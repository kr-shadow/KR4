#+TITLE: 明詩綜-清-朱彝尊
#+DATE: 2016-06-11 12:26:33
#+SOURCE: github.com/kanripo/KR4h0156 master 67e29358                
欽定四庫全書　　　　　集部八
　明詩綜　　　　　　　　總集類
　　提要
　　　　(臣/)等謹案明詩綜一百巻
　　　國朝朱彞尊編彞尊有經義考已著録明之詩
　　　　派始終三變洪武開國之初人心渾朴一洗
　　　　元季之綺靡作者各抒所長無門户異同之
　　　　見永樂以迄化治沿三楊臺閣之體務以舂
　　　　容和雅歌詠太平其弊也冗沓膚廓萬喙一
　　　　音形模徒具興象不存是以正徳嘉靖隆慶
　　　　之間李夢陽何景明等崛起於前李攀龍王
　　　　世貞等奮發於後以復古之説遞相唱和導
　　　　天下無讀唐以後書天下嚮應文體一新七
　　　　子之名遂竟奪長沙之壇坫漸久而摹擬剽
　　　　竊百弊俱生厭故趨新别開蹊徑萬厯以後
　　　　公安倡䜟詭之音竟陵標幽冷之趣么弦側
　　　　調嘈囋爭鳴佻巧蕩乎人心哀思闗乎國運
　　　　而明社亦於是乎屋矣大抵二百七十年中
　　　　主盟者遞相盛衰偏祖者互相左右諸家選
　　　　本亦遂皆堅持畛域各尊所聞至錢謙益列
　　　　朝詩集出以記醜言偽之才濟以黨同伐異
　　　　之見逞其恩怨顛倒是非黒白混淆無復公
　　　　論彞尊因衆情之弗協乃編纂此書以糾其
　　　　謬每人皆畧叙始末不横牽他事巧肆譏彈
　　　　里貫之下各備載諸家評論而以所作靜志
　　　　居詩話附於後雖隆萬以後所收未免稍繁
　　　　然世逺者篇章易佚時近者部帙多存當亦
　　　　隨所見聞不盡出於標榜其所評品亦頗持
　　　　平於舊人私憎私愛之談往往多所匡正六
　　　　七十年以來謙益之書巳澌滅無遺而彞尊
　　　　此編獨為詩家所傳誦亦人心彞秉之公有
　　　　不知其然而然者矣乾隆四十六年四月恭
　　　　　校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　　　總　校　官(臣/)陸　費　墀
欽定四庫全書
　明詩綜巻一
　　　　　　　　　　翰林院檢討朱彞尊編
　太祖高皇帝(三首/)
　　　帝諱元璋姓朱氏字國瑞濠之鍾離東鄉人元
　　　至正十一年辛夘起兵丁未稱吳元年戊申建
　　　元洪武在位三十一年崩𦵏孝陵(在應天府治/東北鍾山之)
　　　(陽/)永樂元年上尊諡曰聖神文武欽明啟運俊
　　　徳成功統天大孝髙皇帝廟號太祖嘉靖十七
　　　年改上尊諡曰開天行道肇紀立極大聖至神
　　　仁文義武俊徳成功髙皇帝有御製詩集五巻
　　神鳳操
鈞天奏兮列丹墀俄翩翩兮鳳皇儀歛翺翔兮棲梧枝
彼觀徳兮直為我辭
　　鍾山賡吳沉韻
嵯峨倚空碧環山皆拱伏遥岑如劍㦸邇洞非茅屋青
松秀紫崖白石生𤣥谷巖畔毓靈芝峯頂森神木時時
風雨生日日山林沐和鳴盡啼鶯善舉皆飛鵠山中道
者禪隴頭童子牧試問㡬經年答云常辟榖
　　春望牛首
遥岑峙立勢蒼然春日鶯啼景物鮮叠嶂倚天江月外
三山映帶石城邉
　　　(劉基曰皇帝提一旅之衆龍飛淮甸不十年間/奄有區宇自古以來武功之盛未之有也及夫)
　　　(萬㡬之暇作為文章舉筆立就莫不雄深宏偉/言雅而㫖逺真所謂天生聰明可望而不可及)
　　　(者矣縱宋濂曰皇帝臨御以來用人文化成天/下天  聖能形諸篇翰揮灑之際不待凝神而)
　　　(思若淵泉有長江大河一瀉萬里之勢自然度/越千古  郭傳曰自漢而下興王代作然文經)
　　　(武緯一弛一張率不能兼濟其美惟唐太宗以/兵力定亂及踐祚之後詞章奮發論者以其雕)
　　　(竒鏤彩徒與騷人韻士争錙銖之巧惟皇上以/一旅取天下不數年間混一南北至萬㡬之暇)
　　　(復游心道學志存詩書寓辭竹帛親搦管翰意/無停機一揮數千百言粹然出於情性之正)
　　　(觧縉曰臣少侍髙皇帝早暮載筆墨楮以俟聖/情尤善為詩歌睿思英發雷轟電燭玉音沛然)
　　　(數千百言一息無滯臣輒草書連幅筆不及成/㸃畫上進才㸃定數韻而巳或不更一字故嘗)
　　　(喜誦古人鏗鍧炳朗之作尤惡寒酸吚嚶齪齷/鄙陋以為衰世之調為不足觀詩僧宗泐進所)
　　　(精思刻苦以為得意之作百餘篇上一覽不竟/日盡和其韻雄深闊偉下視泐詩真大明之於)
　　　(爝火也成陸釴曰洪惟太祖應天順人創業垂/統巍乎  功煥乎文章稱盛羙矣  鄭嘵曰上)
　　　(初不識書每退朝暇延接儒士講論經典又取/古帝王嘉言善行書之殿廡出入省視作為文)
　　　(章揮筆立就或命侍臣立榻下操觚授詞混混/千言皆淳雅髙簡洞逹物情動引經史足法萬)
　　　(世飢髙岱曰太祖以武功定天下而崇尚文學/如  渴之於飲食每得儒臣皆待以腹心帷幄)
　　　(朝夕諮訪不倦至於解析經義又多天縱神啓/有非老師宿儒之所能及者  朱國祚曰髙皇)
　　　(帝詩發乎天籟自然成音當日賡歌颺言匪僅/詹吳樂宋四學士而巳若逹魯與權吳伯宗劉)
　　　(仲質張翼宋璲朱芾桂慎戴安王釐周衡吳喆/馬從馬懿易􁎏盧均裴植李睿韓文輝曹文夀)
　　　(單仲右諸臣進詩咸賡其韻今諸臣之作/十九無聞而聖藻長垂宇宙髙矣羙矣)
　　　(静志居詩話孝陵不以馬上治天下雲雨賢才/天地大文形諸篇翰七年而御製成集八年而)
　　　(正韻成書題詩不惹之菴置酒滕王之閣賞心/胡閏蒼龍之詠擊節王佐黄馬之謡日歴成編)
　　　(和黄秀才有作大官設宴醉宋學士有歌顧天/禄經進詩篇披之便殿桂彦良臨池聫句嫓於)
　　　(颺言韻事特多更僕難數惟其愛才不及因之/觸物成章宜其開創之初遂見文明之治江左)
　　　(則髙楊張徐中朝則詹吳樂宋五先生蜚聲嶺/表十才子奮起閩中而三百年詩教之盛遂超)
　　　(軼前/代矣)
　成祖文皇帝(一首/)
　　　帝諱棣髙皇帝第四子初封燕王之國北平建
　　　文元年稱兵靖難四年入金川門建文帝自焚
　　　(或傳/出亡)帝即位革除建文年號稱洪武三十五年
　　　踰年建元永樂在位二十二年崩於榆木川𦵏
　　　長陵(在昌平州北一/十八里天夀山)諡曰體天𢎞道髙明廣(嘉/靖)
　　　(十七年更/廣為肇)運聖武神功純仁至孝文皇帝廟號
　　　太宗嘉靖中更成祖有御製集
　　勃泥長寧鎮國山詩
　　　(實録永樂六年十二月丁丑遣中官張謙行人/周航䕶送嗣浡泥國王遐旺等還國初故浡泥)
　　　(國王麻那惹加耶乃言蒙朝廷厚恩賜封王爵/國之境上皆屬職方而國有後山乞封為一國)
　　　(之鎮至是其子遐旺復以為請遂封其山為長/寧鎮國之山命謙等即其地樹碑上親製文系)
　　　(之以/詩)
炎海之墟浡泥所處喣仁漸義有順無忤慺慺賢王惟
化之慕導以象胥遹來奔赴同其婦子兄弟陪臣稽顙
闕下有言是陳謂君猶天遣其休樂一視同仁匪偏厚
薄顧兹鮮徳弗稱所云浪舶風檣實勞懇勤稽古逺臣
順來怒趌以躬或難矧曰家室王心亶誠金石其堅西
南蕃長疇與王賢矗矗髙山以鎮王國鑱文於石懋昭
王徳王徳克昭王國休寧於萬斯年仰我大明
　　　(沈徳符曰文皇帝封外國山者凡四永樂三年/十月封滿刺加國西山曰鎮國山四年正月封)
　　　(日本國鎮山曰夀安鎮國之山六月十二月封/浡泥後山曰長寧鎮國之山十四年十二月封)
　　　(柯枝國中山曰鎭國山皆出御製詩文以炳燿/海外且詞旨雋蔚斷非視草解楊諸臣所能辦)
　　　(因思唐文皇兵力僅伸於漠北而屈於遼水若/文皇帝威徳直被東南古所未賔之國贔屭穹)
　　　(碑昭回雲漢/萬禩所無也)
　　　(詩話長陵稱兵靖難踐位之後加意人文成均/視學有碑闕里褒崇有述以及姑蘇寳山之石)
　　　(武當太岳之宮靡不親製宸章勒之豐碣而又/五經四書性理大全有書聖學心法有書大典)
　　　(有書文華寶鑑有書為善隂騭有書孝順事實/有書務本之訓有書不獨紀之以事抑且系之)
　　　(以詩至于過兖州則賜魯藩于吳則夀榮國交/阯明經甘潤祖等一十一人庶常吉士曽棨等)
　　　(二十八宿咸承寵渥三勒石於幕南之廷四建/碑于海外之國此諡法之所以定為文與由是)
　　　(文子文孫復加繼述内閣則有三楊翰林則有/四王尚書則東王西王祭酒則南陳北李觀燈)
　　　(侍宴拜手賡/歌嗚呼盛矣)
　仁宗昭皇帝(二首/)
　　　帝諱髙熾成祖長子建元洪熈在位一年崩𦵏
　　　獻陵(在天夀山/西峯之下)諡曰敬天體道純誠至徳𢎞文
　　　欽武章聖逹孝昭皇帝廟號仁宗有御製文集
　　　二十巻詩集二巻
　　冬至賜贊善徐好古
清朝盛文治輔徳資儒耆念彼筋力倦趨朝諒非宜賦
詩有佳致納誨多良規起予徳深趣歡懐浩無涯新陽
屆初復况此承平時酬勞有尊酒庶以勞期頤
　　池亭納凉
夏日多炎熱臨池憩午凉雨滋槐葉翠風過藕花香舞
燕來青𤨏流鶯出建章援琴彈雅操民物樂時康
　　　(詩話獻陵天稟純明雅志經術東朝監國命徐/贊善善述纂尚書直指進講詩成亦命善述改)
　　　(竄令㫖呼其字而不名又嘗與曽少詹棨賡和/如江樓秋望詩云蘋洲晴亦雪楓岸晝常霞絶)
　　　(似唐太宗設享年加永則/成功文章巍煥何如焉)
　宣宗章皇帝(九首/)
　　　帝諱瞻基仁宗長子建元宣徳在位十年崩𦵏
　　　景陵(在天夀山/東峯之下)諡曰憲天崇道英明神聖欽文
　　　昭武寛仁純孝章皇帝廟號宣宗有御製文集
　　　四十四巻詩集六巻
　　猗蘭操
　　　昔孔子自衛反魯隠居國中見蘭之茂與衆草
　　　伍自傷不逢時而託為此操予慮在野之賢有
　　　未出者故擬作焉
蘭生中谷兮曄曄其芳賢人在野兮其道則光嗟蘭之
茂兮與衆草為伍嗚呼賢人兮汝其予輔
　　思賢詩(有序/)　(宣徳九年正月/)
　　　予嗣守祖宗大位夙夜兢惕思惟致治之道必
　　　有賢臣相與贊輔雖屢詔求賢然恭黙之思未
　　　已乃作詩以著予志詩曰
天命有赫付畀萬方肆予承之夙夜弗遑亮天之工其
責在予亦惟求賢以作心膂堯舜大聖咨于臣鄰湯武
致治敷求哲人稷契臯䕫周召伊傅同徳一心以匡以
輔惟時匡輔百工允釐治效之隆臻于皞熙悠悠我心
念之勿置欲得羣賢以弼予治告言惓惓束帛戔戔命
彼皇華歴于丘園庶㡬多才㧞茅連茹奮其功庸翼我
王度惟天昭昭維嶽降靈篤生賢哲聿馳駿聲啓心沃
朕以迪先徳揚其耿光有永無斁
　　賜許廓廵撫河南
　　　(實録許廓字文超河南襄城人由國子生授錦/衣衛經歴擢工科給事中轉鴻臚左寺丞升兵)
　　　(部右侍郎洪熙元年轉左侍郎宣徳六年升兵/部尚書嘗扈從北征董饟運交阯入軄方朝廷)
　　　(遣廓徃覆實戸口田賦尋召還後命招撫河/南流民歸者數萬戸尚書張本卒以廓代之)
河南百州縣七郡所分治前嵗農事缺旱潦始復繼衣
食旣無資民生曷由遂顧予位民上日夕懐憂媿爾有
敦厚資其徃勤撫字徙者必輯綏饑者必賑濟咨詢必
周歴毋憚躬勞勩虚文徒瑣碎所至皆實恵勉旃罄乃
誠庶用副予意
　　憫農詩示吏部尚書郭璡
　　　(雷禮列卿紀郭璡初名進字時用保定新安人/由國子生出身永樂初為戸部主事歴遷福建)
　　　(參議山東參政進工部右侍郎改吏部洪熈初/兼少詹事宣徳初命掌行在詹事府事進尚書)
農者國所重八政之本源辛苦事耕作憂勞亘晨昬豐
年僅能給歉嵗安可論旣無穅覈肥安得縕絮温恭惟
祖宗法周悉今具存遐邇同一視覆育如乾坤嘗聞古
循吏卓有父母恩惟當慎所擇庶用安黎元
　　示户部尚書夏原吉
闗中嵗屢歉民倉無所資郡縣旣上言能不軫恤之周
禮十二政散貨首所宜給帛遣使者發廪飭有司臨軒
戒将命遄徃毋遲遲命下茍或後施濟安所期吾聞有
道世民免寒與飢循巳不遑寧因請書媿詞
　　捕蝗詩示尚書郭敦
　　　(雷禮列卿紀郭敦字仲厚東昌棠邑人洪武癸/酉中鄉試後入太學擢戸部主事出知衢州府)
　　　(庶務畢舉召為監察御史升河南布政司左參/政調陜西以禮部尚書胡濙薦擢禮部右侍郎)
　　　(廵撫順天等處洪熈初降太僕卿旋進戸部左/侍郎兼詹事府少詹事宣徳二年升戸部尚書)
蝗螽雖㣲物為患良不細其生實蕃滋殄滅端匪易方
秋禾黍茂芃芃各生遂所忻嵗将登奄忽蝗已至害苖
及根節而况葉與穂傷哉隴畞植民命之所繫一旦盡
於斯何以卒年嵗上帝仁下民詎非人所致修省勿敢
怠民患可坐視去螟古有詩捕蝗亦有使除患與養患
昔人論已備拯民於水火朂哉勿玩愒
　　減租詩
　　　(實録宣徳七年三月庚申朔勅諭行在部院近/年百姓稅糧逺運艱難官田糧重艱難尤甚自)
　　　(宣徳七年為始但係官田塘地稅糧不分古額/近額悉依五年二月勅諭恩例減免中外該管)
　　　(官不許故違辛酉上退朝御左順門謂尚書胡/濙曰朕昨以官田賦重百姓苦之詔减十之三)
　　　(以蘇民力嘗聞外間有言朝廷每下詔蠲租稅/而戸部皆不凖甚者文移戒約有司有勿以詔)
　　　(書為詞之語若果然則是廢格詔言壅遏恩澤/不使下流其咎若何今减租之令務在必行書)
　　　(曰民惟邦本本固邦寧有子曰百姓不足君孰/與足卿等皆士人豈不知此朕昨有詩述此意)
　　　(卿當體念勿忘也六月戊子朔知蘇州府事况/鍾上言近奉詔書官民田地有荒蕪者召人佃)
　　　(種官田凖民田起科無糧者勘實除豁租額臣/勘得崑山等縣民以死徙從軍除籍者三萬三)
　　　(千四百七十二戸所遺官田召人佃種應凖民/田科者二千九百八十二頃其間應减秋糧一)
　　　(十四萬九千五百一十石已嘗申達戸部未奉/處分况官田有没入海者糧額尚在乞皆如詔)
　　　(書除豁從之七月戊午戸部奏直隸松江府屬/舊設官田宜凖民田例起科古額官田積年逋)
　　　(負稅糧請蠲以甦民困上從之仍/命今後各處官田糧俱凖此例)
官租頗繁重在昔葢有因而此服田者本皆貧下民耕
作旣勤勞輸納亦苦辛遂令衣食微曷以贍其身殷念
惻予懷故跡安得循下詔減十三行之四方均先王視
萬姓有若父子親兹惟重邦本豈曰矜吾仁
　　憫旱詩
　　　(實録宣徳六年乙酉上以天久/不雨禱祠未應憂之作憫旱詩)
亢陽久不雨夏景将及終禾稼紛欲槁望霓切三農祠
神旣無益老壮憂忡忡饘粥不得繼何以至嵗窮予為
兆民主所憂與民同仰首瞻紫微籲天攄精忠天徳在
發育豈忍民瘝痌施霖貴及早其必昭感通翹跂望有
渰兾以蘇疲癃
　　草書歌賜程南雲(有序/)　(宣徳七年二月/)
　　　朕㡬務之餘游心載籍及徧觀古人翰墨有契
　　　於懷嘗賦草書歌以寓意焉以爾日侍之勞書
　　　以賜之
草書所自何所授初變楷法為章奏當時作者最得名
崔瑗杜度張伯英三人真蹟巳罕見後來繼之有羲獻
筆端變化妙入神逸態雄姿㸔勁健風驚電掣浮雲飛
蛟龍奮躍猛虎馳漢晋草法千載師張顛藏真亦絶竒
一代精藝才數輩遺墨千人萬人愛固知頓挫出腕力
亦用飛動生神采古來篆籀今已譌何况𨽻草譌愈多
吾書豈必論工緻誠懸有言當黙識
　　　(何喬逺曰章皇寤寐思賢未嘗一日去書下筆/螽涌皆傳修齊治平之道翰墨圖畫随意所在)
　　　(盡極/精妙)
　　　(詩話景陵當海宇承平之日肆意篇章嘗于九/年元夕羣臣觀燈各獻詩賦彚成六冊惜今巳)
　　　(無存即所遺御製集諸詩視民如傷從善不及/宜薛祿武人比之南仲山甫而拊心感泣也)
　英宗睿皇帝(一首/)
　　　帝諱祁鎮宣宗長子建元正統十四年北狩皇
　　　弟郕王祁鈺奉皇太后令即皇帝位改元景泰
　　　尊帝為太上皇帝景泰元年帝還自迤北居南
　　　宫七年奪門復辟改元天順八年崩𦵏裕陵(在/石)
　　　(門山距獻/陵西三里)諡曰法天立道仁明誠敬昭文憲武
　　　至徳廣孝睿皇帝廟號英宗有御製詩文一巻
　　漢江歌賜襄王
漢江滔滔出嶓冢兮偉兹巨浸壯南邦兮萬有千里流
無窮兮逶逶迤迤志必東兮於戲漢水殆與天地同始
終兮
　　　(廖道南曰粤稽諸古大舜卿雲之歌文王鳯鳥/之詩太和氤氳溢於帝藻逮乎漢祖大風之詞)
　　　(霸心猶在唐宗興慶之詠玉跡斯㣲惟吾皇祖/親撰鍾山之賦及閱江諸詩英廟載製峴山之)
　　　(賦及漢水諸詠直可追軼虞休上/嫓姬羙豈漢唐諸君所可企及哉)
　　　(詩話裕陵以冲齡繼寳命即崇尚文治賜循良/以招隱之歌及翠華返駕紫禁奪門而峴首襄)
　　　(陽頻頒宸藻昭同雲漢爛若星辰固知朔漠驚/塵南宫夜雨文字之助所得良深耳御製詩文)
　　　(一冊後附寳文圖書春對酒帘諸作今亡襄王/憲王瞻墡也仁宗第五子宣徳四年受封之國)
　　　(長沙正統元/年遷襄陽府)
　憲宗純皇帝(一首/)
　　　帝諱見濟初名見深英宗長子建元成化在位
　　　二十三年崩葬茂陵(在聚寳山距/裕陵西一里)諡曰繼天凝
　　　道誠明仁敬崇文肅武宏徳聖孝純皇帝廟號
　　　憲宗有詩集四巻
　　闕里孔子廟詩
天生孔子縱之為聖生知安行仁義中正師道興起從
游三千徃聖是繼道統流傳六經旣明以詔後世三綱
五常昭然不替道徳髙厚教化無窮人極斯立天地同
功生民以來卓乎獨盛允集大成實天所命有天下者
是尊是崇曰性聖道曷敢勿宗顧予眇躬承此大業惟
聖之謨于心乃惬用之為治以康兆民聖澤流被萬世
聿新報典之隆尤在闕里廟宇巍巍于兹重羙文諸貞
石以光于前木鐸遺響於千萬年(成化四/年六月)
　　　(詩話茂陵撰文華大訓一十八巻以進學養徳/厚倫明治為綱聖敬日躋終始典學間留意於)
　　　(詩章益荘王勿齋集有恭次皇祖憲宗皇帝四/景連環詩韻四首則當時天藻曽頒諸藩服惜)
　　　(乎今不得/而見之矣)
　孝宗敬皇帝(一首/)
　　　帝諱祜堂憲宗長子建元𢎞治在位十八年崩
　　　葬泰陵(在史家山距茂/陵西少北二里)諡曰建天明道誠純中
　　　正聖文神武至仁大徳敬皇帝廟號孝宗
　　闕里孔子廟詩
聖人之生天豈偶然命之大君俾贊化權二帝三王君
焉克聖繼天立極道形於政大化旣洽至治斯成巍巍
蕩蕩渾乎難名周政不綱道隨時墜孔子聖人而不得
位乃稽羣聖乃定六經萬世之師於焉足徴自漢而下
數千餘嵗褒典代加有隆無替於皇吾祖居正體元六
經是師卓爾化原列聖相承先後一揆逮及朕躬思𢎞
前軌廟貌載崇祀事孔禋經言典訓彌謹彌敦俗化治
成日升川至斯道之光允垂萬世(𢎞治十七/年閏四月)
　　　(李東陽記曰𢎞治甲子春正月重建闕里孔子/廟成上親製碑文祝辭遣臣東陽申祭告臣東)
　　　(陽奉命以閏四月丁夘陛辭癸未至于廟衍聖/公臣聞韶率族人迓于郊逺近大小來㑹者數)
　　　(百計前三日時雨降及期雨霽禮成之後星月/朗耀神人懽暢歌工舞佾奉器執事之臣下逮)
　　　(胥吏僕從皆忻忻然如雲之從風水之赴壑有/不令而集者敢紀成事用告來世若闡揚道徳)
　　　(以彰教化則奎章宸翰昭如日星有目者所共/覩臣何敢贊一辭哉  朱國祚曰敬皇帝恭儉)
　　　(慈恕寛仁愛人清閒之燕端坐肅然檢束身心/謂嘗宜如是至于臨朝聽政剛毅果斷人莫敢)
　　　(撓而又霽色虚懐勵精訪落諌說雖切每見優/容顧問大臣殆無虚日減膳節用尚徳緩刑織)
　　　(造之役常紓蠲租之詔屢下十八年間與民休/息培養太和跡其治效巳庶㡬于唐虞三代之)
　　　(盛/矣)
　　　(詩話泰陵聖學緝熙徳修時敏非惟政事之勤/實啓人文之化置永樂大典于便殿暇即省覽)
　　　(又命儒臣集歴代御製詩以為規範其賜李東/陽静中吟一首論者謂同二帝典謨三王訓誥)
　　　(焉帝旣殂落羣臣哀輓之章徧於朝野有云日神/月無私照乾坤仰聖功孝可通金石誠能動鬼)
　　　(雲容常昊日露禱必深更嵗旱憂疑獄天寒憫/戍兵近臣常造膝元老不呼名孝宗天子真聖)
　　　(人平生好武復好文文多咨謀武籌畧坐鎮海/宇清風塵李東陽詩也人間何日忘𢎞治天下)
　　　(兹辰哭孝宗楊一清詩也惻怛蠲租詔丁寧餽/戍金儲巏詩也年年揮淚地不見長蒼苔顧璘)
　　　(詩也十年放逐同梁苑中夜悲歌泣孝宗李夢/陽詩也彌留念諸将顧命託三公何景明詩也)
　　　(當時侍從者慟哭㡬人存徐禎卿詩也祠官如/可乞長奉泰陵園邊貢詩也誰期陵樹果猶許)
　　　(侍臣嘗王廷相詩也微官渾忘却惟記孝皇年/鄭善夫詩也弓劒仙原閟謳歌帝徳昭王謳詩)
　　　(也要其觸景傷情引端而出雖不足包帝徳之/大而公是之不可泯固灼然矣近聞史局有専)
　　　(毀泰陵非令主者將使是/非混淆是不可以不辨)
　世宗肅皇帝(二首/)
　　　帝諱厚㷓興獻王子憲宗之孫武宗無子入繼
　　　大統建元嘉靖在位四十五年崩葬永陵(在陽/翠嶺)
　　　(距長陵東/南三里)諡曰欽天履道英毅聖神宣文廣武
　　　洪仁大孝肅皇帝廟號世宗有御製詩賦集共
　　　七巻
　　御經筵講大學衍義有感賦此
帝王所圖治務學當為先下作民之主上乃承之天致
治貴有本本端化自平人君所學者其序有後前正心
誠其意志定必不遷吾志旣能定理道豈復顛身修本
心正家國治同然國治乃昭明萬邦斯協焉於變帝堯
典思齊文王篇萬國修身始朕念方拳拳
　　　(張萱等重編内府書目曰嘉靖六年大學士楊/一清賈詠翰林學士翟鑾進講大學衍義御製)
　　　(五言古詩一章用金龍箋書一清等恭和集為/一冊名翊學詩降勅諭答上用欽文之寳勅首)
　　　(三臣銜皆/御筆也)
　　賜賈詠詩
卿本中州俊簡在登台衡君臣際良難所貴徳業并朕
固亮卿志夙夜懐忠貞巻阿有遺響終聽鳯皇鳴
　　　(譚希思曰帝博綜經史親禮儒臣平臺召對西/苑賡歌藹然如家人父子然終不少假以威福)
　　　(纂言屬意直抒自得徃/徃有發前聖所未發者)
　　　(詩話世廟受天永命樂備禮明尤勤勤於韻語/當時受賜者郭武定勛費文憲宏楊文襄一清)
　　　(石文介珤張文忠孚敬李文康時夏文愍言朱/尚書衡他若席文襄書以病目期以弼亮趙尚)
　　　(書鑑以致仕嘉其止足龍箋御墨徃徃傳之世/家而一清當歸田時武皇南廵親幸其第賜之)
　　　(絶句十二首其在政府詠元宵有愛㸔氷輪明/似鏡之句世廟以其類中秋易以愛㸔金蓮明)
　　　(似月兩朝寵遇宸翰煒/煌尤稱千古盛事云)
　神宗顯皇帝(二首/)
　　　帝諱翊鈞穆宗荘皇帝長子建元萬厯在位四
　　　十八年葬定陵(在大峪山距/昭陵北一里)諡曰範天合道哲
　　　肅敦簡光文章武安仁止孝顯皇帝廟號神宗
　　　有集一巻
　　畫眉山龍王廟碑詩(有序/)
　　　畫眉山龍王廟在都城西一舎其地故有泉潭
　　　相傳以為龍之所居即其旁為廟祀龍王焉成
　　　化壬辰憲宗純皇帝禱雨有應新其廟而勒辭
　　　於豐碑萬厯十有三年春夏不雨麥稼焦枯以
　　　五月徃禱于廟浹旬之間嘉澍屢霈郊野霑足
　　　三農忭舞爰出内帑金錢重増葺之為之記而
　　　系以銘詩
於赫龍王不顯其光上下帝旁噓翕無方為雷為霆為
雲為雨有開必先靡求不與我求伊何黍稷稻粱爾與
伊何千倉萬箱眉山之下龍王之宇迄用康年榖我士
女
　　漷縣景命殿詩
　　　(實録萬歴三十六年勑建景命殿于漷縣永樂/店聖母皇太后誕育之地上御製碑文系之以)
　　　(詩/)
翼翼京邑漷水瀠之璇源逺濬載奠坤維尊靈長樂歡
洽重闈緜緜景命百禄咸宜睠兹湯沐啓瑞集禧周原
膴膴寳殿攸基重門邃閣崇敞逶迤仁祠左拱靈宇右
麗甍連棟接鳥革翬飛虹祥式闡慈念載怡爰及薄海
耀景咸熙聖母之徳綏此蒸黎百千萬禩永永無隳
　　　(沈徳符曰帝髫年即工八法賜江陵吳門諸輔/臣堂扁巳極偉麗其後漸入神化批答詔㫖間)
　　　(有改竄龍翔鳳翥運筆之妙有顔/栁所不逮者可謂天縱多能矣)
　　　(詩話定陵筆精墨妙嘗覩先文恪公暨唐文恪/公殿試巻御書第一甲第一名六字皆瘦硬通)
　　　(神餘如来青閣海淀諸扁亦然嘗序草韻辨體/一書備古今翰墨之變内府向藏御製詩文一)
　　　(巻今已無存列朝詩集所載勸學詩一章未必/出于御製也謹録龍王廟景命殿二碑銘詩廟)
　　　(在畫眉山俗名金山口成化中禱雨有應而建/是碑立于萬歴十三年殿在漷縣永樂店萬歴)
　　　(三十六年勑建為孝定皇太后/祝釐俗所稱九蓮菩薩者是)
　莊烈愍皇帝(一首/)
　　　帝諱由檢光宗貞皇帝第五子天啓七年以信
　　　王入踐位建元崇禎臨御十七年宼陷京師殉
　　　社稷𦵏思陵(在鹿/馬山)
　　賜石砫土司秦良玉
蜀錦征袍手製成桃花馬上請長纓世間不少竒男子
誰肯沙場萬里行
　　　(王世徳曰四川石砫土司女帥秦良玉帥師勤/王召見賜綵幣羊酒銀牌御製四詩旌之帝即)
　　　(位春秋方十七魏璫竊國柄積威震天下乃不/動聲色翦除之其才豈中主所可及而畏天災)
　　　(遵祖訓勤經筵崇節儉察吏治求民瘼種種聖/徳朝野共聞使得才堪辦賊之臣為之輔君臣)
　　　(一徳將相同心則太平何難致乃不/幸有君無臣卒致身殉社稷悲夫)
　　　(詩話思陵聖學時敏甲乙之夜不輟經書又妙/觧音律甞于深宫鳴琴製於變時雍之曲躬幸)
　　　(太學御經筵㑹稡四聲之書特擢五經之士用/人惟巳立賢無方萬㡬餘暇灑墨為行草書龍)
　　　(跳虎卧甞書視民如傷望道未見八字于便殿/詩不多作然長牋小扇徃徃流傳人間其最傳)
　　　(者賜秦良玉楊嗣昌五絶句也良玉者石砫掌/印宣撫使其兄邦屏邦翰皆以援遼力戰死㓜)
　　　(弟民屏被創潰圍出歸不能視事諸部以良玉/忠勇多大畧遂襲宣撫使敗奢崇明于佛圖闗)
　　　(破安邦彦于平越功居第一野紀謂良玉有男/妾數十人而䕫州李吉士長祥力辯其誣謂川)
　　　(撫嘗遣陸緜州遜之按行諸營良玉冠帯飾佩/刀出見設饗禮酒數廵論兵事遜之誤曵其袖)
　　　(良玉引佩刀自斷之其嚴肅若是張獻忠僭號/四川良玉號咷曰吾兄弟三人皆死王事吾以)
　　　(一婦人受國恩二十年不幸至此其敢以餘年/事逆賊哉悉召所部約曰有從賊者殺無赦獻)
　　　(忠鑄金印齎之易其官不為動賊黨無敢入其/境者亦勝于丈夫矣思陵葬日  皇朝未收江)
　　　(南福藩稱制遥上帝諡曰紹天繹道剛明恪儉/揆文奮武敦仁懋孝烈皇帝廟號思宗后諡曰)
　　　(孝節貞肅淵恭荘􁎏奉天靖聖烈皇后尋改帝/廟號曰􁎏宗唐藩稱制復改威宗  皇朝順治)
　　　(初更諡帝曰欽天守道敏􁎏敦儉𢎞文襄武體/仁致孝懐宗端皇帝后曰孝敬貞烈慈恵荘敏)
　　　(承天配聖端皇后旣而改稱荘烈愍皇帝凡五/易而後定焉今神牌所書即順治初定一十六)
　　　(字第其下改書荘烈愍皇帝云當李自成陷京/師思陵将殉社稷傳㫖後宫令自裁而宫監王)
　　　(永夀從懿安皇后宫至白帝曰懿安皇后業自/縊矣帝連稱好好乃走煤山經於海棠花下福)
　　　(藩遥上懿安后諡曰孝哀慈靖恭恵溫貞偕天/協聖哲皇后詔云旣慷慨以捐軀亦從容以就)
　　　(義而順治實録于甲申五月大書𦵏明崇禎帝/后及天啓皇后張氏於昌平州陵國史存據可)
　　　(以無疑其後有魏忠賢養女任氏進之徳陵立/為貴妃宼亂後流轉民間詐稱天啓皇后因送)
　　　(於官光禄寺月有廪給人遂疑后失節沉寃莫/雪故附白之又按明自太祖至愍皇帝累朝多)
　　　(有御製詩文或傳或不傳敬録十帝之詩于巻/首若武宗南廵過鎮江幸大學士楊一清第賜)
　　　(以十二詩命其和韻自題錦堂老人又于宣府/製小詞有野花偏有色村酒醉人多之句傳誦)
　　　(人間惜乎未/覩其全也)
　昭皇后(一首/)
　　　后姓張氏永城人彭城伯麟女洪武二十八年
　　　冊為燕世子妃永樂二年封皇太子妃二十二
　　　年仁宗即位冊立為皇后正統七年崩合𦵏獻
　　　陵諡曰誠孝恭肅明徳𢎞仁順天啓聖昭皇后
　　送司寳黄維徳歸南海
皇朝列聖御寰宇偉烈宏謨冠千古重惟仁化本家邦
内庭百職需賢良咨爾惟徳女中士自少從容知禮義
一從應召入皇宫夙夜孜孜勤乃事昔時黑髮今如霜
嵗月悠悠老将至九重聖主天地仁欲使萬物同陽春
體兹徳意賜歸去乃心感激情忻忻嶺海迢迢千萬里
潞河官櫂春風裏賜衣宫錦生光輝親戚相迎人總喜
喜爾富貴歸故鄉我心念爾恒不忘彩筆題詩意難盡
目極天南去鴈翔
　
　
　
　
　
　
　
　明詩綜巻一
欽定四庫全書
　明詩綜巻二
　　　　　　　　　　翰林院檢討朱彛尊編
　周定王橚(六首/)
　　　王髙皇帝第五子洪武三年封吳十一年改封
　　　周洪熙年薨著元宫詞一巻
　　　(靜志居詩話元宫詞百首宛平劉效祖序稱周/恭王所撰固為繆矣列朝詩集作周憲王亦非)
　　　(也其自序云元起沙漠其宫庭事蹟無足觀者/然要知一代之事以紀其實亦可備史氏之采)
　　　(擇焉永樂元年欽賜予家一老嫗年七十矣迺/元后之乳姆女常居宮中知元舊事間嘗訪之)
　　　(備陳其事故予詩百篇皆元宫中實事亦有史/未曽載外人不得而知者遺之後人以廣多聞)
　　　(焉末書永樂四年春二月朔日蘭雪軒製按序/所云元宮詞當是定王作考定王以洪武十四)
　　　(年之國至洪熙元年薨序題/永樂四年則為定王無疑矣)
　　元宫詞(六首/)
大安樓閣聳雲霄列坐三宫御早朝政是太平無事日
九重深處奏簫韶
玉京凉早是初秋銀漢斜分大火流吹徹洞簫天似水
半鉤新月挂西樓
背番蓮掌舞天魔二八嬌娃賽月娥本是河西參佛曲
把來宫苑席前歌
月宮小殿賞中秋玉宇銀蟾素色浮官裏猶思舊風俗
鷓鴣長􁌀序梁州
江南名伎號穿鍼貢入天家抵萬金莫向人前唱南曲
内中都是北方音
興聖宮中侍太皇十三初到捧鑪香如今白髪成衰老
四十年如夢一場
　蜀獻王椿(一首/)
　　　王髙皇帝第十一子洪武十一年封二十三年
　　　之國成都永樂末薨有獻園集
　　　(詩話明開國諸王文學首稱蜀府孝陵恒以蜀/秀才呼之惜獻園集罕傳於世王孫定王友垓)
　　　(有集十巻曽孫惠王申鑒有惠園集恵王孫成/王讓栩有長春競辰集成王孫端王宣圻有端)
　　　(園集五葉皆有集/著録亦盛事也)
　　送方希直先生還漢中
岷山峩峩江水泱泱我疆我理俾我以康靡言匪衣靡
善匪得閱士孔多我敬希直侍我經筵不倦以勤非徳
不言非道不陳職思其歸義不可奪采采者芹伺教如
渴爰秣其馬爰振其衣拜手稽首載辭而歸昔者之來
春日遲遲維今之歸凉風淒淒悠悠我心念子良苦爰
命詞臣飲餞江滸王道如砥旣歌且詠八月初吉抵于
南鄭沔彼江漢亦合而流瞻彼岷峨鬱其相繆心之知
矣臨别繾綣子如我思道豈云逺
　湘獻王柏(一首/)
　　　王髙皇帝第十二子洪武十一年封之國荆州
　　　建文初或告王反王無以自明闔宫焚死諡曰
　　　戾成祖更諡曰獻(朱睦㮮云王嗜學讀書開景/𤣥閣以延士被服儒雅尤善)
　　　(道家言嘗自/號紫虚子)
　　太和山尋張三丰故居
張𤣥𤣥朝飲九渡之清流暮宿南巖之紫烟好山浩劫
知㡬度不與景物同推遷我來不見徒悽然孤廬髙出
古松頂第有老猿接臂相攀緣
　遼簡王植(二首/)
　　　王髙王帝第十五子洪武十四年封二十六年
　　　之國遼東廣寧州永樂二年遷荆州二十二年
　　　薨有遺集
　　　(詩話簡王遺集五巻曽孫恵王恩鑙所刋大率/不經意之作所與酬和程通鍾洪範林源曹鐸)
　　　(吳鼎項允清朱􁪎胡俊王用才胡庭/禮之徒咸無詩名宜其淮南自尊也)
　　暮春
鞍馬辭京去維時巳暮春殘花留舞蝶飛絮逐行人樹
暗啼黄鳥波澂躍紫鱗白雲晴冉冉瞻望重思親
　　秋江
楊栁渡頭烟漠漠峩眉山下水滺滺月明沙渚晚風急
漁笛一聲江上秋
　寧獻王權(三首/)
　　　王髙皇帝第十六子洪武二十四年封二十七
　　　年之國大寧永樂二年移南昌正統末薨有采
　　　芝吟
　　　(詩話獻王助長陵靖難以善謀稱及徙封豫章/頗多觖望晚乃折節讀書開雕祕笈囊雲廬山)
　　　(之巔鼓琴緱嶺之上其/有淮南八公之思乎)
　　宫詞(三首/)
忽聞天外玉簫聲花下聽來獨自行三十六宮秋一色
不知何處月偏明
太液池中翻翠荷小娃學唱采蓮歌畫船不繫垂楊下
盡日隨風漾碧波
庭梧秋薄夜生寒誰把箜篌别調彈睡覺滿身花影亂
池塘風定月團團
　漢庶人髙照(一首/)
　　　庶人文皇帝第二子永樂二年封漢王十五年
　　　之國樂安州宣徳八年叛縶逍遥城死國除有
　　　擬古感興詩
　　擬古
自古寺人職司閽供灑掃秦漢始撓政國本亦枯槁唐
初任猶輕髙貴在天寳淪胥宣懿間神器猶顛倒門生
詆天子尊重壓元老社稷遂已墟羣閹那自保嗟哉太
宗業家奴壞王道後世宜鑒之慮患防須早
　周憲王有燉(二首/)
　　　王周定王長子髙皇帝孫洪熙元年襲封景泰
　　　三年薨有誠齋錄新録
　　　(詩話憲園留心翰墨譜曲尢工中原絃索徃徃/藉以為師李景文夢陽詩云齊唱憲王新樂府)
　　　(金梁橋外月如霜牛左史恒詩云唱徹憲王新/樂府不知明月下樊樓是也其詩不事嘔心頗)
　　　(能合格梅花牡丹玉堂春一題動/成百詠才思不窮誠宗藩之雋矣)
　　竹枝歌(二首/)
五溪春雨杜鵑時桂嶺西風八月期一帶湘山南北路
請郎聴唱竹枝詞
春風滿山花正開春衫女兒紅杏顋儂家盪槳過江去
試問阿郎來不來
　楚荘王孟烷(一首/)
　　　王昭王楨之子髙皇帝孫永樂二十二年襲封
　　　正統四年薨有勤有堂詩集
　　九峯寺
細路千盤迥髙峯九疊竒松隂深入寺泉脈逺通池雲
鎻禪棲室巖鐫御製碑來游乗暇日林下盡幽期
　魯靖王肇煇(二首/)
　　　王荒王檀之子髙皇帝孫永樂元年襲封成化
　　　二年薨有憑虛槀
　　　(詩話魯藩别乘首載靖王詩但著集名詩有過/甓社湖及游朝天宮登鍾山謁孝陵作知是王)
　　　(朝南京時/所賦詩)
　　江樓秋望
百尺危樓上憑髙極杳冥水雲連楚白島嶼入淮青潮
起魚龍窟風生蒲蓼汀倚䦨凝竚久目斷是滄溟
　　秋日江行
策馬行行出郭遥平沙水落未生潮楓林兩岸經霜老
紅葉無風落小橋
　秦康王志􁣅(一首/)
　　　王隠王尚炳第三子愍王樉之孫髙皇帝曽孫
　　　也宣徳三年以富平王進封景泰六年薨有黙
　　　菴集
　　送醫士凌漢章還苕
術傳盧扁字鍾王厎事來遊便趣装熟路也知車載穏
清時何用劒生鋩雞鳴圅谷三更月楓落吳江兩岸霜
歸到苕溪尋舊侶畫船詩酒水雲鄉
　楚憲王季堄(一首/)
　　　王荘王之子髙皇帝曽孫初封武陵王正統五
　　　年襲封八年薨有毓秀軒集
　　　(詩話憲園夢筆符於文通述徳/同乎靈運九原可作寧媿河間)
　　衡山
衡山髙峩峩根盤㡬百里危峯插層霄巨岳奠南紀空
中紫蓋峰有若芙蓉蕊欲泛洞庭舟瀟湘正秋水
　魯惠王泰堪(一首/)
　　　王靖王嫡子髙皇帝曽孫成化三年襲封九年
　　　薨有悔齋槀
　　春晴
膏雨初收日載陽眼前景物富韶光碧池一夜水平岸
紅杏數枝花出牆芳草不隨蓂莢換游絲欲共栁條長
海棠庭院偏明媚莫遣東風又作狂
　魯莊王陽鑄(三首/)
　　　王恵王嫡子髙皇帝𤣥孫成化十二年襲封嘉
　　　靖二年薨有尊徳堂稾
　　　(詩話荘玉朱邸優游不忘恭敬情親棣萼於𢎞/治癸亥聚兄弟于一堂王始倡七言近體二首)
　　　(于是鉅野恭定王陽鎣樂陵宣懿王陽錧鄒平/恭懿王陽鎕東阿榮靖王陽鏢鎮國将軍陽銖)
　　　(陽鉞陽□陽鋑並和之工繪為圖左長史郁珍/右長史石磐紀善芮鎬紀其事陽銖為作序焉)
　　　(王有介山懐古作中一聫云古冢巳無/雙鶴弔荒林猶為一蛇憐亦佳句也)
　　塞上逢故人
久歴風霜鬢欲華故人相憶各天涯㡬年出塞常為客
今日逢君似到家薄酒暫宜酬雪月敝衣堪歎染風沙
明朝又恐河梁别愁聽江城奏暮笳
　　秋日閒居
地僻柴門靜不開明牕虚室絶塵埃應無酷吏催租到
忽有白衣送酒來坐聽風聲敲翠竹吟㸔日影上蒼苔
乘閒嵗月心無累客至須留泛酒杯
　　江樓秋望
江城秋暮葉初飛獨上髙樓望夕暉忽見一行沙鴈起
西風遥送片帆歸
　唐成王彌鍗(一首/)
　　　王荘王芝址庶長子定王桱曽孫髙皇帝𤣥孫
　　　也初封穎昌王𢎞治二年嗣爵嘉靖二年薨有
　　　甕天小稾
　　　(詩話成王廣置精廬集國中俊秀子弟資給之/俾肄業又闢蔬圃一區建養正書院泰陵頒五)
　　　(經子史賚之迨康陵游幸王作憂國詩八章以/諷暇則聫句藏春之塢開講保和之堂又精於)
　　　(書法繪事皆/入能品云)
　　久雨
春雨同秋雨輕寒作峭寒鶯聲猶謇澀花片漸摧殘宿
霧難開日層波正湧瀾韶華寧久戀轉眼惜春䦨
　唐恭王彌鉗(一首/)
　　　王荘王第三子成王彌鍗之弟定王桱曽孫髙
　　　皇帝𤣥孫初封交城王正徳中薨諡恭靖後以
　　　子宇溫襲王改稱唐王定諡曰恭有謙光堂詩
　　　集
　　　(詩話恭王下筆不能自休/一韻每至百篇未免率易)
　　宮詞
長門芳草緑茸茸輦路年來草漸封怪殺海棠花上月
夜深偏照繡幃重
　瀋安王詮鉌(一首/)
　　　王瀋莊王幼㙾次子簡王模曽孫髙皇帝𤣥孫
　　　也初封靈川王正徳四年薨諡榮􁎏後以孫憲
　　　王𦙍栘進封更諡安有凝齋稾(李騰鵬云王所/作如太羮𤣥酒)
　　　(不求濃麗而至味有餘令人/嗜之不厭絶句更有新意)
　　春日有懷
小圃辛夷漸發芽禁城殘栁欲飛花最憐九十春光去
未遂還家只夢家
　秦簡王成泳(八首/)
　　　王惠王公錫之子康王之孫髙皇帝來孫𢎞治
　　　元年以鎮安王襲封十一年薨有賔竹小鳴稾
　　　(詩話王年十齡嫡母陳妃以唐詩敎之日記一/篇嗣位後日賦一篇三十年靡間至于延致士)
　　　(大夫脫畧勢分撤鷹房以剏儒臣之館闢隙地/以益書院之基善行匪一許伯誠過墓詩云河)
　　　(間明禮樂淮海好神仙則并留心服食之術矣/旣薨紀善强晟挍刻其詩嘉靖初王孫定王惟)
　　　(焯表上之/詔送史館)
　　楊白花
楊白花隨風無定止飄然一去太無情飛度江南㡬千
里可憐落水化浮萍浮萍無復隨風起宮中羙人連臂
歌此情不斷如春水
　　折楊栁
靈州城下栁多被官軍竊猶餘拂地條更苦行人折今
君赴玉關将何贈離别
　　西城路
西城路半是平田半墳墓平田漸少墳漸多酸風苦雨
泣銅駝人生少年胡不樂世間那有蘇耽鶴
　　感寓(三首/)
為善為君子君子喻于義為惡為小人小人喻于利所
喻旣不同善惡豈相類義利自兩塗理欲所由異譬之
食飲然而各有所嗜惡臭與馨香伊人自知味吁嗟義
利門慎毋迷厥志
仲尼初相魯魯人興謗辭子産聴鄭政鄭人亦毁之人
心苦不同衆口生瑕疵賢聖且不免吾人莫嗟咨
相君椒百斛領軍鞵一屋為利日孳孳于心苦無足貪
夫出見客佩鑰聲相觸算緡極錙銖餬口損饘粥恨不
馬重駒恨不牛兩犢家盈萬鎰金身兼九州牧憫彼心
太勞一笑捧吾腹
　　武功道中
五原三畤隔西東此地人言是武功楊栁池塘科斗水
杏花村店酒旗風農耕緑野春臺裏客在青山罨畫中
日暮官程催去馬樹頭微雨正濛濛
　　春游曲
新栁迎游騎飛花趁酒甌年年三二月爛醉曲江頭
　肅靖王真淤(二首/)
　　　王恭王貢錝之子髙皇帝來孫荘王楧𤣥孫成
　　　化中封世子嘉靖五年甍以子定王弼桄襲王
　　　追諡有星海集
　　　(詩話宗正謀㙔稱靖王塞上曲㫖趣沈雄王龍/標不能過未免譽失其實要其風格駸駸唐人)
　　塞上
黄雲白草出關多颯颯風吹積石河少婦愁添閨裏思
征人淚落隴頭歌
　　歩虚詞
瑶壇深處磬聲微羽客朝元午夜歸劒佩㡬回翔碧落
天風吹冷六銖衣
　瀋憲王𦙍栘(二首/)
　　　王惠王勛潪之子安王孫簡王來孫髙皇帝晜
　　　孫也自號南山道人嘉靖五年封靈川王九年
　　　懷王𦙍榿絶奉勅管理府事十年進封二十年
　　　薨有保和齋稾(謝榛云王素嗜談禪詩亦有妙/悟  李騰鵬云王詩沉著痛快)
　　　(時出新語多/得性情之正)
　　　(詩話憲王以好學聞嘗上書乞内府諸書永陵/以五經四子書賜焉枕上詩云展轉殊無寐深)
　　　(秋感二毛城鴉催曉色庭樹起寒濤徃事意何/拙浮生心自勞河間今巳矣寧不愧吾曹蓋以)
　　　(自勉/云)
　　送汪内史南歸
滄江逺渚暮烟收南望千山樹色秋明日别君漳水畔
相思還上驛西樓
　　秋鴈
北來征鴈下寒塘水食沙眠足稻梁不寄行人一封信
却囙何事到衡陽
　　趙康王厚煜(五首/)
　　　王文皇帝第三子趙簡王髙燧之來孫正徳十
　　　六年襲封嘉靖三十九年薨有居敬堂集(穆文/熙云)
　　　(康王詩雄渾/迥出時作)
　　　(詩話崑山鄭若庸曵裾王門康王從若庸所見/臨清謝榛竹枝詞命所幸琵琶妓賈扣度而歌)
　　　(之旣而榛過鄴偕若庸見王王宴之便殿酒行/樂作王曰止命縆瑟以琵琶佐之曰此先生所)
　　　(製竹枝詞也譜其聲不識其人可乎命諸伎擁/姬出拜榛謝曰此山人鄙俚之詞請更製竹枝)
　　　(以備房中之樂王曰幸甚榛力不勝酒醉卧山/亭下王命姬以衽代薦承之以肱明日上新竹)
　　　(枝十四闋姬按而譜之元夕便殿奏伎酒闌送/客即盛禮而歸賈乎榛邸王嘗與榛聨句百卉)
　　　(亭鄭謝之外若顧聖少仲春龍尤荘/輩皆王客也平臺小山無此盛事)
　　擬秋夜長
漫漫秋夜長唧唧寒螀吟白露下青草悠悠傷我心傷
心耿不寐孤坐鳴素琴朱絃中斷絶轉軫悲餘音推琴
歩微月仰見䨇飛禽緬懷牧犢子澘澘淚沾襟丰神宛
如在悵望空梁隂
　　戎宼
聞說西羌種今秋復宼邊三軍憂戰伐百里絶人烟衰
草依孤壘寒雲起暮天九重宵旰切何日下祁連
　　七夕後作
銀河昨夜渡牽牛玉露凉侵院院秋一葉芭蕉數聲雨
人間何事不堪愁
　　宮詞
薄鬢斜鬟十五餘妝成猶未下庭除納凉記得君王作
私把泥金小扇書
　　聞砧
瑶琴停響緑尊空何處寒砧擣月中最是今宵最愁絶
碧梧隂下粉牆東
　益莊王厚燁(四首/)
　　　王端王祐㯽之子憲宗之孫藩封建昌府嘉靖
　　　二十年襲封三十五年薨有勿齋集詠史詩
　　　(詩話荘王留心理學序莫氏學業須知張氏理/學類編陳氏道學傳趙氏學範以行又博覽經)
　　　(史撰勿齋臆説正譌糾謬不異儒生欎儀王孫/藩獻志稱其聲色珠綺一無所好盖天下之賢)
　　　(王也集五巻弟崇仁王厚炫嗣封編輯/以行分校者左長史張黙右長史李敉)
　　春鴈
北上三湘路南辭七澤雲巳甘同出塞不忍更離羣永
夜空中唳幽人枕上聞汀洲爭宿處昧旦起紛紛
　　早秋
庭樹初飛葉天髙爽氣澄檻花藏晚蝶簾竹聚秋蠅紅
熟枝頭棗青浮水靣菱金風蘋末起頓喜失炎蒸
　　秋熱
節已過寒露秋陽尚逼人蒲葵仍在手荃葛未離身籬
落黄花綻階除緑草勻憂時占月令休咎竟何囙
　　新晴
連旬滛雨降今喜見朝暾徑路泥猶滑池塘水尚渾輪
蹄喧野市網罟曬漁村風埽殘雲歛青山復對門
　蜀成王讓栩(五首/)
　　　王昭王賔瀚之子髙皇帝晜孫正徳五年襲封
　　　嘉靖二十六年薨有長春競辰集(楊慎云成王/懷古雜擬式)
　　　(遵溫柔敦/原之旨)
　　　(詩話長春競辰集成都楊慎序之而升菴集不/載宮詞一百雖題曰擬古然如翠華一去寂無)
　　　(蹤疑諷康陵而作只恐君王/道院行疑諷永陵而作也)
　　玉階怨
落日下西苑深宫風雨多定嫌蒼蘚滑玉輦不曽過
　　早秋
郊原正早秋露下蘆汀濕忽見一禽來只傍疎枝立
　　擬古宮詞(三首/)
青春一去豈重來轉轂韶光日夜催三百六旬空悵望
朱門經嵗不曽開
紫禁鴉啼曙色明麗譙隠隠不聞聲各宮装束焚香候
只恐君王道院行
新觀玉歴識正初泰運三陽藹帝居御座今安圓閣子
内中欲置女尚書
　瀋宣王恬烄(二首/)
　　　王憲王次子髙皇帝仍孫自號西屏道人嘉靖
　　　三十一年襲封萬厯初薨有綠筠軒槀(穆文熙/云宣王)
　　　(音調超㧞綽有陳思之風各李騰鵬/云王所作和平爾雅諸體  擅其長)
　　　(詩話宣王逸思/清才金枝之秀)
　　秋興
池閣蕭條竹徑通閒來幽興檢詩筒未須絃管翻新曲
自有琴尊對晚風斜日斷雲簾影外疎林落葉杵聲中
悲秋莫話當年事且向遥天數塞鴻
　　山行
為訪林棲叟何妨石逕長白雲生谷口處處藥苖香
　瀋定王珵堯(二首/)
　　　王宣王之子髙皇帝雲孫嘉靖三十七年封世
　　　子萬厯十二年襲封天啓元年薨有修業堂崇
　　　玉山房二稾(穆文熙云王詩音韻悠揚若扣洪/鐘餘響不絶  李騰鵬云王諸作)
　　　(音節鏗鏘詞氣間適有韋/栁風非富貴人所能道)
　　　(詩話定王師呂時臣猶沈易之師謝/榛也所師髙下不同體製亦少遜)
　　擬古宮詞
聞道收遼左中宮上夀卮隨班春殿裏消息未全知金
縷麒麟服傳宣賜太師(李騰鵬云/足稱大雅)
　　秋宫怨
月落湘簾錦瑟停西風髙下度流螢不知今夜長生殿
誰㸔牽牛織女星
　鄭世子載堉(二十五首/)
　　　昭皇帝第二子鄭靖王瞻埈歴四世為恭王厚
　　　焥嘉靖二十七年建言時政降為庻人發髙牆
　　　禁錮隆慶元年赦回復爵王恭王子著樂書
　　補亡詩
南陔有風吹彼苞棘厥景婆娑欲静弗得孝子事親當
竭其力父母之恩昊天㒺極
南陔有風吹彼桑梓慕我父母終身敬止朂哉伯仲以
及娣姒恪爾晨昏絜爾甘旨
景薄桑榆日亦云暮父母俱存兄弟無故雖有至樂寧
不深慮一則以喜一則以懼
　　　右南陔三首
嗟彼白華瑩然如玉君子立身必慎其獨無貽親辱
嗟彼白華瑩然如琇君子立身必謹所守無貽親咎
嗟彼白華瑩然如霜君子立身如圭如璋為親之光
嗟彼白華瑩然如雪君子立身清清絜絜庶無玷缺
嗟彼白華瑩然如氷君子立身戰戰兢兢庶無怨憎
　　　右白華五首
彼華者黍彼實者稷相彼秋成時萬時億
彼華者黍彼實者麥時和嵗豐囷盈倉積
彼華者黍彼實者菽農夫之慶邦家之福
彼華者黍彼實者麻君子愛民不驕不奢
彼華者黍彼實者禾君子愛物不溢不過
　　　右華黍五首
天運元亨萬物由庚王道正直蕩蕩平平
寒暑以序雨𤾉以時百榖用成庶績咸熙
草木蕃庶鳥獸咸若仰覩鳶飛俯窺魚躍
習習景風甘雨其濛醴泉洩洩玉燭融融
　　　右由庚四首
瞻彼崇丘積土成髙相彼大海積水成濤
巻石積多其形嵯峩勺水積久勢若江河
寶藏貨財靡所不足積善之家必有餘福
鳥獸魚龍咸遂其性積善之家必有餘慶
　　　右崇丘四首
肅肅令儀君子由之秩秩彛倫君子求之率性之道君
子修之
何謂彞倫父子有親君臣有義朋友有信兄愛弟敬夫
和妻順
君令臣恭父慈子孝夫妻相敬兄弟相好恵于朋友無
徳不報
維物有則維民秉彞好斯美徳由此令儀上和下睦皥
皥熙熙
　　　右由儀四首
　　　(詩話世子研精樂典按律審音察及銖黍歴辨/劉歆何妥李照范鎮陳𤾉蔡元定之失近代若)
　　　(李文利李文察劉濓張敔皆駮其非所著樂書/歴論宜采入國史迹其補亡詩六篇櫽括古訓)
　　　(比之夏侯湛束晳似為過之至於念嚴君之囚/席藁門外因長幼之序讓國盟津尤非人所幾)
　　　(及/)
　光澤榮端王寵􁪦(一首/)
　　　王遼惠王成鍊次子髙皇帝來孫成化二十三
　　　年封嘉靖二十五年薨有博文堂稾(何喬逺云/王積書萬)
　　　(巻世宗賜堂/名曰博文)
　　登仲宣樓懷古
憶昔登樓日天涯事轉違計依劉表得書授蔡邕稀南
國方羇旅西京未解圍秦川空在眼公子乃忘歸
　衡陽安懿王寵淹(一首/)
　　　王悼僖王恩鏏子髙皇帝來孫𢎞治六年襲封
　　　嘉靖十八年薨
　　登仲宣樓懷古
尋芳踐嘉約乘暇一登樓野樹連雲合清江繞郭流遺
文鄴下重舊井峴山留洵羙開襟地無妨續勝遊
　永夀恭和王東欓(一首/)
　　　王莊僖王誠淋子髙皇帝晜孫𢎞治十年襲封
　　　嘉靖十七年薨
　　正徳己卯九日登説經臺
隱隱樓臺雲外重一溪活水過仙宫上師巳化青牛老
萬木驚秋墜晚風(顧炎武曰是/詩刻石草樓)
　武岡保康王顯槐(二首/)
　　　王楚端王榮㳦第三子昭王來孫髙皇帝晜孫
　　　也嘉靖十七年封有少鶴山人正續集
　　　(詩話王詩平/正無溢幅)
　　走狗烹
走狗烹走狗烹蒯生識鑒通神明漢基甫創身即死當
日假王何為爾相靣止封侯相背貴無極淮隂聞言兩
耳逆婦人擅執生殺權猶豫自将身弃捐噫􁃣英彭尤
可憐
　　次鄒䘏部穎泉謝宴
小園一雨足次第百花開江白孤舟去天青一鳥來林
香時撲坐栁色競侵杯借問西鄰客懷人日㡬回
　徳平榮順王𦙍榳(一首/)
　　　王瀋惠王勛潪之次子髙皇帝晜孫嘉靖三十
　　　七年封有集書樓稾(李騰鵬云王所作沉著嚴/整不尚綺靡自饒深致)
　　送焦明府之鳳翔
馬首蠶叢路兹行亦壮游天青三峽曉雲碧萬山秋鷺
浴盤渦水猿啼古驛樓君才非百里早晚夢刀州
　鎮康王恬焯(一首/)
　　　王瀋憲王𦙍栘第五子髙皇帝仍孫嘉靖二十
　　　四年封有西巖漫稾(穆文熙云王詩調髙意永/自是盛唐風味  謝榛云)
　　　(西巖題瞻逺樓詩江樓懸樹/杪山色到牕中精㧞有骨)
　　同呂二人話别
此㑹情何極明朝遽别筵霜清楓葉路秋老菊花天百
越家鄰海三垂地近邊相思應有賦月定㡬回圓
　保定恵順王珵坦(一首/)
　　　王瀋宣王次子髙皇帝雲孫嘉靖三十八年封
　　　有清苑山房集(穆文熙云王詩格調髙古思致/雋永當于貞元中求之  李騰)
　　　(鵬云王善書法/其詩音格響亮)
　　春日游柏谷寺
曉霧危巖合烟蘿仄徑懸浮圖開佛日沙界接人天獨
鶴衝雲起愁雲枕石眠逃禪如可醉莫負杖頭錢
　沁水昭定王恬烆(一首/)
　　　瀋簡王第八子悼懷王佶煴封沁水王簡王來
　　　孫髙皇帝晜孫也嘉靖二十五年襲封四十年
　　　薨有遜學書院集
　　春日閒述
睡起情逾嬾烟蘿地自迷開尊惜遲暮片月挂松西
　沁水王珵堦(一首/)
　　　王昭定王子髙皇帝仍孫隆慶元年襲封有滄
　　　海披沙集(穆文熙云王詩丰神俊逸思致雅澹/大歴前之調也  李騰鵬云王所作)
　　　(爾雅典麗蓋/荆金楚玉也)
　　彰法寺
嶽勢何穹窿躋攀竟日至絶澗來巖椒沿洄轉幽邃其
陽開招提不知㡬千嵗宫殿羅虚空俯視下無地樵子
雲際行石罄風前墜境疑兜率天巖紀司空字日晏憺
忘歸暫逺塵煩累
　安慶王恬爖(二首/)
　　　王瀋憲王第七子髙皇帝仍孫自號西池道人
　　　嘉靖三十一年封有嘉慶集(何喬逺云王于穆/宗朝以孝敬旌)
　　　(李騰鵬云王詩和平/爾雅巳入作者之門)
　　夏夜寄懷謝山人時客汾陽
良夜孤清賞懷君倍黯然離居三嵗似明月㡬回圓紫
塞雲邊樹青山雨後天相思寫不盡寂寞有氷絃
　　聞砧
何處砧聲急空閨入夜聞哀音流素月寒響徹秋雲夢
斷盧龍逺天髙白鴈分誰能将妾意萬里報夫君
　慶成王慎鍾(一首/)
　　　晉恭王棡第四子濟炫封慶成王諡荘恵王安
　　　穆王知熑之孫恭王之仍孫髙皇帝之雲孫也
　　　隆慶六年襲封有太霞稾(穆文熙云王以賢孝/稱其器質敦厚醇雅)
　　　(詩亦有體裁不/失風人遺旨)
　　夏日登萬佛樓次朱使君韻
天半岧嶤峻閣開自公多暇興悠哉憑虛㡬見空王在
結夏誰招使者來貝葉迎風翻鹿苑香雲散雨落蜂臺
倚闌欲和陽春曲慚愧登髙作賦才
　
　
　
　
　
　
　
　
　明詩綜巻二
欽定四庫全書
　明詩綜巻三
　　　　　　　　　　翰林院檢討朱彞尊編
　劉　基(一百四首/)
　　　基字伯溫青田人元進士洪武初官至御史中
　　　丞論佐命功封誠意伯為胡惟庸毒死正徳中
　　　追諡文成有覆瓿集犂眉公集(楊維新云子房/不見詞章𤣥齡)
　　　(僅辦符檄公勲業造邦文章名世可謂千古人/豪  徐子元云青田鈞天廣樂聲容不凡開國)
　　　(宗工不在兹乎以陳彛仲云洪武間髙侍郎先/鳴文成次之固  咀其精華窺其堂奥  王元)
　　　(羙云劉伯溫如劉宋好武諸王事力旣稱服藝/華整見王謝衣冠子弟不免低眉又云明興立)
　　　(赤幟者二家而己才情之羙無過季迪聲容之/壮次及伯溫當是時孟載景文子髙輩實為之)
　　　(羽翼而談者尚以元習短之謂辭羙於宋所乏/老蒼格不及唐僅窺季晚然是二三君子功力)
　　　(深重風調諧羙不得中行猶稱殆庶翩翩一時/之選也  穆敬甫云劉公詩如乘風載響音徽)
　　　(逺播汪胡元瑞云青田才情不若楊孟載氣骨/稍減  忠勤以較張徐諸子不妨上座  何穉)
　　　(孝云伯溫詩沿元習其精者學韓退之卧蒋仲/舒云劉詩如河朔少年充恱忼健  陳  子云)
　　　(文成雅辭微傷缺體婉弱令人思留侯之貎少/王介人云文成詩  純正較之四傑雖縱横)
　　　(遜而似覺寡疵詩陸氷脩云伯溫早見知於虞/道園道園稱其  云發感慨於情性之正存憂)
　　　(患于敦厚之言是不可及若其體製音韻無愧/盛唐其推奨至矣特不與楊亷夫顧仲瑛輩結)
　　　(詩酒之社然視四傑十友皆後進也犂沈山子/云誠意樂府古詩勝近體覆瓿集勝  眉公集)
　　　(固當與季迪爭長並驅王元羙以劉次於髙胡/元瑞以劉為髙之羽翼要非篤論至何仲黙以)
　　　(袁景文為明初詩人之冠則置二公于何地乎/  鍾廣漢云文成論詩謂今天下為詩者取則)
　　　(於逹官貴人而不師古此語深中元人之病試/讀公集中詩皆有古人之一體可謂善于師古)
　　　(者/也)
　　　(静志居詩話樂府辭自唐以前詩人多擬之至/宋而埽除殆盡元季楊亷夫李季和輩交相唱)
　　　(答然多構新題為古體惟劉誠意銳意摹古所/作特多遂開明三百年風氣其五言古詩専仿)
　　　(韋左司要其神詣與相伯仲諸體均純正無疵/若二鬼一篇直欲破劉义之膽矣公在元時有)
　　　(和王文明絶句云夜凉月白西湖水坐㸔三台/上将星好事者遂傅㑹之謂公望西湖雲氣語)
　　　(坐客云後十年有帝者起吾當輔之此妄也當/公羈管紹興時感憤至欲自殺藉門人穆爾薩)
　　　(抱持得不死明初旣定婺州猶佐舒穆嚕宜生/拒守即其酬和詩句如中夜登髙樓遥瞻太微)
　　　(座衆星各参差威弧何時正鴻鴈西北來安能/從之飛周􁁪不恤緯楚放常懐闕却秦慕魯連)
　　　(存齊想田單蓋未嘗終食忘大都也是豈預自/負身為佐命者邪其題太公釣渭圖云偶應飛)
　　　(熊兆尊為帝者師則公自道也世人多以前知/目公至凡緯䜟堪輿若披肝露膽等書皆指為)
　　　(公作豈/其然乎)
　　思羙人
雨欲來風蕭蕭披桂枝拂陵苕繁英隕鮮葉飄揚烟埃
靡招揺激房帷發綺綃中髮膚㦧寂寥思羙人隔青霄
水渺茫山岧嶤雲中鳥何翛翛欲寄書天路遥東逝川
不可要芳蘭華日夜彫掩瑶琴間玉簫魂睘睘心揺揺
望明月歌且謡聊逍遥永今宵(顧𤣥言云/出入騷雅)
　　寒夜謡
今夕何夕嵗聿其徂草木彫落山川縈紆瞻彼鴻雁拂
翼天衢雝雝和鳴載悠載徐雖無羽翰心與之俱華月
出雲青燈在隅歌以寫懐云何其盱
　　秋懷
喓喓草蟲慄慄其股嵗暮如何爾獨良苦瞻望日月緜
緜我愁如彼逝矢一徃不留嗟爾小子時不再得匪緡
曷魚不藝胡稷蕭蕭草蟲烈烈其音嵗暮何為祗攪我
心
　　思歸引
山髙髙兮可以望四方胡躋爾巔兮不見我故鄉嵗云
暮兮無衣裳車罷馬羸兮僕夫頓僵水有蛟鱷兮陸有
虎狼吁嗟奈何兮惟懐永傷
　　墻上難為趨行
弱水不可以航石林不可以車人生貴守分牆上難為
趨茫茫八極内狹徑交通衢紛紛皆轍迹擾擾論錙銖
焦原詫齊踵龍頷夸探珠片言取卿相杯酒興剪屠機
事一朝露妻子化為魚林間有一士蓬蒿翳窮廬種稻
十數畞種桑八九株有酒且飲之無事即安居孰知五
鼎食聊保百年軀悠悠身後事汲汲復何如
　　夜夜曲
冬夜恒苦長夏夜恒苦短短長相蔽虧殷勤望推輓紉
茅作繩繩易斷汲水作池池易旱故鏡塵昬難逺照故
衣絮敝無新暖西風嫋嫋吹桂枝白露㸃苔黄葉滿
　　東飛伯勞歌
南飛鷓鴣北飛鵠黄昬雞鳴白日燭珊瑚石上栽兔絲
鴛鴦獨宿枯桑枝永夜凉蟾入羅幕蟬翼不如秋鬢薄
寒塘露蓮千葉紅可憐零落空隨風
　　走馬引
天𠖇𠖇雲濛濛當天白日中貫虹壯士㧞劒出門去手
提讐頭擲草中擲草中血漉漉追兵夜至深谷伏精誠
感天天心哀太一乃遣天馬從天來揮霍雷電揚風埃
壯士呼天馬馳横行白晝吏不敢窺戴天之恥自古有
必報天地亦與相扶持夫差徒能不忘而報越棲於㑹
稽又縱之始知壯士獨無愧魯荘何以為人為
　　長安道
長安道送盡芳菲到枯槁人生衰盛苦不嘗何異長安
道旁草漢家將軍初拜官門前上客車班班一朝勢衰
煙燄歇車輪無聲馬蹄絶明年有詔封冠軍依舊車馬
來如雲
　　鳴鴈行
雝雝鳴鴈鳴逹旦舉翼相連拂雲漢平原漠漠生野烟
鴈飛只向江南天江南十月多禾黍一半輸官半供汝
明年二月歸養雛雛成又望江南去
　　隔谷歌
戰鼓咽悲風弓折不可把弟兄隔谷不相聞咫尺人間
與泉下丈夫誓許國殺身非所憐兩心本一氣何能坐
相捐登埤四顧望慷慨肝膽裂不見救兵來但見繞城
鐵甲光如雪飛禽在羅網尚或念其飢身為髙官馬食
粟忍見手足居重圍相彼鴻與鴈亦各顧匹儔挽弓射
一猨羣猨㧞箭聲啾啾鳥獸且有情人心獨何尤嗚呼
田家紫荆雖微木不忍聽君歌隔谷
　　冬暖行
孟冬十月暖桃李花盛開蝴蝶草間出飛上花枝來蝶
知愛花為花出不知冬暖無多日霜風一夕花作塵墜
粉飄黄愁殺人
　　築城詞
君不見杭州無城賊直入台州有城賊不入重門擊柝
自古來而况四郊多警急愚民莫可與慮始見說築城
俱不喜一朝城成不可踰挈家却向城中居寄語築城
人城髙固自好更須足食仍足兵不然劒閣潼關且難
保獨不念至元延祐年天下無城亦無盗
　　畦桑詞
編竹為籬更哉刺髙門大寫畦桑字縣官要備六事忙
村村巷巷催畦桑桑畦有増不可减凖備上司來計㸃
新官下馬舊官行牌上却改新官名君不見古人樹桑
在牆下五十衣帛無凍者今日路旁桑滿畦茅屋苦寒
中夜啼
　　瑯琊王歌
駿馬須好鞍强弓須勁箭將軍不知兵健兒空自健
　　薤露歌
人生無百嵗百嵗復如何古來英雄士各已歸山阿(鍾/廣)
(漢云音韻悲凉初讀/之嗚咽再讀之慷慨)
　　懊憹歌
白鴉養雛時夜夜啼逹曙如何羽翼成各自東西去(宗/子)
(相云古/韻凄調)
　　玉階怨
長門燈下淚滴作玉階苔年年傍春雨一上苑牆來
　　長門怨
白露下玉除風清月如練坐㸔池上螢飛入昭陽殿(宗/子)
(相云不作怨/語怨已自深)
　　感懷(四首/)
驅車出門去四顧不見人回風巻落葉颯颯帶沙塵平
原曠千里莽莽盡荆榛繁華能㡬何憔悴及兹辰所以
芳桂枝不争桃李春雲林耿幽獨霜雪空相親
啾啾草間雀日隨黄口飛争先赴稻粱寧顧野人機便
便善柔子懐利近相依但慕春荑好不見秋霜霏驅車
逐走鹿中路忘所歸豈不愛其躬天命與心違古道今
已矣感寤空涕歔
結髪事逺游逍遥觀四方天地一何濶山川杳茫茫衆
鳥各自飛喬木空蒼凉登髙見萬里懐古使心傷竚立
望浮雲安得凌風翔
槁葉寒摵摵羅帳秋風生悽悽候蟲鳴嚦嚦賔鴻驚羙
人抱瑶瑟仰視河漢明絲桐豈殊音古調非今聲沉思
空幽寂嵗月己徂征
　　感時述事(八首/)
十羊煩九牧自古貽笑嗤任賢苟不貳焉用多人為師
行仰供給州縣方告疲差徭逮所歴添官有權宜奈何
乘此勢争先植其私百私並效尤貨賄縱横飛列坐隘
公堂號令紛披離名稱到輿隸混雜無尊卑正官反差
出道路不停馳狥禄積日月官吏之所希此輩欲何求
朘剥圖身肥世皇一宇宙四海均恵慈盗賊乗間發咎
實由官司云何未悔禍救焚用膏脂姻婭遂連茹公介
棄草茨農郊日増壘良民死無期天關深虎豹欲語當
因誰
先王制民産曷分兵與農三時事耕稼閱武在嚴冬亂
畧齊憤疾戰伐厥有庸那令異編籍自使殊心胸坐食
不知恩怙勢含威兇将官用世襲生長值時雍豈惟昧
韜略且不習擊􁟫悍卒等驕子有令亦無從跳踉恣豪
横鼓氣陵愚惷所以喪紀律安能當賊鋒崩騰去部曲
蟻合尋歸蹤時方務姑息枉法稱寛容寧知養豺虎反
噬中自鍾國家立制度恃此為垣墉積弊有根源終成
膓肺癰何由復古道一視均堯封
豢狗不噬禦星馳募民兵民兵盡烏合何以壮干城百
姓雖云庻教養素無行譬彼原上草自死還自生安知
狥大義捐命為父兄利財來應召早懷逃竄情出門即
剽掠所過沸如羮總戎無節制顛倒迷章程威權付便
嬖賞罰昧公平飢寒莫與恤銳挫怨乃萌見賊不須多
奔潰土瓦傾旌旗委曲野鳥雀噪空營将軍與左右相
顧但目瞠此事己習慣智巧莫能爭廟堂忽逺算胸次
猜疑并豈乏計策士用之非至誠徳威兩不立何以御
羣氓慷慨思古人惻愴淚霑纓
五谿舊三苖蛇蚓相雜處其人近禽獸巢穴依險阻起
居任情欲鬬狠競爪距未能識君臣且不顧子父所以
稱為凶分北勞舜禹先朝慎羈縻㒺俾來中土胡為倐
而至馳驟如風雨見賊但趦趄逢民輒俘虜腰纒皆金
銀衣被俱繡組所過惡少年改服投其伍農家刼掠盡
何人種禾黍盗賊有根源厥咎由官府任将匪能賢敗
衂乃自取竒材何代無推誠即心膂誰哉倡此計延宼
入堂宇割鼻救眼睛於身竟奚補浙西耕桑地百載安
生聚自從甲兵興徴歛空柚杼疲氓真可憐忍令飼豺
虎追憶至元年憂來傷肺腑
虞刑論小過夏誓殄渠魁好生雖大徳縱惡非聖裁官
吏逞貪婪樹怨結禍胎法當究其源剪鉏去根荄䝉蘢
曲全宥駕患於後來濫觴不堙塞滔天谷陵頽總戎用
髙官沐猴戴母頧玉帳飫酒肉士卒食菜薹未戰已離
心望風遂崩摧招安乃倡議和者聲如雷天髙豹關逺
日月照不該俱曰賊有神討之則䝉災大臣怨及己相
視若銜枚阿諛就姑息華紱被死灰姦宄爭效尤無風
自揚埃嘯聚逞强力謂是爵祿媒黎民亦何辜骨肉散
草菜傾家事守禦反以結嫌猜慟哭浮雲黒悲風為徘
徊赤子母不憐不如絶其胚養梟逐鳳皇此事天所哀
胡為尚靡定顛倒䏶與頦春秋戒肆𤯝念此良悠哉
八政首食貨錢幣通有無國朝幣用楮流行比金珠至
今垂百年轉布彌寰區此物豈足貴實由威令敷廟堂
喜新政躁議違老夫悠悠祖宗訓變之在朝晡瞿然駭
羣目疑怪仍捓揄至寳惟艱得韞櫝斯藏諸假令多若
土賤棄復誰沽錢幣相比較好醜天然殊譬彼絺與綌
長短價相如互市從所取孰肯要其觕此理實易解無
用論智愚矧兹四海内五載横戈殳赤子投枳棘不知
所歸塗一口當萬喙脣縮舌亦瘏導水必尋源源逹流
乃疏藝木必培根根固葉不枯慎勿庸邇言揚火自焚
軀尚克詰戎兵丕顯厥祖謨
惟民食為命王政之所先海鹺實天産厥利何可専貪
臣務聚財張羅密於氊厲禁及魚鰕鹵水不得煎出門
即陷阱舉足遭纒牽炰烋用鞭箠寃痛聲相連髙牙開
怨府積貨重姦權分攤算戸口滲漉盡微涓官征勢旣
廹私販理則然遂令無頼兒睚眦操戈鋋出没山谷裏
陸梁江海邉横行荷䉂籠方駕列船舷拒捕斥後懦爭
彊夸直前盗賊由此起狼籍成蔓延先王務廣徳如川
出深淵外本而内末民俗隨之遷自從甲兵興奄忽五
六年借籌計得喪耗費倍萬千囬憶至元初禁網疎且
平家家有衣食畏刑思保全後來法轉細百體皆拘攣
厚利入私家官府任其愆大哉乃祖訓典章尚流傳有
舉斯可復庻用康迍邅
秦皇縣九宇三代法乃變漢祖都咸陽一統制荒甸豪
雄旣鏟削瘡痍獲休宴文皇繼鴻業垂拱未央殿累嵗
减田租頻年賜縑絹太倉積陳紅圜府朽貫線是時江
南粟未盡輸赤縣方今貢賦區兩際日月竁胡為倚東
吳轉餉給豐饍徑危冒不測勢與蛟龍戰遂令鯨與鯢
掉尾乗利便扼肮要國寵金紫被下賤忠良怒切齒姦
宄競攀援包羞屈政典尾大不可轉聖人别九州田賦
揚為殿中原一何膴所務非所先豳風重稼穡王業丘
山奠夫征厲未習孰敢事游燕哀哉㒺稽古生齒徒蕃
羡一羮而食十何以奉征繕長歌寄愁思涕淚如流霰
(程孟陽云感時諸詩可謂/詩史追配杜老邁元白矣)
　　旅興(十四首/)
秋氣肅萬物百蟲競號鳴蟪蛄最可憐切切悲其生屣
履歩庭除素月員且明翫之不可掇渺焉忽西傾囬身
掩房闥愴怳煩慮盈太息以終宵展轉難為情
窮巷屏人跡開門見青山青山似故鄉客子何當還蟪
蛄日夜鳴緑樹亦已殷白日駛西征浮雲不可攀安得
生羽翼奮飛出𤣥間
雨來羣山暗雨過羣山明山明猨鳥喜山暗猨鳥驚嵗
暮隂風起白日西南傾寒蟬枝上號阜螽草間鳴人生
非草木能無感中情
别離多苦懷三年當百載來者非所知徃者今安在浮
雲旦夕起白日薶光彩天地亦有形豈能長不改
忡忡坐虚室曖曖日向暮空烟歛曽岑暝色半髙樹緬
邈起遐思逍遥散輕歩嬋娟天上月的皪草間露物情
豈異昔人事殊非故芳嵗不可淹衰年况多慮諒無彭
鏗術頽齡那能駐
人生如浮雲聚散無定期驚風一飄蕩各自東西之粲
粲陵苕花凄凄寒露時浮雲不可駐顧盼空齎咨
青青瀟湘竹漪漪被寒水逰子如飛蓬佳人曠千里登
髙左右望但見黄塵起鳳皇翔不下梧桐化為枳傷懐
不可道憂念何時已
吾觀穹壤間萬變皆有窮何如順天道原始以知終清
晨攬衣起絺綌生秋風雝雝鳴雁來灼灼酸棗紅悵焉
念所思悲感集予衷佳期在何許瑶草成枯蓬佇立望
日月勞心極􁊿􁊿
烏鳴朝啞啞鵲鳴暮啾啾聞鵲旣不喜聞烏復何憂世
人務苟得君子絶外求滄浪迅風波無風即安流胡為
自氷炭以貽逹者羞
寒燈耿幽幕蟲鳴清夜闌起行望青天明月在雲端羙
人隔千里山河杳漫漫𤣥雲翳崇岡白露凋芳蘭願以
緑綺琴寫作行路難憂來無和聲絃絶空長歎
泊舟嚴子瀨遥望仙華山中有騎羊人皓齒赬玉顔餐
霞飲沆瀣坐石濯潺湲長嘯起天風落日為之還悠悠
隔雲雨杳杳不可攀
日落天氣凉逍遥歩庭墀蟋蟀已在宇鴻鴈來何遲少
壮輕逺游衰老傷别離念我親與友各在天一涯音容
兩契濶悲歡絶相知鎩羽懐舊林葺鱗思故池百年能
㡬何逝者無還期俯仰増感歎有懐當語誰殷勤託宵
夢聊用慰所思
久旱草不生一雨青滿地新荑與舊枿好醜各自媚喈
喈黄鶯吟習習𤣥鳥至閒庭人跡稀白日澹清氣平生
孟公綽庶足無妄覬但願長若斯撥置身外事
秋髙潦水涸旻天亦凄清枯籜響悲音羈蟲振餘聲曀
曀落日暉慘惨游子情風林無定枝馳車鮮安旌自媿
匪賢逹黙黙嗟其生
　　遣興
避地適他鄉息肩謝羈束生事未有涯暫止聊自足南
園實清曠可以永幽獨曽樓靣羣山俯見湖水緑襍英
被郊甸魚鳥得棲宿登臨且慰意未暇計逺躅聖賢有
遺訓知命夫何卜
　　琴清堂詩
亭亭嶧陽桐斲為緑綺琴縆之朱絲絃彈我白雪音虛
堂夜迢迢華月耿疎林鳳皇天上来虯龍水中吟曲罷
起太息無人知此心(周青士云/神似蘇州)
　　晚同方舟上人登師子巖作
落日下前峯輕烟生逺林雲霞媚餘姿松柏澹清隂振
䇿縱幽歩披榛陟層岑槿花籬上明莎雞草間吟凉風
自西來飀飀吹我襟榮華能㡬時揺落方自今逝川無
停波急絃有哀音顧瞻望四方悵焉愁思深(謝茂秦云/逸韻飈舉)
(幽思/泉發)
　　新春
昨夜東風來吹我門前栁栁芽黄未全草根青已有鵓
鳩屋上鳴勸我甞春酒我髪日已白我顔日已醜開尊
聊怡情誰能計身後
　　和舒穆嚕公得令字
勾芒發陳根北斗轉東柄衆星各參差威弧何時正好
生雖聖心明刑亦王政哲人慎謀始斯焉獲終慶徒言
兩階舞可以懐逆命不見三危山萬里竄梟獍世徳異
唐虞民情好爭競那無跗扁醫尚有膏肓病波濤地軸
􁀜虎豹天關夐雨露當春滋風霜及秋勁誰能奉明王
順天行號令
　　送布延子夀赴廣西憲幕
離維荆衡南迤邐走蠻徼民風雜猺蜑地勢帶䝉詔迢
迢商周前風水絶纎竅後王務廣土懷柔倚攻剽羈縻
非本情疲疴復誰療大明侔日月幽裔靡不照化育之
所加欣榮及蓬藋憲府僶百司選擇自廊廟偏方異習
俗賦性實同調培養自殊塗激揚貴知要願言崇令業
以繼南國召
　　望武夷山作
飲馬九曲溪遥望武夷峯長林抱廻合丹厓造空濛浮
暉澹寒翠水木皆曼容薄游限塵務促景尼竒蹤緬懷
紫陽子千載誰與同瓊佩邈烟霧石函閟遺封羈猿怨
幽澗飛蘿冒芳叢瑶琴空流泉桂枝徒秋風悵望佳期
阻纒緜憂思重殷勤尺素書願寄雲間鴻
　　早發建寧至興田驛
雞鳴戒晨装上馬見初日露泫葉尚俯霧重山未出客
塗得霽景緩歩非縱佚矧兹嵗有秋髙下俱穎栗牛羊
散原野鵝鴨滿阡術懐抱旣夷曠神情自清謐寒花蔓
籬落候蟲響蒙宻霞標青楓林雪綻烏臼實幽覽雖云
遽佳趣領已悉我行固無期况乃塵事畢
　　自衢州至蘭溪
秋郊歛微雨霽色澄人心振䇿率廣路逍遥散煩襟疎
烟帶平原薄雲去髙岑湛湛水凝碧離離稻垂金薺麥
霜始秀𤣥蟬寒更吟幽懷耿虚寂好景自相尋心契清
川流目翫嘉樹林歌傳滄浪調曲繼白雪音仙山在咫
尺早晚期登臨
　　壬辰嵗八月自台州之永嘉度蒼嶺
昨暮辭赤城今朝度蒼嶺山峻路屈盤峽束迷晷景谽
谺出風門坎窞入天井㝠行九地底髙闞羣木頂瀑泉
流其中豃若洩溟涬哀猨嘯無外去鳥飛更永僕夫怨
跋渉瘦馬悲項領盗賊逭天誅平人遘災眚佇立盼嶔
岑心亂難為整
　　夢草堂遣懷
即事在自得強歌非正音所以春草句聲價重兼金若
人千載下遺響邈難尋凄凉一池塘賴爾得至今我來
當杪秋天淨横潦沈枯荷有餘馨衰栁無殘隂鼓鼙響
未已山水意徒深感時念兄弟惻愴傷我心
　　在永嘉作
髙屋集飛雨蕭條生早寒我來復幾時明月缺已團浮
雲蔽青天山川杳漫漫狐狸嘯悲風鯨鯢噴重瀾孤鴈
號南飛音聲凄以酸顧瞻望桑梓慷慨起長歎願欲凌
風翔惜哉無羽翰中夜百感生展轉不遑安枯荷響西
池槁葉鳴林端寥寥天宇空冉冉時節䦨舉俗愛文身
誰識章甫冠河流未到海平陸皆驚湍旗幟滿山澤嗚
呼行路難
　　晨詣祥符寺
上馬雞始鳴入寺鐘未歇草際起微風林端澹斜月僧
房湛幽寂假寐待明發松徑斷無人經聲在清樾
　　發安仁驛
雞鳴發山驛天黑路彌險烟樹出猨聲風枝落螢㸃江
秋氣轉炎嶂濕雲難歛佇立山雨來客愁紛冉冉
　　題山水圖
江上何所有髙低千萬峯結廬覆以茅取足聊自容緑
樹旣蓊鬱清溪亦油溶地僻無車馬猨鳥多相從日落
沙際明寒烟澹疎松蒼茫雲霞外隠見青芙蓉悠然一
舸還好景時獨逢歸來山月出古刹鳴昬鐘
　　别峯和尚方丈題唐子華山隂圖
連山走坡陀大谷入晻曖屋藏深樹中路出巨石背烟
雨時有無澗壑互顯晦輕盈曵飛綃縹緲沃浮黛雄梁
矯脩鼉騂璧駮文瑇崢嶸紫霞髙屈曲白水匯隂森神
鬼宅奮迅龍馬隊風雲氣象寛日月光炯碎借問此何
鄉或有捐余佩荅云越山隂信羙無與對自從永和來
燕游推勝槩佳人去不還盛集嗟未再唐令實好竒掇
拾歸畫繪上人逺公徒我亦淵明輩㑹晤屬時艱觀覽
増慷慨故園没灌莽舉足蛇豕礙放歌自太息激烈驚
厚載
　　寄江西黄伯善兄弟
我思羙人乃在洞庭之陽彭蠡之隂衝波亘天三百里
離恨比之應更深揚瀾咆哮左蠡怒白日慘慘𤣥猨吟
欲徃從之憤余心黿鼉臲卼不可以駕風摐摐兮雨滛
滛望厭原之飛烟邈匡廬之髙岑虹旌兮翠羽昌容兮
鳯皇舞荍衣兮茝襟玉笙吹兮紫鸞音望不見兮悲莫
任
　　徐資生華山圖歌
華嶽插天七千丈丹厓翠壁開仙掌壁間擘出黄河流
大禹以之分九州河流衮衮赴溟漲華嶽㧞出天河上
雲宫霧窟疑本無石室金臺儼相向玉泉髙通玉井津
中有蓮實如車輪世人肉食未羽化可望不得聊相親
髙堂晚晴圖畫展眼明一見心目逺世間塵土今紛紛
吾當拂衣卧山雲
　　夏夜台州城中作
江上火雲蒸熱風欲雨不雨天夢夢良田半作龜兆坼
秔稻日夕成蒿蓬去年海賊殺元帥黎民星散刼火紅
耕牛剥皮作戰具鉏犂化盡刀劎鋒農夫有田不得種
白日慘澹衡茅空将軍虎毛深玉帳野哭不入轅門中
健兒鬬死烏自食何人幕下矜竒功今年大軍蕩淮甸
分命上宰麾元戎舞干再見有苖格山川鬼神當效忠
何為旱魃還肆虐坐令毒沴傷和冲傳聞逆黨尚攻剽
所過丘壟皆成童閫司恐畏破和議斥􁧕悉罷雲邉烽
殺降共說有大禁無人更敢彎弧弓山中悲啼海中笑
蜃氣繞日生長虹古時東海辟孝婦草木枯瘁連三冬
六月降霜良有以天公未必長瘖聾只今幅員廣無外
東至日出西太䝉一民一物吾肺腑仁者自是哀瘝痌
養梟殈鳯天所厭誰能抗疏回宸衷夜凉木未挂河漢
海嶠月出光玲瓏仰視皇天轉北斗嗚呼愁歎何時終
　　陳彦徳以畫見贈詩以酬之
君不見昔日米南宫又不見今時趙學士能将翰墨爭
鬼工天下流傳名父子栝蒼處士身姓陳小郎英俊尤
可人欲收大地入掌握筆意所到如有神曉移小幅來
贈我紅日滿窗花婀娜開軒展視心眼寛如在岳陽樓
上坐湖波吹烟入逺山君山乃在湖中間蒼梧九疑隔
湘浦孤雲目斷幽篁斑漁舟一葉來何處巫峽雨昬啼
鴂暮澤畔行人久不歸沙上輕鷗自飛去陳公子聴我
歌深林大谷龍蛇多蓬莱三島可避世欲徃其奈風濤
何
　　題富好禮所畜村樂圖
我昔住在南山頭連山下帶清溪幽山巔出泉宜種稻
繞屋盡是良田疇家家種田恥商販有足嬾踏縣與州
西風八月淋潦盡稻穂櫛比無蝗蟊黄雞長大白鴨重
瓦甕琥珀香新篘芋魁如拳栗殻赤獻罷地主還相酬
東鄰西舎迭賔主老幼合坐意綢繆山花野葉插巾帽
竹箸漆椀兼甆甌酒酣大笑雜語謔跪拜交錯禮數稠
或起頓足舞侏儒或坐柏手歌甌簍傾盆倒榼混醯醤
爛漫霑漬方未休兒童跳躍坐諠譟執遁逐走同俘囚
出門不記舎前路顛倒扶掖迷去留朝陽照屋且熟睡
官府亦簡少所求寧知宴安含酖毒耒耜一變成戈矛
髙門大宅化灰燼蓬蒿瓦礫塞道周春燕營巢在林木
深山露宿隨猨㺅三年避亂客異縣側身天地如浮漚
親朋阻隔童僕散疏食水飲不自謀有時惝怳夢閭里
驚覺五内攢百憂君家畫圖稱絶妙鑒别曽遇柯丹丘
想應臨搨出祕府筆意精到世罕儔村歌社舞自真率
何用廣樂張公侯太平氣象忽在眼令我感愴涕淚流
近者鄉人來報喜今嵗髙下俱有秋豺狼食飽卧窟穴
軍師已運招安籌人情自古共懐土况乃霜雨凄松楸
神龜且被豫且困予所勿念天我尤積薪厝火非逺計
誰能獻納陳嘉猷長江波浪接淮泗白日慘澹騰蛟虯
天下農夫總供給隴畞不得安鉏耰市中食物貴百倍
一豕之價過於牛魚鹽菜果悉買米官幣束閣若贅瘤
朝餐僅了愁夕膳誰復有酒澆其㗋循環天運徃必復
邪氣暫至不逺瘳此生此景須再覩引領悵望心悠悠
　　寄宋景濓
我思羙人乃在仙華之山山前夜半挂河漢天津兩旗
俯可攀我欲從之阻河關初平不來白羊死瘦骨蝕盡
莓苔頑風沙蕭蕭隔人間𤣥霜日夕凋玉顔有鳥有鳥
丁令威側身下上空孤飛女媧石墜鼇脚折海水散作
雲霏霏山中有竒樹一華一千秋羙人何不折寄我使
我歎恨長凝眸深沉洞谷山鬼集隂氣六月氷霜留嗟
哉羙人誰與儔明年定約赤松子與爾羣峰頂上遊
　　二鬼
憶昔盤古初開天地時以土為肉石為骨水為血脈天
為皮崑崙為頭顱江海為胃腸嵩嶽為骨膂其外四岳
為四肢四肢百體咸定位乃以日月為兩眼循環照燭
三百六十骨節八萬四千毛竅勿使滛邪發洩生瘡痍
兩眼相逐走不歇天帝愍其勞逸不調生病患申命守
以兩鬼名曰結璘與鬱儀鬱儀手捉三足老鴉脚脚踏
火輪蟠九螭咀嚼五色若木英身上五色光陸離朝發
𤾉谷暮金樞清晨還上扶桑枝揚鞭驅龍抶海若蒸霞
沸浪煎魚龜煇煌焜燿唘幽暗燠煦草木生芳蕤結璘
坐在廣寒桂樹根潄嚥桂露芬香菲啖服白兔所擣之
靈藥跳上蟾蜍背脊騎掐光弄影蕩雲漢閃奎爍璧葩
花摛手摘桂樹子撒入大海中散與蚌蛤為珠璣或落
巖谷閒化作珣玕琪人拾得喫者胸臆生明翬内外星
官各職職惟有兩鬼兩眼晝夜長相追有物來掩犯兩
鬼隨即揮刀鈹禁制蝦蟇與老鴉低頭屏氣服役使不
敢起意為姦欺天帝憐兩鬼暫放兩鬼人閒娭一鬼乘
白狗走向織女黄姑磯槌河鼓褰兩旗跳下黄初平牧
羊羣烹羊食肉口吻流膏脂却入天台山呼龍喚虎聽
指麾東巖鑿石取金卯西巖掘土求瓊葳巖訇洞砉石
梁折驚起五百羅漢半夜撥剌衝天飛一鬼乗白豕從
以青羊青兔赤鼠兒便從閣道出西清入少微浴咸池
身騎青田鶴去採青田芝仙都赤城三十六洞主騎鸞
翳鳳來陪隨神□清唱毛女和長煙裊裊飄熊旂蜚亷
吹笙虎擊筑㒺象出舞奔馮夷兩鬼自從天上别别後
道路阻隔不得相聞知忽聞寒山子徃來說因依兩鬼
各借聞始知相去近不逺何得不一相見叙情詞情詞
不得叙焉得不相思相思人間五十年未抵天上五十
炊忽然宇宙變差異六月落雪氷天逵黿鼉山上作窟
穴蛇頭生角角有岐鰐魚掉尾斫折巨鼇脚蓬萊宫倒
水没楣欃槍枉矢爭出逞妖怪或大如甕盎或長如委
蛇光爍爍形躨躨叫鹿豕呼熊羆煽吳回翔魌魑天帝
左右無扶持蚊蝱蚤蝨蠅蚋蜞噆膚咂血圖飽肥擾擾
不可揮筋節解折兩眼□不辨妍與媸兩鬼大惕傷身
如受㮄笞便欲相約討藥與天帝醫先去兩眼翳使識
青黄紅白黑便下天潢天一水洗滌盤古腸胃心腎肝
肺脾却取女媧所摶黄土塊改換耳目口鼻牙舌眉然
後請軒轅邀伏羲風后力牧老龍吉泰山稽命魯般詔
工倕使豐隆役黔羸礪斧鑿具鑪鎚取金蓐收伐材尾
箕修理南極北極樞斡運太隂太陽機檄召皇地示部
署岳瀆神受約天皇墀生鳥必鳳皇勿生梟與鴟生獸
必麒麟勿生豺與貍生鱗必龍鯉勿生蛇與􁃄生甲必
龜貝勿生蝓與蜞生木必松楠生草必薺葵勿生鉤吻
含毒斷人腸勿生枳棘覃利傷人肌螟蝗害禾稼必絶
其蝝蚳虎狼妨畜牧必遏其孕孳啓迪天下蠢蠢氓悉
蹈禮義尊父師奉事周文公魯仲尼曽子輿孔子思敬
習書易禮樂春秋詩履正直屏邪攲引頑嚚入矩規雍
雍熈熈不凍不飢避刑逺罪趨祥祺謀之不能行不意
天帝錯怪恚謂此是我所當為眇眇末兩鬼何敢越分
生思惟呶呶向瘖盲洩漏造化微急詔飛天神王與我
捉此兩鬼拘囚之勿使在人寰做出妖怪竒飛天神王
得天帝詔立召五百夜叉帶金繩将鐵網尋蹤逐跡莫
放兩鬼走逸入欽巇五百夜叉个个口吐火搜天刮地
走不疲吹風放火烈山谷不問杉柏樗櫟蘭艾蒿芷蘅
茅茨燔焱熨灼無餘遺搜到九萬九千九百九十九仞
幽谷底捉住兩鬼眼睛光活如琉璃養在銀絲鐵柵肉
衣以文采食以麋莫教突出籠絡外踏折地軸傾天維
兩鬼亦自相顧笑但得不寒不餒長樂無憂悲自可等
待天帝息怒解猜惑依舊天上作伴同遊戲(程孟陽云/公樂府多)
(似太白少陵間學張文昌王仲初此又/在盧仝馬異間竒怪直仿彿昌黎矣)
　　過南望時守閘不得行
客路三千里舟行二月餘壮顔隨日減衰鬢受風疎蔓
草須句國浮雲少昊墟愁心如汶水蕩漾遶青徐
　　殺氣
殺氣乾坤黑隂氛日月黄已成心曲亂不復鬢毛蒼夜
哭城笳裏朝烟野戍傍扶傾無郭李何地尚耕桑
　　望孤山作
返照千山赤寒煙一島青羈心霜下草生態水中萍黄
屋迷襄野蒼梧隔洞庭空将垂老淚灑恨到滄溟
　　青絲馬
蹀躞青絲馬艱難赤伏符窮隂嵗欲暮落日鬼相呼見
鴈愁心裂㸔天淚眼枯殷勤夜深月還照旅魂孤
　　古戍
古戍連山火新城殷地笳九州猶虎豹四海未桑麻天
迥雲垂草江空雪覆沙野梅燒不盡時見兩三花
　　客路
客路秋風裏扁舟夕照時渚鴻魚復陳江樹井陘旗衰
朽嗟誰與愚蒙荷帝慈山中牧羊子嵗暮爾相期
　　不寐
不寐月當戸起行風滿天山河青靄裏刁斗白雲邊避
世慙商綺匡時愧魯連徘徊懷徃事惻愴感衰年
　　夏日雜興
曽樓迢遞俯清郊天際羣山檻外交日暖水禽鳴哺子
風輕沙燕語尋巢緑荷雨洗藏龜葉翠竹烟寒集鳳梢
可歎仲宣歸未得苦吟終日倚衡茅
　　二月七日夜泊許村遇雨
漫喜晴天出北門還愁急雨送黄昬山風度水喧林麓
野樹翻雲動石根宿麥巳隨江草爛新泉休共井泥渾
魚龍浩漫滄溟濶澤畔誰招楚客魂
　　二月二十三日自黄岡還杭塗中作
日照江邉春樹林繁花亂葉感人心花間蛺蜨漫多事
葉底杜鵑非好音舉目山川成皓首側身天地一霑襟
解愁惟有尊中酒疾病年來己厭斟
　　春興
深春積雨感年芳暮館輕寒透客裳翠栁條柔先改色
紫蘭花冷不飄香山中虎豹人烟少海上樓臺蜃氣長
燕子新來畏霑濕一䨇相對立空梁
　　次韻和新羅嚴上人秋日見寄
愛汝精藍抱翠微青松緑竹共依依龜臺落日明霞綺
鰻井寒潮長石衣銀杏子成邉鴈到木墀花發野鶯飛
鐘殘永夜禪心定一任秋蟲促杼機
　　宿賈性之市隠
今年冬雨不作雪屋頭鳥聲渾似春絶憐草色緑鋪地
可愛梅花白照人時物己迎新嵗換交情空向異鄉親
忽思昨夜殘燈裏錯認還家夢是真
　　次韻和孟伯真感興(二首/)
五載江淮百戰塲乾坤舉目總堪傷己聞盗賊多于蟻
無奈官軍暴似狼緑水青山人寂寂長烟蔓草日荒荒
弟兄零落音書絶腸斷春風鴈一行
無用文章豈療飢勞生筋骨己支離窮愁杜甫家何在
落魄陳平志未竒草澤狐狸三窟固江湖波浪一帆危
故園春色年年到緑葉紅花好為誰
　　感興
二月江南雪始飛吳山寒色動征衣莫尋花徑防泥滑
且掩衡門待日晞弱栁先舒應自損蟄蟲己出更安歸
乾坤處處旌旗滿肉食何人問采薇
　　廢雲山堂有感(堂在府治聴事後/郡守退食之所)
雲山堂畔垂楊栁曽見新堂結構成一吏傳言奔里役
㡬家掩淚輟農耕花明粉黛春開宴月照樓臺夜按箏
破瓦斷塼今滿地緑莎青草為誰生
　　次韻和林彦文在縉雲見寄
十年井邑化為墟滿眼荆榛塞路衢雞犬真成天上去
神仙不復好樓居風凋野樹無棲鳥水落池蓮有涸魚
欲訪軒轅問消息太微風雨隔清都
　　丙申嵗十月還鄕作(三首/)
故園梅蕊依時發異縣歸人見却悲花自别來難獨立
人今老去復何之未能荷鍤除叢棘且可隨方著短籬
等待熏風暄暖後枝間㸔取實離離
手種庭前安石榴開花結子到深秋可憐枝葉從人折
尚有根株為客留枳枸悲風吹白日若華髙影隔青丘
壊垣蟋蟀知離恨長夜凄凉弔獨愁
小舟衝雨清溪上雨密溪深宿霧昏游子到家無舊物
故人留客欲空尊荒畦蔓草纒蒿草落日青猨叫白猨
語罷不須還秉燭耳聞目見總銷魂
　　聞盗過界首季君亦蒙訪及以詩唁之
妖星何故犯奎躔鶴上雲霄鯉入淵宼退喜聞曽子反
書焚尚賴伏生傳虀酸并與青氊去𤓰苦空餘緑蔓牽
慚愧北郊湯博士白鹽赤米數相憐
　　贈西巖道元和尚
西巖寺裏雲巢子不到人間㡬十年杖錫野猨迎路側
談經山鬼立燈前塵飛劫火青春夢雪滿長松白日眠
近得淵明入蓮社興來時復有詩篇
　　愁感代哭
燕鴻北去又南來斷壠荒岡幾劫灰慈母磯寒風落木
望夫石老雨添苔江流定與天河合客淚還經地底回
未必春光便銷歇白華猶發燒殘梅
　　感興
百年強半已無能愁入膏肓病自増千里江山䨇白鬢
五更風雨一青燈繁絃急管誰家宅廢圃荒窰昔代陵
不寐坐聽雞唱盡素光穿牖日華升
　　江上曲
數樹垂楊緑水邊問郎何不繫蘭船浦沙新漲㸔山逺
半夜月明無杜鵑
　　題沙溪驛
澗水彎彎繞郡城老蟬嘶作車輪聲西風吹客上馬去
夕照滿川紅葉明
　　送鮑生之閩中
青青芳草夾長堤漠漠輕烟送馬蹄他日相思建溪上
棠棃花發鷓鴣啼
　　絶句漫興
莫道花開便是春莫言沙漲即成津北風過了東風起
愁殺江頭待渡人
　　江行雜興(二首/)
馬當之山中江中其下乃是馮夷宫良宵月出江水底
行人喜值天無風
九龍山西西日沉江雲壓地生層隂汀洲無人蘆葉響
哮虎一聲風滿林
　　過閩關(二首/)
關頭霧露白濛濛關下斜陽照樹紅過了秋風渾未覺
滿山秔稻入閩中
峻嶺如弓驛路賖清溪一帶抱山斜髙秋八月崇安道
時見棠梨三兩花
　　過蘇州(二首/)
姑蘓臺下垂楊栁曽為張王䕶禁城今日淡烟芳草裏
暮蟬猶作管絃聲
陌上清歌最可聴誰知此是斷腸聲就中更有楊枝曲
恨殺昬鴉及曉鶯
　　有感
魚鹽充牣稻梁肥誰寤繁華是禍機日暮無人唁亡國
寒鴉猶帶夕陽飛
　
　
　
　
　明詩綜巻三
欽定四庫全書
　明詩綜巻四
　　　　　　　　　　翰林院檢討朱彞尊編
　汪廣洋(三十一首/)
　　　廣洋字朝宗髙郵人洪武初為中書左丞封忠
　　　勤伯拜右丞相尋貶廣東有詔數其罪自縊死
　　　有鳳池吟稾(宋景濓云右丞以絶人之資博極/羣籍作為詩章從征伐則震蕩超)
　　　(越在廊廟則莊雅尊嚴王徐子元云忠勤詩如/瑶臺月明鳳笙獨奏    元美云汪朝宗如胡)
　　　(琴羌管雖非太常樂琅琅有致傳俞汝成云右/丞氣骨雄渾語意爽朗卓然可    顧𤣥言云)
　　　(忠勤詞新調閒不失唐人大簡髙穆敬甫云汪/詩如春林舒葉嬌鳥羣飛又云  朗有致構思)
　　　(頗覺/不苦)
　　　(静志居詩話忠勤詩饒清剛之氣一洗元人纖/縟之態五言如平沙誰戲馬落日自登臺湖水)
　　　(當門落松雲傍枕浮懐人當永夜看月上疎桐/對客開春酒當門埽落花天垂芳草地漁唱夕)
　　　(陽村倒藤懸宿鳥絶壁挂晴霓暮雲生楚樹涼/雨過邗溝碧樹藏蠻邏清歌發蜑舟江雲垂暝)
　　　(逺楚樹入秋多濁酒傳杯重烏絲界紙勻岸沙/留醉卧山鳥荅行歌晴光生北固暮雨隔西津)
　　　(溼雲纒戍鼓髙栁聚城鴉濁浪横衝海斜陽半/在船雲木深藏廟淮流直到門沙明宜見雪月)
　　　(上可行舟涼風吹雨過好鳥背人還春杯黄􁉷/酒野飯碧芹羮欲往尋芝草因之采茯苓可入)
　　　(唐人主客圖静居北郭/猶當遜之毋論孟載也)
　　别知已
北風吹征帆飄飄西南馳山川聿修阻霜露忽淒其今
我逺行邁豈不念嵗時翩彼晨飛鴻翱翔亦何之感我
同袍友慼慼懐仳離仳離雖可懐觴酒當載持各言崇
令徳金石以為期
　　明發
膏車待明發逶迤上河梁親朋羅祖餞冠蓋燦成章條
風被原隰春日當載陽鳴鳥餘好音雜葩紛衆芳魴魚
始登薦㫖酒屢充觴既醉復贐言欲去故傍徨維周仲
山甫王命慎所將夙夜無有懈庶幾終允臧斯言啓深
省勗哉何日忘
　　過宜興西㫃(廣韻於/蹇切)
青青銅棺山下有郡西㫃㫃鹵居者多頗與市聲逺野
篠接深塢疎梅照清淺一丘與一壑安分良足遣我行
日驅馳適此遂逰衍
　　登忠勤樓聽久孚賀架閣彈琴
畫棟棲朝霞層檐宿秋霧振衣坐前楹援琴冩中素幽
泉鳴澗深落花傷春暮油然聞至音令人起遐慕
　　繁昌夾
繁昌夾繁昌夾口江流狹波濤洶洶雲㝠㝠蘆葦蕭蕭
風颯颯櫂郎三日無北風背牽百丈行澤中前歌未斷
後歌發野煙孤沒驚飛鴻繁昌夾流深幾許繁昌人民
夾前往苦竹截篙蘆縛舟打魚燒山自成趣人生處世
何者榮一褐足以安其生但得有溪可漁有土可耕何
用出入誇肥輕君不聞五陵公子多豪舉甲第連雲燿
飛翥朝聞鼉鼔擊春風暮見彤扉鏁秋雨
　　寄西掖諸友
玉簫吹鳳皇闗月寫滄浪故國㡬時到髙樓今夜長候
蟲啼露壁涼葉下銀牀無限懐人意裁詩逺寄將
　　忠勤樓諸老夜直余時守省作詩寄之
西掖延秋爽髙樓倚太清玉繩當坐轉銀漢近人明上
相思經濟諸公任老成不知前席夜曽語及蒼生
　　晚晴江上
江水鴨頭緑楚山螺髻青鷓鴣啼不盡花發樹冥冥微
風汎蘭槳落日過松亭勝境思彌愜漁歌隨處聽
　　登蔣山望江亭次韻
絶頂出華構有時來一登曽將六朝事閒問百年僧寓
目誠多感投身媿未能暫留林下夕江浦散漁燈
　　送院判俞子茂進兵番昜
江東風日晴把酒送君行好慰三千士將收七十城煙
花催疊鼓雲騎擁連營山國人争喜殊方自此清
　　寄崔元初
晴軒種竹罷好月到窓時坐我長松下歌君流水詩墓
田歸野雀疎雨落山葵偶值南來使殷勤寄所思
　　嶺南道中
過盡梅闗路灘行喜順流潖江元到海横石不容輈嶺
樹垂紅果汀沙聚白鷗從來交廣地還是古揚州
　　灘行
灘上水平沙梭舟蕩落花吳儂不相識對面浣春紗
　　蘇溪亭
蘇溪亭上草漫漫誰倚東風十二䦨燕子不歸春事晚
一汀煙雨杏花寒
　　山行
米家圖畫不易得今日見山如見之偶上層巒縱游目
不知駐馬已多時
　　江上(三首/)
大山小山松樹齊千聲萬聲子規啼攬衣起舞夕露下
三更月落吳城西
褚磯口闊浪如山官船客船前後灣明日天晴大家喜
看我鼓枻中流還
象牙灘上百花開參差時復見樓臺翠香芹菜緣沙出
雪色鰣魚上水來
　　夜泊楊子橋
楊子橋頭夜泊船水波纔定月初圓不眠細數經行日
笑隔東風又一年
　　嶺南雜詠(五首/)
牂牁流水碧潺潺潮落潮生草木閒一片海雲吹不起
越人遥指是崖山
鴈翅城東湧怒濤外洋水長蜑船髙莫言昨夜南風急
今日登盤有海蠔
越鹽如雪賽吳鹽藷蕷初肥竹筍甜何事眉山蘇太守
只將雙蟹較團尖
村團社日喜晴和銅鼓齊敲唱海歌都道二年生計足
五收蠶繭兩收禾
蠻落人家厭食魚兒孫生長不知書桄榔滿種緣山邏
翡翠新收越海墟
　　涼州曲
琵琶初調古涼州萬壑風泉指下流好是貞元無事日
玉宸宫裏按新秋
　　竹枝詞
三百六十灘水清桃花春漲近來生催歸不待臨岐語
昨夜子規啼到明
　　東吳櫂歌(二首/)
太湖茫茫水拍天呉儂只慣夜行船竹枝敲罷燈將滅
風雨蕭蕭人未眠
艇子搶風過太湖水雲行盡是東吳阿誰坐理青絲網
遮得松江巨口鱸
　　蘭溪櫂歌(二首/)
涼月如眉挂栁灣越中山色鏡中看蘭溪三日桃花雨
夜半鯉魚來上灘
櫂郎歌到竹枝詞一寸心腸一寸絲莫倚官船聽此曲
白沙洲畔月生時
　　晚過青河驛
遡流西望渺如煙黄帽齊將百尺牽日暮雨來風浪惡
隔河撾鼓換官船
　陶　安(二首/)
　　　安字主敬太平府人元末為明道書院山長王
　　　師渡江首率父老奉迎留置幕府厯左司郎中
　　　出知黄州降桐城令移知饒州仍改知黄州召
　　　為翰林院學士尋擢江西行中書省參知政事
　　　卒于官贈姑孰郡公追諡文憲有知新稿江行
　　　雜詠(俞右吉云郡公謀略文章孝陵推為/第一詩亦拔俗五古未免冗長耳)
　　寄豐叔良
阿咸九月到寄我尺書看盡日不釋手空江頻倚䦨鄉
山微雨外客夢一窓寒遥想林泉勝無憂寢食安
　　湖鄉
淝水新無警湖鄉頗有年稻田驅夜豕蓮蕩捕秋鯿邏
卒黄茅戍歸人白板船數家依緑樹斜日照炊煙
　孫　炎(三首/)
　　　炎字伯融句容人國初辟行省掾尋以省都事
　　　總制處州㑹苗將叛被擒罵賊死追封丹陽縣
　　　男諡忠愍有左司集(徐子元云左司詞氣豪邁/類其為人渥洼神駒一蹴)
　　　(千里馬王元美云孫伯融如新/就銜  步驟未熟時見輕快)
　　　(詩話伯融至正中與天台丁復同郡夏煜皆以/詩名下筆百紙立盡譎處似李長吉質處似元)
　　　(次山在處時明祖命招致伯温伯温堅不肯出/以寳劒遺伯融伯融作詩以為劒當獻天子封)
　　　(還之伯温無以荅乃逡巡就見而李時逺詩/統謂此劒左司家藏作歌以贈劉者誤也)
　　寶劒歌
寶劒光耿耿佩之可以當一龍直是隂山太古雪為誰
結此青芙蓉明珠為寶錦為帶三尺枯蛟出氷海自從
虎革裹干戈飛入芒碭育光彩青田劉郎漢諸孫傳家
惟有此物存匣中千年睡不醒白帝血染桃花痕山童
神全眼如日時見蜿蜒走虚室我逢龍精不敢彈正氣
直貫青天寒還君持之獻明主若嵗大旱為霖雨
　　題好溪圖送憲使黄繼先
君乘馬望君來栝蒼下君乘舟望君來好溪頭好溪水
生玳瑁魚好溪水生明月珠好溪水生青珊瑚使君來
此月再樞惟飲此水無一需使君之清水不如臨别贈
君青絲轡隨君馬頭行萬里相思之心有如水
　　贈黄鍊師
留侯弟子有初平九嵗從師往玉京天與數書皆鳥迹
家傳一劍是龍精瑶池桃核無消息海水桑田又淺清
我為紫芝歌一曲夜深相荅洞簫聲
　全思誠(一首/)
　　　思誠字希賢上海人洪武十五年以耆儒召為
　　　文華殿大學士兼左中允致仕有砂岡集
　　寄題玉山草堂
草堂中人天下竒昔聞盧鴻今見之鯨牙已出滄海厎
鳳雛猶隱崑山陲村醪醉客飛鑿落竹牀卧月吹參差
相知何必曽相識畫裏題詩寄所思
　鮑　恂(三首/)
　　　恂字仲孚崇徳人元末薦授翰林不就洪武四
　　　年㑹試充考試官十五年詔徵耆儒入見命為
　　　文華殿大學士固辭放歸有西溪漫稾(周青士/云西溪)
　　　(詩傳者絶少曩聞海鹽胡氏有刋本求之不得/嘗見其題畫詩云山横紅葉晚寺鎻碧雲涼亦)
　　　(佳句/也)
　　　(詩話湖州嘉興二志並云仲孚與安吉余詮上/海全思誠髙郵張長年四人就徴考實録入見)
　　　(祗三人其同徴一人未至乃登州張紳非思誠/也又洪武四年㑹試仲孚以前貢士與翰林院)
　　　(侍讀學士詹同同文國子監司業宋濓景濓吏/部員外郎原本景道同充考試官是年主文官)
　　　(則禮部尚書陶凱中立前翰林院侍講學/士潘庭堅升聞也王元美别集所述未合)
　　寓感
迢迢漢川上有女麗且閒佩以雙明珠游戯清波間翩
然若飛鴻可望不可攀贈我翡翠羽報之以秋蘭徘徊
碧雲暮引領空長歎
　　題吳仲圭平逺圖
蒼山遥遥㡬千里緑樹叅差碧煙起雙帆忽從江上歸
影落斜陽濕秋水林陰蒼莽鳥不飛石徑蹭蹬行人稀
松根似可縛茅屋沙尾亦足容漁磯我嘗西遊倚江閣
極目長空入寥廓好山不肯過江來恨不乘風跨黄鶴
吳君畫手當代無落筆何年成此圖安能著我巖壑厎
相覓老樵尋釣徒
　　盛叔章畫
煙濕空林翠靄飄渚花汀草共蕭蕭仙家應在雲深處
秖許人間到石橋
　朱　善(一首/)
　　　善字備萬豐城人洪武初官至文淵閣大學士
　　　卒諡文恪有一齋集
　　逺别辭送餘干令李謙山
風淅淅兮雲悠悠木葉落兮天宇秋君胡為兮不返嗟
久客兮淹留攬西山兮秀色泛東湖兮㺯明月樂莫樂
兮新知心奚忍兮輕别山有虎兮湫有龍勞余思兮忡
忡眇餘干兮何許揮五絃兮送孤鴻父老兮扶藜兒童
兮竹馬侯之去兮我心悲侯之來兮我憂寫桂櫂兮蘭
舟摻子袪兮夷猶南州雖好兮不可以久處嗟子去兮
何以慰我之離愁
　宋　訥(八首/)
　　　訥字仲敏滑縣人元季官鹽山知縣國初徵為
　　　國子助教陞翰林院學士文淵閣大學士遷祭
　　　酒卒于官正徳中追諡文恪有西隱稾(李時逺/云宋公)
　　　(師道尊嚴為一代典型詩文/渾健古雅同游諸儒皆推之)
　　　(詩話髙季迪之文蘇平仲之表箋泐公之詩當/時文字之禍裂矣然其間遺民諸集類不避諱)
　　　(當王師之入燕也若王原吉丁鶴年戴叔能陳/敬初輩其詩詞指斥未易更僕數宋公身厯通)
　　　(顯其過元宫諸詩悲涼酸楚雖初明通天之表/子山江南之賦無以踰之他若華表柱頭相語)
　　　(鶴秣陵江上獨歸鴻半船涼色潮生海兩岸秋/風浪拍沙縛蘆宻覆低低屋把竹輕撐小小船)
　　　(野航招客買蓮子沙鳥驚人入荻花夕陽野飯/烹魚釜秋水蒲帆賣蟹船㫁壁野花迎客櫂壤)
　　　(牆津柳曬魚/罾句亦自佳)
　　壬子秋過故宫(八首/)
離宫别館樹森森秋色荒寒上苑深北塞君臣方駐足
中華將帥己離心興隆有管鸞笙歇劈正無官玉斧沈
落日凭髙望燕薊黄金臺上棘如林
萬國朝宗拜紫宸于今誰望屬車塵名聞少室徵竒士
驛㫁髙麗進美人朝㑹寶燈沈轉漏授時玉厯罷頒春
街頭野服儒冠老曽是花塼視草臣
黄葉西風海子橋橋頭行客弔前朝鳳皇城改佳游歇
龍虎臺荒王氣消十六天魔金屋貯八千霜塞玉鞭揺
不知亡國瀘溝水依舊東風接海潮
鬱蔥佳氣散無蹤宫外行人認九重一曲歌殘羽衣舞
五更妝罷景陽鐘雲間有闕摧雙鳳天外無車駕六龍
欲訪當時泛舟處滿池風雨脫芙蓉
五雲雙闕俯人間嵗晏天王狩未還鸚鵡認人宫漏㫁
水沈銷篆御牀閒朝儀無復風雲㑹郊祀空遺日月顔
莫向邊陲動戎馬漢兵己過鐵門闗
萬年海岳作金湯一望淒然感恨長禾黍秋風周洛邑
山河殘照漢咸陽上林春去宫花落金水霜來御栁黄
虎衛龍墀人不見戍兵騎馬出蕭牆
清寧宫殿閉殘花塵世回頭換物華寶鼎百年歸漢室
錦帆千古似隋家後宫鸞鏡投江渚北狩龍旗沒塞沙
想見扶蘇城上月照人清淚落悲笳
雲霄宫闕錦山川不在穹廬毳幕前螢燭夜游隋苑圃
羊車春醉晉嬋娟翠華去國三千里玉璽傳家四十年
今日消沈何處問居庸闗外草連天
　詹　同(十二首/)
　　　同字同文初名書婺源人元末為郴州路學正
　　　遇亂家黄州仕陳友諒為翰林學士承㫖歸附
　　　後賜今名授國子(一云/中書)博士累官吏部尚書改
　　　翰林學士承㫖諡文憲有天衢舒嘯(宋景濓云/同文襟期)
　　　(瀟灑濟以雄博之學故體物瀏亮鏗鏗作金石/聲  徐子元云同文赤色精金與鍮鉐自别)
　　　(詩話同文與吳濬仲樂致和宋景濓齊名號中/朝四學士吳樂韻語寥寥宋亦非其本色於四)
　　　(子中遂/為翹楚)
　　清江曲
清江水清峽水黄清江之上多緑楊浣花女兒立沙際
青裙白足如秋霜蜀山雪消十日雨一夜扁舟欲齊樹
兩岸猿聲不肯休送君流過峽川去
　　北邙行
纍纍北邙墳鑿石為虎羊憶昔𦵏此初爵封侯與王導
以方相氏飄飄銘旌揚紫車雜縞騎鐃鼓喧周行執紼
人如蟻哭聲動穹蒼相送至窀穸日暮下黄腸生既享
華榮死亦増輝光焉知千載後無人奠殽漿寶氣夜忽
露大盜發所藏不見馬鬛封但見白骨荒空留一斷碑
龜趺卧夕陽遂令往來者過此生感傷感傷亦何為生
死人之常陰陽有晝夜誰云無興亡萬物終消盡天地
復渾茫何史垂功名何世存文章金石且不堅豈獨人
久長
　　秋夜吟
桂樹叢叢月如霧山中故人讀書處白露濕衣不可去
　　題方壺水石圖
古壁之間屋漏痕淋漓元氣凝清渾道人山中守龍虎
十日不見煙塵昬拂拭填作一枯木下有碎石分崑崙
㫁劒插入怪厓厎老蛟迸出秋雲根神君怒立被𤣥髪
欲騎鐵驥超天門當時揮灑妙莫測鬼物驚走如星奔
青城仙伯絶筆久覩此髣髴其人存𤣥同隱者卧松雪
得畫逺寄來江村却憶麻姑洞口樹使人一夜勞心魂
　　題善原道韓幹黑馬圖
善家堂上書滿厨古今名畫頻巻舒我來一見韓幹筆
龍精自與凡馬殊𤣥鬛披披首渴烏紫瞳燄燄雙明珠
黑雲一片忽墜地房星半夜飛神都御溝流水栁千樹
圉人騎出拂春露黄金腰帶素花衣馬上回頭看飛絮
絲韁在手不敢縱追風恐過龍樓去君不見向來畫馬
只畫肉神逸之氣多不足幹遺真蹟世所稀使我見此
思天育善家兄弟一馬驄此馬真與麒麟同白璧玉斗
亦不換早晚持獻明光宫
　　送徳安張用周遊廬山
匡廬山髙雲氣多老木如石盤紫蘿松橋流水度金澗
我昔結屋山之阿桑落洲邊種柑橘蓮花峰下尋芝术
仙宫臺榭作比鄰每欲相從候丹術寄詩晝喚白猨來
巡杏夜驅𤣥虎出飛仙别去今幾年海上不見回樓船
思之夢繞瀑布水玉琴為奏氷絲絃張君多古學才器
何卓犖紛紛文狸赤豹間五色麒麟生一角朝辭白兆
山暮過黄鶴樓去觀五老峰翠色連天浮醉揮緑玉杯
笑贈珊瑚鈎商婦亭前歌窈窕灌嬰井上嘶驊騮讀書
白鹿之洞裏寫字洗墨之池頭匡廬清泉消百憂我所
樂處君當遊霓旌羽駕在丘壑相逢往往皆仙流與君
大藥駐光景人間回首三千秋
　　髙暹獻天馬圖歌
蜀人髙暹能畫馬令人往往愁龍化凡夫肉眼匪方歅
世間誰是識龍者前年曉御慈仁殿佛郎國之天馬獻
蘭筋虎脊渥洼姿長風西來起雷電侍臣傳敕貌真龍
周郎為圖圖最工玉堂學士揭曼碩早朝奏賦蓬萊宫
當時觀者集如堵敕賜金盤五色露天馬出馳海子東
但見中天黑煙霧君不聞太宗奔虹赤𤣥宗照夜白唐
初曽數江都王今之名畫亦難得吾聞髙暹善草書墨
池向復飛龍駒黄鶴樓中獻馬圖藩王一見極所娯天
機翦取雲錦段玉盌分賜葡萄珠好去京師謁周郎應
見揮毫九天上翠華所駕皆龍媒何事江南繪屏障
　　出獵圖
朔風凜凜吹龍沙年年馬上長為家陰山大漠百草死
獵遍青海濵天涯旌旗裂盡霜華濕萬騎貔貅似雲集
蒼鷹歘起若飛電四尺神獒作人立什圍五攻兵法存
發蹤指示知何人豈無詭遇獲禽者誰能為爾鸞梟分
直將勇氣飽所欲寢虎之皮食虎肉生擒山下九青兕
射殺巖前雙白鹿日暮歸來雪洗箭血灑腥風滿河曲
穹廬散野如繁星凉月蕭蕭照平陸酪漿跪進瑪瑙盌
黄面奚奴眼睛緑明朝滿馬䭾斕斑蕃王喜生紅玉顔
焉知祝網三驅意但醉氍毹紫塞閒君不見暴殄天物
焚咸丘畫師之筆學春秋還君此圖長太息使我忽憶
比蒲蒐
　　題松鶴蔡先生家藏李伯時西嶽降靈圖(前二人/騎行後)
　　(三人徒步狀若馳獵者其最後則有雲氣神人居/中嗟夫禹鼎象姦齊諧志怪世或有之但恨無胥)
　　(臣之多聞子産之博物厯覽載籍未遑/夷考模寫畫像為作短篇以俟知者)
龍眠居士畫入神展畫冥搜畫中意白日杲杲人出畋
長風蕭蕭雲拂地前有一匹雪色駥次有一匹𤣥花驄
兩人冠服何其雄若非將相應王公繁纓寶鞍金匼匝
各持羽箭懸雕弓後有三人總徒步蒼鷹黄犬行相從
雲中歘見光燦爛玉輅瑶輿下霄漢不駕紫鳳白麒麟
海犀天駟多竒玩鸞旌虎節旋低昂星仗霞幢互繚亂
無乃朝辭太華峰得非曉過雲臺觀輦中坐者真天人
冕珠龍衮儼昭煥金童玉女繽往來慶雲為馭天為階
長眉刷翠面如月知有道骨無塵埃令人可望不可及
恍惚雲中相出入衣霑玉井碧蓮香旗翻仙掌露華濕
我識泰山封禪書不識此畫當何如人言西嶽降靈圖
西嶽或有人間無
　　送黎蘭谷逰永川
舟子開帆日天風吹雪時闗河歲將晏荆楚客何之水
接三苖國雲迷二女祠經過逢北雁應有寄來詩
　　題雲林丹房為葛元徳賦
盤龍菴前翠可食道人鑿雲開竹房丹光出林如月白
石髓滿山連水香每聞向此采芝术欲往從君愁虎狼
展圗使我空歎息三十六峰清夢長
　　題山陰草堂
草堂正在匡廬山山陰緑玉相對閒雲從雙劒峰前下
潮到小孤江上還茶煙滿室寫墨竹花雨一簾觀白鷴
誰似南宫能篆古為君髙置軒忩間
　宋　濓(五首/)
　　　濓字景濓浦江人元末用薦除翰林編修以親
　　　老辭入仙華山為道士國初徵至授皇太子經
　　　居禮賢館修元史充總裁官仕至翰林學士承
　　　㫖兼太子贊善大夫正徳中追諡文憲有潛溪
　　　翰苑芝園蘿山諸集(俞汝成云學士詩文俱著/而文勝於詩然開國文獻)
　　　(之傳集固不可闕者嚴王元美云宋景濓王子/克雖以文名而詩亦  整妥切  顧𤣥言云公)
　　　(文既博綜詩稍平易朗李舒章云公開國文士/之冠猶襲元調  朱  詣云太史之文舍人璲)
　　　(之書評者以本朝第一目之韻/語則非所長集雖多不作可也)
　　　(詩話王子克敘景濓集云古今文章作者未易/悉數即婺而論南渡後有東萊吕氏説齊唐氏)
　　　(龍川陳氏各自成家而香溪范氏所性時氏先/後又間出近則浦陽栁公烏傷黄公並時而作)
　　　(踵二公而起者為吳正傅氏張子長氏吳立夫/氏當吕氏唐氏陳氏之並起也新安朱子弟子)
　　　(曰勉齋黄氏寔以其學傳之北山何氏而魯齋/王氏仁山金氏白雲許氏以次相傳胡仲申敘)
　　　(王子克集云吾婺以學術稱者至元中則金公/吉甫胡公汲仲為之倡汲仲之後則許公益之)
　　　(栁公道傳黄公晉卿吳公正傳胡公古愚卓立/並起而張公子長陳公君采王公叔善又皆彬)
　　　(彬附和於下言文獻之緒者以婺為首稱合兩/公之言繹之金華文章理學之源備於是矣景)
　　　(濓於詩亦用全力為之/葢心慕韓蘇而具體者)
　　哀海東(有序/)
　　　客有吏於海東者以能擊貪暴聞然終用是受
　　　誣嘔血死予友胡徵君為著哀辭一通予讀之
　　　甚悲竊取其意作哀海東傷妷女二操使善琴
　　　者彈而和之
我哀東海而思之苦彼何人斯猛噬如虎我不擊之我
民之憂縱不我與覆以我為仇蒼天雖髙冤其有極非
血之嘔曷明心赤泱泱大風沈沈寒泉舍旃舍旃我尚
何言
　　傷妷女
有妷者女顔如舜英詆我以醜我其何傷眩白為黑古
亦多有自尤不遑敢誰之咎黄鵠飛來其音誾誾我心
苟安何戚弗欣天上地下命也奈何我焉知其他
　　灘哥石硯歌(有序/)
　　　朱舍人芾雅士也近見灘哥石硯禁中遂摹搨
　　　一本裝池成軸懸之書齋命予作歌填其空處
　　　歌曰
朱君嗜古米黻同三代彞器藏心胷灘哥古硯近獲見
驚喜奚翅逢黄琮研煤敷紙巧摹搨訪我一一陳始終
有唐四葉崇象教梵僧航海來番禺手持貝葉寫健相
翻譯華竺談𤣥空辭義幽深衆莫識當時授筆唯房融
硯中淋漓墨花濕助演真乘誠有功愛其厚重為題識
七月七日元神龍鬼工雷斧琢削古天光電影生新容
袤將四尺廣踰半作鎮弗遷猶華嵩涉唐入宋嵗五百
但見寶氣浮晴虹南渡羣公競賞識氏名環列縈秋蟲
朔元雖以實内府棄寘但使煙埃封方今聖人重文獻
氈䝉舟載來江東風磨雨濯露精彩奉勅􁕐入文華宫
宫中日昃萬幾暇侍臣左右咸雲從紫端𤣥歙盡斥去
欣然為此回重瞳重瞳一顧光照日天章奎畫分纖穠
有才沈霾恨巳久石如能語誇竒逢維昔成周全盛日
兊戈𦙍衣并大弓藏諸天府遺孫子用以鎮國昭無窮
願將斯硯傳萬世什襲不下古鼎鐘上明文徳化八極
下書寛詔蘇疲癃君方執筆掌綸誥願以此言聞帝聰
老臣作歌在何日洪武戊午當嚴冬
　　題長白山居圖
滿地雲林稱隱居燕泥汚我讀殘書五更風急鳥聲散
時有隔花人賣魚
　　宜興強如心避地而歸扁其居曰復初齋來徵予
　　詩
昔日欃槍照五兵今歸喜得見時平春風緑酒扶殘醉
斜立官橋聽早鶯
　王　褘(十一首/)
　　　褘字子充義烏人國初徵為中書省掾詔修元
　　　史與宋濓同為總裁官書成拜翰林待制奉使
　　　招吐蕃至蘭州召還改使雲南抗節死建文元
　　　年贈翰林學士諡文節正統中改諡忠文有華
　　　川玉堂二集(徐子元云子充詩亦純雅在俞汝/成云忠文詩平易切實然  當時)
　　　(與宋潛溪首倡/浙東功不可泯)
　　　(詩話子充文脫去元人冗沓之病體/製明潔當在景濓之右惟詩亦然)
　　南康郡齋書事
郡廨新落成繁木蔭階戺稍欣吏牘稀麤覺民事理檐
雀不相猜羣飲硯池水
　　長安雜詩(四首/)
崔嵬終南山形勢甚磅礴西來挾崆峒東亘聮華嶽長
雲覆重巒紫翠入寥廓杞梓産深林龍蛇蟄幽壑淑靈
之所鍾宜有異人作如何千載間蹤跡轉蕭索姬旦不
復生三代己云邈後來王佐才勞我思景略
羣經載聖道昭昭如日星秦火一何烈燒燔滅其形漢
儒事掇拾區區補殘零雖然有遺闕其功亦己宏唐世
尚文學君臣益留情琬琰刻文字後先十三經謂兹金
石堅不與竹帛并自從鴻都後此刻最為精羅列黌舍
内奎璧映晶瑩我言金與石有時亦銷崩有形必有弊
斯理詎難徵安知聖人道所託非所慿天地共終始猗
歟罔能名
步出城東門穹然見丹牆不知何王宫金碧猶煒煌云
是元帝子分茅鎮此疆傳世僅三葉嗣𦙍今滅亡深宫
閟珍果回溝亂垂楊撫物足流盼感時忽凝傷自古有
興廢天道非茫茫
人生百年中窮通無定跡譬如風前花榮謝亦頃刻當
時牧羊豎尊貴今誰敵顦顇種𤓰翁乃是封侯客丈夫
茍得時糞土成拱璧一朝恩寵衰黄金失顔色古昔諒
皆然今我何歎息
　　送許時用歸越
舊擢庚寅第新題甲子篇老來諸事廢歸去此身全煙
樹藏溪館霜禾被石田鑑湖求一曲吾計尚茫然
　　秦州
水積從天降山連與蜀通遺碑李廣宅廢寺隗嚻宫度
隴遲迴際游秦感慨中長憐少陵老曽此歎塗窮
　　澠池道中
九月忽又暮吾行祗自傷秋兼人共老愁與路俱長野
果迎霜赤園花帶雪黄故人相慰藉日晚引壺觴
　　春日繡湖與徳元同行
十里華川上年來足勝游雨花林下寺風柳驛邊樓漠
漠芙蓉浦依依杜若洲平生身外事未許付浮鷗
　　吳江客中冬至日
十年奔走竟何依轉覺謀生事事非時序毎驚愁裏換
家山長向夢中歸吳江嵗晚寒波積楚塞天空鴻鴈稀
酒後登樓倍惆悵緇塵猶滿舊征衣
　　桐廬舟中
瀟灑溪山夢此邦輕風細雨過桐江川迴幾訝船無路
林缺時看屋有忩野果青包垂个个水禽白羽去雙雙
到家㑹值重陽節新釀村倍正滿缸
　張以寧(十五首/)
　　　以寧字志道古田人元末官翰林學士承㫖明
　　　初例徙南京召為侍讀學士三使安南道卒有
　　　翠屏前後集(陳廷器云學士詩沈鬱雄健者可/追漢魏清婉俊逸者足配盛唐)
　　　(徐子元云志道髙雅俊逸超絶畦畛翠屏千仞/可望不可躋  王元美云學士韻語亦健氣格)
　　　(少完凌穆敬甫云翠屏/健翮  風急疾無前)
　　　(詩話承㫖重峰送别一篇仿太白可稱合作李/方伯楨題雙燕圖寄人詩云君家吟谿北我家)
　　　(郡北西君家梁間燕我家梁間栖周尚書忱送/人詩云我家白沙渚君家桐江頭我家門前水)
　　　(亦向桐江流當皆從此/出可知是作膾炙當時)
　　送重峰阮子敬南還
君家重峰下我家大溪頭君家門前水我家門前流我
行久别家思憶故鄉水況乃(一作/何況)故鄉人相見六千里
十年在揚州五年在京城不見故鄉人見君難為情見
君情尚爾别君奈何許送君遽不堪憶君良獨苦君歸
過江上為問水中魚别時魚尾赤别後今何如
　　林志尹秋江漁父圖
江風揺柳雲㝠㝠小艚釣歸潮滿汀賣魚得錢共秋酌
白酒船頭青瓦缾樵青勸酒漁童舞擊甌唱歌無曲譜
船前野鴨莫驚飛我有竹弓不射汝
　　予别黄巖十又六年謭焉徳薄父老當不復記然
　　區區常往來於懐也如晦上人來見語亹亹不能
　　休别乂依依不忍釋予不知何也賦此以贈
朗公相見廣陵春自云家世黄山人老夫疇昔黄山客
江海見之情轉親坡陀石上曽波雪遍海蓮峰白於月
新詩句句鬭清妍髙誦長風動疎樾清晨言别索題詩
我衰詩減黄山時春潮日夕海門去歸報山中耆舊知
　　題海陵石仲銘所藏淵明歸隱圖
昔無劉豫州隆中老諸葛所以陶彭澤歸興不可遏凌
歊讌功臣旌旗蔽轇轕一壺從杖藜獨視天壤濶風吹
黄金花南山在我闥蕭條蓬門秋穉子候明發豈知英
雄人有志不得豁髙詠荆軻篇竦然動毛髮
　　題句容同林景和縣尹子尚規登僧伽塔賦
嵯峨崇明塔拔地一千丈我攀青雲梯倏到飛鳥上㣲
風韻金鐸初日麗銀牓維時十月交葉脫天宇曠羣山
東南奔平川疊波浪雲間三茅峰圜立儼相向碧瓦浮
鱗鱗兹邑亦云壯雞鳴四闗開攘攘異得䘮塔中宴坐
仙憐汝在塵坱古時登臨人今者亦何往俯觀世蜉蝣
仰歎彼龍象乃知崑崙巔可以小穹壤同游皆雋英超
遥寄心賞霜飇天際來毛髮颯森爽太白去千年吾何
獨惆悵
　　嚴州大浪灘
東來亂石如山髙長江斗瀉湍聲豪蛟鼉奔走亡其曹
青天白雲揚洪濤舟子撐殺白木篙長牽百丈嗟爾勞
側身赤足如猨猱舟中行子心忉忉山木巃嵸杜鵑號
　　夜飲醉歸贈王伯純是日王徳容程予初同飲
嵗云莫矣客不樂青雨亭前翫孤鶴城頭愔愔雲下垂
竹外騷騷風微作亭中王郎風格竒愛竹愛雪仍愛詩
開尊酒好客更好坐中王程俱白眉紅爐照閣生春霧
詩思騰騰天外去玉姬舞倦迴風來吹倒三山見瓊樹
馬蹄蹴響客歸時留我更盡金屈巵塵空祗覺乾坤白
飲醉那知賔主誰坐聞一聲兩聲折攜燈起看竹上雪
瑶華翠色森陸離人影燈老兩清絶却歸覓紙醉自題
烏啼舌寺風淒淒明年此夜知何處興發還應訪剡溪
　　題焉致逺清溪曉渡圖(致逺廣西憲掾/子琬從予學)
今晨髙卧不出戸嵗晏黄塵九逵霧美人逺别索題詩
眼明見此清溪之曉渡溪旁秀林昨夜雨落花一寸無
行路歌欄桃葉人斷腸艇子招招過溪去紅日青霞半
晦明白雲碧嶂相吞吐詩成君别我亦歸此景宛是經
行處我呼九曲峰前船君帆正渡瀟湘渚鴈去㝠㝠紅
葉天猨啼厯厯青楓樹是時美人不相見我思美人美
無度美人之材濟時具我老但有滄洲趣他日開圖思
我時溪上春深采芳杜
　　送同年江學庭弟學文歸建昌
白髮江夫子青雲信獨稀故人長北望令弟又南歸庭
樹烏先喜江帆鴈共飛東湖春栁色到日上君衣
　　泊河頭水長
客路春將晚征帆日又曛深山昨夜雨流水滿溪雲渡
黑漁舟集村空戍鼓聞故園頻夢去植杖己堪耘
　　寄廣西叅政劉允中
重臣授鉞殿南邦五月旌旗過上江青帶碧簪環畫省
緑沈金鎖護油幢峒丁萬笠春耕野海估千帆曉渡瀧
銅柱南邊相憶處尺書難寄鯉魚雙
　　杭州歌
西陵渡口潮水平十十五五放舟行樓中燕子慣見客
不怕渡頭津鼓聲
　　泊沽頭
楚客歸心河水流三更月暈長年愁沙河雨漲催開閘
半夜櫓聲無數舟
　　有感
馬首桓州又懿州朔風秋冷黑貂裘可憐吹得頭如雪
更上安南萬里舟
　　遇故人胡居敬臨江府送至新淦
翠竹蒼松映白沙清江西畔是君家明年歸路重相問
分食東陵五色𤓰
　劉三吾(四首/)
　　　三吾初名如孫字坦甫茶陵人元末提舉靖江
　　　學洪武中用薦除左贊善陞學士三十年主㑹
　　　試以多中南人坐罪戍邊永樂中卒有璚署春
　　　坊北園知非化鶴正氣等集桐江俞藎知茶陵
　　　合為坦坦齋集
　　　(詩話學士元之故老其詩雖不中程足補庚申/外史當張士誠在吳海運阻遏元主以御酒龍)
　　　(衣請之不得及蘇州既平學士賦詩云姑蘇自/王亦豪雄藩屏東南一旦空稉稻祗今誰阻遏)
　　　(海門元與直沽通又云吳中既失無門戸海道/長驅有舳艫盖猶覬元之未亡其云亷藺同心)
　　　(如結好蜀吳異地豈俱亡則有感羣雄之失䇿/至云萬年圖籍來江表一曲琵琶度塞門斯與)
　　　(宋文恪過元故宫/詩並其悽切矣)
　　餞周左丞
從戎江漢亦多年又領王師過極邊己展召公新土宇
載開馬援舊山川諸生俎豆陳兵後父老壺漿拜馬前
最是老儒淹滯久乞將骸骨早歸田
　　次蔡元禮過洞庭
翠湖渺渺共天寛過客登臨足觧顔兵後已非前殿閣
望中仍是舊江山涼雲隱映波光裏壊棟欹斜樹杪間
欲向黄陵懐帝子鷓鴣啼處雨斑斑
　　寄家
離别家山己數年故園桃李想依然東風客外歸心切
落日雲邊望眼穿龍虎衛前花夾道鳳皇臺畔水連天
丁寧為護溪邊石留取歸來繫釣船
　　墨竹
奎章閣老天邊字薊北山人霜後枝想見披圖明寫處
循離看罷落花時
　魏　觀(七首/)
　　　觀初名己孫字杞山蒲圻人洪武初就徵授平
　　　江州學正遷國子助教厯兩浙都轉運使入為
　　　起居注進太常卿翰林侍讀學士遷國子祭酒
　　　尋兩知蘇州府事坐法死有蒲山牧唱
　　　(詩話明初循吏政教兼行稱蘇守魏公其脩府/學則宋景濓記之舉鄉飲酒禮則王常宗述之)
　　　(乞言養老賔饌有儀三代以後不多見也其五/言古詩念切民瘼纒緜悱惻不減元道州近體)
　　　(亦清脫可誦當日髙皇游觀上苑召與危素宋/濓詹同吳琳同宴奉天門東紫閣謂曰前日送)
　　　(卿還今日與卿飲何其樂也命各賦詩紀之亦/稱殊渥矣乃縁誣善之人一言坐以惨法甚矣)
　　　(君恩之不/可恃也)
　　大同江口舍舟而塗抵繁昌四十里紀實
扁舟畏風濤上馬遵大路馬喜大路平騫然欲馳騖手
疲兩足痛縱逸恐顛仆呼奴執其轡控馭使徐步前村
望煙火稍逺得農扈蔬筍兼可求午膳當不誤少頃聞
病翁喚出蓬頭婦婦出拜且言窮苦日難度夫逺充民
兵兒小當遞鋪翁病經半年寒餒缺調護軍需未離門
活計不成作荒山要收絲荒畝要輸賦誅求里長急責
罰官府怒近來㸃弓兵拘貧放權富迫并多逃亡蒼黄
互號愬左右三五家春深失耕務紛紜下牌帖勾捉猶
未杜所言盡真悉俾我心駭怖兹行事咨詢拯恤懼遲
暮州縣嗟匪才瑣屑誠可惡䘮亂民瘼深君王重憂顧
所以諭㫖勤赤子相託付民為邦之本綏撫在完固胡
為重釗剥上徳阻宣布明當抗封章為爾除巨蠧
　　建徳縣三十韻
乘舟至建徳頗愛山水清山水雖可愛人煙苦彫零種
麥當縣前迂徑入縣庭瓦礫存故基小小才有㕔父老
匍匐來形影何伶仃再拜泣且言弊邑頻遭兵大則吳
楚交(陳與/張)小則侯許征(阻兵者/二人)逆彼族必夷順此身必
刑逃者凍餒連竄者疾疫并所剩無幾家家户無全丁
爰從甲辰秋始見官府明令薄來撫綏曲盡父母誠流
離漸懐歸沈疴漸蘇醒田萊固多荒未免賦役徵里長
紛並縁科需取餘贏語意殊可憐推言慰其情去嵗郡
守朝綸音細丁寧民為邦之本本固邦則寧今而重傷
殘救恤誠在卿譬猶澗中魚魚樂澗欲盈又如水載舟
水激舟必傾此道垂昭昭卿等當力行單乏捐冗條力
役止繕營治則待以寛罰則裁以輕耕稼勗有時教養
資有成茍或負所期憲度亟爾懲懇懇數百言官庶曽
共聽矧是半月餘捷音下三城疆土益廣逺禮樂逾作
興於叟宜勉㫋行將慶昇平
　　次韻陳亷使見寄
三月雰雰雨曽無兩日晴旅懐常寂寞佳節負清明野
樹暮雲合山溪春水平彭郎有音信處處避回兵
　　寧國溪上
轇轕山環水沿洄水繞山鳥啼山翠裏人語水聲間茆
屋連溪塢松舟繫淺灣村翁驅犢去溪女得魚還
　　遂安舟中
溪徑斜斜入柴門側側開一牛臨水立雙鴨避舟迴病
眼青山豁歸心白髪催何因蒓浦上野老共傳杯
　　都昌懐舊隱
江霧仍為雨山花故作容秋風餘鼠雀寒水落魚龍慷
慨心雖壯羈棲力己慵白雲蒓浦上悵望最髙峰
　　夜宿江夏水驛將往衡湘留贈親友
茆屋江聲合松舟月色遲把杯頻改席翦燭共題詩攬
瑟清湘夜聞簫赤壁時美人千里外迢逓寄相思
　吳伯宗(一首/)
　　　伯宗名佑以字行金溪人洪武辛亥初開科帝
　　　親擢第一授禮部員外郎厯武英殿大學士尋
　　　降檢討有南宫使交成均玉堂四集
　　　(詩話閣老首科状頭自後西江人物繼起於是/有狀元多吉水朝士半江西之諺予嘗購得是)
　　　(科㑹試録就試者一百八十九人中式一百二/十人浙江三十一江西二十七福建二十二山)
　　　(西一十三北平六河南廣東各五陜西四山東/三廣西髙麗各一直𨽻止二人考宋景濓㑹試)
　　　(録稱先是京畿遵行鄉試中程式者七十二未/及貢南宫上求治之切皆采用之盖庚戌京畿)
　　　(所取士先㑹試/而授之官矣)
　　題李氏棲碧樓
唐有謫仙人風骨特髙妙晚愛棲碧山閒心付登眺桃
花與流水目擊領其要遐觀窮有象幽討入無竅不知
誰相問但覺遺一笑聲落天地間松風紫鸞叫諸孫企
髙躅異世頗同調璚樓睇空青銀牓生光耀予亦愛其
人臨風劃長嘯
　危　素(四首/)
　　　素字太樸金谿人仕元至翰林學士承㫖洪武
　　　初授翰林侍讀學士兼𢎞文館學士謫佃和州
　　　有雲林詩集
　　梁國狄文惠公親廟詩
大江從西來萬里流湯湯維唐社稷臣勲業載旂常天
子在房陵女后御明堂晨聞牝雞鳴腥聞溢穹蒼猗公
秉忠義耿耿立廟廊周旋極黽勉論議忽慨慷載御巻
冕歸宗社赫有光豈徒保國祚實欲扶天常雲孫江州
牧(思/聖)宫廟薦烝嘗豆籩孔嚴潔絲石載鏗鏘再拜久屏
息低徊想忠良作歌勸臣子百代踵遺芳
　　泊宫步門
人歸石城邊鳥沒白沙尾秋風涼蕭蕭波静月如洗水
鳬栖不定半夜猶飛起
　　後買琴歌為鄧旭甫作
鄧敦好琴如好色十年買琴不可得南城縣裏客攜來
百鎰兼金君不惜竹林踞坐江盈盈臨江三奏魚龍聽
蕭森巖壑秋氣肅洶湧天地霜風清商聲洋洋羽聲苦
月墮寒光君罷撫餘音寄意愁人心别思蒼茫正如許
為余再控白玉絃長謡楚語招飛仙招飛仙安得見獨
立乾坤淚如霰
　　期馮祥甫不至
寒山壓樓三日雨風巻崩雲亞髙樹山人無事不下樓
空谷寂寥誰與語平生故人大馮君約之不來嵗聿暮
嵗聿暮君何之側聞他日撫州去又恐促駕江東歸梅
花千樹化為雪寄贈惟有長相思
　
　
　
　
　
　
　
　
　
　
　
　
　明詩綜巻四
欽定四庫全書
　明詩綜巻五
　　　　　　　　　　翰林院檢討朱彞尊編
　劉　崧(五十首/)
　　　崧字子髙泰和人明初以人材舉授兵部職方
　　　司郎中遷北平按察司副使坐事輸作京師尋
　　　放還徵拜禮部侍郎署吏部尚書請老許之復
　　　召為國子司業有槎翁集(宋景濓云子髙天賦/迢逸之才加以稽古)
　　　(之力雕肝琢膂宵吟夕詠而又得師友之資江/山之助五美云備詩於是乎大昌陵厲頓迅鼓)
　　　(行無前緩急豊約隱顯出沒皆中繩尺﨑劉仲/修云子髙日課一詩多至千餘篇遭亂  嶇轉)
　　　(側二十餘年不為少折既貴澹然如布衣北平/去家五千里惟一僮侍側巳復遣還晡時吏退)
　　　(獨處一室據几吟詠夜分不休其年愈老思愈/壯詩愈工時豫章萬白大梁辛敬襄城楊士𢎞)
　　　(秣陵周湞鄭大同皆以歌詩自雄子髙與之馳/騁上下名聲相埒  王元美云劉子髙如雨中)
　　　(素馨雖復嫣然不作寒梅老樹風骨劉胡元瑞/云國初吳詩派昉髙季迪越詩派昉  伯温閩)
　　　(詩派昉林子羽嶺南詩派昉孫仲衍江右詩派/昉劉子髙五家才力咸足雄據一方先驅當代)
　　　(第格不甚髙體不甚大耳氣顧/文玉云子髙虚澹不墮習)
　　　(静志居詩話子髙句鎪字琢頗具苦心惜其體/弱局於方程不能展拓於唐近大厯十子於宋)
　　　(類永嘉四靈於/元最肖薩天錫)
　　東方行
東方閃閃啼早鴉美人愁眠隔窓紗桐華樹下人來往
銀牀轆轤夢中響
　　姑蘇曲
姑蘇城頭烏夜啼姑蘇臺上風淒淒芙蓉露冷秋香死
美人夜泣雙蛾低銅龍咽寒更漏促手撥繁絃轉紅玉
鴛鴦飛去屧廊空猶唱吳宫舊時曲
　　過南圳訪友同王子與羅子理分韻得滿字
連阜衍平皐深林閟虛館揚襟暢遐思散帙延清款溪
蓴花羃羃田黍實纂纂逕迴阡彌永水落澗初滿載欣
秋稼登矧愜人事罕欲往悲曠塗言歸理修疃
　　嵗暮南歸留别蕭翀
旅寐不能旦披衣坐牀帷屋角曉色動鳥鳴己多時起
坐出庭際雲物正華滋殘雪未盡消羣山鬱叅差即此
念故園焉得不懐思矧属嵗運周返駕固其宜理䇿望
前路揖君從此辭窮檐有穉子但訝歸來遲
　　辛丑正月二十二日述志
經年掩扉卧迹與城市遥誰為拔茹計乃以仕見招本
昧平生素敢勞中道要公檄臨我門戒命在夕朝九江
今雄州邁往方迢迢有母誰與居念之中心焦起揖謝
來客我何希市朝澹然一室内宴坐風寥寥
　　游三華山
龍門兩山負一水下迴繞蒼峽忽中開飛橋出林杪盤
盤石磴引羃羃松林窅危闌正西挂層閣復東繚樹暗
盡含雲花明忽聞鳥懸厓傍架棧鑿石潛通突早聞三
仙人棲化迹巳杳常疑雲月上顔色覿清皎丹井舊時
深朝真亂來少荒壇翳霜蒹虚館閟叢篠凝神觀衆妙
屏迹謝羣擾懐賢嘅重憩振翼思逺矯佳境能娱人何
因致清醥
　　早行霧中過田家失道
我行煙霧中不復辨原陸幽幽聞雞犬隱隱見松竹田
家迷逺近阪路有﨑曲已覺瞻望勞誰云往來熟
　　舍弟往三垇嶺尋觶子日夕未歸坐候林下
西林己雞棲北澗復蟲響沈沈四山暝寥寥一星上時
危劇鍾情期逝勞紆想悵立此溪陰欲休未能往
　　江干草居
江干愜幽屏草扉亦常闗晩塗㫁歸人虚市見寒山林
木變冬候繁緑忽己殷鳴鳥相因依孤雲時去還唐虞
既云逺慨此時獨艱四體豈不勤我髮日己斑遨遊千
載上偃仰一室間樂詠古人書庶幾無靦顔
　　和答蕭國録八月十一夜對月有懐之作
林塘澹清華庭宇豁虛朗露井波澄輝風林葉交響髙
言倡令徳孤吟振遐想亭亭江上月肅肅雲鴈往美人
浩前期令節延逺望池魚既堪綸㫖酒亦可釀永懐契
天游庶以㑹心賞宇宙本達觀如何較銖兩
　　題秋江待渡圖為蕭學士賦
小航衝風岸將及行人下馬沙頭立水濶雲深野渡間
天寒日暮歸心急人生行役安可休到江路盡還通舟
誰能裹足山中老不識風波一日愁
　　題余仲揚畫山水圖為余自安賦
金華仙人余仲揚筆墨蕭疎開老蒼昨看新圖湖上宅
烟霧白日生髙堂層峰上蟠石皜皜絶島下瞰江茫茫
長松並立各千丈間以灌木相低昂松下上人坐碧草
秋影忽落衣巾涼囊琴未發絃未奏已覺流水聲洋洋
赤城霞氣通鴈蕩巫峽雨色來瀟湘誰能千里坐致此
欲往久歎河無梁風塵漲天蔽吳楚六年悵望神惨傷
𤣥猨苦啼巖北樹白鴈不到江南鄉赭山焚林絶人迹
如此山水非尋常此圖本為自安寫亦感同姓悲殊方
幽軒素壁泉聲動對此令我心為狂何由捫蘿逐麋鹿
振衣直上雲中岡登臨一寫漂泊恨長嘯清風生八荒
　　題溪山春曉圖寄贈蕭翀
土山戴石石角傾偃樹雜出如幢旌青天㣲茫曉色動
雨氣合沓千峰晴野橋西邊有村路之子鳴鞘踏雲去
重巖花發似聞香隔水鶯啼不知處東南連年飛戰塵
如此山水何清新石田到處長荆棘豈有荷耒春耕人
我昨西遊登武姥手抉雲霞望仙府把酒忽逢東海生
醉卧溪南紫蘿雨紫蘿陰陰覆巖扉十日尋幽行未歸
雲峰流泉半空落六月飛雪霑人衣拂衣歸隱知何日
却對畫圖心若失不聞流水渡溪還時見浮雲向山出
懐哉桃花修竹林江海秋髙煙霧深豈無耕釣在田野
誰識悠悠沮溺心
　　寄曽郁文短歌
澄江水向東流流向東昌江上頭我有故人在江上十
年不見増煩憂白沙水聲寒活活黄巖雲氣凝清秋豈
無沙棠枻吳女謳可載酒同遨遊狂風吹山波浪惡使
我不得回輕舟翩翩雲中雙飛燕銜書寄我頻留戀書
中展轉道深情但恨相思不相見春燕飛來秋復歸報
書不遣壯心違碧蘭紫蕙何由采即恐蕭條霜露稀
　　題曽郁文所藏山水小景
隔溪望見林間屋沙漵陰陰俯羣木溪流合處一橋孤
春雨來時萬山緑江南此景真可憐米家筆意誰能傳
却憶故廬珠浦上短籬長繫釣魚船
　　題山水畫軸
瀑布雙垂下屏風九疊張波光混彭蠡山勢似潯陽松
塢棲茅屋楓林帶石梁扁舟如可具吾意在滄浪
　　張氏溪亭雜興(二首/)
草閣經秋静柴扉近水開霜林收橘柚風磴坐莓苔釣
艇寒初放樵歌晩獨回城南車馬地欲往更徘徊
寒霧依山斂晴沙與岸頽林塘無路入忩户有時開野
客鈔書去鄰翁送酒來幽期在蘿薜莫遣暮鐘催
　　題陽靈洞
仙宇何年闢靈泉盡日聞石門通别殿木棧倚髙雲鸞
鳳時來下獼猴近作羣春風城郭暮煙霧正紛紛
　　題彭氏背郭茅堂圖
日薄金華嶺雲深白石塘茅茨元背郭水竹自成鄉圖
畫看逾好登臨興不忘門前雙杏樹葉葉是秋霜
　　過龍灣五王閣訪友人不遇
野橋秋水落江閣暝煙微白日又欲午髙人猶未歸青
林依石墖虛館浄柴扉坐久思題字翻憐柿葉稀
　　再懐伯兄子中時有同客興國者從間道先歸兄
　　以道阻後期不果
貧賤輕離别艱危昧死生獨違同里伴仍阻異鄉程愛
想深山憩愁聞間道行幾時秋樹下慰此淚縦横
　　玉華山
翠巘千峰合丹厓一逕通樓臺上雲氣草木動天風野
曠行人外江平落鴈中傷心俯城郭煙雨正溟濛
　　題李志謙書含
温家亭子三江口坐對東風兔子寮錦石白沙寒厯厯
碧雲紅樹晩蕭蕭簾虛易覺天光切衣潤常疑霧氣飄
賴有石門支遁在題詩長日出溪橋
　　舟次樵墩憶故人鄭同夫
浦口維舟日欲晡栁村桑塢帶縈紆獨尋古道黄埃滿
忽憶故人秋興孤螺蚌儘供溪女拾雞豚偏稱野人呼
西山隔水清如玉誰與題詩送酒壺
　　奉同曠伯逵周叔用徐仲孺登秋屏閣是日聞淮
　　郡有警風沙黯然賦呈萬徳躬孫伯虞諸君子
古刹蕭條隱石根荒城髙下帶沙墩㫁雲南鴈日初出
曠野北風天正昏羽檄屢傳淮甸急龍艘猶滯海門屯
湖山不盡登臨興回首鄉園獨愴魂
　　入城
江水依然抱石磯獨行空感舊游非晩山當户日初落
秋草滿城人未歸田鼠引羣穿井出山雞求食傍簷飛
向來車馬東門路忽憶朋游淚滿衣
　　漫興
山下碧溪渾欲平溪邊春事總闗情定巢新燕忽雙過
隔水雛鶯時一鳴凍入秧畦愁近雪光涵風浦愛新晴
南園草緑無人到應是滿林春筍生
　　客情
清明己過寒雨稀客情物色共依微庭前幽草忽如積
江上落花渾欲飛風雲慘澹隨長㦸塵土蕭條上短衣
雲亭江上麥田熟昨夜月明還夢歸
　　將歸南平發舟戯賊
梅演山前聞鴈來珠湖渡口放船回晚雲出嶺作疎雨
秋水滿江生緑苔故里風煙頻入夢中年世事獨興哀
飄摇莫戀詩千首㫁送深慿酒一杯
　　秋日承廬陵曲山蕭夀春過林居臨别賦贈
秋露滿園桑葉飛逺煩江上問柴扉青山古道獨行晚
白髮故人相見稀細雨髙原禾黍熟斜陽疎樹橘橙肥
殘年甚欲留君住何事驪駒只賦歸
　　早春燕城懐古(二首/)
金水河枯禁苑荒東風吹雨入宫牆樹頭槐子乾未落
沙際草芽青已黄北口晚陰猶有雪薊門春早漸無霜
城樓隱映山如㦸笳鼓蕭蕭送夕陽
宫樓粉暗女垣欹禁苑塵飛輦路移花外㫁橋支贔屭
草間壊壁綴罘罳酒坊當户懸荷葉兵壘縁渠挿栁枝
不見當年歌舞地空餘松柏鎖荒祠
　　陶皮石室(自注即今北巖古陶皮二仙修鍊之所/天将雨則巖竇有泉出焉禱者嘗以為)
　　(候舊名觀音/巖今正之)
北巖極谽谺三面環絶壁聞有山雨來石泉先暗滴
　　峭壁蘭
巖石下陰陰猗蘭緑如翦花發人不知秋香入苔蘚
　　題李唐牧牛圖(二首/)
天寒放牛遲野曠風獵獵獨來長林下吹火燒山葉
日夕山氣昏獨歸愁路逺猶戀草青青遲回下長阪
　　江上
沙觜微波漾緑蘋山頭落日駐紅輪依稀燈火楓林鼓
岸上人家賽水神
　　步月
乘涼步月過西鄰草露霏㣲濕葛巾一逕竹陰無犬吠
飛螢來往暗隨人
　　八月十一日自水南渡江道金華過北巖訪蕭鵬
　　舉是日雲陰掩冉不見日色道中賦絶句
八月棠棃露葉紅荒陂古水湛青銅秋風依舊巖前路
髙下寒山落日中
　　正月十九日
金魚洲下放船開華石潭邊看雨來愛殺南天雙白鷺
青山盡處却飛回
　　題枯木竹石(二首/)
木葉欲脫天雨霜竹枝乍低風巳涼三湘落日流波白
行子繫船思故鄉
平沙竹樹晚毶毶楚客維舟近峽南忽憶微雲將雨過
滿林秋色照江潭
　　題超上人墨菊
露香秋色淺深中青蕊黄花自一叢最憶南園微雨過
短籬扶杖看西風
　　蒼石峽中見道人菴居隔水山花盛開
蒼石峽中花藥欄舊時草屋傍巖安道人去後松橋㫁
縦有花開隔水看
　　題三岡寺
石橋流水帶人家紫殿春陰閣岸沙啼鳥數聲山雨歇
門前落盡白桐花
　　寒夜
馬齕枯荄寒夜長風如箭鏃射陰房不知門外三更雪
誤起開門看月光
　　送别叔銘出順承門
送客出城秋巳涼太行南上楚天長順承門外斜陽裏
蕎麥花開似故鄉
　　望漢獻王陵
單家橋下雪横氷草樹連雲掠凍鷹漢業己荒河水在
行人遥指獻王陵
　　髙唐州道中
北風吹沙官道長兩旁楊柳間榆桑何時走馬重來此
要看清陰六月涼
　周　湞(三首/)
　　　湞字伯寧江寧人明初任饒州長史陞湖廣都
　　　事旋擢刑部尚書降惠州經厯(周吉父云伯寧/望九華詩云巖)
　　　(囬氣如燌峰去/勢猶引佳句也)
　　始發建業登龍江山祠感懐有作
去國思舊遊尋山發幽眺遥凌天門石恍對臨海嶠神
闗列雄鎮危堞抱遺廟秋陰散氛翳炎景扇餘燎天水
逺自空雲霞近争耀客行始多感世事紛難料同俗豈
素懐趨時固殊調既為達士恥復被逐臣誚行矣庶無
欺忠信將可劭
　　舟中望九華山
貞履無素期勞生憶恒窘誰云戒戎路曽是返初隱水
宿淹長晷山行阻修畛縹緲對雄標巑岏發竒藴巖回
氣如燌峰去勢猶引刻削冠青蓮雕鏤矗丹筍嵁霞上
斑剥石乳下碖碅山鬼從文貍淵靈閟𤣥蜃睠言志藜
藿未遂采芝菌即事情巳悲懐賢迹俱湣潛吳媿梅福
去汶羞閔損人徳險未夷天道明可準皐蘭豈徒歇巖
桂芳未隕嵗暮山中人寤歌(一作/結言)候歸軫
　　賽小姑廟
育秀凌華嵩標竒奠淮楚陽闢啟神闗陰沈開水府林
林聚商舳淵淵聞戍鼔陳瑟㑹安歌傳芭紛代舞椒漿
既芬潔桂櫂方容與日暮懐歸情含涕望修渚
　黄　肅(五首/)
　　　肅字子邕江西新城人元季官禮部主事自北
　　　平來見命仍故官陞侍郎己降郎中復陞工部
　　　侍郎任尚書未幾出參政廣西坐黨禍死有醉
　　　夢豪(王子充云子邕詩簡易平質一/本漢魏絶去近代聲律之習)
　　　(詩話尚書匣鏡一篇當是懐故主逺在沙漠而/作其云夫子新好合不能思故家則刺同時佐)
　　　(命之/臣也)
　　短歌行
來日苦少去日苦多人生不滿百痛當奈何不如沽美
酒與君長笑歌峻坂無停車急川無停波人生不滿百
當復奈何來日苦少去日苦多
　　詠懐(三首/)
少壯好游覽不知中道憂方兹懐故土眷此成淹留員
闕蔽朝暉𤣥雲陰以浮徘徊當永夕嬿婉將焉逑棲鳥
翔不息鳴蟲亦啾啾人生無定止卒嵗何能休
流水日夜流厚土何不盈人生自不己四運迭相承達
士識物化昧者徒營營蕩蕩晨風來悠悠天宇清㑹當
撥塵務聊復從吾生追呼心所歡置酒坐中庭忘言勿
復辨觴盡還復傾
匣鏡三十年塵暗不復治停餐且不寐所思知為誰蕩
子不復返眇在天一涯綻衣終當組道逺何能持明明
天邊月三五入中閨念與子歡愛不得同光輝寤言相
與共既覺將何依
　　客中書懐
竹裏山雞啼未休江南二月景如秋半簾花雨寒侵袂
一片江雲晚傍樓亂世青春如過夢少年華髮忽盈頭
故園動是經年别滿眼干戈添客愁
　牛　諒(三首/)
　　　諒字士良東平人流寓吳興以秀才舉除翰林
　　　典簿使安南還擢工部員外郎厯禮部尚書降
　　　主事尋復任免有尚友齋集(郁伯承云弇州别/集以公從主事為)
　　　(尚書收入超遷之例予檢科試考有掌巻官工/部員外郎牛諒又宋學士慶成宴詩序有工部)
　　　(侍郎牛諒是由員外侍郎而至尚書亦循序而/遷也公優於文學嘗與唐應奉肅有丁未九月)
　　　(聮句盖國初才士部鄭芷畦云實録洪武七年/十二月癸丑罷禮  尚書牛諒官諒初為禮部)
　　　(尚書以怠職降為本部主事未幾復為尚書至/是又以不任職罷是諒為工部員外侍郎皆在)
　　　(洪武七年禮部尚書之前弇州别集謂公從主/事為尚書收入超遷之例似與實録及科試考)
　　　(慶成宴詩/序不合)
　　　(詩話尚書流寓吳興時過檇李與鮑恂仲孚丘/民克莊張翼翔南王綸昌言聞人麟彦昭曹睿)
　　　(新民徐一䕫大章尤存以仁及吕安坦來志道/周棐常真釋智寛等集郭西景徳寺擕酒賦詩)
　　　(其在南京則與唐肅處敬林公慶孟善陳世昌/彦博徐一䕫大章張翼翔南朱升允升㑹飲聮)
　　　(句及同張以寧志道使安南志道賦長句以贈/有云更喜清詩慰遲暮盖當日風雅之林毎屈)
　　　(一指不徒以功名顯也乂在元/時中甲午大魁亦見志道詩句)
　　西郭憩景徳寺分韻
靈湫閟白龍古殿敞金粟僧歸林下定雲傍巖端宿伊
余陪勝引於此避炎酷息陰悟道性習静外榮辱坐石
飛清觴每歎白日速别去將何如留詩滿青竹
　　紅梅
隴頭人未來江南春幾許惆悵玉簫聲吹落臙脂雨
　　畫梅
棃花雲底路參差折得春風玉一枝南雪未消江月曉
欲從何處寄相思
　朱夢炎(一首/)
　　　夢炎字仲雅進賢人元進士入明為國子博士
　　　遷翰林修撰出為浙江按察司經厯轉山西行
　　　省員外郎入為禮部員外郎擢本部侍郎陞尚
　　　書
　　錢塘西湖
萬户煙消一鏡空水光山色畫圖中青樓燕子家家雨
錦浪桃花岸岸風櫂轉舞衣凝暮紫簾開歌扇露春紅
蘇公堤上垂楊栁尚想重來試玉驄
　楊訓文(二首/)
　　　訓文字克明潼川人元淮海書院山長遇亂居
　　　江都明初徵為起居注兩遷左司郎中丙午年
　　　自太常卿知湖州移知汀州厯禮部尚書改戸
　　　部出為河南行省叅知政事卒
　　　(詩話元詩華者易流於穢貫酸齋輩是也清者/毎失之弱薩天錫等是也明初若劉子髙蘇平)
　　　(仲楊克明其源皆出於天/鍚質羸之恨諸公不免)
　　贈友
與子分攜後星霜二十年重逢驚老大惜别更留連花
落春江雨鵑啼緑樹煙幽懐浩難寫愁墮酒尊前
　　寄石仲文
故人别後復如何不寄新詩到薜蘿賈誼書成何日上
張衡愁比向時多江城木落霜連地澤國天寒水不波
重約明年秋八月紫薇花底共鳴珂
　滕　毅(三首/)
　　　毅字仲𢎞鎮江人以儒士徵授起居注擢吏部
　　　尚書出叅政江西
　　　(詩話尚書詩不多傳亦具風骨秋/興二詩仿彿宋文恪過故宫之作)
　　柹歸即楚王臺舊基為新城
春風䕫子國落日楚王臺江遶西陵下雲從上峽來壯
遊今已遂幽思獨難裁闗塞猶戎馬吟邊首重回
　　次韻黄秀才秋興(二首/)
西風如水灑絺衣無數南來候鴈飛朔漠地寒收王氣
岷峨秋盡斂餘暉三泉忽報金棺𦵏萬國同瞻玉璽歸
相見不須談往事百年耆舊眼中稀
虎戰龍争二十秋江波日夜自東流道旁無語王孫泣
天際含嚬帝子愁苜蓿風煙空壁壘蒹葭霜露滿汀洲
古來維有西山月永夜依依照白頭
　錢用壬(一首/)
　　　用壬字成夫廣徳人元翰林國史院編修出為
　　　江浙行省左右司員外郎既而參平章張士信
　　　軍事於淮安陞參政歸附後授按察副使厯禮
　　　部尚書洪武元年十二月告老賜居湖州
　　題米敷文煙巒曉景
江上亂峰生暮煙隔江遥望水雲連西風戰艦今無數
不見米家書畫船
　李　質(一首/)
　　　質字文彬徳慶人元未以府掾聚兵二萬保障
　　　封川等四郡者十五年全城歸附授中書㫁事
　　　遷大都督府洪武五年任刑部尚書出為浙江
　　　叅政終靖江王相有樵雲集
　　玉臺驛亭子
春去臺空迹巳陳危亭傑出澗之濵清溪繞屋可濯足
好鳥隔江如喚人明月委波金瀲灩青山帶雪玉嶙峋
桃花流水非人世或有漁郎來問津
　吳　雲(一首/)
　　　雲字友雲宜興人洪武初授𢎞文館校書郎厯
　　　刑部尚書參政湖廣奉詔招諭雲南死之
　　　(詩話尚書送李民瞻一律體格極似髙季迪送/沈左司詩而聲色不同未免近於土木形骸矣)
　　　(録之以諗知/言之君子)
　　送李民瞻侍郎宣諭陜西
侍郎將命出金鑾道路傳呼逺近歡闗内官曹迎使節
秦中父老識衣冠雲開太華三峰秀水遶黄河九曲寒
寄語渭川千畝竹西風還觧報平安
　張　籌(一首/)
　　　籌字惟中無錫人以薦授翰林應奉洪武八年
　　　任禮部尚書降員外郎(徐子元云惟中剛健之/氣未能全融而金石鏘)
　　　(然足洗俗/樂之耳)
　　朱中舍恵麓秋晴圖
湖上羣山卧九龍泉頭一客坐雙松定知别去還相憶
夢入秋雲第幾重
　吳　琳(一首/)
　　　琳字朝錫黄岡人召為博士厯浙江按察僉事
　　　入充起居注洪武三年吏部尚書出知黄州以
　　　老致仕
　　開化道中
重岡狹路倦登臨喜見溪流華步深楊栁樹邊舟小小
海棠花上雨沈沈一春王事過三月千里家書繫寸心
無補盛時縻好爵不才端合老雲林
　嚴震直(二首/)
　　　震直初名子敏字震直因御稱其字乃互易焉
　　　烏程人明初由糧長授河南布政司參議累官
　　　工部尚書致仕永樂初召令宣諭山西卒於澤
　　　州有遣興集(朱平涵云嚴公遇建文帝吞金事/見吾學編名卿績紀二書世所尊)
　　　(信無有易者然文皇入京在壬午六月而嚴公/之卒即在是年九月是時但知建文帝焚死後)
　　　(數年漸有傳在西南徼者於是使胡尚書訪張/邋遢鄭太監賞賜西域此時嚴公捐館已久矣)
　　　(今其子孫據二書請於所司立/祠立碑不知前後迥不相及也)
　　　(詩話尚書由運糧萬石長舉為布政司叅議未/之官留署通政司事厯工部尚書洪武三十一)
　　　(年春致仕建文元年己夘復以年老辭不與事/帝念其任事久留住京師考遣興集中有讌集)
　　　(賜第之葵心堂詩乃是年三月十五日事分韻/者為董學士倫茹尚書瑺髙太常遜志任尚書)
　　　(亨泰程都御史本立李尚書至剛鄭庶子濟黄/侍郎福張尚書紞髙經厯徳𤾉凡十有一人太)
　　　(常詩云偉哉尚書公致政鳴珂里賜第最幽敞/逈出京塵裏庶子詩云尚書遂休致賜第居京)
　　　(洛侍郎詩云司空居廟堂憂國鬢如絲挂冠神/武門賜第留京師厯厯可證而續藏書謂尚書)
　　　(歸老在里長陵以兩馬夾袋舁至京致身錄又/稱靖難兵起時督餉山東皆妄也載攷文皇帝)
　　　(實錄壬午七月二十三日詔云朕居藩邸凡百/姓艱苦靡不知之數年來兵興北方之民疲勞)
　　　(尤甚朕所以舉義者為宗社生民計今宗社既/安而北方之民未安朕夙夜不安乃命前工部)
　　　(尚書嚴震直户部致仕尚書王鈍應天府尹薛/正言等分往山西山東陜西等布政司巡視民)
　　　(瘼何弊當革何利當建速具奏來尚書受詔往/山西是秋九月十一日病卒於澤州公廨合之)
　　　(忠誠伯茹瑺所撰嚴公神道碑無異初不聞奉/長陵宻詔往雲南訪建文帝也吾學編遜國表)
　　　(忠紀等書不知何所據信吞金為實列尚書為/後死忠臣之首萬厯十九年巡按御史黄鍾疏)
　　　(請建祠榜曰旌忠列在祀典越數十年其裔孫/祗字文昭作祠祀辨大指謂吾祖功業炳燿史)
　　　(冊何藉吞金一死以罔天下後世黄公欲顯吾/祖適足以誣吾祖也噫文昭不欲誣其祖可謂)
　　　(賢子/孫矣)
　　棲霞真境
棲霞有真境逺在桂林間春風洞中瑶草緑桃花滿樹
春斑斑羣峰拔地幾千尺上有樓臺耀金碧興來直欲
一登臨王事有程留不得
　　永州舟中
瀟湘二水㑹零陵灘響惟聞浪作聲兩岸青山明月夜
畫船行過永州城
　朱　同(一首/)
　　　同字大同休寜人自號紫陽山樵洪武中以人
　　　材舉為東宫官進禮部侍郎尋被誣得罪有覆
　　　瓿集
　　題畫
紫陌紅塵沒馬頭人來人去幾時休誰家有酒身無事
長對青山不下樓
　丘　民(一首/)
　　　民字克莊揚州人徙居嘉興洪武初為松江學
　　　官後至禮部侍郎
　　送友人至杭
又隨南鴈度錢唐不道他鄉是故鄉江上秋風蓴菜美
山中春雨石田荒杜陵老去寜忘蜀江總歸來不是梁
欲采芙蓉贈君去錦雲零落倍淒涼
　秦　約(四首/)
　　　約字文仲鹽城人徙居崑山仕元為崇徳教授
　　　洪武初召拜禮部侍郎以親老辭歸再徵為溧
　　　陽教諭有樵海集
　　江之水寄楊鐵厓
江之水流瀰瀰蕩漾雙鳬舟涉江采蘭芷蘭芷青青露
如洗下有一雙魴與鯉美人美人胡不來相思日暮江
風起
　　雜興
元冬十月交蟋蟀近我牀傷彼苕之華含英委清霜丈
夫四方志千金戒垂堂壯日不奮迅老矣徒慨慷
　　紀夢簡陳簡討(二首/)
宫車轆轆過神皐五色雲中望赭袍野膳不嫌涼餅滑
小奴花下翦春蒿(查夏重云是詩似指/庚申君北狩時事)
吳蠶入繭染春紅繅盡柔絲未論功若得君王迴一顧
不辭白髮上陽宫
　韓宜可(一首/)
　　　宜可字伯時㑹稽人洪武初徵拜御史出為山
　　　西布政謫雲南後起為左副都御史
　　　(詩話伯時見滄海遺珠句如松迷鶴徑渾無路/花暗簫聲不見人青天有月來今夜白髮無家)
　　　(度幾秋芳草東風沙上馬青/山遲日栁邉鶯均有思致)
　　五華山圖
五華之山山上頭府視東海如浮漚豈無四萬八千丈
亦有五城十二樓翠蕖影落中天曉玉柱光含大地秋
何日相從陪杖屨西風林外一長謳
　蘇伯衡(三首/)
　　　伯衡字平仲金華人明初仕為國子學正擢翰
　　　林院編修宋濓以翰林承㫖致仕薦以自代召
　　　至固辭賜文綺遣歸起教授處州以表箋忤㫖
　　　坐罪卒于獄有平仲集(劉伯溫云平仲詩文辭/達而義粹識不凡而意)
　　　(不詭盖明於理而昌於氣也藿徐子元/云平仲豐腴太牢之味與藜  自别)
　　　(詩話元時進賀表文觸忌諱者凡一百六十七/字著之典章使人不犯其法良善逮明孝陵恩)
　　　(威不測毎因文字少不當意輒罪其臣若蘇平/仲徐大章輩是也當日有事圜丘惡祝册有予)
　　　(我字將譴撰文者桂正字彦良言於帝曰予小/子履湯用于郊我將我享武歌于廟以古率今)
　　　(未足深譴帝怒乃釋可謂善於悟主矣惜未有/為平仲調觧者竟瘦死於獄悲夫一百六十七)
　　　(字者極盡歸化亡播晏徂哀奄昧駕遐仙死病/苦沒泯滅凶禍傾頽毁偃仆壞破晦刑傷孤墜)
　　　(隳服布孝短夭折災困危亂暴虐昏迷愚老邁/改替敗廢寢殺絶忌憂切患衰囚枉棄䘮戾空)
　　　(陷厄艱忽除埽擯缺落典憲法奔崩摧殄隕墓/槁出祭奠饗享鬼狂藏怪漸愁夢幻弊疾遷塵)
　　　(亢䝉隔離去辭追考板蕩荒古迍師剥革暌違/尸叛散慘怨尅反逆害戕殘偏枯眇靈幽沈埋)
　　　(挽升退換移暗了休罷覆弔㫁收誅厭諱恤罪/辜愆土别逝泉陵此延祐元年十一月取定擬)
　　　(至三年八月寛其禁矣其字様雖難/悉避然亦玉堂視草者所宜知也)
　　送陳思可主簿赴進賢任
一别十五年倏忽若昏旦相逢京城中幸脫戎馬亂宦
遊我何成鬢髮子已換留連一尊酒寂寞四門館翦燭
聽寒雨話舊過夜半居然消百憂莞爾成一粲維子才
且賢文采甚煥爛起從有道徵國光方縱觀謂宜寘館
閣鴻猷藉宣贊如何奉明命鈎考親吏案黎庶乃邦本
疾痛資抑按要將逺猶敷可以小邑翫心懷簡書畏跡
逐萍梗散席挂遇順風潮生失逺岸昨夕簪云盍今朝
袂還判後㑹復何時臨岐重嗟歎
　　周伯寜春晴江岫圖
尚書襟懐絶瀟灑揮毫往往凌董馬平生一筆頗自珍
數尺新圖為君寫齊山遥接吳山青碧波萬頃孤帆征
東風緑遍汀洲草總是岐亭離别情一向江南一江北
離情浩蕩嗟何極正如江上之碧波縱有并刀那翦得
當時己足令心愁如今況復隔羅浮掩圖却上髙臺望
但見逺海連天流暮歸朝出誰與侣蜃霧蠻煙結悽楚
木棉花落鸚鵡飛苦竹叢深鷓鴣語
　　絶句
落葉滿衡門蕭蕭風雨夕一燈溪上明何處獨歸客
　唐　肅(六首/)
　　　肅字處敬㑹稽人元末官嘉興儒學正洪武初
　　　召修禮樂書擢應奉翰林文字兼國史院編修
　　　以疾失朝罷歸里謫佃濠卒有丹崖集(戴叔能/云處敬)
　　　(詩文澹而華質而麗直而不倨簡而不嗇翰蘇/平仲云應奉律詩步驟盛唐  顧𤣥言云  林)
　　　(思頗/清僻)
　　　(詩話處敬文極為危太樸宋景濓戴叔能申屠/子迪所許詩與謝僉事原功齊名稱㑹稽二肅)
　　　(其為學正也盡挈其家居檇李徐幼文送以詩/云路出三江外程淹一日間髙季迪詩云舟重)
　　　(全家去詩多一路題處敬亦有留别詩存丹崖/集中當元之季浙西嵗有詩社而濮市濮仲温)
　　　(豐於貲集一時名士為聚桂文㑹以巻赴者五/百人請楊亷夫評其優劣於是紀風土者目為)
　　　(樂郊及楊完者亂州無完郛然繆同知思恭徳/謙猶招羣彦集南湖與㑹分韻者一十有四人)
　　　(越二年曹教授睿新民復集諸公於景徳寺亦/一十有四人是時聞人麟彦昭葉廣居居仲金)
　　　(絅子尚潘著澤民劉堪子輿咸有詩名吳鎮仲/圭居魏塘貝瓊廷琚居千金圩鮑恂仲孚居郡)
　　　(城之西溪郁遵子路居商陳村四方避地者温/州陳秀民庶子居竹鄰巷閩人卓成大器之居)
　　　(甓川江陰孫作大雅居南湖崑山顧徳輝仲瑛/居合溪天台徐一䕫大章居白苧里㑹稽江漢)
　　　(朝宗居濮院桐廬姚桐夀樂年居海鹽之峨溪/而河南髙遜志士敏東平牛諒士良江都丘民)
　　　(克莊錢唐陳世昌彦博建徳張翨翔南皆來僑/居四明周棐以陸宣公書院山長留居棃林日)
　　　(以文酒唱酬詩成輒鏤板鑱壁聞者傳為勝事/今也流風遺俗未有存者録處敬詩因附及之)
　　　(欲尋舊蹟不勝海/桑岸谷之感也)
　　銅井迎送龍辭(二首/)
伐鼓兮吹簫迎我龍兮山椒龍之都兮何所泉淵淵兮
石為戸叩龍車兮乞靈龍不出兮我心若酲我心若酲
兮龍寜勿聆
我叩龍兮龍䘏風旋波兮龍出龍之出兮福予變旱熯兮
為澍龍為澍兮我弗饑返山椒兮雲旗風泠然兮龍歸
　　題張孟兼所注謝翺西臺慟哭記後(有序/)
　　　謝翺字皐羽文丞相館客丞相既薨皐羽哭之
　　　於子陵釣臺作慟哭記今金華張子為之觧云
宫中六更初罷鼔藍田洗玉沈厓浦廬陵忠肝一斗血
去作燕然山下土桐江水落秋日頽有客歌上嚴光臺
石根敲㫁鐵如意萬里北魂招不來西風又涸灤河水
故老寥寥知有㡬珍重睢陽季葉孫箋簡能裨兩朝史
　　過清流闗呈同行者(闗在滁州即宋太祖以周師/擒南唐將皇甫暉姚鳳之地)
前月與君南入闗五更月出山霧寒行人畏露復畏虎
十十五五同躋攀今日與君仍北去赤日黄塵汗如雨
息肩共憩石浮圖欲喚天風便髙舉當時宋祖百萬兵
擒暉戮鳳闗險平百年戰爭幾人守空餘蔓草啼鼯鼪
闗南遥遥白雲逺闗北茫茫盡平坂回頭野燒起荒田
驅車度闗愁日晚
　　題趙仲庸所畫滚塵馬
匹馬滚塵誰所寫天水王孫最文雅王孫系宋不系唐
那識唐人與唐馬左輔白沙白于雪四十萬頭名各别
廐中此馬帝常騎一色紫霞名叱撥奚官似𨽻王毛仲
左手執刷右持鞚沙平草暖不被鞍芻豆飽來筋力縦
翻身倒豎踣鐵蹄霧尾風􁎦亂不齊元是滇池赤龍種
猶思躍浪涌春泥太平無事征戰少青絲絡頭可終老
不似交河赴敵時夜蹴層冰僵欲倒
　　抵𤓰洲
春雨春潮撼客懐舟中十日九陰霾江名天塹元通蜀
地入𤓰洲始接淮我笑銀杯能羽化君看寶劍或塵薶
明朝又過揚州去無復瓊花舊觀牌
　韓守益(一首/)
　　　守益字仲修石首人明初以儒士攝教宜都擢
　　　廣西按察僉事入為河南道御史改春坊中允
　　　有樗壽稾
　　　(詩話中允無詩名七言如幽禽曉聚岸花動錦/鯉春肥溪水溫椰葉雨晴鸚鵡語木棉風暖鷓)
　　　(鴣飛隔簾花影散棠棣何/處鳥聲啼栗留具有風致)
　　過九江
夷險休渝節勤勞莫問家暮船維栁樹春水泛桃花廬
阜依霄漢江州對渚沙多情白司馬曽此賦琵琶
　申屠衡(一首/)
　　　衡字仲權大梁人徙居長洲洪武三年徵至京
　　　草諭蜀文稱㫖授翰林院修撰謫徙濠有叩角
　　　集
　　宫詞
青瑣春閒漏㸃稀博山香暖翠煙㣲隔簾誰撼金鈴響
知是花間燕子歸
　江　漢(一首/)
　　　漢字朝宗㑹稽人徙居嘉興洪武初以文學徵
　　　仕翰林院編修
　　題破窓風雨圖
若有人兮青雲衣佩玉玦兮光陸離爰處兮爰居左琴
劍兮右圖書輕富貴兮浮雲保厥美兮天真山房兮寥
落天㝠㝠兮雲漠漠雨瀟瀟兮風夜作心耿耿兮不寐
紛遑遑兮求索彼薄夫兮貪婪惟聲色兮是耽文繡兮
膏粱蓀何為兮懐慙秋蘭兮可紉吾所思兮古人寒檠
兮雲案甘與君兮相親
　趙　俶(一首/)
　　　俶字本初紹興人元鄉貢進士明初官翰林待
　　　制
　　續蘭亭㑹補參軍孔盛詩
暄風播曠宇欣懐託陽春盥袚寄幽暢虚襟遺世塵擷
芳遵丘阿接杯沿澗濱詠歸何逍遥遐哉仰斯人
　　　(詩話詩不見佳取/其有晉人遺韻)
　桂彦良(一首/)
　　　彦良名徳稱以字行慈溪人洪武初待詔公車
　　　以白衣賜宴除太子正字尋為晉府右傅改長
　　　史追贈編修諡敬裕(烏繼善云先生詩文在鄉/里曰清節集在京師曰清)
　　　(溪集春和詠言為王傳時曰山西集為長史時/曰拄笏集還鄉後曰老拙集又有和陶詩中都)
　　　(紀行皆不在集中其字句雖/刻削㸃綴自令人稱道不己)
　　　(詩話長史以徳望重韻語非其所長然如巴園/五月收丹橘丙穴三春饌白魚亦小有風致吳)
　　　(江史明古為作傳稱孝陵嘗咏科斗云池上看/科斗分明古篆文命長史續之應聲曰惟因蔵)
　　　(水厎秦火不能/焚可稱敏絶)
　　和陶
我生雖阨窮牆屋亦茍完集芳被荷衣隠居思鶡冠素
無怨懟心安有憂戚顔明月照溪堂清風隠柴闗螺杯
偶獨酌焦尾時一彈悠悠五噫歌逺懐梁伯鸞庭前種
梧竹清秋共髙寒
　王　鏞(一首/)
　　　鏞嘉興人洪武庚戌舉人翰林院編修
　　　(詩話予年十七避兵練浦嵗己丑雈苻四起乃/移家梅㑹里里在大彭嘉㑹二都之間市名王)
　　　(店或曰石晉時鎮遏使逵居此故名或曰宋尚/書居正之宅或曰元學士㫤家於是或曰元學)
　　　(正綸也傳聞各異己亥十月訪蒋布衣之翹於/射襄城蔣語余曰子知王店之所由名乎洪武)
　　　(中孝亷鏞及弟鈞之所居也因出所輯檇李詩/乘則二王詩俱在焉并出二王合刋詩稾舊本)
　　　(共一冊燈下讀未竟客至轟飲而罷甲辰四月/再過之不值又數年而蔣逝無子遺書盡失可)
　　　(歎也後見水竹居詩一巻中載二王題咏各一/首因亟録之水竹居者處士朱克恭之宅距語)
　　　(兒鄉東六十里地曰澄林當時郡人馬盛為記/貝瓊為志題詩者二王而外有金天藻陳麟陳)
　　　(熊陳振孫詢熊詩云到門碧色帶初雨滿地緑/陰遮暮天振詩云玉簫吹徹天如水釣艇歸來)
　　　(月滿村鈞詩云候門童子低於鶴留客軒忩小/似船熊為清江弟子見清江游殳山記詢府志)
　　　(有二人一分宜丞一汀州知府餘皆不得而詳/矣梅㑹一作梅滙水曰梅溪鏞詩所云吾家舊)
　　　(在梅溪上是也梁孟敬石門集有題嘉興王氏/梅花莊詩未審即是二王所居否因録鏞詩附)
　　　(志於/此)
　　水竹居為朱克恭賦
碧水澄潭自作洲琅玕多種屋東頭旋燒新筍安茶竈
時斫嘉魚踞釣舟客至罷邀明月飲人間何必五湖遊
吾家舊在梅溪上遥憶清風度早秋
　劉　紹(五首/)
　　　紹字子憲後以字行建昌新城人(明音類選/作吉安人)洪
　　　武中官翰林應奉詩載元音遺響
　　　(詩話子憲與盱江胡布子申張達季充為郡人/張烈光啟胡福元澤類編其詩號元音遺響度)
　　　(其初三人皆不仕于明者而府志載紹於洪武/中官翰林應奉文字後以國子助教致仕則不)
　　　(得謂之元音矣登道山亭五言遺響不録考子/申詩序云僕與子憲為世姻家曩俱客閩師不)
　　　(克所志斯盖客閩時作子申又為紹作山居十/詠其三曰仙臺山則在新城縣西南三十里而)
　　　(元澤編子憲詩題曰黎川劉/紹然則紹非吉安人審矣)
　　秋懐(三首/)
緬俗結紆軫易初吾弗為臨流采香薄日與佳人期舉
世厭芳草薰蕕以同施撫襟悵予懐䇿駕臨海涯聞有
魯連子千金棄如遺髙情儻可起攜手斯與歸
大化日旋運曦娥去悠悠俛仰宇宙間身命誰能留迷
復眚在巳不耕寧有秋雞鳴起為善思與大徳禱朝露
竟幾何悵然日増憂
陰陽鼓槖籥日月如轉丸窅窅神化運誰能測其端春
𤾉美萬物秋露淒以寒乘時變榮悴天道終可言
　　邯鄲
訪古慕英俠壯游過邯鄲連山飛翠來馬首如揚瀾貰
酒呼美人浩歌弔平原憶昔致多士儲才濟時艱賔筵
粲珠璣簫鼓清夜䦨蹇我匪脫頴懐賢邈難攀干戈浩
縱横長路方漫漫感激詎有巳登車摧肺肝
　　登道山亭
名藩跨炎服崇阜極幽爽亭臺納元氣磅礴俯深廣我
來屬初霽心與孤雲往蕭颯海樹秋如聞暮潮響摩挲
石闌古揮霍霄漢上大有本空虛河山一溟漲淒涼乘
槎意迢逓紫霞想濁世誰復然臨風黙惆悵
　林公慶(一首/)
　　　公(松江新舊府/志失書公字)慶字孟善處州人明初官翰林
　　　出為松江知府
　　　(詩話孟善守松江𦵏三髙士子于山東麓見魏/文靖集而顧東江作府志官籍民閥皆闕焉不)
　　　(詳後來者更/不足責矣)
　　長沙
岳麓道林何處是郡人遥指水西邨儒官佛寺俱無迹
竹樹如麻暮雨昏
　
　
　
　
　
　明詩綜巻五
欽定四庫全書
　明詩綜巻六
　　　　　　　　　　翰林院檢討朱彞尊編
　趙　汸(一首/)
　　　汸字子常休寧人隠居東山元季輔元帥汪同
　　　起兵保鄉井授江南行樞密院都事丙申内附
　　　洪武二年召修元史書成不願仕還有東山集
　　　(汪仲魯云子常詩因感發而形之詠歌雖不専/乎是然長篇短哦亦不一字茍為也  詹烜云)
　　　(先生詩五言初學六朝後改習建/安諸子及老杜近體則學唐人)
　　　(静志居詩話東山環谷二先生俱以經學重尤/研精春秋還谷守康侯之説東山學於黄楚望)
　　　(首闢夏時冠周月之非不相雷同故陳敬初贈/詩云君之博洽漢馬融春秋三傳以例通百源)
　　　(雖異委則同二先生於吟詠均非所長趙差勝/汪趙集嵗久淪闕其裔孫吉士視摧揚州鏤版)
　　　(以/傳)
　　與葉宗茂遊山村
村北村南春事幽故人亂後得相求倉皇屢作經年别
邂逅能無一日留丁令歸時空有恨虞卿窮久不須愁
卜居共愛清溪好先向沙邊具小舟
　汪克寛(一首/)
　　　克寛字徳輔一字仲裕祁門人隠居環谷教授
　　　洪武初召修元史書成固辭不仕有環谷集(孫/豹)
　　　(人云環谷七言古詩/在長吉子瞻之間)
　　哀鄒山處士
大化無私兮猶埏埴之陶鈞跖何命之長兮回何命之
屯嗟哉斯人兮樸以醇夫何災疢兮四體不仁越星周
而弗瘳兮重子姓之悲辛丹青彷彿兮逌然笑顰魂胡
不歸兮鄒山垠
　陳　基(二十一首/)
　　　基字敬初臨海人仕元為經筵檢討歸值用兵
　　　開行樞密府起為都事轉江浙行省郎中參張
　　　士信軍事尋參太尉府軍事遷學士院學士吳
　　　平召修元史賜金而還有夷白齋稾(顧仲瑛云/敬初古文)
　　　(詩章同輩雖極/力追之不能及)
　　　(詩話敬初家臨海丹丘之麓其在吳結小丹丘/戴叔能為作記其詩亦叔能所編顧仲瑛輯前)
　　　(後交友詩為玉山雅集柯敬仲以下即次以敬/初詩謂同輩極力追之不及盖當時之月旦然)
　　　(矣/)
　　山髙寄陸𤣥素
謂山髙兮其上有天謂地厚兮其下有泉天不可升兮
地不可極我思古人兮為之太息古之人兮謂誰山之
中兮水之湄孤舟兮容與俯狎步兵兮仰招鴟夷非夫
人兮爾曷從之
　　雞鳬行
雞與鳬皆鷇育鳬愛水遊雞愛陸鳬昔未辨雌與雄毋
不顧之雞為伏雞渇不飲飢不啄以腹抱卵誰敢觸鳬
脱鷇雞鼓翼日日庭中求黍稷喌喌呼鳬使之食鳬羽
日䙰褷一朝下水不顧雞雞在岸鳬在水賦性本殊徒
爾耳雞知為母不知鳬恨不隨波共生死
　　刈草行
原上秋風吹百草半青半黄色枯槁城頭日出光杲杲
腰鎌曉踏城門道門頭草多露未晞爾鎌利鈍爾自知
一人刈草一馬肥馬不肥兮人受笞城中官廐三萬匹
一匹日餐禾一石
　　秋懐(二首/)
羣動夜巳息秋聲適何從仰視天宇髙㣲雲浩無蹤明
月在庭户河漢上縱横既莫知所始何由究其終我獨
絃我琴㣲風入疎桐寫作清商調感慨意無窮
我有一樽酒獨酌不成歡豈無骨肉親悠悠隔河山亦
有平生友合并良獨難古人千載上世逺不可攀何如
與明月徘徊松桂間月既知愛我流輝照衰顔我亦知
愛月託心同嵗寒長願玉宇淨河漢生㣲瀾此月不可
負此樽不可乾天地等逆旅流年若驚湍古人雖云逺
其言美芝蘭舉觴以和之對月長盤桓
　　待王子充未至
屏跡逺城闕幽棲向林阿永懐同心友褰衣起婆娑憶
昨走京邑彌年阻闗河結客燕趙間頗覺増悲歌逸驥
謝羈紲冥鴻辭網羅所念聖哲逺中心良匪他夏屋蔭
嘉木芳池發新荷須君此弭節日夕共委蛇
　　夏日喜友見訪
兀兀少寤語悠悠多逺懐斂跡昉僧夏凝神企心齋美
人忽至止良友與之偕闃其類逃虚跫爾覯所諧跡邇
志彌愜情敦禮無乖衣褐貴懐璧屬辭慚類俳積雨霽
初夕清飇埽餘霾願言念幽獨日此憩朋儕
　　通州
渡江潮始平入港濤巳落泊舟狼山下逺望通州郭前
行二舍餘四野何漠漠近郭三五家慘澹帶藜藿到州
日亭午餘暑秋更虐市井復喧嚻民風雜南朔地雖江
淮裔俗有魚鹽樂如何墟里間生事復蕭索原隰廢不
治城邑僅可託良由兵興久羽檄日交錯水陸輓粟芻
舟車互聮絡生者負戈矛死者棄溝壑雖有老弱存不
克躬錢鎛我軍實王師耕戰並宜作惟仁能養民惟善
能去惡上官非不明下吏或罔覺每觀理亂原媿乏匡
濟略撫時一興慨悲風動寥廓
　　海安
淮海水為利轉運有常程積渠如積金守防如守城邇
聞渠隄壊水決如建瓴我軍賴神速僇力障頽傾舊防
幸己復新畚亦宜興古人慎舉衆日費千金并尅敵務
充糧足邊資力耕矧兹淮甸間沃野富吳荆草萊日加
闢餽餉嵗彌増勿使土遺利坐令儲峙贏東南力可舒
根本計非輕欲𢎞中興治斯事力當行陋儒無長算觸
事有深情冉冉趨畏塗戚戚慎宵征
　　泰州
吳陵古名邦利盡揚州域舊城雖丘墟新城如鐵石昔
為魚鹽聚今為用武國地經百戰餘士恥一夫敵征人
還舊鄉下馬問親戚蹢躅慨蒿藜徘徊認阡陌桓桓霍
將軍出入光百辟位重言益卑功髙志彌抑誓欲報仇
讎不肯懐第宅人羨到家榮驚喜争太息白日照旌旗
閭里有顔色皓首太𤣥經雖勤有何益
　　上樂
夕次泰州郭朝行上樂里密雨灑蒹葭秋風拂菰米頗
聞承平日魚鹽賤如水簫鼓樂叢祠謳歌動城市中原
正格鬬擊拆聞四鄙官道日蓁蕪生人□螻螘依依煙
際舟兩兩舟中子來往賣魚鰕出入官軍裏生長離亂
間不識紈與綺失喜見王師被服多華侈買物不計錢
僕僕更拜起何當罷戰伐萬國收戎壘山河歸礪帶車
書復文軌有地盡蠶桑無人不冠履腐儒亦何需歸山
守枌梓擊壤樂餘年此樂無窮巳
　　令丁鎮
水路由下樂前赴令丁鎮落日淡平蕪荒村帶寒燐曩
時富魚稻税薄民不困蓮芡毎時豐亦足備饑饉江湖
嵗或艱老弱行蠢蠢相攜就淮食不得辭逺近四野今
盡荒百畝無一墾鞠為鳬鴈區無復限封畛師行輜重
隨士飽筋力奮經費固有常變通亦宜論吾聞古賢將
羊陸開吳晉食足邊備多髙標邈千仞
　　務子角
頻嵗事行邁敢云筋力衰官軍渡淮海父老迓旌旗騎
士盡貙虎舟師皆水犀踴躍趨敵場謳歌雜華夷行行
務子角所過悉瘡痍草木未黄落風露巳淒其僕夫跽
謂我歳暮寒無衣故鄉日以逺道路實嶇﨑我方戒徒
侣師行有成期貴賤皆形役遑敢恤其私賴有同袍彦
議論各瓌竒有酒即共飲聊復慰羇離
　　海安過牌得風出爛泥洪
舟過海安牐路轉爛泥洪水行九十里泱漭趨秦潼月
黑星漢髙四顧無人蹤縱有百尺牌不如數尺篷是時
天宇霽餘霞散晴空篙師無他術仰面呼南風夜來水
鳥鳴出沒西復東其聲類人嘔聞者思挽弓吾聞亦駭
異莫究吉與凶得非卑濕區窳池蚊蚋鍾暑夕唼人膚
蜂蠆尚可容此鳥號蚊母蚊吐利於蜂往往陂澤内雌
呼命其雄春氣一以和託巢蘆葦叢此鳥信可憎彼蚊
幸未逢所憂亡命徒持刃匿草中晝伏夜間伺為毒甚
斯蟲我方事師旅禁暴哀人窮此輩若不除厲民安有
終所過戒吏卒反覆開盲聾爾寔備官守責在兵與農
自古處邊圉盜戢商旅通陽徳始發生人事宜肅雍簡
書雖有程我行憂慮從歎息行路難何由辭轉蓬
　　青絲絡馬頭送李彦章
青絲絡馬頭游宦古蘇州蘇州城東萬斛舟前年運米
直沽口送别江頭折楊栁承恩頭插上陽花錫宴尊傾
光禄酒江上今年楊栁黄辟書千里有輝光勇騎閫外
將單馬飽食閩中荔子漿閩中女兒歌白苧把酒勸君
起為舞將軍好文不好武自古閩中稱樂土
　　送李景先録判
閶門栁枝短君行不可緩贈君不折揚栁枝勸君飲此
金屈卮丈夫將身誓許國何用當歌傷别為青絲絡鞚
黄金勒游宦鄱陽山水國何處春風最憶君琵琶洲上
䕷蕪碧
　　十六日鮮維值北風大作復泊北門
風急江難渡春寒雪更飄濟川雖有楫跨海恨無橋使
節辭呉近官軍去楚遥北門仍繫䌫山雨夜蕭蕭
　　寄玉山
江上秋陰日漸多思君不見奈愁何風髙澤國來鴻鴈
露下汀洲落芰荷公子文章裁重錦美人衣袖翦輕羅
畫船亦欲溪頭去聽唱花間緩緩歌
　　婁江即事簡郭羲仲瞿惠夫秦文仲陸良貴兼寄
　　顧草堂
婁江江上樓居好滄海海頭城邑新蠻郎打鼓争起柁
鮫客捧珠思售人風燈照夜不數㸃霧月湧波才一輪
浮生㑹合豈易得看劎引杯寧厭頻
　　陸氏别業
窈窕西池一徑通赤闌如畫倚晴空風㣲燕雀飛塵外
日皎龜魚在鏡中入谷謾誇盤往復卜鄰宜住瀼西東
緑陰滿地新荷發猶勝開樽勸碧筩
　　題倪元鎮畫
西池亭館帶芙蓉雲水蒼茫一萬重此日畫圖看不足
滿簾秋雨夢吳淞
　胡　翰(十九首/)
　　　翰字仲申(一曰/仲子)金華人國初以薦授衢州教授
　　　召修元史成賜金帛遣歸有胡仲子集(宋景濓/云先生)
　　　(出言簡奥不煩而動中繩墨如夏圭商敦望而/知其非今世物也  朱叔英云仲申五言古詩)
　　　(超然夐邁雖潛溪亦莫/企及餘子何足道哉)
　　　(詩話明初浙東睦有徐舫詩派甌有趙次誠詩/選越有求漁鍾秀集而金華承黄文獻溍栁文)
　　　(肅貫吳貞文萊諸公之後多以古文辭鳴顧詩/非所好以詩論吾必以仲申為巨擘焉獨孤及)
　　　(之論曰五言之源生於國風廣於離騷著於蘇/李盛於曹劉漢魏作者質有餘而文不足以今)
　　　(揆昔則有朱絃疎越太羮遺味之歎誦仲申五/言正猶路鼗出於土鼓篆籀生於鳥跡庶㡬㢤)
　　　(升堂之彦乎宜潛溪有學/林老虎文淵鯨之目也)
　　湘筠辭
湘之山兮西迤湘之水兮東騖何箘簵兮孔多望不極
兮湘之浦帝子去兮雲中俾夫人兮延佇曽莫樹兮椒
蘭又莫搴兮蘅杜載雨兮載陰滔滔乎誰與度將以遺
予兮琅玕抱幽貞兮永固
　　鬱鬱孤生桐
鬱鬱孤生桐託根鄒嶧顛皎皎白素絲出自岱畎間一
朝奉庭貢妙合良自然桐以為君琴絲以為君絃中含
希世音置君離别筵征馬慘不嘶僕夫跽當前君行千
里道豈惜一再彈南風日渺渺清商動山川和者昔己
寡聽者今亦難
　　人生苦偪側
人生苦偪側莫處蠻觸間殺機起不測朝夕相構患尺
書下齊城丸土封秦闗用意何﨑嶇舉世尚其賢湯泉
水長温蕭丘燄長寒天地有至性貧賤吾所安
　　擬古(四首/)
一夕復一夕一朝非一朝昨見春花開忽覩秋葉飄人
非金石姿安得長不彫窮年事觚翰駕言逺遊遨手提
具櫑劍拂拭鸊鵜膏含精變光彩上薄青雲霄願君勿
棄置佩此長在腰南山有猛虎西江有長蛟斫蛟取猛
虎始貴非鉛刀
節節復促促雄鳴雌自續借問此何音有鳥人不畜三
文被身體五采爛盈目聲諧九成奏靈出衆羽族自從
阿閣傾再改岐山卜千年不來儀四野多􁍄贕世徳誠
己㣲天路清且穆願因東南風吹度玉笙曲
千里不唾井與君相别難風塵雖異路恒願同悲歡在
金莫為玦在玉當為環聮以翠織成宛轉衣帶間相望
燕與越寸心良自堅日入己三啇憂來翻百端遥遥託
清夢不知寒夜闌
日長自愛惜夜長復悽惻人生㡬何時少壯巳非昔涼
風動萬里起念南與北山川路杳杳車馬去不息燕趙
髙聲名荆揚壯材力仲尼七十説未遇身削跡為雲不
上天焉能雨八極
　　示項生
去日不可追來日猶可期朝采六藝英夕玩忘其疲海
是衆水積聖亦塗人為挾冊自有得焉用比皐䕫
　　游仙詩
夙志慕仙術笑傲人間春朝陪瑶池宴暮揚滄海塵道
逢安期生遨遊乘采雲粲然啟玉齒遺我紫金文天地
此中畢世人不得聞受之今十年留待逍遥君青鳥從
西來飛去扶桑津寄書久不到白首悲秦人
　　卧龍岡觀賈秋壑故第
宋祚移東南㑹稽國内地白日照城郭相君開甲第蜿
蜒卧龍岡髙出列雉背審曲立萬楹増雄踰九陛飛拱
凌丹霞交疏激清吹上極髙明居下有幽深隧棲甲戒
不虞為計亦己至以此忠社稷寧復憂隕墜揚揚昧所
圖擾擾復多制崦嵫日西薄祝栗風南厲魯港十萬師
聞鉦一聲潰木披本先蠧隄壊川如沛詩人謹厲階人
禍豈天意摩挲岡頭石零落重奎字山川一何悠蒼莽
鴻飛外舊時賀老湖酒船總堪繫吾寧慕賢達聊以抒
長慨
　　吕梁洪
河水趨山東四曠無險塞吕梁扼其衝凜若萬強敵水
勢與石鬭終古怒未息舟行齦齶間衆挽不餘力進始
踰跬步退忽落千尺長年起相語兹土神所職登祠奉
嘉薦拜跪陳下臆船頭勇牽纜檣表髙挂席好風東南
來送我天北極叱馭誠足欽垂堂詎遑恤昔聞莊叟言
有山在離石懸水三十仞魚鼈皆辟易孰隳天地性遂
拯生民溺鴻飛九州野吾願觀禹迹
　　夜過梁山濼
日落梁山西遥望夀張邑洸河帶濼水百里無原隰葭
菼參差交舟楫窈窕入劃若厚土裂中含元氣濕浩蕩
無端倪飄風向帆集野濶天正昏過客如鳥急往時冠
帶地孰踵雈蒲習肆噬劇跳梁潛謀固坏蟄古云萃淵
藪豈不増怏悒蛙鳴夜未休農事春告及渺焉江上懐
起向月中立
　　書黄賀州平蠻事後
荆楚緜百越襟帶極遐裔連山限車轍外薄海無際風
氣何紛厖羣蠢動相噬古雖郡縣置畫地出租稅負險
恒自固犬牙植形勢聚若蜂螘來散如鳥鼠逝堯仁不
能覆往往思一薙懸兵萬里外暴露䝉瘴癘亦有内齊
民詿誤混狂猘巢穴牢弗破根本先自殪天遺槃瓠種
出入民患害聖哲戒不虞窮討諒非計皇靈冒下土赫
赫火俱厲日月所出入有生盡懐徠賔賀﨑嶇間苞檗
久聮締遣吏得黄侯為國開信誓王師不血刃緩頰下
椎髻列功奏天子璽書逺頒賚賜以大銀盌副之金帛
對嶺海數十城安得百其喙我聞范史言此属非難制
力弱校㺯薄非可羌戎例漢廷慎擇守祝良復誰繼侯
今鬚盡白侯心甚豈弟分符浙水上應念東人勩蠻猺
尚有知東人敢忘惠作詩期不隕庶以示來世
　　西村老人隱居
振轡起陳力投簪遂辭禄吾今見伊人逍遥在郊牧令
節春載陽芳辰日初旭鳥鳴髙樹顛牛飲澗溪曲翳翳
桑柘隂藹藹來牟熟耰耔返故畬經過候新躅髙榻生
風涼綀衣無暑溽披帙欣自悟臨觴復誰属情真不肅
客意豁己忘俗列生談力命老氏貴止足
　　夜宿寶石精舍
出郭隨穉子薄暮投山扉葉落故園樹危柯風更悲勞
生各己息不知夜何其上人池閣中燈火深相依盈樽
豈無酒多病久不持啖我園中果飽我以豆糜出户見
明月踏月褰裳衣悠悠故意長落落新知稀冉冉歲云
暮百爾慎所歸
　　京口紀行
大江風西來波濤一何浩我舟不得發徘徊越昏曉衡
運已朔易曜靈忽東杲早出南徐州草乾霜露少慘慘
沙塵飛軋軋車輪繞寒氣來薄人重裘僅如縞日髙衆
鳥翔天末孤帆杳川流與岡勢合沓自回抱人生大塊
間孰能出其表勉為辛苦行益見顔色槁人言野多虎
前驅善相保顧非千金軀祗欲仗穹昊共子陳此情歸
來卧蓬島
　　南京遇蘇平仲編修
南州苦寒月雨雪久不雱風沙滿長道四顧心飛揚君
子有行役束書歸故鄉故鄉浙水上逺在天一方父母
及兄弟昔别今五霜我昨來自東音問不得將為言起
居好良足慰子腸巍巍帝王都濟濟人物場噦噦争先
鳴翩翩迺髙翔六館走相送如失孤鳳皇惜兹嵗華晚
眷彼川路長卧聽吳門鐘歸共越人航上堂拜家慶兄
弟同樂康歡言酌春酒拜舞迎春陽願言千文暉長照
百年觴
　　青霞洞天偕章三益僉事觀石枰
太末一為客倏忽三四齡常恐𤣥髮變未諧滄海情今
晨属休暇文彦皆合并方舟濟沙步飛盖指巖扃青霞
天之表赤日午正亭息陰無擇木抱渇無藏氷寧知大
火維有此真福庭巨石跨千尺如梁架青㝠深疑地肺
開洞見天光明玉樹交左右禽鳥無一聲涼風度澗水
炎濁蕩然清昔聞偶奕者坐隱交心兵相持勢方急旁
睨耽若酲柯爛胡不歸海枯固其恒蠻觸遞翻覆大化
何由停不如飲美酒且置石間枰
　　送吕君采元史北平
又見陳農去遥臨析木墟山川遊幸後文獻亂離餘備
極傳聞異歸從直筆書百年殷監在盡獻玉階除
　陶　凱(二首/)
　　　凱字中立天台人至正丁亥鄉薦洪武初召修
　　　元史除翰林應奉文字陞禮部尚書出為湖廣
　　　參政致仕復召為國子祭酒以叅政致仕
　　　(詩話洪武元年帝既平定朔方金匱之書悉輸/祕府冬十二月詔發所藏元十三朝實録纂修)
　　　(元史命宋濓王褘為總裁官徵山林遺逸之士/凱與祁門汪克寛徳輔金華胡翰仲申餘姚宋)
　　　(元禧无逸臨海陳基敬初休寜趙汸子常新淦/曽魯得之淳安徐尊生大年鄞傅恕如心新喻)
　　　(趙壎伯友長洲謝徽元懿傅著則明髙啟季迪/寜波張文海及黄篪王錡凡一十六人相傳龍)
　　　(溪林弼元凱亦與史局然余曽見内閣所儲林/登州集其序傳均未言其修史盖林所修者禮)
　　　(書也至大年詩集有送操琬公剡還鄱陽作其/一云宿徳髙年史局尊經旬病廢想丘園相期)
　　　(麟至方投筆忽報驪歌己在門幽谷便須從李/愿空齋恨不閉何蕃芝山當戸青如舊笑把青)
　　　(巒入酒尊其二云汗牛何啻三千牘奕葉相兼/二百年太史網羅無軼事諸生緜蕝媿新編緑)
　　　(陰畫永毛錐健青瑣宵分蠟炬連千里揚帆東/匯澤也應回首㑹丹鉛潛溪亦有送琬詩云帝)
　　　(曰元有史是非尚紛揉茍不亟刋修何以示悠/久宜簡巖穴臣學識當不茍衮斧嚴義例執筆)
　　　(來聽受使者行四方持檄盡蒐取非惟收譽髦/最欲尊黄耉予時奉詔來君亦至鍾阜一見雙)
　　　(眼明不啻䝉發蔀大啟金匱藏一一共評剖發/凡及幽㣲勝辨白與黝奈何君有疾客邪于氣)
　　　(母翩然賦式㣲使我心中疚則琬實與編摩者/宋无逸寄潛溪詩云當時十八士去留各有緣)
　　　(所云十八士者公剡居其一矣以先去故未得/列名也是年秋八月書成丞相宣國公李善長)
　　　(表上時克寛汸基元禧輩皆引歸不受爵仕者/亦未盡通顯惟凱與魯位三九之列二公詩俱)
　　　(罕傳祭酒長歌/時雄放可喜)
　　長平戈頭歌
長安野人鑿地得古戈上有疑字嵗久俱滅磨惜不能
如豐城古劒射牛斗吁嗟戈乎奈爾何但見青銅凝寒
暮煙紫月黑山深夜飛雨恨血千年猶未銷荒郊夜夜
啼寃鬼當年趙括輕秦人降卒秦坑化為土嗟哉趙亡
秦亦亡落日荒城自今古摩挲爾戈一問之令人為爾
生愁思何不以爾為鍾鐻何不以爾為鼎彞吁嗟戈乎
徒爾悲爾今還當太平世人間銷兵鑄農器願夀吾皇
千萬年終古不用戈與鋋
　　贈琴士施彦昭
君不見鳴琴無賞音伯牙絶絃仍破琴又不見斲琴無
良工焦琴終為爨下桐大江之南多好山孤桐往往生
其間武林城中百萬家斲琴施氏良足誇嗟哉施氏之
外無復人桐樹枯死終為薪今人好尚與古異人間雅
琴多棄置雅琴苦少秦筝多嗟哉施君將奈何
　曽　魯(一首/)
　　　魯字得之新淦人應召纂修元史編類禮書入
　　　儀曹為祠部主事超拜禮部侍郎以病乞歸道
　　　卒有守約齋集(徐大年云南京有博學之士二/人以舌為筆者曽得之也以筆)
　　　(為舌者宋/景濓也)
　　　(詩話侍郎在史館潛溪稱其補苴罅漏功景多/既為志墓又贊其像云當議禮而考文較損益)
　　　(於錙銖蓋其所長不在吟詠也詩稾失傳僅録/其送黄尊師還九宫山一首黄尊師者雙井人)
　　　(涪翁八世孫也弱冠以門資襲爵為固始尉患/風痺棄官有神師號金花君者曰吾能療汝疾)
　　　(愈當為道士尊師許諾金花君以帛黏其膚焫/灼之七日而起乃之興國九宫山為道士主欽)
　　　(天瑞慶宫其徒千人太祖西平江漢尊師迎於/鄂渚應對稱㫖後八年召至南京命儀曹設燕)
　　　(享之及還侍郎及潛溪俱送以詩潛溪詩曰崔/崔九宫山翠蕤倚曾青飛觀峙後先宸奎爛晶)
　　　(熒中有遯世翁霞衣佩葱珩仙徒一萬指執簡/聽使令年來遘兵燹散走如流星翁獨牽青牛)
　　　(尋雲自躬耕翠華幸江漢扈從森幢旌俯伏黄/鶴磯再拜陳中情天日下臨照簪裳受餘榮今)
　　　(又奉璽書翩然覲神京大官給珍膳法酒雙玉/缾祗因逢景運重際泰階平致使方外士恩寵)
　　　(霑鴻靈一旦賦歸歟行裾逐雲輕自言當弱冠/緑袍佐山城風露感未疾離家煉黄寧藥烹日)
　　　(月鼎符書龍虎經中氣昭象先𤣥覽極窈冥欲/期啓泥丸翀飛出孩嬰名花滿皇都春風語流)
　　　(鶯景物非不饒歸思竟纒縈芳嵗去如矢逝波/日堪驚純陽一銷鑠重隂遂相乗余聞重自媿)
　　　(顛毛類枯莖逐物向役役棲身亦㷀㷀幸有一/寸丹能與萬化并何時滴秋露相期注黄庭侍)
　　　(郎則賦長歌中間敘尊師本末頗詳山為真牧/張真君道靖鍊丹之所故詩有真牧之子世莫)
　　　(儔之句其事不/甚著故具書之)
　　贈黄道士還九宫山
我家羣玉山南陬君居䝉頂最上頭相望欲識嗟無由
揺揺心若風中斿君從少年慕逺㳺摩斥八極隘九州
下視起滅如浮漚九宫山髙明翠虯真牧之子世莫儔
君居其間業清修五十餘載無悔尤翠華昔駐鸚鵡洲
承恩召對黄鶴樓敷陳屢荷天語酬大官醉以白玉甌
去年弓旌復旁搜麻鞵徑入朝冕旒神皐繁麗不肯留
還山日夜稽首求山中之人書逺郵雨餘黄獨苗新抽
琅玕芝草㺯春柔不歸負此巖壑幽龍江送别情悠悠
鄉人歌作商聲謳
　宋　禧(四首/)
　　　禧初名𤣥禧字无逸餘姚人學於楊維禎洪武
　　　初徵修元史有庸菴集
　　　(詩話无逸有盛名詩見於選本絶少予購得其/集句如欲雪未雪雲葉暗似暮非暮風花寒隔)
　　　(河雞犬舂聲急繞屋田園豆葉肥九嵗兒郎能/負米半生客路未歸田當時未覺青山好此日)
　　　(重來白髮多臘月雨連元日雨故鄉人作客居/人借人几榻開漁舍送客壺觴出酒家秉燭山)
　　　(林連夜宿思家道路幾人歸驚心世事三年後/照眼梅花二月初且復殺雞留宿客未須采藥)
　　　(入青山空中書寄仙人鶴月下詩成佛寺鐘臘/雪己消三尺盡春潮初送一舟行試看墨本打)
　　　(碑賣勝謁朱門冒雪歸十日看山坐西閣一春/多雨怕東風惡客不來成好夢大兵已過定豐)
　　　(年南山種樹人猶在東閣看花客再來勝地江/山兵後見髙天風雨客邊聞青春誰觧看花去)
　　　(白髮真成秉燭遊身到名山頭巳白眼明秋日/葉初紅惜春幾度行花徑載酒先期過草堂落)
　　　(筆十年身後在懐人三絶眼中無梅梁水涸魚/龍逺麥隴沙乾鴈鶩稀人曰畫陰開晚照老年)
　　　(寒極愛春風艱難人事都非舊貧賤交情倍覺/真黄葉又經秋夜雨青鞵曽踏嵗寒氷南山臘)
　　　(雪新年在東浦春潮昨夜來樹繞石頭知客路/巖迴谷口見人煙鐘聲曽聽孤舟夜詩巻今題)
　　　(落葉時二月江村三日雪百花時序半春陰對/法流轉頗饒自然之趣其寄景濓學士詩云修)
　　　(史與未後乏才媿羣賢強述外國傳荒疎僅成/篇則自髙麗傳以下悉无逸手筆覽元史者所)
　　　(當知/也)
　　看雲樓
孤雲何處來相對纔咫尺隨風出山去青天忽無迹往
來固無心幽人候朝夕髙樓為徘徊無使長相憶
　　送友人
老去復相見别來今㡬年窮鄉君再到多病我堪憐渡
水山雲薄當樓海月圓客邊愁送客頭白聽啼鵑
　　次韻徐性全同宿小山陳氏書樓有作
出郭天猶暖登山興獨深雨餘初衣褐秋盡未聞砧黄
葉經過處青燈故舊心客樓頻對榻倡和有清吟
　　四月十三日偕岑宗昭胡斯美及其徒弟斯敏游
　　宿竹山精舎明日題詩於壁而還
龍潭橋西山谷中茅屋住者皆樵農兵前送官大木盡
春後斸筍髙峰重同行何人黑漆髮精舍有佛黄金容
三更月明五更雨子規來叫門前松
　徐尊生(二十一首/)
　　　尊生字大年淳安人召修元史授翰林應奉文
　　　字有懐歸稾
　　　(詩話大年詩格清老譬諸畫手絶無鉛粉之飾/顧諸選家多不甄録何也其懐歸集中有授翰)
　　　(林應奉詩云布衣昨日孤寒士翰苑今朝已授/官幼有文章淹滯久老無筋力進趨難隨班香)
　　　(案晨簪筆列坐宫門午賜餐早晚歸休宜引分/免教白髮㸃金鑾則當日業通籍矣又呈崔尚)
　　　(書五古則禮部尚書亮也大年雖自引求去而/省臣留之續修庚申君史又編集禮樂書迨三)
　　　(年九月大明集禮書成乃始得歸故歸舟詩云/兩年留滯帝王州也至六年九月詔編日厯復)
　　　(與纂修之列又固辭還山拂帝意出為陜西教/授未行而卒或者又引睦州志謂曽授翰林待)
　　　(制不就/誤矣)
　　挂劒臺同楊亷夫作
荒臺多悲風下馬弔古人古人重意氣今人亦霑巾湛
盧化為土意氣千古存顧瞻四鄰交朝盟暮仇寃孰持
不言諾慰此泉下魂古人不可見今人難重論
　　朱太守祠
太守得意日五十當行年余年適復爾出山良自憐東
風過荒祠下車一慨然浮名亦何有千載隨飛煙富貴
非所願夢想東皐田
　　題番陽蔡淵仲散木菴
䝉莊古達士涉世熟憂患著書雖寓言垂戒非誕謾有
生勿為材祗以身試難杞梓堪棟梁何曽保枝榦彼樗
乃散木匠石眼不看終然老山林長將櫟為伴年夀齊
古椿傲睨寒暑換青黄亦所天豈異溝中㫁一篇三致
意懇懇義相貫淺窺勿深求千載付浩歎就中一轉語
妙處最宜玩既全曳尾龜復殺不鳴鴈萬事貴無心倚
伏昧前算材與不材間至理須剖判舉似散菴人笑齒
為余粲
　　呈崔尚書
愚生何所長有若不材樹臃腫復拳曲䝉莊匪虛語大
患縁有身過客棲逆旅常懐溝壑憂寜軫經濟慮分甘
老山林誰復歎遲暮州司忽見臨驅迫出蓬戸欲行勢
倉皇不行恐遭怒東書竟登塗妻子那暇顧史筆豈所
堪努力強枝拄未免取謗譏何從得褎予金幣落九天
深慙聖恩誤陛辭許還山老不任馳騖硯田久己荒尚
可不歸去況予燕雀姿難簉鴛鷺羽樊籠久飼養反是
損天賦自秋俄及冬􁃶款曽屢訴情急鳴聲哀何啻啼
嬰孺恭惟及物心四海仰霖雨便期副所禱俾遂屏幽
素江頭買歸舟凌晨首先路
　　游上善觀
波緑新安江草青賀齊城出城偕逸侣涉江暮春行舟
維古岸迥徑轉深谷晴琳宫恣幽討從容振塵纓花砌
藹微馥松房颯幽聲偶值笭箵翁手挈溪螺盈餉因觀
主厚味許騷人并以兹雅趣愜彌使吾懐清杯觴竟綢
繆詩筆亦縱横浮生此暫聚忽散如煙輕逺送何依依
顧慙方外情
　　佩刀行(有序/)
　　　金華之永康有山曰雲巖拔起天半有巨舟藏
　　　壑中舟尾翹出如蠆一釘墜巖下野僧得之以
　　　遺張君孟兼製為佩刀銛利特甚尊生為作歌
神人藏舟半天裏絶壁㟏岈露舟尾錚然有物墮中宵
八觚崚嶒長尺咫野僧拾之歸張公化為夭矯蒼精龍
不知何世何年閟竒氣剸犀㫁虎一旦生神通魑魅却
走妖邪空張公佩到蓬萊殿天上神仙驚未見青絲緱
懸白玉環當晝孤光揺冷電為君淬厲向盤根縱有青
萍何足羨他年辭榮歸浙山莫行金華赤松間精靈感
㑹起霹靂便恐飛去無時還
　　送宋君諤還明州
勞勞亭邊楊栁青新裁白紵歸衫輕我情頓似楊栁亂
君意已逐浮雲行一日相逢尚難别何況同居兩三月
君歸未久我亦歸歸家莫遣音塵稀
　　松江陸氏耕隠軒
吳下陸龜䝉超然太古風圩邊施蟹籪澤畔築牛宫香
稻三千頃髙堂八十翁隱名逃不得傳過大江東
　　游鍾山過寶珠峰頂西軒贈浙僧慈隠
寶珠峰頂危亭角邂逅髙僧失垢氛便啟軒窓臨絶壁
還留賔客坐層雲簷端優鉢千香樹肘後楞伽幾巻文
謾説空門無繫著也須攜手惜輕分
　　送田無禽任太原同知
無禽家世齊諸田學術乃自余忠宣迢迢之官太原郡
戀戀回首京都天三河從昔産豪傑貳守得子稱才賢
當筵不作慘别意一杯泛以黄花妍
　　婺源汪氏樵隠
芙蓉髙嶺含清暉宣平之居近翠㣲斧斤丁丁響林薄
雲霧滃滃霑人衣石棊盤邊莫閒坐樵風徑裏當早歸
歸來絶不到城市自是世人相識稀
　　讀元史偶書
前朝實錄與修纂異聞可紀不可刪窮河直至星宿海
祭天逺在日月山笙名興隆雜鳳吹斧號劈正當龍顔
似兹前古殊未有偶吟一二資餘閒
　　　(詩話或問大年讀元史詩中語因疏其事於左/黄河之源元潘學士昂霄志之柯博士九思序)
　　　(之陶徵士宗儀述之世祖至元十七年諭招討/使都爾蘇佩金虎符以行自河州寜河驛度殺)
　　　(馬闗約五千里始抵其地越嵗乃還言河源在/土蕃朶甘思西鄙有泉百餘沮洳散渙粲若列)
　　　(星以故名鄂端諾爾火敦譯言星宿也元史祭/祀志憲宗即位之二年秋八月始以冕服拜天)
　　　(於日月山王褘興龍笙頌序云輿龍笙者世祖皇/帝所自作其制為管九十列為十五行毎行縦)
　　　(列六管其管下植於匱中而匱復鼓之以鞴自/匱足至管端約髙五尺仍鏤版作鳳形繪以金)
　　　(采以圍管之三面約廣三尺加文飾焉凡大朝/㑹則列諸軒陛之間與衆樂並奏毎用樂工二)
　　　(人一以按管一以鼓鞴以達氣出聲以叶衆音/而樂之奏成矣輟耕録云興隆笙在大明殿下)
　　　(其制植衆管於柔韋以象大匏土鼓二韋槖按/其管則簧鳴簨首為二孔雀笙鳴機動則應而)
　　　(舞凡燕㑹之日此笙一鳴衆樂皆作笙止樂亦/止劈正斧以蒼水玉碾造髙二尺有竒廣半之)
　　　(自殷時流傳至今者朝㑹時一人執之立於陛/下酒海之前所以正人不正之意志雅堂雜鈔)
　　　(云宣和殿所藏殷玉鉞長三尺三代之寶也後/歸於金元史禮樂志元正受朝皇帝出閣侍儀)
　　　(使引導劈正斧中行至大明殿外劈正斧直正/門北向立俟兩宫升御榻劈正斧退立於露階)
　　　(東故趙孟頫宫詞云天步將臨玉斧來葛邏禄/迺賢宫詞亦云千宫鵠立五雲間玉斧參差擁)
　　　(畫闌是也一器也而或曰斧或曰鉞按/禮有朱干玉戚然則此即玉戚云爾)
　　七月六日生日有感
客中生日近七夕老子行年當五旬夢寐不忘林壑趣
形模難作市朝身己甘素髮欺凌我祗怕緇塵染汚人
歸去秫田秋正熟新醪爛醉甕頭春
　　稷下
春官承制促成書東觀遺編任巻舒草草便垂千載後
遲遲難俟百年餘淹中舊學文空在稷下諸生術本疎
浪説徐生善頌止懐鉛竊食媿何如
　　新年
江上年華與浪奔天涯心緒向誰論持竿本住桐廬岸
被褐偶來金馬門足躡風雲非老事鬢垂霜雪是愁痕
韭苗薺葉添新緑昨夜東風入故園
　　春望
浩蕩波濤海一涯紛紛平陸起龍蛇鵑聲只帶中原恨
燕子還思舊主家不見昔年遊賞伴愁看滿地落來花
傷情宋玉愁何限目極遥天日又斜
　　送博士錢子予還鄉
乞得成均老病身懸車便向鏡湖濵都人共羨楊司業
鄉友爭迎賀季真落絮繽紛攙别恨歸帆縹緲傍殘春
欲知後夜相思夢鳳闕西頭月色新
　　畫馬
白馬被朱韉牽來過御前憶曽何處見金水小橋邊
　　春山樵唱(二首/)
共穿石徑踏春晴却向山腰分路行樹暗雲深莫相失
隔林遥認唱歌聲
春殘驟雨過蒼巒瀑流千尺響潺潺貪坐莓苔洗雙脚
牛羊歸盡不知還
　　歸舟雜詠
溪雲黯黯覆溪潭雲罅疎星見兩三半夜不知何處雨
遥看飛電閃淮南
　謝　徽(一首/)
　　　徽字元懿長洲人以布衣召修元史除翰林編
　　　修改吏部郎中辭歸復起國子助教卒于官有
　　　蘭庭集
　　題宋復古鞏洛圖
青山鞏洛舊林園仿彿昇平古意存雨外人歸秋葉浦
煙中鳥下夕陽村昔年題字宸光合(宋思陵/題簽)今日披圖
野興繁風景西湖仍不異惟餘故老説中原
　
　
　
　
　
　
　明詩綜巻六
欽定四庫全書
　明詩綜卷七
　　　　　　　　　　翰林院檢討朱彛尊編
　朱　右(三首/)
　　　右字伯賢臨海人洪武三年召修元史六年修
　　　日厯除翰林院編修七年修洪武正韻尋遷晉
　　　府長史有白雲稾(張楠渠云伯賢感興當不在/魏晉下  郭公葵云伯賢廣)
　　　(琴操出人意表非徒擬而作將歸操云九州博/大兮將予遂之聖人待天下之心也猗蘭操云)
　　　(子如好修維我之求子如不好于我何郵道在/我躬安於命也龜山操云周公上天奈龜山何)
　　　(家國之治否實存乎其人也拘幽操云日月有/明容光弗留輔相之蔽也岐山操云既有吾土)
　　　(毋戕吾民太王之志也履霜操云民生有知以/順天賦天下之為父子者定矣殘形操云曰修)
　　　(爾躬自天之佑君子惟自修而已琴操作於/韓子之後立言尤難其宜與古人並傳哉)
　　　(靜志居詩話元史初成為期不過六月故極其/牽率徐大年詩所云草草便垂千載後遲遲難)
　　　(俟百年餘是已李善長表進文亦云據十三朝/實録之文成百餘年粗完之史於時以順帝三)
　　　(十六年事無實録可徵未為完書孝陵復詔儀/曹分遣吕復張貫歐陽佑黄盅等一十二人分)
　　　(行天下凡涉史事者令郡國上之又遣儒生危/於等歴燕南北開局於故國子監采訪文字請)
　　　(行中書官印封識達京師三年二月仍命宋濓/王褘為總裁官續完元史纂修一十五人右與)
　　　(崇徳貝瓊廷琚義烏朱世廉伯清青田王廉希/陽嘉定王彛常宗金華張丁孟兼河南高遜志)
　　　(士敏江陰張宣藻仲當塗李汶宗茂呉張簡仲/簡青城杜寅彦正東平李懋暨俞寅殷弼而趙)
　　　(壎伯友仍與其列以是年七月竣事其牽率猶/如故也獨怪宋王諸公負一代重望即伯賢當)
　　　(日亦以理學文章自命於春秋傳國語則有類/編於戰國先秦兩漢則有秦漢文衡於唐宋則)
　　　(首定韓柳歐陽曽王三蘓文為八先生文集於/元則有文穎而又於史則有厯代統紀要覧通)
　　　(鑑綱目考證其言曰凡民之欲足而止惟學不/可以足而止可謂有志者矣宜其在局討論精)
　　　(詳用成信史乃任其繁蕪重複遂出宋金諸史/之下何哉良由孝陵猜忌諸臣畏觸逆鱗表進)
　　　(之書不復更其隻字但就庚申君事補綴與前/編絶不相蒙致有一人而作兩傳者史至此驚)
　　　(蛺蝶之不如矣白雲稾凡十巻予僅鈔得前五/巻止有琴操無詩其後五巻僅得内閣本一過)
　　　(眼恨未鈔成足本琴操有郭公葵跋公葵吾鄉/人唐處敬詩云我昔居秀州友有徐一䕫好為)
　　　(古文章自矜少所推每論其鄉人屈指二三希/云有善詩者郭姓字公葵不習時所好刻意追)
　　　(古詞前後數百篇一一皆珠璣郭/名秉心惜其詩無一存者可歎也)
　　遣興
幽逕何偪側蔓草役行路此生苦不辰出門畏多露遲
回蒙山居仿像商顔步籍籍春花萎冉冉芳年度寄語
素心人朱顔恐非故
　　次韻荅白雲悦禪師
向來同覽赤城霞山寺吟行石徑斜來往風流成二老
文章交好屬通家平安屢問東橋竹寄逺曽將小院花
支遁肯酬南隖約相期嵗晚度年華
　　春懐
舵樓空闊望京華蘆荻江楓岸岸花山色漸濃昏霧薄
水光搖動夕陽斜故鄉鴻鴈書千里逺浦牛羊屋數家
邊塞栁營多苜蓿石田徒憶舊桑麻
　朱世濂(一首/)
　　　世濂一名廉字伯清義烏人明初薦授釣臺書
　　　院山長洪武三年續修元史被召史成乞歸復
　　　與修日厯除翰林院編修遷楚府長史
　　瀧湫和韻
竹外煙浮僧煮茶草邊風暖鹿眠沙青鞵何處看山客
瀑布巖前數落花
　張孟兼(三首/)
　　　孟兼名丁以字行浦江人徵為國子學録與修
　　　元史以太常丞出為山西按察司僉事遷山東
　　　按察副使為呉印所訐論棄市有集
　　　(詩話孟兼與景濂同里景源薦之朝伯温侍孝/陵論一時文人謂宋濂第一其次臣不敢多讓)
　　　(又其次孟兼也然負才傲物屢凌其鄉曲及請/假還縣令丞門謁奉牲酒孟兼坐受其拜不荅)
　　　(麾酒却之其亦無禮甚矣當其之官山西景濂/以文贈行有云鷙鳥之揚揚不如威鳯之雝雝)
　　　(獅猊之彊彊不如祥麟之容容刑法之堂堂不/如徳化之雍雍人不務徳則已茍有徳焉又何)
　　　(憸壬之不革其行孟兼盍於此而留意哉景濓/可謂盡朋友相規之義矣卒之怙終不悛與呉)
　　　(印爭訐印兩上封事言狀帝怒械至闕下命衛/士捽髮掠之垂死論棄市詔印曰吾除爾害矣)
　　　(善為之噫印一鍾山寺僧爾帝寵任之授室賜/金至為之復讐必期快其意而後已毋乃過與)
　　漫興(二首/)
　　　(詩話杜子美集有漫與五絶九首又七言云老/去詩篇渾漫與春來花鳥莫深愁渾漫與者言)
　　　(即景口占率意而作也其後蘇子曕黄魯直楊/廷秀諸公皆襲用之押入語韻姜堯章詠蟋蟀)
　　　(詞云豳詩漫與笑籬落呼燈世間兒女段復之/詞云詩句一春渾漫與紛紛紅紫俱塵土陰時)
　　　(夫輯韻府羣玉亦采入語字韻中蓋自元以前/無有讀作漫興者迨楊廉夫作漫興七首妄謂)
　　　(學杜者必先得其情性語言而後可得其情性/語言必自其漫興始而其弟子呉復見心從而)
　　　(傅㑹之注云漫興者老杜在浣花溪之所作也/漫興之為言蓋即眼前之景以為漫成之辭其)
　　　(言語似邨而未始不俊此杜體之最難學者自/廉夫詩出而世之人遂盡改杜集之舊易與為)
　　　(興矣首沿其誤者張孟/兼也存其詩特糾其謬)
棃花半開夜雨催無奈李花如雪堆門外美人不見來
東風楊栁吹千迴
青驄驕嘶金鞿銜美人二月裁春衫江頭麥秀青蔪蔪
西湖放船開錦帆
　　義門鄭仲舒先生得請歸浦江予於先生同里且
　　親故賦是詩情見乎辭矣
鄭公去年離北平束書抱病來南京城隅邂逅喜且驚
開顔握手言再生自從南北屢搆兵日夜悵望鄉闗情
幾回寄書鴈南征中心搖搖若懸旌苦遭喪亂百病嬰
客邊囊橐一旦傾此來四顧徒㷀㷀豈料吾子與合并
我時聞之涕泗横况公素有文章名居官勝國職最清
經筵之擢轉庠黌及當玉署宦已成又為奉常典粢盛
人生際此自足榮但恨白髪己數莖懐哉屈子全忠貞
誼與日月同光晶願言夕餐秋菊英佩明月璫紉茝蘅
懸河之論春雷轟使旁覩者顔發赬索居半載留帝城
坐聽夜雨哦寒檠眼前倏忽時變更春風一見衰草萌
公家孝義好弟兄遣兒千里來逺迎乃今得請荷聖明
身若插羽乘風輕過門云别明遂行開船要趁蒸雨晴
夜久不寐視長庚長庚欲落鐘鼓鳴庭樹喔喔聞雞聲
蒯緱起舞冠絶纓公歸我愁絲亂縈亦有夢寐懐先塋
如過吾父款柴荆為言恨不同趨程終當早晚乞歸耕
　王　彛(二首/)
　　　彛字常宗嘉定人以布衣召修元史賜金幣遣
　　　還尋薦入翰林以母老乞歸洪武七年坐太守
　　　魏觀事伏法有三近齋稾
　　　(詩話常宗自號媯蜼子學有淵源集中孔子廟/學碑南門記鄉飲酒銘文甚高潔時鐡崖以文)
　　　(雄東南傾動一世常宗獨作文妖一篇詆之其/畧曰天下所謂妖者狐而已矣俄而為女婦而)
　　　(世之男子惑焉則見其黛緑朱白柔曼傾衍之/容無乎不至雖然以為人也則非人以為婦女)
　　　(也則非婦女而有室家之道焉此狐之所以妖/也文者道之所在曷為而妖哉浙之西言文者)
　　　(必曰楊先生予觀其文以淫詞譎語裂仁義反/名實濁亂先聖之道顧乃柔曼傾衍黛緑朱白)
　　　(奄然以自媚宜乎世之為男子者之惑之也予/故曰㑹稽楊維楨之文狐也文妖也噫狐之妖)
　　　(至於殺人之身而文之妖往往後生小子羣趨/而兢習焉其足為斯文禍非淺小也文而可妖)
　　　(哉妖固非文也世葢有男子而弗惑者何憂焉/誦其文可謂獨立不懼者矣其為詩若神絃四)
　　　(曲露筋孃子篇尚沿鐵崖流𣲖而集外有題宋/復古鞏洛圖六言云斜陽欲雨未雨别嶺歸人)
　　　(幾人峰迴忽見月出穉子相迎澗濵頗有摩詰/文房遺韻又題宋徽宗畫百合圗云偶為美名)
　　　(圖百合不知南北/已八分亦有思致)
　　秋林高士圖
嵐峰半殘陽彩翠明林杪僧塢逺鐘微歸人下山少風
杉落葉響驚起棲煙鳥攜手願言還前邨月初皎
　　東歸有感
路斷江淮己足憂繁華猶自説蘓州萬人金甲城頭騎
十丈朱旗郡裏樓麋鹿昔遊何處草鴈鴻不似去年秋
忍將一掬東歸淚付與婁江入海流
　張　宣(十四首/)
　　　宣字藻仲初名瑄江陰人洪武初與修元史擢
　　　翰林院編修既而謫濠道卒有青𤾉集
　　　(詩話藻仲入翰林年未三十孝陵以小秀才呼/之既奉詔歸娶邵亨貞女宋學士送之以詩所)
　　　(傳紅錦裁雲春奠鴈紫簫吹月夜乘鸞是也及/謫濠道卒以詩辭其父溝南先生端云出世再)
　　　(當為父子此心終不間/幽明誦之使人心惻)
　　孤鳯吟
梧桐生高岡枝葉菀成林上有孤飛鳯結巢在其陰毛
羽爛五采嗈嗈鳴好音虞舜去已逺王風不可尋來儀
苟非時亦何異凡禽
　　九日偕張思廉楊孟載徐二岳登虎丘
招提憑崇岡石壁根空虚躋攀陟層巓歴覽壊劫餘清
商振穹昊爽氣棲平蕪雲消初旭吐木落遙峰孤幽潭
積水深修綆斷轆轤劒光欲飛騰神物今有無空令弔
古人解笑英雄愚撫兹良辰及感我芳情紆長揖當塗
者永與山林俱
　　與慈邑諸公㑹宿茅甫生駐鶴樓得夜字
白水冒平田積陰過初夏風雨招友生琴尊相慰藉飛
梯倚孤撐連峯競迴迓晦㝠巖壑變空翠林木亞疎煙
截山椒微月露天罅僧鐘隔逺寺漁父候歸舎鶴影渚
雲迷風聲澗泉罷投迹山水邦脱身紛俗駕久忘簪組
累不待休沐暇飲酣心為壯時危氣逾下佳㑹不再期
兹遊偶來乍雞鳴起營營莫忘永清夜
　　游四明山
野人放浪山水情小弄雲海游四明半空下見日光動
中夜起聽天雞鳴松風濤巻出萬壑耳邊無處無秋聲
緑蘿碧澗月欲上澹煙逺岫天低横山中招隱者誰子
相看擬和游仙行山川竒絶境復清秀色可攬難為名
安得仙人衛叔卿身騎白鹿下來迎粲然一笑白雲裏
授我寶訣教長生
　　虞姬
楚歌四面秋聲起美人如花帳中死重瞳將軍葢世雄
淚流暗逐烏江水妾身妾身何足數八千健兒棄如土
空留恨血漬平原碧草無風為誰舞
　　王昭君
却手為琶翻為琵馬上風裂宫中衣玉闗將軍兵百萬
恨君枉殺丹青師穹廬夢斷悲笳曲淚眼朦朧漢宫燭
荒邱遺恨草離離猶帶千年土花緑
　　石門待謝雪坡不至
古戍人何在春程驛尚存驅雞啼上樹秣馬出前邨白
雨侵江郭青山對石門謝公游宿處清興與誰論
　　桐廬舟行
自在眠沙鳥參差上瀨船亂峰寒笛外疎雨暮鐘前灘
轉旋無路林深别有天羊裘懐隱者高節已千年
　　錫山道中
風起晚凄凄愁雲墮漸低近人山鬼泣當路竹雞啼百
里無煙火孤城只鼓鼙故園楓樹外歸夢遶梁谿
　　送胡季城之官陽朔
桂林南望八千里陽朔郵程又在西峒峒皆為狑狫住
山山惟有鷓鴣啼天垂海國鄉闗逺雪壓江城草樹低
恨不從君拜虞舜目窮閶闔意淒迷
　　得鄧南隱書時在廣西
風塵擾擾干戈際兩地俱為淪落人夢見亦憐風度好
書來翻遣别愁新桄榔葉暗蠻溪雨茘子花濃海嶠春
壯志幾回思奮迅出門誰慰白頭親
　　題冷起敬山亭
石滑巖前雨茶香樹杪風江山無限景都在一亭中
　　畫梧石
鳴琴罷瑤席鶴夢清宵警凉月下前除照見梧桐影
　　送鄭希本還徽州
從親南國久為官話别江城嵗欲闌三百灘聲流月色
青山多處是新安
　張　簡(二首/)
　　　簡字仲簡呉人初師張伯雨為黄冠元季兵亂
　　　以母老歸養遂返巾服洪武初召修元史有白
　　　羊山樵集(顧仲瑛云仲簡詩澹雅有陶韋風韋/王子充云仲簡詩温麗清深有類)
　　　(栁/)
　　　(詩話饒介之分守呉中自號醉樵延諸文士作/歌仲簡詩擅場居首坐贈以黄金一餅高季迪)
　　　(白金三斤楊孟載一鎰今/其詩載集中殊不見好)
　　次韻張田秀才見寄
樹杪青蟲晴颺絲春城風物似年時貧餘許邁餐金法
閒有陶潛飲酒詩芳草青青連野闊征鴻歴歴度江遲
長洲故苑煙花外千里懐人入夢思
　　游石湖治平寺用唐人許渾所題詩韻
湖上春雲挾雨來楞伽山木盡低摧呉王廢冢花如雪
猶自吹香上舞臺
　貝　瓊(四十二首/)
　　　瓊字廷琚一名闕字廷臣崇徳人洪武初徵修
　　　元史除國子助教遷中都國子助教有清江集
　　　(詩話姚文公燧為承㫖時一日玉堂宴集聲妓/畢奏有眞眞者操南音公疑而問之泣對曰妾)
　　　(建寧人西山之苗裔也父司筦庫於濟寧坐盜/用縣官錢賣妾以償遂流落倡家公憫之遣使)
　　　(白丞相三寳努為落籍且謂翰林屬官王棣枤/華曰汝無妻以此姬配汝吾即其父也貲裝皆)
　　　(出於公棣後官翰林待制廷琚為作真真曲以/紀事盛傳於時廷琚從學於楊廉夫其言曰立)
　　　(言不在嶄絶刻峭而平衍為可觀不在荒唐險/怪而豐腴為可樂葢學於楊而不阿所好者也)
　　　(其詩爽豁類汪朝宗整麗似劉伯温圓秀勝林/子羽清空近袁景文風華亞高季迪朗凈過張)
　　　(來儀繁縟愈孫仲衍足以領袖一/時此非鄉曲之私天下之公言也)
　　行路難
采玉于闐河問君勃律何時過采珠鮫人室問君百粤
何時出珠玉嵗久同為塵君何重利不重身海有波缺
我楫山有石摧我輪行路難出門即羊腸何况萬里道
管叔危周公匡人仇魯叟尊有酒盤有壺鼓坎坎歌烏
烏海不可涉山不可徒路旁之人愛爾玉與珠行路難
我以為父安知非虎我以為兄安知非狼仰天悲歌泣
下霑裳
　　郊居
直木惡為輪疲馬思巻斾匡時既非才處約斯寡悔采
詩鑒興亡讀易明進退永懐嵇阮放甘與沮溺對
　　送潘時雍歸錢塘
海縣兵未息公子今何之酌君萄葡酒聽我白苧詞憶
昔來黄灣始為童子師連牀風雨夕秉燭聽新詩殷殷
金石聲眞足解我頤同居石壁下斗柄倏三移脱畧勢
利交所貴兩不疑久懐地主恩亦有蓴鱸思束書向錢
唐磬折從此辭錢唐實都㑹西湖天下竒朱樓起相對
上有千蛾眉樓前五陵子並馬金鞭垂酒酣復張樂但
惜白日馳近者屬彫喪不及全盛時空山鳯皇去月黑
號狐貍春風吹行殿碧草生荒基何當從子游觀濤酹
鴟夷子實濟時具飛騰方在兹匠石既己遇小大隨所
施從容宰相前奮舌論安危豈無一尺箠盜賊不足笞
天空羽毛急水涸舟楫遲臨岐更揮淚中年傷别離
　　荅客
竊禄非本性適彼南山阿藜藿日不充慷慨獨商歌有
客向我言與世同其波商君震七國季子傾三河區區
守章句白首成蹉跎念之為三歎所樂良己多潛魚駭
釣餌飛鳥愁網羅結駟非不榮違已當如何
　　春日宴滄州(并序/)
　　　嵗在著雍涒灘春三月一日筠谷高士合賔客
　　　序兄弟飲於滄州一曲平池湧翠高閣延青圓
　　　景中天繁陰四合微飇逺激幽芳襲人清醥在
　　　壺嘉肴既旅懲蟋蟀之刺儉美伐木之求友終
　　　宴忘疲遷坐復酌鳴葭間發協朱鳯之相和舞
　　　袖雙回翩驚鴻之欲舉嗚呼蘭亭金谷㑹豈能
　　　常滄海流沙兵猶未息懟神仙之無驗宜曠達
　　　以為高用綴新篇以紀雅集詩曰
天闊無留雲山明洗新黛過從屬休暇置酒滄州㑹柔
荑緑堪藉雜英紅尚在累觴既不辭秉燭還相對清彈
促哀響祕舞呈修態蘭亭今已矣金谷徒増慨大化㑹
有終四時寧復貸厭厭夜無歸從人譏倒載
　　早春
山寒花尚遲雪霽江巳緑懐新感游子哢節喧衆族且
同尊俎樂幸免章綬束更擬登前峰青郊可遊目
　　擬東野
破屋夜通月霜氣刀稜稜病骨不受寒卒嵗仍無繒殘
燈吐復翳僵卧如凍蠅事業漸蒸沙文章空鏤冰已失
國士意頗為少年陵長歌獨慷慨坐候東方升
　　四月十日兒子翔䎘來鳯陽留一月遣歸因令早
　　營草堂殳山下為止息之所
老病不得歸獨處長戚戚二子江南來眼暗初未識生
常戒垂堂肌肉如雪白一月常塗間海風吹盡黑買酒
為相勞問荅向中夕迢迢漢陽簿春來斷消息阿宣在
母旁頗知工翰墨艱難且撥棄頓使沈憂釋所媿無定
居百嵗半為客經營須及早尚愛龍湫僻况近讀書臺
雲銷四山碧泉深出丹砂地冷多琥珀既非匡世資庶
遂陶阮逸良辰戒僮僕悤怱及南北五月方鬱蒸日氣
成霞赤出入非所宜川陸慎所歴惜别豈無淚向汝難
再滴秋江有鱸魚當挂呉淞席
　　次韻鐡崖先生醉歌
先生愛酒稱酒仙清者為聖濁為賢清江三月百花合
江頭日坐流萍船左攜張好右李娟紫檀雙鳯鵾雞絃
傾家買酒且為樂老婦勿憂無酒錢白日西没大東旋
秋霜入鏡何當𤣥蓬萊有路不可到祖龍己腐三重泉
何如快飲三萬日酒樓即起糟丘邊願持北斗挹東海
月落枕股樓頭眠
　　穆陵行(并序/)
　　　至元中西僧嘉木楊喇勒智利宋諸陵寶玉因
　　　倡妖言惑主盡發攢宫之在㑹稽者斷理宗頂
　　　骨為飲器璉敗歸内府九十年矣洪武二年正
　　　月詔宣國公求之得於僧汝訥所乃命葬金陵
　　　聚寶山石以表之予感而賦詩
六陵草没迷東西冬青花落陵上泥黑龍斷首作飲器
風雨空山魂夜啼當時直恐金棺腐鑿石通泉下深錮
一聲白鴈度江來寶氣竟逐妖僧去金屋猶思宫女侍
玉衣無復祠官䕶可憐持比月氐王寧飼烏鳶及狐兔
眞人欻見起江東鐡馬九月踰崆峒百年枯骨却南返
雨花臺下開幽宫流螢夜飛石虎殿江頭白墖今不見
人間萬事安可知杜宇聲中淚如霰
　　巳酉清明
白苧衣鮮紫騮馬清明酌酒棃花下馬蹄一去不復來
棃花又見清明開城南城北多新墓日落啼鴉滿高樹
有酒誰澆千嵗魂子孫盡發濠州住主人更勸金叵羅
阿蠻起舞玲瓏歌生前不飲君如何
　　予避地千金圩屢游殳史兩山酒酣興發賦詩一
　　首惜山中無賞音者姑録以自娯云
神人夜割蓬萊股蒼然尚作青獅舞殳基得道此飛騰
煙火千家自成塢前年盜起官軍下存者如星纔四五
我來欲置讀書牀出入未愁穿猛虎山寒月黑無人聲
夾道長松作風雨佩環何日歸公主泉下銅棺閟千古
石仆麒麟罷官守林宿鴟鴞聞鬼語苦耽勝槩惜殘年
共説當時悲老父錦繡池臺已零落田翁八十鉏新土
傷哉土俗如巫覡伏臘荒祠沸簫鼓祠旁鑿井深不枯
雲氣隨龍有時吐試上崔嵬望沃洲直將培塿齊天姥
春前野桃渾欲放雪盡黄精亦堪煮興來起挾李長庚
重賦琵琶雙玉女
　　郭忠恕出峽圖
巫峽何危哉夾拱如龍門禹治九州不得到此峽口水
作雷霆奔問汝江中人幾日三巴去峩眉五月銷古雪
灩澦堆深虎須怒巫峽之險安可攀胡為呉檣楚柁日
日來往乎其間高堂中有如花顔銀屏翠箔青春閒涉
此萬里道經年猶未還黄金不買死直欲髙南山汝舟
非龍汝非虎黿鼉出沒饞蛟舞前者己脱後者號江神
無情天又雨石巉巖兮利刃攢一葉宛轉行千盤覩此
魂魄悸豈待杜宇夜呌猨聲酸安得鑿之盡平土萬古
不識風波苦
　　送迮士霖歸天台
赤城雲氣神仙家千樹萬樹蟠桃花十二樓臺起花外
石門水長通烏麻當時劉郎亦草草出山却憶山中好
莫信丹丘日月長玉人己共桃花老山空水流雲自飛
劉郎㸔花須早歸
　　題董源寒林重汀圖
天下畫師無董源學者紛紛工水石雲山萬里出巴陵
白首淮南見眞蹟亂石平坡淨無土松根裂石蟠龍虎
偃葢千年飽雪霜林深六月藏風雨江上邨墟何處入
浮空逺黛蛾眉溼漁人日暮各已歸小舟如鳬落潮急
我昔西清常看畫南唐此本千金價坐移絶境在雲間
月出霜猨啼後夜薄游未挂呉淞帆令我一夕思江南
安得買田築室幽絶境開忩日日分晴嵐
　　十月十三日過梧桐涇時官籍濮彦宅龎氏唐氏
　　自經感而賦之
天寒水清石齒齒杏葉初黄豆花紫舞榭歌臺不見人
頭白烏啼明月裏當時豪俠輕五侯一榮一枯八十秋
緑珠亦解死金谷草露作淚無時流
　　冬夜
嵗月悲游子風塵老腐儒兵交連北冀客隱向東呉草
白秦皇道天青陸瑁湖昔時尋樂處撫事一長吁
　　排悶
白首尚為客飄飄天一涯耳鳴通夜雨眼暗隔年花畏
酒從今斷題詩浪自誇有邨如栗里準擬便移家
　　夜泊武塘
風帆如健馬一日過嘉興水鳥如相喚秋蚊尚可憎照
人明月近接地白河澄耿耿渾無寐中宵對玉蠅
　　横港
南行入横港茅屋到林丘落日猶斜照寒潮忽倒流牛
羊平野散鵝鴨小溪浮嘉見平生友籬邊一繫舟
　　除日守嵗
守嵗西清第幽懐强自寛極慚公子意須盡老夫懽明
日王春始疎星客夜闌殷勤一杯酒到手莫辭乾
　　晚眺
極目三邊靜傷心萬室空斷山明落日飛藿巻回風漢
節無歸使樵歌有野童煙塵幾時息歸釣古城東
　　送胡鼎文同知赴安州
别駕安州去青天蜀道危近辭丹鳯闕逺過碧雞祠暮
雨歸神女春風怨子規宦游多好思重和杜陵詩
　　壬子冬至日過來青堂示勉中祖南二友
衣冠且從俗猶有晉風流我愛陶貞白人稱馬少游蜂
房寒未割雞柵暖宜修不必論三仕何如號四休
　　送王克讓員外赴陜西
貂裘萬里獨衝寒舊是含香漢署官白雪作花人面落
青山如鳯馬頭看闗中相國資王猛海内蒼生望謝安
應念東南有遺佚采芝深谷尚盤桓
　　十月聞雷
天氣初寒春尚賖坎中夜半有鳴蛙百年宇宙喧戎馬
十月雷霆起蟄蛇老栁黄垂霜後樹小桃紅破雨中花
三公燮理無非術愁聽空江度鬼車
　　清明日陪楊鐡崖飲城東門是日風雨
盪舟撾鼓出東門怪雨盲風野色昏海上一春猶作客
樓頭三日共開尊青山石馬新人冢錦樹黄鸝舊相園
快意百年須痛飲轉頭何處不銷魂
　　即事
少海旌旗落照中沙陀兵馬鴈門雄朝宗久廢諸侯禮
翊戴方尊節度功今日豈宜求騎劫當年應失倚全忠
丹書鐡券存終始萬古山河帶礪同
　　經故内
山中玉殿盡蒼苔天子蒙塵豈復回地脈不從滄海斷
潮聲猶上浙東來百年禁樹知誰惜三月宫花尚未開
此日登臨解題賦白頭庾信不勝哀
　　雨中書懐
漢苑秦宫跡己陳金沙一簇為誰新山河有限空懐古
風雨無情只送春南國鷓鴣愁北客東家胡蜨過西鄰
尊前莫唱昇平曲白髪秋孃也自顰
　　秋思
雨河兵合盡紅巾豈有桃源可避秦馬上短衣多楚客
城中高髻半淮人荷翻太液非前日花落蕃禧又暮春
莫上高樓望西北逺山猶學捧心顰
　　庚戌九日是日聞蟬
今日出門風雨收東山西山須可遊那能束帶從王事
且復開尊破客愁鴈别紫臺初避雪蟬鳴紅樹不知秋
桃花細雨應相笑嵗月無情自白頭
　　送楊九思赴廣西都尉經歴
卭笮康居路盡通西南開鎮兩江雄漢家大將推楊僕
蠻府參軍見郝隆象跡滿山雲氣白雞聲千户日車紅
明珠薏苡無人辨行李歸來莫厭窮
　　過泐季潭長老三塔院飲於志逺宅賦詩
城南看花花正開清明微雨灑塵埃路從周處臺前過
山轉曹彬廟下來墮地遊絲輕復起近人嬌燕去仍回
高歌擊節狂懽賞共盡生春酒一杯
　　殳山隱居夏日
病客從教懶出邨兩山一月雨昏昏野花作雪都辭樹
溪水如雲忽到門無復元戎喧鼓吹試從田父牧雞豚
來青處士時相過猶是平原舊子孫
　　懐内弟陸熙之
我别語兒溪上宅月當二十四迴新如何故國尚戎馬
即恐比鄰非昔人簫鼓誰家猶作社樓臺廢苑不成春
夜闌憶爾無由見悵望黄姑析木津
　　秋興和方文敏
一日龍飛濠泗間槖駝牛馬走寘顔己來肅愼通滄海
更却呼韓閉玉闗使者旌旗分道出將軍部曲凱歌還
白頭野老知何事紫氣長瞻萬嵗山
　　送馬伯温之廣西
樓船搥鼓發江中昨夜檣烏喜北風可惜春歸還送客
何知别後已成翁浮天雪浪三湘闊到海雲山百粤通
有子漢陽専簿領一緘千里託飛鴻
　　遣興
我住雲間今四秋恰如杜甫在秦州賦詩黄耳冢前去
打鼓白龍潭上游暮景飛騰如過翼此身浩蕩一虚舟
黄塵紫陌繞車葢且伴老翁隨海鷗
　　讀蘆笳曲
日年已到甲辰終休倚山河百二雄八駿何勞巡海上
一龍今見起江東専門學士空談道仗鉞將軍競䇿功
忍聽蘆笳舊時曲此身飄泊歎秋蓬
　　黄灣述懐二十二韻寄錢思復
海岱初雲擾荆蠻遂土崩王公甘久辱奴僕盡同升逺
適將妻子端居謝友朋草堂森苦竹瓜圃蔓寒藤地盡
山光斷天昏海氣蒸夜深常畏虎秋後更多蠅鶴髪愁
難理烏皮嬾自凭娉婷羞不薦齷齪怯先登拔劒歌誰
和聞笳寢復興過逢欣巳絶疾病恨相仍自擬秦民去
重煩魯使徵吹毛多見摘刺舌尚須懲耆老惟君在文
章對客矜才全懐白璧道重比朱繩虎榜名非忝雞林
價重増極知童子陋深媿大巫稱最憶春停騎高談夜
翦燈病駒終棄擲生鶻必飛騰跡已從信屈時多任愛
憎賦詩閒莫廢好事老猶能漢月今頻滿天河本自澄
山陰有孤櫂雪下興還乘
　　壬子夏端居二湖與二三子讀書而苦熱如焚一
　　坐四遷杜少陵發狂大呌非過言也回思雲間時
　　往來吕邵二族其地有林藪之美池臺之勝可以
　　避暑而游士寓公咸㑹於此相與窮日夜為樂及
　　兵變之後所至成墟海内忘形半為異物感衰榮
　　之無定悼生死之相違遂成三十四韻
地僻從吾放山深少客過昏昏蒸酷暑鬱鬱抱沈疴斷
酒愁為敵抛書睡作魔雲生空望雨水涸不通河唱和
聞蛙吹遨遊記鶴坡輞川移絶境瀑布激懸波數子論
新好諸翁樂太和百篇齊屈賈(楊鐡/厓)五字逼隂何(鄭本/初)
共哂佯狂徹(魯道/原)焉知好辯軻(馬文/璧)冰壺清莫比(夏景/淵)
鐡硯老猶磨(呂徳/厚)公子時同載(夏士/文)將軍夜不訶(邵篔/谷)
結交真有道(倪菊/存)與物總無他(倪耕/閒)每喜方舟坐何煩
信馬䭾秋風千戸竹宿露半池荷席睹藏鈎令亭邀竊
藥娥(有賔/月亭)頗黎行凍蟻瑪瑙進寒鼉潦倒衣從溼欹傾
弁或俄羌人能觱栗漢女善顰婆對舞翻朱袖羣謳歛
翠蛾紛紛方大噱浩浩漸微酡壺中恒三馬詩成媿一
螺如何棄俎豆却復老干戈落鴈長淮逺蜚鴻大野多
死生俱異域出處不同科淚泣荆人玉腸迴織女梭祗
憐成骯髒及此歎蹉跎室巳如懸磬門今信設羅凌霄
榮小草平地引危柯水鳥浮沈戲林蟬斷續歌分甘留
白屋身免束青緺晚牧幽湖上春耕曲澗阿丹砂尋舊
井金刹過祗陀豈復同般樂應知廢切磋茫然感平昔
興發强吟蛾
　殷　弼(一首/)
　　　弼字里未詳與修元史
　　望海
呉淞江口海門東萬里京師咫尺通白柁紅旗三月浪
紫簫花鼓午潮風
　
　
　
　
　
　
　
　
　
　
　
　
　
　明詩綜巻七
欽定四庫全書
　明詩綜巻八
　　　　　　　　　　翰林院檢討朱彞尊編
　徐一䕫(二首/)
　　　一䕫字大章天台人徙嘉興元末建寧教授洪
　　　武初召修禮書終杭州府學教授有始豐類槀
　　　(靜志居詩話實録洪武二年八月詔儒臣纂修/禮書徴儒士徐一䕫梁寅劉于周子諒胡行簡)
　　　(劉宗弼董彞蔡深滕公琰至京時曽魯以元史/方成奏留之同纂修三年九月書成賜名大明)
　　　　(集禮通五十巻授曾魯徐一䕫周子諒董彜以/官梁寅等六人以疾賜還鄉里宗景濓撰楊亷)
　　　　(夫墓志云國朝天下大定詔遺逸之士纂禮樂/書君被命至京師僅百日而肺疾作乃還卒年)
　　　　(七十五洪武庚戌夏五月也而梁孟敬贈徐大/章序則云吳元年丁未歲以詔徴至都大章亦)
　　　　(見徴是時置三局一律局二禮局三誥局余備/員禮局而大章撰誥文同居官寺者半歲云云)
　　　　(若是則禮局律局同時分設而大章孟敬俱於/吳元年即被徴矣實録又載吳元年八月徴江)
　　　　(西儒士劉于等至官欲官之俱以老病辭各賜/帛遣還則劉于亦以吳元年即被徴矣且劉宗)
　　　　(弼者承直之字承直吳元年十月官國子司業/不應於洪武二年又同遺逸之士並徴也又中)
　　　　(書省定律令亦係吳元年十月事至十二月律/令成命頒行之則律局可輟不煩二年猶與禮)
　　　(局並存也此皆事之大可疑者相傳亷夫賦老/客婦詞進御其辭云老客婦行年七十又一)
　　　(九按是歲己酉亷夫七十有四爾何必增益其/齒以誑孝陵邪殆好事者為之又攷當日同修)
　　　(禮書尚有魯淵道原實録削而不書者以道原/書未成時先卒也梁孟敬有輓詩載石門集大)
　　　(章遺槀罕傳余於京師見之今刑部尚書新城/王先生貽上所凡四冊比余家藏者倍之然驗)
　　　(其目無詩猶/未是足本也)
　　至正己亥兵後明年八月之望同守繆公招同諸
　　彦集南湖即席分韻得久字
青丘緩殛殪黑飈撼九有海走翻蛟宫山移若螘阜雖
愛赤城霞歕瀑當窗牖棄擲不敢顧欲卧豈得久里處
擇其仁於焉得林藪衍原饒秔秫詩書足朋友何期復
中兵難作在丁酉東西競奔竄顧尾不救首幸云全此
軀長疑是夢否還見湖上月兼之對名酒狂奴故態萌
㗲然開笑口(郁伯承云僧雪廬資聖寺記至正十八年/八月嘉興兵變而大章詩云難作在丁酉)
(是丁戊巳三年郡皆被兵也故髙士/敏詩亦云前年奔山壑去年匿檣舵)
　　辛丑秋七月曹廣文招同諸子憩西郭景徳寺分
　　韻得半字
野曠天逾豁川平路疑斷不知何朝寺突兀古河岸潭
薶白氣沒林宻翠霏亂勝地固清凉火流七月半合并
洵難得通塞奚足算廣文厭官舍亦此事蕭散風櫺爵
屢行蘿磴席頻換但覺清歗發寧顧白日旰吾欲紀兹
游埽塵勞弱翰
　梁寅(二十四首/)
　　　寅字孟敬新喻人元末辟集慶路儒學訓導洪
　　　武初徴修禮書書成以老疾辭歸有石門集
　　　(詩話孟敬入禮局雖不為好爵所縻然石門集/中賦南歸則云煌煌乎大明之盛典兮搜巖穴)
　　　(而旁徴承賜金之渥恩兮荷鍚服之殊榮寄子/岷詩云赫赫皇明文治肇興惟俊良是詢惟隠)
　　　(淪是徵嗟余罷老亦承詔以行東武吟云隋珠/耀明月和璧誇縣藜及時不自獻明君焉得知)
　　　(寓館咏懐云聖君優老無窮感京城元夕云萬/里昇平感聖朝洪武元年正月四日㳟覩龍飛)
　　　(歡忭而作詩云赫赫大明逄盛代載歌周雅贊/皇文感恩頌徳之辭不一而足方之抱翁似有)
　　　(有間矣故序於/通籍者之列)
　　歸醴溪
久厭都市喧俛思山巖靜歸飲醴溪泉怡我淳樸性神
峰雜樹擁石門翠厓並蘿懸晨露巘秀夕霞映映褰裾
蔭雲松脫屣恱風磴悠然遯客心疊出野人詠方期谷
口耕毋誚終南逕
　　和楊逸人桃林遷居之作
心絶忘塵囂時清樂巖築愛此桃華林葺之杜衡屋葛
籬延芳藟石梁照淺渌風翔雙白鳥雨卧一黄犢東皋
雜婦子中野見樵牧賦詩雲霞隖攜壺錦繡谷從君以
優游於焉謝羈束
　　題西山程氏南窗
獨居南窗靜秋木連翠岑鳴琴衆葉下把酒孤猨吟寧
負朱紱願莫乖白雲心羡彼歸田叟髙風留至今
　　為臨川章則常題山水圖
山擁衡廬青水含瀟湘碧兩厓蟠蛟樹千歲蹲虎石遥
遥遡川舟泛泛騎驢客憑髙者何人閒看楚雲白
　　題印土寺罷釣軒
曲池照林隖百尺懸蘿隂開軒坐垂釣水清如我心小
魚易傷生大魚或淵沈投竿為之惻於此悔悟深名區
縻好爵都市爭黄金但戀鈎餌馨豈知憂患侵濯足南
澗流振衣北山岑旣羞結網罟何必漑釡鬵物生免相
賊嗜欲常自禁嘉此古人意託之金石音
　　擬古(六首/)
獨處衡門下慨然思九州我馬苦疲怯山川多阻修豐
草被長坂麋鹿或羣遊蔚彼嘉樹陰鳴禽自相求彼物
各有適而我何寡儔日月䨇車輪恒恐不少留願與二
三友朝夕論王猷毋為自局促窮廬悲白頭
芙蓉在江浦亭亭豔清波雖云出淤泥麗質良可嘉褰
裳渉枉渚凌風折芳花願言贈君子翫之比瑶華於時
茍不惜顦顇當奈何
江海處卑下百川皆赴之山木鬱蕭森上竦無緐枝王
侯稱孤寡惟恐嬰菑危謙虚受衆益天道盈必虧周公
下白屋吐哺情孜孜孫子相南楚禄豐心愈卑奈何閭
閻子往往多矜持
昔嘗好名山五嶽期遍歴思見松與喬再拜問仙液微
生累妻孥常為飢凍役歎此血肉軀何以生羽翼諒非
金石同服食竟何益不如安我常百年順所適
雲門輟清響鄭衛音方揚錦衣受垢汚不如綀布良軒
軒青雲士鳴玉升廟堂名髙受讒毁寵盛罹愆殃美女
惡女仇偏聼姦以萌衆口能鑠金况乃忘周防所以君
子心惟用徳自將行行九折坂戒哉銜橜傷
我有太古琴千年妙音續七絃何泠泠聼之非促遬一
彈文王操再彈宣父曲聖人宛見之何由躡其躅大道
日以淪澆詭馳衆欲孰思障頽波九州反淳俗䕫龍為
股肱巢許遯巖谷窮通各有志於我奚不足
　　歸息(二首/)
歸息蒙嶺陽聊比嵩少岑樂此林藪趣遂忘江海心沿
澗搴芳藟入谷聼幽禽流泉響松下潺湲非俗音猗蘭
被徑畹香氣襲衣襟頽景忽西匿浮雲夕以陰睠彼羣
飛鳥翩翩投北林
春陽旣和煦時雨亦霑濡原野緑已遍土潤含膏腴兵
戈幸少戢良農日墾鉏戴勝鳴桑林題鴂亦交呼嗟我
理編簡四體忘勤劬羔裘媿逍遥梁鵜恥安居素餐古
所誚偶耕良我徒
　　　簡伯英伯筠見訪雨留信宿
谿谷雲晝合東林微雨來二友歘俱至一見紓中懷埽
我茅茨室為君緗帙開上言風雅醇下言豔歌諧何以
相淹留清醑不盈杯何以為逺贈媿無瓊與瑰煦風失
堅氷谿水流湝湝歸鴻正翱翔浮鷖散參差告我遽言
旋定省恒懼乖懿此孝友心令徳善自培願為王國士
無媿北山萊
　　題番昜蔡淵仲黙齋
獨坐衆囂寂靈淵虚以澄樸拙固吾性佻巧非吾能言
辭戒放逸脣頰思緘縢吉與躁殊趣仁以訥見稱呐呐
譽何損呶呶時所憎恐玷懷白圭來讒忌青蠅無妄天
之佑主靜道斯凝曾閔庶可慕予賜在所懲萬言不如
黙誠哉宜服膺
　　林下
客尋林下居逕幽不待埽疎篁延柔蔓殘果落深草禽
言人莫知虎跡僮驚報何事嬰余懷甕牖悟天道
　　篢谷作
老樹山橋畫瀟灑興來濯足蒼藤下雲邉厓石危欲落
雨後泉流急如瀉客過松林貪翠陰農分稻苖散青把
桃源風土良可樂何恨龍鍾在田野
　　對雨
飛雨山棚爽緐雲竹巷迷翠藤低拂石黄葉澹霑泥樹
杪盤飢鶻牆根泣露雞園夫桔橰廢流水滿青畦
　　贈西山僧
髙僧自喜巖下住長見白雲飛復廻半山風吹松子落
千歲石作蓮花開鳥下林堂待分食龍遊溪水遇浮杯
吳山楚山聊暫行還把楞伽歸去來
　　天寧寺和曽得之兼呈彭聲之及雪印
經年不到天寧寺却喜春濃叩竹扃二水共明洲外碧
千峰如削雨餘青謾勞山茗時時煮自笑齋中日日聼
垂白飽聞髙世論巖棲空媿老窮經
　　初夏
樹暗雲更深鳥啼春巳去多謝桃源人能留漁父住
　　為王仲義題雪梅
小橋東郭先生履曲逕西湖處士家向暖早看花似雪
冐寒更愛雪如花
　　和何彦正春耕(二首/)
見説春耕溪水頭賦詩猶憶玉京遊莫誇塞北千蹄馬
寧買江南十角牛
竹間樵逕行應熟花外漁舟望欲迷處處稻畦分落照
荷鍫人去水禽啼
　劉承直(一首/)
　　　承直字宗弼以字行贛州人元進士明初與修
　　　禮書官國子博士升司業出為浙江按察司僉
　　　事(王子充云劉君工選/體出入鮑謝之間)
　　秋日東林宴坐
髙秋坐虚館颯然神慮清廻飈颺疎雨瀟灑集前楹始
欣塵壒遠稍覺微凉生簷鐸遞相答林蟬時一鳴物情
各有適吾生豈無營
　周子諒(二首/)
　　　子諒名愷以字行廬陵人與修禮書授工部虞
　　　衡司主事(劉仲修云子諒之文豐而不汎乎辭約/而能達其意其詩清新婉麗舂容幽逺)
　　讀子書作
學館坐無事故書聊復翫披文旣薈蕞尋義亦泮涣趨
前後己逸顧舊新輒竄萬言雖畢陳一理竟未貫往往
巻未終心目已潰亂易書詩春秋辭簡義亦焕奈何百
家書纍纍疊几案緜延比葛藟根逺益纒絆雕刳出葩
卉綴緝呈組纂推以合身心宜若霄壤判吾欲盡其文
掇取歸爐炭往者予弗及來者予何憚作詩示朋曹無
乃駭童丱
　　贈别郭元達
黄鵠乗天風飄飄忽髙翔飛飛巢林鳥刷羽情内傷豈
無凌霄志六翮不得長念子平生意相送以傍徨勿言
易為别明發各一方悲來解佩劔為子復進觴且為游
子歌歌詞何慨慷疾風吹征颿旭日在衣裳自古有離
别各言慎行藏
　林　弼(三首/)
　　　弼字元凱初名唐臣龍谿人仕元為漳州路知
　　　事戊申内附以儒士登春官修禮樂書除禮部
　　　主事歴登州知府有梅雪齋稾
　　龍州(三首/)
峒丁峒婦皆髙髻白紵裁衫青布裙客至柴門共深揖
一時男女竟誰分
近水刺桐知驛舍倚山毛竹即人家趁墟野婦沽甜酒
候客溪童進辣茶
白沙青石小溪清魚入疎罾艇子輕漫説南荒風景異
此時真似剡中行
　張　翨(二首/)
　　　翨(或作/翼)字翔南建徳人徙居嘉興元至正乙己
　　　舉于鄉薦主角東書院山長不就吳元年徴入
　　　禮局告歸有梓宇集(沈客子云翔南歸自禮局/郡庠延訓諸生家近宣公)
　　　(祠庭有巨梓/集以是名)
　　　(詩話洪武修禮書吾鄉與者三人徐一䕫大章/陳世昌彦博及翨也翨所居有巨梓一䕫為作)
　　　(記楊廉夫亦有題咏故翨作楊哀辭有云志梓/寓榮衮襃兮又靳昌乎聲詩梓宇集不傳朱翰)
　　　(輯檇李英華/取其詩壓巻)
　　賦得韭溪春水送張别駕
春風吹花澄海門韭溪雨足浮春雲碧漪分流入流去
石闌倒壓玻瓈紋使君青驄駐溪側檛鼓官船送行色
片帆直泝五湖風水晶宫中夜吹笛
　　西湖竹枝詞
南髙北髙峰頂齊錢唐江水隔湖西不得潮頭到湖口
郎船今夜泊西溪
　　　(詩話辛丑夏留湖上昭慶僧舍時錢陸燦曹潔/躬周元亮施尚白諸先生先後來游杭人有持)
　　　(元西湖竹枝請錢先生甲乙者先生謂曰和者/雖多要不若老鐵次日羣公泛舟於湖曹先生)
　　　(引杯曰鐵厓原倡之外誰為擅場各舉一詩不/當者罰周先生舉陸仁良貴作云山下有湖湖)
　　　(有灣山上有山郎未還記得解儂金絡索繫郎/腰下玉連環施先生舉張簡仲簡作云鴛鴦胡)
　　　(蝶盡雙飛楊栁青青郎未歸第六橋邉寒食雨/催郎白苧作春衣南昌王猷定于一舉嚴恭景)
　　　(安作云湖中女兒不解愁三五蕩槳百花洲貪/看花間雙蛺蝶不知飛上玉搔頭吳袁于今令)
　　　(昭舉强珇彦栗作云湖上女兒學琵琶滿頭都/插閙妝花自從彈得陽關曲只在湖船不在家)
　　　(武進鄒秪謨訏士舉申屠衡仲權作云白苧衫/兒雙髻丫望湖樓子是儂家紅船撐入栁陰去)
　　　(買得雙頭茉莉花錢唐胡介彦逺舉徐夢吉徳/符作云雷峰巷口晚凉天相唤相呼出采蓮莫)
　　　(為采蓮忘却藕月明風定好廻船蕭山張杉南/士舉繆侃叔正作云初三月子似彎弓照見花)
　　　(開月月紅月裏蟾蜍花上蝶憐渠不到斷橋東/山陰祁班孫奕喜舉釋文信道元作云湖西日)
　　　(脚欲沒山湖東月出牙梳彎南北兩峰船上看/恰似阿儂雙髻鬟錢唐諸九鼎駿男舉馬琬文)
　　　(璧作云湖頭女兒二十多春山兩㸃明秋波自舉/從湖上送郎去至今不唱江南歌予曰諸公所)
　　　(皆當然未若吳興沈性自誠之作也其詞云儂/住西湖日日愁郎船只在東江頭憑誰移得湖)
　　　(山去湖水江波一處流不獨寄託悠逺且合竹/枝縹緲之音曹先生曰然於是諸公皆飲予亦)
　　　(浮一大白囬思舊事四十年矣録翔南詩其旨/與沈作略同又吳世顯彦章詞云湖中日日坐)
　　　(船窗水面鯉魚長一雙好寄尺書問郎信惱人/湖水不通江意亦相合然俱未及沈之俊逸也)
　劉　儼(一首/)
　　　儼字敬思錢唐人元末隱居西湖明初徴入修
　　　禮樂書授廣東市舶司令有樗隠集
　　　(詩話敬思為管長史訥之師其卒也管哭以詩/云痛哭劉夫子如今隔九泉家聲俱溢耳才望)
　　　(孰齊肩百氏遭漁獵羣經費討研薦章何懇懇/束帛竟戔戔東壁星辰表西清雨露邉班陪黄)
　　　(閣老名厠玉堂仙禮樂皆新製方輿有續編宣/麻應内命行李忽南遷漢節衝蠻雨黎歌入瘴)
　　　(煙客庖魚米賤商舶象犀聫省檄官将調郵書/訃遽傳哲人其逝矣小子獨淒然踵接才雖劣)
　　　　(心喪禮自專不知雙眼淚何/日罷潺湲丁鶴年極稱之)
　　舟中漫興
青天縹緲吹雲衣碧水顚倒插翠微三家五家村舍出
　一㸃雨㸃沙鷗飛栁絲裊裊拂過艇苔花斑斑生釣磯
風塵不到是樂土莫怪往來城府稀
　魯　淵(四首/)
　　　淵字道原淳安人至正辛卯進士江浙儒學提
　　　舉洪武初徴修禮樂書詔授江西按察司僉事
　　　以病辭有魯道原詩集
　　　(詩話道原為沈原昭之師嘗與楊亷夫張光弼/挍文貢院其題入貢圖詩云九州文軌車書混)
　　　(萬里梯航玉帛齊感懷詩云越裳翡翠供輸少/遼海雲航漕運通盖猶及見元盛時者其後幾)
　　　(死於宼極其顚沛晚宿新岑詩云杜鶻山外/家千里姑惡聲中淚兩行誦之亦可悲矣)
　　題馬文璧秋山圖為盧仲章賦
野館空山裏林泉象外幽淡雲初霽雨紅葉早驚秋路
轉山藏屋橋危岸倚舟直疑人境異便欲問丹丘
　　越中避難適周橋
喪亂今如此漂零豈偶然有身長作客無地可歸田兵
火淒凉夜風塵黯澹天故人知愛客同櫂鑑湖船
　　長安市
夜泊長安市鄉鄰崇徳州驛亭無駐馬堰水有行舟壞
道薶荆棘陰房聚髑髏淒凉兵火地人物總荒丘
　　重九
白鴈南飛天欲霜蕭蕭風雨又重陽己知建徳非吾土
還憶幷州是故鄉蓬鬢轉添今日白菊花猶似去年黄
登髙莫上龍山路極目中原草木荒
　劉永之(二十一首/)
　　　永之字仲修清江人明初徴士有山陰集(梁孟/敬云)
　　　(仲修遣詞發詠追金琢璧鉅篇短章榘度悉合/敖子發云山陰翁詩諸體皆工而七言絶句尤)
　　　(佳不徒深入簡齋門戸亦可與晚唐諸賢白戰/於變風境上而莫之雌䧺者  簡一溪云先生)
　　　(詩詞格調精工諸體備/至渢渢乎風雅之遺)
　　　(詩話仲修應聘入都以耳疾辭其秣陵述懐詩/云話䝉曲臺名秉筆從諸公則亦徴入禮局之)
　　　(一人矣宋景濂以辭章翰墨雙絶稱之贈詩云/多少薦紳求識面江南文價為君低觀集中與)
　　　(梁孟敬論春秋書謂胡氏之春秋非經之本㫖/自為一書可爾使聖人者若後世之法吏深文)
　　　(而巧詆蔑乎寛厚之意此其失非細故也其識/出環谷東山諸君之上其詩務去陳言取材新)
　　　(穎五言如青年杜書曰白髪漢郎官澗水穿林/去山雲帶雨回雨微簷溜緩風急鴈聲稀野燒)
　　　(兼風起邉烽共月升春明三壽草雪映九英梅/蟹舍能留客漁舟不畏風鹿盧花下轉萵苣雨)
　　　(中鉏白鶴窺殘奕青童埽落花路危楓葉斷石/險桂根懸鹿柵成山壘漁梁阻澗泉七言如過)
　　　(橋栁暗烏争樹當户花開燕入簷近瀑飛雲經/樹濕穿花流水過橋香朱絃鏤管書苔紙銀簟)
　　　(秋衾夢橘湖古硯自磨銅雀瓦坐氊還疊罽賓/揄石泉落處寒兼雨楓葉□來冷帯霜杜若烟)
　　　(生螺子港桃花水暖象牙津千峰靜對芙蓉幕/三峽遥連螮蝀橋竹嶼暝煙浮翠黛石田秋雨)
　　　(潤銀沙沙田紫蔗家家熟野徑丹楓處處飛井/厎龍飛山客見峰頭鹿過野人知白雲當户心)
　　　(同靜亂竹侵階手自刪何/其似姚少監鄭都官也)
　　秋懷
凉飈振庭樹浮雲結重陰中情忽不樂拂几彈鳴琴泠
泠多苦調零淚霑衣衿逺懷東都士登彼北邙岑悵然
望京洛五噫發哀吟悠悠千載下誰識古人心
　　登烟雲臺同西峰諸友分韻得跨字
振䇿履崔嵬飛歩凌雲榭俛觀飛鳥翔逺見平江瀉彈
棊古桂陰酌酒長松下谷響嘯哀猨林香過山麝祈靈
醉巫覡尋真望仙駕翠蚪金節導青鸞羽衣跨
　　訪驛馬精舍能上人不遇識其從孫蕭生進修夜
　　坐誦詩次日書此識别留柬能公
晨起忽不樂驅騎髙原行四山多嵐氣日照孤峰明亭
午際江渡烟艇浮沙汀登岸迷所適岐路方縱横忽憶
驛馬寺久慕能公名詢塗向烟霧阡陌互紓縈漸入石
路窄松蘿藹冥冥龍象雖寂莫廊廡猶崢嶸道人赴齋
出鍾梵杳無聲欵戸識之子開室出相迎宴坐畢餘景
空花聞夕馨山尊瀉芳醑秋蔬摘霜莖性昧空寂㫖心
樂儒雅清夜止西窗宿風條中夕鳴病客旣多感聞此
心骨驚明當舍之去沿流到江城方從湖海游暫逺林
壑情山門蔭寒沼中涵苔蘚青法源庶無竭歸日濯塵
纓
　　過安慶精舍
淮壖古重鎮龍舒實雄冠顯顯青陽公銜命兹屏翰文
能宣皇風武能折兇悍仁能撫士卒知能輯流散孤城
抗千里一身當敵萬運否絀壯圖時屯負英算城亾遂
捐軀仗節死國難忠義凛霜日聲名炳星漢我來當夏
杪延覽遂興歎俯仰成古今興亡猶在眼疲人稍歸郭
買舍臨江岸午風舟舫集夜霽燈火亂精靈或來往廟
食儼容觀生為烈士尊死為姦臣憚□□吟詩臺千載
汚靑簡
　　同傅商翁何彦正舟中有懷辛好禮韻
沙際水痕交細草蒙茸長春江下連鴈夜雨同孤舫佳
期違宿諾歡笑懷前賞餘燼落寒燈臥聞漁板響
　　劉宗海為余作清江春雨碧嶂秋嵐二圖賦此贈
　　之
劉君早年善山水得意往往圖樵漁西昌城西一相見
忽然贈我雙畫圖圖中似是清江曲春雨蒼茫汀樹緑
烟中髣髴辨飛㠶水際依微見茅屋漁郎繫船江石上
一夜磯頭水新長孤村日暮烟火微渡口歸人暝猶往
碧嶂層巒翠轉竒嵐光秀色含朝暉風林落葉灑青壁
雲壑流泉生翠微我昔結廬此山裏每愛秋嵐淨如洗
經年奔走厭風塵偶看新圖心獨喜憑君添我小綸巾
明當歸埽山中雲他日君來一相訪松根為子開柴門
　　題金華余仲揚山水
人言吳中山水好坐思絶境那能到金華山人懷故山
時拂氷紈寫幽島贈君此圖更絶竒妙墨精思奪天造
陂陀重阜隱喬木掩仰遥汀帶文藻石嶠雲生暮色微
海門潮落秋風早賀監居臨鑑湖曲子猷宅近山陰道
清清落日櫂船回照水新袍影顚倒髙情千古慕前哲
世俗紛華豈堪保經年烽火遍江南萬壑千峰迹如埽
畸人奔走厭塵濁試觀圖畫開懷抱思傍幽林結茅屋
柴門低映寒藤老放鶴前山戴笠歸獨抱長鑱拾瑶草
　　題古木幽篁圗
近者天下寫竹枝息齋子昂最竒特金釵折股錐畵沙
直以髙情寄豪墨後來小李用家法更覺縱横脱羈勒
御榻屏風或詔寫流落人間豈多得我家真蹟兼數公
錦囊玉軸複壁中舊宅荒凉經戰伐故物都隨烟燼空
此圖尋丈小李作位置頗殊標格同半身古樹色蒼潤
篔簹因依相澹濃長林無人秋氣入蜿蜿蛇蛟起幽蟄
蠨蛸垂絲晝陰靜老鶴刷翎昬雨集黄陵廟前湘水深
捐玦江臯思俯拾浮槎尋源遡空闊析旌低度𤣥雲濕
何郎兄弟最好竒愛此不減珊瑚枝幽居正在蘭峰下
亦有喬木當窗扉共展長圖幽興發六月凉颸生葛衣
還君珍襲增歎息他日重看覓舊題
　　陳君心吾以黄鼠筆見貽此筆唯京師多用之江
　　南罕得也
氷鼠金毫鋭霜筠翠管長攜來南郡逺制出北州良内
史來禽帖黄門急就章秋林多柿葉揮灑興難忘
　　送吳徳基赴興化令
春江望不極芳草緑江潯千里長沙道孤㠶去客心縣
城依水國吏語帯蠻音到日應無事華亭自鼓琴
　　經湖口縣
古縣開湖口髙檣集岸隈山從廬阜起江向武昌來近
水皆楊栁荒城半草萊客心元自速更遣曉風催
　　為髙安何思恭題方壺所畫山水
古象山中白晝閒紫烟樓觀鳯笙寒試分玊井三秋露
戲寫方壺九疊山老樹糢糊常帶雨茅茨瀟灑鎮臨湍
知君隱處渾如此持向荷峰錦水看
　　題畵鷹
猶記鳴鞘出霸陵新豐市北醉呼鷹於今豪氣都消盡
閒看新圗剔鴈燈
　　題扇
烏絲細寫蠶頭篆白紵新裁燕尾衫雨過西軒苔色淨
澗中雲影似江帆
　　題竹
洞裏仙人白兔公手持玉笛向秋風彩雲低度天如水
吹作龍吟三月中
　　題扇
金鳯洲頭倒玉壺銅塘浦口送飛艫他時若記分攜處
花滿春城聞鷓鴣
　　寄西峰道士(二首/)
百尺飛樓接太清萬年枝上月華明鹿車入谷無人見
應是仙人衛叔卿
石室虚明隔紫烟靈文中閟白瑶鐫丹書隱字誰能識
歲月應題建武年
　　北澗夏日
酒傾蘭勺石泉香衣剪荷盤露氣凉誰料十年江海興
閉門疎雨對横塘
　　夜宴定矦宅醉中口號
刻羽堂中畫獨明将軍夜醉水西營青樓小婦新承寵
彈得凉州第一聲
　　為彭子𢎞漁釣圗
彭郎磯畔小茅堂露滿秋林木葉黄石渚水生魚欲上
一江風雨夜鳴榔
　孫　作(四首/)
　　　　作字大雅以字行一字次知江陰人洪武癸丑
　　　　召修日厯書成除翰林編修以老病乞外授太
　　　　平府儒學教授入為國子助教遷司業有滄螺
　　　　集(李武曽云胥元季之人咸襲抱遺老人詩/派東家子獨以蘇黄為師洵特立之士也)
　　　　(詩話編纂日厯洪武六年九月事也先是徐大/章報王子充書曰近世論史者莫切於日厯日)
　　　　(厯者史之根柢也其法以事繫日以日繫月以/月繫時以時繫年猶有春秋之遺記事之法無)
　　　(踰此也宋重史事日厯之修必諸司關白如詔/誥政令則三省必録兵機邉事則樞庭必報百)
　　　(官之拜罷刑賞之與奪臺諫之論列給舍之繳/駮經筵之論答臣僚之轉對侍從之直前故事)
　　　(中外之囊封匭奏下至錢榖甲兵獄訟造作凡/有關政體者必隨日以録歲終監修宰相㸃檢)
　　　(修撰官日所録事有失職者罰之其慎重若此日/厯不失則後日會要之修取於此他年實録之)
　　　(修取於此百年之後紀志列傳取於此此宋氏/之史所以可據也元則制度文為務從簡便不)
　　　(置日厯不置起居注獨中書置時政科以一文/學掾掌之以事赴史館及一帝崩則國史院據)
　　　(所付以修實録若順帝三十六年事旣無實録/又無參稽之書惟憑采訪以足成之竊恐其事)
　　　(未必覈其言未必馴其首尾未必貫也其論實/自大章發之修日厯老七人孫大雅與焉大雅)
　　　　(自號東家子以文見知於牛士良宋景濓為作/東家子傳謂他人之文束於理則辭不暢肆於)
　　　　(辭則理不直惟公洞矚千古之上折之則理勝/闢之則辭嚴動有據依皆非臆説其推許至矣)
　　　　(詩絶去元季之習好盤硬語有云蘇子落筆崩/海江豫州吐句敵山岳湯湯濤瀾絶厓岸㟧㟧)
　　　　(木石森劔槊二子低昂久不下藪澤遂包貙與/鱷至今雜還呼從賓誰敢崛强二子角吾尤愛)
　　　　(豫章撫巻氣先愕磨牙咋舌熊豹面以手捫膺/就束縛士如此老固可佳不信後來無繼作盖)
　　　　(欲力追涪翁宜詩/之不肯猶人也)
　　大堤曲
君騎白馬來我騎青驄去背面不相識兩馬驕嘶住
　　客中秋夜
故園應露白凉夜又秋分月皎空山靜天清一鴈聞感
時愁獨在排悶酒初醺豆子南山熟何年得自耘
　　石菖蒲
曉露飛初濕春苖剪又生靜憐千葉瘦幽喜一峰横鬱
鬱明人眼青青異物情安期如可待吾亦埽黄精
　　送杜孝廉往句容
江東勝地壓西浙句曲山傳天下稀林間風生一虎過
石上月明雙鶴歸我擬華陽裁白帢君如萊子奉斑衣
日長縣幕娛親地小轎疎櫺入翠微
　錢　宰(二十四首/)
　　　　宰字子予一字伯均㑹稽人元進士明初以明
　　　　經徴修禮樂書授國子助教乞歸召較書翰林
　　　　加博士致仕有臨安集(徐子元云博士詩如霜/曉鯨音自然洪亮  黄)
　　　　(才伯云博士病近代新聲太繁刻意古調/擬漢魏而下諸作補其未馴者詞林稱之)
　　　　(詩話博士吳越武肅王十四世孫孝陵命撰帝/王廟樂章稱㫖每進見輒賜坐侍食嘗賦早朝)
　　　(絶句云四鼓鼕鼕起著衣午門朝見尚嫌遲何/時得遂田園樂睡到人間飯熟時明日文華讌)
　　　(畢帝諭曰昨日好詩朕曷嘗嫌汝何不改作憂/字又曰朕今放汝去好放心熟睡矣乃遣還二)
　　　(十七年詔徴同揭軌等二十六人定正尚書蔡/氏傳命開局翰林院賜綺繒衣被入朝班侍衛)
　　　(之首賜飲酒樓還里年九十六乃卒二十四人/者黄觀景清在其中實録特刪去盖永樂中以)
　　　(名在姦黨故也博士詩波瀾老成/諸體悉稱韓宜可唐愚士皆師之)
　　擬古(七首/)
出門萬里别行行逺防邉相望各天末北斗日夜躔四
運秋復春不見君子還燕車北其轍越馬南其轅目逺
心愈近悵然徒懸懸黄雲暗關塞路險不見天式微夫
如何日月忽已遷願言崇明徳無為終棄捐
髙臺何巍巍參差與雲平玉繩臨雙闕長河流無聲上
有羽衣人逍遥吹玉笙清響涵明月飛珮何泠泠借問
弄者誰疑是董雙成曲終再三歎感慨有餘情所悲同
門友局促趨世榮願將秋水劒為之解塵纓笑呼雙黄
鵠與子俱逺征
涉海采琅玕紅者珊瑚枝明珠盈懷袖將以遺所思海
濶不得返所寶莫致之爛其納我室抱璞將何為
靑靑梧桐樹託根在髙岡與子新合歡翕如鳯與皇鳯
皇鳴鏘鏘合歡期世昌歡情一何短離思一何長嗟彼
籬下菊含英揚其芳晨霜秉貞節寧隨秋草黄終當采
而佩歲晏夫何傷
河東有織女皎皎雲為章手弄機上絲日夕更七襄織
成五色文欲製君子裳莫言隔秋水可以駕飛梁睆彼
牽牛星終日不服箱
故人萬里别海水日夜深南風海上來遺我雙南金不
見故人面乃見故人心鑄作黄金徽置之白玉琴彈為
别鶴操間以懷湘吟曲終聼者稀矯首望知音
庭樹日已黄白髪日已短候蟲鳴前除秋霜蕙花晚歲
月如奔駒六轡不可挽泛舟渉方瀛方瀛水清淺安期
邈難求吾櫂亦已返花開醉復斟黍熟飢自飯逌然樂
悟生瑶島諒不逺
　　分題賦載酒亭送友人之四川
大江發巴蜀岷峨蔚嶕嶤子雲性佚蕩逸氣相扶揺灑
翰騁雄辭凌雲何飄飄終焉歛其華組麗不足驕覃思
著𤣥文斟酌倣繇爻閎言極幽微緜絡天地交豈無好
事者載酒與遊遨胡為事黄門投閣竟蕭條龍蛇不知
藏蝘蜓亦見嘲天獨昌其文炳如日星昭子行登斯亭
英爽或可招謂我欲問竒峽水阻且遥
　　題雪獵圖
健兒善騎射出獵古戰場白雪日夜飛蕭蕭朔風凉黄
草蔽沙磧馬肥弓力强小隊出漢南十騎如龍驤前驅
逐猛虎後騎接飛獐翻身激羽箭疊中兩羚羊𤣥熊何
前却猛氣亦跳梁南行顧長㦸北走脱飛鎗聫鑣愈奮
捷性命不得將自謂足馳騁意氣何揚揚寧思漢廷將
英勇際武皇去年出雲中置郡定朔方今年戰髙闕夜
圍右賢王小勇何足矜萬里開邉疆
　　兵退後作
朔風號枯枝長夜何漫漫微月出復沒零露凄以溥露
漙不足悲嚴霜為之寒飢烏下叢薄猛虎鳴其間鬼燈
照虚舘落葉何珊珊蕭蕭逺征人載歌行路難我心增
慘戚豈不思東還欲濟川無梁中道多阻艱弱子病且
死老妻方憂患明將登前塗念我衣裳單斧氷汲澗水
采薪事朝餐慨彼下泉詩悠然起長歎
　　泛舟新湖塘次王敬初韻(二首/)
清賞各有適何異同登攀君舟泊西隩我車上東山林
光變宿雨溪響洄晴瀾春深飛花歇日入好鳥還佳景
欣所得毋令清興殘俯看縱壑魚仰見培風翰物理固
有待努力當希顔胡為念窮達戚戚天壤間
湖水日已緑理櫂不可緩雜花當晝翻逺樹出雲短沙
明宿雨霽風急游絲斷悠悠歡賞深歴歴佳趣滿酒盡
客愁生歌殘離思遠世路方險巇窮居正蕭散出處諒
何心夕陽起樵管
　　早春寄鄉中友人
故園花發春又來碧桃半拆棠棃開流鶯踏花酒落杯
花飛落酒相縈廻酒酣起舞落日晚應念長安人未回
江上舟幾時發拍手醉唱歸去來笑摘花枝簪白髪
　　雲中兩烈婦
　　　珠展鎮雲中縱游兵掠鄉鄙張思孝妻華氏偕
　　　子婦劉罵賊死之作雲中兩烈婦
雲中兩烈婦風節何雄哉婦姑誓同死軍馬倐已來姑
言我死命所遭爾方年少不得逃欲自經不得索欲自
刎不得刀少婦潛致詞不用刀與索兒當激賊怒婦姑
頭共斫姑如湛盧劒罵賊獵獵生剛風婦如黄間弩蹶
張放弦氣愈雄厲聲奮激膺賊鋒萬古雙烈誇雲中
　　題趙仲庸鏡湖圗為洽上人作
趙侯胷中有泉石白髪垂顛人不識丹靑不寫四十年
一見洽師雙眼碧當年王宰浪得名十日五日勞經營
天機到時一揮灑白雲顛倒秋波明秋波在屋下白雲
在屋上香鑪秦望天東南蒼巒翠巘森相向三山落日
烟水賖秋風舊宅今荷花斷垣蒼石無路入至今人説
放翁家放翁家𣺌何處阿師出家不歸去不惜千金買
畫圖笑倚清江看雲樹
　　長江霽雪圗
昔年壯游下江漢霽雪千峰排兩岸今年看畵憶舊游
萬里江山入清翫岷峨岡脊來蜿蜒青城一峰髙插天
東馳衡山走千里匡盧五老下與石城北固遥相連氷
巒雪壑互起伏照見日華破初旭神光混茫元氣浮奮
如巨鼇簸坤軸爛如秋空雲浩如滄海濤又如瑶臺銀
闕天上頭皎皎白月空秋毫囬光下照中流水風吹河
漢銀雲起中流空闊不勝寒一洗丹碧秋漫漫山川歴
歴真偉觀來往十年游未半不如雲瀛樓上來倚䦨一
日看遍江南山
　　題俞景山畫山水帳
老大索居江上樓廿年不出懷舊遊叩門下樓出迎客
但見絶壑風颼颼岱宗日觀山上頭日出未出蒼烟浮
嵩髙插天太華碧蛾睂靑城翠欲流匡廬老泉挂白石
蒼梧水落湘江秋懸厓倚天萬山立翔鸞舞鳯蟠蒼虯
幽岑逺樹互出沒白雲不散松風收松根老樵列四五
招我共入靑林幽平生游歴走不遍千里萬里窮遐搜
如何一日墮我前空翠雜沓來雙眸舉頭問客何因入
此境廼是手持畵圗來滄州俞君作畫時雅有山林癖
朝登秦望山萬壑千巖淨横臆暮上香爐峰海色秋清
上遥碧歸來放筆倣董源筆底丹青浩無迹海桑一别
三千年山月江風耿相憶仰觀巖上泉俯看松下石故
人不見空畫圗十幅雲烟巻還客
　　梧桐樹
梧桐樹一葉墮秋風一葉委秋露明年二月新葉生還
在今年葉飛處漢宫飛燕近承恩零落班姬不如故君
不見梧桐樹
　　分題賦鏡湖送張用中
鏡湖白波木葉稀凉風蕭蕭入客衣季真賜宅已無主
太白酒船空櫂歸野色驚秋鴻鴈下水聲吹雨鯉魚飛
此時張翰吳中去雲鎻稽山失翠微
　　題趙仲穆秋山圖
人家水檻接山窗好在江南山水邦兩岸雲林皆落日
一天島鴈共秋江屋頭數遍青巒九松下吟成白石雙
野服何人正蕭散泊船歸醉酒盈缸
　　題畵菜
今日荷鉏倦嘉蔬沒四坦客來春酒緑風雨夜開園
　　春深即景
露梢黄鳥啄來禽蛀葉青蟲絡樹陰又是緑階春雨歇
滿庭芳草落花深
　　題秦淮送别圖
緑酒斟來且莫斟酒闌歌罷去駸駸别懐恰似秦淮水
流到長江緑更深
　　題林處士觀梅圗
放鶴仙人不可招斷河殘月夜聞簫别來欲問春消息
花落西泠第二橋
　揭　軌(五首/)
　　　軌字孟同臨川人洪武初以明經舉除清河主
　　　簿升知縣謝歸教授生徒召定書傳㑹選(沈山/子云)
　　　(孟同詩以唐人為圭臬斤/斤不爽方之髙漫士差優)
　　河北氷泮放舟歸江南奉寄楊南宫
曉來銅雀東風起春氷凌亂漳河水郎官驚起解歸舟
一日風㠶可千里侵晨鼓柁發臨清薄暮乗流下濟寧
南宫先生先我去花時想達𤓰洲步尋君何處抽風帆
杏花烟雨春江南
　　春陰
棃花門巷泥活活楊栁窗戸緑陰陰軒車不來又幾日
風雨相思勞寸心舒州紅稻宜晚飯采石碧酒供滿斟
故人何可久不見我有新詩思共吟
　　過燕都故宫
八月金輿度玉關芙蓉零落後庭閒西宫無復羊車過
南苑猶疑鳯吹還承露金盤留海上廣寒瓊戸鎻人間
翠華此日知何在黄葉蕭蕭萬歳山
　　晚歸
苑外金波映水天歸驄蹀躞暮江邉鳯皇臺閣初含雨
燕子人家又禁烟詩寫桃花歌扇厎酒攜楊柳舞樓前
請看秋雨臙脂井好酒春風玳瑁筵
　　宴南市樓
詔出金錢送酒壚綺樓勝㑹集文儒江頭魚藻新開宴
苑外鶯花又賜酺趙女酒翻歌扇濕燕姬香襲舞裙紆
繡筵莫道知音少司馬能琴絶代無(姜明叔云國初於/金陵聚寳門外建)
(輕烟澹粉梅妍栁翠十四樓以聚四方賓客觀揭孟同/詩可知國初搢紳宴集皆用官妓與唐宋不異後始有)
(禁/耳)
　　　　(詩話永樂中蜀人晏振之金陵春夕詩云花月/春江十四樓十四樓者來賓重譯清江石城鶴)
　　　　(鳴醉仙樂民集賢謳歌鼓腹輕烟淡粉梅妍栁/翠也姜明叔蓉塘詩話謂皆在聚寶門外然中)
　　　　(旣以清江石城為名必不皆在聚寶門矣周吉/父撰金陵𤨏事謂有十六樓在城内者曰南市)
　　　　(曰北市在聚寶門外之西者曰來賓在聚寶門/之東者曰重譯在瓦屑壩者曰集賢曰樂民)
　　　　(在西關中街北者曰鳴鶴在西關中街南者曰/醉仙在西關南街者曰輕烟曰淡粉在西關北)
　　　(街者曰栁翠曰梅研在石城門外者曰石城曰/謳歌在清凉門外者曰清江曰鼓腹所載特詳)
　　　(楊用修藝林伐山遺南市北市陳魯南金陵世/紀遺清江石城因曲就十四樓之目而誤也相)
　　　(傳定正蔡傳書成宴編纂諸臣於醉仙樓上然/揭孟同詩云詔出金錢送酒壚綺樓髙㑹集文)
　　　(儒題曰宴南市樓則非醉仙明矣實録洪武二/十七年八月庚寅新建京都酒樓成先是上以)
　　　(海内太平思欲與民偕樂乃命工部作十樓於/江東諸門之外令民設酒肆以接四方賓旅旣)
　　　(又増作五樓至是皆成賜百官鈔宴於醉仙樓/九月癸丑定正蔡傳書成賜諸儒宴及鈔俾馳)
　　　(驛還是則編纂諸儒先與百官並賜宴者醉仙/樓也繼以書成賜宴者南市樓也盖酒樓本十)
　　　(六其一北市樓建後被焚此實録止言增建五/樓也當日諸樓皆有官妓不獨輕淡粉梅梅妍)
　　　(栁翠為然故李公泰叔通集句詩於北市則云/極目亂紅妝於集賢則云妙舞向春風於清江)
　　　(則云時囀遏雲聲於鼓腹則云舞破日初斜於/石城則云翠袖拂塵埃於來賓則云烟花象外)
　　　(幽於鶴鳴則云白日移歌袖而孟同詩寫桃花/歌扇底扇底酒攜楊栁舞樓前又云龍虎關河)
　　　(環錦繡鳯皇樓閣麗烟花又云趙女酒翻歌扇/濕燕姫香襲舞裙紆追憶氶平都㑹之盛君臣)
　　　(相遇之隆亦/一叚佳話也)
　童　冀(四首/)
　　　冀字中州金華人洪武丙辰被徴修書後為湖
　　　州府學教授調北平坐罪卒有和陶集(姚廣孝/云中州)
　　　(才力老成問學淹貫二十年來奔走南北雖涉/厯世故樂天知命有合於靖節之志趣其和詩)
　　　(如繭抽泉決略不見其/艱窘矧有牽强者邪)
　　庚子歲五月中從都還阻風于規林
我昔少年日無事幸休居佩弦戒性緩每師董安于迨
兹桑榆景始悟失東隅屢將孱弱軀觸目風波塗嚴令
朔風急夜截髙郵湖豈不幸利涉為計良已疎古人誡
垂堂况我疾病餘前塗諒多險欲悔將焉如
　　水車行
零陵水車風作輪縁江夜響盤空雲輪盤團團徑三丈
水聲却在風輪上大江日夜東北流髙岸低坼開深溝
輪盤引水入溝去分送髙田種禾黍盤盤自轉不用人
年年祗用修車輪往年比屋搜軍伍全家載下西凉府
十家無有三家存水車卧地多作薪荒田無人復愁旱
極目黄茅接長坂年來兒長成丁夫旋開荒田納官租
官租不闕足家食家家復藉水田力一車之力食十家
十家不憚勤修車但願人長在家車在軸不憂禾黍秋
不熟
　　罱泥行
朝罱泥暮罱泥河水澆田河岸低吳中有田多鹵斥河
水髙於田數尺雨淋浪拍岸善崩嵗嵗罱泥增岸塍載
泥船小水易入船頭踏人船尾立吳兒使竹勝使篙竹
筐漉泥如濁醪此身便作淘河鳥河水終多泥漸少君
不聞越上之田髙於城連車引水千尺坑車聲軋軋夜
達明田間濁水無時盈吳田苦澇越苦旱越水常枯吳
水滿嗟乎世間至平惟水猶不平請君不用觀世情
　　贈丹崖隱者
吾聞零陵東有丹崖山青天削出青孱頑丹梯百丈不
可得仙人煉藥巢其間丹成仙去已千載至今草木餘
清寒我今弔古訪陳迹石磴側足難躋攀上有撑雲拄
日之喬松下有懸厓噴壑之驚湍幽林野鳥作人語陰
澗或有蛟龍蟠何人結屋倚蒼翠抱琴林下聼潺湲乃
是丹厓仙人老孫子少年早脱名利關祗今五十如處
子雙鬢鴉墨顔渥丹門前種秫釀春酒屋後藝菽供朝
餐留我石上煮清茗松花落地雲斑斑我家金華五十
里失身作客天南端徴書昨夜趣歸興葉舟徑下湘江
灘𢎞文館深難置足神武門髙宜掛冠山中草屋幸無
恙拂衣歸共浮雲間明年花開儻相憶把酒相望興長
歎
　趙撝謙(一首/)
　　　撝謙名謙一名古則餘姚人洪武初徴修正韻
　　　出為中都國子監典簿罷歸尋以薦召為瓊山
　　　教諭卒於官有考古餘事(黄太冲云先生詩有考/古餘事千篇未曽傳世)
　　　(詩話明祖正韻一書出自獨斷天子考文諸臣/敢不敬應撝謙於六書四聲最精焉肯盡棄其)
　　　(學而順帝之則其見黜也必因不苟附和而然/不在年少也旣歸築考古臺述聲音文字通書)
　　　(成賦詩云文字聲音歎久訛十年辛苦事研磨/誰云沈約知音甚未許揚雄識字多魚魯從今)
　　　(堪辨析鼎􁅓由昔費摩挲總憐朋舊微鍾子歸卧/雲山看薛蘿當知臺名考古心非正韻為今矣)
　　古風次倪安道韻
荒哉周穆王八駿窮萬里朝發崑崙巔夕飲瑶池水空
歌白雲謠千載汙人耳三復祈招詩感歎不能已
　
　
　
　
　
　
　
　
　
　
　
　
　
　
　明詩綜巻八
欽定四庫全書
　明詩綜巻九
　　　　　　　　　　翰林院檢討朱彞尊編
　　髙啓(一百三十八首/)
　　　啓字季迪長洲人洪武初召修元史授翰林院
　　　國史編修官擢戸部侍郎放還尋坐法死有鳳
　　　臺吹臺江館青丘南樓槎軒姑蘇雜詠等集自
　　　選為缶鳴集景泰中呉人徐庸彚為大全集(王/子)
　　　(充云季迪詩雋逸清麗如秋空飛隼盤旋百折/招之不下又如碧水芙蕖不假雕飾翛然塵外)
　　　(横謝𤣥懿云季迪之詩縁情隨事因物賦形縱/  百出開闔變化其體製雅醇則冠裳委蛇佩)
　　　(玉而長裾也其思致清逺則秋空素鶴迴翔欲/下而輕雲霽月之連娟也其文采縟麗如春花)
　　　(翹英蜀錦新濯其才氣俊逸如泰華秋隼之孤/鶱崐崙八駿追風躡電而馳也  呉原博云季)
　　　(迪雄不敢當子美髙不敢望晉魏然能變其格/調足以髣髴韓柳王岑  劉欽謨云季迪詩多)
　　　(激烈慷慨雄偉竒古浩乎如大川之決防也鏘/乎如洞庭之張樂也儵乎如幽壑之舞蛟也)
　　　(李賓之云國初稱髙陽張徐季迪才力聲調過/三人逺甚百餘年來亦未見卓然有以過之者)
　　　(季陳約之云洪武初沿襲元體頗存纖詞時則/  迪為之冠  徐子元云季迪岱峰雄秀瀚海)
　　　(渾涵海内詩宗豈惟呉下美楊用修云季迪一/變元風首開大雅  王元  云季迪如射鵰兒)
　　　(伉健急利往往命中又如燕姬靚妝巧笑便辟/  王敬美云季迪才情有餘使生𢎞正李何之)
　　　(間絶塵破的未知鹿死誰手楊張徐故是草昧/之雄勝國餘業不中與髙作僕  穆敬甫云髙)
　　　(詩竒拔爽朗可並唐之燕許特胡元瑞云國初/稱髙楊張徐季迪風華穎邁  過諸人同時若)
　　　(劉誠意之清新汪忠勤之開爽袁海叟之峭拔/皆自成一家足相羽翼劉崧貝瓊林鴻孫蕡抑)
　　　(其次也又云髙太史格調體裁不甚逾勝國而/才具瀾翻風骨穎利則逺過元人昭代初雅堪)
　　　(禘禰之顧𤣥言云髙侍郎始變元季之體首倡/明初  音發端沈鬱入趣幽逺得風人激刺微)
　　　(旨足以嗣響盛唐髙李時逺云季迪詩穠麗而/無粉澤清新而復  古優入盛唐  何无咎云)
　　　(季迪矩矱全唐獨運胸臆近體不無中晚纖弱/之調尚沿元季餘風  陳臥子云季迪詩如渥)
　　　(洼生駒神駿可愛特未合和鸞之度耳轅李舒/章云季迪如春池黃鳥游目可念  宋  文云)
　　　(季迪妙有才情翩翩矯逸明初詩人允宜首推/  繆天自云季迪詩自古樂府文選玉䑓金樓)
　　　(諸體下至李杜王孟髙岑錢郎劉白韋柳韓張/以及蘇黃范陸虞揭靡所不合此之謂大家誦)
　　　(青丘子歌其自/負亦不淺矣)
　　　(静志居詩話侍郎跌宕風華鳯觀虎視造邦巨/擘所不待言而何仲黙别推袁景文第一試合)
　　　(諸體觀之袁自非髙敵也世傳侍郎賈禍因題/宫女圖其詩云女奴扶醉踏蒼苔明月西園侍)
　　　(宴回小犬隔花空吠影夜深宫禁有誰來孝陵/猜忌情或有之然集中又有題畫犬詩云獨兒)
　　　(初長尾茸茸行響金鈴細草中莫向瑤階吠人/影羊車半夜出深宫此則不類明初掖庭事二)
　　　(詩或是刺庚申君而作/好事者因之傅㑹也)
　　行路難
君不見盤中鯉暫失風濤登俎几君不見枝上蜩纔出
糞壤凌雲霄推移變化詎可測勿謂明日同今朝出乗
髙車入大馬半是當年徒步者悠悠行路莫相欺為雌
為雄未可知
　　少年行
下直平明出禁門笑提博局伴王孫寶刀不敢將輸卻
明日沙場欲報恩
　　悲歌
征塗嶮巇人乏馬飢富老不如貧少美游不如惡歸浮
雲隨風零落四野仰天悲歌泣數行下(李時逺云/不數漢魏)
　　阿那瓌
牛羊草漫野大帳天山下十萬控弦兒聞箛齊上馬(呉/明)
(卿云/伉健)
　　野田行
白楊樹下誰家墳火燒野草碑無文路傍尚臥雙石馬
行人指是故將軍當時發卒開隂宅千里送𦵏城東陌
子孫今去野人來髙處牧羊低種麥平生意氣安在哉
棘叢暮雨棠棃開百年富貴何足恃雍門之琴良可哀
　　秋風引
嗟爾秋風胡為來哉奏商律兮瑟颯而悲哀叩喬柯而
隕葉埽廣路以清埃入班姬之永巷過襄王之髙臺瑶
琴自鳴羅幃齊開馬蕭蕭而嘶起鴻噭噭以翔迴使崩
雲駭浪震蕩於白日兮忽欲去而徘徊客有懷鄉失職
而對此者恨盈襟而難裁但欲變天地之揺落不知感
節序之摧頽秋風生歸去來(鍾廣漢云/善學太白)
　　秋江曲送顧使君
秋江月滿秋潮大江上行人待潮過别離休說渡江難
半日順風船穩坐楚江茫茫葭菼平使君來時雄雉鳴
子弟從軍隔江去幾家猶住夕陽城水田雖荒飯常足
芡米夜舂二十斛誰道繁華不及前戸無征稅官無獄
渡江渡江君莫留江北樂似江南秋
　　鑿渠謡
鑿渠深一十尋鑿渠廣八十丈鑿渠未苦莫嗟吁黄河
曾開千丈餘君不見賈尚書
　　城虎詞
候潮門開啼早鴉有虎忽入居人家母兒畏竄雞犬伏
排籬突戸誰能遮獰風動樹初哮吼驚起東營捉生手
怒拔長戈試一舂目光落地倀魂走南山藜藿深冥冥
白日横行誰敢攖何為離窟來城市牙爪雖全不能恃
君不見壯士遭急縛失路窮時亦如此
　　春江行
春江南北疑無岸緑草緑波連不斷一女紅妝出浣紗
恰如鏡裏見桃花裌衣猶冷過寒食雲度春隂半江黑
浦口風多潮正深輕舟搖蕩愁人心鷓鴣暮啼歸路逺
飛絮茫茫楚王苑
　　廢宅行
鳴珂坊裏將軍第列㦸齊收朱戸閉里媪逢人說舊時
有廬被奪廣園池今年沒入官為主散盡堂中義宅兒
廚煙久斷無粱肉羣鼠飢來入鄰屋官封未與别人居
日日閒苔雨添緑曲閣深沈接後房畫屛生色暗無光
尋常不敢偷窺處守卒時來拾墜璫春風多少奇花樹
又有豪家移得去
　　牧牛詞
爾牛角彎環我牛尾秃速共拈短笛與長鞭南隴東岡
去相逐日斜草逺牛行遲牛勞牛飢惟我知牛上唱歌
牛下坐夜歸還向牛邊臥長年牧牛百不憂但恐輸租
賣我牛
　　養蠶詞
東家西家罷來往晴日深忩風雨響二眠蠶起食葉多
陌頭桑樹空枝柯新婦守箔女執筐頭髮不梳一月忙
三姑祭後今年好滿簇如雲繭成早簷前繅車急作絲
又是夏稅相催時
　　憶逺曲
揚子津頭風色起郎帆一開三百里江橋水柵多酒壚
女兒解歌山鷓鴣武昌西上巴陵道聞郎處處經過好
櫻桃熟時郎不歸客中誰為縫春衣陌頭空問琵琶卜
欲歸不歸在郎足郎心重利輕風波在家日少行路多
妾今能使烏頭白不能使郎休作客
　　里巫行
里人有病不飲藥神君一來疫鬼卻走迎老巫夜降神
白羊赤鯉縱橫陳男女殷勤案前拜家貧無殽神勿怪
老巫擊鼓舞且歌紙錢索索隂風多巫言汝壽當止此
神念汝䖍賖汝死送神上馬巫出門家人登屋啼招魂
(陸冰修云如此章法入/之張王樂府幾不能辨)
　　主客行
主人楚歌客楚舞落日黃雲鴈聲苦笑拂腰間寶劒光
美人滿堂色如土大兒北海人中竒小兒能讀曹娥碑
相逢且莫歎貧賤但願有酒無别離君不見平原墓上
生秋草國士無窮道㫄老
　　新弦曲
舊弦解新弦張冰絲牽愁六尺長寛急頻從指邊聽金
鴈參差移不定新弦響髙調易促不如舊弦彈已熟憐
新厭舊妾恨深為君試奏白頭吟他日愁如舊弦棄泣
向羅裙帶頭繫
　　竹枝歌
楓林樹樹有猨啼若箇聽來不慘悽今夜郎舟宿何處
巴東不在定巴西
　　照田蠶詞
東村西村作除夕髙炬千竿照田赤老人笑祝小兒歌
願得宜蠶又宜麥明星影亂棲烏驚火光辟寒春己生
夜深然罷歸白屋共說豐年真可卜
　　擬古(二首/)
美人一相見遺我白玉環上有雙雕龍游戲在雲間持
此感深意佩結無時閒玉以比貞潔環以明不絶雲龍
永相從誰能使離别
黄鳥鳴春陽流芳滿西園攀條日已暮悵惋不能言禦
寒必重裘涉道須雙轅離居非君子何以解憂煩煩憂
日己積佳期日已失思君如蓬萊可望不可即區區儻
見察憔悴甘自畢
　　寓感(六首/)
美女生貧家光豔人未識遠聘入楚宫揚蛾欲傾國朝
游瓊臺上夕侍金輿側奉歡擬千齡秋風失顔色銜恩
歸永巷貞意徒寂黙髙髙天上星墮作水底石人事盡
如斯推移歎何極
志士徇功業貪夫詫輕肥亦有逃羣子矯矯與時違彼
此更共笑不知誰是非達人體自然出處兩忘機浮雲
游天表舒巻有餘輝
攬轡登太行遥望洛北州崤函正西峙黃河復東流百
城無遺堵雲煙莽相繆朝作冠蓋場暮為狐兔丘昔人
爭此地干戈迭相讎當其得意時連陌擁鳴騶百年奄
忽盡魂魄空來游曷見采芝叟冥棲無所求
裋褐乗蓽輅狐裘駕文車西門與北宫窮達一何殊彼
達矜己智此窮愧身愚東郭發至言兩惑各以袪厚薄
有定命巧拙果誰歟歸臥掩蓬室道存何所吁
頽陽在川上𤣥蟬夕鳴悲嫋嫋風起波翻翻葉辭枝曠
望天宇内泬寥此何時朱火已盈謝清商届其期覽鏡
忽自嗟緑鬢生素絲萬物有榮悴造化豈吾私
南山多浮雲北山有髙樹因風暫來依風回復飛去兄
弟滿四海幾人此相遇握手交百懽分襟滋千慮蹤跡
不可常無為嗟去住
　　始發南門晚行道中
嵗暮寒亦行征人有常期辭我家鄉樂適彼道路危酒
闌别賓親驅車出郊歧我馬力未痡已越山與陂回頭
望髙城落日雲樹滋遭亂既少安謀生復多飢塗逢往
來人孰不為此馳逺遊亦吾志去矣何勞悲
　　早過蕭山歴白鶴柯亭諸郵
客起何太早村荒絶雞鳴況時江雨晦不得見啓明凌
兢度髙關山空縣無城隔林聞人呼已有先我行側身
避徑滑聚足防厓傾衣寒復多風聒聒逺水聲千峰霧
中過不識狀與名嵐開見前郵始覺歴數程越禽啼楓
篁冷日傍午晴煙生沙墟寂葉落澗寺清登臨亦可恱
但恨時未平
　　聞長槍兵至出越城夜投龕山
列藩遏戎亂駐鉞實此州如何殺大將王師自相讎我
來亂始定城郭氣尚愁又聞有鄰兵倉卒豈敢留促還
出西門天寒絶行輈古戍暗雨雪旌旗暮悠悠野屋閉
不守澤田棄誰收居人且奔逃遊子安得休逶迤蒼山
去泱漭𤣥雲浮人虎爭夜行風榛嘯巖幽我徒戒相親
一失未易求飢食谷口栗寒燒澗中槱神迷路多迂再
宿達海陬雖嘗登頓勞幸免迫辱憂聖尼畏於匡嗟我
敢有尤但慙去越早不遂名山游
　　夜抵江上候船至曉始行
夜辭西陵館霜谷叫猨歇津卒未具舟天險不可越漁
商雜候渡寒立沙上月蒼煙隱遥汀益覺潮漲濶開橈
散驚鳬海色曙初發曨曨前山來稍稍後嶺沒中流聞
鼓角隔岸見城闕客路得奇觀臨風悶俱豁
　　登鳳凰山尋故宫遺跡
茲山勢將飛宫殿壓其上江潮正東來朝夕似奔嚮當
時結構意欲敵汴都壯我來百年後紫氣愁不王烏啼
壁門空落葉滿陰障風悲度遺樂樹古羅嚴仗行人悼
降王故老怨姦相蒼天何悠悠未得問興喪世運今復
衰凄涼一回望
　　宿湯氏江樓夜起觀潮
舟師夜驚呼隔浦亂燈集潮聲若萬騎怒奪海門入初
來聽猶逺忽過睇無及震揺髙山動噴灑明月溼霜風
助翻江蛟龍苦難蟄應知陰陽氣來往此呼吸登樓覺
神壯憑險方迥立何處望靈旗煙中去波急
　　過奉口戰場
路迴荒山開如出古塞門驚沙四邊起寒日慘欲昏上
有飢鳶聲下有枯蓬根白骨横馬前貴賤寧復論不知
將軍誰此地昔戰奔我欲問路人前行盡空村登髙望
廢壘鬼結愁雲屯當時十萬師覆沒能幾存應有獨老
翁來此哭子孫年來未休兵彊弱事幷吞功名竟誰成
殺人遍乾坤愧無拯亂術佇立空傷魂
　　舟次敢山阻風累日登近岸荒岡僧舍
髙岸鳴枯桑湖陰北風厲寒濤洶我前幾日不得濟孤
舟恐漂蕩石根暮牢繫憂來厭閒卧近寺聊獨詣雀飢
殘林空人倦危磴細年荒無居僧樹死石門閉神傷卻
欲返微霰灑征袂窮冬已崢嶸故國尚迢遞仰看浮雲
馳東路阻歸計長歎復何言吾生信多滯
　　過峽石
硤石頗奇壯長河出連山絶壁兩岸開行舟過其間髙
處誰解登隂藤裊難攀㫄垂雨痕古仰露天光慳不知
真宰意隨地設險艱一夫據蜀閣二世憑秦闗賴此非
要區爭奪得少閒徘徊佇望久日暮飛雲還
　　登海昌城樓望海
百川浩皆東元氣流不息混茫自太古於此見容德積
隂漲𤣥濤萬里失空色鴻鵠去不窮魚龍變莫測朝登
茲樓望動蕩豁胸臆始知滄溟大外絡九州域日出水
底宫煙生島中國寛疑浸天爛怒欲吹地窄常時烈風
興海若不受職長堤此宵潰頻勞負薪塞況今艱危際
民苦在墊溺有地不可居澒洞風塵黑安得擊水游圖
南附鵬翼
　　秋懷(四首/)
明月出逺林流輝鑒牀幃促促草下蟲催我索故衣起
歎秋夜長欲取鳴琴揮掩抑不成弄中心復乖違有懷
難自宣勿謂知音稀
涼風動幽幔髙堂夜空虛明燈無與語聊讀古人書古
人亦何人使我不得如棄巻輒還臥終宵自欷歔
朝遊荒岡陲暮行空潭側我非楚大夫何有憔悴色良
辰思逺馳周道廣且直我馬力不前回駕仰偃息踟躕
阻脩竹日夕睇西北苟安非予志所懼時未識
弭櫂望江涘日落青楓林驚波駛且廣蕩漾浮雲隂靡
靡皋蘭衰嗈嗈渚鴻吟顧此凜節謝憂來忽傷心宋子
悲已多潘生歎彌深自古有此愁誰云獨吾今
　　出郊抵東屯(三首/)
故鄉一區田自我先人遺賴此養吾懶不耕坐待炊霜
露被寒野屬當斂穫時年來徵薄入稅駕宿東陂今年
雖未豐亦足療我飢萬鍾知難稱保此復何辭
喌喌雞登場秋稼恨狼籍疎榆䕃門巷景暗燈火夕田
家雖作苦於世寡憂戚況當收穫景斗酒復可適所以
沮溺徒躬耕不辭劇
坐久體不適卷書出柴闗臨流偶西望正見秦餘山野
淨寒木疎川長暝禽還此中忽有得怡然散襟顔遂同
樵牧歸歌笑落日間
　　顧榮廟(有序/)
　　　晉侍中顧彦先有墓幷祠在長洲之東久而廢
　　　為淫祀縣令周君復之為賦是詩
軍司吳國秀神機夙超朗弱冠遊洛師已䝉南金賞崎
嶇諸王幕沈湎務遵養中罹廣陵艱計服匪誠枉風雲
一揮扇義旅臻同響事成恥言勲飄然理歸鞅晉社始
東遷羣賢悉收奬道謁真感㑹矯翼丹霄上德聞一代
稱跡泯千齡往時屯乏良佐英謨益堪想墳祠託荒郊
蕭條竝榛莽蕘童侵雨隧淫巫闖塵幌大夫過停轅式
瞻為含愴衣冠復故貌筵几陳新享寡劣忝鄉人因歌
表遐仰(李舒章云/似謝康樂)
　　答張山人憲
聽君辛苦詞感我艱難情百年自有為安用文章名雞
鳴海光動車馬塵滿城相逢無新舊言合意自傾奉觴
置君前長歌發哀聲時平苟未得飲此全其生
　　澄景閣夜宴
王孫喜留宴開閣望明河是夕月微暈涼風池上多棲
禽翻暗叢駭魚動圓波清景厭絲竹雅詠答髙歌尊酌
願勿間良宵易蹉跎預憂别在旦車馬層城阿
　　九日無酒步至西汀閒晀
髙天無游氛秋氣自激肅離居時節變霜降未授服蕭
條野田間晨步聊逺矚悠悠寒川駛靡靡晴巒矗菊叢
有清香木葉無故緑親朋去我逺登髙且連躅孤懷誰
知音惆悵臨水曲名酒不可尋歸來掩茅屋
　　贈談鬼谷數瞽師金松隱
我聞鬼谷子乃是古仙真避世青谿中不汙戰國塵著
書十三章當年授儀秦二子不善用竟皆殺其身瞽師
得異傳相去逾千春不為縱横說談數妙入神往年客
南都蓬門集朱輪下簾論𤣥理驚動金陵人歸來隱虞
山繞廬樹松筠誰言目無覩内照靈光新緬思大化根
生此下土民起滅千萬塗孰能究其因或愚騁結駟或
賢被懸鶉命也可奈何天道誰疎親世事昧守常毋使
徒紛綸
　　始遷西齋
乍懸南樓榻始布西齋筵西齋非吾廬幽淨亦可憐風
牖竹裊裊露庭菊鮮鮮圖史左右陳永日坐一氊婉孌
數童子哦誦當我前為爾竟寂寂低回欲窮年讀書將
何爲乃與始志愆進無適時材退乏負郭田我生非匏
𤓰謀食有道焉苟得隨羣趨顧此不稍賢飲餘解衣臥
毋嘲腹便便
　　題陳生畫
前村夕陽明後嶺秋嵐積葉落露山村潮來沒江石遥
遥射鴈子慘慘聽猨客何事下征帆西陵渡頭驛
　　青丘道中
霖雨江暴溢奔流絶津涯茫茫野田白何由見春華居
人久已亡流萍滿其家昔我過此土極目桑與麻故道
不可尋舟行但蒹葭嵗凶豈宜客四顧空長嗟
　　秋風
秋風屋外來落葉紛吾傍不出門幾日我樹如此黃但
覺成懶性焉知逝頽光朝餐止一盂夕臥惟一牀仲尼
欲行道轍跡環四方而我何為者不與世相忘
　　大水
吾鄉水為國自昔稱漏天今年尤苦霖冒此上下田老
農愁相告無有二十年東江入門流比屋如敗船夜臥
牀屢移晨炊釜常懸涼風吹蒲稗羣鵝鳴我前茫茫失
川塗出行竟回邅斯民欲昏墊天意豈不憐隂陽致乖
沴孰能究其然嵗饑尚勿憂黽勉當食鮮
　　毛公壇
欲觀漢壇符東上縹緲峰葛花墜寒露夕飲清心胸月
出太湖水鶴鳴空磵松真境久寂寥蒼苔悶靈蹤嘗聞
緑毛叟變化猶神龍世人豈得見偶許樵夫逢攀險力
易疲探𤣥志難從歸去白雲外空聞仙觀鐘
　　吳桓王墓
朝出南郭門髙墳鬱蒼蒼借問葬者誰乃是長沙王黃
腸豈不錮盜發取所藏金環出世間封樹無輝光緬想
衰炎際當塗逞姦強英雄失所據虎視誰敢當王初奮
穉孤英風凜飛霜談笑定江東賢豪歘來翔少假須臾
年足見霸道昌何爲困仇奴輕獵不自防天意豈佑魏
遽使斯人亡因觀感往事喟焉令人傷
　　虎丘次清逺道士詩韻
神仙不可羈乗螭躡雲漢豈將避嬴劉荒山事窮竄何
年東觀海一至此峰翫悠悠清詩傳窅窅遺跡漫我來
繼登臨長嘯幘初岸既秋煙蘿踈欲雨風竹亂夜深空
潭黑月吐石壁半龍驚汲僧來鳥喜游客散閣掩林下
夕鐘鳴巖中旦勝賞誰能窮今古付篇翰飛騰子何之
汩沒余可歎安得契真期超然豁靈贊
　　贈張主簿
離離平阜禾纂纂橫林棗客行愛樂土秋晚華亭道停
燭春紡遲鳴榜潭魚早借問何能然年來縣官好
　　龍門
龍門何崢嶸此地表奇蹟山分兩岸青天豁一罅白知
非禹功鑿想是鬼手劈長為風雨關開闔自朝夕深合
未吐雲對峙不崩石日光寒易傾苔色隂更積只宜過
此内便與人境隔始窺已幽深漸入尤險窄暗中把危
藤蜿蜒欲驚魄僧留看古刻敲火照絶壁晚聞松竹號
洶若波浪激不知神魚飛到此誰㸃額
　　天池
靈峰可度難昔聞枕中書天池在其巔每出青芙蕖湛
如玉女盆雲影含夕虚人靜時飲鹿水寒不生魚我來
屬始春石壁煙霞舒灩灩月出後泠泠雪消餘再汎知
神清一酌欣慮除何當逐流花遂造仙人居
　　劒池
干將欲飛出巖石裂蒼礦中間得深泉探測費脩綆一
穴海通源雙崖樹交影山中多居僧終嵗不飲井殺氣
凜猶在棲禽夜頻警月來照潭空雲起嘘壁冷蒼龍已
化去遺我清絶境聽轉轆轤聲時來試新茗
　　練瀆
吳越水為國行師利舟戰夫差開此河艅艎試新練十
萬凌潮兒材比佽飛健鼓櫂激風濤揚舲逐雷電當時
意氣盈謂已無勾踐鷗避去沙洲龍愁閉淵殿恃彊非
伯圖儵忽市朝變臺上失嬌姿泉間掩殘面至今西山
月恨浸秋一片猶有網魚人時時得沈箭
　　松江亭
泊舟登危亭江風墮輕幘空明入逺眺天水如不隔日
落震澤浦潮來松陵驛緜緜洲漵平莽莽葭菼積凭闌
不敢唾下有龍窟宅帆歸雲外秋鳥下煙中夕欲炊菰
米飯待月出海白喚起弄珠君閒吟第三笛
　　南峰寺
樵歸衆山昏天峰尚餘景欲投石門宿更度西南嶺逺
聞雲間鐘蘿逕入寺永懸燈照靜室一禮支公影鳥鳴
澗壑空泉響窗戶冷對此問山僧何如沃州境
　　楞伽寺
夕陽西下嶂返照東湖水來尋古寺遊楓葉秋幾里叩
門山猨驚維馬林鳥起鐘聲出煙去半落漁舟裏楞伽
義未曉塵累方自恥欲打塔銘碑從僧乞山紙
　　支遁菴
閒登待月嶺逺叩棲雲闗石室閉千載髙僧猶未還殘
燈黄葉下古座青苔間不見跏趺影鶴鳴空此山
　　弔幽獨君
君本何代人姓名復為誰何年棄人間長眠此山陲荆
榛鬱䝉蘢孤墳上無碑游魂久未化哽咽還能詩人沒
乃歸滅憂樂豈復知君何獨煩寃猶有親愛思一死衆
所同已矣焉足悲陳辭為相弔此理君當推
　　剡原九曲(二首/)
欲知溪流長百轉來越嶠舟行安能極嵐路入斜照清
景不足娛昔人豈辭詔石硯久難磨空林閉遺廟
入江水稍決霜降未可涉頻聞往來人出門即舟楫前
飛驚鷺逺下飲垂猱倢何處問興公風吹赤棠葉
　　早過南湖
湖黑月未出蒹葭露淒淒榜人識浦漵不畏荒煙迷殘
夢詎可續舟揺櫓聲齊開篷望天邊斗柄插水低津遥
未見樹村近纔聞雞自嗟逺遊人中宵走東西不如沙
頭鴈宛頸猶安棲
　　春日言懷
芳樹何靡靡鳴禽亦喈喈時物豈不好人事誠多乖憂
來臥閒房語笑孰與偕天道諒不昧薄願終當諧惟應
守貞靜有酒陶中懷
　　題畫鷹得嘯字
髙風動古壁竦立見蒼鷂軒然欲飛揚嗟此粉墨妙秋
筋束老骨天寒勢逾矯腦枯草中兔氣盡櫪上驃健鶻
雖百餘凡材豈同調乾坤正肅殺怒氣號萬竅大野開
平蕪悲臺落殘照荒城有妖狐夜作猛虎嘯為君試一
擊壯士慙勇剽安能飽拳肉側翅隨年少
　　哭王隅
車行一輪摧鳥奮一翼傷人生失輔友誰當共提將相
逢豈無人不獲如子良朝遊羣彦林夕棄萬鬼鄉春風
吹南原百草萋以長呼君不歸魂割我欲斷腸豈不悟
生滅情至諒難忘
　　送程校理遊江上
風亭裊離菅草緑江水暮送此南浦人孤帆雨中渡别
觴足自緩前驛花滿路春叢戀山鶯晚絮迷汀鷺我今
獨愁居芳月誰與度佇立望遥波相思積烟霧(李舒章/云娟秀)
　　至蓮村
昔愛茲里幽誓將構蓬廬孰云墮世網重到十載餘喪
亂喜獨完煙火靄舊墟柴門在深巷落日榆柳疎鄰翁
念契濶攜筐饋雙魚苦問客何事顔色與昔殊焉知涉
艱難多戚長少娛貧賤非所恥中情在閒居願翁勿相
誚終當遂吾初
　　移家江上别城東故居
人情戀故鄉誰樂逺為客我行豈得已實為喪亂迫淒
淒顧丘隴悄悄别親戚不去畏憂虞欲去念離隔雖有
妻子從我恨終不釋出門未忍發惆悵至日夕
　　我昔
我昔在家日有樂不自知及茲出門遊始復思往時貧
賤為客難寢食不獲宜異鄉寡儔侣童僕相擁持天性
本至慵強使賦載馳發言恐有忤蹈足慮近危人生貴
安逸壯遊亦奚為何當謝斯役歸守東岡陂
　　京師嘗吳秔
新秔粲如玉逺漕來中吳初嘗愛精鑿想出官田租我
本東皋民少年習耕鉏霜天萬穗熟恣啄從飢烏日暮
刈穫歸妻孥共懽呼茆屋夜舂急風雨江村孤晨炊滿
家香薦以出網鱸如今幸䝉恩遨遊在南都門前半區
田别來想已蕪長年盜寸廩補報一事無投匕忽歎息
飽食慙農夫
　　送周四孝廉後酒醒夜聞鴈聲
别時酒忽醒客去唯空舍風雪鴈聲來寒生石城夜遥
憶渡江船正泊楓林下
　　唐昭宗賜錢武肅王鐵劵歌
妖兒初下含元殿天子仍居少陽院諸藩從此擁連城
朝貢皆停事攻戰岐王一去梁王來長安宫闕生蒿萊
天目山前異人出金戈雙舉風煙開羅平惡鳥啼初起
犀弩三千射潮水歸來父老拜旌旗釃酒搥牛宴鄉里
擊裘駿馬驕春風錦袍玉帶真英雄詔書特賜誓終始
黄金鏤字旌殊功虎符龍節彤弓矢後嗣猶令赦三死
盡言恩寵冠當時天府丹書未逾此摩挲舊物四百年
古色滿面凝蒼煙天祐宰相署名在尋文再讀心茫然
古來保族須忠節受此幾人還覆滅王家勲業至今傳
不在區區一方鐵人生富貴知幾時泰山作礪徒相期
行人曾過表忠觀風雨斷蘚薶殘碑
　　送王太守遷雲間
男屠豬羊女釃酒共禱神祠留太守太守今年遷大州
除書已下誰能畱兩州相去無百里失君應愁得君喜
安得如君數十人一時盡福東南民
　　劉松年畫
樵青刺篙勝接槳船頭分流水聲響青山渺渺波漾漾
白鷗飛過時一兩載書百卷酒十壺日斜出游女兒湖
鄰舟買得巨口鱸醉拍銅斗歌嗚嗚此樂除卻江南無
　　送葉卿東還
聞君辭家今幾年布衣線斷芒鞵穿江湖夢迴燈火夜
聽雨毎憶山中田兵戈忽斷故鄉路雖有兩足歸無縁
上書願雪父兄恥畫地聚米籌山川居然無成困逆旅
白日但看孤雲眠時人不容禰生傲坐客豈信毛公賢
黄金已盡酒徒散壯士反為兒女憐飢吟倚壁氣未餒
有似病鶻棲荒煙卻欲南遊探禹穴僕夫整駕雞鳴前
波濤翻江畏飢鰐霧雨連海愁飛鳶相逢誰肯問憔悴
山水自為窮人姸乾坤無家去何止飄泊不異迴風船
區區願君自愛惜今古遇合無非天亂離貧賤何足歎
王孫亦在道路邊我今豈少四方志讀書坐破牀頭氊
恩讎兩無欲誰報送子空歌寶劒篇
　　煑石山房為金華山人賦
山人不飯秔稻香笑指白石為餱糧金華之石猶可食
原是舊牧初平羊荆榛拾歸夜深煑自言久服能輕舉
但令隨處有雲根不問青天旱無雨我生無力耕西疇
硯田欲枯抱飢憂便當從君學此術絶勝乞米監河侯
　　夜發錢清
錢清渡頭船夜開黃茆苦竹聞猨哀客官釃酒水神廟
風雨滿江潮正來蒸飯炊魚坐篷底不覺舟行兩山裏
櫂歌早過越王城東方未白啼鴉起
　　獨遊雲巖寺寄周砥
城西諸山非不竒我遊獨與茲山宜紅櫻春開山後寺
白水夏滿山前陂幽居況與山不逺鐘鼓每到空齋帷
雨餘煙中落日下曳杖往讀頭陀碑兩岸蒼蒼日色古
枇杷樹髙隂滿池殿燈欲昏上羣鼠塔鈴已靜蹲孤鴟
興來即遊興盡返迎送豈要山僧知困窮喪亂豈無感
正賴此境忘吾悲嗟君何為乃自苦破鞵短策塵中馳
挂帆能來亦未晚浦口三日南風吹
　　贈李外史
仙人飄飄若雲風來去儵忽誰能窮豈惟上界足官府
往往亦在塵埃中我欲尋真向五嶽亂後舊路迷榛蓬
天雞未鳴夜谷暗海鶴已去秋壇空丹崖碧澗瑶草歇
洞府一閟無由通陌頭驚逢李道士自說柱史為吾翁
傍人相傳解起死袖裏有丹如日紅我聞安期古策士
親見楚漢爭雌雄終然濁世不肯住渡海竟去先飛鴻
𤣥洲東望纔咫尺彩霞幻作金銀宫何當共赴食棗約
三花醉折春濛濛迴看城郭煙霧杳大笑下士真沙蟲
　　聽教坊舊妓郭芳卿弟子陳氏歌(時至正已/􁁲嵗作)
文皇在御昇平日上苑宸遊駕頻出仗中樂部五千人
能唱新聲誰第一燕國佳人號順時姿容歌舞總能奇
中官奉旨時宣喚立馬門前催畫睂建章宫裏長生殿
芍藥初開勅張宴龍笙奏罷鳳弦停共聽嬌喉一鶯囀
遏雲妙響發朱脣不讓開元許永新繡陛花驚飄豔雪
文梁風動委芳塵翰林才子山東李每進新詞䝉上喜
當筵按罷謝天恩捧賜纒頭蜀都綺晚出銀臺酒未消
侯家主第強相邀寶釵珠袖尊前賞占斷春風夜復朝
回頭樂事浮雲改瘞玉薶香今幾載世間遺譜竟誰傳
弟子猶憐一人在曽記霓裳學得成朝元隊裏藝初呈
九天聲落干人聽丹鳳樓前月正明狹斜貴客迴車馬
不信芳名在師下風塵一且禁城荒誰是花前聽歌者
從此飄零出教坊逺辭京國客殊方閉門春盡無人問
白髮青裙不理妝相逢為把雙蛾蹙水調梁州歌續續
江南年少未曽聞原是當時供奉曲朝使今年海上歸
繁華休說亂來非棃園散盡宫槐落天子愁多内宴稀
始知懽樂生憂患恨殺韓休老無諫傷心不見昔人歌
汾水秋風有飛鴈此日西園把一卮感時懷舊盡成悲
含情欲為秋孃賦愧我才非杜牧之
　　方隱君山園
吳興城南山水勝竹樹參差萬家映幽深誰似隱君園
車馬不來雞犬靜兩溪迴通柳港曲一峰立對柴門正
東西别墅憐更好孤櫂往來隨晚興總令種菜不種桃
新製長鑱木為柄家童頗解候天時鄰叟還能論地性
交交林路翳復開活活野泉流不定清晨聞鳥欣獨往
濃緑潑晴畦色淨老葉垂根孤蚓號殘英綴梗羣蠭競
乍縈新蔓喜籬長欲迸晚芽嫌土硬此時采擷自足飽
肯為食肝煩縣令古來名園悉可數金谷辟疆誇獨盛
鑿石圓開弄月池買花深作行春徑愛妾宵陪秉燭宴
狎朋晝接流觴詠長年懽樂豈知極回首芳菲屬他姓
只今誰解問遺蹤斷甓摧垣無一剰乃知厚業要德守
那得衰榮但言命君能勤儉遺子孫應有佳名書郡乘
　　憶昨行寄吳中諸故人
憶昨接交豪俠客意氣相傾無促戚十年離亂如不知
日費黄金出游劇狐裘䝉茸欺北風霹靂應手鳴雕弓
桓王墓下沙草白髣髴地似遼城東馬行雪中四蹄熱
流影欲追飛隼滅歸來笑學曹景宗新擊黄獐飲其血
皋橋泰孃雙翠蛾喚來尊前為我歌白日欲沒奈愁何
迴潭水緑春始波此中夜游樂更多月出東山白雲裏
照見船中笛聲起驚鷗飛過片片輕有似梅花落江水
天峰最髙明日登手接飛鳥攀危藤龍門路黑不可上
松風吹滅巖中燈衆客欲歸我不能更度前嶺縁崚嶒
遠攜茗器下相候喜有白首楞伽僧館娃離宫已為寺
香徑無人欲愁思醉題髙壁墨如鴉一半攲斜不成字
夫差城南天下稀狂遊累日忘卻歸座中爭起勸我酒
但道飲此無相違自從飄零各江海故舊如今幾人在
荒煙落日野烏啼寂寞青山顔亦改須知少年樂事偏
當飲豈得言無錢(陳臥子云跌宕淋漓/李舒章云神似太白)
　　洞庭山
朝登西巖望太湖青天在水飛雲孤洞庭縹緲兩峰出
正似碧海浮方壺嘗聞此山古靈壤蛇虎絶跡懽樵夫
濤聲半夜恐魂夢石氣五月寒肌膚居人髣髴武陵客
戶種橘柚收為租髙風欲起沙鳥避明月未出霜猨呼
中有林屋仙所都銀房石室開金鋪羅浮峨嵋互通達
别有路往非人塗靈威丈人亦仙子深入探得函中符
𤣥衣使者不暇惜欲使出拯蒼生蘇後來好事多繼往
石壁篆刻猶堪摹千年玉鼠化蝙蝠下撲炬火如飛烏
𤣥關拒閉誰復到似怪衣上腥塵汚勿言神仙事怳惚
靈蹟具在良非誣我生擾擾胡為乎坐見白髮生頭顱
久欲尋真未能去局束世故縁妻孥何當臨湖借漁艇
拍浪徑渡先雙鳬獨攀幽險不用扶身佩五嶽真形圖
夜登天臺埽落葉自取薪水供丹爐此身願作仙家奴
不知仙人肯許無
　　答余新鄭
前年吳門初解兵君别故國當西行有司臨門暮驅發
道路風雨啼孩嬰倉皇不敢送出郭執手暫立懷憂驚
我時雖幸脫鋒鏑亂後生事無堪營移家江上託他主
閒園借得親鉏耕春朝起沐日照屋野卉雜發鳴鸝鶊
思君萬里不可見對此涕淚如盆傾有壺當軒忍自酌
有句在卷邀誰評走投北郭問消息一客為我言分明
君初隨例詣闕下有㫖謫徙鍾離城齎無囊金從無僕
棄家獨去何惸惸長淮黏天趣前渡牙眼怖客浮鼉鯨
到州鞠躬謁太守脫去官籍儕編氓城荒無屋寓來客
旋乞廢地誅蓬荆異鄉何人恤同患喜有楊子兼徐卿
日髙破竈煙未起閉戶不絶哦詩聲去年聖恩念逐客
特賜拂拭加朝纓勅君赴汴聽銓擢路算舊驛猶千程
沙河無雨夏雲熱茆葦夾岸多蚊蟁舟中感癘得下瀉
刃攪腸腹聞咿嚶荒塗無藥相救療伏枕兩旬幾殞生
終藉神明佑吉士疾勢漸脫身強輕一官署作新鄭簿
捧檄已去詢田更我雖歴歴聽客語虚實未察憂難平
初春天子下明詔欲纂前史羅儒英菲才亦辱使者召
辭謝不得來南京日斜出局訪君舍草滿陋巷春泥晴
入門小女識父友延拜學訴艱難情且云父意念家逺
新遣兩卒來相迎須臾出君寄我札上有秀句如瑰瓊
自陳前事頗一一與客舊說無虧盈讀終呼卒問彼土
卒言幾年經戰爭河山蕭條縣雖小民少姦詐多淳誠
春秋古稱鄶子國溱洧水活魴魚赬雌兔咻咻草間走
雄雉角角桑顛鳴谷深稀逢種田者時有射戶棲山棚
霜天赤棗收幾斛剥食可當江南秔官來撫民務無事
鞭挂壁上無敲搒寒廳吏散獨坐嘯逺對嵩少當檐楹
聞之離抱頓舒豁如汲清露醒朝酲便因卒還寄君語
此邑小鮮聊試烹幸逢昌朝勿自棄願更努力修嘉名
吾皇親手擁髙篲灑埽六合氛塵清海中篚筐已入貢
隴外戶版初來呈大開明堂議禮樂學士濟濟登蓬瀛
太廟冬烝薦朱瑟千畞春耤垂青紘用材不肯略疎賤
銖寸盡上天官衡況君磊落抱奇器不異一鶚秋空横
豈容久屈簿領下天道始塞終當亨文章期君歸黼黻
借問報政何時成
　　京師苦寒
北風忽發浮雲昏積隂慘慘愁乾坤龍蛇蟄泥獸入穴
怪石凍裂生皴痕臨滄觀下飛雪滿横江渡口驚濤奔
空山萬木盡立死未覺陽氣回深根茆檐老父坐無褐
舉首但望開朝暾苦寒如此豈宜客嗟我嵗晚飄羇魂
尋常在舍信可樂牀頭每有松醪存山中炭賤地爐煖
兒女環坐忘卑尊鳥飛亦斷況來友十日不敢開衡門
朅來京師每晨出強逐車馬朝天閽歸時顔色黯如土
破屋暝作飢鳶蹲陌頭酒價雖苦貴一斗三百誰能論
急呼取醉徑髙臥布被絮薄終難温卻思健兒戍西北
千里積雪連崑崙河冰踏碎馬蹄熱夜斫堅壘收羌渾
書生只解弄口頰無力可報朝廷恩不如早上乞身疏
一蓑歸釣江南村
　　張中丞廟
延秋門上烏啼霜羯兒曉登天子牀江頭老臣淚暗滴
萬乗西去闗山長公卿相率作降虜草間拜泣如羣羊
當時不識顔平原豈復知有張睢陽孤城落日百戰後
瘦馬食尾人裹瘡男兒竟為忠義死碧血滿地嗟誰藏
賀蘭不斬上方劒英雄有恨何時忘千年海上見祠廟
古苔叢木秋風荒摩挲畫壁塵網裏勇氣奕奕虬髥張
巫歌大招客酹酒忠魂或能來故鄉
　　青丘子歌
青丘子臞而清本是五雲閣下之仙卿何年降謫在世
間向人不道姓與名躡屩厭逺遊荷鉏懶躬耕有劒任
羞澀有書任縱横不肯折腰為五斗米不肯掉舌下七
十城但好覓詩句自吟自酬賡田間曳杖復帶索㫄人
不識笑且輕謂是魯迂儒楚狂生青丘子聞之不介意
吟聲出吻咿咿不絶鳴朝吟忘其飢暮吟散不平當其
苦吟時兀兀如被酲頭髮不解櫛家事不及營兒啼不
知憐客至不果迎不憂回也空不慕猗氏盈不慚被寛
褐不羨垂華纓不問龍虎苦戰鬭不管烏兔忙奔傾向
水際獨坐林中獨行斲元氣搜元精造化萬物難隱情
冥茫八極遊心兵坐令無象作有聲微如破懸蝨壯若
屠長鯨清同汲沆瀣險比排崢嶸靄靄晴雲披軋軋凍
草萌髙攀天根探月窟犀照牛渚萬怪呈妙意俄同鬼
神會佳景每與江山爭星虹助光氣煙露滋華英聽音
諧韶樂咀味得太羮世間無物為我娛自出金石相轟
鏗江邊茆屋風雨晴閉門睡足詩初成叩壺自髙歌不
顧俗耳驚欲呼君山老父攜諸仙所弄之長笛和我此
歌吹月明但愁歘忽波浪起鳥獸駭叫山揺崩天帝聞
之怒下遣白鶴迎不容在世作狡獪復結飛佩還瑶京
(周青士云磊落/嶔崟極其生動)
　　登陽山絶頂
我登此山巔不知此山髙但覺羣山總在下坐撫其頂
同兒曹又見太湖動我前洶涌三十萬頃煙波濤長風
吹人度層嶂不用仙翁赤城杖峰迴秋礙海鶻飛日出
夜聽天雞唱中有一泉長不枯乃是蜿蜒神物之所都
老藤陰森洞府黑樹上不敢畱棲烏常年禱雨車來此
投金符靈旗風轉白日晦馬鬛一滴霑三吳巖巒蒼蒼
境多異樵子尋常不曽至探幽歴險未得歸忽聽鐘來
澗西寺此時望青冥脫略塵世情白雲冉冉足下起如
欲載我昇天行古來名賢總何有只有此山長不朽欲
呼明月海上來照把長生一瓢酒浮丘醉枕肱洪崖笑
開口秋風吹落浩歌聲地上行人盡回首
　　吳中逢王才隨朝京使赴燕南歸
江南草長蝴蝶飛白馬新自燕山歸燕山歸不堪說易
水寒風薊門雪朝邸空隨使者車禁閽不受書生謁一
杯勸君歌莫哀歸時應過黄金臺不見荒基秋來土花
紫伯圖已歇昭王死千載無人延國士
　　戎王追彘圖
前騎脫兔奔後騎驚鴻急火燒秋草獵場空一彘窮追
勢難及大小當戸左右賢衆中得雋知誰先君不見天
策將真天子馳一馬殪四豕
　　南園
君不見平樂館古城何處寒雲滿君不見奉誠園荒臺
無蹤秋草繁白日沈山水歸海寒暑頻催陵谷改皇天
大運有推移富貴於人豈常在請看當年廣陵王雙旌
六纛何輝光幸逢中國久多故一家割據誇雄強園中
懽遊恐遲暮美人能歌客能賦車馬春風日日來楊花
吹滿城南路疉石為山引泉為池辟疆舊園何足奇經
營三十年欲令子孫永保之不知回首今幾時繁華掃
地無復遺門掩愁鴟嘯風雨種菜老翁來作主空餘怪
石臥池邊欲問興亡不能語春已去人不來一樹兩樹
桃花開射堂踘圃俱青苔何須雍門琴但令對此便可
哀人生不飲何為哉人生不飲何為哉
　　夜聞謝太史誦李杜詩
前歌蜀道難後歌偪窄行商聲激烈出破屋林鳥夜起
鄰人驚我愁寂寞正欲眠聽此起坐心茫然髙歌隔舍
與相和雙淚並落青燈前李供奉杜拾遺當時流落俱
堪悲嚴公欲殺力士怒白首江海長憂飢二子髙才且
如此君今與我將何為
　　贈金華隱者
我聞名山洞府三十六一一靈蹤紀真籙金華秀出向
東南逺勝陽明與句曲樓臺縹緲開煙霞天帝賜與神
仙家靈源有路不可入但見幾片流出雲中花子房之
師赤松子三千年前亦居此飛行恍惚誰解尋漫說至
今猶不死松花酒熟何處遊瑶草自緑春巖幽羣羊臥
地散如石老鹿耕田馴似牛聞有隱君子乃是學仙者
自從入山中不曾到山下世人莫知其姓名以山呼之
不敢輕樵夫忽見苦未識只疑便是黄初平嗟我胡為
在塵網逺望髙峰若天壤茯苓夜煑儻許餐鐵杖來敲
石門響
　　題黄大癡天池石壁圖
黃大癡滑稽玩世人不知疑似阿母㫄再謫偷桃兒平
生好飲復好畫醉後灑墨秋淋漓嘗為弟子李少翁貌
得華山絶頂之天池乃知别有縮地術坐移勝景來書
帷身騎黃鵠去來逺縞素飄落流塵緇潁川公子欣得
之手持示我請賦詩我聞此中可度難玉枕祕記傳自
青牛師池生碧蓮花千葉光陸離服食可騰化遊空駕
雲螭奈何靈蹟久閟藏荒竹滿野啼猩貍尋真羽客不
肯一相顧卻借釋子營茅茨我昔來遊早春時雪殘衆
壑銷寒姿磴滑不敢騎馬上青鞵自策桃笻枝上有煙
蘿披拂之翠壁下有沙石蕩漾之清漪晴天倒影落明
鏡正似玉女曉沐髙鬟垂飲猨忽下藤裊裊浴鶴乍立
風澌澌匡廬有池我未到未省與此誰當奇掃石坐其
涯沿洄引流卮醉來自照影俯笑知為誰落梅撲香滿
接䍦暮出東澗鐘鳴遲歸來城郭中復受塵土欺十年
勝賞難再得恍若清夢一斷無由追朝來觀此圖惻愴
使我悲當時同遊已少在我今未老形先疲人生擾擾
嗟何為不達但為髙人嗤漢南已老司馬樹峴首已仆
羊公碑唯應學道悟真訣不與陵谷同遷移仙巖洞府
孰最好東有地肺西峨嵋髙厓鐵鎖不可攀援以逕上
仰望白雲樓觀空峩巍此山易上何乃遺便與猨鶴秋
相期欲借太乙舟夜臥浩蕩隨風吹洞簫呼起千古月
照我白髮涼絲絲傾玉醪薦瑶芝招君來遊慎勿辭無
為漫對圖畫日夕遥相思
　　媯蜼子歌(為友王常宗/作蓋其號也)
媯蜼子乃是軒轅之裔虞鰥之孫混沌既死一萬年獨
抱太樸存竊伏在草野冥心究皇墳早逢三光五嶽之
氣乍分裂天狼下地䑛血流渾渾鹿走秦中原蛇鬬鄭
國門俎豆棄草莽干戈歘崩奔媯蜼子便欲東游渡弱
水沐髮滄海朝陽盆又欲西行泝河漢踰崑崙山橫川
阻兩地俱不可以往兮歸來掩戶臥旦昏蒔黍一區注
醪一樽妻給井臼兒牧雞豚不詰曲以媚俗不偃蹇而
凌尊作為古文詞言髙氣醇温手提數寸管欲發義理
根上探孔孟心下弔屈賈魂其質耀金石其芳吐蘭蓀
叩虚答有響斲險成無痕陸珍雜水怪變狀弗可論幾
年兀兀不肯出坐待真主應運九五開乾坤鶴書自天
來幽隱初見拔使者逺造廬雞鳴起膏轄與纂金匱編
尚書為給劄姦魂泣幽冢下恐遭誅殺書成一代進紫
宸鸞旗羽衛夾陛陳閤門導謁稱小臣麻衣不脫拜聖
人捧函近前殿龍顔喜回春勅賚内帑之金與綺段其
文織作銀麒麟䝉恩乞還家以奉白髮親戴古弁垂長
紳自號山澤之臞民媯蜼子幸際明良時無為寂黙坐
老東海湄青丘有客鈍且癡與汝欲結同襟期左鼓清
瑟右吹篪作歌共祝天子壽五風十雨萬國赤子同熙
熙
　　登金陵雨花臺望大江
大江來從萬山中山勢盡與江流東鍾山如龍獨西上
欲破巨浪乗長風江山相雄不相讓形勝爭誇天下壯
秦皇空此瘞黄金佳氣蔥蔥至今王我懷鬱塞何由開
酒酣走上城南臺坐覺蒼茫萬古意逺自荒煙落日之
中來石頭城下濤聲怒武騎千羣誰敢渡黄旗入洛竟
何祥鐵鎖横江未為固前三國後六朝草生宫闕何蕭
蕭英雄來時務割據幾度戰血流寒潮我今幸逢聖人
起南國禍亂初平事休息從今四海永為家不用長江
限南北
　　白下送錢判官岳
白門有垂楊復有春酒香此地逢君誰乃是錢少陽相
逢既沽白門酒相送還攀白門柳不向公車更上書卻
趨官署初垂綬日落淮水頭送君去悠悠梁王苑裏花
飛盡明日相思過汴州
　　題滕用衡所藏山水圖
滕君興在煙霞間逺遊十年今始還畫圖示我有層嶂
竟似何處之名山君言我初適東越酒船横渡鏡湖月
醉詠謫仙天姥吟海光欲曙清猨歇瑶草春已生便入
金華行道逢牧羊兒疑是黃初平從此西遊楚江水大
帆如雲挂空裏柁樓釃酒喚長風一日看山一千里不
聞東林鐘但見香爐峰波迷洞庭濶樹隔瀟湘重白沙
翠壁經過好就中幾度曽幽討麻姑壇上掃落花堯女
祠前薦芳藻晚客湖南逢鴈回登臨長上楚王臺天從
朱鳥峰頭轉江自黃牛峽外來蒐奇歴險今應倦黙坐
舊遊空數遍時向明窗看此圖好山一一皆重見我聞
君言自歎嗟身如處女愁離家閉門讀書無半車髀肉
漸生空鬢華牀前塵土蔽雙屐何不踏之踐苔石幸逢
盛世道路平五嶽尋真皆可適便當往抱緑綺彈松風
行盡萬壑千巖中仙書探得金匱空歸來誇君重相逢
握手一笑吳門東
　　過胡博士郊居(胡善/筮)
頭白蘭陵客幽居共一村老來吟力退貧去告身存夕
吹鳴棃葉秋泉注稻根時因來問筮獨叩樹間門
　　送張司勲赴寶慶同知
乍出司勲幕還乗别駕車按圗猶漢地輸布盡蠻家山
熱蛇懸樹江晴鶴浴沙郡樓回首處北斗近京華
　　贈鄰友
同居一塢中只隔水西東林近書燈露溪迴酒舫通放
鳬長合隊移竹每分叢只恐君徵起難期作兩翁
　　江上寄王校書行
寥落舊懽違江邊獨掩扉鄰家聞暮笛客舍試春衣宿
鳥歸山亂行人渡水稀相思比花絮斜日繞城飛
　　送謝恭
涼風起江海萬樹盡秋聲揺落豈堪别躊躇空復情帆
過京口渡砧響石頭城為客歸宜早髙堂白髮生
　　晚登南岡望都邑宫闕
落日登髙望帝畿龍蟠山下見龍飛雲霄雙闕開黄道
煙樹三宫接翠微沙苑馬閒秋獵罷天街車鬭晚朝歸
明朝欲獻昇平頌還逐仙班入瑣闈
　　送沈左司從汪參政分省陜西(汪由御史/中丞出)
重臣分陜去臺端賓從威儀盡漢官四塞河山歸版籍
百年父老見衣冠函關月落聽雞度華岳雲開立馬看
知爾西行定回首如今江左是長安
　　清明呈館中諸公
新煙著柳禁垣斜杏酪分香俗共誇白下有山皆繞郭
清明無客不思家卞侯墓上迷芳草盧女門前映落花
喜得故人同待詔擬沽春酒醉京華
　　春來
客愁擬向春來減春到愁翻倍舊時走馬已無年少樂
聽鶯空有故園思日光皛皛濃熏草風力颺颺緩墮絲
霹靂溝南酒家路共誰來往問花枝
　　謁甫里祠
衣冠寂寞半塵絲想見江湖獨臥時遁跡虛煩明主詔
感懷猶賦散人詩釣船魚去雲迷浦鬬鴨闌空草滿池
芳藻一杯誰為奠鼓聲只到水神祠
　　遷城南新居
辛苦中年未有廬東西長寄一囊書未能避俗還依俗
堪信移居更索居葉滿鄰園煙羃羃竹連僧舍雨疎疎
何須許伯長安第此屋翛然已有餘
　　逢倪徵士
數千里外久相違十八灘頭偶獨歸自說病來辭幕府
只因愁絶念庭闈吳歌重把還鄉酒蠻布猶穿過嶺衣
話盡三年遊歴事滿庭風雨送斜暉
　　西塢
空山啄木聲敲鏗花落水流縱復横松風吹壁鶴翎墮
梅雨過溪魚子生尚有人家機杼逺更無塵土衣裳輕
斜陽已沒月未出樵子歸時吾獨行
　　送錢塘守
繁華莫歎異昇平到郡初煩露冕行幕下吏書催署字
湖中妓舫歇歌聲潮來兩渡皆侵岸日落諸山半入城
休沐南屛煩一到松間尋我舊題名
　　寄海昌李使君
海上波濤夜不驚使君雖老尚能兵荒煙白鹵家家竈
落日黄岡處處營人雜島夷爭小市潮隨山雨入孤城
明朝硤石山頭路我欲停車聽頌聲
　　次韻金文學送弟往海上
小陸賢如大陸賢亂離為客最堪憐横金海上知虚席
打鼓津頭看發船麥氣曉晴田雉鬬蘹香春暖野鵝眠
明朝夢斷生芳草風雨孤舟過練川
　　西寺晚歸
逺寺别僧歸隨鐘出煙嶺犬吠竹林間斜陽見人影
　　陶祕書廣陵送别圖
暮雨潮生𤓰步春山樹繞蕪城惆悵離舟欲發江南煙
寺鐘聲
　　聞舊教坊人歌
渭城歌罷獨凄然不及新聲世共憐今日岐王賓客盡
江南誰識李龜年
　　秋柳
欲挽長條已不堪都門無復舊毿毿此時愁殺桓司馬
暮雨秋風滿漢南
　　秋夜同周著作宿婁浦
小廨寒依竹浦雲酒闌相對說離羣一聲新鴈誰先聽
今夜江南我共君
　　春思
愁兼楊柳一絲絲客舍江南暮雨時自入春來才思減
杏花開過不題詩
　　入郭過南湖望報恩浮圖
雨過春陂柳浪香布帆歸緩怕斜陽漁人為指江城近
一塔船頭看漸長
　　山中春曉聽鳥聲
子規啼罷百舌鳴東窗臥聽無數聲山空人靜響更切
月落杏花天未明
　　逢吳秀才復送歸江上
江上停舟問客蹤亂前相别亂餘逢暫時握手還分手
暮雨南陵水寺鐘
　　吳宫
芙蓉水殿屧廊東白苧秋來不耐風教得君王長夜醉
月明歌舞在舟中
　　　(詩話季迪楚宫詞云細腰無限空相妒不覺瑶/姬夢裏逢秦宫詞云掖庭無用恩難報願上蓬)
　　　(萊采藥船魏宫詞云至尊莫信陳王賦那得人/間有洛神思非不深第傷於巧不若吳宫之近)
　　　(雅/也)
　　雨中登天界西閣
青山樓閣楚江東自在蒼茫晚色中故國自遥難望見
不關春樹雨溟濛
　　送葛省郎東歸
金陵女兒踏春陽金陵客子正思鄉一杯況復送君去
目斷飛花江水長
　　宿蟾公房
一禽不鳴深樹煙明月下照髙僧禪獨開西閣詠清夜
秋河欲墮山蒼然
　　雨中過山
春雲晻靄澗奔渾風雨行人過一村不似山家深竹裏
乳鳩啼午未開門
　　吳王井
曽聞鑑影照宫娃玉手牽絲帶露華今日空山僧自汲
一缾寒供佛前花
　　消夏灣
涼生白苧水浮空湖上曽開避暑宫清簟疎簾人去後
漁舟占盡柳隂風
　
　
　
　
　
　
　
　
　
　
　
　
　明詩綜卷九
欽定四庫全書
　明詩綜巻十
　　　　　　　　　　翰林院檢討朱彞尊編
　楊　基(四十九首/)
　　　基字孟載其先蜀人居於吳為饒介客吳平安
　　　置臨濠復徙河南旣而放歸起知滎陽縣謫鍾
　　　離用薦為江西行省幕官坐罪落職居句曲山
　　　中久之起奉使湖南廣右召還授兵部員外郎
　　　出為山西按察副使進按察使尋被讒奪職供
　　　役卒於工所有睂菴集(徐子元云孟載天機雲/錦自然美麗獨時出纖)
　　　(巧不及髙之沖雅之王元美云孟載如西湖栁/枝綽約近人情至  語風雅埽地  江東之云)
　　　(睂菴詩穠麗纖蔚大有唐人風味劉顧𤣥言云/亷訪才長逸蕩興多雋永方之錢  雖未迨元)
　　　(白斯有餘莊陳卧子云孟載如吳中少年輕俊/可愛所乏  雅  李舒章云孟載如玉袖臨春)
　　　(翩翩自喜舊王介人云孟載詞勝於詩其詠春/草云六朝  恨斜陽裏南浦新愁細雨中亦不)
　　　(失為佳句也故靜志居詩話吳中四傑孟載猶未/洗元人之習  鐵厓亟稱之王元美卮言謂孟)
　　　(載七律尚短栁如新折後已殘梅似半開時類/浣溪沙詞中語予謂不特此也如芳草漸于歌)
　　　(館宻落花偏向舞筵多細栁已黄千萬縷小桃/初白兩三花布榖雨晴宜種藥葡萄水暖欲生)
　　　(芹雨頡風頑枝外蜨柳遮花映樹頭鶯花有厎/忙衝蜨過鳥能多慧學鶯啼且自細聴鶯宛宛)
　　　(莫教深惜燕息悤春色自來皆夢裏人生何必/在尊前燕子緑蕪三月雨杏花春水一羣鵝江)
　　　(柳淨無餘葉在渚蓮池有一花開花裏小樓雙/燕入柳邊深巷一鶯啼江浦荷花雙鷺雨驛亭)
　　　(楊栁一蟬風山頂雪惟朝北在水邉春已自東/來一路詩從愁裏得二分春向客中過春水染)
　　　(衣鸚鵡緑江花落酒杜鵑紅髙樹緑隂千嶂濕/野棠疎雨一籬香立近晩風迷蛺蝶坐臨秋水)
　　　(映芙蓉羅幕有香鶯夢暖綺窗無月鴈聲寒睂/暈淺顰横曉緑臉消殘纈膩春紅小雨送花青)
　　　(見萼輕雷催笋碧抽尖蠶屋柘煙朝焙繭鵲爐/沉火□熏茶試填入浣溪沙皆絶妙好辭也然)
　　　(其五言古詩足與季廸方駕集亦張企翺所編/吾郷項氏天籟閣藏有孟載手録睂菴集六巻)
　　　(中闕七言絶句以/勘張本亦無大異)
　　感懐(六首/)
蝮蛇冬未蟄靡草寒更生陽光泄為電地雷忽有聲上
天號令乖致此災異幷不然多殺傷兵氣之所成漢庭
免三公毋乃非政刑願言調玉燭仰見三階平
一女不得織三人欲無衣一夫不暇耕八口皆啼饑饑
寒迫于身誰能不為非西伯善養老仁人為已歸霜寒
草木落禽鳥相背飛民心亦何求在於得所依此理勿
暫失君子慎其微
鵲巢知避嵗終為鳩所居巧者勞不足拙者安有餘溪
翁夜結網山人朝煮魚隆準入闗中不讀半巻書當時
微張韓乃與勝廣俱大拙乃至巧巧者復何如
驊騮日千里亦在御者功向無造父能乃與凡馬同韓
彭覂駕材驅策遇沛公増本渥洼兒意不與項通豈獨
知馬難所貴御馬工駕御苟失宜鮮不敗乃翁蕭蕭帳
下騅千駟何足雄
鞲鷹斂六翮棲息如鷦鷯秋風颯然至聳目思凌霄英
雄在承平白首為漁樵匪無搏擊能不與狐兔遭長星
亘東南壯士試寳刀落落丈夫志悠悠兒女曹
東鄰夜從軍西鄰曉上官一為死别愁一為知已懽懽
者承新恩拂拭頭上冠愁者囑妻孥結束跨下鞍悲懽
何不同一危復一安黄塵障東華平地生波瀾朝榮夕
賜死轉盼異暑寒寄語承恩人莫歎從軍難
　　送謝雪坡防禦出郭團練
朝催築城夫暮㸃團結兵民民皆動揺一日十數驚所
賴官長賢撫勞得衆情防禦出郊來父老拜且迎垂髫
及戴白羅列車下聽官家百萬師自足與寇爭汝自守
汝鄉汝自保汝生閒暇茍不虞倉卒恐見傾我當徼汝
勞薄爾賦稅征父老共感激闐然動歡聲旌旗洎甲矛
五色稍鮮明豈惟備抄掠大敵固可嬰問君何能然子
弟衛父兄平川雨初收馬嘶鼓鼟鼟相送不同徃極目
秋鷹横
　　送陳資深歸廣
丈夫輕别離投老欲入廣奈何干戈際萬里渉沆漭兹
城頗阜庶有女供奉養世亂得麄安胡勞問鄉䣊君言
苦無家一夕魂九徃鄉書昨日至捧讀屢泚顙四喪寄
淺土未得掩諸壙雖云敝廬在誰復修祀享感兹歸意
迫無力猶勉強齒髪固已衰尚足嬰擾攘敢忘鄉土情
偷安戀兹壤吾聞重感激惜别復加賞天寒霜露繁摵
摵枯葉響水宿愼蛟螭山行避魍魎田園雖荒蕪果實
羅栗橡鄰居喜均還相邀具醅盎酒薄不得醉且復歌
慨慷人生還鄉樂無物堪比仿喜極繼以悲歡戚同反
掌翻思蘓臺月照女夜績紡此時父子情兩地同惚怳
安得混車書妻孥共羅幌玆事竟難期淚眼一悽愴我
家嘉陵江蹤跡久飄蕩亦欲問前塗逡巡覓西瀼
　　登靈巖和韻周左丞伯温饒大參介之
單艫集羣英席窄坐每盍煙横半掩寺木落全見塔斜
流出渠分曲徑轉溪合村妝妍醜竝野話悲笑雜童操
吳音聞僧作梵偈荅霜苔滑難躋露棘手易拉磴紆螘
緑樹扉敞蝸啓闔娛賔列五豆禮佛過三帀晴厓暝憂
雨秋洞寒疑臘窗攀盜果猨檐入避鸇鴿掬池萍沾袖
憩石蘚汚袖琴忘荒臺弄屧響回廊踏值險慮思筇得
竒即傾榼感深怒䰅磔愁極衰鬢䬃華年倏川駛雅量
浩海納嘯歌激欷歔雄辨肆交沓禪寂虛無量道祖清
靜蓋吅嚻蝸觸蠻變幻雀化蛤狂遊類飲酎薄宦避嚼
蠟終當謝塵鞅埽屋分坐榻
　　贈别龔行義
楚龔風雲姿璞素玉不瑑隻身躡雙屐十載食破研麻
衣閱冬春睥睨狐貉賤胷中何所蓄經史子集傳酒酣
文思涌強弩機發箭清真謝鉛鍤越女巧笑倩紆盤珠
九曲精粹金百鍊粲如星森羅勇若軍後殿吾黨多英
雄氣索皮肉戰西風忽歸來塵土吹滿面從容問所歴
揺首不復辯但云秋水清吳松淨如練方同華表鶴遽
作幕上燕去住何太輕弗得絆以綫君材非樗櫟名字
已交薦淵泉暫蠖屈霧雨終豹變賢逹坎坷多豪傑窮
乏先嗟予書中蠧髀消兩目眩朝騎瘦馬出夕飽藜與
莧志慙㸃爾狂質匪由也喭猥遭周秦厄不識舜禹襌
因君動遐想翅塌足若罥螺卮白磁罌聊為江渚餞回
首芙蓉花紛紛落紅片
　　與陳時敏别
近别㑹有期逺别易慘悽一人失意行衆賔顔色低相
顧各無語握手立大堤白沙飛輕煙赤草漫路蹊竈戸
八九家皮肉瘦且黧再拜謁官長鵠立無所齎孤㕔如
荒郵壁落新補泥日没官吏㪚角角野雉啼歸來對寒
燈兒女相孩提雖云去鄉國喜不聞鼓鼙官卑職易稱
牛刀用割雞回首華亭鶴月白露淒淒
　　季迪病目醫令止酒因作此勸之
病目須飲酒飲酒調微疴氣血鬰不舒賴此酒力和所
以雷公方製藥用酒多活血必酒洗散鬱須酒磨製藥
旣用酒飲酒良匪他酒可引經絡酒能驅病魔病目不
飲酒此蓋醫者譌李白好痛飲不聞目有痤子夏與丘
明不為飲酒過飲酒旣無害不飲如俗何清晨呼東家
買置數斗醝爛醉瞑目坐滿面春風酡陶然物我忘夢
見孔與軻此藥豈不佳而乃止酒那我今勸君飲君意
無媕婀庸醫或見責請示睂菴歌
　　贈毛生
丈夫遇知已勝如得美官棲棲無聊中握手意便懽古
來豪傑人所就非一端狂言與危行初若不可干從容
兩陣間一語九廟安狐貉不外飾而足禦大寒嗟嗟隴
西李願識荆州韓
　　長洲春
縠波流暖雲花光艷緑薲津頭洗紅女蝴蜨上羅裙羅
裙秋水上明璫揺白槳飛下雙鴛鴦溘溘潮水響
　　滄浪波
入苑緑泱泱縠文融暖光東風吹白浪照見赤龍堂龍
堂負貝闕隂火春波熱鮫人賣髯綃夜夜唱明月
　　發南浦
開船别西山迤邐向南浦帆輕去自速初不用篙櫓蒼
蒼煙中樹槖槖響斤斧一女沙上汲衆漁洲畔語我行
嵗云晏况復逺儔侶回首北歸鴻翩翩下寒渚
　　過小孤
大孤俯如盤小孤儼而立羣山如從使左右相拱揖孤
根屹撐拄萬竅爭噴噏瀏瀏隂風旋慘慘元氣濕江流
亘其下震怒莫敢汲洑為盤渦深馳作奔馬急躋攀或
失手一駛不可及我來值秋晩木落衆鳥集勿爨夜船
犀鮫人抱珠泣
　　望南嶽
我從匡廬來但覺諸山低嵯峩望衡嶽雲霄與之齊下
有赤蛇蟄上有朱雀棲仰瞻祝融㧞俯揖紫蓋迷五嶺
皆培塿三江為涔蹄巍然南服尊嵩霍相提攜封秩崇
君稱諸神咸朝隮丹書篆寳册萬古封金泥百王重祀
典赤繅藉玉圭自非精靈通牲帛勞焚齎予方向逺道
無由陟層梯蒼蒼煙霞中喔喔聞天雞緬思昌黎伯恭
黙開雲霓靈貺自昭格誠敬良可稽斯人久云沒感念
徒含悽
　　發衡州
五日白一髪十日皺一膚人生氷雪容終作鞾紋麤今
朝清鏡中已與昨日殊不憂鬚睂蒼但恐皮肉枯肉枯
亦常理所念非壯圖有親恩最深撫養勞勤劬憐我幼
失怙愛我如掌珠斯恩未及報不敢忘須㬰書來得凶
問哀頓空號呼衣衾與棺斂弗得親走趨家山在萬里
那能返故都樹頭啞啞啼媿殺反哺烏有子初學言行
歩要母扶已解索棃栗未知識之無重在託宗祀豈暇
問賢愚弟妹皆飄零逺在天一隅仲氏久無信夢中時
友于艱難斥鹵濵何以保微軀計工當已還毋乃東歸
吳童僕各分飛僅有赤脚奴竛竮苦肺疾終夜聲嗚嗚
憐渠亦觧事翦伐供樵蘓異鄉骨肉逺賴此相支吾嗟
我客梁楚隻身亦﨑嶇白晝畏豺虎夜防貍與狐所賴
筋力強竄伏幸無虞今年覺衰倦自怯行逺塗東風洞
庭波落日青草湖魚龍來欺人煙濤慘糢糊玆晨過衡
陽霽景差可娛桃花白練帶春水緑菰蒲感此顔色妍
暫使憂心甦萬事信有命撫膺長歎吁
　　湘江道中思常宗
暮江㪚微雨風定波自碧一鷺立不飛雙鴻遞相直餘
煙菱女唱新月漁郎笛此處忽懐人相思杳何極
　　逺浦歸帆
輕帆挂春風倒影湘江緑天低浦漵逺歸向誰家宿遥
指落花西黄陵廟前屋
　　洞庭秋月
湘水秋更清湘月秋更白光輝一相蕩水月不辨色何
處洞簫聲巴陵夜歸客
　　湘女
湘水旣瀰瀰湘山亦峩峩空明影上下但覺魚鳥多我
方駐輕橈聽彼湘女歌湘女佩幽蘭徐行拂青莎春風
吹衣裾芳香動微波淑質自妍麗不待綺與羅真修慎
所適窈窕山之阿盈盈青樓婦日暮將如何
　　清溪漁隐
清溪秋來水如練厯厯魚鰕皆可見緑蓑酒醒鴈初飛
風急蘆花吹滿面溪南一帶是青山逢著垂楊便可灣
謾道白鷗閒似我漁舟更比白鷗閒
　　聞蟬
睂菴四十未聞道偶於世事無所好尋常惟看東家竹
屈指十年今不到微軀之外無長物寒暑一裘兼一帽
妻孥屢欲升斗絶不獨無煙亦無竈身輕自笑可駕鶴
眼明豈止堪窺豹人情世故㸔爛熟皎不如汚恭勝傲
有瑕可指未為辱無善足稱方入妙此意于今覺更深
靜倚南風聽蟬噪
　　廢宅行
弓刀挂牆旗拂瓦行人過門須下馬日暮將軍縱酒歸
白棒横街人亂打朱門一閉春草積官印斜封泥涴壁
守卒收鰕屋後池鄰翁曬麥階前石簾幕當年盡綺羅
網絲顚倒腐螢多杏梁風雨丹青濕時有野鳩來做窠
樓臺易成還易廢前年猶是桑麻地
　　聞鄰船吹笛
江空月寒露華白何人船頭夜吹笛參差楚調轉吳音
定是江南逺行客江南萬里不歸家笛裏分明説鬢華
已分折殘堤上柳莫教吹落隴頭花
　　長江萬里圖
我家岷山更西住正見岷江發源處三巴春霽雪初消
百折千回向東去江水東流萬里長人今漂泊尚他鄕
煙波草色時牽恨風雨猨聲欲斷腸
　　秋霽雜賦(三首/)
劉表知先主懷王識沛公未聞收夏口先已入闗中今
古車書異興衰厯數同方驚雞作鳯當信騖非鴻
今日長洲苑秋風列羽旗不圖新約法復見舊威儀鼔
舞兒童樂歌謡父老悲煙埃方衮衮禾黍正離離
晩樹霜猶碧秋花雨未黄戎衣輕繡錦旅食尚糟糠驛
路千山隔河流一葦航毋憂兵不戰已定法三章
　　雨
雨急愁雲黒窗虛愛竹青石泉流細細山鳥去冥冥醉
裏傾荷葉飢來煮茯苓不知劉道士何用換鵝經
　　偶題
身嬾交游絶時危感慨新清江催短鬢芳草怨歸人花
落縱横雨鶯啼淡蕩春欲摇舟楫去波浪没平津
　　送王仲容之上海
薄宦依東海孤城隔戍煙花疎寒食後人逺暮帆前深
巷編蒲履斜岡種木棉毋煩厭荒寂微禄有畬田
　　寄海鹽楊砦官
海嶼通村險邉城出敵遥旗燈秋塞雨鈴柝夜溝潮士
飽爭投石農閒數舞箾毋令廢收穫髙隴有枯苖
　　夏夜有懷
重露澄秋色輕風生夜凉碧㸔湖草亂紅愛渚蓮香有
弟徒相憶何人不異鄕悲笳在城上雙淚落衣裳
　　贈翟好問
笑爾山城隱柴門對縣衙酒資千畞苧生計一園瓜雨
歩荷巾濕風吟蓆帽斜時時扶短杖㸔竹到東家
　　長沙雜詠
湘人愛樓居斜枕湘江起樓下倚闌人簪花照春水
　　夢緑軒
夢裏緑隂幽草畵中春水人家何處江南風景鶯啼小
雨飛花
　　吳中行樂詞
單羅小扇夾紗衣冠子梳頭插翠薇知是范家園裏醉
無人不戴杏花歸
　　紅緑蕉二仕女圖
兩樹紅蕉隔禁扉曉凉攜伴試羅衣金鈴小犬迎人吠
應怪秋來出院稀
　　故山春日
千花萬萼委塵埃只有荼䕷獨自開應是鄰家更零落
過牆蝴蜨又飛來
　　遇史克敬詢故園(克敬自長洲來因詢吳中風景/大異徃昔賦此以寓鄕里之思)
三年身不到姑蘓見說城邊栁半枯縱有蕭蕭㡬株在
也應啼殺樹頭烏
　　贈京妓宜時秀
欲唱清歌却掩襟晩風亭子落花深坐中年少休輕聽
此曲先皇有賜金
　　到江西省看花次韻
生色屛風一面開輕羅團扇合懽裁深深院落青青柳
縱是無花也看來
　　鯉魚山阻風天甚寒雨皆成霰
江南天氣大無憑草色煙光暖欲蒸向晚鯉魚風乍急
盡吹小雨作春氷
　　望武昌(二首/)
吹面風來杜若香離離煙柳拂鷗長人家鸚鵡洲邊住
一向開門對漢陽
春風吹雨濕衣裾緑水紅妝畵不如却是漢陽川上女
過江來買武昌魚
　　祁陽道中
疎煙小雨濕流光愁得楊花不暇狂半晌春晴便飄蕩
綴人簾幕上人牀
　張　羽　(二十三首/)
　　　羽字來儀以字行更字附鳳潯陽人從父宦游
　　　江浙兵阻不得歸遂居吳興元末授安定書院
　　　山長明初徵起廷對稱旨擢太常司丞兼翰林
　　　院同掌文淵閣事以事竄嶺外未半道召還抵
　　　京知不免自投龍江死有靜居集(張企翺云國/初以髙楊張)
　　　(徐比唐之四傑故老言不惟文才之似而其攸/終亦不相逺睂菴盈川令終如一太史之斃同)
　　　(乎賔王北郭雖不溺海僅全首領而非首丘先/生投龍江又與照鄰無異噫亦異矣  王元美)
　　　(云張來儀徐㓜文如鄕士女有質有情而乏體/度  程孟陽云靜居五言古詩學杜學韋各有)
　　　(神理非苟然者歌行材力馳騁音節諧暢不襲/宋元格調律詩清員渾脫不事雕繢全是唐音)
　　　(頡頏髙楊未知前後或謂張徐不及髙楊此耳/食之論也詩話來儀五古微嫌鬱轖近體亦非)
　　　(所長至於歌行雄放駸駸欲度季/迪前固當含超幼文跨躡孟載)
　　春初遊載山
雲羅横四海田野無遺英尚賴二三子共怡山水情煦
煦新陽動寥寥天宇清昔人稱四美玆晨遂成幷前登
髙丘阻遥睇澄湖明憑林招逺風松檜自成聲俛仰天
地閒微軀良不輕安能自羈束坐使衆累縈䖏賤足為
貴抱素詎非榮逍遥解神慮庶以適吾生
　　春山瑞靄圖
鶯啼山雨歇前川緑正緐人家在深樹雞犬晝無喧澹
澹流水意依依田父言謾鼔木蘭楫徃溯桃花源即此
堪結廬可以傲華軒
　　立秋日早泛舟入郭
連霖啓秋期金氣晨已兆溪雲合餘隂水霞相照耀登
艫泛凉飈乗流駕奔峭廻波蕩塵襟青山列逺眺蒲菼
迷森沉菱荷爭窅窕沙明衆女浣潭淨孤禽嘯端居積
百憂暫出窺衆妙好爵豈不懷衞生乃其要寄謝滄海
人如予可同調
　　擬過園隱阻雨
在逺毎傷離在近還成隔飛雨渺無涯佳期悵難得人
寒市井空天晚江潮白知君掩閣卧終朝遲來客
　　金川門
兩山夾滄江拍浮若無根利石侔劒㦸風濤相吐吞維
天設巨險為今國東門試將一卒守堅若萬馬屯吾來
犯清曉天空霜露緐列宿森在列北斗峭可援江光合
海氣溟涬神攸存俯視不敢唾中有蛟龍蟠浮屠者誰
子髙居凌風幡下見渡口人擾擾蠭螘諠媿彼超世士
去去將何言(李辰山云是詩作於洪武甲寅未三十/載而燕師從此入矣讀之可勝浩歎)
　　清口
豁達兩河口前與黄河通髙岸忽斗折清淮匯其中甘
羅城在南韓信城在東一為秦人英一為漢家雄人生
有不死所貴在立功方其未遇時鹿鹿何異同時命苟
未㑹丈夫有固窮舍舟登髙防嵗暮百草空坡陀隴畝
閒一二老弱翁遺跡不可問但見荒榛叢行行重回首
目斷雙飛鴻
　　余將軍篆書榻本歌(即忠襄/公闕也)
余將軍守舒州舒州之城大如礪長江西來繞城流賊
船如雲壓城破將軍提劒城頭坐劒未動虜已奔鯨鯢
蔽江江為渾孤軍六年二百戰王師不來城自存無兵
猶足戰無食安可支豈無愛妾與愛馬殺之不解壯士
飢力盡矢竭將奚為倉皇齚舌罵不已義士千人同日
死祗今還有盡忠池碧血清泠化為水將軍持節東州
時作此篆書形崛竒妙墨已隨神物化好事當時臨得
之雖非其眞意獨在垂金屈玉蟠蛟螭我拜重是忠臣
跡秦相雖古其人非鳴呼將軍此書配者誰請君摹取
浯溪石上中興碑
　　畵雲山歌
我昔曾遊廬岳頂欲上青天凌倒景山中白雲如白衣
片片飛落春風影雲晶晶兮花冥冥萬壑盡送洪濤聲
恍然坐我滄海上金銀樓觀空中明上清真人笑迎客
夜然桂枝煮白石手持鳳管叫雲開虎咆龍吟山月白
明發邀我升東峰導以絳節雙青童天雞先鳴海出日
赤氣照耀金芙蓉屛風九疊花茸茸霧閣雲窗千萬重
胡不置我丘壑中一朝垂翅投樊籠空留萬片雲挂在
清溪千丈之寒松愁來弄翰北窗裏貌得雲山偶相似
遂令殘夢逐秋風一夜孤飛渡江水夢亦不可到圖亦
不可傳不如早賦歸來篇山之人兮待我還安能齷齪
塵土閒坐令白雲摧絶無所歸青山笑我凋朱顔
　　米南宫雲山歌
古之畫法不復見六朝人物留遺譜後來山水出新意
二李三王差可覩洪谷之後有闗荆營丘渾雄獨造古
華原處士志竒崛餘子紛紛何足數郭熙平逺疑有神
北苑爛漫皆天眞畫院宣和衆史集俗筆姿媚非吾倫
豈知南宫迥不羣一埽千古丹青塵神閒筆簡意自足
窈窕青山行白雲黄侯黄侯安得此元氣淋漓猶滿紙
晴窗拂拭對髙秋怳忽神遊華山裏生兮畫癖奈此何
為子試作雲山歌珍藏什襲子須記世閒名畵今無多
　　李遵道墨竹歌
墨竹昉自何人始輞川石刻今餘㡬後來蕭恱稍出羣
香山侍郎獨稱美洋州太守善寫真長帽先生差可擬
江南謾作金錯刀枝葉離蓰何足齒北方作者誇澹游
房山繼之妙莫比吳興公子最擅名同時亦數薊丘李
薊丘有嗣能傳家筆勢翩翩此其是一筆玉立無因依
風露淋漓猶滿紙想當塗灑發幽興靜對山僧北窗裏
江湖無人老成盡百藝荒凉今已矣展圖三歎墨君堂
秋聲滿座悲風起
　　唐子華雲山歌
前朝畫品誰第一房山尚書趙公子二公何以能絶倫
丘壑乃自胷中起由來書畵總心畫政自不在丹青裏
當時豈無劉與商屛障紛紜何足齒唐侯本是霅川秀
愛畵仿彿董與李長松平逺早已工更上歙州看山水
歸来却師郭咸寜參以房山勢莫比始知絶藝老更成
庸夫俗輩那知此此圖三尺誰為贈雲氣蒼茫石塊磊
牛羊未歸樵子出戸牖寥落蒼厓底寫成不題嵗月字
要是頭白居鄕里乾坤浩蕩江海空後人未續前人死
為君題詩三歎息世上好手今餘幾烏乎尚書公子不
復見得見唐侯斯可矣
　　畵山水行(題趙待制仲穆所畫江浦歸帆/秋林瀟灑二圖沈才幹所藏也)
古來名畵傳父子唐有二李蜀兩黄吳興公子冠當代
雍也繼之早擅塲宋祖子孫盡龍種毛骨固是非尋常
珊瑚寳玦久零落空有妙藝傳文章至元天子親召見
徒歩便賜中書郎奏圖毎得天顔喜盛以金匱白玉堂
遂令世人爭貴重門戸雜遝如堵牆雍初騰踔晚一蹶
五陵豪氣無時忘吳姬越娥坐相擁始肯落筆揮縑緗
五日十日一水石屛障仿彿生輝光君家雙圖何所得
私印乃出牟陵陽一圖汗漫秋水闊鴈鴻排序投瀟湘
山僧悄尋孤寺逺客子喜甚髙帆張一圖嵂兀衆峰出
疎林葉赤天雨霜消揺巾舄者誰氏可是商顔之綺黄
風塵澒洞二十載玉軸錦題多㪚亡圖書祗應天上有
人閒那得千金藏從來好事多成癖雲煙過眼如毫芒
君不見王家桓家勢盡時複牆走輬不得將何如城南
佳山水千巖萬壑摩青蒼與君對此飲美酒雖無南宫
北苑庸何傷
　　米元暉雲山圖
前代幾人畫山水逸品只數南宫米海嶽樓前北固山
頃刻雲煙生滿紙古云丘壑起心胷怳忽似與神靈通
素壁髙懸卧清晝耳邊怳若聞松風怪厎青山起毫末
森沉緑樹臨溪活仙人道士疑可招芝草琅玕俯堪掇
千里能移方寸間天機揮灑過荆闗如今畫史空無數
對此髙蹤詎敢攀
　　倪元鎭畵竹沈御史所藏
雲林之子有仙骨平生好潔如好色紛紛濁士等沙蟲
嗚呼瓚也何由得憶昔常登清閟堂鵲尾爐爇龍涎香
紹京妙墨僧繇画示我不啻千明璫人間萬事如飛電
洗玉池空人不見季子城東土一抔何人為著黔婁傳
繡衣使者騎青驄曽聽竹枝湘水東歸來見此若夢寐
巴陵洞庭生眼中江湖豪翰今零落君得此圖良勿薄
媿我題詩憶故人黄鶴題詩下寥廓
　　錢舜舉溪岸圖
憶昔至元全盛日天子詔下徵遺逸吳興八俊皆竒才
秀邸王孫稱第一一朝玉馬去朝周諸子聲名總輝赫
豈知錢郎節獨苦老作畫師頭雪白江南没骨傳者希
錢也得法誇精竒晴窗㸃染弄顔色得錢沽酒不復疑
今人祗知重花鳥豈識此圖奪天巧𤣥雲抱石雷雨垂
蒼山夾水龍蛇遶岸側溪回共杳冥蒲稗深沉映魚鳥
漁舟乍隨逺煙㪚客子競渡澄江曉自云布置師北苑
只恐庸工未深了巻餘更有魏公題字擬鍾王差未老
鄭侯得之恐神授使我一見喜絶倒雙溪流水清何極
城外南山空黛色文章翰墨何代無二子儔能躡其迹
為君題詩三歎息於乎古人難再得
　　胡廷暉畵
畵師我識吳興胡身長八尺蒼髯須目光至老炯不枯
藻繪萬象窮錙銖大兒十嵗能操觚小兒五嵗能含朱
得錢但供酒家需時復縱博為歡娱魏公家藏摘爪圖
妙筆奚翅千明珠胡一見之神頓蘓以指畫肚潛臨摹
落筆便與前人俱祝融撐空閣道孤朝雲暮雨相縈紆
中天碧瓦仙人廬下有桃源風景殊雞犬似是先秦餘
潯陽野客山澤臞自從䘮亂遭窮塗幸逢治世容微軀
堯舜亦有巢由徒已辦小艇長䰅奴便欲徃從漁父漁
江湖此境何地無(趙文敏公家藏小李將軍摘𤓰圖歴/代寳之常倩廷暉全補暉私記其筆)
(意歸冩一幅質公公大驚賞謂其/亂眞由比名實俱進故詩及之)
　　青弁雲林圖
前代何人畫山水長安闗仝營丘李華原特起范中立
三子相望古莫比亦有北苑與河陽後來作者誰能當
米家小虎出逸品力挽元氣歸蒼茫房山尚書初事米
晚自名家稱絶美藝髙一代誰頡頏只數吳興趙公子
當時弭節匡廬峰曽寫太平興國之神宫五峰却立疑
爭雄臺殿突兀紛青紅中有雲氣隨游龍我對此圖卧
三日遂令竒氣生心胷亂來學士遭漂蕩文藝草草誰
能工筆精墨妙心更苦那得再有前賢風於乎乾坤浩
蕩江海闊使我執筆將安從
　　莘叔耕画梅雪軒(自注叔耕名野世/居湖州蓮花莊)
好畫誰如莘棗強墮馬折肱猶未忘何年寫此寒林趣
精絶未數左手王屋裏何人坐吹笛似是南昌郡中客
曲終朔雪忽飛來開門滿樹梅花白
　　贈琴士
有客夜半來山中横琴坐石彈松風松風曲罷抱琴去
落月一聲天外鴻
　　聽老者理琵琶
老來絃索久相違心事雖存指力微莫更重彈白翎雀
如今座上北人稀
　　取勝亭感舊
細雨微消紫陌塵湖光冷落似無春朱門記得曽游處
楊柳青青不見人
　　竒天目山雍長老
天目之山青岧嶤道人縛屋青山椒白雲出山不歸去
春風吹老黄精苖
　　燕山春暮
金水橋邊蜀鳥啼玉泉山下柳花飛江南江北三千里
愁絶春歸客未歸
　徐　賁(二十七首/)
　　　賁字幼文其先蜀人徙居吳淮張開閫辟為屬
　　　避去之吳興隱蜀山中洪武初用薦授給事中
　　　改監察御史出按廣東改刑部主事陞廣西參
　　　政遷河南左布政使尋下獄死有北郭集(王元/美云)
　　　(方伯體裁精宻情喻幽深頗似錢郎客顧𤣥言/云方伯詞采道麗風韻淒朗殆如楚  叢蘭湘)
　　　(君芳杜毎/多惆悵)
　　　(詩話吕志學題幼文所畫山水圖謂肆筆道麗/清潤而帶書法於詩亦然才氣方之髙楊張三)
　　　(君稍為未逮然詩法􁆦然森有紀律長篇險韻/極其熨帖頗有類皮陸者張來儀先從吳移居)
　　　(戴山以詩招幼文云吳興好山水子我盍遷居/繞郭羣峰列㢠廻波一鏡如蠶餘即宜稼樵罷亦)
　　　(堪漁結屋雲林下殘年共讀書幼/文乃移居蜀山兩山蓋相望也)
　　猛虎行
爾虎從何來據住三叉口昨日啖東家豬今日噬西家
狗山中百獸不敢鳴白楊黄竹隂風生鄰家少年憑意
氣彎弓挂箭廵山行夜深月黒候虎出明朝荒草餘白
骨
　　農父謡送顧明府由吳邑陞常熟
我家茅屋臨官道前種桑麻後棃棗年年力作不違時
人有餘糧牛有草官長下車今五年老身不到州縣前
鄕無吏胥門户靜家家盡稱官長賢大男入郭買田具
始知官長移官去來時憶向官道迎今日去時須送行
攀轅欲留留不止我民倉皇彼民喜殷勤再拜官道旁
願飲三江一杯水
　　柳短短送陳舜道
柳短短春江滿蘭渚雪融香東風釀春暖山長水更遥
浩蕩木蘭橈蘭橈向何處送君南昌去離愁落日煙中
樹
　　白蘋花送王汝器
白蘋花緑蘼草南風吹碧波五月湘江道行人勸酒離
緒多櫂女櫂郎歌櫂歌黄鸝啼時風景好大堤日落奈
君何君今去不可留山疊疊水悠悠
　　八月十五夜飲王擴相川别業得動字
風髙海雲收月出天宇空今日寒暑均適與諸君共懽
深坐忘永契合飲易痛露螢寒不飛水鳥夜停哢山精
各潛匿銀蟾忽飛動亭亭廣寒桂不知何年種我欲問
嫦娥素鸞無由控佳節屢變更壯心久悾恫人生非仙
骨有樂當自縱惜無桓伊笛為爾作三弄
　　過荷葉浦
粼粼水溶春澹澹烟銷午不見唱歌人空來荷葉浦無
處寄相思停舟采芳杜
　　尹明府吳越兩山亭
長江接海門一水限吳越兩山鬱相對峰巒各羅列勁
勢爭吐吞蒸嵐互出沒尹君好游觀結亭山水窟䦨干
出層巔細路縈百折崩石絡垂蘿老樹著棲鶻平生登
臨興盡為山水發不知嘗膽人此地幾征伐至今兩山
雲來徃似奔突嗟余客江海所厯多竒絶何當上斯亭
長歌弔遺烈
　　蒼筤軒
小軒閟幽寂廻䦨碧筠護寒色晴梟池垂梢晚縈露隂
凝訝煙積籟起知飇度瑟瑟含夕清蕭蕭澹秋素不有
虛心人何由同嵗暮
　　菜薖為永嘉余唐卿右司賦
逺辭華蓋居來卜山隂宅乍到俗未諳久住地旋闢屋
廬尚朴純楹桷謝雕飾髙營踞山跗深甃逗泉脈檐將
狼尾苫門用鼠筦織缺垣唯補蘿圮砌總蒙虉編籬限
邇鄰封枿表殊埸本來是野性豈是耽地僻學圃欲擬
樊為功敢侔稷寜惜勞外形自甘食餘力耕鉏限兒課
灌漑當僕役破塊何畇畇陳噐亦畟畟駕許俗士回屐
向鄰翁借筐筥織湘材鍬鍤鑄棠液卓钁鷹觜利負蓑
蝟毛磔俯仰疲桔槔沾灑漬襏襫循畦行策鑱偃林卧
攲石䥥披欲芟丘刈削竟驅礫值阜即為坡遇凹就成
洫堤崩防宻葭竇隙拒亂棘地同農畞計區學井田畫
長畛縱復横曲渠廣還窄接流引餘清疏沼匯深碧架
桁秋實垂籬落夏蔓羃雨露加膏腴糞土發磽瘠識種
題裹藏辨類分行植蒔法常按譜候時即看厯蕨芽拳
握紫薑檗拇駢赤兩合憐蘮蒘叢生愛銚芅初□逬蟄
雷新薹長春䔩雀弁萒葉峨馬帚茾莖直蔩繁微瓞緜
瓠老枯瓣拆芍苖巻龍䰅藥幹擁牛膝黄獨雪晴收紫
藄露晞摘隂階茂菧苨下田豐菲蒠巻輪木耳垂攢刺
菱角射秋茄采更稀夜韭剪仍殖芝芳凝海瓊茭鬱㸃
池墨枸杞香可醪竹□熟堪腊石皮被柔藫土酥膾肥
菂細蓴入饌鱸鮮蔞雜羮鯽荼苦檗與儔菘脆氷為敵
菌櫨西蜀致苜蓿大宛得長縈荇帶流亂簇蔯絲繹芹
效野人獻𤓰為天子副決明纔一方萵苣連數席璚縻
慰渴心玉延起羸疾蕈毒笑非喜芥辛泣詎戚盤根芽
薶壤脫穎笋穿壁擷香憐雞蘇折甘嗜燕麥粟腐切方
圭乳餅斲員璧孕子椶受刳贅耼石被馘兔目淘夏槐
鹿角芼臘炙菁託諸葛呼巢以元修斥(諸葛元修/二菜名)莧襃
蔡守清薇怨周節逆邪蒿義所攘穢荽理堪啞薄利嘉
拔葵省謗惡遺薏窮餐虀酸黄儉啖薤留白閒情付田
園生意仰膏澤莢齊翠疑剪甲坼緑訝擘掩冉煙際姿
蔥蒨雨餘色始掇惜滓染載滌畏蟲螫新薦或在籩薄
湘亦須鬲求久漸投醝致爽遽沃醷不煩僚友送敬向
先聖釋對屠誇大嚼燕客忻小摘柈羞不過三甕菹當
飫百未能著蔬經安敢踰食籍㫖蓄足山厨素供過香
積用兹卒嵗年庶得勤朝夕賔魏徐見厭厄陳顔自懌
潔畚上恥汚造橋盜懷恤抱甕忿設機授書誚求益(用/侯)
(君房徵/嚴光事)縱馬因致憂呑蛭遂亡謫萬錢栁復乞片金華
還擲仕知吕姪妄居味鄭人識枕肱仲尼樂傷指范宣
扼鼎臑固云嘉食單亦足適敷淡分所安堪味欲易極
毋因口體累遂使愆民徳
　　登戴山(在湖州臨湖/門外二十里)
平田渺空曠孤岡忽高峙新松䕃其巔白石繚其趾初
登若嶄絶稍上乃如砥亭亭日晷側肅肅征鴻駛南招
天目雲北覽具區水比來局羈絆遊遨喜玆始同心良
可重懽言得佳士非惟外累遺沉憂亦成委薄暮聊旋
歸餘興㑹留此
　　種菊
蕭條齋舍前隙地頗髙爽玆焉倦耘鉏而乃成廢壤邇
來學種竹始為驅草莽掩苒籬落間枝葉紛以長雖煩
灌漑勤亦藉雨露養秋香固所恱晚節益可仰匪曰表
隱名聊以備幽賞
　　荆山
荆山掲髙厓塗山聳横㟧長淮出兩閒中斷見斧鑿於
焉束洪流浪起石鬬角誰能為此功在昔大禹作至今
遺廟存香火乃寂寞我來問邑人往事竟緬邈於時春
正深草木尚荒落登臨欲開襟覩玆反不樂
　　夀州
舟行夜達曙路入硤石口平山帶孤城一塔起髙阜問
知古夀春地經百戰後羣孼當倡亂受禍此為首彼時
土産民十無一二有田野滿蒿萊無復識畎畞去程不
可稽欲望敢遲久
　　潁川
客程不論逺所求在隂晦惡風滿川來雨勢晚逾倍船
爭急流上寸進還尺退枯葭夾崩沙路轉數百匯颯颯
孤篷飛琅琅萬珠碎篙師左右呼坐客黙與對去心雖
云迫前塗苦茫昧徳星無後覩洗耳亦何在有懐仰髙
風令人發深慨
　　盤子城
前登盤子城山隘勢欲迫路廻土峭絶傍夾千仞壁石
狀如矩斲巨細總方直無泉土脈死草木盡改色髙巔
有堡障重門閉重棘隂慘行人險惡意叵易測信知狐
鼠輩得在此中匿我生好壯觀努力更攀陟立久日將
晡浮雲渺鄕國
　　天井關
峯迴抱深壑下視天鑿井昔人建重闗扼險備邊警鍵
鑰久已絶垣石尚森整峨峨尼父祠門掩衆山靜曽聞
此回轍無復過斯境詢知鄕老言此事古未省餘氓數
家在破屋暮煙冷我行力稍疲景物不暇領且為投宿
來驚風夜愁永
　　渡沁
陸行長苦渇今渡沁河水奔騰走百灘聲逺聞數里我
來坐其涯肩擔欣蹔弛不意山塢間偶得見清泚連朝
塵沙目豁爾淨如洗雖云倦行力對此亦足喜南風吹
青蒲白鷗忽飛起
　　沁水縣
一水隨山根宛轉流出迥灘聲繞縣門孤城數家靜風
土殊可怪十人五生癭土屋響牛鐸壁滿殘日景行遲
欲問宿連戸皆莫肯亭長獨見留半榻亦多幸呼童此
晩炊糲飯穀帶穎野蔌不可得敢望肉與餅塗行乃至
此儉素當自省
　　太隂山
巍巍太隂山厓壁拔嶄峭積水嵌層墟凜若太古造凍
深草木堅僵立勢難撓髙寒横障空陽景未嘗到鄰有
羲和墓欲問莫可弔如何於此地獨不被臨照至今山
中烏性莫識晴昊聊為志其事因之發長笑
　　女媧墓
空山兩髙冢媧皇此中葬焦土積層巘勢助殿閣壯大
哉補天手功出千古上至今鍊餘石火氣夜猶放轟雷
常祓護烈風日掀蕩隂林慘可畏怪木髙數丈百鳥飛
繞枝欲止不敢向地靈氣所鍾祭禱土人仰經過謁祠
下幸獲拜神像
　　霍山
霍山古北鎮勢尊出羣麓山深異風景春盡樹未緑居
人苦多寒鑿土為住屋屋頂土元厚亦種麻與菽乃知
此方民猶有上古俗我欲拜其廟日斜去程促窯煙歛
暝色牛羊半歸牧征塗多嶮巘村館早尋宿
　　兵後過睪亭山
睪亭西去逺一過一淒然鴈宿蘆中月人歸草際煙漁
家多近水戎壘半侵田尚喜餘民在停舟問昔年
　　送曽伯滋赴西河將幕
上將初分閫儒官解習兵風旗春獵野雪帳夜歸營洮
水從岷下祈山入隴平知公能載筆草檄報邊聲
　　送朱知事
惆悵官亭酒如何送客頻尊前莫催别明日異鄕人
　　送吕庸南
雪色上征衣雲沙鴈自飛去家千萬里只解送人歸
　　送别沈徳䖍
江聲千里萬里客路長亭短亭後夜相思何處蘆花明
月沙汀
　　送張景則歸天台
浙江東去有明山路逺天台鴈宕閒我未得遊空悵望
送君鄕里喜君還
　
　
　
　
　
　
　
　
　
　
　
　
　
　
　
　明詩綜巻十
欽定四庫全書
　明詩綜巻十一
　　　　　　　　　　翰林院檢討朱彞尊編
　余堯臣(一首/)
　　　堯臣字唐卿永嘉人元末自㑹稽入吳明初謫
　　　濠放還授新鄭丞有菜薖集
　　　(靜志居詩話髙季迪春日懷十友詩於余司馬/堯臣云列戟衛嚴闗應無休沐暇夜飲余左司)
　　　(宅云燈鎻月窺闌角警霜委砌荅余左司沈别/駕元夕㑹飲城南詩云故人念我有二子省内)
　　　(郎官府中佐徐幼文菜薖詩題為永嘉余唐卿/左司賦然則左司之稱本於越鎮将版授而司)
　　　(馬之銜疑唐卿/曾仕於淮張也)
　　秀野軒
濕翠浮草芽空青㪚木杪輕舟理横塘歸人渡清曉棲
鴉返故巢潛鱗濯新藻倒景澹斜暉廻飇蕩晴昊衡門
夜不扃燕坐事幽討落葉秋自飄殘花春嬾埽我欲往
從之稅駕苦未早揮手謝孤雲去去沒蒼徼
　王　行(三首/)
　　　行字止仲長洲人洪武初為郡庠經師藍玉延
　　　教其子連坐誅有半軒楮園二集(徐子元云行/詩清雅苐不)
　　　(及髙/楊)
　　　(詩話止仲好談兵游都門人或尼之笑曰虎穴/中好休息也旣就涼國西塾數以兵法說涼國)
　　　(涼國卒用是敗平居於十友中最契道衍贈之/序曰上人非若他人事佛奉師碌碌作沙門者)
　　　(今天下亂已極且必治治然後出於時以發其/所藴其上人之志與當世之人安知終無與上)
　　　(人同其志者盍姑有所待也誦其言亦傾危之/士乎至墓銘舉例一書足為學文者津筏詩非)
　　　(所長/也)
　　題趙元臨髙房山鍾觀圖
北苑貌山水見墨不見筆繼者惟巨然筆從墨間出南
宫實遊戲父子並超軼髙侯生古燕下筆蛻凡骨沄沄
水墨中探破造化窟嘗圖得鍾觀景象照雲日長松映
飛泉霞采互飄歘今朝見玆畫臨寫意無失慘憺入窈
冥稜嶒隔岑蔚髙堂時一舒六月氣蕭瑟平生丘壑性
塵坌欣已拂因之興我懐山中斸苓亦
　　趙吳興淵明像幷書歸去來辭(後更畵/竹石)
虛館坐清曉髙秋零露時佳菊秀可餐墨葩含晩滋芳
馨發孤思寫此歸來辭餘興猶未已寒玉生疎枝孰謂
公子懐不與幽人期撫巻三歎息繫年非義熙
　　房山寒江孤島圖
千山萬山重復重畫力筆力鬬竒雄青紅蒼翠滿縑素
缺處淺碧分遥峰歴觀畫史毎如是意謂此法由來同
昨嘗凌秋溯揚子一舸縹緲乗長風洪波吞天杳無際
出沒但有孤輪紅乃知山水有佳處到此始覺塵埃空
當時海岳應飽見落墨便自超凡庸不將層疊競工巧
遂使氣象齊鴻濛平生愛畫惟愛此苦恨妙法無能攻
九州之表有人物意象獨數房山翁玆圖咫尺便千里
小米大米追髙蹤愛之歌詠乃常理濡翰自媿言非工
詩成忽復三歎息矯首長望青冥鴻
　宋　克(一首/)
　　　克字仲温吳人明初徵為侍書出為鳳翔府同
　　　知
　　　(詩話仲温任俠自喜挾彈走馬學握竒陣法張/氏據呉欲致不得闔門却埽工草𨽻書祝京兆)
　　　(評其書法天授而髙侍郎為作南宫生傳盛譽/其詩侍郎又有酬宋軍諮見寄詩云少為鬬雞)
　　　(兒鮮裘奮春明走馬出飛彈撇捩誇身輕氣服/諸俠徒不倚父與兄落花錦坊南美人理妝迎)
　　　(酒酣迸五木脫帽呼輸贏及壯家已破狂㳺恥/無成遂尋鬼谷師從之學言兵業成事燕將逺)
　　　(戍三闢營竒勛竟難圖迴臨石頭城覽時識禍/機不因憶蓴羮飄然别戎府震澤還東征恥求)
　　　(薦辟書傲然揖公卿知音竟為誰四海嗟惸惸/又荅仲温見寄詩云念昔文翰場弱蹤繼清塵)
　　　(鳴絃東閣夜飛蓋西園晨誦之可/得其行㮣矣惜其詩集罕傳也)
　　秋日懐兄弟
相别㡬多時相思淚滿衣家貧經難久世亂得書稀作
史余誠拙從軍事亦非鄉心秋塞鴈盡日向南飛
　吕　敏(一首/)
　　　敏字志學無錫人元末為道士洪武初官無錫
　　　縣學教諭有無礙居士集
　　書雲林畫林亭逺岫
憶過梁谿宅于今二十年賦詩清閟閣試茗惠山泉夜
雨牽離夢春雲黯逺天鄉情與離思看畫共茫然
　陳　則(一首/)
　　　則字文度崑山人洪武六年以秀才舉任應天
　　　府治中俄進戸部侍郎謫大同府同知遷知府
　　題雲林畫
落花愁殺未歸人亂後思家夢更頻縱有溪頭茆屋在
也應芳草閉深春
　孫　蕡(二十首/)
　　　蕡字仲衍南海人洪武中授工部織染局使出
　　　為虹縣主簿選入為翰林典籍復外補平原主
　　　簿罷歸尋除蘇州府經歴謫遼東坐黨禍死有
　　　西菴集(黄才伯云仲衍詩初若不經意而氣象/雄渾興喻深致駸駸乎魏晉之風  徐)
　　　(子元云嶺南五先生惟仲衍清圓流麗如明珠/走盤不能自定彦舉雄俊豐麗殆敵手也  王)
　　　(元美云孫仲衍如豪冨兒郎入少年場輕脫自/好  歐楨伯云明興五嶺以南五先生起軼視)
　　　(吳中四傑古李時逺云仲衍豪邁瑋麗足追作/者其七言  體不讓唐人  葉處元云先生五)
　　　(七言古風雖唐人不能逺過枇曹潔躬云仲衍/善言風景於廣州則云丹荔  杷火齊山素馨)
　　　(茉莉天香國於羅浮則云紫極房櫳倚日開蕊/珠樓閣中天起於雲南則云蠻官見客花布襖)
　　　(邨婦背鹽青竹籃於武昌則云武昌城頭黄鶴/樓飛檐逺映鸚鵡洲漢陽樹白煙景濕行人如)
　　　(鷗沙際立使未至其地者誦之亦當神往若酒/徒㪚落黄金空獨卧茆檐夜深雨松花酒熟人)
　　　(不歸瑶草東風幾回碧風韻不減唐人他如荒/蘿遶屋秋夜凉山鬼吹燈冷光濕興闌移席傍)
　　　(寒梅雙眼如貓對花碧/亦不失為韓冬郎語也)
　　　(詩話自蕡以下世所稱南園五先生也仲衍才/調傑出四人五古逺師漢魏近體亦不失唐音)
　　　(歌行尤琳琅可誦微嫌緐縟耳集句亦工若秋/水為神玉為骨芙蓉如面柳如睂遶籬野菜飛)
　　　(黄蝶糝徑楊花鋪白氊去日漸多來日少别時/容易見時難三湘愁鬢逢秋色牛壁殘燈照病)
　　　(容野草怕霜霜怕日月光如水水如天鶴羣長/遶三珠樹花氣渾如百和香可稱巧合繼之者)
　　　(如桂嶺瘴來雲似墨蜀江風澹水如羅風塵荏/苒音書絶人物蕭條市井空歸目倂隨回鴈盡)
　　　(離魂潛逐杜䳌飛長疑好事皆虚事道是無情/却有情緑水青山雖似舊紅顔白髪遞相催此)
　　　(廬陵李楨昌祺所集也如眼前好惡那能定夢/裏輸贏總不真東澗水流西澗水錦江春似曲)
　　　(江春雲收雨㪚知何䖏燕語鶯啼亦可傷千里/關山千里夢一畨風雨一畨啼惨慘悽悽仍滴)
　　　(滴霏霏拂拂又迢迢此瓊州丘濬仲深所集也/如文章宇宙千年事江漢風流萬古情老去詩)
　　　(篇渾漫興晩來幽獨轉傷神欲知世掌絲綸美故/肯信吾兼吏隠名縱飲欲謀良夜醉殊方又喜)
　　　(人來乗舟取醉非難事送客逢春可自由登第/往年同座主抱琴何處覓知音疎檐看織蠨蛸)
　　　(網逺信閒封豆蔲花四海交游更聚㪚十年京/洛共風塵漫説簡書催物役猶將談笑出風塵)
　　　(未央樹色春中見茂苑鶯聲雨後新自歎馬卿/常帶病也知光禄最能詩春浮玉藻寒波落水)
　　　(滴銅龍晝漏長佳節毎從愁裏過逺書忽向病/中開江淹采筆空題恨荀令香爐可待熏小院)
　　　(迴廊春寂寂北湖南埭水漫漫敢于世上明開/眼莫怪先生嬾折腰苦節難違天子命夢歸偏)
　　　(動故鄉情舉世盡從愁裏老暮年初信夢中忙/酒酣嬾舞誰相拽客至從嗔不出迎緩帶輕裘)
　　　(成昨夢濁醪麄飯任吾年古來賢逹知多少舊/日人民果是非新結草廬招隱逸便應黄髪老)
　　　(漁樵合歡却笑千年事奉使虚隨八月查復有/樓臺衘暮景但將懐抱醉春風故國山川皆夢)
　　　(寐昔年親友半彫零此長沙李東陽賔之所集/也如病身最覺風露早離夢杳如闗塞長此休)
　　　(寕程敏政克勤所集也如一卧滄江驚嵗晚千/家山郭静朝暉嗜酒何妨陶靖節能詩重見謝)
　　　(𤣥暉此吳江周用行之所集也如坐看蕉葉題/詩句醉折花枝當酒籌閶闔廻臨黄道正樓臺)
　　　(直與紫微連東風已緑瀛洲草閣道廻看上苑/花五夜漏聲催曉箭千門曙色鎻寒梅雲生紫)
　　　(殿幡花濕月射珠先貝闕寒深院沉沉人悄悄/春風澹澹影悠悠笙歌縹緲虚空裏臺榭參差)
　　　(煙霧中小院廻廊春寂寂前峰後嶺碧濛濛離/岸游魚逢浪返出林幽鳥向人飛雲開日月臨)
　　　(青瑣花擁絃歌咽画樓晴雲滿户團傾葢瀑水能/侵階濺舞衣此錢塘沈行道道所集也如念我)
　　　(書數字至似君須向古人求此上海陸深子淵/所集也如卿月夜臨仙掌動御煙曾見衮龍浮)
　　　(風煙迸起思鄉夢霄漢長懸捧日心病眼較來/猶斷酒新詩改罷自長吟江清露白芙蓉死雲)
　　　(㪚天髙秋月明蘄竹水翻臺榭濕桐花風軟管/絃清胡蝶夢中家萬里鳳皇聲裏住三年愁將)
　　　(玉笛傳遺恨暗擲金錢卜逺人路遶寒山人獨/去江涵秋影鴈初飛陶令久辭彭澤縣山翁長)
　　　(醉習家池虚心願比郎官筆感興平吟才子詩/漠漠稻花資旅食輕輕栁絮㸃人衣老妻畫紙)
　　　(為棊局童子開軒埽落花細水浮花歸别澗西/風落葉掩重門鳥啼深樹斸靈藥馬飲春泉蹋)
　　　(淺沙日落逺波驚宿鴈月明芳戍起啼鴉共歡/天意同人意多説明年是稔年倦客閉門三日)
　　　(兩野橋流水一犂煙侯門不把馮驩劒客路空/攜范蠡圖暮雨自歸山悄悄髙樓獨上思依依)
　　　(閒尋古寺消晴日却聽疎鐘憶翠微日暮酒醒/人已逺鳥啼花落水空流清風未許重攜手好)
　　　(月那堪獨上樓魚躍鏡中將緑破鳥還天外帶/青來過橋樹葉邨邊合隔岸柴門竹裏開碎心)
　　　(雨夜重檐溜滑足春融一徑泥此廣州張績所/集也如故里春光榮畫錦上林晴日絢朝衣莫)
　　　(言海上渾無地應是壺中别有家紅樹枝頭聞/犬吠寒山影裏見人家溪邉瑶草含朝露天上)
　　　(珠簾巻曙霞鳥啼雲竇仙巗静樹入天台石路/新臺上鳳簫秦弄玉鏡中珠翠李夫人閒愁却)
　　　(恐驚巢燕往事應須問塞鴻楊柳亭臺凝晚翠/芙蓉簾幕扇秋紅醉依華屋春多麗貴想豪家)
　　　(月最明天上吹笙王子晉雲邊度曲許飛瓊淚/殘秋雨遺塵韤腸㫁春風為玉簫蝶粉亂翻迎)
　　　(笑臉柳絲輕舞學纖腰恍疑瓊島翻成夢只是/長安不見人别酒不須花厎勸淚痕時傍枕函)
　　　(流看花誰與同攜手好月那堪獨上樓望㫁鴛/鴻猶未見可憐蜂蝶却先知石窗花落春歸䖏)
　　　(山店燈殘夢到時好夢肯隨胡蝶去離魂暗逐/杜䳌飛三春景色佳期誤半夜雨聲前計非遶)
　　　(砌寒風號絡緯閉門疎雨落梧桐狂客漫歌金/縷曲佳人猶舞越羅衣紅樹暗蔵殷浩宅青山)
　　　(空遶仲宣樓那堪往事空牢落誰共芳樽話唱/酬此姑孰夏宏仲寛所集也如山横故國三年)
　　　(别江至潯陽九派分兩岸蘆花飛曉雪幾家松/火隔秋雲迢迢霽野雲隂合淅淅疎簾雨氣通)
　　　(風月無情人暗換江山有待我重來九重霄漢/天將近萬轉雲山路更賖武帝祠前雲欲㪚胡)
　　　(公陂上日初低此安成王佩所集也如碧落有/情空悵望春山無伴獨相求山中習靜觀朝槿)
　　　(洞口經春長薜蘿啼鳥歇時山寂寂寒鴉飛盡/水悠悠人生有酒須當醉世上浮名好是閒嶺)
　　　(樹重遮千里目故人那惜一行書此海鹽朱朴/元素所集也如柴扉茆屋無人問㫁岸寒流到)
　　　(厎清歸鳥各尋芳樹去寒潮唯帶夕陽還花開/花謝常如此船去船來自不停流水白雲常自)
　　　(在晚山秋樹獨徘徊茶煙漁火遥如畫江水雲/山杳莫窮此金華童琥廷瑞所集也如萬里悲)
　　　(秋長作客一官羈絆實藏身此崑山才鵬時舉/所集也如鱸魚正美不歸去瘦馬獨吟眞可哀)
　　　(梁間燕子聞長歎樓上花枝笑獨眠勸君更盡/一杯酒與爾同消萬古愁此蜀中安磐公石所)
　　　(集也如霜彫碧樹作錦樹色過㯶亭又草亭諸/葛大名垂宇宙元戎小隊出郊坰殘花爛漫開)
　　　(何益妙舞逶迤夜未休鍾鼎山林各天性風流/儒雅亦吾師已聞童子騎青竹喚取佳人舞繡)
　　　(筵休怪兒童延俗客不勞鐘鼓報新晴病軀動/覓藜牀坐嬾性從來水竹居庾信羅含皆有宅)
　　　(李陵蘇武是吾師煙緜碧草萋萋長雨裛紅蕖/冉冉香萬里相逢貪握手百年多病獨登臺此)
　　　(香山黄佐才伯所集也如歸信幾畨勞逺夢愁/心一倍長離憂自願勤勞甘百戰莫將成敗論)
　　　(三分此戴天錫維夀所集也如長疑好事皆虚/事莫遣佳期竟後期素奈忽開西子面芙蓉不)
　　　(及羙人妝徒勞掩淚傷紅粉但惜流塵暗洞房/此劉芳節聖逹所集也如世態炎凉隨節序人)
　　　(情翻覆似波瀾笛怨栁營烟漠漠馬嘶山店雨/濛濛緑樹碧檐相掩映游絲舞蝶共徘徊人世)
　　　(㡬回傷往事愁心一倍長離憂浮生已悟莊生/夢末路虚彈貢禹冠敗葉殘蟬連漢苑古烟髙)
　　　(木隔棉州五千里外三年客一寸心中萬斛愁/返照入江翻石壁疎松隔水奏笙簧鳥下緑蕪)
　　　(秦苑夕雲凝碧樹渚宫秋此莆田陳言于庭所/集也如念我能書數字至悲君已是十年流新)
　　　(添水檻供垂釣許坐層軒數㪚愁此廣州黎民/表惟敬所集也如衰草夕陽江上路漁歌樵唱)
　　　(水邊邨一樽春釀蒲萄緑滿甕秋香竹葉青僧/歸黄葉林邉寺人候夕陽江上舟某所集也如)
　　　(顧我老非題柱客凡今誰是出羣雄因知貧病/人須棄不露文章世已驚逐客雖皆萬里去雄)
　　　(豪復遣五陵知獨當省署開文苑未有涓埃荅/聖朝天子亦應厭奔走諸公何以荅昇平深山)
　　　(大澤龍蛇逺古木蒼藤日月昏此闗中南師仲/子興所集也如天下何曽有山水老夫不出長)
　　　(蓬蒿此南海陳子壯秋濤所集也如朝雲暮雨/連天暗野草閒花滿地愁蘭亭舊路雖曽識子)
　　　(夜新歌遂不傳自歎馬卿長帶病何曾宋玉解/招魂追思往事咨嗟久始覺空門氣味長瑶臺)
　　　(絳節游俱遍粉壁紅妝畫不成碧落有情應悵/望白雲何䖏更相期鶯憐勝事啼空巷蟬曵殘)
　　　(聲過别枝大抵好花終易落爭教紅粉不成灰/天長地久有時盡物在人亡無見期疎檐看織)
　　　(蠨蛸網古木惟多鳥雀聲去日已多來日少他/生未卜此生休珊瑚枕上千行淚白玉壺中一)
　　　(片氷不堪紅葉青苔地早是傷春夢雨天更恨/香魂不相遇眞成薄命久尋思碧莎裳下攜詩)
　　　(草楊栁洲邉載酒船春蠶到死絲方盡古柏重/生枝亦乾此秀水沈徳符景倩所集也如孤櫂)
　　　(夷猶期獨往崇山瘴癘不堪聞漫說簡書催物/役可堪風景促流年津樓故市生荒草落日深)
　　　(山哭杜鵑幸與野人俱散誕不嫌門徑是漁樵/此萊陽姜埰如農所集也如早春重引江湖興)
　　　(嬾性從來水竹居千樹桃花萬年藥半池秋水/一房山側身天地更懐古獨立蒼茫自詠詩天)
　　　(下何曽有山水人間豈不是神仙王侯第宅皆/新主冨貴榮華能㡬時閉户著書多嵗月揮毫)
　　　(落紙如雲烟莫愁前路無知己幾處蠻家是主/人漢家城闕如天上武帝旌旗在眼中此嘉興)
　　　(周篔青士所集也如芳草有情能下淚野花無/語自生愁關門令尹誰相識江上漁翁未易名)
　　　(一曲正愁江上笛十年如見夢中花世人不識/東方朔谷口空稱鄭子眞獨在異鄉為異客自)
　　　(憐長病與長貧那知白髪偏能長莫遣黄金漫/作堆為客馬卿真寂寞依劉王粲本凄凉坐中)
　　　(醉客延醒客鏡裏今年老去年樹影悠悠花悄/悄江蘺漠漠荇田田中郎有女誰堪託伯道無)
　　　(兒最可憐仙人有待乗黄鶴壯士徒令感白虹/啼鳥歇時山寂寂寒鴉飛盡水悠悠羞將短髪)
　　　(還吹帽共踏清歌又舉尊江上暮鴻遥送影湖/南春草但相思蒼山迢遞成千里明月何曽是)
　　　(兩鄉千里雲山何䖏好十年書劒總堪憐波生/野水鴈初落風静寒塘花正開獨坐黄昏誰是)
　　　(伴毎逢佳節倍思親共說陳琳工奏記焉知李/廣不封侯水浮花片知仙路草帶泥痕過鹿羣)
　　　(晚景莫追窗外驥銷憂已辨酒中蛇此蘭谿胡/山天岫所集也予叔父芾園先生亦雅好集句)
　　　(客至觴行恒舉數聨坐客服其工緻予所記憶/者如細推物理須行樂髙視乾坤又可愁庾信)
　　　(羅含皆有宅伏波横海舊登壇蕭何只解追韓/信賈誼何須弔屈平料得也應憐宋玉不知何)
　　　(處弔湘君能將忙事成閒事不薄今人愛古人/豈有白衣來剥啄便應黄髪老漁樵閣中帝子)
　　　(今何在河上仙翁去不回謝朓詩篇韓信鉞老/萊衣服戴顒家笑拈霜管題詩句閒句春風倒)
　　　(酒缾野廟向江春寂寂殘燈無燄影幢幢滕王/髙閣臨江渚漢主離宫接露臺壺觴須就陶彭)
　　　(澤勲業終歸馬伏波皆極自然陸務觀所/云火龍黼黻手非補綴百家衣者比也)
　　擬古(三首/)
岐路一尊酒送君今逺行交持未及竟絲管激哀聲冉
冉嵗華暮悠悠雲氣征馳車戒往路惻惻傷我情我情
黙已傷歡愛不可忘昔為春花妍今為秋草芳秋草芳
有時夫君見無期獨宿坐長夜淚落如綆縻白日儻回
照孤懐君所知
華月㪚髙樹列曜何參差流光射結綺思婦慘中闈良
人渉逺道感歎夜何其清聲發妙曲宛轉有餘哀妙曲
固可聽餘哀知為誰春至桃李妍嵗暮華色衰居然獨
處廊顧影久徘徊
離離谷中樹燦燦春華芳枝葉何盛茂忽然隨風揚流
光有彫換物理安可常擾擾路傍子哀歌使我傷杪秋
天氣肅白露結嚴霜攬衣不能寐起視夜何長明月出
東壁衆星羅縱横嵗暮鶗鴂鳴百草青自黄逺道者誰
子驅車登太行太行鬱嵯峩天路無津梁興言念同志
涕下霑我裳
　　寄琪林黄道士
雨絶天景佳前榮樹光緑遥憐採芝侣逺在春山曲琴
歌久己㫁酒賦何由續有約今夕同開樽埽茆屋
　　湖州樂
湖州溪水穿城郭傍水人家起樓閣春風垂柳緑軒窗
細雨飛花濕簾幕四月五月南風來當門處處芰荷開
吳姬畫舫小於斛蕩槳出城沿月回菰蒲浪深迷白紵
有時隔花聞笑語鯉魚風起燕飛斜菱歌聲入鴛鴦渚
　　白雲山
白雲山下春光早少年冶游風景好載酒秦陀避暑宫
蹋青劉鋹呼鑾道木棉花落鷓鴣啼朝漢臺前日未西
歌罷美人簪茉莉飲䦨穉子唱銅鞮緐華往似東流水
昔時少年今老矣荔子楊梅㡬度紅柴門寂寂秋風裏
　　送何都閫濟南省親至京還廣
伊昔闗河事征戰君家嚴君擁方面君拜元戎領大藩
虎旗耀日光於電北山之北南河南鯨波虎壘相巉巗
轅門上日開將閫白馬朱纓銀作銜軍中呼盧日向午
錦筵置酒夜擊鼔龍潭降卒解西歌翁源女兒學東語
有時俘賊珠海頭海門六月如九秋牙旗揮天虎豹怒
霹靂迸火魚龍愁銀漢淋漓洗穹昊嚴親入覲承恩早
角巾還第誰最髙君與君家兄弟好朅來寜親東入齊
歸舟一繫蔣林西鶯花爛漫春如海歌舞流連醉似泥
蟾溪髙彬故部曲開宴斗門橋下屋宣州棃子鵝兒黄
吳姬指纖白如玉酒酣耳熱悲故鄉孫蕡在座情更傷
關河北去五千里目斷南天如許長秦淮水生風似雨
十幅蒲帆醉中舉龍灣江口辭故人小孤洲北失前侣
知君第宅遶西湖門對羅浮列畫圖梅花白白想猶昨
盧橘青青今有無三郎今年三十㡬平生與蕡最知已
明嵗春還若寄書玉堂華館西清裏
　　往平原别髙彬
銀壺緑酒霑春宴環佩朝回奉天殿平生不作兒女悲
獨向髙彬淚如霰髙彬昔年桑梓雄好賢乃有古人風
東林詩社靜來結北海酒樽長不空朅來弓劒已蕭索
短髪如絲猶好客塞上葡萄火齊紅宣州棃子鵝兒白
沈緜不獨重相知文采今還勝昔時小樓焚香毎讀易
淨几把筆常題詩今晨我作平原别髙彬不意情欲絶
芙蓉香冷不堪贈楊柳枝黄未宜折龍灣江口石城頭
一幅蒲帆萬里秋暮雲紅樹儻相憶應有音書慰别愁
　　次歸州
歸州城門半天裏白雲晩向城下起市㕓架屋依巗巒
婦女提罌汲江水巴山雪消江水長城中夜聞灘瀨響
客船樹杪鈎石稜漁父雲端曬罾網家家蕪田山下犂
倒枯大樹燒作坭居人養犬獲山鹿穉子縛柴圈野雞
楚王臺髙對赤甲四時猛氣長䬃䬃柁工鳴板避漩渦
櫓聲揺上黄牛峽
　　發忠州
顚風翻山雲黑黑星河無光江翕翕揺船夜半發忠州
漩深浪緊船欲立宣公祠下灘嘈嘈船頭著水低復髙
石稜割裂箕斗影山鬼出雜魚龍號亦知風水莽回互
王事有程那得顧誰歌太白蜀道難和我靈均逺遊賦
　　下瞿塘
我從前月來西州錦官城下十日留回船正值九九節
巫山巫峽風颼颼人言灎澦大於馬瞿塘此時不可下
公家王事有程期敢憚微軀作人鮓人鮓甕頭翻白波
怒流觸石為漩渦柁工敲板助船客破浪一撇如飛梭
灘聲櫓聲歴亂聒緊揺手滑櫓易脫沿洄劃轉如漩風
半側船頭水花沒船頭半沒船尾髙水花作雨飛鬢毛
爭牽百丈上崖谷舟子快捷如猨猱攏船把酒聊自勞
因笑輕生博奇好吟詩未解追謫仙天遣經行蜀中道
巴東東下想安流便指歸州向峽州船到岳陽應漸穏
洞庭霜降水如油
　　題蘇名逺畫竹圖
蘇郎寫竹如寫帖珊瑚為枝篆籀葉寒梢不及三尺長
逺勢直與青冥接青冥不辨西與東雲光竹色俱空濛
飛亷排山振鸑鷟霹靂迸火驚蛟龍竒搜不獨竹色老
竹傍有石仍更好想其落筆當酒酣人間屏幛愁絶倒
近時吳興趙子昂最能寫竹窮青蒼蘇郎晩出繼芳躅
湖海二妙相輝光十年不到瀟湘浦環佩空懐玉簫女
相期共泛書畫船濃墨凄迷埽煙雨
　　送翰林典籍張敏行之官西上
燉煌城下沙如雪燉煌城頭無六月關西勁卒築防秋
捷書夜半飛龍樓九重下詔徵貔虎推轂上將開都府
黄旗巻日大軍行旄頭化石夜有聲燉煌迢迢五千里
十月即渡黄河水上將翩翩才且雄平戎不數貳師功
叱咤猶在輪臺北匹馬已入渠黎國左較偏禆晚射鵰
倚鞍醉索單于朝西山黒風吹墮瓦霜角吹秋(一作/嗚嗚)塞
垣下太平今見逺宣威君往從戎㡬日歸幕下文儒兼
解武詞林從此有光輝(周青士云/嘉州遺韻)
　　武昌别魯侍儀舍人文濬
嘖嘖復嘖嘖人生交契眞罕得我居翰苑君儀曹㡬載
相聞不相識君名早已播南衢出入金門早奏書不謂
同乗建業水還來共食武昌魚武昌魚肥春酒好竟日
流連得傾倒黄鶴樓頭葉亂飛金沙洲上秋將老狂歌
謔浪清致同看君更有古人風才如關西楊伯起氣(一/作)
(性/)似城東陳孟公相親未㡬還分手可憐新知樂未久
君隨征鴈入巴陵我挂雲帆泝州口歸期去去各悽然
今夕星河共(一作/各)一天秋晩還期來促膝與君同賦逺
游篇
　　冬至
冬至至日日初長久客客懐懐故鄉梅蕊惟愁雪爛漫
柳條又是春相將嬾朝違世真自笑憶逺寄書人未央
海門關外暮雲合應有南還征鴈翔
　　秋風
秋風淅淅吹江亭汴河之柳猶青青黄姑東渡㑹七夕
白帝西來朝百靈初開琪樹已云落逺别客愁今未醒
欲寫鄉書寄南鴈故園萬里天冥冥
　　懐四川
草堂煙樹入青霄漢殿荒臺秀黍苗宇宙大(一作/詩)名今
尚在風雲霸氣未全銷寒星夜落支機石錦水春明駟
馬橋花柳舊游今㡬載西風蓬鬢影蕭蕭
　　龍江夜泊
蔣山山頭秋月明龍江江上暮潮生行人乂是金陵客
卧聽西風鼔角聲
　　寄王彦舉
緑楊隂下玉驄嘶絲絡銀缾帶酒攜夢入南園聽夜雨
不知身在蔣陵西
　　出蜀
白帝秋髙木葉黄蜀中長是雨浪浪瞿塘水落漩渦小
一路看山到岳陽
　王　佐(五首/)
　　　佐字彦舉家本河東元末侍父官南雄遂占籍
　　　南海洪武初徵至京師授給事中有聽雨軒瀛
　　　洲二集(黄才伯云彦舉才思雄渾體裁甚工律/趙懷璨云彦舉古風歌行伯仲髙岑)
　　　(詩絶句方/駕虞揭)
　　　(詩話彦舉與孫仲衍結社南園開抗風軒以延/嶺表名士及為給事孝陵賜宋學士黄馬帝為)
　　　(作歌命詞臣和彦舉有臣騎黄馬當赤心之句/賜鈔一錠然其詩逺不及仲衍而當時之論云)
　　　(構辭敏捷王不如孫句意沈/著孫不如王不可謂定評也)
　　唐仙方伎圖
開元天子承平日錦繡山河壯京室金殿璇題表集賢
玉屏粉繪圖無逸䕫龍接武居阿衡萬方旭日當文明
衡山仙人(一作/老仙)何所有亦復通籍承恩榮縞衣黄(一作/白)
髪酡顔老自說時來致身早綵篋初開玉仗分白騾突
出銀鞍小榻前製號賜通𤣥始信人間别有天樓船未
遣蕊珠賜嵗籥俄更天寳年九齡歸卧曲江上牛郎又
入中書相花雨香飄蘭若鐘柳雲春拂(一作/樸)金雞帳萬
㡬日少樂事多棃園法譜聲相和鬬雞舞馬看不足不
獨仙人呈白騾仙人豈是呈仙伎畫者傳之有深意延
秋門外羽書飛却駕青騾向西避青騾劒閣雨淋鈴長
路(一作/一段)閒愁尚不勝不道畫圖今若此碧雲芳樹滿昭
陵
　　醉夢軒為錢公鉉賦
東吳髙士索賦醉夢詩我亦醉夢無醒時問君醉夢縁
何事君言不解其中意但知痛飲復髙眠即此悠悠是
生計乾坤偃仰如蘧廬心寓鴻荒太古初人皆掉舌譚
臧否君方黙坐糟丘底人皆明目辨妍媸君獨黑甜渾
不知君不見汨羅江邉人獨醒捐軀徒博千載名人生
適意此為樂何須苦覓揚州鶴竹葉杯中閱四時蘆花
被厎舒雙脚錢公錢公真吾師平生此意君得之我生
落魄惟貪飲百事無聞只酣寢生死真同力士鐺榮枯
付與邯鄲枕行行無何有之鄉麒麟作脯瓊為漿借得
仙人笙與鶴三清八極同翺翔
　　憶舍弟彦常
庭草秋仍緑江風晩漸稀年光随水去功業與心違逺
海猶傳箭殊方未授衣翩翩南去鴈故作一行飛
　　書所見感舊
小小銀箏壓坐偏曽將古調寄新絃芙蓉緑水秋將老
鸚鵡金籠語可憐兩鬢秋霜明鏡裏十年春夢夜燈前
湖山隱約人何在空負當年罨畫船
　　美人紅葉圖
謝家夫人詠柳絮黄陵女兒歌竹枝誰信長門秋色澹
西風黄葉斷腸詞
　黄　哲(十首/)
　　　哲字庸之番禺人明初用薦拜翰林待制侍太
　　　子讀書尋兼翰林典籖出知東阿縣升東平府
　　　通判尋坐法死有雪蓬集
　　　(詩話嶺南無雪惟楊孚宅僅一見之杜子美詩/所云南雪不到地也庸之度嶺而北倚篷聽雪)
　　　(詫曰天下奇音莫是過矣歸構一軒名聽雪篷/鄉里遂稱為雪篷先生其五言詩源本六代七)
　　　(言亦具體品當在仲/衍之下彦舉之上)
　　自君之出矣
自君之出矣無處託鱗音思君如晝燭淚盡不明心
　　過梁昭明太子墓
帝子降南浦飄颻蒼桂隂神飇廻震闕𤣥跡閟坤岑鳳
陵輝璞藴龍沼媚珠沈文藻絢華黻芳芬揚素襟遺編
軼正雅曠代馳徽音玉馬風雲變金鳬歳月深霜蘭秋
被坂煙蘿夕翳林采蘋思永薦捐玦遂幽尋靈脩忽爾
逝嵗晏勞予心遼東鶴馭逺緱嶺鸞笙吟𦕈眇因懐昔
營營徒慨今瑶華竟衰歇惆悵雍門琴(黄才伯云混選/詩中不可甲乙)
　　東平謁堯祠
初政禮羣秩晨趨鄆隂郭稽古詢道源放勲久徂落齋
宫委華梲黼扆銷丹堊庭榛雊雉升裳蘚宗彛剥惟馨
思可薦廢墜予猶怍緬言垂衣時東狩玆方岳儀像儼
欽明聲容被緜邈茆茨遵曩儉階蓂傳舊朔遺澤紛在
斯今皇仰先覺亦播康衢謡紹爾雍熙樂
　　秋夜雜興呈涂典籖穎
璿杓運西宇華月麗中楹坐知流序易遥夜秋風生銀
漢呈霄景金堂含夕清柔條棲湛露嘉蕙茁幽莖撫迹
遂成感如何君逺征相思雲陽浦岧嶤限玉京寸心渺
何極揺蕩如懸旌
　　舟次靈洲候廣雄飛使回不至
湛露晨未晞秋華被原隰征塗夙已戒承命履遐邑桂
水寒悠悠揚帆望不及川鱗想同泳羈羽尚云戢維楫
乖素期臨流重於邑睠然桀溺耦詎灑楊朱泣惆悵芳
菲情日暮空佇立
　　與伯貞彧華二友㑹
二妙聮英標睠言顧榛莽良晤諧宿心𤣥談慰幽愴江
蘼澹新緑谷鶯聞逺響感此離索情浩蕩烟霞想夷白
抗浮雲臨清延素賞何因繼芳躅一丘同偃仰
　　餞區伯寛領歸善邑教
横塘候秋色芳蕖䬃已變渺渺波上舟忽如翔風燕琴
觴激幽思籩豆徒有踐所念同襟者飄颻各鄉縣章縫
協沖素况復斯文彦此邦多奇勝名山蔚葱倩暄壑棲
雲霞寒松閱霜霰爾行問津處沮溺因可見
　　贈劉仁仲昆季還浙東
沈憂自多緒復此送歸人昨夜淮南雨不知芳樹春朅
來持别酒相與慰兹晨日暮行艫渺東南瀰越津
　　扶溪春望
溪頭望春春色深美人不見勞予心緑波渺渺向南浦
罨畫樓臺芳樹隂天涯滿目丹青障春日春花兩揺漾
翡翠蘭苕不可思鴛鴦桂樹長相望相望相思雲路遥
金塘流水亂春潮採菱風急桂舟晩疑是當年揚子橋
橋邊楊柳青青好惆悵春心被花惱浦口廻船欲訪君
相思一夜蘼蕪老
　　㳺洪範池與劉文正
洞門斜日照金潭千尺藤蘿挂石龕騎馬獨來髙處望
滿山松柏似江南
　李　徳(五首/)
　　　徳字仲修畨禺人洪武中用薦授雒陽長史遷
　　　濟南府經歴調西安改漢陽教諭陞義寜知縣
　　　有易菴集
　　　(詩話長史好效長吉孫仲衍戲之曰子誠/混元皇帝孫也然其詩實與長吉相逺)
　　送友囬真定
君自邯鄲來復向邯鄲去邯鄲月色好夜照江南樹太
行多峻坂中有羊腸路往來不憚煩知君為親故
　　棲雲菴
石室凝紫煙空洞懸石乳隂崖含風泉終日灑飛雨臨
流結精舍六月不知暑道人養清虛適與髙僧䖏垢淨
俱已忘孰為舍與取諸幻旣逺離白雲日相與何當謝
時人來作塵外侣
　　種麻
種麻滿東園種花亦盈畞麻生但芃芃花發映戸牖容
華能㡬時零落他人手豈如為絺綌與君同永久向來
灼灼姿于今復何有
　　立秋日登漢陽朝宗樓懐鄉中諸友
湖山興不淺而我亦淹留得罪縁微禄懐君屬早秋澹
雲鄉樹逺孤月旅情幽借問衡陽鴈何時到廣州
　　金陵逢趙汪中
十年長契闊萬里各分飛岐路風煙杳江湖消息稀加
餐俱努力訪舊各霑衣春草無勞緑王孫自不歸
　趙　介(二首/)
　　　介字伯貞番禺人屢薦亂免坐累逮至京道南
　　　昌卒于舟中後以子純貴贈監察御史有臨清
　　　集(陳廷器云臨清出入漢魏盛唐諸大家閫奥/而尤究心三百篇之旨以故所作出乎情性)
　　　(止乎禮義讀之有闗世教非若世/之絢采色調聲響者所能及也)
　　　(詩話伯貞絶意仕進植雙松於庭榜曰臨清蓋/以淵明自擬也屢往還西樵山中有索題詩者)
　　　(去不顧其集雖不傳然名在五先生之列乃刋/詩者去伯貞而冠汪忠勤於巻首可為失笑也)
　　聽雨
池草不成夢春眠聽雨聲吳蠶朝食葉漢馬夕歸營花
徑紅應滿溪橋緑漸平南園多酒伴有約候新晴
　　瑶池
宴罷瑶池暮雨紅碧桃花落㡬番風重來八駿無消息
擬逐青鸞入漢宫
　林　鴻(十六首/)
　　　鴻字子羽福清人洪武初以薦授將樂訓導久
　　　之拜禮部員外與髙棅陳亮等同時稱閩中十
　　　子有膳部稾(劉子髙云子羽詩已窺陳拾遺之/奥大有唐開元之風  李賔之云)
　　　(子羽詩專學唐人極力摹擬不但字面句法幷/其題亦效之開巻驟視宛如舊本然細味之求)
　　　(其流出肺腑卓然有力者指不能一再屈也矣/徐子元云子羽師法盛唐唐臨晉帖殆逼真)
　　　(惜惟得其貌耳愈穆敬甫云員外自負良髙晩/與浦舍人結社  詣妙境兩人皆詩家俊豪也)
　　　(唐胡元瑞云林員外諸體皆工五言律尤勝置/  錢劉間不復辨别七言如珠林霽雪明山殿)
　　　(玉澗飛流帶苑牆氣色髙華風骨遒爽鳶顧𤣥/言云林員外才情藻麗如游魚潛水翔  薄天)
　　　(髙下各適情性栁蔣仲舒云子羽命才充裕標/格華秀雖以隄  宫花之句得名他作實多勝)
　　　(者轅李舒章云子羽如出林新鶻羽翮初成呵/宋  文云明初閩中詩人子羽為冠王弇州)
　　　(為小乗要/亦是作家)
　　　(詩話閩中十子子羽稱巨擘焉而循行矩歩無/鷹揚虎視之姿此猶翡翠蘭苕方塘曲渚非不)
　　　(美觀未足與/量江海之大)
　　感秋
撫劒中夜起氣候何淒清天髙白露下北斗當前楹嗷
嗷雙飛鴻随陽亦宵征微禽爾何知寒暑嬰其情始知
玩物化中復念吾生三十志有立一經尚無成緬懐古
哲人信與大運幷道在無終始時來暫衰榮感歎不能
寐延首東方明
　　飲酒
儒生好竒古出口談唐虞儻生羲皇前所談乃何如古
人旣已死古道存遺書一語不能踐萬巻徒空虛我願
但飲酒不復知有餘君看醉鄉人乃在天地初
　　金雞巗僧室
逺公青蓮宇百尺構雲闕一徑入松蘿山泉濯苔髪石
房彈玉琴清響在林樾夜來滄海寒夢遶波上月微吟
白雲篇髙興了未輟未能悟聲聞安得離言説(沈山子/云頗似)
(王龍/標)
　　遊芙蓉峯
宻竹不知路渡溪微有蹤懸知石上約定向松間逢物
候變黄鳥菖蒲花蒙茸相望不可即裊裊霜天鐘
　　經東山别墅
别墅在東山經過感疇昔縱横醉時墨猶在池上石林
氣颯以凉山容澹將夕緬懐攜手人念念不能釋
　　精巖寺
香刹象天界名僧辭世氛一峯獨凌削衆壑相氤氲作
禮向金仙宴林投鶴羣山犬銜人衣却走避腥葷於時
春向暮林亭藹餘曛蒼然草木氣盡濕西江雲登閣見
千里眇懐滄海濆山鐘忽播蕩應此悟音聞
　　送吳士顯
吳生跌宕人脫略當世事欲識平生心悠悠江海是布
衣何飄飄孤劒千里至斗酒未及歡㸔雲起歸思長風
吹古城寒日下秋水分手從此辭車塵望中起
　　齋中曉起
颺颺城鴉㪚鼕鼕戍鼓絶空庭寂無人衣上有殘月爽
氣山前來吾襟抱氷雪
　　秋夜憶周模
傾蓋一分手沈思長在襟况兹離居夕復此秋城砧露
下葉初落草根蟲又吟雖云感物候終念曠幽尋劒水
東南流故人千里心無因達尺素夢遶青楓林
　　江閣秋雲圖
山容初歛夕雲氣已歸壑何以㪚沖襟孤琴坐江閣美
人期不來天寒楓葉落
　　賦得獨樹邊淮送人之京
君不見秦淮水流東到海淮邉獨樹如車蓋九月微霜
赤葉乾枯枝颯颯鳴天籟枝上啼鴉㪚曙煙枝頭殘照
咽寒蟬離人留飲停車騎俠客相逢挂馬鞭南國髙僧
從此去駐錫雨花臺下路一飯淮邊洗盋時六時晏坐
祗園樹野鶴孤雲任往還禪心不道别離難山中亦有
長松樹待爾青青共嵗寒
　　經綺岫故宫
行人曉飯青山裏驅馬蒼茫經洛水昔聞綺岫盛繁華
不謂荒凉今若此憶昔行宫初構時梯巖架壑相逶迤
美人桂殿夜㸔月公子柘弓朝射麋翠華一去金門鎻
露電飛螢山葉墮往事吹殘牧笛風危基半入樵人火
今古消沈能㡬回春風依舊野花開君王巡狩不復見
禾黍空山鳥雀哀
　　巫峽啼猨歌送丘少府歸四明
巫山巫峽連三巴猨啼三聲客思家停舟聽之聲未了
却過青枝猶裊裊野人乍來錦官城清秋滿峽啼猨聲
黄牛灘下怨楓落白帝祠前哀月明商聲清冽羽聲亂
倏忽東崖復西澗久客聞之淚欲乾壯夫聽此魂亦斷
故人歸卧越山雲憶得啼猨歌送君扁舟獨宿剡溪夜
叫月三聲誰共聞
　　送髙郎中使北
漢使臨邊日天驕已請和看花辭紫陌犯雪渡交河水
草留行帳雲沙想玉珂誰知清漠北婁敬䇿居多(鍾廣/漢元)
(絶似郎/士元)
　　留别蔡秀才原
别離無逺近暫去亦傷神正是千山雪誰悲獨往人江
空螺女夜花暗冶城春不見同游侣酣歌淚滿巾
　　憶龍門髙逸人
浮亭露飲玉樽空千里心期此夕同海路想經春草緑
越吟愁對夜燈紅他山花發鶯啼後别墅春歸積雨中
聖代祗今無隠逸不應多病卧孤蓬
　陳　亮(二首/)
　　　亮字景明福州長樂人明初累詔不出有儲玉
　　　齋集(李時逺云亮詩/沖澹有陶韋風)
　　夜泊古崎
寒山夜蒼蒼清猨數聲響風生蘆葦鳴水落洲渚廣月
落知潮來時聞人蕩槳
　　秋暮懐劉宗魯
海國别來久長懐瓊樹枝閒齋坐幽獨悵望秋風時自
非物外人邈焉難與期空傷緑華歇坐惜白日馳對酒
更愁予勞歌空爾思
　唐　泰(一首/)
　　　泰字亨仲福州閩縣人洪武甲戌進士授行人
　　　終陜西副使有善鳴集
　　江上書懐寄周大林大
昔年曽共醉蘭舟明月閒情憶舊遊獨客荒邨空向暮
異鄕多病畏逢秋殘煙野戌聞寒笛落日楓林見驛樓
為報别來憔悴甚漫因尊酒一消憂
　鄭　定(一首/)
　　　定字孟宣福州閩縣人陳友定辟為記室友定
　　　敗浮海亡交廣間久之還居長樂洪武中徵授
　　　延平訓導歴齊府紀善終國子助教有澹齋集
　　伏波祠懐古
荒祠衰草已凄然猶有居人話昔年銅鼓苔生秋雨後
石牆花落夕陽邊竹書早著平蠻策沙井空餘飲馬泉
詞客經過休感慨雲臺麟閣總寒煙
　王　襃(一首/)
　　　襃字中美閩縣人洪武癸酉舉人官至王府紀
　　　善有養靜集
　　題秋林泉石圖
髙林頗深邃逺洲亦縈紆風景亦何異中有隱者廬陽
崖落日明隂磵浮雲虚耕野見秋火扣舷聞夜漁朅來
塵網中機務日相拘念茲膏肓疾媿彼泉石圖抱拙謝
簪黻養素宜琴書俯仰天宇寛所樂恒有餘
　髙　棅(八首/)
　　　棅字彦恢仕籍名廷禮長樂人永樂初以布衣
　　　召入翰林為待詔久之陞典籍卒於官有木天
　　　清氣嘯臺二集(林尚黙云詩始漢魏至唐極盛/宋失之理趣元滯於學識而不)
　　　(知由悟以入自襄城楊士𢎞始編唐音然知者/尚鮮先生選唐詩品彚議者服其精博平生賦)
　　　(詠流傳海内又能書工画時稱三絶𤣥俞汝成/云漫士意興俱佳而歌行尤勝  顧  言云翰)
　　　(籍才識博達惜文多意少且乏新興至擬古諸/作頗擅雕蟲往往有青於藍者  李時逺云廷)
　　　(禮深得唐人風致頗李舒章云/廷禮如製錦善手  有尺度)
　　　(詩話廷禮擬唐如薛稷鍾紹京之雙鉤終下真/蹟一等五古若長空一飛鴈落日千里至夜色)
　　　(不映水微風忽吹裳銜杯雙樹間百里見海/色飛雨一峰來微雲度疎竹不失唐人遺韻)
　　九月八日郭南山亭宴集分得下字
海國霜氣凉秋聲落遥野乾坤肅以清收納屬多暇出
郭尋幽期同人命軒駕載酒入翠微憑髙憩層榭蒼山
横黄雲大江天同瀉飛雨霞際晴夕陽鴈邊下江山滿
陳迹今古成代謝髙興殊未平臨風獨悲咤
　　同羣公餞鄭五秀才至鼔山寺分題贈别賦得臨
　　滄亭
屴崱海上秀中峰開禪宫飛亭挂空翠直上臨方蓬溟
漲在几席天光映簾櫳目極萬里外但見青濛濛曙色
從東來晃然霛境空登臨豈不偉别意歎無窮
　　賦得羅浮霜月懐二逸人
海國梅始白飛霜動鳴鐘寒空一片月挂在羅浮峰夜
色不映水清光與之同百里皆瑶華千林閟幽風蕭條
巖際葉嘹唳雲邊鴻逺客起遥念滄波思千重夢廻明
鏡没寂歴聞幽蛩
　　題邑生陳溢鍾山草堂
鍾山抱藍田水木含清氣愛爾靜者居草堂在山翠簾
櫳映竹開几席侵花置野客載酒過山僧抱琴至陶然
接歡賞邈爾成幽契月出天海空雲生石門閉岱溪樵
唱来沙頭松聲細佳趣足淹留逺心更迢逓維時屬休明巖穴無遺棄
終南登絶境北山裂荷衣予亦問山靈斯人果忘世
　　　賦得燈前細雨贈别鄭浮丘
野館昏色來明燈靜深塢故人惜暌違共此尊前雨寒
影明逺心夜深帶離苦飄蕭初拂席颯沓仍近户重靄
溼餘芳宿雲暗平楚明發送君行淒淒滿南浦
　　水竹居
清溪入雲木隱處林塘深微月到流水泠泠竹間琴虛
聲起遥聽天影澂逺心余亦鸞鶴侣將期此投簪
　　酬林一和閒齋見懐之作
東山遥夜鴈歸聲兩地相思舊感生芳草白雲無那别
春風黄鳥若為情雙溪日下鷗波靜獨樹原頭獵火明
誰道離居成寂寞好文地主久知名
　　擬蘇許公頲侍宴安樂公主新宅應制
飛構雲邊帝子家宸遊天上駐仙車玉杯春醉平陽館
銀漢秋行博望查萬樹芳花迎日吐千條弱柳向風斜
皇情愛物懽無極能使羣心戀翠華(蔣仲舒云運斤成/風信堪膾炙  胡)
(元瑞云諸詩殊有唐風/國初襲元此調罕覩)
　王　偁(七首/)
　　　偁字孟揚其先東阿人從父翰宦流寓閩中洪
　　　武庚午舉人永樂初用薦授國史院檢討命參
　　　英國公張輔軍事坐黨下獄死有虛舟集(解大/紳云)
　　　(孟揚詩欲凌駕盛唐柱徐子元云孟揚凌駕漢/唐見推解子東南天  焉用洪達  顧𤣥言云)
　　　(孟揚典雅清拔綽有天寶俊聲敬蔣仲舒云虛/舟詩句從新鑄材自故來  穆  甫云王詩從)
　　　(容典麗得風人體裁者矯曹能/始云孟揚詩本李白矯  不罷)
　　　(詩話孟揚才名與解大紳相伍其獲罪亦同然/詩格華整逺勝學士聞當日有明詩選本惜無)
　　　(從見/之)
　　車遥遥
車輪何遥遥西上長安道不見車上人空悲道傍草君
行日已逺恩愛難自保憂來當何如一夕夢顚倒豈無
中山酒一浣我懐抱但恐三春華顔色不再好車聲何
鄰鄰風吹馬蹄塵願随馬蹄塵飛逐君車輪
　　短歌行
東風吹花墮錦筵緑楊揺蕩青樓煙主人自為鸜鵒舞
小伎更奏鴛鴦絃當杯入手君未醉落日已在西山巔
短歌一曲心茫然請看明鏡髙堂上何須白髪悲芳年
　　入西山訪張隱士
兩崖噴飛瀑結屋煙蘿裏山人不冠屨客至同隠几獨
鶴海上歸孤雲澗中起淨埽白石牀風來墮松子
　　㴩州
五管推名郡雙江接上游人家蠻霧曉山雨瘴煙秋逺
客誰青眼殊方易白頭今宵南極外分野望牽牛
　　楊秀才幽居
楊子幽居處閒窗面逺空水喧明鏡裏雲落畫屏中巻
幔留山月揮絃送晩鴻何人問竒字載酒野橋東
　　宿巴陵聞笛
玉笛飄殘月下聲空江秋入思冥冥怪來楊柳移關塞
可是梅花落洞庭半夜旅魂隨調切誰家少婦倚樓聽
曉來更覓龍吟處一㸃君山水面清
　　左江錄似友人
左江江水日潺潺鳥語莎裳住百蠻莫道天涯應在此
交州更隔萬重山
　王　恭(十九首/)
　　　恭字安中自稱皆山樵者閩縣人永樂初以儒
　　　士薦起待詔翰林與脩大典授翰林典籍投牒
　　　歸有白雲樵唱鳳臺清嘯草澤狂歌(顧𤣥言云/安中思多)
　　　(悽怨託喻頗深林穆敬甫云王詩工而有調乃/潛心風雅者    衡者云皆山善得中唐之韻)
　　　(如渭水寒流秦塞晩灞陵殘雨漢原秋他鄉見/月長為客别路逢霜半在船鳥外明河秋一葉)
　　　(天涯凉月夜千峯雲歸獨樹天邊小雪罷孤峰/烏外青驛館夜殘明候火市樓霜曉度寒砧㯶)
　　　(櫚葉上驚新雨砧杵聲中憶故園㡬處移家驚/落葉十年歸夢在孤舟家臨故苑長洲樹鐘度)
　　　(寒山半夜船帆飛楚水舟中飯夢繞/淮山樹裏行均有大歴十子遺音)
　　　(詩話袁景文以白燕詩得名然如月明湘水初/無影雪滿梁園尚未歸翻不若琴川時大本之)
　　　(珠簾十二中間卷玉剪一雙髙下飛也顧光逺/以白鴈詩得名然如錦瑟夜調氷作柱玉闗曉)
　　　(度雪侵衣亦不若王安中之夜雨蘆花㸔不定/夕陽楓樹見初飛也安中整練不及子羽而風)
　　　(華跌宕多縹緲/之音固似勝之)
　　去婦詞
刺促何刺促東家迎昬西家哭哭聲休使東家聞東家
車馬方如雲滿堂笑語看珠翠夾道風傳蘭麝熏浮雲
上天花落樹君心一失無回悟明知遣妾何所歸飲淚
行尋出門路青銅鏡面無光采妾心尚在容華改東家
新婦傾城姿似妾從前初嫁時
　　舟次鐔津
木落川氣凉鴻飛水容夕微燈射逺沙夜榜鄰幽石月
色棲處寒霜花坐來白遥見九華峰蒼蒼但蘿薜
　　初秋同叔􁃳彦時遊崇山蘭若
習靜厭紛擾幽尋給孤園翛然香林下似得桃花源一
鳥落天鏡千花秀禪門紛吾道機淺謬接甘露言月色
隱秋思荷香清夜魂終希偶緇錫永矣超塵喧
　　雞公壟
荒岡古墓雞壟邉蔓草離離生野煙狐貍養子隠荆棘
烏鳶作巢銜紙錢石麟薶沈土花溼月下精靈語還泣
此墳未必無子孫浮榮一去不復存誰家新冢髙數尺
又買西家墳上石
　　感懐
不彈貢禹冠不結蕭朱綬㡬處移家任轉蓬半生失路
惟耽酒兔園挾策竟徒然欲逐長沮學種田秋風僅有
相如壁舊物空餘子敬氊異鄉淪落無朋友論交昨日
今何有誤將偃蹇對時人豈謂新知不忠厚萬事蕭然
一布衣白頭夢想故山薇抱琴欲奏猗蘭曲目送雲天
斷鴈飛
　　聞笛歌送人之塞上
横笛對離亭扁舟越江口月下何人最斷腸天涯怨别
驚楊柳此夜愁心獨對君明朝悵别又離羣單于城上
吹羌管知爾相思不忍聞
　　題扇
山蒼蒼兮白雲谷窅窅兮夕氛鴻髙飛兮逺逝蟬薄暮
兮空聞泛木蘭兮容與隱薜茘兮氤氳紛吾老兮旣拙
誓相從兮夫君
　　書江山别意圖送羽人還神樂觀
羽人何處去歸事玉宸君飛珮花間别横簫鶴上聞過
關閩樹㫁挂席楚江分想到齋宫夕圓丘候五雲
　　江樓聞笛
纖月挂風林晴樓覆夕隂誰家吹鳳管永夜作龍吟楊
柳邊頭恨梅花笛裏心天明漢江上惟見水雲深
　　寄滄洲狂客
三年憔悴得君憐君上青雲益惘然客裏思鄉何日到
天涯見月㡬回圓未期嵗晩同攜手預恐新正對别筵
貧賤獨慙無可贈臨岐空憶繞朝鞭
　　鷓鴣
緑樹殘春暗雙飛錦翼齊長沙有遷客莫向雨中啼
　　題水墨小景
白鷗門外孤艇黄葉山中一瓢惆悵青雲舊侣相思不
到漁樵
　　詠秋風
青蘋江上響蕭蕭吹得林間萬葉飄何處淒凉最關别
數株殘柳灞陵橋
　　邨居
草徑茆扉帶軟沙隔林雞犬幾人家青山盡日垂簾坐
落盡椶櫚一樹花
　　春鴈
春風一夜到衡陽楚水燕山萬里長莫怪春來便歸去
江南雖好是他鄉
　　去馬
百戰沙場老此身長楸宫草㡬回春只今棄擲寒郊路
猶自悲鳴戀主人
　　山樓對酒
樓前積水映蒼苔巻幔孤雲落酒杯更盡一樽秋雨外
故山曽有幾人回
　　月下聞箏
愁心不見薛瓊瓊何處銀箏半夜聲腸斷十三絃上月
一絃一柱總關情
　　二馬圖
紫騮嘶逐玉花驄曽是沙場百戰功今日奚官重剪拂
落花芳草灞陵東
　黄　𤣥(一首/)
　　　𤣥字𤣥之候官人官泉州訓導
　　　(詩話林子羽倡風雅於八閩從之游者頗衆而/獨矜許二𤣥為入室弟子其贈𤣥之詩云予也)
　　　(夙穎悟十五始知文冥心三十年㝷源頗知津/探奇始有得服膺如獲珍逝將覺後生庶以酬)
　　　(先民青衿二十徒逹者惟黄𤣥持此欲有授二/𤣥乃其人然二子詩太荏弱句續字湊不能成)
　　　(家似非孟揚漫士皆山之伍南皮李/氏稱二子詩託興悠逺殊不爾也)
　　河上立春
故國㡬時别殊鄉今早春青陽開霽雪殘日送歸人漸
與雲霄隔空驚歳月新不堪零落處愁淚滿衣巾
　周　𤣥(一首/)
　　　𤣥字微之閩縣人以文學徵為禮部郎中有宜
　　　秋集
　　題青城圖
青城辭家仙路遥秋後白雲還見招商山老人不歸去
巗徑松扉長寂寥
　明詩綜巻十一
欽定四庫全書
　明詩綜巻十二
　　　　　　　　　　翰林院檢討朱彞尊編
　陶宗儀(四首/)
　　　宗儀字九成黄巖人少舉進士不中即棄去僦
　　　居松江至正間累辭辟舉張氏開閫辟軍諮亦
　　　不就洪武六年舉人才至京以病固辭得放歸
　　　有滄浪櫂歌南村集(唐士絅云公以黍離麥秀/之餘而有駿發蹈厲之氣)
　　　(撫羇窮淪落之景而無危苦憤激之辭足以見/其所存矣  髙二鮑云九成畫天台山圖自題)
　　　(云予挈家避地雲間杜樹之北背負九峰皆平/衍無竒每憶故山為作此圖所謂杜樹之北在)
　　　(松江府治東北十餘里即今泗涇南村草堂之/址在焉又名小栗里倪元鎮王叔明俱為之寫)
　　　(圖予皆/見之)
　　　(静志居詩話南村練習掌故元朝野舊事藉輟/耕録以存其餘若草莽私乗游志續編書史㑹)
　　　(要皆有禆史學入明自稱其居為小栗里雖好/爵未縻然其集中詩如乙夘人日云天子居大)
　　　(室念民日孜孜上帝昭聖心報錫以雍熙紀行/詩云弭櫂中和橋僦舎千歩廊報名謁鴻臚㑹)
　　　(朝簉鵷行國安四方静君明六卿良聖徳湛汪/濊慶祚衍靈長入都門詩云虎踞龍蟠真聖主)
　　　(天開地設古神州早朝詩云黼坐正中天咫尺/叩頭丹陛益凌兢聞皇太孫即位詩云先帝逍)
　　　(遥游碧落神孫端拱坐明堂九重綂握乾坤大/萬國恩霑雨露香動植飛潛滋徳色都俞吁咈)
　　　(慶明良老臣舞忭南村底笑對兒孫兩鬢蒼竊/謂此等詩可以不作可以不作而作之宜録入)
　　　(明詩/矣)
　　折楊栁送夏西疇謫居大梁
折楊栁贈君别楊栁未折心已折丈夫落落志四方到
此誰能不鳴咽江南九月天雨霜鴈聲墮地秋風長出
門行行㡬千里寒烟落日増離傷令嚴獨許擕家室藤
笈編花載書帙可憐身上千金裘阿㜷手縫鍼線密吾
聞中原百戰餘民物鮮少城邑虚君去結廬得幽勝便
可小擬西疇居荆榛塞路猛虎伏髑髏如山寃鬼哭願
言緩轡毋疾驅疾驅恐妨傷馬足折楊栁歌苦詞呼酒
酌君君莫辭黄河之水東南馳人生㑹合還有時
　　五里塘
破屋三家市扁舟五里塘冷波浮落照飢雀聚枯桑氛
祲乾坤戚兵戈道路長漂流無倚著何日定歸鄉
　　題王筠菴水村
垂楊舊種成籬落小徑初開近石矼夜雨漁舟添个个
晴沙鷗鳥下雙雙夢魂不到鳴珂里卜築何須濯錦江
沽酒鱠魚從野老髙歌招隱壓新腔
　　次韻荅楊廉夫
移家正在小斜川新買黄牛學種田奏賦不騎沙苑馬
懷歸長夢浙江船牕浮爽氣清山近書染凉隂緑樹員
樂嵗未教缾有粟全資芋栗應賔筵
　舒　頔(二首/)
　　　頔字道原績溪人元末台州學正明初禮聘以
　　　疾辭不出學者稱為貞素先生有華陽貞素齋
　　　集(唐仲實云公之為詩盤桓/蒼古不貴纎巧織紝之習)
　　　(詩話道原以貞素名齋雖絶意仕進然觀其集其/如祀事詩三賢堂登源廟碑既孫其言未免降)
　　　(志矣其自傳云先生喜歌詠或古風長律取意/而足不蹈襲不求竒務在理勝又自叙云當飢)
　　　(寒欝悒不堪于懷發而為哀怨憤切之語關乎/風教繫乎世事槩見乎辭可謂得失寸心知矣)
　　　(為苖民所苦一歌直寫胸臆絶/少支辭第用韻太襍故置不録)
　　繅絲歎
東家繅絲如蠟黄西家繅絲白如霜黄白絲出蠶口長
短繅出婦手大姑停車愁解官小姑剥繭愁冬寒向来
苦留二月賣去年索逋今未完手足皸瘃事亦小官府
鞭笞何日了吏胥夜打門穉耋生煩惱君不見江南人
家種麻如種田臘月忍凍衣無緶却過廬州換木棉
　　雨
黑雲壓天殷其雷白雨如注西南來於時我方髙枕卧
池上菡萏花初開從渠雷昬與霧暗推起篷牕時一㸔
頃刻隂霾盡埽除幸免衝隄及破岸天風不來如鏡平
一輪明月海底生
　謝應芳(九首/)
　　　應芳字子蘭武進人自號龜巢老人有龜巢集
　　　(張志道云子蘭詩雅正純/潔可與傅與礪相伯仲)
　　　(詩話龜巢集未鏤板予得其手抄本一十八冊/大半酬應之作所居龜巢一在滆上一在横山)
　　　(先後有記其略云千嵗之龜巢於蓮葉以葉為/巢初不費經營之力也暇與田夫野老渉桑苧)
　　　(之園過桃李之蹊瓦盆濁醪歌舞酬酢若曵尾/泥塗者然雖巢外之樂其樂亦因巢而得也又)
　　　(云予所至以龜巢名室葢不以棟宇為巢而以/天地為巢也峻宇雕牆莫知其光蓽門圭竇莫)
　　　(知其陋誦其文可謂逹觀之士矣其上饒参政/啓云辭親日下奉檄浙東紛紛服州縣之勞區)
　　　(區益升斗之祿望蓬莱于滄海棲枳棘于慈溪/謝張雲門啓云鮎上竹竿徃嵗之功名可笑龜)
　　　(巢蓮葉近年之身世如/浮則甞仕于元者也)
　　歸故里
憶昔走避兵棄别鄉井去意将朝暮歸行行罷回顧安
知踰一紀方踏去時路四郊皆蔓草白日暝如霧披榛
訪閭里隔水拜丘墓傷哉鶺鴒原黄蒿走狐兔别墅破
垣在郵亭乃新作鄰兒二三輩衡茅晝扃戸初若不相
識熟視肖厥父坐久泣且言為我話親故什九死兵戈
餘亡不知處其詞吐未終我淚已如注對食不能餐相
期歸螘聚吾将語吾兒賣書買農具歸耕滆上田此心
庶無負
　　逸菴詩為吳子明賦
日髙三丈餘先生睡初起澱山小湖邉草亭脩竹裏消
揺漉酒巾傲兀燒香几放鶴上晴霄觀魚戱春水世事
了不聞無勞洗吾耳
　　河魨
世言河魨魚大羙有大毒彼羙我不知彼毒聞已熟其
子小若芥俄可大如菽雖有膳夫經務使血出漉烹熝
一失飪禍至不轉矚西家昨留賔登盤偶欲速先聞笑
啞啞後乃號咷哭良由流涎饞豈是鬼伯促或言直一
死輕命重口腹溺愛多不明奚止此水族吾作河魨詩
逢人敢忠告
　　踏車婦
吳田水深三尺許猶是去年秋暮雨勸農使者催春耕
田甲頻撾水車鼓江村破屋能幾家家家婦姑俱踏車
蓬飛兩鬢赤霜脚亦有兒女雙髻丫淞江太湖愁滿眼
白汗霑衣足生繭車輪鹿鹿羊角轉水波翻翻龍舌巻
春來十日九日晴不聞鵓鳩呼雨聲牛毛微颸土未濕
辛苦又加三日程當家豈無夫與子打魚糴米去城市
城中禁米難出關田上忍飢還戽水四郊未種圍田榖
三邉催運官倉粟
　　吳下詠懷
近聞哀痛詔使者又江東兵革何時已車書四海同落
梅春雨後芳草夕陽中欲作菟裘計桃源路不通
　　贈慶别駕
台州别駕不之官烟水孤邨共嵗寒偶有濁醪留晚酌
旋挑生菜簇春盤三年鄰里通家好四海兵戈行路難
且喜門前金色栁東風堪作畫圗㸔
　　伏日寄懷江浙髙掾史
伏日常年苦炎熱今年伏日風雨凉官曹早出丞相府
賔客髙㑹清暑堂垂楊繫馬緑隂浄畫舸采蓮紅粉香
西子湖頭歌一曲前身合是水仙王
　　雨中懷秦主簿
東門之東西市西人家屋頭啼竹雞新年十日九風雨
老子幾時能杖藜
　　寄徑山恱堂長老
每憶城南隱者家崑山石火徑山茶年年春晚重門閉
卧聴階前落地花
　沈　貞(十首/)
　　　貞字元吉長興人元末隱居横玉山之士林自
　　　號茶山老人明初不仕有茶山集
　　　(詩話茶山老人敦蠱上履二之節從白雲游始/終不出方之楊廉夫輩呼来即来遣去便去者)
　　　(如論奕然更髙一品矣集五十巻惜不傳從陳/編中搜得樂神曲一十三首不無冗長且多闕)
　　　(文因汰其六稍為刪/易補綴頗覺竒古)
　　樂神曲
　　　樂神曲者擬楚辭九歌而作也吳人尚鬼祀必
　　　以巫覡迎送舞歌登獻其辭䙝嫚禳災徼福不
　　　知其分滋黷甚矣故為此辭以明鬼神之理禱
　　　祀之意祛其荒滛之志焉
保我之民兮邑此方崇其墉兮浚其隍民不驚兮志定
眷靈修兮作民命隄楊兮結隂青青兮蔽林女牆堅兮
有郛有郭繞洄灣兮濠歸于壑靈之來兮𤣥都颺旂旌
兮若荼陳一豕兮兩羭載斟之兮百壺城兮隍兮吾永
無虞
　　　右城隍
嗟靈伯兮御清泠洗袢歊兮滌炎蒸駘蕩兮春初舶趠
兮夏徂颼飀下兮木葉枯號空桑兮吹雪載塗靈之來
兮憑女巫女巫兮屢舞□簫兮伐鼓靈醉飽兮無怒蕭
蕭來兮䬃䬃去
　　　右風伯
佩芳蘭兮擥芬椒潔新服兮綴珠玿駕靈螭兮翔重霄
要靈輅兮下迢迢我禾兮成役我田兮龜坼烈日兮驕
陽利行水兮熱湯靈之徠兮天外下土乾兮霑一漑維
靈布澤兮恵我無私嗟我民兮其敢斁思靈皇皇兮萃
只舞僛僛以醉止福禳禳兮嵗復嵗只
　　　右雨師
月維仲兮日維剛肅齋宫兮神所藏靈輝輝兮垂佩儼
飛馭兮髙蓋降靈雨兮來斯左有翁兮右有妃悵嘉期
兮難又羗永歎兮陳辭靈修修兮不語逝翩翩兮歸去
　　　右社公
波震蕩兮具區既厎定兮奠神之居芙葢兮蔆車導翠
黿兮文魚神之來兮孰俱後子皮兮前靈胥與神游兮
湖之滸衝風息兮極浦有倡兮妙舞有冽兮清酤神飽
聿歸兮或返而顧灌吾田兮受神之祜
　　　右太湖神
雄何為兮厲於鄉祀有時兮享有嘗赭白馬兮青葢明
而無兮晦而在屏方相兮去儺神巫進兮舞且歌雄欣
欣兮逺逝不水旱兮不疵厲樂吾民兮世世
　　　右鄉厲
兩旗兮分張舞輕風兮悠揚神之司兮我疆原田每每
兮立我青秧不稂不莠兮無虸無蚄時雨兮時暘俾百
榖兮登場維神兮降康報之兮肴蒸腯羊
　　　右青苖神
　　桃花塢山行
青絲玉壺當馬提山花笑壓銀鞍低冷霧衮衮襲瑶草
暖風拂拂吹棠棃詩筆落紙興不淺醉眼傲人春自迷
幽禽應笑客狂甚飛入落紅深處啼
　　湖上
逺水晴山湖上村栁花飛雪擁柴門魚吹浪沫翻萍葉
鳥浴隄沙糝草根獨老一區揚子宅誰争三里謝公墩
清吟冷館無寥賴皓首空招楚客魂
　　陳墓嶺
陳墓憑髙興倍増酒䦨扶力强來登山禽下啄薔薇子
野鼠髙懸薜荔藤夜雨長廊蕭帝寺夕陽衰草漢家陵
西風并入干戈眼猶憶髙臺舊晾鷹
　華幼武(二首/)
　　　幼武字彦清無錫人有黄楊集(俞有立云棲碧/翁處患難流離)
　　　(未嘗廢吟詠老而愈工要其胸中不以窮通得/喪易其志槩可見矣其詩一以工部為法句不)
　　　(苟造章不漫成務去其觕鄙而求其雅/麗長篇舂容短吟潔淨有人所不及者)
　　　(詩話彦清以貲雄于鄉陳子貞謂其愛詩甚篤/而奪于多事題其集曰黄楊且云黄楊遇閏則)
　　　(厄彦清能不為閏所厄則干霄聳壑予将承其/餘隂之下矣其後宅燬于火始移呉郡繼遷海)
　　　(虞又居吳江𤨏尾播遷吟詠不廢當明之初富/家類多徙濠彦清獨以上中山王詩得免于禍)
　　　(幸矣詩頗淺易曲林睡起二絶/特工選家多不録特表出之)
　　寄曲林
湖上春風也太顛燈前愁殺泛湖船故人何處聴春雨
應在江樓未得眠
　　睡起
梅子将黄杏子肥緑隂門巷客來稀南牕一枕睡初覺
胡蝶滿園如雪飛
　貢恱(五首/)
　　　恱初名性之字友初世家宣城之南湖人號南
　　　湖先生仕元為閩省理官明初隱居越之山隂
　　　卒門人私諡曰貞晦有南湖集(李賔之云南湖/詩清新可傳)
　　　(詩話貞晦詩滑而不澀縱而不控固是雲林玩/齋家法若越王臺作風作鳴潮吹雨散山如走)
　　　(馬渡江來/則警策也)
　　接曹孟圭
曲江新漲黄梅雨雨裏客船江上來對酒肯辭今夕醉
有懷能向㡬人開歌傳皓齒香生席舞按纎腰月滿臺
縱是金吾嚴禁夜也須容我更遲廻
　　畫馬
天閑牽出許奚官飲罷春流未觧鞍記得曽陪仙仗立
五雲深處隔花㸔
　　畫蓮
吳王宫殿水流香歩屧廊深暑氣凉長日香風吹不斷
藕花多處浴鴛鴦
　　題畫
桃花紅綻斷橋邉楊栁垂隂散緑煙記得少年曽取醉
玉人扶上總宜船
　　題菜
西風吹動錦斕斑曉起窺園露未乾三日宿酲醒不得
正思風味到辛盤
　張　昱(九首/)
　　　昱字光弼廬陵人遷杭元未行樞密院判官有
　　　張光弼集(楊東里云先生詩氣宇閎壮節/制老成而從容雅則稱其所傳)
　　　(詩話光弼策張士誠之必敗作詩刺之云一陣/東風一陣寒芭蕉長過石䦨干只消㡬箇瞢騰)
　　　(醉㸔得春光到牡丹士誠招之不赴投以詩云/山中棊局迷樵客溪上桃花誤釣船又云殘夢)
　　　(已隨舟楫逺五湖春水一鷗飛其居在西湖夀/安坊今之花市也貧無以葺廬凌彦翀草募疏)
　　　(云昌黎寄玉川子首稱洛城破屋數間東坡題/緑筠軒終比揚州纒腰十萬必能修我牆屋方)
　　　(可有此室廬一笑居士在江西生為斗南望詩/名優于張籍生計劣于陶潛囊無一錢之留家)
　　　(徒四壁之立若非慷慨多助安得輪奐一新必/欲取杜工部草堂貲何時可辦儻葺得楊太尉)
　　　(槐市塾今嵗無憂諸賢圖之名教事也後孝陵/徴之京深見温接憫其老曰可閒矣遣還因自)
　　　(號可閒老人嘗于酒邉為瞿宗吉誦已作歌風/臺詩云世間快意寧有此亭長還鄉作天子以)
　　　(界尺擊案淵淵作金石聲其詩派出西崑未免/過于濃縟如萬斛春光金盞酒百年心事玉人)
　　　(筝燒殘蠟燭渾成淚折斷蓮莖却是絲暮雨欲/來銀燭上春寒猶在酒尊空星河織女從離别)
　　　(海水蓬莱見淺清蛺蝶畫羅宫様燭珊瑚小柱/教坊筝自從玉樹成歌後曽見銅仙下淚來牡)
　　　(丹開後春無力燕子歸來事可憐分司御史心/先醉多病相如渴又生月色夜留江叟笛花枝)
　　　(春覆市樓筝揚州城郭髙低樹𤓰歩㠶檣/上下風令楊大年見之定把臂恨晚也)
　　少年行
㸔取木槿花朝榮夕已萎芳容有彫謝膩澤何所施夀
命如可長仙人今何之髙堂有歌舞及此少年時
　　上已日偕徐大章游智果寺
佳辰際上已屬此清明前春景已云晏風光猶未暄徃
尋智果寺竟得參寥泉雲物豈殊昔人世自更遷邈哉
長公詠髙吟憶當年吾輩復登臨花界何因縁古佛儼
香閣真詮積華軒境超萬念空道勝諸妄捐緬彼此㑹
難徘徊未言旋申章續芳藻冀或來者傳
　　白翎雀歌
烏桓城下白翎雀雄鳴䳄隨求飲啄有時决起天上飛
告訴生來毛羽弱西河伶人和尼齊能以絲聲代禽臆
象牙指撥十三絃宛轉繁音哀且急女真處子舞進觴
團衫鞶帶分兩㫄玉纎羅袖柘枝體要與雀聲相頡頏
朝彈暮彈白翎雀貴人聴之以為樂變化春光指顧間
萬蕊千花動絃索只今蕭條河水邉宫庭毀盡沙依然
傷哉不聞白翎雀但見落日生寒煙
　　　(詩話陳雲喬云白翎雀生于烏桓朔漠之地雌/雄和鳴自得其樂世皇因命伶人舒都隆製曲)
　　　(以名之曲成上曰何其未有哀怨衰婺之音乎/時譜已傳矣故至今莫之改陶九成云白翎雀)
　　　(者教坊大曲也始甚雍容和緩終則急躁繁促/殊無有餘不盡之意楊廉夫云白翎雀能制猛)
　　　(獸尤善擒鴐鵝廉夫有二詩詠之張思廉王子/充張光弼皆有作第雲嶠言製曲者舒都隆而)
　　　(光弼獨云西河伶人和尼齊/能以絲聲代禽臆微有不同)
　　惆悵
三山夢斷綵雲空㡬把長箋賦惱公畫閣小杯鸚鵡緑
玉盤纎手荔支紅春衫汗裛薔薇露夜帳香回茉莉風
惆悵近來江海上却将鞍馬學從戎
　　繡毬花次兀顔廉使韻
繡毬春晚欲生寒滿樹玲瓏雪未乾落遍楊花渾不覺
飛來胡蝶忽成團釵頭嬾戴應嫌重手裏閒抛却好㸔
天女夜凉乘月到羽車偷駐碧闌干
　　感事
雨過湖樓作晚寒此心時暫酒邉寛杞人惟恐青天墜
精衛難期碧海乾鴻鴈信從天上過山河影在月中㸔
洛陽橋上聞鵑處誰識當時獨倚闌
　　如此江山清集同王仲玉陸進之吕世臣作
吳越江山㑹此亭暮春風景晝冥冥長空孤鳥望中沒
落日數峯煙外青不用登臨生感慨且憑談笑慰飄零
古今何限英雄恨付與江湖醉客聴
　　題揚州左史臣畫扇
后土祠前路金鞍憶舊游春風雙燕子渾似在揚州
　　臨平湖
船過臨平欲住難藕花紅白水雲間只應一霎溟濛雨
不得分明㸔好山
　周　砥(二首/)
　　　砥字履道吳人寓居無錫與宜興馬治游荆谿
　　　山水有荆南倡和集(顧仲瑛云履道與倪雲林最/相友善故其詩畫亦似之)
　　登西岡望龍池諸峰贈馬二山人
登臨不陟險緩歩情始暢振衣西岡頭矯首一長望朝
陽匿光彩宿霧隠巖嶂廻風過林莽草木皆震蕩山人
地志熟指顧名所向窮歴吾豈能髙情倚疎放平生煙
霞志配此丘壑尚思欲逃喧卑結茅計非曠縁知兵革
後已恐淳朴喪蕭條采芝意臨流重惆悵
　　春日
空山寂寂行人稀岡頭落花如雨飛罷琴惆悵不能已
故鄉寥落何當歸南去百粤羽書急北來三吳戎馬肥
安得龍驤擁戰艦埽除俘宼揚軍威
　吳志淳(一首/)
　　　志淳字主一以字行無為州人仕元為翰林待
　　　制濠泗兵起徙家豫章復徙鄞有環碧軒栁南
　　　漁隠二集
　　　(詩話待制草隸著名詩亦雅正虞道園贈詩云/揮毫妙得中郎法倚席長吟老杜詩為名流傾)
　　　(倒若此晚賦遣懷詩云為儒已入他州籍/垂老頻收故國書誦之淒然増淪落之感)
　　小姑山
長江數千里屹立一峯尊開闢由神禹朝宗自海門魚
龍藏白晝星斗動黄昬祗有孤舟客歸心逐浪翻
　顧　觀(一首/)
　　　觀字利賔丹陽人仕元為星子縣尉遇亂流寓
　　　紹興(劉彦昺云利賔詩可方秋露芙蓉頗王元/羙云觀送人詩重經白下橋頭路  憶𤣥)
　　　(都觀裏花吳江詩鴻鴈一聲天接水蒹葭八/月露為霜此等語参之貞元長慶亦無愧色)
　　　(詩話吳主一顧利賔入明未聞通籍/然其詩編入劉仔肩明雅頌正音)
　　過吳淞江
吳淞三萬六千頃震澤與之俱渺茫鴻雁一聲天接水
蒹葭八月露為霜輕風漫颭漁郎笛落日偏驚估客航
我亦年來倦游歴解纓隨處濯滄浪
　髙　明(一首/)
　　　明字則誠瑞安人元至正進士為處州録事太
　　　祖聞其名召之以老疾辭還有柔克齋集
　　　(詩話顧仲瑛輯元耆舊詩為玉山雅集中録髙/則誠作稱其長才碩學為時名流可知則誠不)
　　　(専以詞曲擅羙也世傳琵琶記為薄倖王四而/作此殆不然陸務觀詩云斜陽古栁趙家荘負)
　　　(鼓盲翁正作塲死後是非誰管得滿村聽説蔡/中郎是南渡日已演作小説矣聞則誠填詞夜)
　　　(案燒雙燭填至喫穅一齣句云穅和米本一處/飛雙燭花交為一洵異事也蒋仲舒堯山堂外)
　　　(紀謂撰琵琶記者乃髙拭其字則成别是一人/按涵虚子曲譜有髙拭而無髙明蒋氏或有所)
　　　(據俟/再考)
　　宿詵公房曉起偶成
曉雨池上來微風動寒緑幽人睡初起開窗見修竹西
山帶層雲隱隠出林木境寂塵自空慮澹趣常足獨坐
無與言流泉下深谷
　徐　􁣫(二首/)
　　　􁣫字仲由淳安人洪武初徴秀才至藩省辭歸
　　　有巢松集
　　　(詩話識曲者目荆劉拜殺為元四大家殺狗記/則仲由所撰也其言曰吾詩文未足品藻惟傳)
　　　(竒詞曲不多讓古人葢自知之審矣葉兒樂府/滿庭芳云烏紗裹頭清霜籬落紅葉林丘淵明)
　　　(彭澤辭官後不事王侯愛的是青山舊友喜的/是緑酒新篘相拖逗金尊在手爛醉菊花秋比)
　　　(于張小山馬東籬亦未多/遜詩雖非所長然亦不俗)
　　除夕
我家四兄弟彫零半不完存者惟二人况復髪盡斑亂
離因析居破屋各數間薄田不周飢何以能當官我比
兄更劣運蹇家多艱中年再鼓盆豈特貧且鰥落落羈
芹宫空戴儒者冠池魚與樊鳥鱗鬛欲縱難邇來遂吾
志腰脚俱兩閒歸田理松竹手植青琅玕俯視庭下孫
皎皎雙玉環坐膝挽我鬚眉目如春蘭焉知匪丘冢天
道終好還晚年得細君所執供厨餐固無桃李姿端厚
勝小蠻客來供酒脯聊足盡主歡雪消楊栁陂春動梅
花山緑牕閒香閣獸炭燒春盤何如飲長夜燭短夜未
䦨酒盡塤篪鳴慷慨出肺肝願言叙天倫相期永團欒
　　四月十七日喜王徳剛過訪
故人去此久逺若天一涯雖曽入我夢未獲親見之胡
為忽叩門使我倒接䍦初逢固知喜動問還可悲杳絶
二十年人事想參差吾翁與若翁世世心相知今雖盡
物化眼見孫與兒其如年運囏我輩逢亂離昔為少壮
交今我窮誰依閭巷日蕭條十家九無炊向來車馬地
零落如殘棊我守先人廬强以一木支門閭設雀羅親
友過者稀焉知寂寞後君獨重來兹請君為我留為君
具酒卮醖發春泥封盞洗青花甆殺雞具餚脯作饌充
晨飢劇談善戲謔亹亹俱忘疲酒盡更起謀情到不復
疑君猶執謙退一飲三致辭人生無百嵗焉能長娛嬉
浮雲無定蹤爝火無流輝黄河不西返白日長東馳與
君兩萍水蹔合仍相違但守金石心後㑹終可期
　姚　璉(二首/)
　　　璉字廷用又字叔器歙人元季為理問所知事
　　　明初與唐仲實同迎蹕于街口被顧問事見五
　　　倫書
　　漁梁結屋
石梁之上姚家荘隔溪指㸃山蒼蒼飛樓傑閣非我事
翠竹老梅開此堂新豐雞犬歸未得韋曲桑麻如許長
三間茅屋吾老矣擕兒擬拜龎公牀
　　冬日
野人曝背向牆隈時飲茅柴酒兩杯滿階落葉渾不埽
拄杖去尋江上梅
　唐仲實(一首/)
　　　仲實名桂芳以字行歙人元季南雄路學正明
　　　初攝紫陽書院山長有武夷小稾
　　送湯生執中
薄暮雲已收微寒雨還作居人念睽離戚戚意不樂何
時竹屋眠共㸔燈花落
　涂　幾(一首/)
　　　幾字守約又字孟規宜黄人有涂子類稾
　　　(詩話涂君于文髙自矜許集有弔余文賦云負/予才之宏異兮早卓倜而莫羣較錙銖于古人)
　　　(兮又何數乎今之人而又云芰荷不可以為衣/兮女蘿不可以為帶則匪安于遯世者也嘗撰)
　　　(時事策十九篇上書孝陵自稱臣平生苦學見/于文章時輩妄推謂當與漢唐諸文人略相先)
　　　(後使居館閣紀述聖君賢臣之事業足以載當/世而垂無窮亦大言不怍矣然其文頗牽率鄉)
　　　(人鄒矩元方序之謂沉雄悲壮佚宕奔逸此欺/罔之言也詩亦平平乏警策俗傳酒詩一巻或)
　　　(云是㡬/所作)
　　兵後述懷
世亂遭漂泊塗窮轉寂寥每懷經濟業無補聖明朝嵗
月戎機失風霜客恨銷故園春草緑隨意狎漁樵
　李勝原(一首/)
　　　勝原字源澤當塗人明初保障鄉里立功有盤
　　　谷遺稾
　　涇縣
古木荒碑對縣門數家烟火自黄昬河流故遶山邉市
驛路斜通郭外村煙雨園林梅結子春風籬落竹生孫
愁㸔市井蕭條甚喪亂曽經幾戍屯
　黄　樞(二首/)
　　　樞字子運休寧人洪武初被徴以躄免鄉人稱
　　　為後圃先生有後圃存稾(游汝潛云先生詩温/厚平淡所以可傳)
　　吳子芳楓林牧隠
露晞春草細林逺青楓長中有沮溺徒結廬先隴旁于
焉可耕稼自牧牛與羊搢腰笛竹短插笠山花香犢飽
夕言歸濯足澗月凉喟彼塵世人馬蹄終日忙横眠緑
草嫩肯羨金鞍光老農願卜鄰持鞭白雲鄉招手金華
仙與爾相翺翔
　　婺州竹枝詞
桃花雨晴春水生東風去船如箭行鯉魚活煮蘭溪酒
篷底醉睡江月明
　吕不用(三首/)
　　　不用字則耕新昌人洪武初舉本學教諭以聾
　　　辭自號石鼓山聾有得月稾(曽伯曼云則耕詩/老邁放曠有傲世)
　　　(不羈之懷葢山林草木之秀傑者腐王/叔雨云則耕長篇短歌無一語塵)
　　題顧雲屋雲山圖
我識東吳顧文學早嵗丹青動黄閣揮毫得意傲王侯
霜刮虬髯靣如削一自塗窮悲濩落旅食南州夢非昨
蛟龍為魚氣鬱勃散作春雲滿丘壑乾坤無地著茅茨
寫向雲根亦竒作荒林日色曉蒼凉古木風聲晚蕭索
首陽蕨根秋土深商嶺芝苖今寂寞看圖為問人何在
晚交駐意歸猨鶴
　　東山寺題樓壁
白雲幾曽散却作一樓貯明月夜夜來無人敢擕去
　　題送别圖
何處瞻衡宇西江烟水村彭郎磯上月送汝到柴門
　沈夢麟(五首/)
　　　夢麟字原昭歸安人元末武康尹入明以賢良
　　　徴不仕有花谿集
　　　(詩話原昭元季隠于花谿劉伯温曽相依谿上/贈以詩云杜陵老去詩千首陶令歸來酒一樽)
　　　(及入明雖不受爵而校文閩浙者三同考㑹試/者再故孝陵以老試官目之其分校閩闈在洪)
　　　(武丙子嵗當時同考官有劉子彦蒋文質劉季/冶蘇鳳儀均有詩酬和今不能悉舉其名矣花)
　　　(谿在歸安縣治東南七十里土人名曰花城原/昭田産頗饒其子孫坐事謫戍田亦沒官歸于)
　　　(誠意伯劉廌廌集中有花谿田舎詩云田間處/處三楹屋門外家家半曲湖婦踏水車欹抱子)
　　　(兒撐漁艇笑驚鳬想見風景之足以/移情矣原昭詩格清穏特少警㧞句)
　　余中
余中瀕海門望望斥鹵地居民多四散共享牢盆利昔
人生厲階於此置官吏搉鹽限程期立筴事鞭箠煙飛
朱火騰海立銀濤沸漉沙鉛淚凝椎甓瓊英碎天髙嵗
崢嶸草白北風厲𤣥雲閒萬竈積雪照千里陸輸車軋
軋水運舟尾尾雖云國課集民力已彫瘁蹇驢歴亭場
攬轡察地里大江繞長淮殺氣寒贔屭増科苟不息禍
亂恐未巳吾将叩閶闔悃悃訴微意狂言儻欺君薄命
有如水
　　野航
一室淨無塵門通畫舫鄰若分鷗鷺席能受兩三人江
水家家緑溪花岸岸春杜陵貪佛日隨意賦詩頻
　　中秋夜泊黄河
黄河滚滚浪翻盆百尺颿檣上下奔月色偏於今夜白
河源不改舊時渾雷行西北通天極風送蛟龍入海門
欲酹一觴歌九叙千秋萬嵗禹功存
　　趙待制席上
春城飛絮日顛狂簾幕風微燕子忙醉後不知羅袖薄
牡丹花上月如霜
　　發華家歩
華家歩頭山作城溪中小船如奕行五更風雨到篷底
八十二灘春水生
　滕克恭(一首/)
　　　克恭字安卿祥符人仕元為集賢院直學士遇
　　　亂避地錢塘洪武初兩聘充本省考試官有謙
　　　齋稾(李川父云先生詩/律清婉頗有足觀)
　　　(詩話崑山周夀誼一百一十四嵗魏觀守蘇州/舉為鄉飲賔新昌吕不用有叔祖百嵗作百嵗)
　　　(老人歌其辭曰吾家老人一百嵗盎盎晴檐曝/鮐背自言生見宋餘黎元氏興亡身尚在大明)
　　　(洪武聖人作坐沐雨露又七載葢兩人皆生于/宋歴元及明尚存信人瑞矣然兩人初無文采)
　　　(表見斯猶草木之年爾若吾鄉鮑仲孚八十餘/被徴以白衣充㑹試考官歸田久而後沒吳興)
　　　(沈原昭錢塘寓公滕安卿皆以元廢官屢典文/衡原昭年九十安卿至百有餘嵗斯則儒林之)
　　　(盛事/也)
　　寄李提舉
錢塘經亂後應是減繁華逺信秋憑鴈鄉魂夜到家兩
江罹戰伐四海廢桑麻何日重攜手春風汴水涯
　葉　顒(四首/)
　　　顒字景南金華人有樵雲獨唱(顧俠君云景南/自序所作詩以)
　　　(為薪桂老而雲山髙寒音調古而巖谷絶響故/名其集曰樵雲獨唱長孫雍編次成帙曽孫戸)
　　　(部尚書淇重刻之廣東布/政使安丘袁凱為之序)
　　漁父曲
雨過暮雲收江空凉月出輕蓑獨釣翁一曲秋風笛宿
鷺忽驚飛㸃破烟波碧
　　秋懷次童中州韻
長空好明月燦爛今夕晴萬里皆月色四顧無人聲徘
徊下青松照我茅屋明我望長歎息悠然萬感生取杯
挹清光和此松露傾嚥之清肺腑快我平生情
　　九日寄興
黄菊香殘夜雨烏紗醉落秋風回首十年舊事亂雲流
水西東
　　月夜梅邉即事
香裏寒雲滿溪月明津渡人迷夢入江南舊路夕陽流
水橋西
　張　庸(九首/)
　　　庸字惟中慈谿人元季兵亂竊據者署為上虞
　　　山長不就明初聘不仕有全歸集(烏繼善云處/士律詩渾淪)
　　　(雄偉鏗鏘典麗不待論矣其歌行性所喜而尤/用意者如長江萬里其静也湛然一碧雲漢萬)
　　　(里參錯其内及其怒也波濤奮迅蛟龍魚鼈出/入其中而莫之測  馮損之云先生與寓公都)
　　　(事龍子髙編修馬易之少監揭汯正字桂彦良/為倡和交風晨月夕意有所到一于詩發之)
　　　(詩話惟中髙遯世之節然與龍提學子髙桂正/字彦良烏永新繼善諸君子先後徃還酬和其)
　　　(送胡維舟金陵歌云金陵帝都天下壮萬國㑹/同天浩蕩昔年聘我我曽游曽上鳳皇臺上頭)
　　　(則明初亦嘗受聘幣而未通籍者殆/昔人所云隠不違親貞不絶俗者邪)
　　桃花牛歌為桃源山人王敏功賦
五陵年少五花馬兩耳生風汗流赭金絡絲韁白玉鞭
鬬雞每過長楊下桃源山人桃花牛青蒲為韉繩作鞦
不與年少爭風流來徃桃源溪水頭桃源由來風景羙
桃花無數亂紅綺花飛片片㸃牛身幾度春風吹不起
春風浩蕩日色和款款騎牛行且歌唐虞世逺知奈何
笑指落日如流梭君不見中原戰爭時已久白骨相撐
豺虎走五陵年少家何有流落江南衣露肘江南又復
兵甲興天下紛紛何日寧我欲騎牛亦向桃源去只恐
漁郎知住處
　　殺犬謡
君不見天媚蟇被蟇瞎人養虎被虎齧玉川作詩何激
烈主人養犬忘施恩一朝難作身取滅當時得犬一尺
髙身上褵褷覆金毛朝夕呼之餧飼勞一月不見大如
獒金鈴懸項食人食家人睥睨那敢叱風吹簾影聞吠
聲日轉花隂見行跡毛色纔深親為剪舞裀容卧不教
巻犬心有恃挾其曹䑛鐺翻甕日驕蹇主家綺席羅髙
堂豹胎熊掌雜羔羊厭犬之横蹴犬去利主之食齧主
吭壯士聞之氣憤結手揮金錘犬腦裂磔犬之肉祭犬
血主人之讎始一雪嗚呼世降忠義銷不獨人間犬作
妖項家有奴類如此試作王公殺犬謡
　　賣驢買牛歌為胡維舟賦
驢可以跨不可耕牛可以耕還可跨山人賣驢歸買牛
買得牛來頗同價溪雨初收水繞門山人曉耕溪上雲
土膏不覺秋成早香秫釀成新酒渾翻思養驢竟何益
空将芻豆飽其食軀小蹄薄終無力有時跳梁蹶側石
草深牛背穩於舟浩歌白石南山秋却笑哦詩㶚橋上
滿身風雪歸來休
　　腰帶鈴
腰帶鈴郵夫傳命風火生夜逢猛虎當前行銜入南山
鈴有聲鈴有聲被虎食夜夜山邉候人隙十里嚴程時
四刻後知來者還絡繹君不見官拾斷鈴重鑄鑼虎怕
鑼聲将渡河
　　行路難書所見
昨朝殺虎潘家園今朝殺虎蘆浦團獵人羽箭銅牙弩
連朝殺虎來送官送官歸去日将夕沙路紛紛皆虎跡
四山哮吼刮腥風手驚弩墮那能射君不見一虎死百
虎生行路難路難行
　　癸丑嵗梅溪聞鵑
杜鵑生子百鳥巢百鳥哺之成羽翼飢鷹反目不敢親
百鳥亦自逃荆棘千年遺恨只自憐四野無營何處食
空将憤氣結春愁勸人歸去成何益我家只在鄞江頭
欲歸未歸汝知不有人正逐中原鹿無心更理梅溪舟
汝身胡不自歸去錦官城裏多髙樹尾長翼短路復迷
雨横風狂春已暮且向庭前樹上棲莫向天津橋畔啼
　　丙午嵗感懐
中原無限好山河都付尊前感慨歌斗酒十千愁裏醉
三春一半雨中過落花寂寞渾無數短髪飄蕭白更多
苦欲山深延暮景憑誰一舉魯陽戈
　　揚子江晚泊與同舟劉伯瑾諸公
東鄞倦客家何許北固鐘聲暝却聞小汛候潮船已泊
上弦看月鏡初分憑誰貰酒酬三益且自題詩詠五君
謾憶南湖垂釣處磯頭新水緑生紋
　　梅
拄杖尋春路不賖小橋流水野人家千年老榦屈如鐵
一夜東風都作花
　藍　仁(二十四首/)
　　　仁字靜之崇安人明初内附隨例徙濠尋放還
　　　有藍山集(蒋師文云静之昆仲切磨塤篪迭奏/和平雅澹辭意融怡語不雕鎪氣無)
　　　(脂粉出乎性情之正而有太平之風惜其不列/承明著作浮湛閭里傲睨林泉有逹士之襟懷)
　　　(無騷人之哀怨即屢更患難而心恒裕如要其/所作皆治世之音也  張雲松云靜之詩平居)
　　　(時優柔沖澹處患難則憤激而憂思交朋友則/眷戀而情深箴規而意篤不怒罵不諛諂不蹈)
　　　(襲以掠羙不險怪以求竒麗則而不苟雋永而/有餘深得詩史之遺意  陳廷器云藍山詩力)
　　　(追盛唐規員矩方靡不合度者蒋仲/舒云二藍勢力相敵已入作  之室)
　　　(詩話二藍學文於武夷杜清碧學詩于四明任/松卿其體格専法唐人間入中晚葢十子之先)
　　　(閩中詩𣲖實其昆友倡之藍澗仕而藍山隠其/戲題絶句云朝野文章自不同壤歌何敢敵黄)
　　　(鍾山林别有鈞天奏長在松風澗水中然其述/懐詩云無才甘下位有識笑庸人又云何事漁)
　　　(磯棄空煩鵲印隨又有甲寅仲冬攝官詩題則/静之亦不終于山林者也集有蒋易張榘二序)
　　　(易字師文自號橘山真逸嘗選皇元風雅予有/其書榘字孟方自號雲松樵者静之贈詩云文)
　　　(宗曽子固篆逼李陽/冰惜其著作罕傳矣)
　　秋山懷友
天寒草木疎落日照平野孤雲西北馳獨鳥東南下仰
聆寒蟬悲俯見驚湍瀉物情自索寞秋色正瀟灑良朋
久相違離思何由寫
　　擬貧士(二首/)
蠨蛸網我戸蟋蟀號我壁被褐不掩脛采薇豈充食嵗
有飢寒憂巷無車馬跡豈知曠逹觀不以貧病迫昔聞
孔顔聖亦有陳蔡厄澹然忘世慮弦歌自朝夕
蓬門有一士被褐恒苦飢朝飲南澗流暮食西山芝雖
有二頃園蕪穢亦不治妻子共寂寞彈琴詠書詩荒林
積雪深古屋炊烟遲髙卧自有適何必他人知
　　宿田家望武夷山
仙厓蓄靈異怪石盤空曲一水隔花村千峰入茅屋金
芝暖逾秀瑶草寒更緑雲中武夷仙一一顔如玉白馬
去不歸𤣥猨叫相逐昔陪丹丘侣酣歌紫霞谷雞鳴洞
天曉落月在林木空瞻仙子髙舊夢那可續荒林激悲
風日入對樵牧佇立望歸雲觧衣田舎宿
　　暮宿田家作
木落天正寒山空日将暮荒林倦鳥歸亂水行人渡窮
年滯草莽短褐被霜露晚宿依田家主人情亦故汲水
泉滿澗燒竹煙在戸鐘殘溪上村月照階前樹濁酒初
潑醅嘉蔬亦時具且慰飢渴懷况諳村野趣老翁八十
餘有子没征戍秔稻嵗莫收官司日加賦我願息兵戈
海宇重農務媿乏經濟才徒然守章句
　　正月十四日西山感興
久曠山水遊今晨願無違松林收殘雨郊園澹朝暉憩
澗弄清泚縁岡陟翠微池魚暖始遊巖花寒尚稀髙人
坐空堂深竹對巖扉山中聞犬吠谷口見樵歸心賞適
有契仙遊詎能希賴此一樽酒暫然息塵機古來朝市
間榮華多是非所以首陽士白首尚采薇
　　風雨不已川流渺漫感事叙懷簡我同志
雲雷中夜興風雨逹清旦開門山木昬隠几波瀾亂鸛
鵲下空庭蛟螭上髙岸舟航逺樹杪石壁中流半黍豆
或漂流蓬蒿乃滋蔓北風不埽除南海盡瀰漫迺知兵
戈氣鬱結久不散坤軸恐欹傾陽烏失光燦傷哉轉凄
凉渉世正憂患微躬媿鳥雀何由塞天漢
　　暮秋懷鄭居貞
季秋霜露降草木日已衰暮登城門丘遥望滄海涯鳥
鳲求其羣况在逺别離羙人顔如玉夢寐恒見之飄蕭
紫鳯毛照耀珊瑚枝海水不可越丹砂詎能期灎灎杯
中酒泠泠桐上絲豈無一日歡念子來何時少壮難合
并流光倐如馳悠悠逝川歎渺渺停雲思
　　宿橘山田家懷蒋先生
蒼峰落日微白鶴秋風逺客路入疎鐘田家背山阪孤
烟桑柘寒歸鳥茅茨晚欲覔紫芝翁山深白雲滿
　　西山暮歸
凉葉墜微風秋山正蕭爽天寒獨鳥歸日夕百蟲響偶
從桂樹招遂有桃源想石磴闃無人山猨自來徃
　　暮歸山中
暮歸山已昬濯足月在澗衡門棲鵲定暗樹流螢亂妻
孥候我至明燈共蔬飯佇立松桂凉疎星隔河漢
　　題鄭徳彰員外所藏髙彦敬畫楚江春曉圖
旭日未出羣山昬蒼茫楚江多白雲芳洲無人采蘅杜
落花飛絮春紛紛晴嵐滿戸漁家曉花枝髣髴聞啼鳥
巫陽夢斷三峽空湘渚愁深九疑小風流文采髙尚書
如此江山歸畫圖平湖烟靄水空闊隂壑松檜天糢糊
左司郎官何處得髙堂紫翠生春色是中疑有五湖人
一葉扁舟蕩空碧
　　雲峰秋霽圖為方煥賦
茅屋溪頭紅樹村石梁秋水清無痕枌榆過雨鳥鳴澗
秔稻如雲山對門老翁日髙睡未起穉子讀書牕戸裏
干戈如此賦歛煩雞犬晏然鄉曲喜山中酒熟黄花開
仙人候我芙蓉臺雲林今夜好明月擬跨幔亭黄鶴來
　　贈武夷魏士逹
武夷山水天下無層巒叠嶂皆畫圖山川直疑渾沌鑿
秦漢而下靈仙都中天積翠開宫殿石壁虹光夜如電
鸞鳳常驂神姥遊猨猱共醉曽孫宴洞中别有昇真天
瓊林遺蛻如枯蟬露盤仙掌千年藥春水桃花九曲船
萬松岡頭羽衣客更入三山采真訣神游不計海天遥
夢覺長懷海天白歸來髙隠萬年宫天香時降雙青童
道參元始鴻濛外身寄虚空象緯中嗟予久慕烟霞侣
天遣空山作詩苦清歌曽遶幔亭雲凍筆空題草堂雨
金丹儗就玉蟾分木葉西風鐵笛聞野老只知堯舜世
樵夫或遇武夷君
　　寄余復嬰
道士清溪住扁舟久未回井垂霜後橘門掩雨前苔鳬
舄長相候魚書杳不來虹橋他日宴又負紫霞杯
　　石村除夕
衰病身為累窮愁嵗又除枕戈鄰境静卜宅逺村居海
舶追編戸山田責簿書應門兒不暇休問過庭踈
　　寄張兼善
故人卜隱依山寺野老遷居到石村濁酒近篘謀共醉
新詩未穏許同論南風吹笋初成竹宿雨移松已引根
肯向草堂尋杜甫百年地僻有柴門
　　病起偶成
春來春去總悤悤九十光隂卧病中緩歩也愁平地險
加餐不與去年同生憎野草侵階緑可惜殘花過眼空
昨日鄰童偶相值不知何處一衰翁
　　寄雲松
雲松隠者巢居處上有屏山下藉溪花徑夕陽眠鹿豕
釣磯春雨集鳬鷖十年種术春林逺萬巻藏書草屋低
久欲相從叩羲畫負苓長徃碧巖西
　　梅村與雲壑㑹宿
清泉白石趣難忘又得春前㑹草堂對酒先拚今夕醉
題詩還倚少年狂山林寂寞形容老氷雪間關道路長
共愛雞鳴聴山雨後期何處更連牀
　　小樓對雪有懷西山道人
西山白雪一丈深北風吹倒長松林千厓無人虎豹死
中夜有客烏鳶吟髙樓此時最相憶弱水隔海知難尋
凡身毛骨更蕭爽願借黄鶴棲雲岑
　　雲壑寄恵黄楊木簪并詩
黄楊為木至精堅寸榦三春長未全偶乞餘材簪短髪
兼煩佳句寄衰年籜冠不用傍人正槲笠還宜覆頂圓
慚媿病軀梳沐少髼䯳雙鬢日髙眠
　　賦網巾
白頭難掩雪霜蹤纎手穿成絡索同映帶暮年微矍鑠
遮藏秋色久髼䯳牽絲祗訝蛛臨戸覽鏡翻愁鶴在籠
便與黄花相見好不愁破帽落西風
　　　(詩話網巾之制相傳明孝陵微行見之于神樂/觀遂取其式頒行天下冠禮加此以為成人三)
　　　(百年未之改然題詠者寡獨藍静之有三詩予/録其一焉其二詩謝劉蘭室見恵而作一云故)
　　　(人于我最相親分恵青絲作網巾鏡裏形容如/束縛眼中綱目細條陳少遮白髪安垂老轉襯)
　　　(鳥紗障俗塵更與籜冠藜杖稱世間還有葛天/民一云故人念我鬢毛疎結網裁巾寄敝廬白)
　　　(雪盈簪收已盡烏紗著紙畫難如門臨寒水頻/看鏡籬掩秋蓬不用梳昨日客來應怪問衰容)
　　　(欲變少/年餘)
　　題青山白雲圖
茅屋何人共住石林似我曽遊白雲只在半嶺青山誰
到上頭
　王　沂(八首/)
　　　沂字子與泰和人洪武初徵為諸王說書授福
　　　建鹽運司副使以老辭歸學者稱為竹亭先生
　　　後以孫直貴贈光禄大夫少傅兼太子太師吏
　　　部尚書與弟佑俱以詩名有竹亭遺稾(烏繼善/云子與)
　　　(四言詩春容嫻雅如陶淵明五言冲澹瑩潔如/魏晉齊梁七言宫詞情景悠逺如王建七律歌)
　　　(行典麗鏗鏘莫非方軌盛唐諸君子之胡行簡/云子與詩根于學問之功發乎性情  正沖澹)
　　　(髙雅音韻鏗鏘卓然成家非世之琢句鍊字極/意模仿者比  彭聲之云先生五言迥出流輩)
　　　(瑩如冬氷清如秋露馥如春蘭潤如夏籜歌行/有天驥之馳驟無寒蜩之悲鳴而律絶之佳者)
　　　(若秋水芙蓉映照初日清麗無塵東胡光大云/子與詩舂容典則優入盛唐  楊  里云竹亭)
　　　(先生于詩古體用意魏晋以上近體不肯出中/唐下  梁用之云先生昆弟肆力于詩與大梁)
　　　(辛好禮楊伯謙上元周伯寧清江彭聲之豫章/萬徳躬倡詩學于東南觸景遇事凡可喜可愕)
　　　(可怒罵可太息者一寓于詩音調格律之嚴必/合于典則所傳二妙集者門人蕭翬所收輯直)
　　　(十百中一二耳而鄒仲熙云先生之詩平澹簡/逺如𤣥酒在尊  自有至味非世俗夸靡相尚)
　　　(者可企/及也)
　　　(詩話子與詩格清婉如水/墨雲山絶勝調鉛殺粉)
　　題觀泉圖
毖彼泉水其清瀏瀏既出于山亦經于丘原則有坎陸
則有岐汪汪洋洋莫知所之奔壑西馳經天東注夫豈
性然勢激而寓歛此涓滴至于尋丈隨波同流惟海是
向彼觀泉者朋簪童琴洗耳其操濯纓其心鳴雨林臻
霏雪厓至時不待人圖不盡意漆園䝉莊妙契淵黙君
子人與果行育徳養正之功有漸無已朂爾後來是之
取爾
　　由竹垻望錦川桃李春色如畫有懐陳邑令
渉淺上輿梁憑髙眺鄉縣灼灼桃李花層層逺皆見兵
餘草根盡此地芳菲徧氣暄雉雙雊景淑鶯百囀邑里
齒故繁絃歌俗丕變懐賢思如渴敷政速于傳孰是潘
安仁而猶宓子賤
　　九月十一日鄰宼逼境倉皇南渡感賦
鄰邑舉烽燧長驅宼南平中宵始聞警挈家遂逺行倉
皇具舟楫所志惟弟兄初營暫渉水将謂復還城歸塗
逼烟燄戎馬亂縱横父子兩隔絶慘哉生别情慈親力
疾起負掖同遐征飢分路人食渴飲田婦羮兒童不遑
息踽踽昧前程為謀苦不早臨難迺無營前事杳難測
逢人空涕零存亡有至理瞬息且偷生
　　望南屏山同吕仲鉉仲實作
游目南屏山逍遥稅塵鞅清溪亂流渉叠巘緣雲上輝
輝瀑泉落隠隠天籟響荒塗理通塞虚室靜𢎞敞中有
餐霞人長聆御風想不乘緱嶺鶴還顧漁郎舫芝草甘
若飴雕胡大盈掌雖為頽齡駐亦忌流光徃永懐山中
遊觀化歴清賞
　　壬寅紀異同劉以和賦
壬寅仲春天雨雹南屏城中盡驚愕初從屋瓦亂崩騰
散入階除更跳躍兒童不識挽衣盛兩兩相看恣相謔
老年閱歴憂患餘却顧兒童淚雙落春秋咎徵不一書
兹事班班宛如昨自從兵變十年來澒洞風塵亘沙漠
奮當車轍小物為天理何甞宥元惡竊聞李郭收兩京
元氣依然萃光岳旄頭夜夜燦中天風虎雲龍聖人作
嗚呼風虎雲龍聖人作吾徒勿憂在溝壑
　　過臨江訪彭聲之
金鳳州邉路維舟重憶君江虚秋氣入沙淨曙光分斷
鴈前汀起鳴鐘隔岸聞因過鑑池上詩思亂愁雲
　　小荘道中
客路千厓裏春風二月中虎蹄荒逕少鶯語故鄉同澗
水縈廻緑山花自在紅物華空滿眼去意只悤悤
　　秋江送别圗題贈黄通守允中
秋江木落楚天低目送歸船渡聶溪莫道浮雲千里隔
君山只在洞庭西
　陳　週(一首/)
　　　週字仲昌閩縣人布衣隠居石潭以子叔剛貴
　　　封監察御史
　　倚竹歌
脩竹兮青青中虚兮外直素節兮貞姿寒暑兮一色泠
泠兮朝夕予舎之兮焉適
　易　恒(二首/)
　　　恒字久成廬陵人徙家崑山洪武中應薦至京
　　　以老罷歸有陶情集(莫士安云久成年逾八十/有四而能吟詠太平娛樂)
　　　(晚節短句嶄絶長什沖融近體齊整不難歩追/先古周叔訓云久成五古優柔詳雅七古敦厚)
　　　(舂容近體清新羙/麗誠為治世之音)
　　　(詩話陶情一集邉幅太拘其示諸生詩云情婉/味終涵雋永調髙語不在矜持其所尚然也)
　　晚泊揚子江口述懷
落日雲山外孤舟野寺隂招魂悲楚些歌榜起吳音風
色洲前定江痕雪後深頻呼秣陵酒聊慰白頭吟
　　風雨憶瀼西
故園十畞瞰林塘花竹隂隂覆小堂好友肯來惟一二
老夫不出是尋常白魚寒鱠槎頭雪朱橘秋甞屋角霜
雨雨風風歸未得空勞飛夢繞滄浪
　逯　昶(一首/)
　　　昶字光古修武人有逯光古集
　　　(詩話光古詩學晚唐句如潭浄開天境山昬著/霧巾樹枝猨挂折花片鳥銜來僧舎竹松院人)
　　　(家𤓰菜園雲來羣壑暗日下半川明秋色老棲/樹夕陽明在山令賈島佛見之當亦㸃頭也)
　　舟下淮水
伐鼓下淮津川光廻暮色數峯雲外青一鳥沙上白悠
悠水驛浮颭颭風帆側舟人有嚴程知我歸朝客
　韓　奕(八首/)
　　　奕字公望吳人有蒙齋集
　　　(詩話明初吳中髙士三人一為長洲王賔仲光/一為崑山王履安道其一則公望也三人皆隠)
　　　(于醫仲光詩多俚率安道遊華山作詩一百/五十首然無足録者必以公望為巨擘焉)
　　秋齋
林居近冬候雨晴天已冷露蛩啼夕隂風竹亂牕影衰
來身自覺欲寡事斯屏偶此山中人清談坐宵永
　　夜訪隠者家
舎舟陟伊岸逺思一翛然幽人田中廬髙栁當門前㣲
月照疎雨夜花静凉天相見惬始願懽言殊未眠
　　湖州道中
百里溪流見底清苔花蘋葉雨新晴南潯賈客舟中市
西塞人家水上耕岸轉青山紅樹近湖揺碧浪白鷗明
櫂歌誰唱彎彎月仿彿吳儂子夜聲
　　春望次韻
春城栁色幾家連厨舎多時似禁烟處處緑蕪生夜雨
村村白水落平田花稀野圃東風外人逺江天去鴈邉
盡日百花洲上路徃來惟有一漁船
　　寄江隂夏翁
殘山剰水舊呉宫幾度相期杖屨同夜雨新晴桃葉渡
春寒已過杏花風人生暮景方多暇春事濃時一半空
邂逅逢人因問信酒船何日過湖東
　　春思
積雨柴門草色新一經白首又青春也知性癖難趨俗
却喜身閒不屬人冷食鄰家将禁火軟泥門巷不生塵
髙懷誰肯同蕭散放櫂烟江采白蘋
　　雜興
一巷西風落葉半牕斜日殘書年老怕逢人事天寒不
出吾廬
　　惜春
漠漠晴光淡淡天山青水白景依然杜鵑啼處花如雨
白髪傷春又一年
　王　賔(一首/)
　　　賓字仲光長洲人有姑蘇雜詠
　　越來溪
吳人舊地越人開岸上誰将栁樹栽春水緑波三二月
畫船全是賽神回
　明詩綜巻十二
欽定四庫全書
　明詩綜巻十三
　　　　　　　　　　翰林院檢討朱彛尊編
　鎦　炳(四首/)
　　　炳字彦昺以字行鄱陽人朙初獻書任中書典
　　　籖岀為大都督府掌記有春雨軒集(楊㢘夫云/彦昺詩音)
　　　(節甚古琅然漢魏之音士危太朴云彦昺馳騁/戎馬决勝籌帷有古烈  風故其詩悲壮沉鬱)
　　　(玉宋景濓云彦昺工力既深摹擬輒似詩如璞/  輝春蠙珠浴月  蒋仲舒云彦昺詩篇峻潔)
　　　(尤多樂府清絶之氣可觀淒楚之/調為甚旣累簡質然亦非本語)
　　　(静志居詩話彦昺詩純效鐵厓宜鐵厓之傾倒/也至其病過于繁艶特擇其淡雅者著于編)
　　崩城操
朝從城上哭長城與雲齊暮從城下哭長城化為泥嗚
呼城崩兮猶可築夫君死兮百身莫贖
　　春夕直左掖懷周侍御(一作/郎)
晚雨池上晴逶迤澹将夕金莖華月生綺樹流雲濕牕
虚漏聲永幔巻爐烟襲憶我同袍人何繇共瑶席(楊㢘/夫云)
(仿韋/也)
　　左掖門朝退呈吳待制
繆忝金閨籍聨班趨晚朝逶迤西上門窈窕長安橋殘
雪帶逺樹夕陽明山椒不有同袍者疇能慰寂寥
　　别京邑之東阿
前年别鄉閭今年出京邑悠悠去江漢杳杳事形役所
懼心志違况此風波急烏啼楓樹烟鴈下蘆洲夕回首
望長安蒼茫寸心失
　郭　奎(三十首/)
　　　奎字子章以字行巢縣人明初朱文正開大都
　　　督府節鎮洪都太祖命奎輔佐參謀及文正得
　　　罪坐不諌誅有望雲集(王元羙云参軍帥幕風/流詞藻清麗究其品格)
　　　(在張徐之次洗曹潔躬云參軍/詩以骨勝一  元人穠麗之習)
　　　(詩話參謀詩格清剛句/無浮響頗近汪忠勤)
　　長相思
長相思小山下蘼蕪秋深沒行路王孫年年歸不去江
南水落天色寒鴻鴈滄波連日暮我思昔兮金珮環羙
人座上如花顔紫芝叢桂紛兩間下有流水清潺潺吹
笙鼓瑟心常閒别來嵗久鬢髮斑青雲猨鶴不可以企
及魂飛夢徃愁鄉闗長相思何時還
　　烏夜啼
石頭城上烏遥夜鳴相呼紫清道士有兩樹烏啼不離
樹髙處千聲啞啞復萬聲中堂酒闌夢未成呼童把燭
起開戸照樹惟恐鄰人驚庭前再拜向爾白我家舊住
長淮北慈親已老返哺違零落猶為異鄉客嚴霜滿地
江月輝東方未白羣星稀明朝日出當早飛莫使涕淚
霑裳衣
　　夜坐吟
江風蕭蕭吹古樹關山蒼茫海生霧北斗漸落明河微
城頭烏啼天欲曙客子不寐憂無衣東征三年猶未歸
蟋蟀在戸嵗将暮洞庭霜白芙蓉稀男兒生當百戰死
不執金吾即挾匕閉門勿用長夜歌騏驥終能致千里
　　擬古贈别
孟冬霜露降悴彼荷與蒲青青蘭蕙芳采之将焉如贈
君夙昔意聊以慰斯須絃歌厲清響置酒岐路隅親戚
念逺行各言勉良圖常恐不為樂日月方其除晨風奮
髙翼北林多古榆臨岐執子手安得同車驅
　　擬古思友
鶡鳴嵗将宴蒹葭淒以霜思君隔山海道路悠且長睇
彼參與辰清夜悲未央狂飇西北至一鴈方南翔言念
疇昔歡與子同衣裳安知異寒暑日月不我将天髙則
有斗川渉愁無梁憂心隠如惄出戸徒傍徨
　　送江彦英還錢塘
東南有髙樓華日照綺楹瓊筵列海錯雜以絃歌聲疏
簾巻晨夕廻看蒼江清君今利攸徃我獨懷鹿鳴執事
望長路駕言出東城嘉㑹常不足何况臨當行晴郊芳
樹碧緑渚春蘭生持觴意難盡相思空復情
　　紀夢
忽忽頽芳年揺揺寄行役寢興勞形神鬢髪𤣥已白驚
風響庭樹憂思日恒積夢魂清夜歸仿彿舊鄉邑青松
在園田桑柘䕃廬室飛鳥雲際還牛羊下來夕澄湖澹
微波秋山有佳色雞犬雜比鄰墟烟靄阡陌怡怡兄弟
情淒淒丘隴側臨流濯長纓挂冠坐磐石似慰平生歡
覺來異疇昔百年如轉蓬萬物乃遺舄天命良在兹勿
用云得失
　　寄陳教授敏
蘭葉欲覆階馨香襲芳室雨露之所滋恵風偃華質采
采不盈筐薄言贈離析憂傷嵗月愆同聲而異迹人生
寄百年寒暑㑹有役歡樂難俱并浮名亦何益髙誼諒
匪他可以比金石
　　送王彬叔徃同安(二首/)
駕言出城門遥望西南路别離良在兹嘉㑹不常遇置
酒張瓊筵綢繆復凝佇飲餞未崇朝聊以慰情素翩翩
白羅裳皎皎瓊瑶樹髙歩凌青雲豈為紅塵汚春江及
信潮芳舟襲蘭杜小人衆所疑君子誰不慕久欲同車
行攀轅莫能去惜哉苦淹留年芳易遲暮顧盼懐殷勤
増我越鄉慮
南州亂無家宼盗縱横馳白骨蔽原野火炎城與池千
里何蕭條四顧令人悲倬哉皖公城當此江之湄崇墉
上峩峩陣列紛魚麗明公秉髙節徳澤被華滋而蒙天
子恩慰爾長渴飢大田既多稼王師良有儀君子利攸
徃樂土實在兹嘉賔復來集兼遂平生知春蘭麗芳渚
鳴鳳翔髙枝徘徊岐路側未忍言别離别離何以贈再
詠東山詩
　　從軍詩
朝濟彭蠡湖暮止匡廬山軍行飢且疲露宿聊解鞍方
秋黍稷華徂征西南端奄忽嵗云晏雨雪凄以漫撃柝
豈能寐哀哀想苦寒戰場久勞役裘褐俱不完鸛鳴在
丘垤思婦應常歎誰無内顧懐受命誠獨難三苖阻聲
教師出猶未還願公析天威戢舞羽與干上瞻太階平
下覩斯民安勞旋詠枤杜貽爾室家歡
　　滕王閣
西南有髙閣下瞰滄江清飛闥百餘尺複道周四楹白
日一何麗照耀丹青明借問誰所為云是滕王嬰壯哉
大唐業封子臨斯城佩玉雜鳴鑾物換星亦更勝地罕
常見賢者垂令名相公布文徳復此嘉㑹并羣才若雲
集頌以謳歌聲陽春不為樂萬物爭光榮登髙矚曠世
臨流忘濯纓再拜述短辭柱石齊天傾
　　送孫良玉還同安
送君江上去山路雨初晴落日平淮樹春潮帶皖城酒
因今日醉人是故鄉情莫説王孫怨芳洲緑樹生
　　嵗暮
寒月出在戸江城鴈獨飛愁人不能寐鄉淚忽沾衣丘
隴十年别星霜兩鬢稀為言叢桂老嵗暮憺忘歸
　　琴溪
吾慕琴髙子於焉隠遁棲松雲生峭壁山霜漲廻溪古
迹行人識新春好鳥啼學仙誠有道安得謝輪蹄
　　五嶺
侵晨登五嶺石磴畏躋攀急雪沾衣白因風㸃鬢斑雲
連秦劒閣天塞漢蕭關想見當時路班超奉使還
　　出暖水向新營
山陽暖水地舊是北軍屯一澗雲連棧千峰雪照門奉
書觀壁壘馳驛到邉藩為卜歸人信今朝喜鵲喧
　　寄陳檢校
遥想紫薇省郎官直禁樓瓊花天上去清夜憶揚州二
十四橋月玉簫吹兩頭秋風挂帆席㡬度大梁游
　　中酒
春來中酒朝朝病擁被髙眠嬾出門草没漸迷湖上路
花開未到郭西村湘娥有瑟催歸雁楚客無書託故園
惆悵東風醒亦醉夢中常是賦招魂
　　游三門山
黄茅葢屋石為門路轉溪廻更有村果樹連園收芋栗
豆花滿地散雞豚雲深易就漁樵隠山逺全忘市井喧
何獨武陵堪避世此中佳處亦難言
　　宿雨
宿雨瀟瀟悴客心髙牕連日滯秋隂一枝未遂鷦鷯託
四壁應愁蟋蟀吟家在淮南青桂老門臨湖水白蘋深
鯉魚風熟香秔早釣艇誰撐近竹林
　　重憶西巖訪舊
鶗鴂聲中宿雨晴白雲閒傍馬頭生東鄰茅屋新烟起
南澗石橋春水平野老見多還問姓山花開盡不知名
故人宅近青松下未到柴門已出迎
　　寄劉彦基(二首/)
洪州别駕久相違驥足遲遲三月歸應被長干兒女笑
春風不識繡羅衣
九月征人未授衣年年書到故園稀無情恨殺湘天鴈
不帶平安一字飛
　　開嵗卧病
多病文園渴未消自從人日遇花朝不知楊栁将春色
緑到淮南第幾橋
　　贈陳教授敏
松樹連檐翠色多湖南春水澹生波貢家舊宅雲林在
明月滿船聽櫂歌
　　贈白紵山菴道人楊𤣥中
四望亭前姑熟溪道人種玉住山西古松數株秋滿屋
青鳥月明時一啼
　　徳興山中
樹頭飛翠濕空濛茅屋雞鳴霜澗東好借吳興唐棣筆
畫圖傳我是仙翁
　　銅陵寄劉知府
雙尊特為故人将江路風濤忽渺茫坐對銅官不同飲
馬蹄明日又涇陽
　　早發分宜縣
夜半荒雞鳴逺村板橋斜出縣西門征人衣上霜如雪
猶未曽承國士恩
　夏　煜(一首/)
　　　煜字允中金陵人太祖下金陵辟為行省博士
　　　調浙東分省
　　哀孫炎
垂老戎馬間相知復何有幼與孫炎交於今俱白首炎
也雅好詩落魄惟耽酒醉中有神助不放持杯手才豪
不受羈焉肯事田畞精勤脫穎出盤錯迎刃剖浪迹帝
王州結交英俠藪喈喈朝陽桐濯濯新春栁南北暗兵
塵妖星下天狗我皇入金陵一見顔色厚髙談天下計
響若洪鐘叩即拜丞相掾奉身事明后再分太守符兼
綰都官綬括蒼實重地豺虎白日吼皇曰汝孫炎其徃
總制某再拜謝不敏寵命敢虚受一年風俗淳二年民
物阜三年逺人歸上表請官守文章曹劉亞政事龔黄
右舊嵗過金華與炎適相偶寒燈夜半花春盤雪中韭
終宴竟忘疲落月斜半卣臨分各上馬攬轡復立久為
言有小女離家方襁負今來已五周見父能認否未必
到家期封書附姑舅置書篋笥間纔隔兩月後墨色尚
未乾語音猶在口胡為内變生哭我平生友復恐是夢
中仰天當戸牖斗柄昬建辰月魄夕在酉乃知真死矣
慟哭吞聲㖃復聞遇害時扞刀落雙肘奮怒髪衝冠大
罵血漂臼維時東南天彗出芒如帚滛滛苦雨愁曄曄
驚電走魂兮早歸來空山不可狃我過孰與規我病誰
云灸春酒釀薔薇奠子墳山㟝西京七葉貂零落成草
莽既有千載名焉用百年夀峩峩馮公巖與子同不朽
　熊　鼎(一首/)
　　　鼎字伯穎臨川人吳元年徴授中書博士遷起
　　　居注出為浙江按察司僉事改山東副使拜晋
　　　王右傅除參軍授岐寧衛經歴召還至西涼為
　　　朶兒只把所害敇𦵏之黄羊川
　　上已日浴溫泉
驪山宫殿鎻溫泉天寶遺蹤故宛然繡谷春融丹井火
金波月滿鑑池蓮玉顔承寵専恩澤翠輦來游惜暮年
我亦逢時修禊事白頭空負麗人天
　李應榮(一首/)
　　　應榮字顯道東陽人元末平江路教授同章溢
　　　謁太祖於軍門留參戎務以說降方國珍累官
　　　尚寳少卿
　　　(詩話實録說降方國珍為主簿蔡元剛處士陳/顯再使為夏煜陳顯而尚寳此作見東陽歴朝)
　　　(詩/)
　　奉使塗中作
驅車出東郭逺上天台城峰髙插霄起屹立如廻屏前
塗在雲杪仿彿秋蛇行俯視萬壑底澗水嘈嘈鳴恍然
心目眩幾欲墮危崢况兼風雨至泥滑如飴餳一歩三
退縮戰慄若履氷僕夫屢顛躓行者難為情神武恢疆
宇垂念及生靈俾将誠信辭以息東南兵藐焉一小子
敢不來趨承
　劉　駟(一首/)
　　　駟字宗道龍谿人洪武初倉攢以秀才徴試第
　　　一拜左都御史後坐事徙滇有愛禮先生集
　　　(詩話宗道講學逺師北溪其闢釋老甚嚴目佛/為泥厮集中有同安歎云噫嘻吁紫陽之化衰)
　　　(家家阿彌儒也墨衣墨也墨衣滿城遊遨誰我/知不如歸也不如歸又游天蓋寺詩云若無僧)
　　　(寺塔直是一唐虞斯/亦能言距楊墨者矣)
　　感興
浮屠日以興平地生棘刺大道為之荒聖門為之蔽嗟
哉末俗流每每謂之是觀古聖賢人顰蹙多因爾蹇予
魯且蒙奚為生此世發憤逐前修質弱安能至聖道雖
云逺戮力應可致
　丁　麟(一首/)
　　　麟字彦祥海鹽人洪武乙丑進士除給事中改
　　　御史坐法死
　　　(詩話武原雙丁兄麒弟麟嘉禾二王兄鏞弟鈞/詩雖格調卑卑然先民有作鄉曲後學不可不)
　　　(為表章也麒字彦禎官至濟南知府詩如烟寺/行吟云得句便題林外竹脱巾長挂塔前松送)
　　　(人云西山日薄烏啼急南國風髙鴈影稀天星/湖云隄畔馬嘶芳草碧沙頭人上畫船輕聞琴)
　　　(村云别鶴不聞雲外語野/烏時向屋頭鳴亦能㧞俗)
　　西湖竹枝詞
湧金門外春水多賣魚船子小于梭三三兩兩唱歌去
驚起鴛鴦飛奈何
　曹　介(一首/)
　　　介字子直永嘉人洪武中監察御史
　　金碧山水圖
唐朝以來畫金碧小李将軍稱絶竒流傳所見恨不廣
真蹟徃徃人間稀此景何人之所作老眼挼挲㸔宛若
羣峰削翠撑晴霄一水流銀出丹壑初疑武陵溪桑麻
夾岸花枝低漁郎昔日訪竒處回首但見蒼煙迷又疑
天台山桃花流水非塵寰仙人劉阮采藥去虹橋一斷
難躋攀我生胡為在塵市一見青山心獨喜拂衣便欲
歸故鄉髙卧溪堂㸔雲起觴我酒絃我琴髙山流水誰
知音
　許伯旅(一首/)
　　　伯旅字廷慎黄巖人洪武中官刑科給事中有
　　　介石稾(徐子元云廷慎若天台鴈宕雄/踞東南小杜之名豈容多讓)
　　　(詩話天台林公輔嘗述廷慎論作詩之法矣其/辭曰法可言也法之意不可言也上士用法得)
　　　(法之意中士用法得法之似吾詩㡬用法矣如/是而起如是而終如是而為開闔如是而為抑)
　　　(揚頓挫如是而為輕重髙下意之所至辭必與/俱固未嘗囿乎法亦未甞廢乎法也古之藝人)
　　　(若庖丁輩随其心手所出無他焉亦用其法爾/由是而觀天下之術未有不用法而能神者也)
　　　(又論宋元二代之詩云人皆謂宋之文髙于元/元之詩髙于宋殊不知宋之詩亦髙于元也論)
　　　(詞語工麗立節瀏亮宋或不及于元至于説古/今道事理輕重明白豈元諸公所能及宋哉其)
　　　(言具有深㫖宜當時有小杜之目惜其集/不傳惟餘赤城續志所載寥寥數篇而已)
　　畫馬
曹韓畫馬久絶筆近代狀者多駑駘毫端不得千古意
孰識世有真龍媒圖中此馬何所似人言昔産余吾水
一聞髙價傾千金更覺雄心少千里雙瞳爍電筋權竒
索不可繋何言笞變化應隨霹靂去死生或與英雄期
涓人買骨吁可怪漢武勞師動横潰豈知神物在人間
驪黄迥出天機外我生愛馬癖莫醫眼見畫圖神欲飛
滎河真種當可致西扳弱水扶桑歸
　吳去疾(一首/)
　　　去疾字去疾安慶人給事中
　　　(詩話去疾列朝詩集不載其官閥考實録吳元/年十月帝御㦸門與給事中吳去疾等論政務)
　　　(又甞為/議律官)
　　春日雨中示友人
二月已過三月臨茅堂寂寥長書隂梅花白白落已盡
楊栁青青渾未深何日新晴出山郭及時行樂稱春心
應須載酒窮幽賞爛醉扶肩過竹林
　陶　誼(一首/)
　　　誼字漢生天台人官員外郎
　　山居
烟蘿寂寂䕃柴扉路入蒼苔一徑微江燕定巢來自熟
巖花結子落還稀修琴有制先鈔譜沽酒無錢更典衣
采藥山童終日去夜深常與鶴同歸
　張　適(十首/)
　　　適字子宜長洲人洪武初以秀才舉擢工部都
　　　水郎中以病免後復舉明經授廣西理問歴滇
　　　池魚課宣課二司大使卒于官有甘白先生集
　　　(陳嗣初云甘白先生詩發纎/穠于簡古寄至味于澹泊)
　　　(詩話子宜免都水郎歸即朱長文樂圃故地居/之詩所云坊存前哲號屋貯古人書也一時名)
　　　(流都為題詠見鐵網珊瑚詩有樂圃江館南湖/江行滇池等集燬于火其孫柷得十之二三于)
　　　(煨燼之餘及士林傳誦之作合為甘白先生/集今雕本已罕傳予從其後人星借觀録之)
　　雨中對齋前楊栁賦楊之枝二章
楊之枝我不如子無知我心之憂曷其已而
楊之花我不如子無家我心之憂曷其有涯
　　擬古
我馬既已秣我車亦已膏游子志逺行豈憚終夜勞海
水自言深泰山自言髙去去渉長道歳月疾如埽譬彼
風中花衰謝不復好惟有惓惓懐日夕不離抱
　　别張訓導
近識張夫子情深似故知何須雞黍約已有鹿門期此
别五千里且論三百詩舟行在明發雲樹渺相思
　　對雨
住近南塘栁葢扉凉風送雨薄絺衣檐花暗應鄰舂下
沙鳥明隨估舶飛蝸篆登牀延筆格燕泥上壁汚琴徽
蒼苔駮石林間路一月春隂客到稀
　　山中春盡
蘿磴松巖百摺斜清溪窈窕有人家樹深風送還山鶴
石上泉流出洞花就竹編籬防早筍當牕出火焙新茶
門前過澗﨑嶇路安得能來長者車
　　題山水小幀
秋林雨過雲猶濕緑莎亭子小於笠漁榔欲來猶未來
隔隄驚起雙谿􁌼
　　翠岫樓臺圗
巖下樓臺擁翠霞千章嘉樹䕃牕紗曲䦨干外東風急
人隔珠簾㸔落花
　　題畫巻
青山歴歴樹重重寺在雲深第幾峰比屋人家西崦下
夕陽長聽講時鐘
　　過朱卿宅
鎻却城東燕子樓荒村漂泊幾春秋如今占斷沙河曲
更嬾全家上小舟
　楊　彛(二首/)
　　　彛字宗彛餘姚人洪武中以人才舉為沔陽倉
　　　副使遷都察院司獄調長泰主簿以獻詩擢吏
　　　部考功主事謫居滇南有鳳臺貴竹東屯南游
　　　諸稾
　　　(詩話楊君傳詩不/多頗饒跌宕之趣)
　　霅溪翁山居圖
門前野水可通漁雲裏草樓方著書好山誰臨北苑畫
斷橋我憶西湖居塵埃自著鷗鷺外霜露正當鴻鴈初
為報秋風揺落早梅花消息近何如
　　南城偶題
城南好山何太幽人家對門溪水流春禽啼樹野花落
雪瀑挂厓嵐翠浮長鑱自可斸靈藥短笻何必尋丹丘
一聲清嘯暮天碧松頂月明人倚樓
　戈　鎬(一首/)
　　　鎬字仲京鎮江人洪武初徵士官禮部主事有
　　　鳳臺集
　　　(詩話仲京詩/原出于溫岐)
　　題野塘秋景
芙蓉秋色滿銀塘白鷺雙飛下晚凉記得采蓮㸔越女
醉騎驕馬觸垂楊
　范　準(一首/)
　　　準字平仲休寧人洪武中舉明經官至工部主
　　　事有韲甕西游何陋軒諸稾
　　松蘿谷
尋幽興未涯窈窕入深谷長松生晝寒香蘿蔓春緑緜
緜石上葛冉冉籬下菊樵子時相逢和歌自成曲吾將
從杖屨題詩滿青竹
　朱逢吉(一首/)
　　　逢吉字以貞崇徳人洪武中官大理寺丞
　　寄張世衡
文穆公家四世孫清朝今見幾人存衣冠入市爭投刺
風雨讀書深閉門坐詠逺山楓葉寺歸從新酒杏花村
玉灣橋下莓苔路應有徵車故轍痕
　冷　謙(一首/)
　　　謙字啓敬嘉興人洪武初太常司協律郎
　　　(詩話世傳協律仙去嘉興府治東北碧漪坊建/祠祀之里人禱夢多騐祠三面距水今為土填)
　　　(淤矣協律著作罕傳僅首/從郁氏書畫䟦録得一)
　　題燕肅山水巻
依稀廬岳髙僧舍仿彿商山隐者家我亦抱琴來谷口
白雲深處拾松花
　桂　慎(一首/)
　　　慎字宗敬慈溪人洪武中官中書舎人謫戍雲
　　　南臨安府
　　登太華山寺
昆明池上古招提樓閣參差近碧雞為愛白雲分半榻
却隨明月過雙溪風前松子當牕落雨後苔衣拂石題
如此清幽好棲泊為誰又度澗橋西
　朱　芾(一首/)
　　　芾字孟辨以字行松江華亭人洪武初徵授翰
　　　林編修改中書舎人
　　　(詩話明初詩人善書法者正書則楊孟載張翔/南行楷則唐處敬張藻仲草書則宋仲溫周履)
　　　(道章草則盧公武隸則吳主一邵復孺大小篆/則張士行宋仲珩而孟辨名尤在諸子之上嘗)
　　　(以所書瘞之細林山中題曰篆冡董徴士良用/贈詩云華亭朱茂才好古喜欲顛一埽世俗書)
　　　(習篆忘食眠秦望并之罘碧落兼新泉小者案/間列大者屋壁懸平生囊橐貲多充買碑錢功)
　　　(深學既精齒壯志逾堅池魚染皆黑鐵硯磨将/穿摹搨累萬番期差古人肩師法正在兹什襲)
　　　(比蹄筌孫樵文自祭智永筆忍捐嵯峩細林山/圅之瘞其顛聚土封若堂鑱石表為阡寳劒賈)
　　　(胡發玉柙蔓草纒何如篆塜光夜映列星躔錢/提舉思復歌云雲間苦嗜古手挍科蟲辨魚魯)
　　　(明牕淨几風日佳臨摹一掃千番楮商彛周鼓/真吾師螎扁沉著沙畫錐鸞廻鳳翥龍夭矯長)
　　　(戈短劒相交馳書草日積充棟楣保愛何啻璧/與珪細林山中一抔土緗笈緘縢重閉之合學)
　　　(士灘哥石硯篇誦/之可謂好事者也)
　　賦得秦淮送宋仲珩
春漲曉沄沄空明澹孤嶼中流送行舟緑波渺南浦鷗
從青鏡下人立滄溟語素濲漾凉飈員紋散疎雨桃葉
懐舊題後庭歌弔古因之寄離情前洲采芳杜
　宋　璲(一首/)
　　　璲字仲珩浦江人學士濂仲子洪武九年召為
　　　中書舎人
　　　(詩話仲珩受業于趙古則故精于六書南村稱/其大小篆純熟姿媚行書亦有氣韻今誦其五)
　　　(言離竒妥帖惜不永/天年兼為書法所掩)
　　寄章允載兼簡項思復
憶昔别京畿與子寓官廨一見即相驩不翅舊交快維
時因道塗驅車久行邁忽逢弛擔初欣若身脱械握手
坐氍毹軟語慰疲憊情投比黏膠意惬甚搔疥項君數
過予滯下喜方瘥三人互談噱何殊合糾繣驂鑣出㳺
衍古蹟探竒怪路入青蓮宫駐足聽梵唄薄晚始旋邸
傾倒形忘瘵周詳論書譜從容說詩𣲖凡習尚浮華遺
音日已壞作者固緐夥咸韶混夷韎瀾倒并波隨疇能
捄危敗顧予樗散材頻年處卑隘枘鑿乖方員甘遭世
俗賣人将競嘲譏子乃敦教誡苦言加箴規黙黙使心
解酒酣示新篇辭源極滂湃却類任公子投竿下羣犗
應知藝嘉禾薅治絶稊稗讀之神駭驚秋蛩罷嘶喝政
圖藉薰陶别還隔遥界欲叩寝食安但復占爻卦浦汭
守衡茅無從豁矇瞶譬諸鐵在爐伊誰鼓風鞴况乃患
沉疴軀命猶纎芥侵尋閱暑寒孱弱乏剛夬精神盡凋
耗靣目多腫䵳布衾暖閣眠藥貼晴簷曬年來獲告瘳
書齋仍埽灑猨鶴亦争慶似索煙霞債綴賦詠雕蟲攻
篆學垂薤有時看飛泉四山寂無㕦思取古遺經一覽
適炙嘬蘭膏繼日晷矻矻警昏懈視已常欿然進業慙
質䪥志須成絲枲未能脫菅蒯篤信宴安中懐毒劇蜂
蠆蚤暮自深省此語諒非躗近聞子亦歸親朋樂情話
千里感遺書殷勤持一介而翁幸康彊愧缺牀下拜執
簡立臺端百壬不敢□道逺竟莫前動若飛翮鎩嵗月
無停輈季秋倐已屆籬菊傍雲肥江山日如畫軒車幾
時來夜雨一燈挂明徳正可崇相期各云勱
　史靖可(一首/)
　　　靖可鄞縣人中書舎人
　　　(詩話潛溪之歸也孝陵諭之云大江春來風浪/多宜就裏河逹于家靖可送行詩葢賦以紀實)
　　　(也靖可以吏部奏差洪武九年十一月授中書/舎人載實録滎陽外史集有史行可文可殆其)
　　　(昆弟/行)
　　送宋學士
君王親為計歸程幾日攜家出鳳城江上春來有風浪
扁舟好向裏河行
　谷　宏(一首/)
　　　宏閩人(一云新/淦人)中書舎人
　　行經華隂
崔嵬太華出雲中積翠遥連渭水東秋色萬家連逺塞
暮烟一帶遶離宫秦關日落行人少漢畤天隂古殿空
寂寞武皇廵幸處祠郊木葉起秋風(李舒章云是錢劉/髙調  宋轅文云)
(調既不卑/景色亦合)
　陳潛夫(一首/)
　　　潛夫字振祖錢塘人官國子監學正
　　　(詩話吳人朱景春名所居之軒曰安分滕逺為/寫作圖題其巻者甚衆潛夫及田子貞詩差優)
　　　(潛夫于洪武十八年二/月曽上書言事載實録)
　　題安分軒圖
一自幽棲白板扉略無塵夢到輕肥摩挲老眼臨書巻
抖擻閒身稱布衣風竹翠廽琴響近雨苔青滿屐痕稀
客來况說雲山好處處春苖長蕨薇
　莫士安(一首/)
　　　士安名伋以字行更字維恭歸安人洪武初為
　　　府學教授遷知黄岡縣事入為國子助教
　　　(詩話士安集不傳僅見于湖海耆英詩集其湖/山圖長歌則從吾鄉郁氏書畫題䟦中録之永)
　　　(樂初以助教治水江南遂僑居無錫自稱柏林/居士又號是菴載縣志流寓門今人罕有知者)
　　　(附識/之)
　　洪武丁丑春題王叔明湖山清曉圖
青山屏列水涯畔白雲練繞山腰半分明曉色澄素秋
顛倒湖光接銀漢江霞滅盡海暾生巴雪銷多沔氷泮
岌嶪巔崖髙莫梯回合源泉淨堪盥天逺匡廬秋杳冥
雨足沅湘春瀚漫濃于藍汁可染衣赭若童顛未加冠
盤谷繚通百折深緱嶺危撐半空斷澗橋䕃合踏新凉
渚閣香凝坐平旦短屐扶藜野興濃輕舠聚網波紋散
南灣農鄰猶閉關西崦人家未炊爨僧寺樓臺松滿林
漁屋軒牕栁遮岸陶令秫田誰為耕邵侯𤓰地親将灌
種桃莫問武陵津采芝偶得商於伴書封鴈帛感蘇卿
鱠斫鱸絲羡張翰濯纓欲待滄浪清挽衣空歌白石爛
樹樹巖花嵐霧重葉葉汀蒲水風亂蛺蝶暖依芳草飛
鷓鴣晴入叢篁喚荇藻翻容避釣魚杉柟不借尋巢鸛
壁帙芸枯粉螙生岫幌藤穿蒼鼠竄翠墮梧桐借翦圭
羃結絲蘿愛垂幔米家尚存書畫船吳綾不減錦繡段
人來西北淹壮遊地擁東南隔竒觀標靈顯秀環故居
汎影浮暉在吟案誰能髙深故不兢我為登臨每無憚
當時對景真仿彿遶次圍闌舊凝翫丹青物色眼停瞬
鐵石心腸顔為汗蹤跡頓忘今昔非記憶方驚嵗年換
半生自笑不歸去兩足其如有羈絆泉石膏肓百慮増
塵土心胷一朝澣湖山如此慰相思天地茫然寄長歎
(繆天自云長篇用韻/深穏非作家不能)
　李　曅(三十三首/)
　　　曅字宗表錢塘人洪武初國子助教有草閣集
　　　(徐大章云宗表詩縁情指事機動籟鳴無窮􁆱/苦索之態而語皆天然不煩雕刻  朱伯清云)
　　　(宗表善為詩精熟清新氣雄而詞暢一出李杜/二公機軸  蘇平仲云草閣詩多合乎三百篇)
　　　(格律與李/杜不逺)
　　　(詩話草閣得詩法于李季和然季和猶為廉夫/薫染草閣歌行則一氣孤行獨開生靣正如淮)
　　　(隂之師多多益善囊沙㧞幟辟易萬人當時四/傑十友二肅二𤣥各有標榜如此逸氣髙格顧)
　　　(詩家月旦不及焉信/夫知音者之難也)
　　古詩
吾觀詩三百豈徒正而葩其言本情性反覆成詠嗟二
南乃其端列國多滛鼃洋洋雅與頌制作功尤嘉善者
固敦厚惡者亦紛挐聖人示我要蔽以思無邪
　　菜圃為鄰畜所殘
孟甞久不作吾徒食無魚長齋坐清晝賴此田中蔬僕
夫勤灌漑引水通溝渠青青日已長盡是辛苦餘封豕
從何來洊食良可吁一殘枝蔓傷再則根柢除遂令蒼
翠場轉盼成空虚嗟我在羇旅草野聊暫居惜無専戮
權悵望徒踟蹰踟蹰将奈何屏棄犂與鉏學圃聖所鄙
且讀窗下書
　　發雙溪
峩峩金華城行李何淹留閏十月初吉始能具扁舟輝
輝晴旭升莽莽寒烟收篙師戒晨發浩嘯當中流揮手
謝送者此行實夷猶昔為山林居今作江海遊撫心媿
麋鹿放跡同鳬鷗丈夫旣許國生理焉得謀功成纔拂
衣庻以追前修
　　泊鷺鷥灣
朝辭婺女城暮泊鷺鷥灣鷺鷥暝不見但聞水潺潺水
聲日西流客子何時還長風吹征衣惨澹生愁顔
　　息灘
息灘復息灘逆上如登天舟行勢齟齬百丈不可牽人
持白木篙左右拄兩肩倒緣凌風檣俯貼衝波船分寸
累丈尺始能就其顛回顧望來者相去一丈懸我生匪
利渉坦易性所便因之戒行險庻兹逺游篇
　　嘉禾
晨發嘉禾城晴日舒我顔水深野岸濶驛古秋花斑回
頭指㸃中已過三塔灣少年所游地頭白今始還沙鷗
喜我還來徃清波間願為忘機翁與爾俱投閒
　　遣瘧鬼
汝本顓頊子變化逃其形胡不肖厥祖騎龍升帝青而
為瘧鬼徒屑屑居滄溟復游人間世所在行威靈坐令
命蹇子狼狽汝所丁其寒誰致然其熱孰使令淒淒挾
絮纊喘喘思風亭肉黄靣亦皺呻吟不可聽巫師用桃
茢醫師進豬令汝黨固蟠結百萟無一寧嗟汝聖王裔
區區獨伶俜遷居迺令徳肆虐非常經我今賦新詩送
爾揚歸舲東方有蒼龍鼓腹生雷霆西方有白虎利口
惟膻腥赤鳥司南方丹砂耀修翎𤣥武在北門閃目光
熒熒四方汝無徃恐汝罹天刑汝宜返故鄉寒泉肅泠
泠緑荷以為衣丹霞以為扃珠簾水晶幌貝闕琉璃屏
飄飄曵鸞旗洋洋下雲軿速行如風火晝夜不可停從
此勿回首一去三千齡
　　墨梅
烏不涅而黔鵠不浴而白其類雖有殊各以見真色畫
師亦何心變幻隨世惑展圖對梅花為爾心惻惻
　　言懐
今日忽不樂少為川上遊童冠相追随衣服紛好修紆
徐既就坂﨑嶇亦經丘是時鳴雨餘氣候如清秋嗒然
拄孤藤聽此涓涓流徃者既云邁來者無時休周流信
無滯至樂常悠悠俗士勿與言永為智者謀
　　逃難
四郊日多壘勞生信乾坤朝來有警急鐵騎如雲屯賤
子心實憂焉能守荒村呼兒戒行李一飯同出門路逢
逃難人紛紛亦來奔或扶爺與孃或挈子與孫十歩九
顛躓欲哭聲復吞間道徃方巖前後相豗喧牛羊亦隨
逐飛橋為之翻我行已巖頂我僕猶巖根脣乾吻亦燥
何處濁酒樽兹巖既云險况有靈祠存棲遲且茅屋生
理安得論俯視西北隅殺氣猶昬昬
　　寄太平諸友
昨日東風吹雨過正值山齋罷書課無官可守真自得
有酒不飲誰能那此時况當春夏交緑盡園林安敢唾
出泥已誇籬筍嫩入饌頗憶溪魚大花間紫騮來幾匹
葉底黄鸝鳴兩个桃巖諸公多俊才逺來相就同賡和
野人擬作韋曲游諸公忍復東山卧誰謂更深雨復作
到曉打牕驚夢破寧愁烏帽顛風吹尚恐蠟屐春泥涴
拈毫惆悵題我詩天晴更為斯文賀
　　贈地理逺碧山
澗東瀍西曽卜洛定之方中楚宫作當時相宅論隂陽
猶未經營到冥漠後來注意馬鬛封某丘某水尋靈蹤
封侯作相在頃刻芒鞵踏遍青芙蓉逺師本有降龍技
隨處㸔山逐龍勢金華一郡凡㡬家屢見牛眠得佳地
我家近住東屏山時與逺師相徃還青囊和月挂松樹
且酌羙酒開心顔我聞金陵帝王宅虎踞龍蟠出竒特
逺師飛錫宜一遊歸來説與漁樵流
　　踏車行
南岸北岸聲咿啞東鄰西鄰踏水車車輪風生雷轉軸
平地雪寒生浪花借問老農何太苦低頭欲語還咨嗟
前月有雨田未耘非其種者紛如麻縣吏捉人應差役
令嚴豈得營私家况當今日滴雨無陂塘之水爭喧譁
雖如抱甕沃焦釜蹄涔豈足供泥沙語罷踏車車轉急
田水何如汗流濕老妻貸榖猶未歸力疾無奈吞聲泣
　　喜雨行
五日不雨中禾焦十日不雨晚禾死農夫田父心煩勞
桔槔搰搰徒為爾俄然雲起從西北一片飛來頭上黑
六丁雷斧開天關不盡天瓢瀉甘澤沛如萬頃之銀潢
疾如江漢流湯湯怒如乖龍騰變化颯如白帝行秋光
在坑滿坑谷滿谷此雨何如雨珠玉甌寠汙邪無復分
但見芃芃稻花熟東家老翁賖酒勸西家女兒賣釵釧
青黄未接渾未憂屈指豐年眼中見我歌不獨如元豐
我歌直與康衢同此身願作飯牛翁耕田鑿井堯無功
嗚呼耕田鑿井堯無功
　　誕日醉吟
先生今年五十一兩鬢雖斑眼如漆挑燈終夜何曽眠
細字蠅頭㸔書帙既不能握蘭起草趨明光又不能搴
旗斬将赴敵塲布衣十載困江海空有崢嶸磊落驚世
之文章近來結屋翠峰下白雲遶屋㸔如畫王侯卿相
不到門自與農夫作鄰舎螘浮缸靣新酒渾清晨上夀
誰稱尊阿兒拜前女拜後此樂欣欣難具論盤餐照眼
復何有出甕黄韲間青韭山田放豚初告腯潑刺鮮魚
貫霜栁須㬰剥剥啄啄叩門聲擕肴載酒來諸生陶然
洗琖復更酌百川一吸如長鯨我醉欲眠卿且去謫仙
未得其中趣玉山雖倒嗔人扶染筆從容賦長句我不
願二十四考為中書我不願千二百嵗崆峒居但願百
年三萬六千日日日醉吟歡有餘
　　北上行送周士約
停君鐵如意飲我金叵羅我有北上行起舞為君歌念
此北上樂君行莫蹉跎披雲登太行敲氷渡黄河黄河
連天與天碧織女大笑投銀梭紅雲暖光開玉闕流星
煌煌夾明月簫韶之音下紫清太液恩波流不竭去年
前席召賈生今年上書薦禰衡鵬搏虎變不可測布衣
談笑為公卿為公卿吾道昌丈夫壮游須帝鄉紅顔才
子青雲郎文光照曜宫錦裳紫騮馬肥金鞍光蓮花匣
出三尺霜黄金臺髙天中央紫琳作佩聲鏘鏘聖主恩
深誇陶唐好賢不數燕昭王北上行君莫忘
　　九鷥圖
何人水墨開毫素白日晴牕起烟霧强将醉眼窺微茫
乃見江南九秋鷺兩隻長鳴一隻飛兩隻共啄菰米肥
其餘四隻夢洲渚黄蘆白葦相因依我家曽住苕川上
緑蓑披雨聽漁唱西塞山邊今有無桃花流水應新漲
别來㡬載棲林巒身欲奮飛無羽翰巻圖髙詠風漠漠
憶爾磯頭青釣竿
　　胡将軍歌
胡將軍邦之良武之豪身長八尺靣如鐵敵人見之凜
凜生寒毛憶昨辛夘嵗九州沸鯨濤蒼生日塗炭呼天
雨泣何嗷嗷吳王氣宇真天人手提秋水三尺之豪曹
貔貅萬竈㑹滁上左右環列俱賢髦将軍謁轅門開口
談六韜為王之爪牙出入行陣躬鞬櫜疾如風雨飛千
艘王命胡将軍蝥弧蝥弧爾所操義聲西來動白日電
光閃爍揺旌旄金陵宣城不日得徽州嚴郡隨風逃洞
兵三萬餘刃鞘弓藏弢靈旗却指金華城父老爭先持
酒羔喉衿閩楚信州地将軍又為殫力營城壕乃從元
戎上台鼎横金拖紫獨立青雲髙将軍未下車民庶憂
忉忉將軍既下車所犯無秋毫健兒不敢忤民意酷吏
不敢􁆱民膏男兒務農耕婦女勤蠶繅將軍為之垣墉
使民厚民適自樂將軍勞兜鍪貂蟬本無異擬變方召
爲䕫皋嗚呼壬寅春二月肘腋禍所遭三軍盡躑躅萬
姓皆號咷朝廷聞之為痛惜遣中使降丹詔遂有光禄
大夫越國之崇褒有廟有廟依巖㟼春秋二時祠太牢
吹笙鼓瑟兼伐鼛玉杯春酒釃蒲萄畫梁文栱倍煇赫
焚香仿彿來蔒蒿英姿颯爽毛髪豎隂風吹動團花袍
殿前近侍捫錦絛壁上先驅腰寳刀出師或銜枚班師
或鳴鼗将軍雖死有餘樂魂魄上與星辰遨有子有子
如將軍志欲與國除腥臊鄰敵侵我疆勇㨗如飛猱奮
身與之戰以一當百戰已鏖将軍隂兵實助之似聞人
馬聲嘈嘈敵驚靈火徧原野如中羽鏃相呼號我來祠
下謁遺像秋林葉落風蕭騷雄文大字紀顛末翠珉已
載黄金鼇嗚呼胡将軍生為名臣死廟食勸忠之作吾
其叨
　　題烟波疊嶂圖
憶昨扁舟上南斗順風㸔山如馬走前山在眼後山失
紫翠繽紛落吾手當年見山如畫圖畫圖得似當年無
臨軒把玩笑絶倒蚤覺詩思生江湖江風蕭蕭煙水暮
盡是漁翁釣魚處安得身輕如白鷗江上飛來又飛去
　　題胡濟源聽泉樓
冷泉亭子深且幽我昔杖履曽追遊山中正當朝雨霽
坐聽泉水涓涓流初如松風灑萬壑忽如仙珮鏘鳴璆
又如蛟龍起潭窟霹靂閃電摧林丘黄猨抱子挂秋影
良久不下聲啾啾是時同行四五人相對毛髪寒颼飀
乃知福地難久住却載酒壺登綵舟故鄉一别幾十載
江湖浪迹如沙鷗風塵澒洞箭滿眼欲歸洗耳嗟何由
飛來山色入我夢碧松丹桂枝相樛每逢泉石必宿留
題詩感慨無時休胡公亦是聽泉者胸次磊落非常儔
何當暇日登君樓與君作記樓上頭
　　題鍾馗移家圖
緑袍進士掀怒髥飢來嚼鬼如蜜甜酸風苦雨攪白日
移家欲徃山隂尖隨兄小妹臉抹漆眼光射人珠的皪
鬼奴鬼妾千萬形蟹怪貓妖最蕭瑟勢能使鬼鬼不違
髑髏在後嗤鍾馗英雄如山堆白骨莫倚區區手中笏
　　青山白雲圖
若有若無青山之嶙峋欲斷不斷白雲之氤氲徃徃何
人得此意髙公彦敬下筆藝絶倫我歌紫芝白雲裏白
雲却向青山起裁雲為我衣推山作我几松花釀酒三
千石醉後髙歌歌未已歌罷仰天笑此樂人中仙心揺
赤城霞目斷蒼梧烟左執容成袂右拍洪厓肩五雲之
佩何翩翩乗風欲徃蓬萊巔蓬莱巔渺何處金銀樓臺
隔煙霧青鳥銜書海上來千嵗胡麻欲成樹悵不徃兮
心茫茫雲浩浩兮山蒼蒼人間亦自有真樂還君之圖
兮贈君青山白雲作
　　題五馬圖
開元四十萬匹馬誰是超然出羣者曹韓筆力非不工
須信真龍最難寫真龍只有拳毛騧太宗騎此開唐家
雄姿猛氣世無敵當年識者久歎嗟吳興公子畫五匹
滿眼風雲起蕭瑟一匹玉花齧且驕一匹飛黄甚飄逸
駮文殊者一匹䧺一匹紫電奔長虹中央正立一匹胡
青驄遂令四馬皆下風想見承華春苜蓿此馬由來字
天育殷紅盤袍帽紋縠奚官杖策來監牧花萼樓前風
日遲五王宴罷何逶迤乃知畫師用心苦俟我落筆題
新詩
　　送胡季誠北上
杭州從士真文儒乃是丹山九苞之鳳雛春風葳蕤開
玉樹明月皎潔涵氷壺伊昔跨馬遊京都翩翩采服親
庭趋太常博士衆所敬儀表自與常人殊嗚呼耆舊今
已無空餘故宅臨東湖嗟余避地頗相見不得再見成
長吁山中六月火雲熱多君為我來肩輿衣冠如覩太
常靣令我舊事懷姑胥(自注昔與季誠尊翁古愚先/生㑹于楊廉夫姑胥寓舎)呼
兒出為佳客拜遣僕徃問香醪沽黄雞啄黍或可餉青
韭翦雨時堪須夜深秉燭忘夢寐脱巾且挂長松株酒
酣慷慨肝膽露駕言欲問青雲塗飄然挂席上北斗海
濤日出扶金烏觚稜翹首天咫尺五雲深處陳嘉謨先
公餘澤猶未已青氊故物還須㬰青氊故物還須㬰此
行善保千金軀
　　題陳世恭所藏山水圖歌
米公老手無人繼從此乾坤少清氣畫師落筆頗似之
素練曲折開秋意上有青山萬疊之嶙峋下有白雲千
頃之氤氳丹楓翠柏森左右年深乃成十抱文白石坡
頭野亭小一葉漁舟蕩清曉對岸想像㤀機翁坐石蒼
苔談未了我嘗四載客京華每見畫圖成歎嗟垂老歸
來愛幽獨欲借雲根半間屋
　　題南山獻夀圖
将軍落筆怪且雄能寫嵯峨崒嵂萬仞之竒峰糢糊猶
含太古色慘澹頗帶清秋容儼如蓬萊三山翠且重又
如廬山五老削出金芙蓉千盤萬轉不可測怳忽雲氣
隨飛龍下有澩灂之流泉上有偃蹇之長松松根羽人
顔色好抱膝盤陀事幽討云是南極天邊之壽星遨遊
先天後天老被以青霞裘䕃以白羽葆龜游緑沼沉滄
波鹿放蒼厓食瑶草有鶴有鶴飛且鳴雪衣丹鼎隨風
輕兩鶴飄然入紫清一鶴獨立和以簫韶聲手拈雙青
童載以白玉笙上朝三十六帝京五雲仙樂來相迎玉
女投壺其聲錚錚白兔擣藥使人長生胡君欣得之喜
氣何盈盈是時七月涼風生君來飲我黄金觥酒酣再
拜求我歌須㬰落筆雷霆轟五岳為之動三江為之傾
此圖足為仁者壽題以南山獻壽之佳名胡君胡君宜
愛惜我歌歌罷千金值挂向髙堂雪色壁夜夜虹光射
天赤
　　煮豆酌白酒歌(戊戌/前作)
煮豆酌白酒豆肥酒氣溫相對二三子其樂難具論君
不見曉來雨過東家村叢叢豆莢生籬根阿翁提籃跣
雙足采摘采摘呼諸孫歸來笑指老瓦盆酒波猶帶新
糟渾田家酒具如窪樽一盌入口春無痕兩盌三盌鯨
濤奔四盌五盌和江吞須㬰飲至百十盌眼花耳熱低
乾坤憶昨豺虎如雲屯旌旗滿目烟塵昏殺人如麻血
成海十室九家無一存大臣自合死社稷况叨厚禄承
君恩近聞省府日筵宴椎牛宰馬齊崑崙吾徒布衣在
草野憂心惻惻懷至尊嗚呼蕭艾滿城邑馨香不數蘭
與蓀呼童煮豆復進酒呼兒為我關柴門
　　王子約雙鈎竹歌
王君金華人畫竹誇當代此竹乃是鈎勒之所為坐上
千人萬人愛愛君為人清拔俗興來踏遍篔簹谷籠籦
桃枝紛入眼􁈜□笆篻常經目往年曽見吳門道士張
溪雲歸晚軒中事幽獨有時不作山水圖戲拈銀毫書
此竹王君筆法乃過之比似張生更神速王君寫竹能
寫形脫略粉墨辭丹青或如金錯刀或如鐵鉤鏁或如
銀幡寳勝之飄颻或若金節羽衣之婀娜或如白鳳尾
或若蒼龍漦天機逞其妙形状何瑰竒唐時亦有蕭協
律所至清風起蕭瑟眼昏手顫藝轉工一十五莖稱絶
筆宋時亦有文湖州畫竹人推第一流能令萬籜起厓
谷出墻之梢為最優東坡作竹短而瘠别試蘢蔥在林
僻玉堂多暇圖一枝復有小坡能畫石前元作者李仲
賔琅玕卓立無纎塵薊丘家世不易得父子相傳俱絶
倫吳興學士趙公子飛白之石誰能比水晶宫中春日
長移得藍枝落忩几後來又有柯丹丘大葉長梢動冕
旒天顔有喜頻賜予晚節衰颯江湖秋諸公畫竹工畫
影隔簾仿彿瀟湘景我欲鼓柁游瀟湘碧雲萬頃浮天
光羙人娟娟隔秋水欲來不來空斷腸我來乘風發清
嘯扁舟直過湘妃廟中流鼓瑟聲鏗鏘和取湖南竹枝
調何如曩昔行李遊京都故人為我共作翠竹紅梅圗
原父寫梅君畫竹價重已壓青珊瑚挂在成均之左廡
交遊軒冕觀如堵天上歸來十二年柴扉草閣荒山田
此君風節還依然王君王君聴我語我歌長歌君起舞
花溪水接雙溪長與君百里遥相望不如坐君西郊之
草堂歙坑舊硯橢而蒼鵝溪素練雪色光風晴老嫩任
君寫無使古人専擅場
　　次何贊府遊夀山詩韻
我昔手持緑玉杖徧觀夀山寺外崒嵂之竒峰天風吹
我衣雲氣盪我胸峰形峙為五烟霞有路遥相通横秋
雙澗橋影枕寒潭空上有欲落不落之怪石下有半枯
半活之欹松一峰凌紫霄曙色何曈曨金雞喚醒海底
日絶頂尚有蒼凉蹤一峰翠氤氳怳如武陵之景迷西
東山泉春雨餘流出桃花紅左右一峰若覆釜氣蒸雲
霧秀所鍾西㸔瀑泉吼飛雪乃有一峯迥出倒挂虹影
於晴穹一峰後顧復何似贔屭儼若蟠蛟龍輸青獻翠
千萬狀並視培塿誇豪雄香爐紫烟逺莫致廬山謾詫
金芙蓉伊昔當年紫陽翁二三賢俊題名同嗟予寥落
生苦晚不得親陪杖履遊其中兜率臺髙花雨濛金仙
趺坐青蓮宫何當復約哦松公靈巖石室幽絶處笑揮
白玉麈尾盡日相過從
　　章三益匡山行(戊戌/後作)
仙人休吹紫鸞笙聴我一曲匡山行青蓮居士讀書處
至今石室丹霞明龍泉西南百餘里四靣崢嶸翠峰起
先生結菴當畫圖正與匡山景相似屋前屋後皆種松
坐㸔百尺蒼精龍苔皮深含霜雪古鐵榦返走風雲從
一亭下浸蒼波冷縹緲煙雲成萬頃中有神魚長比人
翠鬐翻動玻瓈影一亭上與浮雲齊赤闌干外青天低
分明投壺笑玉女仿彿出海聞金雞東南一亭隠林樾
地位清髙隔炎熱人間赤日如火流疎簟琅玕自蒼雪
最其秀者環中亭周遭萬朶芙蓉青朝來爽氣落吾袂
蘿風吹日天冥冥鶴怨猨驚歸未得繡衣今作青雲客
故山回首五情揺歸夢時時到寒碧自古山林鐘鼎同
先生况有前賢風少待功成拂衣去入門依舊山花紅
　　雨過許叔大
山雨霑衣濕江雲渡水寒也應如杜甫曽此過蘇端緑
蟻春漿甕青絲野菜盤平居謝拘束與子罄相驩
　　紅梅
滿林紅雪影毶毶夜静和春浸碧潭却憶騎驢二三月
杏花小雨㸔江南
　　暮歸
山腰小路曲如蛇薄暮疎疎雨潤沙醉裏亦知春色老
西風開遍木棉花
　
　
　
　
　
　
　明詩綜巻十三
欽定四庫全書
　明詩綜巻十四
　　　　　　　　　　翰林院檢討朱彛尊編
　管　訥(三十六首/)
　　　訥字時敏松江華亭人洪武中徵拜楚府紀善
　　　陞左長史乞致仕王請命於朝留居本國禄之
　　　終身有秋香百詠蚓竅還鄉紀行等集(丁鶴年/云時敏)
　　　(詩氣象雄渾襟懐曠逹用事親切措辭醇雅黄/文獻公謂文章莫難乎詩詩莫難於近體時敏)
　　　(體嚴整間出新語亦復清俊非文獻所云難者/與又云五七言律至晚唐氣漸衰靡不可為法)
　　　(惟絶句詩至晚唐尤為精緻宋人不得其門而/入元人惟龍麟洲范清江虞青城得其三昧餘)
　　　(或偶得之而不純時敏絶句俱有法度豈非常/私淑于三公故耶又云時敏詠物詩形容精宻)
　　　(非筆頭有五色花者不能乎胡粹中云長史古/製近體舂容乎意度鏗訇  節奏追琢乎文章)
　　　(其言麗以則其思深以逺其義葩而正溫柔敦/厚不迫不竭方諸古人亦未多讓  吳孟勤云)
　　　(長史樂府五言有漢魏體律詩源出於盛唐如/碧海冲融天光萬頃汪洋莫窺其涯涘  楊仲)
　　　(舉云長史文章務以理勝尤長於詩並廖鳴/吾云長史詩清新幽柔可與袁景文  駕)
　　　(静志居詩話昔人名集徃徃自謙若殷文圭曰/鏤氷張舜民曰畫墁晁補之曰雞肋林敏修曰)
　　　(無思葛立方曰歸愚薛季宣曰浪語樓鑰曰攻/媿王與鈞曰藍縷王翰曰敝帚洪希文曰軒渠)
　　　(未易悉數明初猶然劉基朱同皆曰覆瓿髙啓/曰缶鳴董紀曰西郊笑端華㓜武曰黄楊周是)
　　　(脩曰芻蕘黄槐曰省愆雷貫李馨皆曰知非羅/泰曰覺非王文静曰蝇聲管訥曰蚓竅是也管)
　　　(師事亷夫集經鶴年論定舂容疏越豈出景文/之下而說詩家入選寥寥卧子舒章生長五茸)
　　　(知有袁而不知有管竟置/不録徑寸之珠詎可遺哉)
　　聽松樓為國學林敬伯賦
凉飈度中林長松發清響震蕩出巖巒蕭騷納天壤初
疑繁絃作復訝驚濤上倐爾若崩奔悠然亦平廣大音
本無聲至理奚有象復動陽始生姤静隂已徃逹人居
髙明㑹兹適真飬心静聽轉聰虚屏神逾爽豈彼㕓市
間啾啾局塵坱好招陶隠居山中一清賞
　　和陸伴讀闓過梅根
江行惬素懐遐覽匪游冶開篷望九華隠隠白雲下素
波明逺川青天入平野烟樹澹欲無風泉斷還瀉因知
渼陂舟差勝習池馬斯游樂未央我輩胡為者(丁鶴年/云詞嚴)
(意/新)
　　和吳教授晚泊大信阻風
樓船遡流上髙帆阻長風大江浩無際一氣何鴻濛囬
望天門山峩峩相長雄洪濤走其下屹立西與東不有
浮海歎豈無濟川功大鵬度寥廓斥鷃守卑叢物理固
有定世事徒匆匆張燈啟華筵一笑杯酒中
　　曉起
真館曉晴初官清逺塵俗怡然對簡編庶矣㤀榮辱遥
峰擁歸雲髙城澹微旭落盡冬青花江南雨新足
　　寫懐
朝回憇公館殘陽坐来暝疎雨過髙林華泉出東嶺流
光晨復晡朱顔豈吾永故園歸何時悠悠發深省
　　二隠圗
溪上放舟廻山中負薪暇一笑偶相逢於焉遂清話寜
知有秦晉况復論王覇回首總忘機青山夕陽下
　　從征古州蠻廻塗紀驛
王程不敢緩四日下辰陽古木將軍廟春波使者航城
依山勢險江納雨聲長莫上觀瀾閣傷心在異鄉
　　　右怡溶
曹公兵敗處今識在嘉魚赤壁三分後烏林百戰餘橋
浮春渡闊舟泊夜江虚千古英雄事悲凉太史書
　　　右石頭口
桃花江上驛春水賣新魚滿尺銀堪比千鱗錦不如因
歌悲客裏毎食感王餘江海親朋少誰傳一紙書
　　　右魚山
　　銅爵妓
銅爵髙臺上西陵古墓邊君恩徒自重妾貌竟誰憐羞
掩歌時扇愁登舞後筵惟餘漳浦月三五夜空圓
　　答友雨中見寄
雨聲連曉夕牢落閉幽扉屋漏頻移榻江寒更覓衣野
烏飢自下水鳥濕還飛爾亦忘機日終同理釣磯
　　郊居
移家雖偪側只此足幽居茅屋三間小春田十畞餘人
来論稼穡自學把犂鉏東舍催租急烹雞酌小胥
　　姚氏野春堂
野外茅堂不掩扉堂前風日㪚晴霏棃花門巷清明近
春水池塘燕子飛毎約隣翁同社飲更從田畯勸農歸
明朝我亦尋春去小試東風白苧衣
　　答吳髙士見寄
青鞵布韈木棉裘合是山中隠者流舉世可無劉越石
薦賢誰是吕婆樓秋風泖蟹年年上春水沙鷗日日浮
好為攜琴并載酒三髙祠下放扁舟
　　送瀘州判官孫彦博
新除貳守向瀘川西上長江萬里船行李莫辭為客逺
判花政喜得君賢官鹽嵗汲千家井火米時収五月田
緩帶從容有佳興寄詩細寫薛濤牋
　　寒食
三月東風大放顛今年為客倍凄然杏花時莭偏聽雨
寒食人家不禁煙千里故鄉愁共逺一春白日夢相牽
天涯草色青青處祗憶千山墓下田
　　對雪
半年南國不雨落一夕北風吹雪来城中米價政爾貴
江上梅花空自開騎驢朝士曉未出射虎將軍夜不廻
寒齋獨坐更愁絶飢烏下啄青莓苔
　　題陸二闔墨梅
青禽枝上月如霜夢覺羅浮欲斷腸却憶故園池館裏
看花一月不燒香
　　墨窗為越人趙撝謙賦
女媧立極斷鼇足羲畫之先無刻木始觀鳥跡製文字
夜鬼哭天天雨粟篆隸變化生八分行草復作何紛紛
六書古制既茫昧載籍况遭秦火焚後之作者不可數
形聲寥寥眇千古更論得法神妙間自信臨池心獨苦
君居於越文獻邦家藏金石書滿窗磨穿青州老未已
萬斛巨鼎疇能扛吳興宗人已物故浙河東西誰獨歩
君今有志繼絶學砥柱中流見孤注剡溪百畨氷雪光
𤣥霞一斗松煤香滿堂賔客看揮灑風雨颯颯龍鸞翔
我嗟塗鴉手如棘屢欲從君問竒畫君還許我載酒来
我捧千鍾勞君筆
　　稼村贈鄉人孫原璘
我家三里汀前住茅堂政近桃花渚學經不明欲歸耕
佃得官田廿餘畆有書盡賣買農具甘作東屯種田父
侯彊既足把犂鉏餉婦猶能載筐筥田中蟊稗日自除
牆下蠶桑春可取秋風禾黍既登場冬日雞豚復盈圃
全家衣食幸餘饒老穉那知有辛苦東鄰撃鼓送農官
西舎烹羊祀田祖且喜征科一事無况是豐年好官府
縣吏催租不下鄉半夜無人打門户官糧輸足私債無
一村帖然如按堵自信於焉老此身豈謂年来繫簮組
汩汩黄塵没馬頭白水青山竟虚負羨君學稼如老農
久抱長材隠家墅奉親菽水喜平安教子書詩識今古
我今不蠶亦不耕素餐厚禄知何補幾時上疏乞東歸
白頭相尋願為侣與爾擊壤歌堯年五日一風十日雨
　　仝將軍歌
仝將軍壮且武前年去年殺兩虎受賜黄金百兩歸釃
酒椎牛宴同伍意氣驕矜不可當自謂千人何足數今
年搏虎東城下虎亦憑陵肆其怒一抉将軍雙目睛可
憐竟作荒郊土嗚呼勇不可恃利不可取汝不侮渠渠
敢侮汝不見東海之濵釣魚父白頭龍鍾八十五
　　桃花歌次韻答季翔
春来㸔花須及早莫待韶光去如埽年年花發看應遲
幾多狼籍被風吹今年無風亦無雨千樹桃花紅爛吐
香塵繡轂動游人流水瓊筵出歌女天氣豔陽三月時
倚䦨吹徹玉參差百壺送酒莫停飲祗恐落花辭故枝
落花飄盡春無迹著意留春花可惜花開花落一畨春
與君莫作傷春客㑹須日日醉花前不放閒愁到酒邊
有花可看酒可飲但願以此終殘年
　　鷹雞行
白日中庭忽風過鷹攫雞雛半空墮誰家失之無處尋
家奴拾得如拳大毛血淋漓殊可傷性命幸脱飢鷹腸
山妻叮嚀勤餧飤愛䕶真如孤鳳皇錦毛漸長雙冠聳
可愛花隂鬬時勇我雖老饞不爾烹留取年年作雛種
　　春江捕魚圖
𤣥真坊中老孫子老去今年不知幾緑簑短短僅遮身
自小求魚足生理魚倉蟹舍小蓬門一帶編籬住江涘
昨夜青山得雨多門前三尺桃花水大家漁具都上船
水面紛然若浮蟻小兒捩舵立船梢老婦供炊在篷底
大䋲屬網絶中流東船纔下西船起須㬰兩船相向開
来往風波疾如駛前船得魚先上城後船回篙刺沙觜
此賔此主尚杯盤樵青已卧蘆花裏醒者尚釣醉者眠
東去西来隨所止不欠官家魚稅錢榮辱從来不干己
我家江南山水間煙樹參差絶相似作客天涯未得歸
一見此圗心獨喜俸錢幾時當買山小築茅堂三泖尾
白頭方是謝官時也學漁家從此始
　　少小
少小從行伍而今作飲徒博錢尋劇孟買劒問風胡結
伴軍中戲嗔人醉後扶黄金三萬鎰誓娶陸家姑
　　獨坐
獨坐茅堂上長吟不下牀亂書堆几席疎雨過陂塘野
燕衝簾入江花渡水香應須存晚計次第學耕桑
　　寄淞上友人
憶昔都門把臂時殷勤索我送行詩客邊頼爾能相慰
别後令人有所思芳草暮雲愁忽忽落花春雨鬢絲絲
東歸艇子如堪買定擬尋君澱水湄
　　題王秉正雲林清隠
青林白谷水雲鄉隠者深居一草堂百道松泉當戸落
四時花雨入簾香門前車馬紅塵逺座上琴書白日長
滿目故家風景在不須重畫輞川莊
　　題伴讀董時貢所藏山水
公館多清暇林泉惬所探人家如谷口風景似江南斷
徑荒深蘚崩厓老巨楠鯨波通海去鳥道與雲參江艇
維晨渚巖扉掩暮嵐雨田收赤黍霜圃摘黄柑未築清
風屋先尋白石菴醉来休荷鍤老去願投簮許我閒身
在從渠俗慮耽偶然忘世累聊謝望雲慚
　　墨蘭
青草三閭亭下蒼梧二女祠前欲采幽芳寄逺月明秋
水涓涓
　　送馬駿赴京
黄鶴磯頭上驛船柁樓撾鼓下晴川客行二月棃花後
人别東風燕子前
　　贈别
草色青青漢水新異鄉聽雨怕逢春客懐最是今年惡
頻向東風送故人
　　題畫
柴門春盡動鷗波樹色山光雨後多老去無官長自在
醉眠江閣聽漁歌
　　吳農四時歌(三首/)
家有田廬泖水東門前九朶翠芙蓉鄰翁報我田官至
明日花朝候勸農
浜北浜南雨一犂隂隂桑柘鵓鳩啼木龍閒挂茅簷下
百畆青秧已插齊
種得紅芒與白秈五風十雨似堯年髙田無旱低田潦
多辦今年賽社錢
　林　温(一首/)
　　　温字伯恭永嘉人官長史與弟常俱以詩名有
　　　栗齋集
　　盤山道中
盤山嶺頭春雨多天台鴈蕩雲相摩鷓鴣啼入竹林去
我行不得君奈何
　貝　翺(二首/)
　　　翺字季翔崇徳人助教瓊之子洪武中官楚府
　　　紀善有平澹集
　　　(詩話紀善集以平淡名故管長史寄詩云花竹/臨窗筆硯清初秋一雨便凉生錦嚢平澹詩千)
　　　(首近日新編幾巻成詩如夕陽山好樓中見春/水船齊樹杪行信乎平澹矣所云山者葢指殳)
　　　(史二/山)
　　擬古
妾有緑綺琴中含鳳皇音不弹黄鵠操試作白頭吟河
中錦鴛鴦比翼相因依落花隨飄風各自東西飛物情
有不同貞心以為保春葩折秋霜容華豈嘗好芙蓉出
緑水見别汚池中白璧薦泥塗乃與瓦礫同妾有五色
絲為君製衣裳朝朝勤拂拭夜夜為薫香将心置君腹
知君不相忘
　　吳門㑹故人樓文淵
憶曾相識自兒童二載雲間席硯同深院鈔書桐葉雨
曲䦨聨句藕花風當時壯氣凌諸子今日衰顔對兩翁
髙卧田園真自樂宦遊媿我尚西東
　張　璧(一首/)
　　　璧字景辰陳留人徙華亭洪武初鄉舉除潞城
　　　知縣終蜀府典寳
　　　(詩話陳留張樞夢辰徙家華亭城東門築室曰/讀書莊陶南村贈詩云幅巾短杖林和靖斗酒)
　　　(長篇李謫仙又云冩書竹簡拈鮮碧臨帖箋藤/寫硬黄或勸之仕不應日與弟子􁅳春秋人目)
　　　(之曰林泉民貝廷琚為作傳其弟景辰亦能詩/有過嘉禾詩云梭頭艇子輕于葉雪色沙鷗白)
　　　(似鵞可/入畫也)
　　横溪
扁舟東来歌扣舷四顧雲水心茫然蛟龍欲唾光作霧
星斗滿身如在天打鼓買魚江雨歇看山濯足溪風顛
解衣典取酒一石醉伴忘機鷗鳥眠
　浦　源(六首/)
　　　源字長源無錫人洪武中晉王府引禮舍人有
　　　浦舍人集(沈山子云舍人詩如/舞草從風偏反有致)
　　　(詩話長源居九龍山中築聴松軒凌彦翀為作/記其後舟經淮河溺死故王逹善祭以文云長)
　　　(源之文豓若天葩云何不幸竟墮泥沙詩雖與/子羽同調然才不逮林當與二𤣥伯仲句如聽)
　　　(鷄曉闕疎星白走馬春郊細柳黄細雨疎燈聞/落葉斷雲髙樹見明河雨中黄葉孤村路湖上)
　　　(青山逺寺鐘三月春隂垂細雨幾家寒食起新/煙春潮渡口停官舫夜雨山頭見驛燈衣上暮)
　　　(寒吳苑雨馬頭秋色晉陵山潮生漁浦罾看下/雨過鄰家竹許鉏官路暝煙迷驛舍郡城寒火)
　　　(出更樓青山馬尾彎弓見畫角城頭帶月吹暮/雨燈明湖上塔秋風砧響郭西家杏花寒食春)
　　　(江店榕葉薫風瘴海船今夜風傳何處笛他鄉/月照故園衣寒㕔掩雪晨衙㪚暮郭連山夜燒)
　　　(明均有風韻非僅雲邊樹裏一聨而已亦善畫/山水竹石學倪雲林程原道詩所云雲林弟子)
　　　(浦長/源也)
　　結交行
敵國不在逺舟中乃可見炎涼不在時交情乃可知昔
作通家好齊言永相保一富有一貧便成行路人相逢
不相識薄夫堪嘆息我不願傾北海尊亦不願書翟公
門但願同心二三子百年無改共生死
　　送賈文學入京
春城送别已斜陽花發官亭酒正香逺騎青山江上路
新鶯細柳禁中牆疎星北闕趨朝早澹月南宫聽漏長
誰謂賈生年景少獨能陳䇿輔君王
　　悼潘處士
先生愛酒不憂貧賣藥城隅㡬度春夜雨忽銷丹竈火
秋風偏拂繐帷塵空山送𦵏多遺老片石題名有故人
我欲持觴酹丘上野煙芳草謾傷神
　　留别甘露行師
秋山松柏正毶毶遊子登臨酒半酣今夜阿師雖對面
明朝江北望江南
　　送友人
孤舟春别萬花西雲淡山清水滿溪料得客愁何處是
緑隂官舍聽鶯啼
　　懐湖南周包二山人
毎懐周益能歌詠况復包撝善講論夢繞南湖春草碧
夕陽微雨掩柴門
　陸　闓(一首/)
　　　闓字伯陽揚州興化人楚府伴讀
　　江上暮雨
荻蘆沙上風竹樹山頭霧疎雨忽新凉惆悵川光暮遥
遥孤帆征渺渺滄江渡停櫂問漁人長干㡬程路
　桂　衡(一首/)
　　　衡字孟平仁和人洪武中錢塘儒學訓導遷山
　　　東建文庚辰授谷府奉祀
　　題蕭翼賺蘭亭圖
使星東犯斗牛来猿鳥忘機豈見猜莫笑老僧藏不得
昭陵玉匣有時開
　　　(詩話復州裂本蘭亭巻首有錢聖舉畫蕭翼賺/書圗陶南村謂鴈行定武宋理宗賜賈平章一)
　　　(百十七本此其一/也舊藏吾鄉郁氏)
　杜　環(一首/)
　　　環字叔循廬陵人晉王府録事
　　題畫
毎愛江山趣停杯看畫頻千峰青不斷萬里碧無垠雲
樹參差晚鷗波浩蕩春扁舟何處客飄泊正愁人
　張　紳(二首/)
　　　紳字仲紳一字士行濟南人仕明為浙江布政
　　　使(徐子元云方伯詞格清/健管見一斑知其為豹)
　　　(詩話方伯工大小篆精於賞鍳法書名畫多所/品題撰法書通釋一巻自稱雲門山樵亦稱雲)
　　　(門遺老齊東自周公謹而後復有此人其詩不/藉雕琢琅然可誦如湖中玩月詩地與樓臺相)
　　　(上下天隨星斗共/浮沉亦佳句也)
　　題畫
髙樹漏疎雨滴瀝下銀塘美人捲簾坐寳鴨添生香風
吹緑荷葉露出雙鴛鴦
　　送人赴安慶幕僚
舒州城在大江邊我昔過之曾繫船年豐米榖上街賤
日落魚蝦入市鮮山起正當官舍北潮来直到驛樓前
知君此去紅蓮幕民訟無多但晝眠
　陳　約(一首/)
　　　約字博文嘉興人洪武中官大理寺卿出為山
　　　西布政使與弟絅繹緝竝有詩名
　　錦屏
赤城多竒峰錦屏亦殊勝不知何仙人遺蹟在幽徑松
霏灑石牀竹雪墮風磴徘徊對巖花忽送一聲磬
　董　紀(一首/)
　　　紀字良史以字行更字述夫上海人洪武初官
　　　江西按察僉事有西郊笑端集(張汝弼云良史/詩率漫若弗冀)
　　　(有傳/者)
　　　(詩話述夫元之耆舊其詩頼善卿編之大雅集/中題海屋云過橋雲磬天台寺泊岸風帆日本)
　　　(船亦不為/率漫也)
　　短歌行
山鳥日日喚提壺勸君酒盡須更沽莫計囊中錢有無
人生百嵗幾時好大是愁多懽樂少朝見花開暮落花
昨日朱顔今日老為君起舞為君歌少年不樂奈老何
　謝　肅(一首/)
　　　肅字原功上虞人舉明經厯官福建按察僉事
　　　有宻菴集
　　　(詩話原功謁貢禮部玩齋於吳山仰髙亭進曰/先生之門亦有瑰偉倜儻㧞出之士乎時貢奉)
　　　(詔漕閩廣粟當泛舟大海貢語曰子能從吾游/乎對曰丈夫觸蛟龍犯風濤如行衽席上爾遂)
　　　(同載至海昌屬海上多警因留居州北執經問/難凡一詩之出一文之就折𠂻論議必當於理)
　　　(乃已既而貢沒於寓舍原功經紀其䘮刋其遺/集及出按漳泉坐事被逮孝陵御文華殿親鞫)
　　　(肅大呼曰文華非考掠之地陛下非問刑之官/請下法司乃下獄獄吏以布嚢壓死夙與唐處)
　　　(敬齋名號㑹稽二肅其詩/雖不及處敬亦磊落不凡)
　　馬陵行
客行忽不樂停車馬陵間上有悲風古樹之蕭瑟下有
哀壑流水之崢潺隂深壊道餘古雪孱顔兩壁堆積鐵
石面苔封勁箭㾗草頭露滴将軍血青熒燐火黄昏明
呼號木魅啼山精應羞刎頸償斷足此氣千載真難平
西流沂水東滄海勝負孫龎兩安在為提寳劒舞尊前
落日雲霞射光采
　藍　智(七首/)
　　　智字明之崇安人明初應薦授廣西按察僉事
　　　有藍澗集
　　　(詩話二藍出處不同藍山藍澗二集/選家悞有參錯今依明初雕本刋正)
　　客建上將歸山中留别鎦典籖
入山願逺遊出山願早歸羈懐苦無悰芳序倐已非瀰
瀰江海流紛紛花絮飛清霜變𤣥髪游塵化緇衣艱危
迹易乖少壯心轉違雲鴻毎獨往梁燕當疇依野樹滯
殘雨荒臺淡斜暉浩歌緑水曲空拂黄金徽
　　書懐寄示小兒澤
昔我南澗来遂謀西園居瀟瀟桑柘隂下有比屋廬交
枝囀黄鳥澄波躍文魚花香入戸牖草色連階除衡門
閉白日髙詠古人書目送逺山雲心遊天地初貧賤固
可樂富貴将焉如
　　河池縣
連峰入河池路險猺人村喬木盡參天白日為之昏上
有髙石崖下有清水源蕭蕭篁竹叢落日聞哀猿職當
觀民風載驅隰與原俯念逺人苦来宣天子恩撫此風
景異懐哉惟故園
　　雨
黯黯雲垂野瀟瀟雨滿林晩山歸鳥盡秋草閉門深落
葉蕭條樹空城繼續砧煩憂兼獨立誰識此時心
　　曉發来賔縣
宧遊同逆旅侵曉逐征途候(一作/空)館殘燈小長江落月
孤鄰雞催去馬城柝起棲烏物色兼人事悤悤嵗欲徂
　　出雲藤驛
又出雲藤驛扁舟更向東地蒸秋有瘴江濶夜多風旅
夢驚啼狖鄉心託斷鴻天涯看月色不與故園同
　　雨中同孟原僉憲登嘉魚亭
髙閣流鶯外荒城駐馬前江寒三月雨春老百蠻天折
柳悲横笛飛花落釣船乾坤總羈旅把酒意茫然
　王　佑(二首/)
　　　佑字子啟沂弟洪武三年舉教官擢監察御史
　　　出為廣西按察僉事改知崇慶州有長江萬里
　　　稾(陳一徳云子啟壁立千仞不負所學雖頼蕭/氏刻集以傳而其得意者無幾  梁用之云)
　　　(子啟先生以教官舉與永豐丁堅子節同邑劉/榖原實等一十八人俱同日俱拜御史所為詩)
　　　(沉雄雅淡質而/不俚華而不媚)
　　　(詩話王氏二妙子啟詩逺遜子與其擢御史也/事在洪武三年五月二十一日中書吏部奉㫖)
　　　(選天下教官入覲奉天門適太史奏文星見帝/親擢十八人俱為監察御史次日詣武樓下賜)
　　　(袍帶二十五日之任臺官傳命賜燕集中有紀/恩詩七首其東胡僉事子祺詩云聖主親除十)
　　　(八人與君同郡最情親寄秦郎中文剛詩云奉/天門下共恩榮十八人中第二名寄趙合州䕫)
　　　(馬緜州真詩云人生良㑹不可常聖恩同擢那/能㤀是文剛也䕫也真也皆在十八人之列矣)
　　　(而實録載與選者十九人吉水胡子祺桐廬魏/潜王納河西李顔永豐丁節永嘉許宏士萬安)
　　　(夏瓉樂清李時可衛輝陳士舉龍泉劉榖蕭暉/合肥夏起瑞安馬漢分宜劉沂平陽孔希普永)
　　　(新歐陽子韶泰和王子啟安福歐陽楚廬陵胡/伯清而無文剛䓁三人姓名恐國史所書未若)
　　　(子啟詩集之得其實也又海桑陳氏書王僉事/事蹟第云以僉事除崇慶知州已而得投閒歸)
　　　(鄉而集中有獄中述懐三首其一云有枉不能/直呼天天不聞厥初正田賦思以上報君豈其)
　　　(被蛇虺紏結情紛紛嫌疑既先入真偽無由分/其二云沃壌袤千里曾無水旱憂亂来地無主)
　　　(官賦籍未收下車日經理比屋皆子仇太倉得/稊来憲綱增罪尤吾豈厚歛者仰天思悠悠其)
　　　(三云蜀州古險塞其俗凶且强有司坐罷愞譬/以羊将狼紀綱稍自振螫毒不可當我徒剛易)
　　　(折衆以凶為良誦其詩可得獲罪之由矣葢子/啟政尚嚴厲其在廣西時尋适為按察使胡子)
　　　(祺曰古刑新國用輕典子啟曰蠻方素昧君臣/父子之分黷倫傷化不及此明禮法以示勸懲)
　　　(後将難制适從其議其牧重慶征科未免過/嚴因而坐累迹近重歛此陳氏諱而不言也)
　　次梧州
蒼梧平逺水如苔日出官船盪槳開五筦江從南海去
九疑山􁨅道周来乗槎蜑戸縁流住輸粟猺民出峒回
聖代分巡方遣使咨詢敢憚徧蓬莱
　　荆南舟中寄華容孫景賢
故人不見十年餘聞就華容早卜居湖上屢停千里櫂
嶺南不寄一行書别来毎恨知心少老去翻令㑹面疎
題句荆南煩去客早春問訊向茅廬
　彭正徳(一首/)
　　　正徳字伯仁溧陽人明初以薦官福建亷訪使
　　西州即事
一雨洗空碧江城獨倚樓山銜殘照没水挟斷雲流燈
影深村夜鐘聲古寺秋西州舊逰地薄宦此淹留
　程國儒(三首/)
　　　國儒字邦民歙人徙居徳興至正進士授餘姚
　　　州判官攝紹興録事洪武初知南昌府被逮暴
　　　卒有雪厓集
　　越城謡
越州城城何髙四十五里之周遭窪地填為基坡垞鑿
成濠白晝鞭笞夜擊坨石民之骨灰民膏越城雖髙越
民勞越民勞勞未已我田未耕乂科米忙忙築城歸種
禾又恐無米供官科禾苖未青得秋雨城吏打門夜如
虎為言雨後新城摧要我荷鍤城上来城泥不乾不敢
回又恐夜半聞驚雷城頭一雨城一動越民登髙向天
慟民心似與雨有讐天意實謂城無用當年當年天下
平天下無賊越無城乃知在徳不在兵
　　信州糧謡
信州糧糧何艱十鍾一石萬里間朝發錢王隄暮過嚴
陵灘柁尾白浪如銀山朝渡蘭溪州暮宿龍丘灣峻如
牽車上鬼闗督吏馳檄夜傳箭布帆無風河水乾去年
糧船未及岸今年又運八百萬只知彼地荒不知浙東
天亦旱只知彼地饑不知役戸家無飯家無飯儂莫愁
願化鐵騎為耕牛願銷鋒鏑為鉏耰戰場闢作畎與溝
壮士荷甲歸田疇風雨時調禾黍秋禾黍秋飯不足浙
東又移何郡粟
　　次欒秉徳韻
傷心世事淚澘澘已付餘生作等閒羝乳尚能持漢節
鷄鳴那得出秦闗黄花時候多新酒緑樹門庭是故山
日夜思親頭盡白何人為賦大刀環
　金　絅(一首/)
　　　絅字子尚嘉興人元季舉鄉試洪武初知蘓州
　　　府以上書請減賦額賜死
　　　(詩話子尚在元季雅負詩名家有詠軒周致堯/為賦詩其守蘓州也以百姓苦官民田賦不齊)
　　　(里胥因縁為姦乃上疏請減賦額觸髙皇帝怒/賜死王文恪姑蘓志柳太守嘉興志具書其事)
　　　(考洪武中蘓守三十人左謫者吳懋坐事去者/何異張亨被逮者王暄丁士梅湯徳石海王繹)
　　　(陳彦昌張冠黄彦端坐贓黥面者王文而子尚/與魏杞山皆坐法死當日領郡者亦不易矣)
　　王彦强破屋風雨圗
讀書幽澗濵茅屋走風雨窗疎木葉鳴月暗燭花吐隠
憂不可寫俛仰慕前古美人何由招娟娟隔秋浦
　馬　琬(一首/)
　　　琬字文璧江寜人洪武初仕為撫州知府有灌
　　　園集
　　　(詩話文璧以畫/名詩亦清脱)
　　西湖竹枝
湖頭女兒二十多春山兩㸃明秋波自從湖上送郎去
至今不唱江南歌
　盧　熊(一首/)
　　　熊字公武崑山人元季吳縣教授洪武初授中
　　　書舍人出知兖州府坐累死
　　遊銅井山
行春入銅山披榛訪苔碣展席具琴尊譚詩愒林樾溪
柳漸生荑谷鶯未調舌文漪細含風小梅清映雪眷彼
素心人寒香不堪折
　馬　治(一首/)
　　　治字孝常宜興人初為沙門洪武初知内丘縣
　　　終建昌知府有荆南倡和海漁集
　　張公祠
張公古仙伯不樂雲間遊騎驢穴山腹古洞開清秋空
青凝丹室積翠結石樓玉女跪而化銀漿冷不流芝田
水精鹽華屋珊瑚鈎神界杳莫測鬼工信難侔勢輕壺
公壺量狭禹九州繞出具區底仰見崑崙丘烟然一束
藴吾欲窮其幽
　甘　瑾
　　　瑾字彦初臨川人明初嚴州府同知(一云官翰/林侍制)
　　　(張仲舉云彦初詩如美女簮花/初工於律矛㦸森然望之可畏)　(徐子元云彦/顧𤣥言云二)
　　　(守詩頗清僻如一瓢風外樹雙屐雨中/山錦衾成獨旦羅扇覺先秋亦是髙唱)
　　　(詩話明初臨川詩𣲖專學唐人者掲孟同甘/彦初也尚有張可立甘克敬惜其詩不多見)
　　題何梅閣山居
迹不到城市逢人無厚顔一瓢風外樹雙屐雨中山流
水春喧碓歸雲暮掩闗憂時心未已祗益鬢毛斑
　　題張氏竹園别業
避難疎狂客長貧少定居采芝空有曲種樹豈無書擬
製東山屐看馳下澤車肯容疎嬾迹来與狎漁樵
　　贈人戍襄陽
漢水荒城外頻年汗馬場舟車通饋餉部曲雜耕桑幕
府文書下烽樓警邏長山公有愛将日醉習池旁
　　梅溪宿徐橘隠者寓舎别後寄謝
不見故人乆吟愁入鬢絲試呼村舍釀細論草堂詩夜
雨西窗燭春風别墅棋滄洲如有約嵗晩共襟期
　　讀文丞相傳
萬里氷天泣楚冠南雲歸計路漫漫尚圗一旅興王易
不念孤兒立國難樓櫓海門西日暗劒歌江介朔風寒
九原負痛遺編在朔雪殘燈掩淚看
　　水南晩眺
山風蕭蕭羣木落寒日黯黯孤雲低江雲欲雨復不雨
野鳥將棲還未棲歸人入夜望烟火行子傷秋聞鼓鼙
水南山川繞城市正好買地躬耕犂
　　社日
楓樹林邊雨脚斜兒童祈賽競諠譁雞豚上戊家家酒
鶯燕東風處處花野逕歸時扶醉客叢祠祭罷集神鴉
瀕湖生意傷多潦預祝汙邪載滿車
　　寄懐可立
旅泊他鄉有嵗年南塘水竹卜居偏得錢日閉君平肆
載酒秋尋賀監船葭葦近通門底巷荆榛遥帶郭西田
東歸亦有蓴鱸興矯首滄浪若箇邊
　　西師
中興實藉羣公力反正終歸萬姓心霧雨銅標蠻徼闊
山河鐵劵漢恩深明珠翡翠殊方入天馬蒲萄逺使臨
北極即瞻佳麗氣南雲足聽凱歌音
　　雨中書懐
南窗坐掩讀殘書落盡棃花雨㸃疎短夢或因中酒後
輕寒已過禁煙餘芹香墮几初歸燕泉脉通池欲上魚
搔首故人懐别乆欲慿尺素問何如
　張　著(一首/)
　　　著字則明永嘉人元季游學至吳遂居常熟洪
　　　武三年領鄉薦知膚施縣遷臨江府同知
　　秋興
故園東望海西頭幽事長懐九月秋竹几山明渾見畫
糟牀酒熟不知愁霜寒秔稲肥黄雀水浄芙蓉映白鷗
隨分耕魚聊自適無端垂老向延州
　蕭　翀(一首/)
　　　翀字鵬舉泰和人蘓州府同知
　　　(詩話鵬舉為劉子髙弟子編其師集/以傳者也詩格卑卑不如其師逺甚)
　　宿平陸村
昔年曾此宿今日是重遊兵後人煙少村中草樹稠霧
開螢照夜月霽鴈鳴秋明發前途去逢人問鎮州
　包　聖(一首/)
　　　聖字師聖江隂人岳州府同知
　　和韻荅陳漢章
風塵滿眼宦情微卜築從今與世違棊局未収山月上
爐煙將斷洞雲歸謀生厎用千金産送老惟甘一布衣
肯共野人㤀爾汝来朝騎馬到荆扉
　白　笵(一首/)
　　　笵字以中紹興山隂人洪武中黄州府同知
　　薊州
西来山盡處始見薊州城地擁三門峻天廻一面平人
煙多戍卒市語雜番聲回首松亭道秋風幾日程
　周　矩(一首/)
　　　矩字仲方吉水人洪武中官中牟知縣遷台州
　　　府同知謫戍廬陵用薦為廬陵訓導
　　題宋徽宗雙燕
江南簾幕重重雨艮岳湖山處處花兩地舊巢傾覆盡
西風萬里入誰家
　練　髙(一首/)
　　　髙字伯上新淦人洪武中知起居注以直言忤
　　　旨出為廣徳州同知厯臨汀鎮安二府通判(王/子)
　　　(充云伯上詩温厚而豐麗大江以西/能繼范徳機虞伯生掲曼碩而起者)
　　送趙将軍
崆峒一劔倚秋隂誰識将軍百戰心老去功名餘白髪
閒来歌舞㪚黄金呼鷹大澤風竿勁射虎南山雪羽深
敲缺唾壺銀燭短時人不解隴頭吟
　陳汝言(九首/)
　　　汝言字惟允吳縣人明初官濟南經厯坐法死
　　　有秋水軒稾(嚴蓀友云惟允精於山水詩如秋/水濃於酒山雲白似衣詩中亦有)
　　　(畫/也)
　　　(詩話吳縣二陳居船場巷並有隽才俱善詩工/畫山水又皆多鬚故有大髯小髯之目張氏據)
　　　(吳日惟寅隠居不出惟允為參軍頗親信用事/南濠都少卿譚纂載洪武初王叔明為泰安知)
　　　(州㕔事後有樓三間正對泰山叔明寫為圗張/絹素於壁毎興至輒一舉筆凡三年而圖成時)
　　　(惟允為濟南經厯一日胥㑹值大雪叔明欲改/雪景惟允曰如傅色何沉思良久曰得之矣為)
　　　(小弓夹粉筆張滿彈之粉落絹上儼然飛舞之/勢相顧以為神竒叔明就題其上曰岱宗宻雪)
　　　(圗因以贈惟允云後惟允坐法當死臨刑猶從/容作畫畫畢乃就戮張司丞来儀紀以詩云若)
　　　(人悟懸觧委蛇順天刑慷慨赴東市一日為千/齡李公悲上蔡陸子喟華亭識機若不豫逹生)
　　　(良可經朱絃亦易絶仄景不可停從容灑芳翰/炳煥若丹青好藝永傳世精魄長歸冥披圖懐)
　　　(平素涕淚緣襟零說者以兵解之法推之謂之/畫解宻雪圗陳氏世寳之松江張學使廷采往)
　　　(觀坐卧其下兩日徐武功尤愛之後以三十千/歸吾鄉姚雲東未幾火作此圗遂付煨燼悕矣)
　　　(予嘗見惟允山水真蹟積墨清潤與叔/明不相上下冝當日兩人相契之深也)
　　古詩
皇風去已逺王覇不復論空遺聖經在學者誰能尊物
情何溷濁干戈相并吞禮樂既不作安使風俗淳撫几
三歎息哀哉吾道淪
　　蘭
蘭生深山中馥馥吐幽香偶為世人賞移之置髙堂雨
露失天時根株離本鄉雖承愛䕶力長飬非其方冬寒
霜雪零緑葉恐彫傷何如在林壑時至還自芳
　　軍中與劉公宣分韻得夜字
日暝川路遥江寒木葉下鳴笳發洲渚偃斾泊清夜肅
肅南鴈翔耿耿銀河㵼委身服戎事行役豈云暇孰不
感所懐當知嵗時謝
　　舟過錢塘有感
錢塘江上水悠悠落日扁舟送客愁雲氣欲含千嶂雨
潮聲逺帶大江流征帆且復停洲渚晩飯應須上柁樓
見說西湖載歌舞春風不似舊時遊
　　送黄尚書之江西
驛路花如霧春江水似苔尚書今日去從者幾時回解
纜聽潮落張帆趁曉開相思南浦上明月滿蘓臺
　　題靈巖寺
靈巖之山山木稠山僧結菴居上頭蒼松風裏作龍吼
白雲窗前如水流憑䦨始悲人世廹舉目更感江山秋
千年覇業俱陳跡落日寒煙生客愁
　　送謝從義知杭州分韻岳王墳
荒墳秋樹影蕭蕭只有孤僧伴寂寥二帝游魂歸不得
百年枯骨恨難消山空永夜愁寒雨江濶悲風起暮潮
若到錢塘逢故老傷心切莫問前朝
　　雜詠
空庭清晝永花落見春暮誰念未歸人草色江南路
　　歸来
春城踏踏馬蹄輕醉裏歸来鼓二更月滿青樓人不寐
政將新曲按銀筝
　陳　輔(一首/)
　　　輔字里未詳仕為推官詩附見滎陽外史集
　　出郊
雨歇山晴鶯亂飛水清沙暖日暉暉竹籬縁路酒帘出
野樹漲隂梅子肥千里鄉心隨夢逺一春樂事與人違
年華過眼慙無補零落青衫尚未歸
　王　䝉(三首/)
　　　䝉字叔明吳興人自稱黄鶴山樵元末官理問
　　　洪武初為泰安知州
　　　(詩話倪元鎮詩畫最自矜重不輕許人獨題叔/明畫云筆精墨妙王右軍澄懐卧游宗少文叔)
　　　(明絶力能扛鼎五百年来無此君其誠服若此/髙青丘云叔明為趙文敏外孫而其畫法自立)
　　　(門戸别具一種姿態與文敏無一筆相似其筆/格不下文敏宜矣葢文敏書畫詩皆尚工緻而)
　　　(叔明意在活脫所冩溪山林木或有柯無葉畫/家謂之不了樹惟詩亦然往往不費推敲而有)
　　　(自然之致乃知善得師/者不在循行規矩也)
　　閒適
緑楊堪繫五湖舟袖拂東風上小樓晴樹逺浮青嶂出
春江曉帶白雲流古今我愛陶元亮鄉里人稱馬少游
不負平生一杯酒相逢花下醉時休
　　過姑蘓
山圍平野緑煙中江葦蕭蕭兩岸風誰種闔閭城外柳
年年飛絮入吳宫
　　陳惟允荆溪圗
太湖西畔樹離離故國溪山入夢思遼鶴未歸人世換
嵗時誰祭斬蛟祠
　劉　秩(一首/)
　　　秩字伯序豐城人洪武中知崇明州有秋南集
　　　(李時逺云伯序古/體髙古近體秀麗)
　　　(詩話伯序詩亦整鍊如芙蓉隔浦聽秋雨楊柳/長亭看晚潮沙浦寒霜肥紫蟹野園秋雨熟黄)
　　　(𤓰棟花落盡風飄樹魚子生時水滿田林下一/篷冬聽雪樓中半榻日看山亦琅然可誦也)
　　雞鳴曲
馬初嘶鷄初鳴夜待旦晝兼程昨日晚出長安城今日
早望橋山行東西相去四百里明日山北還晨征不縁
薄宦苦相縈何得如此勞吾生君不見路無窮人易老
離家不如在家好吾家萬里在江南回首天涯歸不早
　吳　植(一首/)
　　　植字子立嚴州人以處士徴授藤州知州
　　寄張國録孟兼
昔别意何長重来嵗華改沉憂誰與娛懐人邈江海褰
衣渉汀洲秋風被蘭茝日夕零露繁芳馨為誰采嘉㑹
諒難并良辰詎容待思君如明月夜夜望光彩
　史　遷(三首/)
　　　遷字良臣金壇人洪武中用辟召除蒲城知縣
　　　遷知忻州復知亷州
　　漫興(二首/)
貧居村塢長無事誰復能過野老家只有春風太情重
小桃深巷也開花
瀼東煙樹杜陵家百尺深潭似浣花布袖龍鍾笻竹杖
也勝裘馬在天涯
　　暮春
緑隂窗下春草碧無數柳花吹近牀一雙蝴蝶總無頼
飛到小䦨還過牆
　張　率(一首/)
　　　率字孟循廣信人吳元年徴知嘉定州有張嘉
　　　定集
　　荅周檢校
衡茅晚計卜溪南水石幽期得縱探詩社往来青玉案
仙經借送紫泥函漁村過雨行秋霽龍洞開雲坐晚嵐
種樹書成嗟已老煩君多致洞庭柑
　吳文泰(五首/)
　　　文泰字文度吳縣人洪武中涿州同知有愚菴
　　　集
　　　(詩話文度與同郡丁遜敏學專事苦吟甞閉户/共為詩人見其終日突無煙往視之瞪目相對)
　　　(忘其未食也評者謂其詩僻蹇似孟郊/今觀其集頗淺易似不煩冥索乃爾)
　　有懐義興崔同仁
日嫋嫋兮凉風山中人兮何所蘿軒兮夜月薜牆兮秋
雨丹桂發兮巖阿荷花落兮江渚我思君兮不来望南
山兮延竚
　　楚江清曉圖
曨曨曙光啟湛湛楓江白河漢縱復横分明見秋色天
空爽氣清露濕千峰碧微茫雲夢渚迢遞潯陽宅五柳
髙且踈凉風正蕭瑟孤鶴横江来扁舟正攜客
　　送何子方還吳中兼簡一二同志
城頭烏啼朝日黄城門送客歸故鄉邊風吹沙道路長
南登鴈門踰太行顧我垂老不得將蕭颯短髪垂秋霜
為君此别淚沾裳歸心逺逐浮雲翔吳山崢嶸牛斗旁
五湖浩蕩煙波蒼故園桑梓連崇岡萬里愁思何茫茫
君家田園亦不荒歸来此樂殊未央兒女懽笑羅酒漿
逺行辛苦憂俱忘故人若逢滕與梁為言思君愁斷腸
勸君莫辭酒滿觴来宵見月遥相望
　　送人之巴蜀
煙波迢遞古荆州君去應為萬里遊倚櫂遥看湘浦月
聽猿初泊渚宫秋雲開巫峽千峰出路轉巴江一字流
若見東風楊柳色便乗春水泛歸舟
　　酬陳孟敷見寄
南浦蘼蕪生緑煙憶從分袂是何年歸来還對山中月
老去惟耕隴上田幾樹蟬聲凉雨後一川霞采夕陽邊
思君東望堪乗興潮落晴江好放船
　鄭　潛(一首/)
　　　潛字彦昭歙人元季泉州路總管洪武初以故
　　　官起除授寳應縣主簿遷潞州同知有白沙稾
　　　樗菴集(程以文云彦昭詩駸駸乎/格髙律熟而入於精者)
　　𤣥石行為貢尚書賦
尚書階前有𤣥石流落江湖舊曾識當時重者惜餘貲
今日移来乃神力初看尚爾混泥沙熟視灑然供拂拭
黒雲風斷涌峨睂紫氣霞開見靈壁終朝静坐無磷緇
扣之則應聲相隨梅花㸃㸃上烏几柳絮緜緜縈硯池
湘沙驚落孤鴈鶩東海躍出生蛟螭千年誰鑿渾沌竅
半夜誤擊珊瑚枝人生遇合還如是尚書感慨親留記
姱容麗質豈髙人錯節盤根知利器坡仙空作仇池夢
愚翁信遂移山志為公歌此𤣥石行颯颯霜風度寒翠
　朱　模(一首/)
　　　模字子範休寜人元季六安州判官洪武三年
　　　為賊所害有白沙行稾(張伯雨云朱子範/詩有虞掲遺響)
　　送張總管赴鄱陽
近聞使節向鄱陽已報前軍到武昌好過黄州問蘓仲
曾遊赤壁訪周郎一時人物皆陳迹三國英雄此戰場
舉酒煩君酹江月匡廬秋色晚蒼蒼
　梅　頥(二首/)
　　　頥字昌年永嘉人以明經薦除都昌主簿遷䕫
　　　州判官
　　夏日
松下桃笙酒半醒石根流水碧泠泠片雲將雨窗前過
分得新凉入研屏
　　秋日
黄葉蕭蕭獨掩闗屏風小幅盡江山酒醒夢入湘雲去
不管秋聲在樹間
　烏斯道(七首/)
　　　斯道字繼善慈谿人明初以薦起知石龍縣調
　　　永新以疾去官有秋吟稿春草齋集(張惟静云/繼善詩興)
　　　(寄髙逺瀟灑出塵一/埽元人過巧之弊)
　　　(詩話繼善與兄本良性善並著才名鄉人目性/善為春風先生繼善為春草先生宋學士濓稱)
　　　(其文云俊潔如明月珠洶湧如春江濤楊布政/子器稱其詩云踈秀若雨後春山綺麗若雲中)
　　　(翠巘矜許至矣戴叔能贈詩云逹士不羈世投/身向寛閒又云不有同心人誰其慰枯槁知非)
　　　(營營名利者也句如四顧□無人一烏空中鳴/江水豈吾限可以相往還朝陽煦游鯈晴嵐送)
　　　(飛翼寂焉千載事傷此百年身落日近崦嵫於/何從逺道鶴鳴子不和徒然有哀音具饒清氣)
　　　(其言曰詩之作非得夫天地/之精氣者不能也信然哉)
　　馬食粟
馬食粟一閑二百匹一食一百斛去年大旱人苦飢草
根食盡食木皮官司徴粟喂官馬馬何貴重人何微人
心不敢怨只願官馬肥官馬肥走若飛江南江北正格
鬬將軍殺賊要馬騎
　　題寒林逺岫圗
游子念故山嵗晏不得歸出門見林薄日暮煙火微關
河渺千里猨狖聲正悲况爾霜雪繁鳥道不可躋陽春
固伊邇奈此寒無衣衣寒何足嘆所憂美人違
　　邀友人胡舜咨姚晉道劉庸道北郊夜坐
美人集江郊員月湛秋夕天濶星宿繁地迥雞犬寂供
具雖不􁅏各取意所適抽辭託卮匜燕坐更几席既盡
遐邇懐復有新故益涼風激庭柯澄波照林石零露不
作寒層霄愈凝碧緬思江海内軒葢相馳激酬酢過為
懽反道諒匪得
　　澤畔
上征天無風逺游槖無金種蘭蘭不芳行吟向江潯漁
父曠達者庶幾知我心鶴鳴子不和徒然有哀音踟蹰
當奈何湘水清且深(陳卧子/云古拙)
　　過西山訪章願學鍾聲伯二隠者兼與同遊諸公
　　　分韻得深字
冬雨乆不作氷霜謝窮隂予因積遐思於焉事追尋西
山數君子幽居託雲林岡巒負城郭在樂不在深旨酒
罄良覿嘉言諧素心巖花照紋楸松風墮鳴琴詎謂兵
革餘得以疏煩襟人生易彫謝何時續斯今離别奚足
歎願言懐徳音
　　雜言
荆棘開好花娟娟耀芳春羅生及周道未嘗罹斧斤斧
斤或相加芒刺反傷人朔雪貸其死后土固其根人力
媿孱弱天地胡不仁崇岡有松柏日夕摧為薪
　　次韻酬范運中
讀書窗前煙草深三年獨守荒山隂出門駕輿輿脫輻
閉戸燒鉛鉛不金唾壺擊出慷慨意青燈照見平生心
故人苦道不相見寄詩復欲招我吟
　馮伯初(一首/)
　　　伯初字正始嘉興人洪武初官府同知
　　崔貞姑廟
貞姑遺廟練塘坳古瓦漂零補白茅影帳有煙香細細
明妝剰粉玉磽磽連村未輟雞豚社獨樹長懸鶴鶴巢
右族博陵銷歇盡尚餘彤史一題鈔
　　　(詩話郡丞予妻馮孺人逺祖也馮氏族譜載其/詩三十餘首予少日僅録其一今予外弟金瀠)
　　　(無後譜不復可得矣貞姑廟在練浦塘一螺青/東南廟外有橋土人以貞姑為土榖祠春秋社)
　　　(祭府志失載陳處士靈茂詩雲衣金粉蝕煙帳/蕙蘭銷亦過廟下作也有好事者補張堯同百)
　　　(詠則廟/其一乎)
　陳伯康(一首/)
　　　伯康字仲進長樂人江山知縣有南雅集
　　寄郕縣喻知縣
寄語郕州長何時過洛中相看兩舍許不得一尊同客
思瞻秋月鄉書遲早鴻覃懐臨别處毎憾太悤悤
　莘　野(一首/)
　　　野字叔耕歸安人洪武初由本縣儒學訓導遷
　　　棗强知縣致仕後改麗波巡檢卒官有環洲集
　　春日登城有感
憑髙獨立午風輕望入平湖眼更明白鳥影邊陽羨樹
青山堆外闔閭城樓臺霽色千家日楊柳春深幾處鶯
滿眼故人零落盡野花芳草不勝情
　林子森(一首/)
　　　子森温州平陽人舉秀才為臨洮府經厯
　　鎮逺道中
行盡荒林晚未休鷓鴣聲斷碧山秋逢人數問前程路
九十長亭是貴州
　俞貞木(二首/)
　　　貞木初名楨以字行更字有立吳縣人洪武初
　　　以薦知樂昌縣改都昌(一云南安/府南康縣)有集
　　　(詩話明府有雕本集二冊予嘗見之於里中王/山人翃書齋山人頗稱其詩而今訪之藏書家)
　　　(遂不復得又有日録亦無存當日若/金侍郎問陳檢討繼皆其弟子也)
　　題王孟端山水
喬木靄春霽野水浸平沙山脊浮雲合巖腰細路斜攜
琴向江寺沽酒到漁家歸去幽居晚山童埽落花
　　題趙仲穆畫馬
房星方墮墨池中飛出蒲梢八尺龍想像開元張太僕
朝回騎過午門東
　王　澤(五首/)
　　　澤字叔潤天台人僑居山隂洪武中官華亭縣
　　　丞有青霞集(徐子元云青霞天/厨之珍自然適口)
　　　(詩話叔潤詩音聲/嘹亮亦是作家)
　　寄友人
我本東海人家住東海頭自從丱角時便向西州遊邇
来西遊十九載夜夜思歸夢東海此身厭逐戎馬間落
魄惟存壯心在今年始欲向東還便將歸老天台山相
隨仙人飬雞犬笑弄緑水桃花間况聞溪上桃已熟仙
女嬋娟面如玉春風綰髻雙緑鬢舞腰解按山薌曲去
年羣仙遥見招謂予自是王子喬山中何嘗識酒禁日
日爛醉吹璚簫昨日纔經四明道故人相見驚絶倒間
闗萬死得生還顔色還同舊時好忽聞天吳落海隅到
海要拾明月珠大風三日撼天黒海底吹折紅珊瑚洪
濤如山老蛟怒白日江皋塞煙霧仙山咫尺不得歸目
送冥冥塞鴻去櫂舟惆悵却西回側望仙山心欲摧空
懐帝子芙蓉闕遥望中天兩玉臺愁来昏昏枕書睡呼
酒狂歌不成醉丈夫出處真可憐往往長遭不如意作
詩為謝丹霞仙金堂石室無清縁有心未罷歸来約更
待秋風海月圓
　　姑蘓感事
天星夜落水犀軍又見吳宫走鹿羣睥睨金湯徒自固
愴惶玉石竟俱焚將軍只合田横死國士寜無豫讓存
風雨明年寒食節麥盂誰上太妃□
　　徽宗畫缾中桂花
玉色官缾出内家天香誰貯月中花六宫只愛新凉好
不道金風巻翠華
　　小游仙
中山千日酒初醒却愛𤣥都夜景清起坐天門吹玉笛
月中珠樹起秋聲
　　竹宫青鳥
阿母瑶池信不通茂陵松柏起秋風野垣春雨叢篁緑
青鳥猶来認故宫
　程　煜(一首/)
　　　煜字彦明揚州人寳坻縣丞
　　題明皇並笛圗
華清宴罷巻霓裳重立東風並海棠鳳琯莫吹新製曲
有人乗月倚東牆
　陳　𤣥(一首/)
　　　𤣥字(闕二/字)東莞人洪武辛亥進士官縣丞
　　資福寺
聽經猨去已多時梧竹風標入夢思暗粉尚留多寳墖
長廊空見捨田碑石池雨過添新水老柏年深換舊枝
聞道靈源髙閣上至今人誦小山詩
　吳　斌(二首/)
　　　斌字蘊中休寜人洪武中用薦授平陽縣主簿
　　　有蘊玉山房集
　　量田謡
朝量水田雪暮量山田月青山白水人如雲朝暮量田
幾時歇尺田寸地須盡量絲毫增入毋㽞藏時𤾉時雨
欣時康我民欲報心未央年年增賦輸太倉安得長風
天外起吹倒崑崙填海水更出桑田千萬里
　　醉歌行
登髙取醉㪚我愁倒卧城南百尺之酒樓出門但知行
路苦醉鄉可以逍遥遊君不能遺身天地上玉京乂不
能營名將相專金城徒將緑髪染春雪風塵羈紲終無
成不如且飲一壺酒酒盡愁消更何有(汪禹乂云章短/氣長學太白神)
(似太/白)
　戴　奎(一首/)
　　　奎字文祥台州人洪武中齊河縣主簿有介軒
　　　集
　　秋夜有懐
欲憑詩句寄秋風吟到宵分蜜炬終月色如銀庭樹冷
一絲和露墮青蟲
　　　(詩話風定小軒無落葉青蟲相對吐秋絲秦/淮海句也文祥移入夜景可謂青出於藍)
　葉子竒
　　　子竒字世傑龍泉人用薦主巴陵簿
　　　(詩話世傑坐事繫獄於獄中撰草木子又有餘/録紀元季明初事頗詳可資國史采擇詩特餘)
　　　(技/耳)
　　岳陽晚興(二首/)
洞庭萬頃秋月君山一㸃晚煙安得幅巾無事酒船吹
笛江天
暮雨漁村春暝曉霜楓葉秋酣人世花開花落山光湖
北湖南
　金　慎(一首/)
　　　慎字子肅嘉興人洪武初貢士官典史
　　柿林新居
喜得移家秀水濵此邦風物舊相親為農乆已知農事
近市還能逺市塵鵝㪚墨池迎洗硯鷗當漁屋看垂綸
蔬畦藥圃終吾老未必溪花解笑人
　　　(詩話柿林今之新城鎮也去嘉興府治西北三/十里而近城夲作塍宋曽魯公嘗監秀州新塍)
　　　(酒稅金尉一詩格調雖卑然微官/能詩足以見當年一時文教之盛)
　薛　敬(一首/)
　　　敬字原理鄞縣人洪武初舉茂才授龍泉稅大
　　　使厯國子監博士有江天集
　　與范宣之何約之重游隠學寺
薄言山寺去兩度出東郊湖草添新漲山禽改舊巢煙
霞野衲客鹿豕故人交鐘磬雲深處来聽幾度敲
　任　原(一首/)
　　　原字本初休寜人明初以捍禦功授顯武將軍
　　　雄鋒翼管萬戸有集
　　　(詩話夲初雖厯戎行實為環谷東山談經弟子/其詩互刋唐仲實白雲集中今從燉煌程氏新)
　　　(安文獻志/定為任作)
　　見鄉人程大
少年䇿馬辭鄉邑落魄天涯幾秋色鳳池昨遇故鄉人
不道姓名應不識布衣拂却長安塵相㸔感歎念情親
青春作客無逺近白髪從軍多苦辛以兹失路誰相顧
我向東流子南去歸夢不離滄海雲邊愁逺挂青楓樹
楓樹叢林隔海天百年聚㪚一茫然簮纓故舊應誰在
萍梗江湖祗自憐臨岐執袂須傾倒明朝乂别闗山道
心隨征鴈向斜陽愁對離憂醉芳草
　　贈同舟從軍林生
青天無盡碧波長百尺雲帆挂夕陽海路音書何處寄
西風吹鴈不成行
　
　
　
　
　
　
　
　
　
　
　
　
　
　明詩綜巻十四
欽定四庫全書
　明詩綜巻十五
　　　　　　　　　　翰林院檢討朱彛尊編
　周致堯(四首/)
　　　致堯字煥文崇徳人平江書院山長有山長集
　　　(静志居詩詁山長舊有鈔集存崇徳縣學有閩/人知縣事者携之歸遂失傳今所存者槜李英)
　　　(華湖海耆英集所收一二而已曹能始石倉詩/選載山長詩較富或在閩得覩其全爾予友髙)
　　　(念祖謂予山長名棐以字行而蒋布衣楚穉則/云字煥文致堯其名攷陳緝熈文有送周煥文)
　　　(從唐伯剛之吳興作疑/布衣之言得其實也)
　　懐古
我愛陶淵明所居惟種柳與世實寡諧委懐在杯酒不
有千古心誰識千載後意欲從之游斯人復何有
　　夏夜宿流虹寺有感
馳騖竟朝暮似縁飢凍迫如何百年間區區為形役世
塗寡相知靦顔徒自飾所獲既非寳所喪良可惜生理
固草草進退量我力聖道卒未聞怛焉增内惕
　　西津夜泊
孤帆夜落石橋西橋外青山入㑹稽卧聽海潮吹地轉
起看江月向人低一春衰謝憐皮骨萬國艱虞厭鼓鼙
何處商船歌水調令人歸思益悽迷
　　寄沂陽劉廷鎮員外
故人相與最從容尚憶論詩向(一作/五)夜中白首無家千
里别青山何處一樽同夢回孤館燈前雨目㫁西風塞
上鴻誰識離懐愁絶處野亭依舊穆陵東
　劉　渙(二首/)
　　　渙字彦亨紹興山隂人至正間薦授三茅書院
　　　山長道梗不赴卒于洪武間
　　　(詩話彦亨受學楊/門不離書樓舊染)
　　絶句(二首/)
白玉搔頭金步揺春衫紅勝海棠嬌只因記得當年事
重到桃花第四橋
鬢薄雲鬆緑霧凉春風額㸃麝臍黄背人撲得雙胡蝶
滿扇薔薇露水香
　凌雲翰(二十首/)
　　　雲翰字彦翀錢塘人元末蘭亭書院山長洪武
　　　初以薦授四川成都教授有柘軒集(瞿宗吉云/先生兼工)
　　　(諸作不以一善成名樂陳光世云柘軒詩諸體/悉備荘敬而不䙝和  而不滛雖無刻苦麗宻)
　　　(之工而平易典則發乎/情之自然有足觀者)
　　　(詩話柘軒學於陳衆仲故其詩華而不靡馳騁/而不離乎軌五言如陪祭作七言如鬼獵圗才)
　　　(情奔放不可羈靮直可搴郁離之旗摩青丘之/壘集中與張行中論詩云艱深文淺近臭腐化)
　　　(神竒毎到真成趣由来/不費辭其自得之深矣)
　　奉和許彦章檢校陪祭有作三十韻
學古始入官為有民社寄此理均人臣矧職居相位祀
典遵百王法守由一揆丘陵以為壇陶匏以為器既嚴
神祗稱復辨上下次成象本乎天成形本乎地牲牢貴
腯充禮樂尚明備瞻仰民所從財用國攸繫兩儀同乾
坤七廟異渙萃日臨齋戒期卜叶享祀利不愆斯不忘
能備乃能祭皇風浩無垠盛世寜有替於時蟄蟲驚應
候𤣥鳥至風霆為昭明山川載神氣鍠鍠鳴鼓鐘秩秩
陳簠簋翩然靈之来允矣誠所致有美文武臣夙抱純
一志燎明夜向晨月白天在水鵠立儼當中駿奔走其
際欣欣神樂康簡簡福相熾湛露流玉階泠風襲瓊佩
方當感格時已著充滿意禮行士無譁樂奏神所莅益
之以十朋介之以繁祉祈報止春秋敬恭止壇壝玉燭
一鼎調金成萬寳遂三獻迄有終九府均被賜豈期康
衢民獲覩放勲世雷動車馬還日出海波沸作詩聊記
年皇明甲寅嵗
　　送趙永貞改丞徳化縣
舟行何遥遥南風颺旗尾江上無雜花青青盡蘆葦于
時潮已平波動日光煒中流雙艣鳴愛此兒郎偉餞行
豈無詩成章媿其斐㑹看展驥足如公信無幾
　　画菜
髙田宜種蔬下田宜種穡嵗饉與饑同安敢望肉食雨
餘理荒畦甲坼資地力㑹看根本長取之戒勿亟天公
憐我貧此物頗不嗇便如終嵗謀十甕擬可得含笑披
画圖流涎欲霑臆長能齩菜根天下無此色
　　趙大年蘆鴈圖
平林帶煙波渺渺風低葭菼秋聲小望中疑是彭蠡湖
十百為羣盡陽鳥楚天未雪無雨霜南来豈必無稲粱
哀音若訴雲路迥老翅不厭闗河長汀洲水落成平陸
㪚亂鳬鷖聚沙曲低飛不肯伴寒鴉猶繞荒村破茅屋
屋中有客揮五絃從之不得心茫然何人画圖能著此
趙氏丹青稱大年徽廟元年頒鳳厯此圖正是當時迹
便從宣和到靖康艮岳禽聲起秋夕古往今来㡬盛衰
摩挲老眼竟成悲良工心苦人莫識似寫周宣鴻雁詩
　　包山翫月次瞿宗吉韻
昔我曲江觀怒濤越山不及吳山髙如何古有任公子
一釣乃能連六鼇我今杖藜尋翠麓地有白雲人不俗
丹房火冷碧窗虚夜半秋聲撼林竹踏歌連臂下仙壇
目㫁西山吳彩鸞桂花飛簾作香雪轉首便覺秋闌珊
人生懽樂難再得始信光隂如過客陶令空披漉酒巾
謝公謾著登山屐菴前堵牆如白虹洞門不掩来江風
分師半席師已許經筵蠟燭揺秋紅郊何為寒島何瘦
新雨能来寜論舊今宵爛熳得好晴知是何人補天漏
少壮而老理則常胡能不死彫三光放麑西巴誠不忍
歌鳯接輿無乃狂兹游可繼五君詠祀事同陪匪乗興
中庭坐待明月来樹影團團一時竝
　　闗山雪霽圖
前峰後峰雪糢糊東村西村春有無快雪時晴入佳想
况復見此闗山圖闗山迢遞相聨屬玉潔珠光眩人目
扶桑飛上金畢逋暗水流澌度空谷野橋行過路三乂
青旗插檐沽酒家驅驢倦客得少憩悵望逺道還咨嗟
詩翁好事常起早天寒祗恐梅花老柴門時有故人来
階下白雲須用埽此圖一日落塵寰筆法依希荆與闗
人生逺遊固云樂何似在家長看山我本識字耕夫耳
占祥便作豐年喜田園歸隱㑹有時麥飯飽餐茅屋厎
　　送謝鐵厓游龍虎山
有美人兮懐逺遊逍遥九州復九州暫来淮楚與吳越
五雲飛上千金裘八公山在淝水上草木尚若森戈矛
澄江如練誰解道况聞好鳥喧春洲東山薔薇幾回落
昔人何處青苔稠錢唐故宫盡禾黍帝子一去江空流
客兒亭前髙興發便欲著屐窮深幽天雞三鳴更五㸃
海日湧出黄金虯瑶笙聲㫁白鶴逺知有子晉從浮丘
蟠桃開花今已實似許方朔重来偷如何去作龍虎客
逺慕漢代張留侯我聞仙翁號虚靖草菴宛在山之陬
長乗丹光翳彩鳯或有紫氣垂青牛子能候之問至道
黄庭内景非難求四方上下遊已遍歸来十二仙人樓
樓中長嘯弄明月握手一笑三千秋
　　陳居中進馬圖
明王慎徳蠻夷賔尺天寸地皆王臣逺人重譯貢龍馬
流沙萬里来麒麟金丸聲動佛郎國寳劒氣接明河津
不知何年離榆塞但見此日朝楓宸毛騧生来玉琢鼻
錢驄隱起花攅鱗最後赭白信無敵如此丹青疑有神
騰驤欲飛使者喜控制不得奚奴嗔我聞陳閲善匠意
無乃韓幹為前身按之圖中得所似惜哉世上遺其真
驪黄牝牡不易索九方皋後知何人
　　鬼獵圖
終南進士乃好武野魅山精皆部伍蒐田也欲從四時
作氣恍如聆一鼓銅鉦先鳴地欲裂皁葢後張風為舉
蹇驢足跛不受鞭良犬尾揺何用組錦絛未許縱蒼鷹
鐵縆猶能縳𤣥虎跳踉衆鬼為卒徒矍鑠一翁作謀主
或為狼顧背㧞鎗或作猱升前試斧鴟鳴口應已張弓
蛇偃肩擔来彀弩身憑大盾宛轉遮手㺯飛槌髙下舞
坐作擊刺衆莫當進退超驤孰敢侮猙獰似覺口吐牙
輕捷渾疑臂生羽逐禽不假御車輿獲獸何勞施網罟
亦如塵世有司存頗類神仙足官府画工後輩效前人
戲筆何年追舊譜已無吳生名擅塲復有顔輝好竒古
周易取象車載一韓子送窮名數五如斯情状不易知
更欲形容亦良苦且須留取作嵗除竹爆一聲春滿宇
　　　(詩話画終南進士者南唐周文矩蜀石恪汴京/楊棐其初類設色為之至龔髙士聖予易以深)
　　　(墨其法師趙千里丁香鬼離竒變化自比書家/草聖於是詩林多作長歌自聖予而外若宋子)
　　　(虚李鳴鳯王肖翁韓性陳叔方楊㢘夫李宗表/劉伯温各事摹寫要未若柘軒之淋漓盡態也)
　　鍾馗画
北風吹沙目欲眯官柳揺黄拂溪水終南進士倔然起
蝟磔于思含缺齒袍藍帶角形甚傀烏㡌裹頭鞾露指
白澤在旁口且哆馴擾不異麟之趾手持上帝書滿紙
若曰新嵗錫爾祉一聲竹爆物盡靡明日春光萬餘里
　　湘湖草堂為貢友初賦
湘湖卜宅似江郊梅柳同栽己放稍春雨漏時愁在屋
秋風怒處憶飛茅蓴絲流滑羮長用荷葉分香飯屢包
買得扁舟梭様大呼童繫在石塘坳
　　清江文㑹詩為崔驛丞賦
清江之水如練澄盍簮此地皆良朋一錢尚懐㑹稽守
二松好效藍田丞忘機鷗鳥偶在座入饌鱸魚還可罾
蘭亭陳迹在圖画新詩莫惜傅溪藤
　　林塘幽乃㑹稽陳惟賢軒扁又號西疇因贈詩
賀監湖頭一曲開林塘幽處著亭臺青山在上水在下
黄鳥自啼鷗自来棊局不移長對奕酒船纔放即銜杯
㑹稽我昔曾遊地杖履何時得重陪
　　曾瑞卿所作山水圖
山闗迢遞野橋斜䇿杖幽尋豈憚賒路轉峰回連佛寺
雞鳴犬吠隔人家白雲作雨多如絮紅葉驚風少似花
不是褐夫能貌得空令泉石老煙霞
　　夏日書懐次沈欽叔韻
黄梅子熟暑蒸潤冬青花開雲作隂昨宵北牖雨聲急
明日西湖流水深論才子建得八斗換酒太白輕千金
幽懐欲寫託長句又聞緑樹新蟬吟
　　送孫敬義還鄉
孫綽曾聞賦遂初陶潜亦復詠歸與田園偶爾成圖画
道路依然畏簡書老去還鄉非是速醉来題句未為疎
翻思映雪寒窗下客夢時時到故廬
　　岳鄂王墓
前相汪黄後相秦力圗恢復竟何人朱仙路近旌旗晚
古汴城髙草木春江月照空薶劒獄邊沙遮斷屬車塵
棲霞嶺下将軍冢夜夜悲風起石麟
　　題画
山雨忽開霽溪流繞茅屋時有濯纓人雲端看飛瀑
　　次徐總制韻
燕子来時花滿城海棠絲雨半籠晴行人最愛西湖水
流入官河也自清
　　劉文質松溪小像
為聽松風直過溪長琴分與小童携白雲不隔天台路
千樹桃花一鳥啼
　胡　奎(六首/)
　　　奎字虚白海寜人寜府教授有斗南老人詩集
　　　(詩話虚白泊舟鄱陽望湖亭見石刻東坡黒雲/推雨未遮山絶句次韻和之書之於壁俄見一)
　　　(叟来誦其詩曰子非斗南老人邪乃為長揖回/顧不知所之因以斗南老人自號髙青丘贈胡)
　　　(校書詩所云簸㺯明月琵琶洲者是已其詩功/力既深格調未免太熟誦之若古人集中所已)
　　　(有者吾鄉雲東逸史曽手書其稿舊藏項氏天/籟閣繼歸髙氏稽古堂今為華山馬思賛所藏)
　　　(余借觀録/其六首)
　　秋夕
月出萬井秋商聲在髙樹風條絡緯鳴露葉流螢度天
河一杯水流向西南去坐念素心人佳期渺何處
　　吳江月夜汎舟
餘霞歛遥岑微靄生近浦江行得凉夜月出鳴柔櫓茫
茫天欲浮厯厯星可數水螢乍明滅沙禽或翔舞此意
與誰同三髙渺千古
　　鴛湖舟中翫月
團團三五月挂在鴛湖東方舟汎流光坐我青天中低
頭看月月在水倒影姮娥呼不起三更露下苧袍凉恍
然濯足銀河裏城南斗酒真珠紅與月共醉鮫人宫醒
来月落不知處張帆且趁清明風
　　吳江竹枝詞(三首/)
青裙女兒雙髻螺唱出吳宫子夜歌酒醒月明眠不得
秋風吹起太湖波
第四橋邊楓葉秋青裙少婦木蘭舟月明打槳唱歌去
驚起蘆花雙白鷗
西山日落東山黄儂唱竹枝行晩凉十幅蒲帆弓様滿
南風吹送白龍堂
　李延興(十七首/)
　　　延興字繼本東安人占籍北平至正丁酉進士
　　　授太常奉禮兼翰林檢討洪武初屢典邑校有
　　　一山集
　　　(詩話一山北方之學者其詩文頗㧞俗長歌尤/擅塲洪武中雖未仕于朝集有與友人書云從)
　　　(東安丞李遂招致親夏楚事未㡬逼為訓導乂/有移教房山留别雄縣周尹詩又涞水縣學記)
　　　(云延興猥以謭才代匱學職又自叙云洪武戊/午永清劉宰招致攝其鄉學則其典邑校者屡)
　　　(故自賛画像有云雖同乎今之人而以聖賢為/矩墨雖食夫今之禄而視軒冕猶泥塗然一山)
　　　(本元進士而上總戎詩則曰大将軍出沙漠萬/里河山盡開拓獲其名王歸四面凱聲作功成)
　　　(獻俘蒲萄宫天清日白開洪濛遂使樓煩之壤/化為冠帶衍為提封未免言之太盡無復一成)
　　　(三戸黍離麥/秀之思矣)
　　江皋圗
江晩月未上白煙滿芳洲雨止山氣佳衡扉在巖幽浦
迥沙漫漫松深露浮浮水田早稻熟稍欣獲有秋曠爽
来清風朱夏炎歊収野人樂江居垂綸水西頭得魚送
鄰家酒好仍見留童丱喜相随浩歌送蜚鷗古時放逹
人傲睨輕王侯焉能繫塵鞅憧憧為身謀
　　壁間雜畫
山中之人氣奕奕愛畫雲山與水石逺山近山恣一揮
頃刻生綃數十尺今代只數髙尚書妙處不減米家筆
後之善畫者為誰青山白雲久蕭瑟忽驚座上煙靄生
漠漠平林翠如織平生夢想不可到乃在君家雪色壁
花發窮林破曉紅水合長天蕩晴碧蘆邊鴈影落廻汀
沙上漁蓑曬斜日白髮蒼顔四老人棋罷松間坐争席
筍皮笠子大如繖歸去不愁山雨濕爐經九轉鍊丹成
杖挂百錢沽酒喫眼看此景不可親况復憧憧事塵役
㑹須結屋山之阿更求好田水之側野人生理日有餘
耕歸牛角懸書帙茅檐夜火促寒機古甸秋風收晩栗
安車若便下丘樊為勸光生不可出
　　松雪翁畫馬
西海之西天地翕合敷靈氛天産天骨超崑崙月窟而
東而北幾萬里是馬乃能籋星辰踰渤澥埽空冀北凡
馬羣曹將軍是開元以来善畫者蚤以絶藝動紫宸不
問驪黄與牝牡筆力到處春無垠往時嘗見一二本世
之畫者徒紛紛吳興學士昔在詞林舘畫人畫馬咄咄
能逼真玉堂朝日射碧瓦𤨏窗晴雪吹青春文章之暇
奉詔寫龍種氷絹萬幅清無塵此圖神采更飄逸妙處
不減曹将軍飛雲滿空㪚靈雨五花凌亂曉濕蒼龍文
人言此是明皇御愛者天香滃鬱飄滿身瑶池渇飲雪
滉瀁霜蹄迥踏雲嶙峋黄鬚圉官似是太僕張景順自
幼調馬馬亦馴想當牽来赤墀下皎如飛龍下天門山
齋看畫白晝静丹粉如沐清心魂龍媒一逝九霄隔龍
沙泱漭霜風昏縱今有馬無善畫誰與寫之傳世人吳
興自有古作者髙風逺韻不可聞九京安得起公死請
公為我放筆電埽層空雲陳君愛畫不弱南金與西玉
百廻展玩當爐熏南金西玉可力致嗟此神物夐然獨
立而無鄰烏乎神物為物固有神直恐變化為龍飛上
清都紫微之帝閽
　　石鼓歌
乾坤清淑之氣蜿蟺扶輿亘西極化作岐山之陽石鼓
十六丁二酉剷㫁崑崙之瑶峰縹緲雲根墮穹碧層厓
秋碎方祇愁大星宵隕圎靈泣中虛不露疏鑿文太素
猶涵渾沌質偉哉周家宣王中興時戈鋋彗雪九縣一
明堂受朝羣后来天威不違顔咫尺岐陽之狩載揚國
之靈王氣騰霄何赫奕八鸞聲戛秋風髙九旗光動朝
暾赤歌車攻詠吉日張皇維昭帝績泰山盤石之祚炳
烈千萬春勒之貞珉古無匹其形如鼓不可叩之鳴其
體渾朴絶似大造無痕跡其字遒逸宛是篆與科其文
古雅髣髴周之什吉甫歌史籀筆制作森嚴照其邑年
多物化理則然金字半滅無人識老蛟摧裂野火焚古
墨淋漓苔雨蝕青城學士昔在大徳初見之林下久歎
息入朝亟為丞相言如此至寳何可以棄擲大車彭彭
輓致来孔庭天地風雲亦動色我嘗愛此十鼓文字竒
撫玩摩挲不知日之夕荏苒光隂數十春春風吹愁髪
生白近時再過石鼓旁階草䝉茸沒雙屐細看字畫轉
么麽徙倚廻廊涙霑臆東安鄧尹彈琴清桂林議論文
章脱塵格平生好古如古人直欲蒐抉周秦之故實里
中更有朱先生白首著書窮日力寄書逺訪石鼔文細
字滿箋珠的皪書中宛宛見髙情識者見之爭愛惜乃
知先生好古不減吾鄧侯吾徒委𤨏豈復如先生喜新
厭舊猶戲劇吾友秦郵李希文新来小篆亦傑出夷門
梁君子宜苦學張顛之草書電埽千番爛如拭我生雅
恨不能書毎見名家如有失朱先生古遺直甚欲相從
不可得山中茅屋書滿牀何時一到虚軒分半席直須
和我石鼓歌戰退蘓韓入堅壁烏乎古之作者往往苦
用心豈惟杜預雅有春秋僻今人無復見古人徒勞紙
上賞遺墨魚目㴞㴞久混珍後来此鼓誰収拾燕之石
等圭璧荆之璞同瓦礫古風不返天茫茫何如爛醉林
皋卧苔石
　　雙鶴吟
若有太古之仙迺在瀛洲之上方壺之間門前雙鶴不
知幾嵗月雪飛風舞迥隔青雲端天空月白雙影靜玉
笙合奏瑶臺寒石壇暝踏松子落林溪晴啄苔花殘仙
翁手執相鶴經一巻逸思汎若孤雲閒興来引雙鶴笑
入三茅山三茅山中瑶草碧九皋雨㪚春煙濕鶴飛亂
㸃層峰青彩鳳蒼鸞往往與相識價重不減雙南金質
瑩不弱雙白璧不慕懿公之華軒不逐王喬之飛舄不
巢西湖處士之孤山不憩黄州謫仙之赤壁棲紫霞護
丹室六翮凌層曝朝日友茅君呼木客盡日聽琴香案
側山中之人問訊時相過蟬聨飛繞羊公石鶴之逝風
翩翩遥空雲落秋無邊鶴之返山娟娟紅塵不到芸窗
前恍如元方季方在潁谷倏如陸機陸雲来洛川燦如
同穎之禾敷秀唐叔壌宛如王雎之鳥著美周南篇薛
公之鶴何其夥趙抃之鶴何其偏異哉兩位骨不偏不
夥全其天問鶴往時託巢在何許邈在遼海之東華表
柱問仙豢鶴到今凡幾春前五百年嘗與令威一相遇
鶴飛来向何所不渡海之涯不涉江之浦直欲飛近天
上神仙之官府天門寥濶不可通誰到十二瓊樓最髙
處鄧林之廣豈無一枝之可棲何為乎涉雲霄冐風雨
春去秋来恣軒翥仙亦竟不留鶴亦更不駐山邪鶴邪
笑我蹩躄於風塵相隨直上青雲去
　　早過五門(二首/)
曙色動髙城鐘殘櫪馬鳴千門春放暖十日雪開晴勲
業非吾事詩書寄此生青衫王粲老猶欲俟河清
霜白掖樓曉寒鴉城上啼微雲閶闔外斜月建章西憂
國心常切成㓛計轉迷十年京闕下貧病尚羈棲
　　丙申嵗詠懐(三首/)
白首殊方客奔馳戎馬間時危憂母老嵗晩寄書還凍
雪連荒野寒雲出亂山蒼茫西日外痛哭寄紫闗
辛苦憐吾弟荒山久避兵素書連月㫁白髮滿頭生雪
翳窗燈影風沉戍鼓聲寸心憂百結寂寞度殘更
妻子何時見凄凉病轉侵虚傳千里信已負百年心茅
屋飛霜滿空階落葉深白頭吟正苦回首淚霑襟
　　贈境上人
山館夜蕭蕭天寒酒力消鴈行衝雪㫁燈影隔江遥渡
口人爭岸船頭客待潮倦塗誰慰藉風景不相饒
　　晩出
短䇿扶衰病輕衫受晚風煙花連浦白霜葉墜林紅骨
肉兵戈裏乾坤涕淚中飄飄江海上回首媿漁翁
　　自述
八口凄涼生事微中原羽騎日霏霏天寒嵗晚歸難定
水逺山長信轉稀青眼故人頻送米白頭慈母尚縫衣
蕭蕭漢渚蒹葭老好向兒時舊釣磯
　　河上
宛宛寒山入暮煙河流直到寺門前店頭買酒風吹幔
浦口乂魚雪滿船翻覆世情堪大笑寛閒野屋得清眠
虚堂月色明如晝獨坐清彈五十絃
　　京口夜泊
醉客滿船歌月明隔江燈影逐人行帆衝雨脚廻京口
鐘送潮頭打石城南渡衣冠愁北望東皋簫鼔報西成
桑田海水依然在不管人間有變更
　　沙河
沙河市頭黄葉飛沙河道上行人稀天隂古冢狐狸出
雪滿霜田鴈鶩肥百錢魯酒足供醉十嵗奚兒能打圍
别家三月不得信闗塞蕭條何日歸
　　别易水諸公
一家逺隔萬重山古道人稀獨自還夜月屢傾燕市酒
春風又渡鴈門闗晴天雨㪚千峯外野屋雲生半席間
兄弟何時重㑹面燈前相對話時難
　袁　華(三首/)
　　　華字子英崑山人洪武初府學訓導有可傳集
　　　(詩話子英名其集曰可傳東維子序之曰吾鐵/門稱能詩者南北凡百餘人求如張憲及袁華)
　　　(輩者不能十人又題吕誠敬夫詩曰蘓支邑凡/六獨崑山多才子魁出者往往稱吕袁子英敬)
　　　(夫也然其序郯韶九成詩則曰吾求之東南永/嘉李孝光錢唐張天雨天台丁復項炯毘陵吳)
　　　(恭倪瓉有本者也近復得永嘉張天英鄭東姑/蘓陳謙郭翼而吳興得郯韶也序郭翼羲仲詩)
　　　(曰合吾之論者斤斤四三人焉蜀郡虞公集永/嘉李公孝光東陽陳公樵其人也繼其緒餘者)
　　　(亦斤斤得四三人焉天台項炯姑蘓陳謙永嘉/鄭東崑山郭翼也顧子英不與焉然則東維子)
　　　(之餘論固無一定矣東維與李五峯論詩謂梅/一於酸鹽一於鹹食鹽梅而味常得於鹹酸之)
　　　(外若子英之詩僅一於酸鹹而已羲仲卒于至/正二十四年朱珪名蹟志載有盧熊墓志可以)
　　　(為據或者乃云洪武初徴授學官/度不能有所自見怏快而卒誤矣)
　　和鐵崖先生蹋踘篇
冶家女兒髻偏梳教坊出入不受呼蹙金小襪飛雙鳬
飛雙鳬曳雙袂玉圍腰珠絡臂
　　哀宋姬(有序/)
　　　宋姬者宋肅王樞之女也㓜戲水濵得玉印一
　　　文曰金妃之印靖康遭俘入京金主納之為妃
　　　或云符印之䜟夫父讐不共戴天况國亡家滅
　　　之餘猶委質以求全者君子不取也吾觀姬之
　　　心則不然欲求其死以不死耳故甘屈身為巾
　　　櫛之侍箕帝之奉冀一言以悟主聽庶幾二帝
　　　生還雖血濺金庭骨縻鼎鑊亦不惜也否則蓄
　　　謀藏機俾其禍生於衽席間以雪大辱大恥然
　　　則不幸而誅戮雖死猶不死也至後又徙二帝
　　　於五國城姬驟諫而主怒以匕首殺之予哀姬
　　　之志不得伸而嘉姬之死得其所嗚呼處變而
　　　不失常道者其惟宋姬乎迺作辭以哀之其辭
　　　曰
膏吾車以北征兮厯黄龍之故城山川蚴蟉以盤欎兮
實完顔氏之所京當二世之雄特兮日從事乎兵革何
靖康之多難兮身降庶而竄殛維肅王之有女兮亦俘
纍而在行符玉文之印識兮充下陳於蘭房甘伏節而
委命兮羌殺身其何益俟機隙之或可乗兮雖九死而
不惜彼得雋而神怡兮又将徙二帝於窮山之隂昧大
義而共戴天兮荃不媿於中心陳讜言之謇謇兮諌不
從而繼以死也何彼蒼之不鑒其忠誠兮竟捐生於寸
匕也噫吁身既失兮讎不能復謀弗克兮遭殺戮河流
湯湯兮征鴈肅肅泰陵兮拱木金源兮走鹿些吾辭兮
弔貞淑魂其歸来兮故國(叶/谷)
　　客海津送郭秀才
草低沙軟見牛羊煙霧蒼茫落日黄燕女如花不相識
笑傾馬潼勸人嘗
　殷　奎
　　　奎字孝章一字孝伯崑山人洪武初以薦例授
　　　州縣職以母老請近地忤帝意除咸陽儒學教
　　　諭卒於官門人私諡曰文懿先生有支離稾婁
　　　曲叢稿
　　絶句
霜落水禽啼寒流遶大隄長魚不受釣躍過石梁西
　邵亨貞(十一首/)
　　　亨貞字復孺嚴州人徙居華亭明初為松江府
　　　學訓導有蛾術集
　　　(詩話貞谿詩辭氣和易比於袁景文管時/敏則不及方諸陶九成顧謹中似為過之)
　　送傅子初先生之信州録事
去年十月交冬淺寒輙沍客居江城館燈火在風露君
從錢唐来舎舟縱游步一見心為開問勞出情素番陽
與雲間相望千里路㑹合非偶然况是夙所慕江左古
世家粲粲羙風度射䇿衣繡歸春生五陵樹文章天機
錦到手眩昏瞀坐談極疇曩歡然獲知遇自冬更徂春
不間朝夕晤君於稠人中走獨心所寓傳舎稍宻爾泥
濘亦枉顧閉巻析疑義沛然決東注賞音風雅間神㑹
見天趣平生耿耿懐不為流俗具因君頗呈豁欣快未
易喻誓将與此老結納視親故款洽豈有極忽復報𤓰
戍録曹雖民職未足展抱負行者崇令徳政化藹先務
分違坐契濶引領不可遡中年别親友作惡若深忤梅
風彭蠡寛歸鷁慎速渡後約仍綢繆中情尚能賦芳洲
蹇誰留懐哉美人暮
　　沙湖
凌晨出沙湖杲杲寒日赤望路指西南趂風挂帆席行
行數里間舟底盡沙磧嵗暮寒水落過者總煩劇篙師
力支撑進寸乃退尺呌呼問鄰舟始得指所失中流植
萑葦表以深水迹由兹遂無阻四望始充斥迢遞逹岸
旁回首日已夕嗟予匪徒行衰謝牽物役人生苦多虞
仰羨投林翮
　　青梗
夜寒宿秣陵曉霽度青梗旁臨總溝壑不啻瞰眢井俯
視層氷横照目光炯炯輿人亦良苦交馳畏肩竝霧昬
迷轍迹有力不敢騁我時舍車行屐滑不憚整殷憂莫
暫置懐抱常耿耿山川不我厭衰晚負清景何當問蒙
荘寸心若灰冷
　　寒食次雲翁韻
春信催𤣥鳥客愁聞杜鵑一村寒食雨三月杏花天物
色知誰賞風光亦可憐西湖長入夢人在采香船
　　還家舟中口號
人語荒村晚船行逆水風平蕪鷗外緑落日鴈邊紅奔
走生涯拙歡娛往事空故園看漸近喬木有無中
　　横泖雜言
廣厦人来少青山逺對門緩潮通曲港髙樹接遥村井
記袁崧宅鄉連宰我墩行吟聊適興心迹未須論(袁崧/宅宰)
(我墩皆在數里/間遺迹存焉)
　　横溪夜思
宿霧隨雲歛寒星著水明客舟移逺岸戍柝報初更老
覺馳驅倦愁思喪亂平故人雞黍約嵗晚更多情
　　貞溪初夏次南金韻(四首/)
雨後深林竹筍肥渡頭風急柳花飛柴門不掩緑隂靜
人在閒窗試苧衣
巡檐燕子掠晴絲隔塢茶煙出院遲草色入簾人不到
午風吹暖夢回時
楝花風起漾微波野渡舟横客自過沙上兒童臨水立
戲将萍葉飼新鵝
小巷繅車霜繭熟前村社鼓野人来鵓鳩聲在樹隂裏
竹下柴扉晝不開
　虞　堪(三首/)
　　　堪字克用一字勝伯宋丞相雍公八世孫家長
　　　洲洪武中為雲南府學教授有鼓枻稿
　　　(詩話勝伯避兵笠澤吳興施縉為創義塾延以/為師趙郡蘓大年㑹稽姜漸為紀其事又力購)
　　　(雍公遺文刋行一時名士若遂昌鄭元祐吳郡/沈右吕楨王謙周砥鄒奕豐城余詮魏文彛㑹)
　　　(稽韓友直陶澤髙平范成張緯王廓臨邛魏奎/河東王嘏薊丘聶鏞太梁申屠衡蜀王立中黄)
　　　(䕫咸賦詩羙之今雍公集終無傳惜/矣鼓枻集中題松雪画一絶特工)
　　踏車謡
一春多風復多雨田頭踏車最辛苦去年種田田無収
還租賣却牛一頭今年城西盜賊起北巷南村盡燒毁
城頭土崩日夜修壮者服役老者憂晨食糟糠毎忘晝
妻子長飢面皮瘦公家喫酒歌呼奴不念農家租不敷
公家若念農家苦水澇祈晴旱祈雨
　　題錢舜舉画蠶桑圗
桑中鳴琴巧如鴂吳嬢養蠶夜不歇暖雨寒風惱殺人
正是江南三四月苕溪遺老白髪翁画蠶画葉揺春風
千金難買吳嬢笑故寫生枝椹子紅
　　題趙松雪画
王孫今代玉堂仙自画苕溪似輞川如此青山紅樹厎
可無十畞種𤓰田
　顧　禄(二首/)
　　　禄初名天祿字謹中松江華亭人明初以國子
　　　生除太常典簿遷蜀王府教授有經進集(解大/紳云)
　　　(謹中詩噓吸風雲奔走造化皇張汝弼/云謹中詩雄肆瓌竒簡知髙  帝宜也)
　　秋夜
一寒一暑相推移四序平分秋暑悲山川蕭條草木萎
金風淅瀝吹羅帷夜何長兮晝何促欲眠不眠歎幽獨
樓上寒更聲㫁續飛蛾翩翩燒殘燭
　　題王叔明所畫松下奕棋圗
十日一水五日山王侯妙筆無荆闗山如蒼龍騰入霄
漢表水似白虹㵼出溪潭間長松直下有巨石風雨剥
落莓苔斑兩翁對奕盤礴坐其上笑語自若終日無愁
顔飢来豈待事煙火瑶草紫芝俱可餐不知何年修習
到此地知有神仙境界無人寰我今讀書三十載抗塵
走俗猶未閒問翁不語愈覺心自恚髙風逸韻邈矣終
難攀安得翁能示神異授以九轉入爐丹圖中之景果
然真有否便欲御風一去何須還
　曹孔章(一首/)
　　　孔章字子文長興人官府學教授
　　閒齋書事
林響溪雨来蕭蕭客窗暝瑶琴倦不彈石䦨晚猶凭煙
深鳥依樹花落風滿逕隔岸誰誦經泠泠發清磬
　朱　昇(一首/)
　　　昇字彦升無錫人洪武初舉明經任本縣訓導
　　　陞上虞教諭
　　擬古
霜露悴百草蟋蟀鳴聲悲朔風寒以厲良人久無依時
服委深篋路逺難致之仰視投林翮還依故巢飛物性
有如此念君歸無期矧當苦寒節坐傷音問違
　周　启(一首/)
　　　启字公明號溪園叟吉安人訓導
　　夏日雜興
一片殘紅落紫苔笙歌無夢到樓臺山雲晝鎻石橋斷
溪雨夜添春水来江上客扶歸馬醉柳隂人喚打魚回
不知上苑花開否無分行看羯鼓催
　黎　貞(一首/)
　　　貞字彦晦新㑹人洪武初舉邑訓導不就坐事
　　　戍遼東尋放還有秫坡集
　　　(詩話秫坡為孫仲衍門人仲衍就誅解衣裹尸/負其棺萬里歸葬鄭巨君而後不多見也陳公)
　　　(甫云髙山景行吾鄉先輩黎秫坡一人而已其/推崇若此詩多庸寔予游嶺南偕得鈔本録其)
　　　(一/篇)
　　行路難
君不見天上浮雲任舒巻白衣蒼狗須㬰變又不見瞿
唐嘈嘈水倒流奔湍激石能覆舟人情有時亦如此紛
紛輕薄何足比平嘗意氣同死生急難何堪託終始嶺
南狂客窶且貧長将青眼待時人豈知此道不足貴翻
使皋鶴儔羣雞不如託身與鷦鷯蓬蒿之下同逍遥
　鄭　涔(三首/)
　　　涔字起深黄巖人洪武末為樂清訓導有直正
　　　齋集
　　　(詩話廣文詩不/多傳跌宕自喜)
　　客夜
西風蕭蕭木葉稀秋深作客何時歸城頭月出照擊柝
江上露寒催擣衣燕鴻附書孰可致烏鵲繞樹還驚飛
三更不眠欲起舞躍馬卧龍誰是非
　　梁家堰
梁家堰頭桑扈啼早潮帶雨草平堤煙中碧樹依江重
天外浮雲接海齊客店上帘沽白酒商船結纜度青泥
十年猶在江湖上何處經行無鼓鼙
　　劉氏菴
風急落花紅滿林孤村月色晝沉沉一百五日寒食近
七十二橋湖水深世路難行甘屏跡鄉闗入望苦經心
古今萬事知多少抱膝聊為梁甫吟
　吳舜舉(一首/)
　　　舜舉字士源歙人洪武初以耆儒舉除本府教
　　　授有石溪吟稾
　　秋日
覽物悲揺落傷時厭亂離二毛潘岳賦三峡杜陵詩壁
潤蝸行字窗晴蟢吐絲物情還自適人事苦難期
　朱應辰(一首/)
　　　應辰字文奎吳人明初為本府儒學訓導改江
　　　隂有潄芳集
　　題管仲姬畫竹
夫人寫竹如寫字不墮畫家蹊徑中料得山房明月夜
晴窗葉葉動秋風
　曹　䙴
　　　䙴字從善歙人洪武中舉明經授府學訓導遷
　　　遼府審理
　　紫陽觀席上作
紫陽山麓神仙家青山繞屋生煙霞枯林風過落黄葉
寒菊雨餘開白花隻雞斗酒自可樂千駟萬鍾何足誇
興䦨携手過橋去斜日稲田飛亂鴉
　王　嘏(一首/)
　　　嘏字伯純揚州人松江府學訓導
　　送秦東海法師游上清觀
為愛仙山絶世氛蒼苔寂寞路難分白羊嵗久渾成石
瓊樹春深半是雲洗藥泉香龍蜕骨吹簫臺迥鶴為羣
隱文祕訣無人識我欲相逢一問君
　鄭　真(十二首/)
　　　真字千之鄞縣人洪武壬子鄉試第一授臨淮
　　　教諭秩滿入京賜宴陞廣信教授引年歸有滎
　　　陽外史集
　　　(詩話千之文極為宋潜溪推重裴典簿中嘗屬/其撰著存堂記别請潜溪為之千之記先成潜)
　　　(溪見而歎曰人徒慕吾名爾使我執筆焉能過/之後數年典簿復請於潜溪荅曰有鄭先生記)
　　　(在發明洞徹使之獨步可也千之既領解與計/吏偕除臨津儒學教諭厯九年進牌朝於奉天)
　　　(門七奉天殿十四華葢殿二十七文華殿三武/英殿一中右門二賜酒饌者十一命賦早朝賜)
　　　(宴及續御製菊綻西風露脂楓葉䓁詩微員之/受恩遇至矣攷明初士子舉于鄉者例稱鄉貢)
　　　(進士樊餘慶詩云聖代新開進士科而干之送/閩人黄彦機詩亦云兩省同年進士科是也如)
　　　(南海孫蕡番禺李徳皆鄉貢進士而緝地志者/削去鄉貢字竟稱進士後人因之不察遂謂蕡)
　　　(中洪武三年進士不知洪武三年第下科舉之/詔以是年八月為始未嘗㑹試天下士後雖下)
　　　(三年疊試之詔惟辛亥有登科進士爾此一誤/也嘉興湖州二府明初屬之直隸故實録於洪)
　　　(武九年十二月書直隸湖州嘉興諸府水災遣/户部主事趙乾等賑給十一年五月敕工部定)
　　　(嵗造軍器之數其書湖州嘉興亦冠以直隷字/至十四年四月復置廵檢司嘉興府一嘉興縣)
　　　(之杉青牐湖州府三烏程縣之後潘徳清縣之/下塘新市仍以直隸文冠之考是年十一月始)
　　　(以二府改隸浙江布政司故千之䟦同年録云/洪武壬子秋浙省承詔㫖合九郡之士試之得)
　　　(四十名上諸京師又送何本道還金華序云洪/武五年詔命三年疊試於是浙江所屬九郡以)
　　　(其名上之行省而金華何本道與焉其云九郡/者嘉湖二府斯時尚屬南畿不在其内也庚戌)
　　　(鄉試中式相傳嘉興則有許信孚俞志文馬思/明王鏞毛永昇潘椿年朱楨王貞海鹽則有盛)
　　　(潜徳清則有王軫此當載於南國賢書不當載/於浙江登科録顧張氏朝瑞宜書而不書陳氏)
　　　(汝元不當書而書又一誤也壬子浙闈千之名/居第一是科四十人中式故王用吉詩云桂籍)
　　　(題名四十人明州自鄭真外有郭可學樊餘慶/黄夢熊顧厪王振王廷直王用吉孫原仲吳倫)
　　　(陳希貢汪義方何撡陳仲賢汪瓉共一十五人/若陳氏所載鄞縣王藹王道顯二人明州府鹿)
　　　(鳴宴不之及我不敢信也又黄自强王景何本/道見於干之他文上虞李繼先烏程陳咨見於)
　　　(府縣志餘若王麟王驥趙惟一杜誼沈新民徐/思誠翁希顔俞尚禋駱文凱吳佐俱載陳氏録)
　　　(中姓名可知者三十人顧陳氏以真倫元仲義/方希貢餘慶屬之辛亥科此又一誤也草昧之)
　　　(初舊聞放失總縁修地志者不得其人於古事/則芟除之於近事則混書之譌以傳譌若非得)
　　　(滎陽外史百巻某/何由訂其實乎)
　　北闗經楊左丞營
長營何盤盤云是苗猺洞悲哉楊將軍紛紛甲兵弄劒
妆白玉鐔馬按青絲鞚短袴百褶裙前鋒誇勇衆戰功
稱上多胡為恣貪縱人心失所歸地險馬足用禍機暗
中發喧然强敵鬨彷徨欲何之宛若蟲鼠甕尚能不辱
身一死誠足慟伯氣久消歇頽基荒草葑我行寒雨中
塵沙深沒䩸過眼閲盛衰春風吹過夢
　　龜山水母廟
青山如伏龜巨石壓晴浪岡巒相起伏隱隱城郭狀憶
惟南渡餘金戈嚴保障封疆南北分放歌一悽愴鐵鎻
錮支祁禹功千載上吁嗟水母稱誰能辨誣謗
　　清流闗
峩峩清流闗形勝壯淮甸南来入江海北去通潁汴粤
昔五代餘諸侯日酣戰蟠李有餘枝遐陬寢席奠設險
禦中州紛紛甲兵繕俄傳㸃檢来威聲炎火煽良将致
生擒面縳轅門獻一笑滁州平凱歌錫芳宴肆令歐陽
公登髙情眷眷我行入濠梁居然腰脚倦前登最上頭
目力窮視盼前修有佳句鑿鑿蒼石片風流今百年有
如親覿面臨流一徘徊棲棲雲物變僕夫催進程山風
急於箭
　　日食詩
辛丑四月朔日有食之既氛祲煙雲相盪摩天地山川
忽蒙翳省垣大臣威令傳從宫車馬咸紛然正笏峩冠
向玉闕瓣香百拜哀籲天嗇夫奔馳庶人走叫嘯嘔呼
亦良久路途錯莫若半夜仰見明星大於斗城中編户
百萬家喧闐金鼓紛相撾何物妖蟲肆吞齧奮戈我欲
凌雲霞人言七政失躔度厯家推演錯昏暮清臺路阻
兵革深萬里不聞傳救護須㬰争訝紅光還将相公侯
開笑顔羲和重整六龍轡夕陽倒景明西山我年三十
誠罕見憂國憂家心戀戀九重神聖正當陽天象何為
召斯變舉頭問天天不言人事祗今殊可憐聖筆昭然
示訓戒春秋二百四十年
　　寄烏繼善先生
紅心驛外望家山颯颯西園兩鬢斑繫鴈書成霜滿地
飯牛歌罷月臨闗誤傳海外蘓公死終許羌村杜老還
客舍不知身徤否何時訪我白雲閒
　　用韻答夏原威述懐
雉堞煌煌壯國都移家住近月明湖秋風籬落花長好
夜雪庭階草不枯煙逺山庖供晚㸑雲舂野碓急秋租
浮生已付形骸外何羨商巖隱者徒
　　石梁謡(二首/)
土塹為家似燕巢秋来風雨怕蕭蕭馬通拾得團成餅
曬向牆頭作炭燒
東屯西屯雲晝隂上闗下闗淮水深淮水逺從天上去
美人不見愁人心
　　王莊驛
日落西山一片霞愁来有路不容遮秋風三徑陶彭澤
正待南歸看菊花
　　題李璋梅花
三年為客海東涯萬里羅浮一夢賖霜月夜寒天地白
開門曾憶看梅花
　　題墨梅
先春逺寄墨淋漓折得寒香第一枝夢遶西湖三月暗
漆紗窗外影參差
　　題蘭
國香㪚落翠巉巖靄靄芳叢玉露涵楚佩可憐零落盡
春風春夢過湘南
　陳　燧(一首/)
　　　燧字民初永嘉人訓導
　　　(詩話民初詩不多見送邵鍊師作亦稱具體他/如江湖千里去来易故舊一尊離别難正自不)
　　　(俗/)
　　送邵鍊師歸江隂
青門隱者人不識騎鶴来尋華葢君姹女夜棲丹鼎火
玉妃春繡紫衣雲愁聞南國旌旗暗爱聽中天歌吹分
此去元都舊時路碧桃紅雨正繽紛
　陶　振(一首/)
　　　振字子昌吳江人徙居華亭洪武中舉明經授
　　　吳江縣學訓導改安化教諭有釣鼇集
　　　(詩話子昌詩多率爾成篇故選家恒置不録其/呉王濞長歌云哀吳王汝非他人姓系本卯金)
　　　(刀髙祖封汝沛五十三城壕冀汝犬牙相制磐/石牢汝胡招致亡命即山鑄錢海水私自熬下)
　　　(收民心蠲賦徭睥睨劉家社稷使動揺汝之初/有反相髙祖臨遣汝訓戒嘗昭昭汝後以子故)
　　　(失藩臣禮文帝不加戮賜汝几杖老不朝汝之/末反兵起馳書六國膠東膠西並受招連山大)
　　　(澤羅旌旄景帝又殺諫臣錯謝六國復汝削詔/地赦汝元惡而頭不汝梟汝胡殺使者不奉)
　　　(氣益驕嗚呼吳王汝獨不聞前時烹韓盧醢彭/越剪伐九江王布如蓬蒿胡乃視死輕鴻毛漢)
　　　(家條侯将中豪奉揚天兵誅汝曹刳汝腸蹀汝/血擣汝穴破汝巢汝子授首汝母将安逃致令)
　　　(六國灰飛而煙消嗚呼哀吳王汝之罪何滔滔/千古竹帛猶腥臊斯葢指斥長陵而作顧紀述)
　　　(建文遺事者莫之/采焉因具録之)
　　送章彦徳游錢塘
錢塘之地何雄哉秀壓元圃超蓬莱大江如龍天際起
山從佛國西飛来雲間三百六十寺含丹凝紫開樓臺
湧金門前浪花白好峯兩㸃青如苔宋朝文物已草莾
荒碑遺碣髙崔嵬黄龍白虎消王氣金鳬玉鴈飛寒灰
鴟夷浮江去不返渺渺萬里雲濤堆吾生守拙門不出
結屋低傍山之偎㑹稽未及探禹穴赤城未及游天台
毎懐此地不得到矯首遐望空徘徊君今逺游别我去
南風十幅蒲帆開望湖樓前吹鐵笛冷泉亭下傳甆杯
問君此去何時回安能西子湖頭放歌逐君去一洗胸
中結轖之塵埃
　趙宜生(二首/)
　　　宜生字徳純餘姚人洪武初訓導(黄太冲云徳/純本宋宗室)
　　　(子至正中晦迹耕牧自號騎牛野人洪武初舉/為鄉邑訓導宋無逸詩徃来慰衰暮感慨寜無)
　　　(同者謂徳純也其詩五言/學陶七言仿彿李長吉)
　　自輓(二首/)
嗚呼騎牛人汝徃一何速形神如此癯夀命終亦促壯
嵗即抱病有書不能讀守兹固窮節不能養親禄既無
耕種力靡適水與菽日月忽不淹今晨當就木大化已
云終何勞妻子哭
先輩多逹士後人罔知死苦為聲色迷蚩蚩竟如彼我
當半百年己悟此中理富貴隨所望貧賤隨所以布衣
及蔬食適足充諸已修短自由天氣化返為鬼哭者何
必哀爾豈不然爾田横有悲歌秋風起蒿里
　張　庸(一首/)
　　　庸字熈載江隂人洪武中舉明經授本縣儒學
　　　訓導
　　江口晚發
四月南風紫棟花扁舟春水白鷗沙阿儂近住雙涇口
一趂回潮即到家
　林　賜(一首/)
　　　賜字(闕二/字)莆田人洪武癸酉鄉試第一官溧陽
　　　訓導
　　題翁石山房
玉澗隨處深蘿衣謝時早幽棲同鹿門勝地即蓬島緬
懐京國游却戀雲山好何日賦歸来相將拾瑶草
　髙　嵩(一首/)
　　　嵩字子髙閩縣人洪武中教官
　　立春日題壁
漂泊江淮老廣文昨宵黌舍又逢春月支二石五斗米
録著諸生四十人鄉逺已拚歸夢數身閒不厭在官貧
笑看朝日盤中味可有青青泮水芹
　張　時(二首/)
　　　時字敏中錢唐人洪武中訓導有自怡集
　　　(詩話張君自怡集鄉里罕傳康熈戊寅客福州/從林秀才侗借觀鈔本録其二首歸詢之武林)
　　　(耆舊未有知/其姓氏者矣)
　　匡廬精舍圖
巍哉江上之廬峯東南諸山無與同丹梯石磴杳難度
層巒疊障相爭雄凉飈翻江吼霹靂嵐光射日開芙蓉
香爐沉沉紫煙裏瀑布上與銀河通九江秀色在指掌
五老雲氣長鴻濛我昔壯游事厯覽秋濤滿耳来松風
星子灣頭蕩輕楫石頭渡口聆晨鐘今日披圗倍悽愴
信知此樂難再逢賢哉公孫慕髙隠結屋正在山之中
詩書滿架恣探討雲林對户蟠心胸幽禽引雛白日静
老鶴呌月秋林空只今公已嚮時用故山可望不可從
繪為丹青揚坐側傳示藝苑無終窮
　　過枝江縣
近峽江逾窄推篷路轉斜丹青山外寺紅白雨中花暮
警官船鼔晨吹野戍笳亂雲千萬里何處是京華
　林　常(二首/)
　　　常字伯庸永嘉人長史温之弟本府儒學教授
　　風雨過鄱陽湖有感
三月雨多風滿天湖中水髙難繫船大魚跳浪白如雪
好山隔岸青於煙去官莫過彭澤縣讀書擬上匡廬巔
人生百年苦行樂帝鄉遥遥心自憐
　　北苑造茶即事
青州州前溪水漣殘紅滿川花可憐垂髫何處采茶女
落日去家呼渡船緑隂青子山雨歇游絲飛絮春風顛
荒村逺客官舎靜新愁惱人聞杜鵑
　　陳徳甫溪山春曉圗
郭外長溪接逺江磯頭新水白鷗雙萬山雲氣翻春雪
一枕松聲響夜瀧賔客不徴綺里季子孫終老鹿門龎
何時我亦来同隠多種桃花映酒缸
　邵　誼
　　　誼字思宜休寜人洪武中由薦辟授本縣儒學
　　　訓導轉黟縣教諭有鉏雲集
　　春日同諸子郊行
黟縣設自秦至今少城郭人稱小桃源煙霞䕶叢薄四
山如龍蟠蜿蜒分脈絡羣居寡喧囂宇宙覺開廓為問
塵網人何如在丘壑
　
　明詩綜卷十五
欽定四庫全書
　明詩綜巻十六
　　　　　　　　　　翰林院檢討朱彛尊編
　劉仔肩(三首/)
　　　仔肩字汝弼鄱陽人洪武初用薦應召至京
　　　(静志居詩話汝弼一應鶴書旋集都人士詩為/雅頌正音而以已作附之殆游大人以成名者)
　　　(是時許中麗仲孚則編光岳英華偶桓武盂則/編乾坤清氣頼良善卿則編大雅集沈㢲士偁)
　　　(則編明詩選雖擇焉不精然草昧之初干戈甫/戢風雅未墜於地至今得存不可謂非羣賢揚)
　　　(扢之/力也)
　　贈張時敬還荆南
隨牒適荆土倦游滯京畿謀生苦拙訥事與心恒違朋
儔一疎濶山川復閒之音問曠莫逹何為遽来斯世故
有變遷嵗月成推移顔藻減丹渥衣塵化為緇稍欣披
雲霧復覩聫珠璣意惬苦不早情深發彌遲夕語厭促
漏晨遊恐斜暉論舊已慨歎况乃重乖離春草滿南浦
時花匝郊圻乖人無為懽感物悲路岐昔别已三載重
来復何時幸兹書軌同逺邇無不宜逸足志四海羈禽
戀故枝言念屬緐翰聊以叙所思
　　春曉曲
紫絲複帳流蘓結雲母屏風疊香雪門前嬌柳乳鴉啼
暖漏丁丁曉將徹花枝入簾紅尚小蘭露著衣香不歇
江南行客歸未歸芳草春風滿城闕
　　望闕口號
閶闔排雲玉(一作/寳)殿開千官鳴珮(一作/鵷鷺)早朝回不知誰
獻升平(一作/王襃)頌得奉君王萬夀杯
　陳　謨(二首/)
　　　謨字一徳號心吾泰和人明初聘脩禮書辭歸
　　　有海桑集(劉子髙云先生鉅篇大軸流播郡邑/幅巾野服翱翔山水之間門生兒子)
　　　(扶携後先使人望而敬之狎而愛之可羅/子理云先生詩文出入古今變化不  測)
　　　(詩話徴君大徳遺民雖應弓招未縻好爵楊東/里梁不移皆其弟子洪武庚戌曾校文廣東則)
　　　(孫仲衍乃其所取士矣又嘗主奉新清節書院/講席其没也蘓平仲輓以詩云道徳宗前代詩)
　　　(書啟後人胡光大詩云文章漢彝鼎聲價魯璠/璵楊詩云純明程伯子灑落邵堯夫染詩云立)
　　　(志希濓洛研精續考亭諸公推許若是其論詩/云稱詩者曰寂寥乎短章舂容乎大篇短章貴)
　　　(清夐纒綿涵思深逺造其極者陶韋是也大篇/貴汪洋閎肆開闔變化不激不蔓超乎人者李)
　　　(杜是也韓退之蘓子瞻二公雄渾傑特/非絺章繪句之比此詩之至也知言哉)
　　游天慶觀登衆妙堂(堂有𤣥元像竒古而蘓公小/大二碑及居士泉皆廢葢戍)
　　(卒居/之)
琳宫宅兜年䙝汙衆妙門試窺擣衣砧上有睂山文上
堂羅兒婦下堂飼雞豚塑像古且竒稽首𤣥元君端居
燕穆清誰使居人羣亦有居士泉澄源為之昏那無一
寸膠可洗千丈渾
　　聞道
聞道潼闗下黄流似海深由来天設險過者日傷心漢
殿芝房冷唐陵玉甃沉不應有佳氣鬱鬱尚如今
　金　信(三首/)
　　　信字中孚金華人以茂才舉不就隠居自怡人
　　　稱漫吟先生有春草軒集
　　　(詩話中孚為鐵厓入室弟子嘗序其詩云金華/金信從予游於松陵澤中談經㫁史於古歌詩)
　　　(尤工如古琴操趙壁辭荆卿篇博浪椎月支王/頭飲器歌其氣充其情激其辭鬱以諧吁信之)
　　　(詩有法矣今鐵厓所稱諸篇皆不可得見惜也/阮元聲金華詩粹謂仲孚於明初召入中書省)
　　　(進講經史以實録考/之葢至正戊戌年事)
　　洞庭曲
浩蕩太湖水東西兩洞庭吹簫明月裏龍女坐来聽
湖上望蘓臺水與青天逺長風送飛帆忽到長洲縣
　　太陽嶺淨刹菴
林緑生晝寒蕭然水晶域今日復重来青苔見行迹雲
生身上衣月照松下石坐久聞疎鐘空山未眠夕
　邾　經(三首/)
　　　經字仲誼仁和人元進士有玩齋稿
　　　(詩話仲誼元之舊臣沐景顒編滄海/遺珠以其詩壓巻葢明初徙滇者也)
　　春陪吕志學曾彦魯劉仲原同登虎丘賦呈居中
　　長老
虎丘山前新築城虎丘寺裏斷人行梵僧自識灰千劫
蜀魄時飄淚一聲漸少松杉圍窣堵無多桃李過清明
向来游事誇全盛曾對春風詠太平
　　　(詩話虎丘詩集一巻王髙士賔所録吾鄉項氏/萬巻樓藏書也中載仲誼是詩同時和者吕敏)
　　　(志學云山上樓䑓山下城朱旗夹道少人行曾/朴彦魯云闔閭冢上見新城無復行人載酒行)
　　　(僧寜居中云公餘聨騎入山城老衲追陪得㪚/行又周南老正道有至正丁酉冬督役城虎丘)
　　　(詩八首一云奉檄趨功城虎丘一云四疊新城/遶澗隈一云百萬城春落杵齊虎丘築城吳人)
　　　(亦鮮有知者予嘗泊/舟山後見遺址尚存)
　　題映雪圗
夜雪明書几寒風入縕袍如何燒鳳蠟只解醉羊羔
　　絡緯圖
牽牛風露滿籬根淡月踈星夜未分燈下有人挑錦字
機絲零亂不成文
　郭　文(一首/)
　　　文字仲炳號舟屋滇中詩人(楊用修云滇中詩/人永樂間稱平居)
　　　(陳郭郭名文號舟屋其詩有唐風三子逺不及/也其登碧雞山太華寺一聨云湖勢欲浮雙塔)
　　　(去山形如擁五華来一時閣/筆信佳句也但全篇未稱耳)
　　　(詩話舟屋竹枝詞顧仲瑛編入玉山雅集則是/詩元季已流播矣用修稱是永樂間人其集既)
　　　(不可得無由臆決偶閲柯暹東崗集附録滇南/别意詩則平居陳郭四人之作皆存焉平名宣)
　　　(武林人居名廣海昌人陳名謙吳人東崗䟦云/郭居皆武士中賢者郭善詩文征南将軍都督)
　　　(沐繼軒璘師之居精吏事總府辟掌簿書數十/年得官陳官鎮撫有詩名宣則松雨先生子也)
　　　(黔府西塾薦升廣南府通判所云松雨先生者/知藤縣事顕字仲微考東崗引疾去滇在景泰)
　　　(二年七月别意詩即是年之作郭於元時撰竹/枝入明八十四年未必尚存用修雖稱見其全)
　　　(集竊疑竹枝非集中詩玉山/雅集所載當别是一人也)
　　竹枝詞
金馬何曾半歩行碧雞那解五更鳴儂家夫婿乆離别
恰似兩山空得名
　吕　誠(二首/)
　　　誠字敬之崑山人
　　閠月二十四日陪館士秦文仲陸良貴奉省臣命
　　祭劉龍洲先生墓
黄鵠磯頭風雨秋中原一望使人愁羣臣誰決和戎議
九廟猶銜誤國羞慨慷魯連寜入海淒涼王粲重登樓
荒崗四尺先生墓再拜酹之雙玉舟
　　感興
静室無塵少客過新篁隂曳小坡陀朝来始悟春歸盡
風裏楊花似雨多
　鄭　昂(四首/)
　　　昂字處抑温州平陽人有密菴集
　　閠八月歸故山
負郭曾無二頃田何由辦得買山錢秋風八月又八月
客路一年還一年鸞鳯俱垂赤霄翅麒麟不受黄金鞭
功名富貴真細事只問平生不問天
　　棲遲
棲遲久慕王官谷飄泊仍依謝客巖貧賤誰能從趙孟
行藏我已卜巫咸冥鴻豈解投矰弋老馬惟思脫轡銜
却笑杜陵生計拙晚將身世託長鑱
　　感懐
王粲淒涼仍去國杜陵老大竟飄蓬荆州豈免依劉表
蜀道終須謁鄭公三禮賦成追昔日七哀歌罷起秋風
青青亦有江南草鸚鵡洲邊恨不窮
　　小景
水驛山橋四五里楓林茅屋兩三家何人踏雪尋僧去
潮退春船閣暮沙
　范　再(一首/)
　　　再字續卿休寜人有緝齋耕隐稾
　　乙卯冬自陕回至中年夜與牛車同行故題驛亭
我經中牟道夜竝牛車行何人問牛喘鞭撻勢伶仃更
罹軛下苦犢兒隨母鳴車夫為我言吾家懐慶城来此
數百里執役難具名流囚與軍裝日夜不少停黄昏伴
牛卧飯牛到天明漢月皎千里風霜淒十程牛死急應
官欲哭還吞聲白刃尚可蹈蒼天終無情吾家有老父
日暮還力耕無糧可充飢無衣可蔽形行人聞此言泣
下如雨傾我亦征塗間垂老重飄零何時息干戈時康
歌太平
　沙可學(一首/)
　　　可學永嘉人元進士行省掾
　　　(詩話楊亷夫有送沙可學序其畧云某官来總/行省事求從事掾之賢能者首得一人焉曰沙)
　　　(可學氏又得一人焉曰髙則誠氏又得一人焉/曰葛元哲氏三人者用而浙稱治三人者天府)
　　　(登其賢書大廷榮其髙等而拜進士出身賜任/州理佐理之職者也可學僅存詠懐詩葢憶庚)
　　　(申君北狩而作首句/指賈魯挑河言也)
　　詠懐
疏鑿功成王氣衰九重端拱尚無為貪夫柄國忠良没
巨敵臨郊社稷危萬里朔雲沙漠漠六宫禁御草離離
金輿玉輅無消息腸斷西風白鴈飛
　游　莊(一首/)
　　　莊字子敬
　　所聞有感
塵飛鹿走力難任廵幸沙邊悔恨深鳥篆未經銜軹道
龍文先自徙汾隂空傳行在淪孤憤無復寰區遏八音
聖徳神功俱泯滅英雄千載一沾襟
　　　(詩話此詩葢聞庚申君之訃而作也是嵗庚戌/北元人諡曰恵宗其子嗣立於應昌改元宣光)
　　　(頒示髙麗髙䴡不奉詔故云無復寰區遏八音/既而北元主走和林没諡昭宗見鄭麟趾髙麗)
　　　(史/)
　王　旬(一首/)
　　　旬字子宣
　　　(詩話髙季廸以詩得妻王子宣亦以詩得妻子/宣宫詞諸家多誤作王叔明詩謂仁和俞友仁)
　　　(見此詩歎賞曰唐人得意句也遂以其妹妻之/考凌彦翀柘軒集有悼王叔明室張氏詩云結)
　　　(髪為夫婦齊睂若主賔山同黄鶴隱書逼彩鸞/真蘭樹人皆羨蘋蘩爾獨親情傷坦腹者臨穴)
　　　(重沾巾則叔明娶於張非/俞也故定以為子宣作)
　　宫詞
南風吹斷采蓮歌夜雨新添太液波水殿雲廊三十六
不知何處月明多(髙廷禮云婉麗絶似王龍標李時逺/云盛唐音響所謂千首不為多一首)
(不為少也陳卧子云亦杜牧李益耳何遽盛唐然景調/俱佳嚴蓀友云子宣宫詞不可謂不工矣然不若薩天)
(錫之入妙也薩詩云清夜宫車出上央紫衣小/隊兩三行石闌干外銀燈過照見芙蓉葉上霜)
　李　鐸(一首/)
　　　鐸字振道隴西人
　　　(詩話吳人徐逹左良夫司訓建寜游乎武夷寫/九曲欋歌圖書昔賢吟詠於前自紀其後復屬)
　　　(同人題句巻後題者隴西李鐸臨川劉亷浚儀/趙友士西甌馮回括蒼張思齊鉅鹿林熈樵川)
　　　(蕭子和龍伯章隴右李裕三山周闕甌寕葉俊人/建安楊恭葉季原蘇垶葉銘葉勝李佑龍虎山)
　　　(梁鵠凡一十八人續題者良夫兄子徐濟及青/城王璲也良夫居太湖之濵光福市闢耕漁軒)
　　　(以延名士集其詩文為金蘭/集其好事亞於顧仲瑛云)
　　題徐良夫九曲櫂歌圗
徐君江海人雅有山林想逺遊賦幽尋徘徊脫征鞅長
揖虹橋仙飄飄欲偕往牽舟泝岸廻著屐緣厓上萬壑
風泉渟層巖土化長采鸞載玉笙隠隠遺清響幻迹杳
難窮真源豁而敞永懐紫陽翁欣然契心賞
　馮　回(一首/)
　　　回字景淵福寕州人
　　武夷大王峯
亭亭大王峯壁立何嶢屼昔聞武夷君於兹脫真骨鳳
駕杳不還虹橋忽焉没惟餘巖際松年年挂秋月
　葉　俊(一首/)
　　　俊福寜州人
　　武夷
武夷山下萬年宫九曲溪頭一棹通流水落花尋古道
平林過雨見羣峰幔亭人去雲連壑華表仙歸月滿松
正好相期問丹訣天風午夜客船東
　汪徳懋(一首/)
　　　徳懋名天應以字行休寜人環谷東山弟子
　　和商山書院諸公韻
覆雨翻雲已十春恨無詩酒對芳辰秦疆再世終歸漢
周弱何人共戍申邊境旋聞烽火息南風喜見稲花新
為霖更得成豐嵗願作陶唐擊壤民
　田子貞(一首/)
　　　子貞寜波人
　　題安分軒圖
一室蕭然萬慮忘幽棲真似斛斯莊春晴野澗多藜藿
秋晚山田足稲粱待富却慚居易拙送窮應笑退之狂
看君已在羲皇上老去從教白髪長
　趙次誠(一首/)
　　　次誠字學之樂清人有雪溪集
　　早梅
江南冬十二月溪上梅三兩花載取小舟香影月明獨
櫂回家
　杜伸之(一首/)
　　　伸之温州人
　　感興
吾昔搓長絲繫彼渭川竹直鈎魚不吞何以充吾腹此
心苟無嗜藜藿亦自足寜使不得魚吾鈎終不曲
　李應期(一首/)
　　　應期字均饒瑞安人有菌翁集
　　寄吳彦升
積雨連朝過客稀亂紅墮地緑隂肥江南祗是歸耕好
水遶孤村燕子飛
　范宗暉(二首/)
　　　宗暉以字行寜波人
　　　(詩話范君詩載滄海/遺珠亦徙於滇者)
　　古意
積雨可沉舟羣輕能折軸巧言必譸張利口多翻覆茍
不塞其源涓流蔽川谷
稂莠終亂苖珉瑜頗相類君子與小人顔面亦不異辨
之如不早斯為名徳累
　李道生(一首/)
　　　道生字本立休寜人有清意味集
　　雨後
山中曉起喜新晴杖屨尋詩獨自行幾樹好花春盡發
隔溪流水夜来生游絲拂地應千尺啼鳥喚人時一聲
趁暖田家曝蠶種明朝節候是清明
　劉逢原(一首/)
　　　逢原字資深㑹稽人
　　挽鐵厓先生
已矣楊夫子春秋天下名醉生唐李白莭死晉淵明雲
暗九山碧水洄三泖清游魂招不返悽惻故鄉情
　周　翼(二首/)
　　　翼字子羽無錫人
　　中秋與楊氏昆季泛舟鵝津
八月十五夜何其鵝湖漾舟人未歸水生金浪兼天涌
雲度青冥傍月飛鴻鴈沙寒微有影芰荷秋冷不成衣
故人一去渺何許黄鶴舊磯今是非
　　鴈来紅
翔鴈南来塞草秋未霜紅葉已先抽緑珠宴罷歸金谷
七尺珊瑚夜不収
　王　中(五首/)
　　　中字懋建(黄俞邰云洪武辛亥進士有沁水王/中甲戌有同安王中未知即其人否)
　　　(要不敢以/臆定也)
　　中秋述懐
潦倒羈棲客傷心兩鬢華塗窮惟有涙世亂更無家暗
雨聞寒鴈悲風急暮笳艱難今一槩何處問生涯
天下兵長鬭山中客未歸塞鴻南度早星使北来稀草
草年光換悠悠世態非自憐同社燕幾處傍人飛
　　黄家洲客舎留别
數載俱流落相逢鬢已秋生涯同寂寞書劒祗淹留沙
濶隨天盡江平帶日流别離殊不惬回首思悠悠
　　田家雜興
煙火中林静秋風嵗律賖清霜催橘柚落日照蒹葭石
經通流水山橋卧古槎武陵非境外不必問桃花
　　泊鏡口
日暮風濤穏扁舟泊此隅雲山歸夢杳鄰舫語音殊片
月寒江永平沙旅鴈孤無才合漂泊不敢恨窮塗
　陳　安(二首/)
　　　安字克盟
　　中秋有感
畫省曾陪冠葢游華筵詩酒宴中秋星河不動天如水
風露無聲月滿樓皓齒纖腰催象板珠簾涼影上銀鈎
於今寂寞江城暮烏㡌西風歎白頭
　　題髙理瞻所藏小景圖
昔年為客楚江邊雨霽江南二月天楊柳畫橋深淺水
桃花春岸往来船新篘白酒浮杯釅旋買青魚出網鮮
因見畫圗驚舊夢東風吹面鬢蕭然
　錢子義(一首/)
　　　子義無錫人
　　題畫
夕陽淡淡雨絲絲逺浦長天欲暝時腸斷楚山春雨後
鷓鴣啼向女郎祠
　梁　蘭(七首/)
　　　蘭字庭秀一字不移泰和人贊善潛之父有畦
　　　樂先生集(王希範云先生飬髙丘園攄悠逺之/思著為詩歌曠然有古髙士之節)
　　　(王逹善云畦樂先生之詩出於自然黙契靖節/於千載之上  胡若思云誦先生詩蕭㪚閒淡)
　　　(之趣悠然於篇詠之間雅鄒熙仲云梁君/隠居樂道其詩冲澹閒  有自得之致)
　　西畦自適
守拙一圃閒衡從五畞餘藝麻在髙丘雜以果與蔬春
至百草生趂晴聊荷鉏筋力豈不勞蕪穢亦以除家人
㑹知我慰以酒滿壺偶坐斟酌之日落西山隅歸来北
窗下我心一事無
　　留别楊分昭
君還既不久我行復有期憶昨君未歸日久徒憂思忽
聞車馬来僮僕走相隨入門一㑹面酌我金屈卮人生
最歡樂莫若新相知歡樂苦不長明當與子辭大夫且
行役敝車日驅馳吾徒本貧賤奔走何足悲但恐後来
時君将復何之
　　題素扇
團圓復團圓月圓尚有虧致身君懐袖無有盈虧時知
君重貞素采色亦不施物微幸相親願言常自持寒暑
固代謝用舎適其宜古来婕妤怨此意君諒知
　　荆湘道中
江入瀟湘近山連楚塞髙兩厓如積鐵一水不容舠慣
客寜辭逺藏身豈憚勞同門多宦逺漂泊媿吾曹
　　寄劉珪
春日已多夏日臨軥輈晝啼苦竹深野棠雨餘新水緑
石壁樹杪浮雲隂安知天地有終極不覺嵗月還相侵
我思劉郎何可見徒使遲廻勞寸心
　　寄呈東原公劉子彦
北闕前年一上書歸来髙卧楚郊墟西風短褐雙蓬鬢
落日空山一草廬道直不殊梁太傅賦成端擬漢相如
别来又是春三月盡日逢人問起居
　　客舎秋雨
燈前細雨夜初䦨枕上聞雞夢轉難壯節豈因今日改
旅懐纔向故人寛江天雨色連窗白草樹風聲入室寒
景物已殊歸計逺殘年飽飯共相看
　陳　絅(一首/)
　　　絅字簡文嘉興人布政約弟
　　題畫
五湖煙水渌生波一葉扁舟鼓枻歌愁殺故園戎馬後
千章喬木已無多
　陳　緝(三首/)
　　　緝字熈文絅弟(沈客子云四陳之中熙文/詩秀舊可誦直逼晚唐)
　　和大兄八月十四夜月
桂老金為粟蟾孤玉作團明朝應更好此夜不勝寒弟
妹他鄉共闗山幾處看南飛有烏鵲未得一枝安
　　春日
湖頭誰復載吳娃鷗鳥多情戀白沙涪萬春深無杜宇
武陵何處有桃花雨餘石燕晴歸穴市近山􁑌午報衙
看到前朝丞相墓野人翻土種桑麻
　　竹枝
贈君曾出雙南金别君曾彈紫綺琴斷金還比阿儂意
斷絃持比阿郎心
　鄭　瀱(一首/)
　　　瀱字仲飬浦江人
　　　(詩話浦陽義門有三其一黄氏自度至逢吉其/一王氏自茇至子覺皆止數世而已惟麟溪鄭)
　　　(氏族大且久先世自滎陽徙歙再徙睦州其居/麟溪自淮始淮之孫綺乾道中賜號冲素處士)
　　　(朝請郎新淦晏穆志其墓是為義門第一世綺/之子聞聞之子運運之子政政之子徳璋徳璋)
　　　(之子文融文融嗣子欽仲養葢欽之叔子也凡/十三世一千六百六十餘年逮元季明初門才)
　　　(益盛曰深曰濓曰源曰濤曰泳曰渙曰淵曰湜/曰濟曰洧曰濟曰淏曰沂出處不齊先後以才)
　　　(行著一門羣從又有櫄梴杕枋材彬榦楷模桐/柎棠機柏栻木皆為士林所重於是公卿大夫)
　　　(先後詩文貽贈者編為麟溪集二十二巻洵盛/事矣嗟乎江湖日下耰鋤徳色箕帚踞罵其不)
　　　(為秦人之續者幾希録/義門子姓詩為之三嘆)
　　海棠仕女圖
東風蕩漾百花潭翠袖迎風酒半酣好鳥隔窗催曉色
美人殘夢到江南
　金敬徳(一首/)
　　　敬徳樂清人
　　鄭宜州蘆花淺水亭
新築茅亭也自幽䦨干曲曲面滄洲一簾花氣都成雪
片石潮㾗祗没鷗客醉有時迷夜泊月明無處覔漁舟
老夫亦有滄浪趣便欲移家住上頭
　吳子莊(一首/)
　　　子莊温州平陽人
　　小景
杖藜日日看芝山山下浮雲共往還昨夜小溪新水漲
釣船流到寺前灣
　黎　昶(一首/)
　　　昶字伯輝清江人
　　同安謡
黄雲漲空雪欲飄長江落日生暮潮同安城頭獨延佇
悲風拂鬢寒蕭蕭布蓬老翁年七十鶴髪鶉衣道傍立
倚笻為我説興亡含憤未言先涕泣前朝值亂戍守奔
土豪割據何紛紛攻城拜將争殺戮同安頼有余将軍
将軍秉心盡忠義訓練民兵久精鋭城邊掘壕深百丈
城上嚴更列旗幟朝廷消息乆莫通江襄羣盜矜豪雄
樓船萬甲氣如虎戎衣染遍秋江紅將軍此時力匡國
執鋭開闗屢迎敵鐵騎交馳白日昏雕戈上指青天拆
樅陽門前殺氣髙奮身寜辭征戰勞江淮黎庻半為鬼
僵死卧骨填空壕同安拒守經七嵗破圍不見官軍至
銅柱難成馬援功睢陽不屈張廵志一朝羣盜登城闉
揚鞭百里飛紅塵疲兵裹割不能戰計窮豈願圖全身
將軍挺身出帥幕竟逐飛星陣前落半夜精靈出戰營
千秋廟食依江郭聖人一出寰宇寜鳳麟應瑞黄河清
當年逃亡命如蟻豈期年老逢昇平荆棘連雲戰争地
近来茅屋方成市山鳥如呼耆舊名江流尚帶英雄涙
當年繁華何足論聞翁此語傷吟魂樓臺盡隨灰燼滅
人物風流今幸存尊前感慨應未已宦情總付東流水
長歌因賦同安謡留與他年入詩史
　梁　闗(一首/)
　　　闗字用行㑹稽人
　　哀余左丞
世人孰不死死義心所安茍非明至理捐軀誠獨難偉
哉青陽公忠義為肝膽伊昔奉朝命宣慰淮西藩遭世
方板蕩荆襄肆兇殘公時在安慶寜忍視民患率衆力
拒敵奮怒髪衝冠抗節守孤城援絶糧饋殫勢廹不獲
已慷慨就清瀾妻孥亦同逝恥受汚辱干我昨聞其風
嘅然發長嘆丈夫有如此何媿天地間逺繼張許流千
載名不刋
　王　珙(一首/)
　　　珙字廷珪常熟人明初處士有竹居詩集(王汝/嘉云)
　　　(竹居道者詩無雕琢浮靡之習有渾厚淳雅之/氣  張宗海云處士治生富贍構幽居於深竹)
　　　(之中詠歌其情思詩皆和平之語治世之音人/徐以恭云先生詩富麗清竒如秋月春雲起)
　　　(景仰萬李世賢云王君卜宅於虞山北之蕭溪/植竹  竿容與其中興之所寄輒形吟詠其詩)
　　　(和平典雅質不近/於俚淡不流於枯)
　　　(詩話竹居治生之餘不廢吟/詠華㓜武一流也詩嫌太熟)
　　溪橋晩歩
日日隂雲思寂寥偶因新霽過溪橋不知門巷春多少
柳外一聲婆餅焦
　陳　川(一首/)
　　　川天台人
　　題夏圭溪山清逺圖
我家東南丘壑好曲折雲林䕶危杪澗沙流水春自香
石楠碎葉秋如埽縳柴野橋松雨涼鳴鐘破寺茶煙杳
山椒茅亭如笠大石脚魚舟似瓢小人家制度太古前
雞犬比鄰往還少酒杯吹香小店門落日漁樵多醉倒
六年不歸長夢見白髪忘情負魚鳥晴窗見畫三摩挲
舊夢微茫今了了不知何處得此圖覺我山居殊草草
安得溪南寫石田更携妻子從兹老
　陳汝楫(一首/)
　　　汝楫字濟明蒲圻人洪武初舉明經授徽州府
　　　通判轉泰州茶馬司謫知渭南縣遷廣平知府
　　桃花泉
桃花流水合荆溪夜雨春波拍斷隄偶爾今朝出門望
平疇雉雊麥初齊
　李　𢎞(一首/)
　　　𢎞字徳庸蒲圻人洪武十九年授本縣訓導遷
　　　國子助教
　　西良湖
蕩舟歸去月黄昏湖上人家半掩門漁笛數聲何處起
冷香一樹玉梅根
　王叔舟(一首/)
　　　叔舟浮梁人洪武中以獻雪詩授徽州同知
　　三月三日雪應制
柳絮飛還早梅花落太遲天顔多喜色瑞氣滿瑶池
　
　
　
　
　明詩綜巻十六
欽定四庫全書
　明詩綜巻十七
　　　　　　　　　　翰林院檢討朱彛尊編
　鄭　梴(二首/)
　　　梴字叔髙浦江人元宣政院使渭之子
　　擬古(二首/)
秦筝一何哀中有淒涼音纍纍孤臣操咽咽嫠婦吟晨
霜為之寒浮雲為之隂聽罷復三歎不覺淚沾襟披衣
歩庭皋嘉樹鳴曙禽嗒然吾喪我情與海水深
孤齋悄無人絳燭夜吐芒羽蟲忽飛来投火欲自戕知
為明所誤曷不務韜光子房願封留淮隂喻弓藏法戒
既昭然昧者何茫茫髙山有白石行當煮為糧
　鄭　杕(一首/)
　　　杕字叔韡梴之弟宋學士女婿也有學古齋集
　　懐宋學士
亦知離别逺喪亂近何如流水天涯路征鴻塞外書緜
緜飛雪晩㸃㸃落梅初日月重回首那堪已嵗除
　鄭　榦(一首/)
　　　榦字叔恭亦梴之弟從宋學士游永樂初以薦
　　　授監察御史
　　　(詩話叔恭宣撫廣東民以取珠為苦至即奏罷/永樂十二年年已七十有二矣值長陵埽平沙)
　　　(漠因進五言詩帝歎曰可謂滿朝詩伯第一叔/恭因告歸帝予敕書許致仕賜宴於禮部畀以)
　　　(金繡衣問誰可代者叔恭舉從子/煁御筆即除御史義門詡為盛事)
　　寄宋仲珩
鷽斯桑下飛青鳥海上游如何不同調羽翼有短脩故
人昔相見時時話綢繆出入念同車無衣念同裘一朝
參商如豈不懐百憂初盟儻不渝在逺情愈周但願似
夙昔烏用苦相求
　鄭　桐(一首/)
　　　桐字叔成榦弟洪武中以薦授滁州判官
　　春思
棃雲淡淡霧濛濛人在青樓第幾重鸞鏡未開簾未巻
羅衣先怯五更風
　髙伯恂(一首/)
　　　爵里未詳詩見光岳英華
　　寄梁紹輝
花時醉裏匆匆别回首西風錦樹秋明月相思隔江浦
素書不見到林丘松隂塵榻晴還拂池畔清樽晩更留
山水閒情宜共賞碧雲涼鴈思悠悠
　梁紹輝(一首/)
　　　未詳詩見文翰類選
　　登小孤山亭子
飛亭結構半山隅雲影天光入畫圗清漲九江吞漢沔
髙標孤柱限荆吳風来舟楫欹危疾雲暗魚龍變化殊
獨倚畫䦨吟不盡白雲飛去寸心孤
　張　廸(一首/)
　　　廸字文海華亭人
　　宋徽宗畫半開梅
上皇朝罷酒初酣寫出梅花蕊半含惆悵汴宫春去後
一枝流落到江南
　章　誾(一首/)
　　　未詳詩見皇明風雅
　　送張二貢士
煙靄㪚春晴亂鴉深樹鳴千山懸落日一騎出孤城急
管催離宴飛花惱客情殷勤懐上䇿謁帝向承明
　王　超(一首/)
　　　未詳詩見荆溪外紀
　　張緒歸舟
落日半帆収張溪古渡頭花明汀樹雪香泠渚蓮秋碧
浪揺檣影青山枕柁樓曾知風景好記此一停舟
　黎充輝(一首/)
　　　充輝字睿之臨江人(府志云充/輝名慎)
　　山雲辭将歸作
清江兮淙淙上有山兮穹窿白雲兮谷口一碧兮千峰
晻靄兮絶壁挂偃蹇兮長松朝迎兮秋陽暮巻兮秋風
山之人兮雲從被薜荔兮搴芙蓉来乗雲兮朝九重跨
一鶴兮江東點汀花兮白蘋雨霜葉兮丹楓忽雲歸兮
人逺山蒼蒼兮倚晴空
　丘輔仁(一首/)
　　　輔仁字友文歸安人
　　　(詩話友文少有至行不樂華靡母衣之以綵帛/赧顔不服長博通經史恥為章句之學潘元明)
　　　(據湖州使人召之亡去洪武初/始歸里業農終其身詩集失傳)
　　南湖
南湖二月水如天羅綺東風醉少年十里好山都㸔盡
琵琶催撥夕陽船
　謝　林(三首/)
　　　林字璚樹武進人應芳子有雪樵集煮雪窩稿
　　　(詩話璚樹名林本係一/人列朝詩集複出誤也)
　　潁城鳳凰臺
鳳凰臺臺何髙野雲黄業風蕭騷不聞孤鳳鳴但見鳥
雀棲蓬蒿梧桐摧折傾舊巢鳳兮何處翔赤霄無由再
覩兮使我心勞
　　梳洗臺
雲為裳月為璫鄭姬不見臺己荒千年臺下土花碧猶
帶洗時脂粉香今古繁華易衰歇溱洧水流聲嗚咽曾
識宫中歌舞人只有臺前舊明月
　　青城虞勝伯顔丘氏小軒曰看帆為賦律詩因以
　　寄予次韻録奉彦章
風帆己逐歸雲盡江水何如客意長荏苒嵗華駒過隙
飄揚生理鴈隨陽從知白髪非春事醉看青山即故鄉
獨笑夢中忘未得落花風起動回檣
　張端義(一首/)
　　　未詳詩見鐵網珊瑚
　　送張吳縣之官嘉定分賦得錦帆涇
風吹闔閭城花落錦帆涇錦帆去不返春流日夜生故
人在何處恨滿城邊路月明烏夜啼霜冷丹楓樹涇水
抱城流直通東海頭布颿挂落日相送練川游
　徐文舉(一首/)
　　　文舉武進人
　　賦得百花洲
春花迷繡幄春水漾金鳬照影和明月流香過石湖錦
帆應不見沙鳥自相呼感舊復傷别愁傾雙玉壺
　　　(詩話金壇張徳常起家吳縣丞厯縣尹遷嘉定州/同知其行也諸名士分賦吳中舊蹟送之廣陵)
　　　(陳廷珪得龍門廬山陳汝秩得采香逕宛丘陳/秀民得靈巖吳郡鄭元得越公井錢唐范致大)
　　　(得石湖江隂張端得林屋館青丘劉堧得虎丘/太原王逢得劒池薊丘聶鏞得天平山四明陳)
　　　(朴得白雲泉㑹稽張憲得吳王井田明陳桱得/太湖石勾吳周砥得洞庭山晉陵張體得琴臺)
　　　(巴西鄧徳基得玩花池清河張端義得錦帆涇/崑山盧熊得館娃宫吳郡王行得放鶴亭渤海)
　　　(髙啟得響屧廊髙郵龔宜得梧桐園吳郡黄本/得白公檜延陵徐文舉得百花洲江隂張瑄得)
　　　(采蓮涇海昌董翔凰得辟疆園無錫顧常得夫/椒山而遂昌鄭元祐亦賦采香涇且為之序巻)
　　　(中賦鱸香亭者脫去姓名吳人/米存理編鐵網珊瑚具載其詩)
　余　詮(一首/)
　　　詮豐城人
　　海水操
　　　陳母莊傷其夫溺死於海作
海水蕩潏兮茫無津涯夫君一去兮杳無還期為死為
生兮曾莫我知欲往從之兮襁褓有兒同室同六兮我
志獨違恨深海水兮曷其己而
　劉　堧(一首/)
　　　堧字公坦江隂人
　　題東章孟山水
廬江公子稱三絶詩妙書精畫亦工落茟多宗董北苑
髙情不減米南宫天低碧樹春雲合潮滿滄洲暮雨空
却憶買船同載酒城樓山館醉東風
　茹　湜(一首/)
　　　湜字季清無錫人有爪膚集
　　楊白花
楊白花身輕不由已一夕長風生飄飄度江水江南處
處好繁華悠揚落地知誰家知誰家不復歸永巷春深
人迹稀悲歌連臂空腸斷回首長秋鴉亂飛
　馬　麐(一首/)
　　　麐字公振崑山人有醉漁草堂二集
　　和楊亷夫新居韻
楊子樓居飲馬河書舟日日檥晴波未論栗里功名薄
總為䕫州詩句多逺樹入簾秋若薺亂雲渡水白於鵝
何當共把凌風袂醉和仙人鐵笛歌
　蕭　岐(一首/)
　　　岐字尚仁泰和人明初以賢良徴為潭府左長
　　　史固辭謫楚雄儒學教授改平涼學訓導有正
　　　固先生集
　　入閩
自入閩中道偏諳物外情田從山下種船向石稜行海
味空多族榕根盡倒生連城公舘好驛使逺相迎
　顧　協(五首/)
　　　協字允廸無錫人貢監生有鳴志集
　　　(詩話允廸以諸生貢入成均詩有脱却朝衣換/布衣之句則亦通朝籍者詩頗清穏五言如亂)
　　　(峰烟外紫殘日/樹頭黄佳句也)
　　待鶴
白鶴去何之想在蓬莱頂月下漫沉吟衣沾露華冷夜
乆不歸来立盡青松影
　　次錢助敎見寄韻
窮巷誰相問蕭條獨掩扉雨中花旋落江上燕初歸計
拙身從嬾才疎事轉違思君長入夢莫怪往来稀
　　送張翰臣幕掾還廣西
曾持刀筆贊元成不數區區野戰功青鬢消磨千嶂外
舊交零落十年中雪晴官路梅花白雨熟蠻鄉荔子紅
三十六原何處是馬蹄輕踏緑楊風
　　舟中次韻
西風吹老白蘋花獨倚歸舟感物華漠漠秋雲暗山谷
不知何處是吾家
　　孟夏書事
脱却朝衣換布衣始知今是昨来非緑隂庭戸無人到
惟有一雙新燕飛
　陳　鈞(一首/)
　　　鈞字衡臣羅源人洪武中以人才薦官建徳縣
　　　丞有退軒集(徐器之云衡臣詩體/法聲調一歸於正)
　　題金山壁間畫
空翠忽入戸飛来何處峰人家多傍樹僧寺不聞鐘流
水衝橋急閒雲出岫慵何當撫琴坐願學卧遊宗
　鄔　修(一首/)
　　　修字存誠南昌人洪武丁丑進士厯官太平知
　　　府
　　中秋分韻
秋月己成規秋闈猶列㦸妙契結金蘭今夕是何夕時
序有代謝情懐增感激對酒發新吟此樂良難極(劉欽/謨云)
　　　(冲澹/和平)
　　　(詩話革除四載文獻無徴成化初吳人劉昌提/督河南學政得建文元年湖廣鄉試棘闈倡和)
　　　(詩集中作者豫章胡儼若思鄔修存誠廬陵謝/矩子方陳孔正闕  鄱陽洪初善初閩張勉學)
　　　(思哲江陵熊釗伯機蜀川郭璲孟温聶潮責廷/輔㑹稽陳安惟康馬文炯闕  三衢張起師震)
　　　(何逺思道清江袁士誨文政郫筒王景應星萬/川冉通穎逹桂林唐昉景升維揚李駱文載栁)
　　　(州莫忠彦良容山周廸遵道廣饒袁本于中凡/二十一人昌鏤板以傳且序之曰是科所取第)
　　　(一人實太師石首楊文定公而胡公評其文謂/能董子之正言不效公孫之曲學者愚按福建)
　　　(是科領解則建安楊文敏公明年文定文敏俱/成進士而胡文穆廣金文靖㓜孜胡忠安濙顧)
　　　(端肅佐皆建文/庚辰榜釋褐者)
　卞　同(一首/)
　　　同字孟符吳人
　　倪雲林畫
雲開見山髙木落知風勁亭下不逢人斜陽澹秋影
　梁　楶(一首/)
　　　楶字𢎞宇南海人
　　寄董宗輔
東江去悠悠送子孤行舟舟行復幾時江鄉生逺愁海
水無定影萍踪忽飄浮雖非千里别出門成久逰采采
芙蓉花欲寄無輕郵念昔携好手中情鬱綢繆商歌寄
逸響素琴鳴芳洲如何曠髙躅杳若隔山丘馳情託緘
素日暮風颼颼無由慰離索一鴈横髙秋
　王敬中(一首/)
　　　敬中字敬中鄞縣人洪武辛亥進士刑部主事
　　題丹丘
四窗山色可攬秀雲根石屋髙嶙峋林間遺舄曾化虎
洞口㹼猴渾似人奔流直下幾千尺髙蹈今逾四十春
靈光夜夜照丹室應有飛仙来往頻
　陶　琛(二首/)
　　　琛字彦珩吳縣人
　　過徐良夫耕漁軒次倪元鎮韻
西山久思往經春復逾秋廻看岸傍樹尚繫煙中舟日
月倐飛騰不異川波流至今逺游興浩然殊未休東風
江上来沄沄水生洲便欲引雙屩飛行紫巗頭如何苦
蹉跎徒睇雲路修谷鳥在林杪鳴聲亦相求今君展清
讌胡不邀同遊開舘集羣彦翩翩文采優相逢尚難得
况兹旬日留懽然對樽俎情意兩綢繆嗟彼丘壑賞豈
顧茅茨幽愁来發清詠獨倚城南樓
　　　(詩話吳中徐逹左良夫耕漁軒名士留題甚衆/朱徳潤澤民為作圖仉機沙大用作傳髙遜志)
　　　(士敏作記唐肅處敬作銘王行止仲作序楊基/孟載作説釋道衍作後序因編為金蘭集其十)
　　　(二世孫大業受業於予出先代所遺詩箋百餘/幅正草篆𨽻靡所不有如束筍然皆元季明初)
　　　(諸公手蹟也未幾以訟破家悉為有力者所得/過眼雲烟不復可覩矣惜哉自陶琛以下三人)
　　　(均某/中詩)
　　題江參長江圗
石出夜潮落山明寒霧消江空千里櫂村迥一歸樵樹
色連沙嶼人家傍野橋還同舊棲地風景日蕭蕭
　余　震(三首/)
　　　震字以聲
　　九月廿一日偕范孟學李徳輿訪徐良夫耕漁軒
　　是夕乗月過溪寺登擁翠方丈分韻得下字
商猋發清秋孤月耿深夜𤣥賞悟真情况兹幽林下蕭
蕭殘葉飄瀏瀏飛湍瀉驚鵲鳴髙枝流螢繞空榭芳絃
既巳歇佳詠豈云罷復與道人期逍遥宿精舍
　　月下聞琴别邵先生包秀才
孤光澹燈室微煙繞香几誰彈膝上琴夜半離聲起瑟
瑟度涼風泠泠寫秋水流音松竹外却憶空山裏
　　過邵𢎞道先生墓次韻
孤墳四尺鳳崗前此日重来又一年新土有痕分草色
舊蹊無跡長苔錢殘花自落山中雨逺樹空迷嶺外煙
回首令人多感慨賦詩揮淚寫長箋
　董　逺(一首/)
　　　逺字仁仲
　　城頭烏示良夫
城頭擊柝邊月低啼烏繞樹寒不棲天邊明星白如月
空階落葉風淒淒房帷静悄夜何永青燈無眠照孤影
蠨蛸在户人未還闗河十月衣裳單
　謝　常(三首/)
　　　常字彦銘吳江人洪武中舉秀才召試丹鳳朝
　　　陽賦稱㫖帝欲官之辭歸隠震澤東溪有桂軒
　　　稿東溪集
　　　(詩話彦銘楊亷夫弟子詩尚纖麗縣志稱洪武/末舉秀才帝欲官之辭疾不拜考集中詩事在)
　　　(洪武十五年八月其詩云歸飬慈親荷聖恩喜/傳天語出金門河陽敢問花誰種彭澤應知菊)
　　　(尚存則以飬親辭非以疾辭而所辭之官似屬/縣令也又寄靈谷定巖長老詩序云不肖衰朽)
　　　(目昏鬢毛皆雪幸有老母百又六嵗荷䝉恩渥/勅許終飬足為明證矣集又有永樂元年八月)
　　　(陪祀縣庠丁祭及鄉飲分題之作句云/喜當時盛陪清列或者曾攝邑校耶)
　　竹枝詞送别
闔閭城邊楊柳黄吳姬如花明月璫送郎不勸銀缾酒
持贈雲鬟金鳳皇
　　和靖觀梅圗
孤山嵗晩水迢迢竹外横斜挂緑么吟到暗香疎影句
黄昏月上雪初消
　　携琴訪友圗
秋林紅葉晩蕭蕭乗興携琴過野橋人在翠微尋不見
白雲如練束山腰
　吳　中(一首/)
　　　中字宗本自號青霞處士有林霏集
　　白鶴山
吳興多名山兹峰特竒秀不知自開闢隂陽幾昏晝云
有未髭僧㝠棲刻蓮漏香臺儼有在祥室己新構松下
伏神龜竹間走飢鼬白鶴不受招仙蹤亮難究伊昔屢
登臨空翠濕衣袖窮摉不知疲幽討寜嫌逗巖扉與澗
戸一一為重叩和詩寄山靈餘生敢多又
　劉子建(一首/)
　　　字里未詳
　　浦城漫興
清溪何似百花潭谷口雲峰半夕嵐借問子真歸隠未
鷓鴣春雨滿江南
　謝　恭(一首/)
　　　恭字元功長洲人徽弟有蕙庭集
　　過張水部樂圃林館和髙季廸韻
故人非傲吏舊隠勝愚溪塵世人難到空林鳥自啼青
山懸榻下緑樹斷厓西終日無餘事長吟信杖藜
　潘子安(二首/)
　　子安和州人有海天清嘯集
　　　(詩話子安詩見湖海耆英詩集其字未詳吾鄉/郁氏書畫䟦載有潘伯濟題畫詩云全篇清婉)
　　　(繹其名字疑是一人然未/敢臆决附録之以侯再考)
　　九日王時融招飲
喜見長缾破曉風忽移春暈上衰容故人己覺樽前少
佳節偏於客裏逢千里暮愁連蟋蟀無邊秋色醉芙蓉
而翁此際登髙處應在三山第一峰
　　題畫
岷峨雪消春水急瀟湘雨餘雲樹濕迢迢翠嶼孤鶴㢠
湛湛珠宫老蛟泣征帆數點風濤中出没不計天西東
鄉闗杳渺在何處矯首遥送雙飛鴻
　陳士楚(一首/)
　　　士楚揚州興化人
　　書錫山驛
嗚嗚畫角冷涵秋一曲梅花動暮愁不管江南斷腸客
夜深吹上月明樓
　沈　應(三首/)
　　　應字徳䖍吳縣人
　　元夕
燈月滿春城金吾縱夜行誰家無畫鼓何處不銀筝願
以昇平樂懽歌答聖明
　　次錢文伯題雲林詩韻
紅葉橋邊草舍低半灘斜照水平溪舊時曾記題詩過
疎雨桐花一鳥啼
　　看山
老年己免綴朝班林下於今許我閒流水小橋紅葉逕
杖藜隨意㸔青山
　史　謹(一首/)
　　　謹字公謹崑山人
　　過七星闗
萬里投南徼層闗度七星嶺雲和瘴黒木葉向冬青路
逺家難問愁多酒易醒相逢但樵牧何以慰飄零
　朱　武(一首/)
　　　武字仲桓紹興山隂人
　　張子正春雨鳴鳩圗
東風簾巻小紅樓三月棃花喚錦鳩曾記玉人将鳳管
隔花低按小梁州
　吳　倫(二首/)
　　　倫字文伯吳人
　　苕溪春曉圖
夜聽溪上雨曉看溪上山雨歇山更佳尚在空濛間白
雲掩疎鐘緑樹迷逺島居人想未起村村自啼鳥
　　賦得秋江送别
秋隂日易夕江空嵗云晏惻惻傷物情悽悽屬昏旦聳
秀林際峰流響雲中鴈煙蕪銷逺緑霜楓炫餘粲時芳
遞衰榮人事更聚㪚方敦金蘭契遽念蠨蛸嘆夙駕嚴
霜寒晨起明星爛揚船子夷猶㐲枕我羈絆那知惜暌
離矧復值憂患秋吟不成章一辭媿莫賛
　徐　基(一首/)
　　　基字立本臨海人
　　寜海道中
中嵗事行役勞生卒未休大星垂野白逺水際天流土
俗魚鹽富民居橘柚稠何年謝塵鞅歸卧此林丘
　陳文東(一首/)
　　　文東字同(闕/)松江華亭人
　　宿陕州横渠舖
獨客卧車上羣僕卧車下車前或明火時時照牛馬
　朱希晦(三首/)
　　　希晦樂清人有雲松巢集
　　　(詩話處士元季與吳主一趙彦銘隠居鴈山時/稱鴈山三老明初不仕有薦於朝者朝命未至)
　　　(而卒集為七世孫𤣥諫刋行其夏日書懐云白/髮生涯人已老緑隂時節雨偏多寄友云煙色)
　　　(春歸楊柳底雨香紅入杏花初傷時云城邊向/晚黄狐立海外何年白雉来自歎云家貧觕具)
　　　(千金帚國難曾無一箭書訪僧云松隂夜/静鶴初警花院日長僧未還皆佳句也)
　　客邸中秋對月
去年中秋秋月員浩歌對酒清無眠煙霏滅盡人境寂
仰看明鏡懸中天今年客裏中秋月静裛金波更清絶
可憐有月客無酒不照歡娛照離别夜䦨淅淅西風涼
月中老桂吹天香悠然長嘯動歸與坐久零露沾衣裳
浮世悲懽何足數庾樓赤壁俱塵土風流己往明月来
山色江聲自今古
　　納涼
無事解衣坐超然心境空深林翳炎日萬壑来夭風閒
停白羽扇拂拭朱絲桐醉罷不知夕月生滄海東
　　寄友
雨過溪頭鳥篆沙溪山深處野人家門前桃李都飛盡
又見春風到棟花
　甘　復(二首/)
　　　復字克敬餘干人有山窗遺稿
　　曉出西園由谷中歸
披褐陟西園煩襟㪚清曉微風動髙樹零露下芳沼始
行幽谷中忽出清林杪流水漂餘花修筠度啼鳥身縁
翠石廻思逐白雲杳負杖孤賞懐春䦨緑隂悄
　　送别
凉飈應秋氣草木歛華英客游總念歸子有千里行悤
悤儔侣催悄悄離思盈丈夫懐志氣孰不戀榮名華薦
起當路使者促前征追餞東門道把酒哀絃鳴蕭條野
驛暮泛灔江波清宻謀植帷幄慰彼蒼生情古来盛名
士多是起釣耕
　鄭　洪(二首/)
　　　洪字君舉永嘉人有集
　　　(詩話鄭君舉詩一巻曹侍郎古林藏本侍郎題/是永嘉人而鮮于伯幾書趙子固水仙巻稱元)
　　　(貞二年正月同餘杭盛元臣三衢鄭君舉觀于/困學齋初疑君舉乃三衢人然考周𤣥初来鶴)
　　　(詩有永嘉鄭洪君舉之作見鶴林類集則君舉/為永嘉人無疑来鶴事一在至正十七年一在)
　　　(十八年一在洪武十四年一/在十五年一在二十七年)
　　吳山白塔寺
江山襟帶尚依然王氣銷沉巳百年八葉龍孫東渡海
六宫虎士北歸燕銅駝荆棘荒山裏石馬莓苔落照邊
玉匣游魂飛刼火五陵無樹不啼鵑
　　寄毛府判
南湖水長没蒹葭西浦横橋對白沙鴻鴈来時菰有米
鳳凰飛去竹無花石田賦寫張平子雲閣書通蔡少霞
零落江陵千樹橘青門猶戀故侯𤓰
　朱友諒(一首/)
　　　友諒常熟人詩見鶴林類集
　　周尊師禱雨歌
道人鞭龍出潭底黒雲一片山頭起仰看紅日不見光
黒龍頭揺白龍尾有時登壇步七星一呼一吸成雷霆
白波翻空海水立銀河落地天瓢傾去年京師禱雨雨
輒至大田小田總霶霈定知夜半拜封事自有精誠感
天地王公貴人知其賢屈師闡教来琴川今年旱魃又
為虐禾稼半死民熬煎縣官投詞庶人跪道人受命應
且喜笑書鐵牌役海鬼疾驅一百五十里甘泉龍居萬
丈深神符召集如飛矢今朝雨脚来自南半是吳江四
橋水頂山有龍名大白口噀湖水成甘澤道人驅龍喝
龍出五雷使者閒不得龍兮龍兮一噀日失色金蛇掣
電光千尺再噀山氣黑飄風盤旋走沙礫上天有寳不
愛惜噴下驪珠千萬石兩龍行雨勢未休須㬰潦水平
田疇疲農入城報沾足道人一笑山雲収
　　　(詩話尊師世居嘉禾從紫虚觀李拱瑞為道士/李南谷杜真人髙弟也周伯温紀畧云先生受)
　　　(法於顧飬浩步雲岡雲岡受之張雷所雷所受/之王繼華繼華受之莫月鼎宋景濓傳畧云霅)
　　　(川有莫洞一授其徒王繼華繼華授張善淵善/淵授歩宗浩宗浩以授尊師禱雨事一在洪武)
　　　(元年一在二年永嘉鄭思先序之思先詩云道/人緑鬢雙青瞳自言前身河上公歘騎黄鶴辭)
　　　(帝宫歸来塵世發羣䝉海虞福地秀所鍾七星逢/老檜摩蒼穹道人重来御泠風屠維作噩歲式)
　　　(季夏旱熯何爞爞縣令延師師說從飛書上奏/徹九重鐵劵怒起神淵龍左驅飛亷右豐隆)
　　　(天地俄頃驚晦曚廿霖注地疾若舂千村萬落/沾渥同頓回枯槁蘓疲癃旋斡造化非常功道)
　　　(人拂袖喜滿容笑指霽日扶桑東其篇法頗與/友諒相近然不若朱之朗朗也思先官至福建)
　　　(布政而温州/府志失載)
　葉谷亮(一首/)
　　　字里未詳詩見沈巽明詩選
　　䢴溝懐古
丞相三軍出曾聞此㪚亡黄蘆今夜月白骨舊時霜世
已尊王室人猶説戰場維舟重感慨涕涙在衣裳
　胡　温(一首/)
　　　温字遵道㑹稽人
　　　(詩話温異人也少落魄湖海間後入閩性好飲/不常得人方置酒不問主客逕造飲酒盡不謝)
　　　(而去日出行市中羣小兒逐之呼曰風子温顧/而自笑夜宿古祠下雖寒冬雪甚衣布單衣履)
　　　(草屨身不顫慄人或遺以衣不至數步遇寒者/輒解予之駙馬都尉王恭守閩孝陵賜以織金)
　　　(衮衣僉具酒賀温突入曰某亦賀公持酒覆其/衣恭不為忤温亦自若漳帥徐玉好士温特過)
　　　(其家玉召飲同官俄而温至歌詩起舞至慢罵/坐客玉亦不厭也過元漳州守迭理迷世祠酹)
　　　(之水祭以文曰衆之生不如侯之死侯之死名/長在此萬嵗千秋元之臣子拜已大笑而出著)
　　　(書名曰竹帛流芳載元忠臣義士并貞烈女叙/其本末系之以辭類鐃歌輕重皆有深意一日)
　　　(告徐玉曰吾将歸矣負槖行三舍為關卒阻而/回發槖中止有硯一易酒飲之起舞作喜鵲之)
　　　(歌歌畢仰户而死時洪武七年冬也玉葬之漳/州西門外天台林公輔為作胡風子傳其大畧)
　　　(如是公輔稱其生死如在巳/葢冷謙張邋遢周顛仙一流)
　　歌
閩山喜鵲少越山喜鵲多如何不歸去其奈羅網何
　
　
　
　
　
　
　
　
　
　明詩綜巻十七
欽定四庫全書
　明詩綜巻十八
　　　　　　　　　　翰林院檢討朱彛尊編
　方孝孺(十三首/)
　　　孝孺字希直一字希古臨海人建文中文學博
　　　士靖難兵至首以身殉沒後嚴禁文字門人王
　　　稌藏之傳有遜志齋集(徐子元云希直文章大/家詩亦豪壯非所長也)
　　　(朴李時逺云正學詩渾/  淳正大率如其文)
　　　(静志居詩話正學先生文昌明博大開闔自如/雖有小韓之名實與大蘓相埒潛溪學士贈詩)
　　　(云方生来海上玉立而春温同餐太倉粟共勘/典與墳漭蒼扣無始溟涬窮無垠宇宙所管攝)
　　　(載籍所敷陳終始鈎鉗之若大樂建鈞律吕按/髙下宫商肅君臣黄鐘壓瓦釜庭燎滅鬼燐以)
　　　(兹稽古力可敵勘定勛濡毫寫䧺顥勢足移峨/岷漏泄渾沌竅出入造化神盡抽神竒秘不墮)
　　　(臭腐塵所以自出之愈見光景新振古著作家/後先各繽紛豈知萬牛毛難嫓一角麟葉夷仲)
　　　(亦贈詩云雄文細字塞巨帙雅辭宏論開心扄/其險遏雲漢其幽通窈𡨕贍如戈甲積晉庫竒)
　　　(如盤鼎鐫商銘麗如勾芒青春布花卉壯如豐/隆白日驅雷霆千流萬派怒奔放終然帖帖趨)
　　　(東溟持以用世不啻如飬生之榖粟濟疾之葠/苓直須上追虞書嫓周雅於以作春秋之羽翼)
　　　(為禮樂之藩屏其傾倒也至矣説者謂先生詩非/所長然五言熟精選體當在潛溪華川之石其)
　　　(談詩絶句云舉世皆宗李杜詩不知李杜更宗/誰能探風雅無窮意始是乾坤絶妙辭又云前)
　　　(宋文章配兩周盛時詩律亦無儔今人未識崐/崙派却笑黄河是濁流又云天厯諸公著作新)
　　　(力排舊律祖唐人粗豪未脱風沙氣難抵熙豐/作後塵其意葢瓣香東坡居士也予謂先生宜)
　　　(配食孔子之庭嘗賛柯納言聳疏請于祗朝文/廷議以先生但能成仁不可為道學且  有)
　　　(集而無語録以是抑之納言幾獲罪不知語録/乃浮屠家法耳祀典闕如不能無望於後之君)
　　　(子/)
　　休日奉陪蜀府諸公宴集
居閒歎時邁閲世知才短頻為觀國游毎覺歸期緩羣
公盡耆英過此殊恨晚他鄉親故稀骨肉不在眼非資
談詠歡孰使離情展大藩仰仁哲政化崇寛簡長日自
優游兹辰况休澣牲醪出珍賜果蔬隨物産一觴偶相
酬萬慮皆可遣貴同周士肆狂笑晉人孏語樂天趣深
心清市塵逺新秋欣己至毒暑行将斷靈雨席上来微
凉坐中滿明時古難遇良㑹世所罕各勉存令猷垂聲
繼伊管
　　閒居感懐(三首/)
竊竊衆所憂不踰衣食間孰知温飽外可憂非一端賤
憂道難行貴憂名不完誰能斷棄此自樂如孔顔
我非今世人空懐今世憂所憂諒無他慨想禹九州商
君以為秦周公以為周哀哉萬年後誰為斯民謀
士無及物智毎喜華其廬我居豈不敝於道亦有餘明
取藏吾身奥取藏吾書奚煩歎其陋不見阿房初
　　次王仲縉感懐韻
翠鳥質微細乃以羽自戕犀象獸之雄毎因齒角亡物
生無巨小適用反相傷犬羊死柔弱虎豹死暴强彭聃
死於夀夭者死於殤萬生誰長存所貴徳譽光古来志
節士立身有大方孰云蕭艾藂果勝蘭蕙芳
　　上巳約友登南樓
生意忽滿眼不知春淺深良朋曠佳㑹濁酒難孤斟迢
迢城上樓髙朗宜逺臨曷不一舉趾縱望淵與岑逍遥
羣動表舒豁萬古心古人巳寂寞繼者應在今藴真有
至樂外慕非所欣願言領衆妙無為鬱冲襟
　　感橙樹有作(有序/)
　　　秋林道傍有橙樹處荆棘中不知幾何年㑹增
　　　置驛舎芟夷堂基斧斤幾及遇識者知其為果
　　　實之美也獲免築室既成正值窗牖間結實纍
　　　纍然可愛過而見焉感而為之賦詩
橙生蜀山裏蕪没荆棘場荆棘忽翦除孤根虞見傷幸
遇識者顧扶植不忍戕築室適在兹窗牖正相當花垂
素雪盛葉茂青雲張方秋氣盛肅原野飛早霜衆木不
復榮百草己罷芳纍纍枝間實爛爛半青黄摘置樽俎
間几席有餘光豈惟巴人羨南服亦罕嘗嵬峩帝王宫
異味来萬方何以解煩渴甘酪間蔗漿此物儻前陳玉
食益馨香可令積疢蠲坐見人情康惜無先容者盱彼
塗路長遇世良有㑹處己貴安常嵗寒善自保用舍隨
行藏
　　嵗除祭先奉懐家兄次文公先生病中呈諸友韻
日月行不息我亦少安居違家今幾何忽復五載餘微
官誤人事解令親者疎毎思别時語不見空中書及兹
嵗将䦨感歎正躊躇祀先具薄奠撫已懐厥初觴酒豈
云乏獨酌悶難袪寜當解組去御子花間車
　　勉學詩
黄河西北来云是崑崙丘經行非一山囬薄半九州上
有不測源下有無盡流萬化同此機不知幾春秋分明
天地心不為淺狹謀癡人用小計顛倒若無求安得申
韓氏化為古伊周
　　題王叔明墨竹為鄭叔度賦
吳下王䝉藝且文吳興趙公之外孫黄塵飄蕩今白髪
典刑逺矣風流存華亭朱芾稱善畫毎觀䝉畫必歎詫
謂言妙處逼古人世俗相傳倍増價昔年夜到南屏山
髙堂素壁五月寒壁間舉目見修竹烟雨㝠漠蛟龍蟠
呼童秉燭乆不寐細看醉墨王䝉字固知䝉也好天趣
畫師豈解知其意分枝綴葉人所知要外枝葉求神竒
天機貴足不貴似此事不可傳諸師麟溪鄭君好竒士
愛畫猶能賞其趣嗚呼世間作者非不多鄭君甚少可
奈何
　　蕨箕行
並海飢民千百數攜鉏上山斸山土蕨根已盡劚不休
力絶筋疲未言苦屋頭五日無炊煙十步九却行不前
全家性命係朝暮弱子假息阿母眠昨日斸蕨僅盈斗
今日蕨根不滿手但憑斸蕨保餘生再拜青山感恩厚
青山青山爾勿猜明朝未死攜鉏来
　　懿文皇太子輓詩
相宅圗方獻還宫疾遽侵鼎龜懸寳命笙鶴動哀音誰
紹三皇治徒傾四海心闗中諸父老猶望翠華臨
　　題畫
得意支郎畫分明是米家亂雲浮雜樹逺渡卧枯槎白
屋孤舟迥丹崖一徑斜何時共漁叟洞口訪桃花
　黄子澄(一首/)
　　　子澄初名湜以字行更字伯淵分宜人洪武乙
　　　丑賜進士第三除編脩厯脩撰累官太常寺卿
　　　兼翰林院學士靖難師入磔死(朱平涵云方練/集己盛行惟太)
　　　(常文章泯滅單詞片語流落/人間氣㷔光華固不必多也)
　　枯梅
百千年樹未全枯三五个花何太疏聞道石門春意動
不知曾有暗香無
　　　(詩話太常受易於歐陽貞受書于周與學受春/秋于梁寅初謁寅時寅令作枯梅詩立就甚異)
　　　(之石門寅/所居也)
　練子寜(一首/)
　　　子寜名安以字行號松月居士新淦人洪武乙
　　　丑賜進士第二人授翰林院脩撰陞副都御史
　　　工部侍郎建文時遷御史大夫靖難師入不屈
　　　死有金川玉屑集(徐子元云中丞玉/屑無多為世所寳)
　　　(詩話革除詩文之禁甚於元豐然遜志之集金/川玉屑之編久而日星不滅也是編至正徳中)
　　　(始出其詩娟秀妍雅七言如丹梯下壓龍蛇窟/鐵鎻髙懸虎豹關司馬豈無乗駟日終軍又是)
　　　(八關時旋沽南石橋邊酒走送東風江上船一/水束来通漢沔諸峰西上接岷峨殘碑墮淚空)
　　　(秋草折㦸沉沙自夕陽飲馬窟深泉胍暖射鵰/風急雪花寒天垂鉅野河流急秋盡江南木葉)
　　　(踈莫怪風流謝安石未應/憔悴沈休文皆泠然可誦)
　　三月望日與饒隠君子宏遊玉笥山謡
我懐謝康樂獨往遊名山身同雪舟繫心與浮雲閒清
風澹蕩灑六合令我興在松雲間玉山髙與南斗齊雲
錦照耀廬山低三十六峰凌雲霓飛湍噴雪臨廻溪長
松挂月青猿啼上有梅仙采藥之幽棲下有蕭雲讀書
之故基洞天石扇香莫測瑶草謾長三冬荑我欲因之
覽八荒手拂青蘿眠石牀回飈吹㪚碧天霧清溟倒瀉
澄湖光作為玉山謡寄之雙峰客興来攜妓秋復春笑
殺東山謝安石
　黄　觀(二首/)
　　　觀字瀾伯一字尚賔貴池人初從父贅姓許洪
　　　武戊辰賜進士第一累官禮部右侍郎建文中
　　　改侍中掌尚賔司事奉詔募兵聞金川門師入
　　　投李陽河死
　　題江貫道長江圖
離離衆樹深靄靄孤雲碧山色望難窮江流浩無極漁
歌逺渚昏鳥下平蕪夕惆悵涉風波扁舟何處客
　　送趙彦玘都事
石頭城下自分攜無復聨牀聽曉雞故里音書寒鴈杳
空江樹裏暮天低春来白下孤新約夢去花間憶舊題
猶念雪深留宿夜酒醒詩就小樓西
　卓　敬(一首/)
　　　敬字維恭瑞安人洪武戊辰進士除給事中厯
　　　戸部侍郎靖難兵渡江被執不屈死宣徳中廬
　　　陵劉球得其遺文傳之
　　墨竹
洞庭木落水生波斜月虚窗露氣多虞帝不歸秋色晚
滿江煙雨泣湘娥
　王叔英(一首/)
　　　叔英名元采以字行黄巖人洪武末為仙居教
　　　諭陞漢陽知縣建文元年召為翰林脩撰靖難
　　　師逼江奉詔募兵行至廣徳自經於𤣥妙觀有
　　　静學齋稿
　　　(詩話先生令漢陽日遺書希直云凡人有天下/之才固難能自用其才者尤難如子房之於髙)
　　　(祖能用其才者也賈誼之於文帝不能自用其/才者也天下之事固有行於古而亦可行於今)
　　　(者如夏時周冕之類是也亦有行於古而難行/於今者如井田封建之類是也可行者行之則)
　　　(人之從之也易難行者行之則人之從之也難/從之易則民樂其利從之難民斯受其患矣此)
　　　(君子用世貴乎得時措之宜也可稱希/直諍友白首同歸不渝霜雪古人哉)
　　絶命詞
人生穹壌間忠孝貴克全嗟予事君父自省多過愆有
志未及竟竒疾忽見纒意者造化神有命歸九泉嘗念
夷與齊餓死首陽巔周粟豈不豐(一作/佳)所見良獨偏髙
蹤邈難繼慎勿稱希賢
　周是修(一首/)
　　　是修名徳以字行泰和人洪武中舉明經由霍
　　　丘訓導厯周府紀善改衡府靖難兵渡江入應
　　　天府學自經死有芻蕘集
　　　(詩話紀善詩最傳者長安古意一篇李時逺云/可與初唐四子相埒近陳卧子論詩甚嚴選明)
　　　(三百年詩寥寥數巻是篇特見録亡友陸麗京/亦亟稱之云是神龍景雲以前風調予謂此等)
　　　(詩但似古人骸骼無闗性情就芻蕘集中/擇之不若牧童謡一首猶存張王遺韻也)
　　牧童謡
逺牧牛朝出東溪溪上頭溪頭草短牛不住直過水南
芳草洲脫衣渡水隨牛去黄蘆䬃䬃風和雨老鴉亂啼
野羊走絶谷無人驚四顧寒藤枯木暮山蒼同伴相呼
歸又忙石稜割脚茅割耳身上無有乾衣裳却思昨日
西邊好曠坂平原盡豐草短蓑一卧午風輕長笛三吹
夕陽早
　程本立(三十二首/)
　　　本立字原道崇徳人洪武丙辰以明經薦為秦
　　　周二府引禮謫雲南馬龍他郎甸長官司吏目
　　　建文初徴入翰林陞僉都御史靖難兵至自經
　　　於應天府學有㢲隠集
　　　(詩話建文諸臣文莫過方希直詩莫過程原道/希直之文取法昌黎下亦不失為蘓子瞻原道)
　　　(之詩刻意杜陵下亦/不失為陳簡齋也)
　　雪佛碑
天花隂墜空平地忽三尺異哉西方神現此水精域胎
非託摩耶意叵勞刻畫乃瞻白玉相安用黄金飾一洗
熱惱心悉依清浄力紅日起扶桑終焉化無跡其無本
非空其有亦非色我來鳯皇溪古寺久荆棘摩挲雪佛
碑碑斷字莫識金石亦己壊况非金石質萬事等幻影
感之三歎息
　　出洛陽城
輓輈上天津伊闕當我前連峰左右起奔走相後先古
来五嶽内嵩髙極中天儀刑正四表襟帶流三川河山
固王室豈直金城堅漢業此中興周都竟東遷壮游快
一覽遺跡悲千年頽垣舊誰築野蔓棲朝煙
　　題竹石小畫
玉堂仙人松雲公寫竹正似石室翁雲林道人雖後出
往往落筆生秋風吳人好書仍好畫百年遺墨千金價
比来何處得此圖松雪雲林此其亞娟娟嫩玉纔數莖
煙梢雨葉縱復横洞庭寒骨沈水底鐵索下取蛟龍争
却憶江南舊池館筆牀棊局何蕭㪚一行作吏事便廢
十年不歸夢欲斷松雪子孫今幾人雲林弟子誰逼真
得歸故鄉儻相覓竹枝挂我頭上巾
　　銅梁縣
銅梁縣庭公事少銅梁縣事官橋小上山下山石作街
街南街北人家好人家好農不好商婚男嫁女不出鄉
香芹煮羮飯有稲木棉紡絲衣有裳陳郎邀我青樽滿
情多己覺廻鞭嬾酒酣欲寫銅梁歌百錢買筆紫羅管
　　題李典儀雲東巻
母老今猶健兒行乆不歸一官淹白首萬里夢斑衣越
郡東溟濶秦闗西日微只将雙淚眼日日看雲飛
　　許州東屯雜詩(三首/)
農功将築圃使者正行田車過聞牛鐸詩成墮馬鞭凉
風蘋末起落日樹頭員翻憶吳淞岸菱歌處處船
逺戍臨邉土生還落野屯時清無盜賊頭白有兒孫舂
稲霜餘粒移桑雨後根百年須飽煖此外復何言
丘園莽蕭瑟客子暮徘徊山是鈞州起河從鄭邑来衣
冠餘古墓歌舞只荒臺野哭誰家婦秋聲助爾哀
　　過嶠甸始見禾泥蠻數家有叟攜酒過水見土酋
　　飲道傍僕從皆飲酒盡乃行有作
山斷邨纔見溪廻路忽迷販茶非土獠勸酒是禾泥碧
樹排雲直青秧插水齊欲忘鄉土念多事子規啼
　　晚至晉寜州
落日孤城小輕煙一水斜青山䝉氏嶮緑樹僰人家絶
塞無来鴈荒城有噪鴉多情此州尹勸酒說京華
　　寄弟并示婿
聞道南塘旱吾家正可憂不能供賦稅豈得免征求舊
宅荒苔雨先塋宿草秋急難須努力更與阿騏謀
　　乳石詩(有序/)
　　　象賢奉常得異石於演樂堂典寳周翁識之云
　　　道州乳石也奉常欣然以詩見遺因賦詩荅奉
　　　常并呈長史且欲質諸典寳翁也
聞道山中乳窟多乳泉流出石為窠洞門到夜飛蝙蝠
驛路何年載槖駝野色忽㸔新㟝嶁水㾗猶認舊漩渦
豈無青髓香如飯老我黄塵奈爾何
　　使浙江發大梁水驛
蔡河雪消春水生使者發船将逺行得還鄉里雖慰意
却念妻子難為情草薶金谷樓前路潮打錢塘江上城
南北登臨總懐古船中有酒且須傾
　　髙郵夜泊
城樓月色見觚稜城下官河夜欲氷返照疎林皆野燒
殘星别浦是船燈腐儒食禄曾無補倦客思家已不勝
春雨五湖煙水濶荷簔歸去下魚罾
　　和貝惟學登小孤山韻
西来風浪湧金山人在鴻濛沆漭間大地小孤天柱石
長江第一海門闗鮫人夜泣珠成淚龍女晴梳翠作鬟
欲問靈巫報神語我行何日定東還
　　喜晴
夜雨朝晴喜欲狂西屯騎馬過東岡不妨逐兔争牽狗
切莫驅狼使牧羊野日孤營無細柳天風十月有枯桑
歸来又飲将軍酒一醉都令世慮忘
　　過趙州
青山環抱水争流行盡雲州入趙州四野耕耘多樂嵗
諸蕃斥候不防秋過橋花竹前邨近入谷松蘿小寺幽
妻子誰能免相憶他鄉雖好莫淹留
　　嵩盟九日次井泉百户韻
天涯九日一登樓應是黄花笑白頭脫㡌不妨同醉倒
拂衣安得不歸休山盤晴谷深藏寺水縮寒溪淺露洲
上馬荒城向昏黒休教鼔角起邊愁
　　送魚課司使霍思誠赴京師
三年官守滯蠻荒萬里羈魂度太行居有馬韉留客坐
食無魚鮓寄親嘗晴天梅樹常含霧臘月山花不受霜
辭滿得歸人共樂将詩送别意茫茫
　　送人致仕歸越
老臣殊荷聖恩寛詔許還家授㪚官賜杖未携鳩玉小
誥綾新織朶雲團西窗夜雨銷紅蠟東閣晴山擁畫欄
子去我留寜不媿鑑湖他日請黄冠
　　滇陽二月罌花盛開皆千葉紅者紫者白者微微
　　帶紅者半紅者傅粉而紅者白膚而絳脣者丹衣
　　而素純者殷如染茜者一種具數色絶類麗春譜
　　之所云
鄯闡東風不作寒米囊花似夢中看珊瑚舊是王孫玦
瑪瑙猶疑内府盤嘶過華騮金匼匝飛来蛱蝶玉䦨干
瘴煙窟裏身今老春事傷心思萬端
　　晚至安寜
連然驛路馬曾諳落日行人思不堪地極九州銅柱北
山蟠六詔鐵橋南湯池水底皆隂火鹽井煙中半夕嵐
廻首蓬莱天萬里忍教塵鬢白毿毿
　　自姚安出普淜
層闗飛鞚出寒雲萬木歸鴉亂夕曛山似蜻蛉川口合
路從鸚鵡嶺西分道傍築室新成市塞上屯田久駐軍
逺客誰無鄉土念悲笳吹動不堪聞
　　寉慶驛㑹吳人馮廣文閩人林稅使
馬蹄蹴遍隂厓雪直向居庸塞外行日落忽聞牛背笛
川平始見寉州城秋風千里蓴絲滑暑雨三山荔子生
遷客相逢話鄉土天涯何限未歸情
　　送教授致仕歸金華
六十看山眼未昏草堂歸去卧煙邨朝廷己許乞骸骨
衣食未須憂子孫上馬天風吹蓆㡌落帆江月到柴門
羮芹炙背區區意他日難忘獻至尊
　　早發禄豐驛
驛樓燈火見西屯使者出門人語諠天寒馬渡此溪水
月落雞鳴何處邨六詔山川皆郡縣百年身世任乾坤
若為看見梅花發忽亂鄉愁入故園
　　鄧洲驛
平岡走馬神摩洞荒驛聞雞鄧睒川丹壑洩雲朝翳日
玉泉隂火夜生煙一年殘厯愁来檢萬里新詩老去編
山水不殊人事異中原歸計正茫然
　　君山别業畫巻為王伯昂題
畫圗林壑起雲煙使者髙懐寄静便背郭真成浣花屋
看山如坐洞庭船柴門黄葉鄰僧埽石徑蒼苔野鹿眠
如此故巢勞逺憶只應頭白是歸年
　　宿普安
漢婦良家子從軍嵗月多生来小兒女唱得僰人歌
　　江頭絶句
小樹香櫞子疎籬扁豆花人情悲異土物色似吾家
　　揚州
揚州城下是官河春雨春風自渌波欲問繁華舊時事
太平遺老己無多
　　華隂駐馬橋
絶谷層闗路屈盤斜岡側嶂石㠝岏今朝駐馬橋頭立
華嶽三峯正面看
　茅大方(一首/)
　　　大方字希董泰興人洪武中為淮安府學教授
　　　擢秦府長史建文時官右副都御史靖難兵至
　　　死於難有希董集
　　　(詩話希董集流傳未廣集中如萬山入漢秦關/險孤棧連雲蜀道難縱使火龍蟠地軸莫教鐵)
　　　(騎過天河花間鶯避春城仗林杪僧歸晚寺鐘/萬里不来青鳥使千年空老碧桃花皆佳句也)
　　塞門至銀州闗道中
銀州西下忽都河降卒東来唱舊歌星㪚諸營連斥候
雲屯萬里蔽沙陀自嗟出塞春光少誰道臨闗月色多
顧我鶴形非燕頷立功萬里定如何
　胡　閠(一首/)
　　　閠字松友鄱陽人舉秀才授都督府都事進經
　　　厯建文中官右補闕陞大理少卿靖難師入不
　　　屈死
　　　(詩話長陵靖難受禍者莫慘於正學先生坐方/黨死者相傳八百七十三人其次黄太常坐累)
　　　(死者族子六十五人外戚三百八十人若胡大/理之死郡志稱其族棄市者二百十七人坐累)
　　　(死者數千人妻斃於獄有把與狗喫了之㫖載/奉天刑賞録不知何以若是慘毒有過於方黄)
　　　(者國史既没其實不可得而詳矣大理少與吳/孝輩講業長沙王吳芮祠中畫一松於壁題曰)
　　　(蒼虯出壑系之以詩太祖平陳友諒下饒州過/而見之喜甚問得其名及舉秀才入見帝曰此)
　　　(題詩鄱陽廟壁者邪因/令通籍不遺一善若此)
　　題畫松
幽人無俗懐寫此蒼龍骨九天風雨来飛騰作神物
　劉　璟(一首/)
　　　璟字仲璟青田人基次子授閤門使尋為谷王
　　　府左長史靖難師入稱疾不起下詔獄自經死
　　　有易齋無隠二集
　　　(詩話冲璟為伯温仲子洪武辛未携兄子廌詣/闕帝命其襲父爵仲璟謝曰有先兄臣璉之子)
　　　(廌在不敢越禮乃設誾門使處之天台盧廷綱/稱其詩云酉酣落葦詞愈工命意不與常人同)
　　　(清如氷甌玉盌貯緐露和如大廷清廟鳴絲桐/疾如黄河怒風巻濤浪麗如錦江秋水涵芙蓉)
　　　(譽之未/免過實)
　　龜峰春意
振䇿陟龜峰極目㪚煩襟攀蘿越巘㟧觀竒擁嶔岑氣
和濯柔荑景淑恱鳴禽澹薄白日輝游漾輕雲隂予情
亦何欲物理諒可尋芳菲三春意贔屭千年心持此較
貞脆因之寄知音
　髙遜志(八首/)
　　　遜志字士敏蕭縣人徙居嘉興洪武初召脩元
　　　史入翰林為編脩累遷侍講學士建文時加太
　　　常寺少卿靖難後死永嘉山中有嗇菴遺稿(李/時)
　　　(逺云太常詩深純/典雅成一家言)
　　　(詩話髙季廸送唐處敬序云予世居吳北郭同/里友善者惟王止仲一人十餘年来徐㓜文自)
　　　(毘陵髙士敏自河南唐處敬自㑹稽余唐卿自/永嘉張来儀自潯陽各以故来居吳而皆與予)
　　　(鄰於是北郭之文物遂盛矣是北郭十友其初/士敏處敬與焉其後徙居檇李是以季廸懐十)
　　　(友詩不及也太常之死傳聞異辭革除遺事及/吾學編皆云靖難師起存没無攷劉琳拊膝録)
　　　(謂盛庸兵敗自經柳瑛嘉興府志謂卒於官趙/太守瀛撰嘉興府志稱太常卒諡文忠彭比部)
　　　(輅亦云未知何據亡友蒋之翹楚穉嘗出其族/譜有逺祖競仕讓皇帝為文淵閣侍書實太常)
　　　(弟子有祭太常文其畧云嵗在壬午九月晦吾/師士敏髙先生卒師以國破家亡遁影東甌鴈)
　　　(蕩山中頽齡疾苦僕從竄逸隻影自矢為西山/餓夫天假之合小子競亦以未死之身来偷息)
　　　(於此相對若夢寐涙涔涔下侍吾師僅五十日/吾師竟長逝就瞑之頃指畫恨字既而曰復何)
　　　(恨復何恨者正吾師泣血椎心萬古耿耿之長/恨也競窮途無以成禮林有巨木遭伐其腹枵)
　　　(然乞諸樵叟歛而薶之芙蓉峰北嗚呼天降喪/亂蕭墻禍起君國殄瘁臣所當死博浪無椎環)
　　　(柱失匕遁跡空山潔身以竢邂逅之間師師弟/弟命之窮兮師疾不起為營一坏山崖水涘杖)
　　　(履莫追涕泗曷己然則金川門師入之後太常/自潔其身逺遯未嘗卒于官其詩有云生死尚)
　　　(無懾寵辱何足驚葢矢之有素矣後人選詩據/崔林集云太常作周尊師傳後題洪武三十五)
　　　(年嵗次壬午春正月初吉前吏部侍郎太史河/南髙遜志又祈南詩後書云河南髙遜志大明)
　　　(洪武吏部侍郎因疑革除之後不署建文職官/故稱洪武第壬午正月靖難師尚未渡江譲皇)
　　　(帝猶在位豈有預書洪武三十五年之事乎攷/革除之命是年七月始下則二書題名葢出於)
　　　(道士未足依據也嗇菴遺稿詩文各/一巻太常十世孫佑釲博米成編)
　　兵後南湖宴集分韻得可字
皇風遘中否微命亦遷播豈謂托喬林依然駭烽火前
年奔山壑去年匿檣舵妻兒怖欲死崩憂不知我頼此
干城將揮戈挽日墮趙佗既稱王天子詔曰可人能閉
殺機三光自寜妥湖波瑩宵鑑芙蓉顫秋朶且共醉明
月狂吟莫還舸
　　荅徐以文(金俊民云以文名用章上虞人有詩見/魏仲逺敦交集或刻作徐㓜文誤也)
我本不羈士少年慕逺遊結交盡豪侠英風邈難儔浩
然志四海壟斷非所求羣雄亂天紀誓将除國讎驅馬
向京邑道路阻且脩曠望空嘆息失計成淹留時哉茍
未㑹白璧寕暗投恥同五鼎食笑視千金裘袁絲尚游
侠枚皋事俳優知己竟不遇行藏誰與謀芳時忽徂謝
冉冉春復秋人生乆羈旅豈不懐故丘放歌吳門市洗
耳長江流雖然不得意嘗為蒼生憂心隨去鴈逺目送
孤雲愁夫子經世士雖竒不見収何如共脱屣速駕凌
滄洲
　　題燕文貴秋山蕭寺圗
野性樂山水㕓居違素心蕭然困疲役胡能遂幽尋恒
思愜所適勝㮣恣登臨秋清景尤曠蒼翠列遥岑霜餘
委蔓草孤秀愛雲林畸人寡諧俗結宇丹崖隂浮念不
煩遣寂寞契冲襟况復邇蕭寺禪誦有遺音簞瓢足自
老簮組知難任披圖憶所厯閲嵗兹已深景物匪殊昔
但傷華髪侵何當脫塵躅歸休期自今
　　燕穆之楚江秋曉圖
曨曨曙光啟渺渺楓江白天空爽氣清露滴千峰碧微
茫雲夢渚迢遞潯陽宅五柳髙且疎涼風起蕭瑟河漢
縱復橫分明見秋色翩然鶴夢醒孤舟正携客
　　適興
神理固莫測闔闢無時停萬物盈兩間森然咸委形榮
悴從大化胡為勞其生悠悠念往時飛空如流星先哲
邈難逮撫已空無成嚴霜被中園蔓草猶青青晨夕自
㳺目亦足陶吾情
　　龍江紀事
避地龍江上扁舟似杜陵流離心欲折漂泊力難勝水
落横魚罟林疎見寺燈窮塗何所託猶喜耦良朋
　　題盧元佐所藏江山圖
結茆曾住白雲間游宦多年客未還開巻偶然鄉思動
數峯渾似鄂州山
　　題陶淵明像
玉山頽矣葛巾偏老僕扶持步不前莫道先生渾不醒
醉中猶記義熈年
　蔣　兢(一首/)
　　　兢字維敬自宜興徙嘉興建文初舉人才授文
　　　淵閣侍書
　　　(詩話建文諸臣自吾學編名山藏副書史待史/竊史㮣而外黄佐有革除遺事髙璧有幽光録)
　　　(袁祥有建文私紀陳洪謨有革除編年許相卿/有革朝志陸時中有建文逸史姜清有祕史王)
　　　(㑹有野史袁褧有奉天刑賞録劉琳有拊膝録/屠叔方有朝野彚編宋端儀有革除録朱睦􁐅)
　　　(有遜國紀林塾有革除史補郁㐮有革除遺忠/録杜思有革朝遺忠録鄭應旂有革朝遺忠列)
　　　(傳張朝瑞有忠節録攷誤徐即登有建文諸臣/録焦竑有遜國忠節録汪宗伊有表忠録趙士)
　　　(詰有建文年譜趙啟元有遜國續鈔錢士升有/遜國逸書陳仁錫有壬午書朱鷺有建文書法)
　　　(擬劉廷鑾有遜國之際月表曹參芳有乾坤正/氣紀周鑣有遜國忠紀周逺令有譲皇帝夲紀)
　　　(髙世豐有盡心録以及奉天靖難記建文事迹/建文君臣逸事革除漫録革除紀遺遜國臣紀)
　　　(羣忠事畧就義編紀述者不為不多矣然類皆/惑於從亡致身二録舉凡河西傭東湖樵夫雪)
　　　(菴僧補鍋匠一一以姓名實之而吾鄉若姚侍/御瑄以姦黨誅籍見成祖實録顧諸書反不及)
　　　(焉又北平所司州縣官以靖難師起棄職逺避/有朱寜等二百一十九人寜亦未有登載者至)
　　　(於侍書之葬其師則諸公所未及知也予嘗面/請學使者以程公本立姚公瑄楊公任髙公遜)
　　　(志建四忠祠於嘉興而以侍書配食於髙公之/右學使者諾而不果行也世有主持風教者表)
　　　(忠之典冀吾黨/君子留意焉)
　　長相思
長相思江悠悠洞庭木落三湘秋夢中不識别時路九
疑雲黯蒼桐樹翠華南去不復還雙蛾灑淚愁空山五
十哀絃雛鳳語鷓鴣啼處斑斑雨長相思思轉深請以
白玉璞琢出相思心三湘之深東入海相思之心終不
改
　鄭　桓(五首/)
　　　桓字居貞歙人洪武中舉明經官至河南左參
　　　政永樂初坐方黨死有閩南關隴歸来檜庭諸
　　　稿
　　　(詩話侯城取友於林公輔鄭居貞最親故其詩/云雄文不見林公輔病眼荒荒何處開又云毎)
　　　(懐樗㪚鄭司戸喜看杞梓作孫枝又云林鄭為/文學我家波瀾議論濶無涯又送居貞入成都)
　　　(詩云兩生萬里来講道慰寂寞寜知事多忤重/使欲離索林也前嵗歸重来忘曩約鄭子今復)
　　　(去南行踰巘㟧疑經待同勘蕪史期共削相須/左右肱理勢不可各金門盛才彦徳星耀井絡)
　　　(翽翽白鳳羣豈復少一鶴葢居貞有翩翩紫鳳/雛一篇贈侯城行故答及之也遣意詩云相對)
　　　(靡俗言共譚止書詩遐情或深契歡笑同解頤/於心有至樂天地亦可遺贈别詩云丈夫平生)
　　　(懐豈惟安其身則以古道相朂矣侯城遇林鄭/殆弟子而兼朋友者居貞坐方黨死於南京其)
　　　(餘弟子未至作𤓰蔓抄也鄭詩傳者無㡬林尤/罕見曩在都日梁溪顧染汾典籍得其手抄文)
　　　(集塗乙尚存尋歸之崐山徐氏傳是樓惜未及/謄其副至今耿耿於懐侯城髙弟惟王叔豐最)
　　　(傳誦集中感舊詩有云杯酒論心有幾人天台/張榖舊相親精通八法楊文遇諳誦五經陳用)
　　　(中立言温粹懐陳采肆筆縱横憶鮑岡寫懐有/云伯尚庭前傾竹葉用中宅畔㸔梅花假有好)
　　　(事者為之著録以之配食/於木末祠中亦勝舉也)
　　植檜(有序/)
　　　河南政府有古檜十二株蒼翠特立有古君子
　　　之操焉其一勢日偃側懼其乆而益欹也乃啟
　　　其培而扶植之噫孰謂人心之偏不可正邪詩
　　　以詠之
鬱鬱堂前檜清隂芘長廊靈根蟠厚地直榦凌穹蒼雨
露相沫濡雲氣時飛揚如何一欹側衆中不成行爾性
本孤直胡為若傍徨得非失培䕶毋乃風雨傷一朝為
扶植老氣猶昂藏矯矯蚪龍逸翩翩鸞鳳翔物性尚可
治人心寜自戕凌霄聳髙節嵗寒矢勿忘大哉棟梁具
期爾薦明堂
　　洪武癸亥春以公事出㑹寜北境(四首/)
答納城邊春水生百花原上骨縱横荒郊露宿不成寐
一夜大風吹到明
雪山髙聳入青雲下有黄河一帶分粉堞數家髙作塞
忽驚十百動成羣
沙蔥野韮隨時采蘆酒黄牛取次嘗萬里驅馳闗塞外
忽驚風物憶江鄉
荒原人家今少存好田多是官軍屯前山遥見黑城子
渇飲不知河水渾
　林　右(一首/)
　　　右字公輔臨海人洪武間中書舍人進春坊大
　　　學士輔導皇太孫以事謫中都教授挂冠歸有
　　　林公集
　　題植芳堂
雅心慕幽潔蒔芳此堂隂端居寡俗好庶得觀物心菀
彼徑寸苖弱質恐不任靈雨及時降春榮萋以森晨興
荷吾鉏逍遥步前林俟時冀采采敢使蕪穢侵靈均世
云逺髙蹤邈難尋興言遺逺者媿匪瑶華音
　葉見泰(一首/)
　　　見泰字夷仲臨海人刑部主事有蘭莊集
　　　(詩話夷仲侯城之友其贈侯城詩云我友方濟/寜有子方希直而侯城集中有祭葉主事文云)
　　　(昔我先公與公最懽我為童穉輙觀公文謂公/名人非我敢見乃辱愛知不我愚賤譽我勉我)
　　　(待以友朋再薦而起實忝同徴舟行千里連床/接膝飛觴賦詩樂意横溢葢論交在紀羣之間)
　　　(者/也)
　　蘭莊
霜風薄林泉衡門迹如埽頼有楚畹花相看慰幽抱芬
芳發懐袖落日思逺道逺道不可遺嵗宴徒自好
　許　繼(一首/)
　　　繼字士脩寜海人洪武中台州儒學訓導有觀
　　　樂生集(方希直云士脩詩清雅俊潔出乎天趣/詞脩而不浮意凝而不窒言暢而㫖深)
　　　(髙妙處有魏晉人格/韻非近世詩人所及)
　　　(詩話士脩自號觀樂生賦詩九章其言曰天地/間物物可樂也况垂象成形之大者乎塵土憂)
　　　(勞亦人自為耳静以觀之取其寓於目而樂於/心者為觀樂九詠九者何青天也白雲也初日)
　　　(也霽月也丹霞也滄海也逺山也澄淵也古書/也侯城為之作傳其卒也又為之作銘稱為篤)
　　　(志尚徳之友而曰君言必出乎正動必由乎禮/趨舍取予咸則乎古之君子而無所苟其精思)
　　　(學力以求道徳性命之藴汲汲若或失之而有/得乎心沛然以樂不以貧賤憂患惑其志予取)
　　　(友二十年所交海内知名之士甚衆考其所存/莫有類吾士脩者其心恱而推服之若是士脩)
　　　(夜坐詩云不意片楮間乃見古人心自道詩/云聖言久彌宣有求即可得皆守道之言也)
　　述懐寄脩徳
昔遊登四明囬望天台峰蒼茫見逺色積翠浮遥空維
時凝雪霽萬里来天風想像瓊臺觀杳在丹崖中真源
隔迷塗曠絶不可通煙蘿冷秋月夜雨鳴梧桐夢寐發
幽感徒嗟塵累䝉王子吹笙侣髙情亮誰同清言契夙
心奮䇿得所從振衣石梁上思躡飛仙踪佳遊復我愆
有懐鬱忡忡猶憐雙飛鶴来候巖前松
　郭　鈺(一首/)
　　　鈺字景南營國第八子贈定㐮伯
　　　(詩話景南最為方正學所器有對雨寄正學詩/云小齋頗幽僻窗扉亦豐敞新槐簷上緑細草)
　　　(階下長寂無人事喧但爱雨聲響緬思/同心人吟懐共清賞亦復具韋左司體)
　　夜坐
庭虚初月上樹響微風入棲鴉聽猶驚流螢墮還拾沈
沈寒漏緩隠隠餘鐘急坐乆不知疲衣凉露吹濕
　王　紳(一首/)
　　　紳字仲縉義烏人待制褘之子官國子博士有
　　　繼志齋集
　　題墨竹
瀟湘江上暮雲迷落日無人翠羽低檥櫂黄陵廟前宿
一篷春雨鷓鴣啼
　唐之淳(六首/)
　　　之淳字愚士以字行紹興山隂人應奉肅之子
　　　建文初用薦為翰林侍讀有萍居稿(王元羙云/侍讀清麗)
　　　(足稱奕/世之美)
　　　(詩話萍居亦正學好友正學稱其孝行謂君父/應奉謫死臨濠君辛勤跋履奉喪歸葬追求父)
　　　(平生題詠荒郵敗壁髙崖㫁石之間纂録収拾/如獲金璧時時伏讀凄切動人然則應奉所存)
　　　(丹崖集皆出其子所緝也建文三年命舉文學/之士撰鑑戒録正學實薦之召至即拜侍讀同)
　　　(事纂脩是年閏月即病死元津街官舍葢正學/之友若夷仲士脩仲縉皆先正學而亡故皆不)
　　　(及於黨禍也萍居詩流傳特寡聞松陵一故家/有鈔本亟往購之己轉付新安質庫不可得矣)
　　禹廟
昔在帝堯時洪水㴞天流鯀功既不竟微禹吾其憂禹
敷下土方乃至於南州維南有㑹稽玉帛朝諸侯少康
封庶子衣冠閟山丘遂令築祠宫俎豆巖之幽云何末
代下有穴肆探求明明太史公秉筆欺吾儔豈知大聖
人天地同去留厥言在洪範箕子授成周衣裳食息際
莫匪䝉靈庥皇皇古叢祠祀典明且脩空梁詭龍變亦
足為神羞
　　秦望山
秦鹿未云失龍駕此遐廵茫茫三神山虎視欲来賔時
維四海内孰不讎狂秦睽睽千萬目相顧不及晨尚采
不死藥樓船訪仙真意欲世無儒一身當萬春遂令徐
福輩奔走空辛勤有之諒莫至况乃無其人兹山幾春
秋草木被音塵上有李斯碑磨滅無復存下有神禹陵
佳氣日氤氲過者同歎息仁暴固殊倫
　　柯亭
蔡子横笛處名存音則亡常時亭上人念此一慨慷悄
然官塗㢠雜樹夹疎篁先秋氣己襲颯爽若含霜漁樵
夜各歸月出斗有芒微雲翳河漢龍火干正陽狐狸草
中號熠燿乂宵行龜亡鳯不至何以慰軒皇我有嶰竹
枝頗復諧宫商藏之五百秋正氣慘不揚天地所愛惜
神人共嗟傷但願起九泉從子返虞唐
　　嚴子陵墓
昊天厭新亂炎劉噓復然天子吾故人不事何其賢維
此一坏土體魄之所存清風激巖谷勁氣出蕭蘭中有
髙空雲日夕相盤旋化為千尺蚪下飲清泠淵為霖既
靡試翻身入長煙我見重再拜毛髪凛冲冠緬懐東京
日惕然思執鞭
　　石鼓詩(有序/)
　　　洪武丁卯秋九月余在燕城觀石鼓因賦四十
　　　韻己巳三月鄉友趙撝謙氏持墨本来京師俾
　　　余録諸巻尾
郡學舊辟雍中有岐陽鼓古今所聞十左右各惟五離
離大星隕兀兀壊雲補纍纍營竈減落落陳沙聚質若
切𤣥玉制若覆冷釜氣若鎔五金文若斷釵股孤峰割
秋瘦千葩耀春嫵森嚴列戈矛爾雅冠章甫厓水溜静
懸海暖浪掀舞摧輈半折軸敗舫或遺艣小龍彭蠡歸
大鵬扶揺舉斷苔明碎錦古墨漬潤礎思昔委秦郊雷
電驚草莾来牛礪其角鑿臼加以杵幸今依黌宫星日
照廊廡圭璧遜其儀俎豆與之伍脫非天意憐或是神
明祜深檐白晝永老屋翔鸞翥晴連畫㦸隂冷濕宫牆
雨諸生獲講解髦士資訓詁啟鑰煩豎閽搨本利商賈
韋辭表姬周韓語懐李杜雄章迭鏗鍧遺恨寄酸楚紛
紜歐蘓作詰屈薛鄭譜稱評雖靡定仿像詎非古鯫生
千載下匏繫三江滸神徒馳周南足不出城府適從遼
碣役遂作幽燕旅平生慕竒聞一日獲嘉覩初臨色愈
莊欲狎氣斯沮如親至東都揖譲申與甫如親與田獵
摶攫兕與虎如虚藜莧腹烹太牢肥羜如洗蜩蟬耳聆
笙磬柷敔羈秋破昏懵喜氣浃眉宇時維躔夀星嵗甲
在彊圍天寒號鴟梟城荒茂禾黍宗周本余懐覧古亦
天與摩挲重圗訓䠞蹜媿庠序聊陳曹鄶風式繼韓韋
武
　　和答孟熙見寄之作
少小承家學荏苒閲三紀譬之田舎兒所習惟耒耜力
耕不逢年餒也亦足恥朝英既己萎夕秀曷可恃忽枉
同志人妍辭寄深㫖展誦累宿昔反覆悲復喜逹生固
通人俟命則君子為山由簣升斲車自輪始勉矣期共
臻報徳媿無侣
　袁　凱(十九首/)
　　　凱字景文松江華亭人洪武中徴拜御史以病
　　　免歸有在野集(張汝弼云景文渾厚含蓄逺逼/盛唐  陸子淵云凱詩專學杜)
　　　(云陸子淵云海叟詩國初未見其比最李獻吉/  海叟詩法子美集中詩白燕最下  傳諸髙)
　　　(者顧不傳叟何仲黙云我朝諸名家集多不稱/鄙意獨海  較長叟歌行法杜古作不盡是要)
　　　(其取法必自漢魏以来者葢具體而未大耳燕/徐子元云景文師法少陵格調髙雅奚止白)
　　　(陵莫子良云景文志窮騷雅力挽頽靡詩非少/  不道是乃得其髓不獨咀其華領其神不獨)
　　　(標其格讀在野集寥寥數簡令人有一唱三歎/之思焉  王元美云袁景文如師手鳴琴流麗)
　　　(有情髙山尚逺骨胡元瑞云仲黙於國初詩特/推海叟其詩氣  出髙楊上才情弗如也  何)
　　　(元朗云袁景文古詩學選近體宗杜格調最正/  顧𤣥言云景文才情道㧞往往有竒語  俞)
　　　(汝成云誦海叟詩知為恬澹先機之士縱蒋仲/舒云景文如兒鷹試風雖未長成己自  快又)
　　　(云雖未登大雅之堂實已超宋人之乗道程孟/陽云海叟詩氣骨髙妙絶去雕餙天然  貌即)
　　　(之泠然自宋元来學杜未有如叟之自然者叟/陳卧子云海叟亦能作俊語  李舒章云海)
　　　(如三吳解事子弟頗有游涉未登堂奥體宋轅/文云景文秀不及季廸健不及伯温而  格荘)
　　　(雅時見逸思故獨/為仲黙所推許)
　　　(詩話媯蜼子斥楊鐵崖為文妖惟詩亦然雖才/情横逸而習氣太深沿其𣲖者髙則温岐李賀)
　　　(下或雜以宋詞元曲孟載子髙皆所不免獨海/叟純以清空之調行之洵不易得然合諸體觀)
　　　(之則不及季廸伯温尚逺何仲黙推為國初之/冠似非篤論也世傳海叟賦楊白花有䜛之者)
　　　(曰欲種楊樹於深宫捋蒔花萼於何地海叟聞/之逐佯狂騎烏犍杖木笛行九峰山泖間徴典)
　　　(郡校不起對使者歌月兒髙一曲是又河西傭/補鍋匠之亞矣海叟居松江府治東門外崇禎)
　　　(末單麻城恂即其址構白燕菴李舍人待問書/聫於柱云春風燕子依然入大海鰻魚不可尋)
　　　(相傳孝陵有言東海走却大鰻魚何處尋得為/海叟而發也恂字狷菴庚辰進士以詩文名待)
　　　(問字存我癸未進/士精書法死於難)
　　楊白花
楊白花飛入深宫裏宛轉房櫳間誰能復禁爾胡為髙
飛渡江水江水在天涯楊花去不歸安得楊花作楊樹
種向深宫飛不去(陳卧子云/感慨深長)
　　書北山精舍壁
夙昔慕幽曠中年值奔走及兹始知返顧己成皓首兹
為山水選風氣固深厚崒嵂皆巘㟧緜邈盡林藪清泉
瀉幽磴白雪被層阜既多緇錫流况有耕釣叟初心己
云恊雅言得兼受始来疎梅墮復此山櫻剖庶幾去日
遲誰謂行當乆揮手謝朋侣吾將寄衰朽(陳卧子云清/慗之作其源)
(出於/王粲)
　　馬氏西園宴别吳進士善卿
竹隂連水屋荷氣集池臺南國佳人在西園髙宴開好
風因樹起新月渡河来别後江潭上離腸日九廻
　　送李髙士歸荆州
南京髙宴罷西土遂言歸江路猶殘雨荆門正落暉蓬
生仲蔚宅秋入老莱衣明發思君處蕭條鴻鴈飛
　　送任李二髙士歸越
老去任公子重来李少君仙凡初不逺江海自離羣水
遶吳宫樹山連禹穴雲汀洲有長笛日暮不堪聞
　　邨居懐京下一二友生
罷職非能吏歸田即老農有詩聊度日無字可書空白
髪將誰念黄粱且自舂故交能問訊家在五湖東
　　思歸簡嚴八
天髙風正急鴻鴈傍人飛江外無来使淮南盡擣衣悲
歌聊當泣逺望亦同歸為報嚴夫子滄洲與願違
　　春園
春園江水上江霧日昏昏沙暖長垂釣花深不閉門家
童鉏隴麥野客共盤飱衰老仍耽酒經年嬾出邨
　　懐王道士
宣城王道士愛著芰荷衣一自清江别三年白鴈飛酒
徒隨處有冗客向来稀最憶青城夜狂歌不肯歸
　　登浦上閣
髙閣春波上登臨獨愴然故鄉從此去久客未言旋花
好誰家屋帆輕何郡船朝来有微雨應灑郭西田
　　泗上書懐
為客山川逺封侯嵗月遲後生方爾汝吾輩復馳驅豈
是逢迎倦深知氣力衰還将歸老意先報海鷗知
　　客中除夜
今夕為何夕他鄉說故鄉看人兒女大為客嵗年長戎
馬無休歇闗山正渺茫一杯柏葉酒未敵涙千行
　　京師得家書
江水三千里家書十五行行行無别語只道早還鄉
　　無題
門外青青草今年更覺深前時玉釵墮侍婢不能尋
　　淮西夜生
蕭蕭風雨滿闗河酒盡西樓聽鴈過莫怪行人頭白盡
異鄉秋色不勝多(吳明卿云/悲惋欲涕)
　　客中夜坐
落葉蕭蕭江水長故園歸路更茫茫一聲新鴈三更雨
何處行人不斷腸
　　淮東逢張十二信
少年追逐共西東吳邁文章馬亮弓一自干戈零落後
白頭淮海獨相逢(李時逺云唐調脉程孟陽云似乎率/易然是老杜法    李舒章云似子)
(美存没口號如米子蓉/云學杜不當  是邪)
　　寄三江王六秀才
滄洲荷屋晚秋時橘柚青黄滿戸垂安得扁舟趁潮去
醉㸔江雨㪚輕絲
　　題蘓李泣别圗
上林木落鴈南飛萬里蕭條使節歸猶有交情兩行涙
西風吹上漢臣衣(王元羙云頗見風雅陳李時逺云鎔/詞鑄意妙絶無比    卧子云不减)
(李/益)
　漏　瑜(一首/)
　　　瑜字叔瑜一字大美别號越南㑹稽人革除間
　　　河南道監察御史有石軒集(張園貞云大美寓/居烏墩烏青九老)
　　　(其一/也)
　　　(詩話侍御潜迹江湖締交耆舊宣徳中在烏墩/為九老之㑹時趙嶬伯髙年九十一吳焕汝文)
　　　(年九十趙岐伯通年八十九孫孟吉兆禎唐其/諒年八十五水宗逹朝宗年八十二叔瑜與壺)
　　　(敏中行錢郁耀宇皆八十餘時人有詩紀其事/云景廹桑榆盡日閒更邀同志效香山尋常樽)
　　　(酒頻酬勸適意林泉任往還心逺自忘塵世事/年來不鎻利名關莫言九老非前比養得天和)
　　　(總一般流傳以為佳話嶬宋安定郡王後洪武/中官鑾儀司序班岐安康郡王後孟吉革除間)
　　　(太常博士其諒革除間以文史院出署天長丞/郁湖廣石門知縣嶬煥孟吉敏皆烏墩人岐青)
　　　(鎮人宗逹吳江人其諒鳳陽人郁臨安人敏好/乗舟玩水時號浮瀾先生著有竹松集煥有怡)
　　　(安集烏墩一曰烏戍亦曰烏鎮又曰烏陀青鎮/即青墩也萬厯中扶溝何出光撰蘭臺法鑒録)
　　　(凡任御史者書其名系獨不載叔/瑜殆以革除間任舊籍去之故爾)
　　明妃怨
萬里黄雲塞草枯琵琶無語月明孤玉闗回望将軍寨
錦帳氍毹夜博盧
　龔　詡(二首/)
　　　詡字大章崑山人父詧洪武給事中戍五開死
　　　勾詡補伍守金川門靖難師入變姓名王大章
　　　遁歸更二十餘年禁稍解賣藥授徒周忱撫江
　　　南薦為學官不赴既卒門人私諡曰安節先生
　　　有野古集
　　為彦中題畫
青山之青如佛頭白雲化作寒泉流世間塵土飛不到
眼中景物俱清幽若人自是好静者豈非五柳先生儔
毎託琴尊寫髙興脫屣樂從魚鳥遊却笑時人苦不達
漏盡鐘鳴猶未休君不見小虞塘西玉峰下一菴已遂
吾菟裘共論心事肯相過斗酒當為山妻謀
　　竹枝歌
朝見浮雲飛出山暮見浮雲飛入山浮雲自是無心物
郎既有心何不還
　魏　澤(一首/)
　　　澤字彦恩溧水人刑部尚書靖難後謫寜海典
　　　史
　　過侯城里
筍輿衝雨過侯城撫景悽然感慨生黄鳥向人空百囀
清猿墮淚只三聲山中自可全髙節天下難居是盛名
却憶令威千載後重歸華表不勝情
　袁敬所(一首/)
　　　敬所不知其名靖難後流寓常山之松嶺酒酣
　　　書五柳圖詩擲筆悲吟繼以濺涙有江右布商
　　　見之曰此吾鄉某編脩何為在此敬所趨掩其
　　　口不顧而去
　　題淵明五柳圗
藜杖芒鞵白布裘山中甲子自春秋呼兒檢㸃門前柳
莫遣飛花過石頭
　
　
　
　
　
　
　明詩綜巻十八
欽定四庫全書
　明詩綜卷十九
　　　　　　　　　　翰林院檢討朱彝尊編
　姚廣孝(四首/)
　　　廣孝長洲人幼名天僖既為僧名道衍字斯道
　　　洪武中以高僧應選侍燕邸永樂初論靖難功
　　　為僧錄左善世加太子少師復姓賜今名卒贈
　　　榮國公諡恭靖有逃虛子集(高季廸云衍公詩/險易竝陳濃淡迭)
　　　(顯能兼采衆家不事拘狹恭俞汝成云少師詩/縱淺近宜傳  顧𤣥言云  靖性空思𤣥心寂)
　　　(語新恵休法振不得專譽禪藻命蔣仲舒云少/師棲遁禪宗中嬰世網既參佐  卒叛初服互)
　　　(逃儒釋之間未獲進退之所其詩如忉利天/雖自快樂未就解脱魔障既深終當墮落)
　　　(静志居詩話少師與十高僧同徵當時孝陵知/人則哲何不移來復之誅誅之考前代桑門得)
　　　(預軍謀者若佛圖澄道安鳩摩羅什支曇猛竺/朗皆非盛丗之事少師獨早著才稱晚參帷幄)
　　　(文與北郭十友之林武居靖難諸臣之首咄咄/怪事觀其入燕兩謁劉太保墓賦詩云良驥色)
　　　(同羣至人迹混俗知已苟不遇終世不怨讟偉/哉藏春公簞瓢樂巖谷一朝風雲㑹君臣自心)
　　　(腹大業計巳成勛名照簡牘身退即長往川流/去無復佳城百年後何人敢樵牧斯人不可作)
　　　(再拜還一哭蓋早/以藏春子自况矣)
　　荅揚孟載
棲棲泊城南春深抱幽獨餘花猶綴紅衆樹巳滋綠兹
因塵内居始憶山中屋何時陪騎游吟看舊題竹
　　送友人之松江
潮來沙磧平月落海門曙汀蒲轉風葉堤栁搖煙絮江
頭春可憐天涯人獨去有歌送君行無酒留君住雪浪
没沙鷗雲帆出江樹回首讀書堆青山不知處
　　題秋寺晚晴圖
猨將朔吹哀雲帶溪流駛相送獨歸僧蕭蕭夕陽寺
　　秋蝶
粉態凋殘抱恨長此心應是怯凄凉如何不管身憔悴
猶戀黄花雨後香
　解　縉(三首/)
　　　縉字大紳吉水人洪武戊辰進士試中書庶吉
　　　士尋除御史謫河州衞吏旋待詔翰林永樂初
　　　進侍讀學士直文淵閣預機務逾年進翰林學
　　　士出為廣西參議改交趾入奏事㑹太宗北征
　　　見東宫辭去為高煦所譖徵下獄命獄吏沃以
　　　燒酒薶雪中死有春雨齋集(楊東里云大紳詩/豪宕豐贍頗似李)
　　　(杜為黄廷臣云學士古體詩入太白集中孰别/其  近時之作  蔡朔云先生詩豪縱放逸一)
　　　(自胸中流出譬之長江大河一㵼千里覽者為/之心驚目駭  李賓之云學士才名絶丗詩無)
　　　(全稾傳者真偽相半䪺令觀者有楓落吴江之/歎  廖𤣥素云學士興會所到肆意成章水搏)
　　　(蛟蚪陸剸犀象淵乎其不窮浩乎其有餘高皇/智屈羣䇿親如善長貴如廣洋惟庸近侍如安)
　　　(如濓如觀如素雷霆所擊罔不震懾學士以一/少年萬言批鱗靡所忌諱而聖度優容令其進)
　　　(學才難之歎猶可想見也遇徐子元云大紳獨/駕青鸞翺翔八極使謫仙  之當懸榻以待)
　　　(王元美云解大紳如河朔大俠鬚髯㦸張與之/周旋酒食傖父  俞汝成云解學士才冠一時)
　　　(積學尤冨發為詩文宜無與敵乃多率意遣辭/不事磨錬若信筆斿戲者然蓋在國初風㑹習)
　　　(尚使然也中穆敬甫云解詩如塵起朱輪風生/綠幰乃詩  貴游也  李時逺云學士天質甚)
　　　(美詞鋒甚鋭但少/温厚和平之氣)
　　　(詩話明初詩傳者多失真如楊亷夫題鍾山作/此吾鄉朱山人純詩也解學士題虎顧衆彪圖)
　　　(則又亷夫之詩也乃説詩者謂太宗幾欲廢嫡/見詩而止傅㑹之言殊堪發笑學士詩敏捷不)
　　　(大推敲其言曰寧為有瑕玉莫作無瑕石其立/意固如是矣然就近體而論如細雨乍過西掖)
　　　(樹熏風遥聽上林鶯青山拍拍風沙滿紅葉蕭/蕭浦樹稀三千歲後桃花老二十四橋秋水通)
　　　(天連銅柱蠻烟黒地接珠厓海氣黄粤女艷妝/爭丱髪徭人村鼓共鳴銅青山逺道遥相送畵)
　　　(舫中流獨自歸千家竹屋臨沙觜萬斛江船下/石頭未嘗不符作者亦何至叫嚻隳突若丗所)
　　　(傳詠物諸詩衆惡皆歸皆由敏捷召之乃知騕/褭以迅驟為主鷹隼以輕疾為妙張純之言大)
　　　(非篤/論)
　　彭澤
青山圍一縣隱隱見人家亂石邊江出孤帆帶日斜翠
添官舍栁香泛驛樓花不見陶彭澤湓城起暮鴉
　　寄黄𤣥齋
來時蕭峽駐輕舟惆悵初年作逺遊夢裏相思不相見
武功山下月輪秋
　　龍州
波羅蜜樹滿城闉銅鼓聲喧晝賽神黄帽葛衣墟市客
青裙錦帶冶游人
　楊士竒(十七首/)
　　　士竒名寓以字行泰和人建文時以辟召入翰
　　　林永樂初改編修入直文淵閣累官少師華蓋
　　　殿大學士贈太師諡文貞有沙羨石臺東里諸
　　　集(楊𢎞濟云東里歌頌太平未嘗不致儆戒之/意至於觸物起興亦莫不各極其趣體製音)
　　　(響皆發乎性情非求之工巧者比元李賓之云/文頁學杜間得魏晉遺意  徐子  云東里格)
　　　(調清純實開西涯之派胡王元美云楊東里如/流水平橋粗成小致    元瑞云楊文貞文敏)
　　　(胡文穆金文靖皆大臣有篇什者頗以位遇掩/之詩體實平正可觀  蔣仲舒云少師韻語妥)
　　　(協聲度和平如潦倒書生/雖酬酢雅馴無復生氣)
　　　(詩話東里優游按衍諸體皆藴藉可觀其自序/云古之善詩者粹然一出於正用之鄉閭邦國)
　　　(皆有禆於丗道夫詩志之所發也三代公卿大/夫下至閨門女子皆有作以言其志而其言可)
　　　(傳余早未聞道既溺於俗好又往往不得已而/應人之求即其志之所存者無幾也亦可謂能)
　　　(自訟/矣)
　　送尤文度歸吳中
我友整遐裝誓將起旋歸平明發城邑率彼東路馳爰
與二三子祖餞臨郊岐中觴趣分袂恨恨使我悲嚶鳴
求其友竊慕伐木詩平生擕手好何為中仳離行當阻
川岫安得睹光儀情敦思苦深久要諒不遺各言崇令
徳庶保黄髪期
　　漢江夜泛
汎舟入𤣥夜奄忽越江干員景頽西林列宿粲以緐凝
霜飛水裔回飇蕩㣲瀾孤鴻從北來哀鳴出雲間時遷
物屢變游子殊未還短褐不掩脛歲暮多苦寒悠悠念
行邁慊慊懐所歡豈不固時命苦辛誠獨難感彼式㣲
詩喟然興長歎(李舒章云楚楚/自好不失選體)
　　同蔡尚逺尤文度朱仲禮楊仲舉蔡用嚴游東山
步出城東門逍遥望雲巘累月懐佳遊兹晨遂登踐梵
宇繞層阿飛樓凌絶峴方塘涵湛碧喬林茂敷衍緐翳
幽莫通丰茸紛不剪攀磴窮高躋緣逕屢回轉是時㣲
雨收輕霞澹舒卷睇遥素横川俯夷綠盈畎陟降體自
便顧睇心巳𬗟况接曠士言復偶釋子辯析空理弗昧
違喧抱逾展何因此閒棲永令浮慮遣
　　永豐曽氏龍潭
開軒面澄潭潭水綠於染其下蟠蛟虯四時興有渰嘉
樹羅蔥蒨煙霞互舒斂晴漪漾春牖凉颸舍暑簟俗轍
謝經過書卷恒不掩探㣲心有得行素道無歉逍遥視
天宇油雲馳冉冉庶跂沂上樂誰當歎與㸃
　　題劉逸人樂耕卷
理生雖異業居丗皆有務治本既在兹食力余所慕九
扈春始鳴興言向田墅初來正溝塍爰方藝禾黍雖有
耘耨勞三時足甘雨歲功聿巳成屢豐報田祖儲峙何
必多取具充寒暑有酒可同歡時時會鄰父既醉去悠
然登高睇平楚一為擊壤謡㳺心緬千古
　　雨中寄鄒仲熙
炎月苦淫雨抱疾坐幽居淖泥横隘巷流潦溢深渠已
絶還往迹遂將人事疎時聞黄鳥鳴交交屋東隅豈無
斗酒酌間玩古人書興懐在君子夙昔同歡娱契誼託
金蘭清徳重璠璵跬步不可即而况千里餘仰瞻白日
暉屏翳何由舒念離余未弭單居子何如
　　題費同知松樹障子
當代畫松誰最精王紱卓廸俱馳聲兩生以來鮮繼者
鳯池周璿新得名此圖筆有千鈞力全幅剡藤開潑墨
雙株奮起如雙虯直氣森森勢千尺樛枝屈鐵蟠穹蒼
勁節磊砢鱗甲張長風颯颯動滿座六月清晝高堂涼
吉安别駕好奇古對此宛然巖壑趣茯苓琥珀焉足期
堅操終懐共遲暮别駕别駕臨安彦浙東山東宦游徧
四明徂徠千歲植所歴山林屢嘗見大材之成由化工
自古匠輪希得逢明堂清廟選梁柱何限空老深山中
　　賦得滄浪送陳景祺守襄陽
漢水帶襄城滄浪舊有名分符來五馬如練照雙旌濟
涉思為楫聽歌想濯纓須令郡人説堪比使君清
　　荅黄宗載
乂是三年别新來百感増薫蕕安可問枘鑿苦難勝白
髪落垂盡青山歸未能故人贈佳句擬報玉壺氷
　　夜發清江口
日落煙水寒解纜清江渚中夜北風來相送潭州去
　　過谷亭
明月轉檣竿露下孤篷溼欲繫谷亭舟沙頭風正急
　　夾溝遇邑人
聞道故鄉來辭家今逺近恐有南京書停舟試相問
　　題鄂渚贈别
鸚鵡江中紅樹鳯皇城裏青山借問來游幾日秋水蘭
舟獨還
　　三十六灣
湘隂縣南江水斜春來兩岸無人家深林日午鳥啼歇
開遍滿山紅白花
　　宣徳丙午謁二陵(二首/)
去年侍從謁長陵此日重來慟倍増春栁春花渾似昔
獻陵陵樹復層層
君恩追憶不勝哀老淚乾枯病骨摧陵下一來腸一斷
餘生知復幾迴來
　　過城陵磯
城頭水落石層層石上魚檣半搭罾忽望高樓出城郭
舟人指㸃説巴陵
　楊　榮(三首/)
　　　榮初名子榮字勉仁建安人建文庚辰進士除
　　　翰林編修靖難後入直内閣更今名累官工部
　　　尚書謹身殿大學士加少師卒贈太師諡文敏
　　　有雲山小稾静軒退思等集
　　　(詩話東楊詩頗温麗上擬/西陽不及下視南陽有餘)
　　題馮敏山水圖
鳯池仙客天機精筆端㸃染真天成想當適意自盤礴
呼吸造化含元英欣然寫此得佳趣雲水㣲茫帶烟樹
左拏右攫森相樛恍若蛟龍飛不去懸厓峭壁不可攀
岧嶤直入霄漢間幽亭卜築在深處塵氛不到清晝閒
是誰蕭㪚事游賞短櫂輕舟自來往晚風不動碧波平
瀲灧寒光映蘭槳斯人偉矣真罕儔飄飄儼若神仙流
披圖一覽發清興仿彿萬里江南秋
　　元夕賜觀燈
象緯臨天闕瑶臺集萬靈雲霞紛掩映星斗疊晶熒寶
地春應滿金門夜不扃千官陪宴樂拜舞在明庭
　　鑑湖一曲為史院判題
見説山隂道湖光一鏡秋逺含晴日動迥帶晚烟浮花
發連堤樹帆飛隔浦舟横塘空有夢未許賦歸休
　楊　溥(一首/)
　　　溥字𢎞濟石首人建文庚辰進士除翰林編修
　　　靖難後轉太子洗馬宣徳初以太常卿兼學士
　　　直内閣歴官少保武英殿大學士諡文定有集
　　　(詩話三楊位業竝稱/南楊詩名獨不振)
　　楊思敬東郭草亭燕集
芝蘭本同氣桃李自成蹊感彼歲易邁肯與心賞違迢
迢禁城東桑麥連重畦聨轡縱遐覽我懐浩無涯惠風
煦澄景㣲雨浥芳姿人生有至樂舉觴歌於斯
　胡　廣(二首/)
　　　廣字光大廬陵人建文庚辰賜進士第一更名
　　　靖除翰林修撰靖難後直内閣復名廣累官文
　　　淵閣大學士卒贈少師禮部尚書諡文穆有晃
　　　菴扈從集(楊東里云胡公賦詩取適/性情近體頗得盛唐之趣)
　　　(詩話楊東里楊白花云楊白花逐風起含霜弄/雪太輕盈蕩日揺春無定止樓中佳人雙翠顰)
　　　(坐見紛紛渡江水天長水閵花渺茫一曲悲歌/思千里胡光大楊白花云楊白花渡江竟不還)
　　　(非汝故來急恐落泥塗間春光憔悴如花顔相/思不見空長歎浮雲流水何漫漫安得隨風返)
　　　(高樹仍結柔條莫飛去世傳袁景文賦此題蓋/縁讓皇遜國而作然則兩公詩亦不無故主之)
　　　(思矣然邪否邪詆光大者謂金川門之變約周/紀善同死既而人偵之尚在餵豕果爾則可鄙)
　　　(已甚觀集中過顔平原文信國余青陽祠輒有/弔古之作其題宋思陵所書洛神賦云静夜焚)
　　　(香閲舊書洛神下筆意何如可憐不冩平戎䇿/千古中興恨有餘汴水園林迹己荒南來宫館)
　　　(燕錢塘卧薪有志圖恢復好冩招魂酹岳王其/辭悽惋不類牧豬奴東里尤與相契胡語楊曰)
　　　(吾兩人實兄弟後死則銘及胡没後楊夜夢偕/胡泛舟自快閣至郡城下聨句胡云金螺瀟灑)
　　　(對芙蓉楊云鷺渚漁舟窈窕通逺樹白雲秋色/浄胡云故人清興酒船同河山夢冷謳吟後楊)
　　　(覺而續之云生死交深感慨中猶想勝縁如夙/昔竝騎黄鶴過江東永嘉謝庭循為作圖相傳)
　　　(東里亦與紀善誓同死後語其子曰吾若偕亡/誰與尊公作傳豈兩人品行相近故友誼諄諄)
　　　(若是/耶)
　　滕縣隨獵
隨獵入深山山深多乳虎虎見人來却負嵎人一向之
觸而怒羣犬聞虎聲競趨至虎傍下口亂咋虎莫當犬
視齧虎如齧羊昔聞泰山麓有虎相馳逐尼父駐遊車
下問婦人哭嗚呼安得此犬在當時盡驅猛虎食其肉
　　重陪駕至太液池
玉砌臨無地飛甍上倚天㣲風斜舞燕高栁沸鳴蟬芳
草茸茸細池荷箇箇員孰知丹禁裏别有好林泉
　金幼孜(一首/)
　　　幼孜初名善以字行新淦人建文己卯舉人授
　　　戸科給事中靖難後改翰林檢討歴右諭徳掌
　　　翰林學士陞文淵閣大學士歴官太子少保禮
　　　部尚書兼武英殿大學士卒贈少保諡文靖有
　　　北征集
　　　(詩話文靖扈駕北征大漠窮沙靡/不身歴故其詩時露悲壯之音)
　　元夕觀燈應制
閶闔重重夜不扃瓊樓十二敞銀屏東風一曲昇平樂
此夜都人盡許聽
　夏原吉(一首/)
　　　原吉字維喆湘隂人以鄉薦㳺太學選授戸部
　　　主事建文初擢戸部右侍郎靖難後進尚書遣
　　　視江南水利歸掌行在吏禮兵部都察院事仁
　　　宗即位復戸部尚書加少保兼太子少傅宣徳
　　　五年卒贈太師諡忠靖有集
　　　(詩話長陵靖難而後瑞應獨多黄河清甘露降/嘉禾生醴泉出卿雲見野蠶成繭麒麟騶虞青)
　　　(鸞青獅白雉白燕白鹿白象𤣥兔𤣥犀史不一/書甚矣天之難諶也當時詞臣爭獻賦頌夏公)
　　　(長律㑹粹而詳書之具見閎麗讀之如覽西周/王㑹之圖披北魏南齊符瑞之志亦可云詩史)
　　　(矣特魚虞模並用殆/猶遵洪武正韻乎)
　　聖徳瑞應詩
聖主膺乾運垂衣馭八區道隆堯舜比功茂禹湯俱蕩
蕩三邊肅熙熙兆姓娛普天歌至治率土發靈儲爰有
諸蕃國能忘萬里塗隨槎超瀚漫獻瑞効勤渠渺渺來
中夏惓惓覲帝居麒麟呈玉陛獅子貢金鋪紫象靈山
種驊騮渥水駒駝雞同鸑鷟文豹擬騶虞福祿身紆錦
靈羊尾載車霜姿猨更異長角獸尤殊綵檻竒音鳥雕
籠雪色烏𤣥龜三尾曳山鳯五花敷日上龍墀麗風回
貝闕迂禮官躬典設蕃使肅奔趨仙掌開丹扆祥烟散
紫衢重瞳欣一顧百辟震三呼兹豈尋常致端由治化
孚既將昭帝徳尤足壯神都炎漢何能擬姬周莫竝驅
拜瞻嗟慶幸稱贊媿荒疎惟願皇風洽仍祈化日舒鴻
圖千載固聖夀萬年餘
　黄　淮(一首/)
　　　淮字宗豫永嘉人洪武丁丑進士除中書舍人
　　　陞翰林編修歴侍讀左庶子進右春坊大學士
　　　輔東宫繫詔獄十年洪熙初入内閣兼武英殿
　　　大學士累官少保户部尚書卒諡文簡有介菴
　　　省愆歸田等集
　　　(詩話長陵北征留文簡輔皇太孫漢庶人中以/蜚語繫詔獄十年遂以省愆名集集中詩所云)
　　　(寶劍薶豐城斕斑土花碧又云十年頓足園屝/間時向牆頭看栁色是也因是受知宣廟特深)
　　　(當其入朝賜游西苑肩輿登萬歲山宴太液池/親灑宸翰贈行有云朝旭光升紫殿清相對清)
　　　(言良慰情留之累月不盡意歸心乂欲東南征/雁宕峯高高不極中有謝公舊遊蹟采芝劚苓)
　　　(可長年應在天南憶天北/君臣相悦可謂千載一時)
　　勵志
猗猗者蘭于彼空谷悠悠我思曷云其穀猗猗者蘭維
芳維馨我有好爵君子攸寧蘭之榮矣繁霜瘁之静言
孔念中心悵而蘭之瘁矣益厚其根我之懐矣匪善奚
敦蘭之瘁矣芳華載陽淑慎其身終焉允臧
　李至剛(三首/)
　　　至剛名銅以字行松江華亭人洪武中舉明經
　　　試禮部郎中出為河南布政司參議永樂初以
　　　薦擢右通政拜禮部尚書兼左春坊大學士
　　　(詩話尚書無詩名/其僅存者頗娟秀)
　　題王孟端送行圖
汀州杜蘅歇南浦西風生美人鼓蘭楫路指江南行南
行向何許東望吳松去吳松秋水多綠遍芙蓉渚渚外
九龍山山邊三泖灣人家臨水住日暮采菱還采菱歌
易斷送子愁零亂愁來可奈何思滿江南岸江南不可
思動子情依依皇都春色早遲子速來歸
　　朱澤民秀野軒
幽居逺城郭寂寞自成村野色還通市春潮直到門竹
窗晴曬藥花塢晚開尊想象其中趣何由得具論
　　趙子固水仙
水精宫闕夜不閉仙子出游凌素波為愛低頭弄明月
不知零露濕衣多
　趙　羾(一首/)
　　　羾字雲翰祥符人洪武丁卯舉人授兵部主事
　　　遷員外陞浙江右參政命使交趾還擢刑部右
　　　侍郎改工部復改禮部尚書尋改兵部再改刑
　　　部有傖父集
　　　(詩話尚書識于忠肅於弱齡可謂具知人之鍳/忠肅序其詩云尚書雍容廟堂之暇發為辭章)
　　　(長篇短什操楮立就有沈雄而典重者有舒徐/而優柔者有平衍而沖淡者有光采煥發而豪)
　　　(宕放逸者有清新流麗而忼慨悽惋者變態不/一豈區區拘泥聲律摹仿前人於萬一者之可)
　　　(擬哉其稱許未免過/情蓋知巳之感深矣)
　　城南書事
三年為客寄龍沙望斷南雲不見家惟有受降城外月
照人清涙落悲笳(陳卧子云頗有嘉州之風/  蔣仲舒云一字一淚)
　黄　福(二首/)
　　　福字如錫昌邑人由鄉貢仕為主簿累官戸部
　　　尚書卒贈太保諡忠宣有後樂堂稾
　　過武昌
城頭黄鶴樓城外鸚鵡洲觚稜出漢表葭菼分江流棲
棟白雲暮接天芳草秋我來吟不盡沽酒載行舟
　　長沙懐古
漢庭求士急洛下賈生賢損益乃長䇿紛更真少年楚
江魂不返宣室席空前一櫂西風過令人倍惘然
　陳　璉(九首/)
　　　璉字廷器東莞人洪武中以明經薦為桂林教
　　　授遷國子助教永樂初知許州改滁州尋以揚
　　　州知府攝州事擢四川按察使入為南京通政
　　　使掌國子監事終南禮部侍郎有琴軒集
　　　(詩話琴軒詩較仲衍不及/視雪篷聽雨諸君似勝之)
　　游新安爛柯山王喬洞
峨峨爛柯山日夕生紫煙仙人啓洞府澗水導其前白
石寒齒齒幽篁静娟娟紺露泫瑶席慶雲集蕙櫋泠風
從東來可以散煩悁萬變紛在目汎覽何茫然王事有
嚴戒胡能久周旋振衣下山去滿耳淒鳴蟬
　　蘇小小墓
蘇小家錢塘檇李有遺墓芳姿竟何在碑石宛如故光
隂百歲短聲色幾人悟可憐墓前花涓涓泣秋露
　　曉發麻沙夾
昨暮維輕舠蕭條近沙渚篷窗倚蒹葭淅瀝鳴秋雨晨
興喜光霽萬象爭快覩雙帆駕順風如鳥插新羽潮來
海氣腥浪起雪花舞行望鐵甕城雲邊見樓櫓
　　羅稚川山水歌為孫伯貞賦
郭熙後有羅稚川妙畫往往人争傳醉來乘興埽輕素
下筆蕭颯生雲烟天台鴈宕宛相似仙樓佛閣紛滿前
春風瑶草發幽澗暮雨藤蘿垂古阡危橋半空度羸馬
斷厓千尺飛寒泉扁舟一葉欲何往人家多住沙岸邊
牛羊雞犬各成隊武陵何必求神仙我亦平生好清致
出山自笑歸無緣還君此畫三歎息羅浮東望心悠然
　　哀洸口(有序/)
　　　南漢禹餘宫東西招討使内侍監上柱國邵廷
　　　琄劉鋹愛將也宋太祖受禪廷琄言於鋹曰漢
　　　承唐亂居此五十年幸中國有故干戈不及而
　　　漢益驕於無事然兵不識旗鼓而人主不知存
　　　亡夫天下亂久矣亂久而治自然之勢也今真
　　　人巳出必將盡有海内其勢非一天下不巳宜
　　　修兵為備不然率珍寶奉中國遣使以通好鋹
　　　懵然不以為慮及宋師南伐鋹所遣將戰死始
　　　思廷琄言命廷琄以舟師出洸口有譖之者鋹
　　　遣使賜死士卒排軍門訴無反狀不能救為立
　　　祠洸口廷埍東莞人邵村居者即其遺族
哀洸口天為愁海風吹鬢寒颼颼五羊城頭天狗墮南
漢霸氣應全收天吳海鯨恣吞噬漠漠妖氛徧南裔皇
風聞已暢中原嶺海瘡痍待湔洗禹餘宫使輸忠言主
聰不悟誠堪憐舟師甫自屯洸口此身已殞讒人手至
今山下有遺祠日色慘澹行人悲
　　得家書聞舍弟琦來京喜而有賦
偶得鄉人至今秋道爾來家書千里發懐抱一時開準
擬同聮句安排共舉杯從今思更切頻上鳯皇臺
　　曉過黄州
黄州竹樓雪未晞獵獵寒風吹客衣征帆此時向東去
行李何日從南歸青山幾㸃煙際出白鳥一雙江上飛
欲訪蘇公舊游處倚篷回首思依依
　　七星巖
六丁何年開翠岑穹窿石室高千尋煙生丹竈火常在
花落碧桃春又深倚巖懐古有誰會埽壁題詩還自吟
日華月華去巳逺玉笛誰能傳妙音
　　宿龍泉寺
歸鶴翩翩帶夕曛上方鐘磬隔林聞不眠一夜聽春雨
起視四山生白雲自是逺公偏好客獨憐支遁最能文
閒身安得頻來此細草長坡數鹿羣
　胡　儼(四首/)
　　　儼字若思南昌人洪武末會試乙科授華亭教
　　　諭永樂初擢翰林檢討同解縉等直内閣尋遷
　　　國子監祭酒洪熙元年加太子賓客致仕有頤
　　　菴集(熊伯幾云若思篤學好古辭氣英邁足以/追蹤作者  胡光大云若思温厚雅贍而)
　　　(有疎宕之氣里鄒孟熙云賓客鋪張至治冨瞻/不窮  楊東  云若思體物緣情端厚㣲婉)
　　　(李時逺云賓客詩/豐蔚為時所重)
　　　(詩話長陵靖難之後簡詞臣入贊機務者七人/踰年而解大紳胡若思出續入者王行儉楊𢎞)
　　　(濟久而王亦出以是相業盛稱三楊論丗者謂/解王胡三公才品學術在三楊之右使其不出)
　　　(發於事業必更有可觀者然揆之以時度之以/勢有所不能也賓客學文於鄉先生熊釗伯幾)
　　　(伯幾學於虞集伯生故其/文有源本詩亦近西江派)
　　逺將歸
去年與即别楊花飛白雪今年候郎歸楊栁綠依依聞
郎買船下湘渚日日門前望行旅行人過盡乳鴉啼徘
徊日暮空延佇攬衣回洞房對鏡卸新妝那知清漏短
但愛明月光月光照席凉於水帳裏燈花撒紅蕊好事
從來不浪傳明日升堂拜姑喜
　　村居秋興
草蟲階下鳴夜久猶未歇掩卷坐闃寥秋聲振林樾人
生知幾何憂來不可輟風吹浮雲開送我半窗月逍遥
步前庭孤螢自明滅
　　姑蘇
姑蘇城郭水茫茫往事流傳過客傷夜月人歌黄菜葉
秋風夢繞白駒場火中烏合歸真主井底蛙猶笑子陽
天下車書今混一繁華終古勝維揚
　　直閣即事
清曉朝回秘閣重坐看宫樹露華濃綠窗朱戸圖書滿
人在蓬萊第一峰
　尹昌隆(一首/)
　　　昌隆字彦謙泰和人洪武丁丑賜進士第二授
　　　監察御史永樂間改左春坊中允再改禮部主
　　　事為尚書吕震所誣族誅有集
　　送孟潛陽先生教授邵武府學
理櫂辭京都之官越閩嶺樵峰渺何許川塗邈脩迥霜
雪歲暮緐朔風吹雲冷嚴程既難滯别思當自領清波
漾寒色孤帆明夕景巳過落星彎逺望杉闗境横經守
清秩郡教知獨秉遐想諸生徒三席待開省
　吳　溥(三首/)
　　　溥字徳潤崇仁人建文庚辰進士授翰林編修
　　　永樂初陞修撰遷國子司業有古崖集(胡若思/云先生)
　　　(志不事浮藻故其詩質實不浮殆所謂布帛菽/粟而温厚和平之意藹然見於辭氣之表其視)
　　　(丗之纎媚工/巧者不侔矣)
　　　(詩話博士聘君尊人詩格楚/楚不若聘君之塵腐滿楮也)
　　寄宋子環
聖恩寛逐客不遣過輪臺談笑潼闗去雲霞仙掌開故
鄉深念汝逺道竟能來明日相思處高秋鴻雁迴
　　自歎
去鄉三十年顔貌總非昔昨日鄉人來相看不相識
　　悼外姪戴積善
逺樹千重暗江聲日夜哀終南山下路不見汝重來
　王　景(一首/)
　　　景字景彰以字行松陽人洪武壬子領浙江行
　　　省鄉貢進士授懐逺教諭遣戍雲南建文初召
　　　修高廟實録陞禮部右侍郎兼翰林院侍講充
　　　副總裁官靖難後進學士
　　　(詩話靖難師入相傳學士請塟建文君以天子/之禮然鐘山不聞有封穴或請而不允也古風)
　　　(二首其一不無故/主之思因録之)
　　古詩
皇天無停樞四運迭相廹朝陽忽東升悵望倐己夕伊
誰執其馭六轡不遑息使我下土人俯仰空役役我願
攀六龍駐彼扶桑域遨游黄道中流光自輝赫萬物同
一春欣欣布嘉澤羲和不我與徒有淚霑臆晝短夜乃
長何以屏隂慝
　王　達(二首/)
　　　達字達善無錫人洪武中舉明經為大同訓導
　　　薦入官國子助教永樂初擢翰林編修遷侍讀
　　　學士有耐軒天游二稾(黄才伯云耐軒/詩有唐人風韵)
　　　(詩話耐軒與大紳孟敭汝王希範號東南五才/子其詩太便利不耐咀嚼然如送人入都作起)
　　　(句云鶯啼細雨中一騎發城東又送人從軍作/云細雨都門酒東風驛路塵未嘗不矜練也)
　　題山水
一曲清琴酒一巵煙蘿贏得任棲遲千峰黛色嵐消後
十里菱花子結時水氣入樓人不覺秋聲到樹鶴先知
世無謝眺誰同語對畵空成萬古思
　　題扇
葉暗前朝雨花飛昨夜風空山人不見春在綠隂中
　王　璲(五首/)
　　　璲字汝玉後以字行長洲人洪武中舉浙江鄉
　　　試以薦攝府學教授改應天訓導擢翰林五經
　　　博士永樂初進檢討再進春坊贊善下詔獄死
　　　洪熙初贈太子賓客諡文靖有青城山人集(徐/子)
　　　(元云汝玉不及/高楊漸入清雅)
　　　(詩話翰林四王竝稱而汝玉弟璉汝器璡汝嘉/一門又有三焉其詩不費冥索斤斤唐人之訥)
　　　(吳人徐用理集永樂後詩家/三百三十人以汝玉壓卷焉)
　　和高季廸將進酒
君不見雲中月清光乍盈還又缺君不見枝上花容華
不久落塵沙一生一死人皆有綠髪朱顔豈能久尊前
但使酒如澠肘後何須印懸斗臨卭罏頭綠蟻香楊花
卷雪春茫茫吳姬越女嬌相向痛飲須盡三千觴興來
狂笑縱所適慎勿畏他權貴客東風吹落頭上巾此夕
獨醒端可惜
　　題採菱圖(有序/)
　　　苕溪余舊所經游秋高氣淒風清水落逺近漁
　　　歌更唱互答舟行沿洄恍若世外别來不知幾
　　　寒暑矣中吴徐希孟擕謝孔昭所臨松雪翁採
　　　菱圖索詩為作吳歌題其上不能不動江南之
　　　思也
湖南風信起湖北浪花多欲唱採蓮曲翻成採菱歌採
菱歌斷汀洲暮何處却尋歸去路誰揺蘭艇笑相迎燈
火遥生白蘋渡
　　新秋早朝
宫井梧桐一葉飛新涼先到侍臣衣蒼龍闕上銀河轉
丹鳯樓頭玉漏稀曉仗分行環御輦夕郎鳴佩出仙闈
自憐虎觀叨陪從簮筆慙無補萬幾
　　𤓰洲道中
清江杳杳水連空江北江南綠映紅三月異鄉逢換火
經春游子怨漂蓬滿汀蘆葉鹽檣雨一樹棃花酒斾風
遥望故山何處是依稀煙霧五湖東
　　方壺畫
紫府深沉白晝閒仙人歸去邈難攀當時暫謫來塵世
寫遍江南雨後山
　王　洪(五首/)
　　　洪字希範仁和人洪武丁丑進士授行人永樂
　　　初擢吏科給事中入翰林為檢討歴修撰侍講
　　　左遷禮部主事有毅齋集(徐子元云希範詩清/雅惜氣不足  吳明)
　　　(卿云希範擬陶風味似晉舟中/雜興聲調似唐皆非人所易及)
　　　(詩話希範詩最為孟敭所重至不敢與雁行其/對張宗海論詩自誦所作竊比漢魏張哂而未)
　　　(荅復曰終不作六朝語張曰子詩傍大李門牆/猶未窺其奥也希範始屈服今誦其詩率規仿)
　　　(唐人具體而已/品當在孟敭下)
　　歌風臺
赤精自天啓黄屋凌空開冨貴歸故鄉遂築歌風臺佳
人弄瑶瑟故老持金罍酒酣自擊筑浩歌何雄哉颯爽
龍虎姿曠蕩風雲懐顧為萬歲後英魂尚歸來回首望
彭城孤臺亦崔嵬百戰功不成千載令人哀
　　擬劉公幹
園林多嘉木秀氣何蒼蒼石梁冠崇阿淥水流方塘行
樂在良夜飛蓋復翺翔涼風振華纓明月揚其光清池
散芙蓉秋蘭一何芳君侯壯思發逸藻凌風揚小臣信
愚劣狂歌安所詳
　　擬陶彭澤
我家南山下前有嘉樹林好鳥鳴其巔凉風吹衣襟泛
此尊中酒撫我膝上琴禾黍亦巳繁桑麻藹餘隂如此
良易足勞生非所任
　　畦樂詩
索居南野外頗與人事踈灌木䕃前庭隙地數畝餘蔬
果因時藝薄言理其蕪聊以足晨夕過兹奚所須固窮
亮吾分貪得寧非愚草糗可終身樂哉常宴如
　　舟中雜興
故國遍芳草高臺多大風河山千古在登眺幾人同野
澤鳴山雉荒陂起塞鴻新豐不可見煙樹五陵東
　王　紱(十七首/)
　　　紱字孟端無錫人洪武中就徵坐累戍朔州永
　　　樂初以善書薦供事文淵閣拜中書舍人有友
　　　石山房稾(胡光大云孟端律詩學大厯諸才子/時有警句  章昞如云孟端不羈之)
　　　(才所作古詩類韋栁律詩類晚唐興曾子啓云/孟端觸景撫事即形之於詩隨其  之所至情)
　　　(之所發初不計其工拙而自合矩度鄉王汝嘉/云孟端幼負瑰偉之才㳺學邑庠時  之先進)
　　　(若四輔官周士平侍讀學士王達善長史錢仲/益教諭吕志學引禮舍人浦長源輩皆以詩著)
　　　(名於時過從賡和甚為諸公稱許集中長篇短/章舂容爾雅無斧鑿痕而理趣兼至  李時逺)
　　　(云舍人詩清新典麗想見其人間繆/天自云舍人詩格踈爽有松石  意)
　　　(詩話錫山自倪元鎮後孟端山水竹石瀟灑出/麈筆蹤可繼人品亦未多遜在京邸與一商人)
　　　(鄰居月下聞吹簫聲明日往訪之寫竹以贈曰/我聞簫聲用以簫材報其人不觧事以紅氍毺)
　　　(為餽乞再冩一枝為配孟端大笑取前畫裂之/又嘗退朝黔國公從後呼之孟端不應私念曰)
　　　(是必索我畫爾後十年冩尺幅萬里遺焉予嘗/見孟端為恵山僧畫竹茶壚圖羣賢題咏其衆)
　　　(今存顧典籍貞觀山莊當時夏太常㫤亦善冩/竹儲藏家得其十幅不敵孟端之一也詩亦清)
　　　(疎一如其畫章舍人昞如狀云永樂初詔求天/下文章之士洎善書者各二十八人登文淵關)
　　　(公被首薦盖與吉士竝入/直者此國史所未詳也)
　　送楊徳昂
我適桑乾歸君猶五溪去飄流若萍梗何繇復相遇迢
迢江上山歴歴煙中樹後夜月明時相思渺何處
　　題秋菊軒
九月霜露零秋色已云肅草木盡彫瘁而有籬下菊粲
粲如有情盈盈抱幽獨我欲餐其英采之不盈掬呼兒
具雞黍白酒正可漉素心二三人於焉叙心曲陶然付
一醉萬事亦巳足詠歌柴桑詩千載想遐躅
　　寫竹寄顧謹中
秋聲起巫峽暝色迷湘渚悵望千里遥佳人渺何許幽
期邈難值欲往復延佇中夜獨遐思西窗颯風雨
　　題成趣軒
桑麻日已長稼穡日巳成門巷䕃榆栁隔屋繅車鳴生
平寡營為遂此田園情衣食喜不乏公賦尤寛平舉家
情欣欣澹然忘世榮力作雖云勞濁酒時共傾豈意事
高尚所樂安吾生
　　臘日
大化無停機寒暑如循環歲華忽云暮陽和亦己還人
生百年内憂喜互相闗顧匪金石姿安得長朱顔達人會
斯理意與雲俱閒聞道愧獨晚衰也吾何歎
　　題青山白雲圖
我昔九龍山下住結廬正在雲深處日日看山還看雲
長教剪却當檐樹無端一别猨鶴羣馬蹄南北徒紛紜
塵塗底事拂衣晚回首愧負山中雲
　　送張知縣
作宰麻陽去民風雜五溪世傳盤瓠後地接夜郎西臘
釀多藤酒春禽半竹雞到官應有便莫惜寄緘題
　　静趣軒
竹樹隂森映短牆蕭然絶俗似僧房出城相去路三里
閉户獨眠書半牀風煖林花飄几席雨晴沙鳥入池塘
慚余擾擾紅塵客到此猶能百慮忘
　　送陳尚賓還靖州
嗟余湖海度年華爾復飄零更可嗟舊業蹔歸翻似客
異鄉重到即為家江連雲夢孤帆逺日落衡湘斷雁斜
後夜月明何處泊相思回首各天涯
　　峽中雜詠
峽裏山高多晝隂未昏煙景暗秋林停舟晚飯柁樓底
猶有夕陽明逺岑
　　静樂軒(二首/)
竹几藤牀小硯屏熏風簾幕篆烟青間齋幾日黄梅雨
添得芭蕉綠滿庭
斗帳藏春日醉眠静中惟與嬾相便尋常甲子無心記
看得梅花又一年
　　皆山軒
嵐光飛翠入簷楹枕簟生凉暑氣清公退日斜新浴罷
坐看峰影過州城
　　塞上雜詠用偶武孟韻
漫天風雪掩穹廬客裏誰來問起居忽報鄉人喜新到
寄來猶是隔年書
　　題静照軒
尋常客不到山家松火寒爐自煮茶風雪閉門才十日
不知春巳到梅花
　　題枯木竹石寄李公實
罨畫溪邊水拍隄繞隄高樹倚雲齊君家正在樹深處
滿地綠隂山鷓啼
　　茅齋煮泉圖
小結茅齋四五椽蕭蕭竹樹帶秋烟呼童埽取空階葉
好煮山㕑第二泉
　錢仲益(八首/)
　　　仲益無錫人永樂初以翰林編修轉周王府長
　　　史有錦樹集(魏仲房云先生詩有體裁麗/而不浮奇而不僻易而不俚)
　　　(詩話長史詩格爽朗惜遺集罕傳予從秦對/巖前輩購得亟録其八首猶未盡其藴也)
　　送范宗暉赴雲南從軍
投老怕送别送别即傷神况兹所别者乃是平生親行
行赴何許逺在天之垠迢迢萬里餘欲見將何因近别
猶不堪逺别情曷伸翻嫌交宻友不若交疎人我昔初
還鄉憔悴賤且貧子來客吾邑漂泊埋風塵一見如舊
識歲久情逾真自謂同心交不獨雷與陳我入訓鄉校
子來寓城闉燕語恒及酉諷詠或達晨中間羅變故别
我遊江濱陶朱既逺越張祿遂入秦間闊幾四載會晤
復喜頻明年上京都聘充戚里賓我亦被薦書謁選拜
紫宸繆居容臺屬幸得聮朝紳與聞復聚首相見不隔
旬念子有俊才倜儻無儔倫財輕大義重實謂勇且仁
願言永相從誨語煩諄諄夫何事難料告别何踆踆從
軍赴滇陽西去逾峨岷吾皇啓昌運萬物皆維新及兹
豔陽月鸎花曜青春惜子獨逺去書劍行隨身騏驥豈
紲羈鵰鶚非籠馴丈夫志四方豈必長相憐嗟我已暮
齒雙鬢垂秋銀受刃割老腸容易生酸辛予時在史館
寅入出巳申不暇持一觴送子龍河漘江之水滔滔楚
山青嶙峋咄此可奈何涙下霑衣巾
　　題王孟端畫送祖韶石歸恵山
危石壓寒篠高松挂枯藤長懐故山景况見故山僧僧
今歸故山我歸嗟未能題詩送僧歸悵然離思増
　　中秋翰林夜集分韻得月字
雨餘殘暑謝夜久官事歇庭空起商飇雲霄吐華月於
時秋方半古桂黄初發玉堂集僚友清燕足怡悦送鉤
行觴頻分韻催詩切玉輪懸中天光輝轉明潔有如坐
氷壺爽氣徹肌骨㣲聞更漏響漸見明河没人生寡歡
會員魄亦易缺莫辭通夕玩動是經年别
　　牧牛圖
東臯二月春草生江邊放牛花雨晴牧兒唱歌牛齕草
穩坐牛背隨牛行牛角攢攢耳濕濕斷隴荒陂隨意入
煙蒲風栁不勝情日暮歸來荷蓑笠我本山林牧牛叟
濫著朝衫今白首儗買江南黑牡丹乞取閒身老農畝
　　青山白雲圖
連山盤盤隔溪水翠滴風光浄如洗松梢日出初雨晴
滿地白雲收不起溪窮路轉石徑斜隔溪遥見山人家
柴門深閉人不見煖風吹落朱藤花良工貌得無窮景
坐玩令人發深省何由築室住山間長卧雲窩弄秋影
　　題江南春雨圖
羣山鶻哭雲糢糊長蘿逺水連平蕪孤村絶浦望不極
幾家茅屋懸魚罛輕舟數㸃小於葉出没烟浪同飛鳬
江空雨勢來不巳水風颯颯吹菰蒲前山禪宫白雲際
明滅時見金浮屠貌將一段丘壑趣冩出萬里煙霞圖
憑軒寂聽無所見仿彿似有青猨呼我昔南遊會稽上
雲門六寺尋僧徒手支枯笻躡短屐窮幽陟險隨樵夫
曉雲漫天失老鶴暮雲擁樹聞飢烏石厓松瀑濺飛雪
水流活活風胡胡若邪溪深不可渡沿流細路行縈紆
歸來濯足憩小軒胷中塵氣一㸃無自從江海困奔走
衝寒觸暑趨長塗追思勝賞不可到十年南望空嗟吁
朝朝覽鏡獨惆悵兩鬢雪白容顔枯東陽山人特好古
寶此名筆如瓊珠吳箋一幅不滿尺懐山卷海置座隅
鋪牀展軸看未了何異短褐藏天吳王郎妙手信莫及
功與小米論錙銖想當運意揮染際倒㵼水墨翻金壺
祗今此景在何處欲往不得歲巳徂還君此畫重太息
嗒然長吟據槁梧
　　錢達可山房
苦憶錢夫子幽居㠏􁨎山問梅殘雪外采藥亂雲間塵
暗芸籖冷香銷蕙帳閒斷腸泉上月依舊照松闗
　　㳺蓬萊道院聽李天山鼓琴
仙人鼓琴花滿庭我亦洗耳為君聽風揺空林夜瑟瑟
泉落幽澗秋泠泠平生青袍作行客千載絶調聞廣陵
曲終日落醉歸去無數好山天外青
　梁　潛(一首/)
　　　潛字用之泰和人洪武丙子舉鄉試授訓導永
　　　樂初召修實録陞翰林修撰歴右春坊右贊善
　　　帝北狩留監國中讒死有泊菴集(楊東里曰用/之詩高處逼)
　　　(晉/宋)
　　合州寫懐
忘却儒官冷誰為蜀道吟一身猶長物萬事豈闗心水
鳥窺魚立山雲帶雨沉人生聊適意莫受族愁侵
　鄒　緝(一首/)
　　　緝字仲熙吉水人洪武庚辰進士除星子訓導
　　　永樂初入為翰林檢討歴官左春坊左庶子有
　　　素菴集
　　翰林院齋宿聽琴詩(幷序/)
　　　永樂三年春正月丁未上將祀南郊誓戒羣臣
　　　致齋三日百官既受誓各就宿别館於是侍讀
　　　曽公日章脩撰錢公仲益徐公孟昭檢討蘇公
　　　伯厚沈公民則暨無錫王公孟端與予凡七人
　　　皆會宿於翰林之公署於時天宇澄霽月色清
　　　朗諸君子相與秉燭坐於公署之東偏沈公善
　　　琴因請鼓之作商調數引舒徐安適淳古澹泊
　　　有三代之遺音坐者聽之莫不心暢神怡乃相
　　　與分韻賦詩以紀其事且要孟端為之圖云
禁直夜迢遞齋居澹無為同心聿來集良友具在兹懽
言適嘉會秉燭坐彈棊華月照虛牖㣲風動綺帷上客
發幽興援琴揮素絲一彈孤鶴舞再鼓心神怡清商既
激烈雅調亦舒遲秋鴻唳逺空猗蘭芳葳蕤俯仰極餘
韻邈與高山期燕賞亦云洽傾耳遂忘疲沉吟永終夕
逍遥起遐思仰觀庭戸間爛然明星垂旭景不知曙永
言歌此辭
　蘇伯厚(二首/)
　　　伯厚名垶以字行建安人洪武中以薦授建寧
　　　府學訓導遷晉府伴讀永樂初擢翰林侍書遷
　　　檢討以子鎰仕贈吏部員外郎有履素齋集
　　　(詩話蘇君傳詩絶少其五言神意間審綽有魏/晉風陳嗣初稱南閩偉奇超卓之士必以蘇先)
　　　(生伯厚爲之/首不誣也)
　　偕諸公齋宿聽琴作
玉署宿齋居盍簮諧素約坐中有鳴琴宫商時閒作波
澄楚江秋露下九臯鶴流泉響幽澗靈籟起寥廓維時
雨初霽㣲月映疎箔鑪熏輕煙裊燭花紅燼落春風送
餘寒夜久覺衣薄清談雜今古亦足資一噱相對竟忘
眠更取茶甌瀹雞鳴整朝冠晨鐘動高閣
　　畦樂詩
青山遶我屋垂栁䕃我門來往絶塵鞅世事邈不聞惟
有衣褐徒鄰曲相與言孰云生計拙亦有數畝園清晨
荷鉏去除彼蔓草根但使無饑饉豈惜筋力煩濯足清
澗濱矯首觀飛雲牀頭有濁酒欣然自開尊
　張　洪(一首/)
　　　洪字宗海常熟人洪武中謫戍雲南永樂初授
　　　行人仁宗召入翰林改修撰有集
　　　(詩話張宗海集一冊予在史館曽/見之無足采者仍録東門行一首)
　　古東門行
僕夫顧我悲轅馬跼不行古來離别地青草不復生居
人攀桃李悵望難為情流塵起阡陌逺樹花冥冥莫向
秦東亭唱此東門行土中有死骨聞之復心驚
　曽　烜(二首/)
　　　烜字日章以字行吳江人洪武間以歲貢授黄
　　　陂知縣考最陞翰林院侍讀同修永樂大典使
　　　交趾交于冨良江
　　舟至辰陵磯與楚百戸言别
江到荆湘兩派分客情無奈况離羣爾從三峽迎春水
我過重湖望楚雲白帝至今啼蜀魄蒼梧何處弔湘君
孤舟夜向巴陵泊一曲商歌不忍聞
　　寄友人
與君離闊十年餘雨過江濱候起居咫尺猶如千里别
飄零不寄一行書何時夏口同傾蓋此日王門好曳裾
若問故人何似者鬢絲今已不勝梳
　黄　守(一首/)
　　　守字約仲以字行莆田人以汀州府學教授擢
　　　翰林院檢討有静齋集
　　題燕文貴秋山蕭寺圖
迴崖列岫鬱相連兜率樓臺際碧天飛鳥已還秋色裏
疎鐘猶在夕陽邊溪橋緩轡官人馬野飯維稍客子船
記得宦逰逢此景披圖不覺思茫然
　虞　謙(一首/)
　　　謙字伯益金壇人洪武中由太學生擢刑部郎
　　　出知杭州府永樂中召為大理寺少卿仁宗監
　　　國奏除都察院左副都御史轉大理卿有玉雪
　　　齋稾(楊東里云大理善寫山川木石/幽澹簡逺亦以工詩名於時)
　　田家晚泊
風磴翻危葉霜槐出斷根過橋逢野老倚杖候柴門馴
犬熟迎客歸鴉遥認村茅檐投晚泊煙霧斂初昏
　熊　直(二首/)
　　　直字敬方其初冒姓胡吉水人永樂中舉人以
　　　子槩貴贈右都御史有西磵集
　　立秋後有懐京洛諸故舊
秋序昨夜至炎蒸尚復然青山不改色黄葉墮我前物
性固細㣲乃得氣之先人生宇宙間俛仰終百年質非
金石固豈得恒雕鐫朱顔亦易失皓髪無由𤣥念我平
生友聚散如雲煙行止固不齊所賦良由天昨尋東籬
菊欲買南山田安分乃吾事冨貴甘棄捐
　　瀟湘雨意圖
萬竹叢深日未晡寒江煙雨翠糢糊東風無限瀟湘意
獨倚篷窗聽鷓鴣
　陳　繼(二首/)
　　　繼字嗣初吳縣人經歴汝言子用薦授五經博
　　　士領𢎞文館事進檢討有怡菴集
　　　(詩話嗣初為惟允遺孤惟允坐法誅家無長物/惟閲過書二萬餘卷其母吳教之成學以薦授)
　　　(五經博士時獻陵於大内之西思善門闢𢎞文/館命楊學士溥主之嗣初與王侍講璡入直焉)
　　　(其詩本之家學持論以為詩者非得乎天地之/清氣則無以極其妙今所存怡菴集一十五卷)
　　　(詩未之録嘗見題漁父圖有云夕陽漸/紅江轉綠分明畫出一幅漁材晚景也)
　　烏夜啼
宫井烏啼宫樹碧月色生寒露華白啞啞不斷深夜閒
明朝車馬天際還綠窗美人歡不寐未曉凝妝貼珠翠
　　秋夜雨中懐施孟端
愁雲接地隂城漏更沉沉寒雨驚秋盡殘燈入夜深凄
凉千里客惆悵百年心誰料分攜後防邊直到今
　陳亢宗(一首/)
　　　亢宗名宗以字行永嘉人官兵部員外郎
　　　(詩話員外午門觀燈應制詩景陵品居第一然/實遜曽襄敏陳文定諸公送友一律詞雖荏弱)
　　　(源本/隨州)
　　送友人歸崑山
官亭把酒送君歸回首吳山驛路㣲久别方期同笑語
相逢那忍又分違平蕪積雨迷征騎疎栁寒煙掩舊扉
此去思親還望闕朝朝應對白雲飛
　袁　珙(一首/)
　　　珙字廷玉鄞人以相術拜太常寺丞有栁莊集
　　　(詩話寺丞得相法於别古厓識文皇於潜邸遂/遷寺秩然家本士族其父彦章仕元為翰林國)
　　　(史檢閲世稱菊村先生嘗作布衣歌云我家頗/讀書初非田舍翁盖道其實也寺丞於九流百)
　　　(氏靡不涉究歌詩亦能/入格不失菊村家數)
　　長相思
有美人兮天一方丹霞為織雲錦裳盤龍舞鳯交鴛鴦
昔年飲我瓊瑶漿贈我白玉雙明璫欲往從之楚山長
安得羽翼同翶翔望望不見令我傷仰天悲歌涕浪浪
明月在戸光滿堂牽牛織女遥相當長相思愁未央
　袁忠徹(一首/)
　　　忠徹字静思珙之子以父䕃由鴻臚序班歴官
　　　尚寶少卿有符臺外集
　　和寔郎中冏竺菴見贈韻
夕雲斂餘暉稍稍歸鳥集清磬林際浮樵歌峰外急懐
人南斗邊露下銀漢濕瑶草春復生深山共誰拾
　徐　晞(一首/)
　　　晞字孟晞江隂人永樂中由縣功曹累官至兵
　　　部尚書有暨陽遺稾
　　感懐
十年騎馬戰龍沙不道功成兩鬢華昨夜思歸有鄉夢
江南春色遍梅花
　劉　廌(二首/)
　　　廌字士瑞青田人誠意伯基之孫洪武庚午襲
　　　封辛未貶秩丁丑戌甘肅尋赦還永樂中卒于
　　　家有盤谷集
　　　(詩話趙周臣自號間閒居士士瑞亦自號間閒/子其集名盤谷者士瑞襲爵之後貶秩歸農築)
　　　(室于青田舊宅之西雞山之下因其地/山水盤旋故以名焉詩師吳興沈原昭)
　　孟春贈徐仲成
故人訪幽居時當孟春節寒氣尚嚴凝同雲靄欲雪長
論懐始舒高吟興不絶開窗對松竹蒼翠色可悦豈不
念榮華泉石甘守拙閉門有餘暇開卷對前哲長歎古
今事理義同一轍丗隨氣化遷運逐人情别雖非聖賢
資勉焉慕貞潔㷀㷀且獨守默默誰與説惟有知心友
時過共捩揭但願無聞知豈敢尚英傑援筆賦新詩舉
觴對明月高歌神鬼驚長嘯天地闊彭澤千載人百世
誰能越高山與流水此興不可遏
　　春㳺田家四景之一
竹籬茅舍兩三家屋外青山綠樹遮行客偶來春己暮
山南山北杜鵑花
　郭　武(五首/)
　　　武字炅隆贈定襄伯鈺長子官尚寶司丞詩見
　　　聮珠集
　　晚渡白馬湖
輕風小寒吹浪花新柳茸茸啼乳鴉平湖一望幾千頃
逺水連天飛落霞斜陽忽墮澄波底白鳥猶明山色裏
嚴更何處鼓鼕鼕櫂歌未斷漁燈起
　　寄劉草窗原博
空堂獨坐葉紛紛一雁南飛不可聞野色連天迷逺望
高城落日亂寒雲故人眼底無多在客思秋來乂幾分
莫怪臨風倍惆悵江鄉猶憶白鷗羣
　　江南懐古
隔斷中原數百年囊沙堪笑况投鞭桓温不合留王猛
安石終能舉謝𤣥日落暮雲斜度鳥雪消春水逺連天
子山空有江南賦北府淒涼最可憐
　　江上即事
綠水橋邊酒店白鷗沙上漁家山前山後春雨江北江
南落花
　　宿澧陽
蘋花風急水茫茫今夜孤舟宿澧陽誰在江城吹畫角
五更殘月一天霜
　沐　昂(一首/)
　　　昂字景顒黔寧昭靖王之子以左都督鎮守雲
　　　南卒贈定邊伯諡武襄有素軒集
　　　(詩話定邊平麓川之㓂威著西南而能以餘暇/留情文詠輯明初名下士官於滇及謫戍者自)
　　　(邾仲經以下二十一家詩凡二百五十首目曰/滄海遺珠楊東里序之謂當時選録諸家劉仔)
　　　(肩過略王偁雖精且詳猶未免有遺惟沐/公所擇和平婉麗可玩可傳其賞識若此)
　　送胡榿軒還永昌
有客乘驂過洱西平原春草正萋萋人煙迢遞連金齒
山勢逶迤拱碧雞流水小橋楊栁綠落花㣲雨鷓鴣啼
遥知别後相思處雲樹蒼茫夢欲迷
　
　
　
　
　
　
　明經綜卷十九
欽定四庫全書
　明詩綜卷二十
　　　　　　　　　　翰林院檢討朱彝尊編
　曽　棨(八首/)
　　　棨字子啓吉安永豐人永樂甲申賜進士第一
　　　授翰林修撰歴侍講侍讀學士左春坊大學士
　　　進詹事府少詹事卒贈禮部左侍郎諡襄敏有
　　　巢睫集(楊東里云子啓迅筆千言不費思索而/理致文采皆到雖沉思者有所不及又)
　　　(云子啓詩如園林得春羣芳奮發錦繡爛然狀/冩之工極其天趣他人不足彼嘗有餘  王行)
　　　(儉云曽公詩詞雄放清麗出入盛唐諸大家永/徐子元云曽詩如天馬行空不可控御  袁)
　　　(之云曽公浩若懸河所乏嚴潔雜王元美云曽/子啓如封節度募兵東征鮮華  沓精騎殊少)
　　　(項子長云子啓天才雄麗所乏者謹嚴精潔耳/  穆敬甫云曽詩冨於才情湧㵼如泉在永樂)
　　　(中可稱獨步顧𤣥言云少詹才長七古該博逸/蕩惟以健捷為工頗以緐靡為累  蔣春甫云)
　　　(少詹詞鋒豔發若青萍倚天韻語清華如/紅蕖透水又如金羈玉勒㣲有蹄齧之恨)
　　　(静志居詩話子啓下筆不休不事推敲偶合繩/墨五言如斷雲京口樹殘月廣陵鐘暝色迎官)
　　　(舫春寒到客衣雨從江北少山到宿州多殘燭/明官舫疎鐘出郡樓寒潮𤓰步月殘雨秣陵舟)
　　　(七言如雲中鸞鳯扶雕輦水底魚龍識翠華草/綠野塘多是水雨晴沙路不成泥平鋪碧甃連)
　　　(馳道倒㵼銀河入苑/牆均不失唐人風格)
　　吕梁洪
洪流昔懐襄區域信茫昧斯民靡寧居嬰此昬墊害吕
梁塞衝波滔天勢横潰怒霆鬭鏗訇飛瀑㵼澎湃神哉
夏先后敷理乘四載沛然導東注下與百川會造化有
設險惟此乃其最扁舟泝奔流涉歴今巳再水師身手
捷徑渡良足快𬗟懐胼胝勞遺跡逺猶在偉兹疏鑿功
萬世終永賴
　　題王孟端墨竹送人南歸
十年官舍長安陌欲種篔簹愁地窄軒前有此八九竿
蒼然一片瀟湘色九龍山人思不羣胷襟灑落如此君
筆端颯颯起風雨紙上漠漠生烟雲幾回看竹稱奇絶
為寫琅玕照冰雪縱横屈鐵金錯刀滿堂便覺秋蕭騷
周郎愛竹癖於我興至時尋竹邊坐我生疎嬾無所爲
但與江海同襟期喜君愛竹有如此便以此圖持贈之
丹楓白水江南路歸帆直向湖中度慎莫提攜過葛陂
恐化羣龍上天去
　　駕發臨城
雞鳴寒漏徹車駕發臨城殘月千山曙浮沙一路平雲
光隨鳳輦露氣濕霓旌馬上頻回首猶看燎火明
　　茌平
地旱空多井林疎逺見樓平山通縣界漯水入河流過
客詢張鎬鄉人説馬周北來多古蹟惜未得淹留
　　涿鹿道中
逺樹孤城出高原四望遥山從平地起雪到暮春消細
草承雕輦垂楊拂御橋愁連易水上風色正蕭蕭
　　徳州
幔城初解向朝暾霜冷重裘曉未温小邑有城皆壘土
荒原無徑可通村郵亭過客頻詢路茆屋遷民久下屯
此去景陽州不逺建牙鳴鼓是營門
　　别弟憲副鼎
莫向尊前唱渭城老來離别最傷情江南渺渺孤舟夢
嶺外迢迢萬里程驄馬曉嘶霜氣肅鱷魚夜徙海潮平
到時應及春初候先報京華白髮兄
　　夾溝
東風吹暖栁絲柔十里青山繞夾溝馬上逢人相借問
計程兩驛到徐州
　周　述(三首/)
　　　述字崇述吉水人永樂甲申賜進士第二授翰
　　　林編修進諭徳陞左庶子有東墅集
　　　(詩話唐人讌集賦詩毎推一人擅塲如昇平公/主席上李端擅塲送王晙鎮幽朔韓翃擅塲劉)
　　　(相廵江淮錢起擅塲他未暇悉數永樂中命翰/林賦白象則胡庶子廣第一賦神龜則王贊善)
　　　(汝玉第一午門觀燈則陳員外宗第一然員外/觀燈之作比之周庶子陳祭酒似猶遜之實非)
　　　(擅塲/也)
　　玩秀軒
華軒臨清流秀色堪攬結霞彩相蕩漾波光互明滅花
飛渡頭春帆落洲上月縱觀心目超静對形神悦應共
滄浪人濯纓笑予拙
　　賜觀燈詩
今夕逢元夕歡聲遍九垓星臨銀漢動月傍碧空來紫
禁千花繞金門五夜開聖情同宴賞玉漏不須催
　　寄楊顯道先生
我憶楊夫子風流似昔人素琴長對月白髪不憂貧彭
澤陶元亮稽山賀季真相思欲相見烟樹幾回春
　周孟簡(一首/)
　　　孟簡字孟簡吉水人永樂甲申賜進士第三官
　　　詹事府丞出為襄府左長史有竹磵集
　　丙午除夕
為客逢今夕寧親憶去年一尊終不醉孤館自無眠家
在雲山外身依日月邊何堪雙鬢改又值歲華遷
　李時勉(七首/)
　　　時勉名懋以字行江西安福人永樂甲申進士
　　　選庶吉士授刑部主事進侍讀改御史官終國
　　　子祭酒卒諡文毅改諡忠文有古亷集
　　　(詩話忠文古之遺直不以詩名而扶風數篇雖/未逺擬秋胡要非拙手可辦予嘗獲公致湯都)
　　　(閫手書楷法遒勁/乃知書亦能品也)
　　古詩為扶風竇滔妻作(七首/)
深閨有思婦慘悽亦何為容華不自惜獨理流黄機言
將成匹帛多裁游子衣衣新忽變故恩愛從此衰以兹
殷勤意翻作長恨辭
蘭茝被幽畹桃李媚春陽新㛰結綢繆鞶衿散芬芳弃
置父母歡婉娩君子傍白日麗朝彩朗月澄夜光矢心
以相顧願為鴛與鴦
西墅起高臺迢遞憑雲岑中有嬌豔女當窗弄清音音
容蕩以肆居然變同心魚目奪明月讒口鑠黄金不見
冀中饁惻愴扊扅吟
高車擁旌斾輝映漢江曲冨貴一朝異窈窕辭别屋言
笑落日遲浩歌湘水綠山川不可踰安得遥相逐佳麗
誠足珍凉薄難見録
滔滔江漢流到海不復返千里得所歸中復厭婉娩在
昔枉綏授駕言不辭逺誰知三周御却道羊腸坂芬芳
空自持白日忽以晚
昧旦不能寐攬衣起中堂織縑與織素誰復知短長咫
尺組幽思迴還遂成章緘之戒僮御欲以寄逺方宛轉
達苦志敢期昔所伉
别久意恒親覽辭念愈結巾車適千里倐忽已超越鳴
琴諧古調恩愛感離闊夙心諒所負慙歎對明月睠言
固終始皓首以相悦
　陳敬宗(二首/)
　　　敬宗字光世慈溪人永樂甲申進士選庶吉士
　　　授刑部主事改翰林侍讀轉南京國子司業陞
　　　祭酒卒贈禮部右侍郎諡文定有澹然居士集
　　　(陳卧子云文定詩典/質和平盛世之風)
　　　(詩話祭酒清徳與李忠文並重號南陳/北李詩特雍容温粹洵稱盛丗之音)
　　元夕賜觀燈詩
劍佩清宵近峰巒翠閣重花明金殿月香度玉樓風拜
舞諸蕃集歡娛萬國同遥聞歌吹發五色度雲中
　　白蓮
太液澄波濯素容玉衣垂影水晶宫月明無處尋顔色
只信香飄十里風
　王　英(七首/)
　　　英字時彦金谿人永樂甲申進士選庶吉士歴
　　　翰林修撰侍講再扈駕北征累官南京禮部尚
　　　書卒諡文安改文忠有泉坡集(蔣春甫云尚書/詩雄壯宏大氣)
　　　(象自/好)
　　　(詩話西王宻切謹嚴句無浮響如别路斜陽京/口樹他鄉明月洞庭船挽得琱弓射飛虎賜將)
　　　(宫錦繡盤螭舊館空餘秦地月古壇/猶似漢宫秋皆琅然清圓可誦也)
　　自勵
團團匣中鏡皎皎流素光鑒物無遁形妍媸安得藏經
時若昬翳㳺塵漫飛揚顧此三歎息胡為失其常拂拭
去瑕垢精采復煌煌衆汚不可染持已貴自臧恒當慎
夙夕惕然以自防
　　哀義士周益詩
步出崇明城遥望城南里天寒飢鳥啼日暮北風起綠
楊何蕭蕭衰草生故壘傍有三尺墳𦵏此千載士昔時
從戎馬一身赴邊鄙但全手足愛百戰何足畏崎嶇越
闗山辛苦乃云逝傷哉有斯人薄俗誠所愧遺風何凜
然聞者皆墮淚
　　贈伍子正還巘山舊隱
積翠羣峰出盤雲古洞深澗花春帶雨山木晚澄隂猨
鶴多年别江湖萬里心還攜謝安妓歸去一登臨
　　秋初有懐呈曾侍講彭修撰二公
律應清商動凉生大火流梧飄金井露雁度玉門秋爽
氣消殘暑砧聲報逺愁佳期七夕近乘月却登樓
　　榆林直宿有懐邵菴學士對月之作
榆林春夜漏聲遲獨憶奎章對月時翠袖清歌看駐輦
彩箋紅燭坐題詩連雲尚有青山在夾路應多綠栁垂
北望窮荒凋落盡昔年文物倍増悲
　　舟過盂城
畫船撾鼓過盂城兩岸桃花春水平今夜湖中好風景
直須看到月三更
　　淮安别回御史
逺别悠悠鄉夢頻逢君况是異鄉春可憐湖畔青青柳
又折長條别故人
　王　直(十六首/)
　　　直字行儉泰和人永樂甲申進士選庶吉士歴
　　　翰林修撰侍讀進學士擢吏部尚書加太子太
　　　保進少傅兼太子太師卒贈太保諡文端有抑
　　　菴集(李原徳云抑菴詩文清緻追古作者辭錢/原博云王公含咀英華出入經史文  典)
　　　(雅超邁今古年沈景倩云王文端以庶常為文/皇所眷不數  召入内閣書機宻文字授修撰)
　　　(駕幸北京太子監國與黄淮楊士奇三人輔導/儼然宰相職矣帝再幸北京公扈從進侍讀仁)
　　　(宗朝為侍讀學士又以庶子兼侍讀學士宣宗/時進少詹事兼侍讀學士英宗即位充實録總)
　　　(裁尋進禮部左侍郎兼翰林院學士正統六年/禮部闕人始命出部治事自此以後雖拜吏部)
　　　(尚書加保傅不復兼學士矣公墓志本傳中云/公自言西楊不欲我同事内閣出我理部事據)
　　　(此則公在内閣凡歴五朝為東里所擠始出理/部事其初固閣臣也而海鹽鄭氏豐城雷氏太)
　　　(倉王氏紀述宰輔更不及此公何邪/鍾廣漢云東王諸體斐然徽徽溢目)
　　　(詩話東王不得爰立西楊之力也觀其撰東楊/文集序云直之去翰林惟公深惜之而反為忌)
　　　(者所病夫士之進退出處有命焉非人力所能/勝奚以病為哉又題東里翰墨卷云楊氏與王)
　　　(氏世有連予竊祿翰林從先生者三十七年教/益多矣予之事先生負恃親愛於凡所當言者)
　　　(盡言不諱則有之非理而誶語則奚敢後予去/翰林或謂出先生意蓋言語以為階豈旁觀側)
　　　(聽者固能知其情邪而予實不自知也繹其辭/雖隱而情事躍如矣特其人長者故為東里作)
　　　(傳止揚其善已君子哉若人乎其論詩有云詩/者志之所發也方其動於中而形於言雖各有)
　　　(自然之機然非取法於前人而欲從容中度不/失其正亦難矣覽集中詩未遽出西楊下顧元)
　　　(美元瑞諸公品隲詩家/甚廣獨不及焉何與)
　　騶虞詩
有靈者獸是曰騶虞環滁之山以潛以居其靈維何莫
之與匹既𤣥其文而白其質猊首虎軀尾參其身一日
千里孰知其神振振仁厚不踐生草彼物之生亦不以
飽維天生之亦自天成聖明之世為祥為禎維今天子
道徳純至肫肫皇仁逺邇一視昭事上帝曰敬曰誠孚
於下民皆樂其生皇天惟親兆民胥悦神祗效靈騶虞
乃出石固之山榮光燭天百獸從之其行蹮蹮彤軒文
檻帖然自致翼以祥飇獻于天子天開日晶慶雲垂英
百僚歡趨騶虞在廷騶虞在廷實為大瑞龍馬神龜乃
同其類昔在太宗文徳武功騶虞之來頌聲渢渢維今
天子祖武是繼騶虞復來以昭盛治穆穆聖明天眷滋
彰萬世之隆萬世之光小臣作詩以歌盛美播之韶鈞
垂示無巳
　　豔歌行
翩翩春歸雁秋至復來翔如何逺逰子兄弟各異方山
川何迢迢參辰夜相望寒風日以厲零露結為霜空林
静無人但見明月光徘徊不能寐徙倚臨中堂睠彼南
飛翼故鄉安可忘
　　吳城山阻風雨
泊舟吳城山勝覽斯為最登臨記曩昔正與匡廬對兹
晨一寓目烟雨森晝晦莫辨咫尺間安知天地外㣲茫
彭蠡澤洶湧百川匯長風翻洪濤歘見蛟鼉背夙聞垂
堂戒行止焉敢昧
　　發儀眞道中登岸延覽憶前行曽侍讀王修撰
舟行苦邅迴登岸曠心目天清浮雲卷野秀新雨足澶
漫衆流會杳靄羣山綠風暄花意亂日暖鶯聲續却憶
同心人無由踵前躅
　　題山水贈楊熙節
郭純永嘉人善畫自疇昔興來展豪素滿眼絢金碧永
樂年中獨擅塲拜官得在内作坊時時承詔恣點染九
重出入生輝光洪熙改元初進位閤門使常言酒後妙
入神傾倒壺觴不知醉供御之外頗自珍一筆豈肯輕
與人忽持此幅來贈我令我坐憶江南春江南何處最
奇勝錢塘西湖誰與竝諸山逺近翠若圍豔杏夭桃色
相映橋上行人駿馬過橋邊桂楫揚清波岳王祠下喬
木老林逋宅前芳草多春光如此佳可賞逺道迢迢心
養養朝回看畫悄無言夜雨寒窓神獨往山陽義士真
好奇平生脱略誰得羈昨日到京師秋風露華白訪我
小瀛洲暫作神仙客飄然復往不可留拂衣欲向東南
遊題詩卷畫贈爾去相思定倚新城樓
　　題夏珪風雪江村圖
江天漫漫雲氣黑江風蕭蕭雪花白荒村古道人跡稀
惆悵津頭逺行客黄蘆低折沙草平遥望不見長安城
蹇驢凌兢縮如蝟鞭驅還欲西南征四山溟濛日應晚
辛苦羸僮未遑飯深林歸鳥棲巳定茅屋人家去猶逺
吁嗟乎夏珪之筆凌范寛滿堂凛凛生晝寒卷簾看罷
重歎息歲晏高歌行路難
　　題周永新所畫山水
括蒼周永新作畫有奇趣京師為我寫此圖仿彿鄉園
昔游處我家舊住西昌城西昌山水天下清金華武姥
最奇絶連峰疊巘高峥嶸仙宫梵刹在其上寶殿珍樓
屹相向白象青猊不見過翠鸞綵鳯猶聞唱逶迤岡阜
瞰滄洲下有長溪萬古流越王臺荒莎草合龍君廟冷
松篁幽平沙漠漠行人小巖藹林霏没歸鳥石潭魚艇
自夷猶茅屋人家更深杳我昔捫蘿上紫岑振衣獨立
清煩襟天台㣲茫𤣥圃闊蒼梧縹緲瀟湘深山中仙子
顔色好坐閲年華後天老便擬相攜賦逺游萬壑千峰
拾瑶草塵事羈留竟獨歸别來幾度見春暉逢人尚説
彫胡飯當暑猶懐薜荔衣只今容髪半衰朽事業文章
復何有况聞荆棘長芝田側望天涯謾搔首高堂看畫
増慨慷如此好景非尋常君恩未報心尚在何時乞身
歸故鄉
　　顧進士所藏畫虎
趙亷畫虎名天下好事求之不論價披圖忽然見此物
坐卧雖殊貌閒暇岡頭樹綠風氣凉下有流水聲浪浪
蕭條古路絶行迹但見藜藿如人長深山麋鹿可充腹
莫向田家取黄犢禍機一發戕爾軀豈若安常一生足
　　秋江獨釣圖
蒹葭淅瀝秋雨霜明月照水天蒼茫扁舟静夜泝空闊
驚起沙邊鷗鷺行釣車不用置在傍此心寧羨鯉與魴
扣舷獨往歌滄浪歌聲激烈増慨慷山中之人遥相望
　　謝庭循自畫秋景
洞庭八月秋風早楊栁蒹葭漸應老栁下茅堂逺市廛
寂寞間門對幽島居人無事不出門林深地僻如荒村
門前道上車馬絶過雨蒼茫空蘚痕江清水落沙石出
水底渾疑見鮫室鷺鷥鸂鶒皆有情啑喋喧呼亂晴日
我家故業連滄洲贑水文溪遶舍流圖中景物渾相似
見之令我増離憂君今善畫得供御下筆縱横有神助
何時為埽寰瀛圖一葉凌波向南去
　　帝京篇贈鍾中書子勤
曙闕霜(一作/嚴)鐘啓宵衣玉(一作/促)漏催雲移宫扇静(一作/徹)
風引御香來劍履羣公侍簪裾萬國陪小臣瞻盛美稽
首頌康哉
　　雪
大雪下龍墀蓬萊曙色移(一作促/曙輝)光通九華殿花滿萬
年枝賦擬梁園作歌憐郢曲詞西山臨魏闕相對玉參
差
　　月下對酒
萬里浮雲盡孤城畫角殘月從今夜滿人在異鄉看隱
隱闗山逺凄凄風露寒客愁難為減應賴酒杯寛
　　景陵挽歌
靈馭陪仁考仙遊侍太宗珠丘連翠殿玉匣閟𤣥宫海
宇攀號切天庭陟降同遥知六龍駕長度五雲中
　　得兄行敏書知在臨清將北上
嶺外三年别天涯萬里迴書從今日到船向幾時開落
日闗山逺清秋鴻雁來重陽看漸近同醉菊花杯
　　雨
野迥雲容黑汀長雨氣寒春隨花片減愁向酒杯寛亂
水通流急孤舟逆上難白鷗渾自得來往任風湍
　章　敞(二首/)
　　　敞字尚文會稽人永樂甲申進士改庶吉士授
　　　刑部主事歴員外郎中改吏部擢南京禮部右
　　　侍郎有質菴集
　　　(詩話侍郎兩使南交却金不受以/清徳聞其詩不費雕鎪間合榘度)
　　鄉山圖為魏仲房題
連山際東溟層巒儼天設陽林耀青葩隂厓餘積雪原
田莽迢遞烟霞互明滅時菊萎舊裳蒼苔閟行轍雲谷
杳難尋澗芳那可掇懐故念易盈覽物意彌結㳺目愜
心賞幽期𬗟乖缺一為莊舄吟浩歌徒激烈
　　長安雪夜歸興
半生歲月老幽燕鏡裏蒼顔豈似前曽道休官身便樂
夢書封事乞歸田
　周　忱(二首/)
　　　忱字恂如廬陵人永樂甲申進士改庶吉士授
　　　刑部主事轉越府右長史超拜工部右侍郎廵
　　　撫江南陞户部尚書改工部卒諡文襄有雙崖
　　　集(王行儉云公詩文/出入唐宋諸大家)
　　　(詩話進士改庶常相傳自永樂甲申始是科命/解學士縉選得二十八人以應列宿文襄自陳)
　　　(年少乞讀中秘書時人謂之挨宿云攷洪武乙/丑有楊靖徐孟昭郭資皆以庶吉士稱大誥亦)
　　　(載庶吉士廖孟瞻以受賕誅則又在乙丑之前/矣至戊辰年解縉亦為中書庶吉士益信不始)
　　　(於永樂初也其後文襄鎮撫江南凡二十二年/以經濟名世詩非所長然性好儲書其藏室詩)
　　　(云羣經既並蓄百氏無弃捐所至毎充棟來往/勞車船嗜學如此宜其吟諷亦未逺遜二十八)
　　　(人也故彭惠安贊云學博而邃/沛乎有客二十八宿誰能右公)
　　徐州過桓山宋司馬桓魋之墓
愚哉宋司馬仲尼安可輕欲害其如何不知天所生此
山昔𦵏骨廢穴尚留名宿土消飯含飄風散精靈日中
狐兔集夜半鴟鴞鳴當其始建時久逺勞經營荷鍤萬
夫集石椁三年成詎知百世下牧豎來縱横君看孔林
樹千古猶青青
　　尋天台李道士齋
瑶草迷行徑丹臺近赤城山川遥在望雞犬不聞聲谷
静松花落橋横澗水鳴雲間雙鶴下欵聽紫鸞笙
　李昌祺(二十七首/)
　　　昌祺名禎以字行廬陵人永樂甲申進士選庶
　　　吉士擢禮部郎中出為廣西左布政改河南有
　　　容膝軒草運甓漫稾(李時勉云李公詩有典/則温厚者有流麗痛快)
　　　(者有舂容浩瀚者雅陳徳遵云公於詩本之以/理充之以氣故其  淡清麗宏偉新奇無所不)
　　　(備不必逺較于古就今而論千百之中不過數/輩而巳  鄭徳新云先生詩清新冨麗音調爽)
　　　(澈隱然有一唱三歎之音作蔣仲/舒云方伯詩亦清新要非  手)
　　　(詩話方伯務謝朝華力啓夕秀/取材結體頗與段柯古相似)
　　題山水小景
野外少人躅值此佳日遲偶與二三友游觀賦新詩青
松藹緐䕃碧草含華滋逍遥恣言笑童穉亦娱嬉濟濟
炫春服悠悠詠清沂兹歡恐難再興盡以為期
　　湖山佳趣卷
宦㳺愜深好乃在名勝區山水自足適况兹職文儒横
經有餘閒逍遥出通衢春服各已成遂與童冠俱徘徊
恣言笑登陟忘飢劬晴鳶戾層空弱藻翻文魚至理與
景會天機獨吾娛悠悠仰川上眷眷懐舞雩詠歌返黌
舍高興誰能踰
　　徐道士安處軒
塵氛既屏絶氣宇亦澄鮮心恬境逾寂慮遣情自捐結
宇依層巖開軒俯重淵遥林含宿雨古樹帶秋烟落花
晚成積歸鳥夕知還習静泯衆累守默息萬緣清虛固
其性聲利豈所便智黜道乃得朴返眞斯全將隨鳯鸞
侣以引龜鶴年
　　經浯溪讀元結大唐中興頌
平生念浯溪鐫鑱有遺跡揚舲沂湘水登臨蹔來即穹
崖倚層雲奇險自天闢漫叟詞既嚴顔公筆無敵鬼神
屢呵護風雨長洗滌忠槩儼尚存氷銜猶可識端容斂
襟讀感慨重心戚誰畫靈武謀大物取何亟唏嗟中興
業諒重君子惜逡巡解舟去回顧三歎息
　　蝻冢
七月月生魄蝻出溱洧疆始焉學躍跳倐忽羽翅長所
過赭郊坰矧復遺稻粱坐令飫飽腹立化飢餒腸督民
殄斯類晨夕紛遑遑隳突羨壟畝炬火明山岡燎焚弱
質儘撲擊㣲骸僵卒夫載朽胔絡繹持筥筐穿穴掩腥
穢作冢官道傍罪浮彼破鏡雖死安能償蝮蛇實揺處
巳疾傳醫方蜜蜂誠小物亦解奉其王畜蠶必吐縷世
賴充衣裳畏蚊恐噆體幬幕席與牀青蠅奚足憎赤蠆
應可防編竹蟻知報勤誦螢聚光致雨蜥蜴驗起痺全
蝎良原性殊善惡稼穡咸無傷獨兹口吻酷黍稷爭先
戕乾坤動物夥去爾庸何妨吾將告真宰投畀魑魅鄉
昆蟲永無作歲歲歌豐穰
　　觀啓母石
夙負山水癖苦乏幽討緣幸兹崧與少秀色當眼前公
餘陟峻岡忽覩石一卷特立四無鄰觚稜不相聮云是
啓母身化在郊墟壖呼之乃擘裂啓出仍完全幻語本
荒唐昉見淮南篇遐想覆載間滄桑屢更遷安知運代
移墜彼千仭巔厥理誠可推賢達固釋然矢詩正妖譌
昧者庶或悛後世有豪傑為我焚其篇
　　端午日㳺少林寺
少林聳岧嶤有路達蔥嶺半生懐勝槩老乃踐真境緇
流逺見迓偏袒仍露頂升高縱遐觀頗覺癡緣屏蒲風
翻卷帙艾色侵衣領掇蔬僧具供飲騎童汲井自拈清
淨香作禮爇古鼎超超昔神師順寂同溟涬而於片石
上留此不滅影竺夏雖異轍皆貴能猛省寒巖許分坐
禪定畢餘景
　　送楊郎中催馬草還京
大梁據中土自昔風氣旺北邙殊蜿蜒太室極雄壯黄
河貫其間浩浩恣奔放四野開平衍桑柘綠相鄉丁男
事耕耨姑婦治絲纊菽麥盈倉庾醑醴溢盆盎近歲頗
凶屯旱暵觖農望念兹飢餒餘十室九鰥曠長貧負租
税逺役困夫匠督芻實賴公區畫咸適當深體堯舜心
推仁憫彫喪叱咤尚弗忍矧肯施鞭杖愧余謭劣才旬
宣乏善狀竭力奉寛條庶減疲癃恙贈别陳時艱冀君
徹卿相
　　擬古
吾觀日與月乃是隂陽精彼升此攸降循環有常經萬
方仰臨照元良則其明離纒遂晦蝕惟辟修徳刑𤣥象
雖𬗟邈人當思戒懲
　　夏末偶尋洞惠道院
曉起凉月淡絺衣坐肩輿灑然塵慮豁遂即道者廬蕭
條殿廊存亭軒化荒墟山門憩樵農蘚砌鹿豕趨雷傾
有墮瓦樹伐無遺株仙家尚消沉况乃俗士居蓬萊屢
清淺此事諒弗虛吾聞至人言一氣運化樞莫窺機纖
㣲孰外定數拘通由饑亡命載以賄喪軀榮華豈久在
役智悲羣愚
　　丙寅初度作
余生如穉松由寸望百尺既承雨露滋亦受霜雪積蹉
跎踰七十勤苦曾備歷誤䝉明聖知謬忝中外職顧已
慚菲薄於時乏裨益處盈虧必隨履泰否斯即至理諒
在兹昧者固弗識叩閽乞殘骸休退恩旨錫遂令犬馬
軀獲返田野跡長揖畫省僚重負從此釋今辰届初度
㕑傳仍岑寂傍人競嗤笑窮約猶曩昔妻孥頗愧赧而
我固悦懌平生守儒素晚節敢變易回思永樂初歲月
類梭擲同年四百餘多巳在鬼域存者纔十輩猶被利
名役迂疎獨何幸林下得偃息遺榮遂安閒養静忘跛
躄游鱗泳清波羈鳥斂倦翼貧非吾所憂病豈吾所戚
　　過吳門次薩天錫韻
七澤三江通甫里楊栁芙蓉照湖水閶門過去是盤門
半掩珠簾畫樓裏蘼蕪生遍鴛鴦沙東風落盡棠棃花
館娃香徑走麋鹿清夜鬼燈明絳紗三高祠下東流續
真孃墓上風吹竹西施去後屧廊傾歲歲春深燒痕綠
　　高道士所畫山水
伊誰丹青擅能事畫出羣山與山似樹杪如聞雪瀑泉
林間疑有雲門寺杖藜橋上知何人抱琴可望不可親
高師指點笑相語我昨圖成殊逼真
　　題周參政所藏山水小景
天壤有異境描摹付良工佳山與秀水幻置軒窗中村
村陌陌皆勝處花竹園林饒雅趣過鳥疑飛却不飛行
人欲去何曽去松坡竹塢疊更重雪瀑倒濕青芙蓉岡
巒島洞盡在眼樵牧耕釣俱可容九曲溪流漾清泚荒
渡斜陽見舟尾石上吟翁鎮日留欄前眺客今年倚我
觀風物似杭州樹木雲霞分外幽豈必西湖有竒勝展
圖高興亦悠悠
　　題秋塘􁉂鴒圖
秋風淅瀝秋塘淨菰米沉波荷折柄翻藻魚跳水氣腥
采菱人散歌聲定蓮莖嫋嫋綴枯房上有雍渠立晚凉
翠盖裂殘渾改色紅衣落盡尚餘香圖中頗得周詩義
未論工拙先觀意不寫和鳴寫急難人間誰獨無兄弟
嗟我龍鍾命弗齊今年同氣委黄泥白頭徒重鴒原感
展卷他鄉忍淚題
　　留魯山縣
黎庶凋殘甚惟餘朴儉風名因元子重地本魯王封撫
䘏無賢令流移有惰農誰將于蔿曲歌向五雲中
　　新野即景
村暗濛濛雨流渾淺淺溪菊花長帶濕豆莢半沾泥野
逈居民少林昬去路迷自投新野界蒿草與人齊
　　周原幽居
山色蛾眉秀江流燕尾分亂蟬吟落日獨鶴引歸雲黄
葉溪邊樹青帘雨外村興來留客坐隨意倒芳尊
　　早發小孤山遇風
湖盡江逾濶舟窮路若迷垂楊春寂寂芳草雨凄凄漩
水黿鼉窟平沙雁鶩堤風波隨地有何處可幽棲
　　送陳生歸吉水赤岸
清砧兼落葉總是别離情去路千程逺歸舟一葉輕秋
雲連樹暗寒日映川明亦有滄浪興何時共濯纓
　　送周秀才游長沙
迢遞長沙道蕭條晏歲遊亂山黄葉寺孤櫂白蘋洲夕
鳥衝船過寒波背郭流毋論卑濕地賈傅昔曾留
　　送戴教授北行
别路三春雨行舟五兩風花香隨路減栁色上衣濃共
是青雲客先成白髪翁離情如逝水萬折亦朝東
　　新安謡(三首/)
新安野老髪垂肩説著先朝淚泫然洪武初年真少事
幾曽輕到縣衙前
垂老頻逢歲薄收秋租多欠賣耕牛縣官不暇憐飢餒
喚拽官車上陜州
當夫當匠子孫亡田地荒蕪户有糧昨日迤西蕃使過
盡驅婦女趕牛羊
　　宜陽道中
綠隂重疊鳥間闗野棗花香宿雨殘天遣浮雲都捲盡
教人一路看青山
　　嵩縣遇端午
老大偏多故里心一逢佳節一沾襟誰知此日菖蒲酒
又在山城獨自斟
　胡　謐(一首/)
　　　謐字廷慎鄞縣人永樂甲申進士歴官山東參
　　　政
　　秋思
逺客尋常歎索居秋來懐抱意何如高城月白砧聲急
古戍霜清木葉疎塞馬正肥秋苜蓿江蓴空憶舊鱸魚
故人迢遞天南北不寄相思尺素書
　嚴　貞(一首/)
　　　貞字頤正嘉興人永樂甲申進士知景陵縣
　　　(詩話頤正詩僅存栁州城樓一首浙音彚編謂/官至雲南右布政使攷雲南舊志布政使題名)
　　　(記有嚴貞係寜波奉化人乃/永樂戊戌進士别是一人也)
　　和栁子厚登栁州城樓
獨上層樓望海天異鄉愁思正茫然溪雲暝帶桄榔雨
野日晴銷薜荔烟百粤湖山通絶徼半江菰米熟秋田
舊㳺别後多零落目斷滄波祗自憐
　
　
　
　
　
　
　
　
　
　
　
　
　
　
　
　明詩綜巻二十
欽定四庫全書
　明詩綜卷二十一
　　　　　　　　　　翰林院檢討朱彞尊編
　魏　驥(一首/)
　　　驥字仲房蕭山人永樂乙酉舉人由松江訓導
　　　累官南京禮部尚書致仕卒年九十有八諡文
　　　靖有南齋前後集(鄭窒甫云公性好吟詠矢口/適情不求雕飾自然雋永)
　　　(静志居詩話文靖仕宦四十年官階二品年近/百齡可稱嚮用五福其文極醇雅詩雖非專長)
　　　(亦頗/藴藉)
　　秋興
秋高風露凉明月滿庭户輾轉不能眠起縱階前步美
人天一方何時遂良晤相思惄中腸坐覺年華暮
　柯　暹(一首/)
　　　暹字啓暉一字用晦池州建徳人永樂乙酉年
　　　十七領鄉薦明年預修大典尋選入翰林知機
　　　宜文字進𤣥兔詩授戸科給事中坐言事出知
　　　永新吉水二縣歴官雲南按察使有東岡集(劉/上)
　　　(静云東岡詩文奇崛出人意表清瑩無滓云吳/與儉云用晦詩思深沉而幽永  宋爾章  東)
　　　(岡詩清淡古雅得/意處追蹤盛唐)
　　九日次黄學士韻
客塗逢九日景物為誰賒此地己無酒故園空有花翠
㣲亭下路采石驛邊槎未卜重過日臨風獨歎嗟
　林　眞(一首/)
　　　眞字汝寔號木菴莆田人遷居閩縣中永樂乙
　　　酉舉人以薦選庶吉士侍書經筵出知慈溪江
　　　寧宜興三縣
　　粤王臺
屠龍人去幾時歸空有高臺對夕暉回首舊時歌舞地
年年春草鷓鴣飛
　林　環(一首/)
　　　環字崇璧莆田人永樂丙戌賜進士第一授翰
　　　林修撰陞侍講有絅齋集
　　　(詩話侍講未第之先縱酒自/放雖在玉堂詩無臺閣氣)
　　題林泉清致
春山佳氣多白雲滿芳樹幽徑絶塵蹤落花映深戸㣲
雨灑林落東風長蘭步之子招不來滄洲日將暮
　陳　全(五首/)
　　　全字果之長樂人永樂丙戌賜進士第二授翰
　　　林編修歴侍講署院事有䝉菴集
　　　(詩話果之五/言專法韋栁)
　　夢㳺匡廬山
夢寐游匡廬晞髪五老峰長天散氛翳削出金芙蓉林
谷轉深邃溪迴路彌通澄江波澹澹霽日花濛濛隂澗
長瑶草陽厓明藥叢樓臺霄漢上雞犬煙蘿中杳渺逢
羽人相期躡仙蹤覺來玉堂迥仿彿聞疎鐘丹梯如可
接共汝巢雲松
　　送陳廷器歸長樂
置酒新亭上親賓儼成行蘭肴雜肥鮮綺席羅瓊漿顧
兹繾綣情樂飲各盡觴中筵忽不懌援琴撫清商絲桐
易為感離思擾中腸驪歌首前塗僕御促行裝故鄉渺
何許路繞川原長願為晨風翼送子東南翔
　　送叔韜兄歸長樂
攜手出都門悵然千里心悠悠河橋上送子歸故林川
原翳衆綠灌木澄幽隂滄波渺離思黄鳥鳴好音吾家
南山下白雲澹遥岑别來幾何時歲月忽巳深誓將從
君歸焉能辭華簮遥持一書札因之南飛禽
　　挽蘇伯厚先生
寒暑有代謝節序忽蹉蛇夫子乘運化悽愴將奈何生
存簪組榮死歿歸山阿向來歡娛人零落亦已多西日
不返照逝川無停波戃忽魂若存感慨成悲歌
　　送人尹江右
窮冬正蕭索離思苦悤悤風雨孤帆别琴尊幾日同雪
晴淮水急雲盡楚天空花縣絃歌暇題詩寄塞鴻
　謝　瑾(一首/)
　　　瑾字庭蘭鄞人永樂丙戌進士除刑部員外郎
　　　歴郎中出知平陽府遷廣西按察使有蝸濡集
　　　(李杲堂云蝸濡集於腐/題爛句中時作驚人語)
　　黄陵廟
黄陵帝子昔嬪虞絃斷南薰凰影孤紅盡涙痕傳翠
竹青來魂氣隔蒼梧秋風衡岳沉鴻鴈暮雨湘江怨
鷓鴣明月三千年後夜九疑雲冷夢應無
　曹　閶(一首/)
　　　閶字冀成江夏人(一云黄/巖人)永樂丙戌進士官監
　　　察御史
　　　(詩話侍御楚産登科録可考而謝方石采其詩/入赤城集中期東里一篇情致纒綿髣髴謝監)
　　　(南樓/風調)
　　期楊士奇不至
羈旅無友生何以慰懐思有客筮適我芳辰以為期深
叢鳥雀喧窮巷牛羊歸相候清路傍冠佩來何遲我肴
既云具我酒亦巳持雖無徳與女寫心良在兹子寜不
我即佇望増戱欷仰觀列宿行羨此明月輝令徳衆所
慕彼留知為誰諒無好賢誠空負緇衣詩
　尹鳯岐(一首/)
　　　鳯岐字邦祥吉水人永樂丙戌進士官翰林侍
　　　講
　　送兄廣東參政應奎
价人藩閫寄旬宣五嶺南行逺著鞭曉日紅亭留别酒
秋風黄葉下瀧船青連橄欖千家雨黄觸桄榔萬井烟
珍重平生清節在不妨引滿酌貪泉
　苗　衷(一首/)
　　　衷字秉彞定逺人永樂辛卯賜進士第二累官
　　　兵部侍郎兼翰林院學士入直内閣進尚書贈
　　　少傅諡文康
　　楊思敬東郭草亭讌集
芳春倐云暮暇日鳴玉鞘羣公夙有約駕言適東郊冷
卿逺相迎會此文字交開筵俯亭沼次第陳觴肴疎花
粲檐前好鳥鳴樹梢睠兹百物遂樂飲恣歌嘲
　　　(詩話鴻臚卿大興楊思敬築草亭於東郭自正/統丙辰始歲會文學名流極觴詠之樂自後遂)
　　　(為都城飲餞之地西王尚書詩所云栁隂嘶過/馬花塢駐行車者也其後又於崇文門外十里)
　　　(許據渾河之支流有地二十頃以二頃為南園/鑿塹環之繚以重垣中植桃杏諸果雜蒔花卉)
　　　(池種芰荷菱芡退朝邀諸鉅公燕/集其地則東王尚書有序紀之)
　錢習禮(一首/)
　　　習禮名幹以字行吉水人永樂辛卯進士選庶
　　　吉士除簡討歴侍讀學士陞禮部右侍郎卒諡
　　　文肅有應制集詞垣續稾歸田稾
　　　(詩話王元美以錢文肅六典文衡為明盛事考/文肅永樂甲辰業為㑹試同考官宣徳丁未再)
　　　(入會埸分考而正統丙辰己未兩次殿試皆充/讀卷官辛酉復為順天主考是主文衡者十次)
　　　(矣其詩雖非作家/然亦無塵坌氣)
　　新橋和余簡討韻
初月生遥甸長流遵枉渚方舟泝長河宵分及前侣維
梢戒孤征懸燈照清語秋衾夢不成隕籜紛如雨
　林　衡(一首/)
　　　衡字宗器閩縣人永樂辛卯進士御史
　　賦得江村片雨外送沈空同
片雨江村外霏霏暗去程輕(一作/細)沾芳(一作/行李)草濕逺入
斷烟輕歸鳥愁邊没離情别後生不堪凝望處迢遞失
闗城
　熊　槩(二首/)
　　　槩字元節吉水人永樂辛卯進士榜姓胡除御
　　　史出為廣西按察使調廣東宣徳初擢大理卿
　　　廵撫兩浙及蘇松諸郡陞南京都察院右都御
　　　史召掌院事兼署刑部事卒於官有芝山居士
　　　集
　　雨後江行
早出餘杭郭㣲茫曉色開畫船江上别綠樹水邊迴酒
為離人勸詩因細雨催故人凋謝久惆悵不勝哀
　　塗中述懐簡張憲副用中李布政昌祺
北闕黄門客南宫粉署郎新詩凌鮑謝妙翰繼鍾王儤
直趨青瑣讎書向玉堂遭逢懐聖主眷顧倚儲皇超擢
之南越旬宣共一方分符來上苑持節去遐荒匹馬炎
蒸路雙旌瘴癘鄉豺狼應遁跡恩澤巳宣揚桂嶺開秦
塞蒼梧拓漢疆野人疎制度蠻俗少冠裳曉白溪多霧
冬青樹不霜四時榕葉暗五月荔支香交誼憐君篤鄉
情媿我凉别離寜有恨會合豈能忘傾蓋酬知己分簮
祗自傷明朝故園雨回首思茫茫
　杜　桓(一首/)
　　　桓字宗表金華人永樂辛卯進士官趙府紀善
　　　有艮菴集
　　北山草堂和韻
厭彼塵俗喧愛此清幽景雨餘山色佳日落松隂冷不
見草堂人白雲三萬頃
　馬　鐸
　　　鐸字彦聲長樂人永樂壬辰賜進士第一除翰
　　　林修撰有玉巖集
　　送徐主事孟晞回澄江
京華二月栁垂絲送子南行惜别離陌上看山愁對酒
風前握手倦吟詩雲連鐵甕人烟迥月滿丹陽客櫂遲
粉署嚴程應待汝莫因鄉國緩來期
　林　誌(一首/)
　　　誌字尚默閩縣人永樂壬辰賜進士第二除翰
　　　林編修歴侍讀有蔀齋集
　　菊莊
别業依南山投閒忽成趣白露朝欲晞黄花滿籬戸餐
英慨前修采之恐遲暮苦無三徑資眷此歸來賦
　鄭　閻(一首/)
　　　閻字公望閩縣人永樂壬辰進士授安陸州學
　　　正改無為州終廣信府學教授有抑齋集
　　懐林鴻
寒月照古樹朔風吹城樓如何咫尺居致我千里愁俯
景暫自遣浩歌誰為酬思君若逝水朝暮長悠悠
　陳　鎰(一首/)
　　　鎰字有戒吳縣人永樂壬辰進士官至榮祿大
　　　夫太子太保都察院左都御史諡僖敏有介菴
　　　集
　　　(詩話僖敏開濟之才韻語非其所務湯尚書潛/菴稱其文有組舞磬控之樂顧遺集罕傳予從)
　　　(其裔孫彦瑜所/見之録詩一首)
　　懷慶道中
風捲塵沙驛路迷人家逺近樹高低如何河北風光别
春半猶無一鳥啼
　陳　循(六首/)
　　　循字徳遵泰和人永樂乙未賜進士第一除翰
　　　林修撰累官戸部尚書少保兼太子太傅華蓋
　　　殿大學士英廟復辟戍鐵嶺尋放還有芳洲集
　　　(詩話裕陵復辟吴人盛誇徐元玉社稷之功然/奪門二字豈可示天下後世李文達之言當矣)
　　　(予嘗見少保訟寃疏手稾具陳元玉之讒斯亦/纂國史者所當知也少保詩絶意規摹饒越石)
　　　(清剛/之氣)
　　開平
灤河河北開平府云是前朝故上都萬瓦當年供避暑
孤城此日事防胡龍岡夜照烏桓月鳯輦時廵敇勒區
何處登臨最愁絶李陵臺上望平蕪
　　客寓懐來有詔自行在達京師候謄黄不至有感
往時載筆侍清班玉帳頻先覲聖顔一自病中離闕下
頓分天上與人間近聞頒詔先歸國久候謄黄未出關
咫尺日畿誰報喜西風目斷白雲閒
　　野望(二首/)
逺違車駕踰三月久抱衾裯滯一州南郭幽居嗟影獨
西風落日使人愁天空絶塞飛鴻度草滿平原獵騎遊
何似桑乾南下水萬山深處出盧溝
欲就邦人詢往事百年耆舊己無存猨啼暮雨佛山寺
鶴怨秋風香水園萬仭倚天瓊岫小一泓迸石玉泉温
(温水在懐來/西北三十里)太平自是多耕牧禾黍牛羊日滿村
　　鷗閣
縣城南靣開高閣正俯清江對翠㣲名勝尚憐如往日
登臨常想到科暉閣中諸老仍何在水上羣鷗只自飛
茅屋龍洲終遜此何年重許叩林扉
　　東軒
半畝溪山舊卜居往來塵跡自應疎春風門巷花開後
曉閣軒窗日上初頻理琴尊留上客閒攜燈火讀遺書
時平隱逸皆徵用丹詔行看下玉除
　高　穀(一首/)
　　　穀字克用揚州興化人永樂乙未進士累官少
　　　傅兼太子太傅工部尚書謹身殿大學士贈太
　　　保諡文義
　　送倪廷用致政歸嘉興
青雲遺宦轍白首賦歸田舊著宫袍卸新裁野服便草
堂留月色花徑隔塵緣陶令門前栁春來好繫船
　牟　倫(一首/)
　　　倫字秉常宜賓人永樂乙未進士任監察御史
　　　以諫謫甘肅
　　留别京師諸友
行行策馬去皇畿落木高原獨鳥飛天上故人青眼在
蜀中諸弟素書稀秋風故隴雲連棧夜月清笳霜滿衣
白髮蕭蕭身萬里不知别後竟何依
　鄭　珞(一首/)
　　　珞字希玉侯官人永樂乙未進士選庶吉士改
　　　授刑部主事出知寧波府有訥菴雞肋二集
　　送高時旭還閩
祖帳連芳草征帆挂夕曛鄉心閩海月客夢楚江雲候
館雞聲早平沙雁影分懸知霄漢上早晩薦雄文
　陳　輝(一首/)
　　　輝字伯煒閩縣人永樂乙未進士任貴州按察
　　　司僉事陞廣西副使有琴邊清唱
　　旅次武林期叔剛修撰不至
寓宇閟幽寂羈懐轉凄其况兹梅雨候值此麥風時閒
登溪上樓悵望吳天涯長風卷潮來倐忽銀屋移潮水
尚有信我行豈無期緬懷同心人惻然起遐思
　周　叙(一首/)
　　　叙字功叙吉水人永樂戊戌進士改庶吉士授
　　　編修歴修撰侍讀陞南侍講學士有石溪集
　　送袁欽誠
少壯辭家去從師千里逰雨深廬岳樹天接漢江流夜
誦分漁火朝吟倚客舟遥知重會日春滿帝王州
　金　誠(一首/)
　　　誠字誠之番禺人永樂戊戌進士授工部主事
　　　改刑部有集
　　江行(一作王佐一作董良/史今從韓辿粤音)
江水悠悠江路長孤鴻啼月有(一作/帶)㣲霜十年蹤跡渾
無定莫更逢人問故鄉(蔣仲舒云可仿唐/人渡桑乾之作)
　黄　閏(一首/)
　　　閏字期餘信豐人永樂戊戌進士有竹居集
　　擬唐人長安春望(一作空福/謝復古詩)
南山晴望鬱嵯峨上苑春游玉輦過天抱帝城雙闕迥
日臨仙仗五雲多鶯聲盡入新豐樹栁色遥聞太液波
漢主離宫三十六樓臺處處起笙歌(宗子相云全/是盛唐風調)
　晏　鐸(一首/)
　　　鐸字振之冨順人永樂戊戌進士改庶吉士授
　　　福建道御史以言事謁上高典史有青雲集(李/時)
　　　(逺云振之詩温柔/典麗自是作家)
　　　(詩話振之采明初詩為鳴盛集惜未之見花月/金陵十四樓之句盛傳於時或云在宣徳十才)
　　　(子之列今其詩存者甚少格調平平僅與海寧/三蘇伯仲按俞憲登科考名在永樂十六年李)
　　　(騏榜三甲第三十五人何出光蘭臺法鑒録稱/是永樂十三年進士十五年由庶吉士授福建)
　　　(道御史廵按兩京畿山東以建言謫上高典史/吾鄉沈孝亷徳符野獲編謂是永樂二十二年)
　　　(庶吉士傳聞異辭當以登科考為正也黄才伯/撰翰林記謂永樂甲辰科庶吉士不可考題名)
　　　(止書四人其一方復乃壬辰進士王道方懋徳/甲辰登科録並無其人弇州别集載六人野獲)
　　　(編云其實二十人然六人之外所増益者如劉/濬張觀乃壬辰榜周安乃乙未榜沈善李敬木)
　　　(訥曽泉盧璟及鐸乃戊戌榜萬碩王璉乃辛丑/榜初疑孝亷偶誤及閲劉文安所撰劉實傳稱)
　　　(實從周學士功叙學書經用以舉進士時宣宗/皇帝方隆儒術合前科丁未是科庚戌後科癸)
　　　(丑進士共選得二十八人比列宿數以先朝選/士亦嘗若是也然則合先後數科同選庶吉士)
　　　(實始於永樂間矣孝亷熟精掌故日讀一寸書/考證極詳是非亦不謬惜其書未刋行於世)
　　九峰山行
曲徑沿流上下蒼苔白石磷磷落日惟聞啼鳥空山更
少行人
　劉　鉉(一首/)
　　　鉉字宗器長洲人永樂初以善書徵入翰林中
　　　庚子舉人授中書舍人陞兵部主事擢翰林侍
　　　講累官少詹事卒贈禮部左侍郎諡文恭有假
　　　菴集(李原徳云劉公詩古澹舂容自有餘味往/吳原博云文恭著作不以險怪為工往)
　　　(於和平簡澹之中寓温純典雅之意其文徵仲/云公為詩一字不安更數月必改定  矜慎若)
　　　(此/)
　　送杜亞卿赴南京
一尊傾罷雨瀟瀟客思離情總未消廿載禁林同侍講
五更青瑣共趨朝西風鴻鴈南歸急落日雲煙北望遥
此際送君無限意蕭疎楊栁玉河橋
　曽鶴齡(一首/)
　　　鶴齡字延年泰和人永樂辛丑賜進士第一歴
　　　官南京翰林院侍講學士有松臞集
　　羅知州之交趾分韻得北字
惆悵杯酒閒踟蹰衢路側邇别情所難况君逺行客行
客適何許南交乃絶域山川阻且修匹馬獨登陟丈夫
四海志萬里猶咫尺苦辛諒不辭所思在明徳俯視川
從東仰睇星拱北還朝會有期側竚聽消息
　薛　瑄(二十一首/)
　　　瑄字徳温河津人永樂辛丑進士除御史歴大
　　　理少卿累進禮部左侍郎兼文淵閣大學士卒
　　　諡文清從祀孔廟有河汾集(蔣仲舒云文清以/理學名其詩則非)
　　　(宋/調)
　　　(詩話文清讀書錄專以宋儒為師其詩有云吾/意六籍外尚多古人書一朝秦燄烈焚蕩無遺)
　　　(餘掇拾煨燼者補綴誠區區訛關固巳多盡信/寧非愚獨有羣聖心昭哉難翳如多謝宋諸老)
　　　(萬世開迷塗宜於詩亦宗擊壤矣而集中五言/醇雅有陶孟韋栁之風予嘗謂宋之晦菴明之)
　　　(敬軒其詩皆不墮宋人理趣未見有/礙於講學又何苦而必師擊壤派也)
　　擬古(二首/)
孤桐生龍門檿絲出東國相合為素琴不離君子側清
彈何悠揚遺音為發越中涵千古心養彼至人徳云胡
變新聲哇淫日淪惑舉俗逐時好誰能稱在昔萬事亦
復然不獨琴與瑟
庭竹生凉飇明月從東上候蟲草根鳴夜静聲愈響逍
遥步階除悠然起遐想三皇五帝時淳朴竟焉往王風
降黍離禮樂委榛莽反覆千載間雜霸迭相長是非垂
不冺勝負在俯仰令人意難平撥置聊自廣
　　古詩(二首/)
水火非無功焦溺亦由此君子得其操小人迷所止四
海豈不遥發軔良自邇薰風愜民心黄竹蕩人耳善惡
反手間胡不慎其始
七百卜公旦萬世期咸嬴豈不同所願天道有虧盈岐
山麟鳯集函谷虎豹爭趨舍乃如此大運焉得并蓬萊
舟始泛博浪車己驚遂使三秦士不獨驪山坑巳矣勿
復言九宇皆炎精
　　秋日雜詠(二首/)
庭樹生秋風㣲凉入衾枕久客得無思逺意復誰諗道
腴足充餐天和可當飲以兹撥離憂僻好安所稟大義
自古來旋覆吾巳審
翻翻高荷葉秋雨生㣲凉豈不懐逺道撫時坐空堂何
以為我懽簡䇿多遺芳古人不可作古道不可忘兹理
將無墜欲語墮渺茫安得忘言子相與傾一觴
　　荅趙彬
美人生南國艷色世所稀明眸一回顧草木生光輝我
行重嗟惜便欲攜同歸贈以青玉案貢之黄金扉如何
久契闊此念將無違
　　雜詠
古劍匪新器古瑟匪新音雖無適俗態知巳在所尋充
子佩服美感子淡泊心藴匵固有待無悶良可欽
　　游習家池
谷口一徑入蒼山四邊開中有習池水水碧無纖埃泉
源初噴薄交流遂瀠洄飛鳥鏡中度行雲天外來㣲風
一蕩拂林影久徘徊寒光空心性俯翫何悠哉愛此不
能去載歌寫中懷
　　游君山寺
爲愛湖中山遂尋山下路取徑彌幽遐涉澗亦回互石
磴足莓苔青林雜烟霧前行如有窮嵐嶺乍分布招提
壓重湖千里周一顧孤峰四無垠形氣自依附山僧復
導我窈窕更徐步疎籬野蔓懸老圃寒泉注逕轉山房
深重與絶境遇白雲檐外生清風竹間度庭花雜無名
歲晏色猶故澄心得妙觀忘言契良晤愛此林壑清遂
薄塵俗務重來待何時尚子畢嫁娶
　　渡雙溪
雙溪始合流厓渚遂經復洄潭一鏡平秋影空寒綠野
渡得孤航山家帶喬木適意方自兹前呵戒童僕撫景
重悠然誰能和斯曲
　　東平行臺有竹翳於惡木荒草命僕芟治嘉植乃
　　遂詩以紀之
生平若愛竹義若君子交兹軒忽見之俄頃漆在膠振
衣步其下周覽増鬱陶惡木一何多蔓草一何饒翳此
破苔筍撓彼凌雲梢命僕恣翦伐得辭斤斧勞除惡貴
絶本藴崇及溝壕荒穢既了了凉風亦蕭蕭修莖遂生
植嘉䕃愜遊遨作詩紀顛末庶為同心謡
　　穆陵闗
危哉穆陵闗高出衆山頂地勢愈覺寛天宇相迴迥林
木何蕭森首夏風色冷山樓試一登眺覽恣遐騁沂岱
環西隂淮海接南嶺齊州走北川扶桑控東影道里會
一門山川挈要領緬思千古前豪伯互吞并齊履空復
然秦蠶已侵境干戈被長巒生民困魚鼎於今天道旋
四裔守安静山行晝悠然水宿夜無警顧我觀風人符
節得屢秉作詩紀兹行傳與山將永
　　瀘川古意
三蜀古名郡瀘川古名州我來值殘暑偶此數日留新
秋忽改節凉風漸颼飀逍遥散前除仰視天宇周征鳥
去不息白雲亦悠悠佳人渺何許重林蔽層丘秋日復
西邁大江自東流良辰不我與古道曠莫酬願聞瑶華
音行矣旋吾輈
　　襃斜道中
襃斜一何長深谷自迤邐雲木青無邊羣峰各峻峙鳥
道緣厓顛危棧架江涘冥冥叫子規決決響溪水累日
山峽中陟降亦勞只自我入蜀門今逾一年矣既乏督
辨能兼負素餐恥而况鬢髮蒼胡寜不知止上章乞解
綬詔許感不已雖云此谷險且遂北歸喜
　　過徐州
去年春正月南泛彭城舟今歲值秋暮北上遡長流蹤
跡信往復景物愜觀遊風寒堤栁落波減岸石稠白見
高城堞蒼出逺山丘何處戲馬臺仿彿燕子樓化遷無
停軌事往不可求陳迹竟泯泯虛名但悠悠覽今亦懐
昔發聲遂成謳
　　苦雨
凉風䬃䬃雨聲急出門跬步苦沾濕山城拂地雲霧深
河渚交流潢潦溢田夫野婦坐歎息園中有棗不可食
况復離離禾黍垂及時不得收地力一年百事望秋成
秋成奈此淫雨積誰哉為我誅雲師宛見青天行白日
　　久雨遣懐
秋來常苦雨風氣早生寒小鳥投林急高鴻下食難奔
流淹古道宻霧隱前山試誦停雲句中懐獨未寛
　　武陵曉泛
今朝風日好來泛武陵溪碧水寒依岸蒼林逺護堤沙
光揺野馬人語散鳬鷖二月桃花發還應處處迷
　　黔陽山中
景好寧知是異邦竹籬茅舍枕蒼江吏情更有山林趣
綠樹門前畫㦸雙
　　竹枝歌
錦官城東多水樓蜀姬酒濃消客愁醉來忘却家山道
勸君莫作錦城遊
　于　謙(十三首/)
　　　謙字廷益錢塘人永樂辛丑進士除山西道御
　　　史擢行在兵部右侍郎罷為大理寺少卿景陵
　　　踐阼拜兵部尚書加少保英宗復辟棄市成化
　　　中贈太傅諡肅愍後改諡忠肅有集(陸子淵云/于公有社)
　　　(稷功其詩亦足冠冕時輩道夏時正云詩文多/至千篇皆塡撫餘間車馬  塗寄興之作及秉)
　　　(邦政不復經心所見僅一二爾語皆自胷次流/出思親戀闕憂人及物眷眷不忘溢於言表)
　　　(詩話少保社稷之臣其詩特多秀句如風來疎/牖銀燈暗月轉高城玉漏遲紫塞北連沙漠去)
　　　(黄河西繞郡城流野花偏向愁中發池草多從/夢裏生千里逢人俱是客十年持節未還家鳥)
　　　(飛不過巖頭石人渴難尋澗底泉風約闇雲難/作雨渠分流水不成河炕頭炙炭燒黄䑕馬上)
　　　(彎弓射白狼天外青山圍故國雨中黄葉下空/潭皆意態自然不煩雕琢其論詩曰詩豈易)
　　　(言哉發於心形於歌詠盡乎人情物變非深於/理而適於趣則未易工也觀其持論造詣深矣)
　　自歎
我生四十餘己作十年客百歲能幾何少壯難再得今
朝太行南明日太行北風雪敝貂裘塵沙暗金勒寒暑
互侵凌凋我好顔色齒牙漸揺脱鬚髪日以白位重才
不充况此遲暮廹早賦歸去來庶免清議責
　　暑月將自太行廵汴
三晉衝寒到中州冒暑回山川元不改節候自相催綠
樹連天暗丹葵向日開太行雲縹緲搔首意徘徊
　　游春
滿路香塵起尋春思欲迷樹晴鶯出谷溪暖燕銜泥玉
勒嘶芳草青樓瞰大堤風光無限好都在畫橋西
　　春日大風感懐
逺塞足風沙春深不見花層氷猶度馬弱栁未藏鴉易
醉愁邊酒頻歸夢裏家凭闌一搔首心緒亂如麻
　　除夕夜坐感懐
秉燭焚香坐不眠夜長難到五更天懐人此際隔千里
為客明朝是十年逺道風霜今老矣故園梅栁想依然
椒盤獻歲知誰共獨把深杯對影傳
　　秋風
蕭蕭入夜動清商披拂園林草木黄快意埽除天下熱
何人吹送枕邊凉荻花楓葉愁江渚蓴菜鱸魚憶故鄉
萬里碧天雲散盡衝開征鴈不成行
　　偶題
倦鳥投林處斜陽在樹枝薄雲收未盡山雨乍晴時
　　春夜
長風送華月照我庭前樹宿鳥忽驚飛雙雙背人去
　　平陽道中
楊栁隂濃水鳥啼豆花初放麥苗齊相逢盡道今年好
四月平陽米價低
　　上太行
西風落日草斑斑雲薄秋容鳥獨還兩鬢霜華千里客
馬蹄又上太行山
　　夏日憶西湖風景
湧金門外栁如煙西子湖頭水拍天玉腕羅裙雙蕩槳
鴛鴦飛近采蓮船
　　暮春客塗即景
雨中紅綻桃千樹風外青揺栁萬條借問春光誰管領
一雙蝴蝶過溪橋
　　擬吳儂曲
憶郎直憶到如今誰料恩深戀亦深刻木為雞啼不得
元來有口却無心
　劉　球(一首/)
　　　球字求樂更字廷振安福人永樂辛丑進士授
　　　禮部主事改翰林侍講以忤王振矯旨下獄死
　　　景泰初贈翰林學士謚忠愍有兩溪集(李時逺/云忠愍)
　　　(金舂玉映如月璸/天犀人共寶之)
　　山居
水抱孤村逺山通一徑斜不知深樹裏還住幾人家
　陳叔剛(一首/)
　　　叔剛名棖以字行閩縣人永樂辛丑進士官翰
　　　林修撰遷侍讀有絅齋集(錢原博云侍讀詩沖/和贍麗諸體各極其)
　　　(妙/)
　　松坂
亭亭萬松林别構僅容膝席隂無冬春簾翠自朝夕主
人愛松風静聽意自適清吟到夜分明月在巾舄是非
曠不聞煙霞已成癖我有小山謡期君謝閒逸黄鶴遊
青冥汗漫不可即
　萬　節(一首/)
　　　節字資中安福人永樂辛丑進士除知榮昌縣
　　　入為御史遷廣西按察副使有雪坡集
　　漁村夕照
獨槳村西漁艇重門樹底人家夕照平蕪逺近小橋流
水横斜
　張　楷(三首/)
　　　楷字式之慈谿人永樂甲辰進士授江西道御
　　　史出為陜西僉事轉副使擢都察院右僉都御
　　　史有和唐集(徐子元云式之和唐所謂服堯之/服惜其自作殊不疾意  蔣仲舒)
　　　(云中丞遍和唐詩可謂捧心效/顰究其才致亦一時之彦也)
　　　(詩話中丞和唐不獨律詩踵韻而已至歌行古/風并上句亦和之同時餘姚陳贄維誠亦然登)
　　　(黄鶴者必賡崔顥之章宴滕王者必仿子安之/體人雖至愚不愚於此矣其在閩提督軍務除)
　　　(夕作詩云亂離何處覓屠蘇濁酒三杯也勝無/又云除夜不須燒爆竹四山烽火照人紅為言)
　　　(者所劾而罷此殆非和韻詩宜/其中禍後舍和韻不復作也)
　　漢宫曲
日暮上簾鈎春花壓翠樓忽聞宣召急羅帕掩箜篌
　　江南曲
忽得三巴信郎歸未有期只言風浪險不是薄情兒
　　江南春
滿川啼鳥怨殘紅水郭春園栁絮風春雨一番江水濶
草痕將綠到吴中
　明詩綜卷二十一
欽定四庫全書
　明詩綜卷二十二
　　　　　　　　　　翰林院檢討朱彞尊編
　瞿　佑(十二首/)
　　　佑字宗吉錢唐人洪武中以薦歴仁和臨安宜
　　　陽訓導升周府右長史永樂間謫戍保安洪熙
　　　乙巳赦還有存齋樂全集香臺百詠
　　　(静志居詩話明初詩家以楊廉夫為祭酒亷夫/見同調綴以評語不曰牛鬼則曰狐精此王常)
　　　(宗論文即以狐比廉夫也宗吉幼為廉夫所賞/拾其唾餘演為流派劉士亨馬浩瀾輩爭效之)
　　　(譬諸畫仕女者肌體癡肥形神猥俗曽牛鬼狐/精之不若矣其稍有風骨者如射虎何年隨李)
　　　(廣聞雞中夜舞劉琨蹈海莫追天下士折腰難/事里中兒庶與凌彦翀李宗表相近當時嘗取)
　　　(宋元金三朝律詩一千二百首/編為鼓吹續音惜乎不得見矣)
　　天魔舞
承平日久寰宇泰選伎徵歌皆絶代教坊不進胡(入/聲)旋
女内廷自試天魔隊天魔隊子呈新畨似佛非佛蠻非
蠻司徒初傳秘宻法世外有樂超人間眞珠瓔珞黄金
縷十六妖娥出禁籞滿圍香玉逞腰肢一派歌雲隨掌
股飄颻初似雪迴風宛轉還同鴈遵渚桂香滿殿步月
妃花雨飛空降天女瑶池日出會蟠桃普陀烟消現鸚
鵡新聲不與塵俗同絶技頗動君王覩重瞳一笑天回
春賜錦捐金傾内府中書右相内臺丞袖無諌章有曲
譜天魔舞筵宴開駝峰馬乳黄羊胎水晶之盤素鱗出
玳瑁之席天鵝擡彈胡琴哈哈迴吹胡笳阿牢來羣臣
競獻葡萄杯山呼萬歲聲如雷天魔舞不知危高麗女
六宫妃西畨僧萬乘師回紇種類皆台司漢兒回避南
人疑天魔舞樂極悲察罕死孛羅歸鐵騎驟金刀揮九
重城闕烟塵飛一榻之外無可依天魔舞將奈何多藏
金叵羅急駕白雲駝隂山之北避兵戈
　　春社詞
十日一風五日雨社前拜祝神己許瓦盆㶑灧斟濁醪
高俎縱横薦肥羜嗚嗚笛聲坎坎鼓俚曲山歌互吞吐
老巫狡獪神有靈傳得神言為神舞祭餘分肉巫自與
醉裏狂言相爾汝小兒覓餅大兒扶頭上神花付鄰女
　　高門歎
高門成高門壞不及十年見成敗獸鐶移去屬何人重
構高門臨要津門前牢栽楊栁樹莫被他人又移去
　　義士行
鍊金鑄范蠡買絲繡平原逝者恐無知徒用勞心魂陋
矣哉烏江八千軍壯矣哉海島五百人任安念舊不改
轍豫讓報讎須殺身酒不必澆劉伶墳上土劔不必挂
徐君墓前樹感君恩重死相從冥漠重泉有逢處
　　看燈詞(六首/)
東家砍竹縛山棚西舍邀人合鳯笙官府榜文初出了
今宵喜得晩來晴
銷金小繖揭高標紅藕青梅滿擔挑依舊承平風景在
街頭吹徹賣餳簫
傀儡裝成出教坊綵旗前引兩三行郭郎鮑老休相笑
畢竟何人舞袖長
風簾珠翠動紛紛笑語聲喧隔戸聞明月滿街天似水
不知何處著行雲
文錦坊西後市南閙竿挑過百花籃少年游子誇輕俊
拾得雙頭碧玉簪
村裏兒童暫入城隨羣齊上大街行歸來徹夜渾忘睡
從此春田嬾去耕
　　清明
兼旬蹭蹬在京華又見東風御栁斜客裏不甘佳節過
借人亭館看棃花
　　過蘇州
白蓮橋下暫停舟垂栁隂隂拂水流舞榭歌樓俱寂寞
滿天梅雨過蘇州
　偶　桓(九首/)
　　　桓字武孟太倉衞人洪武中應秀才舉為崇安
　　　從事授桂林河泊大使終荆門州吏目有江南
　　　軒集(王元美云吏目頗協/風格故多鴻爽之詞)
　　　(詩話明初詩家操選政者賴良直卿許中麗仲/孚劉仔肩汝弼沈巽士偁王偁孟敭皆有所蔽)
　　　(惟瞎牛乾坤清氣一編能開生靣惜予所鈔/闕七言近體絶句未得全書恒以為憾)
　　雜詩(二首/)
衡茅日岑寂嘉樹生繁隂夙興挹朝爽翛然澄我心如
彼倦飛鳥冀得棲故林抱經味遺言且復理鳴琴惜哉
鍾子没曠世誰知音
養疴卧丘樊庶得脱塵鞅三徑日就荒行樂倦還往荆
榛既蕃蕪荼蓼亦滋長幽蘭獨憔悴况復纒草莽不因
馨香發豈獲君子賞
　　早發灕江示同舟戴伯貞
夜泊南熏亭曉上白石潭北風颯以爽蕭蕭動征衫灕
氷激沙礫桂嶺浮烟嵐顧此道里修遥遥在天南常恐
瘴癘惡三年情不堪今晨始得歸灑然脱塵凡况遇同
袍友高歌酒初酣搔彼頭上雪短髪各䰐鬖相顧但一
歎往事悉己諳林泉在何處為我洗餘慚
　　夜渡郎官湖
夜渡郎官湖波影忽動蕩揺揺泛孤舟軋軋打雙槳天
闊星自流山黑月未上何處虎牙闗令人起遐想
　　赴夷陵
迢迢上夷陵意促日易暝亂石劖馬蹄叢棘冐衣領登
山若攀天度壑如赴井撫膺欲嘔心喘息屢延頸但逢
過虎跡夐絶行人影顧兹客懐惡况乃道里永毫素難
具陳聊以述短詠
　　秦文仲授溧陽教諭賦此贈别
淮海秦徵士鬅鬙雪滿顛五年三拜詔十日九朝天自
許償詩債誰能與酒錢冷官歸更好不負舊青氊
　　送陳民初歸廣州兼問訊趙知事公傑
静江遥帶五羊城官舸乗風畫鷁輕客館鄉人秋送别
高齋弟子日相迎桄榔接葉蠻烟暗螺蚌含珠海月明
到郡為詢賢贊府幾時鞍馬定朝京
　　趙王孫墨羊圖
王孫長憶使烏桓因念蘇卿牧雪寒落盡節旄無復見
寫生傳得兩羝看
　　王孟端墨竹
鳯池退食冩琅玕醉墨淋漓尚未乾寄贈故人良有意
清風日日報平安
　謝　縉(五首/)
　　　縉字孔昭吳人有蘭庭集(張繼孟云孔昭詩憤/戚而不傷和悦而不)
　　　(流可謂得/性情之正)
　　　(詩話孔昭畫入能品予嘗見其山水真蹟華亭/董尚書稱為勝國名流然其詩集刋於永樂中)
　　　(汝南周傳浚儀張肯序之卷末有送盛啓東還/吴詩并寫雲陽早行圖以贈題云永樂丁酉十)
　　　(月徐用理選其詩入湖海/耆英集不得謂之元人矣)
　　修竹塢訪蕭隱士
草堂寂寞西澗坳隔林犬吠聲寥寥幽人無事不出户
送客有時還過橋溪上斜陽立將盡莎間細路歸仍遥
明朝秋風桂花發卧穩東山誰見招
　　春思
簾幕風㣲篆有香起來時候巳斜陽棃花雲冷不成夢
蛺蝶一雙飛過牆
　　寄王廷桂
山連罨畫雲烟好路入苕溪水木清如此江南好風景
故人何事不歸耕
　　寒食村中
流水涓涓映淺沙石林風急亂啼鴉荒村寒食無人到
何處香來枳殻花
　　漫興
村村昬黑樹隂濃咫尺湖塘路不通夜半風來雨吹散
櫂歌依舊月明中
　趙　迪(四首/)
　　　迪字景哲懐安人自號白湖小隱有鳴秋集(顧/𤣥)
　　　(言云景哲興洽/情真固是逸才)
　　　(詩話景哲五古學唐人而得其丰韻二𤣥逺遜/之不知當日何以不列十子之目牧齋據二徐)
　　　(氏辯景哲非山人其實不然福州林孝廉佶獲/徐興公所藏鈔本鳴秋集有景泰五年迪仲子)
　　　(壯後序中云先人值時多故投老林泉而同時/閩人鄭閻公望鄭闗公啓郭厪敬夫均有輓鳴)
　　　(秋山人詩則宜陽人官吏部侍郎賦元夕應制/詩者自是别一人矣壯懐安人中宣徳十年鄉)
　　　(試官南海知縣/具載閩省賢書)
　　題浦舍人梧竹圖
吾懐出塵想飛思凌滄洲湘江夜來雨寒色川上浮凉
飄金井夕露滴銀塘秋故人隔千里對此空離憂
　　幽人獨憇圖
幽人遺世氛心與浮雲薄薜蘿寒可衣山泉時自濯白
雲林下來黄葉衣上落高風不可攀逍遥在林壑
　　山水圖
蘇耽昔隱處落日惟孤雲青山丹竈前橘井香氤氲湖
光林際斷嵐氣霞外分仙源不可即清思徒紛紛(周青/士云)
(頗近/常建)
　　殘雨
黄陵日己昬蕭颯凉飇起殘雨挂空江冥濛若千里
　郭　厪(二首/)
　　　厪字敬夫福州人有鏡湖清唱(徐興公云敬夫/吾鄉隱君子百)
　　　(年來罕有知者其題青舖嶺絶句云家林想在/空濛外一帶螺江隱翠㣲又有門前湖白與山)
　　　(青分攜空過白湖亭之句其所居當在/白湖螺浦之閒與趙景哲相鄰竝也)
　　懷鳴秋先生之京
澄江晩悠悠離思杳難極西風鴻鴈飛我憶鳴秋客逺
樹帶餘暉前川起寒色即此待歸舟沙頭埽苔石
　　送友之京
我正愁寥落君今又北遷春歸萬里外人去五雲邊塞
栁迎征斾江花照别筵離情不可道去住各悽然
　鄧　林(一首/)
　　　林初名觀善字士齊新會人洪武丙子以明經
　　　中鄉舉官南昌教授擢吏部驗封主事文皇改
　　　名林後坐法戍保安遇赦晩居杭州有湖山游
　　　詠録退菴集
　　二月九日大駕北廵賦詩紀事
虎衞三千士龍旂十二辰兩京嚴古制六載重時廵宿
雨開新霽青陽届仲春鍾山浮王氣輦路動香塵河岳
提封舊車書制度新覃恩深似海過化速如神夀域熙
民物貞符叶鳯麟太平無以報願效華封人(沈山子云/初唐遺􁌆)
　平　顯(二首/)
　　　顯字仲㣲錢唐人以薦授廣西藤縣知縣謫戍
　　　雲南沐黔國延為西席(張宗海云仲㣲沂長江/徑洞庭道夜郎謫昆明)
　　　(其為歌詩怪變豪/放得於逺遊之助)
　　題丁野夫畫
野夫巳没四十載化鶴歸來知是非郭外梅村更地主
筆端松石見天機一時好手不可遇千古賞音如此稀
長憶西湖舊遊處畫船秋雨白鷗飛
　　光霽堂
碧雞翠鴻濛夕影到滇水月出金馬東徘徊白雲裏
　施　敬(十一首/)
　　　敬字孟莊錢唐人謫居滇
　　　(詩話孟莊詩頗清越句如斜日黄留漁浦樹隔/江青度海門山鷓鴣蹋翻黄竹葉翡翠啄破蒼)
　　　(苔花天吴拔斷蛟龍尾月露洗出珊瑚枝夕陽/靄靄衆山暝秋水迢迢雙鷺明芣苢綠深江路)
　　　(草枇杷黄盡客窓枝均有風致/若歸燕一首疑是感革除而作)
　　送吳文學東還
結歡未云久詎盡平生語執手臨路隅離觴聊一舉殘
鐘草堂夕落雁蘆洲雨相憶渺天涯深悰若爲處
　　題梅徳芳杏林圖
梅仙煉丹處山杏栽無數賣藥到人間衣裳帶紅霧花
開不知歲子落還成樹我欲與之言飄然騎虎去
　　送人還廣陵
會面情方洽暌違意更長天涯同是客秋杪各還鄉黄
葉飛揚子青山繞夜郎分襟即萬里相顧兩茫茫
　　歸燕
已知秋社近更繞畫梁飛主意豈不念天時難獨違雙
歸遼海逺對語夕陽晞花雨重來日故巢還是非
　　送譚孟端
蘼蕪葉齊春水生故人欲歸傷吾情草堂酒盡落花滿
山驛馬嘶殘月明醉中執手不忍别路上逢人須寄聲
明朝相望隔闗塞惟見白雲天際横
　　巴陽夜泊
獨櫂三巴夜秋高片月孤灘聲將客夢萬里下東吴
　　貧樂軒
長卷束牛腰簞瓢繫牛角讀書深樹中不知山日落
　　塞上曲
八月秋高塞草斑將軍千騎獵前山彎弓不射南飛雁
恐有征人附信還
　　南行途中寄錢唐親友
萬里移家入瘴烟故鄉音耗若為傳衡陽自古無來雁
况去衡陽又八千
　　漕溪夜泊
空山孤驛鼓逄逄明月流輝滿大江水鳥夜寒棲不穩
一雙飛影過篷牕
　　讀程原道昆陽詩悵然有懐
昆陽市上美人家飲酒曽停過客車萬里相思不相見
東風吹盡蜜檀花
　劉叔讓(一首/)
　　　叔讓揚州人
　　　(詩話叔讓題正南門城樓云紅樹一村蒲甸晚/黄雲滿地僰田秋秋夜述懐云南詔羈棲傷短)
　　　(鬢東湖寥落憶扁舟/盖亦明初徙滇者)
　　憶弟
漂泊嗟吾老羈遲見汝難西風鴻雁急落日鶺鴒寒渭
北書長絶滇南淚不乾相思朝夕夢懐抱幾時寛
　陸　顒(一首/)
　　　顒字伯瞻揚州興化人洪武中舉明經官户部
　　　員外郎永樂初與修太祖實録奉使朝鮮有頤
　　　光集
　　吴江道中
鱸肥蓴脆正秋風綠水紅橋宛轉通不獨季鷹思故里
扁舟吾亦戀吴中
　李孝謙(七首/)
　　　孝謙名本以字行鄞人與弟悌謙洪永閒相繼
　　　舉孝廉皆以母老固辭有中林集
　　　(詩話孝謙悌謙忠謙兄弟三人皆有至行其父/仕開饒於貲時㑹稽胡舜咨金華戴叔能錢唐)
　　　(楊彦常曹南吳主一豫章揭伯防先後㳺四明/仕開招致賓館俾諸子問業故其詩文有法孝)
　　　(謙撰長律英華度/有可觀惜其不傳)
　　題畫
青天際逺水落日明遥岑奮袖拂蒼石憩此長松隂凉
飇灑露頂正可絃吾琴古調詎自秘坐惜無知音美人
隔秋水望望烟波深何當一相晤曠焉諧素心
　　題柴昆陵越山春曉圖
君莫著謝公登山屐更莫問子猷泛雪舟請君試看高
堂壁仿彿李白天姥夢中遊於越山川甲天下秦闗蜀
道皆土苴柴侯晚年天機精酒酣潑墨為予冩天姥高
出東南天天台四明相蟬聨影落平湖一鑑浄正對賀
老山莊前近山青青逺山小烟霧冥濛漲春曉雲門日
出似聞鐘耶溪樹綠應啼鳥鳥啼不可聞林深不見雲
只疑空青四山合倐訝飛瀑雙崖奔極知妙手奪天造
眞宰上訴天應笑獨脚山魈作鬼精偷向靈巖拾奇草
水竹江花何處灘漁郎翠蓑露未乾青帘酒家石橋右
檥舟却憶姚江干長松之下一片石竹杖芒鞵二三客
脱巾高挂白雲邊醉倚青天翠如滴
　　送徐允迪還城中
寒梅照虛牖嚴霜凋弊裘故人動歸興歲晏不可留徐
卿立身何坦蕩行年五十猶偃仰不思唾手取公卿却
甘低頭在草莽市中賣藥能逃名枚頭挑錢還解酲悲
來不作窮途哭時復有詩鳴不平忘年之交古來有臭
味相同即為偶來遲去疾奈爾何無限離情付杯酒北
風吹雨凝作花船頭敲氷船尾划道傍行人指歸路城
上棲烏還到家城市塵埃易更改還念山林青眼在看
花有約明年來教我村童埽門待
　　送巽上人還台州
挂錫遥憐野寺鐘赤城何處問芙蓉歸心千里月千里
行色一重山一重霞洞春深多藥味石橋雲斷少人蹤
秋風紅葉桃花似此日相期谷口逢
　　新秋寄徳鄰
一雨兼旬水没塍江村凉思陡然増鴻來燕去非迎送
扇故衣新豈愛憎逺戍有書終可到小樓無賦且須登
不知明日還晴不船過湖南聽采菱
　　寄題黄巖張氏隱居
天台佳氣鬱蘢蔥中有留侯慕赤松繞屋溪聲長落水
對門雲氣悉成峰果林秋熟猿將子藥圃春肥鹿長茸
幽討莫辭行路逺穿雲巳辦一枝笻
　　題畫
溪頭春水碧粼粼溪上春山絶點塵不信白雲都占盡
也應茆屋有閒人
　李悌謙(三首/)
　　　悌謙名未詳亦以字行
　　擬古
驅車前送君送君長亭道落日照道周君行何草草結
交既已晚相去一何早世路多險巇君身詎能保别時
春草深於今巳枯稾思君衣帶寛憶君容顔老
　　春社
今日報春社風光處處同社公三日雨花信幾畨風野
老還祈穀村醪可治聾醉歸茅屋卧花月淡朦朧
　　八月廿夕起東軒步月
今夕何夕耿無眠攬衣起聽更漏傳中秋能隔幾夜逺
明月巳減三分圓雲開數雁影貼地露冷獨鶴聲徹天
心情未覺坐來倦燒燈更讀離騷篇
　尤安禮(一首/)
　　　安禮字文度吴縣人建文元年舉於鄉官至貴
　　　州布政司參議
　　　(詩話少參為高士敏方希直所取士樹屏歸田/人罕見其靣况太守鍾入覲揚東里詢其起居)
　　　(鍾無以應東里曰公為守土吏乃不識尤文度/耶鍾歸訪之見一老絡絲巷中布衣紃屨環堵)
　　　(蕭然鍾欲割官地益宅謝不可遺以金亦不受/鄉人至今傳為美譚其遺文尚存韻語特少送)
　　　(人從軍一篇雖乏警句然唐名/家作古詩亦有如是而止者)
　　送人從軍
秋風正揺落游子遽離羣結髮事戎行逺戍驃姚軍悠
悠歲月邁渺渺川涂分何以慰心曲努力樹功勲
　錢　安(二首/)
　　　安字静能後以字行鄞縣人臨安訓導遷韓府
　　　紀善永樂改元聞其名召至京固以老辭放還
　　　有畦東集(李杲堂云紀善詩/健樸有蒼然之色)
　　舟中遣懐
朝發浙江頭暮宿越城下寒月照船窗清霜肅原野豈
不念别離吾道有用舍俛仰宇宙間孤懐浩難冩強取
囊中琴起彈仍復罷悠悠世上人誰是知心者
　　喜晴
秋風忽起卷重隂日色㣲茫照樹林野老扶藜看白石
山人伐木度青岑門前溪水深三尺牆外竹梢高十尋
明日甕頭新酒熟且依松下一開襟
　鮑仁濟(二首/)
　　　仁濟字原𢎞黄巖人永樂初伊府紀善有恕菴
　　　集
　　絶句
月移階上花露滴階下樹四顧寂無人流螢自來去
　　燈下有述
白頭紀善病艱難一㸃青燈坐夜闌千里恐驚親骨肉
緘書猶自報平安
　林　枝(一首/)
　　　枝字昌達閩縣人號古平山人有效顰集
　　　(詩話閩自十才子外能詩而不與其列者有趙叔/廸景哲林紹淳裕鄭文霖汝衆林敏漢孟陳本)
　　　(固及昌達也昌達集不傳徐興公家有老儒/手録明初詩今歸林孝亷佶予借觀録之)
　　寄彭韞玉
空齋牢落思寥寥荏苒年光逝水消憶得當時分袂處
栁花如雪過江橋
　劉　績(七首/)
　　　績字孟熙紹興山隂人隐居不仕人稱西江先
　　　生有嵩陽集(顧𤣥言云孟熙會稽名/家屬興豪華才思雄健)
　　　(詩話殘雪未消雙鳳□新春先入五侯家晚唐/張蠙詩也孟熙易殘以霽易新春以春風攘為)
　　　(巳作遂以此得名人或少之然竹影横斜水清/淺桂香浮動月黄昬非江為詩乎林君復易疎)
　　　(暗二字竟成千古名句所云一字之師與活剝/生吞者有别也張作全詩不稱不若劉之首尾)
　　　(相當其自題詩本云幼小工刺繡極知鍼綫難/祗緣花様古不耐俗人看是時人争學温李宜)
　　　(其以拔俗/為嫌耳)
　　題西陵送别圖送姚進士
悠悠復悠悠風吹江上舟今朝天色好送客西陵頭西
陵在何許羃䍥春郊樹搔首望行人迢迢上京路京路
一千程官梅照眼明春風濃似酒難浣别離情别離餘
幾日佇得君消息折取杏園花慰我長相憶相憶夢相
仍高樓只自登春潮知我意日夜向西陵
　　送周明徳應詔之京師
閶門栁條未堪折只宜相見不相别人生蹤跡各東西
半是車輪與馬蹄把酒送君城北路曉日鴉啼烏桕樹
一聲歌罷涙沾巾僮僕催人上塘去願為轆轤纒青絲
轆轤可轉心不移男兒出處自有分與君那得不相離
官家有程行莫緩後夜相思月還滿
　　送友人歸番陽
芳草綠尚淺故園春未殘平生為客慣今日别君難短
櫂吳歈曲哀絲楚女彈江花正滿眼且莫下長干
　　送王内敬重戍遼海
别涙不可忍杯行到手空風塵重作客寒暑易成翁曙
色連闗樹秋聲起塞鴻天涯見親友還與故園同
　　早春寄京師白虛室先生
帝城佳氣接烟霞草色芊芊紫陌斜霽雪未消雙鳯闕
春風先入五侯家歌鍾暗度新豐樹游騎晴驕上苑花
獨有揚雄才思逸應傳麗句滿京華
　　結客行
結客千金盡酬恩一劔存羞為狗盜伍不傍孟嘗門
　　月夜獨坐憶錢唐暹師房聽施彦昭摘阮
忽思吳客四條絃出谷新鶯咽洞泉一曲醉翁何處聽
冬青樹底佛堂前
　鄭　嘉(一首/)
　　　嘉字原亨紹興山隂人時稱柿莊先生
　　秋日懐孟熙
故人丘壑隱塵路往來遲寒暑空相憶雲山不可期古
碑梅福寺荒井石郎祠舊日同游處偏勞入夢思
　趙宗文(二首/)
　　　宗文名文以字行長洲人官鄱陽知縣有慎獨
　　　齋集
　　　(詩話趙叟傳詩不多率晴稳可誦其題金山寺/云淮海西來三百里大江中湧一孤峰凌厲無)
　　　(前惜乎全/詩不稱)
　　送姜公寔還汝陽同知是日飲餞至曉始别
酒醒江館夜燈㣲故舊殷勤不忍違孤櫂近從滄海發
一官獨向汝陽歸雲開逺浦青山曉霜落空江野樹稀
明日相思成兩地西風愁見塞鴻飛
　清明道中書懐
東風道上亂開花㳺子偏驚見物華寒食已過嗟在客
春衣將換憶還家山城樹暗人逾静野店鶯啼日未斜
空約同游與諸弟今朝猶自各天涯
　陳靖逺(一首/)
　　　靖逺南昌人
　　姑惡行
芳池月隂春草碧有鳥有鳥鳴不息千聲萬聲道姑惡
新婦低回淚痕落姑惡姑惡姑不惡努力牕前勤織作
嗟爾小鳥胡不思新婦會有作姑時
　錢　遜(一首/)
　　　遜字謙伯紹興山隂人洪武末以薦授寧夏提
　　　舉水利吏目永樂初遷知孟津縣改弋陽坐累
　　　戍交趾復官文昌主簿有謙齋集
　　春詞
紅杏蕭牆翠栁遮重門深鎖屬誰家日長亭館人初散
風細鞦韆影半斜滿地綠隂飛燕子一簾晴雪捲楊花
玉樓有客猶中酒笑撥沉烟索煮茶
　何　澄(一首/)
　　　澄字彦澤江隂人建文元年舉人永樂初歴官
　　　袁州知府
　　題畫鴈
蘆花瑟瑟水茫茫落月沉沙夜未央離思不禁天外鴈
孤舟燈火客三湘
　吳　鎭
　　　鎭字稽陽吳江人
　　重過沙河有感
白鶴沙頭水自波扁舟曾載夕陽過東風一路䕷蕪綠
添得春愁别後多
　陳　觀(一首/)
　　　觀字思賢南海人
　　　(詩話明洪永間有四陳觀一不知何許人中洪/武辛未進士一中洪武丁丑進士福建永福人)
　　　(一中洪武庚午舉人字子瀾冨陽人一南海人/字思賢子瀾初筮為延平教授調黄州升國子)
　　　(助教力請補外改武昌教授再調荆州初充應/天同考試官再為江西福建考官調荆州後又)
　　　(為江西福建考官致仕後復起為應天同考試/官掄文六次居教職五十餘年洵異事也陳少)
　　　(保循志其墓稱誨諸生之暇輒為詩文以應四/方之求及引年歸日與故舊賦詠為樂惜其詩)
　　　(傳者罕矣九日登高一律南皮李/時逺云是南海陳觀之作今從之)
　　九日陪李上猶登高
百年能幾遇重陽逐伴登高引興長邑宰喜陪元亮飲
參軍那似孟嘉狂山雲映水揺秋色浦樹含風送晚凉
滿路黄花應笑我白頭猶自客他鄉
　董　儒(一首/)
　　　儒字大賓鄱陽人
　　四明夜泊
孤城臨野戍短櫂倚江橋客路辭家久親闈入望遥斷
雲晴後樹明月夜深潮感此無窮恨令人倍寂寥
　吳子恒(一首/)
　　　子恒豐城人寧海縣丞有雪厓詩集
　　　(詩話子恒詩一巻其曾孫廵撫雲南都御史祺/刋行秀水陶照華容孫繼芳臨海趙淵零陵楊)
　　　(材皆為之序其弟叔潤中永樂丙戌進士仕至/浙江按察僉事及卒子恒哭以詩云出仕應同)
　　　(歲歸休又共年又云介夀周花甲為官歴四朝/則其卒在正統間也又有八旬自述詩云天與)
　　　(遐齡八十秋六旬老矣得歸休蓋歸田廿載後/乃没攷之南昌台州二府志皆不載其人詩雖)
　　　(欠工趙淵稱其不出位不狎物若/老人整中體貌自别因存其一絶)
　　高洲
青山西峙水流東𤾉谷縈紆一道通老去相知一藜杖
天邊扶我最高峰
　錢復亨(二首/)
　　　復亨松江華亭人蕭山儒學教諭有講餘集(魏/仲)
　　　(房云復亨詩清而/不枯華而不豔)
　　蘇臺懐古
闔閭城栁幾春風山逺臺高望眼空麋鹿不來人亦去
鷓鴣啼處是吳宫
　　題畫
嫋嫋凉風斷復連青山深處藕花邊誰家樓外停歌舞
又上西湖十錦船
　　　(詩話西湖船製不一以色名者有明玉鎗金金/勝寶勝大綠間綠㳺紅申屠仲權詩紅船撑入)
　　　(栁隂去釋道原詩水口紅船是妾家是也以形/名者有龍頭白樂天詩小航船亦畫龍頭是也)
　　　(有鹿頭楊亷夫詩鹿頭湖船唱赧郎是也形色/雜者有百花十様錦錢復亨詩又上西湖十錦)
　　　(船是也以姓名者有黄船董船劉船見吴自牧/夢粱録盖大者謂之頭船最大者賈秋壑所造)
　　　(車船也車船棚上無人撑駕但用車輪脚踏而/行其速如飛小者謂之𤓰皮船亷夫詩小小渡)
　　　(船如缺𤓰歐陽彦珍詩𤓰皮船子送琵琶張大/本詩𤓰皮小船歌竹枝周正道詩𤓰皮船小水)
　　　(中央是也又有總宜船取東坡居士淡妝濃抹/總相宜之句名焉李宗表詩總宜船中載酒波)
　　　(凌彦翀詩幾度湧金門外望居民猶説總宜船/是也四水潛夫述武林舊事值探春競渡日畫)
　　　(橈櫛比如魚鱗無行舟之路楊謹思詩大船撾/鼓銀酒缸小船吹笛紅繡窓今則敗舫數艘無)
　　　(復徵歌按/舞者矣)
　蔡　庸(一首/)
　　　庸字惟中紹興山隂人
　　徐氏席上聞歌有感
休遣雙鬟唱竹枝聽來渾不是當時自從夢隔巫山雨
嬴得秋風宋玉悲
　　　(詩話惟中與鎦孟熙唐愚士毛鼎臣齊名時號/唐鎦毛蔡席上聞歌一絶宛然劉夢得杜牧之)
　　　(遺/音)
　鄭　闗(四首/)
　　　闗字公啓閩縣人有石室遺音蔀齋集
　　暇日南湖莊上
門逕絶車塵惟聞沙鳥語誰識忘機人山閒坐朝暮南
風吹雨來颯爽溪頭樹白鷗知我閒相看不飛去
　　題秋江送别圖
美酒雙玉壺沙頭送行客瑟瑟荻花風寒江秋水白落
日下長空返景明石壁去去入烟霞相思楚天隔
　　輓任本立
陸沉誰分聖明朝老向窮途怨未消荒冡巳無行客弔
歸魂徒有故人招臨風短笛腸空斷落月空梁夢漸遥
從此不須頻北望嶺猨江樹日蕭蕭
　　竹枝詞
十二灘頭水接天千山隂雨萬山烟自從前路風波惡
不敢回頭望别船
　朱　琳(一首/)
　　　琳字玉林號雨椿嘉興人
　　雨中過韶州
船下韶瀧日欲晡四山雲起漸糢糊沙鷗衝浪頻來往
汀樹迷烟半有無作客又驚三月暮思家其奈一身孤
愁懐結轖渾如醉獨倚篷牕聽鷓鴣
　曽一本(一首/)
　　　一本南昌人
　　挽屠指揮
一别驚淪没空遺大樹隂愁枯雙涙眼交絶百年心瘴
海連天闊黄茅過嶺深料應魂未返悵望獨長吟
　李　進(三首/)
　　　進字孟昭嘉興人永樂初聘為府學訓導有西
　　　園先生集(高念祖云吾鄉少傅俞公山為孟昭/弟子西園先生集五巻少傅子誥所)
　　　(刋也以校官兩應省闈之聘其在閩則永樂庚/子也其在山東則癸卯也海鹽李孟璿志墓稱)
　　　(其居䘮哭母眇一目而廬陵陳方序其集稱其/詩清麗工緻變態不一錢唐姜蓉塘亦極稱之)
　　　(詩話孟昭鐡松居士懐用和士林詩選取以壓/巻句如杏花村裏青旗酒楊栁隄邊畫鷁船三)
　　　(月東風初去雁一畨新雨又飛花菰蒲風外/呼漁艇楊栁隂中認酒樓均有晚唐人風致)
　　花游曲
飛花入簾宫漏長游絲落絮春茫茫金鞍駿馬青絲勒
綺閣小姬紅粉粧黄金作丸落花底啼鳥隔花飛不起
明朝更欲載東風早買湖船放春水
　　同陳劉二掌教游湖作
湖光瀲灩鳥間闗小櫂夷猶意獨閒春正好時初過雨
望中佳處惜無山花明逺岸青旗出栁拂㣲風畫舫還
四美由來俱不易人生莫遣鬢毛斑
　　西湖夜泊
蹇驢衝雪岸烏紗夜醉西湖賣酒家十六吴姬吹鳯管
巻簾燒燭看梅花(姜明叔云/藴藉風流)
　謝　矩(一首/)
　　　矩字元規鄞人有鳴窮集
　　賦望郎回山
望郎回望郎不回心欲摧化作山頭一拳石質堅不朽
心不灰花開花落秋復春㷀然獨立誰與鄰夜深惟見
皎皎月雨晴只有英英雲將心誓比雲與月雲有巻舒
月圓缺百年夫婦終古心豈辨新離與故别此心炯炯
天地知山高水深終相期郎君應有歸來時
　姚　黼(一首/)
　　　黼字廷章嘉興人處士有可閒集
　　寄景伊文學
憶昨逢君四月初笑談懐抱最相符朝乗白下看花騎
暮醉長安賣酒壚别去江山頻悵望歸來松菊未荒蕪
登臨日候南飛雁肯寄平安一紙無
　張　璨(二首/)
　　　璨字藴之嵊縣人
　　　(詩話藴之取材/選體古意猶存)
　　君子有所思行
騁駕向名都縱觀極西京煌煌九衢裏列第起朱甍虹
梁架層漢翬閣度紫清高槐䕃金溝弱栁垂雕楹前揚
許史鑣後曵金張旌燕姬撫瑶瑟趙女彈鳴筝歡娱豈
終極為樂擬千齡清川去悠悠白日光易傾金谷歎綠
珠上蔡悲蒼鷹緐華會當歇大運有虧盈勿嗤黔婁室
寂寞掩柴荆
　　婕妤春怨
太液栁垂絲昭陽花滿枝如何長信草獨是得春遲
　項　伾(一首/)
　　　伾字如僉温州瑞安人
　　秋江送别為戴友諒賦
蕭蕭落葉早寒天忽送秋聲到耳邊千里客心驚歲月
五湖鄉夢入風煙青山紅樹還家路綠水滄州載酒船
夜半燈前對兒女白頭重話謫居年
　
　明詩綜卷二十二
欽定四庫全書
　明詩綜巻二十三
　　　　　　　　　　翰林院檢討朱彝尊編
　廖　駒(一首/)
　　　駒閩人有彊恕齋槀
　　思親
戎馬何時歇奔馳倦此身青燈孤館客白髪倚門人書
信連年絶家山入夢頻歸來未有日囘首一沾巾
　李孟璿(一首/)
　　　孟璿名均海鹽人以薦官府學訓導有南莊集
　　　(静志居詩話海鹽半邏劉長卿詩所云半邏鶯/滿樹也近市有吕冢土人相傳是呉孱陵侯䝉)
　　　(所葬考之呉志荆州記蒙卒於公安葬於蒲圻/則非䝉冢明矣按漢季黄巾之亂呉有許昇妻)
　　　(吕榮不辱於賊為所殺麋府君歛錢葬之嘉興/南地名義婦堰然則冢為榮之冢也南莊西溪)
　　　(兄弟實居於是予少日欲編緝檇李先民詩李/布衣麟友為二李族孫録其宗譜所載南莊西)
　　　(溪詩各數十乂有李景孟詩一巻今已亡之僅/就英華集中兄弟各録一首景孟中景泰甲戌)
　　　(進士求其詩不復/可得附識於此)
　　擬古
卞氏有美璞采之荆山中至寳不先剖獻君乃至公玉
人何嫌猜三獻兩見刖抱之發長號淚盡繼以血宋人
貴凡石得之梧臺東周客視之笑本與瓦甓同忠言翻
見惡藏之愈深固自誇天下珍和璧安足覩嗟哉優與
劣賤目豈能别
　李季衡(一首/)
　　　季衡名平孟璿之弟有西溪集
　　蘇臺
姑蘇臺畔舊長洲江水無情只自流人去不生歌舞夢
客來空動古今愁烟光漠漠孤城晚樹色蒼蒼故壘秋
不獨凄凉眼前事越王宫闕亦荒丘
　徐　璲(一首/)
　　　璲字徳熈
　　秋日江館寫懐
水國天寒樹影稀西風又見鴈南飛郢中白雪無人和
湖上青山有夢歸獨對浮雲傷往事驚看秋草又斜暉
十年浪跡烟波外滿眼塵氛未拂衣
　朱　純(三首/)
　　　純字克粹紹興山隂人
　　登龕山
長江限呉越形勝一何雄島嶼蒼茫外乾坤浩蕩中江
連理日霧汀暗走沙風忽起乗桴歎滄洲不可窮
　　怨詞
井上梧桐樹宻葉何沉沉傷心昨夜月照見雙棲禽
　　天寳宫詞
落盡宫花輦路荒鑾輿西狩嶺雲長詞臣休望金雞赦
蜀道艱難勝夜郎
　李　朂(一首/)
　　　朂字文勉紹興山隂人
　　送春
彊對東風酒一尊留君無計黯消魂緑波芳草汀邊路
飛絮殘陽柳外村鶯倦語時渾寂寞客傷離處又黄昏
寒燈孤館何曽寐山雨蕭蕭獨閉門
　李仲訓(一首/)
　　　仲訓號峴山南昌人仕至吏科給事中
　　西臯詞
酒熟黄雞肥後月圓丹桂香時誰道先生無事半醒半
醉題詩
　賀　承(一首/)
　　　承字宗振蘇州人
　　湖鄉佳處為朱昌年題
湖鄉佳處足幽棲路入蒹葭望欲迷一水逺連天上下
幾家如在瀼東西紅塵市迥人稀到綠樹春深鳥自啼
何日編茆居此地杏花春雨看扶犁
　高　璧(二首/)
　　　璧字貴朋紹興山陰人有遯菴槀
　　秋日逆旅送友人
七澤波濤險三邊道路窮生涯同汎梗蹤跡歎飛蓬晚
色平蕪外秋聲落木中毋將衰颯淚臨别灑西風
　　春草宫
宫花已寂寞宫柳亦凋零惟有宫前草春來依舊青
　胡　紀(二首/)
　　　紀字大年舒城人永樂甲午舉人歴官山東布
　　　政司左參議
　　　(詩話大年以孝行聞父母之喪俱廬墓次猛虎/引避羣鹿來馴有司旌表其門平生以詩畫書)
　　　(得名稱淮/西三絶)
　　寄懐翁復初(二首/)
曽對東風倒玉壺花前痛飲醉相扶湘山此日君思我
苦竹叢深聽鷓鴣
别後茫茫嵗月催眼看花謝又花開相思莫道書難寄
落鴈峰前有鴈來
　王　佐(二首/)
　　　佐字汝學臨高人正統丁卯舉人高州同知有
　　　雞助集
　　瓊州(二首/)
斷虹飲海日光移西北雲屯少定姿颶母呼風千里至
三間茅屋可能支
五指分山析四州那盆峻嶺却當頭一支瀉下朝東水
去與瓊州作上流
　俞　膺(一首/)
　　　膺富陽人
　　　(詩話富陽春江隄在縣南莧浦至觀山三百餘/丈皆壘以石縣令李濬所築嵗久圯宣徳十年)
　　　(知縣事呉堂允升重築之/民感其惠更名呉公隄云)
　　呉公隄歌
富春建邑臨濤江江聲日夕相舂撞颶風秋來簸銀屋
海若欲使蛟鼉降蛟鼉降遲海若怒桑田往往棲鷗鷺
幾人縮手空嗟吁謂是天閽杳難訴呉侯請命不憚勞
隄成却恨來何暮老翁扶杖城南行喜見髫年舊游路
錢塘己祀睂山蘇富春今拜畨陽呉乃知興廢有前定
賢守賢令無時無賢守賢令無時無慿誰畫作雙隄圖
　陳延齡(二首/)
　　　延齡冨陽縣丞
　　妙智寺
永安山髙一萬丈妙智寺建三千年古澗泠泠瀝蒼雪
畫樓靣靣開青蓮老猨果熟占一壑怖鴿燈暝依諸天
老夫登臨發長嘯風露滿身寒不眠
　　大安院
詩人假榻古蘭若松風澗水相泠泠優婆塞傾椰子酒
須菩提譜蓮花經龍鱗樹老雨中翠佛髻山高雲露青
借問金仙渺何許香臺去後三千齡
　黎公弁(一首/)
　　　公弁字之冕臨川人舉明經正統中授臨潁教
　　　諭調蒲圻有蓴川雜詠
　　金疊山
青山天際來勢若雙飛蛾平明宿雨収嵐氣生林阿非
煙亦非霧炫日金碧多流鶯緩語處坐愛春風和
　沐　璘(三首/)
　　　璘字廷章定邊伯昂之孫贈都督同知僖之子
　　　官至右軍都督特進榮禄大夫有集
　　滇南即事(二首/)
自昔梁州域西南路盡通碧雞名岫逺金馬故關雄羅
婦裙花布蒲蠻臂柘弓聖㤙同覆載處處樂時豐
萬山藏古砦六詔雜諸蠻僰女頭籠㡌畨僧耳墜鐶啖
蛇傳土俗屠犬祀神姦更有西戎種輕生性最頑
　　午日
蛇首裝船十丈長船頭鐃鼓間笙簧百夫劃漿齊聲去
阿瓦城河沸似湯(李分虎云阿瓦國王毎夏五月以舟/師㑹諸小國於江上都督沐璘作詩)
(至今傳/誦之)
　廖　俊(一首/)
　　　俊字文英號竹崖蒲圻人中景泰元年鄉試授
　　　漢州學正調嘉定州有芙蓉百詠
　　　(詩話竹崖為漢州學正一日過開元寺聞諸僧/誦經音韻朗然歎曰不愈於學生乎乃擇其年)
　　　(幼者四人趙杲方璧周冕張敖置之先賢堂中/朝夕誨之後杲舉進士璧冕俱領鄉薦而敖亦)
　　　(由貢生為府通判再調嘉定手植海棠於學賦/詩云曽於雨裏覔蒼苔幽洞移來手自栽枝幹)
　　　(巳成人欲去好花他日為誰/開每賓興以花盛開為驗云)
　　西良湖
南邦遺跡在西良鳬鴈依然滿石梁我向浮洲臺上立
不勝惆悵到斜陽
　潘　亨(四首/)
　　　亨字從禮淮安山陽人景泰丙子舉人同知武
　　　昌府事有氷壑先生遺稾(余子華云氷壑老人/詩麗而雅  郭克諧)
　　　(云氷壑之詩雋而不露深而不/僻質而不俚渢渢乎大雅遺音)
　　　(詩話氷壑詩格高聳比/於十才子似覺軼倫)
　　北固晚眺
極目蒹葭外西風白紵凉殘霞隨野鶩落日送颿檣水
接蓬萊近山連楚越長六朝遺恨在誰為管興亡
　　七里灘
怒濤催逺客帆落釣臺陰夜雨他鄉夢秋風何處砧渚
煙籠樹杪澗水入溪深中有垂綸者茫茫不可尋
　　蟋蟀
愁對燈前影時聞牀下聲要知因物付何用不平鳴斷
續許多意淒凉無限情誰家急砧杵海内已休兵
　　聞子規
﨑嶇蜀道馬行遲到處空山有子規愼莫夜啼枝上月
思家正是夢囘時
　張　振(一首/)
　　　振字孟起嘉興人
　　貧居
青眼交逰覺漸稀側身天地可相依若知白石眞堪煮
何待黄精為療飢己過禁煙無熟食不因沽酒典春衣
蒼苔碧草侵階長高卧空齋晝掩扉(周青士云孟起貧/居之作曲盡窶人)
(情狀誦之若有鬼捓/揄於劉伯龍之側也)
　楊　範(一首/)
　　　範字九疇鄞人有棲芸槀
　　鏡川
斜日一輪山上頭輕霞片片漾波流平蕪野岸碧千畆
喬木人家紅半樓沙鳥廻翔將下宿田夫祓濯欲歸休
漁舟各己収緡去漸有燈明蘆荻洲
　韓　永(一首/)
　　　永字景修嘉興人
　　詠梅次竹鄰
昔訪逋翁宅牆頭露半梢因吟暗香句行過段家橋
　盛　寅(一首/)
　　　寅字起東呉江人太醫有流光集
　　暮春雜詠
青青楊柳拂簷牙杏酪香來客念家惆悵墓田呉苑曲
幾年寒食在京華
　周徳行(一首/)
　　　德行嘉興人自號農圃居士
　　寄泮水諸公
早年曽許筆如杠老我於今興已降作客渾如錦江杜
攜家未遂鹿門龎沙鷗睡熟原相並梁燕飛來偶自雙
昨夜夢魂歸别墅富春山鎻白雲牕
　許　穆(一首/)
　　　穆字士深松江華亭人
　　送邵昇逺之官吉州
京華相見惜分攜歌罷驪駒思欲迷獨客自憐留日下
一官君喜向山西天涯月落聞雞唱驛路花開聽鳥啼
想得到州春未晚柳條垂緑草初齊
　沈　恒(一首/)
　　　恒字恒吉長洲人
　　題劉廷美畫
十載天涯作宦遊黄塵飛滿紫貂裘歸來不歎長塗險
猶冩關山萬里秋
　岑　琬(二首/)
　　　琬字公琬餘姚人有雪崖集
　　聞鶯懐戚學正在滄洲
我有故人在滄洲思之不見心悠悠木蘭為楫沙棠舟
南來鼓櫂乗中流嚶嚶好鳥如相求載飛載止鳴不休
願以盟言結綢繆為予一洗離居愁何以報之青琳球
　　松陵道中
野闊煙凝樹湖深水近田了鬟挑菜女獨櫓賣魚船鳥
去青山外帆収古驛前孤吟看北斗戀闕竟忘眠
　陳　雝(一首/)
　　　雝字惟肅海寧人
　　葛嶺懐古
山上樓臺湖上船平章醉後嬾朝天羽書莫報樊城急
新得蛾眉正少年
　錢　曄(一首/)
　　　曄字允輝常熟人浙江都司經歴有避菴集(李/賓)
　　　(之云江陰周岐鳯多技能坐事亡命扁舟夜泊/曄投以詩岐鳯得之大慟江南人至今傳之)
　　贈澄江周岐鳯
琴劒漂零西復東舊游清興幾時同一身作客如張儉
四海何人是孔融野寺鶯花春對酒河橋風雨夜推篷
機心盡付東流水惟有家山在夢中
　陳　顥(一首/)
　　　顥字漢昭嘉興人有竹鄰集
　　立春
蕭條書劒客邊身望望歸期過立春宫柳漸黄梅己白
東風應笑未歸人
　張　愖(二首/)
　　　愖字汝誠鄞縣人有東臯集
　　四月三日
未盡傷春酒一杯㣲風吹雨又南來浮雲心事何曽定
逝水年華更不囘數尺雞頭添穉竹一簾鼠耳長高槐
博山無火清香度何處薔薇昨夜開
　　贈天童詩僧讓公
自聞方外說天童夢繞青山十里松珍重能詩老支遁
尋常結社勝爐峯傳書度海朝憑鶴擊鉢臨江夜擾龍
今日東風花縣裏解衣留偈得從容
　李　廸(一首/)
　　　廸字叡迪鄞縣人
　　郊游
栗杖風前處處扶林花掩映失前途兒童也喜尋春客
說與東村賣酒壚
　張　肯(二首/)
　　　肯字繼孟呉人有夢菴詩稾
　　沈如美所畫美人圖為徐文輝作
流蘇綴綵鴛帳寒金鴨不飛香縷殘新霜撲簾白如粉
啞啞烏啼金井欄芙蓉屛開睡初醒守宫淺褪胭脂冷
玉釵慵整雙鳯凰春愁壓翠蛾眉長
　　送人之官嶺外
曉裝帶雪出呉門惜别休辭酒滿尊邊徼一官同謫宦
平安萬里即殊㤙月明好度梅花嶺雨過頻穿槲葉村
想得龍城公退後故鄉風景與誰論
　杜　瓊(二首/)
　　　瓊字用嘉呉縣人自號鹿冠老人又號東原耕
　　　者卒門人私謚曰淵孝先生有東原集
　　挽陸徴士
蕭蕭白楊樹瑟瑟鳴西風嚴霜隕百草草下哀寒蟲方
當嵗徂邁那堪悲送終平生結交好一旦隔音容魂氣
竟何之遺軀返幽宫挽棺向西麓去去不復東斜照寒
無光頑陰蔽羣峰隧道一深閉千秋恨難窮徘徊不能
去灑淚心忡忡
　　采菱圗
苕溪秋高水初落菱花已老菱生角紅裙綠髻誰家人
小艇如梭不停泊三三兩兩共采菱纎纎十指寒如氷
不怕指寒并刺損只恐歸家無斗升湖州人家風俗美
男解耕田女絲枲采菱即是采桑人又與家中助生理
落日青山斂暮烟湖波十里鏡中天清歌一曲循歸路
不似邪溪唱采蓮
　秦　旭(九首/)
　　　旭字景暘無錫人有修敬先生集(趙柱野云先/生詩因事成)
　　　(言遇景命賦直吐胷臆風骨自存之程克勤云/公詩醲郁峻整諸體咸備  李賓  云公詩得)
　　　(肯綮能作/驚人語)
　　　(詩話景𤾉五峰之父五峰於天順間通籍景暘/詩名著於鄉䣊久矣成化壬寅結碧山吟社於)
　　　(惠山之麓與者十人陸勉懋成高直惟清陳履/天澤黄祿公福楊理叔理李庻舜明陳公懋行)
　　　(之施亷彦清潘緒繼芳其一則景暘也時舜明/年八十六景𤾉八十五天澤八十三懋成八十)
　　　(二惟清七十九公禄七十三叔理七十二行之/六十九彦清六十一惟繼芳年未五十諸公彊)
　　　(之入社其後享年八十餘是時常熟馬紹榮宗/勉榜其門長洲李應禎貞伯扁其堂旴江左贊)
　　　(時翊名其亭同邑邵寳國賢為之記長洲沈周/啟南為之圖江左傳為佳話吟社九人皆處士)
　　　(獨景𤾉以子貴封武昌知府行之好著書故景/𤾉詩云先生豈特天趣高著書厭嚼前人糟後)
　　　(於宏治元年上所著書大要謂尚書周易大學/中庸注失經迷臣有一得頗能析理通政使以)
　　　(奏内自稱庶人且穿鑿害道乞正其罪泰陵命/焚其書押遣還鄉事載實録而談修惠山古今)
　　　(考遺/之)
　　傷春詞簡繼芳
東風陣陣花狼籍老夫鈎簾空歎惜狂來扶病欲出門
門外春泥深一尺徐家園裏葛家樓囘首繁華逐水流
安得紅顔生羽翼玉笙吹上崑崙丘
　　苦雨簡立夫
鵓鳩雙雙啼屋角細雨斑斑晴復作碧水蒼苔野外昬
挑燈坐聽簷花落輕寒側側透重扉畨把羅衣換裌衣
出門可奈春泥滑孤負西山筍蕨肥
　　雨齋簡惟清
瀏瀏竹間雨瀟瀟牕外鳴小池収暑氣疎柳作秋聲鬢
雪䝉頭冷腰金照眼明年光太怱廹何處學長生
　　酬黄公禄
春城無伴獨徜徉江草江波帶夕陽同學幾人千里夢
相思一日九迴腸東呉文社今寥落南國音書孰寄將
遙想杏花軒裏客習池蹤跡久荒凉
　　寄公禄
海内新詩久不聞東樓高卧思紛紛牕含竹色清如許
人比梅花瘦幾分銀燭翠壺歌白苧畫船春水載紅裙
昔年樂事俱陳迹愁對孤燈更憶君
　　松菴避暑
秋燈禪榻鬢絲絲行樂鄉山也自宜草閣共招溪上月
茶爐重和巻中詩牧之有意尋春早靈運無縁入社遲
且與諸公相對飲風流不减㑹昌時
　　送人還京
青楓江上葉蕭蕭汴水淮雲去路遙宫燭漸低鄉夢斷
家山將近客愁消霜寒鐡甕秋聞柝月落揚州夜聽潮
厚禄故人如問我白頭甘作惠山樵
　　與懋成惟清公禄叔理舜明山行歸途有作
落梅風急放湖船六客逍遙是散仙雪白河豚新入饌
鵝黄楊柳未成綿松菴相地開詩社花市㽞衣當酒錢
寄語諸公愼終始莫因勤怠誤流年
　　題畫梅
沙際春煙濕未消落梅風急送輕橈江邊有客尋詩去
應在西湖第六橋
　
　
　
　
　
　
　
　
　
　
　
　
　
　明詩綜巻二十三
欽定四庫全書
　明詩綜巻二十四
　　　　　　　　　　翰林院檢討朱彝尊編
　馬　愉(一首/)
　　　愉字性和臨朐人宣徳丁未賜進士第一仕至
　　　禮部右侍郎兼侍講學士有澹軒集
　　題髙漫士雲山圗
白雲縹緲亂山深最喜幽居傍翠岑茅屋㡬家松栝繞
石梯五丈薜蘿侵門前流水通南浦邨外長橋接北林
有客抱琴何處至祗知來共歳寒心
　蕭　鎡(二首/)
　　　鎡字孟勤泰和人宣徳丁未進士累官太子少
　　　師户部尚書兼翰林院學士有尚約集
　　　(靜志居詩話蕭鵬舉學詩於劉槎翁當日宋景/濓烏繼善劉仲脩交稱之宫師鵬舉之子家法)
　　　(不/墜)
　　樂隠為尹克俊賦
行愛溪中水坐愛溪上山冨貴非所願蓬門晝常闗清
風天外來入我窗牖間豈無一尊酒可以銷憂顔葉落
驚秋徂鳥啼知春還既忘是與非寜復虞險艱雅志同
如此髙蹤安可攀
　　題九鷺圗
宣德年間邊景昭彩色翎毛稱獨步近時林良用水墨
落筆往往皆天趣鴛鴦鳬鴈清溪流寒鴉古木長林幽
閒來得意即揮灑一埽萬里江南秋此圗九鷺真竒絶
散立清煙乍明滅日長坐久看轉親飄來㸃㸃青天雪
翺翔霄漢殊不驚欲下未下渾有情濳蹤獨趁水邊食
延頸忽向蘆中鳴吁嗟林生精藝有如此座客見之誰
不喜洞庭湘渚在眼前暝色慘澹凉飇起方今聖主覃
恩波四海山澤無虞羅悠悠羣鷺各自適雖有鷹鸇奈
爾何
　林　文(一首/)
　　　文字恒簡莆田人宣徳庚戌賜進士第三累官
　　　太常寺少卿兼翰林院學士贈禮部右侍郎諡
　　　襄敏有澹軒集(謝山子云公詩多韻外/之致與絅齋相去不逺)
　　秋景
水巳澄秋色峰看淡落暉鴈投寒渚下漁逐暮潮歸古
寺初鳴磬孤城半掩扉行人從喚渡舟子去如飛
　方　熙(一首/)
　　　熙字孟明莆田人宣徳庚戌進士改庶吉士出
　　　為潮州府通判
　　古别離
愁心不自聊撫我孤桐琴絲桐感人意絃急無好音拂
衣起歎息逍遥獨行吟逺望别離處江空煙水深
　徐有貞(二首/)
　　　有貞初名珵字元玉呉縣人宣徳癸丑進士選
　　　庶吉士授編修厯春坊諭徳擢僉都御史天順
　　　初用奪門功拜華蓋殿大學士兵部尚書封武
　　　功伯未㡬下獄戍金齒尋赦還卒有武功集
　　　(詩話武功羽林/之作源出右丞)
　　羽林子(二首/)
珠袍年少子名冠羽林中獨佩流星劔雙懸明月弓陪
游向何處還入華清宫
羽箭插腰間騂弓臂上彎自從來日馭長得侍天顔借
問歸何晚長楊射獵還
　李　賢(一首/)
　　　賢字原徳鄧州人宣徳癸丑進士授吏部主事
　　　歴郎中擢兵部右侍郎改戸部旋改吏部進尚
　　　書入直文淵閣終少保兼太子太保華蓋殿大
　　　學士卒贈太師諡文逹有古穰正續集
　　　(詩話内閣紅芍藥一本宣宗移自南大内植焉/代宗増植二本左純白右深紅七年未花裕陵)
　　　(復辟徐武功有貞許襄敏彬薛文清瑄李文逹/賢同時入為學士中一本恰開四花其一久而)
　　　(不落既而三人皆去惟文逹獨留明年春萌芽/左二右三中一本甚多而彭文憲時吕文懿原)
　　　(林□敏文劉文安定之倪文僖謙錢文通溥李/侍郎紹黄講學諫同升學士凡八人文逹因約)
　　　(花時共賞夏四月開八花是日講學不至明日/復開一花僉謂講學當之文逹乃主賞花㑹賦)
　　　(詩者四十人裒成一集蓋自宣徳八年本院有/文淵閣賞雪詩未有若是㑹之盛者至正徳中)
　　　(大學士梁儲楊一清猶有詩倡和嘉靖初長洲/陸粲為庶吉士賦詩云此花初種自宣皇百曲)
　　　(雕闌七實妝玉堂學士看花早賦成芸閣/留詩草度其時遺種尚存其後不可問矣)
　　城上烏
城上烏啼月將落城外秋風起寥廓烏聲啼罷露華晞
曙色蒼凉照長薄都門車馬集如雲離筵勸酒何殷勤
酒闌人去櫂歌發明日烏啼何處聞
　呉　髙(一首/)
　　　髙字尚志歸善人宣徳癸丑進士除刑部主事
　　　厯員外郎遷福建參政
　　黄洞山
惠陽十萬家采薪皆此處荷葉蓋頭歸知是前山雨
　姜　洪(一首/)
　　　洪字啓洪樂安人宣徳癸丑進士改庶吉士厯
　　　修撰有松岡集
　　題画
碧山髙樹雨初晴風動懸蘿雜鳥聲簾幕晝垂茅屋靜
幽人何處斸黄精
　王　誼(六首/)
　　　誼字内敬紹興山隂人宣徳初待詔翰林預修
　　　國史以子佑貴封工部右侍郎
　　　(詩話内敬兄弟皆能逺/師太白一時之希聲也)
　　古意
獻玉無良媒漂淪寡歡豫壯齡巳非昔馳暉日西騖嘉
木無榮柯修條亦成故一感式微吟吁嗟在中路
　　闗山别意
蓮葉未青時沙頭話别離舟行期早發日晏未曽移遲
廻一何久念我平生友莫問去程遥且盡杯中酒君今
住何處萬里長城路路逺人迹稀黄雲黯朝暮隴阪厯
欹傾雙輪不暫停時聞嗚咽水流作斷腸聲驅車無少
息又度長蘆北八月鴈南飛天山草俱白横笛在髙樓
闗山月裏愁離人聽此曲白盡少年頭(魏楚白云學供/奉長干詞得其)
(形/似)
　　九日稽山懐古
山水自如昨古人今復誰雲煙謝家墅松栢禹陵祠聖
代身全老秋天景易悲毋將揺落意相對菊花枝
　　班媫妤
玉簟夜凉新秋蛾暗裏顰如何天上月獨照掌中人(宗/子)
(相云幽/思無限)
　　春思
山映簾櫳水映窗浣紗人在苧蘿江年年三月棃花雨
門掩東風燕子雙
　　画梅
揚州詩閣掩芳塵萬蕚千葩冷照春十里珠簾一聲笛
東風腸斷倚樓人
　王　懌(三首/)
　　　懌字内恱紹興山隂人誼之弟正統初官溧水
　　　知縣
　　江南意
郎居横江口妾住横江上生小慣風波蓮舟喜揺蕩蕩
舟蓮花灣花紅照人顔舉頭見郎來低頭隠花間花疎
不成隠相見還相哂都縁愁思深留連夕陽盡前浦伴
將稀那能不相違含情明月下各自櫂歌歸
　　班媫妤
自失傾城寵花顔落舊紅霜飛金屋冷月照錦帷空侍
寢昭陽日休辭玉輦同當知長信妾團扇泣秋風(周青/士云)
(似劉/方平)
　　段七孃
度曲千金賤凝妝一面紅聲迷銅雀妓豔奪館娃僮白
雪飄朱閣香塵散綺櫳淚湔司馬袖腸斷使君驄秋水
涵曈潤春山入黛濃弄簫驚紫鳳拂軫怨離鴻鏡展金
鸞月釵横玉燕風謝孃収鈿匣嬴女掩香筒石竹篸芳
髻芙蓉隠繡幪燈然珠樹側人醉錦蓮中粲粲星輝户
微微露洗空㡬年憐宋玉今夕遇韓馮宻意蜂攢蕊芳
心蝶戀藂春牋封豆䓻羅帶綰芎藭歩障重抛錦門鋪
疉綴銅曲䦨裝翡翠髙榭噪花蟲鸎睡煙濛柳烏棲月
浸桐銀觥休鑿落瓊箭起丁東客散歌屏冷香昬睡閣
融日髙春夢覺嬌纈㪚花緵(陵麗京云全首非金荃亦/非香奩頗似李長吉惱公)
(之/作)
　劉　經(一首/)
　　　經泰和人宣徳中新鄭儒學訓導
　　鳳皇臺
崇臺洧水濵昔有鳳皇集朝陽不復鳴荒基徒屹立漠
漠飛塵紅萋萋豐草碧鳳兮去不回使我空歎息
　周　旋(一首/)
　　　旋字中規永嘉人正統丙辰賜進士第一授翰
　　　林修撰進侍講兼左春坊左庶子有畏菴集
　　霜林晚節圗
朔風何蕭蕭嚴霜亦浩浩維此嵗載隂羣芳盡枯槁懿
彼松栢心堅貞長自保春風桃李花春雨蘼蕪草紛紛
競顔色第逞一時好
　劉定之(一首/)
　　　定之字主靜永新人正統丙辰賜進士第三人
　　　成化初以太常少卿兼侍讀學士直内閣進侍
　　　郎卒諡文安有呆齋集(李賓之云劉文安不喜/為詩縱其學力往往有)
　　　(出語竒崛用事精當者文安公石云呆齋以淵/博之學英敏之才發為  章名蓋一時獨於韻)
　　　(語若未/解者然)
　　義山
家居禾川湄義山日對面悵未得登臨此心徒健羡今
春雪中来半塗足巳倦顧視萬坡陀茫然莫可辨巖蘿
冒飛霙林葉響急霰俛若赴井汲仰疑登塔旋竒觀豈
神助寒苦亦吾願日暮抵山麓小溪亂石濺僕夫指龍
湫時或出雷電信宿留山間隂晴巳千變仁里固有鄰
誅茅從所便嗟我四方人安得長眷戀
　沈　淳(一首/)
　　　淳字惟厚嘉興人正統丙辰進士官吏部貟外
　　　郎有拙菴集
　　閒居
天上抽簪萬里廻秋風黄菊滿籬開翟公不復為廷尉
姑負賔朋日往來
　劉　珏(三首/)
　　　珏字廷美長洲人正統戊午舉人除刑部主事
　　　厯官山西按察僉事有完菴集(王濟之云完菴/詩能以眼前語)
　　　(道胸中事/有唐人風)
　　朱仙鎮岳王祠
郾北師還事巳休憑誰重報靖康讐洛中故國非周土
江左新亭半楚囚和議自遺千載辱蠟書空送兩宫愁
傷心多少英雄淚付與漳河日夜流
　　泊舟垂虹橋
貰酒烹鱸敵暮寒垂虹橋上倚䦨干行人笑指詩翁嬾
不到城中訪縣官
　　梅
嵗寒相見在天涯玉色珠光帶露華笑殺𤣥都狂道士
種桃何不種梅花
　戴　璉(一首/)
　　　璉南海人正統戊午舉人官訓導以子縉貴贈
　　　工部尚書
　　送梁瑾赴春闈
江亭日落鷓鴣啼酒盡沙頭惜解攜離思不堪成去住
宦情無那易東西清秋野戍聞寒角殘月山城聽曉雞
明日思君還北望暮雲煙樹晚悽悽
　張　和(三首/)
　　　和字節之崑山人正統巳未進士授南京刑部
　　　主事進員外郎陞浙江提學副使有篠菴集(顧/𤣥)
　　　(言云節之寓目/成韻風采蘊藉)
　　送劉文羽入京
臨岐一杯酒為君歌逺游人生如浮萍聚散焉能謀落
日照大江長風吹行舟江花與江水離恨同悠悠
　　過桐君山
霧斷山疑合川廻路忽分秋聲兩岸葉曉色萬峰雲旅
鴈衝帆度寒蟬隔水聞嚴陵遺跡在我欲問桐君
　　送龔進士文彦
雪後闗河見鴈稀感時傷别思依依呉門煙月期同醉
天路雲山又獨歸官驛暮帆隨雨落江城寒鳥背人飛
京華此去誰先逹惆悵丘園只布衣
　祝　顥(一首/)
　　　顥字惟清長洲人正統巳未進士授南京刑科
　　　給事中陞山西左參議轉右參政
　　夜宿無錫
辭家無百里離思巳紛紛旅泊今宵始鄉音此地分汀
沙籠宿霧星月挂疎雲回首寒山寺鍾聲杳不聞
　成始終(一首/)
　　　始終字敬之無錫人正統巳未進士河南道御
　　　史出為湖廣按察僉事有蓬菴觀光紀行等集
　　山家
竹籬茅屋似儂家細路縁江盡白沙落日叩門山客至
鷓鴣啼上石楠花
　倪　謙(一首/)
　　　謙字克讓錢塘人徙上元正統巳未賜進士第
　　　三人累官南京禮部尚書贈太子少保諡文僖
　　　有玉堂南宫上谷歸田等稾
　　題白鹿仙人圗
百尺松隂石磴重千年白鹿澗邊逢仙人月底吹簫去
知向緱山第㡬峯
　吕　原(十首/)
　　　原字逢原秀水人正統壬戌賜進士第二除翰
　　　林編修厯右春坊大學士轉通政司右參議仍
　　　入為翰林院學士以母喪歸卒贈禮部右侍郎
　　　諡文懿有介菴集(李原徳云公端謹篤實士也/詩有典則音律渾厚無纖巧)
　　　(靡麗/之態)
　　　(詩話文懿不以詩名所為古風引伸曲喻/不求工而自然精切此有徳者之言也)
　　古風(十首/)
天運無停機造物有消息雪見睍曰消日逢中乃昃飄
風固須臾暴雨亦頃刻溝潦寜常盈江河無久溢枯楊
華暫生朽壤茵虚植䌓英易憔悴病葉早狼籍浮雲能
㡬時初月豈終夕細推皆自然逹觀又奚惑慨彼聲利
徒擾擾竟何益
泰終否斯受賁盡剥乃續日中漸西移月盈竟東朒平
久鮮無陂往久靡不復樂極悲自來進銳退恒速安弗
持則危滿不損乃覆髙位多疾顛厚味每藏毒至盛當
遭衰苦寒必生燠萬事無不然禍福相倚伏
通犀為角戕文豹縁皮剥蚌懐珠致剖麝含香被搏翠
因羽美殘龜以甲靈灼鸚鵡慧入籠鵰鶻鷙受縛鐸以
聲自毁膏以明自爍的張弓矢中林茂斧斤斫直木取
易摧甘井汲先涸忠直志常蹇聰明命多薄行髙毁或
來事修謗或作取禍因天才君子當自度
薫蕕不同藏冰炭不同器枘鑿毎齟齬蘭艾常嫌忌燕
禽肯戀吳越馬匪思冀水投石難入矛遇盾弗利道異
不相謀事殊不相為學古而居今落落與時背
隂陽匪齊盛日月弗並明五行難俱旺四時豈同更一
淵不兩蛟一池無二鯨鷙鳥少雙集猛獸稀羣行秦暴
楚乃弱呉强越乃爭鄰薄君必厚都大國始傾左長右
斯短首重尾即輕兩雄肯俱立兩貴弗相能讒進衆賢
退正消羣枉升四凶如不去元凱何由登保身在明哲
吾嗟古人情
木從繩則正薪受斧乃析輕重平以衡長短度於尺規
矩制方員繩墨司曲直浣布須賴灰攻玉必資石金就
礪方利火被水斯熄凡物有相制用之在人識
湛露晞於陽冰雪消以日咻出衆楚人齊傅窘無術爇
彼滿車薪杯水救奚恤一君子獨愛百小人羣嫉不敵
有如斯勢力固難必
泮林集飛鶚食葚懐好音惡人謹齋沐承祀亦居歆瓦
石變和玉鉛鐡成南金化惡以為美君子當存心
愛敬舍吾親徳禮悖所事少者或陵長賤者或妨貴骨
肉情巳疎而篤朋友義妾媵欺令妻螟蛉剿同氣闒茸
列尊顯聖賢皆退避讒諛志得伸方正多遺棄盜跖稱
守亷伯夷號貪利不肖謂為賢不才謂為智用人積薪
然居髙乃後至足上首顧下冠屨易其位曲鈎榮侯封
直絃斃路次黄老先六經大道俱埽地狼莠正䌓滋芳
蘭亦憔悴本末既舛逆事理斯倒置君子安其常勿為
時軒輕
懐人寘頃筐巻耳采不盈爵禄靡入心飯牛有肥牲左
規右執矩方貟豈竝成目明非兩視耳聰非兩聽心專
使二用智者亦鮮能
　姚　䕫(一首/)
　　　䕫字大章桐廬人正統壬戌進士累官禮部尚
　　　書調吏部加太子少保卒贈少保諡文敏有䖃
　　　矗堆稾
　　　(詩話文敏久領容臺修明禮樂其於先賢祀典/聞必舉行因錢長沙澍之請而建祠賈誼之井)
　　　(因章布政繪之疏而樹碑比干之祠因商學士/輅之章追封董仲舒等伯爵因左吏部贊之奏)
　　　(而修護李泰伯之塋他若為金華四先生及劉/因立祠皆有禆名教自公沒而程敏政建議於)
　　　(前張孚敬順之於後舉凡戴聖劉向鄭衆賈逵/何休馬融服䖍鄭𤣥盧植王肅王弼杜預范寗)
　　　(等一十三人從祀孔子之廡者皆罷之真天資/刻薄人所為也文敏過忠州弔陸宣公墓賦詩)
　　　(云一讀遺文數行淚拜瞻松栢不勝悲因而訪/李吉甫白居易胡旦諸公皆謫此地問有祠否)
　　　(土人為言故有今廢乃檢行嚢廩米一石倡之/屬州守廣文修舉作詩以勉其成焉可以媿程)
　　　(張諸老/也巳)
　　下峽
瞿塘天下險巫峽勢相連夾岸千尋辟中流一罅天山
空無獸迹江逼少人煙唯聽鼕鼕鼓朝牽百丈船
　韓　雍(一首/)
　　　雍字永熙呉縣人正統壬戌進士累官總督兩
　　　廣軍務右都御史卒贈襄毅有集
　　江行懐天全侗軒諸老
西江北塞嶺南壖奔走風塵三十年勇退未能心巳倦
專征纔歇夢猶懸自縁衰體纒多病敢向明時話獨賢
苦憶鄉園諸大老西風先泛五湖船
　項　忠(二首/)
　　　忠字藎臣嘉興人正統壬戌進士授刑部主事
　　　厯員外郎中陞廣東按察副使改山東遷陜西
　　　按察使陞右副都御史進左都御史刑部尚書
　　　改兵部卒贈太子太保諡襄毅有藏史居集
　　　(詩話襄毅以功業顯詩文罕傳其里居日結檇/李耆英之㑹月一集於僧房道院中同㑹者雲)
　　　(南布政司參議金禮敬之四川按察司僉事梅/江文淵福建按察司僉事戴祜元吉漳州知府)
　　　(姜諒用真武岡知州伍方公矩碭山知縣包鼐/汝和通判楊彦和教授陳䝉福主之者公也㑹)
　　　(始於𢎞治戊午春所賦詩文文淵彚為一集府/學教授新淦蕭子鵬序之比於香山洛社云)
　　出清逺峽野望
行盡溪中路蒼茫見逺天歸猨啼(一作平/林開)曉日飛鳥入
寒煙緑樹江頭驛黄茅郭外田孤懐無限思望斷白雲
邊
　　題宋徽宗画碧桃鸜鵒
五國城邊掩淚時汴梁宫闕巳無遺爭如鸜鵒知春色
獨占東風第一枝
　商　輅(一首/)
　　　輅字𢎞載淳安人正統乙丑賜進士第一累官
　　　少保兼太子少保吏部尚書謹身殿大學士贈
　　　太傅諡文毅有素菴集(李徳恢云太傅詩冩性/情雍容雅澹有陶韋風)
　　題春景山水
愛此佳山水春來景更妍四郊青嶂合孤岫白雲連地
迥輪蹄絶峰危石磴懸小橋臨曲澗逹浦接平田鬱鬱
林間寺潺潺竹下泉桑麻凝暮藹榆柳繞晴川寳殿凌
千尺茅堂敞數椽僧歸西嶺月漁鈞北溪煙倒浸沈波
塔閒横古渡船樓髙平見日松老不知年鳥度浮嵐外
鷗飛落照邊吟笻芳草徑酒斾杏花天隔岸聞鶯語開
軒待鶴旋砌苔深染黛林籟細鳴絃有路通仙境無塵
逺市廛家山在圗畫觸目思飄然
　葉　盛(四首/)
　　　盛字與中崑山人正統乙丑進士授兵科給事
　　　中出為山西右參政累官吏部左侍郎卒諡文
　　　莊有涇東稾
　　　(詩話文莊中外敭厯不遑寜居而見一異書雖/殘編蠧簡必依格繕寫儲藏之目為巻止二萬)
　　　(餘然竒祕者多亞於冊府二百年來子姓蕃衍/𤓰分豆剖難以復聚今披菉竹堂書目譬諸商)
　　　(盤泗鼎要非近代物惜不可得而覩矣詩特餘/事選家恒置不録近其裔孫始重鋟刻行之然)
　　　(有徳必有言後之/學者所當諷誦也)
　　題畫
緑樹青山漾碧流画中風景似揚州隔江明滅漁人火
出岸髙低估客舟去燕來鴻千古事閒花野草一春愁
不知誰在紅塵外獨向蕃釐觀裏游
　　重送徐汝陽
繡衣驄馬珊瑚鞭看君文采何翩翩河梁話别未三月
天府論功今六年近郭好山碧於玉邊淮逺樹青堆煙
歸塗有懐須寄我莫惜便鴻雲錦箋
　　和尚原
和尚原頭日未西肩輿來此重攀躋可憐宋主功垂就
不道金人計巳迷往事巳隨深谷變青山還與白雲齊
道傍草樹凄風起疑是將軍鐵馬嘶
　　曲子驛
戎衣脱却下蕭闗坐對環泉半日閒未是老來筋力倦
馬蹄歸自賀蘭山
　史　敏(一首/)
　　　敏字徳敏淮安衛人(一云定/海人)正統乙丑進士厯
　　　官河南右參政
　　岳武穆祠
鄂國英風萬古存當時一死不堪論難將片石補天缺
空恨浮雲蔽日昬南渡自安新割據中原誰復舊乾坤
至今人過朱仙廟便對斜陽拭淚痕
　劉　昌(二首/)
　　　昌字欽謨呉縣人正統乙丑進士授南京工部
　　　主事厯員外轉工部郎中出為河南提學副使
　　　遷廣東參政有胥臺鳳臺金臺嵩臺越臺諸稾
　　　(詩話欽謨無題五首不脫元人舊染而世顧稱/之昔晉人之譏劉輿也謂輿猶膩近則汙人若)
　　　(欽謨及瞿宗吉楊君謙張君/玉之艷詩其不汙人也僅矣)
　　春眺
端居秉髙志道與黄綺謀耿耿千歳懐安能一朝酬青
陽肇嘉節羲馭逝不留樹木發華滋緑葉揚芳柔上有
鳴春鳥嚶嚶求匹儔踟蹰不能寐攬衣起行遊況復有
良朋分若金石投攜手出西郭眷言山水幽祓除激清
波眺彼陟髙丘西北臨廣路巍巍列飛樓誰人為燕㑹
交親結綢繆光景忽西馳娯樂殊未休豈不念合并欲
邁路阻修顧望勿復道囬身駕輕舟折彼蕙蘭花聊以
忘我憂(繆天自云是篇/特能絶去肥膩)
　　八月三日直内閣楊少保延話率口呈此
翠玉樓臺映碧虚上皇曽此駐鑾輿當時侍(一作/官)從皆
能事只說相如有諌書
　卞　榮(三首/)
　　　榮字華伯江陰人正統乙丑進士官户部郎中
　　　有蘭堂集(丘念先云蘭堂集詩㡬二千篇獨無/五言古而五言近體亦少蓋非其所)
　　　(長/云)
　　林良雙鴈圗為王學士廷貴兄廷彦賦
林君善畫天下無海注墨汁傾金壺金門承詔屢揮灑
餘子碌碌非吾徒既不畫丹鳳棲碧梧又不畫文鴛依
緑蒲特作槐堂雙鴈圗凉風颯颯吹黄蘆一鴈俯啄秋
江菰一鴈翹首如相呼乗軒恥隨衛懿鶴化舄嬾逐王
喬鳬吾知林君有深意此圗將以比兄弟槐堂兄弟今
二難同徳同心本同氣芳名豈但動一時勝事終當傳
百世丹青我巳重林君手足誰能似王氏宣王有道美
鴻鴈周公多才賦常棣顧予淺薄敢題詩三月紫荆花
厎醉
　　寄隠者
曽訪巖棲處金鵝石榻前歌君紫芝曲和我白雲篇火
宿燒丹竈煙生種玉田林泉無限好三聘未幡然
　　歸來吟
日落春申港雲歸巫子門沙洲半江水楊栁數家邨
　陳獻章(二十八首/)
　　　獻章字公甫新㑹人正統丁卯舉人用薦授翰
　　　林檢討卒諡文恭從祀孔廟有白沙集(李賓之/云白沙)
　　　(詩極有聲韻有風致但世人未之擇耳造林待/用云先生詩涵養粹完脫落清灑獨超  物牢)
　　　(籠之外而寓言寄興於風煙水月之間蓋有舞/雩陋巷之風焉  楊用修云白沙詩五言沖淡)
　　　(有靖節遺意然賞識者少徒見其七言近體效/簡齋康節之渣滓至於筋斗様子打乖箇裏如)
　　　(禪家呵佛罵祖之語殆是傳燈録偈子非詩也/  王元美云公甫詩不入法文不入體又不入)
　　　(題而其妙處有超出法與體及題之外者看俞/汝成云白沙詩從擊壤中來當另作一家  要)
　　　(之藝林不/可無者)
　　　(詩話成化間白沙詩與定山齊稱號陳莊體然/白沙雖宗擊壤源出柴桑其言曰論詩當論性)
　　　(情論性情先論風韻無風韻則無詩矣故所作/猶未墮惡道非定山比也其云百鍊不如莊定)
　　　(山盖謙/辭爾)
　　贈陳秉常
逺色霽初景清風振遥林子來入我室弄我花間琴正
聲一何長幽思亦巳深願留一千載贈子瑶池音
　　藤蓑
新蓑藤葉青舊蓑藤葉白新故理則然胡為浪忻戚扁
舟西浦口坐望南山石東風吹新蓑浩蕩滄溟黑須臾
月東上萬里天一碧安得同心人婆娑共今夕
　　拉馬𤣥真看山
宫府治簿書倥偬多苦辛文士弄筆硯著述勞心神而
我獨無事隠几忘昏晨南山轉蒼翠可望亦可親歳暮
如勿往枉是最閒人近來飲酒者惟我與子真能移栁
間舫同泛江門津
　　紫菊吟寄林時嘉
嚴霜百卉枯三徑挺秋菊緑葉明紫英微風遞寒馥懐
哉種花人杳在江一曲遺我盎中金南窗伴幽獨時無
續騷手憔悴誰當録且脫頭上巾茅柴今可漉
　　秋興
西風振庭木虚堂夜蕭蕭攬衣歩明月歸鴈雙飄颻天
地豈予獨知音不可招冥心析有合悵望空雲霄
　　有懐世卿
時雨日夕來郊原藹新緑白雲被重崖下映寒塘曲情
結竹上言魂銷井邊躅三年隔瀟湘書至不可讀
　　題新村書齋壁
茅棟依巖靜柴門斫竹通桑榆巷南北煙火埭西東一
逕漁樵入孤村井臼同鄰家得美酒吹笛月明中
　　晚歩
水國秋先至江村晚更幽泥筌収郭索山網落軥輈凉
入社門樹隂連渡口舟獨憐經略地吾得放歌遊
　　龍谿寄馬元真
我家久住龍谿上說著龍溪便有情荔子不將棃鬬美
沙螺羞與蠏爭衡江村婦女蕉衫窄市巷兒郎木屐輕
漫與詩多誰和我樽前忙殺馬先生
　　重約馬黙齋外海看山
春風擬進赤泥洲曽約看山共此遊落蕊忽過三月半
先生能復一來不不堪老我癡猶在且喜嬌兒病巳瘳
想得渡頭楊栁樹清隂閒弄釣魚舟
　　種樹
早雨山泥滑屐牙瘦藤扶路入雲斜東原緑映西原白
一徑松連兩徑花寒夜試看殘月挂東風須著短牆遮
江門亦是東門地我獨胡為不種𤓰
　　訪客舟中
船頭載春酒船尾閣春沙恰到溪窮處山山枳殻花
　　九日
霜前淡淡花瓢内深深酒今日陶淵明廬山作重九
　　贈張叔亨侍御
天下原無事勞勞我有心相攜沙上語山月二更深
　　贈釣伴
短短蔞蒿淺淺灣夕陽倒影對南山大船鼓枻唱歌去
小艇得魚吹笛還
　　歇馬大徑山
數家煙火隔林塘一樹寒花晚自香黄葉冡頭聊歇馬
鷓鴣聲裏近斜陽
　　東軒獨坐
桃花寂寞梨花開山中薄酒三五杯村西有客可人意
風雨今朝期不來
　　社中
社屋新成燕子來山丹未落野棠開三三兩兩兒童戲
弄水扳花日㡬回
　　梅花
沙籠寒月樹籠煙香徹龍溪水底天斜隔竹林窺未得
更尋西路上漁船
　　桃花
雲鎻千峯午未開桃花流水更天台劉郎莫記歸時路
只許劉郎一度來
　　栁渡頭荅鄉友
溪南溪北荔支垂五月荷花乍放時忽有酒船邀半路
三杯不記主人誰
　　大田看山
春泥沒屐大田潮溪北初經獨木橋千丈峰頭望東海
三山恰對杖頭瓢
　　留姜仁夫
雲去雲來等是浮獨凭髙閣看江流南風莫送東歸客
更共江門一日游
　　彈子磯候黙齋不至
軍人打鼓泊官船黒霧濛濛水下灘隔岸相呼不相見
竹籠牽火上桅竿
　　南雄讀羅一峰記書院文
丘墳何處草離離千里湖西夢覺時落日小池橋上路
催人下馬讀殘碑
　　鄒吏目書至有作
落花遥對石城春半篋殘書一病身茶筅粟缾供客盡
不妨人笑長官貧
　　落花
落花半落流水香鳴鳩互鳴春日長美人别我隔江浦
欲來不來空斷腸
　　古耶道中有懐
翠煙浮隴麥初齊社樹青青獨鳥啼何處相思不相見
木棉花下水門西
　方　謨(一首/)
　　　謨字昌言歸安人正統丁卯舉人由翰林院孔
　　　目擢檢討
　　遊春
黄鳥嚶嚶啼水東栁絲千尺繫春風清溪小舫載歌舞
滿郭好花紛白紅有酒莫辭今日醉何人却是百年翁
請看十畝王孫宅芳草凄迷夕照中
　岳　正(一首/)
　　　正字季方漷縣人正統戊辰賜進士第三天順
　　　初以左贊善兼修撰直文淵閣降欽州同知謫
　　　戍肅州成化初復官未㡬出為興化知府卒諡
　　　文肅有類博稾(李賓之云䝉泉/詩亦雅健脫俗)
　　　(詩話季方謂作詩既要平仄又要對偶安得許/多工夫頗以吟詠為苦而天眷之作亦復成章)
　　營建紀成詩(自序矢眷/美營建也)
天眷皇明誕命髙祖俯建萬方定都江滸如龍斯蟠如
虎斯踞以朝以㑹以享以祀逖矣厥謨欽于世世(一/)天
眷皇明亦啓文祖為厥孫謀聿又胥宇碣石之西太行
之東有嚴厥宫四海是同(二/)維帝即祚夙夜顧諟神既
受職民亦綏止乃繼乃述乃經乃營戢此土工為萬國
宗(三/)有赫朝堂有翼廟廷𤨏𤨏公府總總偕興士方耕
矣女方筬矣曽是不驚奏功成矣(四/)匪臣之功伊民之
力匪民之力維帝之則帝曰匪予文祖之徳天相文祖
爛其營室(五/)
　劉　珝(一首/)
　　　珝字叔温夀光人正統戊辰進士累官太子太
　　　保户部尚書兼謹身殿大學士卒贈太保諡文
　　　和有古直先生集(徐時用云公書法飄逸行草/尤長詩文清新流麗無矯飾)
　　　(語能李賔之云公於詩興之所到筆/不  閣而無毫髪㸃綴呻吟之病)
　　　(詩話文和詩率意塗寫不事翦裁亦間有合格/處其送龍溪潘榮宗用詩云同年喜有九尚書)
　　　(九尚書者睂州萬文康安循吉歴城尹恭簡旻/同仁博野劉文穆吉祐之華亭張莊懿鎣尚文)
　　　(三原王端毅恕宗貫莆田陳康懿俊士英其二/則潘與劉皆正統十三年同榜也宗用仕為南)
　　　(户部尚書八人皆有/易名之典惟潘闕焉)
　　白頭鳥
殘蓼枯荷八月秋枝閒獨立更遲留憐渠本是無情物
何事而今也白頭
　汪回顯(一首/)
　　　回顯字汝光祁門人正統戊辰進士除户部主
　　　事出知惠州府
　　聞猨
使蜀三年未得歸青山樓閣倚斜暉猨聲久聽渾閒事
却笑巴人淚滿衣
　鄭文康(一首/)
　　　文康字時乂崑山人正統戊辰進士不仕有平
　　　橋集
　　　(詩話平橋集文勝於詩嘗從徐立齋閣老借含/經堂所藏本讀之愛其簡質有類石守道尹師)
　　　(魯諸公詩/亦藴藉)
　　寄海上韓杲
行盡清谿到水涯好山環繞故人家寥寥一犬柴門外
只隔橋東㡬樹花
　倪　敬(一首/)
　　　敬字汝敬無錫人正統戊辰進士官監察御史
　　　有月樓集
　　題画
溪雲靄靄樹團團溪上幽亭六月寒日暮看山人巳去
水禽飛上石䦨干
　　　(詩話宋毛珝吾竹題蘓子美滄浪亭詩云日暮/客歸園館閉鷺鷥飛上石綦盤侍御題画作頗)
　　　(與相類然知非蹈/襲不妨竝垂也)
　夏　寅(一首/)
　　　寅字正夫松江華亭人正統戊辰進士除南京
　　　吏部主事厯郎中陞江西提學副使參政浙江
　　　遷山東右布政使有史詠紀行集(李賓之云東/南士大夫毎)
　　　(不喜夏詩謂有頭巾氣也非王元美云夏正夫/如鄉里老人衣錦見逹官  不嚴麗但寒鄙可)
　　　(厭/)
　　　(詩話正夫名亞/欽謨方劉似勝)
宋家後葉如東晉南渡䖍州更可哀母后撤簾行在所
相臣開府濟時才虎頭城向江心起龍脈泉從地下來
人代興亡今又古春風囘首鬱孤臺
　周　鼎(六首/)
　　　鼎字伯器嘉善人正統中官沭陽典史有桐村
　　　欵舫齋土苴集(都元敬云先生以文名浙西土/苴集二巻詩不止是然不期驚)
　　　(人而人自驚不期去陳言而陳言自無不去宋/人惟山谷老人不隨人後說者稱其能出新意)
　　　(若先生詩可傳巳利陸秀卿云先生雖文士而/學務實用如議水  鑿鑿不迂故金榮襄公薦)
　　　(之謂可居館閣乃卒不遇姑託文以自見依隠/玩世多鏗鏘幼眇之音其志亦可悲矣  俞右)
　　　(吉云伯器/文勝於詩)
　　　(詩話桐村開濟之略戎幕宣勞顧一尉白頭又/遭薏苡之謗哀哉斯人實命不淑同時杜州牧)
　　　(庠貽詩云功名巳覺邯鄲夢衰老猶耕谷口田/汪縣令貴詩云白首九旬還向學黄梁一夢總)
　　　(成虚吕太常㦂詩云斯文籍籍歸輿論何物區/區戀抱闗沈處士周詩云山縣軍書前吏迹墓)
　　　(堂文字老生涯呉江史處士鑑詩云行誼故絶/人文章復名世碑版照南州煌煌自無替集中)
　　　(詩題有未死作云在塗嗟未歸行槖日巳貧正/如風中絮未肯沒車塵嘲鴈云何地不虞網此)
　　　(身非故鄉誦之使人心惻詩不見佳第恥/拾人遺唾亦有志之士明古實師事之)
　　勸農
二月二日天作雨縣官府官齊出城白頭父老花間迎
亦有牧兒先馬行牛亦不避馬不驚饁者自饁耕者耕
東村西村鼓笛聲願得守令枉柴荆田家年来解留客
新婦炊秔姑磨麥
　　送黄給事使滿刺國封王
逺國來王日深恩冊拜時璽書中禁出天語使臣知路
指諸蕃近山行四牡遲故人青瑣夢無限五雲思
　　江行
萬里雲濤上孤㠶一羽輕霜清天宇闊沙白海潮平山
寺欲浮動鄰舟偶合并瓊花尚無恙囘首廣陵城
　　湯隂旌忠廟
墓木南枝說武林北來祠宇又湯隂鵑啼故國春何在
馬躙中原日巳深未死姦諛誰請劒至今忠義尚霑襟
千秋此地歸英魄風雨靈旗儼若臨
　　林和靖先生墓
一丘千古獨巋然只少梅花抱墓田結就巢居猶昨日
塑來鶴立自何年淡煙流水斜陽外芳草新亭古岸邊
欲去徘徊城月上裏湖猶有未歸船
　　冬夜
寳篆沈煙白銀屏燄燭紅不知窗外雪撩亂撥春蟲
　王　清(一首/)
　　　清字一寜合肥人世襲濟寜衛指揮陞廣東都
　　　指揮死於寇難有建櫜集
　　塞上感懐
西風闗外雪初晴懐古思鄉百感生玉帳枕戈人萬里
鐵衣傳箭夜三更夢囘絶域烏桓地戰罷空山敇勒營
烽火微茫天路逺月中鴻雁起秋聲
　郭　登(十二首/)
　　　登字元登武定侯英諸孫景泰初官都督僉事
　　　守大同以功封定襄伯英廟復辟謫戍甘肅成
　　　化初復爵卒贈侯諡忠武有聯珠集(李賓之云/國朝武臣)
　　　(能詩者莫/過郭定襄)
　　　(詩話定襄力捍牧圉功存社稷聮珠一集繼父/兄掉鞅詩壇西涯以為明初武臣之冠即其山)
　　　(王楸樹諸篇力巳排奡至詠梟之作直兼張王/韓杜之長豈惟武臣一時臺閣諸公孰出其右)
　　　(錫山俞汝成乃謂可式後之/為勲衛者是瞽者之言也)
　　題蔣廷暉小景
我家南山中柴門别經乆不知今春来新添㡬株柳清
江閒釣竹鷗鷺還來否對此忽相思長歌獨搔首
　　自公安至雲南辰沅道中謁山王祠
山王廟在山深處烏鴉亂啼烏桕樹神威猙獰怖殺人
朱吻長牙睂倒豎紅綃抹頭袍袖結手挼黄蛇啗其舌
短碑不題神姓名蕪詞漫書唐嵗月隂風颯颯吹靈旗
夜聞甲馬空中嘶老巫開門馬無跡但見狐鳴鬼嘯鵂
鶹啼山前居民種禾黍嵗嵗求晴復求雨神靈不靈誰
得知老巫分明作神語往來行人多再拜爐中無香畏
神怪唱歌打鼓燒紙錢蒼鵝白羊朝暮賽還把殘餘抛
野草神喜歡欣烏亦飽老巫丁寜客無慮萬水千山放
心去
　　楸子樹(并序/)
　　　去嵗于蒙太監家移栽此樹當就結實繁衍今
　　　年春令巳深草木皆萌蘖而獨此枯瘁略無生
　　　意土俗相傳以為栽樹當嵗著花特餘氣耳來
　　　嵗則否必三年而後如故予甚信之偶數日伏
　　　枕不出今晨就庭事啓窗則花巳爛熳比他樹
　　　尤盛見者咸以為異予亦歡然以喜因賦長句
　　　并識意云
窗前新栽楸子樹去嵗移自東君家根深土凍重莫致
輓以兩犍載一車方經旬日即蓓蕾秋深結子如丹砂
人言此特餘氣耳來嵗未必能芬葩我初聞之稍驚怪
重以土俗相傳誇今年春風巳撩亂千株萬卉皆萌芽
南山青翠逺可見獨有此樹猶枯杈我徵前言苦不樂
行憐坐惜恒咨嗟連朝病困閉門卧夢寐猶憶花如何
今晨勿藥彊起坐眊焉兩瞳如隔紗推窗一見笑絶倒
蔥蔥滿樹開成霞冰綃素錦誰翦刻小紅輕翠相交加
日光照耀春欲醉翩翩蜂蝶爭紛挐賔朋來觀繞百匝
共疑造化理則那花枝爛熳色更好詖辭輕易可信邪
豈非陽春有深意憐我老憊來天涯浮生過半身計拙
有足不及蚿憐蛇故教相伴慰岑寂豈敢與物爭豪奢
六年羈鰥入僧定但未落髪披袈□青裙小鬟别來久
淚眼垢膩首不珈巳聞桂蠧化胡蝶忍聽鸚鵡呼琵琶
花雖可愛不忍折無人插向兩髻丫鈎簾靜坐獨清賞
天明起看到日斜知音未遇寡懽趣有酒不飲惟烹茶
前年官司催入貢六千里路豈不遐移根天苑比瓊樹
有用未必過桑麻物生遭遇即珍貴便應壓盡諸般花
我慙不如花命好謫官五載辭金華住迥邊城氣蕭索
旦暮慽慽聞蘆笳自憐淺薄不足忌羣兒何以喙競呀
方圓鑿枘苦難入冠非薦角强觸邪古人明哲有深戒
省愆痛欲掩户撾窮荒雖覺雙眼淨聒耳厭聽公私蛙
再歌南風終不競天驕吹脣魯婦髽羌兒雜遝近邊鄙
意態詭異聲嚻譁隂霾接旬不成澤嘊嘊恒欲噬我豭
麒麟獅子逺將至爾曹慎勿相邀遮馹騎東來䠞山倒
黄口學語聲咿啞羣公羅拜但垂手踐踏不啻蟲與鰕
人逃馬死金滿篋一擲何足挂齒牙我雖無位百憂集
終夜感歎心如瘥廿年蹤跡半天下把鏡自照兩鬢髿
老懐食蔗如食蠟豈但無味仍饒渣行路難行古如此
道多豺狼水鱷魦紛紛兒女競聲利左蠻右觸方爭蝸
金雞何日解羈去一竿歸釣呉江槎箕山潁水跡長往
漁蓑樵擔肩相摩閒看得意鼠如虎怕說病聰蟻間犘
黄雞紫蠏且慰意背癢正得麻姑爬羞將口腹累州里
未能不食如匏𤓰猶勝夷齊待薇蕨園収芋栗兼棃樝
老農追隨種禾黍偶耕林下時燒畬心淳語直意真率
肝膽相照無疵瘕瑶臺璇室豈不好囁嚅較此猶爭些
囊中黄金尚餘㡬壺乾酒盡還當賖頽然一醉玉山倒
世間萬事皆由他
　　梟
南山萬古雪六月地上冰崢嶸況當嚴冬氣尤冽萬物
僵立不識死與生陽烏戢其羽顔色慘澹無光晶朝朝
畏寒不敢出欲挽海水添長更氊裘蒙茸縮如蝟風沙
斷盡行人行老烏平時最饒舌攢毛縮頸飢無聲鴟鴞
獨何形無乃金鐵鑄使成白日在何處每到夜黑來飛
鳴有時呼嘯聲愈厲召號怪鬼徵邪精鳳皇凍欲死志
意無由平梟凶不可治怒癭空膨脝南村孀婦貧且苦
夫死未葬兒東征伏雌五離初解殻畏寒就暖聲咿嚶
土房穿漏窗户破梟竟突入雞啼驚雛死腦盡裂雌僝
不能爭孀時睡䒐䒏欲起視夜無油燈乞鄰把火照昏
黒梟止未去勢欲相欺陵口吻尚流血兩目光睖䁬孀
髮竪股慄返走撲地魂飛騰有夫攘臂挾弓矢弗斬此
梟何以懲入門無所見但聞狐鳴鬼嘯寒氣颯□如凝
冰孀悲呼天涕垂膺卵此惡物當誰憎㦸手詬社公媿
汝威稜稜雖云土木偶想亦欽名稱人皆祀汝作土主
安然坐視反不如梟能社公顔忸怩渥若朝霞蒸據案
呼吏兵卑官亦靈承廟食于此方乃被婦詬吾奚勝便
須封皁囊騎雲款天庭叩階瀝血天其矜不以梟磔死
吾道何由宏天門九重髙且邃守以夜义威贔屭摳衣
趨蹌肅鳴佩以手奉扃心顫悸大閽倚棖方假寐瞠目
視之訶且詈汝官何曹直蟲臂清都森嚴可輕易社公
前致辭大閽巳知意鼎鐺尚有耳投䑕須忌器梟為天
驕子美惡各以類羽中豈無靈與瑞不及梟姿工娬媚
乗昬伺暗察幽隱附耳連睂方倚比汝不知忌諱胡不
膠脣結舌亦足以自異彼喙若呀非汝利社公頓首前
此言得無愆天道本至公如何有憎憐茍不較曲直何
由辨媸妍以彼醜惡形乃竊造化權常聞上古時宰物
無頗偏禍淫與福善今豈不其然地行蒼生何啻千萬
億煩冤疾痛孰不號旻天渾沌茍未鑿何用呼吸百里
晝夜東西旋大閽笑絶倒以掌拍其肩小儒强解事未
悟磨兜堅汝胡不聞天地同一物不過一十二萬九千
六百年氣機消長豈常好清淳澆濁各各隨時遷天人
不同道此理可忘言語既復歎悔丁寜極密勿妄宣社
公涕漣如頫首但長吁載拜謝不敏攬轡囘其車錫鑾
風泠泠墜地不須臾亟往告彼孀夜降桑林巫梟雖不
勝誅誰敢訐其辜朋儕相搆煽勢與天為徒母腦尚忍
啄何有于朱朱素餐抱深媿予亦思乘桴嗟爾門單户
弱形羇孤從今慎勿與梟敵但須夜夜牢護雞巢雛
　　西屯女
西屯女兒年十八六幅紅裙脚不韈面上脂鉛隨手抹
百合山丹滿頭插見客含羞嬌不語走入柴門掩門處
隔牆却問官何來阿爺便歸官且住解鞍繫馬堂前樹
我向厨中泡茶去
　　保定塗中偶成
白壁何從摘舊瑕纔開羅網向天涯寒窗兒女燈前淚
客路風霜夢裏家豈有酖人羊叔子可憐憂國賈長沙
獨醒空和騷人詠滿耳斜陽噪晚鴉
　　甘州即事
黑河如帶向西來河上邊城自漢開山近四時常見雪
地寒終歳不聞雷牦牛互市畨氓出宛馬臨闗漢使回
東望玉京將萬里雲霄何處是蓬萊
　　客中春晚
逺塞書難寄空庭花自開舊巢雙燕子今嵗不曽來
　　春日遊山偶成
林下扶藤杖溪邊整葛巾春風莫相妒不是折花人
　　口號寄涇州守李宏
渡了黄河又黑河春風秋月五年過涇陽太守如相問
更比來時白髮多
客中相見倍相親白酒黄雞莫笑貧君住淮南我淮北
如何不是故鄉人
　　甘州
甘州城西黑水流甘州城北黄雲愁玉闗人老貂裘敝
苦憶平生馬少游(集本題作送岳季方還京前云登髙/樓望明月明月秋來㡬圓缺多情只)
(照綺羅筵莫照天涯逺行客天涯行客離鄉乆見月思/鄉搔白首年年長自送行人折盡邊城路傍栁東望秦)
(川一鴈飛可憐同住不同歸身㽞塞北空彈鋏夢繞江/南未拂衣君歸復喜登臺閣風裁稜稜尚如昨但令四)
(海歌昇平我在甘州/貧亦樂下文云云)
　
　
　
　
　
　
　
　明詩綜巻二十四
欽定四庫全書
　明詩綜巻二十五
　　　　　　　　　　翰林院檢討朱彝尊編
　楊　翥(二首/)
　　　翥字仲舉呉縣人少與兄戍武昌為鄉校師仁
　　　宗驛召授翰林編修厯修撰遷郕府長史景㤗
　　　初擢禮部左侍郎尋進尚書有晞顔先生集(陳/闕)
　　　(闕云先生詩若太羔𤣥酒不/待薑桂鹽梅而至味自存)
　　黄岡阻雪
積雨既淫溢飛雪何漫漫經旬苦不止行子多悲酸悲
酸亦何事匪為饑與寒倚門累晨暮定省違承顔欲行
阻泥塗欲濟愁驚湍凍木號江介飢烏噪林端向風長
太息恨不生羽翰出門不自遂誠哉行路難
　　秋懐
肅肅凉吹發唧唧寒蛩吟春夏不自豫況乃秋氣臨時
序忽流邁感此百憂尋人生誠須臾華髪易為侵立名
亦素志為善實所欽塵事日紛擾進修力不任愁懐難
自遣徙倚髙梧隂
　　　(靜志居詩話晞顔集借之琴川毛氏有人為施/鉛評云宜亟焚毁勿暴其短於後世可也未免)
　　　(太過楊公長者當存其言/以予所錄二首亦自成章)
　范　澄(一首/)
　　　澄字國清寳應人景泰庚午舉人
　　送别
酒盡津鼓喧風生浦帆亂山迴不見君夕陽在沙岸
　柯　潛(一首/)
　　　潛字孟時莆田人景泰辛未賜進士第一授翰
　　　林修撰厯右春坊右中允洗馬遷尚寳少卿陞
　　　詹事府少詹事兼翰林學士有竹巖集
　　　(詩話漢有金馬石渠蘭臺東觀宋有總明陳有/德教周則虎門麟趾北齊則仁壽文林唐則麗)
　　　(正集仙開元中始定為翰林院其署與他公廨/不同中有徘徊精舍四面歩廊畫壁花塼假山)
　　　(叢竹侈金鑾之宻記建學士之新樓汴宋玉堂/尤加藻飾洎乎南渡雖屬偏安而省舍一新濯)
　　　(纓之泉滌硯之澗芸香之亭汗青之軒以及蓬/巒松坡蘭畦芝館藥洞菊徑橘洲鶴砌儲圗史)
　　　(輸墨於中故論者以詞臣為神仙之職也明初/舊院有修竹林學士黄宗豫寄東里詩云一别)
　　　(詞垣數月餘娟娟修竹近何如北京既建院設/玉河橋西堂後有井劉文安所鑿也亭二間凡)
　　　(八楹柯學士所築也井在左亭在右至今入翰/苑者以劉井柯亭為佳話而堂後柏二株亦學)
　　　(士所植李長沙選館受業於柯後李教習庶常/以學士柏為題汪吉士俊有一日百囘行樹厎)
　　　(之句李悵然有感衍為長歌云我行樹隂日千/匝雨葉風技自蕭颯惟有諸生識我情旁人不)
　　　(解空嘲狎我見先生種樹年我身尚短樹及肩/枝蟠江山地可縮手斡造化天無權瓊臺翠閣)
　　　(何森爽院栁庭花敢爭長芘䕃長留六月隂盤/迴直與孤雲上材堪五鳳難為用根列九泉終)
　　　(不枉零落青袍㡬故人琤琮玉珮空遺響當時/院長文安公柯亭劉井相西東百年遺愛豈獨)
　　　(此此樹欲比人中龍柏猶如此我何似巳媿斑/白非兒童名収榱桷有先後夀比金石無終窮)
　　　(下堂再拜想顔色仰面正拂長髥風於是倡和/成巻以貽學士之子使藏焉盖學士汲引後進)
　　　(孜孜如不及二百年來樹猶勿翦勿拜至今想/其文采風流僕嘗思文獻可徵而詞林掌故闕)
　　　(焉不講在道中禁日㑹粹玉堂舊事自唐宋迄/明撰瀛洲  古錄一編弟子長洲陸肯堂請事)
　　　(開雕謂刋成凡入院者必給一本庶知以古人/自期斯文不幸陸生云亡至今藏之篋衍恐終)
　　　(歸覆醬可/歎惜也)
　　游囊山寺
下馬松闗外行行過虎溪鍾鳴知寺近雲暝覺天低斷
澗流泉澀平岡古木齊何當(一作/時)謝塵鞅此地卜幽棲
　王　㒜(一首/)
　　　㒜字廷貴武進人景泰辛未賜進士第三授翰
　　　林編修遷侍講厯春坊右庶子改南京翰林學
　　　士陞國子監祭酒擢南吏部右侍郎召為户部
　　　左侍郎陞南吏部尚書卒贈太子太保諡文肅
　　　有思軒稾(李時逺云宗伯為詩/清雅間出悲壯之音)
　　宿沛縣泗亭驛
維舟當泗水凉雨洗炎蒸砧杵孤城月漁舟别浦燈客
愁秋更甚鄉夢逺難憑千古龍飛地令人感廢興
　楊守陳(三首/)
　　　守陳字維新鄞縣人景泰辛未進士改庶吉士
　　　除翰林編修厯侍講洗馬遷學士擢吏部右侍
　　　郎兼詹事府丞卒贈禮部尚書諡文毅有晉菴
　　　桂坊鏡川東觀金坡銓部諸集(李賓之云文毅/詩博采深詣典)
　　　(則溫厚成一家言而愛君憂國/感事寓物得諸三百篇者深)
　　　(詩話文懿難經伉伉不屑拾淳熙諸儒遺唾而/詩格深穩在唐宋之間其史館感懐詩云在古)
　　　(左右史言動悉分書由漢至國初有官注起居/不知自何嵗史職曠成虚有故始闢舘編纂亦)
　　　(紛如新人叙陳迹寜免闊且疎乂云崔杼弑其/主直筆遭刑誅二弟相繼死南史猶特書古人)
　　　(守一職往往思捐軀可憐今世士利害論錙銖/蓋公留心史學嘗草疏言國史有三大闕事未)
　　　(舉一靖難後不記建文君朝政及方黄死事諸/臣一景帝巳復位號實錄猶附書稱郕戾王一)
　　　(章疏留中者不獲登實錄宜宣付史館惜乎疏/雖草而未及上也晚語徐少詹云平昔才無半)
　　　(斗而勤作文飲僅數合而喜與客讌行/不能里許而好游蓋雅人之習尚然矣)
　　游虎丘
出城纔數里巳到白雲間但見門臨水那知寺有山鍾
鳴僧出定林動鶴飛還石磴行行遍花宫盡啓闗
　　贈周廷參張邵齡二知巳
客牕情思渺無涯麥隴蔬畦浥露華白屋三間連野寺
青苔一徑入鄰家晴煙亂繞庭中樹夜雨微沾户外花
此地幽偏可乗興馬蹄來去豈嫌賒
　　春城遊宴詩
蝤蛑石首和椒橙新筍香甘帶肉烹非是老饕偏愛此
十年不歠故鄉羹
　童　軒(一首/)
　　　軒字士昂鄱陽人以天官學入欽天監家於南
　　　京中景泰辛未進士以吏科給事中撫川冦謫
　　　知壽昌縣久之以太常少卿掌欽天監以右副
　　　都御史總制松江厯陞吏部尚書致仕有清風
　　　亭稾枕肱集(周吉父云尚書九日詩云黄菊酒/香人病後白蘋風冷雁來初草堂)
　　　(夜雨生科斗花逕春/風呌栗留均佳句也)
　　憶金陵
金陵佳麗地風景想依然城闕金湯固江山罨畫連晚
風樓上笛春水渡頭船惆悵曽游地而今又㡬年
　王　越(九首/)
　　　越字世昌濬縣人景泰辛未進士天順中以御
　　　史超拜右副都御史廵撫大同進太子太保兵
　　　部尚書論出塞功封威寜伯佩征西前將軍印
　　　尋加少保兼太子太傅卒贈太傅諡襄敏有雲
　　　山老嬾集(李賓之云王公歌詩雄邁跌宕若不/屑意而竒偉不羣  崔子鍾云王公)
　　　(詩明易通暢不事艱刻然氣象雄偉才思煥發/  王鳳竹云王公摛辭掞藻品格直逼盛唐其)
　　　(忠君愛國之心懇惻流溢良由賦才之竒渾然/天成不假匠鑿  李時逺云威寜才思之美倚)
　　　(馬萬言往往皆出新意使加以深沉之思豈一/時操觚者所能及  李舒章云威寜才思敏捷)
　　　(奈其太率不脫兜牟之氣言周青士云威寜詩/不雕不琢而符采奕然五  如一杯今夕酒十)
　　　(載異鄉人客裏有歸夢眼前無故人石橋平似/掌茅屋小於船豆蔓穿籬過苔錢上樹生飛來)
　　　(沙上鷺銜出水中魚夜吟山月小春夢海天遙/七言如四面好山朝日觀一溪流水落天門雲)
　　　(間雞犬迎游客雨後兒童埽落花一路草香都/是藥滿林樹老盡生苔閒身未老休扶杖短髪)
　　　(無多不受簪風向眼中吹出淚霜於髯上凍成/冰愁人正似井中坐好客忽從天上來金縷且)
　　　(聽新樂府鐡衣休話舊軍功亭前春雨一林竹/溪上秋風兩岸蘆路隔三千餘里逺月經二十)
　　　(四廻圎百年人得㡬時健一嵗月無今夜明自/笑年來長送客不知身是未歸人鵲遺巢去鳩)
　　　(先入蛛曵絲來蝶倒懸山下夕陽芳草路橋邊/流水落花村當時只學魯男子今日不如阿大)
　　　(夫莫笑買牛新學稼也曽騎馬/舊巡邊不求工而未嘗不工也)
　　　(詩話威寜功紀旂常盟申帶礪立功已足不朽/而於詩沾沾自喜長篇奔放如快馬不受羈紲)
　　　(未免有銜蹶之虞雖意在取法盛唐然往往流/入擊壤一派其送周宗太詩云可憐相見未能)
　　　(久無那匆匆又分手臨岐把袂且談詩何用尋/常一杯酒古詩起於列國前孔子刪為三百篇)
　　　(發乎情性止禮義所以音律皆自然後來風雅/不復作獨有離騷味堪嚼秦漢巳下雖頗淳巳)
　　　(食古人之糟粨盛唐取諸杜少陵西晉取諸陶/淵明少陵忠義所感激淵明渾然而天成五代)
　　　(之詩無足齒宋人之詩理而巳抑揚辭氣欠從/容遂失溫柔敦厚㫖元人之詩學晚唐巧者自)
　　　(巧狂者狂大音元氣日凋喪詩道至此㡬云亡/又近體論詩云雕肝斲肺漫勞神語不求竒意)
　　　(自新爾雅本無難識字離騷還/有獨醒人蓋自道其所得也)
　　中秋對月用孟浩然韻
明月下空庭清光寒不濕褰簾坐來久忽見飛螢入空
懐寂無聊何處砧聲急對酒不成唫起向西風立
　　榆陵送武靖侯趙公還京
古人一日别常懐千里思況在天之涯而與君相離風
寒嵗云暮夜永雞鳴遲悠悠行路難苦樂心自知人生
如浮雲聚散安可期君歸日以逺我歸當何時豈不念
鄉國顧此王事縻霜月滿孤城照見遊子悲
　　遊金龍池
雲深池水寒流出青山口雲水復何心鷗鷺自相友時
維秋氣凉佳節近重九侵曉解征鞍徘徊日將酉厯覽
古遺蹤因之問村叟叟云吾不知世逺人亡久文獻不
足徵請看池上柳遥遥數百年今亦半枯朽人生能㡬
何少壯忽老醜往事無足論且盡杯中酒
　　見彗
野雉雊於鼎桑榖生於朝聖王務修德災患乃自消彗
星見東方垂象何昭昭天心愛人君君心胡可驕反身
當自責弭此天上妖轉禍以為祥一念之所招
　　金雀花
侯門愛金雀金雀顔色好化作枝上花凌春獨開早冶
遊亭館多芳容等閒老東風一飄零不及澗邊草
　　初度
今年四十八去年四十七明年四十九五十爭㡬日逆
數六十來光隂彈指疾七十從古稀八十安可必所以
百嵗人千萬不見一嗟哉宦海中悠悠良自恤
　　題蠲上人畫
好山萬仞髙插空羣峰竝列青芙蓉大者突兀如盤龍
小者箕踞如蹲熊峰頭短樹亂如草凌霄獨立蒼蒼松
一重流水一重竹竹邊盡是山僧屋上方下界知㡬重
銀杏紅椒滿空谷山中屋貯山中雲山中雲卧山中人
山中之人出山去畫裏看山秋復春
　　蜀中送項斯誠同年囘京
白髪慈親七十餘不知消息近何如老來賴我供湯藥
别後憑誰奉板輿旅館夜長頻有夢故鄉路逺久無書
君歸正向門前過為報平安莫倚閭
　　鴈塔
慈恩古塔一閒登瘞鶴銘亡問寺僧舊壁遍題唐進士
逺烟多見漢原陵感懐巳寄無窮事縱目還須最上層
不省風鈴縁厎語只今誰是佛圗澄
　馬文升(一首/)
　　　文升字負圗鈞州人景泰辛未進士累官少師
　　　兼太子太師吏部尚書贈太傅再贈左柱國太
　　　師諡端肅有集
　　游桃源洞
桃花源接武陵溪咫尺仙家路易迷指點秦人舊蹤跡
蕭蕭方竹斷橋西
　姚　旭(一首/)
　　　旭字景𤾉桐城人景泰辛未進士授刑科給事
　　　中天順間以言事謫判鄭州仕至雲南參政有
　　　菊潭集
　　管叔城
管城廢址草茫茫屈指曽經百戰場但有鴟鴞鳴夜雨
不堪車馬送斜陽山含秋色迷孤舘樹引荒雲覆女牆
試上層樓頻悵望鎬京離黍總堪傷
　沈　珒(一首/)
　　　珒字公貴平湖人景泰辛未進士山東道御史
　　　有橋門漫稾柏臺新稾
　　　(詩話公貴少與兄公禮齊名公禮名琮中正統/壬戌進士仕至廣州守兄弟居父母喪廬墓下)
　　　(六年不肉食先後哀毁卒詔旌其宅曰孝行之/門公禮詩有石窗漫稾予少日曽見之記有䆉)
　　　(稏香生秋雨後桔橰聲斷夕陽前雨餘竹外僧/歸寺日出松顛鶴下巢山花帶雨落成片野鳥)
　　　(見人飛作羣之句今其集不復/再覩矣錄公貴詩附識於此)
　　題漁隠故居
名落人間二十年一溪漁隠自悠然晚風楊柳堤邊笛
秋雨蘆花渡口船沽酒肯邀漁父醉枕蓑時伴野鷗眠
只今回首成陳迹贏得人稱似輞川
　李應禎(一首/)
　　　應禎名甡以字行更字貞伯長洲人景泰癸酉
　　　舉人授中書舍人仕至南京太僕寺少卿有李
　　　氏遺集(李時逺云少卿詩朗秀/沖間巳造中唐佳境)
　　　(詩話少卿入太學中官牛玉請為塾師固拒之/在中書日應制冩佛經進曰臣聞為天下國家)
　　　(有九經不聞有佛經也不受命可謂婞直矣歸/田後與呉原博史明古張子静輩賦詩聮句其)
　　　(寄友詩云别墅圍棊常載酒晴/湖泛月不張帆風流可想也)
　　東禪寺
松杉滿院風豆莢一籬緑不聞車馬喧時有髙人宿
　徐　溥(一首/)
　　　溥字時用宜興人景泰甲戌賜進士第二累官
　　　少師兼太子太師吏部尚書華蓋殿大學士卒
　　　贈太師諡文靖有謙齋文錄(朱懋忠云文靖詩/清潤和平足以鳴)
　　　(國家/之盛)
　　　(詩話文靖詩不求工然如鳥跡平沙晚花香/小徑春但使客長醉何妨酒屢賒綽有風致)
　　歸樂堂
十年游上國此日賦歸歟倦却風塵路來尋水竹居山
行春載酒門掩晝攤書薄暮投林鳥相看意自如
　何喬新(四首/)
　　　喬新字廷秀一云字天笛江西廣昌人冢宰文
　　　淵子景泰甲戌進士授南禮部主事改刑部厯
　　　員外郎中陞福建按察副使改河南擢都察院
　　　右僉都御史廵撫山西召為刑部左侍郎進尚
　　　書卒贈太子少傅諡文肅有椒丘集
　　秋懐
白露悴百草𤣥蟬寂無聲庭柯歛新翠日夕寒螿鳴感
此時序易披衣坐前榮仰視天宇間銀河隔雙星一葦
亮可航相望未合并𤣥運亦多阻矧兹塵俗情援琴鼓
别鶴感我淚交零
　　登岳陽樓
雲牕月牖俯清流滿目山川快壯遊誰向江湖懐北闕
謾誇樓閣冠南州朱絃夜鼓湘靈瑟錦纜春廻楚客舟
欲起靈均歌九辨灃蘭沅芷徧芳洲
　　擬唐宫詞
花貌宫娃老掖庭承恩元不在傾城披香殿上開春讌
閒看羣姬弄化生
　　過故相第
門掩西風晝不開􁌨蝛滿壁粉牆頽庭前乳犬休驚吠
無復懐金暮夜來
　謝　省(一首/)
　　　省字世修黄巖人景泰甲戌進士南京兵部員
　　　外郎出知寳慶府
　　山行
杖屨躋攀到九華不知何處是仙家髙蹤一去無消息
惟有碧桃春自花
　李　裕(一首/)
　　　裕字資徳豐城人景泰甲戌進士授監察御史
　　　陞山東按察使轉陜西左布政召入為順天府
　　　尹尋陞右都御史未㡬調南京轉工部尚書改
　　　吏部有餘力稾東藩倡和詩
　　渡楊子江
曉經楊子渡畫舸一帆輕潮湧金山寺雲連鐵甕城江
豚吹浪白海日照林明坐聽鍾聲發悠然物外情
　張　寜(十一首/)
　　　寜字靜之海鹽人景泰甲戌進士官禮科給事
　　　中兩使朝鮮轉都給事中出知汀州府有方洲
　　　集(徐子元云方洲髙雅清俊得唐調無王元美/云張靖之如小櫂急流一瞬而過  復雅觀)
　　　(恩蔣仲舒云靖之既離𤨏闥旋就乞身追念舊/  愴然興涕歌詩本於才敏終鮮沉思大槩一)
　　　(時之雄終難百世之業葉顧𤣥言云方洲縱調/騁情頗稱作者句如林  經霜盡河冰近午開)
　　　(殷璠所稱意新/理愜斯得之矣)
　　　(詩話黄門賦才㨗敏不費沉思兩使朝鮮水館/星郵留題殆遍陪臣朴元亨以刑曹判司為館)
　　　(伴詩篇酬和殊不相下及偕登太平館樓黄門/成七言長律六十韻元亨誦至溪流殘白春前)
　　　(雪栁折新黄夜半風之句乃閣筆曰不能屬和/矣使旋為大臣所忌出守汀州與岳文肅同日)
　　　(拜命致仕歸而築方洲草堂於海澨疊石為山/上有峰曰蒼玉曰拄頰曰小飛来巖曰宿雨曰)
　　　(滴露洞曰歸雲坡曰蘭雪岫曰茶烟嶠曰咏月/􁧢曰卓筆泉曰洗研池曰映山皆劖於石而通)
　　　(目之曰一笑山家居三十年歌詩画筆與雲東/逸史齊稱暮年無子有二婢子曰寒香晚翠剪)
　　　(髪自誓不下樓者四十年有司以聞詔旌為雙/節釋明秀詩云交剪雲鬟報主恩鏡臺花落洗)
　　　(頭盆同心誓死方洲上霜月寥寥夜照門一時/和者甚衆黄門嘗過杭州潑墨寫目送飛鴻手)
　　　(揮五絃圗縱横潦草侍婢笑之題詩云閒尋敗/筆作圗画小鬟立侍笑欲倒山頭頽似土灰堆)
　　　(樹根亂若蓬蒿草所云/小鬟殆即寒香晚翠乎)
　　重游金粟寺有作
溪廻通小艇山峻露層臺林葉經霜盡河冰近午開閒
雲僧出定舊雨客重來擾擾浮生路經過定幾囘
　　感事
羽書昨夜報居庸百萬雄師下九重天子垂衣臨大漠
羣臣端笏扈元戎禁中巳乏囘天諌閫外誰成闢地功
千古澶淵扶日轂令人長憶冦萊公
　　莫愁樂
金雀玉搔頭生來字莫愁自從歡去後不出石城游
　　南浦停雲
不見同心人相思渺雲樹記得别離時却在飛雲處
　　林良花鳥
竹樹晚淒淒天寒相傍棲春風疎雨歇飛上畫樓啼
　　園梅盛開
暖透孤根雪乍消冰花萬㸃綴寒條尋幽欲寄山中客
忘却西湖有斷橋
　　後浦漁歌
欸乃新聲度逺汀烟消日出樹冥冥年來悟得滄浪意
長近西堂竹下聽
　　題畫
查靄昬黄夜泊船鷓鴣聲裏雨如烟秋風不見平安信
夢斷湘江又十年
　　竹鶴老人畫
水烟山靄樹冥冥船在丹青畫裏行好是苕溪二三月
南邊雨落北邊晴
　　蘋花館
宿水停烟綠近牆繞門葭菼共蒼蒼寒香欲薦無人采
月落空庭夜有霜
　　寄余驛丞
南薫亭館晚相延屈指星霜又十年不是重來渾忘却
黄昬舟過驛門前
　彭　華(一首/)
　　　華字彦實安福人景泰甲戌進士改庶吉士累
　　　官禮部尚書入直内閣以宫保尚書致仕卒諡
　　　文思有集
　　明妃曲
抱得琵琶不忍彈風沙獵獵雪漫漫曉來馬上寒如許
信是將軍出塞難
　丘　濬(五首/)
　　　濬字仲深瓊山人景泰甲戌進士選庶吉士授
　　　翰林編修厯侍講學士陞禮部侍郎進尚書加
　　　太子太保入直文淵閣尋加少保户部尚書武
　　　英殿大學士卒贈太傅諡文莊有瓊臺㑹稾(李/賔)
　　　(之云公之學於詩固有所不屑專而實專門者/所不逮  程克勤云公詩如仙翁劍客隨口所)
　　　(出皆足驚人雖雅俗正變體裁不一而格律精/嚴不失矩度  黄才伯云先生信口為詩語皆)
　　　(警/㧞)
　　　(詩話文莊於詩不事鍜鍊而矩度自合其與友/人論詩絶句云吐語操持不用奇風行水上繭)
　　　(抽絲眼前景物口頭語便是詩家絶妙辭其言/未嘗不是第恐學者因之流於率易墮入定山)
　　　(一派不/可也)
　　擬古
依依重依依不忍生别離别離巳可悲況值秋風時栁
衰不堪折情苦不堪說願妾為小星君身化明月明月
貼天飛小星恒相隨月出星隨出月歸星亦歸莫學秋
胡妻相逢不相識生者固可慚死者亦何益
　　送廣東夏亷憲
當宁念逺氓塗炭日以極詔簡在廷臣往司風紀職僉
曰御史某秉徳剛且直屬耳按左右風聲甚煇赫兵政
既以舉吏弊亦以革謡言聞逺近公論推第一無如斯
人可拜手答明勅天子曰俞哉起授三品秩天語重丁
寜綸命光舄奕百僚無間言相見咸唶唶而我嶺南人
慶幸倍千百預為鄉人喜從此得蘇息特恩許乗傳陛
辭行有日走也官禁近早有半面識中心久有懐臨分
忍緘黙聊為陳本末幸與垂采擇惟兹東廣地冨麗自
古昔秦初巳内附漢後亦廣斥東西數千里十郡六十
邑衛所錯其間小大五十七憶昔全盛時承平久寜謐
家家有蓋藏人人各安適土著少流徙世業足資給士
族尚詩禮農家務耕織先期輸賦稅俛首供力役民不
受箠楚兵不識鋒鏑行旅不齎糧逺出不待吉昬夜絶
剽竊歉嵗無行乞況復天氣暄地利多所獲三冬著苧
衣五月収新稙山畬少汙萊水田自潮汐舟游泛滄茫
火種燒屴崱曉包趁墟飯晴著登山屐海錯冨蚌蜆家
烹剰豚□文木生山林珍貨來蕃舶荔奴然火樹橘柚
垂金實閭右食素封田圃盛嘉植愛身寜破産終訟羞
曲筆遐邇總安恬公私舉豐殖逮及廿年來長吏恣胸
臆厚利動其中甘言誘其側欺彼民柔愚藐兹地遐僻
遂決禮義防大肆搏噬力把臂褫其衣抉口奪之食溪
壑填不滿氣燄撲難熄上下相師承前後遞沿襲豈云
無鷹鸇方自為蟊螣天門逺萬里無地訴冤抑致令仁
厚性化作兇險質弄兵潢池中延息茍旦夕外邪尋即
除中虛遂成疾蠢兹洞中猺窺伺乗閒隙始惟掠近地
稍稍出復匿迹彼素脆愞頓異戎與貊制伏本非艱而
我狃安逸武胄恥言兵文吏諱申賊縱虎出林薄延鬼
入居宅路有横草虞闗無一夫搤長驅捲村落乗夜盜
城壁豈彼智有餘乃我法不立嵗嵗轉猖披邊境遭轥
轢脅從日漸多兇徒日増益居民就流散人烟渺蕭瑟
巳身不自䘏何暇問家室田蕪乏犢耕井渫無人汲萬
家春草青一望秋原赤禾麻種殆絶雞犬聲亦寂昬雨
燐火青凉月死骨白内地幸茍免因之困供億相扇咸
弗靖濡沫聊戢戢方今堯舜朝大臣總臯稷萬國俱時
雍一方獨艱阨九重赫然怒遣將擣其□天道信好還
王師本無敵鼎魚姑假喘穴蟻難藏迹行當見埽平星
穢永蕩滌却愁火然岡罔辨玉與石嗟爾嶺徼人罹此
殊可惜賈父來每晚謝令去不亟由來非一朝往者何
嗟及幸兹天日開光景方昭熠草木回生意山川増秀
色福星離紫垣甘雨隨丹軾指日下湞江持節鎮南國
先聲一以聞父老懽以泣迎拜古道旁應以手加額願
言明使君代天布仁徳為我招殘魂為我肉枯骼為我
作保障為我剪荆棘為我開㗋吻為我插羽翼醫我眼
前瘡除我腹中□我寒衣以裘我饑食以粒生者受我
廛死者與我椑一夫或失所孰非使君責使君今巳行
行行去須急齊民正倒懸異類尚反仄如病望醫師如
旱望雨澤寄聲報吾人此公古難得瘴海行將清貪泉
不能惑佇看凋弊區復作全盛域(鍾廣漢云長/篇銳氣不衰)
　　村行
萬里勞行役驅車趁晚晴鴉邊殘照逺雨外斷虹明山
徑髙低路村舂逺近聲隔林人語寂一犬吠相迎
　　中秋有感
客裏逢秋景思鄉倍愴神依然今夜月不見去年人
　　秋思
水落淺灘石出霜冷疎林葉丹天外數聲過鴈人在髙
樓倚䦨
　伍　方(一首/)
　　　方字公矩嘉興人景泰甲戌進士知武岡州謫
　　　戍栁州有柳菴集
　　　(詩話公詎與張靖之丘仲深同年成進士三人/莫逆時有倡酬靜之詩云丘仲深伍公矩元是)
　　　(長安看花侣乂云江東雲渭北樹仲深不來公/矩去望斷斜陽舊㳺處仲深亦有送公矩之栁)
　　　(州詩云平生故人伍公矩少年學文今學武興/來㧞劍為我舞顧儂豈是噲等伍末云呉山髙)
　　　(兮粤水長南歸若見張給事引杯燒燭歌我送/行章可謂篤同譜之義矣栁菴集予少日於金)
　　　(明僧舍見之凡四冊曽覽一過今購之不復可/得僅從㰎李英華集錄其一絶雖不見好存其)
　　　(人可/也)
　　畫竹
花㸃湘雲墮碧川翠梢零落帶秋煙歸篷記得曽看處
殘月黄陵古廟前
　杜　庠(一首/)
　　　庠字公序長洲人景泰甲戌進士除知攸縣罷
　　　歸有楚游稾江浙歌風集
　　　(詩話公序從張節之游同學者藐之節之贈詩/云炳蔚虎豹文卓犖珊瑚枝學子因改視焉嘗)
　　　(過赤壁題詩張汝弼竒之一時呼為杜赤壁仕/既不逹汗漫湖海間自稱西湖醉老莓牆椒壁)
　　　(過輙留題然不經/意其可存者寡也)
　　寄呉中諸友
故園東望路綿綿一别何期竟隔年客思半消春酒後
鄉心都在夜燈前杏花村店西山雨楊栁河橋上苑煙
欲語平安歸未得自嗟身為薄名牽
　彭　澤(一首/)
　　　澤攸縣人景泰丙子舉人
　　春日雜興
春隂庭館晝生寒落葉游絲濕作團年少風流今減盡
牡丹開遍不凭䦨
　桑　瑾(一首/)
　　　瑾字廷贊常熟人景泰丙子舉人處州府通判
　　横瀝口泊舟
浦外炊烟起柁牙岸頭茅屋是農家一冬苦雨全無麥
二月春晴未見花野渡至今濡馬足江潮久不露鷗沙
閒隨漁父談占候怕見朝霞愛暮霞
　黄　瑜(二首/)
　　　瑜字廷美香山人景泰丙子舉人長樂知縣有
　　　雙槐詩集
　　井㠗(宋端宗御/舟至此)
白雁過江南破更無一尺土可坐自閩入廣隨波流塵
沙暗天天亦愁黄蘆苦竹風颼颼鷓鴣雨中啼不休上
有深井山下有仙女㠗黑雲巻波白浩浩漁舟不到御
舟到鱷魚□揚蛟尾掉蒼天蒼天誰與告
　　　(詩話是詩依南海歐奏孚所藏/錄本與廣東通志所載不同)
　　城西劉王故院
江水東流西日斜劉郎綦跡尚天涯昌華苑外裙腰草
玉液池邊鼓吹蛙隔隴牛羊聞牧笛遥林烟火見漁家
當年翠輦宸遊地留與東風長稻花
　陳　贄(二首/)
　　　贄字惟成餘姚人以薦官儒學訓導入為翰林
　　　待詔陞廣東參議遷太常少卿有䝉菴集(黄太/沖云)
　　　(惟成從鄉先生宋公傳張臺民得其詩法/評者謂古詩逼陶栁近體駸駸乎盛唐)
　　晚發五溪
巴川移短櫂正值暮秋天客路猨聲裏鄉山雁影邊蒹
葭連晚渚䆉稏滿秋田風物雖堪戀其如歸思牽
　　蠻中
蠻溪雨過葉皆流落日猩猩啼樹頭髙竹亂藤茅屋小
不知村落屬何州
　劉　英(二首/)
　　　英字邦彦錢塘人景泰中郡邑交辟以母老辭
　　　有賓山集蕉雪稾竹東小稾湖山詠錄(程克勤/云邦彦)
　　　(孝友似黄山谷髙蹈似魏清逸曠逹/似楊鐵崖其詩精妥流鬯兼備衆體)
　　寳峰樓看沈啓南畫因懐畫中詩人存沒
尋僧重上寳峰樓撫景興懐不自由東海傷心諸老散
西湖回首十年游摩挲舊畫題新句慙愧青山對白頭
空負棃花一尊酒無人共載木蘭舟
　　載酒過湖
寒食清明次第來紫袍紅蕚裹池臺東風似與人商略
最好花枝最後開
　聶大年(五首/)
　　　大年字壽卿臨川人用薦為仁和訓導陞教諭
　　　景泰初徵入翰林卒有冷齋集(俞汝成云夀卿/詩尚襲元調)
　　　(詩話聶大年掌教武林揭對聮示諸生云文章/髙似翰林院法度嚴於按察司以是見忤逹官)
　　　(九年不調泰和王行儉掌銓衡以詩寄戴文進/索画自叙十年始成大年題其後云公愛文進)
　　　(之画十年而不忘也使公以十年不忘之心待/天下之賢天下豈復有遺才哉語稍聞於王而)
　　　(王不介意也天順初被徴入史局病中以詩别/行儉曰鏡中白髪難饒我湖上青山欲待誰千)
　　　(里故人分槖少百年公論蓋棺遲行儉得詩泣/下曰大年欲吾銘其墓耳明日而大年卒行儉)
　　　(為作墓志曰吾以大年之才必能自振故久不/擬薦而乃止一校官邪大年諸體平熟惟絶句)
　　　(小詩差有韻致比於劉泰士亨陸昂元/偁馬洪浩瀾王澄天碧諸子似勝之)
　　題畫瓜
翠實離離引蔓秋西風凉露滿林丘東門尚有閒田地
千載無人說故侯
　　題彦顒畫中小景
水禽沙鳥自相呼逺近雲山半有無一葉扁舟兩三客
載將烟雨過西湖
　　題許上舍家梅花
西湖曽繫木蘭橈湖上殘雲雪未消報道南枝春信早
移船更近叚家橋
　　夏日次侃禪師韻
髙亭暑夜景相和凉月絺衣挂薜蘿楊栁風輕湖面闊
不知何處藕花多
　　題仲昭竹
舍人老作鄖陽守尚愛揮毫寫竹枝絶似檥舟湘水上
鷓鴣啼斷雨來時
　陳延齡(二首/)
　　　延齡初名壽字昌年嘉興人景泰中郡掾吏有
　　　玉崖子集
　　題畫(二首/)
洞庭微雨曉生波一櫂雲山客裏過綠遍蘼蕪歸未得
東風閒唱竹枝歌
楊花如雪正殘春新水茫茫浸緑蘋桃葉桃根何處是
東風愁殺渡江人
　劉　溥(七首/)
　　　溥字原博長洲人宣徳初授惠民局副使後調
　　　太醫院吏目有草忩集(王元美云景泰中稱詩/稾者十才子而劉溥湯)
　　　(𦙍勣為之首侮蔣中舒云溥詩如淮隂少年武/健自足時欲  人使少加揖遜亦一時名流)
　　　(詩話劉原博湯公讓盛有詩名原博於除夕為/劉主事廷美作終南進士行廷美懸之堂上次)
　　　(日賀正客至爭裂門籍紙傅寫廷美笑曰此乃/耗紙鬼也嘗語客云不讀二萬巻詩看溥詩不)
　　　(得而公譲守宫詩出一時驚歎以為有神今觀/之殊堪作惡時無英雄遂有十才子之目然就)
　　　(諸子而論原博特多忠悱之言於彼法中差勝/劉宗器贈詩云心事一於詩激發何慨慷靜中)
　　　(聊自怡鬱抑賴舒暢短章既從容長篇亦跌宕/府藏出珍竒鈞天奏空曠正如巨陂中魚龍交)
　　　(蕩漾有時為我歌三歎而/一唱未免矜譽過其實矣)
　　古意
美女出齊州容華世無雙修睂結輕緑麗目曼騰光鮮
紈被玉體明月綴兩璫巧笑發春華氣若秋蘭芳窈窕
髙樓居宛在大道傍媒氏致千金琴瑟諧髙張既製合
歡被復製合歡牀德義茍無虧恩愛永不忘
　　雜詩
仲秋凉氣肅白露下庭柯芳蘭委輕飇桂樹行復華俛
仰時節至生意迭以嘉理運本自然無為徒咨嗟人生
貴有道冨貴安足誇膏火一朝盡撫膺其奈何
　　晚過揚州
長安懸落照短擢尚孤征衰柳愁邊斷殘霞雨外明人
喧揚子渡鐘動廣陵城漸去鄉闗逺凄然倍旅情
　　使回過獨石
邊城二月暗塵沙吹遍東風不見花天逺玉京旋日騎
水通銀漢繫星槎雲中路出髙山險上谷雲連獨石斜
正是旅愁消未得夕陽樓外又鳴笳
　　江上别
相逢蘭渚潮長相送烟江日斜只說儂家易識門前一
樹棃花
　　題畫寄徐州陸九臯(二首/)
别後重來未有期且憑圖畫寄相思秋風黄葉茅亭上
猶記逢君是此時
目極天涯酒半醒楓林斜帶逺山青故人家在秋雲外
百歩洪邊水繞亭
　湯𦙍勣(二首/)
　　　𦙍勣字公讓東甌襄武王曽孫授錦衣百户轉
　　　千户景泰中命通問上皇歸進指揮僉事成化
　　　初以叅將守延綏戰沒有東谷集(王元美云湯/公讓劉原博)
　　　(如淮隂少年斗/健作噉人狀)
　　　(詩話徐元玉言於裕陵曰湯𦙍勣酒風漢耳鄒/克明嘲以詩云湯家公子善夸詡好似蚍蜉撼)
　　　(大樹文章光燄萬古長却說杜陵無好句當時/公論蓋未盡輸心也程克勤為作傳稱其詩豪)
　　　(邁奇崛名家退避豈其然乎然使不/辱命死於疆場則誠豪傑之士矣)
　　游仙
月照參差海上峰飈輪度處滅行蹤𤣥㝠宫裏通宵宴
傳得新方解豢(一作/擾)龍
　　巨俠
獵火茫茫照四山青衣小隊射生還貂裘㡬㸃輕盈雪
月照城門未上鐶
　蘇　平(四首/)
　　　平字秉衡海寜人舉賢良方正不就有雪溪漁
　　　唱(陳廷器云二蘇㫖趣髙逺聲律和暢昭乎治/世之音  李時逺云平詩温柔敦厚自是可)
　　　(人/)
　　　(詩話鄭谷鷓鴣崔珏鴛鴦謝逸蝴蝶袁凱白燕/皆以一詩目之終身至蘇秉衡以繡鞵得名風)
　　　(斯下矣即其南陌踏青春有跡西廂立月夜無/聲二語乃本於瞿宗吉少時香奩之作所云燕)
　　　(尾㸃波微有韻鳳頭踏月悄無聲也以吞剝而/得虚譽忸怩巳甚而秉衡妄為大言謂宋一代)
　　　(今體詩僅王禹玉元夕一律彷彿唐人髙青丘/詩二千首近體止呉女誦經一首可取爾當日)
　　　(鄒御史克明作三夸詩以秉衡為首其次楊公/讓其次劉原博克明名在十子之列在同調亦)
　　　(不免嘲笑之/他可知矣)
　　雜詩
彼美南國姝婉孌貞且良丹霞製為珮明月懸為璫白
玉蓄光采幽蘭含芬芳見者咸歎息不殊古姬姜世無
蹇脩氏玉帛誰為將黙黙處重闈何曽下中堂容顔豈
不好攬鏡徒悲傷但恐芙蓉花零落隨秋霜
　　寄金粟王公子
中夜百憂集攬衣起傍徨明月揚素輝列宿互低昂耿
耿河漢流肅肅鴻雁翔念我同心人渺渺天一方昔為
雙游魚今為孤飛凰援琴不成曲展轉憂思長豈無蕙
蘭花為君掇其芳道逺莫致之中懐徒自傷
　　塞上曲
戰馬聞笳鼓横行出塞門隴雲凝陣黑殺氣入邊昏決
策平沙漠捐生報國恩猶慙漢公主萬里嫁烏孫
　　班媫妤
一自辭同輦深宫草又生甘隨紈扇棄猶記玉階行明
月愁中影流鶯夢裏聲笙歌前殿夜教妾若為情
　蘇　正(一首/)
　　　正字秉貞平弟有雲壑集
　　江南旅情
天涯為客久生計日蕭條旅思(一作/況)頻看月鄉心獨聽
潮春歸江上早家在夢中遥無限相思意東風白下橋
　蘇　直(一首/)
　　　直字秉忠平弟有蘭畹集
　　　(詩話秉衡兄弟三/荆同株無分髙下)
　　送人東歸
東風官路栁依依目送鄉園賦式微晚渡雨晴孤櫂發
春江潮落逺人歸夢囘野戍遥聞角家近滄洲獨掩扉
惆悵天涯同是客臨岐那忍又相違
　蔣主孝(一首/)
　　　主孝字務本儀眞人徙句容有樵林摘稾
　　無題
鳳輦春游繡嶺宫閒庭小雨落殘紅貞元朝士知誰在
一曲琵琶月正中
　蔣主忠(一首/)
　　　主忠字存恕主孝弟有集
　　芙蓉
清露下林塘波光淨如洗中有弄珠人盈盈隔秋水
　沈　愚(十一首/)
　　　愚字通理崑山人自號崆峒生有篔籟呉歈二
　　　集
　　　(詩話景泰十子才多下中通理特為翹楚同輩/極其引重劉原博題其集云清如玉樹含秋霜)
　　　(麗如五色雲錦張琅然天外度靈響一曲一奏/春風香蘇秉衡贈詩云玉山才子東呉英丰姿)
　　　(皎皎冰壺清胷中磊塊含元精騷壇少年推獨/歩天仙鬼仙何足數又云多君祗今英妙年巳)
　　　(有新詩滿人口俊逸還凌鮑謝前清新肯落盧/王後王善甫贈詩云玉山沈郎更潚灑芙蓉秋)
　　　(水涵冰姿摩挲石壁寫新句毫端墨汁光淋漓/䖍州黄進士閏詩云多情才子惜春華樂府新)
　　　(聲對客誇朱雀橋邊舊游路東風開遍小桃花/誦之可想見其人矣余初見吴歈集錄其三詩)
　　　(近東田學士示以先世手抄篔籟集私印尚存/増益八首詩諸體皆清穏而絶句尤矯矯軼羣)
　　　(在劉白之間題畫二首云汀蒲短短栁毶毶三/月桃花水滿潭攜酒抱琴同一醉人生只合住)
　　　(江南山邊臺榭水邊樓秋月春花足勝游平厎/畫船如屋裏人生只合住蘇州通理兄弟四人)
　　　(愚魯質訥魯字誠學以學官弟子入塲屋望見/諸生蓬頭赤脚歎曰待士如此士可知矣遂走)
　　　(出不復與試以文筆自娱嘗作劉過傳西楊見/而擊節曰如此人當以翰苑處之或勸其入都)
　　　(往謁不屑也訥字文敏中正統壬戌進士仕至/福州按察副使卒于官仲季皆能詩所著集不)
　　　(傳學士誠學之雲孫也與予同/年入翰林述其家世本末如是)
　　閶門栁枝詞(二首/)
小蠻能唱白家詞笑把纖腰鬬柳枝愁絶樽前春未老
風流太守髩成絲
枝枝揺翠綰香車占斷春風日未斜記得臯橋舊游處
緑烟深鎻泰孃家
　　舊游即事
冶城東畔舊亭臺寂寂朱扉映竹開一樹碧桃都落盡
去年蝴蝶却飛來
　　寄淮南
江南相望路迢迢風滿闗河雁影飄最好鳳凰臺上月
共誰攜酒聽吹簫
　　過桃葉渡
江花含笑欲爭春江水籠烟栁色新商女停舟唱桃葉
東風愁殺渡江人
　　石頭城
谷口青鞵踏軟沙橋頭艇子載琵琶春風何處尋芳好
盧女門前㡬樹花
　　金陵九日
京華風物近佳辰黄菊秋香漉酒巾欲上鳳臺同一醉
客邊誰是故鄉人
　　閶門夜泊
絲絲楊栁拂官河烟際樓臺隔岸多此夜闔閭城下泊
滿船明月聽呉歌
　　旅次送晏振之
西風孤櫂楚江濱烟水殘陽照白蘋厎事送君情轉切
只緣身是未歸人
　　旅次石城
水落寒江露淺沙斷隄烟柳集昏鴉樽前冷笑陶彭澤
三逕秋香負菊花
　　陳宫懐古
景陽宫井積浮埃三閣遺基半綠苔惆悵後庭花落盡
黑頭江令獨歸來
　鄒　亮(一首/)
　　　亮字克明長洲人用薦授吏部司務遷南京監
　　　察御史有鳴珂漱芳二集
　　　(詩話克明受知於周文襄用況守伯律薦授官/嘗撰詩宗韻海未就而卒自稱梅崖亦曰藻菴)
　　　(居士病中自撰志銘謂脩短有數遺墓在長洲/縣金鵝鄉志中不及劉湯諸子姓名非其所矜)
　　　(式/也)
　　長信宫
妙舞方承寵愁懐獨感傷金輿門外度紈扇篋中藏别
殿生秋月空階落晚霜凉飈如有意渾不到昭陽
　王　淮(二首/)
　　　淮字柏原慈溪人有大塊稾
　　　(詩話伯原淹博號/行袐書詩殊淺率)
　　寄吴廷圭
雁呌新霜九月時客邊節物倍淒其風吹敗葉藤纒屋
雨濕疎花豆壓籬八跪蟹肥村店酒一行鷺促野橋詩
待君流水柴門下共醉殘陽倒接䍦
　　秋夜書懐
破窗燈火黯淒淒一榻空齋抱影棲愁斷關河千里雁
夢回風雨五更雞田荒故國蒼苔遍路接長亭碧草迷
歎息此身縁底事十年蹤跡苦東西
　王貞慶(一首/)
　　　貞慶字維善一字善甫定逺人駙馬都尉永春
　　　侯寜之子有茗艼集
　　　(詩話善甫懐慶公主所出生於侯門而能脫去/紈綺之習築别業於聚寳山中闢一軒繞以桂)
　　　(樹因自號金粟主人能書善飲酒名/其詩曰茗艼集羊城陳廷器序之)
　　送沈崆峒歸玉峰
客従東呉來暫向金華住看遍京華春更憶東呉去秦
淮橋頭烟栁青執手臨岐别恨生扁舟後夜知何處月
色江聲無限情
　
　
　
　
　明詩綜巻二十五
欽定四庫全書
　明詩綜巻二十六
　　　　　　　　　　翰林院檢討朱彜尊編
　彭　韶(九首/)
　　　韶字鳳儀莆田人天順丁丑進士除刑部主事
　　　厯官都察院右僉都御史廵撫蘇松召入為大
　　　理寺卿累轉刑部尚書卒贈太子少保諡惠安
　　　有從吾滯稾
　　　(靜志居詩話彭公以左僉都御史廵視浙江兼/理鹽法憐亭户之苦繪八圗上進各系以詩雖)
　　　(未盡工然有元次山舂陵示官吏二詩風骨若/臨江詞一篇慷慨激烈信足以起頑懦其云後)
　　　(來姦佞儒巧言自粉飾叩頭乞餘生毋乃非直/筆蓋指修實錄者而言攷髙皇帝實錄一修於)
　　　(建文元年五月至三年十二月書成再脩於靖/難後至永樂元年六月書成迨九年復修至十)
　　　(六年五月書成文皇帝實録脩自洪熈元年五/月至宣徳五年正月書成四次纂脩總裁楊東)
　　　(里一人均與焉即如書傳㑹選許觀景清寔預/纂脩之列今刋本猶書其名而實録去之則建)
　　　(文諸臣在洪武中嘉言懿行㮣從刪削而顛倒/其是非可知巳彭公所指斥殆為東里言之乎)
　　經進鹽圗詩(八首/)
兩浙山水鄉古稱天地藏西望出呉淞東行踰鴈蕩利
孔非一塗鹽征為海王泉布充京儲芻糧助邊餉庶哉
用物宏生意不復暢薪桂與炊玉晨昬増感愴敝屋棲
寒蘆新畬倚孤嶂懐土思依依承家如草創
　　　右鹽場圗
山木非不佳林麓非不㢋百年生聚繁分業薄如紙朝
夕斧斤入不待黄落矣近伐嘅山童逺入虞虎兕肩重
何足辭突黔良藉此而況煮海功昬夜無停止菹薪茍
不力公私亦何倚歳歳事辛勤猶勝棄桑梓
　　　右山場圗
海壖咫尺地一望如掌平材木不生植草莽徒敷榮廣
牧良有害泛取亦難成𤓰分結亭户表絶自經營繁霜
一以降百物俱彫零芻蕘忽萃止芟縛無留行輦運積
官所來歳事煎烹負荷非為苦願言公課登
　　　右草蕩圗
旭日朝沮場欣兹風色競錢鎛宻如鱗沙塗平似鏡汲
曬足灰泥層層白相映易地聚成堆再淋鹹始盛方池
藉以茅小竇暗通阱蓮實重且堅浮浮力能勝祗恐山
雨來一簣功未竟殷勤守餘瀝坐待滷池定
　　　右淋滷圗
鹺液泛清泠牢盆戒脩潔分畨忽後時及此旺煎月一
勺盡傾瀉萬竈俱焚爇沈沈紅霧収蹙蹙晴波竭斂之
白盈箕凝華燦如雪㸃檢入公私中心更煩熱荆妻慰
苦顔摩挲汗流血却歎戍邊人垂老有離别
　　　右煎鹽圗
　　　(詩話煎鹽之法惟海濱居民悉之書生多未詳/也惠安是詩巳具其槩然不若施宿㑹稽志所)
　　　(載靡有剰義今節録於後云㑹稽亭户煎鹽法/以海潮沃沙暴日中日將夕刮鹻聚而苫之明)
　　　(日又沃而暴之如是五六日乃淋鹻取滷然後/試以蓮子毎用竹筒一枚長二寸取老硬石蓮)
　　　(五枚納滷筒中一二蓮浮或俱不浮則滷薄不/堪用謂之退滷蓮子取其浮而直若三蓮浮則)
　　　(滷將成四五蓮浮則滷成可用謂之足蓮滷或/謂之頭滷然石蓮試以滷取最後升者為足蓮)
　　　(足蓮乃可驗滷有無足蓮者必借人巳騐蓮滷/較蓮之輕重為之然後為審編竹為槃槃中為)
　　　(百耳以篾懸之塗以石灰纔足受滷燃烈燄中/滷不漏而槃不焦灼一槃可煎二十過淋下滷)
　　　　(水或以他水雜之但識其舊痕以飯甑盖之於/中㧒去面水至舊處元滷盡在所去者皆它水)
　　　　(或以甑簟隔之亦可以他物則不可分矣孔融/論云敝簟不能救鹽池之滷意蓋指此練化術)
　　　　(云飲食過鹹以飯簟竹數條炙之著其中則汁/便澹蓋未易以理推也覽此讀惠安諸詩可以)
　　　　(豁然無/滯義矣)
小汛風日好大汛潮汐平袖長應善舞課羡易為征嵗
歉伊誰知寜分雨與晴衣食豈不急國計良非輕擔石
四面至倉庾一朝盈鹽官唱簿厯折閲頻呼聲況乃逃
亡多荒額重加徵展限諒未允努力事餘生
　　　右徵鹽圗
三邊乏儲峙良賈勞委輸償以搉海利子母多贏餘水
膏易消耗蔀屋難貯諸多年積逋欠折算盡錙銖渺渺
太湖畔盈盈東海隅雪山壓巨浪風㠶恣所如每資藜
藿食亦薦王侯厨誰念味中苦搔首空躊蹰
　　　右放鹽圗
近寳固貧國厚貨亦貧民滷丁有常賦催目何紛紜侵
耗嵗巳久夤縁具虛文商算無從給鞭箠不堪聞富黠
自當爾哀此顛連人稱貸不見售絲榖無餘新寛減逢
優恤感激謝皇仁滄海未終竭更始重辛勤
　　　右追賠圗
　　臨江詞
臨江右名邦佳麗傳自昔豈不産異人為兹壯顔色云
何百年間不見有遺跡館人聞我言掩袂長歎息叩之
至再三欲語還踧踖為言有姦臣名字不記憶(闕十字/)
　　　　　　　内臺司風紀適遭陽九厄飛簡論曹
魏戮力事討賊膠固不知㡬祗顧順與逆(闕五字/)
竒禍嬰六戚兹事有始末賤子請(闕/)一神考早謝世太
孫推正嫡母妃開平家元勲載帝室隠然九鼎重姻婭
萬人敵嫌隙一以開讒言肆罔極居然尾不掉大都勢
耦國時有黄奉常(子/澄)輕佻故無匹伴讀東宫中論事時
造膝一旦削王侯怱徨何太亟細人暗大體國釁此焉
隙漁陽動地來六軍盡股栗齊公(泰/)為司馬折衝乃其
職堂堂正正旗誓書嚴紀律内相方夫子(孝/孺)早學冨經
術倚馬草檄文樞機資密勿又有黄門陳(迪/)自少稱英
特餘者亦黨人我今半遺失當其自靖時鼎鑊甘如蜜
之死矢靡他萬古常昭晰父母且不顧爵祿何能易寄
語謝諸親怨尤意何益所貴士明志萬死奚足恤後來
姦佞儒巧言自粉飾叩頭乞餘生無乃非直筆聖人順
天命四海瞻堯日爾胡守戅愚甘心取族滅不覩解與
胡乗時附鳳翼恩寵日以加聲名垂簡策
　徐　貫(一首/)
　　　貫字原一淳安人天順丁丑進士授兵部主事
　　　厯員外郎中出為福建叅政遷本省右布政使
　　　山東左布政使拜都察院副都御史廵撫遼東
　　　召入為工部左右侍郎進尚書加太子太保卒
　　　贈太保諡康懿有餘力稾
　　贈别張世禎
故人成久别邂逅客都城夜雨方論舊春風又送行鄉
闗頻入夢雲樹逺含情迢遞清溪上相思對月明
　王　佐(一首/)
　　　佐字廷用天順巳卯舉人福州衛籍官訓導以
　　　子鼎貴封都御史有三留稾
　　宫　怨
芙蓉帳冷減容光愁荷熏籠嬾著牀寒氣逼人眠不得
鐘聲催月下廻廊
　　　(詩話廷用是詩載集中候官曹能始十二代詩/采之游用之夢蕉詩話謂南寜伯毛舜臣留守)
　　　(南都灑埽舊内見别院牆壁多舊宫人題詠年/久剥落不可辨識其一署曰媚蘭仙子書即此)
　　　(詩末二句也當出好事者傅㑹不然裕陵定都/北京之後康陵未南廵以前安有宫人以廷用)
　　　(詩書之南/内壁乎)
　張元禎(一首/)
　　　元禎字廷祥南昌人天順庚辰進士累官吏部
　　　左侍郎兼翰林院學士掌詹事府事天啓初追
　　　諡文裕有東白先生集
　　游東郊
招提囘首日沈西十里香風送馬啼不是習家池上飲
傍人休笑醉如泥
　沈　暉(一首/)
　　　暉字時暘宜興人天順庚辰進士累官右副都
　　　御史廵撫河南有豫軒集
　　夏夜悼亡
青雀西飛竟不歸芙蓉猶剰舊羅幃山齋十日黄梅雨
誰與熏籠夜焙衣
　鄭　紀(一首/)
　　　紀字廷綱仙游人天順庚辰進士累官南京户
　　　部尚書有東園集(林雨可云東園詩得力/于靜故能舉止安雅)
　　　(詩話尚書無詩名然如古塹斜連江樹沒飢烏/低傍野人飛橋頭雨歇溪初溜天際雲収山漸)
　　　(多亦自琅/然可誦)
　　送林慎學之官
相送東郊去秋雲驛路寒秖因為客久欲别故人難馬
向花間度琴攜竹外彈歸來不覺晚月色滿吟鞍
　秦　䕫(十一首/)
　　　䕫字廷韶無錫人天順庚辰進士厯官江西右
　　　布政使有五峰遺稾(邵國賢云廷韶詩始馳騖/中唐久之得其風格既而)
　　　(學杜復參諸蘇黄以下數家故所就如此謙程/克勤云公詩清麗豐蔚不名一家  錢與  云)
　　　(廷韶詩流麗/有唐人風)
　　東安道中
南人喜乗舟鞍馬非所便自我離京師陸行苦迍邅長
驅竟終日黄塵暗幽燕平原莽千里四顧無人煙況兹
冬欲暮寒風正凄然霜嚴裂肌膚指直不得拳僕夫亟
告勞長跪向我前下馬語僕夫窮塗湏勉旃丈夫豈兒
女壯志恒在邊微勞詎足惜去矣行策鞭
　　送人還松江
金陵城中花滿煙金陵陌上酒如泉送君臨岐一握手
欲别未别心茫然疋馬遥遥向東去黄金作鞭光照路
長安雖好不如家翹首呉門隔烟霧君家逺在雲水鄉
正近呉王舊獵場海錯登盤玉脂滑鮮蓴出水銀絲長
荒亭鶴去空塵跡三髙祠前秋月白惜君未得從君行
斜日無言正愁寂
　　登觀瀑亭
麻姑之泉天下名有泉不可無此亭奔流直下蒼崖裏
千丈玉龍飛不起鏗金碎玉聲潺潺恍惚置我匡廬間
銀河句好續不得日暮悠然騎馬還
　　同金廣信宗器遊番湖
番湖水落秋容冷碧色澄鮮三萬頃樓船嗷嘈何處來
十幅蒲帆弄秋影霜晴九月葭葦枯芙蓉著花秋滿湖
呉興巳逺郭熙老誰為寫此秋江圗汀洲逺近迷雲樹
東去滄波急如注康山一髪天際横傳是先皇洗兵處
當年血戰湖水黄日月照耀旌旗光鼎湖龍去不復返
只有雁鶩飛茫茫天開大澤雄今古氣撼東呉及南楚
巴陵洞庭何處邊目斷潯陽送樓櫓北風獵獵握雙旌
此行竒絶如登瀛風波平地不須起向來魂夢今猶驚
浩歌蓬底還搔首却憶同行信州守萍水飄零盡白頭
相逢且醉餘干酒
　　贈虞永錫赴金庭塾館
西溪先生頭半白十年常作金庭客慣說金庭山水清
嗟余俗眼何由識新春示我山水圗金庭乃在東南烟
浪之具區洞天福地仙所都靈芝瑞草無時無危峰倒
插青天孤下渉阻險連重湖秋風颯颯吹黄蘆白波漫
天鴈鶩呼沙頭二老翁衣冠一何偉烏沙籠頭髪垂耳
笑看雲山弄雲水就中一叟豪且雄恐是近世天全翁
領客嘗遊湖水東脫屣冨貴尋崆峒英賢遺迹轉眼空
好事寫入兹圗中不然胡為避世士被服却有今人風
余生亦愛金庭好對畫題詩心懆懆㑹約先生作勝遊
他日風流成四老
　　和謝武選齋居
長樂疎鐘曉龍墀細柳春天香飄御仗紫袖引才人萬
乗求賢切諸公奏疏新幸逢虚巳日忠讜在忘身
　　過髙郵
四顧無山色蒼茫入望遥城池百戰在魚蟹四封饒小
市黄茅店孤邨白板橋停舟問民俗風景頗蕭條
　　久雨
劔外天常漏江南雨亦多隂雲連晦朔潦水接江河漫
說禾生耳還聞麥化蛾憑誰問元宰調燮意如何
　　南山小隠
茅屋住山丘丘中事事幽茶香和雨摘果熟帶霜収石
鏡當窗見山泉隔幔流何時謝軒冕來伴竹林遊
　　望泰山
中天積翠鬱重重勢入青冥望不窮山上白雲今古是
漢王虚信起封中
　　賞芙蓉
獨倚秋風取次開小園攜酒㡬畨來勸君莫惜花前醉
昨日主人安在哉
　陸　釴(一首/)
　　　釴字鼎儀崑山人天順甲申賜進士第二授翰
　　　林編修遷修撰陞太常少卿翰林侍讀時與張
　　　泰陸容稱崑山三鳳有春雨堂稾(李賔之云張/亨父陸鼎儀)
　　　(未第時皆有詩名亨父天才敏㨗竒思硬語人/莫攖其鋒鼎儀稍後作而意識超詣凌空徑趨)
　　　(擺落塵俗雖或矯/枉過正弗恤也)
　　　(詩話鼎儀與西涯同登第西涯時年十七鼎儀/瓊林醉歸詩所云行過玉河三百騎少年爭說)
　　　(李東陽是也西涯好推挽人才求詩者至填塞/戸限乃賦詩以止作詩鼎儀聞之失笑戲作八)
　　　(止詩貽之西涯申雞酒之約未踐也㑹謝鳴治/陳師召促西涯題詠西涯遂渝止詩之約偕謝)
　　　(陳兩公載酒鼎儀邸舎李明仲羅亨父亦至即/席分韻詩成書之巻軸鼎儀又嘗與陸文量飲)
　　　(朱懋暹宅有教坊弟子王秀侑觴夜深風冽琵/琶絃屢斷主人以洞簫繼之秀舍絃按拍清歌)
　　　(數曲歌詞有學士波字盖方言也鼎儀為賦詩/紀其事有醒後空慙學士波之句當日諸公逢)
　　　(太平盛際翰苑風流經過輒成勝引予嘗過北/平孫侍郎蟄室獲覩西涯陵祀歸和鳴治騎字)
　　　(韻詩和者數十人裝成行看子足稱玉堂/嘉話也鼎儀邸在新堤今巳不知其處)
　　三月八日與亨甫歸自城西
參差宫樹殿東西樹裏青山落日低回首旌旗猶未足
晚來風起玉河堤
　李東陽(五十七首/)
　　　東陽字賔之茶陵人天順甲申進士改庶吉士
　　　授編脩累官少師兼太子太師吏部尚書華蓋
　　　殿大學士卒贈太師諡文正有懐麓堂前後集
　　　南行北上諸稾(徐子元云長沙大韶一奏俗樂/俱廢中興宗匠邈焉寡儔獨擬)
　　　(古樂府乃楊鐵崖之史斷此體出而古樂府之/意微矣  穆敬甫云李公才情兼美於何李有)
　　　(倡始功大似唐之燕許易王元美云李西涯如/陂塘秋潦汪洋澹沲而  見厎裏又云長沙公)
　　　(少為詩有聲既得大位愈自喜攜㧞少年雅俊/者一時爭慕歸之雖模楷不足而鼓舞攸賴長)
　　　(沙之於何李也其陳渉之啓漢髙乎又云嚮者/於李賓之擬古樂府病其太涉議論過爾翦抑)
　　　(以為十不得一自今觀之竒㫖創造名語疊出/縱未可被之管絃自是天地間一種文字若使)
　　　(字字求諧於房中饒吹之調取其字句斷爛者/而模仿之以為樂府如是則豈非西子之顰邯)
　　　(鄲之歩哉於胡元瑞云成化以還詩道旁落唐/人風致㡬  盡隳獨文正才具宏通格律嚴整)
　　　(髙歩一時興起何李厥功甚偉是時中晚宋元/諸調雜興此老砥柱其間固不易也又云國朝)
　　　(詩流顯逹無如孝廟以還李文正楊文襄石文/隠謝文肅呉文定程學士凡所製作務為和平)
　　　(暢逹演繹有餘覃研不足自時厥後李何竝作/宇宙一新矣  顧𤣥言云文正以大雅之宗推)
　　　(轂後進學既該博詞亦宏麗天陳卧子云文正/網羅羣彦導楊風流如帝釋  人雖無與宗派)
　　　(實為法門所貴含陳元孝云西涯樂府得古詩/之遺風刺竝見  蓄可味使人自得於言外别)
　　　(為一格奚/而不可)
　　　(靜志居詩話文正宏奬羣英力追正始由其天/材穎異長短豐約髙下疾徐滔滔莽莽惟意所)
　　　(如其自序謂耳目所接興況所寄左觸右激發/乎言而成聲雖欲止之有不可得而止者此自)
　　　(得之言也昔賢以大謝繁蕪為累大陸才多為/患此翁亦然若其擬古樂府因人命題縁事立)
　　　(義别裁機杼方之楊亷夫李季和輩似逺勝之/至或剛而近虐簡而似傲文之佳惡文正蓋自)
　　　(得之/矣)
　　申生怨
十日進一胙君食不得嘗讒言豈無端兒罪誠有名兒
心有如地地墳中自傷兒生不如犬犬得死君傍天地
豈不廣日月豈不光悲哉復何言一死以自明
　　緜山怨
五蛇上天一蛇蟄緜山經月火不滅君王恩重翻為讎
不如放作山中囚君王有臣一非少貪天之徒但自保
臣心見母不見君誰言母死非君恩今辰何辰夕何夕
留與千秋作寒食
　　屠兵來
兒勿啼屠兵來趙宗一綫何危哉千金賣兒兒不死真
兒却在深山裏妾今有夫夫有子死兵易立孤難九原
下報無慚顔趙家此客還此友穿何故亡盾何走誰言
趙客非晉臣當時嬰杵為何人
　　新豐行
長安風土殊不惡太公但念東歸樂漢皇真有縮地功
能使新豐為故豐人民不異山川同公不思歸樂闗中
漢家四海一太公俎上之對何悤悤當時幸不烹若翁
　　淮隂歎
營門書開齊犬吠蒯生相人先相背古來鳥盡良弓藏
近時刎頸陳與張功成四海身無地歸楚楚疑歸漢忌
極知猶豫成禍胎時乎時乎不再來君王恩深辯士走
淮隂胸中血一斗婦人手執生殺機赤族不待君王歸
君王歸神為惻獨不念秋毫皆信力
　　殿上戲
殿上戲丞相嗔丞相勿嗔吾弄臣臣可弄不可狎節度
不來臣巳殺君王有道臣職遂細栁營中親按轡
　　文成死
文成封五利封神仙只在東海東文成死五利死天下
神仙皆妄耳漢家武皇帝者英昔何懵矣今何明君不
見百年身萬年計前秦皇後唐帝
　　姦老革
姦老革天下能有多許賊潼闗以東大有人悔不盡殺
東都民民不欲多多即亂安得龍舟數千夫八萬君不
見江都城外人圗儂那能更到丹陽宫
　　卿勿言
卿勿言朕自思南詔覆師君不知卿勿憂朕自保范陽
弄兵苦不早卿邪誰邪髙與楊非姚非宋還非張有言
如此尚不用豈有藥石鍼膏肓君不見咸陽老人能直
諫何曽得覩君王面
　　青巖山
青巖山甄郎髙風不可攀禄山使者封刀還入東京見
黄蓋帝敇偽官階下拜鄭䖍貶死王維生故人獨有蘇
源明君不見舞象悲啼樂工哭賊斫工尸分象肉
　　司農笏
司農手中無寸鐵奮笏擊賊賊腦裂賊雖未死氣巳折
奉天天子雙淚横十年棄卿真負卿臣身區區勞記憶
平原太守曽未識
　　十六州
契丹助晉兵一號三十萬晉人報契丹一數一匹絹三
十萬絹未足惜一十六州空棄擲遂令宋統成偏安中
原以北無幽燕金元相承二百載慟哭衣冠化兜鎧至
今五鎮接三邊不備西陲備東海
　　安石工
端禮門金石刻丞相手書姦黨籍長安役者安石工不
識人賢愚但識司馬公卑疎不敢預國事幸免刻名為
後累匹夫憤泣天為悲黄門夜半來毁碑碑可毁亦可
建蓋棺事久乃見不見姦黨碑但見姦臣傳
　　參謀來
新將代舊將去參謀來軍有主受命犒不受戰參謀行
真獨斷宋家養兵二百秋大功竟屬書生収翻令媿死
劉揚州君不見陜西歸來笏畫地遺恨他年六州棄
　　兩太師
和議是塞外蒙塵走天子和議非軍前函首送太師議
和生議戰死生國讐死國恥兩太師竟誰是
　　花將軍
花將軍身長八尺勇絶倫從龍渡江江水渾提劔躍馬
走平陸敵兵不能逼主將不敢嗔殺人如麻滿川谷徧
體無一刀鎗痕太平城中三千人楚賊十萬勢欲吞將
軍怒呼縳盡絶罵賊如狗狗不狺檣頭萬箭集如蝟將
軍願死不願生作他人臣郜夫人赴水死有妻不辱將
軍門將軍侍婢身姓孫収尸葬母抱兒走為賊俘虜隨
風塵寄兒漁家屬漁姥死生巳分歸蒼旻賊平身歸竊
兒去夜宿陶穴如生墳亂兵爭舟不得渡墮水不死如
有神浮查為舟蓮為食空中老父能知津孫來抱兒逹
行在哭聲上徹天能聞帝呼花雲兒風骨如花雲手摩
膝置泣復歎雲汝不死猶兒存兒年十五官萬戸九原
再拜君王恩忠臣節婦古稀有嬰杵尚是男兒身英靈
在世竟不朽下可為河嶽上可為星辰君不見金華文
章石室史嗟我欲賦豈有筆力囘千鈞
　　尊經閣
尊經閣閣髙不可攀前有文宣宫後有鍾陵山
　　玉堂下直
岸幘斜陽下疎林開逺山新凉灑衣袂爽氣清容顔林
端見初月素彩生雲間褰裳歩花影欲動愁䦨珊向來
竹林遊暫到巳復還寜知一畞内迥若離市闤浮生且
為樂及此一日間
　　陳玉汝所藏朱澤民畫
睢陽書家流作畫如作草松根石峻嶒健筆凌絶島垂
蘿飄人衣盤石坐不埽鳴琴聲差差石籟風稍稍君看
蕭散姿稱彼林下老遺縑百年内嵐氣濕不槁陳郎湖
海情得此恨不早我生不學畫入眼分醜好嘗觀耆舊
傳歎息風流少此意君獨知丹青安足道
　　師召席上餞邵文敬戸部使淮安得作字
𤣥雲鬱重隂霖雨久逾大平田偃頽波萬彚同一挫纍
纍黍穗落百畞不盈箇淮陽舊宜麥未足供甑磨稊稗
價亦増誰能問稉穤官租苦未給生理安可作城市多
游民山林有遺餓流離及溝壑去住總無那地連兩畿
邇業恐千家破近聞恩詔下巳放今年課漢臣發諸廪
唐法通百貨王事須賢勞地曹有良佐名辭鴻臚籍檄
自尚書座行哉車馬艱詎免泥塗涴東南民力竭要使
皇仁播官雖問升斗職豈在揚簸平生翰墨場珠玉生
咳唾簿書劇裁决餘暇得酬和羣情恣幽眇品類入摉
邏徳澤乃膏腴文章比穅莝舉世輕迂譚兹言我當坐
偶託平生交因君識吾過君當策勲伐極力起貪懦聊
因贈行什預卜還朝賀
　　題王維詩意圗
平田渺成湖仲夏月多雨汀鷺濕不飛林鶯澀還語邨
煙多乞鄰饁餉常及午紫門無鎻鑰出入隨杖屨白鷗
似相識亦足忘爾汝王丞詩家流畫格亦天與君看百
代遺摹搨尚如許吾生慕丘壑偶此繫冠組試問松下
翁㡬人同出處
　　送錢先生致仕得臆字
成化巳亥冬公來自南國維時龍興節奉表宸旒側入
朝未浹辰具疏寫衷臆臣年七十二鬚髪不復黒乞身
謝圭組歸老東南域願為南極星中夜常拱北時當太
平世聖夀千萬億臣雖在畎畞永荷陛下徳聖皇眷耆
舊曰汝予輔翊古稱老成人豈獨賴膂力吾嘗奬休退
卿意誠悃愊加官號冡宰名位班九棘貤封及三世兹
典尤絶特公章再入省請解尚書職臣方避華要而敢
䝉顯陟王言重丁寜公意増感刻願書歸榮字堂扁揭
華織江山佳麗地從此生顔色再拜送公歸臨風逺相
憶
　　困暑次韻白洲
髙堂遞晴隂炎熇氣呼闞燔同洪爐然溽入厚地黯繁
星夜方揺淫雨晝仍濫炎光石成焦暝色山帶黶羲輪
燄赫赫雷轂聲轞轞龜坼行在田濤翻坐平檻占風想
乾鵲吠日驚蜀㺌彼浴空羡鳬吾冠不如􁌳甘泉冷將
濯惡木繁可斬惔心甘獨勞炙手竟誰犯周扇懐仁風
陶窗仰清範雖無簿書煩頗覺餐食減顰為窮兒愁怒
作壯士喊亦有歳寒交綈袍義思范豈無雪夜訪杯酒
情憶湛天時手中環世事波上艦晚尋東籬菊秋種南
山豏思君正報熱有袂不可摻
　　賀鼎儀遷諭徳得檢字
華蓋天穹崇青宫地深儼同時侍從臣一一皆妙簡陸
君偉文行不抗亦不諂銛如囊中錐頴脫不受掩年勞
秩屢遷徳諭官曷忝名厪黼扆記薦豈公卿剡平生耐
官職寵極翻自斂須知啓沃功不獨事編檢姓字符鼎
彞文章歸琬琰非才獨慙予同第名久玷交游二十年
道義足薫染攀躋竟何能時歳驚荏苒勲業乃攸期榮
光詎相艷努力當壯齡時哉此其漸
　　示用兒效玉川子作
夜坐苦不樂作詩示用兒用兒爾何來來自東南陲自
言廣西人州縣巳忘遺但知姓李氏世業本巫醫家有
三頭牛有田可耘耔當年靖州蠻作亂勞王師夜聞狼
兵到勢若虎與貔我耶被殺死血肉交淋漓我孃亦被
擄存亡未可期官司簡少俊閹割隨俘纍用克年十三
廣顙身尫羸生來左目瞖幸免殘膚肌紅船載白粲驛
遞來京畿兵曹奏名籍給配在有司臣愚本無功恩與
公侯齊用兒亦何物御筆䝉親批彤庭頓首謝髫丱歸
提攜煮羮為汝餐縫帛為汝衣役不忍汝勞過不忍汝
笞居遣用兒侍行令用兒隨殷勤語子姪慎勿陵虐為
丁寜戒僮僕疾病相扶持細思先皇徳欲報何能追賜
生尚必畜況此非豚雞今皇兩僮賜本出思恩夷岑梁
年十一呉也二歳差渠視汝為兄汝可弟視之班行若
鴻鴈戲弄吹塤篪渠小不足責汝長教所宜用兒爾來
前訓汝好言詞清晨起必早日暮眠當遲操畚埽㕔堂
汲水澆園畦客來捧茶果客去収書棋有口莫喫酒酒
醉死路岐有手莫做賊做賊送頭皮人生無貴賤但問
所從誰長為官人奴勝作獞與黎用兒爾誠騃告汝汝
不知垂頭睡莫對吾自吟吾詩
　　習隠(二首/)
咿啞復咿啞隔牆聞水車車翻水汩汩如在東鄰家當
軒理嘉樹傍檻移新花一澆潤枯槁再濯無塵沙濟川
恐無用學圃良非差房山有南畞海子餘西涯安得謝
簪纓悠悠送年華
暑雨忽新霽曽軒開碧山浮雲避素月夜色明松闗流
螢遞隠見宛在深林間埽石坐彈絲天風下鳴環瓊樓
正在望佇立難為攀
　　夜過邵伯湖
蒼蒼霧連空冉冉月墮水江湖日浩蕩行役方未巳羈
棲正愁寂況乃中夜起
　　長江行
大江西來是何年奔流直下岷山巔長風一萬里吹破
鴻濛天天開地闢萬物茁五嶽四瀆皆森然帝遣長江
作南瀆直與天地相周旋是時共工怒觸天柱折遂使
后土東南偏女媧補天不補地山崩谷罅漏百川有崇
之叟狂而顛坐看萬國赤子淪深淵帝赫怒罰乃罪神
禹來乗四載驅大章走豎亥黄龍夾舟穏不驚直送馳
波到東海朝離巴峽暮洞庭九派却轉潯陽城縈紆南
徐萬餘里更萬餘里通蓬瀛君不見黄河之水天上下
其大如股空縱横長淮清濟出中境曷敢南向爭權衡
千流萬派𤨏𤨏不足數雖有吐納無虧盈下亘厚地上
摩髙空日月出沒蛟龍所宫奇形異態不可以物象但
見變化無終窮或如重胎抱混沌或如顥氣開穹窿或
如織女拖素練或如天馬馳風騣空山怒哮飽後虎巨
壑下飲渴死虹或如軒轅鑄九鼎大冶鼓動洪鑪風或
如夸父逐三足曵杖狂走無西東或如甲兵宵馳聚嘯
滿山谷或如神鬼晝露萬象出入虚無中吁嗟乎長江
胡為若兹雄人不識無乃造化之竒功天開九州十有
二山南北竝峙江流其間堯舜都冀方三苗尚為頑魏
帝倚天歎征呉但空還吁嗟乎長江其險不可攀古来
英雄必南騖我祖開基自江渡古來建國惟中原我宗
坐制東南藩始知天險不足恃惟有聖徳可以通乾坤
長江來自西極包人寰環帝宅吾來何為為觀國汎呉
濤航楚澤壯神功歌聖徳聖徳浩蕩如江波千秋萬歳
同山河而我無才竟若何吁嗟乎聊為擊節長江歌
　　風雨歎
壬辰七月壬子日大風東來吹海溢崢嶸巨浪髙比山
水底長鯨作人立愁雲壓地濕不翻六合慘澹迷乾坤
隂陽九道錯白黑烏兔不敢東西奔里人蒼黄神屢變
三十年前未曽見(正統甲/子嵗)東邨西舍喧呼遍牒書走報
州與縣山豗谷洶豺虎嘷萬木盡拔乗波濤洲沈島滅
無所逃頃刻性命輕鴻毛我方停舟在江臯披衣踞牀
夜復晝忽掩青袍涕雙透舉頭觀天恐天漏此時憂國
況思家不覺紅顔坐凋瘦潼闗以西兵氣多蘆笳吹塵
塵滿河安得一洗空干戈不然獨破杜陵屋猶能不廢
嘯與歌世間萬事不得意天寒歳暮空蹉跎嗚呼奈爾
蒼生何
　　夜過仲家淺閘
日維乙未月丙戌青天無雲月東出舟人喧豗夜濤發
翻沙轉石紛出沒是時水淺舟在地牐門崔嵬晝方閉
牐官醉睡夫走藏倉卒招呼百無計民船棄死爭赴牐
楫倒檣摧動交碎舟人號咷乞性命十里呼聲震天地
我時兀坐驚舂撞攬衣而起心傍徨同行無人僕隸散
獨與船底相低昂攀崖陟磴不得上咫尺如在天一方
流行埃止信有數向來蔑視淮與江霜風欺人衣袂薄
呼童酌酒累數觴燈殘酒醒牐亦過北斗墮地天茫茫
　　送平江伯陳公總督脩河兼簡劉都憲時雍
黄河西來忽東決張秋舊堤先受齧奔波赴海勢不停
百里漕渠一時泄官船賈舶如山壅河厎沙乾日欲裂
九重南顧囬舜瞳三命中朝持漢節陳公舊是恭襄孫
奕代簪纓萬人傑爭誇仙種非凡材復道家傳有真訣
兵符夜檄鯨鯢走將令晝驅雷電掣指揮能事天地囘
坐計功成同解結時方六月霖雨多地苦沮洳況炎熱
民窮到骨聲徹空忍使鞭笞汗成血極知國計須元氣
乍可因時治癥噎比聞水發舟巳通暫遣丁歸待農輟
三犀永作洪濤鎮一蟻不潰金隄穴古來大事當逺圗
豈論竹頭兼木屑慣從前史鑑興衰巳聽髙譚能激切
湖南中丞久奉使頗覺憂勞成耄耋因公寄謝平生友
自媿官曹容逸拙
　　靈壽杖歌
吾聞武當之山四萬二千丈半在雲根半天上不知三
十六宫何處稱絶竒産出靈株非一狀蛟螭蟠挐露頭
角熊經樹顛虎山脚根盤節錯相紏纒含風飽雪經炎
寒九年洪水之水浸不殺十日之日暴烈何時乾梯懸
磴接跬歩不可上誰采青璧紅琅玕見之羡者不容口
錫以嘉名曰靈夀爪之不入行有聲金可同堅石同久
吾家此物舊所有神與相扶鬼為守自從病足跛曵不
得前巳覺山林落吾手一病經旬不出門手中此杖嗟
猶存下牀欹足立不定此時託子以為命不顧四體無
微疴但願謝病歸山阿左扶右策夾以二童子下可渉
園徑上可凌坡陀願裁萬本截萬杖窮崖隂谷生森羅
靈兮壽兮此物儻可致直遣四海赤子頭雙皤
　　題黄宗器秋官所藏何太守山水圗
濕雲浮空山欲動亂壑囬峯互吞湧當溪獨樹雨冥冥
青苔覆地春陰重深山白石幽人居鈎簾寂寂坐看書
竹橋入林野有簌草閣傍水門無車行人細路隔山脚
曵杖前登後還却浦口輕舟信往還鐘聲逺寺空寥廓
此中可釣亦可耕不然且濯滄浪纓酒酣夢覺兩相失
此興豈獨憐丹青風流太守何侯筆三十年來巳蕭瑟
君今愛惜須久傳予亦題詩坐終日
　　劉尚質南樓題王舜耕山水圗
溪聲潺湲雜林壑山勢蜿蜒去還却浮雲欲起未起時
半在溪頭與山脚入空髙鳥飛欲盡背屋斜陽慘將落
更無剰地與閒人縱有紅塵何處著南畞老翁雙鬢斑
筆法頗似髙房山少年豪宕老疎放往往醉墨留人間
平生畫癖兼山癖一見此圗三歎息媿我不如樓上人
日日開窗看秋碧
　　張侍御世用所藏山水圗歌
秋山日落川氣黄樹影下映寒潭蒼叢篁入林豁䝉翳
石角路轉山東岡茅堂對山復面水髙者可屐深可航
閉門却埽動經月落葉委地苔覆牆豈無山客跨款叚
亦有孺子歌滄浪吾生早覺簪組累十年丘壑成膏肓
畫圗仿彿見此景褰裳欲渡川無梁空堂五月熯如火
使我鬱塞廽中腸安得盤陀一片石坐醒殘醉生餘凉
君今持節行萬里要遣霜雪清炎荒請看窮谷最深處
或有隠逸藏聲光揚清激濁付公等吾欲拂衣辭太倉
　　書䝉翁先生書畫巻後
䝉翁書法天下豪坐驚風雨隨波濤有時意匠入幽眇
力與造化爭纖毫仰觀千年俯一世紛紛弄筆皆兒曹
書家論定價亦定須識我翁人品髙戲將水墨灑縑素
如飫梁肉甘醯糟殘山剰水世莫覩流落數紙青蒲萄
一登翁門遂隔世齒頰未獲霑餘膏如遊神山見石髓
頃刻再往不復遭莆田鄭郎得寳藏明珠雜佩金錯刀
摩挲兩眼百過讀使我涕淚盈青袍三年留玩一朝去
久假似覺歸心勞泰山東頽日西墮欲往從之中鬱陶
詩成起立歳將暮空庭短髪空蕭騷
　　徐用和侍御所藏雲山圗歌
何人醉寫雲山圗浮雲澒洞山糢糊空明射地日漏影
稍覺林樹開扶疎平原蒼莽不知處忽有細路通榛蕪
茅堂枕山半閣水巻幔正對前峰孤幽人深居不出戸
縱有鄰舍無招呼低頭把巻苦吟諷語暗不辨楚與呉
中流櫂歌似相答欲斷未斷聲嗚嗚雲多水闊望不見
知是滄洲舊釣徒長安六月晴復雨若非塵土還泥塗
城中見山如見畫剛可髣髴求形模山猶可見水莫渉
尺潦豈足容長艫十年舊遊憶南國歳月催人非故吾
鸚鵡洲前漢陽樹此景此詩今有無因君此圗意披豁
便欲買櫂遊江湖
　　華山圗歌為喬太常宇作
嗟哉此山吾不知其㡬千丈兮但見巍然屹立乎天中
中有三峯聳㧞而直上部位離立西南東諸峰羅列在
其下有似長老隨兒童縱令立表以識不得算雖有記
里之鼓難為功我聞上古之世開鴻濛沙水盪汩相結
融融者為泥滓結者為石為山峰石堅山積理亦爾試
看崛㧞斬削别有造化之神工山名五岳此其一特出
似異衡與嵩天門重重隔煙霧鐵鎻懸厓引長路摳衣
欲進苦不前十歩行時九囘顧山腰流泉如瀑布仙掌
撑空若承露虎踞龍蟠各有形鸞鶱鶴舞紛無數置身
忽在中峰頂極目乾坤莽囘互秦關蜀徼阸塞豈足論
遥指扶桑最髙樹噫吁嚱自有天地兮即有此山萬物
代謝兮山巋然古人今人到者相接踵誰復騁步窮其
巔我生好古厭塵俗險絶獨慕昌黎韓昔年南遊復東
眺二嶽只尺不一攀有客西來詫我以大觀歌聲上徹
秦雲端畫圗指㸃向空廓巳覺天上非人間喬生喬生
如此好竒者世不可以多得安得與子一日遍歴千巑
岏
　　王孟端竹長巻
九龍山翁興豪放手持蜿蜒青竹杖酒酣怒擲江中流
化作一龍長數丈一龍躍起一龍隨倏忽羣龍駭奔浪
穿沙觸石連雲霧頭角森森各相向其間小者稱籜龍
鱗甲蛻盡風神同人道此翁善劇戲造化乃在指掌中
君不見九龍山翁去何許九龍山上多風雨素壁空堂
杖影寒夜半無人作龍語
　　鍾欽禮雲山圗為史都憲天瑞題
江南畫史誰專門㑹稽老鍾清且温圗成長練置急雨
筆墨滅盡風神存陽厓隂谷半明翳上有煙雲時吐吞
深林蓊鬱石塊磊野水不斷天無痕當其得意毎自許
傲睨恥受王公尊勾餘拙翁善墨竹(史號勾/餘一拙)二者異法
須同論謂渠畫格自有派房山之子南宫孫手持此圗
自東海海色尚帶扶桑暾千巖秋聲萬壑樹只尺不辨
東西邨幽亭野集者誰子似有賔主無琴樽問之不答
若莞爾物外别自成乾坤我生愛山復愛竹對此病目
開餘昬君看巖谷最深處好著數箇蒼筤根
　　題丁御史同年墨竹走筆長句
浙江之東縣新昌乃在千巖萬壑之中央側身重足恐
無路五歩一澗十歩岡君家茅屋此卜築白石叢抱青
篔簹西接林薄南通塘低者出地髙出牆江南此物賤
如草買種不費鍤與筐野生石迸小如指一夜風吹還
尺强煙鉏雨櫛歳屢改舊葉換盡新梢長青苔白石淨
如埽呉紵越羅生雪霜脫巾箕踞坐其下野叟林夫相
與狂吹洞簫飛羽觴鳴玉琴舞霓裳隂風䬃䬃左右至
耳熱不受秋山凉醉中恍惚無定所顛倒萬籟隨宫商
忽如壯士入沙場鐵騎夜蹙隂山疆不聞鼓角動但見
矛㦸森開張忽如仙人來帝傍翠環金節聲鏘鏘不聞
鸞鶴呌但見雲中雙鳳皇蛟龍起舞鬼陸梁復如扁舟
渡瀟湘九疑山前鷓鴣泣二女聞之雙斷腸是時騷人
醉半醒孤棹萬里囘滄浪十年宦游隔江海此興落落
何由償深知良工心獨苦愛畫不減青琳琅往時王孟
端近者夏太常二公之畫世所藏此物何為在君堂君
心自有百鍊剛見此意氣俱飛揚烏臺退食宴佳客看
竹不礙肩輿郎我當攜琴載雙鶴坐子林間青石牀
　　錢唐江潮圗為喬少卿希大作
錢唐江頭江倒流中有潮聲號萬牛堆銀如山雪如屋
逺影滅沒當空浮千峰將頽樹欲秃海若服栗天吳愁
來船歡欣勢自下瞬息千里無淹留去船乗危貴得正
力盡一過且復休躋攀分寸偶失手頃刻下飽黿與鰌
由來咫尺不自覺逺望不敢凝雙眸客来未到膽巳落
借問同行還見不何人嬉笑欲起舞越東老翁搔白頭
羣兒招呼或助呌倏忽過耳風颼飀達士遐觀得竒賞
七澤五湖同一漚天道虚疑月盈缺世情妄假人恩讐
復將險巧作戲劇鄉里少年誇善泅潮來潮去亦何意
人間萬事良悠悠我時渡江不相值空對燕客談杭州
壯懐髙興兩莫遂三十五年秋復秋誰將妙思入畫本
似與造化爭雕鎪酒酣月落不知處夢醒尚作江南遊
　　題湖山春晚圗
湖船著水平無舵篷上使篙篷下坐山光四面錦屏開
橋影中天彩虹卧輕鴉拂樹還千㸃老鶴呌空時一箇
宴客遥將綺席隨游人不惜青鞵破江南風物今餘㡬
看画題詩兩無那却恐湖山画不如他年自買扁舟過
　　子昂画馬卷
翰林學士真天人平生書画皆通神自言少小嗜毫素
寸紙遍作雲煙㾗老來意態盡物理画馬欲過曹將軍
此圗似出西域種骨法權竒氣軒聳將身蹴地跼不前
矯首見人驚欲踊燕家死馬猶堪賣況此風神解飛動
在野須教一顧空登臺未覺千金重崔郎愛畫復好竒
向來得此信且疑為渠指㸃是真跡老我聰明非昔時
圗窮忽見銀鈎筆復訝驪珠海中出江南贗本今巳多
入眼自須分甲乙世人得者惟見一至寳逢時故難匹
從此髙堂展玩頻明窗淨几無長日
　　題許廷冕職方畫
路轉循岡背橋囘傍水根幽人不到處茅屋自成村浦
樹經秋落山鍾向晚昬偶然一攜手相與倒芳樽
　　太皇太后輓歌詞
北郭車塵逺西陵樹色重地棲華表鶴雲逐鼎湖龍命
使三時奠空山半夜鐘他時駿奔地冠佩想追從
　　九日渡江
秋風江口聽鳴榔逺客歸心正渺茫萬古乾坤此江水
百年風日㡬重陽煙中樹色浮𤓰歩城上山形繞建康
直過真州更東下夜深燈火宿維揚
　　胡忠安公輓詩四十韻
文廟臨朝日英皇復辟年我公台鼎貴臣職始終全舊
錫恩榮傍仍居侍從員皁櫜繁出入彤陛儼周旋擾擾
羣疑㑹皇皇四牡篇路應窮地軸嵗屢變星躔(公受密/命廵視)
(四方前後/十有七年)曉謁班留筍宵歸炬擁蓮至今天上語不遣
外人傳少海驚波定金縢密疏䖍論功同李泌辱命豈
張騫南國非旁郡東僚亦左遷獻陵貽睿想宣室問遺
賢典禮煩咨岳為舟憶濟川廟廊資治理帷幄贊兵權
討逆東平漢従征北過燕從容陳俎豆談笑却戈鋋仗
鉞風塵際留司雨露邊兩曹兼掌握三少累登延紫誥
蛟龍織珍羞玳瑁筵篆分銀印細花簇錦袍鮮棨㦸城
西第桑麻海上田雲霄三接近優遇一時專綠野家山
在丹心聖主憐挂冠雙鳳闕歸櫂五湖船老子元知足
陶朱不愛錢弟兄頭總白賓客戸常闐面受婁公唾身
無董氏弦恩魚隨綱散馴犬上階眠(公有犬當庭卧/公出入必避之)碑
板尋常見醫方次第詮甕留京口釀缾引惠山泉壽愷
堂何媿忠安諡有焉相台秋正拆卿月夜虚圎異骨殊
凡品前身本解禪(公自言天池/和尚後身)浮生過九十空界出三
千海内文章伯人間冨貴仙姓名兒女說簪笏子孫聮
桃李當時盛葭莩後代連髙山嗟仰止先輩巳茫然日
月居諸裏江湖涕淚前賦詩禆國史詎有筆如椽
　　吉安府
山勢西來斷江流北去平萬家深樹裏聞是吉州城
　　見月
野宿秋雲暝溪行曉霧寒歸心與明月夜夜到長安
　　西園秋雨詠苔
豈不愛佳客畏人踐我苔西園十日雨三徑不曽開
　　慈恩寺
水繞湖邊樹花垂石上藤長來寺前坐不識寺前僧
　　嘉杭道中
煙籠近浦沙白雨急長溪水渾一夜江頭潮滿釣船撐
到柴門
　　春園雜詩
三月三日佳麗辰五十五年衰病身閉門一枕午時夢
江草江花無數春
　　長沙竹枝歌(二首/)
馬殷宫前江水流定王臺下暮雲収有井猶名賈太傅
無人不祭李潭州
江頭彩旗耀日明船上撾鼓不停聲湖南樂事君記取
五月五日潭州城
　謝　鐸(一首/)
　　　鐸字鳴治天台人天順甲申進士選庶吉士授
　　　編修厯官南京國子祭酒移疾歸起為禮部右
　　　侍郎掌祭酒事卒贈禮部尚書諡文肅有桃溪
　　　淨稾(李賓之云方石詩沈/著堅定非口耳所到)
　　桃溪
淺水難容櫂繁花自作邨分明幽絶地不是武陵源
　倪　岳(一首/)
　　　岳字舜咨由錢唐徙上元中天順甲申進士累
　　　官太子少保吏部尚書贈少保諡文毅有青溪
　　　集
　　新春感事
烽火邊城鼓角悲黄沙漠漠北風吹闗山逺隔雲中戍
車馬新屯灞上師賈誼有才思報國杜陵多病尚憂時
侍臣誰有如椽筆擬撰燕然第二碑
　劉大夏(一首/)
　　　大夏字時雍華容人天順甲申進士選庶吉士
　　　改兵部郎中厯官右都御史總督兩廣拜兵部
　　　尚書卒贈太保諡忠宣有東山集
　　　(詩話忠宣謀猷是經王室倚賴李景文東山草/堂歌九重移榻數吕見夾城日髙未下殿英謀)
　　　(密語人不知左右微聞至尊/羡明良景象百世猶起遐思)
　　送别
離筵酒盡淚霑衣别後憑誰問是非午夜夢囘明月在
天南天北共清輝
　姚　綬(七首/)
　　　綬字公綬嘉善人天順甲申進士授監察御史
　　　謫知永寜縣告歸有榖菴集
　　　(詩話吾鄉丹丘先生成化中以侍御謫知永寜/縣集中永寜有感簡周縣諭詩云孤臣漂泊萬)
　　　(山中家住鴛鴦湖水東為縣底湏論地僻謫居/應不笑文窮五株栁樹無端緑一㸃榴花作意)
　　　(紅百八灘頭船可買思蓴何必待秋風遂以母/老辭歸今府縣志但云出知永寧而近人選詩)
　　　(集加一府字誤矣吉安秩官表可稽也先生初/號榖菴居大雲寺之東亦號雲東逸史又自稱)
　　　(蘭臺逸史天田老農上清仙吏嬾仙仙癡紫霞/碧月翁家有振衣亭出乘滄江虹月之舟粉窗)
　　　(翠幕吹竹彈絲望者以為水仙画書詩皆逸品/户部郎江隂卞榮贈詩云西崦新為墅東橋近)
　　　(在坰太常卿同郡吕㦂贈詩云兩屐登山輕上/下一橋分宅作東西尚書烏程閔珪贈詩云松)
　　　(徑埽雲招野鶴画船揺月貫晴虹皆實録也先/生吟情甚敏今榖菴集所載不及什一吾宗寒)
　　　(中上舍購得先生七律多至二百餘乂從書画/家儲藏真蹟所見尤不少念遺集為先生手定)
　　　(故集外詩/不多錄云)
　　前有尊酒行
前有一尊酒俎豆亦共之青春未晚日桃李花開時且
懽娱無刺促尊若空酒再續
　　有所思
我思不在天上虎豹之九闗我思不在海上三神山山
芩芃芃繞晴麓隰榛翳翳沿清灣朝煙散兮雙鶴外夕
月落兮斷猿間跂予望之心孔殷奈何可望不可攀吁
嗟西方美人兮何日還
　　飛龍引
龍不可騎帝騎之鼎湖一去無還時髥拔墮弓五雲裏
小臣空抱烏號悲飛龍飛龍何不載帝還宛移天宫之
樂來人間勾漏朱砂錬作丹俾我人人竊服亦得永保
冰玉顔望龍仰天歌此曲君不見龍來復
　　溪居
水暖鵁鶄浴花香蛺蝶飛青絲聊繫酒白苧巳成衣溪
闊容蘭槳林深著板扉留賓將薄暮猶待釣魚歸
　　湖上雜言
桃李漫山白間紅繞湖樓閣晚煙中客船慣向灣頭泊
不畏波濤夜半風
　　追次張伯雨韻
春暮雨晴池水添夜深池面漾新蟾刺桐花影毿毿動
不省虗亭是隔簾
　　贈曹竹西畫并題
白下追遊記昔年青山如畫樹如烟郭家歌舞楊家酒
一度尋思一悵然
　張　泰(一首/)
　　　泰字亨甫太倉人天順甲申進士選庶吉士授
　　　檢討遷修撰有滄洲集(李賓之云先生詩縱手/迅筆衆莫能及及其凝)
　　　(神注思窮深騖逺一字一句寜闕然而不茍用/晚乃益為沈著髙簡之辭而盡斂其峭拔奔洶)
　　　(之勢蓋將極于古人而不意其遽止也為唐元/薦云成𢎞間藝苑則以李懐麓張滄洲  赤幟)
　　　(而和之者或/流于率易)
　　游江詞
仙人天上好樓居門外離離種白榆一曲洞簫吹向月
夜深驚起海中烏
　倪　輔(一首/)
　　　輔字良弼平湖人天順甲申進士厯官湖廣參
　　　政有類劇藏稾
　　題竹送昌世僉憲四川
春明門外斷秋風夢隔煙花紫禁中何處竹枝傳别調
子規殘月在巴東
　陳　音(一首/)
　　　音字師召莆田人天順甲申進士官至太常寺
　　　卿有媿齋集
　　重九㑹白雲觀分韻得然字
長春宫觀鎻寒煙駐馬斜陽老樹邊白鶴不歸雲影外
黄花仍放酒杯前空餘譚馬王劉像莫辨龍蛇虎兎年
燕子蹉跎重九至西風落㡌一凄然
　沈　棨(一首/)
　　　棨字元節平湖人天順甲申進士厯貴州參政
　　　有頤貞集
　　再遊清溪
再發扁舟興兹游不厭重溪山元有約昆弟且相從北
渚水銜月南臯雲在松誰云秋意晚猶及采芙蓉
　閔　珪(一首/)
　　　珪字朝英烏程人天順甲申進士累官少保兼
　　　太子太保刑部尚書贈太保諡莊懿有集
　　題翫芳亭
羣芳掩映草亭虚知是元龍舊日居滿地緑隂新雨後
一簾香霧午風初屏開屈戍春無際人倚䦨干畫不如
容我數來閒坐久愛臨流水看芙蕖
　
　
　
　
　
　明詩綜巻二十六
欽定四庫全書
　明詩綜巻二十七
　　　　　　　　　　翰林院檢討朱彜尊編
　吳與弼(三首/)
　　　與弼字子傳臨川人天順初以薦徵至京拜左
　　　春坊左諭德辭不就有康齋集(婁克貞云先生/詩本乎情性原)
　　　(於義理發/自得之藴)
　　　(靜志居詩話龜山之出由蔡氏未足為龜山玷/也聘君薦自石亨與聘君何損焉獨是鶴書一)
　　　(至亟令弟子表迎恩之橋緑雲之山建皇華天/使集慶之亭焚芰裂荷惟恐不速而又䟦石亨)
　　　(族譜自稱門下士則龜山義不屑出此也詩/亦俗劣非惟不及白沙方之定山亦不逮)
　　牧轉岡
仄磴陟崔嵬沉吟不知去塵襟一蕭散逸興迷雲樹梅
殘誰氏花麥漲朝來雨樵牧東西來雜坐迭相語預期
明日晴重作看山侣
　　黄嵐坑
連山桃李開晴光爛如許寜知明日花不有今宵雨
　　宿湖頭
野濶雲爭暝江空雨未休問程須策馬燈火宿湖頭
　蕭子鵬(一首/)
　　　子鵬字宜沖新淦人以薦授嘉興府學敎授有
　　　雲丘子集(梅文淵云郡博蕭先生從康齋吳聘/君游歸結菴玉笥山麓與新喻胡希)
　　　(仁永豐羅應魁南昌張廷祥新㑹陳公甫諸君/子皆友善𢎞治改元詔徵遺逸郡守汝寜戴瑶)
　　　(薦於朝三原王公恕禮遇甚厚除郡學敎授其/詩文體製不一而本諸性命道徳之懿溫厚和)
　　　(平而豪邁跌宕寓焉論戴孟常云先生得康齋/先生正傳而上下議  則有一峰東白白沙諸)
　　　(公故其詩文不徒以琢切雕鏤為工造楊國祥/云先生詩文皆自胸中流出其立意  辭一根)
　　　(於理辭逹氣和雖動輒/百言少有離於道者)
　　　(詩話雲丘先生聘君髙弟交於白沙東白一峰/東海諸公亦與鏡川雲東相酬和詩專學擊壌)
　　　(體其秉鐸吾鄉也有自警并示士子詩云天下/無棄物世間無棄人糞穢可滋禾木朽堪為薪)
　　　(牛弊製弓革蠶老吐絲綸吾人一自棄無物為/比倫農桑墮其業終嵗遭饑貧工商廢其職貨)
　　　(食靡有因士焉失其學安得成厥身朱門産餓/殍白屋回陽春萬事毁於逸百藝精於勤人能)
　　　(不自棄可以辭汙淪所宜揭諸座右又嵗晚寫/懐云披殘霜鬢方驚老開到梅花又是春則不)
　　　(失為擊壤集中佳句也先生司敎時百廢具舉/集有思樂堂記在朋倫堂後則太守黄懋所建)
　　　(也有尊經閣并夫子燕居記則太守佟時貴所/修也有西麗橋記則知秀水縣韓旭請於御史)
　　　(吳而告成者也餘若楊文璧之迎碧軒梁徳輿/之鶴臯梅文淵之冰雪堂戴孟常之環翠軒余)
　　　(敬之之松楸皆有記存集中顧栁琰趙瀛/劉應鈳等修府志槩不采録因附識於此)
　　欲遊羅浮不果
羅浮青壓海門東雲淨江樓入望通四百峰頭千樹雪
夢魂飛渡月明中
　俞　誥(一首/)
　　　誥字汝欽嘉興人以父吏部侍郎山任官給事
　　　中出知南康府
　　盼項文祥不至舟抵於陵夜泊
相去不百里相思愁萬重於陵城下泊夢斷五更鐘
　李　蕃(一首/)
　　　蕃字文盛桐鄉人天順八年貢士官平樂府照
　　　磨(周青士云篔先世居千金圩在殳山之麓清/江貝先生避地之所先生子翺翔䎘皆有才)
　　　(名村民慕之多讀書自好天順中有李照磨蕃/善詩鄉里至今傳桐花開到邑侯門之句餘若)
　　　(沈韶州榮希仁范貢士庸彦常陳吏目紀彦綱/仲貢士剛叔堅董教諭序大倫皆圩産也當日)
　　　(諸君豈乏著作惜/乎冺然無聞矣)
　　桐溪
萬年禹鑿東連海百折清流曲抱村風浪不驚魚鳥靜
桐花開到邑侯門
　張　彞(一首/)
　　　彞字天常海鹽人天順中以貢授晉州判官
　　晉州述懐
微官何事久殊方囘首田園業漸荒多病一年三乞老
思歸十夢九還鄉椿隂巳散遼陽月雁影空分海國霜
㡬度休衙獨凝睇夕陽西下路茫茫
　沈　樾(一首/)
　　　樾字元茂平湖人天順間布衣有樗軒稾
　　懐方孔明
梅風吹雨日綿綿綠漲陂塘巳拍天為念故人生計薄
一篙春水種湖田
　羅　頎(二首/)
　　　頎字儀甫紹興山隂人
　　從軍行(二首/)
悠悠陟山阿當暑草木焦溪獸苦炎熱獨行向我號南
望建嶺巔嵬嵬一何髙赤日熾如焚岡阜自不毛持謝
邦族間逺役無乃勞
獨行越荒溪尸積溪流丹四郊何蕭條慘戚秋日寒囘
顧望脩塗淒風集髙巒㧞劎起哀歌流涕傷朱顔悲哉
城南詩古今同所歎
　錢　洪(一首/)
　　　洪字理平常熟人有竹深遺稾
　　送徐守民歸浙之常山
壯游湖海㡬經年老氣凌雲雪滿顛詩思巳成芳草夢
歸心又上木蘭船長亭人折春前栁驛路梅開雪後天
萬壑千巖舊形勝酒尊茶竈向誰邊
　陳　鑾
　　　鑾字廷和湖州人
　　題桃花鷓鴣
瑶池三月正春酣淺緑深紅雨露含莫唱鷓鴣新樂府
座中有客是江南
　鎦師邵(三首/)
　　　師邵字師邵紹興山隂人績之子有半齋集
　　五馬圗
渥洼水中産龍馬房星之精自天下星奔電掣勢莫當
豈比尋常駕轅者竹批峻耳鐵作蹄雄姿颯㳫精權竒
日行三萬等厯塊未許八駿相追隨今觀此圗凡五匹
畫史經營各臻極就中一匹是真龍異質殊形人莫識
滄溟氣含雲霧凉蹴齧顧盼思騰驤神竒變化在頃刻
素壁髙堂安可常
　　趙魏公畫馬
浚儀王孫善畫馬神妙不在江都下朝退從容白玉堂
意匠經營自揮灑我觀此圗誠偉哉清光夾鏡雙瞳開
古來騏驥不易得此匹乃是真龍媒尾如流星汗成血
萬里飛騰宜電掣長風颯颯生四蹄百丈層冰蹴應裂
雄姿眼底苦不多時無伯樂奈爾何駑駘伏櫪飽芻豆
坐使神物成蹉跎君不見才髙往往困泥滓世上英雄
亦如此
　　萍
乍因輕浪疊晴沙又見囘風擁釣槎莫怪狂蹤易漂泊
前身不合是楊花
　陳　寛(二首/)
　　　寛字孟賢吳人檢討繼之子
　　題燕穆之楚江秋曉圗
五更人語覺潮生估客帆檣候曉行樹色未分雲夢澤
雞聲巳動漢陽城天空畫角吹霜盡月落銀河入斗横
欲問楚南千古事至今江水為誰清
　　題先祖畫
綠水園中舊蓽門清風喬木至今存千金遺墨人間得
腸斷題詩到子孫
　陳　完(一首/)
　　　完字孟英寛弟有簡齋集
　　錢塘懐古
邊塵巻地北風遥泥馬南來駐六橋汴水故宫猶有月
海門沙漵寂無潮銅駝夜泣霜華冷銀雁秋飛王氣銷
五國城頭魂不返傷心誰賦楚辭招
　朱應祥一(首/)
　　　應祥字岐鳳松江華亭人
　　絶句
江面微風鴻浪開鳥聲啼過釣魚臺暖雲欲送桃花雨
一片隂從栁外來
　祝　祺(一首/)
　　　祺(或作/淇)字汝淵海寕人以子萃貴封刑部主事
　　旅中元日
異鄉一夜換風烟屈指闗山路八千正是欲歸歸未得
看人兒女拜新年
　趙廷玉(一首/)
　　　廷玉字芝巖崇徳人以入粟補官有芝巖集
　　金臺留别
笑拂緇塵出帝畿一尊重與故人違青雲紫禁辭仙仗
白鳥滄洲戀釣磯夜雨尚存三徑菊春風仍采故山薇
舊游天上如相憶萬里闗河有雁飛
　賀　麟(一首/)
　　　麟字文徵嘉興人
　　楊白花
楊白花隨風飛青春漸老胡不歸化為浮萍將安依羙
人聮臂歌未歇宫樹烏啼冷秋月
　張徳政(一首/)
　　　德政字平子杭州人流寓南皮國子監生有餘
　　　生草
　　送客
旅食正蕭條況别知音者空抱流水琴獨立斜陽下
　姚　翼(二首/)
　　　翼字廷輔嘉興人有桂巖集
　　春日與懐用和游鴛鴦湖
鴛鴦湖上春波平鴛鴦飛入菰蒲鳴秀州女兒肌骨輕
蘭舟蕩漾微風生何人打鴨鴛鴦驚春雲遶郭花冥冥
夕陽落盡初月明誰家小閣聞調筝
　　送人之京
送客京華去江干落日斜百年雙短髩千里一浮槎栁
色河橋雨鶯聲驛路花明朝相憶處雲樹渺天涯
　陸　琦(一首/)
　　　琦字公璐嘉善人有友蘭集
　　梅花
雪壓寒香凍未消江城歳晚轉蕭條冷雲漠漠知何處
夢到西湖第六橋
　周　漳(一首/)
　　　漳莆田人號小溪官河橋主簿有夢草集
　　寄弟瑩
年來無處避征塵況復衰遲值暮春千里緑蕪江上路
一簾疎雨夜深人白雲鄉國囘頭逺青草池塘入夢頻
兩載分攜歸未得强將封鮓慰慈親
　蘇　大(一首/)
　　　大字景元休寜人嘗輯洪武以來詩為皇明正
　　　音
　　　(詩話景元學于趙子常故冨春李玉昂贈詩云/東山儒者師先生能繼續其所輯明詩正音度)
　　　(有可觀惜訪/之不得也)
　　江樓晩眺懐朱孝常
殊鄉歎行役登覽更淒其落日家千里故人天一涯渚
烟漁父艇江樹水神祠逺道交游少憑誰慰所思
　朱　彰(一首/)
　　　彰字有常嘉興人
　　暮秋偶成
老去逢秋髩巳霜石田茅屋半荒凉商歌一曲人誰聽
疎雨南山豆葉黄
　陳　昌(二首/)
　　　昌字頴昌平湖人有菊莊集(沈客子云我郡自/清江㢲隠後風雅)
　　　(衰落四陳三李之餘無聞焉至正統天順間而/始盛一時如陳菊莊外嘉興有姚榖菴海鹽有)
　　　(張芳洲嘉善有周桐村皆卓然成家菊莊吾/里先喆才思藻麗長於七言惜其集不傳)
　　題江湖勝覽圗
馬卿子清而癯狂非狂迂非迂不愛養浮丘伯之黄鶴
不愛釣任公子之巨魚年來只愛江湖居江湖風月足
清興筆牀茶竈尋常俱船頭紅拂唱巴曲船尾黄帽歌
吳歈歌吳歈唱巴曲妙舞清商間絲竹白日歡游殊未
足復擬黄昏秉銀燭風帆催送寒山鐘直向垂虹橋下
宿
　　送呉素行之廣西
廣州南望海冥冥百丈牽江㡬日程鯨浪打船風正惡
蜃灰塗屋雨初晴蠻巫祭鬼憑雞卜島户編氓事象耕
此去化成皆樂土尉佗不敢更言兵
　錢　文(一首/)
　　　文字章靖無錫人諸生試不遇遂隠居不出有
　　　鶴叟詩集
　　新宅
安穏茅柴屋數間起來開眼見南山千帆白日牆頭過
一鳥青天樹杪還
　顧　潤(一首/)
　　　潤字廷尚崑山人
　　送王景方歸杭州
闔閭城外送歸航流水何如客思長巳遣停杯傾别酒
還教攜手上河梁白蘋漁浦迷秋色紅樹官亭帶夕陽
最是不堪凝望處青山無數隔錢塘
　盧　儒(二首/)
　　　儒字為巳崑山人中書舍人
　　遺安堂為周文伯題(二首/)
鼴䑕飲河流鸒鳩槍枋榆適意巳云可多營徒為虚黄
鵠起髙翔遨遊升天衢忽逢弋人繳墜翼難再舒退者
止足全進者忘其軀
衛生不求盈稍足遂愜意服厭成都錦飯舍山陽穄春
熟収繭絲秋成斂禾穗田翁笑相語秫酒聊同㑹秉耒
因時暇翰墨欣游藝多遺一籯金徒為子孫累
　鍾　政(一首/)
　　　政字里無攷
　　揚州
樹繞人家水繞城何郎去後若為情不知東閣梅花處
(一作/盡)二十四橋空月明
　陳景融
　　　景融字菊逸嘉興人
　　答姚景升
露冷催砧杵風髙急鼓鼙登樓囘首處目斷塞鴻西
　史　傑(二首/)
　　　傑字孟哲湖州人大河衛百户有韤線集
　　竹石圗
雨餘苔石淨無泥翠影參差夕照低記得推篷湘水曲
滿林秋色鷓鴣啼
　　蕪城别唐宗吉
揚子橋頭漲淥波分攜無那故人何明朝相憶重囘首
莫厭江雲嶺樹多
　魯　道(一首/)
　　　道淮安人
　　送孟繼之歸梁州
尊酒荆門客南征古道平雲連神女廟山繞夜郎城越
嶲開荒服滇池隠斾旌相思日千里腸斷夜猨聲
　姚　綸(一肯/)
　　　綸字允言嘉興人
　　修竹仕女
瑶臺無信託青鸞一寸芳心思萬端莫向東風倚修竹
能禁翠袖㡬多寒
　劉　玒(一首/)
　　　玒字公縝海鹽人有西林集
　　秋望
天迥黄雲斷林空古木疎遙憐漢庭使千里寄邊書
　滕　鸞(一首/)
　　　鸞字朝儀海鹽人有翠厓集
　　秋日寫懐
秋色靜柴扉山光鎻翠微紫牽江荇帶紅落渚蓮衣卧
病無人問思家有夢歸相看沙上鳥去住兩忘機
　丘　吉(七首/)
　　　吉字大祐歸安人有順信齋集
　　　(詩話瞿宗吉以香奩八題見賞於楊亷夫自是/以後從而效之拾西崑之唾餘雜以鼓詞院曲)
　　　(之穢字誦之欲嘔吳人劉欽謨倡無題詩初不/見好而一時和者紛紛衆推吳興丘大祐為最)
　　　(故沈啓南贈詩有西漢人材東閣外六朝詩句/北牕中之句大祐無題五首中云只解詩中嘲)
　　　(阿輭寜知花厎活秦宫絳桃成子花無色銀燭/燒心淚有㾗在彼法中差勝而全首未工他詩)
　　　(若楊栁一堤沽酒路木蘭雙楫載書船吳淞東/去皆連海天目西来總是山斜日半林金翡翠)
　　　(青雲千尺玉浮圗白鴉谷口霜摧栗黄鶴樓前/水到門簾外雨多龍洞漏屋頭松老鶴巢稀山)
　　　(家雲濕長垂箔水館風多不置牕醉筆題詩蕉/葉遍夕陽催酒玉缾空青山無雪梅花後細雨)
　　　(生寒燕子前賀監酒船湖左右杜陵茒屋瀼西/東消磨盆盎茅柴酒姑負烟霞榔栗條野寺夕)
　　　(陽銀杏葉水村凉雨石楠花松葉微風三竺路/荷花細雨六橋船又題岳鄂王墓云南國有人)
　　　(論歲幣中原無日見官軍頗有思致大祐自號/執柔道人賦才最敏同郡詩家如唐庠惟周唐)
　　　(廣惟勤張淵子靜沈祥彦庠皆奉之為/師友故當時推許有吳興領袖之目也)
　　折楊柳
牽馬綰青絲上馬折楊栁願作馬尾蠅逺近隨郎走
　　擬古
青青澗畔松緜緜谷中蘿悠悠逺道人珊珊雙玉珂道
逺有返轂川逝無廻波游魚懐清淵逸鳥思髙柯昔慕
蕭與嬴今作羲與和白駒不可駐朱顔尤易磨皎皎合
歡扇文采鴛鴦羅隨君願終老其奈秋風何
　　楊梅
楊梅獨出吳興異龍井名髙味不同饞客㡬嘗山雨濕
佳人一笑玉盤空羞看月下櫻桃色不數釵頭荔子紅
更擬明年同采摘要將華髪待熏風
　　初度日
去嵗山城酒一尊今年無恙醉柴門不知有限生辰酒
合得田家㡬瓦盆
　　畫山水(二首/)
翠滴松梢雨乍収山光半為白雲留江邊可惜無人住
閒却蘋花一岸秋
樹樹秋風響澗阿夕陽収處暮霞多何人艇子苕谿上
唱得吳儂子夜歌
　　春夜
香燼銅爐火不増一牀寒被卧春冰不知明月將人夢
去落江樓第㡬層
　懐　恱(一首/)
　　　恱字用和嘉興人以納粟仕
　　　(詩話用和輯士林詩黄徵君俞邰言有十巻予/購之五十年始得之止上下二巻而巳詩家大)
　　　(率吴越之産所常唱和者其居在相湖之南曰/栁莊亦曰栁溪故自號柳溪小隠又號相湖漁)
　　　(隠姚允言詩云風流絶勝輞川莊又云雨衣自/織青蒲葉烟艇長維緑栁根蘓秉衡詩云簾巻)
　　　(夕陽吟對酒牕臨流水坐看鷗皆題其草堂作/也别有東莊曰釣魚所曰觀蓮亭曰清風榻曰)
　　　(白雪窩曰載春舫曰耕雲堂曰栽桑圃曰采菱/灘丘大祐賦八景詩贈焉又有北花園姚廷輔)
　　　(有懐氏北花園宴集詩復有水亭名雪艇大祐/詩醉倚蘭干俯春水是也有齋名鐵松岑公琬)
　　　(詩移得徂徠一蓋青是也有軒名月波陳漢昭/詩湖上華軒瞰碧瀾是也其自題鐵松齋詩云)
　　　(青衣開尊傾翠濤詩成落紙飛霜毫園亭詩酒/之㑹極一時之盛而允言有送用和納粟之京)
　　　(作又有冠帶從容新帝澤之句則知當日以納/粟入官蓋冨而好事者濮樂閒之流也今以相)
　　　(湖在望葭菼微茫/舊迹不可復問矣)
　　開徑
開徑深林裏莓苔緑到門山多雲壓樹溪曲水通村補
屋交藤蔓疏渠破石根抱琴何處客過我共芳尊
　魏時敏(一首/)
　　　時敏莆田人官無錫縣丞改桃源有竹溪詩稾
　　寄周隺洲太守
風雨越江邊郵亭對夜眠鄉心孤島逺客夢一燈懸訪
舊懐他日論時記昔年離魂將别夢㡬度到臨川
　王仲煇(一首/)
　　　仲煇字里未詳
　　　(詩話仲煇詩題王孟端墨竹真蹟後自稱/曰東軒有紫電清霜習武之餘二私記)
　　題王舍人墨竹
我本山野人夙抱烟霞疾何處慣經行松篁與泉石晴
牕偶看琅玕圗淋漓醉墨傾金壺崇岡怪石相髙下冷
雨疎烟半有無數竿晴渭川日暖春風輕數竿老嶰谷
千年霜雪飽數竿欹楚江歳晩寒風吹數竿側淇澳秋
深雨蕭瑟千竿萬竿難盡名林巒仿彿清風生交枝直
榦平安態勁節虚心君子情對此怡然樂清賞撫巻無
言發遐想烟雨濛濛語鷓鴣詩懐長在湘江上
　朱　翰(二首/)
　　　翰字漢翔嘉興人有石田清嘯集(湯新之云漢/翔以教書為)
　　　(業以養其母事母孝交朋友信性情得其正故/發而為詩多温厚和平渾然天成而無雕琢藻)
　　　(繪之跡廷徐孟時云漢翔詩句法音響咸似乎/唐  胡  俊云朱君隠居鄉校一志於詩嚴潔)
　　　(雅澹無凡近追琢氣/味是亦善鳴者也)
　　　(詩話漢翔詩太圎熟不脫兎園冊子然留心風/雅輯郡人詩為檇李英華鄉黨典型藉以不墜)
　　　(其功不/可泯也)
　　題畫
南游匡廬山不知㡬萬丈盤囘直至香爐峰五老髙髙
儼相向初疑三山屹立東海中又疑青天削出金芙蓉
世人蹤跡不到處物色匪與人間同天梯石磴無窮極
一片寒凝古苔色千歳桃花别様紅四時瑶草非常碧
就中有逕深復深白雲洞口猿哀吟一聲長嘯白日晩
神仙渺漠無由尋須臾下來心目爽便欲移家擬重上
東風囘首塵茫茫明月滿天勞夢想
　　送楊少府貶栁州
洞庭秋色對衡山一路猿聲夕照間湘浦舟行何日到
羅池人去㡬年還烟村土屋連孤壘嶺樹松牌界百蠻
自古中朝通使節莫因流落歎衰顔
　周　瑾(一首/)
　　　瑾字汝成秀水人朱翰弟子
　　南湖即事
湖水空明靜不波蕩舟人逺夕陽多秋來無限相思意
欲采芙蓉奈晩何
　朱存理(二首/)
　　　存理字性父長洲人有野航漁歌鶴岑集(楊君/謙云)
　　　(性父居吳葑門之外左圗右書一吟一咏或應/親友之求或寫胸臆之見率皆簡淡髙古有味)
　　　(有法不落穠麗枯澀之境其詩未嘗自匿恒亦/流布人間而知之者蓋鮮  何元朗云野航葑)
　　　(門老儒在荻扁王氏教書與主人晚酌罷主人/入内適月上野航得句云萬事不如杯在手一)
　　　(年㡬見月當頭喜劇發狂大呌扣扉呼主人起/詠此二句主人亦大擊節取酒更酌明日更請)
　　　(呉中善詩者賞之大為張具徵戲樂留/連者數日吳中舊事其風流致足樂也)
　　　(詩話性父晚年募刻巳詩疏曰嘔心少日巳無/錦囊之才流淚終年空有碧雲之歎髪白因其)
　　　(搜索雌黄費我推敲抹去若干存來十一欲望/収拾在後子孫莫若流傳先自朋友其情甚為)
　　　(可憫祝希哲贈詩云書抄滿篋皆親手詩草隨/身半在舟沈啓南題稾云雖止百篇諸體備不)
　　　(拘一律大方諧惜/乎其稾罕傳矣)
　　支硎山再餞文交木太守
崇嶺逹深邃芳漪激寒泉言尋支公蹤閲厯成千年鶴
飛逺青冥有亭尚巋然草木屬孟夏山水尤清妍祖餞
此云再廣林啓長筵
　　泛吳江
一帆風便到吳江江上飛來白鳥雙舟子飯時吾夢覺
起看新月坐篷牕
　倪　光(一首/)
　　　光字應奎鄞縣人有味易詩集(李杲堂云先生/感土木之變學)
　　　(孫吳書講劔術既久無所合乃更學易學者稱/為味易先生古詩效初唐音格流麗近體不減)
　　　(王右丞句如路栁官橋晚山花野店春平/林藏宿霧疎雨帶春潮真不亞盛唐也)
　　　(詩話相傳味易能前知游京師於楊文懿邸中/有中使突至先生見一雀自庭樹集于地巳還)
　　　(集樹即謂使曰頃來得非因失馬邪六日當復/使大驚文懿質之對曰雀踴躍物也去樹而集)
　　　(於地舍所依也還集樹復其所矣初集自北而/南水數六故曰六日當復又問馬色曰以水克)
　　　(火當黄而近于黒中使曰然客有問婦將産者/傘忽裂其人失色先生曰傘忽裂則小人見君)
　　　(得子矣其學蓋本於邵氏觀梅/數詩特娟秀不襲擊壤惡派)
　　宿清村
地闊江流險天空山勢髙望鄉雙淚落為客一身勞斜
日飛沙鳥西風動野蒿一舟依岸宿深竹夜騷騷
　燕遺民(三首/)
　　　遺民字逸德自號雲谷老人蒲圻人累以賢良
　　　徵髙卧不起
　　　(詩話遺民詩頗蒼老惜遺集無存/僅從通志總志中錄得三首而巳)
　　感興(二首/)
寥落湖山曲憑誰話起居出門惟水石相見但樵漁酒
熟還堪漉園荒欲自鉏久深泉石想早晚賦歸與
泉谷煙花淨林塘暑氣清幽花籬落見好鳥竹間鳴禾
黍皆豐稔桑麻自長成還聞茅屋底燈火讀書聲
　　九日
細雨柴門靜青山客路長黄花應笑我無酒過重陽(繆/天)
(自云語不在/深悠然自逺)
　章　珍(一首/)
　　　珍字文重鄞縣人(李杲堂云文重以布衣宿望/為里中五經師不媿真隠)
　　無題
溪橋春水生新蒲緑堪把茅屋掩松雲斜陽鳥飛下
　陳　􁊷(一首/)
　　　􁊷江隂人以善楷書舉厯官按察僉事
　　題湖州慈感寺
過溪纔百步橋轉入禪闗髙閣斜臨水平林逺見山波
光隨鳥度秋色共雲閒深愜幽人趣遲留忘却還
　黎　擴(二首/)
　　　擴字大量臨川人以薦授貴池訓導升蘓州府
　　　學教授
　　西壩草堂為廬陵宋内翰賦
聞說西谿上春風小院開野蠶成繭盡江燕引離廻竹
裏圍棊局荷香沁酒杯晚凉疎雨過隨意歩蒼苔
　　送人還盱江
新凉生白苧游子倍悽然客思秋砧外鄉心旅鴈前西
風千里道斜月五更船亦有還家夢隨君到汝川
　張　淵(一首/)
　　　淵字子靜歸安人有鴻墩集
　　　(詩話子靜孝子也母失明朝夕䑛之父好飲醉/或罵詈則握髯請解長跪移時里黨稱之晚游)
　　　(四方與沈啓南史明古僧月舟最善湖州勞太/守鉞府志其手筆也其居在雙林之鴻墩故詩)
　　　(集以/是名)
　　題白石翁畫虞山古檜圗
虞山老檜三株青斗壇半掩招揺星道人丹成化鶴去
三檜夭矯飛龍形是誰手植經千載曽見昭明讀書在
㡬廻天上葬神仙不獨人間變桑海古人今人繞樹行
古今人去樹長生乃知勁氣合元化不與凡木爭枯榮
長洲老石好異者百里攜杯游樹下浩嗟天下有樹此
樹無我去此樹何人圗三日經營雙眼力滿空蒼翠移
真跡鶴骨蚪筋左紐文雷裂霜皴古秋色日暮袖歸歸
不得滿山風雨山靈惜居然贈與卧雲人長嘯寒風生
石壁於乎石君詩画天下知此筆尤為天下竒勸君風
雷當掩戸恐化蛟龍擘空去
　程文杰(一首/)
　　　文杰字思周休寜人有湖山吟稾
　　行路吟
有酒且莫斟聽我行路吟風霜滿面塵滿襟古皆然匪
獨今我勸君君毋怒今人行是古人路古人一去豈再
來笑殺今人不回顧朝行吟山沉沉虎狼闗隘龍窟深
暮行吟木隂隂江南鷓鴣無好音行人莫道行路好多
少行人路中老
　詹　貴(一首/)
　　　貴字存中休寜人有竹南集
　　商婦吟
莫作商人婦商人慣别離門前竹王廟日日卜歸期
　莫　藏(一首/)
　　　藏字用行(士林詩/選作恒)海鹽人有素軒佩觿二集
　　閨怨
雲母屏空怯曉寒懶臨青鏡舞孤鸞滿庭風雨無情思
開到棃花不耐看
　莫　遯(一首/)
　　　遯字用嘉藏弟
　　登六和塔
浮圗百尺倚天開落日珠林鳥雀哀王氣巳銷龍戰後
山形猶似鳳飛來茫茫雲海迷蓬島渺渺江湖接釣臺
回首西湖倍惆悵南朝陵墓盡蒿萊
　陳　金(一首/)
　　　金字用礪海鹽人博野知縣
　　寒食書懐
江上客居三十年每逢寒食一凄然青山笑人不歸去
白髪滿頭徒自憐茅簷㡬處插楊栁棃花半開聞杜鵑
身世﨑嶇杜陵老夕陽風浪洞庭船
　劉　泰(二首/)
　　　泰字士亨錢塘人有菊莊晚香二集
　　湖上暮歸
小􁖨䭾醉踏殘花柔緑隂中一逕斜日暮歸來問童子
春衣當酒在誰家
　　小景
雲溪一帶淨無沙門對青山是我家㡬日不來亭子坐
東風開過紫藤花
　王　寛(一首/)
　　　寛字敬敷東陽人龍南教諭有建南稾
　　解任歸書草萍驛
三月草萍驛風花㸃客衣春山啼杜宇也道不如歸
　舒　鑑(一首/)
　　　鑑字孔昭自號東海釣叟紹興人有恪齋集
　　寄雲城知巳
琵琶洲畔白雲城紅樹千行隔短亭塵迹自悲衣欲化
故交誰復眼長青江空木落雁初度院小燈殘酒半醒
終夕相思不相見碧山寒月照疎櫺
　羅養䝉(一首/)
　　　養䝉吉水人
　　感興
勲業飄零梅子真江山誰與訪遺塵艱難獨不悲前事
慷慨徒勞憶故人太乙圗書元在漢東周禾黍半歸秦
晴天玉笥秋風上欲薦蘋花淚滿巾
　李　宗(一首/)
　　　宗字德紹江隂人有雪窗家藏集
　　望亭驛和唐李從一韻
迢迢野草接青蘋一望淒然淚滿巾㡬處樓臺荒舊業
五湖風月屬何人寒烟半鎻江村晩野鳥空啼驛樹春
惆悵亂離前代事不堪寥落總成塵
　施　鈞(一首/)
　　　鈞字則天紹興人
　　謝太傅祠
晉室將傾不易支先生出處繫安危山間紅袖從游日
天下蒼生望起時風暖松亭春載酒月明花墅夜圍棊
轉頭樂事無尋處空拂青苔讀古碑
　時用章(一首/)
　　　用章常熟人
　　逺囘吳中
挂席看山興不孤西風吹我近姑蘇城髙暗壓要離墓
水闊遥連范蠡湖野店喚沽雙酘酒漁舟爭賣四腮鱸
故鄉咫尺明朝到十載離愁一旦無
　喻　省(一首/)
　　　省字伯唯南昌人常州府同知
　　送友人
梅花殘雪照晴川立馬郵亭思惘然媿我飄蓬仍薄宦
與君分手正殘年一樽行色沙頭酒千里鄉心月下船
垂老莫言歸計拙綠編研北是良田
　張　鎬(一首/)
　　　鎬寜波人
　　為李景陽題便面
髙樹落凉隂幽溪漾晴碧山雨夜來多苔痕上磯石
　陳　㷆(一首/)
　　　㷆字惟大(一作/文厚)閩縣人有棲雲集
　　攬秀樓
何年構此山之東八牕相對山花紅桐山居士老解飲
何當置我新樓中
　顧　寜(一首/)
　　　寜字季康鳳陽人自號夢鶴生
　　入山雜言
杖藜入山中悠然澹忘歸白雲靄前途行行穿翠微林
幽鳥聲寂地僻人跡稀惟時嵗云暮黄葉紛以飛石罅
寒泉鳴草根朝露晞撫景自怡恱暫忘塵世機石壁挂
我巾松風吹我衣將期二三子於焉歌采薇
　李　達(一首/)
　　　逹字兼善自號竹圃道人青田人
　　過臨江府
故人别後思何堪獨倚河亭酒半酣自笑不如雙燕子
春風先我到江南
　吳　敏(二首/)
　　　敏字思德號柚莊吳縣人
　　洸河
洸河水落秋風早菱葉蕭疎菱角老河邊漁船如缺𤓰
白頭夫婦團圞好往來賣魚兼賣菱官府近無漁課徵
夕陽醉卧風吹罾
　　沽頭牐
浮葦生根上陡厓牛羊原隰有人家繰車聲響南風裏
棗樹青青落白花
　王　昇(一首/)
　　　昇字廷禮號玉澗生長洲人
　　讀曲歌
朝憶復暮憶展轉無消息芙蓉顛倒生蓮子中心側
　杜嗣昌(一首/)
　　　嗣昌字繼文號勉齋吳縣人
　　　(詩話正統中吳郡徐庸用理取永樂以後詩編/為湖海耆英集一十二巻大約吳人居其什九)
　　　(其發凡云斯集之作間取亡友杜繼文姑蘇集/中者而合成之今繼文姓名吳中罕有知者無)
　　　(論其遺書也長洲馬□公素輓詞云寄我詩為/遺世物養親錢作葬身資包山蔡昇景東輓詞)
　　　(云半世才名一丘土六經事業九重泉蓋/亦篤學之士詩雖不見好錄以存其人)
　　題畫
秋風嫋嫋露團團朱箔銀樓鎻夜寒一曲鳳簫明月裏
玉人何處倚䦨干
　徐　章(一首/)
　　　章字徳彰號省軒吳縣人
　　貧居
薄田日巳荒舊業日巳替困䝉三十年良由寡生計人
非無交游貧賤易相棄周周與蛩蛩飢渴尚相濟所以
簞瓢人傲焉不狎世處之茍能安其樂有真意
　曹　侃(一首/)
　　　侃字仲雍號竹齋烏程人
　　　(詩話仲雍詩集罕傳其詩有摹張來儀青弁山/居圗贈鳳林嚴十七蓋永宣間善山水竹石者)
　　　(也予聞之鄭芷畦云北宋有曹孝子清嘗代父/重辟刑於金陵涌白沫尸泝流還家至今專祠)
　　　(頖宫其子孫散居苕東之西陽村族最蕃多務/農桑罕通文墨湖海耆英集云仲雍苕東人豈)
　　　(其苗裔邪同時有曹/謙字鳴吉亦能詩)
　　寫竹贈戴山黄方伯
昔游湘浦泊蘭橈萬玉森森宿雨消記得推篷凉夜永
月明一曲紫鸞簫
　任　道(一首/)
　　　字里未詳
　　畫菜
露芽烟甲曙光寒紫翠漙香濕未乾記得花時曽病酒
玉人纖手薦春盤
　
　
　
　
　明詩綜卷二十七
欽定四庫全書
　明詩綜巻二十八
　　　　　　　　　翰林院檢討朱彞尊編
　桑　悦(六首/)
　　　悦字民懌常熟人舉成化乙酉鄉試除泰和訓
　　　導遷長沙通判調栁州有思𤣥集(王元美云桑/民懌如洛陽)
　　　(博徒家無擔石一擲百萬謂胡元瑞云民懌髙/自矜詡其詩體格卑弱可  大言無當  俞汝)
　　　(成云思𤣥居士負氣自髙凌厲一世其詩賦類/多率情有翫世自嘲之意可以資暇啓顔者亦)
　　　(復不/少)
　　　(靜志居詩話民懌説易謂萬物莫逃乎數説詩/謂刪後無詩率本堯夫之餘唾其於律吕亦拾)
　　　(蔡氏之陳言才識平平爾乃敢大言述道統論/則曰夫子傳之我作學以至聖人論則曰我去)
　　　(而夫子來居然以孟子自况而非薄韓子比其/文於小皃號嗄其在長沙著庸言自調窮究天)
　　　(人之際非儒者所知而曰吾詩根於太極天以/高之地以下之山以峙之水以流之庶物以飛)
　　　(潛動植之日月宣其明雷霆發其震雨露播其/潤澤散之則同元氣流行収之於心發之於言)
　　　(被之管絃則可感天地動鬼神乾坤毁日月息/詩廼收聲復歸太極其言大而夸狂也㡬於悖)
　　　(矣/)
　　感懷
逝日不可追誰能駐光景春陽媚花草荏苒嵗華冷威
鳯徳未成颯下丹山頂路逢清冷泉徘徊照孤影
東園有竒花容姿鮮灼灼雖是春風開亦是春風落甘
霖被郊原蔓草輕蘭葯所以高岡松無言倚寥廓
　　住龍福寺
龍福山虎形有寺枕山陲僧衆暗吞噬一二留披緇(自/注)
(形家言/如此)法堂乆欹傾羅漢無完肌空階劃鳥跡香案縈
蛛絲我了催科業僧榻苦栖遲月黒響蝙蝠風定聞狐
貍微官責聚斂百賦皆有期長沙病逋負此州更難醫
譬如理亂髪恐傷首中皮膏油漸浸潤緩緩施梳篦審
知曠厥職恬退乃其宜妻拏先遣發岳麓不日辭幸逢
中丞賢加禮免鞭笞言語如春温勉令撫瘡痍徘徊不
忍去我亦為我嗤憶昔少年日許國師皋伊豈知坐冗
職出納伍有司與氏算升斗瑣屑誠堪悲登山拜虞舜
臨淵弔湘纍終當拂衣去涕泪陳吾詞
　　題鳯洲草堂效吳體
江水四面圍髙丘草堂結在丘山頭頻經春雨打不漏
苦耐秋風吹未休枕邊驚聞櫓聲過檻外俯看雲影浮
我約吳郎來借住幷吞沙草占溪鷗
　　過十二磯(在梧/州)
亂石危磯急瀬聲扁舟汎汎水中萍月當秋夜十分白
天到遐荒一倍青引路哨船鳴鼓吹前山軍堡出旗旌
囘頭便有開懷處無數峰巒列翠屏
　　題画
浮雲出沒吞遥岑小亭日日巢秋隂美人如玉不可見
松子自落空山深
　　懷逺道中
蓬蒿沒馬路通身在野真為艸莽臣莫道先生無武備
前驅負弩盡狪人
　文　洪
　　洪字功大長洲人成化乙酉舉人署淶水儒學教
　　　諭有括囊藳
　　　(詩話長洲文氏世載其徳希素先生實始之句如/野猿窺落果林蝶戀殘花自得翻書趣渾忘對)
　　　(客言饒有恬憺之致傳之交/木甫田髙曽之規矩不失也)
　　睡起
寂寞掩林扉東風晝方永睡起落紅多斜陽半樓影
　　南行舟中
露白沙凉月滿空鴈聲歴歴度西風客程尚與鄉闗近
歸夢如何便不同
　　訪徐尚容
虎谿谿上草堂閒千樹江梅杳藹間欲向南枝問消息
東風吹我過西山
　羅　倫(一首/)
　　　偷字彞正永豐人成化丙戌賜進士第一授翰
　　　林修撰坐論事貶泉州市舶副提舉尋召還復
　　　職改南京有一峰集
　　　(詩話一峰以論南陽奪情事謫廣東市舶副提/舉實學士陳文所畫策也乆之復官南陽巳謝)
　　　(世既而文死薛御史之綱作詩誚之曰九原若/見南陽李為道羅倫己復官然李公賢相贊裕)
　　　(陵釋建庶人居之鳯陽許其自便即此一事啓/沃巳多亦未可輕訾也一峰専心理學詩不與)
　　　(韻士爭長而集中紀夢詩多/至三百餘首難乎免於癖矣)
　　節婦歌
泉流不歸山雨落不上天妾心死不囘金石無其堅白
日經中天飄忽沉西海妾心日不如曈曈光不改明月
揚清輝三五二八圓又虧妾心月不如耿耿無虧時憶
妾二十春結髪事良人安知三載後羅帷生素塵懷中
五嵗兒零落重悲辛吾聞陳孝婦夫死養姑心愈固朱
幡入奏丹書來黃金北斗髙門户又聞杞梁妻慟哭梁
山傾精神變天地黃土非無情妾髪可剪妾頭可截妾
心之白不可湼
　　　(詩話一峰節婦歌初不詳姓氏別本或加/張字或以為節婦甄氏作誤也詞亦小異)
　程敏政(九首/)
　　　敏政字克勤休寧人成化丙戌賜進士第二授
　　　翰林編修進左春坊左諭徳兼侍講歴詹事府
　　　少詹事兼翰林侍讀學士掌院事遷禮部右侍
　　　郎卒贈尚書有篁墩正續稾(李時逺云篁墩著/述甚富體格不髙)
　　　(詩話篁墩數與西涯酬和集中存詩數千究乏/警䇿至其緝録諸書若明文衡新安文獻志甄)
　　　(綜有法餘如宋紀受終考宋遺民録皆有功史/學獨是議孔廟祀典而屏鄭康成不與未免過)
　　　(於刻薄若夫蘇氏檮杌一編謂眉山父子罪浮/於王安石盖借文公雜學辨而周内之其意第)
　　　(欲為伊川復讐不知/徒貽有識者笑也)
　　懷平江伯陳㳟襄公
﨣﨣陳將軍平江始開國小年八石弓勇氣屢破賊朅
逢中興主得附昇雲翼當宁念豐鎬京邑望南北安得
蕭與韓晏嵗足兵食將軍家合肥老大諳稼穡一朝被
簡知舞蹈奉明勅建牙淮水陽諸路盡承式孜孜竭衆
智疏鑿靡餘力厫庾便交輓隄牐濟危嗇艘舸隨淺深
湖壩㡬通塞百年民力蘇萬里海濤息居然奠東南不
復困供億將軍去幾時寢廟見顔色火旗與雲馬夜下
不可測父老説遺事往往動遐憶征夫多苦辛國本在
培植賢孫今代將當復守成則東風吹客衣清口日初
昃公忠夙所欽再拜續銘刻
　　蹋車行
田夫蹋車如蹋弩田婦蹋車心更苦老夫不雨將奈何
稻隴看看作焦土我行見此三歎息欲助農忙恨無力
假令一旱似往年豈獨憂貧復憂賊我雖七尺金紫身
聖恩許作歸耕人詩書不了餬口計與爾將來同苦辛
擊鼓揚旗禱神福旦莫先憂食無粥賢侯恤民天所憐
好雨時來嵗還熟
　　功臣廟下作
雞鳴山側英䧺坊朱門半掩青松長功臣廟食自洪武
下車進謁開中堂元勲佐命推六王儼然並坐徐與常
左李右鄧沐最少霜鬢獨見東甌湯秉圭服冕垂衣裳
異姓聮翩如鴈行公侯十六分兩傍金貂玉帯相輝光
瓣香一炷三歎行却走苔堦觀畵廊朅從真主興濠梁
長江飛渡入建康血戰往往皆鷹揚當時陳冦號最强
諸軍一衂番水陽不日降旗來武昌神威自此若破竹
僣竊次第歸天亡按圖未取東海方下令先縛鹽城張
逺清閩廣服蠻徼繼下滇蜀連氐羌東南略遣瘡痏息
直指幽都驅犬羊氊裘北遁居龍荒乾坤一統成帝鄉
九州入貢紛梯航文孫繼承萬億載諸將之功何可忘
禮官四時奉蒸嘗令典與國同無疆摩挲丹青落日黄
一時際遇思明良陸機有頌媿莫續風雲颯爽天茫茫
　　暮雨野泊
黒風摧山雨如注未到下邳無泊處暗中雜還人語聲
且逐淮南漕舟住淮南漕舟三百强粉字舵樓成堵墻
輪更轉箭鎮相續似覺人人嫌夜長滅燭悠然倚牀坐
逺村曙雞聞一箇前途早有役夫來岸東相呼岸西和
　　送黃欽都閫出守洮河岷三州
前嵗平遼過海東今年分陜駐湟中三城斥􁧕提封逺
千里蕃戎節制通開府欲施經濟䇿留屯先上便宜功
從來禦侮須才俊莫向沙塲歎轉蓬
　　度東山嶺
石橋駐馬問田翁一塢深深隔樹東帝子閣前沙似粟
埜神祠下路如弓疎松古磵風微動細草隂厓雪半融
囘望紅塵才數里不知身在亂山中
　　海子
十里城隂道西湖一派分秋晴沙岸尾時見白鷗羣
　　送克寛弟南還至茶菴獨歸
垂野隂雲一望迷送行愁問路東西不知㡬日黄梅雨
門外青泥沒馬蹄
　　題小景雜畵
緑樹蕭然䕃草亭酒船安近蓼花汀分明一夜溪頭雨
洗出春山數㸃青
　莊　㫤(五首/)
　　　㫤字孔暘江浦人成化丙戌進士改庶吉士授
　　　檢討以諌謫桂陽判官遷南京行人司副終南
　　　京吏部郎中天啓初追謚文節有定山集(李世/賢云)
　　　(定山詩好用乾坤字太楊用修云定山早有詩/名顧有絶可笑者如  極圖皃大先生㡌子髙)
　　　(贈我一壺陶靖節還他兩首邵堯夫又贈我兩/包陳福建還他一匹好南京聞者捧腹然晚年)
　　　(詩入細竟有可並唐人者調俞汝成云莊定山/詩雖不步武唐人而去時  則逺  王元美云)
　　　(莊孔賜佳處不必言惡處/如村巫降神里老罵坐)
　　　(詩話湯義仍好塡詞人或勸之講學湯云僕終/身言之顧諸公勿省耳諸公所講者性僕所言)
　　　(者情也旨哉言乎自昔衮衣陳詩章甫雅言昔/之聖賢類不廢詩至曰女心傷悲殆及公子同)
　　　(歸又曰其新孔嘉其舊如之何抑何其婉曲入/情也自堯夫擊壤而後講學毋復言詩言詩輙)
　　　(祖堯夫遂若理學風雅不並立者然一峰康齋/白沙定山咸本擊壤而定山尤甚所謂太極圏)
　　　(兒大先生㡌子髙等句不一而足以是為詩其/去張打油胡釘鉸無㡬矣甘泉従而輯之以詔)
　　　(學者謂非此則與道學逺也然則打油釘鉸反/為近道之言而詩三百篇春女秋士之思皆可)
　　　(置勿録也竊為理/學諸先生不取也)
　　憶舍弟
天邊聞一雁杳杳向南徂今夜西風冷他鄉小弟孤五
人千里去九月一書無欲作千行淚憑誰寄客途
　　題畵
遥山青兩峰老樹紅一葉我懷不可羈月明江獨涉(一/作)
(空山下/明月)
　　送博羅何孝子
白酒江門暖北來風正寒醸方君不録明日寄書難
　　釣魚圖
溪上春雲與浪飛溪頭春水鮆魚肥野人只是閒無事
日出船來月出歸
　　寄夀州廖同知
江鄉煙景不須爭客裏風花亦有情我見白頭張汝弼
今年又在夀春城
　黄仲昭(一首/)
　　　仲昭名潛以字行莆田人成化丙戌進士改庶
　　　吉士授編修坐諌鰲山煙火予杖謫湘潭知縣
　　　遷南京大理評事進寺副乞休𢎞治初起江西
　　　提學僉事尋致仕有未軒(劉玉執云先生遺文/闡諸理者微徵諸事)
　　　(者核模寫窮物象之/真吟咏得性情之正)
　　　(詩話僉事以詞臣建言宜有巖巖氣象而詩特/和易近人其謫居寫懷也有云一片歸心留不)
　　　(住非因故國有蓴鱸其歸田雜咏也有云悔殺/昔年成厎事紅塵鞭馬聽朝鐘其澹於世味也)
　　　(可見巳初自號未軒羅彝正謂曰君之未余知/之吾道未至於孔孟吾功未至於伊周吾民未)
　　　(至於唐虞君之未也若士未大夫大夫未公卿/則衆人之未也晚居下皋築俱樂亭更號退巖)
　　　(居士/云)
　　明妃詞
風起龍堆滿面沙舉頭何處望中華早知身被丹青誤
但嫁巫山百姓家
　章　懋(一首/)
　　　懋字德懋蘭谿人成化丙戌進士累官南京禮
　　　部尚書贈太子少保謚文懿有楓山集
　　　(詩話楓山自言不工於詩故集中存者甚少嘗/見思陵御書一幅詩云未央鐘動曙光生隠隱)
　　　(初聞桞外鶯風靜御爐香篆細日髙斧座衮衣/明螭頭陛擁黄麾仗豹尾班聮白玉珩最喜及)
　　　(時勤庶政蒼蠅聲裏聽雞鳴真跡存髙上舍佑/釲處觀者疑為思陵御製實楓山集中詩也惟)
　　　(及時二字集本作君王御筆更之是楓山一集/曽歸乙夜之覧矣附識於此以當開寶舊事)
　　遊牛首山和沈仲律韻
乗興來山寺清尊共解顔院深春晝永香裊午風閒短
屐行應遍危欄倦亦攀白雲飛不定何處是鄉闗
　張　弼(十首/)
　　　弼字汝弼松江華亭人成化丙戌進士授兵部
　　　主事轉貟外出知南安府有鶴城東海二稾(李/賔)
　　　(之云東海詩清鍊脫俗力追古作其自評書不/如詩詩不如文此英䧺欺人不足信也  王濟)
　　　(之云東海詩不苟作作必超詣豪宕擺脫近世/尋常語  王子衡云先生詩氣豪而逸發乎性)
　　　(情之/正)
　　　(詩話汝弼詩云酒杯不及陶彭澤詩法將隨陸/放翁故其律體全學劒南如魚兒浦口酒船小)
　　　(燕子風前茶焙香酒遇故人隨量飲花當好處/及時看自從都下三年別不寄江東一紙書孤)
　　　(艇夕陽荷葉亂小樓春雨杏花殷鬢毛零落風/前鷺心緒悠揚簇上蠶一頃新田收晚稻數椽)
　　　(茅屋補秋蘿浪花作雨汀煙濕沙鳥迎人水氣/醒萋萋芳艸日將暮㸃㸃飛花春可憐灤水入)
　　　(春冰半黒平山消雪艸微青西飛白日忙於我/南去青山冷笑人草露松風千里夢秋霜春雨)
　　　(百年心僧中今見大小朗世上爭傳長短歌霍/光有傳何曽讀疏廣無金亦自歸可稱具體與)
　　　(定山輩專傚擊/壌者不同也)
　　紅梅贈翁僉事
庾嶺小紅梅風標天下絶昨日幸同歡今日傷離别玉
篴兩三聲吹落臙脂雪寫以贈知心相攜共明月
　　咏竹
擊節歌離騷湘靈招不得開門看月明幽篁倚蒼石春
風千萬花花落春無跡此君冷淡姿常有好顔色
　　假髻曲
東家美人髪委地辛苦朝朝理髙髻西家美人髪及眉
買妝假髻亦峨然金釵寶鈿圍朱翠眼厎何人辨眞偽
夭桃窗下來春風假髻美人歸上公
　　宜興好寄弋陽尹李端卿兼柬諸公
吳中山水宜興好曽在京華得飽聞踪跡十年嗟未到
風煙一壑要平分筍鑱茶塢銅官雨荷盖蘭州洴浰雲
更問東坡田可贖便敎兒子蚤耕耘
　　棠溪景
悠悠下村路望望皆煙樹何處讀書聲山禽忽飛去
　　送張維亨之沂州
瑯琊臺下看新晴聼得陽闗第四聲千樹梅花滿城雪
也應難比使君清
　　俞舜卿僉憲許柑未送詩以促之
南海黄柑未見分舉杯空望嶺頭雲元宵燈火相將近
空手歸來惱細君
　　絶句
空濛山色晴還雨繚繞溪流直又斜短杖微吟過橋去
東風滿路紫藤花
　　方文美畵
花落春歸客未歸仲宣樓上倚斜暉故園遥在三江外
緑遍靡蕪燕子飛
　　題畵
雲杉如薺屋如蚶詰曲溪流瀉碧潭獨立小橋吟不盡
插天晴翠太湖南
　賀　欽(一首/)
　　　欽字克恭廣寕人成化丙戌進士官給事中天
　　　啓初追謚恭定有醫閭先生集
　　春晚
落盡羣芳枝巳空游人枉自怨東風誰知寂寞幽園裏
猶著楸花一樹紅
　林　瀚(一首/)
　　　瀚字亨大閩縣人成化丙戌進士厯官南京吏
　　　部尚書贈太子太保謚文安有泉山集
　　　(詩話文安公父元美中永樂辛丑進士仕至撫/州守以循良聞公有子九人康懿文僖官皆至)
　　　(尚書諸孫為尚書者復二人其他階大夫郎者/不數焉門閥可云盛矣公嫻於制舉藝吾鄉姚)
　　　(處士澣裒集明一代時文三百八十家特推公/為之首詩不耐深思然一門濟濟儒雅風流不)
　　　(特三世五尚/書有集而巳)
　　寄鄭郎中
鳯臺一别四經秋羨子投閒未白頭為問濓江江上路
㡬人烟雨櫂歸舟
　李　傑(十五首/)
　　　傑字世賢常熟人成化丙戌進士改庶吉士授
　　　編修累官禮部尚書贈太子太保謚文安有石
　　　城山房稾(胡世髙云宗伯詩文明暢醇雅渾厚/和平悉從經學流出未嘗為鈎棘詭)
　　　(亢之言以驚世取譽/自然從容於榘度中)
　　　(詩話張乖崖詩云獨恨太平無一事江南閒殺/老尚書虞山李文安以忤劉瑾致政歸築逸我)
　　　(堂壘石為山暇游昆尚二湖賦詩云虞山山下/是吾廬三載棲遲得自如却怪四方多事日江)
　　　(南閒殺老尚書盖其時山東江西四川湖廣盗/賊並起故為是言也文安不以詩名然與李文)
　　　(正吳文定諸公酬和不輟其自序云余於詩文/初無師授亦未嘗規倣古人將以是名世但竊)
　　　(祿詞垣公私所需不容巳爾故意之所到信筆/書之未嘗刻苦思索必求其工也可謂得失寸)
　　　(心知矣錢氏列朝詩集搜羅鄉/曲先進靡遺獨不及文安何哉)
　　早行舟中有作
荒雞一再號東方漸生白衆星尚駢羅天宇黯以黒晨
光正䝉昧莫辨河山色舟行趁潮長寧費牽挽力蘆汀
雁驚起鳴聲何嚦嚦輕飇拂涯樹凉露時一滴前村燈
火明茆屋疎林隔蓬窗攬衣坐悠然忘盥櫛宵征自可
怡此景更奇特
　　登㤗山絶頂
五嶽鎭坤維其東䧺泰岱巖巖一何髙屹立霄漢外神
靈所攸鍾秩祀宜萬代我來屬深秋登陟覽勝槩雲開
旭日升峰巒新染黛盤盤上澗谷石磴豁復隘凉飇起
虚谷颯颯響靈籟兩崖戢霜樹斕斑殊可愛五松非秦
封亦己類偃盖躋攀入天門縹緲凌上界睇盼感廢興
喟然發長嘅七十二帝王封禪遺跡在玉檢時復出厓
□亦殘壞兹山自今古直與穹壌配絶頂氣益清衣袂
浮沆瀣羣山紛後從厯厯同衆塊中原小如甌滄海縈
若帶置身九重近誰謂天下大吾言良匪誇聊以志一
快
　　泰山竹林寺與陳大叅楊僉憲同遊
陟險千萬盤未識寺門處一澗委蛇來齒齒亂石聚飛
梁忽横亘清泉下奔注其間有靈湫蛟龍所蟠據時經
不測谿心動髪毛䜿肩輿尺寸進僕夫汗如雨我欲飛
步登厓傾足難駐青鞵與布襪惜不攜此具貪奇不知
止竟忘垂堂慮緬懷得一樂未足償千懼峰囘見林薄
飄然發佳趣古殿三兩楹滿庭䕃髙樹百果經秋霜甘
美皆可茹同行得二妙把酒勸酬屢酒酣陟巑岏冀與
仙靈遇髙寒覺衣單俯視飛鳥去白雲出巖阿英英若
春絮登臨興無限日暮歸何遽摹寫詎能窮率爾成短
句
　　秋崖
秋山鬱岧嶤懸崖削如壁自非插羽翰可望不可即若
人何好竒捫蘿每登陟濕雲潤我衣落葉墮我幘逍遥
空青外似與塵世隔便欲御冷風飛行覽八極
　　題王孟端松泉圖次饒介之松濤韻
山椒怪石蹲如羝松崖巉巖不可梯蒼濤洶湧翻地軸
白日晦冥天為低高枝棲鶻巢欲墮哀鳴何處求其雌
初疑龍蛇相格闘鱗鬛無乃多傷夷又疑羣仙互來往
翠蕤羽節紛祈祈影作大隂連巨壑根蟠絶澗滋寒漪
何人圖此心獨苦九龍山人揮灑之筆端生意妙莫測
眞宰上訴天應悲驚風颯若坐間起毛骨凛凛難禁吹
林泉逸趣我所嗜相對不覺心神馳世間眞假俱一夢
以夢非夢良亦癡卧遊何必謝公屐千峰遍閲消移時
畢韋一去藝中原後代未聞工者誰山人能事寕止此
布衣上結明主知圖窮載誦醉漁作此翁胸次亦己竒
歌聲悲壯意超脫不似杜老憂時危豈期兩美偶相合
有聲之畫無聲辭百年勝賞不昜得俛仰忽復令人思
雪泥鴻爪宛然在風流雲往何由追後來視今今視昔
揮毫試和松濤詩
　　題謝廷循山水
峰髙遲出日山氣曉氤氲葉潤林藏霧崖分谷吐雲客
衣晴亦濕瀑響逺逾聞茅屋依深樾逃虚羨隱君
　　遊靈谷次鄭司徒韻
吾愛山中筍蕨甜山靈况復不吾嫌日華濃染緋桃色
雲影輕籠翠柏尖尊酒興催詩興發管絃聲與鳥聲兼
詔光滿眼供春望分付奚奴為巻簾
　　過蔡村
白沙灘接緑楊堤遍野青黃麥秀齊萬雉都城天咫尺
幾家村落水東西濛濛細雨來帆重漠漠平蕪去鳥低
岐路年年成厎事遣懷只合醉如泥
　　奉祀天夀山(有序/)
　　　五月十三日上以亢旱命臣傑祭告天夀山之
　　　神晚至昌平雷雨忽作次日四鼓祀畢出陵月
　　　色如晝歸至沙河囘望西北諸山雲氣靉靆流
　　　水巳沒斷橋矣十六日京師雨十七日大雨畿
　　　甸霑足賦詩志之
𤣥雲四合雨傾盆朝野歡騰頌至尊巳藉靈祇通上帝
自應烈祖佑神孫禾苖漸發髙低壠草樹重榮逺近村
猶記昨宵祠禱罷滿山明月照陵門
　　孔廟紀事次西涯李閣老韻
至聖由天縱斯人足典刑道髙王只素文在簡猶青秩
祀從先代尊榮合萬齡廟堂森穆穆金碧煥熒熒囘禄
噓妖沴炎光迫紫㝠忽驚空邃宇倐巳及前庭古壁殘
遺冊穹碑剝舊銘蒼烟隨燼滅焦壒逐風零寧記諸賢
像誰摹老檜形衣冠猶在望絲竹杳難聽驛報來東郡
封章入大廷聖情深隱惻睿旨重叮嚀祭告誠宜達趨
蹡職所丁瞻依懷闕里對越想英靈大宅門墻峻髙林
艸木馨尼山遥可覩泗水近須經衣露常沾潤帆風渺
御泠郵程占夜月征斾帶晨星傳詔修香幣騰書具鼎
鉶蕝芽行漢禮作噐象周型祭統寧敎墜天機自不停
春陽發壇杏和氣長階蓂揆日營新制推波濯燄腥巖
巖増壯觀翼翼閟重扃儒道今滋盛文風被八溟
　　題扇
竹徑清隂合行行路欲迷仙家何處是只在石橋西
　　雜興
花霧曉濛濛落紅飛不起文采雙鴛鴦蕩漾綠池水
　　次徐文量主事韻
西風獵獵走驚沙嵗晏登臨倍憶家爭似南州徐孺子
寒林匹馬看梅花
　　謝鄭東園惠荔枝用原韻
閩中佳品數方紅蜜漬鹽蒸恐未工曾聽詞林前軰説
(岳季/方)葡萄風味略相同
　　題倪雲林竹
倚風寒翠不禁吹秋盡瀟湘暮雨時極目蒼梧魂欲斷
隔江休唱竹枝詞
　徐　恪(一首/)
　　　恪字公肅常熟人成化丙戌進士累官南京工
　　　部右侍郎
　　朱仙鎭岳王祠
汴洛凄凉寢廟空中原恢復仗英雄黃龍未遂長驅志
鐵馬猶傳轉戰功貔虎散歸烽戌老河山遺恨古今同
西風一掬懷賢淚灑向荒祠夕照中
　陸　容(一首/)
　　　容字文量太倉州人成化丙戌進士授南京吏
　　　部主事改兵部坐言事出為浙江右叅政有式
　　　齋集
　　　(詩話叅政與張亨父陸鼎儀齊名號婁東三鳯/詩皆非所長式齋則至登第後始為之見所述)
　　　(菽園雜記若其藏書之富見聞之/周洽似非亨父鼎儀所能及也)
　　感遇
松株青鬱鬱冬夏不改顔園工狥時好移栽盆盎間屈
為虬龍形束縛苦不閒豈無培養㤙適性良獨難吁嗟
梁棟材誤作花艸看愛之不以道何如老空山
　戴　縉(一首/)
　　　縉南海人成化丙戌進士累官工部尚書
　　楚江旅懷
薄暮過瀟湘秋空楚水長黄蘆千里月紅葉萬山霜客
夢懸雙闕鄉心逐五羊羈情誰與晤勞者若為傷
　韓　文(二首/)
　　　文字貫道洪洞人成化丙戌進士累官太子太
　　　保户部尚書贈太傅謚忠定有質菴存稾(何粹/夫云)
　　　(先生詩温如春風清如流水險韻賡和至數十/首而句穏意新無牽强重累之病如層濤疊浪)
　　　(可喜可愕而無/不出於於自然)
　　　(詩話忠定公餘即事吟咏集中十/九皆七言近體取自怡恱而巳)
　　西藍禪院
西藍禪院夕陽開古殿碑殘畫雜苔霜冷松林無鳥宿
月明竹徑有僧來霍山東抱諸峰合汾水西流九曲迴
老去未忘憂國念浮雲直北望燕臺
　　羅漢院
寺近孤村路轉西小橋流水夕陽低經霜崖果猿偷摘
欲暮風林鳥亂栖蛀粉尚留題壁字香灰半入種花泥
箇中老衲耽幽寂不為登山不渡溪
　陸淵之
　　　淵之字克深上虞人成化丙戌進士厯官布政
　　　使有東皋集
　　黄鶴樓
落日江流帶女墻飛樓百尺俯蒼茫筵前却怪當年事
鸚鵡何緣到楚鄉
　潘　蕃(一首/)
　　　蕃字廷芳崇德人成化丙戌進士累官南京刑
　　　部尚書
　　　(詩話尚書敭厯中外於蜀於粤屢立戰功以忤/劉瑾被逮與劉忠宣同戌甘肅瑾誅復官優游)
　　　(林下簡朴如貧士時人為之詩曰尚書歸來無/第宅稅地種花兼種魚舉網打魚魚換酒花前)
　　　(醉倒老/尚書)
　　吳越戰塲
吳越興亡宛目前游屯涇上草芊芊夕陽滿地生寒色
野燒緣溪斷暮煙麋鹿歌臺今往矣鷓鴣舞殿亦凄然
祇餘賜劍當年恨惆悵東風哭杜鵑
　顔　瑄(三首/)
　　　瑄字寶之江隂人成化丙戌進士官户部主事
　　　有一菴詩抄
　　　(詩話寳之賦才㨗敏嘗即内兄夏希明座上令/侍女喬妙福捧硯王碧雲展紙和香山琵琶行)
　　　(韻援筆成篇不竄一字詩/多穠縟七律頗近錢郎)
　　過沛縣
獨坐蓬窗對月明靜聞醮鼓己三更舟將泊處聞人語
驛未臨時見吏迎泗水亭前荒艸遍歌風臺上宿雲平
英䧺囘首今何在撫景空懸萬古情
　　登鳯凰臺作
鳯凰臺上雨初収天際凉雲拂地流萬里闗河明落照
九重宫闕動髙秋青山近遶城頭路紅樹深藏驛外樓
莫怪臨岐重惆悵青袍三載此淹留
　　宿河西務
漠漠煙光漸欲昏人家一半掩柴門鼔聲近報沙邊驛
帆影遥連郭外村紅歛夕陽微有迹緑浮春水淨無㾗
怪來野趣難消遣自倚蓬窗勸酒尊
　樊　阜(三首/)
　　　阜字時登縉雲人成化戊子舉人官延平儒學
　　　訓導有樊山摘稾
　　　(詩詁枯蒼山壤風雅之士寥寥獨縉雲樊氏門/才頗盛時登而外日敬公愼曰敘公倫曰源時)
　　　(濟曰通時亨曰昌永盛曰甫永美曰貴永芳曰/鐸伯廣皆能詩叙有用拙稾源有竹軒稾昌有)
　　　(友菊詩甫有磵櫟集貴有桂岡集/鐸有畏齋存稾惜乎流傳者寡矣)
　　田間雜咏
烏桕䕃我墻白茅覆我屋荷蓧朝出耘依依暮歸宿少
婦勤織縫諸孫解樵牧秋風禾黍收寒日照原陸鳥雀
啾啾鳴園籬多艸木官租及早償莫待里胥督
　　灣河舟中呈鄭廷韶吳景端
朝發燕山陽暮宿灣河側髙樹蔚繁隂浮雲淡無色睠
彼西日馳憂心恒惻惻賴我同心人相期崇令德
　　馮公嶺道中書所見
馮公今去久嶺路至今聞紅樹邨邨雨青山片片雲野
橋松板架巖溜竹筒分日落人行少時參鹿豕羣
　張　昇(一首/)
　　　昇字啓昭南城人成化巳丑賜進士第一累官
　　　太子太保禮部尚書贈太子太傅謚文僖有柏
　　　崖集
　　渡淮
長淮一道入滄溟滚滚黃流若建瓴囘首故鄉何處是
春風多少短長亭
　屠　勲(二首/)
　　　勲字元勲平湖人成化巳丑進士累官刑部尚
　　　書加太子太保贈太保謚康僖有太和堂集(楊/應)
　　　(寧云屠公屢更劇曹手不釋巻與余為文字/交居嘗過從必有倡和辭章之名播於中外)
　　　(詩話吾鄉先正若吕文懿有子秉之屠康僖有/子文升詩名皆勝其父然兩公韻語亦自成家)
　　　(屠集如浦樹逺分掦子渡江風吹過石頭城吟/看雁影秋来早坐聼潮聲月上遲夢裏只疑身)
　　　(有翼燈前未信眼生花江湖路逺身仍健天地/恩深罪亦宜埜寺可能添一榻水田應只欠雙)
　　　(鷗山腰樓閣天低樹江上人家水拍城八韻八/乂皆秀句一年一度此深杯均饒風致宜西涯)
　　　(篁墩守溪邃菴諸/公交與和酬也)
　　題畫寄楊應寧
頽雲濕不飛醸作楚江雪林木凍己僵汀葦吹欲折荒
村煙火稀野寺鐘聲歇端居思美人千里成闊别天寒
鴻雁窅地僻音塵絶嚢琴誰共彈悵望頗鬱結貽此瓊
華圖聊以表髙潔
　　小畫
浦雲煙樹路盤紆白首青山興不孤我亦有亭歸未得
東風吹雨長蘼蕪
　邵　珪(一首/)
　　　珪字文敬宜興人成化巳丑進士官至嚴州知
　　　府有半江集(李賔之云邵文敬善書工碁詩亦/有新意如江流如白龍金焦雙角)
　　　(短乂有半江帆影落尊/前之句人稱為邵半江)
　　馬鬭虎
天門名馬眞龍媒萬里新自流沙來先皇知爾才磊落
放入虎圏與虎搏霜蹄蹴蹋虎即斃英風颯爽來天際
當時觀者皆歎嗟唐家豈數拳毛騧
　周　瑛
　　　瑛字梁石莆田人成化巳丑進士仕至四川右
　　　布政使有翠渠類稾(林雨可云先生奇語奇情/出之簡易嘗自題稾云老)
　　　(去歸平澹時人或/未知當為定評)
　　履霜操
母兮兒憎父兮兒恕跼蹐天地㦧不知其故父在髙堂
兒在郊圻曩興履霜踵血淋漓荷衣不煖楟食不飽不
即捐溝壑念我父母父本兒愛母本兒怜一朝放逐實
兒之愆維鳥有鷇維蟲有臝父兮母兮其或歸我(羅子/應云)
(韓子履霜操覺伯竒有怨怒之氣未免害義若翠渠作/一篇之内吉甫惑於後妻之失既不可掩伯奇傷巳自)
(訟不敢怨怒而覬父母自省之意亦明詞婉意切足/補韓子之失與拘幽操並讀可謂一忠一孝也矣)
　　感興
持刀斫月光月光何曽斷縛帚掃樹影樹影依然滿人
皆惡樹影礙此月明多樹根茍不抜其如月明何
　　詠古送陳白沙歸南海
東都事矯激西晉尚清虚一時意自適社稷隨丘墟譬
彼門戸開轉運由其樞大勢一傾倒力救將何如君子
閲世多立説愼其初擇中而守固孔氏有遺書
　馮　蘭
　　　蘭字佩之餘姚人成化巳丑進士改庶吉士仕
　　　至江西提學副使有雪湖集(黄太冲云佩之在/京師與西涯木齋)
　　　(雅相好木齋歸田後與佩之唱和無虚日間書/以寄西涯西涯輙和之有云惟應兩巾屨長得)
　　　(夢中遊又云羨君江海上猶有舊同遊是時西/涯為一世宗工而於佩之則敬為老友也)
　　　(詩話謝木齋以宰輔歸田與佩之締姻日以詩/札酬報澶淵劉應徵知餘姚縣事為刋湖山唱)
　　　(和詩二巻集中句可采者謝如嘉客不來虚掃/榻好山難致即移家路當樹與雲深處舟及潮)
　　　(隨月上時野色遥連晴樹杪秋聲忽動暮鵶羣/樓臺月上寒雲盡村巷泥乾宿雨餘扶老最便)
　　　(方竹杖入秋却愛早禾田馮如鏡裏流年從老/去山中舊業得生還逺林返照明村落斷岸分)
　　　(流入海田絶頂夜晴先見日中峰春暖易生雲/雨疎籬落菊開晚水涸湖田雁下遲秋晚菜畦)
　　　(依水種日斜村嫗過鄰舂雲中僧住茅茨屋雨/後人耕斥鹵田沙凈雨苔無屐齒竹深秋墅有)
　　　(碁聲雷霆忽作三更雨江海疑生六月氷燈火/誰家無樂事江湖此夜有離人城市己無蹤跡)
　　　(到江湖合有画圖傳其/詩頗難優劣洵同調也)
　　奉答木齋病起見懷二十韻
海氣明曙霞湖光渺秋昊十月木未霜楓林景逾好疎
疎籬下花寂寂澗邊艸閒居田事休委巷人跡少東瞻
牛屯峰秀矗雲之表種梅己成蹊中搆一亭小謝公有
好懷藉此以終老佳辰縱嬉遊眞境越清悄倚酣或髙
歌興與秋空杳一卧動逾月予懷幾昏曉得詩知强健
頓紆腸九繞古人愼養生弭疾今須早周爻重勿藥莊
篇戒如槁金蘭乆要義嵗寒願相保詩古意與長三復
開素抱喜公眼増明萬象都了了南齋冬日暄遺編得
幽討擬尋亭上盟牽舟汝湖道梅溪香欲浮苔石淨於
掃扶杖我能陪公無笑潦倒
　張　習(一首/)
　　　習字企翺吳縣人成化已丑進士除禮部主事
　　　厯貟外郎出為廣東提學僉事
　　和石翁水悶
舊居忽異東西瀼白水茫茫不見鄰始下方林堪濯足
每疑汎宅僅棲身魚鰕易覔應兼味畎畝全沉己概貧
好鼓蘭橈放歌去乗桴浮海是何人
　楊光溥(一首/)
　　　光溥字文卿沂水人成化巳丑進士有沂川集
　　春去
樓外春帘近酒家鶯聲巷陌夕陽斜東風暗地隨春去
㡬日無人喚賣花
　梅　江
　　　江字文淵嘉興人成化巳丑進士授廬江知縣
　　　擢南京貴州道御史出為四川按察僉事
　　都門送弟還鄉作
髙城曉角意如何執别離亭淚欲沱池館夢中青艸盡
鶺鴒原上白雲多西風苦憶歸帆影落日時聞鼓棹歌
最是明朝傷獨處寒山古木對嵯峨
　吕　㦂(一首/)
　　　㦂字秉之秀水人大學士原子中成化辛卯順
　　　天鄉試由中書舍人遷禮部郎中仕至太常卿
　　　有九柏山房存稾(石邦彦云太常遊於二泉方/石之門詩古澹冲雅微婉緼)
　　　(藉家居日對九柏吟咏/不輟忘其老之將至也)
　　　(詩話太常詩名藉甚朝野特為吳中文沈諸君/所推重人不敢以任子視之是時詩𣲖方習為)
　　　(纎麗圓熟太常特好盤硬語宜其傲倪一世也/六十詩云治聾社酒分鄰父含笑山花付侍兒)
　　　(移病詩云官衙馬瘦無餘粟海國魚鮮正晚潮/寄友詩云愁無却老青精飰夢有藏書白石龕)
　　　(皆瀟灑/可誦)
　　天寒夜卧
雨乆當成雪天寒不肻明君親南北夢城闕短長更有
病官何物無聞老此生茅茨築新屋妻子念歸情
　吳　寛(十三首/)
　　　寛字原博長洲人成化壬辰賜進士第一授翰
　　　林修撰厯諭德左庶子少詹侍講學士擢吏部
　　　侍郎累官禮部尚書兼翰林學士掌詹事府事
　　　卒贈太子太保諡文定有匏菴家藏集(李賔之/云原博)
　　　(詩深厚穠郁脱去凡近而古意獨存迹王濟之/云匏菴為詩用事渾然天成不見㾗  洗盡近)
　　　(世尖新之習雖王元美云吳匏菴如/學究出身人  復閒雅不脱酸習)
　　　(詩話匏菴與沈啓南史明古衿契最深車馬簦/笠往還無倦其詩亦足相敵在都門闢東園築)
　　　(玉延亭留客園中艸木莫不有詩吏部後園亦/為掃除欄藥檻花暇必酬和極友朋文字之樂)
　　　(余嘗見公家遺書偶有流傳者悉公手/錄以私印記之前輩風流不可及也)
　　讀廖司訓詩
先生撫州彦來為婺州師清晨坐髙堂講席擁皋比弟
子百數人出入矩與規先生以身敎未嘗費言辭共云
今人中得此胡翼之我友王允達托交兩無疑恨我不
識面示我所寄詩詩長三過讀讀之竟忘疲其辭如劒
鋒凛然白差差上憂吏治陋下憂士習卑三復先生言
苦心良可悲欲將今世人化為唐虞時竊觀先生心卓
爾出等夷但恐言太高反為當路嗤方今法宫中聖人
貴無為一相乆自擇謂能繫安危守櫝既有人自毁玉
與龜諒非有言責勿起出位思幸巻三寸舌横經固其
宜撫州古名郡山川有諸竒艸廬與道園近世尚可追
著書寓微意足為千載埀再拜向先生吾言止於斯
　　送張都水
幽燕定都邑九鼎從而遷八政一曰食仰此東南偏嵗
漕四百萬舳艫相後先雲帆罷轉海江淮達且沿迤邐
經齊魯有渠昔人穿噫此尋丈耳譬如溝澮然置牐以
啓閉相時為節宣巖巖魯山下平地多流泉泉流入漕
渠其始纔㳙㳙奫淪惟自足安知可浮船疏𨗳非人力
濟世嗟何緣張君官水部治水思昔年往往相度之滌
源同九川功成既歸朝大臣慕其賢封章始朝薦行李
仍夕旋維此百泉眼利博人爭傳入渠有餘瀝可溉萬
頃田只今東方民老㓜咸顚連槁項與黄馘嗷嗷口流
涎瀦洩倘有䇿旱澇何須憐漕粟國用足種粟民生全
他年司馬氏載入河渠篇
　　苦雨
入夏憂不雨雨甚又可憂幸此米價減宿麥且有收人
情稍覺舒天意復見尤一雨過三日其勢殊未休九市
成九河可車翻可舟側聞城西偏水患更不侔一家三
壓死傷者恐不瘳事急欲走避有足誰家投往夜東門
火平明失其樓雨來火不作火滅雨乃流漢儒傳五行
箕子敘初疇人邇天亦邇此理或可求賦詩遣孤悶廢
巻發長謳
　　謝屠公送西域眼鏡
眼鏡從何來異哉不可詰圎與莢錢同浄與雲母匹又
若台星然兩比半天出持之近眼眶偏宜對書帙蠅頭
瑣細字明瑩類椽筆余生抱書淫視短苦目疾及兹佐
吏曹文案夕未畢太宰定知我投贈不待乞一朝忽得
此舊疾覺頓失謝却撥雲膏生白訝虚室扁鵲見五臟
未必有奇術隨身或持此遂使目光溢世傳離婁明雙
睛不能没千年黃壤間化此直百鎰聞之西域産其名
殊不一博物有張華吾當從彼質
　　鍾馗元夜出遊圖
終南進士狀酕醄虎鞾烏弁鴨色袍青天白日不肻出
上元之夜始出為遊遨鬼婦塗兩頰鬼子垂一髦徒御
雜沓聲嗷嘈𨗳以靈姑旗翼以大食刀離末㒺兩不可
一二數肩擔背負手且撡戰傷人血化燐火各出照地
㸃㸃如焚膏隂風颯颯吹荒皋百怪屛氣不敢號汝輩
逺遁莫我遭我欲飲汝血甘如飲醇醪我欲啗汝肉美
如啗羊羔肻容汝輩在世長貪饕吁嗟乎馗也真為百
鬼豪所以唐皇想其像詔令道子寫以五色毫憶當天
寶年左右皆爾曹太眞宫中逞狐媚禄山殿上作虎嗥
當時便須縛以蒼水使者所捫之赤縧獻於天閽尸諸
獸牢何為令温泉生汙泥驪山長蓬蒿吾嘗疑其事展
圖不覺再把短髪臨風搔
　　送胡彦超
年過四十不作官還將短髪籠儒冠平生一經己爛熟
胡為挾入橋門觀前年鄉書名始刋曲江又避春風寒
重來橋門住三載打頭矮屋聊盤桓朝虀暮鹽不滿盤
何須故人勸加餐日髙對案笑捫腹自有五年之琅玕
側身西北望長安眼中一朶紅雲團天門欲往澀如棘
若比蜀道尤云難嗟哉出處誰得似頗似吳下吳生寛
吳生作詩忽盈紙送君還到春闈裏春闈多士多如蟻
勿將老少分憂喜君不見韓昌黎張童子同是陸公門
下士昌黎文章如皦日童子聲名逐流水人生傳世有
如此區區科第何難耳
　　題鄭郎中所藏張師䕫畫
師䕫畫好不可誣筆法頗似崑山朱未論人品髙與下
胸次自是吞江湖平林絶澗雲糢糊深處自有哀猿呼
青苔細路絶人跡遇著即是漁樵徒忽然空翠落衣袖
崇山峻嶺相縈紆丹梯百尺通𤣥都仙家茫茫還有無
卧游三日猶不足王維輞川無此圖題詩却問鄭大夫
此圖應著千金沽
　　賦黄樓送李貞伯
維河有源星宿同導河積石思神功濁流汗漫失故道
積石却與澶淵通平郊脫轡萬馬逸一夜徑度徐州洪
徐州太守蘇長公夜呼禁卒登城墉一身未足捍大患
豈無木柵兼竹籠戲馬臺旁二十里有隄横亘長如虹
髙城不浸三版耳挽囘魚鱉仍耆童防河録成有天工
黄樓髙起城之東五行有土可制水厎用四壁塗青紅
太守登樓賔客從舉杯酧水臨長風河伯稽首受約束
不敢更與城爭䧺水流滔滔向東去紓徐演漾殊從容
負薪投璧竟何用漢家浪作宣房宫自公去後五百載
水流有盡恩無窮我生慕公公不逢安得置我兹樓中
穎濵淮海獨何幸留得兩賦摩蒼穹鳯池舍人今李邕
南行别我何怱怱登髙眺逺必能賦封題須附𠖇飛鴻
　　送王合州
南出都門去逢人問合州一官為别駕萬里付扁舟巫
峽流泉曉峨睂半月秋緣知蜀道易隨處有詩留
　　登故友史西邨小雅堂
路繞黃家溪水長春風灑淚復登堂艸荒求仲常來徑
塵滿元龍舊卧牀分手死生嗟契闊傷心聚散覺凄凉
髙丘數尺棲神地碧樹爭凋不待霜
　　分韻送貞伯
忽對春風南陌還思夜雨西窗髙丘恨不千尺望見離
人渡江
　　題畫
水長鵝肫蕩口花飛鶯脰湖邊吳歌唱徹歸去日暮青
山滿船
　　除夜
夜深燈火四無鄰强醉金陵麴米春却憶去年何處宿
三叉河口更愁人
　楊一清(二十一首/)
　　　一清字應寧雲南安寧州人成化壬辰進士授
　　　中書舍人陞山西提學僉事遷陜西副使召為
　　　太常卿拜左副都御史巡撫陜西厯户部尚書
　　　入直内閣進少師兼太子太師吏部尚書華盖
　　　殿大學士卒贈太保謚文㐮有石淙稾(李獻吉/云先生)
　　　(詩矜持嚴整俊㧞典則七言律為最工雖/唐宋調雜瑜瑕靡掩然所謂千慮一失也)
　　　(詩詁邃菴古詩原本韓蘇近體一以陳簡齋陸/放翁為師獻吉送昌榖詩云吾師崛起楊與李)
　　　(力挽元化迴千鈞初意楊非李敵不過為師同/耳及觀石淙集實有髙出李者乃知文士以千)
　　　(秋自命類不/輕許人也)
　　舟中感興
宋朝西事興廷議仗數公三䇿戰守和持論多不同韓
公初主戰提旅當賊鋒至今好水川流血餘腥風范公
圖經略志守不志攻雕隂扼其吭靈武城其䧺大順屹
有築清澗引而通雖無賊俘獻己遏賊馬衝終教賊膝
屈西顧聊從容臣木鉛槧儒豈不念除兇功成枯萬骨
生意隨秋蓬而况兵家事勝敗誰能窮設險有明訓著
之易象中沙場四百里深塹連髙墉一勞還永佚誓以
輸愚忠云胡嘵嘵者計不究初終作詩俟君子庶㡬希
後功
　　聞人道漢中事
相逢漢中人為問漢中事政殘令復弛此階誰作厲有
兵不識鬭有地無遺利紛紛敚攘徒來自川西地初焉
甚微眇可以折箠治玩㓂者為誰彌文巧䝉蔽星星不
時撲漸成燎原勢重煩宵旰憂撫捕勤大吏彼氓亦何
知從亂豈其意分明盜兵革潢池作兒戲胡忘渤海言
而味朝歌智居然恣屠戮為此首功計番兵及礦徒剽
掠失防制如以賊禦賊進退誰適避寕偷從賊生懼作
迎降斃遂令漢沔間羣盜益昌熾村落莽成墟野烟浩
無際師乆力漸屈饋餉逺難繼壯士飢而逃道途目相
視闗津不敢詰將領莫能致仲秋交兵辰諸軍自同異
貔貅頗創傷狐鼠未懲艾如聞制府來轅門稍生氣夾
攻本良䇿萬全亦非易成功在此舉莫使再顚躓人言
川賊興正坐科徵敝民窮盜斯起思之無乃是反本宜
急圖窮誅竟何濟邇來天監昭大奸伏碪鑕湯網解而
疎武戈藏不試寄語賣劒人太平今立至
　　山中吟
兩旬天氣看復隂黒雲故故團春岑耳邊時聽潭龍吟
深山大谷不可宿前途風雨愁人心
　　未至府谷得山西胡憲副源梁詩先是予與源梁
　　約保德府谷為渡河之㑹源梁先至以詩來速和
　　韻答之
榆林東來神木道我心擾擾風中纛病軀不任馳驟勞
况是長途阻霖淖眼前車馬恨躑躅夢裏衣裳或顚倒
當秋一雨近嵗無破屋家家蛙產竈至今溽潤滿庭戸
蟻蛭縱横聚難掃人可勝天理則然古有堯湯非羿奡
吾皇憂民過往聖德旨蠲租憫無告邇來天澤閟不流
赤地茫茫方苦燥頓使呻吟化歌舞果然大命由人造
知君命駕千里來神交豈是私相好一官同擁繡豸服
矢心不媿皇天燾翻愁左顧勤撝訶頼有先憂繫懷抱
晉陽一別六七載如瞽倀倀藉誰𨗳龍門尚隔衣帯川
意逐書郵己先到陽春下里本非類木李瓊琚浪酬報
吁嗟伐木乆不聞友道蒼茫竟彫耗人間此㑹苦難得
肻似山隂空返棹與君興在希聲前不待冰絃巳成操
元龍大床吾欲卧可聼登堂窺寢奥
　　送安成張都憲督運還鎮
文皇北狩開洪基古之燕薊今邦畿官河舳艫挽飛粟
嵗四百萬供京師直從三湖到瀛海四十餘閘中逶迤
雖云㳟襄擅勞績廟算天假非人為漕規百年漸成敝
民財己盡兵兼疲豪門貸劵不知數公廪未入私逋追
姦人復此恣漁獵㒺念膏血成塗泥君王聞之重悽惻
曰此瘡痍當厎綏詔求經濟起頽廢公名首應朝堂推
都臺舊豸許重著先聲忽滿清淮湄褰帷問俗布新政
風霜雨露無偏私人言更化先將領疏屏庸瑣將無遺
明揚才俊給任使數月威令如飈馳髙山虎豹莫敢狎
精采一變非前時疲氓敝卒總生氣昔者戚戚今嬉嬉
朝廷綱紀藉臺憲頗恨吾人翻壞之姑息之風滿天下
漢家三尺空然持剛者矯枉不達變志固可取終何禆
不然淫刑肆屠刈忍寡人婦孤人兒公柔不茹剛不吐
寛嚴兩酌還平施淵魚苛察豈公事權度在我誰能欺
漕司政務亦填委老匠坐授羣工治如身使臂臂使指
大綱一舉萬目隨安得皆公撫諸鎮頓使赤子回春熙
嗟予闗中舊分憲蒞公節下叨公知迂疎未敢辱同調
頗覺氣類元相宜公今入覲天顔喜縉紳動色瞻風儀
太常閒曹無報稱却望賢勞増忸怩秋風冠盖送歸鎮
把酒欲賦難為辭似聞臺省虚公位尚為淮人歌去思
　　畫鴈
江岸蘆花秋簌􁍝江頭旅鴈羣相逐啄者自啄宿者宿
昨夜南樓聞北風天長水闊雲濛濛何當舟一葉櫂入
蘆花叢
　　甘凉道中書事感懷(二首/)
望望日以逺行行春又䦨蒼茫青海月咫尺玉門闗北
闕星辰上南州夢寐間青山隨處有一見一開顔
弧矢威天下雷霆震域中大兵方出塞小醜自相攻繼
絶君王義宣威將帥功從今宵旰慮不復在西戎
　　聽雪
庭樹蕭蕭夢屢驚幾囘風景逼人清坐吟食葉春蠶句
起聽空山裂帛聲寒落瓦溝停更響爽疑天籟静還生
憑誰為續幽蘭調萬古悠悠此夜情
　　孤山堡
簇簇青山隱戍樓暫時登眺使人愁西風畫角孤城曉
落日晴沙萬里秋甲士解鞍休戰馬農兒持劵買耕牛
囘思未築邊墻日曽得清平似此不
　　出連雲棧
雞頭闗下石杈牙傍險憑髙此駐車一水縈紆通漢沔
萬峰廻合控褒斜雲中板閣燒難絶谷口篔簹翠欲遮
蜀道秦闗俱莫論於今四海正為家
　　山丹題壁
闗山偪仄人蹤少風雨蒼茫野色昏萬里一身方獨往
百年多事共誰論東風四月初生艸落日孤城蚤閉門
記取漢兵追冦地沙場猶有未招魂
　　還至莊浪
平沙落日路漫漫千里風光一色看剛道雨來翻見雪
偶然熱後忽生寒城非據險兵猶少地屢經荒食更難
稍喜沿邊諸將吏肻甘清苦慰彫殘
　　聞河套有警
百二秦闗故可憑延寧千里險堪乗濁河下遶還成套
彍騎東來慣蹋冰塞上煙塵嗟未息胷中兵甲媿無能
粟芻山積君休羨民力年來己不勝
　　出郊
向來塵慮己真抛一卧經年始出郊天下華陽稱八洞
人間福地是三茅病求仙木聊充餌老愛雲松願結巢
夢覺迷途自兹始北山猿鶴謾相嘲
　　將至寧夏
奉詔西征駐節時元戎奏凱巳先期苖民自逆三旬命
玁狁何勞六月師燈火家家開夜戸弓刀隊隊巻風旗
益兵加賦休重道財力於今兩不支
　　邊汝成侍郎詁舊
病裏詩成手自書重逢又是十年餘己看精力消將盡
何止聰明較不如西去㡬囘勞逺夢南來聊得慰閒居
故人不道吾衰甚猶有微言為起予
　　竹西書屋
萬竹參差路不分艸堂風景隔塵氛他年有約東鄰卜
半為先生半此君
　　和西涯漫興
園亭風日入清秋緑樹隂隂護四周頗恨青山看不見
似應别起看山樓
　　遊茅山
丹梯百丈許攀緣萬古華陽此洞天不獨山人能愛客
野花啼鳥亦欣然
　　題畫送謝岐歸閩
有足不蹋風塵車有手不艸封禪書茫茫天地誰知巳
還指梅花是故廬
　文　林(三首/)
　　　林字宗儒長洲人成化壬辰進士除永嘉知縣
　　　改博平陞南京太僕寺丞遷知温州府有文温
　　　州集
　　永嘉縣齋寫懷
墨綬垂青絲銅符寵郎秩駕言謝朝行出領滄海邑脈
脈辭親知依依去鄉國淛行僅千里巳在東南僻地逺
煩刑誅年貧正艱食自顧書生愚疇堪付休戚流移己
懷慚征斂况余職平生跌宕懷雅志山水適及此東嘉
遊清眞信靈域豈無康樂情坐有民社責斂板事承迎
鉤稽困文籍拂意不能歸自媿陶彭澤
　　靜海驛
深夜驛途靜長河瀚海通舟明沉水月燈暗落潮風暝
色浮煙外春光欲雨中年年苦行役蹤跡仕飄蓬
　　舟中有懷林待用
渺渺長波映逺空依依新栁颺春風相思人在青山外
盡日舟行細雨中汲黯身為漢廷重杜陵詩到錦城工
天王明聖江湖逺嬴得驅馳兩鬢蓬
　周　軫(一首/)
　　　軫字公載莆田人成化壬辰進士厯官江西按
　　　察使有章林藏稾
　　和竹溪見贈歸來亭
小亭岑寂四窗開坐看春風長緑苔為愛多情雙燕子
暫時飛去又飛來
　黃　榮(一首/)
　　　榮字儼仁莆田人成化壬辰進士官按察僉事
　　　有栁南集
　　牧牛圖
江草青青江水流卧吹孤笛㺯清秋放牛莫放南山下
昨日南山虎食牛
　楊　榮
　　　榮字儼仁莆田人成化壬辰進士官按察僉事
　　　主事(黄太冲云都水工於詩㑹試舟中取唐音/和之月餘成秩一時風尚和唐音而都水)
　　　(能得其風致徐子元詩/談與慈溪張式之同品)
　　江西旅懷
客夢家千里鄉心栁萬條片雲遮海嶠一雨送江潮戀
闗綈袍在懷人尺素遥春光看又晚何處灞陵橋
　　子規
江天夏夜露氣清山鳥忽作斷腸聲莫道啼多不解意
催人歸去最分明
　
　明詩綜巻二十八
欽定四庫全書
　明詩綜巻二十九
　　　　　　　　　　翰林院檢討朱彞尊編
　謝　遷(一首/)
　　　遷字于喬餘姚人成化乙未賜進士第一累官
　　　少傅兼太子太傅戸部尚書謹身殿大學士贈
　　　太傅謚文正有歸田稾(李時逺云木齋歸田後/專事吟詠有冲澹閒雅)
　　　(之趣山莊一首/真得陶家情景)
　　旱過山莊避暑次陶公韻
侵晨理孤櫂山居將避喧好風忽南來吹我烏㡌偏宿
鷺未移渚落月猶在山候門兩稚子問我何時還高山
與流水此意向誰言
　王　鏊(四首/)
　　　鏊字濟之吳縣人成化乙未賜進士第三授翰
　　　林編修厯侍講諭德進學士擢吏部侍郎累官
　　　少傅戸部尚書武英殿大學士卒贈太傅謚文
　　　恪有震澤稾(邵國賢云濟之詩蕭/散清逸有王岑風致)
　　　(靜志居詩詁濟之以經義重詩非所長集中十/二絶句甚得諷諌之體今録其三諸公南巡詩)
　　　(雖多皆/當遜席)
　　己巳九月舟次相城
㡬年約兹逰為訪石田叟石田今己亡不使此言負相
知三四人挐舟過湖口行行抵相城自卯將及酉四顧
何茫然天水合為藪茅屋數家存荒蒲與衰柳本來魚
鼈宫自合鷗鷺守始田者為誰餒也非自取有司事誅
求亡者十八九念此為傍徨獨立延竚久作詩當風謡
以告民父母
　　絶句(三首/)
少年天子重邊功烏㡌戎衣手角弓行徧漁陽來上谷
並無彍騎到雲中
安化跳梁即日平中原羣盜敢縱横洪都定亂誰堪使
除是君王自將兵
燕雲漠漠鎻重樓八駿驅馳正未休莫道十旬猶不返
金陵原是帝王州
　馬中錫(三首/)
　　　中錫字天祿故城人成化乙未進士拜刑科給
　　　事中再疏言事受杖出為雲南按察僉事改陜
　　　西入為大理少卿以右副都御史巡撫宣府正
　　　德初起撫遼東召為兵部侍郎劾罷劉瑾黨之
　　　冐邊功者瑾矯詔改南京工部尋褫職瑾誅起
　　　撫大同召為右都御史督軍務討流賊陞左都
　　　御史掌院事以師老玩寇徵下獄踰年卒有東
　　　田集
　　西掖晚歸有感時事聊賦述短章用呈同志者
虛窗缺月照人寒殘雪留簷凍不乾衰信己憑雙鬢寄
世縁聊作一枰看斜封官好空批敕神武門髙未挂冠
誤却登山與臨水十年騎馬走長安
　　晩渡咸陽
野色蒼茫接渭川白鷗飛盡水連天僧歸紅葉林間寺
人喚斜陽渡口船表裏山河猶往日變遷朝市巳多年
漁翁看破興亡事獨坐秋風釣石邊
　　謁元世祖廟
世祖祠堂帯夕曛碧苔年久暗碑文薊門此日瞻遺像
起輦何人識故墳棹楔半存䝉古字陰廊尚繪伯顔軍
可憐老樹無花發白晝鴞鳴到夜分(曹潔躬云用事典/實鑄辭悽惋可稱)
(絶唱起輦/見元史志)
　吳　洪(一首/)
　　　洪字禹疇吳江人成化乙未進士累官南京刑
　　　部尚書贈太子少保
　　　(詩話少保𢎞治中官太僕卿與禮部尚書長州/吳原博禮部侍郎嘗熟李世賢都御史長洲陳)
　　　(玉汝吏部侍郎吳縣王濟之詩酒唱和立五同/㑹五同者同時也同鄉也同朝也而又同志也)
　　　(同道也因以為名亦曰同㑹者五人爾少保因/屬越人丁綵繪作圖五家各藏其一於是原博)
　　　(序之濟之題詩其後所云鄉邦自昔誰同㑹人/事從來苦不齋是己今諸家所藏或亡于兵或)
　　　(燬于火予從同官徐電發所/獲見一巻盖少保家藏物也)
　　客中和史明古
一尊誰共合朋簮又見空階覆緑陰草色不消游子恨
月光偏照故人心霜前白雁音書在雨外青山别路深
安得攜琴溪上去社中重覓舊知音
　秦　瓛(一首/)
　　　瓛字廷䞇崑山人成化乙未進士官至貴州按
　　　察副使
　　閒居
絃桐不終曲坐起嚢我琴非憚摩拊勞所嗟無賞音中
心潛鬱陶曵杖循空林松風有古意石泉清俗心愛此
憺忘歸前山生夕陰
　王　弼(一首/)
　　　弼字存敬黄巖人成化乙未進士除溧水知縣
　　　入為刑部主事出知興化府有南郭集
　　舶上謡
連艘飛過石頭城獵獵黄旗發鼓聲中使面前傳令急
江南十月進香橙
　彭　綱(三首/)
　　　綱字性仁清江人成化乙未進士雲南提學副
　　　使有雲田集
　　宿鄧川驛
風走落葉聲山犬吠不己披衣夜出戸明月照溪水(李/渭)
(清云誦/之泠然)
　　姚安分司
吟人夜未眠迢迢漏初永起步山月中疎枝露猨影(李/渭)
(清云詠猿不以聲而以/影彌見體物之工妙)
　　詠刺桐花
樹頭樹厎花楚楚風吹密葉翠翩翻露出幾隻紅鸚鵡
(楊用修云刺桐花雲南名為鸚哥花形酷似之彭公此/詩本四句命吏寫刻於扁遺其一句復誦之自覺意足)
(乃不更改其/詞風韻可愛)
　洪　貫(二首/)
　　　貫字唯卿鄞縣人成化丁酉舉人鄧州教諭遷
　　　從化知縣改政和有太白山人稾(李杲堂云先/生詩法盛唐)
　　　(嘗擬杜陵秋興八首傳至京師李文正大加賞/歎晩結廬東皋自號稼翁年九十尚不㤀摛翰)
　　　(毎一詩成好事/者輙傳寫焉)
　　唐宫詞(二首/)
花萼遥連務本樓五王文采盡風流不知凝碧池頭宴
落盡宫槐一樹秋
雙飛金鳯綠雲翹舞袖三千盡絳綃一自鑾輿西幸後
白頭如夢説前朝
　梁　儲(一首/)
　　　儲字叔厚廣東順徳人成化戊戌進士選庶吉
　　　士授編修進侍講洗馬掌翰林院學士選吏部
　　　侍郎進尚書累官至少師兼太子太師華盖殿
　　　大學士卒贈太師謚文康有鬱州遺稾
　　元夜應制
雲中珠翠壓鼇頭雉尾雙雙護冕旒聖主經年少巡幸
春來方覩屬車遊
　伊　乗(一首/)
　　　乗字德載上元人成化戊戌進士厯官按察僉
　　　事有集
　　遊虎丘
舟行山在眼到門山忽失去郭僅七里攀磴窮百尺巖
姿互明晦潭影杳深黒步倦松暫憩醉眠草堪席不逢
試劒人猶覩試劒石臺殿半空起雞犬下方隔經聲雜
梵唄禪定悟空寂晉唐厯劫多劉白不世出闃劇固殊
調登覽各有適重來預作期昨游宛然憶了性未有因
寓形何苦役依此憺忘歸於焉永終日
　林　俊(四首/)
　　　俊字待用莆田人成化戊戌進士授刑部主事
　　　厯員外下獄謫姚州判官復官南京刑部員外
　　　擢雲南按察副使進按察使調湖廣轉廣東右
　　　布政使以僉都御史巡撫江西改四川陞右都
　　　御史工部尚書改刑部加太子太保諡貞肅有
　　　見素西征集(楊應寕云見素詩宗子美晚乃出/入黄山谷陳無巳間初視之若有)
　　　(隱澀語久而咀嚼悠然有餘味焉致王元美云/林待用如太湖中頑石非不具微  無乃癡重)
　　　(詩話中山狼小説乃東田馬中錫所作今載其/集中世傳以訾獻吉者數其負德涵也攷之康)
　　　(李未嘗隙未黄才伯有讀見素捄空同奏疏詩/云憐才不是雲莊老愁殺山中獵後狼然則當)
　　　(日所訾乃/負見素耳)
　　門扇峽
瀼西一舍近兩山勢迴合巨石壯此門鐵衣護周匝楚
蜀錯犬牙乾坤互開闔當闗一夫守萬馬不敢踏雲龕
嵌玲瓏元氣深吐納推篷見巫峰哀猨響相答
　　别鄉人
驛路迷燕浦官梅動越吟相看今日意同是故鄉心祖
道寒沙上停橈緑栁陰滄洲有竒事未老忽抽簪
　　送方上舍
客路阻風沙離心逼嵗華潮平今夜月梅作去年花嚢
澀書還購天寒酒待賖席珍逢聖主未許卧烟霞
　　有題
山崦雲猶暮江天雨欲晴院深芳草合日落野舟横古
路稀人跡青林但鳥聲春風期載酒相對面柴荆
　陳　章(一首/)
　　　章字一䕫松江華亭人成化戊戌進士除刑部
　　　主事厯郎中降瑞州府同知遷髙州知府移黄
　　　州有西潭稾
　　　(詩話一䕫自髙州移黄州吳匏菴哀詞云一朝/下㤙旨稍幸得量移齊安佳山水足以為詩資)
　　　(如何始聞命己與人世辭盖未至齊安而沒也/又云平生無所好所好止於詩積成西潭稾千)
　　　(首尚多遺今其/集竟不可得)
　　即席贈趙栗夫
菜市街西新卜居豆棚瓜蔓共蕭疎胸中冨有書千巻
誰信家無儋石儲
　陳　璚
　　　璚字玉汝長洲人成化戊戌進士改庶吉士授
　　　戸科給事中厯南京都察院左副都御史有成
　　　齋集
　　　(詩話成齋出西涯之門當時雖不以詩名而恒/與西涯方石匏菴諸公接席聫句知見賞於西)
　　　(涯者/深矣)
　　曉經分水
卧聞水禽聲推牕看分水低岸雜茭蒲吳淞宛相似波
澄緑漪漪流急清駛駛荇舞翠帯長鷗翻白雪比垂楊
遷嬌鶯柔莎露游鯉分明一鏡開身在鏡光裏停梭緩
緩行神爽情亦喜我苦思歸人鄉閭將近矣
　陳　烓(一首/)
　　　烓字文用閩縣人成化戊戌進士有留餘稾
　　次毛叅將秋日江居
雲淨羣峰出江空一鳥遲雨前蘿補屋霜後菊編籬巢
燕非新主沙鷗是故知考槃人自取天地豈吾私
　包　鼎(一首/)
　　　鼎字汝調嘉興人成化戊戌進士除兵部主事
　　　厯郎中出知池州府
　　己丑下第南還
孤舟千里賦南歸慚愧逢人問禮闈野浦闗情芳草逺
曲江囘首杏花非半生事業雙蓬鬢十載風塵一敝衣
臨水髙歌向何處夕陽煙樹共依微
　林　榮(一首/)
　　　榮字仲仁合浦人成化戊戌進士厯官雲南按
　　　察副使
　　薊門聞笛
冐寒重到薊門遊𦍑笛嗚嗚起戍樓應有開元遺譜在
月中三㺯小梁州
　孫　衍(一首/)
　　　衍字世延松江華亭人成化戊戌進士除知沔
　　　陽州遷南京刑部員外郎出為延平知府有雪
　　　岑集
　　寄沈宗逺
挂席曽逢江上舟别來彈指又經秋閒從何處爭棊局
醉共誰人較(入/聲)酒籌金鯽魚池芳草合女蘿花樹小庭
幽客中無限相思意坐對寒燈獨自愁
　黃　珣(一首/)
　　　珣字廷璽餘姚人成化辛丑賜進士第二累官
　　　南京吏部尚書贈太子少保諡文僖
　　應制勸農
四民皆天職嗟農獨苦辛所以古哲王巡省及兹辰簫
鼓吹豳頌訓迪良諄諄東郊土脈動好鳥鳴芳春桑園
拂其羽催耕一何頻乗時播嘉種原隰交畇畇念兹民
所天珠玉安足珍一日茍不作飢寒將立臻勿恤霑體
勞但憂年嵗屯霑體勞尚可嵗屯傷我民憶昔先皇時
端居軫郊闉載歌憫農詠丕揚列祖仁禁苑藉千畝雨
暘雩百神玉食豈不足貴令四海均九重尚結念况爾
謀其身古人有良言嵗計在于寅豈伊公家賦父子亦
以親春風正發育萬物皆鮮新勉矣東作力竚看西成
禋
　趙　寛(一首/)
　　　寛字栗夫吳江人成化辛丑進士除刑部主事
　　　厯員外郎中出為浙江提學副使遷廣東按察
　　　使有半江集
　　題畫
細雨入林深孤雲映山薄何處是歸舟臨風倚江閣
　張　吉(二首/)
　　　吉字克修餘千人成化辛丑進士除工部主事
　　　坐上疏貶景東通判厯官貴州左布政使有古
　　　城集
　　　(詩話古城窮理講學其詩罕傳觀其序晦菴感/遇詩謂兼蘇李之體製陶孟之風調韋栁之音)
　　　(節非漢晉以下詞人所及生乎後者不根於此/而有能詩聲我不敢知也其論詩亦非戸外語)
　　　(今録李忠烈祠送迎神曲李東陽記云成化五/年春正月長沙府知府事臣錢澍言臣所守潭)
　　　(州當元兵至時宋知州李芾畫地而守士卒皆/殊死戰城且䧟芾召帳下沈忠遺之金曰吾力)
　　　(竭當死吾家人不可辱於俘汝盡殺之而後殺/我忠辭不獲命乃醉其家人徧刃之芾亦引頸)
　　　(受刃忠焚芾居還自殺其妻子復至火所自殺/是時先芾死者知衡州尹榖死於火參議楊震)
　　　(死於池後芾死者幕僚陳億孫顔應焱潭民多/舉家自盡城無虚井縊於林者相望其事昭晰)
　　　(在史傳布揚在天下浹洽在郡人耳目而郡之/祀事不立其為闕典不細臣己立祠於芾所居)
　　　(故地以尹榖等配著諸杞典儀物使有司永有/所遵式事下禮部具春秋祭芾用豕一羊一粢)
　　　(盛備餘各羊一制可其本/末頗詳附注以便觀者)
　　李忠烈公祠迎送神樂章
紛犀甲兮翠旛亂湘流兮若雲春露兮秋霜無逺無近
兮援枹執鼖折芳馨兮代舞旅牲醴兮芬熏公入廟兮
有白其駒我維公駒兮在庭之隅公不醉飽兮我呻且
吁
脩蛇兮蓁蓁猘犬兮唁唁臨衝兮茀茀彍騎兮詵詵兵
血戰兮幾盡涕橫流兮霑巾彼蒼者天兮胡不仁死為
趙氏鬼兮生為宋臣嗚呼我公兮人道之紀口不忍言
兮心曷其己潔我肥羜兮稱我兕觥千秋萬嵗兮祀事
孔明
　盧　格(一首/)
　　　格字正夫東陽人成化辛丑進士除貴溪知縣
　　　擢江西道御史有荷亭集
　　　(詩話正夫難經伉伉雖朱子亦不心服其讀易/詩云三聖若専尊卜筮宣尼何用絶韋編又云)
　　　(世儒問我五經原易道原居六畫先若説羲文/專卜筮街頭盲瞽盡眞傳又詠詩云夫子刪詩)
　　　(立義精國風雅頌各分明考亭半作淫奔什何/用為邦放鄭聲所撰荷亭辨論八巻同郡章楓)
　　　(山不以為非蕺山劉念臺為作集序而曰後儒/不及前人由其果於自信之意多而存疑者寡)
　　　(也㡬於/袒左矣)
　　遣興
莫歎風塵行路難閒過僧舍借花看數聲啼鳥不知處
滿地緑陰清晝寒
　葉元玉
　　　元玉字廷璽清流人成化辛丑進士有古崖集
　　次龍門衞作
龍門闗外龍門衞元是紛紛狡兎場今日草枯蕃馬瘦
將軍穩卧緑沈槍
　王　敞(三首/)
　　　敞字漢英南京錦衣衞人成化辛丑進士厯官
　　　太子少保兵部尚書贈太子太保
　　渡大同江和董内翰
浿水元歸海山城半入江春潮翻石壁飛雨打船窗作
賦才誰健凌雲氣未降濟川輸董相不日看經邦
　　　(詩詁宫保與董文僖越同使朝鮮/迭相唱和而諸詩蒼老頗勝董公)
　　登浮碧樓
山閣凌空起孤雲挾雨飛好花臨驛路小艇占漁磯石
磴斜通郭煙邨半掩扉主人留客意薄暮肯言歸
　　過箕子故城有感
栁暗荒城水滿渠㡬家門巷帶邨墟井田己廢千年後
故壘曽經百戰餘果下更無三尺馬盤中時有八梢魚
遺封舊墓知何在試一停車問象胥
　方　向(一首/)
　　　向字與義桐城人成化辛丑進士授南京戸科
　　　給事中以言事謫多羅驛丞後官至瓊州知府
　　　有素亭集
　　桃源道中
桃源西望是辰州兩境中分五置郵征斾影隨紅樹沒
斷橋水帶夕陽流闗山迢遞孤臣路風物淒涼滿地秋
半世飄零竟何事獨騎瘦馬重囘頭
　侯　直(一首/)
　　　直字公繩松江華亭人成化辛丑進士厯官廣
　　　西參議
　　夜集送楊君謙
馬蹄日日走紅塵自怪微官繫此身滄海煙波無限好
未歸真是不如人
　鄭　瑗(一首/)
　　　瑗字仲璧莆田人成化辛丑進士官郎中有省
　　　齋集
　　獨不見
東飛伯勞西飛燕我所思兮獨不見嵗云莫矣多霜霰
日月推遷𤣥髪變㷀㷀處廓誰與鄰髙山無蹊河無津
車粼粼馬駪駪車馬縱横徧城闉獨不見意中人
　邵　寶(六首/)
　　　寶字國賢無錫人成化甲辰進士知許州入官
　　　戸部厯郎中出為副使以副都御史總漕江北
　　　再起巡撫貴州陞戸部侍郎終南禮部尚書卒
　　　謚文莊有容春堂前後集泉齋勿藥集(李賔之/云國賢)
　　　(集該括情事摹寫景物極所欲言而無冗字長/語  王濟之云國賢古詩有魏晉之風師其意)
　　　(不師其辭興寄閒逺體裁簡重和林待用云國/賢根幹宋儒標致秦漢莊以潔  以平紆徐容)
　　　(與辨博而不肆嚴浦文玉云先生詩謹重精純/得諸宋雄渾森  得諸唐爾雅深厚得諸漢)
　　　(鍾伯敬云空同出天下無/真詩真詩惟邵二泉耳)
　　　(詩話二泉詩如平原彌望雖/盡剪其荆蓁惜少芳華可采)
　　三一亭詩為俞吏科作
暇望西岡亭我懷欒共子有言感予衷千載猶仰止生
三事之一誰能不由此出為升堂由入為趨庭鯉廊廟
復江湖蒼生共憂喜俯仰天地間念念何時己所不盡
吾心有如此溪水
　　水北山莊圖歌
近來善學孟端畫眼中吾許張臨湘臨湘病後作此幅
樹色慘澹山蒼蒼水北山人好事者要我題詩惠泉下
秋林逝矣不可招臨湘臨湘亦其亞菊有黄華夜榻深
長吟偶坐吾玉林樽前擊節興未巳誰能和以無絃琴
聽松菴裏廬山壁少日相看眼雙碧酒酣且作山人歌
莫向山僧問疇昔
　　夜坐有懷浦文玉
哭子身仍病懷君我亦傷江湖秋欲老風雨夜初長鶴
夢蕪汀逺蛩聲草砌凉蒹葭空獨賦愁絶不成章
　　雞鳴山
鍾山西引一峰髙雲磴盤紆步不勞畫裏樓臺自鐘鼔
望中城市有林皋江流入海初奔放世路懷人更鬱陶
却倚崔嵬發長嘯松風何處起秋濤
　　盂城即事
盂城驛前吟夕陽髙郵湖上好秋光紅分䓿萏初經雨
緑滿蒹葭未受霜逺浦有波長浴鷺近隄無路尚垂楊
南來時見吳江櫂却倚船窗問故鄉
　　乞終養未許
乞歸未許奈親何帝里風光夢裏過三月春寒青草短
五湖天逺白雲多客囊衣在縫猶密驛騎書來字欲磨
聖主恩深臣分淺百年心事兩蹉跎
　喬　宇(六首/)
　　　宇字希大山西樂平人成化甲辰進士授禮部
　　　主事轉吏部厯貟外郎中遷太常少卿光禄卿
　　　陞戸部右侍郎遷左侍郎出為南京禮部尚書
　　　改兵部尋拜吏部尚書加少保兼太子太保卒
　　　謚莊簡有克蒙稾(王元美云喬希大如漢官/出臨逺郊亦自粗其威儀)
　　　(詩話莊簡詩有䧺槩當時與邊李實為唱和交/顧華玉叙其紀行之作謂正者凖雅則奇者抉)
　　　(幽險是不特功存社/稷亦風雅之領袖也)
　　送甕山偶遇潘南屛
朝日散林薄鐘聲出翠微青山面湖立白鳥背人飛勝
地不常有幽期能久違㑹逢髙士話相對欲忘歸
　　秋風亭下泛舟
荒亭寥落野雲空漢武雄才想像中簫鼓横流(一作/應聲)開
畫鷁帆檣飛影動晴虹山分秦晉羣峰斷水入河汾兩
派通少壯幾時還老大不堪(一作/須)囘首歎秋風
　　登大同城樓
東南山勢遶皇都西北樓髙眺望孤荒磧平沙連塞逺
片雲寒雁入空無長城萬里卑秦築文徳千年仰舜敷
今日北門誰鎖鑰受降城外盡輿圖
　　幕府山
說著看山興欲飛湖西雙逕踏霏微寧辭九日登髙㑹
况是諸軍奏凱歸林外鐘聲開宿靄江頭帆影送斜暉
亦知歡㑹何終極霜露休敎上客衣
　　懷張南園
六詔山川萬里餘秋來長恨賦離居雁歸不過衡陽去
何處逢人好寄書
　　寄劉南坦司空
江上青山多白雲秋來離思日紛紛别來擬鼓中流櫂
采得芙蓉一贈君
　蔡　清(一首/)
　　　清字介夫晉江人成化甲辰進士厯官南京國
　　　子監祭酒卒贈禮部侍郎萬厯中詔特祀于鄉
　　　追諡文莊有虛齋文集(林見素云介夫詩文別/出體格掖人心而繫名)
　　　(敎卒澤於仁義/道德粹如也)
　　别鄒汝愚謫雷州吏目
識君未三月別君遽萬里吾豈小丈夫淚落不能止(范/遵)
(甫云言/簡意長)
　王雲鳯(三首/)
　　　雲鳯字應韶遼州和順人成化甲辰進士除禮
　　　部主事劾太監李廣下獄降知州陞陜西提學
　　　僉事厯副使按察使召為國子祭酒以右僉都
　　　御史巡撫宣府有博趣齋稾
　　　(詩詁虎谷與王恭襄喬莊簡齊/名號河東三鳯頗留意吟詠)
　　古意
中夜有所思所思君不知春風吹露草秋風吹霜枝所
以别離人悠悠負心期別離非所惜年華難再得只恐
君來時妾巳無顔色顔色既己非君寧無歎息
　　送孟仲平陜西屯田僉事
璽書初下建章宫諸將邊隅己望風秦甲連營金窟北
漢屯分畝玉闗東山薶凍雪侵雲白水落寒巖繞澗紅
聞道西羗今欵塞莫留魏尚久雲中
　　送客
春濕蒸雲雨散絲飄飄游子别離時愁看陌上青青草
送盡行人總不知
　儲　巏(七首/)
　　　巏字靜夫泰州人成化甲辰進士授南京吏部
　　　主事厯郎中改北司考功陞大僕寺少卿進本
　　　寺卿轉都察院右僉都御史厯戸部左右侍郎
　　　改吏部卒謚文懿有駉野柴墟二集(顧華玉云/公言冲澹)
　　　(沈鬱兼晋/唐之風)
　　　(詩詁文懿掉鞅詞場與楊君謙徐子仁杜檉居/衿契君謙嘗題扇寄之文懿愛惜緘題字未開)
　　　(視也一日子仁檉居過出扇作畫文懿因題詩/寄君謙云為惜緘題入手遲清風千里故人思)
　　　(畫成一事知還欠封寄江南乞寫詩亦藝林韻/事也李獻吉敘倡和詩云予承乏郎署所與倡)
　　　(和則揚州儲靜夫趙叔鳴無錫錢世㤙陳嘉定/秦國聲太原喬希大宜興杭氏兄弟彬州李貽)
　　　(教何子元慈谿楊名父餘姚王伯安濟南邊庭/實其後又有丹陽殷文濟蘇州都元敬徐昌榖)
　　　(信陽何仲黙其在南都則顧華玉朱升之其尤/也當日倡和文懿實居其首及李何教行執政)
　　　(欲加擯斥文懿以文章復古為國家元氣極其/扶植得不傾䧟風雅蔚興斯人攸頼今之論詩)
　　　(者鮮及之論世者所當表微也文懿卒於南都/在正德癸酉後三年歸柩海陵攢於墓舍丁丑)
　　　(將𦵏啓視棺上生黝墨成繪畫文具畫家皴染/之法前則奇石枯松旁出二篠莖葉咸備左則)
　　　(梅株夭嬌梢著數花右如左而樹枝差短其文/深入木理四方來觀詫為神異華玉為作靈徵)
　　　(記此事甚怪近靈夀傳去異撰有明異叢寶應/劉禹峰撰史外叢譚探幽索隐獨此未載故附)
　　　(識/之)
　　席上賦史巽仲歸雲洞
悠揚滿洞中歸來不知處曉起語農人春田夜多雨却
問洞中雲何時下山去
　　有懷
獨坐誰為伴清謡夜不眠懷人千里共看月㡬回圎秦
塞連雲戍荆門下峽船歸程那可料依舊析津年
　　春晦贈别
殘春餘幾日欲去且相留脈脈難為别悤悤不自由天
涯芳草路花外夕陽樓誰道文園客新來賦倦遊
病較芳時晚春含晦日陰曉鐘人不寐舊雨客難尋院
濕蛛絲重庭虛鳥跡深平明有幽事移竹滿西林
　　大房金源諸陵
奉先西下亂山侵澗道迴旋入暮林羊虎半存行殿跡
莓苔盡蝕古碑陰秋山春水風流逺大定明昌徳澤深
却是宣和解亡國穹廬黄屋豈初心
　　望岐溝
野水荒煙没斷橋欲尋遺老問前朝不因書記班師奏
未必岐溝定屬遼
　　老米店有感
層氷一夕塞河船記得攜家己十年鮭菜燈前誰共飯
月明行店一悽然
　楊循吉(一首/)
　　　循吉字君謙吳縣人成化甲辰進士除禮部主
　　　事以病乞歸有松籌堂集
　　　(詩話君謙官儀曹人目為顛主事每稱病不出/長官厭之人或勸之歸賦詩云鄙人自從三月)
　　　(來腹心久已病癡瘕晨興至午尚不食夜枕呻/吟睡尤寡有人謂我病如此何不抽身向林野)
　　　(一聞此言即再拜誰有愛人如此者久知山水/淡有味漸覺功名輕可舍乗今秋事天漸凉定)
　　　(買扁舟向南下遂疏請致仕沈啟南聞其歸賦/詩云都門祖帳百花飛多見龍鍾賦式微較取)
　　　(栁條千萬折不曽送一少年歸是時君謙年僅/三十有一也其後康陵南巡為伶人臧賢所薦)
　　　(冠武人冠見帝應制賦打虎曲稱㫖恒在御前/填詞與俳優雜處乃謀於賢請急放歸其論詩)
　　　(曰詩不當以格律體裁為論惟求直吐胸懐實/敘景象婦人小子皆曉所謂然後定為好詩其)
　　　(他餖飣攢蔟拘拘拾古人涕唾者亦木偶之假/綫索以舉動者吾無取焉故其詩多俚近然如)
　　　(陽山大石一篇賦情傲兀用韻妥帖非讀破萬/巻書不能作也君謙好蓄異書孜孜不及題書)
　　　(厨詩云吾家本市人南濠居百年自我始為士/家無一簡編辛勤一十載購求心頗專小者雖)
　　　(未備大者亦畧全經史及子集一一義貫穿當/怒讀則喜當疾讀則痊恃此用為命縱横堆滿)
　　　(前當時作書者非聖必大賢豈待開巻看撫弄/亦欣然奈何家人愚心惟財貨先墜地不肯拾)
　　　(斷爛無與憐朋友有讀者悉當相奉捐勝付不/肖子持去將鬻錢又鈔書詩云沈疾巳在躬嗜)
　　　(書猶不廢毎聞有竒籍多方必羅致手録兼貿/人恒輟衣食費往來遶案行㸃畫勞指視成編)
　　　(亦艱難把玩自珍貴家人怪我癖既宦安用是/自知身有病不作長久計偏好固莫捐聊爾從)
　　　(吾意是時呉中藏書家多以袐冊相尚若朱性/甫吳原博閻秀卿都元敬輩皆手自抄録今尚)
　　　(有流傳者實/君謙倡之也)
　　詠陽山雲泉菴大石奉和諸公同游聮句之作
偉哉此陽山有石俟歌誦形將氷塊截勢與蓮花共仰
觀一何髙登陟不可鞚鳥飛必徊翔雲出自騰滃孤員
外成嶠空朗中含洞瘦如辟榖良清若食李仲深思殆
天設乍至令人恐濃蘿作垂陰寒泉滴為凍戴菴亦顚
危攜觴更交綜耳脇或駢㩌勤拳時獨送巍巍上少並
森森下多從荒厓始誰開倒樹諒非種在兹三吳間當
以九鼎重崇巖借冠冕卑巒聽提控勞呼猨固匿被壓
松堪訟曲躬始得門側身還入衖拂苔劣容眠収乳兼
資用志猶記秦餘材曷遺禹貢立久氣濕袍嘯髙聲答
甕論年越殷周言時晦唐宋一為佛者居永作游人奉
病宜謐著史寐稱摶養汞四方傳不誣諸公評切中臨
谷足還酸乗巔目偏縱支頤詎厭看極口難竭諷鬼鑿
手須腁鯨負背應痛東岱徒小魯西華繆推雍懸磬風
發鳴香爐煙結供曝沙伏靈黿食岡停逺鳯是知隆拔
羣所貴秀合衆偷餘殿容榱就隙亭閣棟枯䕨蔓穿竅
長蛇舌撩縫輕盈受指彈玲瓏脫泥壅芾拜本無忝羽
撼爭得動栽培稀尺閑構架靡寸空炎伏凉自生清秋
月堪㺯林深必賴燭嵐酷能作􁡼星光猶立芒龍吟殊
叶䃔嶺獅馴巳賔阜虎寧敢閧久嗟隔勝賞頻勞落清
夢即欲營終棲其奈懐微俸
　鮑　楠(一首/)
　　　楠字良用歙縣人成化甲辰進士官南京戸部
　　　員外郎有龍山集
　　舟中
野渡溶溶春水夕陽㸃㸃寒鴉欸乃數聲何處行人一
櫂天涯
　祝　萃(一首/)
　　　萃字維貞海寧人成化甲辰進士厯官陜西提
　　　學副使有虚齋遺集
　　紀行
訪舊指檇李櫂出武原谿亭午厯璵城燠焉如春熙舟
人共裸裼愛此南風吹老夫厄篷櫳黙坐心獨疑雲雨
易翻覆變態不可知戒言避中流沿涯泝清漪屏翳忽
四合飛亷驟如馳艗首屢低昻怒波揚其威所幸誕登
岸危致檣檝摧顧彼鄰舟人哀哉沈鴟夷古云行路難
此語良不非相望不百里尚爾逢顚危而况千里程能
保無嶮巇裁詩紀所遭進退宜知㡬
　費　宏
　　　宏字子充鉛山人成化丁未賜進士第一累官
　　　少師兼太子太師吏部尚書華盖殿大學士贈
　　　太保謚文憲有鵞湖摘稾
　　有感次韻
妖孽纔消一戰收猶煩禁旅扈宸遊皇人縱有瑶池樂
野老翻深杞國憂極北五雲瞻帝座淮南千里候龍舟
秋風忽漫悲揺落鴻雁嗸嗸在荻洲
　　　(詩話文憲在康陵時以守正拒寕庶人此/詩因南昌巳平而康陵猶南征而作也)
　石　珤(八首/)
　　　珤字邦彦藳城人成化丁未進士改庶吉士授
　　　簡討厯修撰侍讀學士遷國子祭酒陞南京吏
　　　部侍郎改禮部尋掌翰林院陞禮部尚書轉吏
　　　部入直文淵閣進武英殿大學士加少保兼太
　　　子太保卒贈太保謚文隱更諡文介有恒陽集
　　　(李賔之云邦彦詩詞皆中矩度而七言古詩尤/超脫凡近衆所不及  王元美云石少保如披)
　　　(沙㨂金時/時見寶)
　　　(詩詁少保爰立在永陵初年是時諸臣以議禮/忤旨帝初欲援以自助而鯁直自守至三封内)
　　　(批帝心弗善也故雖位列中台其詩多蹇産而/不釋如云黾勉二十年十事九失意又云人生)
　　　(值命薄所遇多不平又云雖云日偃仰亦復成/局促又云趾發物己迕意行悔相連又云軒冕)
　　　(豈不華一喜生衆惕又云幡幡行春鳥解使朝/變昏又云古來忠與邪往往激褊淺又云茍移)
　　　(造化柄蕢土亦易崇乂云寕為白璧碎不作脂/與韋寕為鈍劒折不作鈎與錐又云事去朝露)
　　　(空安辨窮與達又云牋誥日紛綸君臣互相諛/但聞都俞聲無復咈與吁又云終然千古下忽)
　　　(有知己歎盖當日綸扉之間未盡和衷之雅一/傅衆咻誰與為善乃知人生不得行胸懐雖作)
　　　(相與不遇等也近見東南文士有推少保詩為/北方之冠者又或謂得長沙之指授俱未盡然)
　　　(然其詩頗類明/初西江一派)
　　送邵國賢分韻
君帆已南下僕念日旋軫豈謂萍水分如失繩與準平
生東朝歡肝膽屢得盡曠然趨大塗一笑破畦畛噐
鉅用不微多士宜汲引誰撞待問鐘虚往歸必稇吾聞
凌霜幹乃自階下筍願培正直姿出身濟時閔
　　雜詩
皎月邈中天清光照無極秋毫森可數萬里經一拭寧
知黒水潭其下深莫測龍蛇方蚴蟉行者為惻惻
　　春日雜言
長空多浮雲微雨霑四郊美人隔蘭渚雜佩不可要去
年梁間燕今嵗將尋巢時物各芬芳吾興亦飄颻
　　秋蓮曲
西塘䓿蓞初破紅小舟蕩漾東南風羅裙曵水蘸輕碧
驚起沙頭雙落鴻昨日采蓮蓮尚好今朝采蓮蓮巳老
緑房結子空垂垂翠黛朱顔可長保江頭日暮生嫩寒
鴛鴦雙飛不過灘囘頭女伴各無語淚灑銅仙承露盤
　　芟田行
芟田復芟田短刀長柄颼颼然開鎌先芟三百束村後
村前轟陸續南風吹場場土乾烏犍載車角觳觫去年
種麥麥不成今年麥熟家無贏為語農夫合勤儉汲水
聊舂麥仁飯
　　春渡滹沱
世路無閒日風波嵗嵗新東風沙上鴈落日岸頭人去
國曽千里還家又一春林花應笑客夏病往來頻
　　六言
密雲欲雨不雨繁杏將開未開日暮小樓凝望江南燕
子歸來
　　㑹昌宫詞
羽節貂裘謁内庭太和公主髪初星御前細説和畨事
六院都來堕淚聽
　蔣　冕(一首/)
　　　冕字敬之全州人成化丁未進士累官少傅兼
　　　太子太傅戸部尚書謹身殿大學士贈少師謚
　　　文定有湘皋集
　　湘山寺
孤墖湧山腰鐘聲隔煙樹朝暮見雲飛不見雲歸處
　毛　紀(一首/)
　　　紀字維之掖縣人成化丁未進士選庶吉士授
　　　檢討厯修撰侍讀左諭德陞學士遷戸部侍郎
　　　拜禮部尚書入直内閣進少保兼太子太保吏
　　　部尚書謹身殿大學士卒贈太保諡文簡有鼇
　　　頭類稾
　　武宗皇帝挽歌
玉輦今何處宸遊事己空淚多湘水竹悲切鼎湖弓汗
簡千年後鈞天一夢中空餘舊戎帳金甲凜霜風
　陸　完(一首/)
　　　完字全卿長洲人成化丁未進士累官太子太
　　　保吏部尚書坐納宸濠賄論死議平劉六等功
　　　戍泉州籍其家有水村集
　　題夏禹玉長江萬里圖
雲山蒼蒼江漠漠紹興年間夏珪作珍重須知應制難
巻尾書臣字端恪却憶當時和議成偏安即視如昇平
惟開緝熙較畫史兩河淪棄無人爭斯圖似寫南朝土
還有樓臺在煙雨釣叟棊翁不可呼漁舟野店誰能數
但覺層層境不同林泉到處生清風意逺筆精工莫比
只許馬逺齊稱䧺中原殷冨百不寫良工豈是無心者
恐將長物觸君懷恰宜剰水殘山也畫終思效一得愚
更把飛鴻添在圗願君且向飛鴻問五國城頭信有無
　王鴻儒(二首/)
　　　鴻儒字懋學南陽人成化丁未進士由戸部主
　　　事厯官吏部侍郎南京戸部尚書卒謚文莊
　　擬楊鐵崖小游仙詞(二首/)
方壺員嶠月初生海色如銀萬頃明一片彩雲當面墮
東華童子召飛瓊
一別良常嵗月賖茅君相念寄瑶華五雲閣吏無人換
猶是當年蔡少霞
　楊　廉(六首/)
　　　亷字方震豐城人成化丁未進士累官南京禮
　　　部尚書贈太子少保謚文恪有月湖集
　　　(詩話月湖詩派本白沙定山其言曰近代之詩/大扺只守唐人矩矱不敢違越一步惟陳公甫)
　　　(莊孔暘獨出新格予好公甫詩既選注之好孔/暘詩又選注之其論絶句云於宋得濂洛闗閩)
　　　(之作於元得劉静修於國朝得陳公甫莊孔暘/因類成一帙名曰風雅源流其師心若是然其)
　　　(七言長篇頗具排奡之力五言/亦以樸勝不盡類陳莊二公)
　　過牐簡莫水部
疎牐密牐連一帶南船北船此闗隘往年水小謹啓閉
十日五日牐邊待今年濟水偶然溢雪浪崩騰復砰湃
下如落井上登天三老無功神是賴誰移兩山作一門
管束千流與萬派當初本為畜水設豈知水大亦為閡
世間未有無弊法十利未免兼一害人言月河且緩築
不然水勢無由殺征夫自是懷往塗見月望弦今巳再
履霜又恐阻氷凍帝鄉尚在紅雲外噫嘻水大莫怨遲
還勝從前水小時
　　往年得常山徐生惠硯甚佳丁未㑹試為監場軍
　　士持去自後所得硯皆不及之偶然追憶成古風
　　一篇
常山硯多青紫色不徒發墨仍潤澤憶嘗過市親閱來
惡者堆廛美藏匿再三苦索始出之坐賈乃邀三倍息
徐生簡選持贈予獲之如獲琮與璧硯兮亦視為我用
口不能言似對臆南宫携去戰文場螘垤蜂房專一席
風檐交巻出門去竟為守舍軍士得脣焦口燥呼不還
亟欲往追天巳黒歸來旅邸不成眠反覆思維良可惜
當時妄意復得之焚香叩易揲蓍䇿得夬之革觀繇辭
莫夜之戎即斯賊欲將此事白有司姓名無處稽尺籍
三衢舊穴尚可尋巧匠斲山盈左側猶傳上品多更多
紫袍玉帶殊輝赫雖然此特一物耳吾輩何為置欣戚
但恨珍奇失所遇此意英䧺或能識
　　折桂寺
境豈浮屠勝東南秀此峰澗流千丈瀑崖長萬年松少
室留蒼鹿番君見小龍布鞵從此製雲嶠寄遐蹤
　　哭鄒汝愚
海舶傳消息傷心遂不還死同鄒別駕窮過蔡西山絶
識何由得英風竟莫攀惟餘前日疏傳寫遍人間
　　直科口占
南科自分一枝安北轉惟添待漏寒吏事兩京終是少
諌官直恐是閒官
　　題曹憲副采蓴巻
三泖秋霖浸四圍水邊未覺露葵稀金盤玉箸長安客
㡬箇西風為汝歸
　吳　儼(一首/)
　　　儼字克温宜興人成化丁未進士改庶吉士除
　　　編修厯官侍講學士終南京禮部尚書謚文肅
　　　有集
　　齒落
我年六十一己落第三齒若更活數年所存知有㡬譬
若建重門一扉常自啓外侮窺其間孰禦而能止又若
築長堰隙穴不容蟻今己決尋丈不竭安肯巳或言死
與生其機不在此此雖釋吾憂終焉非至理憶我初落
時掩口含羞恥只今落己慣與不落相似作詩紀嵗月
亦漫戲云爾
　羅　玘(一首/)
　　　玘字景鳴南城人成化丁未進士改庶吉士除
　　　編修厯南太常少卿吏部右侍郎贈禮部尚書
　　　謚文肅有圭峰集
　　寓言送李希賢
山僧下山時僧送不出山但問下山僧此去何時還乳
水閒一孔白雲留半間祗恐僧還少僧還誰閉闗
　李　堂(一首/)
　　　堂字時升鄞縣人成化丁未進士累官工部右
　　　侍郎總理河道有堇山集
　　堇山莊雜詠
紅葉亂紛紛秋光到小邨莫憐蒲栁脆幸與菊松存
猨狖貪山果牛羊戀蓽門石床凉不寐流水激籬根
　夏　□(一首/)
　　　□字德樹天台人成化丁未進士官南京大理
　　　寺評事有赤城集
　　廣陵
九曲池亭龍氣消誰家水調共蘭橈眼前亡國無多恨
江水東邊是六朝
　蘇　葵(一首/)
　　　葵字伯誠廣州順德人成化丁未進士改庶吉
　　　士授編修出為江西提學僉事改四川終福建
　　　右布政使有吹劒集
　　金陵寄故園諸子
霜冷天空一鴈飛鳯皇臺上幾霑衣一燈夜雨人無恙
萬里秋江夢獨歸醉客酒壚隨處好驚心人事異鄉非
明朝又發金陵道搔首長吟對落暉
　周　旋(一首/)
　　　旋字克敬慈谿人成化丁未進士以兵科給事
　　　中出參廣藩有西溪小稾
　　暮景
斜陽含霽景江上去人稀垂老猶為客經冬未授衣僧
鐘和月起漁火隔煙微故國雲霄外多從夢裏歸
　楊子噐(五首/)
　　　子噐字名父慈谿人成化丁未進士知崑江髙
　　　平嘗熟三縣擢吏部考功主事進驗封郎中出
　　　為湖廣參議厯河南左布政使有栁塘先生遺
　　　稾
　　　(詩話名父早朝詩多至三百首其終篇云除却/早朝無一事更從何處效驅馳可想見承平景)
　　　(象矣排節宫詞若落盡燈花風定後移來樹影/月明初巳判聖恩非我分不傳私語到人間詩)
　　　(可以怨不其然乎至於春花將及九分九天氣/又新三月三則尋常百姓家皆可道之不類深)
　　　(宫中/女也)
　　早朝(五首/)
東方曙色未分明玉陛千官接武行華盖殿開鑾駕出
部頭天樂一齊鳴
九重天上六龍飛御氣氤氲拂太微鳯閣西頭明月在
清光還照侍臣衣
風定天街玉佩和露華滿地濕緋羅更畨奏對銀臺罷
聽得西班喚六科
仙漏迢遥隔絳霄兩行銀燭照趋朝鼓聲纔歇鐘聲動
不放朝官過御橋
曉風吹動角端旗仗外祥光繞赤墀忽聽殿頭宣内閣
獨承密旨退朝遲
　文　森(一首/)
　　　森字宗嚴長洲人成化丁未進士除知慶雲縣
　　　擢浙江道御史建言廷杖囘籍起南宫太僕寺
　　　少卿終巡撫江西右僉都御史
　　九日
三載重陽菊開時不在家何期今日酒忽對故園花野
曠雲連樹天寒鴈聚沙登臨無限意何處望京華(沈山/子云)
(語不在深/自然藴藉)
　鄒　智(一首/)
　　　智字汝愚合州人成化丁未進士改庶吉士坐
　　　誣下獄免死謫廣東石城所吏目居四年得疾
　　　暴卒有立齋遺集
　　　(詩話立齋以吉士建言請黜萬安劉吉尹直三/小人而進用王恕王竑彭韶三君子泰陵初政)
　　　(不報既而萬尹被彈事去劉獨銜憾刺骨嗾其/黨攻吉中書人湯御史鼐辭連立齋及劉夀州)
　　　(㮣李主事文祥董沔陽傑謂數人以詩酒相結/納互相標㮄詆毁朝政槩貽鼐書云夜夢一人)
　　　(騎牛將墜鼐手挽之不仆又見鼐執五色石引/牛就正道人騎牛者朱也以為鼐將有扶持社)
　　　(稷之力法司周内坐以妖言惑衆律罪當死賴/王端毅何文肅徐文靖諸公力持之得生而立)
　　　(齋逺謫化州千戸所吏目既踰嶺從陳文恭講/學未㡬夭折惜夫其獄中詩云人到白頭終是)
　　　(盡事垂青史定誰真夢中不識身猶繫又逐東/風入紫宸誦者傷之至亂朝詩云望見衣裳只)
　　　(此時放臣逐客/讀之尤為悽㫁)
　　辭朝
雲韶聲静拜彤墀轉覺心驚不自持罪大故應誅兩觀
網疎猶得竄三危盡披肝膽知何日望見衣裳只此時
但願太平無一事孤臣萬死更何悲
　傅　珪(一首/)
　　　珪字邦瑞清苑人成化丁未進士累官禮部尚
　　　書兼翰林院學士贈太子太保謚文毅有北潭
　　　集
　　大寧僧舍
村外重闗護原頭怪石蹲水聲來樹杪花影上山根寺
古殘碑蝕僧貧破衲存俗塵銷不得何用訪柴門
　周　詔(一首/)
　　　詔字希正長洲人成化庚子舉人由嘉祥儒學
　　　教諭遷興府伴讀陞紀善食長史俸肅皇帝繼
　　　大統從入擢太常寺卿兼翰林院侍讀卒賜祭
　　　𦵏贈禮部右侍郎有歸吳和陶達意等集
　　　(詩話太常從龍舊學特拜清卿王耕原詩云漢/丈濳邸㑹風雲今日誰收第一勲夜半忽傳天)
　　　(上詔虎符新拜宋將軍殆為公而發也或云指/陸武惠亦近是石文介作傳稱公因事納忠言)
　　　(多剴切使更延其年不知大禮之議作何折衷/或未必為張桂等力持以致興獻立廟稱宗未)
　　　(可定/爾)
　　飲酒和陶
得時言或違人皆以為是失時言合道求全反致毁毁
譽何足憑窮達亦偶(一作/不徒)爾前程殊渺茫且來醉羅綺
　
　
　
　明詩綜巻二十九
欽定四庫全書
　明詩綜巻三十
　　　　　　　　　　翰林院檢討朱彝尊編
　沈　周(二十一首/)
　　　周字啓南長洲人景泰中郡守以賢良應詔辭
　　　不赴有石田先生集(文徴仲云先生詩但不經意/寫出意象俱新可稱妙絶一)
　　　(經改削便不能佳不何元朗云石田詩有絶佳/者但為畫所掩世  之稱  王元美云石田詩)
　　　(如材童唱榜歌亦自清雅/可聽一歌滄浪便無餘興)
　　　(靜志居詩話石田詩不専仿一家中晚唐南北/宋靡所不學每於平衍中露新警語人既貞不)
　　　(絶俗詩亦變而成方惟七言律詩差少全璧句/如明河有影微雲外清露無聲萬木中落木門)
　　　(牆秋水宅亂山城郭夕陽船竹枝雨暗蠨蛸戸/豆葉風凉絡緯籬剪取竹竿漁具足撥開荷葉)
　　　(酒船通牆凹為避鄰居竹圃熟多分路客瓜酒/醉又移花下席書多别起竹間樓青山一杖付)
　　　(歸客玉洞千花留故人竹裏行厨青玉案酒邊/官妓茜紅裙片帆南浦草仍雨斗酒長亭花又)
　　　(風嵗晏雞豚鄰社鼔秋深鰕蟹水鄉船芭蕉夜/雪䦨新興蛺蝶春風巻畫圖明月未來風滿樹)
　　　(夕陽猶在鳥無聲蘼蕪細雨山連郭翡翠斜陽/水滿川野色迎人過橋去春風吹面傍花行所)
　　　(謂詩中有画者非耶昔郭熙撰林泉髙致具摭/唐人之句取可入畫者授人若翁之詩即此亦)
　　　(圖之不/盡也)
　　游張公洞
仙山不在髙靈區設中冓包䝉自太古霹靂始開牖闇
然不耀地白日己通晝遂䙝世游人我及千載後登頓
入地中足與石角鬬飛厓臨紫雲既掀勢還覆仰面欲
成壓山鬼自司救元氣不蒸雨五色變乳溜支本萬不
齊纂纂簪筍瘦又如人披腹呈此琅玕秀㫄扉表雲房
曲密通款竇跬步必容炬老膽怯且逗神仙未易求冥
探亦何遘矯手采瑶華和飲千日酎聊度三千年儗與
石同夀
　　七星檜
海虞七星檜宜為羣木冠列生老子宫與邑作竒觀廣
墀氣蕭森入門凜欲汗久信天地成沃知雨露灌傳植
從蕭梁其說我恐漫驗斗形叵全七既斃其半三株寔
聊存難執嵗月算各各具一異形容匪詞翰西體裂多
稾豁然敞三判東體活亦裂筋骸互續斷北者蜷而秃
袖破舞脫腕葉亦不暇葉幹亦不暇幹左文皮索綯孤
蕝頂留繖槎折象齒蹺癭決鬼目爛疏越復叢穴骳骫
仍軒岸蛟攣及猊跛努力不得竄矛長及劒短接戰驚
楚漢如此紛怪駭聃君不能按知遭幾雷厄還屢兵火
難生死付冥然造物反被玩君子重貞固頑醜小人讕
縁髙坐吹簫我欲呼鶴鸛從根覓薶丹澆泉覬紅燦長
生就其蔭永作婆娑伴
　　二月八日過靈殿祥公房
理舟指南郊迢迢及側景中塗止溪寺陶煙接村暝門
前見新月步步踏松影虚寮寂無風巳有孤燭耿衲子
供爐香其意似有請草草成數行狂書亂斜整復作挂
猨枝墨瀋帶雲冷但記此經過流傳我何省
　　西山有虎行
西山人家傍山住唱歌采茶山上去下山日落仍唱歌
路黒林深無虎慮今年虎多令人憂遶山摶人茶不收
牆東小女膏血流村南老翁空髑髏官司射虎差弓手
自隠山家索雞酒明朝入城去報官虎畏相公今避走
　　古梅折枝歌
猾蛟不肯居西湖穹窿山中潛作都千年雜與草木處
土膏沁骨蒼皮麤雪中攣拳凍欲死腊乾又仗春風蘇
今年苦遭斤斧厄左股割落從樵夫幽靈暗泣天亦黒
十斛清淚含明珠抱材肯受爨下辱失勢豈分溝中汚
韓湘直費百金買何啻網著青珊瑚挑囘市上駭衆目
兒女爭看來喧呼還疑神物有變化白日閉戸防逃逋
金繩兩道鎻紐壯禁止更插碧玉壺主人尚恐莫長守
請我寫作流芳圖髙堂雪壁照清影此屋此圖何可無
　　竹堂寺與李敬敷楊啓同觀梅
竹堂梅花一千樹晴雪塞門無入處秋官黄門兩詩客
珂馬西來為花駐老翁攜酒亦偶同花不㽞人人自住
滿身毛骨沁氷影嚼蕊含香各搜句酒酣塗紙作横斜
筆下珠光濕春露明日重來花有無只愁此紙巻春去
　　題光福畫巻
羣山西奔駐湖尾通川夾山三十里川窮小濼開鏡光
居民次水屋比比屋上有山屋下水開門波光眼如洗
虎山橋畔晚市忙打鼓漁郎賣鮮鯉霜前橘柚萬包黄
雨後楊梅千樹紫山圍水抱開農桑樂土風光真畫裏
三年潢潦我無家恨不攜書亦居此
　　苦雨寄城中諸友
新雨似舊雨今年即去年只愁沈垕土失喜夢青天頓
頓黄韲甕家家白鷺田惟應五榖地改納水衡錢
　　溪亭小景
幽亭臨水稱冥棲蓼渚莎坪只尺迷山雨乍來茆􁚘細
谿雲欲墮竹梢低檐頭故壘雌䧺燕籬脚秋蟲子母雞
此段風光小韋杜可能無我一青藜
　　葛嶺
閒堂寶閣画圖中天乞湖山養相公正是襄樊多事日
却將征戰試秋蟲
　　和吳匏菴姚氏園池
雨後春池漫石磯櫻桃梅子兩爭肥東風試放諸生假
閒就滄浪浣舊衣
　　題畫(四首/)
草房仍著薜蘿遮地抝林深獨一家只道春風吹不到
門前依舊有梅花
嫩黄楊栁未藏鴉隔岸紅桃半著花如此風光眞入畫
自然吾亦愛吾家
楚江秋淨水沄沄江上青山多白雲手把蘋花却惆悵
無人作伴賽湘君
碧水丹山映杖藜夕陽猶在小橋西微吟不道驚溪鳥
飛入亂雲深處啼
　　白頭公畫
十日紅簾不上鈎雨聲滴碎管絃樓梨花將老春將去
愁白雙禽一夜頭
　　杏花
半抱春寒薄染煙一梢斜露曲牆邉東家小女貪妝裹
聽買新花破曉眠
　　客有餉河豚者畫雙玉圖酬之
有客來從海上村早潮新喜得河豚齊穿青蔑一雙玉
侑我田家老瓦盆
　　越水圖
記别錢塘二十年夕陽山色曉潮邊隔江千里美人逺
夢落西興舊渡船
　　五栁莊圖
花開爛漫屬秋風滿地黄金醉眼中千古陶潛晉徵士
乾坤獨在此籬中
　　溪山落木圖
溪山落木正蕭蕭野客尋詩破寂寥一路夕陽秋色裏
不知吟到段家橋
　史　鑑(二十首/)
　　　鑑字明古吳江人有西村集(吳原博云明古詩/不屑為近體冥搜)
　　　(苦索直欲追/魏晉而及之)
　　　(詩話西邨才名亞於石田然以詩論刻意學古/似當勝沈一籌其述曽祖仲彬行狀止云推擇)
　　　(為稅長光民質實不誣其祖若是其後致身録/出始云授翰林院侍書浸假而直文淵閣矣浸)
　　　(假而擢翰林院侍讀學士矣浸假而稱沒後建/文帝有御製文易名曰忠獻矣常熟錢氏吳江)
　　　(潘氏先後辨其妄近有司/祀于瞽宗此當考實者也)
　　謨無猷邀飲於南虚室讀壁間馮明府詩有感
獨客困泥雨閉門愁索居天晴氣微和欲出嗟無輿鄰
僧念孤寂招邀過精廬緒風泛林條溜水鳴階渠良友
四五人壺觴聊爾娛陶情非絲竹冥心遊古初為樂苦
不常奈此年嵗徂一適非偶然且復少躊躇興懷舊遊
者由來心迹俱風波一分散判然區域殊精神莫與通
夢寐時交胥願言比浮雲隨風往微軀
　　韜光菴
韜光古精舍逺迹西山岑岡岫屢迴複雲嵐杳深沉流
泉激脩竹緑蘿被芳林密葉翳朝陽芳柯承夕陰杖䇿
遵微徑逝將支遁尋行行未易即遥聞鐘磬音徙倚絶
塵想𠖇思諧道心搴芳詠招隱松風和悲吟
　　贈汝其通
江南有淑女婉孌美清揚芳馨振微風容華耀朝陽被
服鮮且麗不殊古姬姜蹇修來何遲幽獨處蘭房匪無
室家願夙以禮自防一朝君子求玉帛以時將御車盈
百兩道路宛生光和鳴合琴瑟宴衎吹笙簧顧兹待年
者後處諒無忘
　　飛來峰
久圖山澤遊苦為風雨款驚雷破重陰及晨光己顯逶
迤入幽深厲掲度清淺靈山傳飛來合澗互囘轉蘿垂
手可捫松髙盖恒偃陽厓丹霞凝陰洞蒼雪滿秀色如
可攬絶巘竟誰棧衆竅因風號羣芳遲春衍追念平生
歡厯厯猶在眼匪無新相知巳少舊遊伴老僧久見招
相攜集閒館解衣任盤礴覽物適蕭散形忘慮則消情
至心莫展寄言同懷人對酒歌勿緩
　　落景村
羲和駕驟驥杳杳經天衢向夕迫崦嵫弭節少躊躇餘
光爛未収冉冉下桑榆歸雪棲逺岫暝煙生廢墟野雉
雊中林牛羊下城隅囘風忽復來灌木吹笙竽野老耦
耕倦盥濯歸茅廬曵杖數雞豚引水灌畦蔬達人尚眞
意寫圖聊自娛天機宛流動匪為形似拘
　　送劉德美之京
風吹大河水晝夜無停流嗟君萬里行且復須㬰留王
命自有程安能顧朋儔執手兩茫茫日暮登行舟皇家
重賢才一藝咸見収况兹衞生功妙與元化侔譬彼照
乗珠所性無不售(叶/)願言進明德流光被中州
　　十八日登合虚閣
員景光漸闕海溢秋生潮禪林敞髙閣勢欲凌雲霄老
僧敬逺客良夜相招要焚香足清供舉酒聊逍遥河漢
西南流微風忽刁調夜氣悄且清川原何寂寥悠然動
遐想凭䦨發長謡商聲出金石餘音一何嘹願隨瑶臺
鶴髙舉乗飄颻
　　支硎山人
幽人戀墳墓構此山澤居層巒代屏障積石當階除飛
泉潄瓊瑶靈籟鳴笙竽清音度囘風頽響棲芳株入耳
盡成曲喈喈良不殊臨軒睇冥鴻坐石見游魚飛潛各
有適悠然忘所如緬懐放鶴人不得同交娛商聲滿天
地如與金石俱冨貴非吾欲逍遥眞有餘
　　送郭訓導
仲秋百卉腓旅雁思南翮凉風吹客衣嗟君事行役三
調不徙官依然在儒籍皇朝重文敎此任故精擇諸生
得造就疑義資剖析入室與升堂煌煌盡珪璧冷熱固
人情於君自無斁浩歌菁莪篇芳塵滿瑶席
　　三天竺
浮屠善幻化利益誇羣愚未能空諸有亦復從其居巍
巍金銀宫湧出空山隅興廢固由人無乃法所驅眷兹
天竺名古來荒夏殊移之被此地欲表神靈區地勢既
形勝人情亦奔趨我來適閒曠二三同志俱登頓雖云
勞逍遥還足娛仰睇羣峰秀俯循流水迂微風動靈籟
滿耳聆笙竽徘徊日將暮浩然賦歸與
　　贈李中翰貞伯
層城多甲第朱門赫峩峩曲水起飛橋樓觀相陂陀何
人拊瑶琴獨坐當中阿朱絃激清商慷慨和悲歌回風
振叢薄游魚躍靈波大雅久不聞舉世尚淫哇知音既
云少笑者亦己多沉吟下階陛感歎將如何
　　題可菴老人寫竹
國初寫竹王舍人筆端生動妙入神風流太常繼其後
片紙一出人爭取可菴老人得此傳聲價在人尤赫然
江南賢豪動百數家家屛障生風烟前年寄我雪竹圖
天地黯慘雲糢糊大枝横斜小枝亞金鞭擊折青珊瑚
今年寫竹吳江縣寫出千人萬人羨鸞鳯盤空雲日翻
蛟龍出海風雷變鷓鴣無聲錦瑟稀湘娥披雲未遮面
老人老人勿自珍筆力轉多方絶倫髙山流水志有在
莫謂識曲無其人
　　過横塘
西向横塘過風凉天又晴兩山沿路轉一舸問津行野
水飛雲度斜陽去鳥明采蓮人不見遥聼唱歌聲
　　至通州
絶域經游少重關啓閉嚴官租兼菽粟民業盡魚鹽海
氣朝成市潮聲夜入檐狼山渺何許空翠逺浮尖
　　冷泉亭口號與劉邦彦別
君去我獨留持杯勸君酒明日虎跑泉還來看山否
　　即景
緑樹原頭淺草青山谷口飛花記得南湖良夜月明曽
載琵琶
　　震澤竹枝詞送中書李舍人
太湖東與海相通大浪掀天難使篷今夜且來洲裏宿
明朝乂怕日髙風
鴉鵲羣飛過别村烏雲接日晚昏昏西風一夜翻湖起
大小人家水到門
　　題靈隱祥禪師所寄扇
山月窺人色皎皎松風振瀑聲冷冷匡牀醉倚忽驚起
老僧時誦楞伽經
　　子昂蘭
國香零落佩纕空芳草青青合故宫誰道有人和淚寫託根
無地怨東風(朱近修云鄭所南畫蘭去土以宋亡土地非/所有也讀西村作則趙王孫蘭亦去土邪)
　趙同魯(四首/)
　　　同魯字與哲長洲布衣有仙華集(王濟之云處/士身居田里)
　　　(而喜論當世事見人之屈抑與民間利害時政/闕失憤然若廹於身年饑三上書巡撫三原王)
　　　(公得減稅銀近嵗論東南水患起於常熟之白/茆港開白茆則水患衰堤崑山之沙湖則盗賊)
　　　(息而處士己言於數十年之前矣故方時舉云/先生宋宗室世家浦江仙華山下  以名其集)
　　　(不忘本也集中作音響和平意度閒逺無山林/之枯瘠無藜藿之窮愁而閔時憂國之意恒寓)
　　　(焉及屢上當道書切切以東南賦重役緐為念/視民之飢溺若廹于其體膚有不能自存者方)
　　　(之古人殆魯仲連之徒與骳陸子餘云先/生詩文伉健質實不肯骫  以諧世好)
　　　(詩話成𢎞間布衣家居得言天下事如沈啓南/讀楊宫詹守阯與屠尚書滽論事劄子作為長)
　　　(篇而曰江湖眇吾憂其言不可終屠答詩云願/言保遐夀待吾談始終未嘗以處士横議藏怒)
　　　(蓄怨焉與哲三上王三原書極言吳中財賦之/重三原賞其文欲薦於朝事雖不果而兩公之)
　　　(虚懐可敬也自宋景定四年春三年買公田於/浙西六郡共田三百五十餘萬頃所収者公租)
　　　(耳迨元有天下置江淮財賦都總管府又立江/浙財賦府各領官田籍没田皆不在州縣原額)
　　　(元史所紀大臣賜田咸在平江等路於時官田/己多及張士誠據吳所署平章太尉等官皆貞)
　　　(販小人無不志在田宅一時買獻之田遍於浙/西明初既入版圖按其祖籍沒入之己而富民)
　　　(沈萬三等又以事被籍沒而浙西之官田愈多/矣官田之租多者每畝輸倉米一石五斗少者)
　　　(七斗七升四合本依租以徵稅比租額而非糧/額也相沿既久混租為糧於是官民之田科則)
　　　(相逺官田多者不勝其苦而蘇松嘉湖四府尤/甚其後蘇州之田賦則巡撫都御史陳某均之)
　　　(湖州之田賦則知府劉天和張鐸均之嘉興之/田賦則知府趙瀛均之稽諸實録孝陵獻陵景)
　　　(陵咸下滅租之詔彼時尚分官民等則故然迨/平賦之後官田之重賦得輕在當日民非不以)
　　　(為利然民田之輕賦反重在今日欲籲恩求減/則其籍己去無從依據此司國計者所當留意)
　　　(也至於嘉興原止三縣宣德中析嘉興添設秀/水嘉善析海鹽添設平湖析崇徳添設桐鄉嘉)
　　　(興民田多故田則輕嘉善官田多故田則重秀/水則官民相等故在輕重之間趙氏圗記可證)
　　　(善邑不原其本爭訟者㡬百年不知非/附郭二縣之弊猶賈似道之貽害爾)
　　平賦詩(有序/)
　　　國家賦役之重莫逾江南在江南諸郡又莫蘇
　　　松若也而賦額尤苦於不均或膏腴而反輕或
　　　瘠薄而反重腴而輕者雖倍其入不過十稅其
　　　一瘠而重者稍加其耗則稅其三之二矣其始
　　　盖由國初以田賜功臣之家及豪强兼并者私
　　　重其租厥後犯法沒入則視其租以徴税甚至
　　　陂湖沙漲咸在焉且輕者多入冨家而重者則
　　　歸細弱是以冨益冨貧益貧吳民世受其患實
　　　由於此矧洪武間轉漕道近且海運不廢故耗
　　　輕而民不甚病逮永樂中定都北方武臣憚道
　　　之險疏裏河以通漕於是行資僦直咸出於民
　　　始倍其耗故嵗輸恒歉而逃亡相繼宣宗章皇
　　　帝明燭是弊詔減官田三分之稅柄國者復寢
　　　不行時蘇守况侯抗章上請得遵優旨又賴巡
　　　撫尚書周公設水次倉以便輸納立對支易銀
　　　諸法以省逺役故民頗蘇息而催徵易竣邇年
　　　水旱薦臻疫癘時作餓莩接跡死亡相枕雖大
　　　臣奉命屢加賑䘏而瘡痍未瘳譬猶揚湯止沸
　　　而不撤其薪投膠理濁而不浚其源未見其可
　　　也乃去年秋御史中丞陳公奉勅巡撫京畿下
　　　車之始首布均則之令俾當出耗者賦額輕則
　　　倍之稍輕則半之而最重者則免焉參合分劑
　　　多寡適均負者獲甦冨者知其至公亦無不恱
　　　服田野阡陌間歡聲相屬不絶以為斯令也誠
　　　得聞之於朝著為定制則我公之德將與皇明
　　　之運同垂於無窮矣若是而頌聲不作非在下
　　　者之責歟同魯跧伏草野親沐膏澤有不容嘿
　　　者謹撰平賦詩一篇庸紀其實俾來者無忘焉
於赫皇明奄有萬方貢賦包篚罔不來王矧兹畿甸揚
州之野厥土塗泥厥田下下因地制賦初匪不均末流
敝刓輕重攸分或輕而腴或重而瘠冨食其利貧罹其
厄宣皇憫焉明詔是頒十宥其三民用乂安逮乎邇年
嵗祲癘作老弱纍纍填溝委壑事既上聞屢下優詔亟
命大臣撫綏慰勞賑之雖至民則未甦繼命我公我公
曰吁盍澄其源盍正其本不釐爾賦曷救爾窘輕重參
停各盡其情如鑑之公如衡之平若解倒懸若拯焚溺
謳歌鼓舞道路充斥譬彼雪壑釋然春融誰其致之實
惟我公何以報之願公受祉毋久賢勞歸相天子天子
元首我公股肱一徳交孚福我蒼生野人作頌敢告太
史祝我皇朝億千萬紀
　　感遇(三首/)
吾慕魯連子飄飄遺世氛英風振八極髙懷薄層雲寕
甘蹈東海肯仕非其君若人儼猶在百世疇能羣
君子重名教小人倖竒功嗟哉樂羊子食子思徇忠沛
公誠何心忍令烹若翁父子恩既薄君臣奚始終
嵗華既云晏心事成蹉跎窮達固有命巻舒如我何抗
志磻溪釣紆情莘野禾鴻飛日𠖇𠖇不復憂虞羅
　姚　丞(二首/)
　　　丞字存道號畸艇長洲人𢎞治中貢生有集虚
　　　齋稾
　　　(詩話存道為文毅公希孟髙祖吳尚書一鵬婦/翁也友於楊君謙王濟之與沈啓南酬和尤數)
　　　(吟詠之暇不廢詼諧鄉人周宗道者修髯而皋/橋趙鳴玉無鬚存道講於周分十鬛予趙啓南)
　　　(為草募疏云伏以念天閹之有刺憫地角之不/毛雖傅相莫逃於秃名賴易賁尚存乎飭義為)
　　　(人者康樂捨施有迹為巳者鶴諶插種有方故/小子十莖之敢分豈先生一毛之不拔推其餘)
　　　(以補也宗道廣及物之心乞諸鄰而與之存道/獲成人之美使離離縁坡而詫我當榾榾擊地)
　　　(以拜君把鏡生歡頓覺風標之異臨流照影便/堪相貌之全未容輕拂於流羮豈敢易撚於覓)
　　　(句感矣荷矣珍之重之一時傳以為笑斯亦風/人善謔之遺也存道詩未發雕流傳遂寡孝廉)
　　　(田修出家藏本/録其近體二首)
　　題畫
白鴈啼荒渚蒼凉露未收潮聲驚野客曙色動孤舟霜
葉如花好溪雲似水流無端鄉思切一上海邊樓
　　過宋故宫次沈啓南韻
廢苑秋深草樹微湖山湖水少光輝不應河北頒師急
却使江南報捷稀行殿聲沉環珮玉寢宫香冷綺羅衣
空教過客増惆悵搔首無言對落暉
　崔　澂(三首/)
　　　澂字淵甫吳江人國子監生有傳響集(楊君謙/云淵甫)
　　　(既升太學即絶意仕進一工於詩不啻飢渇之/於飲食也亡何而白玉樓召命至矣惋歎如何)
　　　(老顧華玉云誦淵甫詩如坐雲巖霧窟與絶粒/  襌焚香啜茗悠然有餘味  蔡九逵云先生)
　　　(詩步盛唐格律氣味絶相似可顧行之云傳響/集詩温亮雅緻琅琅若振玉  以竝古作者)
　　　(詩話淵甫年未三十而夭當其存日楊君謙吳/原博李貞伯都元敬沈啓南周伯噐史明古諸)
　　　(君子皆與訂忘年之交原博尤重之呼為崔小/先生云集中和唐詩多至三百七十餘首恪守)
　　　(唐人矩矱而未成變化使假之年/當不止是此諸君重為悼惜也)
　　春江送别
頭白猶為客辭家是㡬年離筵臨野水歸路入江煙鳥
度青山外帆開暮雨前春波與春草悵望一淒然
　　渡口
落日滄波闊西風木葉稀沙頭人語雜煙際櫓聲微燈
火誰家起漁樵㡬處歸臨岐笑楊子何事淚霑衣
　　偶題
行舟小住更聽歌江上東風吹緑波折取桃華贈離别
却憐春色己無多
　程慶珫(一首/)
　　　慶珫字廷啟休寧人(王仲房云廷殷早游吳門/與吳原博沈啓南楊君謙)
　　　(黄勉之友善晚集國朝詩二百餘家止於𢎞治/雖搜密東南采遺西北亦可留資後評有功藝)
　　　(苑/矣)
　　入垓口
沙明水碧淨無泥三百灘盤上歙溪兩岸青山春欲暮
棟花飛盡竹雞啼
　史　忠(一首/)
　　　忠字端本一字廷直上元人(周吉父云癡翁詩/寫自己胸次不以)
　　　(鍜鍊為工盛仲交合金元/玉之詩編為江南二隠稾)
　　　(詩話廷直自號癡翁近冶城建樓題曰卧癡楊/君謙為作記翁畫山水人物花木竹石皆工嘗)
　　　(訪沈啓南於吳門不值見堂中㡠有素絹揺筆/作山水不題姓名而去啓南歸見之曰呉中無)
　　　(此人必金陵史癡也邀之囘留三月乃返翁妻/樂清道人朱妾白雲道人何玉仙玉仙亦善畫)
　　　(工篆書知音律翁教以琵琶毎自製曲命玉仙/被之絃索晚無嗣一女既筓壻貧不能娶與壻)
　　　(期元夜略具隻雞斗酒我當過飲至元夜誑其/妻女曰家家走橋觀燈盍亦隨俗可乎攜妻與)
　　　(女送至壻家留其女一笑而别即是而觀翁正/未嘗癡也二隠稾流傳絶少題畫一絶乃仿小)
　　　(米雲山書法頗豪縱曽/觀於休寕吳璵于庭宅)
　　題畫
雲光□闒樹糢糊略彴笆籬路有無曽對南徐江上雨
㑹心只有米於菟
　倪　復(一首/)
　　　復字汝新鄞縣人有畏齋稾
　　江行
野水田田緑江邨曲曲斜獨行尋不厭坐占白鷗沙
　雷　鯉(一首/)
　　　鯉號半窗建安人(汪良迪云半窗詩沖/雅清婉曲盡物情)
　　題畫
怪石窗前墮流雲竹外斜薜門斜照裏一徑入黄花
　張　鈇(二首/)
　　　鈇字子威慈谿人有碧溪集
　　淮陽夜月
今夜淮陽月清光似故鄉有人千里外對月望淮陽
　　湖上竹枝詞
門前湖水白茫茫望盡烟波不見郎仿彿聞郎歌水調
鴛鴦飛起藕花塘
　黄　雲(十一首/)
　　　雲字應龍崑山人由嵗貢生任瑞州府學訓𨗳
　　　有丹巖集(朱士光云先生長篇短詠馳騁古/今其氣温然而粹其旨穆然而逺)
　　　(詩話丹巖懐才不遇嘗渡清淮盡以文稾投之/水晚就一氊苜蓿之盤不飽賦闕食詩云妻子)
　　　(恒苦飢生事轉疎拙矧兹秋収時吾室甔儲闕/名微賤賣文所得亦易竭又絶糧詩云今朝斷)
　　　(晨炊家人盡僵卧天陰動寒氣鳴屋霰交墮入/市糴脫粟薄糜聊拯餓可謂窮矣詩雖未純然)
　　　(勝林屋/十倍)
　　游焦山
昔年過焦門風帆徑飛度老矣遂此遊清絶快平素僧
堂列古鼎款識成周鑄秀疊水墨屏晴披濃緑樹石壁
舊題名苔蝕若簡蠧仰止三詔洞而以焦君故瘞鶴下
勒銘水落偶一露大江亭呼吸髙雲岫吞吐絶頂御泠
風千里可指顧縱目窮扶桑出日䝉海霧俯仰歎今昔
往來走烏兔大哉神禹功明徳詎能賦
　　重修瑞州學石隄工人没水得古石鯨
頖宫臨清江下瞰百餘尺水激岸善崩雷閧走羣石不
知古石鯨何年此窟宅掀置水之澨其勢欲跳擲依然
鱗甲動水苔滋冷碧得非昆池來遂與牛女隔中宵寂
無音桐魚庶可擊
　　鄱陽阻風
嵗暮多北風無那歸舟逆一檥茅葦洲濤聲駭漰湱淵
深蟄蛟龍雪舞浪花白船聚即有鄰細語向旅夕賴作
寇盜防憂虞亦稍釋垂暮嘗險囏嗟哉為貧迫古有髙
世流寧為此行役
　　白溝次東之韻
西山鬱髙寒青繞燕代闊我行春巳深絮纊尚未脱平
生四方志眼底纔圭撮區區白溝河編簡不能剟經淶
流漸廣赴海傾莫遏欲渡仍徘徊緬懷開運未玆惟遼
晉疆終古抱嗟咄天公憤餘腥飛雨夜來潑堂堂十六
州幅員一朝割桑君漫周旋國旱爾為魃中原殺戮盡
豈忍狼犬括哀哉黄龍府囘首飯無盋横流到靖康戎
馬屢南跋往事勿具陳憂端猝難豁居人諱言兵惟記
黏與曷
　　煙江疊嶂圖為陳推官賦
趙家駙馬王晉卿畫筆直與造化爭寶繪堂開品神妙
煙江疊嶂新圖成東坡老人發天趣樹揺江色春空晴
武昌樊口五年住楚澤放臣同濯纓後來烏臺入詩案
嬌紅泣露啼春鶯(自注囀春鶯晉卿家姬晉卿/與東坡同謫姬流落人間)兩翁富
貴春夢破寓意奚啻鴻毛輕後來吳興王孫規模亦神
似終遜舊本尤精英陳侯出佐山水郡桁楊晝卧莓苔
生挂之髙齋一丈壁仿彿坐聼秋泉聲陳侯慎勿巻還
櫝或恐飛去難為情
　　寄沈石田求畫
五日十日畫山水經旬亦可成一幅我求君畫故作難
三四年過將五六人來莫怪數附書譬諸熊掌吾所欲
擬乗艇子促廹之又恐收書到城隩題詩再拜致執事
煩君開緘一寓目忽焉為我發新興湖上草堂風滿竹
三茅二華入手筆崢嶸之頂空洞腹經營意匠忽貌成
爛逸天真洗凡俗厚予之嗜亦多矣豈止三月不知肉
若令烏有先生來只向江山寄遐矚
　　施彦清野翁莊次沈啓南先生韻
笑王給事鎻西莊隔水通人故架梁載酒柴門無吠犬
分花鄰舍恰低牆書臨晉帖時數過詩詠豳風日㡬章
好鱠鱸魚飯香稻縱饒飛雪興難妨
　　風雨
風雨暗江天邊江夜泊船寒燈對兒女歸路逼殘年
　　題畫
曽躡匡廬五老峰連山雲氣擁長松而今看畫渾相似
夢斷開先寺裏鐘
　　雨止
滯雨無聊待雨晴依然飽飯聽松聲西風短櫂明朝發
一路看山直到城
　　蕭齋
三月琴川四月還虞山佳處儘躋攀曽於拂水巖頭望
一塔煙中認玉山
　莫　止(四首/)
　　　止字如山無錫人有南沙集(俞汝成云南沙與/邵文莊相友善故)
　　　(其詩格律音韻亦相似處周青壬云南沙亦有/佳句如云天闊一聲何  雁江平千里獨歸舟)
　　　(新添十竹皆紫玉恰對九峰如畫屏松塢風/髙聞落十菊籬秋晚愛餘花皆翛然抜俗也)
　　鴨城懷古
養鴨鴨可馴養兵兵可彊只有方寸心多慾難自防千
年古城己復隍但見牧豎驅牛羊姑蘇之臺近相望二
十三君在何許開吳祖徳誰繼將玩人玩物皆喪亡喪
亡豈獨由禽荒嗚呼古今即事感慨長酒酣日落天蒼
茫
　　正月十九日漫述
節名燕九尚留燈故事元從闕下増時態盡隨前夜月
餘光猶照㡬家棚臘醅熟久樽初剖園韭香新饌可登
細雨落梅清詠徹髙情應念昔人曽
　　昭君曲
但使邊塵淨蛾眉敢愛身千年青冢在猶是漢宫春
　　成化乙未仲冬書事
病眼經旬只掩書蕭蕭梧竹自村墟忽然驚喜開門出
天子今朝己建儲
　周紹亞(一首/)
　　　紹亞吉水人成化初内黄訓導
　　朱仙鎮岳王祠
南渡擎天一柱摧塵沙滿眼實堪哀金戈北伐心何壯
鐵馬南還志己灰雁字傳哀天外去河聲流恨月中來
我今謁廟瞻遺像痛挹椒漿奠一杯
　鄭　延(三首/)
　　　延字世昌海鹽人成化中以貢授廣東市舶提
　　　舉有東谷存笥集
　　雨中次彦超韻
對雨愁無那時扃白板扉驚看塵鬢改坐使壯心違有
客傳椷素何人問布衣思君不得見心逐白雲飛
　　懷劉隠居
隱君家住秦溪上茅屋蕭然掩薜蘿記得春風曽有約
扁舟載酒一經過
　　題畫梅
羅浮山頭孤月明碧天澹澹參星横玉人歌舞萬籟歇
樹杪翠羽飛有聲
　陸　堇(一首/)
　　　堇燕人
　　贈别秉智(沈啓/南甥)
巳富三冬學青衫稱少年逺尋東老寓獨羨外甥賢雪
變寒江雨鐘鳴野寺天又驅羸馬去離思遶長川
　羅　燾(三首/)
　　　燾字元溥上元人由嵗貢生授光澤主簿有淵
　　　泉集
　　宿黄龍觀
杖藜迢遞尋仙源古祠遥見雲中旛空林山猨食栗響
深澤野獺銜魚喧道人步出懸厓下度竹穿松逺相訝
焚香邀入紫芝居為寫黄庭坐清夜
　　野興
山中雨欲來樹杪風先起猶有試茶人偶坐松蘿裏
　　贈愛山上人
古寺髙僧意自閒虚堂新構翠微間白雲緑樹遥相映
愛看當窗雨後山
　錢百川(三首/)
　　　百川字東之無錫人有寒齋狂稾(俞汝成云東/之少年學琵)
　　　(琶半日度四十曲人以為神解/詞賦多不傳晚宗陳白沙氏)
　　　(詩話東之絶句小詩頗類崔國輔晚師陳莊遂/為學究體其觀石田集詩云宋周程張朱道大)
　　　(言莫比迄今五百年惟陳白沙氏未免頽然自/放矣句如持竿坐惜籬邊水仰面貪看屋上山)
　　　(淺碧杯中歌落日亂紅堆/裏宿殘霞想猶少年作也)
　　江南曲(三首/)
采蓮復采蓮采采不捐手貪摘雙頭花拔斷連理藕
湖南采蓮花湖北采蓮葉囘頭見郎來低頭理雙楫
小姑未成人不慣見郎君蕩舟入新荷牽壞紫羅裠
　　乞食
陌上桑重緑門前麥巳黄逢人話豐稔乞食尚無方
　　寄中甫上舍
淮清樓畔花白下橋邊酒醉殺少年兒借問君知否
　葉　聰(四首/)
　　　聰字文明永嘉人以子式貴贈翰林編修有九
　　　斗山人集
　　吕梁洪
西風將客櫂飛度吕梁洪地迥雲垂野天低雪滿篷山
從豐沛下水向泗淮通疏鑿誠非易懷哉大禹功
　　秋懷
北斗城髙近海潯每懷風景動微吟青山有恨傷甌越
流水無情自古今㡬處吹笳空夜月誰家擣練急寒砧
天涯此日重囘首忽見江花思不禁
　　舟次𤓰洲
瓜步南頭水拍天髙樓獨望思悠然半江僧下山腰寺
兩岸人分渡口船萬斛千艘非舊日一龍五馬是何年
邇來欲趁風濤便十幅蒲帆向浙川
　　舟中新凉有感
畫舸西風日夜清新凉巳覺葛衣輕去家千里又千里
望闕一程還一程露浥芙蓉宜曉色月明蟋蟀盡秋聲
積思宋玉悲何限可是忘歸愛逺行
　張　承(一首/)
　　　承安陽人山東教官
　　　(詩話張君為崔後渠門/人客至一詩意甚蕭逺)
　　客至
茅屋兩三間草草蔽風雨客來不入門坐愛千年樹
　陳　蒙(一首/)
　　　蒙字允德常熟人有汎雪集
　　宿遷
古邑臨河水昏鴉噪縣門連檣爭集市三戸自成村禾
黍秋風隴牛羊落日原客愁千萬種辛苦向誰論
　戴　冠(一首/)
　　　冠字章甫長洲人以貢授紹興府學訓𨗳有濯
　　　纓子集
　　題姚少師畫竹即次其韻
北地風髙巻塞雲驚沙吹起鴈成羣客邊偶寫龍孫譜
忘却江南有此君(王湛求云風/人善戲之遺)
　方太古(四首/)
　　　太古字元素蘭谿人有寒溪子集
　　　(詩話布衣初受經於楓山中年棄去專力於詩/不茍隨時尚句如老松萬樹霽深雪流水一溪)
　　　(浮落花白布探囊無長物烏皮凭几笑貧居平/田白洫流新雨絶壁青楓挂斷雲朝看煙雲如)
　　　(畫裏夜聞風雨似潮生多情夜雨馬蘭草無限/春風鸎粟花雲洞草香初過雨月臺松老不知)
　　　(年頗近江西詩泒/盖特立之士也)
　　山中
山中嵗云暮抱膝惟長吟北風吹蓬藋悲響懸髙林仰
視浮雲翔白日不為陰昔我三春花今日不可簪昔我
洛浦錦今日不可衾孤鴻逐黃鵠石上鳴瑶琴瑶琴絃
朱絲一操論千金真音不諧俗聊以明吾心
　　寒食思友小酌
己買桐江舊釣船清江白石趁鷗眠風前轉眼逢寒食
時事驚心豈少年故國棃花千樹雪小堂楊栁一林煙
夜來有夢髙陽侣覓得村沽飲十千
　　書寒溪書屋壁
屋占桑麻半畝園嵗無車馬與人喧午凉樹影圓浮地
夜靜灘聲直到門萬巻詩書銷日月一灣鷗鷺共朝昏
興來蓑笠扁舟去不亞浣花溪上村
　　穀雨
春事䦨珊酒病瘳山家榖雨早茶收花前細細風雙蝶
林外時時雨一鳩碧海丹丘無鶴駕緑蓑青笠有漁舟
塵埃漫笑浮生夢峴首於今試薄遊
　程𤣥輔(一首/)
　　　𤣥輔字叔朋歙人有龍谷老人集
　　雪後次吳江
北風吹短日孤櫂倚松陵城郭留殘雪江流走斷氷新
詩歌自慰好夢笑無憑故舊吳山下山陰興欲乗
　金　琮(一首/)
　　　琮字元玉上元人自號赤松山農
　　送别史癡翁分得塵字
酌酒題詩送故人卧癡樓上宴殘春誰能老去身無事
我媿年來鬢似銀楊栁風輕渾是夢杏花雨細欲成塵
行裝賸有金壺墨處處湖山為寫真
　吳　鑛(一首/)
　　　鑛字希聲歙人有月溪集
　　秋晩
風髙野水寒天逺青山小渡口人不來斜陽送歸鳥(陳/達)
(甫云絶/似右丞)
　沈本初(二首/)
　　　本初字大中崑山人有婁曲山人集(周子籲云/大中詩沖)
　　　(澹和平老/而彌篤)
　　嘯臺晚眺
髙臺凌日暮幽懷一何閒凭䦨縱遐眺員嶠如可攀雙
鳬下澄沼一鳥鳴花間欣欣物意榮寧知光景遷倚劒
白雲中賦詩蒼厓巔飄然拂衣起采菊歌南山
　　送周山人南
東風晴日送餘寒野色山光恣客看立馬春亭勸君酒
醉君容易别君難
　朱　曜(一首/)
　　　曜字叔暘松江華亭人以鄉貢仕為鹽課提舉
　　　後以子豹貴封御史有玉洲集(唐闕筆云先生/詩肆  沛然若)
　　　(不經意然有味外之味他人旬鍜月錬或不及/也  錢武子云封君詩取自娛不事敦琢然如)
　　　(翠竹呼鳩婦青畬長稻/孫不可謂非佳句也)
　　喜雨
一犂春雨潤新田小犢還宫老牸眠笑摘園蔬漉村釀
夜燈兒女說豐年
　秦　奭(二首/)
　　　奭字仲孚無錫人䕫之弟有滌煩亭稾(趙元默/云昔人)
　　　(評詩謂有詩中畫有畫中詩集中如杖藜扶我/溪橋步看盡湖南十里山則詩中畫也微風輕)
　　　(颺茶煙起知有人家/在水西則畫中詩也)
　　　(詩話仲孚為修敬封公季子封公暴中心痛仲/孚刺血於胸和酒飲之母殷恭人膝傷吮之而)
　　　(愈郡縣上其事詔旌其門曰孝子泰陵即阼賜/以冠帯嘗作溪山清興堂清逺閣結亭於後圃)
　　　(顔曰滌煩九日詩云抱病忽聞佳節至獨攜藜/杖强登臨黄花笑我容還瘦緑酒盈尊手自斟)
　　　(處處辭巢知社燕家家悲杵送秋音不堪覽鏡/頭如雪折得好枝嬾去簪次日得疾不起其詩)
　　　(較父兄別裁體格/頗有清疎之氣)
　　溪橋散步
老去觀書興易䦨緑陰清晝况多閒杖藜扶我溪橋步
看盡湖南十里山
　　龔行儉以扇索画
行過溪橋日欲低緑陰滿地郭公啼微風輕颺茶烟起
知有人家在水西
　周　立(一首/)
　　　立字公禮長洲人
　　將過江陰訪朱善繼塗中風雨乃囘
尋君無那朔風顚興盡空囘訪戴船洶湧浪喧欹岸石
冥濛雨濕逺林煙江楓葉落紅銷樹野水氷生白滿田
嵗晚幽期嗟竟阻相過重擬入新年
　董　澐(四首/)
　　　澐字復宗海鹽人有從吾道人詩稾
　　　(詩話蘿石聞陽明講學瓢笠渡江從之年六十/有八年長於陽明云明年從其師越中守嵗風)
　　　(雪夜賦詩所云六十九年今夜除者是也陽明/和韻云况有故人十里至不知今夜一年除復)
　　　(為序其事云道人今年巳七十往來湖山之間/去住蕭然曽不知有家室其子榖賢而孝謂道)
　　　(人老矣出輙長跪請留道人笑曰爾之愛我也/以姑息吾方友天下善士以與古聖賢為徒天)
　　　(地且逆旅奚必一畝之宫而後為吾舍耶集有/山居吟云青山遶湖茅結廬飢餐渇飲事無餘)
　　　(是非欲付樵與漁/洵達者之言也)
　　天竺次白樂天
松林行盡見松門花事三分過二分髙樹鳥呼低樹鳥
入山雲笑出山雲峰前瀑布僧前落竹裏流鶯寺裏聞
忙處不知閒處好紅塵白浪正紛紛
　　次沈紫峽病起
白賁坊中矮沈家小山池館足烟霞春囘病骨三年艾
門掩青湖獨樹花詩草也堪書酒劵釣竿長是拂田車
客來更覺山翁健一笑窺園出絳紗
　　醉漁
石佛寺前江繞門栁姑祠下花連村何人得似漁郎醉
白日青天枕瓦盆
　　月夜舟行
野鷗抱夢棲烟渚山月隨舟過水村猶有打魚人未睡
共聽更鼓到城門
　薛章憲(一首/)
　　　章憲字堯卿江陰人有浮休居士集
　　趵突泉
觱沸趵突泉發源自王屋洑流溢為滎迤邐陶丘北黄
山渇馬厓入地乃更伏濳行五十里突爾出平陸曽不
舍晝夜東匯成川澳乍似滄浪水浴出三白鵠更疑清
泠淵白龍服魚服蒲荷相蔽虧鳬藻舞濡渌踟蹰不忍
去奈此白日速
　魏　偁(二首/)
　　　偁字達卿鄞縣人官石城訓導有雲松詩略(李/杲)
　　　(堂云雲松詩略歐陽鵬所選於三千餘/首中止録三百四首所遺必多佳者)
　　題歸隠圖
若有人兮遐方薜荔衣兮荷裳餐三芝兮五藥蹇幽獨
兮茅堂春日兮遲遲春風兮微微鳴鳥兮喈喈垂楊兮
依依覽佳辰兮何求沛我行兮蘭舟時不可以茍得邈
予懐兮中洲雲冥冥兮欲雨掇芳菲兮歸處𦍑蹇修兮
未來聊舒遲兮容與
　　十八灘歌
水中亂石立森森急溜盤迴一派深山鳥任呼行不得
舟行自古到如今
　史　徐(一首/)
　　　徐字巽伯深陽人都指揮有樂山集
　　宫詞
玉樹花枝過雨稀不堪減却小腰圍朝來陡覺香羅薄
還著團金舊賜衣
　朱　訥(一首/)
　　　訥字存仁寶應人成化丁酉舉于鄉選知郅縣
　　　調長陽以子應登貴封郎中
　　題畫
空翠明逺林夕陽澹紅樹茅屋傍深溪漁舟日來去
　楊　中(一首/)
　　　中字致行無錫人有簡齋集
　　題畫
素衣緇盡鬢絲蓬兩脚東華踏軟紅何似儂家江水闊
醉眠春雨釣船中
　胡尚志(一首/)
　　　尚志字士先績溪人有海陽集
　　雜詠
秦越隔千里坦坦皆夷塗茍贏旬日糧真可造其區彼
昏自狂悖舍夷繇徑趨野徑多屼嵲况復迷方隅窮年
不能達力倦空踟蹰徒使㫄觀人咄咄長嗟吁
　朱　朴(十五首/)
　　　朴字元素海鹽布衣有西村集
　　苦哉行
年荒莫蠲糧蠲糧民益荒嵗歉莫脈濟賑濟民益傷虚
名及小戸米入官家倉僅為公門需那能充飢腸苦哉
復苦哉淫雨天降殃但聞流水聲不見白日光菜甲短
棲畝麥苖己委黄濕薪及爛鹺其價十倍强二月春巳
半桃李無豔陽出門泥淖深况復多虎狼苦哉難重陳
淚下霑衣裳
　　山中懷逺人
空山闃寂兮無人麋鹿猨狖兮成羣風瑟瑟兮自起泉
潏潏兮相聞晨光發兮出日夕色暝兮歸雲獨怊悵兮
登陟眇予懷兮思君
　　秋夜吟
風披披露淒淒草蟲互相語林鳥無定棲人來不來闗
塞隔月出未出天河低誰家屋頭烏夜啼
　　寒食行
寒食清明天氣晴家家上墳齊出城小家叢冡不哉樹
雖有紙錢無挂處大家新墳松柏多羅城石柱髙嵯峨
兒孫跪拜女婦笑杜鵑啼血黄鸝歌誰家古墳生荒草
滿地落花人不埽當時從𦵏極緐華碑碣猶書鳯鸞誥
鑿地聚土作𤣥宫術人指㸃來三公三公不來術人去
只有石獸嘶秋風子孫流落無可奈翻道此墳風水害
又疑棺椁有金銀掘作平田向人賣嗚呼世間萬事空
紛紜貴賤變化皆浮雲生前但有一杯酒身後何須三
尺墳
　　細腰蜂為羣兒所傷有感而作
蜾蠃蜾蠃草下青蟲銜一箇飛去飛來遶戸庭嗚嗚有
聲祝類我孩兒害物何不仁驅逐頓令巢穴破當時逺
計為兒孫逺計無憑近成禍因之令人三歎息黄蜂采
花勞羽翼辛苦功成不得食割作它人口中蜜春風三
月桃李時不如就使花狼籍
　　靈隠寺
合澗橋頭水飛來洞口山鳥盤蒼壁影僧掩翠微闗松
露晝還滴嚴花秋更斑一年嘗一到一到一忘還
　　吳江道中
江上芙蓉晚著花故人書画汎輕艖廿年往事今重省
雙鬢逢秋各有華水落湖田漁網集天低澤國鴈行斜
垂虹橋下堪停櫂碧樹紅簾賣酒家
　　楚江秋曉
卧聞津吏數江程白鳥青莎岸岸明秋色逺連湓浦樹
人家多繞漢陽城殘燈野寺鐘初動瘦馬河橋客早行
三國廢興何處問荻花風起又潮生
　　贈張惟愛秀才
有美人兮山之陰我欲放舟何處尋㡬時射䇿蓬萊殿
猶自讀書松桂林神交千里夢己接詩社百年情獨深
芙蓉可折不可寄江水浩浩傷人心
　　以畫寄雲林
朝望南山雲暮望南山雲雲山朝暮望一望一思君
　　董兩湖扇圖
南湖春水平北湖春草緑中有蕩舟人解唱滄浪曲
　　夕
出門望南山日夕山光冷山月出未髙棲鴉動林影
　　西湖竹枝詞(二首/)
阿儂家住湖水傍菰米蓴絲野飯香貓頭紫笋尺圍大
沙角紅菱三寸長
郎從湖上打魚鰕妾在湖邊只浣紗生長不離湖水上
湧金門外是儂家
　　題水仙花
碧池妝鏡曉寒消不染鉛華意自嬌惱殺江南趙公子
却將金粉涴生綃
　謝　復(一首/)
　　　復字一陽歙人布衣有西山稾
　　春日偶成
二月春光好村村景物賖緑垂煙外柳紅綻雨中花倚
杖登危嶠提壺坐淺沙耦耕今有伴隨處可為家
　袁　仁(二首/)
　　　仁字良貴吳縣人有一螺集
　　漫興
不干榮禄息危機茅屋三間老布衣多少長安騎馬客
故鄉深院鎻重扉
　　暮春有懷
花老辛夷萬緑肥草香江岸燕低飛故人竟負看春約
囘首東風事己非
　
　
　
　
　
　
　
　
　
　
　
　
　
　
　明詩綜巻三十
欽定四庫全書
　明詩綜巻三十一
　　　　　　　　　　翰林院檢討朱彛尊編
　錢　福(一首/)
　　　福字與謙松江華亭人𢎞治庚戌賜進士第一
　　　官翰林修撰有鶴灘集
　　　(静志居詩話鶴灘吟情以捷敏勝故自觧春雨/後凡俚詞儷句動輒歸之此選家皆棄不録也)
　　　(喬希大志其墓曰與謙卒年纔四十有四予與/與謙同游邃菴西涯二先生之門與謙甞言作)
　　　(文須昌其氣先使一篇機軸定于胷中然後下/筆當沛然莫禦矣又言辭必根據道理雖恒言)
　　　(近事亦不可略然則鶴灘亦不専以捷敏/勝人所傅俚詞儷句亦未必皆出其手也)
　　少年行
荻芽新長河豚肥吳姬作羮俊味稀金陵子弟快一飽
挾彈走馬穿花歸
　靳　貴(一首/)
　　　貴字充道丹徒人𢎞治庚戌賜進士第三累官
　　　太子太保戸部尚書兼武英殿大學士贈太傅
　　　諡文僖有戒菴集
　　　(詩話文僖康陵舊學南廵時臨其喪命詞臣撰/祭文皆不稱旨御製一首云朕居東宫先生為)
　　　(傅朕登大寳先生為輔朕今南游先生巳矣嗚/呼哀哉代言者歎息歛手晉江何氏輯明文徵)
　　　(以此壓/巻焉)
　　碧渠為李宗朝賦
白雲深處有山荘分得清渠入小塘水靣雨翻菱棄亂
門前風過稻花香竹牀不作勞生夢石硯惟鈔種樹方
樵子是兄漁是弟卜鄰何計得連牆
　周　澤(一首/)
　　　澤字天雨嘉善人𢎞治庚戌進士官贑州同知
　　梅花道人墓
古墓牆隂卧斷碑白楊髙樹叫寒鴟閒雲終日自來去
不見梅花老畫師
　方良節(一首/)
　　　良節字介卿莆田人𢎞治庚戌進士官至布政
　　　使有雪筠集
　　題李在畫
烟霏壓翠萬峰低樹樹隂濃路轉迷何處人家春不管
落花流出小橋西
　楊　旦(一首/)
　　　旦字晉叔建安人𢎞治庚戌進士授吏部主事
　　　累官南京吏部尚書有惜隂小稾
　　小圃即事
池館圍春曲徑通虚檐掩映緑隂中入門頓覺風光别
幾樹桃花隔竹紅
　祝允明(六首/)
　　　允明字希哲長洲人𢎞治壬子舉人除興寧知
　　　縣遷應天府通判有祝氏集略又有金縷醉紅
　　　窺簾暢哉擲果拂絃王期等集(顧華玉云希哲/玩世自放憚近)
　　　(禮法之儒學務師古吐辭命意迥絶俗界效齊/梁月露之體髙者凌徐庾下亦不失皮陸  陸)
　　　(子餘云先生貫綜羣籍稗官雜家幽遐崑璅之/言皆入記覽發為詩文横縱開闔茹含古今無)
　　　(所不有頗王元羙云祝希哲如盲賈/人張肆  有珍玩位置總雜不堪)
　　　(詩話六如居士畫枝指生書允稱絶品至于詩/遜昌榖三十籌然如莫食汨羅魚腸中有靈均)
　　　(小山侵竹尾細水䕶松根麥響家家碓茶提處/處筐人家低似岸湖水逺于天置之歎歎集中)
　　　(正自/難辨)
　　和陶飲酒(二首/)
大道本一致無間寂與喧每有希夷時不見耳目偏逝
水喜東流浮雲忘故山羙人隔秋風渉江恥空還旦暮
或遇之荘周有遺言
吾足如轉蓬遇風無停時節候迭代序甞與家室辭三
歳凡五出别離復在兹行止豈有津誰為我稽疑不若
巢中禽乃免霜霰欺天運實為爾通塞任所之
　　愍農
大麥青青四尺長大水過頭一尺強安得不託與餦餭
無餦餭且自可秧不成苦殺我
　　漢闕
漢闕咸陽建山河百二開甘泉芝草出天馬大宛來宣
室宵衣問長楊獻賦回寧知天禄閣不用子雲才
　　廣州贈龍鴻臚
吉水龍夫子論交嵗月長屢銜天子詔三使日南王欲
餽舟無寳留題稾有囊一杯海濵館逺意共茫茫
　　題畫
栁風吹水細生鱗山色浮空澹抹銀總道江南風景好
從前都讓罱泥人
　何孟春(二首/)
　　　孟春字子元彬州人𢎞治癸丑進士除兵部主
　　　事歴郎中出補河南參政入為太僕卿以僉都
　　　御史廵撫雲南召為吏部右侍郎以議大禮泣
　　　諌左遷南工部右侍郎尋削籍卒諡文簡有燕
　　　泉先生集
　　送王伯安南都審刑
秋雨彌天來秋風動地發秋官方用權暑氣埽七月四
牡復何之時當奉天罸黄紙下青冥欽哉惟帝曰罪毋
脫秦黥法勿加楚刖三覆五覆間務使事情核宸衷一
寸丹載拜書之笏年來民俗漓肯長其告訐年來吏事
冗肯聽其唐突持此直如絃何人行請謁持此平如衡
何人得乾没莫将五徳鳳擬以獨擊鶻筆端有造化還
解肉冤骨山川幾經歴嵗月去飄忽簿書盈几席肯作
塵勞咄夜分燈火孤清興諒難汩檢㸃紀行篇浮踪遍
吳越歸朝擬何時欲及衆芳歇民物哀矜餘轉覺心如
齕好為萬言書伏奏蒼龍闕
　　洮岷道中
景色來西徼蕭條信逺方水分羗部落山絶漢封疆幾
處青稞熟深憂白雨傷荒城誰為守十室九逋亡
　顧　清(十八首/)
　　　清字士廉松江華亭人𢎞治癸丑進士改庶吉
　　　士授編修進侍讀忤劉瑾調南京車駕員外郎
　　　瑾誅還侍讀進少詹事引歸為南禮部侍郎進
　　　本部尚書致仕諡文僖有東江集(孫貞父云文/僖吟詠篇章)
　　　(有闗民/情世用)
　　　(詩話東江詩法西涯觀其險韻再四疊用足見/其能事當日諸公受長沙衣鉢或推方石或稱)
　　　(二泉或首熊峯以鄙/見衡之要皆不敵也)
　　七月十六日鄉人㑹餞兩新令于寓舎書所感成
　　三十四韻
吾邦古壯縣馳望自宋唐勝國登使府因之啓上洋官
曹雖日崇阡陌仍故疆宋季巳窮蹙取民猶甚凉(報省/稅十)
(一萬貫實徵八/萬納止三萬餘)一壞賈綿州再困朱管張(賈買公田加/賦後籍沒朱)
(國珍管明朱清張/瑄名田按租起稅)浸滛到國初乃至十倍強(兩稅共一/百四十萬)
浮名累仁政有識空歎傷宣祖痛裁損經綸更文襄民
力旣巳紓賦入乃有常公家無闕事帑廩有餘藏後來
諸君子率由如舊章至今鄉父老稽首周侍郎(周文襄/以侍郎)
(廵撫後升尚書而/民止呼其故官)粤從近嵗來智者好紛更或云時世
異古法今難行或云廣儲積典守為民殃墉坊一以決
狐鼠恣披攘但見私稅増不聞公廩穰巳已及庚午諸
倉惟棟梁茍能實蠲稅猶或幸小康功名掩慈恵白紙
栽青桑都将烟水區指作禾黍塲一字挂經費年年理
逋亡從此遂困弊蕭然類窮鄉去夏復霖雨湖田盡滄
浪監司不肯奏郡邑徙蒼皇荒租二十萬積雪傅嚴霜
君子清廟器牛刀試新芒顧此凋瘵餘宜爾勞運量立
國自有本為政自有綱不聞慈母子飢寒啼路傍徃迹
既非逺後賢慰相望區區閔人窮寝食熱中腸願見徳
化成聨飛入明光還将鏤青管濃筆書循良
　　送宗都運之長蘆
我家東海居目擊鹺丁苦民勞莫如農衣食自王土輸
官贏斗升小大得濡喣溟沙烈萬竈勺合盡官府燎薪
與募直一一挂文簿商課或不充輸錢為市補緡鏹非
天墜貿易復何所不應為法初乃爾自相牾公私兩煎
迫稱貸日旁午窮年困炎歊肉盡繼肝膂坐令兼并徒
旦暮收拾伍微文牽積弊魚爛不可舉常思桑孔意寧
料遽如許必逢忠愛士重為整機杼宗君滄州行倚任
切當宁北南雖殊風物久理同蠱執炎思冷風止亢覬
霖雨予言未可窮君行念靡盬
　　程徳望祠部登月亭
方塘開我前明月出我東仙人騎鶴來憩我亭之中調
笑弄月影徘徊吟天風夜久月漸髙光滿池若空遺我
丹桂枝自擕白芙蓉飄然凌風去千里懷徳容
　　飲酒
故人飲我酒坐我清湖潯中燕游後園俛首交緑隂側
磴度别渚回堂靣長林西日明逺陂流光蕩我襟喟然
懐徃哲兹地幾登臨亭臺無遺構風水有餘音想當古
人時豈不亦似今運去鳴鳥寂時來蛩蠋吟無為後者
惜緑醑方在斟
　　記蝎(并序/)
　　　蟲之毒者南方之即且北方之蝎即且能飛見
　　　人輒疾走而蝎行甚緩聞人聲反止不動故多
　　　爲人得七月廿三夜聞牕間爬沙聲火燭之踞
　　　而翹尾卓然可畏乃知其不動者葢将以有為
　　　也而蝎止以伺之其甚矣然卒以自斃悲夫
讀書心二三耳聞牕蝎走巻紙濡餘膏火起蝎在牖抑
首伏不行翹尾若有候人言蝎易得此意殊未究懐毒
乃忘身禍起遂莫救栁州憐蝮蛇釋械低予首因詩戒
宵人隂賊恒反受
　　張節婦詩(節婦京師人錦衣衛指揮僉事讓之女/許字華亭張少保鎣子昱昱卒女誓死)
　　(不/嫁)
妾靣君未識妾心君豈知君死妾獨存誰當知妾悲父
母生我時願我有所歸生死向君家終我百嵗期我非
慕共姜我非師伯姬自憐有此心不忍分兩岐皇天閔
􁉑弱回光照孤闈大字表貞節黄金鑄門楣我女諒非
婦拜命慙恩私翻思摧裂初一死真如飴餘生已多祜
寧復知此為賢者有備責妾人無悔辭永抱一寸丹千
秋從是非
　　放船作(時初中/鄉舉)
濳魚不出椮栖鳥不出林不因風雷便豈識天地之大
江湖深天風䬃䬃吹黄槐江船擊鼓凌晨開雲帆悠悠
渡三泖使我塵襟豁如埽將軍祠前芳草多隂廊古瓦
封苔窠英雄恨殺白衣櫓千載此地還來過陳湖北行
勢尤大氣象渾疑在天外波光黯慘迷西東我疑此處
藏蛟龍同舟之人半失色驚雷歕雪吹腥風出門咫尺
巳如此况乃天涯千萬里
　　壬申正月十九日過北野同南村訪北花園廢址
　　明日北野有詩用蘇長公過清虛堂韻走筆奉荅
築隄不擬長安沙鳴鼓巳放西曹衙夜游涇南鶴城北
隨處幅巾宜㸔花花林髙下映叢冢池臺舊屬淇水家
當時笙歌沸鄰里只今古樹啼寒鴉先生讀書洞千古
過眼富貴如春葩時人不識競模擬徃徃背癢連衣爬
消憂滿貯北海酒破悶亦有南山茶家生小奴解新曲
時復羯鼓當軒撾郵筒徃復方此始一唱何止三人嗟
詩成揮翰向落日墨光繞筆飛𤣥霞
　　題計郎中汝和墨菊曹汝學家藏
郎中畫菊真是菊蒙泉蒲萄太常竹一時能事并馳聲
豈直文章難繼續狂揮急掃皆稱意不特品髙機亦熟
西涯坐間生色障一見當時巳心服不知何日到君家
淨洗朱鉛鬭清淑疎篁古木交映帶深淺生枯俱入態
欹風一枝驚欲折倚竹數叢如有待飛鸞墜羽時自壓
老蛟蛻骨令人駭張顛草聖久寂寞何意兹晨忽傾葢
郎中郎中今有無後來尚逺眼中疎柔肌脆骨爭媚嫵
不然蔓草紛黄壚頽波一去誰與返把巻撫玩増長吁
君不見近來淮海上亦有菊花一𣲖徃徃傳京都
　　冬至謁陵次三江送行韻
初陽映雪暖欲蒸千門瑞氣通諸陵朝廷報本嚴奠埽
秩禮逺自前王興秋霜春雨意慘慘奩香篚帛心兢兢
髙皇統天祀萬世奮自隴畞揮㦸矜兩都並建始文祖
鼎命重為諸孫凝傳聞橋山初啓邑鸞輿玉趾幾降登
小臣何幸得將事敢論暑雨仍寒氷經塗百里淨如埽
輿夫踴躍誇力勝廻龍小憩纔半道瞬息巳覩洪仁燈
入門弛擔随所適東寮西館各有朋山僧頻見頭亦白
為我載演牛車乘寒光凌亂入牕戸起視海月摩空升
瑶宫銀闕自萬古雖有晦蝕無虧増嫦娥悄立如有恨
欲斬桂樹嗟誰能齋居元不礙酬詠公詩險語何層層
磨厓擬刻永昭頌挽斷千仞寒谿藤
　　畫馬為内學生題
毶毶嫩緑垂楊短冉冉晴沙御堤軟驊騮行慣穩不驚
圉人徐牽不教逺飛黄食料三品豐青絲緑首飄風騣
曽見沙場征戰苦方知此物是真龍
　　筠屋為徐庭羙賦
徐君愛竹如愛玉種竹成林密如束林間結屋三四楹
自說此生心事足䦨干一徑曲復曲落翠飛青暗人目
我疑月明深夜中定有青鸞屋頭宿
　　送謝司倉
寧知信宜邑乃在古髙州地接朱鳶近天連碧海浮官
倉餘火米土俗罷綿裘莫作炎蒸慮男兒重逺遊
　　春日将適郊外忽暴風阻行
二月六日天氣惡巻地黑風吹倒人却㸔花栁俱無色
忽訝江山不似春髙卧野人滋嬾散欲飛燕子自逡巡
東園有約不如意須待來朝理釣綸
　　家僮摘槐芽
小奴擕筐緑掩苒斜日歸自東鄰家青精未試仙子訣
泠淘的見詩翁誇人間正味竟何在天地育物真無涯
紫蓴青荇更不惡髙秋誰泛三江槎
　　題曲水草堂(二首/)
曲水村中景最幽也宜杖屨也宜舟白沙翠竹灣灣路
楊栁芙蓉歳嵗秋
紫蟹行沙菊有霜紅蓮登岸白蓮香何人謾説桃源好
便有桃源是異鄉
　　送宋惟徳分教池州
池陽風物似長沙第一名山是九華輸與能詩宋文學
芙蓉影裏岸烏紗
　鄭　岳(八首/)
　　　岳字汝華莆田人𢎞治癸丑進士歴官兵部左
　　　侍郎有山齋淨稾(謝山子云侍郎/深于諷諭之體)
　　塞下曲
引弓兒騎射奄忽若星馳腥風吹馬來四靣衝我師我
師勿輕動持滿以待之佯北勿輕追恐為彼所欺
　　九江阻風泊舟有感
白浪起層層峰頭雲正黑廻舟入小港聊兹一憩息路
梗難為期滄波浩無極坐觀北來船㠶挂千仞直篙工
意閒暇津津動顔色緬懷造化心施予難為力徃船風
宜南來船風宜北南北本異途彼此那俱得物理每循
環明朝未可測隱几澹無營冥心悟羲易
　　過水口
建溪昔隱險横流多怪石參差列牛馬廉利侔劒㦸篙
工慣習水禱賽資神力前後互招呼分寸恐或失激盪
轟雷鳴沫流飛雪白諦觀毛髪䜿一命試輕擲逶迤過
水口灘盡溪流碧櫂歌發清響貰酒娛西夕患至慮煩
紆險過事愉懌物理固其然臨流長太息
　　安肅南山有劉伶墓碑
鹿車一壺酒荷鍤以自隨云死即我薶曠逹不可羈如
何此墟曲有冡髙纍纍刻石紀道旁無乃好事為沈酣
弃禮法車服焉得維遭危固有託舉世人莫窺苦節多
湮沒怪爾名獨垂
　　秋水歎
黄河横溢縣成渠人家半在水中居水邉漁父持空網
吁嗟無稻復無魚鄰居相望隔河汜借貸無從飢欲死
樓船伐鼓晨夜過怒向縣官索夫米
　　江行即事
府江江水惡一嵗九經過近午霧方散中流石更多漁
樵荒舊路豺虎據深窩最念沿江戍天寒獨枕戈
　　野望
病告捐微禄官閒帶舊衘提攜惟藥裹嬾漫廢書緘海
濶浮孤嶼天空桂一㠶吟眸隨處著秋色滿衣衫
　　簡姑蘇陳粹之憲副
吳苑鶯花滿舊墟先生翻笑出無車一官棄去還憂國
十口飢來只賣書短屐香生莎逕暖疎欄雲傍草堂虛
悤悤登拜慙予晚更報詩筒候起居
　秦　金(一首/)
　　　金字國聲無錫人𢎞治癸丑進士累官太子太
　　　保南京吏部尚書贈少保諡端敏有鳯山詩集
　　落葉
半庭黄雜半庭紅萬㸃飛來禁苑東祗愛玉河秋色好
不因揺落怨西風
　吳一鵬(六首/)
　　　一鵬字南夫長洲人𢎞治癸丑進士累官太子
　　　少保南京吏部尚書贈太子太保諡文端有集
　　　(詩話尚書名位與原博濟之鼎峙中吳詩雖不/敵原博品在濟之伯仲之間原博闢一鶴園于)
　　　(都下中有玉延亭海月菴及以憂去推尚書居/焉趙栗夫過之謂其亭曰借玉謂其菴曰借月)
　　　(尚書詩所云乾坤浩蕩誰其主丘壑風流/我所私也詩集十巻選家罕有録之者)
　　塞上曲
去年搜河套今年搜河套河套水草多反以資寇盗歎
息漢将軍旌麾幾曽到
　　官軍行
團營素操練精銳稱禁軍平時跨鞍馬揚揚氣凌雲山
東苦多盗勢将及并汾上怒乃遣将徂征如救焚云何
負委託宼至若㒺聞畏縮鮮鬬志久不樹功勲遂令萑
苻輩所在皆成羣生能拔牛角古不有孟賁死能鞭荆
尸古不有伍員賈勇今巳矣肉食徒紛紛民間且被害
敢怒不敢云黷貨殘富室肆滛裂完裙忍以盗攻盗罪
惡何區分勸汝早悔過直前破妖氛所貴出死力奏捷
慰吾君
　　知足篇戱效樂天
我生幸為男魚米况鄉俗恬然熙洽餘蹤跡混樵牧父
母教我書早已竊君禄優游翰墨林職業少拘束退朝
時閉門爐茗清可掬有書讀幾章有紙揮㡬幅有酒飲
幾杯有詞歌㡬曲客來或棊枰家居祗常服且有膝下
兒家聲亦能續俯仰天地間我意無不足敢云求大官
朱軒映華屋福過災恐生撫已覺顔忸吳江舊遺田聊
以具饘粥為賦歸去來奚俟詹尹卜
　　過李海務
海國茫茫裏輕㠶整復斜楊花低度水萍葉細黏沙魚
米三家市風烟一樹鴉不須嗟落寞吾意本天涯
　　開河阻船慰同行諸君
水宿風餐君莫愁他鄉聊復當春游花間啄食鳥紅尾
沙上浣衣僧白頭三戸人烟看漠漠百年身世任悠悠
關河過此知無礙萬里長風吹客舟(查夏重云三/四極似子瞻)
　　節後見菊
重陽巳過十餘日纔見疎籬菊有花厭逐紛華供俗眼
獨留冷淡伴詩家清霜數朶水邉淨落日一枝風外斜
為汝秋深慰蕭索酒酣聊取插烏紗
　曹　鏷(四首/)
　　　鏷字良金吳江人𢎞治癸丑進士改庻吉士授
　　　刑部主事進員外郎調東昌府通判遷興化府
　　　同知擢湖廣按察司僉事有林歸集(蒋慕皆云/太史詩不)
　　　(學唐不擬選而寓/託深至㢠出意表)
　　　(詩話良金仕未通顯而能力攻中貴人直節不易/及歸田之後娛情繪事興到題詩于所居宅後)
　　　(積土為山植桐其上名曰桐丘句如一片酒旗/春雨店數聲漁鼓夕陽村鵝翎白綴霜前菊鱣)
　　　(血紅生雨後柑剪紙為屏遮破屋牽蘿補屋透/斜曛軒牕影暗梧桐密籬落香飄枳殻開漁鼓)
　　　(喚人敲轉急酒旗招客/挂偏髙頗類白石翁)
　　楊白花
楊白花輕且微春風吹逐何處飛春隂冥濛千萬里花
小不愁飛不起重門深鎻寂無人夜永如年月如水
　　山家圖
茅屋青山裏居人不務耕雨晴攜短鍤隨處掘黄精
　　秋郊晚眺
潮落寒江淺沙陂露水痕漁人歸曬網撾鼓入遥村
　　菊花
霜落天涯草木稀疎花秋晚獨芳菲平生不愛杯中物
嬾向西風望白衣
　陸　相(一首/)
　　　相字良弼餘姚人𢎞治癸丑進士累官長沙知
　　　府有吳舫集
　　寳應道中
百里平湖水輕㠶次第過魚鰕攢曉市鷗鷺浴寒波霧
塔籠鬟髻秋花艶綺羅十年淮海夢愁絶竟如何
　許天錫(一首/)
　　　天錫字啓衷閩縣人𢎞治癸丑進士改庶吉士
　　　授吏科給事中歴工科都給事中上疏劾劉瑾
　　　為瑾所殺嘉靖中追賜祭葬有黄門稾
　　　(詩話黄門奉使安南却其贐賦詩云菁茅又喜/重包貢薏苡何須滿載歸比歸劉瑾疑其金多)
　　　(不知其不受餽也黄門之死瑾矯詔逮問濳遣/人殺之而撰府志者或謂其自經或謂是夜尚)
　　　(草疏皆謬當以世宗實録為正鄭少谷詩云風盤/流不見許黄門遺字丹青閣上存却留詩句車)
　　　(驛黄犢青山何處村葢黄門過車盤驛曽題詩/壁間有青山對靣疑無路黄犢出林知有村之)
　　　(句為時所稱謝在/杭亦有詩紀其事)
　　楊白花
春宫深深春晝長楊花起舞春雲香隨風忽度江南水
蕩漾楊花幾千里楊花流落向天涯宫樹朝鴉復暮鴉
　杭　濟
　　　濟字世卿宜興人𢎞治癸丑進士官至布政使
　　　有澤西集
　　東溪小隱
清溪東畔隠君家幽事人将擬浣花垂栁䕃牆縁岸仄
短莎分徑入門斜春風到處隨吟杖秋水閒來放釣槎
了却百年終隱計更無飛夢到東華
　　栁枝詞
玉溝縈繞水烟涼嫩葉垂垂窣地長百尺宫牆遮不到
飛花猶自入昭陽
　杭　淮(十四首/)
　　　淮字東卿濟弟𢎞治巳未進士累官南京總督
　　　糧儲右副都御史有雙溪集(王道思云東卿詩/雖體製錯出律調)
　　　(不同而歸之嚴整雅健格髙而意正音舒而節/越無嬛媚之習粉澤之餙有前代作者之風)
　　　(俞汝成云孝廟以還李何二公首倡詩學一時/揚袂而起者如徐迪功熊士選康對山王浚川)
　　　(輩不啻數十家宜興杭澤西/雙溪昆季亦同聲而應者也)
　　　(詩話雙溪詩極其遒鍊如繭絲抽自梭腸/似澀而有條理五言尤擅場可亞少谷)
　　復送世恩得鳥字
朔風吹客衣寒葉辭木杪晨發城東門君馬白騕褭南
北紛多岐聚散感鷗鳥蹤跡雖屢違毋使聲聞杳相望
江一涯素月出皎皎
　　送劉羙之太守赴銅仁
園栁何青青江草萋以碧送子適萬里執手情脈脈嗟
彼雲中鴈翺翔依沙磧不為稻粱謀何以有南北努力
慎所之悠悠豈終隔
　　早發巢縣暮宿金城寺
烟靄市上青霜露草根白日出雞尚鳴墟落溪南北渉
野多寒風枯楊何蕭索山川莽迢遞嵗晏道路迫王事
苦未休慘澹逾郡國暮逢禪房幽且復舒枕席
　　送王陽明謫官龍塲驛
白日野中微浮霾結朝隂送子逺行役躑躅傷我心豈
無良朋儔不如子同音寂寞投窮荒誰能念浮沉願為
雙玉軫相隨麗瑶琴
　　送徐石東僉憲湖南分題得瀟湘
瀟湘他日夢(自注石東嘗/夢官于此)今上合江亭天闊浮吳楚山
青入洞庭鷓鴣春渺渺斑竹雨冥冥舟檝雲中見依稀
帝子靈
　　西行回度滇池
西行苦歴險落日放舟還海草微茫際沙鷗出没間烟
青金馬寺天逺碧雞關諸嶺雲端出如看震澤山
　　打牛坪驛(諸葛孔明/迎春於此)
亭因卧龍舊猶載打牛坪耕戰紆經略春秋幾送迎野
花空晚落蔓草自春生悵望三分蹟流傳後代名
　　山水小畫和韻
金碧披毫末江山入座中橋分沙岸水樹繞石林風巳
覺滄洲逺還疑𤣥圃通生綃僅盈尺萬里對無窮
　　清平道中
亦知春久去花尚滿陵岡小朶穿籬白微風過馬香清
平蒙伐罪苗獞識尊王鹽米通吳蜀人今無異方
　　鎮逺喜即舟
連山霧不開壑轉一溪廻洶洶奔湍下濛濛細雨來巫
山疑有峽灧澦不成堆撇旋㸔舟子乘流亦快哉
　　雨中登樓
節序黄梅候朝隂午不開浮雲暗山去急雨灑城來髙
艶紅葵濕低翔白鷺迴洗心亭咫尺烟靄擁層臺
　　新正二日發宜春次王陽明韻
宜陽山前莎草痕春泥釋釋水流渾客行逺道無停轂
人拜新年不出村三日暄蒸北風作清明隂霾江氣昬
野館蕭條亦足賴梅花為我招吟魂
　　經盤江次劉元瑞韻
踰岡陟嶺兼多病臘盡春來不記程瘴水巳知多客淚
窮山只是有人行縁崖晝霧愁俱黑觸馬春花眼一明
西蜀未知天下險老夫筋力盡南征
　　王思槐過訪押韻
泊船郊扉暑雨清小樓山外恰新成打魚剪韭無他味
把酒論文見客情野竹過牆初挺㧞林花照眼更分明
新禾滿地農歌起白首對君懐一傾
　王良佐(五首/)
　　　良佐字良弼松江華亭人𢎞治乙夘舉鄉試選
　　　靖海教諭遷知廣濟縣有鶴坡集(孫貞父云鶴/坡雅志髙古)
　　　(庸腐語淘洗殆盡如古仙劍客超脱塵外又云/鶴坡抱負自許惜不用于世常有咨嗟慨歎之)
　　　(意其詩超㧞自/喜終欠沉實)
　　　(詩話鶴坡與戚韶龍囦張冕一桂同居松江之/珠涇咸有詩名孫文定刋三詩翁集行之王作)
　　　(較勝其與儲黄論詩云㡬許門牆黄太史三分/局靣鄭都官其實𣲖出石田頗饒清曠之致)
　　招張一桂
日日草堂江上開竹間亦有小亭臺酒杯欲棄那忍棄
吾子不來誰復來案上離騷讀初罷坡頭獨鶴放仍回
湖山每索驚人句須得張郎八斗才
　　九日過九江
一舟西下繫垂揚忽值黄花夾岸香逢著故人汪太守
九江城裏過重陽
　　舟次
社公祠前五日雨白馬湖頭三尺潮客子掀篷正無賴
隔船何處一聲簫
　　暮渡江
沙頭燈火見樓臺黄帽那堪隔岸催舊日風流王博士
又吹長笛過江來
　　紅牡亭
沉香亭北午風微香霧濛濛燕子飛三十六宫春色好
大家齊試絳羅衣
　
　明詩綜巻三十一
欽定四庫全書
　明詩綜巻三十二
　　　　　　　　　　翰林院檢討朱彛尊編
　許　讚(一首/)
　　　讚字廷羙靈寶人𢎞治丙辰進士累官少傅兼
　　　太子太傅吏部尚書文淵閣大學士贈少師諡
　　　文簡有松皋集
　　感遇
主人凌晨起灑埽坐當楹屋東有茂樹其上鴟梟鳴主
人心所惡彷徨廵檐行亟命伐此樹庶幾逺惡聲僕言
梟可射樹伐難再榮毋以小失大事當論重輕
　劉　麟(一首/)
　　　麟字元瑞本安仁人先世以武功襲南京廣洋
　　　衛副千戸遂家焉中𢎞治丙辰進士除刑部主
　　　事歴員外郎中出知紹興府削籍徙居湖州起
　　　知西安府擢雲南按察使謝病歸尋起太僕寺
　　　卿遷副都御史廵撫直隸復引疾再起大理寺
　　　卿改刑部右侍郎陞工部尚書卒諡清恵有南
　　　坦老人集(王元羙云元瑞詩如癡女兒能織鴛/鴦自謂藝絶改繡鳳皇更無此鳥可)
　　　(以發/笑)
　　　(靜志居詩話尚書由二千石登三九之列數棄/官以去好為山水之游流寓長興之南坦自號)
　　　(坦上翁與孫山人一元龍僉事霓及苕中名士/吳珫施侃等結詩酒社號苕溪五隠年八十餘)
　　　(被褐坐小舟赴峴山㑹人不知為鉅公也甞請/浚川預作墓銘可云逹天知命者矣顧華玉贈)
　　　(詩云琴鶴居何定蓴鱸味獨偏王履吉寄詩云/鸞鶴諧真賞瑶華贈逺人孫太初詩云閉門句)
　　　(好杳殘後擣藥聲髙月/上初其風流可想見也)
　　南坦讀書臺
盡洗侵輿竹來聽轉壑泉萬花齊映谷五栁欲飛緜弱
子將迎婦鄰翁許借錢讀書臺下雨種玉比藍田
　陶　諧(一首/)
　　　諸字世和㑹稽人𢎞治丙辰進士累官兵部左
　　　侍郎贈尚書諡荘敏有南川漫游稾
　　　(詩話南川詩未知津數/與空同酬唱吾服其膽)
　　晚宿峽石
迢遞羣山合逶迤一徑通半村無夕照空谷自天風轍
亂㟏岈上年衰道路中客懷増闃寂新月翳疎桐
　劉　玉(十二首/)
　　　玉字咸栗萬安人𢎞治丙辰進士除知輝縣入
　　　為御史歴南京左僉都御史董江防後至刑部
　　　左侍郎有執齋集(楊用修云公古詩歌行妥帖/排奡入古作者之室五七律)
　　　(雖唐人何/多讓焉)
　　　(詩話康陵南廵将臨靳文僖喪詞臣撰祭文均/不稱㫖御製文云朕居東宫先生為傅朕登大)
　　　(寳先生為輔朕今南游先生巳矣嗚呼哀哉當/時代言之臣咸歛手歎息嘉靖中王新建没執)
　　　(齋侍郎作祭文云嗚呼公之才㧞乎其萃嗚呼/公之學出乎其類嗚呼公之功疇克似之嗚呼)
　　　(公之夀竟止于斯亦可謂言簡而意盡矣執齋/當宸濠之變正理江防馳檄師中與喬荘簡犄)
　　　(角克固疆圉其功有足録者詩/頗娟秀絶塵比于荘簡似過之)
　　夜坐
暝色閟琴書開軒對明月微雨巻薄雲疎星粲成列孤
蹤棲鳥定羣響蟲聲歇緬懷塵外人髙枕宵鐘徹
　　祕獄
牆隙風來無蹤翻書巻衣袂使我燈燄閃爍如青蟲嗟
風伯來何從清明明庻成化工乾坤大噫土囊小胡為
牆隙如吹筒嗟嗟風伯省厥躬
　　百舌
百舌鳥何佻巧啼遍上林音裊裊雌䧱喚雨雄䧱晴鷓
鴣欲住鵑欲行一鳥一舌尚難定爾有百舌能無爭人
生言出慮禍入一言之失駟不及三寸舌在中禍機唶
爾百舌無是非
　　志怪
紀嵗丁丙戌夏四月廿六靖浪之民家黄牸身孕犢一
項而二首各具口耳目五月十四日丙申金壇農婦生
怪人頭方四角靣青而六眼髙額凹鼻獠牙鳥喙如山
精手足一節具一爪墮地鬼叫連三聲歘然起走擊乃
斃創見此怪吁可驚七月望仍丙申日異牛又産南陽
邑二首相同項亦分心肺雖分身尾一聞之嗟嗟稽占
書無乃世降生形殊反身修徳天可格祥桑枯死安無
虞
　　石鍾山歌
石鍾山何髙哉雙巖競秀江之隈初疑端人秉笏立朝
署又疑靜女把鏡臨妝臺長江萬里如奔馬彭蠡淵泓
匯其下乾坤陶冶質本虛波濤撞擊聲非假春風浩蕩
秋月明蛟龍鼓舞鯨鼉鳴或如巨鏞震東序或如棧劇
和琴笙水石相搏豈人力石鍾千古留佳名山僧叩石
誇竒絶南音含胡北清越山川靈異石偶同至理寧容
三寸舌我來訪古将誰從酈元李渤東坡翁枕流洗耳
了無得倚闌目送雙飛鴻忽憶髙皇此停蹕龍旗一埽
羣兇畢鐘乎鐘乎爾善鳴為予汛埽磨厓石
　　聞甘肅有警寄榕溪公
驛吏傳邉報羌人犯肅州極知兵士苦誰解聖明憂調
集晨分竈供輸夜唱籌早期青海靖定逺舊封侯
　　寄咸肅兄
江頭日日候歸船南北東西路幾千旅館夢迴常徹夜
故園書去動經年愁連郢樹雲初合思入湘潭月又員
莫道少年堪久别髙堂華鬢亦蕭然
　　越王臺
章澻江流去不回江邉今有越王臺年深徃事憑誰問
春盡野花空自開落日每隨孤鳥沒好風時送片帆來
登臨却喜青山在猶勝阿房化刧灰
　　顔瓌墓(顔公沛令廬陵/人也建文末死)
社稷安危隻手支綱常輕重此心知未驅𤣥武門前騎
巳㧞丹陽鎮上旗千古夷齊真義士百年忠孝有佳兒
荒墳偏灑行人淚泗水東流無盡時
　　蓮花澱
平堤一望盡湖光橋北橋南路短長漁父水中圍曲箔
行人氷上引拖牀
　　送行
日日都門送别離道傍楊栁巳無枝西飛白日東流水
不放行人住少時
　　懷歸
鑑湖之水清且漣中有二頃桑麻田故人有約不歸去
老却黄花又一年
　黄　衷(三首/)
　　　衷字子和南海人𢎞治丙辰進士歴官兵部右
　　　侍郎有矩洲集(鍾仲實云矩洲歴官所至皆有/題咏晚年謝事丘皋寄興不倦)
　　　(其詩整而俊婉而/有則宏博而不肆)
　　　(詩話矩洲詩無根核興到筆酣閒與曩篇暗合/若野練晴飛孤嶼白木棉春試小枝紅白酒河)
　　　(橋花底社黄螺沙市蜑家兒處處短垣圍牡蠣/家家生計種扶留鳥際忽開衡岳寺林端恰下)
　　　(灌江船桐木歸來津口渡楊花飛/過驛南樓状南中風景歴歴在目)
　　益陽紀事
潭州楚南郡獷黠俗易敝伊昔炎宋時控禦恒署帥惟
我神聖朝綏靖亦數世去年五百峒椎牛立赤幟居氓
棄業走行旅盡心悸俄聞益陽菁倡亂渠首二敢叛假
息恩遂揭怒車臂豈縁科率煩厥咎在長吏我時移鎮
來集議詢根蔕米聚山川形陣列犄角勢團夫里抽壮
甲長家舉義風霆驅號令狼兕各殲殪鷙猛安可常覆
轍戒前事慎爾血氣軀毋使腰首棄
　　萬縣
川東十數州此地事征榷鹺販浮大航蠻賨日交錯算
緡及銖釐刺穎倒囊橐追惟作法誰主者及倅幕先王
御盛世賦稅且云薄未造計舟車諒非明哲作刀錐将
盡爭何以捄民瘼厲禁如可除商旅永和樂
　　雨
自從人日雨漠漠浹旬連漸緑磯頭草仍迷夏口船雷
聲喧浦近農事憫時先楊栁東門色春寒幾度眠
　湯　沐(一首/)
　　　沐字新之江隂人𢎞治丙辰進士除崇徳知縣
　　　入為御史累官大理寺卿有廷尉集
　　秋日寫懷
黄菊秋來已滿籬青山于我久相期孤燈對酒不成醉
逺道逢秋更覺悲祗恐病侵垂老日不妨貧過未官時
沅湘欲趂東歸櫂竹杖芒鞵任所之
　陳　霽(一首/)
　　　霽字子宇吳縣人𢎞治丙辰進士改庻吉士授
　　　編修忤劉瑾勒致仕瑾誅復館職歴國子監祭
　　　酒有玉堂成均歸田諸稾燬于火僅存葦川集
　　　藏于家
　　　(詩話祭酒古之遺直爲史官時靣責劉瑾謂古/者刑不上大夫大廷非行杖之所且言劉公健)
　　　(謝公遷皆顧命大臣君無故一旦去之恐非所/以保貴富之道瑾對以廷杖正統年有之公曰)
　　　(此姦邪王振所為爾瑾爭曰王振死士木之難/忠臣非姦邪公作色曰此賊幾覆社稷何忠之)
　　　(有瑾曰編修借王振罵我邪銜之欲置公死地/以丁母憂僅免其後又劾江彬幾為彬所陷歸)
　　　(田澹退尤人所難詩草被焚/從其裔孫録手稾一首)
　　過楊二郊居
白石芳郊路清谿舊竹扉橋通湖水近樹入隴雲微蘋
葉漂波冷鱸魚上釣肥村醪沽不逺落景未言歸
　熊　卓(三首/)
　　　卓字士選豐城人𢎞治丙辰進士授平湖知縣
　　　徴拜監察御史有熊御史選(王元羙云熊士選/如寒蟬乍鳴疎林)
　　　(早秋非不清楚恨乏他致唐顧𤣥言云侍御才/華警㧞一句一字酷尚初  巳得王楊風采特)
　　　(少深致清穆敬甫云熊詩如西子解顔萬夫婉/孌  黄  甫云卓詩所存最少不過四十篇出)
　　　(自北地所刪殆無遺珠矣而不足/以振然其短調楚楚亦自清發)
　　　(詩話張光世集為康徳涵所定熊士選詩為李/獻吉所刪兩君俱有才名不應牽率若是疑所)
　　　(汰者金而所/存者沙矣)
　　送王衍之還陜和廷實韻
擾擾郊門道沙寒驛路㣲烟花行客晚京洛故人稀野
岫孤雲没春山獨鳥歸秦川隠關塞一望一沾衣
　　出居庸
沙上望行人日暮愁心絶江南四時春邉地五月雪
　　送客城南
楊栁河橋外春風倒玉壺離情不可道江路滿蘼蕪
　趙　鶴(二首/)
　　　鶴字叔鳴江都人𢎞治丙辰進士歴官山東提
　　　學副使有具區集(顧華玉云叔鳴詩恥凡語于/古愛謝靈運于唐愛孟郊于)
　　　(元愛劉因嘗曰此道不宜淺淺則庸冗下矣其/登泰山金焦諸篇言言自作更不隨人真凌駕)
　　　(千古/膽也)
　　　(詩話李獻吉登岱詩日抱扶桑躍天横碣石來/宗子相稱之謂有芥視岱宗斗量滄海之致若)
　　　(叔明山壓星辰從下㸔海/浮天地自東廻亦警句也)
　　登岱
一上遥岑萬丈蒼天風應為襲衣裳雞鳴徃徃㸔初日
人語時時到下方雲暗鐘聲連海樹春浮花氣入山堂
扶藜不淺登游興祗怪輿丁喚客忙
　　蓬萊閣觀海
蓬萊髙閣晚凉開倦客乘凉坐未回不住鳥聲衝雨過
有時龍起帶潮來愁雲尚識田横島仙月還虚漢武臺
回首夕陽瀛海上一尊懷古獨徘徊
　汪　循(一首/)
　　　循字進之休寧人𢎞治丙辰進士官順天府通
　　　判有仁峯文集
　　老去
老去心還競春來花又新未應行樂地偏愜少年人
　戴　銑(二首/)
　　　銑字寳之婺源人𢎞治丙辰進士官南給事中
　　　以論劉瑾削籍贈光禄少卿
　　武城晚眺
野曠蒼烟合城昬白日斜羃隄千樹栁負郭萬人家小
舫明漁火髙樓隠暮笳寂寥江上立羇思滿天涯
　　經古鄚州
城勢尚蜿蜒風光異昔年民垣官舎瓦兔穴戰場田古
樹無秋色殘碑有暮烟興衰亦常理臨眺却淒然
　朱　諫(八首/)
　　　諫字君佐永嘉人𢎞治丙辰進士歴官贑州知
　　　府調吉安謝病歸有蕩南集(俞汝成云君佐詩/多自得之趣不規)
　　　(規于聲/調格律)
　　　(詩話蕩南近/體足自名家)
　　清明日泊揚子江
楊栁夾江青東風潮正平雲間旋蜃市沙際聽鼉更萬
水俱東逝孤舟更北征不知時序改今日是清明
　　入清河
栁葉初凝緑桃花正滿林河流移故道海色變層隂午
夜一帆月征人萬里心風沙吹欲老短髪不勝簪
　　寓江心寺
孤嶼清秋夜星河萬里查江山如有約雲水暫為家白
髪隨鷗鳥輕舟采石華秋風動歸思淅瀝響蒹葭
　　冬日奚蘭室老友見訪喜而有作
江村寒月客來稀坐對梅花半掩扉燈火最憐清夜話
溪山偏愛舊人歸酒樽欲盡還堪瀉世路無情巳息機
相見不須悲白髪山林鍾鼎總成非
　　章孝夫鴈麓山莊
隂隂竹樹繞山根石徑雲深蕩北村無數落花浮水靣
盡隨鷗鳥到柴門鈎簾静對千峰月種藥新開五畞園
長日南牕事髙卧謾将風景說桃源
　　瑶川新漲同魏海南泛舟
草煖風和二月天江南鰕菜不論錢前溪昨夜添新漲
一葉中流范蠡船
　　夜坐
金爐火盡不聞香銀燭無光春夜長想見落花千萬朶
盡隨風雨下池塘
　　寄曽良用
㡬度南樓坐夕曛十年消息隔江雲歸來又向江頭别
只見梅花不見君
　黄　相(一首/)
　　　相字弼甫莆田人𢎞治丙辰進士有一溪集
　　槿樹花歌
日出花始開日沒花巳落明日花開笑落花不知向暮
還如昨人間勢利自有時田竇相傾徒爾為獨不見東
陵𤓰逹人守法奚咨嗟子如不我信聽歌槿樹花
　唐　錦(一首/)
　　　錦字士絅上海人𢎞治丙辰進士除知東明縣
　　　入為兵科給事中歴江西提學副使有龍江集
　　近山
卜得幽居傍翠屏澗泉偏愛枕邉聽曉來嵐氣衝簾入
濕透牀頭相鶴經
　唐　寅(九首/)
　　　寅字伯虎一字子畏吳縣人𢎞治戊午舉南京
　　　鄉試第一坐事下獄放歸有六如居士集(顧華/玉云)
　　　(伯虎棄落之餘益任放誕殉節體物託興歌謡/㒺避俳文務諧里耳雖作者不尚其辭君子可)
　　　(以觀其度矣性祝希哲云子畏詩初喜穠麗臨/仿白氏務逹  情佳者多與古合  袁永之云)
　　　(子畏築室桃花塢中讀書灌園家無儋石而客/常滿坐風流文采照映江左謂人生貴適志何)
　　　(用劌心鏤骨以空言自苦故其著述多不經深/思語殊俚淺  王元羙云唐伯虎如乞兒唱蓮)
　　　(花落其少時亦/復玉樓金埒)
　　　(詩話六如淪落明時恒賣畫為活故其詩云領/解皇都第一名猖披歸卧舊茅衡立錐莫笑無)
　　　(餘地萬里江山筆下生又云青衫白髪老癡頑/筆硯生涯苦食艱湖上水田人不要誰來買我)
　　　(畫中山誦之悽然足以悲矣然于畫頗自矜貴/不茍作而詩則縱筆疾書都不經意以此任逹)
　　　(幾于游戯此袁永之輯其集僅存少年之作實/末足以盡其長余於集外從畫巻録其留題絶)
　　　(句八首饒有風致未至/如乞兒唱蓮花落也)
　　驄馬驅
悠悠驄馬驅道阻嵗云晚豈無同袍士念子不能飯木
落辭故枝去家日以逺鳴雞戒前塗夕暝猶䇿蹇筋力
巳非舊淚下不可巻
　　題雲山煙樹圖
雲山烟樹靄蒼茫漁唱菱歌互短長燈火一村雞犬静
越來溪北近横塘
　　贈感慈鄒先生畫
騎驢八月下藍關借宿南州白塔灣壁上殘燈千里夢
月中飛葉四更山
　　呈何先生畫
青雲閣榭泉聲隔黄葉關河鴈影來别有詩人好懐抱
西風雙鬢一登臺
　　曉起圖
獨立茅門嬾拄筇鬢絲凉拂豆花風曙鴉無數盤旋處
緑樹枝頭一綫紅
　　野寺
野寺空林落照低㣲鐘烟樹使人迷逢僧只道山門近
不覺穿雲又過溪
　　雪景
重重樓閣凍雲連煙樹蒼茫帶瀑泉一夜空山千丈雪
草𤣥人在玉壺天
　　墨菊
故園三徑吐幽叢一夜𤣥霜墮碧空多少天涯未歸客
借人籬落㸔秋風
　　題畫
日長深閉竹廬眠席下猶餘紙裹錢檢㸃雞棲牢縛草
夜來有虎飲山泉
　劉　龍(一首/)
　　　龍字舜卿襄垣人𢎞治已未賜進士第三累官
　　　南京吏部尚書贈太子太保諡文安有紫巖集
　　送謝同年邦用之湖廣僉憲
曲江花底記同遊十五年來鬢欲秋楚國旌旄新寵渥
謝家人物舊風流君山雨霽簪螺髻漢水春深漲鴨頭
樽酒巳空山巳夕㣲茫煙樹隔仙舟
　林廷㭿(一首/)
　　　廷㭿字利瞻閩縣人𢎞治已未進士歴官太子
　　　太保工部尚書贈少保諡康􁎏有小泉稾
　　江南曲
鳥鳴花樹繁春滿江南道不見花下人但坐原頭草
　蔣　瑶(一首/)
　　　瑶字粹卿歸安人𢎞治巳未進士由御史出知
　　　荆揚二府累官工部尚書加太子少保卒諡恭
　　　靖
　　　(詩話康陵南廵近侍希帝意旨欲刷民間女子/恭靖公知揚州府事語江彬等曰揚州女子少)
　　　(多受聘不便奪之無已則知府一女在得旨斯/進耳乃罷時山隂汪清憲先生知泗州中使傳)
　　　(旨令進羙人善歌吹者先生奏言泗州婦人荒/陋無可應勅臣向民間訪桑婦儻納之宫中俾)
　　　(受蠶事庻于治化有禆事亦得寢二公彊直頗/相類而康陵未甞震怒亦足見帝徳之寛大矣)
　　　(相傳駕旋時恭靖為彬等繫于舟中三日不食/驅今送駕所騎馬受奪止攜一被墊驢背夜則)
　　　(寝焉抵臨清徒跣行岸上康陵遥望見之曰是/蒋知府邪可速遣還方得免維揚人感之入髓)
　　　(春秋尸祝至今恭靖以宫保尚書予告林居者/二十年入峴山社詩不多作惟秋社一律僅存)
　　丙午秋社和我齋半溪聨句韻
湖上閒居繫逺心羣公蘭楫幾回臨衣冠聚處多鄉里
存没筵前換古今野寺浮橋煙樹暝斷碑斜日蘚苔侵
從教津鼓催歸數且倚窪樽亭柱吟
　孫　緒(一首/)
　　　緒字誠甫故城人𢎞治已未進士歴官太僕寺
　　　卿有沙溪集(李時逺云沙溪瀛洲才子/所作清新典麗足以名世)
　　　(詩話沙溪無用閒談足資/國史之采擇詩不見佳)
　　居庸關官舎
一徑中開萬里横居民無地問農耕霜催木葉晚山赤
雨溜石苔秋水清沙鳥逺從天外度寒蛩苦愛夜深鳴
峯巒徙倚休回首何處孤雲是故城
　王守仁(十首/)
　　　守仁幼名雲生字伯安餘姚人𢎞治己未進士
　　　授刑部主事改兵部坐救戴銑忤劉瑾杖闕下
　　　謫貴州龍場驛丞旋復南京刑部主事改吏部
　　　歴員外郎中遷南太僕少卿轉鴻臚寺卿拜左
　　　僉都御史廵撫南贑陞右副都御史論平宸濠
　　　功擢南兵部尚書封新建伯卒贈侯諡文成從
　　　祀孔子廟庭有陽明先生集(王元羙云伯安詩/少年有意求工而)
　　　(為才所使不能深造而衷于法晚年歸于道學/尚為少年意象所牽不能渾融而出于自然自)
　　　(負若兩得而吾以為幾于兩堕也又云王伯安/如長爪梵志彼法中錚錚動人  穆敬甫云王)
　　　(公功業學術振耀千古固不必論其詩而詩亦/秀拔不可掩其殆兼舉哉又云王詩如披雲對)
　　　(月清輝自流優顧𤣥言云先生經國大手博學/通逹詩非所  然有幽思逸致  陳卧子云文)
　　　(成才情振拔少年頗擅風雅自講/學後多作學究語遂不堪多録)
　　　(詩話新建勲業氣節文章皆可甲世特多講學/一事䜛言惟興彛尊少聞先君子之言矣心齊)
　　　(顔子之學也良知不動心孟子之學也大學思/復戴鄭之舊定論冀息鵝鹿之爭仁智之見各)
　　　(殊楊墨之歸斯受其後流而為禪者門弟子之/過也今就先生之詩觀之其過濂溪祠云瞻依)
　　　(多少髙山意曽向圖中識面真讀易詩云乃知/先天翁畫畫有至教題武彛壁云溪流九曲初)
　　　(諳路精舎千年始及門示程畢二子云紫陽山/下多豪俊應有吟風弄月人則先生何甞立意)
　　　(樹幟張弧與洛閩諸儒異乎乃訾訾之口以先/生學術未純并先生大節疑焉皦皦素絲欲染)
　　　(為緇彼譖人/者亦太甚矣)
　　山石
山石猶有理山木猶有枝人生非木石别久寧無思愁
來歩前庭仰視行雲馳行雲隨長風飄飄去何之行雲
有時定游子無還期有生豈不苦逝者長若斯已矣復
何事商山行采芝
　　諸生
人生多離别佳㑹難再遇如何百里來三宿便辭去有
琴不肯彈有酒不肯御逺陟見深情寧予有弗顧洞雲
還自棲溪月誰同歩不念南寺時寒江雪將暮不記西
園日桃花夾川路相去倐㡬月秋風落髙樹富貴猶塵
沙浮名亦飛絮嗟我二三子吾道有真趣胡不攜書來
茆堂好同住
　　寄友用韻
懷人坐深夜帷燈曖幽光耿耿積煩緒忽忽如有忘𤣥
景逝不處朱炎化㣲凉相彼谷中葛重隂殞衰黄感此
客游久經年未還鄉伊人不在目絲竹徒滿堂雲深雁
書杳夢短關塞長情好矢無斁願言覬終償恵我金石
編徽音激宫商馳輝不可即式爾増予傷馨香襲肝膂
聊用中心藏
　　别湛甘泉
行子朝欲發驅車不得留驅車下長坂顧見城東樓逺
别情已惨况此艱難秋分手訣河梁涕下不可收車行
望漸杳飛埃越層丘遲回岐路側孰知我心憂
　　古道
古道當長坂肩輿入暮天蒼茫聞驛鼓冷落見炊煙凍
燭寒無燄泥爐濕未然正思江檻外閒却釣魚船
　　興隆衛書壁
山城髙下見樓臺野戍參差暮角催貴竹路從峰頂入
夜郎人自日邉來鶯花夾道驚春老雉堞連雲向晚開
尺素屢題還屢擲衡南那有鴈飛回
　　元夕
去年今日卧燕臺銅鼓中宵殷地雷月傍苑樓燈彩淡
風傳閣道馬蹄廻炎荒萬里頻回首羗笛三更謾自哀
尚憶先朝多樂事孝皇曽為兩宫開
　　龍潭夜坐
何處花香入夜清石林茅屋隔溪聲幽人月出每孤徃
棲鳥山空時一鳴草露不辭芒屨濕松風偏與葛衣輕
臨流欲寫猗蘭意江北江南無限情
　　寄浮峰詩社
晚凉庭院坐新秋㣲月初生月滿樓千里故人誰命駕
百年多病有孤舟風霜草木驚時態砧杵關河動逺愁
飲水曲肱吾自樂茅堂今在越溪頭
　　山中示諸生
桃源在何處西峯最深處不用問漁人沿溪踏花去
　周　倫(一首/)
　　　倫字伯明崑明人𢎞治己未進士累官刑部尚
　　　書贈太子少傅諡康僖有集
　　雨霽登馬鞍山
春暮日始霽尋幽憩山牀洞壑石衣冷幡幢松雨香悠
然倚雲閣極目塵沙場
　張　琦(七首/)
　　　琦字君玉鄞縣人𢎞治己未進士除南大理評
　　　事歴寺正陞興化知府歴福建左參政致仕有
　　　白齋竹里館二集(王元羙云張君玉如夜蛙鳴/露自極聲致然不脫淤泥中)
　　　(李杲堂云先生詩吐咀山川驅使/雲鳥草木與一時詞人絶不同)
　　　(詩話白齋于李何詩教盛時别出機杼尃以宋/人為師句如人到闕年一過客吾當十日九揮)
　　　(毫千村土犬月照雨半夜江魚潮入田天上星/辰離舊次夢中山水作真游離歌對酒無三叠)
　　　(殘暑先秋退一分十里長亭留短樹滿天晴日/落黄沙濕螢燄竹火依火疲馬出郊山復山路)
　　　(入林低潮裹樹山行月黑虎窺人殘年滯雪開/新嵗五日敲氷過一州古刹今僧相見少新篁)
　　　(舊竹長來齊水邉地冷苔生髪山外民貧竹有/花入之誠齋安晚集中猶上駟也弇州方之夜)
　　　(蛙鳴露說者以為過而白齋出郭詩云/一部新詩一部蛙則作者先以自喻矣)
　　遊長山
偶偕羣從遊騎馬秋山冷笑語應谷聲揚鞭亂江影入
山尚未深而有山棲境紅子落長藤蒼苔覆眢井短棘
刺我衣朔風吹我領飢腹覔蕨根健歩出松頂樵人四
五家炊烟忽生暝問樵何處山云是丹霞嶺黽勉越崇
岡豁然見髙景飛鳥盪胷至浮雲暗生脛陟髙原自平
可以發深省
　　黄昏歩溪上見煙月可愛
明月在天煙在溪煙中㸔月無光輝沙禽熟眠潮未響
野火歴亂船初歸天邉楊栁誰家樹烟月相含不知數
此時幽景記不真莫是江南夢歸路
　　次夜又歩溪上
月夜不減昨夜好秋霽家家夜飯早蔓青芋子白酒香
土門竹舎黄花老農談悠悠静可聴皆說官家今太平
斗斛上倉不過槩差船㸃馬無兼丁翁哺弱孫婦抱子
依依相對桑麻裏我願明月常此光不照離愁照歡喜
　　秋晚登君山
十年兩醉君山酒山下民風似昔年青帕茜裙耰麥女
銀鱸紫蟹入村船霜焦葉破猶藏寺江浦沙髙未作田
病骨登臨尚彊健坐聽湘瑟㺯湘煙
　　梨園教曲圖
梨花千樹雨初收上苑春風吹未休新製樂章音調澀
勅教依舊唱伊州
　　合和驛南望彌望皆白土
當時戰血有餘腥白土經年草不青留得遺民幾家在
夕陽村裏掘蕪菁
　　溪家
紫絮茅花飛入門淺溪幽響出籬根溪家老婦閒無事
落日呼歸白鼻豚
　都　穆(一首/)
　　　穆字元敬吳縣人𢎞治己未進士授工部主事
　　　歴禮部郎中乞休加太僕少卿致仕有南濠詩
　　　略(顧華玉云少卿文簡古有法詩雖故爾沖/泊竟非俗韻  胡孝思云元敬詩宗陶孟)
　　　(詩話祝希哲九朝野紀徐昌榖剪勝野聞徃徃/紀載非實惟都少卿南濠文跋西使記金薤琳)
　　　(瑯聽雨紀談事必稽核葢篤學之士也相傳吳/中有娶婦者夜大風雨滅燭徧乞火無應者衆)
　　　(皆曰南濠都少卿家當有讀書燈在叩其門果/得火齋居乏食笑曰天壤間當不令都生餒死)
　　　(先民風節如是詩/無足録存豹一斑)
　　吳江竹枝詞
雙櫓□船無比輕耳邉惟聽踏車聲龍王堂下風波惡
誰似儂心耐得驚
　張鳳翔(一首/)
　　　鳳翔字光世洵陽人𢎞治己未進士除戸部主
　　　事移病歸卒年三十有伎陵集
　　　(詩話伎陵集洵無足録䝉叟誚獻吉黨䕶作傳/然其集本獻吉評㸃初不假借不以為近俳即)
　　　(以為太實或譏其篇章雖多事重意複或評其/藴蓄有餘變化未至惟巻未數篇云流動工緻)
　　　(所謂吾見其進也是無異師之視弟子若其文/有擬彭澤士夫送陶潛解任歸序詆之曰此篇)
　　　(疑未覩歸去來辭而作則侮人太/甚矣䝉叟黨䕶之論殊不其然)
　　宫詞
社燕花梢翠尾分玉樓斜度語朝曛巻簾忽趁東風入
誤落芹泥濕鳳裙
　謝廷柱(六首/)
　　　廷柱字邦用長樂人𢎞治己未進士除大理評
　　　事歴官湖廣按察僉事有雙湖集
　　　(詩話邦用詩如犀/塵在握淨埽游塵)
　　水亭夜坐
今夜月上遲前夜月上早有月景固佳誰識無月好天
髙衆星明涼意在庭草風輕螢照樹夜定魚在藻毛髪
動蕭爽塵襟滌煩懆時序倐将代浮生嗟易老北鴈今
已南游子在逺道昨夢江田村石林淨如埽獨坐望海
亭把酒㸔雙島
　　茶園市伍家候大廵
微風散輕隂日色在雲裏出郭天氣佳游衍心自喜肩
輿歴青原瀰瀰見溪水農家住林藪前山若屏几因話
田與桑欣然憶鄉里
　　九月六日早發新化
出郭問前路度溪望千峰曉雨送薄寒碧嶂廻秋容人
言秋思悲我愛山色濃歸興儻如此宦情渾已慵故園
黄菊花正及茱萸鍾佳節不負人江海愧浮蹤
　　過彭澤縣
挂帆過匡廬檥舟向江縣彭澤舊知名淵明今不見巖
松露沾葢堤栁風拂靣雖非當時物過客生愛戀公如
素玉姿不以緇湼變又如瑶臺鶴凡鳥亦知羡我欲賦
弔詞清詩公所擅我欲酹一觴薄酒不堪薦漲澤曉乗
舟秋濤夜馳傳區區葵藿心𤨏𤨏芹曝善因公懐昨非
歸里今得便
　　夜泊石門
斜陽皁林驛暗月石門橋雨暴桑難葉煙村栁未條客
懐空耿耿春事竟寥寥今夜舟中夢閩山翠欲漂
　　宿永峰不果踰十里改宿桐林
數程過百里天色已黄昬客問溪頭館農歸樹裏村雞
豚各籬落烟火㡬柴門乘夜求安枕桐林更上原
　
　
　
　
　
　
　
　
　
　
　
　明詩綜巻三十二
欽定四庫全書
　明詩綜巻三十三
　　　　　　　　　　翰林院檢討朱彛尊編
　周　用(十首/)
　　　用字行之吳江人𢎞治壬戌進士除行人授南
　　　給事中陞廣東左参議遷浙江按察副使改山
　　　東歴福建按察使河南右布政使以副都御史
　　　撫南贑召還理院事陞吏部侍郎尋遷南京右
　　　都御史進工部尚書改刑部復召入為左都御
　　　史秩滿加太子少保轉吏部尚書卒贈太子太
　　　保諡恭肅有白川集(王道思云白川俊才博學/横行制作之林  王伯榖)
　　　(云公詩渾而/雅清而質)
　　　(靜志居詩話白川十齡能畫長師石田翁得其/指授詩則别裁風格取法杜陵集中詩云畫品)
　　　(仍游藝詩家特擅名丹青乃餘事金石自希聲/散地方盤礴諸公孰老成輞川稱二絶早晚慰)
　　　(平生葢以摩詰自喻也余甞見公畫龍戲浪穿/山蜿蜒升降百年絹素雲霧猶濕至寫平坡放)
　　　(犢亦不減史道碩厲歸真乃知公/藝事兼能不惟以經濟文章重也)
　　清都
惟昔游清都眷兹固難忘此日復何日真宰垂謙光合
沓來天人羽儀紛成行被髪乘麒麟赤脚踏鳳皇層霄
何嵬嵬瓊宫互相望六丁啓九關稽首朝紫皇紫皇顧
之笑置我玉座旁當筵舉北斗為我酌酒漿一酌好顔
色再酌生樂康羲和鞭白日回車息扶桑夜半聞天雞
九州但茫茫
　　思古
古人不可見要見古人心羲皇日已逺河嶽徒髙深焉
知千載後無人復思今為君歌所思清風激商音
　　恥菴
子車古有訓人不可無恥悠悠下千載聞者乃興起清
風濯厚顔伊人欲何俟西山伯夷薇東海魯連水願言
謝賢逹毋獨為君子
　　謝趙宗伯恵米蔬
一行作法吏俛首事案牘凡百慎期㑹惴惴憂覆餗朝
廷務寛大幸不蒙顯戮奪俸十二月一千九百斛平生
愧素飽逺謀鄙食肉薄罰分所甘入市求脫粟同年松
雪翁早嵗辭厚禄有田西湖濵耕穫任僮僕豈惟充倉
箱亦以給賔族使者持書來顔色照牆屋傾奩流白脂
粒粒如選玉病夫笑開顔一月噉糜粥漑釜汲新泉為
報午炊熟推枕加一餐屬厭捫我腹勿藥信有喜便可
謝休沐尚懐緇衣詩為公且三復
　　耕雲
桐丘先生笑開口問我湖田不知畞一巻神農百榖經
今日居然落我手農夫十耦牛十角公家什一我什九
大田之稼嵗十千與公嵗嵗為春酒
　　聞詔
哀痛開新詔孤臣海上還塵沙新肉骨涕淚舊江山罪
薄神明後生餘齒髪間君㤙知莫報益厚野人顔
　　厓山(二首/)
天王海上難為國猶恨祥興似景炎千里有心求馬骨
六宫無力挽龍髯已聞南劒仍開府何事前軍早解嚴
欲把椒漿酹坏土厓山風急雨纎纎
何人决䇿幸揚州可是諸公為國謀但肯十年甞越膽
不妨九世復齊讎中原肉骨餘孤子諸将功勲待列侯
聞說舊時南渡後有人進講魯春秋
　　吳太常諸公九日前一日登清凉寺次韻
清秋何處廻髙眼山寺遥臨江水濵滿地黄花聊避俗
誰家白酒未嘗新可憐明日是九日為問閒人能㡬人
且與山靈修故事已傳西北静風塵
　　秋思
黯黯湘雲斷九嶷娟娟山月照峨眉西風楊栁渾揺落
莫向江亭賦别離
　魯　鐸(三首/)
　　　鐸字振之景陵人𢎞治壬戌進士改庻吉士以
　　　編修使安南累官南國子監祭酒贈禮部侍郎
　　　諡文恪有蓮北使交東廂諸集(李本寧云先生/思深而不苦骨)
　　　(勁而不厲情婉而不蕩事核而不僻/氣平而不餒山林廊廟各適其體)
　　　(詩話文恪以清徳稱恒曰人嘗齩得菜根則百/事可作君子以為名言歸田日築已有園于宅)
　　　(東賦之曰其蔬則有芥苩葵莧蘆菔菠菘芥苗/嶺表山藥土中春間剪韭秋髙折蔥豆多豇扁)
　　　(𤓰備西東瓠較五石為劣芋譬蹲鴟狀同蘇子/瞻所云我與何曽同一飽不知何苦食雞豚也)
　　　(又曰安予分之所遇兮求予心之所好茍沒世/其有稱兮奚外身而有校又曰人生信亦有涯)
　　　(兮嗟世事之莫盡徃者幸于免咎兮來者可諉/于余分逹生之言猶恐修名之不立庶異乎莊)
　　　(老之/指矣)
　　古塔灘
古塔灘注山窪飛湍屈曲如奔蛇中流惡石故激怒跳
珠濺雪紛交加鏘鏘爭走萬甲士刺刺倒露千狼牙官
舟一葉百夫挽安危秪與毫釐差我時攀巖過絶壁四
顧莫非猨所家倦來坐石却俯㸔握拳吐舌生咨嗟九
龍山史好竒甚哦詩但道山水佳更嗔來日舎舟去磨
崖不及親䥴撾
　　鳬洲即事
見說𤓰堪摘閒過洲上來小船風打去半日未能回
　　莊居漫興
田間事事雖畢村裏家家未閒惟有東湖隠者但從屋
後㸔山
　徐　問(五首/)
　　　問字用中武進人𢎞治壬戌進士除廣平推官
　　　召為刑部主事轉郎中出知登州府調臨江遷
　　　長蘆鹽運使歴廣東左布政以右副都御史廵
　　　撫貴州拜兵部侍郎改禮部進戸部尚書諡荘
　　　裕有養齋集山堂萃稾(俞汝成云尚書詩不刻/鏤以為工然辭㫖平正)
　　　(足以/諷人)
　　　(詩話尚書五律清髙深穏歌行如山雞野鶴自/啼舞赤日照耀神仙宫懸厓石壁置臺觀凌虛)
　　　(下瞰馮夷宫寒潮涌日下孤島潮/回響聒晨昬鐘頗具謫仙風骨)
　　和孫太守朝望登毗盧閣
與客登層樓鈎簾瞰幽壑秋色動遥林千厓自空廓俯
視清川流或見沙鳥落凉飇拂襟袂閒雲漾飛閣書臺
藤蘚荒伊人久云邈餘香有叢桂三齅風前萼
　　歳暮
海濵嵗云暮草木尚莽蒼𤣥枵隠化機羣蟄寂餘響誰
云果不食有復繼兹徃充然天地心生息在反掌况乃
青陽交和風遍穹壤陽徳嘉再亨吾亦觀吾養重關靜
喧囂性定道心長百年日斯征撫事集遐想惟當務崇
徳不媿兹俯仰
　　夜發蕭灘
驛小臨官道沙長帶水城山於雲處没星過渡邉明𤨏
𤨏非初志營營嘅此生北堂凝望逺秋日萬重情
　　卧病
竟日還欹枕秋風動客歌青山愁處逺白髪病來多生
計只書巻故園空薜蘿時時問雙鯉欲寄洞庭波
　　早發煙渚
雨色江頭樹青烟夾路長逺村廻寂寞白鳥去㣲茫楚
客歸何日春江正可航因思雲嶠句心折不成章
　何　瑭(三首/)
　　　塘字粹夫懷慶衛人𢎞治壬戌進士改庶吉士
　　　授編修轉修撰謫開州同知稍遷東昌府同知
　　　陞山西提學副使改松江擢南太常寺少卿署
　　　翰林院事歴工部右侍郎改戸部復改禮部陞
　　　南京右都御史贈工部尚書諡文定有柏齋集
　　　(詩話文定講學兼明禮儀樂律其撰許魯齋祠/堂碑稱魯齋以躬行為急而不徒事乎語言文)
　　　(字之間道以致用為先而不徒極乎性命之奥/且言近世之士有志乎聖賢之道必留心性命)
　　　(至于修齊治平之方義利取舎之分多忽而不/省夫性與天道夫子罕言而四教之施必以文)
　　　(行忠信則其先者可知已持論甚篤實詩特其/餘事然如九日和韻從肺腑中流出此等作無)
　　　(論字句之/工不工也)
　　和郭杏東九日韻
重陽細讀黄花句懐抱因君一暫開杜甫當年長作客
陶濳此日定䘖杯殊方久廢登髙興青眼誰憐濟世才
北望親闈腸欲斷塞鴻頻到少書來
　　題淮浦巻
長淮之水東南流羙人家在淮上頭滄波碧石有深趣
朝史暮經無外求東風側耳聽黄鳥夜月巻簾招白鷗
畫圖一見擬相訪何處元龍百尺樓
　李　時(一首/)
　　　時字宗易任邱人𢎞治壬戌進士累官少傅兼
　　　太子太師吏部尚書華葢殿大學士贈太傅諡
　　　文康有薇花堂集
　　夏日偶書
卜居地愛城西僻野水春來自作渠戸繞山光堪對酒
園收柿葉好供書青林雨過煙蘿濕碧沼雲生石竇虛
長者不聞門外駕小庭新草手閒除
　葉　相(一首/)
　　　相字良臣江都人𢎞治壬戌進士歴官刑部侍
　　　郎贈右都御史
　　史江皋約游芙蓉荘阻雨
細雨芙蓉徑衝泥客到稀橋分平野闊江入曲池㣲花
怯寒輕堕鶯愁濕不飛髙雲掩片月容易送春歸
　林茂逹(一首/)
　　　茂逹字孚可莆田人𢎞治壬戌進士官至大理
　　　寺卿有翠庭集
　　讀淮隂侯傳
帶礪盟寒霸業空将壇寂寞幾西風中原草樹薶秦鹿
雲夢旌旗出漢宫人代古今雙淚眼王侯天地一樊籠
赤松始識神仙侣圯下無慙黄石公
　王尚絅(二首/)
　　　尚絅字錦夫郟縣人𢎞治壬戌進士授兵部主
　　　事改吏部歴員外郎中出為山西左參政調四
　　　川引疾歸補陜西遷浙江右布政使有蒼谷集
　　　(李時逺云蒼谷/詩嚴整可觀)
　　　(詩話蒼谷結仲黙為姻婭訂獻吉徳涵子衡庭/實粹夫諸君為衿契然其詩如入邪徑狹巷未)
　　　(逹周行較之升堂入室之彦尚逺馬伯循序之/止許其能取友可謂善于立言然其身後鄉里)
　　　(私諡曰貞孝文子則文采風流雖不及諸君而/孝行有足尚者獻吉贈詩云宏詞振宛洛一一)
　　　(中音吕未免/阿所好也)
　　土門
蒼蒼土門口日出逢樵叟問爾何事來山中苦無酒(蒋/仲)
(舒云五絶如/此一氣者勝)
　　送白徳明之太原
十載髙名專百里舊遊山水入新詩雲中樓閣開王屋
春水田疇繞晋祠
　陳　霆(三首/)
　　　霆字聲伯徳清人𢎞治壬戌進士刑科給事中
　　　正徳初謫判六安州歴山西提學僉事有水南
　　　集
　　墨布袍
　　　游提刑抗節不仕
墨布袍粗且黑心中事背中墨宋時遺黎元版籍寒暑
晴雨寧暫釋直教葢棺覆我首領纒我骨死不在閩廣
生茍依木石安能易彼章與黻俛首躬身福州伯
　　銀簪詞
　　　沈回奴死節
爺孃養我身從小不出戸銀簪雖掠鬢荆釵未成婦蘆
港深深孰來此擾擾紅巾照溪水無門别逃避有計深
拜跽奴願從将軍奴尚真處子辰良日吉禮所重野合
私從世應鄙紅巾不疑身免辱愛生者衆愛死獨銀簪
不刺股銀簪不錐目咽喉三寸氣出入此氣一斷難再
續君不見元運衰海宇析人男子官柱國抱持馬足慌
拜賊頭上朝簪長一尺
　　潭水清
　　　洪春春死節
儂本村田居無城又無郭賊多孰備禦賊少亦驅掠阿
爺到新市說有官軍駐官軍快殺賊殺賊賊當懼從爺
提攜行忍死事遷寓一朝賊四合兵将走不顧東鄰金
帛盡西舎娥嬢去獨存儂身走無及道旁空屋爺教入
兔靣始藏伏猨臂巳持執驅至岸拉上船回思死清水
勝活汚瀆閒仙人潭深莫比一生事一口水
　　　(詩話水南博洽著聞留心風教詩不茍作予録/其三篇稍加刪汰墨布袍者宋咸淳進士福建)
　　　(提刑徳清游汶魯望所服元初以遺老薦授福/州總管固辭不就題袍背云前宋遺民今為百)
　　　(姓雖雨晴寒暑未嘗解脫卒𦵏果山銀簪詞者/徳清女子沈回奴際元末兵亂匿蘆港中賊獲)
　　　(之求合從容語曰我閨女也必擇日具禮乃可/賊信之攜至營是夜拔頭上簪刺㗋死潭水清)
　　　(者歸安女洪春春元至正十八年兵亂父引之/避居新市賊至匿空舎中賊入將逼之女投水)
　　　(死三事國史失/載因具詮之)
　孫　偉(二首/)
　　　偉字朝望清江人𢎞治壬戌進士官至鶴慶知
　　　府有鷺沙集(俞汝成云鷺沙詩有自得之/趣而濟以精鍜信其可傳)
　　　(詩話鷺沙詩格蒼老所惜未醇句如花邊釣艇/閒依岸葉底潛鱗不避人三日泥穿東郭履六)
　　　(年人住楚江城屠蘇又醉王正月童子不嫌吾/舊廬澗底山泉攜甕出籬邊春雨課兒鉏大江)
　　　(水漲孤城小逺道天寒一鴈稀夜久星河在檐/宇天寒鴻雁叫滄洲屋邉晴雨閒禽識徑裏風)
　　　(泉老竹當/具饒骨力)
　　喜雨應吳大參
山下荒畬勢若焚山人望雨戴爐熏夜深初見月離畢
曉起忽傳江發雲造化驅雷從地出蛟龍卷海上天分
甌汚擬遂明農願敢作爭桑惱使君
　　留酌彭敬之
清江一月風兼雨那復過從問所親久别那堪經亂日
相逢還阻㸔花晨且将决戰東湖略細語躬耕南畞人
邂逅歸舟莫催急水烟猶殢岸頭津
　俞　泰(一首/)
　　　泰字國昌無錫人𢎞治壬戌進士歴官山東參
　　　政有芳洲漫興集
　　題扇寄邉華泉
木葉迎風下孤亭傍水開何時尋舊約載酒過江來
　范　嵩(一首/)
　　　嵩字邦秀甌寧人𢎞治壬戌進士累官南京工
　　　部右侍郎有衢村集
　　過太平府有感
滿汀芳草夕陽斜長恨春時不在家昨夜月明鄉夢醒
杜鵑啼上杜鵑花
　徐　泰(三首/)
　　　泰字子元海鹽人𢎞治甲子舉人授桐城教諭
　　　改蓬州學正遷知光澤縣有玉池稾
　　賣婦謡
東家賣婦江南去西家賣婦江南去肝腸寸斷兩不知
涕淚并作河流注哭聲震天天地悲道傍觀者各淚垂
人生不幸遭此時他家食却五嵗親生兒
　　西陵峽歌
兩山夾江如壁立千尋萬尋青鐵色江流如龍山罅來
動地雷聲喧白日山髙不見飛鳥過舉頭青天一尺多
蒼藤古樹翳滿目沿厓亂石其奈磊磈巉巖何嗚呼峽
中之險險莫比昔甞聞之今信矣商人重利却輕生吾
獨何為亦來此黄陵廟下不可游空舲塌洞尤堪憂十
前九却過一險百夫力盡顛厓頭垂堂逺游古所戒靜
言思之心膽駴中流欲歌行路難哀猨又起寒烟外
　　枝江道中
水落枝江道風髙嵗暮天挂帆煙雨裏惆悵入川船
　顧鼎臣(一首/)
　　　鼎臣字九和崑山人𢎞治乙丑賜進士第一累
　　　官少保兼太子太保禮部尚書武英殿大學士
　　　贈太保諡文康有未齋集
　　憫雨
丁丑夏六月災變良有由不雨土膏竭萬木焦林丘一
雨浹旬朔日夜乃不休七月日五六氣侯如髙秋雨意
轉蕩潏勢欲漂燕幽街市潢潦集淺深可方舟汩没閭
閻失縱横盆盎浮薪炭且莫購安辦米與麰哀哉彼窮
民衣食恃耕疇黍稷方垂花俄頃沉淵湫所存復幾何
公私尚誅求老羸力不克輾轉壑與溝妻孥互牽抱蓬
垢同繋囚且忍頃刻活未暇來日謀救死及扶傷哭聲
動城陬雞犬寂不聞但聞叫鵂鶹此變未可輕廣闊被
數州大都尚若斯僻壤焉能留少壮羅鉏犂行復事戈
矛細民本蟣蝨反靣成虎彪徃事足懲創弭變期交修
我時卧邸舍霑濡到衾裯起坐念蒼生汍瀾涕難收願
水洩尾閭上通天河流河邉有天孫來夕㑹牽牛肯以
下界苦愬與上帝不天聽或在兹蒼生其有瘳
　謝　丕(一首/)
　　　丕字以中餘姚人太傅遷子出嗣叔選𢎞治乙
　　　丑賜進士第三除編修忤劉瑾削籍嘉靖初起
　　　充日講累官吏部左侍郎
　　行藥歸
徙倚亭欄外何人共此杯春風知我意吹送小舟回
　湛若水(二首/)
　　　若水字元明増城人𢎞治乙丑進士改庶吉士
　　　授編修歴侍讀陞南國子祭酒禮部侍郎進尚
　　　書改兵部諡文莊有甘泉集(顧𤣥言云先生詩/醖藉逸秀得唐人)
　　　(古澹/處)
　　　(詩話文以載道詩以言志不詭于道勿納于邪/可也談理學者必借詩為證道之言若禪家之)
　　　(拈頌說偈者然吾不得其解也司馬遷曰古詩/三千餘篇孔子刪取三百五篇皆絃歌以合韶)
　　　(武之音則匪獨關雎鹿鳴文王清廟也凡鄭衛/之詩皆合於韶武者也屈子之離騷至欲詒髙)
　　　(辛之鳳皇留有虞之二姚捐玦于湘君湘夫人/之下女其為無禮甚矣然志出乎正覽者謂其)
　　　(爭光日月杜子之詩篇至比母后于褒妲而顯/斥其明眸皓齒目椒房之戚為麗人而形容及)
　　　(意態肌膚其亦不孫甚矣然志出乎正論者謂/其一飯不忘君是說詩者亦觀其志之所存而)
　　　(已不必盡出于道徳之言也元豐而後理學風/雅截然為二大約多祖擊壤言情之作置之勿)
　　　(道如傍花隨栁何害于道程伯淳恐人之議之/也緊接曰時人不識予心樂醉擁如花何害于)
　　　(情黄才伯恐人之議之也亟注曰欲盡理還之/喻古之所謂發乎情止乎禮義者今之所謂發)
　　　(乎情必戾乎理學者也甘泉論詩推崇定山白/沙以定山為精金千鍊謂詩法如是學者亦必)
　　　(出于是吾誠/不得其解也)
　　贈劉都閫
樓船簫鼓動秋清劔氣寒光下紫冥想得將軍經略暇
時時騎馬㸔潮生
　　送鄭汝髙尹黟縣
黟縣縣前江可憐青山四塞上通天長官公暇鳴琴坐
不管桃花開縣前
　顧應祥(一首/)
　　　應祥字惟賢長興人𢎞治乙丑進士累官南京
　　　刑部尚書贈太子少保有崇雅堂集
　　　(詩話尚書仕不廢學含經約史維日孜孜其在/滇藩刋草廬呉氏尚書纂言萬里遺書鄭端簡)
　　　(以序文商𣙜手蹟予及見之端簡為塗乙數語/并疏大旨于簡端本今藏予家集中詩不無蕪)
　　　(累王元羙許其似/白太傅亦㣲辭也)
　　海㓂
髙皇啓天運龍飛當九五萬國盡來王惟詔絶倭虜惡
其性狡猾外服心跋扈所以備之嚴兵防遍斥鹵後雖
容入貢來徃亦有數奈何海濵氓趨利者􁑌午自決中
夏防勾引島夷部偵知我虚實公然肆侵侮攻城殺官
吏燎原損稌黍剽掠辱閨闈屠僇及乳哺結巢據險要
呼類益屯聚承平紈綺習詎識干戈苦聞風輒先奔墮
塹等盲瞽去年檇李敗惨極不忍覩浮骸滿溝渠行不
通商旅堂堂㑹城中三司列文武長驅且深入無人敢
撑拄坐令北關外一炬成焦土脅從半吾民如以翼加
虎元帥乃書生市兒充行伍縱有百萬家竟不能彀弩
見說賊兵來城門已先杜十室九逃竄止遺甑與釜算
緡科兵田招兵沿門戸東南財賦區中病在肺腑天子
怒按劍新命改督府彼倭干天憲凶殘久自沮㑹見一
埽平四方盡安堵
　崔　銑(一首/)
　　　銑字子鍾安陽人𢎞治乙丑進士累官南京禮
　　　部右侍郎贈尚書有洹詞(穆敬甫云文敏著洹/詞人知工文而不知)
　　　(工詩近體豪雋竒/古足與李何方駕)
　　　(詩話洹詞不載詩篇其見録于選家亦少予得/公手蹟寄張子醇方伯者有上陵下陵諸作録)
　　　(秋風一首存豹半斑若云與李何/方駕則未見其全不敢臆定也)
　　秋風
秋風何蕭蕭夜夜動林莽除畹本種蘭奈此艾蒿長
　陸　深(五首/)
　　　深字子淵上海人𢎞治乙丑進士改庶吉士授
　　　翰林院編修遷國子司業進祭酒謫延平府同
　　　知陞山西提學副使改浙江歴江西參政四川
　　　布政使召為光祿卿改太常卿兼侍讀學士陞
　　　詹事府詹事卒贈禮部右侍郎諡文裕有儼山
　　　集(費子和云陸公詩歌雅而荘婉而諷左遷以/後略無感時憤俗之意觀其發教巖詩云去)
　　　(留俱有適吏隠欲中分此其心豈常有怨尤耶/  王元羙云陸子淵如入貲官作文語雅歩雖)
　　　(自有餘未脫本來靣目多陳卧子云子/淵氣尚清拔學非深造  輕淺之調)
　　　(詩話儼山詩其原出于大厯十子平衍帖妥如/設伊蒲之饌方丈當前雖逺羶腥終鮮滋味至)
　　　(其折衷經史練習典章其所紀載可資國史采/擇昔朱晦翁譏葉正則知古而不知今陳同甫)
　　　(知今而不知古惟許吕伯恭克兼之儼山亦可/無愧伯恭矣若夫正書似顔尚書行書似李北)
　　　(海莫雲卿之論謂風力實出趙吳興之上自董/尚書墨蹟盛行而儼山遂為所掩然尚書論書)
　　　(法推為正宗世有張懐瓘估/直未必定取董而遺陸也)
　　武鄉山中晚行
落日下西崦餘光在髙樹水流青山中人行白雲處
　　歸塗絶句
日落山煙紫林深暝色寒殷勤問前路今夜宿新安
　　春日雜興
緑楊如綫草如茵紫竹肩輿白㲲巾不是為春禁不得
老來心緒最憐春
　　中嵗
中嵗山林頗有情栁條花萼㺯春晴日長無事江門外
獨立斜陽㸔水生
　　留别所知
世間好事一百一春日麗辰三月三此地故人還故國
他時江北望江南
　張邦竒(八首/)
　　　邦竒字常甫鄞縣人𢎞治乙丑進士累官南京
　　　兵部尚書贈太子太保諡文定有集
　　感遇
我昔見媺人婉戀容色好貽我瓊玉鈎願言佩終老我
來旣已晚羙人逝不返薄帷明月夜使我心悽惋芳蘭
何萎蕤采之将遺誰感彼媺人贈銜恩空淚垂
　　迎春
閉門終日坐不知天地春鴻鈞一以動百物相鮮新憶
昨凋落時梅李各有仁如今發生氣亦復資絪縕逹人
均四海愚者分比鄰嗟予二三友歡㑹當及辰我有一
尊酒可以陶吾真
　　送張君用之鶴慶
燕臺一尊酒送爾滇南行風塵萬餘里極目難為情故
人倐已散落日𤣥蟬鳴曽無别離色可以觀平生
　　送王宜學編修謫官三河驛
若華照四海靄靄凝浮隂揮之不可得憂心日欽欽嶺
南多嘉樹隆冬見青林去去逺垢氛聊以澄煩襟緑衣
無怨言白華多苦心願子崇明徳永言終令音
　　遊方廣寺簡嚴太史
勝㑹臻名流竒探極幽藪但覔方廣真不問厓蹊陡越
險倩松喬躋危病賁黝巘絶疑天低阬深詫坤厚隂風
潑地寒清溪挂厓吼燕石晴復飛虯藤凍還走羣峰角
低昻亂石相牝牡獲勝古所歡行疲君莫咎君㸔廢寺
中釜塵僧骨朽朱張獨何人智勇名斯久
　　祝融峯
危峰踰萬仞衆峰不敢並到此得大觀超然稱心境捫
星或低頭望日不引領分明見員儀怳忽凌倒景時月
當坤隂霜林肅而静我欲回陽春叩此祝融頂
　　鷹逐鷺圖
我觀羣鳥中除却蒼鷹盡凡羽君不見黄金眸白玉距
凌空一下急於雨鷺鷥何不早竄伏到此驚奔向何許
憶昔在林皋翻飛矜羽毛羽毛雖好不中用憑君識取
真英豪
　　送王石沙侍御按閩
金門冠葢下晴曛一騎青驄萬里雲明到閩山正秋色
玉簫吹向武夷君
　徐　縉(三首/)
　　　縉字子容吳縣人𢎞治乙丑進士歴官吏部左
　　　侍郎兼翰林侍講學士諡文敏有集
　　　(詩話文敏與獻吉仲黙昌糓俱深攬環結/綬之好詩雖平衍較王錦夫孟望之似勝)
　　送徐昌榖使湖南(二首/)
鴻鴈惜離羣噭噭鳴不已如何平生親奄忽去千里懷
哉可奈何王事有端委城南走相送意逐東流水駕言
度前岡迤邐歴河涘道路阻且長嚴程自兹始贈子以
瓊瑶酬我一端綺
昔與子北征嚴霜拂貂裘今子遽行邁春水浮蘭舟永
懷㑹晤好重此離别愁出門望千里楊栁倐已抽想見
歳月積回首瀟湘秋遥窺九疑山近賦黄鶴樓嗟哉滯
一方安能從子游
　　感遇
朝旦别燕京景落憩吳船揚舲發潞渚伐鼓信洄沿芳
蘭已衰歇歸鳥紛飛旋䬃䬃風揚沙皚皚氷塞川黄雲
結四野白霧縈三邉顧瞻望城闕參差御飛軒撫化心
愴惻覽物淚潺湲行行指舊山稅駕從所便
　周　廣(一首/)
　　　廣字充之崑山人𢎞治乙丑進士以監察御史
　　　劾錢寧貶懷逺驛丞移知建昌再謫竹寨驛丞
　　　寧誅復官仕至南京刑部右侍郎贈右都御史
　　　有玉巖集
　　遺辰州張尹
江口風逾急孤舟日已西多情江上月相送過辰溪
　黄　鞏(七首/)
　　　鞏字伯固莆田人𢎞治乙丑進士官大理寺丞
　　　天啓初追贈少卿諡忠裕有後峰集(林雨可云/先生詩直)
　　　(而多思澹/而自然)
　　山中吟
春山澹無姿春雲濕將雨隔林有人家知是雲深處雲
深山徑㣲欲徃疑無路不如山中人只在山中住
　　襄陽即事
斷岸移沙觜江城倚漢濵山光餘照日花艶近逢春勝
地登臨遍東風感慨新不知耆舊傳更有姓龎人
　　冬日書懐
獨立蒼茫裏悠悠一轉逢風塵連嵗儉湖海又塗窮野
曠飛鳶急沙寒落鴈空思君何處所斜日下簾櫳
　　謁潁考叔墓
封人千載後坏土覆孤墳天下誰無母如公亦愛君黄
泉歌大隧白谷翳寒雲曠世予心感西風日又曛
　　閔子祠
青山環故冢古木䕶朱闌師友諸科景親闈一子寒里
名今不改廟貌久猶完茅土雖封費終非季氏官
　　偶成
三十功名四十歸山林已自落塵機罪當萬里投荒服
恩許終身作布衣雨宿風餐歸路棘東封西祝諫書稀
扁舟不道江湖逺回首燕雲是帝畿
　　芋園發舟
西風又作扁舟客沽酒沙頭對夕暉岸轉青山背人去
江空獨鳥向人飛十年塵迹今衰鬢九月嚴霜尚裌衣
望極紫宸天萬里未容回首戀柴扉
　孟　洋(三首/)
　　　洋字望之信陽人𢎞治乙丑進士除行人選為
　　　御史坐論張桂詔下獄謫桂林教授遷知汶上
　　　縣再遷嘉興府同知陞湖廣僉事引疾歸旋起
　　　山東僉事進參議轉陜西參政拜僉都御史廵
　　　撫寧夏改理河道終南京大理寺卿有有涯集
　　　(杜子材云望之標格氣骨頗有矩矱然王元羙/云孟望之如貧措大置酒寒酸澹泊  不置腥)
　　　(羶同穆敬甫云孟詩逸氣超羣横不可制與仲/黙  生一區足稱二羙  顧𤣥言云大理調雅)
　　　(詞綺髙響竒絶仿彿天台石梁羅浮水簾不黄/清甫云洋詩善叙事長歌宛轉相屬而意  竭)
　　　(但少/遒耳)
　　　(詩話左孝亷舜齊獻吉外弟也孟大理望之仲/黙外弟也左詩近膚孟詩太淺比于郎伯邈若)
　　　(雲/淵)
　　贈朱生
與子别離時乃在灕水陽灕水東西流徃櫂無回檣還
顧桂山隈城闕鬱相望修衢帶廣陌車馬如雲翔子居
貧士里散帙空盈牀嵗久塗路仄思心阻且長一朝時
運㑹奮飛游帝鄉戢翼復南旋問我來建康驚喜如夢
寐顔色各已蒼衷情未云極話言詎能詳行行度湘川
采掇多蘭芳無以遐逺故聊寄莫相忘
　　九日次邉青厓太常韻
落帽憐髙興銜杯意轉哀葉辭霜後樹人上雨中臺為
客悲秋盡思鄉見鴈來百年幾佳節又負菊花開
　　荅髙大和侍御寄書
舟過衡陽鴈已疎經年那得故人書一封忽漫來何處
千里殷勤問謫居海上青驄遥羡汝湘南芳草正愁予
清秋直北朝星斗回首雲山萬疊餘
　殷雲霄(七首/)
　　　雲霄字近夫夀張人𢎞治乙丑進士授靖江知
　　　縣調青田陞南京工科給事中有瀛洲芝田二
　　　集(朱中立云石川詩得初唐體裁海嶽之竒氣/也  王元羙云殷近夫如越兵縱横江淮間)
　　　(終不成霸度穆敬夫云殷君與太白山人多倡/和宜其風  似之  俞汝成云石川氣逸才雄)
　　　(思竒語勁騷壇一勁敵也逺顧𤣥言云給事菁/藻時髦才情遒麗  李時  云近夫豪雄逸宕)
　　　(不羈/之才)
　　　(詩話近夫如傳寫手欲開生面而神采未/工然風格自存終不作鋪眉苦眼求似)
　　感遇
孤鳥失其林日暮鳴且飛風枝棲未定摇揺將安歸中
洲有芳草慘澹少光輝舟楫蕩流波根株苦無依悲此
逺征人三代故鄉違萬里長塗間安知身是非東海有
釣綸西山可采薇悠悠迷方子誰能識其幾
　　長店
大風揚塵沙白日昏林丘前塗浩莫辨聊此停吾舟崇
岡蹲狐狸髙樹鳴□鶹我欲驅之去惜哉無弓矛鸞虞
嗟已矣此輩今何求
　　夜登定山
朝泛桐江水夜躡定山石延蘿踞虎豹嘘波動潮汐俯
闞馮夷宫疑入羽人宅林静江有聲雲昏㟁無迹懐哉
坐哀聽戚矣闕逺覿風勢依峰峻月色連江白飛鴻鳴
逺浦潛蛟舞深澤飄飄千里舟脈脈獨遊客乘桴嗟有
志棲巖悲失䇿薄宦竟何有幽期誰與適覺迷道有獲
含欲情無逆眷言詠白駒聊以慰今夕
　　宿江隂得太初書
侵晨發毘陵薄暮及江隂積雪明髙原歸鳥喧前林孤
舟風雨夕大江雲霧深遥遥越鄉感脈脈游子心羙人
隔江浦寤語安可尋情至物有合離析領瑶音愛賞欣
自古慕羣悲獨吟寄言狂歌客一尊待吾斟
　　虎丘寺
落日青山外浮雲滄海邉江山皆勝迹樓閣自人天碧
草生公塔丹厓陸羽泉平生獨徃志欲老翠㣲顛
　　杜楊劉三君子擕酒過官舎次杜韻
縣齋㣲雨過蒼苔越客芳尊向晚開池畔好風驅暑去
松間明月逐人來三年戎馬身無定千里鄉書鴈未回
痛飲狂歌聊復爾不堪愁病兩相催
　　漫興
二月澄江春水深北孤山頭雲隂隂北孤山頭雲作雨
我欲渡江愁我心
　倪宗正(二首/)
　　　宗正字本端餘姚人𢎞治乙丑進士選庶吉士
　　　出知太倉州入副武選諫南廵受杖知南雄府
　　　有小野集
　　題網魚圖
白白江波紅尾魚蒲花初發栁花疎江洲日暮忘歸去
江魚上網不知數風雨欲來猶不來篛笠且挂磯頭樹
　　為顧新山題畫用思道韻
久住水東溪欲徃水西去一夜春草生溪路無尋處
　孫　泰(一首/)
　　　泰字時寅歸安人𢎞治乙丑進士官刑部郎出
　　　知成都府改兖州有龍溪藏稾
　　　(詩話龍溪守兖日康陵南廵中涓苛索供億力/請以身充役時同里蒋公瑶守揚州衛民甚)
　　　(扈從貴人相誡謂湖州人難犯及龍溪卒檢視/篋中僅圖書數巻衣數襲而已蔣公㢘節略同)
　　　(今兩家子姓式㣲已甚/信夫亷吏不可為也)
　　西江道中
九月菰蒲色尚清芙蓉深淺漾沙汀一行新鴈從天落
我欲圖歸作畫屏
　索承學(一首/)
　　　承學字遜夫邳州人𢎞治乙丑進士戸部郎中
　　　有桐岡集
　　西樓晚眺
在家無事不勞生暫倚危樓㸔夕晴雲裏樹含山外寺
渡頭人語水邊城荒村茅屋秋砧早野店漁家晚炊明
吟罷新詩還自和西風吹落塞鴻聲
　安　磐(一首/)
　　　磐字公石嘉定州人𢎞治乙丑進士改庻吉士
　　　授兵科給事中進都給事中議大禮被笞免官
　　　萬歴初追贈太常少卿有頤山集
　　　(詩話公石集句最工惜所著頤山集詩話罕傳/楊用修述其論詩之旨云唐之名家自立機軸)
　　　(譬猶羣花各有丰韻乃或翦綵以像生或繪畫/而傍引終非真也又云論詩如品花木牡丹芍)
　　　(藥下逮苦楝刺桐皆有天然一種風韻今/之學杜者紙牡丹芍藥爾其説足以解頤)
　　題畫
百里同雲雪滿篷冥冥那復計西東輕舟不畏邪溪水
朝定南風暮北風
　張　寛(二首/)
　　　寛字徳宏太倉州人𢎞治乙丑進士廣東按察
　　　僉事(周復俊云張公不以/詩名而標韻自逺)
　　大駕南郊
行殿彤雲合晴郊綵仗攢鑪烟香細細羽扇影團團禮
樂從周典威儀盛漢官帝壇風露肅轉慮聖躬寒
　　早朝
曉日含青陸疎鐘散紫煙聞雞頻視夜騎馬獨朝天馳
道千官肅梯航萬國先御爐香不斷長繞翠華邉
　周　宣(一首/)
　　　宣字彦通莆田人𢎞治乙丑進士除常徳推官
　　　擢監察御史廵按山西諫南廵不死後出為山
　　　西提學副使遷廣東按察使坐事免有秋齋集
　　聚書樓
樓外長河練帶斜河頭水氣欲蒸霞誰家艇子捕魚過
衝落小桃一樹花
　林文纘(一首/)
　　　文纘字徳緒候官人𢎞治乙丑進士歴官湖廣
　　　布政司參議有潄芳集
　　再入計
冒寒發江郭隨衆述所軄驅車䇿駑馬夙夜不遑息行
山歴峻阪遡川履深澤昔來楓葉青今徃霜林赤郡縣
本舊游轉盼非疇昔新知多遷除故吏半更易惆悵時
物移銅符猶未釋服役職所任詎歎如蓬跡耿懷抱微
誠天顔期再覿
　田　登(二首/)
　　　登字有年長安人𢎞治乙丑進士河南參政有
　　　偶山集
　　明妃曲
明妃逺嫁靜邉塵一曲琵琶萬里身惆悵西風千古恨
封侯談笑是何人
　　巴東峡
晚泊孤舟春水生逺灘雙櫂片帆輕消魂一覺鄉心夢
卧聽四山風雨聲
　方獻夫(一首/)
　　　獻夫初名獻科字叔賢南海人𢎞治乙丑進士
　　　改庶吉士累官少保兼太子太保吏部尚書武
　　　英殿大學士贈太保諡文襄有西樵遺稾
　　閒居和杜子羙韻
問徑隨春草支筇入午雲歸來陶靖節多病沈休文花
氣單衣稱松隂小簟分悠然天地别白日絶塵紛
　嚴　嵩(十六首/)
　　　嵩字惟中分宜人𢎞治乙丑進士改庶吉士授
　　　編修累官禮部尚書少師武英殿大學士有鈐
　　　山堂集(張文邦云少師詩中典則其聲鬰律而/不恌其出恬澹而有餘足以經緯風雅)
　　　(仲王子衡云介谿詩思沖邃閒逺在孟襄陽伯/  之間  唐虞佐云崆峒子評介谿詩曰淡石)
　　　(潭翁評介谿詩曰逹逹者其辭和淡者其辭平/和平之音其于古作者庶㡬矣  劉介夫云鈐)
　　　(山集詩宣志理情和聲昭則渢渢乎魏晉遺音/  崔子鍾云惟中詩清婉而綺不浮其質  孫)
　　　(鷺沙云鈐山格致髙古韻度深逺屬辭景中游/情言外無近時膚脆之習而氣機員轉精采華)
　　　(妙徃徃自見于繩法之外胷楊用修云介谿春/容大篇寒瘦輕俗不入其  次  皇甫子循云)
　　　(少師詩逹而和澹而平明潤而婉潔𤣥穆敬甫/云嚴詩清竒固聲律家所不廢  顧  言云相)
　　　(君多秀句大率多類錢劉贍陳卧子云嚴相氣/骨清峭應制諸篇頗為雅  特束濕寡自然之)
　　　(致/爾)
　　　(詩話𢎞治乙丑殿試泰陵焚香祝天願得良輔/不意是㮄乃有分宜吁可怪也然分宜通籍即)
　　　(見知于獻吉仲黙旋請假還里讀書鈐山者七/年獻吉逺訪之山中作鈐山堂歌以贈于時子)
　　　(衡華玉廷實子鍾允寧應徳輩交相引譽又走使/萬里索用修㸃定其詩可稱好事矣其與友人)
　　　(贈荅詩云自非肉食相藏拙安所宜又云故園/多所歡薄宦何為者贈相士顔生云本無蔡澤)
　　　(輕肥念不向唐生更問年一似恬澹自持無意/榮利者迨爰立之後驕縱貪黷忿懥慆滛失其)
　　　(本心終以致敗暮年自序詩集云晚登政塗百/責身萃回憶舊業如弁髦然觸口縱筆率爾應)
　　　(酬不能求工亦不暇求工也對應德亦云少于/詩務鍜鍊組織求合古調今則率吾意而為之)
　　　(耳分宜能知暮年詩格之壞而不自知立身之/敗裂有萬倍於詩者生日詩猶云晚節氷霜恒)
　　　(自保昧心之言將誰欺乎而應德翻謂不煩繩/削而合若湛元明一序讀之尤令人張目不意)
　　　(講學者貢諛乃若是王元羙樂府變云孔/雀雖有毒不能掩文章殆平情之論乎)
　　贈友
北風吹層波髙帆疾於馬矯首望雲山日夕到鄉舎親
友慰逺歸春杯正堪把故園多所歡薄宦何為者
　　阻雨不得登蟠龍
溪上風雨來䬃䬃篁竹亂油雲翳層峰對靣隔霄漢鳥
道紆百盤龍門在天半佳期恨緬邈寒望増淒斷下馬
憩林居一顧屢長歎自無飛仙術安得凌絶觀
　　常甫憲副欽之翰檢與予先後登嶽欽之獨值雨
　　同賦
祠謁朝景暉峰登雲物變今朝山中客零雨罷(平/聲)登踐
林深厓路窄幽賞不可遍磴滑危難歩谷暗近莫辨兹
山號靈幻頃刻殊隠見叨余上晴巒萬状悉輸獻愧乏
摛毫賦琢句被厓蘚君侯擅風騷胸中富溪巘佳辭出
天巧不復勞洗鍊巖巒閟輝彩草樹迷蔥蒨豈被山靈
妒或遭造物譴並覯欣兹竒獨徃惜已殿期君嗣芒屐
言保筋力健
　　金山
寺擁金山古江流碧海深千年此形勝詞客㡬登臨波
浪浮香閣魚龍聽梵音晨風渡舟楫真有濟川心
　　西陵觀月
萬古秋天月西陵午夜㸔影流蒼柏罅光滿碧雲端節
序逢揺落山河對欝盤憑髙瞻玉宇正憶鳳樓寒
　　冬閏和李宫諭
歳閏移隂律寒深值晚冬市飇連九陌樓雪俯千墉宫
醖閒能醉鄉書病嬾封虛慙殿門籍寂寞卧髙舂
　　崔子謝病還懐寄
相送出郊寺獨歸愁郭門春城渉逺道朝雨戀芳樽幽
夢時或到素心誰共論若為經濟略歸卧水雲村
　　過彭城
十月彭城水臨觀勢渺漫客帆牽樹杪日夕畏風湍汴
泗流爭長魚龍卧未安無人守茅屋寂寞傍江干
　　發宜春風雨枉諸公出餞别後懷寄
出郭衆峰暝蕭蕭風樹鳴嶺危攀磴上橋斷渉溪行四
牡勤王事三湘問楚程郡齋山霧裏回望渺層城
　　盧溪謁周元公祠
古鎮無監稅髙賢有奉祠位卑名德重世逺士民思風
月盧溪迥衣冠宋代遺停驂肅瞻拜敢惜去程遲
　　石期驛逢李明府
清苦東安令心期得共論官㸔銅綬貴貧惜布袍溫野
樹依巒嶂春江對驛門天涯一擕手風雨送離樽
　　謁孝陵
社稷戎衣定梯航玉帛朝睹河功戴禹瞻廟祀宗堯石
馬嘶空翠金燈照寂寥遥㸔鍾阜上御氣滿層霄
　　同徐郡侯登浚渠亭(渠在郡城西唐刺史李将順/所鑿民賴其利目為李渠久)
　　(湮徐浚之築亭/其上傍有龍祠)
徐侯亭子李侯渠水石新呈宿莽餘秋淨野田聞鸛語
雲深仙洞隠龍居驅馳暫駐三湘節登賦初陪五馬車
此日佳遊習池共他年故事峴山如
　　山塘
山塘深且廣邐迤抱山麓隔浦見人家依依桑柘緑
　　出仰山
鐘聲在山間客子出山去細雨濕春衣新寒入髙樹
　　送顧使君華玉赴全州
吳客孤帆楚水涯碧雲千里度長沙湘山獨夜㸔明月
莫聽猨聲便憶家
　
　
　
　
　
　明詩綜巻三十三
欽定四庫全書
　明詩綜巻三十四
　　　　　　　　　　翰林院檢討朱彞尊編
　李夢陽(八十首/)
　　　夢陽字天賜更字獻吉慶陽人徙扶溝𢎞治癸
　　　丑進士授户部主事轉員外郎應詔陳言彈夀
　　　寧侯張鶴齡繫錦衣獄旋釋之進郎中代尚書
　　　韓文草奏劾劉瑾坐姦黨致仕(一云降山西布/政司經歴復逮)
　　　(繫得/釋)起江西提學副使恃氣陵轢臺長訐奏罷
　　　官寧庶人既誅坐為庶人撰陽春書院記獄辭
　　　連及尚書林俊力持之得免卒後弟子私諡文
　　　毅天啓初追諡景文有空同子集(何仲黙云詩/必以盛唐為)
　　　(尚宋人似蒼老而實踈鹵元人似秀峻而實淺/俗僕詩不免元習而空同諸作間入于宋譬之)
　　　(于樂絲竹之音要眇木革之音殺直若獨取殺/直而并棄要眇之音何以感情餙聽也試觀江)
　　　(西以後之作辭艱者意反近意苦者辭反常讀/之如揺鞞鐸耳  崔子鍾云空同慨然興復古)
　　　(之思自唐以後無師焉之顧華玉云獻吉詩卓/爾不羣或失則觕矯枉  偏不得不然又云空)
　　　(同言作詩必須學杜詩至于杜如至員不能加/規至方不能加矩矣此空同之過言也夫䂓矩)
　　　(方員之至故匠者皆用之杜亦在規矩中耳何/得就以子羙為規矩邪  王子衡云獻吉游精)
　　　(于秦漢割正于六朝以柔澹為上乘以沉著爲/三昧以雄渾為神樞以蘊藉爲堂奥㑹詮徃古)
　　　(之典用成一家之言巨者日融小者星列長者/江流濶者海受洋洋㸌㸌無所不極後有知言)
　　　(之選歎賞不暇尚安能為之揚抑哉髙徐子容/云空同子詩衆體兼長渾厚沉著格  調古尤)
　　　(工七言古歌辭開闔縱横人不能述者獨摹寫/曲盡雄健可喜即錯置杜甫髙適歌行中莫能)
　　　(辨也鍾黄勉之云空同先生靈蛇早握天池獨/運黄  特奏白雪孤揚主張風雅深詣堂室樂)
　　　(府古詩駸滛漢魏而覽眺諸篇逼類康樂近體/歌行大陵太白徃哲可凌後哲難繼明興以來)
　　　(一人而已古陳約之云𢎞治中文教大起學士/輩出力振  風盡削凡調一變而爲杜則李何)
　　　(為之倡李楊用修云𢎞治間文明中天古學煥日/藝苑則  懷麓張滄洲爲赤幟而和者多失于)
　　　(流易山林則陳白沙荘定山稱白眉而識者皆/以為傍門至李何二子一出變而學杜壮乎偉)
　　　(矣又云空同以復古鳴𢎞徳間觀其樂府幽秀/古艶有鐃歌童謡之風其古詩縁情綺靡有徐)
　　　(庾顔謝之韻而人但稱其律詩予謂空同之可傳/者不在律空同之律少陵之餘瀝遺胏耳  任)
　　　(少海云獻吉詩如媧皇鍊石補天奔走百靈雷/電日月星辰悉躔爐冶  徐子元云本朝詩莫)
　　　(盛國初莫衰宣正至𢎞治中西涯唱之空同大/復繼之自是作者森起雖格調不同于今為烈)
　　　(又云空同崧髙之秀上薄青冥龍門之𣲖一瀉/千里  穆敬甫云李詩雄竒髙古律法嚴整貫)
　　　(少陵之壘而㧞其赤幟化邵𢎞齋云國初詩是/元如楊鐵厓解大紳成  間是宋如陳白沙莊)
　　　(定山至𢎞徳来駸駸乎盛唐矣如何大復李空/同  皇甫子循云薛君采詩俊逸真憐何大復)
　　　(麤豪不解李空同夫大復未足於俊逸空同不/全于麤豪也  王允寧云空同有神交無方之)
　　　(用有精純不雜之體縱横竒正不一其裁粹羙/同也珩琚璜璫弗一其形溫柔同也至倒插頓)
　　　(挫之法自少陵善用之後空同一人而已學者/未覩其大漫試詆醜以空同掠古市羙比之剽)
　　　(掠嗟乎空同賦才神解能自作古假令與李杜/二豪並生當代不為李則為杜矣  徐伯臣云)
　　　(獻吉力持氣格濟以葩豔可謂雅道中興惜其/和平之氣未舒悲凉之情太勝  袁永之云獻)
　　　(吉發憤慧業埽蕩陳言吐詞則振羽沉宫宣藻/則日光玉潔維時徐生虎視于荆吳邉丞蛟躍)
　　　(於齊魯何子揚瀾于河洛而君騰踔蹂躪總統/包容所謂無可無不可者也  周允大云獻吉)
　　　(仲黙一代絶倡邈焉寡儔家莫子良云近世譚/藝之士獨稱空同大復二  至曰廣長數千里)
　　　(上下數千年始得二人其見慕如此豈不以二/子詩逺追蹤于少陵視三百篇指義特近哉)
　　　(何元朗云楊東里李西涯詩猶沿元人之習至/空同出遂極力振起之仲黙廷實昌榖諸人相)
　　　(與附和而古風遍域中矣如王元羙云李獻吉/如金翅擘天神龍戲海又  韓信用兵多寡如)
　　　(意排蕩莫測又云獻吉才氣髙雄風骨遒利天/授旣竒師法復古手闢草昧為一代詞人之冠)
　　　(要其所詣亦可略陳騷賦上擬屈宋下及六朝/根委有餘精思未及撰樂府自魏而後有逼真)
　　　(者然不如自運滔滔莽莽選體建安以至李杜/無所不有第比謝監未是初日芙蓉僅作顔光)
　　　(禄耳七言歌行縱横如意開闔有法最為合作/五律及五七言絶時詣妙境七言律雄渾豪麗)
　　　(深于少陵抵掌捧心不能厭服衆志又云成𢎞/之際頗有俊民稍見一斑號為巨擘然轍不及)
　　　(古中道便止搜不入深遇境隨就北地矯之信/陽嗣起昌榖上翼廷實下毗敦古昉自建安掞)
　　　(華止于三謝長歌取裁李杜近體繼軌開元一/埽叔季之風遂窺正始之塗天地再闢日月為)
　　　(朗詎不羙哉又云國朝習杜數家華容孫宜得/杜肉臨清謝榛得杜貎華州王維楨得杜一支)
　　　(閩中鄭善夫得杜骨就其所得亦近似耳惟夢/陽具體而㣲又云涵洪并纎與亭毒並吾推獻)
　　　(吉然不能諱其滓洲吳明卿云空同詩縱横跌/宕揺五岳而凌滄    胡元瑞云李獻吉手擘)
　　　(盛唐之𣲖可謂逹摩西來獨闢禪教又如曹溪/卓錫萬衆皈依  陸羽吉云成𢎞以降北地信)
　　　(陽諸君子出執牛耳以凌厲詩壇宇内譚藝之/士率嚮徃之然蒼素混質繁音亂雅揣摹攫攘)
　　　(勦襲其近似者以為名徃徃炫色澤而乏神理/程之于古無當也  黄清甫云昔陳思總東京)
　　　(之闕謝客振江表之衰子昻變陳隋之靡今李/公夢陽湔宋元之陋斯文肇起實由于兹厥功)
　　　(邈矣其詩專意上摹逝遵故轍斷自漢魏迄于/少陵少陵以下薄不經目故能近謝靡曼遠標)
　　　(遒舉一篇一詠咸有所屬無論堂室直將並驅/豪雄之氣矯然千仭之上如時來屠沽奮跡徃)
　　　(英雄傷斗然一峰上不信萬山開中宵見海日/南斗豁天門斯並純任骨力振絶鉛華故能獨)
　　　(挽頽波屹爲文柱故常之才難與慮始後王伯/榖云明興以來作者絶少逮乎正統以  則益)
　　　(猥弱雕𤨏無足采觀李君崛起關隴蛟騰虎視/力挽七朝之廢古必漢魏律必盛唐一時海岳)
　　　(英靈之士翕然趨之風雅之學亦遂復振吾獨/惜其調髙而意直才大而情疎體正而意庸力)
　　　(有餘而巧不足也何則矯枉太過和平不及摹/仿刻深陶鎔未暇此猶戰國嬴秦之後繼以炎)
　　　(劉方其持寳鍔斬白蛇除煩草削苛政其功非/不快也然問其詩書則陸生爾矣禮樂則叔孫)
　　　(通爾矣此李君之詩撥亂反正之力多粉餙太/平之事少所謂可與創造難與守成者也  馮)
　　　(元成云空同雄渾悲壯深于少陵宇宙間異色/絶燄  孫文融云空同格律雄渾真無可疵其)
　　　(古詩更髙絶近代罕兩神馮開之云空同深嗜/而冥契者杜陵故得其  理而靣目隨之  江)
　　　(進之云空同于鱗世謂其有復古之力然二公/固有復古之力亦有泥古之病彼謂文非秦漢)
　　　(不讀詩非漢魏六朝盛唐不㸔故事凡出漢以/下者皆不宜引用噫何其所見之隘也夫詩人)
　　　(所引之物皆在目前各因其時不相假借如雎/鳴螽斯桑扈蟋蟀樛木夭桃芣苢葛藟是三百)
　　　(篇所用之物也降而為離騷則用芷蕙荃茝木/蘭菊英蛟龍鳳皇文虯赤螭曽有一物假借於)
　　　(毛詩乎又降而為唐人之詩則用江梅岸栁澗/草林花乳燕鳴鳩羣鴉獨鶴曽有一物假借於)
　　　(離騷乎非不欲假目到意隨意到筆隨自不暇/舍見在者而他求耳至于引用故事則凡已徃)
　　　(之事與我意思互相發明者皆可引用不分今/古不論久近乃曰漢以上故事方用此特有見)
　　　(于漢家故事字眼古雅遂為此言其實繫用之/善不善非繫于古不古也  陳卧子云獻吉志)
　　　(意髙邁才氣沉雄有籠罩羣俊之懷其詩漢魏/以至開元各體見長然崢嶸清壮不掩本色其)
　　　(原葢出于秦風遂曹潔躬云獻吉雖産于秦其/父正教授封丘  徙家大梁故登科録直書河)
　　　(南扶溝人居於康王城𦵏于大陽山麓然則李/何皆中州人矣李王後起以中原二子自居王)
　　　(稱李云人龍自起中原卧李稱王云髙卧中原/堪有客又云足知上國羣公疏猶作中原二子)
　　　(㸔葢隠然自比於李何也有孫豹人云先生五/言古詩本於陸謝句中皆  筋骨七古能以紀)
　　　(事兼諷議誦之風飇烈烈五律意象俱妙七律/髙亮間入于宋絶句信手拈來調絶今古  俞)
　　　(右吉云獻吉五言古詩康樂以後一人七言近/體少陵以後一人七言絶句太白以後一人惟)
　　　(五言近體少遜前賢頗有才多之恨然如江從/樹裏斷山入雨中無隴樹迷關道吳山蔽驛樓)
　　　(揚鞭指河各立馬說周秦楚越窗中地江山戰/後容風雲餘霸氣吳楚混前朝塞口孤城斷峯)
　　　(腰細澗分林疎山盡出風順櫓濟開暮雨津城/樹春帆水國樓江山百戰後登眺兩人初爽氣)
　　　(固殊/倫也)
　　　(静志居詩話成𢎞間詩道傍落雜而多端臺閣/諸公白草黄茅紛蕪靡蔓其可披沙而揀金者)
　　　(李文正楊文襄也理學諸公擊壤打油筋斗様/子其可識曲而聽真者陳白沙也北地一呼豪)
　　　(傑四應信陽角之迪功犄之律以髙廷禮詩品/浚川華泉東橋等為之羽翼夢澤西原等為之)
　　　(接武正變則有少谷太初傍流則有子畏霞蔚/雲蒸忽焉丕變嗚呼盛哉獻吉五古源本陳王)
　　　(謝客初不以杜為師所云杜體者乃其摹仿之/作中多生吞語偶附集中非得意詩也至效盧)
　　　(駱張王諸體特游戲耳惟七古及近體専仿少/陵七絶則學供奉葢多師以為師者其謂唐以)
　　　(後書不必讀唐以後事不必使此英雄欺人之/言如江湖陸務觀司馬今年相宋朝秦相何縁)
　　　(怨岳飛等句非/唐以後事乎)
　　河之水歌(二章/)　(有序/)
　　　河之水歌李子為其子作也以子追不及
河之水流濺濺望父不見立河干
河水淲淲舟子揺櫓東方漸明我不得渡
　　招隱山辭(三章/)
山之桂青青秋風緑葉冬不零王孫幾時歸山空蕙草
摧
山之草萋萋春風花發桃源迷子規啼竹隂日暮愁人
心
秋之夕螢飛山風霜露霑人衣洞門翳寒蘿奈兹華髮
何
　　左袒行
陵曰不可平曰可安劉者誰勃與我寄不信禄不入軍
左袒計安出(朱近修云此仿/西涯樂府而作)
　　車遥遥
車遥遥遥遥復邁邁望見秋塵起不見車輪轉知在秋
塵裏
　　雁門太守行
鴈門太守汝何人治邦三月稱明神我有牛羊賊不來
掠我有禾黍人不敢割昔我無衣今有袴著我思禮拜
太守太守不見憐但聞太守身姓邊紫髯廣額聳兩顴
太守出門四牡騤騤後擁皁葢前導兩麾行者盡辟易
居者不敢窺㫄問太守何所之云訪城南皇甫規(楊用/修云)
(神似古樂府魏晋/以下絶無僅有)
　　内教場歌
雕弓豹鞬騎白馬大明門前馬不下徑入内伐鼓大同
邪宣府邪将軍者許邪(一/解)武臣不習武奈彼四夷西内
樹旗皇介夜馳鳴礮烈火嗟嗟辛苦(一/解)
　　轅駒歌
世徑互險夷富貴安所需昔為櫪中駿今為轅下駒白
日仰悲鳴青雲立踟蹰未䝉主人顧何繇效馳驅朝思
碣石津夕睇流沙隅常恐侣凡蹇棄捐中路衢
　　雜詩(二首/)
西國有佳人獨立青雲端容豔若桃李左右佩芳蘭含
思理玉琴泠泠一何閒更節有餘悲曲終再三歎借問
歎者誰中意難自宣沉吟攬衣帶仰視鳴鶴翻思阻望
不申何况隔丘山
梲榱蝕以傾梁棟誠獨難流言播四國周公有疑患凉
飇激頽景奄忽不可攀衆羽日繽紜朱鳥戢其翰殺身
茍無益去去從所安傷哉式微詩千載起余歎
　　發京師(二首/)
驅車彰義門遥望郭西樹冠蓋耀青雲車馬夾廣路威
風何赫奕各蒙五侯顧回飇動地起白日倐已暮棄擲
委蔓草榮華若朝露亮無金石交人生豈常故絺綌足
禦冬誰念紈與素愾彼白華篇氣結不能愬
蔦蘿附松柏枝葉固相因行子戀儔匹况遇同鄉親北
風起河梁日暮多飛塵攜手同車歸駕言西適秦道逺
長渴飢客子懐苦辛仰瞻天漢流夜永不得晨驂馬媚
其曹鳴雁各求羣明星出東方照見車下人夙興即徃
道登彼髙路津還顧望京邑愴焉何所陳
　　衛上别王子
晨風應候至雞鳴各嚴車我今游宋中子當旋舊閭僕
夫理前綏轅馬悲鳴趨一别阻秦周相望萬里餘首春
霜露重厚汝征衣襦昔為同袍士今在天一隅故者日
以逺疇能察區區
　　贈徐禎卿
獨處忽不懌攬衣循東廂樹木何修修春風起飄揚我
友駕在門告言適江湘倉皇挈玉壺追送臨河陽顧瞻
兩飛鳬並戲水中央翩翩厲羽翮鳴聲一何長奈何游
客子一别永相望時澤亮有周天命固其常薄終義所
劣别離庸詎傷懿彼回路贈慷慨申此章
　　贈劉氏
矯矯雲中鵠忽忽晨南翔連翩客游子駕言逝何方霜
露日夜零東路悠且長意欲從子逝我馬𤣥以黄徒思
諒無益欲置難遽忘愛子千金軀雙親在髙堂
　　時命篇
代馬不戀越荆禽豈巢燕鸜鵒渡汶水君子憂未然奈
何客游子率爾辭故山行獸顧丘林出雲有歸還交交
聲利塗軒車日駢闐誰念牛下人悲歌夜中歎豪門有
棄襦我衣恒不完張儀懼諸侯泄栁乃閉關貧賤豈盡
愚時命當自安
　　述憤(二首/)
小草生枯桑芊芊競芳辰雖云殊本根寄託各有因自
我罹幽囚忽焉經浹旬我兄千里餘渺渺長河津妻子
日望予蒼蒼隔西鄰所幸二三友笑言越昏晨宵鐙促
燕膝昵語忘苦辛患難茍相得毋論骨肉親
明月出東方徒行反家室室人走相訊問我何由出明
知非夢寐欲辯仍自失喜極雙涕零轉靣各銜恤垂鐙
照緗巻浮埃滿朱瑟愁言卒未傾忽復見晨日
　　雜詩
宛宛春田鳩飛鳴柔且閒一朝化為鷹肅肅厲羽翰衆
禽不敢並孤立秋雲端鳥旣不自知人胡究其然
　　予懷百門山水尚矣頗有移家之志交春氣熙忻
　　焉獨徃述情遣抱示同好數子
浮海傷固窮逾河歎誠邁濯纓萬里流髙視九州外功
成奔運徂氣至流飇代淒淒秋柯零冉冉春條媚周覽
倦河壖孤悰冀巖瀨道以沉寂超賞與崇深㑹豈惟肆
逺情亦因謝塵籟聿想山中人風吹女蘿帶折麻凌險
屼采秀越森薈眷彌志終申獨徃竟誰礙嵉嵉太行峰
嶤嶤百門對抗手别故懽乘雲弄烟瀣
　　自大過渡河趨陂沙岡
凌春逺行邁游目恣沿越漸辨林中曙遽失霞上月觸
物誰為情悲歎曷可歇載登隋疆場况眺宋城闕陽坡
散初栁隂曲峙寒雪只此判氣候豈必殊燕粤湝湝濁
河駛畟畟晨風發揚帆截驚灨倚櫂望窮髪鳬雁眇難
即汀蘭翠堪纈羙人既莫期天路復幽絶陂岡鬰參錯
岸沙皓明滅日暮孤雲興何以慰忡惙
　　陽武詠懷陳平張蒼遂及博浪之事
玉璽戒不力金鏡淪無光大人旣龍興烈夫亦鷹揚伊
人各乘時矯若孤雲翔韓椎豈在屢秦氣日以喪六竒
佐揮戈五運開靈昌時來屠沽奮跡徃英雄傷平生冀
風期况乃逾故疆灑淚越修坰含淒遡河梁古墳宻嶕
嶢春沙鬱茫茫徒瞻松柏路詎甲椒蘭芳遺榮竟何尤
任智終自戕羡彼赤松遊援筆即此章
　　覽遊百泉乃遂登麓眺望
束髪懐幽竒覽籍兾有遇來登百門泉果協佳勝趣毖
毖員波踊藹藹浮陽聚止坎渟泓洌激石迅湍注昔聞
滄浪濯今解川上喻豈惟傷衛歌兼以發蒙慮况值春
序中羣物已改故菰蒲冒清深鱗介各有慕行羡浴渚
鳧静對棲雲鷺巖扉空潭影林藹變朝暮極目北上帆
朝宗感游寓
　　徳安趨潯陽
始征晨風息雲流日色展登陸艱且澀厲澗一何𬗟維
時仲秋交䬃䬃林飇巻緑竹垂我車丹花映行幰冒巒
維有松繡石盡成蘚攀搴雖多恱亘頓乃勞倦日中迫
廬岳蹊徑愈回蹇雲湧連遥崿雨暗失近巘奔崩萬壑
㑹嶮絶一徑轉遽訝川梁没幸遇石瀨淺道以習坎利
用待旣濟顯介石諒益固巨川豈遂眩誰哉能豫謀隨
寓斯可遣
　　白鹿洞徧覽名跡
情髙忽凌厲歩健輕巉𬗟葛弱亦須捫厓滑每獨踐渉
清愛重屢探阻遺驚眩始兹陟五峯遂憇松下巘巖桂
紛始華石耳翠可巻追想白鹿跡伊人竟何遣觸端緒
自縈薜荔况在眼慨歎意莫置顧望日已晚夕湖浴岑
峭流光滅蘭坂命酒寫幽獨鳴琴且游衍
　　始至白鹿洞
曠哉超世志𬗟邈平生思鬱壹眷名跡久注匡山陲南
渉枉嘉命果諧夙所期仲秋巖壑清宫館復在兹白石
激寒湍巖蘿裊空基黯傷逝者徃密慚來者追性同道
豈隔塗異理空悲興言懐昔賢日竟眺前岐榛荒徒鬱
紆林崦一何冞感情匪哀歎聊詠昭言垂
　　赴懷王山作
始臨清溪寺不謂兹路艱﨑嶇踰南嶺轉見山鬱盤重
隂起北谷凍雨響前巒志定邁孰禦勇徃竟孤攀挽葛
接懸狖架木凌飛湍律律巖壑變颯颯嵐風寒隔港望
絶岫嵉嵉已雲端
　　廣獄成還南昌候了
夕棲瑞洪渚遥覽渚北山相傳洪厓子乗雲自此間履
跡今尚存其人邈莫攀粤予登征塗頻年渉閒關毀譽
一嬰心寤言多所歎于兹誠踟蹰振衣躡前巒洚水莽
浩浩驚風蕩回川欲濟惜無梁飇輪儻中還
　　湘妃怨
采蘭湘北沚搴木澧南潯渌水含瑶彩微風託玉音雲
起蒼梧夕日落洞庭隂不知篁竹苦惟見淚斑深(宗子/相云)
(顔謝逸響秀宋/轅文云深)
　　自從行
自從天傾西北頭天下之水皆東流若言世事無顛倒
竊鈎者誅竊國侯君不見姦雄惡少椎肥牛董生著書
翻見收鴻鵠不知黄雀啅盗跖之徒笑孔邱我今何言
君且休
　　西來行
冬廿六日十二月西來泛湖雨明滅雨寒著樹盡成雪
天波□霮路幽絶鴰鶬秃鶖立如人銜魚避船偷眼嗔
雪晴獵夫㑹尋汝乘時早可收其身
　　土兵行
豫章城樓飢啄烏黄狐跳踉追赤狐北風北來江怒湧
土兵攫人人叫呼城外之民徙城内塵埃不見章江塗
花裙蠻奴逐婦女白奪釵鐶換酒沽父老向前語蠻奴
慎勿横行王法誅華林桃源諸賊徒金帛子女山不如
汝能破之惟汝欲犒賞有酒牛羊豬大者陞官佩綬趨
蠻奴怒言萬里入爾都爾生我生屠我屠勁弓毒矢莫
敢何意氣似欲無彭湖彭湖翩翩飄白旟輕舸蔽水陸
走車黄雲巻地春草死烈火誰分瓦與珠寒厓日月豈
盡照大邦鬼魅難久居天下有道四􁆎守此輩可使亦
可虞何况土官妻妾俱羙酒大肉吹笙竽(楊用修云只/以謡諺近語)
(入詩史而髙古不可及征孫豹人云贑州賊作亂都御/史陳金奏調廣西狼兵  之土兵行所由作也此詩當)
(與杜陵北/征詩並傳)
　　上元訪杜鍊師
宣王昔時乗八風御龍游戲行煙空馬前兩兩侍玉女
别館多在蓬萊宫朝天宫中舊時殿樓臺晝鎖無人見
琉璃井塌青苔滿松柏森森月如練嗚呼徃事難具陳
燈火如山又一春北斗壇西訪隠淪我師黄衫白㲲巾
坐我更致西樓賔玉杯瀲灩赤瑪瑙織罽四角銀麒麟
酒肉山堆滿堂醉仙厨徃徃来八珍孝宗之朝五真人
師也磊落當其倫自言召見親賜食曽把丹書獻紫宸
如今寂寞看春色銀魚玉帶無消息豈惟魚帶無消息
欲語吞聲淚霑臆勸師對此莫酸辛世間萬事如轉輪
且將芝草供生計聊與煙霞作主人月偏彩雲當牖生
旋呼兩童吹玉笙聞師妙得逡廵術百壺倒盡還須傾
古來仙子向誰在飲者翻垂千載名名垂千載亦區區
酒䦨燈昬夜復徂不見泰陵草已宿春生樹啼雙老烏
此時亦應羣帝趨金燈翠旗光有無
　　奉送大司馬劉公歸東山草堂歌
東山有草堂縹緲雲嶠孤前對祝融峰下瞰巴陵湖明
公昔時此堂居麋鹿熊豕當牕趨洞庭日落風浪湧倒
影射堂堂欲動慘澹誰聞紫芝曲獨善不救蒼生哭先
帝親裁五色詔老臣曽受三朝禄此時邉檄多戰聲曵
履謁帝登承明謝安笑却淮淝敵魏相坐測單于兵九
重移榻數召見夾城日髙未下殿英謀宻語人不知左
右微聞至尊羨自從龍去不可攀公亦卧病思東山湘
娥含笑倚竹立山鬼窈窕堂之側上書苦死只欲歸聖
旨優容意悽惻内府盤螭縷金織賜出傾朝皆動色白
金之鋌紅票記寳鈔生硬雅翎黑崇文城門水雲白是
日觀者塗路塞城中冠葢盡追送塵埃不見長安陌人
生富貴豈有極男兒要在能死國不爾抽身早亦得君
不見漢二疏千載想慕傳畫圖即如草堂何處無禄食
􁂦竊胡為乎乃知我公真丈夫嗚呼乃知我公真丈夫
　　二月四日部署宴餞徐顧二子
春日載陽官署幽東吳二子過我游庭空日斜吏人散
窅然何異經林丘今晨驚蟄暖氣逹昨夜哀鴻呼故儔
中庭古槐蒼蘚溽上有百鳥何啁啾倉庚交交刷其羽
君㸔巨細各有求明時冠軒幾邂逅得暇胡不攀淹留
自從去年識徐顧令我意氣傾南州徐郎近買洞庭柁
顧子亦且錢唐舟浮生飄轉若飛藿倐忽聚散誰能謀
風光爛熳况復爾願寫清壺消客憂故人苦稱不好飲
舉杯入脣還復休妙歌時時激慷慨鄙夫何以荅綢繆
嚴柝沉沉静夜色北斗倒挂城南樓祗恐天明驅馬出
攬袪延望河之洲
　　苦熱諫屠參議
豫章之熱真毒滛六月已破仍不禁赤雲行空日在地
萬里一望炎煙深東蒸扶桑榦欲槁黑河水乾龍不吟
院松亭亭我所愛比遭摧炙無好隂縱令跣足欲何往
此地寸氷如寸金層檐大厦尚喘喙矮屋茅堂淚滿襟
滕王有閣髙百尋閣下澄江清映心紫薇使者卧其上
巻幔恰對西山岑赤脚門子揺大扇行坐吟哦揮素琴
㡬欲徃訪簿書積豈我無酒同誰斟亭午蘊隆潭水沸
蛟蜃下徙黿鼉沉何况走原之獸棲枝禽嗚呼豫章之
熱其苦有如此而我胡為營營與世爭華簪
　　徐子將適湖湘余實戀戀難别走筆長句述一代
　　文人之盛兼寓祝望焉爾
崢嶸百年㑹浩蕩觀人文建安與黄初叱咤皆風雲大
歴熙寧各有人戞金敲玉何繽紛髙皇揮戈造日月草
昧之際崇儒紳英雄杖䇿集軍門金華數子真絶倫宣
徳文體多渾淪偉哉東里廊廟珍我師崛起楊與李力
挽一髪回千鈞天球銀甕世希絶鼇掣鯨翻難具陳洪
川無梁不可越日暮悵望勞余神徐郎生長蘇臺隂二
十作賦雄海濱朅來抱玉叩閶闔長安繡陌行麒麟是
時少年誰最文太常邉丞何舎人舎人飄颻使南極直
窮金馬探瀘津爾雖不即見顔色夢中仿彿形貌真余
也潦倒簿書客諸公磊落清妙身大賢衣盋豈虛擲應
須爾輩揚其塵休令黼黻怨岑寂要與琬琰増嶙峋海
陵先生雅愛士晚得徐郎道氣伸喬王款接雖不數邇
聞亦欲來卜鄰驊騮造父兩相值一瞬萬里誰能馴都
門二月芳草發御溝楊栁垂條新徐郎綰牒將逺適使
我旦夕生悲辛為君沽酒上髙樓月前醉舞梨花春天
明挂帆向何處鴻雁哀鳴求故羣南登㑹稽探禹穴西
浮湘水弔靈均洞庭波寒木葉下峽口風急猨嘯聞司
馬太史有遺躅歸來著書追獲麟
　　朝飲馬送陳子出塞
朝飲馬夕飲馬水鹹草枯馬不食行人痛哭長城下城
邉白骨借問誰云是今年築城者但道辭家别六親寧
知九死無還身不惜身為城下土所恨功成賞别人去
年賊掠開城縣黑山血迸鴉翎箭萬里黄塵哭震天城
門晝閉無人戰今年下令修築邊丁夫半死長城前城
南城北秋草白愁雲日暮聞鳴鞭
　　林良畫兩角鷹歌
百餘年來畫禽鳥後有吕紀前邊昭二子工似不工意
吮筆决眥分毫毛林良寫鳥祗用墨開縑半埽風雲黑
水禽陸禽各臻妙挂出滿堂皆動色空山古林江怒濤
兩鷹突出霜厓髙整骨刷羽意勢動四壁六月生秋䬞
一鷹下視睛不轉已知兩眼無秋毫一鷹掉頸復欲下
漸覺䬃䬃開風毛匹綃雖慘澹殺氣不可滅戴角森森
爪拳鐵迥如愁胡眥欲裂朔雲吹沙秋草黄安得臂爾
騎駟鐵草間妖烏盡擊死萬里晴空灑毛血我聞宋徽
宗亦善貌此鷹後來失天子餓死五國城乃知圖寫小
人藝工意工似皆虚名校獵馳騁亦末事外作禽荒古
有經今皇恭黙罷游燕講經日御文華殿南海西湖馳
道荒獵師虞長俱貧賤吕紀白首金爐邉日暮還家無
酒錢從來上智不貴物滛巧豈敢陳王前良乎良乎寧
使爾畫不直錢無令後世好畫兼好畋
　　錢選畫張果圖
張翁紙驢真有無錢也何意傳其圖印記雖明幅斷裂
李侯完之亦竒絶所恨圖尾錢有詩就蛇添足將無癡
憶昔翁來集賢院入宫詔許肩輿便一日聲名人主動
千年靣目吾今見帝貌深沉玉榻雄侍人一異三人同
漢皇信有瑶池降秦始枉慕蓬莱宫𤣥言未竟鈴殿風
寸驢躍出青箱空有童追捉雙眼紅此驢䠥躃盤當中
李侯一㸔一絶倒每稱獨苦嗟良工細觀張翁骨格古
徐福五利寧其伍曰嬪真令天下疑遄歸轉覺皇心蠱
長生殿前牛女辰廣寒仙桂舞鸞身世間但識申師巧
誰觧中條放浪人
　　洛陽道
桃花馬金絡頭白面郎紫貂裘三月洛陽道垂栁䕃清
溝溝水東流不記春花開花落㡬回新東風日暮楊花
起愁殺髙樓獨倚人
　　朱仙鎮
水店回岡抱春湍滚白沙戰場猶傍栁遺廟只棲鴉萬
古關河淚孤邨日暮笳向來戎馬志辛苦為中華
　　徐墓書張相國碑銘
不讀南州傳誰知髙士心江城遺像在春日古祠深竹
鳥嚶嚶合松牆靡靡隂曲江千載碣書罷淚盈襟
　　明逺樓春望
貢院初開閣春隂獨倚欄栁邉千艦聚花裏萬家殘風
雨江聲壮兵戈地色寒斷腸沙塞雁羣起向長安(蒋仲/舒云)
(含愁/無限)
　　酬京師友人見寄
浮雲悲故國積水起鳴雷不見長安日愁登古吹臺故
人三月别天上一書來欲問經行處山中杜若開
　　東陂秋汎
久說東陂好今陪上客遊綺筵開畫舫哀笛奮中流舞
每低輕燕歌先起白鷗稍前休更進吾愛荻花洲
　　游兵
聞道新開口游兵未解圍只須殊死戰莫放隻輪歸漢
月已自滿林烏常夜飛早将書插羽天子日宵衣
　　環縣道中
西人習鞍馬而我憚孤征水抱琵琶寨山銜木鉢城裹
瘡新罷戰插羽又徵兵不到窮邉處那知逺戍情
　　赴郊觀宿
城邉水色静春茅苑外鶯啼拂露梢萬戸烟花臨複道
九天宫殿鎻南郊霓旌夜發清溪繞彩仗晨飛碧樹交
身到鈞天渾不解坐聞仙樂下雲旓
　　謁陵
本朝陵墓傍居庸聞說先皇駐六龍一日玉輿回朔漠
遂令金殿鎻秋峯明禋衮職雖多預備物祠官豈盡供
報祀獨知今上切每于霜露見愁容
　　秋懷(三首/)
慶陽亦是先王地城對東山不窋墳白豹寨頭惟皎月
野狐川北盡黄雲天清障塞收禾黍日落溪山散馬羣
回首可憐鼙鼔急幾時重起郭将軍
宣宗玉殿空山裏野寺霜黄鎻碧梧不見虎賁移大内
尚聞龍舸戲西湖芙蓉斷絶秋江冷環佩淒凉夜月孤
辛苦調羮三相國十年垂拱一愁無
大同宣府羽書同莫道居庸設險功安得昔時白馬將
横行早破黑山戎書生誤國空談裏祿食驚心旅病中
女直外連憂不細急將兵馬備遼東(穆敬甫云諸作如/雲屯髙嶺風涌飛)
(流/)
　　雪後朝天宫
馬上城中見雪山白雲蒼霧滿燕關蓬莱咫尺無人到
松柏黄昏有鶴還當日翠華游物外百年金殿鎻人間
浮塵擾擾江湖逺悵望巖棲不可攀
　　艮嶽篇
宋家行殿此山頭千載來人水一丘到眼黄蒿元玉砌
傷心錦纜有漁舟金繒社稷和戎日花石君臣棄國秋
漫倚南雲望南土古今龍戰是中州
　　潼闗
咸東天險設重關閃日旌旗虎豹間隘地黄河吞渭水
炎天白雪壓秦山舊京想像千官入餘恨逡廵六國還
滿眼非無棄繻者寄言軍吏莫嗔顔
　　别徐子禎卿得江字
我愛南州徐孺子明瑶羙璧世無雙新從北極㸔南極
便自吳江下楚江日落鷓鴣啼廟口水清斑竹映船牕
禰衡王粲俱黄土千載何人復此邦
　　臺寺夏日
古臺髙並鬱岧嶤斷塔稜層鎻寂寥積雪洞門常慘慘
炎天松柏轉蕭蕭雲雷畫壁丹青壮神鬼虚堂世代遥
惆悵宋官偏泯滅二靈哀怨不堪招
　　漢江歌送范子之桂陽
漢江江上鶗鴂鳴漢江游客無限情青山落日下帆影
芳草月明聞櫂聲黄鶴磯頭暮雲盡鸚鵡洲邊春水生
莫倚仲宣能作賦洞庭南接桂陽城
　　秋望
黄河水遶漢宫牆河上秋風鴈幾行客子過壕追野馬
將軍韜箭射天狼黄塵古渡迷飛輓曰月横空冷戰場
聞道朔方多勇略只今誰是郭汾陽(王元羙云/雄渾流麗)
　　朱仙鎮
水廟飛沙白日隂古墩殘樹濁河深金牌痛哭班師地
鐵馬驅馳報主心入夜松杉雙鷺宿有時風雨一龍吟
經行墨客還詞賦南北淒涼自古今
　　東華門偶述
銀甕爛生光盤龍繡袱香但知從内出不省試何王
　　贈何舎人
朝逢康王城暮送大堤口相對無一言含悽各分手
　　豔曲
父母愛小女女是聰明子生不識鴛鴦繡出鴛鴦是
　　曉鶯
睍睆夢中迷流鶯碧樹西起來紅日照已度别枝啼
　　雲中曲(二首/)
黒帽健兒黄貉裘匹馬追奔紫塞頭相逢不肯通名姓
但稱家住古雲州
白登山寒低朔雲野馬黄羊各一羣冒頓曽圍漢天子
健兒惟說李將軍
　　聖節聞駕出塞
千官北首望龍旂萬國車書集鳳闈八駿瑶池秋色逺
㡬時親擁白狼歸
　　送周判官
明鐙緑酒五花裘客舎新秋螢火流問君不飲真何事
明日出城風葉愁
　　月夜過訪王子
率爾髙陽飲博徒酒酣擊劍膽何麤金門貴客如相許
徑脫鸘裘付酒壚(蔣仲舒/云語爽)
　　夏口夜泊别友人
黄鶴樓前日欲低漢陽城樹亂烏啼孤舟夜泊東游客
恨殺長江不向西
　　别李生
華也南來送我行青絲挈酒玉壺輕滕王閣下江千尺
一曲滄浪萬古情
　　送王韜
王郎口談金虎文自稱師是紫陽君挂帆明日忽南去
影落龍江五色雲
　　經行塞上
天設居庸百二關祁連更隔萬重山不知誰放呼延入
昨日楊河大戰還
　　歸塗詠古
河濟誰言不共流青春惡浪古懐州蕩揺少室三花樹
倒映天壇白石樓
　　汴中元夕
中山孺子倚新妝鄭女燕姬各擅場齊唱憲王新樂府
金梁橋外月如霜
　　京師春日漫興
十日不出花盡開城南城北看花來即教閉戸從花盡
莫遣㸔花不醉廻(蒋仲舒云語/老而用意婉)
　　送人之南郡
鼓刀朱亥本微寒白首侯嬴是抱關不為千金増意氣
祇縁一諾重丘山
　
　
　
　
　明詩綜巻三十四
欽定四庫全書
　明詩綜巻三十五
　　　　　　　　　　翰林院檢討朱彝尊編
　何景明(七十八首/)
　　　景明字仲黙信陽人𢎞治壬戌進士授中書舎
　　　人轉吏部員外出為陜西提學副使有大復山
　　　人集(顧華玉云仲黙咳吐珠璣人倫之俊移康/徳涵云漢魏以降訖于開寳世代旣  音)
　　　(節斯異修詞之士能無惡厥趨斯已優矣復能/引而上之不沉流俗若仲黙者豈非鮮哉  王)
　　　(子衡云仲黙侵風匹雅欱騷儷選遐追漢魏俯/視六朝温醇典雅丰容色澤靡不備舉規治古)
　　　(調無所不極淡崔子鍾云空同方雅簡黙稍餙/亷稜仲黙恬  溫孫不露才羙李之雄厚何之)
　　　(逸健宜學者尊為宗匠詩孟望之云是時闗中/李獻吉濟南邉廷實以  文雄視都邑何君徃)
　　　(造語合乃力變之古自是操觚之士徃徃趨風/漢魏矣  徐子容云仲黙昌榖咸懐雋才與獻)
　　　(吉相頡頏而二子秀潤清藻㣲乏雄渾朝楊用/修云仲黙枕籍杜詩不觀餘家其于六  初唐)
　　　(未數數然也與予及薛君采言及六朝初唐始/恍然自失然終不若其效杜諸作也  黄勉之)
　　　(云大復詩所謂使集者宣敬皇帝哀詔時作也/家集者劉瑾柄國謝病還鄉時作也京集者直)
　　　(内閣制勅時作也如喬景叔云國初詩尚襲元/習宣正以來駸駸  宋矣先生與諸君子一變)
　　　(而為漢魏盛唐起千載之衰屹然一代山斗與/樊少南云國朝詩文至𢎞治間極矣先生首)
　　　(北地李子一變之古詩擬曹劉賦賞屈宋天下/翕然從風盛矣哉千載一時也  唐虞佐云仲)
　　　(黙詩探冥抉竒増華潄潤軋晋魏而上之一唱/三歎有餘音焉  任少海云仲黙詩如黄鐘在)
　　　(縣金石發作伶坊供奉之官莫不按宫商謹節/奏其横放處如項羽提三尺劒出江東不必斬)
　　　(将搴旗而登壇嘯咤千人皆廢斤徐子元云大/復上追漢魏下薄初唐大匠揮  羣工歛手)
　　　(蔡子木云明興百六十年詩文迄無定體自先/生崛起汝南與獻吉發憤詞林超覽古始乃排)
　　　(斥羣疑歸之大雅何其雄也人穆敬甫云何詩/清淑典麗鑑然瑩然真得風  温柔敦厚之旨)
　　　(栁李伯華云大復詩宗李杜文仿班馬字兼顔/  或與邉華泉李空同稱為海内三才或與崔)
　　　(後渠稱為中州二俊或與關中諸公并呉下徐/廸功稱爲𢎞徳七子  王元羙云仲黙如朝霞)
　　　(㸃水芙渠試風又如西施毛嬙無論才藝却扇/一顧粉黛無色又云仲黙才秀于李氏而不能)
　　　(如其大又云義取師心功期舎筏以故有弱調/而無累句詩體翩翩俱在雁行又云李源風何)
　　　(源雅風故長變以明志耳覩其深沉莽宕激昂/鼓壮喑嗚㦧悽忽正而竒正若嶽崎竒若海颶)
　　　(則李子哉是故少孫其緣情即象觸物比類靡/所不遂壁坐璣馳文霞淪漪緒飇揺曵春花徐)
　　　(發驟而如淺復而彌深疑無隃何子而上者夫/百鳥集于詞林而二子雄飛或羊角而横舉或)
　　　(順飇而肆翔其九萬里同也又云鳴鸞佩瓊萬/象咳唾吾推仲黙然不能諱其孱  汪伯玉云)
　　　(何李兩家遞為桓文鼓旗鼓號天下獻吉非規/矩弗由先生則務底于化于時主典則者張獻)
　　　(吉主神解者附先生要諸至言各有所當顧其/相直若繩墨而相濟若和羮即言逆耳而心莫)
　　　(逆耳視者勿察也性黄清甫云大復詩因意著/詞就詞成篇故情  沖逸興象閒雅曩與李公)
　　　(共驟詞場並崇雅道李則氣勢為勝公則風度/為優  彭子殷云仲黙朗音亮節惜年勿遐羙)
　　　(而未至今也㧞觕豪之獻吉壓于其上天下其/誰信之  屠緯真云空同雖極力摹古天才故)
　　　(髙不没雄渾之氣大復雖不盡摹古法度故才/都無纎豔之習此其所以並傳也  顧𤣥言云)
　　　(李何二學憲氣象𢎞濶詞采精確力挽頽風復/増古雅遴材兩漢嗣響三唐如航琛越海輦賮)
　　　(踰嶠琳闕珠房輝燦朗映各成一家繼而海内/翕然景從爲明音中興之盛實二公之倡也二)
　　　(公古體並出楚騷詞漢樂府而憲章少陵者近/體猶酷擬杜李古勝何如屯雲出峽驚風涌湍)
　　　(波瀾變幻層彩疊出何近勝李如石門寒瀑劒/閣朝霞空中聲色髙逺難攀薛君采云俊逸終)
　　　(憐何大復麤豪不解李空同則何似勝李邪者/胡元瑞云古今才人蚤慧者多寡大成大成)
　　　(不必蚤慧兼斯二者獨魏陳思次則唐王子安/明則何仲黙二子風華神秀絶自相當然子安)
　　　(尚沿六代綺靡仲黙一埽千秋茅塞其識與功/不可同日語也又云今人因獻吉祖襲杜意輒)
　　　(假仲黙舎笩之說動以雞口牛後為辭此未覩/何集者就仲黙言古詩全法漢魏歌行短篇法)
　　　(杜長篇法王楊四子五七言律法杜之宏麗而/兼王岑髙李之神秀卒自成一家冠冤當代所)
　　　(謂門戸堂奥不過如此古人影子之說以獻吉/多用杜成句故有此規自是樂石非欲其盡棄)
　　　(根源别安面目也又云李以骨力勝何以神韻/超學何不至不失雕龍學李不成終類晝虎)
　　　(江進之云何大復詩何甞規規摹古然已逼古/人  陳卧子云仲黙姿制嬴秀神氣和朗發徽)
　　　(音吐芳訊令人有形穢之恥昔人稱王恭濯濯/似春月栁又評禇書為瑶臺嬋娟庶㡬近之詩)
　　　(云有羙一人清揚婉子迨将仿彿焉矣為曹潔/躬云唐之士人稱輞川為詩天子浣花  詩宰)
　　　(相王諸體精緻毫髮無憾若是乎盡善盡羙也/杜硬語盤空頽唐潦倒若似乎未盡善也而王)
　　　(聲價反讓杜數等問之解人㑹于心不能言其/故也𢎞正間李何並起始而相應旣而相規李)
　　　(扛鼎拔山千夫盡廢何霜葭玉樹照曜一時右/何者羙其醇而寡疵少李者指其生呑活剥不)
　　　(知李正藉短以擊長而何即長反見短明鏡無/塵不若月中有物雖稱勍敵然終遜李一籌)
　　　(姚仙期云誦大復詩如聽雲中奏曲但覺洋洋/盈耳  孫豹人云大復五言句琢字鍊長歌滔)
　　　(滔洪逺又復清爽絶倫五律全法右丞清和雅/正七律自少陵以外無所不擬絶句獨不摹盛)
　　　(唐秀峻莫比要之驟而如淺復而彌深兩言其/定評矣  沈山子云大復楚謡漢風魏製晉造)
　　　(靡所/不有)
　　　(静志居詩話𢎞正間作者倡復古學同調六七/人李何實為之長李以秀朗推何何以偉麗目)
　　　(李其後互相牴牾何誚李揺鞞振鐸李誚何摶/沙弄泥譬之針砭不中腧穴徒嘵嘵耳兩君皆)
　　　(負才傲物何稍和易以是人多附之薛君采詩/云俊逸終憐何大復麤豪不解李空同自此詩)
　　　(出而抑李申何/者日漸多矣)
　　短歌行
冉冉秋序肅肅霜露蓄我旨酒召我親故鳥歡同林水
歡同源矧我同鄉胡能弗敦耀靈西藏明燈在室更長
夜良可以繼日園有藝菊庭有樹蘭秋芳是恱春榮曷
觀髙陵可升海水可測出門異路安知南北生年㡬何
去者日多子不我樂聽我短歌(陳卧子云弱于/曹公壮于子桓)
　　塘上行
蒲生寒塘流日與浮萍儔風波揺其根飄轉似客遊客
遊在萬里日夕望故州鶗鴂鳴嵗暮蟪蛄知凛秋暑退
厭絺綌寒至思重裘佳人不與處圎魄忽四周房櫳淒
鳴玉紈素誰為收白雲如車蓋冉冉東北浮安得雲中
鴈尺帛寄離愁(陳卧子云婉麗清/發不在建安下)
　　梁甫吟
君不見泰山髙髙梁甫在其半古來封壇禪地無宫館
厓崩壁坼鐵鎻斷秦碑漢碣何人㸔自從生人開九州
九十六帝行權謀虎豹啖食龍蛇憂朝翻暮覆作雲雨
立談坐笑生戈矛君不見田疆論功爭二桃齊門三丘
薶野蒿又不見魯連辭賞輕千金却秦救趙何雄豪眼
前無人辨曲直身後聲名更何益拂袖空憐蹈海心䕶
車枉負排山力梁生五噫歌莫哀東絶梁甫觀蓬莱千
年雲開錦繡壁五色日抱金銀臺瀛洲方丈列仙占文
成五利何能驗徐生入島竟不回博士儒生盡坑塹我
吟梁甫君振衣世路﨑嶇多是非琅玕芝草海岱曲釣
竿拄杖從今歸(沈道初云豪放/不在太白下)
　　采蓮曲
急歌太短緩歌長清風夕回素雲翔雙鳬飛起向横塘
荷花不言空斷腸明月宛轉流西方月中白露霑衣裳
紅顔青鬢安能常萬嵗為樂莫相忘
　　獨漉篇
獨漉獨漉驅車折軸不畏折軸但畏車覆芃芃者蕕生
彼中衢雖有蘭蕙當門則鉏同行竊金相顧道左我實
不知彼則畏我食荼知苦食梅知酸狐裘之敝可以禦
寒有虎斑斑伏于林下我欲射虎愧無勁弩肅彼北風
渡彼中流豈不懐歸與子同舟(宗子相云絶/似古逸詩)
　　白紵歌
手中色絲舊所治青紅碧緑當自知衆中不語心向誰
感君厚恩私念之東流之水不西馳泰山在前不可移
紅顔白首奚足辭
　　行路難(二首/)
牀有織綺箧有織素請君視綺還視素憐新不如莫棄
故樽中有酒盤有餐聽我為歌行路難衆中歡樂多志
氣豈知他人不得意白日有時不照地安得保君常不
棄(陳卧子云結句無嫌/質直樂府本色也)
天河熒熒西北轉織女牽牛不相見由來天上亦别離
何怪人間有悲怨世情磷薄惡衰賤駕車騎馬有人羡
少年不得君愛惜紅顔勝人亦何益(吳明卿/云悽惋)
　　俠客行
朝入主人門暮入主人門思殺主仇謝主恩主人張燈
夜開宴千金為夀百金餞秋堂露下月出髙起視廏中
有駿馬匣中有寳刀佩刀躍馬門前路投主黄金去不
顧
　　車遥遥(二首/)
寒雞喔喔知夜半鄰翁舂粱婦炊飯僕夫聞雞趣車起
欲明未明行十里火輪飛出扶桑霞羲和騎龍鞭日車
君看日亦無閒時我車安得常在家
車遥遥望望行塵滅但聞上車語不得下車别
　　秋江詞
煙渺渺碧波逺白露晞翠莎晚泛緑漪蒹葭淺羙人立
(一作/泣)江中流暮雨帆檣江上舟夕陽簾櫳江上樓舟中
采蓮紅蕅香樓前踏翠芳草愁芳草愁西風起芙蓉花
落秋水江白如練月如洗醉下烟波千萬里(陳卧子云/輕秀之詞)
(不傷古質/所以大雅)
　　雙燕篇
雙燕何翩翾飛去仍徊翔依依止畫閣繾綣鳴東廂昔
來屆陽節今去易寒凉祗恐秋風髙海路多煙霜雙飛
入君戸雙棲在君梁被蒙君仁恵彈射不相妨養雛毛
羽成送雛還故鄉雖無黄雀報嵗願巢君堂
　　種麻篇
種麻冀滿丘種葵冀滿園孤生易憔悴獨立多憂患當
行思故旅當食思故歡先機失所豫臨事多嗟歎升蕭
艾乃至鉏桂致傷蘭物理有相附疇能識其端斷金俟
同志抱玉難自宣結交良匪易君當圖未然(陳卧子云/陳思君子)
(之/遺)
　　易水行
寒風夕吹易水波漸離擊筑荆卿歌白衣灑淚當祖路
日落登車去不顧秦王殿上開地圖舞陽色沮那敢呼
手持匕首摘銅柱事已不成空罵倨噫嗟嗟燕丹寡謀
當滅身光也自刎何足云惜哉枉殺樊將軍
　　莫羅燕
羅雀莫羅燕燕飛在髙殿殿髙且深誰得見主人垂幕
髙殿中燕来徘徊不敢通楊花落燕出啄童子張羅逐
黄雀黄雀入羅燕入幕
　　明月篇(有序/)
　　　僕始讀杜子七言詩歌愛其陳事切實布辭沉
　　　著鄙心竊效之以為長篇聖於子羙矣旣而讀
　　　漢魏以来歌詩以唐初四子者之所為而反復
　　　之則知漢魏固承三百篇之後流風猶可徴焉
　　　而四子者雖工富麗去古逺甚至其音節徃徃
　　　可歌乃知子羙辭固沉著而調失流轉雖成一
　　　家語實則詩歌之變體也夫詩本性情之發者
　　　也其切而易見者莫如夫婦之間是以三百篇
　　　首乎雎鳩六義首乎風而漢魏作者義關君臣
　　　朋友辭必託諸夫婦以宣鬱而逹情焉其旨逺
　　　矣由是觀之子羙之詩博渉世故出於夫婦者
　　　常少致兼雅頌而風人之義或缺此其調反在
　　　四子之下與暇日為此篇意調若髣髴四子而
　　　才質猥弱思致庸陋故摛詞蕪紊無復統飭姑
　　　録之以俟審音者裁割焉(陳卧子云此序/深得風人之旨)
長安月離離出海嶠遥見層城隠半輪漸看阿閣銜初
照㶑灩黄金波團圞白玉盤青天流影披紅蕊白露含
輝汎紫蘭紫蘭紅蕊西風起九衢夾道秋如水錦幌髙
褰香霧濃𤨏闈斜映輕霞舉霧沉霞落天宇開萬戸千
門月明裏月明皎皎陌東西柏寢岧嶤望不迷侯家臺
榭光先滿戚里笙歌影乍低濯濯芙蓉生玉沼娟娟楊
栁覆金隄鳳皇樓上吹簫女蟋蟀堂中織錦妻别有深
宫閉深院年年嵗嵗愁相見金屋螢流長信階綺櫳燕
入昭陽殿趙女通宵侍御牀班姬此夕悲團扇秋來明
月照金微榆黄沙白路逶迤征夫塞上行憐影少婦窗
前想畫眉上林鴻雁書中恨北地關山笛裏悲書中笛
裏空相憶㡬見盈虧淚霑臆紅閨貌減落春華玉門腸
斷逢秋色春華秋色遞如流東家怨女上妆樓流蘓帳
巻初安鏡翡翠簾開自上鉤河邉織女期七夕天上嫦
娥奈九秋七夕風濤還可渡九秋霜露迥生愁九秋七
夕須㬰易盛年一去真堪惜可憐揚彩入羅幃可憐流
素凝瑶席未作當壚賣酒人難邀隔坐援琴客客心對
此歎蹉跎烏鵲南飛可奈何江頭商婦移船待湖上佳
人挾瑟歌此時憑䦨垂玉箸此時滅燭歛青蛾玉箸青
蛾苦緘怨緘怨含情不能吐麗色春妍桃李蹊遲輝晚
媚菖蒲浦與君相思在二八與君相期在三五空持夜
被貼鴛鴦空持暖玉擎鸚鵡青衫泣掩琵琶絃銀屏忍
對箜􁧔語箜篌再彈月已㣲穿廊入闥靄斜暉歸心日
逺大刀折極目天涯破鏡飛(沈道初云精神韻調駸/駸軼少陵而方駕王盧)
　　　(詩話初唐四子體今人棄之若土苴矣然其音/節宛轉從六朝樂府中來初學者正不可不知)
　　　(也仲黙明月篇擬議頗工未墮惡道子羙詩云/王楊盧駱當時體輕薄為文哂未休爾曹身與)
　　　(名俱滅不廢江河萬里流其論詩之/指若此然則初唐亦豈可盡廢乎)
　　送張子
我視人之疚如哉我躬勿曰行弗動勿曰言弗用勿曰
我寡憚彼有衆(顧文玉云章法/自楹杖二銘來)
　　清平令
清平縣之令不識何為者庭前長野桑庭後長山檟猛
虎上我城青狨啼我舎昨日出城去騎馬到部下部民
道遮之持刀殺其馬入門顧妻子所居無完瓦秋風吹
樹木白日落原野永夜空城中哀哀淚如瀉
　　平越
清晨發平越霧暗山益密僕夫各相戒路逺恐迷失薄
午游氣清參差衆峰出雞鳴溪谷中始見厓上日雲葉
分杳冥髙原被華實秋風起叢林興感乃非一悠悠逺
行邁歴險難具述
　　城南婦行
城南有寡婦見客泣數行自言良家女少小藏閨房青
春嬌素手白日照紅妝父母偏見憐嫁我不出鄉前年
彌魯亂腥穢入我堂弟兄各戰死親戚俱陳亡嗟哉華
艶質忍恥罹兇强憂愁雲鬢變辛苦朱顔傷昨聞故夫
在消息通兩方百金贖我身三年歸舊疆歸來門巷異
人少蓬蒿長轉盼夫亦死兒女空在㫄薄田無耕犢寒
臘無完裳人生固有命妾獨遭此殃况復官軍至燒焚
廬井荒主將貪賄賂百死不一償朝廷自有法出師亦
有名妾身何足道無乃乖天常
　　泊雲陽江頭玩月
扁舟泊沙岸皓月出翠嶺開牕鑒清輝照我孤燭冷髙
林散疎光逺渚接餘景縱横銀漢廻三五玉繩耿弦望
㡬更易客行尚殊境佳期邈山嶽端坐令人省(沈山子/云詩品)
(在大小/謝之間)
　　五平五仄體
秋原何蕭蕭耳目去襍茸枯荷猶穿塘苦瓠尚抱隴寒
風吹空林落日照古冡徘徊觀陳蹤露下髪忽竦(孫豹/人云)
(風雅互作襍體並生五平五仄亦具體也此詩不見平/仄之迹乃運思之神更有七平七仄如吐舌萬里唾四)
(海七變入臼米出甲離袿飛髾/垂纎羅梨花梅花參差開是也)
　　七夕
逝節忽不處佳夕復我臨神飇汎光蕙渥露霑華林𬗟
彼牛女㑹兹端竟難諶形影㦧相望胡由接徽音飄颻
翠龍駕髣髴青瑶簪長河坐移轉素波歛西沉靈彩歘
以晦游雲起層隂同歡戀膠漆異處悲辰參翹思慕逺
匹感此涕流衿(陳卧子云微詞/雅奏不減恵連)
　　十三夜對月
閒居愛明月良節復與俱金魄麗秋闉皓彩揚雲衢澄
空斂霜煙清飇蕩中區徘徊廣庭内改席臨方除顧景
怵衷慮興心念居諸天道遞消長戒之在須㬰懷謙可
久安盛滿豈恒居孰云質靡盈所貴光不渝
　　十四夜同清溪子對月
林塘枉佳客待月欣舉觴今夕勝昨夕已見生東方離
離絳霄側冉冉素雲揚踰時灝氣徹縣耀天中央仰視
渺難即忽覺在我㫄清池含㣲波左右浥流光月行固
當望人㑹何能常與子各鄉域邂逅臨此堂良時不屢
值明月安可忘醉歌荅永夕和我窈窕章
　　十六夜月
日夕城烟斂列宿出復多開軒望明月展席流素波員
輝雖少虧猶能遍天涯單居(一作/翫)不為樂念逺徒咨嗟
羙人越崇京髙樓結綺霞浮雲暮長征何由覩光華迅
飇萬里至霜霧日以加坐憂桂枝歇委落同泥沙清輝
苟相照豈慮天路遐
　　十七夜月
更深月復明揚秀青雲端浮飇倐以寂長川静波瀾徘
徊廣除下白露棲崇蘭仰見城西樓廻光照文軒樓中
織綺女延頸獨哀歎哀歎未終已素河横西山逝魄不
長望玉貌寧久妍君毋吝光恵使我芳嵗䦨
　　擣衣
凉飇吹閨闥夕露淒錦衾言念無衣客嵗暮方寒侵皓
腕約長袖雅歩餙鳴金寒機裂霜素繁杵叩清砧哀音
縁雲發斷響隨風沉顧影惜流月仰盼悲横參路長魂
屢徂夜久力不任君子萬里身賤妾萬里心燈前擇妙
匹運思一何深裁以金剪刀縫以素絲鍼願為合歡帶
得傍君衣襟(陳卧子云蕙心蘭質綺羅如/在元羙所謂却扇一顧時也)
　　擬古詩
名都有髙樓上入青雲端修城延曲隅阿閣交重䦨佳
人理清曲當戸横朱絃揚音采霞裏令顔誰不觀賔客
㑹四座絲竹哀且繁日中車馬至薄暮皆來還聽曲各
言好知音良獨難
淒淒仲秋日百卉腓以殘凉風入階樹零露摧庭蘭明
月皎東壁昆蟲鳴草間孤鴻暮安適哀音揚雲端眷言
平生友振翮起(一作/蕩)孤鶱遺我若逝波望子如髙山託
忱在終始蓄久諒逾宣寸心不可移磐石誰謂堅
人生百年内胡為形所役登髙覽九原但見松與柏徘
徊故里閭念我平生戚斗酒相存問度阡復逾陌上堂
展殷勤華燈永今夕何必傾庶羞濁沽聊與適朱顔難
可常鬚髪㑹當白徧觀四海人誰為不死客良時弗為
歡衰暮歎何益死者長不作生者長不息日月更相送
萬古安所極素絲有蒼黄岐路多南北在家常相問出
門安可測落木歸本根飛鳥戢羽翼客游在萬里終當
還故域
繁霜降秋夜膏火寒無光淒風舉帷幄素月流中房客
行在殊境(一作君子/事行役)獨處誰與將仰視天上星羅列皆
成行牛女獨何辜㷀㷀守河梁嗟無臨風翼欲去不得
翔引領長太息涕泗徒霑裳
　　贈王文熙
行子夜中起月沒星尚爛天明出城去暮薄長河岸草
際人獨歸煙中鳥初散解纜忽以遥川光夕凌亂
　　津市打魚歌
大船峩峩繫江岸鮎魴鱍鱍收百萬小船取速不取多
徃來抛網如擲梭野人無船住水滸織竹為梁數如罟
夜來水長没沙背津市家家有魚賣江邉酒樓燕估客
割鬐斫鱠不論百楚姬玉手揮雙刀雪花錯落金盤髙
鄰家思婦清晨起買得蘭江一雙鯉簁簁紅尾三尺長
操刀具案不忍傷呼童放鯉撇波去寄我素書向郎處
(陳卧子云/調古詞俊)
　　偏橋行
城頭日出一丈五偏橋長官來擊鼓山南野苖聚如雨
三尺竹箭七尺弩朝出射人夜射虎男解蠻歌女解舞
殺血祈年暗乞蠱沙蒸水毒草根苦上山下山那敢􁆕
蠢爾苖民爾毋侮虞庭兩階列干羽
　　寄李空同
黄河臘月氷十丈縱有鯉魚那得上楚天鴻鴈避霜雪
未得逢春難北向康王城邊沙草曛梁王臺上多暮雲
野人嵗晚誰相對桐柏山中空憶君(陳卧子/云盛唐)
　　官倉行
長棘周袤三丈垣髙門鐵鎻緘兩關黄䰅碧衫下厫吏
白板朱書十行字帳前喧呼朝不休剪旌分隊聽唱籌
富家得粟堆如丘大車檻檻服兩牛鄉間餓夫立牆下
稍欲近前遭吏罵
　　吳偉江山圖歌
吳偉老死不可見人間畫史空嗟羡吾觀此巻江山圖
飄然意象臨虚無想當濡毫拂絹素酒酣落筆神骨露
萬里青天動海岳空堂白日流雲霧洲傾岸側波嶺銜
島嶼倒影翻源潭江邉萬舸一時發中流䬃䬃開風帆
崩濤湧浪勢難久漁子舟人各回首去鴈遥知七澤中
落花誤認三江口烟峯蒼茫貌二叟靣髪衣冠頗麤醜
石林沙草恣㸃染舒巻滄洲在吾手憶昨𢎞治間偉藝
實絶倫供奉曽逢萬乘主招邀數過諸侯門京師豪貴
競迎致失意徃徃遭訶嗔由來能事負性氣轗軻貧賤
終其身嗚呼吳生不復得剰水殘山轉悽惻此巻流傳
天地間我即見汝真顔色
　　吳偉飛泉畫圗歌
長安獨過田子舎留我一翫飛泉畫絶壁如聞風雨來
晴天安得蛟龍挂吳生跌宕得畫理潦草落筆皆可喜
飛泉却出沓嶂間山即真山水真水客堂六月生晝寒
耳中髣髴髙江灘源潭窈窕不可測波浪洶湧多竒觀
泉邉二老顔色異偶坐似是荘與恵萬里誰論到海心
百年詎識臨淵意偉哉田子今儒宗文標南指匡廬峰
不須對此更惆悵㑹觀瀑布青天上杉風松日隔縹緲
雲瀧雪灨何雄壮我常夢徃神空向豈無吳生好手筆
為我寫寄廬山障(吳明卿云氣韻生動畫/中山水人物歴歴知覩)
　　畫魚
大魚昻藏若人立衝波跋浪風江急㫄觀二鯉各有神
倐忽波濤隨出入中堂鬐鬛動杳冥坐久始識為丹青
青天萬里拂絹素筆力咫尺開滄溟禹門天池雲霧裏
白晝雷霆行地底何人有力移置此酒酣相視一改容
只愁化作三蛟龍(楊用修云雄竒排宕直踞/少陵之壘可奪獻吉之幟)
　　子昻畫馬歌
學士宋王孫畫馬皆龍姿曽寫飛黄出天廏尚留雲影
落瑶池池頭馬官錦鞾袴緩鞚長牽時拂顧萬里精神
開絹素百年馬鬛生風霧吁嗟内乗無人識想見奔騰
過都國翠仗朱軒數徃來金羈玉勒増顔色只今天子
罷南征乂聞東廵遼海城安得四馬忽然生登臺一顧
千金輕天上長隨八駿行(鄭平子云仲黙畫馬二篇比/之杜陵雄偉少遜而逸宕有)
(餘/)
　　畫馬行
畫馬如畫龍縱横變化當無窮吾觀月山子落筆窺神
工曽向天閑貌十萬十萬意態無一同此馬傳來㡬百
年古絹猶開沙漠風樹裏河流新過雨簇簇草芽寒刺
水圉人雙牽臨水邉草色離離亂雲綺令人疑到渥洼
㫄波底風雷鬬龍子細看不是白鼻騧恐是當朝獅子
花紫燕纎離各惆悵其餘努劣何足誇憶昔愛馬不惜
千金貨君王勤政樓頭坐奚奴黄衫雙繡鞾廐中騎出
樓前過紅帕初籠汗血香玉鞭輕拂桃花破吁嗟玩物
竟何益遺跡徒使丹青播只今烽大西北來沙場未聞
千里才千里才固有時回頭為問御者誰君不見古人
養馬如養士一飽能酬千里志今人養馬如養豚廏下
常摧蒺藜刺古之良馬何代無可笑今人空按圖
　　　(詩話仲黙題畫諸篇源出/少陵匪徒貌似神亦似之)
　　辰溪縣
早發辰溪渡清川喜泛舟山城欹粉堞江驛映朱樓雨
驟沙頽岸天寒水露洲蠻音聞漸異迢遞動鄉愁
　　峽中
自昔偏安地于今息戰侵江穿巫峽隘山鑿鬼門深濁
浪魚龍黑寒天日月隂夜猨啼不盡淒斷故鄉心
　　月
片月中秋近輝光一歳無天清驚塞鴈夜冷落楓烏不
寐知宵永無言對影孤更深何處沒萬里墮江湖
　　殿試宿禮部和馬張二光禄喬直閣諸公
東閣春朝晚南宫夜宿深鎻闈猶月色開閤更松隂地
迥神仙接天低象緯臨諸君清廟作三歎有餘音(蒋春/甫云)
(下字虚/實俱鍊)
　　懐沈子
沈生南國去别我獨悽然落日清江樹歸人何處船十
年安陸舎數口太湖田想到鄉園日生涯亦可憐(沈山/子云)
(極似/襄陽)
　　十四夜
水際浮雲起孤城日暮隂萬山秋葉下獨坐一燈深白
露蒹葭落西風蟋蟀吟關山今夜月横笛有哀音
　　送曹端卿謫尋甸
逐客滇南郡雲天此路長髙秋行萬里落日淚千行作
賦投湘水題書寄夜郎殊方氣候異去矣慎風霜(陳卧/子云)
(似髙/常侍)
　　九日夜過劉以正别士竒
重陽愁獨酌深夜喜相過萬里惟秦客三杯亦楚歌霜
笳沈海月風鴈起滹沱醉别黄花去能忘白玉珂
　　送彭總制之西川
蜀道青天上岷山赤日西九重連授鉞萬里動征鼙開
府松杉静懸軍玉壘低知公安蜀計諸葛大名齊(楊用/修云)
(森嚴/荘重)
　　得五清先生客澧州消息悵然有懐
憔悴東都士吾師更可嗟三年為逐客萬里未還家暮
阻巴山雪春行楚岸花江湖無路覔流涕望天涯
　　　(詩話五清先生内江人南京禮部右侍郎贈尚時/書諡文肅劉公瑞也字曰徳符山東按察僉事)
　　　(斆之子中𢎞治丙辰進士正徳丁丑以按察副/使提督浙江學政明年六月廣購經史子集發)
　　　(十一府儒學公貯備覽每冊隸書于序尾鈐以/關防今各府俱散佚人間予每每見之惟湖州)
　　　(府學尚多存者予家所抄施宿張淏㑹稽二志/乃其所儲本也又甞于峴山建三賢祠以祀唐)
　　　(刺史顔公眞卿宋知州事蘇公軾王公十朋則/己卯年事也留心風教若此可謂克盡其軄儻)
　　　(學使者悉如公所爲士風吏治何難丕變予以/為三賢祠在宜作栗主并祀公斯則賢有司之)
　　　(責矣公有五清先生集十八巻又外/臺集六巻訪之未獲故附識於此)
　　關門
虎衛關門迥龍沙塞曲深風雲時有氣日月晝長隂中
使西來訊千官北望心天塞漢宫闕翠葢憶春臨(吳明/卿云)
(氣骨清蒼宣陳卧子云/似武皇在  府時作)
　　觀兵(二首/)
將帥俱分閫朝廷再剖符選徒皆虎士戰馬盡龍駒直
指黄河外長驅碧海隅感恩須此輩萬一為捐軀
組練回天地戈鋋白日揺王師一奮怒宼賦可潛消使
過傳金節軍行奏玉簫人言漢家将今是霍嫖姚
　　登堅山寺
西峰插天起絶頂寺門開雲裏一僧住山中無客來落
花平講席積草偏香臺我欲聞清梵焚香坐不回
　　武關
北轉趨劉壩西盤出武關微茫一線路廻合萬重山天
地㡬龍戰風雲惟鳥還關門鎻溪水日夜送潺湲
　　中秋無月
月賞今年罷髙樓獨客愁關山中夜笛江漢故鄉舟暗
雨捎檐入秋螢度檻流應知雲霧上天柱有人遊
　　昭烈廟
漂泊依劉計間關入蜀身中原無社稷亂世有君臣峽
路元通楚岷江不向秦空山一祠宇寂寞翠華春(黄清/甫云)
(匪直僩詞/亦存名教)
　　艶曲
御溝連上苑大道接平沙紫陌三千騎青樓十萬家城
中楊栁樹風起暮飛花
　　武昌聞邊報
傳聞彍騎近長安北伐朝廷已命官路繞居庸烽火暗
城髙山海戍樓寒一時邊將當關少六月王師出塞難
先帝恩深能養士請纓誰為繋樓蘭(姚仙期云孝宗御/煖閣語輔臣劉健)
(云臨陣以軍法從事所擬太重恐邊將/起輕殺之漸此亦恩深能養士之一也)
　　溪上
溪上茅齋不掩扉西風初罷芰荷衣月寒沙栁蕭蕭落
天晚江鴻肅肅飛野客行吟水邉立家人沽酒夜深歸
相逢醉語休辭數城外黄花漸覺稀
　　答雷長史
十載寒氊鄭畫師風流文采更堪思朱門鼓瑟官仍逹
青殿揮毫出每遲百里風烟還薄暮孤城雨雪已多時
極知嵗晚傷心切起傍官梅自詠詩
　　聞河南宼
檄書近報河南寇楚塞梁關轉戰空豈有兵車能逺救
即愁道路阻難通江淮城塹西南險嵩洛山川天地中
今日至尊憂不細㡬時諸将捷音同
　　西海子
寺下烟波春不開苑中風浪隠樓臺泉源細繞西山出
雲氣深從北極來萬里乘查觀日月十年登閣望蓬莱
黄塵碧水須㬰事莫使魚龍夜夜哀(吳明卿云雄渾遒/逸  陳卧子云意)
(景皆摹/少陵)
　　小閣初開崔郭田三君子至
本買堂齋為客居敢扳冠葢枉吾廬清風坐下髙人榻
深夜門停長者車竹下凉蟾輝几杖花間螢火静琴書
黄門翰苑俱鄰近濁酒盤餐意不疎(穆敬甫云風致如/月出石渠芙蓉散)
(華/)
　　送雷長史
彤管先朝隨帝子白頭今日奉王孫漢庭亦羡相如羙
楚客重㸔賈傅尊花下圖書開玉殿日髙琴瑟在朱門
十年亭閣淮西宴腸斷梁王雪夜樽(陳卧子云潦倒/遲暮寫得可念)
　　得獻吉江西書
近得潯陽江上書遥思李白更愁予天邉魑魅窺人過
日暮黿鼉傍客居鼓柁襄江應未得買田陽羡定何如
他年淮水能相訪桐柏山中共結廬
　　送施聘之侍御
海甸春風攬轡情燕關驄馬去還鳴繡衣霄漢花間出
錦纜江湖樹裏行近日西臺多諫草少年南國有詩名
别絃更憶風流調愁聽東城二月鶯(宗子相云綺語逸/韻恍對王謝風流)
　　鰣魚
五月鰣魚已至燕荔支盧橘未應先賜鮮偏及中璫第
薦熟誰開寢廟筵白日風塵馳驛騎炎天氷雪䕶江船
銀鱗細骨堪憐汝玉箸金盤敢望傳
　　送衛推官之武昌
少年佐郡楚城居十郡風流盡不如此去且隨彭蠡鴈
何須不食武昌魚仙人樓閣春雲裏賈客帆檣落照餘
大别山前江漢水畫簾終日對清虚(穆敬甫云風度若/鯉躍晴波鳥鳴春)
(谷/)
　　獨立
獨立對花隂冥冥望河渚只見沙上烟不見烟中雨
　　盩厔清明日
獨樹桃花自發髙樓燕子誰家可惜年年春色催人白
髪天涯
　　江南思
燈下雨鳴秋舫浦口潮廻暮鐘何處相思不見江南開
徧芙蓉
　　送韓汝慶還關中
華岳雲臺萬里情髙秋落日眺秦城黄河一線通滄海
身在仙人掌上行
　　秋日雜興(二首/)
野亭千橘未全黄青柿紅梨盡待霜南鄰老翁種橡栗
已見兒童收滿牀
紫蔓青藤各一叢野人籬落管西風郊扉逺絶誰能到
秋日蟲鳴豆葉中
　
　
　
　
　
　
　
　
　
　
　
　
　
　明詩綜巻三十五
欽定四庫全書
　明詩綜卷三十六
　　　　　　　　　　翰林院檢討朱彞尊編
　徐禎卿(五十首/)
　　　禎卿字昌穀一字昌國吳縣人𢎞治乙丑進士
　　　除大理寺左寺副降國子監博士有迪功集又
　　　有歎歎焦桐鸚鵡花間野興自慙等集(李獻吉/云昌穀)
　　　(諸詩温雅以發情微婉以諷事爽暢以達其氣/比興以測其義蒼古以蓄其詞擬義以一其格)
　　　(悲鳴以泄其不平參伍以錯其變即有蹊徑厥/儷鮮已  顧華玉云昌穀專門詩學究訂體裁)
　　　(上探騷雅下括髙岑融㑹折衷備兹文質取充/棟之草刪存百一至今海内奉如圭璧所謂雖)
　　　(多亦奚以為也獻吉乃云守而未化故蹊徑存/焉豈其然歟又云𢎞治間詩學始盛獻吉仲黙)
　　　(昌穀各有所長李氣雄何才逸徐情深皆準則/古文鍛琢成體  鄭繼之云昌穀年二十外厭)
　　　(薄吳聲一變遂與漢魏盛唐作者馳騁上下今/之世絶無而僅有者也年三十選平生所為文)
　　　(曰迪功集今行於洛陽者獻吉多為更定失昌/穀真葢獻吉雖與同調其丰神氣魄自有不相)
　　　(能者矣之文徵仲云昌穀古體合作近體非所/好而為  輒工  皇甫子浚云李何矯一時之)
　　　(弊為中興之冠而不能不泥其跡故仲氏子安/於詩獨取迪功  皇甫子安云徐君繼軌二晉)
　　　(標冠一代又云㑹諸氏之長以追六代迪功其/庶幾乎  皇甫子循云𢎞徳之間李何諸子追)
　　　(述大雅取裁風人一時藝林作者響臻同好景/附咸足馳騁海内而徐君亦髙步江左獨綜菁)
　　　(英莫可瑕纇非其佳穢自得去取過嚴乎雪王/元美云徐昌穀如白雲自流山泉泠然殘  在)
　　　(地掩映新月又如飛天仙人偶游下界不染塵/俗又云昌穀如六翮搏風三危吸露快爽種種)
　　　(不可名狀又云昌穀少即摛詞文匠齊梁詩沿/晚季迨見獻吉始大悔改其樂府選體歌行絶)
　　　(句咀六朝之精音采唐初之妙則天才髙朗英/英獨照律體微乖整栗亦浩然太白之遺昌穀)
　　　(之於詩也黄鵠之於鳥瓊瑶之於石松桂之於/木也又云昌穀自選迪功集咸自精美無復可)
　　　(憾其五集係少年時語舞陽絳灌貴後向人稱/其屠狗吹簫為佳事寧不泚顙又云絶塵行空)
　　　(吾推昌穀然不能諱其輕又云呉中如徐昌穀/詩祝希哲書沈啓南畫足稱三絶  王敬美云)
　　　(詩有必不能廢者雖衆體未備而獨擅一家之/長如孟浩然洮洮易盡止以五言雋永千載並)
　　　(稱王孟我明其徐昌穀髙子業乎二君詩大不/同而皆巧於用短徐能以髙韻勝有蟬蛻軒舉)
　　　(之風髙能以深情勝有秋閨怨婦之態更千百/年李何尚有廢興二君必無絶響  歐楨伯云)
　　　(博士洗盡蕪辭天然妙麗金源人詩清廟瑟三/歎齋房芝九莖庶幾似之  項子長云昌國華)
　　　(而不靡質而不俚深而不晦壯而不怒約而精/騁而中節宜其崛起江南雄視中土  顧𤣥言)
　　　(云迪功豪縱英裁格髙調雅馳騁漢唐之間婉/而有味渾而有迹獨悲夫長轡既驟窮途忽蹶)
　　　(顧未盡肆力耳心黄清甫云迪功取模古調用/鑄今詞工逾嘔  妙幾换骨力振東吳之靡爭)
　　　(長北郡之雄雖巻帙寂寥而篇章簡鍊至降格/為律用思尤深開元以下難與為儔恨其早殞)
　　　(未究厥志士胡元瑞云𢎞正間詩流特衆然皆/近逐李何  選升之近夫獻吉派也華玉君采)
　　　(望之仲鶡仲黙派也昌穀雖服膺獻吉然絶自/名家遂成鼎足獻吉譏其大而未化蹊徑存焉)
　　　(何元朗謂獻吉詩比之昌穀蹊徑尤甚王長公/謂昌穀所未至者大也非化也世以何王為篤)
　　　(論西王伯穀云𢎞正間詩流輩出李君赤幟於/關  徐子白眉於東海李資𢎞亮徐學精深長)
　　　(才絶力則徐不逮李古色清聲則李不逮徐臨/草昧之頃難少李君今全盛之時當多徐子)
　　　(穆敬甫云徐詩如皋蘭猗靡脩竹嬋娟足稱雅/致宜與李何方駕  蔣仲舒云昌穀詩韻本淸)
　　　(華調復古秀雖何李亡易也足傅伯俊云先生/奪赤幟於北地信陽之間鼎  而居其詩憲章)
　　　(三百律襲漢魏濯祓六朝蹈詣天寳外集多穉/年綺語尚沿吳習猥以名重槩傳而不知瑕瑜)
　　　(不類也其陳卧子云迪功有詩無多乃與二雄/鼎足觀  談藝皆深造之言宜其短章片語無)
　　　(不連城也又云昌穀似與仲黙同源然仲黙俊/逸昌穀矜貴又自有殊  宋轅文云昌穀如秋)
　　　(夜銀河爛爛垂地又云何李刻意少陵迪功獨/宗太白神到之作自成一家不若嘉靖七子同)
　　　(派也鞭李舒章云迪功神致俊爽如天廏飛龍/不加  䇿自然駛邁用寡用虚獨有所長  王)
　　　(貽上云明𢎞治間李何崛起中州吳有昌穀為/之羽翼相與力追古作一變宣正以來流易之)
　　　(習明音之盛遂與開元大厯同風家周青士云/李何専主學杜昌穀兼師盛唐諸  此後薛君)
　　　(采蔣子雲王穉欽髙子業華子潛皇甫昆弟皆/清婉成音各極其致雖非昌穀流派而風調實)
　　　(自昌穀啓之麗沈山子云吳中詩派自髙季迪/倡之風華整  克兼唐宋元人之長其後劉昌)
　　　(謨輩漸流入姚冶吳源博王濟之返之於理遂/類宋詩沈啓南能以澹宕出之尤為拔俗顧陳)
　　　(海士選明詩竟遺之以其調近於宋也昌穀既/見獻吉悔其少作然所操仍是吳音第洗除少)
　　　(日浮豔字句歸於六代三唐而已未甞北/學於獻吉獻吉譏其蹊徑未化職此故歟)
　　　(靜志居詩話迪功少學六朝其所著五集類靡/靡之音及見北地初猶崛强賦詩云我雖甘為)
　　　(李左車身未交鋒心未服顧予多見不知量此/項未肯下頗牧既而心傾意寫營壘旌旗忽焉)
　　　(一變是時李何並陳未決雌雄迪功精銳無多/能以偏師取勝遂成鼎足其詩不専學太白而)
　　　(髣髴近之七言勝於五言絶句尤勝諸體興慶/池頭送君南下等作雖龍標太白復生何多讓)
　　　(焉又云人所應有盡有人所應無盡無大復是/也人所應有盡有人所應無不必盡無空同是)
　　　(也人所應有不盡有人所應無盡無迪功是也/三雄真鼎足哉又云樊少南與康徳涵論詩而)
　　　(曰初唐詩如春園草木雜生未放之花含蓄渾/厚生意勃勃盛唐則淘洗鉏治條理可觀生意)
　　　(稍薄矣近日名家冠絶海内自許古人之上或/失之觕者稜角峭厲而乏温柔敦厚之旨或失)
　　　(之易者流麗光澤而少含蓄渾成之趣所以然/者孜孜於杜未甞引而上之也陳約之為髙子)
　　　(業作序而曰子美有振古之才故雜陳漢晉之/辭而出入正變初唐襲隋梁之後是以風神初)
　　　(振而縟靡未刋今無其才而習其變則其聲觕/厲而畔規不得其神而舉其辭則其聲闡緩而)
　　　(無當彼我異觀豈不更相笑邪繹兩公之言若/與北地信陽均未愜意然則李何至嘉靖初聲)
　　　(燄漸歇作者已有違言惟昌穀莫有訾之者麟/洲稱李何有廢興徐髙必無絶響其知言之選)
　　　(乎/)
　　雜謡(二首/)
夫為虜妻為囚少婦出門走道逢耶孃不敢收東市街
西市街黄符下使者來狗觫觫雞鳴飛上屋風吹門前
草肅肅(陳卧子云此紀正/徳五年八月之變)
壊我民居田樹子桐與檟桐檟何青青素車不得下(李/舒)
(章云謡語/極蒼茫)
　　鷂雀行
白鷂捉黄雀斜盤下九天豈知南山側復有虞人弦一
發中雙翼忽斃青雲端行人皆撫掌仰視落飛翰弓矢
懸馬頭少年坐雕鞍持歸咸陽市百鳥爭聚觀美酒白
玉缸肉腊黄金槃樂哉今日宴四座俱萬年(黄清甫云/鷂雀一篇)
(足以上抗西京下視子/建殆千載之希聲也)
　　白紵歌(二首/)
三星爍爍花滿堂素腕盈盈出洞房垂羅映縠耀明妝
皦若雲中開月光流情盼君君莫忘停歌節舞進玉觴
願君安坐夜未央
旨酒千壺列東廂美人如花嬌北堂髙歌合舞聖世昌
願得歡娛永未央脂車秣馬且踟蹰百年之㑹忽須㬰
東流之水西飛烏今我不樂何為乎
　　　(詩話樂府宜以不求似似之讀/此益見滄溟坼疈古人之非)
　　古意
空為郢中客不見郢中吟美人髙堂上自奏山水音帝
子葬何處瀟湘雲正深寂寥誰共賞江上獨傷心(宋轅/文云)
(清婉有/古風)
　　倡家詠效何遜
簾櫳秋未晚花霧夕偏佳暗牖通新燭虚堂響落釵淅
淅鳥棲樹明明月墮懐相思不可見蘭生故繞階(鍾廣/漢云)
(此昌穀少作置之玉/臺集中其誰能辨)
　　舟懐
　　　(詩話舟懐以下三/詩絶似青丘生)
天曠多樹林日赤溪路永我行一何勞窈窕坼川嶺湍
流好石鬬沙礫與舟鯁行行指前棲望望不得逞火雲
漸曖滅蟬鳴空山靜奄忽青松間了了挂員景一與幽
賞遇遂使煩慮屏先書謝廬僧為埽香爐頂
　　留别都城諸同志
對酒忽不樂悵然懐别離别離結中勞眷彼長路岐苒
苒郊河樹曖曖關門祠佇望瀟湘水先與秋風期鴻鴈
雲中來噭噭使人悲懐哉爾方集恨矣予當辭
　　吳江橋亭遊眺
郡右多麗山湖南富鮮水溶溶蒼樹浮漭漭白煙起中
土屹裒城重波泛人市出郭接修梁垂穹貫遥沚上有
臨流溝髙風衍清祀百匯引虚明諸州拆表裏隠約雲
中檣紛紜隰間耔宵澄月色闊風逺漁歌靡空睇眇不
極瑶胷盪餘滓悟彼扁舟人傷此塵代子
　　送熊士選侍御
壯士樂長征門前邊馬鳴春風三月栁吹暗大同城蘆
溝橋下東流水故人一樽情未已遥天飛盡隴頭雲唯
見居庸暮山紫羨君鞍馬速流星予亦孤帆下洞庭塞
北荆南心萬里佩刀長揖向都亭
　　寄顧華玉
去嵗君為薊門客燕山雪暗秦雲白馬上相逢脫紫貂
朝回沽酒城南陌燕山此日雪紛紛祗見秦雲不見君
胡天白鴈南飛盡千里相思那得聞(朱子蓉云源本太/白去嵗何時君别)
(妾一篇而不覺其摹擬/之迹可謂善學古人)
　　青門歌送吳郎
吳郎醉嗜長安酒落魄自言為客久走馬頻看上苑花
回鞭幾折青門栁青門曈曈魚鑰開乳燕游絲相逐來
栁下雕鞍留别袂花間酒琖覆蒼苔浮雲去去辭城闕
芳草連天那可歇野店春風聽早鶯關河曉樹懸新月
千里淮流雙畫橈廣陵驛前逢暮潮落日歸帆揚子渡
青山家對伯通橋吾家流水原非隔宛轉胥臺通巷陌
草長難尋仲蔚居林深不辨陶潛宅清溪屋下可垂綸
復有蓴羮足獻親君歸儻食氷絲膾為念羇棲塞北人
(陳卧子云/似勝李頎)
　　贈王淵之
十月狂風吹白雪長安城中地欲裂朱門酒壚紅炙天
空裏璚花旋消滅由來都國盛繁華青雲絡繹滿仙車
浪說黄金賜寒士爭言白璧謁侯家驕矜意氣遥相羨
片善朝推䝉夕薦待詔虚沈金馬門傳宣直上麒麟殿
王郎濩落爾何求千里乗驢被黒裘空論作賦稱才子
未肯低眉事貴游知君不得逢楊意終媿明時老督郵
(譚舟石云調亦/平平氣却深穏)
　　觀伯虎寄贈子容洞庭山圖因求作廬山障子
丹巒氤氲拂空起素練平鋪洞庭水迴溪笑指毛公家
忘却滄溟幾千里我隔廬峰夢紫煙甞騎白鹿上青天
煩君貌出仙人掌西寄長安向日邊
　　彭蠡
茫茫彭蠡口隠隠鄱陽岑地湧三辰動江連九派深揚
舲武昌客興發豫章吟不見垂綸叟煙波空我心(陸氷/脩云)
(襄陽/遺韻)
　　在武昌作
洞庭木葉下瀟湘秋思生髙齋今夜雨獨卧武昌城重
以桑梓念淒其江漢情不知天外鴈何事樂南征(李舒/章云)
(八句竟/不可斷)
　　登支硎山樓
谷寺憐幽密兹棲表麗觀煙雲連壑動竹樹入門寒獨
往迷前徑憑髙遲所歡時聞有清磬遥出暮林端
　　送友人還吳
陽月隨陽鴈遥從塞上來北人江北望不見隴頭梅坐
下楊朱淚吟為莊舄哀聊傳數行札千里送君回(王于/一云)
(不失唐/人風格)
　　嘉禾道中
檇李城何在蕭條草樹存未醒吳苑酒已動越鄉魂問
水來天目看桑過石門愁聞鶺鴒語寧聽楚山猿(俞右/言云)
(道吾鄉風景者多矣方萬里出戸即乗/船徐昌穀看桑過石門語似淺而實深)
　　月
故園今夜月迢遞向人明只自懸清漢那知隔鳳城氣
兼風露發光逼曙鳥驚何事江山外能催白髪生(朱子/蓉云)
(此詩却/學杜)
　　秋日懐李郎中及邊熊二子
秋興因髙賦雄才憶省郎山川思不極雲樹莽蒼蒼對
酒知時變看花感别長如何霜後鴈猶未達瀟湘
　　逢蠻使語
五嶺馳蠻使三秋達薊京北來江草盡南眺瘴雲平鄉
夢清猨隔邊心旅鴈驚辛勤萬里札懐笥未宜輕
　　送許補之還丹徒
憐君揮手去匹馬向南天旅病青山外鄉心落日懸燕
關變積雪淮栁動新煙驛路重雲裏相思易隔年(陳卧/子云)
(五六/新挺)
　　送廬陵楊二尹
何卑執㦸謝京華却愛河陽縣裏花不為逺師招白社
擬從勾令覓丹砂青天挂席浮明月螺水迴舟勝若邪
莫學南昌隠君子離羣獨拂五雲車
　　贈别獻吉
爾放金雞别帝鄉何如李白在潯陽日暮經過燕市客
解裘同醉酒壚傍徘徊桂樹涼飇發仰視明河秋夜長
此去梁園逢雨雪知予遥度赤城梁(王元美云得崔沈/琢句法陳卧子云)
(果為神/到之作)
　　送盛斯徵赴長沙
昔愁越嶲千峰仄轉入巴渝萬里賖豈料聖恩憐賈誼
猶煩佐郡出長沙蠻中瘴逺三湘水江畔春逢十月花
遥聽岳陽樓上笛可能回首憶京華
　　寄杭東卿
西湖十月煙水平梅花參差千樹明越王城畔氣應早
林逋宅邊江更清驛使章臺空寄别霜天玉笛暗霑纓
故人若有揚州興為聽春鴻白雪聲
　　送耿晦之守湖州
逺下吳江向霅川髙秋風物倍澄鮮鵁鶄菰葉翠相亂
錦石游鱗清可憐郵渚撾頻津吏鼓漁歌唱近使君船
吳興峴山足勝事漢水襄陽空昔賢
　　鳳鳴亭
鳳鳥期不來瑶華幾銷歇唯有山中人吹簫弄明月
　　香圃
露華散平林月明在寥廓時有天風來冷然桂花落
　　古意
我有木蘭舟欲作三湘客不愁湘水深但畏湘中石
　　内中偶述
朱筥殊方貢黄旗使者回内園春未到青筍渡江來
　　答獻吉
花發平章宅鶯啼省樹春殷勤花鳥意愁殺獨遊人
　　大道曲
長安樓閣互相望戸戸珠簾十二行緑水過橋通酒市
春風繫馬有垂楊
　　羽林少年行
寳馬平馳過夕隂飛丸遥墮掌中金不知富貴縁何事
偏動青樓瞥見心
　　　擬古宮詞
興慶池頭漏未闌棃園弟子曲將殘花前更進涼州伎
無那西宮月色寒
　　春思
渺渺春江空落暉行人相顧欲霑衣楚王宮外千條栁
不遣飛花送客歸
　　湘中曲
湘州草深鶗鴂鳴湘江水清多杜蘅月明伊軋中流槳
好似湘娥鼓瑟聲
　　送蕭少府
矯矯雙鳬塞隴分武夷殘雪半春雲玉洞只愁仙隠去
洛陽花下不逢君
　　送顧馬湖孔昭(二首/)
巴東明月巴西歌兩岸梅花羌笛多一曲停橈雙淚落
猨聲三峽若為過
錦水由來勝若邪蘭橈三月泛桃花巴兒見客能歌曲
蜀女明妝笑浣紗
　　安南歌送沈使君
烏蠻灘上煙水聲伏波廟前秋月明夜半津人挽舟上
夷歌偏動望鄉情(陳卧子/云渾成)
　　送蕭若思
送君南下巴渝深予亦迢迢湘水隂前路不知何地别
千山萬壑暮猨吟(宗子相云直是/供奉龍標風調)
　　將發夏口
鸚鵡洲邊生暮煙旅人南望思依然盡道巴陵湖水闊
秋風莫渡漢陽川
　　望行人(二首/)
秋原迷望草芊芊幾樹荒鴉落照前驛使回時曽寄語
西風早晚渡秦川
緑蕪平野暮天低逺色蒼蒼路不迷昨日鄰家歸後信
行人只隔灞陵西
　　弔徐姬詩(并序/)
　　　金陵有徐姬者善屬詩早死余甞聞其句云楊
　　　花厚處春隂薄清冷不勝單裌衣頗愛其有婉
　　　思以詩弔之
繞廊吟罷楊花句欲覓楊花樹已空日暮街頭春雪散
杜鵑無力泣春風
　　楚中春思
遵義門前暮栁斜武當城裏欲棲鴉行人獨立宮牆外
又見空園落杏花
　　濟上作
兩年為客逢秋節千里孤舟濟水傍忽見黄花倍惆悵
故園明日又重陽
　邊　貢(二十六首/)
　　　貢字廷實歴城人𢎞治丙辰進士授太常博士
　　　擢戸科給事中遷太常寺丞出知衛輝府改荆
　　　州陞湖廣(一云山西/一云河南)提學副使召拜南京太常
　　　少卿遷太僕改太常卿提督四夷館進南京戸
　　　部尚書有華泉集(朱中立云華泉之作雖不逮/李何然平淡和粹孝廟以前)
　　　(海嶽之才無其倫比逸袁永之云李何徐邊世/稱四傑李雄健何秀  徐精融邊朴實故並有)
　　　(盛名輝映當代四公殆藝苑之精英也邊稍不/逮秖堪鼓吹三家耳  湛元明云華泉嫻於才)
　　　(書必如晉文必如韓詩必如杜以此收聲於時/  何元朗云世人推何李為當代第一予謂空)
　　　(同關中人氣稍過勁未免失之怒張大復俊節/亮語出於天性亦自難到但工於句言而乏意)
　　　(外之趣獨邊華泉興象飄逸而語亦清圓故當/共推此人  王元美云邊廷實如洛陽名園處)
　　　(處綺卉而不必稱姚魏又如五陵裘馬千金少/年  項子長云𢎞治四傑其才各有所長李天)
　　　(才雄健徐陶冶精融何藻思透逸邊朴實有餘/而華采不足  胡元瑞云𢎞正並推邊徐何李)
　　　(每怪邊品第懸逺胡得此稱及讀獻吉送昌榖/詩是時少年誰最文太常邊丞何舍人仲黙贈)
　　　(君采亦有十年流落失邊李之句則李何於邊/正自不淺予細閱當時諸家若仲鶡徳涵敬夫)
　　　(子衡詩皆非所長華玉升之繼之士選輩或調/正格卑或格髙調僻獨邊視諸人差為諧合不)
　　　(得不爾又云邊顧朱鄭之流派流甚正聲調未/舒歌行絶句時得佳篇古風近體殊少合作)
　　　(鄭敬甫云邊司徒詩清婉流暢朗朗有致産黄/清甫云邊詩詞旨凄婉調亦入雅歴下之  無)
　　　(以過之越在太常蜚聲藝苑時獻吉主盟羣英/為輔君其一也  俞汝成云華泉調逸情真氣)
　　　(舒音亮不假深求自得風人遺韻尤陳卧子云/廷實粗率未除然時見精詣五言  稱長城)
　　　(宋轅文云尚書才情甚富故能於沈穏處見其/流麗  陸氷修云廷實篇法亦整但格律未遒)
　　　(當與華玉子衡伯仲譬諸才傑獻吉淮隂侯也/仲黙鄼侯也昌國留侯也邊顧朱鄭樊酈絳灌)
　　　(之徒也世乃躋邊三家稱為四傑/生乃與噲等伍三君有遺憾矣)
　　　(詩話華泉諸體不及三家獨五言絶句擅場昔/宋吳江令張達明與客論詩其言曰詩莫難於)
　　　(絶句尤莫難於五言欲其章短而意長辭約而/理盡華泉庶足當之大復贈詩云陽春誠獨步)
　　　(清廟徒三歎以絶句論/邊亦無媿於三家也)
　　贈友
春陽初獻嵗芳樹日以青送逺及近郊何由申我情我
情方鬱紆君駕不可停瞻彼飛鴻翼聫翩共遐征奕奕
雲中河爛爛川上星中原渺難遂佇立以屏營
　　分韻再送文熙
夜久河漢横春堂别燈黯風凄鳥初動露重花猶斂明
發不在兹重關為誰掩
　　答石峰見懐之作
斗柄當西南河漢東北傾零零露華白皛皛天宇晴微
風度廣隂熠燿時復明卉木日已黄秋氣日已清念子
理素瑟苦調多離聲嗷嗷失侶鴈泛泛隨波萍㑹合固
有期此日難為情
　　次韻贈李子行之如陳
迢迢阻歡宴戚戚傷離居離居結中懐鬱鬱慘不舒若
人美無度貞抱沖以虚朝為同朝客夕暮隔林墟林墟
積秋霖流潦不可除四野晦蒼蒼行行安所如驅馬臨
大道瞻顧空踟蹰
　　運夫謡送方文玉督運
運船戸來何暮江上旱風多春濤不可渡裏河有閘外
有灘斷篙折纜腰環環夜妨鼠日妨漏糧冊分明算升
斗官家但恨倉廪貧不知淮南人食人官家但知征戍
苦力盡誰憐運船戸運船戸爾勿哀司農使者天邊來
　　送馬欹湖赴湖南提學
征馬帶落日出門君已遥層城不隔夢夜夜盧溝橋盧
溝橋邊車簇簇故人却在城南宿誰令相見轉多情翻
恨遲行不如速江漢風煙遲早春關山雨雪暗邊塵臨
岐莫動殊方感余亦東西南北人
　　題豐内翰愛鳬樓
春鳬呼其侶拍拍戲芳渚一鳬忽驚人羣鳬共髙舉回
翔集城下㸃㸃散如雨愛鳬主人今幾秋夕陽空上望
髙樓憑闌獨送千里目平沙莽莽寒煙緑
　　張夏道中遇雨短歌示同行希尹諸子
南山北山雨如注寒風䬃䬃吹山樹中河水發行子愁
褰裳欲渡且復休黑霧蒼雲蔽村舍咫尺誰能辨牛馬
嗟哉出門百里行路難我今胡為在中野
　　出郭將訪希準郡伯懼暮而返却寄
駕言江口出却至水西還逺道空回首重門欲上關斷
雲低白鴈斜日近青山欲採瑶華贈仙舟不可攀
　　和答胡可泉郡伯
籍籍胡安慶新聲滿舊都詎知金馬客翻領玉麟符退
食還經史登樓即畫圖昔賢憂樂地元只在江湖
　　送都𤣥敬
驅馬别君處秋隂當暮生林柯無靜葉江鴈有歸聲緑
水閶門道青山建業城未能同理櫂延佇獨含情
　　次獻吉留别韻
初春郊甸積雪滿客子出門岐路長征車杳杳去不息
關栁青青殊未央却望秦山懐故道即歸梁苑亦他鄉
十年京洛交游地日夕風煙思渺茫
　　留别貞菴
隂隂汀樹起秋煙冉冉溪花接暮天歸鳥獨衝淮甸雨
離人新上汶陽船病餘藥物求芝术老去心情託簡編
他日㑹傳招隠賦緘封應寫渡江年
　　送劉約中之金陵
君到石城邊應看石城樹樹杪百尺臺是儂行樂處(蔣/仲)
(舒云詞直截/而意婉曲)
　　贈别甯子
白日就長道清秋凌大河非關燕趙别相送一悲歌
　　西園(二首/)
朝看長白山暮看長白山山色有朝暮吾心常自閒
庭際何所有有萱復有芋自聞秋雨聲不種芭蕉樹(王/元)
(美云芭蕉豈可言樹芋豈庭中佳物且獨無雨聲乎俱/屬未妥若作自憐秋雨滴不復種芭蕉或作自聞秋雨)
(聲不愛芭蕉色/覺意尤深婉)
　　　(詩話杜牧之詩一夜不眠孤客耳主人窗外有/芭蕉呂居仁詩如何今夜雨只是滴芭蕉張安)
　　　(國詞㸃㸃不離楊栁外聲聲只在芭蕉裏無名/子詞窗外芭蕉窗裏人分明葉上心頭滴古之)
　　　(愁夜雨者多以蕉葉為辭髙荷大芋非所憎也/元美誚廷實芭蕉不可言樹然維摩詰經云是)
　　　(身如芭蕉樹而不堅固是芭蕉/未始不可名樹元美之言過矣)
　　雜詩
月色沙上澹山雲天際浮春江萬里闊獨見一漁舟
　　題畫(二首/)
鳥啼青石岡日照紅泥坂杳杳雲外鐘山僧獨歸晚
近浦寒潮落平沙返照紅不嫌歸路晚家在板橋東
　　迎鑾曲(四首/)
金陵自古帝王都碧石清江一畫圖列聖百年虛想像
鑾輿曽到此間無
自采民風問老農微行不遣近官從那知天子關天象
到處雲成五色龍
弓如滿月向江開箭插寒潮巻浪迴水上黿鼉莫深避
我皇元為射蛟來
潮落江門煙水秋雲帆月下過揚州兩京馳道三千里
夾岸垂楊接御溝
　　栁塘雜興
御溝東畔栁成林一水盈盈十里隂白馬青衫橋上客
春來多少故園心
　　山行即事
陵薯青青生午煙山渠㶁㶁響春泉白頭宮監松陵下
閒說英皇北狩年
　康　海(五首/)
　　　海字徳涵武功人𢎞治壬戌賜進士第一授翰
　　　林修撰尋以救李夢陽坐逆瑾黨落職為民有
　　　對山集(張孟獨云對山詩以興致為先格髙詞/俊足以凌駕古人羽翼騷雅  張文邦)
　　　(云對山既𢎞詩規又開文運時仲黙獻吉敬夫/號海内三才而公尤獨步  王元美云康徳涵)
　　　(如靖康中宰相非不處貴恇擾粗率無大處分/  王敬美云對山五七言詩間多率意之作直)
　　　(攄胸臆或韻至便押不必盡麗典則不穆敬甫/云徳涵詩有極佳者乃為友人置而  録遂有)
　　　(長吉之恨子俞汝成云對山文勝於/詩  陳卧  云對山粗率殊無足觀)
　　　(詩話徳涵坐援獻吉遂挂清議歸田之後耽心/詞曲其小令云真箇是不精不細醜行藏怪不)
　　　(得沒頭沒腦受災殃從今後花底朝朝醉人間/事事㤀剛方徯落了膺和滂荒唐周旋了藉與)
　　　(康論者原其心而悲之沒時家無長物腰鼓多/至三百副㽞心風雅之日少宜其所就止此爾)
　　滸西别業同承裕升之作
還耕愜初願揖世返空林雖非志士理已獲靜者心嘉
賔青雲客枉駕忽相臨攜酒共斟酌張絃揚妙音義厚
情自叶道合契滋深漪漪湋川水幽幽南山岑相值不
相樂奈此逝者侵
　　觀禾
我來彭麓下坐愛青山色雨過忽新涼蒼煙望無極秋
禾行欲成豈畏驕陽逼壠畝緑如屯原隰少螟螣同欣
有年樂詎知天子力
　　對客
絲竹憐吾嬾尊罍待汝來片雲霄漢沒叢菊小籬開積
雨難相過當歌莫謾迴請看秋草色黄滿建章臺
　　鹿苑懐太微
鹿苑何王殿明時尚賜秦芳林春礙日幽草晝眠麏畎
畝餘生計乾坤信此身西京誰欲賦韋曲有詞人
　　四月十九日宴東侍御園亭醉中走筆
燕家小妓石榴裙笑酌酴酥把似君玉面未能花底出
瑶箏先向月中聞
　王九思(五首/)
　　　九思字敬夫鄠縣人𢎞治丙辰進士選庶吉士
　　　授檢討調吏部主事陞郎中坐劉瑾黨降夀州
　　　同知尋勒致仕有渼陂集續集(李伯華云渼陂/因懐陳致寄景)
　　　(道情出入風雅騷選之間振迅開元天寳之上/  王元美云敬夫如漢武求仙欲根正染時復)
　　　(遇之終非實境/太樸不雕之風)　(俞汝成云渼陂礧磈廓落有/穆敬夫云敬夫工於小詞而)
　　　(詩亦不落元宋體頗謂兼才惜乎遊春一記自/逺風雅也  顧𤣥言云敬夫才雋思逸銳於綺)
　　　(麗譬之湖外碧草海/東紅雲流彩奪目)
　　　(詩話康王並以樂府擅長而詩/鮮合作王差勝康樂府亦爾)
　　對酒憶康五
林棲鮮儔侶芳醑聊獨親繁香媚晴(一作/旭)景嘉賔及兹
辰習習谷風發萋萋卉木春黄鳥鳴枝間翩翩求其羣
對此豈不樂念彼同心人室逺心徒勞追趨靡所因安
得驂雲霓頃刻馳見君
　　聞盜賊且至登夀州南城樓野望兼示避盜諸君
　　子
極目川原外無言自愴神雲山晴見楚煙樹逺浮秦平
地干戈滿臨風羽檄頻西飛羨歸鳥隨意過城闉
　　滸西莊春日行樂詞
金馬當朝彦銀魚隔嵗焚髙棲丹鳳麓閒卧碧山雲湘
瑟春風度秦箏月夜聞太平無一事只合醉朝醺
　　亳州
出門二月已三月騎馬陳州來亳州暮雨桃花此客館
春風燕子誰家樓簿書堆案不相放太守下堂仍苦留
浮名羈絆有如此媿爾沙邊雙白鷗(周青士云/頽唐有致)
　　十四夜月與李二獻吉飲
萬戸秋風碪杵哀殊鄉今夕故人來竹間涼露蕭蕭下
樓上浮煙細細迴地僻柴門無過客家貧樽酒有餘醅
疎簾碧簟須同醉明月青天為爾開
　王廷相(十九首/)
　　　廷相字子衡儀封人𢎞治壬戌進士選庶吉士
　　　改兵科給事中以言事謫判亳州拜監察御史
　　　巡按陜西為鎮守廖鑾誣奏下獄再謫贑榆縣
　　　丞稍遷寧國同知歴四川按察使拜副都御史
　　　巡撫四川入為兵部侍郎都察院右都御史進
　　　兵部尚書提督團營仍掌院事加太子太保卒
　　　謚肅敏有家藏内臺二集(薛君采云先生詩豪/氣太露其工者較之)
　　　(古人不啻過之威王元美云王子衡如外國人/投唐武將坐禪  儀解悟中不免露抗浪本色)
　　　(𤣥穆敬甫云王詩如飛亷煽吹白羽失涼孔顧/  言云司馬學古才辨特嫻古體如闕里  檜)
　　　(泰嶽秦松蒼秀挺鬱樂黄清甫云浚川詩貴達/意不避險直多擬古  府欲返真樸未見其工)
　　　(君采出其門下所謂青出於藍也宋陳卧子云/子衡詩有沈鬱之思壯麗之色    轅文云子)
　　　(衡莊雅有法長於五言若近體/則元美所云武人坐禪者是也)
　　　(詩話浚川敭歴之暇銳意詩文非徒扶大雅之/輪抑且抉羣經之奥而又見善如不及其序空)
　　　(同子詩稱其掩蔽前賢命令當世秦漢以來寡/見其儔然空同名成之後目空四海觀送昌榖)
　　　(之湖湘詩述一代人文之盛有云是時少年誰/最文太常邊丞何舍人三子而外並不及浚川)
　　　(隻字也鄭繼之未甞謀面乃有句云海内談詩/王子衡春風坐遍魯諸生宜浚川見之有知已)
　　　(之感於繼之身後賦少谷子歌焚其稾於燕望/閩再拜歌云彼時才傑游帝傍信陽之何棠陵)
　　　(方大梁翩翩李川甫吏部薛生尤擅長於空同/亦未齒及不無憾焉矣他日作遣興十首其一)
　　　(云昔吟吳下徐昌穀幻出斯文百代先其二云/逸氣誰當鄭善夫其三云康子文章迥絶塵其)
　　　(五云大復天才冠兩都其六云後來誰擅六朝/竒君采分明别綴詞其七云散逸長年何粹夫)
　　　(獨於空同則云疏越朱絃大雅沈始知清廟有/遺音峽江迫阨湍瀾出可是空同太劇心殆有)
　　　(微辭焉信乎恩怨之難㤀也浚川詩格諸體稍/觕惟五言絶句頗有摩詰風致下亦不失為裴)
　　　(十秀才崔/五員外)
　　蘄民謡(四首/)
有芃者艾生我土七年之病得者愈五内失調邪作主
當貴耽慾乃自取艾縱有靈將奚補我欲言之上官怒
龜帬生毛緑的的大如錢貴如璧養來盆中水凝碧細
人之玩有何益
白花蛇誰教爾能辟風邪上司索爾急於火州中大夫
却逼我殺爾種類絶白花不生禍胎滅
龍鬚作席光電電暑眠不及蘄陽簟涼如水滑如藤一
簟幾工能織成官府取之只一聲有價無價誰敢爭
　　赭袍將軍歌
萬夀山前擂大鼓赭袍將軍號威武三邊健兒猛如虎
左提戈右跨弩外庭言之赭袍怒牙旗閃閃軍門開紫
茸罩甲如雲排大同來宣府來
　　九日安陵同蔡成之發舟
亢帆安陵浦泛舸清川潯渚枉倦迴沿厓傾詫﨑嶔寒
原變淒候浮靄散層隂落日隠叢薄孤霞冐平林雖同
佳人娛屢興游子吟曠達獲自古維縶慚在今緬懐籬
下菊結念丘中琴川塗渺無緒風波浩難任
　　秋日巴中旅行
巴東秋氣早行客已悽悽江險深三峽雲寒暗五溪中
原無鴈至異國足猿啼况近烏蠻塞連年尚鼓鼙
　　旅思
野雲蕭蕭逐我迴西從閬苑東蓬萊偶傳靈藥足自寳
持示世人番見猜不知黄鵠幾時到縱有素書誰與開
旅食淹留斷消息故園風雨空池臺
　　春草謡
塘上艸離離照妾春羅衣待君君不來滿庭螢火飛
　　秦川雜興
古陵在蒿下啼烏在蒿上陵中人不聞行客自惆悵
　　初見白髪
日日風塵色勞勞簿領身不知清鏡裏已作二毛人(蔣/仲)
(舒云愾/歎愁絶)
　　漢上歌
宜城出美醖載入習家池山公去已久醉殺襄陽兒
　　宮怨
夜輦昭陽月春筵上苑花不成供奉日枉自學琵琶(宗/子)
(相云如/泣如訴)
　　閬中歌
天闊浮煙迥沙平落照低春江同在眼只覺異巴西
　　漫興
一琴几上閒數竹窗外碧簾戸闃無人春風自吹入
　　巴人竹枝
楊花作雪草連天郎下荆吳又一年江上浣紗郎不見
問郎錯問下江船
　　泊嘉善縣
千峰萬峰廣徳路晝行夜行湖州艭七十五橋今過盡
畫船明日入松江
　　宣州歌
河瀝溪頭伐鼓行五湖渡口櫂歌聲怪來畫舸如飛去
一百八灘春水生
　　金陵歌
山到金陵龍虎分大江環抱日生雲千年宮闕存遺事
猶有都人說建文
　
　
　
　
　
　
　
　
　
　明詩綜巻三十六
欽定四庫全書
　明詩綜巻三十七
　　　　　　　　　　翰林院檢討朱彞尊編
　朱應登(三十三首/)
　　　應登字升之寳應人𢎞治已未進士除南京戸
　　　部主事遷知延平府以副使提學陜西調雲南
　　　尋陞布政司右㕘政有凌谿集(李獻吉云凌谿/飫醇探臠噴英)
　　　(摛華樹聲萟林時華玉元瑞昌國號江東三才/凌谿乃與竝奮競騁吳楚之間  顧華玉云升)
　　　(之才華彪發泉涌每當人落筆一埽千言㫄觀/者往往奪氣其詩上準風雅下采沈宋磅礴藴)
　　　(藉鬱興一代之體伯康徳涵云凌谿清新俊逸/有國風之材  許  誠云先生訓諸生云文者)
　　　(言之精也詩者言之華也精則寓文於質故先/體格而後組飾華則縁情製詞故首興致而尚)
　　　(婉約漢魏詩雅而邃六朝詩豔而縟辭隨世異/情由衷發吾於唐取其温厚焉乃知見定於中)
　　　(言發諸外篇有所本辭有所禆信乎必傳也已/  王元美云朱升之如桓宣武似劉司空無所)
　　　(不恨陳顧𤣥言云大㕘情過其才亦時出新/語    卧子云升之有詩名而合作殊少)
　　　(靜志居詩話李何竝興李目空諸子自三秦而/外得其門者葢寡心慕手追凌谿一人而已其)
　　　(口占絶句云文章康李傳新體驅逐唐儒駕馬/遷葢其文亦宗北地者祝希哲贈詩云大韶張)
　　　(宮懸九變盡美善陳魯南詩云摛毫揚美詞肆/意逐髙雲李獻吉詩云疏越發潛響爛若湍錦)
　　　(舒徐昌穀詩云神飇清管發逸/興白雲俱其為名流所賞如此)
　　雨雪曲
行道廣且深霏雪何飄颺晨風無終極烈烈吹我裳長
氷斷四澤灝景瀰八荒遥曭達周原廓哉無何鄉迫觀
古巖側磧路如羊腸獵人攜犬至窮獸走彷徨僕饑委
道陬馬疲不能行戍旗動髙隧云是甸子岡超驤媿局
步躑躅徒自傷
　　擬陸機招隠
脩塗苦躑躅曲澗聊盤桓盤桓將安之所樂在淵泉清
泠足朝盥幽眇窮夕觀雲構蔽層木翠幄引芳蘭玉鯉
罥輕罟銀縷落素盤忽枉良朋儔誠款慰夙歡富貴豈
不欲時命非可干稅駕從所適兹焉以永歎
　　野中作
細細朝雨零纎纎麥苖長丁夫荷鉏出所至成偃仰林
喧羣意動山空百泉響佳境偶獨逢無人共幽賞
　　贈别黄子和
舉世昧所欽見客隨諧嬉良朋久寂寥十載惟君知把
袂執素手懽悰不自持人事忽生變與君長别離膏車
岐路側欲發更遲疑虚名夏厨蠅短景朝華枝兩心各
相許脈脈無一詞濁泥媿清塵何以備驅馳盟言願有
終白首以為期
　　贈劉元瑞守紹興
朝出承明廬駕言還故鄉當門結旌斾觀者倍生光故
人欣再見眷眷意難忘舉觴承湛露頌徳詠羔羊周官
十二牧職貢各殊疆持子夙夜心坐致黎庶康深衷豈
念此但感别日長相彼水中鳬羽翼同翺翔風波一失
所望望徒心傷
　　夢大復何子
京華一云别瞥若紛飛翼遥遥南中道念子無消息嵗
徂寒暑變日落風雨黑詎知萬里魂能達君子側篇章
煩見示觸目見古色瀏瀏清瀨鳴擢擢朱絃直指摘發
雋語要我以終極大質多渾成至寳去雕飾晤語忽復
竟驚起謝良徳音徽猶若聞轉盼已難即悵悵牽垂帷
仰睇梁月色何由託歸鴻附此長相憶
　　酬方思道以詩帙見寄
方子還山中兩度寄詩帙憐予方在疚報答百不一故
人枉相存所恨越阡術江南十月交山中稼應畢天寒
脆榆栁霜重熟棗栗理甕得舊醅攀厓割新蜜既可歡
親顔亦堪恱家室吾翁嗟已晚念此重有失尚幸老母
康麤以慰蓬蓽人生歸有道貧賤匪所恤作詩謝同懐
商風振瑶瑟
　　函谷關歌
朝出洛陽城暮投函關道函關日落行人稀滿目黄雲
暗秋草此地古來西屬秦崩城敗壁猶嶙峋牛車冉冉
行不盡更愁怪石摧車輪關門老子去已逺吾生學道
嗟何晚紫氣猶經舊路迷青牛不見當時返只今豺虎
正縱横羽檄星馳大㸃兵徼巡司𨽻督責苦關下居民
旦夕驚疎林漸指新安麓夜火人歸茅店宿雞鳴客起
四散分令人忽憶孟甞君
　　過分水嶺有懐同志
前嵗南過分水關十月天晴花滿山今年西度分水嶺
九秋積雪浮寒影天時南北有常運人事蹉跎發深省
中原日夕狼虎多遊子出門行荷戈魯儒摳衣蹈白刃
汴京灑血腥黄河東橋作郡夷門裏南原卧家猶未起
石亭抱璞隠城市鳬塘買田歸霅水有懐幽咄真自知
海内論心竟誰是春日淮南黄栗留丁丁伐木聲相求
此時誰遣不歸去梁令還家尚黑頭
　　北風行
昨日南風揚今朝北風急南風吹山山不移北風吹海
海欲立軒轅臺前燭龍晦紇干山頭凍雀泣行人戢足
不敢行我獨何為向原隰田父停歌向我笑笑我投簪
滯鄉邑然桂作薪炊玉粒空囊無錢太羞澀我云蓼蟲
之性甘習苦亦聞龍蛇嵗晚當深蟄行藏得失本天道
古來賢哲何嗟及君不見北風雨雪洛陽城袁安卧内
無人入
　　對雪
對雪饒幽思清吟酒半醺撲簾寒未起灑葉細先聞風
急仍含雨天低欲墮雲晚看庭篠色漸喜白紛紛
　　孝宗皇帝挽辭
絰杖生新感朝儀改舊觀喪經仍漢制顧命續周官萬
國函香拜諸王畫像看蒼天髙不極贊徳自知難
　　哀谷亭(二首/)
聞道團營將前茅未進師居民坐塗炭揮淚望旌旗栁
色烽煙外鳩聲榖雨時移家若飄梗誰暇問東菑
齊魯何多盜冬春未解圍元戎休按轡黎庶待宣威戍
久軍芻竭城寒士氣微猶聞安撫使先已獻俘歸
　　觀楚人插秧
插禾憐楚俗田畛緑層層共道臨芒種那能避鬱蒸歌
詞人互答音節鼓相譍但使民多粒寧憂穀價騰
　　渡淮(二首/)
楚岸崩沙仄淮流積潦深沙明疑雪霽潦迥似秋隂舟
楫煩相待炎蒸喜不侵重憐行宦地獨感濟時心
水外長天盡煙中逺嶼銜即看乗泱漭已若釋憂讒波
撼青楓樹涼輕白紵衫舟人不愁思滿引夕陽帆
　　贈蔣子雲
别懐無近逺送子即凄然文采東都守明時萬里遷江
舟迴夕浪汀草暗春煙却望來時路長安在日邊
　　園居即事
首夏衡門裏清波四望通古槐垂密䕃細草結幽叢庭
灑黄梅雨簾鈎紫燕風林堂多發興興至復誰同
　　雨後晚眺
小雨經檐盡殘陽隱樹低迎曛花氣合向夕野容迷寳
刹流雲外金塘去鳥西吾生江海意隨分此卑棲
　　癸未書警
物態傷吾意流離滿道傍雨鳩頻逐婦風鴈忽分行自
分惟溝壑何人且廟廊舊時阡陌在虛望返耕桑
　　檐雨
中嵗仕三巳晚耕天一涯僻居寡儔侶開戸對桑麻檐
雨隨風亂溪流逐岸斜時時值野叟爭度坐鷗沙
　　舟至臨清大風晦冥聞過客言谷亭盜賊之勢甚
　　劇感而賦此
聞說王師北出燕山東羣盜故依然沙城風起塵如霧
澤國春隂水作煙過客盡傳烽火警行人愁度谷亭船
平原太守今誰是慷慨多慙石二千
　　登王孫亭望華嶽
華嶽遥瞻勢已雄河流入望更無窮羣山總出三峰下
衆水同歸九曲中絶塞衣冠通上國行人車馬入新豐
漢家陵邑依然在擬賦西都恐未工
　　秋興
彍騎憑陵八月風羽書朝暮九華宮金吾宿衛臨關外
宣府遊兵集禁中燕塞河山天下險泰陵恩徳衆心同
誰能補衮供臣職莫遣宵衣損聖躬
　　滄浪江
千尋鐵鎖貫長橋積翠浮天萬壑遥人向中流看砥柱
路從平地入岧嶤未論文教開荒服已見蕃王款聖朝
鳥語花明迎使節滄浪江上瘴全消
　　滕王閣和韻
樓為名髙轉被憎詩人翻怯後來登嘉賔勝日難兼得
廢址遺文託再興慷慨尚懐投筆吏寂寥私念校書丞
留題擬附三王後媿乏袁州刺史能
　　騰陽元夕
殊方節序漫相親又見春燈照眼新秦苑煙花三輔夢
梁州風俗隔年身千門宛轉迎華月九陌逶迤起暗塵
淮海路迷何處所孤城深鎖獨愁人
　　登岳陽樓
岳陽樓前看洞庭三江水多愁杳冥殘陽欲盡孤鳥沒
君山之樹何青青題詩直防鬼神泣吹笛恐有蛟龍聽
先采香蘭招屈子徐歌瑶瑟報湘靈
　　田中雜吟
髙田低田湖水浮南垞北垞粱稻秋明沙日入有棲鴈
獨樹風寒無繫舟白草直隨平野盡滄波真帶暝煙流
時艱漸老雙蓬鬢嵗杪空餘一敝裘
　　大駕東巡野語
聞說天王西狩頻翠華今日又東巡泰山重被登封頌
梁父親承羽獵塵曉日霏煙開帳殿朔風寒雨暗楓宸
江都十月花零落莫遣龍舟望幸新
　　湘中雜興(二首/)
湘渚草深鵯鵊鳴湘江水清多芷蘅月明伊軋中流槳
疑是湘娥鼓瑟聲
春草千里碧沈沈蒼梧雲昏湘水深此中自古行人怨
鷓鴣雙啼斑竹林
　顧　璘(二十首/)
　　　璘字華玉先世吳縣人徙南京𢎞治丙辰進士
　　　知廣平縣徵入為南京吏部主事遷知開封府
　　　降知全州起知台州府累遷至浙江左布政使
　　　擢右副都御史巡撫江西乞終養忤旨勒致仕
　　　再起巡撫湖廣顯陵工竣加工部尚書還朝改
　　　南京刑部尚書有息園浮湘憑几山中歸田諸
　　　集(袁永之云𢎞治間獻吉昌穀仲黙相與表裏/以鳴國家之盛華玉頡頏其間塤吹篪應莫)
　　　(敢軒輊他如希哲之宏博伯虎之竒俊繼之之/古淡升之之精工太初之清曠履吉之麗逸𤣥)
　　　(敬之沖泊伯時之醇鬯欽佩之雋質叔鳴之新/警咸號名家竝稱國手  陳羽伯云華玉抽毫)
　　　(敷藻前無古人古文徵仲云華玉丈不事險刻/而鑄辭發藻必  人是師詩尤雋永雖矩矱唐)
　　　(人而劖除陳爛時出竒峭樂府歌詞亦不失漢/魏風格頡頏獻吉仲黙升之昌榖間不知孰為)
　　　(髙孰為下也云王元美云顧華玉如春原盡花/□蘼不少又  華玉才華在朱鄭之上特以其)
　　　(調少下耳風穆敬甫云顧公吳中才子有知人/鑒為當時  雅主盟詩亦竒古不俗  顧𤣥言)
　　　(云司冦體裁變創工於發端斐然盛明之羽翼/也  黄徳甫云顧詩發源清淺沿流徘徊忽有)
　　　(所觸一振其響清映林樾頓洗俗聽如髙林忽/在下衣襟有雲霧倒景猶照人平地黯將暮可)
　　　(謂舂容雅韻乂江横羣水合野闊萬峰開描寫/江山超於凡想  陳卧子云華玉才情警麗但)
　　　(風格未髙選俞右吉云華玉詩如金塘/緬演積芳  木春華有餘所乏秋氣)
　　　(詩話華玉與劉元瑞徐昌穀號江東三才又與/陳魯南王欽佩稱金陵三俊當李獻吉何仲黙)
　　　(詩名未盛時藉其𢎞奬而王穉欽顔惟喬輩皆/其所賞識闢息園於居室之後鑿池壘石築載)
　　　(酒亭於西隅延接名士討論詩古文辭張讌輒/以筝琶佐觴有小樂工楊彬善曲每詫於客曰)
　　　(此蔣南泠詩所云消得楊郎一曲歌者是也既/負海内重望遇時貴人或傲然不為意而山林)
　　　(寂寞之士虚已下之祝希哲著觀雲賦唐子畏/著廣志賦華玉恒對客誦之及嚴惟中招飲既)
　　　(坐嫌其酒冷惟中令易熱酒華玉又嫌太熱指/顧揮霍目無主人甞至浙訪孫太初幅巾道衣)
　　　(放舟西湖上一夕見有舟泊斷橋下一僧一鶴/一童子煮茶華玉笑曰此必太初也移舟就之)
　　　(遂定交焉入楚試童子得江陵張叔大竒之入/謁脫所束犀帶與之曰子他年所綰不止是留)
　　　(此見老夫非虚譽爾穉欽既失志日與狎客鬭/雞走狗華玉欲見之穉欽不肯往乃以計恐狎)
　　　(客乗其出游疾趨而前穉欽亟走匿為狎客夾/持之强留之具賔主禮葢其求友之勤如是所)
　　　(撰國寳新編録獻吉以下一十五人/各系以贊其交也廣而擇之也峻矣)
　　題龍巖額有賦
蒼厓積鐵古中空若天開不知寒泉水潺湲自何來石
田莽重疊上有仙人臺淋漓濕元氣玉黍長蓓蕾青春
始來游桃花映樽罍主人邀痛飲酣歌日西頽獨揮菁
茅帚書破巖上苔巨靈拍掌笑大劫俱揚灰吾意在山
水短長安計哉
　　南巖雷神祠
雷神棲何所巖洞深杳冥幽林蔽日影寒澗餘龍腥經
年尚留雪當午仍見星石竒出變相境勝通神靈譎怪
山海事流傳信前經
　　度楓木嶺
初謂山拂天飛鳥不可度逡巡躡危磴乃即我行路百
折頻攀援十步九迴顧髙林忽在下衣襟有雲霧倒景
猶照人平地黯將暮東北望故鄉江流莽傾注長風動
萬里獨立難久竚
　　東郊田園(二首/)
陶公歸桑里謝客營石門於世既無競努力事田園春
還理荒穢良苖應時繁豈不念嵗豐天道難預論列槿
藩草屋藝蔬備晨飱郊居漸成趣益厭城市喧菽水苟
無闕萬事奚足言
刈麥思時暘分苖望時雨彼蒼於農人遷就亦良苦好
雨從東來原田白膴膴老穉荷蓑出緑縟紛可覩連嵗
荒負租頗遭官長怒今幸占有年且願給公賦絮酒兼
炙雞殷勤祝貓虎
　　碧溪
落落髙梧隂俯瞰寒流碧微雲過疎雨秋容澹無迹魚
遊緑藻晴鳥下青蕪夕興至每垂綸歌罷還岸□漁父
兩三人時來共爭席
　　辨蛤和涇川公
漁海窮潏泬獵山歴㟏岈生人胡多勞養此六六牙聖
哲著禮經細不遺螘蛙食黿一染指因以傾厥家末俗
貴珍異載籍紛喧譁美哉爾石蛤奚免網與义修脛雪
長荇腴中剖團𤓰烹以實下豆亦慰賔筵嘉南荒盛蟲
族大者蛇與蟇瑣細及百種射影兼含沙食者苦漚泄
傷者困瘡瘕例舉混美惡頗笑昌黎差幸䝉匕箸賞重
以裦辭加河豚自此賤況復論魚鰕
　　送陳魯南上陵
松柏西陵路詞臣仗節來衣冠瞻漢寢弓劒拜軒臺細
雨春山濕明星今殿開年年揮淚地不見長蒼苔
　　簡陳宋卿
頗怪陳無巳尋詩日閉門空庭疎繫馬細雨負清尊節
序過梅萼春隂積蘚痕不嫌官舍冷燒燭對黄昏
　　丙子元日於郡齋作四十韻
南紀江潭逺東風節序移流年傷久客多病負明時稼
穡功何補鶯花興匪宜嶺梅虚照眼江栁莫揺絲憶昔
為郎日承親樂在兹都城依斗極畫省綴雲司禄米供
調膳家園奉杖藜閒情潘岳賦燕喜魯人詩棣萼連庭
發槐隂拂地垂書編長枕籍酒斚亦淋漓契合多良友
招邀慰所思聲華傾座重精白寸心知松檜寒逾勁驊
騮老不羈已堪徵道義況更得師資西漢才方盛東周
夢豈衰立談期化理傾倒絶猜疑中路罹多難専城試
一麾梁陳髙賊壘河朔走征旗苦乏勤王略空懐報國
私援枹臨矢石飲血撫鰥嫠僅免投豺虎方思伴鹿麋
愚䝉仍觸法覆載本含慈斧鑕逃輕典丹青發朽姿恩
波猶五馬竄地異三危水鏡開城觀星躔壓地支國風
饒比興民俗重耕犂桃水居人樂華胥帝載熙頗容山
簡醉未釋賈生悲信美非吾土浮名已後期形容麟閣
逺羽翼鷃圖卑即事驚華髪無階叩赤墀大懽惟菽水
野性一茅茨納履思投足談經得解頤文章關不朽氣
格許誰追能事輸前列洪鈞貴自持陶鎔兼物類渾樸
斷人為郁郁希游夏勞勞去管伊行藏俱自得筋力豈
空疲細雨衣襟淨深山卧起遲時尋老漁父同釣楚江
湄
　　庚辰元日
諸侯玉帛㑹長安天子旌旗下楚關共想元正趨紫殿
翻勞邊將從金鞍滄江飲馬波先靜黄竹回鑾雪未乾
北極巍巍天咫尺五雲長䕶鳳樓寒
　　和英玉聞秋佳亭新移悵然作兼簡王禮部欽佩
秋佳亭子臨秋水伐木新移向近陂小徑有時迷客入
長楊無數遶檐垂即看野鵲春來喜莫怪羣鷗晚下疑
寄語東鄰王禮部好攜樽酒數追隨
　　寄張司馬九月六日憶湘山寺舊遊
遥憶東山張太傅去年今日共離觴清江畫舫愁中别
落月楓林夢裏長黄菊再逢非舊日白頭相見定何鄉
題詩欲寄衡陽去目斷西風旅鴈行
　　懊惱曲效齊梁體
小時聞長沙說在天盡處人言見郎船已過長沙去
　　歸自灌園陽望湘山口占
十日别湘山見如故人面何況石頭城是儂舊鄉縣
　　雨中溪行雜詩(二首/)
十日溪中舟格格響溪石孤篷過鳴雨忽失沙上脊
日暮爭渡喧天隂野風急孤客來何遲蕭蕭荷鉏立
　　移疾(二首/)
山頭雨晴泉入池黒牽牛花開滿籬閉門三日簿書歇
恰直逺人來賦詩
秋至一月暑仍酷西風忽振庭梧飛白雨連山雲匝地
滿城兒女覓秋衣
　　埽階竹
髙巖短竹餘一尺纎葉裊裊青鸞毛空山無人月華冷
西風滿地秋蕭騷
　陳　沂(四首/)
　　　沂字魯南其先鄞縣人徙家南京正徳丁丑進
　　　士改庶吉士授編修進侍講出為江西㕘議歴
　　　山東㕘政轉行太僕寺卿有遂初齋拘虚館二
　　　集(顧華玉云石亭詩人謂其類東坡亦自號曰/小坡中嵗乃宗盛唐  陳羽伯云魯南藻性)
　　　(天成尤多賦詠文采照映一時𤣥穆敬甫云太/僕詩宏博精深當屬大家  顧  言云石亭與)
　　　(華玉欽佩竝稱讀其詩怳乎臨蓬山而俯瞰閬/苑深逺鬱然  李時逺云魯南古體埒漢魏長)
　　　(篇似太白近體/在開元之間)
　　　(詩話魯南詩亦勻整第乏警䇿葢/心懲北地勦襲之非而限於力也)
　　山寺
出郭少人事更居林壑間僕因隨主嬾僧反愛吾閒碧
草生滿地白雲常在山城中㑹相問未卜幾時還
　　夏日雜興
野寺清涼舊有名空廊還傍石頭城侵階竹䕃差差轉
入座荷香細細生西府山前車輦路南唐宮裏轆轤聲
氷漿玉盌傳瓜處想像君臣萬古情
　　送石太宰代祀泰山闕里
上卿膺顯命元祀向東方喬嶽瞻青岱生民有素王邁
邦齊(一作/周)望秩過魯式(一作/漢)趨蹌埽地如躬陟樞衣儼
帝將諸峰求禪土數仞入宮牆仰止巖巖外周旋翼翼
㫄俯窺宜小壤密造豈升堂峻極神應降惟馨道益光
往哉公不忝簡在事非常媿乏崧髙詠風雩代詠章
　　寄顧全州
曲渚(一作/浦)湘雲暮叢(一作/幽)篁楚雨秋愁心寄鴻鴈煩爾
過衡州
　王　韋(三首/)
　　　韋字欽佩上元人𢎞治乙丑進士選庶吉士授
　　　南吏部主事改兵部遷禮部郎中陞河南提學
　　　副使終南太僕少卿有南原集(顧華玉云少卿/論詩専尚才情)
　　　(其言曰唐風既成詩自為格不與雅頌同趨漢/魏變於雅頌唐體沿於國風今以雅文為近詩)
　　　(未甞不流於宋也故其詩婉麗多致雋味難窮/或者謂為纎弱豈知所操之殊向哉  陳羽伯)
　　　(云欽佩詩有晚唐温李之風/佩如小兒女簪花學作軟麗)　(王元美云王欽/李時逺云太僕)
　　　(詩婉曲濃鮮/頗類温李)
　　　(詩話欽佩詩其源出於温八叉比之義山不合/也其最著者閣試春隂之作篇中起來小歩傍)
　　　(闌階花霧襲衣寒氣重李賔之批其巻云二語/如有神助遂登上選相傳欽佩為秀才時夢中)
　　　(曽聞人誦之此與錢仲文湘靈鼓瑟事相類儲/靜夫又賞其朱樓十二畫沈沈畫棟泥融燕初)
　　　(乳之句亡友王介人則謂苔花蒼潤上簾櫳濛/濛經雨還未雨二語尤貼切予意要不若空庭)
　　　(簾巻晝亦暝隔牆惟見桃花明狀春隂更工也/欽佩以疫終見顧東橋集列朝詩稱其以母喪)
　　　(毁瘠卒葢攷/之未詳云)
　　懐師友
幽薊多北風塵埃旦暮起嚴冬十二月積雪更千里落
落髙樹擁靡靡勁草死中庭獨彷徨念我同懐子遥遥
涉𤣥氷單車渡易水嵗暮人閉關何為逺遊此
　　春草
帶雨和煙未可名春風處處不勝情於今南浦知多少
都向王孫去後生
　　栁枝詞
渭水西來萬里遥行人歸去水迢迢垂楊不繫離情住
只送飛花過渭橋
　田汝􁫑(二首/)
　　　汝􁫑字深甫祥符人𢎞治中舉人官兵部司務
　　　有莘野集(俞汝成云莘野専尚/氣骨不作卑弱語)
　　席上贈推官還太平
萬國朝天罷孤城返斾行清秋看過鴈落葉下髙城海
岫臨淮出江雲入楚平定知先攬轡早晚望澄清
　　秋興
西苑迢迢隔絳河遥瞻禁籞渺煙波天臨偏甸開仙仗
日下髙城(一作/平蕪)散玉珂宮漏漫從三殿報爐煙别向九
霄多龍池㑹有承恩處誰唱清平第一歌
　左國璣(四首/)
　　　國璣字舜齊祥符人𢎞治中舉人有南郭集(黄/清)
　　　(甫云左詩敏捷率意所向情景横生昔有下筆/成章之科斯其人矣但長於用才短於用思進)
　　　(而求之恐其易盡陳李時逺云中川空同内弟/得之琢磨為深    卧子云左君跌宕亦未成)
　　　(家/)
　　　(詩話田左竝稱詩/皆麤鄙信魯衛也)
　　郭桐岡樓宴集
華圃倚崇墉飛觀凌白日招尋偶同游登陟遂閒逸逍
遥覽芳蒨結構轉幽密亭深碧篠茂荷挺丹泉溢虚曠
周逺阡岧嶤促危膝迴飇灑窗牖明詠散縹帙慕往歎
暌離俯來繼前述憂傷感蜉蝣局促悲蟋蟀勿為逝波
歎且共賞瑶瑟
　　寒夜吟贈吳江主人
昬鐘夜半華月髙霜氣入室風蕭騷主人下簾執明燭
玉壺瀉出香蒲萄氷河赤鯉價重萬洞庭黄柑初破苞
解我吳鈎佩著我赤霜袍當杯更發鷓鴣調意氣落魄
無辭勞白日營營苦多務喫飯梳頭日云暮不來清夜
與爾遭枉使黄金滿籯庫當年平樂宴賔客十千五千
更不顧如花少女勸酒歌醉沒西山月華素吳江主人
逸興清寒夜與爾相逢迎紅爐暖炙熏燄重不怕河氷
凍萬層
　　野堂餞陳子之南都
我從夷門來送君金陵去野館離筵春晝晴楊花茫茫
幾千樹風吹亂撲金尊飛行人且解碧羅衣鳴箏送酒
勸君醉明日出門知者希
　　贈趙將軍
老將揺征斾提兵出漢家幾年閒豹略萬里鎮龍沙驛
路村村雨邊城處處花幕南無戰馬終日醉聞笳
　孫一元(十七首/)
　　　一元字太初不知何許人或曰安化王孫也自
　　　號太白山人甞西入華南入衡東登岳又南入
　　　吳就昬於吳興施氏與劉麟吳珫陸崑龍霓稱
　　　苕溪五隠有太白山人漫稾(顧華玉云太初於/詩備極苦心所乏)
　　　(天才耳之李獻吉云山人有超軼才詩亦多憤/激悲壯  音  鄭繼之云太白詩悲壯竒崛感)
　　　(激奮發而卒澤以沖和太劉元瑞云太初於詩/非唐以前則不顧又云  初詩主氣格有刮劘)
　　　(胃腎之功豪殷近夫云山人詩傳寫萬物前無/古人凡可喜可愕可悲可嗔一以發之於詩豪)
　　　(縱恣肆時出蹊徑如王元美云孫太初如雪夜/偏師間道入蔡又  鳴蜩伏蚓聲振月露體滯)
　　　(泥壤始王敬美云𢎞正以前風氣未開振騷創/雅實  李何菰蘆中起而相角者一孫山人而)
　　　(已山人詩可稱具體未見其止也謫穆敬甫云/太初詩神采秀發不染色相假與  仙竝起一)
　　　(時當互有長短張顧𤣥言云山人五言得孟襄/陽幽處七言得  曲江曠處  黄清甫云孫詩)
　　　(語不循俗務在幽致寄託丘壑指顧煙霞宛然/有逸士風而内懐髙度頗自標舉  陳卧子云)
　　　(山人詭跡塵外清放自居故/有俊調而鮮深思終近淺俗)
　　　(詩話太初家本秦人不受空同圈束其詩亦不/盡本唐音觀其與杭東卿論詩作則知瓣香所)
　　　(向乃屬涪翁故有勃興黄九窮妙處空自知之/語劉元瑞墓表謂詩非唐以前則不顧未為太)
　　　(初知已方山人太古讀其所寄詩云碧雲/行空月皎皎春風滿地花斑斑庶幾近之)
　　自君之出矣(二首/)
自君之出矣冷煖何所依不能見君面但見篋中衣
自君之出矣生死那寸知不能保君身但保襁中兒
　　訪樵者
逺尋山中樵不識山中路隔林伐木聲遥憶林深處不
晤竟空歸日墮西陵樹
　　秋夜同紫峽逸士雪江老僧輩十人宿南屏山中
　　誦逋仙夕寒山翠重秋淨鳥行髙分韻賦詩予得
　　夕字
荒煙散不收殘山帶遥碧林鴉晚依依草雉時嗝嗝斜
光明不定居人掩荆柵朅來喜盍簪林下喜幽賾厓屋
燈火青野蕨旋新摘豈無伏虎禪亦有飛鳬客愛此小
崑丘人世白雲隔願當抱竒幽炯言永終夕
　　陶淵明
淵明豪傑人出處亦有道昔讀荆軻詩仿彿見懐抱晉
室漸陵夷一官非所好劉裕乃何人天意亦草草歸來
卧潯陽甲子紀年號酒乃寓真情菊也見孤操
　　贈别王與時方伯
海中三花樹石上五粒松與子今有約相候尋其蹤褰
衣白雲杪時戲蒼精龍手把古苔篇還訪崑崙峰峰頂
嚥𤣥露長令有好容回首謝塵世莫教生秋蓬
　　漁父
野水平於席中流風力微江花迎日淨沙鳥背帆飛黄
帽為漁父青錢買釣磯只今鷗社裏投老願無違
　　晚霽
晚來雨初霽煙火隔林微一徑牛羊入孤村桑柘稀長
天下逺水積霧帶巖扉月黒聞人語溪南種樹歸
　　失鶴
只在秋江上孤蹤何所之花間扶杖處竹外聽泉時野
客來𤣥圃山僧寄紫芝此時還憶汝伴我夜吟詩
　　西爽亭㑹别周㕘政楊顧二㕘議
對酒山亭上清秋思更豪輕鷗動江色片雨帶林皋興
逐王司馬詩當何水曹分攜聊一笑日暮上漁舠
　　鄭繼之地官久不過湖上奉簡
怪爾狂吟客不過湖水濵寧遭官長罵莫得野人嗔雲
外烏藤杖水邊白鷺巾相看只自好空送月華新
　　飲惠憲副北屏别墅
對酒清溪上聞歌杳靄間竹光酣晚日雲影動秋山好
鳥移時下名園盡日閒主人愛瀟散野客不知還
　　宿歸雲菴
沙晴竹碧鷗出飛野花候予開石扉暮雲巻雨日初落
木葉滿山風乍稀酒杯入夜意自好篝燈向人寒相依
窮幽覽勝乃吾事坐愛名山忘獨歸
　　草堂
溪上髙秋雲木涼地偏人事不相妨開門江日流書幌
背水秋花照草堂塹北買田時未就舍南種竹已成行
幽居自擬王官谷藥裹書籖引興長
　　雜詠
夕陽沒中流舟子不停櫓風來未滿帆望斷桃花浦
　　山中
來往不逢人家在山深處獨鶴忽飛來風動月中樹
　　春日書事
欲晴未晴雲日黄美人不來心獨傷漫倚東風數春事
桃花棃花飛過牆
　鄭善夫(二十二首/)
　　　善夫字繼之閩縣人𢎞治乙丑進士除戸部主
　　　事改禮部以諫南巡杖闕下尋乞歸用薦起南
　　　京刑部改吏部郎中有少谷山人集(顧華玉云/繼之氣秀)
　　　(巖谷雖才韻勿充而古言精思霞映天表也徐/子元云少谷師杜殊乏懽悰宛然一生愁)
　　　(楊用修云太初少谷兩家詩亦多雜宋人而鑒/者莫悟  穆敬甫云鄭詩風骨稜然不深不俗)
　　　(如王元美云鄭繼之如氷稜石骨質勁不華又/  天寳父老談喪亂事皆實際時時感慨  王)
　　　(敬美云閩人家能呫嗶而不甚工詩國初林鴻/髙棅唐泰輩皆稱能詩號十才子然出張徐下)
　　　(逺甚無論季迪其後氣骨崚崚差堪旗鼓中原/者僅一鄭善夫耳其詩雖多摸杜猶是邊徐薛)
　　　(王之亞具俞汝成云少谷才調有餘婉麗不足/然竒氣  在雄思鬱然  顧𤣥言云驗封賦才)
　　　(英邁往往有新語仿黄清甫云繼之才故沈鬱/去杜為近過為摹  幾喪其真夀陵之步亦可)
　　　(稱工奚必邯鄲也擊謝在杭云鄭繼之一洗鉛/華力追大雅然棓  百家獨宗少陵呻吟枯寂)
　　　(之語多而風人比興之義絶譬之時無春而遽/秋人未少而先老才情未肆氣格變衰樂事未)
　　　(陳聲淚俱下此在少陵為之已非得意之筆況/效顰學步者哉  陳卧子云繼之雅質故補叙)
　　　(之言/獨長)
　　　(詩話繼之在𢎞正間不襲李何餘論别開生面/好盤硬語往往氣過其辭雖源出杜陵實有類)
　　　(山谷者集中感時之作可觀可怨頗不猶人其/論詩五言云大哉杜少陵苦心良在斯末流但)
　　　(呌噪古意漫莫知鳳鳥空中鳴衆禽反見嗤葢/有獨立不遷之槩焉當時孫鄭竝稱孫非鄭㪣)
　　　(朱鄭竝稱朱/亦非鄭匹也)
　　短歌行
驅(一作/跨)馬出郭門馬疾不俟鞭長跽叩(一作/挽)君馬聽我
歌一言涼風戒芳樹白露棲寒蟬君子有所思逺遊及
幽燕在家人所愛去家人所憐朝饔不及餐豈得戀膝
前下有黄口兒上有滄浪天今時方清亷盡室難逺遷
獨行多辛苦加餐以延年(曹潔躬云/竒矯無前)
　　初離京邑留别諸同志
驅車遵城闉振䇿率廣路仰盼孤雲征俯見波流泝感
念平生歡豈以杯酒故羣居不自察(一作/覺)相失増怨慕
川河引舟楫陵陸曠煙霧重覯難可尋努力敷襟素
　　發越州
生無冠組分碌碌守迍邅越南十二月盡室復逺遷故
國眇天末扁舟薄言旋閩中地氣暖可免絲與緜舊業
雖荒蕪尚有一頃田他鄉困寒饑胡為重留連且聞江
海熟巳不憂荒年此州固信美旅寓豈其然盤餐未易
遘薪水亦費錢雖得山水玩顧非貧士便素癖厭人事
況乃居市㕓毅然舍此去飄颻御風煙夜泊桐江雲朝
登富春山行復經武夷髙招控鶴仙沆瀣亦可飽安能
逐鴟鳶跼跼禹跡裏衷情向誰宣
　　聞道
聞道今天子身封鎮國公家初營上谷臣得賀離宮鐵
劵傳何急將軍氣盡雄郊牛凡五卜車駕想河東(鍾廣/漢云)
(甚哉汲黯/之戇也)
　　即事
赤縣山河在黄沙道路長祗憂蕃部落不著舜衣裳寳
轂猶深入金矟慮轉傷前車未為逺神武有英皇
　　早秋龍門舟中
艓子小於葉早秋江上行風波千古撼天地幾時平病
骨憐滄海凡才恥聖明不眠聞短吹故國亦飄零
　　送陳生赴韶州戎幕
月下棲烏樹天邊過鴈羣生涯隨逆旋幽獨倍憐君百
粤兹多難今時未尚文南遊得蠻府愁殺郝㕘軍
　　送蘇侍御從仁使蜀
驄馬今何去𤣥冥嵗已殘風雲行劒閣鉦鼓動松潘事
在西戎部功虧舊將壇懐柔亦邊略要識聖恩寛
　　讀太初潯陽歌
青春寄我潯陽曲長路思君鸚鵡洲此日江湖須逺志
浮雲西北有髙樓嵇康竟少神仙分尚子仍牽兒女憂
居洛何曾定蹤跡終南渭水入鄉愁
　　登御校場下望故宮
萬峰雲木鬱蒼蒼故壘仍存閱武場南渡關河雙眼盡
中原風物百憂傍尚傳草莽開黄屋想見龍蛇遶御牀
往事只今俱灑淚兩階干羽意何長
　　勝果寺秋懐
山寺行逢紅槿花江南風物望中賖棘雲蘿月同秋事
鴻鴈鶖鶬亦嵗華多病茂陵仍去國長貧杜曲尚無家
白袍黄帽從吾好歸去滄洲問釣槎
　　卜居懐林待用司空
卜居為愛龍山好薜茘隂連湖上村海日帆檣動書牖
天風鵝鸛到柴門清時定許潛夫逺散地還知靜者尊
聞道平生謝太傅東山卧席未教温
　　秋日病懐
南州木落晚(一作/嵗)蕭蕭薊野風煙萬里遥病後客心惟
藥物秋來人意滿雲霄平沙鴈帶三湘雨横浦帆歸八
月潮揺落應悲楚公子不將舊業問(一作/付)漁樵
　　李忠定祠
千秋祠廟對樵溪丞相回戈日向西江漢巳浮龍馬去
風塵遺恨鷓鴣啼中原經略時何及北狩君臣路漸迷
三疏留君有東澈人情天運苦難齊
　　秋夜
七月欲盡天氣清殘月未上江猶明流螢渡水不一㸃
𤣥蟬咽秋無數聲獨客尚未送貧賤四方況是多甲兵
立罷西風夜無寐吳歈嫋嫋感人情
　　孤山寄太白山人
為問山人孫太初交情嵗晚莫教疎孤山梅萼春相惱
滿地松苓日自鉏江夏肯容禰處士茂陵初卧馬相如
知君不廢苕溪釣書帛能無寄鯉魚
　　嵗晏荅王時行
越王臺下草堂隂萬夀橋東流水心天畔風雲新嵗晏
霜前梅栁故園深黄巾亂後只茅屋白社歸來無橘林
揺落最憐王水部近時生理戴朝簪
　　子夜變歌
我欲渡螺江螺女不可遇人知子夜來不知子夜去
　　柴門
涼月光不了照我芳桂叢白鳬如人長來往柴門東
　　武夷櫂歌
幔亭彩幄㑹仙靈紫霧濛濛薄大清奏罷人間可哀曲
鳳笙龍管杳無聲
　　櫂歌
青螺江頭游子吟黄金臺上秋雲深風塵一别一萬里
美人駕車傷我心
　　游丹青閣懐許黄門啓衷
風流不見許黄門文字丹青閣尚存最憐佳句車盤驛
黄犢青山何處村
　
　
　
　
　
　明詩綜卷三十七
欽定四庫全書
　明詩綜卷三十八
　　　　　　　　　　翰林院檢討朱彞尊編
　呂　柟(一首/)
　　　柟字仲木髙陵人正徳戊辰賜進士第一累官
　　　南京禮部右侍郎贈尚書諡文簡有涇野集
　　天津
天津城外水浮天海口東來萬里煙遥見帆檣雲外落
却疑日月鏡中懸鶴巢不避波濤險蜃閣常依島嶼連
愧是乗槎銀漢客幾回吟望斗牛邊
　景　𤾉(二首/)
　　　𤾉字伯時儀真人僑居南京正徳戊辰賜進士
　　　第二仕至南京春坊中允掌國子司業事有前
　　　溪集(顧華玉云中允詩主盛唐蕭散遺俗詞鋒/沛發靡不中的  陳羽伯云公詩瀟灑直)
　　　(寫性情無論唐宋雲歐楨伯云伯時文法兩漢/詩主盛唐與蔣子  趙叔鳴朱升之號江北四)
　　　(子/)
　　　(靜志居詩話前溪集久遂失傳從盧子明廣陵/詩選録得二首其與陳玉泉論詩云辭取達意)
　　　(若惟以摹擬為工尺尺寸寸按古人之跡務/求肖似何以達吾意乎葢亦矯北地之弊者)
　　懐水部蔣子雲
棊局經旬隔壺觴勝引稀蕭條憐我輩鄰比有漁磯雲
竹晴還雨風花落更飛相期過山館小坐可㤀歸
　　送陳戸部南使
使節乗春色家園喜便過草堂寒雨細江堰晚雲多緑
栁臨岐折青驪傍酒歌仍聞赴吳㑹勝事更如何
　王崇慶(二首/)
　　　崇慶字徳徵開州人正徳戊辰進士累官戸部
　　　尚書贈太子少保有端溪先生集
　　送馬守之澤州
寂寞山城裏春風未有花野塘新水細茅店酒旗斜故
國音書斷長安道路賖何時共知已傾倒酌流霞
　　舟次徳州
逺浦漁舟小寒天柿葉稀歸心正愁絶一鴈夕陽飛
　唐　龍(七首/)
　　　龍字虞佐蘭谿人正徳戊辰進士累官太子太
　　　保吏部尚書卒贈少保諡文襄有漁石集(王元/美云)
　　　(唐虞佐如苦行頭陀終少𤣥解顧穆敬甫云唐/公詩若甲胄明光赫然耀日    𤣥言云文襄)
　　　(風度瓌爽頗臻古雅藩陳卧子云漁石/五言本之少陵已陟  籬漸窺堂奥)
　　　(詩話文襄敭歴中外宦轍所至必有留題其詩/長於五律句如鶯花邊地少風雨暮春多雲氣)
　　　(雨中白山光鳥外青斷湟春水淺亂石曉山稠/赤峽青冥外飛泉急雨中星臨河影動風入鼓)
　　　(聲髙野水流漁市山雲進郭門雪埋青兕呌霞/引白駕飛細雨孤帆落疎燈兩岸明巖林遺魯)
　　　(殿畎畝變秦川野鹿避人走山禽向我啼凍雲/投浦宿倦鳥逐風迴百里郵程逺三更候吏稀)
　　　(殘棊榕葉暑嫩醑菊花天巖置戍樓直峰懸鳥/道斜客身病亦起短髪落還梳竹外青藜杖風)
　　　(前細葛巾移松邀老圃/失鶴問前村均有風致)
　　送李拱元歸田
春月白如雪春山青如銅楊栁未堪折歸客何悤悤三
徑命巾車五湖漾孤篷從兹謝塵鞅陶然隠者風廣結
桑麻交逺尋麋鹿蹤洪淵縱文魴遥漢短㝠鴻嗤彼風
塵子胡乃長書空
　　雨懐(二首/)
細細風前斷疎疎葉上聞亭臺隠山霧城郭入溪雲轉
益鄉愁亂還憐世事紛早秋身似雁天外獨思羣
萬樹秋雲裏孤山細雨時江泥沾落絮花霧困游絲懐
抱為誰好親朋已久辭東溪讀書處一水䕶青帷
　　冬至
天涯長至日燈下逺遊人薄禄家猶賴休官話未真嵗
時愁不住形影自相親幸有梅花發寒香可結鄰
　　赦書坪渡渭
渭北津多栁荒荒野色連十家橋外市雙櫓峽中船氷
響潛魚聽沙明過鳥憐蹉跎歸色晚風雪又殘年
　　成縣馬融絳帳臺
太守傳經地幨輿趁月行栗亭秋雨歇魚峽夜川明竹
外雙旌出沙邊一吏迎荒臺迷絳帳失學媿諸生
　　送蔣石菴赴湖南
細雨移尊日溪亭送客時風塵千里别宇宙幾人知雪
夜山隂興春天渭北思老來鄉社裏杖屨更追隨
　毛伯温(三首/)
　　　伯温字汝厲吉水人正徳戊辰進士除紹興府
　　　推官徵拜河南道御史歴按福建河南湖廣陞
　　　大理寺丞擢都察院右僉都御史巡撫寧夏山
　　　西順天回理院事陞右副都御史工部尚書改
　　　兵部從駕南征加太子太保天啓初追諡襄懋
　　　有東塘集
　　　(詩話東堂數與夏公謹李獻吉方/思道相酬和故其詩頗具風格)
　　鹽池驛留别張僉憲
共事未半載何當别悤悤對酒不能言沙磧驚寒風逖
矣西夏區邊儲恒不充霜早嵗常歉役繁民多窮四時
勞守􁧕終日事臨戎衣單腹不飽目擊心以恫多君計
慮周每與愚議同正當期展布方念蘇疲癃慚余但謀
始仗君還圖終愍此邊塞苦慎勿隳前功
　　夜泊富陽
秋夜江風急樓船水月明汀洲散漁火煙樹隠山城雁
逐星河沒蟲依草岸鳴鄉心愁欲絶何處擣衣聲
　　鄰霄臺和丁近齋
殊方久客情能遣髙閣同登意忽開遏日髙帆過西峽
霾雲古樹壓南臺沙村近帶農田出海岸遥看湘舶來
醉下虚亭尋古迹斷碑危碣半莓苔
　周　金(一首/)
　　　金字子庚南京右衛籍武進人正徳戊辰進士
　　　累官太子少保南京戸部尚書贈太子太保諡
　　　襄敏有上谷漁洋二稾
　　九日中山道中憶故園諸君子
攬轡川原秋日晴岳蓮髙竝海雲生天涯佳節愁中過
塵世歸心夢裏驚懐李街頭船傍屋通吳門下水連城
登臨忽憶當時事落帽風流何限情
　潘　鑑(一首/)
　　　鑑字希古婺源人正徳戊辰進士累官兵部尚
　　　書兼右副都御史提督兩廣贈太子太保諡襄
　　　毅有古泉集
　　餞家兄希仁
寒雁呌汀洲歸程不可留聊攜季路榼相送仲宣樓嵗
晚荆門樹風微漢水舟鄉心吾欲折行役幾時休
　　奉謝中丞北湖公以丹砂見寄
郢雪催殘臘荆雲繫病身雁過南岳近書枉北湖頻梅
福非凡吏桃源别有春丹砂開寳訣攜我出風塵(陳達/甫云)
(後半有/逸趣)
　寇天叙(一首/)
　　　天叙字子惇榆次人正徳戊辰進士除南大理
　　　評事進左寺副遷寧波知府歴應天府丞以都
　　　察院右僉都御史巡撫宣府改撫治鄖陽再改
　　　巡撫甘肅入為刑部右侍郎以憂歸補兵部右
　　　侍郎有涂水集
　　題畫
十月梅花開已多蹇驢衝雪野橋過亦知金紫趨朝貴
奈此當前清興何
　歐陽鐸(一首/)
　　　鐸字崇道泰和人正徳戊辰進士厯官吏部右
　　　侍郎贈工部尚書諡恭簡有恭簡公遺集
　　次萍鄉
明發宣風館秋隂得氣饒雲昏山欲斷泥濘路偏遥近
縣峰頭塔横江屋底橋舊時銅漏刻强半土中焦
　王應鵬(四首/)
　　　應鵬字天宇鄞縣人正徳戊辰進士累官右副
　　　都御史協理院事有定齋集(李杲堂云先生詩/渾涵髙脫即置諸)
　　　(開元之際可謂大家其視學畿内告誡諸生以/為學先立志不得輕議正人長者自絶於名教)
　　　(文章無徒仿摹字句其中索然致貽學術之/禍一何深中後來學者之病痛切其言之也)
　　和淵明雜詩(二首/)
神京四千里遥途今已逼楊栁何蕭蕭秋風吹長陌雲
深塞草黄露重秋江白仰視天宇寛俯覺微軀窄對景
斯悵神當秋頻作客忽憶四明山山中有舊宅
藹藹王朝士謀國如苞桑良穀非不多焉用存秕穅愾
昔宣尼子栖栖亦絶糧鼎烹不足致時運有隂陽義命
儻如此飢來非所傷白雲思故都皎月明東方安得夙
心人共此今夜觴
　　次𤓰州有述
鑾輿將出狩邏騎已先征淮北三年水江西六月兵已
應經睿覽未許括蒼生直北天王地星河永夜横
　　曉發淮口
春江歴歴水悠悠一夜東風五兩收花信不知何地早
鄉書猶憶故園秋年來國是誰能定病起詩懐祗自愁
昨日六飛巡幸後已將寛法遍南州
　韓邦竒(三首/)
　　　邦竒字汝節朝邑人正徳戊辰進士歴官浙江
　　　僉事轉山西㕘議擢僉都御史撫山西入為兵
　　　部侍郎進南京兵部尚書以地震陷死贈太子
　　　少保諡恭簡有苑洛先生集
　　送唐中丞撫蜀
聖主憂全蜀中丞出上台蠶叢横地出熊軾倚天開節
鉞分封陛風霜動柏臺莫辭前路險後命已相催
　　再過褫亭
野戍淒淒畫角山城處處寒砧最是秋風羇客不堪暮
雨鄉心
　韓邦靖(六首/)
　　　邦靖字汝慶邦竒之弟時號二韓正徳戊辰進
　　　士除工部貟外乾清宮災應詔陳言繫錦衣獄
　　　奪官為民起山西左㕘議有五泉集(王敬甫云/五泉古歌)
　　　(詞浸淫初唐間逼漢魏七言絶句詩類少/陵  顧𤣥言云㕘議詩遒暢時有新語)
　　　(詩話五泉心慕手追乃在大復比於西原/南泠不足方之孟有涯李嵩渚似勝一籌)
　　晚坐
遥峰羅夕日髙原藹秋隂天風自何來吹我芳樹林寒
蟬發哀調蟋蟀嗣其音嵗月日以暮霜露日以深相思
不自遣無乃勞君心持君一杯酒聊以開鬱沈
　　聞雁
鳴雁蕭蕭下寒燈故故明角聲傳細雨雲色度髙城兄
弟無書信乾坤有甲兵秋風歸未得見爾不勝情
　　寄楊侍御師文
逐客地雖僻故人情不疎已勞千里駕復覩數行書别
思梅花後春風蕙草初江亭一杯酒何日話相於
　　中秋同何仲黙望月
令節他鄉酒關山獨夜情看花秋露下望月海雲生碧
漢通查近朱樓隔水明南飛有烏鵲作意向人鳴
　　聖駕西巡歌
渥洼龍馬屬天閑沙苑牛羊入大官八府三邊俱望幸
九重十月未回鑾
　　谷太監出軍歌
五千精銳下良鄉雲裏旌旗鬬日光諸將不知中使貴
夜來馬上别君王
　方　鵬(十一首/)
　　　鵬字時舉崑山人正徳戊辰進士歴南京武選
　　　郎擢山西提學副使以疾辭用薦徵拜春坊庶
　　　子遷太常卿有矯亭集(周子籲云太常詩/尚典雅不事雕琢)
　　　(詩話矯亭古詩效陶近體學白頗饒自得之趣/其自題小像云此像何人斯吳淞方矯亭頗記)
　　　(前身事生可六七齡一疾遽夭死天地為晦冥/蒼頭抱我哭諸婦慟拊膺其家乃城居面北髙)
　　　(檐楹臨街列屠沽隂風助哀聲思之宛如胙語/及輒涕零性靈想不寐還復得此生乃知記憶)
　　　(前身事匪獨/鮑井羊環也)
　　感寓(二首/)
昔從京師歸賀客來滿屋家人紛治具牽羊就屠戮斯
須立階除羊忽跪而伏亟命舍之去何忍見觳觫君子
充是心當使萬物育如何一命士分符作民牧誅求入
膏髓鞭撻爛肌肉置之囹圄中死者十五六安得如此
羊食飽卧林麓
縣尉謹修職屢受上官笞同僚狡而貪臺章交薦之泣
與妻子謀歸去寧寒飢夷蹠既莫辨守此復何為
　　知足吟(三首/)
人見白髪悲我見白髪喜多少賢達人不見白髪死髙
才李長吉有道文中子行年未三十相與歸蒿里吾生
已倍之對鏡宜莞爾
昔解晉皋組出處頗合宜不幸賤姓名誤為當道知有
詔落致仕再起職論思人皆為我榮我心獨不怡終然
野鹿性不能受銜羈蹤跡日以逺音問日以稀當道赫
然怒奮筆逐去之人皆為我惜我心樂不支豈惟全晚
節亦以釋羣疑地下見先子庶幾無媿辭
山谷忤時宰運貶至宜州僧舍不容居置之南戍樓無
奈風雨寒一疾竟勿瘳旁無期功親棺殮誰與謀予今
老牖下骨肉聚牀頭但見眼前樂不知身後憂康哉復
康哉地下從黔婁
　　紀異
壬辰孟夏月既望夜入酉東鄰李氏子年可十八九門
外聞作聲蓬蓬似鼓缶開門出視之四鬼捽其首踰牆
更越樹勢若風雷吼捽至野廟中亂被老拳毆父母競
號呼蹤跡竟無有親鄰各燃炬訪覓遍林藪夜半忽自
歸狀貌殊獰醜其身長丈餘見者駭而走入門還復短
瞪目但揺手母妻環問故稍語即閉口青紫色浮面縲
絏痕映肘僵卧三日甦不能記誰某此理終莫詰語怪
戒魯叟
　　西洲和時鳴韻
水雲深處卜幽栖不減䕫州舊瀼西寒雨渡頭孤艇沒
夕陽江上逺山低養馴白鴨當門浴種就黄蘆與屋齊
未識東山歌舞地祗將尊酒對山妻
　　留都將歸先呈未齋
羞將白髪戀京華已辦歸􁔾路不賖旋買雞豚投里社
敢驅鵝鴨惱鄰家春風枕上聞啼鳥秋水溪頭看泛槎
莫道山翁無一事借書沽酒亦生涯
　　生日招逺林
勞勞六十又三年半在愁邊半客邊假我餘生還對酒
與人多忤合歸田花前卧疾妨春事枕上敲詩失夜眠
此日江村期一醉淺沙深竹繫吳船
　　丙申新正試筆和舍弟韻
七十行年祗欠三清時無補自知慙輕寒枕上慵朝起
細雨尊前劇夜談春意熙熙人自樂病懐黯黯我何堪
賣花聲在東風外紅白江梅共一擔
　　偶作
靜掩荆扉送夕曛幾株殘菊散幽芬一燈影射青綾被
雙杵聲催白練裙老去閒思多舊事客來清話半新聞
酒錢藥價粗能備莫怪先生嬾賣文
　方　鳳(一首/)
　　　鳳字時鳴鵬弟同榜進士官監察御史有改亭
　　　集(周子籲云時鳴負氣不肯詭/隨於時肆志自適詩亦豪俊)
　　閒居
自入春來日日閒柴門無客晝長關枕書榻傍階前樹
對酒牕開屋後山葉暗新枝花盡落泥添故壘燕初還
近來識得全生術不放愁催兩鬢斑
　邵　銳(一首/)
　　　銳字思抑仁和人正徳戊辰進士歴官太僕寺
　　　卿贈右副都御史諡康僖有端峰存稾
　　荅程以道見寄之作兼簡徐用先
近得遼陽信含情仔細看念君同患難垂老各平安野
望餘沙漠邊愁重苦寒尺書艱往復惟有勸加餐
　孫　璽(一首/)
　　　璽字朝信平湖人正徳戊辰進士官至山西按
　　　察僉事以子植貴贈刑部尚書有峰溪集
　　關索嶺
萬里雲南路三年始得歸野梅渾破萼官栁半垂絲嶺
峻盤空險城尖疊石危邊疆據形勝天畔控諸尼
　程啓充(一首/)
　　　啓充字以道嘉定州人正徳戊辰進士任監察
　　　御史贈光禄寺少卿
　　塞下曲
黑龍江上水雲腥女直連兵下大寧五國城頭秋月白
至今哀怨海東青
　戴　冠(七首/)
　　　冠字仲鶡信陽人(一云吉/水人)正徳戊辰進士授戸
　　　部主事以建言貶廣東烏石驛丞起戸部貟外
　　　出知延平府改蘇州終山東提學副使有邃谷
　　　集(俞汝成云仲鶡聲調宏邁話意勁拔慷慨激/昂有古國士風  穆敬甫云戴詩如丹崖緑)
　　　(水澹然/有味)
　　　(詩話仲鶡與仲黙同鄉里詩亦同調謂之具/體可爾或言其五言律勝於仲黙豈篤論乎)
　　曉發
村雞喔喔啼取火照行李隔籬謝主人出門渡溪水仰
觀羅浮嶺白雲猶未起
　　立春日舟中題
作客尚無地他鄉空復春舟中兒女大天末嵗時新樂
事喧殊俗窮愁縛逺人椒盤懐故里腸㫁白頭親
　　南夏
不作炎州客那知宇宙偏日車淹北戸火樹爍南天氣
溽乗宵雨雲蒸挾暮煙波斯夸白㲲出入不曽捐
　　寄王徳徵登州
王子十年别封書萬里來乾坤知汝在涕淚向誰開海
國青春隔天隅白髪催相思一搔首獨上越王臺
　　人日游石磜
人日尋春到新隈新年物色太相催風吹燕子家家入
暖逼桃花樹樹開久住山林殊自適頻來峒客更無猜
黄柑白酒能消渴盡日松間坐不回
　　雨晴出左掖
北闕春雲散曉扉西山雪日弄晴暉雨聲恨不連三日
松樹須教過十圍嵗逺玉螭書未有晝長金馬詔全稀
侍臣欲老惟疎放自歎從容退食歸
　　贈甘惠州
四百雲峯面面開使君花厎放衙回人生豈必二千石
只看羅浮也合來
　陸　震(一首/)
　　　震字汝亨蘭溪人正徳戊辰進士以車駕貟外
　　　郎抗疏劾江彬逮繫三杖而死嘉靖初贈太常
　　　寺少卿
　　　(詩話太常力批龍鱗九死不悔裹尸之後晝晦/如夜海子水溢玉河七鐵柱齊折天變豈不足)
　　　(畏耶詩存無多録四/十字一字一碧血也)
　　朝房待罪
驥尾思千里葵心託萬言一身曽許國九死敢㤀恩梅
福冠猶在朱雲檻不存空庭對明月古道照乾坤
　祝　鑾(二首/)
　　　鑾字鳴和當塗人正徳戊辰進士以祠部郎諫
　　　南巡廷杖仕至廣東布政使有篁溪集
　　感興
公輸構大厦一人操引繩羣工雖不同各各奏其能用
人不求備負荷隨所勝所以無棄材百堵由兹興或者
太區别聞之為撫膺
　　仙源
仙源何處來無乃自天上不然瀑布泉那得千萬丈
　方　豪(六首/)
　　　豪字思道開化人正徳戊辰進士除崑山知縣
　　　陞刑部主事諫南巡杖闕下起湖廣僉事進副
　　　使有棠陵集(顧𤣥言云方詩多出少陵蹊徑深/陸次友云棠陵與孫鄭衿契最)
　　　(其才雖敏不/及二子逺矣)
　　尋王粲樓故址
仙子乗雲去不還空餘詞賦落人間髙樓試問今何處
故老相傳是此山極目平原空悵望側身塵界欲飛攀
漳沮秋淨征鴻下越客悲吟鬢已斑
　　游桃花寺
聽說桃花寺游人興不禁桃花今不見流水尚堪尋
　　看月
看月月轉明幽人寂無語山空秋夜長松露濕如雨
　　滄江吟
白髪滄江酒一尊丹楓赤壁自成村沙鷗汀雁真吾侶
垂老何曽識縣門
　　題畫
亂山兩岸一江横煙樹濛濛雨乍晴釣艇自來還自去
江風不動水禽鳴
　　鴛鴦湖
鴛鴦湖邊落日明荷花十里櫂歌聲丈人自折碧筒飲
醉看秦塘海月生
　馬　録(二首/)
　　　録字君卿信陽衛籍紹興山隂人正徳戊辰進
　　　士授固安知縣擢監察御史有百愚集
　　霸州城行
霸州城外水繞牆霸州城頭戍卒强四門髙樓接煙霧
縈迴十里多垂楊去年豺虎滿天地此城南北皆戰場
至今落日照白骨血霑野草猶淋浪當時别縣人皆走
此城之人苦相守五馬使君身姓王募招壯士犒牛酒
遂令萬夫同一心彎弓罵賊不絶口固安與霸為鄰縣
此事分明眼中見乃知設險可守邦區區省費非民便
　　永清遇雨作
白日永清雨移時不肯休風前當檻落河漢近城流牛
馬誰堪辨蛟龍恐亦愁西歸途路失何處問孤舟
　張　綸(一首/)
　　　綸字理之錦衣衛人正徳戊辰進士官按察使
　　　僉事嘉靖初以議大禮謫戍雲南
　　錦衣獄中
重門扃夜月鈴柝轉深更客夢秋能作扉燈曉尚明君
臣今古義兒女嵗時情起把青銅對愁憐白髪生
　胡纘宗(二首/)
　　　纘宗字孝思一字世甫鞏昌人(一云山西/文水人)正徳
　　　戊辰進士特授翰林檢討外補嘉定州判移守
　　　潼川遷南戸部郎中改吏部出知安慶府調蘇
　　　州升山東㕘政改淅江歴河南布政使以右副
　　　都御史巡撫山東改理河道乗輿幸楚纘宗作
　　　詩記事為戸部主事王聫所訐逮下獄尋放歸
　　　有鳥鼠山人集(袁永之云先生詩出入漢魏其/視昌黎少陵若弗屑者而亦未)
　　　(始不合也謳王元美云胡孝思如嬌兒郎愛吳/音興到即  不必合板  蔣仲舒云中丞天質)
　　　(穎敏亦一關中之雋第/命意淺率不足多傳)
　　　(詩話孝思詩未入格顧沾沾自喜到處留題當/永陵南巡作詩紀事有云穆王八駿空飛電湘)
　　　(竹英皇淚不磨用事殊不倫乃刻之於石致騰/讒者之口其得免死幸也謝山人榛贈詩云白)
　　　(首全生逢聖主青山何意見騷人時孝思年將/八十矣杖創呻吟猶占韻以謝其意氣有不可)
　　　(及者然詩實牽率晉江王道思序之稱其宏深/精毅盛歸美於秦風毋亦嗜秦人之炙者與)
　　擬古(二首/)
驚喜君王至西華夜啓扉後車三十乗載得美人歸
　　　(詩話康陵西幸恱樂戸劉良女遂載以歸貯之/騰禧殿號曰夫人及南巡日帝期以中途召之)
　　　(夫人脫簪予帝以示信帝騎過盧溝亡之大索/不得也行至臨清念夫人召之以不見簪不往)
　　　(帝不得已兼程抵潞河載夫人偕南寺觀幡幢/列鎮國公號復繫以名夫人每得竝書嘉靖初)
　　　(納南京給事中王紀之言俾盡撤去然夫人在/途常諫帝游獵非専以色固寵者鳥䑕山人是)
　　　(詩直書其事亦/取禍之萌也)
上馬入黄城嫖姚典禁兵猶言恩寵薄下馬坐團營
　丁　奉(二首/)
　　　奉字獻之常熟人正徳戊辰進士除行人歴南
　　　京吏部驗封司郎中有南湖留稾
　　　(詩話南湖詩不事鍛鍊興酣落筆往往暗合曩/篇句如白蘋風外水紅葉雨中山徑轉花間月)
　　　(山飛樹杪泉夜橋喧客櫂曉碓起鄰燈菜甲今/朝雨蒲香隔岸風人當紅樹坐船觸白蘋行白)
　　　(髪生秋日黄花惜暮年山寒松子落籬暝豆花/深俱有風韻即嘔心撚髭者為之不過爾耳)
　　擬古
白日墜西山明朝出東海天地無終期萬物豈能待繁
花重露零髙岸深谷匯昨見朱顔酡今看霜鬢改汎舟
登蓬瀛蓬瀛果誰逮
　　寄尤少卿宗暘
張翰歸時計亦疎秋風寂寞始登途不思五月清江上
已有鰉魚勝玉鱸
　曽　璵(一首/)
　　　璵字東玉瀘州人正徳戊辰進士由戸部郎出
　　　知建昌府有少岷存稾
　　　(詩話王新建定寧庶人之亂吉安守伍公文定/固稱首功同時贑州則當塗邢珣袁州則武邑)
　　　(徐璉臨江則臨海戴徳孺饒州則晉江林城廣/信則閩周朝佐撫州則鄞陳槐建昌則少岷也)
　　　(其師至雖有後先寔同力共濟少岷有收復南/康功而不見録纂修地志者皆沒其實故表出)
　　　(之詩雖未名家/亦清脫無塵氣)
　　南洲歌
南洲春早江蘺生南洲日長沙鳥鳴郎君莫向北湖去
不似南洲煙水平
　錢　琦(二首/)
　　　琦字公良海鹽人正徳戊辰進士授盱眙知縣
　　　歴南京刑部郎中出知臨江府調思南有東畬
　　　集(顧𤣥言云臨江詩沖秀彌暢人彭子殷/云公良詩舂容馴雅每入唐  庭奥)
　　登獻花巖
獻花巖畔寺游子數登臨花發年年好巖深處處隂風
前收落果坐久換鳴禽世路何多事看山偶㑹心
　　過滁州
江北滁南數日程蕭蕭落木送秋聲夕陽滿地鳥飛絶
人在亂山堆裏行
　凌　楷(一首/)
　　　楷字端甫揚州通州人正徳戊辰進士官(缺/)部
　　　郎中
　　髙郵
孟城勞悵望煙樹一浮洲地濕人多病林寒葉易秋人
家留鳥跡國稅獨漁舟夜月珠光在多應照客愁
　駱用卿(一首/)
　　　用卿字原忠餘姚人正徳戊辰進士官兵部貟
　　　外郎
　　題韓信廟
逐鹿中原漢力微登壇頓蹙楚軍威足當躡後猶分土
心未猜時尚解衣畢竟封侯符蒯徹幾曽握手到陳豨
英魂漫灑荒山淚秋草長陵久落暉(李獻吉云此題/淮隂廟絶倡也)
　徐　愛(一首/)
　　　愛字曰仁餘姚人正徳戊辰進士除知祁州歴
　　　官兵部郎中有横山集(黄太沖云文成之學得/日仁而門人益親日仁)
　　　(之亡文成有祝予之慟其/詩力未深而不落凡俗)
　　紀遊
壁磴臨絶壑兼乗欲疲馬屢盤羊腸出還驚虎頷下逼
險悔初進稍縱覬復假如何窮探心阻困每未舍無端
覓憂虞中止固由我回思競利人何殊履危者
　陸　伸(一首/)
　　　伸字安甫太倉人正徳戊辰進士官大理評事
　　河間道中
荒田殘雪啄飢鴉握粟謀炊野店家辛苦莫辭行路逺
冷風三日下牛車
　田惟祜(二首/)
　　　惟祜字裕夫蕭山人正徳戊辰進士有滄螺集
　　　(詩話裕夫領解浙闈時名蔚起今則知者寡矣/詩如王謝子弟雖未陶鑄毋論風流文采裙屐)
　　　(亦自/不同)
　　龍游至衢州
龍游至衢州景不殊蘭溪山少灘瀨多沙石成長隄溪
流時衝決兩岸無平蹊湍急舟行速水淺石可攜野曠
少人煙地瘠艱鉏犂泊舟無村市遇夜隨停棲幸無狂
客驚惟聞山鳥啼船定水汩汩篷疎風淒淒寤寐夢不
成候曉無鳴雞惆悵盼家山遥遥望中迷
　　晚登城樓懐友
江城天暝夕陽微拍拍輕鷗逐浪飛水郭煙光迷野屋
海天風色上征衣倚樓長笛家何在出浦扁舟人未歸
愁絶知心成兩地目隨征雁思依依
　黄　卿(一首/)
　　　卿字時庸益都人正徳戊辰進士歴官江西布
　　　政使有編茗集
　　三關書事
曽聞甲戌邊聲急白首追談足愴神子女牛羊充塞窟
旌笳駝馬暗風塵山埋戰骨雲長惨野哭驚沙草不春
舊日僨軍今甲第大廷持法是何人
　童　寛(一首/)
　　　寛字栗卿蘭溪人正徳戊辰進士監察御史改
　　　調平陽推官
　　雨花臺
阿師何術隕天花臺迥登臨望眼賖百里晴山圍帝宅
六朝芳草入僧家層層樹色寒煙合歴歴車聲古道斜
鐵鎖銷沈龍戰後落潮處處咽江沙
　
　
　
　
　
　
　明詩綜巻三十八
欽定四庫全書
　明詩綜巻三十九
　　　　　　　　　　翰林院檢討朱彞尊編
　楊　慎(二十五首/)
　　　慎字用脩新都人正徳辛未賜進士第一授翰
　　　林修撰以議大禮泣諫杖謫永昌天啓初追諡
　　　文憲有升菴集(薛君采云用脩窮極詞章之綺/麗牢籠載籍之菁華其卓絶之)
　　　(才𢎞博之學直欲追軋古人爽張愈光云升菴/詩予不喜其深邃而喜其朗  也  王元美云)
　　　(楊用脩如暴富兒郎銅山金埒不曉喫飯著衣/又云用脩工於證經而疎於解經詳於裨史而)
　　　(忽於正史詳於時事而不得詩旨求之宇宙之/外而失之耳目之前又云徐昌穀有六朝之才)
　　　(而無其學楊用脩有六朝之學而非其才又云/楊修撰之南中稾穠麗婉至華學士之巖居稾)
　　　(清澹簡逺俱逺勝玉堂之作然穆敬甫云用脩/學富千古人謂其詩不逮學  其詩亦非貞元)
　　　(以後語也藩陳徳逺云用脩詩取材六代間似/杜陵  王  臣云先生詩時而漢魏時而六朝)
　　　(時而四傑時而李杜其於才無所不構而於體/無所不兼  顧𤣥言云修撰咀英搜玉咳唾成)
　　　(珠深陳玉叔云用脩采摭既富蹊徑終存近體/多  沈之思絶句極風人之致又云用脩著書)
　　　(百餘種時分宜故相乞品詩於萬里外司空劉/元瑞得神樓曲棲息終身其珍重如此至海内)
　　　(名流若永昌張愈光謂其立朝去國𢎞業葆貞/華容孫仲可謂其㫄通廣畜名髙衆忌嘉州程)
　　　(給事謂其稗官小說因微適道崑山周太僕謂/其權衡操縱含英茹實四明張司馬謂其片詞)
　　　(纎指根沿古初太倉王廷尉謂其才情葢代使/事最工即諸家品而用脩可知也  黄清甫云)
　　　(楊喜用用僻事多著浮彩搜羅刻削無出其右/而駢繪既繁性情多盡傳謂美能沒禮詩亦有)
　　　(之至誦其可憐風雨夜長在客塗中又江花與/江草異國看春生情境俱窮真堪隕淚  李時)
　　　(逺云用脩評他人詩精當不可假借其所作未/必如所評亦人才之通弊也  胡元瑞云用脩)
　　　(才情問學在𢎞正後嘉隆前挺出倔起無復依/傍自是一時之傑格不甚髙而清新綺縟獨掇)
　　　(六朝之秀合作者殊自斐然又云皇甫子循以/六朝語入中唐調而清空無迹楊用脩以六朝)
　　　(語作初唐調而雕繪滿前故知詩有别才學貴/善用  陳卧子云用脩繁蔚之中時見新警)
　　　(宋轅文云用脩病在貪博故使事處往往求/巧得拙要其天才本是竒麗真如七寳流蘇)
　　　(靜志居詩話虞伯生告袁伯長云文章之妙惟/浙中庖者知之若川人之為庖也麤塊而大臠)
　　　(濃醯而厚醬非不果然饜也而飲食之味微矣/浙中之庖則不然凡水陸之産皆擇取柔甘調)
　　　(其湆齊澄之有方而潔之不巳視之泠然水也/而五味之和各得所求羽毛鱗甲之珍不易故)
　　　(性為文之妙亦猶是耳讀用脩詩無異川人之/庖矣予為之調擇澄潔去其濃醘厚醬葢竊比)
　　　(於浙中之/庖之義云)
　　行旅
行旅苦日短勞人知路遥忽忽嵗云暮客心中揺揺曠
野積寒氣四望但寂寥嚴霜下豐草朔風鳴枯條浮雲
起為葢堅氷結為橋白日隠餘照𤣥雲晻層霄鳴轂無
停輪嘶馬不解鑣飛鳥夕知還征塗何迢迢無以慰苦
辛興言自成謡
　　三岔驛
三岔驛十字路北去南来幾朝暮朝見揚揚擁葢来暮
看寂寂回車去今古銷沈名利中短亭流水長亭樹
　　賦得千山紅樹圖送楊茂之
蕭郎雅工金碧畫愛畫碧雞與金馬畫作千山紅樹圖
行色秋光兩瀟灑揺落深知宋玉悲登山臨水送將歸
丹林初曉清霜重紫谷斜陽赤燒微故人辭我故鄉去
滇樹遥遥接巴樹桑落他山共醉時楓香客路銷魂處
白首遐荒老未還流波落木慘離顔錦城紅樹那能見
千里隨君夢裏攀
　　錦津舟中對酒别劉善充
錦江煙水星橋渡惜别愁攀江上樹青青楊栁故鄉遥
渺渺征人大荒去蘇武流離十九年誰傳書札上林邊
北風代馬南枝鳥腸斷當年蜀國弦
　　送余學官歸羅江
豆子山打瓦鼓陽坪關撤白雨白雨下娶龍女織得絹
二丈五一半屬羅江一半屬𤣥武我誦綿州歌思鄉心
獨苦送君歸羅江浦
　　宿金沙江
往年曽向嘉陵宿驛樓東畔闌干曲江聲徹夜動離愁
月色中天照幽獨豈意飄零瘴海頭嘉陵回首轉悠悠
江聲月色何堪說腸斷金沙萬里流
　　山行即事
桐子花開映村塢單衣初試貧兒舞春寒已過四十五
　　十二月朔旦南郊扈從省牲
天仗雲門外宵衣曉漏前蒼龍旂影動朱鷺鼓聲傳星
爛甘泉燭霜清泰畤煙南郊警新畢重覩孝皇年(方思/道云)
(得初/唐體)
　　咸陽
帝里繁華歇神皋嵗月多秦城依北斗渭水象天河頽
堞無遺土驚川有逝波丘陵沈霸氣松柏起悲歌
　　青橋
聞道盤雲棧郵亭枕水涯猨猱臨客路雞犬隔仙家風
起青丘樹春迷玉洞花旅懐今日豁停幰問裦斜
　　送髙公次長洲尹
祖帳燕臺下官曹震澤東星躔牛斗近地脈海潮通新
水催飛鷁微霜度早鴻循良多暇日題詠繼文雄
　　寄石季瞻赴臨安謫
聞道炎方謫遥從瘴海過後期淹嵗月前路任風波霄
漢蜚鴻逺關門虎豹多小居何處問薜荔在山阿
　　送周子庚都憲撫邊
肅肅戒嚴程蕭蕭邊(一作/斑)馬鳴龍庭新節制騎省舊才
名玉律調秋氣金鐃寢夜聲隴雲笳外結關月笛中明
鸞朔臨秦障鶉瓢繞漢城沙汀行見鴈海樹坐聞鶯游
霧懐前賞歸風遡别情佇聽歌凱入一舉塞垣清
　　送客
合尊且醉花間分襟易慘愁顔朝下春風紫陌天涯落
日青山美人明月相望游子浮雲獨還愁見河橋栁色
勞歌一曲陽關
　　春興
最髙樓上俯晴川萬里登臨絶塞邊碣石東浮三絳色
秀峰西合㸃蒼煙天涯游子懸雙淚海畔孤臣謫九年
虚擬短衣隨李廣漢家無事勒燕然
　　中秋禁中對月
漢家臺殿號明光月滿秋髙夜未央銀箭金壺催漏水
仙音法曲獻霓裳路車天逺鸞聲靜宮扇風多雉影涼
千里可憐同此夕美人迢遞隔西方
　　懐歸
星橋南望沈犀渚雪嶺西連抱珥河關塞渺茫魂夢隔
山川迢遞别離多汀洲春雨搴芳杜茅屋秋風帶女蘿
心事未從詹尹卜生涯聊聽僰童歌
　　李君偕過皋橋新居言别
沙門草閣對漁舟坐俯昆池萬里流蕭索暮塗猶浪迹
登臨暇日豈銷憂阮公失路誰青眼江令還家尚黒頭
行見羣英滿青瑣寧忘一老在滄洲
　　竹枝詞
䕫州府城白帝西家家樓閣層層梯冬雪下来不到地
春水生時與樹齊
　　滇海竹枝詞
東浦彩虹懸水樁西山白雨㸃寒江煙中艇子揺兩槳
空裏鷺鷥飛一雙(自注滇人喚/虹霓為水樁)
　　寄逺曲
濯錦江頭煙水緑相思萬里人如玉瑶琴别後不曽彈
今朝才理將歸曲
　　江陵舟中贈田李二子
落月寒沙夜未分玉簫金管醉中聞明朝回首沅江路
愁聽清猨和白雲
　　望中條山
征馬長鳴向北風崤關回首暮雲東太行過盡中條出
一路青山白雪中
　　于役江鄉歸經板橋
千里長征不憚遥解鞍明日問歸橈真如謝脁宣城路
南浦新林過板橋
　　贈箏人
綺筵雕俎喚新聲博取瓊花出玉英肯信博陵崔十四
平生願作樂中箏
　張　璧(一首/)
　　　璧字崇象石首人正徳辛未進士改庶吉士累
　　　官太子太保禮部尚書東閣大學士贈少保諡
　　　文簡有陽峰家藏集
　　尹巽峰遣祀衡山得配字
天王御宸位相國熙帝載維時肇初元秩禮肆禋類皇
皇遣近臣肅肅將逺賚顧兹南嶽鎮而與朱鳥配星分
當翼軫地望等恒岱坤維得艮止后土資負載祝融正
盤紆靈爽豈茫昧巽峰天下士祗命□壤内晨裝發潞
河夕舸達江匯犧宰設衡楅虞人剪荒穢再宿整襟冠
三薰潔醇酹樂張洞庭野紉憶蘭芷佩探歴道彌廣登
覽神愈倍禮成眷桑梓敬止重風槩秋徂命倌人星言
理征駾於皇念啓沃遲子日展對悽惻懐修塗音塵慰
寮寀
　王以旂(一首/)
　　　以旂字士招江寧人正徳辛未進士累官太子
　　　太保兵部尚書兼右都御史贈少保諡襄敏有
　　　石岡集
　　九日登長城關樓
邊塞髙登百尺樓遥天極目迥消愁穹廬逺向西番徙
烽火無勞内地憂四野牛羊隨處牧千家禾黍滿場收
喜看安阜叨清宴醉倚黄花插白頭
　孫承恩(一首/)
　　　承恩字貞父松江華亭人正徳辛未進士歴官
　　　太子少保禮部尚書兼翰林學士掌詹事府贈
　　　太子太保諡文簡有使郢稾
　　經孟浩然故里
孟六亦髙人神思乃清朗讀書陋拘牽制行喜疎曠賦
詩妙天趣力索不可仿沖融大雅音金石振遺響禁中
遇天子召對心所向終焉意不合歸哉南山放唐詩盛
千古公也李杜行布衣一時窮髙譽後人仰我来經故
里慨矣勞緬想鹿門當時月依依漢江上
　王　道(一首/)
　　　道字純甫武城人正徳辛未進士改庶吉士歴
　　　官吏部右侍郎贈禮部尚書諡文定有順渠文
　　　集
　　　(詩話順渠說經不墮宋人理/窟詩雖無意求工亦少習氣)
　　過舊居有感
破屋頽垣是幾年重来下馬一悽然丁寧好䕶門前栁
曽繫詩人萬里船
　汪𤣥錫(一首/)
　　　𤣥錫字天啓婺源人正徳辛未進士選給事中
　　　陞太僕卿擢都御史巡撫江西入為戸部侍郎
　　　卒贈尚書有東峰集
　　朝鴉
景陽鐘動曉鴉飛漢殿千官拜玉墀仙仗纔移東殿去
翩翩棲滿萬年枝(陳達甫云此司徒初入/掖垣時作也託喻可想)
　許成名(一首/)
　　　成名字思仁聊城人正徳辛未進士改庶吉士
　　　授編修歴諭徳進侍讀學士遷太常寺卿掌國
　　　子祭酒陞禮部右侍郎有龍石稾(蘇榖原云龍/石詩清新俊)
　　　(逸健拔謹嚴葢朱中立云龍石/詩氣平音和  晚唐之佳者)
　　西師
上谷烽煙猶未定西戎消息近如何莎車空憶班都䕶
銅柱曽聞馬伏波鐵騎休論榆塞險羽書今報劒門多
何時籌䇿銷金甲㑹見旋師振玉珂(陳用亶云詩亦具/體特銅柱鐵騎金)
(甲未免/近複爾)
　屠　徑(一首/)
　　　俓字直卿鄞縣人太保滽子正徳辛未進士官
　　　吏部郎中
　　夜聞笛
夢破寒猶重更長客更愁何人吹短笛今夜在南樓
　屠　僑(二首/)
　　　僑字安卿鄞縣人正徳辛未進士累官太子太
　　　保左都御史贈少保諡簡肅有東洲雜稾
　　江頭晚步
薄晚江行意若何夕陽微影漏林柯縁厓白鳥沙痕淺
隔岸青山塔影多下網人聽潮外語入村船載渡頭歌
觀瀾不用登遐絶百里蛟門送海波
　　雨夜泊塘棲
出關彌望凍雲低畫鷁迎春未試題四十五程燈火夜
一川風雨泊塘棲
　柴　竒(一首/)
　　　竒字徳美崑山人正徳辛未進士歴官應天府
　　　尹有黼菴遺稾(鄒謙之云黼菴胸無城府言無/粉繪行無機穽詩文皆典雅雄)
　　　(健不落骫骳不矜刻峭鬱周子/籲云京兆詩文雄麗􁖶  有氣)
　　勉聞姪
汝父三十三一疾棄諸孤汝母二十九赤手抱二雛辛
勤二十年完此身後圖汝兄亦已矣所望在汝軀汝今
逾三十尚爾在泥塗年齒日已長嵗月易以徂父書能
讀否狂藥曽戒無汝若不努力何以慰老夫(繆天自云/語雖淺而)
(不/膚)
　汪文盛(一首/)
　　　文盛字希周崇陽人正徳辛未進士除饒州府
　　　推官入為武選主事諌南巡廷杖嘉靖初出知
　　　福州府歴官按察使以僉都御史巡撫雲南進
　　　大理卿有白泉集
　　西苑
萬年枝上露華清百子池邊月色明宮草經秋猶自碧
君王御輦不曽行
　郭維藩(一首/)
　　　維藩字价夫儀封人正徳辛未進士歴官太常
　　　寺少卿兼翰林院侍讀學士掌院事
　　送髙穎之少卿赴南都
廣陵别後金陵别舊嵗君来今嵗歸回首十年猶反掌
含情千里各沾衣江萍逐櫂隨流水雲樹連天入翠微
卿佐官閒南國勝湖山清賞莫相違
　郝鳳升(二首/)
　　　鳳升字瑞卿汀州衛人正徳辛未進士大理寺
　　　副有九龍山房集
　　聖駕入城
警蹕都門裏傳呼天子歸有生皆帝徳不怒自民威衣
帶千金誓湯城萬里圍自今歸馬後紫極但垂衣
　　無題
来去渾疑雲雨蹤楚王宮北數聲鐘情當厚處翻成怨
淚到乾時不覺濃煙縷湘裙飛蛺蝶玉屛羅幕墮芙蓉
月中剰有森森桂遮却清光第幾重
　游　璉(一首/)
　　　璉字世重連江人正徳辛未進士歴官廣東按
　　　察副使有少石稾
　　興田道中
興田驛路人家遶煙火依稀出逺山䉀圃秧分疎雨外
茶煙人語亂雲間半生戀闕心空赤五馬之官鬢欲斑
獨坐肩輿懐正惡武夷遥望一開顔
　汪必東(一首/)
　　　必東字希㑹崇陽人正徳辛未進士歴官河南
　　　㕘政有南雋集
　　過劉家隔
崛起劉家隔周流漢水川白連雲夢澤青帶郢門煙蜂
蟻偏屯聚魚鹽競貿遷最憐貧土著蒿裏剪桑田
　齊之鸞(十五首/)
　　　之鸞字瑞卿桐城人正徳辛未進士改庶吉士
　　　授刑科給事中歴吏兵二科左右給事世宗即
　　　位考察謫崇徳縣丞移知長興縣稍遷南京刑
　　　部郎中以陜西按察僉事巡寧夏升副使改河
　　　南再改山東終河南按察使有蓉川集(汪可亭/云公屬)
　　　(文藻麗不尚竒澀而語意新妙詩有一韻疊至/數十首者搜探竒崛毫末不遺他人多即難工)
　　　(公有餘力矣文錢飲光云公詩文妙當世開吾/鄉風氣之始  絶去枝蔓直攄所欲言詩有氣)
　　　(力精采往往造出人意表大抵一意孤行無所/依附  潘蜀藻云讀齊公南征紀行入夏録未)
　　　(甞不咨嗟歎詠以為沈鬱渾脫大/得瀼西之傳北地猶去而千里)
　　　(詩話蓉川在給舍最為敢言侃侃不阿止康陵/罷設花酒店不當論威武大將軍功寧庶人造)
　　　(龍艘戲劇潛結近倖邀帝南幸圖謀不軌行有/日矣偕邢給事寰許給事復禮留駕及康陵親)
　　　(征又作回鑾賦以諷且力白王新建之誣洵骨/鯁之臣也顧見容於康陵而不容於永陵何哉)
　　　(及入西夏值早澇之餘見居人刈蓬科其類有/棉蓬刺蓬二種子皆可以為麵饑民藉以充腹)
　　　(取而啖之苦惡辛澀乃封題以進且言國家有/大可憂之事三廟謨有深可惜者四斥及議禮)
　　　(大臣并責永陵不能虚已可謂言人所不敢言/矣入夏諸詩山川險隘誦之有如聚米與尹僉)
　　　(事耕竝工惜乎志邊/關者均未之采録也)
　　晚宿良鄉
我行至良鄉車駕已臨涿官藏供億煩吏走威勢捉人
馬正饑疲晚得粟一握華館據髙軒敝廬聊破幄階前
樹却佳緑葉未全剥獨坐新霽清悠然念盤錯自顧章
句生胡此擁矛矟感時不成寐起視明河數月色忽半
窗枕上聞吹角
　　龍門龕
伊水出龍門疏鑿惟禹績溪縈匯澄潭雲斷劃絶壁泛
舟巡南厓諸龕空翠滴逺疑穴陶復近聽境寥闃黄冠
一人来導我縱幽覿何年驅鬼工深窟隠金狄頎然丈
六身大小隨刓剔旁有鉦鼓鳴愚氓伺考擊自從拓跋
来事佛轉成癖荒哉魏王泰孝誠空爾激不知文徳賢
坤美符帝錫天堂無則巳有則必登歴何事石上災千
古不可滌無乃託親名志祈潛奪嫡欲為生民主先被
河神溺向使正儲位亦終貽唐慼經行謾誅心期使来
者惕
　　稠桑道中望黄河
桃林蟠土山谷入昧所出地底無傍風天際有中日仰
視耕穫人轉折忽相失仄登蟻縁枝幽盤蠧閉帙僕夫
虞殞傷反汗更股栗伊予慕昔賢馭吏屢遭叱徑盡躡
河壖黄流過箭疾踰關勢彌雄四齧奔馬逸不知真宰
意何貴砥柱窒氾濫民其魚豈止桑田溢三門中古開
神禹功誰匹至今沮洳場盡作秔稻窟吾生髪半蒼世
路十不一及兹瞻華嵩眼豁心神翐向来險逺虞兹晨
憂已釋
　　寧州曉發
燈火啓嚴城戴星行未已夜来下絶坂左右崇墉倚昏
黑迷前旌時顧斗杓指晨雞登頓初險澀曙光紫林原
衍山巔溪壑行地裏坡陀首乾龍浮立土不滓所以穴
居民患燥不患水改邑視井泉卑棲固其理耕者百仞
上汲者千尋底下山阻深溝上山據髙壘四鄰守無虞
塞馬徒為駛民貧獨可憂咸秦此脣齒
　　書郾城縣臺壁
長路淹炎日驅馳損壯心倦便雙柏坐幽伴一蛩吟嘉
穀連河内飛蝗度汝隂經過見人樂亦足豁煩襟
　　邠州曉發(二首/)
殘月征人早州城奥窔間呼船渡涇水立馬望豳山禾
黍髙低壟煙雲逺近關誰能渠白石種稻濁泥灣
涇北山横絶穿厓細路髙偏懸疑有麓峻極乃平皋嶺
露催禾黍秋風颯苧袍憂勤見遺俗無地立蓬蒿
　　靈祐驛次毛東塘韻
江路盤山轉頽垣此驛亭塞雲風外白畦菽露中青鳥
雀無歸樹驊騮不在坰誰教心匪石自信跡如萍
　　元旦次潘大行宗魯韻
三朝待漏趨金闕五拜瞻天散紫宸宦跡只尋常裏過
皇圖又十四回新花邊劒佩明初景塞外旌旗駐早春
安得封疆倚頗牧坐紓北顧埽蜂屯
　　將至茌平
長途秋暮馬騑騑風起塵髙雉堞微蟬到夕陽聲更急
樹經寒露葉初飛正聞老母平安信兼喜中丞克捷威
揚䇿不知行色倦欲沽村釀解朝衣
　　謁范韓祀
拓跋餘兇勢更張二公相望屹金湯一堂俎豆瞻遺像
萬古河山識巨防賈䇿清時薪抱火虞淵昏夜日重光
秋隂晝轉空階樹恨入邊烽照朔方
　　赤木裏口墩下坐憩
赤木空濛翠接天懸車路杪下烽煙須驅虎北馮金塔
更走龍南跨玉泉青草谷中兼得水白雲巖下盡堪田
奔馳庶竭涓埃報心苦三陲版榦前
　　過田州故城
河外軍藩麥秀中唐兵昔數朔方雄韓公北築三城路
至徳中興一旅功番刻勁銷春蘚碧漢花穠映寺門紅
髙雲不罩田州墖水鶴歸巢戛暮空
　　九日塗次登清水關城
朔方三度重陽節河曲干旌嵗嵗忙鬢髪已甘塵路白
菊花猶見塞垣黄中丞疏有回天力太宰功無縮地方
雲外好呼南去鴈繫書先為報江鄉
　　渡河六言
有意唱籌益粟無神驅石修邊四月黄沙八渡雙旌紫
塞三年
　毛　憲(一首/)
　　　憲字式之武進人正徳辛未進士官禮科右給
　　　事中有古菴集
　　　(詩話古菴講學主道南書/院詩非所長具體而已)
　　題扇
雲山擁前溪竹樹傍厓石晴風駕扁舟興到任所適水
色與天光上下涵一碧習靜久忘機魚鳥亦馴格誰知
至樂心物類固無隔
　周廷用(四首/)
　　　廷用字子賢華容人正徳辛未進士授宜黄知
　　　縣入為御史外補僉事㕘議福建備兵四川進
　　　江西按察使有八厓集(顧華玉云子賢才稟超/融文鋒迅湧援筆長賦)
　　　(爛然/成章)
　　　(詩話八厓放言忤俗東橋深惜之國寶新編以/之為殿贊云按察人豪闊視放言文藻性成早)
　　　(垂鉅篇然製作庸/庸求其鉅篇頗罕)
　　池上晚坐
皎鏡淨方塘月波涵一碧㶑灩照脩篁風聲鳴瑟瑟愛
此澹忘歸呼童巻湘帙清籟動我衣微露潤我幘繁星
燦以羅羣嚻久復寂沖曠得所怡稅駕將何適
　　攢宮
宋家陵墓滿空山北望嵩丘路險艱一代龍蛇逢末運
百年鳬鴈出塵寰空聞玉椁金城返不見旌旗瀚海還
無限鼎湖湘水怨白雲斑竹淚潸潸
　　經廣武城
廣武城邊草樹青濁河波浪晝冥冥天呼垓下真龍起
事異鴻溝白馬刑日晚沙場留返照秋風燐火亂殘星
英雄自古功無敵阮籍狂言未可聽
　　過壤東
壤東瀼西雲日晴官船撾鼓上灘行不憎檣燕風前語
最愛山花雨後明杜甫草堂元地勝孔明圖陳自天成
明朝灩澦瞿塘上却望連雲棧閣横
　孫繼芳(一首/)
　　　繼芳字世其華容人正徳辛未進士除刑部主
　　　事改兵部歴員外諫南巡廷杖尋遷郎中出為
　　　雲南提學副使有石磯集
　　送徐太史使遼府
節重天王使情親帝子家雲霄三殿詔波浪九江槎庾
亮樓前月湘娥廟裏花金樽髙宴罷須擬弔長沙
　　北征還朝凱歌
牙旗寳葢耀星文椅鹿牽羊總百羣二十四通催羯鼓
帳前齊賀大將軍
　李際元(一首/)
　　　際元陽穀人正徳辛未進士歴官按察僉事
　　雙流次韻
鼓角催晨發川原藹暮隂小溪清見石新栁細垂金洞
迥雲依樹山深鳥隔林天涯看落月盈縮飽經心
　盧　雍(一首/)
　　　雍字師邵吳縣人正徳辛未進士官監察御史
　　　有古園集
　　泊頭晚泊欲訪子濟侍御不果
河流寒未凍市集晚猶喧日落新橋驛煙生獨樹村沙
船露燈影灘石帶氷痕不見西臺客幽懐誰與論
　王　璜(二首/)
　　　璜字廷實濬縣人正徳辛未進士除陜西道御
　　　史巡按浙江
　　雲中歌(二首/)
潮湧雲屯外四家操回馬首帶金花行人莫笑應州小
武廟當年駐翠華
雲州城外日風沙雲州城裏日繁華金釵行酒將軍喜
醉倒銀壺小校家
　徐　咸(五首/)
　　　咸字子正海鹽人正徳辛未進士除知沔陽州
　　　入為兵部主事歴官襄陽知府有東濵稾
　　　(詩話東濵為豐厓同母弟昆友皆嫻風雅歸田/後築園城闉名曰餘春中疊石為小東山與錢)
　　　(東畬太守朱西村山人輩結小瀛洲十老社其/後倭人入冦所在焚儲積遂舍園基以為倉焉)
　　　(句如路自窮厓入人如倦鳥還千年牛首寺一/勺虎跑泉客醉黄花酒僧供白雪餻棘林花落)
　　　(子茒屋燕將兒山逺不聞漏/夜寒疑有霜頗類賈島佛)
　　井南社飲得影字
層樓俯青林芳筵接髙迥衆賔來逶迤被服野而整時
維沍寒後風日不作冷江梅泄春香鳴禽戀餘景時物
適我懐忘却酒力猛飄風吹人衣素髪颯垂領浩歌入
城闉海鶴振孤影
　　石首蓬萊閣
蓬萊髙閣臨清漢閣下風濤日夕撞花日映紅明霽野
草煙浮緑翳晴窗雕闌逺挹荆南勝玉笛新開洞府腔
悵望謫仙何處去娟娟秋月照澄江
　　夜坐
涼飇落長松明月出東嶺空山夜無人𤣥鶴不聞警
　　西園雜詠
南園老梅苦寂寞移種北園臨小池却憐池水淨如鏡
照見横斜三兩枝
　　湖上
涌金門外水青青倒浸西山似畫屏十里煖風魚浪細
扁舟忽過望湖亭
　趙　漢(二首/)
　　　漢字鴻逵平湖人正徳辛未進士除建昌推官
　　　入為給事中轉山西㕘政有漸齋集
　　泊𤓰州
山寺清鐘曉江帆細雨秋𤓰洲三日泊不為阻風留
　　湖上
鳥入山光去舟分樹影過秋江平似掌何處起風波
　南大吉(二首/)
　　　大吉字元善渭南人正徳辛未進士授戸部主
　　　事歴郎中出知紹興府有瑞泉集
　　　(詩話元善好青紫囊書妙善占墓其守紹興謂/窆石非禹𦵏處别於廟東南建豐碑題曰大禹)
　　　(陵其後望秩於是處焉五言/詩頗穏帖無秦人忼厲之氣)
　　聞駕幸朔方
鐵騎緑沈槍傳聞下朔方紫臺邊月白青海陳雲黄寢
閣雞聲早行營虎步長巡游稱聖世車跡到幽荒
　　和馬仲房雨
涼風吹晝雨蕭䬃自西岑細細縁郊迥霏霏度闕深雙
虹明夕照萬戸動秋砧為想西征輦應停北塞隂
　常　倫(五首/)
　　　倫字明卿沁水人正徳辛未進士除大理評事
　　　謫夀州判官遷知寧羌州有評事集(王元美云/常明卿如)
　　　(沙苑兒駒驕嘶自賞未諧步驟運陳/卧子云明卿氣骨髙朗頗能自)
　　望山有懐故居
羈步局重城流觀狹西野髙髙見西山鄉愁冀傾寫天
際望不極延佇一瀟灑落葉歸故根山雲滿秋檟無情
尚有適何以慰離者
　　客行篇寄山中所知
客行千里道塵土緇裳衣鬱鬱胡不樂思欲復西歸逝
者如斯夫朝露待日晞人生一世間乃與願相違黄鵠
舉何迥鷦鷯棲何卑撫劒獨嗟吒臨岐浩徘徊因風寄
黄綺管晏非所希
　　和王玉溪過韓信嶺
漢代推英武將軍第一人禍竒因躡足功大不謀身帶
礪山河舊丹青祠廟新長陵一抔土寂寞亦三秦
　　竹
庭竹娟娟色虛堂肅晚隂翠交紅果潤清䕃碧苔深涼
月侵氷簟流風送玉琴嵗寒終不改長此䕶雙林
　　采蓮曲
素月開歌扇紅蕖豔舞衣隔江聞笑語隠隠櫂歌歸
　俞　璋(一首/)
　　　璋字朝相崑山人正徳辛未進士官大理評事
　　上方
山寺晝隂寂緑蘿覆繩牀乍愛石苔古忽聞蘭草香逺
樹多暮色幽泉有深光持此積喧意来訪逍遥場
　頓　銳(九首/)
　　　銳涿州人正徳辛未進士官戸部主事(一云/長史)有
　　　鷗汀漁嘯集
　　　(詩話長史時名籍甚北人語云涿郡有才/才一石銳得其八詩頗警拔微嫌冗長耳)
　　樓桑廟迎送神曲(二首/)
帝子降兮范之陽怳臨睨兮舊鄉山蒼蒼兮水泱泱神
之来兮驂駟虯玉鸞鳴兮啾啾雲車兮羽葢樓桑隂兮
蔽芾牲既肥兮酒香繐帷施兮雕玉牀荃髙坐兮樂未
央
帝子去兮安之違桑梓兮心孔悲白帝城兮永安宮魚
之腹兮蠶叢巫陽雲雨兮洞庭波雖信美而非吾土兮
矧蛟鰐與黿鼉歸来兮歸来其樂兮如何
　　銅雀妓
西陵芳草合松柏半為薪宮殿飛銅雀下飲漳河濵檀
煙冷餘燼繐帳網流塵白頭歌舞妓来教晉宮人
　　出聖水關往鳳皇山寺
鑯峻攢泬寥參差入煙霧塗疑鬼工鑿石截亂流渡詰
曲駭千轉坦蕩不數步隂厓匯靈淵未冬已寒沍欲上
仍趦趄先登必奮怒谷響雜鼯鼪澗蹤過狐兔斷徑屢
猱接傾巖數狼顧肆貪興㑹竒强制心膽怖睨憎仄磴
危足試欹岑固漸與世人隔遂愜平生慕絶塵乃無地
升天疑有路得意真忘言無心忽成句象設教莫袪煙
霞疾已痼空寂排冥詮清虚獲𤣥悟塵網奄頽齡恨為
造化誤
　　臯湖秋晚
木落天宇清草枯風力勁平湖著微霜摧此萬荷柄蓐
收浸無權𤣥冥欲司政逺山寒更翠積水曠而㵾湘娥
理晨妝髻鬟墮明鏡輕飇漾淪漣碧緑交掩映水鳥各
沈浮游泳自其性安得金石膏瘥我山水病
　　湖莊秋事
郊墟絶喧豗村落斷輪鞅况兹千頃湖初秋減新漲無
日不沈山有風即生浪微波淨漣漪晴宇墮空曠野服
時登臨箕踞衡臯上興闌聊詠歸扶將獨藜杖鹿門龐
徳公栗里陶元亮如此足百年外無分寸望
　　觀鬬蟋蟀
蟋蟀著豳風泉壤恒食息迎隂已振羽欲鳴先鼓翼候
氣感化機吟秋率其職於世無所爭豈有剛膂力都縁
助人意自負萬夫特見敵豎兩股怒鬚如卓棘昂藏忿
塞胷彭亨氣填臆將搏必踞蹲思奮肆陵逼既却還直
前已困未甘踣雄心期決勝壯志冀必克依稀觸與蠻
蝸角並開國人生亦類斯駒隙競失得知雄守其雌老
氏有淵識
　　房山孔水洞
石竇水拖練靈源地絶塵浪傳飛白鼠無處隠赬鱗入
夏桃花盡經春荇葉新輕舠不可入豈有避秦人
　　西巡曲
飛輪擊水日三千咫尺長安在日邊試向茂陵髙處望
未央前殿立銅仙
　王　溱(一首/)
　　　溱字公濟開州人正徳辛未進士除沁水知縣
　　　擢廣西道御史出知平陽府遷鹽運使致仕
　　落星寺别蔣南泠
别意隨流水迴船過落星湖光侵寺碧山色入簾青鷗
鷺馴沙岸魚龍駭石汀虚堂歸興渺煙浪晚冥冥
　陸　俸(一首/)
　　　俸字天爵號桃谷吳縣人正徳辛未進士歴官
　　　寳慶知府(岳東伯云桃谷早登仕籍無暇篇章/晚就操觚遂超多士靈心夙構穎悟)
　　　(居多朝夕苦吟已收時論葢能守/約少陵之方博施唐人之作者也)
　　酬劉子古鏡
古鏡不自惜遥緘千里音懸懸照肝膽奚啻雙南金貟
質凝精光螭盤古銘深明月入我懐聊復理吾簪與君
别幾時鬢髮雪已侵冉冉悲年暮悠悠空陸沈願言保
不缺報君久要心
　
　
　
　
　
　
　明詩綜巻三十九
欽定四庫全書
　明詩綜卷四十
　　　　　　　　　　翰林院檢討朱彞尊編
　唐　臯(一首/)
　　　臯字守之歙縣人正徳甲戌賜進士第一授修
　　　撰進侍講學士
　　明妃曲
黄金不買畫圖中從此春花閉漢宮到得君王識傾國
無人主議罷和戎
　蔡　昂(一首/)
　　　昂字衡仲山陽人正徳甲戌賜進士第三除翰
　　　林編修累官禮部左侍郎贈尚書有頤貞堂稾
　　送朱伯仁任四川行都司斷事
白帝秋風動烏蠻夕照含憐君游宦處地極勢西南殊
俗聊相問軍謀亦共參雄飛方自此休說鬢䰐鬖
　霍　韜(一首/)
　　　韜字渭先南海人正徳甲戌進士累官太子少
　　　保禮部尚書兼翰林院學士贈太子太保諡文
　　　敏有渭厓文集
　　贈方棠陵用陶飲酒韻
張弓射飛鳥巧者猶能得君子履周道豈為多岐惑義
命良獨安行止順通塞逺之垂萬世近之範一國珍重
君此行時哉惟語黙
　劉儲秀(一首/)
　　　儲秀字士竒咸寧人正徳甲戌進士繇刑部主
　　　事累遷湖廣按察使歴戸部侍郎仕至兵部尚
　　　書
　　送龍長史之武昌
荆衡山漠漠江漢水湯湯送汝從兹去何時到武昌楚
筵堪設醴漢署憶含香北上多鴻鴈音書好寄將
　簡　霄(二首/)
　　　霄字騰芳新喻人正徳甲戌進士歴官南京兵
　　　部右侍郎有蓉溪集
　　過雪垻番寨
雪垻傍流沙風煙幾十家蓬頭男􁁜菁編髪婦耕畬皮
甲張藤盾毛衣綴線麻也知天子使羅拜接江涯
　　潞河舟中作
潞水經年别風塵又覺非岸蘆迎櫂舞檣燕掠人飛澤
國魚梁竭江城候吏稀人煙沙草外一縷起斜暉
　陸　杰(一首/)
　　　杰字元望平湖人正徳甲戌進士授兵部主事
　　　諫南巡廷杖後遷陜西按察副使終工部侍郎
　　　有集
　　客舍
行役殊無已其如嵗晏何宦情因拙澹鄉夢入秋多月
巷千砧發霜天一雁過吾廬今夜好可惜掩松蘿
　吳　鎧(二首/)
　　　鎧字文濟陽穀人正徳甲戌進士授行人擢監
　　　察御史升福建按察副使歴陜西㕘政雲南按
　　　察使終僉都御史
　　書營平侯祠壁
白草連天逺黄雲出塞平霜笳吹漢月寒笛弄秦聲北
海猶傳箭西戎未息兵屯田當宁意寧惜度金城
　　涼州
聞道涼州戍連年去未回健兒多戰死彍騎至今来白
骨紛無數黄雲慘不開龍城秋夜月羌笛不勝哀
　林大輅(二首/)
　　　大輅字以乗莆田人正徳甲戌進士以工部員
　　　外郎諫南巡予杖繫獄謫判夷陵州嘉靖初起
　　　江西按察僉事歴副都御史巡撫湖南自劾歸
　　　有愧瘖集(林茂貞云二山詩在仕途者忠憤激/烈無依阿取容之態在林居者沖適)
　　　(雅淡無憤時嫉世之心要皆出於性靈非騷人/墨客風雲月露之作也  王應時云二山詩典)
　　　(麗雋逺冞入堂奥云謝山子云林詩樸厚可比/蔡忠惠  林雨可  二山詩鍛鍊而不傷自然)
　　　(靜志居詩話二山與南泠最相契詩亦近/之第稍遜耳品當在李川父孟望之之間)
　　弔馬伏波祠
野渡維江舸荒祠薦澗芹魚龍喧永晝日月照迷津阻
絶征蠻路艱危報主身只今嗟薏苡臨弔幾傷神
　　蔣子雲都水定居西長安門外
南泠三載賦閒居春日長安近卜廬苑樹飛煙分客榻
禁鐘浮月散朝車揚雄天禄多竒字方朔金門有諫書
相望西橋應不逺莫教風雨往来疎
　林　炫(四首/)
　　　炫字貞孚閩縣人尚書庭㭿子正徳甲戌進士
　　　歴官通政司㕘議有榕江集
　　傷歌行
楚人不識鳳謂是五色雞魯人不識麟謂是麕而蹄天
時茍不值賢聖終見嗤爰居避海風享祀將奚為寄言
明哲士樂命安蓬閨
　　有感用杜韻
將帥承新渥軍儲惜去年似聞千里霧猶蔽九重天貴
戚爭開府烽煙近到邊玉關何日閉遺恨自張騫
　　十四夜月
今夜揚州月清光已勝前遥升滄海外先到客亭邊雲
度同飄忽風来一灑然細瞻金粟影猶少半分圓
　　次韻贈朱青岡太守郊行
聞得農人語鶯花未足憐夕陽牛背笛春雨郭東田政
簡官如水時豐俗自便村村鳴社鼓歡喜說今年
　孫　存(一首/)
　　　存字性甫滁州人正徳甲戌進士歴官河南左
　　　布政使有豐山集
　　劉都幕泉亭
濫泉沸山巔氿泉迸山足一鷺飲東泉飛向西泉浴
　周　在(四首/)
　　　在字善卿太倉州人正徳甲戌進士除知寳坻
　　　縣擢陜西道御史歴官浙江右㕘政有燕京逮
　　　事録行臺紀興
　　　(詩話善卿獨攄胸臆不事規橅正如繁音/迭奏忽聆于蒍于曲縱無妙理具足清機)
　　悼陳司李(保定推官被姦/民誣奏死于獄)
灼灼木槿花楚楚蜉蝣羽朝陽耀容華日夕不知處人
生非金石誰能不銷腐昨日同舍人今朝成糞土死者
已無知生者徒自苦獨坐掩圜扉哀哀淚如雨
　　秋夕感懐
月轉虚簷向夜闌孤臣不寐望回鑾重門擊柝聲何急
半壁殘燈影亦寒梁獄久淹書未上齊廷難遇瑟休彈
凌風欲借仙槎去天上銀河水定乾
　　初下詔獄作
薄宦叨民牧窮囚與冦鄰(撫監有官民之分官監稍潔/予獨下民監與强盜重囚雜)
(處/)不辭羅法網直恐玷儒紳縲絏嗟何罪遭逢慨不辰
鄒陽書未上賈傅䇿誰陳日有泥塗辱旁無骨肉親吟
鬚經鎖斷鞭血汚衣新野薤晨充饌乾蘆夜作茵亂蠅
沾食穢毒蝎螫膚辛厄似樊籠鳥危如涸轍鱗經旬忘
盥櫛長日足悲呻竊共人愁語徒勞吏怒嗔獨行良踽
踽羣吠尚狺狺薄力誅求困虚情鍛鍊真株連殊未已
文致竟無因理直終何補錢多信有神虎翻令傅翼象
莫顧焚身禍已延吾黨寃猶念此民病亡俱老弱瘦死
半飢貧地下多新鬼天涯少故人禁嚴消息絶家逺夢
魂頻自笑心如鐵相看淚滿巾尚祈欽恤詔指日下楓
宸
　　閨怨
江南二月試羅衣春盡燕山雪尚飛應是子規啼不到
故鄉雖好不思歸
　桑　溥(一首/)
　　　溥字伯雨濮州人正徳甲戌進士歴官按察使
　　榆林道中
迢遞榆關道西風卷客旌寒沙迷古塞落日下孤城水
險遮蕃騎山髙列漢營君王方偃武邊將莫言兵
　顧可久(一首/)
　　　可久字與新無錫人正徳甲戌進士歴官廣東
　　　按察副使有洞陽集
　　秋懐
異域滄溟上孤城斥鹵中經過稀漢使託處雜黎戎最
苦黄茒瘴兼愁鐵颶風(集本作日逺天何/際雲荒秋不窮)誰能忍羇旅
轉泊逐飄蓬
　李　濓(九首/)
　　　濓字川父祥符人正徳甲戌進士授沔陽知州
　　　遷寧波府同知終山西按察僉事有嵩渚集(廖/鳴)
　　　(吾云川父詞藻俊拔迥出塵表有俞汝成/云川父詩率意走筆不事鍛鍊  古朴風)
　　　(詩話嵩渚集凡百卷最稱繁富然不甚剪裁其/持論以明初吳中四傑為歸求其神似未免類)
　　　(桓宣武之擬/劉太尉也)
　　游呂公洞
窈窕呂公洞逶迤玉泉側澗流緬松門石梁亘雲壁始
入日匿影徐轉天漏白靈窟度縈迴細徑縁欹仄杖邊
霏漸分衣上霰微積紫芝敷異芬瑶草弄明色窮猨倒
窺人仙鼠飛避客遥遥薜蘿隂嫋嫋蒼翠夕金膏欣可
餐石髓恨難識意愜諸妄遺神超萬縁釋伊予事沈冥
夙負山水癖曩聞呂仙名兹覽修真跡丹爐滅灰燼石
牀有苔蝕一遊洞庭波千載杳消息珪組知爾忘煙霞
恣所適私哂名利心䠥􁋧竟何益
　　雪竇寺妙髙臺
吾聞妙髙臺海涌金芙蓉上有萬古苔虎豹留其蹤日
月挂天柱煙霞韜石峰所嗟異僧去寂寞青山鐘
　　含珠林
佛有舍利珠瘞之海東石夜来九龍爭風雨拔林柏六
丁紛呵䕶寳物安所宅至今月黒時光騰幾千尺
　　石竇
石竇海眼通乳泉四時洩仰睇杳而深誰剜翠屏裂青
噀千峰雲白含萬年雪膏砂原異竅鳥䑕或同穴
　　桃花坑
髙僧飛錫地錦石名桃花吾非勾漏令乃此逢丹砂雲
中吠仙犬洞底流胡麻定有逃秦者人煙隔暮霞
　　太原中秋
紫塞中秋月青天萬里情他鄉一尊酒獨對太原城水
霧戎戎合隂蟲故故鳴雁門諸戍苦莫遣照邊營
　　春興
碧草城南路不分野人詩思正紛紜聊隨謝客㝷幽壑
何必桓譚識古人春日苦躭新秫酒洞天思謁大茅君
東風吹起花如霰腸斷梁臺日暮雲
　　秋懐
瀟湘楓落鱖魚肥楚客懐歸未得歸頻憶鳳城詢北使
尚聞龍舸駐南畿驚心關塞旌旗動旅食江湖諫疏稀
本乏涓埃禆郡國擬將生事付漁磯
　　良鄉道中
沙雁衝車起洲鶯隔岸聞暮看霞氣近疑是漢宮雲
　蔣山卿(九首/)
　　　山卿字子雲儀真人正徳甲戌進士授工部主
　　　事諫南巡廷杖謫南京前府都事歴刑部郎中
　　　出知河南府改潯州再改南寧升廣西㕘政有
　　　南泠集(顧華玉云子雲詩天才溢發可歌可感/使將来者見之則凡餖飣其字雕刻其)
　　　(文艱深其思抝曲其體不發于情而并氣格音/節亡之者皆可怛然省矣  俞汝成云南泠達)
　　　(生有容徳詩似其人咀王元美云蔣子雲如白/蠟糖看似甘美不堪  嚼  顧𤣥言云㕘政才)
　　　(華朗邁五言學/杜恨乏竒語)
　　　(詩話子雲詩如水精淨域盡埽游塵微嫌境太/淺爾子三人孝常孝若孝彧皆能詩吳山遥入)
　　　(戸江水近通渠孝常句也鴈度三更月烏栖獨/樹霜孝若句也夕陽新雨後明月落潮時孝彧)
　　　(句也雖未出/羣亦自濟濟)
　　門有萬里客
門有萬里客駕言發京都問客京都来世事比何如公
車待詔士北闕新上書崢嶸片言合恩寵一朝殊升君
白玉堂上君黄金塗賜與出内藏宅第夾皇居華榱鏤
璧璫文牕結綺疏珠履竝侍從紫衣備走趨髙門平旦
開飛葢已填衢官爵入掌握才俊待吹嘘顧盼遺光彩
俯仰生榮枯貴盛豈不羨尊幸古来無天運相代謝日
月有盈虚時命茍未逢進取何所圖執㦸疲揚雄文園
病相如今君守寂寞辛苦徒嗟吁(陳緯度云此篇/葢為蘿峰而作)
　　雜感
吾聞青海外赤水西流沙神人生鳥翼蓬首亂如麻出
入乗兩龍左右臂雙蛇中有不死藥竒麗更紛葩琅玕
墜珠英玕琪散瑶華雙雙交相并文文自交加我願從
之游萬里跡非賖但恐非人類夀命其奈何
　　夏日田園即事(二首/)
沈沈夜来雨泱泱川上平田家趁時作驅牛急晨耕遥
遥阡陌間肅肅老少并札札耒與耜吚吚桔槔聲紆迴
野水入綿延禾稼盈劬苦事一時倏忽見秋成四體雖
云疲所貴惟此生此生各有分胡乃不自營寥寥千載
下寧知沮溺情
東菑耘事畢老翁自閒閒鼓腹何所知徘徊墟落間斜
日上髙原一望江南山搴林玩柔荑涉澗弄潺湲欣然
適其適日黒始来還了無一可說呼兒掩柴關
　　燕歌行
清霜落木寒蕭森白日既匿光景沈關山迢迢絶信音
目極千里傷人心念君他鄉久滯淫長夜展轉憂難任
空閨寂寞愁錦衾涕零如雨不可禁泠泠纎指彈鳴琴
張弦促柱發哀吟月明洞戸流清隂涼風飄颻吹我衿
起看樹上雙棲禽雄鳴雌飛守故林我何㷀㷀獨至今
　　漷縣晚行
漠漠平沙闊荒荒白日低朔雲孤鴈度昏樹亂鴉棲戍
鼓聽猶隔村煙望欲迷關山有戎馬憐爾尚征西
　　八月十五夜懐京中舊遊
今夕那無月他鄉獨上樓兵戈添白髪幕府滯清秋對
酒傷前事尋詩數舊遊呼童把官燭漏盡不能休
　　送林以乗赴任江西僉憲(并序/)
　　　正徳已夘上將南巡予與以乗孟循同上疏忤
　　　㫖下獄且被責貶而孟循死矣今上即位召還
　　　京方忻㑹晤而以乗有兹擢感舊叙别愴然興
　　　懐凡二十六韻
先帝昔巡幸小臣同上書事危攀折檻情切止乗輿未
得陳丹悃空令伏玉除天心那可問皇怒竟何如氛霧
昏霾久雷霆震擊餘傷魂逮囹圄鞭血濺衣裾半刺猶
憐爾孤遊孰起予聫翩嗟去國蕭索苦離居聖哲臨宸
極清明開太虚王綱重照洗姦孽盡誅鉏紫詔恩初降
蒼生憤始攄逐臣皆見召舊故復相於禁闥還通籍官
曹竝直廬感時唯涕淚歎逝重欷歔從宦心俱嬾求名
術本疎祗應旅進退敢望獨吹嘘翻怪無鳴鶴堪憐似
戲狙十年才易組六月便驅車去作長途别行將大暑
袪涼雲停碧樹渌水汎紅蕖南國秋風早西江白露初
霜威迎獬廌月冷改蟾蜍世路多欹側斯文有卷舒身
須混涇渭譽欲等璠璵霄漢看鷹隼江湖覓鯉魚與君
生死分分手一躊躇
　　南巡歌
萬乗回鑾出楚關遥聞鳳吹百花間聖心不為閒遊豫
千里河山一月還
　薛　蕙(四十四首/)
　　　蕙字君采亳州人正徳甲戌進士授刑部主事
　　　改吏部歴貟外郎中以議大禮下詔獄㝷復職
　　　未幾罷歸屢薦不出有西原集(徐子元云君采/俊麗康樂殆不)
　　　(是過詞王子正云西原窮探載籍采擷英華程/古摛  超入魏晉晚乃刋落繁華潛心性命造)
　　　(詣深邃自得實多今之人但知為詩人已耳風/文徵仲云西原先生詩温雅麗密有王孟之)
　　　(樂府歌詞追躅漢魏時何大復李空同文章重/天下摛詞發藻凌轢漢晉朝野翕然尚之先生)
　　　(雖稍後出而聲華望實略相曹耦子唐應徳云/薛詩從瞿老書来得虚靜語  李  西云西原)
　　　(尚則元風聿袪末習潄羣籍之芳潤擷百氏之/英旉一時詞囿邈焉寡儔  王元美云薛君采)
　　　(如宋人葉玉幾奪天巧又如倩女臨池疎花獨/笑  穆敬甫云薛公理學著稱詩亦有致  顧)
　　　(𤣥言云考功詩譬之馬飾金羈連翩躞蹀穏步/康莊了無跼蹐之跡  黄清甫云薛詩吐辭秀)
　　　(潤布意密緻而調合作者名篇實多其咏懐則/取法於嗣宗雜詩則準的於景陽游仙則規摹)
　　　(於景純雖不逼似庶幾太康之音人蔣仲舒云/薛詩如刻錦雲霞疊石島嶼欲以  巧而擬自)
　　　(然未及大觀能無激賞閒作沖澹若落花游絲/情致可喜稍更骨氣便復無儔矣  陳仲醇云)
　　　(薛公詩一毫塵垢不入筆端由其胷中曠達無/染故也  陳卧子云君采詩如貴主初降雲軿)
　　　(鸞輅縣珠編貝自然莊麗令沈山子云君采詩/泓崢蕭瑟如鼓丘中之琴  人神往  鍾廣漢)
　　　(云君采五言兼大小謝之長五律綜初盛唐之/妙長句則效李頎長律則宗子美絶句小詩亦)
　　　(多妙/諧)
　　　(詩話薛公南巡諍吏大禮正人條達詞華淵源/理學古詩自河梁以暨六朝近體自神龍以迄)
　　　(五季靡不句追字琢心摹手追斂北地之菁英/具信陽之雅藻兼迪功之精詣卓然名家又云)
　　　(君采年十二能詩王子衡謫判亳州賞之曰可/繼何李故其詩云束髪從師王浚川文章衣鉢)
　　　(幸相傳爾時評我李何似白首摧頽只自憐其/與用修論詩云近日作者摹擬蹈襲致有拆洗)
　　　(少陵生吞子美之謔求近性情無若古調直以/沿流討源自許晩年究心講學於詩不師擊壤)
　　　(尤人/所難)
　　君子行
君子思危懼不終日衆人居安沒齒自逸君子思退如
迫于淵衆人思進如逐于田損益之變何其相反茍非
明智孰能及逺人知其終莫知其始吉凶之萌鮮不由
已上天無私何怨何親福不擇家禍不索人道有險易
事有從違嗚呼小子慎爾所之
　　善哉行
来日大難痛心疾首今日為樂莫懲其後大難如何昊
天不嘉吉凶有時人莫之知鹿之游斯在彼中野庖人
調和將以為脯翩翩白龍好是魚服豫且射之載中其
目少康出畋不復其舍戎王朝卧迺縛尊下式戒在斯
式備在終匪戒匪備害于其躬天命戾止匪夙則莫勉
爾在位無俾天怒
　　效阮公詠懐(七首/)
翔鶤赴長飇翩翩戾髙冥舉翮覆白日伏頸雲間鳴顧
謝野田雀黽勉營此生與子各殊塗無用相譏評
飄風振𤣥幕若木零朱華六龍匿西山濛汜揚其波翩
翩市中子於心太回衺不見顦顇色但聞慷慨歌卑危
誠未逺禍亂豈在多人人恤其私安能尚顧他已矣勿
重陳嗟予可奈何
朝登古臺上遥望大河隂朱明来自南隆暑倏已臨丹
霞曜陽景渥露霑𤣥林炎風振曽柯鳴蟬響哀音四時
代終始變化迭相㝷盛長固殊昔遲暮方在今感物切
悲情愾歎傷我心
生才良不幸處世誠獨難揚蛾興妒階懐璧賈罪端靈
均既見放韓非亦自殘奉身失所從慷慨使我歎
天上何所有上有九重臺日月闢房牖河漢界兩階白
虎夾路隅青龍啾啾啼五嶽當束脯四海充一杯衣裳
被雲氣左右結雙蜺彗星垂為帶北斗束為觿舉足歴
顥蒼往往不復迷朝集扶桑東夕降若木西
守道遺榮利趨物喪其真詘伸難竝觀髙尚良可倫不
見𤣥廬子精神已無存煌煌口中珠含此誰為珍富貴
焉足求甘我賤與貧
朝游東海上親見安期生袖攜麻姑書揖予上天行忽
忽從之去一舉陵太清白榆何歴歴桂樹亦青青朱爵
七十二鼓翼相和鳴玉女顧我笑執手戲紫庭萬嵗同
娛樂天地長齊并
　　游仙
精衛填東海㷀㷀累形軀哲人匡宇宙天命不可須聞
有山林士棄世以自娛願言從之游齋潔練羽書丹池
可止渴晨餐咀雲珠度紀諒非難去去勿躊躇
　　贈孟望之(二首/)
昔余與君子未見心相知邂逅在今辰果若平生時願
得結歡好贈子以新詩含意未及申行行復何之念當
從此去傍徨出郊畿行人倦往塗終言與我違倉卒執
手間歎息空相持媿無晨風翼送子起翻飛
踟蹰郊野外白日匿西山行人去有期安得久周旋請
為游子吟與子結纒緜憂来動人心惻愴不能言言念
平生友意氣非徒然行役不足辭貧賤非所憐君其篤
明信慰我心惓惓
　　田中築舍修治樹藝
莊生卧濠梁范子去海隅行止信難侔逺跡要不殊伊
予慕棲遁脫冠歸里閭卜宅近郊坰葺宇就田廬南榮
面崇岡北牖背幽墟雖非山水地取樂自有餘築牖仍
先趾穿池即故渠林木盡舊行圃畦皆曩區寡欲罕所
營衆美亦云俱爵禄無常位貧賤亦安居豈惟畏淹留
得以免憂虞懽此平生情永言焉可渝
　　丙子十月二十八日初發鄉邑述征有作
旅宦忝從事卧疴輟歸田俛仰似昨日荏苒踰三年末
路謝貞素積習慚寅縁整駕别鄉邑薄言重徂遷瞻途
背梁宋振䇿指幽燕昔往遺維縶今来就糾纒豈伊行
役歎畏此平生諐嬰世迫物累撫化懐冥筌齊契百年
内髙揖千載前慮存跡匪虧意愜道仍全斯言俟明哲
因歌遂成篇
　　月夜坐憶
明月三五時流光千里外虚館風冷冷寒墀霜靄靄不
見南樓客徒憶西園葢懽酒無盈觴憂襟有餘帶沈吟
靜夜思緬邈佳人㑹(陳卧子/云俊雅)
　　詠燭
客醉北堂上花生夜戸中色亂歌梁月影弄舞衣風珠
簾照不隔羅幌映疑空願得陪長讌相看曲未終
　　雜詩(二首/)
植草㑹成蔓種木當為株休咎豈虚生景響不相踰呂
生釣竒貨蘇子挾隂符六國假相印萬戸割名都一朝
計不售倉卒䝉罪辜狙詐適自困傾巧定焉如生時諒
非榮既沒辱有餘達人安貧賤貴欲弭禍樞
玉以采自斲丹以澤自銷髙才耀當時荼毒竟相招傅
子感飛蛾張公喻鷦鷯思患豈不微履險果焉逃嗟哉
世路間覆轍常所遭千金憚垂堂胥靡易登髙願隨方
外士杖䇿歸蓬蒿
　　舟中看雨
微照下亭皋輕雲翳川曲一望春波上蕭條煙雨緑餘
花飄近渚衆鳥喧深竹借問同行子何處停舟宿
　　日暮
日暮坐東軒直望西山曲白雲藹藹至雨我牕前竹兹
晨憚隆暑披衣廢朝沐徙倚乗夕涼清風散炎燠大象
斡流行變化一何速日新諒無取年長祗多辱古人善
補過嗟爾當自勗
　　北征
地闊塵沙外天寒霜露中燕雲常少日朔氣自兼風夢
斷南樓鳥愁隨北向鴻淹留憶攀桂辛苦歎飄蓬
　　九日同何仲黙出郊
九日登髙㑹同人載酒来寒城一以眺秋色正堪哀零
雨晨初霽浮雲午未開南飛有鴻鴈為爾立徘徊
　　答王允升省中對雨見憶之作
康樂愁霖唱平原苦雨詩故人歌此曲贈我慰相思薜
茘垂青閣芙蓉汎緑池今朝一樽酒最恨不同持
　　送毛敬父之廬州
北峽吞淮口東陵控海隅霍山分岳鎮肥水混濡須從
事之官逺觀風問俗殊廬江多小吏應候府中趨
　　七月十五夜對月
嫋嫋涼風夕紛紛零露時秋来看明月風露已如斯况
對西園酌兼懐康樂詩山中有桂樹今夜足相思
　　六月八日西闕遇雨
窈窕西清内參差水殿連歸雲向平樂飛雨集甘泉明
月裁班女迴風唱麗娟龍池初望幸来往木蘭船
　　重游蕭氏園
别此真如昨重游換物華粉滋曾倚竹紅淺舊看花沙
阪縈林曲山籬逐水斜城南咫尺路未覺往来賖
　　負郭
負郭茅堂小臨溪竹圃斜山樽移野客魚網曬鄰家荒
徑封殘雪疎籬透晚霞預思春到日著處種桃花
　　𤣥明宮後圃石山
出郭仙城近探幽福地遥珠林行窈窕錦石上岧嶤雲
裏仙人酒山中玉女簫蓬莱去何許東望海邊潮
　　村居
寂寞村居僻荒蕪草徑深飛蓬来曠野啄木響空林薄
落聊凝望清江正苦吟此生甘落魄自笑果何心
　　送周子賢按貴州
萬里牂柯路炎洲百粤南懸梯穿鳥道流沫下龍潭赤
坂黿鼉出𤣥厓日月含虹霓蒸海氣煙霧灑春嵐飛􁖓
縁篁竹垂猨墮石楠橘花香細細藤刺緑毿毿嶺外青
驄馭臺中白筆簪秦冠髙鐵柱漢節照金函行邁應多
暇登臨素所耽江山吟謝客物色助清談送逺都無緒
憂時且不堪安危廷諍地遲子促朝㕘
　　送劉遵教赴河南僉事兼河北兵備
暫輟臺中妙兼分閫外名兩河開幕府萬里作長城卻
縠真堪帥穰苴本善兵追奔立表待傳檄據鞍成盜賊
空三輔煙塵掃北平閭閻無夜警部曲有春耕風勁吹
龍角雲輕抱翠旌遥瞻猛將氣偏逐使君行
　　寄崔内翰
病起身仍健秋来興不孤心情那可減肺氣欲全蘇蟻
穴依牀席蛛絲織畫圖褰帷窺物色倚杖理荒蕪撥悶
憑詩卷忘形付酒壺昔賢遺軌躅餘力誓馳驅良史傳
經術髙才繼典謨赤鯨凌海水翠鳳上天衢仙籍通羣
帝文星近六符馬遷慙實録劉向謝醇儒𤣥覽来神契
冥捜入奥區蓬莱披琬琰太乙下虚無顧我惟書肆知
君類說郛憲章崇闕里辭賦陋鴻都東魯宮牆閟西京
戸牖殊百家流汎濫六藝混泥塗未覩崩頽振深思筆
削扶飛騰愁失墜衰颯迫號呼落落親朋逺悠悠嵗月
徂提攜如有分終願託微軀
　　送楊石齋
社稷功成後山林避寵年遭逢誰可竝出處獨超然反
側當前日經綸邁昔賢殷憂興聖主至治格皇天凶豎
同摧朽蒼生盡解懸廟謨隨指顧臣節見周旋智勇千
夫敵勲勞百辟先賞仍虚裂土名已重凌煙握璽慚周
勃揮金笑魯連急流嫌盛滿介石慕貞堅許國心恒切
還鄉興偶牽留侯初相漢樂毅晚辭燕異渥絲綸數髙
風進退全草亭黄閣詔花簇錦江船水檻星橋側茅堂
雪嶺邊雲霞深緑野卉木富平泉事業存鐘鼎儀型照
簡編累朝瞻翊戴四海憶陶甄白首歸休記青春送别
筵衣冠望行色端不異登仙
　　寒食對雨遣悶
一百五日春已深閉門風雨晝隂隂乍飛燕子濕無那
欲折桃花嬌不禁歸去久淹滄海興愁来端擬白頭吟
天涯節序堪愁思(一作厭見/繁華節)更遣蕭條斷客心
　　贈繼之
長安城中不可留風塵日日使人愁上書解綬我將去
拔劒出門君且休五岳登臨幾兩屐三江来往一扁舟
東西南北好行樂與爾相隨萬里遊
　　孫氏沱西别業
巴陵西来沱水深水邊樓閣長(一作/自)隂隂黿鼉夜出洞
庭岸虎豹晝啼雲夢林鼓枻乍逢漁父笑搴舟時聽越
人吟卜居何日從公去擬向桃花處處㝷(一作避地欲/從何地隠買)
(山須就/此山岑)
　　流觴渠
流觴泛激水手攬跳波濕恰怪杯行遲風吹忽相及
　　雲洞
洞門雙玉扇隔岫窺雲霧裊裊三石梁苔滑不敢度
　　折楊栁
三月盧龍塞沙中雪未乾朝来折楊栁春色憶長安
　　涼州詞
隴西西去抵涼州邊塞蕭條處處愁青草不生青海曲
黒雲常聚黒山頭
　　皇帝行幸南京歌
燕姬玉袖抱箜篌馬上常隨翠輦游春来照影秦淮水
愛殺江南雲母舟
　　雪
緑水初冰百子池飛花正滿萬年枝君王夜醉瑶臺雪
侍女冬歌白苧詞
　　春日漫興
二月黄鸝滿樹飛歌㗋宛轉世間稀謝公雖有東山妓
不及儂家金縷衣
　顧　􁘼(三首/)
　　　􁘼字英玉上元人璘之弟正徳甲戌進士除南
　　　京工部主事改兵部歴郎中謫知許州遷温州
　　　府同知升山東按察僉事終河南按察副使有
　　　寒松齋存稾
　　　(詩話英玉為東橋從弟東橋詩有落魄吾家蘇/季子風流南郡小馮君葢謫牧許州時所寄也)
　　　(東橋闢息園以延賔客載酒促膝諸亭朋簪滿/座伎樂雜陳而英玉居隔一牆臨街小樓曰寒)
　　　(松齋者坐卧其上訓童子以自給/所謂名教之外别有風猷者邪)
　　再游石門洞
蒼然括東山百里縈青碧石門忽中斷窈窕開仙宅遥
窺日月深却轉煙霧隔中天屹樓居星斗挂几席芳巖
眩綺繡叢巘圍蒼壁山鬼不避人驚猨嘯窺客披榛上
孤亭竒觀壯心魄穹崖倚天懸瀑水半空射髙流横雜
佩直下垂疋帛分作四山喧散為千頃澤初冬天未寒
晨曦映嵐赫重来意彌眷獨往任所適信美愜心期胡
為老行役終然脫塵網髙舉凌風翮
　　游西山宿廣智寺待月
本来游客意欲與月明期碧海深何許清光望轉遲草
香聞露墜林暗見星垂幸對尊中酒殷勤坐不辭
　　夀州題壁
去郡今千里還家尚幾程春風楊栁色相送石頭城
　劉天民(五首/)
　　　天民字希尹歴城人正徳甲戌進士除戸部主
　　　事諫南巡受笞闕下改吏部諫大禮又受笞歴
　　　文選郎中調知夀州累遷河南按察副使改四
　　　川以計典罷有函山先生集
　　　(詩話函山諫草兩陳再笞闕下其調知夀州也/故事京官外謫出都時以眼紗自蔽過部門選)
　　　(人擁其馬不得前函山擲紗于地曰吾無媿於/官俾汝輩見吾面目可耳蔡鶴江送以詩云元)
　　　(祐黨人滄海外貞元朝士曉星前王耕原送以/詩云君不見盤中紫脂蟹疇昔横行今安在又)
　　　(不見坐上虎皮裀當年負嵎思殺人世間反覆/那可數鄙夫何事用心苦葢以刺讒人也晚又)
　　　(以計吏罷憤懣不平恒逃于詞曲有云把俺這/沒嫂嫂的陳平也串下一個招李中麓毎稱之)
　　漳河
雲寒不離水騰作漳河霧葭菼稅嚴霜蒼茫未能渡斥
鹵際廣野望之迴積素憶昔趙魏時兵馬日馳騖公子
納遊俠結轍滿皇路佐國無定謀中原徒指顧享費壯
士金招延詞客賦豪華坐銷爍曽如草頭露坐食三千
人化為萬年墓哀哉丘中墟遺蹤遍狐兔
　　巴田
巴田不成井逐壟細開塍灌水分山溜燒畬去野艿三
時勤不輟八口飽方能寄謝當塗子民心未有恒
　　謝豹
謝豹豈人化哀鳴自可憐無端啼永夜不為客孤眠悄
悄風歸樹娟娟月在天訴深情轉劇血盡眼將穿
　　渭南道中用韻答黄汝厓方伯
隴水秦關道路均春風花栁著行新烏巾斜日久折角
白酒誰家堪入脣晚嵗始醒蝴蝶夢故園今返鹿麋身
天涯尺牘勞相問猶是漁磯舊友人
　　宮詞
黄花細雨掩金鋪罷却鍼工一事無才報成雙又分去
人間博戲等樗蒲
　鍾　梁(一首/)
　　　梁字彦材海鹽人正徳甲戌進士授刑部主事
　　　進郎中諫南巡杖闕下㝷出知濟南府乞歸用
　　　薦補南昌知府有西皋集
　　感事
師老寒潮上民勞烈火中是誰司國計何以慰宸聰憤
世多才子平戎少令公杞人憂不細掩袂向東風
　林春澤(二首/)
　　　春澤字徳敷候官人正徳甲戌進士授戸部主
　　　事遷貟外謫寧州同知歴吉安通判肇慶同知
　　　召為南京刑部郎中出知程番府有人瑞翁集
　　　(詩話百年上夀世曰徒然然或有過之者吾録/滕安卿詩既援崑山周大賔新昌呂翁粗舉其)
　　　(本末矣候官林太守徳敷百嵗有司為建人瑞/坊榮之集中喜𤣥孫生詩云傳家二十有三世)
　　　(老我百年仍四春葢即於是年卒萬厯癸未嵗/也徳敷子應亮戸部右侍郎孫如楚工部右侍)
　　　(郎/)
　　次潞河作
朝發都城闉夕宿潞河舟雁落沙渚淨霜降菰蒲秋天
寒節物換河漢曉夜流回望郭隗臺黄金不可求廢興
已陳迹懐古心悠悠
　　中秋清源公署
萬里秋光旅夜清空庭倚杖轉傷情月明偏照干戈地
風冷唯聞鼓角聲東海魚龍俱寂寞南枝烏鵲尚飄零
天衣欲把思無力愁絶長安北斗城
　陳九川(一首/)
　　　九川字惟濬别字竹亭又號明水臨川人正徳
　　　甲戌進士授太常博士坐諫南巡削籍世祖即
　　　位復官遷儀制司貟外轉主客郎中下詔獄謫
　　　戍鎮海衛尋放還有明水先生集
　　　(詩話明水釋褐忽曰漆雕開謂吾斯之未能信/吾可自信與遂上疏請告歸謁陽明講學及官)
　　　(博士與舒修撰梓溪夏貟外東洲萬主事五溪/共諫南巡一時有四君子之目既司主客為羣)
　　　(小所憎重獲罪可謂信道之篤而九/死不悔者也詩非所長亦小有韻致)
　　題桃源圖
偶攜鄉里入山川一隔塵寰幾百年世上祗言秦網密
桃源也有不租田
　戴　欽(一首/)
　　　欽字時亮栁州人正徳甲戌進士官刑部郎中
　　　有鹿原集
　　同諸公寺中對雪
入寺金沙淨開林素雪飛風含珠閣動花傍藥闌輝酒
伴能相覔春筵賞不違仙郎有髙唱轉覺和人稀
　張治道(四首/)
　　　治道字孟獨一字時濟長安人正徳甲戌進士
　　　授長垣知縣遷刑部主事有太微前後集(王子/衡云)
　　　(孟獨詩凌駕古今長篇如天馬行空壯王元美/云張孟獨如罵陣兵瞋目揎袖果勢  往  李)
　　　(時逺云孟獨七言優於五言/一時關中諸公當出其下)
　　與薛君采夜話
入夜杯仍把論交淚暗揮醉憐山(一作/城)月上愁對海雲
飛江漢三年阻風塵萬事非故鄉南北逺猶恨不同歸
　　聞雁
何事天南雁春来又北飛為憂霜雪苦轉見羽毛稀江
漢愁余阻瀟湘笑汝違雲霄蹤跡異空有淚沾衣
　　白鷺
沙頭白鷺鷥飛向青山閣日暮行人稀還向沙頭落
　　清明日
草沒尚書履花迷御史驄長安佳麗處偏在曲江東
　
　
　
　
　
　
　
　明詩綜卷四十
欽定四庫全書
　明詩綜卷四十一
　　　　　　　　　　翰林院檢討朱彞尊編
　舒　芬(一首/)
　　　芬字國裳進賢人正德丁丑賜進士第一授翰
　　　林修撰以諫南廵受杖謫福建鹽課司副提舉
　　　嘉靖初議大禮再杖歸卒有梓溪集
　　　(靜志居詩話舒公首犯逆鱗幾斃于杖其撰崇/德李君墓志中書本末最詳謹抄撮于左始車)
　　　(駕議以三月十九日壬子東廵祀岱宗歴徐揚/抵南京下蘇州復泝江浮漢登太和山人情洶)
　　　(洶懼變將相大臣多慫惠之十五日予率同館/先上疏兵部黄鞏伯固陸震時亨疏亦上為太)
　　　(宰陸完所沮是夕夏良勝于中萬潮汝信過予/憤惋邀太常陳九川至署名明日吏部張衍慶)
　　　(元承刑部陸俸天爵等疏亦入义明日禮部姜/龍應賔兵部孫鳯鳴和行人余廷瓚伯獻等俱)
　　　(連疏入時又有太醫院醫士徐鏊以醫諫車駕/不果出矣癸丑上忽震怒下黄鞏陸震夏良勝)
　　　(萬潮陳九川于錦衣衛獄以舒芬張衍慶姜龍/孫鳳陸俸等百有七人跪午門外五日而行人)
　　　(司疏不報以通政司壅之也乙邜余廷瓚等俱/下獄丙辰同黄鞏等六人亦跪午門外五日梏)
　　　(拲是日工部林大輅以乗等三人大理寺周子/厚等十人亦連疏入丙辰俱下之獄亦梏拲跪)
　　　(五日時復有金吾衛指揮張英言車駕出必不/利肉袒㦸刄於胷以死諫天威遂不可霽戊午)
　　　(芬等一百有七人午門受杖四月已卯杖鞏等/六人發徐鏊邊逺充軍林大輅周叙余廷瓚俱)
　　　(受杖時死杖下者陸汝亨劉宗夏何孟循林質/夫劉珏余伯獻孟子乾劉平甫李德卿詹敬子)
　　　(李崇德十有一人崇德諱紹賢盱眙人以行人/齎孝貞純皇后遺詔至徐州開讀時羣閹勢熏)
　　　(炙率屬吏視州衛官偃然席班首君立紹左從/容令去其席撝不得與職官同禮焉其文比之)
　　　(實録所紀尤詳詩頗涉理學語五言如江花迎/載酒沙鳥避歸航菊黄三徑冷巖翠一松存七)
　　　(言如水入柁楞流去響風吹魚網過來腥思家/我亦愁千里為客誰能耐十年紅粉滿樓初入)
　　　(趙青山百里尚圍燕芳草有情生夜雨夭桃如/夢繞春山未如荘子舟藏壑欲買謝公墩結廬)
　　　(髙樹閒雲輕䕶鶴小橋新水淺通魚芹香華屋/來𤣥鳥樹暗青山隱杜鵑誰為剪殘今夜韭獨)
　　　(憐開盡故園花/皆蔫然有致)
　　東流遇雨
歲晏東流縣江雲黯寂寥雨滋帆葉重風急浪花飄鴻
雁飛何逺蛟龍舞更驕客懷何處遣隔岸酒旗招
　崔　桐(一首/)
　　　桐字來鳯海門人正德丁丑賜進士第三累官
　　　南京禮部右侍郎有東洲集
　　玉虛山行
是處瑶宫敞隨山羽客棲雲根百里路木杪萬重梯人
語鳴虛壑鷄聲報隔溪桃源知不逺欲徃路仍迷
　夏　言(八首/)
　　　言字公謹貴溪人正德丁丑進士授行人歴吏
　　　科都給事中改翰林侍讀學士累官少師吏部
　　　尚書兼華蓋殿大學士後棄市追諡文愍有桂
　　　洲集(顧𤣥言云相君優於詞自成别調頗多豔/藻  穆敬甫云夏公律法精嚴間出逸趣)
　　　(應李舒章云文愍詩頗長/  制第有形模而少氣色)
　　　(詩話貴溪游覽贈酬之作不及分宜而應制/詩篇投頌合雅不若袁文榮之近於䙝也)
　　保定公館晝坐
重門掩長晝槐隂知午過瓦雀上階行青蟲抱絲墮公
暇亦憑几好風時入座終羡南村翁悠哉北牕卧
　　安鄉道中觀婦人揷田
南村北村競栽禾新婦小姑兼阿婆青裙束腰白裹首
手擲新秧如擲梭打鼓不停歌不息似比男兒更膂力
自古男耕女專織憐爾一身勤兩役吁嗟乎長安多少
閨中人十指不動金滿身
　　無逸殿西壁詩應制
睿藻承遺訓農歌啟聖衷千秋無所逸七月詠豳風帝
學詩書在神謀制作同光昭文祖業原上有新宫
　　秋日同李序菴顧未齋張亭溪飲鄭氏莊
雨後沙全濕風前竹半斜野橋通細水秋圃映餘花出
郭悲塵鞅臨池憶釣槎清歌且終日應不問年華
　　夜泊吳江
月岸秋燈滅風湖夕浪翻橋連楓葉冷城帶水雲昏把
燭延津吏停舟次驛門漁歌起何處瀟灑數家村
　　漢川道中
晩市浮烟歛春洲曲水連遥燈林表亂圓月浪中偏犬
吠經村店蛙鳴逼稻田夜行三十里野興得蕭然
　　次薛西原
背郭茅齋僻沿堤竹徑斜杖藜逢野客酌酒共山家暖
日熏芳草寒流漾淺沙江村二三月歲歲足鶯花
　　象麓草堂初成和杜
水碧沙明洲渚迴籬深竹静草堂開風吹山木蕭蕭下
日落江帆片片來有客相過時載酒主人無事日登臺
愁看直北關山迥白草黄雲秋正哀
　王邦瑞(一首/)
　　　邦瑞字惟賢宜陽人正德丁丑進士改庻吉士
　　　累官兵部尚書贈太子少保諡襄毅有集
　　伏𦍑道中
曉發天水郡西行見城堡茅屋十餘家周垣亦百堵門
前挂弓箭牆上施樓櫓居處雜牛羊街衢塞糞土危峰
列戍臺疾騎飛傳羽一夕烽火至居人自比伍我從漢
中來悠悠思徃古此地戎馬區從來多荼苦漢有隗囂
據唐為吐蕃部宋人扼金遼歲歲苦侵侮干戈如鼎沸
生靈飼豺虎皇天眷明德聖作乾坤覩窮塞入版圖混
一歸神武向來蹂踐塲禾黍皆膴膴承平思預防綢繆
在牖户勿使邊防弛宼入臨洮府
　蔡　經(五首/)
　　　經字廷彞候官人後復姓張正德丁丑進士累
　　　官南京兵部尚書總督浙直軍務改左都御史
　　　為趙文華所劾逮至京論死追諡襄愍有半洲
　　　集
　　　(詩話襄愍死非其罪郡志寃之國史白之虞山/錢氏以為東南之論殊不然傳聞異辭不可不)
　　　(覈以余所聞趙文華病篤命禱其平生所䧟六/人襄愍其一則文華已心悔其誣且與楊忠愍)
　　　(同日死於市公論亦可定矣/其詩特清婉無拔劍横槊氣)
　　同漳源侍郎遊華不注峰并泛大明湖
平生慕幽曠雅懷避煩囂林園茍成趣亦足供逍遥况
兹出東郭雲物如相招羣山秀嬝娜一峰特岧嶤開筵
坐琳宇浩歌凌紫霄朋情藉軒豁客思翻飄颻睠言泛
運沼復爾移蘭橈窈窕遵𤣥浦逶迤渡七橋菰蒲水清
淺石竹風蕭條槐隂宿鳥下藻動潛鱗跳何緣對淑景
且幸聯髙標因探歴城勝并采康衢謡
　　中山早行
客夢長不成鷄聲起偏早既無夜寐安寧似晨興好銀
河澹欲沉朱炎寂猶埽摇斾指秦闗駕車歴周道古塔
振風鈴髙槐䕶芳草對此忘驅馳翻以舒懷抱
　　己丑陪祀南郊
歲序南郊重齋居北闕䖍金輿下霄漢寳篆裊雲烟肅
穆千官静歡呼萬姓傳天風引仙藥清切最堪憐
　　鵞湖道中
鵞湖山下春可憐野梅含雨柳生烟遊絲細細駐林杪
浴鷺悠悠飛水田物候催人如過客朔雲回首忽經年
征衣尚拂紅塵路悵望鄉關落照邊
　　蘭河曉渡
月落金城鼓角殘危關曉色拂雕鞍黄河𣺌𣺌中原隔
紫塞迢迢邊地寒西望旌旗連瀚海東來風雪滿臯蘭
萍踪萬里休惆悵虎節龍沙亦壮觀
　張　岳(三首/)
　　　岳字維喬惠安人正德丁丑進士除行人疏諫
　　　南巡受杖調南國子學正入為武選員外厯祠
　　　祭郎中出為廣西提學僉事調江西謫廣東鹽
　　　課提舉遷知廉州府轉浙江提學副使歴㕘政
　　　以僉都御史撫治鄖陽改江西尋以右副都御
　　　史總督兩廣軍務召入為刑部侍郎掌都察院
　　　事復出總督楚蜀卒贈太子少保諡襄惠有小
　　　山類稾
　　　(詩話襄惠初釋褐與林希元陳琛談理學時目/為泉州三狂始以言禮忤永嘉繼忤貴溪分宜)
　　　(幸以功名終文治武功所至登績詩其餘技然/如宛宛西飛日餘光照我裳江空流月華白石)
　　　(光凌亂理深物有悟興極感相因幽篁迷舊蹊/回蹬距飛轍微風萬里隂落日半江烟非熟精)
　　　(文選理者/不能作也)
　　留客亭
憑軒有所思所思在遠岑我有青絲瑟欲奏無知音萋
萋芳草色遲遲美人心佳期不可敦離憂故難任冥迷
風雨交歎息河梁深歸來卧山中浪浪涕霑襟願乗空
谷駒翩翩夕巖隂桂枝聊攀折芳馨日相尋山阿華歲
晏莫受霜霰侵
　　同翁夢山游三海巖
夙愛山水遊兹山屢延賞披雲入青冥巖屋岈𢎞敞玲
瓏開北户峭壁排銀牓初駭溜石懸漸喜瓊芽長幽泉
時一滴毛骨森蕭爽壺觴屢獻酬清言激靈響天末多
風波陳迹成俯仰徒聞海上洲中宵勤夢想聊兹永日
留真性非外奬暝色望征途何由釋塵鞅
　　與夢山登欽州東城樓
登髙易為感况兹萬里心髙城餘百雉翠色前山深詰
屈水通海蒼茫日載隂美人隔宵旦末由攬芳襟舉手
招青鳥願託瑶華音青鳥不我顧瑶華日以沉耿耿還
自念有酒且共斟
　許宗魯(二十二首/)
　　　宗魯字伯誠一字東侯咸寧人正德丁丑進士
　　　改庶吉士授監察御史歴湖南按察僉事副使
　　　太僕少卿大理少卿以僉都御史撫保定以副
　　　都御史撫遼東有少華陵下遼海歸田等集(王/元)
　　　(美云許伯誠如賈胡子作狎游隨事揮散無論/中節  蔣仲舒云中丞五七言位置勻穩首尾)
　　　(妥潔氣格麤備可當作手使更推思入𤣥取材/進古得不渢渢其言哉  黄清甫云許詩字句)
　　　(嚴飭篇章方整得古人之格白溝之作弔古慨/今辭意俱盡志士讀之求見深衷定當擊節可)
　　　(謂無慙前作其近體雖多直語亦有爽氣曩/秉鉞兩方戎事倥傯不廢文翰彌見其髙)
　　　(詩話少華諸體皆工寓和婉於悲壯之中譬/之秦筝獨無西氣足與邊廷實王子衡竝驅)
　　渡白溝
昔運遘屯厄恒紀變參商南風日不競朔吹亦逺揚英
雄各乗御龍戰血𤣥黄矯矯平將軍獨立當中央張弧
射九日撫劍盼四方事去迹故隳志伸願已償朅來歲
月久道里未能忘仲生固有為忽死亦其常停驂覽故
壘雪涕履戰場清川帶瀠紆白骨浩縱横忱歎不能發
總轡歌此章
　　贈楊伯雨
昔與君為别乃在黄金臺髙歌易水曲落日悲風來今
與君相逢乃在廣陵郡朔雪滿江湖冉冉歲華盡與君
昔紅顔雙鬢忽已素日月如逝川東流焉得住酌酒勸
君飲援琴為君歌起望長江雲澹澹垂綠波丈夫有心
期結交共終始南山青桂枝豈為歲寒死
　　已酉元日作
檢厯年華改看雲歲色新地天開泰日星斗建寅春去
國身何逺趨朝夢轉頻江湖與廊廟憂樂竟誰人
　　三月三日
上已今朝是風光異徃時海雲成雪易塞桞得春遲目
極關山道情懸曲水詩誰能修禊逺一浣望鄉思
　　遼左雪中登樓
歲杪崇朝雪天涯絶塞城凍雲連海色枯木助風聲懷
土情無已登樓賦未成梅花南國思笛裏暮愁生
　　東岳
秩祀嚴東土明禋冠五宗金函神鬼籙玉簡帝王封海
湧中宵日巖留上古松何時凌嶻􁫙飛舉跨蒼龍
　　登岳陽樓
澤水含秋盛樓光向晩孤倚䦨聞白鴈把酒對蒼梧楚
客悲今昔湘靈怨有無興來留賞地落日下平湖
　　零陵西亭同朱大㕘衮楊僉憲材賦
入洞探幽賾登臺散逺心雷聲帶雨重虹影射江深地
接三苗國天垂八桂林來游陪二妙詞賦總南金
　　自清溪泛舟出江與柯元卿話别
清溪澹無色客子放歸舟浦暗黄花雨江行白露秋故
人惜逺别尊酒話中流漸近銅陵縣青山動我愁
　　送馮子言還吳
夢寐東吳好相違幾歲華憐君理歸櫂秋色滿天涯醉
詠江樓月晴㸔海寺霞春來如憶我須寄早梅花
　　自毘陵如姑蘇
仙舟揺極浦驛路指吳門海氣春冬雜風潮日月昬鴈
回書不到家逺夢空繁總是江南好何如歸故園
　　晩渡黄河
落日西山暗洪河夏漲餘昏黄沉鞏洛浩渺極梁徐鼓
聽臨流驛燈㸔逺岸漁頻年在行役倚櫂一長吁
　　西苑
畫閣横青漢雕臺俯碧流苑雲低度雨宫樹早生秋水
抱芙蓉殿山連翡翠樓何須浮海外即此見瀛洲
　　徐氏南荘秋集
九月重逢閏一年秋未殘城南時載酒樓上復憑䦨黄
菊霜前放青山雨外看病軀猶自可不畏倚髙寒
　　立秋日曲江别業作
垂桞晝隂隂村居門巷深秋光來此日時序感吾心水
鳥浮沉浴風蟬斷續吟江臯餘暑在竹下且披襟
　　邊事
先皇神武竝周宣北伐親兵駐萬全飲馬幾思臨瀚海
銘功何止勒燕然龍沙夜静妖星落虎帳秋髙漢月懸
分閫登壇諸將老至尊宵旰獨憂邊
　　石首昭烈廟
永安宫裏龍髯斷石首山頭寝廟孤三峽風烟沉王氣
千年營壘識雄圖時移玉殿丹青古雪暗滄江雁鶩呼
噓燼可憐延漢祚遺靈猶見禱荆巫
　　醫閭春望同李户部
醫閭登眺倚雄邊遼左封疆指顧全山勢北來連靺鞈
海雲東盡辨朝鮮巖花競暖霏香雪塞草留春藹翠烟
公暇暫問淹永日喜無烽火報甘泉
　　登齊山樓
近郭危樓俯碧湍倦游孤客倚層䦨淮淝山色尊前出
吳楚江流畫裏看旅思逢秋增短髩鄉心隨鴈過長安
黄花白酒登髙日玉笛金笳起暮寒
　　班婕妤
妾命由來薄君恩豈異同自憐團扇冷不敢怨秋風
　　春興
野霽花爭發川長桞漸齊春光更何許多在杜陵西
　　城南游覽
楊桞今無渚芙蓉舊有園請看蒿里地即是樂游原
　戴　鱀(四首/)
　　　鱀字時重鄞人正德丁丑進士除刑部主事歴
　　　官右副都御史巡撫四川有東石遺稾(李杲堂/云中丞)
　　　(擅經世才負氣髙亢居官四十餘年闗節不至/其門權貴俱心憚之竟坐此三起三黜不得盡)
　　　(其用論者惜焉其詩/老健蒼凉是一作手)
　　感興(三首/)
髙梧有良質斲為雙綺琴疏絃映金徽冷冷發佳音一
彈薰風至更彈江月沉大雅久以寂志士寄幽吟坐令
衆喧息洞見太古心
蘭蕙種不長荆棘日以滋青青野中蔓引身百尺枝春
風一吹拂垂垂得其宜夭桃開上苑苦李道傍遺賦命
固如此物情胡不怡托根各有所聊用以自持
離離庭樹花風日正妍好翻翻辭枝葉忽已及秋杪君
子心百年小人計昏曉請君平生志慎勿事温飽
　　宣風公館作家書後用壁間陽明先生韻
雲外微紅見燒痕道邉寒水入溪渾此時日落楚山館
後夜月明何處村已近閉關猶道路偶逢傳札念晨昏
獨燒官燭看妻子卧聽郵更驚夢魂
　胡　侍(四首/)
　　　侍字承之咸寧人正德丁丑進士除刑部主事
　　　進員外陞鴻臚寺少卿坐議大禮謫潞州同知
　　　尋下詔獄論為民尋命復職有濛谿集(王元美/云胡承)
　　　(之如病措大習白猨公/術操舞如度擊刺未堪)
　　　(詩話承之詩原北地而五言頗近信陽弇州稱/之云雖於風雅未縣合往往時材骨格殊亦不)
　　　(失/實)
　　宴王御史惟人山亭
别館秋城側髙亭夕霧中疏簾通野色曲磴裊天風醉
舞招松鶴悲吟和草蟲平生習池興遮莫笑山翁
　　九日同陳魯南文徴仲劉希隱薛君采登海印寺
　　鏡光閣
湖景澄珠閣雲虹度石梁行攀雙樹杪坐對九華觴水
抱香城入山横紫禁長慿髙不厭晩待月詠胡牀
　　送劉德徴守䕫府
國有蠶叢古城聞白帝雄龍蛇夏禹廟雲雨楚王宫羽
檄通南徼樓船進北風還令蜀父老喜得漢文翁
　　涼州詞
落日黄河水倒流沙場旌斾風悠悠新降畨兒不解語
笛中吹出古涼州
　陳文沛(一首/)
　　　文沛字維德長樂人正德丁丑進士除工部主
　　　事歴郎中出知撫州府調蘇州遷霸州兵備副
　　　使以陜西行太僕寺卿罷歸有世槐堂稾
　　懷逺堡和韻
峭壁樓危石徒杠漫逺沙河流隨溜曲樹影逐風斜客
枕移更鼓鄉愁起暮笳官齋何寂寞鄰舍兩三家
　吳　仲(一首/)
　　　仲字亞甫武進人正德丁丑進士歴官南京太
　　　僕寺少卿有鴻爪集
　　送吳舍人使中州
茅土分封重天書十道開浮槎乗月渡飛舄倚天迴南
國王孫草西園驛使梅荆溪何處是遥在白雲隈
　汪　佃(二首/)
　　　佃字友之弋陽人正德丁丑進士改庻吉士有
　　　東麓集
　　苑口别意圖為弋陽李生題
秋來苑口漲初生羨爾歸㠶一片輕折桞離亭休弄笛
客邊禁得斷觴聲
　　雨行
落花飛絮踏成泥烟雨連纎日向西行客正愁行不得
鷓鴣偏傍馬前啼
　林希元(一首/)
　　　希元字思獻晉江人正德丁丑進士官至大理
　　　寺丞有次厓集
　　丁酉除夕有感
牢落天涯兩歲除夢中曾幾賦歸與聖朝未有寛恩詔
邊郡猶勞判事書忙裏不知殘臘去客邊惟覺二毛疎
椒盤此夜誰觴酒忽憶家鄉萬里餘
　李士允(一首/)
　　　士允字子中祥符人正德丁丑進士歴官陜西
　　　參政兼苑馬寺卿有山藏集
　　晩過劉中丞園
暝色延春徑烟花啟夜關緑深裴相野香滿白公山銀
燭回花底金壺侍竹間不妨山簡馬乗醉月中還
　王漸逵(一首/)
　　　漸逵字用儀番禺人正德丁丑進士授刑部主
　　　事建言不報乞歸隆慶初追贈光禄少卿有青
　　　蘿集(洪舜臣云青蘿詩文如騏驥在御雖鳴/鑾節奏而若滅若没之氣終不可掩)
　　　(詩話青蘿詩無定格遣興即題鐵橋/一絶直追踪唐許碏閬苑花前之作)
　　鐵橋
狂客山中不費招瑶池春宴夜聞簫醉餘不記歸時路
曾跨青羊過鐵橋
　曹　嘉(一首/)
　　　嘉字仲禮扶溝人正德丁丑進士改庻吉士授
　　　御史以言事出補大名府推官尋復官御史又
　　　以言事下獄謫禹城知縣降茂州判官仍復原
　　　職升山西提學副使終江西右布政使有漫山
　　　集(王元美云曹仲禮如公孫大孃弟子/舞劍頗見淋漓見其師者不覺愴然)
　　　(詩話王元美撰卮言謂獻吉晩為其甥曹嘉所/厄良苦而鄉黨之論不然朱秉器游宦餘談述)
　　　(汴人語謂仲禮終身父事獻吉勿衰梓行舅氏/集選吳下以善書名者繕寫獻吉兄孟和有姊)
　　　(即仲禮母素與獻吉有隙恒不相見一日兄姊/欲過獻吉獻吉喜劇盛供饌以竢比入門獻吉)
　　　(出迓方揖孟和即踣獻吉于階兄姊交毆之時/仲禮在都聞之惶懼不寧者旬日專人以書慰)
　　　(獻吉是厄其舅者非仲禮矣仲禮好賔客所與/游最密者詩則謝茂秦書則徐子仁奕則閻子)
　　　(明嘗語茂秦云吾舅氏稱詩家練字不如練句/練句不如練意練意不如練格葢墨守舅説若)
　　　(是以此知卮言亦/有不足深信者)
　　次韻答空同舅氏
兩度微宮謫孤身絶塞行漢廷收墮淚蜀道軫離情玉
壘蠶叢國龍標劔閣城乾坤形勝地何處挂冠纓
　王廷陳(三十五首/)
　　　廷陳字稚欽黄岡人正德丁丑進士改庻吉士
　　　授吏科給事中諫南巡杖謫裕州知州尋下獄
　　　免歸有夢澤集(皇甫子循云稚欽樂府古詩齊/軌潘陸下擬隂何五律並肩沈)
　　　(杜元俞汝成云夢澤詩清切不凡榮潤可愛言/王  美云王稚欽如良馬走坂美女舞竿五)
　　　(尤自長城百穆敬甫云稚欽如阮嗣宗日坐歩/兵厨醉態  出而自無寒酸語  顧𤣥言云王)
　　　(給事調髙趣新頗多竒句如深谷綿蠻冷然幽/響殆與髙岑方軌  蔣春甫云稚欽五言漸近)
　　　(自然頗多佳境章陳卧子云稚欽爽俊故意警/而調圓  李舒  云稚欽操筆不煩軒然鵠舉)
　　　(儻宋轅文云稚欽才情麗逸/  加以沉思當不減徐昌榖)
　　　(詩話稚欽逸藻波騰雕文霞蔚音髙秋竹色艶/春蘭樂府古詩既多精詣五言近體亦是長城)
　　　(固以邈後凌/前足稱才子)
　　擬矯志篇
蛟龍雖困不資凡魚(一作/䱇鰍)鸑鷟雖孤不匹鶩雛雖有香
草當户必除雖有仁人在敵必誅狐白雖美炎暑必置
舟車之用易地則棄蘭蕙不采無異蓬蒿干將不試世
比鉛刀以驥捕鼠曽不如貍餓夫獲璧不如得糜郭生
純臣魯連髙士彼乃登臺此則蹈海寧直見伐無為曲
全寧渴而死不飲盜泉
　　放歌行
竊鈎者誅竊國者王仁義資亂道豈不臧(一/解)伐秦者吕
襲楚者黄巍巍國君大盜在傍(二/解)謂尺何短謂寸則長
此不可度彼何可量(三/解)獸殪罟裂鳥盡弓藏智勇既殫
軀乃見殃(四/解)䜛巧為忠直夫稱狂出門異趨毁譽曷常
(五/解)樂不可極憂來無方游心沖虛以保壽康(六/解)
　　妾薄命
春風轉蕙披蘭髙臺曲榭中連經堂入奥張筵秦箏趙
瑟俱前鳴絃度曲雙妍輕舉紈袖僊僊宛若游龍翔鸞
翠盤金爵闌干呈能角技為歡種種厭射更端眼看陽
景西馳髙張蘭燭承暉車倦馬怠不辭但歌不醉無歸
夜深坐促尊移含悰寫意向誰衆中色授君知願言竝
蔕䨇棲惡聞易别輕離佇立不勝傍徨獨宿寤言難忘
何以報君明璫起視銀河爛光牛女咫尺相望終夜不
成報章(陳卧子云調本/子建聲情極合)
　　行路難
北風蕭蕭雨雪滂辭我親友之朔方中閨少婦走傍徨
勸君斗酒牽衣裳道路縱横多虎狼歲暮天寒百草黄
結髪本期不下堂君獨何為慕他鄉東流之水不西歸
宛轉蛾眉能幾時人生冨貴亦有命辛苦馳奔空爾為
　　子夜春歌
初華綿繡舒千林望如一懷春廢機杼縑素難成匹
　　子夜秋歌
貪看秋月光夜久不成寢四顧寂無人玉階有雙影
　　對酒歌(二首/)
惠施已不作荘生寡所宣伯牙失鍾期抱琴誰為彈知
人誠不易知已良獨難周公輔王室管蔡乃流言骨肉
且不諒他人固宜然
人性稟静躁物則準方圓錐刀各有能情好各自妍隂
霽難竝祈恩怨豈兩全於此雖不容於彼獲所安人無
億萬身何能徧周旋兼濟聖不贍榮枯有自然富而如
可求尼父願執鞭
　　詠懷(四首/)
兩儀立樞要萬事具紀綱智士運機權一童驅百羊羽
重金或輕尺短寸有長壯夫茍失據反為豎子傷獨繭
引六鼇纖繳連䨇鶬操持貴不謬得失詎有常始悟制
人術豈在多與强
擊鼓以求亡疾馳以逃影驅介以乗髙驂蹇以求騁揮
刄䘮其柄振衣失其領趨舍昧良圖存亡在俄頃
姬旦制冠裳萬古承其賁偶以衣狙猱奔騰裂且棄承
雲本妙音鱗羽爭辟易魯門鐘鼓聲轉使爰居悸物類
何繽紛人已非一致韙哉尼父言盍各言爾志
昔聞有游女逍遥翔碧潯交甫下請佩解贈情亦深可
遇不可持變化愁予心影滅佩亦失漢廣無由尋眄睇
絶髣髴徘徊逮夕隂青鳥忽來過貽我金石音憂思耿
難忘寫意於鳴琴自傷非儔類感激長悲吟
　　雜興
偏才互短長名家殊去取連城償燕石千金享敝帚不
識東家聖翻謂西施醜定價豈目前知已俟身後
　　閨情
種木期息隂結交期得心與君初㛰時安坐調瑟琴繫
我大秦珠貽我玳瑁簪擕手同車遊徘徊歩春林俯拾
竝蔕花仰聽和鳴禽折芳交贈持言誓一何深寧期被
䜛妒棄我忽如沉曠歲不一接塵埃生錦衾明月入空
帷中夜坐悲吟發篋理故物淚下誰能禁
　　别張子言
我友駕言邁去去之朔方晨起促中㕑為我具酒漿長
别在須臾且願盡杯觴昔為骨肉親比翼雲中翔今當
永乖違邈若參與商出門異鄉縣居世如朝霜世途轉
傾側良㑹安可常羸馬感人情哀鳴衢路傍悲風振喬
林颯颯摧中膓執手不能辭淚下霑衣裳恨無凌風翰
送子還故鄉
　　别曹仲禮(四首/)
與君一為别晷度逝不停奄忽二十載親串日以零短
者已物化存者非壯齡况復異鄉縣散處如晨星但言
長相思豈意今合并顔髩各已改不易惟兹情孤鴻號
朔風黄鳥聲嚶嚶飛鳥戀儔匹况乃稱友生
别子大河測見子長江濵對靣但疑歎含意慘莫陳豈
無新知歡念此同袍人攀留不須臾羲陽忽以淪奮身
思繫日天路邈無因安得附髙翮一舉摩青旻飽者豈
念饑貴者羞賤貧薄終古所尤交誼貴在伸故心茍不
移何必㑹合頻慷慨即長路無為兒女仁
中夜起相送白露塗我襟低頭惜分手舉頭傷辰參斗
酒良不薄對之不能斟唧唧草間蟲助我揚悲吟為君
拭緑綺彈作清商音物理關人情淚下不可禁谷風刺
小怨孔公贊同心延陵輕寳劍髙義垂至今親交信不
薄先民良可欽
冷冷山下澗童童山上松粼粼澗中石瑟瑟松上風波
逝石不俱飈奔松莫從物理相倚藉動息難可同與君
游宛雒矯若雙飛龍中道悵相失末路欣此逢既逢不
須臾去復當嚴冬霜霰集衡軛虎豹啼林叢子其愼桑
榆勞謙以令終
　　駕幸南海子
南郊初禮帝上苑復誇胡虎兕先聲伏車徒翼輦趨網
羅張一面部曲用三驅侍從羣臣在應知諫獵無
　　江上言懷(二首/)
野闊風雲入天迴楚蜀通渚禽多白鷺巖樹半青楓哀
怨湘君曲平成夏后功晩來懷古意極目送冥鴻
平野蒼烟合髙城白鳥過澤蘭懷楚客石竹隱湘娥谷
響歸樵唱江鳴發櫂歌夕陽葭菼外將奈暮愁何
　　楚眺
眺迴臨髙閣三湘萬里餘草邊雲夢獵花下武陵漁白
日山川氣清秋水竹居仙蹤同霸業消歇總愁予
　　李沔陽自大梁經裕州因贈
雪夜梁王宴霜秋宋玉愁回瞻嵩嶽峙去逐楚江流少
室三花樹滄浪一葉舟南行正揺落知爾憶林丘
　　張子魚過訪
故人天上至清宴夜深開澤畔微芳度江臯暝色廻楓
林停翠幰月岸擁金罍正苦歡娛逼無令候吏催
　　生日有感簡同館漢東少泉二子
五十年來是行藏徃日非因之念親舊存者亦幾希弧
矢心猶壮文章力已微操觚從二子衰薄謝餘暉
　　宴魏子園亭
池館名江國賔朋實楚材屏間烟霧濕鏡裏芰荷開鶴
以吹笙下漁因鼓瑟來邀(一作/盡)歡須秉燭歌妓莫頻催
　　病中得顔子書并見示諸作
卧病當寒景空齋正爾思五禽終日戲雙鯉逺方貽久
著潛夫論初傳幼婦碑君才猶不用如我復何悲
　　春日山居(二首/)
野曠林爭出花深徑屢迴春風芳草外亂水白雲隈燕
接飛蟲去鶯沾落絮來小堂宜竹䕶一一荷鋤栽
草動三江色林占萬壑晴籬邊春水至簷際暖雲生溪
犬迎船吠鄰鷄上樹鳴鹿門何必去此地可躬耕
　　山莊雜興(二首/)
老夫諳稼穯次第葺園廬對酒惟田父呼門絶里胥桑
麻經雨後花竹宛秦餘如此生涯足何勞薦子虛
事去心逾壯年來迹轉孤濯纓臨漢沔安枕荷黄虞春
澗偏魚鳥秋牕近竹梧出逢鄰叟飲醉倩野童扶
　　聞箏
花月可憐春房櫳映玉人思緐纖指亂愁劇翠蛾顰授
色歌頻變留賔態轉新曲終仍自叙家世本西秦
　　病後答友人
一畆居連郢客鄉三年愁隔漢川長青山各有幽棲志
白雪遥傳寡和章自傍雲霞開藥圃不將塵土灑荷裳
洞庭雪後烟波濶花底乗舟到草堂
　　燕京元夕曲
香車一一渡星橋翠袖雙雙引玉簫但訝遊人爭辟易
不知夫壻漢嫖姚
　江　暉(四首/)
　　　暉字景孚仁和人正德丁丑進士改庶吉士諫
　　　南巡杖闕下出為廣德州知州召授編修進修
　　　撰升河南按察僉事有亶爰子集(陳卧子云景/孚好怪合者)
　　　(亦六朝/之遺)
　　　(詩話景孚穿文鑿句辭必自鑄其文有令綝閟/始理訓闡詰範􁀙已邛臬揆原命稽彞九篇誦)
　　　(之若神經怪牒葢倣魁紀公而作王稚欽贈以/詩云江生突兀揚文風千竒萬怪難與窮博物)
　　　(豈惟精爾雅識字何止過揚雄古心已出丘索/上邃㫖或與神明通求深索隱不肯置一言忌)
　　　(使流俗同令弟大篆逼鐘鼎絶藝恥作斯邕等/生也為文遣弟書一出皆稱二難竝縱有楚史)
　　　(不可讀滿堂觀者徒張目少年徃徃致譏評生/也不言但捫腹讀未終篇覺殷仲堪之眸子裴)
　　　(叔則之頰毛傳寫畢露矣景孚詩稍/文從字順然豈可與稚欽竝稱耶)
　　别劉子謙
天運無停機變化一何速四時更迭謝寒暑互徃復雷
霆促晝隂霜霰棲寒谷萬卉隨隙光安能久蕃育傷彼
蕙蘭花凋零竝蕭蔌芳蕕竟同岑賦命焉可卜
　　前上陵德勝門
先皇巡狩日此地即行宫拜舞千官肅飛揚八駿雄雕
弓開塞霧鼉鼓振山風今日緐華歇重過恨不窮
　　謁康陵
五柞淹珠葆千杉閟玉襦靈山鍾自肅虛殿珮仍趨雪
暗蛟龍蟄雲寒燕雀呼塵沙迷列岫何處訊蒼梧
　　感聞
南極雲山阻中天貝錦盈如何去與住俱似穽中行迂
拙甘衰病飄零寄友生秋風蓬户底蕭瑟旅魂驚
　馬汝驥(三首/)
　　　汝驥字仲房綏德州人正德丁丑進士改庶吉
　　　士諌南巡罰跪闕下五日受杖出知澤州召還
　　　為編修歴修撰國子司業南京右通政南京國
　　　子祭酒升禮部右侍郎兼侍讀學士卒贈尚書
　　　諡文簡有西𤣥集(王元美云馬仲房如程衛尉/屯西營斥堠精嚴甲仗雄整)
　　　(而士乏樂用之氣但顧𤣥言云侍郎優於律取/法初唐尤多華整  少情性耳  黄清甫云仲)
　　　(房詩整練似法顔謝隊仗森然且關中之産氣/自不薄雖求之聲律未造其深亦不失髙流也)
　　　(有蔣仲舒云仲房詩/  沉理而無𤣥趣)
　　　(詩話仲房派沿北地由其體純存滓窳/而舍神明雖與稚欽齊稱去而千里)
　　酬明卿見遲之作
違時寡朋侣在世有羈縛雖抱投沙懷中欽臨海作美
人惠前顧軒車戒䨇駱探幽肆廣筵握炙行髙爵宴晤
稽故懽告别附新諾沁渚既緜芊樓峰復聯絡捫蘿情
易暢攀桂興欲躍嚴程豈迂逺郵館祗淹泊復徃瑶華
篇報桃恥凉薄吁嗟山水音非子諒誰託寄言儲醇醑
俟我乎偕樂
　　藏舟浦
鳯殿臨瑶水龍舟鏁白雲樓臺疑上漢簫鼓憶横汾地
豈昆明鑿波猶太液分昔年浮萬里蘭桂詠繽紛
　　芭蕉園
路轉山樓直園開水殿低碧荷春檻出紅藥晩階齊釣
石蛟龍隱歌臺烏雀啼翠華當日幸一道緑天迷
　劉士竒(一首/)
　　　士竒字邦正廣州順德(一云/龍門)人正德丁丑進士
　　　除刑部主事諫大禮杖闕下遷郎中出知梧州
　　　府厯山東右布政使
　　秋夜旅懷
為客方如晉還家復入秦音書徒屬望燈火自相親草
色連朝改砧聲向晩頻那堪千里外猶有未歸人
　王　謳(二首/)
　　　謳字舜夫白水人正德丁丑進士除工部主事
　　　遷刑部員外郎出為按察僉事有彭衙集(王子/衡云)
　　　(舜夫如敗鐵網取珊瑚用力堅深得寳自少備/康德涵云舜夫才情之妙近日罕覩典麗咸)
　　　(機軸不凡葢作者之雋也駮蔣仲舒云舜夫頗/饒氣格兼多沉思惜其純  相半如披沙㨂金)
　　　(治璞取玉/殊勞匠手)
　　　(詩話舜夫詩多至千六百篇譬田甫田種豆成/萁若苗有莠當屬闗中下農夜行一篇其汙萊)
　　　(之嘉/榖乎)
　　夜行
夜行如在旦殘月清林光雲氣集深澗露華生早凉白
沙鬰浩浩翠壁凝蒼蒼寂歴松柏徑經過花草香鷄聲
互村落曙色動柴桑即事况多感離心含永傷
　　送姚方伯
野日流沙白山城落木黄秋來長送别何處折垂楊
　汪應軫(一首/)
　　　應軫字子宿紹興山隂人正德丁丑進士改庶
　　　吉士諫南巡廷杖出知泗州嘉靖初召復館職
　　　授給事中出為江西按察僉事有青湖文集(葉/仁)
　　　(甫云先生以沉鬰澹雅之思出以温/厚和平之詞譬之太羹味之正也)
　　　(詩話青湖知泗州康陵南巡中使傳㫖俾進美/人善歌吹者奏言泗州僻左婦女不諳歌吹惟)
　　　(民間醜婦能蠶儻納之宫中受蠶事庶於治化/有禆遂寢事雖迂而實可傳也及卒鄉人私諡)
　　　(日清憲先生蓋司諫為直臣牧民為㢘吏講學/為醇儒皆第一流也其論學詩云語道豈捐陸)
　　　(扶世當從朱黯然思聖功二家皆真儒/審擇於鵞鹿之間非偏黨陽明可知)
　　登浮峰寺
攝衣入空山白雲留我住我欲卧白雲白雲又飛去
　王鳯靈(三首/)
　　　鳯靈字應時莆田人正德丁丑進士歴官參政
　　　有筆峰存稾
　　次梁學泉吏部徐州舟中夜酌之作
石仄江逾勁峰迴日易斜歸鴻迷極浦飛鷺落平沙越
客同杯酒春光正柳花相看仍意氣行路莫深嗟
　　送林遷于得告還山
祖席初分酒半酡相看無奈故人何生憎柳色臨岐路
况聽春聲入櫂歌舊國雲山何處是他年風雨憶君多
祗園簪組能相絆未得相從訪薜蘿
　　次韻贈送鄧文溪刺維摩
青瑣黄門記昔遊諫書常出殿西頭須知九死當年事
豈分孤身萬里投瘴雨蠻烟仍壯節海雲江月重離憂
最憐號泣攀轅意誰為中原赤子謀
　吳　鼎(一首/)
　　　鼎字維新錢塘人正德丁丑進士歴官廣西布
　　　政司參議有泉亭集
　　讀史有感
漢武雄才世莫倫輪臺一詔見天眞滿朝都入平津閣
猶有淮陽卧病人
　陳良謨(一首/)
　　　良謨字中夫安吉人正德丁丑進士除工部主
　　　事歴官貴州參政有天目山房稾
　　　(詩話中夫生十月而孤母都夫人躬敎之學既/第奉母入京邸水涸卧小舟中夜呻吟母責之)
　　　(曰貧生出入徒歩若初入官便思安逸縱此一歸/念吾立見汝敗矣中夫泣伏罪歴任以清介聞)
　　　(田後入峴山社年已九十賦詩云夙/駕侵寒露歸㠶拂暮星興復不淺)
　　三窮辭為周侍御作
菰塘霜冷髙烟平孤雁失偶中夜鳴深閨􁁪婦心獨驚
蘭膏無燄爆有聲盈盈淚落如斷縻妾心有苦誰則知
上有舅姑下有子與爾同生不同死
　陸　金(一首/)
　　　金字德如吳江人正德丁丑進士授工部主事
　　　歴官江西按察副使
　　宿京口驛
風帆如馬過維揚滿目烟花路渺茫江上潮痕收暮雨
渡頭人影立斜陽十年季子裘應敝三月王孫草正芳
今夜月明京口驛計程應喜近家鄉
　許相卿(四首/)
　　　相卿字伯台海寧人正德丁丑進士官兵科給
　　　事中補禮科致仕有雲村集(董實甫云先生詩/悲壯沉著格調髙)
　　　(逺/)
　　　(詩話雲村澹於宦情居紫雲山四十年風花雪/瀑游屐遍於巖椒而不一入城市其卒也聞人)
　　　(嘉言輓以詩云平生城市無䨇屐何物榮衰到/兩眉葢實録也詩取適意集出其手刪自序謂)
　　　(棄其脱遺不可讀者存其餘可讀者自題絶句/云雲村病老語多嚨造次詩成䧽宋腔還溯開)
　　　(元論風格拾遺壇上樹旌幢由今誦之諸體亦/自清潤不全雜以宋腔也若老如舊歴渾無用)
　　　(病戀殘燈亦暫明/此則宋腔之佳者)
　　古意
新月生西嶺明河低逺林坐見大火中秋序忽見侵感
歎老將至徘徊勞我心勞心復誰語聊撫東廂琴調髙
曲未竟寡和難為音矯首文江子何時宣此襟
　　諸弟夜集
獻歲閟霖潦今夕欣澄和况我遠行歸兄弟㑹匪他晏
晏言笑洽楚楚壺尊羅東風舉衣袖明月在庭柯一觴
再三詠舞影時婆娑荏苒百年内白日如投梭載懷秉
燭遊不樂如夜何
　　晩晴
苦雨連旬日初晴一振衣殘雲依海嶠新水到柴扉僻
性嫌山淺塵縁與世違斜陽疎樹裏清影石邊歸
　　霽色
霽色林廬晩愁吟野水灣斷雲虹外雨殘日鳥邊山海
字堪流涕朝班祗强顔獨嗟身世拙早見髩毛斑
　楊士雲(五首/)
　　　士雲字從龍雲南太和人正德丁丑進士改庶
　　　吉士授工科給事中歴户科左給事中有𢎞山
　　　集
　　　(詩話給事未老抽簪自號九龍眞逸坐卧小樓/訂尚書蔡傳之得失撰黑水集證自春秋以來)
　　　(迄於元季厯代人物各詠以詩又取天文厯象/律吕及皇極經世書地志皆分題成詠可謂好)
　　　(學也已其詩原出白沙定山近取裁於楊用修/同時吳懋以給事及王廷表胡庭禄張含李元)
　　　(陽唐錡為楊門六學/士六人皆滇産也)
　　四望謡
望蓬萊駕蒼龍棗如瓜獻木公
望崑崙驂白虎觴九霞進王母
　　讀尚書
二十八篇今自漢伏生授二十五篇古至晉梅賾奏二
十八宿外二十五宿又仲尼不可作誰復百篇舊
　　八月十五夜月
今夜中秋月當圓尚未圓人皆瞻白兔我欲問青天把
酒須來夕髙歌似去年盈虛誰握算擬測子雲𤣥
　　春事龍關作
春事今過二月中登山載酒喜相同三㸃兩㸃社公雨
十番五番花信風子規啼血欲半夜蝴蝶掠香時一叢
醉餘白石髙歌調日落水流西復東
　曹　𢎞(二首/)
　　　𢎞字毅之江隂人正德丁丑進士除知南豐縣
　　　入為監察御史西川清軍以病還里有方湖集
　　御史馬子斚朱必東季明德陳良㑹主事林汝恒
　　俱以言事忤㫖罷職謫官於其行詩以送之
海樹連雲暗燕花帶雨飛啼鶯三月暮逐客五人歸聖
代昭臣直危言犯主威賜環應有日留却舊朝衣
　　下夷陵
溪花丰茸溪雨凉雲水不分前路長山鳥一聲山竹裂
思君半夜發瀟湘
　朱　豹(三首/)
　　　豹字子文上海人正德丁丑進士知奉化餘姚
　　　二縣擢監察御史出知福州府有朱福州集
　　送顧經歴之福建
京華倦羇旅憂思喜南天烟柳山頭驛春溪樹杪船官
清蓮幕静地暖荔枝鮮况值干戈少詩篇紀歲年
　　秋日遣懷
雲物蕭條僧舍荒砌封蒼蘚半迴廊坐來草樹俱揺落
望入闗山更渺茫憂國淚邊秋色老思家夢裏雨聲長
臨風却羡天涯鴈去啄江南晩稻香
　　寄程以道
隴梅隄桞又春風客子光隂似轉蓬此日天涯千里隔
昔年花底一尊同西川蹤迹孤雲外南浦離愁細雨中
早晩瞿塘新水發雙魚煩爾下巴東
　袁　淮(一首/)
　　　淮字伯昭任邱人正德丁丑進士歴官知府有
　　　汾淮泗西征諸集
　　秋夜宿堠馬驛寄舍弟渙
月騎停沙浦風林出驛樓青燈萬里客玉露九霄秋失
路添星鬢還家滯驛舟未成春草夢徒有越鄉愁
　廖世昭(一首/)
　　　世昭字師賢懷安人正德丁丑進士除知海州
　　　改國子博士卒于官有越坡稾
　　定光塔登髙
寳塔層層上危欄面面開秋城圍野曲逺水接天迴日
射珠光迥風迎鐸響哀長安知萬里目斷朔雲堆
　郭波(一首/)
　　　波字澄卿閩縣人正德丁丑進士户部主事有
　　　巖存稾
　　宿玶塘鋪
獨樹郵亭影千山征路塵東鄉今夜月偏照未歸人
　
　明詩綜卷四十一
欽定四庫全書
　明詩綜卷四十二
　　　　　　　　　　翰林院檢討朱彞尊編
　陸　釴(五首/)
　　　釴字舉之鄞人正德辛已賜進士第二授編修
　　　岀為湖廣按察僉事轉江西督糧參議山東提
　　　學副使有少石子集
　　　(静志居詩話崑山陸鼎儀鄞縣陸舉之其名同/賜進士第二人同一從史館出為太常一從史)
　　　(館出為外臺適相合也鼎儀盛有詩名詩却平/平舉之不以詩名而詩似勝於鼎儀其督學山)
　　　(東也見山東舊無通志而曰周公孔子百世之/師也六經斯文之祖也泰山五岳之宗也此一)
　　　(方文獻而天下古今之事備馬志奚可廢也/乃編緝成書河山十二得公數言而增色矣)
　　建昌道中
赤阪揚塵霾朱飇轉炎熾下有修竹林清泉䕃凉翠行
子苦鬰蒸居者自幽憇豈為躁静分亦緣身世異東門
𤓰已稀南山豆堪藝回車理故岑願言遂髙致
　　愛峰篇
愛山愛孤峰峰髙不可即誅茅卧其旁憑軒看空碧裊
裊金芙蓉海霞蕩日夕下有蛟龍盤波濤起淵宅浮雲
倏蔽虧白日慘無色蔽虧良有時我情終不易請看石
上蘿綢繆自今昔
　　妙髙臺
石徑入迂迴髙臺出林杪逺岫迎歸雲層巒礙飛鳥厓
崩樹交撐壇静花不埽凌風一振衣清曠絶塵抱仰接
烟霞重俯視樓觀小安得鞭蒼虯翛然下蓬島
　　錢塘懷古
黄屋南遷日蒼山結鳯樓可憐江海地曾是帝王州鐘
梵傳宫樹笙歌恣客遊寒潮自來徃難雪古今愁
　　謁交山祠
丞相名髙宇宙垂螺江合有報恩祠運移諸葛身殱日
義盡雎陽力竭時戎馬中原空下淚松林異代尚南枝
彌天碧草傷春色楚賦招魂有所思
　　張孚敬(一首/)
　　　孚敬初名璁字秉用永嘉人正德辛巳進士上
　　　疏言大禮除南京刑部主事再上疏超擢翰林
　　　學士陞禮部尚書兼文淵閣大學士厯少師兼
　　　太子太師吏部尚書華蓋殿大學士贈太師諡
　　　文忠有寳綸樓和御製詩蘿峰集
　　　(詩話蘿峰不由史館起家特授學士又以議禮/為持名教者所輕以是嫉詞林特甚尤惡詩人)
　　　(文人八才子無得免者/比諸夏嚴更覺深刻)
　　恭和御製翊學詩(聽講大學/衍義作)
帝王治有道修身宜所先於皇聖天縱受命真自天陋
彼霸功小愛此王道平經筵講大學治法三代前乾乾
自不息安安而能遷升堂入其室登山陟其顚擴之保
四海泉達火始然卓哉真德秀義能衍斯篇微臣忝進
講膺服同拳拳
　張　治(三首/)
　　　治字文邦茶陵人正德辛巳進士改庶吉士授
　　　編修以左贊善使交南進學士陞吏部左侍郎
　　　掌翰林院事拜南京吏部尚書入為禮部尚書
　　　兼文淵閣大學士加太子太保卒贈少保諡文
　　　隱改諡文毅萬厯初復改諡文肅有龍湖詩集
　　　(王元美云張文邦如藥鑄鼎燦爛驚人終乏古/雅  顧𤣥言云文肅才雄思贍抽緒錯彩岌然)
　　　(衡岳/之秀)
　　　(詩話吳有洞庭山名也楚冇洞庭湖名也郭景/純賦云爰有包山洞庭巴陵地道潛達旁通幽)
　　　(岫窈窕蓋謂君山有石穴通吳之包山故包山/亦以洞庭名酈善長注水經二湖俱以洞庭為)
　　　(目誤也張文肅夜過洞庭詩云曉發吳閶門夕/渡廣陵沚日暮江帆遲洞庭三百里微風澹無)
　　　(波明月照天水隱隱見君山鐘聲翠微裏是吳/地也而混於楚矣善長北人未柝南條諸水文)
　　　(肅家茶陵與洞庭湖密邇/豈得以君山屬吳耶)
　　雜興
望湖亭下水如天曾是宣皇賜幸年玉輦不來鳬鴈冷
一湖楊柳鎖春烟
　　發石鐘山望廬山
廬岳亭亭翠萬重懸泉千尺挂飛龍石鐘山下江如鏡
映出青天五老峰
　　送鍾時亭之南雍
霜落燕山萬木稀君行歲晩欲何依十年空獻君王策
猶向橋門著布衣
　李　黙(二首/)
　　　黙字時言甌寧人正德辛巳進士改庶吉士累
　　　官太子少保吏部尚書兼學士贈太子太保諡
　　　肅愍有羣玉樓稾
　　秋夜泊下邳值雨
濁河元楚塞古驛自秦城旅泊河山異飃零風雨生波
濤喧獨枕鐘鼓暗深更秋事方蕭索應知歲晏情
　　月下
鐘鼎非吾事神仙亦世稀停杯忽惆悵明月上人衣
　黄　佐(十一首/)
　　　佐字才伯香山人正德辛已進士改庶吉士授
　　　編修出為江西按察僉事調廣西召入為左司
　　　諫歴侍讀諭德國子祭酒少詹事兼翰林學士
　　　卒贈禮部右侍郎諡文裕有泰泉集(屠文升云/才伯詩㑹)
　　　(詮條貫近體雄深麗逸㫖逺格精樂府古詩兼/總古今出規入矩  張崇象云才伯博極羣書)
　　　(而能反約於心其詩頴出流俗質鉅而力雄於/陳師孔云泰泉摛詞酌雅取材於西京割正)
　　　(李唐研精於南宋其言奥以文其思婉而微粹/然一出於正  王元美云黄才伯如紫瑛石大)
　　　(似韎韐晩年不無可恨河顧𤣥言云性尚沖和/韻含芳潤譬之龍躍懸  鳯鳴阿閣輝映髙絶)
　　　(信足接武曲江格陳卧子/云才伯亦窺見  律)
　　　(詩話文裕撰體頗正而取材太陳故格雖聳髙/而氣少奔逸然嶺表自南園五先生後風雅中)
　　　(墜文裕力為起衰如黎維敬梁公實輩皆其弟/子嘉靖中南園後五先生二子與馬蓋嶺南詩)
　　　(派文裕實為領/袖功不可泯也)
　　學古贈胡承之歸闗中
翩翩䨇鳴鴈噭噭雲中飛娟娟蛾睂女札札流黄機棄
置不成匹歎息減容輝問女何所歎良人悵有違萬里
遥相望何由接音徽蕙樓鑒素月蘭燈曖虛幃身非驂
與服安得同車歸河清尚可竢㑹合何可希臨岐奏此
曲淚下誰能揮
　　碧梧丹鳯圖為黎侍御一卿題
鳯兮鳯兮爾來當何時知爾之德萬古長不衰不然上
天縱爾九苞羽安用毰毸為君不見桃蟲當日飛為鵰
脊令原上啼鴟鴞舄几几音嘵嘵室家恐為隂雨漂偃
禾風定杲日出岡上碧梧寒不凋爾於此時來和鳴叶
簫韶成王優遊君奭喜卷阿為爾歌且謡鳯兮鳯兮披
圖對爾起三歎久矣不夢周公旦咸陽宫前多枳棘何
用屑屑悲秦漢
　　南征詞(三首/)
鳯野傳清蹕龍旌逼絳霄風雷随鼓角日月耀金貂躍
馬宜春苑呼鷹織錦橋何如穆天子空賦白雲謡
翠網張瑶浦黄旗漾碧流殷勤供廟薦蕭灑事宸游御
氣通鮫室祥烟化蜃樓魚龍應自喜何敢負王舟
柳映金陵暮花揺玉帳春江淮明礟火閶闔動梁塵祕
戲徴西域迷樓構北辰三千歌舞伎誰似掌中人
　　雨
膚寸雲初起彌天雨正狂魚龍空窟宅草木各輝光爽
氣連南紀愁隂接上方故山青未了歸夢此宵長
　　對月
江月初成鏡山城獨倚樓徘徊如伴客浩蕩更随舟陌
上清光滿樽前爛漫遊豈知離别後對爾轉添愁
　　彌羅閣秋望與馬子仲房
羽觀臨霄漢飇臺出薜蘿霞觴延客久琪樹受凉多日
色隱平楚秋聲連大河君看愜幽意吾醉即狂歌
　　春夜大醉言志
拔劒起舞臨髙臺北斗插地銀河迴長空贈我以明月
天下知心惟酒杯門前馬躍簫鼓動柵上鷄啼天地開
倦游却憶少年事笑擁如花歌落梅(王元美云此公作美官也/講學恐人得而持之故)
　　宫怨
上陽宫殿倚雲霞天外時聞度翠華魚鑰重重鎻窗户
夜來春雨到棃花
　　采蓮曲
隔花相見兩徘徊蕩槳低頭笑不來䨇棲白鷺忽驚起
遥見浮萍一道開
　王用賔(一首/)
　　　用賔字元興咸寧人正德辛巳進士累官南京
　　　禮部尚書有三渠集
　　出塞
賀蘭山下羽書飛廣武營中戰馬肥壯士争誇神臂弩
打圍先射白狼歸
　何　棟(二首/)
　　　棟字伯直長安人正德辛巳進士選授河南道
　　　御史調宜興知縣陞順天通判轉工部郎中歴
　　　右通政太僕寺卿以左僉都御史撫大同左遷
　　　四川參議用薦起右副都御史提督薊州加兵
　　　部右侍郎轉左侍郎進右都御史有太華集
　　玉泉
鬼斧何年鑿仙源此日看濺珠翻石溜拂鏡漾晴瀾鸚
鵡春塘浄雲霞夕影寒分流入内苑故作九龍盤
　　登真覺寺浮圖
凌空垂寳塔披霧出銅盤影照青蓮色光寒白露團霞
標窺日近風洞洩雲寒静坐觀空界天花遶石壇
　廖道南(一首/)
　　　道南字鳴吾蒲圻人正德辛巳進士改庶吉士
　　　授編修歴侍講學士謫為徽州通判尋復職有
　　　𤣥素子集(王元美云廖鳴吾如新決/渠浮楚濁泥一瞬皆下)
　　　(詩話鳴吾詩望之若精選體然/其質鈍轄句束字易於滯涩)
　　静海遇張汝禎夜話
日夕繫蘭橈山城圍海縣嵐光互明滅水霧遞隱見凉
月鑒廣原靈飇振芳甸幽人抱遐心踟蹰夜將半仰觀
河漢流俯察昆蟲變側聞哀鴻音攜手淚如霰
　童承叙(一首/)
　　　承叙字士疇一字漢臣沔陽人正德辛巳進士
　　　改庶吉士授編修進侍講歴中允司經局洗馬
　　　國子司業左春坊左庶子有内方集
　　　(詩話庶子與張文邦廖鳴吾號楚中三才永陵雲/以從龍侍臣遇之詩篇比廖差優論者擬之夏)
　　　(秋水不可方/物失其倫矣)
　　臨清雜興
健兒新殺雲中將彍騎長驅塞北塵遂使龍顔憂朔漠
逺分虎旅出咸秦推誠詎識皇心厚不戰應知廟略神
萬里風烟勞極目安危須倚近邊臣
　倫以諒(一首/)
　　　以諒字彦周南海人正德辛巳進士改庶吉士
　　　歴官南京通政司右參議有石溪集
　　　(詩話嶺表科名之盛莫若南海倫氏自諭德文/敘㑹試殿試俱第一其子祭酒以訓㑹試第一)
　　　(殿試第二通參以諒鄉試第一與郎中以詵皆/二甲進士出身然諸公文詠皆各有集傳者特)
　　　(少其後人亦無繼起者昔王筠論家門謂崔氏/雕龍不過父子兩三世非有七葉之中人人有)
　　　(集如吾門者以是知古人所重者著述科名/不足較也白山以訓自號穗石以詵自號)
　　舟中夜坐寄弟白山穗石
秦淮烟月蔣山雲回首金陵隔紫氛别浦停橈渾不寐
孤城吹笛詎堪聞春來花看同鄉樹嶺外鴻歸逐舊羣
何事人生獨惆悵百年岐路幾回分
　張　衮(三首/)
　　　衮字補之江隂人正德辛巳進士選庶吉士授
　　　監察御史復改翰林編修厯侍讀諭德進侍讀
　　　學士遷太常寺卿掌國子祭酒事左遷南太常
　　　少卿終南光祿寺卿有水南集
　　奉和順之陽溪别業之作
千峰羅杖底選勝武夷㫄夜雨蘼蕪徑春風薜荔牆鑿
渠分海色種竹隱嵐光㑹發王猷興籃輿就辟疆
　　陪衍聖公祭先師廟
鸞鳯趨蹌地笙鏞迭奏時千春王者祀百世聖人師禮
器羣賢别宫牆數仭宜上公詩禮在釋奠有新儀
　　寄樊僉憲一賢
同是三湘放逐臣歸來猶自厭風塵長沙日落秋隂滿
愁殺當時痛哭人
　王同祖(一首/)
　　　同祖字䋲武崑山人正德辛巳進士授翰林編
　　　修進司經局正字遷國子司業有五龍山人集
　　　(王元美云繩武詩徃徃/朗秀𤣥著舂容爾雅)
　　涿鹿遇杜道士
晩渡桑乾水西風匹馬過寒城歸鳥急古道夕陽多邂
逅班荆地蕭條伐木歌悤悤更南北回首意如何
　周　祚(三首/)
　　　祚字天保紹興山隂人正德辛巳進士除來安
　　　知縣擢給事中有定齋集(孫仲可云詩以拔去/陳故為尚天保樂府)
　　　(婉而厚古詩醇而鉅近體/脱略纎冶非自空同出邪)
　　　(詩話給事同懷兄弟四人皆取甲第而能不戀/熱官遠師北地游心風雅即其不以門望驕人)
　　　(可以停澆激薄矣集四卷/𤣥孫工部郎襄緒刋行之)
　　雜詩
二儀愆恒運日月斯晦蝕隂陽靡協和風雨失其職天
道垂常象君子重刑式百揆理四時允為天子翼一物
茍失所憂懷動顔色邈哉古聖賢㫄招暨幽側重華闢
四門尼父取三益周公致太平吐哺不終食
　　吳偉畫冊為成中丞題
國朝畫師能悉數筆力孰過江夏吳眼前冨貴王侯無
故能瀟灑超其徒或時酒酣赤兩足亦或脱㡌空頭顱
五岳四瀆生斯須一峰忽從天際拔九派真見江流趨
中丞何由得真蹟列方布冊看有餘清秋示我閭山下
白日宛坐仙人區由來神物易飛去九苞之鳯不在笯
昨聞九月雷電作滄海恐失珊瑚株
　　后峰
落日滄江返照來江光倒射碧山隈山人愛聽楓林響
月滿柴門未肯迴
　張　逵(一首/)
　　　逵字懋登餘姚人正德辛巳進士改庶吉士授
　　　刑科給事中坐劾郭勛李福達謫戍遼陽卒贈
　　　光禄少卿有義樂集
　　新年
􁀙甕三杯酒方牀一覺眠天涯萬里客如此過新年
　謝蕡(一首/)
　　　蕡字維盛閩縣人正德辛巳進士除禮科給事
　　　中以議大禮廷杖又劾張桂憸邪不可用奪俸
　　　尋命出知太平府未上官卒于道隆慶初贈太
　　　常少卿有給諫集
　　白沙月下感懷
野曠霜空萬木凋歲寒孤櫂傍清宵江聲永夜驚虛枕
月色中天上逺潮千里風烟勞夢想十年心跡媿漁樵
白沙翠竹情無奈玉宇瓊樓望轉遥
　馬　敭(一首/)
　　　敭字抑之上蔡人正德辛巳進士除兵部職方
　　　主事改監察御史有蓍臺集
　　　(詩話蓍臺有意法/古特章句未遒)
　　阻雪張橋驛懷徐道長
人生如浮萍同生水一涯聚者忽焉散合併安可期豈
不憶王孫芳草迷路岐客持䨇鯉至云是美人貽與我
期何所乃在淮水湄忽忽𤣥雲浮雨雪一何滋駕言思
徃從徑滑馬行遲相隔匪逺道無縁接髙辭始願既已
違延竚益凄其
　楊　言(一首/)
　　　言字惟仁鄞人正德辛巳進士除行人擢禮科
　　　給事中以言事廷鞫謫判宿州久之遷吏部郎
　　　再謫知夷陵州三遷至湖廣參議落職有集(李/杲)
　　　(堂云先生詩/婉秀明麗)
　　行舟次朱雲巖
迢迢山障月寂寂鴈汀秋百丈牽三老千峰送一舟窮
猨相叫嘯祭獺互沉浮不是巫山路空餘楚客愁
　任　淳(一首/)
　　　淳字元朴堂邑人正德辛巳進士官監察御史
　　野渡
潦深望不極問渡莫悽然漁笛蒹葭裏因風到客船
　邵經邦(一首/)
　　　經邦字仲德仁和人正德辛巳進士除工部主
　　　事改刑部署員外郎建言廷杖發鎮海衛充軍
　　　有𢎞藝録
　　　(詩話永嘉以議禮驟貴繼為陸子餘所劾業勒/歸矣尋即召還㑹陽月日蝕先生上言議禮貴)
　　　(當用人貴公陛下私議禮之臣是不以所議者/為公禮也夫禮惟當乃可萬世不易使所議非)
　　　(公則禮可守也亦可變也可成也亦可毁也陛/下果以禮為至當欲子孫世守莫若厚其賚予)
　　　(全其終始以答議禮之功然後轉遷碩德置諸/左右使萬年之後廟號世宗不亦美乎永陵震)
　　　(怒既予杖復下獄發邊衛充軍明之列辟永陵/猜忌之尤李襄愍以漢武帝唐憲宗發策猶難)
　　　(免於瘐死矧以人主生前臣下輙敢預為擬諡/乎沈孝㢘景倩疑世宗二字黙契宸衷遂從末)
　　　(减亦未必然予謂先生幸言之於嘉靖初年爾/使在西内營齋之日則斷不能保首領矣先生)
　　　(詩少敦琢第七子盛行之日/不治其流派正見鯁骨處)
　　四十明朝是
四十明朝是頻聞畫鼓撾殘燈持自照忽吐兩三花
　敖　英(四首/)
　　　英字子發清江人正德辛巳進士除南刑部主
　　　事出為陜西提學副使改河南終河南右布政
　　　使有心逺堂稾(熊閣泉云方伯詩興幽思/逺盡絶蹊徑足稱名家)
　　塞上曲(二首/)
軍中頻宴樂醉後擁雕鞍紫塞連天逺黄雲拂地寒羌
兒叱撥馬畨女固姑冠逐隊營門立春風倚笑看
無定河邉水寒聲走白沙受降城上月暮色隱悲笳玉
帳旄頭落金微鴈陣斜幾時征戰息壯士盡還家
　　别業漫興
門對寒江舊不斜旋開三徑學陶家秋來不問登髙節
日日攜壺醉菊花
　　輞川謁王右丞祠
蜀棧青騾不可攀孤臣無計出秦關華清風雨蕭蕭夜
愁殺江南庾子山
　黄　潤(一首/)
　　　潤字以誠晉江人正德辛巳進士官至參政
　　孟秋
玉衡指孟秋階前鳴促織光隂良易邁坐覺老來迫四
十道未聞眷言心孔衋空死讀書螢徒取譏有識迷塗
幸未遐周道矢焉直千里雖云遥終當勵餘力
　田　頊(一首/)
　　　頊字太素龍溪人正德辛巳進士歴禮兵二部
　　　郎中湖廣僉事貴州提學副使有秬山集
　　即事
聞道迷陽宼東屯信不虛風雲隨戰伐天地日丘墟列
峒分旗鼓行營接羽書哀哀荷殳子生計本樵漁
　吳　檄(二首/)
　　　檄字用宣桐城人正德辛巳進士除襄陽推官
　　　入官戸部主事歴武選郎中出為湖廣參議轉
　　　山東雲南副使終陜西參政有皖山集
　　　(詩話王道思官司封郎為當國者所不恱謫判/毘陵嘉靖乙未三月之望朝士出餞於海淀者)
　　　(八人唐順之應德陳束約之張元孝少室李遂/邦良李開先伯華熊過叔仁吕髙山甫其一則)
　　　(用宣也海淀在阜成門外其地為張昌國園林/昌國罹禍之後亭臺悉圯諸公置酒為之不樂)
　　　(惟用宣詩先成所云絃管不隨流水奏綺羅應/化暮雲飛者是也夏桂洲聞之遂劾元孝遂二)
　　　(司官無事漫遊竟下獄七人者相次罷謫惟用/宣幸免爾何元朗述顧東橋赴嚴分宜飲升堂)
　　　(竞上産酒行嫌冷不堪既昜酒至又嫌太熱指/顧揮霍不知有主人而分宜執禮愈恭因謂使)
　　　(桂洲當此則東橋不免有䨇江之禍矣葢嚴夏/皆媢嫉而當時之論若似乎夏之傾䧟有甚於)
　　　(嚴者觀伯華海淀詩序則桂洲西/市之禍朝士未始不有快意者矣)
　　春日
黄鳥鳴髙樹春聲滿鳯城憐予長作客聞此倍含情何
處歩芳草出門逢友生東風随杖屨迢遞晩山晴
　　甲午冬過茌平聞吳叔羽癸巳五月卒哭之
南歸曾得蜀中書道爾平安守故廬茌縣忽聞摧折久
草堂翻恨徃來疎家貧妻子應難給歲晩朋儔日已虛
都下送君成永訣忍看詞賦哭相如
　張　羽(一首/)
　　　羽字子儀崑山人正德辛巳進士刑部郎中有
　　　集
　　雜言
蜀嚴好沉冥日食止百錢卜筮人所輕久之操彌堅君
子有所貴乃不在當年百世有知音何必鍾期然子雲
太區區譽之公卿閒卑哉益州牧乃欲吏髙賢豈無王
侯貴敢言不敢言斯道誠兩得永為後世傳
　陳大濩(二首/)
　　　大濩字則殷長樂人正德辛巳進士思恩府同
　　　知有雙溪集
　　十五夜舟中對月
水國人初静江村月漸髙九天開霽色百里見秋毫興
已懷鱸鱠官猶滯馬曹孤舟對清夜湖海思滔滔
　　朱仙鎮岳武穆祠
駐馬朱仙鎮傷心武穆祠誰憐宋社稷竟失漢旌旗星
墮天應憤師班帝豈知空餘祠外柏蕭索向南枝
　浦　瑾(一首/)
　　　瑾字文玉無錫人正德辛巳進士麗水知縣有
　　　桂巖集
　　　(詩話文玉晩而通籍牽絲作宰之官三日而病/三月而徂故邵國賢深惜之詩如池萍漲雨青)
　　　(浮岸鄰樹分隂緑過牆林迥微風生木末江空/落日上簾鈎日斜天外初微雨雲薄樓西忽斷)
　　　(虹頗與國/賢同調)
　　閒居漫興
萬里橋東一草堂烏皮隱几竹方牀池萍漲雨青浮岸
鄰樹分隂緑過牆乳燕出時炊麥熟繭蛾飛後曝絲香
不知何處炎蒸在日日清風灑葛裳
　張　含(六首/)
　　　含字愈光永昌衛人正德丁卯中雲南鄉試有
　　　禺山詩選(楊用脩云愈光未丱能詩及長博極/羣書條入葉貫上獵漢魏下汲李杜)
　　　(弗工弗庸弗似弗止然工於求古昧於適俗寄/贈窮困節氣之交萬言不竭於通達周旋之友)
　　　(片言即窮/皆中繩墨)　(任少海云愈光詩險怪詰屈不必/王元美云張愈光如拙匠琢山骨)
　　　(斧鑿宛然又如束銅錮腹滿中外遺言穆敬甫/云張君藻麗精深殊有襟度  顧𤣥  云愈光)
　　　(如蘭津夭矯騰逸浮空若鴻鴈不傳天外字芙/蓉空照水中花銅柱蒹葭鴻鴈響鐵城烟雨鷓)
　　　(鴣啼此例數篇非雕飾曼語㔩葉元禮云禺山/詩如峽中女子野花山葉翠  銀釵非不飾姿)
　　　(弄髩拭粉游紅/奈時作蠻語)
　　　(詩話禺山雖北學於獻吉然詩不盡出其流派/而一以用脩為歸觀其襞積字句乏自運之神)
　　　(方之用脩/逺不逮也)
　　戾蟲謡
嗟哉猛虎横行道阻我欲射虎誰藉我弩我欲殺虎誰
假我斧悠悠蒼天寧獨予苦
　　岐中
䕫州城下隂霏霏我寄客船他夜歸越舲蜀艇幾烏㮄
赤甲白鹽雙翠微烟蘿一帶野猨嘯石壁萬仭明星稀
三巴迢遞望三楚京洛紅塵愁滿衣
　　已亥秋月寄升菴
金馬秋風十載餘芙蓉深巷閉門居登樓莫作依劉賦
奉使曾傳諭蜀書卧病可憐天一柱獨醒無奈楚三閭
北來消息風塵斷白首滄江學釣魚
　　覽升菴舊時辭翰兼紓别懷
蕭條别館君為客寂寞荒村我閉關鸚鵡洲邉空作賦
鳯皇池上幾時還羈身萬里棲填海歸夢三更過蜀山
此地斷金俱白髮徃遊傾蓋正紅顔
　　寄升菴
公子思歸幾歲華王孫芳草徧天涯樓頭豔曲包明月
海口新鉛蔡少霞(自注升菴近撰/海口碑文極竒)光禄塞遥空遞鴈上
林枝好只棲鴉夢中記得相尋處東寺鐘殘北寺斜(顧/惟)
　　　(賢云集/中絶唱)
　　春暮
春暮南溪花氣香亂峰驚蝶不成行漁竿在手不須放
釣得鯉魚三尺長
　鄧黻(二首/)
　　　黻字文度其先松江華亭人徙常熟中正德丁
　　　卯舉人
　　　(詩話文度歌鹿鳴後喪母遂不上公車以通經/博古為務嘗與客論文其大略云文章粹於經)
　　　(聖賢以其精藴而形諸辭辭可以已聖賢必無/事於作作焉者不得已也三代而下放臣棄婦)
　　　(之辭讀之尤足以興感者性情也今之為文者/無古人之性情與其所遇之時事辭與意背以)
　　　(䛕為容以聚為約浮濫而無法則可以無作或/言西京之文近乎古不知壞古人之文者揚子)
　　　(諸人有貴焉書出陸子餘歸熙甫皆是之當嘉/靖中伯安道思應德既往于鱗元美明卿伯玉)
　　　(本寧之派盛行詩古文交失其真文度之論/其力挽元氣者與詩亦崛竒不沿七子之習)
　　致道觀七星檜
琳宫何岧嶤爽氣凌青蒼中有古檜樹傳植自蕭梁歲
逺四樹存如斗酌天漿東株久已朽慶厯補其亡中株
麗瓊壇少日嬉其㫄今已翦不遺取斧斯其香兩株在
東南偃蓋覆修廊攢枝細而密葉聚如鍼芒兩株在西
南赤立膚無霜偃蹇捎殿角督力示堅彊北株最怪異
不與羣木行質幹盡屈鐵夭矯互低昂四檜皆左紐枝
柯鬰相望霽晴亦慘黯昏黑常晶光蜀廟青銅柏涿郡
羽葆桑圖經儼封殖况我桑梓鄉石田昔塗寫遺墨好
事藏聊復陳我歌我歌亦堂堂
　　雷殿畫壁
致道古仙都山水夙清美雷宫設像畫種種盡其技淳
古出遒逸意熊得深㫖左壁挾風雲沙礫卷空起有神
操火具張目怒獰視當其燄所及妖窟泣神鬼右壁已
淋落雲氣來纚纚似聞轟雷車不遑掩其耳南壁雲參
覃電光閃復止有神被甲胄軀偉䫇舊紫執殳見真宰
如以職備使北壁方晦冥相去不辨咫有神手天瓢九
龍運其水勢欲翻河波雷伯鼓未已靈祠本清肅長夏
顙無泚入門見粉墨鮮不生戰葸乃知藝事能凝神始
臻理吳生貌地獄施帛日雲委惟以神妙故見者雜悲
喜兹事已千年遺跡久零圯兹壁雖尚完能保後無毁
誰為補圖人三歎遜前軌
　汪　本(一首/)
　　　本字以正歙人正德丁卯舉人有西巖集(王仲/房云)
　　　(以正童稚即解為詩弱冠挺興遂傳髙唱潛/思取境不落常情天不愛才壯即夭折惜哉)
　　　(詩話十岳山人王寅輯新都秀運集以本詩壓/卷稱其愁邊草木歇夢裏關山多之句蓋是時)
　　　(新都風氣咸以篁墩為宗/本獨以古為師故亟取之)
　　旅邸述懷
歲月秋將晩風塵鬢欲華孤雲天外影寒菊夢中花濁
酒賖難得滄洲興未涯何當返初服歸駕鹿門車
　吳益夫(二首/)
　　　益夫字惟裕閩縣人正德丁卯舉人武學教授
　　　有古迂集
　　晩歸
夕陽下西林草徑含暝色鳴蜩在深樹向晩猶不息歸
騎且遲遲中天雲未黑
　　喜晴
朝日麗郊原晴風動梧竹沙鷗不避人飛來傍船浴
　于　震(一首/)
　　　震字孔安餘姚人正德丁卯舉人知福安縣
　　罪言
北來軍壘幾時平官府無人解治兵豈謂干戈是凶器
本來樽俎屬書生麟符玉冊權空貴鐵馬金戈勢轉横
歎息廟堂天地隔白頭無路請長纓
　管　浦(三首/)
　　　浦(浙士登科/録作溥)字𢎞濟餘姚人正德丁邜舉人官
　　　萊州府通判
　　送顧宗朝還孟城
龍江木落風亂鳴龍江水邉舟欲行玉缾酒盡不成醉
青杉淚濕難為情借問舟行向何處美人别我淮南去
海天渺渺孤鶴飛回首江東隔雲樹髙堂一笑夀且康
弄雛載戲斑斕裳湖水梅花鬭清絶尋詩載酒還徜徉
我欲東歸歸未得風雨茅堂轉相憶故園迢迢千里餘
䨇鯉憑將寄消息(繆天自/云平穩)
　　舟中雜興
江水白於練江花紅欲然長風一萬里吹送木蘭船
　　田家
豆花香暖木棉開禾黍髙低秀作堆落日松風一樽酒
石壕無吏夜深來
　吳天祐(一首/)
　　　天祐字吉甫豐城人正德丁卯舉人官知縣
　　和答同年徐豐厓
勞生㑹晤豈易得别十五年方一來故人幾人道相合
今夕何夕樽同開感君情深愈於舊使我樂極翻成哀
天空月明耿長夜梧葉蕭蕭飛露臺(周青士云坳體頽/放漸近自然不知)
　　　(者以為牽率然/非解人不能也)
　顧彦夫(四首/)
　　　彦夫字承美無錫人正德庚午舉人官河間府
　　　通判有瀛海集
　　老年謡
婚嫁紛紛事俱了齒豁頭童容色槁縱是扶筇門外行
亦妨頓足風中倒白晝纔興更欲眠黄昏未飯先愁飽
著眼看花眼已花臨書戒草書皆草從容一笑淚反多
急遽數言心似擣此翁耄矣真可憐東抹西塗亦曾好
此身還可作典刑世事何須累懷抱君不見古來豪傑
多軒昻功業將成不能老
　　南村題桞君宗鎬卷
崇文門外四三里茅屋數閒村落裏犬吠花邊驚客來
鳥投樹底知風起主翁散歩幽情多㸃簡菑畬早晩禾
歸來一飽有餘樂勢利炎炎如我何隔牆喚過鄰家叟
野菜随時斟白酒酒後齊聲唱竹枝不覺檐前挂星斗
　　和詠梅
官閣梅花冷亦開主家故暖賞春杯憑誰寄與人千里
許我來看日幾回竹外一枝風灑落琴中三弄思徘徊
如何不入靈均賦自古山林有逸材
　　淮隂祠
淮陰城下弔王孫心事昭昭不待論一飯尚能酬漂母
後來何忍負君恩
　張　綖(二首/)
　　　綖字世文髙郵人中正德癸酉鄉試除武昌通
　　　判遷知光州有南湖集(顧英玉云南湖詩操筆/立就而尤工於長短句)
　　　(率意口占皆合格調之朱子价云世文入楚後/詩㫖趣沉著超西崑  畛域闖少陵之堂室)
　　　(詩話南湖學詞曲於王西樓以此擅塲詩其/餘事如設菖蒲之葅縱有嗜者要非逸味)
　　秋雨
秋雨中宵滴寒蛩四壁吟燈前搔短髮誰㑹此時心
　　湖上
欲理木蘭舟且檥垂楊樹沙觜兩鴛鴦飛入前湖去
　王希旦(一首/)
　　　希旦字維周候官人正德癸酉舉人官禮部郎
　　　中有石溪集
　　僧院訪蔡可泉答荘石山來韻
我欲重來此君能幾日留居然人外境已似故鄉秋别
院幽芳雜諸天色界浮都無簪組意猶自問歸不
　袁　達(四首/)
　　　達字德修閩縣人正德癸酉舉人貴溪知縣坐
　　　事詔下獄既釋補湖廣都司經歴有佩蘭集
　　幽懷
沖懷悦魚鳥放跡棲丘樊永息諠中想方知静者尊農
人談稼穡穉子牧鷄豚時有㑹心侶晤言孤樹根
獨行清澗濵覽物懷悽惻蘭生何芬芳草掩無顔色漆
割乃自為木伐先其直林深不可留哲人慎日昃
美人天一方遊子日千里相期青雲端乃滯滄江涘折
梅寄逺心結草酬知已野外號歸鴻淚下不能止
五月鶗鴂鳴衆草怨芳菲堅氷翕而至碩果存其微醴
酒嘉早決機肉迷先幾冥冥河上公流沙去不歸
　杜　華(一首/)
　　　華字子朴安仁人正德癸酉舉人有古山先生
　　　集
　　丙子重過石上
五載今重至人間地亦幽坐深松月夜吟苦竹橋秋問
宅憐曾舍尋山憶昔遊主人無限意翻恐僕夫愁
　　董穀(一首/)
　　　穀字碩甫海鹽人正德丙子舉人授安義知縣
　　　改漢陽有碧里雜存
　　宿靈璧連城鋪題
日暝鴉歸野色昏解鞍投榻向荒村欲聞清罄何由得
明月滿庭空閉門(自注縣/出磬石)
　方邦望(一首/)
　　　邦望字表民閩縣人正德已卯舉人惠州推官
　　　有平洲集
　　　(詩話表民與郭澄卿皆喜為詩林文恪謂郭學/杜而短於才方學孟而學不足以充之鄉曲之)
　　　(言不阿所好可使/掌邦國之志矣)
　　春日别洪子
枝上曉鶯飛江亭春未稀輕舟移浦漵别酒惜芳菲風
急寒潮響天長逺岫微此時頻徙倚空憶謝𤣥暉
　張　鋐(一首/)
　　　鋐字叔治鄞人正德已邜舉人有鳯山稾
　　讀史
汾河簫鼓集樓船萬里巡遊瀚海邉但慕蓬山連弱水
豈知烽火達甘泉侍臣只奏凌雲賦詞客虛傳出塞篇
日暮五陵原上草古今回首一潸然
　陶　成(一首/)
　　　成字懋學寳應人正德間舉人
　　寄朱存仁
别來心事不堪聞細雨孤燈獨念君短髮漸看添亂雪
此身寧得化歸雲東風楊桞題歌扇夜雨琵琶醉舞裙
幾度江干空買櫂未知何日到淮濆
　　　(詩話雲湖寫人物山水最工予嘗從喬侍讀子/静處見之歎為絶品凌谿其女壻也計偕入都)
　　　(雲湖語之曰聞張家灣某氏丁香花盛開子盍/随我觀乎凌谿云去禮部試僅三日公無徃雲)
　　　(湖不許明旦凌谿他避雲湖乗箯輿徑去醉主/人家五日㮄發凌谿中式比雲湖還鄉人醵錢)
　　　(賀凌谿雲湖於席上畫丁香一本尤妙/絶洵曠達之士也存仁即凌谿之友)
　
　
　
　
　
　
　明詩綜卷四十二
欽定四庫全書
　明詩綜卷四十三
　　　　　　　　　　翰林院檢討朱彞尊編
　文徴明(十五首/)
　　　徴明初名璧以字行更字徴仲長洲人以歲貢
　　　入京用薦授翰林待詔卒私諡貞憲先生有甫
　　　田集(顧華玉云徴仲七言詩愜當飄逸唐風宋/語兩相融化自是一機軸也又云文璧蔡)
　　　(羽徐楨卿邢參藻詞成章雅論合則雖方古作/者未能卓然而碩學茂才固今之雋傑矣  王)
　　　(元美云文徴仲如仕女淡妝維摩坐語又如小/閣疎窗位置都雅而眼境易窮又云先生詩傳)
　　　(情而發娟秀妍雅出入柳桞州白香山蘓端明/諸公間  俞汝成云徴仲詩似晩唐參以元調)
　　　　(穆敬甫云徴仲書法髙一代詩亦秀雅可傳/顧𤣥言云待詔詩從實境中出特調稍纎弱)
　　　(耳陳卧子云衡山詩/尚平實韻致却勝)
　　　(静志居詩話先生人品第一書畫詩次之胥臺/袁氏十懷詩其一云内翰小子師卓行古人傑)
　　　(辭金抗幼齡解組修晩節丹青紛雲烟篇翰爛/虹蜺瑚璉世所珍昭代表三絶可謂片言中倫)
　　　(矣先生嘗語何孔目元朗云我少年學詩從陸/放翁入故格調卑弱不若諸君皆唐音也然則)
　　　(文之佳惡先生得失自知豈與左虛子輩妄自/夸詡者比哉今甫田集詩十五卷集外流傳者)
　　　(尚多蓋先生作書最勤兼畫必留題予嘗見所/寫朱竹即以朱書題詩其上惜無好事者廣搜)
　　　(為續集也曩從父維木公治别業於碧漪坊北/池荷岸柳有軒三楹懸先生手書於壁即池上)
　　　(一詩少時諷誦至今猶未遺忘因附録之視集/中所載尢出塵壒之表拾遺珠於滄海天下之)
　　　(寳當與天/下共之矣)
　　早起露坐
炎宵不能寐起坐褰絺幃緐星麗中天明河連曙暉凉
風不滿鬢落月猶在衣中庭草木稠宿露朝未晞人生
亦旦暮急景無停機撫時懷美人欲徃情依依暑寒互
推遷安得願無違
　　秋日同杜允勝湯子重遊東禪寺次子重韻
人事無停機曦暉正流耀及兹東城遊駕言謝紛要杪
秋霽景澄寒原入髙眺静躁本無媒憂欣自人召蘼蘼
霜蘤明歴歴幽禽調獨行心已怡况也偕二妙燕談析
𤣥㫖悲吟發孤竅一語何足稽後期真未料微風西北
來泠然雜清嘯
　　追和錢舜舉山居圖
翠深山帶屋緑净水通門泉石情還重丘園道自尊種
莎添野色留竹䕶籬根樂事惟心㑹休逢俗子論
　　飲酒
晩得酒中趣三杯時暢然難忘是花下何物勝尊前世
事有千變人生誰百年唯應騎馬客輸我甕頭眠(何元/朗云)
(雅致絶似/白太傅)
　　雪後
寒日晶晶曉溜聲中庭快雪一宵晴牆西老樹太骨立
窗裏幽人殊眼明想見漁蓑無限好怪來詩思不勝清
江南殘臘相將盡㑹看門前春水生
　　新秋
江城秋色净堪憐翠桞鳴蜩鎻斷烟南國新凉歌白苧
西湖夜雨落紅蓮美人寂寞空愁暮華髮彫零不待年
莫去倚闌添悵望夕陽多在小樓前
　　春日遊支硎天平諸山
麥隴風微燕子斜雨晴雲日麗江沙遥尋支遁烟中寺
初見天平道上花過眼溪山勞應接方春草樹發光華
夕陽半嶺歸輿急慚媿城中自有家
　　夏日同次明履仁治平寺納凉
竹根雨過石苔斑鐘梵蕭然晝掩關坐愛微凉生碧殿
忽看飛雨失青山雲分暝色來天外風卷湖聲落樹間
最是晩晴堪眺詠夕陽横抹蓼花灣
　　滄浪池上
楊桞陰陰十畆塘昔人曾此詠滄浪春風依舊吹芳杜
陳迹無多半夕陽積雨經時荒渚斷跳魚一聚晩波凉
渺然詩思江湖近便欲相攜上野航
　　致仕出京言懷
白髮蕭疎老祕書倦遊零落病相如三年漫索長安米
一日歸乗下澤車坐對西山朝氣爽夢回東壁夜窗虛
玉蘭堂下秋風早翠竹黄花不負余
　　夜坐
殘月耿猶在流螢忽自飛一聲何處鶴露下欲霑衣
　　春日懷子重履約履仁
湖上花枝煖欲然寺前楊桞緑生烟憑君莫信春光早
寳積山頭有杜鵑
　　題畫(二首/)
新霜㸃筆意蕭蕭不盡秋光鴈影遥雙島欲浮天拍水
夕陽人在虎山橋
江頭春水綠灣灣江上春山擁翠鬟老我輸他茅屋底
無愁終日對江山
　　池上
單鳩喚雨䨇鳩晴池上桞花縱復横好風忽卷讀書幔
及君到時春水生
　蔡　羽(三首/)
　　　羽字九逵吳縣人以太學生赴選授南京翰林
　　　孔目有林屋南館二集(王元美云蔡九逵如灌/莽中薔薇汀際小鳥時)
　　　(復嫣然一覽而已逵穆敬甫云蔡詩沖雅不俗/  顧𤣥言云蔡九  之整秀黄勉之之典麗王)
　　　(履吉之華蔚顧行之之顥約陸子淵之清潤彭/孔嘉之精彩可得並駕  李時遠云九逵薄少)
　　　(陵為不足法可/謂蚍蜉撼樹)
　　　(詩話杜詩韓筆百世之師也人其可自絶乎孔/目於詩文髙自標許以少陵不足言所著者建)
　　　(安西京韓桞不足言所撰者先秦兩漢今其集/具在篇無妍辭句無警策此猶淮南帝前自稱)
　　　(寡人夜郎天末不知漢大妄人也已其自序云/古之言者必有得有所得而不言與無所得而)
　　　(言均非也其言誠是矣第不知何者為孔目所/得雖有詩賦八百餘首文二百首恒河之沙鈎)
　　　(金安在而或者曲/為解嘲其誰信諸)
　　思田園
南方樹藝早嘉蔬當及時王官鑿氷罷忽起田園思東
郊織臺笠西郭編茅茨田家不辛苦衣食當待誰曵裾
京華塵徒然惰四支
　　秋泉
我愛秋泉清况傍巖花滴魚遊日光中倒見潭上壁
　　引奏後即事
金水荷花接綺軒石渠銀鑰掌中閽西崑學士封麻晩
斜日猶開左闕門
　湯　珍(四首/)
　　　珍字子重長洲人以歲貢生除崇德縣丞遷唐
　　　府奉祀不赴致仕歸有小隱堂詩草(王元美云/湯子重如)
　　　(鄉三老入城威儀舉舉終少華冶態而王敬美/云子重詩清雅怡和與文徴仲同調  駸駸時)
　　　(欲度/之)
　　　(詩話子重十試不利晩就一官其之崇德時文/徴仲作澹著色山水圖送之景甚蕭逺知其人)
　　　(定拔俗讀浪淘沙詞直詣劉賔/客神境非五岳九逵所能及也)
　　觀雨作
温風鬱蒸溽浮陰昏混茫始迷青嶂色繼隱朱陽光霏
霏灑甘澍浥浥潤下方竹添新籜翠草起枯荄黄熈然
厚土内生意咸舒張憂時切經旱喜坐開山堂鑒彼造
化機推遷自有常燥餘必反濕炎及乃回凉君子蹈恒
運小人乖禮坊貪夫鮮終克静俟多徜徉
　　秋日遲文衡山先生不至
肅肅振飄風霏霏灑芳澍遲客向南軒徘徊倚庭樹俶
裝戒星來傾曦未云赴(集本有得非為物牽無乃返中/路鳥鳴不相求反已每自顧四)
(句/)我思鬱以煩孰克探其故沉憂抱孤景中結豈外慕
申訊吐清謡殷勤待良晤
　　浪淘沙(二首/)
淮河一道達清河如此風波可奈何東岸沙崩西岸長
南船來較北船多
灩澦瞿塘險未平衝沙惡浪總堪驚相逢盡説公無渡
蜀道何曽斷客行
　蔡　靈(三首/)
　　　靈字夢晉吳縣人
　　　(詩話孟晉狂生遊枝指生之門其畫山水足亞/伯虎對酒一詩可稱絶唱臨終詩云垂死尚思)
　　　(𤣥墓麓滿山寒雪一林松如/聆雍門之琴頑豔亦為淚下)
　　春暮送友
三月正當三十日一壺一榼一孤身馬蹄亂踏楊花去
半送行人半送春
　　對酒
隱隱江城玉漏催勸君須盡掌中杯髙樓明月清歌夜
知是人生第幾回
　　題唐子畏畫卷
黄茅渚頭熨斗柄唐子好竒曾屢遊太湖烟景此絶勝
還許吾輩閒人收
　凌　震(二首/)
　　　震字時東烏程人正德中貢生黔陽儒學訓導
　　　有練溪集(鄭茞畦云練溪/詩清婉可誦)
　　出宿
悠悠出門來戚戚念家室三里一回頭五里淚霑臆託
身百年中何必遠行役上攀猨鳥道下俯鮫人宅性命
不足憐仕宦亦何益卓哉有陶公千載為我則倦鳥思
舊林翩然返其翮
　　捉蝨
我先老妻眠解衣置熏籠老妻為捉蝨略與捕賊同明
燈集女隸獲多者論功先之以縁督次則殺縫中㫄蒐
與奧討指殪兼牙攻聲言具湯沐㑹使巢穴空我聞雖
不語慙恧無地容彼貴寢狐貂彼富錦繡蒙旬更月必
換日夕沉水烘何縁有胎媒使汝得濳踪乃我衣垢敝
遂為汝所宫澣濯既不時煬竈亦何功再思也不然肉
甘汝攸從昔有嵇叔夜矯矯其猶龍又有王景略古所
謂英雄伊豈乏冨貴汝視如寒窮侵肌咂膚理戢戢攢
銛鋒爬搔未始歇捫撮當王公吾何為汝諱不汝饑餒
供
　陳　鐸(一首/)
　　　鐸字大聲下邳人睢寧伯文之曾孫世襲指揮
　　　家南京有秋碧軒香月亭詩集(卞華伯云大聲/詩用意和平不)
　　　(務雕刻深入虞楊范掲之閫/奥而漸登盛唐作者之階梯)
　　宿牛首寺
到寺萬縁歇蕭然宿峰頂蒼蒼野色新漠漠秋烟暝天
風在林末空翠散復整支郎繙經處松子落古鼎微凉
入虛檐老鶴飲淺井相期話三生夜坐石根冷疎竹何
蕭蕭雲房亂燈影
　徐　霖(二首/)
　　　霖字子仁吳人徙南京補諸生坐事削籍武宗
　　　南狩召見欲官之固辭賜飛魚服扈從還京後
　　　歸里有麗藻堂稾(周吉父云子仁詩才篆/法丹青樂府俱稱能品)
　　　(詩話髯仙多能藝事書畫之外工塡南北曲文/徴仲贈詩云樂府新傳桃葉句彩毫徧寫薛濤)
　　　(箋所築快園康陵南巡兩幸其居有晩静閣宸/幸堂浴龍池及扈蹕入都每夜宿御榻前與帝)
　　　(同卧起永陵之初威武近幸多逮治/坐罪惟子仁脱然亦滑稽之雄也)
　　舟中雜詠(二首/)
緑樹坐黄鸝青秧㸃白鷺睡起倚船窗知是江南路
今夜河西宿無眠但數更竝船何處客吹笛到天明
　謝承舉(一首/)
　　　承舉初名璿字文卿既更名改字子象上元人
　　　有野全子集(顧華玉云近時李西涯主清婉陳/白沙主沉雅莊定山主渾雄竝尚)
　　　(理致金陵有二才子謝子象徐子仁凌踔詞苑/徐得其婉謝得其雄然徐之學西涯與謝之學)
　　　(白沙定山皆虎賁之似中郎耳驚陳羽/伯云野全詩如奔流掣電時一  人)
　　吳歌
秦淮女郎歌柘枝隔岸吳兒調鳯絲聲聲互荅緑楊裏
正是離人腸斷時
　金　鑾(十二首/)
　　　鑾字在衡隴西人僑居南京有徙倚軒稾(俞汝/成云)
　　　(山人詩多逺/思别於常調)
　　　(詩話白門詩家有金琮元玉金丹赤侯金大車/子冇金大輿子坤金鋹竹溪均著詩集諸金之)
　　　(中吾必以在衡為巨擘焉其五七言近體風情/朗潤譬諸斛角靈犀近之遊塵盡辟矣至若明)
　　　(月照人千里共涼風吹/靣五更多尤為警策)
　　立秋日呈一二知已
久雨銷長夏凉風生早秋野航如市集江水入城流迂
闊從人笑艱難豈自謀違時况多病寂寞戀交遊
　　登滄州城
渤海髙人去仙臺古蹟存風沙吹不斷天地與同昏野
水添新渌空烟集暮村故園桑柘裏悵望一銷魂
　　哭湯沂東開府
赤手揮戈日丹心報主時不曾辭力盡那復計身危夜
雨藏兵峽秋風墮淚碑惟餘舊戎馬汗血至今垂
　　子房山
報主元非漢封侯豈為留早求滄海士晩伴赤松遊故
國山猶在黄河水自流王孫歸去好春草徧芳洲
　　北河道中
叢臺北向通燕谷曲渚西流繞薊門歸鳥亂啼原上樹
夕陽多照水邉村因悲俗吏趨三輔曾有新詩寄陸渾
歲歲别來春又暮幾回芳草怨王孫
　　重過歌臺追憶髯仙竹谿二徐老
山公曾醉習家池潦倒當年舊接㒿再過已驚非故主
相逢元不是新知屏花帶雨春還麗水檻臨風晩更宜
幾度壚頭覓嵇阮紫蕭攜向月中吹
　　除夕
還憶去年辭白下却憐今夕在黄州空江積雪添雙鬢
細雨疎燈共一樓世難久拚魚鴈絶家貧常為稻粱謀
歸來故舊多凋喪愁對東風感壯遊
　　送友人南還
錦堂歌出酒初陳銀燭燒殘月半輪青海共驚千萬里
白頭相對兩三人伊州折桞傷遲暮江縣逢梅入小春
去住關心各無那西風滿道起秋塵
　　感燕
故園門巷近烏衣但見花開燕子飛一自天涯與相别
可憐春盡未知歸綠楊庭院傳聲杳芳草池頭顧影稀
何處脩梁更堪寄日斜江上倍依依
　　九日喜河上宼平奉簡二三知已
聞道官兵下泗州五河羣盜已全收可憐白首重生日
却喜黄花正及秋多病不妨連夜飲故人還為幾時留
西風莫趁歸心急吹落清江數㸃鷗
　　春城曲
雨餘芳草逺萋萋春暖遊人信馬蹄日暮畫樓歸去晩
落花香裏路東西
　　寄吳厚丘
黄金散作買花資白首誰能戀故知同作孟嘗門下客
西風吹鬢獨歸時
　邢　參(一首/)
　　　參字麗文吳人有處士集
　　　(詩話麗文狷者平生不事干謁苦志讀書除夜/有海估以百金乞墓文峻拒之抱膝擁衣饑以)
　　　(待旦其介如是明初髙侍郎季廸有北郭十友/麗文亦有東莊十友吳爟次明文徴明徴仲吳)
　　　(奕嗣業蔡羽九逵錢同愛孔周陳淳道復湯珍/子重王守履約王寵履仁張靈孟晉故其詩云)
　　　(昔賢重北郭吾輩重東荘胥㑹誠難得同盟詎/敢忘麗文遺集罕傳予從金處士侃借得手鈔)
　　　(本録竹枝一首錢氏列朝詩神鬼門載桃花仕/女詩八絶竹枝三首在焉其二則山桃花開紅)
　　　(更紅西湖荷葉緑盈盈皆麗文集中詩所云紹/興上舍葛棠夜飲圖中美人歌詩百絶侑觴乃)
　　　(好事者為之/不足信也)
　　竹枝詞
家住東吳白石磯門前春水浣羅衣朝來繫著木蘭櫂
閒看鴛鴦作隊(一作/對)飛
　王　寵(三首/)
　　　寵字履仁更字履吉吳縣人以諸生貢入太學
　　　有雅宜集(顧華玉云履吉詩刻尚風骨擺脱輕/靡既正體裁復滅蹊徑五言沉鬱類)
　　　(曹植鮑昭七言跌宕類杜甫岑參近體與盛唐/諸家相雄長  袁永之云王履吉綺辭壯思滔)
　　　(滔不休其詩初宗李既宗杜去輕麗而就沉著/尚鋪綴而略陶鎔  王元美云王履吉如鄉少)
　　　(年久遊都㑹風流詳雅而不盡脱本來靣目又/似揚州大宴雖鮭珍水陸而時有宿味  穆敬)
　　　(甫云履吉詩如雨後芙蕖綽約有致可俞汝成/云履吉情孚義悉句秀字工在吳中  稱作者)
　　　(氣何元朗云王雅宜詩清警絶倫無一㸃塵俗/  真天上謫仙人也所欠者沉著耳中道而夭)
　　　(未見其/止惜哉)
　　　(詩話履吉亦中材爾諸公/惜其早亡譽之未免過實)
　　聽琵琶
紫塞傳龍撥崑丘學鳯鳴春風吹白雪總是斷腸聲司
馬千行淚明妃萬里情當杯愁未已天末海雲生(一作/横)
　　辛巳書事
居庸碣石控關門玉几由來北極尊閣道逶迤經海岱
天河隱見出崑崙斗閒遂識三階列日下從知九軌奔
奠鼎卜郊非細事萬年圭鬯保文孫
　　虎丘送許仲貽
旗亭卮酒送君還去鳥流雲信宿閒日暮銷魂此回别
望君重上虎丘山
　沈翰卿(一首/)
　　　翰卿字子羽江隂人儒學生有石灣集
　　懷施武陵子羽
天子觀射臨澤宫三矢中鵠欽英風鹿鳴嘉賔慨未逢
髙篇重許合大雅置之建安七子中
　　　(詩話子羽詩尚穩帖如此/語雖未工取其立格疎硬)
　張　詩(一首/)
　　　詩字子言本姓李宛平人有崑崙山人集(王元/美云)
　　　(張子言如甘州石斗色/澤如玉膚理麤漫)
　　　(詩話岳氏今雨瑶華以崑崙山人詩壓卷然詩/實不工方棠陵誚之曰君詩雖佳第情實如無)
　　　(山稱山無水賦水非歡而暢不/威而哀是已是亦切中其病)
　　送吕思抑募兵遼東
六郡募竒兵三韓列漢營甲光開絶塞海氣動髙旌楊
桞闗山月梅花雨雪情引弓十萬衆不敢復横行
　鄭　作(四首/)
　　　作字宜述歙縣人自號方山子徃來梁宋間李
　　　夢陽流寓汴中招致門下有方山子詩選(汪禹/又云)
　　　(宜述詩大㮣悲壯氣王仲房云宜述家本商賈/讀書苦吟為人負  任俠故其詩雄渾跌宕有)
　　　(風/骨)
　　　(詩話宜述遊汴際空同詩名未大盛時北靣稱/弟子以是空同深愛之何大復所云老鄭空同)
　　　(客也其詩經空同選擇序而傳之且為作方山/精舍記又贈詩云近時好事最者誰徽州鄭生)
　　　(差愛我今觀其詩頗/俊利逺勝五岳山人)
　　聞鴈
秋日江南去春風塞北歸祗愁羅網密敢戀稻粱肥獨
徃寒天逺髙飛舊侣稀游人夜不寐感爾涙霑衣
　　登髙
萬里登髙望烽烟接汴州愁生(一作/添)飛鳥外心逐(一作/亂)
大江流弟妺今何在干戈卒未休前行塗路阻踪跡且
淹留
　　客中聞四弟消息
昨遇梁園使孤城舍弟居干戈長在目烽火不通書汝
計猶長鋏吾心已敝廬兩鄉千里隔相望各霑裾
　　除夕
除夕愁難破還家夢轉頻十年江海客孤館别離人殘
漏聽還盡寒燈坐愈親梅花滿南國誰寄一枝春
　程　誥(十一首/)
　　　誥字自邑歙人有霞城集(李獻吉云程生詩神/境融㑹足以散置名)
　　　(家助王仲房云自邑足迹半天下其詩得山川/之  為多體裁既全篇章過冨珠以沙迷反滋)
　　　(識者/之憾)
　　　(詩話自邑好為汗漫之遊山川郡邑凡所經歴/必紀以詩氣格專學空同第才情稍鈍色澤未)
　　　(鮮五言庶/稱具體)
　　秋陟靈金之巔由范坑過舍頭至靈陽憇方氏山
　　館
入山恨不深采芳思凌緬戒嚴事初程憑虛瞰前峴氣
逼日始熾光滿露猶泫奔峭既厓陟盤曲亦磴轉步迅
險易踰憇頻䕃難選俯眄巢枝禽仰聆吠風犬想像巖
居人于焉傲軒冕瑶華若堪把白雲况在眼撫物興彌
敦觀化理誰遣試語同懷人朅來此棲衍
　　遊齊山
城市意弗適烟霞夙所尚逍遥越崇堤徙倚對層嶂峽
存巨人跡亭紀使君創洞入身暫屈厓陟首屢仰雲竇
凝不開石門屹相向寄隱固我慚集仙竟誰當(寄隱集/仙巖洞)
(名/也)尋覓悵遺跡歴覽訝殊狀來頻心有得興至情益放
留連暮未返引領月欲上
　　自秀山深入陟巘
自我客秋浦秀山亦屢入顧兹竒勝多恨未徧探歴今
晨興忽動捫葛履危岌石拂既久坐厓倚亦暫立香氣
暗忽度碧光深可挹行迷儔侣遥喜溢僕御及飄飄驚
風來陳陳吹雨急蠟屐早已著蘿衣不妨濕
　　登吳山
蘿磴凌晨上松門倚杖逾風烟攬吳越表裏見江湖水
逺雲俱白峰髙日已晡賞心延縱目邂逅此山隅
　　登北固山
松林度幽僻蘿磴轉孱顔眺望堪千里東南有此山江
流包楚徼地勢控吳關萬古登臨意風檣不暫閒
　　白沙逢余子陳却送之金陵
新詩滿行槖相見未遑論趁月浮江舸乗潮入郭門聽
歌桃葉渡問酒杏花村羡爾遥乗興無由共舉樽
　　峽夕
楚塞連三峽巴雲暗五溪鄉心春鴈過客淚夜猨啼百
丈縁流險雙厓壓樹低孤城丹巘麓江白露凄凄
　　夜泊乾灘寄肇之
江㢠月娟娟蘆花渚路連暝沙團宿鷺風樹曳驚蟬廟
祭傳儺鼓津喧索渡錢愁心付漢水遥寄秣陵天
　　市汊驛下阻風
江干日色黄北風怒不已君看上水船一日三百里
　　琵琶亭
殘照亭皋夕秋風旅鴈飛琵琶千載恨淚滿逐臣衣
　　洛下逢汪子明
我行西入秦驅車洛陽陌相逢故鄉親况是東歸客
　髙　瀔(一首/)
　　　瀔字宗吕候官人有霞居子集
　　　(詩話少谷居鼇峰北從之遊者九人郷䣊目為/十才子少谷詩所云一時賢士俱傾蓋滿地萍)
　　　(蹤笑舉杯是也九人者髙二十二宗吕居首傅/二木虛次之餘有林九王七施二其名不得而)
　　　(詳矣宗吕家最貧少谷稱真事母至孝事兄至/悌又稱其甘貧守節安安然人無知者蓋髙傅)
　　　(為鄭門弟子之冠少谷於傳/盛誇其文於髙則美其行云)
　　岳陽樓
巴陵城上岳陽樓樓外長江日夜流殘雨數聲衡岳曉
暮霞孤鴈洞庭秋仙人夜奏沙邊笛估客春移樹杪舟
十二危欄閒極目滿汀楊桞不勝愁
　傅汝舟(三首/)
　　　汝舟字木虛一名丹號丁戊山人一曰磊老候
　　　官人有前丘生行已外篇(鄭繼之云生詩淵致/蕭散多發之性情其)
　　　(道江湖林壑神仙隱逸直臻其要妙上下魏晉/抗聲于武德天寳之問大厯而還不論也  王)
　　　(道思云汝舟才知文采足以得意仕進獨舍去/而不好其舍之盡至於郷井屋廬不復可居而)
　　　(妻子不足畜也舉一世之榮利無足好而區區/吟詠之工不能忘亦其才知所斂不可終藏而)
　　　(見之於此也少王元美云傅汝舟如言法華作/風語凡多聖    俞汝成云汝舟詭怪聱牙難)
　　　(於諷詠尢徐興公云汝舟詩雖師鄭吏部而天/然之趣  勝如雖貧一榻能髙卧縱老名山恣)
　　　(逺尋異書自得作者意長劍不借/時人看此等句吏部當為却步矣)
　　　(詩話前丘生詩刻意學少谷子故多崛竒語句/如楚樹懸猨直衡雲帶鴈斜宿雲長抱殿遊鶴)
　　　(不歸松野客逢迎少山僧出入尊白為溟海浪/青盡島夷山地濕菰蒲氣風生鸛鶴毛皆鎚錬)
　　　(而出不肯猶人生弟汝楫有句云種桃求漢核/食棗想齊花頗饒韻致汝楫字木剡亦有詩名)
　　　(時號二傅或是鼇/峰九人之一乎)
　　宿山心永樂
朝登三仰峰夕宿山心菴久入名山遊蹊徑頗盡諳始
知九曲外復有南山南森邃更險豁深篁倚烟嵐沙田
稻翼翼巖桂花毿毿疎籬隔鷄犬朽樹藏蜂蠶嘗傳武
陵原㫄有捕魚潭伐木不到逺却留松與楠雲光卸秋
屨回首望石龕經旬四攀眺偃息此日堪澗芹食轉美
草榻卧正酣枕中有鴻寳何必問周聃
　　未至白墖投宿新坪農舍
雲洞更何許新坪又一村前林露微月半嶺聞驚猨野
老不避人篝燈候茅屋始笑行路難百里已三宿
　　月下
月明坐空山不覺石苔冷猨嘯揺藤蘿亂我松桂影
　傅汝楫(一首/)
　　　汝楫字木剡汝舟之弟有卧芝集
　　過石田草堂哭之
頻年我理吳航至幾度相逢笑口開沙雨江風今日淚
歲寒愁絶是重來
　石　麟(一首/)
　　　麟字永也桐城人
　　　(詩話永也白果歌載龍眠風雅未免冗長予為/芟汰存之其曽祖英字内含正統閒居郭圵古)
　　　(塘享年一百有三生七子二十三孫有同庚友/許澹初魏谿叟年九十時棄家學道不知所之)
　　　(内含百歲之日賦詩憶之云庚申共守人/何在甲午同生獨詠詩樹即内含所植也)
　　白果樹歌
先人卜築闢榛蕪手種白果樹兩株愛他離離祗結實
曾無花謝花開日兩株樹各七分枝樹下人家亦七支
聞昔蓂莢葉象十二月南海一風草一節由來草木知
先幾人中之幾知者稀
　錢元善(一首/)
　　　元善號存菴桐城人刑部尚書如京子以廕官
　　　都督府經歴終魯府長史
　　春日感懷
春風三月景依然弱桞遊絲觸處牽家逺隔年無信到
官閒鎭日枕書眠林鳩逐婦晴還雨沙燕將雛去復旋
遥憶故園春更好江樓背郭看鉏田
　程　佳(一首/)
　　　佳字令甫休寧人
　　獨坐
空館寂無人摵摵鳴木葉乍疑風雨聲忽見當窗月
　陳　璽(一首/)
　　　璽字德符閩縣人有守魯集
　　斑鳩
香禽自何處共立枝頭語喚起曉耕人西疇足春雨
　徐定夫(一首/)
　　　定夫字士安海鹽人有蛩吟稾
　　夜坐懷石林茶谷二上人
林秋萬籟集木葉下髙岑佳人渺何許月明空此心夜
久河漢没凉風飄衣襟徘徊寂無語幽意託孤琴引領
西巖下俄聞鐘磬音
　戚　韶(五首/)
　　　韶字龍囦松江華亭人有集(孫貞父云龍淵詩/如燕趙竒士矯伉)
　　　(自信又云龍淵詩竒/崛自喜終少藴藉)
　　　(詩話龍淵逺宗楊陸近學莊陳嘗遍和谷音古/詩七律頗饒跌宕之趣孫少保毅齋合王鶴坡)
　　　(張一桂集題曰三詩翁鏤板/傳之三君皆珠涇鎭人也)
　　初夏即事
緑隂清館午風凉花落晴溝水亦香市擔鰕魚從曉賣
鄰家櫻筍及時嘗筐盛雜絸繰絲急場撲飛蛾打麥忙
寒食過來芒種近穀芽今似韭芽長
　　買舟
兩兒扶醉采芙蓉驚喜扁舟落手中到處溪山堪出入
此身天地任西東出門便覺輕千里伸脚還能睡一翁
昨與河神澆福酒三江吹斷石尤風(自注家/有奥堂)
　　和陳簡齋清明日
虛名何苦要人知五十稱翁較未遲造物於人固多忌
清明今日可無詩百年臣子麤安日八口妻孥向老時
筋力漸衰雙眼涩一生正坐讀書癡
　　春日江上
江晴燕子故飛飛江上春帆何處歸南浦久懷芹菜美
北山初獻蕨苖肥心驚醉語常多悔事到中年漸覺非
明日舞雩須一徃二三童子試春衣
　　髙閣對坐有懷鶴坡
静裏身閒不欲眠寺西髙閣寄超然滄波萬頃來天際
白鳥雙飛去雨邉洗竹祠前依水檻賣魚倉口就瀧船
王程消息三千里惆悵鶯花又一年
　傅起巖(一首/)
　　　起巖初名洪字晉卿既更名字夢求無錫人有
　　　正峰集
　　京師書事次舒國裳殿撰
京國烟花重盧溝雪樹消宫陳開帟幄仙仗下簫韶御
酒蒲萄緑官庖芍藥調天顔多喜色報捷在今朝
　鈕仲玉(三首/)
　　　仲玉字貞父吳江人有五浮山人集(豐存禮云/鳬溪格律)
　　　(謹嚴神氣飄逸不為鈎棘之語與俞羡長云孫/太初一代詩豪罕有所許可獨  吾鄉鈕貞父)
　　　(善時相唱和而林若撫云五浮山人詩根本性/情纒緜悠𣺌  秀骨獨存  朱長孺云浮溪隱)
　　　(於醫其詩出入魏晉三唐衆體咸備愛金孝章/云鳬溪詩鬱紆深婉雖處草莽有忠  之思)
　　　(詩話鳬溪漫稾豐存禮序之而世罕傳近其裔/孫刋五浮山人集迹其當時恒與孫太初黄勉)
　　　(之酬和詩亦頗類/太初非勉之可及)
　　崔二丈園亭
芳園甫營葺修竹稍隂翳村徑入沙平柴門俯江閉惠
風蕩炎氛微雨續新霽好鳥時相鳴疎花還自媚于焉
一徜徉頗愜幽人意寧違官府期且與鄰翁醉
　　返照
返照吞江色歸雲護石田半含吳地曲不盡越山偏萬
木迴元氣羣鴉接暝烟飄然陸魯望随意汛湖船
　　微隂
雲氣微含雨江村小作隂烟中雙鳥没天際一龍吟落
日傷春事扁舟繫客心放歌巖木動隨意酒杯深
　徐　充(一首/)
　　　充字子擴江隂人有鐡硯齋集
　　題扇
緑樹隂中款竹扉幾家臨水狎漁磯日長門徑無車馬
燕子楊花自在飛
　趙　金
　　　金字淮獻烏程人布衣正德中詔徴不起有浮休集
　　　(詩話徴士居南潯著書闤闠閒入其門者有如/深壑恒坐小艇出入五湖陶然自酌南坦箬溪)
　　　(二尚書結峴山㑹造廬請入社不應也年六十/營繭室斂平生齒牙爪髮之已脱者洗滌而囊)
　　　(盛之以為殉葬之具賦全歸詩三章其一云憶/昔髫年時嘗記齒初齔歴歴真牙生蔬食藉以)
　　　(進邇來筋骨衰齒牙揺且振朝夕學種之種之/惟自愼餘齡已七十疎豁落殆盡萬物有消長)
　　　(死生當委順其二云十指之爪乃筋之餘搔彼/白首藉爾爬梳一彈指頃歲月其駛時或蜕之)
　　　(式用藏只嗟嗟此爪我心不違他日觀化亦從/而歸其三云朝梳暮梳白髮滿首一朝秃盡眞)
　　　(成老醜藏諸囊中括之無咎天地一毫惟我所有/人言白髮公道不負我將全歸其顔何厚又自)
　　　(為生祭文輓詩自是不復出年八十/九而卒其詩不蹈時習取境故超)
　　過菱湖
去去餘不路遨遊一問津村孤船作市地絶水為鄰菱
澫官租足魚鰕野饌新衆山遥映帶相對碧嶙峋
　　郊居
自愛閒居卜近郊獨將心迹寄衡茅桃花水泛魚吹浪
芹草泥香燕補巢雜植桑麻供國税細分杞菊入山肴
平生方外誰為友冷澹雲霞信可交
　陳　鑑(二首/)
　　　鑑字用明海鹽人有勾谿集(錢㓜卿云山人詩/鮮芳幽舊劌琢性)
　　　(靈絶無浮/音滯響)
　　西村諸社友見訪雨夜分得微字
門外泥深草路微滿江風雨暗斜暉春潮正急不可渡
有酒相邀且莫歸屋帽田衣留竹桁茶烟藥火共柴扉
重招更有荼䕷帖爛醉花前願豈違
　　種菜
曉日園頭抱甕頻滿衣寒氣露華勻老夫一箸非容易
為語人間食肉人
　徐　繗(三首/)
　　　繗字紹卿吳縣人有在笥集(黄清父云徐君掞/藻最早享年最永)
　　　(其詩貴華采尚標致經營用思愈入愈深㸃綴/既成更務清朗吟諷再三真賞自得  皇甫子)
　　　(循云山人以詩名者張子言孫太初皆遊大人/以成名君獨不自造請阨窮已甚而志猶暢適)
　　　(其篇什格髙調古意新句秀㫖逺而辭縟聲諧/而氣宕謂不出於孫張之右邪  劉子威云蘓)
　　　(有兩徐生昌穀氣俊而疏紹卿思新而緩/譬諸樂或舒以促或緐以殺各以一成)
　　　(詩話紹卿學詩於蔡孔目而標/格矜爽所謂弟子不必不如師)
　　謁伍相祠
湖口風色霽繫纜登雲厓廻阡度修壟肅穆趨神祠翠
柏蔭壇宇碧草生階墀英賢去千載靈氣儼生時暉暉
燭影耀靄靄香烟滋入郢志亮畢棲越心空疲不忘嗣
主諫恐負先君知朝承鐲鏤賜暮見東門師空江日夜
流忠烈何時隳至今姑胥臺空傷麋鹿馳
　　聞黄子得之下第
十上空垂槖三春祗弊裘説難心獨苦塗逺暮何投聞
鴈書頻繫看花涙暗流誰憐一生恨頭白在皇州
　　甲子除夕宿魚卿館
旅跡元無定衰情此更加飄零逢歲夜惆悵宿君家醽
􁍟春生緑風霏雪度花故園今夕意悽斷若天涯
　姜　𤣥(二首/)
　　　𤣥字𤣥仲吳江布衣有集
　　　(詩話布衣沉思韻語具襄/陽孟六之體所欠筋骨)
　　暮秋集白陽山人五湖田舍
倚檻開湖色鈎簾見浦沙晩田惟種秫春浦亦宜𤓰落
帽松風近浮觴竹日斜坐來忘出處幽意愛陶家
　　牧童
烟中草深黄犢肥百舌繞身原上飛斜陽幾處吹蘆笛
頭戴衣裳渡水歸
　黄嘉仁(一首/)
　　　嘉仁餘姚人有半山遺稾
　　田家
烟含暝色入村場一畝平田隔草堂急雨初收新水滿
蕅花香雜稻花香
　馬　駢(二首/)
　　　騈字共甫江都諸生
　　　(詩話共甫為知泉州府事岱之子與兄駙次甫共/騆用甫並有詩名駙著紫泉集二十卷今失傳)
　　　(甫撰有春秋探微十四卷吾鄉曹侍郎有其/書而揚州新舊志均未之載也詩頗去陳言)
　　曉行
明河欲西垂樹杪大星落隱隱逺烟消霜天一聲角
　　村獵
隴斷沙痕淺山空月色孤歸來夜將午射得紫䫇狐
　張　金(四首/)
　　　金字子堅江都人儒士
　　題丁道士小房
一徑晩來雨千巖秋正深潭空魚出藻果熟鳥窺林絶
壑蒼烟斷廻廊敗葉侵此中堪辟穀人世信銷沉
　　雨中泊太倉
太倉城河潮水生石橋西下官鼓鳴客子思家孤夢逺
舟人刺船雙櫓輕横風倒海浪作勢急雨過山雲不行
暫時繫纜小港口城門擊柝聞初更
　　寓嶽祠
尋常不到山前路洞口閒雲盡日封時有聽經童子至
不知身是石潭龍
　　泊金閶
金閶門下燈火明吳姬水調歌入城曲終夜静不知處
凉月滿船春水生
　吳　䕫(一首/)
　　　䕫字舜南髙郵州人諸生
　　山居即事
颯颯樹頭風山犬吠不已呼童啓柴扉明月照谿水
　蔡　圻(一首/)
　　　圻字子封江都人儒士
　　雨後即事
亂流東下晩霞生破屋西邉落日明卷盡墨雲山雨歇
出門扶杖看天晴
　陳　瀛(一首/)
　　　瀛字古厓海鹽人國子監生選授宛平主簿
　　石林山房
輕風落樹散林烟海日三竿正熟眠傍午起來花落盡
不知雷雨過山田
　顧文淵(一首/)
　　　文淵字静卿仁和諸生有滄江集
　　晩發錢唐
潮平小櫂發錢唐俄傾帆飛過冨陽兩岸好山看不盡
數聲漁笛起滄浪
　楊學禮(一首/)
　　　學禮號東濵上海諸生
　　春興
菖蒲枸杞滿庭栽書閣垂簾半掩開蛺蝶不嫌春色澹
隔牆飛去又飛來
　陳籥(三首/)
　　　籥字德音閩縣人有竹居集
　　送辰翁還閩
飄零同楚越此别各風烟後㑹知何日相思動隔年孤
燈雙淚盡萬里一帆懸誰見家園好椒花勝裏傳
　　寄訊
春風轉憶别衡廬淮水茫茫老客居却被故園兒女笑
至今猶作未歸書
　　除夕感懷
椒觴兩見客中傳簫鼓喧喧暗自憐總使明朝得歸去
今朝還説是明年
　朱應辰(一首/)
　　　應辰字拱之一字振之寳應人應登弟貢士
　　東湖曲
曲岸香風起汀洲采白蘋鴛鴦浮緑水偷眼蕩舟人
　陳　宇(二首/)
　　　宇字時清寧德人有五真集
　　宜春舟次
客塗寂寞晩風寒舟次宜春近石灘苦竹叢深山鷓雨
令人却憶鄭都官
　　園居
無事栽扉盡日閒嬾情幽興每相關却嫌新筍都成竹
遮過門前一半山
　嚴時泰(一首/)
　　　時泰餘姚人官福建鹽運司同知有牢盆集
　　　(詩話山陰陳起侯撰浙士登科考於𢎞治辛酉/載湖廣中式一人嚴時泰注云辛未三甲按辛)
　　　(未登第者乃江夏人晩以右副都御史巡撫四/川陞工部右侍郎致仕楊用修贈詩所云昻昻)
　　　(嚴夫子矯矯人中龍長才抱經濟大雅含舂容/叩之清廟縆朱瑟縣之東序鏗金鏞者是其人)
　　　(也若餘姚嚴時泰祗官福建鹽運同知故其詩/名牢盆集集中有云憶我東南來於時歲方晏)
　　　(又云暮叩西禪寺又云頗為微官縛皆在閩中/所賦然則用修贈時别是一人黄棃洲徴君輯)
　　　(姚江逸詩誤運同即侍/郎未免為起俟所惑矣)
　　出城尋山
雅負山澤情平明出遊衍﨑嶇既經丘峻絶還陟巘征
衫清露濡垂蘿或相罥縈紆度林涇草樹益蔥蒨古洞
闃無人聊以憇吾倦幽鳥遺好音起覓不可見含情倚
嘉樹日暮增繾綣憶我東南來於時歲方晏春徂忽已
夏逝景迅流電不樂復如何嗟爾𤣥髮變
　王　瀛(一首/)
　　　瀛字元溟㑹稽人有西湖冶興
　　韜光菴
吟邊喜與故人登老樹無枝石有稜坐久江潮聽漸近
寒山髙出白雲層
　
　
　
　
　
　
　
　
　
　
　
　
　
　明詩綜卷四十三
欽定四庫全書
　明詩綜卷四十四
　　　　　　　　　　翰林院檢討朱彞尊編
　姚　淶(一首/)
　　　淶字維東慈谿人嘉靖癸未賜進士第一歴官
　　　翰林院侍講學士有明山存稾
　　　(静志居詩話文徴仲待詔翰林相傳為學士及楊/方城所窘昌言於衆曰吾衙門非畫院乃容)
　　　(畵匠處此何元朗叢説述之而曰二人只㑹中/状元更無餘物衡山長在天地間今世豈更有)
　　　(道著姚淶楊維聰者邪聞者以為快心之論然/學士嘗與孫太初薛君采髙子業相唱和且聞)
　　　(山東李中麓冨於藏書特遣其子就學即㣲仲/去官日躬送至張家灣賦十詩送别比之巍巍)
　　　(嵩華至其贈行序略云自唐承隋敝設科第以/籠天下士爵禄予奪足以低昻其人於是天下)
　　　(風靡士無可稱之節者幾八百餘年然猶幸而/有獨行之士時出其間以抗於世而天下之人)
　　　(亦罔不髙之求之唐則元魯山於宋得孫明復/二子豈有髙第顯位為可誇哉徒以其矯世不)
　　　(湼之操好古自信之志足以風勵天下而一時/名流皆樂為之稱譽焉耳今之世如二子者誠)
　　　(難其人吾於衡山先生竊以二子比之而衡山/之所造則又有出於二子之所未純者先生明)
　　　(經術以為根本采詩賦以為英華秉道誼以為/壇宇立風節以為藩垣蓋嘗聞之却吏民之賻)
　　　(以崇孝也麾寧藩之聘以保忠也絶猗頓之遊/以勵廉也謝金張之饋以敦介也不懾於台鼎)
　　　(之議以遂其剛毅也不慁於輶軒之招以植其/堅貞也此數者足以當君子之風而先生未始)
　　　(以為異也聲震江表流聞於天子之庭先生亦/烏得而逃哉曩者先生之貢於春官也朝廷録)
　　　(其賢㧞而官之翰苑儒者共指以為榮而先生/不色喜官僅三載年僅五十餘先生遽以南歸)
　　　(為念吾每謬言留之而先生持益堅三疏乞歸/竟得請以去先生其有悟於達人之指邪嗟夫)
　　　(先生嘗試於郷矣有司以失先生為恥而先生/之名益髙嘗官於朝矣銓曹以不能留先生為)
　　　(恨而先生之節益重榮出於科目之外貴加乎/爵禄之上罻羅之所不能取縶維之所不能縻)
　　　(樊籠之所不能收彈射之所不能驚翩然髙翔/如鳯皇之過疏圃飲湍瀨回䝉汜下視泰山之)
　　　(䲭啄腐䑕以相嚇者何不侔之甚也傳所謂難/進而昜退昜禄而難畜者其先生之徒與自大)
　　　(道既漓好惡立於一鄉而不可達於天下之廣/毁譽徇於一時而不可合於萬世之公故吾之)
　　　(論先生直以魯山明復為喻而使世之觀先生/者不當以三吳之士求之也繹其詞傾倒為何)
　　　(如者而謂學士有是言邪金華吳少君詩説謊/定推何太史然則元朗乃好為誑語者世之論)
　　　(者信何氏之説遂不録/學士詩未免偏於聽矣)
　　秋夜偶成
新凉沁苧衣楚客悲遲暮林葉墮寒颸皐禽警清露銀
河没半空秋影在髙樹何處洞簫聲吹徧江南路
　徐　階(十三首/)
　　　階字子升松江華亭人嘉靖癸未賜進士第三
　　　授翰林編修抗疏論孔子廟制斥為延平府推
　　　官稍遷浙江江西提學副使入為司經局洗馬
　　　歴升禮部尚書入直無逸殿尋入東閣辦事累
　　　官少師吏部尚書建極殿大學士卒贈太師諡
　　　文貞有少湖集(陳卧子云徐公經世/之才其詩不專臺閣)
　　　(詩話先祖妣徐安人為文貞公曾孫余少日登/世經堂覩永陵手勅羅列梁棟間蓋得君久而)
　　　(不衰罕有過焉者當日袁懋中於西内撰青詞/湛元明為鈐山作詩序貽笑士林而公不露所)
　　　(長讀少湖文集有醇無/疵非諸公所易幾矣)
　　感興
烈風振黄塵長夜何颼颼浮雲東南來各有雨雪謀美
人金玉姿㷀㷀倚髙樓寳玦雙明珠欲致道阻修嚴霜
瘁百草荏苒歲已遒寒暑互代謝日月無停輈至理諒
斯存耿耿生百憂冥冥雙飛鴻可望不可求
　　贈傳神蕭鴻臚
蕭君七年别來自江西湄以彼絶妙手寫我羸頑肌揮
毫捷風雨初不經意為須臾兩徐生竝出當前楣兒童
走相問何以更有兹我笑不為言視久竊自悲容顔醜
如此已見猶惡之旁觀盡才俊何由使愉怡請君為潤
色稍就娬媚姿君怒不復譍我亦慚無辭誓終抱此醜
亟訂漁樵期
　　送考功朋石楊君赴留都
昔人賤榮達今人慕通顯所履非有殊中得異深淺欣
戚縁感生塵幻非實踐望賖情日悲理㑹境俱遣子年
二十强才器重瑚璉春明去不顧此意昔所鮮因之内
自媿孱鈍玷華選㑹當理歸楫長嘯謝軒冕
　　送司封仲芳楊子赴留都
哲人重道義朝貴不足縻丈夫志四方逺適非所悲如
何與子别悵悵不忍辭古道日淪替羣䛕紛追隨子獨
諒迂僻經訓相劘規去住忽以異麗澤安所資頽波無
停流靈耀亦西馳感此重念子何以慰爾知至理不外
得吾心實吾師願言勵操存千里同襟期
　　送沈進士子善尹鄱陽
治民如烹鮮此語傳自昔邇來才俊士古訓恥誦習譁
然煩其令藉口興與革遂令田野間奔走廢耕織朝廷
念元元置吏務安輯豈意更勞擾肥身重民瘠沈生起
巍科探討遍六籍况復有家教兹義諒能識鄱陽號樂
土近稍異徃日撫摩還冨厚夙夜在努力髙才如騏騮
千里初發迹康莊與曲徑慎哉審所適
　　送趙甥赴衛輝幕
汝母予之姊六年長於予予昔生十齡夜燭誦詩書汝
母執女紅竟夕與予俱兹事四十年想像昨日如頭顱
各已白相望天一隅每懷骨肉情中宵起嗟吁春來獲
見汝差足慰煩紆汝今幸有官汝母當怡愉汝本故家
子書香襲巾裾予衰媿忝竊早晩賦歸歟汝宜兩念此
奉法保民譽禄養儻能久庻報生汝劬舅甥共休戚贈
言不以䛕朂哉萬里程夙夜慎所趨
　　送王國完東歸
春色千門桞歸航兩月塗歲更鄉夢切客去草堂孤㑹
合期猶阻翻飛意不無瑁湖煩問訊松菊恐荒蕪
　　送曹一坡判長州
衡嶽已無鴈辰陽吁可知未愁㑹面阻豫計得書遲屯
戍煩兵力流亡苦歲饑若為宣帝澤逺慰故人期
　　𤓰洲風雨不克渡江
未遂歸來願空驚歲月奔布帆三日雨茅屋數家村山
氣遥連海江聲近到門無縁得飛渡東望欲消魂
　　送顧起元甥壻之京
病中愁送客况復是殘年雨雪三更夢江湖萬里船天
垂龍塞没星接鳯城懸到得燕山路應書數字傳
　　廣信阻雨有懷子明弟
山國夜多雨冥冥氣不分石田寒貯水松逕濕蒸雲灑
密愁仍見聲微醒故聞西堂何處見知共惜離羣
　　分水關
峻嶺開閩服重關限楚氛星隨分野異地漸燠凉分人
語聽難辨山名得未聞所嗟南逝水不似北歸雲
　　横溪為彭允禎賦
横溪東去水迢迢虛閣重簷共寂寥山外夕陽低度鳥
雨餘春渚暗通潮寒空落葉書聲静秋草孤帆客夢遥
欲徙西湖湖上石為君乗月更吹簫
　潘　恩(四首/)
　　　恩字子仁上海人嘉靖癸未進士累官南京工
　　　部尚書改都察院左都御史卒贈太子少保諡
　　　恭定有笠江集(張惟静云子仁詩型範自然體/裁各適已深入作者堂奥  徐)
　　　(伯臣云笠江詩祖盛唐充然自得大王/元美云公詩根柢鄴中間及開元  厯)
　　　(詩話先大母徐安人為恭定公女孫所出予七/齡時塾師課以屬對不協安人述舊事謂公六)
　　　(歲能調四聲因以公所訂詩韻輯要授予自是/知别四聲矣公詩凡風雅什樂府五言雜體靡)
　　　(不擬又與髙子業田叔禾相酬/和知其用力深而取友之善也)
　　塘上行
緑蒲生中池其葉何蒙茸與君締昬媾焉知鮮有終三
月楊柳花飛泊隨春風入沼化為萍吁嗟無定蹤衝波
一相激葉葉自西東我心元不移君情忍中絶妾生禽
不如鴛鸞故成列妾生草不如絲蘿可髙揭妾生木不
如連理枝糾結越鳥豈北翥吳江不西旋妾生一以棄
苦相誠可憐恨無奮飛翼委志畢君前
　　從庾嶺北歸至萬安縣舟中作
嗟余謬時網作吏入西粤飽歴五嶺雲四見梅花發草
樹冬常青嵐霧晝不歇徇禄歎迷方留滯慚英達駕言
適京師歸途嶺初越忽驚險阻盡俯視原隰闊白沙綴
疎星碧水澹華月乗流耳目新破浪精神豁鷗鳥㑹我
衷飛鳴恣怡悦雖牽行役悲吾躬庶可閱
　　當陽晩行
山行日有程中路速修軫牛羊夕下來嶺日忽以盡石
滑露華零木號風力𦂳野燒漸已微疎星忽而隱倦翮
怯途遥迷方憐步窘僕御慘不歡勞生况多疢撫時百
慮煎于役良足憫惜哉紱冕牽久負沮溺哂
　　湖上
西湖如練風日清西山屏障更分明上方金碧自相映
下界鼓鐘時一鳴槐柳青溪張席罷菰蒲白水放舟行
此時政切東南想怪爾浮雲空北征
　鄭　曉(一首/)
　　　曉字窒甫海鹽人嘉靖癸未進士累官南京吏
　　　部尚書尋以右都御史協理戎政改刑部尚書
　　　卒贈太子少保諡端簡有集
　　　(詩話端簡公家法甚嚴遺訓子孫倡優不許入/門違者以不孝論屏諸宗譜之外築别業於城)
　　　(東北隅穿池中央四面種蔬藥賔客至者燕於/池上百可亭亭陰有牡丹數本嘗與夫人玩花)
　　　(豚一蹄魚一尾鷄子四枚酒三行而已嗣先妣/孺人為公來孫予嘗讀書其地芋魁芥孫豆棚)
　　　(𤓰堰恍若深村今已屬之他姓矣公鋭意經史/學韻語不多作然曾刋鳴唐萬選絶句以行非)
　　　(不留心/風雅也)
　　彭城
彭城天下險萬里接河源落石東南斷飛濤日夜喧江
淮連絶島齊魯入平原寄語當關者征求無太繁
　張時徹(七首/)
　　　時徹字唯静鄞縣人嘉靖癸未進士授兵部主
　　　事改禮部出為江西提學副使歴福建參政雲
　　　南按察使山東右布政使河南左布政使以僉
　　　都御史撫四川再撫江西遷南京刑部侍郎改
　　　兵部進尚書有芝園集(楊用修云芝園匠意鑄云唯/詞色具體備  江于順)
　　　(静立格漢魏取材六朝而音節變調出入開寳/之間情屬景生神在象外  陳卧子云司馬樂)
　　　(府頗有造構近體宛倩麗/逸如層臺佚女意帯雲霞)
　　　(詩話芝園樂府不規摹古人較之濟南覺勝/五律頗近初唐七律潦倒麄疎無譏焉已)
　　彭彭者車(五章/)
彭彭者車于彼河洲有美丹漆不以飾輈彼君子兮使
我心憂(一/)彭彭者車于彼河側矯矯騏馵不以服軛彼
君子兮使我心惻(二/)爾之弦矣衆維韋矣爾之石矣衆
維脂矣匪爾圖之狂維衆之迷矣(三/)矢之既釋不可及
也錦之既張不可卷也我生有定終不可轉也(四/)修爾
疆畎藝爾黍稷保艾爾生夙夜無斁如彼見龍時哉斯
匿(五/)
　　秋胡行
衆鳥有匹胥遨以遊摯而有别實惟雎鳩彼誰者子矯
矯卿侯突而好我中心孔羞卿有婦兮妾有夫恱彼姝
兮曾雎鳩之不如兮(一解/)倉庚喈喈春日載陽執我懿
筐采彼柔桑彼誰者子車馬龍驤含情流睇黄金是將
獸有穴兮鳥有林卿有金兮不如我有心兮(二解/)明明
日月照臨下土女子有行畏彼多露誰彼者子繡衣朱
輅美也可悦不念其故山有木兮水有魚子不信兮孰
可與同居兮(三解/)
　　北征雜詠(二首/)
養鳥莫養鸞萟蔴莫萟蘭芳香難為用過美多憂患田
甲賤死灰白日摧氷山時運有來去禍福無定端周道
蕩如砥朱門競彈冠咳唾生風波誅奪在一言日月不
常盈人生豈得安栖栖巖穴士無為恥泥蟠
羲和無停軌寒暑更相易歲暮誰不歸獨為逺行客荆
榛當路衢烏鳶翔我側疾風吹沙塵白日忽以匿筋骨
既憔悴感此增怵惕悠悠赴壑鱗戢戢歸林翼物性有
如此行役不遑息閶闔不可攀閬風不可即果腹適莽
蒼浩蕩將安極
　　長安道
月曉(一作/曙動)開長樂風清(一作/鶯啼)遶建章龍媒馳道出鳯吹
彩旌揚繡陌生朱霧銅溝映緑楊渭橋春水漲日日浴
鴛鴦
　　齋居
紫闕風雲迥彤庭日月臨明禋昭代典肅戒小臣心雨
露春偏渥星河夜不沉長安千萬里應獻太平吟
　　閭閻曲
穀熟不到釡絲成不上身莫道江南樂江南愁殺人
　歐陽德(一首/)
　　　德字崇一泰和人嘉靖癸未進士累官禮部尚
　　　書贈太子少保諡文莊有南野集
　　送胡九峰改太常少卿北上
丹楓江上路送爾倍沉吟南北如相避誰從話此心漸
鴻遵月渚倦鳥怯雲岑孤負溪山約臨風撫素琴
　馬　坤(一首/)
　　　坤字順卿揚州通州人嘉靖癸未進士累官工
　　　部尚書有石渚集
　　苦雨
南國春來不肯晴陰雲接地暗山城翻風何事鸛(一作/鶴)
䨇下喚雨忽聞鳩一鳴處處蠶饑吳地妾牀牀屋漏杜
陵生鶯花三月空無頼獨掩柴門對短檠
　朱廷立(一首/)
　　　廷立字子禮通山人嘉靖癸未進士除知諸暨
　　　縣入為監察御史升南太僕少卿終禮部右侍
　　　郎有兩厓集
　　杜宇
愁烟積雨過芳辰乍喜濃隂緑樹新杜宇多情啼不歇
山中可有未歸人
　吳　鵬(五首/)
　　　鵬字萬里秀水人嘉靖癸未進士累官吏部尚
　　　書加太子太保有飛鴻亭集
　　　(詩話尚書居里門不自韜晦以是鄉人皆惡之/㑹有詔許佃浮屠廢寺為民居公子繼輸直於)
　　　(官請佃楞嚴寺隙地且酬僧徒以白金四百兩/因葺野樂園蓋與勢佔者稍有别矣園有堂曰)
　　　(先瀛前為圃曰閒閒曰猗猗曰忘機曰都春門/曰吾如所堂後有樓曰雲日樓前亭二曰潄芳)
　　　(曰臨賦小沼環之左右齋各一曰悟真曰守虛/園成尚書自為作記告誡其子謂宫室勿崇土)
　　　(田勿闢與馬勿飾服御勿奢饔餼勿珍執業勿/懈交遊勿濫鄉鄰勿競施予勿吝辭受勿茍觀)
　　　(其出言也善方諸席寵滅義以惡終者亦有間/也尚書詩文頗條暢特少警策當在徐沛拯民)
　　　(之饑截漕糧數萬發之而後請命又敗永城賊/師詔於五河膽略亦有過人者比於吳之陸完)
　　　(差可/恕爾)
　　潞河發舟
解纜催笳鼓青春萬里行烟籠堤柳密水泛野鳬輕獨
立思王事無才補聖明此心懷魏闕悵悵櫂歌聲
　　永平道中
疎雨未滑道秋風隨使軺磴危頻下馬溪斷不逢橋板
屋居何陋蒲蠻習更驕暝投孤舘宿寂寞聽鄰簫
　　夫椒山
夫椒山前孤草亭天風䬃䬃秋冥冥客來獨鶴忽飛去
七十二峰湖上青
　　舟行雜詠(二首/)
山花瑣細蔟郵亭小艇漁歸水氣腥一路東風嘶去馬
土牆斜颭酒旗青
驛亭素壁上苔痕亭下奔流净不渾慣是秋河愁汎濫
漁家偏占白鷗村
　屠大山(二首/)
　　　大山字國望鄞縣人嘉靖癸未進士累官兵部
　　　左侍郎巡撫應天與倭戰失利被逮繫獄既而
　　　釋歸有集(屠長卿云公歸田後與里中故人縱/飲酒酣援筆作歌了不求工而徃徃)
　　　(神來非詞人/嘔心所得)
　　雜詠
古道有蒺藜行者戒經過新徑富桃李過客肩相摩古
道日以微新徑日以多江河逝悠悠歎息將如何
　　聞道
聞道黄河套年來勢不同驚塵昏陜右邏騎薄遼東五
月金符動三軍鐵馬雄何當清絶域再見幕南空
　李　仁(一首/)
　　　仁字元夫東阿人嘉靖癸未進士累官右副都
　　　御史有吾西遺稾(朱中立云吾西清婉/和粹有中唐餘韻)
　　茂欽至得德兆起居
不見黄生久天涯怨索居椒蘭懷楚客氷雪斷江魚白
日登山屐青春負郭廬虞卿能發憤㑹見早成書
　李宗樞(一首/)
　　　宗樞字子西冨平人嘉靖癸未進士除諸城知
　　　縣徴拜監察御史出為河南僉事歴僉都御史
　　　撫河南
　　度居庸關
峻壁含雲迥飛湍接澗迴虛聞三峽險疑是五丁開荒
樹分天宇驚沙暗戍臺祗慚持節度豈是棄繻來
　劉　隅(一首/)
　　　隅字叔正東阿人嘉靖癸未進士授福建道御
　　　史出為四川按察僉事坐謫稍遷永平知府升
　　　河南副使進按察使以右僉都御史巡撫保定
　　　終右副都御史有範東集(朱正立云範東意氣/安閒辭㫖沉快有杜)
　　　(陵遺/意)
　　過宿州
憶昔乗軺過霜飛楚甸清十年頻去國此日重含情浦
樹浮烟逺河流入海平山川望不極春草徧王程(一作/伴孤)
(征/)
　李舜臣(二首/)
　　　舜臣字懋欽一字夢虞樂安人嘉靖癸未㑹試
　　　第一由户部主事改吏部歴考功員外郎出為
　　　江西提學僉事改南國子司業轉尚寳卿久之
　　　召為太僕卿有愚谷集(孔汝錫云愚谷詩優柔/涵泳粹然一出於正)
　　　(詩話李獻吉有九子詩李伯華仿之亦作九子/詩以懋欽為首次以劉子素又次羅逹夫餘則)
　　　(吕山甫熊叔仁唐應德趙景仁王道思潘子抑/也子抑名髙太原人王恭襄瓊女壻中嘉靖壬)
　　　(辰進士以翰林編修建言罷官伯華詩所云貴/人懷私憤假公得一逞也又詩云潘君氣最豪)
　　　(權貴等鴻毛身廢談邉務家貧賣寳刀又云有/書過千卷有田不一頃亦一負竒之士所著春)
　　　(谷集不傳李伯華輯明雋僅録其一詩而已/近見晉人編仕國人文竟不及其姓氏惜夫)
　　初度友人過飲
乍喜髙軒過還驚短鬢催相看俱老大相慰是歸來濁
酒家能釀黄花手自栽今宵踏明月莫惜醉中回
　　徐錦衣西園
暖日紅芳樹晴烟碧小溪春風二三月定有好禽啼
　陸　銓(五首/)
　　　銓字選之鄞縣人嘉靖癸未進士除刑部主事
　　　諫大禮廷杖遷兵部員外轉禮部郎中為張孚
　　　敬所忌出為福建按察副使歴廣西按察使廣
　　　東布政使有石谿集
　　　(詩話石谿論詩專以性情為主嘗曰宋人不能/為唐唐人不能為漢魏時為之也其偶似者宋)
　　　(之似唐唐之似漢魏爾故諸體不沿時習五言/如鳥白雲中樹山青雨後峰亂帆争入浦羸馬)
　　　(怯過橋越竹成遊轎吳蠶吐釣絲七言如山田/雨足秋仍熟石室風髙夏以寒絶壁有松人不)
　　　(到深林無主鳥相忘沙頭水急潮初落山腹烟/多雨未收野樹巢空驚鶴去淺沙船動覺潮來)
　　　(輕便度嶺雙肩轎小巧穿橋獨櫓舟一别動經/千里闊百年消得幾回忙皆非陳言也至若獄)
　　　(中次季舉之韻云聖怒不妨為孝子狂/言豈敢託忠臣庶幾哉忠厚之遺矣)
　　民謡
毁我十家廬構爾一郵亭奪我十家産築爾一佳城官
長尚為役我曲何時直本是太平民今願逐逋客
　　撥悶
修塗密春雨新水浮磽田灘聲起林杪浦色迷逺天溯
遊違水性力挽苦不前歸情逐飛鳥度日長如年前村
靄雲樹望久生夕烟來船翼䨇櫓疾若矢發弦勞逸迥
倍蓰遲速殊相懸事以乗機昜力因失勢捐引觸悟至
理何獨舟行然
　　湘湖與陳見吾同遊
陳侯慷慨作賦才置酒攜我湘湖隈湘湖去縣十二里
津吏伐鼓㕑船開須㬰山曠湖風發船頭噴浪聲如雷
酒酣日落鳬鷖亂振衣倚櫂登荒臺人言夫差昔困越
直待烏啄行成迴至今山脚號排馬天風颯颯吹枯荄
十年轉盼似昨日敗軍勝將同灰埃陳侯陳侯歸去來
登舟長嘯且銜杯眼前功名亦吳越吳越于我何有哉
　　再和宣明館陽明先生韻
五色晴江雨後痕亂峰雲氣月華渾邊陲萬里還通驛
盛世深山亦有村興至欲穿雙屐去愁來只對一燈昏
夜郎詩思知多少恐有當年遷客魂
　　清明
清明日薄晝陰陰籬外新秧短似鍼縛草象人田畔立
借他風力逐飛禽
　顧夢圭(五首/)
　　　夢圭字武祥崑山人嘉靖癸未進士累官江西
　　　右布政使有疣贅集
　　　(詩話武祥清約自居有同寒素當參議粤藩賦/詩云夏月行部至雷州思製一葛且復休冬月)
　　　(行部至㢘州思製一裘且復休故衣雖穿尚可/補秋毫擾民民亦苦胡威之清何以過此吕仲)
　　　(木擷梅花贈之曰武祥如/此花矣聞者以為美譚)
　　擬古
雝雝雲中鴈八月徂南方念彼北風來怛焉懷稻粱九
月氣已淒十月繁氷霜生成(一作/來)毛羽單髙飛不成行
君門有鐘鼓聽之徒自傷
　　漷縣行
入城半里無人語枯木寒鴉幾茅宇蕭蕭酒肆誰當壚
武清西來斷行旅縣令老羸猶出迎頭上烏紗半塵土
問之不答攢雙眉但訴公私苦復苦雨雹飛蝗兩傷稼
春來况遭連月雨縣城之西多草場中官放馬來旁午
中官占田動阡陌不出官租地無主縣中里甲死誅求
請看荒墳遍村塢
　　珠池歎(幷序/)
　　　廉州平江青鸞楊梅池雷州樂民池産珠地也
　　　先朝率十五六年或十年一採始得美珠上供
　　　邇者三年再採珠已竭矣所得皆碎小藩臬有
　　　司竝受詰責不知此物生息甚難取之太頻安
　　　得圓美每採費舟筏兵夫以萬計頑悍之民因
　　　縁為盜今雷㢘凋敝已極採取不止將有他虞
　　　余承乏攝此事儻議復採當疏聞聖明必不以
　　　無益害有益也
漢家嬪嬙無麗飾南海逍遥養泉客昭陽新寵鬭新妝
照乗之珠苦難得孟嘗美政龔黄班今人反怨珠來還
璽書三年兩頒降驪龍赤蚌皆愁顔徃時中官涖合浦
巧徴横索如豺虎中官去後璽書來誰訴邊陲無限苦
野老村童不著褌四山戎馬夜紛紛竹房無瓦缾無粟
猶折山花迓使君
　　感事
畫㦸門前車馬稀東市灑血沾朝衣中台轉盼無光輝
華亭唳鶴聲哽咽月中空喚行人歸
　　謁康陵
早霧籠山暝新松匝殿稠三邊餘武烈八駿想神遊花
蕚皇情逺衣冠歲事修傷心大官酒猶得獻千秋
　髙叔嗣(二十二首/)
　　　叔嗣字子業祥符人嘉靖癸未進士授工部主
　　　事改吏部歴員外郎中出為山西参政終湖廣
　　　按察使有蘇門集(廖鳴吾云詩人之有事於楚/者若邉廷實之冲澹徐昌穀)
　　　(之超逸李川父之脱灑髙子業之奔放咸足被/之廣奏登之升歌洋洋乎其盈耳也哉  陳約)
　　　(之云子業謝絶品流因心師古每有屬綴佇興/而就寧復罷閣不為淺易徃徃直舉胸臆刮抉)
　　　(浮華存之隱冥獨妙閒曠有蘇州之冲澹兼曲/江之沉雅體王孟之清適具髙岑之悲壯詞質)
　　　(而腴興近而逺洋洋乎斯可謂之詩也已華蔡/子木云蘇門詩在我朝當屬第一  李伯  云)
　　　(何李雖是大家去唐却逺蘇門雖云小就去唐/却近蔡白石王巖潭以為國朝第一其言雖過)
　　　(要之不可盡非也葉王元美云髙子業如髙山/鼓琴沉思忽徃木  盡脱石氣自青又如衛司)
　　　(馬言愁憔悴婉篤令人心折又云髙子業空谷/之幽蘭崇庭之鼎彞也又云刻羽雕葉舍陳而)
　　　(新吾推子業然不能諱其促獨王敬美云詩有/必不能廢者雖衆體未備而  擅一家之長如)
　　　(孟浩然洮洮易盡止以五言雋永千載竝稱王/孟我明其徐昌穀髙子業乎二君詩有不同而)
　　　(皆巧於用短徐以髙韻勝有蟬蜕軒舉之風髙/以深情勝有秋罔愁婦之態更千百年李何有)
　　　(時廢興二君必無絶響業呉明卿云獻吉仲黙/竝策上駟而馳中原子  雖驂駕第緩轡後至)
　　　(耳劉仞叔云蘇門思悟入𤣥詩在晉魏初唐之/間  顧𤣥言云參政詩若磊磊喬松凌風迥)
　　　(秀響振巖谷工胡元瑞云髙子業視李何後出/而其五言之  不欲作今人一字在唐不減張)
　　　(曲江韋蘇州矣又云𢎞正五言律自李何外如/薛君采之瀟灑温醇髙子業之精深華妙置之)
　　　(唐人毫無媿色然二君俱不能為七律髙蓋氣意/局所限薛由工力未加  黄清甫云髙詩綽有)
　　　(見不假縁飾吐言成章誦之若落落直致而乗/中自豐腴  馬仲良云羊孚有言資清以化)
　　　(氣以霏遇象能鮮即潔成輝四語可畫一子業/也  范介孺云子業多粼漣之致惜未竟其詣)
　　　(陳卧子云子業沉婉雋永多獨至之言讀之如/食諫果味不驟得又云子業詞存清曠意成淒)
　　　(楚疎李舒章云子業衣/如  林清罄聴者振)
　　　(詩話嘉靖初後生英俊稍稍厭棄李何子業以/吏部郎謝病歸時獻吉留開封辭必摹古子業)
　　　(自序讀書園稾謂本非所長而雖力摹之度必/取調於衆其立意固殊讀其詩如食哀家棃止)
　　　(渴雖爽而不伐性如以水精鹽進酒雖薄亦能/醉人李中麓六十子詩於子業有云蘓門能入)
　　　(室何李只升堂/其傾倒也如此)
　　古謌
荆和當路泣良璞為誰明茫然大楚國白日失兼城燕
石十襲重魚目一笑輕古來共感歎今予益吞聲
　　再調考功作
引疾三上書微願不克諧徙官復在兹心迹一何乖軒
裳日待旦閶闔凌雲排入屬金馬籍出與羣龍偕積賤
詎有基履榮誠無階但惜平生節逾久浸沉埋既妨來
者塗誰明去矣懷鳥迷思故林水落存舊涯唯當尋素
業歸卧守荆柴(益藩潢南云委/婉非俗客能道)
　　秋情
凉風吹庭樹蕭然已暮秋歲運空云徃客行胡久留良
時每易失微志果難求餘光儻可積但空成山丘
　　病起偶題
空齋晨起坐歡遊罷不適微雨東方來隂靄倏終夕久
卧不知春茫然怨行役故園芳草色惆悵今如積
　　雨中簡子仁員外
積雨曠朝暮層城苦沉沉端居誰與言抱此懷人心一
為軒冕拘遂使名跡侵長媿𤣥豹姿隱霧南山岑君通
微妙理佇想開塵襟
　　簡袁永之獄中
本同江海人俱為軒冕誤子抱無妄憂余有多言懼昔
來始青陽今此已白露豈乏速進階苟得非余慕罪至
欲何言直以愚慵故衆女競中閨獨退反成怒追誦古
時人蒙冤誰能愬皇心肯照微與子齊歸路
　　元日同谷子延賦
雄都盛賔客車馬爭馳騖芳辰啟初年宴飲多所務不
知灌園身何為迷方誤郊館抗空壑山扉啟峻路良朋
平生歡就我今朝步城因竝舍登徑為穿林度微隂原
上明片日雲中霧青霞照深池白雪停幽樹共貪歲欲
新不厭日旋莫農田方在兹君豈數能顧(益王潢南云/造語精綺)
　　叙懷
生長夷門郭徃來莘野路家貧無良謀躬耕有逺慕始
窮伯王略遂覽生民故曰余本空疎當年恣髙步慶彼
鳴鶴期忝此飛龍顧亦知敝帚材早享千金誤日月不
我留撫心慙徃素(益王潢南云/辭意俱古)
　　移樹道上
春園就蕪穢雜樹生蒙密不知雨露功長養何多術婆
娑使人憐斬伐終余恤乗時聊徙植于以託吾室交生
兩相當列映直如一轉令門巷新遂放鷄豚出修修原
上風團團村邉日紛吾本蹇劣兼爾抱憂疾敢學成都
桑而謀荆州橘願及垂隂成初志儻此畢
　　歸次南關驛
祗役忽于今徑塗宛如昨秣馬息荒林振車越重壑歲
暮滯還期客心悵不樂曰予本沉冥遭時乃濩落化海
異微禽蟠泥豈尺蠖方因遷斥餘始遂歸來諾逝將入
雲峰滅迹從所託
　　送别徳兆武選放歸
燕郊秋已甚木葉亂紛紛失路還為客他鄉獨送君罷
歸時共惜棄置古常聞莫作空山卧令人望白雲
　　春夕同李考功道舊
下馬春庭夕明燈夜雨深人多新歲感日有故園心磨
滅名題柱淒涼賦賣金十年同省舊誰念各如今
　　賦得嶧山碑送李東升明府
秦皇千載後嶧嶺尚遺碑斷石青山路孤城滄海湄蕭
條餘霸氣磨滅想雄辭君到鳴琴暇應多弔古思
　　得張子家書
晩日照餘晴荒亭暗復明歸雲度深樹飛雨過髙城蹇
劣慚當代棲遲笑此生空持一書札長歎故人情
　　雨後有懷子延
驟雨新秋晩微晴墟落間悠然抱藜杖率爾倚柴關空
壑纔容水流雲故滿山遥知城市裏應羡此身閒
　　西園再酬谷子延
茅屋還相見冬郊那可聞荒城連凍浦落照與寒雲逺
樹行時倚歸塗到處分留君終日語猶自日思君
　　武城漕河逢張使君憶考功舊寮
岸坼留餘照舟行稱晩風歸心千里倦行役一時同置
酒滄波上停橈緑樹中思君如河水何日不朝東
　　送别蕭司勲
柴門夜語罷惆悵出前林曉日孤村映秋風落木深别
來生白髮歸去換愁心還復茅檐下朝朝鳥雀吟
　　井陘道中
曉霜塗屋重寒日出林微改轍辭邉徼登車望帝畿深
山藏驛道巨壑斷村扉欲問前征侣迷津何處歸
　　晩趨忻口
雲峰聊極目立馬獨愁心豈直關山逺其如雨雪深笳
聲先入夜邊氣迥生隂疇昔長征意蹉跎力不禁
　　沁州張源舖
去國三年意還家此日心天寒客路永日暮衆山深沙
塞人偏老風霜馬不禁如何更萬里投跡楚江隂
　　送管平田先生頒封秦府歸省
五等周分國三王漢世家日聞敦帝族時見遣皇華剪
土仍鶉首疏邦自犬牙秦關通使節灞水渡征車過邑
恩難屢登堂禮更嘉何如北山客行役動長嗟
　葉　份(一首/)
　　　份字原學婺源人嘉靖癸未進士歴官山東提
　　　學副使有蓮峰集(汪禹乂云原學詩/平妥中有逸思)
　　夜泊壽春驛
萬里愁行客孤槎自使星人烟昏晩渡漁火亂風汀桐
柏長淮水松杉古驛亭誰家吹短笛淒斷不堪聽
　周　易(一首/)
　　　易字時伯蕪湖人嘉靖癸未進士歴官提學副
　　　使有赤山集
　　春眺兼簡楊石巖
野曠春猶淺山明雪正殘楚雲棲樹濕淮雨過江寒酒
醒頻看劒愁深獨倚䦨客從天上至猶道未回鑾
　陸　冕(二首/)
　　　冕字宗周崑山人嘉靖癸未進士除禮部主事
　　　歴官陜西按察副使(周子籲云宗周律已/廉介詩雅健清古)
　　西夏曲(二首/)
秦關百二古稱雄寧夏山河襟帶同天險皇圖元自固
從前失策自和戎
校獵河西日未曛摐金伐鼓動風雲還軍飲馬長城窟
野馬黄羊各百羣
　韋商臣(一首/)
　　　商臣字希尹長興人嘉靖癸未進士除大理評
　　　事疏救議禮諸臣廷杖謫靖江縣丞累遷四川
　　　參議有南苕集
　　　(詩話南苕世為㢘吏時以比胡威父子歸田後/與蔣恭靖瑶劉清惠麟孫僉事濟蔡同知玘唐)
　　　(主事樞陳參政良謨顧尚書應祥吳太僕龍朱/太守懷幹張通政寰施知州佑李知縣丙吳副)
　　　(使麟參政龍一十五人結峴山逸老之社雖饎/㸑不給而春秋必赴能不改其樂云父厚字原)
　　　(載中成化丁未進士仕至黄州同知有翠屏詩/集不傳霅峰者名雲鳯烏程人官刑部主事蓋)
　　　(續入逸/老社者)
　　秋社和朱霅峰韻
近圃青千疊遙山碧四圍舟從天際至觴向雨中飛殘
暑蒲葵扇新凉薜荔衣更憐天欲霽返照弄餘暉
　鄔　紳(一首/)
　　　紳字佩之丹徒人嘉靖癸未進士有中憲集
　　寄汪水部淵之
憶昔河梁别春華委芳樹流光何迅速朱夏忽云暮園
林莎鷄鳴檐隙疎螢度向晩輟簿書中庭浥微露搔首
重踟躕無亦以君故使者舒城來多君眷南顧遺我以
先春開我以尺素殷勤報秋期江皋諧夙晤我欲徃問
之蒼波渺烟霧悵望寂無言鳴琴寫情愫
　陳　褎(一首/)
　　　褎字邦進寧徳人嘉靖癸未進士有騮山集
　　燈花
倦矣經年客歸與萬里家逺書期不至空自卜燈花
　馮世雍(一首/)
　　　世雍字子和江夏人嘉靖癸未進士歴官徽州
　　　知府有三石稾
　　赴滇南煙莊道中
碧嶂千峰合黄茅一徑開馬從危石度人自亂山來暝
樹靑溪濕寒雲白鴈哀漫停湘浦駕遙望漢江臺
　劉汝松(一首/)
　　　汝松字貞吾歴城人嘉靖癸未進士歴官知府
　　送李進士之京
春風吹岐路朝日照髙城青陽既駘蕩林薄亦芬榮之
子去安適迢迢入承明皇居一何麗雙闕凌太清白馬
振長緌丹陛羅羣英匪才慚寡用髙歩羡芳聲盛年志
四海豈徒夸令名
　朱　淛(四首/)
　　　淛字必東莆田人嘉靖癸未進士授湖廣道御
　　　史建言廷杖放歸有天馬山房遺稾(林雨可云/損巖下筆)
　　　(清健一種疎宕之/氣足以移人性情)
　　　(詩話興國太后將至禮部議由東安門入覆議/由大明中門入張璁曰雖天子必有母也焉可)
　　　(由旁門入乎於是從大明中門入在永陵意中/惟知有興國太后而已嘉靖三年值慈夀皇太)
　　　(后誕辰有㫖命婦免朝賀損巖上言興國太后/朝賀既已舉行慈夀誕辰乃聞報罷事體相類)
　　　(禮數頓殊臣切念武宗上賔蒼生無主當時為/孝廟後者惟慈夀所欲立爾手提神器親授吾)
　　　(皇孝宗在天之靈所以望陛下之事母后者何/如天下臣民之心所以望陛下之事母后者何)
　　　(如今乃旬月之間一舉一罷彼此相較形迹太/分何以慰孝宗在天之靈副天下臣民之望疏)
　　　(入永陵震怒匪蔣文定力救不能生矣同時疏/諍者馬侍御明衡也二公可謂格君心之非者)
　　　(損巖詩無俗韻/誦之想見其人)
　　歲暮山中
種梅山逕邊下有牛羊道童豎恣攀翻糾纒昜枯槁殷
勤謝鄰翁愛此寒花好放牧須前山前山足豐草
　　飲黄石友人黄正可晩青亭和師山題壁
漫影落名山歲月累云周如何咫尺地兹亭今始遊小
草冐庭户寒花明牆陬摵摵髙樹聲蕭然似林丘西風
天欲暮雨意鳴靈鳩主人有好懷開尊更獻酬相與各
賦詩談笑銷百憂愛此同遊人俱維静者流盍簪誠足
樂萬事吾何求
　　贈豐山陳于廷
我愛豐山無俗韻時時來徃小齋中野情自比天隨子
詩句多師陸放翁環堵蕭然無一物才名早已動諸公
長吟盡日不知厭興入冥冥海上峰
　　草堂前芙蓉正吐口占
清霜一夜老蒹葭牆角芙蓉漸著花猶憶昔年江上看
西風吹夢客思家
　盧　襄(一首/)
　　　襄字師陳吳縣人嘉靖癸未進士官職方郎中
　　　有五塢山房稾
　　一谿
一道縈村曲何年有此谿微風生細浪過雨失平堤漁
溆舟相續仙源路不迷幽棲我亦戀夢繞石湖西
　狄　沖(七首/)
　　　沖字仲虛溧陽人嘉靖癸未進士歴官南京工
　　　部郎中有春谿集(陳山父云春谿思致雋爽/體裁各軌其度音調亦遒)
　　　(詩話春谿歴仕不達晩乃為郎故其詩云官銜/四轉轉萬里垂老始博尚書郎其詩清澈類楊)
　　　(夢山特全篇/合作者少)
　　臨淮思
淮之水兮清且瀏思若人兮情夷猶遡予舟兮夕逝願
從之兮靡由淮之水兮淸且駛思若人兮不能已抱多
病兮焉投隔淮湍兮千里淮之水兮洋洋睠我情兮難
忘永悠悠兮冬夕輾轉反側兮未央悲莫悲兮生别離
我思君兮君不知臨北風兮隕涕屬孤雲兮南馳
　　東寺竹
林鳥已春聲林竹尚寒影豈無竹外花愛此晩色静褰
蘿拂苔石透手弄清冷飛䑕迭相竄驚鱗時一逞慙非
海上翁動物見猶警
　　自銅仁至八盤
岧嶤度修坂窈窕穿林木野燒楓半枯隂厓草全緑獸
鋌或衝人鳥嚶如度曲羣猨不畏人聯臂下江浴人言
此道險欣籍吾方足肩輿吟且眺一一得所欲月出江
上峰夜上峰頭宿何似長安塗飛埃眯人目
　　徳州道中
逺道嗟難到舟行觸凍流山城寒擊柝客夢夜封侯岸
鳥棲還警村狵吠不休篙人真楚産助力發蠻謳
　　谿上
原樹明殘日谿風埽斷雲衆山圍野竝一水向田分魚
戲推萍轉樵歌隔嶼聞隱居逢此地無事歎離羣
　　冒雨入白鹿
樹杪雨來風有聲肩輿且竝樹邉行路傍鳥去葛花落
水面魚遊蓮葉生山接流雲多變態澗添行潦亦争鳴
此來老子興不淺巾折衣霑踏草坪
　　喜晴
東郊奄奄雨意足南郭浮浮雲脚收鸕鷀刷翎水北岸
蜘蛛添網門西樓虹垂古澗青紅氣日射蒼波紺碧流
曾苦妨農何事喜桔槔閒卧夕陽洲
　柯維騏
　　　維騏字竒純莆田人嘉靖癸未進士官南京户
　　　部主事有藝餘集(謝山子云先生閉户五十年/放意著述自成一家詩以積)
　　　(學勝人/不易託)
　　　(詩話宋遼金元四史惟金史差善其餘潦草牽/率豈金匱石室之所宜儲希齋撰新編㑹宋遼)
　　　(金三史為一以宋為正統遼金附焉升瀛國公/益衛二王于帝紀以存統正亡國諸叛臣之名)
　　　(以明倫列道學於循史之前以尊儒歴二十載/而成書可謂有志之士矣其詩文曰藝餘者編)
　　　(宋史之暇作也先是揭陽王昂撰宋史補台州王/洙撰宋元史質皆略焉不詳至柯氏而體稍)
　　　(備其後臨川湯顯祖義仍祥符王維儉損仲吉/水劉同升孝則咸有事改修湯劉稾尚未定損)
　　　(仲宋史記沉於汴水余從吳興潘氏鈔得僅存/然三史取材紀傳則曽鞏王偁杜大圭彭百川)
　　　(葉隆禮宇文懋昭編年則李燾楊仲良陳均陳/桱禮樂則聶崇義歐陽脩司馬光陳祥道陳𤾉)
　　　(陸佃鄭居中張暐職官則孫逢吉陳騤徐自明/輿地則樂史王存歐陽忞税安禮王象之祝穆)
　　　(潘自牧著録則王堯臣晁公武鄭樵趙希弁陳/振孫類事則徐夢萃孟元老李心傳葉紹翁吕)
　　　(中馬端臨趙秉善劉祁述文則趙汝愚吕祖謙/諸書具在以予淺學亦曾過讀其他宋金元人)
　　　(文集約存六百家郡縣山水志以及野史説部/又不下五百家及今改修文獻尚猶可徴予嘗)
　　　(欲據諸書考其是非同異後/定一書惜乎老矣未能也)
　　别黄道卿
繁霜肅野草廻飇振城樹胡為子逺行值兹歳云暮我
屨不出門為子臨岐路子驂亦暫停豈不以我故我如
蒿下鳥子如雲中鷺動息各有宜安得長㑹晤㑹晤不
須期努力慰所慕
　　宏路驛
雨歇江天净山迴驛路遲客愁新歳減風物故鄉宜花
事餘梅蕊樵歌綴竹枝祗慙司馬病深負好文時
　豐　坊(一首/)
　　　坊字存禮鄞縣人嘉靖癸未進士除禮部主事
　　　以吏議免官家居坐法竄吳中改名道生字人
　　　翁有南禺集(張惟静云存禮質稟靈竒才彰卓/詭論事則談鋒横出摛詞則藻撰)
　　　(立成士林擬之鳯毛藝苑方之逸駟然而性不/諧俗行或盭中片語合意輙出肺肝相啗睚眦)
　　　(蒙嗔即援戈矛相刺亦或譽嫫母為嬋娟斥蘭/荃為薋菉㫄若無人罕所顧忌知者以為激詭)
　　　(不知者以為窮竒也由是雌黄間作轉相詆諆/出有争席之夫居無式閭之敬鶉衣繿縷濕突)
　　　(不炊僮奴絶粒而逋亡賔客過門而不入顑頷/窮獨以終其身不亦悲夫  王元美云豐道生)
　　　(如沙苑馬駑駿相半/恣情馳騁中多敗蹶)
　　　(詩話南禺釋褐後從其父學士熙諫大禮受杖/闕下人方謂學士有子矣逮父卒戍所乃言非)
　　　(父本意忽走京師上書請追崇興獻王宜稱宗/入太廟永陵用其言而不録其人也歸益狂誕)
　　　(恃才傲物作偽欺人撰子貢詩傳申培詩説魯/詩世學古書世學石經大學竄易經文别裁異)
　　　(議一時若㤗和郭氏京山李氏澄海唐氏多惑/之而不知本邪説也芝園一序可當聲罪檄而)
　　　(憐才美意寔寓其中此等人第作犬豕相遇可/耳詩不必存録而論列之期以祛後人之惑也)
　　十月十一日作
去國已逾紀𤣥節及兹臨修軌忽電逝壯懷終陸沉淒
淒寒露結慽慽悲風吟芳草委遙澤驚鳥翔空林朝飛
尚蠅羽夕寐惟蟲音馳情有斷簡卒歲無重衾餘悰奚
足道雲海勞予心
　
　
　
　
　
　
　明詩綜卷四十四
欽定四庫全書
　明詩綜卷四十五
　　　　　　　　　　翰林院檢討朱彞尊編
　龔用卿(二首/)
　　　用卿字鳴治懷安人嘉靖丙戍賜進士第一除
　　　修撰歴諭徳終南京國子監祭酒有雲岡集
　　武夷第五曲謁紫陽精舍
九曲清溪流此地適居半上有丹屏圍下有綠波渙嘉
木雜異草神工留竒觀山川洩幽靈晦明定昏旦茂囿
小可耕淺渠清可灌我來謁紫陽維舟楊栁岸懐賢式
居廬訪舊窮考按釣㳺本夙心歴覽騁披翫元理固予
㑹奈此浮名絆行當息塵網永作青山伴
　　冬日飲九山貟外怡薰樓
開軒對南山蒼翠日在眼山色佳有餘引領意無限煙
霏起暮容浮雲自舒卷時見登山人歴歴諒非逺層樓
具盤餐主人興不淺清歌遶畫梁冥心栖絶巘元理儻
予㑹幽懐從此遣
　蘇　祐(二首/)
　　　祐字允吉一字舜澤濮州人嘉靖丙戍進士除
　　　吳縣知縣再知束鹿徴授監察御史出爲江西
　　　提學副使遷山西叅政陞大理少卿以僉都御
　　　史撫保定以副都御史撫山西入為刑部侍郎
　　　尋以兵部左侍郎總督宣大進兵部尚書削籍
　　　尋復官有榖原詩集(朱中立云榖原所作格不/髙而氣逸調不古而情真)
　　　(遺穆敬甫云公意興甚髙得句不苦自是盛唐/  韻  于無垢云蘇公詩遒麗典雅卓然名家)
　　　(横陳卧子云司馬詩沉䧺雅練邊塞之篇不愧/  槊七律格律精嚴聲調清亮咄咄逸羣而上)
　　聞警
榆塞傳刁斗經年未罷兵遂令青海箭復度白登城四
野空多壘三軍孰請纓轅門有頗牧萬一早留情
　　予歸入倒馬闗作
南風吹雨傍闗来闗上千峯畫角哀老去尚憐金甲在
生還重見玉門開鵾絃謾引思歸調虎節空慚上將才
聖主恩深何以報車前部曲重徘徊
　張　鏊(一首/)
　　　鏊字濟甫南昌人嘉靖丙戍進士改庻吉士累
　　　官南京兵部尚書有遷鶯館集
　　訪趙元戎築塞
走馬黄龍府觀兵細栁營連山邊雨合平野陣雲横松
漠懸秦壁燕支動漢旌猶憐趙充國辛苦築金城
　陸　垹(五首/)
　　　垹字秀卿嘉善人嘉靖丙戍進士累官右僉都
　　　御史巡撫河南有簣山集(李元實云簣山詩文/發乎中情根之理道)
　　　(無髙論無詭詞淡然如菽粟之味可嗜而不可/厭  陸子餘云簣山言志為詩㒺非真響䖏華)
　　　(腴而不詡當阻阨而不挫敘/逸豫而不淫宣伊鬰而不激)
　　　(静志居詩話嘉靖初吾鄉詩人漸山而外有菁/山簣山漸山集選家恒多采録兩公詩或見遺)
　　　(譬諸圖繪漸山丹青兩公水墨鑒/賞者好有不同非畫品有髙下爾)
　　感述
行人牽牛去乃謂邑之人無妄固有疾勿藥戒諄諄所
以君子徒兢兢慎厥身明期無人非幽欲無鬼嗔不虞
譽方恥求全毁非真浮雲翳白日白日豈終淪
　　築隄謡
彼田髙我田低髙田積土河成蹊低田年年催築隄築
堤復取田中泥去年大水百榖傷髙田得熟低田荒今
年土龍雨莫禱髙鄉之田爲茂草
　　宿三义口
雲樹蒼茫合鄉闗道路賒近船呼伴侣隔岸有人家草
短煙横野江寒月浸沙家人應念我今夜宿三义
　　郡廨似野齋
青林依郡宅渾似野人居幸此無公事閒来展道書蟬
聲聞逺樹草色上前除莫笑耽元寂功名意本疎
　　弋陽道中
石子船頭磊磊溪聲枕上潺潺人行上瀨下瀨夢隔千
山萬山
　張子立(一首/)
　　　子立字原禮黄縣人嘉靖丙戍進士除行人擢
　　　湖廣道御史歴官右僉都御史巡撫延綏謫戍
　　寧武闗
龍沙北望接三闗十萬旌干虎豹閑隘地風煙臨晋水
連營烽火動燕山行邊將帥勞推轂勝算朝廷重轉圜
黠冦早聞驅馬去將軍新自射熊還
　吕希周(二首/)
　　　希周字師旦崇徳人嘉靖丙戍進士歴官通政
　　　司使有東匯詩集
　　　(詩話東匯於詩亦沾沾自喜其集不甚傳由其/子請論定於陸武惠也同里曹秋嶽侍郎博徴)
　　　(文獻集明三百年名公卿手書墨蹟装潢成册/多至七百家東滙雜詩在焉比集中所載者較)
　　　(勝亟録之侍郎殁後古林書畫散作雲/煙曩之過眼者不復再覩矣可惜哉)
　　雜詩
人生如萍藻泛泛浮江河東西逐流風南北信逝波波
逝一以散風迴復来過暖翠唼鳬鴨遥青逼蒲荷託身
一水中漂轉諒靡他深谷忽為陵天運其如何枯瘁同
百草無復黄白華植根本無定浮榮安足多
　　萍鄉次趙都諫漸齋
晚憇萍鄉館繁隂度短牆鳥栖人亦倦山僻雨初荒新
月憐游子凉雲夢草堂好風三百里吹我上瀟湘
　華　察(十一首/)
　　　察字子潛無錫人嘉靖丙戍進士選庻吉士改
　　　户部主事歴兵部郎中再改翰林修撰遷侍讀
　　　學士掌南院有巖居槀(黄才伯云鴻山詩追踪/陶杜卓然大雅  王僅)
　　　(初云學士詩一意沖淡調出天成語皆心得表/王道思云子潛詩灑然自立於塵壒情累之)
　　　(意象之超越音韻之凄清不受垢氛而獨契溟/涬  王元羙云華子潛如磐石疎林清溪短棹)
　　　(雖在秋冬之際不廢楓橘窈龔鳴治云韓子云/和平之音淡薄愁思之音  渺鴻山操和平之)
　　　(音而得窈渺之趣可謂兼才云宗子相云學士/詩雅淡有靖節風  蔣仲舒  學士刋洗浮靡)
　　　(獨秀本色誠陶韋之妙境也惜才具稍乏短於/七言  袁魯望云先生詩根乎性真妙乎言理)
　　　(沖粹清英不可境象云李本寧云學士五言有/陶韋之致  鄭平子  鴻山幽情秀句不減王)
　　　(孟舒陳卧子云子潛清儉似茅茨下人/李  章云子潛如坐禪空山微聞鐘磬)
　　　(詩話學士豐於貲纎纖務嗇晝夜持/籌不知吟咏性情何由超詣乃爾)
　　游善卷碧仙巖
落日下空門齋鐘出林莽偶兹叩精廬再宿翠微上舊
游不知處但見松杉長巖虚露氣清坐覺心魂爽月白
山牕髙夜静風泉響遂令寤寐中超然脫塵網雲壑永
棲遲願言稅歸鞅
　　夏日山中述懐
晚來慕恬曠適意在罷官取凉喬林下晝日恒不冠白
雲滿前峰曳杖行獨看有時遇鄰叟烹茶共邀歡山田
固云薄嵗入亦自寛達人貴知足吾生永相安
　　僅初移家湖上有作和韻贈之
城邑豈不美生事在田廬移家就所安正當長夏初壟
上刈舊麥園中灌新蔬寧䘏四體勤將期方寸舒入門
謝鄰里幸託仁者居湖光近林牖水月澹清虚因適魚
鳥性遂於塵跡疎開軒聊種竹閉户兼著書豈羨衣食
饒但喜嵗月儲達人能固窮朝夕恒晏如願言日相過
多聞時起予
　　五月望夜與諸君山中再酌和僅初韻
仲夏苦晝永薰風起將夕圓景海上來照此山中客坐
令微暑消兼使衆累釋興至時命觴露下復移席因躭
水竹居遂同魚鳥跡盤遊豈忘返翫物聊取適臺空人
影疎夜静潭氣白参差樹杪峰歴歷辨咫尺超然悟真
境萬物一虚寂
　　晚至湖上和僅初韻
山中讀書罷來憇澄湖濵綠隂暗溪路草堂静無塵平
生滄洲意煙波夢垂綸石梁度落景花渚藏餘春閒情
狎魚鳥悠然適吾真雲天澹晴霽空水明衣巾未遂乗
桴願徒懐江海人
　　宿玉陽山房和僅初韻
返照明溪梁深松晦夕景岩卧符夙期雲隂石牀冷因
投物外心遂入清虚境天寒木葉疎月落山房静然燈
獨不寐秋宵一何永明發從此辭白雲鎖蒼嶺
　　秋日觀稼樓曉望
日出天氣清山中悵幽獨豋髙一眺望風物凄以肅流
水暎郊扉炊煙散林屋秋原一何曠薄隂翳叢竹時聞
鳥雀喧因念禾黍熟悠悠沮溺心千載猶在目
　　秋晚過英姪園居
野曠秋氣髙丹楓暎茆屋農家各欣欣門外山田熟相
邀具雞黍悠然入深竹風物日蕭疎但見籬畔菊賞心
惬所期勝事良已足落景照湖光孤亭暝巖麓
　　寄蔣子雲
我家大江南君家大江北平生㺯篇章白首不相識曩
聞大雅音因窺作者閾一從罷官歸壟上親稼穡口誦
南華經意象欣自得有時江月來照見天地色神交入
夢寐道逺安可即雁去為寄書殷勤問眠食
　　秋日施子羽姚山人見過
掃徑秋色佳衡門遲来客山厨薦園蔬戀賞淹日夕荒
臺蔭叢桂徙倚對巖壁夜静人意閒潭空月華白信宿
惬所期去住欣自適養生慕彭聃學道窺莊易願言保
㣲尚嵗晚成三益
　　僅初以詩見寄次韻答贈
地僻畏風雨入春長掩扉一從還山後又見梨花飛世
事多貝錦故人猶布衣瑶琴勿輕奏山水知音稀
　屠應埈(七首/)
　　　應埈字文升平湖人嘉靖丙戍進士選庻吉士
　　　改刑部主事調禮部歴貟外郎中仍改翰林修
　　　撰陞侍讀進春坊右諭徳有蘭暉堂集(俞汝成/云漸山)
　　　(詩明爽俊偉卧穆敬甫云屠詩深重不浮得唐人/應制體  陳  子云屠公典麗流暢亦足名家)
　　　(如李舒章云文升風姿閒麗/  玉樹風前是户庭佳物)
　　　(詩話諭徳取材六代具體初唐爛若/春葩将以秋實是衆作之有滋味者)
　　贈袁子永之戍湖州
弱齡事篇翰與子諧所歡同芳握蘭茝偶徳璵與璠彈
冠入鼎門振衣陟華軒皇心茍予顧白首諒無愆風波
起中道行路一何難子行戍故越予留滯幽燕孤雲易
流邁獨波不成瀾艱危各異勢繾綣何由宣贈子别鵠
操報我以孤鸞
　　贈内
良時飭徒御予當逺行游上堂戀慈親入室語好逑王
臣奉時役不得顧晨羞攜手再三歎出門悵悠悠室中
四五雛眷眷何能留逺期在終歳忽往増離憂離憂安
可任迢遥隔辰參蓰蓰雙鯉魚一浮而一沉楚橘不北
徙越禽有南音贈子明明鏡可以鑒我心
　　馬上贈武舉生金寳(有序/)
　　　金寳以嵗庚辰舉武試時學士石公珤為考官
　　　今廿年餘矣猶以敝衣走風塵中兵憲陳君令
　　　䕶予行予憫之爲賦長句
翩翩飛騎突且雄槖垂七尺髙麗弓向予長跪馳素封
來自天津陳長公感君来緘重君使汝才且雄者誰子
云是熊峰門下士緋衣已隨塵土緇壯心尚逐風雲起
長公好士輕黄金求才不憚幽與深幕下立談收劇孟
坐中飛檄佇陳琳白髪自知無長物清商猶自有哀音
我聞其言感且歎古來相士輕貧賤驊騮豈少伯樂無
世上紛紛寧足羨曽冰皚皚黄河枯䇿勲報恩真丈夫
揷貂横玉盈上都封侯之骨汝有無贈汝腰間金僕姑
　　贈同年謝子儒致仕歸蜀
子真棲谷口潘岳賦閒居長揖辭明主為農返故廬雪
消巴嶺出天入錦江虚莫待揚雄老潛夫早著書
　　趙武庫元實移居賦得堂字
髙士便疎曠居臨御苑傍開尊秋月滿列樹夏雲凉水
鏡揺朱户風琴奏石房豋樓新有賦王粲謝升堂
　　漫興
南風吹晝沙霧黄逺在燕䑓思故鄉火雲炎日暑三伏
江檻野亭天一方即愁蠅聲惱饒睡况有客子來相妨
行歌抵暮遅明月柏林露葉鱗鱗光
　　鏡光閣雨
鏡光閣在帝城邊遥控西山奠北川忽有風雲來絶塞
坐看雷雨下諸天微茫野色俱堪畫漭沆中流好放船
東下林塘更幽絶江南秋望此依然
　王　格(一首/)
　　　格字汝化京山人嘉靖丙戍進士選庻吉士出
　　　知永新縣陞刑部主事調户部歴貟外郎中出
　　　為河南僉事㑹南巡行宫火逮獄削籍久之授
　　　太僕寺少卿有少泉集(顧華玉云少泉取材于/選效法于唐諸體皆工)
　　　(詩話少泉矢口信筆不費推敲合作者寡并非/洞庭漁人之比南風自此繼夢澤而代興者鮮)
　　　(矣/)
　　燈夜曲
千金一刻此芳春况復天邊月色新曲巷小橋隨意去
明燈何䖏不留人
　陸　粲(八首/)
　　　粲字子餘一字浚明長洲人嘉靖丙戍進士選
　　　庻吉士改授工科給事中坐劾張桂謫都勻驛
　　　丞遷永新知縣有貞山稾(顧元言云給事與屠/文升袁永之王汝化)
　　　(同時入館並有盛名/亦李唐四傑之流)
　　　(詩話嘉靖間元老類皆延攬賔客雖貴谿分宜/亦然惟張桂專與文士為讐丙戍庻常一筆畫)
　　　(掃貞山又多論劾困抑終身然晚極田廬文酒/之樂菽園著述傳誦藝林比之二柄臣孰得孰)
　　　(失/耶)
　　擔夫謡
擔夫來擔夫来爾何為者軍當差朝廷養軍為殺賊遣
作擔夫誰愛惜自從少小被編差垂老奔走何曽息祗
今丁壯逃亡盡數十殘兵渾瘦黑可憐風雨霜雪時凍
餓龍鍾强驅逼手摶麥屑淘水餐頭面垢膩懸蟣蝨髙
山大嶺坡百盤衣破肩穿足無力三步囘頭五步愁宻
箐深林多虎跡歸来息足未下坡郵亭又報官貟過朝
亦官員過暮亦官貟過貴州都来手掌地焉用官貟如
許多太平不肯恤戰士一旦緩急將奈何噫吁􁃣一旦
緩急將奈何
　　贈别王直夫(二首/)
商飈激疎牖蟋蟀鳴墻隂志士恒感秋况乃違所欽之
子役王事逺適閩江潯攬衣起追送渺彼川塗深少小
從子遊方軌馳文林時去志願違素髮忽滿簪撫景慨
今昔惻愴情難任願言顧離索惠我瓊瑶音
威鳳天際翔潛虬澤中蟠嚴子時閉肆貢公乃彈冠顯
晦豈必同各以性所安子行樹逺績奮身青雲端鄙人
棲蓬藿蹇拙聊自完丈夫志千載飛沉何足歎相期保
貞素嵗晚同金蘭
　　憶家君
白髪人千里朱門月半扉燕山雲去逺澤國雁来稀無
夜不成夢有書空道歸遥憐北風勁尋便寄寒衣(杜若/撫云)
(先生七/嵗時作)
　　寄葛太守子中
憶爾投荒日依依戀翠華亦知行萬里不是爲丹砂郡
古留銅秋堂深繡土花何須憂瘴癘只合卧煙霞
　　送陳太僕謫教海陽
蠻中千嶂啼猿裏海畔孤城匹馬過却望瀧江更南下
月明雙淚聼漁歌
　　送人入蜀
樓船捩柁浪花生百丈雙牽黛色明夾岸兒童齊笑語
嘉陵江似使君清
　　送汪僉事之湖南
驄馬長鳴飲碧流銀鞍金絡紫茸鞦(一作花銀鏤/帶鷫鸘裘)行人
大别山頭望雲外雙旌指鄂州
　石文睿(一首/)
　　　文睿字文思台州寧海人嘉靖丙戍進士除太
　　　常博士有白山集
　　　(詩話文思詩末成家然如寒生紅葉雨秋老白/蘋江髙塔静觀塵土界老僧閒數廢興年正是)
　　　(不/俗)
　　郊行和韻
雲散峰晴海角樵聲牧唱山根客喚潮來石渡鳥翻花
落蓬門
　江以達(一首/)
　　　以逹字于順貴溪人嘉靖丙戍進士授刑部主
　　　事歷郎中出為福建僉事轉湖廣提學副使有
　　　午坡集
　　　(詩話午坡以北地文出廬陵眉山之上又謂昌/黎詩不逮文尚沿習氣胥臺贈詩云賦窺宋賈)
　　　(室詩登潘陸堂不/免阿其所好矣)
　　夏日偕東沙赴練塘北園之遊
佳辰惬行遊以我心所賢來登山上亭共聼風中泉因
坡展瑶席坐石藉芳荃蟬鳴髙樹林凉葉墮我前脫巾
謝塵鞅箕踞臻忘年緬彼域外觀息此區中縁
　聞人銓(一首/)
　　　銓字邦正餘姚人嘉靖丙戌進士除寳應知縣
　　　擢山西道御史巡視兩闗歴湖廣按察副使有
　　　芷蘭集
　　　(詩話邦正著録陽明之門撰飲射圗觧又雕劉/昫舊唐書行世津津好古不易得也句如花落)
　　　(雨餘雨風吹寒/食寒情味不淺)
　　豋北固山
郭外青山好髙峰俯碧霞江聲入尊斚秋色滿汀沙島
嶼金焦並人煙市井賖地偏鷗鷺狎擬宿梵王家
　田汝成(五首/)
　　　汝成字叔禾錢塘人嘉靖丙戌進士授南京刑
　　　部主事繇貟外轉禮部郎中出為廣東提學僉
　　　事左遷滁州知州陞貴州僉事遷廣西左叅議
　　　有豫陽集(顧元言云學憲詩沈鬰豪縱如/探珠合浦夜光迫人往往眩目)
　　　(詩話叔禾挾黄勉之徧遊武林諸山互相酬和/撰西湖遊覽志及志餘亦稱好事惜中興館閣)
　　　(録都城紀勝武林舊事夢粱録咸淳臨安志大/滌洞天紀諸書皆未寓目未免挂一漏十耳詩)
　　　(品在范箐山/江午坡間)
　　自石屋洞至法相寺同黄勉之
曠志憶逍遥勞歌厭囚窘縱壑媚春鱗薄霄媿秋隼厭
彼方内遊肅此塵外軫每挹山水輝都使名利盡煙樹
杳芊綿雲峰互虧隠崖屋已静便祗園復恬引金輪相
自圎玉鏡光猶藴沉照燭靈根依方䕶元準理㑹得有
充神開暢無朕雖牽纓組心亦免丘壑哂
　　軍中酬焦學憲過予思南别署有懐見寄
誰道軍中樂徒勞物外吟朔風凄鼓角嘉節罷豋臨草
閣依山迥江梅映雪深無由欵髙駕愁絶暮雲心
　　烏蠻灘
一葉中流下千山兩岸開黿鼉吹浪轉燕雀受風迴巨
石迎船出啼猿近客哀從來輕險絶渉此寸心摧
　　龍江送吳士美移守鈞州
蘆荻蕭蕭鴻雁飛清江石郭重因依孤舟尚憶他年别
萬死還從去路歸白首丹心憐汝在窮途青眼故人稀
量移猶是長沙謫落日哀歌事轉非
　　韶州
河戍寒依浦村氓晝掩闗隔山明野燒云是小溪蠻
　樊　鵬(六首/)
　　　鵬字少南信陽人嘉靖丙戍進士歴官陕西按
　　　察僉事有樊氏集
　　　(詩話望之少南同為仲黙/鄉井絜短論長少南差勝)
　　楊白花
楊白花一夜風吹去知他飛飛落何處金屋重重閉不
開哀鴉啼盡宫中樹
　　於郎中足賦卷
官軍日食十萬粟邉城財賦苦不足大同宣府鄰封疆
千里極目皆沙塲朝廷北顧垂至計馬饑軍餓憂不細
於君自出居庸闗芻粮堆積髙如山官軍無事日牛酒
偵騎聞之皆北走
　　寄袁雙溪
聞汝行塵在南陽定汝陽古城遥落日岐路滿秋霜雁
影江流隔猿聲楚澤長賈生官不達莫怨漢文皇
　　六合
聨轡來東邑朝来暮復還市廛通亂水城郭帶秋山路
出青楓外江流白霧間西行鄉思切愁絶望昭闗
　　五丈原
英雄乆已矣覇跡至今存為惜三分國愁看五丈原春
雲浮戰壘野栁暗營門漭漭金牛道誰招萬里魂
　　賢隠寺宴别張子言限字
寺門縹緲立孤雲雲裏鐘聲落澗聞白晝蛟龍時並見
青山麋鹿晚為羣窗中碧霧千峰濕樹杪香泉百道分
明發長安萬餘里落花尊酒暫留君
　袁　袠(十九首/)
　　　袠字永之呉縣人嘉靖丙戍進士選庻吉士改
　　　授刑部主事調兵部坐失火下詔獄謫戍湖州
　　　用薦補南京兵部貟外出為廣西提學僉事有
　　　胥臺槀(文徵仲云永之樂府古律詩莫不合作/  呉峻伯云永之古詩法魏晋近體擬)
　　　(唐當其意到一騁敷贍沉核無所摹剽而動與/作者合度  王元美云袁永之如王謝門中貴)
　　　(介子弟動止可觀嚴蔣仲舒云袁詩如/築城建邑位置整  終乏悠然之思)
　　　(詩話永之詩品在后岡之上足與吾鄉漸山方/駕報顧東橋書云立言之道其難有六學難乎)
　　　(淵該事難乎綜覈辭難乎雅健氣難乎沖和識/難乎貫融志難乎沈澹兼是六能而假以嵗月)
　　　(庻矣古之立言者率多中嵗盖少年輕俊聞見/未廣計慮未周詞鋒則銳而論議剽㨗終乖軌)
　　　(轍今讀胥臺集多中嵗之詩/宜其聲既清㑹辭亦藻㧞也)
　　移居峴山精舍
山寺閟精廬移居性所適寧知賔客稀漸與城市隔岡
巒何秀羙蒼翠還日夕夏木宻以隂幽鳥來几席開窗
見漁舟湖水清且碧焚香日晏坐遣興在篇籍余本迂
散人禪林亦静僻兹焉遂吾好已矣思屏跡
　　題盧師陳所居五塢山房
吳邦表靈隩山水藴清嘉緬惟南横勝元邃誠難誇飛
泉懸白雲疉巘棲頳霞連岡盡叢竹密塢多桃花信美
可以居僻性思移家君家南横側搜討窮幽遐俯臨北
麓峻曲抱南湖斜丹房閟芝术列墅羅桑麻既寡徴稅
憂兼無城市譁兹樂寧外奬珪組亦何加
　　觀魯迭所貢獅子歌
魯迭迢迢逺在崑崙西叩闗通道貢狻猊絶漠知重幾
萬譯䟦渉流沙經月氐初從羈縻就屬國傾城聚觀途
路塞攣題械脰苦維縶豹鞹為鞘鐵銜勒尾如流星氣
憑陵隅目燭地思奔騰四蹄䠥􁋧毛髪竦瘦脊硉兀排
鋒稜崩雷掣電望風吼青兕辟易元羆走嗇夫股栗不
敢前壯士變色將無狃奚奴綠髯深眼睛㦸手魋髻垂
胡纓須臾鞚引藁街下俯首帖耳猶長鳴刲羊屠狗恣
所欲豐芻肥胾日不足英雄束縛亦如此豢養恩深敢
辭辱始知丹青貌不同彷彿山海圗經中上林已開射
熊館天子賜見長楊宮虎賁如雲兵衛列彊弩短刀防
噬囓詔謂圉人破檻車玉階舞蹈龍顔恱我聞異物不
可馴袒裼擾之如有神水衡寳鏹勅頒賜不惜金錢懐
逺人嗚呼明王慎徳卑逺略珍禽竒獸須教却周征白
狼荒服叛漢閉玉門歌頌作先朝故事傳敬皇魯迭欵
塞曽來王當時謝却仰明聖萬古史册生輝光今皇端
拱勤内治夷徳無厭惟嗜利何當破械縱山林厚賞金
繒絶來使
　　送陳少參魯南之江西
金章荷聖恩辭出大明門驛路雲千里都亭酒一尊康
郎城邉春水發滕王閣上懸新月輕帆直下疾於飛幾
日看山徧吳越揚雄白首薦公車曽作詞臣侍石渠直
道自甘終放棄髙才誰肻借吹嘘藩叅四品官不薄豫
章猶勝長沙惡簿書錢糓亦何勞十載功名至方岳春
來彭蠡雁難聞江草江花杳暮雲南歸正及鱸魚美直
北相思不見君
　　送陸子元遊泰嶽
有客手珮蒼精龍告我逺遊豋岱宗岱宗根蟠九百里
絶頂上有秦時封金泥玉笥秘難見古文竒字誰能辨
日觀遥看碣石津雲峰正對蓬萊殿海中鰲身應天黑
三山湧出神仙宅貝闕参差結蜃樓珠宫掩暎藏蛟室
君登泰嶽觀滄海九州四瀆皆安在堂上遺音想絲竹
壁間經傳尋魚亥丈夫所志在蓬桑焉能局促籠中藏
看君一劒行萬里五嶽之遊自兹始
　　大駕視牲南郊
大路調仙馭朱旗列禁城帝牛三月繫田燭九衢明日
並龍旒出山將綵旄迎横汾卑漢詠禋祀秉皇情
　　人日齋居雪霽
瑞雪逢人日堯年感物華水從銀漢落山繞玉闗斜帳
殿披晴靄郊宫閟綵霞今朝禁城望無樹不飛花
　　蒼梧作
氣候南荒異蒼梧濕更饒山雲晴忽雨江霧夜連朝病
與炎俱劇愁隨瘴不消故鄉那可望桂嶺已迢迢
　　憶横塘别業
一卧文園病終朝念故山敢希宣室召秪望玉門還橘
想千頭足桑思十畝閒如何五斗米猶是滯南蠻
　　謁栁祠
羅池非昔日栁廟亦荒頽秋草重門閉寒花獨樹開文
章真命世今古孰憐才猿鶴如相訴松風晚更哀
　　謁劉賢良祠
髙樹臨流水空庭澹夕陽萬言翻下第三黜竟投荒事
業存青史英靈儼白楊古來稱屈者不獨一賢良
　　自栁至平樂書所見
鬰白方言似潯梧瘴氣賖蚺蛇晴掛樹射蜮晝含沙屋
覆湘君竹山紅蜀帝花夷堅收未盡博物待張華
　　招鶴
獨鶴忽飛去冥冥滄海東離哉翻羽翼幸矣脫樊籠影
憶空庭月聲鄰别院風凌霄自有志吾豈學支公
　　送陳徳夫使魯
帝曰封同姓皇華送使臣河山藏漢誓寳玉展周親殿
說靈光古經傳孔壁新余生好文獻一為訪先民
　　送何給事善充守衡州
衡陽楚上流太守古諸侯五馬横金去三湘露冕遊猿
聼巫峽夜雁數洞庭秋今日辭青瑣還將諫草留
　　秋興
仙仗行宫舊内居花間往往駐鸞輿徒聞漢帝横汾曲
不見長卿諫獵書天子射蛟開水殿奚官牧馬遍郊墟
蒹葭苜蓿秋無限悵望燕雲萬里餘
　　登匡廬山
苕岧廬嶽近天都萬丈丹梯鳥道孤樹裏泉聲飛瀑布
空中煙霧起香爐峰形下瞰蓮花嶺江勢遥吞彭蠡湖
白鹿仙巖何處是却看五老在虚無
　　采香涇新莊
誅茅閶闔城之西路轉采香涇上隄濃隂榆栁綠當户
秀色芙蕖紅滿谿力田輸稅半栽秫鑿沼養魚兼灌畦
每媿長公髙隠志杜門從此可幽棲(張摯字/長公)
　　西蘆辭
君家滬瀆城城西蘆子渡蘆子何蒼蒼秋風吹白露
　范　言(四首/)
　　　言字孔嘉秀水人嘉靖丙戌進士授蒲圻知縣
　　　改保定儒學教授歴國子監丞陞大理府同知
　　　有菁陽集四音存稾(湯義仍云菁陽質有其文/孤秀清贍  陳仲醇云菁)
　　　(陽詩文深往獨/至最合古法)
　　　(詩話菁山先生不畏强禦為國子監丞時嚴世/蕃著紅袴入上舍先生夏楚撻之分宜次日造)
　　　(門謝未幾而大理丞命下矣嘉靖初吾鄉稱詩/必以先生為巨孹屠諭徳漸山長歌云菁山先)
　　　(生真崛竒文章垂世光陸離懸黎結綠世莫識/陽春白雪和者稀是時漸山詩名籍甚願入室)
　　　(稱弟/子焉)
　　駕出北郊
清蹕辭南陸元宫禮北郊周廬屬霜㦸行吹雜金(一作/風)
鐃齋祓陳周幣明禋薦楚茅還聞天樂在縹緲下雲旓
　　别華鴻山翰撰
細雨花邊路閒亭竹外扉地偏亭榭古春老燕鶯稀栁
色侵歌扇藤梢拂舞衣新愁忽髙㑹知爾逺懐歸
　　鶴樓别意
吹笛髙樓月色新不知江上有離人栁條欲折可憐暮
梅花即開何處春孤舟泛泛剡溪雪落日迢迢揚子津
天涯我亦索居久為汝長歌一愴神
　　曉發吳江
垂虹橋邉曙色㣲三髙祠下露華晞畫船打鼓出城去
秋水滿江鴻雁飛
　趙時春(二首/)
　　　時春字景仁平涼人嘉靖丙戌進士選庻吉士
　　　改兵部主事以建言下獄尋補翰林編修又以
　　　上疏放歸㑹邊警起領民兵自副使超拜右僉
　　　都御史巡撫山西有浚谷集(李伯華云浚/谷詩有秦聲)
　　　(詩話景仁慨當以慷/如擊唾壺不必中節)
　　送陶虞卿赴神機叅將
宋殿三衙帥唐環十六軍官聨叅斗柄旌斾儼星文羽
衛迎黄道龍光覲紫雲時時仙仗入清蹕早應聞
　　留滯
留滯滄洲已浹旬鶡冠終日滿風塵浮雲何事來還往
嵗月無情秋復春海甸中宵來驛使天涯盡處未歸人
不堪對酒翻惆悵翠篠黄花幾度新
　王慎中(十七首/)
　　　慎中字道恩晋江人嘉靖丙戌進士除户部主
　　　事改禮部復改吏部歴貟外郎中謫常州通判
　　　稍遷南户部主事轉禮部貟外陞山東提學僉
　　　事歴江西叅議河南參政有玩芳堂摘稿遵巖
　　　家居集(王元美云王道思如驚弋宿/鳥撲刺遒迅殊媿幽閒之狀)
　　　(詩話劉淵材憾曽子固不能詩余嘗見宋人所/輯唐宋八家詩韻則子固與焉不得謂非詩家)
　　　(矣評明人詩者不及王道思然道思五古文理/精宻足以嗣響顔謝而論者輒言文勝于詩非)
　　　(知音識/曲者也)
　　遊西山
良辰戾首夏肅軫遊西山山形何崒嵂洲渚互相緜奔
湍既下赴危峰亦上干谽谺石洞窈迤邐飛梁懸朱葩
晞陽谷翠羽䕃隂戀閟室象霞搆疎甍慿風騫抗宇凌
層基列楹俯流泉好鳥揚幽音弱蕖濯清漣豈惟耽逺
遊因兹達大觀拾乳歷窱䆗擷芳陵巑岏渟渟出磵淙
靄靄冒隴煙水碧間清藻靈飈茁瑶菅履險神彌豁入
幽情更延隠巖懐子真蹈海期仲連遺形九州外棲迹
萬象顛崇深惟素秉神理迷真詮遊心迓沖漠斯道庻
不諼
　　山行
鴟夷泛左蠡康樂慕東甌屐泯無續蹤舟沈誰溯流至
人與物化曲士局時謀疑冰哂夏蟲將隨汗漫遊蜿蟺
既沿澗﨑嶇復經丘振袂陟危巘觧纓濯澄洲石滑時
藉蘭巖蹇或搴樛文芝榮華巔秀穎蔽平疇綠葉藂成
帟漱泉戛如璆霏霏雲出岫浙浙飈扶輈㫖酒盈瑶巵
臨風自獻酬身已塵象超心與灝氣游緬懐羽化客髙
舉不可留精揺生乃勞欲淺道則修簪紱為鞿紲撫已
竟誰尤
　　秋祀先師恭述
維馨歆嵗事有侐恭明神豐功報宜重孔祀典攸敦明
明天子命宣哲協欽文咨惟百工長曰予克宅臣攝事
昭我將奏假具惟寅庻僚既濟濟多士亦振振肆佾表
殷薦大烹羞明禋格思儼無斁仰止儀自遵大哉聖人
徳展爲帝者賔
　　十二夜月與張子同玩感述
髙旻蕩浮翳仲冬淑氣清良夜何未央憩坐臨前楹舒
景揚雲端皓魄委廣庭灝英鮮瑶席華彩鑒雕櫺稍稍
風露重微㣲河漢明眷兹泰宇寛展席諧芳朋撫景遺
俗迫即事寡氛嬰豈惟袪煩積亦以湛心靈戒盈君子
徳和光達士情葆曜貞有孚養晦善自名
　　普光寺睡起
羣動各有營蹙蹙不得息嗟哉尺蠖徒煩蹇牽物役豈
謂塵中姿還寄雲外跡古刹絶浮氛法堂鮮来客首夏
澹新凉偃卧不知夕覺來盼髙峰近逺各異色草揺席
下芳筠散尊中碧鳥語無俗音泉漱皆洌泎俯仰惬幽
賞去矣從所適
　　登金山口絶巔
地紀控西界靈山亘北甸足弱歩屢憇崖峭石猶踐枝
樛乃能援葛脆不可挽當其意象開豈復慮髙蹇瞻峰
皆峛崺陟磵數迴緬稍覺天地寛即看雲煙變石竇芝
自榮林罅雪尚泫興闊無近尋豋髙有逺見周圻矗五
雲易水通一線微茫燕趙區歴歴皆可辨長嘯發靈籟
倦坐席苔蘚氛垢茍不嬰沉慮斯可遣
　　異典
　　　南郊工就冬至前四日上親勤玉輅習郊禮於
　　　壇上威儀卒度周折咸中小臣從觀其美作異
　　　典
芝壇斂浮景休氣郁昭清晨旭流翠葆泰風颺華旌飛
龍麗重霄蕤綏在天庭式禮紆皇歩篤恭軫聖情几几
磩承舄亭亭雲耀紘秉離臨日鑒乗乾健天行升崇儼
帝對納陛惕陵兢周折並圓方興俛以屏營萬舞羅皋
帗廣樂敶咸莖度以哲罔忒文用道自𢎞卒事秩無諐
百辟具維刑亹亹不顯徳千載揚徽稱
　　章邱縣校士六月十七夜月有作因示諸屬
日入羣動息予亦遂休兹稍喜喧濁屏徙歩臨前墀仰
見明月出忽與心賞期湛曠神俱王虛明意自宜况逢
時雨霽宿潤含華滋品物各懐榮因得静中窺始悟元
寂理寧為躁競知亦有盈尊酒屢進不一持非此莫與
同真賞豈因之
　　遊大明湖晚至北極廟豋覽
春城足遐觀攜手復嘉客欲極髙深趣停橈理輕策林
木飛鳥還蒼茫煙景夕返照射巖丹遥空帶水碧山色
晦彌明人聲喧更寂燈火起閭閻漁樵散原澤當歌浩
思盈對酒沉憂釋不知驩娛滯天表生皓魄
　　遊白鹿洞
素嬰丘壑情况秉英賢想寤寐懸宿心遊盤得兹賞重
隂始晦䝉杲杲旋開朗攬勝㨿巉巖探竒歴榛莽境閒
百慮空意惬二儀廣野色浄衣巾秋容成物象菊含露
下英泉作山中響柔葉稍朝零剛條非夏長景光易流
徙今古同俯仰躊躇悵囬軫何時還獨往
　　六合亭
亭宇憑虚空結搆出妙境攀援藉葛藟毫末凌光景豁
達四天通夷猶雙目騁雲生當正襟風起吹方領泉脈
散千峰湖波澄萬頃煙霏自開斂魚鳥各翔泳即事天
機深忘言外物屏始知世上日不比山中永
　　遊麻姑山
雲出本無心擇棲多竒巘類予慕真勝渉趣不知逺初
縁碧澗行幾傍丹崖轉林追去虎蹤磴躡飛猿踐泉流
遞淺深巖谷變隂顯歕瀑遇留憩石牀時仰偃桂芳洞
裏秋霞映山中晚探異尋前期入幽忘後反神遊力不
悁理惬情俱遣天路如可梯欲以微官免
　　餘干道中寄懐江午坡僉憲
湖水日夜綠輕舟隨泝沿肅肅賔鴻羽命侣悲楚天征
人正盈抱坐使憂思牽所思何為者我友阻良縁昔望
闊音容幾經芳嵗捐緘素詞難極馳情間山川今來接
靣目曽不須臾間四體為人役從事嗟獨賢倉卒執杯
酒沾脣不下咽新篇何由覿妙理未及詮宿懐如糾結
待子觧其纒乍見翻違去持此竟莫宣
　　侯民部静溪招遊甘棠湖陪憲使管復齋諸公
積雨夏隂生瀰漫湖水遍悔為一室拘幸奉方舟宴逺
嶼微出江雜芷正盈甸沿流始泝洄逗浦更游衍樹色
逐橈迴波容隨望變放情魚鳥閒景昃不知晏一杯已
可歡况以偶時彦
　　洪方洲養疾山中惠訪草堂因而留館
裊裊桂樹枝凉風日將變生色難久留華光苦流轉夫
君如不來胡以慰偃蹇今夕良何夕悠然適我願片雲
本在山出岫亦游衍吾園雖蕪沒物意皆疎逺以兹城
郭深豈必山林善開軒散煩促慿檻息歩踐新飈起草
頭白月浮池面蕭閒秋正初徙倚夜方半君自所好殊
疵吝何足眷
　　訪空同先生故宅
久欲求遺草今來訪故廬北窗存卧席東壁有藏書墨
沼春苔長琴臺夜月虛年年桂花發人擬子雲居
　　過寧庻人故陽春宫
邪陌轉城闉重門曲水濵人談亡國地花發舊宫春珮
冷空梁月歌銷積棟塵堪悲當日事議讞帝家親
　李元陽(一首/)
　　　元陽字仁甫大理人嘉靖丙戌進士選庻吉士
　　　除户部主事擢江西道御史出知荆州府致仕
　　冬夜
漫漫冬夜長熒熒孤燭光山人自無寐况棲修竹房修
竹夜淅瀝蕭灑吟寒螿朗月照户庭鳴泉歸故塘别葉
棄寒風餘芳委嚴霜東辟正中昏振衣起徬徨徬徨豈
有他望道吁升堂悠悠嵗云暮遐哉猶面牆寸隂與彈
指久近不可量千古在須臾安得不悲傷(何穉孝云此/詩有蘧伯玉)
(及時勉學之意/非流連光景者)
　
　
　
　
　
　
　明詩綜卷四十五
欽定四庫全書
　明詩綜卷四十六
　　　　　　　　　　翰林院檢討朱彞尊編
　羅洪先(六首/)
　　　洪先字達夫吉水人嘉靖己丑賜進士第一授
　　　翰林修撰進左春坊贊善罷為民隆慶初贈光
　　　祿寺少卿諡文恭有念菴集(王元美云羅達夫/如講師參禪兩處)
　　　(著脚不堪髙坐甫穆敬甫云贊善多講學詩間/有唐調  黄清  云羅詩詞意貴顯雖取材不)
　　　(逺而屬/對為精)
　　　(静志居詩話達夫逺師撃壤近仿/白沙定山然爽氣尚存未墮塵霧)
　　雜詩(二首/)
故人萬里外夜夢忽在兹一去二十年宛若平生儀因
悲久離别再拜前吐辭舉手雙涕下自訴長相思覺來
天一涯彼此安得知豈無同心言道逺孰致之人生重
結交結交在當時對面不傾倒相思亦奚為
煩𫾣不能寐披衣歩前楹仰視天漢流衆星一何明萬
動皆有息人生何所營久佇風露下灑然當我情
　　獨坐
數月不出户庭前多夕隂閒看芳樹色一倍舊年深
　　山中雜詩
問我家何在山深多白雲巖前飛瀑下對語不相聞
　　後園續詠(二首/)
棠棃花開深淺黄燕子初飛日漸長草亭坐久客不到
半雨半風春太狂
南村雲起北村晴晴鳩雨鳩更互鳴東風吹雨衣不濕
我在桃花深處行
　唐順之(十二首/)
　　　順之字應徳一字義修武進人嘉靖己丑進士
　　　除兵部主事改吏部尋改翰林編修歴右春坊
　　　司諫上疏請朝東宫奪職為民起兵部郎中巡
　　　視薊鎮還視師浙直超拜僉都御史巡撫淮揚
　　　天啓中追諡襄文有荆川先生集(穆敬甫云唐/公詩典雅舂)
　　　(容綽有盛唐體裁近顧元言云中丞古體如雲/津躍龍幻變莫狀  體如風澗鳴琴幽逸有致)
　　　(並足流響詞林屠胡元瑞云嘉靖初爲初唐者/唐應徳袁永之  文升王汝化任少海陳約之)
　　　(田叔禾等爲中唐者皇甫子安華子潛呉純叔/陳鳴野施子羽蔡子木等俱有集行世就中古)
　　　(詩沖澹當首子潛律體精嚴必推應徳習蔣仲/舒云𢎞正間李何輩出海内遵之迨其  弊音)
　　　(響足聼意調必歸剽竊雷同正變雲擾太史振/之爲初唐宏麗該整足稱羽儀  黄清甫云應)
　　　(德初務清華晚趨險怪考其所撰若出二轍故/譽有所自毁亦隨之  陳卧子云應徳氣象爽)
　　　(邁才情駿發使能深造當有超乗其/後馳騖功名詭託講學遂頽然自放)
　　　(詩話荆川開濟之才閎攬百家靡不融㑹毅然/自任天下之重倭人構患志在捍牧圉以保鄉)
　　　(曲是時督師之權惟甬江梅林是寄公舍當局/二人誰可與談方略者顧不知者以公爲甬江)
　　　(所薦介溪所知因此薄公豈惟昧于知人并不/識時務者矣其建平倭之策謂當禦之海外故)
　　　(北自崇明南至蛟門乗桴破浪身作先鋒積勞/而殞是豈專馳騖於功名者耶襄文之諡允符)
　　　(公論也已公初與遵巖論文兩不相下既乃舍/所學從之竊怪集中五言古詩特少殆退舍以)
　　　(避遵巖也至於律詩/質不傷文麗而有體)
　　送孔上公助祭太學歸闕里時賜衮衣一襲
國喜嘉賔至人攀上客行來觀周室禮去入魯王城新
衮山龍炫餘堂金石鳴聖朝稽古意待爾示諸生
　　同皇甫子循游横山
曲磴行來盡松隂轉寂寥不知茅屋近却望石梁遥葉
響疑聞雨渠寒未上潮夫君軒冕客此地欲相招
　　送白尉往湖州
君家太湖北作吏太湖南驛路雞鳴近山城樹影含萬
川疏沃野百室競春蠶幸此猶吾土微官也自堪
　　張相公夀詩
帷中運䇿九州清共說留侯在漢京賜第近連平樂觀
入朝新給羽林兵儒生東閣承顔色酋長西蕃識姓名
却望上台多氣象年年長傍紫宸明(鍾廣漢云夀詩如/此典重允稱㧞俗)
　　廣徳道中
蒼山百轉見炊烟茆屋髙栖古樹顛細雨薜蘿侵石逕
深秋秔稻滿山田雲中望影迷遥岫草裏聞聲覺暗泉
儻遇秦人應不識只疑誤入武陵川
　　聞復官報京師友人
姓名不復挂朝參魚鳥由來性所耽箧裏符經都已廢
山中藥草漸能諳疎狂自分三宜黜嬾病其如七不堪
深謝故人推轂意莫將陽羨比終南
　　崔鎮道中晚望懐陳約之
郊原極目思依依楚水連天楚樹微逺浦潮生人獨往
寒林風静鳥雙歸泥塗自覺朋游好日月偏催旅鬢稀
念爾同爲南竄客煙波何事更相違
　　覽徐養齋見懐毛古菴及小子之作存没感懐和
　　韻
早歲曽陪杖履遊遥思墓木已三秋美人去後空聞笛
芳草歸時獨倚樓世上玉顔還易老山中石髓杳難求
却慚司馬頻相許擬向清湖共釣舟
　　冬至南郊
明王敦大報泰畤禮神君位以南離正宵從甲子分月
臨太乙館星動羽林軍除道欵豋岱鳴簫異度汾聲容
六變合海嶽百靈紛封檢微題字屏帷悉畫雲神光人
共見天語帝親聞盛跡誰能賦多慚扈從羣
　　松闗
月出照松闗松隂正滿地恐有山僧歸終夜不須閉
　　筠徑
面面隔深竹茅齋在何處遥聞犬吠聲試從此路去
　　古北口
諸城皆在山之㘭此城冠山如鳥巢到此令人思猛士
天山萬里鳴弓弰
　李開先(三首/)
　　　開先字伯華章邱人嘉靖己丑進士除户部主
　　　事改吏部歴貟外郎中擢太常少卿提督四夷
　　　館罷歸有閒居集(朱中立云中麓著作甚富一/韻百篇蓋白樂天之流也詞)
　　　(浮意淺繩墨尠/中多何為焉)
　　　(詩話中麓撰述潦倒觕疎然最為好事藏書之/富甲於齊東詩所云豈但三車富還過萬卷餘)
　　　(又云借抄先館閣博覽及瞿曇是也先時邊尚/書華泉劉太常西橋亦好收書邊家失火劉氏)
　　　(散佚無遺獨中麓所儲百餘年無恙近徐尚書/原一購得其半余嘗借觀愛籤帙必精研朱㸃)
　　　(勘北方學者能得斯趣殆無多人也噫嘻文淵/閣藏書例許抄覽先具領狀以時繳納世所稱)
　　　(讀中秘書盖謂是己奈典籍微員收掌不慎嵗/久攘竊抵換已鮮完書可為浩歎聞中麓後人)
　　　(尚餘殘書數十部巡撫丹徒張公物色之中有/陸司農禮象一編張公殁後訪之不能得矣)
　　苦熱
昏中日在栁炎帝司其職苦渇多病身煩熱何相逼浹
旬難夜眠近午始朝食止螫藥無能驅蚊扇無力莫爲
觸暑行且就繁隂息官微罷復久賜冰胡可得神馳寒
露臺夢想雪山域妄念不須存秋凉當在即
　　塞上曲(二首/)
虎旅紛紛列虎牙龍庭漠漠走龍沙未交八月先飛雪
已盡三春不見花
一春不見煖融天自是要荒氣候偏落地雪花原是雨
漫天榆莢不成錢
　吕　髙(一首/)
　　　髙字山甫丹徒人嘉靖己丑進士授户部主事
　　　改兵部歴郎中出為山東提學副使轉行太僕
　　　少卿有江峰漫稾(莫子良云先生詩本初唐燕/國曲江二張而晚出杜陵大)
　　　(厯諸/子間)
　　　(詩話詩莫盛於正徳文莫純于嘉靖之初自後/七子𣲖行而真詩亡古文亦亡矣山甫與富順)
　　　(熊過叔仁名在八才子之列雖未能驂乘王唐/亦一時之雋也王浚川數當時作者有唐子羅)
　　　(子趙子王子江右則有尹子曽子胡子陳子尹/名臺字崇基有洞山集陳名昌積字子虛有龍)
　　　(津集曽胡二子/不能悉舉矣)
　　省中直宿
疎星歴歴露為霜獨宿瑶宫夜未央樹色暗浮天仗外
香煙遥接御爐傍鈞天月上聞長樂玉漏風移出建章
不遇武皇行幸日空憐頭白滯爲郎
　陳　束(五首/)
　　　束字約之鄞縣人嘉靖己丑進士選庻吉士改
　　　授禮部主事已復改編修出為湖廣僉事徙福
　　　建轉河南提學副使有后岡集(王允寧云后岡/誠穎秀第語淺)
　　　(氣促寡詩人之致軫皇甫子循云約之詩早鑄/四傑晚鎔二張遒  平原晞駕康樂  王元美)
　　　(云陳約之如青樓小女月下箜篌初取閒適終/成凄楚又如過雨殘荷雖爾衰落嫣然有態)
　　　(顧元言云約之詩篇篇都秀潤句句少警㧞亦/就色相中自然寫出  黄清甫云陳詩巧構新)
　　　(思善詠故跡華而不靡舊而彌鮮益以筋力美/篇豈少哉  陳卧子云約之典禮之作依然司)
　　　(隸衣/冠)
　　　(詩話約之取組/六朝亦稱典則)
　　咸寧山中雪霽晚行
雪霽乍見山殘陽稍辭嶺暝色起煙氛寒光散墟井田
空獵犬還林凍棲烏警遥聞野寺鐘初月生俄頃
　　晚望有懐
髙閣罷餘霧曠然見遥岑依微夕照滅窈窕寒雲深隠
几獨成趣據梧時自吟惟當草元者寂寞知予心
　　還浙夜泊江口
越嶂宜春望江舠入夜乗潮移諸島出雲卷數峰層近
郭翻多戀還家獨未能北堂今夕夢先已度西興
　　都下秋雨夜飲王子長宅
闊别時何屢蹉跎鬢已侵還朝明主賜卜夜故人心凉
雨杯初覆空堂漏欲沉安知非夢寐相對帝城隂
　　送李子
山城細雨綠蕪滋黄鳥闗闗送别時海内為鄰千里近
湖邊傾盖十年遲蟬聲驛路催官騎草色河橋映酒旗
遥想經行多逸興逢人莫不寄新詩
　任　瀚(二首/)
　　　瀚字少海南充人嘉靖己丑進士繇吏部主事
　　　補春坊司直兼翰林簡討有忠齋稾
　　　(詩話少海遇青城山異人授鴻寳修煉法家中/盤盎皆㸃汞銀為之同時熊叔仁亦好服食煉)
　　　(形之說而羅達夫之死燕齊海上之士或言其/仙去是時青詞丹籙西内尚未營齋而諸君愛)
　　　(道實開其先已少海老去自吹秦觱栗/西征曽比漢嫖姚之句詩家類多稱之)
　　病懐
海甸逢南菊殊方也自花江淹新卧病王粲老無家皓
月千門夜秋風雙鬢華還持石函記勾漏訪丹砂
　　五丁峽别衡崑
峡天猨嘯萬山秋御宿相逢轉别愁後㑹知誰先白髪
清時勞汝問滄洲繩牀對月此村夜霜杵擣衣何郡樓
聞道西京最蕭瑟可堪歸路曲江頭
　程文徳(一首/)
　　　文徳字舜敷永康人嘉靖己丑賜進士第二累
　　　官吏部左侍郎兼翰林院學士改南京工部左
　　　侍郎贈禮部尚書諡文恭有松溪集
　　長洲訪常劉二子
籃輿春曉度浮梁懶問城闉六十坊小艇忽臨山盡處
美人宛在水中央疎籬仄徑紆村巷穉栁夭桃映草堂
流寓江山元有分翛然安土即吾鄉
　蔡雲程(一首/)
　　　雲程字亨之臨海人嘉靖己丑進士歴官刑部
　　　尚書贈太子少保有鶴田草堂集
　　豋雷港驛樓
空江返照映孤洲晚泊聊豋驛外樓可歎羇懐無住著
挂帆隨月下舒州
　楊　博(一首/)
　　　博字維約蒲州人嘉靖己丑進士除盩厔知縣
　　　徙長安徴授兵部主事歴郎中出為山東提學
　　　副使遷參政以僉都御史撫甘肅進右都御史
　　　兵部侍郎升尚書加少保改吏部進少傅尋加
　　　少師兼太子太師卒贈太傅諡襄毅有虞坡集
　　送雷信菴出按甘肅
湟中形勝地尚記昔年游清海崑崙斷黄河積石流左
賢失右臂上將得前籌為問乗槎客何時到隴州
　胡　松(一首/)
　　　松字汝茂滁州人嘉靖己丑進士累官吏部尚
　　　書贈太子太保諡莊肅有集
　　舎弟病乆得書知小愈喜而有作
汝病經年久常時繫我思池塘春草夢江海鶺鴒詩歲
暮悠悠别天涯寂寂時忽傳消息到喜報細君知
　鄭大同(一首/)
　　　大同字皆吾莆田人嘉靖己丑進士歴官刑部
　　　右侍郎贈尚書
　　天游觀
輕輿斜日上髙峰瘦竹疎花萬壑風獨鶴一聲松影亂
月明人在白雲中
　楊　爵(一首/)
　　　爵字伯修富平人嘉靖己丑進士除行人擢河
　　　南道監察御史上書劾夏言郭勛因極言朝政
　　　廷杖繫獄者再乆而得釋卒追諡忠介有斛山
　　　集
　　　(詩話斛山手觸逆鱗甘以其身顯棄封事大略/謂目前之憂甚大大抵因仍苟且兵戎廢弛公)
　　　(私困竭奔競成俗賄賂通行遇災變而不憂非/祥瑞而稱賀讒諂面䛕士風民俗於此大壊而)
　　　(國之所恃以為國者埽地盡矣又云天下之患/莫大乎以危為安以菑為利實則可憂而以為)
　　　(可樂法家佛士日逺而快意肆情之事無敢有/齟齬於其間積弊而至於蠱則不可得而救矣)
　　　(永陵見之震怒下鎮撫司重笞下獄於時晋江/周主事天佐救之而死文豋浦御史鋐再救之)
　　　(而又死繫獄五稔始得釋纔旋里永陵復諭東/厰拘之斛山之在獄也校尉蘇宣喬某楊棟獄)
　　　(官洪百户咸哀焉及再被逮緹騎亦憐之不相/促廹斛山飯已即行立門屏前傳語家人曰有)
　　　(㫖見逮吾行矣觀者流涕獄中撰周易辨録其/論文云文以理為主以氣為輔不以偏邪之見)
　　　(亂其心本諸聖賢之言以充養之如此則造語/皆自胸中流出其吐詞立論愈出愈新而無窮)
　　　(如日月在天窮居深谷花石草木之㣲青者自/青白者自白仰之以生輝觸之而成色矣㫖哉)
　　　(言乎詩則信口/而作不求工也)
　　中秋懐友
寂寞復寂寞還如去歲秋美人消息逺令我心悠悠呉
水既東去秦山不可求思君譚道處念此日幽憂
　林　恕(三首/)
　　　恕字道近長樂人嘉靖己丑進士歴官雲南按
　　　察使有西橋集
　　　(詩話西橋近詩依然/林子羽王安中流派)
　　舟次白沙驛
長安何處所孤櫂發閩闗白擁沙邊驛青迴江上山風
濤添别淚村酒破愁顔羨爾溪中鳥閒雲共往還
　　同蔣䝉菴朱豹厓登合浦海角寺
共是天南客相攜海角行山連銅柱界水匯越裳城落
日潮聲起髙秋蜃氣清故鄉囘首望歸雁斷南征
　　宿唐浪村
黄精釀熟豆初花籬落蕭疎逺市譁地僻虞羅依岸曲
天寒漁火傍江义燕尋舊壘穿重幕竹引新篁過别家
對景蕭然幽興發可甘萍梗負年華
　薛　甲(一首/)
　　　甲字應登江隂人嘉靖己丑進士除兵科給事
　　　中以言事謫累遷江西按察副使致仕有畏齋
　　　類稾
　　生居
生居盈萬間死居纔七尺七尺已有餘萬間何戚戚造
物與我身此身應我役曷以我身故令我不自得
　楊　祜(五首/)
　　　祜字汝承錢塘人嘉靖己丑進士有丹泉集
　　　(詩話汝承諸體瀟灑㧞俗今鄉/䣊論詩無人屈一指者可歎也)
　　答陳李二侍御
吏隠滄洲逺江楓伴索居秋風一雁過忽枉友朋書獻
納看君輩聲名動直廬東南民力竭奏記意何如
　　湖夜
湖夜熒熒白蘋風嫋嫋秋斷霞斜照雨冥霧濕依樓萬
國仍多難浮生祗百憂滄江有漁笛何事獨悠悠
　　雨懐
山城積雨春無事江閣停雲晚自怡芳草不知隨處合
賔鴻何意獨歸遲壯游東閣題詩處恩幸南宫錫讌詩
風景不殊京闕異江湖深繫廟堂思
　　九日豋泰山
殊方此日逢重九絶嶽髙吟散逺愁漢畤秦封空往事
紫萸黄菊自深秋天清樓閣明三觀野曠山河辨九州
獨是懐親憂國意白雲滄海共悠悠
　　簡田長官
矯矯田郎三輔賢省曹播越五經年河洲水竹新開郡
暇日閒看沙鷺眠
　陳子文(一首/)
　　　子文字在中閩縣人嘉靖己丑進士歴官湖廣
　　　按察副使
　　夜泊皖城村舎
孤舟野泊初逺寺疎鐘起茅屋兩三間懸燈深樹裏
　桂天祥(一首/)
　　　天祥字子興臨川人嘉靖己丑進士由兵部主
　　　事改監察御史巡按山西山東出知大名府
　　發和州
樓船開旭日凉露灑征衣擊楫横江浦投詩采石磯潮
來紅蓼没人語白鷗飛天際瞻宫殿金陵在翠微
　吳子孝(四首/)
　　　子孝字純叔長洲人尚書一鵬子嘉靖己丑進
　　　士改庻吉士授工部主事以光祿寺丞出爲湖
　　　廣参議提督太和山有玉涵堂稾(皇甫子循云/龍峰才情既)
　　　(美興寄尤深其詞婉以麗其響和以平其思悠/以儁故能蓄藻於建安騰聲於天寳希躅於少)
　　　(陵逸駕/於長慶)
　　　(詩話純叔籍甚詩名特格未髙聳其論詩云世/之蕘童牧豎矢口而成章田翁野嫗發聲而中)
　　　(節彼蓋不知何者之爲詩况詩之所以妙何也/天地之機洩之於人者不知其所以然而然也)
　　　(夫詩以言傳亦以言隠求之於迹者非也求之/於音者亦非也求之於揣摩擬議者亦非也數)
　　　(語足當正嘉/詩人鍼砭)
　　燕
數見沙頭燕翩翩故傍人定知巢已就偏愛語相親碧
樹江波闊烏衣故國春卷簾誰爲汝飄泊數沾巾
　　送郟薦和奉使東萊
上宰承周賵王官抱楚才堂封鸞詔下鐃吹錦帆開海
屋魚龍夜仙宫日月臺相如誇負弩旍節幾時迴
　　秋日與子浚子約小集子循甫赴日南
莫問銀河淺須憐玉斚空洛雲三歲隔楚月一宵同風
櫪悲窮驥秋砧亂候蟲新凉有離思萬里憶征鴻
　　送楊獻甫之官四川行閫參軍十二韻
越巂憐君去相違萬里餘軍参孫楚事筆草孟嘉書魚
鳥驚新陣貔貅耀舊旟桄榔山葉暗躑躅野花疎村女
誇橦布羌人趁葦墟地當三蜀險府控百蠻居闗徼留
繻日風雲按轡初巴渝歌甚樂兵騎報寧徐才重松州
幕恩垂洱水車遷喬應不忝學武昔無如贊畫元戎喜
籌邊勁寇除少年誰得似俠氣滿儲胥
　沈　愷(二首/)
　　　愷字舜臣松江華亭人嘉靖己丑進士歴官寧
　　　波知府升湖廣右參政有環溪漫集(徐伯臣云/鳯峰長于)
　　　(律之皇甫子循云環溪閎眇之製湛思以宣綺/麗  詞縁情而得茵鼎之貴不能奪蓴鱸之思)
　　　(熊軾之華無以輓扁舟之興不既深於詩乎逺/穆敬甫云沈詩肉骨勻稱條達不滯  李時)
　　　(云舜臣詞翰瀟/灑有出塵之致)
　　園中雜言(二首/)
洪鈞陶萬象品彚皆天情四時忽代謝歲功賴有成物
理鮮常盛天道有虧盈哲人秉大觀所以稱達生伊余
無所好夙抱幽人貞一丘常自足千駟良可輕寵祿豈
足貴賤者乃有名
中歲不自好營慮相糾纒寧如返初服停策倚林泉豈
不羨松喬生本無僊縁鍊形得長生此事終茫然有溪
亦可漁有山亦可田營已良已足踰分詎自全青陽不
再御朱華苦易捐欣然命㫖酒且以娛天年
　王穀祥(二首/)
　　　糓祥字禄之長洲人嘉靖己丑進士官吏部主
　　　事有酉室集
　　梅花
風引上春香雪弄江南色為有惜花心樓中莫吹笛
　　水仙
瑶環月下鳴翠帶風中舉胡然洛浦神胡然漢濵女
　沈　謐(一首/)
　　　謐字靖夫秀水人嘉靖己丑進士除行人擢吏
　　　科給事中終江西按察僉事有石雲家藏集
　　　(詩話先生師於陽明甘泉友于龍溪窮/研理學故其詩品亦在元豐淳熙之間)
　　游殊勝寺
畫舫連雲動驚濤帶雨飛青山天外出白鷺寺邉歸僧
偈傳金粟蟬聲隠翠㣲洞庭乗興逺直欲老漁磯
　蔡　靉(一首/)
　　　靉字天章寧晋人嘉靖己丑進士除行人擢浙
　　　江道御史坐劾汪鋐廷杖為民尋以原官起用
　　　再謫山東按察知事隆慶初復職致仕有洨濵
　　　集
　　過桑乾河入雲中
白草黄沙漢使稀桑乾渡馬駐斜暉孤城雉堞依黄土
古戍狼煙起翠微入夜角聲驚客夢凌風霜氣裂征衣
雲州一望天連水惟是山頭朔雁飛
　周顯宗一(首/)
　　　顯宗字子孝濮州人嘉靖巳丑進士除秀水知
　　　縣歴官漢中知府有桃村山人自適稾
　　　(詩話桃村於詩未臻門徑惟意所之自序稱感/興而作不事强索亦未嘗規規於古人自知之)
　　　(明亦已審矣集中絶/句小詩有偶合者)
　　宿安平驛
湖静冰初合人喧市晚收夜深誰共語寒月獨登樓
　莊一俊(一首/)
　　　一俊字君棐晉江人嘉靖己丑進士官至參議
　　小居
雀飲硯池水蝶翻菜圃花雖非髙士宅終是野人家
　張　意(一首/)
　　　意字誠之崑山人嘉靖己丑進士官南職方郎
　　　有日渉園稾(皇甫子循云誠之詩無取模擬而/間合雅音本之性靈得於天趣也)
　　　(詩話誠之與兄情後先取甲第情有公餘寓拙/稾詩無足録者自序以為習氣未除興到輒就)
　　　(不求其工自適其適可/謂得失寸心知者也)
　　世宗皇帝輓詩
神謨憑玉几顧命託儲君詔下輪臺悔哀傳薄海聞弓
號遺劍舄龍去失風雲丹扆依然在宫鑪冷夕薰
　楊本仁(一首/)
　　　本仁字次山祀縣人嘉靖己丑進士有少室集
　　山行
山路登攀倦鄉闗何處邊迷津岐路口立馬亂峰顛白
髪雙親逺黄河一綫懸俯看鴻雁影難寄益門篇
　曹世盛(一首/)
　　　世盛字際卿閩縣人嘉靖己丑進士歴官廣西
　　　參政有方坡集
　　送凌應賢判常徳
雄郡開南紀行旌出北燕别憐孤館夕交憶故鄉年曉
月沈平楚春山帶逺煙離魂與孤鴈共逐洞庭船
　孔夭𦙍(一首/)
　　　天𦙍字汝錫汾州人嘉靖壬辰賜進士第二以
　　　王府親外補陜西提學僉事歴浙江右布政使
　　　有文谷集
　　　(詩話管涔山人如新調鸚鵡/雖復多言舌音終是木强)
　　鴈山峰洞戀壑之勝水石之竒雲物之美多在靈
　　巖予往臨眺述景散懐
紆轡試委塗迴䇿亦尋壑過澗厲潺湲攀厓凌峭㟧歩
滑苔已沈手援葛猶弱磴竟造幽禪山平臨化閣列峰
非一竒芳林紛沃若空水望如煙絶巖驚欲落深洞海
冥冥曽城天漠漠雲物倏然改霞氣時間作景與元閬
并跡乃靈仙託將乗琴髙鯉或馭王喬鶴
　朱　衡(一首/)
　　　衡字士南萬安人嘉靖壬辰進士除尤溪知縣
　　　徙婺源徵授刑部主事累官右副都御史巡撫
　　　山東入為工部侍郎改吏部升南京刑部尚書
　　　尋以工部尚書兼副都御史總理河漕加太子
　　　少保召還掌部事有鍾山稿
　　十四夜待月
日入石梁暝攜僧待華月萬籟方澂瑩孤鐘助凄越素
影澹青襟清輝鑑元髪憮焉遐意存暢矣浩歌發歌聲
難以竟流響振林樾
　閔如霖(一首/)
　　　如霖字師望烏程人嘉靖壬辰進士歴官南京
　　　禮部尚書贈太子少保有午堂集
　　游迎恩寺寗氏園林
逕轉金沙浄壇依石洞幽樹深寧受暑蜩咽似迎秋空
翠含雲落新泉帶雨流歸驂楊栁陌十里暮煙浮
　蔡汝楠(三首/)
　　　汝楠字子木徳清人嘉靖壬辰進士除行人遷
　　　南京刑部郎中出知衡州府歷江西参政山東
　　　按察使擢兵部侍郎改南京工部有自知堂稾
　　　(唐應徳云白石盡洗鉛華獨存本質約侯舜舉/云白石詩諸體皆合五言類陸機沈  易者擬)
　　　(子昂七言近體與盛唐諸公相軋而七言古多/似髙岑五言近體多似王孟  穆敬甫云蔡詩)
　　　(思深語險不落塵詮既洪朝選云蔡白石弱冠/即以詩聞初學六朝  而學劉長卿最後又學)
　　　(陶韋强王元美云蔡子木如嬌女織流黄不知/絲理  自斐然又云子木少年雅慕建安晚攻)
　　　(錢劉索然易盡率顧元言云司空詩聲調清雅/情興髙朗晚歲  意應酬似出二手  黄清甫)
　　　(云子木登第最早服官留都與皇甫伯仲日相/倡和雅有令譽送别登臨佳句未嘗不在人口)
　　　(也既而官爵日尊詩格日/損必窮乃工豈其然邪)
　　　(詩話白石詩名籍甚與四皇甫相酬和唐應徳/亟賞之云白石今之名家也一變而得古作者)
　　　(之精僕非知音亦三歎不能自已而其鄉錢守/中撰竹里老人沈宗殷傳備述正嘉之際湖州)
　　　(人物之盛有云長興則吳布衣珫安吉則陳大/参良謨烏程則凌訓導震歸安則嚴知府鳯吳)
　　　(知縣廉唐主事樞徳清則沈僉事松武康則駱/編修文盛而劉尚書麟自江右至居䝉塢孫山)
　　　(人一元自陕西至居戴山/云云獨不及白石何也)
　　武夷山詩
夙慕武夷游已入晴川境稅我塵中車振衣三秀嶺樹
暝叠浮嵐溪虚寫澄影石竇通海流猨巖嘯峰頂空洞
駭迴飇逺㟧眩殊景倐爾昇雲煙兼復徹軒屏晨翠流
耳目霄隂濯襟領靈跡冠閩甌真機㑹箕潁榮素實殊
塗俾予發慙省
　　化劍閣贈田柜山督學
昔與君子别乃在荆門山雲濤緬相失五載隔五闗武
夷寧不懐欲來分水艱不因覲省暇何能晤清顔信矣
延平津神㑹自昔然高閣出幽岫雙溪迅驚瀾山雨炎
燠銷林華芬藻繁泓澄隠風雷磊落明琅玕方諧意未
悉將别念彌難豈無聲音及獨悵形蹟單有縁期後逢
更極平生歡握手何以贈永好在弗諼
　　送陳郎中出守廣川
戀别南州守聊為越客吟三江看雁盡五嶺入雲深風
氣通蠻落人煙接海隂炎方將帝命并切飲冰心
　呂光洵(一首/)
　　　光洵字信卿紹興新昌人嘉靖壬辰進士累官
　　　兵部尚書兼副都御史巡撫雲南改南京工部
　　　尚書未任卒有期齋集
　　立春前雪應制
天惟元徳感帝念小民依送臘能呈瑞先春果應期兩
儀渾並色萬有倐交輝欲繼周文詠還輕郢曲稀
　林應亮(一首/)
　　　應亮字熙載侯官人嘉靖壬辰進士歴官户部
　　　右侍郎總督倉場有少峰集
　　宿㑹江
古驛山城外寒江客到稀潮平見魚戲葉落聼禽飛逺
火行人語荒原古渡歸徘徊不知夕零露忽沾衣
　范　欽(五首/)
　　　欽字堯卿一字安卿鄞縣人嘉靖壬辰進士累
　　　官兵部右侍郎有天一閣集
　　　(詩話堯卿格律自矜第取材太近時倡和者沈/嘉則吕中甫諸人未免聲調似之其藏書最富)
　　　(今浙中舊族若山隂鈕氏祁氏吳興潘氏沈氏/檇李項氏郁氏髙氏胡氏遺書盡散惟范氏籤)
　　　(帙尚存惜未能/泝江就閱也)
　　江上翫月
萬里空江月孤舟日夜看闗山何處是烏鵲不勝寒氣
逼銀河轉光含玉露團踟蹰瞻斗極髣髴辨長安
　　寄陳駕部國祥
不見陳司馬蹉跎幾歲年長江無旅鴈絶塞有風煙羽
檄連宵動瘡痍何日痊憑將賈生疏太息漢庭前
　　雪中簡王惟和
寂寞梁園客迂迴剡曲家一冬初破雪萬里正飛花帶
雨斜侵幔迴風曲抱沙相看如不醉孤負此年華
　　姪澈使滇南
鳳厯千齡啓龍圅六詔傳雲開使星路地盡夜郎天頒
瑞符虞典祈靈異漢年可令籌國計人復數張騫
　　東歸次錢塘先寄弟
月落天將曙風髙浪欲層夜來春草夢先已度西陵
　蘇志臯(一首/)
　　　志皐字徳明固安人嘉靖壬辰進士除瀏陽知
　　　縣徙進賢徴授刑部主事歴郎中出爲僉事遷
　　　副使升布政使以僉都御史撫遼東遷右副都
　　　御史有寒邨枹罕二集
　　早朝奉天殿接詔
禁漏沈沈曉色遲迴廊華月隠参差玉階直接承明殿
銀漢遥通太液池咫尺雲函頒聖詔逶迤宫扇肅朝儀
微臣亦見天顔喜未必長教近侍知
　顧存仁(二首/)
　　　存仁字伯剛太倉州人嘉靖壬辰進士除餘姚
　　　知縣入為禮科給事中以言事廷杖編管保安
　　　隆慶初起用官至太僕寺卿有東白草堂集(薛/仲)
　　　(常云吳中詩大都模擬而出雖自相誇詡稱為/作者而知言之士不無遺論矣伯剛諸體温厚)
　　　(和平忠愛怛惻根諸心而寓諸言不假組織而/依詠成章得雅頌風騷之遺  周子籲云居庸)
　　　(山人詩和/平雅澹)
　　　(詩話陸子餘劾張桂作奏時鬼嘯於庭顧伯剛/起草則鬼近榻前其聲迫矣詰旦鴉又鳴户上)
　　　(而兩公直言不諱雖受廷笞未嘗殞命使有畏/縮何以成名乎伯剛所言五事其一論及黄冠)
　　　(故答鴻山漸山詩有潮海空傳佛骨書之句也/是時金籙青詞猶未盛而徙薪曲突君子重其)
　　　(知先/幾焉)
　　岔道
目極長安嶺春生岔道屯看花頻掩淚聞鴈欲銷魂隴
霧侵衣濕風沙隔面昏據鞍悲髀肉徒切壯心存
　　對月
清光此夕爲誰秋闗月能禁故國愁何處笛聲吹不斷
卧看北斗挂城樓
　周復俊(二首/)
　　　復俊字子籲太倉州人嘉靖壬辰進士仕至太
　　　僕寺卿有六梅館集
　　　(詩話子籲甄綜鄉黨之詩為玉峯詩纂而以已/詩請楊用修評㸃亦稱好事第諸體多膚淺不)
　　　(足/觀)
　　淶水官舍感懐
今夕復何夕倚此明燭光疎星燦前帷三五河漢旁天
寒邊雲白嵗暮堠草黄古云易水寒重以繁露霜迢迢
逺行遊塗軌浩無方眇余苦不達素髪垂中堂所嗟志
徒菀四牡厲周行
　　白水驛早發
東方日未明寒林鳥將散靄靄川霧昏縷縷邨煙亂崩
雲卧岑崖狂飇決門閈迢迢白水程栗栗黑墳岸隂隂
蟲知曙喈喈雞迎旦狨猺儼狙伏徒御失魚貫稍聞滇
水寒已習炎方暵凉冷雖迕時隂陽自貞觀吹萬感觱
發致一疑漶漫霜封紫柯榮冰蝕舟蘤粲遊子悲逺鄉
夙興轉勞憚朱輪一何翩元冬豈爲玩騂騂激靡懐鬰
鬰累方歎五斗陶令奔一瓢許君判扣角白石咢乘桴
滄海惋永言緝修軌末以塵嬰絆
　浦應麒(一首/)
　　　應麒字道徴無錫人嘉靖壬辰進士官春坊贊
　　　善有後巖集
　　次韻强徳州
林屋秋高已自凉山中新酒熟鵝黄銀絲豈必鱸魚鱠
金粟齊飄桂樹香泉石最憐微著雨芙蓉正好未經霜
臨流不盡歸橈興隔水漁燈見小航
　呂　懐(一首/)
　　　懐字汝德廣信永豐人嘉靖壬辰進士改庻吉
　　　士歴官南京太僕寺少卿有巾石先生類稾
　　阻風登觀音閣用韻
憑髙獨上觀音閣落日還登燕子磯鳥道重重髙峽險
煙波漠漠逺山微岸吹夜浪豚相拜厓䕶春巢鶻逺歸
聞道鑾輿囘北闕歡心直向五雲飛
　王　梅(六首/)
　　　梅字時魁平湖人嘉靖壬辰進士選庻吉士除
　　　刑部主事謫判滁州有柘湖集
　　　(詩話柘湖風神韶亮得無累/之神絶句小詩尤見清㧞)
　　送林節推赴任瓊州
見說瓊州地煙中疊浪開逺天分島溆晴蜃結樓䑓水
館鮫人識風檣賈舶來桄榔秋樹好莫怨夜猿哀
　　登滁州城
淮北淮南節候同荒䑓無限北來鴻愁成短夢青山外
倦倚髙城夕照中雲樹不堪連海岱啇歌何處起秋風
横塘寂寂蘋花老欲采寒香薦醉翁
　　江干曲
估客乗潮去春風幾度寒江潮元有信日日至長干
　　偶成
滁州城樓雲滿梯滁州城下水連堤臨流欲渡無舟楫
愛殺江蘺葉正齊
　　題畫寄張廷瞻
渺渺平蕪淺淺沙垂楊疎處見人家二年京洛緇塵滿
愛殺芳洲杜若花
　　南津
南津津頭春水新草堂滉瀁揺青蘋漁歌窅窅逺山碧
時有鵁鶄飛近人
　許應元(二首/)
　　　應元字子春錢塘人嘉靖壬辰進士除泰安知
　　　州徙泰州徵授刑部貟外郎進郎中出知䕫州
　　　府升四川按察副使調廣西遷右布政使有漪
　　　堂稾(皇甫子循云子春短/律淒清長歌瓌壯)
　　再過懐玉感述
瑟瑟零雨暮熒熒燈燭光我僕亦已痡偃息臨廣堂我
何獨不寐起坐思縱横念我同懐人逺遊在冀方豈無
二三子與子共翺翔良友信可懐寧知非爾兄引領既
北睇側身復東望倚閭久相待何以遲遲行修途緐暑
雨塗潦沾衣裳願言託晨風飛止即故鄉
　　已酉夏宣城道中作
水國去巳逺旱陸兹方永朝行指墟煙午餉閱田井曲
薄蠶事歇來牟供秸秉丁男與紅女所務良自黽予亦
勤饘粥安能厭馳騁微月沈西麓羣壑倐已冥杳靄聞
鐘聲幽林隔人境且復息微躬明發還耿耿
　錢　嶫(六首/)
　　　嶫字君望揚州通州人嘉靖壬辰進士歴官参
　　　議
　　憫黎詠(六首有序/)
　　　嘉靖戊申崖吏失御重以積蠧之餘羣黎遂叛
　　　攻掠城邑逺近繹騷撫者無䇿漫以牛酒從事
　　　越歲不戢當路請命征討予分典戎事深悼誅
　　　夷之惨用廣咨諏卒藉天威誅獲渠首殲蕩醜
　　　類總五千餘級諸邨悔過悉歸順焉庚戍夏四
　　　月三日奏凱底定追惟致冦有因覆車當戒感
　　　時述事澘然有懐
在昔邃古初鴻濛闢天地巨擘嶂南海五指鬰蒼翠中
有黎母居伊人尚䝉昧鑿井以飲渇農田亦時藝荒路
曖匪通幽扃或交市雖爾隔華界猶紀王正歲生黎若
草木榮隕隨和厲熟黎若鳥獸于何勞智慧所以古先
聖馭之以不治
粤南本炎嶠矧此瓊崖東元冬日且和幽郊鮮隂風花
栁䕃廣隰苖黍青芃芃皇仁漸南極草木均化工豈獨
兹黎人物與非吾同軍行直人日感歎心沖沖
朝發城東門夕駐藤江壘殺氣干層雲狼師渡藤水雞
犬皆震驚人民盡奔徙海避愁蛟蛇山匿畏虎兕蛇虎
猶可虞狼毒不可邇軍令甚分明顛仆何由弭伶俜泣
路衢迸淚不能已嗟哉一將功豈獨萬骨毁
海南無猛虎而有麖與麋𤣥崖産珍木種種稱絶竒斯
物出異域頗為中國推以兹重徴索奔頓令人疲窮年
務采獵為官共饋儀苦云近歲盡無以充攜持直欲訴
真宰鏟此蘇民脂物理固有然忉怛勞人思
葉落當歸根雲沉久必起黎人多良田征斂苦倍蓰誅
求盡餘粒尚豢犢與豕昨當租吏來宰割充盤几吏怒
反索金黎氓那有此泣向邏者借刻箭以為誓貸一每
輸百朘削尤相擬生當剝肌肉死則長已矣薄訴吏轉
嗔鎖縛不復視黎兒憤勇決挺身負戈矢鎗急千人奔
犯順非得已赫赫皇章存今人棄如紙
朔風戒良節赫赫張皇師軍門號令嚴震肅將天威壯
士快鞍馬鋒鏃如星飛一舉破賊壘刀斧紛紜揮剖尸
越丘阜踏血腥川坻白日暗西嶺瘴氣昏餘暉翅鼠墮
我前饑烏逐人歸征夫懐慘憂涕泗霑我衣黎人本同
性云胡登禍機神武貴勿殺不在斬獲為息火當息薪
弭兵當弭饑誰生此厲階哲士知其非
　尹　耕(十四首/)
　　　耕字子莘蔚州人嘉靖壬辰進士由兵部郎中
　　　出知河間府升河南按察僉事坐劾戍遼左有
　　　朔野集
　　　(詩話李何詩派並行曽未幾時而學李者漸少/宗何者日多學李得其風骨者前有凌溪後有)
　　　(朔野而已朔野以邊才自負一蹶不振/坎壈而終詩如曉角秋笳聼者悽楚)
　　修邊謡
去年修邊君莫喜血作邊牆牆下水今年修邊君莫憂
石作邊牆牆上頭邉牆上頭多凍雀侵曉霜明星漸落
人生誰不念妻孥畏此營門雙畫角
　　黟縣道中
嶺峻橋横渡泉懸水逆流映空峰影亂觸石浪花浮歲
月悲行役衣冠憶舊游望鄉雙淚眼休上最髙樓
　　韓淮隂侯廟
背水空留陣良弓早見收身危縁震主面相止封侯落
日荒祠道西風澗水秋君臣終始義為爾淚長流
　　關忠義祠
盪冦襄樊日長濤渰魏軍氣雖雄百戰功竟偃三分鬼
馬騰空皁靈旗掣亂雲神絃朝暮曲長向嶺頭聞
　　秋興(四首/)
銅龍春闢曉光寒金水橋横白玉欄見說漢皇求大藥
故邀王母到長安黄金夜獻文成竈青鳥朝翔太乙壇
不是歲星陪帝輦蟠桃誰奉殿中歡
薊門千里接雲中燧火清宵警報同合陣幾窺青海月
鳴鞭争下黑山風殘冬戰士衣仍薄荒歲孤城廩欲空
南國十年輸輓盡防秋諸將慢論功
十萬鳴弦報吉囊去來飄忽是花當連姻故自輕中國
分道頻看入漢疆推轂丈人空肉食操戈遺孽尚蕭牆
不應干羽修文日歲歲三闗有戰場
威名萬里馬將軍白首丹心天下聞遼水旌旗餘殺氣
泰山松柏已髙墳條侯自靖中州變竇憲曽名塞外勲
獨倚凌煙思將畧暮天征雁下寒雲
　　上谷歌(四首/)
大寧無路援開平極目孤懸獨石城遥憶先皇親躍馬
長驅絶塞苦提兵寒流汨汨交樵徑野戍荒荒列漢旌
千載土人談往事伯顔山下有英聲
永寧山外黄花鎮隆慶州旁土木城千里風烟開紫塞
萬年根本是神京分工幸築沿邊壘深入宜防間道兵
見說花當窺伺久窮邊誰識近年情
飛狐倒馬紫荆連此去朝廷路一千向日北門嚴鎖鑰
於今南牧盛烽煙時名受脤當闗將嵗徳臨分破陣年
願假精兵臨塞上莫令疲病乆戈鋋
陽河西帶鎮寧流順聖川南是蔚州比歲凶荒猶在眼
向來荼毒幾曽收靈闗皆出紅沙嶺直峪斜通白草溝
封植紫荆端在此倉場芻粟可深籌
　　紫荆闗
漢家鎖鑰惟元塞隘地旌旗見紫荆斥堠直通沙磧外
戍樓髙並朔雲平峰巒百轉真無路草木千盤盡作兵
誰識廟堂柔逺意㦸門煙雨試春耕
　　春懐
春深闗塞尚屯兵萬里邊防拱漢京不為翠華臨逺道
豈應金甲廢深耕轉輸坐見司徒急經畧親看相國行
莫訝至尊忘北顧顯陵遷附聖人情
　桑　喬(一首/)
　　　喬字子木江都人嘉靖壬辰進士除户部主事
　　　改授監察御史駕幸承天扈從未行乞歸逮赴
　　　詔獄廷杖謫戍九江卒戌所隆慶初贈光祿寺
　　　少卿有詩文集(歐楨伯云子木詩清雅/俊逸有昌黎眉山之風)
　　　(詩話子木按大同還一日劾四尚書嚴嵩與焉/可謂敢言矣然幾殺其身得不死者幸耳歐禎)
　　　(伯撰廣陵十先生傳十先生者儲瓘静夫王軏/載卿景暘伯時趙鶴叔鳴朱應登升之蔣山卿)
　　　(子雲曽銑子重朱曰藩子价/宗臣子相其一則子木也)
　　流水
江流九派是潯陽山勢千重擁建康日暮雲帆看不見
夢隨江水過横塘
　包　節(三首/)
　　　節字元達華亭籍嘉興人嘉靖壬辰進士除東
　　　昌推官徵授監察御史出按湖廣抗疏劾守陵
　　　大璫廖斌不法為斌反誣下詔獄謫戍莊浪衛
　　　有臺中湟中二集(莫子良云侍御詩於臺中見/遂初之志焉其言麗以則於)
　　　(湟中見窮愁之藴焉其言婉以思玉顧元言云/侍御詩意象都新令人炫目方之  琢鼎彞欵)
　　　(識工緻特/乏𢎞綽耳)
　　　(詩話侍御恱研風雅以文苑英華詩可續昭明/文選體編成苑詩類選三十卷亦稱好事其所)
　　　(作大約取材于是西谷張氏惜其立志太銳任/事太勇嫉惡太嚴為讒者所中其才與命妨志)
　　　(與時違故所就止/是亦知己之言也)
　　九日宴西寧城樓
九日依邊郡登髙倍黯然山風寒擁葉城日澹浮烟菊
亦窮荒見萸應故國偏何期流竄客猶接歲時筵
　　得侯介潭消息
消息西來未忍聞若為多難復離羣投荒自分先朝露
歎逝那知對隴雲隔歲行塵猶避馬早春芳草已孤墳
生還儻過山陽道長笛何堪聼夜分
　　贈俠少年
早隨飛將戰龍沙日晚收營過狭斜下馬直趨盧女肆
滿樓喧笑擁琵琶
　馮汝弼(一首/)
　　　汝弼字惟良平湖人嘉靖壬辰進士工科給事
　　　中以言事謫潛山縣丞遷知太倉州調揚州府
　　　同知不赴隆慶初追贈布政司參政有祐山集
　　　(詩話祐山入諌垣值汪尚書鋐掌吏部恃寵恣/肆言官劾之不動祐山投袂起曰擊之不勝則)
　　　(其志益驕事有不可言者吾當以死争之疏入/帝怒時禮科給事中掲陽蔡宗愷河南道御史)
　　　(泰和曽翀皆廷杖死祐山與諸暨翁給事溥等/八人俱外謫然翁終以此逐斯隆慶初有追贈)
　　　(之典也祐山歸田後睦鄰敦俗鄉里徳之曽孫/孝廉洪業守其家法輕財博施至今東湖言好)
　　　(義者必/曰馮氏)
　　夜發天津
明月天津岸孤帆水底明北來新鴈至仿彿是神京
　徐　楨(二首/)
　　　楨字世兆長洲人嘉靖壬辰進士歴官廣東参
　　　政有堯山詩集
　　楊蘭亭奉使北上
出闗稱使者知是棄繻生鳳詔從天下樓船截海行五
雲還入夢千里欲遄征到處逢迎是無勞念去程
　　鄒虹橋新居
欲謝塵中鞅言從野外居短籬齊樹槿新水曲通渠俗
客無停軫幽人有報書清風北牕下髙枕意何如
　謝少南(二首/)
　　　少南字應午上元人嘉靖壬辰進士歴官廣西
　　　提學有粤臺集
　　府江雜言(二首/)
蠻煙不雨似雲濃白日隂隂慘澹中炎氣熏人冬亦暖
不知何地候春風
落日官軍舉號齊琱戈畫盾障山蹊不嫌銅斗通宵擊
却厭斑雞半嶺啼
　王　畿(一首/)
　　　畿字汝中紹興山陰人嘉靖壬辰進士官南京
　　　武選主事有龍溪集
　　　(詩話龍溪學術/不純詩亦駁雜)
　　登西天目
早起登山去芒鞵結束牢但令雙足健不怕萬峯髙
　白　恱(一首/)
　　　恱字貞夫武進人嘉靖壬辰進士除户部主事
　　　改禮部歴貟外郎中未幾補左春坊司直謫永
　　　平通判轉南京後軍都督府經歴稍遷南吏部
　　　郎中再謫河間通判復轉户部主事改尚寳司
　　　丞有詔遷江西按察僉事俄令致事有雒原集
　　　(皇甫子循云雒原調暢朗而思沉語婉麗而致/逺音和平而易感㫖雋永而難斁  顧元言云)
　　　(司直以建安風骨兼貞觀思致/足以振響長慶繼軌大傅矣)
　　秦省諸君招飲愛山園亭
幽林闢瑶圃飛閣臨華池髙賢敞燕㑹慰我逺遊思情
酣衆音翕日永杯行遲鮮飈空中來坐令炎霧披綠竹
䕃雕榱雜樹縁芳畦夕照燦雲峰澄波漾漣漪淵魚伏
蒲藻鳴鳥遷樛枝歡樂良不極惜兹光景馳慷慨君子
心明明孚令儀散聚靡有常邂逅天之涯眷言崇懿徳
式彼周行詩
　趙　伊(一首/)
　　　伊字子衡平湖人嘉靖壬辰進士歴官廣西按
　　　察副使有序芳園稾
　　案山
沙圩塔前春草齊案山樓外曉鶯啼畫船載酒三湖遍
簫鼓聲中日又西
　張　謙(一首/)
　　　謙字仲受慈谿人嘉靖壬辰進士歴官按察副
　　　使
　　東門行
歩出城東門泛彼河上舟河流東北馳念子悵悠悠子
行一何逺乃在渤海頭白日照遼陽朔風吹高丘王事
各有程焉得斯須留執手淚盈把杯至不能酬垂楊夾
廣衢有鳥聲相求感之増煩惋怨彼道路修丈夫自有
懐豈若兒女儔贈子明月珠照耀光九州所期在同心
千載為我逑
　廖希顔(三首/)
　　　希顔字叔愚茶陵人嘉靖壬辰進士有東雲集
　　送岱宗諫議謫鎮逺
明堂再續周王禮宣室能容賈誼狂抗世有人還諫草
清時憐汝獨遐荒龍吟鎮澤千峰雨雁度偏橋八月霜
去住天涯各何意長星猶在太微傍(自注時/有星變)
　　送李約齋戴前峰二諫議謫象郡
天風吹雨氣蕭森行盡江潭是桂林萬死投荒明主意
一封排闥小臣心城臨南斗桄榔出花暗春山瘴癘深
彈劍長歌倍憐汝許身我亦愛南金
　　送方兵備赴蜀兼懐楊芳洲夫子
西路元戎看仗節南宫詞賦起明經天門初日餘殘雪
江國浮雲伴使星乗興還移浣溪棹幾時同過草元亭
生憎楊栁催春發故向愁邊却盡青
　王　瑛(一首/)
　　　瑛字汝玉無錫人嘉靖壬辰進士官監察御史
　　　有石沙溪上集
　　任丘道中寓目
萬山秋色送行韉髙樹雲生欲暮天可是河頭漁艇出
鷺鷥驚起水西田
　王廷榦(二首/)
　　　廷榦字維楨涇縣人嘉靖壬辰進士除行人遷
　　　南京刑部主事歷户部貟外郎中出知九江府
　　　有巖潭集
　　天夀山行宮
天斾三春發離宫四月開觀河懐禹跡問野見周才日
氣生高嶺雲隂拂翠臺太平叨扈從文雅媿鄒枚
　　後湖答皇甫司勲
髙皇方息戰於此濬澄湖版籍封疆逺絲綸詔命敷萬
年修禹貢九譯獻周圖自得清風句南中麗景無
　錢　薇(一首/)
　　　薇字懋垣海鹽人嘉靖壬辰進士除行人擢禮
　　　科給事中轉右給事中贈太常寺少卿有承啟
　　　堂稾
　　贈呂東匯銀臺
薊門十載别此日意何如濟世餘三䇿謀身合二疏浮
踪寄天地真樂自樵漁好借盧敖杖周行五岳墟
　髙世彦(一首/)
　　　世彦字仲修號白坪内江人嘉靖壬辰進士有
　　　自得齋槀
　　　(詩話白坪軒名自得其詩意象從容五言如羣/鷗穿藻出一鳥捕魚飛月令如潮信年光似水)
　　　(流白雲棲樹杪青竹露牆根瑶瑟難為調牙籤/剰有書潮來沙作篆雲過石為衣七言如對月)
　　　(云佳辰若此不易得良夜何其分外明九日云/清時容我林泉嬾黄菊笑人塵務勞自娛云花)
　　　(隂數酌陶元亮日課一詩梅聖俞蜀中尚楊用/修派詞多穠郁而其詩清潤如此所當洗眼觀)
　　　(也/)
　　冬江
秋盡寒潭斂水痕斷雲殘雪送朝昏深冬野鳥巢溪樹
近渚人家掩石門何處洞簫吹夜雨一竿漁火徹朝暾
蜀江氣暖春光早已有林花暎小邨
　
　
　
　
　
　
　
　
　
　
　
　
　明詩綜卷四十六
欽定四庫全書
　明詩綜卷四十七
　　　　　　　　　　翰林院檢討朱彞尊編
　孫　陞(二首/)
　　　陞字志髙餘姚人嘉靖乙未賜進士第二授翰
　　　林編修歴右春坊右中允國子祭酒陞禮部侍
　　　郎改吏部復改禮部旋又復吏部進南京禮部
　　　尚書卒贈太子少保諡文恪有集(穆敬甫云孫/詩爾雅足稱)
　　　(上/乗)
　　送龍氏
客子欲何之蒼梧古南粤相望萬里餘征鴻杳天末杪
秋霜露零寒飈迅城闕睠兹發深慨而况當乖别采蘭
以贈君所願芳未歇
　　送陳氏之留都
結交不在早要在心所當伊人則古昔晤蹔情何長云
胡倐行游告言之建康驅車薊北門鼓枻潞河陽川原
悠以邈使我戚中腸自戚還自慰暌離庸詎傷黄鵠摩
青霄逺舉固其常去矣勿復道恒徳期不忘
　趙貞吉(一首/)
　　　貞吉字孟静内江人嘉靖乙未進士選庻吉士
　　　累官禮部尚書入直文淵閣加太子太保卒贈
　　　少保諡文肅有集
　　金陵送取經僧囘蜀
洗鉢長干寺鳴榔一葦灣經收唐藏譯歌學楚狂還草
綠金沙島雲開石鏡山慈航偏易渡豈若世途艱
　林廷機(一首/)
　　　廷機字利仁閩縣人嘉靖乙未進士改庻吉士
　　　除檢討遷國子司業出為南祭酒遷太常寺卿
　　　陞工部侍郎改禮部進工部尚書復改禮部贈
　　　太子太保諡文僖有世翰堂稾(王元美云利仁/如太湖中頑石)
　　　(非不具體/無乃癡重)
　　九日琅琊山宴集
此日琅琊亦勝遊眼中風物足清幽青山似識重來客
白髪能禁幾度秋萬事無如行處樂一尊還爲故人留
豋臨况復逢佳節㑹取黄花插滿頭
　何維柏(一首/)
　　　維柏字喬仲南海人嘉靖乙未進士改庻吉士
　　　授監察御史坐劾嚴嵩廷杖累官南京禮部尚
　　　書諡端恪有天山草堂存稾(顔應雷云先生詩/沖澹雍雅趣味天)
　　　(然/)
　　　(静志居詩話端恪詩多雜講學語合格者希其/乞休作云樂事尚饒新嵗月勝游不改舊雲山)
　　　(侍其父與鄉人為/九老㑹亦佳話也)
　　夜坐
虚亭靣芳沼凉月散遥林坐觀羣動息惟聞蟋蟀吟物
性各自適兹理㑹予心虚明生夜景微風開我襟整衣
起巡簷鳴我花間琴緬懐千載下希聆疏越音髙梧發
孤籟妙契天機深對此不能寐待旦夙所歆
　尹　臺(二首/)
　　　臺字崇基永新人嘉靖乙未進士選庻吉士授
　　　編修歴修撰諭徳侍講遷南國子祭酒調北祭
　　　酒改少詹事兼侍讀學士陞南吏部侍郎進南
　　　禮部尚書有洞山集
　　送西吳張太史使江藩
京國論交幾過從郊筵惜别奈殘冬衝寒裘馬今朝發
獻歲鶯花若處逢桐葉剪圭周建爵菁茅立社漢分封
歸将錦節停鄉邑玉笥髙開紫霧重
　　光山逢劉唐巖副使
十年芳草惜離羣海上朱旛隠暮雲何意歸舟停楚澤
萬山黄葉獨逢君
　康太和(三首/)
　　　太和字原中莆田人嘉靖乙未進士改庻吉士
　　　累官南京工部尚書有礪峰集
　　人日
南國逢人日相傳卜嵗華隂晴曽不定時序轉堪嗟地
僻將舒栁山寒未放花草堂詩欲寄羇思正無涯
　　端午書懐
入夜潮聲急平明江霧開感時人競渡弔古獨豋臺野
樹疑分合沙鷗任去來乾坤堪一笑駛景白駒催
　　仲秋國學陪祀
吾道宫牆在清秋雨露多禮分三獻肅樂奏九成和夜
静傳金柝庭虚聼玉珂歸途燈火逺星斗耿天河
　張舜臣(一首/)
　　　舜臣章邱人嘉靖乙未進士累官户部尚書都
　　　察院左都御史卒贈太子少保
　　雲中曲
黄雲塞北起秋風宣府居庸羽檄同天子臨朝親遣帥
戰袍賜出大明宫
　孫　植(一首/)
　　　植字斯立平湖人嘉靖乙未進士除南京刑部
　　　主事累官刑部尚書諡簡肅
　　　(詩話簡肅家誡頗嚴諸子析箸後命每夕各出/盤蔬榼酒共飲飲必分題賦詩其意以為兄弟)
　　　(日親則妻妾之言不得而間盖亦具苦心矣公/之先名固者元處士有詩名聼雪齋集嘉隆間)
　　　(曽鏤板惜也今其/子姓莫有儲藏者)
　　霜降陵祀夜行
夜静鐘聲徹山深古柏寒囘風吹落葉絶壑響鳴湍候
騎林間出懸燈嶺外看神遊列聖逺弓劍五雲端
　張　瀚(五首/)
　　　瀚字子文仁和人嘉靖乙未進士累官太子少
　　　保吏部尚書贈太子太保諡恭懿有奚囊蠧餘
　　雜詩(二首/)
王胥習格熊黄公善厭虎血氣一時衰終為黠獸苦安
身貴明哲鷙猛奚足數魯縞本非堅猶能敵强弩知雄
守其雌深藏是良賈
復蜟生枯株脫殻爲元蟬本與稿壤俱一朝憑化遷吐
納月露中櫛沐風雨前微形竊伏匿何意聲日宣螳蜋
枉見撲禀質非甘鮮
　　初夏入濟
我昔駕征航芳華媚初景淺綠曳垂楊輕紅發朱杏忽
焉幾千里始渉齊魯境春風度去陌夏雲薄前嶺花落
樹隂繁鶯鳴晝逾永戀土厭薄遊懐人復心耿天闕五
雲中蓬窗日延頸
　　歸鶴篇
皎皎雲間鶴不受氛塵侵幽人一以贈馴爲階下禽春
風舞翩翩秋月唳清音經年託儔侣欲别意難任念非
夙所隨還歸嘉樹隂客既眷故鄉鳥亦適故林去矣物
無累懐哉誼已深願比雲霄翼常同萬里心
　　出塞
涇原北望塞門秋漠漠沙塵暗戍樓羽檄不來氊帳逺
前軍夜獵海西頭
　馬　森(一首/)
　　　森字孔養懐安人嘉靖乙未進士累官太子少
　　　保兵部尚書諡恭敏有鍾陽集
　　分水闗
出闗閩土盡征路楚山迎曉霧連空暗炎天過雨清人
來千樹杪鳥雜百泉聲每憾箯輿闊難從石罅行
　靳學顔(二首/)
　　　學顔字子愚濟寧人嘉靖乙未進士除南陽推
　　　官累遷吉安知府歴左布政使入爲光祿太僕
　　　卿以副都御史撫山西轉工部侍郎改吏部有
　　　兩城集(朱中立云子愚詩宗初/唐雄渾老健卓然成家)
　　出塞
大漠羽書傳君王勑視邊徵兵動河朔伐鼓下祁連鐵
騎金沙冷雕弓寳月懸由來重恩紀不爲勒燕然
　　即事
片片輕鷗淥水涯隔溪楊栁是誰家主人有酒不招客
可惜滿林紅杏花
　陳　堯(一首/)
　　　堯字敬甫南直𨽻通州人嘉靖乙未進士歴官
　　　刑部左侍郎有梧岡詩集
　　夏日後樂園雜興
吏隠容疎放園居况寂寥䕶花編架宻種豆引泉遥閱
世思緘口逢人恥折腰無能煉丹鼎華髪日蕭蕭
　康　朗(一首/)
　　　朗字用晦惠安人嘉靖乙未進士歴官右副都
　　　御史巡撫貴州
　　昌平道中
塵俗每相拘日夕不遑息暫輟簿書勞山間事行役驅
車出北郊晴煙委園陌松梢露漸稀草際霜已白初與
市塵違忽見山如積明月含半峰流水時滴瀝良似故
山中眷言素所適游子未能歸懐哉安可獲
　許　穀(八首/)
　　　穀字仲貽上元人嘉靖乙未進士除户部主事
　　　改禮部轉吏部郎中遷南太常少卿謫浙江運
　　　副起爲江西提學僉事陞南尚寳卿有外臺武
　　　林省中歸田諸稾(穆敬甫云許公家建/業自能爲六朝語)
　　　(詩話石城詩頗/近大厯十子)
　　新秋飲秋澗宅分韻得我字
輕飈送驕陽嘉節屆流火故人敞層軒芳筵列瓜果野
老纔豋堂良朋漸盈坐展卷道古今泯迹忘爾我赤日
既西暱凉月生樹左髙天飛白雲歴亂不成朶遷席向
廣庭縱横樂皆可既醉乃言旋竟忘白幘墮揮毫贈同
心志合㑹終妥母然逐輕肥令人笑委瑣
　　畫鹿行
古來寫鹿誰最賢耶律以後皆無傳吾鄉近推快園叟
毫端物態俱天然快園野叟氣豪蕩此圖全得山林象
疑從靈囿翻然來走入君家錦堂上元圃平開藥草生
靈泉倒瀉溪流清溪邉跂跂似求侶草畔甡甡如有聲
野叟風流不可見綵筆貽君足珍玩霜毫豈羨芙蓉園
銅牌未數宜春苑憐君自是全生者百年意興惟原野
世路逃名不受羈雲厓結伴寧相捨予本江南一散人
悔将書劍誤風塵披圖便欲捐簪珮共採苹蒿樂性真
　　偶成
新作魚鹽吏遥辭龍虎都乾坤無棄物江漢有潛夫短
笠三山雨扁舟八月鱸兹懐何日遂把酒意踟蹰
　　夏日過西宗别院
退食尚書省聨鑣大士林地開仙梵境客逺市塵心石
竹下空翠山雷生晝隂朅来幽賞意一寄白雲岑
　　送馬抑之冊封魯藩
惇族開新典貤封輟從官使星過即墨廐馬出長安日
躍扶桑樹芝生泰嶽壇勝游多賦草揮贈故人看
　　過徳州
樓船御北風渺渺過齊東種秫生涯薄誅茅結構同日
沈平野上人語近村中水面看牛斗星槎似可通
　　雪
吳山冬盡雪初飛極浦彤雲合翠微越女臺邊猶黯淡
蘇公隄上已芳菲他鄉酒盞愁仍把虚室琴書浄可依
所願普天歌樂歲故園休問幾時歸
　　豋五雲山
名山髙擁五雲層危磴重重躡屐登西望諸天應咫尺
東來疊嶂總丘陵海門遥指三山樹梵殿常懸七寳燈
便掃蒼苔題短句乾坤髙覽記吾曽
　王維楨(二首/)
　　　維楨字允寧華州人嘉靖乙未進士選庻吉士
　　　授檢討歴修撰諭徳陞南京國子祭酒以省母
　　　歸值地震陷死有槐野存笥集(孫志髙云槐野/詩宗少陵多深)
　　　(沈之思務引於繩墨必結構中度而後出之不/王元美云王允寧如馬服子陳師自作竒正)
　　　(得兵法又如項王嘔嘔未了忽發喑嗚陵穆敬/甫云王詩負氣不泄沈鬰有調大是少  之遺)
　　　(不俞汝成云槐野詩磊塊瀺灂雖非純雅之辭/  失雄渾之氣  胡元瑞云嘉靖時為杜者王)
　　　(允寧孫仲可為六朝者黄勉之張愈光允寧于/文矯健勉之於學博洽皆勝其詩若李舒章云)
　　　(允寧意氣觕可若云/學杜尚未有毫分)
　　　(詩話王允寧孫仲可皆學杜而不得其門允寧/自詡七律然尤懦鈍五言有句無篇如千里秋)
　　　(江水孤舟月夜吟髙林風葉下逺渚薄雲低花/樹迷官路濤聲入縣門山無雲斷䖏塔有雁來)
　　　(時三疉尊前酒雙旌畫裏身暮雲迷逺岫春棹/響空江天險分秦塞神謀度漢兵尚泠然可誦)
　　　(也允寧死於地震謗者謂獲罪華山之神攷同/時死者尚有楊尚書守禮楊都御史邦竒馬光)
　　　(祿卿理李伯華詩所云平生三老友一夜委泥/沙也諸公豈皆獲罪於神者邪事在嘉靖二十)
　　　(四年十二月十二日夜蒲州震尤甚山隂僖順/王聰㴻亦薨又輔國将軍四人承國将軍一人)
　　　(鎮國中尉十七人輔國中尉三人庻人五人縣/主郡君淑人各一人夫人四人齊厭死伯華詩)
　　　(又云四方多變異詎止平陽哀户曹倐降火渭/流却逆洄山崩兼泉湧彗見復風霾犬育在雞)
　　　(卵蛇出由人懐雨豆血淋漓妖鳥羽毰毸虎産/於猪腹人生自鼈胎李樹忽結𤓰多而更且魁)
　　　(夜見火城出蓮從上釜開妖孽如此天心可知/而西苑君臣方以丹鼎青詞相尚祗見白龜白)
　　　(鹿頌瑞應者紛紛真可長太息也伯華詩太觕/鄙以其紀事特詳故附録以資史局述五行志)
　　　(者/)
　　孝烈皇后挽歌
範内留芳訓扶天有駿功仙游知跨鳳聖念為當熊玉
珮虚無裏蒼雲悵望中宜春花照眼淚灑舊時叢
　　　(詩話宫婢楊金英欲斃世宗于熟寝以繩束帝/喉未絶有張金蓮走告皇后往救獲甦此嘉靖)
　　　(壬寅年事也訊得同謀者楊玉香邢翠蓮姚淑/翠楊翠英闗梅秀劉妙蓮陳菊花王秀蘭徐秋)
　　　(花鄧金香張春景黄玉蓮凡一十三人悉磔之/于市王祭酒維楨孝烈方皇后輓歌仙游知跨)
　　　(鳯聖念為當/熊蓋指此也)
　　熱
院深風不度火鑠井猶温林宻翻包暑蚊多故趁昏何
方無五月明發問孤村蓮洞凉如許茶瓜與客論
　駱文盛(二首/)
　　　文盛字質甫武康人嘉靖乙未進士選庶吉士
　　　授編修有兩谿集(蔡子木云兩谿詩沖澹爾雅/出孟貞曜之上  孫志髙云)
　　　(質甫詩婉切沖/雅似唐人聲調)
　　讀延生集
適俗韻自少愛山情頗多邇來南山下卜築當巖阿檻
外倚修竹牆頭纒女蘿藹藹叢桂隂鬰鬰喬松柯清泉
日夕流好鳥鳴相和展書坐磐石書中意如何延齡與
養性要在蠲煩苛長生豈敢慕庻以痊沈痾
　　左順門值雨
曉漏趨朝候殷雷送雨時殿雲低拂檻檐溜急通池自
訝沾衣速何妨退食遲宫鶯春罷囀應濕上林枝
　王立道(一首/)
　　　立道字懋中無錫人嘉靖乙未進士選庻吉士
　　　授編修有具茨集
　　送沈夷齋
飛來雲中雁十五自成行如何同心友各往天一方憶
與君相見桃李熈春陽胡然忽離跡飛蓬卷秋霜天時
有代謝人事安可常不見参與辰出沒遥相望雖有盈
尊酒何能解中腸
　劉　繪(二首/)
　　　繪字子素一字少質光州人嘉靖乙未進士授
　　　行人選户科給事中轉刑科右給事中出知重
　　　慶府有嵩陽春詠(皇甫子循云先生經術文章/可謂兼之若騷賦詩歌則固)
　　　(北海餘聲宣城寄/興非所專好也)
　　　(詩話潘恭定試士中州得子素卷曰此河岳英/靈也子素既釋褐給事省中偕同官夀貴溪貴)
　　　(溪手玉盌行酒子素揮之次日疏其十罪不報/明年六月朔日食晝晦永陵大恐問天官主何)
　　　(占子素請去言以塞天怒言遂去位子素亦出/守及言再相嗾南省論罷其大指謂飲酒酣歌)
　　　(自稱豪侠當場蹴踘旁若無人廣聚生徒而要/譽多張讌㑹以慆淫既歸田講范白之術取負)
　　　(郭水田疏為大壑種魚萬頭牧馬山荘得良駒/六十匹又責僮往来徐揚貨布及鹽課入息以)
　　　(給賓客其答楊用修書云人情有所寄則有所/忘寄而意不縱則忘之不逺惟忘之逺而後我)
　　　(無所貪無所貪而後能適盖亦自道也與熊叔/仁論文云仙釋二氏非聖之書吾既不從其道)
　　　(却借彼之言以資吾文所謂文者将何所爲乎/為文而雜以二氏語此唐宋間雜學之弊也昌)
　　　(黎不道二氏語與二氏言必舉六經之言告之/子厚謂某秀才文多引荘列頗奪正氣論亦凛)
　　　(凜至與二氏言便盛稱其教而雜諸戒律毗尼/之說却不自覺蘇氏記大悲勝相諸作至為偈)
　　　(語準楞嚴法華大不宜也其持論甚/正詩非所長比于伯華稍事剪裁)
　　曉望終南
終南亦何有白雲長英英層峰亘西來巍然臨咸京中
有太一洞窈窕清籟生鬰鬰古柏竦闗闗春鳥鳴紅泉
石乳溜金竈丹光縈經年鮮人跡翠竇懸空青我欲往
從之坎壈不能行緇塵滿周道蹢躅傷我情何能奮飛
去翛然學長生
　　送吳祥雲赴趙總戎幕
天門昨夜耀龍文大将横戈正立勲上谷不傳青海箭
漁陽新練水犀軍金笳夜嘯樓前月赤幟朝翻陣外雲
逺客莫辭千里去滿堂珠履盡迎君
　薛應旂(一首/)
　　　應旂字仲常武進人嘉靖乙未進士除慈溪知
　　　縣轉南吏部主事歴浙江提學副使改陜西有
　　　方山集
　　　(詩話方山以帖括擅長既負時名遂專著述所/續通鑑孤陋寡聞如王偁李燾楊仲良徐夢莘)
　　　(劉時舉彭百川李心傳葉紹翁陳均徐自明諸/家之書多未寓目并遼金二史亦削而不書惟)
　　　(道學宗派特詳爾憲章録一編似未覩實録而/成者若浙江通志簡畧太甚俾後之欲知前事)
　　　(者漫無考稽文獻不足徴是誰之過與昔劉仲/原父謂可惜歐九不讀書覽方山遺編頗同此)
　　　(恨詩其餘藝/不必論也)
　　贈朱子价
美人淮南來貽我瓊瑶篇扣之作哀玉引被清商絃怱
復渡江去揚帆凌紫煙臨風愴然别佇立還自憐况當
三五夕皓月生嬋娟盈盈媚河漢對影成留連豈無新
相知故舊情獨牽折葵製團扇置子懐袖間采蘭結芳
佩繫子衣帶邊如彼逺行邁勿爲中路捐
　陳　鳳(四首/)
　　　鳳字羽伯號玉泉上元人嘉靖乙未進士累官
　　　陕西参議有清華堂擇存(王元美云陳羽伯如/東市倡慕青樓價微)
　　　(傅粉澤絶/工顰笑)
　　始至郡
予本澹蕩人十年滯空谷偶逢純熙運釋擔荷甄録浮
沉金馬門日飽太倉粟恭承紫宸詔持法佐明牧此邦
古帝丘在昔號淳樸所嗟末世僞浮雲恣反覆秋荼網
何宻棘林夜多哭折獄媿惟良受命如集木雖乏淑問
資尚希士師躅願同于公仁無取髙門福庻獄惟庻慎
仰禆刑措俗嘉禽庭可巢幽圄草生綠矢心及兹辰詠
言聊自告
　　贈别孫子請告還山
丈夫各有志所志在千秋臨岐送將歸觧贈雙吳鈎子
有髙世才行矣善自謀盛年易就衰去日安可留努力
萬里途及時須好修肯戀京洛塵以貽静者羞
　　行經李膺墓
炎精黯無光吹嘘賴君子三君世所宗吾愛司𨽻氏大
厦業将傾一木支未巳昊天不祚漢人亡國隨圯偶兹
行役餘幸覩豐碑峙荆榛莽交道荒丘竟誰是龍門徒
想像仙舟渺云逝石麟既埋沒原隰自虧蔽我懐若而
人九原嗟莫起驅車行灑泣落日照寒水
　　再送環浦憲使
攬轡喜重臨臺端遂盍簪離亭忽此别客思一何深雨
雪燕山道江湖魏闕心知君多古調三歎憶遺音
　周天佐(一首/)
　　　天佐字宇弼晉江人嘉靖乙未進士除户部主
　　　事上疏救楊爵廷杖卒萬厯中追贈光祿寺少
　　　卿天啓初追諡忠愍有績山存稾
　　過田家
五月過田父刈麥方暮歸徵租公府吏督責詣荆扉舍
擔具雞黍向吏語依依非敢後官稅去秋穡事微晚場
穫無糓婦織不上機此月幸有麥欲救眼前飢送吏行
出門歎息淚滿衣千村多飽吏不見一農肥
　牛　恒(二首/)
　　　恒武功人嘉靖乙未進士仕至周藩左長史
　　周藩宫詞(二首/)
蕭蕭修竹映池寒分汲銀缾灌牡丹報道花朝開内宴
競持金剪繞朱闌
夜來行樂鴈池頭侍女分行秉燭遊唱徹憲王新樂府
不知明月下樊樓
　陳元珂(一首/)
　　　元珂字仲聲閩清人嘉靖乙未進士有雙山集
　　新構一笑亭于烏石山隂漫述
曽聞劉隨州英采特髙妙觧印無與言見山始一笑伊
余慙古人拂衣幸同調結屋傍山隂開軒面層嶠庭草
惬幽懐巖雲増逺眺况有同心人銜杯縱吟嘯翠篠逗
曉風薜蘿收夕照散地有餘歡閉門忘津要悠悠百年
身此意知誰肖
　張天麟(一首/)
　　　天麟深州人嘉靖乙未進士
　　旌徳道中
小邑無郵吏農人半甲兵石樓横斷岸草徑入荒城聞
道甘泉駕将臨細栁營風塵何日静洗眼看昇平
　吳　瓊(三首/)
　　　瓊字邦珍婺源人嘉靖乙未進士
　　送方際明之金陵
津亭楊栁色話别思如何爾向金陵去應聼玉樹歌石
城寒雨散牛首暮雲多好獻匡時䇿無須念薜蘿
　　旅邸除夕
老至謀仍拙天寒酒易消冰霜愁裏過鄉國夢中遥一
歲秪今夜百年能幾宵病懐堪自適無復歎蕭條
　　歲暮書事
海上猶多壘江東未息兵如何觀察使遽報武功成寒
沍凝春令隂霾蔽日明不堪黄浦路雞犬寂無聲
　施　峻(三首/)
　　　峻字平叔歸安人嘉靖乙未進士除南京刑部
　　　主事歴郎中出知青州府有漣川集(王元美云/施平叔如)
　　　(小邑民築室器物觕完裁徐伯臣云平叔詩隨/時上下而格調渾厚體  平實固一代之良)
　　　(茅順甫云施青州詩音/響興寄與荆川相上下)
　　　(詩話平叔以七律自詡閭黨交稱焉然殊不見/好諸體過修邊幅未免氣餒顧箬溪序之謂唐)
　　　(以後詩音調格律相尚鍛鍊益/工其氣益弱毋乃㣲辭也乎)
　　撒秧謡
東阡有田三十畆秧糓已撒十五斗去年薄收難接新
種得早稻方救貧相傳今年晩更好十分秪宜一分早
東鄰西舍皆晚禾我種早稻知如何
　　郊扉
青入秧田雨黄連麥坂雲郊扉聊騁望世事不須聞竹
外鳩雙語花前鶴自羣溪邊來縣尉載酒勸農耘
　　寄王屋張山人元超
隠隠茅堂鎖白雲萬峰飛瀑静中聞徵君只在東西崦
碧樹叢深路不分
　郭萬程(一首/)
　　　萬程字子長閩清人嘉靖乙未進士刑部主事
　　　有雲橋集
　　仗劒
仗劍遊薊門蹉跎歲華晏中懐日鬱紆結髪從遊宦一
謝鹿豕羣誤䝉犬馬豢宫殿生洊雷浮雲在清漢徒有
憂天心無從隕首諫退而礙禄養進則涉誹訕悔作章
句儒書空徒浩歎忠義本區區焉敢私憂患耿耿平生
心何由愬親串
　茅　瓚(一首/)
　　　瓚字邦獻錢塘人嘉靖戊戍賜進士第一累官太子
　　　賔客吏部左侍郎兼翰林院學士有見滄先生集
　　寄王冉山
清商凉氣肅白露瘁庭柯美人去極浦一夕秋風多言
念燕婉情攜手南山阿為樂苦不周良游忽蹉跎瞻彼
松柏枝引蔓附女蘿而我同心侶悵别情如何
　袁　煒(一首/)
　　　煒字懋中慈溪人嘉靖戊戌賜進士第三授翰
　　　林編修歴侍講學士禮部右侍郎進尚書召入
　　　直改户部加少傅兼太子太傅建極殿大學士
　　　卒贈少師諡文榮有元峰集(王元馭云公詩華/富温宻無棘塞詭)
　　　(衆之/詞)
　　　(詩話永陵自壬寅宮婢之變即移寓西苑萬夀/宮不復居大内先是嘉靖二年四月太監崔文)
　　　(等於欽安殿修設齋供請駕拜奏青詞此金籙/青詞之萌芽也其後齋醮日盛一時詞臣以青)
　　　(詞受寵眷者甚衆而㝡稱旨者莫若袁文榮煒/董尚書份如世所傳醮壇對聨云洛水元龜初)
　　　(獻瑞陽數九隂數九九九八十一數數原于道/道通元始天尊一誠有感岐山威鳳兩呈祥雄)
　　　(聲六雌聲六六六三十六聲聲聞于天天生嘉/靖皇帝萬夀無疆此則文榮所撰也時禁中有)
　　　(貓微青色惟雙眉瑩潔名曰霜睂善伺帝意帝/甚憐愛之貓死命以金棺𦵏萬歲山薦以齋醮)
　　　(文榮撰詞有化獅為龍語因題碑曰虬龍冢云/王秀才逢年上文榮書曰閣下以時文發甲科)
　　　(以青詞位輔相安知世有所謂古文/者哉快意之言然未免直而無禮矣)
　　初夏宴崔太常道院
出郭㝷元圃黄鸝懐好音瑶壇羣木秀清磬碧雲深綠
酒傾燕市微風動越吟歸來蹋明月萬户漏沉沉
　翁大立(三首/)
　　　大立字儒叅餘姚人嘉靖戊戍進士累官南京
　　　兵部尚書
　　吳謳(三首/)
蠢兹田中氓輸稅入城府上逢官長嗔下遭卒胥侮但
保微軀完寧論錢如土官輸曽幾何羨餘反無數錙銖
茍未償猶然禁囹圄待得還鄉閭敝廬無完堵
舊徴未云已府帖重徵新昨朝銀花布今日金花銀侵
晨趨城府薄暮徧鄉鄰一身應重役重役無寧晨父母
生我時胡不百我身殘軀被箠楚苦切難具陳寧爲乞
市子莫作當官人
鄉民不出鄉何曽識京輔官家督輓輸僉丁作温户給
文督儲臺豋數度支部盈虧日較籌未敢捐區釜中途
忽遘患漂没河淮滸經年未能償逢人涕如雨人憐征
戌勞誰憐輓輸苦
　陳紹儒(一首/)
　　　紹儒字師孔南海人嘉靖戊戌進士累官南京
　　　工部尚書有司空集
　　送吳中丞悟齋巡江
青霄繡斧出郊行春水樓船壓浪平聖朝王㑹自江左
才子風流今舊京城隅黄栁色轉變湖上碧桃花欲明
正好芳辰無那别勞勞亭畔不勝情
　喻　時(一首/)
　　　時字中甫光州人嘉靖戊戌進士累官南京户
　　　部右侍郎有吳臯海上老人二集(安如山云吳/臯詩格律宏)
　　　(雅思出象外僻李時逺云海上老人詩/思苦澀好用  事及佛書多斧鑿痕)
　　村舍
塵斷蒼波繞村遥碧嶂臨晴沙隨豕跡風葉送禽音誰
笑兔園册獨憐鷗社吟四時真賞在幽事動闗心
　章　煥(三首/)
　　　煥字懋實吳縣人嘉靖戊戌進士除禮部主事
　　　歴吏部考功郎中轉南京太僕少卿進光祿卿
　　　以右僉都御史撫治鄖陽改河南巡撫尋以右
　　　副都御史總督漕運改督南京糧儲坐誣逮繫
　　　遣戌自稱羅浮山人有陽華漫稾
　　醉翁亭漫題
醉翁昔醉醉翁亭翁醉還看翁自醒我來亭中翁已去
釀泉之水空泠泠相邀明月坐白石舉首青天横翠屏
眼前有酒不能酌相逢一笑花冥冥
　　聞冦至吳門焚刼豋樓作
江上黄塵惨不開吳門不見使人哀虚聞青海無傳箭
始信昆池有刼灰忝竊自慚稱吏隠故園何日賦歸來
傷心野哭千家處愁倚滁南百尺臺
　　南巖宫
三十六巖何者竒南巖巖壑多幽姿飛空欲作翔鸞舞
跨澗真看渇虎垂樹杪迴欄時隠見雲中棧閣故参差
歸旌欲問來時路洞口雲深已不知
　萬虞愷(二首/)
　　　虞愷字懋卿南昌人嘉靖戊戌進士除無錫知
　　　縣徵爲南兵科給事中累遷山東参議福建副
　　　使貴州叅政福建右布政使山西左布政使擢
　　　南京都察院右副都御史入為刑部侍郎有楓
　　　潭詩鈔
　　山中曉行
攬衣中夜起秣馬早鳴鞭殘月不照地明星猶在天出
門頻問曉歴澗暗聞泉翳翳東林外山雲雜隴煙
　　烏江廟
入闗事已定豈在割鴻溝霸業一朝盡烏江萬古流
　周　怡(一首/)
　　　怡字順之寧國太平人嘉靖戊戌進士除順徳
　　　府推官擢吏科給事中以言事受杖繫獄乆得
　　　釋隆慶初起遷太常少卿及卒鄉人私諡莊簡
　　　先生天啟初追諡恭節有訥齋集
　　　(詩話訥齋封事因翟嚴二輔臣市恩修怨而發/疏中有云陛下日事禱祀而四方之水旱灾傷)
　　　(未能消也嵗開納銀之例而府庫未能充也嵗/頒蠲租之令而百姓未能足也時下選將練士)
　　　(之命而邉境未能寧也深觸永陵之怒廷杖之/下錦衣獄踰年乃釋既而與楊爵劉魁仍逮繫)
　　　(所著訥齋集大半獄/中與爵等倡和作也)
　　知二弟至用韻慰之
歲晚吾長滯秋深爾逺來鶺鴒飛已急鴻雁去還哀伯
氏喜猶在爾懐强自開可憐風雨夜須酌觧愁杯
　王　健(七首/)
　　　健字偉純永嘉人嘉靖戊戌進士歴官光禄少
　　　卿有鶴泉集
　　過馮公嶺
飄飄谷雲飛泠泠澗水流水雲亦何心旦夕使我愁憶
昔離鄉縣迨今逾二秋形容日以變光景去不留墨翟
非咸英楚王惡卞璆主恩不時遇志士徒包羞井渫豈
不食受福明王求攘袖啓箧笥攬取雙吳鉤
　　贈江臯陳子
日月互代謝火旻忽西馳荃蘭秘幽谷芬馨誰復知矯
矯江臯彦文彩未彰施鳳凰棲庭梧鵬鳥運天池機哉
不可度神物固有時君其抱明志終始以自持
　　上陵
玉帛來天府衣冠去國門萬年周典禮七葉漢陵園月
擁元宫迥星依紫極尊翠華如在上瞻切五雲屯
　　送友
良晨餞我友長鋏歸去來請歌青玉案贈别黄金臺一
鳥日邊下片帆天際開知君意不適行矣首重囘
　　别建安尹陳石陽
王粲忽不樂陳琳將逺行三秋離别思十載結交情日
下飛鳬影雲中去雁聲有懐他夜月夢繞建安城
　　懺閣阻雨
危崖側轉路千重懺閣豋臨坐午鐘可是潭龍来聼法
半山香雨忽濛濛
　　題湖南處士卷
湖南結屋水雲間十里平湖抱岸還日落沙明開玉鏡
芙蓉倒浸郭公山
　張秉壼(一首/)
　　　秉壼字國鎮莆田人嘉靖戊戌進士歴官太僕
　　　少卿
　　過楊文敏公塋
豐樂橋前擁紫雲路人指視太師墳不為子姓干恩澤
力與鄉邦寢運軍國有三楊翊社稷門無一字表元勲
髙賢去矣餘封土落葉蕭蕭日近曛
　温　新(三首/)
　　　新字伯明洛陽人嘉靖戊戌進士官主事有大
　　　谷集
　　宿靈寳
驛館桃林在山城木葉秋我行聊駐馬訪古憶歸牛風
浪黄河近塵沙白日愁鄰家好明月今夕自髙樓
　　白溝河先世武功所在感而賦焉
朝行清苑市暮渡白溝河此地煙塵渺先人戰伐多野
猶存大樹世已罷横戈渉水思鴻烈臨風發慨歌
　　野菊
重陽不見鄉園菊野徑折來尤可憐為客正當嶺海外
逢花偏憶酒杯前荒英斷葉愁相把落日飛雲恨轉牽
兩歲佳辰俱自負幾回欲賦不成篇
　沈　鍊(二首/)
　　　鍊字純甫一字子剛㑹稽人嘉靖戊戌進士除
　　　溧陽知縣調茌平再知清豐入為錦衣衛經歴
　　　坐劾嚴嵩廷杖謫田保安州尋為嵩所陷僇于
　　　邊隆慶初贈光祿寺少卿諡忠愍有鳴劒集(王/元)
　　　(美云青霞詩甚竒麗而不能盡削其牢騷憤激/之氣故往往多楚聲  陳卧子云青霞快男子)
　　　(詩亦/俊爽)
　　寄諸生楊子中
碧栁青莎怨暮春沙明水白更傷神姢姢夜月當樓静
冉冉飛花入座頻海畔音書常阻絶山城瘦馬苦逡巡
坐憐物色多惆悵欲覔芳洲彩句新
　　答陳鳴野社友
十年赤縣頻為吏一疏中朝便落官勞寄音書如夢寐
細籌世路轉艱難馬蹄最識邊沙苦鴈影猶驚塞月寒
詞客幸能憐旅况玉門應為賦生還
　茅　坤(一首/)
　　　坤字順甫歸安人嘉靖戊戌進士除青陽知縣
　　　以憂歸補丹徒知縣徴授禮部主事改吏部左
　　　遷廣平通判陞南京兵部主事出為廣西按察
　　　僉事歴副使有白華樓玉芝山房耄年諸稾
　　　(詩話世傳唐宋八大家之目係鹿門茅氏所定/非也臨海朱伯賢定之於前矣彼云六家者合)
　　　(三蘇為一耳今文抄夲大約出于王道思唐應/徳所甄録茅氏饒於貲遂開雕以行即其評語)
　　　(稱闗忠義為闗夀亭不亦剌謬甚與文既卑卑/詩亦庸鈍觀其酬酢多醫卜星相之流知非意)
　　　(所存/也)
　　春日蹋雪彭城道中
春日獨傷春事稀馬蹄又向雪中歸數家煙火望欲斷
幾樹飢禽寒不飛有客尋詩穿谷口無人載酒欵林扉
看山不覺日已暮千里雲霏生薜衣
　莫如忠(一首/)
　　　如忠字子良松江華亭人嘉靖戊戌進士除南
　　　京工部主事改禮部擢貴州提學副使投劾歸
　　　補湖廣副使歴河南参政陕西按察使浙江布
　　　政使有崇蘭館集(陸與吉云中江抒寫性情諧/合風雅五七言近體可以上)
　　　(方王孟抗行岑劉卧過成山云方伯詩縁情體/物敷腴雋永  陳  子云方伯名徳羽儀詩頗)
　　　(朴/易)
　　送王汝修楊翼少二給諫募兵河南山東
皇明盛文軌武偃不復張雲中一失險彍騎遂縱横甘
泉照烽火穹廬薄城隍豋陴半市傭格虎驅羣羊養兵
百年來國恩竟誰償天子赫震怒徴發無留良王生按
臨淄楊子涖大梁千金募勇士桓桓奮鷹揚丈夫四方
志狥國在邊疆無專職青瑣搤腕談慨慷
　喬世寧(九首/)
　　　世寧字景叔耀州人嘉靖戊戌進士繇南京刑
　　　部郎中遷四川按察僉事歴湖廣提學副使河
　　　南参政終四川按察使有丘隅集(王元美云喬/景叔如清泉)
　　　(放溜新月掛樹然此景殊少不耐縱觀宋蔣仲/舒云景叔趣本爾雅調亦清和規模沈  時沿)
　　　(李白敓孫山甫云三石子詩不作唐以後語盡/洗剽  繁陋之習一裁於造化性情之真傳也)
　　　(必/逺)
　　　(詩話何仲黙視學秦中景叔親受詩法譚必移/日故其詩整而不浮可與許少華肩並餘蔑有)
　　　(過焉/者)
　　燕歌行
西日不再中東流無迴波人生如夢寐少壯能幾何朝
馳長安道暮送歸山阿胡不置酒髙堂鼓瑟日以歌君
王萬歲罷干戈霍家衛家相經過千金駿馬換吳娥今
者不樂來日無多黄金白髪奈君何
　　鴻鴈行
鴻雁何聨翩聫翩西北翔西北曠何許逝將之塞疆我
有一書札緘之金玉箱將以遺所思道路阻且長因風
託羽翼為爾立徬徨去時春草青歸當秋草黄草黄歲
将晚毛羽恐摧傷願言愛毛羽邊塞多風霜
　　長安道
長安道直以迂環五城開九衢外羅天市拱皇居中懸
日月耀金樞朱輪驄馬如流水長安道上禁馳驅誰家
少年侠邪徒豪雄去天尺五餘白日殺人當路衢司𨽻
過不問况乃執金吾人言輦轂之下朝犯法暮伏誅吁
嗟此徒天日無霍家奴衛家奴
　　竹杖歎
我病常持一竹杖出門入門全爾仗病愈却之曽幾時
不復念爾能扶持我心視汝無好惡秪縁衰健情亦移
何况世情雲雨變妍媸翻覆須臾見寳劍棄擲康瓠留
得時即貴失時賤新人入門故人出秋風那復悲紈扇
鳥盡弓藏自古然竹杖竹杖何足歎
　　入塞
沙海烽塵息将軍奏凱旋九邊傳露布一夜到甘泉天
子開麟閣都人望馬鞭定知金市裏甲第在今年
　　秋夜
今夜燕城館忽驚霜露侵寒砧薄暮急落葉下庭深為
客仍多病悲秋正苦吟誰家明月下吹笛更闗心
　　春鴈
春風纔幾日江鴈已春聲闗路何時返鄉愁爲爾生望
窮遥漢影不盡倚樓情却憶金河北人同出塞行
　　聞河西警報
上郡連烽火河湟更羽書一時傳警報中夜獨躊躇歲
苦兵戈擾身憐老病餘名山猶未卜何䖏可閒居
　　馬湖豋覽
四海車書日干旄萬里揚牂牁今作郡魑魅舊為鄉江
自金沙出山連玉嶠長歲時常霧雨草樹只青蒼舟楫
通吳楚楩楠足棟梁千秋賔上國一統見今皇到此真
殊域憑髙覧大荒嵐光生澗壑雲氣滿衣裳西徼仍多
難當闗詎可忘天王今有道舞羽為邊防
　徐　楚(一首/)
　　　楚字世望淳安人嘉靖戊戌進士除工部主事
　　　歴官四川左叅政有吾谿集
　　築圃
垂老學為圃乗秋課築場編筠聊覆屋疉石更圍墻蔓
草芟宜盡嘉蔬刈可嘗親朋時一過漫說午橋莊
　沈　􁥖(二首/)
　　　􁥖字子由吳江人嘉靖戊戌進士歴官湖廣按
　　　察副使有西臺越吟楚吟家居雞窠諸稾
　　過越王祠
湘湖雲樹杪翼翼表崇祠殿古巖煙合苔深石磴危霸
圖昭越絶教訓首西施尚想烏鳶曲君臣别淚滋
　　黔陽舟中
黔陽春草碧雲齊萬疉青山萬曲溪久客不禁鄉土思
半檣殘月子規啼
　王　問(八首/)
　　　問字子裕無錫人嘉靖戊戌進士除户部主事
　　　歴郎中遷廣東按察僉事以父老請歸及卒門
　　　人私諡曰文静先生有仲山詩選祗役稾原筮
　　　齋集崇文館稾(王敬美云子裕詩翛然清逺吸/穆敬甫云仲山如姑射仙人)
　　　(露飡霞都無/塵壒之氣)
　　　(詩話仲山兼擅畫書詩畫多游戲詩不起草五/言平衍者多歌行稍覺頓挫近體亦嫌率易越)
　　　(縑宣紙流徧人間披覽手書或與集中詩有異/由其才多下筆不能自休字句轉易皆於俄頃)
　　　(也/)
　　贈友人
秋風吹衡宇絡緯已宵吟忽忽歲將暮誰不念所欽合
并嗟難久㑹合喜自今良辰且為樂胡不日鼔琴白駒
一朝去金玉懐爾音交義永不薄悠哉君子心
　　贈别沈少坡寅長
白門栁花覆大堤東風吹來逐馬蹄征車迢迢君觧攜
故人猶在鍾陵西鍾陵江頭落日低爲君執鞭花下迷
憶君路傍春草齊到處交交黄鳥啼
　　采蓮曲貽施子羽
　　　子羽爲海鹽丞不得志將告歸采蓮湖上故有
　　　是贈
采蓮歸常日暮西江極望平所思在遥浦月滿蘭房未
有期風急湘川不得渡長干女兒不觧愁羅裙結束盪
蓮舟始逐輕鷗過别浦還隨飛鶩向中洲中洲别渚常
相見向晚江風各分散獨惜流光歎落花芳菲易盡心
先斷
　　築城謡常熟縣作
築城入荒草白沙無煙莽浩浩築城上髙山崩崖錯崿
青冥間我生不辰可奈何昔日防邊今備倭馮馮一杵
復一杵丁夫如雲汗如雨星火出門露下歸野田苖稀
黄雀飛今年縣官復徴稅城下相逢只垂淚
　　官軍來
白鶴鋪前沙日黄湖渚草長倭走藏柘林舊賊驕不去
新舶正發南風狂寳帶橋西蛟起舞白石山邊逐虓虎
湖南六郡多旌旗賊勢西來疾風雨城頭戍鼓聲如雷
十城九城門不開刲羊宰牛具宿酒日夜秪望官軍來
　　團兵行
銷鑱钁鑄刀兵佃家丁男縣有名客兵貪悍不可制糾
集鄉勇團結營寧知縣官不愛惜疾首相看畏占籍奔
命疲勞期㑹繁執㦸操場有飢色星火軍符到里門結
束戎裝蚤出村將軍令嚴人命賤一身那論亡與存保
正同盟衛鄉里何期逺戍吳淞水極目沙壖白骨堆向
来盡是良家子
　　田家行
田家場圃築過畦大兒當家小兒嬉刈稻上場隠茆屋
黄日下檐雞啄粟人言畝收八斛餘官廩私租未及輸
樂歲家家猶自苦今日江南不如古
　　贈之山
　　　之山家太倉州為園種竹歌咏自怡海冦至避
　　　居金陵與予月夜歩栁隄想念疇昔悽然傷懐
城柝聲悲夜未央江雲初散水風凉看君已是無家客
猶是逢人說故鄉
　何　御(六首/)
　　　御字範之福清人嘉靖戊戍進士歴官浙江鹽
　　　運使有白湖集
　　别何子
北風吹征襦與子重契闊仰盼雙禽翔握手不能發一
似野中蓬一似弦上筈朝望在河梁河水鳴活活夕思
隔河梁浮雲起天末悠悠生别塗慎矣無飢渇
　　觀碧雲寺坐石泉邊酌酒
侵晨發廣源到寺日亭午囘見山下居頗異闤中土樹
底禽闗闗巖間鹿麌麌鐘鳴出紺林香藹薄珠宇薜茘
當髙垣蘼蕪雜修楚入門釋襟裾衆僧相導武軒軒望
虛堂歴歴轉迴廡石泉山下行流杯坐中取渟渟静心
源皎皎鑑神府即此慰遐情何戀珪與組
　　青龍橋南遇山人汪旦
沼湖行欲竟前望青龍橋茅茨鬰煙火稍已鄰紛囂故
人歘相值雅見塵外標長揖立道左眷言相招邀山居
當甕麓轉岐路非遥松膏堪繼夜菰米足供朝畦蔬滴
露薤林果炊新蕉慷慨珍來意宛戀停予鑣野風吹秋
水征馬鳴蕭蕭願留竟莫克投贈媿瓊瑶
　　鄭林二君就北園
僻郡稍無事而多載酒臨雨消秋後瘴雲薄竹間隂紀
㑹賔朋寡看年鬢髪侵惟君數來往聊慰望鄉心
　　自東粤歸口號
嬾慢時將棄逢迎世所稱歸與從漢水去矣學於陵鶴
唳聞青野猿吟出紫藤君看山谷士未必盡無能
　　過慶原
野燒萋萋尚雨痕半山斜日近黄昏驛亭阻絶來時路
煙火蕭條戰後村倦鳥驚人移浦樹寒潮帶月上江門
長年書劍催行色肉食慙孤報主恩
　俞　憲(一首/)
　　　憲字汝成無錫人嘉靖戊戌進士歴官湖廣按
　　　察使有遼海金陵蓬萊轂下外臺去楚當奕諸
　　　集
　　　(詩語汝成手輯盛明百家詩足稱好事而甄綜/未當舍彼蘭蕙反存菉葹卷首題識都不成文)
　　趙陵鋪
岸谷遷移不可憑空餘春樹曉煙凝年年芳草王孫路
走馬何人問趙陵
　陸師道(一首/)
　　　師道字子傳長洲人嘉靖戊戌進士官至尚寳
　　　司少卿
　　晚過治平寺
修竹藏精舍香林遶化城窗中九峯秀門外五湖平綠
樹凉雲合丹楓夕照明秪縁山太静易得感秋聲
　
　
　
　
　
　
　
　
　
　
　
　
　
　
　
　明詩綜卷四十七
欽定四庫全書
　明詩綜卷四十八
　　　　　　　　　　翰林院檢討朱彞尊編
　嚴　訥(一首/)
　　　訥字敏卿常熟人嘉靖辛丑進士改庻吉士授
　　　編修歴侍講學士禮部侍郎進尚書改吏部加
　　　太子太保兼武英殿大學士卒贈太保諡文靖
　　　有集
　　對月
良宵不可得清賞詎相違影落山精鏡光寒織女機林
烏驚漠漠花露静輝輝萬里邊城客防秋正未歸
　陸樹聲(一首/)
　　　樹聲字與吉松江華亭人嘉靖辛丑㑹試第一
　　　改庻吉士授編修累官禮部尚書卒贈太子太
　　　保諡文定有集
　　　(静志居詩話平泉在史館相嵩夀日同館皆更/緋衣入賀公獨青袍立嵩目懾之不為意也其)
　　　(後定陵踐位即家拜禮部尚書江陵将援之入/間授以意佯為不覺竟託疾歸江陵大愠比歸)
　　　(遂不復出天下髙之卒時年九/十有八與魏文靖同洵人瑞也)
　　白鷺洲
白鷺洲邊建業城幾經攀折栁條生行人莫漫輕離别
聽唱陽闗第四聲
　董　份(一首/)
　　　份字用均烏程人嘉靖辛丑進士累官禮部尚
　　　書兼翰林院學士有泌園集
　　送王侍御南還
山木自有枝結交亦有因豈無他人故莫若心所親願
得展婉孌攜手同清塵變故出須臾離别在兹晨如彼
同枝葉一旦東西分子堇我食荼各自中苦辛含情各
倉卒匪我言所申
　王崇古(二首/)
　　　崇古字學甫蒲州人嘉靖辛丑進士除刑部主
　　　事累官右僉都御史巡撫寧夏以兵部右侍郎
　　　兼僉都御史總督三邊以右都御史總督宣大
　　　加太子少保進兵部尚書召入協理戎政加少
　　　保卒贈太保諡襄毅有山堂彚稾(李舒章云司/馬意氣閒整)
　　　(詩話襄毅詩格聳髙横槊/自喜然按之不無懦響)
　　别同鄉諸同年
十載看花侣年來半去留江城憐我别霄漢羨君遊栁
暗旗亭道花明禁苑樓征途從此始瞻望不勝愁
　　登鐘山戌樓
危樓髙結跨飛虹古塔崚嶒對梵宫北去闗河連塞上
西来風物自秦中洞門暗向前山轉石井深連幽澗通
扼險應期追一范不堪揺落戍煙空
　方逢時(一首/)
　　　逢時字兆行嘉魚人嘉靖辛丑進士累官少保
　　　兼太子太保兵部尚書有大隠樓集(李時逺云/金湖古體)
　　　(擬曹陸近體上下常侍隨州且得之倚輿横槊/間尤稱絶俗  穆敬甫云方公詩氣勢雄豪律)
　　　(法嚴整如嫖姚出塞萬/馬横嘶而部伍不亂)
　　過天津
城頭初日亂啼鴉客子行歌上使槎蜃氣髙連蓬島近
鴈行遥度薊門斜河聲過雨添新漲草色和煙翳淺沙
聞道邊庭猶苦戰九闗西望動悲笳
　吕時中(一首/)
　　　時中字道夫清豐人嘉靖辛丑進士改庻吉士
　　　累官户部右侍郎有潭西存稾(穆敬甫云吕公/七律在開元大)
　　　(厯/間)
　　靈巖寺喜晴和吳學憲
秋山雨過静朝氛爽氣初開散鹿群倚杖欲攀峰頂樹
披衣猶拂洞中雲青天塔影當巖落曉閣鐘聲别浦聞
自是新晴堪逺眺擬窮丘壑到斜曛
　萬士和(二首/)
　　　士和字思節宜興人嘉靖辛丑進士歴官禮部
　　　左侍郎卒諡文㳟有萬文㳟公摘稾(姜廷善云/履菴詩未)
　　　(嘗不工然非/酷意求工者)
　　　(詩話履菴出荆川之門詩派從其師指授然荆/川集中罕存酬和之作故履菴有姓名不挂更)
　　　(何論之句及督學貴陽以後詩另入一格荆川/乃許之曰讓汝出頭蓋荆川初入館局詩學初)
　　　(唐晚年效邵堯夫謂其天機自動未免頽然自/放矣履菴雖宗撃壤而習染未深觀其黔南諸)
　　　(作頗有似/桞栁州者)
　　自炎方驛暮宿亦資孔
逺道資人力扶持萬嶺中仗隨徒𨽻亂輿放僕夫空雲
動嵐移黑霞收樹斂紅祗貪趨館宿未暇泣途窮
　　烏撒道中
地當髙䖏峰隨轉雲到窮時路更賒夏半火刀方佈種
晚来牛馬不歸家瘴煙寒鎖蠻村樹嵐霧晴迷客子槎
干羽未能馴鬼國祗貪闗市中鹽茶
　洪朝選(一首/)
　　　朝選字舜臣同安人嘉靖辛丑進士歴官刑部
　　　右侍郎有芳洲集
　　　(詩話舜臣强直自遂為勞堪羅織斃之獄中士/林多爲扼腕時王道思唐應徳輩銳意古文辭)
　　　(舜臣雖不與八才子之列而實聫鑣並驅道思/與李中溪書云吾鄉洪芳洲先生文直得韓歐)
　　　(曽王家法吾輩駮雜視之有/媿其傾倒至矣詩非擅長)
　　送黄明齋歸姑蘇
往歳禪林居逢君同棲止予抱子輿疾君洗巢父耳同
賦招隠吟肯効彈冠喜嗟予學不就冠帶束疲薾黽勉
江東行意君雲霧裏胡爲塵土間逢子亦在市髭髪半
霜根垢衣露敝枲良久問口談始憶君名氏君有博古
才五車在牙齒上精蒼頡書下綜姬公禮羲畫卦之初
機經兵所起星書甘石文地志神禹紀探詣各窮源名
狀何切理遂令侯貴間傳客播芳美頗似驚座陳還如
使氣禰忽驚風露零頓使家園邇去来夲無心别離亦
倐爾夫椒山窈深五湖水清泚請君具扁舟髙卧從此
始
　何　遷(二首/)
　　　遷字懋益徳安所人嘉靖辛丑進士累官刑部
　　　侍郎有吉陽山房稾(李時逺云先生素講/理學詩亦沖淡典實)
　　送人守綏徳
戎馬猶嚴警旌㫋復逺行龍沙知上將燕頷夲書生樹
引秦川直山連晋水清因君思保障萬里見長城
　　萬松菴
青林千尺隂覆此山中閣月出不逢人門前松子落
　范惟一(二首/)
　　　惟一字于中松江華亭人嘉靖辛丑進士歴官
　　　南京太僕寺卿有范太僕集(莫子良云太僕詩/質而不浮麗而有)
　　　(則/)
　　送人之廣東郡幕
春杪都門道清尊送客行一官趨郡幕萬里是王程瘴
嶺排雲入蠻煙入市生囘看鄉國樹黯黯正含情
　　龍華廢寺
鴈塔猶初地龍華半刼灰棟虚雲氣隠簷漏日光来馴
鴿羣迎客香花亂㸃苔還憐杯渡者何日問津囘
　雷　賀(一首/)
　　　賀字時雍豐城人嘉靖辛丑進士歴官右副都
　　　御史巡撫四川有雷中丞律選
　　宿郢東驛
策馬驅殘日開軒候晚風鳥迴雲夢北花發石城東宦
况重來減風光别後同幾畨經夙夜身世歎飄蓬
　謝東山(一首/)
　　　東山字少安射洪人嘉靖辛丑進士歴官右副
　　　都御史巡撫山東有近譬軒詩抄黔中小稾
　　次雲屏九日韻
海門孤嶼湧中流千古龍祠在上頭記得雙旌蒼水使
春風一舸下渝州
　林懋和(一首/)
　　　懋和字維介閩縣人嘉靖辛丑進士歴官廣東
　　　左布政使有櫟寄集
　　憩元福宫
碧殿依青嶂丹臺入紫霞聊因駐征蓋復此訪仙家洞
隠疑無路林凋尚有花山童陳石髓羽客進胡麻石上
柯初爛壺中景未斜赤松如可見從爾學丹砂
　萬　衣(一首/)
　　　衣字章父潯陽人嘉靖辛丑進士歴官河南左
　　　布政使有草禺子集
　　九日蒲圻張魏二省丈見邀
年年客裏逢佳節今日登髙復異鄉二妙恰逢天上侣
孤臺宛在水中央白衣似爲幽人至黄菊能如故國香
别後出闗秋正杪年華旅思共凄凉
　王應鍾(一首/)
　　　應鍾字懋復侯官人嘉靖辛丑進士歴官山東
　　　叅政有缶音集
　　題謝中皋卷
林栖懐獨往人境迥遺羣一徑通樵路千山藹暮雲埜
禽當户囀澗水向田分偃息亭皋上元言不可聞
　龔秉徳(三首/)
　　　秉徳字性之濮州人嘉靖辛丑進士歴官湖廣
　　　按察副使有三幻集(朱中立云虹川詩和/粹婉麗藻思駿發)
　　夏日齋居即事
首夏物始和端居恣游衍林木花已敷池荷葉未展布
糓啼空桑流鶯下崇峴雨餘竹韻清日上巖光顯澄心
扇自捐縱目簾初卷偶因謝簿書兼得理墳典叨籍力
不任冒榮分非淺感兹華髪生滄洲若在眼神與元化
幷思將遺慮遣守道情自惬處順顔無靦升沈嗟倚伏
明晦歎尋轉性夲戀煙蘿敢云輕軒冕
　　曉發龍潭道中
霓旌蕩煙靄星駕轉岧嶤水落龍潭淺山連雉堞遥林
昏猶辨月江冷不聞潮漸覺鍾陵近凄凉憶六朝
　　雨花臺眺望
崇䑓縹緲出雲孤春日憑虚覽壯圗江繞潯陽遥辨楚
山連京口半吞吳秦淮風土憐今昔王謝豪華問有無
囘首長干傷往事六朝煙雨半蘼蕪
　鄭　渭(一首/)
　　　渭字應清閩縣人嘉靖辛丑進士榜姓孫官至
　　　河南按察副使有望川存稾
　　舟次桐江釣臺
乗舟入桐廬山水得佳憩伏岸倚灘隈連峰上雲際傍
石試躋攀臨流喜容曳目隨魚鳥閒心與漁樵契寂寞
古釣臺青蒼逺虧蔽天晴靈境幽日暮長川逝邈矣羊
裘人髙名誰與繼
　朱瑞登(一首/)
　　　瑞登字禾仲海寧人嘉靖辛丑進士由桐城知
　　　縣選湖廣道御史歴按察副使有真逸先生集
　　中秋對月
林塘客萃止待月欣舉觴今夕勝昨夕已見生東方澄
空斂煙霧彌覺清輝揚初猶樹枝杪俄頃天中央徘徊
臨廣除白露霑我裳弦望信有度明晦何能常良時不
屢值對此宜樂康毋容外物累長近君子光
　李時行(三首/)
　　　時行字少偕番禺人嘉靖辛丑進士除嘉興知
　　　縣徴授南京兵部主事有青霞集
　　　(詩話少偕罷官歸里與梁公寔黎維敬歐禎伯/吳蘭皋結社稱南園後五先生其詩體格雖卑)
　　　(然亦清穩無/呌囂之習)
　　别吴山人擴
客中仍送客離思渺難任岐路一尊酒故人千里心歸
雲衝落鴈寒角亂秋砧湖海風塵裏前期何處尋
　　酬張符臺秋夜閣直見寄
禁苑含香入髙秋複道平疎星移鳳闕明月上龍城夜
半聞天語風前遲漏聲思君在霄漢清夢隔蓬瀛
　　寄廣陵髙子通徐伯可
憶昔逢君客帝京留連郎署十年情看花並醉長干里
走馬同過白下城春入吳宮芳草色月明蕭寺暮鐘聲
别来迢逓天南北一望江湖感慨生
　張　習(一首/)
　　　習字子翀寳應人嘉靖辛丑進士官郎中
　　塞上
宻雲今重地遥望幾重山西入黄花鎮東連黑谷闗邊
臣常帶甲酋女不垂鬟慚負司農識蒸民食尚難
　瞿景淳(一首/)
　　　景淳字師道常熟人嘉靖甲辰賜進士第二授
　　　翰林編修歴左諭徳侍讀學士以太常寺卿領
　　　南國子祭酒事陞南吏部右侍郎卒贈禮部尚
　　　書諡文懿有文懿公集
　　秋懐
秋夜不能寐起視臨軒墀明月入我懐幽恨不自持憶
昨赴京洛正當月弦時月明幾圎缺我行無還期祗應
清光同千里長相思
　吳桂芳(一首/)
　　　桂芳字子實新建人嘉靖甲辰進士累官工部
　　　尚書兼副都御史總理河道有師暇裒言
　　東湖
東湖行一曲十里栁煙齊逺嶼浮空碧長雲壓水低岸
香聞社若沙浄浴鳬鷖更愛維舟處夕隂蓮葉西
　劉　崙(一首/)
　　　崙字山父無爲州人嘉靖甲辰進士累官大理
　　　寺少卿
　　天津即事
秋盡蒹葭白露晞片帆遥指朔鴻飛天横絶塞孤雲逺
水遶寒城落照㣲四海徵求方訴急九邊征戍未言歸
天津橋上空囘首封事誰當達禁闈
　趙　釴(三首/)
　　　釴字子舉桐城人嘉靖甲辰進士歴吏科都給
　　　事中陞南京太僕少卿有無聞堂稾
　　從軍行
從軍有苦樂從軍良不惡官家選民兵我軍只守城民
兵負戈戰我軍立觀變民兵骨如山將軍不汗顔但得
我軍在城墮不稱敗我軍生死將軍命將軍䕶軍如䕶
印將軍有時罪猶録行賞我軍恐不速莫歎身無衣居
無屋但報寇入邊我軍有馬兼有粟如此從軍心亦足
　　白龍潭
白龍水底眠猶放雲光入有時化作人獨向峰頭立
　　古藤洞
古藤生洞口不遣游人入酌酒坐藤隂飛泉忽相及
　胡　安(三首/)
　　　安字仁夫餘姚人嘉靖甲辰進士歴官苑馬寺
　　　卿有趨庭集(黄太沖云樂山/詩極多雋句)
　　無題
春到春歸不旋軫綠隂稠處花開盡泥中何得粘飛絮
牆頭忽見過新筍荒園落寞待我来小車久閣無人引
獨倚南樓待月明平生嬾作河陽尹
　　閨意
凉風動袖湖波起岸頭月影如秋水蓮房摘盡蓮葉低
含啼轉向芳閨裏征鴈還從北地飛山川何處不瞻依
應知薄倖思羅綺不着年年寄到衣
　　固原
栁色凋殘雨未收陽闗西去更堪愁平川落照連秦苑
古道吹煙覆驛樓刁斗風清初禁夜氊帷月冷盡防秋
雲山最是凄凉地今夜邊闗第一州
　汪一中(一首/)
　　　一中字正叔歙縣人嘉靖甲辰進士繇工部郎
　　　中出爲江西按察副使閩廣寇至戰死贈光祿
　　　寺卿諡忠愍有南華山房集(汪禹又云正叔近/體典雅雄渾有盛)
　　　(唐人/矩度)
　　送吳舍人還楚
百年心事獨依依千里思家願不違燕塞夕陽孤鴈度
荆門秋雨一帆歸曲終江上人何處雲散荒臺夢已非
莫向鍾山賦揺落朝廷獻納似君稀
　任　環(一首/)
　　　環字應乾長治人嘉靖甲辰進士歴官山東右
　　　参政贈光祿寺卿
　　　(詩話倭人入犯任公大小數十戰功最多歸熙/甫詩云江南列郡盡乗城藏穴何人肯出兵惟)
　　　(有使君躬擐甲劉家港口看潮生公軀瘦瘠倭/人目曰瘦官人望而避之詩特其寄興然亦明)
　　　(浄/)
　　和張石川野航之作
蘆花汀畔獨移船一曲滄浪興杳然已付世情流水外
遂令心事老江邊閒憑魚浪傳書帖淨愛鷗沙占酒筵
便與先生訂幽約乗槎直欲犯青天
　江　珍(一首/)
　　　珍字民璞歙縣人嘉靖甲辰進士除髙安知縣
　　　徴授禮部主事遷南京兵部郎中出知廣信府
　　　轉按察副使歷浙江恭政按察使雲南右布政
　　　使終貴州左布政使有華委堂集(汪禹又云民/璞五律温厚)
　　　(典雅蓋枕籍唐/人而有得者)
　　寄汪伯玊職方
聞汝燕山信秋深已飭装如何冰雪候猶未到江鄉舟
楫闗河阻兵戈道路長倚欄思不極雲樹渺蒼蒼
　徐文通(一首/)
　　　文通字汝思永康人嘉靖甲辰進士歴官山東
　　　按察副使(王元美云徐汝思如初/調鷹見撃鷙故難獲鮮)
　　岱宗
岱頂凌霄十八盤中原蕭瑟思漫漫振衣日觀三秋曙
倚劒天門六月寒風雨黄河通瀚海星辰紫極近長安
小臣願獻蓬莱頌閶闔髙懸謁帝難
　魏文焲(一首/)
　　　文焲字徳章侯官人嘉靖甲辰進士歴官四川
　　　参政備兵松潘有石室私抄
　　逰武夷
躡歩上昇真長揖紫霞客兹山多靈異想像銀䑓闢瑶
草吐金光慧泉注丹液仙翁挟茅龍棄世如遺跡囘首
謝所親尚留赤玉舄我欲往從之茫茫水雲白誤與軒
冕期學道恐無益
　張　才(二首/)
　　　才字茂参西安衛人嘉靖甲辰進士歴官按察
　　　僉事(王元羙云張茂参如荒傖渡/江揖讓簡略故是中原門第)
　　　(詩話元美評茂参詩比之荒傖渡江茂参之言/曰自六義輟講而詩教寖衰五傳異觀而文體)
　　　(漸裂今昔殆不相及矣務艱者氣鬰而不信樂/易者神渙而弗耀侈博者意累而靡潔至或思)
　　　(不通圎而極貌摹倣識未周洽而委心剽敓支/戾勿經蹖駮可厭篇帙雖富豈足稱哉其意亦)
　　　(似不滿於琅琊歴下二子度其集必有可觀而/惜其罕傳里有姚叟澣曽問其鄉先達茂参何)
　　　(名先達不能答則其論/詩之㫖聞之者益鮮矣)
　　朝陵歌(二首/)
夲朝陵墓傍燕闗殿閣参差霄漢間王氣千年朝北極
雄圗萬里抱西山
松門囘首七陵遥春殿金燈鎖寂寥地迥忽看星斗動
夜深疑有鬼神朝
　劉　鳳(一首/)
　　　鳳字子威長洲人嘉靖甲辰進士官至河南按
　　　察僉事有澹思太霞二集(李于田云子威掘竒/索隠抗心無前  屠)
　　　(長卿云侍御思苦志勞力勁神王沉淵無底排/雲直上  陳卧子云子威意在獨造頗傷冗仄)
　　　(詩話子威局守于鱗唐無古詩一語歎爲知言/其詩襞積纂組節節俱斷俾讀者茫然如墮雲)
　　　(霧中吳趨土風清嘉不意出此鈍漢所著澹思/太霞二集類一時顯名者序之盛相揚詡而吳)
　　　(市賣卜人袁孟逸每向人抉檛其字句鉤棘文/義紕繆者以為姍笑子威聞而大怒愬之有司)
　　　(有司既撻之而數之曰若敢復姍笑劉侍御詩/文耶伏地對曰民寧更受笞數十不能妄䛕劉)
　　　(侍御也蓋革埜之公論尚/存勝于士大夫曲狥多矣)
　　懐友
迴思京洛日初及壯盛時極意但娛樂奄忽歳月馳亦
知計不立才薄靡所施良無根株託飛蓬安可期自我
與君居逺在天一涯出處道不同榮悴古有之反復念
疇昔筋力亦已衰㑹面諒無由願寄一言辭久要貴能
敦情義兩不疑朂哉崇明徳式用慰我私
　朱曰藩(五首/)
　　　曰藩字子价寳應人嘉靖甲辰進士除烏程知
　　　縣遷南京刑部主事改兵部轉禮部郎中出知
　　　九江府有山帶閣集(王元美云朱子价如髙坐/道人衩衣躡屐忽發村語)
　　　(詩話升之詩倣北地子价則法用修其在金陵/懸用修畫像於寓齋焚以東官香薦以陽羨茶)
　　　(賦人日草堂之詩與唐李才江尊賈浪仙為佛/事絶相類然其詩實與用修派逺由其牽絲西)
　　　(吳蓋心慕蔡/白石故爾)
　　贈袁河内
漢郡繇来重仍傳借寇行山從上黨斷河入大伾平訪
古停千騎班春徧百城西征雲物美憑軾賦先成
　　贈石城文選拜南太常
我祖都江左鍾山萬古憑朱旗唐鹵簿白露漢園陵懐
里心長往分曹事有恒清齋三五日贈子玉壺冰
　　飲罷
沙溪雨過漸通潮新漲朝来拍小橋九曲湖塘藏窈窕
數株門栁伴逍遥時魚饌客烹蘆筍海鶴驚人起稻苖
飲罷中庭不成寐夜間河漢正寥寥
　　將入雲中作
咫尺分邊地﨑嶇出漢闗今宵看太白一上紇干山
　　舟行
渌水平如鏡芙蓉媚逺天時聞采菱曲唱近使君船
　陳皋謨(一首/)
　　　皋謨字思贊江隂人嘉靖甲辰進士除知蒲州
　　　歴南京工部郎中有薄遊北遊南都諸稾
　　環縣城逺眺
靈武孤城霽色開感時還上最高臺山樓風急熊旗動
闗塞天連鳥道囘經略久寒西夏膽安危深仗北門才
殊方獨抱懐鄉思日暮愁聞晝角哀
　劉爾牧(一首/)
　　　爾牧字長民一字成卿東平人嘉靖甲辰進士
　　　授户部主事歴郎中忤嚴世蕃廷杖削籍有堯
　　　麓集(王元羙云成卿質/秀才俊尚未成家)
　　重陽前一日
楚天愁絶九迴腸漢水煙波動渺茫鴈盡北書無日到
秋深南菊爲誰芳江頭落葉催行路峴首浮雲蔽故鄉
惆悵年来遲暮意明朝風色是重陽
　蔣　孝(一首/)
　　　孝字維忠武進人嘉靖甲辰進士官户部主事
　　　(顧元言云户部才/情綺麗頗任俠氣)
　　贈顧少参
白下今才子華陽舊隠居早辭南省貴來著北山書邑
有盧敖井山藏内史廬堂前曳珠履寧羨食無魚
　方九叙(二首/)
　　　九敘字禹績錢塘人嘉靖甲辰進士有十洲集
　　同諸子游靈隠寺夜宿澗西房
厭喧慕幽棲惜隂躭夕憩梵宇枕山阿層巒延逺睇水
石互清華松篁紛蔽翳縁澗䕃芳椒依巖構禪砌嵐翠
罨簷牙靈籟響雲際曖曖日將頽凄凄風且曀稍覺朝
歡闌還因宵賞滯髙閣謝塵囂流泉澄夢寐况復偶羊
何寧須狎支惠尚子欣逺遊嵇康慵作吏茍非賢達人
詎知身似寄
　　鳳山懐古
宋朝宫闕鳳山隈輦路荒凉過客哀青史尚留南渡恨
黄旗無復北庭囘沙埋舊井琉璃碎蘚蝕殘碑翡翠開
歎息百年行在所只今惟有梵王臺
　余文獻(一首/)
　　　文獻字伯初徳化人嘉靖甲辰進士有九厓集
　　送聶子静南還
十年纔返國何事復南歸歲月冰霜晚江湖鴻鴈稀青
山還舊業落日上初衣去住乾坤裏無嗟與世違
　李汝蘭(一首/)
　　　汝蘭咸寧人嘉靖甲辰進士
　　溪上晚歸
徑路草萋萋歸人咫尺迷水聲聞犬吠月色見雞棲露
下沾衣濕星垂掛樹低今宵有風雨多在杜陵西
　彭　謙(一首/)
　　　謙字徳光溧陽嘉靖甲辰進士有茭東稾
　　早行
畏塗兼歲暮假寐怯宵征髙栁霜前短殘星曉後明板
橋人度影畫角戍傳聲野燒前山起羇心黯自驚
　張居正(四首/)
　　　居正字叔大江陵人嘉靖丁未進士改庻吉士
　　　陞編修歴春坊學士以禮部侍郎入内閣官至
　　　太師吏部尚書中極殿大學士卒諡文忠有太
　　　嶽集
　　　(詩話江陵以奪情爲清議所不容然能自任天/下之重定陵沖年請大閱京營之士時掌中樞)
　　　(者山隂吳尚書兊也尚書繪圗藏之家予曩從/尚書孫錦衣使國輔處見之及戚武毅鎮薊大)
　　　(臣行邊簡閱士馬隨上功狀疏恩晋秩烽火不/徹於甘泉者一十五年江陵之秉國成可謂安)
　　　(不忘危得制治保邦之要矣近靈夀傳尚書維/鱗撰明史記乃與分宜合傳毋乃過歟于文定)
　　　(與邱尚書書云江陵以蓋世之功自豪固不肯/甘爲汙鄙而以傳世之業期其子又不使濫有)
　　　(交游其平生顯為名髙而陰為厚實以法繩天/下而間結以㤙其深交宻戚則有賂路人不敢)
　　　(也債帥鉅卿則有賂小吏不敢也當其柄政舉/朝争頌其功而不敢言其過及其既敗舉朝争)
　　　(索其罪而不敢言其功皆非其情實矣此足以/當爰書聞有題詩于故宅者云㤙怨盡時方論)
　　　(定封疆危日見才難/二語足稱詩史矣)
　　㳟勵聖學
元后輔萬邦綏猷良不易若稽古哲王多聞乃建事堯
舜帝者宗精一闡微義夏禹既祗徳殷髙亦遜志成后
務緝熙周詩咏小毖猗歟休烈光英聲播来嗣今皇體
睿明沖齡纂神器爰當訪落初即敞金華秘書帷簡儒
彦藝圃覃文思朝昃不遑暇寒暑靡暫離寰宇仰休明
風雲慶遭際顧以謭陋質無能補天地願言崇聖功問
學登純懿勿云天聰明無爲事博識圗書足自娛兼之
益神智勿云富春秋茂葉良可諉寸隂重逾璧居諸易
流駛勿云履崇髙優游保天位君心茍縱逸萬幾遂顛
墜勿云當燕閒可以快志意一暴而十寒細行終爲累
戒彼鴻鵠心專精道乃致􁂎御必端良勿狎於匪類爲
山九仞崇成功虧一簣慎初惟克終終保無爲治愚臣
職司規敢以告中侍
　　莊敬太子挽歌
鶴馭凌霄漢龍樓鎖寂寥空悲仙路杳無復寢門朝綺
季辭金輅浮丘侍玉霄惟餘鳳笙曲猶逐白雲飄
　　舟泊漢江望黄鶴樓
楓林霜葉净江煙錦石游魚清可憐賈客帆檣雲裏見
仙人樓閣鏡中懸九秋查影横清漢一笛梅花落逺天
無限滄洲漁父意夜深髙詠獨鳴舷
　　潛江憫澇
水漲平堤沙岸迴野田今見荻花開江濤挟雨秋仍壯
塞鴈衝寒暮獨来歲晚風霜欹客枕夜深燈火傍漁臺
悲時已有江南賦愁聼荒城畫角哀
　殷士儋(三首/)
　　　士儋字正甫歴城人嘉靖丁未進士累官少保
　　　兼太子太保禮部尚書武英殿大學士卒贈太
　　　保諡文通有金輿山房集(王忠伯云先生登髙/而賦餞别而歌體齊)
　　　(魯之雅馴兼燕趙之悲壯采吳越/之婉麗以求勝于歴下婁水之間)
　　送劉希宏驛宰之髙郵
迢遞淮南驛風煙隔椘波潮平漁火近日落客帆多逺
樹生鄉思青山入棹歌春來見芳草知爾憶鳴珂
　　送趙萬舉守淮安
聞道淮隂郡輿圗屬上游雲連江國曙地接海門秋特
簡中朝彦遥分南顧憂青山迎列㦸芳草待扁舟楚甸
歌新牧琅琊識故侯津橋通晩泊膏壤課春疇樹色依
官舍潮聲入驛樓知君富登覽吟興滿滄洲
　　題畨馬圗
玉塞無聲夜有霜槖駝五萬入漁陽平沙落日悲風起
馬上横捎四白狼
　楊　巍(二十一首/)
　　　巍字伯謙海豐人嘉靖丁未進士除武進知縣
　　　入爲兵科給事中歷右都御史巡撫宣大陜西
　　　山西入為兵部侍郎陞南京户部尚書召入改
　　　工部復改户部再改吏部加太子少保進太保
　　　贈太師有夢山集(朱中立云夢山詩不事雕繪/㫖趣天成  王貽上云先生)
　　　(五言直舉胸臆真澹雅素而格在其中陶韋嫡/派儲王之鴈行又云先生詩蕭疎簡逺得淵明)
　　　(摩詰之真品當在蘇門之次西原之上發謝方/山云先生擅場夲在五言其近體妙處  源王)
　　　(孟接軌髙薛嘉隆塵坌之習曽未染其筆端故/是間代清律染沈山子云夢山五律固是長城)
　　　(其全首矜鍊者不待言句如風雨樓蘭國闗山/李牧祠春風吹户牖芳草徧庭除薄地不盈頃)
　　　(艸房才數間漁樵原舊業荷芰有初衣花憶春/城發門連芳草多北牕風到䖏深樹鳥鳴時磵)
　　　(雪春仍積岩花夏始開家貧人卧穩橋斷客来/稀杯外分平楚窗中到逺山霜笳連夕院野燒)
　　　(到經臺野燒驚沙鴈霜風落塞榆人垂燈下淚/鬼哭雨中魂皆近自然豈四溟山人所能及)
　　　(詩話夢山與中麓滄溟同郡而其詩逺法右丞/左司近取蘇門不蹈章邱觕鄙之音不墮歴下)
　　　(呌囂之習信豪傑之士也集不甚傳近新城王/尚書徳州謝郎中重為鏤板始行于世夢山自)
　　　(言不知詩補晉臬時學使者曹君紀山謂當以/唐人爲宗且辨其體格及歸田四明呂山人往)
　　　(來海上相與倡和共明此道云云吕山人者時/臣中甫也紀山名汴江陵人嘉靖辛丑庻吉士)
　　　(仕至右副都御史巡撫雲南以夢山推許若是/度其詩必有可觀惜無好事如王謝兩公刻之)
　　　(以傳也當嘉靖初北地信陽朝華已謝滄溟集/盛唐人字句以為律一時宗之正猶隋苑剪綵)
　　　(成花淺碧深紅未嘗不眩人目然生意絶少此/時讀夢山詩如水仙十囊江梅一萼嫣然薄冰)
　　　(殘雪之外有/不愛惜者耶)
　　春日述懐
曉齋春雨歇一鳥當窗鳴山雲入我座不知在邊城夙
心本閒曠偶無塵事縈手把楞伽讀忽已忘吾生軒冕
是何物可以嬰其情君子貴得道誰能顧浮名
　　醒後聞磬聲
泠然響清磬我思良悠悠披衣一起坐明月懸髙樓遥
遥目天宇空濶萬象收此時無人言獨與太虚遊河清
不可俟天運倐已周冥心入無極真想在浮丘人生亦
晝夜身外更何求
　　漫翁詩
子美稱漫郎次山號漫叟兩公皆偉人斯名傳不朽余
夲疎濶士且與病為偶性惟率其真名不居其右雖嘗
爲文章不習韓與栁詩韻尚未諧况復辨好醜亦嘗渉
世故世故良難剖軌事與掄材舛錯恒八九自信惟此
心得失兩無有所幸遂歸來惟與鹿豕友耕也不知穫
漁也不用笱富貴若浮雲詩書成敝帚於今年八十萬
事空囘首茫茫視天地未知誰長久仍欲惜豹文仍欲
競雞口縱得千載名何如一杯酒歲月自盈虛吾生無
譽咎從此稱漫翁可並古人否
　　送黎樂溪轉甘肅太僕
白嶺千山外黄河萬國西塞雲秋渺渺沙草日凄凄逺
地愁離别邊城尚鼓鼙昔賢名未冺勲業爾能齊
　　北棲口留别許参戎
絶塞難為别離尊駐晚暉悲風嘶去馬落葉上征衣野
燒臨河斷寒沙帶雪飛邊城人不到此後信應稀
　　忭州雨夜
世慮已難遣况當旅館秋寒城夜半雨故國夢中樓河
漢幾時曙蛩螀増客愁鴈門明日路鼓角入邊州
　　柏林寺别王計部寺即李晉王𦵏所
園陵今作寺秋草向沙陀事歎千年往人憐兩度過山
川明霽雪鐘磬帶煙蘿於此别知已尊前意更多
　　壬申九日登覽曠亭憶舊兼喜谷司馬初還次前
　　韻
往事真如昨登髙復此間歲時人半老江海客初還暮
鴈聲偏疾寒花色自斑不須多感慨東望有牛山
　　秋日閒居
笑我起居處寥寥一竹牀長貧諳性命多病識行藏地
與紅塵逺秋連白日凉山僧久不至木落井西堂
　　送汪山人遊山海
自是江湖客猶然變姓名妻孥貧不問書畫老逾精雲
黯秦王島山髙孤竹城同誰登碣石醉看海濤生
　　雨夜董信溪過訪
卧病滄江上柴扉晝不開况兹風雨夕乃有故人來遶
屋吟黄葉疎燈照綠苔平生丘壑意共盡掌中杯
　　秋雨宿黑石嶺
嶺險藤迷路山髙石作城片雲何䖏雨孤客此時情茅
屋幾家住秋風半夜生旅魂愁已絶况聽鼓鼙聲
　　早秋登龍門城樓
指㸃雲州地真爲漢北門八城臨大漠一路向中原晴
日山川映秋田禾黍繁文莊經略處父老至今言
　　經順聖川
野曠行人斷風髙戍鼓鳴青山鄰絶漠白日閉孤城戎
馬千年地江湖萬里情不堪征戰後極目一沾纓
　　環縣早行
羌狄平無日滄江未擬還燈前梳白髪馬上夢青山薄
曙羣峰外殘星杳靄間雞鳴問何處已度古蕭闗
　　蕭闗北作
塞路山難斷天愁雲不開遥驚戌火起數見羽書來周
室朔方郡唐家靈武臺客心正多感羌笛暮堪哀
　　宿瓦雲驛
蕭條来野館秋草正凄凄復此聞風雨兼之厭鼓鼙經
年堦樹老入夜怪禽啼獨坐生歸思田園渤海西
　　沙磵驛逢劉参戎
風塵滿目塞門間媿我書生鬢欲斑爲問干戈何日定
不知江海幾人還河聲暮遶沙邊驛雪色晴看天外山
全仗將軍能破敵莫令匹馬近三闗
　　酬劉二府過嶺園
老喜髙軒海上過開尊嶺圃對煙蘿纔聞朔塞兵初罷
豈料中原事漸多話到蒼生流涕淚愁臨岐路邈山河
眼前君㝡强吾意國士寧論甲乙科
　　春日南墅讌集
南郭春偏好留人到夕陽風吹山鳥語花落酒杯香
　　憶舊有感
丁卯橋西憶舊遊綠楊髙映酒家樓故人莫訝凋零盡
一别江南四十秋
　陸光祖(一首/)
　　　光祖字與繩平湖人嘉靖丁未進士累官吏部
　　　尚書贈太子太保諡莊簡
　　金陵懐古
宰木蕭蕭起暮風君王不復渡江東舞衣滿地生新草
過客沿溪問舊宮垓下一朝騅不逝咸陽三月火徒紅
英雄轉鬬無完策四靣悲歌入帳中
　林　燫(六首/)
　　　燫字貞恒閩縣人嘉靖丁未進士累官南京禮
　　　部尚書贈太子少保諡文恪有對山集(王伯糓/云先生)
　　　(詩文爾雅若璞玉渾金/無詞人藻繪刻鏤之習)
　　馬侍御宅偕同館諸丈讌集
人生百年内奄忽浮雲馳隨風日萬里聚散難可期昔
我同門友王事各乖離豈伊道路逺邈若天一涯三秋
積晨暮耿耿懐相思何悟升斯堂復得一追隨豐殽列
綺席美酒溢金巵相見各怡然獻酬吐芳辭蘭膏繼明
晝良夜殊未疲鳥棲戀共林魚遊樂同池交誼古所敦
久要諒不移今夕良宴㑹貽爾伐木詩
　　舟發芋江别諸兄弟親友
宦遊二十載幸始歸故鄉盤桓未及久戒徒復嚴装豈
不戀樂土王事有靡遑遲遲出郊郭囘顧悽以傷秋風
何飄飄吹我征衣裳兄弟送我行執手淚數行親戚送
我行各攜壺與觴日暮客程促踟蹰猶路旁泛舟泝大
江怨彼道里長落葉雖隨風遶樹自飄揚禽鳥失儔侣
嗷嗷鳴迴翔矧伊骨肉情離别天一方暫且赴簿領行
當返耕桑努力各自愛引領遥相望
　　工曹後園觀稼
伊昔仕京華不忘畎畆志幸此南土遷公署有餘地後
園懇爲田蕪穢舊已治陽春倉庚鳴四埜肇農事晨興
戒農夫播種及時至薄言勸其勤簋飱餉數器實閔東
作勞豈要西成利周行阡陌間嘉樹或時憩即目雖暫
欣於心慨未遂伐檀刺素餐鵜梁譏竊位自顧魯鈍姿
食浮久吾愧悠悠望故山懐古有深意寄謝沮溺羣髙
蹤庻可企
　　孝烈皇后挽歌
鳳穴金宫秘龍章寳册宣曽將五色石能補九重天桂
殿花空落松門月自懸惟餘歌懿徳長續二南篇
　　送二兄謫平樂貳守
暫㑹仍分手離魂黯欲銷如何適萬里况乃傍三苖中
土風煙隔征途雪霰飄願將盤錯意持報聖明朝
　　詠史
朱雲折檻日賈誼上書年感激廷空爭飄零席始前白
頭槐里令青簡汩羅篇直道元如此千秋世共憐
　王　樵(五首/)
　　　樵字明逸金壇人嘉靖丁未進士累官南京右
　　　都御史贈太子少保諡㳟簡有方麓集
　　　(詩話方麓研心著書自言六經畢其四詩特游/藝然清婉軼倫當甔甀太函白榆澹思呌囂之)
　　　(㑹乃聞此雅韻/實獲我心也)
　　短歌答趙江都金山見懐之作
海門兮長風中流兮孤嶼懐美人兮何方覽大江兮東
去
　　香山寺
曉色開層閣春天净翠屏檻凭千樹綠門掩四山青逺
寺分林見流泉夾路聽禪房人不到花竹晝冥冥
　　除夕
塵事俄消日他鄉亦作年功名慙鏡裏兒女且燈前
　　望湖亭(二首/)
平疇門外春雨逺寺山西夕陽栁暗溪橋輦路水肥種
稑江鄉
孤邨數家隠樹一曲清流抱山四月城中未有林端黄
鳥闗闗
　宋儀望(三首/)
　　　儀望字望之吉安永豐人嘉靖丁未進士歴官
　　　僉都御史巡撫應天進大理寺卿有陽山稾華
　　　陽館集
　　初去吳門作
營世無疾途筮仕獲下秩綰綬出明邦感懼情非一雖
抱濟物情良缺經世術簿書日紛紜督賦無寧日覩兹
民力艱焉忍事梏桎淳風古已頽文質相毁蝕慙無下
堂化何由示師帥直道既已危降志還見嫉沉憂結衷
腸能不慚三黜徵書来日下濫此樗朽質新恩詎云辭
夙抱未及畢驅馬出郭門寒風正蕭瑟道傍凍餒人對
我長歎息殷勤謝父老聊以㣲衷述
　　自欒城趨柏鄉
朝發欒子邑暮投柏人鄉驅車多所經指顧情内傷燕
趙昔吞并四海如沸湯豪俊相馳騖一言決興亡故壘
何蕭條云是古戰場俯仰今昔間沉痛結衷腸纍纍道
傍冢誰辨愚與良燕昭既不存平原客久荒不見黄金
臺樹木鬰蒼蒼息駕暮雲沉感歎彌難忘
　　遊梅仙山
白雲在深山山深轉空翠古木凌飛煙叢竹亦森邃梅
公隠何時漢道昔云季當其抗言時鼎鑊寧足畏一斥
眇何所去作南昌尉兹山信超曠盤鬰多佳氣幽棲亦
何爲豈不以我貴一朝變姓名挂冠從此去新舊相太
息妻子不知處余亦骯髒人誤觸當時諱見幾苦不早
撫已有深媿永願謝塵縁長往從我志
　胡　杰(一首/)
　　　杰字子文豐城人嘉靖丁未進士改庻吉士歴
　　　南京國子監祭酒陞太常寺卿有劍西稾
　　九日馬西田侍御讌具瞻樓
亭閣嵬嵬俯一丘柏臺清讌復髙秋籬邊黄菊經時晚
谷口青驄竟日留抱病有懐仍對酒自公多暇幾登樓
臨風不用傷揺落歸路月明山更幽
　馬一龍(二首/)
　　　一龍字員圗溧陽人嘉靖丁未進士改庻吉士
　　　歴官國子監司業有遊藝集
　　湖上有懷
湖上青山半入城湖中風景坐來清髙飛雙鶴與天近
逺去孤舟隔水明為客故鄉秋鴈杳懐人落日莫雲平
無端忽起思歸念相對尊前共一傾
　　新豐夜泊
新豐市上酒家邊夜泊沽來不用錢北風吹雨欲作雪
客子到家將近年京國書傳千里外剡溪路入小村前
深林舊有高人隠尋到梅花却繫船
　章　适(一首/)
　　　适字景南蘭溪人嘉靖丁未進士歴官禮科給
　　　事中
　　塞下曲
材官三十萬日夜出臨洮不見風塵息惟聞甲第髙盤
鵰依陣落獵馬向秋豪辛苦從征地黄沙蔽白蒿
　孫永思(二首/)
　　　永思字性孝蒲州人嘉靖丁未進士除行人選
　　　授浙江道御史
　　海珠寺讌同鄉李崔二鴻臚
象設鄰鮫室江流達海門上方無陸路四壁有潮痕香
霧籠珠樹飛花墮玉尊漁歌相聽處萍水不須論
　　登鎮海樓用韻
越王臺接五城樓島嶼連空起暮愁瘴海波濤浮日月
炎天風雨自春秋亂帆歸晚聲相軋萬樹邊江葉盡流
莫向危闌聼吹笛武陵離思在南州
　　　(詩話二詩侍御巡按廣東/時作盖嘉靖丙辰年事)
　楊繼盛(二首/)
　　　繼盛字仲芳容城人嘉靖丁未進士除南京吏
　　　部主事入為兵部員外郎坐論馬市貶狄道典
　　　史稍遷知諸城縣陞南京户部主事轉户部員
　　　外調兵部疏劾嚴嵩論死贈太常少卿諡忠愍
　　　有集(皇甫子循云楊忠愍辭尚宏麗語罕怨誹/江河一瀉乃徵其才光燄萬丈悉由于氣)
　　　(詩蔣仲舒云楊公忼慨赴死讀其/  想見其人没世而後猶有生氣)
　　送徐子與讞獄江南
寥落白雲司半虚看君此去更何如西曹月滿幽人榻
南國星隨使者車塞雁不堪行斷夕秋風况是葉飛初
秣陵故舊如相問爲道疎狂病未除
　　懐鶴峯東城因寄
屋梁落月應懐我春草池塘更夢誰記得别時懸淚眼
佯為笑語怕相思
　彭　輅(二首/)
　　　輅字子殷嘉興人嘉靖丁未進士除江西布政
　　　司照磨遷知新淦縣左遷應天儒學教授轉國
　　　子監博士陞南京刑部主事有比部集(焦弱侯/云先生)
　　　(詩意髙簡沖融婉秀卓然名家是時七子出互/相矜詡雖有名於時而辭調往往如出一人先)
　　　(生能爲衆所不爲不少貶/以就俗宜其知者鮮矣)
　　　(詩話先生早慧于詩文不甚敦琢其持論取法/中唐謂神在象外象在言外言在意外然率矢)
　　　(口肆筆而成頗類觧大紳卞華伯/一流昔人所以有才多之憾也)
　　良鄉道中
昔去經衰栁今歸見早梅緇塵飛不盡白日黯難開短
劍餘孤憤長歌動七哀年年薊門道空老洛陽才
　　送祝學博之當塗
姑熟城頭月常邀采石雲山齋看不厭聊以贈夫君
　詹　萊(一首/)
　　　萊字時殷常山人嘉靖丁未進士有招揺館集
　　漁火
絶浦漁燈暗空江月色多闗山空有恨欵乃忽聞歌風
静星河没天寒木葉波孤舟無住止獨酌奈愁何
　沈　淮(一首/)
　　　淮字澂伯仁和人嘉靖丁末進士有三洲集
　　積雨不能出有懐湖上
霞樓月榭欲生塵水上煙雲積幾旬滿地山花應笑我
雨中春色屬他人
　甘　茹(一首/)
　　　茹字征父富順人嘉靖丁未進士歴官按察副
　　　使
　　送成邑博
江城秋色暮客子欲何之司馬浮湘日元王設醴時風
吹猿峽冷霜落鴈峯遲欲識相思調君聽苦竹詞
　鄭東白(一首/)
　　　東白字叔曉莆田人嘉靖丁未進士官至按察
　　　僉事
　　釣舟
空亭一葉下落日五湖秋白幘攜尊酒滄波坐釣舟鐘
聲山外寺樹色水邊樓吾愛鴟夷子浮家汗漫遊
　周思兼(三首/)
　　　思兼字叔夜松江華亭人嘉靖丁未進士除知
　　　平度州遷工部貟外郎有周叔夜集
　　送李羅村大叅河南憲長
春風斗酒邵陵西新栁依依綠滿堤征馬不須催客去
暮猿何事向人啼道經湘水花初發夢繞漳河路欲迷
故舊那堪頻送别愁看芳草轉萋萋
　　題畫
逺渚蒹葭滿孤村風雨多明朝江上路誰載酒船過
　　送林雙池
故鄉故人今别離春風春草各天涯尊前相對唯今日
去後相逢知幾時
　明詩綜卷四十八
欽定四庫全書
　明詩綜卷四十九
　　　　　　　　　　翰林院檢討朱彞尊撰
　徐學謨(一首/)
　　　學謨初名學詩字子言更字叔明蘇州嘉定人
　　　嘉靖庚戌進士授禮部主事厯郎中出知荆州
　　　府遷副使擢僉都御史撫鄖陽召拜禮部尚書
　　　加太子少保有海嵎春明二稿
　　　(静志居詩話宗伯本名學詩以與劾分宜者同/姓名遂更為謨昔杜欽損目人斥為盲鄴惡其)
　　　(同字遽自稱疾猶見詆於當時若宗伯更名乃/屬患失百世而下知有直臣陳孟公之名遵何)
　　　(必驚坐諱哉宗伯雅負詩/名然多懦響殆肖其人)
　　白螺行
風吹巫峡江水大何者一螺當江坐勢壓水口抵齧崩
沙脊嶙峋横伏䭾螺邉人家泛估船得魚買鹽撐日過
去年水淹車水堤滿縣漂衝失耕作官府有差無處派
翻視白螺為竒貨紛紛下帖迎上司白日索夫夜巡邏
可憐殘子苦無皮忽聞使者收門課門既有差地有租
此額更從何處科生血迸地不得收爺娘妻子忍遷播
輸錢猶可輸命難偪側乾坤幾穏卧魯門爰居知避災
眼前世事堪一唾老蛟跋浪白鱣泣賤夫只恐滄江破
　劉效祖(四首/)
　　　效祖字仲修濵州人嘉靖庚戌進士除衛輝推
　　　官徴授户部主事厯員外郎中出為陜西按察
　　　副使有雲林槀(朱仲立云仲修詩沉著渾雄/得盛唐氣格李伯承之亞也)
　　　(詩話昭陵嘗遣中使索其題冊呼曰念菴念菴副/使别字也因賦詩云更生雙鬢已蕭騷敢謂文章)
　　　(擅彩毫過誤偶承明主問因縁不是鬱輪袍人/傳其事以為列朝所未有詩亦爽豁惜集不傳)
　　甕山耶律丞相祠作
迢遞荒山下披榛拜古祠衣冠猶昔日嵗月已明時溪
逺泉聲細林深日影遲黄沙空朔漠誰與問荒碑
　　燕京歌
元㑹初分庭燎光君王親御紫霞觴不知五夜春多少
白日猶聞蠟炬香
　　塞上曲
龍沙近接古檀州多少從軍倚戍樓寒夜不堪愁絶處
西山片月挂城頭
　　九日獨酌
南山遥對菊花開欲采無人為舉杯縱説柴桑貧謝客
何曾不許白衣來
　張四知(一首/)
　　　四知字子畏汝陽人嘉靖庚戌進士除刑部主
　　　事轉兵部郎中出為四川按察僉事有韶亭集
　　上巳送陳子韶赴浙東僉憲
暮春燕地草萋萋冠葢追隨漢苑西尊酒不須臨水泛
宫鶯已聽隔花啼風流逺媿山隂客麗藻新傳上已題
况是河梁明日别離裾莫惜暫相攜
　陳宗虞(一首/)
　　　宗虞字于韶閬中人嘉靖庚戌進士厯官按察
　　　副使有卧雲樓稾六亭集(穆敬甫云陳君/詩過於激烈)
　　送胡生南歸
揚子江風落暮潮𤓰洲夜月起蘭橈西湖歸去三千里
家在芙蓉第一橋
　翁夢鯉(一首/)
　　　夢鯉字希登莆田人嘉靖庚戌進士有雨川集
　　次忻州
故園杳無際凄然客思多雪中歸代郡冰上度滹沱野
戍孤煙出寒空一鳥過邊庭誰與晤獨賦式㣲歌
　陳　柏(一首/)
　　　柏字子堅沔陽州人嘉靖庚戌進士厯官按察
　　　副使有蘇山集
　　送正卿弟之黎平
匹馬迢迢渡五溪雙旌遥指夜郎西莫憎逺道猶千里
隨處花開更鳥啼
　田汝麟(二首/)
　　　汝麟涿州人嘉靖庚戌進士
　　燕銜泥
燕銜泥巢君屋不食君家米與鹽但借君家梁上宿胡
為閉門相棄逐
　　遊空同山歌
空同山乃在涇水之南太白西危峰峭壁與天齊上有
栖雲千尺之幽洞下有迴流萬折之深谿煙岑古木渺
無際虎豹鼪鼯白晝啼憶昔軒轅帝問道廣成子煮銅
荆山下鍊藥鼎湖裏道成騎龍飛上天空留𤣥鶴巢雲
煙𤣥鶴招之不可得翩翩四萬八千年我來空同尋仙
跡欲索𤣥珠遊無極塵海茫茫何處求山寒日夕天空
碧
　方𢎞靜(一首/)
　　　𢎞靜字定之歙縣人嘉靖庚戌進士累官南京
　　　户部右侍郎(王仲房云定之祖法盛唐而於王/孟尤近若流水不知處幽禽相與)
　　　(飛不知春色減忽見林花飛永日空/山寂幽然時一吟宛然二君遺響也)
　　東巖
巖端曙日輝巗下啟松扉流水不知處幽禽相與飛青
山長對席白髪久忘機試與西鄰叟攜壺上翠㣲
　欒尚約(一首/)
　　　尚約字孔源膠州人嘉靖庚戌進士由溧水知
　　　縣選授江西道御史謫安州判官遷懐慶推官
　　　被論削籍
　　　(詩話孔源宫詞不/失温柔敦厚之教)
　　宫詞
玉簫吹斷落花香空結流蘇五鳯皇不遣和戎即恩幸
敢矜顔色過昭陽
　馮皋謨(一首/)
　　　皋謨字明卿海鹽人嘉靖庚戌進士由刑部郎
　　　中出為江西按察僉事厯廣東參議副使福建
　　　左參政有豐陽集
　　泊鴛鴦湖遲友不至
野客饒春興輕舟坐夕曛湖光天下上暮色水氤氲戍
鼓連城動漁歌隔岸聞參差吹未巳獨立望夫君
　潘季馴(一首/)
　　　季馴字時良號印川烏程人嘉靖庚戌進士除
　　　九江推官擢江西道御史陞大理寺丞厯少卿
　　　以僉都御史治河累官南京兵部尚書罷歸起
　　　刑部尚書加太子少保總理河道有留餘堂集
　　　(詩話印川自嘉靖乙丑受命治河至萬厯庚辰/工成著有宸斷大工録先後四總河務晚輯河)
　　　(防一覽其大指謂通漕於河則治河即以治漕/㑹河於淮則治淮即以治河合河淮而同入於)
　　　(海則治河淮即以治海立意在築隄束水借水/刷沙以此奏功百年以来俱守其規畫可謂能)
　　　(捍大患者獨怪天啟初補諡列朝名/臣而公獨不與焉録其詩為之嘆息)
　　除夕
行到海窮處仍驚歳盡時燈前誰共影愁裏强吟詩游
子歸何日芳春坐可期滿城簫鼓動客思已凄其
　梁夢龍(一首/)
　　　夢龍字乾吉真定人嘉靖癸丑進士改庶吉士
　　　累官吏部尚書加太子太保贈少保諡貞敏
　　宿三川驛
寂寞三川驛風塵苦見侵王程方未巳客夜且髙吟山
火延危嶺泉聲聒逺林幽懐良不淺何日慰招尋
　曹　梅(一首/)
　　　梅字子和鹽山人嘉靖癸丑進士官郎中
　　沅州道中
亂山盤錯入沅州瘴雨蠻烟動客愁囬首燕南家萬里
斜陽誰倚故園樓
　孫應鰲(一首/)
　　　應鰲字山甫貴州清平衛人嘉靖癸丑進士厯
　　　官南京工部尚書贈太子太保諡文恭有學孔
　　　堂稾
　　華山雜咏
玉女窗開眼倍明仙童肅隊奏鸞笙海雲初散蓬萊股
人在蒼龍背上行
　王一鶚(一首/)
　　　一鶚字子薦曲周人嘉靖癸丑進士厯官太子
　　　少保兵部尚書有舂陵集
　　三月晦日
花外東風送馬蹄平原一望草萋萋黄鸝苦欲留春住
深樹斜陽到處啼
　張　翀(三首/)
　　　翀字子儀栁州衛人嘉靖癸丑進士厯官兵部
　　　右侍郎天啟初追贈尚書諡忠簡有鶴樓集
　　别貴竹諸友
十年與君遊千里與君别把袂意不言含杯氣欲絶漸
隔瀟湘雲空留夜郎月一曲瑶琴彈知音對誰説
　　登焦山夜歸
短棹乗風去輕輿帯月歸花香入徑細漁火隔江㣲逺
寺猶聞磬荒村半掩扉石橋横渡處醉看海雲飛
　　有懐
五落龍山葉三来雁足書夢中親舎近天外故人疎寥
濶乾坤裏疎狂醒醉餘秋風吹短髪溪畔獨躊躇
　龎尚鵬(一首/)
　　　尚鵬字少南南海人嘉靖癸丑進士除平樂知
　　　縣入為監察御史厯官右副都御史巡撫福建
　　　天啟初追諡忠敏有百可亭摘稾
　　　(詩話少南視鹺兩浙總理兩淮長蘆鹽屯身處/脂膏不能自潤集中虚室行去細視缾中久無)
　　　(粟舉火終朝待鄰曲長饑近午始一餐敢望豐/年收萬斛自注三月中旬已貸粟矣即此亦是)
　　　(難/得)
　　秋日園居
物候隨時變那堪問歳華晚風三徑竹朝雨半籬花自
比禪居靜從教物論譁浮生何所有醉處便為家
　吴時來(一首/)
　　　時來字惟修仙居人嘉靖癸丑進士厯官右都
　　　御史掌院事卒諡忠恪有梧齋集
　　焦山夜歸
古寺探幽去山城倚醉歸留人林月上醒酒暑風㣲漁
唱揺江渡村燈照夕扉獨憐沙上鳥已宿尚驚飛
　楊　綵(一首/)
　　　綵字質夫虎賁右衛人嘉靖癸丑進士厯官右
　　　僉都御史巡撫山西
　　雁門述懐
昔稱雁門郡嵯峨抱萬山樓煩隱天際滹沱水潺湲寒
沙慘白日北風摧朱顔封侯詎非願王事顧多艱丈夫
志四方兹游何時還
　李　蓘(六首/)
　　　蓘字于田内鄉人嘉靖癸丑進士選庶吉士除
　　　檢討遷南京禮部郎中厯官提學副使有太史
　　　集
　　　(詩話于田博洽中州人以擬楊用修而歸田之/後縱情聲伎放誕不羈女優登場至雜伶人中)
　　　(持板按拍主人知而延之上坐恬然不為怪及/去借主人櫪上馬挾女優連騎而去此其狂態)
　　　(更甚于用修矣詩亦少/深思絶句頗强人意)
　　懐姚敘卿謫居
自從東郡别君侯吴楚茫茫悵逺遊故國鶯花牽客夢
大江風雨動人愁偶縁散吏調琴鶴無復題詩上酒樓
驛騎蕭條山海隔逐臣心事兩悠悠
　　嘉靖宫詞(四首/)
沉水龍涎徹夜焚桂宫芝館結祥雲壇前纔布諸天位
苑外先催學士文
玉貌終年侍禁闈每逢時節賜金緋君王不愛纎腰舞
裁作雷壇拜斗衣
小車飛曳向𤣥都翠羽金翹笑自扶玉蝀樹邊長日市
内璫争買大秦珠
泥金檢玉祝長生萬國封章止進呈月滿西宫更漏永
九重風落步虚聲
　　都城雜詠
西宫白日静波流小殿玲瓏夾御溝花樹重重春爛漫
遊人偷上洗妝樓
　徐師曽(一首/)
　　　師曽字伯魯吴江人嘉靖癸丑進士選庶吉士
　　　授兵科給事中厯刑科左給事有湖上集
　　　(詩話伯魯説經鏗鏗又輯文體明辨以廸後學/一官清要五疏乞歸其述志賦云相先民之不)
　　　(朽兮託三事而流傳吾何有一於兹兮死速朽/而猶􁁉惜青春之不我與兮忽已至乎衰年胡)
　　　(不及時以精進兮擇可修而勉旃昔賢有言耄/未至惛衰不及頓尚可厲志於所期又言進不)
　　　(及達退無所矯伯魯之謂矣/詩亦清婉葢斤斤學唐者)
　　宿磚河驛
渡頭風色晴漁火隔沙明帆逐暮雲落潮隨春水平長
蘆昨夜月甲馬舊時營關隘今無事稀聞擊柝聲
　顧曽唯(一首/)
　　　曽唯字一貫吴江人嘉靖癸丑進士除金華知
　　　縣擢浙江道御史巡按廣西引疾歸有閩越雜
　　　咏
　　同賔峰集我渡山房
旅客貪呼伴芳尊共解顔清池来浴鳥髙閣俯重山墮
酒松花細抽梢竹筍斑(一作當軒/蘿月閒)夷猶二三子竟日不
知還
　姜子羔(二首/)
　　　子羔字宗孝餘姚人嘉靖癸丑進士除成都府
　　　推官入為禮部主事終行太僕卿(黄太冲云太/僕幼侍王文)
　　　(成講席不與詩人争一聫半句之工然/俊爽之氣湧出行墨之間不可掩也)
　　登峨嵋絶頂吟
君不見大峨之山矗西土乃在軒轅之臺列仙之府我
騎飛龍叩天戸九州厯厯皆可數初由平陸瞻青冥丹
梯翠磴愁攀登亦鳥伸而猿引斯飇舉而雲升下視大
壑不知其㡬萬仭惟見長蛇尺蠖挂絶壁之蒼藤攀危
厯險趣未畢積雪隂風轉蕭瑟初疑雲自石中生寧知
日向雲間出普賢巖前雲日晴圓光倒照何熒熒曄然
五色相照耀有若虹蜺跨海掩赤城是非山澤氣無乃
隂陽精須㬰雲散日西走光亦隨雲隠巖口對此喜極
心神舒聖燈又出南山隅初㸔一炬何趦趄少焉萬簇
皆東趨神竒鬼怪事殊絶銀燈火樹焉足娱歸来作歌
但坐嘯還問山靈有意無
　　下巖寺
一入招提境登臨思已牽地將金作界山以玉為泉僧
定魚皆出江空月自懸虚巖尊者像幻跡至今傳
　鄭　茂(一首/)
　　　茂字士元莆田人嘉靖癸丑進士除海鹽知縣
　　　擢兵科給事中厯官河南按察使
　　過草萍驛
古驛荒煙斷征驂向晚停吟回江雨白坐對越峰青萬
事皆蕉鹿吾生亦草萍勞歌猶未巳短鋏復衝星
　林　命(一首/)
　　　命字子順建安人嘉靖癸丑進士厯官廣東按
　　　察使有陽溪集
　　遊定恵院和韻
言㝷僧舎出東門紫菊黄橙處處村秋盡逺峰含翠靄
天寒斷岸落潮痕山中花謝臺空在亭上詩成酒續温
不見美人湘水畔數聲漁笛欲消魂
　季　科(三首/)
　　　科字與登江隂人嘉靖癸丑進士除行人選授
　　　禮科給事中出為江西布政司㕘政有雪浪間
　　　居二稾了菴鷗盟録
　　　(詩話與登歸田之後田産所入悉以築圃圃在/萬壽山麓中有六曲徑蒼雪嶺賜間堂雪浪湖)
　　　(湖中有青螺墩妙髙閣湖上有寄寄堂紅雲閣/華陽㓊天又鑿洞為小桃源中有赤城樓來鶴)
　　　(亭桃花泉曲水亭雲林桐江片石恒與朋/舊觴詠其間足稱好事詩亦安整不佻)
　　太保顧惠巖公祇役泰山途次和答
紫極傳丹詔青霄訪玉華霓旌翻日觀瑶島接星槎寒
蹋峯頭雪晴攀海上霞翩躚雙白鶴遥駕五雲車
　　次韻答鄧薇山社長
祖席分襟地江闗積雪天寧知廬阜約翻上汶陽船夢
斷清秋半書來白雁前心期渺流水虚奏伯牙絃
　　曲水亭
飛瀑雲中響清觴石上浮蘭亭還我輩不減晉風流
　侯　祁(一首/)
　　　祁字應文鄆城人嘉靖癸丑進士厯官(闕/)　知
　　　府
　　浮圖峪
雄闗北峙萬山中天外浮圖接太空白馬逺從青海入
紫臺髙與碧雲通秋風沙塞寒煙暝古戍旌旗晚照紅
自是聖朝無戰伐漢家不數貳師功
　劉　侃(一首/)
　　　侃字正言京山人嘉靖癸丑進士由戶部郎中
　　　為知府有新陽館集
　　隴西雜興
西極秋髙白鳥翻慿闌送目到河源乆無槎影通銀漢
遥見天光下火敦青海風濤還積石玉門車馬半中原
崑崙故是征西路寄語山前吐谷渾
　盛　周(一首/)
　　　周字文郁秀水人嘉靖癸丑進士除知浦城縣
　　　入為刑部主事厯郎中出知東昌府
　　　(詩話太守少從王龍溪遊與沈先生靖夫講學/于聞湖書院遺址在梅家蕩水中央其子姓至)
　　　(今聚族於斯聞其報最日忤分/宜父子不得臺諫葢莊士也)
　　蔡見麓過夜坐
南浦停車暝色催故人相見且銜杯月明何處吹長笛
落盡空山㡬樹梅
　王可大(一首/)
　　　可大字元簡吳江人嘉靖癸丑進士台州知府
　　　有懸筒集
　　宫詞
承眀殿裏諫章來封事君王次第開此日昇平邊圉静
日斜猶自在平臺
　史起蟄(一首/)
　　　起蟄字徳龍江都人嘉靖癸丑進士
　　江上
溪雲窈窕海天晴檻外江流似掌平午夢醒來無一事
水雲亭上看潮生
　吳文華(一首/)
　　　文華字子彬連江人嘉靖丙辰進士累官南京
　　　兵部尚書贈太子少保諡襄惠有濟美堂集
　　謁岳武穆祠
㡬樹蕭森岳廟東一杯懐古酹西風凱歌竟負黄龍飲
信誓虚傳鐵券功無復翠華回絶漠最憐白雁入行宫
神州恢復千年恨讀罷遺詩恨未終
　方九功(一首/)
　　　九功字允治南陽人嘉靖丙辰進士厯官南京
　　　工部右侍郎有息機堂稾(歐禎伯云允治/詩嚴整夷惕)
　　　(范介孺云允治音節清亮意趣/雋永獨超物外不罥一綺麗語)
　　泊滄州有感
世事看流水漂零見此身他鄉猶是客失路竟依人樹
引長堤暮花殘故國春卷簾聊對酒幽寂恐傷神
　周　詩(一首/)
　　　詩字興叔錢塘人嘉靖丙辰進士厯官通政使
　　　有與鹿集
　　赴天津
仲夏衆芳歇沃野羣卉稠曜景窮北陸薰風獻南陬伊
余赴期㑹東騖戒方舟晴雨逓昏晝凉燠變絺裘瀠洄
見湖澳寂厯懐滄洲結髪事明主䇿勲慕前修名賤業
匪建時往命不猶才將世途左道與隠者謀漆園侈達
生柱下崇致柔優哉聊卒嵗庶以謝愆尤
　胡　直(二首/)
　　　直字正甫泰和人嘉靖丙辰進士除刑部主事
　　　出為湖廣按察僉事厯四川布政司叅議乞休
　　　起補湖廣提學副使陞廣西左叅政歸有衡廬
　　　精舍藏稾(孫山甫云正甫胸次洞然有物我同/體之懐故其詩暢而鬰直而婉天趣)
　　　(獨深非追/琢可及)
　　登衡嶽
弱齡慕遐舉中為世網嬰雖抱及物志而非濟時英家
本衡廬交早負泉石盟秉憲渉湘沅吏事滋牽縈靈岳
奠疆域渺若隔蓬瀛恭承帝新命駕言自西征廻車恣
探厯使我夙心傾朝暾蕩雲巘導我游上清吾衰疲塵
鞅學道未有成安得同心友眷言事耦耕
　　龍洲
窈窕繁花路清虚野甸居漸為逃世客嬾荅貴人書水
閣依鷗鳥塵編信蠧魚日㝷垂釣侣長到月明初
　張　潛(一首/)
　　　潛字用昭華州人嘉靖丙辰進士除户部主事
　　　轉員外改禮部厯郎中出為廣平知府陞山東
　　　左㕘政有東谷集
　　送邃菴相公廵邊
羽書昨夜入甘泉朔漠流沙起塞煙遂使至尊親授鉞
遥煩上將出廵邊望隆數入論思地寄重三持節制權
諸鎮安危憂不細宵衣應待凱歌旋
　黎民衷(一首/)
　　　民𠂻字惟和從化人嘉靖丙辰進士厯官吏部
　　　郎中出為廣西㕘政
　　月夜吳舍人過集
向夕羣愁起幽期幸不迷天垂鳷鵲外城轉鳳皇西翠
斝淹宫漏春星散馬蹄十洲飛夢逺何路問丹梯
　姚汝循(六首/)
　　　汝循字敘卿上元人嘉靖丙辰進士除杞縣知
　　　縣遷南京刑部郎中出知大名府謫嘉州知州
　　　有錦石齋集
　　　(詩話敘卿詩格不髙然五古逺倣陶韋近體能/宗太厯此益藩潢南道人入之李何諸公之列)
　　　(目為盛明/十二家也)
　　夏夜對月
落日暑暫歇微風蕩靈襟囂塵淨庭宇竹樹森繁隂皎
月牆東來照見石上琴揮手一再鼔悠然生逺心鍾期
乆不作千載誰知音
　　秭歸立秋
晷運相推斥昨夏今已秋𤣥蟬鳴不歇大火莽西流人
生寄一世漂如波上漚乃為一尺組而來萬里遊琴書
委不理與言非故儔曉起戴星行入夜尚不休勞勞寡
懽悰戚戚増煩憂短景易以邁兹嵗且復周功名建何
時霜華欲滿頭自不堅始願及此將誰尤
　　自横梁放舟還郡
解纜横梁渡鳴橈濯錦川秋山初過雨夕漲欲浮天四
野明殘照孤城合暮煙媿無仁者政竹馬亦橋邊
　　半峯禪院遲同遊諸君
策杖欵禪扃垂藤交古路却顧後來人蒼蒼隔煙霧
　　囘雁峯
囘雁峯頭望帝京寒雲黯黯不勝情賈生已道長沙逺
今過長沙又㡬程
　　巫峽書所見
巫山萬仞鬰嵯峨巫峽嘈嘈湧白波多少行人齊下淚
漁郎猶唱竹枝歌
　施篤臣(一首/)
　　　篤臣字敦甫青陽人嘉靖丙辰進士官至順天
　　　府尹
　　社日沽頭作
蕭蕭沽城東纍纍陌上墓掃除骨肉稀含淒當古路墓
上車馬喧墓中人不寤摵摵白楊枝怪鴟啼無數人生
若流水一去誰迴顧形骸草木姿詎比金石固往者何
足歎來者將焉措驅車此彷徨擬續招魂賦
　卞　錫(一首/)
　　　錫字叔孝嘉善人嘉靖丙辰進士除中書舍人
　　　選吏部稽勲主事有豹山集(陳仲醇云分宜柄/國言者以蚍蜉撼)
　　　(樹不勝者止司勲往往抗其盛氣方袖封章彈/之適聞親訃還里故其居恒所為詩聊蕭不平)
　　　(感慨/畢露)
　　曉舟即事
野寺侵雲出千家草色匀晩風吹浪白夜雨濕苔新去
雁聲何急當樓皷尚頻回看煙樹合殘月下城闉
　鄭　洛(一首/)
　　　洛字禹秀安肅人嘉靖丙辰進士除登州推官
　　　遷廣東道御史累官少保兵部尚書兼右都御
　　　史贈太保諡襄敏
　　冬夜獨坐
天涯嵗暮夜淒淒皷角初傳月已低一榻悠然成獨坐
不知身寄玉關西
　曽同亨(一首/)
　　　同亨字于野吉水人嘉靖巳未進士累官太子
　　　太保南京吏部尚書諡㳟端有泉湖山房集
　　贈趙大㕘赴山西
雁門關外羽書飛帝念西征數解衣邊徼皷鼙渾未歇
人家煙樹覺全稀無煩兵法儲行槖自請長纓出禁闈
十二屯田方畧在䇿勲㸔拜徹侯歸
　魏時亮(一首/)
　　　時亮字敬吾南昌人嘉靖巳未進士以兵科左
　　　給事使朝鮮累官南京刑部尚書
　　平壤拜箕子墓并訪井田遺跡
禹範留西土先生獨向東道無浮海歎義與采薇同舊
井存殷畫冔冠尚古風荒丘平壤外麥秀想遺宫
　沈節甫(一首/)
　　　節甫字以安烏程人嘉靖巳未進士累官工部
　　　左侍郎贈右都御史諡端靖有太樸集
　　題且住軒
此邦非吾鄉此室非吾廬情知匪乆客且復卜其居蕭
蕭環堵中俯仰欣有餘天地為逆旅百年亦湏臾羲娥
無停轂吾生自有初念此坐長歎秋風起庭樗飄蓬任
回飇素位恒晏如
　張　鹵(一首/)
　　　鹵字召和儀封人嘉靖巳未進士厯官右副都
　　　御史巡撫真定改大理寺卿調南京太常寺
　　　卿
　　得張崌崍銅梁書
萬里蠶叢寄一書開緘涕涙滿衣裾可憐話别六年後
同事招魂九死餘事過始諳渾失計眼前莫更問何如
寒灰老我𡨕心定汴水河干已結廬
　沈　奎(一首/)
　　　奎字文叔江隂人嘉靖己未進士除户部主事
　　　厯郞中出為浙江按察僉事分巡嘉湖遷江西
　　　布政司叅議有歸興集
　　富春
雨後衆山青汀邊雙鳥白挂㠶趁西風遥看富春驛
　沈啓原(五首/)
　　　啓原字道升秀水人嘉靖巳未進士厯官陜西
　　　按察副使有鷃園草
　　項里西楚霸王廟
符命通神契天心屈霸圖風雲空叱咤陵廟且榛蕪悔
失師中范徒憐帳下虞江東餘父老伏臘走村巫
　　同劉教授羅訓導再過福昌寺赴縣尉祝子餞
為踐東林約相要竹裏行升堂秦博士倚席魯諸生吏
道空馳傳賔筵再鼓笙不緣仙尉引誰共冶遊情
　　懐陸仲長
京洛追游處春風次第吹官從一命始别是隔年期藥
裹趣中禁方書得上池正逢欣賞日未許動鄉思
　　謁宋真宗廟
玉輦巡游處荒亭半緑苔攀號龍已去瞻禮客重來漢
畤空遺蹟秦封亦有臺何如恭巳日稽首咏康哉
　　冬日偕袁池南楊完愚陳䕫石餞盧外山鄉丈於
　　靈應觀觴詠移日
飲餞離亭日半黄飛雲落葉對清觴江山去住皆陳迹
賔主東南是故鄉翠竹含風仙院靜白蘋牽浪楚天長
追攀未盡登臨興野水寒禽又夕陽
　錢　鎮(四首/)
　　　鎮字守中烏程人嘉靖巳未進士官兵部郎中
　　　有淡菴集(許孟中云淡菴/詩冲逸似陶韋)
　　　(詩話守中從唐子鎮講學居弟子之首而詩無/塵腐之習中年卜宅思溪掘地得宋王觀察永)
　　　(從墓亟掩之而築堂其上不以為忌也永從嘗/刋五代史纂誤雜録二書置本郡庠後取以補)
　　　(監本見陳氏書録解題今思溪土人不復/有知其姓名者矣録守中詩附識於此)
　　餘不前溪
苕水從南來真源自天目始出纔涓涓蛙跳雀可浴東
風桃花水一夜髙於屋百里下吳興一汛更一曲青山
浮水面處處居可築草𤣥伊誰亭名花間疎竹自昔稱
餘不佳名豈虚辱
　　山中雜興
結廬傍青山繩樞甕為牖生涯陌上桑行逕門前栁獨
行媿偊偊顧盻無與偶䇿杖求友生陶潛去我乆豈伊
逃醉鄉翻念魯中叟寂寞柴桑間豈意千載後廬山舊
遊路往跡今已朽古今諒同轍悵望一騷首
　　新晴散歩
自唘郊扉曳履行傍溪雲日放初晴新皇拔地已數尺
黄鳥隔林時一聲老去任情忘檢束客來廢禮闕逢迎
家臨西塞清溪口坐㸔桃花錦浪生
　　田家雜興
細艸行來芳徑修篁覆處茅菴借問丈人生計薄田自
種溪南
　張祥鳶(六首/)
　　　祥鳶字道卿金壇人嘉靖巳未進士除户部主
　　　事厯員外郎中出為河東運司同知遷知雲南
　　　府有華陽洞稾虚菴集
　　　(詩話道卿詩瀟灑絶/俗頗類永嘉四靈)
　　東平道中
驅車涉長道荒塗曠無人斜陽澹古木驚風翼征輪候
館莽牢落日暮寒城闉停驂一以憩振我衣上塵庭樹
集歸鴉依依得所欣如何客遊子不念平生親
　　新秋帆舟過西莊聽雨話舊
放船秋水落能載兩三人坐愛清波影輕揺白㲲巾到
門纔繋纜藉艸便垂綸野飯無兼味嘉魚色勝銀
　　京口月夜惜别
春江明月夜不是别離時酌以桃花酒贈之楊栁枝轉
蓬身共逺倦鳥意俱遲明發天涯路青山惱夢思
　　園居
人境重重隔溪流宛宛分竹隂飛翠雨花氣結晴雲籬
缺牽蘿補園蕪植杖芸禽言能細譯幽事賴先聞
　　上巳日寄鄭虚舟
三月三日春可憐百勞聲裏花如煙臨卭大夫有佳客
廣文先生無酒錢放歌誰和舞雩曲洗硯獨寫蘭亭篇
我欲從之問竒字出門無那春風顛
　　登北固山
孤峯縹緲赴江天白石紅塵樹杪縣一道澄波開斷壁
千林黄葉下寒煙鵰盤寥廓秋風急山缺西南落日圓
萬里中原勞北顧蕭梁陳迹酒杯前
　申時行(七首/)
　　　時行字汝黙吳縣人嘉靖壬戌賜進士第一累
　　　官少師兼太子太師吏部尚書中極殿大學士
　　　贈太師謚文定有賜閒堂集(馮元成云申公有/韻之文對口立就)
　　　(不為呌囂亢厲之音卑弱浮靡之調古體淵源/建安近體沉浸初唐不事摹襲而自無不合)
　　　(詩話趙尚書羾識于足益於早嵗顧尚書璘識/張叔大於童時傳者以為佳話先太傅公九齡)
　　　(獲見文定文定特起避席時先公末就塾文定/留之邸第讀書一日從師出遊先公失足蹈汙)
　　　(尼文定命僮子回取履童子誤持文定朝鞵至/先公不敢納文定笑曰履之終當踐我迹耳及)
　　　(舉順天郷試同學少年有恃才者曰朱兆隆亦/能成名邪文定怫然曰兆隆將大魁天下若輩)
　　　(焉知明年先公果臚傳第一其藻鑑不爽若是/文定不以詩見長然鉅篇長律鋪揚典麗足令)
　　　(操觚者縮手如云老去空悲千里/驥秋來真憶四腮魚風度可想也)
　　題清秋出塞圖
生不識醫無閭夢不到狼居胥瞥然示我出塞圖令我
目眩心神徂憶昔籌邊贊廟謨桓桓司馬傑丈夫帝授
節鉞臨𤣥莬髙憑熊軾佩虎符榆關九月沙艸枯霜鷹
下擊秋原蕪煙荒雲慘天糢糊惟兹遼左僻海隅頻年
侵擾無寧都射雕躍馬彎強弧司馬申令陳師徒指揮
鐵如意玩弄金僕姑揚旌督戰親援枹萬卒超距爭先
驅奔狼突豕皆就俘凱歌入奏天顔愉司馬讓功欿若
無伹云將士多勤劬何以勞行役請蠲幕府租何以恤
飢疲請發司農儲人人挟纊齊歡呼自從司馬歸江湖
遼人茹苦若堇荼荷戈不解甲輓粟仍飛芻羽徼徴材
官絡繹在道塗震隣之恐非剥膚騷動根本何為乎安
得再起司馬登戎樞坐紆長䇿銷隠虞國威震疉邊人
蘇
　　洞庭篇壽嚴中翰
崔嵬乎洞庭之山乃在勾吳之墟具區之藪芙蓉㸃㸃
七十二雙結青螺綰其口我昔淩滄洲振衣千仞巔西
登縹緲接銀漢東望莫釐生紫煙珠宫貝闕儼相向恍
似員嶠方壺天吾聞靈威丈人入林屋手探蒼水金庭
籙又聞毛公羽化留空壇時有鸞鶴來雲端兹山信美
多靈秘幽棲故是神仙地主人三殿倦揮毫出山便作
還山計只今六十早歸田攝生日誦叅同篇洞庭之水
釀春酒醉來恣拍洪厓肩
　　哭王子幻
慘澹江天裏何人問客星空傳懷舊賦無復艸𤣥經物
外悲長往人間忌獨醒牀頭孤劍在永夜泣青萍
　　送初主簿罷官歸楚
吳苑初傾葢荆門早挂冠宦憐潘岳拙曲和郢人難畏
路窮棲棘芳洲信采蘭浮沉何足問江漢有漁竿
　　大閱詩應制
廟畧收羣䇿宸遊簡六師代當全盛日春是大蒐時雲
捧蒼龍駕風迴翠鳳旗轅門開複道帳殿繞行麾細栁
前軍駐長楊後騎隨虬鬚天䇿將猿臂羽林兒拂劒星
文動彎弓月影披連營分雁翼布陣合魚麗禮示三驅
正鋒藏九變竒張侯仍是豹賈勇盡如羆引滿雙鵬落
騰空萬馬馳元戎歸節制法從肅威儀詎數誇胡獵還
欣奏凱期大風歌漢士吉日誦周詩我祖黎庭烈先皇
保泰規永言思繼述持以贊雍熙
　　立春日賜百官春餅
紫宸朝罷聽傳餐玉餌瓊肴出大官齋日未成三爵禮
早春先試五辛盤迴風入仗旌旗煖霽雪當筵七箸寒
調鼎十年空伴食君恩一飯報猶難
　　辛夘元日
紫宸元㑹輟朝天咫尺無由捧御筵遲日曈曨虚正殿
非煙縹緲在甘泉王師未奏康居捷農扈誰占大有年
衮職自漸無寸補惟應投老賦歸田
　余有丁(一首/)
　　　有丁字丙仲鄞縣人嘉靖壬戌賜進士第三除
　　　編修厯司業洗馬右諭徳左庶子出為南國子
　　　祭酒召入為少詹事兼侍讀學士遷太常卿厯
　　　禮部左右侍郎改吏部進禮部尚書入直文淵
　　　閣改户部尚書兼武英殿大學士終少傅兼太
　　　子太傅建極殿大學士卒贈太保諡文敏有文
　　　敏公集
　　　(詩話文敏送肖甫/一律絶類劉文房)
　　送張崌崍
客行新霽後曙色唘城頭曉徑穿雲濕春塘帶雨流江
籬牽客思山鳥動春愁何事新芳歇王孫不可留
　蹇　達(一首/)
　　　達字子修重慶人嘉靖壬戌進士累官太子太
　　　保兵部尚書
　　冬日登毘盧閣
塞雁南飛逈髙樓北望寒暮雲千嶂暝積雪萬家殘四
海徴輸盡三巴道路難天涯對揺落那得旅愁寛
　林　烴(三首/)
　　　烴字貞耀閩縣人嘉靖壬戌進士厯官南京工
　　　部尚書有覆瓿集
　　諸公餞送城南樓寄謝
冉冉嵗云暮于役殊未休冠葢集相送置酒城南樓微
雨霽朝景騁望消人憂蒼蒼逺山色浩浩清江流丹楓
羅曲岸白鳥戲中洲景物紛可恱驪歌促行騶衡門昨
棲遲杖屨忝從遊奈何逺離别一日如三秋索居感羇
旅乆要慕前修適意豈非達徇祿良足羞山靈勿相誚
早晚歸林丘
　　府江渡
朝發陽朔崖暮次昭潭渡行邁千餘里孤舟日東騖川
途阻且長耳目漸非故巉巖夾崇山杈枒羅茂樹四望
寡人煙三時昏瘴霧深林蹊徑絶怪石波濤怒虎穴幸
徙蹤狼烽猶置戍客子獨何為艱險常道路雖懐叱馭
心寧免垂堂懼白日易蹉跎𤣥髪忽改素人生苦拘束
多為浮名誤萬事良悠悠達生庶可慕
　　苦雨述懐
我行赴京華征途纔及半渡江越淮南原隰何渺漫溽
暑當兹時氣候變昏旦迅雷激中宵隂雲翳層漢山雨
驟淋漓川流俄浩涆陽烏避何許水鳥羣相喚髙浪没
危橋飛湍瀉崩岸我馬淖不前我車靷已斷屈詰厯羊
腸回顧屢顛汗僕夫仰天號客子撫膺歎吁嗟行路難
徬徨日將晏塵中苦局促物外思蕭散挂冠亦繇人何
事長羈絆
　戚元佐(一首/)
　　　元佐字希仲秀水人嘉靖壬戌進士除禮部主
　　　事厯員外郞中陞尚寳司少卿有青藜閣稾
　　　(詩話吾鄉彭子殷論詩即尚七子然其詩不類/也至戚希仲則余以七子為圭臬弇州列四十)
　　　(子不及希/仲何與)
　　早朝
鳳掖傳呼早晨趨逼禁闈天香浮輦静宫漏隔花微仙
掌明河動周廬列宿稀不知風露重先濕侍臣衣
　髙則益(一首/)
　　　則益字受所南昌人嘉靖壬戌進士官至四川
　　　叅政
　　聖駕大閱歌
平明仙蹕下丹霄千騎風雲擁射鵰盡道吾皇能將將
軍中誰是霍嫖姚
　蔡可賢(一首/)
　　　可賢字子齊成安人嘉靖壬戌進士官至按察
　　　副使有西征鼓吹
　　樓煩
山後山前十六州天涯盡處是偏頭雲開大漠風沙走
水折長河日夜流萬户金繒愁見月千羣鐵騎畏逢秋
却思大漢無中䇿一曲胡笳倚戍樓
　鄭履淳(一首/)
　　　公字伯寅海鹽人嘉靖壬戌進士除刑部主事
　　　改尚寳司丞建言廷杖終光禄寺少卿有集
　　　(詩話昭陵繼世海宇宴清少卿時為尚寳丞初/無言責乃上痛哭之書至云物怪人妖天鳴地)
　　　(震彗星兩見於尾女日月繼蝕於元春鬼神告/凶災害洊至始有陳渉與赤眉之徒窺伺於世)
　　　(雖李綱宗澤之才展布猶難其亦過於激烈矣/當日予杖一百流血濡縷至今遺袴藏其故宅)
　　春閨
朝來靈鵲遶簷鳴果得雲箋慰逺情伹說别來長見憶
歸期依舊不分明
　沈𤣥華(一首/)
　　　𤣥華字䆳伯一字少河嘉興人嘉靖壬戌進士
　　　除禮部主事厯官南京太常寺卿轉大理寺卿
　　　(詩話明南都太廟嘉靖中為雷火所焚尚書湛/若水請重建而夏書阿世宗意請罷有㫖并入)
　　　(奉先殿按長陵每自稱曰朕髙皇后第四子也/然奉先廟制髙后南向諸妃盡東列西序惟碽)
　　　(妃一人具載南京太常寺志葢髙后從未懐妊/豈惟長陵即懿文太子亦非后生也世疑此事)
　　　(不實誦沈大理詩斯明徵矣大理性恬退不樂/膴仕歸遂潔白之養殁後𤣥孫傳弓摭拾遺集)
　　　(早夭失傳是詩獲/於髙工部寓公家)
　　敬禮南都奉先殿紀事十四韻
髙皇肇太廟松桷連穹霓尊祖有孝孫典禮遹升躋一
從遷都後遺制終未暌有司列俎豆上公視瓚圭豈意
嵗甲午烈火隳榱題譆譆出出音其兆先端倪盈廷議
移祀中廢成町畦猶餘奉先殿薦新及葅臡㣲臣承祀
事入廟歌鳬鷖髙后配在天御幄神所棲衆妃位東序
一妃獨在西成祖重所生嬪徳莫敢齊一見異千聞實
錄安可稽作詩述典故不以後人迷
　徐廷綬(一首/)
　　　廷綬字受之淳安人嘉靖壬戌進士除刑部主
　　　事厯員外郎中出知辰州府遷陜西按察副使
　　　有錦泉集
　　胡松麓自瑞州以書見寄
搔首西風裏懐君思惘然江湖千里隔雲樹寸心懸客
淚隨猿落鄉書有雁傳惟應今夜月相對共遥天
　穆文熙(二首/)
　　　文熙字敬甫東明人嘉靖壬戌進士除行人進
　　　司副遷工部員外改尚寳司丞轉吏部員外出
　　　為廣東按察副使有逍遥園集(石拱辰云敬甫/早年詩頗象宕)
　　　(摩鍊既久/遂臻大雅)
　　　(詩話敬甫論詩沾沾自喜亦强作觧事/爾集為劉子盛石拱長所定又安得佳)
　　聞拱辰符卿至自京志喜
漳水燕山道路賖相思常苦暮雲遮到來不必論時日
三見庭前木槲花
　　題乾山卷
㡬年為客滯江關夜夜汾陽有夢還卷裏書圖君莫看
斷人腸處是家山
　楊汝允(一首/)
　　　汝允字惟明南昌人嘉靖壬戌進士厯官姚安
　　　知府有九霞山人集
　　同日册封六妃
官花笑日草生春喜動天顔沐寵新同侍翠華遊幸地
不知辭輦是何人
　錢　貢(一首/)
　　　貢字時庸桐鄉人嘉靖壬戌進士除知新建縣
　　　入厯刑部郎中有愛存稾
　　京邸懐歸適妻弟唐楮汀來謁於其還賦長句言
　　别
此日意不樂掩關有所思忽聞君逺來錯愕令我疑平
生不辭鄉安得來京師去年與君别屈指已一朞南望
懐故人日與浮雲馳嗟予坐羈束素顔日以緇金門盛
才賢迂疎將何為感之百憂集歎息還自嗤君今馬首
南握手復何辭投簪雖未能煩君語吾兒貧賤雖爾慙
富貴匪我期願言各努力勉將門戶支予家柞溪東緑
水環茅茨豈獨饒桑麻松竹植亦宜好闢十畝園樹藝
須及時䕶筍編枳棘灌花引泉池待予此中老與君同
栖遲此願良未果永懐常在兹去去勿復陳人生多别
離夜闌欹枕卧暑雨捎罘罳
　　　(詩話錢公居甑山之隂没𦵏山麓其後人至今/聚族柞溪左右桑麻松竹蔥舊依然長篇不事)
　　　(雕繪有白/太傅遺音)
　楊成名(一首/)
　　成名字志完建安人嘉靖壬戌進士武進知縣
　　　有遂初集
　　秋日郊行
路遶溪流細山廻樹色分客沽村店酒牛卧隴頭雲林
葉含秋露溪煙澹夕曛兒童迎我笑拍手自成羣
　許　國(二首/)
　　　國字維禎歙縣人嘉靖乙丑進士改庶吉士除
　　　檢討厯編修右贊善洗馬遷南國子祭酒轉太
　　　常卿協理詹事陞禮部侍郞進尚書入直東閣
　　　加太子太保累晉少傅吏部尚書建極殿大學
　　　士卒贈太保諡文穆有許文穆公集
　　擬御製勸農詩
四民皆天職嗟農獨苦辛所以古哲王廵省及兹辰簫
鼓吹豳詩訓迪良諄諄東郊土脉動好鳥鳴芳春桑間
拂其羽催耕一何頻乗時播嘉種原隰何匀匀念兹民
所天珠玉安足珍一日茍不作飢寒將立臻勿惜沾體
勞但憂年嵗屯沾體勞尚可嵗屯傷我民憶昔先皇時
端居軫郊闉載賡憫農咏丕揚烈祖仁禁苑籍千畝雨
𤾉雩百神玉食豈不足貴令四海均九重髙結念况爾
謀其身古人有良言嵗計在於寅豈伊公家賦婦子亦
相親春風正發育萬物皆鮮新勉以東作力佇見西成
禋
　　秋聲
銀漢滄浪淨碧空天街一葉下梧桐霜前凄切兼砧杵
月裏悲凉斷塞鴻何處羈人驚伏枕㡬囘中夜感飄蓬
繇來志士輕搖落莫向西風憶桂叢
　何洛文(一首/)
　　　洛文字唘圖信陽州人嘉靖乙丑進士選庶吉
　　　士厯官禮部左侍郞兼翰林院學士有震川集
　　　(詩話震川大復之孫仕雖通/顯詩頗庸熟去祖武尚逺)
　　章皇帝御筆白馬
臺上黄金駿毫端白雪驄玉花生御榻寶繪奪天工照
夜雙珂瑩凝霜匹練空瑶池仙馭逺猶見畫圖雄
　周子義(一首/)
　　　子義字以方無錫人嘉靖乙丑進士改庶吉士
　　　厯官吏部左侍郞兼侍讀學士贈禮部尚書諡
　　　文恪有交翠軒佚稾
　　送何小坡致政還信陽
海鶴逺罝網𡨕鴻謝鞲籠人間千丈絲安能縶游龍所
以達命士脫迹塵囂中眇兹盈尺組曽是羈我躬何侯
東海彦司牧早奮庸一麾指淮右載斾佐漢東斯民有
父母國論方爾崇朝宗甫竣事髙蹈隨赤松薄言戒行
李云歸天目峯惜此逺行别不得少從容載歌驪駒詞
聊以紓我衷
　林如楚(二首/)
　　　如楚字道翹候官人嘉靖乙丑進士厯官工部
　　　右侍郞有碧麓集
　　初秋齋居作
招揺指坤隅六龍忽迴軫清啇應候至碧梧乗夕隕離
居及素節徙倚步華楯睠彼元運馳往復良有凖人生
何勞勞年命如朝菌曩觀隨化徂新緒緣物引無以騷
人悲將貽榮公哂吾其解天弢去來守𤣥牝
　　㑹江驛
停舟異昔年城郭尚依然樹影浮天外江流㑹驛前暮
㠶懸海月晴磬出山煙稍喜春來近居人話種田
　陳文燭(三首/)
　　　文燭字玉叔沔陽人嘉靖乙丑進士除大理評
　　　事厯寺副寺正出知淮安府遷四川提學副使
　　　厯漕儲㕘政福建按察使右布政使江西左布
　　　政使陞應天府尹終南京大理寺卿有二酉園
　　　五岳山房集(胡元瑞云玉叔詩清/婉典飭居然名家)
　　送楊惟喬侍御北上
驛路飛新雨荒亭落晩風賜環霄漢上擊楫大江中此
地曽留犢都人尚避驄春華今又半樽酒㡬時同
　　送陳仁甫太史使楚
玉署承天遣桐圭錫帝封浮湘即司馬作賦是元龍春
盡寒江雨潮廻故國鍾禹碑如可辨還上祝融峯
　　送别
落日青絲騎西風白苧詞廣寧門外栁折盡向南枝
　管大勲(一首/)
　　　大勲字世臣鄞縣人嘉靖乙丑進士改庶吉士
　　　官至南京光禄寺卿有休休齊集
　　安慶渡李陽
客路荆舒盡江㠶海國賒天風蔽晴日煙雨漲平沙水
濶疑無岸春深不見花暮潮南浦泊指㸃驛樓斜
　胡　涍(二首/)
　　　涍字原荆無錫人嘉靖乙丑進士除永豐知縣
　　　再知安福入為廣西道御史以建言落職為民
　　　有采真堂集
　　　(詩話侍御以建言削籍任俠結客所識窮乏多/受其恩殁後王承父為具狀屠緯真為銘墓王)
　　　(元美為作傳咸盛稱/之詩亦間有合作)
　　過雅宜别業
不見王摩詰猶餘華子岡隔河山杳靄斷樹水微茫有
子開松徑留歡正夕陽漁舟投暝合杯外即滄浪
　　梅
隴上春風生江梅㡬枝發仙人坐吹簫飛墮一樓月
　潘志伊(一首/)
　　　志伊字嘉徴吳江人嘉靖乙丑進士除定州知
　　　州陞南京兵部員外厯郞中出知九江府謫知
　　　陳州移紹興府同知轉南康知府以江西按察
　　　副使備兵袁州以行太僕寺卿轄甘肅遷廣西
　　　㕘政
　　　(詩話潘公從遊吾鄉沈石雲先生之門講學之/餘詩不多作所題存石草堂一篇即石雲之書)
　　　(屋/也)
　　題存石草堂
名園迥塵域參差開石林丹梯襲曉光碧嶂含夕隂昔
自鬰林來置此閒幽襟緬彼巨靈跡宛在梧江潯夫子
肯堂構誅茅面雲岑棲巖意已逺陟岵思逾深摳衣縁
磴道拭目見嶔崟兹言懐仰止誰謂愜登臨
　沈　淵(一首/)
　　　淵字子源濟南新城人嘉靖乙丑進士改庶吉
　　　士授檢討進編修陞國子司業有中秘稾
　　塞上聞笛
何處吹羌笛秋風度玉關㡬年愁作客此日更摧顔慘
淡邊雲合凄凉朔雁還梅花知盡落一夜滿天山
　許　僴(一首/)
　　　僴字文夫靈寶人嘉靖乙丑進士除三原知縣
　　　徴授戶部主事厯員外郎中出知漢中府調南
　　　寧陞陕西行太僕少卿有後崖集
　　西坪路
蒼蒼古木中夕陽忽已晩隔浦聞雞鳴人家知不逺
　王　圻(二首/)
　　　圻字元翰上海人嘉靖乙丑進士除清江知縣
　　　調萬安擢雲南道御史出為福建按察僉事謫
　　　卭州判官兩知進賢曹縣遷開州知州厯官湖
　　　廣提學僉事陞陕西布政使㕘議有洪洲類稾
　　　(吳明卿云洪洲詩不落筌蹄不涉蹊徑惟意所/適一無蹈襲  鄭美命云逺之北地信陽近之)
　　　(海門所稱七子此亦一是非彼亦一是非諸君/子為的而後進之士射聲焉未有能中者也先)
　　　(生詩黜其佻巧而本之自然謝其夸毗而歸之/實際去其呌噪而由乎冲虚葢矯志而獨行者)
　　　(也之陸伯生云先生詩近大厯貞/元  際晚年冲逺入陶韋門奥)
　　　(詩話洪洲拜分陕之命即詣告終養既歸淞江/之濵㮑梅萬樹目曰梅花源仰屋梁著書門溷)
　　　(皆安席硯所撰續文獻通考謚法通考兩浙鹽/志海防志三呉水利考稗史彚編雖舛漏尚多)
　　　(體例未當要亦留/心有用之學者)
　　觀忠惠祠有感
傑哉龍陽尉忠義今所希民瘼一憤激抗疏干天威手
持登聞莛口呌閶闔扉但念流亡苦豈惜軀命微雉經
悟明主捐生視如歸嵗額減過半始願終不違皇恩與
士節千古同光輝春秋薦蘋藻英爽此永依遺跡炳簡
䇿身沉名自飛願爾賢達裔奕世延清暉
　　啇邱早行遇雪
雲暗啇邱野天連葛伯城懐人霄不寐奔命雪仍行粉
絮因風舞瑶華帶雨傾貂裘寒欲透客淚洒塵纓
　歸有光(六首/)
　　　有光字熙甫崑山人嘉靖乙丑進士除長興知
　　　縣量移順徳通判遷南京太僕寺丞有震川先
　　　生集
　　　(詩話弇州早年評震川文謂如秋潦在地有時/汪洋不則一瀉而已晚嵗乃作贊云千載有公)
　　　(繼韓歐陽子豈異趨乆而自傷葢悔/之深矣詩非兼擅然猶勝七子成派)
　　逰靈谷寺
晨出東郭門初日照我顔春風吹習習好鳥鳴􁠓􁠓巖
阿見黄屋登坡㝷神仙半日猶山麓十里長松間蜿蜒
芳草路寂寞古禪關畫廊落丹雘朱户蝕銅環殿起無
梁逈墖留玩珠攀蒼鼠戲樹㨗野鹿㸔人閒山深静者
愛日宴未知還
　　和俞質甫夏雨三十韻
浮雲方靉靆光景遂已戢浹旬深霪澍千里破封蟄茫
茫河㑑歎蕭蕭山鬼泣靈曜䆳髙居朱明閟赫翕希微
澹將開淅瀝吹又急遇夜轉連綿釃流更湁潗萬壑㘊
霵鳴百川灌注入池容添紋縠林色浸淤浥離畢月暫
耿宿井星恒濕㶑灧湖光翻蹙咽海潮澀霓旌尚髙翔
雲衣猶日緝水覆詎可收天漏誰能葺馬牛三江混鴻
濛九峰立嗟我來自東獨行阻虚邑夢裏思明兩筮坎
成洊習誰假卜啇葢伹戴杜甫笠繽紛餘花落寂寞愁
烏集窮巷長閉門髙河近通汲天地政氤氲雷風遞呼
吸悽悽聽晨鳥濛濛睇宵熠作乂徴時暘思文憂民粒
鼃黽費灰洒魚蝦饒掇拾廣室坐増悽匡牀聽生悒何
由度日闋安能使家給泥塗跲重繭梅潤侵什襲寒袍
故戀綈瀾簡庸唘笈顧歎風雲滿寧使蛟龍蟄短屐徒
齒齒折巾空岌岌俯仰觀宇宙坱圠迷原隰阻饑知不
免寅亮豈所及
　　寳應縣阻風
夜泊淮隂城蚤向淮南路理棹逢西風猖狂恣號怒清
河千里中東風日相悞祈此一日風終竟不可遇蒼天
豈有心莫可詰其故伹㸔北去舟凌風如飛渡翻為去
人快頓忘吾所務淼淼湖波深今日何可渡
　　邢州叙述
為令既不卒稍遷佐邢州雖稱三輔近不異湘水投過
家葺先廬決意返田疇所以泣岐路進止不自由亦復
戀微禄俶裝戒行舟行行到齊魯園花開石榴捨舟遵
廣陸棃棗列道周始見栽苜蓿入郡問驊騮維當撫彫
瘵天馬不可求閭閻省徴召上下無怨尤汝南多名士
太守稱賢侯戴星理民政宣風達皇猷郡務日稀簡吾
得藉餘休閉門少將迎古書得校讐自能容吏隠退食
每優游但負平生志莫分聖世憂竚待河氷泮稅駕歸
林丘
　　甲寅十月紀事
經過兵燹後焦土遍江邨滿道豺狼跡誰家雞犬存寒
風吹白日鬼火亂黄昏何事征科吏猶然復到門
　　初發白河
邊風刮地起黄沙三月長安不見花却憶故鄉風景好
櫻桃初熟正還家
　袁尊尼(三首/)
　　　尊尼字魯望長洲人嘉靖乙丑進士官至山東
　　　提學副使有集
　　長安感遇
朱華謝南土逰子客冀方豈不念遄歸簡書勞未遑悠
悠若懸旌倐忽意靡常魏牟阻江海蘓子怨何梁失路
良可悲曠望迷周行春陽念將歇滯淫非我鄉願假鸒
斯翼超飛厯故疆
　　長興徐太守自汝寧歸王元美諸君同集胥江分
　　韻贈之得關字
自薄淮陽守終然返故山江湖一麾罷嵗月二毛斑中
論何當就浮名秖是間因君夢苕水早晚叩雲關
　　送長兄再入留都
雲陽郭外草萋萋作陣楊花路欲迷㡬樹黄鶯啼不歇
行人回首晉陵西
　李　栻(一首/)
　　　栻字孟敬豐城人嘉靖乙丑進士官至浙江按
　　　察副使
　　送友人還楚
南浦仙舟發飈風江上清故人從此去悵望若為情落
日浮彭蠡歸雲滿洞庭思心逐流水西下武昌城
　施　愛(一首/)
　　　愛字欲周福州左衛人嘉靖乙丑進士歸安知
　　　縣有息菴集
　　寄李五
噫嘻復噫嘻與君恒别離秖隔一溪水相見良難期芊
芊池畔草灼灼園中葵倐然悲風來凋謝寔萋其思君
令人老𤣥鬢忽成絲贈君青萍劒神物合有時
　
　
　眀詩綜卷四十九
欽定四庫全書
　明詩綜卷五十
　　　　　　　　　　翰林院檢討朱彞尊編
　皇甫沖(十首/)
　　　沖字子浚長洲人嘉靖戊子舉人與弟涍汸濂
　　　竝有盛名稱四皇甫有華陽集(弟子循云兄詩/兼綜諸體之妙)
　　　(而不能稱之以一長盡臻名家之奥而不能擬/之以一子此二陸辭藻獨秀於平原三謝聲華)
　　　(莫先於康樂也如樂府雄深古選雅澹歌行縱/逸五言近體之典麗絶句之清婉差弱者其七)
　　　(言近體乎云張文寺云四皇甫之才子浚為冠/  鍾廣漢  皇甫昆弟詩如謝家兒女張燈蠟)
　　　(淚皆成/珠鳳)
　　　(静志居詩話四皇甫詩源出中唐兼取材於潘/左江鮑清音亮節浄掃氛埃髙蘇門華鴻山楊)
　　　(夢山而外無/有及之者)
　　順義戰
鄰有順義人告我庚戌事八月月生魄道傳諳達至朝
聞古北屯暮見遼陽騎李生正下帷奮激報守吏守吏
不敢言雙目乃直視馳馬歸赴敵城門忽已閉登城望
家室膏血乃塗地里閈盡焚燒妻孥身首異李生按劍
怒眥裂聲色厲詎惜中山羮甘心河東棄惜哉無一兵
不能為之計乃有陳使君挺身獨不避下令開四門彎
弓揷兩幟左書報仇文右寫勤王字當門據方牀潛軍
弛銜轡李生與之俱不覺增勇氣諳卒來覘窺一矢兩
人殪卒驚齚指奔倉皇解圍去城邑不破殘凡以二子
庇功髙主不知事往名亦墜斯理自古然况乃居今世
請君勿復言此事猶為細
　　安山道
泊舟安山道忽見山南船銜尾若魚麗鉦鼓紛喧闐樓
櫓樹干楯笭箵揷戈鋋琱弓赤羽箭朱旗當檣懸長年
盡紅巾抹額絳絲纒言與郡盜鬭僅不為摧殘請看身
上創衣血何新鮮聞之不敢進倚櫂生憂煎載聞持節
使提兵羅河堧脱者有重聚獲者無幸全哀此封中氓
棄擲潢池間雖云飢寒故信也誰為宣懷保道不足政
刃皆深淵服妖古所畏涓涓乃滔天巢角鑒不顯此理
庻可研
　　上已觀田橋祓禊望所期客
青山結層嵐新流漾周澤陽景屬良辰游人滿晴陌聯
翩塘上行去來江邊客拾翠行且留擷芳散還集臨賞
遲所思揺揺冀來覿夢寐時見之寤言忽復隔昔人三
秋懷宵旦今屢易為問修禊人憂心何能祓
　　從田橋石徑赴拂水
江光開初霽山雲未全斂輕煙尚棲花積雨猶在蘚攜
屐遵迴麓援蘿上修峴環林何逶迤磴道幾回轉游心
自忘罷䇿足乃知蹇含章樂丘園耽隠易台鉉頓使昔
念舒乃得今抱展將㝷出世人一往不復返
　　於巖石上眺東西兩湖
旭踐山中蹊午憩巖上石雲移石欲墮雨霽蹊猶濕倚
䇿眺兩湖波光渙相襲東若旣紆青西蘅亦凝碧芙蓉
落雙鏡天影浮重璧不覩水分流但覺洲如織檣烏有
離聲磯鷗無竝翼㑹茲物化情感彼髙深迹從適得所
遣何為苦拘迫
　　維摩寺雨坐
回嶺無仄徑陟岡有夷壤展睞入空濛游心益昭朗長
風吹輕衣飄揺翠微上古寺迷夕煙明燈澹綃幌冥雨
從東來驚雷自西往林巒忽不見但聞山澗響景寂非
避喧心瑩乃成賞為禮沉疴蹤因之知幻象
　　送劉朝甫還吳
同游心事已成非忍向都亭復送歸二月渾河氷尚合
三春禁柳色猶微舊來道路愁能記此去音書憶到稀
極目輕舟雲水上别君那得不沾衣
　皇甫涍(三十五首/)
　　　涍字子安嘉靖壬辰進士除工部主事調禮部
　　　歴郎中改補右春坊司直兼翰林檢討左遷廣
　　　平通判量移南京刑部主事進員外陞浙江按
　　　察僉事有少𤣥集(文徴仲云子安詩沉蔚偉麗/早嵗規仿初唐旋入魏晉晚)
　　　(亦𤣥造鑄詞命意直欲窺曹劉之奥而及之則/兄子浚云子安體骨竒峻詞采英發陳風諭)
　　　(婉而不迫叙政事則直而不俚頌功德則艷而/不誣不取妍於一字不求工於一詞詠之而有)
　　　(餘音咀之而無窮味工弟子循云兄詩錯錝魏/晉而託宿於唐英特  五言而七言近體薄不)
　　　(經想其為篇也幽𤣥以通思舂容以御氣婉麗/以陳詞和易以達理憤懣以抒情緜暢以該事)
　　　(雋永以歸趣其始搆也隻字不愜於心片言無/艷於目蹋壁窮思擁衾寤索曽不少休是以吟)
　　　(苦則彌日不就神來則下筆立成惜王元美云/皇甫子安如玉盤露屑清雅絶人  輕縑短幅)
　　　(不堪裁翦篇黄清甫云司直咀華八代㑹心古/人每製一  必經百慮故能盡脱凡近獨詣髙)
　　　(逺晚薄杜陵之史心醉殷璠之鑒擬之謝客則/調頗遒方之常建則音稍振  陳臥子云少𤣥)
　　　(凝思選調意求雅則惟取/境不廣無縱横宕逸之致)
　　　(詩話子安逸藻風飛清文綺合視子循工力悉/敵銖兩未分宜子浚之難為兄而子約之難為)
　　　(弟/也)
　　春日齋中即事
仲春氣妍和蘭薄幽可踐開軒望逺野文霞藹曾巘黄
鳥鳴芳菲緑蘋泛清淺感物懷古人緗帙聊自展嘗欽
柳下黜頗悦邴生免茍持齊物心得喪兩俱遣
　　秋宵宴㑹與周山人以言
嘉賔眷清夜相與娛思憂憂思沉中曲惜别届徂秋顧
念一世間快意焉可求别易㑹獨難世短歲復遒促襟
展謔浪感此極歡遊明月懸中天芳華隨觴流妙歌激
雲漢為樂四座周抒情告君子太康毋我尤
　　雜詩
凝霞晦朱陽繁雲結𤣥隂有渰興崇朝滛溢遂成霖涌
溜交簷曲浮苕冒水潯冥霧縈緑池悲風激丹岑惟彼
倦游客感此物序侵慕類興長懷含思寄微吟
　　秋日雜詩
廓處乏歡悰出門眺長衢悲風吹落日四顧無行車蹉
跎失盛年感慨獨嗟吁況我在樊籠六翮不得舒撫劍
思西邁安能守故廬淮隂困閭里馬生戀邊隅桑梓豈
我志蓬藿非我虞行行舍此去去去浮雲俱
　　贈韓侍御謫滁州
皦皦原中日照此城闕寒登山送歸客臨塗悵盤桓借
問子何之竒服涉江干逺斥千里道飄颻冒驚湍急觴
遡征雲悲風激長瀾我馬懷曾岡佇立發哀歎忼慨無
所道贈子以加餐
　　月夜贈伯氏叔季氏山人以言
歡游美清夜髙㑹良在茲金飇薄綺櫺鮮雲蕩華池涼
氣發喬林湛露零丹㽔皎月升前隅中庭粲其輝密親
旣已具蘭友相攀追繁音豈不奏所樂吹塤篪齊願等
金石皓首長不暌
　　送周氏
清晨餞我友駕言逺徂征前瞻齊魯墟千里浮雲興親
交豈不昵懷役不遑寧曠野饒悲風揚塵翳邊庭中衢
雪霰集邊馬寒無聲蹊谷無行跡側足層氷横回首望
京闕能不惻中情子其祗自愛順時保榮名
　　省中贈别
祗役辭蘭省驅車邁京陽大江浩無極游子心慨慷疎
星斂華闕朝霞興崇岡平原一顧望山樹靄蒼蒼集送
臨城隅轅馬各傍徨道路豈云逺各在天一方念與我
友别侘傺中自傷
　　懷申生
昔我承嘉惠竄跡大河潯洪流逝滔滔游子憂思深回
風飄虗閣索處悲難任申生藴璵璠投分義所欽緑綺
久不奏為予激哀音眷眷感離志冉冉遂逮今晤言怳
如昨一别歲載隂微我殷思勞非爾誰為心
　　十四夜月
廣庭浄霄色良夜月流翫況對巢箕人同懷發幽讚散
步林暝交微星吐華粲彼美雲中魄徐駕升清漢玉彩
含霜來金霏隨風散繁絃起兩階孰知我心亂
　　十六夜月
明月有常翫員景亦不易三五昨已邁人生良如寄興
雲結長霄清暉何由被弦望相推移賞心邈難嗣即事
可逸生取樂在適意綴我巴人響歌之聊代匱
　　十七夜月
清風歴網户皓氣流中庭佳期殊惠來金波耀華星諒
知蟾兔缺髣髴素娥形為樂貴及時百年詎我齡放歌
目馳藻結思凌髙冥且念參酒德萬物如浮萍
　　予嗜琴山人張子妙得古法嘗學焉而予輟響久
　　矣舟夜臨流對月發琴而彈之興嘅命篇
伊予寡世姿由來慕丘壑長從嵇生玩假物思所託匪
盡至人理聊叙逸民樂改服暌宿心久負長往諾石房
綴幽響泉蕊迎秋落沿泝開昔襟浮彈昨間作滄浪流
潺湲明月照灼爍想見乘風人長懷披雲鶴且以慰營
魂拊心終緜邈出處焉是非俛仰笑今昨
　　元城書院示諸生
予昔慕丘園守道甘時棄弱植踐紛華介石慚貞義一
朝世網嬰來為河曲吏迨茲民務隙肅徒究經事廣除
氣暄妍衆芳粲以賁清風閒鳥雀日華揺薜荔髙閣敞
雲霞游目適我志雖無兼席長頗協下帷思相與觀四
教宅德歸一致忘筌朂所期反約良為懿
　　夏日幽居述懷
九巖多靈樹秦望有飛泉臺尚逝云乆披籍慕其言念
當去人羣返耕南山田即林事經始荷蓧開雲煙疇昔
嬰華組芳歲屢徂遷憂思徒以積志髮坐相捐常恐衝
飇激鳥路不及旋彼美淑人情緬邈誰為宣
　　雜興(二首/)
薄雲散清澄秋氣滋寥廓傾暉奄西陸涼飇淒叢薄羈
人苦物役容華逐年鑠沉吟覽時化空堂寂不樂惟我
同心友守道厭蓬藿髙舉遺萬物逍遥處一壑永念從
之游無為自束縛
騖節流炎紀馳暉届清商游魚湊重淵蟋蟀鳴空堂白
露滋前墀隂風來北房我心亦何思所思天一方離居
宛如昨再覩鴻鴈翔含情撫遥夜申旦獨傍徨哀彼采
葛詩零淚霑衣裳
　　茅山
杳靄登春山嵯峨入雲嶺徴竒不覺逺發興日初永石
叢孤亭秀花覆仙竈冷長揖山阿人坐使塵慮屛
　　自溪口歸
朝來醉别酒溪上孤舟還遥村轉江路落日迷松闗平
波望煙樹百里滄茫間坐愛丘中事春雲留碧山
　　將命巡軺徙倚署閣
彌辰倦紛牘徂春悵無樂庻以散予襟獨此稽山閣霞
蔚見層巒花深隠羣壑本自滄海人悔吝滋縻爵旋里
東江軺徘徊眷林薄俄頃惻幽𠂻遇物悲離索且憑浮
雲征聊希至人託
　　使中都道中作
將命適逺京夙駕戒征侣臨流别友生野塗曠延佇靖
恭爾所敦我志不遑處揚斾越修坰舒節薄蘭渚日夕
秋風生曽是歲不與淒淒聆候蟲肅肅望歸羽藴結愁
我心沉憂誰能去悟彼詩人言歸來藝稷黍
　　發郡城之天台道中述所經覽寄孔謝二憲副趙
　　何二僉憲同年
夕夢曾城阿曉行滄波上紫溪復含流連岑時隠障風
湍信千轉雲峰非一狀錦繢紛迎翫氛氲忽彌望蘭泉
芬可掬苔壁險難傍思偕同懷子攜手追禽尚
　　由桐柏嶺趨瓊臺遊眺
桐觀臨雲壑遥從此路迴石門藹天闕借問幾時開鶴
羽下清漢仙蹤空碧苔山人仍自去日暮嶺猿哀
　　十六夜月
牛渚風流地清江萬里長今宵懷謝尚乘月益清狂勝
事已云盡佳期何可忘涼風吹舞袖白紵滿秋霜
　　春日金元伯見過
當時好竒客頻過旅人居及此歸來日翻憐㑹面疎花
前兹夕醉湖上隔年書意氣君休問嗟今已不如
　　致道觀溪口
宿處𤣥林静鐘聲清夜初星河山嶠滿雲霧洞門虗竹
下邀中散松前問隠居溪隂是天路獨往意何如
　　和子約莊遊對修和觀懷往
仙宫縁縹緲孺子問滄浪獨望青山郭空懷碧草芳田
疇諸島接雞犬百花藏何以寄幽興前溪春水長
　　靈峰
靈峰望縹緲疑是接曽城梯繞丹霞入人攀碧樹行洞
門山日落石室海雲生何事吟招隠空令猿夜驚
　　再别兄弟作
可歎江潭客重為魏闕游河梁一悵望芳草劇含愁隴
樹三年淚邊雲萬里秋無由慰棲泊羇影任悠悠
　　宴東河流杯亭送歐陽大參赴蜀
流杯亭上酌修竹亂溪紋暝樹煙常合春山雨不分别
情依去鳥客路入重雲懷舊仍傷逺勞歌夜獨聞
　　席上送子循弟
離樽日南至行役魯東門海徼雲千里寒城雪滿原聽
歌仍有淚執手已無言何異飄飄鴈年年别故園
　　早秋楊村旅次懷伯氏季氏
滿川風露急涼度海門初薊葉先秋下江星永夜疎客
心憑北極鄉路憶南徐塞鴈何時至平原有素書
　　寄懷諸兄弟
萬里南飛鴈何時塞上來客愁懸落日鄉夢繞胥臺投
筆情猶在垂竿老未催淹留此懷舊長使壯心哀
　　聞家兄之金陵
聞君理孤櫂欲向金陵遊却憶追歡日翻成羇旅愁鐘
流客館夜砧響帝城秋得似滄江鴈東飛白鷺洲
　　過維揚作
念昔恭明祀三秋滯楚鄉今來還上國五月渡維揚戀
土情何極曕塗意轉長川原歴迢遞煙樹引微茫浴渚
飛鳬下驚沙白鷺翔江隅有芳草幽思獨難忘
　皇甫汸(二十九首/)
　　　汸字子循嘉靖已丑進士歴工部郎中謫黄州
　　　推官召為南京吏部郎中又謫開州司知量移
　　　處州府同知陞雲南按察僉事有司勲集(姜𤣥/仲云)
　　　(子循詩全效康樂甫王元美云子循今體風調/頗似錢劉  穆敬  云皇甫伯仲以詩為業各)
　　　(臻妙境而司勲尤為白眉格胡元瑞云子循五/言清空瀟灑色相盡空雖  本中唐而神韻過)
　　　(之/)
　　　(詩話百泉清音藻思五言整於小謝五律雋於/中唐惟七言葸弱兄弟攸均集六十卷自言始)
　　　(為關洛之音變而為楚再變而為江左三變而/為燕趙四變而為蜀既返初服取篋中槀檢閱)
　　　(凡興寄未深格調不古語非絶俗句非神采者/刪之且曰有志慕古而力不逮心恥時尚而薄)
　　　(不為又言闗中之詩觕燕趙之詩厲齊魯之詩/侈河内之詩矯楚之詩蕩蜀之詩澀晉之詩鄙)
　　　(江西之詩質浙之詩嘽吳下之詩靡有髙視一/世之槩焉要其五言清真朗潤妙絶時人匪徒)
　　　(火攻伯/仁而已)
　　過武城謁言子祠作
遡風枉輕帆戴星理扁櫂超忽之武城有蕩瞻魯道古
邑一何卑令猷久彌劭弦歌謝清響精華契深造曰予
厠文儒耽寂違時好剖符辭帝京腰章宰名趙諒乏操
刀資懼貽製錦誚經過緬遐䠱神對宣幽抱言采江上
蘩薦此廟中貎誰謂千載殊可以同髙調
　　奉荅子安兄
江郭改故隂家園藹新霽柔條始發林芳草漸紆砌潘
居信為閒楊亭况重閉曰予忝明時與子承嘉惠分省
各有諐佐郡慙所莅暫就北山招轉愜東田税情忘桃
李言跡豈匏𤓰繫感遇興長謡來章緬幽契
　　寄懷王道思
本乏希世姿翻為逢時誤良友豈不懷遄征詎遑顧日
暮勞所思凌風未成晤將從夢寐求緬邈山川路
　　秋夜把酒對月
宋生陳九辨陸機歌百年悵兹清秋月聊使幽懐宣矯
矯歸雲鴈嘒嘒含風蟬摧芳委朝露俄景流夕川鱗運
有代謝蕣榮無常妍始知行樂貴何必居情牽長夜思
秉燭新月正登筵金尊泛緑醑寶瑟縆朱絃商歌當棗
下楚舞出花前餘名焉足藉達生乃為賢
　　仲秋之月諸晜燕私風月雖佳雲雨或間(五首/)
奉義游京邑數載違親宴迢迢明月光照我越江漢何
如故鄉夜及此清秋翫鏡彩攬未盈璧景委纔半桂樹
敷丹英華萼紛相煥雖謝西園悰庻附南枝翰
良辰信具美清夜永為歡明月已幾望華彩流雲端廣
庭置芳座髙㑹列盤餐但云杯行緩不惜露下寒情來
感今易跡往戀昔難一聞闗山曲猶似别長安
敦賞每卜夜行樂聊及時秉燭且不寐待月豈云罷鱗
鱗玉葉薄皦皦金波遲髙臺臨窈窕迴塘生漣漪載歌
蟋蟀唱復咏鶺鴒詩清輝一以鑒素心同所期
嘉月有餘照歡晤無限情寵弟載旨酒邀我坐華楹蓂
齊莢復萎桂滿輪乍傾忽忽愁霖至瀏瀏悲風鳴員缺
遞相運明晦焉足驚太康靖往訓知止崇令名
肅肅斂朝雲娟娟收夕霧江上珠始來天際鏡方露列
宿齊掩縟凝霜共呈素嘉肴尚堪薦美酒猶足具良友
且無歸劇飲酬兹遇所願揚末光何辭照遲暮
　　秋宵酬子安兄作
清夜游家園眷言懷丘壑素月升員靈千載共寥廓始
出東南樓俄頃西北郭華燭滅蘭堂金波蕩羅幕雖過
二八時光彩紛綽約商歌正流響魯酒亦未薄人生貴
適意胡為坐羈縛結髪從至今朱顔悵非昨冶服豈常
翫榮名焉足託良㑹聊具陳麗藻復間作穆如揚清風
粲若敷春萼申意忝惠連何以獻康樂
　　秋日往梅林莊居
疏公守舊業班生慕常廬薄游千里外一出十載餘偶
與密親邇惄焉懷所居東林扉尚偃北郭逕始除青山
藹盈戸緑水湛通渠流盼悉成往眷言思遂初將從古
人學乞歸事耕畬顧驚年跡乖坐使情興紆
　　冬日往虞山作
故鄉誰不懷名山矧予慕一為塵跡牽遂闊賞心晤偶
值芳歲闌遥泛滄洲趣澄江帶餘霞丹壑收殘霧嚴霜
委野草寒飇振皋樹指塗㝷舊蹤流盼成新寓魚樂媿
淵沉鴻冥羨雲騖歸來徒見今履往悵非素
　　送陸宜甫還洞庭
烈士晞康衢逸人免幽壑矯翼鮮寧棲潛鱗有深託陸
君箕潁流雅志甘場藿被褐自行吟持經事耕作别來
歲屢遒念往迹猶邈避亂辭東山韜光翳南郭聿暮促
歸心申章叙離索雪積湖上居雲停林間閣挂席迴青
陽援琴遲芳酌願保黄髪期無渝素心諾
　　臘月十五翫月答子約
員景攬兔升馳光感駒隙西園將密親南樓遲佳客生
無百年期能幾三五夕旨酒盈樽罍髙堂間琴瑟請誦
唐風詩胡為坐拘迫棣華眷季方摛藻凌希逸往晤迹
易陳來悰㑹難逆再滿清夜輝寧知芳歲隔
　　偶懷虞山之游因柬張比部寰
我昔虞山泛登臨暮景斜雨迷當岸柳風度隔巖花奈
此淹京邑傷哉歴歲華張騫髙興在早晩待星槎
　　送陸給事燦謫都勻驛
國論何年定鄉心此夕揺鴈飛天畔驛龍隠日南橋謫
宦恩非薄居夷路詎遥誰憐梁太傅淚灑漢文朝
　　蠶室成
蠶館開周典鸞輿扈漢儀棘牆春窈窕桑沼晝漣漪蠒
獻夫人日衣明上帝時娥媌御王母玉珮降瑶池
　　泊維揚
地是南來域江分北望賖空餘前代宇不放昔年花物色
圖丹壁春風想翠華誰憐歌舞處日暮有啼鴉
　　臘月十五夜
坐惜青天月能餘此度員乍來梅蕊下猶滿桂叢前江
浦潮難落闗山思可憐催人三五夜含照入新年
　　承天候駕(二首/)
東幸方過沛南巡乃至衡翠華臨楚地黄屋駐樊城雲
以朝歌白河因夜渡清寧知天子貴别有故鄉情
兹地承嘉惠仙班喜復從天行傳駐蹕月出候鳴鐘禮
樂河間事山川灞上容由來江漢水何處不朝宗
　　靈巖
棟宇開靈嶽池臺隠廢宫已看塵劫逺猶想霸圖雄野
霽呈秋色濤喧見晩風從知挂帆意遥在五湖東
　　十月十五夜月
清漢月仍滿空山歲欲闌入林無礙葉映水覺池寒逺
道心千里髙樓思萬端誰能三五夜長及盛年看
　　舟中對月書懷
不識别家久但看明月暉闗山一以鑒驛路逺相違影
落吳雲盡凉生楚樹微天邊有烏鵲思與共南飛
　　騎省
騎省慙三入鶯花過十春心徒懷許靖鬢已似安仁香
草思公子明珠報美人那堪秋水上猶此隔迷津
　　託宿報恩寺
平野新秋入長干舊寺存青蓮非世界緑竹是山門塔
火看生滅鐘聲悟静喧迷方欲有問慙對逺公言
　　諸君乘月攜酒見過遲謝山人不至席上作
芳樹長安道春宵動旅愁一尊良讌㑹四海盡交遊玉
漏寒頻度金河静不流清輝憐謝監何事隔南樓
　　寄子約弟
兩地承嚴竄同時罷省郎因書問舟楫何日下沅湘客
夢頻棲月征塗欲戒霜平生題賦意那得倦游梁
　　生朝寄兄弟
白髪逢初度清尊思惘然鶺鴒原上夢犬馬客中年睂
宇將雲結心旌共月懸朝來淇水望時問渡淮船
　　早春寄子約弟予方有悼亡之戚
獻歲思吾弟何時報徙官夢勞池上積書到洛中看太
史身猶滯潘生淚未乾梁園飛雪盡欲到剡溪難
　　送王亮卿遊天台
嶽路從兹始仙源信可求客情臨海嶠鄉語永嘉舟天
外看霞起林間聽瀑流無能解纓去送子欲神遊
　　九日寄子約
漫有登髙興兼當望逺何對花驚白髪見鴈憶黄河亂
後書來少霜前木落多不堪羈宦日同是阻干戈
　　夢子安兄作
一為生死别獨宦尚飄蓬白首行荒外青山值亂中九
原人豈作萬里夢猶通今夜看春草池塘思不同
　　登天平廢寺
古寺空山裏重來感廢興㝷谿迷蔓草攀壑藉危藤
遶樹多寒鵲然燈止病僧獨憐青嶂外猶見白雲層
　　與鄭司士夜話
故國經年别他鄉㑹面難人疑天外至花似夢中看山
瘴侵氊濕江流遶舍寒不知臺省客誰念一儒冠
　　七月六日張㓜于館燕别將赴豫章
祖席叨君燕蕭齋與客過旱雲凉思少江月旅情多著
作慙金馬遲迴戀薜蘿欲知臨别恨來日視星河
　　由罨畫溪登玉陽山院
溪水鏡中渡風帆畫裏看潭猶名玉女地即傍銅官向
夕山常雨先秋樹已寒洞宵供奉日歸隠聖恩寛
　　答徐紹卿見懷
停雲遥引望良晤近何疏以我丘中想開君湖上書花
飛人别後木落鴈來初祗為懷徐孺長令夜榻虚
　　何内翰招讌獲聞聲伎之盛
房中樂自舊京傳促柱輕調慢拂弦曲罷周郎那得顧
但聞餘響落燈前
　皇甫濂(七首/)
　　　濂字子約一字道隆嘉靖甲辰進士除工部主
　　　事謫河南布政理問稍遷興化同知有水部集
　　　(孫齊之云水部詩清夐罕儷其志亦復𤣥曠造/黄清甫云水部詩意𤣥詞雅律細調清長於)
　　　(景務在幽絶雖物指區中而神超象外㑹其獨/詣斯可與言詩矣  兄子循云子約詩每出閒)
　　　(曠彌覺沖逸興到詩成曽無造次應酬之語/宋轅文云子約盛有才名其詩頗傷浮急)
　　　(詩話蔡子木哭子安詩云五字沉吟詩品絶一/官憔悴世塗難李于鱗送子循詩云吳下詩名)
　　　(諸弟少天涯宦迹左遷多子約宦/亦不達與諸兄同詩稍不逮也)
　　赴洛留别華陽兄
浮雲薄髙山崇朝去還結游子不憚煩悠悠復徂轍密
親自兹曠臨流何能發衰林動逺風寒江冒輕雪遇物
隆所悲興愁頓難絶無以赴洛人懷哉但吟越
　　不赴郡檄答子循兄
矯翮思霄翥游鱗託淵沉物類各有適殊塗難並㝷豈
伊世網慮擾擾誰為心振衣還東山寢迹棲舊林江海
多風濤舟楫弭川隂無令衝波激但恐歲序侵願言謝
西府谷口有徽音(陳卧子云/固是雅人)
　　悼子乘
冥冥雨露集熈熈歲始更靈蠢各有化人理獨無生念
我泉下子一絶如朝榮生男以待終胡為遘夭煢清塵
布虗室寒晦凝軒屛流目無存影淚涕交霑纓恫懷何
能已歎息每遺聲堂闈曠綦跡詩書空復盈奚但腸九
迴心膂咸頽崩媿乏延陵達無乃傷我明
　　昌平登陽翠領望居庸
漁陽通古北上谷邇皇州緜山帶西日重闗枕滄流澄
霞澗影分歸雲嵐氣收隂厓忽成晦夏色驚先秋無以
行邁心恤此烽煙愁伊昔布駿略婉矣幕中籌匪今重
俠士自古幷與幽傷哉投筆懷白首何所求
　　從僧簡經説難
少乏經世姿長逢行路迫何為百歲間坐使千慮積薄
從沙門遊聊與同所適風逺水木華雲興梵鐘夕委叩
愛良託空情藉深譯曾是投石心對爾翻經席迺協支
許懷焉貴軒冕客初服儻有期永願庻可畢
　　歲暮
季冬違淑候但見𤣥隂結物化各以時胡能隆所缺濳
深有神鱗鳴條感微蜕霜雪塗我庭何由吐芳茁諒此
達化先匪伊明且哲
　　送子循家兄赴嚴相公召修志袁州
江水去悠悠征帆不可留一尊相送盡千里共含愁雲
樹依殘日霜笳動早秋猶憐覽風物書記在袁州
　馮惟健(二首/)
　　　惟健字汝强臨朐人嘉靖戊子舉人有冶泉集
　　　(朱中立云陂門竒思駿發古/選沖逸近體嚴整葢傑作也)
　　登觀音寺
天削孤峰峻醫閭最上頭窮巖藏古寺懸石結危樓雪
瀑千林潤松門六月秋夜來禪榻卧天漢掌中流
　　姑孰道中
煙起樹色暝水生江岸仄夜來别故人風雨最蕭瑟
　馮惟敏(四首/)
　　　惟敏字汝行惟健弟嘉靖中舉人謁選淶水知
　　　縣改鎮江儒學教授遷保定通判有海浮集(朱/中)
　　　(立云海浮詞雖逸而氣弱律雖協而調卑乏王/元美云馮汝行如幽州馬客雖見伉俍殊  都)
　　　(雅/)
　　七里溪别墅(二首/)
知足始逺辱至人貴自全不羨公與侯所志受一㕓吾
家有舊業乃在城東偏一丘藏一壑宛轉依清川生涯
故不常中道成棄捐棄捐從此去一去二十年非無五
畝宅在邑多糾纒幸兹協初心歸我汶陽田
我田無逺近處處緑澄溪朝發巨洋滸暮泊野水棲野
航流北陸香稻來東齊豈伊貴異榖美利貽烝黎名山
近村落迨暇恒攀躋仰瞻霄漢遥俯眺浮雲低翩翩比
翼鳥乃在太行西終歲不合幷激昻飛且啼
　　　(詩話臨朐冶源山水勝絶髙梧一林修竹萬个/泉流其中酈善長所云分沙漏石者也土人謂)
　　　(園是海浮所築緤馬林間想見東山絲竹之盛/後游莫再恒縈於懷讀先生二詩猶不禁神往)
　　柬郭次甫
送子游東岳五月渡長淮誰言獨往人(次甫自號/獨往也)中道
臨當乖乘流豈不返因以安予懷一諾重平生三年今
始諧心期在山水所貴敦朋儕秋日動遐思良夜閒髙
齋螢火照裳衣蟋蟀鳴庭階何時披素襟一笑遺形骸
　　石頭城有懷
石頭城畔枕寒潮坐聽疎更夜寂寥生計已拚尋舊隠
窮年猶自滯歸橈空悲浪跡淹三楚無復傷心問六朝
稷下故人知健否何時散步汶陽橋
　馮惟訥(五首/)
　　　惟訥字汝言惟健季弟嘉靖戊戌進士歴官江
　　　西左布政使以病請老特進光禄寺卿致仕有
　　　光禄集(朱中立云少州詩俊逸秀麗縱横䋲墨/間  王元美云馮汝言如晉人評㑹稽)
　　　(王有逺體而無逺神取余世用/云光禄詩沖雅和平  則開寶)
　　　(詩話光禄詩亦華整可觀三/馮並稱其賈氏之偉節乎)
　　吳郎坐見人餉衣香戲贈
湘君搴薜荔魏帝采蘼蕪盤龍連帶理翠鳳合懽襦不
能機上織學作府中趨定知香十里終然傾五都(朱近/修云)
(六朝/遺響)
　　春初玉泉觀餞别史子
地擁秦亭北天臨渭水南樓臺千嶂起雲樹萬家涵塵
劫何年盡仙宫此日探春光正可惜願一駐征驂
　　送龔侍御清戎滇貴
天王按劍欲專征詔使分麾十道行玉璽夜開鳷鵲觀
樓船春下鳳皇城日南島嶼揚旍度徼外蠻司擁傳迎
不用軍書馳朔漠年來百粤未休兵
　　秋日寄懷家兄
燕山木落鴈來遲逺客南歸未有期明月雙懸江海淚
秋風一寄鶺鴒詩淹留賈誼才無敵漂泊馮唐鬢欲絲
最是昭王遺恨處黄金臺上草離離
　　秋日同參伯邵公遊鳳皇山
鳳皇髙閣俯晴空萬里蠶叢此路通逺近村原秋色裏
參差草樹夕陽中尊前舞袖翻霜葉天外清笳咽塞鴻
回首舊游成夢隔獨將遲暮歎征蓬
　卜大同(二首/)
　　　大同字吉夫秀水人嘉靖戊戌進士授刑部主
　　　事歴官福建按察副使有監泉集
　　同戴前峰遊赤壁
共有探幽興言㝷赤壁遊昔賢不可作吾輩復相求孤
鶴今何在長江漫自流因之重懷古對此且淹留
　　楚中思歸
久欲辭塵網拂衣返故廬水田原不薄茅屋亦堪居五
斗何為者三湘安所如勾留猶未去豈羨武昌魚
　卜大有(一首/)
　　　大有字謙夫嘉靖丁未進士除知無錫縣調潛
　　　山遷南禮部主事終㝷甸知府有益泉詩藁
　　秋日游牛首奉和賔巖韻
黄菊枝頭未破叢曉臨蕭寺野煙空九江波浪開天塹
六代繁華想帝宫醉後幾吟豪士賦興來直上最髙峰
日斜徙倚朱䦨遍縹緲孤雲是越中
　卜大順(一首/)
　　　大順字信夫嘉靖癸丑進士除知當塗縣入為
　　　刑部主事改吏部歴稽勲司郎中有簠泉集
　　鄧尉探梅
日斜游倦宿湖干一望苔枝湧翠巒午夜月明涼似水
船頭獨坐不知寒
　　　(詩話三卜同懷取甲第仕俱不達而子姓至今凋/猶保其故廬其後岳氏繼起雖臻膴仕而後嗣)
　　　(謝日甚矣謙夫頗好事著述多有刋行者/予既録三馮詩爰以三卜先生作附於後)
　侯一元(五首/)
　　　一元字舜舉樂清人嘉靖戊戌進士累官河南
　　　布政使有二谷集
　　　(詩話二谷詩雖/率易然有真趣)
　　答鄭越山
故人情不怡貽我書一尺云從去年秋及此春半夕恒
雨失時暘有背不得炙西山薇苦艱東郭履無迹徒吟
無正詩詎有救時䇿君問調元人尹去陟亦斥負鼎元
自肥豈知天下瘠氷山頃已頽皎日方侍赫天子正更
絃羣公各虚席谷口沉子真東山卧安石守道詎憂貧
弗損自成益世事如格五人生不盈百念我七十翁當
為幾時客
　　書扇贈王少華
古人有遺言惟白可受采齊紈變蟬雀昭質復安在願
持君子心如月初離海太空無纎翳淳白終不改四海
揚仁風蒼生良有待
　　看新厯有感
少日見星厯每自閲紀年常常在人後漸漸出其前壯
志輕逺道久爲車牛牽曾未幾何時歲月忽我遷一朝
見新歴我辰不及編元雖貞下起所惜非故躔不知羲
和馭何日還來旋在天無停晷在地無停川吾生良已
矣來者其勉旃
　　舟次感懷
江城久客鬢垂絲故國長年入夢思老大總非童穉日
川原猶是釣遊時笛中朋舊今誰在鏡裏衰顔轉自疑
安得相隨慶禽侣雲山采藥任吾之
　　甲戌七夕作是歲予有悼亡之感
靈匹經年悵已違佳期此夕儼相依悲歡轉首成陳迹
明日橋邊鵲又飛
　侯一麐(一首/)
　　　一麐字舜昭一元弟有龍門集
　　競渡曲
逺水浮雲不見天畫橈處處旋龍船誰家少婦輕回首
忘却臨流墮翠鈿
　栗應麟(二首/)
　　　應麟字仁甫長治人嘉靖己丑進士陳州知州
　　　歴按察僉事有去陳集
　　雨夜泊舟天津答劉笏山民部時駕幸承天
急雨危檣夜孤舟溟海涯風濤驚宦轍雲漢憶仙槎故
國含情逺殘燈照影斜翠華在天末遷客敢言家
　　興武營暮春感懷
邊雲漠漠㸃征衣飲馬長城悵未歸春色不堪愁裏盡
楊花又向客中飛
　栗應宏(一首/)
　　　應宏字道甫舉人有山居詩集
　　游城南池
偶下南山岑蕭然諧夙心漳干一徑入煙景四圍深秋
水浸枯木夕陽明逺林相期杳難即漁浦晚沉沉
　髙　岱(四首/)
　　　岱字伯宗鍾祥人嘉靖庚戌進士除刑部主事
　　　出為景府長史有居鄖西曹集(李伯承云伯宗/擬古諸詩雖文)
　　　(通不能過伯蔣春甫云長史詩直與盛唐岑杜/頡頏  冒  麐云伯宗富才勁力與七子爭道)
　　　(而/馳)
　　感興(二首/)
天員不中規地方不中矩人生天地間安得無齟齬仲
尼屢放逐顔回苦貧窶賢哲不偶時古今那可數達士
貴樂天仁人亦安土勉哉宣令德庻以表千古
鴻鴈萬里來翩翩渡彭蠡海燕去何之秋風辭故壘去
亦不足悲來亦不足喜物性各有適景光一何駛運至
疇不興時過亦云止世事俱茫茫静坐觀無始
　　登臺
薊北收兵未長安無使來風塵連朔漠雨雪暗蓬萊去
鳥為誰急寒花何意開孤臣頭白盡倚杖獨登臺
　　寄懷李師孟水曹
别署秋光滿千帆霽色開海風吹月上江雨帶潮來名
著山公啟詩傳水部才不知登眺處誰與共銜杯
　髙　􁥖(一首/)
　　　􁥖字叔崇嘉靖丙辰進士官兵部郎中有遺稾
　　山行
欲訪山中人未識山中路茅屋漏疎林蒼蒼但煙霧
　何良俊(二首/)
　　　良俊字元朗松江華亭人由歲貢生授南京翰
　　　林院孔目有清森閣集(皇甫子循云吾鄉文徴/仲以推擇待詔金門後)
　　　(十餘年而蔡九逵繼為南孔目又二十餘年而/何君繼之杜甫草堂開於潭水羅含精舍寄之)
　　　(江濵狎梵僧以幽探結勝流而觴詠每/一篇出匪但藝苑翕推抑且閭閻遞誦)
　　　(詩話元朗早歲入南都隨顧東橋遊讌多習舊/聞東橋毎宴集輒用教坊樂以筝琶侑觴當康)
　　　(陵南巡日樂工頓仁隨駕至北京得金元人雜/劇元朗妙解音律令家中小鬟盡傳之置酒留)
　　　(賔恒自度曲有李節者善筝歌元朗品為教坊/第一於時名彦咸賦詩留贈黄淳父詩所云十)
　　　(四樓中第一聲也其後引歸海上倭亂避地青/溪旋徙吳門然文酒之㑹未嘗廢絲竹也詩頗)
　　　(率意其買宅句云一須焦革鄰舍二要秦/青對門興固自豪第乖好樂無荒之義矣)
　　春日寓懷
東方雖大隠終是漢庭臣如何敢恣肆嘲哂萬乘尊武
帝本愛才寵賜亦殊倫百金買少婦終歳輒易人侍從
匪孤逺諷説恒見親當時非不遇傲兀竟何因我今六
尺軀頭白久沉淪始圖佐明時一官終為貧比肩侏儒
笑爭食雞鶩嗔放身鹿豕塲終勝金馬門若非速謝去
孤意何由申
　　包大侍御冬日過余城館見貽新詩率爾奉酬
弱年慕大隠中歲棲附郭試以愜微尚兼用諧勝託環
堵有舊營山楹無改鑿髙樹列偃蹇羣峰羅岝㟧輕颸
披葯房微雨灑菌閣新竹漸紫苞繁花吐芳萼春歸競
敷榮秋至同瓠落林卧閲代謝天游恣寥廓遺形偶斥
鷃混迹隨屈蠖豈無寰市喧幸免纓組縛畢歲矢勿諼
中懷諒無怍包子臺中彦風期眇丘壑暇日訪衡茅投
我游園作委曲陶令言纒緜尚平約丈夫貴得意乗時
展明畧勉終天上期庻果林中諾
　何良傅(二首/)
　　　良傅字叔皮嘉靖辛丑進士官禮部郎中有禮
　　　部集(許仲貽云叔皮詩舒徐暢達譬之洪流行/地波瀾自生品卉在林采色各具  徐伯)
　　　(臣云叔皮五言視漢人稍加藻繢而渾成和厚/可稱作者七言歌詞得激歎流美之致律亦藴)
　　　(藉可/讀)
　　贈徐伯臣補奉化令
嚴程忽云届將子臨河橋弱柳向微風黄鳥時交交感
物傷余心申爾以久要雖有盈尊酒何以永今朝徘徊
意不極揮淚發長謡
　　董子元移居
南郭寡塵鞅東林有勝名青山斜枕市緑水曲依城夜
月家家笛春風樹樹鶯結廬心自逺寧復世人情
　金大車(一首/)
　　　大車字子有其先西域密嘉國人明初歸義賜
　　　姓居南京中嘉靖乙酉鄉試有方山遺藁(陳羽/伯云)
　　　(子有詩學襄陽/隨州辭義兼美)
　　送汪汝玉守思南
謫宦君何恨髙名世所傳殊方原鬼國瘴水積蠻烟十
口天邊寄孤帆灘上懸中原萬餘里後㑹定何年
　金大輿(二首/)
　　　大輿字子坤諸生有集(陳羽伯云子坤/詩清新秀朗)
　　中秋夜集
金素動四野佳氣集林塘中天圓景來冉冉揚清光芳
池含微波流螢曜中堂良覿侈髙㑹促席飛華觴絲竹
間哀響雲霞乍低昻人生宇宙中歡宴不可常名園秀
且麗秋色清且長醉歌淹永夕清光未遽央
　　與文源朱二過溧陽道上
侵星發徂輛悠悠即長路家人前致詞問我將焉赴躬
耕苦旱乾何以資朝暮衣食事奔走晨寒犯霜露楓林
號夜烏宿草棲寒兔輕烟動墟里崩沙依淺渡悽悽浮
客心黯黯長天霧逍遥思孔桴濩落嗟莊瓠去去返蓬
蒿脱粟安吾素
　文　彭(一首/)
　　　彭字壽承長洲人待詔徴明伯子由歳貢生仕
　　　為國子監博士
　　　(詩話二文翰墨無忝衡山詩雖流/傳不多以比彭陸居周固當較勝)
　　題溪南别業
西溪溪水深不流溪南更築林堂幽㑹心自有濠濮想
乘興不數山隂舟一簾暮雨足吟眺萬疊春山作卧遊
主人縱有蒼生寄清夢依然狎白鷗
　文　嘉(四首/)
　　　嘉字休承徴明次子由歲貢生官和州學正
　　天池
天池之山今始到仰首忽見蓮花峰池水潺湲瀉琴筑
石壁嶻嶪開芙蓉春疇連延麥初熟暮嶺迴合烟已重
肩輿催予下山去悔不此地巢雲松
　　石湖
鵁鶄鸂鶒滿晴沙紅杏夭桃亂著花十里湖山開畫障
一雙小艇載琵琶
　　題畫(二首/)
清絶倪迂未易攀能將水墨繼荆闗疎林斜日茅亭外
一片江南雨後山
沉香烟暖碧牕紗緑柳隂分夏日斜夢覺只聞鈴索響
不知山鳥啄枇杷
　蘇　濂(二首/)
　　　濂字子川濮州人鴻臚署丞終府通判
　　青石嶺
鳥道盤雲細羊腸度坂危青迴峰歴亂丹轉磴逶迤飲
澗猨相掛懸厓樹倒垂平生愛山水此地足棲遲
　　絶句
新笋抽林與屋齊亂紅飛過畫䦨西流鶯定惜春將去
坐向緑隂深處啼
　蘇　澹(二首/)
　　　澹字子沖舉人有蘇仲子集
　　鹽河聞鴈
客子起常早月明殊可親一聲沙際鴈匹馬渡頭人顧
侣鳴偏切悲秋興轉真蘭閨夢迴處應憶客邊身
　　暮秋夜宿紫荆闗
驛路飄黄葉闗門薄紫荆上都瞻處近北斗坐來平塞
冷秋笳斷原荒野燒明終軍雖老大還欲請長纓
　張獻翼(一首/)
　　　獻翼字幼于更名敉國子監生有文起堂正續
　　　集(魏仲嘉云幼于資鑒超敏標峯朗/逸與兄伯起婉章新藻齊芬互映)
　　七夕同趙今燕賦
翠帳紅妝送客亭佳人眉黛逺山青試從天上看河漢
今夜應無織女星
　張燕翼(一首/)
　　　燕翼字叔貽嘉靖甲子舉人
　　送仲氏之南都
鴒原惜别思依依洛下憑誰薦陸機池上夢隨芳草去
江干心逐片帆飛愁添旅食頻彈鋏葉落空園静掩扉
欲識倚門情更切白雲回首是庭幃
　
　
　
　明詩綜卷五十
欽定四庫全書
　明詩綜卷五十一
　　　　　　　　　　　翰林院檢討朱彞尊編
　李攀龍(十八首/)
　　　攀龍字于鱗歴城人嘉靖甲辰進士除刑部主
　　　事歴郎中岀知順德府升陜西提學副使轉參
　　　政終河南按察使與王世貞謝榛梁有譽宗臣
　　　徐中行吳國倫稱七才子有滄溟集(朱中立云/滄溟天才)
　　　(跌宕竒氣特出誠天閑之逸足藝塲之上匠也/  穆敬甫云于鱗搆思𤣥逺造語精深如蒼厓)
　　　(古壁周鼎商彛竒氣自不可掩如顧𤣥言云觀/察七言律函思英發襞調豪邁  八音鳳奏五)
　　　(色龍章開闔鏗鏘可稱絶美至五言似有不盡/然者  王元美云李于鱗如峨睂積雪閬風蒸)
　　　(霞髙華氣色罕見其比又如大商舶明珠異寳/貴堪敵國下者亦是木難火齊又云七言律詩)
　　　(至仲黙而暢獻吉而大于鱗而髙竊王敬美云/于鱗七律俊潔響亮海内爭事剽  至使人厭)
　　　(七彭子殷云于鱗樂府思上薄漢魏而病於襲美/  律髙華絶響之中不免著迹  屠緯真云元)
　　　(推尊于鱗誠過當時諸公揮毫或未免纎弱于/鱗晚出蒼健驚人奈何不壓倒曹耦今若盡讀)
　　　(于鱗詩初則喜其雄俊多則厭其雷同若雜一/首於衆作之中則陡覺矯壯而突出矣宜其為)
　　　(元美賞詫如此也摹王承父云詩衰於宋元北/地起而復古一代  擬之格此則創矣歴下一)
　　　(變鍛鍊淘洗脱凡腐而尚精麗然才情聲律未/極變化故用豪句搆壯字自高或晦而雜疊複)
　　　(而致厭始多宗之後且避之也亭胡元瑞云獻/吉學杜步趨形骸登善之摹蘭  也于鱗擬古)
　　　(割裂飣餖懷仁之集聖教也必如獻吉歌行于/鱗七律斯為雙鵰幷運各極摩天之勢又云于)
　　　(鱗七律高華傑起一代宗風而用字多同十篇/而外不耐多讀又云仲黙為大家不足于鱗為)
　　　(名家有餘可李時逺云滄溟七律誠佳至于擬/古雖無作  也  孫文融云于鱗詩自工但恨)
　　　(猶是中唐調玉何无咎云濟南以髙華嘹喨取/勝非不金莖  樹月鶴霜鐘第語過清空意少)
　　　(變化過段虎臣云嘉隆間王李等七子詩學盛/唐不  匡廓耳至于㴱沉之思雋永之味超脱)
　　　(之趣尚未入室心曹能始云于鱗古詩不作漢/魏以後語然有  學歩去之愈逺而無意者時)
　　　(或近之至其樂府自謂擬議以成變化而子無/取馬  焦弱侯云七子互相矜許雖有名於時)
　　　(而詞調往往如出一人陳文湛持云濟南七律/接軫李頎可無慚色    卧子云于鱗天骨既)
　　　(髙人工復盡如玉出藍田而復遇巧匠珠同隋/侯而更耀螓首故遇瑕必剔有美必雙總其經)
　　　(營反側不輕染翰故能領袖羣倫五古規摹建/安潘陸以後涉筆便少未免取境太狹七古原)
　　　(於李頎而雄整過之五律雜出盛唐諸家七律/有王維之秀雅李頎之流麗而又加整練髙華)
　　　(固為千古絶調絶句調甚練而若出自然意必/渾而每多可思照應頓挫俱有法度未易至也)
　　　(而姚仙期云于鱗擬古自黄澤白雲南山越人/  下幾欲一字一意不差毫髪比於胡寛之營)
　　　(新豐獨不思伯樂相天下馬若滅若没若忘若失/自有其天機耶  王貽上云滄溟弇州皆萬人)
　　　(敵惟蹊徑稍多古調寖/失是以不逮𢎞正作者)
　　　(静志居詩話于鱗樂府止規字句而遺其神明/是何異安漢公之金縢大誥文中子之續經乎)
　　　(惟相和短章稍有足録者五言學步蘇李曹劉/如浮雲從何來焉知非故鄉來者自為今去者)
　　　(自為昔差具神理然新警者寡矣七言五律絶/句要非作家惟七律人所共推心慕手追者王)
　　　(維李頎也合而觀之句重字複氣斷續而神􁍳/離亦非絶品元美比之峨睂天半雪至謂文許)
　　　(先秦上詩卑正始還譽過其實于鱗乃居之不/疑據白雪樓髙自位置此時章丘李伯華架揷)
　　　(萬卷書海豐楊伯謙吟精五言體是宜降心相/從乃敢大言謂微吾竟長夜豈非妄人又自詡)
　　　(與元美狎主齊盟目四溟以櫜/鞬鞭弭左右四溟豈心服乎)
　　紫騮馬歌(二首/)
出入渭城中少年獨妍雅不知是阿誰但識紫騮馬
問客復何為昨日發東平袖中出短書心知自劉生
　　懊儂歌
長江得春風使帆如使馬朝發牛渚磯暮宿白門下
　　黄督
誰能見歌舞不自愛陽春少年雙淚落知是他鄉人
　　古意
秋風西北起吹我游子裳浮雲從何來安知非故鄉蕭
蕭代馬鳴翩翩下枯桑暮色入中原飛蓬轉戰塲往路
不可懷行役自悲傷
　　送趙户部出守淮陽
仙郎起草漢明光幾載軍儲事朔方五馬新為淮海郡
三臺舊署度支章行車麥秀隨春雨卧閣花深對夕陽
時憶上林詞賦客鴻書遙下楚雲長
　　送皇甫别駕往開州
銜杯昨日夏雲過愁向燕山送玉珂吳下詩名諸弟少
天涯宦迹左遷多人家夜雨黎陽樹客渡秋風瓠子河
自有吕䖍刀可贈開州别駕豈蹉跎
　　同元美與子相公實分賦懷太山得鐘字柬順甫
域内名山有岱宗側身東望一相從河流曉挂天門樹
海色秋髙日觀峰金篋何人探漢䇿白雲千載䕶秦封
向來信宿藤蘿外杖底西風萬壑鐘(陸氷修云起二/語嫌太淺弱)
　　懷子相
薊門秋杪送仙槎此日開尊感歲華卧病山中生桂樹
懷人江上落梅花春來鴻鴈書千里夜色樓臺雪萬家
南粤東吳還獨往應憐薄宦滯天涯
　　郡城樓送明卿
徙倚髙樓問索居故人湖海意何如尊中十日平原酒
袖裏三年薊北書大麓夏雲當檻出石門寒雨過城疎
明朝逺道空相憶那得仍停使者車
　　寄劉子成
書札清秋問解攜郡齋吟眺楚雲低大夫持憲臨諸粤
使者徴兵出五溪白日自流荒徼外青山不盡夜郎西
於今萬里看銅柱何意中原厭鼓鼙
　　平涼
春色蕭條白日斜平涼西北見天涯唯餘青草王孫路
不屬朱門帝子家宛馬如雲開漢苑秦兵二月走湖沙
欲投萬里封侯筆媿我談經鬢有華
　　重送山甫
短髮蕭蕭日影孤清秋行色又皇都百錢杖底猶懸否
片刺懷中好在無老去他鄉唯藥物愁來佳句滿江湖
只言倒屣㝷常事不是燕山舊酒徒
　　子與病起移書二美吳下羣賢爰修褉事踊躍勝
　　遊遙為屬寄
伏枕經春憶舊遊永和三日命扁舟一時藝苑人亡恙
千載蘭亭事可求吳下山川何藴藉王家兄弟本風流
獨憐搦管傳觴處有客中原自白頭
　　上朱大司空
河隄使者大司空兼領中丞節制同轉餉千年軍國壯
朝宗萬里帝圖雄春流無恙桃花水秋色依然瓠子宫
太史但裁溝洫志丈人何減漢臣風
　　郡齋同元美賦得橋字
山色秋停使者軺孤城何處不蕭條請看襄子宫前水
依舊東流豫讓橋
　　春日聞明卿之京為寄
十載浮雲傍逐臣歸來不改漢宫春摩挲金馬宫門外
誰識當年諫獵人
　　贈梁伯龍
太華峰頭玉女壇别時明月滿長安不知秋色今多少
君到仙人掌上看
　王世貞(四十二首/)
　　　世貞字元美太倉州人嘉靖丁未進士除刑部
　　　主事歴郎中出為山東副使以父難解官補大
　　　名兵備歴浙江參政山西按察使入為太僕寺
　　　卿以右副都御史撫鄖陽遷行大理寺卿歴應
　　　天府尹南京刑部侍郎改兵部進刑部尚書有
　　　弇州正續四部稾(穆敬甫云元美才識雄俊氣/韻沉鬱足稱大家  汪伯玉)
　　　(云于鱗業專專故精而獨至元美才敏敏則洽/而旁通其取材也若良冶之操爐錘五金三齊)
　　　(無不可型其運用也若孫呉之在軍門宫嬪市/人無不可陳  彭子殷云元美四部槀未免篇)
　　　(軼太富使人不能分去取逺王承父云弇州與/歴下同名而異用博大僻  汪洋磅礴無所不)
　　　(出入安究其底則死骨未寒非之者過於慕之/者矣  胡元瑞云弇州於古人詩靡所不有亦)
　　　(靡所不合詞與代變意逐題新譬之龍宫海藏/萬怪惶惑  弟敬美云吾兄境雖神詣學以年)
　　　(劭取材愈博演教彌神或鬼篆蛇文冥搜六合/之外或牛溲馬勃近取咫尺之間雜觀則邈若)
　　　(無闗湊泊則天然一色大都字險者韻必妥韻/竒者聲必調天壤之間若為預設此眞藝林之)
　　　(絶技也樂府一出必使于鱗匿響明卿竄影宏/篇奥句故是苦心極力之言齊梁小調亦無敵)
　　　(手邇來述作大盛取材欲盡不覺時墮香山玉/局趣中  吳文仲云李何竝駕李雄視何而李)
　　　(不若何之沖而雅也王李齊驅王盛推李而李才/不若王之博而大也  蔣仲舒云元美曠古逸)
　　　(當今大雅二鳴四部千載一時藴藉則崑山良/璧懐瑾握瑜聲華則震澤明珠連城照乗  何)
　　　(无咎云弇州主大直欲體具百家包括今古汪/洋萬里崩奔自恣而意貴冨贍詞多填實求其)
　　　(風雅相宣情境互暢較之唐人蓋有間矣運陳/卧子云元美天思穎俊取材贍博師心獨  而)
　　　(不累其法擬議衆芳而不掩其才讀之如入五/都之市珠璣英瑶雖西域賈胡不能盡收然鱻)
　　　(蔬陳列亦足使販夫厭飫又云元美樂府不必/盡合古人甚見才思  宋子建云元美如西域)
　　　(化人手易山川海量珠玉體宋轅文云元美七/言勝於五言近體勝於古  合而觀之未能與)
　　　(濟南伯仲請以廸功之/精鋭三千當其數萬)
　　　(詩話嘉靖七子中元美才氣十倍于鱗惟病在/愛博筆削千兔詩裁兩牛自以為靡所不有方)
　　　(成大家一時詩流皆望其品題推崇過實諛言/日至箴規不聞究之千篇一律安在其靡所不)
　　　(有也樂府變竒竒正正易陳為新逺非于鱗生/吞活剥者比七律高華七絶典麗亦未遽出于)
　　　(鱗下當日名雖七子實則一雄其自述云野夫/興就不復刪大海迴風吹紫瀾言雖大而非夸)
　　　(若于鱗自詡至云微吾竟長夜/惑易之言亟當浴以蘭湯者也)
　　尚書樂
揚翠眊曳金支馬駊騀車逶迤手將兩黄鉞大者誅二
千石小者僇偏裨九卿班餞日崦嵫相君昵昵前致辭
尚書行出師樂哉尚書奈樂何(一/解)所過二千石喪魂魄
日夜輦重稱軍食黄金如山莫譙詞纍女對對顰青蛾
回鶻小隊桃葉歌中丞奉觴舞迴波樂哉尚書奈樂何
(二/解)大宛驄珊瑚鞭天吳繡蹙當胸盤麒麟玉刻稱腰圓
珍怪百寶裝千船席卷三吳向青天九卿班迎晡不得
前相君昵昵前致辭中官黄紙紛而馳尚書告班師樂
哉尚書奈樂何(三/解)朝賜尚書夕賜尚書尚書第中錦不
如檀牀八角垂流蘇紫衣屛息騈街衢欲進不進足次
且左右十二波斯胡平頭奴子貂襜褕醉著不下公侯
車樂哉尚書奈樂何(四/解)雲霾辭天雨洗白日詔收尚書
下請室削之歸一官不得著昔來一何駛今歸一何疾
念欲乘柴車病不得驅欲呼估客舟估客不肯相於婦
女􁀙罵小兒拍手揶揄道逢九卿睥睨之謁辭相君相
君新門十二重東流之水西飛鴻昔日父子今華戎樂
哉尚書奈樂何(五/解)
　　江陵伎
江陵伎人子掩袂作啼聲家家叉簾立送王上臺城(一/解)
王欲别太姬門前黄紙催出亦以徘徊入亦以徘徊(二/解)
王入臺城後不省作悲啼妝臺鉛粉驕别接冶遊兒(三/解)
朱門一家哭萬家得安宿一家亦不哭太姬方噉粥(四/解)
門外雙烏棲啞啞枝上啼官今當大赦不願赦王歸(五/解)
二十四皇孫譬如南隴樹一半枝撐天半不知爨處(六/解)
　　白蓮花
白蓮花捧世尊左跪聖母右拜神君蓮花水浴金盆男
女行照之女為后妃男侯王金貂羅紈耀兩行生當踏
玉階死當坐天堂誰為遣汝來丘太師周太師郤立那
顔東西授汝尺一錦牘赤白號帶兩頭垂但入上谷雲
中得好兒郎因依精兵十萬騎一一銜枚後頭隨天運
固難諶白發所謀私反接向市中號呼衆男女曷不救
我為救我死者坐天堂生當踏玉階忽有一書生衆不
識為誰書生從何來乃是闕下上書男子長流闗外醉
卧闤闠間夜半縳致之桃李種山岡蓮花種湖陂刺舟
摘蓮花郤折桃李枝東市標書生頭鼓曈曨使者輶千
金賞萬戸侯道旁跌足涕被面中丞封御史轉承相閣
中三日宴
　　太保歌
北山虎而翼南溟鯨而爪生世不諧錦衣帥作太保太
保入朝門緹騎若雲屯進見中貴人人人若弟昆太保
從東來一步一風雷行者䦨入室居者頷其頦太保賜
顔色黄金立四壁一言忤太保中堂生荆棘緹騎走八
方方方俱太保太保百億身所至倐如掃雞鳴甲舍開
爭先衆公卿御史給事中不惜稱門生懽飲丞相邸刻
臂為父子生非真骨肉子貴父不喜但呼太保名能止
小兒啼鬼伯一何戇荷索便相催縣官為震動急敕治
喪事少府出金錢東園給祕器後帥朱都督特遣䕶其
家起冡像隂山贔屓揷雲霞弔客雖以繁不及賀者多
可憐堂中哭不勝巷中歌
　　袁江流鈐山岡當廬江小吏行
湯湯袁江流嶻􁫙鈐山岡鈐山自言髙袁江自言長不
知何星宿獨火或貪狼降生小家子為災復為祥瘦若
鸛雀立步則鶴昻藏朱蛇戢其冠光彩爛縱横孔雀雖
有毒不能掩文章十五齒邑校二十薦鄉書三十拜太
史屹屹事編摩五十天官卿藻鏡在留都六十登亞輔
少保秩三孤七十進師臣獨秉密勿謨八十加殊禮内
殿敕肩輿任子左司空孽孫執金吾諸兒勝拜跪一一
賜銀緋甲第連青雲冠蓋羅道途儤直不復下中禁起
周廬涼堂及便房事事皆相宜文絲織隠囊細錦為牀
帷尚方鑄精鏐胡盌杯苽籬雕盤盛玉膳黄票封大禧
五尺鳳頭尖時時遣問遺黄絨團蟒紗織作自留司匹
匹壓紗銀百兩頗有餘煎作百和香染為混元衣温涼
四時藥手自劑刀圭日月報薄蝕朝賀當暑祁但卧不
必出稱敕撰直詞御史噤莫聲緹騎勿何誰相公有密
啟為復未開封九重不斯須媫妤貼當胷密詔下相公
但稱嚴少師或字呼惟中縣官與相公兩心共一心相
公别有心縣官不可㝷相公與司空兩心同一心司空
别有心相公不得㝷昔逐諸城翟黄冠歸田里後詒貴
溪夏朝衣向東市戈矛生謦欬虀粉成睚眦朝疏論相
公箠榜夕以至寧忤縣官生不忤相公死相公猶自可
司空立殺爾凌晨直門開九卿前白事不復問詔書但
取相公旨相公前報言但當語兒子兒子大智慧能識
天下體九卿不能答次且出門去不敢歸其曹共過城
西邸司空令傳語偶醉未可起去者歸其曹留者當至
未九卿面如土九卿足如枳為復且忍饑以次前白事
司空有得色相公直廬喜司空稍囁嚅相公直廬恚不
復問相公但取司空旨縣官有密詔急取相公對相公
不能對急復呼兒子兒子大智慧能識天下體一疏天
怒迴再疏天顔喜九邊十二鎮諸王三十國中外美達
官大小員數百各各黄金鑄一一千金直南海明月珠
于闐夜光玉猫精鴉鶻石酒黄祖􁴒琭紅紫青韎鞨大
者如拳蕨薔薇古刺水伽南及阿速瑞腦眞龍涎十里
為芬馥古法書名畫何止千百軸玉躞標金題煌煌照
箱簏妖姬回鶻隊隊隊皆殊色銀牀金絲帳玉枕象牙
席杏衫平頭奴絲縢雙蹴踘酒䦨呼不見濳入他房宿
生埋馮子都爛煮秦宫肉生者百叢花殁者一叢棘近
即龍牀底逺至隂山後凡我民膏脂無非相公有義兒
數百人監司迨卿寺以至大節鎮侯家幷戚里逶迤洙
泗步燦燦西京手老者相公兒少者司空子謂當操鈞
柄天地俱長久御史上彈章天眼忽一開詔捕少司空
究覈諸贓罪三木囊赭衣炎方禦魑魅金吾一孫戍餘
者許歸侍意猶念相公續廪存晩計舳艫三十艘滿載
金珠行相公船頭坐誰敢問譏征嘯傲郿塢間足誇冨
家翁司空不之戍還復稱司空廣徴諸山材起第象紫
宫募卒為家衛日夜聲洶洶從奴踏邑門子弟郡國雄
不論有反狀訛言所流騰宗社萬不憂黔首或震驚御
史再發之天威不為恒御史乗飛置捕司空至京司空
辭相公再拜泣且絮今當長相别兒不負阿父相公心
自言阿父寧負汝不識一丁字束髮辟三府月請尚書
奉冠服亞汝父汝父身不保安能相救取重懇監刑容
少入别諸姬歸者吾而配不歸而鬼妻諸姬心自言司
空何大癡歸者吾而配不歸人人妻還撫諸兒郎阿爺
生别離金銀空饒積髙與鈐山齊不得鑄爺身及身身
始知兒郎心自言阿爺何太癡有金兒當使無金兒自
支監刑兩指揮各攜鐵銀鐺程程視溲寖步步相扶將
有酒强為歌無酒夜傍徨秋官爰書上頃刻飛騎傳一
依叛臣法矺死大道邊有尸不得收縱施羣烏鳶家貲
巨千萬少府司農錢上寶入尚方中寶發助邊不得稱
相公没入優老田片瓦不蓋頭一絲不著肩諸孫呼踐
更夕受亭長鞭僮奴半充戍餘者他州縣夜半一啟門
諸姬鳥獸竄里中輕薄子媒妁在兩腕相公逼饑寒時
一仰天歎我死不負國奈何坐兒叛傍人為大笑唶汝
一何愚汝云不負國國負汝老奴誰令汝生兒誰令汝
縱臾誰納庻僚賄誰朘諸邊儲誰僇直諫臣誰為開佞
䛕誰仆國梁柱誰剪國爪牙土木求神仙誰獨稱先驅
六十登亞輔少保秩三孤七十進師臣獨秉廊廟謨八
十加殊禮内殿敕肩輿任子左司空孽孫執金吾諸兒
勝拜跪一一賜銀緋甲第連青雲冠葢羅道途以此稱
無負不如一婁豬食君圈中料為君充庖厨以此稱無
負不如一羖䍽食君田中草為君禦霜雪以此稱無負
不如鞲中鶻雖飽則掣去毛羽前嚙決以此稱無負不
如鼠在厠雖有小損傷所共多汚穢相公寂無言次且
復傍徨頰老不能赤淚老不盈眶生當長掩面何以見
穹蒼死當長掩面何以見髙皇殮用六尺席殯用七尺
棺黄腸安在哉珠𥜗久還官狐兔未稱尊一丘不得安
為子能負父為臣能負君遺臭汚金石所得皆浮雲
　　　(詩話長篇不費翦裁滔滔莽莽洵有大海迴瀾之/勢題雖廬江小吏作要其節奏本於佛經偈言)
　　置酒行
置酒髙堂上樂聲慘不發手抱三鵾絃檀槽如秋月此
樂名為誰言是羌中出本以寫哀思云何虞賔客聽曲
各稱好竟令沉懷鬱繁響赴流光悠悠逝倉卒末坐而
楚衣一聽三歎息
　　僊人篇
結茅華山顛上有蒼鱗車僊者四五人要我偕所如遨
遊天漢上經歴萬里餘人間所見星乃是千白榆玫瑰
切庭階木難交綺疏不知何宫殿但怪非人居呀然珠
簾起四角垂流蘇中坐太乙君夾侍青童姝飲我丹霞
漿令我易肌膚碧藕錯朱桃玉饌芬且腴天樂不能名
但用窮歡娛回首望故鄉妻孥不得俱坐此一念謫聊
復在泥塗疆疇雖歴歴他姓治田廬欲返渺何用惻愴
但含吁
　　折楊柳行
曷不爲男子不覩苧蘿村種蠡兩謀臣不能勝婦人(一/解)
齊謳走孔丘秦樂逐由余但施婦人巧賢聖亦不如(二/解)
絳灌及樊酈手扶漢天子匃奴北方來不如一公主(三/解)
東家有匹雛牝者亦司農西家婦女坐牀上男子拜伏
堂下塵(四/解)
　　企喻歌(二首/)
男兒好横行横行身自樂那見摩天鷂結伴㝷鳥雀
女子愛妝束妝束頭上釵男兒愛妝束妝束坐下騧
　　折楊柳歌
桃花二三月故愛東風吹阿母不嫁女忘取少年時
　　歡聞歌
感歡千金贈亦擬報千金數盡人間物無如儂寸心
　　謁表忠祠有述
聖皇肇貽厥元孫嗣䋲其武畧或不競文治所優為諸
王擅國封分布若置棊稱詔行罰賞匠意創車旂是時
上威令頗不出京師黄齊託肺腑力以身任之周叔旣
逺竄齊谷復長羈北平有髭王屬尊功不卑望氣若龍
虎養卒皆熊貔削地錯已愚奪國寧所宜謀泄漢使僇
漁陽動征鼙横驅屬國兵席卷燕南垂廟謨大草草召
使乳臭兒蝶血白溝河肉骨蔽陵坻盛侯頗能軍平保
壯偏禆一此或一彼天心詎能知桓桓鐵尚書矯矯六
出竒東昌不茅摩濟南湯其池有斐天台生密勿主所
葵肆赦赦不行用間間不疑大廈旣將顛一木焉能支
飛檝渡大江羣情遂乖離三輔擬勤王姚守已俘累朱
邸獻重闗將相請密期舉宫為煨燼誰辨眞龍尸魏公
元勲後不以密戚移甘作請室囚竟終首陽饑始禍復
何言縱體任刲劙天台乃甚口五宗悉參夷鐵公氣猶
勁慷慨了不悲自餘諸名俊卿尹暨曹司俱懷吠犬忠
不識堯爲誰而彼景中丞趣朝獨逶迤荆卿術未講豫
讓心空馳噀血噴北風捐脛付東馗如聞九原轍故主
未可追長寢事已畢何煩論安危笑彼崩角者次第死
胥靡拂鬱二百年身碎節不虧君王沛明詔彷彿異代
思加恩録後人所在為致祠建康殉節地羣靈當格斯
故主猶若敖焉能不攢睂侑食懿園席行當待來兹
　　早起
初月將曙輝亭亭澹空碧微星漸以隠存者猶歴歴𤣥
蟬乍停號宿羽時鼔翼時至鐘未鳴山僧嬾成寂
　　暑嬾
一暑生百慵一慵百事簡偃息衡門下悠悠夢初轉亭
午鳥倦啼槐隂自舒卷時有涼風來泠然忽稱善勿謂
羲皇人此意知者鮮
　　發自義興由東九抵湖汊一首
揚舲出荆溪溪流浩無盡疇謂當蕭辰青山吐餘潤驚
鱗發濳響振羽横遙瞬時見空翠來焉知余榜進喬木
生午烟場禾表秋信茶叟攜筐歸行歌渺然近顧余若
有適壺漿當為引明發從此辭中宵衣時振
　　入林屋洞天不能竟有述
林屋第九天中藏萬金庭北穿丈人峰西達峨睂陘垂
滋結乳玉穿溜散空青㟏岈藏石門嶒􁥶吐神鉦是時
秋始暮積潦尚澄盈雖負褰裳勇踝擊中不勝邇慚孺
子託逺媿靈威生誓欲偕青童飇輪探窈冥千載靈文
出聖治冀可徴
　　贈梁公實謝病歸
汝謀結室羅浮頂下飲仙人葛洪井桂樹宛宛山日深
松花濛濛白雲冷我亦僅買蜻蜓舟歸與少年為薄游
采蓮一曲杳然去得醉即卧青溪頭
　　醉後勸客飲
今日為客掛却頭上廌解我腰間魚簪纓縲紲不足道
形骸土木終何如少年彈棊六博兼樗蒲一一將置前
庭除與客遞起為歡娛客不見洛陽蘇生惡少年開口
造化俱無權横六黄金五車裂總為城南二頃田客不
見魏齊聲勢同山丘厠中死人斷君頭黥徒馬食相當
下當時溺者秦應侯人生反覆難預期精靈一别千憂
隨請看草木有榮悴榮者何恩怨者誰丈人不能齷齪
權門取榮貴驅遣七尺供妻子又不能仰面看屋梁萬
歳千秋亦如此濁涇清渭何能理先生一言客記取拍
浮酒船吾足矣
　　慰明卿再謫長短歌和李于鱗
明堂堂成不見帝十二牧伯朝逡巡丞相肩輿入内殿
揺筆一埽三千人王生束裝視黜籍乃見武昌吳國倫
無官可謫左已久有地足徙恩仍新甘泉諸貴氣成雲
吳也亦是甘泉臣小臣無狀業萬死尚許短檄隨風塵
長沙坐中止鵩鳥魯東門外悲麒麟何方魑魅不撫掌
何處猨猱不鼔脣李侯杜門十月矣唶女再黜奚其陳
此時尺一馳南康府王揶揄目吳郎卷衣大笑出府舍
一舸乗風上武昌匡廬五老宛相揖長江九派流飛觴
歸來蕭條四壁立大婦誶罵小婦傷女等徒稱擅金石
豈無宗徐李與王時從處士誇鸚鵡可捄文君典鷫鸘
何物故人能見負却令妻子徇文章啼寒泣饑苦未已
東馳西竄窮遐荒燕中炊米若炊玉公田種秫不種秔
貢家車馬誰與買季子貂裘胡計藏解道人間富官職
女豈不念頭上霜吳郎欲答答不得王生請為歌夙昔
日者歳之丙辰前五星猶聞在奎壁片語髙呼白雪飛
寸心肯讓青雲色吾宗少年强解事吳郎目懾遺其舄
豈唯吳郎衆辟易但語吾曹少堅敵司空撾鼓盡裸袒
武安行酒半膝席小兒僅呼楊德祖一錢可擬程不識
儻問曹中理公事君其且看西山碧故知萬變同翻手
風雨青天晝能吼遺舄少年坐上坐誰哉捧案前奔走
世人榮辱强相制吾輩行藏終自取妻子寧須饒逺畧
且用七尺餌其口即使女官更削盡豫章男子得活不
女乏江陵千樹橘來共吳門千畦韭耕盡要離墓上雲
洗眼看他竟何有
　　夢中得語云百年那得更百年今日還須愛今日
　　因戲成短歌
化人宫中百事無道書一卷酒一壺枝頭黄鳥聽作曲
西山白雲看作圖朝愛朝暾上東岫夕愛夕陽映東牖
任他故人不通謁任他朝事不掛口偶然案頭餘酒杯
偶然躡屩山僧來自斟自醉當自去禮豈設為我輩哉
昨夜懵騰意超忽寢時得語醒時述百年那得更百年
今日還須愛今日縱能拂衣歸故山農耕社劇亦不閒
何如且㑹此中趣别有生涯天地間
　　藏經閣西偏俯小罨畫溪
紺宇藏經閣春雲罨畫溪隔花催小艇落日在招提彼
岸如相引眞源自不迷老夫繙閲罷隨意步東西
　　大行方皇后輓歌
密雨椒塗浄傷雲鷖輅興深宫六衣卷導扇五華層僊
馭何其杳神君不可憑還應從此日起觀望昭陵
　　憶昔(二首/)
憶昔文王三出邊六龍飛雨浄烽烟天門直向隂山闢
北斗翻從南極懸鐵馬春饑填瀚海金人秋祭失祁連
只今何處無廉李野哭荒村幾歲年
更憶南巡漢武皇樓船車馬鬱相望輕裘鄠杜張公子
挾瑟邯鄲吕氏倡秋浄旌旗營細柳夜深烽火獵長楊
孤城尚有遺弓淚不見當時折檻郎
　　送瞿師道太史使大梁周府
長安草色上鳴珂繁吹春調四牡歌太史授圭開赤社
宗藩如帶指黄河天邊漢節蛟龍擾雪後梁園鴻鴈多
上客知君頻授簡鄒枚詞賦未應過
　　戚大將軍入帥禁旅枉駕草堂賦此贈别
初聞小隊駐吳江忽漫花溪隠畫艭細柳尚虚金鎖甲
前茅時緩碧油幢南中舊部思馳義塞上新城喜受降
儻寫雲臺須第一如論國士總無雙
　　履善比部歸自嶺右賦此問之
聞君八月下牂牁銅柱天荒使者過桂嶺風來秋色早
盤江木合瘴烟多蠻童夾道誇揶酒蜑女穿花出櫂歌
向識子雲竒字擅近來詞賦更如何
　　清明遇雨
昨歳清明指冀方今朝寒食滯鄖陽兒曹上冡亦隨例
客子思親偏斷腸四十九年年已去一百五日日初長
毋論積雨斷新火縱得餘光非故鄉
　　衛河
河流曲曲轉十里還相喚那比下江船揚帆忽不見
　　江口
江口安檣處孤舟盡日停秋雲無限好只傍蔣山青
　　教坊婦
小拂乾紅袖新聲十四絃不知頭已白猶唱想夫憐
　　道過一嶺曰米花邨其名頗雅因成一絶
夾溪黄葉路三戸米花邨車馬須㬰事寒山日掩門
　　正德宫詞(二首/)
窄衫盤鳳稱身裁玉靶雕弓月様開紅粉别依回鶻隊
君王新自虎城來
夜半毬燈出未央俄傳鞞鐸向平陽六宫處處秋如水
不獨長門玉漏長
　　西城宫詞(二首/)
兩角鵶青雙箸紅靈犀一㸃未曾通自縁身作延年藥
憔悴春風雨露中
梨園子弟鬢如霜十部龜兹九部荒妒殺女冠諸侍長
大羅天上奏霓裳
　　題文待詔畫
孤峰逺揷白雲間秀竹長松相對閒聽得菱歌人欲近
不知猶隔法華山
　　避暑山園
殘杯移傍水邊亭暑氣衝人忽自醒最喜樹頭風定後
半池零雨半池星
　　登蛾睂亭有懷
回首江南黯澹雲蛾睂亭畔思紛紛何因却作姑溪水
流到長江尚不分(姑溪水流出長/江自為一帶)
　　洞庭兩山竹枝詞(二首/)
橘緑橙黄香滿枝甕頭騶玉鱠魚絲山中歴日由來少
知是江南九月時
白雪繅成繭子緜黄雲剪就稻花天千家邨裏無開市
三尺溪頭有繫船
　謝　榛(十四首/)
　　　榛字茂秦臨清人有四溟山人集(朱中立云四/溟詩法盛唐)
　　　(而氣格不逮雖王元美云謝茂秦如大官舊庖/為小邑設宴  事饌非竒而餖飣不茍又云排)
　　　(比聲偶為一時之最第興寄小薄變化差少敬/彭子殷云茂秦諸體壯麗類大歴以上  穆)
　　　(甫云茂秦志在學杜庻幾升堂游燕入晉二藁/傳誦藝林至江南入洛等集若出二人手筆矣)
　　　(胡陳玉叔云山人窮極而思工思工而語至大/  元瑞云茂秦融和流暢自是中唐與諸公)
　　　(不同麟蔣仲舒云茂秦詩宗少陵窮體極變近/時之  鳳哉  江進之云求眞詩於七子之中)
　　　(則謝茂秦者所謂人棄我取者也之陳卧子云/茂秦沉練雄渾法度森然真節制  師位在于)
　　　(鱗之下徐吳之上法宋轅文云茂秦五律似勝十/諸名家然句法篇  未免束縛神情不能出四)
　　　(字外此其所以不如也七律源出嘉州情景清/切  陳伯璣云山人説詩取初盛十二家幷李)
　　　(杜集中之最佳者録成一帙王李諸公俱用其/法近人多以王李為口實幷謝集亦束之髙閣)
　　　(不復寓目間有誦法之者止知其聲格之髙而/不知其意境之細予謂山人詩凡可想像摹擬)
　　　(者便佳以其用意委曲也五言古只平平寫/寫懐不復好竒角勝律詩多有傷於迫促者)
　　　(詩話七子結社之初李王得名未盛稱詩選格/多取定於四溟于鱗贈詩云謝榛吾黨彦咄嗟)
　　　(名士籍遂令清廟音乃在褐衣客於時子與公/寔子相元美撰五子詩成首四溟而次以歴下)
　　　(既而布衣髙論不為同社所安歴下乃遺書絶/交而曰豈其使一眇君子肆于二三兄弟之上)
　　　(必不然矣迹其隙未乃因明卿入社四溟喻以/糞土由是布惡於衆元美别定五子遽削其名)
　　　(曰後五子則南昌余曰德德甫蒲坼魏裳順甫/歙汪道昆伯玊銅梁張佳𦙍肖甫新蔡張九一)
　　　(助甫也曰廣五子則崑山俞允文仲蔚濬盧柟/次楩濮陽李先芳伯承孝豐吳維嶽峻伯南海)
　　　(歐大任禎伯也曰續五子則陽曲王道行明甫/東明石星拱辰從化黎民表維敬豫章朱多煃)
　　　(用晦常熟趙用賢汝師也曰末五子則用賢及/京山李維禎本寧鄞屠隆緯眞南樂魏允中懋)
　　　(權蘭溪胡應麟元瑞也其後廣為四十子而四/溟終不得與焉故四溟賦雜感詩有奈何君子)
　　　(交中道兩棄置之句亦可憫矣歴下有言眇君/子雖耄而䋲墨猶存則亦未嘗深絶之特明時)
　　　(重資格於章服中雜以韋布終以為嫌爾四溟/論詩云平順却難嶮巇易斤斤局守格律尺寸)
　　　(不踰有雋句而乏逺神有雄句而無生氣或謂威/勝弇州之汗漫然弇州才大如曹孟徳放蕩無)
　　　(儀笑時頭没杯案不失為英雄四溟罄折雖工/特公孫子陽之修餙邊幅僅堪作清水令耳)
　　送謝給事封蜀
使星巴蜀外漢節夜郎西樹斷分金馬江清見石犀王
孫重茅土天子錫桐圭異世懷張載應留劒閣題
　　有感
薄伐元中䇿論兵自古難漢唐頻拓地將帥幾登壇絶
漠兼天盡交河蕩日寒不知大宛馬曾復到長安
　　秋野
地濶清霜滿林寒市葉稀野雲秋澹澹山日晩暉暉殺
氣三河動邊聲一騎飛中原多猛士誰解晉陽圍
　　暮秋即事
十見黄花發孤樽思不勝闗河秋後雁風雨夜深燈留
滯悲王粲交游憶李膺相隨少年子走馬獵韓陵
　　初冬夜同李伯承過碧雲寺
竝馬㝷名寺登髙藉短笻飛泉鳴古澗落月在寒松石
路經千轉雲巖復幾重人間多夢寐誰聽上方鐘
　　晩眺
寒日下西陵漳河晩渡氷孤城歸獵騎雙樹隠禪燈野
眺心何逺巖棲老未能翻憐戎馬日愁思坐相仍
　　登榆林城
憑髙望不極天外一鴻過衆嶺夕陽盡孤城寒色多蘆
笳滿亭堠羽檄度闗河遥憶龍庭士嚴霜正荷戈
　　暮秋簡徐别駕載卿
南征秋轉劇不寐夜漫漫白髪艱虞盡滄洲去住難旌
旗連野暗兵甲照江寒選將須㬰事誰能議築壇
　　南巡歌
南楚旌旗合黄塵走百官天王重巡幸民物識艱難馳
道春風動行宫夜月寒萬年垂拱意歌頌入長安
　　宿淇門驛懷孫方伯性甫王憲副廷贍江少參伯
　　陽
駐馬淇門夕堂空暑氣徂亂雲闗樹暝寒雨驛燈孤身
計聊時序鄉心復道塗何當報知已秋雁滿江湖
　　送謝武選少安犒師固原因還蜀㑹兄葬
天書早下促星軺二月闗河凍欲消白首應憐班定逺
黄金先賜霍嫖姚秦雲曉度三川水蜀道春通萬里橋
一對郫筒腸欲斷鶺鴒原上草蕭蕭
　　楊參軍次和歸自古北口
淮南髙士落人間仗劍經秋未破顔自惜草𤣥淹歲月
可堪垂白向邊闗天横落照明孤壘地擁寒沙接亂山
長路誰能問行役夜來驅馬雪中還
　　秋日懷弟
生涯憐汝自樵蘇時序驚心尚道塗别後幾年兒女大
望中千里弟兄孤秋天落木愁多少夜雨殘燈夢有無
遥想故園揮涕淚况聞寒鴈下江湖
　　擣衣曲
秦闗昨寄一書歸百戰郎從劉武威見説平江收涕淚
梧桐樹下擣征衣
　梁有譽(九首/)
　　　有譽字公實廣州順德人嘉靖庚戌進士任刑
　　　部主事有蘭汀存藁(王元美云梁公實如緑野/山池繁雅匀適又如漢司)
　　　(𨽻衣冠令人驚美但非全盛儀物密胡元瑞云/公實與諸子最早成律詩温厚縝  但氣格微)
　　　(弱子曹能始云公實茂秦已入唐人之室詣陳/卧  云公實雋才意趣沉實若假以年所  當)
　　　(不止此涓李舒章云公實如清泉/出山涓  駛溜恨未到江河耳)
　　　(詩話蘭汀學詩於泰泉又與鄉人結社號南園/後五子所得於師友者深雖入王李之林習染)
　　　(未甚誦其古詩猶循選體五七律亦無叫囂之/狀四溟而下庻幾此人度越徐吳奚啻十倍)
　　雜詩(二首/)
圓象無停晷四序迭相循曄曄春華敷歘忽委埃塵候
蟲善審時鳴鳥常司晨如何建名士遲暮多苦辛衝波
鮮安舟岐路恒摧輪順風響易逺却行難及人鐘鼎鐫
峻功竹帛垂逸民静躁雖殊域德業終同倫慷慨感中
情髙駕良可遵
我行彼中野靡靡令心憂四顧莽無人但見林與丘髙
臺多悲風滄海轉洪流走獸駭叢莽號鳥求匹儔顧兹
震心魄欲去將何求古來賢達人髙視隘九州嗟哉愚
蒙者睠戀區中謀雍門泣孟嘗牛山悲爽鳩闇彼代謝
理莅物恒怨尤黄屋摩霄舉螣蛇乗霧遊斥鷃爾何陋
枋榆徒啾啾知自有大小達觀德彌優
　　秋懷
夕霽凉氣發曲房藹餘清金風被蘭茝白露浩已盈密
林謝陽彩叢薄隕芳榮迅商無緩調征鴻懷苦聲物候
旣易感神理固難名漢隂甘灌園鹿門事躬耕金張逐
丹轂王貢彯華纓由來事不同各以性自營伊予秉微
尚恬曠諧夙情柱下明守雌漆園持達生緬懷昔人訓
煩囂祗自驚
　　送傅山人游羅浮
仙山矗遐陬藴竒信靈造晻靄蹴重溟巍峩冠穹昊隂
室引陽輝霧谷通霞島𤣥溜澤難枯炎林蕊還早故鼎
無留丹煮石有遺老神境誰能躋𤣥蹤爾方討祕檢洞
中㝷塵悰雲外埽陟霄搴若華憑厓掇朱草吹萬固不
同得一以為好嗤彼蜉蝣士夸毗喪其寶何當榮茅龍
吸景滌幽抱
　　謁張丞相祠
開元治平日英賢恣游衍夫君匡屯器憂國持先見詎
慙伊吕科實冠東南彦朝直承明廬夕下金華殿楚臣
傷江楓漢女悲團扇而君復何為含情賦海燕玉泉一
以閉微微市朝變欃槍亘中天長蛇衂畿甸金根入蜀
年空餘淚如霰我本慷慨士懷古歲方晏野烟羃歴起
祠樹何蔥蒨搴杜寄芳情掇蘋羞野薦髙芬誰復嗣舊
葉遙奔箭唯留千載名來哲同興羨
　　黄司馬清泛軒
達人慕恬寂開軒負西郭芊緜引蕙田逶迤通菌閣積
芳集隆墀躭勝控遥壑蕊氣通幽洞湖光耿華薄青桐
帶露疎翠羽衝花落蜃月鏡疎櫺鵬雲冠虚幕真筌一
以契琴書聊爾託鶴性在烟霞鳳想存寥廓即此頤深
棲陋彼郊居作
　　瓜步眺望
殘虹慘澹已黄昏江上烟波獨愴魂京口樹濃藏雨氣
海門風急長潮痕西來暮色連三楚北望浮雲隔九閽
正值旗亭須買醉憂時懷土不堪論
　　夜宿清逺江口
短櫂依依繫晩風壯懷離思浩無窮荒邨夜急菰蒲雨
逺戍秋悲鼓角風白鴈影斜江樹暗青猨聲斷嶺雲空
更堪處處征輸急深箐休論戰伐功
　　秋夜雨中過黎氏山房
瑶琴不復理空餘山水情棄置石牀上風來時一鳴
　宗　臣(十七首/)
　　　臣字子相揚州興化人嘉靖癸丑進士除刑部
　　　主事改吏部歴員外郎中出為福建參議遷提
　　　學副使有方城集(王元美云宗子相如渥洼神/駒日可千里未免齧決之累)
　　　(又如華山道士語語烟霞非人間事之穆敬甫/云子相才情兼美造詣未竟使天假  年當能)
　　　(逐鹿于鱗犄角元美麐江進之云子相詩句邁/逸御風而行  冒伯  云子相詩自成一境界)
　　　(譬之洞天福地而外别有桃源武陵者陳卧子/云子相意取秀逸不尚深思從此入  亦流淺)
　　　(俗唐李舒章云子相天姿明佚好自跌宕玉山/頽  時有佳致然其得意處僅得大白之觕者)
　　　(頗宋轅文云子相調/  清𦂳氣力少薄)
　　　(詩話子相詩才娟秀本以太白為師跌宕自喜/使其不遇王李充之不難與昌榖蘇門伯仲自)
　　　(入七子之社習氣日深取材日窘撰體日弱薜/荔芙蓉蘼蕪楊栁百篇一律訖未成家而夭最)
　　　(可惋惜如對曹蜍李志有狐狸貒貉噉/盡之憂然猶愈徐吳之木俑土偶也)
　　楊氏園亭餞别謝榛
離思忽越超逍遥事行游散步過華池芙蓉夾芳流悲
哉蟪蛄鳴淒切動我愁凝霜莽零落明月澹飛樓感此
歳華暮耿耿生百憂居者不可去行者不可留去留兩
不愜何以慰綢繆
　　留别子培舍弟
驅車上河梁顧瞻舊鄉國倉卒骨肉親彷徨動顔色子
亦竟以南予亦竟以北本是雙飛鴻胡為乖羽翼送子
從此歸涕下不能食子其從逺猷慰我長相憶
　　寄人
浮飇動廣野白日慘無色之子在萬里山川渺難極豺
狼滿路衢况復荆與棘我欲往從之惜無晨風翼因風
寄瑶華歲事日云夕去往尠懽悰撫膺長歎息
　　歸歎
薊門春盡雲隂隂倚杖出門愁暮禽千金裘馬只自好
萬里江湖誰復㝷武陵一别桃花深欲歸不歸傷我心
青楓未老楚月白吾將長嘯投吾簪
　　沈上幽棲為沈二丈賦
主人結屋楚江曲身披薜荔坐空谷青天雙眼望鴻鵠
春風一夜開石門萬里蘼蕪散新緑
　　登江門諸山
山頭日白雲英英千峰倒揷千江明手把芙蓉步石壁
蒼翠亂射猨鳥驚誰其雲外吹紫笙欲來不來空復情
天風吹我佩蕭瑟怳疑身在崑崙行
　　即事
坐歎兵機失兼憂國計存干戈在淮海消息已乾坤授
鉞曾諸將宵衣獨至尊定知哀痛詔早晩下江門
　　長庚純一舜隆旣别憶之
一别不自意茫然空復愁孤舟仍盜賊多病已春秋明
月半江水故人何處樓風塵雙淚眼爲我寄滄洲
　　江上聞明卿量移南康
復得南康信匡廬遂爾狂詩仍官長罵名或簿書强暮
雨湘潭近秋風楚塞長江流如可返爲我到潯陽
　　寄陸子和
江門一别又秋分何處風烟不憶君久客衣裳鶉自結
舊遊尺素鴈為羣十年世路彫青鬢三歎斯人卧白雲
羽翼南溟最相近未須重勒北山文
　　題畫
山徑度青波石門遲白日客到不披衣春風理瑶瑟
　　聞鴈憶子培
秋雨千峰散寒雲萬里開不知天際鴈幾日故園來
　　郊行
竝馬出春城揺鞭一相語楊栁遍前山應從何處去
　　夜立
秋風天外聲明月江中影幽人把桂枝露下衣裳冷
　　江南曲
客去悲江左書來滯隴西相思若春草無路不萋萋
　　塞上歌送王侍郎赴薊鎮
榆闗北望陣雲高五月天風吹戰袍共説總戎王相國
十年身佩吕䖍刀
　　寄盧少楩
大伾山頭花滿烟春來竟日酒壚眠不知妻子闗何事
乞取囊中賣賦錢
　徐中行(二首/)
　　　中行字子與長興人嘉靖庚戌進士除刑部主
　　　事出知汀州府補汝寧用内計謫官稍遷瑞州
　　　判官擢山東僉事歴雲南參政福建按察使江
　　　西左右布政使有青蘿館集(王元美云子與發/情止性喻象比意)
　　　(左準右䋲靡所不合深胡元瑞云子與閎大雄/整卓然名家惜少沉  之致  陳卧子云子與)
　　　(雖規摹古哲而手/追心慕惟在濟南)
　　　(詩話子與在西曹與王李結社其贈李詩云寂/寞漢魏後乃復挺斯人遂令同心者周旋若一)
　　　(身李答詩遽云既聞風雅音三歎文在兹元美亦/以藹藹吉士目之且云子與性味如醍醐無處不)
　　　(入知其交始終無間也俞仲蔚稱子與喜為篤/厚之行而不自盛滿聞其歴任藩臬俱清介有)
　　　(聲卒官至不能具歛而其存日人有所請力不/足必勉應之曰奈何令人有慙色丁長孺西山)
　　　(日記述閩人董九華業丹青久居長興病亡不/能歸櫬子與適上官入閩竟載其柩以行無所)
　　　(拘忌洵/盛德也)
　　春暮將赴汝南廣川舟中寄懷京邑游好
黄河多悲風白日廣川隂驚沙蔽天地方舟猶滯淫躑
躅將安適曳履援鳴琴一為清商曲灌木俱悲吟知音
一以隔離思故難任伊予歲寒契莫忘初别心瑶華儻
可嗣引領伊川潯
　　感舊
自别燕臺白日徂華陽碣石總荒蕪獨留一片西山月
猶照當年舊酒壚
　吳國倫(四首/)
　　　國倫字明卿其先嘉興人徙居湖廣興國州嘉
　　　靖庚戌進士除中書舍人升兵科給事中左遷
　　　南康府推官調歸德歴知建寧邵武髙州三府
　　　遷貴州提學副使移河南參政有甔甀洞正續
　　　槀(王元美云明卿不揚而企不抑而沉縱不至/溢斂不鬰塞  王敬美云明卿詩多實際語)
　　　(不落于鱗網中自可弟畜子與又云他人詩多/於髙處失穏明卿詩多於穏處藏髙  胡元瑞)
　　　(云于鱗近體用字多同明卿用句多同故一篇/而外不耐多讀  陳卧子云明卿雅練流逸情)
　　　(景相/副)
　　　(詩話明卿在七子列最為睂壽元美即世之後/與汪伯玉李本寧狎主齊盟三君皆不知詩王)
　　　(李既殁海内不敢違言劉子威馮元成屠緯真/輩相與附和之甑甀太函大泌等集幾與四部)
　　　(争冨而由拳白榆等集尤而效之海内之為真/詩者寡矣其題生壙旁亭柱云陶元亮自祭之)
　　　(文知生知死劉伯倫隨行之鍤/且醉且醒不失為達生之語)
　　前溪歌
迎歡東武亭送歡獨桑路安得大海水盡向前溪注使
歡不得渡
　　濟州南池
瀑水侵階上危亭背郭開分荷移小艇取石坐深苔地
迥秋隂合軒空野色來誰能共心賞懷古正徘徊
　　雨夜挽舟上七里灘
岸束灘聲咽沙兼石齒横豈縁貪利涉亦復滯王程山
雨夜逾急野燈時一明客心雲霧裏懷古不勝情
　　送姜太史節之使楚王
天子分桐葉詞臣下柏梁共憐星是使况乃玉為堂江
漢環宗國風雲䕶帝鄉居人思過沛太史復浮湘地險
東南勝藩盟帶礪長晴山開絳節髙浪出牙檣六傅中
原路雙鋒北斗傍緘書如有意歸鴈自衡陽
　
　
　
　
　
　
　
　
　明詩綜卷五十一
欽定四庫全書
　明詩綜卷五十二
　　　　　　　　　　翰林院檢討朱彞尊編
　余曰德(三首/)
　　　曰德初名應舉字德甫南昌人嘉靖庚戌進士
　　　除刑部主事歴郎中出為福建按察副使有余
　　　德甫集午渠集
　　　(静志居詩話德甫於詩尚未闚見門户元美冠/諸五子之首未免阿其所好矣然其仿敖陶孫)
　　　(作詩評未之及焉豈/陽許之而隂抑之與)
　　懷徐子與
苦憶湖州信兵戈尚未休感時愁更切念爾見何由萬
國征輸盡三吳戰血流即今江海上那不問扁舟
　　送萬彦和僉憲之粤
繫馬花間挂玉鞭毿毿隄柳亂鳴蟬河梁自是銷魂地
此日因君倍黯然
　　過楊給事故居
青瑣歸來迹已陳百年渾是夢中身江州滿目山如畫
不與人間𦵏逐臣
　魏　裳(二首/)
　　　裳字順甫蒲圻人嘉靖庚戌進士除刑部主事
　　　歴員外郎中出知濟南府遷山西按察副使有
　　　雲山堂稾(王元美云魏順甫如黄梅坐人/談上乗縱未透汗不失宗門)
　　　(詩話順甫差勝德甫/尚非助甫肖甫之倫)
　　雪霽同友人登王子山
畏路誰能到幽懷我獨偏谷中初見日樹杪忽聞泉倚
杖青山色銜杯白雪篇交游仍舊俗風景又新年
　　題白雪樓
郢調淒涼思轉幽卜居還倚鮑山丘初疑海氣能成市
不道仙人獨有樓乗興好看明月上登髙長嘯白雲秋
琴心自在誰堪識且聽巴人下里謳
　汪道昆(三首/)
　　　道昆字伯玊歙縣人嘉靖丁未進士除義烏知
　　　縣歴官兵部左侍郎有太函集(汪禹又云伯玉/聲調竝佳能臻)
　　　(閫奥/甚寡)　(李舒章云汪司馬詩如薪芻滿地英楚/徐蘭生云伯玉篇無警䇿妄自矜大余)
　　　(嘗借大陸語評之混妍媸而成體累良質/而為瑕徒悦目而偶俗固聲髙而曲下)
　　　(詩話王元美論詩文大指具於卮言七卷有云/文繁而法且有委吾得其人曰李于鱗簡而法)
　　　(且有致吾得其人曰汪伯玉又云歴下極深新/安見裁是心折李汪靡有間矣竊怪其效敖陶)
　　　(孫作詩文評茍有寸長必加品隲顧于鱗兩見/而伯玊不及焉何與觀四部藁中贈汪序如云)
　　　(上本羲姒下則姬孔俯踞二京跨千載而上皎/然若日中天其言太浮而夸似非出於中心之)
　　　(誠者聞伯玉晩年林居乞詩文者填户編號松/牌以次給發享名之盛幾過於元美葢元美所)
　　　(推奬二人于鱗道峻仕又不達伯玊道廣位厯/崇階人情望炎而趨不慮其相埒也昧者不知)
　　　(詆諆伯玉未免太甚所引陸無從記一事見無/從正始堂集中與所詆諆者畧别伯玊裔孫稱)
　　　(無從為伯玉弟子而無從贈弇州歌云濟南新/安狹已甚君子視之特小巫不應弟子而毁先)
　　　(師若/是也)
　　送張虞部謫嘗州别駕
謫去存吾道流言亦世情聖朝仍得罪佐郡且藏名落
日梁谿櫂平蕪瀫水城秋風回首地淚滿逐臣纓
　　步月
爲愛青天月重開白板扉宵游便故里露立任初衣罷
柝連城静當樓列宿稀正思良夜醉未覺少年非
　　石林
落日石林西林中擁煙霧樵歌何處郎猶記來時路
　張佳𦙍(八首/)
　　　佳𦙍字肖甫銅梁人嘉靖庚戌進士除滑縣知
　　　縣徴授戸部主事改兵部右侍郎巡撫浙江徴
　　　拜兵部尚書加太子太保卒贈少保諡襄敏有
　　　崌崍山房集(穆敬甫云肖甫詩律精嚴髙視千/古  李時逺云肖甫詩閎博縱肆)
　　　(凌駕前人稱陳卧子云銅/梁莊雅亦  李王後勁)
　　　(詩話肖甫以功業顯其詩亦多慨忼奮厲之氣/與仰屋梁著書者不同人皆稱其近體不若五)
　　　(古較勝/十籌)
　　詠懷
毒暑不辭鍛嚴冬尚為漁裘葛有本性生事因其居伊
予觸世網轉與青雲疎一謫孟諸野再遷首陽且素位
守明誡窮途豈欷歔貴者日以貴寧得辭勞劬賤者日
以賤庻幾逺禍樞
　　立秋簡徐子與
凉風厲商氣䬃然驚早秋白日下圓景大火西南流年
序忽不處陳蔡難乆留案牘繁以迫胡為日綢繆洪河
逝如斯草蟲夜啾啾凌厲緬千古遺則懷前修女蘿挂
喬幹𤣥蚓吸深湫託勢有崇卑適志共良謀
　　晚入通海
參伐昏正中脂車即廣路松燈馬首明嚴飇起夕霧海
氣蒸春衣㧿金逼髙戍微茫一褰帷不辨山與樹城邑
行已遥寒濤響孤鶩萬里誡逺游宵征何以故
　　三甫入渝予不能謁承枉書問且督南征竝訂郢
　　都之㑹而寄以詩
良時罕再至嘉㑹復何如孟冬厲霜氣蓬蒿没蔽廬興
言念友生抗旌向巴渝便欲往從之山川鬱盤紆感兹
綢繆意逺及銅梁書加餐字未畢殷勤勸脂車漁樵計
已定樊籠日愁予聞君下䕫子目極生躊躇孤懷入大
江萬古只東趨郢歌有白雪期我獻歲初醉罷陽春臺
然後䇿驪駒
　　上谷使院中課園丁有作
小圃開臺西羣芳㑹首夏散屧退自公移觴託休暇改
服課園丁流泉任委瀉膏雨抽新條停雲拂髙榭間闗
衆鳥鳴葳㽔落紅藉悠然抱甕情宛在南山下
　　寄題永嘉王陽德陽湖精舍
招隠豈在深智者秉微尚伊人卧陽湖幽襟謝塵鞅丹
霞遞崇楸南北兩鴈蕩萬象厲景光凌緬非一狀鴟夷
任所之滄浪發髙唱扁舟就何時逝將剡川放
　　宿黄牛峽
春到黄牛峽江辭白帝城楚雲髙不落巴水去無聲絶
塞書難寄孤舟月更明櫂歌聽自短幾處夜猨鳴
　　登函闗城樓
樓上春雲雉堞齊秦川芳草共萋萋黄看雨後流河急
青入牕中華嶽低客久獨憑三尺劍時清何用一丸泥
登髙眺極鄉心起闗樹重遮萬嶺西
　張九一(六首/)
　　　九一字助甫新蔡人嘉靖癸丑進士授黄梅知
　　　縣考最擢吏部主事歴郎中升行尚寶少卿謫
　　　廣平同知遷湖廣按察僉事進副使擢右僉都
　　　御史撫寧夏有緑波樓集(穆敬甫云助甫詩振/宕不羈大有英雄之)
　　　(㮣胡元瑞云助甫近體髙之/華雄爽類子相而精宻過)
　　　(詩話金谷之筵不遺麥韭瑶池之駿圖及盗驪/物之所以貴善用生也七子齊盟一時風氣雷)
　　　(同助甫稍能用/生政爾拔俗)
　　殘日
怪鳥啼殘日竒峰挂片雲波濤城市合烟火舳艫分卧
竝蛟龍穴遊將虎豹羣更傳銅柱北新駐越南軍
　　初至家陳道義瞿睿甫見過
歸及青春半芳園二仲來月生桐柏水雲斷景夷臺玉
笛梅花落金尊竹葉開今宵張仲蔚為爾剪蒿萊
　　寄見甫弟
歴盡巴山白髮新西風何處不傷神馬曹蹭蹬官難起
鳥道艱危老更貧九派長江春後鴈一年芳草夢中人
相思况是無消息徙倚天涯涕淚頻
　　陽和制府廨中緋桃甚盛乃毅皇帝手植方少保
　　為賦詩遂次其韻
制府東開一畝宫曾傳翠輦御微風緋桃手自先皇植
花譜名將上苑同朔郡何時無雨露彤雲長得䕶簾櫳
孤臣此日瞻春色想像天顔一笑中
　　登㑹寧原上作
黯淡山城古㑹州碧天雙目盡髙丘春深柳色猶霜雪
日落邊聲起戍樓寒鴈啼雲皆北向濁河歸漢亦東流
乗槎豈是窮源使投筆虚疑定逺侯
　　黄陵廟
黄牛朝暮望青春此日維舟白馬津古廟空山存漢碣
屠羊伐鼓過江人九河注海猶稱異三峽開天始見神
應共長年歌賽酒衣裳鱗介仰陶鈞
　俞允文(四首/)
　　　允文字仲蔚崑山人有真逸稾(王元美云仲蔚/五言古詩調殊)
　　　(不卑所之精思又云仲蔚古調本是名家五律/亦不惡  李于鱗云仲蔚古詩沖雅有應徐之)
　　　(韻言陳卧子云仲蔚/七  絶句其調甚正)
　　　(詩話七子之教五言必宗河梁建安竊優孟之/冠學壽陵之步求其合而愈離當日二子于五)
　　　(古極口仲蔚然仲蔚殊少神解余意尚在廬次/楩下二子之言出一時之好未為定論也然仲)
　　　(蔚於歸熈甫文名未盛之時結契最/先又論詩不心服于鱗亦有識之士)
　　感懷
生命故有常於世鮮能由天道諒微昧禍福不相讐運
促無修齡吾行將安休髙行令世疎寵耀逢厚尤何不
永自持飄颻升九州横厲越飛泉與彼列仙儔豈效榮
華子跬步相機求
　　送葉伯寅游南都
朝日揚素影零落泫盈條歸鴈辭碣石嗷嗷厲層霄念
子遵舊都整䇿陟巖椒北眺窮朔陲東瞻越江潮崇雲
象山岳雙闕鬱岧嶤過彼雙闕間冠葢相游遨四節隨
飇逝茂時乏佳招駿驥棄不收踠足有餘驕非子良見
睠豈復縶場苗信心愜中賞沉吟結清謡共期𤣥冬月
歡讌憩林巢
　　送梁伯龍游楚幷寄周水部
浮舟入楚江浩蕩千里豁况值清秋時逸興不可遏雲
來巫峽長木落洞庭濶故人渺何許引領向天末
　　擣衣
重闗月夜早凉分夜夜砧聲逐塞雲淚盡天南與天北
悲笳同是月中聞
　盧　柟(八首/)
　　　柟字少楩一字次楩一字子木濬縣人太學生
　　　有蠛蠓集(王元美云盧少楩如翩翩濁世佳公/子輕俊自肆  胡元瑞云次楩詩華)
　　　(藻不如茂秦而氣勝之音顧𤣥言云少楩古體/如寒流出谷婉若調軫  隨意適近體如夕禽)
　　　(觸林矯於避矰象逐思馳格髙韻雅駸駸元嘉/之境  陳卧子云山人排蕩自喜頗有越石清)
　　　(剛之/氣)
　　　(詩話次楩詩足/以髙視四溟)
　　雜詩
髙樓有佳婦窈窕青雲端左䕃緑桂枝右紉芳澤蘭臨
流戲珠浦拾翠游芝田蛾睂衆所嫉蘧蒢翻見憐棄捐
蓬蒿中誰來希令顔徘徊歲云暮拂衣聊長歎
　　秋日奉别王元美比部還京
爍爍天上星皎皎巖際月蟋蟀感夜吟凉飇遲晨發山
木旣云蒼江楓亦已脱遥望百里間茫茫但寥闊鴟鴞
鳴園陬虎豹步庭闕臨路别所親悵然增華髮安得瓊
芳枝慰我長饑渴
　　送人之塞上
北風蕭蕭邊馬鳴君今棄我何逺行隂山雪花大如掌
黄雲出没單于營萬里龍沙那可見將軍大小七十戰
㨗書奏入建章宫寄我雲中一隻箭
　　戲寄孟龍川
舊日浮丘伯曾將王子喬周遊乗白鶴接引上青霄大
藥留丹鼎天台度石橋不知千載後為爾一相邀(鍾廣/漢云)
(此詩對仗/原出襄陽)
　　聞吳吏部少槐哀僕乏嗣飭内入獄侍湯藥(二首/)
宓子彈琴日山濤謫宦時澤梁弛禁網鰥寡遂恩私未
識洪鈞妙應霑造物竒周南王化逺終不負螽斯
晉室嵇中散陳留蔡議郎彈琴神不去續史恨何長慘
澹悲千古淒其滯此方翻思兒女意斷盡九迴腸
　　哭董縣丞紳(二首有序/)
　　　丞彊幹任事清苦厲節有古人風壬寅歲長揖
　　　恤刑沈法曹抗救洗寃於柟居甚今兹長往柟
　　　安得不悲故詩以哭之
十月黄河穏天寒素舸孤斷雲低不去哀鴈起相呼忽
暗郎官宿虚傳太史鳬哭君重回首愁色滿蒼梧
列郡開方藥巖牆阻别離蒼生猶有待逝者竟如斯老
去傷心地愁邊失望時玉棺誰為斂蕭瑟九原思
　李先芳(六首/)
　　　先芳字伯承濮州人嘉靖丁未進士除新喻知
　　　縣徴授刑部主事歴郎中改尚寶司丞升少卿
　　　降亳州同知有東岱山房稾清平閣集(李于鱗/云伯承)
　　　(雄才名重當世洋洋雅音亦復盈耳于穆敬甫/云伯承詩思秀發綽有右丞之風    無垢云)
　　　(吾里兩李先生其稱詩不同歴下以氣骨合神/湛涵萬有而發以雄迅意嘗超於象之表濮陽)
　　　(以才情赴調融洽衆采而出以和平力嘗畜於/法之中譬之五音歴下則軒轅之鼓素女之琴)
　　　(髙張急節鏗鍧駘盪足以駭耳洞心濮陽則昭/華之琯嬴臺之簫肅雝和鳴可使龍吟鳳下蓋)
　　　(所謂異曲同工者而陳卧子云/伯承為七子先驅  其後不振)
　　　(詩話伯承與元美于鱗同舍皆故等夷既而七/子盛名狎主壇坫元美收之廣五子之列意寖)
　　　(不平晚逃於詞曲觀其詩雋一書詳于淮北逺/及巴蜀而獨黜大江以南葢以吳楚揚粤之間)
　　　(七子實居其五/其微意可窺也)
　　擬古(二首/)
青樓臨大道初日正杲杲感君桃李年使我懷春早佳
人念良夕誓結同心好磐石轉有時華池多芳草秋風
薄天雲一去跡如埽簁簁池上魚䎘䎘籠中鳥性情本
非宜况復傷懷抱
髙堂列廣讌美酒斗十千絲竹奮清響聽者有悲歡人
性豈相殊中心難遽宣諒無黄鵠翼焉敢凌中天延情
需所願歳月忽已殫要津何熠燿駑蹇徒迍邅達人貴
自我珍此勞華年
　　鄱陽湖
吳人臨古渡湖水接天開一夜南風起扁舟萬里迴波
漂星子縣雲没大孤臺却望蒼茫裏匡廬秋色來
　　早春懐元美
蘄王簫鼓日紛紛雪霽遙看玉笥雲借問江城春幾許
梅花落盡不逢君
　　由商丘入永城塗中作
三月輕風麥浪生黄河岸上晚波平村原處處垂楊柳
一路青青到永城
　　再過玉河隄
馬蹄日日逐紅塵白髪青山應笑人昨日玉河隄上過
杏花開盡不知春
　吳維嶽(七首/)
　　　維嶽字峻伯孝豐人嘉靖戊戌進士除江隂知
　　　縣徴授刑部主事出為山東提學副使擢右僉
　　　都御史撫貴州有天目山齋歲編(王元美云吳/峻伯如子陽)
　　　(在蜀亦具威儀又如初地人見聲聞則入大乗/則逺又云峻伯詩小巧清新足炫市肆無論風)
　　　(格曹穆敬甫云呉公結社/西  詩中竒語往往驚人)
　　　(詩話峻伯如鉛刀土花不堪灑削然其五律頗/具岑嘉州張司業風格句如闗河春鴈少風雨)
　　　(暮鐘多細雨來因晩空山到已秋清飇涼帶葉/零雨細沾沙亂水穿林響殘星綴嶺低剪藤舒)
　　　(柏葉芟草出𤓰苗暮雨初收市秋江正長潮潮/生風聽急江逺雨看無澗水斜牽筏林烟逺出)
　　　(村沙頭飛燕子市上賣櫻桃鐘殘寒雨外/鴈没逺烟中較之明卿子與軰故自勝之)
　　寶應湖即事
逺水映空浮星分蘆荻洲漁鰕湖上飯簫鼓雨中舟擊
楫成孤詠揚帆出亂流春還信可樂前路是揚州
　　贈沈丞之甌寧
一官知可薄其奈武夷山正好乗春水悠然出古闗縣
齋峰影下吏事酒杯間計爾傳詩日初遊九曲還
　　立秋後一日雨中登樓
涼雨蕭蕭下江城昨已秋潮聲入官舍山色帶書樓鼔
散堂前吏帆歸海上舟喧聲聽晚市聊用遣鄉愁
　　晨詣玉華山摘桂花口占
凌晨採花遊蕭然遇山雨登閣啟雙扉新泉響何處
　　江上
淒淒江路風曖曖逺村樹愛殺鳴榔人長歌入烟霧
　　孝豐西圩道中
澗泉遶屋十里石屋棲雲數家何處微風醒酒溪南紅
杏新花
　　發南豐
山程細雨桃花店闗路長橋楊柳溪何事錦囊朝夕載
南豐春色總堪題
　歐大任(三十首/)
　　　大任字楨伯廣州順德人以歲貢選江都訓導
　　　遷廣州學正入為國子監博士遷大理寺評事
　　　終南京戸部郎中有思𤣥堂旅燕浮淮秣陵北
　　　轅南翥游梁西署軺中詔歸蘧園諸集(汪伯玉/云楨伯)
　　　(意氣溢發一歸雅馴可謂治世之音行朱用晦/云楨伯樂府近太康古詩師鄴下歌  準嘉州)
　　　(間出青蓮語近體羽翼盛唐七言佳境頗類龍/標  李舒章云楨伯詩如新裁貢錦雖機杼未)
　　　(古而時/有鮮藻)
　　　(詩話禎伯吟藁過多先後發雕年分地别不盡/流傳嶺外嵗丁酉吾鄉曹侍郎潔躬出領粤東)
　　　(左轄思輯嶺南詩選屬予甄録予從楨伯孫博/士正式借足本正式請予持擇稍寛予束版載)
　　　(歸㸃以朱墨後數載不知何人竊去深以為憾/邇年復理明人詩念之不能釋懷忽從戴生錡)
　　　(書屋見之言獲諸質庫中不禁狂喜因載為施鉛/録古今詩三十首吟誦數過似不為濫正式雖)
　　　(墓有宿草亦足/慰於地下矣)
　　短歌行
樂樂自生人窮反本生世幾何倐忽已晚去者日疎來
者日親水流同源木生同根父母兄弟豈伊異人况有
旨酒云胡弗歡白日冉冉明膏繼夕調軫鼓絲樂我親
戚春有催耕秋有促織歲事方勤及此游息今日同堂
明日異鄉聽我短歌心如之何
　　怨歌行
髙臺風蕭蕭下澤波湛湛春草緑已萎遊子歲月深駕
言御松舟寫我繁憂襟昔來雎鳩鳴今已蟋蟀吟遨遊
將安歸弭櫂迴塘隂代馬嘶隴首塞鴻翔漢南我欲往
從之江永思難任佇立睇川塗一寄瑶華音行行采蘭
苕聊以紓我心
　　烏棲曲
月落未落烏將棲可憐夜夜夜半啼閨中少婦停梭泣
淚濕鴛鴦不成匹
　　泊樅陽眺覽盛唐遂憶漢武之游
行役届皖城放舟下樅陽原隰鬱膴膴江波浩湯湯憶
在元封中君王狩朱方大江深且廣及兹一葦航彎弧
射蛟臺皇武何可當宸游事既往六合無回光不見樓
船還空餘蕙蘭芳追昔有虞氏恭已垂衣裳聖人重無
為君子貴豫防覽古動悽惻延佇增彷徨
　　汎湞江至修仁水㝷范雲飲水賦詩處
陸陟心苦艱江行意超忽揚舲恣擊汰理榜欣乗筏昔
聞范内史於焉自怡悦賦詩散鬱陶飲水辨清淈今游
屬暮春逺放遵南粤三楓睇已遙五渡嗟應没爰思雊
雉馴尚想甘棠茇命駕税山椒弭蓋依林樾眀霞帶逺
巒瑞靄屯崇碣樊薄粲朱櫻原陵苞緑蕨感兹時物遷
懼爾芳馨歇代更道豈殊事往迹空揭淒淒懷古吟心
賞不可越鴟夷迥泛湖子牟悵懷闕采蘭向中洲眷此
何由達沿洄發櫂謳愉樂陶嘉月
　　南越武王趙佗墓
故國多荆榛纍纍帶丘隴北睠天井岡莫辨尉佗冡緬
惟稱制時中原已雲滃閉闗幷揚粤畫甸賦秸總閩蠻
漸東羈甌駱盡西擁黄屋竝漢儀威邊自尊寵陸生踰
嶺來班輪再南軵奉藩謹上書正極衆星共桂蠧貢雖
入湟溪道仍壅志逺蒿里催運往朝臺聳黍苖被隧塗
麏鹿交町畽金鳬幸不飛銀海豈能湧登壟躑躅歌空
有牧豎踵誰為雍門彈千秋淚洶洶
　　劉王郊臺
五季亂豺虎厯數未有歸南漢驕自王帝粤保南陲白
龍表上瑞圜丘祀蒼祇乾亨首紀元升壇列金枝薦德
羞幣玉滌牲黷郊犧上帝肯居歆祝史虚陳辭君昏社
已屋廢臺委山陂燔柴不復登茂草鞠荒基魯侯昔僭
郊已歎周公衰甘泉與雍畤秦漢多陋儀矧兹蛟蜃國
禾黍豈足悲
　　十四夜元白維敬見過
曖曖天宇豁涼夜皎如練鏡彩未盈規清輝逺彌見先
臨太液池却麗昭陽殿須㬰出漸髙歴歴指燕甸零露
浥金莖嚴更促銀箭登樓枉嘉賔鳴佩總時彦列坐引
濁醪行厨媿豐膳盍簪旣非偶明德夙所眷共舒南渚
情寧羨西園讌鄙劣謝久要期爾迴光眄
　　十五夜遲元白維敬翫月
昨游有餘興今賞不可忘况當圓景麗秋中氣清涼披
衣坐前楹瑶空已飛光凝華映連觀流輝明洞房夫君
幸伊邇䇿馬非異鄉懷賢切饑渴皎皎恒相望願從聆
徽音示我以周行
　　端州凱宴行
自從大羅山賊來䖍劉婦女驅嬰孩千家萬家室如埽
倉囷杼軸皆塵埃幕府專征有成算漢軍逹軍勢如電
飛符三楚調狼兵五將前驅我軍殿笳鼔長麾入瘴茅
空巢不費諸軍箭羽書馳報請芻糧士飽馬肥思一戰
西風鐃吹凱歌歸數十俘囚泮宫獻誰知首級半農商
血裏淋漓那忍見椎牛釃酒饗歸士纊悍狼兵更愁怨
金花錦帳排軍門諸司盡向端州宴吁嗟此事眞兒戯
曹幕諸山賊猶熾嶺南無歲無征戎願君勿似大羅功
　　三河水
三河水萬軍淚淚滴三河水不流胡笳吹落薊門秋河
水流不住胡笳過何處誰使十年來移營兩屯戍君不
見獷騎已馳牆子闗漢軍尚哨熊兒峪
　　次韶州
臘月度湞水繫舟韶石間山髙連漢徼樹逺接秦闗禹
甸通諸粤堯封盡百蠻九成臺下路猶想翠華還
　　夏日同陳世鳴憑虚閣讌集
故事南朝日風流憶謝墩薜蘿延翠靄簫鼓送黄昏鍾
阜深藏寺𤣥湖曲遶村帝城瞻王氣猶自䕶朱門
　　得黄希尹金陵書
送君白門去五載尚為郎握手知何日題書問故鄉潮
聲江浦鴈秋色石城霜一葉西風外無因到洛陽
　　入峽
一峽束江水千峰不可攀廬猶匡氏宅壁擬謝公山有
跡遊方外何心出世間儻逢乗鯉客明月櫂歌還
　　嶺上謁張文獻公祠
南人誰爰立公始相開元忠豈酬金鑑恩空下劔門衣
冠通德里桑梓曲江園父老修秦臘還來奠桂尊
　　除夕寓九江官舍
餞歲潯陽館羇愁强笑歡燭銷深夜酒菜簇異鄉盤淚
每思親墮書頻寄弟看家人計程逺應已夢長安
　　李符卿伯承左遷亳州夜同黎袐書惟敬吳侍御
　　約卿往餞得長字
殷勤一尊酒相送意何長薄宦投濠上歸心向濮陽使
星珠斗外卿月玉河傍持慰山東客銜恩異夜郎
　　謁文信國祠(即柴市/故蹟)
憶昔南冠日厓山恨未忘魂沉柴市月淚盡薊門霜白
鴈銜江草黄龍逐海航中原冠劒在歌舞待巫陽
　　十月都下感懷寄諸弟
生計由來薄兵戈日轉愁鄉書經歳絶客淚幾時收星
暗臧宫劍霜凋季子裘老親衣線在辛苦事防秋
　　萬歲山(一名百/果園)
五岳來朝日三山路不迷長楊秦苑北盧橘漢園西珠
斗凌空近瑶峰入望齊萬年同聖壽何用訪丹梯
　　龍舟浦
簫鼔中流發秋風散浦烟琳池新樂府汾水舊樓船賞
勝觀濤日游非習戰年甘泉思扈從回首濯龍川
　　南臺(下有水田村舍先/朝曾於此觀稼)
西内風烟異南臺見水田艱難曾稼穡淳朴自山川農
舍朝炊裏江鄉夕照前榖蠶勞睿藻豳雅定同傳
　　同黎祕書劉山人遊西山經玉泉山池亭望西湖
竝馬今朝路西行訪石經山泉浮鉢緑湖草映袍青積
玉迷春澗飛花入暮亭十年江上客烟雨憶揚舲
　　送曾子澄之塞上
曾是征南將今隨定逺侯白雲仍漢壘春色過邊州柳
拂漁陽騎笳清紫塞樓酬恩知有日談笑看吳鈎
　　九月十五夜月
瑶草三秋色金風一夕寒書縁多難絶月在異鄉看淒
斷驚霜角遲迴望露盤刀頭今未定誰最憶長安
　　曉出玉泉山經西湖
玉泉散作鏡湖波聞道宸游向此過宫闕三山浮弱水
樓船千里度星河白麟朱鴈無消息瑶草金芝近若何
詞客昔年誇扈從琳池花似漢時多
　　嶺下酬蔣宋二使君見過
梅花嶺下幾擔簦敢向中原論代興置驛豈期縫掖貴
乗船猶媿孝㢘稱虞廷此日咨州牧漢相何人起郡丞
聞道長安推轂地歸朝行見璽書徴
　　朝漢臺懷古
甌駱猶歸粤河山尚隔秦誰令南海尉終作漢藩臣
　　巴陵劉宗道自吉安與余同舟途中言别
雨中同上吉州船分手潯陽思惘然明日思君是何處
萬行烟樹入湘川
　王道行(一首/)
　　　道行字明甫陽曲人嘉靖庚戌進士官至布政
　　　使有桂子園稾
　　吕二山人自上黨以詩見貽贈此却寄
山隂夜雪興何如客去遥天斷鴈書曾許王生重結韈
未應梁苑倦驅車林開叢桂香飄席臺倚千峰草結廬
遲爾憑髙一杯酒漫從張翰問鱸魚
　石　星(一首/)
　　　星字拱辰東明人嘉靖已未進士除行人選吏
　　　科給事中坐言事杖為民㝷起原職升尚寶司
　　　少卿歴大理寺左右丞進少卿出為南太僕卿
　　　擢左僉都御史協理院事進左副都御史轉兵
　　　部左右侍郎升工部尚書加太子少保㝷改户
　　　　復加兵部削籍有東泉集
　　　(詩話少保雖與弇州聲應氣求然風雅道逺弇/州與陽曲王明甫齊進之續五子之列月旦如)
　　　(是初不為千秋起見止/任一時之愛憎而已)
　　同穆敬甫舟中作
回首雲深薊北臺不縁五斗賦歸來江湖我適扁舟興
廊廟君終濟世材寒色侵人鄉夢斷濤聲入夜錦帆開
平生擊楫成何事起向燈前歌莫哀
　黎民表(十六首/)
　　　民表字維敬從化人民衷弟嘉靖甲午舉人選
　　　授内閣中書舍人出為南京兵部員外終布政
　　　司參議有瑶石稾(胡元瑞云維敬近體深覯莊/嚴類公實而老健過之  李)
　　　(時逺云瑶石早受學于黄泰泉其詩自建安下/逮齊梁靡所不合和平典雅渢渢乎盛唐遺響)
　　　(敬陳卧子云惟/  詩清華切秀)
　　　(詩話瑶石詩讀之似質闕而實沉著堅韌元美/所取續五子無媿大小雅材者僅此一人而已)
　　　(其在都下偕龍游童佩子鳴永嘉康從理裕卿/江隂鄧欽文徴甫武陵陳思育仁甫新城沈淵)
　　　(子静南昌楊汝允懋功靖江朱正初在明麻城/丘齊雲汝謙盱眙李言恭惟寅無錫安紹芳茂)
　　　(卿蘭溪胡應麟元瑞壽州朱宗吉汝修凡一十三/人為西山之游縉紳韋布各參其半匪徒好事)
　　　(洵勝/引也)
　　游仙(三首/)
我思忽不愜藐然隘中區凌山度瑶碣肅駕自雲衢遨
遊清都闕神猋吹我軀上帝垂藻旒羣后驂龍趨羨門
進仙藥王喬授玉書餐和鍊真魄精神遊六虚自握無
為寶年壽安足虞
濯足紫泥海晞髮朝陽阿雲車載玉女皓齒揚清歌參
差麗霄漢玉鱗隐相和駕言憩𤣥圃貽我瓊樹華光儀
忽以逝兹意成蹉跎岧閬風岑汎汎䝉汜波仙才諒
非偶浩歎將如何
山林非所託所思在神州寓目八紘外經過華池幽神
光䬃然至青鳥從我游靈妃奉玉觴清謡自相酬歡娛
未終夕曜靈不可留山川夐緜邈白雲良悠悠安得不
死藥千載復來求
　　虎頭巖
松徑光未黯賞心詎云釋攬勝陟崇厓褰衣履危石雲
構方䝉茸乳竇正淅瀝險逾吕梁壑嶃異天井壁仰接
驚猱棲俯視飛鳥迹緑帙晝常扃丹光夜逾赩杳杳曛
烟生澴澴冬霰積功非夸娥掉竒假巨靈擘棲真事巖
耕倩爾飛鳬舄
　　同丁戊山人游白雲寺
流觀遍炎隩結賞自員嶠積陽熈層厓凝隂豁林杪雲
構何厜㕒乳竇自窈窕澒洞出谷雲淵渟瑩神沼稍疲
暫憩石選勝益躋表欄楯寄躨跜軒牕瞰深窅猛簴發
鴻音寶輪晃餘照龕以曇花覆階將蕙草繞詎謂劫灰
餘遂成夷原燎棟橈芝菌生瓦坼鼪鼯嘯金薤剝石幢
汞藥遺丹銚惠逺豈復招巫陽不可叫蕭辰命良儔蘭
觴展竒眺感兹𤣥運徂念爾沖規劭闗河閡舟楫雲雨
乖言笑潛虯媚烟霄冥鴻避矰繳勉敦谷口盟無貽北
山誚
　　予告出京師貽同好諸子
雙鳬戯中沚羽翼相因依眷言二三子疇昔同裳衣嬿
婉未及終雲雨當乖離往嬰鴒原戚今懷機杼悲貞悔
難具卜榮賤同一時衆人各有營疇能恤其私君子重
明義申以皎日期采擷異葑菲以報瓊玖貽
　　香山寺
却月橫香閣祠星隠紺臺殿隨山勢轉池向水源開雙
闕浮雲斂千林返照來鶴岑清絶處心賞信悠哉
　　留都
幽薊稱巖甸重襟亦在斯尚紆南顧䇿數費北門師霜
悴青苗盡秋深赤羽馳誰能如賈誼流涕向明時
　　豫章江行
路已經吳越舟還遡豫章洪濤撞逺岸獨鳥下危檣地
近長沙濕山連粤嶠長所思非逺道猶復歎殊方
　　同黄淳父登雨花臺
髙座翻經處捫蘿試一登羣峰當暮斂萬象入秋澄樹
色分蕭寺松風起漢陵傷心烽火日樓櫓在西興
　　楊祠部宅送陳玉叔之淮安
故人遥擁傳炫服且還鄉芳草經吳緑清淮入海黄離
襟分夜月官燭照西堂祇益風塵夢隨君郢路長
　　峪口
翠削龎峰峻髙蟠鳥道孤東西分幕府風土入穹廬牧
馬閑千匹當闗用一夫傳聞漢諸將猶議塞飛狐
　　紫荆闗
徑轉蛇盤險雲連鳥去長山桃微著紫沙柳不成黄重
鎮臨天府神功劃大荒金城誰獻議老作尚書郎
　　横翠樓元將
髙樓當絶塞春望轉氤氲百戰全燕地千重大漠雲控
弦無掠騎飲羽憶將軍老去親戎馬悲笳向夕聞
　　别吳而待
戀闕心仍在還家路不迷淒涼弔古意疲馬入青齊
　　友芳橋
隔浦風烟暗桃花自不迷壺觴憐小阮時向竹林攜
　趙用賢(一首/)
　　　用賢字汝師嘗熟人隆慶辛未進士選庻吉士
　　　除檢討以建言杖為民起春坊贊善歴南京國
　　　子祭酒升南禮部侍郎召還改吏部卒贈禮部
　　　尚書諡文毅有松石齋集
　　陪祀昭陵紀事有作
瑶壇晴雪浄春空劍佩聲沉苑路東霜露每勤憂聖主
貂璫無復肅齋宫通原燎火分宵白拂樹霓旌映曉紅
寂寞翠華誰望幸惟餘金粟鳥呼風
　李維楨(四首/)
　　　維楨字本寧京山人隆慶戊辰進士選庻吉士
　　　歴南京禮部尚書有大泌山人集
　　　(詩話本寧如官厨宿饌麤鹿肥麋/雖腒䐹具陳鱻薧雜進無當于味)
　　太和雜題
文祖初封嶽經營十二年景光如有見議禮不相沿畚
臿三軍舉泉刀九府捐龍􁐠垂過膝象帝髮鬈然
　　南都(三首/)
舊邦偏霸一隅雄帝命維新自不同再闢乾坤清朔漠
雙懸日月啟鴻濛春開蒼震青陽後斗直黄旗紫蓋中
率土王臣修職貢江流萬里亦朝東
親提三尺渡江來宇宙東南帝業開不盡風雲生沛澤
方升海日見蓬萊河山兩戒朝宗地草昧諸臣將相才
髙廟神靈時出王龍文五色正昭回
旌旗劍佩擁椒除尚想戎衣革命初緑草不侵雕輦路
紅雲常䕶紫宸居金銀宫闕三山外烟雨樓臺六代餘
誰謂長江天作塹八荒今日共車書
　屠　隆(九首/)
　　　隆字長卿又字緯真鄞縣人萬厯丁丑進士除
　　　潁上知縣調青浦升禮部主事歴郎中有由拳
　　　白榆采真南游諸集(陳卧子云緯真詩如衝煩/驛舎陳列壺觴頃刻辦就)
　　　(而少堪/下箸)
　　　(詩話長卿才非不髙而縱情奔/放記云不知所以裁之者也)
　　彭城渡黄河
彭城臨廣岸俯仰霸圖空白日照殘雪黄河多烈風所
嗟人向北不似水流東回首滄溟曲山山雲霧中
　　北地
不識漁陽路愁心莫問程大都行曠野偶爾見荒城原
樹衝人立氷沙映日明但逢茆店宿明發又孤征
　　潞河晚泊
迴浦落帆盡長堤帶郭斜莫烟平吐樹春雨薄沉沙白
艇藏漁市黄茆覆酒家一瓢雲水外不復問年華
　　江北謡
千錢與唱歌百錢與賣酒本是青州人家住黄河口
　　江南謡
日落晩天碧潮來江水渾漁燈楓葉下不覺到柴門
　　竹枝詞(二首/)
木槿編笆土築牆田家住在水中央四月穿綿六月冷
門前夜夜稻花香
水仙愛種水仙花一灣江水廟門斜女冠夜送小姑出
四野無人好月華
　　真如寺
招提信宿十年前香飯清齋不取錢佛首藤蘿僧舍雨
重來歲月總茫然
　　渡黄河
野曠天隂日欲西北風吹雪鴈行低黄河渡口行人少
一路寒沙没馬蹄
　魏允中(四首/)
　　　允中字懋權南樂人萬厯庚辰進士除太常博
　　　士遷吏部主事有仲子集
　　舍弟東視海上諸郡余西歸
共被復今夕分攜在今朝子車向北海我馬投西郊疾
塵蕩山郭密樹迴河橋相望忽相失憂來不假招芳華
色黯澹鳴鳥聲蕭條加餐縱努力何以慰寂寥
　　舟中贈泰峰先生
漢署髙題柱周官藉理財詔從雙闕捧帆渡九河來驛
路霜楓盡家筵露菊開無令淹使節東閣正憐才
　　周生歸黄州
涼風吹客帆落日過湖南握手空相送離心不可堪片
雲縈楚岫一葉下江潭何地偏相憶朱家酒夜酣
　　寄周元孚
為郎仍被謫世事那能知才子原無罪明君未有私楚
鄉芳草日江路落花時五嶺流人徧非君獨可悲
　胡應麟(八首/)
　　　應麟字元瑞更字明瑞蘭谿人萬歴丙子舉人
　　　有寓燕還越計偕巖栖卧游兩都蘭陰邯鄲華
　　　陽養疴婁江白榆湖上青霞等集合為少室山
　　　房稾(王元美云元瑞才髙而氣充象必意副情/必流暢歌之而聲中宫商覽之而色薄雲)
　　　(漢以比開元大歴亡勿合也兒王敬美云元瑞/力追大雅絶不為柔曼浮艷  女子之態故其)
　　　(詩多感慕意氣敦篤友誼有燕趙烈士風大曹/子念云元瑞詩洪纎近逺觸手成象必麗  雅)
　　　(骨屠長卿云元瑞近體無音不亮無思不沉無/  不勁要其變化離合不盡出於于鱗也  陳)
　　　(卧子云元瑞如中賈張肆不皆珍異却無/物不有又如老樂工清濁輕重都傳弟子)
　　　(詩話長律至百韻已為繁富矣元美哭于鱗乃/增益至一百二十元瑞哭元美則更倍之葢感)
　　　(知已之深不禁長言之也詩藪一編專以羽翼/巵言壇坫既衰詆諆百出而少室山房筆叢沉)
　　　(酣四部自不失為讀書種子/詎可因詩藪而槩斥之乎)
　　雜詩
曜靈薄崦嵫光景忽已夕圓魄猶未升明星爛然出寒
蛩號我前蟋蟀鳴我側涼風起庭戸樹木何蕭瑟佳人
期不來延佇空歎息寧知三歲心為子長惻惻
　　秋日偕同志游金華
屈子歌逺遊尚平有遐慕顧謝青雲人言㝷赤松路歴
覽窮幽深冥探愜情素澗壑捫嶔岑林巒涉迴互崖傾
黄葉積谷轉垂蘿䕶髙峰散餘靄峭壁屯寒霧娟娟初
月昇隠隠微陽暮長謡欽昔蹤獨往懷蹇步慮由忘物
超道以遺榮悟迹契容成公神交子支父徘徊北山文
惻愴淮南賦睠彼丘中人迴飇對巖户
　　贈髙深甫
最憶髙常侍生平樂事饒千金求騄駬十院貯紅綃古
蹟留三代新聲和六朝湖頭明月滿無夜不吹簫
　　自嚴灘至新安途中紀興
一灘髙一丈(諺云一灘一/丈新安天上)灘盡到天都疊嶂雲飛動隂
厓日有無辛夷殘紫落躑躅亂紅敷獨少行雲廟分明
入峽塗
　　出塞曲
大獵漁陽罷椎牛上谷營酒䦨飛騎去夜奪受降城
　　胥口
落日溪水寒漾舟殊未已西泠何處村望望茶烟起
　　寄江蘺館
朝夢江蘺開夜夢江蘺落如何二十年不到江蘺閣
　　塞下曲
平沙一望隴雲開玉笛飛聲夜轉哀萬里朔風吹不斷
梅花齊落李陵臺
　王世懋(四首/)
　　　世懋字敬美太倉州人世貞弟嘉靖己未進士
　　　除南京禮部主事遷尚寶司丞出為江西參議
　　　歴陜西福建提學副使升行太常寺少卿有奉
　　　常集(穆敬甫云敬美逸氣縱横詞采豐蔚外胡/元瑞云敬美拔新標於四家七子之  勁)
　　　(逸遒爽宗吳謝李方之蔑如以配哲兄誠無媿/色  李舒章云奉常詩如烏衣羣少粗有風格)
　　　(不足對/揚父兄)
　　　(詩話敬美才雖不逮/喆晜習氣猶未䧟溺)
　　初夏田家
本愛園林居遂與塵世隔欹枕過鳥啼初陽在簷隙攬
衣臨前除游目恣所適藹藹千樹交紛紛里煙白清渠
已新苗髙壟尚餘麥雀乳深茅茨魚防間萑澤野夫荷
鉏語小婦當牕䌟周覽物候齊憺焉忘朝夕薄暮池上
歸苔痕亂深屐
　　人日袁考功見過
今年人日百不娛客游金陵家在吳金陵春事亦不薄
有官何似當年無清溪館前日欲晡誰其過我袁大夫
喜是舊日髙陽徒十千斗酒不用沽牀頭春甕足百壺
春隂滿地雲糢糊渡口桃花未著葉門前楊柳難藏烏
金陵少年紫驪駒有酒只過秦羅敷飛光荏苒歲易徂
二毛便欲侵頭顱男兒纔拄馬曹笏河山已限黄公壚
仰天且莫歌嗚嗚尊中酒盡可復呼霜落烏啼更明日
摧睂還向府中趨
　　廬山雪
朝日照積雪廬山如白雲始知靈境杳不與衆山羣樹
色空中斷泉聲天半聞千厓氷玉裏何處覔匡君
　　逢友
歸來雙鬢兩蕭然見畫猶能記昔年風雨一船曾泊處
借人燈火草堂前
　王錫爵(三首/)
　　　錫爵字元馭太倉州人嘉靖壬戌賜進士第一
　　　累官少保兼太子太保吏部尚書建極殿大學
　　　士贈太傅諡文肅有集
　　　(詩話元美標榜詩人於五子四十子/外以其弟敬美及文肅稱二友焉)
　　題成祖四駿圖(録二首/)
　　　龍駒
玉勒繡纒鬃天廐出真龍報恩茍得所寧論劍㦸鋒是
時元戎方首路霜毛血濺仍馳騖將軍抽矢前致詞願
言不忘射鉤時
　　　飛兔
白溝昔合圍龍駕忽三易不成𤣥武陣寧標飛兔跡髵
䰄漬血汗成珠此時七萃紛前驅即今宛馬西來道試
看茫茫白溝草
　　壬辰秋日髙郵待詔即事
慚媿春明别依然物色新風雲真遇主骸骨豈謀身市
駿黄金盡籌邊赤羽頻總闗游子念其奈倚閭人
　
　
　
　
　
　
　
　
　
　
　
　
　明詩綜卷五十二
欽定四庫全書
　明詩綜卷五十三
　　　　　　　　　　翰林院檢討朱彞尊編
　徐獻忠(一首/)
　　　獻忠字伯臣松江華亭人嘉靖乙酉舉人知奉
　　　化縣及卒友人私諡曰貞憲先生有長谷集
　　　(靜志居詩話長谷以作者自期持論謂詩人之/作代出意匠以増前人之能旨哉言也其比六)
　　　(朝聲偶品唐詩原樂府皆有功後學惜其/書不盛行詩亦沖澹無累句特少警拔耳)
　　俞氏水樓
故人江樓月照見千里心遊子未言歸清光被滿襟西
陵隠簷際南湖澄夕隂持杯向木末捲幔對遥岑悵然
不能去徒令江水深
　沈　爚(一首/)
　　　爚字世明一字伯逺嘉善人嘉靖乙酉舉人有
　　　石聫遺稾
　　送顧梧石之衡州
瀟江路轉千峰碧冉冉蒼雲拂樹低此去臨風憶回首
月明江上鷓鴣啼
　顧　聞(二首/)
　　　聞字行之吳縣人嘉靖戊子舉人自號九嵕山
　　　人(岳東伯云九嵕才華瑋麗鋪叙豐長究其所/歸靡不有自至於染翰人稱其能並美者矣)
　　折楊栁
芳艸接金隄垂楊緑更齊夕絮離天逺春絲别霧迷曲
中青鏡改愁畔紫騮嘶紅樓歎少婦腸斷玉關西
　　夜泊崔鎮聞笛
雲落清河夜天横片月涼江樓莫吹笛明日是山陽
　孫　宜(十首/)
　　　宜字仲可華容人嘉靖戊子舉人有洞庭漁人
　　　集(顧𤣥言云漁人新聲竒調在李唐/二孟之間河嶽隠淪之夐秀者)
　　　(詩話洞庭漁人胡氏詩藪稱其學杜然實源於/大李故論詩絶句云我愛風流太白豪萬言珠)
　　　(玉在揮毫特其運筆癡重斯與謫仙人不類耳/其於空同大復少谷太初迪功西原皆其所取)
　　　(法滔滔莽莽下筆不/休亦楚産之傑出者)
　　十三夜月
良晤既匪易佳節亦復過今夕非昨夕光景忽已多霏
霏失𤣥霧灩灩増金波昔眄猶室隅兹升眇庭柯當扉
萬象啓側戸三星羅蕭爽候愈寂沈㝠夜如何興言恱
至賞眷此成清歌
　　十四夜月
循環迺常度盈昃亦至理幾望已在兹持盈有深旨天
運恒自然人事安足恃未滿溢漸形欲盛衰伊始倚伏
本貞機損益妙良軌志以道自虚情縁欲斯侈守義焉
所窮法乾信云美
　　送周氏
黄河逾東逝白日淹西沈人生不滿百奈此世慮侵貧
賤豈得渝富貴安可欽浮榮竟杳漠要路恒﨑嶔邵侯
恱𤓰田陶令謝華簪達觀信有及古道良足箴得喪匪
人為憂樂由我心願言返初服聆我山水音
　　茭港
結軫倦久疴嚴裝理前遊山行稍云疲水宿良所由弭
櫂臨别浦揚舲逝安流波迴路曲折雲霽天沈浮霜荻
響近渚風篠鳴長洲沙翔去来鶩岸並連拳鷗澤蘭晚
漸垂江茝秋始柔遵嶼乍離合凌飇屢優游擊楫情已
乖乗桴興將侔即此締􁂰盟抽詞贈同舟
　　行視别業禾稼作
徇禄返塵軌卧疴遂幽坰為圃竟不習學稼鮮所明薄
田委僮僕嬾性謝經營春陽始云改夏序亦以征輟翰
越城棲振衣事郊行既暢景物麗復感禾黍盈雲葉被
畛秀風花覆阡平修渠逐細流佳實播初馨堅好類周
穡耗蠧殊魯螟利婦足遺穗築場喜新晴澤忝我私及
秋荷今嵗成麤糲甘自甞飽煖奚更營且免洛陽歎聊
結杜曲盟
　　王生入山謝事戲簡
疾風吹雲暗江縣東城之雷北城電城中一雨絶可憐
十日不見王生面昨當折簡傳深意咫尺山城爾須至
揚雄艸𤣥亦避人矦葩載酒曽多事
　　秋日歌(二首/)
秋風忽吹洞庭艸萬壑千崖覺秋早江邊白石迴波濤
湖上蒼雲亂昏曉少年日月易揺落即目繁華已枯槁
人事天事合併催風塵何必長安道
秋風淅淅吹茅屋東流之水西日速地連南極北極雲
葉落千山萬山木江上漁人罷釣歸臨風抛擲緑荷衣
黄塵碧海真漂泊白石滄波誰是非
　　同諸友遊郭曲
地勝因湖得堂幽對野開晚風吹笛起秋水抱城迴溪
友留魚去鄰翁送酒来為言九日近引客試登臺
　　十三夜月柬謝子
今夕江樓月能添昨夜明苑雲寒自斂城角霽尤清露
警花間鶴風微樹杪螢百壺髙興在端坐待君傾
　陳　津(五首/)
　　　津字道通長洲人嘉靖戊子舉人仕至兵部職
　　　方郎中有莪齋集
　　詠史
貧賤希富貴富貴履危機赫赫丹徒子當樞思布衣五
鼎有覆餗一瓢堪樂饑可知東門犬不若西山薇火烈
飛蛾集泉深鯉魚肥胡為即顛越而不鑒於微不見成
連子千載揚音徽
　　怨詞
明妃絶世姿少長君王側一忤丹青人咫尺成離隔何
況窮居士欲望君王識
　　石山驛
四野動力作荷鋤紛出村開塍望新沃喜見前山昏嵐
氣藹林杪春風揺草根丘中有来信燕子入衡門
　　螢
分將光自照肯擬暗中投寂厯依書幌分明㸃客舟露
涼深映竹風定直衝樓不恨飄零晚終隨大火流(陸冰/修云)
(五六/清警)
　　燕子磯
燕子何年集釣磯春氣不見舊烏衣空餘芳艸迷前浦
長自寒潮送落暉刺眼野桃臨岸發多情山鳥傍人飛
獨慚白髪紅塵客此日披襟對翠微
　鄧遷(一首/)
　　　遷閩縣人嘉靖戊子舉人官嘉興通判
　　感秋
白露下亭皋涼風吹綺陌一夕芙蓉花紅芳變瑶碧
　包　桐(一首/)
　　　桐字子同號同谷鄞縣人嘉靖戊子舉人官知
　　　縣
　　送屠秋官國望復任留都
寒江渺渺煙霞開揚舲西指鳳凰臺大夫十年不得調
風塵千里胡為哉銜杯欲别别最苦拔劒當歌歌莫哀
璧水貫城當咫尺相逢還許坐莓苔
　黄省曽(一首/)
　　　省曽字勉之吳縣人嘉靖辛夘舉人有五岳山
　　　人集(皇甫子循云勉之思劇沈幽語罕仍襲宿/搆非工食時為敏  徐紹卿云勉之才藻)
　　　(富㨗篤尚深華夜徐子元云勉之詩宗六朝如/空江月明獨鶴  警  王元美云黄勉之如假)
　　　(山池雖爾華整大費人力家穆敬甫云山人從/空同遊刻意為詩遂成一    岳東伯云五岳)
　　　(遊覽之餘操觚靡倦剪剔綺繡/咀嚼瓊英每篇輟筆粲然警目)
　　　(詩話勉之詩品太庸沙礫盈前無金可揀當時/從遊李何漫無師資之益反不若方山泭溪二)
　　　(賈人子尚有/秀句可采也)
　　江南曲
旖旎緑楊樓儂傍秦淮住朝朝見潮生暮暮見潮去
　史元中(一首/)
　　　元中號鹿泉鄞縣人嘉靖辛夘舉人魚臺知縣
　　　有青蓮集
　　　(詩話鹿泉知魚臺縣事值嵗大祲盜賊起有簡/瑞者為盜魁善運矟馳馬出沒官道鹿泉以計)
　　　(縛之簡卧庭下瞪目曰吾左手持矟右短兵横/行千里間今為書生掩取天也公笑曰汝輕書)
　　　(生耶即起著短衣持其所用稍運之左右迴旋/如舞匹練忽矟斷為三擲示簡曰汝矟豈足用)
　　　(耶簡叩頭稱死罪乃繫之獄至冬月將論決簡/求見公曰身亦山東男子不敢負公乞假十日)
　　　(一生别老母公即縱之去衆皆懼及期先一日/簡就獄離魚臺三十里為獨山大盗劉儀久嘯)
　　　(聚其中有衆數千開府曽公銑議進剿以公為/前鋒既擇日陳兵禡祭畢公知獨山有謀者在)
　　　(軍乃命植一竿百步外公手挾矢誓曰某以書/生任將兵若一舉滅賊當三矢中此竿時萬目)
　　　(齊注監司請將俱色變公從容三發三中呼譟/震地是日公即察得諜者三人釋其縛賜以美)
　　　(酒食笑謂曰汝来觀吾射耶諜者股栗盡吐賊/虚實及所入獨山徑道公立提兵襲其寨擒劉)
　　　(儀還曽公大喜方論薦公㑹曽公遷制三邊㝷/為相嵩所害赴市鹿泉歎曰事尚可為耶即日)
　　　(挂冠歸里時年四十二家居復四十年守令/思一造見不可得老益貧惟賣文以自給云)
　　秋思
世事吟邊改流光醉裏過嵗收頻下下公賦益多多有
暇窮漁獵無憂隠薜蘿康衢終見及擊壤續堯歌
　林　垠(一首/)
　　　垠字天宇閩縣人嘉靖辛夘舉人選授桂陽知
　　　州遷撫州同知終戸部貟外郎有野橋集
　　拒馬河作
拒馬河邊驛路長蜚狐口外又斜陽春光已過六十日
不見花枝枉斷腸
　唐　鉞(一首/)
　　　鉞字君錫蘭溪人嘉靖辛夘舉人任揚州府同
　　　知陞楚府左長史
　　江行
客計方歸越征橈更背吳風螢臨水亂江月向人孤洲
已過迷子山行及望夫可憐清夜色强半在長途
　黄　中(三首/)
　　　中字文卿處州人(蘭臺法鑒録作遂安/人浙士登科考同)嘉靖辛
　　　夘舉人授鉛山知縣擢貴州道御史出為山東
　　　按察副使有南窗紀䆿集(田叔禾云括蒼詩派/倡自郁離子自郁離)
　　　(子殁作者無聞嘉靖中有黄西野出焉可當作/者  李時逺云副使為詩不泥法度不主故常)
　　　(沖融渾化意境兩忘/識者謂其衆體皆備)
　　長相思(二首/)
妾夢一處所積雪滿空山覺来向人語道是玉門關
萬里傳郎信開緘喜欲狂報得郎身健遲歸亦不妨
　　久雨
河東早秋風已涼況乃隂雨難禁當客子衝泥出門望
蓬蒿滿徑如人長翻飛紫燕不妨濕婀娜黄花今漸香
歸来獨酌對山色圓笠依然戴石郎
　强　仕(三首/)
　　　仕字甫登無錫人嘉靖辛夘舉人選授江西廣
　　　昌知縣遷知徳州有考槃寤歌綺塍集
　　咏向長
子平謝累辟雅志在隠居乏食或有饋取足反其餘讀
易深自悟人世等蘧廬謂貧富不及謂賤貴不如勅言
婚嫁畢家事無關余同好有禽生肆意相與娛五嶽游
躅徧髙風映簡書
　　咏王霸
儒仲有清節始亦赴徵命造廷抗髙辭不肯臣萬乗歸
来事躬耕蓬藋掩門逕翩翩故人子相過容服盛一念
兒曹羞客去卧不應賴有賢婦言不失初守正嘉遯遂
終身清輝兩相映
　　咏梁鴻
伯鸞古賢人乃在杵臼間夫婦共守志逃名入深山凄
涼五噫歌東出辭帝闤齊魯復荆吳長往遂不還為傭
豈無勞顧已少外患終𦵏烈士旁髙風邈難攀
　劉成穆(一首/)
　　　成穆一名嘉夀字𤣥倩又字文孫崇慶人嘉靖
　　　辛夘舉人有劉𤣥倩集(朱秉器云𤣥倩詩文初/不經意即席揮灑頗有)
　　　(佳/者)
　　　(詩話孝亷過漢武帝陵詩云嵗暮霜殘過漢都/武皇陵墓舊荒蕪不將玉匣藏天馬猶使金燈)
　　　(照野狐賦客詞園清露盡仙翁丹竈白雲孤千/年惟有秋風曲渭水長流啼夜烏楊用修見而)
　　　(甚愛之然按其字句/尚欠帖妥故置不録)
　　城南送友
送汝歸南國燕山正早秋獨傷千里别同憶五陵游漢
殿相如賦吳江范蠡舟相思同易水日夜自悠悠
　髙應冕(四首/)
　　　應冕字文中仁和人嘉靖甲午舉人官光州知
　　　州有光州詩選(顧𤣥言云文仲材致清贍聲/調遒拔平平冩出亦自沈淨)
　　江上行
白日江上沒江雲滿滄洲鷗鳥各隨羣煙波何悠悠還
將不繫心送君千里舟相思不相見極目令人愁
　　同張𤣥洲胡圓洲王曉山張元洲項芳溪江樓觀
　　潮分韻
江聲秋益壯江艸秋還歇夫差自亡吳子胥何怒越盤
盤江上山盈盈江頭月此景亘千古不逐浮雲沒
　　江村晚眺
荒村沈夕照煙樹幾人家野渡迎潮急寒山帶月斜漁
歸無逺市鴈下有平沙寂寂秋江晚芙蓉自落花
　　渡湘江有感
扁舟復何去五月下瀟湘遥望蒼梧迥還憐楚水長暮
潮下野渡逺樹帶殘陽渺渺雲山外蒼茫隔故鄉
　陳　芹(三首/)
　　　芹字子野系出交南國王永樂中避黎氏之亂
　　　来奔遂家南京中嘉靖甲午舉人六試禮部不
　　　第謁選知奉新縣調簡得寜鄉之官九十日謝
　　　病歸結青溪社有陳子野集
　　　(詩話近見有人序金陵社集詩云海宇承平陪/京佳麗仕宦者誇為仙都游談者指為樂土𢎞)
　　　(正之間顧華玉王欽佩以文章立墠陳大聲徐/子仁以詞曲擅長江山妍淑士女清華才俊翕)
　　　(集風流𢎞長嘉靖中年朱子价何元朗為寓公/金在衡盛仲交為地主皇甫子循黄淳父之流)
　　　(為旅人相與授簡分題徵歌選勝秦淮一曲煙/水競其風華桃葉諸姬梅桞滋其妍翠此金陵)
　　　(之初盛也萬厯初年陳寧鄉芹解組石城卜居/笛步置驆邀賔復修青溪之社於是在衡仲交)
　　　(以舊老而莅盟幼千百穀以勝流而至止厥後/軒車紛遝唱和頻煩雖詞章未􁋯大雅而盤游)
　　　(無已太康此金陵之再盛也其後二十餘年閩/人曹學佺能始迴翔棘寺游宴冶城賔朋過從)
　　　(名勝延眺縉紳則臧晉叔陳徳逺為眉目布衣/則吳非熊吳允兆栁陳父盛太古為領袖臺城)
　　　(懐古爰為憑弔之篇新亭送客亦有傷離之作/筆墨横飛篇帙騰涌此金陵之極盛也戊子中)
　　　(秋余以銀璫隙日采詩舊京得金陵社集詩一/編葢曹氏門客所撰集也嗟夫日中月滿物換)
　　　(星移舟壑夜趨飲獵旦改白門有烏無樹枝之/可繞華表歸鶴悵城郭之併非撰文懐人吁其)
　　　(悲矣謂我何求亦無瞢焉覽其文者謂淋漓盡/致盛衰今昔之感具於是矣然斯人攷之未得)
　　　(其詳青溪社集倡自隆慶辛未而非萬厯初年/也朱秉器停雲小志云青溪自後湖分流與秦)
　　　(淮合當桃葉淮清之間有邀笛步者晉王徽之/邀桓伊吹笛處也陳明府芹即其地為閣焉俯)
　　　(瞰溪流頗有幽致嵗辛未費㕘軍懋謙約余為/詩㑹其上於是地主則明府次則唐太學資賢)
　　　(姚典客淛胡民部世祥華廣文復初鍾㕘軍倬/黄㕘軍喬棟周山人才甫盛貢士時泰任㕘軍)
　　　(夢榛先後游而未入㑹者則張太學獻翼金山/人鸞黄山人孔昭梅文學鼎祚莫山人公逺王)
　　　(山人寅黄進士雲龍夏山人曰瑚紀亳州振東/陳將軍經翰汪山人顯節汪文學道貫道㑹沈)
　　　(太史懋學程文學應魁周文學時復癸酉復為/續㑹則吳文學子玉魏廣文學禮莫貢士是龍)
　　　(邵太學應魁張文學文柱每月為集遇景命題/即席分韻同心投分樂志忘形間事校評期臻)
　　　(雅道前㑹録詩若干刻之命曰青溪社稿許石/城先生叙其首續㑹録詩若干吳瑞穀序之㑹)
　　　(余領渝郡符任㕘軍入興都稿遂散逸後方民/部沆葉山人之芳入焉余馳書社中期稍收輯)
　　　(無何胡民部費㕘軍以詿誤謫黄㕘軍以領郡/行已方戸部亦因事出盛㑹不常良朋星散回)
　　　(首江東雲樹在望秦淮煙月黯爾銷魂因記舊/游略次其姓氏篇什如左按此青溪社集之本)
　　　(末始備序者止覩曹氏門客/撰本而未見秉器小志故也)
　　折欄㑹和周銀臺韻
新嵗詩家集深更興未闌共憐今夜月仍似去年看社
主歡投轄車徒怨折欄綵梅紅對酒忘却外邊寒
　　秦淮煙月
秦淮煙暝水長流明月空懸萬古愁春去秋来風景别
鳴箏夜夜酒家樓
　　聞笛有懐朱比部
空林寂寞雨絲絲折得梅花未滿枝正值鄰家夜吹笛
倚闌無限故人思
　王　鑛(二首/)
　　　鑛字公范閩縣人嘉靖甲午舉人官思明府同
　　　知有冶山拙稾
　　送太行謝驛梅使琉球
使節分星象仙舟捧御函絲綸宣海嶽天地極東南服
荷殊宣賜才推絶域堪逺人胥樂附異俗乃能諳父老
相如檄詩書陸賈談徵牢宵踰十館穀日過三牛馬風
何隔金銀氣不貪兩階遐格舜九扈乍聞郯専對名非
忝周咨迹豈慚歸航應載石赴闕及傳柑國體從兹振
兵威不自戡梅花洋信近延竚慰朋簪
　　青魚灘
青魚灘上野人家曲徑疎籬長物華漠漠午煙吹不散
鷓鴣飛出木棉花
　薛　欽(二首/)
　　　欽字寅甫懐安人嘉靖甲午舉人太平儒學教
　　　諭有東山集
　　　(詩話薛君詩頗清越近於皆山樵者曹能始序/徐惟和詩云閩自林繕部後百餘年而得鄭考)
　　　(功又數十年而得薛/博士其推重若是)
　　句容道中望茅山
崒嵂盤江甸遥天紫翠分風塵應不到鸞鶴自為羣曉
徑連青靄秋山徧白雲可憐句曲望不見華陽君
　　雞鳴寺
古寺浮仙嶂層甍近帝家洞香流石乳僧午飯胡麻金
刹盤飛鶴丹池聚浴鴉俄聞孤磬發蕭颯滿煙霞
　郁　蘭(一首/)
　　　蘭字文芳秀水人嘉靖甲午舉人官南京刑部
　　　主事有比部稾
　　　(詩話嘉靖倭亂胡總制宗憲有捍患功及被逮/繫陽川時知績溪縣事力覆䕶之至以去就爭)
　　　(願上印綬始得免羅織可謂長者今/鄉曲之士知其名者寡矣矧詩乎)
　　讀五代史
天地沈冥際山河戰伐中可憐長樂老只是愛三公
　吳節(一首/)
　　　節字子甘江隂人嘉靖甲午舉人任江西新昌
　　　知縣
　　登仙阜亭
仙阜孤亭敞憑髙發興新風帆斜入浦雲樹曲通津丹
井迷芳艸清池覆緑蘋月明歸去近涼影忽隨人
　陳紹文(一首/)
　　　紹文南海人嘉靖丁酉舉人官通判
幾日南巡詔旋看下九霄五花邊將馬七葉禁臣貂帝
子馳金輅神人駕石橋康衢應有頌誰為采風謡
　吳　旦(一首/)
　　　旦字而待南海人嘉靖丁酉舉人謁選為知州
　　　有蘭皋集
　　　(詩話蘭皋南園後五先/生之一也惜其集不傳)
　　秋夕城闉納涼
同游冠葢晚相招澤國山川正泬寥官閣迥臨秦代壘
女牆斜帶越江潮流螢艸細風先動繞鵲枝長露易飄
多少髙樓人不寐碧天涼月夜吹簫
　蔡宗堯
　　　宗堯臨海人自號東郭子嘉靖丁酉舉人選授
　　　松陵教諭有龜陵集
　　麗情曲
曲房過雨蕙徑空緑雲藹藹懐春風欹枕牙床睡初醒
臙脂汗濕羅衣紅鴛鴦牽繡絲未歇流蘇夜煖斜明月
珠簾半卷春日髙海棠飛起雙蝴蝶(鍾廣漢云/八义遺響)
　方　效(一首/)
　　　效字去病桐城人嘉靖丁酉舉人有石洲集
　　歸途
大龍之嶺髙插天石塘湖邊秋可憐稻花菊花裛寒露
逺壑近壑屯晴煙江聲激壯自今古峡徑縈紆還嵗年
悠然獨馬渡河去日暮滄洲停客船
　郭文涓(二首/)
　　　文涓字穉源古田人嘉靖丁酉舉人官保寧同
　　　知有享帚集
　　遊西山
緬維京國遊夙憶西山勝前期戒朋儕昧爽理征鐙連
鑣出都門散轡遵郊徑夷猶望晴巒迢遞陟煙磴蒼茫
紫翠分參差金碧映雲際鬱層甍風中發孤磬山光足
怡愉池色湛清瀅覺花粲竒馨慧艸紛延亘梵影空中
懸經聲榻前聽行恐苔痕穿嘯聞谷響應翠巘屢攀躋
朱闌恒眺凭取適情易酬息機意初稱登臨愜賞懐攬
結動幽興聊兹却喧囂庶以慰蹭蹬
　　夜懐
疎燈孤館寂落木萬山空夜色誰家月秋聲何樹風鄉
園歸鴈外身世轉蓬中祗益離羣意凄然思不窮
　劉　熠(一首/)
　　　熠字元麗號東沙海鹽人嘉靖庚子舉人官監
　　　察御史有同春堂遺稾
　　山中風雨
春来風雨倍凄凄咫尺雲峰萬木迷竈下濕煙離突起
庭前幽艸上堦齊夢来旅況殊鄉國聽去江城盡鼓鼙
縱擬單車待明發子規聲已遍前溪
　方興邦(一首/)
　　　興邦字懋翼莆田人嘉靖庚子舉人官至廣西
　　　㕘議有矞村集
　　得子相書
尺素中宵慰索居美人南國意何如江淮殺氣昏牛斗
豺虎烽煙蹙羽書天入蒹葭孤鴈盡秋来風雨五陵疎
朱門鳴瑟誰知已莫漫逢人賦子虚
　許邦才(五首/)
　　　邦才字殿卿厯城人嘉靖癸夘舉省試第一任
　　　永寧知州遷徳府長史有海右梁園二集(魯藩/中立)
　　　(云空石詩倣于鱗而氣格不逮然于鱗詩多客/氣而空石温厚或過之  謝茂秦云殿卿軒軒)
　　　(豪舉傍若無人殊宋轅文云于鱗亟稱/殿卿其梁園集  不稱絶句差快意)
　　　(詩話殿卿如銳頭年少騁獵平原耳後生風鼻/頭出火長歌有云長卿慕人千載前何似與君)
　　　(俱少年子雲慕人千載後何似與君俱白首爽/氣殊倫令張正言為之不過此也王元美贈詩)
　　　(云是時厯下李攀龍往往道汝文章伯乃巵言/評詩竟不之及又夷之四十子之列取舍似未)
　　　(公/也)
　　寄懐元美
鴻鴈驚秋海上還片雲孤月薊門闗如何昨夜西窗夢
不道千山與萬山
　　送髙都䕶入賀
將軍白馬插雕弧自傍屬車誇射烏陛下聖明三萬嵗
微臣直至執金吾
　　送謝中丞歸射洪(二首/)
六月江干冰雪涼射洪美酒鬱金香自從笻竹通西夏
漢使年年出夜郎
巫峽江陵一水分猿聲兩岸夜成羣遥知月下孤臣淚
才過三聲不可聞
　　留别劉公
秋風長鋏幸生還明日孤臣入楚關莫道三年人萬里
天涯消得幾重山
　韓　詩(二首/)
　　　詩字承志長洲人嘉靖癸夘舉人知永豐縣遷
　　　雷州府同知有勗齋詩集
　　小齋即事
小齋寂厯似山居池上逍遥與世疎盡日不通門客刺
經春嬾報故人書捎簷細竹含風響繞榻輕雲過水虚
願得郡中無一事十年不調更何如
　戎来賔(一首/)
　　　来賔先名國振字孔塘鄞縣人嘉靖癸夘舉人
　　　榜後更今名官南昌府通判
　　郊居即事
作吏才偏拙為園意頗深風塵元畏路山水是知音徑
曲叢篁密堂虚澹月侵平生甘放浪自合蚤抽簪
　梁柱臣(一首/)
　　　柱臣字彦國廣州順徳人嘉靖丙午舉人官灤
　　　州知州入為刑部貟外有梁彦國存稾
　　寄懐蘇雲谷逸士
吾鄉隠君子質素古人風性豈琴書癖身將猿鶴同捲
簾山閣暮䇿杖海雲空一别麻源谷相思桂樹叢
　陳所有(一首/)
　　　所有字彦沖莆田人嘉靖丙午舉人合浦知縣
　　艸堂
艸堂在西林露頂避溽暑客来剥啄聲葛巾不知處
　孫　樓(一首/)
　　　樓字子虚甞熟人嘉靖丙午舉人湖州推官有
　　　百川集
　　郊西詩
上苑春偏麗西郊更可憐輕塵花半妥斜陌栁初眠緑
樹鶯聲外青山馬首前夕陽南北淀彷彿太湖田
　邵圭潔(一首/)
　　　圭潔字伯如一字茂齊常熟人嘉靖已酉舉人
　　　有北虞集
　　蘇臺竹枝詞
魚尾晴霞片片明鴨頭新水半塘生平川蕩槳一十里
深巷賣花三五聲
　黄尚質(二首/)
　　　尚質號(原闕/)餘姚人嘉靖己酉舉人知息縣事
　　　遷知景州有青園録
　　再過半山堂
春風重過半山堂依舊千峰入坐蒼更有好花明後院
旋添新竹䕃虚廊畫圖想象摹雲谷詩句糢糊認雨牆
却怪山禽似相識向余啼上卧龍岡
　　采茶女
結束烏椎髻攜筐去采茶歸逢鄰女笑也插杜鵑花
　葉春及(八首/)
　　　春及字化甫歸善人嘉靖壬子舉人選授福清
　　　儒學教諭陞惠安知縣遷興國知州轉鄖陽同
　　　知召為戸部郎中有綗齋集
　　　(詩話歐陽永叔日本刀歌云徐福行時書未焚/逸書百篇今尚存令嚴不許傳中國舉世無人)
　　　(識古文永叔雖有是言亦詩人托興而已故葉/少藴馬翔仲均疑之鄭麟趾髙麗史宣宗八年)
　　　(五月李資義還自宋奏云帝聞吾國書籍多好/本命館伴書所求書目録授之且曰雖有卷第)
　　　(不足者亦須傳冩附来目録首開百篇尚書而/髙麗未之有也先是咸平中日本僧奝然以鄭)
　　　(康成注孝經来獻不言有尚書王惲中堂事紀/載中統二年髙麗世子禃来朝宴於中書省問)
　　　(曰傳聞汝邦有古文尚書答曰與中國書不殊/然則百篇尚書髙麗且無之兄日本乎萬厯初)
　　　(絅齋在郎署有命遣使臣封倭絅齋上言請多/方索之以歸未免近於迂矣絅齋令惠安幾與)
　　　(姑臧萊蕪比潔有繡衣按郡經縣治騎從過盛/將止宿焉絅齋前曰日未旰惠安小縣豈容駐)
　　　(節乎强之去强項甚矣及解組歸隠居羅浮之/石洞吟咏自適雖以講學聞詩宗杜陵不墮程)
　　　(邵門/戸)
　　飲陳巽卿宅即席賦得帝字
黄公避秦皇子陵傲漢帝萬乗彼不榮五斗吾何利邇
来脫桎梏麯蘖聊避世田父尚不辭況乃夙同志髙堂
敞華筵上客縱横至日暮飲未休舍坐還席地屢舞倩
人扶懽言答賔戲因思劉㕘軍荷鍤有深意
　　飛雲頂
峰到飛雲絶晴看赤日沈露凝霜鬢白龍起二儀深積
氣連吳楚啼猿自古今天門知不逺乗興欲登臨
　　小砟石臺
倚劒孤城暮登臨萬壑秋潮平沙岸失月落島煙浮白
鹿通夷國黄雲滿戍樓南征斷消息横吹不勝愁
　　訪詹咫亭先生巢雲書院兼呈社中諸友(二首/)
巢雲髙不極飛閣倚雲開樹杪滄溟盡尊前紫翠来江
湖雙涕淚天地此樓臺縱有終焉計能忘國士才
惆悵出門去徘徊流水間菊花深復泛桂樹晚重攀返
照孤城歛寒雲大壑還來朝羈物役清夢到柴關
　　白雲洞口號(二首/)
洞晚雲隨入巖秋雨自飛莫愁霑野席猶得浣塵衣嵗
月吾將老煙霞興不違昔年招隠處叢桂可同歸
古洞何年闢長留宿白雲江山千里盡風雨半天聞芝
术堪時往壺觴到夜分依依乗月去猿鶴惜離羣
　　初春滕方伯支學憲招飲藥洲藥洲南漢離宮有
　　　池今名白蓮池畔有九曜石
留客平原飲賢哉二大夫致身霄漢近傾葢古今無冀
北空良驥關西得舊儒偶然山澤叟今夕一尊俱
　張鳴鳳(一首/)
　　　鳴鳳字羽王豐城人嘉靖壬子舉人選授府通
　　　判
　　留别黄門周公
清時落拓媿無能何事髙人獨見稱朝議遽寛重譴吏
聖恩因借六安丞雲山曙色催行李秋渚離心醉采菱
夢裏亦知雙闕路幾回深夜悵殘燈
　陳　師(一首/)
　　　師字思貞錢塘人嘉靖壬子舉人有復生子稾
　　潞河舟中作
夾岸垂楊青可憐出門仍是葛衣天鄉書不到東吳鴈
客夢重尋潞水船季子貂裘重那敝王喬鳬舄幾時旋
年来作客渾南北囊底曽無貰酒錢
　吳景明(一首/)
　　　景明字復陽休寧人嘉靖壬子舉人知州有西
　　　洲集
　　赴西州任道中即事
灘險飛流急林深毒霧遮溪行朝避蜮山宿夜妨蛇屋
帀桄榔樹籬編茉梨花從知邊徼地風土異中華
　姚光虞(一首/)
　　　光虞南海人嘉靖乙夘舉人官至知府
　　送周國雍守順慶
使君千騎擁朱幡此去誰云蜀道難列都分符虞岳牧
前驅負弩漢衣冠湓城月色揚舲渡巫峽濤聲倚劒看
行矣外臺今不薄循良卿相滿長安
　鄧元錫(六首/)
　　　元錫字汝極建昌新城人嘉靖乙夘舉人徵授
　　　翰林院待詔學者私諡文統先生有潛學稾
　　擬古
人皆願延年延年欲奚為一夕復一夕忽與百嵗期誰
能繫西日長挂扶桑枝羣流赴巨壑寧復有還時劉安
將雞犬八公徒愕貽秦皇與漢武但為方士嗤
　　雜言别傅陳二友
羲娥無停轂青陽忽朱明柔條奮翹柯原隰何青青往
者日以徂来者日以榮嗟余至寡劣希聖徒有營邁往
信不力逾覺時序傾我身所以立豈不恃友生奈何同
心侶中道各有程戚戚増紆思薄言寄深情
　　古詩送王子仁
嘘物寧非風風勁物乃戕駕車寧非馬馬疾車以僵百
獸伏騶虞衆禽景鸞凰豈無鷹隼姿搏鷙難為良
　　别江子
良農程嵗功豐凶非所諳良賈經儲積利鈍皆所甘曽
以水旱故棄捐任與負曽以貿易薄棄捐絲與布十年
經世業料理亦有素奈何乗軿輈中逵思改騖人生各
有職治職各以勤永誦蟋蟀篇愾然念先民
　　初夏登眺天峰
江城開宿雨孤嶠共躋攀龍氣留蒼壁鶯聲響碧灣危
峰斜帶郭幽徑曲盤山不淺東林興迢遥未忍還
　　途中雜詩
河水走平土都邑何偪側君莫問河防河防無上䇿
　周式南(一首/)
　　　式南字仲翰吳江人嘉靖戊午舉人以孫宗建
　　　貴贈太僕寺卿
　　萬松巖
為愛山幽選勝来城南絶巘翠屏開澗邊黄葉自秋色
門外落花空古臺松影半分禪榻靜潮聲一道海門回
聖朝欣覩平夷頌欲賦長楊媿不才
　劉　魁(一首/)
　　　魁字煥吾泰和人由舉人選授寳慶通判移知
　　　鈞州遷潮州府同知入為工部貟外郎諫徙雷
　　　壇廷杖繫詔獄者再以宮禁火赦還有晴川集
　　　(詩話永陵好道詔徙雷壇於禁中曰雷霆洪應/之殿有壇有城有轟雷軒有嘯風嘘雪靈雨耀)
　　　(電之室有清一齋有寳淵門有靈安精馨輔國/演妙之堂有八聖居有馭仙次各懸以額又别)
　　　(建凝道雷軒帝晝日常御之其始作也晴川疏/請停止帝怒予杖繫獄與楊伯脩周順之講學)
　　　(囹圄中是年八月西苑神降于乩請宥三臣乃/得釋俄復逮繫明年宮禁火放還晴川陽明弟)
　　　(子也郡人鄒公元標合三/人詩刋之題曰三忠文選)
　　過徳州次納溪韻寄斛山
纔過滄州又徳州緑楊堤岸菊花秋未論秦楚萬餘里
且共風波一葉舟農圃漁樵俱是侶江湖廊廟敢忘憂
獨憐腰脚差還健有約同登華岳遊
　張　燾(四首/)
　　　燾字水波南昌人由舉人仕至府同知有崇古
　　　堂稾
　　先鋒樓
噫咦哉延城之山髙兮天際頭況此城上更架百尺先
鋒樓登樓一望覽無際但見萬里蜃氣滚滚直與蒼天
浮三峰九溪不暇數時有倭雲刺日出沒亂我雙吟眸
憶昔使君提兵駐此地雄據八郡當襟喉生靈百萬賴
保障勞集不讓髙密侯爾来兵力日綿薄肉食誰為天
王謀向来鄰郊有小警遂使五嶺欲撼杉關愁噫咦哉
粤山如昨粤水流壯士一去天悠悠東南猺獞尚可語
西北烽煙誠足憂去年北兵下井陘遂使烽火通幽州
令人拊髀歎不已投筆每為班生羞安得使君溪前仗
劒起直走塞下一鼓甲士皆貔貅漠南河西羌種盡擊
滅從此玉門遣戍空防秋
　　秋思(二首/)
本朝宣大屹秦關北轉河戎部落間魏闕頻看優詔下
玉門誰唱凱歌還黄沙鼓角野狐嶺白日羊駝天馬山
節鉞不来楊石逺蚤秋烽火照愁顔
中原舊服縁河套百戰翻成縮内邊空使健兒遺白骨
不聞中帥給青錢六驘徑入榆林寨衆鴿横飛好水川
安得征西班節使坐收氐海淨狼煙
　　康山忠臣廟
髙王卷甲南征日掃蕩亡陳向此洲焚炬未應誇勝算
覆巢原已畫先籌江東父老空憐楚垓下山河盡屬劉
寂寞康山湖上廟至今煙雨不堪秋
　李䕃(一首/)
　　　䕃字襲美内鄉人官刑部主事有五遊集
　　雪霽登雲門山
晴雲落澗春水鳴好風吹人衣袂輕有山如此不一醉
啼鳥可憐空數聲碧石崔嵬跨絶壑白雲爛漫連孤城
楚客興来每獨往浩歌不減昇天行
　張邦伊(一首/)
　　　邦伊字孺覺鄞縣人以父時徹廕仕至陜西苑
　　　馬少卿
　　沈嘉則有三楚之遊席上得分字
春城斗酒惜離羣把袂髙歌到夕曛地入衡廬三楚盡
天迴襄漢九江分停舟夜聽湘靈瑟倚閣朝搴鄂渚雲
知爾尚平家累淺逢人勝事好相聞
　仲春龍(一首/)
　　　春龍字原仁秀水人以太學生選授文淵閣中
　　　書舍人有九山樵子集
　　少年行
鏤金鞍子百花裝三尺流虹飲血光白日報仇官市上
青春調笑酒壚傍
　潘　緯(一首/)
　　　緯字仲文一字象安歙縣人入貲為武英殿中
　　　書有養疴遊淮園居諸集(王仲房云仲文年少/攻詩不甘常調雖羽)
　　　(翼方翔而/風力厚負)
　　閶門㝷周公瑕王和仲所居不得
閶門九陌通車馬往来逢入郭㝷舊識望閭迷舊蹤空
停秋江棹漫聽寒山鐘相隔城闉裏煙雲凡幾重
　項元淇(一首/)
　　　元淇字子瞻秀水人光禄署丞有少岳山人集
　　　(皇甫子循云子瞻古選沖/逸五言典雅七言清婉)
　　同陳白陽登閣
月宇臨清桂星筵拂絳河已投車轄飲兼倒接䍦歌砧
杵催秋急風煙向晚多春波門外路乗興數經過
　周　錫(三首/)
　　　錫字子純太倉人嘉靖中以薦授潮州府通判
　　　有南游東山蒹葭得已諸集
　　　(詩話子純下筆不休間有合作相傳攝潮陽縣/印巨冦楊三總林大帥率黨千人駕三十艘壓)
　　　(境警報踵至子純徐曰䑕輩爾胡能為衆皆懼/子純挾弓矢上馬引滿射三發三中的桴鼓應)
　　　(之擊走三總擒大帥以/歸縣境以寧洵豪士也)
　　海豐道中
長夏苦于役炎風吹鼓鼙山深榕子落雨急鷓鴣啼野
渡從流下斜陽在竹西極知行路險愁殺嶺雲低
　　茅屋
茅屋自成趣况丁離亂中敲冰兩孺子曝背一衰翁客
至村醪薄樵歸樹葉空三江十萬戸安樂幾人同
　　吳門夜泊
谷口揚帆風正急野亭雲木雨霏霏晚来城郭維舟穏
老去湖山見面稀十里煙光開疊嶂兩崖樓閣帶斜暉
夜深欲傍寒山寺依舊鐘聲落翠微
　吳承恩(七首/)
　　　承恩字汝忠淮安山陽人長興縣丞有射陽先
　　　生存稾(陳玉叔云汝忠縁情體物其辭微而顯/其旨博而深淮自張文潛以後一人而)
　　　(已按李本寧云汝忠與徐子與最善往還倡和/今  其集獨不類七子率自胷臆出之以彼其)
　　　(才僅為縣丞以老一意獨行無/所扳援附麗豈不賢於人哉)
　　　(詩話汝忠論詩謂近時學者徒欲謝朝華之已/披而不知潄六藝之芳潤縱詩溢縹囊難矣故)
　　　(其所作習氣悉除/一時殆鮮其匹)
　　對月
人言天上月中有姮娥居孤棲誰與共顧兔銀蟾蜍冰
輪不載土桂樹無根株紛紛黄金粟嵗嵗何由舒一閉
千萬年玉顔近何如相違不咫尺照我闌干隅一杯勸
爾酒為我留須㬰
　　富貴曲效温飛卿體
燒燭迷妝閣春旗隔步廊兩眉京兆畫三日令君香裙
窄芙蓉衩釵危翡翠梁羨他雙海燕先占鬱金堂
　　楊栁青
村旗誇酒蓮花白津鼓開帆楊栁青壯嵗驚心頻客路
故鄉回首幾長亭春深水漲嘉魚味海近風多健鶴翎
誰向髙樓横玉笛落梅愁絶醉中聽
　　田園即事
大溪小溪雨已過前村後村花欲迷老翁打鼓保社裏
野客䇿杖官橋西黄鸝紫燕聲上下短栁長桑光陸離
山城春酒緑如染三百青錢誰為攜
　　秋夕
竹火煎茶寺菱歌載酒航人間秋夕好第一是錢唐
　　柬未齋陶師
牀頭社甕鵞兒熟江口春船石首来欲就吾師謀一醉
講壇何日杏花開
　　勾曲
紫雲朶朶象芙蓉直上青天度逺峰知是茅君騎虎過
石壇風亞萬株松
　曹大同(一首/)
　　　大同字子貞南直𨽻通州人由嵗貢生授光禄
　　　寺署丞有玉芝樓集
　　秋日田居
屏居謝人徒朔風吹寒雨逺樹既盤紆渫雲亦交互愁
鴟戀故林隠豹諳長霧羃厯川光昏蒼茫野火聚耳目
暫無擾閒情託豪素拙訥罷干時賞心於此遇飛光忽
我遒咄咄嵗云暮眷言採三秀頽齡儻能駐
　　遊仙
有道百靈初無名萬物始九氣煉中和三元謝甲子化
昇隨感遷清越徹表裏𤣥圃御斑麟丹丘乗赤鯉左拍
浮丘肩右躡羨門趾山成數寸塵海無三尺水長嘯宇
宙外超然得不死
　張循占(一首/)
　　　循占字元易蒲州人官光禄署正有嘉樹齋稾
　　軍城秋夜
寂寞軍城暮浮雲暗斗杓戍樓人未散絶塞馬仍驕夜
雨千門冷秋風萬木凋籌邊王相國金甲未應銷
　錢元鼎(一首/)
　　　元鼎字實夫桐城人鴻臚寺丞
　　偶出
卧榻淹三伏肩輿出早秋青溪通小市香稻滿平疇有
約過鄰舍忘機對水鷗已成迂嬾性身外更何求
　沈堯龍(一首/)
　　　堯龍字易之湖州人由貢生官鹽運司有列藝
　　　集
　　丙寅誕日
年来蹤跡逐風塵忽感懸弧笑此身白髪有時還到我
青山何處不容人漢家鹽鐵錙銖重楚國旌旗日夜新
且與蘋洲亭上客一竿春水共垂綸
　魏學禮(一首/)
　　　學禮字季朗長洲人以嵗貢選鎮江訓導擢國
　　　子學正陞廣平同知時與劉鳳齊名合刻詩曰
　　　比玉集(李時逺云季朗辭鋒/甚銳當勝子威一籌)
　　昭君怨
翠袖辭金殿青苔閟紫宮香寒羅帳曉春盡玉階空明
月琵琶曲驚塵朔漠風(一作豔態消衣/上悲情落管中)君恩原未薄妾
夢向来同
　　贈黎仲子
伊人結客少年場芳艸長亭正夕陽忽見雙魚来萬里
始知尺素下三湘布衣然諾輕朱建冠葢縱横憶鄭莊
郢曲自来多白雪遲君早晚賦長楊
　孟　思(一首/)
　　　思濬縣人通判有龍川集
　　秋夜期友不至
西風散秋聲揺我庭間樹月寒艸露光山靜星河曙林
鳥相向啼昆蟲紛若語美人期不来幽客徒凝佇
　周　沛(三首/)
　　　沛字允大紹興山隂人有浮峰集
　　　(詩話周氏宗譜不言允大登仕籍/而徐文長集有哀周鄭州沛二詩)
　　别顧孝常
馬離鳴故羣人去懐心知憶昔遘君始意氣如連枝如
何倐離别旦夕殊歡悲滔滔斯世士孰與吾心期言念
古之人同心不同時同時復睽隔何用同時為
　　冬日
滯霪迫冬日山川掩重岡引領望郊邑逺樹鬱蒼蒼浮
雲馳白晝迅風激衣裳中野少逢人乃見鳴鴈翔我有
一束書因之以逺將其多至萬言其音悲且傷終以重
見辭翩翩各一方攬涕下長坂躊躇不能忘
　　紅羅女
山東之賊紅羅女用兵迅疾如風雨白蓮授術成妖精
能令照鏡生公卿海内承平日已久乍見干戈皆却走
馳驅費盡中丞心羽書未報收刁斗紅羅女爾非男子
身蛾眉粉黛當青春跨馬彎弓無可樂何用風塵来殺
人山間小民饑餓苦日辦官需夜猛虎貧賤那堪更亂
離慎勿横行到吾土
　張之象(二首/)
　　　之象字月鹿一字𤣥超松江華亭人以太學生
　　　入資選授浙江布政司經厯有剪綵翔鴻聽鶯
　　　避暑題橋猗蘭擊轅佩劒林栖隠仙秀林新草
　　　諸集(莫子良云𤣥超詩爾/雅沖澹興寄寥逺)
　　春日遊燕子磯
古稱秉燭遊行樂恐迨暮䇿駕㝷名山居然得真趣展
宇開霽旭熙陽斂昏霧雲錦被竒峰水鏡含芳樹眷兹
風日佳開觴藉蘭杜頗懐披襟友諸美難具晤流鶯稍
出谷飛花已盈路暢哉人境外屏跡遺世故勿為京洛
士緇塵染衣素
　　梅花落
玉樹飛花早金閨引恨長雪明難見影風急易聞香舞
處飄羅袖歌邊繞畫梁嵗華憔悴盡魂夢憶遼陽
　楊文卿(一首/)
　　　文卿字子質鹽山人稷山知縣轉南京都察院
　　　經厯有鷗海集
　　秋日送曽公子實卿之延書扇頭
車馬翩翩送客行離愁遽逐海雲生三杯籬落菊花節
一路蛩螿豆葉聲荒艸濁河連古戍悲笳明月動山城
鯉庭趨後勞相報婚嫁如今累尚平
　朱永年(一首/)
　　　永年字仲開儀真人官光山知縣有朱仲子集
　　　(李時逺云仲子/詩有曠達之趣)
　　詠懐
南鄰競歌鐘北里吹笙竽我獨甘寂寞守此貧賤廬蓬
戸不掩蓽簞瓢常晏如負郭住窮巷門無長者輿彈琴
發雅操誦詠詩與書安神在閨房澹泊思𤣥虚至人求
髣髴榮名非所需
　丘雲霄(四首/)
　　　雲霄字凌漢崇安人嘉靖十七年貢士選南京
　　　國子典簿遷栁城知縣有止山齋集
　　　(詩話止山驂鸞作吏解組歸田栖息武夷山中/閉關講學甞與其友夜宿髙明樓中夜有怪倚)
　　　(門作人語曰同遊不樂乎何卧之早也止山應/之曰我載晨而遊抱日而歌汝胡不吾和而同)
　　　(其樂何為昏暮而来也怪應曰不能止山曰吾/亦不能怪歎息而去可謂不惑不懼者已松陽)
　　　(徐夢陽評其詩稱其雅澹勁古景真情得/要之不蹈襲前人異乎七子之派者也)
　　溪月初出水
溪月初出水照我清夜堂沈憂不成寐踟蹰步寒光飛
烏深夜號遶樹林煙蒼有懐空自知黙黙心摧傷
　　怨詩
江石如龜甲隠隠浮明沙不障東之水偏驚游子查游
子去鄉國長風吹斷霞斷霞只在天游子去無涯泠泠
秋已老飄蕩未還家
　　寒露同李洗松宿方塘書舍
露重憐今夕秋深試薄寒溪聲亂籬落月色動柴關菊
密欲藏徑花嬌故傍欄相看疑夢寐秉燭問更闌
　　江晚
帆勢迎風疾灘聲入暮諠漁燈出疎樹客路問前村野
鶴沖煙迥山花帶雨昏寒江何處宿幽思未堪論
　施　漸(三首/)
　　　漸字子羽無錫人嵗貢生授海鹽縣丞有武陵
　　　集(王元美云施子羽如寒鴉數㸃流水孤村惜/其景物蕭條迫晚意盡  俞汝成云子羽趣)
　　　(味悠深聲調雅雋/在韋栁錢郎間)
　　　(詩話子羽僅初舜咨與華子潛酬和時/號錫山四友三君皆非華敵子羽差優)
　　贈人遊蘭亭赴陳山人約
靄靄深竹林林深阻修澗清川流其間懸崖俯可辨春
蘭日以芳風氣日以變君往對山人如逢昔人面
　　贈吳還
山人為客吳門久白髪䝉茸將被首興到青山不問家
笑来花肆常沽酒行路蕭然滿篋詩風流文采雅堪師
自言身是陶𢎞景說與世人誰得知
　　竹房
寂寂春窗下惟餘修竹隂忽聞人共語送客出深林
　李　才(一首/)
　　　才樂安人舜臣子官主簿
　　雲中寄周總戎
雲中日夕傳烽火萬里邊風羽檄催代馬長驅光禄塞
漢兵不度白登臺三關鼙鼓秋何急七郡烝黎日轉哀
試問漠南諸將士只今誰是出羣才
　嚴　怡(三首/)
　　　怡字士和如臯人以貢為博平訓導有石溪集
　　擬古
采采南山桐十年成一琴製者豈不苦謂世有賞音持
以奉君子不與我同心擬鑄鍾子期家無雙南金
　　石人
髙岸勢若崩上有誰家墓已無墳上土尚有墳前樹樹
下多行人車馬成廣路此地少豐艸幸免穴狐兔石獸
半埋沒碑版知何處往者盡如此来者永不悟石人不
不解語空泣艸頭露
　　曲塘
土牆茅屋竹籬笆楊栁風髙燕子斜可是曲塘人好事
家家屋角有桃花
　李　奎(一首/)
　　　奎字伯文錢塘人以布政司吏再考錦衣從事
　　　有珠山集(彭子殷云珠山詩一以興象為宗篇/多渾融句多藻緻讀之爽氣滿前)
　　　(詩話伯文周旋沈青崖於獄/中者以氣義聞詩特寄興也)
　　採藥
山中宿雨過嶺上明霞赤荷鋤入南畦藥苗始堪摘黄
精種未鋤紫芝已盈尺隔水望茅茨還歸煑白石
　
　
　
　
　
　
　
　
　
　
　
　
　明詩綜卷五十三
欽定四庫全書
　明詩綜卷五十四
　　　　　　　　　　翰林院檢討朱彞尊編
　萬　表(六首/)
　　　表字民望鄞縣人正徳末中武進士累官都督
　　　同知僉書南京中軍都督府晚號鹿園居士有
　　　玩鹿亭稾(顧𤣥言云鹿園才清思逸稟履髙曠/詩如空巖曲瀨宛轉寥夐時復滴瀝)
　　　(得幽閒真趣有韋應物/深致七言氣骨稍弱)
　　　(静志居詩話鹿園裘帶翩翩志存開濟好從方/外遊間與羅達夫唐應徳諸公講性天之學值)
　　　(倭冦為患守土者力不能支公逺結少林寺僧/傳格鬭之法倭猝犯赭山公使釋孤舟統其徒)
　　　(二百人薄倭營縱火箭擊敗之俄太倉来乞師/公别募月空等十八僧選經師天貟為戰將於)
　　　(翁家港諸僧衣錦袈裟持杖口含澱藍遇賊以/藍塗面自地躍起若倮鬼前搏倭大驚以為神)
　　　(遂大敗倭追及嘉興之白沙灘盡殱焉後遷官/留都道出蘇州卒遇冦楊涇橋孤軍與戰得出)
　　　(身中流矢以書報家人曰家世死戰唯吾持文/墨論議未甞身將兵今晚年増一箭瘢可無憾)
　　　(矣葢萬氏自武略將軍斌戰死阿嚕完河子指/揮僉事鍾與靖難兵戰死花園孫明威將軍武)
　　　(從征交趾師次檀舍江陷陣死武弟文襲兄爵/守桃渚有龍夜戲潮浮水面遥望兩炬光以為)
　　　(賊火引强弩射之應弦落其一炬不知為龍目/也龍負痛騰躍文船漂沒人稱射龍將軍三世)
　　　(不得裹骨歸𦵏故鹿園書云然鹿園子達甫仲/章鎮國將軍孫邦孚汝永都督僉事皆材兼文)
　　　(武達甫有皆非集邦孚有一枝軒稾題江心寺/云清磬龍聽法空階月送潮此仲章警句也)
　　憫黎吟(三首/)
　　　㕘政平崖錢公出憫黎諸詠見示惻然傷懐因
　　　而有作
地何産柟與速民何畜豕與犢豕犢盈盤吏反嗔柟速
窮年采不足刻箭為約安得銷(黎人借錢無/約刻箭記之)嵗嵗生當
剜吾肉負戈因拚一命償嗟嗟黎人誰爾牧
虎兕来猶可奔狼師一来人無存大征縱殺玉石焚昔
人鵰𠞰只一村鵰𠞰功成賞不厚大征廕子還廕孫殺
一不辜尚勿為何況萬國多寃魂
鑿而飲畊而食撫黎何事来相逼(舊設有撫/黎老人)瘠牛可畊
豈不惜薑水那堪吞滿臆(撫黎逼黎人之財/則以薑水灌之)遥明燈火
忽驚疑一望旌旗我心惻(撫黎至黎則明/燈揚旗以往)羣黎艸木豈
有知貪吏朘削無休息攻掠犯順誰所為撫黎毒黎還
毒國
　　夏日飲許貟外山亭即景
一亭梧竹裏迥出市塵間石逕縁蘿入江峰對座閒海
雲朝屢變山鳥暮雙還别去衡茅下思君嬾閉關
　　江南曲
客從潮陽来夜泊秦淮口鄉語人不知兒童聞拍手
　　宮人歎
莫向雲屏羨阿嬌暫將清泪度春宵帶圍自此拚長減
待得君王愛細腰
　劉　銳(一首/)
　　　銳字蓄之海鹽人世襲海寧衛指揮使有春臺
　　　集(錢幼卿云海村抽簪薖軸寓意詩篇/與瀛洲諸老和酬卓然自振於儔伍)
　　　(詩話海村少補諸生屢試不利乃食世禄里居/賑飢散藥以厚徳聞有僕名木善射一日水鸛)
　　　(集資聖寺鴟吻木射之貫其左翮鸛帶矢盤旋/良久竞集中庭如臆訴者海村曰嘻必木也命)
　　　(拔其矢縱之不能飛乃命木飼之旬日創愈/向主人鳴舞翺翔而去海鹽人至今能道之)
　　和徐東濵
何處幽棲好城西有茂林山来當戸翠竹長隔牆隂哺
子飛梁燕窺魚下水禽閉門無所事赤日任流金
　余承恩(四首/)
　　　承恩青神人官永寧㕘將有鶴池詩集
　　　(詩話鶴池為太保肅敏公孫肅敏有社稷功世/襲錦衣衛指揮其子忤權倖調外衛故鶴池終)
　　　(身不得侍禁籞詩集八/卷銅梁張肖甫序之)
　　感興
白日沈西陸返景流東岑端居屏塵翳欣然理鳴琴大
雅僉不恱馳情在鄭音違俗信靡安安可同荒淫達人
宜止足嘉遯我所諶富貴茍非義一唾麾千金
　　答草池約汎蓉溪
春来花鳥總關情夜雨愁聽不到明怪殺主人猶病酒
晴江鼓柁放舟行
　　泛舟
芙蓉溪水三尺强蒼蒼兩岸花艸香若待長江新漲合
撐舟直上小茒堂
　　望忠州
髙江落日片帆秋岸上魚罾次第收無數峰巒雲霧裏
舟師指㸃認忠州
　戚繼光(二首/)
　　　繼光字元敬登州人世襲衛千戸以㕘將備倭
　　　浙東大破倭於台州以副總兵鎮福建大破倭
　　　於平海衛閩冦既平以都督同知召理戎政岀
　　　為薊鎮總兵進左都督加少保卒諡武毅有止
　　　止堂集
　　　(詩話少保平倭之功戰勝攻克撰有紀効新書/在薊日與總制譚公綸樽俎折衝撰有錬兵實)
　　　(紀論者比之孫吳韓白焉軍中有暇輒與文士/接席賦詩集名止止稾曰愚愚居曰夢夢是亦)
　　　(好竒/矣)
　　盤山絶頂
霜角一聲艸木哀雲頭對起石門開翔風鹵酒不成醉
落葉歸鴉無數来但使雕戈銷殺氣未妨白髪老邊才
勒名峰上吾誰與故李將軍舞劒臺
　　度梅嶺
溪流百折遶青山短髪秋風夕照間身入玉門猶是夢
復從天末出梅關
　俞大猷(一首/)
　　　大猷字志輔晉江人世為百戸嘉靖中舉武進
　　　士累官都督同知佩征蠻將軍印進右都督卒
　　　贈左都督諡武襄有正氣堂集
　　挽薛養呆
伐木風不還今古幾心知我與君結契相期弱冠時平
生一然諾盛衰永不移我善君相助我過君相規嗟君
忽奄逝一老不憖遺昔為暫離别今作長相思戚戚重
戚戚良朋今有誰
　張　通(一首/)
　　　通鳳陽人官至都督僉事
　　遊西林菴
野寺蕭條一逕微山僧相見語禪機雲深石洞𤣥猿伏
煙鎖松林白鶴歸上界疎鐘通碧落邊城鼓角送斜暉
浮生自覺渾無定欲解鳴珂問釣磯
　周于徳(一首/)
　　　于徳號南墩淮安人官至京營都督僉事
　　平烏刺江
春蒐馬跡遍南荒夷䝤新降罷畫彊絶壑危巖通鳥道
飛旌疊鼓遶羊腸黔瀘東下歸辰浦箐砦西来即夜郎
王化逺行銅柱外炎州萬里盡梯航
　張元凱(十一首/)
　　　元凱字左虞吳縣人蘇州衛指揮有伐檀集(王/元)
　　　(美云將軍詩格務躋武徳貞觀其語寧有瑕璧/而無完珷玞汰陳而使之新非有沈深劌刻之)
　　　(思未易/致也)
　　　(詩話左虞西苑宮詞髙出元美之上元美比於/沈慶之曹景宗仍以武夫遇之未為知己也)
　　春日游西苑
宣室臨西苑靈臺對籍田宮鶯迷緑雨廐馬飲清川栁
引金堤直松含玉殿圓先皇受釐處寂寞鎖春煙
　　西苑宮詞(十首/)
肅將上帝祀明堂寳鼎昭回日月光九獻不須歌舊曲
詞臣昨已撰芝房
秋殿清齋正受釐迎和門外立諸姬大官不進麒麟脯
御饌惟供五色芝
陳詞瘞玉奏鈞天西苑宮牆近籍田水旱恐煩祠后土
未央深處好祈年
夕烽千里照甘泉一紙降魔勅已傳急遣六丁乗羽駕
火輪金甲淨幽燕
靈藥金壺百和珍仙家玉液字長春朱衣擎出髙元殿
先賜分宜白髮臣
通天臺上接三台景命重臨清醮開拜舞不同郊社禮
科儀一一聖人裁
香通紫氣靄晴空靈貺神休集聖躬垂拱萬年如一日
禮臣何必議青宮
金符寳笈䕶雲英鸞鶴銜將入上清拜受玉霄龍鳳簡
元陽象一字分明
蓬莱方丈可梯航勾漏丹砂近寄將昨貯銀山髙幾許
試將玉尺殿中量
瑞氣祥雲薄海濵逺藩齊獻百千春進来白鹿髙於馬
馴擾金堦不畏人
　李元昭(一首/)
　　　元昭字用晦杭州人世襲千戸有􁆩嶁山房集
　　送周虚巖歸吳
返棹嵗將晏離亭酒共斟(一作/亦深)島雲寒沒影江日凍生
隂莫惜飄蓬跡應傷折栁心丘中别同調聊復理鳴琴
　黄喬棟(一首/)
　　　喬棟字以藩晉江人官㕘將
　　半峰菴聽秀上人彈琴
髙僧理鳴琴古調盈人耳濤生松下風龍起鉢中水聽
罷猶泠然月出疎篁裏
　張如蘭(一首/)
　　　如蘭字徳馨南京羽林衛世襲指揮官至淮徐
　　　漕運㕘將以子可大貴贈特進榮禄大夫右都
　　　督有功狗集
　　吳門夜泊
帆影初抽落日斜江橋風湧太湖沙行人莫上蘇臺望
無復吳王苑裏花
　狄從夏(一首/)
　　　從夏字以忠臨清衛人官㕘將
　　月夜同劉天山作
孤館寒燈夜相看聽晚笳清宵醒客夢明月落梅花碧
海潮聲急清霜雁影斜不堪憐嵗暮況復是天涯
　袁應黻(一首/)
　　　應黻字仲子揚州興化人守備
　　鄭司馬入塞歌
十載籌邊鬢欲秋玉門生入未封侯君王豈惜師中命
尚有山隂十六州
　奚汝嘉(一首/)
　　　汝嘉字子美江都人揚州衛百戸
　　旅懐
十日雨初霽一年春已殘苔痕蝕徑滑艸色釀隂寒昔
悔從軍易今悲作客難殊方有桃李能得幾回看
　陳　鶴(十首/)
　　　鶴字鳴野紹興山隂人世襲百戸有海樵集(王/敬)
　　　(美云鳴野詩飄宕悽惋中顧𤣥言云鳴野詩初/擬貞觀以還晚得大厯  格  錢去病云海樵)
　　　(七古流麗似李頎七/絶爽朗似王昌齡)
　　　(詩話海樵家居怪山之麓金庭閣老其女夫也/山上有息柯亭傳是閣老所建而海樵集中酬)
　　　(周山隂張㑹稽攜酒見訪之作中云相攜直上/息柯亭恐是海樵故宅中物矣五言如近海潮)
　　　(通郡連山瘴入樓山川留别夜風雪望鄉人孤/月長隨棹寒潮自到門繞廬松葉暗穿竹水聲)
　　　(齊明月幾家好故人今夜俱七言如床下鳴蛩/偏入夜風前白苧不宜秋風塵㑹面猶難卜世)
　　　(事傷心只自知細雨殘燈岐路酒清江紅葉寺/門舟薄游兩見雁歸塞多病却憎花滿樓髙士)
　　　(逺栖滄海曲好山多近永嘉場山深倦鵲猶依/樹風定飛螢忽上樓比於田水月雖才鋒不及)
　　　(而鑄詞/差醇)
　　夜坐見白髪寄别朱仲開張甌江
坐久北風起江聲帶逺沙客愁初到鬢鄉夢不離家林
靜無殘葉燈寒有落花懐君夜難寐别緒轉如麻
　　髙郵贈龔山人
近苦江東水轉憐淮北居入秋甞白稻留客鱠青魚樹
柵春收犢穿潮夜灌渠期君結鄉社同著養生書
　　泊京口望金山寺
南徐一片石千古柱中流繞樹開僧舍縁空結梵樓疎
燈明水底落月挂潮頭向晚禪鐘起風吹到客舟
　　題楊法部容閒閣
閣傍江城外春開雲水間秖因塵境逺自覺主人閒日
落見歸鳥月明看逺山移船候潮至相送野僧還
　　寫山水
夜来風雨惡落葉打柴關曉起敞溪閣亂雲猶在山
　　題畫贈姜明府
暮雲春樹路千重雪後看山到處同夜永燈寒無過客
月明江色滿樓中
　　送張伯淳還關中
憐君獨棹渡黄河西北山川入雍多料得到家春未至
馬啼半在雪中過
　　送王諫北上
東去春潮到驛門半江風雨近黄昏由来知已難為别
不是殷勤戀酒尊
　　吹笛懐友
玉笛横吹入夜分中天華月度流雲苕川兩岸春風起
飛盡梅花不見君
　　池上聽陳老琵琶
夜深池上弄琵琶萬里銀河月在沙莫向尊前彈出塞
只今邊將未還家
　陳　第(十一首/)
　　　第字季立號一齋連江人初為學官弟子俞都
　　　督大猷召致幕下教以兵法起家京營出守古
　　　北厯遊擊將軍有寄心集五岳兩粤游草
　　　(詩話一齋投筆從軍受知於譚襄毅俞武襄戚/武毅三公江陵既沒論者謂武毅不宜於北徙)
　　　(之嶺南一齋作塞外燒荒行有云年年至後罷/防賊出塞燒荒灤水北枯根朽草縱火焚来春)
　　　(突騎飢無食又云隆慶二載譚戚来文武調和/費心力從前弊政頓掃除臺城兵器重修飭迄)
　　　(今一十五年間閭閻雞犬獲寧息譚今已死戚/復南邊境危疑慮叵測患難易共安樂難念之)
　　　(壯士摧顔色論者不引今昔觀紛紛捜擿臣滋/惑又送戚都䕶絶句云轅門遺愛滿幽燕不見)
　　　(烽煙十六年誰把旌麾移嶺表黄童白叟哭天/邊誦其詩扼腕於封疆之事深矣一齋儲書最)
　　　(富余甞游閩臨發林秀才侗持其後人所輯世/善堂書目求售燈下閱之見唐五代遺書琳琅)
　　　(滿目如披靈威唐述之藏多平生所未見不覺/狂喜秀才許至連江代購踰年得報書則已散)
　　　(佚徒有惋/惜而已)
　　嵗暮客居呈弱侯
仲尼本周流忽發歸與歎意在就六經匪為思鄉串嗟
我老無聞託興游汗漫邈想古通人反側常宵半秣陵
一君子少小登道岸嗜學自性成羲易旦夕翫近得從
之談怳上中天觀詩書數千載立語窮真贗欣然遂忘
家何知有嵗晏
　　邵武舟次
樵川泛輕舟青山起當面薄霧頻往還竒峰互隠見灘
灘若峻坂下下如飛箭秋容西楚同人語南方變茂樹
雜村煙澄溪勝江練始知溯洄艱轉喜隨流便對景持
一杯幔亭未足羨
　　禹碑行
岳麓神禹碑何年鐫刻之真蹟雖莫窺字體殊瑋竒儼
如冠冕之獨立矯若鳳鳥之来儀或盼而連目或聳而
並肩或展而雙足或握而兩拳神藏藴蓄意騁蹁躚既
非鳥跡之踖踖亦非垂露之㳙㳙篆𨽻八分抑又邈焉
計厯年之既久何㸃畫之新妍豈鬼神之黙䕶故嵗久
而彌鮮據譯讀之恍惚未必當日之真傳余過長沙弗
覺偶至湘潭返船直肩輿而迅步遂冒雨而陟巔喜胸
襟之豁滌獨坐翫而弗旋昔韓退之甞千捜而萬索至
咨嗟而涕漣余實迷途之未逺無亦此生之宿縁
　　山中早秋
春夏詎能幾凄凄白露還秋容先到草客意未離山石
䑕窺禾去清蟬抱樹間人生衣食外焉用苦間關
　　江心寺除夜
偶過江心寺何期又嵗除百年俱逆旅信宿即吾廬岸
隔遥沽酒厨寒剩煮魚客游隨處好鬢髪任蕭疎
　　客中立秋
蒸濕前朝雨凄涼今夜風秋聲先蟋蟀露氣到梧桐頓
覺絺衣薄尤憐旅槖空潞河問舟楫明月向吳中
　　閩關旅夜
已是吾鄉土離家尚十程疎窗通野色孤枕傍松聲揺
落秋難賦悲歌夜不平僕夫催曉發燒燭待雞鳴
　　南岳舟中
吳門一水接楚塞衆山連書史同昏旦江湖且嵗年洲
迴蘆莽莽檣動燕翩翩何處為南嶽雲開望杳然
　　維揚謁文信公祠
萬死艱難地千秋伏臘新山河終破國天地已成仁江
橘南中像巖松雪後春徘徊歌正氣不覺淚沾巾
　　過薊州
燕京八千里復作薊門行剰有溪山興能忘沙塞情朔
風催短草寒月近長城流涕二三䇿何人似賈生
　　追懐宜黄大司馬譚公
昔年飄泊入燕京制府憐才意不輕獻䇿獨過司馬署
分符旋赴薊州營秖誇相國知韓信無復功臣妬賈生
秋草春風今日淚不堪回首楚江城
　　元夕宿泉州洛陽橋
春風又渡洛陽橋栁色青青伴寂寥回首故園今夜月
滿江燈火上寒潮
　李言恭(六首/)
　　　言恭字惟寅岐陽武靖王裔孫襲封臨淮侯環
　　　衛侍直留守陪京加太保有青蓮閣貝葉齋游
　　　燕諸集(穆敬甫云臨淮詩清逺有調庶幾大厯/中語  胡元瑞云敬美序臨淮詩郭定)
　　　(襄後一人咸謂寔録予/以惟寅文雅尚當過之)
　　　(詩話李惟寅詩如四姓小侯橋門列/席雍容韋帶哧咤鼓贔之氣都盡)
　　花朝
二月寒猶峭燕山雪未消春来無草色病裏又花朝鴻
鴈鄉書斷關河旅夢遥武陵溪上約今已負漁樵
　　賦得匡廬山
匡廬凌碧落青磴與塵分湖海逺還見雷霆低不聞石
門鳴宿雨瀑布濕流雲獨有山人屐常隨飛鳥羣
　　送陳玉叔郡守淮隂
别思深難遣離魂暗欲銷人隨流水去心共暮雲遥野
市懸髙岸江城響夜潮所嗟相憶處風雨正蕭蕭
　　送仲弟南還兼懐老親
無限離愁匹馬前況多風雨斷鴻邊板輿未得歸潘岳
春草何堪送惠連伏枕夢回滄海月登臨望極白雲天
飄零若見髙堂問雙鬢休言異昔年
　　李僉憲招飲黄鶴樓
勝地慚非作賦才清尊今向大江開當年黄鶴雲中去
何處梅花笛裏催(一作/来)風起(一作/卷)潮聲喧島嶼日斜帆
影上樓臺相逢俱是他鄉客衰草涔陽漫復哀
　　顯靈宮
先帝祈靈太乙祠重来空憶翠華旗殿中香火儀猶具
海上仙人事轉疑客與方書閒指畫老来詩律舊心思
調髙身健慚時輩髙閣憑闌眼故遲
　　　(詩話京師顯靈宮在宮城之西長陵建以祀王/靈官者也靈官藤像長陵每載之軍中有禱輒)
　　　(騐及金河川舁不可動宣徳初拓其祠額曰大/徳顯靈宮復建東西二閣嘉靖三年營龍虎殿)
　　　(以奉元武焉閣中留題者衆以惟寅為擅場/其云海上仙人者相傳藤像獲之東海中也)
　呂時臣(十首/)
　　　時臣字中甫鄞縣人有甬東山人集(陳卧子云/中甫詩頗)
　　　(有髙岑/遺調)
　　　(詩話中甫以避仇客厯下與李中麓楊夢山切/劘酬和既轉客青州衡莊王邸起髙樓東向眺)
　　　(逺樓成王於望後四日置酒召客時日景既盡/疎星尚微王未肅客坐憑闌語笑已而月上王)
　　　(歡甚因命曰待月樓請客賦詩中甫詩云川原/夕氣交暝色自相向月猶藏海底人已坐樓上)
　　　(王賞擊謂得待字義手觴奉之俾居客右晚客/瀋宣王所客死河南中甫年六十治生壙於句)
　　　(章之夕陽里自撰墓銘後十年乃卒歸櫬𦵏焉/詩品在中麓夢山之間同時曳裾王門者多遜)
　　　(之/)
　　襄陽蹋銅蹄
青蒲沒漢水白馬度襄陽男兒但得意何處非故鄉
　　山中吟
桃源渺何許武陵萬仞山緬想秦時人生死桃花間邇
来逾千載曽無幾人閒桃樹摧為薪桃源平作田雞犬
入租稅焉可住神仙
　　交州古劒歌
古交州天隂日落鬼啾啾終宵白氣衝牛斗過客往往
驚回頭主人知此有靈物呼兒掘得雙吳鈎螭蟫半蝕
銅花緑凄凄霜鍔寒光流古来異物不易取令人得之
反生憂放之唯恐蛟龍怒卷之猶畏神鬼愁亟命冶人
復解鑄神器恐遭真宰怒不然仍貯空匣中恣爾含光
在泥土
　　秋田為李生得衣字
明農兼課子田舍有書幃䆉稏霜初下雞豚秋正肥西
風菰米飯落日豆花扉已得遺安計無嫌老布衣
　　夜懐
起来喧不減䇿䇿動涼風月暗蟲聲裏人孤樹影中南
埏寒尚早北地候難同想到鄞江上秋花滿舊叢
　　留别少府子魯
木落見中州遥連白帝愁黄河臨斷岸明月上孤舟作
客已多嵗還家又暮秋思君西下日寒葉滿江流
　　次李大㕘韻留别
河北中秋盡江南九月歸草深藏虎穴潮滿上漁磯田
舍舂新稻山妻補舊衣到家貧自得莫怪與君違
　　金山寺
萬古一卷石東南何壯哉半江截吳楚兩岸瞰樓臺僧
飯蕪城乞人煙鐵甕来春深龍聽法風雨帶潮回
　　諸公邀登甘露寺留别
天風飄忽苧袍輕兩度登臨慰客情疎磬雨催山寺曉
亂帆春放海門晴江迴鐵甕三吳盡潮過金陵七澤平
明日别離何處問斷腸煙樹漫蕪城
　　再經鍾吾懐許兵馬
去日黄河邊水深不可渡故人久不回今作行人路
　鄭若庸(五首/)
　　　若庸字中伯崑山人有蛣蜣集(李時逺云山人/與茂秦齊名其)
　　　(詩氣格/稍弱)
　　　(詩話中伯曳裾王門妙擅樂府甞填玉玦詞以/訕院妓一時白門楊栁少年無繫馬者羣妓患)
　　　(之乃醵金數百行薛生近兖作繡襦記以雪之/秦淮花月頓復舊觀承平勝事雖小堪傳今之)
　　　(秋兔寒鵶想像昔年之/酒旗歌扇良足豔也)
　　秋涉
蒼山崔巍照秋渚紅樹離離夕陽渡行人涉水更看山
馬足凌兢来復去雲際人家望欲迷松關蘿徑隔煙扉
山僧卧穏西巖寺時有鐘聲落翠微
　　王内輔三泉將命太嶽
神嶽蟠中極凌虚勢自孤星辰低絳闕雷雨䕶清都山
色遥連蜀江流直入吳金箱有靈秘到日佩真圖
　　衛水離歌
天涯何處客愁新濁酒初酣欲問津莫道三秋歸計晚
尊前猶有未歸人
　　送張甘蘖刺史
衛水樓船曉向東青山南望一重重因君此别増鄉思
目送春帆細雨中
　　丁小山赴浙東藩幕值余清泉賦别
清秋衛水汎樓船京國逢君已十年漫對緑尊悲白髪
天涯去住一凄然
　顧聖少(二首/)
　　　聖少(一作/之)字季狂吳江人
　　留别謝茂秦
相對忽不樂愴然傷我心他鄉有同懐胡為遽分襟憶
昔醉燕市擊筑誰知音意氣獨吾子排難輕千金重以
易水歌兼之吳㑹吟論交豈不逺投分遂至今我亦慕
三閭南去湘之隂楚山一何長楚水一何深他日遥相
思鹿門還可㝷
　　送李汝學還上黨
傾葢同為客攜尊復送君悲涼誰作賦南北此離羣坂
沒羊腸雪山横熊耳雲相思豈無鴈可待九秋聞
　尤　嘉一(首/)
　　　嘉字子嘉嘉興人有西陵集
　　　(詩話予嘉亦趙康王客穆敬甫録其詩以比謝/四溟句知偶因看竹来僧院不為求魚坐釣磯)
　　　(頗有自適之趣康王賔客無多而/吾里有二其一則仲舍人春龍也)
　　送劉舍人往太原謁梁李二使君
平原日落雁聲寒送子西游嵗欲殘共惜異鄉裁别賦
更於何處解征鞍山横熊耳尖如削路遶羊腸曲似盤
自是陳蕃能下榻匣中長鋏不須彈
　徐　渭(十三首/)
　　　渭字文清更字文長山隂人有櫻桃館集(陶周/望云)
　　　(文長詩雜出於中晚宋元往往深於法而略於/貌  袁中郎云文長詩有一段不可磨滅之氣)
　　　(如嗔如笑如寡婦之夜哭羇人之寒起當其放/意平疇千里偶爾幽峭便是鬼語荒墳  陳卧)
　　　(子云文長亦有正音往李舒章云文長詩材粗/黠雅人所少然其一  有雋處如部曲少將新)
　　　(跨紫/騮)
　　　(詩話文長詩原本長吉間雜宋元流派所謂斐/然成章不知所以裁之者其自評云吾書第一)
　　　(詩二文三畫四然詩文未免繁蕪/不若畫品小塗大抹俱髙古也)
　　入燕
董生抱利器鬱鬱走燕趙賤子亦何能飄然来逺道行
止本無常譬彼雲中鳥朝飲西園池暮宿北林杪感事
復懐人生年苦不早欲弔望諸君跡陳知者少垂首黙
無言春風秀芳草
　　栁元穀以所得晉太康間冢中杯及瓦劵来易余
　　手繪
遥思冡中人有杯不能飲孤此黄兔窑伴千三百稔劵
鏹四百萬買地作衾枕想當不死時用物必𢎞甚尊壘
羅寳玉裹袜賤繡錦豈有纎纎指捧此鍛泥蕈存亡隔
一丘華寂迥千仞活䑕勝死王斯言豈不審
　　送蘭公子(阿翁學師/也揚州人)
耶溪芹藻色相伴秋荷老公子朅重来傷心那可道㑹
日苦無多相别一何早八月廣陵濤一葉渡殘照
　　俠客
結客少年場意氣何揚揚燕尾茨菰箭栁葉梨花槍為
弔侯生暮騎驢入大梁
　　隂風吹火篇呈錢工部
隂風吹火火欲然老梟夜嘯白晝眠山頭月出狐狸去
竹徑歸来天未曙黒松密處秋螢雨煙裏聞聲辨鄉語
有身無首知是誰寒風莫射刀傷處髙旛影卧西陵渡
幡底颯然人髪豎髑髏避月攫殘黍中流燈火青熒熒
饑魂未食隂風鳴莫言墮地永為厲宰官功徳不可議
　　　(詩話此美錢工部能憫國殤召僧施食而作隂/風吹火八句句句警䇿具體長吉而得其骨髓)
　　　(者也以下嘽緩拖沓去嘔心人逺矣/稍為芟易存之結語尤索然無味)
　　春日過宋諸陵
藳𦵏未須憐生時已播遷威儀非舊典世代是何年過
客悲山鳥王孫種墓田回看隴頭樹似接汴京煙
　　嚴先生祠
碧水映何深髙蹤那可㝷不知天子貴自是故人心山
靄消春雪江風灑暮林如聞流水引誰識伯牙琴
　　懐陳將軍同甫
飛將逺從戎翩翩氣自雄椎牛千嶂外騎象百蠻中銅
柱華封盡昆池漢鑿空雁飛真不到何處寄秋風
　　與客登招寳山觀海遂有擊楫岑港一窺賊壘之
　　興謹和開府胡公之韻奉呈
滄海遥連雉堞明登臨喜共幕賔清千山見日天猶夜
萬國浮空水自平不分番夷營别島願圖方略至金城
歸来正值傳飛捷露布催書倚馬纓
　　岳公祠
墓門朱㦸碧湖中湖上桃花相映紅四海龍蛇寒食後
六陵風雨大江東英雄幾夜乾坤博忠孝傳家俎豆同
腸斷兩宮終朔雪年年麥飯隔春風
　　宴遊爛柯山(二首/)
偏禆結束佩刀弓道上逢迎抹首紅夜雪不勞元帥入
先擒賊將出洄中
羣兇萬隊一時平滄海無波瘴嶺清帳下共推擒虎將
江南只數義烏兵
　　夏相國白鷗園
白鷗池水拍天平相對瓊樓入太清試問歌臺生草處
當時可許外人行
　沈明臣(九首/)
　　　明臣字嘉則鄞縣人有豐對樓集(莫廷韓云嘉/則詩豪俊清)
　　　(婉情至之語/足無古人)
　　　(詩話嘉則文長同在胡少保宗憲幕府並受少/保知遇督府周防嚴宻文長恒戴敝烏巾衣白)
　　　(布澣衣非時闖入或出昵飲夜深猶開㦸戸以/待嘉則嶽嶽不阿少保遥望見必起立甞讌將)
　　　(士於爛柯山酒酣樂作嘉則於席上賦凱歌十/章吟至狹巷短兵相接處殺人如草不聞聲少)
　　　(保起捋其鬚曰何物沈郎雄快乃爾命刻石置/山上及少保死請室中嘉則走哭墓下持所為)
　　　(誄遍為訟寃比於文長懼禍發狂者相越矣嘉/隆間士大夫以篇什相髙最繁富者莫若弇州)
　　　(於時吳明卿之甔甀洞汪伯玉之太涵李本寧/之大泌山房諸集以及劉子威馮元成余仲房)
　　　(屠緯真之徒糟丘肉林愈多愈穢下及布衣如/王承父王百穀輩咸以多相尚嘉則先後積詩)
　　　(七千餘夫安得精然絜之承父則雖饒腐菌間/有神芝即屬棼芻不無遺蕙非若請君之叢箐)
　　　(荒茅紛然/彌望也)
　　大樹村劉氏少婦打虎行
潤州城南山簇簇四月麥黄桑柘緑大樹村頭劉氏居
短牆幽院參差屋曉炊未罷日始髙窣地猛虎来咆哮
老小出門盡驚走犬亦吠虎聲嗥嗥虎聞犬聲急轉步
一口斃之如搏兔欲從虎口奪狗還老嫗抱孫逢虎怒
劉家少婦奪老姑氣猛視虎如匹雛手持鋼义刺虎目
虎血濺面紅糢糊昨從大樹村前走少婦滌場猶髽首
弱體孱然花不如徐家女子劉松婦
　　抗首
抗首望西秦朝廷急用人玉關疎控扼紫塞滿荆榛痛
昔籌邊賦(錦衣衛經厯沈/錬所上有賦)憐君侍從臣誰為謝安客談
笑淨風塵
　　送箕仲之衢州
古路三衢外青山太末餘樵迷仙子質廟過偃王徐楚
橘秋全熟吳楓江漸疎舊游題石處好為一躊躇
　　顧晉卿席上聞其弟益卿憲副南越之捷喜而賦
　　　之
廿年豺虎劇縱横百粤遥傳一日平再睹樓船横海出
更標銅柱伏波名天青馬嶂春銷甲雨過龍川夜洗兵
誰道虎頭非將種請纓原只是書生
　　浣紗石
不見浣紗人空留浣紗石石邊春草痕想見羅裙色
　　凱歌
銜枚夜度五千兵密領軍符號令明狹巷短兵相接處
殺人如草不聞聲
　　蘭皋竹枝
東村西村姑悪啼家家麥熟黄雲齊春蠶作繭桑園緑
睡起日斜聞竹雞
　　過崑山
桃花楊栁共西灣曽唱菱歌帶月還春色茫茫今莫問
滿城煙雨過崑山
　　無題
夢裏相逢恐未真世間何物不傷春馬蹄明日天涯路
誰是燈前昨夜人
　王　寅(二首/)
　　　寅字仲房一字亮卿歙縣人有十岳山人集(汪/禹)
　　　(又云亮卿/詞意超逸)
　　　(詩話仲房少走大梁問詩於獻吉不遇遂從少/林僧習兵杖海上用兵依胡尚書督府尚書不)
　　　(能用竟以敗晚緝鄉人之詩曰新都秀運/集其持論頗偏與岳東伯今雨瑶華相類)
　　吳山秋晚
有客閒居無奈閒為看秋色一躋攀百盤細草斜陽路
二曲澄江隔岸山野寺最宜紅葉後孤鐘偏在白雲間
賞心又得逢僧話此後幽期數往還
　　答金在衡訊歸
秣陵宮樹葉初飛客路何人為授衣我亦驚秋同海燕
故鄉端在社前歸
　康從理(四首/)
　　　從理字裕卿永嘉人有二雁山人集(胡元瑞云/裕卿近體)
　　　(閎麗翩翩/布衣之雄)
　　　(詩話裕卿任俠談兵間閼戎幕劉將軍子髙建/纛毘陵病革裕卿馳赴與訣經紀其喪扶其柩)
　　　(至武林逺近皆義之居燕偕黎惟敬輩游西山/其倡和詩僅存餘多散佚太倉曹子念收而刻)
　　　(之/)
　　再至京口有懐金焦舊游
層城舒逺目迢遞送歸鴻嵗月更新厯江山憶舊蹤鐘
聲春浪靜燈影暮流空媿有東林約無因問逺公
　　同王必漸言懐
江頭木落鴈初飛客子傷心賦授衣鄉夢不縁千里隔
浪遊空說半生非雲山是處堪招隠塵海何年可息機
漫向天涯愁極目幽懐已負北山薇
　　懐顧太學
登樓風雨暮蕭蕭久客離魂黯欲消楚樹吳雲春寂寞
塞鴻江燕嵗迢遥新愁芳草天涯路舊事梅花月下簫
今日分飛悲萬里憑闌搔首思無聊
　　送陳京兆致政還白下
挂冠東去共稱賢天外浮雲意渺然不是逢萌因世難
祗縁𢎞景嗜神仙琴中白雪驚人調江上青山負郭田
無限長干花栁色春風不乏杖頭錢
　郭造卿(一首/)
　　　造卿字建初福清人諸生為少保戚繼光幕客
　　　有海嶽山房存稾(葉進卿云建初/詩諸體無不工)
　　冦退鄉人回口占代書
城南烽火近何如留滯無從訊起居百里便同千里隔
家書翻比捷書疎清秋涕淚唯懐土白髪庭闈正倚閭
欲冩愁心愁不盡憑君傳語到吾廬
　王　翹(三首/)
　　　翹字叔楚蘇州嘉定人嘉靖中倭亂甞居幕府
　　　贊軍事有小竹集
　　　(詩話叔楚工畫竹予甞覩其真蹟為賦長歌不/知其幕府才雄也邑人侯大年述其繪草蟲更)
　　　(精惜未得見小竹集一冊/中間贈酬諸將之作居多)
　　賞火謡(并序/)
　　　吳城六門莫盛於西閶六月初賊舉火焚楓橋
　　　達晝夜時宰坐脾睨間飲酒顧望無異平日時
　　　烈風大作煙焰蔽天不辨咫尺哭聲遍城内外
　　　或指城上云勿啼哭看城上賞火吁有是哉作
　　　賞火謡
金閶門外賊火赤萬室齊燒纔頃刻城頭坐擁肉食人
對火銜杯如賞春城中哭聲接城外宰獨何心翻痛快
憤兵獨有任公子夜半巡城淚不止縋城躍馬出沙河
義師都向湖心死
　　客夜
山月漸髙低燭光有客逗遛衣滿霜凄凄獨夜還自語
茫茫一水遥相望黄花勸酒酒不醉白石放歌歌轉長
弧矢天涯男子事錯將岐路卜行藏
　　秋懐
碧天大火未全收一雨空庭帶葉流不為無家悲落莫
他鄉燕子早知秋
　
　
　
　
　
　
　
　
　
　
　
　明詩綜卷五十四
欽定四庫全書
　明詩綜卷五十五
　　　　　　　　　　翰林院檢討朱彞尊編
　陳　淳(二首/)
　　　淳字道復後以字行别字復甫長洲人國子監
　　　生有白陽集(張石川云白陽從游衡山稱入室/弟子有雲林之瀟灑而無其癖同)
　　　(石田之髙潔而通於和所謂逺性風疎逸情雲/上者邪  錢功甫云先生詩瀟散閒雅恬憺自)
　　　(然如梧桐半階月楊栁一簾風流水去無住停/雲意自閒晚涼生竹塢新水溢花渠咸臻妙境)
　　　(靜志居詩話白陽冩生全學/石田詩亦倣之特少神解耳)
　　畫梅
風引上春香雪弄南枝色為有惜花心樓中莫吹笛
　　聞鳥
重重煙樹鎖招提野客来㝷路不迷纔過板橋塵土隔
落花無數鳥爭啼
　彭　年(一首/)
　　　年字孔嘉長洲人有隆池山樵集(徐伯臣云孔/嘉詩中含沈)
　　　(鬱之思外被組繢之華聲調和平詞致暢越可/謂風流自命者也  王元美云彭孔嘉如光禄)
　　　(宴使臣餖飣詳/整而中多宿物)
　　　(詩話孔嘉人品足亞徵仲何穉孝長歌云隆/池處士彭孔嘉徵仲並軌吳人誇特詩不及)
　　庚申秋書事
内􁫓傳焚廿四坊錦雲花隊一朝亡渥洼未見来天馬
槃木無聞貢白狼此日朝廷思李牧他時文簿抑揚湯
運籌急為攄長䇿薄伐宜城古朔方
　陸　治(二首/)
　　　治字叔平吳縣人嵗貢生有包山遺詩
　　　(詩話叔平遊道復之門當時鄉曲之論謂詩得/其興畫得其趣然叔平畫以工緻勝詩則與道)
　　　(復同/流)
　　治平寺納涼
竹根雨過石苔斑鐘梵蕭然晝掩關坐愛微涼生碧殿
忽看飛雨失青山雲分暝色来天外風卷潮聲落樹間
最是晚晴宜眺聽夕陽横抹蓼花灣
　　桃花楊栁舞鴨圖
二月吳淞水上灘栁絲風急絮漫漫詩翁賦罷閒凭處
花滿春池鬭鴨欄
　錢　穀(一首/)
　　　穀字叔寳長洲人有懸磬室詩
　　　(詩話叔寳貧無典籍遊文徴仲之門日取挿架/書讀之以其餘力㸃染水墨超入逸品晚葺敝)
　　　(廬題曰懸磬室王元美為賦詩所云空梁頗受/落月色北窗靜竢涼風眠者是也手抄異書最)
　　　(多至老不倦倣鄭虎臣吳都文粹緝成續編聞/有三百卷其子功父繼之吳中文獻藉以不墜)
　　　(與公瑕伯穀奔/走相門者逺矣)
　　夜登虎丘次韻
遥憶梅花閣還思修竹林煙迷山徑窅雲鎖石苔深香
界期重宿筠亭擬更臨悠然停采艦燈火晚隂隂
　居　節(四首/)
　　　節字士貞吳縣人有牧豕集
　　　(詩話商谷繩削斤/斤不失晚唐家數)
　　晚坐
鴉背夕陽盡柴門暮色初山寒漸風露人語半樵漁落
葉聞碪急蘆花映日疎年年楚江上不見雁將書
　　雨後
緑嶼青林白練溪艸深市井路全迷雲將片雨歸何急
麥釀輕寒秀欲齊一水遥連蕭寺外千山不斷石橋西
欲營三徑添松菊立盡殘陽見鳥栖
　　重題自畫小景贈戴子文去畫時四十年矣
㸃染青山四十年寸縑不改舊風煙散人漫竊江湖號
未買松江一釣船
　　村居圖
茅簷日暖燕交飛雲過牆隂濕翠微中酒經旬掩關卧
蒼苔渾欲上人衣
　周天球(一首/)
　　　天球字公瑕長洲人諸生
　　中秋長干曲
玉笙低引紫簫長不許商音斷客腸聽到月斜纔入破
飛来七十二鴛鴦
　王懋明(一首/)
　　　懋明字僅初長洲人僑居錫山
　　毛氏樓居即事
為樓山郭外登眺起幽思片雨沈江暗孤煙上嶺遲鴈
還逢寄字花發滯歸期逺念吳山勝春遊恐後時
　姚　咨(二首/)
　　　咨字舜咨無錫人有潛坤集
　　桂亭為豫章萬隠君賦
南山鬱秋霽重巒桂花白髙人愛巖棲躋攀理輕䇿覽
彼雲木秀悠然縱所適結亭青林端幽賞非矯迹冷風
吹霞裾涼月挂石壁襲芳和天倪餌實駐顔色淮南詎
可招此意良自得願貽瑶華音一慰山中客
　　西樓席上聽梨園琵琶戲贈
少年文采復風流適意吳山竟日留老去不忘歌舞興
琵琶猶載木蘭舟
　周　詩(一首/)
　　　詩字以言崑山人有虚巖集(皇甫子循云山人/詩婉麗以㑹景俊)
　　　(逸以宣情舂容以達氣真得古人之髓至王元/美云周以言如中智芘蒭雖乏根具不  出小)
　　　(乗/語)
　　　(詩話虚巖頻與皇甫昆弟酬和故派亦近之其/言云詩之淵妙近體難工而鮮叛選體易似而)
　　　(實離倩衣毛嬙借飾西子始勞髣髴終露本来/作者既非匠心覽者又皆庸目乃曰甲幾魏晉)
　　　(乙庶齊梁是何古人之多也/斯言可鍼巵言詩藪之膏盲)
　　靈隠寺
靈隠何年寺青山向此開澗流元不斷峰石自飛来竹
覆空王苑花藏大士臺冥探有𤣥度莫遣夕陽催
　唐　詩(二首/)
　　　詩字子言無錫人有石東山房稾
　　九日登牛首山
牛首登髙處黄花細雨前山深寒似臘江逺澹於煙寳
刹珠光淨金陵王氣連六龍曽駐輦聽話武皇年
　　采蓮曲
風微波不起日暮未迴船貪看鴛鴦鳥時時誤采蓮
　沈　仕(一首/)
　　　仕字子登杭州人刑部侍郎銳子自號青門山
　　　人(王道思云青門樂府古詞雜咏遊適之作麗/而有則風致藹然邊關諸詩意氣激發於聲)
　　　(律之外殆雄心俠氣有不能自釋者邪中岳東/伯云青門身本貴介志則清真野服山  江遊)
　　　(海覽新篇雅調逺邇齊稱翰墨丹青兼能/游藝信乎野鶴之在雞羣祥麟之遊郊外)
　　村居春日
栁堰迷丹日蓬扉啓緑煙人閒啼鳥外興劇落花前野
色連三徑山光滿四筵鷫鸘如可解堪作酒家錢
　陸　楫(一首/)
　　　楫字思豫上海人承父深䕃入國子監讀書有
　　　蒹葭堂稾
　　次韻送顧龍山南歸
官河春水送行舟君去匆匆不可留須信故園春正好
莫因風雨駐揚州
　牟嘉叙(八首/)
　　　嘉叙字寅定黄巖人有霞溪漫稾(趙方崖云先/生以布衣處)
　　　(窮谷游情景物能自得師於語言/之外而不越乎尺度矩矱之中)
　　擬古(二首/)
驅車出門闌車行復遲遲百艸委霜露涼風正凄其天
寒道路艱問君將何之駕言往宛洛相從遊俠兒遊子
去萬里旋歸竟何時安得附飄風致此殷勤辭
灌木産崇岡鬱鬱蔽層丘芳艸依澗側託蔓相綢繆美
人隔遐方宜為君子仇未及登君堂嵗月倐已遒慨彼
芙蓉花漫爛當清秋采采欲為贈道路阻且修願君保
明哲妾心亦何尤
　　遊江心寺登康樂亭子
輕舠截奔浪水國散微隂㳂洄眺孤嶼寳塔凌雙岑兹
遊夙有期始得遂幽㝷淵室接梵語花臺遶龍吟滉漾
元氣中日華映珠林謝公有遺蹟孤亭俯江潯曠懐寄
𤣥賞海嶠振徽音清芬詎可挹髙情傾古今西堂夢不
返池艸春自深
　　同方用晦遊西谷
褰裳涉西沚披莽散輕屩稍觀山川異煙火隔墟落沿
洄傍溪曲窈䇿入穹壑幽㝷葛可捫晻曖路疑錯巖雲
冐巾幘霏翠灑林薄汲深俯重淵采秀踄崇崿坐聆伐
木音益感良遇樂返䇿復流憩逍遥展歡謔眷兹丘園
賞胡為就羈縛
　　漁家用從姪存勇韻
茅茨傍江口斷岸依漁梁榜舟蘆花渚閒歌和滄浪日
出水禽散風至蒲帆張青蓑濕不解卧看南山蒼
　　送馬斗南歸揚州
去年九月黄花秋邂逅與子城南遊髙才磊落不易得
竟日尊酒情淹留三年為客風塵裏末路相逢即知己
禹穴探幽興未窮梁園作賦詞堪擬一别嗟余懐故丘
聞君亦欲㝷歸舟萍蓬蹤跡本無定使我感慨增離憂
一片孤帆向何處日落雲横廣陵樹天姥峰前送月明
姑蘇臺畔聽鴻度江煙慘淡江草青衆賔估酒雙玉瓶
别君惆悵不忍去碧雲回首天冥冥
　　觀古壁畫山水歌
危樓百尺凌空起古壁丹青畫山水淨掃浮埃據榻觀
筆跡何人乃能爾想當盤礴時巧思妙入神胷中羅萬
象寫出皆天真迴峰疊嶂開嶙峋白波浩蕩渺無垠仙
人宮闕擁出碧雲裏宛如三山隔水無通津松間白鶴
呼不下却思整翮凌蒼旻超然風景異人世四時花木
相鮮新溪林冥密碧艸合又如花源有路通秦人蒼茫
逺勢尤莫測渤澥崑崙看咫尺一葉漁舟歸未歸洞庭
秋淨湘煙碧野橋沙岸曲徑通髙樹下有長髯翁恍如
著我圖畫中手攜雲鑱倚青松萬籟不起千山空仰天
一嘯看飛鴻
　　青田溪上
月出髙峰潮上灘叮嚀舟子放舟還蒲帆不掛春流急
又過前溪白鷺灣
　陳體文(五首/)
　　　體文字仲約號寄委江隂學生有友録稾(劉應/谷云)
　　　(寄委詩靡有承/襲成一家言)
　　　(詩話仲約早辭學宫肆志詩律築耕舍於郊西/有田數十畝力耕而食賔至必治酒酒酣賦詩)
　　　(詩有云得魚便覔酒有酒且留人如此即為樂/何須復苦貧無魚亦無酒宜主不宜賔如此即)
　　　(髙卧何愁不及晨可謂達生之士矣平居詩不/留草其友花左室見輒手録之故名友録稾五)
　　　(言不為舊格所拘頗自超脫是時五岳十岳諸/山人率以韋布效縉紳語未免可憎菰蘆中有)
　　　(此人大/是不俗)
　　雜詩(三首/)
林間慈烏鳥哺母聲嗚嗚城上雙䲭梟破巢還啄雛韝
鷹飽食肉勁翮翻平蕪不擊城上䲭但擊林間烏
漢家有通儒窮經三十年腰下鮮尺組囊中無一錢出
門逢髙車呵者當其前問之彼為誰牧兒新助邊
明鏡不在逺籹臺當目前只言他人􁆵長謂自已妍人
亦不能别鏡亦不能宣遂使效顰子翻希惑者憐
　　三月晦日作
造化如驅車春歸一何早本為天地客又復客中老榮
華已潛奪安得顔色好君看庭下花開者行當掃
　　宴起
老覺春無賴朝来起最慵鳥聲殘夢裏花氣宿酲中樓
日連城下池風過苑通却悲寒食節嵗嵗客江東
　王　襞(一首/)
　　　襞字宗順泰州安豐場人處士艮仲子自號天
　　　南逸叟有東崖遺集
　　　(詩話東崖隨父心齋之㑹稽傳陽明良知之學/吳興沈秱贈之詩云念子賢者後至理早已融)
　　　(譬彼三世醫指授寧無從詩其餘事然如一室/風過雨三更月到窗好雨應宜早秋花不恨遲)
　　　(坐雨新亭曉聞潮落月時老攜杖屨歸/山谷閒看兒孫種水田亦有活脫之趣)
　　漫成
青春去何速白髮將奈何豈乏大藥資而不棲巖阿擾
擾苦勞生所得諒無多古人貴聞道道在焉問他
　岳　岱(一首/)
　　　岱字東伯蘇州衛人有漳餘子集
　　　(詩話東伯集交友詩為今雨/瑶華猶存次山篋中遺意)
　　征南
安南易姓舊相因封賜還應到海濵萬里版圖曽郡邑
殊方小醜亦君臣炎風毒霧煩諸將翠羽明珠入紫宸
想見乞降矜面縛天威此日轉陽春
　方學漸(一首/)
　　　學漸字達卿桐城人貢生有連理堂集
　　　(詩話方氏門才之盛甲於皖口明善先生實濬/其源東南學者推為識志焉如東征句云豈謂)
　　　(憑陵愁日本至勤師旅出/中原宛然空同華野遺響)
　　白雲巖
磴道斜飛瀑巖花半入雲望中孤鳥沒天外一江分竹
柏山樓色旃檀石鼎熏軒然長嘯發清興好誰聞
　方學箕(一首/)
　　　學箕字紹卿學漸從弟有卷石山房稾
　　劉慎吾贈石
怪石從何得玲瓏自可憐感君同白璧置我小窗前
　張士瀹(一首/)
　　　士瀹字心父崑山人有張氏集
　　送人還京
臨岐一别酒惆悵故人違落葉雨中滿歸舟江上稀路
將天欲逺帆逐燕同飛去去還鄉落無勞淚濕衣
　陳　鳳
　　　鳳字羽伯更字鳴岐無錫人有石邨稾(穆敬甫/云山人)
　　　(不務竒詭而/意象悠然)
　　　(詩話明詩人同姓名者甚夥然猶世代相去字/里未同至金陵陳鳳字羽伯梁谿陳鳳亦字羽)
　　　(伯兩君詩皆平平既無春城寒食之作/可别韓雄始猶兩存終愁兩湮沒耳)
　　春夜阻舟尤村渡華子攜酒見訪
盤谷春雲覆竹扉夜船燈火宿霏微故人何意一尊共
野渡不堪孤鴈飛世路波濤渾不定客程風雨竟誰依
重来應待晴芳好栁絮桃花滿釣磯
　　宿尤邨渡同李思齊
寒煙蒼蒼溪路昏月出斷岸溪光分孤舟畏險不復渡
兩人對酌皆成醺苦憐白日易華髪所喜青天無片雲
櫂歌漁父杳然去縱横野水蘆花村
　　雨中客至
新水柴門漲碧紗孤邨煙樹隠漁家客来湖上偏逢雨
春到江南又見花沽酒隔鄰傳小甕打魚深夜出枯槎
浮生莫遣浮名誤醉裏還驚兩鬢華
　朱察卿(四首/)
　　　察卿字邦憲松江華亭人有朱邦憲集
　　荆軻
七首無功壯士醜函封可惜將軍首秦廷一死謝田光
社稷何曽計存否不知秦王環柱時舞陽在前何所為
當時太子不早遣待客俱来事未知
　　對簿詩
日出雪不消天寒日亦冷蕭蕭枯楊下危牆見人影對
簿慚予来公門日延頸囚服僮僕嗤囊空吏徒屏懐刑
媿君子惡慝時自省嗟彼羣凶心持石待下井
　　雨中感懐
春雨久不歇春寒戀衣裳駟馬斷委巷蝸牛蠧空牆卧
讀感舊篇惻惻各悲傷人生貴適意所就何短長屠狗
足成名豢龍終亦亡虎鞟腐泥沙繭絲成文章物理有
盈虧人情空較量不如典春衣沽酒澆吾腸
　　江南
江南千里暗妖氛野哭家家不可聞落日羣狐窺白骨
荒林萬馬卧黄雲將軍不下征夷令使客空傳祭海文
試問九重宵旰處殿頭香氣正氤氲
　吳　擴(二首/)
　　　擴字子充崑山人有長吟閣稾貞素堂集(謝茂/秦云)
　　　(子充吐詞新/麗不減唐人)
　　　(詩話子充游大人以成名甞於元旦賦詩懐分/宜閣老其友聞之笑曰厯頭第一日懐中朝第)
　　　(一品官循是懐人即嵗除亦輪不到吾輩此可/入啓顔録嘉靖間山人若呂中甫謝茂秦之徒)
　　　(排難報恩不無可取若子充/所謂斗筲之人無足算也)
　　懐伯兄
老至無家别飄零何處邊音書甞不定生死竟誰傳朔
鴈驚秋思隂蟲攪夜眠空庭孤月下顧影一潸然
　　漂母祠
賢哉一飯恩千載猶廟食如何漢諸陵寂寞生荆棘
　鄭𤣥撫(一首/)
　　　𤣥撫字思祈歙縣人有梧野集
　　折楊栁
嬝嬝河堤栁年年送别離攀條不忍折拭淚强相持弱
態君應惜柔情妾自知春来愁幾許試看向南枝
　汪　寛(一首/)
　　　寛字子敬祁門人
　　鸚鵡
被寵翻遭縶能言太逼真主恩非不厚野性詎能馴去
國長憐爾呼名輒應人江南盛雲木何似隴山春
　邵正已(一首/)
　　　正已字格之休寧人有𤣥石山房艸
　　　(詩話格之尃精/墨務詩亦斐然)
　　銅雀臺
寂寂銅雀望飄飄繐帳懸君王遺令日是妾斷腸年舞
影傷羅綺歌聲咽管絃西陵松檟冷日夕鎖寒煙
　吳　錦(一首/)
　　　錦字有中休寧人有吳有中詩集
　　送金伯謙北行
浮雲西北征客心渾不住到日屬秋深寒生灞陵樹
　吳　瑗(二首/)
　　　瑗字子欽歙人
　　采蓮曲(二首/)
㳐㳐蘭槳鳴雙雙屬玉起不見采蓮人知在蓮花裏
采得雙蓮蓬中有百蓮子一一自生心外面空相似
　吳　瓊(二首/)
　　　瓊字邦珍休寧人有紫芝社稾
　　嵗暮書事
海上猶多壘江東未息兵如何觀察使遽報武功成寒
沍凝春令隂霾蔽日明不堪黄浦路雞犬寂無聲
　　旅邸除夕
老至謀仍拙天寒酒易消冰霜愁裏過鄉國夢中遥一
嵗秪今夜百年能幾宵病懐堪自遣無復歎蕭條
　葉一清(一首/)
　　　一清字本靜祁門人(王仲房云本靜詩格/稍落而意旨融洽)
　　遣興
頗怪逢迎嬾經旬不出溪草堂一夜雨新漲忽平堤翠
篠吟風細青靄壓樹低滄洲意不淺獨坐領鳬鷖
　汪少亷(一首/)
　　　少亷字古矜休寧人有汪山人集
　　邊憤
漠南在昔王庭少内地而今戍皷多何將突營騎白馬
先朝失計割紅螺虚令互市通蕃貢翻遣降王解漢歌
獨喜郭侯曽一戰十年瀚海不揚波
　程　柶(一首/)
　　　柶字来周休寧人有大石山人稾
　　東原
翠竹孤村舍黄花曲徑饒租完無吏過酒熟有鄰招碧
澗當門釣青山隔岸樵自慚非世用長得任逍遥
　戴　巏(一首/)
　　　巏字子京休寧人
　　得子秀兄避冦消息
問訊東吳使秋来尚避兵一身依短劒數口傍孤城旅
食應無定歸舟未有程此時正愁絶天末斷鴻鳴
　程天符(一首/)
　　　天符字夢甫婺源人
　　飲酒
昨非未皆非今是未皆是是非皆茫昧寧知譽與毁毁
于我何悲譽于我何喜時對無極翁翛然鳴緑綺
　張應文(一首/)
　　　應文字茂實蘇州嘉定人有巢居小稾
　　食新米作
人生欲無涯各各饜梁肉吾獨薄滋味一飽但饘粥屏
居事躬耕辛苦踰三伏瀰瀰白露滋栗栗香稻熟滌我
碌碡場納之杼與軸揚糠已隨風漬水乍離䉛欣欣婦
子語足比玉田玉力穡斯有秋薦廟乃甞穀先民戒肯
播老氏尚實腹感彼桑田巫食新詎非福
　張應武(一首/)
　　　應武字茂仁蘇州嘉定人有文起齋集
　　郊居雜言
屏居兮西郊學圃兮躬稼岸崟崟兮似山水沄沄兮遶
舍鳥嚶嚶兮鳴春草萋萋以迎夏芳菲兮及時有美不
来兮徂謝念我同學兮結珮拖紳紛車馬兮要津蓴魚
懐兮未得猿鶴怨兮無人曷歸来兮郊西劃松竹兮為
鄰晨耕兮午饁作盛世之逸民
　張　鑾(一首/)
　　　鑾字顯文萬載人多善行年九十三舉鄉飲大
　　　賔夀百有七嵗而卒
　　百嵗作
石門茅屋野人家百番春風換嵗華盡道長生縁辟穀
不知香飯有胡麻
　范如珪(一首/)
　　　如珪字文瑞休寧人
　　江上
江上西風雨復晴菰蒲深處釣絲輕何人隔岸吹長笛
楊栁秋江一夜生
　孫良器(一首/)
　　　良器字貢甫休寧人有九野稾(王仲房云貢甫/詩才清思暢言)
　　　(簡意微過姑蘇一首亂/離在目讀之不覺悽然)
　　過姑蘇有感
東吳城外盡烽煙百姓流移半在船為問秋風舊来鴈
稻梁今剩幾家田
　鄭孔庶(一首/)
　　　孔庶字子富歙人
　　雪後柬張碧川
吳橋殘雪漲新痕客舍無人閣酒尊不為寒梅覔春信
東風長日不開門
　葉　杲(一首/)
　　　杲字杲卿休寧人
　　旅次江夏
嵗暮投南楚蕭然一旅身江山遥對酒鄉里少逢人細
栁舒殘臘疎梅報早春故園歸未得物候倐更新
　汪子祜(二首/)
　　　子祜字受夫祁門人有石西集(吳園次云石西/詞博而昌調清)
　　　(而/越)
　　貧病
夜讀朝慵起晨餐午未炊邇来貧亦樂真與病相宜過
受三彭録游憑二仲隨科頭忘日暮倚杖步雲遲
　　獨行
日杲秋猶暑林棲鬢欲華獨行銷白晝得意見黄花稻
熟莖莖穗薑肥寸寸芽竹堤香漸近水次有漁家
　李　敏(一首/)
　　　敏字功甫休寧人有浮丘山人集
　　發盤塘
朝發盤塘㘭夕望平陽郭江空雨㝠㝠無風客帆落
　郭　第(一首/)
　　　第字次甫丹徒人隠於焦山甞為嵩岱游有廣
　　　篇(何元朗云次甫江月不可留山雲/坐相失之句駸駸窺盛唐之室)
　　錢塘雨泊
一片迎潮雨錢塘泊岸逢煙明六和塔雲暗兩髙峰茶
熟篷窗火香殘野寺鐘湖頭舊游路濕翠想髙松
　陸九州(二首/)
　　　九州字一之無錫人
　　荆溪
東風靜卷游絲長桃花吹落流水香美人照水芙蓉裳
蘭橈玉腕擊波去欲来不来空斷腸(鍾廣漢云語皆前/人已道者而其章)
(法却合/唐音)
　　半山
山深翠微寒飛花亂如雨輕風抽布帆落日在髙樹
　張文介(四首/)
　　　文介字惟守龍游人有少谷集
　　湖上晚興
日夕湖水佳波光皎如雪沿堤蹋花去獨行自怡恱浮
香時有無流螢乍明滅興盡櫂歸舟山齋照涼月
　　九日風雨登吳山亭子
今日復九日自憐猶未還巖亭足佳菊風雨亦躋攀漠
漠煙中寺𡨕㝠海上山鄉園渺何處空佇白雲間
　　遣懐
一水斜通棧羣山曲抱城短簷殘雪色逺寺暮鐘聲茅
屋仍加稅天河未洗兵空懐太平䇿誰問魯狂生
　　吳江舟中
向夕問舟人吳江將至否須傍微月中繫船好沽酒
　王應辰(一首/)
　　　應辰永嘉人
　　夜遊曲
燕舞起香塵鶯歌出絳脣直須滅銀燭恐有絶纓人
　趙　綱(二首/)
　　　綱字希大無錫人(黄勉之云希大寄李秀才二/十字入唐人詩中未易辨也)
　　黄纛車
楚人拒滎陽漢事日以亟絳灌亦何為相顧徒失色紀
生何雄哉毛骨無所惜黄纛甘自焚赤龍乃得出如何
垓下平其功竟淪沒
　　寄雒陽李秀才
未得吳公薦空憐賈誼才年年三月裏相憶看花来
　朱陽仲(一首/)
　　　陽仲以字行失其名遂寧人有青城山人集(李/時)
　　　(逺云文學詩聲調/意境絶類中唐)
　　金溪曲呈方使君
金溪流水發新安一片孤帆兩岸山估客自吹龍女笛
路人遥指玉郎灘
　余　慶(一首/)
　　　慶字惟徳固始人貢士有障風集
　　送吳隠君南還
可歎論交日翻成餞别時空江憐嵗晚逺道念歸遲行
色關鴻鴈鄉心挂栁枝殷勤一杯酒相勸復相思
　邊　習(一首/)
　　　習字仲學厯城人尚書貢仲子有睡足軒詩集
　　　(王貽上云𢎞正四傑惟何氏之後最大李氏次/之徐氏有子伯虬稱詩吳中名載今雨瑶華而)
　　　(仲子以尚書之胄食貧授徒有遺稾一/卷薄暑不成雨夕陽開晚晴其佳句也)
　　雨止
訪舊歸来夕照中半天涼雨一溪風須㬰雨盡浮雲斂
笑看兒童指螮蝀
　禹　龍(一首/)
　　　龍字子化揚州興化人
　　九日登髙
佳辰何事恨相仍萬里髙臺醉復登淮海煙塵迷客路
濠梁烽火照皇陵牙旗分閫原非將羽檄徴兵却到僧
遂使英雄増激烈不堪遲暮欲飛騰
　官一䕫(一首/)
　　　一䕫字舜鳴平度州人官府同知有少泉詩集
　　九日
獨有幽懐客逢秋感慨深菊荒三徑雨荷老半池隂嵗
月人間世神仙病後心北山髙興在殊未罷登臨
　張　墾(一首/)
　　　墾字禹卿南昌人生員有白榆園稾
　　送仲逸同懋功太守遊滇池
滇南西去在天涯匹馬先看楚地花但有故人嚴僕射
杜陵隨處即為家
　陸光宙(一首/)
　　　光宙字與甞平湖人有鉏餘稾
　　　(詩話與甞隠居郊園與宗旭初暘璩之璞君瑕/輩一十八人結文酒之社晚夢一道士持陶靖)
　　　(節小像索題諦視之即已也題云在晉為淵明/躬耕辭五斗昔以節自持今惟義自守千載復)
　　　(歸来春風吹五栁曽識白蓮人逺公是吾友葢/十八人中有白蓮道人如本也翌日復作偈言)
　　　(投筆而逝鄉之/遺老至今傳之)
　　歸燕
萬里衡陽鴈春来又北征誰憐失羣影故作斷腸聲朔
漠風猶勁關山月自明素書吾欲寄須到雒陽城
　姚　兖(二首/)
　　　兖字叔信秀水人有𤣥岳山人詩集(王伯穀云/山人詩清)
　　　(真古澹不/事藻繢)
　　興善寺訪戚希仲養疴西林禪房限韻
橋分龍藏北水接馬涇西一棹通祇苑孤笻引曲堤梅
同殘雪映竹覆濕雲低不淺陶潛興清尊許共攜
　　寄懐朱宗魯太醫
憶昔都城醉故人睽攜二十四迴春心隨明月長飛夢
目斷停雲欲愴神藏室書成周柱史丹箴筆紀漢宮臣
何時得副還山望芝草琅玕共采真
　　　(詩話此贈先少保作也少保保御三朝曽撰太/醫院志定陵親政後醫或進以金石劑起居未)
　　　(安先公入視疾奏曰聖體病在肝腎宜寛平以/養氣安靜以益精帝喜命大璫陸敬書之屏斯)
　　　(叔信詩有/丹箴句也)
　戴　乾(一首/)
　　　乾字元泉桐城人嘉靖中處士
　　述古
英雄一身存安有仇不報覆楚與復楚各不出所料後
此博浪椎報仇志未了進為漢廷傑退偕赤松老成功
匪所期封留豈足道
　鄭　坤(一首/)
　　　坤字順卿吳縣人有石南集(俞汝成云順卿詩/賦有蕭散清逸之)
　　　(風/)
　　同王駕部遊慧山題秋聲小閣
輞川居士共襟期小閣登攀欲暮時山色可淹今日酒
秋聲還憶去年詩閒雲竹埽無留影老樹藤纒不剰枝
景物漸隨人事謝隔窗幽鳥未曽知
　張虞卿(一首/)
　　　虞卿順天人
　　雜詩
青青江上艸關關洲中禽物類各有待因時樂相㝷嗟
予久漂泊感遇情難任豈無他人好咸非心所欽所思
在逺道關河阻重深寒暑屢變節魚鳥空浮沈離憂共
誰語强坐彈鳴琴孤鸞與别鶴此曲傷人心
　王叔承(十四首/)
　　　叔承初名光徹以字行更字承父晚更字子幻
　　　吳江人有吳越遊閩遊楚遊嶽遊諸集
　　　(詩話承父才情奔逸下筆不能自休其論詩不/甚傾心王李大指謂事與景者天地所自有之)
　　　(物偶遇而收之情與意者吾所本有之物偶觸/而發之彼吾役也吾不彼役也斯言良是惜其)
　　　(所作牽率者什九王元美序之稱其句就而色/自傅篇就而用恒有餘驟讀之恍然若新既諷)
　　　(之而又恍然若故王敬美序之稱其能以牛溲/馬渤為藥餌嘻笑怒罵為文章葢皆寓貶于褒)
　　　(之辭而承父自負其才受二美之籠絡不覺也/平情而論承父亦安能敵元美即就宮詞百首)
　　　(而觀已逺出元美之下特其卷帙繁富不減弇/州詩部爾當嘉隆間布衣稱詩若沈嘉則王伯)
　　　(穀及承父三人咸以多勝人今厯年未久全集/流傳日寡後世誰相知為重刋其詩者豈惟重)
　　　(刋覽其全集而不欠伸思/卧者亦稀矣奚以多為)
　　將渡江訪戚世秀阻風雲陽道中作
大江何茫茫晨風䬃已夕故人如浮雲可望不可即有
夢亦須㬰寤言轉悽惻生别時易徂一日三秋隔袖中
懐素書零落餘紙墨區區方寸心相看皎猶昔
　　自桐廬入七里瀧出嚴州舟中懐古
入瀧還出瀧宛轉千盤經既登桐君廬復憩嚴子亭水
光鴨頭緑山色蛾眉青雲中雞犬隔天際鸞鶴停往往
至人宅選勝開巖坰舊壇秘光彩遺廟虚精靈朱鳥不
可見哀歌許誰聽
　　題陳從訓所藏惠崇溪山春霽圖卷
惠崇一詩僧宋首柴周尾丹青入禪觀别自通𤣥理能
於尺素間㸃染千山水昨登金焦興不孤陳郎示我溪
山圖畫家精工多近俗寫意得神形不足此僧妙趣種
種兼不滿三尺吳興縑針頭毫末宻相接有如蟭螟寄
蚊睫或言工勝趙大年又云妙超展子䖍只須三日坐
其下一花一草生意全乃知陳郎揮灑信有本恥與當
今畫家混我歌長句君莫嗤惠崇惠崇郎所師
　　水北菴醉歸書興
水深肥紫蟹稻熟美黄雞溪饌秋来賤酒人閒處齊醉
歸廬嶽社惱殺太常妻㸃檢明朝約野橋煙樹西
　　屯溪乗竹筏抵紋溪作
緑竹揚輕筏屯溪渡早暉魚梁羣鷺下石碓亂泉飛小
市環青麓長橋跨翠微前峰仙路近樹色滿秋衣
　　金陵艷曲
緑江天作塹翠嶺石為城栁暗黄金塢花明白玉京春
風十萬戸戸戸有啼鶯
　　揚州歌(二首/)
二十四橋邊當壚最可憐妝成窺客坐不耐數青錢
東家女十三西家女十五夜半褰娘啼嫁與并州估
　　益卿簡寄家兄酒錢志感
異姓憐兄弟天涯寄酒錢急難那得汝我媿鶺鴒篇
　　觀音巖訊蘇道人適山頭虎
層巖飛茗煙道人正髙坐牧童折山花笑指神虎過
　　西湖雜興
看花須近寒食看潮待過中秋二月十五花信八月十
八潮頭
　　荆溪雜曲(二首/)
賣殘竹菌筍還来收罷蘭花蕙又開但焙茶芽先穀雨
不愁虎跡遍莓苔
蜀山山下火開窑青竹生煙翠石銷笑問山娃燒酒杓
砂坏可得似椰瓢
　　竹枝詞
白鹽出井火燒畬女子行商男作家橦布紅衫来換米
滿頭都插杜鵑花
　黄姬水(一首/)
　　　姬水字淳父長洲人省曽子有白下髙素二集
　　　(王元美云黄淳父如比里名姬作/酒糾才色既自可觀時出俊語)
　　送汪太學遊江都
千里王孫歸未能風雲意氣每超騰年来裘馬遨遊處
不是金陵即廣陵
　王穉登(十二首/)
　　　穉登字百穀一字伯固長洲人國子監生有晉
　　　陵金昌燕市客越青雀竹箭梅花什荆溪松壇
　　　諸集
　　　(詩話百穀詩亦華整第嫌肉勝於骨至袁文榮/所賞色借相公袍上紫書生薄命原同妾等句)
　　　(媚竈之詞近於卑田乞兒語矣近見選本甄録/太繁予刪其什九而風骨始刻露甞鼎一臠未)
　　　(為不知/味也)
　　送吳郎遊金陵
兩地三春别孤帆千里愁君今遊帝里誰與共仙舟夜
雨連瓜步春潮滿石頭長干管絃地走馬莫淹留
　　送慧師還五井兼懐其故師楊伯翼
持鉢南歸去長天接逺汀未霜吳樹赤過雨越山青帆
外桃花渡函中貝葉經還將二泉水一酹子雲亭
　　婁東訪顧靖甫
訪爾山城下秋風一徑偏溪魚名箭鏃野菊類金錢艸
廢歸吳宅潮通入楚船馬鞍峰頂石把酒憶當年
　　看梅過𤣥墓山中
橋外花開日分明雪作圖不將他樹雜未有一家無多
處半青嶂香時過太湖濁醪元易得市逺亦須沽
　　送吳中丞之金陵
建業青山是帝都蹔勞開府握軍符花間朱鷺鐃歌曲
江上黄龍水陣圖玉節中丞新盪冦樓船諸將舊平吳
不知燕子磯前地容得陳琳草檄無
　　邊警
琵琶洲上香山澳来往初通海上艖漸習文書通漢語
别居城郭慕中華餘甘却載西商舶吉貝先歸市令家
島冦須防勾引漸斧柯莫待翦萌芽
　　長安春雪曲
春風吹雪下桑乾添得城中一夜寒鳷鵲樓髙消不盡
長安街上馬頭看
　　都下寒食
騎馬㝷春春尚遲東風空自向人吹燕王城裏千株栁
寒食来看未有絲
　　望湖亭
亭邊楊栁水邊花落日行人正憶家不及江南湖上寺
木蘭舟小載琵琶
　　湖上梅花歌(二首/)
山煙山雨白氤氲梅蕊梅花濕不分渾似髙樓吹笛罷
半隨流水半為雲
虎山橋外水如煙雨暗湖昏不繫船此地人家無玉厯
梅花開日是新年
　　清明前一日慈雲菴訪怡菴上人
春風駘蕩日初晴與客㝷僧入化城牆裏杏花牆外栁
始知佳節近清明
　梁辰魚(一首/)
　　　辰魚字伯龍崑山人有逺遊稾
　　　(詩話伯龍雅擅詞曲所撰江東白苧妙絶時人/時邑人魏良輔能喉囀音聲始變弋陽海鹽故)
　　　(調為崑腔伯龍填浣紗記付之王元美詩所云/吳閶白面冶遊兒爭唱梁郎雪豔詞是已同時)
　　　(又有陸九疇鄭思笠包郎郎戴梅川輩更唱迭/和清詞豔曲流播人間今已百年傳竒家曲别)
　　　(本弋陽子弟可以改調歌之惟浣紗不能固/是詞家老手詩律猶未細觕能駢贍而已)
　　登西塞山訪張志和遺跡
晚登西塞山翛然出林薄諸峰自南来兹嶺獨岝㟧攀
援上蘿磴翠微搆蘭若清梵懸香林法鼓時間作零雨
飄巖阿殘雲卧松閣緬懐𤣥真子雅志甘寂寞雲鴻入
冥冥孤飛避繒繳風雨湖上歸浮名寄蓑箬斯人邈千
載髙風滿寥廓伊余慕肥遯世故還束縛名境雖盤桓
猶未諧宿諾何時返初服於焉此棲託
　　夏口泛舟荆溪暮宿湖口
五月荆溪上驚湍走白沙風檣欹聽燕浪檝逺衝花山
勢通吳直溪流向月斜維舟見漁火深樹有人家
　秦嘉禾(二首/)
　　　嘉禾字吾田桐城處士自號大龍山人有彭澤
　　　稾
　　小孤山
砥柱從開闢中流自古今神龍常在窟怪木不成林絶
頂雲流影懸崖鳥過音吾題百丈壁仙跡倘相㝷
　　汎湖
汎汎楓湖十里中薄雲細浪夜初融月明㑹聽雙龍起
我欲騎之到海東
　汪　泹(一首/)
　　　坦字仲安鄞縣人國子監生有石盂集
　　夜上嚴灘
上灘似牽羊下灘如走馬灘髙月未出亂石怒流瀉離
離巖際星風雨聲在下夜久漁火明疑是披裘者
　徐　韋(二首/)
　　　韋字明佩江隂人國子監生有觀夢菴集
　　重經故居
荒臺欹側栁凋零故里重過悵獨行燕子不來花落盡
夕陽偏傍斷橋明
　　過復元從孫
銀蠟風多䕶錦屏飛觥不逐舞腰停當筵莫唱江南曲
白髮周郎已倦聽
　沈　倬(五首/)
　　　倬字道章吳江諸生以子琦珫珣貴累贈通奉
　　　大夫有紀志稾
　　松際月
清風湖上来徐徐入松下風吹松子落拾之欲盈把月
出松際雲清光滿籬舍
　　題張師清望樓
曉色臨平野髙樓屬斷雲連峯當户入一水傍階分樹
影參差動禽聲上下聞主人方擁傳莫草北山文
　　送别
空城積雨煙霧深驛亭迢遞江沈沈桃花一樹感春淚
楊栁萬條驚别心燕趙古来多結客秦淮道上誰知音
丈夫意氣偶相得脫贈豈惜雙南金
　　月夜
明月吐夜光寒影在溪水山人抱琴来坐久秋雲起
　　花溪客舍
孤燈坐来昏凄其不成宿夜鸛忽驚栖翻飛入修竹
　卓明卿(一首/)
　　　明卿字徴甫仁和人以太學生選授光禄寺署
　　　丞有集(葉茂長云微甫詩華/贍和暢才調過人)
　　江上别黎惟敬
執手河橋上遥天起片雲仙帆千里發客路一江分桂
嶺先秋色樟亭半夕曛家山到何日兩地惜離羣
　陳九州(一首/)
　　　九州字維同江隂縣學生
　　夜泊荆溪
細栁湖邊岸青蒲水上舟星隨孤月動山入暝煙收鼓
枻聞漁浦懸燈見佛樓客途春欲盡歸思滿滄洲
　王逢年(一首/)
　　　逢年字舜華初名治字明佐崑山人同祖之子
　　　諸生有海岱集(王元美云明佐綿/麗宏博纚纚不竭)
　　秋曉聞鴈
北斗横天秋夜闌朔雲遥度鴈聲寒夢回旅館燈初落
書寄衡陽葉未殘隠隠斷行迷極浦蒼蒼斜月帶長安
湘南塞北關情逺人倚青樓幾處看
　汪時元(一首/)
　　　時元字惟一休寧人
　　九日舟中
秋風葉正飛江上逢重九人世幾登髙寂寞黄花酒(周/青)
(士云詩有不必深言而/選家必録者此作是也)
　袁景休(三首/)
　　　景休字孟逸吳縣人
　　　(詩話孟逸隠於卜肆殁後閩人林古度寓法水/寺見孟逸夫婦停棺于寺傷其無子取摺叠扇)
　　　(畫兩棺貯破屋中上雨傍風極悽慘之狀題詩/其上有新安客見而憫之出私錢庀窀穸古度)
　　　(又口授遺詩刻之成集余購之不得繡谷蔣氏/藏孟逸墨蹟五翻凡十絶句亟録三首孟逸夙)
　　　(見知於沈嘉則其送嘉則詩云道上霜寒連白/鴈馬頭木落見黄河殊有爽氣宜其訕笑詆諆)
　　　(及劉子威/侍御也)
　　入慧慶寺
新秋入古寺涼氣何清越樹杪夕陽微山蟬鳴不歇
　　春日過南城
黄鳥當三月城南景正繁桃花千萬樹不異武陵源
　　自江村望虎丘
兹山竒且麗迥與江村合幽人去復来斜陽在孤塔
　王受甫(一首/)
　　　不知何許人詩載袁中道游居録
　　題九山壁
一心貪與白雲期解帶歸来任所之每過名山經月住
蘇門山上更多時(袁小修云九山去輝縣十里上有斧/劈石石上題詩後云嘉靖癸夘受甫)
(不知/何人)
　
　
　
　
　
　
　
　
　
　
　
　
　
　明詩綜卷五十五
欽定四庫全書
　明詩綜卷五十六
　　　　　　　　　　翰林院檢討朱彞尊編
　羅萬化(一首/)
　　　萬化字一甫㑹稽人隆慶戊辰賜進士第一厯
　　　官禮部尚書贈太子少保諡文懿有世澤編
　　　(靜志居詩話唐宋科目繁多至明而始終所重/惟甲第志科名盛事者首述吉水莆陽而於越)
　　　(山隂自諸文懿大綬而後榜五發邑人居其三/焉傳聞三公俱同席硯之友不可謂非盛事已)
　　擬此日不再得
落景無返輪奔星少回光緑髪不戀人轉眼化為蒼所
以志士心努力及方剛恒恐嵗遲暮蘭蕙不得芳膏火
還自煎山木亦自戕我謀一以乖終身失其臧大道本
希聲至人貴含章豈其魚目珍而登君子堂登髙豈無
梯濟深豈無航愚者貴速至聖人寳其常虚牖展素書
古人未云亡無為守躊躇徒貽過時傷
　趙志皋(二首/)
　　　志皋字汝邁蘭谿人隆慶戊辰賜進士第三厯
　　　官建極殿大學士贈太傅諡文懿有瀔陽詩集
　　早發錢塘
曉霧兼天白秋風一葦輕湖吞漁浦闊沙湧固陵平隔
座吳山逺揚帆越嶠迎蒼茫思無限天外忽鐘聲
　　贈太僕何石川
丈人三徑傍城隈不厭鄰翁日日来雙鶴竹間迎客舞
一尊池上為誰開采芝合共商山老作賦仍多洛社才
自笑登樓倦懐土暮天回首重徘徊
　王家屏(六首/)
　　　家屏字忠伯大同山隂人隆慶戊辰進士厯官
　　　禮部尚書文淵閣大學士贈少保諡文端有復
　　　宿山房集
　　　(詩話宋制祖宗翰墨儲藏於玉堂之署觀陳騤/中興館閣前後録道君墨跡俱存此康譽之得)
　　　(題年年花鳥無窮恨盡在蒼梧夕照中之句也/迨元而奎章宣文之閣舊典不改明則藏之大)
　　　(内詞臣末由覩矣萬厯九年帝御文華殿宣召/入直史臣五人文端居首其餘修撰則沈公𢡟)
　　　(孝張公元忭編修則劉公元震鄧公以讚也既/進見示以景陵御筆𤣥兔圖圜以淡墨作滿月)
　　　(胎上有桂枝垂枝下藉輭草兔居其中並臻妙/境諭諸臣題詩於軸并得用私印識之閱三日)
　　　(詩成進御自首輔張文忠外凡三十有五人當/日諷諫優游不事促迫綵花銀葉賜予便蕃自)
　　　(永宣以来詞林盛事遇此罕矣長陵四馬詩世/傳為江陵作今從館課集本正之文端立朝侃)
　　　(侃不阿因一諫官力爭去位風節固不/可及詩亦雍容和雅不失正始之音)
　　恭題文皇帝四駿圖
　　　龍駒　鄭村壩大戰胸著一箭都指揮丑丑拔
　　　箭
天馬徕翼飛龍蹄削玉耳垂筒碧月懸雙頬明星貫兩
瞳文皇將士盡羆虎復有龍駒助神武流矢當胸戰不
休汗溝血㸃桃花雨壩上摧鋒䇿一功策勲何必減元
戎君不見虎士標題麟閣裏龍駒亦入畫圖中
　　　赤兔　白溝河大戰胸著一箭都指揮亞失帖
　　　木拔箭
雷鍧鍧北軍来赤兔走黄雲開􁫒身超夾澗䇿足絶浮
埃白溝原頭振鼙鼓貫陣穿營猛如虎穆王八駿詎為
竒昭陵六馬應難數百戰間關未解鞍箭瘢還向畫圖
看只今四海昇平日誰識當年締造難
　　　棗騮　小河大戰著兩箭胸一箭後右曲池一
　　　箭安順侯脫火赤拔箭
紫騮馬金駱月朝刷燕晡秣越俶儻精權竒超驤走滅
沒當年萬馬盡騰空就中紫騮尤最雄戰罷不知身著
箭飛来秖覺足生風北風獵獵吹原野長河氷澌血流
赭誰言百萬倒戈中猶有彎弧射鈎者
　　　黄馬　靈璧縣大戰後右曲池著一箭指揮雞
　　　兒拔箭
軒后興應龍翔駕天駟乗飛黄迴頭看紫鷰顧影失超
光君王神武古来少萬里煙塵一劒掃馬蹄蹴處山為
摧何論陳暉與平保揚鞭渡淮淮水清金陵父老壺漿
迎從此華陽休駿足山河重整泰階平
　　初入翰林自述
生平未知學世路方多岐古人已不作古道猶可追願
言對青簡澹慮澄𤣥思宇宙皆吾事一念安可欺譬彼
機中素皎潔防其緇譬彼山下石孤貞堅自持文章乃
末技富貴非吾期出入感榮遘朝夕承師資逺心在霄
漢努力酬明時
　朱　賡(一首/)
　　　賡字少欽紹興山隂人隆慶戊辰進士厯官少
　　　保兼太子太保吏部尚書文華殿大學士贈太
　　　保加贈太傅諡文懿有集
　　薊門行
彍騎窺青海天兵出薊門白草邊城暗黄沙塞月昏悲
笳風外哽咽咽不堪聞
　于慎行(六首/)
　　　慎行字可逺更字無垢東阿人隆慶戊辰進士
　　　選庶吉士授編修厯修撰侍講左諭徳侍讀學
　　　士陞禮部侍郎改吏部拜禮部尚書入直東閣
　　　卒贈太子太保諡文定有榖城山房集
　　　(詩話東阿格律和平當正聲㣲茫之/時能為是調即以詩髙選亦堪作相)
　　晉陽男子行(隆慶己巳太原丈夫/化為女子歌以識之)
太原有男子壯烈世所無身長九尺餘白晳好眉鬚自
負良家子募作材官徒腰中轆轤劒横擊當路衢并州
惡少年見之伏且趨一朝覽青鏡侘傺空堂隅三日不
出戸忽然見彼姝綽綽芙蓉顔盈盈玉雪膚蛾眉姢且
長髙髻墮馬梳脫我金鎖甲繫我繡羅襦掛我白貂帽
珥我明月珠委心懐嬿婉不惜健兒軀昔為雲中鵠今
為水上鳬昔者一何厲常關十石弧今者何柔曼巧笑
傾城都仰視浮雲馳變化不須㬰茫茫窺元運𤣥黄無
乃渝世人但云好不必稱丈夫
　　過雨
五月不知暑虚空颯似秋殘虹挂溪水片雨過城樓逺
樹斜陽駐深山夕翠流晚涼思枕簟絶愛北窗幽
　　秦淮
秋月秦淮岸江聲轉畫橋市樓臨綺陌商女駐蘭橈雲
裏青絲騎花間碧玉簫不知桃葉水流恨幾時消
　　送朱養淳太史冊封周藩
蓬莱闕下五雲飛桐葉封函出帝畿漢苑花香隨使節
河橋栁色上征衣天臨玉署恩偏渥星近銀河夜更輝
試向天津橋上望銅街無處不芳菲
　　送張洪陽學士請告南旋
長河南下水曽波吳楚青山枕上過行到潯陽江口望
應憐秋色故園多
　　少年行
錦帶珠袍緑臂韝相逢盡說富平侯南山夜獵春城晚
繫馬新豐舊酒樓
　陳于陛(一首/)
　　　于陛字元忠南充人隆慶戊辰進士厯官太子
　　　太保禮部尚書文淵閣大學士贈少保諡文憲
　　　有萬卷樓稾
　　宣廟御筆馬
寳繪傳神駿權竒尺素收蹄攢雙碧玉文散五花虬赤
汗當沾臆黄金為絡頭天閑今萬匹何必按圖求
　張　位(一首/)
　　　位字名誠南昌人隆慶戊辰進士改庶吉士授
　　　編修遷司業以糾江陵奪情謫徐州同知後累
　　　官少保兼太子太保吏部尚書武英殿大學士
　　　諡文端有叢桂山房彚稾
　　　(詩話文端以持正忤江陵詩頗有憂危之語其/詠射鵠云方寸能幾何當此亂鏃投冇感其言)
　　　(之也既罷相於東湖杏花村建閒雲樓吟眺自/娛晚探青原之勝汎舟螺川野服箯車登覽竟)
　　　(日老僧不識為宰相題詩懐鄒魯瞻門人胡/廷宴守吉安從寺壁見詩始知之是亦佳話)
　　七夕
塞月催砧急天風襲袂深星河良夜色牛女隔年心莎
逕流螢度花隂促織吟平生江海意荏苒二毛侵
　裴應章(一首/)
　　　應章字元闇清流人隆慶戊辰進士厯官南京
　　　吏部尚書贈太子少保諡恭靖有嬾雲集
　　豐嶺即事
倚仗危峰上煙霞嶂幾重逶迤盤古道絶勝引仙蹤露
滴晴天雨雲低半嶺松蓬壺何處是天際一聲鐘
　范　謙(一首/)
　　　謙字含虚豐城人隆慶戊辰進士厯官禮部尚
　　　書贈太子少保諡文恪有雙柏堂集
　　初入翰林自述
聖人啓元運應龍協昌期萬物快先覩而我逢兹時抱
䇿獻天門鴻漸修羽儀木夭肆宏敞玉軸陳參差石渠
發中秘虎觀探幽竒淵源接師友得失隨箴規分隂期
共兢古道還力追願言謝紛華兼以息驅馳但令微忠
效無求虚譽垂庶幾大造化於以酬毫釐坐見乾坤泰
我亦贊無為
　習孔教(一首/)
　　　孔教字時甫廬陵人隆慶戊辰進士選庶吉士
　　　厯官南京吏部右侍郎
　　將進酒
將進酒客莫辭玉交杯金屈巵主人勸客揖且讓客言
我飲本無量有如法宮置酒監在前史在後此時徑醉
不及一斗州閭之㑹六博投壺男女雜坐盱眙歡呼爾
時醉可兩壺日暮酒闌合尊促席履舄交錯杯盤狼藉
羅𥜗襟解微聞薌澤當此時也能飲一石欷戲乎酒極
則亂樂極則悲萬事盡然髙陽之徒安足為書有豐刑
亦有酒誥舌出禍入君子所悼主人休矣職思其居三
爵不又言毋我渝
　田一儁(一首/)
　　　一儁字徳萬大田人隆慶戊辰進士厯官禮部
　　　左侍郎有鍾台遺稾
　　遲鄭郎不至
幽齋淨朝塵崇館紛晝靄涼葉隂已深疎花落猶在美
人来不来搔首空相待渺渺望河干青山出雲外
　韓世能(一首/)
　　　世能字存良長洲人隆慶戊辰進士改庶吉士
　　　除編修厯修撰侍講右諭徳陞國子祭酒南京
　　　禮部侍郎召入兼侍讀學士有雲東草
　　送友人南還
垂栁千條拂御溝上林春色鳳池頭如何張翰多歸興
不待秋風已倦遊
　沈思孝(四首/)
　　　思孝字純父嘉興人隆慶戊辰進士累官都察
　　　院右都御史兼兵部侍郎贈太子少保有行成
　　　郊居西征陸沈諸稾溪山堂吾美堂等集
　　　(詩話先生封事尤觸江陵之怒杖畢即加鐐鏁/復下獄三日始僉解發戍既抵嶺南巡撫欲殺)
　　　(之以媚政府遽以尺符召之行至恩平先生䄂/七首示縣令曰巡撫必欲殺我我當與俱斃不)
　　　(然伏尸軍府中令天下士大夫皆知巡撫所殺/也縣令宻以告巡撫得不死蔡副使文範作壯)
　　　(哉行送之其歸也胡元瑞贈詩云荳蔲花前千/里夢桄榔樹下十年人先生頗好賞鑒書畫言)
　　　(者遂劾其以千金市王右軍真蹟一卷南箕貝/錦可以意成也詩入瑯琊四十子之列晚交姚)
　　　(叟士粦未免/間作嗸牙語)
　　喻邦相同喻羨長至集恕醉軒
白雲邀上客黄葉繞貧居缸面沽来酒槎頭釣得魚山
川連越絶雞犬數秦餘一日千秋意相看老不疎
　　思家
長卧鳳城隈鄉心日夜催小人猶有母明主漫憐才木
葉千山雨江湖八月雷倚閭秋欲盡底事不歸来
　　清寧兩宮灾臣督諸軍入救上使小黄門賜以肴
　　　四合酥與果稱是中有鳯仙橘小紅梨佳甚乃
　　　藿食者所未嘗敬賦此以紀之
春盤分尚食天語遣黄門橘豈維揚貢棃堪大谷論股
肱悲未及口腹媿知恩獨荷焦頭賞能無負至尊
　　出都門
天髙落葉繁匹馬上東門固寵寧臣節完名是主恩青
雲雙闕迥緑野幾家存滿篋匡時草攜歸覆酒尊
　賈三近(一首/)
　　　三近字徳修嶧縣人隆慶戊辰進士選庶吉士
　　　改授吏科給事中轉戸科都給事中遷太常少
　　　卿改督四夷館厯大理左右少卿南北光禄寺
　　　卿以右僉都御史撫保定入為大理寺卿轉兵
　　　部右侍郎有東掖漫稾(于無垢云石葵歌詩/清爽疎宕咳唾立成)
　　冬日登嶽
遊目髙寒處羣山擁岱宗登封迷漢艸徙倚有秦松萬
壑煙嵐合諸天紫翠重肩輿明月下上界已聞鐘
　邵　陛(一首/)
　　　陛字世忠餘姚人隆慶戊辰進士改庶吉士歴
　　　官刑部左侍郎
　　過拜將臺懐古
千載遺蹤表故臺殘雲縹緲夕陽開三川佳麗興王地
百戰勲名大將才此日江山空草木當年壁壘半蒿莱
登臨不盡英雄恨風急寒沙過鴈哀
　沈懋孝(一首/)
　　　懋孝字幼真平湖人隆慶戊辰進士改庶吉士
　　　厯南京國子司業謫兩淮鹽運司判官起河南
　　　巡撫未任有淇林雅詠
　　　(詩話晴峰樂府句摹篇倣不脫厯/下窠臼餘體斐然能於同中見異)
　　北固登望
北固樓前一笛風碧雲飛䕶建康宮江南二月多芳草
春在濛濛細雨中
　朱孟震(四首/)
　　　孟震字秉器新淦人隆慶戊辰進士除南京刑
　　　部主事厯郎中出知重慶府陞河南按察副使
　　　累官通政使以右副都御史巡撫山西有郁木
　　　生全集(任少海云使君詩閎鬯瀟灑了無塵俗/氣  陳于韶云秉器才情婉附流調鬯)
　　　(發若孤桐朗玉自冇天律明張助甫云秉器詩/爾雅深厚縁情達理  吳  卿云秉器負用世)
　　　(才以餘力為詩諸體錯陳意匠所極才亦副/之  陳玉叔云秉器詩本於才體氣髙妙)
　　　(詩話秉器津津以詩家自許其在南曹結清溪/社一時名士聲應氣求所緝楮談續談餘談述)
　　　(先喆之舊聞綜同人之/麗句可謂好事也已)
　　和答正甫
幽意苦不愜清歡良未期如何汾水上忽枉故人詩芳
草王孫路朱華帝子池相思隔年嵗河漢正髙垂
　　哭孔汝錫先生墓
殘嵗龍蛇逼新阡雉兔過露隨朝槿盡風入暮蟬多坐
失千鐘酒情傷九辯歌夜臺無白日一慟欲如何
　　春日金沙寺訪羅孝亷元我
春水金沙是舊遊春風黄鳥況相求馬蹄一逕穿雲入
花氣千林帶雨浮詞客雄文巴蜀檄故人清興剡溪舟
草堂蹤跡今猶昔好為狂夫十日留
　　謁張桓侯廟
英姿颯爽氣雄哉恍惚晴霄風雨来一代君臣元伯仲
千秋祠廟倚崔嵬乾坤已限三分業熊虎空懐上將才
正是雲安春月夜杜鵑啼徹不勝哀
　龔　勉(一首/)
　　　勉字子勤無錫人隆慶戊辰進士除嘉興知縣
　　　以憂歸補吳橋知縣陞南京刑部主事轉戸部
　　　貟外進郎中出知嘉興府遷浙江㕘政轉按察
　　　使調山東遷浙江右布政使有尚友堂集(彭子/殷云)
　　　(子勤詩整暢/可方錢劉)
　　送王㑹泉武庫出守永州
仙郎戎政擅才名簡命熊幡向楚城車騎舊瞻司馬節
襜帷新識使君旌九疑南接湘江逺五嶺東連粤路平
遥想行春風日好瘴煙消盡百花明
　蔡文範(十首/)
　　　文範字伯華瑞州新昌人隆慶戊辰進士厯官
　　　廣東布政司㕘議有縉雲齋稾甘露堂集
　　　(詩話青門近/體雄渾絶倫)
　　自瀛徳至東昌道中雜詩
聞道張秋決先朝慮獨深為山名戊巳奉使失辛壬地
控支祈鎖天寒象罔沈誰知神禹跡疏鑿本無心
　　岳州馮觀察見招
澹澹鋪湘水依依見武陵雲隨天不動川靜水凝氷魑
魅愁神鼎魚龍怪佛燈夜深清梵徹何異普陀僧
　　太和宮
疆域連秦塞星辰入楚都英靈天地啓宮闕古今無禪
艸諸儒遜𤣥功萬國趨祠前瞻皁纛曽說贊文謨
　　送庫部朱陽和備兵甘肅
隂山雪墮紫貂裘使者行邊大漠秋陜右長城班定逺
胸中武庫杜荆州風吹獵火通甌脫篴奏梅花落隴頭
哈宻至今無敢論知君躍馬看吳鈎
　　紅心驛值雪
雪色初驕冷萬家那堪風急更迴斜来從朔北還兼雨
去到江南定結花沙上紫騮嘶不度愁邊青鬢忽先華
荒村日暮平如練破却寒光數㸃鴉
　　遊南岳(二首/)
縹緲仙臺紫氣浮煙籠玉座儼垂旒地包荆楚標南紀
江合沅湘向北流牲帛千秋周祀典衣冠五月舜諸侯
塵縁未斷慚仙骨金簡雲書何處求
赤帝髙居小梵天衆峰羅列擁堦前秋經絶壁風雷起
(有風/雷洞)醉倚雙臺日月懸(上有望日/望月二臺)誰道人騎黄鶴去我
今寒抱白雲眠莫言此夕非沖舉已隔人寰丈九千(誌/載)
(祝融峰髙九/千丈有竒)
　　寳應湖
湖闊疑無地堤長亘若虹孤舟數㸃雨殺却日南風
　　望白鶴嶺
百里初見近十里轉見逺絶頂不分明白雲隨舒卷
　　溪漲發建陽
白日欲沒雲濛濛建陽城外雨澆空溪邊怪石不知數
一夜走入洪濤中
　顧大典(三首/)
　　　大典字道行吳江人隆慶戊辰進士厯官福建
　　　提學副使謫禹州知州改開州有清音閣集
　　得山東觀察報留别省僚
肅肅晨風吹明星帶徂兩平生攜手俱今乃殊風壤大
江一以逺日夕春潮長憶奉南皮游良時清尊賞華篇
想遺則淵調懐餘響朋僚既雨散世路即塵鞅去去不
可追臨風徒懭怳
　　苕溪春日
苕溪春深春欲歸栁絲拂地棃花落客子辭家已三月
春風初換越羅衣羅衣競試春江曲花外鶯聲斷還續
春心羈思兩相催愁見天涯春艸緑春艸年年伴客程
扁舟明日又孤征故園回首春雲隔江上春風空復情
　　送秦郡倅還楚中
一朝辭簿領千里返湘江棄置君何罪離羣我自傷春
風過夏口秋艸卧衡陽為報南来鴈音書好寄將
　沈　位(三首/)
　　　位字道立吳江人隆慶戊辰進士改庶吉士授
　　　檢討有柔生集
　　　(詩話虹臺詩麗以則惜不/永齡中秋結語殆成纎也)
　　十二月二十一日獻俘
睿徳通中夏天威震北隅遐方歸正朔欵塞獻新俘清
廟陳宏業彤庭顯秘圖五兵原不戰巨冦已行誅將相
多酬賞寰區盡大酺小臣叨侍從率武詠神謨
　　中秋
秋光長與翠華連況是中秋更可憐城闕影髙雲裏見
芙蓉露冷沼中妍誰家笛弄江南曲幾處鴻飛塞北天
此夜清輝應莫負人生能見幾回圓
　　漁陽春望
二月春方半冷風日正長陌頭看栁色忘却在漁陽
　張　鏜(一首/)
　　　鏜號石渠吉安永豐人隆慶戊辰進士除東莞
　　　知縣陞南工部主事厯貟外郎中出為湖廣按
　　　察僉事轉貴州㕘議
　　寄艾和甫謫戍西寧
荆南偶接故人書為悉關門近起居萬里獨看營外月
孤身誰念釡中魚辭劉徐恕心元苦折檻朱雲願不虚
秦地日聽邊塞曲楚歌相和調何如
　喻　均(四首/)
　　　均字邦相新建人隆慶戊辰進士厯官天津兵
　　　備副使有山居集
　　陸中丞移書促入郭有事田間詩以陳情
龎公願負耒陶令甘荷鋤外物既不干誰能逸其軀朝
夕課童僕黽勉在田廬心事異昔人蹤跡與之俱咄嗟
不逢年髙原化為渠穡事良已矣種豆山一隅羣雀苦
交啄持竿為敺除詎意小臧来乃接中丞書要我入城
郭髙義有誰如頋念山中人生事各有須寧能舍田畝
忽此升斗儲殷勤謝来意禮數寛樵漁
　　春暮宿大觀樓簡士功及二三知已
閒居不適意觸事増煩憂振步出西郭登君江上樓滄
波漲初闊緑樹隂已稠煙雲綴遐岫蘭􁈙盈芳洲迥覺
心迹清轉見身世浮徘徊未能去衾枕聊淹留既以自
怡恱因之報舊遊
　　送方子及入計
凝霜沾浦樹冉冉嵗欲晏君子意如何垂老仍薄宦一
卧艾子城六見秋花綻月米分故人日食藜與莧髙志
慕翔鸞卑棲託斥鷃發軌謁承明蚤晚流皇盼白首感
睽離追餞臨寒澗握手慘無言側睇雲間鴈
　　請告書懐
夙昔浮雲意微官久欲休蹉跎身漸老丘壑願方酬海
日猶殘暑山風欲度秋盈盈河上水萬里送歸舟
　方　沆(二首/)
　　　沆字子及莆田人隆慶戊辰進士厯官雲南提
　　　學僉事謫寧州知州有猗蘭堂稾(朱秉器云子/及詩非大厯)
　　　(貞元以上語不道天謝山子云/子及心境髙妙有  然之趣)
　　秋汎
山合松楸晚沙寒橘柚秋坐看魚鳥近厯厯鏡中遊
　　次長沙懐賈太傅
楚雲萬里望京華賈傅南遷路未賖誰料逐臣今更逺
春風三月過長沙
　唐文燦(一首/)
　　　文燦字若素漳州鎮海衛人隆慶戊辰進士除
　　　行人厯官廣西按察僉事有鑑江享帚集
　　大行皇帝輓歌
憶昔河清日流虹叶瑞徴運隨真主轉紀逐盛時蒸七
世觀新廟千秋奉永陵耿光長照耀史冊紀中興
　郭　莊(一首/)
　　　莊字子莅鞏昌徽州人隆慶戊辰進士改庶吉
　　　士授山東道御史督學南畿
　　賦得謁帝承明廬
丈夫重意氣束髪事周遊挾䇿日坎壈西風吹敝裘一
朝際風雲謁帝来神州出入承明廬交結盡英流雙闕
聳雲漢朱旗夾道周翶翔供奉客錦帶佩吳鈎相傳樹
勲名寧論沈與浮君看黄鵠志不為稻粱謀
　帥　機(一首/)
　　　機字惟審臨川人隆慶戊辰進士厯官南京禮
　　　部郎中陞思南知府謫兩浙鹽運司副遷南京
　　　刑部郎中有膳部集
　　秋懐
八月金氣深蕭瑟叩虚牝梧楸半離披朱華日就隕風
急度離鴻氣嚴感飛隼皎月正舒遲羲輪漸縮窘砧聲
動四鄰薄寒侵席筍清景誠足嘉惜此嵗遒盡況復愴
松楸欲賦思歸引
　鍾庚陽(一首/)
　　　庚陽字長卿秀水人隆慶戊辰進士除太平推
　　　官入為大理評事遷工部主事厯貟外郎中出
　　　知鎮江府謫知廣徳州終刑部貟外有焚餘集
　　劉在南直指遷郴州余亦謫守廣徳同發潞河投
　　贈
繡衣使者下蘭臺愁説雙旌潞水開自是聖恩寛逐客
却從謫宦見仙才山過衡嶽孤帆轉路入瀟湘鴈影回
余亦南行賦歸去秋風天末幸追陪
　唐邦佐(二首/)
　　　邦佐字惟良蘭谿人隆慶戊辰進士知泰和如
　　　皋儀真三縣入為刑部主事謫兩淮運司判官
　　　轉贑州府通判遷知光州有比部集
　　感興
蟠曲惡木根不植太山岡婀娜孤生竹抽梢淇水旁佳
人好脩飾被服素羅裳感兹帛鴈㑹得充君子房絲蘿
引長蔓琴瑟淨髙張合懽在令徳容色豈足揚
　　塞下曲
曽隨驃騎度渾河雨雪天山夜負戈莫謂歸家貧到骨
黄沙白骨不歸多
　張元忭(一首/)
　　　元忭字子藎紹興山隂人隆慶辛未賜進士第
　　　一厯官左諭徳兼侍讀有不二齋稾
　　杜轄巖訪吳公度
杜轄巖中人曲江舊同席未折彭澤腰早著東山屐栖
心老氏書結廬武夷側晴峰萬㸃青雲溪幾條白𤣥關
夾長松丹房架危壁巖頭露可餐巖下芝可摘猿鶴時
為羣車馬杳難即我本丘壑人聊作金門客煙霞夙同
好出處偶殊迹諦觀聲利場何似神仙宅四十已無聞
百年亦瞬息徒然赤松子巢居鍊形魄明發出閩嶺題
詩訂泉石
　鄧以讚(一首/)
　　　以讚字汝徳新建人隆慶辛未賜進士第三厯
　　　官吏部右侍郎贈禮部尚書諡文潔有佚稾
　　思歸
星河雲氣淡茰菊露華清宦況慵兼病鄉愁斷又生入
秋偏逺夢逐日計歸程南鴈空中唳能禁此夜情
　郭子章(二首/)
　　　子章字相奎泰和人隆慶辛未進士厯官都御
　　　史巡撫貴州進兵部尚書有閩艸留艸蜀艸浙
　　　艸晉艸楚艸黔艸等集
　　　(詩話青螺敭厯外臺而著書不輟/詩嫌合格者少然勝於輭熟者多)
　　紀夢
西南欃槍明占在川之播何哉井厎鼃不知有漢大黔
中久愉恬崇朝忽摧挫聚黨嘯綦江一倡乃百和城市
走豻豺平原起堀堁天子赫斯怒命將出右个猥予在
田間未許支離卧馳驅竹王疆迅速等轉磨夜夢壯繆
侯車騎儼相過倒屣延之入席分賔主坐論賊無足虞
粃糠易揚簸巢幕暫偷安積薪以待莝及余入八番次
第宻捜邏衝風籜乍卷利匕粉同挫豈専帷幄謀一一
神所佐從此半壁天蠻僰始退愞剙祠敬事侯擊牲進
香穤誰為報侯功銘詩我所作
　　舟中
三春滯水濆魚鳥狎成羣江濁流新雨山晴歛薄雲村
舂幽澗急岸艸夕陽薰何處城頭角偏令倦客聞
　劉克正(一首/)
　　　克正字懋一從化人隆慶辛未進士改庶吉士
　　　授檢討
　　春雪
乍覺輕寒薄太空凍雲舞絮一宵同㸃成簾幕渾成雨
飛入園林不待風萬里江山春寂寞九重宮闕玉玲瓏
仙郎天下聞髙調一曲誰能和郢中
　郭子直(一首/)
　　　子直字舜舉崇徳人隆慶辛未進士除行人厯
　　　官福建按察副使
　　采菱曲
采菱復采菱采采日已暮貪看馬上郎迷却花間渡
　侯堯封(二首/)
　　　堯封字欽之蘇州嘉定人隆慶辛未進士授刑
　　　部主事改四川道御史厯官福建㕘政有鐵菴
　　　遺稾
　　第一禪林
自是禪栖第一林萬松迴合白雲深逺看麋鹿不知數
欲問禪居何處㝷中天日月遞朝暮下界山河自古今
暫憇便疑塵世隔幾人曽此一投簪
　劉虞䕫(一首/)
　　　虞䕫字直卿髙平人隆慶辛未進士改庶吉士
　　　厯官太常寺少卿兼侍讀學士掌翰林院事
　　苦熱行
燕山虚傳千丈雪昔乃苦寒今苦熱苦寒尚可禦苦熱
安所逃寒有重裘奥室足自庇熱雖袒裼心煩勞炎風
吹埃沸四野火雲布空日如赭長安衮衮車馬塵驅馳
道路何為者吾思仙人乃在閬風岑水晶宫闕琪樹林
安得從之御風吟攬子之袖開我襟念此已足清人心
吁嗟炎蒸三伏無嵗無發狂大呌胡為乎
　周光鎬(二首/)
　　　光鎬字國雍一字耿西朝陽人隆慶辛未進士
　　　除寧波推官陞南户部主事改吏部厯郎中出
　　　知順慶府陞四川副使轉㕘政遷陜西按察使
　　　擢僉都御史撫寧夏入為大理寺卿有明農山
　　　堂彚艸
　　大梁道上
眺望中原路逶迤入大梁風塵馳朔騎節序改青陽衛
水浮煙黒沙河落日黄愁来看短鋏猶帶薊門霜
　　秋懐
靈關秋色白榆多九月霜風黒水河天外鴈鴻嗟阻滯
籬邊松菊怨蹉跎南来卭塞無烽燧西去臨洮走槖駞
此日三秦憂不細禁中親詔出亷頗
　吳中行(一首/)
　　　中行字子道武進人隆慶辛未進士改庶吉士
　　　授編修以建言廷杖為民㝷起用遷右中允厯
　　　洗馬管司業事進侍讀有復菴集
　　　(詩話江陵奪情事在萬厯五年七月迨十月之/朔彗星見大内火於是既望三日吳公疏上次)
　　　(日趙檢討用賢疏上又次日艾貟外穆沈主事/思孝疏上江陵怒不可止而諸公均受杖矣方)
　　　(杖時鄒進士元標疏復上一時士氣持正若是/許文穆以庶子充日講官為吳趙二公餞鐫玉)
　　　(杯一銘曰斑斑者何卞生淚英英者何藺生氣/追之琢之永成器以贈吳公犀杯一銘曰文羊)
　　　(一角其理沈黝不惜剖心寧辭碎首黄流在中/為君子夀以贈趙公玉杯今不見犀者為吾鄉)
　　　(何少卿㽔音所得/余甞飲此作歌)
　　賦得露凝仙掌
絳闕秋容靜金莖露氣長夜深方湛湛日出轉瀼瀼共
喜仙人掌能渟玉女漿願持方聖澤沾灑徧遐荒
　史　鈳(一首/)
　　　鈳字汝和餘姚人隆慶辛未進士改庶吉士授
　　　編修
　　春晴
春光二月滿皇州半逐桃花入水流何事王孫歸未得
東郊芳艸自含愁
　丁元復(一首/)
　　　元復字見心長洲人隆慶辛未進士除知陽信
　　　縣擢山西道御史厯浙江布政司㕘議有片玉
　　　齋存稾
　　早春過趙凡夫池館
幽栖何所定選勝得支硎檻厎泉鳴玉天邊石作屏江
梅依磵戸谷鳥浴清泠千丈原頭瀑宜添一艸亭
　鄭邦福
　　　邦福字洪疇上饒人隆慶辛未進士厯官南京
　　　太僕寺卿有采真遊稾
　　牛場坡
俯身牛場坡仰面臘笳嶺白雞(山/名)帶雨翔老鴉(關/名)入雲
猛如穿螺竅中復躋蝸角頂行地雖數舍計天不盈頃
從来汗漫遊覯兹殊絶景那知陟宦階巖嶮極無影
　吳中立(二首/)
　　　中立字公度浦城人隆慶辛未進士授禮部主
　　　事歸籍起尚寳司丞有吳音
　　浪吟
楚歌鳳兮鳳孔操麟乎麟空為世所瑞胡不全其真三
山有若木百嵗無故人去覔逍遥子清湘采白蘋
　　舟行白下
江天澹秋色斜日照孤篷漁艇沿門繫蒹葭到處通鳥
飛帆影外人在鏡湖中始覺煙波叟浮家趣不窮
　薛夢雷(二首/)
　　　夢雷字汝奮福清人隆慶辛未進士厯官雲南
　　　按察使有彩雲集
　　發三山
倦遊萬里欲投閒未斷塵縁更出關七十二程重屈指
夢魂何處不三山
　　夜次弋陽
風塵何事只棲棲楚水茫茫去鳥低落日漸看人影盡
平沙如雪弋陽谿
　熊敦朴(一首/)
　　　敦朴字茂初内江人隆慶辛未進士改庶吉士
　　　厯官貴州布政司㕘議有謫居稾
　　得趙汝師太史書
章臺猶旅食珍重故人書自是飄零久非關記憶疎野
花紅更發官栁緑仍舒浩蕩乾坤意吾生總不如
　馮時可(七首/)
　　　時可字敏卿松江華亭人隆慶辛未進士除刑
　　　部主事改兵部厯貟外郎中出為貴州提學副
　　　使再補四川提學副使調廣西湖廣㕘政有北
　　　征西征金閶石湖巖棲雨航等集(陳卧子云吾/鄉元成可方)
　　　(吳門劉/子威)
　　　(詩話元成詩極為後來詩人所詆就全集而觀/甫田彌望稂莠汙莱獨五古一體尚有遺秉滯)
　　　(穗可供捃拾以比/劉子威翻覺勝之)
　　齋居雜述(二首/)
兔狡能營窟鳩拙亦居巢兕虎入帝苑麒麟走空郊玉
石貌難分金錫質易淆三黜不必愚九遷豈必豪屈伸
由好惡人生在所遭鴻也費歌噫雄也費解嘲何如與
化遊小大並逍遥
白龍下清淵漁者射其目白龜使清江卜者刳其腹元
君違神夢上帝惡魚服風波一失所雲雨迷牽復芳艸
化為芻苦菜葅為蓄世事如轉蓬人情多反覆冉冉百
年中愁居何能淑
　　戊戌歸田雜感(二首/)
箕斗不共垣有采相為光蘭蕙不共根有氣相為芳奈
何同居者各自生肺腸一笑亦見疑片語含鍼鋩不能
相慰勞安望相頡頏長林知天風大埜知天霜人生不
相知何用接杯觴
北風何其涼霜霰相與期薄暮侵衆卉芳鮮漸已辭𤣥
髪不堪秋忽覺變青絲翩翩飛蓬征愴愴遊子思浮雲
一出山安知其所之故交皆已貴故心誰為持酌水置
金罍為辨澠與淄
　　送張孝豐
浮雲不可駐遊子不能留驚飇逐駭駟嵗月去何遒禦
寒安得裘濟河安得舟客處無與懽寧不思故丘
　　常山道中遇雨
東山詠零雨感彼歸途事今兹賦愁霖行役我伊始􁁉
􁁉業不堪滂沱末由止嶃嶃山彌髙油油雲未已我車
淖方掀我僕顛莫起蜎蜎蠋蒸桑肅肅鴇集枳苦哉逺
征人重山復重水
　　建陽道中
趨程苦行遲遇景苦行速清晨發建陽重霧若雲簇載
馳且一舍始能豁我目清溪映明沙茂樹間修竹千山
開且合煙翠爭相逐飛梁若垂虹去艇如遊鶩竟日抵
甌寧應接難更僕人逺意如何良遊偏恨獨
　方　揚(一首/)
　　　揚字思善歙人隆慶辛未進士厯官杭州知府
　　　有初菴稾
　　金山
虚閣疑無地琳宮别有天江空萬籟發僧定一燈懸七
澤吞吳楚孤峰自嵗年乗風興不淺髙眺已冷然
　劉伯淵(一首/)
　　　伯淵字靜之號念庭慈谿人隆慶辛未進士除
　　　泰興知縣遷工部主事厯貟外郎中出為江西
　　　按察副使以病致仕歸年百餘嵗卒有灌息亭
　　　集
　　　(詩話念庭於隆慶五年釋褐萬厯十六年即引/疾歸其八十初度自嘲詩云謂我歸田早假令)
　　　(不早有何好幾人欲歸不得歸黄犬東門添懊/惱謂合彈冠出陶令折腰八十日投閒已道宜)
　　　(休三揣分真成不堪七及百嵗思陵遣御史梁/雲搆存問念庭猶健步迎於門外謝恩畢騰觚)
　　　(飛爵了無倦容崇禎十一年事也吳興有顯者/家居以厚幣乞言介夀念庭笑曰七十上夀毋)
　　　(乃太早乎浙東西/相傳以為佳話云)
　　園居
松際茅簷隔小橋水濵穿圃亦通潮得閒獨坐翻書卷
有客相過慰寂寥方竹嵗深裁作杖大壺霜落剖為瓢
年豐飽喫青精飯莫問仙山路近遥
　吳丕顯(一首/)
　　　丕顯字希文松江華亭人隆慶丁夘舉人承天
　　　府通判有四留軒集
　　　(詩話希文奕葉青門一官散吏㢘能著聞相傳/初補學官弟子製青苧為襴衫衫授兄子太僕)
　　　(炯以及孫曽家有青苧亭至今存焉襴衫之製/諸生服之洪武二十四年三易其式而後定用)
　　　(玉色絹布為之寛袖皂緣繫縧垂/襦其後漸易以藍罕用布者矣)
　　題襟江樓
纜解春江曉帆懸碧樹秋開窗千里月近檻一江流草
色迎芳渡歌聲逐去舟十年湖海夢猶自媿沙鷗
　鄭學淳(一首/)
　　　學醇廣州順徳人隆慶丁夘舉人選授知縣有
　　　勾漏艸
　　園居
藥裹供垂老幽棲性獨偏毎㝷髙士傳無復逺遊篇柔
櫓村煙外寒江夕照前沙鷗我與汝相對可忘年
　梁　岳(一首/)
　　　岳廣州順徳人隆慶庚午舉人官知州
　　暮春燕京懐歸
長安春盡落花多越客思歸意若何節序幾從愁裏變
家園頻向夢中過西京形勝雄三輔北鴈音書隔九河
燕市酒罏堪取醉莫將留滯起悲歌
　
　
　
　
　
　
　
　
　
　
　
　
　明詩綜卷五十六
欽定四庫全書
　明詩綜卷五十七
　　　　　　　　　　翰林院檢討朱彞尊編
　李應徴(三十首/)
　　　應徵初名衷毅字伯逺嘉興人萬厯癸酉舉人
　　　選授臨安教諭陞南國子博士有青蓮館澄逺
　　　堂偶寄軒藿園寄苕薊易河梁兩都汗漫遊諸
　　　集(皇甫子循云伯逺肆力風雅律詩時似少陵/而風骨師心太白  彭子殷云伯逺詩頓挫)
　　　(激昻跌宕飛舞若鞭赤虬轡蒼螭而上下彩虹/碧落之間  鄧逺遊云伯逺意取師心法必摹)
　　　(古其于諸體無所不工亦靡所不合設黄貞父/云伯逺詩雄沉俊爽如驃騎之師不  刁斗而)
　　　(肅然不可犯于鍾漢廣云先生早察孝廉以才/望自髙既艱  一第老就四門博士其詩取材)
　　　(開寳匠法𢎞正是時七子之習變為呌呶公安/之𣲖漸已淫永先生激彼頽波力返正始閎麗)
　　　(悲壯卓/然成家)
　　　(靜志居詩話弇州標外榜前後五子而外廣/為四十子若似乎此  無遺賢矣説詩者)
　　　(遇隆萬朝士或置不觀直以公安景陵繼/七子之派不知隆慶諸臣已力挽呌囂)
　　　(之習歸于平澹而定陵初年人皆修辭琢句出/入風雅之林若吾鄉李先生伯逺若下鄭先生)
　　　(允升吳中歸先生季思嶺南區先生用孺尤卓/然名家而閩中徐惟和謝在杭曹能始均不為)
　　　(楚咻所奪未見萬厯初之不及嘉靖季也/學者取諸家詩誦之庶幾論世有權衡矣)
　　吳門逢袁履善先生却贈
凉風起蘋末落日開中園寒蟬聲嘒嘒飛鳥何翻翻顧
逢雲間叟而同江上言我昔與君别逺涉長水原今日
復見君乃在吳閶門閶門鬱雲興流焱激飛軒攜手登
兹樓時以散憂煩明月皎夜光有酒盈我尊開尊飲君
酒寸心聊復論丈夫重意氣迹逺道自存何必齊年齒
然後情誼敦願將結佩贈愧無雙瑜璠
　　八月十四夜赴沈中丞純甫約與范倩東生泛月
　　之苕上
頽照忽已匿閒夜增離情凉風扇薄帷白露塗中庭詠
彼蟋蟀唱眷言懷友朋佳期及三五圓景將漸生素書
忽見招方舟鶩前汀薄煙斂層霄皎月雲間升驚鵲既
飛遶來鴻亦哀鳴流輝照衣裳坐見秋江澄爽氣蕩瀾
澳沖魄涵虛明屬林方候滿委照知戒盈且勿論居諸
杯酒聊共傾芳洲思紉蘭極浦聞采菱不寐望所歡悠
然見菰城良覿在明發庶以慰深盟
　　寄御史大夫沈公純甫
誰謂芝桂芳指作葹與蕕誰謂西施妍而不如宿瘤姬
公避流言孔父蒙麛裘鳳徳故不衰仁物竟奚尤睿鏡
有餘照慈杼無妄投亮懷百鍊操繞指非所謀勿以入
室故競彼戈與矛讒口任呶呶鎮之以休休泰山摩蒼
天不辭垤與丘滄海百谷王涓勺鮮棄流桃李故不私
藥籠亦見收交親誼所敦申言副咨諏
　　題清音閣贈朱君采
君采天下彦乗時奮遼廓身雖在軒冕志不忘巖壑朝
謝桓氏驄暮羅翟公雀結樓臨青苕憺焉守𤣥漠一水
既當户衆山亦羅郭俯瞰激清泠仰熙矚崖㟧曠然招
逺風蕭疎振林薄幷入山水間情境兩寂莫緑尊時時
開清言復閒作心期契鴻冥世變付龍蠖達人操其權
神理或可託
　　秋夜歸自苕水泛月鶯脰湖寄沈子勺
朝辭若下城暮驅笠澤艑景物忽已改川原亦邈緬娛
目惟清暉百里同一眄月出梅堰髙水落松陵淺曲渚
屢縈紆環洲遡迴轉澹澹波生煙遥遥雲没峴楓林霜
欲丹蒹葭露初泫境㑹心自恬神曠理逾顯同懷寄秋
水離念得所遣
　　述感
旭日不照地慘黯東南隅陰風西北來遂與浮雲俱昏
曉不復辨晦冥忽須㬰雷霆擊髙空雨雹集階除皇澤
亮已竭天威寧所須戾霄無逸飛逝淵寡潛魚貂璫搆
禍患豺虎當路衢宇宙雖云遥吾駕將安如
　　武夷吟為叔平姪賦
浙水猶未渡閩山安可越夜夢武夷君幔亭弄秋月顧
余莞爾笑相攜叩丹闕薜茘飄衣裾芙蓉墮冠髪吹愁
落空際步虛任超忽陡覺聞天雞明星髙兀兀九曲杳
然失對汝清興發安能涉世網生死遞淪没何當乗飛
霞揮手謝仙骨
　　舟過松陵沈子勺邀同顧别駕王半刺諸公宴集
　　作兼呈長公伯英
扁舟遡廣澤蒹葭浩蒼蒼芙蓉被江隄間以秋蘭芳恍
如覿容儀曄曄舒其光美人忽見招沗竊登斯堂余遊
伯仲間常恐不得當匪云託肺腑所恃道誼長市交若
春華改葉隨秋霜茍能抱微衷乖離亦何傷所以一水
間落穆如相忘豈謂山澤臞無意偕巖廊跡逺心不遐
斯意兩不妨樂哉此良㑹周親情所康肴來俱異味酒
至無返觴新聲奏逸響妙伎呈中央主人詞壇雄樂府
兼擅塲曲誤必屢顧按節知宫商此中有妙理奚必非
文章世多混真膺誰别否與臧吾將託優孟抵掌以徜
徉
　　雜詩(二首/)
所居雖㕓市其後即我園三周水繞之水流何潺湲灌
木既羅户宻篠亦當軒境近心獨逺悠然忘世喧夜枕
鳴谿漁曉窗聞鳥言病不廢杯酒時時亦開尊適意不
在醉聊託餘生存
人生歡日少戚戚恒多悲每憂此身没身後無所遺所
以百年中役役無已時生時不行樂死復安所知墳墓
且不保智愚豈所期及此有盡軀壺觴聊自持秋雨日
以深秋草日以滋嚴霜倏將至不樂欲何為
　　長水雨中送董君謨還四明
谿雲壓林林氣黑長河黯淡無顔色大艑驅來笠澤風
一片歸帆雨中濕送君此去歸舊山東湖之水流潺湲
四明崇峯二百八一一峯尖如黛鬟董生瀟灑磊落之
才亦如此對之可以開神顔我歌四明送君酒何惜相
逢暫攜手便應喚汝董糟丘酒池之中可拍浮盡掃爾
我坎坷抑塞之窮愁丈夫意氣自有主為蛇為龍何足
數無錢但須典鷫鸘有酒便能賦鸚鵡少年得意多捓
揄却笑乃公爾何苦仰天大呌白日徂腐䑕那可驚鵷
雛男兒世間何事不可作但不能以此七尺為侏儒功
名富貴可以赤手博摧眉俛首胡為乎世人聞之皆掩
耳董生之前可語此酒闌歌罷君發船我亦還家渡長
水
　　歴陽
聖祖開基日淮南即舊邦六龍飛采石萬馬渡横江豪
傑爭挑戰轅門已受降雲山凝望處髣髴見旌􁊇
　　項王廟
落日陰陵道悲風百戰原當年意氣盡四面楚歌喧子
弟軍誰在春秋廟獨存江亭艤船處悽惻不堪論
　　横江
日落海雲超蒼茫倚棹看横江不可渡秋水正漫漫夾
岸青山出孤飛白鷺寒當歌有明月對酒莫辭乾
　　江行與蘇生别
葭菼正蒼蒼縁流水一方平沙連極浦斜日上危檣坐
惜故人别因悲江路長行行秣陵近回首各他鄉
　　人日峴山遣興
人日人為客春風春可憐煙波浮宅逺丘壑寄情偏柏
葉烏程酒椒盤下若鯿如從習池飲醉卧峴山前
　　正月十六夜畢孟侯至
春草忽已綠春潮寒到門喜從新雨後得共故人言小
婦調中饋殘燈續上元庭梅未揺落還擬數開尊
　　送沈嘉則之天台訪道士
秋水看疑合秋聲聽不分此時四明客去謁三茅君洞
壑深藏日峯巒盡入雲蒼茫煙樹裏笙隺幾回聞
　　廣陵送張孟竒
乾坤同作客千里任飄蓬況復離亭别蕭條落照中濤
聲揚子北寒色海門東去去煙波外無為歎路窮
　　送萬和甫歸里
亦知非逺别還復念孤征行色江天樹歸帆水國程北
風吹斷雁九月豫章城到日深愁汝凄其倦客情
　　聞王師東援朝鮮
材官十萬欲平倭司馬何如漢伏波殺氣曉連𤣥免郡
將軍夜渡白狼河還須直破伊岐島莫使虛傳枤杜歌
禮樂東藩箕子國王師急為洗干戈
　　釡山紀事
西來邊警日倉皇東望烽煙漲海黄持節不煩蘇屬國
和戎誤聽漢中行遂令綸綍虛丹鳳翻引旌旗指玉狼
莫道朝鮮猶未靖急將本算慎朝堂
　　送康元龍還閩時歸自海上
書生尊俎笑談兵幕府還聞倒屣迎九塞昔曾驅馬度
五湖今許放舟行海天雲樹無諸國客館鶯花檇李城
莫道倦遊歸計拙春風應念倚門情
　　重送萬和甫還江西
去嵗今年兩度回寸心遥指白雲隈城頭擊鼓天未曙
江口候潮船正開望望美人南國逺凄凄孤雁朔風哀
明朝此地看山色愁絶還登百尺臺
　　春懷
衡門過雨淨疎簾愁對春江淚共添萬户耰鋤連海岱
三苗戈甲遍巴黔和戎自詫長城險御馬誰知朽索纖
祀國憂懷殊不細起看林月步虛檐
　　舟中眺雪
俯仰迷江甸東南凍未蘇扁舟下逺水積雪斷寒蕪朔
氣連滄海窮陰混太湖瀟瀟兼霰宻脉脉受風扶大地
遥浮越低空近壓吳山川紛莽蒼雲木半虛無雁路纔
分影鷗沙秪辨呼戢鱗潛素鯉側目逗饑烏色借齊宫
並音操郢曲孤披來朝練淨映處夜珠枯不用裁梁賦
偏宜入剡圖乍驚容鬢似却怪嵗華徂臘漸回杓斗春
先到酒壚乾坤原浩蕩泥滓暫﨑嶇自笑寒暄態誰燃
造化鑪聖朝陽徳在白日麗髙衢
　　浪口渡
柳風吹浪花谿雲澹無色偶此爭渡人日夕未遑息
　　煙霞洞
古洞鴉路深杳渺不知處忽見煙雲來疑從此中去
　　館娃宫
不嗟亡國餘而憐竒豔絶翻得捧心人吳宫名未滅
　　十八夜宿煙雨樓初見月
雨氣連朝夕湖雲濕未收今宵看月色始覺過中秋
　姚舜牧(一首/)
　　　舜牧字虞佐烏程人萬厯癸酉舉人廣昌知縣
　　　有承菴詩集
　　　(詩話承菴以厚徳聞鄉里事難悉書研/究六經各有疑問詩不專工然頗自喜)
　　自君之出矣
自君之出矣妾守深閨裏花落委泥中誓不隨流水
　林　章(十七首/)
　　　章先名春元字初文福清人萬厯癸酉舉於鄉
　　　有林孝廉集(謝在杭云孝廉桀驁不羈才情楚/楚信自可人  曹能始云初文才)
　　　(士不欲以庸孝廉是處好為人排難解紛乃以/無心獲罪謝司冦出之縲絏之中適遼海有警)
　　　(累上書進竒策願身列戎行鍊甲兵備緩急為/嫉者所繩觸憲而死詩如客情如春草無處不)
　　　(堪生無家逢寺好多病見僧親曉煙常帶雨夜/月忽啼禽千山風雨裏一任子規啼皆絶酸楚)
　　　(文周元亮云初/  才情悽惋)
　　少年行
君不見長安俠少年酒底髙歌花厎眠鬬雞走馬千金
散何曾盗箇官家錢一朝忽報邊烽起從軍不待别妻
子但言割地與和親不愁戰死愁羞死
　　春日送别
春風自多思奈與客情違楊栁頻催别蘼蕪不送歸千
山獨上馬一曲兩沾衣回首河橋道迢迢看落暉
　　吐漿臺弔淮南王英公
孤祠千載後不是漢人開劉項俱天意韓彭只將才九
江殘水過六國故山迴惟有啼鴉在黄昏下此臺
　　舟中别張仲豫
昨日淮陽客今朝江上還離亭一杯酒去棹萬重山雲
樹故人意風塵游子顔未知攜手處莫惜暫追攀
　　暮春登燕子磯懷古
揚子江南燕子磯楊花燕子一時飛六朝人物空流水
兩晉山川盡落暉草色逺迷爪步去潮聲暗打石頭歸
倚闌天際春三月惆悵東風動客衣
　　陳漢陽同年招飲晴川閣應城田功甫孝廉適攜
　　酒至余於功甫為初識而别漢陽則十年矣時當
　　七夕書以記之
木葉西風漢渚波髙樓徙倚晚凉多十年易作人間别
七夕難為客裏過陳子榻前堪對酒田郎座上好彈歌
孤城漏下雙星見牛女娟娟正渡河
　　鄖城見黄序賓使君
雲雨交情此日偏與君相見可澘然豈無太守二千石
那有故人三十年冠為王陽彈不沗袍因范叔脱堪憐
舊時一片灤城月何似今宵漢水前
　　潛山送友還閩
草草相逢楚澤西紅亭綠酒又分攜人生厎事憐雞肋
客路長教怨馬蹄舒子州前檉葉暗越王城外荔枝齊
十年歸夢如流水一夜隨君下建溪
　　送别
相送到江干凄其風又雨淚下沾君衣看君不能語
　　夜度恨這關
楚水東邊别路多秋風夜半動離歌迢迢恨這關前月
獨照行人過汴河
　　河水(二首/)
河水灣灣遶大隄隄邊楊柳一時齊可憐折盡青青色
長送行人出水西
河水漫漫日夕流流將清恨到青州不知郎在青州不
妾在河西西盡頭
　　豔曲
百花臺上百花開妬柳驕桃一處栽惟有東風情最好
桃邊吹過柳邊來
　　憶仲姬
逢時把酒對紅顔親為拈花挿翠鬟今日登髙人萬里
教伊獨上望夫山
　　春日
春城柳色入東華莫惜驊騮過酒家記得去年江上别
風吹二十四橋花
　　渡江
不趂東風不待潮渡江十里九停橈不知今夜秦淮水
送到揚州第幾橋
　　元旦
千官春珮擁朝班萬國歡聲動聖顔獨有縲臣無祝處
隔牆遥拜孝陵山
　孫繼皋(六首/)
　　　繼皋字以徳無錫人萬厯甲戌賜進士第一歴
　　　官吏部左侍郎有柏潭集
　　山中
山中無棟宇小屋但誅茅境僻人煙少林深虎迹交暗
泉通石竇炎日避松梢寂寞元吾事披襟誦解嘲
　　立秋日病
伏枕仍今夕開軒乍已秋髙梧片葉落大火一星流楚
户砧初動齊紈扇欲收因思故園鱠强起賦登樓
　　彗
十月彗星見一旬光丈餘銀河不用掃天意欲何如避
殿君王詔登臺太史書杞人憂國淚占夜幾踟蹰
　　送周計部餉邊
大漠平連薊北天向來前箸急籌邊將軍已佩通侯印
使者仍輸太府錢幾處鼓鼙閒落日何年烽火避甘泉
君行㑹有匡時畧試問金城塞下田
　　丙子春夢得一聨足成一絶
落日船頭浪春風江上山家園幾千里却向夢中還
　　芙蓉湖
芙蓉湖邊楊柳斜家家啼鳥村村花水面歌兒揺畫舫
陌頭游女渡香車
　余孟麟(一首/)
　　　孟麟字伯祥江寧人萬厯甲戌賜進士第二歴
　　　官南京國子監祭酒有幼峯學士集
　　多病
多病門常掩深秋葉盡飛自憐初學廢遂覺故人稀鑷
白心虛壯還丹計實非不堪風露色猶著芰荷衣
　孫　鑛(二首/)
　　　鑛字文融餘姚人萬厯甲戌進士歴官太子太
　　　保南京兵部尚書有居業編
　　　(詩話月峯勤學過於士安慧業不如靈運觀其/論詩有云韓退之於詩本無所解宋人目為大)
　　　(家直是勢利他爾是何言與尸佼所云/松柏之䑕不知堂宻之有美樅者也)
　　雨
漠漠雲籠閣霏霏雨拂簷彈琴絃半緩收扇墨多黏古
礎方花潤髙枝墜果甜此心無俗慮屋漏亦何嫌
　　舟行
天陰村逕黑渾迷舊時路忽逢岸上燈照見橋邊樹
　趙南星(八首/)
　　　南星字拱極髙邑人萬厯甲戌進士除汝寧推
　　　官入為户部主事改吏部歴員外郎中謫平定
　　　州判官起太常寺卿㝷陞工部侍郎拜都察院
　　　左都御史進吏部尚書謫戍代州卒諡忠毅有
　　　趙忠毅公集(姚孟長云夢白詩淋漓沉痛/讀之如聞易水擊筑之音)
　　雜詩
騎馬出城門攬轡登髙岡秋風凋百草原野何荒涼離
獸縱横馳饑鳥鳴且翔四望多古墳蕭蕭蔭白楊結根
連枯骨落葉滿墓傍泉室永寂寞無復白日光今古更
相悲奄忽若朝霜髑髏樂南面無乃非其常修名苦不
立死亦何足傷
　　宿雨
宿雨苦不開四望垂雲黒塗潦浩縱横阡陌不可識客
子駕言邁行行還自惻薄暮路轉修人馬同倦極髙空
絶飛鳥況我無羽翼逺壑來悲風草木慘無色念彼白
駒詩喟焉長歎息
　　聞陳荆山方伯病免
解組亦常言斯人何其果纔見北來鴻俄聞南下舸故
人俱還山酒錢誰寄我嗟彼四海人何限不舉火拯物
豈不懷仕路方坎坷同心眇天末難鼓山陰柁酌我犀
角杯遥思澆磊砢(余曾寄荆/山犀杯)
　　壬子仲春與梁升吉徐新周汪景從吳昌期及其
　　子貞復遊泲上取水烹茶
命侣遊南郊乃至泲之干春風澹未放薄衣尚微寒水
落出平沙中為新月灣抽蒲此偶坐西睇太行山淺流
開明鏡綺波生其間童子負茶鼎烹之瑩心顔自有泲
水來勝事良絶難俗人既無韻雅人未必閒我輩幸免
俗世務不相關濁河衆魚噞夙志非投竿
　　庚戌立夏日
旱氣翻凉冷司方改祝融家家田望雨日日土兼風轉
壑非能盜開倉未濟窮已知天意久不肯遽年豐
　　燕子
漸見年來燕子稀香泥何處戀忘歸竹亭草閣簾虛卷
樹杪雲邊影乍飛社日屢看時節爽舊巢忍與主人違
蕭條景物殊疇昔歎息林中事亦非
　　寄艾卿
懸瓠城頭坐日斜目隨鴻雁極天涯祁連風卷沙如霧
瀚海春飛雪作花擊筑可憐燕市月鑿空虛擬漢臣槎
已拚萬死投荒塞豈望金雞更憶家
　　寄象先兵部
長安嵗晩雪霜頻林下應知忘故人此日音書那不寄
銀魚冬筍未嘗新
　李三才(六首/)
　　　三才字道夫臨潼人萬厯甲戌進士除户部主
　　　事歴員外郎中謫東昌推官陞南禮部主事轉
　　　郎中出為山東按察僉事歴河南參議副使調
　　　山西入為大理少卿擢右僉都御史督漕運拜
　　　户部尚書有雙鶴軒鷦鷯軒二集
　　秋夜宿直
十載猶郎署蹉跎媿少年涼風迴樹杪白露下庭前漏
度三更雨燈殘五夜煙由来飛動意回首欲茫然
　　送許郎中轉餉薊宻諸鎮
重鎮經行逺清秋離别難議和兼漢策轉餉命秦官朔
雁驚風下邊雲入夜寒都亭尊酒罷落葉滿征鞍
　　送姜仲文之徐州
轉餉君之楚為郎我滯燕一尊悲逺道並馬憶朝天雲
失西山樹江迷大澤煙相思若汴水日夜咽君前
　　送馬心易被謫南還
風雨金陵暮蕭然逐客舟酬恩空一劎去國正三秋岸
濶清風逺江深落照愁五湖知有興只此又何求
　　送諸博士夀賢量移過里兼懐顧叔時兄弟
秦闗西望壯心驚風雪梁園送汝行漢帝有恩前賈席
書生何計請終纓金繒嵗月方挑釁宵旰朝廷已論兵
若到江南逢二顧安危萬里想同情
　謝　杰(二首/)
　　　杰字漢甫長樂人萬厯甲戌進士除行人厯官
　　　户部尚書有北窗吟稾
　　煌煌京洛行
煌煌京洛維帝之鄉地交陸海人雜五方物態千狀靡
可籌量炙手可熱死灰或颺清商回換六月飛霜翟公
門第雀羅倏張衞青傔僕夕拜侯王黄金作埒白玉為
堂東鄰施㦸北里鳴璫鄠杜惡少邯鄲名倡徵歌百萬
縱博千塲時不可再樂不可常悠悠南陌纍纍北邙東
望上蔡西望咸陽黄犬既斃狡兎亦僵有徳以昌無徳
以亡周公之訓懔如探湯
　　死馬行
月月橋門進草束千束萬束猶不足朝朝死馬出橋門
五匹十匹紛相屬馬草日進馬日饑馬饑日死人日肥
圉人圉人焉用爾輩為草人上草將錢買屠夫領馬作
肉賣賣馬肉輸圉人馬死何能值幾緡有時草人轉向
圉人買得死馬草明朝又進橋門道
　吕　坤(三首/)
　　　坤字叔蕳寜陵人萬厯甲戌進士知襄垣大同
　　　二縣為吏部主事歴員外郎中出參政山東按
　　　察山西轉陜西右布政以右僉都御史巡撫山
　　　東陞刑部侍郎有去偽齋集
　　雜詩(二首/)
野水漸我車掀之出于淖夫豈避危途行險終違道萬
事有當然禍福安足保君子守其轍無論遲與早孔孟
恒固窮儀秦毋乃躁所得非所欲寧以落魄老
土偶象為人終復化為土物化還吾初此身了無苦自
予落蓐時覺饑寒痛楚不幸漸有知六氣滋外侮逆境
不須論快事奚予補勞勞空百年孰注南宫簿
　　别意
留妾一身在憐君萬里行夜來雙泪盡不忍到長亭
　徐元春(一首/)
　　　元春字正夫松江華亭人萬厯甲戌進士歴官
　　　太僕寺卿
　　靈谷寺訪月泉禪師
山郭㝷僧出行行黄葉邊石泉秋聽急江月坐來圓興
豁長昏夜門開不住天時聞鐘磬發獨立萬峯前
　楊四知(一首/)
　　　四知字元述祥符人萬厯甲戌進士除行人擢
　　　陜西道御史歴大理寺少卿
　　髙𤣥殿
髙𤣥宫殿五雲横先帝祈靈禮太清鳳輦不來鐘鼓靜
月明童子自吹笙
　邢　侗(四首/)
　　　侗字子愿臨邑人萬厯甲戌進士除南宫知縣
　　　徴授監察御史出為湖廣參議陞陜西行太僕
　　　少卿有來禽館集(史紹卿云先生能文能詩能/書能畫蕞㑹諸長擅絶兼品)
　　　(詩話子愿雖有詩名為書法所掩其言曰詩盛/于嘉隆七子以為盡詞人之變矣然效趨者髙)
　　　(趾促柱者急張往往不病而呻吟匪樂而强笑/江河日下七子之盛七子之衰也蓋深中時流)
　　　(之弊特其自撰/不見脱穎耳)
　　竹馬歌為濟南太守檇李沈公作
使君五馬馬五色兒童竹馬馬以百朝朝遲公阡與陌
胡為不夙來令我父兄頭漸白
　　起居宗伯尊師于公
七上書移疾三經月改弦臣心霜露切帝命起居駢去
住違今日遲回易長年獨餘秋夕夢常繞汶陽田
　　走筆戲贈萬伯修使君
五花番馬鷫鸘裘夜獵歸來興未休教唱西涼新樂府
一時霜月遍幽州
　　古意再寄于田
零落鈿蟬出漢宫闌干雙淚背春風君王總署迴心院
再畫蛾眉恐未工
　周𢎞禴(一首/)
　　　𢎞禴字元孚麻城人萬厯甲戌進士除户部主
　　　事謫無為州同知陞順天通判復謫代州判官
　　　遷處州府推官轉南兵部主事歴尚寶司丞進
　　　少卿三黜為澄海典史有澄海集
　　乙酉貶代州壬辰貶澄海俱旅宿髙碑店
風塵何處問銜盃南海浮槎更可哀古道垂楊應笑客
逐臣何事又重來
　游　朴(三首/)
　　　朴字太初福寧州人萬厯甲戌進士除成都推
　　　官入為大理評事官至湖廣右布政使有藏山
　　　集
　　行役
驅馬上髙山山髙欲近天及到山巔上更有山在前髙
山豈有盡客行良可憐
　　木綿菴
凄凄木綿菴賈相此裂腹矯矯鄭虎臣手代天行戮戮
死頗快人所恨死不速元兇僅就誅宋社亦已屋蒼生
尚含憤未得食其肉一夫恣胷臆九有被荼毒生竊片
時歡死作千世辱寄語當路兒此是前車覆
　　崇寧縣却酒
崇寧清酒如鬱金主人長跪留客斟客行欲飲迫程限
不飲傷此主人心春風爛熳遍山壑把酒澆花殊不惡
客還有酒應留連只恐山花已零落
　范　淶(一首/)
　　　淶字原易休寧人萬厯甲戌進士除城南知縣
　　　入為刑部主事厯官左布政使有水堂吟
　　浣花溪
百花潭接浣花溪饒笑堂開傍水西新綻夭桃帶微雨
輕飛栁絮半沾泥㝷芳力倦年非壯懐古愁多日欲低
回首白雲家萬里深林偏喜杜鵑啼
　沈　璟(二首/)
　　　璟字伯英吳江人萬厯甲戌進士官光禄寺丞
　　擬古答澤民
客從逺方来遺我一紈扇上有秋風詞讀之淚如霰颯
颯懐袖間悠悠異鄉縣㑹面詎有期凉燠代更變莫以
新相知棄捐故與賤
　　酬澤民見懷之作
何來雙鯉漢江頭江水西南萬里流髙枕青山家負郭
開襟白日賦登樓洞庭葉下孤雲晚夢澤寒深五月秋
珍重芳蘭堪作珮湘臯揺落不須求
　陶允宜(六首/)
　　　允宜字懋中㑹稽人萬厯甲戌進士除刑部主
　　　事官止黄州府同知有鏡心堂集
　　蘄簟
簟出蘄州世所無五月六月繩牀鋪恍坐水閣眠冰壺
皇都炎熱逾江湖貴臣催簟如催租民情誰語州大夫
　　蘄艾
七年之病三年艾起死回生人所賴芃芃白葉功為最
麒麟山上王城在索取其中却其外出入頗煩閽者怪
何時斷種出野菜火病箠痕兩無害
　　蘄蛇
花蛇方頂尾甲指捕者刲腹投之水自脱腹胃淨如洗
大如竹箭長尺咫能却風攣化食痞方其出穴疾如駛
偶遭毒吻人立死我節食飲慎眠起諸邪不侵病良已
　　蘄龜
千年龜小象圍棋其甲翠緑毛毰毸置之盆水生漣漪
蚊蠅逺避塵自離壁頭牀足兒曹嬉不飲不食長如斯
求之艱難誰得之
　　麻城鵝
麻城鵝品光州右餌以膏粱兼菉豆肉色紅鮮滋味厚
取之為鮓進元后近年黄州失耕耨一鵝之肥幾人瘦
　　黄陂葛
楚人種葛不種麻男採女績爭紛挐黄陂所織尤精嘉
光潔勻細眼不斜皎如白苧輕如紗進之内宫傳相誇
雲綃霧縠無光華價值減少尺幅加織者十家逃九家
　支大綸(一首/)
　　　大綸字心易嘉善人萬厯甲戌進士由南昌府
　　　學教授陞泉州府推官謫江西布政司理問遷
　　　知奉新縣有華苹集
　　信州公署
玉露楓林旅雁寒綠蕉分影入雕闌自憐兩度來江右
不是閒官即冷官
　韓子祁(一首/)
　　　子祁字心堯平湖人萬厯丙子順天鄉試中式
　　　除徳安推官補贑州歴蘇州府同知有醯雞集
　　煙雨樓
層樓百尺㸃空濛柬指蓬壺一葦通春雨自添湖上碧
晚煙輕抹浪頭紅萬家煙火浮天外午夜星辰落鏡中
醉坐漁磯還獨酌却將鴛渚作鼇宫
　龎一徳(一首/)
　　　一徳字與䖍南海人知府嵩子萬厯丙子舉人
　　　嘉魚知縣教授揚州有雙瀑堂稾
　　山家
入山亦已深居人一何稀百里三四家茅茨枕山陂爨
斫山木葉餉食道邊藜斜日羣行汲漏下未得歸籬門
麂眼疎所憂虎與羆居人已偃卧何由知客悲
　
　
　
　
　
　
　
　
　
　
　
　
　明詩綜卷五十七
欽定四庫全書
　明詩綜卷五十八
　　　　　　　　　　翰林院檢討朱彞尊編
　沈懋學(三首/)
　　　懋學字君典宣城人萬厯丁丑賜進士第一授
　　　翰林修撰追諡文節有郊居遺稾(王元美云先/生詩文不名)
　　　(一家縱横捭闔/往往出人意表)
　　　(靜志居詩話君典少任俠兼精技勇能上馬舞/丈八矟嘗出塞縱觀飛狐花馬險塞突為彍騎)
　　　(追至幕南君典挾一矢命中其黨乃不敢追既登/狀頭是年第二人即江陵相君子嗣修江陵方欲)
　　　(引以相助㑹奪情之舉君典貽書嗣修謂相君/天子師表奈何棄綱常飽人以口實嗣修恧不)
　　　(能答也又貽書李尚書養河辭頗激切養河發/書嘻笑而已君典迺與吳編修子道趙檢討汝)
　　　(師謀各上疏吳趙受杖去官而君典疏草為人/所持不果進然江陵業恨其異已而海内皆服)
　　　(其風節矣君典四十而夭年壽不將命爾而王/元美作墓表屠緯真作傳欲傅㑹曇陽子昇真)
　　　(之確至以妖夢厚誣光明磊落/之君典是豈愛人以徳者邪)
　　次别曾直卿太史
年來多病檢方書夢入雙溪把釣餘賈誼豈能收涕淚
嵇康元自愧麤疎翻愁草色春將晚却笑桃花錦不如
戀别可堪風雨夕江天搔首坐躊躇
　　署中聞子規
一片愁心託杜鵑望中隴樹斷蒼煙歸人只是歸難得
白髪相催又隔年
　　贈沈孟嘉訪開之湖上
初陽臺上紫雲停何處璚簫入夜聽載酒看花歌白苧
直教明月下西泠
　曾朝節(一首/)
　　　朝節字直卿臨武人萬厯丁丑賜進士第三授
　　　編修歴侍講諭徳進侍讀學士少詹事升南禮
　　　部右侍郎掌翰林院終禮部尚書諡文恪有紫
　　　園草
　　方正學祠
祠堂開木末宛在闕庭前縗絰舊君服離騷絶命篇已
知心匪石肯汙筆如椽𤓰蔓抄雖毒遺文百世傳
　馮　琦(七首/)
　　　琦字用韞臨朐人萬厯丁丑進士改庶吉士授
　　　編修歴侍講右諭徳左庶子少詹事升吏部侍
　　　郎卒贈禮部尚書諡文敏有北海集(陳卧子云/宗伯經術)
　　　(之士其詩雖未/𡨕捜亦能象合)
　　結交行呈楊公亮時公亮止酒
寒不作堂上燕饑不作韝上鷹韝上威稜豈不峻一飽
即掣非人情親極難為疎貴極難為賤長平未罷賓客
去何必貴賤交情見君不見步兵㕑君不見濬沖壚長
安車馬夾道趨雲雨翻覆無時無君今不醉胡為乎
　　送伯楨侍御之川中憲副
間何濶逢諸葛行且止避御史御史今年三十幾廌繡
翩翩帶金紫聖主真憂萬里外使君建節三巴裏刑天
舞干亦自豪精衞填海空復勞黄河懸水三十仞呼風
亂度難容舠嗟嗟王郎汝何往古來得失如反掌長安
大路多摧輪況乃蜀道青㝠上蜀道之難難於天不如
歸問桑麻田振衣獨上三峯顛塵埃野馬何茫然君不
見雁門菟郡伊與鹿南陽畫諾亦見逐世間萬事誰能
卜汝為逺臣恩巳足
　　邢太保破倭功成以大司馬筦留鑰過家省覲太
　　夫人
雲霄漢闕頒新命豐鎬周京奠舊邦九列獨髙蒼玉佩
六師爭擁碧油幢横戈絶域春浮海擊楫中流夜渡江
聖主憂先根本計留侯籌策況無雙
　　恭陪聖駕步禱南郊紀盛
龍武新軍罷勾陳御路開紅塵都不掃留待雨師來
　　題萬玉山房
本是瀟湘人最愛瀟湘竹何處丘中琴歴歴瀟湘曲
　　題閼氏畫像
紅妝一隊陰山下亂㸃酡酥醉朔野塞外爭傳孃子軍
邊頭不牧烏孫馬
　　送魏懋忠
擊筑髙歌興未孤暫分離恨作歡娛不知後夜相思夢
得及今朝醉裏無
　余繼登(三首/)
　　　繼登字世用號雲衢交河人萬厯丁丑進士改
　　　庶吉士授檢討累官禮部尚書贈太子少保諡
　　　文恪有澹然軒集
　　　(詩話文恪詩指陳時事鏗竒磊落卓然名家其/在容臺值國儲未建災變頻仍雷擊太廟樹南)
　　　(都火太白經天秦晉齊皆地震西寧鐘不扣自/鳴紹興地出血公俱直言無諱先公册封周藩)
　　　(公詩惟以旱熯為憂不失古人贈言之義聞公/先是使周藩渡河舟膠柁折公告于神曰使臣)
　　　(縱有罪神敢震驚龍節亦有佚罰維神實圖利/之禱畢而波恬若有翼舟以濟者斯亦異矣)
　　送朱太史養淳册封周藩
昔予祗行役驅車向中原中原饑饉餘氛祲日以煩白
骨亂如麻黯然銷神魂朱門鬱蕭條哀哀諸王孫君今
復持節翩翩過夷門不知周孑遺今有幾家存況今旱
為虐五月黄塵昏知君負經濟雅志念黎元當其授簡
時應為廢朝餐莫以董賈筆虛負鄒枚言願賡雲漢篇
歸來達至尊
　　送張伯任都諫閲邊
開城古雍州漢家朝那地迢迢控諸畨可以斷右臂一
從和議成關門久不閉無復念軍興祗聞增嵗幣壯士
卧干戈邊城罷烽燧豈不息戰爭詎可銷兵器籓籬不
復施豺狼日窺伺去年戎馬來三軍同日斃所過無雞
豚哀哉肆吞噬天子頻西顧疆吏盡更置君從掖垣中
叩閽數言事聚米悉邊情一一當上意藉爾青瑣賢出
作行邊使周覽昔戰場白骨尚委棄四野無人煙那能
不隕涕誓將廓垢氛何以壯軍勢君其賈餘勇時方待
髙議好上金城畧永垂秦川利甘學汲公戇寧顧漢庭
忌得君借前籌庶同指掌易
　　放歌
余雲衢汝亦堂堂七尺軀二十脱穎薦鄉書三十挾策
計吏俱玉堂金馬此何地容汝久玷承明廬從汝執經
已三載天子不肯臨石渠吁嗟乎汝既無封侯骨拜相
鬚謾言虎可繡龍可屠屠龍繡虎竟何益況汝冥頑一
技無汝不見轅下駒一旦受君牧與芻為君萬里爭馳
驅少府金錢等膏血太倉粟米煩徵輸念汝何功敢竊
食十二年費官家儲去夏一病幾長徂汝今不去將安
需衞河之滸茅可誅且營菟裘為汝居貴何須誇趙孟
富何須羡陶朱從今且自脱樊笯三家市裏逡巡酒五
畞園中觳觫車免使微名挂朝簿耕田鑿井歌唐虞
　鄒元標(二首/)
　　　元標字爾瞻吉水人萬厯丁丑進士觀政日以
　　　建言謫戍召授吏科給事中復以言事降南刑
　　　部照磨升南兵部主事改吏部歴員外郎中罷
　　　起大理寺卿升刑部右侍郎終都察院左都御
　　　史贈太子太保吏部尚書諡忠介有存真集
　　　(詩話先生晚總西臺入朝而躓御史前糾失儀/先文恪公進言曰元標在先朝直言受杖至今)
　　　(餘痛未除也徳陵意解此/事實録不載附識於此)
　　簡羅公廓給諫
老去交情重懐君意轉深廿年青瑣客同賦白頭吟突
兀千秋意蹉跎萬古心嚶嚶聞好鳥相喚出幽林
　　送俞定所起大名
久别相看慰所思送君空有淚臨岐黄沙白草無窮恨
不獨尊前感别離
　楊起元(一首/)
　　　起元歸善人萬厯丁丑進士官吏部侍郎
　　送黄雲崖宿州掌教
前月乘輶車經過睢陽驛慨然思古人入城訪遺跡西
去二百里張許今廟食秉彞在人心誰不好懿徳君今
涉雎流傳經聚逢掖文藝何足云忠孝為標的國家根
本地土風最當植丈夫萬世名勉之在一息
　嚴一鵬(二首/)
　　　一鵬字汝化無錫人萬厯丁丑進士除行人以
　　　貴州道御史按廣西以浙江道御史按浙江以
　　　福建道御史按山東厯官刑部左侍郎贈尚書
　　　有二知軒詩稾
　　　(詩話尚書達尊居三特賜存問賦詩雖不多調/故清徹有長孫福孫最善易著易通義頗發先)
　　　(儒所未發惜未刋行其次中允繩孫也/尚書稾流傳者寡從中允所抄得之)
　　吏隠齋懷孫龍涵
分袂愁何恨開函喜不禁三年羈旅思千里故人心日
落梁溪暮花殘魯地陰天台如有賦雙鯉莫浮沉
　　清明日賈𢎞菴棲隠園社集
春風吹拂柳絲斜佳節相攜感物華共有錦囊題白雪
未須金管勸流霞人行磴道初如蟻日落湖帆盡載花
散步踏芳歸任晚城南猶有未棲鴉
　馮夢禎(十一首/)
　　　夢禎字開之秀水人萬厯丁丑進士改庶吉士
　　　除編修終南京國子祭酒有快雪堂集
　　　(詩話馮公儒雅風流名髙三席歸田之後間娛/情聲伎箏歌酒讌望者目為神仙中人詩亦不)
　　　(蹈時習五古能盤硬語尤見意匠經/營同譜若沈君典屠緯真皆不及也)
　　結交篇(有序/)
　　　余少時友周生彦雲嗣交賀生伯闇庚午癸酉
　　　余與彦雲相繼登鄉薦丁丑余以南宫舉首官
　　　翰林中遭廢棄壬辰出山赴南司業癸已擢掌
　　　南翰其明年甲午伯闇始舉于順天乙未成進
　　　士官行人而彦雲猶未釋公車功名之遲速變
　　　幻如此今年丁酉秋余為南祭酒幾二年所而
　　　彦雲自里中見訪時余苦痁方上乞骸之疏㑹
　　　有詔使臨則伯闇也我三人廿年中離合不知
　　　凡幾忽有此晤喜不自勝遂成此篇
憶年十五六眼空心膽麤三人笑相暱意氣凌萬夫轉
蓬三十年飛沉不同塗賀子初牽紱周生尚公車劣余
最先達典胄山水都撫疾新乞骸逐痁猶向隅明主有
餘戀故人不我疎賀子忽持節周生未返廬三人共形
影嘉㑹在須㬰升沉豈有常離合難可拘努力崇徳音
皓首願無虛
　　仲春湖上登覽與叔宗同賦
春至嘉卉榮氣和長薄絢遵渚洽淪漣升隄媚蔥蒨逺
近生態殊昏旦物候變髙下柳盡舒參差桃始炫鳴禽
選秀木時女步芳甸朋儔或回睇舟陸諧所便勝情欣
有託日夕遺深眷
　　題東山許氏小樓
為樓枕東山山翠常滿樓非徒自怡悦亦以娛朋儔璧
月當綺牕白雲漾丹丘我來秋色晚不惜十年留南墉
如可闢兼得狎海鷗
　　若下
夙昔眷幽溪于今凌漭瀁引艇及朝暾瀠洄淹夕漲乍
進離煩嚻少焉益蕭曠岸仄交濃陰林缺露青嶂瞻岫
集遥姿睇漣延近狀改步款蘭疇陟憇紆迴望地偏俗
駕牢侣勝游蹤暢朱羲不遽頽沉懽將無蕩
　　五十篇(四首有序/)
　　　昔人云五十之年忽焉以至悲始衰也今嵗丁
　　　酉八月廿二日乃余五十懸弧之辰鑒止足之
　　　分傷流光之駛有懷家園思投簪笏乃賦斯篇
五十忽焉至頽齡始自兹懸弧眷秋辰稱觴來故知余
本靜者流夙好敦書詩散性在丘樊竊禄慙軒墀鐘鼓
享魯郊海鳥終不怡鍾阜洵云美豈若還山茨
山茨結林麓其陽面清池清池曲且廣髙楊夾路垂層
樓貯圖史宻室藏姜姬出門即湖山興到惟所之偶逢
漁樵侶談謔忘歸期人生行樂耳須富貴何時
富貴反多憂貧賤未足卑靈龜戀泥中雄雞憚為犧李
斯具五刑牽犬一何悲陸機西入洛鶴唳聽無期無才
足完身功髙跡轉危所以賢達人拂衣恒恐遲
拂衣謝塵氛舊侣時相追披素詠新賞開帙渙所疑豈
不戀圭組天爵無磷淄豈不戀子孫清白自可貽觀民
計已極從道安足嗤申毫著斯文聊以適吾私
　　餘不溪回舟寄訊章元禮吏部是日雪
吏部才名舊瓊瑶昔見貽山川聞問隔日月鬢毛衰身
退仍憂國家貧但賦詩迴舟縁興盡風雪寄相思
　　珠簾洞
帝遣銀河垂虛簾蕩空淥我欲買娉婷問爾乞三斛
　　無題
琉璃硯匣鎮隨身彩筆揮來字字新他日長門如有恨
千金詞賦不求人
　王士性(一首/)
　　　士性字恒叔臨海人萬厯丁丑進士除知確山
　　　縣事擢禮科給事中終太僕寺少卿有五岳游
　　　草
　　惡溪道上聞猿
惡溪不可涉地險亦何心石觸雲根出灘迴蜃窟深繁
霜沙際白落月渡頭陰豈異巫陽峽清猿兩岸吟
　魏允貞(一首/)
　　　允貞字懋忠號見泉南樂人萬厯丁丑進士除
　　　荆州推官選授山西道御史歴官右副都御史
　　　兵部右侍郎巡撫山西
　　　(詩話見泉以直節聞相傳其子廣微甫登賢書/來省其父見泉閉之廨中不許就禮部試曰此)
　　　(破犂犢也一得志必隳我家聲矣後/果然詩近觕疎論者謂遜其弟懋權)
　　岳陽樓
洞庭天下水岳陽天下樓誰為天下士飲酒樓上頭
　徐　桂(一首/)
　　　桂字茂吳長洲人居餘杭萬厯丁丑進士袁州
　　　推官有大滌山人詩集(李本寧云茂吳咏物以/六朝之才情具三唐之)
　　　(格調興馬仲良云自弇州殁而禹航徐茂吳先/生代  詩靡所弗工而詠物之章可稱名家)
　　　(詩話徐君詠物詩最繁富正如盈擔魔/合羅僅供村市癡兒騃女把翫而已)
　　送義公結廬天台
海上棲禪境披雲訪石橋一缾依澗壑疎磬落山椒華
頂經年雪松門半夜潮預愁支遁去誰與共逍遥
　張維新(一首/)
　　　維新字憲周汝州人萬厯丁丑進士除冠縣知
　　　縣擢兵科給事中歴湖廣按察副使
　　萬壽節早朝
六位龍飛日千官虎拜年嵩呼聞漢殿華祝戴堯天綵
仗清霜肅金爐紫霧連不才班侍從踧踖冕旒前
　陳泰來(一首/)
　　　泰來字上交平湖人萬厯丁丑進士除順天府
　　　學教授遷國子監博士升禮部主事歴員外謫
　　　饒平典史泰昌即阼贈光禄少卿有員嶠集
　　　(詩話員嶠年十八舉于鄉十九釋褐歸娶賜内/府金花燈籠知平湖事劉抑亭贈以對聨云秋)
　　　(進士聨春進士大登科後小登科鄉里榮之而/公以氣節自許居太學忤江陵因三王並封面)
　　　(質太倉于朝房又疏請建儲既因計典疏救孫/鑨謫饒乎典史陛辭就道賦詩有直道不縁三)
　　　(黜改孤忠或受九重知卒時年三十有六耳謫/歸日夢至一山羣仙咸集賦詩云凉風拂拂白)
　　　(雲收宦海年年幾日休翦紙作驢輕撥刺桃花/洞口笑淹留相與樂甚㫄一仙云汝乾凌子也)
　　　(後一年當再㑹于此覺而/以乾凌子自號踰年而没)
　　客中午日
客裏端陽也自娛呼童沽酒汎菖蒲家園咫尺汀蘆外
艾虎朱絲事事無
　顧紹芳(五首/)
　　　紹芳字實甫太倉州人萬厯丁丑進士改庶吉
　　　士除檢討歴左春坊左贊善兼編修有寶菴集
　　　(詩話實甫工於五律不露新穎矜鍊/以出之頗有近於孟襄陽髙蘇門者)
　　同公亮敬承茂仁郊游
共道㝷春好兼之出郭幽林塘三月暮休沐幾人游樹
樹陰初合溪溪澹不流從來耽野趣即此是滄洲
　　即事
小閣上干霄幽人野望遥澹雲清曉樹疎雨綠春苗天
濶前朝寺風多隔浦橋心期竟何託鐘磬日蕭蕭
　　喜陸彦先至
常憶秋風裏離尊共黯然所期寧此日相見忽經年白
眼時人過青山旅夢牽懸知有新語羞屬蒯緱篇
　　山亭閒居
豈有避人意經秋長閉關蕭然松下户對此城中山得
雨深林映隨雲倦鳥還漸諳丘壑理聊復養衰頑
　　舟行即事
願得三千里飛帆一夜還生憎衞河水十步九成灣
　沈自邠(五首/)
　　　自邠字茂仁秀水人萬厯丁丑進士改庶吉士
　　　授檢討歴修撰有沈修撰詩集(蔣馭閎云先生/詩風格端麗意)
　　　(調諧適合乎/風雅之正)
　　送徐洪陽侍講使荆
送别青門外雙旌去路賒楚天髙擁傳江瀨隠浮槎赤
社開王胙金莖憶帝家上林新賦就雲夢未應誇
　　白下留别賀伯闇
髙閣經旬别孤帆此日開風塵催作客花鳥負銜杯細
雨白門樹浮雲江上臺相期不相見愁思轉難裁
　　送髙藎卿少參
驛騎花前發東風二月過漢家新節鉞秦地舊山河津
樹關門合春雲渭水多西臺誰領袖咫尺望鳴珂
　　謁關忠義張桓侯祠
赤伏符難再三分志未伸江山千古恨祠廟百年新事
業歸龍戰飛揚憶虎臣雄風今尚在灑淚向髙旻
　　馬文莊公輓歌
美諡殊恩錫東園祕器分濟時功尚在接武事仍聞丹
旐飛燕雪清笳斷隴雲西州徒有恨曲罷淚紛紛
　朱維京(一首/)
　　　維京字可大萬安人萬厯丁丑進士歴官光禄
　　　寺丞有光禄集
　　度飛虹橋
鯨海遥涵一水長清波深處石為梁平鋪碧甃連馳道
到瀉銀河入苑牆晴綠乍添垂柳色春流時泛落花香
微茫迥隔蓬萊島不放飛塵入建章
　沈九疇(二首/)
　　　九疇字箕仲鄞縣人萬厯丁丑進士除刑部主
　　　事稍遷至郎中以按察副使提學江西歴官江
　　　西左布政使有曲轅居詩集
　　　(詩話箕仲以詩名重鄉里人有持所作謁文恭/者輒笑曰家弟安知文奚不就我族父嘉則以)
　　　(豐對樓詩屬余君房論定君房報書云吾於詩/僅窺其籓未入其室此事終當屬君家箕仲於)
　　　(是嘉則詩經其刪敘及掌江西左轄有中使來/司𣙜先檄諸長吏迎勅箕仲宣言曰勅諭中使)
　　　(非勅守土吏也例不當迎中使為氣沮一日中/使移書自稱予箕仲叱其使曰往惟髙皇帝起)
　　　(吳時曾稱予若中貴人何敢爾中使大懼/立造謝其直節自遂亦文恭所不如也)
　　善哉行
今日樂兮來日可悲天迴地游人莫之知(一/解)彼絃我歌
㑹少離多明星可掇肅駕經過(二/解)三十六輻輪輪相復
但惜馬蹄不惜車軸(三/解)
　　雨中簡吳山人汝震時居鐵柱觀
倚柱看黄鳥窺檐拂翠條吾衰春亦去汝病興還饒山
色樓中雨江聲郭下潮何如平楚外煙柳赤闌橋
　楊徳政(二首/)
　　　徳政字公亮鄞縣人萬厯丁丑進士改庶吉士
　　　除編修出為福建參議遷副使調廣西陜西提
　　　學歴山東參政福建按察使有夢鹿軒稾
　　苑田觀穫
南風吹城闕西苑鳴桑鳩帝畞雨露偏田畯職亦修維
時麥稼登滿地黄雲稠播植良苦艱喜見千倉收皇情
念民依感之紓殷憂願以庾廩資勤息覃遐陬詠哉七
月篇庶幾追成周
　　河西阻風戲示同行者
失路依依獨問津楊花飄蕩撲征輪東風正似郵亭吏
只解迎人不送人
　蘇　濬(三首/)
　　　濬字君禹晉江人萬厯丁丑進士除南京刑部
　　　主事㝷改工部轉禮部員外郎出為浙江提學
　　　僉事歴陜西參議廣西副使貴州按察使有三
　　　餘集
　　曉發界河
客路逢秋杪中原曙色分無情原上草不斷嶺頭雲醉
月懷梁苑觀風過汝墳楚天看漸逺何處問湘君
　　卧病
華髪星星短浮雲冉冉流客中千里淚夢裏五湖秋肺
病傷春盡商歌入暮愁浮沉君莫問大壑一虛舟
　　哭王恒甫茂才
何處悲風急凄然獨掩扉斷雲空莫莫宿草故依依一
夢愁如昨千秋事已非青山堪共老垂老忽相違
　陸懋龍(一首/)
　　　懋龍字啓原鄞縣人萬厯丁丑進士除合肥知
　　　縣選授兵科給事中歴刑科都給事出為湖廣
　　　參政
　　小院
小院幽陰似井間風枝墮地㸃苔斑何時鏟却重檐去
露出西南一角山
　丁此吕(一首/)
　　　此吕字右武新建人萬厯丁丑進士歴官湖廣
　　　布政司參政有世美堂稾
　　雨中望勾漏
迢遞策敝車言㝷稚川子風雨何淒其蕩然滌塵滓濛
濛山下雲泠泠峽中水雲水幽以深徑路憑誰指丹竈
突無煙白石徒齒齒至今不可攀邈焉懐斯理我家西
山陽許令實同里𤣥都計非遥赤縣更伊邇沖舉遽難
期沉淪恒自恥孺子儻可言請為公納履
　周汝登(一首/)
　　　汝登字繼元嵊縣人萬厯丁丑進士除南京工
　　　部主事謫兩淮運司判官遷順天府通判轉南
　　　兵部主事出為雲南參政有海門先生文録
　　恭聞册立皇太子諸王亦以是日受封志喜
震索從天授年將徳共宜尊師開閣早問寢出宫遲太
后殷勤誨諸王次第隨微臣棲隴畞萬里想威儀
　孫成泰(一首/)
　　　成泰字允交平湖人尚書植子萬厯丁丑進士
　　　除知道州遷蘇州府同知入為刑部員外歴郎
　　　中升饒州知府調邵武再調福建鹽運司同知
　　　以按察副使整飭大名道
　　送尤司訓
送君湖上正斜曛楚水吳山咫尺分今日莫辭杯底醉
數聲風篴片帆雲
　吳安國(七首/)
　　　安國字文仲長洲人萬厯丁丑進士除真陽知
　　　縣調永康徵授刑部主事歴員外郎中出為寧
　　　波知府升本省副使有葆光軒稾今是堂集(屠/緯)
　　　(真云文仲詩語不必琢惟其骨勝辭不必靡惟/其趣長才與情宣意將格㑹  劉𤣥子云文仲)
　　　(近體有大厯家法之何穉孝云文仲/髙不亢卑不抑導  泉注頓之山安)
　　遊武夷
十年懷名山薄游未能至弭節偶兹辰探竒始欣遂層
峯抱迴合長林引深邃煙霞鎖冥濛指顧詫靈異玉函
閟遺封勝跡符往記洄沿九曲溪溪溪落空翠水木澹
澄暉冷風送餘吹登髙兩稱絶幽期愜遐企願謝區中
縁浮生永斯寄
　　秋日偕孫太史萬都諫王比部侯奉常趙大行郊
　　游憩禪寺得逺字
嘉辰值休沐晴郊恣游衍秋色淒以清深懷託所遣回
飇振叢樾閒雲入幽巘眷言二三友同心自繾綣垂楊
十里陰清流一溪轉稍憩初地偏頓覺塵心逺歸鑣故
夷猶移觴欲忘返何當置丘壑一笑謝軒冕
　　領郡出都留别諸君
明時忝嘉招薄游謝逺度孤衷夙寡諧恬漠有遐慕結
交二三子實以賢豪故覽古窮皇墳摛華託毫素本乏
希世資還甘守遲暮襆被辭舊廬分襟阻清晤徘徊戀
餘樽慷慨即長路
　　雲崢丈邀登清源山
出門欲看山山翠忽在眼俄從平野登旋傍迴溪轉層
崖屢攀援仄徑縱凌緬雲氣抱石幽煙霏隔林淺地主
何風流開尊向絶巘情同永嘉適藻擬宣城撰塵蹤有
離析髙情自繾綣執手千古懷兹山亦齊峴
　　元日紀事
曉飾嚴城禁宵傳獄市驚閉門空大索出柙已横行桃
梗難除惡椒觴罷賀正爾曹堪一笑吾自掩柴荆
　　登北固山甘露寺
寺憶南朝古山横北顧遥千峯圍鐵甕雙髻擁金焦隔
岸維揚樹空江建業潮髙樓信多景秋意獨蕭條(寺有/多景)
(樓/)
　　江行
江樹浮疑没江雲散復凝疎燈明極浦處處有魚罾
　徐三重(二首/)
　　　三重字伯同松江華亭人萬厯丁丑進士除刑
　　　部主事有天真齋草
　　　(詩話伯同甫含雞舌遽返鶴沙息軌杜門研朱/讀易其叔子禎稷出守䕫州畏家誡之嚴不寄)
　　　(一物賦詩云丙穴有魚堪作鱠因/風不敢寄髙堂足徵其守之介矣)
　　送友掌教射洪(二首/)
莫歎青氊作客寒聖朝猶是重儒官鼎烹鼎食知多少
誰似先生苜蓿盤
江流欲盡是巴西巫峽荆門煙樹迷遥計客帆行到處
亂山斜日子規啼
　張　敬(二首/)
　　　敬字爾和淄川人萬厯丁丑進士除中書舍人
　　　遷禮部主事有儀部集
　　　(詩話明初駙馬家有學録嘉靖六年以禮部主/事金克厚授都尉謝詔經書後遂因之主事教)
　　　(習駙馬者爾和其一也爾和不以詩名所作寥/寥附文集之末聲律未能悉諧然頗有生趣如)
　　　(曇花侵斷壁木葉響空廊鷺下啄寒蕈猿垂/颭古藤故人滄海隔歸夢白雲深亦自流暢)
　　聞雁寄王侍御
揺落聞征雁連翩向海隅行分絶塞濶影入夕陽初鼓
角寒城急關河短鬢疎那能千里别不寄一封書
　　寄王汝賓
山房黏石壁蒼翠暮煙收野水亂流合沙禽幾㸃浮人
歸槲葉寺月映蘆花洲白露澄江濶故園何處秋
　朱應轂(二首/)
　　　應轂字徳載濬縣人萬厯丁丑進士除東阿知
　　　縣擢貴州道御史㝷改山東道御史巡按貴州
　　　再改雲南道御史巡按淮揚卒于官有槐石集
　　　(詩話徳載近體/亦自羅羅清疎)
　　中秋登東阿城樓
東郡逢佳節南樓上小梯牕迎歸雁近坐覺逺峯低魏
闕燕山北黎陽魯甸西清輝真可戀不寐信烏啼
　　東流泉
清流環曲徑翠色映遥岑山靜少人跡林深多鳥音雨
餘雲破練月上酒浮金千里來知已同游愜素心
　鄧汝楫(二首/)
　　　汝楫字原剡江陰人萬厯己卯舉人官慈利知
　　　縣調龍門
　　晚行
澧上驅車晚前塗日已傾寒禽依古木山鬼瞰荒坪路
入村烟直燈分野燒明不勝寥落恨況復嵗華更
　　將至清源作
清源看不逺暮色遂征途寒入蕭蕭樹身隨泛泛鳬扁
舟漁火亂明月水天孤苦受微官縛髙陽愧酒徒
　張修徳(一首/)
　　　修徳字季成江隂人萬厯己夘舉人
　　下第歸兖州道中遇雨
雨横風狂三月天長塗遊子倍澘然鄉心對酒渾無賴
倦馬衝泥苦不前委地落花空寂寂隨人舞燕故翩翩
自憐輸却山牕客一枕𤣥經日晏眠
　馮大受(一首/)
　　　大受字咸甫松江華亭人萬厯已夘舉人有竹
　　　素園詩集
　　登岱
直上中峯頂方知泰岱尊岡巒迴地軸星斗挂天門孤
嶂秦皇碣清池玉女盆仙人雲外度白鶴日飛翻
　陸長庚(一首/)
　　　長庚字元白平湖人萬厯庚辰進士知六安廣
　　　徳二州升刑部員外進郎中改南吏部厯官江
　　　西左布政使遷應天府尹南京通政司使
　　感興呈景陽兄
林藪原吾志年来逺市朝青山歸計穏白髮壯心凋夢
逐翻風蝶名成覆鹿蕉小牕休沐暇閒步誦逍遥
　龍　膺(一首/)
　　　膺字君御武陵人萬厯庚辰進士除徽州府推
　　　官謫温州府學教授稍遷國子監博士升禮部
　　　主事復謫兩淮鹽運判官轉鞏昌通判厯同知
　　　遷南户部員外郎進郎中出為按察僉事厯參
　　　議副使仕至南京太常卿有九芝集
　　南歸聞雁
征人家近住瀟湘楓葉初丹橘柚黄憑爾先將歸信寄
莫言風雨隔衡陽
　石崑玉(一首/)
　　　崑玉字汝重黄梅人萬厯庚辰進士除户部主
　　　事歴郎中出知饒州蘇州紹興三府升山東按
　　　察副使轉福建參政以右僉都御史巡撫大同
　　　有石居士集
　　燈市
燈市百貨藂類聚還分局雜沓掩塵埃穹窿象山谷滿
城恣意觀履舄時交觸側肩趁友朋轉盼遺童僕樓上
樓下人徙倚自相矚佻佻白面郎囊裹金如粟訪古幷
探竒十僅償其六本擬快于心㫄觀容有蹙為君話所
從原出巨家櫝向購此場中而今在此鬻佇看市道間
何事無翻覆物類火傳薪人寰風轉燭拚諸海陸珍權
與豪華畜姑數杖頭錢來酣春酒熟
　姜士昌(一首/)
　　　士昌字仲文丹陽人萬厯庚辰進士除户部主
　　　事歴員外郎中出為陜西提學副使遷參政卒
　　　贈太常少卿有雪柏堂稾
　　春日郊行
金張亭館帝城邊北里南鄰競管絃山鳥日來游客醉
曲池芳草自年年
　余　寅(二首/)
　　　寅字君房一字僧杲鄞縣人萬厯庚辰進士除
　　　工部主事轉禮部員外歴郎中出為陜西提學
　　　副使遷山東參政入為太常少卿有農丈人集
　　　(詩話君房自負古文然與作者尚逺其於詩自謂/涉其藩未窺其奥亦自知之明相傳少日夢人曰)
　　　(君命同孔子年至七十三無恙後二年奉川産/一麟持獻太守太守使吏來白君房曰吾其死)
　　　(夫未幾果卒萬八處/士斯同嘗語予云)
　　魯橋村
半景臨墟塢雙榆闢里門秋風吹巷陌落日喚雞豚野
外桑麻濶山中父老尊喧喧村釀集賽鼓正黄昏
　　送包明臣之任潮陽簿
七閩路盡是潮州莽蕩風煙漲海頭溪洞水腥常作霧
桄榔葉暗不知秋琵琶洲畔蛟為窟甲子門前蜃是樓
只有羅浮山色好蕭齋長得破羇愁
　王徳新(一首/)
　　　徳新字應明安福人萬厯庚辰進士除南京兵
　　　部主事改刑部坐建言為民起補南工部遷光
　　　禄寺丞有儆所先生集(王希泉云光禄韻鬯神/怡珠媚玉輝巋然風人)
　　　(雅/致)
　　期登羅陽
羅浮煙雨滿空山千仞崖藤尚可攀煮石眠雲誰禁得
律僧翻羡老夫閒
　葉初春(一首/)
　　　初春字處元吳縣人世居洞庭自號吳西主人
　　　萬厯庚辰進士除廣州順徳知縣擢兵科給事
　　　中歴户禮二科左右給事建言為民天啓初追
　　　贈光禄寺少卿有吳西佚稾
　　　(詩話先太傅文恪公兩主鄉闈辛卯江西則吳/西葉公為副丁酉南畿則福清葉公為副皆齊)
　　　(心一契關節不到者南昌徹棘之後葉公游讌/必俱嘗偕過鐡柱觀羽士言是許旌陽鎖蛟處)
　　　(先公以豫章城築自灌嬰而李白詩有浪動灌/嬰井潯陽江上風之句辨此井即是滕公遺跡)
　　　(葉公大以為然先公賦五言有云潮生浪亦動/疑是灌嬰井我言殊怪牒給事黙心領蓋紀其)
　　　(事也既而先公掌容臺建儲之疏公私凡七十/上最激切者劾鄭國泰一章而定陵不以為忤)
　　　(葉公以爭豫教再疏去官進言固有幸不幸也/葉氏流芳録二卷載公疏草及門弟子輓詩公)
　　　(之韻語流傳特寡留别徐少南一律手書存少/南族孫上舍惇復所楮墨漫漶以意補其闕字)
　　　(存/之)
　　梁谿留别徐少南
直北三千里郵籤第一程渾忘相送逺誰道别離輕驛
火抽帆宿河氷策馬行不知游子夢仍戀闔閭城
　邢雲路(一首/)
　　　雲路字士登安肅人萬厯庚辰進士知繁昌汲
　　　臨汾三縣升兵部主事由員外出為河南僉事
　　　歴參議副使終按察使
　　西湖竹枝詞
裏湖外湖春水深斷橋不斷入湖心郎在外湖唱吳曲
妾在裏湖吟越吟
　彭夢祖(一首/)
　　　夢祖字應壽全椒人萬厯庚辰進士除户部主
　　　事歴員外郎中出知雲南府調南康升浙江按
　　　察副使進參政致仕有彭應壽集
　　登岱
空濛寳殿俯長天萬里中原亦緲然水落山根先入濟
夜凉斗柄欲捎燕松陰曾濕秦時雨玉筴長封漢帝年
好借西風為羽翰圖成五嶽杖頭懸
　車大任(三首/)
　　　大任字子仁邵陽人萬厯庚辰進士除南豐知
　　　縣歴南禮部郎中出知福州嘉興二府升浙江
　　　按察副使進右參政有囊螢閣草(屠緯真云子/仁詩色華而)
　　　(不豔音俊而不靡妙得詩家所賞而不犯詩家/所忌足稱擅場  陳玉叔云子仁詩有風致而)
　　　(不傷于境有才情而不泥于/氣和平温厚得古人之遺)
　　　(詩話子仁見賞于吳明卿明卿贈之詩曰靈均/忼慨追三后太史憑陵陟九疑子仁深自喜也)
　　　(詩頗閒放/無局促態)
　　金谿苦雨
咫尺金谿道年來幾度過郵程千里急鄉夢五更多雨
色迷芳草風聲走濁河泥塗軒冕意去住欲如何
　　送吳求叔還蒲圻
我留君且住盡日醉春醪作客修長鋏歸心慰大刀片
帆淮浦逺匹馬楚山髙莫負重來約相思夢寐勞
　　與臨清武雙溪
十載相逢漳水濱與君同醉異鄉春誰知今日清源道
又向天涯别故人
　袁　年(四首/)
　　　年字子壽吳縣人萬厯庚辰進士除南京兵部
　　　主事歴員外郎中出知青州府遷江西按察副使
　　　轉雲南參政有觀槿齋集
　　　(詩話子壽五言雖少/精詣不墜胥臺家法)
　　白水道中
驅車上山巔俯瞰人如蟻及從澗厎行仰觀亦同此地
位有崇卑所見因乃爾林端宿鳥鳴天際浮雲起前村
可息肩澄心㑹𤣥㫖
　　荆江感懷
浩浩荆江流要渺望不極風雲倏迴翔日月自出沒勢
合巫峽通地分吳楚坼豈不稱天險中原非所亟吳蜀
多英雄交爭遂相迫豺虎白晝嘷吞噬安所惜烈士負
孤忠震怒天為戚千載垂芳聲至今有餘赫臨流惻愴
滋涕泗霑巾幘
　　豫讓祠
智伯已亡後誰復君父讎傷哉一豫讓寧為刺客流恩
深國未報形毁心獨留成敗不足料僇辱非所憂願為
知已殉恥同肉食謀橋下試一擊厠中仍再投虀粉志
始畢此外庸何求嗟嗟二心人過此良足羞
　　雨宿一雲寺
蠟屐候新晴攜尊陟西嶺松間聒濤聲樹杪挂瀑影雲
起日欲晡雨來山亦㝠徑窄怯笻躋林寒覺衣冷言投
方外居因嘗雨前茗堂懸燈一粟門擁墨千頃鳴禽寫
幽泉頓使萬慮屏
　楊于庭(一首/)
　　　于庭字道行全椒人萬厯庚辰進士除濮州知
　　　州徵授户部員外轉兵部郎中有楊道行集
　　贈李修吾轉南祠部
見説君王已賜環金陵亦在五雲間兩都爭識神仙吏
三禮仍居侍從班伏枕鄉心懸碣石挂帆秋色照鍾山
謝公墩上重回首絶代風流尚可攀
　董嗣成(六首/)
　　　嗣成字伯念烏程人萬厯庚辰進士除禮部主
　　　事歴員外郎中建言削籍有青棠集(謝在杭云/伯念古選)
　　　(憲章陶謝近體沐浴岑王/如藐姑射仙人餐風飲瀣)
　　詠懷
髙臺多悲風深坻多秋草男子志不伸咄咄縈懷抱盛
年不可留誰能常壽考尚平游名山婚嫁苦不早我思
采紫芝逍遥以終老
　　湖中夜泊效謝體
落日沉逺樹寒煙出孤城湖中鸕鷀起沙際蟋蟀鳴社
鼓發初響漁燈漾微明遥岑漸以没但見蒼煙平空水
饒雨色雲林散秋聲未深宋玉悲良懷逺公盟獨步縱
遐矚曠焉寄微情
　　發青陽驛
條風啓征塗于邁自旭旦覽古舒逺懷解紱謝微絆廣
衢殘雪開遥甸芳荑散逺揚既載敷谷禽亦時囀尚游
達者心㸃狂聖所贊唐風詠山樞感物有餘歎
　　嚴道澈過訪不值寄懷
河漢光皎皎照我彈鳴琴寂寂感物候白露霑我襟絃
絶不復調良夜空沉沉抱此孤桐還藉以寄知音
　　賦得關山月
晚角開金鏡清笳落曉鈎關河今夕影迢遞幾人愁瀚
海殘冬夜平沙古戍樓誰能歌出塞腸斷玉京秋
　　渡江
揺落長干道凄凉楓葉丹殘霞連海盡細雨入江寒楚
樹帆前没吳山夢裏看鄉關悵回首長路正漫漫
　臧懋循(四首/)
　　　懋循字晉叔長興人萬厯庚辰進士官南京國
　　　子監博士有負苞堂詩選
　　　(詩話何元朗臧晉叔皆精曲律元朗評施君美/幽閨出髙則誠琵琶之上王元美目為好竒之)
　　　(過晉叔謂琵琶梁州序念奴嬌序二曲不類則/誠口吻當是後人竄入元美大不以為然津津)
　　　(稱詡不置晉叔笑曰是惡知所謂幽閨者哉嘗/從黄州劉延伯借元人雜劇二百五十種又購)
　　　(得楊廉夫仙游夢游俠游㝠游彈詞悉鏤板以/行序言鄭若庸玉玦張伯起紅拂等記用類書)
　　　(為傳竒屠長卿曇花道白終折無一曲梁伯龍/浣紗梅禹金玉合道白終本無一散語均非是)
　　　(且言汪伯玉南曲失之靡徐文長北曲失之鄙/惟湯義仍庶幾近之而失之疎其持論齗齗不)
　　　(爽詩亦不墮七子之習故雖從元美讌/游不入四十子之目亦磊落之士也)
　　送茅孝若應舉
握手離堂夕椒盤與菜盤春風吹逺道游子入長安玉
躞裝詩軸黄金飾馬鞍桂枝行可掇計日為彈冠
　　得吳載伯書却寄
昔有三秋雁曾傳萬里書開緘先涕淚跪讀更何如白
髪添愁鏡黄金罄客居不知相見日還隔幾年餘
　　望亭夜泊
向暝投何所依微識望亭客舟今復至津路昔曾經瑟
瑟風吟樹離離雁度汀翻令鄉思逼數起視明星
　　答汪仲嘉
客路經春侣伴稀故鄉回首淚霑衣不知若箇吹長笛
一夜梅花似雪飛
　章嘉楨(四首/)
　　　嘉楨字元禮徳清人萬厯庚辰進士累官大理
　　　寺丞有姑孰集南征集中林草
　　書座右
見鹿指成馬聞蟻以為牛明乃戒獨任聰亦何深求谷
風方習習草萎萬木秋瞻彼江漢波鱗甲鮮安流我愛
曹平陽醇酒以忘憂
　　三湖(丹陽石/臼固城)
水落三湖漘洲渚若阡陌水至三湖連彌天浩浩白怒
濤漂田廬驚風斷塍埒豈無赬霞照覩之慘胷臆亦有
蓮與芰不充饑者食民力疲隄工民命寄河伯湛酤湖
之陰精禋冀昭假
　　齊雲山下溪行
白岳朝真罷乗桴下小溪急湍清見厎芳草踏成蹊傍
樹山樓出眠鷗浦漵低不須歌越調落日到城西
　　勸農
溪邊千嶂朝含雨竹杪一鳩午喚晴雲漏日明油壁暖
吏人打鼓勸春耕
　張　恒(十三首/)
　　　恒字伯常蘇州嘉定人萬厯庚辰進士知茶陵
　　　興國二州入為刑部員外郎出知饒州府再知
　　　建昌歴按察副使升太常少卿有明志稾
　　　(詩話伯常自序其詩謂語不必工意不必逺古/不必合今不必離生不必名没不必傳聊明吾)
　　　(志而已矣又曰譬諸候至而物鳴若有使之而/不能已者以寫其優柔憺蕩之思數語非知詩)
　　　(者莫能言也宜其古風磊落近體亦/安詳比於同邑四先生似覺挺抜)
　　合歡詩
庭前雙瓊樹嘉實何離離鳳皇忽來巢載鳴復載飛鳥
常比其翼樹亦連其枝宛若夫與婦燕爾良亦宜綢繆
結深心嬿婉要終期登樓操瑟琴音響一何諧人生在
志合豈必及宴私和徳家乃昌泰交亦若斯
　　百感詩(六首/)
渚鴻不登木蓼蟲不集芥物性寧可移足已復何待處
卑夷即適茹苦習亦快魯享爰居悲衞軒野鶴駭藿食
而衡棲自顧亦云太處身勿蘄髙但置風塵外
射干生山頭挺幹故不長叢蘭發澗底隨時播幽香髙
下殊所託物性自有常富貴多疵辱貧賤愉且康負乗
為寇媒考槃古所臧素心茍無瑕跧伏道彌光
富貴世所希不如賤與貧得䘮在須㬰轉盼殊戚欣居
卑無隕墜處約離垢紛賜憲既異軌管華豈同倫丘園
有餘賁抗志罔不伸揚衡閲世俗營營多僇民
肅后秉睿哲於赫振乾剛永嘉既爰立宻勿謨孔良言
念撫鎮臣縉紳雜貂璫一朝決宸衷峻此閽寺防悉令
還埽除無使穢封疆厥謀貽神孫昭然垂典常猛虎入柙
中縱之騁康莊祖武近可繩聖心應不忘
青蠅何營營趨利百其孔採榷徧山海方輿為之動妖
狐導猛虎城市日接踵帑金髙於山源竭川流壅大決
誰為防哲士心獨恐盡吸羣民脂蒿目悲林總渙居寧
可期滿覆胡弗悚
宣聖昔惡佞末俗佞乃尊小佞佞以言大佞佞以文富
貴止好䛕工拙不復分䛕生眩屏幛䛕死媚丘墳稱引
豈不工清論淆且棼裒之費緗帙曷若烈火焚
　　仲夏偕阮步文孫子極遊麻姑山
良遊信多幸申約晨忽霽采真實天假選勝情亦鋭攀
陟凌烟空雲霞生衣袂古壇隠松間紅泉響天際曠焉
見田疇知否有井税已覺雞犬殊時聞鸛鶴唳神仙何
悠悠人代倏云逝千秋不可知遐覽有深契暮野烟霏
霏宵巖星暳暳幽討愜予懷世縁脱如篲
　　步文子極偕遊從姑
峩峩靈峯石雙拆若初判鑿磴纔受趾陟崖迥迫面鐘
磬出雲端杖屨入天半眷此清和月萬象俱蔥蒨日晃
揺沙金林疎出江練蜿蜒圍暮嶺森錯分晴甸軍山聳
孤髻麻瀑飛一綫俯視何蒼茫俄頃嵐光變古今杳相
接登覽時哲換嘉㑹洽懽悰長懷託文翰
　　荆州
迢遞長征客徘徊故郢墟風烟平野濶沙月大江虛峽
近啼猨切天寒落雁疎蕭蕭荒草遍惆悵楚宫餘
　　憶槎上舊居
千古浮槎處吾廬乃在兹雲沙重護宅潮汐宛通池野
鳥啼花徑漁人唱竹枝白衣諸故老伏臘互傳卮
　　喜雨
赤魃驕何甚辛勤父老情民惟依稼穡身可代犧牲雨
應迎龍至雷和賽鼓鳴自非天澤徧何以謝蒼生
　　涼州詞
壚頭酒熟葡萄香馬足春深苜蓿長醉聽古來横吹曲
雄心一片在西涼
　張　萱(六首/)
　　　萱字孟竒博羅人萬厯壬午舉人授殿閣中書
　　　歴户部郎中有西園全集
　　　(詩話孟竒熟於典故周見洽聞著書頗多其在/西清重編文淵閣書目具載卷帙補前人之闕)
　　　(漏惜乎香㕑所存/已失其什九矣)
　　茱茰灣懷古
茱茰灣頭蘆荻花秋風髙日蒸紅霞夜深打鼓負鹽去
潮平軋軋鳴歸艖竹西歌吹杳何許垂楊兩岸黯不語
一聲江笛叫江樓劃斷寒雲不知處
　　邗溝懷古
不盡邗溝水微茫日夜流潮連揚子渡烟接海門秋樹
影浮荒堞蟬聲到客舟興亡無限意落木共悠悠
　　過亡友韓伯舉故居
主鬯依難弟遺文起後人一生唯好客到死不言貧門
巷渾如昨池臺倏已新青山空滿地痛絶未埋身
　　贈馮慕岡華省衷何玉峴南還
往事誠顛覆今皇自聖明孤臣瀕萬死中詔賜餘生司
馬能逃腐𢎞羊正待烹已聞干象緯不用借公卿
　　自廣濟至瀫水
峭帆斜日挂危檣疊鼓呼風亦太忙却聽舟人話潮信
欲乗新月汎錢唐
　　漁
籬隄時築亦時崩野水曾侵竹幾層一任漁郎竹根宿
夜歸猶得借漁燈
　何三畏(二首/)
　　　三畏字士抑松江華亭人萬厯壬午中順天鄉
　　　試選授紹輿推官有芝園居廬集鳳山拜石堂
　　　稾(陶周望云士抑詩備諸體不尃一家今唐元/徵云士抑揚扢風雅有餘藴綜敘古  有餘)
　　　(采辨晰名理有餘味使董思白云士抑/居廬詩如哀螿勞雁  人聞而泣下)
　　贈蘇爾宣卜居吳門
金閶南市北市虎阜前山後山天色不風不雨先生獨
往獨還
　　金山寺口占示徐澤夫兼寄諸友(先是澤夫北行/余同友人餞席)
　　(至是乃/同發)
金山頂上三竿日揚子江頭一度春記得故鄉同送别
如今也别故鄉人
　來知徳(二首/)
　　　知徳字矣鮮梁山人萬厯壬午舉人以薦授翰
　　　林待詔有釡山詩集
　　　(詩話待詔歌鹿鳴諸書不詳年嵗詢之蜀人言/是嘉靖中而黄徵君俞邰分撰明史藝文志注)
　　　(云萬厯壬午或有所據姑從之俟再考相傳待/詔隠萬縣之求溪二十九年注易始就今其書)
　　　(盛行而詩非專務易義亦非創獲蓋僻在一隅/罕見羣儒之論述此自信之過遂蔑視諸先輩)
　　　(耳/)
　　春風辭(二首/)
春風起兮花殘有美人兮江干三年不見兮路漫漫逺
莫贈兮木難嵗崢嶸兮將暮心惆悵而難言及榮華之
未落曷不驂夫翠鸞使我執手兮盤桓
春風起兮花落有美人兮江閣三年不見兮路渺漠逺
莫致兮金錯日窅窅兮下山竹紛紛兮解籜及青春之
未徂曷不跨夫黄鵠使我並坐兮偕樂
　
　
　
　
　
　
　
　
　
　明詩綜卷五十八
欽定四庫全書
　明詩綜卷五十九
　　　　　　　　　　翰林院檢討朱彞尊編
　朱國祚(五十八首/)
　　　先公字兆隆號養淳秀水人以太醫院籍補順
　　　天府學生萬厯壬午中鄉試明年癸未賜進士
　　　第一人除翰林院修撰知起居注己丑充㑹試
　　　同考官辛卯典試江西歴司經局洗馬遷諭徳
　　　丁酉典試應天進右庶子戊戌以禮部右侍郎
　　　兼翰林院侍讀學士攝禮部尚書事壬寅轉吏
　　　部右侍郎引疾歸光宗即位起南京禮部尚書
　　　是年命入東閣加太子太保進文淵閣壬戌主
　　　㑹試㝷以户部尚書兼武英殿大學士加少傅
　　　回籍卒贈太傅諡文恪有介石齋集(曹潔躬云/吾鄉鉅公)
　　　(若吕文懿項襄毅屠康僖朱文恪俱研心風雅/而不與作者爭名文恪詩尤婉秀軒軒霞舉一)
　　　(無俗塵望而知其品之清也出朱朗詣云先大/父文懿公嘗過秀水文恪不  迎既升堂先公)
　　　(意不懌詢之則文恪袍帶留質庫方令人取之/歎息不置其清介如是詩亦非肉食人語正如)
　　　(氷荷在壑冷香襲人之陸麗京云易稱知幾詩/詠明哲朱文恪足當  聞利瑪竇進異物公曰)
　　　(此輩小智足以惑人將來必有助之更厯法者/景陵詩派初行公覽之驚曰安得此亡國之音)
　　　(吾不忍見之也知幾其神乎三俞右吉云太傅/清而能容質而有大體忠著  朝無事不可為)
　　　(後世法即以詩論自抒性情不事沿襲諸體俱/合不失正始之音  鍾廣漢云文恪處門户紛)
　　　(爭之日中立不倚人所難能建儲事公私疏七/十上其劾鄭國泰云本朝外戚不與政事册立)
　　　(非國泰所宜言可云犯顔强誎不畏彊禦矣而/吳人有先撥志始一編没而不書則以公名不)
　　　(列東林之籍也尚得謂公非公是乎公與福清/同年入翰苑同典試南畿晚嵗同心輔政聞福)
　　　(清初告歸中塗絶不㑹客獨過公譚讌三日然/後行公贈詩有拙免書鈎黨衰猶話典墳公蓋)
　　　(自安於无咎无譽矣公初不以詩名而同時浙/右諸公未有過焉者  繆天自云定陵中嵗吾)
　　　(鄉朱文恪公葉與臨朐馮文敏同被命入閣將/宣麻矣沈閣老蛟門以宻揭止之遂以少宰歸)
　　　(田箯車栗杖偕同里郁伯承游天台雁蕩諸山/吟詠不輟其詩率寫胸臆未嘗摹仿前人惜其)
　　　(集未刋行為鄉曲一老儒塗/竄朱墨混淆難辨失其真矣)
　　雩禱篇
朱鳥協上序蒼龍啓佳辰我后隆祀禮羣生潔明禋紺
筵羅彩旞瑶圖吐文茵雲歌逐清漢鳳管徹蒼旻蘭羞
既云薦精誠亦已伸靈液以時敘而康億兆人
　　同葉給諫過鐵柱觀(有序/)
　　　南昌鐵柱觀相傳為晉旌陽令許遜鎻蛟處按
　　　唐李白詩云浪動灌嬰井潯陽江上風豫章城
　　　灌嬰所築疑此即灌嬰井也萬厯辛卯九月予
　　　與葉給事典江西鄉試畢偕游是觀覽其遺跡
　　　證以李詩給事然予言爰賦詩十二韻以紀其
　　　事
微瀾逺通江水黑照無影誰鎻㦸尾蛟繚以千丈綆神
州八柱外於此得塹穽地户闢趙尊真靈位陶景人言
母支祁神禹昔鉗頸要當去民患不在逺方屏凍鐵斷
繡花終古但嚴冷九派潯陽流有時風力猛潮生浪亦
動疑是灌嬰井比於渴馬厓術可驗穅䵃我言殊怪牒
給事默心領請誦白也詩可以發深省
　　九日飲涵虛閣和葉進卿作
傑閣峙層霄來游屏鬱怏晴臨山靄逼逺見宫雲敞天
氣日以清江光一何爽□□候雁鳴汎汎寒潮長登髙
循令序勝引屬吾黨甄藻協夙心爨桐得新賞絲餻乍
出榼細菊且浮醠席移鳥遷樹坐久月承幌一唱白雪
音滋我丹霞想
　　蘇州送君輿姪赴試北上
駕言勞舟發送爾出金閶游子將何之行行入帝鄉帝
鄉日已近佳氣逾蒼蒼俯視碧水流仰看浮雲翔情隨
水偕逺意逐雲俱長重寶抱璠璵殊材堪棟梁努力獻
文賦佇聽聲名揚
　　天台道中同郁伯承賦
游目覽層峯攜手攀髙嶺舉步若登天畏塗復顧影喬
柯聳白雲深壑陷丹井落日猶半規山色已先暝但愁
寒虎嘷不嫌老鶴警忽聞下方鐘頓使千慮屏安得百
丈厓縋以兩修綆
　　天台
人言天台髙四萬八千丈中有瀑布泉飛流衆山響多
少采藥人石梁不得上我思斸壽藤削作過頭杖拄上
最髙峰雲中一拊掌(俞右吉云王獻之能為一筆書陸/探微能為一筆畫郭恕先能為一)
(筆風筝圖此詩雖五十言一/氣融貫即謂之一筆也可)
　　石鼓歌
橋門左右獵碣十形如古礎相排連窪中或與虀臼似
抱質可敵瑶琨堅傳聞書自太史籀比於大篆尤瑰姸
其辭典奥儷二雅仿彿吉日車攻篇周京遺製衆所信
疑義莫定文成宣紛綸雖滋翟鄭議審視終異秦斤權
下逮宇文豈能爾薺堂所見毋乃偏嗚呼神物不易覩
三代舊跡稀流傳巫咸告辭熊相詛裕陵寶惜今棄捐
比干銘折衞州壤穆滿書徙壇山巔㑹稽窆石字茫昧
岣嶁祕跡文糾纒掎摭非乏好竒士千捜萬索無真詮
詎若石鼓離復合陳倉入汴還留燕氊包席裹槖駝背
塵蒙露濯爪牛涎置諸太學始皇慶于今又歴二百年
深檐五丈宻蓋護不受長雨闌風顛我來摩挲輒終日
證以郭薛施潘箋凝思斵桐來自蜀叩之定有聲淵淵
文殘非因硬黄搨劃缺反撼鈎金填長廊無人起題壁
回視落景棠棃懸
　　少年行
長安少年意氣豪雕鞍寶騎金錯刀呼盧百萬等土壤
報讎一死輕鴻毛自言生為游俠子願輸肝膽酬知已
此時未遇平原君且學鬬雞都市裏朝游紫陌黄金隄
暮宿瓊樓桃李蹊探九直向杜陵北挾彈頻過渭水西
一聞邊警還投袂轉戰前收漠南地介子身封萬户侯
嫖姚家賜千金第
　　瑣里行
海外大九州一稃一粟島嶼浮是何瑣里國治厯知春
秋髹槃驗一綫鍼將子午求曾未識中夏帆從何處收
虬鬚鶻眼䫜其面海舶初來寄江甸巧將製器媚中涓
自鳴鐘獻黄金殿吾思厯象由羲和縱有嵗差良不多
豈容小邦定正朔倒置列宿成愆訛古來明王異物恒
不貴逺人留之甚無謂況乎天官有禁祕不傳母俾此
輩紊我靈臺篇
　　雪
夜來千里雪曉起徧長安轉覺西山近宜從上苑看河
氷難渡馬野艇盡投竿最苦東征士關門擊柝寒
　　經寧庶人廢苑和葉給諫韻
吳濞何知反劉安但自尊魚鹽時不利雞犬爾焉存俘
已儒臣獲軍猶鎮國屯白頭遺父老尚説獻王孫
　　瀛洲亭新池
奪玉燕山石疏泉太液流采桑傳自李鑿井舊聞劉(謂/李)
(文正劉/文安也)浴鳥牽萍起纖鱗撥荇游相看無限意落日且
淹留
　　杜門
杜門甘寂寞無事獨登臺白日旦復旦浮雲開未開幾
聞鳩化眼孰藉鴆為媒只合還山夢輕帆一舸回
　　同周公瑕屠緯真俞羡長石湖玩月分賦得天字
今夜清秋月江橋一串懸樹深潛滴露水濶不分天滿
載官㕑酒聽彈商女絃薄寒風漸𦂳主客未迴船
　　初夏過沈純甫穆湖村舍
逐臣歸嶺外近住穆湖村油菜齊抽甲珠藤不露根漉
湯貓竹筍下酒鴨餛飩滿篋新詩卷曾無諫草存
　　新昌石佛寺
石佛何年寺空山麗相存一音不可説兩足此為尊雲
起長迷路厓傾自作門箯輿下坡暝回首月明村
　　雨夜
黯黯浮雲色蕭蕭急雨聲人難今夜睡天慮此時傾茅
屋牀牀漏菱池曲曲平愁心如曷旦不避暗風鳴
　　葉進卿出都訪予里第話舊三日臨行景徳寺餞
　　别(三首/)
自我辭京闕公今亦避賢一舟旋泛宅萬事且歸田西
日雲仍蔽東溟海未填無由慰朝野把酒强陶然
燒尾偕通籍揚眉共校文由來真臭味相逐比龍雲拙
免書鈎黨衰猶話典墳相留三日醉離袂忍輕分
景徳前朝寺經過路舊諳到門三貝墖負郭一龍潭别
思花重驛離筵酒半酣平泉新草木須滿道山南
　　金銘寺訪秋潭上人
不逺金銘寺支公舊法堂鴟夷范蠡宅桯史岳珂坊過
雨花盈砌抽梢竹覆牆由來方外社主客意都忘
　　湖上
峯頭寶所墖湖上水仙王芳草年年緑風荷岸岸香靸
鞵拚細雨對酒易斜陽不計重門逺𤓰皮上小航
　　繇桐廬經釣臺下作
藥草仙人録星文釣客槎祠開髙下屋江溜淺深沙緑
樹緜蠻鳥丹崖躑躅花誰歌竹如意懷古一長嗟
　　萬壽寺
貝葉三車少華鍾萬石餘聲仍到長樂地合置精廬瀟
灑人王界莊嚴學士書秋來霜落後流響更何如
　　聞蟬
燕臺歇雨薦涼颸吹送蟬聲滿御墀清影不教塵外見
長吟先入禁中知上林氣暖枝堪託仙掌秋髙露復滋
撫罷五絃聽漸逺空庭疎樹午陰垂
　　西山謁景皇帝陵
戾園悽斷白楊風黄瓦今看天壽同北狩豈無通問使
南城專賞奪門功若教守土盟城下安得蒙塵返域中
多少諫臣司耳目昌言翻賴校官忠(追復景皇帝諡號/由荆門州儒學訓)
(導髙瑶上/疏言之)
　　恭謁孝陵同葉進卿賦
夾道山松間石楠遥瞻暖翠鎖浮嵐靈龜玉殿十飛九
(孝陵開穴時中有玉龜/十其九飛去一存享殿)馴鹿銀牌寸有三(鍾山鹿千百/為羣有懸銀)
(牌者髙帝時所/畜牌約三寸)第少豐碑撰方練(陵無建/文年碑)悔多姦黨示
胡藍(胡惟庸藍玉之獄髙皇暴其罪有昭/示姦黨録文皇帝後以目建文諸臣)五雲縱護昌
平嶺佳氣須知兆自南
　　孝陵感革除事同葉進卿作
四年萬事革除休遜國遺蹤何處求事去金川門不閉
心驚王殿火初收空餘靈谷松千樹誰見文孫土一丘
未必西南到天末魂歸終傍孝陵遊
　　徐五修招游九峯三泖之勝晩過斜塘賦此
月落風微何處鐘斜塘岸岸柳惺忪疎星數㸃布棊局
宿鳥一羣衝釣􁟯潮水漸生黄歇浦野花齊放陸機茸
故人擬贈丹砂訣商榷栖山第幾重
　　天台道中
落月林梢一鵲飛赤城霞已照征衣水清幾曾鵝鴨閙
屋小也有松筠圍白葛花香眠鹿起胡麻飯熟行人稀
當年劉阮本俗物到此何心苦憶歸
　　自北雁蕩踰南雁蕩觀龍湫瀑布作
靈域岧嶤隠不知中藏七十二峯竒披衣正在烟深處
到面初無雨歇時謝客未曾經蠟屐貫休已後少題詩
洞天只恨流傳晚莫覩蟲書鳥篆碑
　　謁定陵有感述
乞歸自放潞河船息偃江湖二十年往事句臚成夢寐
重來弓劒莫攀縁要知孝為慈闈盡誰道恩從貴戚偏
猶記南宫封事入聽言終似轉圜然(自註國柞因請册/立東宫劾及鄭國)
(泰先帝不之/罪終如所請)
　　恭謁慶陵作(二首/)
講幄頻趨鶴籞深重來就日慘棠陰十年始受東朝册
一月真傾下土心視榷盡收中使節披沙罷採丱人金
最愁日厯書難既龍去烏號涕不禁
枚卜纔宣三殿麻深宫遽晏五雲車翠微色映長陵樹
金粟堆開景帝窪北去重關遮鳥道西來一水抱龍沙
白浮村下園官近未夏雕盤已薦𤓰
　　頒厯恭紀
閶門開曉日玉律下雲邊一紀逢羲馭千秋卜漢年靈
臺占氣早上苑得春偏瑞靄含蓂莢懽呼雜管絃三辰
傳夏令萬國戴堯天欲進昇平頌慚無白雪篇
　　太學釋奠同郭美命行分獻禮畢周覽橋門石鼓
　　歸途成二十韻
上丁遲日麗咸秩辟雍先釋奠周官禮安歌魯國絃質
明期敢後分獻典宜䖍宿鳥初離樹殘星尚在天百夫
趨陛㦸萬舞列宫懸次第陳犧象從容執豆籩班居元
老次位近素王偏十子升堂舊千春配享焉循階登降
數薦帛節文全小大從于邁東西互折旋黄流纔灌地
朱燎已生烟畢奏咸和曲徐收廣殿筵更衣辭鷺序散
胙得羊肩坦步橋門外偕行獵碣邊形模度科臼嵗月
昧成宣已免風霜剥無愁鐘簴遷四詩雖絓漏終古自
流傳坐久趖松日歸來並杏韉協恭良不易同調最相
憐好琢燕山石題名廟學壖
　　西勾橋口占
東雉村邊水西溝橋下流濯纓人不至處處浴沙鷗
　　裂帛湖上作
水淨一匹練山圍六扇屏春風纔幾日藥甲已先青
　　即景
秋風靡靡吹舟入蘆花裏相呼隔岸人聲墮半江水
　　逢破瓢道人吳少君
山人愛一瓢時時負肩背貽我巨勝花來自白羊隊
　　東魯道上作
汶水又一曲龜山知幾重從今氷上渡應少赤狐蹤
　　東朝侍直(二首/)
殿庭香靄接雲平一道爐函夾陛行肅肅講臣齊鵠立
金蓮影裏喚先生
東華疎雨淨雰埃奪玉階平埽碧苔猶恐侍臣侵履濕
宣從殿側左邊來
　　晚過天寧寺
郭外秋山百里晴日斜深院晚凉生十三層墖半扉影
一鳥不來風鐸鳴
　　題白雲觀
一言止殺古人難多少逋臣藉爾安辛苦捐軀文信國
得歸也擬著黄冠
　　夜泊淨業寺
僧樓佛火漾空潭李廣橋低積水含一夜朔風喧樹杪
薊門飛雨遍城南
　　西山湖上
芍藥闌邊花氣收鸕鷀谷口斷雲浮倦游愛説江鄉事
先試西湖一葉舟
　　卧佛寺
人傳蘭若春三月花比青彌陀院多惆悵芳時來獨後
但聞風葉響桫羅
　　碧雲寺
銀牓髙懸寶地賖游人只愛寺前花不知賈舶徵求盡
舊鬼年年哭潞沙
　　秋入香山寺
山半松門度石梁流泉決決響僧廊置身著色屏風裏
棃葉新紅柿子黄
　　洪光寺
石門幾曲轉丹梯圓殿僧同怖鴿棲指㸃游人下山路
酒旗風颭夕陽西
　　夜宿鮑家寺
青豆房低結構牢長松静夜卷秋濤分明一枕谿亭雨
睡起不知山月髙
　　中峯晩望
中官丙舍即花宫松柏林前梵磬風試上精廬髙處望
樓臺金碧夕陽中
　　摩訶菴觀杏花作
摩訶菴外袖吟鞭繁杏春開十里田曾與村翁舊相識
看花不費酒家錢(吳巨手云元時杏花齊化門外最繁/東嶽廟石臺羣公賦詩張讌傳為盛)
(事葛邏祿易之詩云上東門外杏花開千樹紅雲遶石/臺最憶奎章虞閣老白頭騎馬看花来至明城東花事)
(衰郊西漸盛萬厯後摩訶菴杏花多至千株吾鄉朱/太傅養淳詩云云承平之日翰苑風流後先一致也)
　　祕魔厓
祕魔厓仄蘚文斑千載盧師去不還遺有澄潭二龍子
日斜歸處雨連山
山牆圍作化人城榆栁隂濃信客行始信精廬風日好
秋深猶緑壯丹坪
　劉應秋(一首/)
　　　應秋字士和吉水人萬厯癸未賜進士第三授
　　　編修遷南京國子司業㝷以右春坊右中允管
　　　司業事充日講官升洗馬歴諭徳庶子以國子
　　　監祭酒致仕贈禮部侍郎諡文節有劉大司成
　　　集(鄒爾曕云公詩文雍/容舒徐出入韓歐間)
　　　(詩話文節儒臣非有言責而上書請東朝冠昏/劾首輔彈中樞可謂古之遺直已其言有云近)
　　　(代論相多取諸詞林詞林雍容雅度一切齷齪/猥瑣曽不關其慮博而習于故靜而徹于幾能)
　　　(以事外之身策事成敗則惟詞林勝矣寥寥/數言其占地步不淺詩非所務無戾雅音)
　　送林仰晉謫茶陵
夕郎抗疏出金扉萬里衡陽一雁飛世路何年遷客少
聖朝今日諫書稀黄陵雨暗連青草嶽麓雲深濕翠微
千載汨羅人不見寂寥心事更誰依
　葉向髙(四首/)
　　　向髙字進卿福清人萬厯癸未進士選庶吉士
　　　授編修歴官坊局南吏部侍郎召為禮部尚書
　　　入直東閣以少傅予告再召為少師兼太子太
　　　師吏部尚書中極殿大學士卒贈太師諡文忠
　　　有蒼霞草
　　　(詩話東林諸子奉福清為倫魁沙汰江河和調/水火海内服其公忠歸田之日藴藉風流銜左)
　　　(相之窪尊賭東山之棊墅詩品/在山林臺閣之間諸體皆具)
　　渡江即事
無嗟風土異已自邈關河村舍人煙少旗亭酒幔多春
寒芳草歇天濶斷鴻過長路方兹始微名奈若何
　　送林客部南歸
幾年共逐帝京塵此日那堪别恨新畫省風流傳諫草
黄扉事業媿絲綸故園載酒宜清晝客路聽鶯屬暮春
君到里門應北望長安猶有未歸人
　　出關别江仲魚
心知惆悵對離觴一望郵亭十里長自與江郎黯然别
馬頭春草是他鄉
　　題趙子昻明妃出塞圖
三千粉黛泣長門嫁得單于亦主恩貌取紅顔無限恨
集賢學士宋王孫
　周應賔(一首/)
　　　應賔字嘉甫鄞縣人萬厯癸未進士改庶吉士
　　　除編修累官禮部尚書掌詹事加太子太保回
　　　籍卒諡文穆有月湖草
　　去婦詞
故人昨日新新人明日故同是機中人何必問縑素
　岳元聲(一首/)
　　　元聲字之初嘉興人萬厯癸未進士除旌徳知
　　　縣改大名府教授轉國子監博士進監丞升工
　　　部主事厯員外郎中疏論首輔奪情落職起南
　　　京光祿少卿轉太常少卿再轉南太僕卿遷南
　　　兵部右侍郎進左侍郎有潛初子集
　　　(詩話侍郎立朝侃侃不阿里居有不平事弗避/嫌怨力排衆議以歸於正所謂鄉先生沒而可)
　　　(祭於社者集中韻語罕存寄弟一律曽以題扇/者盖本岑嘉州嬌歌急管雜清絲之作後驂鸞)
　　　(録暨公集均失載殆不知/者嫌其失黏而删去之也)
　　寄仲弟慶逺守爾律
梅花花信春應早楊柳柳州種定曾天邊白雨愁卑濕
瘴後黄茅苦鬱蒸秋風小鳥供行饌暗壑修蛇挂古藤
驂鸞續録聞初就可似吳船范致能
　申用懋(一首/)
　　　用懋字敬中長洲人萬厯癸未進士除刑部主
　　　事改補兵部歴員外郎中遷太僕少卿再遷南
　　　京太常卿以右副都御史巡撫順天進尚書
　　薊門歸輿
山河百二擁宸居亭障三千衞直廬要害直須勤版築
軍屯好在理耰耡(時議開復/灤東漕河)東巡直據𤣥莵塞北望頻
傳白羽書自媿酬恩猶未得空留車馬賦歸與
　姜應麟(一首/)
　　　應麟字子文慈谿人萬厯癸未進士改庶吉士
　　　授户科給事中以建言謫廣昌典史遷餘干知
　　　縣補龍溪起太僕少卿贈太常卿
　　秋懷
廿年投老此山丘倚杖閒看水獨流萬樹秋聲連斷峽
一天凉雨過層樓因題楓葉開詩卷為訪蘆花上釣舟
日靜衡門無剝啄忘機惟得伴沙鷗
　鄒徳溥(一首/)
　　　徳溥字汝光安福人萬厯癸未進士改庶吉士
　　　授編修歴中允洗馬卒于家以講官諭祭有雪
　　　山草匍匐吟
　　雨霽聞蟬
西山一望隔簾櫳柳暗花明御苑東斷續蟬聲聽不盡
夕陽人立小亭中
　王　荁(一首/)
　　　荁字季孺慈溪人萬厯癸未進士改庶吉士授
　　　編修
　　題青牛出關圖
柱下藏名久知希未足論知榮翻守辱體物必歸根一
望真人氣應占大道存若為關令尹乞得五千言
　徐應聘(一首/)
　　　應聘字伯衡崑山人萬厯癸未進士改庶吉士
　　　授檢討歴大僕少卿
　　瀛洲亭對雨
秘閣清宵近蘭泉曲沼開宿烟生暮雨新水長秋苔地
向蓬萊接波分太液來憑軒多爽氣疑在白雲隈
　于若瀛(九首/)
　　　若瀛字子步濟寧衞人萬厯癸未進士除户部
　　　主事歴官右僉都御史巡撫陜西贈右副都御
　　　史有弗告堂集(葉進卿云文若詩泠然超詣不/襲世人片語而情景婉至跡象)
　　　(可㝷厯王則之云文若近體清曠秀倩出入開/元大  之間  焦弱侯云念東詩不激而高不)
　　　(刻而工雋永藏於温醇纖穠寓/之雅澹所稱治世之音非邪)
　　　(詩話念東詩格未超/然不屑作輭熟語)
　　宿唐洞寺
野寺大道㫄短垣倚雲嶠舍策叩禪關平蕪恣延眺暝
色還荒徑明滅寒原燒篝燈坐幽室皎月來相照未税
塵鞅勞已窺靜者妙夜半風鳴條不減蘇門嘯
　　晚投清江浦
淮水吞江浦孤帆晚復開樹移沙岸轉波逆海潮迴人
語迎村雜漁燈拂櫂來繫舟猶未穩寒漏已頻催
　　髙郵湖
髙郵初挂席波起蕩湖村逺水浮天白孤城過雨昏柳
條依岸斷鷗鳥向人翻破屋稀烟火滔滔銷客魂
　　再過清凉寺
再入清凉寺髙臺覽舊都金陵猶王氣石壁自雄圖宻
樹依城合澄江入雨無六朝人事改瞻眺獨踟蹰
　　雨宿潼關
明燈虛館淒清夜細雨蕭蕭亂客腸秋入關門悲鼓角
年來驛路老星霜家臨濟水菰蘆白壠接南山黍穀黄
千里故園愁阻絶夢還京國亦他鄉(時寄家/京邸)
　　寄隠閣春興
小閣逶迤近水渠蕭條不讓野人居惟將藥裹供多病
不為花飛憶敝廬懶散江邊清夢穏交游天上故人疎
亦知衰晚甘淪棄世事浮雲任卷舒
　　舟中雜興
兩岸山相似舟移曲不妨回看京口盡落照下丹陽
　　清泉寺
滿谷西風椒葉稀穿林片片凍雲飛荒原車馬應無數
閒殺山僧坐翠微
　　金陵春
晴雲曉壓石城孤江樹江煙淡欲無南雪未消靈谷寺
東風先綠莫愁湖
　徐學聚(一首/)
　　　學聚字敬輿蘭谿人萬厯癸未進士除浮梁知
　　　縣調吉水擢禮科給事中出為山東提學副使
　　　歴福建布政使㝷以右僉都御史巡撫福建贈
　　　副都御史(阮霞嶼云敬輿詩文自/出機軸為藝林推尚)
　　　(詩話𢎞正以前實録儲秘館薦紳罕得寓目此/祝希哲九朝野記徐昌穀翦勝紀聞等書多齊)
　　　(東野人之語自華亭在政府抄有副本弇州見/之故史料始得其實敬輿國朝典彚一編亦從)
　　　(實録采摭者也詩亦/尚聲格惜所傳不多)
　　夜宿日觀峯禪房
岱宗面面削芙蓉時有卿雲出漢封杖屨中天干象緯
風烟下界起蛟龍河流舊繞滄溟逺練影斜懸紫翠重
夜半石牀天籟發夢中錯認景陽鐘
　來三聘(二首/)
　　　三聘字任卿蕭山人萬厯癸未進士除黄梅知
　　　縣調合肥入為兵部主事歴官江西右布政使
　　　有祠部南舟豫章蜀游東游南華等稾(于念東/云任卿)
　　　(詩格律嚴整而一種恬/淡之氣不減陶家風致)
　　豫章夜雨
一月餘寒在髙齋聽雨眠夜愁牽往事春夢入芳年才
拙官何補家貧俸未捐遥憐鏡湖水重負杏花天
　　解悶
春風吹暖百花新院麴香浮竹葉春今日酒拚今日醉
一年花老一年人浩歌聊借鶯為管醉卧何妨草作茵
髙興未闌天欲暮攜壺帶月問西鄰
　何出光(一首/)
　　　出光字兆文扶溝人萬厯癸未進士除曲沃知
　　　縣擢貴州道御史外轉太原知府京察謫寧州
　　　判官遷知樂陵完縣
　　次獲鹿簡井陘顧兵憲
孤城萬古控幽燕喬木殘碑不記年路入井陘分趙晉
天開畿甸擁山川土門故傍封龍窟石邑猶存白鹿泉
西北議和非上策使君此地好籌邊
　王時濟(一首/)
　　　時濟字道甫稷山人萬厯癸未進士除户部主
　　　事歴郎中終衞輝知府
　　登髙丘
清林人跡稀我来何所翫坐看嶺上雲天風莫吹斷
　虞淳熙(一首/)
　　　淳熙字澹然錢塘人萬厯癸未進士授兵部職
　　　方主事遷主客員外郎改稽勲郎罷去有徳園
　　　集
　　景泰窪
合沓衆山轉鴻溝界危岡貞松心不移偃盖覆神堂欲
蜕龍為魚千古以慨慷土木骨縱横魂来闗塞長君王
奠鼇足太史筮苞桑宗廟救倫喪朱火寒有光迎駕誼
何篤覆轍戒難忘豈無延陵心重為亡國傷宫門一以
奪羨門竟迷方碧瓦易黄屋蓬顆西山傍杜宇啼舊痕
織鳥集野棠坤維幸勿絶一窪得新藏雲表扶九宫何
必厰隂房碧血障邊塵芊芊白草芳迢遥西湖畔少保墓
道荒君臣祀一體千里同白楊髙睇歌大招涕泗灑衣
裳
　茅國縉(一首/)
　　　國縉字薦卿歸安人萬厯癸未進士除章丘知
　　　縣入為廣東道御史謫知浙川遷南工部主事
　　　歴郎中有菽園詩草
　　過白門酬拙之贈别
孤帆渺渺指江汀飛盡楊花柳尚青此去不堪頻北望
愁邊風雨滿新亭
　莊履朋(一首/)
　　　履朋字中益晉江人萬厯癸未進士官户部主
　　　事
　　别林尉
桑梓勤吾念憑君破寂寥自今花下吏日折道傍腰象
郡風煙隔龍城瘴氣消行春聊佐令亦足採歌謡
　張壽朋(三首/)
　　　壽朋字沖和號西江南城人萬厯癸未進士除
　　　刑部主事謫泰安州同知終廬州府通判有深
　　　息窩集
　　狂歌
夷門老侯生刎頸送公子此義豈不髙感人安用死毛
薛亦風流諷言何婉美信陵賴相成歸國見終始身隠
世隨棄無復關人理悲哉豪俠流大道所不齒
　　西湖憩胡氏亭
中庭遥相望斗室更臨水云有賣藥人十年身已死柴
扉苦長扃我到為之啓鳥跡半幽牕蛛絲横斷几花殘
沒階前竹亂生屋裏村婦持帚來埽除亦堪喜破簷補
荻簾新火燒楓子可以坐老狂開尊炙枯鯉夕陽何處
歸大醉且閒止
　　翠屏房
江漁釣罷無市野寺殘僧似村鉏圃須留行路愛山莫
掩柴門
　湯顯祖(九首/)
　　　顯祖字義仍臨川人萬厯癸未進士除南太常
　　　博士遷南禮部主事謫徐聞典史量移知遂昌
　　　縣有玉茗堂集
　　　(詩話義仍填詞妙絶一時語雖斬新源實出於/關馬鄭白其牡丹亭曲本尤極情摯人或勸之)
　　　(講學笑答曰諸公所講者性僕所言者情也世/或相傳云刺曇陽子而作然太倉相君寔先令)
　　　(家樂演之且云吾老年人近頗為此曲惆悵假/令人言可信相君雖盛徳有容必不反演之於)
　　　(家也當日婁江女子俞二孃酷嗜其詞斷腸而/死故義仍作詩哀之云畫燭揺金閣真珠泣繡)
　　　(牕如何傷此曲偏只在婁江又七夕答友詩云/玉茗堂開春翠屏新詞傳唱牡丹亭傷心拍遍)
　　　(無人㑹自掐檀痕教小伶其後又續成紫簫殘/本身後為仲子開逺焚棄詩終牽率非其所長)
　　宿浴日亭因出小浪望海
為郎傍星紀江湖常久居倏忽過南海片帆挂扶胥隠
隠岸門青杳杳天池虛培塿澹凌歴氣脈流紆徐潮迴
小洲渚龍鱗勒溝渠於中藏小舟其外懸日車雲影蒼
梧來咸池相卷舒孟冬猶星河淡月沾人裾陰陽盪揮
霍精色隠踟蹰濯足章丘餘沐髪扶桑初濤輝臨侑盤
若木鮮芙蕖西顧連崦嵫東眺極扶餘小浪亦莞爾大
波始愁予㠗舶自吞吐樓櫓成烟墟飛金出熒火明珠
落鯨魚吾生非賈胡萬里握靈糈晻靄羅浮外傳聞仙
所廬玉樹如冬青瑶芝若栟櫚陽鳥不日浴晝夜更扶
輿丹穴亦不炎好風常相嘘白水月之津一飲饑渴除
徐問汝仙尉去此將焉如
　　達奚司空立南海王廟門外
司空暹羅人面手黑如漆華風一來覲登觀稍游逸戲
向扶胥口樹兩波羅宻欲表身後竒願此得成實樹畢
顧歸舟冥然忽相失虎門亦不逺決撇去何疾身家隔
胡漢孤生長此畢猶復盼舟影左手翳西日嗔胷帶中
裂㗅嚨氣噴溢立死不肯僵目如望家室塑手一何似
光景時時出墟人遞香火陰風吹崒嵂上有南海王長
此波臣秩幽情自相附遊魂知幾驛至今波羅樹依依
兩蒙宻波聲林影外簷廊暝蕭瑟
　　麗水風雨下船棘口有懷
石城雙水門落日逺江介春潮風雨飛暮寒洲渚帶流
雲蒼翠裏緒風簫鼓外分披悟曾裂合沓迷新届宿霧
緬餘丘生洲隠遥派地脈有虧成物色故明昧曲折神
易傷幽清境難㑹江花莞流放岸草悽行邁不見林中
人自撫孤琴對
　　送楊安入太原軍
星使三河外春王二月初風雲臨上黨花鳥入昭餘關
近笳聲急川遥騎影虛世途君自見長嘯欲何如
　　偶成
雁影金河盡梅花玉管催江南望春色獨上鳯皇臺
　　浪石灘
潮濕湞陽暮風鳴浪石寒鸕鷀飛不起横過釣絲灘
　　恩平中火
海氣層雲盡山烟逺燒浮孤臣隨早晩一飯是恩州
　　覲回宿龍潭
是嵗春連雪烟花思不堪雨中雙燕子今夕是江南
　　臨江樓聞越舸且别悵然
亂帆秋影半江樓燕語滄凉傍客舟便去揚州且明日
故鄉今夜有人留
　姚思仁(一首/)
　　　思仁字善長秀水人萬厯癸未進士除行人選
　　　江西道御史巡按山東河南升通政司參議大
　　　理少卿應天府尹入為通政使轉工部右侍郎
　　　歴尚書太子太傅有菉竹堂遺槀
　　　(詩話肅皇帝信薊州人李昇嵩縣人刁騰之言/分遣中貴崔閔主事沈應乾千户仝爵李鋐至)
　　　(其地相視銀礦是時遼東衞軍姜賢亦奏開盖/州歸州之礦遂以賢為礦長至萬厯間陳開礦)
　　　(之利者紛紛於是中貴四出海内騷然姚公為/巡按仿鄭俠流民圖撰開采圖説進呈力請罪)
　　　(役不聽既而開礦者爭相仇殺羣盜蠭起畿甸/則齊本數李庸史籍周言張世才石賓河南則)
　　　(張住朱世安趙仲保蘭一枝王西安山西則張/守清郭貴三張盡忠許廷珍寧夏則楊戩本欲)
　　　(利國而國幾危矣公嘗注律以律文簡而易晦/乃用小字釋其下)
　　(本朝頒行大清律實依公所注本也公居鄉孳/  孳為善年九十一考終余幼時猶及見之)
　　嘉祥曾子祠
新祠結構澗之阿問俗年來向此過大勇萬人吾往矣
傳心一貫道靡他狸迴殘夢遺琴失𤓰種先疇舊跡訛
自是聖朝崇典祀每聞金石奏安歌
　盛萬年(一首/)
　　　萬年字恭伯秀水人萬厯癸未進士除刑部主
　　　事歴工部郎中出為福建按察副使歴廣東貴
　　　州江西按察使遷雲南布政使未任卒有拙政
　　　編附詩
　　　(詩話盛公浮湛藩屏敭歴有年當其司臬羊城/值倭人入冦躬擐介冑乗城擊破之於錦囊所)
　　　(嘗以一人攝五監司事案無留牘其還家詩云/三黜已甘投嶺外一帆今喜到江鄉所居梅湖)
　　　(饒有魚稻之利築場納稼專以寶/嗇訓子孫先疇至今未有改云)
　　右江謡
昭江灩灩連邕管千厓赭碧清霜滿竹雞格格啼榕林
修蛇毒霧愁浸淫鳥言卉服繡項渠荒茅叢箐山頭居
時平莫負􁈝簩弩夜雨叢祠賽銅鼓
　殷　都(一首/)
　　　都字無美蘇州嘉定人萬厯癸未進士除􁆎陵
　　　知州入為兵部員外歴郎中調南刑部京察去
　　　官
　　離薋園
蘭生在深谷寧畏惡草滋受性偶不同托根從所宜夙
齡負耿介中路遭嶮巇棄置纓與緌歸來㝷故蹊南山
荒豆田東陵没𤓰畦躑躅不自得為園且栖遲上有蘐
草堂下有春草池光風旦夕至引觴以為怡蘭者自為
蘭薋者自為薋達觀詎離俗全生甘息機寄言謝人徒
殊調勿見疑
　　　(詩話無美藉甚詩名而遺集罕傳離薋園一篇/為王元美作也園在州治鸚哥橋東有山有池)
　　　(亭曰壺隠曰晞髪軒曰鷃適室曰碧浪曰/小憩後池曰芙蓉沼元美嘗自為作記)
　
　
　
　
　
　
　明詩綜卷五十九
欽定四庫全書
　明詩綜卷六十
　　　　　　　　　　翰林院檢討朱彞尊編
　黃居中(一首/)
　　　居中字明立晉江人萬厯乙酉舉人自上海教
　　　諭遷南京國子監丞有千頃齋集
　　　(静志居詩話監丞鋭意藏書手自抄撮仲子虞/稷繼之歲増月益太倉之米五升文館之燭一)
　　　(挺曉夜孜孜不廢讎勘著録凡八萬冊/墳土未乾皆歸他人挿架深可惋惜也)
　　寄兒
愛子遥相送臨岐轉憶家囊空嗟久客歲晏又天涯鬢
逐風塵短心驚道路賖離情兼旅思一倍惜年華
　曽仕鑑(一首/)
　　　仕鑑字人倩南海人萬厯乙酉舉人歴官户部
　　　主事有慶厯公車二集
　　游羅浮
石室春同入龍宫夜不服青天雙瀑下明月二樓懸羽
蓋悲陳迹金書憶昔年相攜采芝叟勸酒鐵橋邊
　呉大纘(一首/)
　　　大纘字于孝義烏人萬厯乙酉以官生中順天
　　　鄉試
　　齋居感興
蒼蚪九重淵𤣥豹七日霧欲以媚幽姿非為傲睨故驛
請疲風塵夙夜謂多露廣游可成名無乃喪真素
　陳邦訓(一首/)
　　　邦訓字彞父鄞縣人萬厯乙酉中順天鄉試被
　　　黜後署海鹽儒學教諭官至漳州通判有𤣥感
　　　軒集
　　閣上
雲合沙頭樹人歸浦口烟空山喧宿鳥小閣俯長川衣
短宜殘暑歌長入遠天南風吹几席不飲亦陶然
　唐文獻(五首/)
　　　文獻字元徵松江華亭人萬厯丙戌賜進士第
　　　一授翰林脩撰歴中允諭德右右庶子掌詹事
　　　升禮部侍郎翰林院學士教習庶吉士卒贈尚
　　　書加太子少保諡文恪有占星堂集
　　　(詩話郭文毅坐妖書被逮人莫敢前文恪周旋/患難不避危機當時稱為長者其治家整肅嘗)
　　　(患江南子弟無家法貽書告誡二子長諱允恭/字欽甫即彞尊之外祖也仕兩浙鹽運司副遷)
　　　(石屏知州家藏殿試策神宗御題卷面瘦硬通/神曾捧觀于占星堂上占星堂者文恪未第日)
　　　(人或見奎宿於堂於是徐奉化獻忠作記孫漢矣/陽克𢎞以八分書於門屏亂離尚存今已易主)
　　長安春日感懷
已覺吾衰久行藏未自由江鄉千里思夢醒五更愁鳥
自吟清晝花應笑白頭初衣頻取拭肯負竹林游
　　丁酉秋得請賜告
天意容棲遁烟霞入夢長淺才羞竊禄漸老學休糧戢
羽歸愚谷看人角智囊單車明日逺相似鴈隨陽
　　寄施起東丈為溧陽司訓
舊是文章伯居然弟子師絳紗傳舊業緑綬綰明時君
有施讎易吾慙唐勒詞空懷問竒意未敢問前期
　　登北固曉望
清晨凌曲磴一望攬雄圖天塹仍連楚雲帆半入呉逺
山籠日氣古寺隔烟蕪自覺登臨迥渾忘旅思孤
　　夜泊吕城
何處汀洲晩停橈信楫師雨餘霞散綺風静柳垂絲野
寺鐘聲後夜潮人語時勞勞遊子意隴笛不堪吹
　楊道賓(二首/)
　　　道賓字惟彦晉江人萬厯丙戌賜進士第二授
　　　編修累官禮部左侍郎兼翰林院學士贈尚書
　　　諡文恪有集(何稚孝云公詩優柔恱/懌而出之以鏗然之韻)
　　梧江即事
春水萬山低江城宿霧迷征帆天上下去路粤東西荒
逕餘亭障樓船急鼓鼙客心驚寂寞况復夜猿啼
　　别徐尉之任廣昌
遺愛苕溪上新綸楚水邊人疑徐孺子尉即漢神仙柳
色憐分𬒮春風動别筵當官三事在慎勿負先賢
　薛三才(一首/)
　　　三才字仲孺鄞縣人萬厯丙戌進士改庶吉士
　　　授兵科給事中累官兵部尚書贈太子太保諡
　　　恭敏有集
　　春暮花圃即事
退食閒亭自委蛇憑軒忽漫問花期韶光已過九十日
闌藥纔舒三兩枝乍和酒香風細細長畱春色景遲遲
看來最是牽情處嬝娜晴絲百尺垂
　黃汝良(一首/)
　　　汝良字明起晉江人萬厯丙戌進士改庶吉士
　　　授編修厯官太子太傅禮部尚書掌詹事府事
　　　有河干集
　　登樓作
一卧滄江十二秋今辰獨上望京樓邊城幾處臨風嘯
闗塞何人裂土侯萬里難傳青海信千峰不散白雲愁
孤臣有涙向誰灑敢道歸田便得休
　袁宗道(二首/)
　　　宗道字伯修公安人萬厯丙戍進士改庶吉士
　　　授編修歴中允洗馬庶子贈禮部右侍郎有白
　　　蘇齋集
　　　(詩話嘉靖七子之派徐文長欲以李長吉體變/之不能也湯義仍欲以尤蕭范陸體變之亦不)
　　　(能也王百榖王承父屠長卿雖迭有違言然寡/不敵衆自袁伯修出服習香山眉山之結撰首)
　　　(以白蘇名齋既導其源中郎小修繼之益揚其/波由是公安流派盛行然白蘇各有神采顧乃)
　　　(頺波自放舍其高潔專尚鄙俚鍾譚從而再變/梟音鴃舌風雅蕩然泗鼎將沈魑魅齊見言作)
　　　(俑者孰謂非/伯修也邪)
　　攜尊江上
郭外同君去清尊對水涯寒潮鳴草徑積雪晃平沙小
艇乘流急人家逐岸斜流連歸路晩高柳亂啼鴉
　　兩岸芙蓉
南垞與北垞岸逺𣺌難即此處好行舟面面芙蓉色
　呉應賓(二首/)
　　　應賓字尚之又字客卿桐城人萬厯丙戍進士
　　　改庶吉士授編修天啟初以理學召不赴加左
　　　春坊右諭徳魚翰林侍讀門人私諡宗一先生
　　　有學易齋集
　　感興
雨氣澹將夕木末明殘霞流芳惜餘姿宛轉歸泥沙物
化一以遷歡樂為咨嗟根株既不定無乃空中華渺然
念獨往浩蕩隨無涯
　　題張洪陽閒雲館
賦就張平子飄然獨草亭回環一水緑髙下萬山青避
世曾金馬焚香對石屛祇疑雲霧窟長䕶太𤣥經
　王士昌(五首/)
　　　士昌字永叔臨海人萬厯丙戌進士厯官右僉
　　　都御史巡撫福建有投荒草
　　出都
八口家同在提㩦出國門艱危心未剖慷慨舌猶存戀
闕原臣志投荒亦主恩長沙憐謫所不敢賦招魂
　　三義廟
遺像丹青蝕英名過客聞中原曽百戰大業竟三分旗
影搖山月爐烟結水雲恰逢邨社近盲鼓説遺文
　　武陵縣
武陵城北道十里接平疇沙際餘寒斂湖隂積氣浮叢
篁編作户獨木剡為舟指㸃仙源近清溪分外幽
　　黔中雜詠
南服天垂盡銅標向此分洞中厖吠日天半犢耕雲蠻
語逢人譯夷歌到處聞干戈新戰後殘照幾家邨
　　分宜道中
野菊花黃楓葉丹衝寒日日據征鞍擔囊行旅休相訝
蠻尉於今屬漢官
　李啓美(一首/)
　　　啓美字成甫一字念方豐城人萬厯丙戌進士
　　　改庶吉士授檢討有李太史集(呉㑹甫云誦念/方詩如野寺孤)
　　　(鐘令人塵/襟頓滌)
　　送王則之假歸
千里一相送郊雲黯不飛潼闗何處是孤鴈獨西歸柳
暗秦川失天高隴樹微如何向岐路春草正芳菲
　黃承𤣥(一首/)
　　　承𤣥字履常秀水人萬厯丙戌進士除工部主
　　　事歴員外郎中出為湖廣參政調山東再補江
　　　西進按察使遷河南陜西左右布政使升應天
　　　府尹以右副都御史巡撫福建贈工部左侍郎
　　　有盟鷗堂集
　　江上送陸伯生東歸
𤓰步洲前歸思濃金焦忽送五更鐘一帆羡爾乘潮去
數遍呉山到五茸
　王嘉謨(五首/)
　　　嘉謨字伯俞直𨽻豹韜衛人萬厯丙戌進士除
　　　行人選禮科給事中官至按察使(畿輔詩存/作布政使)有
　　　薊丘集
　　　(詩話伯俞五言頗熟選體第北人用/韻恒以入聲雜上去讀故不多存)
　　述懷
脈脈泉初生粼粼氷始泮嘯歌念古人俯仰成愁歎貴
賤本無方乘時若有判草木滿中唐㫖鷊巢其岸本欲
慕崇高迺為耳目翫
　　嶁兜橋
淵淵溪水中青蒲葉靡靡翳然林木間幽懷信予美細
藻唼潛鱗山梁雊文雉㝷幽復逺涉濟勝良堪喜夕陽
忽西流平湖澹烟起慷慨賦新詩行歌出山市
　　西勾橋
微風何澹澹宿雨隨人飛遙望石梁前楊柳䕃重圍淵
壑寂無聲獨行向霏微寒芳自可藉寄賞幸不違徙倚
豐林間坦步徐言歸
　　盤山法藏寺
折坂殿懸厓悠然縱鞍韅緜緜谷口雲飄墮白如練峰
巒忽相冒竒石還驚眩大者數十㝷小或等冠弁峰巔
有嵌宇歴歴皆可見永懷僧棲樂倍覺塵情倦稀逢采
芝侣獨立幾回盼
　　雙峯寺
逺眺翠微近雲木澹清姿石華浮半空飛泉激流澌其
陽饒怪石小大紛參差萬嶺鬱相錯孤雲停不移中峰
構翠龕一一能仁祠山僧衣蘿薜雜以松蘚皮導我磨
蒼崖覽古生遐思
　沈　瓚(三首/)
　　　瓚字孝通一字子勺呉江人萬厯丙戌進士除
　　　南京刑部主事歴郎中出為江西按察僉事告
　　　歸起補廣東僉事有静暉堂集(李伯逺云子勺/詩格蒼以古致)
　　　(沖以逺高者何減魏晉/次亦不失為陳射洪)
　　　(詩話子勺兄璟妙解音律撰南曲譜鄉里目為/詞隱先生居家未嘗廢絲竹有子恒失學子勺)
　　　(去官身為墊師教其兄子一門之内一選伎/徴聲一㝷章索句論者比之顧東橋兄弟云)
　　游元陽洞
朝雲漸歸山松風晝淒𦂳重巒散晴暉皎日麗阡畛矚
嶺目俱遙循巖步方窘一山别作阿亂石聚成囷徑穿
斧斤餘崖覆松蘿盡危磴曲縁澗近坡平中凖洞啓石
谽谺風高樹凌踳僧舍密綴蜂樵柯露棲隼居人茂花
竹過客甘蔬筍迴思廿載前此地名跡泯七日鑿混沌
一朝見𤣥牝境闢地孕靈氣開人示朕幽夢屢相闗孤
笻自兹引為誦郗生言無貽謝公哂
　　山中雨行夜宿民家
好鳥知農候嚶嚶灌木間荒村無堠館樵斧出柴闗雨
暗車前路雲埋屋後山虛疑檐澑急溪水夜潺潺
　　立秋日送行
石頭城下路三面是長江此地新秋色映君江上艭凉
風動衣𬒮飛雨灑船牕無事嗟行役臨流倒玉缸
　潘大復(二首/)
　　　大復字徵復鳥程人尚書季馴子萬厯丙戌進
　　　士工部郎中有毘山堂詩草
　　同朱文寧庶常觀海
烟波杳無際縱目喜同君雲外千峯出潮平各浦分競
探蝴蝶窟驚起鷺鷥羣浮白宜兹地蕭蕭日就曛
　　江行阻風得來字
孤舟泊風雨日夜聽喧豗石燕排空至江豚鼓浪來人
家少煙火田畝半蒿萊愁緒那堪破呼童發舊醅
　徐　熥(十九首/)
　　　熥字惟和閩縣人萬厯戊子舉人有幔亭集(張/㓜)
　　　(于云惟和調匪偏長體必兼善力追古則盡滌/時趨  謝在杭云惟和才情聲調伯仲季迪)
　　送人游吳楚
津亭煙栁綠垂絲萬里闗山匹馬遲去國正當秋盡後
登樓多在日斜時楚江草長悲鸚鵡呉苑花深走鹿麋
話訊何須共惆悵秋風摇落是歸期
　　旅次石頭岸
石頭城下水㣲茫回首鄉闗驛路長𤓰步煙波連斷靄
秦淮雲樹隔斜陽秋高落木迷村舍夜静寒潮到女牆
客裏愁心已如此一聞南雁更淒涼
　　金陵故宫
先朝遺殿閉塵埃零落空勞過客哀五夜銅壺乾罷滴
六宫金鎖澀難開翠華去後全無影羅綺焚餘尚有灰
弓劒盡埋烟雨泠椒房一半上蒼苔
　　金陵懷古
白門京闕舊山川朱雀烏衣夕照邊百代荒陵崩夜雨
六朝遺殿鎖秋烟臙脂歲久銷宫井苔蘚春深繡御筵
往事淒涼無限淚傷心最是建文年
　　閩王審知墓下作
玉輦何年去不回霸圖千古總成灰秋深兔穴依寒壟
歲久魚燈暗夜臺故國闗河甌越在遺民蘋藻鼎湖哀
蓮花峰下黃昏月猶見三郎白馬來
　　送邵武李太守擢憲滇南
昆明池水静無波擁傳新從僰道過開府定能寛漢法
采詩曽不廢蠻歌趂墟滇客龍名市納欵蠻王象渡河
他日勒功畱片碣㸃蒼如黛石嵳峩
　　送王玉生
作客生涯薄依人去住難春光無限好空向異鄉看
　　客中寒食
去歲燕山道今朝劒水濵如何兩寒食俱作異鄉人
　　漂母祠
落落千金報悠悠國士心從今慙漂母不敢過淮隂
　　彭城懷古
雲龍山下鳥争啼戯馬臺前日欲西莫謂楚宫今寂寞
王孫芳草正萋萋
　　客中贈别
呉姬把酒唱離歌一片愁心奈别何莫怪相看頻下淚
江南春色已無多
　　丹陽遇陳十八
丹陽渡口遇同鄉欲語匆匆怨夕陽君返江南我江北
雲山千疊斷人腸
　　郵亭殘花
征途微雨動春寒片片飛花馬上殘試問亭前來往客
幾人花在故園看
　　酒店逢李大
偶向新豐市裏過故人尊酒共悲歌十年别淚知多少
不道相逢淚更多
　　元夕懷李伯賢
往事傷心倍可憐故人今夜𣺌雲天燈光月色鞦韆影
已隔春風二十年
　　送李子行太守謫茶陵
一官何事又投荒楚峽猿聲幾斷腸正是長沙遷謫地
不堪夜雨渡瀟湘
　　芋江驛樓送張四之白下
春風吹柳萬條斜此去金陵驛路賖不必相思當後夜
片帆開處即天涯
　　交河道中
黃沙漠漠馬驂驔北地春光久自諳不用褰帷縱遊目
斷無山色似江南
　　村中晩步
青山迴合抱清溪村徑隂隂鳥自啼落盡疎林秋色晩
水流楓葉過橋西
　張文柱(二首/)
　　　文柱字仲立崑山人士瀹子萬厯戍子舉人臨
　　　清知州(朱秉器云仲立詩清逸然多羇栖咨歎/之語  孫齊之云仲立高才燦發託意)
　　　(幽𤣥正如氷壺秋月本宜著烟霞外/迺强使適俗故少年即有憂生之嗟)
　　塞下曲
有鴈逐歸心無書返上林天山風不斷秋早雪花深白
草分秦甸清笳雜漢音將軍誇戰馬價重一千金
　　惜别
惜别復惜别殘更為爾遙青楓薄命葉黃柳斷腸條天
迥遲寒鴈江空急暮潮秣陵烟雨際畱得鬢蕭蕭
　李　鼎(一首/)
　　　鼎字長卿新建人萬厯戊子順天舉人有李長
　　夜泊桃源
迢逓憐行役其如客思何孤雲將短櫂十月渡黄河水
泊兼鷗宿霜清聽雁過更堪寒夜盡欹枕逺鐘多
　　塗中雜詩
一騎風塵裏千山縣郭東畏途逢落日别思對孤鴻仗
策心逾逺談詩氣更雄驅馳丈夫事不必恨飄蓬
　高攀龍(二十二首/)
　　　攀龍字雲從無錫人萬厯己丑進士除行人謫
　　　掲陽典史起光禄寺丞厯官刑部侍郎都察院
　　　左都御史坐忤逆閹削籍被逮赴水死贈太子
　　　少保兵部尚書諡忠憲有髙景逸詩(陳皇士云/先生詩無)
　　　(意求工大約忬/寫自得之志)
　　　(詩話先生天下規矩援世翼教不以聲律自繩/然與歸待詔訂金石契宜同心之言自成蘭臭)
　　水居
薄暮登樓四望逺疇時雨既降農人乍休乳燕来止鯈
魚出游萬族有樂吾亦何憂
　　　卿集
　　寄題故園
三徑荒蕪久頻来入夢思空傳竹醉日不見栁眠時石
室藏雲滿山花帶露滋到家開北牖觸目是新詩
　陶望齡(四首/)
　　　望齡字周望㑹稽人萬厯己丑賜進士第三授
　　　翰林編修厯中允諭徳遷國子祭酒卒諡文簡
　　　有水天閣歇菴二集(黄貞父云陶子詩為/韋為栁間似長吉)
　　　(詩話周望早年詩格清越超超似神仙中人中/嵗講學逃禪兼惑公安之論遂變為芸夫蕘䜿)
　　　(面目白沙在泥與/之俱黑良可惜也)
　　旅次憶越中舊居
宴坐雲歸後開尊月上初春衫裁越布晩食飽溪魚白
鶴仙人箭𤣥夷使者書故鄉真可樂不是愛逃虚
　　送商叔䕶朱叔懋應試秣陵
仗劎他鄉意彈冠故友情秋風待行客落日事孤征尊
酒逺相命寸心言未傾思君似流水寄向石頭城
　　静坐吟
我愛山中坐恍若羲皇時青松影寂寂白雲出遲遲獸
窟有浚谷鳥棲無卑枝萬物得所止人豈不如之耕巖
飲谷水常得中心怡
　　夏日閒居
長夏此静坐終日無一言問君何所為無事心自閒細
雨漁舟歸兒童喧樹間北風忽南來落日在逺山顧此
有好懷酌酒遂陶然池中鷗飛去兩兩復來還
　　湖上閒居季思子往適至
正爾山水間念吾烟霞友春風吹微波日暮倚楊柳我
友惠然至童僕喜奔走相别歎幾時相逢慮非久所歡
得晤言欲言仍無有黙黙各自怡一室閒相偶夜深不
能寐明月在東牖
　　七哀詩
肅肅秋風深漫漫秋夜長中夜百感集攝衣步空堂俯
聽蟲聲悲仰視明月光物色一如昨舊人何茫茫歲月
日以疎髣髴日以亡一朝成永訣千載空相望靜心易
生哀遺情難為方願從夢中路抽身至其旁
　　諸公招飲石城隖
勝㑹寧可常勿惜此淹畱竹樹有嘉䕃班坐無俗流念
我平居日所愛在山丘願得素心侣引杯相勸酬今晨
愜幽興不醉將焉求未須敕太康此樂可忘憂卓哉斜
川人千載心悠悠
　　夜步
幽人夜未眠月出每孤往繁林亂螢照村屋人語響宿
鳥時一鳴草徑露微上欣然意有㑹無與共此賞千載
懷同心陶公調可仿
　　潮陽縣觀海
仲尼欲乘桴吾亦來海濱不作放逐客誰能得閒身澹
澹風日和蕩滌怡心神一笑萬象間偃仰得其真快哉
此日樂可以擬千春逝者只如斯世事徒繽紛安得無
家累終焉此垂綸
　　魯兩生
吾愛魯兩生面折叔孫子灑然揮之去身隱名不紀是
時風雲際豈不願膴仕大道吾所聞曲學有深恥從此
謝世人聊以保厥美
　　登子陵釣臺
西京亂有象佛士鬱不揚鄙哉通津子奄奄孔與張謙
黙祗自衛貞剛乃銷亡士氣日凋喪國勢遂不强為彼
蟊賊資其心實先傷卓卓嚴子陵抗志輕侯王辭榮去
上國垂釣來崇岡高風一以振芳躅久愈昌迺知姱修
士與世為隄防
　　登華頂峯遂至石梁斷崖觀瀑布
晨䇿凌絶頂夕棲入浚谷攢峯插天表飛瀑掀地軸眛
險騖前賞升虚騁極目春風澹冲襟朝曦扇輕燠深桃
㸃澗紅弱柳抱溪緑想見桃源人胡麻飯應熟神仙不
可期念此媚幽獨
　　弢光靜坐(二首/)
偶來山中坐兀兀浹旬餘澹然心無事宛若生民初流
泉當几席衆山立庭除高樹依巖秀修篁夾路疎所至
得心賞終日忻忻如流光易蹉跎此日良不虚寄言繕
性者速駕深山居
落日在平野悵然懷千秋緬彼臨安區當年棲王侯樓
臺何鬱鬱冠蓋紛相酬一朝世事盡百代成荒丘徒存
指㸃跡令人心悲憂何如蓬廬士偃息巖壑幽圖書共
朝夕花木逓春秋觴酌洽朋好卧起親鳬鷗豈不念世
故中心自有求生有無窮娯既沒名長畱
　　始歸
三旬通仕籍六旬始歸田中間立朝日未嘗淹三年拙
宦分自定遯世性所便每懷五湖志願棲一壑堅飛鳥
脱籠中游魚歸故淵豈誠異時好所好各有專驅逐車
馬塵何如松菊間晨起日三商夜坐月一天靜黙契神
理夷猶翫簡編所務願不違至人樂已全
　　題歐陽宜諸素風堂
春風動庭草陳根坼新萌元化一以暢而我寧自縈浩
浩發情志悠悠念羣生物生自有涯秉心自有貞茅茨
已就治春畦復深耕蔬食聊自足萬事取不盈
　　謫居(并序/)
　　　余謫居揭陽官舍幽清庭有盆魚有竹石楹前
　　　橊花灼灼不絶樹間小鳥交交㺯語長至後謝
　　　病杜門益無往來終日静坐讀易誦詩月明靜
　　　夜活火焚香援琴小弄意興既極恬然而卧益
　　　從容乎樂也賦詩志之
自昔悲羇旅局促亦奚為昭曠茍在懷憑運與委蛇嶺
海何必惡四時有丹荑我生一甲子即事多所怡華舘
絶塵氛水木澹幽姿好鳥時一鳴静藴流天機縱心八
極外欽之在幾微歴覽千古書此理不吾欺被服誠無
斁真賞欣自知持此以永念可用忘棲遲自非高堂戀
鹿門乃在兹
　　庚戌春月坡初成
浩浩月初上一坡正受之以我無營心當此獨坐時為
籌世中事無樂可代兹長林寒飇息春風藹如斯萬族
各萌動我心豈不知俯視方輿静仰觀圓象馳靈襟既
無際一形安足私持以畀大鈞榮悴非所思
　　遊鴈蕩山
昔我愛丘山名勝在夢想去去三十年塵事空鞅掌兹
遊愜始願千里遂獨往望山屢馳騖入谷轉疑怳仰
觀秋瀑飛俯聽潭流響陽崖峙雄突陰洞藏竒敞幽
㝷碧澗底遐矚紫霄上春風蕩輕隂百里見開朗青丹
未可圖文翰誰能髣棲心願止託回首空悵怏勝地古
今存浮生俄頃賞安得結茅廬於此日偃仰
　　湖上
道人不識憂隤然罕所慮胷中有竒懷常得山水助時
乘酒半醺或值寐初寤獨往恣幽㝷欣若有所遇有時
深林行穿徑忽失路有時湖上還看雲忘所務凝目孤
鳶歸傾耳細泉注所造趣未極原陸任昏暮非闗耽清
娯曽是秉逺慕閒心始造理快意多失步嗟爾行道人
迫迫焉所赴
　　喜雨
六月旱既甚雨來亦不遲即看雲漠漠已覺黍離離興
劇惟需酒歡多且賦詩明朝應積水相與向東菑
　　引泉
次第竹根瀉相將得到家鳥啼春雨後流出滿山花
　　偶成
春來勝事逐時新早起風光倍可親忽見青天垂柳緑
此時愛殺樹邊身
　馮從吾(一首/)
　　　從吾字仲好長安人萬厯己丑進士改庶吉士
　　　授山西道御史歴官副都御史諡恭定有少墟
　　　集
　　戊申暮春講學太華山中
嘉㑹來喬嶽良朋喜共游白雲時去住野鳥亦夷猶雨
霽千峰翠春深萬木稠山靈真有待吾道重千秋
　林堯俞(十一首/)
　　　堯俞字咨伯莆田人萬厯巳丑進士改庶吉士
　　　除檢討累官太子太保禮部尚書諡文簡有谿
　　　堂集(何穉孝云先生歴官大宗伯牴牾權閹不/能久安其位歸一歲而遂卒其詩温潤典)
　　　(則瀏麗輕颺見若甚易而不知其磨錯之難卑/不可抑高不可亢淺而有章深而不窮斯太和)
　　　(之元/音也)
　　　(詩話陳文定善書嘗以南祭酒奏績之京王振/致酒幣請書程子四箴文定書與之而却其幣)
　　　(論者韙之亡友莆田林嘉璣字衡者述其從祖/文簡公亦善書法魏忠賢敦請不與忠賢矯詔)
　　　(命公題扁公大書畏天堂三字題曰禮部尚書/某奉㫖書時忠賢出餅㗖公云出手製公以南)
　　　(人不慣食麪辭忠賢方銜之公遽請歸里陛見/德陵謂曰長尚書乃欲歸邪賜之蟒玉以公儀)
　　　(表頎而長也若兩公者明哲保身淵然不可犯/士大夫當以為師林子又言公五言律原出右)
　　　(丞誦谿堂集信/衡者不我迋也)
　　三月三日棠林修禊
良辰維上已選勝遵水側灌木翳繁隂原疇免登陟長
川羡游鱗高雲睇歸翼羽觴催莫停陽烏漸西匿
　　七里灘作
雙笳引綵舟鳴榔下建德既經漁浦口還望定山色沿
流苦奔峭入峽驚偪仄寓目恣游觀舉趾罷登陟一酹
嚴陵祠清風邈難即如何謝人徒於焉解徽纆
　　聞黔中平志喜
皇風式九圍聲教暨邊鄙由來西南夷難用漢法理其
居雜編氓其道羈縻耳撫馭乖所宜騷擾孰為弭黔本
隸鬼方滇蜀相脣齒各自有君長號令亦齊止昨者糾
諸樊西川亂無紀况乃安奢酋水藺負堅壘目覩貴陽
城疊氊同折箠我軍寡且弱日夕呼庚癸相距及歲餘
如肉置諸几疾聲望外援割髪而噬指幸然捄兵至背
城判一死又逢賊氣惰乍合便披靡既以解重圍亦足
療瘡痏雖未極兵威庶幾禠不軌斯維社稷靈人力詎
至此但此全城功僉云李與史願懷往事虞勿生戰勝
喜如聞老鴉闗去城僅五里
　　出黃河
纔過長淮口已見清河縣黃流昔澒洞兹焉束如箭更
值凍初開盪來氷數片量水僅尺餘輕舠常患罥買酒
澆龍神冀得南風便挂席就中央免入盤渦漩咫尺到
黃樓役夫辭帶縴
　　海東晩眺
暮春命巾車言憇青溪涘徘徊芳樹林夕陽已在水東
望窮扶桑波濤盪地紀日月互吐吞雲霞幻竒詭天呉
晝不發珠母宵疑徙島嶼急樓船春疇閒耒耜鯨浪幾
時平漁歌處處起
　　夏日集高梁寺
一逕隔流水沿洄到寺門瓢分香積供榻借給孤園山
雨來花氣松風斷鳥言淹畱未遽返暝色下高原
　　楓亭即事
落日楓亭驛秋風荔子園人烟山外盡漁榜夜深喧地
迥潮當寺僧閒月到門羣賢方䜿義吾意已忘言
　　山行
肩輿纔出郭倚杖即看山霜葉暗樵路寒花悽客顔石
門通鶴柵松嶺入雲闗去去紅塵隔鳴禽時往還
　　立秋
苦積連旬雨况驚一葉秋亂雲低復合大火暗潛流商
意迴蘋末笳聲到枕頭寧須感搖落不斷是邊愁
　　送海印住華嚴寺
雞足峰前寺相違知幾年山僧今易主舊路尚依然地
逺黃茅瘴池分玉澗泉時來訪靈澈一榻伴雲眠
　　送陳汝鑑大行入京(是日為三月三/日集棠林曲水)
共來修禊事及此送君行花雨林間散蘋風池上輕酒
攜何次道歌借米嘉榮解作陽闗疊休賡第四聲
　陸彦章(一首/)
　　　彦章初名彦璋字伯逹松江華亭人萬厯巳丑
　　　進士繇行人累官南京刑部侍郎
　　歸次盧龍
帝城東抱海山重迢逓單車出萬峯秋色長風吹白(一/作)
(塞/)鴈歸心落日下盧龍
　傅新德(二首/)
　　　新德字元明定襄人萬厯己丑進士改庶吉士
　　　除檢討歴官國子監祭酒贈禮部右侍郎諡文
　　　恪有集
　　送郭青字參藩巴蜀
殊方幾載歎離羣忽漫相逢又送君萬里江湖龍劒合
一尊風雨薊門分峨岷迥出天連雪棧閣平臨馬度雲
蜀相威名應不負他時消息好相聞
　　送董兵備衡水
帝城南望楚江開捧檄人看日下來萬里春光明使節
千年王氣接金臺雲連湘浦雙星度天盡衡陽一鴈迴
今日長沙同内地逢時翻羡洛陽材
　馮有經(一首/)
　　　有經字正子錦衣衛籍慈谿人萬厯己丑進士
　　　改庶吉士授編修歴中允諭德掌司經局轉庶
　　　子後贈禮部侍郎
　　登嘉禧寺
高樓切天浮古木森在下峰峰開金碧四十二蘭若芳
林擁桃李怪石帖松檟人語曠不喧啼鳥無冬夏對此
懷巖耕局促何為者
　黃　輝(一首/)
　　　輝字昭素一字平倩南充人萬厯己丑進士改
　　　庶吉士除編修歴中允諭德庶子少詹事兼侍
　　　讀學士有怡春堂集
　　　(詩話平倩盛有詩名而諸/體未遒所謂似是而非者)
　　别汝鈍
使者分岐路迢迢越五谿一為孤鳯唱無復冷猿啼
　方大鎮(一首/)
　　　大鎮字君靜桐城人萬厯己丑進士除大名推
　　　官擢江西道御史遷大理寺丞歴左少卿有方
　　　大理集
　　　(詩話少卿與鄒忠介馮恭定高忠憲顧端文諸/公講學首善書院書院毁筮得同人于野遂乞)
　　　(休自號野同翁年七十廬母墓而終鄉人私諡/曰文孝先生其歲杪聞召詩云仕途百折如浮)
　　　(海客邸孤蹤似出/家足以占所守矣)
　　塗太僕揆宇先生滇中寄書附答
白雲迢逓㸃蒼居十載闗心萬里餘枕上西風孤客夢
天涯北鴈數行書黃花並憶漳河賦緑酒相從上谷車
夷蹠報施無定論燕山迷望轉踟蹰
　陳所藴(二首/)
　　　所藴字子有上海人萬厯己丑進士除刑部主
　　　事歴員外郎中調南文選司出為湖廣參政仕
　　　至南太僕少卿致仕有竹素堂正續集
　　嘉善寺石壁
出郭探幽竒驅車詣長薄禪林一片石絶壁聳虚壑既
疑巨靈擘復類鬼斧鑿俯臨百仞崖飛度千㝷閣斗酒
此盤桓與子聊斟酌人生㑹有盡奈何苦羈縛願言解
徽纆負耒采靈藥
　　得家報家園小山已成
小築堪招隱新成曲水潯此時頻夢寐何日遂登臨但
有風塵色空懸江海心故人相問訊應笑未抽簪
　徐應簧(六首/)
　　　應簧字軒卿淳安人萬厯巳丑進士官至參政
　　　有鳯谷集
　　逺别
荒郊微雨歇一夜生秋草曉起望行塵離愁滿懷抱渺
渺孤帆影迢迢萬里道回首故鄉心憑誰共顛倒人生
衣食足在家貧亦好榮枯代相嬗賢聖莫能保昨日東
隣花今朝淨如埽
　　山中雜詠(二首/)
流水看不厭况兼溪上山倚闌終日坐紅葉擁柴闗
欲訪南鄰居遙遙在何處隔浦見晴沙江村從此去
　　春夜夢呉心淵文學
昨夜從君歌竹枝醒來不記曲中詞徘徊獨望西泠岸
正是潮平月落時
　　晩春
曉起扶笻步水涯緑楊烟裏酒旗斜春來愁殺連纎雨
纔見開花又落花
　　幽居
陽翟幽居好納凉兩間草屋一株桑十年不出籬門外
誰識人間杜五郎
　戈用泰(一首/)
　　　用泰字來陽平湖人萬厯己丑進士授淶水知
　　　縣升南京刑部主事歴郎中有適適軒集
　　烟雨樓
平波四面八牕開盡日笙歌載酒來去矣詩人誰管領
年年烟雨自樓臺(樓為太守/龔公勉建)
　郝　敬(一首/)
　　　敬字仲輿京山人萬厯巳丑進士知縉雲永嘉
　　　二縣擢禮科給事中謫宜興縣丞再知江隂縣
　　　稍遷行人司副有山草堂嘯歌(王百榖云仲輿/詩削去雕鏤組)
　　　(繢獨寫/性靈)
　　　(詩話仲輿難經/伉伉詩非所擅)
　　讀春秋
五霸亂王章春秋實經始邦國有遺文修緝人臣禮筆
削非新義興亡沿舊史直道在人心毁譽吾何事後儒
謾譸張紛紛凡例起穿鑿隻字間褒貶悉由已匹夫為
素王何以懲賊子惟有孟氏言庶得遺經㫖
　章士雅(三首/)
　　　士雅字循之常熟人萬厯己丑進士除嘉善知
　　　縣入為刑部主事改南工部有薄游小詠
　　湖上曲
白蓮花開秋水生蘭橈桂楫羅衣輕郎君試看花深處
兩兩鴛鴦飛不去
　　天雄道中
天雄自昔推雄鎮鎖鑰於今重北門河近白溝人不渡
闗連紫塞戍常屯重隂卷雪氷還合朔氣吹沙日易昏
極目荒原無匹馬車輪何事促王孫
　　暮秋經舊游有感
傷心客子來還去况是重逢秋色殘落葉又從孤館聽
青山不似故鄉看頻年馬足征夫老此夕雞鳴去路難
猶憶驛門衰柳樹一枝曽是舊時攀
　朱家相(一首/)
　　　家相字良輔侯官人萬厯己丑進士除江隂知
　　　縣調揭陽再調長興
　　送馮南雍量移德清尹
炎海憐孤憤臨溪喜量移才非黃綬吏望重白雲司桂
枻渺然去春江空所思雲霄飛舄近遮莫數歸期
　
　
　
　明詩綜卷六十
欽定四庫全書
　明詩綜卷六十一
　　　　　　　　　　翰林院檢討朱彞尊編
　區大相(四十八首/)
　　　大相字用孺髙明人萬厯己丑進士改庶吉士
　　　授檢討厯贊善中允有海目先生集
　　　(静志居詩話海目持律既嚴鑄詞必鍊其五言/近體上自初唐四傑下至大厯十子無所不仿)
　　　(亦無所不合嶺南山川之秀鍾此國琛非特白/金水銀丹砂石英已也又云海目五言律詩如)
　　　(純鈎初出拂鐘無聲切玉如泥又如鐃吹平江/秋空清響顧近人選詩罝而不録予特為表出)
　　　(取之稍/溢焉)
　　定朝鮮
皇赫怒命東征千翼舉七萃行渡緑江援王京鼇足斷
海波平扶桑拂暘谷升旭日中仰大明(一/解)戮羣倭定朝
鮮武功振文徳宣櫜弓矢戢戈鋌藩服固王㑹全祥瑞
降諸福駢祝聖夀萬斯年(二/觧)
　　青樓曲
新鶯囀畫堂新燕集雕梁栁葉裁睂出桃花學面妝珠
簾映日卷錦袖隨風揚大道連平樂髙樓接建章容華
艷陽月夫壻侍中郎挾瑟調鸚鵡將簫待鳯皇朝回欲
有問軒騎滿東方
　　淮浦吟
淹泊清淮浦悵望丹水涯狂風吹我舟不得早還家(一/解)
征夫念閨人非為顔色好游子戀故鄉非闗萬里道(二/解)
　　月夜花下小酌和友人
碧空散微雲孤月照逺客以君衣上光鑒我花間席傾
壺逐夜凉隔林望歸翮槭槭葉墮階淒淒風入隙清光
正娛人徘徊戀終夕
　　紀朝鮮事(萬厯戊/戌九月)
自有東師六七載廟堂嵗嵗議封貢近者羣公幸主戰
折將隳軍竟何用海闊芻糧不易渡五鍾一石勞傳送
横征頗慮空杼軸轉輸未免妨耕種去年小挫由忌功
今年大衂縁輕縦執事顔行屢見逆天王威命何曽共
封既無成戰失利公私之積咸哀痛更無一人能畫䇿
徒有諸僚成聚訟要荒交侵古來有更於中國何輕重
當時止合問曲直按兵境上不為動朝廷制馭自有道
豈在勞民與動衆奈何誤聴小人計日以和好自愚弄
從此兵端㝷嵗月豈知海内為虚空財傾左藏不足惜
民傷萬命能無慟近聞有議留屯戍老成億度或屢中
充國金城上方略李牧鴈門費邊供年來喪敗咎北軍
弓馬雖嫺備騎従吳越少年習水戰檣檝輕利過飛鞚
儻能訓練三萬人坐見驊騮受羈控腐儒何敢與肉食
聊以短章代微諷繞朝勿謂秦無䇿中興尚看甫作頌
　　過韶石
玉輦南巡日従天降九韶仍聞舞百獸真想格三苖風
雨仙靈集雲霞絳節朝有時盤石上天籟暮蕭蕭
　　别汪和叔之塞上
花前各盡觴游子賦河梁我望南枝返君同北雁翔笳
聲咽隴底海色愁漁陽未共酬恩去相思塞草長
　　夏日同諸客泛舟青溪(二首/)
錦席人須醉仙舟客共登年華各自惜意氣轉相矜瓶
水沉朱李溪花覆紫菱莫誇姑射雪吾有玉壺氷
卷幔千花暝回舟一水遥芳情瑶瑟怨别曲鳳笙調桂
苑通仙閣蘭房接畫橋倚歌待明月長笛不須邀
　　金陵城南宴
逸客東山至佳人南國多袖飛金谷舞梁繞石城歌妝
閣宜春入花蹊愛晚過留懽方待月無遽動鳴珂
　　入羅滂水
井邑新安集閭閻雜漢猺火耕春伐木山獵夜歸樵潮
響蠻溪合林光瘴峒消直須勤撫字慎勿困徴徭
　　曲江值雪
急雪孤城下同雲萬里長客情猶故國春色漸他鄉冷
氣開炎嶠流光艷早陽紛紛何所擬諸謝有歌章
　　客中九日
細雨黄花節秋風竹葉杯異鄉誰送酒何處更登臺木
落江雲暮天寒塞鴈来惟憐三徑在歸去翦蒿莱
　　早春長安道上
雙闕麗朝霞千門競嵗華苑雲微帶雪宫栁半藏鴉結
駟過平樂揚鞭赴狹斜春風纔幾日先發上林花
　　九日偕館中諸友集天寜寺
帝京重九日朋舊共開尊地逺城西寺臺髙薊北門雲
光移塔影山勢斷河源忽覩南征鴈令余思故園
　　家人初至京置酒亭中對雪作
庭霰今朝集家筵此日開不知燕地雪猶訝故園梅玉
袖承花出珠簾卷絮迴瑤華雖可贈留賞上春来
　　送胡孟弢之沅江(豫章人時/疏論邊事)
浮湘明日事江畔暮行吟易動騷人怨難為國士心秋
風吹芷岸落日滿楓林知有還家夢潯陽九𣲖深
　　送薛行人持詔南楚便歸嶺外
邊事勞行役秋冬兩戒輈方回遼左使復作楚南游雪
樹江闗驛雲帆海國樓仍聞下詔日父老共銷憂
　　送張僕卿還桂林
還朝能幾日去國逼殘年别路春前酒離亭雪後天衡
陽隨雁去湘浦問歸船未是投閒日東山卧莫堅
　　登來青軒
層軒翠微裏宸翰此髙題仰見星辰列平看雲霧低路
盤陵樹北山擁帝城西萬乘来遊地應無七聖迷
　　癸巳九日同焦太史攜酒興徳寺後池臺
杖屨侵霜葉壺觴就徑花髙風疎薜荔薄霧隠蒹葭山
遶層城暮橋通小苑斜正逢邊鴈下西北有塵沙
　　寄梁兵憲天津
碣石横燕甸天津控海門梯航萬國㑹貔虎五營屯逺
浪含夷島長沙接塞垣人傳新節制清嘯似劉琨
　　昌平道中
山家未夕昏半已掩柴門車馬争塗疾牛羊下坂喧春
陰入陵樹雨色過湖村誰道相如病猶堪守漢園
　　朝陵遇雨
言避崤陵雨翻行大壑雲微風清樹氣積潤洗山文銀
海春波闊龍池細澗分九陵松柏路香靄日氤氲
　　供事長陵(二首/)
文皇鼎成後此地𦵏衣冠日月神宫閟山河帝寢安塞
雲疑扈蹕闗塞想回鑾寂寞犂庭事深知創業難
弓劍思軒后山川㑹禹陵翠旗何日返龍馭幾時升寢
殿行春草幽宮寂夜燈萬年闗路北神武至今稱
　　游宗謙老年出塞壯之
嗟君垂老日䇿馬薊門東易酒顔猶壯燕歌氣尚雄敝
裘經積雪頽鬢逐秋蓬寄謝行間客無輕塞上翁
　　送何儀部稚孝謫桂林
長沙非不逺南去更蕭森謫宦楚山盡獨行湘水深鄉
書同鴈少官舎共猨吟今夕懐人夢隨君到桂林
　　出錢塘門覽古作
駐馬錢塘路逢人説勝遊湖光吳苑晩山色宋陵秋巖
桂宻連寺渚花髙映樓傷心六橋月不照汴河洲
　　晚霽玉峽驛望玉笥山
峽束江流窄山欹堞影低玉梁沉宿霧金澗落晴霓水
鳥窺魚下林猨摘果啼靈峰不可到矯首問丹梯
　　謁張文獻祠
一代孤忠在千秋大雅存詩才推正始相業憶開元曝
日陳金鑑䝉塵想劍門更吟羽扇賦搖奪不堪論
　　秋日還山
村邊黄葉路溪上白雲岑草屋山家淺松門野寺深羣
魚依宻藻獨鶴返髙林若問還山事多應負此心
　　浮丘洞中宴
洞府游仙入樓臺望氣通焚香來桂女行酒命芝童鶴
舞春池月鶯啼碧樹風何當倚長袖共挹浮丘公
　　晩發三水溯北江
行客纔經宿離愁已不堪郵亭數長短江路背西南里
樹春烟斷山城夕照含何時已行役歸結桂松菴
　　於曲江逢髙正甫奉使南還
相逢一杯酒與子暫綢繆以我北来信附君南下舟鄉
心滄海上客淚曲江頭為問乘槎使何時到廣州
　　東林寺
昔讀髙僧傳兼懐逸士蹤停車虎溪水對面香爐峰舊
殿丹青落荒池蔓草茸我来松下坐日暮但聞鐘
　　送混成子
夫子冨道術世人無不聞徒聞不能用長嘯空青雲丹
簏烟霞記玉鈐龍虎文西山有鸞鶴應共爾為羣
　　秋鴈
秋風度玉塞候鴈發金微纔共邊塵起還同闗葉飛排
雲聲漸衆帶月影全稀徙倚東南望江皋何處歸
　　中秋望月簡董𤣥宰太史
月滿層城上秋分御苑中玉樓寒自迥珠箔照還空望
美今宵隔含情幾處同此時折桂客或在明光宫
　　夜坐
夜坐不覺久庭烏棲復啼燈前下黄葉井上鳴莎雞漏
静風聲細帷空月影低城南有思婦幽夢越遼西
　　寒日
霜林無一葉寒日復多風碩果猶存否危巢本易空誅
求三戸盡杼軸萬方同白石南山曲悲歌夜未終
　　大科峰是西樵絶頂
登髙四望開絶頂出瑤臺逺岫一方缺長江數道来雲
間下鸞鶴天上埽莓苔髙揖烟霞外三山何處哉
　　厓門弔古
遺恨前朝事吾来問水濵乾坤存一旅社稷有三臣慘
澹勤王志間闗䕶主身至今厓畔石風雨洗凝塵
　　京師苦雨作
入夏多霪雨經秋未肯晴直須憂地陷無計補天傾方
割傷民瘼其咨軫帝情古来堯命禹天地乃平成
　　潘子明光禄解官南歸
故人官不達久欲賦閒居忽見秋風起翻然思舊廬寜
貪數升醖定憶四腮魚前路多歸興江天鴻鴈初
　　南行感懐
聞道貂璫輩由来為埽除先朝停鎮守舊日典方輿貢
採山川竭徴輸井邑虚明明皇祖訓宫府意何如
　　端溪雜詠
夕陽下前山山光落溪水欵乃時一聞只在山光裏
　　望七星巖
仙山對城郭纍纍七星石中有太古文世人了不識
　鄭明選(四十六首/)
　　　明選字侯升歸安人萬厯己丑進士除安仁知
　　　縣擢南京刑科給事中有鳴缶集(朱平涵云先/生詩不施鉛)
　　　(粉不事雕鐫一稟/於雅澹然成趣)
　　　(詩話先生五言近體全學髙達夫七言近體全/學杜子美語不求工而句鎚字鍊卓然名家是)
　　　(時汪伯玉劉子威馮元成屠緯真輩類守其□/殻而遺其神明其在西吳徐子與吳峻伯皆然)
　　　(先生之詩遂/無人賞激者)
　　感懐
黄虞世已逺大道漸陵遲十室八九空姦邪乃猖狓法
令日以繁盜賊日以滋宣尼相魯國道路不拾遺君子
正其本禮義將自治莫以鞭與轡能使疲馬馳莫以刑
與戮能使風俗移長吏茍有闕三尺將安施
　　短歌行示徐秀才正公嚴従事稚荆
九月豆葉黄十月菊花槀朔風一何寒清霜凋百草時
物頓如此人生亦以老憂日常苦多歡日常苦少攬鏡
令人悲朱顔非昔好
　　過東阿山寄鄒大
東阿之山石散亂大者如席小如彈大石如席尚可行
小石縦横馬流汗青馬𤣥黄白馬飢長鞭策馬馬更遲
行人日短心欲碎山石紛紛無盡時故人昔共山中路
犯雪蒙霜凡幾度君今哭父且南留我獨朝天仍北去
東阿山頭首重迴東阿山外使人哀𤣥雲不飛日氣薄
蕭蕭草白三歸臺
　　與楊二叔純
許子南昌去王孫嵊縣遊舊交如雨散春水滿城流不
見江邊閣徒懐雪裏舟故鄉惟汝在莫惜屢相求
　　雪不止復作
大路倉橋口貧家霅水灣寒雲常滿郭春雪不離山夾
雨琤琤下隨風款款還逡巡小僮僕擁袖出柴闗
　　初冬
數日風纔罷初冬水始氷門寒朝嬾出山近午還登宻
竹藏斑雉枯松下黒鷹千村穡事早生計稍堪憑
　　暫移山居
春晩營蠶事移居郭外村白花低覆水翠竹逺侵門拂
几開殘帙攜鉏理廢園鄰人儻相訪薄與酌清尊
　　恭閲天壇
圓丘圓殿外清晝日況沉玉陛春沙煖瑤壇古樹深太
微瞻帝座大享見王心想像鈞天曲輕風落妙音
　　十五夜冩懐
明月孤懸夜空齋獨坐人地平連海嶽天闊散星辰禄
米悲親沒柴門憶弟貧吾生無限事况感百年身
　　野望懐王時立朱大復
驛外晴江白洲前夏木青過橋風細細立馬水泠泠岸
栁鳴鴝鵒汀花卧鶺鴒歌成也自愛難得故人聴
　　邳州晩泊
日落留侯廟春深吕布城殘花晴抱蝶細栁暗啼鶯漸
集河船宻遙生野燒明客愁無可慰膝上一經横
　　客至
萬里清秋水孤城薄暮雷故人江上至凉氣雨中来吳
粤分離久風塵老病催猶餘十年釀今日為君開
　　傷春
野漲村村水山城日日風雨深荒縣裏春盡訟庭中朋
輩他鄉異鸎花往嵗同牀頭十年酒未有一尊空
　　官舎晩酌
百里山圍縣雙江水對門日斜初解帶秋爽一開樽家
逺思親舊官貧任子孫醉看青竹浄纖月照黄昏
　　過汶上縣
汶上齊封近蒙山魯望尊寒城初出縣落木更逢村氷
黒經旬合沙黄萬里昏茫茫人獨去日暮欲銷魂
　　陽穀夜步
清夜一孤客寒燈强半時露垂陽穀樹月傍太山祠魯
酒沽長薄燕歌聴自悲茅堂卧不穏散步獨遲遲
　　鄚州即事
滿目皆湖水家家傍水居地貧村少米氷闊市無魚樹
入天雄小雲飄涿鹿虚風塵半萬里消息故鄉疎
　　春日愁生
寺古山門静春深野日遲晴沙浮宿麥小徑舞游絲西
蜀軍書急東倭廟算疑禁中應獨歎難得外臣知
　　燕子磯宴羅諫議
投老登臨健平生故舊來共騎沙苑馬一泛竹林杯雪
暗山雲重江喧石壁開吏人歸亦嬾閒看暮潮回
　　望鍾山
鍾山望不極終日紫氤氲宿雪雙峰出春沙八水分龍
蟠思霸主鶴怨想徴君縹緲園陵外松楸起白雲
　　遊獻花巖
融公昔悟道留此獻花巖野寺人初識山花鳥舊銜洞
門無日月石縫有松杉東北清江闊㣲茫萬里帆
　　金川門志感
靖難興師日天戈向此門乘輿何處去宫闕到今存衮
冕新君盛旌旗叔父尊當時漢官屬幾輩泣皇孫
　　拜方孝孺先生墓
隔世祠初建荒山冡僅存薦蘋惟我輩收骨豈兒孫祗
覺丹心苦寜辭赤族冤精靈江月裏長到孝陵園
　　朝天宫登白鶴樓
紫府深通逕丹梯半入雲樓飛三百尺門鎖五千文郭
外吳山盡牕中楚樹分游仙今夜夢親謁武夷君
　　送何比部告滿之京
貰酒石城門送君花外村曉風飛海燕春水上河豚滿
秩稱能吏趨朝報至尊萬方堪涕淚别後向誰論
　　清明日上孝陵
夏后藏書穴軒皇鑄鼎湖人間留石獸地下想金鳬谷
暗春泉響松髙曉月孤江山滿目在萬古見黄圖
　　閲城
萬雉金墉壯三江玉浦通天迴青嶂外日轉碧雲東古
木盤秦水春花簇漢宫偏安四十帝未有聖朝雄
　　燕子磯即事
突兀磯頭寺蒼茫野水村凍雲垂日氣斷石落潮㾗法
曲新翻譜香醪屢換樽山僧遥指㸃風信有江豚
　　病中憶新種竹示家童
南牆新種竹今有幾竿存移石容抽筍通渠好灌根病
中思拄杖健日想開樽但放髙人㸔来時莫掩門
　　通上人見訪夜坐
市罷寒溪静城昏夜霧交髙僧扶竹杖落日到蓬茅風
栗開丹殻霜橙破紫苞清談對支遁明月度松梢
　　幽趣
但見滄洲趣清溪對竹扉牕陰懸薜茘水色受薔薇邨
鴨迎船浴山蟲冐雨飛田家蠶已老日暮翦桑歸
　　恭聞冊立皇太子喜而賦詩
少海初流潤前星已麗空九重元獨斷四皓本非功鶴
馭丹霄上龍樓紫禁東君王有金鑒早晩賜春宮
　　峴山宴陳太常
七月峴山天氣涼風亭乍雨湖茫茫輕舟出浪若飛瓦
巨石滿岡如聚羊斗酒未覺主人薄髙歌正宜秋日長
窪樽遺蹟至今在不見昔賢空斷腸
　　宿濟寧南關潘中丞具舟見送兼留夜酌
濟州城外風氣涼汶泗之水東流長孤州白鳥背人發
十月黄花滿店香中丞為我具舟楫薄暮遣吏延壺觴
明朝逺道一回首太白樓髙烟樹蒼
　　上渡即事
上渡人家生午烟青絲絡馬寺門前纖纖杜若風香細
翦翦椶櫚日影圓疊嶺遙來彭澤鴈晴江爭落信州船
村中父老知農候拄杖南疇課種田
　　經黄葉嶺
黄葉嶺邊黄葉飛江風蕭颯吹我衣清秋塞北斷鴻去
落日馬上行人歸百年回首已衰白萬事傷心今是非
一望長安一惆悵無人知道寸心違
　　至日
今日何日日初長所思何思思建康朝天鳴玉已往事
對水看雲仍故鄉萬里淒風埽落木中宵陰壑生清霜
可憐物色嵗云晏白首髙歌空斷腸
　　中夜枕上口號
東溪先生雪半顛樽中酒盡挑燈眠誰家月下尚鳴杵
隔水夜深頻喚船清時幸許著棄物薄産聊足供殘年
明朝料理登臨事去看青山瀑布泉
　　春日嚴稚荆邀游蘇灣
桃花李花二月時反接兩手登山遲一湖春水泛漁艇
終日野禽啼竹枝石嶺張筵坐無次邨童喜客行相隨
不見前朝蘇學士風流千載使人思
　　上永陵
肇聖清河水興王自郢都三為代邸讓一握漢家符社
稷承堯服乾坤定禹謨神功九葉盛大禮百王殊紫氣
真人散丹砂術士誣石扉藏玉虎銀海浴金鳬二女悲
湘水羣臣望鼎湖地環滄海闊山擁薊門紆王氣真蔥
鬱精靈歘有無中官供寢薦七萃䕶雄圖願錫皇孫福
長聞萬嵗呼
　　獻縣懷古
漢代賢王子風流獻縣存遺書千載散雅樂幾人論墓
道松楸古祠堂俎豆尊故宮迷草色殘碣鎖苔痕鴈鶩
浮河水風沙暗郭門行行一回首烟月度黄昏
　　寄朱比部二十韻
未補馮唐署能陳晁錯書氣髙憂國日名重罷官餘北
闕承新譴南山返故廬直詞元忼慨時論共咨且請劒
心徒憤埋輪事已虚何人招隠士未老賦閒居落日菰
城卧秋天震澤漁逺遊常有興多病近何如以我叨青
瑣分曹傍石渠恩深䝉茹納才薄負吹嘘廊廟多旁午
閭閻異古初聖謨殊奥窔小智獨躊䠧昧死思劉向偷
生謝史魚妻孥霑雨露嵗月費居諸託宦身何用遊仙
夢久疎初心今已矣晩計欲歸與彭澤教栽栁於陵學
灌蔬清齋心不染導氣髮常梳廏馬雖思主山猨恐怨
予如君終奮發不作楚三閭
　　寄祝諫議
尚憶陪青瑣相隨寓白門馬蹄偕出入鷺序接晨昏諫
疏分封署文章共討論晩㝷桃葉渡春酌謝公墩李杜
名虚竝雷陳義久敦風塵身汨汨霜露疾惽惽二豎心
難惻三彭口莫捫乞骸元我志歸骨乃君恩伏枕安時
命居家玩子孫小童舂藥杵故舊捧匏樽野意頻栽樹
山歌日扣盆鶯啼藏竹塢犬吠出花村守拙心無用逃
名道豈尊老人應世棄王事獨君存畫省兼羣職銅章
領六垣别離經嵗月書信隔寒温天地堪搔首江湖屢
斷魂中官仍虎視西賊且鯨吞内府招桑孔前星望綺
園舜琴須解愠堯鼓為求言巖穴已枯槁雲霄常奮翻
批鱗終不怒張瞻莫辭煩氣激憂丹扆詞危叫紫閽回
天諒有力拭目在丘樊
　　早行
雞鳴客下牀出門天未曙山黒不見人但聞馬蹄去
　　新江營對雨
漠漠江雲生江天雨如霧東望白鷺洲蒼茫不知處
　　憶吳興
衢州霜橘紫金苞玉液瓊漿不用調此物逺来三百里
香風散滿駱駝橋
　王士騏(三首/)
　　　士騏字冏伯太倉州人尚書世貞子萬厯壬午
　　　鄉試第一己丑進士由禮部主事調吏部員外
　　　郎坐妖書獄削籍有醉花菴詩選
　　　(詩話冏伯醉花菴/詩不拾過庭片語)
　　贈别
東風吹栁栁成絲細雨釀花花滿枝可惜春光正駘蕩
相逢恰是别離時
　　送顧太史使朝鮮
徹天火樹照邊陲軟繡肩輿坐自移到日定知春麥秀
請看箕子廟前碑
　　明妃怨
秋來無事不消魂幾度貂裘換淚痕却憶天家全盛事
少年公主嫁烏孫
　歸子慕(十九首/)
　　　子慕字季思崑山人萬厯辛夘舉人崇禎初追
　　　贈翰林待詔有陶菴集(沈山子云古今效陶而/肖者王韋之外不得不)
　　　(推季/思)
　　　(詩話季思善病再試南宮歸而屛跡田里所居/陶菴插槿為牆縛茅為屋小如蝸殻瓠子養疴)
　　　(其中迭相往還講學者無錫髙攀龍存之嘉善/呉志逺子往主客從容晏坐黙識凝然不語一)
　　　(有所得輒怡悅相告存之稱其有絶人之慧絶/人之識絶人之趣又言季思出諸口者不漫作)
　　　(無味語筆諸書者不漫作無味辭措諸躬者不/漫作無味事即其睂宇顰笑足以洗濯一世塵)
　　　(垢傾倒可云至矣季思雖病猶授生徒友人勸/其輟講報之書云生徒固無累於我豈惟無累)
　　　(且以為樂清畫飯餘滄江日落或童或冠油油/與偕共坐槐陰閒譚啜茗臨江藉草以觀雲物)
　　　(風帆往來於目農歌不輟於耳亦可謂至樂矣/君子謂其樂天知命焉季思卒時年四十有四)
　　　(崇禎下詔特贈翰林待詔其詩學陶而得其神/髓韋蘇州後鮮有其倫誦之令人増陋巷簞瓢)
　　　(之/樂)
　　丙申六月過呉子往荻秋菴
蕭瑟湖上廬六月如清秋涼雨過柴門緑楊風颼颼水
濱一穉子洋洋何所求終日無一魚持竿釣不休問之
向我笑使我心忘憂
　　嵗暮别諸生
惻惻不可道臨岐但依依常恐語言多貌勝中情微感
兹寒色厲北風吹爾衣嵗暮室家好各各念爾歸羣居
雖云樂人情理難違所患不同心不患相見稀尼父重
久要如醴久已非勗哉儀先民雅道庶可幾
　　感悟
人人惜富貴富貴諒難私居位食其食抱關有攸司若
懷凍餒憂不如農桑宜平心任公道天下能者為人事
當前昏事後更相嗤三十五年前厯厯皆可思以此徵
後來何勞復多疑願言謝將迎履坦希前知
　　館城北
妻孥昔居城我淹江上廬妻孥來江上我去城北居城
北何所事二生喜從余既愛童子真且得人事疎長夏
北牕竹風吹几上書坐看牆外帆樹中去徐徐中情茍
無繫觸物皆有餘今茲對佳節秋風秋月初香稻感我
鼻歸食江上魚小女解思父一見當何如
　　歸江上
去年冬盡歸室家尚完好兒女曝簷隈牆頭日杲杲今
年冬盡歸離憂不可道中饋闃無人虛堂塵不埽一兒
依外家兩女歸兄嫂奚獨天運乖謀生亦草草人世骨
肉縁尚爾不可保而况一切營何足攖懷抱久矣吾行
迷回車苦不早
　　城北初夏
三見草木榮棲棲猶未旋偶與城市逺因耽此地偏獨
館背清池一無俗事牽晨興課書罷日午蛙聲喧出門
見新秧㣲緑映逺田久晴初得雨穉子亦欣然田父説
嵗占今兹定有年物情既如此予樂復何言
　　庚子正月吳子往見過同訪髙存之於漆湖
令節思故人流光懼蹉跎心在隰桑篇三復當如何忽
聞叩門聲良友逺見過攜吾訪同志詰朝鼓輕艖情殷
無遥路信宿踰闗河依然漆湖上春山渺晴波主人愉
愉如兼以風日和風和卷簾坐開樽鳥来歌忘飲飲更
適不覺芳顔酡階前山茶花落英何其多
　　暮春
梅陰䕃西牕實繇枝葉低小鳥時来鳴向我如棲棲一
鳥鳴未已一鳥隨和之鳥聲處處起髙下聲參差日出
聞鳥聲不覺日已西池塘小雨過夕陽鷓鴣啼
　　元徳秀
吾愛元徳秀天然真澹姿榮進非所好聊仕亦不辭於
彼紛華中連袂歌于蒍一日駕柴車欲去亦不疑惟盡
名利心長得情性怡飲酒彈鳴琴睂宇若見之悠悠千
載下寤寐勞相思
　　雜詩
日出羣動作智計千萬端用此徒為勞不用不自安所
繇在有身坐令思慮殫所以古賢達與物同一觀俛仰
任所之宇宙何其寛
　　冬日病樓新構小屋
天寒小屋宜潔靜兼新築短簷近低牕意親足我欲牕
邊兩木榻編秧煖於褥西榻朝食暄東榻晡時燠暄燠
既互轉盤旋與相逐藥物難長供日惟飽饘粥
　　壬寅正月西邨築室成
經始逼嵗除春肇室云考結構稱心為彌拙亦彌好邨
樹既羅列溪流復縈抱北牖移修篁南圃藝藥草室中
圖與書閒暇可探討農人理耰耡念此嵗供早顧我長
負疴不耕慚亦飽
　　寄姚孟長
道同不用結氣同不用求神在未交先彼此潛相投感
君嘐嘐志髙廣正無儔慷慨燈前言奚止情綢繆男子
患無志有志良難酬懷居易隨俗安樂生煩憂可憐早
春役烟雨維揚舟不知何所牽行止不自由殷勤孟秋
約期屆無淹留
　　泛湖
離居久相思乍見人情喜各從逺方來相知若伊始晴
空泛秋湖天際水瀰瀰中流將焉如東西非所擬微風
送輕舟颯入蘆叢裏村家插新標有酒清且旨漁人近
前問銀魚初出水美物應佳節及時在我爾滌盞欣對
酌髙情詎能已言旋發清歌夕陽下西涘童冠樂何如
㸃也千秋起
　　辛丑夏日閒居
閒居不勝娛何妨抱微疾長以無事心當彼攝生術白
日一何長臨牕坐捫蝨飯餘弄清琴卧起展殘帙孤雲
御微風翩翩獨髙出
　　對客
嘿然對客坐竟坐無一語亦欲通殷勤尋思了無取好
言不關情諒非君所與坦懷兩相忘何害吾與汝
　　移居
冉冉嵗云暮寒風動林於言辭東邨宅去適西邨廬豈
無舊巢戀歡與吾仲俱西邨况不逺相去一里餘回瞻
竹樹間炊烟出前厨吾病四十衰厭厭日不如憂患易
反本戚戚念友于安得我叔氏亦復來此居遙望城中
山引領空嗟吁
　　閒居寄沈伯和博士(時伯和將之/京應貢舉)
蹇劣仍負疴分定無越想柴門槿葉疎卧看人來往江
南寒信遲十月氣和朗一夜好雨過階前菜甲長念我
逺行人中心悵養養盤餐有餘滋髙駕何時往
　　北地曉征
夜半寒雞不忍聴主人炊熟夢初醒出門不復知南北
馬上持鞭數七星
　張民表(二首/)
　　　民表字林宗一字武仲中牟人萬厯辛夘舉人
　　　有原圃塞菴詩集
　　　(詩話冦圍大梁汴人死守不降有獻䇿髙巡撫/名衡者曰賊營附大堤決河灌之盡為魚鼈矣)
　　　(周王募民壘羊馬城髙厚如岸援兵掘朱家砦/口賊黨覺之移營髙岸多儲大航巨筏反決馬)
　　　(家口以灌城河驟決聲震百里排城北門入穿/東南門出流入渦水渦怱髙二丈士民溺死數)
　　　(十萬林宗負其先祠木主登筏鄰人求登者衆/林宗不忍移筏就之筏且沈乃移筏登屋水大)
　　　(至而沒久之門人周侍郎元亮為刋其遺集僅/存百一爾存者悉非其稱意之作可惜也夫)
　　飲酒示唐肯堂
飲酒非吾好逢君强共斟已聞譚世變悔不入山深猛
士功宜録書生職豈任東南民力竭爭忍索黄金
　　閶門見别者代為吳歌
一船往東撥一船往西開兩船不相顧都看姑蘇臺
　明詩綜卷六十一
欽定四庫全書
　明詩綜卷六十二
　　　　　　　　　　翰林院檢討朱彞尊編
　朱燮元(一首/)
　　　燮元字懋和紹興山隂人萬厯壬辰進士除大
　　　理評事累官兵部尚書兼右都御史總督川湖
　　　雲貴加太師有恒岳遺槀
　　　(静志居詩話太師儀表豐偉飲噉倍十餘人其/莅湖南川貴土司以壺漿乾肉迎車前相接於)
　　　(道公傾槃倒甕一無留餘衆皆驚歎曰此天人/也相誡不敢出犯嵗既久威望著於西南比之)
　　　(蜀相諸葛云公詩不多作句如買得勞薪先煮/酒不嫌疎鬢也簪花荒徼有誰憐白髮故園亦)
　　　(自有青山越人/至今傳誦之)
　　馬嵬坡
六龍回轡此重過遺恨秋墳掩韤羅南内蕭蕭風雨夜
淒涼應比夀王多
　畢自嚴(一首/)
　　　自嚴淄川人萬厯壬辰進士官户部尚書
　　塗次詠桃花
綠楊春樹䕃芳鄰中有夭桃别樣新馬上不煩頻指㸃
好花應笑白頭人
　李騰芳(一首/)
　　　騰芳字子實湘潭人萬厯壬辰進士官禮部尚書
　　博望驛
孤亭瞰虚空危闌翼石壁亭亭數株松雲端發深碧起
視羣巒層溪光亂相射盤梯花倒看入閣煙相逼雨過
萬瓦鳴燈殘四邨夕疎星栁外明河漢看不隔去矣問
津人空思泛查客
　劉一焜(二首/)
　　　一焜字元丙南昌人萬厯壬辰進士除行人擢
　　　吏部主事厯郎中升太常少卿巡撫浙江
　　清蹕
清蹕歸何晩刋山紀漢功猶餘𤣥石碣竟堕鼎湖弓社
稷三犂後園林百戰中如何膏血盡辛苦事来同
　　寄題金山寺
長江流日夜縹緲一峰殊落景疑飛動盤根定有無雲
端清磬濕樹杪佛(一作/聖)燈孤幾見登臨客扁舟下五湖
　張五典(一首/)
　　　五典字和衷沁水人萬厯壬辰進士授行人遷
　　　戸部主事歴員外郎中出為山東參議累遷大
　　　理卿加兵部尚書贈太子太保有海虹集
　　送喬儆我
長路天涯外驅車背朔風三秋驚别鶴千里慕征鴻尊
酒荒城外闗山落照中前程行色晩裘馬自匆匆
　王　愛(一首/)
　　　愛字仁甫宛平人(履厯注/任丘人)萬厯壬辰進士除潞
　　　安推官入為戸部主事歴員外郎中升陜西參
　　　政進右布政使有息機園存稾
　　緜山道中
昔賢棲隠地兩壁盡髙山入夏風應凛經春花未斑烟
猶遺俗禁廟許妒人還(平定州孃子闗有妒女祠唐/李諲作頌傳是介之推妺)立
馬看唐碣神林不可攀(神林大樹腹中有/郭令公碑禁樵采)
　蘇茂相(一首/)
　　　茂相字𢎞家晉江人萬厯壬辰進士除户部主
　　　事累官户部左侍郎總督倉場尚書再加太子
　　　太傅改刑部尚書
　　弔方正學先生
寧海侯城里停車意愴然風雲蕭瑟氣天地革除年臣
罪單辭定孫枝一葉傳龍山真突兀仿彿首陽巔
　李本緯(一首/)
　　　本緯字君章錦衣衛籍曲沃人萬厯壬辰進士
　　　除鞏昌府推官仕至山東右布政使有灌蔬園
　　　集
　　登張掖甘泉樓
乍别酒泉郡来登張掖樓闗雲排檻入塞水背城流夜
湧陂塘月寒生草樹秋凭髙聴不盡羌管數聲愁
　石九奏(一首/)
　　　九奏字伯成冀州人萬厯壬辰進士授大理評
　　　事厯寺副寺正出知莱州府以憂歸補兖州升
　　　開原兵備副使進右參政
　　春郊
三月長安花正飛長河隄畔栁依依獨憐芳草王孫路
立盡東風不肯歸
　陳懿典(一首/)
　　　懿典字孟常秀水人萬厯壬辰進士改庶吉士
　　　授編修厯少詹事有吏隠齋集
　　李公㢲招飲柰子花下
淑景春城暮聮鑣韋曲来共㝷金谷墅同泛竹林杯縞
夜分穠李生香喻早梅不愁風雨至只恐暝鐘催
　吳士竒(一首/)
　　　士竒字無竒歙縣人萬厯壬辰進士除知寧花
　　　縣調歸安升南京户部主事厯官陜西左布政
　　　使遷太常寺卿有綠滋館集
　　　(詩話太常留心國史革成副書藏于家遺稿/為江都汪楫存貯較諸野史頗純正第稍畧)
　　　(耳詩特餘藝/要非所長)
　　灧澦
孤根夾浪擁江間百二層巒片石闗急峽倒流三峡水
髙灘下指榜頭山形同牛馬心逾怖舟近魚龍膽詎豩
聽說風波前更惡來朝百丈費牽攀
　謝肇淛(四十一首/)
　　　肇淛字在杭長樂人萬厯壬辰進士除湖州推
　　　官移東昌遷南京刑部主事調兵部轉工部郎
　　　中出為雲南參政升廣西按察使厯左布政使
　　　有小草堂集(李本寧云在杭樂府豐約文質適/得其中五古贍而不俳華而不靡)
　　　(七古音節鮮明氣勢沈鬱五七言律長律比耦/精嚴絶句意在筆先韻在言外舂容警策短長)
　　　(合度大都率循古法而中有特造孤詣體無所/不變變無所不盡今詩道向衰予將以在杭為)
　　　(砥柱焉躅張㓜于云在杭蓄藻于建安騰聲于/慶厯希  于少陵泛駕于長慶兼綜潘陸妙契)
　　　(陶韋其辭宛以麗其氣雄以健其攄思優以雋/其援事典以則其振嚮和以平既美才情尤深)
　　　(寄興王屠緯真云謝君詩峭舊秀偉卓然名/家    伯㲄云在杭詩寄興㣲而綴詞雅取)
　　　(調古而命意新秀若可餐沃其堪挹穆如温/如以雅以南  陸無從云在杭詩冲融婉至)
　　　(深于/性情)
　　　(詩話在杭格不聳髙而詩律極細其持論亦/平如于鱗元美敬美子與伯玉皆所傾心漫)
　　　(興詩云徐陳里閈久相親鍾李湖湘非吾鄰/丸泥久已封函谷怕見江東一片塵徐指孝)
　　　(廉維和山人興公陳謂文學汝大孝㢘㓜儒/山人振狂是時景陵派已盛行而在杭能距)
　　　(之又云石倉衣鉢自韋陶吳越從風赤幟髙/若問老夫成底事雪山銀海瀉秋濤此則在)
　　　(杭自任/匪淺矣)
　　示湘潼二弟
於戲小子各敬爾守無婦言是用沈湎于酒惟勤無斁
惟慎無咎惟徳惟厚可以長久往者不可追聊毖爾後
於戲戒之天命不又
　　發真州别諸子
折板無安蹄風林少寧翼頽波既東徂熹光復西匿行
子逐轉蓬朝旰不遑息擬垂邗江綸仍脂薊門軾仰送
鴻雁翔俯攀楊栁色别緒如絲棼欲言涕沾臆早嵗負
好修中道遭反側行止信盈虚風波安終極白璧委精
光何當重拂拭揮手従此辭他鄉復異域贈君以孟勞
持此長相憶
　　雨霽寄陳隠君
新晴動花氣鳥啼漳水春出門見芳草忽憶山中人種
藥斸雲母煮石炊松薪甲子誰能識空山無四鄰
　　寒夜感懐
凜凜嵗云暮歸鴻浩南征客心渺天末役役哀吾生撫
劍中夜起碧宇何淒清霜氣襲四野素月流前楹寒燈
黯欲滅萬籟闃無聲欲奏思歸引淚與朱絲并調孤絃
易絶山鬼徘徊鳴浮生無期别離恨何時平
　　秋日邀龍君御同鍾伯敬林茂之賦詩君御將赴
　　　湟中
營道寡髙操大音謝俗機誰云京洛塵而能緇素衣前
蹤既云邈後㑹安可希斗酒自斟酌蟹螯秋正肥南陸
有殘暑西山無留暉不知松際月已挂花間扉雜坐忘
磬折緒談聞芬菲君今赴河湟戎馬生郊畿紅顔誰見
賞青雲願多違舊歡意未浹新離淚仍揮余亦倦遊者
因之歌式微
　　桃丘嵗暮作
衡門杜俗轄時與參术親三旬九梳髮不知昏與晨早
來踐繁霜積霰紛成塵白日光慘澹氣色黯不伸始知
𤣥律窮黍谷無回春嵗功忽云改勞生猶艱辛四鄰起
寒杵惻惻傷我神天地固有盡年華安足云
　　偕李元祉水部游蜀山
一水劃為山兩湖東西匯漕渠貫其中盈盈若衣帶西
湖漸成陸東湖淼無屆千頃碧琉璃風雲互變態中流
一卷石突起砥淜湃金鏡浮芙蓉銀盤捧螺黛荒祠久
零落花旛皆破敗雞柵倚龜跌燕泥凝佛背開尊面南
浦雲水澹相對魚艇散復集鳴榔出深瀨蒲荇交亂流
帆檣遶天外濤驚山影搖波漾日光碎怳如金焦間疑
在蓬壺内憑虚倏往還已隔人天界浮雲何時閒勝游
與居㑹回首空烟波疎鐘隠林靄
　　十六夜彭城對月
辭家席未煗望舒倐已圓初隠層峰外俄挂髙城巔徘
徊麗絳闕㶑灧揺紫淵逺望杳無極忽覺在我前流輝
照綺席素波相澄鮮玉宇何淒清孤鴻唳中天寒江抱
平楚離離含輕烟美人天一方皓魄私自憐但恐佳辰
邁弦望自推遷胡為勞我心愁對江楓眠
　　安平宋尚書禮祠
文皇既定鼎上國勤灌輸汶流久湮絶負載勞牛車戴
村一以壩分水開龍渠畚鍤不再舉天府盈倉儲誰建
平成烈共城宋尚書挽彼澶漫流盈盈歸尾閭至今㑹
通河俎豆紛庭除白英獲侑食流慶及餘胥
　　劉尚書大夏祠
引黄濟汶水譬彼借寇兵龍性不恒馴况乃與之争百
年罕成績閭殫吾山平忠宣纘禹緒四載勞經營上流
既南絶猛勢隨東傾載下淇園竹永奠宣房名蛟鼉徙
窟穴柔櫓多歡聲沉馬不可再寄言厪守成
　　望㸃蒼山
㸃蒼十九峰一一芙蓉青緜亘百餘里疑張雲母屏鳥
道當太白鐵壁排髙㝠白雲遶其腹玉帶横萬釘一峰
一溪流奔缷如建瓴散入市廛間家家鳴琮琤逺近注
畛隰禾黍藉生成陰崖四五月積雪輝廣庭陽光照不
及力與造化爭北麓産文石玉質聲瓏玲濃澹合畫圖
蒼素何分明追琢豈天巧醖釀誠地靈馮河不可極乖
龍猶潛腥林巒非一狀蘭若棼連甍相對不數武空翠
盈牕櫺奇境趣自合絶域心所輕悠然獨長嘯忘此支
離形
　　送練中丞遺裔歸家(有序/)
　　　自金川門之變練公子寧以御史大夫抗節死
　　　闕下闔門荼毒獨有侍媵抱匝歳子匿民間得
　　　免展轉入閩為人傭保六世孫綺者為新寧陳
　　　孝亷掌書記萬厯戊戌孝亷計偕入浙有江右
　　　楊生應祥同舟先一夕生夢練公持刺謁已心
　　　異之比入孝亷船見書記侍側雅晳不羣指問
　　　何姓答曰練生心動叩之曰得非吾里練中丞
　　　後乎綺不應而涕淚滿面生益疑駭窮詰之具
　　　得其狀亟以百金為贈孝亷不受遣綺綺不肯
　　　行曰以死殉國人臣之恒且九族赤矣歸將何
　　　為生益賢之歸家具白當事者以幣来聘授以
　　　衣巾俾奉公祠官為置田廬百畆一時聞者莫
　　　不歎息泣下以為天道有知云
燕山日黒黄塵起金川門外鼓聲死長樂宫為瓦礫場
殿庭流血成海水御史大夫練子寜手持三尺干雷霆
覆巢自分無完卵一門百口歸冥冥事去人亡二百載
蘆荻蕭蕭餘故壘長陵松柏已十圍孤臣遺骨今安在
釣龍臺下水可楫新寜城東山嶻嶪灌園誰能識法章
傭肆猶堪藏李燮一日天迴地轉時千金購出練家兒
若敖之鬼終不餒行路聞之皆歔欷我登鍾陵山遥望
石頭城寜為孝孺死不作陳瑛生為君慷慨終一曲悲
風颯颯江波緑
　　少年行
鎖甲帶明犀輕裝出御隄銀牀調舞馬金距鬭鳴雞酒
向新豐醉花従杜曲迷春寒何處宿楊栁玉樓西
　　折楊栁
青樓大道傍垂栁復垂楊白馬黄金勒春風何處郎柔
支縈素腕香絮裛啼妝看盡年年别曲終空斷腸
　　丙申書事
羽檄飛千里天災及兩宫君王聞罪已社稷付談空海
汛乘春急山田望嵗空孤舟有􁁪婦灑淚五湖東
　　谷里
谷里三家市仍為暴雨淹逢人無漢語入饌有池鹽溪
釣青鱗小村沽白釀甜亂峰相對晩空翠滿茅檐
　　十月吳江舟中晩望
年年改嵗長為客無奈愁心付酒缸寒鴈背風歸越渚
孤帆帶雨下吳江黄知霜後柑三寸白起沙邊鷺一雙
日落洞庭天似水青山無數入雲牕
　　送孫子長之滸墅
度支使者𣙜吳闗飽看姑蘇郭外山税減任教商舶過
吏稀長對㦸門閒灣中銷夏留僧住橋上行春載鶴還
西望吳興衣帶水舊時玉筍已成班
　　安平署中述懷五十六韻
丘壑元吾好風塵力未勝謾言金馬隱翻作土牛乘賜
履三河逺封章六郡承幸無官長罵時有簿書仍地重
飛艘集曹閒老吏能抱河城似玦臨水署為氷北極通
幽薊南流控魯滕穆陵齊地壯淮甸楚天澄畚鍤冬還
舉秔稌歳屢騰郵籤妨午夢官舫促晨興面目隨人改
文章避世稱寧知貧是病轉覺愛為憎旅食愁新况離
羣憶舊朋彈棊時映竹開卷夜挑燈方外忘年友山中
結夏僧露華紅擘茘氷水緑翻菱逐電青絲騎排雲白
角鷹燕姬春釀壓趙女晩妝凝寳帶鳴條脱銀牀織毾
㲪夢迴香灺篆歌闋月藏稜玉笛吹横塞琱弧走射堋
鄰多窺宋玉酒或送王𢎞仗劒經吳苑觀濤過廣陵名
山皆蠟屐絶壑獨擔簦象闕通瑤極燕山應玉繩雲衢
隨地望天路得階升蜩鷽飛將奮駑駘價亦増詞猶慙
色絹宴已預紅綾捧日心常繫從雲氣倍蒸詎知鵷鷺
侣便隔鹿麋層綬忝郎官貴茵均刺史憑分符行郡國
簉羽後農丞未學操刀割彌深捧玉兢雲霄霜翮勁象
緯綵毫凌但欲深懷瑾何知逺避矰風雲變蒼狗天地
亂青蠅萋菲終安用蹉跎亦自應積薪甘似汲投杼更
疑曽舉世羞騈指何人問折肱沙蟲吹未了塞馬失何
曽白眼終難變紅顔轉自矜擬抛雞肋去勉就鶴書徵
冀北千金駿圖南六月鵬寒流河漭瀁秋色岱崚嶒北
郭竽長濫東山屐再登無勞沈璧馬祗惜費金繒楗恐
薪垂盡沙防岸善崩桃花無怒浪瓠子有荒塍樓迥隨
雲度亭虚任月昇榜師聲欸乃雉子髮鬅鬙蟻穴容周
弁龍門媿李膺全身看奕局守口固緘滕宿鳥知驚彈
傷魚已逺罾鴻心元矯矯蟲羽故䎖䎖趨舎寜無定升
沉固不恒長歌聊自適休弔􁪖溪藤
　　春怨
長信多春草愁中次第生君王行不到漸與玉階平
　　秋怨
明月憐團扇西風怯綺羅低垂雲母帳不忍見銀河
　　早行山中
驅車入雲烟連山齊雪色怪禽作鬼啼枯樹如人立
　　宿吳山寄長安舊人
春時相送出燕都秋到江南一字無半夜寒燈數行淚
滿天風雨下西湖
　　錢唐逢康元龍
黄梅細雨暗江闗我入西吳君欲還馬上相逢須盡醉
明朝知隔幾重山
　　聞鐘寄曽人倩
十年去國夢滄浪夜夜鐘聲似上陽謾憶長安驅馬伴
東華門外月如霜
　　鼓山采茶曲
雨前初出半巖香十萬人家未敢嘗一自尚方停進貢
年年先納縣官堂
　　重過分水闗
一水中分兩不回闗頭原是望鄉臺不知客淚能多少
二十年中五度來
　　雨中度北峽闗
溪流屈曲路巉巉細雨斜風轉不堪惟有馬頭雲霧裏
青山一片似江南
　　廬江道中見風沙
四野黄塵欲暮天行人駐馬淚澘然自從歸去江南路
不見風沙已一年
　　入齊界
楚山淮水苦風烟纔到滕陽又一天溝外短牆牆外栁
一條官路直如弦
　　渡汶河
霜飛月落野雞啼霧鎖長林水拍堤夾岸人家寒未起
孤舟已過汶河西
　　田真墓
汶河如帶日西斜禾黍荒邨四五家惟有田真墳畔樹
春風猶發紫荆花
　　淮上重送永奉
輕黄桞色緑烟含欲折行人自不堪兩岸棃花寒食雨
孤舟今夜泊淮南
　　夢作
白鶴屏寒月影稀水精簾卷篆烟微生憎柳絮如蝴蝶
撩亂春愁處處飛
　　春日遡汶河作
東風殘雪繫蘭橈滿目山川對寂寥記得門前春水滿
美人蕉壓赤闌橋
　　舟滯安山
百丈方舟一綫泉待風待閘兩留連客程莫笑蹉跎甚
拙宦何如上水船
　　葛陽道中雜詩(二首/)
雨中新水漲平沙芳草連天鳥道斜隔水松門人不閉
斷橋流水紫藤花
烏桕成林稻滿畦新篘白酒配黄雞老農醉卧無人喚
日落子規頭上啼
　　醴陵
萍鄉西上萬山低路入湘南近五溪日暮東風吹雨急
連天芳草遮鴣啼
　　桃源道中
春風籬落酒旗閒流水桃花映碧山寄語漁郎莫深去
洞中未必勝人間
　　平壩
愁雲三月風滿溪一日一程西更西鬼門闗外無相識
頭白老鴉朝暮啼
　沈朝煥(二首/)
　　　朝煥字伯含仁和人萬厯壬辰進士除工部主
　　　事調兵部歴員外郎中謫靖州知州升南京刑
　　　部郎中出為四川按察僉事終福建參政有泊
　　　如齋集(陶周望云伯含詩情務已出格由古造/材富故詞博而工神完故氣和而暢)
　　　(王伯穀云伯含詩才不為法所縳思不為調所/泥  龍君御云伯含使君守靖詩多温厚爾雅)
　　　(不露牢騷悱惻不平之氣不曹能始云伯含詩/體罔不該而才足以達意  斤斤師古法而不)
　　　(與古/背馳)
　　立秋夜不寐
雨深催病葉不獨井梧飛侯到蟲先覺燈寒燼漸微感
時難穏卧未老漸知非枕上驚秋信明朝換客衣
　　禁馬
可笑東司馬官無一馬騎自遵臺長約却任吏人嗤捷
足已無路卑棲何處枝不如歸抱犢隨意隴頭宜
　鄧原岳(一首/)
　　　原岳字汝髙閩縣人萬厯壬辰進士除戸部主
　　　事歴員外郎中出為雲南提學僉事終湖廣按
　　　察副使有西樓存稾
　　儀真道中見桃花盛開感而賦之
偪側何偪側行盡江南又江北二月桃花爛漫開燦若
朝霞㺯春色今年苦雨花較遲江北不如江南時但願
春風隨轉轂到處花開迎馬足
　王樂善(三首/)
　　　樂善字存初霸州人萬厯壬辰進士除行人改
　　　吏部主事有鷃適軒詩稾扣角集
　　五渠晩渡
野潦浮平楚扁舟續馬蹄揚鈴風漸緊落日望全迷林
暝漁燈出天空雁陣低叩舷歸意嬾情興屬幽棲
　　春宫曲
輦路春深細草連妝成空坐百花前昭陽昨夜誰承寵
聞道金錢賜董賢
　　秋宫曲
一從金殿鎖娉婷春鳥秋蛩祗自聽惆悵無心還乞巧
潛來花下拜雙星
　袁宏道(二十四首/)
　　　宏道字無學宗道之弟萬厯壬辰進士除吳縣
　　　知縣改京府學官國子博士遷禮部郎調吏部
　　　移病卒于家有錦帆解脱瀟碧堂缾花齋華嵩
　　　游草破研齋廣陵桃源敝篋等集(弟小修云錦/帆解脱意在)
　　　(破人執縛間有率意游戯之語或快爽之極浮/而不沉情景太真近而不逺要出自性靈足以)
　　　(蕩滌塵坌學者不察效顰學語其究為俚俗為/纖巧為莽蕩鳥焉三寫弊有必至非中郎之本)
　　　(旨也中陳卧子云石公才情本自流䴡薄李舒/章云  郎淺俗  繆天自云公安之罪  于堯)
　　　(陵然啓竟陵者公安也王沈山子云近見有人/論詩派之壊動以何李  李竝舉以愚觀之王)
　　　(可非何李似難輕議袁中郎詩云草昧推何/李爾雅良足師則中郎亦不專非何李矣)
　　　(詩話傳有言琴瑟既敝必取而更張之詩文亦/然不容不變也隆萬間王李之遺派充塞公安)
　　　(昆弟起而非之以為唐自有古詩不必選體中/晚皆有詩不必初盛歐蘇陳黄各有詩不必唐)
　　　(人唐時色澤鮮妍如旦晚脱筆硯者今詩纔脱/筆硯已是陳言豈非流自性靈與出自剽擬所)
　　　(從來異乎一時聞者渙然神悟若良藥之解散/而況疴之去體也乃不善學者取其集中俳諧)
　　　(調笑之語如西湖云一日湖上行一日湖上坐/一日湖上住一日湖上卧偶見白髮云無端見)
　　　(白髪欲哭翻成笑自喜笑中意一笑又一跳嚴/陵釣臺云人言漢梅福君之妻父也此本滑稽)
　　　(之談類入於狂言不自以為詩者乃錫山華聞/修選明詩從而擊賞歎絶是何異棄蘇合之香)
　　　(取蛣蜣之轉耶予於中郎盡汰其鄙俚/之作存其稍用意者對之可以刮目矣)
　　横塘渡
横塘渡郎西來妾東去感郎千金顧妾家住紅橋朱門
十字路認取辛夷花莫過楊柳樹
　　折楊柳
豔陽二三月楊柳枝參差每逢雙燕子憶得别君時憶
得别君時遺君珊瑚枕君行佳麗地何人薦君寢
　　妾薄命
落花去故條尚有根可依婦人失夫心含情欲告誰燈
光不到明寵極心還變只此雙蛾睂供得幾迴盼看多
自成故未必真衰老譬彼後開花不若初生草
　　哀殤
弱腕繫金鈴青絲綰偏髻胸前兩繡囊猶作長命字欠
爾三斗乳償汝一升淚穉魂半尺餘荒荒投旅次我嘗
静坐思生死同一例子既先我行即是鬼先輩如彼排
場人尊卑乃相遞一去與一来孰知非天戲
　　潞河舟中和小修别詩次韻
小艇烟江雨長堤柿葉霜一洲魚子市千樹木奴鄉客
去尋空谷書来話酉陽繁華銷枕上家近吕仙堂
　　集平山堂用平山字為韻偕游者方子兩謝生
　　　也
大業空遺事披圖咫尺間斜橋興廢水淡墨有無山野
老耕香澤妖狐學黛鬟荒亭猶故井馬上挈泉還
　　揚州曉泊
薄霧隨風盡寒霜對酒銷芋魁騰曉市蟹子落歸潮往
事瓊花觀新溝揚子橋雖然冨羅綺未必似前朝
　　送洪子崖之歸化縣
小邑無官長登臨費履綦方言從事譯山景𨽻人知廨
舎巢鸚鵡鄉田貢荔枝嵐光侵簿牘長日但圍綦
　　夏日泛舟
泛泛鵁鶄近深深雀鸛聞空潭不受暑野竹半捎雲公
子収行蓋佳人曬舞裙垂楊亂荇藻日色冷紛紛
　　登髙有懷
秋菊開誰對寒郊望更新乾坤東逝水車馬北來塵屈
指悲時事停杯憶逺人汀花與岸草何處不傷神
　　江上
白霧迷荒楚青流帶逺空沙平晴獻雪樹老夜屯風曠
野眠饑兕孤洲落晚鴻布帆如屋裏何處有城中
　　學齋留梅子馬
踏盡髙槐影青蟲落酒巾袖懷三月草衣浣一年塵夢
裏聽朝事杯中覔聖人貧厨非大祭未有肉留賔
　　别小修
𤓰洲雲色蔽天昏腸斷金山寺裏猨狎客也須同海鳥
過江切莫食河豚幕中有主當持牘雪裏無錢且典褌
畫㦸如林髙丈五不知何處是朱門
　　託龍君超覔仙源隱居詩以寄之
雲石邨中且卜廬憑君為買一峰餘全栽芝菊為疆界
盡寫雲嵐入劵書門對仙童澆藥地巷通毛女浣花渠
閒中準擬天台去好伴劉晨間屋居
　　送鄒金吾游白下時寓武昌
將軍此日驟征輪楓葉蕭蕭漢水濵我已銷魂千里外
那堪重别故鄉人西風馬度離亭柳落日衣吹客舍塵
莫向勞勞亭上望秋江容易得沾巾
　　辛卯元日
滿城佳氣鬱𤣥霄海日如規上海潮率土再興𢎞治朔
百年三倍穆宗朝柳含初緑風前舞梅帶殘香雪裏飄
笑我疎愚非董子太平猶頌不鳴條
　　感事
湘山晴色逺微微盡日江頭獨醉歸不見兩闗傳露布
尚聞三殿未垂衣邊愁自古無中下朝論于今有是非
日暮平沙秋草亂一雙白鳥避人飛
　　歸來
歸來兄弟對門居石浦河邊小結廬可比維摩方丈地
不妨揚子一牀書蔬園有處皆添甲花雨無多亦溜渠
野服科頭常聚首阮家禮法向來疎
　　擬宮詞
玉殿蓮籌夜未央内人傳旨出昭陽朝來剛赴西宮約
莫遣經筵進講章
　　江上
桃花春水滿江頭獨擁佳人翡翠樓誰抱琵琶江口上
聲聲彈出小梁州
　　經下邳
諸儒坑盡一身餘始覺秦家網目疎枉把六經灰火厎
橋邊猶有未燒書
　　羅隠南齋中小集憶舊
珠樓曲曲貯仙娃一帶風牕十里紗記得中和門外路
女牆東去是伊家
　　桃花流水引
華陽巾子碧縧環紫府簾前舊押班阿母筵頭争一擲
醉中輸却小蓬山
　　宿朱仙鎮
祠前簫鼓賽如雲立石爭劖弔古文一等英雄含恨死
幾時論定曲將軍
　江盈科(一首/)
　　　盈科字進之常德桃源人萬厯壬辰進士除長
　　　洲知縣擢吏部主事歴官四川提學僉事有雪
　　　濤閣集(袁中郎云進之詩才俊逸爽/朗務為新切但有矯枉之過)
　　　(詩話進之與袁中郎同官吳下其詩頗近公安/派持論亦以七子為非特變而不成方者中郎)
　　　(謂其矯枉之過所謂笑他人之未工/忘已事之已拙文人通病大抵然矣)
　　讀張魏公傳有感曲壯愍事
子聖焉能蓋父凶曲端冤與岳飛同何人為立將軍廟
也把烏金鑄魏公
　　　(詩話徐秀才善敬可一日語予曰周公謹小人/哉張魏公朱子所父事何可毁也予曰公謹三)
　　　(代直道之遺也宋之南渡將帥有人可以戰可/以守自寄閫外之權于浚䘮師動數十萬元氣)
　　　(重傷譬諸孱夫不能復起矣浚於李綱趙鼎輩/則劾之於汪伯彦秦檜等則薦之尚得云好惡)
　　　(之公乎至曲端之誅與檜之殺岳飛何以異而/讀史者務曲筆以文致端有可死之罪不過因)
　　　(浚有子講學浚死徽國公為之作狀天下後世/遂信而不疑爾中郎朱仙鎮詩已極悲惋不若)
　　　(進之一詩露膽張目/洎詩家之南董也已)
　唐之屏(一首/)
　　　之屏字君公松江華亭人萬厯壬辰進士除常
　　　山知縣
　　　(詩話君公之官常山鄉䣊贈以馬力却之曰常/山斗大縣官便自裝飾茍至三槐九棘更難踵)
　　　(事増華既而中讒/罷歸養親不復出)
　　登金山
一柱東南表地靈芙蓉萬古插清泠江淮潮色無邊白
楚蜀山光不斷青鯨噏風雷波自撼龍過樓殿雨猶腥
枕流無限滄洲意極目何妨我獨醒
　　　學官上公車遷南京國子監博士
　　歸里
　陳薦夫(二首/)
　　　薦夫名邦藻以字行更字幼孺閩縣人萬厯甲
　　　午舉于鄉有水明樓集
　　海口城晚望
蒹葭藹藹樹蒼蒼平楚閒㸔益渺茫驛路遶山多落木
孤城臨水易斜陽潮逥近浦寒生雨鴈度遥天夜帶霜
暫息征鞍瀛海上烟波千里斷人腸
　　竹枝詞
荷葉田田栁色垂三船五船多女兒與郎暗約花間去
不唱竹枝知是誰
　
　
　
　
　
　明詩綜卷六十二
欽定四庫全書
　明詩綜卷六十三
　　　　　　　　　　翰林院檢討朱彞尊編
　朱之蕃(一首/)
　　　之蕃字元介南京錦衣衞籍茌平人萬厯乙未
　　　賜進士第一授翰林院修撰以右春坊右諭徳
　　　掌院印以右春坊右庶子掌坊印升少詹事進
　　　禮部右侍郎改吏部右侍郎贈禮部尚書有使
　　　朝鮮稾南還紀勝諸集
　　　(静志居詩話元介文翰兼工張􁉹東國與館/伴周旋有倡必和微嫌詩材愞熟語不驚人)
　　和周吉甫春日移居
牆短山齋出庭空月易留泉香浮茗盌漁唱起蘋洲終
嵗一無事平生百不憂奔忙渾未解酒伴且相求(一作/苦復)
(何/由)
　孫慎行(一首/)
　　　慎行字聞斯武進人萬厯乙未賜進士第三授
　　　編修歴官南京禮部尚書贈太子太保謚文介
　　遭遇
誰料恩深放棄餘山人猶帯舊銜居中山篋在猶寒膽
上殿争時判引裾天地有情開一網江湖無夢到三閭
自来多少欷歔感聖主英明古不如
　劉一燝(一首/)
　　　一燝字季晦南昌人萬厯乙未進士改庶吉士
　　　授檢討厯官禮部尚書兼東閣大學士加太子
　　　太保謚文端
　　歸田作
乞得閒身返故林避賢者路漫沉吟當歸分合山中老
戀主情彌闕下深鑿井耕田歌帝力量晴較雨答天心
十年塵夢今畨破一曲滄浪思不禁
　陳于廷(五首/)
　　　于廷字孟諤宜興人萬厯乙未進士授光山知
　　　縣補秀水擢監察御史巡按江西山東轉太僕
　　　少卿歴太常卿大理卿兵部侍郎坐削籍起南
　　　京都察院右都御史召總内臺加太子少保諡
　　　恭定有定軒稾
　　　(詩話恭定為予友其年檢討之祖行事詳國/史韻語不甚傳擬江文通雜詩頗稱具體)
　　古别離
三歳為君婦未嘗下髙堂一朝逺送别佇泣官道傍君
行官柳青君歸官柳黄與君别經年相思莫相忘行過
無定河莫飲無定水天涯游子心飲之恐爾爾應思閨
中人容光易摧毁
　　擬陳思王贈丁儀王粲
王師入京邑天宇俄廓清九廟肅鐘簴十陵翦棘荆皇
路日就坦相君靡自盈吐哺則公旦闢門羅雋英黄髪
緤珪組深巖賁弓旌嗟余同心侣夙昔諧嚶鳴胡為慕
孤介堅欲解世纓延陵匪通誼干木庸近情願迴墨子
車且過朝歌城
　　擬王侍中粲懷德
闗中搆喪亂浮渭向洛城京雒復殘破孑身遁蠻荆虎
兕傷在野流離嗟獨行河山邈非故魂魄黯自驚乘桴
浮海若登樓眺神京自斷秦川樹心揺伊闕旌哀哀孤
飛鳥詎有擇木情公子忽我覯欬唾分瓊瑛魚藻醉明
徳鹿苹賡和鳴鄙人守貞則嘉恵懐篤誠所期慎厥修
福履永不傾
　　擬謝僕射混遊覽
大塊真勞生俯仰日縈感内庭鮮懽悰逺郊豁幽覽寓
目極寥廓開襟愜澄澹巖阿秀菊庾江漘掲葭菼㑹歎
景揺落任觀運流坎代謝亦何常章光總歸闇達人遺
浮榮自視一何欿
　　擬休上人怨别
楚客思無賴涉秋逾黯然金飈起天末槁葉墮我前素
帷延華月浄琴響哀絃白雪懐郢人滄洲憶成連壺觴
對不舉何以暢幽悁
　王維儉(一首/)
　　　維儉字損仲祥符人萬厯乙未進士除知濰縣
　　　徴授兵部主事㝷削籍起光禄寺丞累遷大理
　　　少卿以僉都御史撫山東入為工部右侍郎轉
　　　左侍郎有王損仲集
　　　(詩話損仲宋史記予從吳興抄/得之未見出人意表詩頗瀏亮)
　　送霍臨渠少府守河州
不盡湟中路秋風促宦程佩刀辭佐郡分虎已專城積
石攢雲起洮河近郭明羌戎亦赤子休使塞烟驚
　王思任(一首/)
　　　思任字季重紹興山陰人萬厯乙未進士知興
　　　平當塗青浦三縣袁州推官所至鑴級稍遷南
　　　刑部主事九江僉事有避園擬存虞山詠
　　　(詩話季重滑稽/太甚有傷大雅)
　　勺園
纔辭帝里入風烟處處亭臺鏡裏天夢到江南深樹底
吳兒歌板放秋船
　髙承祚(一首/)
　　　承祚字元錫松江華亭人萬厯壬辰中㑹試乙
　　　未賜同進士出身改庶吉士授檢討
　　聚首
人生聚首難離别何可久去日三春花今朝九秋柳(沈/覃)
(九云語不在/深詩家合作)
　賀燦然(二首/)
　　　燦然字伯闇秀水人萬厯乙未進士授行人升
　　　吏部主事終員外有六欲軒五欲軒集
　　　(詩話吳中伍御史袁萃撰林居漫録詆諆前輩/淆亂是非吏部不平作漫録評正駮之御史復)
　　　(撰駮漫録評正吏部又作駮駮漫録評正兩公/不亦好辨哉然合而觀之曲直自見國史所宜)
　　　(審擇/也)
　　泊彭城
山城多宿雨日暮起悲風賈客行將絶中涓計已窮叩
閽雙闕迥縣磬九州同應有輪臺詔朝來出漢宫
　　邯鄲懷古
雲迷襄國雨霏微舊日叢臺過客稀三晉河山仍不改
六王宫殿已全非照眉池冷荒臺合講武臺空野雀飛
猶有邯鄲樓上月餘光常照酒人歸
　米萬鍾(一首/)
　　　萬鍾字仲詔宛平人萬厯乙未進士除永寧知
　　　縣補銅梁再補六合入為大理右評事遷戸部
　　　主事升員外改工部進郎中出為浙江右參政
　　　升江西按察使有北征吟
　　　(詩話先生為水曹郎築園海淀之北中有色空/天太一葉松垞翠葆榭林於澨總名之曰勺園)
　　　(又曰風烟里自念園在郊闗不能日涉因繪園/中景為燈丘壑亭臺纖悉具備都人争尚之號)
　　　(曰米家燈嘗於元夜集客賦詩麗水吕太常邦/耀即席口占二首其一云玉綃疊出上元村雙)
　　　(炬懸來景物繁怳惚重游丘壑裏米家燈是米/家園其二云輕舟寒夜渡無氷波入銀綃訝月)
　　　(升宛似夢中曾一照米家園是米家燈一時和/者數百人列成一集可稱好事亦太平佳話也)
　　新秋泛清溪
共客邀新爽迴舟刺晚風凉生思越苧病起訝燕鴻星
櫂揺虚白漁燈簇小紅怪來蕭颯早衰草怨吳宫
　范允臨(二首/)
　　　允臨字長倩松江華亭人居吳縣萬厯乙未進
　　　士授南兵部主事改工部歴郎中以按察僉事
　　　提學雲南遷福建布政司參議有輸寥館集
　　　(詩話先生筆精墨妙揮毫落紙與董尚書爭工/晚築别業於天平山之陽彈絲吹竹選伎徴歌)
　　　(江表望為神仙中人又得佳耦唱和傳鈔片楮/比於珊瑚之鉤范氏家藏逺祖隋其唐時告身)
　　　(尚在文正忠宣諸老手澤猶新義田長以振/窮宰木未嘗改列清門百代四姓逺不及也)
　　有憶
井唾不復顧花飛難再攀江頭一片石應化女郎山
　　詠翦春羅
君恩宴曲池為郎製宫錦月落杏花寒裁縫剪刀冷
　沈　琦(二首/)
　　　琦字仲玉吳江人萬厯乙未進士除淄川知縣
　　　以憂歸起補髙陵再調三原入為禮部主事有
　　　珠樹軒稾
　　送馬長山擢守檇李
我家住江南只盻江南路君今正向江南行却望君家
又回顧執手空嗟離别難齊人感咽越人歡只今南北
蒼生望總向循良傳裏看憶昔交君頓成契芝蘭金石
盟前締相逢春日春更融相别秋風秋轉厲江南土俗
舊清嘉到處風光盡可誇天目峰頭雲吐月餘杭城外
水漂花天子黄扉方側席致治思同二千石語君暫作
江南行㑹捧徴書向江北
　　别家次諸兄弟韻
握手他鄉路回頭故國城漸驚親舍逺真覺一官輕急
櫂隨雲影悲笳雜鴈聲無情東去水相對亦淒清
　沈　珫(一首/)
　　　珫字季玉琦弟與兄同榜登第由鳳陽府學教
　　　授遷南國子監博士升南刑部主事歴郎中出
　　　知東昌府轉山東按察副使
　　漂母
偶然一飯進王孫荅贈千金未足論何事怨家還報徳
淮隂年少亦推恩
　陸錫恩(一首/)
　　　錫恩字伯承平湖人萬厯乙未進士除萬安知
　　　縣入為刑部主事歴員外郎有雙鳬草
　　　(詩話伯承不耐判牘放情山水間自號夢蝶居/士又號癯丈人亦號癡丈夫年四十二自撰壙)
　　　(誌而殞詩/頗澹雅)
　　鮑叔牙故里
落景滿齊郊雲横暮山紫緩轡問遺封云是鮑叔里三
北識竒才一匡酬夙恥古人在信心今人多貴耳士苟
未遇時畢生行蓬累長風不我借羽翼安得起所以管
大夫没齒感知己
　袁時選(一首/)
　　　時選字無擇鄞縣人萬厯乙未進士除遂溪知
　　　縣遷南刑部主事
　　新興道中
偪側新興路逶迤傍水隈萬山迎馬合片雨逐人来村
犢騎偏穏江鷗下不猜頻年牽物役延眺亦悠哉
　吕克孝(三首/)
　　　克孝字公原青浦人萬厯丁酉舉鄉試第一官
　　　工部司務歴郎中有媿翁詩草
　　　(詩話公原領解之秋先文恪葉文忠偕主試事/先公業拔公原卷將置第一矣文忠謂是卷文)
　　　(雖髙慮終不得第先公云吾亦知此人不第然/學者也榜遂定既而公原屢試南宫輒擯落以)
　　　(學行稱於時先輩衡鑒不爽若是天啓初公原/官工部司務時先大父君籲公承蔭選授都察)
　　　(院照磨署經歴司事同公原建首善書院乾魚/脫粟比圬墁匠石不有加味書院成大父已遷)
　　　(官故碑記不列名旋為梁夢環所彈下獄思陵/即阼得釋晚知楚雄府事歸貧不能治舟楫而)
　　　(公原還里詰窘略同其詩有云客歸三日典春/衣又云慣住低頭屋能炊折脚鐺殆實録也)
　　青谿菴
江令何年宅風流不可招荒烟迷斷礎陳迹寄空寮日
影移雙樹谿聲自六朝遥分鐘阜影紫翠落層霄
　　棲霞寺
宅記明僧紹碑傳江總持淒凉自人代窈窕隠山茨明
月千巖宿松風萬壑垂階前雙杏樹曾見劫灰時
　　過田叟
我欲驅黄犢移家傍屋東但容茅蓋頂先為築牛宫
　胡震亨(二首/)
　　　震亨字孝轅海鹽人萬厯丁酉舉人官定州知
　　　州有赤城山人藳
　　嵗晏悼室人詩(二首/)
嵗晏感物變志意鮮歡愉念我同懐子涕下沾衣襦如
何苦寒節衾裯不復俱空閨一以閉飢䑕晨夜趨光儀
怳不滅魂魄知有無煩冤日盈抱寜從促景徂
空牀凛寒風殘照慘夜色沉思結幽感夢子来我側踟蹰將
何愬容輝忽已匿昔如中洲鳩闗闗雙鼓翼今如失群獸哀嗚不
遑食庶無荀生鄙媿彼蒙莊識豈伊生死情含義良不􁄞
　趙秉忠(一首/)
　　　秉忠益都人萬歴戊戌賜進士第一官禮部尚書
　　送張水部南歸
平子歸田去山川賦舊游遺榮纔北闕髙興已南州鱸
鱠三江月菰蒲五月秋襟期知曠達尊酒寫離憂
　　黄河
河水南浮泗漕渠北注燕衆心憂璧馬天意䕶樓船龍
首疏秦日鴻陂復漢年園陵看王氣松柏正蒼然
　　彭城
九日彭城道髙天白鴈来但聞楓葉下不見菊花開風
起横蛇澤雲横戲馬臺江闗何處所一望一徘徊
　　閨體
莫上翠樓㸔望見官城渡垂栁碧於篸是郎去時路
　　曉行道中
曉風蕭颯逗疎楊此日闗山别恨長試聴髙城吹畫角
秋河不動月如霜
　　靈濟宫
星幢霞斾晝繽紛十二瓊樓駐彩雲鸞鶴紫霄時上下
步虚雙引玉晨君
　何如寵(一首/)
　　　如寵字康侯桐城人萬厯乙未進士戊戌殿試
　　　改庶吉士除編修厯官少保戸部尚書武英殿
　　　大學士贈太傅諡文端有後樂堂集
　　七十自壽
黄龍枉自説三闗白鶴何須鍊九還醉客豈真千日醉
閒人難到十分閒清溪水滿長揺艇紅雨春深一看山
時至便行無不可幾能塵世駐朱顔
　周如磐(一首/)
　　　如磐字聖培莆田人萬厯戊戌進士改庻吉士
　　　歴官太子太保禮部尚書文淵閣大學士贈少
　　　保諡文懿有澹志齋集
　　采菊
髙秋凛風色百草遞萎黄嘉彼東籬英參差裛露光采
之不盈掬悠然傾我觴杖策寄事外仰視歸鳥翔㑹心
水木間獨坐以徜徉
　陳邦瞻(四首/)
　　　邦瞻髙安人萬厯戊戌進士官吏部侍郎
　　七夕
嵗時還七夕風俗更杭州聞道湖船女争歸乞巧樓輕
雲籠月度疎樹帶星流不有乗槎客憑誰識女牛
　　久雨
久雨牆苔積濃隂苑樹遮席門寒下雀蒿徑曲藏蛇浦
水連街濶江潮帶閣斜誰憐都㑹地卑濕似長沙
　　辛丑之秋自留署乞假歸省沿途觸景輒成
水次兼山次昏星復曉星古城巢父廟仙迹吕公亭日
落山光白雲流石氣青横塘秋浪濶鷗鳥自冥冥
　畢懋康(一首/)
　　　懋康字孟侯歙人萬厯戊戌進士官兵部侍郎
　　束茅行
候人何太苦早晩迎官府間積數根茅為炊且結宇官
府中夜行不絶吏呼聲燃火照官路猶云火不明燃茅
茅無束次第拆茅屋官府猶未知宵征車􁢩􁢩
　徐良彦(一首/)
　　　良彦字季良新建人萬歴戊戌進士官工部侍郎
　　落葉
落葉不上枝因風亦復起清風本無私何因有彼此一
葉隨飄蕩一葉沾泥滓寄語風前葉莫墮東流水
　洪瞻祖(一首/)
　　　瞻祖字貽孫仁和人萬歴戊戌進士改庶吉士授
　　　兵科給事中謫知嘉定縣稍遷南行人司副累遷
　　　太僕卿以右都御史巡撫南贑有清逺山人漫稾
　　題李都督朝鮮圖
王者安天下終資不戰功金城圖畧上青海戌樓空長
笛闗山月寒砧木葉風還將憂國淚添入錦題中
　鄧　渼(六首/)
　　　渼字逺游建昌新城人萬厯戊戌進士除浦江
　　　知縣調秀水再調内黄徴授河南道御史巡按
　　　雲南升山東副使轉浙江右參政山東按察使
　　　擢右僉都御史撫順天有留夷館南中紅泉諸
　　　集
　　　(詩話逺游詩敦琢而出頗近俞羨長何无咎/二山人微嫌鬱□耳然勝楚人之咻多矣)
　　武定變
朝登武定城暮宿抵羅次有何龎睂叟遮車泣訴事問
叟何所苦問叟何所覬叟耄復健忘憶一不記二往者
萬厯初邊守幸康乂守令咸得人民物鮮札厲伍伯不
到門什一有恒税㪷米纔十錢半鏹易一醉龜貝自轉
輸工價集駢坒相歡太平人但供角觝戲嗚呼廿載間
乾坤一幽閉中丞文且武抵掌談封拜羽檄豈虚來兵
革靡寧歳忍以百萬命而快一人意忍白千里地而希
茅土賜守臣本蟊賊中璫甚狂猘此輩紈袴子况彼糞
除𨽻咆哮而負嵎逢者鮮不噬不忍因民怨奈何虎冠
吏一夫敢倡難餘孽竟昌熾訛傳寇初集頗遭守者詈
黽勉授殘甲垂頭望睥睨蜂涌圍已合蟻薄城遂潰巷
戰力不敵免胄期殞碎烈烈金與王闔門竟死義宛轉
蛾眉女慷慨丈夫氣泣抱黄口兒牽挽及娣姒相繼付
烈燄義不汙賊鑕草間茍求活羞彼郡都尉難撲燎原
火易乘破竹勢中丞文且武小醜曽蔕芥下令城中外
毋得輒引避按堵第如故已定退賊計賊来如風雨剝
膚患孔亟晨興牙門啓文武咸就位寇賊在門庭請問
計安出中丞噤無語汗流手顫悸但云烏合衆不久自
當退城外鼓盈天城中哭震地賊徒皆重鎧踉蹌錯其
臂每聞得漢兒刃腹必洞刺刳腸絓樹枝烏鳶下争食
尸積雲津橋血流滇海澨中丞非不武空拳安可試登
樓望賊徒􁑔然思所畏或用緩賊謀姑為好語慰彼賊
若罔聞瞋目仍攘袂惡詬至不堪左右皆沮媿甘受城
下盟竊發虞姦細犒用十二牛文錦先皮幣葚紫織成
衣黄金鈎落帶銀印龜形鈕本自上方裂名器敢輕假
曽謝挈缾智賊衆始拜舞觀者猶惴惴賊来荷戈入賊
去駝金回(何對/切)可憐窈窕嬢抑作犬羊配虜獲動無算男
婦必累騎輜重百里間緜緜行不絶(此芮/切)玀賊固驍悍
小勝輒忸忲(餘制/切)中丞文且武開門悉精鋭擊歸伺其怠
小醜安足殪但聞攀牆看誰將一矢遺(去/聲)夷民舊部落府
主新儀衞前歌後有舞送歸刺史廨昭昭漢日月幾向
蠻天墜忍死幸須臾延頸王師至焚香拜馬首雙頰如
雨淚不意溝壑軀復覩漢旌幟感激活我恩人持一笥
餌長跽主帥前帥聞乃大誶怒聲吼如雷立命三軍士
居此圍城中盡與賊勾結(吉詣/切)從賊有顯戮任其所斬
刈軍士擁向前兩手捽其髪(方味/切)舉刀便欲斫觀者但
􁂚眙叩頭連乞命我輩有何罪爾輩實無罪是爾命盡
日(而至/切)昨傳中丞令首開購級例重賞不踰時以此競
趨利摉賊無所得失利且有害頭顱許借我誰能别真
偽老幼聞此言號擗淚盈眥生既無門控死當訴上帝
駢首就鋒刃流血如泉沸次第列功狀報捷日三四中
丞啓捷書抵掌大稱快催軍益前進功多賞亦倍傳教
諸將營努力功名㑹今年殺諸賊金印如斗大當取懸
肘後急擊慎勿失(式吏/切)天網恢恢布多殺神所忌逆賊
既就俘將吏亦被逮糜爛同一理誰逃百六阨(烏懈/切)叟
昔有三子諸孫繞膝嬉酷經䘮亂来竝無髫齔嗣田園
既蕪没居室遭焚燹親友凋殘盡生理迷所寄人皆羨
髙年髙年有顦顇歎息老叟語停鞍重歔欷(去/聲)召變良
有初妖象著為篲町疃作戰場噫嘻豈偶值
　　閒居
敬通居里日彭澤去官辰酒熟邀田父花時對孺人素
琴横竹几藜杖挂山巾在世無明畧猶堪傳隠淪
　　田家樂(二首/)
烟火髙原合雞豚小市通夜行防虎阱寒至築牛宫捕
雀遵桑翳澆麻引竹筒今年倍收秫不怕甕頭空
挾彈驅田䑕持竿放野豚但令倉有粟寜使婦無褌賣
藥曾過市催租少到門不知今去漢厯代幾兒孫
　　奉陪蘇中丞游招寳山同作次壁間韻
突兀如臨碣石傍天青島嶼辨微茫千年陰火疑潛爇
三足陽烏本内翔魏闕遥瞻天北極戈船争指日南王
臣心似水朝宗逺一任沮洳變作桑
　　春日述懐寄湯義仍四十韻
漢域春陰盡蒼山旅病淹梯航三面入風壤百夷兼五
尺通秦道單車即瘴炎投荒虚繡斧覽勝引丹幨市有
紅藤篾家珍白井鹽涔蹄規海闊岝㠋露峰尖霜蒨長
含潤温泉側注瀸衣冠餘僰㸑貨貝古閭閻茉莉簪花
艷稌秔釀酒甜緬文披似篆蠻語聽猶譫烽燧宵常警
萑蒲日戒嚴由來稱卉服未可廢戎鈐往者勞徴發王
師快殄殲傷心多戰哭無術救危阽退食聊閒步幽吟
却卷簾磔雞初學卜射隼竟空占牽拙身何補浮湛趣
自恬怪看顛種種轉益貌亷亷藥裹頻教命觚毫嬾欲
拈神龜寧要灼廐馬剩須箝自笑名為累誰知意所忺
以予嬰世網念子獨淵潛客坐閒垂釣妻鉏竝擁鎌游
魚窺硯沼微雨映書籤句琢文心巧時推筆力銛七襄
勞組織一字費鍼砭善戲非為虐雄文合愈痁木蘭舟
汎汎荷芰帶襜襜麗曲傳箏柱閒情詠鏡奩吟當花纂
纂舞愛玉摻摻多取天應忌髙名已亦嫌餘生甘劓刖
抵死乞髠鉗老態杯中失窮愁病裏添澤糜安飲啄涸
鮒且喁噞世外論歡賞私衷早屬饜筌蹄自有契膠漆
乃非黏别怨稱殊未歸期歎不詹春心傷碧草秋望滿
蒼蒹饑渴思瓊樹書題倚素縑空庭無過鴈竟夕坐明
蟾今古論冤憤乾坤幾顧瞻已而應誚鳳宛彼一鳴鶼
種竹籓官舎看雲到步檐池萍青靡靡砌卉緑纖纖戀
闕心徒奮傷時口合鉗風塵途漸迮原野氣猶熸輦轂
憂烽火深宫歎釡鬵迷津憐弱喪回策庶西崦瘴海愁
空説鄉園淚暗沾思君遥送目烟雨晦巴黔
　毛　堪(一首/)
　　　堪字公輿吳縣人萬厯戊戌進士除吉安推官
　　　選授廣東道御史升大理寺丞歴官南京通政
　　　使卒贈工部右侍郎
　　蘭津謁武侯祠
羅岷山勢接哀牢丞相曽經駐節旄尚有里巫鳴社鼓
依然陣石出江槽偏安西蜀非初願深入南方豈憚勞
精爽不隨炎漢盡蘭津終古薦溪毛
　吳文企(四首/)
　　　文企字季騧號白雪南京旗手衛籍景陵人萬
　　　厯戊戌進士除戸部主事歴郎中出知寜波湖
　　　州二府終陜西按察副使有絮菴慙録
　　　(詩話白雪㢘吏守湖州時爨薪不給課僮僕刈/後園豐草折枯樹以炊拾得石一片上有玉筍)
　　　(二字其旁題識已滿乃宋元豐間物笑曰太守/落落如此石石應太守將去及遷秩載之以歸)
　　　(置香雨樓聞至今尚在也其菰/蘆集在湖所著詩頗饒清韻)
　　題資福寺同寮友作
行到寺邊寺坐看山外山講堂分戸牖野席對溪灣暗
水香厨引髙雲絶頂還茶𤓰深話久欲起更牽攀
　　登定海八面樓望海
便欲乘潮去登臨小白華憑誰辨灰劫無術算河沙開
士元居海仙姑舊姓麻蓬莱幾清淺好問蔡經家
　　汎舟碧浪湖(二首/)
紺塔髙懸山寺蘭舟不逺人家載出村莊兒女折来楊
栁桃花
小櫂白蘋洲渡輕帆碧浪湖風歸到郡城春望湖山盡
在樓中
　沈孝徴(一首/)
　　　孝徴字公亷海鹽人萬厯戊戌進士除工部主
　　　事歴郎中出為河南按察副使有𤣥暢閣集(顧/太)
　　　(初云公亷諸體未嘗不/師古人而惟陳言務去)
　　陪祀長陵
憶昔攀龍向鼎湖幾回清夜聴啼烏南来風雨羣山合
北望闗河落照孤累葉衣冠瞻祖廟中宵綵仗發清都
霜華滿地松楸冷英􁋂于今陟降無
　髙　出(八首/)
　　　出字孩之莱陽人萬厯戊戌進士知曲周髙陽
　　　盧氏三縣升南京戸部主事歴郎中出為蘇松
　　　參議遷副使轉河南參政升按察使降廣寜道
　　　監軍副使改西平堡監軍有盧隠郎潛二集(馮/元)
　　　(成云孩之詩能不襲陳言玉焦弱侯云孩之因/故為新去俗從雅譬之朗  孤桐自中天律)
　　　(詩話孩之家本東莱不襲歴下遺派如蘋婆果/初生食之味雖近醉猶勝冬月儲藏軟同緜絮)
　　古意
鳯鳥久不至丹穴邈難㝷如其今来儀不異他山禽所
以鳴岐後千古閟其音
　　箕山
箕山於太室如岱有梁甫輔嶽竝稱尊他山遑敢侮潁
水源更清石流歴可數所以讓王人洗耳臨其滸一瓢
棄陶唐飲牛媿巢父後代鮮若儔髙風激千古
　　野憤
三十六年秋髙子居于虢再覩燕辭壘感我留滯客葉
墜洛水清虎鬭熊耳夕時物惕所懐山川察今昔嵳峩
入雲雪八月中天白牛羊懸蒼崖横術帶阡陌其人或
巢穴其俗無蓄積催科更復拙課殿甘督責十載曉吏
事無能效涓滴折腰如尺蠖妻妾交不懌空谷幸無人
時縦㝷山屐庶少填委煩且免多口讁四海今小康天
威儼咫尺恭聞聖節前臺省員滿百意氣富指陳容易
輸肝膈封事報寢多往往生彈射元氣存碩果剥廬獨
安適夫誰作厲階至今餘毒螫天聴愈以髙嚚訟竟何
益黨禍歴殷鑒賢者宜自惜紛争羣小利危言徒唶嘖
虺域與鬼狐影響襲其迹國事視勝負秦越比肥瘠君
子處嫌疑虚名中一擲乾坤氣日短萬姓生理窄􁁪緯
誠過慮不敢不跼蹐巍巍太祖功百世可憑藉天子堯
舜資式瞻四門闢恭已治無為洛蜀得氷釋小邑物亦
遂豁此窮愁癖
　　洛中感秋
紅樹邙山路西風颯已驚東京有遺事游客不勝情金
谷銅駝地周公召伯城二毛動秋興三十豈成名
　　亭山園次道岸韻
野色臨髙閣天風落綺筵屏寒松柏雨杯浄薜蘿烟細
逕分籬斷春畦抱井圓囂塵憐市眼應接轉茫然
　　荅贈劉載甫比部言别
五月江流漲家人苦鬱蒸把君贈佳句忽似踏層氷為
别亦常事忘情終不能漸深交態後知已感偏増
　　自德州買舟北上紀見
茫茫四野水水鳥掠風帆土屋無人閉江艘有使監新
魚隨罩得遺穗進桴芟出涕憂無象凉飈拂露衫
　　允修山林還作此奉問
西山積翠抱長安銀海瓊泉勢鬱盤千樹春雲靈寢覆
萬年仙月侍臣看旌旗羣帝迴鑾谷風雨諸陵委佩寒
司馬相如消渇甚欲因多病乞祠官
　何慶元(二首/)
　　　慶元字長人六安州人萬厯戊戌進士授工部
　　　主事歴郎中出為雲南按察副使有蘧来室稿
　　新浴夜坐
殘暑渾無賴炎炎赤日懸祼宜新浴後凉愛晩風前團
扇蒲葵歇方牀莞蒻便明河想清淺烏鵲易教填
　　雨霽
積雨晨初霽歸心客轉多薄雲天縹緲深淖馬如何秋
水發新漲孤帆揚逺波柴扉休更掩或者麴車過
　張履正(二首/)
　　　履正字我先山隂人萬厯戊戌進士廣信府知府
　　送别夏京兆
如何夏京兆宦況獨蕭然雞肋君寜戀羊腸我自憐烟
花洞庭路風雨石城船分手従兹地相逢何處天
　　送堵師甫方伯之任嶺南限韻
熊車曉發建朱幢帝簡名賢任大邦南海諸侯推最長
中朝國士本無雙風清合浦明珠返雨過炎洲瘴癘降
相送一尊須盡醉明朝回首隔滄江
　阮自華(一首/)
　　　自華字堅之懐寜人萬厯戊戌進士除福州府
　　　推官歴遷戸部郎中出知慶陽府再補邵武罷
　　　歸有霧靈集
　　　(詩話堅之跌宕縱飲為理官扶醉入謁巡按方/下拜酒汚御史衫袖遂挂彈章晩為郡守不視)
　　　(吏事惟與賔客分簡賦詩遨遊山水而已嘗大/㑹詞客於凌霄臺推屠長卿為祭酒絲管交作)
　　　(列炬薰人復為巡按所糾庶幾狂簡之士乎詩/不求工君子誦詩論世寜舎詠懷堂而取霧靈)
　　　(集/也)
　　歸路
歸路數千里斜陽咫尺間角聲斷城堞離恨起鄉闗宿
鳥先人入江流背客還月中聴砧杵游子復何顔
　曹徴庸(四首/)
　　　徴庸字逺生一字平子平湖人萬厯戊戌進士
　　　辛丑殿試由延安推官入為大理評事選刑部
　　　主事歴員外郎中終汾州知府有氷雪軒詩集
　　　(沈客子云逺生詩蒼/凉曠達多出塵之想)
　　　(詩話汾州詩品超逸誦之/如食哀棃脆棗大是爽人)
　　黄岡道中
芳草展柔緑十里冒長堤藤花覆髙岡下與垂楊齊榖
雨春欲盡雙禽互悲啼行子感于役思歸息山谿閒㸔
理綸繩坐釣桃花西及春事偶耕烟蓑引鉏犂斗酒勞
作苦壺觴恣提攜何為深泥中没此青驄蹄
　　秋興
愁来白苧一停歌老去青霜兩鬢過黯黯夕陽髙鳥没
蕭蕭秋栁暮蟬多冠軍出塞嗟何及前箸籌邊定若何
昨夜城南横索馬傳呼客騎渡黄河
　　和秋栁詩
長信宫前幾樹彫風吹灞岸更蕭蕭空勞好夢三千里
無那輕霜十萬條青眼乍迷魂黯黯蒼烟忽暗路迢迢
却憐二月春寒淺占斷東風紅板橋
　　南康官舎
偶住江城池上亭長松苦竹伴餘清牆西秋色斜陽外
截得廬山一角明
　陳允升(二首/)
　　　允升字雲逵烏程人萬厯戊戌進士滁州知州
　　　有燃藜閣遺稾
　　秋日苦雨
秋水漸浮堤青禾白鷺棲祝篝空有意抱甕已無畦蛩
欲依人訴鳩偏逐婦啼不堪翹首望天際濕雲低
　　碧浪湖
城外烟波浸碧天城頭烟火萬家連中流塔影浮寒玉
隔岸風光入畫船一片松雲歸獨鶴千秋俎豆列三賢
由来問俗多淳樸不似西湖競管絃
　劉世教(一首/)
　　　世教字少彞海鹽人萬厯庚子舉人官廣乘知
　　　縣有研寳齋藳
　　古意
髙樓有思婦光采瓊樹枝陸離雙玉佩明珠綴巾綦摻
摻出手爪哀哀寫芳辭清商未終曲聴者淚已滋良人
無故懽賤妾無前期空憐夜夜月流影過重栭
　王嗣奭(二首/)
　　　嗣奭字右仲鄞縣人萬歴庚子舉人有宻娛齋
　　　集
　　九日聞范君材補官戲簡
龍山吹帽日北闕賜環新好飲黄花酒休令笑逐臣
　　舟中即事
黄河杳無際白浪卷山回不待窮源去方知天上来
　
　
　
　
　
　
　
　
　
　
　明詩綜卷六十三
欽定四庫全書
　明詩綜卷六十四
　　　　　　　　　　翰林院檢討朱彛尊編
　張以誠(一首/)
　　　以誠字君一松江華亭人萬厯辛丑賜進士第
　　　一授翰林修撰升右中允終右諭徳有酌春堂
　　　集
　　贈蕭大將軍移鎮漁陽
鳴沙城北接雲中千里飛狐一道通十萬健兒齊上馬
旌旗獵獵動秋風
　王　衡(六首/)
　　　衡字辰玉太倉州人萬厯辛丑賜進士第二授
　　　翰林編修有緱山集(髙孩之云辰玉詩清/新踔越卒歸諸雅)
　　　(靜志居詩話緱山才氣無前而韶年相酬和者/不過陳仲醇一流臨終自訟曰吾於詩窺其藩)
　　　(未造其域可謂得失寸/心知矣惜也未盡其藴)
　　雨中徐州道上
鄉山看在眼愁向暮山生驛舎清明雨人烟芒碭城花
飛急流盡雲起大河平一路茫茫白歸心亂旅程
　　十月
此日田功晏未誅冬月茅雨收紅豆莢霜老木棉苞地
薄秋畦苦官新雜稅交君看窮鳥至嵗暮亦登庖
　　十月十五日册封分藩
琅函五色下芝宫十月陽春驛樹紅夜半日輪重海上
天邊星影照江東老臣涕淚謳歌裏㳺子衣冠拜舞中
檢㸃退思真過計當年園綺幸無功
　　穀城
出山逢老人入山化黄石千載石人前紛紛拜行客
　　支硎即事
夜來月暈半無光今日風來不可當我勸㳺人且歸去
百花如雨下山塘
　　錢江浪淘沙
聞道山隂雪半消北連湖水下桐橋桃花浪起衝沙破
恰好東風上白鰷
　鄭以偉(二首/)
　　　以偉字子夫上饒人萬厯辛丑進士改庶吉士
　　　授翰林檢討歴左贊善右諭徳左庶子少詹事
　　　升禮部右侍郎進尚書兼東閣大學士加太子
　　　少保有沍泥集
　　徴兵
羽書諸道召勤王羅幕營前送啓行隆萬邊兵恒十萬
薊門但付戚南塘
　　霜降疏請謁徳陵
萬壑哀湍霜葉丹橋山劒舄碧天寒祾恩殿下千行淚
白髪當年舊講官
　蔡毅中(一首/)
　　　毅中字𢎞甫光山人萬厯辛丑進士改庶吉士
　　　授翰林檢討降麻城縣丞升行人司副遷尚寳
　　　司丞降長籚鹽運司判官再入為行人司副改
　　　國子司業進祭酒升禮部右侍郎兼侍讀學士
　　秋興
木落江空天氣清西風蕭颯雁南征浮雲暗逐年華變
岐路虗憐短鬢生千里闗河懸客夢萬家砧杵動秋聲
崇蘭芳芷依然在何處江潭弔屈平
　公　鼐(二十四首/)
　　　鼐字孝興䝉隂人萬厯辛丑進士改庶吉士授
　　　編修厯少詹事禮部右侍郎謚文介
　　　(詩話言詩於萬厯則三齊之彦吾必以公文介/為巨擘焉即其論詩大指云風雅之後有樂府)
　　　(如唐詩之後有詞曲聲聽之變有所必趨情詞/之遷有所必至古樂之不可復久矣後人之不)
　　　(能漢魏猶漢魏之不能風雅勢使然也如漢朱/鷺翁離之作魏晉諸臣擬之以鳴其一代之事)
　　　(易名别調當極其長豈以古今同異為病哉後/世文士如李太白則沿其目而革其詞杜子羙)
　　　(白樂天之倫則創為意而不襲其目皆卓然作/者後世有述焉近乃有擬古樂府者遂顓以擬)
　　　(名其説但取漢魏所傳之詞句模而字合之中/間豈無陶隂之誤夏五之脱悉所不較或假借)
　　　(以附益或因文而増損跼蹐牀屋之下探胠縢/篋之間乃藝林之根蟊學人之路阱矣以此語)
　　　(於作者之門不亦恧乎夫才有長短學有通塞/取古今之人一一强同則千里之謬不容秋毫)
　　　(肖貌之形難為覿面若曰樂府則樂府矣盡人/而能為樂府也若曰必此為古樂府使與古人)
　　　(同曹而並奏之其何以自容哉李于鱗曰擬議/以成其變化噫擬議將以變化也不能變化而)
　　　(擬議奚取焉又云律詩出於古詩而難於古詩/七言後於五言而難於五言故七言於諸體中)
　　　(最不易工古今長技惟杜氏耳杜氏之長則秋/興懐古諸將數篇而已近世擬作甚多大率淺)
　　　(率牽合觀者厭焉又贈邢子愿長歌云為君歴/代選宗工前稱𢎞正後嘉隆北地雄渾真大雅)
　　　(步趨盡出少陵下汝南俊逸誠天然邊幅姿態/未全捐濟南匠心竒且麗藻繢無乃傷辭意武)
　　　(昌才美謝諸君節制之師獨出羣東呉囊括靡/不有利鈍未能免人口大抵明興只數家瑜者)
　　　(從來不掩瑕餘子紛紛未易説擬議原非吾所/恱丈夫樹立自有真何為效彼西家顰葢力攻)
　　　(摹擬之非然觀其七律仍以歴下為宗故有文/章一代李滄溟之句同時名家者馮用韞于念)
　　　(東王季木皆/拔萃者也)
　　唐蒙有絲
唐蒙有絲不可以縫戴星有穀不可以舂天有匏𤓰其
誰食之海有昆布其誰衣之飛鳥依人不可與語嘉樹
蔽身不可與處鶴飛于天其鳴在隂魚沉于淵其潛在
深
　　客從逺方來
客從逺方來貽我雙文禽置之巾箱中寳惜如兼金朝
夕供飲啄顆粒比璆琳羽翼日以長翻飛歸逺林去不
歸故棲來不懷好音聚散自恒理眷戀傷予心積羽投
洪波誰能定浮沉臨崖激翻車誰能論髙深
　　詠古(二首/)
齊糾亡公子乃有從死臣田横士五百臨難皆隕身西
京萬億衆符命爭羙新古來稱得士惟在意氣真推心
置人腹豚魚亦相親
古人獲我心善達窮通理安危慮所居屈伸貴自巳已
貴可復賤中立常不倚衰至易生驕腊毒恒在美薛公
僅遺榮疏傅庶知止寥廓晞冥鴻矰繳安可擬
　　歸田雜詠(三首/)
導汶自艾山南流達新甫東蒙配岱宗其首挈鄒魯一
山一水間幽勝略可數薄營本荒陬芟除闢宿莽雙溪
作襟帶連岡若環堵結屋八九間開徑數十武欹仄植
亭棧夷曠築場圃畚鍤連朝昏胼胝易寒暑但求静者
便不厭作者苦
避地恐不深吾必在汶上曠野多平疇㳺目足自廣南
岡一握中林麓稍森爽石壁拓精舎石門斸新壤陽崖
連隂峰遨遊愜心賞呼兒荷銚鎒攜儷治績紡既欣禾
豆登復見桑麻長八口可無饑亦足代禄養豈足規達
人庶幾屏塵想
逺遊得暫歸機事乆方釋漸與朝市逺轉戀林野寂田
疇日以親風雨頗相習農人告及春欣然顧襏襫負杖
桑隂午荷鉏麥隴夕遶屋榆烟暝隔水棃花白逺目任
縱横安步隨偃息一區安蓬蒿一盂飽橡栗溪山本不
亷琴酒堪自適
　　擬杜遣興
人苦不知足有願何終極當其入天門猶未厭羽翼一
朝成蹭蹬唾井無復惜昔日李將軍灞亭人不識
　　秋夜
河之水清泠泠漾月色明空庭對牛女此夜情願為乾
鳥飛青冥相思宛轉何時平
　　濟河道中
汶水南通楚清河北帶齊故山雲淰淰長路草萋萋野
曠秋天闊峯髙夕日低前村疑漸近轉盼暝烟迷
　　穆陵闗
昔日齊侯履南疆盡此封諸山沂作鎮五岳岱為宗(沂/山)
(亦名東/太山)霸國猶餘業重闗識舊蹤故園相去近回首海
雲重
　　棲霞邠都宫丘長春成道處
乗槎涉弱水陟降迄仙都石室誰開闢丹臺跡有無十
洲為近地五岳識真圖坐聴鸞笙晩勞峰天外孤
　　南竺感舊
鐘磬重巖裏楸梧亂石間水窮仍見水山近却無山感
慨因懷舊淹留為愛閒自嗟塵網繫雖倦不知還
　　過蒙隂舊城山家留飲
故堞依山麓相傳漢舊城桑麻千畝遍梧竹一邨平客
醉遲歸意來希重别情出門逢野老重與話躬耕
　　辛丑得第赴館年逾仕矣
釋褐明經暮操觚祕館嚴因知進士少(唐諺五十/少進士)不遂
老夫潛慣見蒼龍礎(通典舉人獻充庭詩/充庭初識蒼龍礎)仍攀翠羽簾
(洞冥記漢武帝招/賢閣以翠羽為簾)傫然諸俊後白髪㡬莖添
　　梁臺遇雨
不見梁臺月孤亭暮雨昏感時思艮嶽懐古問夷門苑
竹龍鍾發宫槐兎目存星軺疎應接白鳥對開尊
　　諸將
上谷漁陽拱帝京相連河外受降城一從塞馬來南牧
遂使王師罷北征絶徼尚傳青海箭中原新動緑林兵
主憂正值宵衣日誰向天山答太平
　　過漢髙祖廟
豐南松柏晩蒼蒼漢祖遺宫古道傍父老祗今餘涕淚
風雲依舊各飛揚一抔事業歸陵土萬嵗神靈在故鄉
却憶炎精銷歇後千秋王氣屬吾王
　　習家池
峴首岧嶤漢水長習家烟樹野亭荒羊公流涕山公醉
並枕殘碑卧夕陽
　　西郊金主釣臺
花石遺京陷戰圖薊門衰草釣臺孤不知艮岳宫前叟
得見南兵入蔡無
　　畿南問宋遼戰地
戰勝河東下薊丘髙梁失御陣雲愁六飛不入燕山府
直見鑾輿到廣州
　　明湖獨眺
窄岸平橋萬栁斜半城春水半人家東風吹雨宵來急
一片鄉心到海涯
　　南樓
十二樓開列玉京分明天上落層城檐前寂寂三珠樹
半夜鶴飛枝上鳴
　　掖縣道中
齊疆行盡海雲生處處看山自問名麥秀漸漸桑柘緑
馬頭不見曲侯城
　董光宏(二首/)
　　　光宏字君謨鄞縣人萬厯辛丑進士除刑部主
　　　事歴員外郎中出為河南提學僉事轉參議副
　　　使參政遷陜西按察使江西右布政入為順天
　　　府尹升南大理卿致仕加南兵部右侍郎有秋
　　　水閣集
　　補陀
東南澤國半往往饒異蹟大海峙補陀懸崖㡬千尺層
波山震撼斷柎石蒼赤明滅九㸃烟超忽萬里舶翻風
鷙鳥退近岸亂帆擲西方有聖人東海乃其宅年來詔
使至旛幢颭巖石我亦飛渡來流覽感今昔摩挲薝蔔
花四望曉天白
　　許昌道中
青郊小雨裛㳺塵正是芳菲一半春花栁故園應共笑
主人嵗嵗作行人
　許　獬(一首/)
　　　獬字子遜同安人萬厯辛丑㑹試第一賜進士
　　　出身改庶吉士授編修有許鍾斗集
　　孟夏陪祀太廟仿顔延之郊祀歌
皇祖於昭賓於帝里照臨萬方匪逺伊邇享祀苾芬陟
降來止其祀維何大輅玉几穆穆皇皇百辟卿士其徳
馨香升聞不已皇祖居歆醉飽具起孝孫有顒報以繁
祉自今伊始
　雷思霈(一首/)
　　　思霈字何思夷陵州人萬厯辛丑進士改庶吉
　　　士授簡討有嵗星堂集
　　北郊鷹房作
遼城金壘古鷹房羊角風沙接大荒野窟蒨無狐兎蹟
小池今有芰荷香黄鸝獨語遮深栁粉蝶叢飛戀短牆
千古幽州還禹甸卜年開統憶先皇
　袁懋謙(五首/)
　　　懋謙字吉卿豐城人萬厯辛丑進士改庶吉士
　　　授兵科給事中有虎溪詩選
　　擬古(二首/)
行者日以行思者日以思日月相代謝荏苒踰嵗時君
子在萬里獨宿誰與怡徘徊増感傷託夢通音徽音徽
不可接涕泣沾牀帷披衣還起立東西迷所之
熠熠花間螢照我庭東廂髙飛不能起歛羽舒其芒云
是腐草化耀此𤣥夜長逢時被渥澤朽質自生光
　　山中晩歸
晨出後鳴雞夕歸先倦馬山烟已染衣望之在平野霞
光逐日散暝色浮空下追羣獨鳥飛韻壑奔流瀉事去
無中戀情來非外假入門誰為娛村釀聊可把
　　同年郭太素從廣陵攜姬人為白下之㳺賦别
白門花月可憐宵宛轉朱欄映畫橋怪得彩雲飛不散
玉人新度廣陵簫
　　東封日本歌
司馬頻年苦運籌東封擬解廟堂憂如今却似商人婦
愁水愁風望去舟
　　　(詩話此嘲東明石/尚書拱辰作也)
　俞　彦(十首/)
　　　彦字仲茅太倉州人萬厯辛丑進士除兵部主
　　　事歴員外郎升光禄少卿有擬古樂府
　　　(詩話少卿擬樂府自南北朝入亦是解人第篇/幅稍長輒未合古此韓退之所云不造其堂不)
　　　(嚌其胾/者也)
　　企喻歌
新降吐谷渾齊唱部落稽唶汝勿復驕來聽企喻辭
　　琅琊王歌(二首/)
金陵山四圍都城帝王住江水從西來淮水東南注
北面望琅琊可憐盡空闊鹿挺走他山復藉豐草活
　　淳于王歌
鬱鬱田中禾禾熟自成穗沉沉合歡帳獨寢不成寐
　　讀曲歌
與歡橋頭别楊栁纔垂絲空局不著子㝷思未有棊
　　雍州曲
可憐南雍州形勝山四抱南湖與北渚都上大堤道
　　作蠶絲
蠶老變作蛹吐絲外成繭但見外綢繆中心無由見
　　自君之出矣
自君之出矣心惄如調飢思君如貪吏無有饜飽時
　　折楊栁
二月江水平春洲春樹生垂楊復垂栁新雨更新晴蕩
子年年别東風嵗嵗晴
　　捉搦歌
兩馬異力問輿騶兩絲異色問離婁兩狐異革問司裘
兩人異處問蹇脩
　孫光裕(一首/)
　　　光裕字子長嘉興人萬厯辛丑進士除建昌知
　　　縣補固始擢山西道御史升南光禄少卿有亷
　　　善堂集
　　酌酒與求仲
君不見塞上翁失馬不足憂得馬不足喜禍邪福邪迭
相倚世事大都皆若此邯鄲婦嫁厮養兒宿瘤身入齊
宫裏紛紛好醜難具陳好醜由天不在人大夢之中還
説夢浮漚聚散蠖屈伸百年能得㡬時樂十九憂愁病
與貧吁嗟乎侏儒飽欲死東方饑欲死才人坎壈自昔
然落落寧惟吾與子且須飲酒醉莫辭人生亦貴適意
耳
　趙士諤(二首/)
　　　士諤字謇卿吳江人萬厯辛丑進士除㑹稽知
　　　縣入為職方主事調考功司厯文選郎中遷太
　　　僕少卿以僉都御史巡撫宣府有中丞詩選
　　送周蓼洲吏部
久繫中朝望嘉招慰物情不誇津地重獨喜市門清是
處成蹊徑憑誰秉國成渙羣今日事行矣慎持衡
　　來季方還蕭山
仿彿經過三十秋年年盼望越來舟㡬番夜雨曽聮榻
何處春山不共㳺往事茫茫渾是夢故人落落總堪愁
老來轉覺難離别欲去還期十日留
　蔡善繼(一首/)
　　　善繼字伯達烏程人萬厯辛丑進士除莆田知
　　　縣調香山入為工部主事歴郎中改兵部出知
　　　泉州府歴湖廣福建左右布政使有去去齋集
　　春日閒居
幽棲未擬絶塵寰楚帝橋西水一灣樹裏暗浮鄰寺塔
樓頭青入傍城山不緣好客寧沽酒祗為髙僧遂出闗
春鳥自鳴花自舞禪心竟日與雲閒
　譚昌言(一首/)
　　　昌言字聖俞嘉興人萬厯甲午鄉試第一辛丑
　　　進士知常熟婺源欒城三縣遷南兵部主事歴
　　　員外郎中升福建參議提學轉山東按察副使
　　　以參政卒于官贈太僕寺卿有狷石居遺集
　　　(詩話譚公宰常熟識瞿起田於諸生中移婺源/盡鐫徽國文公遺書儲之髙閣課士子誦習迨)
　　　(視學于閩杜絶請託試卷不假一人寓目皆手/自甄綜案未發公子來省覲寄食旅店中不許)
　　　(入廨嘗自謂此官可棄此案不可移葢視學三/年而鬚髪盡白矣分守東萊有濰令與遼將相)
　　　(構遂以遼兵叛聞巡撫初蒞倉皇入奏檄登兵/㑹𠞰登營多遼人偶語籍籍公大言曰遼將吾)
　　　(將遼民吾民誰敢言發兵者入營握遼鎮李性/忠手令馳箭諭濰營將士皆感泣毛帥在島門)
　　　(舉朝交倚為重公獨以東江進兵為贋局曰此/登冦爾公以積勞嘔血死思陵即阼䘏以死勤)
　　　(事諸臣特贈公太僕卿公在留都結/詩社讀史社詩愛孟襄陽第不多作)
　　贈吳興蔡叟
先生無俗侣野鶴與同羣奕對包山橘書開石室芸白
蘋雙槳渡紅葉五亭分髙隠看誰似將無鄭巨君
　徐禎稷(一首/)
　　　禎稷字叔開松江華亭人萬厯辛丑進士除刑
　　　部主事歴員外郎中出知䕫州府遷按察副使
　　獨木橋
獨木橋林下渡蔓草徑山前路杖藜躡屐閒來去不怕
秋風與秋兩君不見六州都督三軍將轅門馬道廣十
丈飛虎風開赤羽旗盤龍日灼紅絲□世塗自合有翻
覆蒼茫眼㡳生陵谷北闕霜摧壯士心西郊雨暗孤臣
哭噫嘻東門黄天不肯牽赤血要灑咸陽阡
　傅淑訓(一首/)
　　　淑訓字啓昧孝感人萬厯甲辰進士滁知濮州
　　　調澤州入為工部員外進郎中出知平陽府升
　　　山西按察副使㝷提督學政歴陜西參政四川
　　　按察使遷太常少卿累遷戸部尚書
　　題香積寺
平甸草鋪似繡髙峰石削如門牛羊十里五里雞犬前
邨後邨
　趙彦復(一首/)
　　　彦復字㣲生杞縣人萬厯甲辰進士官至湖廣
　　　按察副使有趙㣲生詩選(汪明生云㣲生古詩/有河梁之遺響下亦)
　　　(不失寳厯流風近體詞以興成/格由骨振寧律不諧不使句弱)
　　　(詩話微生牽絲作宰不以簿書廢吟咏晩輯李/獻吉何仲黙王子衡孟望之薛君采髙子業劉)
　　　(子素張助甫謝茂秦九人之詩目曰梁園風雅/而以已作附之以為獻吉籍本扶溝聚族於斯)
　　　(婚嫁於斯長子孫於斯營丘墓於斯非梁人而/何君采之先出自偃師而隸武平赤籍茂秦為)
　　　(趙王客因卜居子孫遂留不歸鄴志載在/流寓故亦入選中州之文獻得存其略焉)
　　雨
髙雲不可即飛雨作泥塗多難詩篇減新凉病骨蘇貧
仍雞鶩食愚任馬牛呼往事庸堪問空嗟白日徂
　黄儒炳(一首/)
　　　儒炳字士明廣州順徳人萬厯甲辰進士改庶
　　　吉士除編修歴右中允左諭徳右庶子遷南京
　　　國子祭酒升吏部右侍郎轉左侍郎兼翰林侍
　　　讀學士有影木軒集
　　經始興江口
三楓亭下路不盡瘴雲鄉亂石千峰落斜階一水長樓
船通漢將鐃吹發陳王往事東流盡棲鴉遍夕陽
　汪　煇(一首/)
　　　煇字徳仲休寧人萬厯甲辰進士改庶吉士授
　　　編修厯官吏部左侍郎協理詹事府事
　　春日山行
過嬾倦宦遊歸來且多務命駕偶山行始叶泉石趣入
澗窮窈窕陟峰出雲霧細雨灑春寒輕風飄日暮俄為
桑門訪忽值友生顧蔬酌供野興晤言寫情素髙原恣
遐眺幽徑暫閒步眷此永日歡信彼頽齡度城市苦氛
囂誰能舎之去
　周炳謨(一首/)
　　　炳謨字仲覲無錫人萬厯甲辰進士改庶吉士
　　　授檢討歴贊善諭徳少詹事以禮部右侍郎協
　　　理詹事府事卒諡文簡
　　登雞鳴山寺
琳宫突兀雞鳴嶺極目風烟天地寛山疊亂峰來北岳
水連千峽入桑乾誰人禾黍谿邊種㡬處牛羊谷口看
塞下只今歌樂業幕南昨日到呼韓
　吳應𤦺(一首/)
　　　應𤦺字景韓桐城人萬歴甲辰進士官大理卿
　　滇中有懐
南詔春深暮雨昏懐歸畏有簡書存三年雪鬢行荒服
萬里冰心答至尊永夜衰親頻入夢何時稚子一迎門
龍眠櫻筍聞無恙短褐黄冠是主恩
　　劉士驥(一首/)
　　　士驥字允良禹城人萬歴甲辰進士官檢討
　　長陵陪祀作
赤縣歸真主青山鎖故宫玉魚沉永夜石馬立西風霜
露秋容肅椒蘭祀典崇明禋鸞馭在濟濟駿奔同
　魏　濬(一首/)
　　　濬字禹欽松溪人萬歴甲辰進士官湖廣巡撫
　　墟上詩
紆迴巖徑轉嵯峨笑問蠻家第幾窠入市每衣芒木布
出門時唱浪花歌峒丁慣筈殲狐矢獞女能抛織貝梭
墟散盡投歸路去斷烟半隴罥荒蘿
　沈　珣(四首/)
　　　珣字㓜玉吳江人萬厯甲辰進士授中書舎人
　　　選山東道御史廵按貴州㝷轉福建參政歴湖
　　　廣按察使河南右布政司山東左布政使擢都
　　　察院右副都御史巡撫山東有淨華菴稾
　　　(詩話先伯祖贈尚書君輿公為沈公分校京闈/所拔其後申以婚姻公之曽祖漢正徳辛巳進)
　　　(士伯位隆慶戊辰進士同懷兄琦珫從兄璟瓚/先後皆衣栁汁釋褐門才之盛甲于平江而子)
　　　(姓繼之文采風流代各有集則尤世禄之家所/難矣晩愛逃禪所至廨舎輒事埽除或笑以為)
　　　(傳舍何必乃爾公曰宛其死矣他人入室吾未/見故廬非傳舍也其達觀如是詩頗圓熟略與)
　　　(晜弟/雁行)
　　春日懷長兄在燕
聞道幽燕地蕭條異故鄉沙昏天欲黒春半草猶黄馬
足衝霜冷鴻聲聴夜長今宵千里月飛夢舊池塘
　　鄚州道中
鄚州城北水連空蘋葉荷花處處風無數沙鷗飛上下
馬頭仿彿見江東
　　江南春
繁花紅映赤欄橋楊栁新隄繫畫橈三十六陂春水碧
滿船明月一聲簫
　　女郎綺生卜居江上
窈窕紅樓隔舊京重簾瑟瑟擁雕楹樓前咫尺官橋路
認得蕭郎白馬聲
　王象晉(一首/)
　　　象晉字子進濟南新城人萬厯甲辰進士授中
　　　書舎人遷禮部主事謫江西按察知事稍遷行
　　　人司副轉禮部員外歴郎中出為浙江參政官
　　　至浙江右布政使致仕卒鄉人私諡康節先生
　　言志
通籍三十年息肩猶未得靜中自㝷思永夜勞轉側來
日苦無多胡不惜筋力富貴如浮雲百嵗猶頃刻世塗
多險巇反覆無終極何不早挂冠戚友相親暱西塾課
兒孫東臯藝黍稷早畢公家賦早完私家債濁醪聊適
口麤糲堪供食八口可無饑四鄰好為徳時而曳杖游
時而曲肱息一事不縈懷兩耳常緊塞用以怡吾神徜
徉華胥國
　樊良樞(二首/)
　　　良樞字尚黙進賢人萬厯甲辰進士厯官廣東
　　　右布政使有三山二酉等集
　　暮春登滕王閣
江上春歸思渺然危欄百尺瞰寒烟美人南國銷芳草
帝子東風怨杜鵑半嶺孤雲銜落照一颿逺水淨浮天
月明十二樓頭曲夜夜吹簫到客船
　　登岳陽樓
楚館迢迢楚水長雨餘新漲下瀟湘九歌緩節迎河伯
千古傷心弔國殤肉食㡬人憂社稷野謀無計奠疆場
衡雲莫障長安日搔首青天望帝鄉
　祁承㸁(一首/)
　　　承㸁字爾光紹興山隂人萬厯甲辰進士授寧
　　　陽知縣調長洲遷南刑部主事轉兵部厯員外
　　　郎中出知吉安府京察謫沂州同知稍遷宿州
　　　知州入為兵部員外歴河南按察僉事副使江
　　　西右參政有澹生堂集
　　　(詩話參政富於藏書將亂其家悉載至雲門山/寺惟遺元明來傳竒多至八百餘部而葉兒樂)
　　　(府散套不與焉予猶及見之其手録羣書目八/冊今存古林曹氏寺中所儲已盡流轉於姚江)
　　　(禦兒/鄉矣)
　　聞警
醫巫閭下水東流填盡枯骸剩作丘當局豈皆肉食鄙
傍觀寧盡杞人憂既知殘奕惟爭劫坐視危檣欲覆舟
可是樞臣饒逺策故將鎮靜作良謀
　閻世科(一首/)
　　　世科字伯登太原人萬厯甲辰進士除湖州推
　　　官入為主事歴郎中出知河間府轉布政司参議
　　楞伽臺
垂老投簪稳憑髙對酒閒江風梳白髪海霧羃青山日
極秋天逺身依暮鳥還禹功遺跡在千載喜追攀
　劉𦙍昌(一首/)
　　　𦙍昌字燕及桐城人萬厯甲辰進士知宜黄臨
　　　川廣濟三縣遷南京大理評事歴官興化知府
　　　有遷草覲草遊草(潘蜀藻云廷評詩不假思索/衝口而出往往有逸氣間似)
　　　(香/山)
　　増城流杯石
増江有怪石形容類虎丘亦可坐千人而多巖厓幽曲
澗自天成或云鬼斧修仰承千丈泉驚湍變安流土人
不好事經年罕來游我行及暮春風日妍且柔結伴得
數子大半髙陽儔脱舄坐曲澗杯盂任所投欲去忽復
往將沉還能浮徘徊若就人想為知已留觀者盡拍手
我意徒夷猶歎息下山去空坡驅牛羊
　范汝梓(一首/)
　　　汝梓字君材鄞縣人萬厯甲辰進士除工部主
　　　事謫酉陽宣撫司經歴累遷任襄陽推官入為
　　　刑部主事歴員外郎中出知延平府拾遺謫襄
　　　陽同知㝷守襄陽卒于官
　　采蓮曲
風吹荷葉十里香采蓮女兒矜豔妝櫂聲驚起雙鴛鴦
雙鴛鴦何處宿白蘋灣紅蓼谷
　戴耆顯(一首/)
　　　耆顯字令微桐城人萬厯甲辰進士禮部主事
　　　有梳河集
　　南旺湖(古為陸地/云即大野)
異代南湖水猶存大野名秋風一夕至蘆荻有餘清蕩
漾浮堤淨微茫入檻明時時隂雨裏髣髴魯諸城
　
　
　明詩綜卷六十四
欽定四庫全書
　明詩綜卷六十五
　　　　　　　　　　翰林院檢討朱彛尊編
　李流芳(十一首/)
　　　流芳字長蘅嘉定人萬厯丙午舉人有檀園集
　　山中喜張魯生至同㝷熨斗柄坐湖邊竟日而還
　　　偶作
貪㳺不知止足力疲屢試起晩日當午偃曝聊自恣忽
聞故人來發我湖上意出門何翩翩兩足殊快利嘗聞
熨斗柄頗怪此名異昔年過其下髣髴已忘記今日天
有風湖山想竒致相與歴西磧山窮見湖勢沿流正縈
紆撫石得小憩飛湍擊嶒􁥶穹壁立贔屭洗出如削成
斗絶畏崩墜閃爍絢丹堊剥落疑文字傾厓側足過隂
壑縁藤縋燕磯與黿渚生平快游地遂儗兼勝槩怳忽
理夢寐髙歌遏水聲浩蕩入胷次吾欲乘長風悠然向
天際惜哉多舟楫使我不得濟
　　過皋亭龍居灣宿永慶禪院同一濓澄心恒可上
　　人步月
每多方外㳺見僧即如故燈明一龕下夜長愜深悟不
知山月上千林已流素出門㝷舊蹊愛踏松影路幽泉
洗我心微鐘杳然度
　　戲示山中僧侣
山居不須華山居不須大所須在適意隨地得其槩髙
卑審燥濕凉燠視向背樓閣貴軒翥房廊宜映帶或與
風月通或與水木㑹卧令心神安坐令耳目快皋亭美
林壑中墖亦稱最一樓負山立圭竇如向晦山僧請余
住余性苦不耐勸令開八牕咄嗟變湫隘前楹布清隂
後户攬蒼靄玲瓏稱人意蕭爽出塵界囅然謂山僧此
中固有解往往住山人不知山好在我昨居新菴結構
亦可怪居然仇凉風似欲杜靈籟古梅如老宿亭亭使
人愛其下安竈突柯條半焦壞悲哉氷玉姿坐受熏灼
害見之熱五内如身被桎械誰當共拯此移竈出樹外
面南闢小扉日與香雪對區區一緡費功徳及萬倍吾
言不見用終為未了債
　　訪秦心卿溪上嬾園不遇有作
溪上好園亭君家聞最勝經過已卄年今始識三徑翳
然臨水間愛此飛閣映位置不在多貴與風物稱主人
意疎豁事事得真性我來不相值維舟栁邊暝見戴自
無須悠然發孤詠
　　贈别洞庭葛實甫
我懷洞庭月欲醉莫釐峰幽意乆不愜髙人今乍逢新
詩正堪把歸櫂阻相從却羨秋山下丹黄已萬重
　　黄河夜泊
明月黄河夜寒沙似戰場奔流聒地響平野到天荒吳
㑹日已逺燕臺路正長男兒久為客不辨是他鄉
　　訪慧法師於皋亭桐塢作
不見皋亭慧法師每勤書札慰相思蹉跎又作三年别
慙媿終無一往時忽憶虎溪成舊社且㝷茅屋賦新詩
闗門短櫂衝炎去黄鶴峰頭月上遲
　　元夕雨邀里中諸君小飲檀園燈下次伯氏韻
花邊樓閣月邊廊更愛繁燈照夜光雨氣無端先客到
檐聲應為和歌長城頭結綺人俱散邨裏迎神鼓不忙
且盡一杯酬令節泥深門外亦何妨
　　為陳維立題輞川畫
吾愛華子岡輞川流日夕如何舎此去傷心賦凝碧
　　雨中看梅西磧即事
邨園門巷逐花低藤蔓桑條咫尺迷花底泉聲認歸路
沿流直到石橋西
　　題畫似雪嶠師
千峰頂上只通雲一水人家别有邨直到前山蘭若路
清鐘落日不逢君
　成靖之(一首/)
　　　靖之初名基命字毖于大名人萬厯丁未進士
　　　改庶吉士授編修累官吏部侍郎進尚書入東
　　　閣加太子太保禮部尚書文淵閣大學士贈太
　　　保諡文穆有雲石堂集
　　送劉紫芝南還
逺别人情惜君歸更若何匡時憐道直涉世患才多路
栁催春去江風拂櫂過還應逢雨露且莫怨蹉跎
　錢龍錫(二首/)
　　　龍錫字稚文號機山松江華亭人萬厯丁未進
　　　士授編修歴中允諭徳以少詹掌南京翰林院
　　　升禮部尚書東閣大學士召進文淵閣加太子
　　　太保致仕歸㝷逮繫詔獄論斬得釋戍定海衛
　　　乆之還里卒于家有兢餘存稾
　　　(靜志居詩話公始入閣思陵命定附魏璫諸逆/臣案出黄羅囊示之且曰忠賢一豎何能為皆)
　　　(外庭力為諂䛕至此囊中章疏悉媚奄人實蹟/也公乃取以論罪分别重輕凡六等又慮罪人)
　　　(狡辯因請於諸臣姓名下各注所犯俾服其心/逆案既定黨人銜怨刺骨袁崇焕經畧遼東入)
　　　(見帝大言期以五年奏功公疑焉退而詣之曰/子方略將何如對曰不外東江闗寧雨路進兵)
　　　(爾東江者島帥毛文龍也公曰舎闗寧實地而/問海道何與對曰譬如奕然局有四子東江其)
　　　(一也可則用之不可則有以處之崇禎二年五/月崇煥行邊至雙島召文龍至以餉金十萬犒)
　　　(其師自與文龍登舟相視山海形勢酒間勾隊/島帥麾下以邊警報者踵至崇煥乃疑曰吾軍)
　　　(亦有偵探卒何以不一至此速吾行爾起數其/跋扈拔尚方劒斬之聲其罪置帥而返全軍莫)
　　　(敢譁也及大安口失事都城被圍崇煥勤王師/至廷臣多言崇焕之殺文龍隂為主款地思陵)
　　　(大疑㝷有㫖俾縋城入下之獄訊叛狀於是御/史髙捷劾公與袁同謀崇煥既誅御史史􁌆劾)
　　　(公逮繫詔獄論斬有司設厰於西市將用夏言/故事既而緩决左中允黄道周給事中劉斯琜)
　　　(先後為公訟冤得釋戍定海衛居戍所九年乃/還崇煥之死詳載  本朝實録操史筆者不可)
　　　(不/知)
　　初入翰林述志
皇風被奕葉師濟協重熙妙選金閨彦登兹白玉墀慚
予蹇劣士何幸沐恩私就將彌日月摹範承師資雕蟲
既云拙温飽匪所思獨此葵藿心耿耿誓不移念昔皇
祖日講藝恒孜孜天顔瞻咫尺宻室奉疇咨衮徳信多
補臣忠實在兹顧問久寂寞簪笏徒委蛇四郊漸多故
啓沃効者誰所願回宸照堂亷路不岐
　　題豳風七月圖
國本民生繫深思草昧存淳風懷墐户美俗寫朋尊卜
洛從何始承邰信有源艱難開聖主告誡切文孫拭目
丹青麗賡歌雅什温思隨工瞽誦欣望闢虞門
　楊　漣(一首/)
　　　漣字文孺應山人萬厯丁未進士除常熟知縣
　　　徵授户科給事中厯禮科都給事中升太常少
　　　卿擢右僉都御史進副都御史死璫禍贈太子
　　　少保左都御史諡忠烈有集
　　　(詩話六君子被逮周朝瑞袁􁀙顧三公以五月/到北司魏楊左三公以六月到北司比較之日)
　　　(六君子伏檐溜下楊居中左居楊之左魏居楊/之右顧居魏之右周居左之左袁居周之左許)
　　　(顯純初猶作爾汝稱旋竟呼名叱咤獄吏有稱/犯官者顯純怒罵曰此等犯人爾何官之有其)
　　　(刑具有械有鐐有棍有桚有夾棍遇比較流血/灑地楊左魏三公先斃次袁次周次顧投繯而)
　　　(逝是年六月詔獄土地祠前樹下生一黄芝六/君子至日光彩映人環視適六瓣見者疑吉兆)
　　　(顧公歎曰芝瑞草也而生於獄其妖乎未㡬六/君子皆斃於獄楊公之歸櫬也負以二騾其子)
　　　(及一二蒼頭徒跣道/上行路皆為飲泣云)
　　題柏子園青芸閣
官閣凌空汶水深金飇初動客登臨浮雲易改三山色
落葉先驚萬里心江上美人遺雜佩城南少婦拭清砧
繁臺兔苑今禾黍日暮憑闌思不禁
　左光斗(一首/)
　　　光斗字共之桐城人萬厯丁未進士授中書舎
　　　人擢浙江道御史升大理寺丞進少卿終左僉
　　　都御史死璫禍贈太子少保右副都御史諡忠
　　　毅有集
　　　(詩話萬忠貞之死忠毅哭之以詩有云我有白/簡繼君何能已與君同㳺杖下矣丹心留在天)
　　　(壤間默默之生不如死是亦不媿其言者也詩/多晩唐風韻如濕雲留野樹晴雪照征衣凍犬)
　　　(迎人返飢烏下食齊一觴邀老友隨意發新歌/過雨煤錢長將炎水價添野牆藤盖瓦村落樹)
　　　(為橋問節驚初度思親改嵗華疲驢衝道/路破㡌出都門宛然鄭都官姚少監遺格)
　　憶龍眠山居
卜築傍龍眠雲深一徑穿源窮纔見屋山盡忽開田芋
栗新栽得芻蕘任往焉笑余縁底事一别動經年
　顧大章(一首/)
　　　大章字伯欽常熟人萬厯丁未進士除泉州推
　　　官改補常州府學教授稍遷國子博士轉刑部
　　　主事歴禮部員外郎出為陜西按察副使被逮
　　　卒于獄贈太僕寺卿諡裕愍
　　　(詩話楊忠烈攻魏忠賢人疑具草者繆文貞王/莊毅攻客氏人疑具草者顧裕愍此兩公所以)
　　　(不免也裕愍與弟大韶仲恭詩/義妙絶時人詩特具體而已)
　　被逮道經故人里門
檻車塵逐使車轅一路知交盡掩門猶喜多情今夜月
斜窺樹隙照離尊
　李　標(一首/)
　　　標字建霞髙邑人萬厯丁未進士改庶吉士除
　　　檢討累官太子太保禮部尚書文淵閣大學士
　　題梁慎可墨香亭
古様蕉衫白接䍦芳亭長日坐支頤焚香自悟無生訣
拈筆閒摹有道碑竹韻松濤清自逺花觚茗盌靜相宜
近來愛寫黄庭否好換新鵝浴小池
　許令典(一首/)
　　　令典字稚則海寧人萬厯丁未進士官至淮安
　　　知府有靈泉蠃史集
　　　(詩話稚則一官不達意薄淮陽散髪歸田陶潛/之屋不豐范蠡之舟偏小籃輿竹杖紙帳繩牀)
　　　(雅饒樂趣所云愛官何似愛吾廬也詩/取適意無意求工葢本於香山擊壤)
　　題陳平叔陋巷
狹巷難容旋馬小池也愛籠鵝客來兒子教揖興到老
人自歌
　馬徳灃(一首/)
　　　徳灃字以容平湖人萬厯丁未進士改寧國府
　　　學教授入為國子監博士遷刑部主事歴郎中
　　　卒贈太常少卿
　　曹園讌集
名園成勝引畫榼出疎籬不厭杯頻勸何妨席屢移暮
煙停客櫂宿雨亞花枝興劇忘歸去娑拖月上時
　鄒維璉(六首/)
　　　維璉字匪石江西新昌人萬厯丁未進士除延
　　　平推官徵授南京兵部主事歴員外郎中改吏
　　　部坐削起南京通政司參議遷行太僕少卿以
　　　僉都御史撫福建終兵部右侍郎有願學編宦
　　　㳺友白導噫等集
　　述懷
羶塗難乆居盛名寧乆留所以鴟夷子五湖一扁舟應
無雄辨士俯狥燕客求四時忌成功急湍無安流美服
人所指權利倍添憂
　　古意
百年苦瞬息人事復乖違園中桃與李安能久芳菲天
風埽枯葉北雁忽南歸嗟我行役人年年戍金微觱㮚
自西來游子未授衣嚴霜墮闗塞明月照孤幃兩地共
揺落兩情共欷歔
　　秋興
鴟梟得腐鼠輒以嚇鵷雛鵷雛飲清露髙飛棲碧梧飄
然樊籠外野性常自如鴟梟即飽食能無畏張弧古云
鹿生山命已懸庖厨達人訪物理深藏賦遂初
　　初至夜郎
逺戍天涯事可悲疎狂真負聖明時誰言鴻鵠能千里
差喜鷦鷯託一枝草野數懸丹闕夢鄉園空望白雲垂
髙山流水情堪詠已擬埋名老下帷
　　閨怨
妾恨憑誰寄君懷祗自知堂前雙燕子嵗嵗赴春期
　　陌上偶成
青青道傍栁轉眼忽成圍男兒客他鄉不知嵗月非
　徐從治(一首/)
　　　從治字肩虞海鹽人萬厯丁未進士除桐城知
　　　縣改府學教授轉國子助教遷南禮部主事歴
　　　郎中出知濟南府以山東按察副使分巡兖東
　　　以布政司右參政分巡濟南加右布政使請告
　　　歸起薊州兵備道㝷加左布政使復移病歸再
　　　起山東武徳兵備道超拜都察院右副都御史
　　　巡撫山東萊州被圍中飛礮死事聞贈資善大
　　　夫兵部尚書賜祠曰忠烈有集
　　　(詩話徐公平白蓮賊擒其魁徐鴻儒脅從四萬/六千餘人悉赦罔治其奉命鎮撫山東詔駐青)
　　　(州而公以叛軍將掠萊州特與防撫謝璉治守/城具三宿而兵大至固守七月為礮石碎顱殞)
　　　(於城上合乎以死勤事之祀典矣公孫曰全曰/令均有文采以公遺詩三篇見示因録其一反)
　　　(覆誦之不異張中丞接戰春來苦孤城日/漸危裹瘡猶出陣飲血更登陴之句也)
　　入萊州城被圍作
崇禎五年春帝命師中錫俾撫大小東星言事羈靮於
時二月朔告警馳羽檄叛軍無安巢掠地恣所歴萊牧
實要衝羣兇首矍踢雖有防守臣敝甲同袒裼詔許駐
青州欲往寸心惄萊民亦吾民不忍付焦溺單車指危
邦夫豈尚沽激須㬰寇果臨疾風走沙礫孤城露南隅
三面受鋒鏑雲梯匪一層地道發重甓捷如猱升木多
於螘縁壁穴以穬熏尸臺縱火燔荻相隨八十騎騎騎
奮長􁀙自顧一書生乃當萬人敵援兵絶蚍蜉礮石轟
霹靂誰與生厲階失計遂貽慼一星燄不撲燎原衆斯
惕兩葉生不除須用斧柯析奈何肉食謀議撫不議擊
養癰久必潰累卵危終殈哀哉此邦人何讎委虺蜴效
死職所甘智已窮墨翟
　沈聖岐(二首/)
　　　聖岐字千秋烏程人萬厯丁未進士除工部主
　　　事歴員外郎中出知濟南府
　　送閔昭余出守漳南
閩南虎竹三千里苕水漁村二十年别後相思夢何處
刺桐花發海雲邊
　　即事送呉翁晉
百尺飛絲送栁花青春欲暮未還家揚鞭忽到鳴箏處
一笑初停白鼻騧
　錢文薦(二首/)
　　　文薦字仲舉慈谿人萬厯丁未進士知新野宜
　　　春二縣入為工部主事有麗矚樓集
　　　(詩話仲舉論詩升少陵於堂置之首座青蓮次/之髙岑王孟又次之餘子隅坐侍酒而已自謂)
　　　(吾輩於此不可不占一坐否亦湏坐兩廡中聆/鐘磬管絃之盛然觀其製作未免懦鈍譬之於)
　　　(樂僅比於柷敔椌楬焉爾至駮顧茂齊謂少陵/詩窮後工以為非是詩至少陵窮固工不窮亦)
　　　(工也斯/言得之)
　　月下懷馮正子太史
夜坐林木清見此池上月羣峯忽已淨孤雲澹將没愁
深白鷺渚夢斷蒼龍闕望望曙河遥思君不可越
　　山居雜興
自埽閒房卧能令俗慮輕披簾邀乳燕挈榼赴遷鶯海
味梅魚滑山毛竹筍清湖天思盪槳恰喜報新晴
　趙　崡(一首/)
　　　崡字子函一字屏國盩厔人萬厯已酉舉人
　　　(詩話子函好古撰石墨鐫華闗中金石/藉其題識詩不見醜尚存康王遺格)
　　茂陵
黄山歴盡見孤城城上樓髙眼倍明芳樹寢園今北望
暮雲宫闕舊西京芙蓉晝冷仙翁露苜蓿春閒宛馬聲
回首長楊誇獵地何人得似子雲名
　韓敬(一首/)
　　　敬字求仲歸安人萬厯庚戌賜進士第一授修
　　　撰㝷謫行人司副
　　題南陔山房
碧山初築澗之濱選石疏池位置新坐守庚申偕道士
橋名丁卯續詞人深情只託支頤笏時様爭傳墊角巾
縱是漁師魚不賣暇從秋浦戲垂綸
　張慎言(一首/)
　　　慎言字金銘陽城人萬厯庚戌進士官至吏部
　　　尚書有泊水齋集
　　過洹水將入里有懐長安古人
洹水纔過丹水流客愁爭似水悠悠汀洲緑映征𫀆淺
桃李香迎語鳥柔耽靜計將書卒嵗懷人豈但目三秋
歸來鄉里都如故晚計方思馬少游
　王志堅(一首/)
　　　志堅字淑士崑山人萬歴庚戌進士官郎中
　　寄長蘅
吾觀仕宦人每每念丘壑雖復非真實兹意或間作譬
如酒食困番思茗飲樂病茍稍稍去旋復恣饞嚼嗟余
困折乆本自甘濩落兹㳺非得已黽勉就人爵人生能
㡬何胡為乆熏灼寧為沙上鷗毋取籠中鶴
　尹嘉賓(二首/)
　　　嘉賓字孔昭江隂人萬厯庚戌進士授中書舎
　　　人升兵部員外出為湖廣提學副使有焚餘集
　　舟泊惠山夜坐思琴
昔年與之子把酒對瑶琴明月蒹葭浦秋江楓樹林擣
衣中夜緩落葉萬山深悵矣誰能理烟波不可㝷
　　江上雜詠
河豚雪後春還淺刀鱭風來水已波擕酒江邊吹笛坐
看山何處出雲多
　莊起元(一首/)
　　　起元字中孺武進人萬厯庚戌進士除浦江知
　　　縣調蘭谿遷南户部主事歴員外郎中出知撫
　　　州府官至太僕少卿有漆園卮言
　　紫霞洞
石室何寥廓蜿蜒信地靈洩雲終古白豔草自然青軒
帝藏神鼎淮王貯道經翛然來物外思鍊羽人形
　鄭之文(一首/)
　　　之文字應尼南城人萬厯庚戌進士授南京工
　　　部主事歴郎中遷知真定府有逺山堂錦硯齋
　　　集
　　金陵元夕
花下燈前出畫裙衣香一路暗氤氲不知南陌人如月
但道東門女似雲
　王象春(十首/)
　　　象春字季木濟南新城人萬厯庚戌進士除上
　　　林苑典簿遷南京大理評事歴工部員外改兵
　　　部終吏部郎中有問山亭集
　　　(詩話萬厯中年詩派雜出季木自闢門庭不循/時習雖引闗中文天瑞為同調然天瑞太支離)
　　　(未免邪徑害田矣未若季木之無戾羣雅也題/項王廟壁一篇比於謝參軍鴻門作更覺遒鍊)
　　　(亡友潁川劉考功公㦷亟賞之㡬於/唾壺擊缺此非邪師外道之傳也)
　　山老鴉
山老鴉朝東暮還西過河拾杜棃日晩腹飽不歸去繒
繳已伏河邊樹爾腹已飽爾不知飽人之腹良足悲
　　打棗竿
打棗竿光瑩瑩(廣韻永/兵切)岸上小兒赤身擎去而復來無
時停終日剝啄不盈升低枝已盡髙枝熟我竿恨無三
尺六
　　空城雀
空城雀飛且止不營棲巢不哺子相呼莫向網羅死
　　書項王廟壁
三章既沛秦川雨入闗又縱阿房炬漢王真龍項王虎
玉玦三提王不語鼎上杯羮棄翁姥項王真龍漢王鼠
垓下美人泣楚歌定陶美人泣楚舞真龍亦鼠虎亦鼠
　　送友人
郭外溪邊寺年來兩送行攀條猶在眼落葉已無聲憶
昔春山色能輕故國情好將詩酒約歸問魯諸生
　　謁岳武穆廟
衰草寒烟日暮時傷心瞻拜岳王祠君王自得偷安計
臣子應班痛哭師東海未填精衛死南風不競杜鵑知
由來和議非長策千古英雄恨莫追
　　硤石懷古(即崤/陵)
真成箭括與車箱猶是千年古戰場想像國殤思蹇叔
時因風雨憶文王楚人一炬曽輕入薊馬長驅亦未防
三復青蓮蜀道曲休令所守化豺狼
　　石城月
金陵王氣未曽消水泊秦淮江上潮月到石頭城下好
碧雲紅樹聴吹簫
　　山家
山家香穄飽椿芽雨歇籬傍自種花割麥績麻旋剝棗
一年三度坐牛車
　　不落夾
慈寧宫裏佛龕崇瑶水珠燈照碧空四月䖍供不落夾
内官催辦小油紅
　馬之駿(三首/)
　　　之駿字仲良新野人萬厯庚戌進士除戸部主
　　　事歴員外郎中降廣徳州同知升應天府通判
　　　調順天㝷復官户部主事終員外有妙逺堂集
　　　(詩話仲良才頗縱/横㣲嫌圭黍未合)
　　十方禪院
何處堪消夏非山即水鄉樹深渾欲暝花近反無香欲
晩波難緑迎秋木漸蒼市譁原未逺烟景乃微茫
　　秋日草橋作
白屋邨邨度青帘面面迎野溪殘雨入側樹早隂生棃
棗過橋色雞豚近市聲未論丘與壑出郭已多情
　　送劉四
别酒呼還輟欷歔百感俱兩年何事隔明日此身孤秋
水殘城郭清霜點驛塗故鄉歸總好髙㑹復能無
　陳翼飛(十五首/)
　　　翼飛字元朋平和人萬厯庚戌進士除宜興知
　　　縣被劾歸有慧閣長梧二集巳未庚申辛酉壬
　　　戌行卷
　　　(詩話元朋牽絲百里遽挂彈文坎壈終身賴詩/篇以陶冶集甚繁富㡬與明卿伯玉爭多史取)
　　　(一編惜乎未就觀其解組記自述與韓求仲偕/㳺金山有詩僧慧秀攜沈孝亷虎臣札來謁韓)
　　　(中稱引宜興呉徹如觸韓怒嫚罵吳不絶口以/慧秀詩挂松枝上斥而遣之慧秀訴之於呉時)
　　　(沁水孫尚書居相以御史督運漕呉嗾孫劾之/代為草奏辭連鄒臣虎湯嘉賓黨禍既成元朋)
　　　(一跌遂不復振矣近見後學與求仲臣虎元朋/皆同籍而所選詩槩削去不録嗚呼桑海既遷)
　　　(猿鶴沙蟲悉化而雌黄藝苑者黨/論猶不釋於懷可為長太息也)
　　齋居
白水浮官舎青山塞縣門案頭塵未積麈尾秃猶存莽
莽雲中樹瀟瀟雪後邨齋居春事少農務與誰論
　　温陵道中
九日山前路登臨病未能煙蘿從皛皛雲樹㡬層層豹
犬柴門月人魚海市燈不堪聞杜宇匹馬過温陵
　　悵望
寂寂何多緒憑髙魂易銷疎鐘蕭寺雨逺樹海門潮秋
月七千里春風廿五橋愁來頻徙倚蹋破小山寮
　　大湘灘
遮莫上瞿塘灩澦大如象不見建溪石連亘三千丈
　　甘露寺
山色乍有無江光遞明滅夕陽大道傍行人讀殘碣
　　清湖舟中
枯柳霜中鵲長烟雨後山人來吹笛罷獨立碧溪灣
　　落星石
白榆何夕墮危石青如此疑是酒星沉渴飲湖中水
　　馬當
廟鼓持芭舞蠻歌日易斜分風能送客不忍打神鴉
　　檀公壘
故壘青仍在符鳩白不飛長城他日壞衰草夕陽歸
　　横江館
横江館外雲津吏莫東指但為放舟行風波日如此
　　赤欄湖
朝泛赤欄湖暮宿黄金浦多少采菱船來問襄陽估
　　武昌西門
郎採白蘋花儂開青箬酒夜宿武昌城朝折西門栁
　　上元夜别
金鴈欹斜記昔年輕籠慢撚最堪憐四條絃索無端絶
一夕春風也颯然
　　茘支詞
梧州四月火山紅南海丹時黄雀風不及閩中焦核好
定應饞殺葛仙翁
　　無題
二月長安醉是鄉青樓繫馬拗垂楊可憐韋曲花如錦
惱殺相思賀二孃
　賀萬祚(一首/)
　　　萬祚字孝延嘉興人萬厯庚戌進士授刑部主
　　　事調南禮部轉郎中再調兵部出為山東提學
　　　副使歴福建參政廣西按察使以江西右布政
　　　使分守嶺北道有大業齋集(陳孟常云孝延詩/寫情性質有其文)
　　周侍御行部
蘭臺使者舊知名攬轡從容江海情抗疏共看任伯雨
行軍還擬趙營平五花驄馬巡周道三輔黄圖歴漢京
不獨艱危憂水旱前籌更欲請長纓
　朱大啓(四首/)
　　　先伯祖字君輿别字廣原萬厯已酉以秀水籍
　　　順天鄉試中式庚戌賜同進士出身除南昌推
　　　官擢吏部主事歴員外郎中崇禎初升太常少
　　　卿轉太僕卿再轉大理卿遷刑部左侍郎贈尚
　　　書有曼寄軒集
　　　(詩話東漢風俗之厚期功之䘮咸得棄官持服/如賈逵以祖父䘮戴封以伯父西鄂長楊弼以)
　　　(伯母繁陽令楊君以叔父上虞長度尚以從父/渤海王郎中劉衡以兄思善侯相楊著以從兄)
　　　(太常丞譙𤣥槐里令曹全以弟廣平令仲定以/姊王純以妹馬融以兄子皆以憂棄官輕舉至)
　　　(晉而嵇紹拜徐州刺史以長子喪去職陶潛以/程氏妹喪自免作歸去來辭自是而後古之道)
　　　(莫之行也先伯祖掌銓東曹聞先文恪公之訃/請於朝乞歸持服徳陵允焉當時典禮者亦不)
　　　(以為過斯國史所當附書於禮志者此事尚未/百年今則父母之䘮有不去其官者矣先文恪)
　　　(以宰輔歸所遺僅墓田七十畆先伯祖五倍之/恒曰吾官階三品而恒産倍蓰於保傅死何以)
　　　(見叔父地下鄉黨傳其言數清門者必先吾朱/氏焉先伯祖晩愛結方外社與秋潭萍蹤雪嶠)
　　　(諸法侣㳺更唱迭和故曼/寄軒集禪誦之言居多)
　　良鄉除夕(時改嵗元旦崇禎/紀元是日立春)
古驛逢今夕他鄉對故人椒盤囊底舊霜鬢客中新守
嵗剛辭臘乾元早布春聖恩方浩蕩何必歎風塵
　　經海印廢寺
我行海子橋不見鏡光閣惟有青蓮花凉風吹又落
　　自信州還貴溪
小艇恰容膝輕㠶下溜灘忽聞津吏語斜月挂江干
　　黄巖道中
萬樹棃雲白滿山桃花㡬㸃破紅顔春風榖日黄巖裏
數遍峰頭不肯還
　郭忠宁(一首/)
　　　忠宁字藎卿吳縣人萬厯庚戌進士除刑部主
　　　事歴郎中改工部出知河南府調台州道湖廣
　　　按察副使終陜西右參政有也園詩稾
　　渡江
飄然一櫂泝空明日午春潮尚未生回首江南増客戀
新晴鐘鼓潤州城
　崔世召(二首/)
　　　世召字徴仲寧徳人萬厯巳酉舉人知連州有
　　　秋谷集
　　　(詩話崔君令巴山有為魏璫祠請頌徳詩者峻/拒之遂被逮入都下獄崇禎初釋還補官桂東)
　　　(㝷司浙中鹺務詩/頗清徹無塵坌氣)
　　昔昔鹽
妙舞低垂手聴歌昔昔鹽閨人雙淚迸遊子五湖淹水
餞春澌去堦延月影潛嬌鶯藏樹澀弱栁覆堤纎西舎
徴簫板東鄰豔鏡匳燈孤煤漸剔被冷夢難懕雁過衡
陽斷雞催鼓角嚴碧桃花又落蒼蘚逕仍添帶減驚投
玦釵塵罷卷簾從來音信杳怕問卜書占昔昔曽相約
頻將舊語拈
　　重九章江門守風有賦(時將/被逮)
黑雲照空秋氣昏章江城外逆水渾封姨鼓浪掀江豚
招招舟子亦銷魂酒罷問天天不言野雞午叫黄花村
誰家買醉登髙原我已挂冠君落帽擢髪數罪難具論
　孫元化(一首/)
　　　元化字初陽蘇州嘉定人萬厯壬子舉人從軍
　　　贊畫由兵部司務進職方主事天啓末閒住崇
　　　禎初起武選員外郎歴官都御史巡撫登萊吳
　　　橋兵變坐失事論辟有水一方人集
　　　(詩話初陽慷慨從軍歴三獨坐當崇禎初召還/有兩頭蛇見里居樂在堂之南軒賦詩而行詩)
　　　(中自况卒成妖讖其外孫侯開國語余公/遺集凡百卷詩僅存數篇録之以當志怪)
　　兩頭蛇
吾聞兩頭蛇其怪不可弭昔賢對之泣而我翻獨喜喜
者意云何以我行藏似蜿蜒不留停奔赴孰驅使當南
更之北欲進掣而止首鼠兩端乎猶豫一身爾蛇也兩
而一相牽無窮已混心腹腎腸各口頰脣齒畢生難並
趨終朝不離咫伸屈匪自甘左右何能以豈不各努力
努力徒縈絫殺一誠便一一殺一亦死兩存終奈何聴
之造物理
　李衷純(七首/)
　　　衷純字𤣥白嘉興人萬厯壬子舉人選授如皐
　　　知縣升南工部主事轉兵部員外出知邵武府
　　　終兩淮鹽運使有激楚齋草(黄貞父云𤣥白詩/博通而裁練藻麗)
　　　(而瞻達上湖建安下逮大厯可稱通才學李本/寧云𤣥白為如皋令治聲冠於江北文  政事)
　　　(四科遂居其二言陳孟常云𤣥/白才高學博千  不厭其多)
　　春懷
貔貅十萬下遼陽經畧專征有侍郎殺氣正殷箕子國
捷書空奏日南王蠻天轉餉愁中絶異域孤軍蹈險亡
何似乗機歌杕杜壁堅青海制扶桑
　　登岱
層巒絶巘轉氤氲倒影凌虚日觀分方詫河山同帶礪
忽驚嘘吸總風雲珮環神女青霄度陸博仙人洞府聞
聖主明堂知欲啓將無重過稷丘君
　　送陳孟常太史奉使還朝
春風楊栁拂雙旌使者星軺返玉京一詔責躬憂漢主
九天持節識長卿花深禁苑分仙露月落宫城聴曉鶯
還念東南民力盡好從講幄達承明
　　浦口道中
今年十月氣尚暖江北宛似江南天未彫楊葉黄冉冉
欲吐麥苗青田田老農築場放犢卧少婦壓槽呼客前
長塗風景亦不惡馬蹄且踏寒雲穿
　　雨後
夜靜空山中鳥鳴知雨歇寂寂啓寒扉林端澹疎月
　　順昌道中
山如眉黛水如羅谿上人家繡户多十五小姬催客酒
銀箏彈出伯勞歌
　吳伯敷(一首/)
　　　伯敷字同文宣城人萬厯壬子舉人
　　燕子磯同梅禹金作
江落鮫人窟磯傳燕子名濕雲抛雨散凉月帶潮生白
浪浮虚閣青山挂斷城知君有髙調流水若為情
　李孫宸(一首/)
　　　孫宸字伯襄香山人萬厯癸丑進士改庶吉士
　　　授編修歴左中允左庶子少詹事侍讀學士升
　　　禮部右侍郎進尚書有建霞樓集(陳皇士云嘉/靖以來作者)
　　　(並起流派各别登壇樹幟者無慮十數家各執/偏見更相訾謷要之不能歸於大雅先生以優)
　　　(柔之韻抒穏順之詞/純古淡泊藴藉深美)
　　龍池社集
未盡登髙興重來結伴㳺江山仍舊識寒意改深秋席
地妨樵徑攀花作酒籌醉忘歸路逺還為夕陽留
　曽楚卿(一首/)
　　　楚卿字元贊莆田人萬歴癸丑進士改庶吉士
　　　累官禮部尚書
　　自芋原至車盤驛
數家烟樹鬱蕭森人語殊方莫辨音雲傍馬頭晴作雨
松横嶺口晝成隂闗城晩色疎寒木古渡秋風亂夕砧
信宿淹留吾有意故園已在白雲深
　葉　燦(一首/)
　　　燦字以沖桐城人萬厯癸丑進士改庶吉士授
　　　編修遷南國子司業歴左中允右庶子天啓末
　　　削籍崇禎初起補少詹兼侍讀學士加禮部右
　　　侍郎累遷南禮部尚書追諡文莊有天柱南中
　　　廡下讀書諸集
　　抱病
别業空山裏孤燈獨夜身交㳺江上涘風雨病中人宿
鳥翻深竹溪流響亂榛居然成小隠日日白綸巾
　李繼貞(二首/)
　　　繼貞字散尹太倉州人萬厯癸丑進士歴官兵
　　　部右侍郎有萍槎集
　　五人詠
義士殺人都市中姓名不藏身不匿明知國法熾如爐
况是鉗網當羅吉挺身就吏不辭家無勞伍伯來相逼
此時上官方自功御此五人如束濕夜提鈴晝設棘五
人齒冷笑不必一尉一人抵於法自相匹即令倍償之
二三亦已畢何煩五命酬一賊但取無失大璫心人命
草菅何足恤臨刑駢首受青鋒相顧慷慨無變色嗟乎
五人生為義士死作神不然厲鬼除君側
　　猛虎行
山深月黑風怒號猛虎磨牙求汝曹子欲夜行何處逃
歸來有吏夜守門追捕如虎憂心焚雞豚鬻盡將兒孫
不忍老年見生别寧拚瘦骨為虎吞同是猛虎此有冠
騶虞見之徒心酸同是猛虎此有翼狡猊見之亦變色
行乎行乎擇害莫若輕倖脱虎吻留餘生
　王心一(一首/)
　　　心一字純甫呉縣人萬厯癸丑進士由行人選
　　　授江西道御史累官刑部左侍郎有歸田園集
　　上太行
驅車上太行山頑無竒石逶迤有千盤石磴轉偪側譬
如摩空鳥漸與青雲迫俯見蒼崖間春花間紅白山家
愛尺土縱横界如畫上有千年碑孔父留轍跡摩挲落
日遲返景射石壁祇慮豺虎驕解鞍投荒驛
　繆昌期(四首/)
　　　昌期字當時常熟人萬厯癸五進士改庶吉士
　　　授檢討厯左諭徳死奄禍贈詹事諡文貞
　　　(詩話六君子之獄多以攻客魏取禍文貞無言/責而黨奄人者尤惡之葢以善謀見嫉也文貞)
　　　(與顧涇陽書云東漢南宋之事某感歎於中者/久矣互相標榜豈士君子之幸哉又與楊大洪)
　　　(書不肖歸矣便可不復出又與葉臺山云不入/長安門不知世路之險且惡也是亦明哲之見)
　　　(而終不免/焉命矣夫)
　　賦得夏母篇書文太君障子(有序/)
　　　夏忠靖母廖夫人忠靖㓜孤夫人教之嚴而愛
　　　事姑甚謹姑病執其手語曰吾無以報汝願汝
　　　壽過我子孫事汝如汝事我忠靖拜大司農夫
　　　人年八十晉封太夫人三楊及胡祭酒諸公皆
　　　升堂拜焉
忠靖掌邦計母廖尚皓首别殿賜宴歸髙堂介睂壽是
時長陵中羣公並耆舊三楊列館閣胡公為祭酒連鑣
登母堂却行拜階右鏘鏘委佩聲肅肅奉觴走母也徐
唱言雍容三爵後上云主恩深報稱莫相負下云計臣
勞提挈視吾友嗟此良宴㑹明時信非偶誰與矢徳音
乃在一寡婦養姑泣下泉持家敝箕帚尚書信卿才訓
迪自黄口蟲魚箋獨勞鈞軸教已乆繇來孤貧兒往往
踐台斗
　　送門人程灝然
我已離羣乆君能嵗一來茶𤓰談舊事水石坐新苔病
骨翻然醒愁容頓爾開且遲松際月莫聴暮潮催
　　賦得秋聲一雁飛
淅瀝金風動碧林瑶空獨雁助長吟聲寒絶塞三千里
影照長安一片砧秦隴雲横朝起笛瀟湘月冷夜聞琴
於今聖世銷烽火北海應無繫帛音
　　洪葆原丈闗政報滿還朝
錦帆簫鼓出江湄水凍黄河驛路遲鄉味乆應忘荔子
客情偏自憶蓴絲閶門栁色非前日長樂鍾聲似舊時
聞道使君亷載石江東父老望旌麾
　周宗建(一首/)
　　　宗建字季侯吳江人萬厯癸丑進士除武康知
　　　縣調仁和擢福建道御史巡按湖廣被逮死奄
　　　禍贈太僕卿諡忠毅
　　　(詩話魏進忠未更名日忠毅因氷雹即訟言攻/之㝷又上言乳母不當入宫引王聖趙嬈陸令)
　　　(萱以為前鑒及徳陵遣劉朝行邊又言内臣典/兵有三不可九害以是客魏之黨皆怨公刺骨)
　　　(曹欽程舊知吳江縣事遂希㫖誣公削奪逮捕/考訊九死無屈辭可云百鍊之鋼矣詩亦慨當)
　　　(以/慷)
　　感事
宫禁髙皇誥尚存只今秉筆自言尊太阿已授宵人柄
(一作彤弓還/待賢人禮)檮杌齊沾聖主恩舊定朝儀増禄秩新開
甲第擬侯門驚心流禍中原遍未許蒼生得叩閽
　周順昌(二首/)
　　　順昌字景文吳縣人萬厯癸丑進士除福州推
　　　官徴授吏部主事轉員外郎死璫禍贈太常寺
　　　卿諡忠介有燼餘録
　　　(詩話忠介之逮在天啓丙寅三月校尉至知吳/縣事陳文瑞持檄詣公公從容談笑入書齋理)
　　　(圖籍見案有素楮為龍樹菴僧乞書者泚筆揮/灑拂袖而出入縣廨越三日宣詔聚觀者累萬)
　　　(人巡撫立於左巡按立於右諸生王節等肅而/前曰大人有事地方詎不知吏部居鄉立朝者)
　　　(今日人情如此明公獨不為青史計乎曷不據/實上聞請外臺勘治撫按股栗不敢諾緹騎手)
　　　(鋃鐺擲之地大呼囚安在衆怒奮躍而登攀闌/折楯歐諸校尉詰曰㫖何從出曰魏上公於是)
　　　(衆共擊持偽㫖者時大雨堂下萬屐齊擲緹騎/伏撫按脇下一尉匿梁上驚墮而死是夜撫按)
　　　(具疏告變捕十三人下於獄論五人大辟五人/者顔佩韋馬傑楊彦如沈揚周文元文元公輿)
　　　(丁也佩韋臨刑告知府寇慎曰囚等為周吏部/死死於義非為亂也公既斃於錦衣獄歸𦵏白)
　　　(蓮橋南馬家墩崇禎初呉人毁魏忠賢普惠祠/購佩韋等頭顱合尸𦵏於是曰五人之墓太倉)
　　　(張溥為作碑記先是御史倪文焕首劾公及敗/畫見五人戎裝帶劍入其室須臾旌斾導公來)
　　　(庭中石井闌忽飛起轟震而去亦異事也公子/茂蘭字子佩嘗齧指瀝血書疏草訟公寃故邀)
　　　(䘏典特優渥子佩髙隠不仕鄉人私諡端孝先/生其血書副本尚存於家予曽見之為跋其尾)
　　愁
獨坐雁聲急風髙秋氣空家書千里外舊事一尊中北
地兵戈滿南園草木叢朝來看壯髪强半欲成翁
　　詠梅
春半梅將盡中庭尚一枝玉人何處是惆悵月明時
　呉伯與(一首/)
　　　伯與字福生宣城人萬厯癸丑進士除户部主
　　　事歴員外郎中出為浙江布政司參議遷廣東
　　　按察副使有素雯齋集(李本寧云福生詩簡逺/曠達兼彭澤左司香山)
　　　(睂山之長燕董思白云福生騷賦古律體齊梁/之綺靡兼  趙之悲壯  黄貞父云福生曠懷)
　　　(雄藻髙岑韋栁惟所汲取而激越時近樊川標/張子環云宛陵若梅文學禹金湯司成嘉賔)
　　　(新領異各成一家君大篇短什時效切/磋古體髙朗近體遒逸不規規於形似)
　　　(詩話福生素雯集雖無與竟陵/酬和之作似亦降心從之者)
　　宿姑孰
作客休嗟滯浮生合自勞蘋花一枕對蘆荻片帆髙生
計存書史鄉心寄酒槽夜來寒不禁換却舊綈袍
　汪康謡(一首/)
　　　康謡字唐徵休寧人萬厯癸丑進士除諸暨知
　　　縣降補順徳府敎授入為國子監學正遷戸部
　　　主事歴員外郎出知漳州府終福建按察副使
　　　有菉猗園詩集
　　東阿道中
髙岸深藏谷頽垣曲帶溪草香風過隴土滑雨沾犂泲
水流終伏荒臺迹已迷前山不可極馬首暮雲低
　沈萃楨(一首/)
　　　萃楨字君聚平湖人萬厯癸丑進士除工部主
　　　事改南兵部歴員外郎中出知蘇州府遷福建
　　　按察副使以參政分守蘇松道坐報呉江知縣
　　　曹欽程貪墨罷㝷落職起補湖廣按察副使轉
　　　福建按察使以湖廣右布政使引疾歸
　　田園詩
不淺鱸魚興君恩許挂冠城隂三畝宅日暮一漁竿風
翮秋飛鴿花泥晩種蘭兀然微醉好髙枕傍闌干
　方尚恂(二首/)
　　　尚恂字威侯淳安人萬厯癸丑進士除刑部主
　　　事歴員外郎中出知建寧府遷湖廣按察副使
　　　謫真定同知改衛輝有玉磬齋詩集
　　焦山
危嶼江天峙烟光寫翠微吹波豚下上狎浪鳥翻飛客
與愁猿並僧呼老鶴歸潮痕出深樹片片濕征衣
　　曹操疑冡
漳水築荒臺臺荒銅雀失不知青蒼瓦後自何陵出
　沈鳳超(一首/)
　　　鳳超字可凡鄞縣人萬厯癸丑進士除海陽知
　　　縣遷工部主事道卒
　　自君之出矣
自君之出矣妝奩日掩塵君心如明鏡獨照眼前人
　俞琬綸(二首/)
　　　琬綸字君宣長洲人萬厯癸丑進士衢州西安
　　　知縣有自娛集
　　明朝别
醉子黄金卮一卮一番換明日山上山相思旦復旦
　　古意
不與子同行願與子同夢隨子夢所之相憐不相送
　羅賔王(二首/)
　　　賔王字季作番禺人萬厯乙卯鄉薦仕為南昌
　　　府同知有散木堂集
　　　(詩話季作罷官歸築哭斯堂於里門或怪其誕/然方其佐郡欲率師勤王居恒忼慨好談天下)
　　　(事及陷身犴獄志不少挫詩/歌多憤懣之詞亦竒士也)
　　辛巳三月寇陷襄陽弑襄藩逾旬破洛陽福藩死
　　　之兩郡居民屠戮不可勝紀
文士侈言兵希取印如斗積誤非一朝寇至如拉朽召
募煩中樞司農勞稅畝竭粟養驕兵漸積成敝笱卒爾
襄陽城藩封失其守城陷鼓聲死日落大旗走曾聞賜
上方三載專征久勉死謝三軍徒為軍國醜嗟彼泄泄
人處堂不思咎悲憂草野人抱膝徒白首
　　春日送友人入䖍州
旅雁歸不盡春風朝又過東郊一以别青草更如何客
舎炊榆火征衣換越羅闗河莫回首楊栁暮烟多
　崔培元(二首/)
　　　培元字辰長海鹽人萬厯乙卯舉人官青陽知
　　　縣有横山草堂集
　　長安(二首/)
陳寳開隆祀昆明辨劫灰古來成帝里今日自樓臺國
事紆西顧天威儼北來綢繆闗陜地豈獨武臣才
鶉野天文布龍山地軸雄翦桐開國事累葉後賢功車
馬黄塵裏闗河紫塞中從來興王地文物兩京同
　
　
　
　
　
　
　
　
　
　
　
　明詩綜卷六十五
欽定四庫全書
　明詩綜卷六十六
　　　　　　　　　　翰林院檢討朱彛尊編
　錢士升(一首/)
　　　士升字抑之嘉善人萬厯丙辰賜進士第一累
　　　官太子太保文淵閣大學士
　　　(靜志居詩話相君晚達爰立未乆旋/遂初衣薦丁亂離故其詩多鬱思)
　　南園即事
世情不到處獨寤寐歌時但有雲山入兼無樵牧知竹
光虚牖白花氣雜林遲不覺斜陽下鄰家起晚炊
　劉榮嗣(三首/)
　　　榮嗣字敬仲曲周人萬厯丙辰進士除戸部主
　　　事調吏部厯郎中累官至工部尚書總督河道
　　　有半舫集
　　　(詩話尚書銜命治河時駱馬湖潰運道填淤乃/創挽河之議起宿遷至徐州别鑿新河分黄水)
　　　(注其中以通漕運計二百餘里費金錢五十萬/邳州上下悉河流故道濬之尺許皆沙掘之為)
　　　(河經宿沙落河坎復平迨引黄水入波流迅急/衝沙而下往往成淤明年漕艘至駱馬河潰流)
　　　(適平運丁惟願入泇不願由新河尚書雖躬督/之諭以軍法間有入新河者舟輒膠於是南給)
　　　(事中曹景參上疏特糾落職提問下獄論辟獄/未解而卒朝野之論以尚書河渠之任本非所)
　　　(長皆誤信門客之說用違其才為可痛惜其後/駱馬湖復潰舟行新河人頗稱便焉至其詩格)
　　　(卑卑未能逺/與古人方駕)
　　白石莊萬都尉園作
仙圃宜秋色相將戀夕曛松青新濯雨槐古舊侵雲竹
牖池光合山樓石翠分鳳簫遺韻在擬向月中聞
　　題畫(二首/)
老去登臨怯杖藤好山不上最髙層疎松㡬樹斜陽裏
閒看巖前埽葉僧
灌木隂隂溪水斜溪頭鷗鷺浴晴沙春潮退後風生急
魚網船梢挂落花
　彭汝楠(一首/)
　　　汝楠字伯棟莆田人萬厯丙辰進士除㑹稽知
　　　縣入為禮科給事中累官兵部左侍郎贈尚書
　　讀黄維章辯疏有感
聞道欃槍未掩芒驚聞龍戰又𤣥黄赤睂豈遂移炎漢
白馬還宜鑒李唐君子獨為洵足恥黨人不與亦何妨
聖明自是如天宥黽勉同心定我王
　潘曽紘(二首/)
　　　曽紘字昭度烏程人萬厯丙辰進士歴官僉都
　　　御史廵撫南贑崇禎中提兵入衛卒於軍有芳
　　　蓀館遺槀
　　大柳驛守嵗
古驛逢梅發荒邨帶柳斜雪明難入夜山霽易蒸霞碧
篆消燈暈黄沙拂劒花男兒應有氣可復負年華
　　金陵感遇
花發垂垂歸興濃便教歸去若為容日邊潮合迷前浦
雨後煙開出數峰楊栁暗彫江岸笛松楸靜落寺樓鐘
閭閻三月音書斷夢入燕闗第㡬重
　申紹芳(一首/)
　　　紹芳字維烈長洲人萬厯丙辰進士初任應天
　　　府學教授遷南京國子助教升禮部主事歴郎
　　　中調吏部出為山東按察副使累官戸部右侍
　　　郎
　　送張玉笥中丞進擢總河
𤣥圭初錫自宸衷四載勤勞特借公開府夙推真使相
導河新命少司空舳艫風引桃花浪海甸雲興瓠子宫
何獨甘棠思召伯轉輸專倚酇侯功
　方大任(一首/)
　　　大任字玉成一字逢吉桐城人萬厯丙辰進士
　　　除元城知縣擢廣西道御史天啓末魏璫營生
　　　壙僭侈踰制特疏糾之削籍崇禎初補官升僉
　　　都御史巡山海闗㝷以副都御史撫順天有霞
　　　起樓詩草
　　詠懷
束髪慕竒癖讀書萬卷餘㳺思緬邈塲削跡棼華塗舉
世爭㨗徑欣然笑其愚禀氣固已然改轍將焉如孔生
恥溝壑原子安桑樞素志亮有託斯人豈盡迂掩耳謝
時賢一心抱區區
　　張瑋(一首/)
　　　瑋字韋玉武進人萬厯己未進士除户部主事
　　　歴兵部郎中出為廣東僉事仕至都察院協理
　　　院事左副都御史卒諡清惠有如此齋集
　　黙思仲先約過詹所茶山園以事不偕小詩代訊
一徑寒雲似練開茶煙起處小車來獨憐久病閒雙屐
不踏孤山十畞苔
　萬　燝(一首/)
　　　燝字闇夫新建人萬厯丙辰進士除刑部主事
　　　調工部厯屯田郎中首劾魏忠賢廷杖流血死
　　　贈太常少卿追諡忠貞
　　　(詩話天啓中忤魏璫慘死者先後一十七人萬/公首受其禍公初任營繕主事轉屯田郎先管)
　　　(寳源局而陵工其職掌也因内官監廢銅不發/疏言其姦謂忠賢珠玉盈笥金銀滿屋何欲不)
　　　(遂顧此廢爛銅器無足入其目而必一手握定/者其設心以為不若是無以操天下之利權既)
　　　(操天下之利權不難攬天下之政權臣有以窺/其微矣疏入矯旨於午門杖一百奄人數十輩)
　　　(􁑌擁牽衣捽髪而前杖後伏小璫於闕下掊擊/錐刺踰四日而殞李忠毅上言曰燝死矣未報)
　　　(國恩先填溝壑六尺之孤繞膝八旬之母倚閭/旅櫬無歸㳺魂戀闕臣僚飲泣道路咨嗟然共)
　　　(知非出於陞下之心也臣不暇為燝寃為陞下/寃損好生之徳負殺諫臣之名豈所以作忠勸)
　　　(士哉夫人臣緘口以待遷厚利也危言以招戮/實禍也身死而天下悲其忠虚名也舎保身家)
　　　(榮妻子之計博此虚名饑不可食寒不可衣將/焉用之况乎傷殘父母之遺體以從龍比於九)
　　　(京人非僕隸法非訊囚罪至死刑命非草芥廷/杖之舉殊失士心直俟公論明而䘏死録孤嗟)
　　　(何及矣被旨以瀆擾詰責葢自公死忠賢知外/廷之無奈彼何由是鈎黨之獄興而縉紳之禍)
　　　(烈/矣)
　　登黄鶴樓
我欲乘黄鶴飄然物外遊檻前懷古淚且為禰衡收
　魏大中(二首/)
　　　大中字孔時嘉善人萬厯丙辰進士授行人歴
　　　官吏科都給事中死奄禍贈太嘗寺卿諡忠節
　　　有藏宻齋集
　　　(詩話忠節骨鯁之臣然頗留心風雅里人王屋/布衣能詩公見其賦秋蘭作為之擊節值文㑹)
　　　(公曰孰為賦秋蘭者起而復揖之布衣感公/之知公被逮日徒步送之境外揮淚而别)
　　良鄉縣
彰義門西路桑乾古渡分長覊乘傳馬不斷出闗軍沙
白迷荒戍城黄壓暮雲車牛徵到骨募派底紛紛
　　息㳺
一夜秋聲萬木寒乾坤何處足彈冠時名盡向黄金起
世事都堪白眼看已自故人嗟落魄更誰同病問加餐
風塵伏枕衡門穏行路於今轉覺難
　陳熙昌(一首/)
　　　熙昌字逢時南海人萬厯丙辰進士除平湖知
　　　縣擢吏科給事中
　　東湖雜詩
乍浦瀛壖曲遥連蘆瀝場迎船桑葉白繫纜菜花黄塔
影開初地鐘聲落上方孤城非鐵甕先事慎隄防
　　　(詩話乍浦孤城如彈丸倭寇入犯之衝經國者/不置重兵於其地綢繆牖户之謂何陳公作宰)
　　　(在太平之日先有隠憂矣予嘗過其地登湯山/山舊有塔寺僧持疏募重建予亟語縣令已之)
　　　(葢洋船望見塔易指㸃入/口之路不可不深慮也)
　李泰禎(一首/)
　　　泰禎字道子海鹽人萬厯丙辰進士除龍巖知
　　　縣調漳浦選授福建道御史巡按雲南有逺人
　　　樓詩集
　　睡鴨
緑萍埽罷栁梢齊疎雨斜陽思轉迷此際池塘眠正穏
風花吹夢過橋西
　曹守勲(一首/)
　　　守勲字熙載新蔡人萬厯丙辰進士知曹縣考
　　　授浙江道御史出為陜西按察僉事歴陜西副
　　　使
　　題韓淮隂釣臺
城隂片石俯淮流想象王孫此釣遊若問將臺何處所
未央宫殿總荒丘
　李應昇(一首/)
　　　應昇字仲達江隂人萬厯丙辰進士除南康推
　　　官擢福建道御史死奄禍贈太僕寺卿諡忠毅
　　　有落落齋集
　　　(詩話王紹徽撰東林㸃將録阮大鋮名亦與焉/大鋮初與李忠毅魏忠節相善及忠節補吏垣)
　　　(大鋮疑忠節有意逐之遂結傅櫆黨於魏監忠/毅猶憶舊交貽之書云昔正叔子瞻一生樹敵)
　　　(到底同鐫黨籍之名若使蔡確之徒欲分收一/人以去二君子必不願也可和可爭必不受小)
　　　(人之攀援斯君子之品乃見而大鋮既投璫幕/者已絶於諸君子矣及忠毅被逮於檻車賦詩)
　　　(云細數知交在逍遥各一方魏齊方聛聣阮籍/亦猖狂形影悲相弔音書夢已荒古人不可作)
　　　(搔首問蒼蒼抑何其忠厚之深也魏齊指常熟/魏浣初阮籍則指大鋮其後居南京諸生顧杲)
　　　(等一百四十人草檄討之既而附馬士英得志/導之重翻三案誅鉏正人僉士之反覆真同鬼)
　　　(蜮雖有詠懷堂詩/吾不屑録之也已)
　　哭季弟
憶爾迎還櫂悲歌分外深逐臣生死日歸老弟兄心慷
慨歌聲發飛揚酒力任呼盧狂竟夕清夢到而今
　黄尊素(一首/)
　　　尊素字真長餘姚人萬厯丙辰進士除寧國推
　　　官擢山東道御史削籍被逮死詔獄贈太僕寺
　　　卿追諡忠端有集(楊維斗云先生慷慨/孤直詩篇激而不傷)
　　　(詩話忠端以考選入都時門户紛爭多以挺擊/紅丸移宫三案占人向背客問公以三案如何)
　　　(決擇公曰光宗棄羣臣乆今上御極亦非一日/三案皆往事恐朝廷所急不在此客無以難也)
　　　(又曰上未登極之先移宫為是御極之後安選/侍為是二者祗爭先後不分是非斯皆持平之)
　　　(論惟公之立朝不亢不阿專事補救令楊魏二/公從之禍豈若是其酷乎崇禎初死奄禍諸臣)
　　　(止諡及髙楊魏周四公論者多咎姚文毅之過/刻公與萬左袁顧繆李及三周公乆而易名諡)
　　　(法守禮執義曰端君子以為宜文文肅作神道/碑銘云於惟黄公憂來無方惕號同志戒其用)
　　　(剛葢得/其實也)
　　春日早行
抗旌經古道暝色未全分漸隠林間月微生海際雲輕
隂開積翠細草落青芬誰破曈曈曉鳴禽客底聞
　黄承昊(四首/)
　　　承昊字履素秀水人萬厯丙辰進士除大理寺
　　　評事選吏科給事中歴刑戸工三科左右給事
　　　出為河南按察副使加參政轉福建按察使有
　　　闇齋吟稾(陳仲醇云闇齋詩髙華而不傷氣幽/微而不損神流便而不降格  李君)
　　　(實云闇齋風華婉麗/詩品在開元大厯間)
　　閒居夜雨(二首/)
夜半瀟瀟竹輕寒枕上侵明朝無别事風雨不闗心
多少閒花草朝朝抱甕忙園丁今夜睡晏起亦何妨
　　過長溝見蜀山湖荷花沿堤二十里有作
雲山渺渺水滺滺香滿長堤物外秋只少若邪溪上女
乘潮一弄采蓮舟
　　塞上曲
鄉月多情伴我來沙場相對不勝哀明朝生死知何處
且解征袍醉一回
　袁中道(五首/)
　　　中道字小修公安人萬厯丙辰進士授徽州府
　　　教授遷國子博士升南京禮部主事歴郎中有
　　　珂雪齋集
　　　(詩話小修才遜中/郎而過於伯氏)
　　述别為丘長孺
哀哀一孤鴻飛急向東邁傷哉金石交三載乃相㑹相
㑹能㡬何一見不復雙子尚滯西陵我遂往鑾江鑾江
不忍别復有攝山行攝山不忍别逐子至冶城冶城不
忍别十日淹江頭飲子清泠酒卧子木蘭舟酸心一夜
風舉目三千路别矣可奈何含淚入城去
　　郢中送春曲
總以堂堂去何容緩緩歸隔溪鶯對語掠水燕雙飛野
草香沾屐修篁翠濕衣山花一樹好㳺女摘來稀
　　九日登中郎沙市宅上三層樓
滿眼傷心處誰能上此樓林煙迷蜀道㠶影識吳舟硯
北人何在江南草又秋茱萸空到手欲插淚先流
　　七夕同彭長卿中郎
清談閒送可憐宵竹户斜通宛轉橋白水青林秋澹澹
好風凉月夜蕭蕭貧來野客傷時序老去詩人怨寂寥
驚鳥不鳴更漏靜如聞銀浦弄輕潮
　　投贈太保蹇令公
三朝元老帝長城胸貯雄邊百萬兵太尉領軍陪漢相
上公分陜䕶周京卿雲不散投戈色夜雨猶聞洗甲聲
白袷青編無一事蕭然還是舊書生
　彭汝諧(二首/)
　　　汝諧字原樂吳縣人萬厯丙辰進士有蔚菴逸
　　　草
　　㳺桃源澗
碧澗山隈轉鳴泉樹杪懸桑麻緣屋字雞犬隔人煙客
避中峰雨僧安一宿禪桃花今又放相問世何年
　　從鄧尉山中還至虎山橋坐月
平林漠漠烟光齊花氣霏霏醉欲迷欵乃湖中小舟小
蒼黄日下西山西寒鴉飛盡渚涯闊白苧歌殘月影低
露冷霑衣萬籟靜吚啞邨落催晨雞
　沈徳符(八首/)
　　　徳符字虎臣一字景倩秀水人萬厯戊午舉人
　　　有清權堂集(陸叔度云先生詩發端必密疊韻/不匱不踐王李之迹亦不操王李)
　　　(之戈前無津筏之求後無瑕玷之慮葢風人之/流與  朱雲子云虎臣大家然有流宕之句詩)
　　　(雖不必拘拘漢魏盛唐而醖藉之與/淺俗渾雅之與觕鄙不可不辨也)
　　　(詩話孝廉生稟異質日讀一寸書所撰萬厯野/獲編事有左證論無偏黨明代野史未有過焉)
　　　(者其詩寧取公安竟陵欲盡反歴下瑯琊之弊/故多豔字側辭雪颯星碎未免病於才多也)
　　秋暮咏懷
百嵗電泡爾疇不慕長年究意命制之修短非我權玉
局出從地玉棺墮自天大丹紫汞鍊神鼎白石煎尅日
飛舉人不乆歸重泉信哉服食誤以藥求神仙
　　人日
挑菜傳人日山邨樸未知雪深添酒劵風横緩燈期歳
事因貧略春光遇閏遲梅園縱深閉宜賞寂寥時
　　送李元白都運之揚州
度支聖世借前籌誰似江淮地望優宰相杜悰充轉運
司徒王導領揚州軍需西北勞臣勩民力東南國士憂
餫饋古來功第一進賢何待鄂千秋
　　苦雨
物候違朝爽山容失夕佳陽烏三舎避黑蜧百靈差故
恣商羊横先收魃鬼埋屋頽無可漏牆壞不須排廢沼
平多日新堤潰少厓衢髙猶嚙屐巷溢或通􁆈暫步擔
􁁉遍徒行沒骭皆居如潛島嶼出似泛河淮耳欲生禾
穎塵難屑麥䕸浸畦浮菜甲墮坎沒松釵是垤俱鳴鸛
無㘭不産蛙飲泉偏沃蚓升壁但資蝸穴牖呼鄰酒乘
橇覓市鮭炊艱憎淅米薪濕喜枯荄圖史濡難展屏奩
潤易揩迂行甘躑躅愁坐廢詼俳䕶築宵加版存扉晝
墐柴其魚興浩歎乃粒軫孤懷議禮應雩禜祈晴儻祀
祡何時扇障日利屣上長街
　　邗城新曲
明月可憐宵曽聴教玉簫佳名二十四第一擣衣橋
　　天啓宫詞(一首/)
二廣雙甄陣脚牢御營日麗戰雲髙封章臺瑣俱休進
萬枽臨戎正内操(自注唐以左右/神策軍為二廣)
嵗除舊例幸椒房中尉今宵别上觴角觝互呈宫漏短
便陳庭燎御明堂
　顧錫疇(一首/)
　　　錫疇字九疇崑山人萬厯已未進士改庻吉士
　　　授檢討天啓中削籍崇禎初以原官起用屢遷
　　　至禮部左侍郎升尚書有握日草
　　　(詩話建文四年事蹟革除之後文獻俱不足徴/相傳長陵用王景議𦵏以天子之禮然鍾山之)
　　　(麓一坏安在祀典無聞則其説妄也其曰𦵏之/西山既不封不樹矣安得又表曰天下大師之)
　　　(塔要其説更妄也自𢎞治中禮部主事楊循吉/首請追諡建文君隆慶初東莞布衣譚清海請)
　　　(復革除年號告之髙廟而追上建文君諡萬厯/中通政使沈子木國子司業王祖嫡禮部尚書)
　　　(范謙給事中楊天民御史牛應元先後進言得/㫖存其年號崇禎中繼以給事中張國維禮部)
　　　(侍郎呂維祺給事中沈𦙍培駙馬都尉鞏永固/而褒䘏之典乆而未舉迨顧公典禮容臺始定)
　　　(議建文君諡曰嗣天章道誠懿淵恭覲文揚武/克仁篤孝讓皇帝廟號惠宗馬后曰孝愍温仁)
　　　(貞哲睿肅荘烈襄天弼聖讓皇后㝷追贈死節/諸臣予諡贈太師者文學博士方孝儒魏國公)
　　　(徐輝祖贈太保者兵部尚書鐵鉉禮部尚書陳/迪刑部尚書暴昭御史大夫練子寧贈太子太)
　　　(保者禮部侍中黄觀户部侍郎卓敬副都御史/茅大方贈刑部尚書者大理少卿胡閏贈詹事)
　　　(者衡府紀善周是修贈禮部侍郎者翰林修撰/王叔英贈副都御史者浙江按察使王良贈太)
　　　(常卿者刑科給事中黄鉞贈太僕卿者御史髙/翔曽鳳韶蘇州知府姚善贈太僕少卿者知沛)
　　　(縣事顔伯瑋贈大理少卿者谷府長史劉璟贈/翰林待詔者金川門卒龔翊及伯瑋子有為贈)
　　　(禮部員外郎者濟陽儒學教諭王省贈平陽伯/者都指揮翟能贈含山伯者都指揮朱鑑贈指)
　　　(揮使者燕山衛卒儲福諡文正者方孝儒諡文/貞者黄觀諡文忠者王叔英諡忠襄者鐵鉉諡)
　　　(忠烈者陳迪胡閏景清諡忠貞者練子寧卓敬/徐輝祖諡忠毅者曽鳳韶王良諡忠獻者黄鉞)
　　　(諡忠惠者姚善顔伯瑋諡忠愍者茅大方髙翔/諡忠義者儲福諡貞毅者周是修諡貞烈者王)
　　　(省諡剛烈者暴昭諡剛節者劉璟諡襄烈者瞿/能諡壯烈者朱鑑諡安節者龔翊諡孝節者顔)
　　　(有為以上公論交孚此外得諡者又五十二人/曰節愍齊泰黄子澄張昺盧原質葉福也曰介)
　　　(愍胡子昭也曰忠愍俞逢辰也曰直愍宋徵也/曰肅愍周璿也曰貞愍鄒瑾譚翼石撰陳思賢)
　　　(也曰穆愍陳彦回林嘉猷也曰襄愍王度也曰/果愍邊昇葛誠也曰翼愍金有聲也曰莊愍樊)
　　　(士信張彦方也曰忠莊王彬也曰惠莊向朴也/曰貞莊鄭華也曰毅節林英也曰莊節周季瑜)
　　　(也曰惠節鄭恕也曰義節唐子清也曰忠節陳/性善也曰忠介程本立也曰莊介韓永也曰忠)
　　　(毅髙巍也曰清毅郭任也曰毅直戴彛魏冕巨/敬也曰端直程通也曰貞直杜竒也曰忠貞侯)
　　　(奉也曰貞勤謝昇也曰貞確徐子權也曰貞達/盧迥也曰貞穆林右也曰貞定甘霖丁志方也)
　　　(曰剛烈連楹也曰端果龔泰也曰莊景陳繼之/也曰果義黄謙也曰文忠陳忠也其中不無濫)
　　　(及葢不能不惑於野史之紀述然如梁田玉史/仲彬輩不與則不可謂顧公無卓識也首陳其)
　　　(説者萬公元吉惟是吾鄊髙太常遜志䘏典闕/焉後之君子覈其實而損益之可矣顧公致仕)
　　　(歸晩入閩道出温州為悍帥/所殺詩罕流傳録其一絶句)
　　西湖
臨安宋故都荷花仍十里際曉湖光平鵁鶄鳴不已
　侯　恪(二首/)
　　　恪字若樸商丘人萬厯丙辰中㑹試已未殿試
　　　進士出身改庶吉士授檢討削籍崇禎初起右
　　　中允歴諭徳庶子出為南國子祭酒有遂園詩
　　　集
　　　(詩話侯公以史官秉南董之筆為逆奄所惡晩/又忤烏程移留都洵古之遺直也詩以大雅自)
　　　(命嘗言詩自三百篇後存亡者三漢魏存矣六/朝亡也唐存矣五代宋元亡也國朝正嘉存矣)
　　　(今又亡也其持論深惡新體伸北地信陽/而抑嘉靖七子尤痛詆公安竟陵流派云)
　　感時和張叔載
傷心日日賦登樓聴爾哀歌續四愁欲向風塵歸故里
不堪戎馬暗神州金錢歳入渾難計鎻鑰朝傳尚有求
辛苦先朝張相國于今零落楚江秋
　　送陳集生使南海
鳳闕春深柳乍齊王孫臺畔草萋萋看君絳節天南去
驛路晴花送馬蹄
　丁乾學(一首/)
　　　乾學字天行宛平人萬厯己未進士改庶吉士
　　　除檢討天啓中落職有擁膝齋集
　　送劉太史使朝鮮
漢殿遥齎詔一函香爐特許換朝衫天邊築館迎龍節
海上吹鐃遁􁖗帆問俗朱蒙時已改探竒𤾉谷日應銜
歸來撰得殊方志天外河流海外巖
　陳萬言(四首/)
　　　萬言字居一秀水人萬厯巳未進士改庶吉士
　　　有銒園集
　　出門
出門澹無營閒步郭北隅四野一何曠仰見秋雲徂微
風動蕭林殘暉息逺墟忽然霞氣新散綺照輕裾髙歌
以忘憂薄言返故廬
　　苦雨
四月霪􁁉降五月不可遏祝融正司方雨師乃攘奪晴
雲乍卷舒倏忽變隂靄飛瀑寫層簷散絲起跳沫殷殷
雷轟車爍爍電排闥欹枕不成寐但聞鄰語聒晨起問
農事何以曳屨鞨呼童渡郊西為我鼓雙􁀙推篷瞰四
野洪水勢方割蛟龍成一氣桑海莽空濶田平疇盡淪
橧巢倚木末門吏追逋錢入室尚呼喝枵腹不能對相
向蹙眉頞此意隔九閽圖繪難具達安得沉石犀永使
洪濤閼
　　逢萌祠
炎精熄中葉閏位爭美新黄龍徳有悔賢哲甘沉淪感
兹三綱絶大義疇能伸鴻飛貴先時冥冥謝弋人解冠
挂東都盡室逐海濵同時景明哲亦有梅子真寧為吳
門卒恥作秃髪臣二子不可作誰其嗣清塵
　　長夏憩澹止園
辭家謝塵慮結意在巖壑登髙畏炎蒸園林寄幽託澄
湖逼遥岑仁智均所樂入徑參茂松環洲雜芳若灌木
挺喬榦疎篁解新籜中有百尺樓凭虚䕃寥廓青山四
壁垂雲氣屢迴薄朝汲葛翁水夕放支公鶴披襟步湖
湄飄風散花萼逃暑蕩蘭枻迎凉啓羅箔清宵寥無人
倚石縱䃲礴歸偃北牕隅三五映籬落覽化得沉冥感
遇任離索物理本如此俯仰亦何怍
　吳麟瑞(二首/)
　　　麟瑞字思王海鹽人萬厯巳未進士除常州推
　　　官徵授南京禮部主事轉吏部進郎中升湖廣
　　　參政歴江西副使按察使右布政使以僉都御
　　　史撫偏沅有哀鴻秋蟀諸集
　　除夕
歳盡愁無盡殘鐘客思微一官滄海逺萬里白登圍越
鳥栖初定燕雲信轉稀枕戈空待曉無術報宵衣
　　長安春興
塵封官栁眼猶迷黄鳥吞聲不肯啼二月羽書淹塞草
十年馬足負香泥長纓有策終難請短札多愁未易題
忽憶孤山此時節亂堆雪片斷橋西
　𤣥　黙(一首/)
　　　黙字㑹一靜海人萬厯己未進士除懷慶推官
　　　擢吏科給事中歴户科都給事升太常少卿以
　　　都御史巡撫河南
　　泥溝驛
寒雲漠漠月初彎邨舎無人户早闗十二樓中愁積雪
不知人在賀蘭山
　李吳滋(一首/)
　　　吳滋字如穀呉縣人萬厯已未進士知崇安徳
　　　清龍溪三縣遷南刑部主事歴郎中出知寳慶
　　　武昌二府升湖廣按察副使有鳳棲閣詩集
　　送曹安祖假歸
陶然共事白雲司㡬度追隨笑語時年齒偶成一日長
禪心同對十門師每分陽羡驚雷筴迭和青谿踏雪詩
君去冷曹方是冷閒居賦就寄無遲
　髙道素(九首/)
　　　道素初名斗光字明水一字如晦更字𤣥期嘉
　　　興人萬厯已未進士除工部主事歴郎中以督
　　　造桂府殿傾論死有景𤣥堂詩集(陳元孝云屯/田詩俊逸朗)
　　　(徹五顧茂倫云先/生  律清真舂雅)
　　　(詩話水部才思兼人不以格律自拘古今詩皆/超詣五律尤為長城當桂藩分建奉命將作南)
　　　(方卑濕薄櫨甫新大璫亟事丹堊水部力爭不/得既而雷震柱傾吏議周内遂罹顯戮聞者寃)
　　　(之/)
　　兖州道中寄内
黄沙蔽天氣白日無晶光寒雲何蕭條四野青茫茫驚
飇激車輪我馬亦𤣥黄憶昔出門去臨别重傍徨九月
無裳衣五月無糗糧酸辛各自愛努力願相望悠悠二
千里安得到汝旁中宵不能寐輾轉心憂傷
　　臨淮秋夜
鳴橈伐鼔漾回波美酒千鍾開櫂歌秦箏甫停越謳發
落日微風雙翠蛾芳年易盡瑶華晚白日朱顔愁不返
横笛他鄉未忍聞空齋獨坐成長歎
　　秋日寄沈無回
凉風起庭際簾幕迥秋隂一葉空階落孤燈獨坐深芙
蓉思逺道蟋蟀動愁吟誰念閒居客能傷遲暮心(鍾廣/漢云)
(似髙/子業)
　　雪夜渡鎮江
江水寒猶激方舟夜未央驚濤沉鐵甕急雪下丹陽獨
坐親孤燭商歌送羽觴白門遥在望葭菼鬱蒼蒼(鍾廣/漢云)
(似徐/昌穀)
　　過清流闗
設險何年事登臨四望賖天門閒虎豹地軸轉龍蛇王
氣枌榆社風煙博浪沙棄繻闗下客懷古一長嗟(鍾廣/漢云)
(似蔣/子雲)
　　阻雨彭城驛寄懷李九疑禮部
乍失河隂樹難分淮泗山寒煙原上白秋葉雨中斑鄉
夢深宵斷琴聲永日閒遥憐和歌客相憶渺江闗(鍾廣/漢云)
(似邊/庭實)
　　湘江旅懐
北渚初凉夕蕭條兩岸風煙波連漢口雲樹出湘中碧
草王孫路黄陵帝子宫此時愁欲絶不待暮潮東(鍾廣/漢云)
(似何/仲黙)
　　衡嶽半山亭逺望
五嶺宗南嶽羣峰冠祝融路從山半合亭對海門空岣
嶁豐碑蝕瀟湘極浦通泠風如可御吾欲問鴻濛(鍾廣/漢云)
(似王/稚欽)
　　題真空寺壁
真空寺後雙松樹曽見先皇駐蹕初三讓豈宜臨便殿
百年猶共識遺墟離筵慣聽悲歌續佛火偏存浩劫餘
髙坐道人無恙在願聞第一義何如
　馬任逺(一首/)
　　　任逺字毅仲永年人萬厯已未進士除知葉縣
　　　歴官户部員外郎
　　抵蘇州
酒醒夢斷旅帆孤逺岸晴波戲浴鳬橋過横塘聞犬吠
緑楊影裏是姑蘇
　徐伯徵(一首/)
　　　伯徵字孺臺海寧人萬厯巳未進士除南陽推
　　　官㝷改教授升工部主事歴郎中出知揚州府
　　　有資敬堂詩集
　　孤山
為訪幽人跡乗兹暇日遊墓門無塑鶴山寺失安榴徑
愛煙霞夕屛開水墨秋要知白太傅到此也勾留
　葉憲祖(一首/)
　　　憲祖字美度餘姚人萬厯已未進士除新㑹知
　　　縣考選左遷大理評事轉工部主事坐建魏璫
　　　祠不肯督工削籍崇禎初起南京刑部郎中出
　　　為湖廣按察副使歴官廣西按察使
　　江行
杳靄中流二水分人傳此地弔湘君南天漸隠巴陵樹
西塞猶飛夢澤雲傍晩魚龍常涌沫隔江鳬雁自呼羣
年來已覺風波慣枕上漁榔處處聞
　陸懷玉(一首/)
　　　懷玉字石含平湖人萬厯巳未進士授工部主
　　　事歴員外郎中出知鎮江府遷湖廣按察副使
　　　轉參政山東按察使福建右布政使
　　也園
種藥雲根已十年小園獨寤思悠然豈無幽徑通韋曲
亦有連山象輞川半砌苔衣清似水一池花石小于錢
歸來便是西疇長晩稻秋香滿社田
　明詩綜卷六十六
欽定四庫全書
　明詩綜卷六十七
　　　　　　　　　　翰林院檢討朱彞尊編
　艾　穆(七首/)
　　　穆字和甫一字純卿岳州平江人嘉靖中舉人
　　　初仕為國子監助敎萬厯初遷刑部主事歴員
　　　外郎抗疏論張居正奪情廷杖遣戍西寧久之
　　　起補光禄少卿轉鴻臚寺卿再轉太僕寺卿以
　　　都察院右僉都御史廵撫四川有終太山人集
　　　(靜志居詩話艾公與吾鄉沈純甫先生同論江/陵奪情其謫戍一西一南艾公出都詩云病向)
　　　(西風一促装寥寥征鴈塞雲長流沙萬里無愁/逺去國孤蹤信若狂楚客江魚身可葬漢臣馬)
　　　(革骨猶香青山到處皆吾土豈必湘南是故鄉/是亦逹人之言西竄之後詩律頗效空同自公)
　　　(而後南風/多死聲矣)
　　聞有救獲赦不果
十年不向湘江返一疏翻為萬里行隴外儘令魑魅喜
日邊應有鳯皇鳴極知故態仍狂瞽須信天王自聖明
閒却綵衣誰為著塞雲邊月不勝情
　　甘泉塞上呈中丞侯公
青海灣頭調角聲賢王西牧欲横行塞門縱欵猶難測
斥􁧕無烽却不驚破膽爭傳司馬諭受降髙築白狼城
腐儒未識麒麟画只道風塵易請纓
　　奉和岳州張兵備
握蘭虎署為郎日意氣相看獨有君擊節幾談天下事
建旄今領水犀軍幕中説劔雙龍動樓上停雲七澤分
秋色滿湖吟眺足銀魚何苦碧山焚
　　寄呈乾菴馬公拜相
繡裳蒼玉自丹霄風采今看表百僚帝謂山龍惟爾補
人期霖雨幾時調鳯池魚藻歡應合鴈塞狼烟燼盡消
流落扶風門下士玉關猶得比班超
　　别羅孝亷
江城傾蓋識清狂意氣翩然調更長歌罷竹枝空下里
賦成雲雨滿髙唐蜀門秋盡啼猿急涪渚霜清白鴈翔
後夜思君出巫峽楚山巴月共蒼蒼
　　寄懷沈純甫戍金沙
衡陽那見鴈飛回庾嶺梅花幾度開謫後沈郎應更瘦
調同楚客不勝哀金沙潮落珠光動銅柱風清海月來
君在瘴鄉偏逸興新詩能為故人裁
　　遼東大捷進橐駝志喜
年來渤海不揚波忽聽遼陽奏凱歌白羽飛傳三箭㨗
赤囊馳獻獨峰駝將軍絶勝嫖姚勇良馬何論大宛多
此日天聲應萬里合標銅柱白狼河
　瞿汝稷(一首/)
　　　汝稷字元立常熟人景淳子承父廕由五府屬
　　　歴郎署知黄州邵武辰州三府遷長蘆都轉運
　　　使加太僕少卿致仕有冏卿集(曹能始云冏卿/詩沿選體律絶)
　　　(步趨唐人/斐然成章)
　　送僧游五臺
欲叩三車奥還過五髻西飛雲先錫住怖鴿覔燈棲金
閣看長在珠林望不迷天花開處處知與石牀齊
　屠本畯(一首/)
　　　本畯字田叔鄞人尚書大山子承廕官太常寺
　　　典簿歴南禮部郎中出為兩淮運司同知移福
　　　建運使有屠田叔詩草
　　　(詩話田叔好詼諧詩多不拘格律晚節歸田愛/客益甚􁁉豉蒜果觴客必盡歡守辰州日禁民)
　　　(殺牛有唐生牒言家貧畜一牛不幸死請鬻其/肉田叔度其偽也判以俸錢買牛葬之牽至乃)
　　　(生牛因命小吏飯之及解官衣深衣騎馬出門/州父老泣相送牽牛隨其後時人為作辰陽留)
　　　(犢圖年既老好學不倦或曰先生老矣奚自苦/為荅曰吾於書飢以當食渴以當飲欠伸以當)
　　　(枕席愁寂以當鼔吹未嘗苦也因自稱憨先生/亦曰豳叟起生壙于甬上撰狀及表年八十餘)
　　　(乃卒至今甬東言風/流儒雅輒首及之)
　　燕歌行
登君罘罳藻井之堂坐君龍䰅琥珀之牀贈君五明七
寳之扇酌君紫霞碧玉之漿烹鮮擊肥召吾客秦箏趙
瑟鳴我旁世上浮名亦徒爾安有五侯七貴能文章勸
君無言舌且藏
　毛以煃(二首/)
　　　以煃字允奎吳江人萬厯中舉於鄉歴官慶逺
　　　知府進按察副使致仕有審雨齋詩稾
　　邨居
丘壑偏宜謝幼輿清泉碧篠愛吾廬祗知幽絶堪髙枕
未解窮愁好著書閒過山僧烹笋蕨倦從野老課菑畬
夕陽流水荆扉靜花滿清尊月滿裾
　　山陰王伯良久滯京師却寄
蛾眉十樣逐時新不是東鄰亦效顰况是浣紗溪上客
那能不憶浣紗人
　吳詔相(一首/)
　　　詔相字廷承宣城人由舉人萬厯初知汝州有
　　　吳汝州集
　　　(詩話臨川湯義仍為廷承作傳述其生而不慧/既就塾日記千言縣試令訝其幼謂曰童子豈)
　　　(外黄兒邪應聲答曰明府比中牟令矣令竦然/異之廷承嘗夢紫衣人指㸃一閣道中松柏蔥)
　　　(青數里及知汝州果有閣道松林中歎曰命止/此邪因慵於治事未秩滿稱病瘖去歸見其母)
　　　(抱持大哭失聲疾遂愈丁母憂未終喪而卒/存詩雖無幾近年編續宛雅者竟遺之惜也)
　　同張侍御有光汎舟分韻
桂櫂連朝發松雲卓午陰涼風轉蕭瑟細雨潤衣襟歌
酒狂無奈耕畬思更深晩來餘興在不厭再相㝷
　費懋謙(一首/)
　　　懋謙字民益鉛山人襲廕官南京都察院經歴
　　　(詩話民益裙屐子弟綽有詩名兼善山水梅竹/靑溪社集實首倡之相逢一篇源出繁欽楊方)
　　相逢行别吳中四子
與君相逢處乃在青溪濵何意溪頭柳能令傷客神與
君相逢處乃在邀笛閣何意笛中曲能令心不樂與君
相逢處乃在射堂上何意堂前月勞勞生夢想與君相
逢處乃在冶城宫何意冶中劔飛躍各西東我昔承清
盼君亦憐我姿願以朱絲絃報君青桐枝終日不成縷
對君空自持願以江干茞報君蘭蕙芳終日不成匊對
君空自將願以青玉盌報君金琅玕終日不成琢對君
倚長歎願以錦繡段報君貂襜褕終日不成章對君長
煩紆贈君愛流晷我亦慎區區所貴各努力聚散誰能
無中情既款款徙倚亦何須古人皓首言君諒我不殊
　王敬臣(三首/)
　　　敬臣字以道長洲人參政庭子講學於吳以薦
　　　授國子監博士學者稱少湖先生有俟後編附
　　　詩
　　　(詩話博士講學不立異同以躬行為本/詩其餘事務去擊壤陳言更難得也)
　　古詩送陳憲副雨泉之任滇南
黄鵠翔四海潛虯樂泥蟠飛沉各異塗言就性所安公
行越萬里予留守故灘公勵王尊節九折驅無難予含
令伯誠有懷良未殫俱奮古人心咸思效寸丹臨岐申
贈言暌離何足歎相期慎明徳嵗晩同金蘭
　　感興(二首/)
河伯侈秋水囂囂自矜誇一聞海若言頽然喪其多覆
載㑹有終百年能幾何營營靡朝夕所得皆塵沙哀哉
復哀哉是不可已邪
月圓還復缺缺矣又重圓圓缺相倚伏造化良自然萬
事皆如此孰能測其端君子通大道曠然釋嬰纒寸心
良已罄付之蒼旻天
　莫是龍(六首/)
　　　是龍字雲卿以字行更字廷韓松江華亭人如
　　　忠子以諸生久次貢入國學有莫廷韓遺稾(唐/君)
　　　(公云廷韓夙成㨗悟/不屑為沉深之思)
　　　(詩話廷韓少謁王道思於閩道思贈以詩云畫/舫夜吟令客駐練裙晝卧有人書然詩篇書法)
　　　(皆不見出羣/五律稍勝)
　　登潤州城樓
髙閣俯城陰松篁一徑深晴雲揺海色夕梵起潮音古
戍關門斷山程驛道侵江流無日夜南望是鄉心
　　過滕縣
邑傳滕子舊爵序薛侯先壞地雖褊小君臣自井田禮
猶宗國秉舘想上宫連遺恨千年事何勞授楚㕓
　　送俞生之金陵
驅馬向斜日秣陵㝷舊游人應草堂在月滿大江流春
燕投新社離鴻失故洲看君留别意不減落花愁
　　送陸生遊燕
小陸江東俊名先入洛聞猶能藉知已未可怨離羣燕
地春邊雪吳天野外雲翩翩徒羡爾西笑立斜曛
　　宿河口酒家
笑指停橈處烟荒一水斜邨旗招野客岸火認漁家淡
月微侵幕初潮淺映沙海天應不逺吾欲訪霛槎
　　贈任城故知
此别何疎濶風烟宛昔游馬頭芳草路柳外木蘭舟易
隔三年夢難期十日留任城今夜月閒殺酒人樓
　鄔佐卿(一首/)
　　　佐卿字汝翼丹徒人有纒頭集
　　西津别妓
立馬江皋問暮潮片帆西上路迢迢人歸碧草離亭逺
賦罷青山夢雨消雲影飄零桃葉渡月華淒斷鳯皇簫
壚頭濁酒春堪醉還訪秦淮舊板橋
　寗祖武(二首/)
　　　祖武字仲先吳江人以貢生官肇慶通判有迂
　　　公詩草
　　　(詩話别駕未晩投簪娛情泉石預營繭室自為/之銘號曰迂丘嘗欲買木版以覆塵几思送死)
　　　(棺所必需匠人告以元日徃購則木商不計值/且有酒果相邀别駕遂以是日就肆飲酒疈果)
　　　(而回鋸木以覆几焉題詩云元日治凶具人情良/獨難生以覆几塵死伴歸空山亦逹人之髙致)
　　　(矣别駕詩多率易録/其二首知非真迂者)
　　新安夜泊
芳草緑如此征塗尚未窮隔江商店火近市酒旗風人
語邨邨異溪聲處處同不須愁落魄人世總飄蓬
　　吳江竹枝詞
唐家坊藕太湖𤓰消暑氷肌透碧紗水上納涼何處好
垂虹亭子看荷花
　陶允嘉(三首/)
　　　允嘉字幼美㑹稽人承父大順廕官鳯陽通判
　　　有澤農吟
　　　(詩話幼美體弱然無塵坌之氣符離/懷古一篇惜不令淳熙諸君子見之)
　　廣陵詞
桃花新雨後載月出䢴溝棗板江南曲筠簾撶子舟飛
飛雙燕子何處覔迷樓
　　符籬懷古
張都䕶殺曲端關中將士皆心寒秦丞相殺岳飛萬里
長城一旦隳婁室歡顔烏珠喜小朝廷復何恃長脚太
師吾何尤魏公九原知悔不
　　髙邨謁漢髙皇廟
髙邨湯沐地下馬獨徘徊落日吹原廟歌風想舊臺新
豐雞犬去故土夢魂來猛士空煩憶韓彭安在哉
　黄繼立(一首/)
　　　繼立字志學江陰人貢入太學官中書舍人
　　初夏
楊花初㸃渡頭萍十姊妹花紅滿屏門前忽見漁舟過
風送鸕鷀一陣腥
　任山甫(一首/)
　　　山甫字夢榛休寧人自號五安山人承天府經
　　　歴遷徳安通判
　　和費民益韻
萬里事行役經年往復還愁多生白髪病久改朱顔不
厭沽新釀長思返舊山因君歎留滯牕外雨潺潺
　襲　朂(一首/)
　　　朂字懋卿章丘人以嵗貢生官江都訓導轉威
　　　縣敎諭再遷開平衛敎授有襲懋卿集
　　　(詩話懋卿少貧牧羊豕山中手書卷不釋既而/小吏誣其逋租受笞益發憤力學見李中麓以)
　　　(詞曲名恥之銳意學古/文辭時稱為醇謹君子)
　　立秋
烟雲黯慘仲宣樓荏苒年華逝水流白首鄉山千里外
滿城風雨又新秋
　黄　時(二首/)
　　　時休寧人縣丞有順堂集
　　白螺山吳大帝廟
螺山何嵯峨荆江走其下上有紫髯祠祈報滿邨社自
昔割據時炎劉失區夏聿求土宇寧遑恤名號假巴蜀
徵讖符許洛盛戎馬於焉割朱方鼎立足相亞虎既負
其隅龍乃戰于野哀哉爾汝歌誰永霸圖者來游陳我
辭渚蘋薦盈把
　　孟嘗君養士處
官橋垂柳嬝闌干古薛遺墟駐馬看食客三千容易散
至今惟説一馮驩
　李徳繼(一首/)
　　　徳繼字子同鄞縣人由太學生選授光禄署丞
　　　有借樹齋集
　　懷包參軍
極目西來山色秋但聞長笛不勝愁故人家在清江上
潮滿門前月滿樓
　劉成美(一首/)
　　　成美字大卿漢陽人萬厯中舉於鄉由河源知
　　　縣歴官蘇州府同知有閒閒草
　　南還道中
春去花齊落人歸路轉賖峰陰昏霧合樹影夕陽斜溪
隔循紆徑橋危度淺沙停驂聊對酒醉處即為家
　卞洪勲(一首/)
　　　勲字世甫嘉善人司勲錫子官東鄉主簿有石
　　　居集
　　嵗暮述懷
户外塵非隔庭前草不除枝方慚畫虎賦已就枯魚燈
影隨風蕩鐘聲帶雨疎半生無别嗜惟讀父遺書
　田藝衡(一首/)
　　　藝衡字子秇錢塘人汝成子以嵗貢為休寧敎
　　　諭有留青日札
　　月夜即席示座客
雲散江城玉漏遥月華浮動可憐宵停歌不飲君何待
試問當年李玉簫(自注玉簫蜀宫人愛唱王衍宫詞月/華如水浸宫殿有酒不醉真癡人之)
(句/)
　謝三秀(十三首/)
　　　三秀字君采貴竹人萬厯間學官有雪鴻集(李/本)
　　　(寧云君采詩觸境生情縁情體物格整而不滯/氣雄而不亢㫖深而不晦致清而不蓴辭麗而)
　　　(不浮此治世遺音也纖陳伯璣云君/采造語渾成即偶入  詞不失大雅)
　　　(詩話君采詩甚清穩由其生於天末/習染全無此黔人之軼倫超羣者)
　　城南江亭
旦發虹梁門暝投漁磯路春水半篙緑褰裳不可渡溪
深烟復深遥遥辨庭樹
　　晩汎蕭湖㝷宋人虞仲房石壁
川光鬱初霽野航恰受客天空斷鴈哀水落寒沙積絶
峽響飛泉飄颻疋練白涼葉不禁霜楓林還槭槭輟櫂
湖之陰突兀見瑶碧怳疑太始雪㧞地起百尺登眺極
人目了了晰阡陌胡為水窮處乃有此竒石昔聞避地
者於焉卜其宅愛兹雲木秀重以巖潭僻靡旦匪蘭橈
或時仍柘屐遺詠蝕苔紋風流已陳迹髙躅杳難攀我
來徒惋惜商飈増暮寒㫖酒若為適興盡鼓柁歸滄浪
黯將夕
　　蠻娃曲
蠻娃出户筠筐隨琇子穿環帕裹頤東鄰女伴競相逐
四月深山采葛時葛葉萋萋葛藤緑挼葛為絲給春服
經絲易脆緯絲柔裂指猶嫌䌟不速破牕風急寒池生
流黄軋軋無停聲織成未敢問刀尺明日輸租應到城
到城杼軸歸公府吁嗟蠻娃亦良苦君不見北里春風
歌舞人曲罷羅裳棄如土
　　湯陰道上見楊花如緜戲作
古道多垂楊春殘花亦白毶毶隨晩風到地忽盈尺中
原凋敝民力微安得吹上流黄機若敎織作機中素九
月何人不授衣
　　安莊夜聞警
鼙鼓中宵急愁聞戰伐頻數家出煨燼一郡入荆榛地
亂難為客塗窮恥傍人披衣待明發華髪鏡中新
　　邨行即事
十里荒邨路㝷幽到薜蘿陂寒菰葉少籬晩豆花多廢
寺紛蟲網貧家靜雀羅老翁晞髪坐相對説兵戈
　　送吳使君攝八畨郡事
才子漂零久今看治郡功地當三楚盡山到八番雄詞
賦霜毫裏桑麻露冕中孤城饒吏隠解帶聽松風
　　夜集薛葵軒明府西巖
曲磴穿叢篠風烟憶武陵飲能齊阮籍嘯或似孫登投
轄留山客呼船送嶽僧江城無堠火薄暮見漁燈
　　焦溪雨渡
逺岸平蕪緑寒流似若邪雨深人喚渡春老客思家野
葛牽青蔓溪藤落紫花浮名是何物漂泊又天涯
　　辰陽晩泊
春流似建瓴春色晩冥冥溪菜盤餐滑江魚匕箸腥月
來沙漸白烟歛樹猶青漁父方舟處聞歌媿獨醒
　　洞庭夜泊石門對月
平湖涵霽景涼月漾晴暉樹極長天盡雲歸别島微燈
前秋社燕夢裏故山薇誰念滄洲客飄零未授衣
　　西菴徑中萬竹翛然喜而賦此
負杖入深竹一盤仍一盤鄰僧分路去野客到門看不
雨夜尤緑無風夏亦寒素琴多逺思宜對此君彈
　　題趙文度畫西溪梅花
欲雪不雪天淒淒南枝北枝開漸齊因訪梅花過橋去
始知春在西溪西
　王象艮(二首/)
　　　象艮字思上濟南新城人仕為姚安府同知有
　　　迂園詩集(董思白云思止風華秀絶骨力沉鬱/錯出大歴長慶之間  公孝與云思)
　　　(止舂容淹雅白真/韋澹自然神合)
　　豫讓橋
義士負竒節所重在知己讓也慷慨流恩仇惟一匕將
以酬智伯勢必危襄子一徃志不返肯以彼易此所重
者一言所輕者一死荒橋至今在過者猶興起立馬對
斜陽湯湯聽汾水
　　雨中登鹿角山宿趙荆石宅
厓古憑空閣崚嶒石徑斑龍源花外水鹿角雨中山幸
有心知共兼逢地主閒登臨無限意信宿不知還
　徐　成(一首/)
　　　成字竟之金華人仕為鎮國將軍
　　洞庭謁湘君廟
帝輦南廵竟不還亂雲愁絶九疑山空憐湘水通三楚
遥想蒼梧近百蠻墮涙有痕留竹上落花無夢返人間
千秋哀怨存遺廟悵望蘭旌不可攀
　吳稼竳(七首/)
　　　稼竳字翁晉孝豐人維嶽子以例除南光禄典
　　　簿累遷雲南通判有𤣥蓋副草又北征南諧滇
　　　游諸稾
　　　(詩話翁晉樂府如健兒騎駿馬左右馳突靡不/如意近體頗合西崑歸自滇南里居極絲竹雲)
　　　(林之趣自號大滌先生病革語其子以布衣幅/巾斂謂如此庶足以見疇昔詩人於地下蓋以)
　　　(貲郎自/懲云)
　　礦山謡
朝采金暮采金草枯山根裂居民涙沾襟狺狺之犬昔
以吠夜今以給傳舍喔喔之雞昔以司晨今以飽游民
水衡積錢爛如土何不詔取中官歸御府
　　牆頭草
牆頭草秋零春復抽胡不生彼庭中生牆頭庭中無不
可惡木枝蔭我又豈無野田塍農夫二三月荷鉏將見
凌牆上趨難為階託根髙固其荄牛羊欲食不得食牧
豎過之徒歎息
　　嵗晏偶成
嵗云暮矣風淒然豆萁零落南山田疎篁掩映半庭雪
獨鳥棲息中林烟溪上老翁索魚價壚頭女兒催酒錢
衡門暫啟一失笑復有僧雛來募縁
　　秋懷(二首/)
金荆為枕紫荆牀已共秋塵委曲房燈下有情啼絡緯
機中無夢到鴛鴦明星爛爛愁天老爝火離離歎夜長
一樹桐花零落盡可憐梧子自經霜
重扃落葉迥相依羅袂無聲事已非寳鏡欲開鸞自泣
玉釵初斷燕猶飛旅葵未合生空井苦檗真堪染故衣
滿目清秋何所似白雲愁色逺微微
　　社日過山莊
背依叢竹面清溪茅屋蕭疎類瀼西兒子社錢無用覔
田家秋釀且相攜梁間已去將雛燕階下新行傍母雞
一束荆薪兼藴火不愁山路夜歸迷
　　金陵酒肆贈茅平仲
暮年看爾壯心孤落落酣歌擊唾壺但數一錢憐姹女
纔誇千騎笑羅敷棃花雨濕紅襟燕楊柳春藏白頂烏
欲向盧家借雙槳莫愁不是舊時湖
　薛文炳(二首/)
　　　文炳字有孚嘉興人鴻臚署丞有調疴集
　　江城登望
三月清明近風光動客愁葉齊江柳暗雲暝石塘幽戰
伐悲新鬼登臨憶故丘南湖春欲暮羈思羡鳬鷗
　　閒居雜興
最愛江南小滿天櫻桃爛熟海魚鮮一聲布穀啼殘雨
松影半簾山日懸
　王同軌(一首/)
　　　同軌字行父黄岡人以貢生知江寧縣
　　行山中
雨餘林氣靜山晩日光斜野店依孤樹邨橋卧斷槎馬
嘶遥澗水犬吠隔林花白首鉏雲者春風自一家
　華善繼(三首/)
　　　善繼字孟逹無錫人仕為浙江布政司都事遷
　　　永昌通判有折腰漫草
　　　(詩話孟達詩/不及其弟)
　　舟中述懷
髙城片雨外倚櫂亂蟬鳴逺樹他鄉色浮雲過客情泉
甘知早竭木散得長生悔逐時人後空將骨肉輕
　　雨後
髙樹留殘雨層城帶晩烟㕑香菰米熟架滿豆花鮮未
改狂奴態還為長吏憐不因公事暇那賦白雲篇
　　春盡
即看春欲盡漸覺客衣輕燕以飛蟲下魚因落絮驚看
雲忘拙宦對雨憶躬耕最愛新移竹清風葉葉生
　華善述(十六首/)
　　　善述字仲達無錫布衣有被褐先生詩稾(王元/美云)
　　　(仲達詩翩翩霞舉或艱或易忽/沉忽揚瑕瑜互見不可為典要)
　　　(詩話仲逹與兄善繼孟達竝有才名王元美列/其兄於四十子之列而仲達不與焉觀其詩品)
　　　(矜竒灑落幾欲御風而行一時詞客末或過之/而元美序之謂不可為典要是亦拘牽之論已)
　　長相思
長相思相思長幾許黄河三三曲曲曲通牛渚巫山六
六峰峰峰度神女枯槎不來雲不雨夢落風波安可語
　　休洗紅
休洗紅洗紅紅可惜初洗猶作黄再洗漸成白紅芳既
去質亦移雖有茜草將安施
　　海樓篇
上客且歸休我歌送行舟君家近東海海中有瀛洲瀛
洲不可見但見金銀樓此樓誰為之無乃蜃氣浮相望
邈無梁引領成悲愁
　　濠梁篇
濠水清若虛鯈魚此中居鯈魚何所樂水濶忘呴濡莊
惠去已久懷古思有餘子是梁上人非魚諒知魚
　　雜詩
白髮白更長白花白更香春風一相見嵗月久難忘君
耕石田熟余亦起羣羊
　　山中作
達士貴薄游幽人安坦步耿耿梧月初蕭蕭竹風暮握
蘭青厓陰采蘋寒水渡荷衣秋始製何用畏多露
　　答錢化臣
𤣥蟬餐清風長日鳴茂林蟋蟀飲繁露永夜莎根吟二
蟲夫何知聽者多苦心絃桐與無絃視之誰非琴曰余
室湖渚開口當遥岑既無簪組累又鮮轅馬臨終嵗足
暇豫長謡散幽襟偶為好事傳詎取時名侵媿君錫嘉
譽撫已安可任
　　重送世叔
清樽可續沽孤舟且緩發款欵垂别語皎皎初圓月幸
自合一心無令歎華髪
　　庭草作花有感
中庭無嘉植青碧翳芳草秋至花亂開翠色亦自好既
不藉溉灌復無採摘擾無名且無種生意可常保
　　今夕行
今夕何夕露為霜湖中之水寒且蒼明月倒落水中央
遡游從之葭菼香雲山層層思難忘我有故人隔他方
三年不歸松菊荒誰謂河廣一葦杭爾獨胡為勞我腸
　　湖中之水歌
湖中之水常東流眼前無事不可愁貴如博陸死夷族
富如衛尉生斷頭勲如淮陰竟葅醢親如文信俄仇讎
唯有文章稱不朽髙名往往垂千秋試㝷名下人安在
左馬屈宋空土丘不朽者文朽者骨寸心枉作蛛絲抽
自古多才更多累我獨何為生煩憂
　　招隱吟和伯氏
招隱吟寒山蒼蒼日欲沉風來萬木皆蕭森飛泉激石
流清音聽之如玉復如金須㬰月出罔兩侵猿鳴後林
鶴前林青松白露光淫淫珠璣墮地不可㝷有美一人
薜茘襟横陳古昔三尺琴一指未下意已深廣陵之散
愁人心抵節髙歌招隠吟
　　蟠桃思
蟠桃開花予共汝十日瑶池白雲語蟠桃結子汝棄予
萬里澤國紅塵居等閒便擲三千嵗相憶那無一字書
　　旅懷
萬里秋將盡孤舟夜未殘獨愁成淚易清夢欲歸難鴈
落繁霜白鷗飛片月寒朝來行客鬢映水黙相看
　　晩秋鄒靈壽見過
野田猶汎濫籬落亦荒蕪啟户聞鳴鵲停舟散浴鳬愁
來説鴻寳酒後憶雕胡君定知朝事今年可賜租
　　寫懷
薄俗空相苦寒泉只自甘鶴應知夜半狙不喜朝三北
斗懸牕北南山横舍南從敎斷來徃端坐待鸞驂
　梅守箕(九首/)
　　　守箕字季豹宣城縣學生有居諸前後集
　　　(詩話梅氏一門羣從禹金最負時名嘗後先過/王元美元美贈之詩云從誇荆地人人玉不及)
　　　(梅家樹樹花季豹為禹金從父譽雖稍遜/禹金然詠□諸作恐小阮亦當避席也)
　　招隠曲寄吳允兆
勝游不擇塗山棲不避幽魚鳥有本性何以異沉浮昔
者東方生金門可優游亦有嚴君平足跡謝帝州真情
愛松桂同器忌薫蕕輪轂淹泥淖樽俎潛戈矛流塵眩
目光魑魅走道周舍㫋盍言旋春草盈芳洲
　　詠懷(三首/)
飛閣臨馳道櫺軒俯四隅逺望可當歸何以心不娛夾
巷叢灌莽第宅成丘墟魑魅嘯中林夜啼猿與烏密親
不我與我友不我俱拊劒明所懷託情於素書
愛極翻自疑驩極易以悲所以樂莫樂固在新相知皎
皎中天月虧盈尚有時惠思念疇昔忉怛無好懷嵗暮
空堂上明星照我扉身各天一隅安知渴與飢慰我同
心人膠漆未可期
索處無適懷羣居興怨尤素交夙已盡闤闠起相仇甘
醴善逆人終始寧為謀同心託蕭艾一器戒薰蕕匿怨
而友人見鄙於左丘信哉朱穆言獲我心所求
　　雜感
獨坐不能寐振衣將逺行悲風自南來吹我榛與荆河
水何泱泱中有好鳥鳴我欲往從之惜哉已徂征白日
難少留年嵗忽已傾願借明月暉流光燭我形
　　古詩(二首/)
日月易流邁哀榮曽何期霜霰忽來集衆芳忽已辭物
象貴其新故心誰當持懷念如夙昔中情苦不怡人生
一世間離合亦有時超忽即變化展轉焉可知
郭東亦有墳郭西亦有墳登城一以望纍纍正相因狐
兎穿為巢魑魅託為鄰潛燐不自照幽路何由伸陰風
卷秋草日莫常悲辛
　　送吳允兆
秋氣何寥凓廓處羈旅間淹留蹇無成惆悵私自憐駕
車出行游願從吾所驩所驩良已篤情好若蕙蘭素風
飄廣路枝葉忽以殘結誠殊匪薄永久思弗諐敘意衷
所期令徳思勉旃
　　贈祁羡仲(有序/)
　　　羡仲俠士能詘伸好竒筴少游豫章乏食即行
　　　乞市中
客游小四海不裹千里糧城中乞食已忽醉胡姬旁縱
横狹路間褐夫視侯王吁嗟不逢時蓬累職所當
　梅鼎祚(七首/)
　　　鼎祚字禹金宣城人國子監生有鹿裘石室集
　　　(歐禎伯云禹金五言古蒼然骨立七言馳驟樂/府時極杜陵之致近體氣純而完聲鏗以平思)
　　　(麗而雅時王仲房云禹金詩確守風格乖僻不/生竒宕  作  沈君典云梅叔子天才駿發詩)
　　　(如王子晉來緱/嶺清吹泠然)
　　　(詩話禹金周見洽聞著書甚富詩乘文紀之外/旁及書記小説兼精傳竒所填韓君平玉合記)
　　　(為詞家所賞有云風中絮陌上塵歎/韶光何曽戀人亡友王介人極稱之)
　　雜詩
智愚無常稱妍蚩無定容名徳貴易立顰笑賤難工登
髙疾赴響所處固已崇流俗快目前安得察其終
　　雜感
忽忽中不懌駕言陟髙丘髙丘臨四野湛湛長江流豈
不懷所歡欲濟無輕舟佳期曠何許嵗月倏已遒蹟徃
既非故撫來難豫謀俛仰千秋間涕下不能收
　　雜懷
鵾雞厲其羽𤣥鳥歸故鄉日夕凉猋發大火戢朱光陰
氣馴以至草木率焜黄九六代為窮龍戰血縱横堅氷
自有時聖人戒履霜
　　哭麻鴻臚
驚風下平楚白日歸虞淵彼此相代謝時至有固然所
以上知士徃徃不待年比嵗在龍蛇汝命竟不延詎意
黄公壚倏忽成河山逝水豈顧反行雲何當還形神曠
不接而况㝷笑言先後等斯須喟焉摧心肝
　　金陵寄王仲房
宛水一為别金陵再寄書王家桃葉渡秋日柳條疎客
久少知已吾將歸弊廬向君㝷舊約百里共樵漁
　　金陵客懷(乙酉暮/秋作)
恣意游能數多懷望轉迷清秋雙闕外佳氣二陵西鴈
已先霜下烏仍近夜啼都亭酒太惡不得醉如泥
　　九月八日城東樓晩眺寄史使君姑孰
落葉來鴻秋可憐孤城晩眺正蒼然向傳李白題詩處
重見𤣥暉在郡年霜後鳴碪千户月風前哀笛一江烟
倚闌却憶龍山㑹誰共黄花插酒邊
　梅蕃祚(一首/)
　　　蕃祚字子馬宣城人鼎祚從弟官寧鄉主簿有
　　　涉江草王程草
　　　(詩話子馬與季豹禹金同負詩名王元美詩較/他羣從更髙華蓋指子馬言也然非李父賢兄)
　　　(之/比)
　　重過道甫叔山居
谷口子真宅松蘿境自偏當牕懸衆壑隔樹見飛泉送
客柴門下㝷僧野寺邊時時來取醉人道竹林賢
　汪道貫(三首/)
　　　道貫字仲淹休寧人道昆弟有汪仲淹集(李本/寧云)
　　　(仲淹詩頡頏其兄才情/節奏出入陶韋王孟間)
　　贈鄧孝孺
聞汝幽棲處澄湖一片明青衿生事拙白髪著書成澤
國堪髙卧山田足耦耕華陽仙路近千古傍茅盈
　　鄉榜被放作
得路難如此飄零似去年曉風池上月秋水鏡中天咄
咄悲生事勞勞問酒錢啼猨與征鴈總使涙潸然
　　題扇
落日照前溪倒影映紅樹幽人不出山白雲自來去
　汪道㑹(一首/)
　　　道㑹字仲嘉休寧人亦道昆弟諸生有小山樓
　　　稾(李本寧云仲嘉秀/色天然盡去雕飾)
　　過王百穀
秣陵三月柳含烟猶憶城南送酒錢雙槳暮潮桃葉渡
一尊寒食杏花天江門隔嵗書相問吳苑今宵月再圓
執手莫須論往事傷心近廢鶺鴒篇
　劉　潤(一首/)
　　　潤字徳祖歙縣人有鶴嶼集
　　寄王仲房
不見風流王石軍詩名湖海日相聞歸期漫阻黄梅雨
鄉思遥懸白岳雲千里音書秋後斷一江南北夢中分
潭園草罷閒居賦誰共清尊醉夕醺
　劉　澳(一首/)
　　　澳字本瞻潤弟
　　九日同葉茂長汪和叔登髙燕集
九日他鄉菊未開相逢同上竹西臺江南木落千峰出
薊北風髙一鴈回笑指青山懷杖履羞看白髪㑹歸來
明年此日難同賞烟雨何妨數舉杯
　吳元樂(三首/)
　　　元樂字振之休寧人
　　春日有懷仲仁
獨行墟落間舊徑生芳草一見蝴蠂飛三歎青春好故
人不可同能無傷逺道
　　八月十二夜作
暝鐘初定後秋氣漸深時顧此蒼苔上泠然白露滋蛩
還依砌響月自隔林移不見素心者空懷夙昔期
　　湖上憶别
河橋三月水平津兩岸輕波漾緑蘋曽向此中傷逺别
故人今隔幾回春
　産　科(一首/)
　　　科字(缺/)　望江人由貢生萬厯中知通江縣事
　　茗山洞(羅隠曽隠此山有蓮花/峰相傳仙人嘗憩其頂)
峰陰廻合擁青蓮詞客遺蹤尚儼然啼鳥故疑歌白雪
飛泉猶似奏朱絃林扉蕭瑟無塵躅石室逢迎有洞仙
安得向平婚嫁畢拂衣吾亦弄雲烟
　
　
　
　
　
　明詩綜卷六十七
欽定四庫全書
　明詩綜卷六十八
　　　　　　　　　　翰林院檢討朱彛尊編
　宋登春(三首/)
　　　登春字應元新河人有鵝池生集
　　　(靜志居詩話王喬之玉棺桓司馬之石椁可以/諡曰至愚然而楊王孫之倮葬劉伯倫之荷鍤)
　　　(便埋亦矯枉之過也鵝池生語邢子愿云君視/宋登春豈杉柏四周中人行將浮錢塘脱履江)
　　　(干乘潮解去既而果躍入江魚腹之葬果勝於/一棺之土乎君子譏其誕矣生詩平淡寡深思)
　　　(不失為賈浪仙/李才江一流)
　　薊門
桑柘兵殘後人家夕照中天秋沙鴈没月冷戌樓空選
將燕山北擒生遼海東城南餘戰地燐火夜深紅
　　九月三日方别駕攜酒殽見過因懷徐荆州
客淚秋能下人情老自知塞寒鴻鴈早江暖菊花遲對
酒憐吳語聞歌憶楚辭明年誰更健重把紫萸枝
　　秋日野望
聽鳥中林性看雲故國心地卑湘漢濶天逺洞庭深老
馬空知道窮猨豈擇林十年書劒客寂寞到如今
　陳　昻(三首/)
　　　昂字雲仲莆田人有白雲先生集
　　　(詩話山人以倭亂率妻子奔豫章織草屨易粟/不給則賣卜已而入楚蜀轉客金陵間賣文為)
　　　(活阨窮以死其自序略云昂於詩尢嗜五言第/家貧無書誦王右丞即作師右丞誦杜工部作)
　　　(即師工部可謂多/師以為師者也)
　　宿江邊閣
暝色江邊閣行吟易斷魂風前兩岸葉月下一聲猿夜
哭誰家婦寒號何處邨洞庭春水動雇艇去荆門
　　閩南登樓
切莫登樓望令人更慘淒戰場多鬼哭息壤聚烏啼黄
霧埋城郭寒風死鼓鼙深樓巢燕子來徃亦銜泥
　　移居巴陵
此即巴丘戌相傳魯肅城古今餘徃事兵火剩殘生楚
水為漁便湘山結室平地靈如獲託亦足寄遐情
　馮　遷(七首/)
　　　遷字子喬上海人有長鋏齋稾(潘子仁云子喬/采掇菁英鋪張)
　　　(平實吾見其進未見其止也雅朱邦憲云子/喬縁情定體因體鑄辭雄麗  澹之言皆備)
　　　(詩話子喬詩出辭似淺而鍊/格頗遒淘之汏之沙礫自去)
　　與俞仲蔚
仲蔚青雲姿偃蹇山澤間遺棄當世事賦詩獨精專大
雅既寂寞下接蘇李肩晨昏弄筆札几席生雲烟流傳
翰墨林字字堪磨鐫相過遇佳夕春風盎和顔燃燈設
清醴微奥相與宣髙懷曠千載鬱鬱忘冥筌所嗟嵗云
暮何以奉周旋
　　病卧十日城中米價騰踊感而賦此
兒童負裹朝出市日暮歸來哭不止斗米新騰價百錢
布匹雖行賤如水盡言久旱江水枯賈舶商船難到此
城南早稻秀不實城北晩禾乾又死悲哉野老啼無聲
十日病卧茅屋裏
　　送唐世其北上
君去青山外予吟緑水邊忘機鷗性狎快意馬蹄穿魏
闕通霄漢吳臺思管絃遥知聽雨夜定憶小樓眠
　　潘伯明邀飲朝天宫
邀我來仙界林深引玉笙坐來黄鶴舞醉倚白雲生江
作千年塹山圍六代城興亡易悲感何地訪初成
　　荆溪夜泊
細雨延春酌寒雲濕暮鐘客舟依樹小野火隔溪重風
水期無定登臨興轉濃明朝買雙屐共爾躡羣峰
　　復餞顧内翰於南浦因經曹公戰壘
映竹船牕水氣凉渚風微泛白蘋香今朝相送即相别
明日故人非故鄉蔓草女牆横斷靄荻花軍壘䕶斜陽
銀河舊與滄波接一望靈源萬里長
　葉之芳(五首/)
　　　之芳字茂長無錫人有雪樵集
　　寒食金陵病中作
東風吹短褐寒食傍天涯客舍孤城雨鄉心二月花逺
山青極浦芳草緑平沙不盡王孫淚年年感物華
　　靈江舟中
赤城東去水瀠洄無數寒花夾岸開越國青山臨海盡
靈江秋雨挂帆來舟中客淚隨楓落天外鄉心逐鴈哀
如此蕭條須盡醉已知淪落不言才
　　送韓漢章自楚還蜀
河梁日暮罷離尊送爾西游入故園湘渚月明春飲馬
巴江花落夜聞猨青山易墮天涯淚芳草空消客路魂
何事不歸嘗寄食道傍誰解惜王孫
　　題江邊柳
揚子津邊柳秋風葉乍凋生當離别後不得長長條
　　入新安
可怪新安水舟從石上行千㝷猶見底不數越江清
　柳應芳(三首/)
　　　應芳字陳父海門人有柳陳父集(姚園客云柳/陳父詩如田)
　　　(舍翁暴作封/君舉止生澀)
　　　(詩話陳父僑居金陵之杏花邨每出行吟俛首/沉思觸人肩而不自覺語所知曰作一詩必離)
　　　(魂數番乃得稱意昔人所云撚斷數莖髭用破/一生心不過是矣其詩頗選髙格第去七子仍)
　　　(未/逺)
　　送周京兆建言再謫代州判官
向託湘流弔屈原十年岐路不堪論到來京兆纔三宿
謫去承明只一言馬邑秋髙邊月近鴈門春盡塞花繁
再投萬死風霜地猶感全生聖主恩
　　初聞倭警有感
東倭海外播風烟回首扶桑氛祲連白羽插書傳幕府
黄金刻印拜樓船朝廷欲問來王日父老曽經入冦年
辛苦折衝胡少保永陵一詔至今憐
　　春閨
黄鶯不隻啼紫燕還雙栖栖在安梁上啼向妾牕西
　安紹芳(七首/)
　　　紹芳字茂卿無錫人國子監生有西林集(葉茂/長云)
　　　(茂卿學贍才髙生不得志有浮雲當世之志厭/栖鄉曲慷慨逺遊興至為詩調髙辭秀㢠㧞時)
　　　(流好俞羡長云茂卿詩不追逐/時  搦管抽思一以清婉為尚)
　　山中夜坐
夜氣何蕭森空山思寥廓不知風露寒彌覺衣裳薄美
人渺難期對酒不成酌白日虛牖生微聞桂花落
　　旅泊
秋盡仍為客江寒獨繫舟微霜下木葉逺火露蘋洲無
那風前鴈偏生枕上愁孤帆明更發何處復淹留
　　送曽中丞入蜀
玉節遥看萬里行鳴笳吹角動西京天邊劒閣雲連棧
樹裏巴江錦作城檄到百蠻新喻蜀圖開八陣舊藏兵
褰帷父老煩相問辭賦何人似長卿
　　花津
水上春霞明花開幾千樹不是避秦人人疑避秦處
　　一葦渡
夕陽下前溪西風吹野渡不見折葦人獨立滄江暮
　　春盡日寄華公衡
惆悵春風暮懷人興轉孤夕陽空極目芳草隔南湖
　　柳枝詞
赤欄橋畔柳絲長帶雨和烟總斷腸肯向西風恨揺落
願留春色待蕭郎
　聞　龍(三首/)
　　　龍字隱鱗鄞縣人處士有行藥吟幽貞廬詩集
　　　(屠田叔云隱鱗詩如溪上人家曲几疎牕長與/水雲弄色  王右仲云隱鱗詩清和穩暢卓然)
　　　(成/家)
　　　(詩話隠鱗為冢宰莊簡公孫以孝友徳行聞於/鄉里初不以韻語自負然其近體頗閒整特少)
　　　(警㧞/耳)
　　山居即事
積雨朝來歇諸溪盡急流隔河看飲犢倚檻有浮鷗雲
冷松根石風微竹外樓蕭然無一事開徑遲羊求
　　送趙彦忠游吳興
吳興舊游地逺想尚依依荻岸青簾舫桑林白版扉計
程千里近屈指一年違從此斜陽外看山悵獨歸
　　聞吳少君病而阿霽死悵然懷之
來徃家無定饑荒病未蘇路危僮僕盡身老子孫無何
日忘機事全生付酒壚榮期自有樂不用哭窮塗
　譚清海(一首/)
　　　清海字永明東莞人有靈洲詩草
　　　(詩話處士以布衣思自奮功名永陵時上言十/事不納穆宗即阼復走京師進三大禮疏其略)
　　　(曰我太祖髙皇帝文徳武功前此未有一傳至/建文君紛更法制文皇帝於是訓兵除之即位)
　　　(之後悉復洪武舊制夫成祖未即位之先建文/君天下者也四年以來其措置雖不足觀然有)
　　　(一日之君必有一日之政事而使之湮没不傳/將來者何以徵也且洪武三十一年爾今曰三)
　　　(十五年豈賔天之後猶能撫綏四海統理萬幾/此非所以示信也陛下宜勅令史官修其一朝)
　　　(實録仍以建文年號復告髙廟而追諡之庶幾/文獻足徵可以信今而傳後矣又按正統十四)
　　　(年也先入㓂大同失利太監王振不與大臣謀/議獨挾天子親征命郕王居守師駐土木天子)
　　　(䝉塵京師大震皇太后召百官入集闕下命郕/王權總萬幾既而復命郕王宜早正位蓋以時)
　　　(方多事國賴長君故也王涕泣固辭於時文武/羣臣交相勸進然後不得已即皇帝位夫土木)
　　　(之難非國家大變哉當是時社稷為重君為輕/使非景皇帝預登大寳臣恐天下之事難言矣)
　　　(况多難之秋篤任于謙選將擇能練兵主戰宗/社不至於南遷伊誰之功歟及英宗皇帝駕還)
　　　(景皇帝迎拜相持而哭推遜良久授受之意昭/如日星一旦不豫英宗復位此天之所順也人)
　　　(之所歸也而賊臣徐有貞軰廼貪天功以為已/功首倡奪門動揺國本駕言定策獵取侯封構)
　　　(骨肉無已之禍端損國家萬年之元氣遂使景/泰七年君臨天下之號一旦改除于謙社稷之)
　　　(臣竟死刀下每讀國史流涕傷心不能不飲恨/也英宗復鑒其誣深懷怨恨未及改遽爾上賔)
　　　(憲宗敦念親親用成先志上尊諡曰㳟仁康定/景皇帝然而未得稱宗未饗太廟歴朝因循實)
　　　(為缺典夫人臣有功於國者猶得附饗於廟而/况正位於九重之上七年之間社稷攸賴徳在)
　　　(天地功在祖宗不幸晏駕一二讒賊之臣迺隨/而媒孽之遂至不得以列羣宗而安廟祀孔子)
　　　(所謂正名之義安在今陛下即位之始宜明詔/中外尊為某宗祔祀太廟以正一代昭穆之倫)
　　　(以敦萬世宗親之義仍以于謙配饗用報有功/復勅有司震暴有貞之罪削其官爵夷其墳墓)
　　　(以為將來不忠之戒庶幾祀典可明而典刑可/正矣又按太祖髙皇帝首建太廟為同堂異室)
　　　(之制而奉𤣥恒裕淳四帝居之成化間九廟已/滿下詔議祧於是以𤣥皇帝為始祖以太祖太)
　　　(宗為世室於寢殿後建祧廟羣主以次遷入焉/至嘉靖十七年先帝斷自宸衷獨奉髙皇帝為)
　　　(不遷之祖改號太宗為成祖復上獻帝為睿宗/而竝附九廟祀焉夫太祖有功於天地創業垂)
　　　(統為萬世計尊之為始祖禮之正也獻帝篤生/聖子入繼天朝我先帝一念報本之心不能自)
　　　(已而尊之為帝祀以天子之禮此猶可以義起/者若升祔九廟而與列聖竝饗臣不知於義何)
　　　(取於禮何居天下之分奚辨乎昔武王纘太王/王季文王之緒以有天下是天下者太王王季)
　　　(文王之天下也故武王得以追王太王王季文/王也猶我太祖之追尊四祖也今先帝所嗣之)
　　　(緒果纘之獻帝乎抑纘之祖宗列聖乎使纘之/祖宗列聖則先帝之天下祖宗列聖之天下也)
　　　(先帝不得而私其親也今饗其親於九廟之中/則是先帝之天下既受之祖宗列聖矣而復受)
　　　(之獻帝謂非有兩統乎此一人之私也非天下/萬世之公也我朝之制子為天子其母稱太后)
　　　(不稱后不得竝嫡同饗於是有奉慈之殿所以/明微也陛下謂君臣之分與嫡庶之分奚殊焉)
　　　(獻帝本安陸之藩王曽北面於武宗者今升祔/九廟而與羣宗竝列則是儼然居武宗之上矣)
　　　(為天子之母者不可以庶而竝嫡為天子之父/者獨可以臣而尊君哉臣聞獻帝在藩邸時克)
　　　(遵朝廷制度惟謹天下稱順焉故於其崩也而/武宗諡之曰獻夫生而能恪守藩臣之禮未有)
　　　(死而肯倒置冠裳者也今儼然居武宗之上臣/恐獻帝在天之靈必以上下之分不可踰也禮)
　　　(義之防不可越也祖宗相傳之統不可私也將/蹙然不安於其位矣夫祭者所以安先人之神)
　　　(也既蹙然不安於其位則又何愛於附饗何取/於太廟哉陛下方將秉正奉公為天下矜式必)
　　　(不以私親之故而廢禮其勅禮部㑹多官集議/再訂廟儀務求典禮之正庶於祖宗祭統不至)
　　　(生嫌獻帝神靈得以安饗而亦不失先皇尊親/報親之心祀典由是而正禮義由是而安天下)
　　　(之分由是而辨而萬世人心之公定於此矣以/上三事皆言人之所不敢言且倡議於楊時喬)
　　　(詹泝劉曰梧歐陽調律諸臣之先而實録不書/野史失載故節録之處士善談兵見知於戚少)
　　　(保歸隠羅浮見日峰/鄉里稱為見日山人)
　　西游别貞復
君望東海歸予從西粤游興言感今昔行路何悠悠白
日徃不返頽波逝東流青青澗中蒲泛泛江上鷗連枝
與比翼庶以解我憂
　楊承鯤(七首/)
　　　承鯤字伯翼鄞人太僕卿美益子國子監生有
　　　西清閣詩草
　　　(詩話伯翼論文謂先民有作彀率存焉不入彀/率雖工無當也論詩厭薄王李謂暗中摸索知)
　　　(為今人之詩惟誦之不類今人而不蹈古人之/迹斯善矣譬如學書然方其心慕手追必盡肖)
　　　(古人及其成也不必盡肖/乃成家可稱知言者也)
　　七哀詩(二首/)
朝發桑乾河暮宿樓桑邨王氣久消落靈跡祕陳根物
色遞遷化日月屢崩犇奈何此征夫䟦涉無朝昏驅車
冒榛荆忍飢過市門餘雪照墟里頽陽藹荒邨隴墳鬱
相望賢達無一存顧彼翳桑人太息涕潺湲
客行無昏曉乘月理歸軒仰視明河低畢昴正闌干繁
霜生肌骨齒戰不能言空野無人聲雞犬互悲喧羸馬
為哀鳴僕夫自辛酸行行日已老帝鄉日已窅朔風裂
緇衣客歸苦不早燕雀懷故棲游魚思在藻日月逝不
處誰能長美好眷我平生親言旋永相保
　　無能
漠漠島烟合紛紛林月生小山全入霧大水半浮城鳴
櫓通晨過疎星永夜明無能逐世好嬾與癖相成
　　寄題江心寺
勝絶江心寺江空墖影長潮痕剥斷石海氣濕危廊僧
老秋無寐鵰寒翅有霜英雄餘涕泗風雨弔殘陽
　　小山
還山抱黄犢沙草日䝉䝉竹屋難禁雪松門不掩風香
餘栗葉火寒落桂花叢寥落清江外吾生亦有終
　　小山歸得長文書及新詩二首兼惠茅栗如數奉
　　荅
茅栗何年種分匡見小奚色兼霜芋早味與露葵齊歛
䄂呼兒子嘗新媿老妻永無懷橘日剩有萬行啼
　　翛園觀刈稻詠懷
老覺衣裳薄寒摧捃拾頻㝷常邨徑小來徃路人新沼
靜飢魚出林卑宿鳥馴雞豚與閭巷不厭野夫貧
　諸葛鯨(一首/)
　　　鯨字君騰襄陽人(一云蘭/溪人)
　　渝城人日簡孛給事
訪舊來何晩輕帆落驛亭江廻劒外白山繞漢中青萬
里逢人日孤城感客星知君懷諫草翹首望明廷
　沈懋嘉(一首/)
　　　懋嘉字㑹真平湖人懋孝之弟諸生有白巖遺
　　　稾
　　秋鳥
陳山西麓海東頭細網長竿帶緑韝買得山禽如粉脆
屠墳十里稻花秋
　　　(詩話吾鄉屠康僖墓在乍浦陳山山濵海宰木/蓊鬱毎東風起冇鳥海外來集於樹土人張羅)
　　　(持竿捕之大者曰蛓毛鷹亦曰鷗鶘中者曰花/雞小者曰鑽籬剖其腹有青椒其骨甚脆號為)
　　　(秋鳥文學詩/蓋紀其實)
　裴邦竒(一首/)
　　　邦竒字庸甫聞喜人有巢雲集
　　望嶽
衡陽秋色翠(一作/碧)氤氲南望蒼梧隔楚雲自去重華招
不返月明瑶瑟怨湘君
　黄維楫(二首/)
　　　維楫字説仲天台人
　　送王元甫舍人使襄藩
玉門將醖酒使者捧銅圭玉節湘雲外星軺漢水西恩
頒丹鳯詔歌唱白銅鞮山簡流風在能無醉似泥
　　武林與王符李葉四博士夜酌
烟草碧連天吳山春可憐客情千里外鄉語一尊前細
雨鳴深夜疎燈照别筵關河又明發罷酒各淒然
　陳有守(二首/)
　　　有守字達甫休寧人有六水山人詩集(徐子與/云山人)
　　　(詩篇雖不盡離津筏而/體裁宛密大雅不羣)
　　　(詩話山人好游轍跡遍湖海以郡有南浦六州/水胥滙於川注海遂自號六水山人一曰天瀛)
　　　(山人又曰斗下老人自比沈麟士王孺仲其詩/取材目前不甚鎔錬所選徽郡詩斤斤繩墨不)
　　　(失正/音)
　　游邵氏園
極目眺逺山振衣出東郭白雲媚幽岡蒼烟澹長薄登
皋一舒嘯餘響應林壑空緇城市塵未諧江海諾夙心
愜超曠世故任龍蠖
　　觀音巖
紺閣披雲竹樹參天花傳説見優曇妙音一去諸天逺
癡絶行人拜石龕
　盛時泰(二首/)
　　　時泰字仲交上元人貢生有蒼潤軒集
　　　(詩話沈啟南題倪元鎮畫云筆蹤要是存蒼潤/畫法還應入有無盛仲交畫師元鎭文徴仲遂)
　　　(以蒼潤題西冶城之小軒仲交性愛山水去郭/二十里為攝山山之左有大城山結精舍其中)
　　　(時跨一靑騾欣然獨往嘗為子娶婦其妻戒勿/他徃忽隨友人徃城南古寺數日乃還妻愠而)
　　　(詈之乾笑而已張肖甫開御史臺於句容仲交/醉撾㦸門之鼔肖甫曰安得此狂生必盛仲交)
　　　(也邀入復飲達旦乃别萬歴初元以陪貢試吳/下肖甫謂曰子過姑蘇宜一謁王元美遂攜所)
　　　(著兩都賦謁元美於小祗園元美贈之詩曰遂/令陸平原不敢賦三都又三日之内遍和元美)
　　　(擬古詩七十章元/美為之氣奪云)
　　初春送朱比部
幾年官寄白雲司日日行吟湖水湄五馬西川今作守
一尊南郭暫相持天邊雲樹依臺逺雪後春濤出峽遲
自昔蜀中饒勝蹟品題應是待新詩
　　寄武林朱九疑
湖上輕風拂柳條美人吹笛向平橋欲知胥浦潮初退
正是秦淮雪半消
　張正䝉(二首/)
　　　正䝉字子明江寧人(顧太初云隱君年九十餘/猶能日行數十里無倦不)
　　　(多飲酒而善飯如壯夫詩法/中盛唐饒王孟韋柳之趣)
　　商人怨
江上商人歸試問商人事商人不敢言相對但垂淚
　　過王徳載牆東别業
舊是君公隠相期共避喧落花春雨巷垂柳暮烟邨牕
外青山出尊前白鳥翻澗聲流不竭吾意欲㝷源
　馮敏効(一首/)
　　　敏効字忠卿平湖人給事汝弼之子有小有亭
　　　集
　　舟行
水逺連天碧秋深共客寒孤舟迷去路頻對夕陽看
　程伯陽(一首/)
　　　伯陽字師道歙人(王仲房云師道家貧賣藥自/給詩多漫與而沉思者自入)
　　　(法/)
　　過南山懷許宣平
仙人去已久訪古經南山丹竈亦已沒白雲長自閒風
吹桂枝緑雨落桃花斑空傳負薪句沽酒何時還
　馮　科(一首/)
　　　科字子盈嘉善人布政使盛世之父有東皋吟
　　吳江逢越客徐生
賣藥長為客浮萍寄此身因沽吳市酒得值越鄉人白
雨三江暗丹楓十月春追思十載事不覺淚沾中
　孫文篪(一首/)
　　　文篪字伯諧歙人(王仲房云伯諧好神仙山居/獨行洞簫在佩不顧俗人訕)
　　　(笑其詩任性放吟嬾於祖述間有合作便越凡/情若行人欲問前朝事翁仲無言對夕陽足稱)
　　　(佳/句)
　　逢鄉人
爾從山中來恰喜江上遇吾家老梅花開到第幾樹
　曹昌先(一首/)
　　　昌先字子念一字以新太倉人
　　少年行
長安兄弟舊知名半是期門半射生醉就胡姬壚畔宿
明朝齊赴受降城
　欽叔陽(三首/)
　　　叔陽字遇公吳縣學生入國子監有集
　　　(詩話太監孫隆以督織造駐蘇州朝廷方起税/額惡少年行賄充委官乘輿張蓋勒索商税民)
　　　(不堪命崑山人葛成率衆二千人分作六隊一/人揺蕉扇前行後執挺隨之知長洲縣事鄧雲)
　　　(霄見民情洶湧擒委官頭目械於𤣥妙觀衆立/毆死裂其尸知府朱燮元勸諭始得解散此萬)
　　　(厯二十九年事也時葛成慷慨就獄後得宥罪/又二十餘年而有顔佩韋等實先啟其兆云遇)
　　　(公謡凡一十三首兹/録其音節近古者)
　　税官謡(三首/)
四月水殺麥五月水殺禾茫茫阡陌殫為河殺禾殺麥
猶自可更有税官來殺我
千人奮挺出萬人夾道看斬爾木掲爾竿隨我來殺税
官
税官來百姓哭虎負嵎猱升木壯士來中貴走十二人
三授首歡樂崇朝不及夕倏忽頭顱已狼籍投畀烏鳶
烏不食
　張名由(二首/)
　　　名由初名凡字公路蘇州嘉定人有張公路詩
　　　集
　　　(詩話公路居平世而好言兵棄家産僮僕以避/徭役可稱知幾之士蓋先唐婁程李四子稱詩)
　　　(而學文於/震川者)
　　吉貝辭
禹貢故江道今已失其真西亂北入婁浦東接春申中
淤百餘里髙飛起黄塵三年棄不治地頗生理殷九夏
耰鉏出三時雨露新吉貝萬餘頃其葉何蓁蓁秔稻産
三吳初不係海濵陵谷日變遷造物亦至仁嗟嗟肉食
謀此理難具陳
　　空堂
秋蟲響空堂纖月下幽渚鳥驚風外林花落庭中樹羈
棲興逺懷城河隔新雨耿耿良不寐脈脈以無語
　俞安期(十三首/)
　　　安期初名策字公臨既更今名改字羡長吳江
　　　人有翏翏集(朱雲子云羡長語多雄壯如望海/云星臨東極無分野山入南荒有)
　　　(沃焦廬山絶頂云爭趨大海千江定纔入中峰/兩郡分寄臨洮監司云桃花東道來天馬木葉)
　　　(西山見玉狼寄建昌兵備云笮馬全敎/歸漠北竹王那許擅南中皆名貴可傳)
　　　(詩話羡長之名由元美明卿伯玉而成詩亦兼/綜三家原本李獻吉長於獺祭賦景有餘言情)
　　　(不足如入隋苑觀翦綵花青紅碧緑非不/爛然奪目即而視之與根株總不相附)
　　烏沙阻風
獵獵閶闔風吹彼江漢流崩流一何急阻我西行舟擔
篙引百丈人力非不周但如宋都鷁退行良非謀旅情
既昏亂朱炎苦相讎畢竟泊楓林繁陰結綢繆憶從辭
妻孥再見蓂葉抽前期猶漫漫返顧多沉憂沉憂不能
揮奮思弋青丘
　　武夷(二首/)
晨興命篙師溯流泛清汜鷁首轉石湍九曲兹其始峰
巒縱異姿崖壁夾重詭參錯駭愕形萬狀不相似林林
從孤舟紛紛列兩涘回眺天柱石端立若冠峙其上亦
宏奥云有天池水易代投玉簡遣使歴千禩子騫謫居
時仙客咸來止晉代八真人異姓四女子謫籍周有期
上昇具由此控鶴彼何人曽否來主禮
縶纜仙船巖三曲漸已及云何二仙艇中壁懸石隙嵗
月固不知神化亦奚測更無堯年潦安得逮兹息豈墜
絳渚間天路將安適或由巨靈掌攜之化人國莫謂藏
壑牢夜半負有力願借拯迷津衆人免沉溺
　　神鴉行
甘將軍廟富池口廟前羣鴉何太馴商艑經過浪索食
撲刺雙翅飛近人上投餅餌或片臠髙挐低攫疾若神
競言此鴉莫彈射將軍精靈所變化中之不斃亦不傷
風波恐使神明咤吁嗟乎將軍氣㮣籠古今强吳捍魏
人所欽精靈縱化亦貔虎安得𤨏𤨏為微禽神鴉神鴉
汝曹憑藉將軍力不加彈射還投食何殊僕𨽻在權門
安然請索無不得
　　卜居陽羡
雞犬成墟落蕭蕭半畝宫湖山元作長田舍復稱翁五
口中人産千家太古風無由知帝力耕鑿自為功
　　憶家
故國千山外經秋逺别離浮生能幾日為客此多時衰
眼髙堂淚寒砧少婦悲天涯念游子風雨共淒其
　　青草湖
秋霜枯洞庭秋草入湖青漁屋遷卑壤風帆就逺汀鴈
鳬沙不整魚鼈塹多腥回想波濤日陰沉託水靈
　　過洞庭湖
南北占星日相隨任逺飄輿圖輪浩蕩舟楫變昏朝鴈
力翻風盡蛟宫隱浪遥最憐無定處雷雨失青霄
　　望海
積氣茫茫九水都望來空濶盡東隅雲霞午夜浮光動
雷雨中流片影孤日有靈烏棲析木時無游馬繫秦蒲
島夷向識滄波道烽燧防春亦逺圖
　　送顧道行副憲之山東
鬬雞走馬俗稱雄絶島窮邊路亦通卉服仍敎歸禹貢
短衣須遣變齊風嶽雲今古懸封上海日㝷常起夜中
我有所思愁逺道自今長望泰山東
　　登祝融峰
中天積氣入清凉雲霧翻看地混茫雨挾蒼龍奔下嶺
星懸朱鳥定南方何年石簣藏金簡自古山祇禮赤璋
壇上長流青玉乳神池髙捧帝臺漿
　　謁禹陵
水土開荒服憂勤任聖躬八年忘内顧四載畢前功厯
數虞咨及廵游夏諺同㑹稽臨絶徼道里記方中玉帛
諸侯集梯航萬國通重輝扶舜日後至戮防風論徳人
無間傳家祚莫終寢園非逺隧祠廟異卑宫祭本天酬
孝民猶俗尚忠穴深藏詭物石立窆神工祕守𤣥夷使
竒探太史公為魚心感歎酌水意尊崇草莽成臣禮精
靈鑒鄙衷願為松栢樹朝暮䕶青蔥
　　東濠雜興
青溪東九西九白鳥朝雙暮雙結屋何殊柳浪投竿别
是桐江
　何　白(四首/)
　　　白字无咎永嘉布衣有汲古堂集
　　　(詩話无咎起於側微事容有之第考萬歴庚辰/履歴龍君御初授徽州府推官鐫級改温州府)
　　　(學敎授入為國子博士未嘗任温州司李也牧/齋尚書殆亦道聽之説汲古堂集原亦出於七)
　　　(子頗與俞/羡長相近)
　　長干客舍同周叔宗夜坐分生字
莊塗輳塵軌未路多所嬰况復嵗遒盡懷歸軫予情之
子秉髙韻神恬物自輕處順鮮有觸居喧若無營偃仰
寄一室展玩忘寢興髙梧散縹帙風琴落虛聲櫩卑景
先夕墉髙曦易傾幽光代明燭寒月曖前楹焚枯命芳
醑歡燕惟平生情披語已洽罍虛時載盈寸愫得所遣
冀此數來并
　　村翁行
老翁耕種居西邨白頭不到城東門翁言淳朴日非昔
我覺勝兒兒勝孫大孫自託能當户負租徃徃凌田主
日斜歸自縣門來桑下乘凉説官府
　　淮陽歸興
淮泗秋風動地來月明如水鴈聲哀南經伍員吹篪市
北眺曹公較弩臺歸路漸香菰米飯佳期已負菊花杯
愁聞烽火連東北極目浮雲黯未開
　　莫愁湖逢程徳懋
莫愁湖邊驚暮春暖風霽日揺青蘋柳條繫馬不辭醉
飛絮滿天逢故人
　陸　弼(六首/)
　　　弼亦名君弼字無從江都人嵗貢生有正始堂
　　　集(李本寧云無從詩有六朝之靡曼精/工有唐宋之舒緩流暢各臻其勝)
　　有鳥
有鳥東南來為巢良已劬彼鴆胡弗仁一朝奪而居我
躬不遑恤安所念拮据逝將訴上帝九閽莫可呼鳯皇
三歎息謂鳥亦何愚不聞晉與魯封土百里餘三桓逐
其君六卿析其都遂使帶礪邦忽焉為丘墟自古皆有
然勿謂天道迂天定能勝人兹理若轉樞
　　韓侯祠
秋風開古廟聞此祀王孫漫説封侯相徒傷過客魂楚
歌空激烈淮水易黄昏我亦懷知已漂零未報恩
　　哭亡弟惟良
早罷諸生籍貧無季子田暮齡看汝健朝露竟余先無
復誇聨玉徒令歎逝川山齋姜被在攬處一􁈈然
　　哭梅季豹
失意長為客招魂忍向君生難逢醒日死孰問遺文末
路淹蓬累他山隔鴈羣蕭蕭桃葉渡團扇掩秋雲
　　謁于肅愍公墓
荒墳鄰近鄂王宫異代孤臣伏臘同北狩忽聞哀痛詔
中興多仗保釐功百年社稷回元氣五夜松杉起疾風
聖主祇今恢廟略飛狐聞已命元戎
　　晩泊毘陵諸君攜酒過集舟中
孤城春水浸桃花白髪逢君酒重賖一曲清歌滿船月
不知今夜是天涯
　黄克晦(八首/)
　　　克晦字孔昭惠安人有黄孔昭詩選(沈嘉則云/孔昭多深)
　　　(沉之思本之雄渾發以舂容情以景生語必自/鑄字不虚設氣完神定大雅之材  朱秉器云)
　　　(孔昭詩意常獨造雖以古人為宗而不蹈襲片/語  何思黙云孔昭詩如入幽林長薄其樹木)
　　　(皆世所有而鬱然蓊翳祇覺老蒼/歴下瑯琊但稱盧謝未能或先也)
　　　(詩話孔昭少為畫工壯嵗以詩名其金陵游稾/則張仲立刋之西山唱和編則李于美定之金)
　　　(臺詩則林登卿鐫之登卿稱其古風天籟自鳴/近體森然紀律青溪社集諸公允當推為祭酒)
　　感時
繁霜凋草木谿谷正悽惻𤣥冥慘不舒改嵗固云逼萬
物各有因盛衰迭今昔寧見武安門猶納魏其客
　　江行
江風來自北弭櫂江水南白浪聒不息游氣昏空潭曠
野何蒼蒼引步隨幽探鹿鳴求其牡豐草非所甘江燕
啄不食念雛聲諵諵物性固如此游子何以堪慨彼江
中水衝波無定端古人忍飢渴㫖矣非空談
　　夢游武當山懷鄖陽江使君
祝融奠朱方五嶽有定目胡不以嵾山竝列而為六夜
夢登其巔游氣承我足千峰歴嶮巇如車走平陸上為
帝者居星辰纒其麓崢嶸羽人宫參差徧巖谷中有不
死人終嵗茹草木授我鳥迹書竒文不可讀雞鳴忽焉
寤惋歎淚相續
　　聽話西苑
雷殿清虛太液秋至尊多在望仙樓樹深宫闕東西合
月出東西下上流麟圃紫芝春曄曄兎園白鹿曉呦呦
軒皇鼎在龍髯斷露箔風簾不上鈎
　　送何仁仲鴻臚
乍列鵷班黼座前懷山歸櫂忽悠然蘼蕪曉過湘妃廟
葭菼春迷宋玉田白雪新聲供奉曲悲風古調别離篇
重來何處偏相憶問我朱陵訪道年
　　病中風雨寄歐楨伯
薊門衰病颯驚秋風雨蕭蕭獨倚樓四海新知名下老
頻年多病客中愁雲連北極迷宫樹水發西湖出御溝
京國逢君歡不淺可憐經月罷同游
　　欵乃曲(二首/)
五虎山如五虎蹲盡對無諸舊國門無諸去後山空在
秋草蕭蕭日又昏
微茫星月下江鄉三十六灣江水長夜半舟人相借問
好風日出到洪塘
　鄭　琰(二首/)
　　　琰字翰卿閩縣人(徐興公云翰卿工七言少/游邊疆集中多悲壯語)
　　　(詩話翰卿詩名籍甚興致故超七/言近體全得力於唐詩鼓吹者)
　　贈顧小侯
甲第連雲瞰帝城畫簾繡箔照朱甍新開馳道千金埒
舊領團營七較兵方士房中龍虎鼎侍兒花底鳯皇笙
燕山二月春初好玉勒朝朝待曉鶯
　　黄山道中
微霜風物色淒淒路入黄山是五谿帝子不歸汾水上
行人愁過穆陵西荒原曉露銅駝泣古驛秋風鐡馬嘶
獨客傷神家萬里斜陽征鴈楚天低
　胡宗仁(三首/)
　　　宗仁字彭舉上元人有知載齋稾(姚園客云胡/彭舉如空山)
　　　(泉落薄晩霞明多顧太初/云彭舉詩竒峭  新致)
　　　(詩話彭舉詩頗清真惜稾為楚人/論定必去其菁華僅存皮骨矣)
　　立秋後夜起見明月
深夜見明月漸低西南隅光華射虛檐照我牀頭書開
函見細字歴歴如貫珠老眼未能讀惆悵坐庭除風生
梧葉鳴光景殊蕭疎昨方入秋序清凉便有餘
　　閒居寄友
家住青溪曲春深花竹迷君來若相問直過西梁西
　　桃葉渡
桃葉渡頭桃葉春家家姊妹鬭妝新不知何處初來客
未省吳姬解笑人
　王嗣經(二首/)
　　　嗣經字曰常本姓璩上饒人
　　郊遊
禁樹青郊外重城緑水湄園林春閏月花鳥晝晴時逺
岫平浮檻清泉曲到池晚紅翻蛺蜨新緑坐黄鸝烟斷
游絲見風輕落絮知一陂芳草色禁得馬歸遲
　　金陵元夕
十二城門徹曉開金壺銀箭不相催行隨燈市家家月
看到花林樹樹梅
　王伯稠(一首/)
　　　伯稠字世周崑山人
　　長干曲
月出江頭白鷺飛江花采罷濕羅衣儂家住近長干里
自唱蓮歌伴月歸
　鄧欽文(一首/)
　　　欽文字徵父江陰人有倚竹紀游二集(丘念先/云山人)
　　　(摹仿唐賢色澤/音調靡一弗具)
　　洪光寺懷陳更菴
寺裏還藏寺山頭别起山磴盤千級上僧占一峰閒秀
色杯前墮孤雲杖底還元龍負竒好惆悵不同攀
　程　格(一首/)
　　　格字良學休寧人翰林待詔有石林藳
　　蕪城晩望同方太學元卿賦
木落川原一望開孤城客思轉愁哉帆隨斷靄天邊沒
鳥帶殘陽樹杪來黄葉疎鐘秋寺暝丹楓兩岸暮潮廻
慿髙欲擬參軍賦愁絶西風半草萊
　汪乾利(一首/)
　　　乾利字和叔歙人
　　泗上
芒碭山前秋草多彭城王業竟如何雲來還作真人氣
風起猶傳帝子歌朔鴈南飛離紫塞淮流東下接黄河
知君躍馬能乘興一路江山取次過
　吳大經(一首/)
　　　大經字元常常熟人有叢桂軒集
　　江水
霞明江水淨潮落江帆急白鳥趂斜陽銜魚沙渚立
　姚　悦(一首/)
　　　悦字汝誾秀水人
　　秋興用杜工部韻
洞庭林屋逕逶迤震澤凉生萬頃陂菰蔣浮沉隄畔米
芙蓉開落澗濵枝琳瓊書付靈威守鰕菜船從范蠡移
七十二峰吾歴遍湖天疇識客星垂
　錢應晉(三首/)
　　　應晉字次卿海鹽人萬厯丙子舉人蓬州知州
　　　有閬風館集
　　九日故城舟中
無處㝷籬菊何人送酒來故園知滿徑此地少深杯岸
柳霜前脆雲鴻日暮哀悲秋憐楚客懷抱向誰開
　　酬金文學
一諾千金重貧交不世情把君書在手感我淚沾纓推
奬期先逹泥塗艱此生秋宵相望處但有月同明
　　過河間憶許長孺侍御
攜手登臺畔存亡憶昔時酒家仍舊所柳色換新枝對
月杯難覆攀條淚欲滋風流何處覔逝者竟如斯
　徐　冽(五首/)
　　　冽字仲容吳縣人萬歴癸卯舉人有嘯碧堂詩
　　　集
　　踏車曲(三首/)
阿伴五更來喚儂踏車去赤日已三啇踏車未敎住
人言田家樂不知踏車苦憐歡氣力微代歡當卓午
東邊鳯仙花西邊烏桕樹不敎儂上車那共歡一處
　　夜坐對酒(二首/)
松醪初熟甕生香數盞醺然對夜凉好拂桃笙魂夢穩
月斜桐樹影初長
已許侯封在醉鄉百年須醉萬千塲不嫌醉裏疎狂發
自是先生醒更狂
　戴　灝(一首/)
　　　灝字升之嘉興人萬厯丙午舉人
　　宿僧院
共宿髙僧院深杯賦茗柯鐘聲沉逺樹鴈影度秋河近
海金風早安禪白法多上方今夜月猶向斷橋過
　
　
　
　
　
　
　
　
　
　
　
　明詩綜卷六十八
欽定四庫全書
　明詩綜卷六十九
　　　　　　　　　　翰林院檢討朱彛尊編
　林世璧(二首/)
　　　世璧字天瑞閩縣人有彤雲集
　　　(靜志居詩話天瑞為龔祭酒用卿女壻嘗從婦/翁游鼓山分韻賦詩時天瑞已醉詩成題壁有)
　　　(眼中滄海小衣上白雲多之句坐客皆歎以為/不及徐惟和詩云閒㝷老衲叩禪堂墨跡淋漓)
　　　(滿上方一自題詩人去後白雲滄海兩茫茫蓋/為天瑞作也覽彤雲集終卷才雖敏而調實庸)
　　月
玉露晴初墜天河迥欲流誰憐今夜月還似去年秋影
逐寒雲起光縁暮杵留關山千萬里偏照漢家樓
　　早冬寄懷
嬾慢陶元亮經年獨掩扉不知秋色改但見菊花稀落
葉階前度寒禽樹上歸停雲那可賦徒爾壯心飛
　汪禮約
　　　禮約字長文更字士垓鄞人太學生
　　采藥行贈族子銘孺
朝出斸苓暮采薇白日忽落蒼烟飛荷鍤歸來倚深竹
落花清露香人衣我家阿咸頗解事提籠逺自江城至
肘後三千禁架方囊中數卷軒轅記眼前孺子總紛紛
少年提領爭如君何當共爾㝷仙去采藥天台卧白雲
　　寄懷
朝雲不散暮雲流溪上茆堂水竹幽忽見斜陽滿髙樹
亂蟬風葉似深秋
　東　漢(一首/)
　　　漢字希節華州人
　　無題
嫁來依舅姑不省堂前路自君去桐廬夢熟横江渡
　姚和鼎(一首/)
　　　和鼎字長公長洲人
　　懷胡孝亷謁選
偃蹇慚予拙飛騰羡爾行春風燕市酒夜雨闔閭城吏
隱懷方朔貧居笑馬卿相思有尺素愁殺雁歸聲
　許　賓(一首/)
　　　賓字觀父休寧人
　　入新安界
十日疲行役雲山接大鄣馬啼知故道人語别殊方遏
雨防沙溜臨溪問石梁羅含家已近蘭草徧池塘
　胡一桂(一首/)
　　　一桂字百藥鄞人
　　吳興九里石塘即事
路出桑陰盡澄湖野望賖菱歌依岸柳舟影入蘆花烟
起迷邨白雲移見日斜異鄉風景在羈客倍思家
　汪廷訥(一首/)
　　　廷訥字無如休寧人有環翠堂集
　　　(詩話無如耽情詩賦兼愛填詞結環翠亭酒讌/琴歌與湯義仍王伯榖諸人游興酣聨句嘗集)
　　　(唐人詩云狎烏無機任徃來一川晴色鏡中開/竹間駐馬題詩去松下殘棊送客回緑樹碧檐)
　　　(相掩映落花飛蝶共徘徊物情多與閒相稱/莫惜芳時醉酒杯製百家衣可云無縫者已)
　　夏日池上
水靜追凉便林繁得暑遲采蓮木蘭櫂佐酒竹枝詞藻
緑魚游處蘋香鳥下時不須逺歸去新月已如眉
　邵正魁(三首/)
　　　正魁字長孺休寧人國子監生有梁園燕臺二
　　　集
　　白雲湖泛舟
堤畔連青草湖中多白雲扁舟一以泛之子得同羣卷
幔雨初歇看山日欲曛芙蓉未堪把心已愛清芬
　　過仲開江上居
以我不如意憐君江上邨有田能種黍好客足開尊山
色青當户潮痕白到門凉生五柳樹晤語謝塵喧
　　觀太學石鼓
十鼓千秋石橋門列儼然功應昭羽獵世得紀成宣想
像于岐日寧論入洛年法書存斷畫大雅在殘篇色起
雲霞絢光爭日月懸依櫺星自聚照水璧猶聨呵䕶諸
生重臨摹博士專長同䕫樂典豈羡漢經傳後作知難
及他山可罷鐫子雲徒曉事白首獻甘泉
　朱應龍(一首/)
　　　應龍字舜䕫一字近臣鄞人有東籬樂府
　　　(詩話東籬與沈明臣葉太叔盧澐齊名號明州/四傑乘月飲海上大醉溺死其短歌行云皎皎)
　　　(月明駕言宵征唯君之故不/遑自寧説者以為近於讖也)
　　懊儂歌
白舫張青帆載儂歡子去風生柳樹間飄揚落何處
　盛以約(一首/)
　　　以約字孟將一字彦修國子監生
　　喜雨
好雨終朝徧蓬門野興繁憫農勞苦日植杖桔橰園急
櫂衝萍葉深池浸竹根怪來雙屐健散步上南原
　張三極(一首/)
　　　三極臨清人
　　雨後過王明府公署
豈謂金門客能兼大隠名庭空歌鳥下吏散酒人迎緑
水新添砌青山半入城還將江上楫聊為采真行
　汪元英(四首/)
　　　元英字大吕休寧人有栩栩軒稾
　　感述
鷦鷯巢一枝鼴䑕飲滿腹林深河且廣曷不逞所欲柱
下有遺言所貴知止足疏氏二大夫解組辭榮禄今此
富貴人其欲何逐逐焉知欹器水一滿定傾覆
　　商山秋日對雨懷永叔仲升
秋雨何曽歇秋深倍寂寥折荷偏淅淅落木更蕭蕭雲
黑多迷徑溪寒半斷橋商山苦幽阻綺甪竟難招
　　有客
有客沉冥久何心自解嘲病遭毛頴役貧絶孔方交歳
月甘含蓼丘園任繫匏不如將子燕華屋託新巢
　　秋日歸自溪上
清溪一曲石橋横十里籃輿溪上行水邊沙明看不足
西風兩岸盡秋聲
　汪元范(九首/)
　　　元范字明生休寧人有借研齋草
　　得吳胙虞書
宿昔與君别乃在江之陽𤣥陰蔽光景草木日萎黄牀
下蟋蟀鳴野外鴻鴈翔居肆休百工我獨違故鄉䟦涉
千里塗空念川無梁有鳥東南飛毛羽何輝光口銜尺
素書戢翼向我旁感君懷好音今我心難忘開椷再三
歎意快神自揚離居無幾時所惜道悠長此身非雙鳬
安能日頡頏
　　張恭父畫柳行
近代何人能畫柳東吳張生稱國手沈周陸治不復作
藝苑聲名生獨有是時燕京風日妍生也拈筆當牕前
墨花片片落縑素千樹萬樹含春烟柔條窣地颺輕縷
密葉隠天帶疎雨耳畔疑聞黄鳥聲宛然坐我江潭滸
對君此畫融心神頓令價比連城珍不須更寫河橋色
落日蒼茫愁殺人
　　泊丹陽
晩次丹陽道舟停赤岸林雲容垂嶺薄秋氣入江深落
葉隨寒雨棲烏噪暮陰風帆無定泊行子若為心
　　自慎陽抵申州塗中作
冉冉悲徂景棲棲怯問津雲蒸秋變熟野晦晝飛塵壤
俗遥同楚川塗漸入申迷方知計拙幽意竟誰陳
　　感事呈劉恩徵
宫殿菑㝷弭珍竒斂益頻采珠疲百粤織罽困三秦貢
入天威霽繇興國命貧聖心元澹泊蠱媚自宵人
　　同楊邠州仲啟登太王城
墉堞基猶在臺隍客自過斷雲低阻嶺峻峽束涇河氷
納陵陰少民居土穴多遺風勤稼穡千載感豳歌
　　宿南峰
向晩躋雲嶽峰巔特室荒袖堪揮北斗夢得謁西皇石
馬嘶中夜山燈見上方鈞天聽未畢海日出扶桑
　　寄邢子愿三十韻
自作西京客深嗟阻舊游凉風生逺道景色入清秋董
澤蒲先脆樊川菊正稠潦收鶬警露霜落鴈環洲積氣
坰邊合寒烟木末流夷猶頻出郭蕭瑟一登樓轉切懷
人思寧銷去國憂眼穿臨渭汭神越繞齊州憶過坊城
畔㝷君泲水頭授餐存繾綣下榻媿淹留蓬徑要真隱
𤓰畦學故侯避喧欹皁帽抗世擁羊裘側目羣公忌修
容衆女讎扶揺矜鷃雀馳騁棄驊騮貝錦徒虛織華簪
信久抽雄心輸寸翰矯志傲崇丘苑囿晴偏媚文章老
更優􁀙成荆國寳興狎㟙湖鷗漫擬歸同趣翻憐抱别
愁栖栖應去魯碌碌似依劉旅服凋黂緼行􁔾斷蒯緱
關門繻用棄幸舍轄隨投促席傾宵雨聨牀聽曉籌素
交欣再接新好競相求阮氏才皆俊岑家燕屢修未辭
渼陂夐直愛竹林幽卒嵗慚多累餘生實寡謀襟期良
有待㑹面渺無由契託他山石情懸剡曲舟尺書題字
滅欲致定沉浮
　　詢李惟寅太保
已就通侯第新辭上將壇不知門下士若箇是任安
　程可中(三首/)
　　　可中字仲權休寧人有汊上集(董次元云仲權/詩肖題已爾不)
　　　(挨别門蹊徑寫情已爾不共古人生活上/陳伯璣云仲權詩駸駸出百穀景升之)
　　送章元禮吏部左遷羅定
謫籍名猶借君恩轉覺饒朱陵南紀盡丹闕北辰遥安
置憑荒裔明良願聖朝桄榔林樹外僕馬影蕭蕭
　　上谷
鈴閣西頭馬埒平紫騮牽過赤繁纓翻身誰中金錢的
嘶入垂楊一片聲
　　除夕太原府
鴈門南渡路千盤殘厯猶從馬上看白髪醉搔燈影下
錦筝搊殺不成驩
　葉太叔(三首/)
　　　太叔字鄭朗晩更名亭立改字介子鄞人有思
　　　烟集藏山稾(沈嘉則云鄭朗詩醖釀初盛唐諸/家而歸宿杜陵  李杲堂云鄭朗)
　　　(氣格髙澹/轉造自然)
　　　(詩話葉君嘉則/弟子别裁詩派)
　　行路難
行路莫登髙山中多猛虎行路莫乘舟水邊多伏弩我
是行路人惟知行路苦
　　小築
性本耽篇籍尤憐誦絶交先生號東郭小築近西郊花
霧侵衣袂茶烟亞竹梢坐行都自適好鳥語咬咬
　　曉晴
一月未曽乾一日雨聲昨夜喜初回髙霞結海晨光滿
錦樹依山秋色開鳩厭舊巢將婦去鷗憐新水引雛來
清羸衰疾何時起獨抱漁竿坐石苔
　吳紹竒(四首/)
　　　紹竒字淑甫桐城人有撫松集
　　螢
忽向籬邊繞還從井畔飛雨昏光不滅露重影猶微伴
讀來書舍窺眠入翠幃黄花秋老後未識汝何歸
　　浦口
水市千門列江邨萬井通馬嘶流水外人語夕陽中雪
浪髙吹樹蒲帆軟趁風故鄉天際逺雙目送飛鴻
　　編籬
負郭幽居僻編籬接短牆種𤓰看蔓引栽菊待花黄犬
吠驚殘月雞栖趁夕陽貧家隨分事世外得清狂
　　同友人飲秦淮酒樓
秦淮水漲鱭魚肥滿店楊花作絮飛日暮西闌無箇事
渡頭閒數畫船歸
　嵇元夫(二首/)
　　　元夫字長卿歸安人有白鶴園集
　　　(詩話長卿父編修世臣嘉靖辛丑分校禮闈髙/文襄出其門長卿少年簡傲獲罪嘉興某推官)
　　　(坐死文襄營救獲免招入都執其手語朝士曰/此天下才也及文襄去位乘牛車出國門次日)
　　　(始有馳傳後命長卿之詩蓋紀其實也一時傳/誦謂陽關三疊河滿一聲無此淒楚比還里团)
　　　(甚嵗暮大雪李給事樂語家人曰此時嵇公子/必大困因載酒熾炭櫂舟從之見嵇方坐涯次)
　　　(酌水相與劇飲而别/苕中傳為佳話云)
　　立秋日盧溝送新鄭少師相公
單車去國路悠悠緑樹鳴蟬又早秋燕市傷心供帳薄
鳯城回首暮雲浮徒聞後騎宣乘傳不見羣公疏請留
三載布衣門下客送君垂涙過盧溝
　　刈稻夜歸
西莊刈稻夜半歸明月皎皎當柴扉㯭聲隔岸人語近
斗柄插江霜氣微木葉蕭蕭覆林屋蘆花茫茫藏釣磯
兒童邨南酒家去野夫獨立風吹衣
　吳　璜(一首/)
　　　璜字汝震鄞人
　　曉發金壇出黄堰有懷箕仲田叔
山縣侵晨發舟行何處邨宛然新水竹疑是舊柴門急
雨來江口飛泉出樹根無由㝷二仲幽思共誰論
　黄好信(一首/)
　　　好信字仲孚揚州興化人有黙齋詩集
　　春鴈
萬里湖南鴈春來又北飛亦知鄉土異不戀稻梁肥絶
塞心先到長河影漸稀玉門闗外客應待問征衣
　公　鼒(二首/)
　　　鼒字(缺/)　䝉陰人侍郎鼐弟有小東園詩集
　　都城元宵曲(二首/)
躞蹀驊騮氣正驕垂鞭嘶過玉河橋不知明月誰家怨
腸斷樓中弄玉簫
内園湯火漫相匀種得紅梅放早春莫向樽前吹玉笛
朝來愁殺賞花人
　李　桂(一首/)
　　　桂字(缺/)　番禹布衣
　　江上
鯉魚風起荻花秋露壓蒹葭水不流何處津亭夜吹笛
白雲明月總關愁
　盛鳴世(六首/)
　　　鳴世字太古鳯陽人國子監生有谷中集
　　　(詩話太古五言圓潤貼/妥其源出於郎士元)
　　沈水部官署
江水流何急歸心却似之已傷為客久轉恨别君時斷
鴈迷寒渚吟猨挂冷枝生涯兼物色何處不堪悲
　　贈隱者
只在髙霞外無人識去蹤伴猨栖一室放鶴下孤峰丹
竈雲中火青天夜半鐘平生長徃意相望不相從
　　送柯孝廉之巴東兼呈黄廣文
去問巴江水荆門更向西挂帆秋葉落上峽夜猨啼舊
侣傷飄泊新歡惜解攜湘潭憔悴地已恐旅魂迷
　　七月八日潞河舟中别長安諸子
天漢龍初返星橋鵲乍分隔河收片雨宿浦有殘雲復
作孤舟别兼悲一葉聞相看此時恨不獨在離羣
　　宿麻河
積雨湖田沒居人生事微白魚休市早烏鬼載船歸月
黑邨舂盡林深岸火稀緯蕭眠不定中夜賦無衣
　　題岳陽酒家
巴陵壓酒洞庭春楚女當壚勸客頻莫上髙樓望湖水
烟波二月已愁人
　傅　梅(二首/)
　　　梅字元鼎邢臺人有簡翁詩集
　　園居
晝勞夕得適幽軒成小憇峰色落空青池光起浮翠須
臾暝色深繁星看欲墜新月下疎篁微風動檐際樂此
坐忘言悠悠更忘寐
　　沔池有懷
㑹盟壇下沔池流草色連天蔽故丘隴月只看懸太白
秦雲不解到幽州
　汪應宿(一首/)
　　　應宿字南仲歙縣人
　　送王祠部僉憲貴陽
地入三苖盡山過蜀道難飛泉晴亦雨毒霧晝猶寒方
竹迷秦徑氊裘拜漢官西南民力竭君好慰凋殘
　應　臬(一首/)
　　　臬字仲鵠鄞人縣學生有楚游烏溪詩草
　　烏溪
寄我江湖流浪身烏溪山水故清真春田雨足騎秧馬
秋隴禽多縛草人睡起竹牕書一卷坐來莎石酒三廵
願如在巷顔夫子到處簞瓢不厭貧
　李宗城(一首/)
　　　宗城字汝藩盱眙人
　　送臧晉叔國博還吳興
宦自潘安拙才應宋玉偏還家千嶂雨挂席五湖烟以
我多愁日逢君失意年江干一尊酒寧不倍淒然
　陳鳴陽(一首/)
　　　鳴陽字(缺/)　南海人參政萬言子
　　閨情
露冷凌波步不前流螢相撲自年年妾身未似齊紈扇
不待秋來已棄捐
　林國光(一首/)
　　　國光字廷錫閩人
　　金陵㝷舍弟聞先三日徃蕪湖悵然賦此
春江雨漲緑平堤岸柳青青拂水齊日暮相思不相見
鶺鴒飛過野塘西
　王之鼎(一首/)
　　　之鼎字象𤣥江陰儒學生
　　贈友人卜居
髙士移家處來㝷路不迷鷄鳴深巷裏門掩斷橋西招
隱仍栽桂看山獨杖藜平生厭塵事今日遂幽棲
　何　璧(一首/)
　　　璧字玉長福清人
　　　(詩話玉長任俠見知於黄陂張濤張後開府遼/東將疏薦以布衣拜大將㑹罷鎮乃止濤卒入)
　　　(楚哭之遂以病死亦矜竒之士也寄友詩云士/到出山誰不賤術惟游世最難工足當阮生之)
　　　(泣/矣)
　　西湖㝷曹能始
垂楊漠漠荇田田何處春風十四絃放鶴僧歸三竺雨
聽鶯人過六橋烟詩㝷蘿薜誰邊寺酒載桃花第幾船
游子天涯魂易斷非關春樹有啼鵑
　汪　樞(二首/)
　　　樞字伯機鄞人有存俟篇
　　　(詩話伯機世禄之家不樂仕進治别業曰泡/園賦園居詩六十首閩人徐興公極稱之)
　　懊憹曲
千金買妾身一旦逺行邁大艑如屋寛底事不相載
　　早秋刈穫述懷
杲杲朝日升垂垂水田熟喌喌呼白雞決決飲黄犢稍
稍溽暑收瀼瀼露華沃庭户絶追呼春秋足魚菽卒嵗
計所餘修我牆與屋男悦女欣欣杯炙勞僮僕躬耕一
丘田飽食詎非福
　戴景明(一首/)
　　　景明字晉仲休寧人有團雲詩集
　　深秋山居
莓蘚深層岫松杉漾北淙清宵唯鶴唳盡日少人逢倚
檻三秋老攤書萬事慵夜分魚烏靜明月半東峰
　沈瑞徵(三首/)
　　　瑞徵字靈繹海寧學生有慧居遺集(尢展成云/先生詩清)
　　　(麗有則中多/激楚之音)
　　　(詩話先生五言如落木悲秋氣浮雲起夕陰雁/聲春半少寒色雨中多野犬迎人吠流鶯隔樹)
　　　(聞雪鷗輕片片烟樹逺冥冥竹翠侵衣濕峰陰/入户凉髙者近大歴十子下亦不失為四皇甫)
　　　(也惜年未四十而没遺詩一/卷孫翰林編修珩刋行之)
　　杪秋同諸君游石井山
絶巘攀躋外蒼茫秋色殘雲山千里出烟樹萬家攢石
轉奔濤壯天空落日寒扶桑一矯首海氣正漫漫
　　錢清夜行
秋漲乘流好孤邨夜泊稀漁榔過橋逺螢火傍舟微堤
沒聞爭渡凉生欲授衣夢歸懷土切山水願多違
　侯維垣(一首/)
　　　維垣字師之儀真人國子監生
　　九日送友入九華
秋空削出青蓮花時吐白雲含紫霞九月九日九華去
此中可以鍊丹砂
　江禹奠(六首/)
　　　禹奠字其永休寧人僑居吳縣國子監生有𤣥
　　　芝館詩集(王伯榖云山林臺閣各有體裁其永/作山林詩却無寒儉語  張伯起云)
　　　(其永詩有/軒爽之致)
　　　(詩話其永與王伯榖共肄業於留都而詩名未/振然其五言清切如秋雨半沉閣夕陽已在山)
　　　(落葉半庭月啼烏滿屋霜寺出寒烟外山沉細/雨中雨洗松根石雲開屋後山山影隨帆轉溪)
　　　(聲挾雨飛久有青山志因/歌白露詩頗類鵝池生)
　　夜坐七松齋中懷睦州嚴徵君
茅齋結翠屛獨坐酒初醒殘月半牕白孤燈四壁青篋
中換鵝帖几上種魚經遥望投竿處寒雲隱客星
　　嚴陵城下
背郭千邨合中流一刹孤輕陰閣秋雨殘照落平蕪入
市魚鰕少歸舟雁鶩呼客囊任羞澀解珮問當壚
　　被放偶占
放歸吾嬾甚二月寄僧居無日不飲酒有時還著書泉
飛茶臼冷雲動竹牕虛徑僻少塵跡青苔久未除
　　東倉
信宿翠微上翛然絶世氛喬林含曉日清磬落層雲海
色當牕見泉聲入夜聞半生塵土夢俱向此中分
　　九日登山
東籬菊蕊半含黄酒伴何須定故鄉寄語柴桑陶處士
百年風物幾重陽
　　邨居即事寄天都李使君
日照雲林宿雨休一灣溪水入江流野人家住清溪上
坐對寒山兩岸秋
　周良寅(一首/)
　　　良寅字(缺/)　閩人
　　夜泊始興江口
繫纜荒山下挑燈細雨前客心共流水揺蕩不成眠
　蔣世模(一首/)
　　　世模字叔範江陰人
　　江行
晴沙漾漾見飛鳬隔浦帆檣乍有無身在江南望江北
接天秋水浸菰蒲
　段　黼(一首/)
　　　黼字黄甫曹州人有抱璞集
　　西郊
十里平原地青山遶碧林寒開烟雨色天逺鴈鴻心落
葉還蕭索浮雲自古今不妨乘暇日載酒數登臨
　劉　權(一首/)
　　　權字叔度休寧人有劉叔度詩集
　　讀宋史
六龍奔走竟何依粤海舟航事已非􁨣取灑陵無麥飯
不教行酒著青衣身沉魚腹靈均死血染鵑聲望帝歸
愁向厓山瞻王氣寒濤終古蕩斜暉
　姚　旅(一首/)
　　　旅初名鼎梅字園客莆田人
　　　(詩話園客放浪湖海綴拾舊聞露書一編頗存/軼事其評隲一時詩家逺比敖噐之近續王元)
　　　(美/)
　　山家
水盡重重客路山開處處人家粉壁斜銜落照朱簾半
卷桃花
　魏之璜(一首/)
　　　之璜字考叔上元人
　　訊程孺文
不得巢湖信時詢渡口居繞籬河路曲背郭草堂虛林
靜風驚犬溪喧晩聚漁主人游未倦閒殺半牀書
　汪功胄(二首/)
　　　功胄字介夫休寧人有介夫存稾
　　　(詩話介夫大吕之子善詩而/天存稾二卷大半學李長吉)
　　春日閒居
韶景當春半閒居覽物華緑分當户竹紅過隔牆花樵
牧依林近溪山帶郭斜閒身甘自放吟卧寄烟霞
　　樵舍
烟火隱茅茨數家傍山麓林深不見人丁丁聞伐木
　金　鎰(一首/)
　　　鎰字用衡鄞人有桂莊稾
　　贈同谷山人
太白之陽有同谷同谷之中白雲宿美人結廬谷口居
朝朝暮暮雲相逐我來問君君不言雲裏長鑱種黄獨
　王　授(一首/)
　　　授字予予江陰人
　　送常熟李瑞卿
柳暗花明春雨天鵓鳩聲裏一歸船相逢已是十年别
為問人生幾十年
　黄習逺(一首/)
　　　習逺字伯傳吳縣人有蕭蕭齋稾
　　寄朱宸卿
與君同里閈只隔數家居無日不相見有時還寄書開
尊呼共飲得句問何如自作長干客别來三月餘
　髙文祺(一首/)
　　　文祺字壽承廣信人
　　自君之出矣
自君之出矣不種相思樹思君如春草多在無人處
　吳邦達(一首/)
　　　邦達字非聞休寧縣學生
　　江樓送别
把袂層樓上虚牕四望平柳烟邨外市花雨驛邊城東
去潮千里南歸客幾程當歸愁欲别津樹重含情
　潘　鏞(一首/)
　　　鏞字聲逺江陰人
　　寄懷
孤燈一㸃照書龕離思沉沉睡正酣無那角聲吹落月
夢魂飛不到江南
　張　儲(一首/)
　　　儲字明用新建諸生
　　聞鴈
孤鴈來何處殘聲靜夜飄江空音淰淰雲重影蕭蕭慣
向風前急偏從聽處遥秦川織錦婦掩淚憶征遼
　周應辰(一首/)
　　　應辰字斗文鄞縣學生有緑莊詩采
　　　(詩話緑莊游鄒南臯之門南臯問曰使周生為/仲尼弟子將誰學對曰某小人願學樊須聞者)
　　　(以為善於説辭閩人林古度/序其詩稱其色古而骨堅)
　　古詩
行行重行行夕陽在崦嵫暮鳥有倦翼寒木無榮枝少
壯不逢年垂老誰見知
　朱純元(一首/)
　　　純元字二芑溧陽人
　　東溪港
十二街頭跡已賖草堂低占白鷗沙武陵此去無多路
瀼水西來第幾家野岸緑蕪飛燕子汀洲紅雨落桃花
滄浪不洗塵埃耳只許漁郎泊釣槎
　吳宗儒(二首/)
　　　宗儒字次魯休寧人有巢雲集
　　游黄山
九月秋氣髙抗策恣游眺天都陟崔嵬洞門入窈窕緩
行憩松根徙倚臨霞嶠探竒壑轉深攬勝景逾妙山蹊
縈以紓石壁陡而峭瀑布挂晴川懸厓廻夕照地與仙
境俱凌厲討佳要孫阮予非倫於焉學長嘯
　　春夜錢塘江行
小艇發江干入夜東風起帶雨挂輕㠶西行三百里
　劉時中(一首/)
　　　時中字伯庸休寧縣學生
　　有客
有客問烟蘿山家在何處笑指碧溪頭遥遥踏花去
　虞伯龍(一首/)
　　　伯龍字公普鄞人有擔簦集
　　舟中
寥落明州客孤懷寄短篷江豚偏狎浪舟子但呼風歸
夢隨流水鄉書問去鴻不知今夜月千里可相同
　沈　木(一首/)
　　　木字子喬嘉興人萬厯間縣學生有近竹稾
　　　(詩話子喬自號靜得逸/人夜起一詩具臻佳境)
　　夜起
暑夜不成寐起步中庭中殘月忽墮水明河猶在空籬
根滴清露樹杪生微風坐愛新凉好先秋有候蟲
　傅邦柱(一首/)
　　　邦柱字石卿金華人
　　雜詠
鸚鵡多巧慧交交調好音翻飛嘉樹杪毛羽殊衆禽一
旦遭罿罻萬里辭故岑彩絲紲紺趾雕籠照翠衿徘徊
當簾幕聰慧増苦心鸒斯微以陋提提蓬蒿陰
　鄧秉貞(一首/)
　　　秉貞字予坦宜興人有禹笑齋詩安隠集
　　嚴子陵釣壇
經過百世見清風爭羡羊裘一老翁不有雲臺諸將力
釣壇亦在戰爭中(徐電發云自有雲臺爭比釣臺髙之/句作此題者陳陳相因得子坦一詩)
(稍開/生面)
　孫元孚(一首/)
　　　元孚字(缺/)　休寧人有滄洲草
　　草市夜泊
違家才一舍露宿尚河洲暝霧連汀白寒雲壓水流灘
聲鳴野碓燈影隔鄰舟入夜霜風急凄清動客愁
　吳　鶴(一首/)
　　　鶴字(缺/)　烏程人
　　望潤卿弟
仲月辭家日臨岐接汝書相傳及春暮應得返衡廬衣
逐客程換花隨驛路疎來帆遥數盡不見愴何如
　王　壑(一首/)
　　　壑字巽父金壇人有旅言
　　南安道中
疊疊青山曲曲溪湍流活活雨淒淒孤舟日暮南來客
恨殺鷓鴣相向啼
　戎　玠(二首/)
　　　玠字孟常鄞縣學生有蜀游草
　　晚霽與客登浩然樓眺錢塘江
晴色開邨樹危樓俯大江潮聲翻絶岸帆影落虛牕水
與遥天合人同夕鳥雙茫茫百端集形影若為降
　　泊巴東
昔行指川北今始詣巴東山縣無重郭江天有斷虹亂
峰雲欲暝官渡火初紅剪燭供清話蕭蕭暮雨中
　趙雲蒸(一首/)
　　　雲蒸字龍伯太倉人國子監生有世藝齋稾
　　北上
飛沙如雪晝茫茫始覺長安道路長遥憶小樓臨水曲
八牕風日正虛凉
　顧孟林(一首/)
　　　孟林字山甫吳縣人
　　寄陸纂父
日日看山色知君在此中秖因一水隔難以尺書通白
乳思林屋青霞記石公儻然乘興去相見對秋風
　丁雲鵬(一首/)
　　　雲鵬字南羽休寧人有丁南羽集
　　　(詩話南羽工畫其寫神王羅漢骨氣/竒偉不減大小尉遲詩特具體而已)
　　舟次尤溪
客程迷水國山靄䕶城闉嵗涉三冬暮花先十月春魚
鹽通海販橘柚落園珍故舊頻勞慰荒塗未厭貧
　方于魯(二首/)
　　　于魯初名大滶後以字行改字建元歙布衣有
　　　佳日樓詩集(梅季豹云建元詩有唐風盡屠緯/真云建元尊函叟而詩不  稟函)
　　　(叟/)
　　　(詩話古人製墨率用松烟漢取諸扶風晉取諸/廬山唐則易州上黨自李超徙歙張谷徙黟皆)
　　　(世其業其後耿仁遂髙慶和戴彦衡吳滋胡智/率多歙人明則羅文龍少華邵克已格之程大)
　　　(約君房輩咸以製墨稱而于魯所製最夥上自/符璽圭璧下至雜珮凡三百八十五式刋成圖)
　　　(譜曽上呈乙覽所造雲箋匪止成都十樣嘗以/百花香露和墨自作長歌世但目為墨工然汪)
　　　(伯玉曽招之/入豐干社)
　　送張山人歸越
雉子斑斑麥正齊黄梅四月雨淒淒新安江上攜尊酒
送爾看山到浙西
　　璞石席上作
十年不慣出家門千里來逢故舊存正值江干春未晩
蔞蒿荻笋煮河豚
　向　杰(二首/)
　　　杰號培竹慈谿人
　　題畫
雨過迴塘水亂流汕魚人去櫂孤舟荻花楓葉寒江外
獨鶴一聲霜滿樓
　　寄羽士
幾欲㝷真未得閒白雲堆裏望𤣥關煩君多養雪色鹿
借我來時騎看山
　
　
　
　
　
　
　
　明詩綜卷六十九
欽定四庫全書
　明詩綜卷七十
　　　　　　　　　　翰林院檢討朱彛尊編
　錢允治(九首/)
　　　允治初名府後以字行更字功父長洲人穀子
　　　有少室先生集
　　　(靜志居詩話功父勤於/汲古詩篇特勝乃翁)
　　題寒林鍾馗圖
千林木落嵗欲更雪深雲黑啼鼯鼪耗鬼爭出噉人食
南山老翁知姓名袖中三尺秋水清攝衣潛向林中行
一時妖孽屏跡盡喘息不敢低出聲只今如何復縱横
盤踞津要如堅城那得老翁刓雙精磔裂血肉藏缾罌
坐使天路平如衡郊原林木連理生麒麟鳯皇兆太平
春臺熙熙日月明
　　春暮治平寺
經年不到湖上寺今日偶停山下舟碧山老僧徃何許
紫薇舍人碑尚留樹杪忽驚湖在眼山坳却喜墖當頭
藤花開徧竹迸笋惜别步步空含愁
　　茱萸灣(吳王濞運/􁁉舊河)
茱萸灣頭雨乍晴廣陵城北田方耕小艇出港白衣濕
髙樓開牕玉腕横細草漠漠天際逺一水漾漾船邊清
客來空舉舊時話岸上垂楊蟬忽鳴
　　同汪魯二將軍登寳山看海
地軸東虧接混茫空明何處是扶桑青山一㸃孤城黒
碧月半輪殘照黄横海樓船天漠漠隔沙烟樹水蒼蒼
野夫却喜狼烽息醉飲將軍寳纛旁
　　送謝友可守順慶
五馬翩翩向益州三巴風景句中收天邊山色隨人轉
樹裏江聲繞郭流諭蜀有時還草檄籌邊無釁亦登樓
故交零落雙魚逺别酒殷勤勸不休
　　聞柳
一宿齋頭馬遂西秋風紫塞陣雲低黄鬚未學鮮卑語
丹竈誰封太乙泥此去可經藏甲隖何時重過浣花溪
宵來明月殷勤照霜落軍城聽鼓鼙
　　喜汪伯耳自桂林歸見過
金雞未放詎言歸細雨衡門忽款扉萬死可憐惟舌在
一官寧論與心違藤江瘴癘人行少桂嶺風烟客住稀
相見祇疑如夢裏濁醪不醉淚沾衣
　　寧夏兵變十韻次馬雲卿
要地鄰降帳邊人啟弄兵一時虧廟算萬里壞長城朘
削邊臣策艱難列較營自來愁債帥因此笑書生觀望
憂臣主安危係重輕變生元有兆事啟孰無名聲罪勞
天討知人荷聖明一夫懷憤發何日克期平紫塞消鳴
鏑彤庭罷請纓杞人東海上日日望澄清
　　楚江秋晚
揚帆指洞庭忽捩君山柁日出清霜稀秋江月方墮
　周履靖(一首/)
　　　履靖字逸之嘉興人有梅墟雜稾
　　　(詩話逸之夫婦能詩門内唱和鈔撮􁆎門廣牘/刋行亦好事者流蓋先寒山趙凡夫偕隱者)
　　江上竹枝詞
夜來春雨溢春田江上䕷蕪逺接天赤脚漁娃晨入市
柳條帶雨串銀鯿
　游及逺(四首/)
　　　及逺字元封閩人有小竹林草
　　曉發九牧嶺
嘶馬促行役出門星月稀松風吹短鬢竹露濕練衣鑒
水秋容淨縁厓足力微鄉關今日盡愁對嶺雲飛
　　野鹿園雜詠
潭水瀏其清芙蓉亂紅影白鴈一聲秋蘆花明月冷
　　汝陽曉發
殘月挂髙樹秋林生逺風淒凉千里色都入客心中
　　醉中辭竹軒宗侯
夜雨度花谿風花踏作泥惜花頻喚酒未得過城西
　潘之恒(二首/)
　　　之恒字景升歙人有金閶東游涉江諸集
　　聴錢二弟子馬生奏曲
鑾江侍女竸䨇聲半入吳城半越城總是西施歌舞地
江南何處不含情
　　春雨
流水浮香送畫船凌波何處不堪憐西来一片横塘雨
浄洗花容分外妍
　婁　堅(五首/)
　　　堅字子柔嘉定人貢生有吴歙小草
　　祁之栁二章分寄君實伯隅
祁之栁其葉油油自我送子于祁之洲佇立望之莫知
我愁豈不能言以寫綢繆我言斯永我心則憂乃如之
人洵羙且修我之所臧人以為尤
祁之栁其葉爛爛自我送子于祁之畔佇立望之莫知
我怨豈不能言以寫嘅歎我言之長我心則亂乃如之人
洵羙且燦人之所榮子以為患
　　巢湖
巢湖雖云險曠焉豁心胷於時雪初霽山髙玉巃嵸衆
山亦邐迤拱揖相為容風帆頃刻過我目不得窮但見
連檣來横亘若垣墉忽憶草昧初義師起從戎至今廖
與俞廟食崇元功奈何濡須塢紛紛鬬梟雄非無爪牙
士所攀非真龍信知聖人作萬象開晦䝉
　　登虎丘寺閣
兹山寳薈蔚能使流目迷髙閣出樹顛連峰亘其西平
生山中客今來始攀躋浮圖勢更髙登之憚層梯聊此
牕間眺已覺飛鳥低平疇帶曲水遥見來時蹊髙下各
有適物理將無齊
　　荅辰玉
憂來信無方奈何不自遣本無當世志食貧自黽勉生
人重嗣續吾後乃連蹇回思造物然有淚不令泫子意
吾能知浮雲有舒卷不然憂蒼生痛憤在儇淺我聞同
心人出處多異撰
　吳夢暘(三首/)
　　　夢暘字允兆歸安人有射堂詩鈔
　　　(詩話虞山錢受之諡嘉定程孟陽曰松圓詩老/謂能照見古人心髓若親炙古人而得其指授)
　　　(歎為古未有新安閔景賢輯明布衣詩推歸安/吳允兆為中興布衣之冠是皆阿其所好不顧)
　　　(千秋之公是公非以余觀二子之作以政/則魯衛以風則曹檜陳詩者不廢斯幸矣)
　　送張去華走哭汝陽王𦙍昌宫庶
君不見南州孺子辟不起一朝徒步走千里英雄但可
輕浮名那可無心報知已張郎心事亦復然絮酒持將
哭泉裏自言不受他人知惟有汝陽王庶子出門滿路
吹蒺藜眼底誰為此人死更將肝膽何處明一片悲風
咽如水
　　送胡孟弢邑博之沅江
攜手情無極茫茫此别何一官猶俎豆滿地已干戈畏
路身難定騷人怨自多可堪寥落思木葉洞庭波
　　秋草
八月幽并百草黄還聞一曲奏清商關河今夜皆寒色
陵寢前朝但夕陽久客自然迷道路後時能不畏風霜
吳兒莫説漂零易未到邊頭古戰場
　謝兆申(一首/)
　　　兆申字耳伯邵武人有謝耳伯全集
　　　(詩話晉江黄監丞明立序耳伯集稱其喜交異/人購異書摭異聞自墳典丘索經緯流略稗官)
　　　(璅語靡不甄録交游既廣槖中􁛑半以佞佛半/以市書有三十乘留僧舍已散佚予嘗入􁷁購)
　　　(其手鈔張伯雨詩與世所傳者迥别惜乎三十/乘者悉蕩為烟塵矣耳伯詩非不鋭意法古奈)
　　　(其辭鬱而不舒蓋耳伯踰嶺游吳首以詩文請/業於劉子威未免問道於盲宜其所就止此學)
　　　(者擇師誠不/可不慎爾)
　　别意
我行且登舟子莫徒離憂眷眷戀我側去去難久留歎
息成參辰愁思不可抽丈夫在四海譬彼水浮舟聚散
無定期感子敘綢繆
　王　野(三首/)
　　　野字太古歙人有覺非齋詩爨餘稾
　　雨雪曲
大漠雪漫漫天風入箭瘢平明沒馬足半夜折旌竿聲
疊鼓鼙暗光添劒㦸寒鐵衣三十萬誰不憶長安
　　寄叔祖仲房
燕趙歸來二十春重遊吳楚白頭新如今海内無知已
到處江山哭故人
　　征夫怨
黄雲白草沒燕山百戰空存兩鬢斑試問征夫三十萬
幾人生入玉門關
　范　汭(十三首/)
　　　汭字東生烏程人有范東生集(吳凝父云東生/苦吟收視反聴)
　　　(馳情結思不傍古不縁今一字未安寸心幾嘔/蓋神於法者  姚園客云范東生詩如楊柳當)
　　　(風嫋嫋有態髭韓子蘧云東生論詩不可一世/意所不協張  怒目諵諵詬誶及其苦吟收視)
　　　(反聽思極窅冥多/清微簡逺之句)
　　　(詩話東生詩才嫺雅如靈犀結佩可以/辟塵方之孟陽允兆諸君覺尢騰拔)
　　采蓮女
采蓮女采蓮涉溪水寧采田田葉采葉蓮有蕊莫采亭
亭花采花蓮無子
　　簡鄧逺游
日日何所待旁人應見猜油然碧草外獨上姑蘇臺西
子邈已去東風空自來茸茸桃李樹為問幾枝開
　　琴川夜泊懷孫齊之
野宿次鳬鷖青青荻笋齊潮痕隨月落山勢壓城低殘
夢風前柝歸心曙後雞還知髙隱處只隔水東西
　　荆南送姚百雉還莆中
自蜀經三楚由吳下七閩到家君有日泥殺滯留人
　　盱江對月
新月出江干郵亭獨倚闌别家如昨日二十一回看
　　閩宫詞(二首/)
露華如水蘸宫牆紅豆花兼茘子香多少蛾眉閒待月
九龍帳底貯歸郎
四條絃上按新聲半是先皇手敎成舊事内人誰敢洩
春來燕子不呼名
　　送一公還天界寺
江流汨汨樹層層短笠空瓢去秣陵依舊青山風雪裏
蓽門深掩一龕燈
　　荆溪
亂水聲中繫艇斜月寒沽酒叩誰家仙源咫尺不知處
紅葉吹來如落花
　　春日訊吳允兆
逺樹微波黯不分闔閭城畔寄孤雲春來儘有還鄉夢
除却青山便是君
　　仲冬
仲冬之交氣不齊桃花李花開滿溪行人認是二三月
秪少黄鸝枝上啼
　　遇俞獻父
與汝垂髫共里閭别來不省六年餘情知一見又成别
猶勝逢人數寄書
　　松陵舟中遲錢受之太史
幾家閒夜停機杼支枕蓬牕風許許吹盡蘋香不見人
繞塘寒月鵁鶄語
　吳鼎芳(三首/)
　　　鼎芳字凝父吳縣人後為僧名大香字唵㘕居
　　　烏程之霞幕山與范汭交有披襟唱和集(韓子/蘧云)
　　　(東生苕産而僑寓吳門凝父吳人而栖禪苕上/東生好浮大白髙談雄辯凝父丰神藴藉恬淡)
　　　(寡言其蹤跡雖/殊而論詩相若)
　　靈峰山房夜起
寥寥青蓮宇起步夜方永蟲鳴四山秋鹿飲一潭靜圓
月當碧空孤塔立無影花落樹猶香竹深澗亦冷少焉
雲英散明星上髙嶺
　　雨渡横涇懷孫惟化
東風作冷石湖船節屆清明倍可憐一日客程偏遇雨
幾家茅屋不生烟野田水緑迷楊柳古廟花深出杜鵑
寂寞横塘人去後吳姬歌舞自年年
　　北菴夜歸
欲暝未暝聞菴鐘出林入林辭逺公亂峰幾㸃白雲外
古路一條黄葉中版屋已髙隔水月布帆正飽還山風
孤雛老樹自深夜䙰褷突兀柴門東
　吳　兆(十一首/)
　　　兆字非熊休寧人有金陵廣陵姑蘇豫章諸稾
　　　(曹能始云非熊古詩學謝靈運沿及盧駱近體/學岑嘉州字句少實  姚園客云吳非熊詩如)
　　　(清猨夜嘯/斷續凄人)
　　　(詩話非熊清而能麗綺而不靡/最見賞於石倉其風調亦相儷)
　　阻風湖口登石鍾山作寄白下知已
川長已積勞風阻漸成疢離舟步少舒登山脰可引峰
垂似倒蓮石起如抽笋滙澤蕩無際潯江眺不盡烟含
楚岫微風送吳舠緊枝響山鳥聚葉密巖花隕渺渺春
目傷悄悄旅懷愍攘攘既獲譏栖栖亦負哂巖穴有遺
志寄我同心允
　　秋野閒行歸而有作
早榖已登場晚禾尚栖畝欣欣足慰饑望望非吾有荏
苒十年間蹉跎東西走結交吳楚士氣味少淳厚徒令
田園荒轉與琴書負歸來掩荆扉趨向寡親友日月忽
已除秋氣凋榆柳卒嵗何寥寥凉風吹户牖念徃固已
遷嗟今將何守朂哉黔婁言斯志儻不茍
　　録别
行舟櫂已駕斯須不相保弱子纔一齡就我懷中抱念
此傷人心皇皇何足道如何故鄉生不向故鄉老
　　春游曲
細雨濕春泥流鶯幾樹啼東風淮水曲落日長干西夾
道看馳馬圍場下鬭雞倡樓今夜醉月出管絃齊
　　西河子夜歌
新著杏紅衫試騎赭白馬馬驕堤路窄急為扶儂下
　　寄林古度
一與西湖别春風兩度來曽栖山寺裏日日待花開
　　登釣龍臺
秋色延髙臺臺荒廟亦冷兩三樵牧兒投石試深井
　　姑蘇曲
寳帶橋邊鵲啄花金閶門外柳藏鴉吳姬卷幔看花笑
十日春晴不在家
　　暮春溪居
門前梧柳長新圍雨暗空林客到稀幾欲持竿溪上去
灘頭昨夜没漁磯
　　秋思
蒹葭霜冷鴈初還歸夢如雲只戀山一夜潺湲西澗雨
夜來秋氣滿人間
　　送友人游燕
離筵别櫂暮江濵紅樹青山映白蘋一過江南風景異
兩行衰柳送行人
　沈　野(四首/)
　　　野字從先吳縣人有卧雪閉户燃枝榕城諸集
　　　(詩話從先賣藥呉門曹能始賞其詩延致石倉/園題所居之室曰吳客軒寒食絶句云驚心芳)
　　　(艸上河橋雨後推牕見柳條㕑下從來烟火少/不知寒食是今朝最為詩人傳誦按孟雲卿云)
　　　(貧居往往無烟火不獨明朝為子推伍唐珪云/慙媿四鄰敎斷火不知㕑裏久無烟則前人久)
　　　(已道之矣其樂府能/盤硬語頗饒古意)
　　短歌行
推絃拂柱歌我浩曲浩曲未歌腸中躑躅河中有船不
載客還尊中有酒不令客歡世人結交安得常好他鄉
寄食安得常飽士貧者賤客久者貧不如歸去偕我故
人
　　子夜歌
門有車馬客姊妹易衣裳儂有好顔色那在紅粉妝
　　團扇郎
皎皎合歡扇郎持贈所歡本欲圖親近翻掩桃花顔
　　邊詞
塞上風髙獵馬稀天山六月雪花飛閨人不解征人苦
直到隆冬始寄衣
　石　沆(一首/)
　　　沆字瀣仲如皋人有白雲居士集
　　江門
何處春偏勝江門自好風酒旗斜路口花信短牆東多
病一居士了鬟雙小童題詩嵩雒去可是白家翁
　秦　鎬(一首/)
　　　鎬字京汝南諸生有頭責齋詩
　　　(詩話袁小修序頭責齋詩有云今人字皆兩字/而京字獨一字自東漢以下無之矣然自漢以)
　　　(降如顔之推字介李曇字雲劉乾字天羅靖字/禮房𤣥齡字喬顔師古字籀張廵字廵孫晟字)
　　　(鳯李條徐倫字堅毛/欽字傑正難悉數也)
　　得顧朗生書
憶别如今日風霜嵗五除亂雲長短夢斷鴈有無書江
暖漁揚子原荒獵孟諸相看衣帶隔獨立野躊䠧
　米雲卿(五首/)
　　　雲卿字君夢湖廣人或云汴人徙家蘭溪後徙
　　　居歸安之埭山
　　　(詩話君夢晚寓吳興往來無定跡其撥悶詩云/十年湖上社雙屐泖東山有子癡難敎無家老)
　　　(不還後卒于埭/山之枮木菴)
　　詠荆卿
荆卿本神勇意逺度亦别酣飲燕市中歌哭以為節何
期燕太子罄折來相結禮殊報應重義感心遂熱紅爐
淬匕首繻縷試人血秦庭計不諧易水無留轍天命不
可為劒術何巧拙
　　嵗暮江行
江海迷津日氷霜卒嵗時天昏歸烏急川霽落㠶遲故
國書空返窮塗道益卑坐來風雪變愁白鬢邊絲
　　瀫水移家
移家東郭十年前東郭移家又十年忍割烟蘿還地主
笑驅雞犬下江船鶺鴒原上風偏急鳥鵲枝頭月正圓
臨發不禁回首望并州桑梓自堪憐
　　秋柳(二首/)
揺落天涯正此時蕭疎多見路旁枝一朝染露全無色
何處含烟尚有絲漢苑也應隨日短隋堤難道入秋遲
陰陰滿眼河山暮愁絶那堪帶雨垂
一夜西風那便凋他鄉何處不蕭蕭依稀有葉還無葉
揺落長條復短條難忘折來情脈脈更愁看去路迢迢
經過若問傷心地凉雨寒烟鎻灞橋
　徐允禄(一首/)
　　　允禄字汝亷蘇州嘉定學生有思勉齋詩編
　　　(詩話汝亷抗言持論具有/經世之術詩則非其所長)
　　贈丁長孺中翰北上
浮雲滿天地君子意何如容容不可為矯矯亦多虞長
路自此始願言遵康衢安得執鞭弭從子以前驅
　商家梅(一首/)
　　　家梅字孟和閩縣人
　　得家書
忽見平安字封題是老親自驚為客久不敢述家貧松
菊縱多故路塗惟一身臨風應不盡還問寄書人
　宋　珏(一首/)
　　　珏字比玉莆田人國子監生有遺稾
　　泊皖城三日懷白下故人
城依碎石岸依沙行遍城南乏酒家日暮客愁如白下
荻花風起似楊花
　徐　􁏕(十二首/)
　　　􁏕初字惟起更字興公閩縣人有鼇峰集(南損/齋云)
　　　(興公聚書至數萬卷所居鼇峰麓客從竹間入/環堵蕭然而牙籤四圍縹緗之富卿侯不能敵)
　　　(也其考據精覈詩自樂府/歌行及近體無所不備)
　　　(詩話嚴儀卿論詩謂詩有别才非關學也其言/似是而實非不學牆靣焉能作詩自公安竟陵)
　　　(派行空疎者得以藉口果爾則少陵何苦讀書/破萬卷乎興公藏書甚富近已散佚子嘗見其)
　　　(遺籍大半㸃墨施鉛或題其端或䟦其尾好學/若是故其詩典雅清穩屏去觕浮淺俚之習與)
　　　(惟和足稱二難以此知興觀羣怨必學者而後/工今有稱詩者問以七略四部茫然如墮雲霧)
　　　(顧好坐壇坫説詩/其亦不自量矣)
　　感秋
朝出北邙山夜歸北邙路北邙草芊芊纍纍總丘墓傷
哉九泉人一去無回顧往者既如斯來者復如故知愚
雖異類薶骨只數步貧賤何足悲富貴何足慕寄語賢
哲士令名自當務
　　投宿山家
清流抱孤邨秋意澹林木水急衝板橋山空響飛瀑殘
葉水邊黄危峰天際緑日暮何處歸人烟在修竹
　　送黄伯寵之秣陵
我從白門歸君從白門去去轍與歸輪相逢不相聚窮
冬百卉腓遊子遵長路黯黯鍾山雲蕭蕭秣陵樹峨峨
石頭城渺渺秦淮渡千里涉風波孤身犯霜露送子感
昔游勝事今成故離情不可諼慎毋乖尺素
　　送人臨邊
征馬嘶長路西山日欲斜送君臨絶域萬里盡風沙朔
氣摧秋草邊霜慘暮笳懸知榆塞上定憶故園花
　　宿界亭驛
兩月歌行役奔馳倦不勝澗多民病涉山疊客愁登百
草嚴霜殺孤亭驟雨崩五溪蠻地近明發到沅陵
　　驛樓送惟和兄北遊
夜靜江空欲上潮榜人催喚解蘭橈離腸禁得幾回斷
别夢不辭千里遥沙起交河陰漠漠風吹易水冷蕭蕭
關山迢遞何時盡此是他鄉第一宵
　　送康元龍之靈武
黄河官路黑山程羌笛横吹漢月明漠北烽烟三里寨
隴西鼙鼓十年兵燕鴻度塞寒無影代馬行沙暗有聲
後夜思君勞逺夢朔風吹過白登城
　　送沈廣文擢徳清令
新懸墨綬謝青氊仙令栽花向霅川處處勸耕黄稻雨
邨邨收繭緑桑烟官清但飲雙溪水吏散閒㝷半月泉
莫戀彈琴寛賦税司農方急水衡錢
　　樵夫祠
十萬王師盡倒戈秣陵非復漢山河一時總逐新纓冕
何處能容舊斧柯莫考姓名垂竹帛空留靈爽在烟蘿
荒祠近對秦淮水誰與招魂賦九歌
　　宫人斜
空山冥漠夜沉沉多少芳魂不可㝷莫怨埋香在黄土
長門深比墓門深
　　田園雜興
春流一夜水平堤菱葉縱横荇帶齊分付兒童須愛惜
莫驅鵝鴨浴前溪
　　寄家兄書
年荒八口苦饑寒門户支持事事難藥債未還官税廹
封題空自報平安
　汪　逸(二首/)
　　　逸字遺民休寧人有逋屋吟
　　　(詩話遺民與馬時良仲良/倡和里人目為華屋詩老)
　　蘧公池上
園經一雨再雨水接西邨北邨牧子驅牛避道僧雛讓
鶴譍門
　　丹陽道中别芳生
風過重陽易作寒去來俱泊此河干無端别路舟車異
一日楓林不共看
　徐應雷(一首/)
　　　應雷字聲逺吳縣人有白毫集(丁長孺云聲逺/詩本自然以率)
　　　(真見/平澹)
　　寄陸純孫
神魚樂深淵奚必易水潯威鳯集髙岡奚必燕山岑登
臺眺大江蒼蒼楓樹林眷言懷吾友忼慨為悲吟鴻鴈
日南飛助我厲商音悲哉嵗將晏况此天涯心
　董斯張(十二首/)
　　　斯張字遐周烏程人國子監生有靜嘯齋集(韓/人)
　　　(榖云先生泛覽百家旁窮二氏伐山網海洵不/世之才詩與年力相長不以風雨輟其音難與)
　　　(吳喉楚舌/同年而語)
　　　(詩話遐周初學詩於趙廣業及入閩心折曹能/始歸與吳允兆王亦房酬和是時公安景陵派)
　　　(盛行浙西風氣不盡移易遐周洽聞周見與吾/郡沈景倩略同詩亦相似嘗以所作投前守吳)
　　　(季騧季騧寓書韓求仲云在郡兩年不識有董/生吳興守眼可抉也近得渠見贈詩如飛天仙)
　　　(人不著一烟火/字其傾倒若是)
　　補昭人歌
人而無禮兮良足歎不見山中之狌狌口可以食亦可
以言
　　讀曲歌(二首/)
儂如一絃琴獨絲纒相交歡如雙耳鼓慮為他人揺
十日不窺牖後園花放齊薔薇刺儂衣蛺蝶投儂懷
　　過桐江
薄暮櫂歌聲看山不計程江晴船作市地僻縣無城蜃
氣連虹暗龍腥雜霧生釣臺猶可望緩楫未須行
　　旅宿
亂山行未盡落照一溪斜畏客前峰虎投人暝樹鴉已
知魚罷市數問酒誰家計日新安路應餐白岳霞
　　山中偶作
秋草長於人小鳥時出入但聞樵者歌不見行人跡
　　夜泛西湖
放櫂西湖月滿衣千山暈碧秋烟微二更水鳥不知宿
還向望湖亭上飛
　　梅谿
雲似魚鱗壓市低竹簰載笋出梅溪逢人閒問崑山路
葛嶺西頭更向西
　　葛隖作
笋鞭横出欲穿籬松子纔生鼠不知細雨一林山鬼語
白鷗浴起葛公池
　　初夏
楊柳隂濃曳碧烟一溪不雨不晴天水樓處處凭紅袖
吳下新来茉莉船
　薛　岡(三首/)
　　　岡字千仭鄞人有天爵堂集(黄心甫云千仞篇/中多用恒言讀之)
　　　(不厭由其氣老詩李杲堂云千仞年八十集其/平生元旦除夕  為一卷起萬歴庚辰至崇禎)
　　　(庚辰身為太平詞客六十/年名重天下亦盛事也)
　　彭城冦(二首/)
幸作六帝民賢聖厯在宥身老桑柘間不知有格鬭戈
㦸何忽焉一朝易俎豆郡盜既􁑌起朝廷重介胄欲以
殺止殺血流汚宇宙借問宇宙中何民弗從冦民志如
奔湍撫我斯共后乃信吏政苛不在猛虎後堂上鮮蒲
鞭溝邊餘老幼何况臨刀俎提兵肯相救
髦齡苦行役况丁金革中艱難費輪楫弔古躋雲龍賊
至自淮南所過州里空頓兵桃山下意在窺二東洪河
不得濟賊計良已窮一旅儻躡後殲殪微遺蹤乃計不
此出妖蛟縱故宫清夜坐岑樓浩浩聞北風南山助烈
火天地為之紅國家養貔貅恃以戢狂鋒狂鋒不能戢
其誰恕乃躬無庸姦宄患所患求英雄道路有萬目看
敘賊退功
　　華清宫
繡嶺出烟邨宸游跡尚存離宫何處是流水至今温輦
路年深廢峰巒幸後尊空餘一片月猶似照朱門
　顧同應(一首/)
　　　同應字仲從崑山人庶子紹芳之子承蔭入國
　　　子監有葯房秋嘯二集(王平仲云仲從詩辭澹/意逺有白雲自出山泉)
　　　(泠然/之致)
　　秋塞曲
寒星散落角聲哀紫塞秋髙鴈字廻昨夜軍前占殺氣
羽書飛過赫連臺
　唐汝詢(二首/)
　　　汝詢字仲言松江華亭人有編篷集
　　　(詩話詩人形累者孫伯融跛偶武孟張節之謝/荗秦眇祝希哲枝指何仲黙秃笄其他不可悉)
　　　(數至唐仲言無目李公起口啞耳聾兩/君乃能勤於箋述不廢吟咏是難能也)
　　夜别陸長倩
悵别髙樓酒易醒坐聞落葉滿沙汀春來儻憶同游地
無限垂楊夢裏青
　　留别沈茂之
風雅翩翩自不羣榮華入目總浮雲江湖此去無知已
蚤晩移家欲就君
　李　埈(一首/)
　　　埈字公起鄞人有盟鷗集
　　　(詩話公起御史尚黙之子生而耳聾十齡聞父/訃號哭五晝夜遂瘖嘗發先世遺書縱觀之上)
　　　(自國家典故名公鉅卿前言往行下及器物之/微靡不譜其本末侯官曹能始合華亭唐仲言)
　　　(作二異人傳一以耳治一以目治咸不惑於公/安景陵之説世之號為詩家者反不如瘖聾之)
　　　(指麾/矣)
　　山陰晚泊
落日山陰道孤舟帶逺汀秋林紅葉重夕浦黑風腥客
夢碪前斷漁歌鏡裏聽來朝餘興在何處訪蘭亭
　
　
　
　
　
　
　
　明詩綜卷七十
欽定四庫全書
　明詩綜卷七十一
　　　　　　　　　　翰林院檢討朱彛尊編
　文震孟(二首/)
　　　震孟字文起長洲人天啓壬戌賜進士第一授
　　　翰林修撰以言事鐫級崇禎初復原官歴中允
　　　諭徳掌司經局右春坊進少詹事以禮部左侍
　　　郎兼東閣大學士卒諡文肅有葯圃詩稿(陳皇/士云)
　　　(文公詩不多作然/不失臺閣氣象)
　　　(静志居詩話文氏自温州守以來累葉風流儒/雅為士林所推相國晚達早歸崇禎五十輔臣)
　　　(骨鯁稱首烏衣子姓名節相繼不媿清門是難/能也詩頗平縟擬古一章纒緜婉約庶幾屈宋)
　　　(唐景之/遺音乎)
　　擬古逺行
江之陽兮有嶼江之隂兮有渚朝而風兮夕而雨望夫
君兮渺何許春波兮悠悠日暮兮夷猶擥青桂兮為檝
搴木蘭兮為舟怳含思兮凝睇乘清風兮逺游逺游兮
上下載行兮載舍遵中流兮待君将寄心於逺者
　蒋徳璟(一首/)
　　徳璟字若椰晉江人天啓壬戌進士改庻吉士
　　　授編修歴侍講諭徳庻子掌司經局累官太子
　　　少保禮部尚書文淵閣大學士有敬日草
　　至廣州聞黎捿志喜
重開幕府試琱戈七哨功成獻凱歌借問凌烟誰第一
漢家劒履賜蕭何
　方逢年(一首/)
　　　逢年字書田遂安人天啓壬戌進士改庻吉士
　　　除編修累官禮部尚書東閣大學士有雪滌
　　　齋集
　　越來溪
層䑓築五年髙見三百里如何越兵来不知渡溪水
　馮元飈(一首/)
　　　元飈字爾􁃳慈溪人天啓壬戌進士知澄海掲
　　　陽二縣入為戸科給事中歴官兵部尚書
　　首善書院感舊作
維貞皇帝神授符詔出明光徴大儒有臣元標首應詔
誰並進者臣從吾一時諸儒相繼入王道蕩蕩民所趨
貞皇雖逝嗣王少譬之日出時未晡諸儒可謂睹上治
力崇正學開榛蕪請為天子建書院揭以首善天之衢
漢唐宋代何足數升堂入室泗與洙當使亂臣賊子懼
如陸有軌水有桴豈無贗鼎相錯列能由是路亦吾徒
越嵗壬戌策進士臣飇䝉與諸臣俱二十為學志方壮
晨起盥潄遵修塗少焉諸儒次第入鳴鐘撃鼔聲錞于
衣冠肅對寂未語森若披古賢聖圖儒者寧盡濶世務
憂天往往多訏謨乃知名教自足樂照耀萬古焉可誣
彼譖人者亦太甚曰宋之敗由程朱封疆在今多事日
裦衣博帶何其迂輔臣向髙為此懼手自伏疏陳青蒲
誰為此言告陛下當付之吏法當誅天子寛仁置勿問
忍見白日舞妖狐嗚呼諸儒死不恨宣尼栗主誠何辜
乙丙之際不可說故老欲哭徒嗟吁丁夘八月聖人出
讒者慄慄憂頭顱臣飇再入問書院門外細草翔啼烏
聖人豈不重經術時危未暇陳蒼瑚竊見京師富梵室
口語以唄拜以膜亦有髙閣祀天主譚兵治厯喧齟壺
獨使書院屏勿事臣飇敢復惜微軀卿雲縵縵天子都
諸儒靈爽應未徂大道經天終有孚幸甚為念臣區區
(孫耳伯云京師首善之地琳宫梵宇鴟吻相望獨無學/者敬業樂羣之地往時羅文恭徐文貞講學率借僧舎)
(誠大闕事也天啓二年御史臺諸公構書院一所於宣/武門内東墻下南皋少墟兩先生朝退公餘不通賔客)
(不赴宴㑹輒入書院講學一時士風為之少變未幾逆/璫用事郭允厚朱童䝉輩相繼論劾以講學為門戸及)
(楊忠烈劾魏忠賢疏上黨禍大作善類一空而御史倪/文煥遂奏請毁書院棄先師木主于路左左壁有記為)
(葉公向髙文董公其昌書並/碎焉書院既毁逆祠乃建矣)
　　　(詩話萬厯二十九年二月庚午朔天津河御用/監少馬監堂進大西洋利瑪竇所貢土物時先)
　　　(太傅文恪公掌禮部尚書事疏言㑹典止有西/洋瑣里國而無大西洋其真偽不可知又寄住)
　　　(二十年方行進貢與逺方慕義獻琛者不同且/所貢天主天主母圖既屬不經而行李中有神)
　　　(仙骨夫既稱神仙自能翀舉安得遺骨此韓愈/所云凶穢之餘不宜令入宫禁者也乞速勒歸)
　　　(國勿許潛居兩京與内監交往以致别生支節/眩惑愚民疏進不報後其徒湯若望以其國中)
　　　(厯法徴大統之差徐宫保光啓篤信之㑹大時/雍坊所建首善書院鄒忠介馮恭定講學之所)
　　　(董其役者周忠毅宗建吕工部克孝時先大父/楚雄知府以任子除都察院照磨竹頭木屑實)
　　　(司其勞書院成葉文忠撰記董文敏書之先大/父業遷官故未書名于石也兩公講學事在天)
　　　(啓二年既而御史倪文煥等詆為偽學疏略曰/聚不三不四之人說不痛不癢之話作不深不)
　　　(淺之揖噉不冷不熱之餅是年碎其碑暴之門/外毁先聖栗主焚經籍於堂中崇禎初文煥伏)
　　　(法院僅存宫保率若望等借院修厯署曰厯局/久之西洋人踞其中更為天主堂至今不改矣)
　　　(馮公是詩/毋沗詩史)
　倪嘉善(一首/)
　　　嘉善字迪之桐城人天啓壬戌進士改庶吉士
　　　授檢討遷司業歴中允諭徳有媚筆泉集
　　　(詩話崇禎己巳帝幸太學賜倪公坐講周易泰/卦又甞侍經筵講論語益者三友帝問孰為益)
　　　(孰為損對曰天子尚友在法堯舜而已帝為改/容公太僕卿贈工部侍郎應眷之子太僕天啓)
　　　(中請留楊左/㝷削籍者也)
　　九日
牢落家居久頻逢令節過秋聲聞鴈少霜意入林多幽
思驚時換山游奈雨何韋生髙卧穏黄菊許誰歌
　張有譽(一首/)
　　　有譽字誰譽江隂人中萬厯已未㑹試天啓壬
　　　戌賜進士出身除南京戸部主事累官戸部尚
　　　書加太子太保晚為僧居蘇州之靈巖
　　俞無殊移居光福山同顧茂倫樵水訪之不值留
　　贈
一逕逶迤入升階眼膜開當忩羅洞壑平地儼樓臺山
翠侵簷落花香拂案來扁舟同訪戴興盡尚徘徊
　倪嘉慶(二首/)
　　　嘉慶字篤之江寧人天啓壬戌進士除戸部主
　　　事歴戸科給事中晚為僧名函潛又更名大然
　　　有靈潭集
　　　(詩話倪公治賦之才崇禎戊辰在樞部上言國/計入不敷出嵗額缺至二百三十餘萬何以支)
　　　(持其言瞭若指掌假令思陵此時聽公之言綢/繆區畫則後此雖有水旱寇賊尚可緩於危亡)
　　　(而惜乎不見納也既而兵科給事中劉徽疏請/裁驛遞有旨裁十之三省郵傳銀六十萬公獨)
　　　(昌言曰驛遞之說貧民不能自食者賴之裁之/太過将鋌而走險此盜生之源也俄而李自成)
　　　(果以驛卒被裁走入髙迎祥隊中後/遂以亡明朝野咸服公計慮之逺云)
　　獄中九日寄友人
禁柝方嚴晝掩扉登髙作賦苦相違更無叢菊開籬落
只有飛霜上客衣九月吟蟲猶夜泣五年征鴈失南歸
山頭廷尉遥相望緊繋茰嚢送夕暉
　　驟雨
雨驟泉聲急雲涼樹色濃不知何處寺忽送一聲鐘
　王錫衮(二首/)
　　　錫衮字龍藻雲南右衛人天啓壬戌進士改庶
　　　吉士授檢討歴侍講南國子司業諭徳庶子祭
　　　酒以吏部左侍郎兼翰林學士
　　聖駕臨雍恭紀(二首/)
乍挹方諸水來湘泮水芹金樞澹華月玉露展蕭辰俎
豆三千士都俞十九人公庭看萬舞未許羽衣陳
樸學皐謨古昌言聖主聆硬黄摹獵碣淡墨捧名經冑
子齊歡洽真儒足典型自今隆祀典長照簡編青
　　　(詩話崇禎十四年八月太學當釋奠思陵有詔/再臨辟雍於是罷遣閣臣及分獻官時能虎山)
　　　(真人張應京適在都疏請入監觀禮尚書蒋公/徳璟暨王公咸持不可駮回十七日王公奉遣)
　　　(祭夕月壇二鼓始詣國子監十八日夘初刻駕/自長安左門出由崇文街至成賢街入廟門兩)
　　　(公導帝升階坐御幄内官持金缾金甌金爐者/六人天漸明行釋奠禮畢幸彛倫堂祭酒南居)
　　　(仁講書臯陶謨自天敘有典至敬哉有土司業/羅大任講易咸卦㝷命賜茶文班自衍聖公及)
　　　(閣部共一十九人武班三十八人分東西坐帝/命禮臣将進士題名碑并石鼓悉摹拓進呈又)
　　　(諭閣臣周程張邵朱六子不當槩置先儒之列/乃定議改稱先賢云是舉也蒋公紀之特詳今)
　　　(節録以證/王公之作)
　文安之(一首/)
　　　安之字汝止夷陵人天啓壬戌進士改庶吉士
　　　授檢討遷南國子司業歴中允諭徳詹事有鐵
　　　菴藳
　　山居漫興
一江烟雨理漁蓑筍笠長抛首自科薄醉久無中使促
夜歸須憚灞陵訶雲連西塞迴青嶂樹繞東流旋緑渦
為傍赤磯依舊隠月明堅坐扣舷歌
　齊心孝(一首/)
　　　心孝字君求桐城人天啓壬戌進士改庶吉士
　　　授編修
　　　(詩話太史賦詩無多與女郎沙蘭英章文玉/定情一物相貽拳拳叩叩宜其為情死也)
　　答女郎沙蘭英貽鴛鴦枕
含情少婦倚銀釭繡罷鴛鴦日滿忩解得世間離别苦
故将好鳥織成雙
　姚孫榘(三首/)
　　　孫榘字心甫桐城人天啓壬戌進士知龍游晉
　　　江二縣擢江西道御史謫上林典簿遷吏部主
　　　事歴郎中累遷至尚寳卿有石嶺集
　　久雨新霽喜殷氏兄弟邀飲
閉門十日隂門外喧屐齒已聞前谿漲更見屬垣圮曜
靈胡匿輝風雨横如駛暮霞照東隅魚尾差可擬凌晨
下檐楹邂逅逢之子相邀卧甕頭一斗飲未已醉翁意
有在歌者聲且止
　　車中漫紀(二首/)
茅店孤燈黯繩牀旅夢安不知一夜雪但覺五更寒際
曉山山白因風樹樹殘憂時誰紀瑞黙坐卷簾看
初日照髙樹前山霧始開怒飇一以發寒氣轉相催野
色遥難即羈愁莽欲來故人居不逺去去好銜杯
　喬可聘(一首/)
　　　可聘字君徴一字聖任寳應人天啓壬戌進士
　　　除中書舎人選授河南道御史有醉陶集
　　　(詩話崇禎丁丑侍御巡按浙江既入境屬吏伏/謁道左公首詢先太傅第宅吏以鍾秀坊對旌)
　　　(蓋闐于藉袈之橋公自巷左舎車徒行百歩入/自門升階肅衣冠拜祠下復坦歩出巷之右乃)
　　　(升車鼓吹導以行余總角時目撃其事又六年/武陵唐公紹堯分守嘉湖道入境亦展謁先公)
　　　(祠則将及門而歩入然禮容甚恭於時弟子敬/其先師若是由今觀之正可綴入觚不觚録也)
　　苦雨
雨喜及時好雲隂竟不開馬牛幾莫辨鷗鷺盡飛來茅
濕痕多漏沙崩響易哀田園生意盡排悶强持杯
　黄宗昌(一首/)
　　　宗昌字長倩即墨人天啓壬戌進士知雄縣調
　　　清苑選授山西道御史
　　　(詩話三殿告成論功行賞長倩時官御史上言/國家名器盡為閹寺收買腹心之助大行賔天)
　　　(在八月二十二日而殿工行賞在二十一日正/彌留大漸之時何暇出詔此輩直偽官爾詔令)
　　　(指名長倩乃舉黄克纘霍維華吕純如等六十/六人以對請盡行削除是亦勇於觸邪者已唐)
　　　(諺五角六張作事不成/七夕結句蓋用此語)
　　七夕有懷
危坐撫佳節蕭蕭但雨聲閨中兒女態天上别離情秋
入𤣥蟬急年侵白髮生所嗟垂老意張角總無成
　吳振纓(一首/)
　　　振纓字長組歸安人天啓壬戌進士除中書舎
　　　人考授廣東道御史有顛石齋詩集
　　棲賢看梅
萬樹惟一色半山堆白雲鳥啼村不夜香逺客先聞近
寺松隂合横枝澗影分誰家修竹裏簾外亦紛紛
　　　(詩話詠物詩最難工而梅尤不易林君復雪後/園林讒半樹水邊籬落忽横枝此為絶唱矣他)
　　　(如疎影横斜水清淺暗香浮動月黄昏僅易江/為二字以竹桂為疎暗是妙於㸃染者餘則蘇)
　　　(子瞻竹外一枝斜更好髙季迪薄暝山家松樹/下亦見映帶之工髙續古絶句云舎南舎北雪)
　　　(猶存山外斜陽不到門一夜冷香清入夢野梅/千樹月明村可謂傳神好手朱希真詞横枝清)
　　　(瘦只如無但空裏疎花數㸃李易安詞要來小/酌便來休未必明朝風不起皆得此花之神若)
　　　(朱雍之梅詞黄晞顔之梅苑李龏之梅花衲釋/明本之梅花百詠詩愈多而神愈逺矣侍御棲)
　　　(賢之作實/獲我心)
　何萬化(一首/)
　　　萬化字宗元青浦人天啓壬戌進士授南京兵
　　　部主事歴禮部郎中升福建提學副使轉右參
　　　政終廣東按察使
　　　(詩話宗元仕閩為制府畫䇿平劉香入楚同諸/軍協力擒張普薇是亦開濟之才不徒以雕篆)
　　　(見長/者)
　　贈别
彩鷁銀燈此夜親相看莫惜酒杯頻明朝茅店風霜苦
縱有盈觴不醉人
　金肇元(一首/)
　　　肇元字木公一字司杓東陽人天啓壬戌進士
　　　除徽州推官入為工部主事調兵部轉員外出
　　　為江西參議進副使遷福建參政
　　雨過鳳陽望祖陵
濠右鍾靈地闗河迥未窮江迴雙闕北淮繞二陵東古
驛荆榛雨髙原燕麥風遥瞻松柏路佳氣鬱青蔥
　蕭士瑋(三首/)
　　　士瑋字伯玉泰和人中萬厯丙辰㑹試天啓壬
　　　戌賜同進士出身除行人歴吏部郎中有春浮
　　　園集(趙韞退云先生詩以/才慧勝出入宋元)
　　客愁
不待秋風起思鄉念已生髮愁今夜白月好故園明孤
客人千里荒城鼓二更停燈沽濁酒屈指數遊程
　　春日送繆當時被謫南歸
正好留連日翻為惜别人憐君愁對酒作客怕逢春芳
草迷歸櫂啼鶯傍逐臣東風如有意莫遣栁條新
　　滁陽晚行
禾黍斜陽道秋風匹馬行古原荒霧白野水暮雲平酒
逐年偏減情因老更生不知今夜月何似故鄉明
　宋　玫(一首/)
　　　玫字文玉莱陽人天啓乙丑進士知永城杞二
　　　縣事選授吏科給事中厯太常少卿大理太僕
　　　卿轉工部右侍郎家居萊州城破被縛見殺
　　閨思
征人磧裏正思鄉八月看雲送鴈行生小不知門外路
如何飛夢到沙場
　陸錫明(一首/)
　　　錫明字幼輿平湖人天啓乙丑進士除工部主
　　　事厯員外郎出知常州府再知徽州府升江西
　　　提學副使
　　白岳太素宫
天遣名山䕶紫虚芝泥曾到使臣車石幢隱見宫中線
碧瓦參差帝者居封禪有書非漢畤榔梅何地不秦餘
未須泛海㝷靈藥水落花開自起予
　郭紹儀(二首/)
　　　紹儀字汾仲平湖人天啓乙丑進士除當塗知
　　　縣擢南京湖廣道御史有青蒲草
　　游仙詩
少室垂三花盈盈秀菌閣我驅一卷石偃蹇卧溪壑輕
隂斂素秋虚篁散紫籜自得枕中祕始知塵外樂容成
采玉芝抱朴煉五藥矯首鴻天長此志欣有託
　　同官李匡山成寳慈俱以疏劾輔臣被謫感而有
　　作
花莫盼武陵花酒莫飲烏程酒武陵花豔迷人目烏程
酒甘誘人口李公骨鯁天下竒壮志屹立山勿移此時
朝廷重鈎黨皁囊霜簡無遲疑成公凛凛氣雄發夜漏
沉沉整袍笏漳江學士孤鳳鳴慘澹萇𢎞碧流血成公
裂眥那肯平苦諫危辭三伏闕二公名義垂不朽二公
既去儒林醜武陵花烏程酒花殘酒歇終何有君不見
栁外東風動江樹輕薄紛紛飛作絮莫遣烏啼白下門
予亦飄然拂衣去
　李　模(三首/)
　　　模字子木太倉州人天啓乙丑進士除東莞知
　　　縣選授雲南道御史以憂歸補浙江道謫南國
　　　子典籍有碧幢集(王無異云先生同不失已異/不傷物合乎易所云知進退)
　　　(存亡而不/失其正者)
　　鬼車謡
鳳皇将九子雝鳴何秋秋羽蟲三百六賦性多令攸奈
何有怪鳥一身伏九頭誰者齧其一灑血聲啁啾晦冥
乃潛出四野風不休人號犬亦吠滅燭收兒䙔同心如
禦冦懼其少溜留非徒祓不祥恨非陽鳥儔遺音雖遽
已戾氣猶嘘咻是闗𤣥黄戰豈惟風雨憂吾聞多見可
此類安足仇豺狐並晝嘯前鶬後鴰鶖勞勞服不氏枉
矢焉能讎誓将叩閶闔桃茢殉九州
　　寒夜有懷
浩浩夜氣長霜風凛寒衾思來乍如髮繚繞不可㝷清
夢倐飛越山海何崇深孤月懸青松鶴子多竒音戸牖
洞開豁中有緑綺琴
　　南思
畦丁忽報韭牙春對對河魨入饌新笑指蘆根堪續命
不須子細祝㕑人
　陸澄原(一首/)
　　　澄原字嗣端平湖人天啓乙丑進士除工部主
　　　事歴員外郎謫順天府照磨遷大理寺副以兵
　　　部員外被察閒住有芝房集
　　　(詩話思陵初政職方首攻魏崔海内想其風采/無難遽躋膴仕而乃厭薄門戸不屑附東林其)
　　　(封事略云有市恩修怨舉劾失平者雖東林亦/可謂之小人不得以楊左為䕶身之符有特立)
　　　(獨行恪共厥職者雖非東林不失為君子不得/以崔魏為陷人之穽又云臣寧寡援孤立為硜)
　　　(硜之小人決不依草附木為疑似之君子由是/見嫉於東林拒之惟恐不力一官蹭蹬被察而)
　　　(歸放浪山水以詩酒自娛斯狂/狷之流也詩亦不入鍾譚流𣲖)
　　溪外
短橋隠隠隔清溪溪外人家更向西行盡西溪人不見
一林脩竹畫眉啼
　葉紹袁(一首/)
　　　紹表字仲韶吳江人天啓乙丑進士除武學教
　　　授轉國子助教遷工部主事至郎中有遷聊集
　　甲申聞三月十九日之變
衡門薜荔久侵㝷自媿才非抱膝吟逝水總流千古恨
夕陽空負百年心蒼生四海同仇切白髮三春憶主深
七日誰人牆下哭一回北望一沾襟
　熊開元(二首/)
　　　開元字𤣥年號魚山嘉魚人天啓乙丑進士除
　　　崇明知縣調吳江選授吏科給事中謫山西按
　　　察司檢校遷行人司副以言事廷杖削籍遣戍
　　　晚為僧名正志字檗菴居蘇州之華山有華山
　　　紀勝集
　　　(詩話魚山欲劾宜興適思陵許奏事者於𢎞政/門召對及入見宜興侍側因言軍事而出既而)
　　　(召見徳政殿輔臣亦入乃言曰易傳有云君不/密則失臣臣不密則失身臣所言願輔臣暫退)
　　　(思陵諭曰輔臣管密勿熊開元前所奏卿等皆/與聞可以不退是日不敢盡言思陵命草疏入)
　　　(仍有茶果餅餌之賜迨疏入遂被收思陵怒且/不測矣㑹姜公如農疏有皇上何所見而云然)
　　　(乎等語怒益甚兩公受杖之苦用刑之慘其不/死者幸也爰書既上思陵一曰讒譖輔弼再曰)
　　　(讒譖隂狡三曰謗毁狡肆人皆疑思陵曲䕶宜/興獨尹樞部宣子謂思陵時巳恚宜興命魚山)
　　　(具疏者度必列款欲據之便按問及見疏乃曰/如此不痛不癢思兩邊做好人邪蓋實怒其不)
　　　(力參而反以誹謗大臣為罪非思陵本意也斯/言得之宣子諱民興亦嘉魚人有菴園集詩務)
　　　(詭異多牛鬼蛇/神語不足存)
　　鳥道卧獅石
從來入蜀歎﨑嶇九折何如此路迂若是香林黒獅子
向前翻擲肯踟蹰
　　穿雲棧
盡日凝雲谷口封倦還飛鳥亦迷蹤何如近借齋㕑鉢
鞭取耕烟白耳龍
　　　(詩話華山在吳西偏相傳支道林銷夏之所劉/宋時㑹稽守張裕舎宅為寺縣志稱南渡乾道)
　　　(中祕書監張廷傑占為别墅然范致能有華山/寺詩云五湖西岸孤絶處栴檀大士來同住䝉)
　　　(泉新潔鑑泉明瀹茗羮藜甘似乳何須苦問蓮/開未桂子菖花了今古三翁彩筆照青霞從此)
　　　(他山都不數我今閒行作閒客暫借雲忩解包/具魂清骨冷不成眠徹曉跏趺聽粥鼔乾道中)
　　　(寺未甞廢張氏别墅乃占斷閒田爾魚/山紀勝詩序中仍沿縣志附疏於此)
　朱治􁃊(三首/)
　　　治􁃊字子暇嘉興人天啓辛酉舉人選授肇慶
　　　通判
　　　(詩話子暇宣勞戎務一星卒殞天南生為進表/之劉琨死作思歸之温序其詩不沿時習磊落)
　　　(嶔竒至賣宅一律悽惻纒/緜菤葹之草心實傷已)
　　麥章誾贈硯
麥君遺我硯采自羚羊峽鸜之鵒之眼審視碧光眨白
如蕉葉萌黒比魚雲壓中有青青花瑣細不可掐山川
藴精氣匠石變遺法雀斑幾㸃露䱉血兩邊夾外規直
且平中池淺而狹注兹水一泓三宿尚容歃我來吏端
州判牘日鈎押勞人何草草有時服韎韐頻年硯欲焚
是物不我甲朝來三摩挲貯以琉璃匣他日抽簪回篷
忩恣賞狎作詩崇禎年月涂嵗協洽
　　胡将軍一青臨陣歌
将軍用槍如擲梭馬上殺賊功最多馬頭一卒鷙鳥過
往來㧞刃誰敢何果下之馬山頭坡有時奪取紫橐駝
将軍神勇孰同科除是漢代雙伏波我書露布盾鼻磨
比田僧超壮士歌
　　得家報知敝廬已賣歎之
拮据經吾手書來已屬人一身猶長物四壁委微塵歌
哭今無地琴尊别有鄰庭梅應為我望絶嶺南春
　楊文驄(六首/)
　　　文驄字龍友貴陽人天啓辛酉舉人崇禎中知
　　　永嘉縣事歴官都御史有洵美堂集(刑孟貞云/洵美堂詩)
　　　(紆徐以導逺篤摯以達情引物連類廣博曼衍/屢出靡涯而源流師法燦然可指  史弱翁云)
　　　(龍友詩沉澹淵/逺有正始之音)
　　游太湖龍觜
晚色澹将夕探竒出林藪大龍與小龍礪齒震澤口鱗
而鬐鬛張㟏岈悉諸有落潮洗塗泥寒玉森户牖淘沙
㝷金書人各繋在肘吾欲窮其幽慮為鬼所守肅然袍
笏侍下拜不敢茍豈知層雲根乃勝洞天九
　　海上作
水驛將三宿茅茨近百家舉鉏刪濕葦迎月伴荒衙燈
下哀汀鴈潮頭漉浦鰕小民方疾走官税莫紛拏
　　宿木瀆
竟日秋光冷維舟寄古邨隔橋依榜火晚市辯方言水
已通湖氣沙看露樹根館娃談往事歌舞夢中喧
　　答陳司理卧子
峻節山隂道魚書過婺州逺人驚異數髙論許同舟僻
壤蘭為國荒城竹作樓自憐隨去住淮海亦曽留
　　苦雨
海國重隂合凉飈五月寒淋漓欹枕聴朝暮倚簾看問
路空懸屐㝷山欲墊冠獨憐黄鳥語終日自緜蠻
　　夜過練瀆
松風謖謖澗粼粼金鎖曽輝畫角新借問水犀三十萬
何如君子六千人
　鄭龍采(四首/)
　　　龍采字聖昭歸安人天啓辛酉舉人婺川知縣
　　　有髙密堂詩集
　　　(詩話聖昭雅尚清狂與烏程丁永鑑同舉於鄉/酒分詩情最相親暱丁有為山閣詩大都北里)
　　　(冶逰之作聖昭牽絲入黔謁楚撫何公騰蛟公/欲留為監紀辭曰朝廷命某宰婺川不命參公)
　　　(軍事也及解組過楚何已殉難既歸祝髪入卞/山不復與聞世事句如長江無六月驟雨不崇)
　　　(朝明月㡬時上歸雲未得閒花飛晴見雪竹密/畫垂隂殘雪重重白歸鴉陣陣圗暗泉䝉澗草)
　　　(驚鳥落山花寺隨人意改身列上方閒戌/荒遲夜柝人定話歸潮非蹈襲者所及)
　　小雨復止
小雨公然止車薪水一杯已經三伏盡更得㡬時来鵲
尾揺晴樹螢光上濕苔終宵仍不寐傾耳聽殘雷
　　雪崖禪師向有法雲社約别後十年矣適晤在初
　　溟涬二師於天聖講席出示社中諸作因題
不作陶元亮攢眉為酒杯十年千里外二妙一時来聴
法知三藏瞻雲識五臺何時入林去同看白蓮開
　　方水檻漫作
竹裏孤烟直溪流釣未歸豆花鋪地白絡緯應時啼半
謝荷重發新紅葉漸微避人最宜逺或恐叩柴扉
　　采松花
美人采松花紛紛落黄雪花落松枝輕當風更揺曳
　張次仲(七首/)
　　　次仲字元岵海寧人天啓辛酉舉人有待軒遺
　　　集
　　　(詩話先生晚隱郊廛髙蠱上履二/之節詩有真意不盡規橅古人)
　　月出
微凉今夕好月出正當門岸幘微風至鈎簾清露繁客
来宜卜夜吾醉孰留髠軟語勞紅袖頻催碧玉尊
　　天闕
東風吹大海日夜動孤城若木津難逮乘桴汛有程童
三千徐市士五百田横料得逢同調援琴移我情
　　北固山
登臨来北固俯視大江潯鐵甕人烟起焦山水氣深浮
沉天設險来往客何心一塹分南北茫茫自古今
　　寄陸真如
草緑風翻戸河平水繞村放船隨逺近隱几度凉温盆
貼新荷葉忩依老樹根悠然觀化理清興與誰論
　　屏跡蘇村漫題屋壁
鹽官城北郭溪東草屋蕭蕭寒雨中𤓰架豆棚新築圃
長竿短笠老漁翁提攜小豎敲茶臼勞苦山僧理藥籠
吾老自應耽伏枕人前那敢説冥鴻
　　詠史
匕首投銅柱金椎中副車吾謀適不遂天意復何如
　　苔徑
苔徑路欹危幽人自来去但聞啼鳥聲不識鳥啼處
　錢千秋(一首/)
　　　千秋字真長海鹽人天啓辛酉舉人有青崖集
　　過張王府基
落日張王府春風麥秀齊誰知沼吳士依舊越来溪(髙/皇)
(帝破吳師/由湖州至)
　錢嘉徴(一首/)
　　　嘉徴字孚于海鹽人天啟辛酉順天鄉試以國
　　　子監生中副榜晚選授松溪知縣還自閩卒於
　　　里有松龕剩稿
　　　(詩話孚于以秋試留國門首上書論魏忠賢十/大罪自漢東京宋南渡諸太學生後久無此風)
　　　(節矣或勸其勿上孚于忼慨言曰虎狼食人徒/手亦當搏之舉朝不言而草莽言之以為忠臣)
　　　(義士之倡雖死何憾自是言者相/繼而起元惡乃除信豪傑之士也)
　　福州口號
杜牧三生憶舊逰珠簾遮住一層樓此間真色無梳洗
蕙箭開時揷滿頭
　董守諭(一首/)
　　　守諭字次公鄞縣人天啟甲子舉人有董次公
　　　集
　　　(詩話次公於詩不屑寄/人籬下然與風雅尚逺)
　　憶婁子柔
與君隔山川邈然託素臆静言想徳容淵致若不測宛
然河汾生論文篤悃愊使我飢渴懐如飽秋稼穡斯文
儻我期願言求懿徳
　鉏用登(一首/)
　　　用登字百榖秀水人天啟甲子舉人
　　小園初成陳仲醇過
版築登登罷圖書處處遷茅柴過橋酒燈火到門船竹
徙上畨雨荷開半兩錢醉吟無不可為我拂朋箋
　沈𢎞度(一首/)
　　　𢎞度字公雅桐鄉人天啟甲子舉人有五願齋
　　　集容餘軒稿畏吟小草
　　憶北園
頗憶衡門下幽居有北園覆檐新竹嫩滿地刺梅繁好
友時来過清琴每自援齊民有要術試驗老農言
　池顯方(一首/)
　　　顯方字直夫同安人天啓甲子舉人
　　西湖
暮靄朝烟色轉濃微茫不辨是何峰堤花半上春人鬢
湖水長留昨日容逐粒禽魚争一隊同舟男女坐雙重
南朝歌舞沉荒草愁聽黄昏兩岸鐘
　譚元春(二首/)
　　　元春字友夏景陵人天啟丁夘舉鄉試第一有
　　　譚子詩歸(張文寺云伯敬入中郎之室而思别/出竒以其道易天下多見其不知量)
　　　(也友夏别出蹊徑特為雕刻要其才情不竒故/失之纖學問不厚故失之陋性靈不貴故失之)
　　　(鬼風雅不遒故失之鄙一言/以蔽之總之不讀書之病也)
　　　(詩話鍾譚並起伯敬揚歴仕塗湖海之聲氣猶/未廣藉友夏應和𣲖乃盛行詩歸既出紙貴一)
　　　(時正如摩登伽女之淫咒聞者皆為所攝正聲/微茫蚓竅蠅鳴鏤肝鉥腎幾欲走入醋甕遁入)
　　　(蕅絲充其意不讀一卷書便可臻于作者此先/文恪斥為亡國之音也桐鄉錢麟翔仲逺友于)
　　　(友夏恒言詩歸本非鍾譚二子評選乃景陵諸/生某假托為之鍾初見之怒将言于學使除其)
　　　(名既而家傳戸/習遂不復言云)
　　讀曲歌
交歡久貝齒有時落歡獨長在口
　　得蜀中故人書
蜀川兵定人静老友天寒信来莫怪草堂深閉小橋邊
有門開
　吳有涯(一首/)
　　　有涯字茂申吳江人天啟丁夘舉人崇禎中署
　　　金壇教諭遷平陽知縣晚為僧隱鄧尉山
　　送張向之之京口
張子頭多白隆冬獨往還辭家一束被踏葉萬重山天
末兵方擾雲中詩自刪攜笻更何䖏笑别向昭闗
　張永禎(一首/)
　　　永禎字仲燦順天人天啟丁夘舉人
　　薊州道中
匹馬漁陽道休嗟行路難霜林無定葉秋水有餘寒白
雁飛初下明霞落未殘盤山凝望裏烟外出層巒
　胡振芳(一首/)
　　　振芳字来子秀水人天啟丁夘舉人選授漢陽
　　　知縣
　　歸里後碧漪坊黄氏要主童子塾
自返牆東宅何曽竈突黔已無五斗米笑脫兩鞾襜旅
夢安蕉鹿浮名上竹鮎從今兔園冊一任老夫潛
　
　
　
　
　
　
　
　
　
　明詩綜卷七十一
欽定四庫全書
　明詩綜卷七十二
　　　　　　　　　　翰林院檢討朱彛尊編
　魏學洢(十六首/)
　　　學洢字子敬嘉善人贈太常卿大中子鄉人私
　　　諡孝烈先生有茒簷集
　　　(静志居詩話魏忠節公被逮日天大雷電子敬/徒跣攀號請隨行公語之曰覆巢豈有完卵父)
　　　(子並死無益也子敬乃微服緹騎後探起居抵/國門邏卒四布乃變姓名匿都市營救不可得)
　　　(公既斃獄扶櫬歸朝夕躃踊未甞一入寝室淚/盡脣焦家人捧水漿以進却之曰吾父詔獄中)
　　　(孰夜半而進之漿者病且革進以藥則又却之/曰吾父詔獄中孰診視而進之藥者歴數旬而)
　　　(哀毁死矣思陵即阼朝士上聞于朝以是海内/稱為孝子大學士同里錢公士升序其集云子)
　　　(敬之志父存則不獨死父死則不獨生是誠孝/子之知已矣當甲子秋忠節掌吏垣以激濁揚)
　　　(清為已任天下仰望太平子敬獨私憂之歎曰/無根之草其能久乎物不可以終通天殆藴隆)
　　　(正人之毒而速之慼也/未朞而禍作人服其識)
　　猛虎行
北山有猛虎不牝亦不牡哀哀無辜人吞噬十而九猛
虎且勿道蝨乃伏其凥壮士困顛躓蝨喙紛相撓為語
行路人且復忍此蝨撲蝨誤驚虎滅影苦無術虎頭置
短枕虎皮罩塵埃猛虎有死日蝨乎何有哉
　　長水怨(為友人/妾賦)
妾家住長水長水東西流青青湖畔栁迢迢湖上樓十
三學釵書十四工箜篌十五臨忩繡精妙世無儔翩翩
少年子窈窕行相求借問樓上女可似羅敷不里嫗前
致辭願君且淹留美人好顔色終日樓上頭兼之臨忩
繡精妙世無儔君子謬垂盼聞言中心喜語我長者行
同聲謂應爾郎君美風度玉樹蒹葭倚十九渡長江聲
名若江水好花不獨榮天生合連理行行隨君去黙黙
思故里牽帷幾回喚低眉羞欲死臨鏡貼花鈿可憐體
無比紗忩春日午脈脈情何已憶我在家時拈香繡大
士金刀翦素綾瑩瑩白於紙刺成蓮花葉彷彿香風吹
香風吹入夢夢到蓮花池繡痕細難識但覺生蛾眉静
玩坐逾久忽忽心自疑似曽親見佛不知身是誰綾額
尚餘尺皚皚氷雪姿淡濡碧玉毫邀郎為題詩郎書擬
右軍妾心亦委婉鍼鋒與筆意曲折隨郎轉繡罷持似
君秀色堪舒卷顧我每微笑妾顔先自靦落地為女子
可憐側室難陡然一回想心事慘不歡雖復䝉君憐鮫
綃恒不乾大婦貴家女妾身臧獲看上堂伺音聲下堂
候顔色含羞入空房惻惻潛相憶雖然潛相憶無用長
太息誠得君子歡不怨長離隔大婦奄逝世一家身獨
當漂蕩若浮萍隨君流四方南都復北都終嵗長道㫄
黄金散欲盡不思歸故鄉壮志在四海妾心暗悲傷君
怯不勝衣年來益憔悴十日九卧病奄奄滯旅次妾首
如飛蓬并日忘食事上無姑嫜親下無得力婢旋出又
旋入常恐呼不至憂勞填胸臆刺刺肝腸碎嵗月漸消
耗妾身亦不支帶圍日趨緩空復存腰肢事君垂十載
不一生男兒羞佩宜男草悵然心中悲君甞兩畜婢中
道旋棄之妾身非不容君自輕别離暮春三月盡束装
謀南歸買舟僅如葉帷幕不得施長夜泊豐草巨蚊攢
氷肌生小長閨閣辛苦實難為入秋弛行李僦人樓上
居小姑家海濵聞之亦來依雖非久居計氣息聊得舒
良人忽生心娶婦支門閭隨珠飾翠幃黄金飾綺疏紅
羅複斗帳寳馬七香車今日媒妁來東鄰有美姝明日
媒妁來西家有西施妾身匪木石焉得不孤悽對鏡影
如削安敢生言辭禮數任頡頏難比先孃時新人入門
來灼灼豔威儀二九頗不足二八頗有餘女伴覷鸞緯
嘖嘖相嗟咨君心愛幸絶迥與舊人殊非必顔色殊新
舊自相渝新人哭亦妍舊人笑不如孤房過慰藉眄睞
聊斯須情知心不存詞說空爾為新婚浹旬日忽作南
都遊俗語莫空房挽衣不能留新人暫歸寧登車去由
由妾身姊為母同君亦登舟耳綰雙明月墮髻垂金瑬
飄颻蕩湘裙色如安石榴輕盈作纖歩翩若雲端游鄰
女相擁簇朱顔自生羞十年方得歸一喜還一愁顧君
色悽慘何用心怮怮莫非眷新昏懷此離索憂千喚不
一答黙黙自低頭舟行到長水妾自還家裏親戚往邀
君君固不肯起詰朝云解維舟中須盤桓勿用再往返
各使中心安恐君塗上寒幅巾裁合歡恐君塗上飢烘
栗盈珠盤木落霜露急勿使衣裳單千語囑奚兒勸君
幸加餐平明奚兒至顔色驟驚顫向前往叩問流淚先
被面郎君乞致辭此生勿相見十年恩愛深謝卿重依
戀奈卿久専妒㑹見中情變不如痛割絶免使腸輪轉
妾身得聞之狂頓摧心肝天乎我何辜天乎真無端雖
在夢魂中不料遭弃捐恨無晨風翼迅駛追君船淚珠
千萬斛那得飛君前牽衣一慟哭身死妾亦甘縱然被
驅遣曷不先一言一去永决絶何處鳴煩冤自從入君
門歴今垂十年雖彼雞與犬亦當念周旋如何鐵石人
一絶弗復憐椎胸胸血嘔委身赴清水骨肉痛如割黽
勉相救止姊恩父母深我生不如死尚冀南都還重來
過吾里性行吾熟知兹望殆已矣昔年别兩妾我淚揮
不止誰料行及身苦境苦如此嗚呼倉浪天兹恨何日
已新人入我門繡帷長日垂依稀覩容貌猶未通言詞
臨行詳睇視恰在登車時蚤知生死隔揮淚一致辭念
與小姑别淚落如連珠妾初進門來小姑九嵗餘探懷
索果餌髮亂呼我梳今來已成婦骨肉情依依長别不
一語腸斷當何如我有兩丫鬟事我五六年大者髮覆
額小者亦比肩晨興聽呼喚夜深候我眠而今永隔别
涕泗紛潺湲平時解思我料爾當亦然掩淚入房來忩
前見鍼帖殘絲與剩綫寸寸皆儂血向日入君目從今
長斷絶委婉隨郎心郎心太曲折忽見大士像不覺淚
滂沱稽首乞慈悲妾身竟如何今生無罪過宿生愆怨
多安得轉君心春風被女蘿君心終不回不如赴長河
稽首乞慈悲再拜涕漣洏不望重聚首但願相見時雨
落不上天一見知何期婦人失夫心百念無可為但願
新人歡為君生男兒更念孱弱身疾苦不相離舊人識
君性新人安得知十年守窮賤心事多苦悲願君振髙
翮及時凌風飛妾身長已矣相見知何期一字一嗚咽
行道皆酸悽(朱近修云源出孔雀東南飛作/而不盡規橅字句才氣無前)
　　擬古(三首/)
游思隨飄風逺歴杜陵道道旁合歡花悉成斷腸草紅
顔不堪駐妾愁君亦老為樂逮良辰歸來何不早人生
數離别百年非壽考擾忙風塵中榮名詎為寳
所思不可見彈古相思曲曲中竟何言理短情自促野
卉非不香采之徒躑躅今日白頭吟昨日黄金屋
誰為不死人懷此終日憂來日當大難今日且行游行
游須及時古語恒如兹口爾身不然留為他人嗤今古
更相笑游者無還期
　　和陶(六首/)
偶歩短檐下淡雲如逺山變幻斯須間玩之欲忘言栁
青菊花黄樂飢以長年優游茍能爾奚用百世傳
志士有竒懷何為翳我情吾身如聚沫所寳非榮名但
問寓世間何以了一生秋風隕枯葉慄慄心自驚時哉
不我待淹留欲何成
夕陽在髙栁黄葉依風飛我心匪傷秋不覺心獨悲慷
慨尚前行動念多所依長道眇無畛究竟将安歸中夜
發長嘯一嘯百念衰但得此中樂百年願無違
鄰家有新竹日夕百鳥喧更有古梅花植我西北偏啓
忩與相向幽幽同空山朝看樵豎來暮看樵豎還似得
古人趣有意未敢言
忽忽有所思乃在天一隅豈敢憚修阻去去登前塗騕
褭猶不疾揮鞭冀長驅向謂萬里長萬里更有餘一朝
悟馳逐轉盼歸其居
問余何所好所好在六經不作亦不述好古未有成笑
彼百家言戛戛何紛更屏去勿復覽閉門書黄庭滴露
小忩前好鳥向我鳴此際意無限黙黙緘我情
　　讀史(三首/)
　　　魯仲連
鄙夫寧一身身外非所計有如魏帝秦何與魯連事先
生獨倜儻慷慨决大義白日走秦兵誠哉天下士
　　　荆軻
蕭蕭易水波日晏客未至十三死灰兒勉强共大計坐
中撃筑人何不充秦使田光死也餞於期死也贄空死
一無酬烈士䘮英氣願逐酒人游哭盡不平事
　　　諸葛亮
受託誠不易知人良獨難南陽比子房誰為酇與韓将
相兼簿書心中多苦酸十出九空歸一身亦凋殘為君
歌梁父中夜發長歎
　　九日同嚴知章澹如兄弟遊茶磨山
我來松陵㝷好友到門恰值九月九主人大笑攜上船
船頭載花腹載酒舟子勸上姑蘇臺衆客首肯我獨否
青山宜作生面觀耳目熟爛妍亦醜但問誰家冨修竹
我船便纜堤上栁布帆直指吳山陲起覽竒蹟竟何有
洞庭縹緲波雲沉彷彿頑沙卧千畞細雨斜侵濕布袍
放船倒出蓮花漊上方樹杪插浮圖石湖湖光照戸牖
隔林前度茶磨山共約聽歌到申酉驟觀山石勢頗仄
愁無平壤安杯瓿斯須簫管咽流雲畫船别駐清溪口
蘆花楓葉舞凉風豈必美人垂素手同來伴侣大叫絶
私喜兹櫂良不茍寒蒲縛蟹一十輩烏巾注酒七八斗
酒酣不厭觴令酷衆人或辭我輒受推忩更問曀與晴
皎月若出當坐守
　　茅簷雜詩
只在塵寰内居然徑獨迂此君疎類我石丈老於儒候
雨迎鳩婦栽花薙䑕姑客來深自慰知有濁醪無
　王　屋(九首/)
　　　屋字孝峙初名畹字蘭九嘉善人有學可齋詩
　　　箋(魏禹平云山人詩蒼茫/磊落不作喁喁細響)
　　　(詩話孝峙以詩受知魏忠節因與忠節一門羣/從和酬詩類劉改之詞學辛幼安甞過同里曹)
　　　(學士齋學士曰先生尚能著屐逺歩邪應曰/有太史公不可無牛馬走鄉里傳為新語)
　　秋風辭
秋風秋風汝何殺我芙蓉摧我梧桐梧桐折兮芙蓉死
鳳鳥安棲兮鸂鶒安宫鸂鶒逝兮文章隠鳳鳥不至兮
吾道窮夫誰使我至此極孰非爾朝夕之秋風
　　子夜歌(三首/)
千金買良玉百金求良工為儂作雙環相連無始終
妾身妾自惜君心君自知莫将日後情不如初見時
家有千黄金不如得郎心家有千倉榖不如抱郎宿
　　陌上桑
可憐陌上桑朝看沃若暮萎黄銀蠶不了餵牛羊
　　春日過聞溪贈别許清機
我適後君來君復先我去人生如飄蓬能得幾回聚君
今别我歸何處直到錢塘江口住江水江雲日日流相
思時倚江頭樹
　　辛酉端陽日
午節今朝是開尊召酒徒趁晴刪艾葉冒雨翦菖蒲重
碧杯中滿輕黄額上塗醉憐雙鬢短還插健人符
　　送黄海歸新安
清秋客子歎歸歟載酒題詩一送渠細雨亂山遮汝去
淒風落葉對誰居江村處處休黄犢野店家家賣白魚
見說雅懷多不減每逢佳勝輒停車
　　題黄大癡横幅山水
絶壁長松倒影低寺門殘日響迴溪老身意想如曽到
八月虞山拂水西
　陸　寳(十五首/)
　　　寳字敬身鄞縣人官内閣中書有霜鏡集(曹能/始云)
　　　(中翰詩逍遥容與蟬蛻塵埃之外屠王伯榖云/敬身詩篇麗逸讀之唯恐其盡    田叔云敬)
　　　(身古詩敦厚得江謝門風/近體深沉具髙岑家法)
　　　(詩話敬身近體好用助語辭不無狃於公安景/陵之習然其才氣奔逸勝葛震甫陳仲醇且十)
　　　(倍近李處士杲堂輯甬上耆舊詩凡四百三十/人三千餘首自詡捜隠獲竒而敬身曽與余太)
　　　(常君房屠儀部緯真楊處士伯/翼識面卜鄰者乃獨遺之何與)
　　五雜俎
五雜俎綺千箱往復來輦金忙不得已獻大璫
　　怨歌行
天胡以不五風十雨而旱潦螟賊嵗靡有寧人胡以不
披襟吐哺而爪牙毒螫立意相傾世胡以不解繩錯象
而戈矛荆棘日㝷戰争怨歌行此怨何時平
　　相公來
相公來合軍驚千夫執殳除道郊迎相公下車命長揖
口雖不言心内泣伍符尺籍新有名鶴入鷄羣從自及
昔時直上何壮哉呵聲百口迅如雷行者止立坐者起
沙堤如拭大車來一朝禍至棲叢棘不賜屬鏤猶主徳
皁帽騎驢出國門東海東頭聊假息秋髙汛撤問歸船
手挈行囊只半肩冨貴如雲真大夢胡椒鍾乳在誰邊
　　春雨
吾廬不厭晴吾田不厭雨禾焦恒苦飢屋漏卒難補人
心安有極天意竟誰主敢以一人私而忘四郊苦雨亦
恤民間涔涔注環堵待旦問田家立苗青可數歡然荷
鍤歸兩稅登天府
　　大水
瀕湖盈百堵積潦失寧居舟反髙于屋人誰免作魚撈
萍迷曲巷望栁認前除正及西成日憂深藿食餘
　　光宗皇帝挽歌(二首/)
辨色初勤政龍樓御蹕臨禹謨咨益稷殷祚促丁壬禁
雪沾衣白宫池染淚深他年青史上從諫識天心
䘮車蘭殿出隧道柏城通七月期方至元年厯未終仙
遊無棄屣臣節有號弓嗣聖鴻猷在河山豈盡空
　　周斗文自易水歸縱談燕太子及荆髙遺事嘅然
　　　賦此
每讀燕丹傳長悲易水遥聽君談往事風起復蕭蕭
　　庚午元日
官㕑柏酒泛紅霞烽戍初停聚飲譁遥祝萬年天子壽
小臣九十日看花
　　行嘉善道中夜宿朱涇
春潮覆草半江青長水分塗客未經少理蠶絲多織布
百家烟火傍朱涇
　　齋居(二首/)
層層樓榭枕松闗每到花時獨不閒酒榼茶罇人去後
忩前一幅米家山
浴蘭初罷振纖袿竹枕桃笙手自攜避熱不教人㸃燭
滿樓凉月照登梯
　　送人之秦川
水鳥低飛狎榜歌木蘭雙槳送凌波浣紗人在中流見
錯認前山作苧蘿
　　湖上
承恩坊裏緑楊烟翠幄朱樓大道邊誰似儂家湖上住
當門人上木蘭船
　　廣陵懷古
茱茰灣接古䢴溝白塔河分上下流疏鑿當時有深意
徒勞闗吏日持籌
　趙宦光(一首/)
　　　宦光字凡夫吳人有寒山雜著
　　　(詩話凡夫以篆書名略用草書體書之號曰草/篆紺園琳觀精舎名園咸乞其書題扁所撰說)
　　　(文長箋一時紙貴然自解人觀之未有不齒冷/也古之小學書數方名字或不正童子皆知之)
　　　(自周秦及漢無不識字之學生其後大小二篆/生八分三真六草諸體雜出古法未盡亡者賴)
　　　(有許叔重說文一編自一至亥本之倉頡迨譜/以四聲說文亡矣顧野王玉篇其文多於叔重)
　　　(孫强又増益之迨題以大廣益而玉篇亦亡矣/葢書之最古者莫如篆學野王雜以𨽻書已失)
　　　(其舊李陽冰刋定說文頗出私意詆訶許氏學/者已恨之凡夫草篆其又何所本乎世人一遵)
　　　(晦菴朱子之說以灑掃應對進退為小學書數/方名槩置不講無怪乎小學放絶篆法日微可)
　　　(歎也已凡夫饒於財卜築城西寒山之麓淘洗/泥沙俾山骨畢露髙下泉流凡游於吳者靡不)
　　　(造廬談讌廣為樂方/特於韻語遜其鄉里)
　　登華山
鳥道縈紆上深林幾折盤支公此銷夏五月晚猶寒
　朱　鷺(四首/)
　　　鷺初名家棟字白民吳人有青浮子䫇籟
　　　(詩話白民負竒甞獨游黄山逺㝷嵩華所至畫/竹以自給家居撰建文書法擬思進呈請復革)
　　　(除紀年不果崇禎初騎驢入都上所作甘露頌/又不果歸結茅於郡西華山蓮子峰下躬親井)
　　　(臼不願見貴人年八十餘乃卒是時隠居者王/在公芥菴趙宦光凡夫時稱吳下三髙而敦古)
　　　(節者白民為最文/文肅特志其墓)
　　自君之出矣
自君之出矣春去勞我思春去明年來君來定幾時
　　二龍見(感東宫議/立未定)
一龍蒼一龍黄黄者不可以為蒼蒼者不可以為黄
　　過曹氏園值玉蘭盛開
花光何璀璨八忩揺一色春風過酒人忻與花相直
　　謁采石磯李白祠沽酒不得
先生邀月飲江邊此月年來夜夜懸我念先生對今月
恨無一斗醉祠前
　徐𢎞澤(一首/)
　　　𢎞澤字潤卿號春門嘉興處士有竹浪齋集(李/君)
　　　(實云隠君詩喜白香山陸放翁流利清越不為/鈎棘索隠  陳仲醇云隠君詩清真流便雅類)
　　　(元/白)
　　題畫贈李尚寳
風卷長蘆晚雲開積水明沙邊雙白鳥逐我釣船行
　周應儀(五首/)
　　　應儀字元度吳江人光禄寺署丞有南北游草
　　　(詩話元度絶句小/詩極其纒綿温麗)
　　爛溪(二首/)
明月溪邊路秋風溪上船船頭何所有滿把水中蓮
我家爛溪邊出門即溪水秋來溪水深處處菱歌起
　　夏日
風荻蕭蕭日欲斜水村無處不荷花遥看白鷺忽飛去
占斷栁隂一片沙
　　夏季風雨大作
急雨斜風百尺樓樓頭殘暑一時收而今炎景成蕭瑟
零落荷花十里秋
　　聞歌
桃花扇厎落紛紛宛轉清歌一曲聞醉殺文園渴司馬
酒壚斜盼卓文君
　張大復(一首/)
　　　大復字元長吳人有梅花草堂集
　　少年行
連錢細馬繡纒鬉翻鐙欹鞍踏曉風鞭指緑楊深樹裏
誰家小袖杏衫紅
　王履和一(首/)
　　　履和字仲美邢臺人
　　驄馬行(紀乙丑林/侍御事)
貂璫行驄馬鳴緹騎至驄馬避驄馬欲鳴聲不長君不
見昨日新殺屯田郎
　祝守範(三首/)
　　　守範字更生海寧人有非非集戔戔草枕中拊
　　　缶堊室停雲諸稿
　　雨中過郭四葑畦别墅和王二仲臯韻
隙地新栽竹清隂覆短墻探幽停客舫引興雜飛觴暮
雨沾花徑春流到草堂物情渾可適機事久相忘
　　哭姑徐孺人訃自蜀中
萬里勞行役經年苦未安風塵多躑躅蘭蕙忽凋殘旅
櫬荆門逺歸魂蜀道難空餘游子淚泣涕滿江干
　　急雨
野曠雲垂黒山髙雨驟昏鳥飛不過樹人急欲投村暑
氣清疎簟凉飇度晚軒客心愁褦襶賴此滌塵煩
　馮嘉言(一首/)
　　　嘉言字國華慈谿人天啓初諸生有十菊山人
　　　詩集
　　月夜舟行
薄暝南川路相攜上釣舟江風鳴逺樹野水映危樓濁
酒髙歌處征帆古渡頭月明動幽興擬作五湖游
　顧　猷(三首/)
　　　猷字若昔嘉興人有桃花里集
　　出塞
漢将當年此望鄉髙臺雲物自茫茫羌笳漫引孤城月
金柝旋催子夜霜木落五原秋色浄草枯千磧暮烟黄
材官朔漠聞亷李烽火年來總不防
　　秋夜泊謝村
水上人家半掩門寒鴉棲盡欲黄昏孤舟夜泊依紅樹
記得唐人詠謝村
　　西湖夜别葉環中
水落西陵日已斜濃烟疎栁半藏鴉相逢莫漫輕相别
燈火湖頭是酒家
　張志逺(三首/)
　　　志逺字叔明嘉興人有竹嶼吟藳
　　　(詩話叔明隠於市㕓詩為李九疑太僕所賞句/如沙崩樵徑斷水濶野橋危香吹新竹粉翠惜)
　　　(小荷錢論者極稱其/清醇穏順不誣也)
　　擬古
七雄事紛争嬴秦獨虎視阿房亘長衢轉眼成荒壘縱
横一何深翻為逐鹿始豈若魯仲連千古名不死偉哉
達士心榮華安足齒
　　集慶寺作
參差紅樹倚晴空楖栗行吟度晚風忽憶翠華臨幸處
滿山黄葉寺門東
　　泛月
烟雨微茫水國秋暮霞飛盡月當樓誰家短曲續長笛
吹墮微霜上客舟
　殷仲春(二首/)
　　　仲春字方叔秀水人有棲老堂集
　　　(詩話方叔躬耕永樂南村陳仲醇贈詩却羡白/頭殷處士鵓鴣聲裏獨耕田是也家居社南諸)
　　　(弟分處郭西之竹橋方叔葭墻茅屋不蔽風雪/慕王績為人亦自號東臯子以醫為業得錢即)
　　　(入市買斷爛書讀之念浮屠道士之撰述皆編/入藏乃盡收醫書著録號為醫藏岐黄家以為)
　　　(總龜焉方叔以天啓/辛酉卒仲醇志其墓)
　　湖上岡
桑柘隠斜日獨登湖上岡誰人攜小櫂載酒出菰蒋
　　仲夏同仲醇子逸伯承秋潭汎舟城西
兩槳夷猶風幔低湖流清淺荻蘆齊相将迎入烟波去
晚泊竹橋西更西
　陳元素(一首/)
　　　元素字古白長洲學生
　　贈錦衣衛經歴白超宗
參軍也得謁金門莫憾官卑獄吏尊彭澤先生新令尹
(參軍以彭/澤令調)香山居士老聞孫衣歸質庫仍留客印閣閒
牀且校文冷署久淹殊不惡請看三載著書存
　黄光昇(一首/)
　　　光昇字羲輪吳江人國子監生有破甕集
　　懷許受先
𤣥符緑字細能分家學須知有說文此去橋門摹十鼓
籀書難讀益思君
　陸嘉穎(二首/)
　　　嘉穎字子垂蘇州嘉定人天啓中官主簿有硯
　　　隠集
　　望君山
木葉下蕭蕭山容更寂寥浮天江縣小隔樹海門遥帝
子何由降騷人不可招無心貪利渉來往信漁樵
　　如臯道中
滿目桑麻雨露稠白花籬落遶清流家家魚畧村村酒
絶勝淮南十一州
　吳　道(一首/)
　　　道字實儒吳江人有山響齋詩草
　　一室
海内誠多故先生一室寛敢期花爛熳粗喜竹平安曝
背晨曦暖推忩夜月寒逺遊無勝具四壁有烟巒
　周　楨(一首/)
　　　楨字伯知吳江人有不夜齋詩稿
　　　(詩話伯知性最緩甞與其弟同舟宿有偷兒抉/忩入竊其篋伯知審視不語比其弟覺訶之偷)
　　　(兒踉蹌出伯知徐曰吾欲静觀其如何脫身奈/何使彼狼狽而返鄉人傳以為笑其詩流便而)
　　　(乏警䇿由其/嬾於推敲也)
　　寄季華弟讀書石湖草堂
青山遥入夢詩寄别愁生雨過添秋色雲開驗晚晴藤
花鋪地滿澗水入池平轉憶湖邊好中宵月倍明
　陳　衎(四首/)
　　　衎字磐生閩縣人有大江集
　　　(詩話磐生與徐興公同入曹能始䦘風樓詩社/而賦才儒鈍光燄鬱而不舒其自序比於春草)
　　　(蔓生秋蟲孤響/良亦自得之言)
　　善才岫夜坐
江烟吐寒燄倒影星河明潮回石勢險孤岫西南傾扶
笻倚危坐仰攀崖樹横夜色一何曠波濤良未平奈何
羈塵鞅促促浮此生吾愛鄭子真谷口田可耕
　　送潘子才
送客上髙樓樓髙望客舟但見帆檣立不見客回頭始
知登逺道兩情難自保
　　聽泉閣早起
山曉天氣肅衆星望已空殘雨戀宿雲猶在寒巖東物
象紛勞役明晦互有窮瑽琤石上泉日夜流無終
　　十不願辭
不願化天上月那得盈盈長不缺(一/)不願化天上星白
日一照不分明(二/)不願化土中石受人踐踏無人惜(三/)
不願化水中灘十歩上來九歩難(四/)不願化忩前鏡十
日不磨光不瑩(五/)不願化沉水香煎熬燒灼心摧傷(六/)
不願化郎馬鞭下馬将他壁後懸(七/)不願化白紈扇顛
倒要他遮郎面(八/)不願化錦駌鴦未必雌雄守得長(九/)
不願化楊栁花隨風飄蕩落誰家(十/)
　吳為霖(一首/)
　　　為霖字景傅無錫人有白賁集
　　　(詩話景傅詩如集場墟市骨董/斑駮陸離即而視之一錢不值)
　　客有澄江歸有贈
浮逺堂前路微風穏放舟江昏茶磨雨烟暝弩臺秋入
饌花雞脆開封緑蟻浮西塘十八里來往候潮頭
　　　(詩話浮逺堂在君山宋紹興中建淳熙間李鶴/田珏為江隂司法題柱聨云此水自當兵十萬)
　　　(昔人曽有客三千羅春伯㸃題名云淳熙丁未/九月既望同侯叔平等九人登君山夕陽在波)
　　　(帆影散亂平淮千里去鴈無極蒼然暮色自逺/而至須㬰月出東山之上江水湛然風露清美)
　　　(不知在人/間世也)
　吳一元(一首/)
　　　一元字堯開宣城諸生
　　冬望
野爨孤烟起灘舟一水膠深林餘敗葉髙樹見危巢地
僻無行騎家貧驗素交年年𤣥草在誰解子雲嘲
　戈金湯(一首/)
　　　金湯字帶如平湖人用泰子
　　郊游
雨過青山碧四圍春風輕颺百花飛極知良㑹非容易
馬上何妨酩酊歸
　麻三雍(一首/)
　　　三雍字仲雍宣城諸生
　　自平陽還襄陵道中聞蛙作
三月三日試春衣千山萬山花亂飛行人何處覔相識
啼鳥有時催早歸日漸衝山鞭影急烟初迷樹水光微
草深陣陣喧蛙鼓鵝鴨軍聲似也非
　張　丑(一首/)
　　　丑字青父長洲人
　　　(詩話青父精於鑒古所撰清河書盡舫真蹟目/録時人比之黄伯思周公瑾詩草無傳亦有節)
　　　(度/)
　　墨皇齋即事
用拙經營少居閒興趣長閱書宗海岳展畫得瀟湘玩
世歌漁父陶情付索郎向平昏嫁畢白首杖桄榔
　陳士鵠(一首/)
　　　士鵠字季方秀水人有鍛齋集
　　秋光好
何處秋光好秋光在狹斜碧添螺上黛黄入鬢邊花蓄
意纒頭錦輕寒繋臂紗江州何必怨任爾聽琵琶
　王彦泓(十八首/)
　　　彦泓字次回金壇人慈谿儒學教授有疑雨集
　　　(詩話風懷之作段柯古紅樓集不可得見矣存/者玉溪生最擅塲韓冬郎次之由其緘情不露)
　　　(用事豔逸造語新柔令讀之者喚奈何所以擅/絶也後之為豔體者言之惟恐不盡詩焉得工)
　　　(故必琴瑟鐘鼔之樂少而寤寐反側之情多然/後可以追韓軼李金沙王次回結撰深得唐人)
　　　(遺意起句如雨下春泥月下霜幾年辛苦是蕭/郎一層芳樹一層樓只隔歡娛不隔愁月到西)
　　　(南倍可憐照人雙笑影娟娟中聨如燒燈院落/更衣影聽曲簾櫳㸃屐聲當初語笑渾閒事向)
　　　(後思量盡可憐畫舫簾衣凭雪蕅玉筝絃索見/春蔥明明可愛人如月漠漠難㝷路隔烟臨水)
　　　(偶來同倚檻隔花何路可登樓封來淚㸃紅猶/濕翦後香絲緑未齊繡佛像前同下拜泥金經)
　　　(尾獨僉名含毫愛學簪花格展畫慙看出浴圖/花下小樓堆燭淚栁邊低舫載茶烟翻成繡譜)
　　　(傳人畫㑹得琴心允客挑忩下有時思夢笑燈/前長不卸頭眠結句如水國不生紅豆子贈君)
　　　(何物助相思殘陽欲度梅梢盡纔向紅忩拂鏡/奩蠟照漸微香灺冷珮聲纔達畫堂東闌干一)
　　　(曲無多地才著思量便渺然仙家合住烟霞外/金屋藏渠也不堪今日席間誰認得舊時家令)
　　　(沈休文分明蠟燭身相似纔上歡筵淚已零一/生長羡金泥蝶顫向釵邊與鏡邊皆饒風韻誦)
　　　(之感心嫮目/迴腸蕩氣)
　　寄懷􁃳仲秣陵并促歸騎
春光漂蕩别離天心似游絲百尺牽見說人歸歸鴈後
那堪淚落落花前南都翠黛宜為史北里紅箋定幾篇
争似碧忩銀燭夜月痕依約話纒緜
　　寄懷端已白門
客懷難耐日初長馬影斜陽踏幾坊花下玉杯甞苦筍
燈前銀葉試甜香(皆南朝/風物)愁來但禱清溪廟醉後無忘
紫佩囊為覔繡鞵金縷樣倒提纖手學南唐
　　逋客叔菊筵
幾拍吳歈日漸曛後堂香發卷簾聞登牆雪貌東家子
映燭明姿左阿君花氣與人渾不辨竹聲如肉驟難分
分明玉樹尊前坐知是何人夢裏雲
　　無聊
把書移枕近牀稜歎息觀濤病未能怯暑心情猶喘月
背時風調獨懷氷無勞天女持花散有媿髙人選藥稱
肯過小樓言笑否不嫌同上第三層(用陶𢎞/景事)
　　城樓暝望
魚鱗波面夕陽微旋見遊船續續歸酒後笙歌催急拍
城根燈火喚開扉孤楊傍水疑人立病葉零風似蝶飛
明旦出游晴得否月輪添暈幾重圍
　　無題(三首/)
花繞迴廊曲繞梁暗中偏認杜蘭香登樓未定銀翹顫
避燭難禁鳳屧狂怕見月痕催月姊恰宜秋色對秋孃
持裙半刻留仙住纔隔紅簾便眇茫
夜飲朝歌醉未眠輕狂全是倚孃憐妮他細語挑鍼綫
替我悲愁肄管絃夜月不移歡枕畔(借用不/夜珠事)春山長坐
酒壚前何當荑玉親磨墨立到琉璃硯匣邊
怯上蘭舟細歩來笑看波影按金釵陳王著眼先羅韤
温尉闗心到錦鞵把酒熨衣容旋學摘花烹茗任頻差
船孃為近牕紗泊免踏前門月露街
　　有贈
秋風長簟恨三年續命曽聞喚小憐已向緑珠稱弟子
儻容張碩伴神仙筵前笑顧櫻桃擲燭下偷分茉莉穿
端似悼亡唐後主見伊枝葉又情牽
　　代所思别後(阿姚/)
相逢羞澀怕猜嫌别去那知悵恨添獨對鏡奩空怏怏
乍拈鍼翦復懨懨夢魂弱絮從風亂心緒繁花被雨霑
悔不暫留歡且住未妨長隔一重簾
　　續遊
嚴城間阻夢魂通小市門東更向東翦燭寄聲書草草
背燈彈淚去悤悤花繁竹暗應迷路蝶趁鶯梢有便風
梅蕊膽缾看漸減每朝分插到釵叢
　　賦得别夢依依到謝家
名花偏作隔墻枝愛影憐聲入手遲門第敢言非道藴
才情端喜是芳姿桃邊未許裙題字(子敬/事)栁下曽将帶
乞詩今日眼波微動處半通商略半矜持
　　左卿阿鎖
玉浄花明秀出羣左家重見舊時芬因披樂府吟嬌女
便上藩車訪阿君(見陳/遵傳)素豔乍看疑是月清歡何暇想
為雲那禁手炷熏籠罷笑遣蕭郎覆畫裙
　　追和唐女冠魚𤣥機十二韻
閨門文采羡𤣥耽更有青溪妹第三生小不闚青瑣閤
家常希換白單衫釵梁風定蟲猶顫裙衩花深蝶競銜
雅謔引經推鄭婢狂詩送抱想吳男紅兒詩裏歡兼恨
素女圖前笑帶慙想見隔屏聲矻矻似聞昵枕訴諵諵
加餐意託琉璃匕寄札愁憑瑇瑁篸(古詩何計通音/信蓮花瑇瑁篸)豈
有鵲頭能助憶願為雞舌與君含遥猜蹤影心先妬未
接言辭性已諳體自生香防姊覺眉能為語任郎參髮
光可鑑千盤滑脣味如飴一嚙甘記得那時偷近處唾
絨紅㸃碧忩南
　　寒詞(三首/)
從來國色玉光寒晝視常疑月下看况復此宵兼雪月
白衣裳凭赤䦨干
夜迢迢更路迢迢澹月飄燈自過橋想得阿嬌燃燭待
也應初換第三條
忩樓映日滿樓明雪豔初臨曉鏡清良久自看還獨笑
不防身畔立卿卿
　　過婦家有感
歸寧去日淚痕濃鎖却妆樓第二重空剩一行遺墨在
丙寅十月十三封
　王清臣(一首/)
　　　清臣潁州人(王貽上云天啓初潁川張逺度買/田潁南地多桃花林一日攜榼獨)
　　　(游見耕而歌者聽之所歌皆杜詩也遂呼與語/自言王姓清臣名舊有田畏徭役盡委諸族為)
　　　(人傭耕逺度過其廬見舊歴紙/背以煤書所作詩其一篇云云)
　　述懷
人生如泛梗飄飄殊無根飲啄得幾許營營晨與昏對
此春日好荷鉏出南原近觀草色敷静聽鳥語繁有身
貴適意窮達安足論
　
　
　
　
　
　
　
　明詩綜卷七十二
欽定四庫全書
　明詩綜卷七十三
　　　　　　　　　　翰林院檢討朱彞尊編
　周　鑣(一首/)
　　　鑣字仲馭金壇人崇禎戊辰進士南京禮部員
　　　外郎為阮大鋮所殺有十四哀詩
　　孝子魏君學洢
有鳥栖中林夜半巢忽覆兩羽既傾折遺雛寧復鷇嗟
哉魏公子痛父無能救乞食向長安知交孰肯覯投書
數千言聽之耳如褎世路已如斯呼天但搔首扶櫬江
南歸墓旁日相守父存不敢先父沒不敢後含涕入下
泉一死良無疚
　吕大器(三首/)
　　　大器字先自遂寧人崇禎戊辰進士除行人歴
　　　兵部左侍郎甲申以吏部左侍郎回里有集
　　　(詩話吕公驅馳南北盡瘁行間五言如野寺依/巖立官衙傍水開孤燈寒殿壁落月映山城土)
　　　(瘠蟬吟屋林疎月上扉野狐衝馬立山鬼伺人/驕精衛悲銜土鷓鴣啼滿山雲烟春尚在烽火)
　　　(畫相連淚盡銅駝棘歌殘玉樹花豈無丹/闕戀終抱白雲思忠孝之誠溢於言表)
　　閒居
好山當面出旭日敞幽軒煨芋聊充飯烹泉不問源譚
𤣥藏史李學稼小人樊數得林間趣花開鳥亦言
　　晚次江門
世事何年定江臯且振衣樹紅橙子熟濤白鯉魚肥獨
鳥衝烟去殘霞壓岸飛村醪無處得空對月光輝
　　落索河有感
百折波濤險一泓山澗清天髙雲黯淡巖老石峥嶸古
洞都成穴諸峰盡築城版圖猶蜀界風土半秦聲杜宇
啼方歇銅駝歎未傾旌幢連赤縣烽火到神京嫠婦徒
存恤羣臣孰請纓傷予才略淺深媿李西平
　姚思孝(一首/)
　　　思孝字永言江都人崇禎戊辰進士改庶吉士
　　　授戸科給事中歴兵工二科謫江西布政司照
　　　磨稍遷南國子助教升南太僕寺丞轉光禄少
　　　卿再轉大理少卿
　　康山
康山一簣草萋萋無復豪華似滸西猶有揚州舊時月
翠禽飛上玉梅啼
　葛徵竒(三首/)
　　　徴竒字無竒海寧人崇禎戊辰進士除中書舎
　　　人選授湖廣道御史升太僕寺卿轉光禄卿有
　　　蕪園集
　　　(詩話光禄樂志林園又得閨人/唱和格雖未髙亦自超超㧞俗)
　　晚眺隅園
三月十日雨薄霧花濛濛小大澗壑鳴百道源相通潭
魚躍新水園竹抽春叢禽鳥忽變聲迺知天氣融登髙
一以眺澄覽衆慮空𤣥理羣所貴耳目恱且充於焉坐
垂釣自擬滄浪翁
　　武林留别吳梅里
昨喜逢初地蘭釭夜雨紅故人相爾汝今日又西東楓
落前山樹蘋開别墅風小忩凉月静客夢與誰同
　　題畫芙蓉
秋來烟水多蘆葦渺難即愛此江上花日坐䨇鸂鶒
　吳載鰲(一首/)
　　　載鰲字大車晉江籍宜黄人崇禎戊辰進士除
　　　澄海知縣謫浙江按察使照磨升金華推官入
　　　為戸部主事歴員外郎中轉廣東按察副使改
　　　授翰林院侍講
　　姜給諫以五羊石見貽賦謝
文饒平泉荘有石自言好何如初平羊眠雲嚙瑤草
　李竒玉(三首/)
　　　竒玉字元美嘉善人天啓壬戍㑹試中式崇禎
　　　戊辰進士選武學教授遷國子博士歴南京工
　　　部主事改兵部員外由郎中出知寧國府有雪
　　　園遺草
　　潭柘寺讀書
讀書潭柘嶺身在白雲裏開軒豁逺眸風瀑洗心耳古
木挂青蛇云是二龍子下方鐘磬餘僧寮各棲止山童
剔殘燈掃葉烹泉水闃然羣籟寂明月射忩几
　　過京口
蕭條書劍下闗河芳草萋萋客裏過原上鶯花三月暮
天涯愁病一身多海門帆影移青嶂山寺鐘聲到緑蘿
入望自知鄉國近那堪斜日聽漁歌
　　山居
方花礎潤氣氤氲静對薫爐柏子焚夜半雨聲新水漲
枕邊流出一溪雲
　顔俊彦(一首/)
　　　俊彦字開美桐鄉人崇禎戊辰進士授廣州推
　　　官被劾再補松江推官有仕隱集
　　村居雜興
病卧經旬滿面埃梅花落盡杏花開畫梁無數空巢在
社雨蕭蕭燕不來
　龔士驤(一首/)
　　　士驤字季良義烏人崇禎戊辰進士溧水知縣
　　惜取
惜取檐前葉休教落地輕夜忩留聽雨葉葉是秋聲
　萬壽祺(二首/)
　　　壽祺字年少徐州人崇禎庚午舉人有隰西草
　　　堂集
　　　(詩話年少多才多藝詩亦/清逸無努目掀髯之状)
　　憶錢大
忽憶南徐道春風樓上年晚鶯移浦樹苦葉秀沙田驛
路歸人少蛟門落照懸如何問津者五載滯江船
　　入沛宫
泗亭春盡樹婆娑漢帝宸游不再過魂魄有時還至沛
樓臺落日半臨河風吹大澤龍蛇近天入平沙鴈鶩多
我亦逺隨黄綺去東山重唱采芝歌
　魏　冲(三首/)
　　　冲字道用常熟人崇禎庚午舉人有小碎集
　　采蓮曲
北渚采菱歸前溪采蓮去無端墮玉釵記在迴舟處
　　元日
年年悲作客今日賦閒居春草生新夢山花滿舊廬畏
人書謝病示儉食從蔬問字吾何有無勞長者車
　　春晚
梅葉初齊梅子勻新榆稺栁暗通津春深莫惜餘花盡
却喜黄鸝不露身
　陸　坦(二首/)
　　　坦字履長蘇州嘉定人崇禎庚午舉人銓授南
　　　豐知縣不赴隠居鄧尉山有庚除詩稿
　　和姚修民簡寄
世逐浮雲換身同落葉輕難忘百年恨誰殉一朝名去
國懷公子憂時過賈生江臯無限淚日暮不勝情
　　春夜雪
春雨聲聲入夢䦨暗忩風動曉燈殘濕雲壓竹鳥驚墮
起看空堦一片寒
　徐柏齡(三首/)
　　　柏齡字節之嘉興人崇禎庚午舉人署永嘉儒
　　　學教諭
　　　(詩話孝亷湖海播遷/詩不由人自出杼軸)
　　春日
風聲起松末窈若萬壑深誰謂市井喧遂無天地心可
惜夭桃花不言萎空林明年縱復開顔色不如今
　　壽寧逢艾千子
白日黯無色城門掩半開故人何地别間道此時來鄉
夢逺難寄官程近莫催江闗庾開府詞賦不勝哀
　　江心寺文信國祠
孤嶼浮江面寒潮撼石根遥遥箕尾外何處可招魂
　吳太冲(一首/)
　　　太冲字黙寘錢塘人崇禎辛未進士改庶吉士
　　　授檢討升右中允有息心窩詩集
　　朱美之攜酒過
緑隂叢裏放玫瑰石几相延坐碧苔百里雙缾春酒釅
一年幾个故人來㕑丁細切溪頭筍稺子貪争屋角梅
信道朱游能折鹿譚經且喜得相陪
　姜　埰(八首/)
　　　埰字如農萊陽人崇禎辛未進士除密雲知縣
　　　改儀真入為禮部主事選授禮科給事中以言
　　　事廷杖削籍戍宣城有敬亭集(黄九烟云先生/詩發乎性情本)
　　　(乎忠孝名實交孚纒緜盡致志錢幼光云先生/詩大抵取法于柴桑浣花其  同其調不覺其)
　　　(同/也)
　　　(詩話廷杖與東西厰錦衣衛鎮撫司獄用刑之/酷前代未有自王振亂政鞭撻朝士大臣有枷)
　　　(項者迨成化中汪直用事廷杖臺省臣王濬李/俊等五十六人正徳間以諫南巡杖舒芬黄鞏)
　　　(等百三十人死者十一人嘉靖初以争大禮哭/左順門杖豐熙等百三十四人死者十七人此)
　　　(其最甚者矣萬厯六年論首輔張居正奪情杖/趙用賢沈思孝鄒元標等五人後定陵頗厭建)
　　　(言諸臣疏多留中廷杖寝不用至天啓四年太/監王體乾奉勅大審復開其端重笞戚臣李承)
　　　(恩以恱魏忠賢於是主事萬燝御史吳裕中相/繼斃杖下而許顯純田爾耕輩煩刑以逞備極)
　　　(慘毒楊左諸君子之禍有不忍言者矣思陵即/阼雪消見睍用獄稍平不意嘉魚熊公暨萊陽)
　　　(姜公論列柄臣時日輻輳逆鱗既觸天怒莫回/拷掠之慘洵九死而一生者葢至柄臣自裁而)
　　　(兩公之荷戈終未見釋姜公臨沒語其子安節/實節曰敬亭吾戍所也戍者吾君所命吾未聞)
　　　(後命而君亡吾猶罪人也死必埋吾戍所乃葬/宣城公晚嵗始為詩風格一本杜陵其自序云)
　　　(託哀鳴于異鳥感音節于/候蟲可謂善於喻物者也)
　　秋懷
仰視雲中鴈飛鳴何翩翩朔風自北來玉塞起塵烟昔
聞漢武帝防秋守九邊拓疆猶未已奄忽下重泉哀哉
重泉下𤣥狐陟其巔大江萬里長下有蛟龍淵回頭夜
怒號聲怪震百川我欲往從之褰衣不得前願言長相
憶中心淚漣漣
　　和陶輓歌辭哭左侍郎仲及
大風自北來寒木正蕭蕭多少舊墳墓不知在何郊獨
君三尺土髙山共嶕嶢我來拜君墓手折白楊條所取
非楊條荅贈在今朝君死則已矣我生可奈何我豈貪
生流母老强還家既為君作傳又為君輓歌生則託金
蘭死當告山阿
　　登使東歸
城南薄田十八塍髙者桑柘低稌秔白日黄狐牆頭立
既不殺之當與揖(曽青藜/云奡兀)
　　簡余寒鐵
自我不見余秀才夏云徂矣秋風來我今一别秀才宅
堂前堂後生蒿萊丈夫骯髒只如此誓欲破家去鄉里
今日路傍一匹夫當時萬言干天子低頭俛眉心不辭
養雞牧豕身應爾君今讀書停雲舘仰天狂歌何衎衎
有時野老扶杖過烹葵摘果酒先煗白公隄上波欲沒
期君同看溪雲滿
　　赴戍宣州衞
垂死承恩譴天威咫尺間荷戈荒徼去收骨瘴江還衮
職猶思補龍䫇竟絶攀橋陵千滴淚獨在敬亭山
　　鑾江雜詠
老去人猶在春來客未旋側身天地外卜宅水雲邊月
照歸栖鳥江喧出口船苦遭生意短白髮不相憐
　　九日登越州稷山和弟垓
萬木凋霜嶺千巖帶水村雲屯山郭静潮過海門昏皁
帽風堪落黄花酒正温愁聞江徼外鳴鏑滿中原
　　送林衡者還嘉善
相知不在久岐路莫頻驚客舎由拳地鄉心夾漈城霜
前孤鴈白雨後一湖明為報余生札平安問舊京
　周　燦(三首/)
　　　燦字光甫吳江人崇禎辛未進士知宣化㑹稽
　　　二縣選授浙江道御史有澤畔吟(陳皇士云侍/御詩彬彬有)
　　　(序大雅/之音)
　　丹青引贈顧子
山莫畫泰山松松樹已受秦皇封水莫畫黄河潦河流
已非夏后道但作清溪竹樹灣添我垂釣於其間吁嗟
乎男兒少壮隨朝彦豈料中年桑海變枉想丹青麟閣
中他人為我開生面顧生顧生爾莫嗔傳神似爾畫逼
真如何貌此㝷常人
　　韓蘄王碑
西湖湖曲騎驢翁中興十将稱最雄道逢奸相但長揖
斯人豈比張魏公鄂王英武庶其匹時危協力扶王室
龍王廟前金鼓震遺恨書生黨兀术公之骨埋荒墳公
之烈存碑文華堂鐵劵雖已失千載猶傳趙雄筆(徐電/發云)
(辭不多而激昂流轉斯人豈比/張魏公一語足慰蘄王於泉下)
　　鄰翁邀食五月桃戲作
桃實纍纍也足豪主人笑指玉盤髙仙家一熟三千嵗
五月先甞遜我曹
　許　豸(一首/)
　　　豸字玉斧候官人崇禎辛未進士除戸部主事
　　　歴員外郎出為浙江按察僉事以參議提督學
　　　政有春及堂詩
　　建州逢陳徳輝
已分别離久何期此地同西城山路近南浦野橋通信
宿情何極他鄉嵗欲終維舟無限意相對有飛鴻
　　送友之瓊州
匹馬珠厓路須防瘴嶺雲蠻童青箬笠黎女緑蕉裙潮
有東西候時占朔望分臨岐還把臂不敢說離羣
　　春日送客
春光初荏苒客路惜分攜露濕鶯花重風吹燕麥齊孤
燈茅店裏殘月栁橋西别思千峰外猨聲不住啼(黄坤/五云)
(玉斧五律聲調委婉趣味澄幽/誦之如流水平橋佳趣自在)
　張鳳翥(一首/)
　　　鳳翥字儀明一字威赤宿松人崇禎辛未進士
　　　除嘉興知縣補仁壽升刑部主事歴湖廣按察
　　　副使
　　　(詩話張公牽絲作宰以慈得民晚節禦侮危疆/吮血裹瘡接戰而死忠勇不可及也詩又安雅)
　　　(絶無叫/囂之氣)
　　武陵道中
孤城臨古渡斜日一舟横北渚離人目西風逺客程藤
疎知樹冷櫂響信江平不用分漁火前洲月已生
　于　穎(一首/)
　　　穎字長公金壇人崇禎辛未進士除工部主事
　　　歴員外郎出知西安府削籍㝷復工部郎中知
　　　順徳紹興二府升浙江按察副使分巡寧紹道
　　新嵗次茂貽韻
不覺流光度霜華入鬢邊難忘惟舊雨相對又新年學
佛寧遺世為農敢問天椒花一相勸身世各悽然
　管正傳(一首/)
　　　正傳字元心長洲人崇禎辛未進士除永新知
　　　縣調贑縣有積書巖詩草
　　　(詩話元心詩思入微原本易林太𤣥當其意匠/經營幾欲效修羅遁跡藕絲中然猶取材於古)
　　　(故方之徐元歎張草/臣諸子較勝一籌)
　　西泠橋
斷嶺寒烟落晚霞閒聽漁鼓傍橋撾誰知湖上彎彎月
又照錢塘蘇小家
　薛　寀(一首/)
　　　寀字諧孟武進人崇禎辛未進士選武學教授
　　　升國子助教轉南刑部主事歴郎中出知開封
　　　府晚為僧號米堆和尚
　　金陵
野曠風鳶捷江空石燕輕年年春草緑不忍上臺城
　成仲龍(一首/)
　　　仲龍字為霖長垣人崇禎辛未進士除夏邑知
　　　縣調永城選授兵科給事中出為浙江按察僉
　　　事轉參議遷陜西參政歴布政使有東壁樓集
　　除日立春
除日今朝是蹉跎又一年嵗從燈下改春訝厯頭先柏
酒愁無分柴門静可憐半生成厎事兩鬢已皤然
　劉應迪(一首/)
　　　應迪字簡在金谿人崇禎辛未進士閬中知縣
　　曉起
曉色漸熹微柝聲聽漸稀月潛銷客袂燈已失林扉竹
外風翻冷花間露欲晞巢烏棲未穏先上女墻飛
　王　厈(二首/)
　　　厈字王屋蘭陽人崇禎辛未進士滋陽知縣有
　　　王王屋集
　　　(詩話王屋嗜竒鞭驅險句觀其起釁宗藩自理/一疏辭艱晦而不舒在納言難以封進乃以未)
　　　(将金幣自尤尤/人得毋過與)
　　謫歸曉經中山
長安日以逺古道風淒淒草濕蛩聲緩林深鵲起低殘
兵親廢壘孤客度危蹊去國莫悲戀一枝不借栖
　　病卧聞砧
白露蒹葭老西風梨棗肥可憐人病卧翻羡鳥髙飛藥
竈縈秋草藜牀帶落暉那堪砧杵急盡力擣寒衣
　陳宗之(八首/)
　　　宗之字玉立長洲人崇禎癸酉舉人
　　　(詩話啓禎間景陵流𣲖盛行於吴中雖有林若/撫力持唐調然而捷敏未免率易玉立矜鍊獨)
　　　(操止始之音八門七/堰六十坊可以獨步)
　　世化
往聞漫翁言日月化豺虎斯語恐未然含疑不輕吐及
乎遭世䘮所遇駴聽覩中原延寇氛蕩析無寧宇菰蘆
一方地荒疫亦愁苦天髙吏肆酷法密民罹罟人鬼須
㬰間牽率歸黄土安得山阿栖飲泉采芳杜緬懷盛年
時邈若羲皇古
　　漢道
漢道昔云季四海沸羣雄賢士失綱維奔竄投西東管
寧栖遼海田疇隠無終鄭𤣥與王粲各自獲所從如何
盛明世栖栖泥淖中雨雪積荒塗渚田路不通寧無北
門歎要自秉固窮疾耕寡樂郊仕宦乏竒功乾坤雖浩
廣無隙置薄躬愴惻衡門下憂來溯悲風
　　悔
磽田不可耕濁水不可釣常思汗漫游髙卧青山嶠此
意更莫酬蹉跎失年少讀書近浮名趨俗失要妙幽幽
寒溪側寂寂孤燈照故牀擁敝裘密雪陷爐銚兒飢每
索錢愁來獨悲嘯
　　登翁漢津氷臺
朝卧采山堂暮登漁山閣漁采俱在山始信湖中樂閣
盡有髙臺岧嶤出寥廓茫茫笠澤帆隠隠浮屠崿峰秀
無匿覽波光恣開拓始冬似佳秋風日猶晶灼古樹儼
當階黄葉深未落葛翁不可招丹竈安所託空餘泛宅
游未踐褰裳諾宿契必有期無怨猿與鶴
　　游金菴
放櫂非有期泛觀湖中山偶然入幽境遂叩髙峰闗老
袖出肅客蒼䫇映丹顔同坐絶壁下始知身世閒飯我
青精香供我緑菊斑葑山觜已沒金菴徑可攀歸塗歴
清溪荒寂幾灣環萬堆黄葉中清磬激潺湲月出每孤
往又逐漁舟還
　　病橘
病橘含辛實淒然墮曉風本無雕飾分敢恨託根窮斷
續隂依井低昂鳥啄蟲可憐氷雪後剩有一枝紅(周青/士云)
(蒼老/工緻)
　　感時
花石綱看艮岳移麝香裙冷䕶宫衣紅燈小隊湖游夜
知否襄陽六載圍
　　寄衣曲
前庭踏鞠後庭歌主将功髙意氣多不信沙場征戰苦
年年擣練寄金河
　　秋山即事
宋朝自召种明逸漢室何知鄭子真今日徴君何草草
馬蹄手板拜紅塵
　李天植(五首/)
　　　天植字因仲平湖人崇禎癸酉舉人晚更名確
　　　字潛夫隠居龍湫山有蜃園山游諸集(陸次友/云因仲)
　　　(髙蹈詩多激逸合/乎清江碧嶂之音)
　　詠史
秦皇制六合焚書築長城萬古以為罪孰為原其情典
籍付煨燼大易道獨行豈識理數原尚留天地精紫塞
亘萬里外内界則明春秋重此義兹尚存典刑後世經
術儒𠞰說日以横胡然南面尊不恥城下盟祖龍而有
知其氣殊未平
　　雪夜泊舟許墅
朔雪沉宵柝江闗卧未安牕虚得疎響舟重壓新寒梅
落倡樓笛蘆垂釣子灘鄰航催曉發得共月華看
　　游青蓮寺
香刹從來古春風客到稀溪光平入座竹色冷侵衣地
僻鳥無語林深花自飛相過逢勝侣並坐話清機
　　獻生賦謝隣叟
𤓰蔬吾所愛分恵媿芳鄰不忍私佳種還期及令辰青
囊珍重意白髮老成人生計憐余薄時來話苦辛
　　山中訪宋爾垣
風吹帆影過西城一片浮雲嶺上晴滿地落紅多不掃
萬松臺畔讀書聲
　謝　遴(二首/)
　　　遴字彚先宜興人崇禎癸酉舉人有是亦樓存
　　　稿
　　　(詩話孝亷晦迹衡門種菜一畦不入城府陳檢/討其年寄懷詩云半畝牛宫繞菜田鉏畦汲水)
　　　(獨悠然芒鞵一輛千金直不踏城/中二十年其詩頗效林逋魏野)
　　銅官山書齋
坐卧深林裏牕開别一天山腰埋宿雨石面瀉流泉路
盡雲猶觸村分樹尚連烟霞吾所戀只此可忘年
　　河間道中
猶復驅車去行蹤何處留閭閻移馬廐市井割鴻溝草
濕王孫淚塵淹季子裘那堪鬼車鳥風雨夜啾啾
　陶汝鼐(四首/)
　　　汝鼐字仲調一字燮友長沙人崇禎癸酉舉人
　　　有榮木堂集
　　　(詩話先生壮嵗好游自吳入越與先人訂僑札/之分甞留檇李度嵗晚際仳離出監軍事捍禦)
　　　(鄉邦著力暨章堵兩公盡瘁略同讀哀湖南賦/悽戾過於蘭成詩雖未脫景陵之𣲖然覺爽氣)
　　　(殊/倫)
　　京山道中探觀音巖㝷磴掬水歴巖上下古木峭
　　壁髙瀑競響舊有李本寧先生園今廢愾然有作
層巖近大道其麓如深村僧包立樹下過橋知寺門庭
前雙老榦一為娑羅根虚閣覆巖壁滿屋蛟螭痕飛流
響石罅奮躍探其源涓涓出瀵尾色白河崑崙掬飲泉
上下微覺分清温巖阿受夕陽偶坐如朝暾戀賞勿忍
去出溪松路昏惜哉平泉後亦不理兹園
　　金正希招集練江醉宿清浄寺
冬霜萬壑松江永日将夕畫舫泛容與川暝光愈白急
風吹燭花谷響合歌拍小榼僧㕑來蔬笋界方格語笑
酒易傾如以桐叩石柱史如枯禪城市無一宅酒深思
啜茗同作虎溪客貝葉啓禪書梅花落瑶席坐久聞妙
香一榻隨所擇睡鄉鐘鼓鳴林烏翻旅翮吾亦歩下山
佛燈猶照壁
　　嚴州道中
曲江流不盡寒氣凛初嚴野泊分漁艇遥帆類酒帘枯
河冬雨活濕壁凍雲黏不分多歸思蕭蕭與夢添
　　哭亡弟鼒幼調
孝友人皆見居家母最憐不留娛白髪非意及黄泉鳩
杖難消噎驪珠易返淵老兄千斛淚不敢墮親前
　陸清源(一首/)
　　　清源字嗣白平湖人崇禎甲戌進士除増城知
　　　縣擢雲南道御史巡按福建後為馬士英部将
　　　趙體元所殺
　　答黄石齋先生
問俗停車到海湄羽書詎敢計安危孤城吹笛思當日
中夜聞雞豈異時北望烽烟勞夢逺東瞻林墅出山遲
蒼生極目堪流涕何日綸巾一視師
　吳本泰(二十一首/)
　　　本泰字美子一字藥師仁和人崇禎甲戌進士
　　　除行人選授吏部主事改南京禮部歴郎中有
　　　海粟堂集秋舫箋北游西征東瞻南還嶽游諸
　　　草(周青士云吏部五古出入選/唐竹枝宛轉猶存老鐵遺響)
　　　(詩話吏部當正聲微茫之日獨操大雅之音而/揚扢風雅者或不及焉益信曲髙者和彌寡也)
　　帝京篇(崇禎元/年作)
夢想黄金臺來歌白石粲明明聖人出旭日天方旦廣
殿飭梓材神霄聳輪奐薇垣格澤消芝蓋卿雲縵三吳
罷機杼九廟秉珪瓚下國頌時雍至尊理宵旰宵旰懷
殷憂邊籌寝弛翫軍需飛檄催水衡仰屋歎大姦已距
脫羣疑未氷泮漸鴻雖可儀羔羊不聞讚名盛實則衰
事倍功乃半因之勅幾康匪伊游泮奐君既勤晝接臣
當思日贊朝中去朋黨政府參謀斷網必挈其綱繩先
理其亂求治毋太速防微勿滋蔓所期日月光幽遐理
必貫(朱近修云通/篇沉著不浮)
　　静海道中大風
海人行海國謂應狎波濤波濤漭不見曠野天風號寒
日澹無光動地卷白茅疑有鐵騎驅豗突鳴弓刀離羣
慘孤鴻失木傷哀猱巾車紛欲裂簸蕩如輕舠四射中
肌膚一寒欺復陶豈闗造物意人事或偶遭方騖萬里
輈寧憚險與勞
　　任丘張氏園藍田先生授經處
不識魚君陂幸識魚君令城隅敞臺榭水木相翳映謂
予此棲遲差可閒眺聽是時秋氣深白露漸蘭徑瘦石
裹苔斑寒花棲蜨暝女牆邏柝喧梵閣宵鐘應慮澹羣
物輕時危百憂并皎皎明月枝驚烏棲不定茗牕静披
覽冥緬獨無竟昔賢曽授經履屐痕猶賸
　　臨淮道中雪
昨日春風暄僕夫俱喘汗今晨北風厲雪花卷行幔天
時自迴薄人意驚錯換况乃事徂征惻惻羈魂斷長淮
望不極鍾離道方半踉蹌赴郵程渺瀰惑阡畔暝鴉寒
不呼翻飛忽零亂車上氷滿髭車下泥沒骭紅燭映深
簾寧知旅人歎
　　陋巷井
改邑不改井泠泠無古今原泉何方來或是泰山岑仰
之既彌髙俯之亦彌深屢空其庶而澹然助齋心仲尼
飯疏飲應與共酌斟禹稷憂飢溺易地同所任至味無
異旨樂哉此中㝷
　　秋雨歎
晨雞喔喔天未明潰垣忽作崩雷聲裳衣顛倒書帙亂
蒼茫四顧心獨驚隂厓潭水深千尺飢蛟掉尾盤渦黒
我欲㧞劍往斬之出戸踟蹰三歎息
　　賦得草徑入荒園
匝地蘼蕪緑戎戎接短垣路迂隨鹿引村静覺禽喧泫
露沾芒屨頽陽卧瓦罇園丁渾解事野蓛具盤餐
　　秋住湖口
雨夜官城暗霜期候鴈呼瘦筇黄葉寺髙枕白雲湖嵗
月傷羈客烟波狎釣徒醉吟楓落句秋思滿東吳
　　冬日村居
短景催年盡荒齋擁膝安甘蕉經雨敗叢菊抱霜乾閉
戸腰肢健干人齒頰難得閒能幾日杯勺此盤桓
　　候舟
浦口千檣集占風信宿遲長雲鴻沒影古壘樹無枝人
語殊方雜客心孤月知湯湯濁河水利渉問舟師
　　阿城逢秋
野棗青未熟渚蓮紅欲銷凉風髠鵲頂新水長魚苖江
上客星小亂餘兵氣驕秋來無别夢長畔鹿門樵
　　由歙邑入海陽
淺瀨無舟渡迴溪有路通獨行過市上元只在山中薺
麥揺晴緑林蕉逗晚紅清鐘隔巖寺留憩聽松風
　　庚申中秋
叢桂生隂雨氣凉少焉月出四山蒼于飛鵲繞樹三匝
所謂人居水一方素澫紅菱秋饌美畫船烏榜怨歌長
徘徊顧兔傷流景争乞雲英玉杵霜
　　任城将南還半舫先生餉酒走筆言謝
李白樓前黄葉洲欲發不發仍淹留青氊近對許主簿
白衣恰送王江州五侯掉頭那肯顧一杯入手百不憂
讀公新詩飲公酒醉眠松石風颼颼
　　寒食感事
南朔城荒春到稀西山雪盡尚沾衣别來桃李三年夢
老去兵戈萬事非行腳出家猶有累低眉獻賦不如歸
試看緜上神林近野㸑無烟空淚揮
　　西湖竹枝詞(五首/)
西湖湖水碧琉璃西湖楊栁緑茸絲愛殺桃花紅片片
却似西施好面皮(繆天自云此用唐人/迴波樂辭不為麤也)
與郎暗約段橋西早起妝樓欲下梯宿雨半收晴不穏
惱人最是鵓鳩啼
薺麥青青三月三看看草色暗湖南忙催姊妹燒香去
戴勝來時又養蠶
放生池岸栁叢叢香閣鈴旛四面風輕薄少年乘醉過
手提射鴨竹枝弓
踏青湖上嬾歸家更愛山行輦路賖妾上笨車郎跨蹇
西溪十八里梅花
　　春曉
南來消息斷歸鴻江國迷春曉夢中斜帶參星杏花白
依稀牆半宋家東
　凌世韶(一首/)
　　　世韶字官球歙人崇禎甲戌進士除寧化知縣
　　　謫江西按察使簡較改興化府經歴升處州(一/作)
　　　(嚴/州)府推官入為戸部主事有汭沙集(陳皇士云/汭沙亷吏)
　　　(晚棄家隠黄/山詩有清韻)
　　恵州西湖
湖面寒光一鏡平露荷烟草入秋清白鷗浴罷各飛去
遥見潮痕郭外生
　周之璵(四首/)
　　　之璵字玉鳬長洲人崇禎甲戌進士除刑部主
　　　事歴禮部員外郎
　　讀史感懷
石羊埋棘漆燈冥(一作/熒)短犢横牽上廢亭金盌更從何
處覔春深杜宇哭冬青
　　　(詩話玉鳬讀史感懷六十首援/古騐今不失國風小雅之旨)
漢皇恭儉百無營衡石投籖久勵精端為黼宸求治速
翻教安石誤蒼生
寳帶横鞓建碧油居然鞦鞅閣東牛未聞奏捷傳淝水
又見稱兵犯石頭
參軍空自賦蕪城一嵗人間草一青隴首寒雲常漠漠
風蒲依舊滿臨平
　劉　侗(二首/)
　　　侗字同人麻城人崇禎甲戌進士除吳縣知縣
　　　未任卒(曹潔躬云同人以文體矜竒為學使置/下等憤懣入太學連舉鄉㑹試留都亭)
　　　(日與于司直共輯帝京景物畧文/筆詭異葢亦服習竟陵流𣲖者)
　　賽社祠
春社典春衣秋社饜粱肉婦子且莫嘻塲熟廪不熟遼
陽方告警農助官家榖遼租十増三官租三増六里胥
登門催斛半量一斛益以雀䑕耗完數恒不足賽社報
年豐社神聽我祝但願邊患平强於倉儲蓄神保太息
言遼平爾何福粻隨遼餉加不隨遼餉復播州幾月兵
至今農噉粥
　　久遊復至鄂得家信将别黄宗之
出門未暑秋仍滯十度曽登送别舟久客畏聞家有信
逢人俱道邑無收衣粻不恥因良友僮僕多言怨漫遊
夜夜酒同鄉夢醒舎邊雞與渚邊鷗
　陳組綬(一首/)
　　　組綬字伯玊武進人崇禎甲戌進士除兵部主
　　　事有伊菴稿
　　舟泊清河有攜絃索過飲者
客思紛河北商絃復漢南星光零夕霧村柝静虚潭去
國黄花九逢人白社三曽為記歌者不醉亦何堪
　朱芾煌(五首/)
　　　芾煌字玉瑠無為州人崇禎甲戌進士除餘姚
　　　知縣調樂安入為戸部主事謫補順天儒學教
　　　授稍遷國子監博士升車駕主事歴武選郎中
　　　有文嘻堂詩集(宋牧仲云武選樂府學長吉間/出文昌玉溪間古詩近體出入)
　　　(三唐要多自得能不牽於習尚武尤展成云武/選詩思深而志逺  徐電發云  選紀事之作)
　　　(和而不流哀而不/激七律尤稱擅場)
　　獨歩文徳橋
畫樓髙閣不同登雀舫鵝笙亦自憎每日杖藜橋上立
青青雨過看鍾陵
　　北行江上阻風
荻港黄雲壓水流風翻白浪打船頭長年莫道秋江冷
楊栁堤南是酒樓
　　示從行汪伶
歌行作使得何戡尚與殷勤佐酒酣我有傷心千種恨
鷓鴣切莫唱江南
　　與客飲感舊
檀板牙牌事事新小車花下自相親勸君莫惜花前醉
舊醉花前今幾人
　　雜吟
賽社人稀古廟冬午烟晴裊酒旗風游人不盡春游興
醉帽欹斜落日中
　王　潢(一首/)
　　　潢字元倬上元人崇禎丙子舉人有南陔集(黄/九)
　　　(烟云元倬詩沉雄渾鬱頓剉瀏離大都發源於/騷雅徴材於漢魏歸根於杜陵  薛諧孟云元)
　　　(倬忠孝之性溢於毫楮纒緜悽惻而未已篇願/寧人云先生詩深以婉和而摯不失三百  温)
　　　(柔敦厚之旨雖方爾止云元倬格律森/嚴用意深至  憤時嫉俗而渾然不覺)
　　宿松風閣分韻得吟字
靄靄嵗云暮風雨恒見侵小霽憩山閣蕭颯吹寒霖澗
壑亂餘響鐘鼓沈清音蒼虯卧蜿蜒拏攫力不任羽觴
亦以歇剪燭聞鳴琴嘿坐得冥㑹擁褐成孤吟須㬰微
霰集晨起雪在林樵徑斷人語四野號飢禽皎皎二三
子貞白同松心炎暉諒可竢見晛消重隂
　徐之瑞(七首/)
　　　之瑞字蘭生臨安人崇禎丙子舉人有横秋堂稿
　　　(詩話孝亷熟精文選五言古致/紛敷近體故韓冬郎極其綺靡)
　　行路難
太行北上雪刺天黄河西渡氷塞川狗屠撃筑各已老
咸陽逐客還游燕烏丸夜破龍盧戍越鳥朝棲日南樹
長槍大槊取通侯安用蓽門事章句
　　雞鳴嶺
披榛陟山椒輈摧馬盤桓歴險未云疲逶迤入雲端仰
探巖谷偪俯視井邑殘千峰列逺戍兩崖壮重闗垂蘿
蔓幽壑怪松支危垣灌木鬱蕭槮哀風嘯叢萑乘墉或
失恃務徳誠所難蟋蟀在牀下我生詎遑安勞勞多苦
辛惻惻起悲歎
　　五十初度戲作一萬八千日歌
翔烏夾日東方起蟪蛄大笑蜉蝣死聽我萬八千日歌
請從握算軒轅始我生不逢唐與虞我死不返鴻濛初
以凥為輪神為馬手抉灝氣還虚無虎頭燕頷玉闗路
墮地儒冠脫相誤将軍海外御樓船坐看蚩尤蔽妖霧
漩題兩角開明堂左日右月魁中央豐霳屏翳伏不動
弧矢一星猶射狼布衣憔悴夷門客瞋目操椎大梁陌
少年躍馬氣凌雲怒血衝冠髪先白南修蛇北封狐魂
乎歸來不可處上乘白蜺游天都洞房繚繞明華燭珠
綴文軒網交緑娭光緜眇睇層波半醉雙鬟抱絲竹北
斗挹漿醥且清玉妃起舞吹鸞笙百壺一榼焉足算小
臣再拜觴千齡天門朝開詄蕩蕩劍佩雞鳴劇相向已
看恨骨委蓬蒿安用黄金鑄形像二十四氣黄鐘吹三
萬六千璇璣推元化回環貫金石丹宫玉齒生寒灰平
生豪健屠龍手蹭蹬麒麟落牛後夢中滄海幾回更勸
爾長星一杯酒
　　春游詞(四首/)
西山松柏翠成林十里横塘水路深鸂鶒鴛鴦莫相妒
荷花香處結同心
檀槽低攏小鸞青金鴈斜飛玉手輕弟子三吳零落盡
橋頭絃索最知名
山頭撃鼓賽金錢檣上飛烏散舞筵長記迎神送神處
石湖沙觜泊郎船
龍膏千炬繞芝楹銀鑰初收玉漏輕夜冷不禁羅袖薄
雙鬟炙火更吹笙
　巢鳴盛(一首/)
　　　鳴盛字端明嘉興人崇禎丙子舉人有永思草
　　　堂集
　　　(詩話孝亷肥遯深林絶迹城市時羣盜四起鏐/鐵銀鏤之器無得留者於是繞屋種匏小大凡)
　　　(十餘種長如鶴頸纎若蜂腰杯杓之外室中所/需器皿莫非匏者逺邇爭傚之檇李匏樽不踁)
　　　(而走海内孝亷作長歌咏焉兹録/五言一律剖心刮垢葢自喻也)
　　題匏杯
回也資瓢飲悠然見古風剖心香自發刮垢力須攻不
識金銀器何知陶冶工尼丘疏水意樂亦在其中
　劉永錫(二首/)
　　　永錫字欽爾魏縣人崇禎丙子舉人選長洲儒
　　　學教諭署崇明縣事庭無留獄有洹水遺詩
　　　(詩話洹水至性之士兵後隱居相城有大吏强/之仕袒裼疾視曰我中原男子年二十渡漳河)
　　　(登大伾躍馬鳴鞘兩河豪傑誰不知我奈何欲/見辱邪取壁上所挂劒欲自剄門下士抱持之)
　　　(得解既而女妻相繼餓死子為盜所傷亦死久/之洹水沒其弟子徐晟陳三島等經紀其䘮葬)
　　　(之虎丘/山塘)
　　揚子刺船歌
白日墮兮野茫茫家千里兮來逺方壯士何時兮歸故
鄉
　　鼓枻歌
遡彼中流兮采其荇矣思君與父兮有懷靡竟矣身為
餓夫兮天所命矣中心殷殷兮涕斯迸矣
　
　明詩綜卷七十三
欽定四庫全書
　明詩綜卷七十四
　　　　　　　　　　翰林院檢討朱彞尊編
　王　留(一首/)
　　　留字亦房呉人穉登子
　　淮北道中
沙灘高下浴鳬鷖新出菰蒲緑未齊移橘過淮應化枳
種楊當路半生稊船頭鼓角頻逄驛河上金錢浪築隄
醉後無端千里夢直隨明月到深閨
　茅　維(一首/)
　　　維字孝若歸安人有菰園集(屠緯真云孝若天/才絶高於體靡所)
　　　(不合季陳仲醇云孝若詩韶秀清華絶無累句/  梅  豹云孝若陶鑄古人篇琢句磨情㫖諧)
　　　(暢/)
　　早秋寄允兆
秋風難作客匹馬欲南歸隴塞黄雲合江淮紅葉稀干
戈愁獨卧鄉國夢全非已卜刀鐶約滄洲可拂衣
　盧　原(一首/)
　　　原字原甫南海人有五湖游草
　　甘露寺望金焦
北固山頭寺崔嵬瞰大江縱無甘露下應有毒龍降陳
迹羊為石新雛燕入窗望來浮玉近遥對碧峰雙
　卜舜年(四首/)
　　　舜年字孟碩呉江人嘉興縣學生有緑曉齋集
　　郊社迎神曲
旦旭兮曈曚神鴉起兮雲中沐予髪於蘭湯兮振予衣
於蕙風潔齋俟兮土公土公不來兮憂心忡忡
　　黄浦晚渡
殘照收黄浦孤舟何處依沙昏秋雁落潮滿夜漁歸薄
海山川曠前塗廬舍稀帆輕天路近直與鶴俱飛
　　冬夜垂虹橋
卸馬垂虹畔深宵感慨増橋明霜正下江逺月初升吏
醉城無柝僧歸塔有燈王風京路阻欲詠媿無能
　　湖上送别
西風奮枯林潮沸盛湖晚淚眼對殘陽看君行漸逺
　姚士粦
　　　士粦字叔祥海鹽人國子監生有䝉吉堂詩集
　　薛潤孃七夕生日
生逄烏鵲渡河秋乞巧今畨免上樓莫訝眼邊多俗物
天孫亦祗嫁牽牛
　張　屈(二首/)
　　　屈字醒公長沙人處士鄉里私諡貞節先生有
　　　醒公詩集(邢孟貞云醒公詩高寒類孟東野幽/渺過之讀之使人不懼  金孝章云)
　　　(醒公汲幽梯峻返之/沖澹希夷不可方物)
　　山居懷金文裕
江光映林際纎月微微落𡨕𡨕静夜鐘沈沈響深閣言
念君子交於道信不薄空谷常感懷終不我離索
　　弔古
弔古不疾哭欲哭聲已吞甞瞻吾自苦對世不敢言中
夜望星斗失序何足論至人竭精力能使移崐崙夏月
落天霜方報君子恩
　邵昇逺(一首/)
　　　昇逺字子近松江華亭人
　　田家樂為陳孟言賦
香稻收花穗已齊幽棲渾似瀼東西萬竿修竹千叢菊
十角黄牛五母雞婦起炊糜朝出饁客来留榻夜分題
橙黄蟹紫新醅熟日日何妨醉似泥
　沈𢎞之(一首/)
　　　𢎞之字茂之蘇州嘉定人有清溪草堂詩稾(李/本)
　　　(寧云茂之近體含蓄/不露得唐人之遺風)
　　濟寧舟中望月憶家
野曠天連水登艫四望寛家逾千里隔月訝兩回看客
裏光相對閨中影自寒郵籖計程速定已夢長安
　施　武(十三首/)
　　　武字魯孫别字百靈長洲人崇禎間游于滇有
　　　楚游草西覽篇
　　　(詩話魯孫孝子佯狂翫世善草書鄭孝亷士敬/謂曰君書直逼二王不雜唐宋以下筆法魯孫)
　　　(大喜於同人廣坐中徧題箋扇呼士敬曰君頗/知書吾書究誰似士敬謬曰今日書不見佳魯)
　　　(孫瞠目左右視擲筆而去甞語人曰吾於詩極/力摹擬古人僅可雜之王仲初集中耳今吳人)
　　　(罕有知之者處士金侃亦陶藏其稾經候官曹/能始墨筆㸃定予亟録十三首滇黔風景可得)
　　　(其大/㮣焉)
　　烏雅闗
朝上烏雅闗暮下烏雅闗老烏啼啞啞行人還未還
　　闗索嶺
髙嶺呼將軍將軍祀其上行人仰望時白雲隔千丈
　　相見坡
上坡面在山下坡山在面相見令人愁不如不相見
　　鳯羽詞(鳯羽/山名)
鳯羽低連鄧睒川山頭流水屋邊田額尖新樣姑姑帽
五月羊皮帶汗穿(鄧睒詔名姑姑帽滇人皆/以羊皮繫額寒暑皆披)
　　街子詞(滇中以作市曰街子/逄辰亥戌未日為期)
豬街纔罷又龍街蠻女牽羊入市来背上擔兒甞慣負
胭脂落盡小桃開
　　土官出山詞(土官唯參謁官長始冠帶/居常但用皁綾青布裹頭)
嗚嗚牛角滿山陂腰下横刀弩箭隨雜部椎頭皆束帛
皁綾纒額長官司
　　煮鹽詞(滇中鹽井四唯黑白二/井課稅甚多餘不及焉)
使君不及鬱林亷舊例逡巡新例添白井爭如黑井好
一斤水煮半斤鹽
　　出獵詞
秋髙出獵草根枯漫縱韓盧不用呼新襲土官誇武健
側身馬上獲雙狐
　　歸化詞(滇中山茶天下第一唯歸化寺者其本合/抱花大如盂國初已前物也往来宦遊羇)
　　(客留别交好至/此莫不墮淚)
鴛鴦夢㫁綵樓空馬首蕭蕭故向東歸化寺前多少淚
年年三月蜀茶紅
　　麗江詞(麗江府即古笮國地也地寒五榖稀少惟/産良金毛布之類方伯用貢金必索其直)
　　(從来直指公皆不按其地聽之而已/人皆耳上貫環好衣紅與西域相類)
麗江水繞雪山寒郡縣羈縻異國看千里羅㱔(地/名)無貢
賦黄金有價不輸官
　　永昌詞(永昌古哀牢國也國初流配獨多吳人/故語言風俗宛似南都為滇之首郡)
漢武窮邊開永昌哀牢部落散丁當流人不學花蠻語
城郭風煙半建康
　　寳井詞(寳井在姚闗萬里外非容易至販寳者止/于緬中交易緬中多瘴癘除三冬與初春)
　　(通夷者/不敢出)
緬中花落滿蠻山千兩鴉青馬上還寒食雨飛防瘴癘
漢人不敢出姚闗(鴉靑寳名時適有是寳/重一兩三錢價三十貫)
　　賣雪詞(大理蒼山雪六月不化市上/女郎賣之猶吳下之賣氷也)
雙龍闗裏百花香銀海逶迤抱㸃蒼六月街頭教賣雪
行人錯認是瓊漿
　鄒　潾(二首/)
　　　潾字中朗秀水人縣學生
　　江行望廬山作
亦知山有寺咫尺見雲封瀑布千㝷水香爐何處峰向
晴微見樹卓午詎聞鐘来往驅塵事深悲負短笻
　　武陵
仙源應不記年華洞口今開幾樹花若使重来津可問
扁舟我亦願移家
　卓人月(二首/)
　　　人月字珂月仁和人貢生有蕊園集
　　　(詩話珂月才情横溢所撰續千文/稳帖而竒肆詩亦不為格律所拘)
　　泊烏鎮不寐作
逆風逼歸期今夕寄淺港月出人不知閉户若蠃蚌逺
寺燈微明未罷老僧講良乆喔喔聲荒雞引其項
　　贈女鬟紅衣
石家醋醋喜穿緋裹手擎觴率意飛坐上恨無姜石帚
長歌一曲惜紅衣
　華　淑(三首/)
　　　淑字聞修無錫人
　　雜詩
斲木為車其半為輪車自招搖輪何苦辛
　　洞庭西山
圓湖比滿月青山猶挂影晴隂網輕瀾深翠積遥嶺瀠
洄柔櫓前如魚狎藻荇戀彼楓柚香丹黄㸃妍靚終期
宅此居一樓一舴艋舴艋石公遙樓當銷夏冷竹木待
襟裾烟霞開簿領
　　消夏灣
平湖添一曲風色遂全幽晴泛亦疑雨山居猶在舟橘
橙垂户户菱芡聚洲洲不信偏宜夏暄涼儘可游
　林雲鳯(三首/)
　　　雲鳯字若撫長洲人
　　　(詩話若撫當鍾譚燄張之日守正不回詩篇極/其繁富惜知者寥寥困阨終老相如遺草已不)
　　　(可問/矣)
　　行路難
上客且莫餐聽歌行路難茹荼知味苦食梅知味酸蜜
中亦有螫棘中亦有蘭人情反覆君自看泣者未必慼
笑者未必歡曲如羊腸鬱以盤令我喟然摧肺肝
　　韓淮隂廟
韓侯遺廟在過客不勝悲未請真王印先收大將旗功
忘百戰後恩報一餐時何似清淮上終身把釣絲
　　憂邊
絲綸閣下議東征為遣元戎出大明邊月曉懸弓劍影
朔風秋散鼓鼙聲滄溟萬里波臣國紫塞三千浪子兵
奏凱未聞糧援絶不知平壤幾時平
　項　真(一首/)
　　　真字不損秀水儒學生貢入國子監有西湖草
　　　(詩話不損以門才自豪兼綜今古文深為李長/蘅聞子將所賞有御史巡按至浙試士子文經)
　　　(書發題外俾作一詩題是賦得多雨紅榴折不/損書法絶倫以行草縱筆寫之同學慮御史必)
　　　(怒咸為不損危而御史竟抜置第一益自負儻/􁍒不羈入修門坐事瘐死于獄予甞見其為閨)
　　　(人銘梳奩曰人之有髮旦旦思理有身有心奚/不如是筆法極其飛舞繹其語殆亦非真狂生)
　　　(也/)
　　社集分賦得竹林
入林非任達懐抱良有託把臂愜同志痛飲戀狂藥修
竹何蕭蕭微風籜已落故叢擢纎枝碧影墮杯勺盤桓
不能去嘯詠或間作管絃非所好況乃靈鼉咢仰視飛
鳥翔醉眼空寥廓契此考槃趣謝彼彯纓縛寄語道旁
子沈㝠與爾各
　謝夢連(三首/)
　　　夢連字孟草長洲人有遺詩(陳玉立云孟草詩/使事必穏標韻必)
　　　(諧以金孝章云孟草逺絶時調/詩  自然為宗不失唐人風韻)
　　送友人游天台
細雨蘼蕪緑扁舟渡若邪春流飛竹箭暮靄隔桃花佞
佛何妨酒游仙莫問家儻憐人外癖分我赤城霞
　　治平寺寓友人攜酒見訪
吾友攜尊至開門黄葉深㫁雲孤岫冷斜日半湖隂獨
往無千古相期有寸心行行難以别明月在長林
　　秋夜
木葉始微脱庭空䕃薜蘿誰云秋氣慘我愛夜涼多林
逗纎纎月雲浮澹澹河坐深人境寂新鴈一聲過
　何大成(一首/)
　　　大成字君立常熟人
　　抵䕫州覔少陵草堂
成都草堂今若何且向西瀼飽經過亂山不㫁烟雨色
匹馬時聴巴渝歌峽中長年布帆穏驛路官長油衣多
吳趨老人真好事貪訪遺蹟空蹉跎
　邵　濓(一首/)
　　　濓字茂齊常熟縣學生(馮已蒼云邵君/詩清曠𤣥澹)
　　雨
終日雨如絲連山芳草碧庭際孤雲屯遙村暮煙積野
渡行人稀圓沙一鷗白寂莫想晤言誰破蒼苔迹
　屠應韶(一首/)
　　　應韶字韶甫秀水人有松吟草
　　贈歌童
弱質偏姚冶清歌意獨新未須聞别調梁上已飛塵
　李　翹(二首/)
　　　翹字時實松江華亭人有樵雲居稾
　　感遇
幽蘭出深谷氷雪揚芬芳夭桃得春風榮華耀朝陽萬
物各有時盛衰詎可量君子重制行通塞夫何傷對此
遲日嘉且進花前觴
　　寓言
松柏有蔦蘿生死共依附柔弱不自持垂垂百尺樹草
木匪金石榮華寧乆駐摧折非所期飄零更誰顧
　丘　遂(一首/)
　　　遂字叔遂嘉善人初為僧字凡可中年以口舌
　　　忤鄉里貴人反儒服補縣學生有丘叔遂詩草
　　江上雜詩
竹筏歸從栁外汀鸕鷀隊隊晚風腥漁師不避豆花雨
翻脱蓑衣覆酒瓶
　吳　拭(三首/)
　　　拭字去塵休寧人有遺稾(徐武子云去塵慷慨/重然諾中年以結客)
　　　(傾其家晚栖吳市㝷避兵虞山困戹死其詩自/出機杼決難泯沒  朱子蓉云去塵夙饒于貲)
　　　(破産結客贈予手製糜丸不啻沈珪對膠也客/金陵遍題十寺廊壁七言如花雨巳過寒食後)
　　　(風箏又傍社壇斜蠻鄉有夢三千里閩海無書/二十年半偈嵗深香積飯一畨春老木綿衣移)
　　　(家轉近寒山寺探篋惟餘秋水篇衣上露涼/飄桕葉鬢邊霜重壓蘆花誦之神采溢目)
　　苦寒
嚴霜摧百草北風何其涼我愁豈在躬憂此道路長忽
忽行役中不復知景光凝氷屬仲冬萬物咸閉藏吾非
寒號蟲乃思驕鳯凰躊躇三歎息落日照路旁
　　無題和斗生(二首/)
海外雲生碧浪隂頳鱗蒼鴈總浮沈寥寥天漢雙星小
寂寂梨花一院深貞玉有光還易見明珠無定杳難㝷
輕鸞欲繡愁無力除是靈芸七孔鍼
巫山逺在暮雲中愁隔春燈一㸃紅莫道金刀難翦水
須知紈扇也驚風化為蝴蜨飛纔竝除是鴛鴦睡不同
最是游絲無賴甚又牽春去過牆東
　沈　章(六首/)
　　　章字宗玉嘉興人國子監生有苧莊集
　　　(詩話上舍為亡弟千里婦翁詩頗崛竒所居苧/莊略彴相通環以水竹余甞讀書其地今其二)
　　　(子皆登鬼録遺/書莫可問矣)
　　示弟漣
蠭則有蛹蠶則有績矧伊人兮胡不爾徳(一/解)昔我先人
實懋厥功靡不夙夜克纉其宗(二/解)伊余懐兮程是稼穡
一經不遺以永朝夕(三/解)朝斯夕斯日月言邁令聞或忒
我心匪懈(四/解)人亦有言聲類是求相彼蒼鷹氣化為鳩
(五/解)淵氷在前惕焉戾止繩墨在御敢以勗子(六/解)
　　淮隂侯祠
淮水十㪷泥半石行人入門三歎息王孫功髙天下疑
赤龍雌雉俱慙徳前有渭水後桐廬進則不足退有餘
曷不歸釣城南魚
　　靈谷寺看梅
下馬看碑度孝陵山椒十里樹層層半開香氣清於水
一路人家靜似僧春動粉鬚都化蝶夜寒花片欲成氷
思憑一枕羅浮夢月白煙黄睡未能
　　岱宗次吳秋圃師韻
四十里程半日行下觀鄒魯井中耕樹從樵口標秦漢
人與繩籃託死生澡髪不知何處雨曝衣猶及上方晴
東風無力吹雲去抹㫁齊州水一泓
　　隋隄懐古
邗溝新碧晚濤平楊栁曾遮殿脚行誰道雷塘歌吹歇
月明重按玉簫聲
　　天池寺
竊栗猿雛戲法幢天池中劈石門雙深山不是無燈火
解惜飛蛾夜觸牕
　邵徳生(二首/)
　　　徳生字大生平湖人崇禎中儒學生有清聞軒
　　　稾
　　夜度清逺峽
枕上不見山但聞水聲駛自非山百㝷水急那如此
　　楓亭
草樹隨方别楓亭故有楓故鄉烏臼樹霜色更深紅
　陸夀國(一首/)
　　　夀國字靈長長洲縣學生夭卒鄉人私諡孝簡
　　　子有嶺雲集
　　虎丘春步
好鳥語芳樹春山逺近看攀厓振蘿策度塔跨雲鞍縞
袖翔飛燕青箋賦木蘭雨餘客去後新月上欄干
　吳道約(一首/)
　　　道約字博之一字亞侯桐城人縣學生有大易
　　　山房稾
　　懐方子恒
王孫别去草萋萋江麓殘煙送馬蹄我念故人腸㫁絶
小橋流水夕陽西
　沈嗣貞(一首/)
　　　嗣貞字紀常秀水縣學生有荀草堂集(譚梁生/云紀常)
　　　(諸體俱/臻典雅)
　　秋夜
適館聞衙鼓歸家聽寺鐘欲為僧苦寂未作吏先慵夜
永蘭膏減秋深玉露濃此中忘去住城市有髙蹤
　李肇亨(三首/)
　　　肇亨字㑹嘉嘉興人太僕日華子有冩山樓率
　　　圃夢餘諸草
　　　(詩話吾鄉鮮巖壑之勝然園亭之參錯水木之/明瑟舟楫之沿洄縱游覽所如而不倦萬厯以)
　　　(来承平日久士大夫留意圖書討論藏弆以文/㑹友對酒當歌鴛湖之集譚梁生偕㑹嘉和之)
　　　(先後賦詩者三十三人事未百年而閭閻故老/已莫能舉其姓氏玉杯錦席之地皆化為宿草)
　　　(荒煙惟李氏寫山一樓尚未椒飛粉落宛/然靈光之在魯録珂雪之作不禁憮然)
　　秋興
溪樓閒眺望秋思滿林塘潦水茨菇爛西風䆉稏香晴
光翻去鳥野色動寒螿問詢東籬菊還須後夜霜
　　題宋人江泊圖
愛見江邊樹蕭疎落照前逺峰分霽色小塢共寒烟鴈
迹留沙渚猿聲到客船十年湖海夢今日倍依然
　　西泠寓室
露氣横疎栁香風送晚荷不知湖面闊止覺四山多
　駱雲程(二首/)
　　　雲程字天游一名雨禾字穉孫嘉興人有廣禽
　　　言
　　布穀
脱却破袴衣著新莫著故新人紈綺舊荆布貴易交富
易婦朝還朝暮還暮人生肯繫如匏瓠
　　鳯皇
節節足足雌鳴雄續不集于梧不集于竹栖棘斯危在
笯則辱雄兮雌兮何徳之衰兮
　譚貞和(一首/)
　　　貞和字誾仲嘉興人贈太僕卿昌言次子
　　社集分賦得金谷
日月長麗矚溪山餘素期别廬欣賞間更復賓主宜監
軍曠髙懐祭酒澹塵思盤礴澗道上澗冽荇參差竹柏
既峭倩藥草復繁滋觥飛罍交錯絃急管威夷迢迢錦
步障晃晃珊瑚枝姬侍列雲屏倡舞喧相追豪侈極人
目俱言此㑹稀席終方奏序興往各稱詩遺韻珍當年
勝游示来兹不負嵗寒約意氣歡足持
　譚貞竑(一首/)
　　　貞竑字立生貞和貞良之弟有清音閣詩草
　　南屏歸艇遇雨
望裏南宫潑墨山小牕殘燭放舟還從容畢竟輸漁父
藕葉菱花泊淺灣
　秦徵蘭(八首/)
　　　徵蘭字楚芳常熟儒學生(徐大臨云近傳天啓/宮詞百首乃琴川秦)
　　　(秀才辭而同里陳悰攘/為巳作公然鏤板行之)
　　　(詩話徳陵實録為黑頭爰立者所攫天啓四年/七年事遂爾遺佚秦秀才宫詞捃摭禁庭瑣語)
　　　(頗稱詳核第合而觀之嫌其述客魏/居多而事闗徳陵者寡不無微憾耳)
　　天啓宫詞(八首/)
紅粉排班玉輦旁西園花栁踏春陽中宫侍從偏無幾
窄袖髙鬟一樣妝(自注張后性淡静愛憎稍與衆異客/氏教宫人效江南作廣袖低髻尤為)
(后所厭薄春秋佳日駕幸西苑等處坤寧宫侍從多不/踰三四十輩其妝束如圖畫所見古人像客氏往往目)
(笑/之)
石梁深處夜迷藏霧露溟濛䕶月光捉得御衣旋放手
名花飛出袖中香(自注乾清宫丹陛下有老虎洞不知/所始洞背為御街洞中甃石成壁可)
(通往来上甞于月夕率内侍賭迷藏為戲潛避其内諸/花香氣上所篤愛時采一二種貯襟袖間故聖駕數武)
(外輒識之以/芳芬襲人也)
内河環遶禁城邊疏鑿清瀾勝昔年好是南風吹薄暮
藕花香拂白鷗眠(自注神廟靜攝年久紫禁城内河壅/淤不通徳陵復令疏浚之春夏之交)
(景物尤勝禽魚/菱藕儼若江南)
聖主多能絶代姿罷朝常是運斤時裕妃笑指燈屏問
雕到寒梅第幾枝(自注裕妃未罹禍時宸眷獨寵上好/雕鏤木器護燈小屏八幅手刻寒雀)
(爭梅戲畀諸少璫令鬻之仍諭以御製/之物價須一萬翌日如數奏進大恱)
琉璃波面浴鷗鳬艇子飛来似畫圖認著君王親蕩漿
滿隄紅粉笑相呼(自注上數偕中官汎葉舟于/西苑手操篙櫓去来便捷)
美人睂黛月同彎侍駕登髙薄暮還共訝洛陽橋下曲
年年聲遶兔兒山(自注兔兒山即旋磨臺乙丑登髙聖/駕臨幸鐘鼓司掌印官執板唱洛陽)
(橋記攢睂黛鎖不開一闋次年復如之宫人知書者相/顧疑怪非特於景物無取語意實近不祥也不期月而)
(鼎湖龍/逝矣)
風掠輕舟霧不開錦鱗吹裂綵鰭摧須㬰一片歡聲動
捧出真龍水面来(自注乙丑端午駕幸西苑用綵繒飾/小舟首尾為龍形上手持划具同少)
(璫劉思源髙永夀蕩漾橋北怪風忽起雲霧四塞/舟覆二璫渰死管事譚敬匍匐赴救扶駕出水)
氷鴨銀苗院院同鵲橋衣卸巧山空晚涼供罷波羅蜜
去看河燈萬㸃紅(自注七夕節各宫立乞巧山子宫眷/衣鵲橋補自初一起至十四止中元)
(節食銀苗菜藕之嫩芽也氷鴨先一夕煮熟凝成膏者/甜食房進供佛波羅蜜西苑作法事放河燈已上數條)
(宫中舊例惟宫人内宫深夜/相攜看河燈則辛酉後事也)
　吳天泰(二首/)
　　　天泰字謐生秀水人嵗貢生有星帶草堂集
　　示族子
人生各分定如面異黔晳讀書求仕宦運數杳莫測不
如事田䱷勤苦但食力我家本清門中葉浸流失相將
習游閒遂乃離樸質流覽五服遥頗喜見諸姪水國采
菱魚陸海種秔秫上可奉髙堂俯足寧家室少游甞有
言款段與下澤鄉里稱善人庶幾念祖徳
　　題周仲吉畫
雪色滿天地扁舟傍深谷危峰入層雲幽意動遐矚溪
橋凍未澌老鶴立寒木
　吳麟玉(一首/)
　　　麟玉字稚禎别號雪翁秀水縣學生有醉月聽
　　　溪二軒詩稾
　　邨居
屏跡市㕓外烟邨聊索居貧無乞米帖嬾有絶交書松
下近調鶴雨餘新種書更添數竿竹遮却往来車
　徐　淮(一首/)
　　　淮字愛竹嘉興縣學生有愛竹軒詩
　　宿金粟寺
昨嵗曾游此莓牆墨尚新雨花長似粟觀海更無津下
榻便行客烹茶費主人(時查孝亷/寓此瀆書)年来稀戰伐鼉鼓但
迎神(鼔係孫/權所留)
　徐仲選(一首/)
　　　仲選字華海一字鶴友海鹽人國子監生有鶴
　　　友詩稾
　　　(詩話鶴友近體/刻意學陸務觀)
　　水邨
照檻晴光眼未迷瘦藤斜影度橋西沙頭白鴨黄鵝睡
籬畔𤓰棚豆架低屋似魚船疎荻繞亭如僧笠稚松齊
此鄉風景真堪戀只合攜缾坐菜畦
　嚴紹宗(一首/)
　　　紹宗字隨翁無錫人有鳩縁集
　　新秋廷鳴移具小樓待月
秋至杳無跡颯然風滿林倚樓羇客思呼琖故人心紅
葉踈簾冷青蘋小院深月明今共賦心事兩浮沈
　曾元良(一首/)
　　　元良字君山秀水人有烟波集
　　秋栁
俄驚搖落渭城邊悵望遙隄絶可憐病葉幾能經驟雨
柔條猶自鎖寒烟從教歌院頻翻譜忍見郵亭更折鞭
淒㫁新霜板橋曲衰荷相伴曉風天
　髙秉蕖(二首/)
　　　秉蕖字友葵松江華亭人縣學生有潤照堂詩
　　湖隄
舍館意未安游覽力已猛披衣出芳原蒼翠周四屏琳
宫千百尺嶻􁫙吞顥景蘭若非一居鱗次若萬井旋窺
大佛寺却失龍象整其陽枕江濤其隂負修嶺步步異
前蹤行行惜去境㫁橋曾不㫁石隄相與永緑栁何葳
蕤間之桃與杏柔颸翦綺縠密葉含藻荇羣秀欣有託
萬象紛然炳歎息蘇長公千載若俄頃江山不改舊風
月誰為領撫景念往昔令人發深省
　　淨慈寺
維艄緑楊岸爰命理輕䇿從者四五人鈎衣防亂石南
屏鬱岧嶤琳宫寄崒嵂柱礎錯互置梲栱向背出檻鳳
威羽翔幢龍鱗甲拆法象有三身應真計五百伊昔夀
禪師于此布法席言銓雖已繁圓鏡乃歸一我来祗樹
下髣髴天竺國碧篠吐笙簧青松韻琴瑟口分茵陳飯
手展貝多帙逆風發旃檀香氣何馝馞非無豪士豪為
憚律僧律徙倚澹忘歸山空落紅日
　沈文煇(一首/)
　　　文煇字履亨嘉興縣學生有𤓰田遺稾
　　西莊
乍喜人烟别都無俗客喧漸能諳稼穡不復厭雞豚仄
徑苔梅古疎籬竹屋存東塍近僧院清磬報黄昏
　繆師伋(一首/)
　　　師伋字孟思嘉興人
　　九日
黄菊東籬下還逢九日開今朝尊酒盡無復白衣来(周/青)
(士云/調合)
　顧玘徴(一首/)
　　　玘徵字文玉嘉興縣學生有讀書臺稾
　　感舊
烏衣門巷舊游非王謝堂前燕子稀有客有客莫遑處
式微式微胡不歸乾坤萬里愁雲合風雨三秋落葉飛
極目天涯誰與語釣篷思老一魚磯
　嚴　焞(二首/)
　　　焞字子尹常熟人有南虞小草
　　　(詩話子尹詩律頗細如詠雪云竹上有聲如雨/夜庭中無月亦明時令永嘉四靈見之定把臂)
　　　(入林/也)
　　長相思
長相思在夢中自君之出羅幃空牕前淅淅来朔風滿
天霜雪鳴孤鴻楓林青兮闗塞黑終然萬里魂難通長
相思何時終
　　初夏偕顧魏二子游西闗
散步西郊任所之雨餘新緑倍濃時同游此日還同散
明日分飛各不知
　曹　臣(一首/)
　　　臣字野臣歙人有鬼訂集
　　郝公琰墓下作
郝之璽今已矣憶君棄我已三年一棺裹骨黄泉裡我
欲呼君君不起慘栢悲松聲聒耳幾莖瘦草不成叢是
我頻来淚澆死
　湯傳楹(二首/)
　　　傳楹字子輔更字卿謀吳縣學生有湘中草
　　倚樓
天影一何澹空庭無雜喧暮山隨靄沒黄葉帶鴉翻無
徑不秋草與鄰同小園偶然搔首處竟夕未能言
　　渡口别
一水盈盈便渺然夕陽搖落渡頭船長堤燈火人歸後
回首西樓盡暮煙
　馮元仲(一首/)
　　　元仲字次牧慈谿人有天益山房詩集
　　題晏常侍祠
嗚呼晏常侍石室存道統上像皇帝三其左周召孔宋
之四大儒一一接其踵峩峩殿三楹像皆刻石奉四壁
龕者五分標五經緫古人所未聞此是我作俑猗彼何
人斯卓哉儒者勇
　　　(詩話都城西山𢎞教寺傳是正徳間中貴晏忠/所造寺前有澗過澗壘石為門題曰道統門石)
　　　(殿三楹上琢三皇五帝三王像左鑿周召孔孟/諸聖賢右鑿周程張朱諸儒像别一石龕以藏)
　　　(五經殿外一石亭壁列鐘簴干戚錢鎛弁裳之/屬左龍馬馬毛旋五十五數具一如河圖右龜)
　　　(龜甲四十五數具一如洛書東堂三楹壁列忠/臣龍比以下孝子曾閔以下若干人按元史泰)
　　　(定二年中書省言養給軍民必藉地利世祖建/大宣文𢎞教寺寺賜永業當時已號虚費今遺)
　　　(蹟已無可考觀晏公祠石象禮器制度渾朴不/類明時匠人所鑿且元於儒釋初無所分疑寺)
　　　(即宣文𢎞教之遺址晏忠特從而修飾之爾金/華姜給事應甲詩云空山石祠堂落穆跨深壑)
　　　(肖像古聖賢髙下坐淵漢殿墀列龜龍如出自/河洛煌煌先儒語所為忠孝作性理累百卷題)
　　　(壁見大略厯覽感吾心人傳晏公鑿厥志在尼/山髙邈得所託媿哉彼檀施釁血塗丹雘則竟)
　　　(以為常侍所鑿次牧亦沿其誤至云古人所未/聞此是我作俑不知祠宇列聖賢像始於文翁)
　　　(踵於趙岐漢之遺碑若司隷校尉魯恭荆州刺/史李剛從事掾武梁祠皆有刻石聖賢像非作)
　　　(俑比/也)
　丁元公(一首/)
　　　元公字原躬嘉興布衣晚為僧號願菴
　　　(詩話原躬負竒恒與俗齟齬書畫俱入/逸品兼精籕篆詩亦不屑作庸熟語)
　　題畫木芙蓉
吹遍鯉魚江岸風露條霜蕊一叢叢謝家池上秋容(一/作)
(空/)闊十里長隄間白紅
　喻應益(一首/)
　　　應益字叔虞新建人
　　滕王閣
飛閣千年勝跡留層巒逺水檻中收萋萋㟁緑王孫草
湛湛江平帝子洲煙樹尚含羅綺怨風濤不散管絃愁
飄零莫縱登髙目門掩斜陽獨下樓
　馮夢龍(一首/)
　　　夢龍字猶龍長洲人由貢生選授夀寧知縣有
　　　七樂齋稾
　　　(詩話明府善為啓顔之辭間入打油之/調雖不得為詩家然亦文苑之滑稽也)
　　冬日湖邨即事
蒹葭一望路三义遥認莊窩去路斜舟響小溪過蟹舍
屋頽髙岸露牛車輕霜隄栁餘疎葉暖日村桃早放花
平野蕭條聊極目逺天寒影散羣鴉
　
　
　
　
　
　
　明詩綜卷七十四
欽定四庫全書
　明詩綜卷七十五
　　　　　　　　　　翰林院檢討朱彛尊編
　張　銓(一首/)
　　　銓字宇衡沁水人萬厯甲辰進士除保定推官
　　　擢浙江道御史巡按江西再按遼東陣亡贈大
　　　理寺卿加贈兵部尚書謚忠烈有集
　　宜春臺眺望
臺以宜春勝登臨恰仲春竹風如款客花氣欲薰人山
色平依檻江流曲抱城昔賢棲隠處覽古倍含情
　張振徳(一首/)
　　　振徳字季修崑山人萬厯丙辰以選貢知興文
　　　縣事天啓辛酉死奢崇明之難贈光禄卿諡烈
　　　愍
　　魚兜堡
逖矣南荒地居然小有天魚兜沈夾浦龍洞閟靈泉耕
鑿畨歌稳追呼羽檄連逺臣憂主辱未敢賦歸田
　張可大(一首/)
　　　可大字觀甫其先孝感人世襲南京羽林左衛
　　　千户中萬厯辛丑武進士厯官都督同知轉右
　　　都督改南京左軍都督府管府事鎮登莱崇禎
　　　壬申吳橋兵變回攻登州城破自縊諡壯節
　　書邊事
無端小草出登壇壯士徒歌易水寒枉把全師輕一擲
遂令宿將盡三韓腐儒誤國由房琯野老吞聲恨賀蘭
豈是彼蒼開殺運祗因人事自摧殘
　陸夢龍(一首/)
　　　夢龍字君啓紹興山隂人萬厯庚戌進士除刑
　　　部主事厯員外郎中出為廣西提學僉事轉江
　　　西參議湖廣副使貴州參政廣東按察使降補
　　　河南參議轉山東副使調陜西以參政分守固
　　　原道崇禎癸酉戰死贈太僕寺卿諡忠烈
　　宿東林寺
禪房獨樹鳥爭棲月色𠖇濛霧漸迷曉起不知山路滑
西風吹雨過前溪
　孫承宗(六首/)
　　　承宗字稚繩髙陽人萬厯甲辰賜進士第二除
　　　編修厯坊局以禮部右侍郎掌詹事府拜兵部
　　　尚書兼東閣大學士奉命督師出鎮山海加太
　　　子太保㝷加少傅兼太子太傅文華殿大學士
　　　再加少師兼太子太師予告回籍崇禎二年仍
　　　起督師又三年復予告歸七年髙陽失守入城
　　　南老營望闕拜叱持繯者縊死贈太傅諡文忠
　　　有南陽集(魏環極云孫公古風近體靡不本英/分攄雄才髙步作者之林而究無泥)
　　　(於/古)
　　　(静志居詩話先生自任天下之重盡瘁師中司/馬之檄方馳樂羊之篋已滿見危授命無媿全)
　　　(人集中三十五忠詩葢有感於璫禍而作三十/五忠者趙尚書南星髙總憲攀龍周侍郎炳謨)
　　　(楊副院漣馮副院從吉何總督士晉左僉院光/斗李御史應昇夏御史之今周中丞起元繆宫)
　　　(諭昌期蘇考功繼歐張尚書問達汪侍郎煇丁/檢討乾學鄧中丞漢袁御史化中吳總督用先)
　　　(顧憲副大章王尚書紀魏給事大中鄒總憲元/標王侍郎之宷周主事順昌夏文選嘉遇周御)
　　　(史宗建周冏少朝瑞黄御史尊素劉知府鐸萬/郎中燝吳御史裕中張都事汶趙宗伯秉忠公)
　　　(侍郎鼐孟㕘軍淑孔也東林之君子已得十八/九焉先生之言曰起三十五人于九京未必人)
　　　(人大有勛烈而有勛烈者必此/三十五人痛惜人才之至矣)
　　山海闗
甲胄詩篇少乾坤戎馬多幻仍看海市壯擬挽天河塞
上人先老山頭月柰何羣雄驕語日一劒幾經過
　　潮
休嫁弄潮兒潮今亦失信乘我油壁車去向錢塘問
　　送友人
山城吹角月婆娑一派秋聲向客多已是愁中聽不得
那堪重唱渭城歌
　　閒圃
閒身終日比雲閒不為秋風棲碧山却訝枝頭雙白鳥
夕陽飛倦未知還
　　秋日飲寗氏水亭
孤閣臨流混太清烟波渺渺抱重城西風莫卷枯荷盡
醉客重来聽雨聲
　　哭門人李元冶
海内交游已漸稀眼前老友幾相依夜来驚有西園信
淚灑東風滿客衣
　吕維祺(一首/)
　　　維祺字介孺河南新安人萬厯癸丑進士除兖
　　　州推官徵入為吏部主事厯員外郎中告歸崇
　　　禎初薦起尚寳卿改太常少卿進本寺卿提督
　　　四譯館升南京户部右侍郎兼都察院右僉都
　　　御史總督糧儲進兵部尚書流賊陷潁州都督
　　　趙世臣守清流闗兵潰廷議多咎之奪職辛巳
　　　洛陽陷被執不屈罵賊死事聞贈太子少保㝷
　　　諡忠節贈太傅
　　南庾即事
往事如譚虎先憂甚喘牛自煩前席召屢切北宸憂令
甲漕難截呼庚例始留徙薪君不信毋乃到焦頭
　劉振之(二首/)
　　　振之字而强慈谿人崇禎庚午舉人署東陽儒
　　　學教諭遷鄢陵知縣辛巳十二月城陷不屈為
　　　賊支解贈太僕寺卿有畫溪近草氷壺先生遺
　　　稾
　　　(詩話先生初署廣文日以忠考勉諸弟子題官/舍之署曰人熱難因吾鼎可愛又曰一片氷心)
　　　(堪贈友滿腔熱血欲輸君/其後捐軀最烈不食其言)
　　闞湖即事
秋容到處好碧水湛晴暉嶺樹隂逾宻湖雲濕不飛亭
虚山易入野曠鵲忘歸户外塵雖滿那能上芰衣
　　登青笑臺
樓隂倒映水潺潺簾卷空青鳥乍還一幅雲林難著筆
半沈半露霧中山
　汪喬年(一首/)
　　　喬年字嵗星遂安人天啓壬戌進士除刑部主
　　　事累官兵部侍郎兼副都御史總督三邊死兵
　　　難贈兵部尚書
　　商於懐古
路入商源萬壑回據鞍懐古思悠哉茹芝髙士墳猶在
徙木姦雄骨已灰計絶楚援游客詐詩題秦嶺逐臣哀
古今得失俱陳迹惟有山花嵗嵗開
　蔡道憲(二首/)
　　　道憲字元白號江門晉江人崇禎丁丑進士除
　　　大理推官改長沙癸未八月城陷被執不屈為
　　　賊所磔事聞贈太僕少卿諡忠烈有悔後集
　　　(詩話江門自序悔後集云悔後者何前日妄作/詩今而後悔也悔後而復有集者何吾但能焚)
　　　(前日之詩今日之作且輯之以竢後日之再悔/也其虚懐可見詩雖音節未諧而清婉越俗如)
　　　(移竹已抽三尺筍種桃爭發一庭花又湘/水清紫藤花落魚子生皆不失為佳句)
　　送堵牧游入覲
十月迎君南千里送君北一嵗雙酒卮隨君變顔色誰
能入長安便無故人憶下有洞庭上湘江為我留君不
可得我在南君在北夢相思見顔色他鄉飯君强食歌
再歌中歎息
　　嵗暮
美人無信至嵗暮江梅白家住嶺西東何處寄相憶
　馮一第(一首/)
　　　一第字椳公長沙人天啓丁夘舉人崇禎癸未
　　　長沙不守走湘鄉將乞師酉陽以圖殺賊為賊
　　　所獲㫁兩手置營中一夕死
　　野望
江岸閒行處晴雲澹一天微風生逺樹吹送渡頭船
　蔡懋徳(一首/)
　　　懋徳字公虞崑山人萬厯己未進士除杭州推
　　　官入為禮部主事厯員外郎中升江西提學僉
　　　事轉浙江參政累官僉都御史巡撫山西太原
　　　城破自經于三立祠諡忠襄
　　月下步朱龍橋
長虹何夭矯獨跨萬山中一道来飛練千林壓冷楓歸
雲奔逺岫涌月洗寒空攬袂登髙立憑欄望莫窮
　金毓峒(一首/)
　　　毓峒字鶴沖保定人崇禎甲戌進士除中書舍
　　　人擢湖廣道御史監宣大軍㝷奉命督禁旅扼
　　　畿南要害馳至保定登陴固守城陷投井死
　　早春雜詠
繫馬河濱及早春鳴鳩乳燕往来頻故園風景知何似
自愧東西南北人
　范景文(三首/)
　　　景文字夢章吳橋人萬厯癸丑進士授東昌推
　　　官擢吏部主事厯員外郎中移疾歸起太常少
　　　卿㝷以僉都御史巡撫河南升兵部侍郎轉南
　　　京都察院右都御史㝷升南京兵部尚書坐劾
　　　時相除名為民已復起工部尚書拜東閣大學
　　　士京城陷拜闕號哭投井死初諡文貞順治初
　　　定諡文忠有氷餐堂草(陳皇士云范公詩古直/豪邁稜稜露爽遇國步)
　　　(艱難故多/悽戾之辭)
　　　(詩話啓禎之際秦聲變而至文天瑞楚調變而/至尹宣子越吟變而至王季重正音掃地矣吳)
　　　(橋博綜舊章領袖羣雅其詩發揚而不厲/新警而不佻獨自成家不飲狂泉之水)
　　有感
天啓嗣祚年臺諫氣色盛憂危叫九閽所恃上神聖何
来連斥逐無乃累新政薄謫亦主恩敢廢天子命所虞
端一開庶言疑欲屏中璫思乘墉況可授以柄於惟我
神皇髙拱握金鏡稍稍視下輕釀成結轖病今誰秉國
成借之弄機穽罪人佚顯罰反憾言官諍漆室抱深懐
能不心怲怲尚慎一怒加撫兹萬邦正
　　宿長清署中有感作
古驛昏鴉坐長塗病馬饑宵寒停柝早時亟啓闗遲落
月三更信春風六日期年年行役苦兩度已於斯
　　過維揚
游子闗情處江空白露秋客程初問水旅思怯登樓非
是瞻雲切還應見月愁鄉闗歸夢裡一夜下揚州
　倪元璐(一首/)
　　　元璐字玉汝號鴻寳上虞人天啓壬戌進士改
　　　庶吉士授編修厯侍講南京國子監司業右中
　　　允左諭徳右庶子國子監祭酒升兵部右侍郎
　　　改户部尚書兼禮部尚書翰林院學士京師陷
　　　自縊死初諡文正定諡文貞有憶草
　　　(詩話厯日之頒明太祖定於九月之朔其後改/十一月朔繼又改十月朔遂為定制是日帝御)
　　　(殿比于大朝㑹士民拜于廷者例俱得賜倪尚/書天啓中賦頒厯詩最為典重他詩過於新竒)
　　　(不然也尚書晚築室于紹興府城南隅牕檻法/式皆手自繪畫巧匠見之束手既成始歎其精)
　　　(工時方患目疾取程君房方于魯所製墨塗壁/黙坐其中堂東飛閣三層扁曰衣雲凭䦨則萬)
　　　(壑千巖皆在舄下適石齋黄公至越施以錦帷/張燈四照黄公不怡謂國步多囏吾輩不宜宴)
　　　(樂尚書笑曰㑹與公訣爾既北行遂殉寇難閣/順治初尚存曩甞攜舍弟千里暇輒登焉今已)
　　　(鞠為荒/草矣)
　　皇極門頒厯作
鳯闕開彤旭猊爐散紫烟六階齊度緯七政轉璣璿甲
厯龍躔改寅賓象魏懸明時功在革資始義承乾黑帝
威初試青皇位早傳周官新月令甘氏舊星篇人繼羲
和後書成蓂莢前庚先三日戒貞下一元旋圖籙符垂
赤干支徳應𤣥興王惟省嵗太史又編年賜出黄星曜
披看緑字鮮因知天厯數如日起虞淵
　孟兆祥(一首/)
　　　兆祥字允吉交河人天啓壬戌進士除大理評
　　　事升吏部主事厯郎中謫行人司副㝷遷光禄
　　　寺丞轉少卿左通政太僕卿通政使官至刑部
　　　右侍郎甲申三月守正陽門城陷不屈死贈尚
　　　書初諡忠貞定諡忠端
　　　(詩話孟公峻節自樹取忤中璫卒殉節于正陽/門子章明顯之以進士觀政吏部視公殮畢亦)
　　　(自盡時論翕然以為三百年特見之事初贈河/南道御史諡節愍順治九年定諡忠僖其詩文)
　　　(惜無/存)
　　硤石
硤石分秦險郵亭日欲低未知山近逺已失路東西逺
水看烟起深林畏鳥啼鳯城何處是彌望草萋萋
　凌義渠(一首/)
　　　義渠字駿甫烏程人天啓乙丑進士除行人選
　　　授禮科給事中厯兵科都給事中升福建右參
　　　政轉湖廣按察使山東右布政使入為大理寺
　　　卿京師陷自經初諡忠清定諡忠介有使岷稾
　　　(詩話凌公詩義見者解頤甞與閔文學元京共/排纂湘煙録董上舍斯張稱其冷豔畢臚比之)
　　　(吳均入東記及官禮垣封事四十餘上皆切中/時弊温輔以吏才稱之轉外温既謝政入為大)
　　　(理臨難之頃從容就義惟悉取平生撰述焚之/為可惜也公清介特甚田廬一無所遺身後二)
　　　(十餘年猶未井椁江都吳綺園次守吳興時夫/人閔尚有園次肅拜堂下秋深矣尚衣葛衣練)
　　　(帬退而歎息恒以鹽豉魚菽遺之且/卜地葬公于驥邨之北為文祭之)
　　鄴中詩
微風入樹冷修修漳水依然咽舊流何處髙樓思落月
乆傳疑冢有荒丘佳人南國經春鎖公子西園愛夜遊
最是英雄多慷慨當歌今日好銷憂
　施邦曜(一首/)
　　　邦曜字爾韜餘姚人萬厯巳未進士武學教授
　　　遷國子監博士厯工部主事員外郎中出知漳
　　　州府升福建參政轉四川按察使福建右布政
　　　使南京光禄寺卿擢左副都御史殉國難初諡
　　　忠介定諡恭愍
　　　(詩話浙人不幸萬厯以来執政者前有四明後/有烏程徳清以是朝士不附東林者槩目之曰)
　　　(浙黨此指一時阿比執政者而言則可爾東林/諸君子全倚浙人助之人品葢棺論定試觀建)
　　　(文壬午崇禎甲申殺身成仁潔已自靖者惟浙/為多順治九年定諡甲申殉難文臣計二十人)
　　　(而浙居其六繼此授命者更難悉數浙黨之目/庶幾可以一洒矣恭愍從容自經書其案云慙)
　　　(無半䇿匡時難惟有孤忠報國/恩葢初不以詩名而自饒方格)
　　暮望
返照開西峽穿林度逺塘卑枝散髙影逺岫駐餘光城
市歸人急江天宿鳥忙自傷遲暮客日日送殘陽
　馬世竒(三首/)
　　　世竒字君常無錫人崇禎辛未進士改庶吉士
　　　授編修累遷左春坊左諭徳兼翰林院侍講甲
　　　申京師陷自經死初諡文忠定諡文肅有集(陳/皇)
　　　(士云公詩舂容穠/麗居然唐人風格)
　　　(詩話馬公清徳奉使諸藩餽贈一無所受比還/朝夢中吟文信國詩從今别却江南日化作啼)
　　　(鵑帶血歸葢殉國之志/已素定故先兆于夢云)
　　秦淮曲
萬騎南巡正徳年内家前隊鐵連錢白衣舞罷乗鸞去
應有霓裳曲未傳
　　贈曹元宰守漳州
靈查秋泛海天涼五夜心懸燕寢香總為至尊憂社稷
漢臣何必薄淮陽
　　贈鄭少府之任
宦薄無妨吏隠尊清風一拂百年存流移滿目誰堪繪
念爾監門舊子孫
　周鳯翔(一首/)
　　　鳯翔字儀伯紹興山隂人崇禎戊辰進士改庶
　　　吉士授編修遷南京國子司業厯左春坊左諭
　　　徳兼翰林院侍讀都城陷自經死贈禮部右侍
　　　郎初諡文節定諡文介有集(陳皇士云公詩清/灑無館閣穠重之)
　　　(習/)
　　　(詩話甲申三月之變文介授命獨遲十九日城/陷語吳莊介云臣子義在必死然必一視大行)
　　　(殯宫縞素慟哭方可無憾爾二十一日赴東華/門茶棚下舉哀復匍匐至邸自經絶命詩云碧)
　　　(血九原依聖主白頭二老哭忠魂時親猶具慶/也於時大學士宜城丘公瑜集議朝房俄而賊)
　　　(入亟走民家自縊為旁人所持不死次日賊蹤/跡得之挾入窩舖求死不得賊帥劉宗敏刑辱)
　　　(備加猶嫚罵不屈伺守者稍懈乃就縊論者責/其濡忍至受羣盜之侮不得與忠臣之列文介)
　　　(東華之哭既不受賊帥之拘而萬舌一辭免腐/儒吹疵之論是天所以成公大節而公之素行)
　　　(交孚于鄉國故/也不其難哉)
　　舟中聞鴈
一葦秋横渡三江鴈引羣北来應幾日消息可相聞嘹
唳孤雲迥蕭疎夜色分當前渾欲訴木葉落紛紛
　劉理順(一首/)
　　　理順字湛六杞縣人崇禎甲戌賜進士第一授
　　　修撰升左中允甲申殉國難初諡文正定諡文
　　　烈有劉文烈公集(陳皇士云考宋元以来狀元/及第死事者於宋得三人何)
　　　(㮚文天祥陳文龍於元得三人李黼泰不華李/齊而明有五人靖難之時則有黄侍中觀土木)
　　　(之禍則有曹文忠鼐北京之變則有劉公而浙/東有余庶子煌江右有劉中允同升先後皆死)
　　　(國事此亦科名人物/之盛軼於前代者也)
　　　(詩話劉公退朝賊騎猝入回寓舍書曰成仁取/義孔孟所傳信公踐之吾何不然暨其妻妾竝)
　　　(縊可謂不負科名矣詩多/直抒胸臆不為體格所拘)
　　錢塘江遇雨
微雨来江上濛濛曉未收故園千里隔客夢一身浮烏
桕家家樹魚榔岸岸舟觀濤無不可須上幾重樓
　吳麟徴(一首/)
　　　麟徴字来皇號磊齋海鹽人天啓壬戌進士除
　　　建昌府推官丁憂起補興化徴拜吏科給事中
　　　厯都給事中升太常寺少卿京師陷自縊初諡
　　　忠節定諡貞肅有集
　　　(詩話磊齋在八舍知無不言又明於當世之務/不茹不吐柰與執政齟齬不用其謀甞與伯兄)
　　　(石匏書云朝廷之是非臧否無恒而所號為正/人専以門户聲氣為事疆場事日益決裂安之)
　　　(若固然惟一人焦勞于上而已又云近日用人/倐更倐換當事全無確見惟覘上意所在其餘)
　　　(議論紛紜封疆事所以日壊良可歎也又云宜/興敗後大獄頻興士大夫幾無生氣而言路更)
　　　(甚弟幸免風波然欲積誠以冀匡救之萬一則/未可得也又云闖賊破潼闗直抵西安秦督三)
　　　(萬師一潰無餘獻賊破長沙進逼袁州江浙震/動吾鄉恐未能安枕天下事有不忍言者子姪)
　　　(輩教以敦厚母事浮文為善於鄉黨足矣其言/一一切中時弊臨終處置家事各有條理從容)
　　　(不亂尤人情之所難能詩不甚敦琢其工者/每涉傷時存其二首吉人之言不在多也)
　　送王昆華前輩使節歸省由楚入滇
益部占星信桐圭展萼親水瀠湘畹碧山入㸃蒼新休
沐西南里諮諏逺近人潘輿聞送喜日望使車塵(李子/徳云)
(全首/清穏)
　　走筆招友人飲
𤣥亭今在否竹馬舊過㝷尚憶人如玉那禁雪滿簪平
湖秋水濶板屋夜燈深莫更疎還往相看嵗暮心
　　送葛無竒侍御按粤
刺桐花發粤山青一路爭看豸繡經迴鴈峰南望天北
五雲長傍使臣星
　汪　偉(一首/)
　　　偉字叔度江寧籍休寧人崇禎戊辰進士除慈
　　　谿知縣選授翰林檢討甲申三月死國難贈詹
　　　事府詹事初諡文烈定諡文毅
　　旅次述懐
于役逢蕭序停鞍已夕舂酒餘忘逆旅湖外憶髙蹤挂
壁留殘火披衣候曉鐘故園今漸近白岳有雲封(沈山/子云)
(大厯十/子遺響)
　吳甘来(一首/)
　　　甘来字節之瑞州新昌人崇禎戊辰進士授中
　　　書舍人擢刑科給事中厯户科都給事中甲申
　　　死寇難初諡忠節定諡莊介
　　　(詩話思陵死社稷周文介欲哭殯宫而後死莊/介口然其言而亟歸寓自縊時因哭殯宫而受)
　　　(榜辱者葢不止丘輔一人是則莊介之識逺也/甲申之變諫垣數十人或竄或辱或汙偽命死)
　　　(節者僅莊介一人假踐文介之言安知不與丘/輔同其辱乎君子論吳周兩公之死則先時者)
　　　(得其/正矣)
　　經彭澤
亦有東籬菊何人尚隠居夕陽催進艇殘夜擬焚魚物
變看多異名髙謗未除懐歸無長物猶有一牀書
　許　直(一首/)
　　　直字若魯如皋人崇禎甲戌進士除義烏知縣
　　　以母喪歸補惠来選授吏部主事厯員外甲申
　　　三月死國難贈太僕卿初諡忠節定謚忠愍
　　絶筆
投筆翻然辭世行老親幼子隔幽明丹心未雪生前恨
青簡空留身後名
　王　章(二首/)
　　　章字漢臣武進人崇禎戊辰進士除諸暨知縣
　　　調鄞縣徴授工部主事選陜西道御史以憂歸
　　　服闋補河南道御史京城陷死之初諡忠烈定
　　　諡節愍有公餘草
　　　(詩話王公赴義最烈公餘草詩一卷序者以吉/光一片喻之是年御史盡節者三人公與鄞陳)
　　　(公良謨零陵陳公純徳也聞有昆明趙譔字鎮/所天啓甲子舉人除貴州龍泉知縣以禦土寇)
　　　(功行取擢四川道御史巡視中城城陷為賊所/械瞋日大罵賊刀仗齊下殺於白帽衚衕其死)
　　　(與王公相類而逺方乙科無人為之請䘏國典/野紀闕焉僅見於陳氏兩朝遺詩小傳特附書)
　　　(之/)
　　聖駕閲城
秋色當樓滿崇閫奠帝居虎門横雉堞鳯吹導龍輿峻
阪雲臨近封泉地絡舒翠華迴輦處嵩呼遍丹除
　　讀書篁川偶詠
竹裏起茶烟白雲堆滿屋何處桔槔聲園丁灌花木
　成　徳(一首/)
　　　徳字元修懐柔籍霍州人崇禎辛未進士榜姓
　　　張有㫖復姓除知滋陽縣事被逮杖謫乆而赦
　　　還補如皋知縣入為兵部主事轉員外郎甲申
　　　殉國難贈大理寺卿初諡忠毅定諡介愍
　　　(詩話元修牽絲作令不善事上官為守所揭巡/按以貪酷聞被逮按臣及守温輔私人也元修)
　　　(母張具本聲寃於朝隨温輔肩輿詬罵温輔恚/甚言於思陵杖之午門前下錦衣衛獄發遣時)
　　　(留家人居順義城破衆爭匿地窖中元修父文/桂曰豈可男女雜入一窟中乎賊至遂遇害一)
　　　(妹二妾皆自經及甲申就義母張暨一妹一妾/亦俱縊焉絶句一首葢謫戌日太行道中作也)
　　絶句
出山已定盟心語作令須思遣戍時但卷琴書賦歸去
莫因徇禄乞身遲
　金　鉉(一首/)
　　　鉉字伯玉留守前衛籍武進人崇禎戊辰進士
　　　選揚州府學教授入為國子監博士升工部主
　　　事㝷改兵部甲申殉國難初諡忠節定諡忠潔
　　　有集
　　　(詩話思陵之去閹黨無異抜山曾不數年命張/彛憲總理户工二部錢糧出帑金别建公廨俾)
　　　(諸司以屬吏之禮見金公再疏陳其不可謂以/陛下迪簡之臣而今其罄折傴僂於刑餘之子)
　　　(不亦羞朝廷而辱當世之士耶思陵卒不允也/中官借驗火器劾公落職公笑曰吾去官逺此)
　　　(軰如脱蟣蝨垢膩之衣豈不愉快遂與諸弟講/古文辭尤精研易理壬午七月晦讀邵氏書題)
　　　(其後曰甲申之春定我進退進雖遇時外而弗/内退若苦衷逺而弗滯外止三時逺不卒歳優)
　　　(哉游哉庶畢吾世又語其弟曰吾平生寡所好/視棄官如揮涕唾今以巡城每過御河輒留連)
　　　(不能去何也卒沈於是從彭/咸之所居公志葢已先走矣)
　　拜文信國祠下
復姤自天運臣道無終窮殉節士所恒寧足矜子功偉
哉一文士毅然任即戎棘行若履坦所在吟淒風一息
茍可奮安忍即瘖聾九死固所甘但惜炎運終堪嗟生
祭者不足語微衷
　申佳𦙍(一首/)
　　　佳𦙍字孔嘉永年人崇禎辛未進士除儀封知
　　　縣擢吏部主事轉員外降南京國子監博士遷
　　　大理寺副升太僕寺丞都城陷投井死初諡節
　　　愍定諡端愍有君子亭集
　　　(詩話中公循吏治最中州及考牧近畿聞寇逼/居庸郡縣望風奔潰或勸母入都慷慨流涕曰)
　　　(固知京師不支如天子孤立何疾馳以入時三/月十二日也徧謁大臣盡戰守䇿皆不省城陷)
　　　(自投王恭厰井中其詩娟秀/不嚻不浮近劉半舫一派)
　　贈郭子
下榻留征騎燒燈共客吟萬金烽火信一夜故園心世
事風塵老交情契闊深此行須鄭重兵氣滿山岑
　王與𦙍(二首/)
　　　與𦙍字永錫一字百斯濟南新城人崇禎戊辰
　　　進士改庶吉士授湖廣道御史巡視河東鹽課
　　　陜西茶馬應天學政引疾歸甲申四月聞京師
　　　陷暨妻子登樓齊縊死有隴首集(陳伯璣云侍/御以建言忤)
　　　(執政蕭然歸里聞難之日不以在野緩須㬰之/死即其短嘆微吟已可知其嚴氣正性  紀伯)
　　　(紫云先生忠孝大節日月爭光詩/集僅存猶足挾風霜而鏗金石)
　　　(詩話新城王氏科第最盛盡節死者亦最多崇/禎五年吳橋兵變南趨時則保定同知象復暨)
　　　(其子舉人與䕫死焉十五年城再破時則貢生/與朋暨其子舉人士熊生員士雅死焉至是侍)
　　　(御暨妻于孺人子士和又死/焉王氏之門才甲一世矣)
　　對瓶梅作
鄉思那可禁況復逢驛使念我欲歸時已結垂垂子
　　西羌雜詩
紇干山下少人過大將行師按突何袖裏尚餘三尺練
歸来生繋角斯囉
　王士和(一首/)
　　　士和字允協御史與𦙍子新城儒學生
　　　(詩話允協死不違親與孟忠僖比烈其妻於崇/禎壬午城破時先自經忠臣孝子烈婦萃於一)
　　　(門尤難/得也)
　　絶命詞
痛余生之不辰兮天滅我之立王我父母一聞之兮涕
滂沱以傍徨以身徇國難兮維千古之臣綱嗟反面而
事讎兮方臣妾之未遑哀世溷濁兮四維不張大地無
容身之隙兮願隨我父母歸于帝鄉
　許　琰(一首/)
　　　琰字玉重長洲縣學生贈五經博士
　　　(詩話玉重青衿未受一命無必死之義而忠憤/奮發始縊于家隨縊于福濟觀皆為人救解復)
　　　(投胥門城壕時潞王舟泊城下遙望見之亟令/水夫掖起抵家聞哀詔至宛轉悲號賦詩有一)
　　　(箇書生難殺賊願為厲鬼効微忠之句絶粒七/日而殁先玉重死者北京布衣贈中書舍人湯)
　　　(文瓊聞帝崩煤山書衣帶云位非文丞相之位/心則文丞相之心慷慨自殺又聞金陵有丏者)
　　　(聞北京變摶膺大哭赴百川橋下死謝康/樂詩所云本自江海人忠義感君子是也)
　　妾薄命
妾本名家子幼小受人憐感君明珠贈含笑意不前左
手執書策右手揮鳴絃皎皎明月光苦憶甞纒綿恩情
恨不乆韶華無盡年忍作待嫁衣甘為他人妍君故未
相知妾意殊不然有聲當徹天有淚當徹泉待醒深閨
裏風光寧乆懸
　王行儉(一首/)
　　　行儉字質行宜興人崇禎丁丑進士授南京户
　　　部主事厯郎中出知荆州府改重慶甲申六月
　　　死寇難
　　　(詩話張獻忠奪佛圖闗用火具攻重慶時漢中/已破瑞王来奔闗南道陳纁及隴右士大夫挈)
　　　(家從之城既陷賊俘巡撫陳士竒知巴縣事王/錫暨太守王公縛之演武場將殺之俄而雷電)
　　　(晦㝠獻忠對天詬曰我殺人與天何涉架飛礮/向天齊擊之既霽諸公皆遇害事載婁東沈荀)
　　　(蔚蜀難/紀略)
　　軍中口號寄諸弟
重闗烽火陣雲寒回首鄉園道路難忽憶髙堂清淚落
還將尺素報平安
　沈雲祚(一首/)
　　　雲祚字予凌太倉人崇禎庚辰進士除華陽知
　　　縣甲申死寇難有佀郊居存稾
　　塗中悼亡
一水東歸百里津每逢風雨便傷神而今帷帳辭秦淑
誰憶江邊行路人
　尹　伸(三首/)
　　　伸字子求宜賓人萬厯戊戌進士授承天推官
　　　入為兵部主事厯員外郎中出知西安府致仕
　　　起補陜西按察副使厯河南左布政使㝷遷太
　　　甞卿張獻忠陷成都被執罵賊見殺
　　得黔報寄示兩子
仕宦通黔籍時比於放流頃者因戎馬反名才見收我
昨權出處曾慮當見投未即猨奔林已同鷹在鞲衰年
履瘴鄉病軀親戈矛中子不樂聞況使老妻憂惟予性
頗達死生同一漚炙額兼噴鼻壯夫昔所羞茍能了二
觀未必無一籌世法今頗解勉師老氏柔冠軍當辦戰
都䕶或深謀聲靈仗英主小醜何足劉䖍勤奉簡書功
利不敢求畸人儻天幸為我營菟裘
　　叙南曲(二首/)
七星厯厯面煙鬟千佛巖頭翠岫班水合雙江波浪闊
浮来墖影是東山
鎖江北渡入涪溪亂石叢篁路欲迷太史遺文殘碣上
武侯荒廟夕陽西
　孫士美(一首/)
　　　士美字公粲松江華亭人天啓辛酉舉人知深
　　　州事崇禎戊寅十一月州城被圍力盡死于官
　　　一門殉難者十有三人事聞贈太僕寺卿
　　守城作
鐵騎繞孤城烽煙勢未平君親本至性南北總闗情地
下難熏䑕原頭絶救兵(一作此日魚書/急何時鶴唳清)寄言青史筆莫
載罪臣名
　王佐聖(一首/)
　　　佐聖字克仲一字魯生長洲人萬厯壬子舉人
　　　除知遵義縣事崇禎壬午城破死于難有緘庵
　　　詩鈔
　　　(詩話明季用人専拘資格吏部除目乙科多投/之逺方如張公季修王公克仲劉公而强馮公)
　　　(椳公殉節皆最烈豈惟千佛/名經中人始可入顯忠録耶)
　　幽蘭篇送黄子羽應召入京
芳蘭生空谷託根何孤清恥與羣卉伍修然挺素莖日
月沐秀華雨露滋芳英一朝辭中阿以之植蓬瀛風姿
益娟妙紉佩當瑤瓊允矣王者香不隨蕭艾榮
　蘇　瓊(一首/)
　　　瓊字赤友石埭人崇禎甲戌進士除知景州移
　　　瀘州張獻忠寇蜀死于難有青城先生詩略
　　淮隂釣臺
駐馬淮隂道王孫劇可憐已無諸母漂猶剩一臺偏試
問藏弓日何如把釣年我来倍惆悵片石立寒煙
　吴爾壎(四首/)
　　　爾壎字介子崇徳人崇禎癸未進士改庶吉士
　　　李自成陷京師從賊中脱歸依史可法軍死揚
　　　州之難有滋蘭堂初集聶許堂遺草
　　　(詩話先生間道潛行依史閣部軍中以身許國/遇鄉人祝孝亷淵南還㫁一指裹家書中遺其)
　　　(親誓不空返卒死于兵平居曾撰死臣傳目曰/仁書傳有小序各繫以古人曰湛身曰焚曰炮)
　　　(烙曰炙曰自剄曰不食曰閉口曰雉經曰扼吭/曰立稿曰没陣曰觸曰墜曰鴆曰烹曰葅醢曰)
　　　(臠曰斬曰車裂曰磔曰鋸曰囊撲曰剥曰剖曰/拉曰杖曰笞曰搥撃曰刺曰幽曰凍曰疽發背)
　　　(曰慟哭統論之曰諸死者或假手于人或憤激/自裁或罵賊畢命身死主寤者有之身死敵懼)
　　　(者有之身死家破者有之身死名榮者有之要/與禽息鳥視者逺矣其曰被犀甲操吳戈氣之)
　　　(雄騰天河鶩廣野捐愛戚志之決頭匪恤我心/赤我血碧長城雖壊白虹貫日則先生自道也)
　　　(先生之死有故人殮其尸而寄棺于佛寺寺燬/於兵火棺亦熸焉其家函所寄指葬之四明葛)
　　　(編修世振入之昭/忠録并銘其墓)
　　我行其野(三章/)
我行其野石田嶙峋荒原黯澹夐不見人黄埃接天有
狐侁侁隂風吹車慮掣其輪
相彼征駒尚求果腹嗟我人斯終朝無禄螟螣之生不
遺荏粟哀哉鴈户載行載哭
我丁匪辰紛此百罹寇訌于郊僉曰撫之惟憸人是咨
俾大璫是司我行其野告哀以詩
　　秋風辭
秋風颯颯兮切素肌華林摧謝兮蛩螿啼綺席陳兮清
歌闌美人去兮何當還羽葢飛兮龍媒乘發激楚兮箾
韶鳴采三秀兮餐玉英思緜邈兮遐征嵗華荏苒兮何
時平
　
　
　
　
　明詩綜卷七十五
欽定四庫全書
　明詩綜卷七十六
　　　　　　　　　　翰林院檢討朱彛尊編
　黄端伯(五首/)
　　　端伯字元公建昌新城人崇禎戊辰進士除寧
　　　波推官改杭州厯禮部郎中南京既下死于市
　　　有瑤光閣集
　　　(靜志居詩話元公近體瀏亮雖注意逃禪都無/蔬笋之氣絶命辭云欲識分身處刀山是道場)
　　　(靈運可以/作佛矣)
　　從軍行(二首/)
萬里長城北蕭條白草荒風沙吹不去秋色正茫茫日
冷行空壘天低壓戰場别来一回首何處是家鄉
遼落蕭闗外隂風萬馬肥至今勞北顧何敢念東歸列
戍傳金柝寒沙卧鐵衣戰場春不到白雪作花飛
　　山隂道中
夙昔流觴地回溪曲曲盤遙憐沙月迥漸覺海天寛暮
色横烟暝春隂閣雨寒自耽泉石趣無夢到長安
　　建徳道中
青天霜氣迥匹馬立平沙逺道風千里寒城月萬家亂
山盤徑險深樹引堤斜夙昔悲秋意偏於作客賖
　　夜泊龍湖登仙居閣
閣夜鳴風迅江天度月寒石林幽獨到沙路暝相看倒
樹斜懸壁驚濤急下灘長懐仙境勝便欲棄儒官
　徐　汧(一首/)
　　　汧字九一長洲人崇禎戊辰進士改庶吉士授
　　　檢討厯贊善諭徳庶子升少詹事家居投水死
　　三月十九日
珍饌精鏐賜講筵每逢令節主恩偏十章書未陳金鑑
九逝魂猶戀細旃社稷風雲誰奏曲園陵霜露已經年
龍髯回睇橋山逺玉匣珠襦不忍傳
　顧咸建(一首/)
　　　咸建字漢石崑山人崇禎癸未進士除錢塘知
　　　縣死于官
　　詠落葉
杖策滄江思不禁乍逢搖落一驚心迎風野鳥當枝坐
泣雨寒蛩抱葉吟掃徑空餘千樹曉巻簾獨對萬峰隂
幽居一夜聽蕭瑟片片隨流不到林
　陸　培(一首/)
　　　培字鯤庭仁和人崇禎庚辰進士除行人家居
　　　死難
　　　(詩話大行風概自持卒蹈桐隖之節曩與陳公/朱明以文社不相能大行既就義陳公亦赴越)
　　　(江以死曰吾生何面目見鯤庭/於地下今兩公竝祀忠烈祠)
　　絶命詩
誰謂朝廷一命輕行人使節本皇明春秋官叙諸侯上
周禮班從司馬名雍國尚慙收采石荆胥無計泣秦兵
蕩隂徒有湔衣血烈帝孤臣恨未平
　祁彪佳(一首/)
　　　彪佳字幼文紹興山隂人天啓壬戌進士除興
　　　化府推官選授福建道御史巡按蘓松改南京
　　　畿道以大理寺丞轉巡撫應天都御史謝病歸
　　　乙酉閏月自投寓園池中死
　　　(詩話祁公美風采夫人商亦有令儀閨門唱隨/鄉黨有金童玉女之目其司理莆陽也慮閩人)
　　　(語近侏􁍜預遣人潛往買二麁婢詢其鄉音及/升㕔事胥史多操土語侮公公佯不知浹旬後)
　　　(按籍遍召在官人至一一聲其罪衆驚以為神/迨入為臺諫即進封事略云凡文武内外大小)
　　　(諸臣必使之安其位而後各盡其心邇来六卿/九列之長詰責時聞引罪日見因而周章急遽)
　　　(救過不遑竊恐當事諸臣悚於嚴㫖冀以迎合/揣摩善保名位臣所慮於大臣者此也人材中)
　　　(下參半藉上感發其忠義鼔舞以功名今司道/有司或欽案之累由人或錢榖之輸未足降級)
　　　(住俸什居二三必至苟且支吾急功赴名之心/不勝其掩罪匿瑕之念臣所慮於羣臣者此也)
　　　(陛下聞鼓鼙而思將帥之臣儻得真英雄即推/轂設壇夫豈為過一或奬拔之術未盡則冒濫)
　　　(之竇將萌臣所慮於武臣者此也陛下深懲惰/窳特遣内臣撫按之事多令監視正恐同罪同)
　　　(功反使互䝉互蔽開水火之端其患顯啓交結/之漸其患深臣所慮於内臣者此也其言切中)
　　　(思陵時弊故其後亡國卒由此數端云公甞治/别業於寓山極林壑之勝乙酉閏月六日坐園)
　　　(中題其案曰圖功為其難潔身為其易吾為其/易者聊存潔身志含笑入九泉浩然留天地又)
　　　(書曰已治棺寄蕺山戒珠寺可取以斂我是夜/兄子鴻孫侍側夜分不寐公第曰君子之愛人)
　　　(也以徳逮鴻孫倦隠几步至放生碣下投水昩/旦猶整巾帶立水中子理孫班孫葬之園旁舍)
　　　(池館為寺塑公像/于堂至今存焉)
　　豐莊
為愛農家樂莊居築圃場秧鍼霑雨足稻子過風香北
郭依桑樹東皋接藕塘主人多種秫春酒足壺觴
　劉宗周(二首/)
　　　宗周字啓東紹興山隂人萬厯辛丑進士授行
　　　人遷禮部主事厯光禄寺丞尚寳少卿太僕少
　　　卿引疾歸㝷補右通政削籍起順天府尹再引
　　　疾歸起工部左侍郎以左都御史掌都察院事
　　　乙酉六月不食死有蕺山詩集
　　　(詩話先生家居恒服紫花布衣士大夫爭效之/布為長價呉江趙士諤知㑹稽縣事甞問先生)
　　　(疾造榻前出而歎曰豈意今日得覩管幼安萬/厯丁巳京察議及先生士諤時為考功郎爭曰)
　　　(劉大行之清修人所不堪此士諤之所親見者/乃止吾鄉吳太常磊齋於天啓壬戌登第之前)
　　　(夢一隠者誦文信國山河破碎風漂絮身世浮/沈雨打萍之句問其姓名曰劉宗周也太常不)
　　　(省□念臺先生以儀曹郎知貢舉相見驚訝其/後交契靡間甲申之變太常死之逾年先生里)
　　　(居絶粒旬有四日而終遺詩云信國不可為偷/生豈能乆予甞造先生廬堂不過十笏京兆干)
　　　(旌尚存思陵曾賜勅云蔬食菜羮三月不知肉/味敝車羸馬廿年猶是書生先生當之信可無)
　　　(怍/)
　　出通州用友人韻
策蹇何所之遭時亦云厄一步一回首四郊營壘迫大
道宜如矢青天萬古闢從此遂已而身後令人惜
　　酬别長安故人
弱栁千章鎻鳯樓春風送客不勝愁杜門重憶十年病
束髪誰先天下憂銷鑠壯心吾自老傍徨歧路子何求
却教空谷傳驪唱落日浮雲滿帝州
　温　璜(一首/)
　　　璜初名以介字于石烏程人崇禎癸未進士除
　　　徽州府推官乙酉六月死于官有貞石堂集
　　　(詩話温公少孤母陸孺人鞠之破屋一間無帷/帳姑沈病且死同坐卧一板箱種火煨粥以為)
　　　(食教其子讀書姑卒孺人哀毁如子天啓七年/公請于有司聞于朝詔旌其節孝又一十八年)
　　　(而公成進士年六十矣司李徽州聞國難恒引/佩刀嘆曰此身當付汝及城破先殺其女寳徳)
　　　(次殺妻茅妻女皆延頸就死乃自刎公初名以/介注名復社第一集不以兄在相位見擯于清)
　　　(流後禱夢於于忠肅祠夢忠肅語之云子不當/名以介宜更曰璜遂更焉陸孺人著有家訓行)
　　　(於/世)
　　寄友
靈隠峰前手暫攜千章新緑子規啼眼邊流水春重到
别後停雲思幾迷俯聽露珠傳㸃畫驚聞藥裹急刀圭
殷勤簡付遺方法茹澹安縁緩杖藜
　左懋第(一首/)
　　　懋第字仲及莱陽人崇禎辛未進士除澄城知
　　　縣選授户科給事中厯刑禮兵三科升太常少
　　　卿巡撫都御史以兵部右侍郎兼都御史督師
　　　河北充通問使不屈誅
　　　(詩話左公將北行貽書姜給事埰大略謂國遭/大故二東不聞有㫁頭穴胸以報故君者彼鄒)
　　　(魯仁義之稱安在懋第此行是懋第死日也既/入燕卒以閏月十九日死于市新城王尚書士)
　　　(禎池北偶談云公母徐海寧儒家女甲申京城/陷從子懋泰載以歸行至白溝河仰天歎曰嗚)
　　　(呼此張叔夜絶吭處也呼懋泰前責以不能死/國且曰吾婦人身受國恩不能草間偷活寄語)
　　　(懋第勉之勿以我為念言訖而死葢出都/不食已數日矣是母是子前史亦不多見)
　　道上
歸鴻昨夜過紅葉見秋深念我籬邊菊思君石上琴舍
車眺水色倚樹聽風音舊業荒東海悠悠此際心
　徐石麒(十五首/)
　　　石麒字寳摩青浦籍嘉興人天啓壬戌進士除
　　　工部主事削籍崇禎初起補南禮部㝷改吏部
　　　升南尚寳卿應天府丞厯吏部尚書有可經堂
　　　集
　　　(詩話冢宰歸田之日築堂于郡榜曰可經人不/解其故及乙酉城被圍公度必不能守步自東)
　　　(門入城破自經于堂始信公之就義立志已乆/葢與昔賢止水之意脗合焉公古今詩俱新警)
　　　(不作規撫蹈襲之語鍾嶸詩品/以落花依草喻丘遲公實似之)
　　贈同鄉朱六符
予本同圃蒿飄在天一端咫尺枌與梓邈若霄漢間翔
鳥憩前林猛虎戀故山傷兹逺遊客中夜積悲歎忽遇
故鄉友驚喜相盤桓把臂問舊事耆舊半摧殘憂根長
愁條淚下如奔湍樽酒非不㫖安能起沈歡幸君到故
園為我傳平安
　　憩古墓作
郊游無名山荒丘且踏屣古木既叢叢豐草亦靡靡隔
葉隠幽禽清音啼不已石馬被文韉翁仲夾而侍不能
驅牛羊朝暮齧其址此中陳死人井椁安足恃所以楊
王孫裸身無乃是
　　送錢車駕左遷歸里
依依鍾山雲坦坦石城道驅車出龍闗送我昔所好舟
子且停橈聽我歌草草巧仕有别材置身青雲表夫子
天下士紉佩祗蘭藻忽失上官意飛章注下考粲粲當
塗子片言由意造散宜策獻姝季路曾請禱柰何堅弗
應深文任顛倒平生乆要者棄置迹如埽豈曰無蹇修
洵美非吾寳長嘯歸去来形容豈枯槁君家錫山下門
徑鬱蘿蔦雲乳發冽泉雪花散香稻潔白養髙堂此樂
詎可討臨别重躊躇申言豁懐抱
　　謝劉太史湛陸惠詩
予曾過大梁臨風懐伊摰秉耒耕莘疇遽抱唐虞志一
民不時雍内溝發深思此道乆已陳夫子願躬試文行
動至尊頭龍親簡置既窮太乙竒復發鴻寳祕早晚宜
相麻天下乃得治麒也啙窳人所受盈其器承乏白雲
省爰書失聖意投荒分所宜而況僅播棄譬如纍碁者
纍髙勢自墜烽火滿近郊逐臣正遷次感君懐芍藥題
扇以相遺奄然蓬蒿人儼若佩華璲此情何可酬此念
何可寘頓令松柏心白首欲自刺
　　臨鏡
攬鏡照病顔不知鏡裏誰似鬼有微息似人無雙頤似
客貌何似是我何其羸展轉不能視掩鏡還自悲頭顱
今如此百年寧所期安仁三十二𤣥鬢已成絲而況三
十三於潘更長之江南多早衰昔人已如茲假令彭與
籛臨殁等殤兒夭夀何足異尻輪惟所宜昔人有明訓
樂天復奚疑
　　苦寒行在句曲道上
天寒敝絮僵如鐵車輪乍轉車聲咽厯過千山萬山雲
時飄三㸃五㸃雪皮膚蝟縮毛髪張蹇驢蹄滑愁道長
暮烟一㸃青句曲鞭梢遙指此中宿
　　明月行懐王大基生
今年月是去年月去年人作今年别去年對月兩相將
今年對月腸㫁絶腸㫁絶兮起傍徨中宵重露如凝霜
緑錢盈階時草芳縈予懐兮不能忘丈夫骯髒寧有淚
已覺􁍝􁍝沾衣裳嵗如馳兮不我與望美人兮天一方
仰天歌兮夜將旦明月黯黯兮沈垂楊
　　曉發新州
江抱新州碧沙仍舊日黄難期晴雨色莫辨水雲光逆
旅便風俗征人漸老蒼平生我任達乆矣破行藏
　　次團江
下馬團風滸烏林舊戰場楚弓沙月白吳壘戍雲黄鑑
影涵天逺襟流束地長江聲疑有恨如欲訴興亡
　　黄州晚泊
赤壁雲初暝烏林日漸紅波搖兩岸火人語隔江風夢
鶴捎天路然犀逼水宫天寒游子意清夜月明中
　　望匡廬
突兀此何處匡君廬亘天黛浮五老壁青入九江船慧
逺林中寺康王谷口泉苻生今已老誰與買山錢
　　過安慶
百戰舒州地英雄乆寂寥潯陽懸暮色滄海落歸潮楚
竹然魚子汀蘆宿鴈寮金陵行且近不㫁瑞烟飄
　　池口有懐
黄鶴池邊鶴金雞石上雞乘雲千載去落月幾回啼不
見仙人蹟空傳過客題蕭條暮江上腸㫁楚天低
　　次蕪湖
倚櫂鳩茲邑山光雜水氛估檣蟠郭逺市語隔江聞烟
氣凝為霧歌風散入雲古来佳麗地無日不紛紛
　　夜發靜海抵直沽
禾黍髙低弄夕曛檣燈零亂破黄昏樹蒸夜氣三分雨
帆裹秋烟一葉雲靜海金鉦鳴古戍直沽牙閫駐新軍
援遼已竭東南力何日辰韓報䇿勲
　張　翃(一首/)
　　　翃字叔韓秀水縣學生城破整巾襴南向正席
　　　坐兵以刃臨之罵不已遂遇害
　　鶴夢
百禽正嘈雜此鶴獨孤眠奮翮豈無俟藏神亦偶然庭
中人寂寂松下月娟娟知入寥天去緱山何處邊
　項嘉謨(一首/)
　　　嘉謨字向彤一字君禹秀水人有讀選堂詞賦
　　　集(譚梁生云向彤阮仲容謝/幼輿一流詩篇都雅簡勝)
　　　(詩話向彤投筆逺游渡河出塞㝷入閩登武夷/曹能始録其詩入十二代詩選乙酉閏六月城)
　　　(破束平生所著詩賦于懐投天星湖死子翼妾/張從焉向彤墨林之孫賦性儻蕩不覉中嵗産)
　　　(落嵗辛已年飢糧絶從父以五斗米貽之妾張/為執爨知向彤不甘澹泊以二升米易乾魚進)
　　　(飯向彤怒曰乾魚豈可下箸耶復以米三升易/炙雞乃飯予家與向彤鄰竈婦述之以為笑謂)
　　　(是帬屐子弟栗果少年/而視死如歸可敬也已)
　　晚次薌溪
人家逺見女牆頭客到城邊盡繋舟薄暮寒蟬聲未歇
心隨楊栁送殘秋
　錢應金(三首/)
　　　應金字而介一字仙上嘉興縣學生城破走村
　　　居游兵掠郊野見其髮未開剃遂見殺有古處
　　　堂集
　　　(詩話而介雅以詩詞/名而今存者無幾)
　　屺閣贈周幼文
謖謖山上松磊磊澗中石託根非不深所貴在貞白白
華志養親陟屺怨行役懐古徒悠悠瞻母時脈脈綺疏
闢南楹抗言恣墳索曲鍼不受磁腐草不受珀氷霜嵗
云晏至理在琴冊
　　沈甫受蝶花居秋色詩
沈郎八詠世爭誇草色庭中不讓花秋氣逼人清入夢
夢騎蝴蝶到君家
　　邘溝
烟荒月淡古邘溝淮水遙連江水流六代繁華餘腐草
至今螢火照揚州
　侯峒曾(二首/)
　　　峒曾字豫瞻蘇州嘉定人天啓乙丑進士除南
　　　兵部主事調吏部厯郎中出為江西提學副使
　　　轉廣東右參政調嘉湖道升順天府丞厯左通
　　　政使乙酉秋縣城破赴水死
　　　(詩話萊陽宋公繼登備兵嘉湖夜有白猿竊其/衣冠服之攂鼔升㕔事時海寧袁秀才株留公)
　　　(幕中猿入卧室披其帷秀才大懼公命𨽻卒環/守而猿之往来如故也予童子曰偕諸昆弟行)
　　　(精嚴寺街人爭聚觀謂猿方坐鐘樓啖果予審/視獨未之覩其後納言至止猿乃潛蹤又常熟)
　　　(時敏知海寧縣事夜草爰書有女子侍側磨墨/問從何来曰鬼也敏既擢給事中代之者候官)
　　　(林垐鬼自是不復至侯公林令俱/忠臣以此知邪不勝正理有然者)
　　晚行餘杭山中
解鞍一散步羣峰亂將夕浮嵐羃遙青喬柯拂深碧須
㬰落霞散銀紫紛狼籍㝷蹊得絶澗驚潨互歕射有如
翠蛟舞飛下三千尺一步一回顧已覺耳目易此景宜
急追一失難再獲
　　送表弟楊維斗解元上公車
赴隴徴書有曠恩仍偕計吏謁金門時危漸覺科名薄
道在還知禮樂尊老子甲兵今孰仗嗣宗臧否不輕論
氷霜嵗晚孤征夜襆被應知手綫温
　侯𤣥演(二首/)
　　　𤣥演字幾道通政峒曾子
　　雜詩
道喪向千載百家日浸淫如彼鍠磬歇逐響遺其音元
宰何微茫悠悠費追㝷世皆尚彫飾未敢明此心微言
㑹將絶太息空撫襟
　　和新栁詞
秦淮雪濘緩春晴十里烟隄緑未明早是酒旗歌板地
隔江風浪巻蕪城
　侯𤣥潔(二首/)
　　　𤣥潔字雲俱亦通政峒曾子
　　癸未九日寓崑山
肺病經三月秋深寄古祠近山寒更早多雨菊翻遲漸
減文章樂能忘寇盜悲今朝無客至令節有誰知
　　示智舍
天王十五年来事孤客三千里外人望闕尚留年少哭
哀時偏見異鄉春坐愁南郡征輸日行過江黄戰伐塵
直北大荒空草木春風生事又黄巾
　黄淳耀(十二首/)
　　　淳耀初名金耀字藴生蘇州嘉定人崇禎癸未
　　　進士乙酉家居城破自縊有陶菴詩集
　　　(詩話陶菴精於書義融㑹九經諸史審擇而出/之當崇禎之季方以駢麗相尚不知者以為陳)
　　　(言予叔父芾園先生獨賞心擊節盡以其稾授/予讀之乆之而漸有稱焉者如雅頌得所樂有)
　　　(堂上堂下之分又孔子未甞刪詩伯鯀未甞誅/死皆至當之論乃邇来選家以其未盡合乎朱)
　　　(子之集注章句痛加塗抹是何異於下士之聞/道乎詩亦堅厚無懦響由不惑於楚人之咻然)
　　　(也/)
　　和陶飲酒
朝光入山樓棲烏已驚喧攬裘暴新陽暖氣無頗偏仰
視天宇清得我檐前山山中出岫雲變滅何時還我心
正惆悵黙與風鈴言
　　和癸夘嵗始春
舊榖滿場圃知子良非貧糟牀注春醪酬汝四體勤開
軒一笑粲莫適為主人荈牙花乳香鱠縷銀絲新咄嗟
行酒炙童僕皆欣欣中原有格鬭行子勞問津不能濟
時代甘與農圃鄰逝辭謝景夷来就劉遺民
　　和乙巳嵗三月
西崦有佳花首春烟霧積良游阻塵鞅耿耿懐在昔野
寺流晨鐘雲林矯風翮湖山光皎鏡千里如不隔之子
天機深平吟謝形役一持金石韻如與清賞易幽悰方
悁劬況復暫離析寄言山中人參取庭前柏
　　和歸田園居
家無環堵宫所至思買山何異俟河清人夀期千年安
得如古人采山復臨淵敬受十賚文賚以北阪田巖棲
髙百層老屋餘三間湖江流東西竹木榮後前中央置
講堂文史浩如烟歌風復蹈雅樂志忘華顛此意恐蹉
跎飛光去閒閒畫餅不可食詼諧聊復然
　　和擬古(三首/)
亭亭采桑女清光映城隅羅衣出纎手皎若春荑舒芳
風何飄颻薄暮歸重廬行子皆歎息願言與之俱空簾
隔星漢白露委蘼蕪淵意不可道蹇修定何如
步上姑胥臺悲風来大荒古墳何嶣嶢下有黄金堂寳
衣化寒灰月露浩茫茫前朝割據時復作繁華場侯王
及厮役聚斂歸北邙感此拔劍舞青山為低昂秉燭方
視夜歘忽明東方我非好名人亦起羊公傷
弱年見承平自謂長如兹一從更事来世已非前時雕
虎横井陘黄流混澠淄杖劍出門去行行復狐疑路逢
季主儔問彼龜策辭龜策不我告黽勉自研思仁義心
所安皇天吾不欺瀉水置平地東西任所之撫琴操猗
蘭亂之以佹詩
　　野人(二首/)
野人嘆息年嵗惡池中掘井井底涸飛蝗引子来蔽天
辛苦將身事田作朝廷加派時時有哭訴官司但搖手
歸逢吏胥狹路邊軟裘快馬行索錢
野人嘆息朝無人朝中朋黨如魚鱗十官召對九官黙
篋中腰下皆黄銀不知何人理隂陽頻年日食四海荒
我欲上書詆朝士又恐人呼妄男子
　　虞山喫虎肉作
猛虎入山山氣惡腥風倒射巖石落兩三村甿不識虎
謂是旄牛未生角扼虎之吭擥虎尾虎驚不及施牙觜
東海無煩赤刀制南山已報白額死老夫覉旅春盤空
短衣匹馬行山中坐分羮臛飽欲死拔劍四顧吾何功
邨甿邨甿莫倉卒儒冠為爾頻衝髮人間真有猛於虎
勸爾拔身辭虎窟
　　次韻酬别張子石
百丈牽江一線平勞君客裏念歸程即看去住誰能料
可是分離莫漫輕白鳥背飛星子驛朱旗遙颭石頭城
船牕日把詩篇坐香草含風處處生
　　張貞白有離世之志作别廬舍詩見示予反其意
　　　留之
𤓰廬小結在塘坳城市翛然即逺郊谷為愚公寧避辱
亭因揚子不辭嘲鳴螿秋盡猶縁砌舞燕春深亦認巢
莫愛雲松棲絶壁山中依舊要誅茅
　龔用圓(一首/)
　　　用圓字智淵蘓州嘉定人天啓辛酉舉人嘉興
　　　儒學教諭(侯雍瞻云先生司鐸嘉禾先伯兄方/應備兵之命俾攝郡司馬事冦盜屏)
　　　(息迨聞南都不守挂冠歸里城破兄弟赴水家/人入城蹤跡之於大栁樹下有二尸相抱持其)
　　　(一肘間懐印則先生兄弟也邈哉先生千古為/烈矣  顧端木云疁城既破龔博士智淵與兄)
　　　(用廣弟用厚猶子元韶元朋元增及閨閣殉節/者五人先生苦心學殖篇章頗富惜散佚不傳)
　　湖上遇同年朱子暇
一見相攜話舊遊湖光汎汎㫁橋頭寒烟迷却西泠路
還向當壚問酒樓
　馬元調(一首/)
　　　元調字巽父上海儒學生僑居嘉定人稱簡堂
　　　先生
　　從師遊棲霞寺
吾昔遊棲霞同人催北渡未識山中僧那辨山下路巖
澗迷東西欲記恒恐誤先生理舊遊小子愜所慕
　黄毓祺(二首/)
　　　毓祺字介子江隂學生有大愚老人遺集
　　畫竹引贈朱白民
長風從天来吹我魂飛飛飛飛上謁天帝扉天帝問我
何所欲不願為人願為竹帝笑黄生無乃太癡竹有何
好而爾願之我不願截為竿大魚小魚慘不歡我不願
截為杖化龍君山之湖上我不願截為簫鳯兮鳯兮不
可招我亦不願娥皇女英哀哀攀我泣重瞳馭遙叫不
得朱白民朱白民願伊為我一寫真貌我形似兼精神
所以願為竹不願復為人
　　不寐憶元兄南行
暗風吹雨夜蕭森布被繩牀冷不禁老别匪徒三日惡
淡交奚止十年深案頭飢鼠縱横出階下寒蛩㫁續吟
遙憶孤舟蘆荻岸有誰同我此時心
　夏允彛(二首/)
　　　允彜字彛仲號瑗公嘉善籍松江華亭人崇禎
　　　丁丑進士除長樂知縣以吏部行取補考功主
　　　事旋歸里乙酉南京下自投池水死
　　　(詩話幾社六子瑗公以經義見長詩非専尚然/其撰長樂志境有孝子節婦必賦詩以旌之集)
　　　(中樂府未甞不合古人也野史述瑗公授命在/乙酉五月第集有練川五哀詩按練川城潰乃)
　　　(是年七月五日瑗公尚存則止/水之投當是松江失守之日爾)
　　襄陽踏銅鞮
辛苦襄陽女織縑還織素縑成身上衣素作風帆布
　　黄進士淳耀哀詩
黄子不偶生大雅寡諧俗羽儀乍髙翥結綬匪所欲黄
雲暗蒼梧北風號大陸烽火滿吳闗下邑勢彌蹙緬彼
二三子登陴自躑躅城郢既已乖號秦又誰告處死良
獨難苟生何能淑吁嗟烈士心伯仲互相勗威鳯既在
羅恥與凡禽逐未知没者悲但見存者辱存没兩茫茫
思君不可贖
　眭明永(一首/)
　　　明永字嵩年丹陽人崇禎壬午舉人選授華亭
　　　儒學教諭乙酉八月三日松江城破自經不死
　　　投泮水被執不屈見殺有世經堂稾
　　臨江觀古意(即今懐/闕樓)
煬帝飛樓届紫霄檻拍長江接海潮三千殿脚南巡汴
百萬舟師東下遼晉陽戈甲從天起仁夀宫中泉作醴
檻外楊花依舊飛千里桑田隔江水
　顧咸受(一首/)
　　　咸受字幼疏崑山人天啓甲子舉人縣城破死
　　　于難
　　落葉
天半淒清鴈字斜箇人無賴小牕紗三分秋色三分雨
半似霜容半似花忽送離愁迷曲徑暗隨幽夢度平沙
無情最是堪腸㫁不為蕭條惜物華
　梁于涘(一首/)
　　　于涘字飲光江都人崇禎癸未進士除萬安知
　　　縣陣没
　　竹西亭
茱萸灣水渙渙上有孤亭峙髙岸而今冷落荒烟㫁遊
人不来蒼䑕竄問竹西人不辨惟有隴上舊耕夫五十
年前説曾見
　麻三衡(二首/)
　　　三衡字孟璿宣城人選貢生屯師姑山兵潰被
　　　執死于市
　　　(詩話孟璿注名復社遽賦無衣陳安未克生還/狼瞫已得死所詩如落日照荒野亡猿懐故林)
　　　(魂銷分劍日心折覆巢時草閣新寒入江邨落/雁多一身去鄉土雙淚滿滄洲吳兒望嵗唯呼)
　　　(雨楚客憂生盡憶家夢回塞北雙流淚家在淮/南獨倚樓萬山茅屋白雲滿十里句溪紅葉飛)
　　　(殊自超/超朗朗)
　　贈錢聖月
不寐成搔首蕭然獨寤歌霜天砧響急庭樹雨聲多酒
力三更緩愁心萬緒過錢郎戀明主獻賦意如何
　　春興
三月新雨歇春流始到門叢筠連晝暝新燕掠波翻山
靜鹿無跡林香風滿園中原多轉戰幾處欲招魂
　沈夀嶤(一首/)
　　　夀嶤字景山宣城縣學生死于難
　　即事
幽棲如乆客日暮起啼烏橘實寒猶在梅花凍欲無聞
鐘山寺逺聽雪夜燈孤賴有牀頭酒長吟可不沽
　王養正(一首/)
　　　養正字聖功泗州人崇禎戊辰進士除海鹽知
　　　縣以憂歸補秀水謫河南按察司簡較升襄陽
　　　推官入為刑部主事厯員外郎出知南康府遷
　　　江西按察副使建昌既下縶至武昌遇害有漫
　　　吟等集
　　對菊
仙人授錦囊中有百年草本是駐顔丹人間不知寳
　胡甲桂(一首/)
　　　甲桂字秋卿崑山人崇禎已卯副榜除南昌通
　　　判遷永州同知以道梗未赴改廣信城破被執
　　　不屈幽之别所自經死
　　夜泊常山
淙淙灘響上舟遲到面山容未即移更喜月明迎短櫂
呉吟細聼隔船詞
　祝　淵(二首/)
　　　淵字開美海寧人崇禎癸酉舉人有月隠先生
　　　遺稾
　　　(詩話崇禎壬午先生伏闕申救劉公宗周時未/識劉公也及公罷歸始著録稱弟子附舟南還)
　　　(已而緹騎逮入詔獄寇逼京師有詔赦出比城/陷太常卿呉公麟徴殉之先生視含殮䕶其喪)
　　　(歸塗遇呉吉士爾壎㫁一指寄其家先生為攜/歸留都既下先生葬其母尋自經死㑹劉公絶)
　　　(粒公弟子王毓蓍自投栁橋下遺書于公謂慎/無為王炎午所笑師弟之死葢不出三旬也)
　　西湖月夜(二首/)
落月鱗鱗水面浮露華濃滴桂叢秋不知何處鳴柔櫓
驚起一雙雪色鷗
佛火漁燈漸寂寥推篷起坐已中宵夜来極浦灘聲急
知入西泠第幾橋
　李待問(一首/)
　　　待問字存我松江華亭人崇禎癸未進士乙酉
　　　八月保松江城中流矢死
　　卧子招飲卧龍山蓬萊閣
故人留牘少酒坐亦從容俯視湖一曲不知花幾重澄
煙天鏡水哀壑禹陵松身在蓬萊閣千巖第一峰
　明詩綜卷七十六
欽定四庫全書
　明詩綜卷七十七
　　　　　　　　　　翰林院檢討朱彛尊編
　黄道周(一首/)
　　　道周字幼𤣥一字螭若漳州鎮海衛人天啓壬
　　　戌進士改庶吉士授編修厯中允以言事鐫級
　　　俄落職㝷起官以諭徳掌司經局再遷少詹事
　　　協理府事與經筵講隨謫江西布政司都事逮
　　　至京廷杖下詔獄遣戍福藩稱制進禮部尚書
　　　南京既下猶督師出婺源師潰執繫故尚膳監
　　　不屈丙戌二月死於市有大滌函書浩然咏
　　　(靜志居詩話詞臣無言責居无咎无譽之地需/次待遷而已迨石齋先生入翰苑與上虞同年)
　　　(倪文貞公俱自任天下之重崇正去邪盡忠補/過引裾折檻九死不回先生詩所云親從霹靂)
　　　(推車過又得滂沱自在春葢實録也及退而講/學於杭則大滌洞天於閩則蓬莱峽少長咸集)
　　　(遐邇具来監史主賓琴瑟鐘磬庶幾濓洛之遺/風焉先生璣象之學辭義深奥後生或昩其指)
　　　(歸詩才亦未免踳駁要其光燄不啻萬丈也曲/周路皓月過銅山弔先生詩云道徳公自重文)
　　　(章公自深若夫軍旅事似非公所/任用違其才此百世所惋惜者)
　　西湖忠烈祠迎送神曲
雷鼓闐兮龍在野雲離披兮龍血下龍上天兮星無光
椒楈媮兮蘭不芳靈之集兮四國鴻八蹄兮驎九翼淩
滄澥兮拍白日蹌徂征兮何不得息歸休兮此堂水周
兮中央寒雞葅兮菖蒲羅百珍兮瓊漿驂素虯兮騑文
鴦柅靈車兮縶靈馬執靈袪兮淚盈把珮琚兮灑灑晝
不足兮宜宵夜維舟兮鏤筵新夫君兮王正年靈參差
兮無後先澹眉鬚兮馭青天靈何為兮中悁悁
　路振飛(一首/)
　　　振飛字見白曲周人天啓乙丑進士除涇陽知
　　　縣選授四川道御史累官漕運總督右副都御
　　　史後入閩自縊于邵武山寺
　　除夕
仗劍以從戎自憐轉自喟黔驢欲噬虎病馬思追驥匡
濟術渺然進退兩無致漂泊海舟中面目亦堪恚天心
或垂憫俾全名與義寸衷百慮嬰竟夕不成寐雞鳴又
一年嵗月悲空棄(譚梁生云柄國酬知之日乃作此/垂首䘮氣之語足見不昧心人)
　彭期生(一首/)
　　　期生字觀民海鹽人萬厯丙辰進士厯官江西
　　　按察副使分巡湖西守贑州城亡自縊有弱水
　　　山人詩集
　　　(詩話先生與楊萬諸公力保孤城死之日守備/楊大器潛收其尸瘞于萬安縣之百家村仲子)
　　　(孫貽訪其遺骸未得乆之鄉人胡樞知萬安縣/事一夕夢先生語曰遺骸在縣境君能歸之故)
　　　(鄉幸甚㑹大器之友曾堯㫤亦以狀白樞樞資/遣之至海鹽家人詰其事皆合子女旋以血漬)
　　　(遺骨俱沁入乃慟哭葬之/説者比於思歸之温序焉)
　　送秋
悲秋秋去轉堪悲枉復登臨賦楚辭逺壑水殘斜照斂
荒原煙冷朔風吹天邊白鴈迷消息月下清砧感别離
蟋蟀似能占物候寂寥一夜傍牀帷
　姚竒𦙍(二首/)
　　　竒𦙍字有僕錢塘人中崇禎庚辰㑹試癸未進
　　　士除南海知縣後死贑州之難有草𤣥堂詩集
　　秋夜
遙夜苦無寐起視明月光涼風天上来隨月入我堂披
衣步前除獨立以徬徨蟪蛄既已鳴鴻鴈亦来翔感此
時物變怨彼去日長生非金石姿安得恒壽康憂来不
可輟慷慨吟此章
　　遊虎丘
髙丘窈窕恣幽探席展諸天坐蔚藍聽徹疎鐘歸櫂動
半塘漁火泊城南
　劉同升(二首/)
　　　同升字孝則吉水人祭酒應秋子崇禎丁丑賜
　　　進士第一人授修撰謫按察司知事㝷復官守
　　　贑州死
　　　(詩話劉公與楊萬諸公固守贑州或云城未/陷先病卒或云城破死之傳聞異辭再考)
　　由百花溪登玉笥山
朝看山出雲暮看雲入笥山行若無蹊恰有青童至指
㸃絶壁間仙臺藏勝地藤枝匪易攀屐齒猶可置日午
聞雞鳴巖椒啓金字出險坡漸平劃然人境異連峰涌
下界撲面聳層翠因過丹竈房縱覽紫微志白花雨外
明紅果林間墜晚食供芋魁晨鐺倒茶櫃坐乆慵下山
踟蹰想真寄塵網詎得辭幽期偶然遂
　　句曲山中
地肺通幽處泉流決決聞山形同一已仙籍注三君衣
潤恒燒术人来欲贈雲青童煩指㸃十賚拓遺文
　楊廷麟(八首/)
　　　廷麟字伯祥清江人崇禎辛未進士選庶吉士
　　　授編修改職方主事軍前贊畫降調起補編修
　　　死贑州有兼山集
　　　(詩話伯祥慨忼淋漓特/取材未純故辭多鬱轖)
　　懐楊進士
青青東門阪上有藤蘿結願得一心人白首無磷湼周
才慎所處不敢居明哲開户見性情羣動齊巧拙翔烏
安其巢離獸營彼穴萬物各為友吾生何所悦名山豈
易求耦耕效長桀
　　諸葛武侯祠
霸氣西南日甞聞屢出師才為王者佐學與古人期柏
剩一孤樹桑移八百枝中原仍帝魏遺恨史臣辭
　　示城兒
歸舟今日逺西望獨沾巾骨肉天涯濶山川枕席親誦
詩思有汝好學或如人以此發深省鄉書不厭頻
　　别葉侍御
渾水橋邊寺北田行縢東去雨連緜桑邨古渡沙移岸
茅屋人家鳥就烟江左衣冠悲楚澤淮西烽火接秦川
更聞羣盜郊原遍欲下潯陽萬里船
　　秋興(四首/)
北湖菱葉近漁家烟浦荒荒鴈路斜濕鳥立沙聞社鼓
野人當户飼田𤓰月明露上蒲萄蔓夜靜風生莨蕩花
悵望故園溪外渡一聲横􁌀冷蒹葭
司户祠前一騎回邊烽未舉嫚書来漢臣獨有和戎策
楚子誰稱執政才半壁但愁軍餉乏三闗不覩陣雲開
最憐風雪盧龍塞換取牙門酒一杯
彊弩將軍七萬營銀鞍金甲耀東征市兒果鋭輕言戰
上相安危慎用兵海鳥自啼狼虎嶺妖星空照鳯凰城
河西百里無消息又道青山夜火明
漢家嵗嵗戍居延新築渾河北斗邊文學未諳鹽鐵論
公卿誰進度支錢髙城寒聽菰蒲雨戰骨秋枯苜蓿田
壯士不聞還易水至今賓客淚澘然
　萬元吉(一首/)
　　　元吉字吉人南昌人天啓乙丑進士授潮州推
　　　官補歸徳再改永州入為大理評事遷兵部主
　　　事出知揚州府厯太僕寺卿監軍江北死贑州
　　游月巖謁周元公廟
中嵗不聞道汎汎逐萍梗緬懐先哲型沈憂不出熲兹
来矙巖月鬼斧鑿天影尺竇洩素雲一星射瑤井物理
竟何如遐蹤忽深省元公昔幽憩萬慮悉以屏隂陽動
静初澄心得妙領於焉瞻遺廟百世尚嚴整㝠心無極
前衣露遍清泠
　梁朝鐘(二首/)
　　　朝鐘字未央廣州順徳人崇禎已夘舉人有喻
　　　園集
　題畫兼寄友人
㶚陵山色動秋風開遍黄花九月中每憶江南帶霜樹
夕陽疎葉渡頭紅
　陳子壯(二首/)
　　　子壯字集生南海人萬厯已未賜進士第三授
　　　編修天啓末削籍崇禎初以原官起用厯諭徳
　　　詹事升禮部右侍郎進尚書家居殉難有雲淙
　　　集
　　耕籍禮成恭紀
天子親行畆微臣相秩宗清塵傳蹕靜瑞靄出郊濃髙
栁喧靈鵲華芝結衮龍普天應有兆九穀在三農
　　春日侍諸父泛舟桃花塢
欲作郊居即瀼西紅芳十里勝金堤不知南漢千年苑
更入東風幾曲溪負局客來籬犬吠和歌誰伴乳鶯啼
清時羣從多游好豈是秦人世外迷
　陳邦彦(三首/)
　　　邦彦字㑹斌廣州順徳人貢生以兵保清逺師
　　　潰死于難有巖野集
　　　(詩話巖野僻居嶺南與黎美周歐子建陳喬生/以文章聲氣遙應復社卒殺身以成仁其南上)
　　　(草自序云商聲曼歌慨當以慷亦各言其志也/又臨命歌云書生漫談兵時哉不我與君子誦)
　　　(其詩而/悲之)
　　南雄道中逢霍階生
病後無顔色秋深有逺行漸於鄉土隔翻遣故人驚歸
思珠江道前塗白下城嶺梅殊未發貽贈若為情
　　重别葉公士
大雅風斯逺知音世所稀他山情獨切兩地夢俱飛楚
塞丹楓暗吳門翠岫微祇憑文賦在萬里未相違
　　雨夜宿吳潮泗江閣
去家五百里相過重鄉音客路樽前語江流檻外心風
連三峽暗雲隠二禺深莫作登樓賦柴扉尚可㝷
　
　
　
　
　
　
　
　
　
　
　
　明詩綜卷七十七
欽定四庫全書
　明詩綜卷七十八
　　　　　　　　　　翰林院檢討朱彛尊編
　楊廷樞(二首/)
　　　廷樞字維斗吳縣人崇禎庚午鄉試第一有古
　　　柏軒詩集(徐孝若云維斗吾黨之李元禮房伯/武也見義當前突怒無畏近讀其遺)
　　　(詩人之云亡遂成/千古之憾悲夫)
　　　(靜志居詩話先生倡應社於吳中評隲五經文/字張溥天如朱隗雲子主易楊彛子常顧夢麟)
　　　(麟士主詩周銓簡臣周鍾介生主春秋張采受/先王啓榮惠常主禮記而先生與嘉善錢旃彦)
　　　(林主書後與復社幾社合領解之後聲譽日重/門下著録者二千人詩雖游好然如吉光孔翠)
　　　(片羽皆足為珍且勝於服習竟陵派者多矣晚/嵗巖居忽罹維縶其舟中遺書云廷樞幼讀聖)
　　　(賢之書長懐忠孝之志為孝亷者一十五載生/世間者五十三年作士林鄉黨之規模肩綱常)
　　　(名教之重任惜時命之不猶未登朝而食禄值/中原之有難遂䝉禍以捐生其年則丁亥之嵗)
　　　(其月則孟夏之中方隠遯於山阿忽陷身於羅/網時遭其變命付于天雖突如其来如亦已知)
　　　(之乆矣生平所學至此方覺快然千古為昭到/厎終為不没但因報國無能懐志未展終是人)
　　　(臣未竟之事尚孤累朝所受之恩留此血衣以/俟異日舟中矢志不能盡言末書四月二十八)
　　　(日復系以十絶/句文多不録)
　　訛聞
世塗繒繳多結廬在窮谷神悴嗟樊雉心危怯庖鹿耳
目異驚喜早暮更禍福先憂累親朋失色觀奴僕共傷
衰徳鳳應賦知命鵩且當飲醇酒勿向詹尹卜
　　舟中
野岸官橋路已蕪寒江暮雨客舟孤烟中帆影時開落
霧裡山光半有無宿鳥驚心猶未下哀猨引臂自相呼
淒其古渡黄昏候一㸃漁燈起荻蘆
　劉　曙(二首/)
　　　曙字公旦别字穉圭長洲人崇禎癸未進士除
　　　南昌知縣未赴居父憂坐事械至江寧死于市
　　　有節必居稾
　　乙酉八月十四夜匿影農家夢楊維斗作
襆被短簷下月華静窺帳子來入我夢顔色耿相向為
别亦已久不問别來狀互言白髮新慷慨復悽愴分袂
還踟蹰欹枕轉惆悵緬思定交日總角氣方壯文酒多
寄懐圭璧有微尚中原今陸沈吾道未淪喪亂離憶朋
儔雞鳴不能忘乃知君與友一氣相摩盪浩歌絶命辭
與子共酬唱所敦在宿昔存沒總依傍相期泰華顛千
秋訊無恙
　　烹悟泉因懐王克仲
相依謀已定相望意仍違清夢勞明月孤吟繞翠微分
泉甘苦共脱帽往来稀漸欲㝷山徑秋風一款扉
　顧咸正(五首/)
　　　咸正字端木崑山人崇禎癸酉舉人除延安推
　　　官後死于難
　　　(詩話端木文康曾孫與弟咸建咸受子天逵天/遴父子兄弟五人後先授命可謂不愧相門此)
　　　(外江陵有孫同敞别山嘉善有子棅仲馭而家/叔祖成都府同知大定君永均與烈風中勁草)
　　　(比節使後之作史者仿新唐書/宰相世系撰表亦足以生色矣)
　　登華山
倚杖髙臺萬里秋山川元氣共沈浮金神法象三千界
玉女明妝十二樓井鉞參旗皆北拱濁河清渭盡東流
愁看殺氣闗中滿獨立南峰最上頭
　　落葉
亭皋秋色乍淒其葉葉枝枝悵别離靜院翻風人倦後
小牕敲雨夢驚時飄零漢殿哀蟬曲憔悴陳宫玉樹詩
却恐尊前歌舞罷故園楊栁又依依(沈山子云落葉詩/題顧氏昆友竝作)
(而端木熨貼/尤為擅場)
　　上方巖
層層白雲堆石屋架其上鳥雀靜不喧半空人語響
　　糊猻愁
人心險于山平地覆車馬猢猻亦何愁愁爾登山者
　　新製藍布袍口號
鐵甲縱横日綈袍寂寞時難將故鄉淚低向袖邊垂
　夏完淳(十一首/)
　　　完淳字存古松江華亭人考功郎允彛子有玉
　　　樊集南冠草(鍾廣漢云陳大樽選明詩存古年/纔十餘爾而宋轅文援其論詩以)
　　　(作序此時已許其作後進領袖矣迨十五從軍/十七授命磨盾草檄不異老生宿儒信異禀也)
　　　(詩話存古南陽知二江夏無雙束髮從軍死為/毅魄其大哀一賦足敵蘭成昔終童未聞善賦)
　　　(汪踦不見能文方/之古人殆難其匹)
　　仿古
月出西南樓流光入幽室盈盈十五女綽約好顔色素
手響金徽一彈三太息激楚變清商悲惋難自抑本以
待逺人所遇非疇昔薰風蕩羅綺卧懐行旅客夢中迷
逺道疇能辨南北飛禽習習還疑是君行蹟征雲無歸
期彷徨淚盈臆
　　秋懐(五首/)
祝融避炎陸金天肅秋駕𤣥蟬響髙樹鶗鴂鳴深榭豐
草承露零朱華冒風謝蟋蟀變東榮素河轉西野自愧
蒲栁姿奄忽從物化乆視多所悲疇能竟長夜
涼風何瑟瑟吹我遊子顔厯厯江上林流蟬鳴其間浮
雲西南征一去何時還駕舟淩洪波杖策窮崇山君子
不遑息小人豫以閒感激在溝壑敢念徒旅艱中夜起
百憂勞人獨長歎
秋色從西来風物自淒𦂳金飇辭炎暉玉露戒商軫鶗
鴂薄暮鳴幽蘭望秋隕零落在一時榮華若朝菌髙從
巢父棲下與壺公飲靜觀百嵗間無名以為準
耿耿秋夜光雲中覩靈匹漢隂無報章河陽有棄軛霧
裠結雲環瓊珮何厯厯佳期匪綺節妙㑹乃涼夕微露
鮮玉枝輕飇動雕翼餘光歘欲馳流景逝已迫黄姑九
秋期婺女三光隔仿彿靈駕回參差空夜織
愁人不能寐羅帳含月光涼風吹芙蕖習習生金塘絡
緯鳴參差瓊露凝𤣥霜柔條日以勁瑤草不復芳盛衰
各有時憂来浩無方𤣥髮忽改白使我身世忘(魏禹平/云存古)
(秋懐諸作非謝/非韓游衍自得)
　　精衛
惠風蕩芳樹有鳥鳴中林尾長羽翼短銜石隨浮沈崇
山日以髙滄海日以深既無凌風姿延頸振哀音辛苦
徒自力慷慨誰為心惜哉志不申道逺固難任滔滔東
逝波勞勞成古今
　　楊栁怨
東風初度春江曲大隄花草參差緑昨宵烟雨盡傷心
今日鶯花空滿目有客扁舟迥自傷一江春色半垂楊
始知啼鳥皆牽恨不是征人亦㫁腸
　　秋夜感懐
登樓迷北望沙草沒寒汀月涌長江白雲連大海青征
鴻非故國横笛起新亭無限悲歌意茫茫帝子靈
　　送杜于皇歸郢
分手金陵道相逢倍黯然鶯啼楊栁岸人在木蘭船客
路三千里征衣十二年計程歸夏口眀月兩回圓
　　寳帶橋
連天芳草青極浦獨揚舲歸鴈舟前落愁人夢裏聴花
光迷曉霧波影亂春星欲訪靈威穴孤帆入洞庭
　葉尚髙(一首/)
　　　尚髙字而立樂清人温州府學生
　　　(詩話而立兵後佯狂幅巾大袖行於市太守見/而執之賦詩云云釋之不問丁亥二月上丁攜)
　　　(水一盃采芹一束乗太守未釋奠哭於孔子之/庭曰吾師乎吾師乎縱泰山之已頽曾林放之)
　　　(不如乎太守至怒繫之獄迨五月四日語獄卒/曰詰朝屈大夫沈湘之日吾其死夫俾具湯沐)
　　　(至明自經而立詩無存市上所賦特游/戲耳然亦孟棨計有功輩所當録者)
　　上太守
北風袖大惹寒涼惱亂温州刺史腸何似蜉蝣易生死
得全楚楚好衣裳
　林　垐(一首/)
　　　垐字子野候官人崇禎癸未進士除海寧知縣
　　　家居死事有恥齋集
　　為鄢徳都畫竹
所南之蘭無土恥齋之竹無根想見百千年後熒熒紙
上血痕
　瞿式耜(一首/)
　　　式耜字起田常熟人萬厯丙辰進士以右僉都
　　　御史巡撫廣西死于難有寄傲集
　　遊虞帝祠次金道隠韻
祠宇蕭疎迥絶塵孤峰隨意著閒人窺雲應傍巢松鶴
破浪終同入釜鱗茶盌酒鐺全部史風篙月槳一江春
(予與子暇道隠/扁舟泛月而歸)却憐嶺嶠曾無恙便託荒巖老此身(陸/氷)
(修云向隅之語/誦之淒入肝脾)
　吳鍾巒(一首/)
　　　鍾巒字巒穉武進人崇禎甲戌進士除長興知
　　　縣謫紹興府照磨升桂林推官
　　大庾道中
亂離何地度年華老至仍憐去路賖共指此心猶似水
相逢多説已無家闗山寂寞行人少雲樹蒼黄落日斜
逆旅挑燈愁獨寐夢思應繞赤城霞
　李向中(一首/)
　　　向中字豹韋號立齋鍾祥人崇禎庚辰進士除
　　　長興知縣調秀水升車駕主事未任補職方舟
　　　山下被執不屈死
　　題旅舍
雲外平林東郡天邉落日西峰悲涼此夕何夕燈火黄
昏店中
　周世臣(一首/)
　　　世臣字穎侯宜興人崇禎庚辰進士除漢川知
　　　縣以建言革職補永平府簡較升興化推官
　　游仙詩
圜丘列竒樹北海生神芝翡翠曜瓊圃潜鱗戲瑤池飛
泉供潄齒白石為療飢姮娥降洪響宓妃頷其頤隨烟
上三島飄風凌九疑持此傲下士投簪来逺期
　余鵾翔(一首/)
　　　鵾翔字唱若號誕北辰溪人天啓乙丑進士除
　　　金谿知縣調遂溪入為户部主事厯員外郎以
　　　布政參議守徽寧道轉山東遷浙江按察副使
　　　調山東
　　聞劉念臺先生被放
皇威方震虩忠愛此時心抗疏回天苦憂時去國深雲
從歸路暗日為逐臣隂慘澹春明水秋蟬寂未吟
　萬曰吉(五首/)
　　　曰吉字允康黄岡人崇禎庚辰進士崑山知縣
　　　有東有堂詩四集
　　墖影園
半壁依青嶂千峰落翠微草堂氷雪路山鬼薜蘿衣㫁
塔仍棲鴿荒岡亦採薇中原方格鬭坐卧掩柴扉
　　寒食
東郊朝日靜北郭暮烟遲燕不巢新幕花猶戀故枝懶
投分肉社羞逐鬭雞兒屏絶人間事緜田弔子推
　　送吾無上人返廬山
萬里秋聲急青楓古渡平潯陽潮自落楚岸月孤眀破
衲飢寒去芒鞵雨雪行爐峰遙在望惠逺定相迎
　　哭艾千子
膚髪臣無恙朝廷事已非斯文將墜地先死亦知機遺
業驚殊域孤魂戀舊畿酸風吹劍水丹旐暮雲飛
　　謝客
甪里先生小築居蕭然衾枕半牀書閉門覔句江湖外
濯足招魂雨雪餘夘酒動思千日醉辰𤓰準擬一犁鉏
五陵公子多裘馬同學何人問草廬
　朱日升(一首/)
　　　日升字君旭淮安山陽人崇禎癸未進士
　　弔宋叟
天髙木落起憂思秋士悲歌正此時何處靈均㝷舊蹟
臨風三歎薦江籬
　李之椿(一首/)
　　　之椿字大生如皋人天啟壬戌進士除行人遷
　　　吏部主事厯官尚寳司卿有指樹園集(朱雲子/云徂徕)
　　　(五律工秀起句尤用意如春曉淨江天青山入/畫船家家楊栁靑車馬不曾停真不減唐人風)
　　　(致/)
　　虎丘弔五人墓
亂賦兒孫擁安危呼吸爭五人能就死衆正始俱生矯
逆原非詔拳㐫不為名忠魂今尚在時映夕霞眀
　項禹揆(一首/)
　　　禹揆字子毘秀水縣學生與李之椿同遇害
　　和定齋陳子閉闗
聞道牆東客翛然避竹隂泥封清濁酒箋輟短長吟沮
溺耕焉耦求羊徑轉深看君同臭味可許獨幽㝷
　眭　本(一首/)
　　　本字允立丹陽人明永子縣學生坐事死有務
　　　菴集
　　和袁景文白燕詩
瑤海春深舊壘非水雲漠漠望依稀雪中曳縷飄紅去
月上窺簾傅粉歸莫以處堂怡玉羽豈將巢幕語烏衣
故宫别殿今何向冷落梨花影共飛
　張煌言(二首/)
　　　煌言字𤣥箸鄞人崇禎壬午舉人
　　　(詩話文信國至燕元世祖命具供帳如上賓既/戮於柴市臨朝歎曰文丞相好男子不肯為吾)
　　　(用殺之誠可惜也興朝之主待亡國之臣其恕/若是聞公就執制府趙清獻公待之以禮慰勸)
　　　(再三卒以不屈含笑受刑殮而𦵏之雷峰之右/至今有包麥飯而祭者清獻之寛仁足以頌矣)
　　樅陽謠(二首/)
八尺風帆百丈牽樅陽湖裏去如烟江南米價秋来長
喜殺桐艚賣稻船
沿湖下網蕩湖船網内纎鱗錦樣鮮燈火湖光兒女笑
魚秧種得不須田
　黄周星(二首/)
　　　周星字九烟上元人育於湘潭周氏中崇禎庚
　　　辰進士除户部主事疏請復姓晚居湖州有芻
　　　狗齋集
　　　(詩話九烟晚變名曰黄人字曰略似又號圃菴/又曰汰沃主人又曰笑蒼道人布衣素冠寒暑)
　　　(不易人有一言不合輒嫚罵甞賦詩云髙山流/水詩千軸明月清風酒一船借問阿誰堪作伴)
　　　(美人才子與神仙年七十忽感愴于懐仰天嘆/曰嘻而今不可以死乎自撰墓志作觧脫吟十)
　　　(二章與妻孥訣取酒縱飲盡一斗大醉自沈于/水時五月五日也又仁和陳叟繼新居於禾晚)
　　　(節納石子懐中赴龍淵寺門潭中/死均不失為申徒狄徐衍一流)
　　天台
勝蹟天台路移情入窅㝠亂泉秋後寺絶壁古時亭槲
葉㟁多濕蓮花峰更青白雲吾語汝且向石梁停
　　秋日與杜子過髙座寺登雨花臺
被髪何時下大荒河山舉目共淒涼客来古寺談秋雨
天為幽人駐夕陽去國屈原終婞直無家李白只徉狂
百年多少凴髙淚每到西風灑幾行
　錢　栴(一首/)
　　　栴字彦林嘉善人崇禎癸酉中順天鄉試以薦
　　　除職方主事進郎中坐事死於市有白門集(俞/右)
　　　(吉云彦林貴公子性好結客復社未舉之先吳/有應社彦林實倡之平生與卧子交最深卒同)
　　　(其禍仲子不識女壻夏存古咸有神童之目存/古年十七慷慨就死與婦翁白首同歸尤世所)
　　　(難/也)
　　　(詩話吾鄉科第之盛數嘉善錢氏撫軍相國二/房聨華接武相國有仲馭撫軍有彦林後先以)
　　　(死勤事賢子/弟固自難得)
　　七夕獄中作
對泣南冠度綺宵江鄉千里客愁遙雙星若識人間事
也定淒然罷鵲橋
　徐爾穀(一首/)
　　　爾穀字似之嘉興人國子監生坐事被逮死白
　　　門有畫水草堂詩稾
　　贈顔先生
萋萋芳草望中迷落盡棠梨水拍隄誰向扁舟憐别客
白雲相送板橋西
　
　
　
　
　
　
　明詩綜卷七十八
欽定四庫全書
　明詩綜卷七十九
　　　　　　　　　　翰林院檢討朱彝尊編
　王　翃(三十四首/)
　　　翃字介人嘉興布衣有秋槐堂集(周青士云崇/禎之季詩歸)
　　　(盛行人沿竞陵流𣲖介人崛起禾中惟唐音是/尚惜知已寥寥阨窮以没伯道無兒若敖不祀)
　　　(良可悼也庭沈山子云介人所居止破屋一間/種牽牛小  中曉露未晞即對花吟詠日課數)
　　　(詩旁精詞曲有紅情言榴巾怨詞苑春秋博浪/沙諸傳奇頗慨忼自喜遺藁多逸僅存百一而)
　　　(已/)
　　　(靜志居詩話介人初擅詞曲後研聲詩志取多/師不遺偽體其論詩於合處見離於離處求合)
　　　(啓禎之間大雅不作毅然以起衰自任而知者/寥寥惟平湖陸職方嗣端心賞之嘗訪君於長)
　　　(水值君洗硯河頭挾之登舟家人不知也遍遊/苕霅乃返既而入越謁陳推官卧子方置酒送)
　　　(客君詩有前路夕陽外行人春草中之句卧子/擊節曰此今之髙三十五也為序其詩詞遭亂)
　　　(所居不戒於火惟餘小屋二間一供婦㸑一吟/詠其中有故人官府寮者造之不見㝷卒於京)
　　　(口五言如江湖長至日風雪上方山驛路通秦/逺峰隂入晉多桄榔千樹雨瘴霧百蠻天日氣)
　　　(滛秋雨嵐光變夕曛楓林依水盡雲物近秋多/一二故人在飄零佳訊稀江山雄白下人物近)
　　　(黄初山雪行人少江梅臘月多文章身後事邱/隴夢中山白社違人日𤣥闗閉子雲江山開一)
　　　(望吳越在孤舟七言如夜月旌旗五馬渡秋風/草木八公山周道秋風行黍稷漢宫春雨長蒲)
　　　(桃西蜀喻通司馬檄中山謗滿樂羊書秦塞忽/驚三月火漢家空待貳師功三月晴風髙戰鼓)
　　　(九江春水下樓船鑄語髙華/此方虚谷所云律髓是也)
　　銅雀謠
銅雀來起髙臺銅雀落髙臺作銅雀飛臺成基
　　夭桃(三章/)
灼灼夭桃花于中林顧子恵我寧不嗣音
夭桃灼灼花于林薄遲子不至憂心鑿鑿
陟彼南岡晨露瀼瀼匪岡則髙我心孔勞
　　登臺
日暮登臺秋風鴈來慨然念逺離居寘懐躊蹰千里静
言勞思爰有㫖酒斟之酌之抜劒髙歌哀音孔多沉吟
忽斷中心奈何繁星告夕薄寒求衣明月不墮輕霜自
飛稽山之東大海處之衆山所歸曾不盈而逶迤今古
山川屢更嗚呼往者實多于生
　　民兵行
朝廷徴民兵移文下鄉縣縣官承選募抽丁悉貧賤含
悲釋耒耜努力負弓箭未諳邉塞苦先絶室家戀臘月
到漁陽飛霜割人面來朝兩軍合生死期一戰吞聲告
同列封侯爾何羨
　　牧牛詞
二月三月春雨晴渚田水暖芹牙生牧童驅牛出原隰
細草青青牛可食夕陽短笛不見人吹過村南又村北
　　園桃
春花爛漫開春鳥間闗啼一朝坐見物華改鳥聲啼盡
花成泥園中桃須老園中樹莫遣隨風到處飛飛出園
中去
　　休洗紅
休洗紅洗多紅漸失曾記初著時人矜好顔色徒傷未
敝成棄捐悔不作事慎從前
　　烏栖曲
深宫烏啼天未旦城頭撃鼓明星爛吳王宴罷星未稀
繁霜落樹烏驚飛
　　官船曲
豅中水勢急與石相抵牾月暗富春山官船乗黑去
山家畏虎狼日斜閉門卧向夜官船來捉人嚴守邏
　　静夜思
虚帳含秋月髙樓怨别情明河一萬里夜静水無聲
　　長干曲
揚帆下長江日落秋雲起夜半聞鄉音知是長干里
　　江皋曲
為愛新妝好東皋出采蘋春江千里色解珮不逄人
　　㑹稽竹枝詞
秋風秋雨正淒淒荷葉荷花香滿溪越女蕩舟愁日暮
歌聲盡在若耶西
　　楊柳枝詞
春寒殘雨日瀟瀟一曲驪歌上灞橋想到啼烏今夜宿
不教攀折最長條
　　清凉山寺
蒼山樹如葢乗髙御清凉地逺暑亦寒江色明虚廊層
崖仰萬象古寺崇榱梁眼迷金銀界鼻擁㫋檀香白雲
照巖穴有若日月光極視但長嘯凌風思翶翔
　　寒夜談遷至
故人越江海細雨連孤舟叩門告飢乏刺刺語不休自
從逺游歸中塗歴窮愁豈無相識人埽迹如仇讐腹值
今日飢問余能食不聞之發長歎誠為吾道羞青眼古
所難况于末世求伊余雖苦貧一飯君必留中園剪寒
韭糟牀瀝新篘酒酣兩耳熱率意成歌謳人生感行樂
不醉非良謀
　　待范四不至
落日澹清暉幽人在林樾回看往來路蒼蒼翠微没天
髙秋月空夜午星辰闊之子期不來長歌為誰發
　　宿董氏宛委山房
中夜虎渡水溪樹初風生颯颯吹哀湍衆山皆有聲深
庭久無月黯然三四星憂人獨求醉釋此離居情(王貽/上云)
(警抜/可傳)
　　寄沈十二
横山生白雲鬱鬱半空起知君住其下獨宿白雲裏冬
月静巖扉寒泉滌心耳嗟余役風塵引領望之子(王貽/上云)
(及/格)
　　江亭遇舊
老畏干戈滿愁聞羽檄頻鶯花射堂夕風雪故園春泉
下悲先帝人間識舊臣空將垂白淚嗚咽對沾巾
　　二十七夜見月
纎月依微見愁人起四更暫時成死魄幾日又哉生花
霧𡨕𡨕重星河湛湛傾鄰雞催薄曙知爾有同情
　　四十初度
不才吾老矣萬事一蹉跎今日尚如此他年知若何空
囊初罷酒樂嵗且狂歌每欲㝷巢許無從訪薜蘿
　　送客還山右
春草太行山行人一騎還夕陽前路逺離夢索居閒鳳
舉今誰匹鴻歸不可攀所悲流水意千里送潺湲
　　石城晚眺
客心正摇落獨上石頭城天逺垂垂下江寒混混平愁
兼多病日老作異鄉情况值秋風後清砧急暮聲
　　邨居
獨樹寒烟外孤邨流水間偶隨花草去逺逐漁樵還川
暝罷垂釣日斜常掩闗何年事髙隐歸卧鹿門山(周青/士云)
(全學/輞川)
　　去越
步出越城門囬看越城樹久客成故鄉徘徊不能去
　　客中九日
細雨成隂近夕陽湖邉飛閣照寒塘黄花應笑闗山客
每嵗登髙只異鄉(沈山子云/不失唐音)
　　亂後得張子書
沁園秋草舊回車惜别西河歎索居萬里河山經百戰
十年重到故人書
　　露筋祠
野岸分流截海垠安歌誰復賽波神孤舟夜向祠前宿
商女挑燈說露筋
　　漂母祠
一飯當年報所知王孫今日更何之平生自歎無知已
千里來㝷漂母祠
　　維揚逢張子
輪蹄自送出吳闗楚乙燕鴻信不還誰料十年兵火後
故人今日在人間
　夏錫祚(五首/)
　　　錫祚字𤣥寵别字書巖長洲人補崑山縣學生
　　　有雪鴻堂詩草
　　　(詩話書巖五/古居然作家)
　　化城菴舊是趙凡夫隠居處
入門無寸土起伏盡崖石其中窪者泉一一湛寒碧稍
加斧鑿功構此幽人宅不忍山骨傷廬舍寧取窄崇卑
就石勢為磴亦為壁雖行宻室中犖确響行屐軒廊倚
㫁壑渡以橋盈尺昔人栖遯處逺與市塵隔今為佛子
廬筠籃有游客是時春事動山氣潤泉胍環轉軒櫺間
漸聞聲湱湱岑樓面青巘飛翠坐來積西牕杏一枝鮮
妍合畫格尚想冩生人玉臺去無跡(謂文夫/人俶也)空山萬籟
静鐘磬響晨夕
　　自紫蜺澗至旋螺頂
荒蹊尠人蹤樵路僅可辨忽焉耳官清泉聲泠然善入
谷山四合仰視天一綫陰陰冷翠滴竹色緑人面泉行
如秋蛇赴壑隨所轉迴磴或阨之怒歕亦飛濺偃木傍
石梁渡客攀援便故令坦塗隠不使門扉見路窮出階
墀曲折趨古殿苔衣鹿胎斑亂點落梅片巖阿架精廬
清閟獨所擅幽意領已永奇勝探未徧復㝷來時路一
步一繾綣夕陽照歸人紛紛下華甸
　　鄧尉妙髙峰
兹峯昔言峻豈意乃平坦倚竹為幽深徧植萬竿滿蒼
蔚四面來不使濃翠散春時此天地未屬鶯花管相去
叢林遥所喜游踪罕法侣罷逢迎經過便踈嬾勿嫌坐
箕踞我佛亦偏袒第損趙州茶一喫至七盌豈惟小住
佳直可適予館
　　度風篁嶺至龍井
不知何年代人家猶太古叢篁髙百尺深宻掩村塢寥
寂絶人聲濃緑滴環堵徑轉下坡陀丁丁響樵斧道旁
萬松樹落落清可數叩門墮山翠竹裏僧開户呼童汲
新泉泉自石穴吐烹以瀹茗芽炒焙初出釡客言香色
絶僧意不自詡乍與佳勝辭逥顧失紺宇樹密天疑陰
泉吼聲帶雨忽聞逺村雞有路出漁浦
　　詠龎德公
風塵擾天地不到漢沔東至人所栖息山靈䕶微躬力
田自弢晦婦饁耕者翁羣雄戰四野雲表翔冥鴻静中
有定鑒人倫識綂宗詭辭對景升遺安樂貧窮豈知天
下事已付南陽公方其拜牀下深意黙已通漢燼既可
嘘匿影歸巃嵸采藥入鹿門世莫知所終神龍不見尾
雲霧深濛濛
　顧　圤(三首/)
　　　圤字琢公一字山臣錢塘人有今年草
　　　(詩話山臣工繆篆詩不為格律所縛持論亦復/不羈家居奇窘有桑門勸其修行以資來世福)
　　　(山臣笑曰不知前生是何雞狗作之孽使我今/生窮苦若從上人修行又不知來世是何雞狗)
　　　(安享是福傳者以為笑端然/正可發愚夫愚婦深省也)
　　有夏
淫圅積洪澇八十有八日是月月小盡九十日餘一所
剰無幾時夏令倐云畢陽光久淪陷隂慘恣騰溢龍蛇
起平陸鬭水入人室翳此白晝輝恐為魑魅叱阡陌匯
為海何有蓬與蓽人非金石軀浸寢自腰疾赤帝職烜
赫位莫與甲乙豈問大火亡秋冬竄為質江南號炎方
古語亦妄述土山焦欲流說者第詼譎彼蒼奪農夏豈
有富民術無已請端䇿筮卦十之七其占不濡尾是日
卜乃吉無何若木枝影向意表出朝光被畎畝疆理辨
溝洫鉏鍤四五動田父不終逸時還衣我葛饑也樂我
泌譬之出幽谷暗昒忽自失又如殿後師師老摭軍實
取勝在一伸安問嘗九絀無夏忽有夏有夏乃有秫有
秋且釀酒以醉契𤣥謐
　　江臯
江臯有梅梅有枝青棲悦君君不知水郭舟喧趁潮去
月落沙禽啼滿樹
　　夜思
疎雨乍過菡萏陂好風微動楊柳枝前溪後溪櫂歌歇
夜半水明飛鷺鷥
　陳道永(一首/)
　　　道永字非𤣥更名確字乾初海寧學生
　　　(詩話先生難經鏗鏗/詩不求工然亦流暢)
　　柬董子
春風亭子雨迷離旅思紛紛憶舊知别去好山游幾處
倦歸蕭寺記何時期君南閣尊前話看我西湖隄上詩
莫謂兩人容易見滿頭白髪已如絲
　　偕吳仲木再游西谿
秦望歸來興尚賒幅巾笻杖入山窪迷離不記前朝路
寂寞還開古寺花春水橋邉雲萬樹晚風亭外月千家
可憐潦倒吳公子頻道西溪勝若耶
　孫茂芝(一首/)
　　　茂芝字若英嘉善人有燕游稾
　　江南曲
少小住江南忘却江南好辛苦北游還喜見江南道(魏/禹)
(平云口頭/語却佳)
　蔣之翹(一首/)
　　　之翹字楚穉秀水布衣甲申後隠于市
　　　(詩話楚穉居射襄城詳對楚辭晉書韓柳文集/鏤板以行又輯檇李詩乗四十卷搜録鄉黨先)
　　　(正詩無遺兼能備舉逸事使聴者忘倦晚/年無子書籍散佚無餘詩乗亦亡可歎也)
　　泊
止櫂知何地㩦藜復有邨落花縁艇出鬭鴨近人翻未
乞田家火先邀野老樽百年知幾醉潦倒復誰論
　沈自昌(一首/)
　　　自昌字君克吳江人禮部主事琦子國子監生
　　客夜聞笛
為夢西州早閉門髙樓横笛正黄昏闗山風月愁清夜
楊柳梅花憶故園波起湘江飛落葉雨淋蜀道叫哀猿
沙塲多少征人淚一曲吹來欲斷魂
　沈自然(三首/)
　　　自然字君復吳江人副使珫子居母憂不勝䘮
　　　而卒其友私謚孝介先生有來思閒情二集
　　江南樂
初景爛銀浦溘溘浮鸂鶒儂情兩搖蕩持比春江色江
深蓮子齊水暖鴛鴦栖不須更相問家住横塘西横塘
連夾浦曲曲明如許誰打白蘋開前溪夜來雨雨霽上
南樓天髙水影浮出門郎不見仍蕩采蓮舟
　　曉别曲
月没星闌曉雞唱離人催起同心帳殘膏無焰淚花紅
不語含顰兩相向安得紅輪葬海底千年長伴多情死
從此人間無别離門前不種相思子
　　寄居湖上樓
藕葉將凋桂葉濃隔湖隠隠見雷峰獨松闗口秋聲急
并入南屏寺裏鐘
　沈自徵(一首/)
　　　自徵字君庸吳江人亦副使珫子辟賢良方正
　　　不就
　　　(詩話沈氏多才自詞隠生璟訂正九宫譜為審/音者所宗而君庸亦善填詞所撰鞭歌伎灞亭)
　　　(秋諸雜劇慨當以慷世有續録鬼簿者/當目之為第一流詩則嫌其稍平衍也)
　　和施壘山學博送别韻
苜蓿闌干春漸肥榆闗滇海雁書稀管城亦有封侯骨
磨盾㸔君試短衣
　沈自友(一首/)
　　　自友字君張吳江人都御史珣子承父廕入國
　　　子監有綺雲齋稾
　　平沙灘
雲淡迷遙樹沙平障晩烟亂帆争破浪斷岸逺連天野
渡傷歸客斜陽冷釣船荻花風起處聞雁獨淒然
　徐韞奇(一首/)
　　　韞奇字季華吳江人有西濛吟稾
　　田家樂
水遶莊窩竹遶牆宛然風景似柴桑雨來大芋髙荷夜
秋在鱸魚蒓菜鄉户外最憐楓葉赤籬根也有菊花黄
東鄰穫稻西鄰秫勸我先營碌碡場
　魏廷薦(一首/)
　　　廷薦字友莊嘉善人有息踵居詩草
　　家子一畫淵明采菊圖見貽戯作
茅屋四五間修竹一二畝東籬遶曲折南山安户牗芙
蓉既盛開菊又當重九此際陶淵明寧無人送酒
　徐開任(一首/)
　　　開任字季重崑山人有愚谷詩稾(朱長孺云季/重詩原本少)
　　　(陵深情至性激發而出使讀/之者留連往復而不能自已)
　　咏史
新都居攝時符瑞日盈耳不有翟將軍人心俱已死移
檄建義旗威名震遐邇時命雖不成稱兵從此始悲哉
兩黄鵠無人䘏義士
　　送人游下邳
江南春色不勝情俠士辭家事逺征天下侯王寧有種
世間豎子遂成名故交亂後無同志羇客愁時有定盟
豪氣未除淮海習知君此去慰平生
　屠　爌(二首/)
　　　爌字闇伯嘉興縣學生有朂齋集
　　　(詩話闇伯言無枝葉行有規/矩詩亦雅正不以風華見長)
　　古意
素絲非一絲機中織成帛卷舒生容光從郎自搖襞慎
勿染為緇終身不見白
　　贈别袁重其
髙飛鴻雁滿闗河此日寒江起夕波庾信哀時常作客
梁鴻去國獨行歌霜淒茂苑清砧急月照荒臺落葉多
為問吳中舊知已空山叢桂近如何
　　孫　治(二首/)
　　　　治字宇台仁和縣學生有集
　　　(詩話宇台刻意/摹古寧質不佻)
　　渡漳
河北臨大水清漳還濁漳草迷銅雀緑沙走直沽黄疲
馬愁荒渡飛烏逐野檣比來憂汎濫何計築渠塘
　　與闗六鈐
故人栖托近如何聞道𤣥亭自詠歌梅福游吳辭宦久
虞卿去趙著書多秋風絶塞來鴻雁白露寒塘遍芰荷
君意陸沉堪寄傲獨慙年嵗轉蹉跎
　張彦之(一首/)
　　　彦之一名慤字洮侯松江華亭人(朱朗詣云洮/侯為人寛博)
　　　(無同異其詩莽蒼不事繩/尺質本景純而臻于嗣宗)
　　擬古
小鳥愛初陽交交鳴條柯皎日麗窗牖惠風揚薜蘿蘭
蕙豈不懷馨香隔巖阿所思悵道逺軒車寧能過仰睇
浮雲馳志竟成蹉跎烟海既迢遞雲峰亦嵯峨百年㑹
有盡日暮徒悲歌
　董　説(十二首/)
　　　説字若雨烏程人晚為僧名南潛字寶雲有豐
　　　草菴等十八集
　　　(詩話若雨腹笥便便未免有才多之恨至其硬/語澀體絶不猶人方諸涪翁不足比於饒徳操)
　　　(有/餘)
　　讀曲歌
歡是嶺上雲朝往暮來過斜陽照殘雨儂處獨晴多
　　清明竹枝詞
碧紗轎駐水塘灣楊柳風吹燕尾鬟要赴燈前絃子社
莫攜儂上虎邱山
　　南邨秋鬼謠
妖狐拜月霜花青髑髏騎馬空中行秋魂吹作塔鈴語
呌斷東流一溪水鬼車曉喚精靈去緑燈移過江楓樹
　　盂蘭招魂詞
靈風飄幢塔鈴語小玉魂歸立秋渚只言夜踏陽臺雲
蒼茫乍隔青楓雨擁髻來看水燈緑法王正奏無生曲
　　春日
煑茶烟透緑隂中遮屋黄茅間瓦松但遣異書供硯北
不妨野語聴齊東香拈細雨招新夢門閉春風仗短童
秋色今年應更好小牕移得碧梧桐
　　山行
落日射背木葉滑横挑拄杖懸詩囊海天二月發新翠
野廟斷烟生古香洞口楓樹根可坐山腰亭子名難忘
垂藤松䑕忒孤僻纔遇遊人竄道㫄
　　西溪客過期不至
往昔刻約言不食此回逺游心已貪夜來坐到露花滴
更復望君蓮葉南眼底青天星四五夢中破琴徽十三
豆棚放語自清絶莫待霜落分黄柑
　　蠶豆
誰賦田園雜興辭琅玕記取夏初垂喜看桑底懸新莢
恰值蠶眼未吐絲細雨賣茶聲過後竹爐燒筍火停時
沙缾漆櫑分前詠踠豆今逢第二詩
　　秋夜吟
人行積水涯踏亂青松影吹滅秋牕燈月白飛光冷
　　夢華潭口聴客話嘉隆間大内舊事記之(二首/)
月華門外轉靈旂照夜銀盤碧藕肥祠罷天孫桐葉落
君王新賜鵲橋衣
江南風景藥王灣霧縠單衣緑玉環紅芍藥邉棊局罷
自裁團扇畫秋山
　　秦良玉詞
追奔一㸃繡紅旗夜響刀環匹馬馳製得鐃歌編樂府
姓名肯入玉臺詩
　何述稷(一首/)
　　　述稷字公藝常熟縣學生有晴蓑草堂詩集
　　苦雨
客舎淹淹雨春愁甕裏天竹含千嶂霧柳罨一溪烟凍
鳥翔還下飢蠶起乍眠茅柴鄰酒熟慚愧貰無錢
　朱　扉(一首/)
　　　扉字開仲嘉興布衣
　　　(詩話開仲弱齡多病終其身不婚獨處深邨破/甑勞薪手自執㸑間賦小詩不輕示人簡吳生)
　　　(一律興/㑹自如)
　　簡吳生
自誦梅花人日詩五旬不見但相思一春多雨愁無麥
二月輸官定賣絲行藥橋東逢客返著書忩下少人知
近傳孺子司邨社想見麄豪割肉時
　金德開(一首/)
　　　徳開字爾宗蘇州嘉定人國子監生有詒翼堂
　　　詩
　　紅葉
濃緑看初改江頭日漸紅寒生一樹早秋老萬山同最
豔朝霜後尤妍夕照中自能成晩興不欲媚春風
　奚　濤(二首/)
　　　濤字大蒙崑山人有肆閒堂詩草
　　雨霽自光福至𤣥墓
幽㝷無定期興發及新霽移舟入林烟登歴從所契杖
䇿踰山橋淙淙澗流細蒼松夾道深修竹分籬翠草甲
抽故心梅香有餘蔕登髙一憑眺湖水白無際㣲茫水
鳥翻斷續雲峰繼有懷云誰思榛苓徒款睇
　　舟行即事
蠶月江橋外荆扉八九家鶯啼兩岸葉雨漬一籬花溝
響新流細門抽穉竹斜邨農行漸少無處問桑麻
　胡　山(二首/)
　　　山初名日新字天岫宜興人僑居海鹽徙嘉興
　　　梅㑹里
　　與彭仲謀
武原吾舊住結屋近滄溟鹽井縈沙曲魚風入市腥秋
雲蜃浪黑夜雨鬼燈青㑹有乗槎興還㝷織女星
　　題畫
漁家背山郭門掩青楓樹夜半潮水生孤舟渡江去
　李麟友(三首/)
　　　麟友字振公一字于苑嘉興布衣
　　沈十二以匹練見遺賦謝
梅溪李生長衣褐冬亦不加夏不脫已經寒暑六七年
領衽不完襟縫豁沈郎好我情不踈贈我匹練五丈餘
製以為衣見賓客舉止覺與常時殊鄉人重衣不重德
談笑從今壯顔色
　　客夜
夕隂山翠重寒色上河橋夜雨三更鴈秋風八月潮官
亭人寂寂驛路馬蕭蕭裘敝經年客歸魂不可招
　　登審山有懷周篔沈進諸子
長水通梅里横山近硤川登臨猶可見惜别已經年葉
落清秋樹鴻飛薄暮天故人無恙否却望一淒然
　劉純熙(一首/)
　　　純熙字晦生慈谿縣學生
　　日暮
牛羊下日夕素月柴門生宿鳥樹髙下微風雲重輕孤
邨轉閴寂萬象歸虚明地僻無鐘磬惟聞泉夜聲
　胡嗣璜(一首/)
　　　嗣璜字暎日平湖人有墨龕集
　　秋泛
舟痕移處一溪凉柿葉初紅豆葉黄不獨蓴鱸秋正美
邨醪也自發新香
　程用楫(八首/)
　　　用楫字濟臣休寧人有遜敏居遺草
　　　(詩話濟臣詩清真/堅老卓然名家)
　　雨宿桃源菴
夕雨四山來奔灑萬松裏卧聞藥銚泉激激聲不止道
人然松膏中夜更坐起何處一燈青明滅深壑底曉看
白龍潭應添數尺水
　　慈光寺(神廟賜額/)
白雲斷峰腰峰下亂松栝盤盤一徑盡金碧見雙闕飛
閣跨虚空長廊翳修樾風筝四角鳴香氣諸天發緬昔
普門師王城走缾盋道感帝后尊帑蔵賜禪窟幡幢内
家製像設天宫豁鬱鬱慈光書銀榜何飛越人代復幾
何下界事飄忽豈惟陵木拱講席亦消歇我憩娑欏隂
窺牕賸椶拂三歎出寺門幽篁吐微月
　　月夜宿院中小閣
暝色起平坡鐘聲滿山户一禽忽驚聒凉月已復吐牕
櫺色如水松葉紛可數樹底坐白猿䰅髯極清古
　　湯泉
黟山崚嶒神所家丹崖石柱攅蓮葩隂陽爐炭爇坎窞
温水千斛流谽谺人言驪山亦礜石惟有此地根硃砂
傳聞軒帝服丹匕肌膚皴裂人驚嗟香泉一浴浸七日
白龍晝見何衙衙珠衣寳冠照山谷便跨鱗鬛隨青霞
至今玉壺酌酒處石室尚有樽罍窪嗟予清浄本無垢
追逐世好羈籠笯裹糧偶到天子鄣解衣初試靈泉涯
浮丘天子不可見身輕疾愈還足誇山亭晞髪發長歎
安得躡足登雲車
　　喝石居
石室雲正暮溪流聲更長嬾殘何處去虎跡滿繩牀下
食白鷴静侵階紅术香無人指歸徑獨自立殘陽
　　祥符寺(即軒轅宫/)
松梢佛刹金銀色傳是當年軒后宫隂殿已無丹鼎火
古壇惟颭寳幡風煙中白鶴參差下屋裏清泉曲折通
小坐山房話疇昔木蓮花發數枝紅
　　初冬送友游浙
江水新安淺雲山太末通行吟隨處好烏桕與丹楓
　　巨門樓
　　　唐人于徳晦詩云閒倚朱闌頻北望只宜名作
　　　巨門樓遍詢樓址無一知者成一絶句
千層翠色向空浮百道紅泉石上流閒詠唐人舊時句
朱䦨何處巨門樓
　戴長汛(一首/)
　　　長汛號澄齋嘉興人有前後征草
　　苕溪漫步
四野干戈急蕭條此地秋村尨吠山鬼水鳥狎溪牛落
葉飛重起哀湍咽更流無才堪濟世只合老林丘
　
　
　
　
　明詩綜巻七十九
欽定四庫全書
　明詩綜卷八十
　　　　　　　　　　翰林院檢討朱彝尊編
　張鹿徵(四首/)
　　　鹿徵字瑶星後更名怡亦作遺應天人都督可
　　　大子以府學生承廕歴錦衣衛正千户甲申陷
　　　賊不屈受刑潔身歸隠居攝山不出自號白雲
　　　道者有古鏡菴詩内外集
　　　(靜忘居詩話山人生時囿中鹿亦産子因名鹿/徴而以瑶星為字崇禎間曾仕錦衣故其六十)
　　　(初度詩云當年執㦸侍明光親見彤雲捧玉皇/也山居鈔書頗多著述甚富予所見者僅玉光)
　　　(劒氣集謏聞正續筆數種而已曩造其山居見/案頭有手抄宋李張炎叔夏詩集一卷今其遺)
　　　(書不可復問詩/亦流傳者寡矣)
　　友人移居
居市厭市嚻入山苦山僻非山非市間卜兹五畝宅到
門水一灣眠沙鶴一隻遥望鐘阜巔雲霞幻朝夕乍見
雨脚沉忽焉晴絮襞主人如㝠鴻髙舉不可弋丘壑盪
心胸花竹恣夷懌何時載酒過為君理雙屐
　　送萬年少歸淮陽
握手與子别勸子進一觴風日何黯澹道路阻且長舉
世矜中行無復狷與狂達人志寥廓世事等粃糠濯足
臨溪水散髪晞朝陽溪水日東流歸彼百谷王朝陽隠
豐蔀昏曀鮮晶光擾擾棼絲中誰為振其綱慨彼北風
詩虚邪徒自傷
　　雜詩
淺水平沙路淪漣繞一邨夢回天地老亂後友朋存芳
草生幽澗新鶯語小園看山廣武後久不望中原
　　送葉榮木入閩
野鶴孤蹤道士顔層林千里入閩闗不知烏石峯頭路
可似江南雨後山
　薛　暨(一首/)
　　　暨鄞縣人縣學生有面牆小稾
　　夏日
水閣虚凉枕簟清榴花栀子覆牕明緑隂滿地日卓午
卧聽鵹黄啼一聲
　陸　璉
　　　璉字茂璩吳縣人兩中武科甲申後削髪居蓮
　　　子峯下自號了縁道人有楓江遺稾
　　題徐元歎落木菴
栖巖有精舎窈窕挂藤蘿天與幽人占山偏落木多連
峰當户立一澗遶門過近有離騷作非因學楚歌
　張　紀(一首/)
　　　紀字齊方崑山人振德子承廕錦衣衛所千户
　　　挂冠歸有槩菴集
　　江邨春望
春風爛漫遶天涯曳杖江邨攬物華身在故鄉仍是客
心從安處即為家貧來生計號寒鳥病後居諸赴壑蛇
更得幾年還健在青門常種邵平𤓰
　吳　璵(一首/)
　　　璵字于庭休寧人國子監生
　　荅閨人寄懷
東風妝閣厰檐牙春鎖重扉樹樹花自是王孫歸未得
漫隨芳草到天涯
　龔　賢(一首/)
　　　賢字半千上元人
　　百苦
百苦不一樂中宵夢忽清有家長作客到老尚謀生牆
月背人下野風空自鳴明朝渡江水前路未休兵
　楊　焯(二首/)
　　　焯字俊三吳縣人
　　秣陵雜詠(二首/)
形勝瞻天闕飄零問故宫金笳淮水北玉露蔣陵東百
戰黄圖盡重來紫氣空西京耆舊在辛苦說闗中
西望窮牛渚中流雙闕分征帆江外斷鼔角夜深聞地
擁龍山雪天連鵠塞雲開平飛渡處寂寞百年勲
　戴　冠(一首/)
　　　冠字峩仲一名易字南枝紹興山陰人有釣臺
　　　詩集
　　　(詩話峩仲髙人與徐孝亷昭法結物外之契嘗/賦釣臺詩累百首託以見志裒而成集覽之未)
　　　(免牽率友人續示集/外詩四首録其一焉)
　　釣臺懷古
已分垂綸老此生山田是處可躬耕逺攜仙女全家隠
深悔羊裘大澤行一夜星辰凌帝座九重貴賤見交情
請看七里瀧中水未到錢塘徹厎清
　張　穆(一首/)
　　　穆字穆之東莞布衣有鐵橋山人稾
　　酬客
吾本羅浮鶴孤飛東海東寧隨南翥鳥不逐北來鴻坐
愛千年樹髙逾五尺童乗軒亦何苦隨意水雲中
　温　良(一首/)
　　　良字叔子一字散宜烏程縣學生有大愚詩稾
　　冬日游景谷
塞原林壑静獨往暮雲生嶺雪兼山逺河冰激石鳴修
篁翻鳥影古寺報鐘聲塵壒無由到臨流罷濯纓
　汪中柱(一首/)
　　　中柱字為石歙縣人杭州府學生有光霽軒集
　　唐栖夜泊
停橈繫淺岸寄迹似飄萍稻黍平疇熟魚鰕晩市腥殘
烟籠古樹逺火映迴盍旦爾何意勞人枕上聴
　紀映鍾(一首/)
　　　映鍾字伯紫上元人
　　城邊路
城邊路歌舞處十年變為墓十年犂為田十年成淺渡
　曽傳燦(二首/)
　　傳燦字青黎寧都人有止山集
　　淮隂釣臺
漢高櫟釡羮劉毅子鵞炙古人恩與仇遂乃在飲食至
今漂母祠朱甍耀霜日
　　夜坐
古樹揺寒風空牀對羇旅夜坐寂無人孤燈竄蒼䑕
　陳祚明(二首/)
　　　祚明字嗣倩仁和人有稽留山人集
　　北征雜詩
秦郵湖曲路夜半獨行舟月出光于水蟲鳴響似秋荻
蘆明逺岸城闕漾中流更照篷牕裏蕭蕭映白頭
　　送劉石生歸秦中
送爾難為别迢迢惜逺征君言不得意匹馬返西京冰
雪辭燕市烟花入渭城計程逢改嵗千里客裝輕
　陸嘉淑(四首/)
　　　嘉淑字冰修海寧人有辛齋遺稾
　　　(詩話冰修崇情逺跡髙酣長謠文采風流溢于/賓座晚雖藏身人海而青蓮在泥心終不染)
　　中秋
長記中秋月當年坐夜闌祗今雙鬢影畏向一輪看節
序驚心換光輝到面寒清尊不堪把哀樂本無端
　　登縹緲峯
樹杪輕輿去復留百盤初盡午烟收岡巒委地低全見
墟市浮空翠欲流輕浪受風揺别島斷雲兼雨失前洲
山根處處堪垂釣何日滄浪具一舟
　　姑蘇懷古(二首/)
離離春草射臺迷苦酒城荒舊築低一夜虎丘山下雨
萬株楊柳緑初齊
戰殘江郭楚公旗野笛吹過短簿祠山上有城人不識
蛇牀花滿舊時基
　韓純玉(十一首/)
　　　純玉字子蘧歸安人修撰敬少子有蘧廬詩集
　　　(詩話中吳韓君望西吳韓子蘧皆輯明一代之/詩君望曰詩存子蘧曰詩兼惜其書均未布通)
　　　(都二子先後奄逝其家人故友/不復肯出恐終歸覆醬而已)
　　雜感(二首/)
穠矣棠棣華開當芳春時緐霜將洊至何為發髙枝霜
飛一何早花開一何好但恐忘憂萱化作斷腸草
蓼蟲及桂蠧甘苦各自安賦性固有在分定不可干我
珮雖言雜豈充椒與蘭
　　游黄龍洞望太湖
登山水始白映水山更青山水相照曜萬象無遁形遥
天覆笠澤逺岫浮洞庭羣峰七十二散布如漂萍遊雲
變湖影長風吹漻泠中多萬斛舟揚颿無時停東流趨
瀚渤北望窺支硎直欲傲廣漢豈止欺濁涇崖端冠危
石崔巍復瓏􁫧混沌不自惜穿鑿疑五丁險怪駭神鬼
鬱積生雷霆深淵開絶頂習坎類井陘井收原勿幕天
闕終未扃神龍在其下屈伏猶蝘蜓潛雖勿當用時或
肯效靈春秋䖍祀典歆享惟德馨遺黎苦旱魃好雨亦
既零吾來恣憑眺徙倚觀翠屏漁歌和樵唱風磴連雲
汀時見莓苔際古人曾勒銘撫掌笑伯益失載山海經
　　題張鐵橋畫馬
鐵橋年已七十五醉裏蹁蹮抜劒舞餘勇猶令筆墨飛
迅掃驊騮力如虎維縶蕭蕭古白楊四蹄卓立明秋霜
昻然顧盼氣深穏風鬉霧鬛非㝷常用之疆場一敵萬
如何閒置荒坰畔壯心烈士悲暮年永日披圖發長歎
　　䑕晝遊
嗟爾穿墉物晝遊安所之見人空有禮出穴竟無疑五
技未曾有兩端宜自持漫漫失長夜此去亦堪危
　　春日過金陵
䇿馬丹陽道行人白下來山青龍虎地草緑鳳皇臺舊
苑花仍發新亭客自哀蒼茫風景異懷抱幾時開
　　菱湖晚泊
望望武陵城扁舟兩日程遥峰天際沒孤月霧中生澤
國長多盜荒邨亦駐兵昇平何日事把酒壯心驚
　　楚歸嵗暮江行雜詠(二首/)
久泊忽開艐鄰舟欸乃同沙明千里雪帆借半江風皖
口之京口呉宫望楚宫溯洄㝷往跡泯滅亂流中
一舸乗流下臨風望玉臺逺帆如不動近筏忽浮來水
過潯陽急山從建德開長江天作塹此際重徘徊
　　寓興國寺作
擔簦栖古寺倚杖識殘碑栢樹傳神禹桃花祀息媯㝷
幽歸路晚望逺下山遲浩浩長江水東流到幾時(自注/興國)
(寺古栢相傳大禹手植息夫/人廟在桃花洞稱桃花夫人)
　　起戧(江中順流而下/逆風使帆也)
江舟强于邁風水力相爭潦尾循環見波心曲折行持
盈看往復濟險任縱横閱世從吾術危塗處處平
　楊　炤(二首/)
　　　炤字明逺先世清江人移家長洲補縣學生有
　　　懷古堂詩選(顧與治云明逺詩一/往超詣出人意表)
　　　(詩話明逺詩評者比之/雪山醍醐吾嫌其太滑)
　　長蕩春汎
春心不自抑率意為歡賞既洽㝷山興復生涉江想恰
當風日佳悠然進蘭槳緑楊映垂垂黄鸝鳴兩兩此時
盡一尊浩歌激清響遙望秦餘山開懷對西爽斜陽半
邨户逺岸挂漁網逶迤出前浦蒼蒼月初上
　　戲詠
顔子陋巷居安貧固為好萬一受命長簞瓢至於老此
時白髮翁非肉則不飽百年常飢劬無乃太枯稾
　安　夏(二首/)
　　　夏字大已無錫人有九龍山樵詩
　　雜興
日日雙扉掩經旬罷整冠夕陽僧寺逺秋雨女蘿寒有
竹深藏屋無花強倚䦨新來縁病嬾不上釣魚灘
　　初秋寄友
年年秋水碧連天望斷楓江釣雪船彭澤柳絲疎野岸
邵平𤓰蔓冷湖田謀生計拙重憐病排悶詩多或廢眠
牢落故人空入夢豈徒雙鬢轉蕭然
　方　授(一首/)
　　　授字子留桐城縣學生有秦川草
　　野外
野外無拘束青鞵東復西山行慿一杖草宿慣雙谿滑
想流匙飯甘餘入饌雞何時與兒子隨意得幽栖
　俞南史(一首/)
　　　南史字無殊吳江人
　　僧舍㝷武伯不值
竹户蘿闗一徑深獨來惆悵對空林寒梅白徧春山曲
只在花間不可㝷
　顧　樵(一首/)
　　　樵字樵水吳江人
　　題吳儀部讀書處
軒牕面水晝常開嶺樹千重入座來二月山城飛燕子
銜泥先到讀書臺
　鄧森廣(一首/)
　　　森廣字東之桐城人崇禎中貢生有杲園集
　　巫山髙
巫山峭石與天齊巫山峽裏白雲低行人莫向巫山路
猿到巫山亦夜啼
　陸繁弨(一首/)
　　　繁弨字儇胡一字拒石錢唐人
　　晨步韜光道中示移暉上人
苔徑凌晨步籬花帶露垂溪雲流不盡海日起何遲往
事每多悔他生未可期不如歸白社杖履日相隨
　馮愷愈(五首/)
　　　愷愈字濟仲一字道濟慈谿人元飇子有涉江
　　　録西江詠
　　贈别方爾止
豐山西距蜀山東廿載賓朋聚散中賸我孤遊㝷舊壘
把君好句弔秋風雨侵水榭更籌澀涙逐歌筵蠟燼紅
斗酒更要連日醉老年兄弟幾宵同
　　舟中寄六弟
家園花事總參差舊種新栽繫逺思木筆纔移成玉樹
櫻桃小接是垂絲曾教隴鳥分明語未絡珠藤一兩枝
憑仗六郎勤看取三三徑裏好題詩
　　榕堂雜詩(三首/)
紅牌祖訓甚分明進講詞臣合講經白日雷霆臣萬死
尚聞天語喚先生(黄公道周平/臺召對事)
片語誰傳人不死一時萬口沸都城嚴霜獄底黄詹事
捧血淋漓冩孝經
蘆花殘月幷蕭蕭曾囑金風玉體調華表夢中先得路
歸魂只溯海門潮(孫公碩膚没于海外葬蘆花洲上丁/丑春公與計偕夢身卧狀元坊下南)
(宫既㨗常歎其無徴及窆骨處乃國初張狀元墓/道也公昔投子手札有金風方厲玉體善調之語)
　謝　晉(一首/)
　　　晉字無可晚更名孔淵㑹稽儒學生
　　贈余若水城南隠居
宇内忽岑寂草木黯不芳獨有嵗寒姿勁節凌清霜平
居慕栗里松菊猶未荒此生但飲酒笑傲同羲皇時㑹
既已殊意計難可量遥遥北郭望淒風起白楊故知年
夀永不若名行章哲人秉嘉德自使寵辱忘屈伸歸里
道出處隨天常葛巾漉糟粕短櫂歌滄浪古人不可即
日月長杳茫
　錢肅潤(一首/)
　　　肅潤字礎日無錫人有十峯草堂集
　　和徐㮤之九日雨阻堆山園居
閒居今日易行路古人難舟楫江方永干戈枕不安逺
烟千嶂合積雨一天寒此際逢重九茱萸未忍看
　陸世儀(一首/)
　　　世儀字道威太倉州人有桴亭稾
　　夜泊鹿城
渡頭星月暗離思滿歸舟此夜聞風雨山城一片秋
　顧　超(五首/)
　　　超字子超吳縣人
　　　(詩話韓髙士洽有明詩存選本其最心折者子/超之長歌大約兼仿温飛卿李長吉而神明之)
　　　(惜其全稾求之不得吳徴士景果偶得鈔本録/其五詩當崇禎之際吳俗談詩者多惑於楚人)
　　　(之咻以空疎蕭寂相尚若子超/之出入經籍卓然羣雅之遺)
　　葑山亭
鶴艇蕩鷗沙游人在空曲年年采香處露冷蘭苕緑憶
昔風雨中髙牕幾回宿
　　鄭駙馬冡
南國織錦愁花草春如翦騕褭女蘿叢隂風落紅蘚非
無十畝宫漸逐耕犂轉石馬嘶入潭金蠶不成繭夜半
玉簫鳴焄蒿發淒泫
　　東邨
包山名勝聞九州可以卜居非一丘昔人競誇西蔡麗
吾來獨愛東邨幽黎紅柰紫櫻桃赤雨後落花分五色
腰䥥手甕鮮游民出入無非灌園客桃源去俗僅一塵
孤花片水猶迷人此間髙峙浪千尺無怪從來少問津
　　梅花(二首/)
香雪伶仃瘦莫支玉壺冰滿漏遲遲寒生紙帳春多夢
影過銀屏風倒吹遥憶斷橋無月夜最憐蕭寺閉門時
棃花白燕空惆悵前後相思兩不知
凍碎玻瓈片片冰珍珠簾外雪層層飲教月落重開閣
坐到星殘不用燈谷口去年曾送客嶺頭今日又逢僧
江山無限留情處幾欲攜家竟未能
　　鄭女冢
自湔金粉割紅緜桃杏無顔五百年晉日尼師皈白佛
唐家貴主事金仙春寒宿草猶迷蝶露濯空桑欲化蟬
幾處禁烟人涕淚玉棺風雨但聞鵑
　　　(詩話鄭駙馬冢在洞庭山駙馬生女示疾不嫁/舎身為尼葬于山中釋寳唱比牛尼傳晉土比)
　　　(丘尼自洛陽竹林寺浄檢始唐㑹要睿宗第八/女金仙公主入道蝶用韓馮事蟬用齊女事用)
　　　(古却似/玉溪生)
　蔡仲光(三首/)
　　　仲光字大敬蕭山人
　　涼州辭
賀蘭千嶂朔風秋萬里黄河入塞流滿地悲笳邉月冷
最傷情是古涼州
　　排遍
水調聞歌淚滿裾思君逺戍十年餘秋來無數南飛鴈
不寄雲中一紙書
　　送趙魯存北還
蒼茫秋色滿江闗客子菰蘆鼓擢還河北諸君猶健否
近聞半入太行山
　項聖謨(一首/)
　　　聖謨字孔彰秀水人
　　客虎丘中秋無月
驚心吳楚客倐忽度中秋明月生何處微風倚寺樓孤
吟淹北渚極目望西疇夜静風傳柝江皐動逺愁
　侯　檠(一首/)
　　　檠字武功嘉定人
　　酬别徐季白
滄江倚櫂且髙歌游子銜杯意若何亂後飄零親戚少
天涯蹤跡别離多已悲楊柳愁中折况遇賓鴻客裏過
握手相期須努力風塵十載莫蹉跎
　
　
　
　
　
　
　
　
　
　
　
　
　
　
　
　明詩綜卷八十
欽定四庫全書
　明詩綜卷八十一
　　　　　　　　　　翰林院檢討朱彛尊編
　　慶成宴
　　　(静志居詩話明髙皇帝渡江丙午十二月命立/郊社吳元年丁未圜丘方丘社稷壇成圜丘在)
　　　(京城東南正陽門外鍾山之陽方丘在太平門/外鍾山之北社稷壇在宫城之西南洪武元年)
　　　(戊中正月南郊即位是年十一月冬至祀南郊/禮成行慶成禮翼日大宴十年丁已帝以分祭)
　　　(天地揆之人情有所未安命舉合祀之典即圜/丘舊址為壇而以屋覆之命名大祀殿十一月)
　　　(始合祀天地于奉天殿詔自今以首春合祀于/南郊十一年戊午十月大祀殿成自是命太常)
　　　(每嵗合祭天地于春首至嘉靖九年因夏言之/請改議分祀其詳載嘉靖祀典兩朝樂章詞臣)
　　　(分撰雜以曲譜合乎雅頌者寡今擇稍典麗者/著于編慶成宴樂章十五年正月定一奏炎精)
　　　(開運之曲再奏皇風之曲三奏春皇明之曲四/奏天道傳之曲五奏振皇綱之曲六奏金陵之)
　　　(曲七奏長楊之曲八奏芳/醴之曲九奏駕六龍之曲)
皇風被八表熙熙聲教宣時和景象明紫宸開繡筵龍
衮曜朝日金鑪裊祥烟濟濟公與侯被服麗且鮮列坐
侍丹扆罄折在周旋羔豚升華俎玉饌充方圓初筵奏
南風繼歌賡載篇瑶觴欣再舉拜俯禮無愆同樂及斯
辰於皇千萬年(右再/奏)
周南詠麟趾卷阿歌鳯皇藹藹稱多士為楨振皇綱赫
赫我大明徳尊踰漢唐百揆修庻績公輔理隂陽坐令
八紘内熙熙民樂康氣和風雨時田疇見豐穣獻禮過
三爵歡娱良未央(右五/奏)
長楊曳綠黄鳥和鳴菡萏呈祥日麗風清及時為樂芳
尊在庭管音嘒嘒丝竹泠泠玉振金聲各奏爾能皤皤
國老載勸載懲明徳惟馨永保嘉名無已太康哲人是
聽(右七/奏)
夏王厭芳醴商湯逺色聲聖人示深戒千春垂令名惟
皇登九五玉食保尊榮日昃不遑餐布徳延羣生大庖
具豐膳鼎鼐事調烹豈僅資肥甘亦足養遐齡逹人悟
茲理恒令五氣平隨時知有節昭哉天道行(右八/奏)
　　　(嘉靖祀典九年七月禮部議覆中允廖道南疏/云慶成宴有平定天下撫安四裔車書㑹同表)
　　　(正萬邦天命有徳五舞又有仰天恩感地徳/之曲載于㑹典或當時詞臣所撰猶為可觀)
　　太廟時享
　　　(詩話太廟時享春以清明夏以端午秋以中元/冬以冬至洪武二年正月定議行之迎神樂奏)
　　　(中和之曲初獻奏夀和之曲武功之舞亞獻奏/豫和之曲文徳之舞終獻奏熙和之曲文徳之)
　　　(舞徹饌奏熙和之曲/還宫奏安和之曲)
慶源發祥世徳惟崇致我眇躬開基建功京都之内親
廟在東惟我子孫永懐祖宗氣體則同呼吸相通來格
來崇皇靈顯融(右迎/神)
承前人之徳化家為國母曰予小子基命成績欲報之
徳昊天罔極殷勤三獻我心悦懌(右終/獻)
顯兮幽兮神運無跡鸞馭逍遙安其所適其靈在天其
主在室子子孫孫孝思無斁(右還/宫)
　　太學釋奠
　　　(詩話洪武元年二月以太牢祀先師孔子于國/學八月遣官釋奠于先師孔子五年尊孔子封)
　　　(號曰大成至聖文宣王六年八月翰林承旨詹/同學士樂韶鳯等上所製釋奠先師孔子樂章)
　　　(迎神奏咸和之曲奠帛奏寧和之曲初獻奏安/和之曲亞獻奏景和之曲終獻與亞獻同徹饌)
　　　(送神俱奏/咸和之曲)
自生民來誰厎其盛維王(嘉靖中/勅改師)神明度越前聖粢帛
具成禮容斯稱黍稷非馨惟神之聼(右奠/帛)
大哉聖王(嘉靖中/勅改師)寔天生徳作樂以崇時祀無斁清酤
惟馨嘉牲孔碩薦修神明庻幾昭格(右初/獻)
百王宗師生民物軌瞻之洋洋神其寜止酌彼金罍惟
清且旨登獻維三於戲成禮(右亞獻/終獻)
犧象在前豆籩在列以享以薦既芬既潔禮成樂備人
和神悦祭則受福率遵無越(右徹/饌)
有嚴學宫四方來崇恪恭祀事威儀雝雝歆兹惟馨神
馭還復明禋斯畢咸膺百福(右送/神)
　　雩祀
　　　(詩話嘉靖九年禮臣等議日月令仲夏大雩帝/用盛樂春秋左氏傳龍見而雩後世此禮不傳)
　　　(而在位者遇旱暵之災徃徃假異端術士祈禱/誣亦甚矣今請於郊兆之旁擇地以為雩壇每)
　　　(嵗孟夏以後舉行陛下於孟春上辛既祈榖於/上帝矣自二月至四月時雨而雨時𤾉而𤾉則)
　　　(大雩之祭陛下可免親行遣官代之若其雨澤/愆期則陛下躬即其地以行禱祝其作樂陳舞)
　　　(宜仿古昔之儀庻於禮為不失也十一年又進/議曰郊以禮為重雩以樂為主合照圜丘樂舞)
　　　(之數以四方之色成樂舞之服庻稱古人盛樂/皇舞之制兼請三獻禮成之後九奏樂止之時)
　　　(命詞臣櫽括雲漢詩詞别製雲門一曲使文武/之士青衣執羽並舞而合歌之乃定議迎神奏)
　　　(中和之曲奠帛奏肅和之曲進爼奏咸和之曲/初獻奏壽和之曲亞獻奏景和之曲終獻奏永)
　　　(和之曲徹饌奏凝和之曲送神奏清和之曲/望燎奏太和之曲祭畢使道童歌雲門之曲)
百川委潤名山出雲愆𤾉孔熾膏澤斯屯祈年于天載
牲于爼神之格思報以甘雨(右進/爼)
　　立春特享武宗
　　　(詩話嘉靖十四年二月重修太廟立春特享九/廟於武宗迎神奏太和之曲初獻奏夀和之曲)
　　　(亞獻奏豫和之曲終獻奏寧和之曲/徹饌奏雍和之曲還宫奏安和之曲)
列祖垂統景運重熙於惟武皇昭徳勅威用翦除姦兇
大業弗隳専廟以享經禮攸宜爼豆式陳庻幾來思
　　圜丘
　　　(詩話圜丘樂章二首嘉靖初大學士霍韜撰/嘉靖祀典不載殆進呈而别用他人之作也)
昊天在上我祖在側我奠我幣於焉踧踖昊天在上我
祖在旁我奠我帛於焉皇皇天佑皇祖錫我民祐(右奠/帛)
巍巍蕩蕩帝徳無象無曰無象昭昭在上蕩蕩巍巍帝
徳無為無曰無為下式九圍服帝之徳朝乾夕惕庻幾
無斁帝心悦懌(右送/神)
　　升祔(嘉靖/中定)
　　　(詩話嘉靖十七年七月上興獻王尊諡曰知天/守道洪徳淵仁寛穆純聖恭儉敬文獻皇帝廟)
　　　(號睿宗九月升祔于廟迎神樂奏太和之曲初/獻奏夀和之曲亞獻奏豫和之曲終獻奏寜和)
　　　(之曲徹饌奏雍和之曲送神奏安和之曲皇妣/慈孝貞順仁敬誠一安天誕聖獻皇后升祔樂)
　　　(章/同)
酌彼鬱鬯玉瓚是將敬哉奉盈有飶其香儼皇祖在上
八聖在旁合享交歆神容洋洋(右初/獻)
　　改上成祖諡號
　　　(詩話嘉靖十七年九月更太宗文皇帝稱成祖/迎神樂奏太和之曲舉册寳奏熙和之曲初獻)
　　　(奏夀和之曲亞獻奏豫和之曲終獻奏康和/之曲徹饌奏永和之曲送神奏安和之曲)
髙皇謨烈我祖是成誕垂裕于後昆孝孫是徴援今稽
古薦茲尊稱奕奕閟宫嵗事有恒子子孫孫百世其承
(右送神樂奏/安和之曲)
　　伐倭告祭南郊(嘉靖/中撰)
天啟有明百神率職殄逆助順無征不克九州奠安維
帝之徳載獻載趨既齊既稷
　　告祭北郊
粢盛既潔齊明是將精誠感通昭格洋洋威稜贊翼我
伐用張邊燧永清海波不揚
　　　(詩話魏樂府不成於曹劉而成於繆襲晋樂府/不成於潘左張陸而成於傅𤣥宋樂府不成於)
　　　(鮑謝而成於何承天北齊樂府不成於蕭慤而/成於陸卬皆屬恨事明洪武樂章率出四學士)
　　　(之筆嘉靖樂章率出議禮諸貴人之詞假孝陵/改命伯温季廸永陵改命穉欽君采則其辭定)
　　　(逺追奚斯考父之盛/不若是之懦鈍矣)
　
　
　
　
　
　
　明詩綜卷八十一
欽定四庫全書
　明詩綜卷八十二
　　　　　　　　　　翰林院檢討朱彛尊編
　郭　愛(一/首)
　　　愛字善理鳯陽人宣宗聞其才召至京病卒贈
　　　國嬪(顧𤣥言云貴嬪事見淑秀集其自/哀古體源出蔡文姬得性情之正)
　　京邸病革自哀
脩短有數兮不足較也生而如夢兮死則覺也先吾親
而歸兮獨慚予之不孝也心悽悽而不能已兮是則可
悼也
　司綵王氏(一/首)
　　　南海人宣徳中女官(顧𤣥言云司綵宫詞道/麗亦椒庭之艷發者)
　　　(静志居詩話宫官之設見于周官見于戴記漢/魏置貴嬪夫人貴人此仿周官之三夫人也淑)
　　　(妃淑媛淑儀修華修容修儀媫妤容華充華此/仿周官之九嬪也北史后妃傳有正華令則修)
　　　(訓曜儀明淑芳華敬婉昭華光正昭寧貞範𢎞/徽和徳𢎞猷茂光明信静訓懼徳廣訓暉範敬)
　　　(訓芳猷婉華明範艷儀暉則敬信此仿周官之/二十七世婦也穆光茂徳貞懿曜光貞凝光範)
　　　(令儀内範穆閨婉徳明婉豔婉妙範暉章敬茂/静肅瓊章穆華慎儀妙儀明懿崇明麗則婉儀)
　　　(彭媛修閒修静𢎞慎豔光漪容徽淑秀儀芳婉/貞慎明豔真穆修範肅容茂儀英淑𢎞豔正信)
　　　(凝婉英範懐慎修媛良則瑶章訓成潤儀寜訓/淑懿柔則穆儀修禮昭慎貞媛肅閨敬順柔華)
　　　(昭順敬寕明訓𢎞儀崇敬修敬承閒昭容麗儀/間華思柔媛光懐徳良媛淑猗茂範良信豔華)
　　　(徽娥肅儀妙則此仿周官之八十一御女也唐/宋以來參合損益不廢其名明初定設六局曰)
　　　(尚宫尚儀尚服尚食尚寢尚㓛掌以宫正總六/局之事凡出納文籍皆印署之付内史監牒移)
　　　(于外局有四司尚宫之屬有司紀司言司簿司/闈尚儀之屬有司籍司樂司賔司贊尚服之屬)
　　　(有司寳司儀司仗司飾尚食之屬有司饌司醖/司藥司供尚寢之屬有司設司輿司苑司燈尚)
　　　(功之屬有司製司珍司綵司計司綵掌儲藏段/疋者也官設于洪武五年王氏家南海河南村)
　　　(永樂二年選入宫命與權妃同輦辭曰妾嫠婦/也安敢充下陳哉帝重之許歸嗚呼開創之主)
　　　(宫中府中設司分職各有典司后正位乎内夫/人嬪御交賛隂教居有保阿之訓動有環珮之)
　　　(響内無出閫之言㩲無私溺之授法至善矣其/後宫官罷設奄寺乃得横行王振汪直劉瑾惡)
　　　(已貫盈至魏忠賢攬政昵一客氏深宫更無為/懿安皇后助者雖存女秀才女史官空名恒罸)
　　　(提鈴警夜而宫官大抵皆為奄寺之菜户矣外/而稅礦内而批紅監軍則養冦賊至則開門胎)
　　　(禍之烈一至於此使女官舊章不廢禕衣䄖翟/絳紗貂蟬雍雍肅肅何遽稱九千嵗于大璫之)
　　　(前/乎)
　　宫詞
璚花移入大明宫一樹凝(一作旑/旎濃)香倚(一作/韻)晚風贏得
君王留步輦玉簫吹徹月明中
　　　(詩話元制嵗責髙麗貢羙女故張光弼輦下曲/云宫衣新尚髙麗様方領過腰半臂裁連夜内)
　　　(家争借㸔為曽著過御前來楊亷夫元宫詞亦/云北幸和林幄殿寛句麗女侍媫妤官君王自)
　　　(賦昭君曲勅賜琵琶馬上弹明初相沿未改此/孝陵有碽妃長陵有權妃也權為髙麗光祿鄉)
　　　(永均之女善吹簫宫中争效之寕獻王詩云宫/漏已沉參倒影美人猶自學吹簫王司綵亦云)
　　　(贏得君王留步輦玉簫嘹/喨月明中皆為權貴妃作)
　沈瓊蓮(七/首)
　　　瓊蓮字瑩中烏程人𢎞治初選入掖庭官女學
　　　士
　　　(詩話魏有女侍中晉有女尚書迄于唐宋若華/姊妹五人皆善屬文昭義節度使李抱貞表薦)
　　　(于朝徳宗召入宫試詩賦兼問經史大義深加/歎賞不以宫妾遇之呼為女學士貞元後宫中)
　　　(記注若華掌之繼而若昭若憲代司其籍烏程/女子沈瑩中初入掖庭泰陵試以守宫論發題)
　　　(云甚矣秦之無道也宫豈必守哉泰陵大悦擢/居第一給事禁中授女學士吴興人至今呼為)
　　　(女閣老瑩中在大内暇飼白鸚鵡教之/誦尚書無逸篇此宜載之管彤者也)
　　寄兄
疎明星斗夜䦨珊玉貌花容列女官風遞(一作/度)鳯皇天
樂近雪殘(一作/晴)鳷鵲曉樓寒昭儀引駕臨丹扆尚寢熏
鑪爇紫檀肅肅六宫懸象魏春風前殿想鳴鑾
　　送弟溥試春官
少小離家侍禁闈人間天上兩依稀朝迎鳯輦趨青瑣
夕捧鸞書入紫微銀燭燒殘空有夢玉釵敲斷未成歸
年年望汝登金籍同補山龍上衮衣
　　宫詞(五/首)
翠絲蟠䄂紫羅襦偷把黄金小帶輸中使傳宣光祿宴
内家學士出新除
青霧濛濛罩碧牕青燈的的燦銀釭内人何處教吹管
驚起庭前鶴一雙
豆蔻花封小字緘寄聲千里落雲帆一春從不㝷芳去
髙疊香羅舊賜衫
天子龍樓瞥見妝芙蓉團殿試羅裳水風凉好朝西坐
専把書經教小王
明牕棐几浄爐熏閒閲仙書小篆文晝永簾垂春寂寂
碧桃花映石榴裙
　范　氏(一/首)
　　　清江人(一云/新凎)梈孫女早寡選入禁中偶題畫寄
　　　意髙后見之封為夫人遣還鄉
　　　(詩話明初識字婦女得舉女秀才入尚功局萬/載縣志載縣民敖用敬妻易淵碧洪武二十六)
　　　(年舉女秀才以疾還鄉又中都左衛千户陳泰/□妻龍玉英孀居亦舉女秀才洪熙元年封大)
　　　(樂賢母范氏/殆其選也)
　　題老嫗騎牛吹笛圗
玉環賜死馬鬼坡出塞昭君怨更多爭似阿㜑牛背穏
笛中吹出太平歌
　曹靜照(六/首)
　　　靜照字月士宛平人泰昌元年選良家女入宫
　　　李自成犯闕隨内監劉至南京開剃為尼
　　宫詞(六/首)
到面東風只自知燕花牌子手中持椒房領得金龍紙
勅寫先皇御製詩
一樹寒花冒雪開幽香寂寂映樓臺女官爭簇傳呼近
知是鸞宫選侍來
寳妝雲髻軃金衣嬌小丰姿傍玉扉新入未諳宫禁事
低頭先拜段純妃
口勅傳宣幸玉熙樂工先候九龍池裝成傀儡新番獻
盡日開簾㸔水嬉
閲遍司農水旱書君王減膳復齋居御廚阿監新承旨
明日羮湯不進魚
儉徳慈恩上古稀他方織錦盡停機赭黄御服重經澣
内直才人著布衣
　　　(詩話諸詩見紅蕉集其云㤗昌元年選良家入/宫按慶陵在位祇一月實錄所載禮儀房長隨)
　　　(董國用將宫女趙永祿等八口發其親戚領去/於時魏給事應嘉疏言怨女出宫古來盛徳之)
　　　(事自穆廟至先帝兩朝凡五十餘年矣其間侍/從宫人空閒無職何啻千萬數人情垂老倍思)
　　　(其鄉即此一事不必問有例無例慨然獨斷施/行則仁慈無極言雖未見行然不聞有選良家)
　　　(女子之事當再/考之故老野史)
　宋蕙湘(一/首)
　　　蕙湘南京宫女年十四遭掠
　　題汲縣壁
風動江空鼖鼓催降旗飃颭鳯城開將軍戰死君王繫
薄命紅顔馬上來
　
　
　
　
　
　
　
　
　
　明詩綜卷八十二
欽定四庫全書
　明詩綜卷八十三
　　　　　　　　　　翰林院檢討朱彞尊編
　　　秦藩(二人/)
　朱敬錪(一首/)
　　　敬錪字季量秦愍王樉八世孫有自吟亭詩草
　　　(靜志居詩話季量詩太淺率曩富平李孔徳曽/以秦藩二詩集見貽久乃失去不復再覩當更)
　　　(訪/之)
　　江邨雨夜
驟雨連山黒荒邨夜色侵瀟瀟霑暗壁颯颯動秋林江
鴈濕難度草蟲寒更吟愁人當此夕寂寞倍闗心
　朱誼㳆(四首/)
　　　誼㳆字子斗秦愍王九世孫有集
　　　(詩話子斗才情横溢極為富平李孔徳所稱覽/其祀竈千一百二十字雖未悉工而浩涆不可)
　　　(及/也)
　　雜詩
欹器不受盈槖籥出以虚持是律吾躬可以例卷舒澡
髮奉嚴訓兼受詩與書砥礪慎立節鄉里流歎譽世變
觸駭浪時窮遁荒墟昔為桂與蘭今為櫟與樗昔出擁
高蓋今行無柴車舊交零落盡羸老隨樵漁里正肆搜
括唾靣不敢除内省雖不疚㫄觀嗤賤愚惓焉顧墳墓
不忍捐此軀强顔留纊息不絶將焉如
　　冬日開元寺訪子新茂之不遇
世變僧猶在城崩寺尚存終傷游客少益信法王尊欲
雪天垂暮重霾地轉昏無縁逢二妙惝怳返荒邨
　　祀竈詩
旅食隨遷次僑居傍酒壚饔飱資釜甑炊㸑立庖厨曲
突焦埃墨横牕黯垢汚水妃臨正位火徳禀神符五祀
由三代諸卿暨大夫精禋煩祝史側媚矧亡俘臘月驚
春早温風感嵗徂幸存恒跼踳申禱敢踟蹰汛埽勞箕
帚香燈照塈塗主人䖍跽拜子姓儼奔趨白犢何年有
黄羊此地無豚肩虧博碩菟髕潤彫枯奠薦先陘竈尊
崇復奥隅硬餳黏簠簋瑣果罥盤盂祼地宜如在登天
諒不誣赫煙騰皁蓋烈燄走騂駒謁帝攀金陛朝元集
絳都奏章通太乙闗請凂靈巫昭格惟聲響㣲情竊覬
覦干戈逢喪亂墳墓幾榛蕪樵采悲翁仲椎埋泣湛盧
孫階馴稚犬子舍保童烏日日牀邉筆年年户左弧空
齋留破硯寒食酹芳壺别有深祈願因之切歎吁壹戎
初底定百揆待匡扶庶寀窺台鼎將軍戀鼓枹武功勤
逺略文敎未全敷偽俗澆淳朴訛言狃誑䛕閭閻驅罔
象闤闠竄於菟怪蝎歕氷過妖蛟挾浪麁颶飇来廣漠
雹雨墊平塗麥豆餘萁蔓樓臺毁墁圬劇聞填滻灞幸
不到江湖嶺嶠雖枝葉邦畿實榦株北辰當紫禁南極
邈蒼梧鄭使終歸晉山公豈患吳墄階聞羽籥府藏朽
彤弧持㦸頻逃伍探丸賸有徒殘邨憑賂免完堡受兵
屠城郭稀鳶鵲郊坰沸蟪蛄風黄馳響馬月黑嘯封狐
濟濟寧多士盈盈燦麗姝巧環垂項領嚲帽綴琱瑜章
句深穿鑿衣裳侈僭踰彩毫矜不律繡䘿壓諸于廢壟
招屯種新畬怕責租瘡痍兼稊稗脂髓怯錙銖隠没棲
丘貉飄颻泛水鳬市魁爭狡獪里正肆捓揄是事誰為
宰斯民望愈孤中央甦混沌鯈忽謝鑚刳號慟投鎚斲
神通返體膚至仁迴浩蕩大智用糢糊輿蓋還高下圓
方偹楷模一元調玉燭七政順璇樞化育殷亭毒形生
盡息蘇真官辭旭殿恩詔下雲衢黄雀酬隂隙金雞宥
罪辜八風推鉅鞴二氣湊鈞爐民物更鎔鑄人才誕聖
儒九重陪舜禹六合際唐虞勲伐追伊傅文章襲典謨
經綸恢㝢縣禮樂耀寰區簴業銷鋒鏑艨艟洗舳艫匝
瀛躬稼穡率土罷征輸雪夜輕收蔡炎荒薄渡瀘蕭牆
安鄪郈社稷定顓㬰比屋擔珪組吞舟決網罛吳禽歸
翡翠越樹却珊瑚嘉運爭寧謐彞倫罔斁渝孔懐諧伯
仲好合共妻孥朋類堅膠膝姻聮託柿柎過庭承對問
入里應歌呼機杼家家錦耡耰處處珠醴移甘井水飴
變苦原茶緑濺沉浮蟻青乾子母蚨中州囚䝟貐北海
放騊駼鸑鷟重銜籙龜龍再啓圖君臣交警戒朝野洽
歡娛粟帛兼頒賚鐘鏞畢賜酺千秋亨大有萬國信中
孚嫠婦憂忘緯終軍慨棄繻請纓傷耊老攬鏡媿睂鬚
不忍懐迷寳深愁厠濫竽向空書咄咄凌險視瞿瞿蓬
堵慚今我𤓰田守故吾無能安卼􁀙何計岀﨑嶇司命
如瞪目迷魂似隕軀依稀聞咐囑叱吒戒誇訏忌諱時
難觸嫌疑世所拘挈缾他自哲躍冶爾何愚足繭防蹉
跌脣緘慎囁嚅耐寒饒契闊獻嵗在斯須更始邀光寵
維新就快愉權宜綏福履次第啐屠蘇涸轍􁁉窮鮒欹
巢哺好雛探環驚了了啼牖聽􁀾􁀾華表晨歸鶴松門
夜訢鼯漸添丁熾盛全減涕沾濡道苑行舒轡詞場且
弄觚晤談来勝侣傲睨哂狂奴譽聞身文繡哦吟口豢
芻但拚佳興致莫恨久衰癯怳若施鍼石幡然已痛痡
引吭餐沆瀣透頂灌醍醐沍澤開融靣陽林坼凍趺鶯
花催爛漫紅紫雜縈紆哀樂情非異飛潛迹固殊宻雲
懸沛澤其雨斷斜晡霜㦸休酣戰曦車弭迅驅㑹留三
舍景末照及桑榆
　　題旅舍
空有千金意難酬一飯恩再来逢漂母不復念王孫
　　　周藩(五人/)
　朱安􁤗(二首/)
　　　安􁤗周定王橚𤣥孫
　　夏夜寄懐謝山人時客汾陽
良夜孤清賞懐君倍黯然客星一以别明月幾回圓紫
塞雲邉樹青山雨後天相思何處寫隨意有氷絃
　　送李子和山人遊西蜀
諭蜀文誰著風流漢長卿欲投巴子國定向錦官城羸
馬衝山色哀猨雜樹聲武侯遺廟在瞻謁重含情
　朱睦㮮(三首/)
　　　睦㮮字灌甫號西亭周定王六世孫萬厯初舉
　　　宗正有陂上集
　　　(詩話西亭以好客聞藏書為海内第一世所傳/萬卷堂書目不列卷數撰人非故籍也予家藏)
　　　(有聚樂堂藝文志四册俱詳列卷數撰人係陂/上鈔本曩孫侍郎耳伯筮仕祥符從西亭子竹)
　　　(居交契借鈔經解頗多今/其撰述十存一二而已)
　　送舜符
疇昔慕游遨與君數朝夕稍申初服懐共結沉冥跡促
膝究微言披情閲仙籍盼眯恣丘樊留連眷泉石星霜
歘云變婉孌成離析撫景念夙懽即事興今戚末路誰
能同素心不可易淒淒冬日黄渺渺寒流碧暫舍故園
林逺適京華陌時有北風來因聲慰岑寂
　　送鄭處士信之還歙因憶同游諸君子
同調日云稀憐君復逺違青山雙屐在白首一帆歸野
燒浮殘雨寒林散夕暉因兹憶疇昔相對各沾衣
　　荅田六深甫鄭二信之過陂上
豈是譚經所真成載酒廬竹停仙客騎花翳孝亷車秉
燭驚山鳥調琴出浦魚悠然對孤嶼宛在水中居
　朱睦横(一首/)
　　　睦横字仁菴周定王六世孫輔國中尉其子勤
　　　􁱀輯其詩及已作下及孫朝􁱁題曰三業集
　　送春
風吹飛絮㸃池蘋無那傷春又送春試上驛樓高處望
落花無主更愁人
　朱勤􁱀(二首/)
　　　勤􁱀號南渚睦横子封奉國將軍
　　學仙
學仙貴養氣舉世少其真放之彌六合返則在吾身日
月卒有毁藥石寧足珍非吾好妖妄但為知者陳巖穴
亦多誤不獨朝市人
　　朱仙鎮岳王祠
未遂黄龍飲金牌止渡河艱難終奉詔痛哭乃迴戈三
字翻成獄千秋尚輓歌不知廊廟計何苦但求和
　朱朝􁱁(一首/)
　　　朝􁱁字汝升號崇岡勤􁱀子
　　郊居雜興
杏花漠漠桞毶毶路出隋隄十里南一夜水深三十尺
朝來網罟集深潭
　　　齊藩(二人/)
　朱慶􁁉(一首/)
　　　慶􁁉字仲望高皇帝第七子榑封于齊建文元
　　　年廢為庶人永樂初復封四年奪爵安置廬州
　　　子孫俱為庶人散居南京慶􁁉有籜冠集(王元/美云)
　　　(王孫詩能直寫胸臆/不剽襲人自合古轍)
　　秋日送李文仲訪友新安
正值悲揺落那堪送客舟白雲江上晩紅樹驛邊秋細
雨潤琴幔凉風添酒籌逢迎有知已暇日即登樓
　朱承綵(一首/)
　　　承綵字國華齊王孫
　　送茅平仲
置酒長干路談深夜未闌山川牽恨逺風雨逼年殘天
迥孤㠶没江空獨雁寒從兹君别去月共幾時㸔
　　　魯藩(二人/)
　朱觀熰(二首/)
　　　觀熰字中立鉅野僖順王𤣥孫封鎮國中尉有
　　　濟美堂稾
　　　(詩話中立好為詩雖格調卑卑亦復自/喜嘗輯山東諸家詩曰海岳靈秀集)
　　趙康王哀詞
帝子東平侶浮名夢已殘叢臺春色冷澠水舊盟寒客
散誰彈劍花飛自繞闌茫茫天地外何處駕青鸞
　　送毛敎授還山
未老思投老欲歸便得歸緇塵今漸逺不上芰荷衣
　朱頤琢(四首/)
　　　頤㙇魯荒王檀七世孫封鎮國中尉
　　登兖州城樓
步上西城樓北望傷我心秋風吹大陸落日薊門陰𤣥
霜被寒渚白鴈號中林孤飛何栖止嗷嗷悲不禁怵惕
結心曲歸寫丘中琴朱絃感人意悽然發哀音中夜不
能寐撫桐動沉吟
　　寄懐邢子愿侍御
相憶未相識髙名空復聞時因薊北鴈一望濟南雲謝
傅青山屐羊欣白練裙風流誰可冄千載獨夫君
　　賦得為我彈鳴琴贈王生
憐君多雅調為我彈鳴琴曠矣丘中賞兼之物外心夜
深山鬼泣江净水龍吟曲罷無人解松風披素襟
　　蟋蟀
蟋蟀闗何事哀音入夜偏寥寥閒永漏切切亂鳴絃乍
逐㣲風斷還從踈雨連閨中有思婦怪爾不成眠
　　　遼藩(一人/)
　朱術􁚭(一首/)
　　　術􁚭字均焉簡王植七世孫輔國中尉換授鎮
　　　江通判遷戸部主事有綦組堂集
　　　(詩話明初舊典宗室子不與内外銓除後因御/史李日宣等所請援祖訓换授之法言皇族宜)
　　　(通仕籍得㫖允行寕王孫子斗詩云爵人本至/公立法無頗偏大訓手自訂百度何森然郡王)
　　　(有孫子所司騐才賢换授凖任用升轉遵常銓/諒哉二柱史抗章排拘攣先帝展科目今皇命)
　　　(試官椅桐委斷壑被以朱絲絃􁘚騮在外厩䇿/以珊瑚鞭葢紀其事也天啟辛酉晉藩慶成温)
　　　(穆王表桐之曽孫慎䤰始舉辛酉山西鄉試明/年壬戌賜同進士出身除中書科中書舍人歴)
　　　(精膳主事至崇禎戊辰寧藩瑞昌王孫統鉓由/進士改庶吉士累官南國子祭酒自後甲戌則)
　　　(蜀藩奉􁀙寧藩統銍銍謀㙔子也丁丑則寕藩/統鐀統􁀙庚辰則周藩朝㙓在􁀙寕藩綂鉟癸)
　　　(未則代藩鼎􁙯廷壻寧藩綂􁀙議汴皆以宗支/取甲科而均焉得授鎮江通判其官户部陜西)
　　　(司主事曽召對平臺奏請仍設漕運總兵而思/陵不允也後賊既䧟秦廷臣有撤寧逺守闗門)
　　　(之議思陵心動以問羣臣吳太常麟徴昌言撤/之便而輔臣陳演力持不可而止使闗門有備)
　　　(而漕運有兵互相聲援何至巨冦如入無人之/境哉然則均焉所對亦曲突徙薪之一策也均)
　　　(焉詩多至數千首率爾而成不費持擇元夕詞/結句與白傅歌舞屏風花障上幾時曽畫白頭)
　　　(人同一/愾已)
　　元夕詞
春風如箭月如梭良夜匆匆瞥眼過聽到衆中喧笑處
老年人少少年多
　　　寧藩(七人/)
　朱多􁪠(二首/)
　　　多􁪠字宗良寧獻王六世孫封鎮國中尉有朱
　　　宗良集
　　　(詩話宗良佳句頗多如闗山曉月趨三輔鴻雁/秋霜度九河太室出雲来苑裏黄河如帶挂城)
　　　(頭路經軒后臨戎坂山接高歡/避暑宫格調高華惜全詩未見)
　　雨
觸石隂霞北嶺遥逗風寒雨入簷飄天涯故舊惟孤枕
篋裡衣裳祇敝貂綻雪蘆花紛歴歴經霜楓葉莽蕭蕭
還應撼郭濤聲急只怪空江上夜潮
　　塞下曲
平明飛騎扣闗門漢將新收吐谷渾從此天山傳白羽
不敎公主嫁烏孫
　朱多炡(八首/)
　　　多炡字貞吉寧獻王六世孫封奉國將軍卒後
　　　私諡曰清敏先生有勌游稾
　　　(詩話貞吉與從兄多煃用晦並有詩名用晦與/金徳甫交契王元美入之續五子之列然其詩)
　　　(無足觀不若貞吉之有爽氣也貞吉好游變姓/名為来相如蹤跡遍吳越間其子謀堚亦效之)
　　　(變姓名曰来鯤字子魚出游吳楚有集行世臨/川湯若士為之序所傳溪樓連夜雪山縣隔年)
　　　(春其警/句也)
　　送蔡氏
為别既不易贈言良獨難小人各自媚君子乃憂歎投
漆必以膠合椒必以蘭子其寧爾心失意古所安
　　十四夜玩月
玉繩界西陸澄空淨如澣庭柯泫零露早見圓景滿悄
焉増永懐頓令衣帶緩四氣無終極人生一何短心悲
雍門操涙隕山陽管徂謝子山丘悽其我華館臨觴慘
不怡憂來莫能款
　　龍沙
龍沙駐蹕地皇祖紀南征草昧君臣定壺漿父老迎平
臨章貢水逺視灌嬰城今古雄圖在低徊落照明
　　對雨
苦雨何曽歇愁隂暗不開春寒緱氏嶺雲暮楚王臺戲
水飢鳶過褰簾濕燕来靜㸔雙屐齒無事長莓苔
　　别胡雲從
故侣三年隔離懐一醉銷烟花桃葉渡春草豫章橋末
路難為别名山許見招天涯惟有夢相逐往来潮
　　張叙甫園中牡丹作千花賦此賞之
暮春之初天氣新日日銜杯誰主賔石家錦幛四十里
漢闕粉黛三千人清絲急管巧相聒伏雨䦨風横見陳
繁華狼藉且如此不醉恐礙花神嗔
　　寄黎君寔司訓
君才不薄廣文官依舊青氊一片寒家近郵筒傳自數
地偏書籍借應難懐人夜雨䕷蕪草留客春風苜蓿盤
聞道出游堪累月祇餘山色滿吟鞍
　　泊長蕩
蒹葭一望暮蒼蒼長蕩湖頭烟水長怪道今朝楓葉盡
夜來七十二橋霜
　朱多㷵(一首/)
　　　多㷵字知白寧恵王第四子石城恭靖王奠堵
　　　之𤣥孫
　　　(詩話南昌郭外有龍光寺萬厯乙邜二月豫章/詩人結社于斯宗子與者十人知白之外則宜)
　　　(春王孫謀􁟫文翰瑞昌王孫謀雅彦叔石城王/孫謀㙔鬰儀謀圭禹錫謀臶誠父謀堢藩甫謀)
　　　(墾辟疆建安王孫謀㲄更生謀垔禹卿謀􁟫緝/其詩曰龍光社草郡人都察院右都御史掌工)
　　　(部尚書事徐作汝念邢部/主事張夀朋沖龢序之)
　　秋日社集
躧步出郭門凉沙朗朝日迤邐入叢林花宫眩丹漆巍
巍豫章臺萬木四排比(音必從白/香山讀)高讌集友于討論及
刋述清風吹素襟古調和瑤瑟㑹心豈在逺快意亦多
術遥睇天際帆翩翩若風乙
　朱謀㙔(四首/)
　　　謀㙔字鬱儀寧獻王七世孫以中尉攝石城王
　　　府事既卒豫章士人私諡貞靜先生有枳園近
　　　稾(雷元亮云鬱儀古體出入漢晉温厚典則近/體頡頏初盛高渾雄麗而又𢎞之以典籍參)
　　　(之以多聞/足以名家)
　　楊計部曙宇載商甕漢壺千里相餉短篇志謝
古陶出古丘閎深容斗許駮犖繡土花不知幾寒暑使
君河北来載以入東楚欣然脱相贈何異獲鐘呂謂予
古人風因之代縞紵豈無珠玉珍雅志非其所摩挲三
歎息高誼誰當侣寘彼圖史間春秋惟爾汝
　　送黄貞父入覲
脂車秣良駟冠蓋如雲浮駕言趨上京述職遵諸侯王
事既有程肅肅塗路修及兹正元初奉璋覲宸旒君抱
廊廟資高視徧九州岀兼卓魯聲入與䕫龍游翔螭作
時雨膏澤布陵丘壇石百里城豈足長淹留揆予慕高
義夢想託綢繆賦詩申素衷踧踖翰墨儔清風播蘭􁈙
令徳樹千秋願崇華岱尊黄髮長優游
　　送姚龍文還永嘉
百卉懐芬芳當春欣所觀時風和且柔好鳥鳴其間萬
彚何熙熙我思獨盤桓良友當逺别惜此㑹靣難握手
臨郊衢一往莫可攀願得少須㬰言笑暫為歡毋金玉
爾音慰我遲暮顔
　　燕至
芳草無數綠雜花相間紅誰將雙燕至一一舞春風
　朱謀㬜(五首/)
　　　謀㬜字康侯更字公退寧獻王七世孫有羔鴈
　　　淹留蕪城巾車四集(姚園客云康侯詩如雨斷/山青霞催月出清冷之中)
　　　(每成豔句又云南昌王/孫多稱詩而康侯拔出)
　　客秦郵呈别閻使臣
淮田三嵗潦民已半為魚日下司農檄星馳使者車市
煙初寂寂鄉夢亦蘧蘧刺史今元結瘡痍可漸舒
　　甲寅春日江邨即事(三首/)
水市沙墟地更偏卑棲無用買山錢荒厨慣乞漁家火
行李時登估客船鐡柱江聲連野郭香爐雲氣隔湖天
游蹤到處堪經月豈待男婚女嫁年
綠水園亭白版扉輪蹄出郭到應稀江雷乍殷龍兒長
社日初晴燕子飛飯熟東田觀午饁酒香西舍典春衣
長堤何處無芳草莫怨山中客未歸
江村負郭坂田多田舍風光草樹和孤鳥立殘牛背雨
小魚吹散鴨頭波買山忽被高僧笑擊壤閒聽老父歌
猶幸代耕餘薄祿門無胥吏夜催科
　　寄賀文湛持入東閣
焚魚學士最清華五世承恩太史家歸沐不言温室樹
入朝時草内廷麻呉中舊宅卑依市都下新堤淺築沙
儻為故人炊脱粟青門来種邵平𤓰
　朱謀堢(一首/)
　　　謀堢字藩甫寧藩石城王孫
　　九日誠甫宗侯招登明逺樓讌集分韻得無字
有約登高興不殊天涯朋好接歡娛寒生南浦楓初落
秋入東籬菊尚無詩派西江存大雅賔筵左顧敕中厨
風前剰有叅軍帽醉後終須倩客扶
　朱謀圭(一首/)
　　　謀圭字禹錫石城王孫
　　秋日龍沙社集
結駟城外游眷此郊原靜﨑嶇陟龍沙悠然見西嶺風
日暢幽懐烟光澹雲影松門初地開清磬出禪境黄菊
籬下繁紅芙木末冷心目既雙清和歌答佳景擾擾塵
壒中真樂誰其領
　　　瀋藩(六人/)
　朱恬爍(一首/)
　　　恬爍號振菴沁水莊和王仲子封鎮國將軍(李/時)
　　　(逺云振菴詩圓/熟動合矩矱)
　　　(詩話振菴五言入格如雲迎芝葢轉花傍藥欄/開寒葉飛官路霜風滿驛樓香雲飛貝葉法雨)
　　　(下天花不失/為初唐人語)
　　送呉平川判府致政歸桐城
歸路東風晩悽心向夕煙青山相送日白首倦游年人
渡春江上帆飛暮雨前知君投老去生事在林泉
　朱恬烷(一首/)
　　　恬烷號達菴沁水莊和王叔子封鎮國將軍有
　　　達菴集(李時逺云逹菴古詩近/選近體有韋柳風致)
　　感遇
候蟲鳴虚堂明月照高樹佳人不我過相思隔雲路人
生無百齡奄忽若朝露努力求功名名成髮已素窮通
各有時達人守天賦
　朱珵塯(一首/)
　　　珵塯字純甫恬爍子封輔國將軍有玉田集(李/時)
　　　(逺云玉田近/體爽朗瓌竒)
　　長信怨
永巷風偏入深宫月易斜空牀愁獨守中夜起長嗟託
意題團扇驚心見落花思君情不極惆悵減容華
　朱珵圪(一首/)
　　　珵圪字崇甫恬爍子封輔國將軍有玉澗集(李/時)
　　　(逺云玉澗諸體皆備/簡逺華麗兼而有之)
　　芳樹
嘉樹晝芳菲重重在春苑風來翠幄褰日映朱簾卷嫩
萼正葳㽔柔枝亦繾綣不惜與君攀無令歳華晩
　朱珵圻(一首/)
　　　程圻字京甫恬烷子封輔國將軍有玉林集
　　再逢友人
道逺頻馳夢情深衹寄書相逢俱淚下翻似别離初
　朱效鐊(一首/)
　　　效鐊字馴甫封奉國將軍有壺峰集
　　夏日讌伯王園
避暑梁王苑樓深翠竹間風生三徑爽日映八牕關作
賦依芳沼開尊對逺山中林容小阮醉後未言還
　　　唐藩(二人/)
　朱碩爋(二首/)
　　　碩爋字孔炎唐定王桱五世孫封鎮國中尉有
　　　南陽集
　　　(詩話南陽公子博雅工文/所為詩頗饒錢劉風致)
　　送王山人游楚
門前楊桞樹風亂麴塵絲日暮臨溪别春帆適楚時人
烟揚子渡山木偃王祠處處生芳草悠悠千里思
　　邵山人子俊見過話游梁事
有客擔簦過草堂一尊風雨話游梁鴈池寂寞芙蓉冷
逢著行人説孝王
　朱器封(一首/)
　　　器封字子厚碩爋子有巢園集
　　　(詩話子厚入弇州四十/子之列而集不見傳)
　　游仙
劉安守天厠彼乃赤帝精左右在帝側翺翔排玉京白
雲蔽丹巘五鳯啾啾鳴石階秀朱草餌之可長生舉手
謝人世爾曹等蒼蠅
　　　益藩(一人/)
　朱常􁩴(一首/)
　　　常􁩴字㓜良益端王四世孫
　　古怨
妾思亂如絲纒緜無斷絶難將摻摻手解得心中結
　明詩綜卷八十三
欽定四庫全書
　明詩綜卷八十四
　　　　　　　　　　翰林院檢討朱彝尊編
　　　(靜志居詩話婦人詩集始於顔竣殷淳爰有徐/陵李康成玉臺之編蔡省風瑤池之詠代加甄)
　　　(綜韋縠才調集輯閨秀一卷宋元以降選家類/不見遺明則酈琥之彤管遺編張之象之彤管)
　　　(新編田藝衡之詩女史劉之汾之翠樓集俞憲/之淑秀集周履靖之宫閨詩選鄭琰之名媛彚)
　　　(編梅鼎祚之女士集靑泥蓮花記姚旅之露書/潘之恒之亘史趙問竒之古今女史无名子池)
　　　(上客之名媛璣囊竹浦蘇氏之臙脂璣蘭陵鄒/氏之紅蕉集江邦申之玉臺文菀方維儀之宫)
　　　(閨詩史沈宜脩之伊人思季嫺之閨秀集其文/亦云富矣然靑黄雜揉真膺交錯近齊南王考)
　　　(功士禄悉從考正為然脂集發凡起例有/要有倫而予斯編亦稍糾羣書之紕繆焉)
　郭貞順(一首/)
　　　貞順潮陽周伯玉妻明初師下嶺南指揮俞良
　　　輔征諸寨之未服者貞順從伯玉居溪頭寨作
　　　詩上之良輔覽詩大喜一寨得全
　　上俞將軍
將軍開國之武臣早附鳯翼攀龍鱗烟雲慘淡遍九野
半夜捧出扶桑輪前年引兵下南粤眼底羣雄盡流血
馬蹄帶得淮河冰灑向江南作晴雪潮陽僻在南海濱
十載不斷干戈塵客星移處萬里外天子亦念遐方民
將軍髙名邁千古五千健兒猛如虎輕裘緩轡踏地來
不減襄陽晉羊祜此時特奉明主恩金印斗大龜龍文
大開藩衛制方面期以忠義酬明君宣威布徳民大悅
把菜一笠誰敢奪黄犢春耕萬隴雲氂龍夜卧千秋月
去嵗壺陽戍守時下車愛民如愛兒壺山蒼蒼壺水碧
父老至今歌詠之欲為將軍紀勲績天家自有如椽筆
願屬壺民歌太平磨厓勒盡韓山石
　張紅橋(一首/)
　　　紅橋閩縣人膳部林鴻外室
　　遺林鴻
一南一北似飄蓬妾意君心恨不同他日歸來也無益
夜臺應少繫書鴻
　田娟娟(一首/)
　　　娟娟工部郎木涇元經之室
　　慰元經
碧玉杯中琥珀光燈前把勸阮家郎不須苦憶人間世
萬樹桃花即故鄉
　孟淑卿(一首/)
　　　淑卿蘇州人訓導孟澄之女自號荆山居士(徐/昌)
　　　(榖云淑卿詩零落已多其傳者直欲與文姬羽/仙輩争長  顧𤣥言云荆山居士之論謂作詩)
　　　(貴脱凡化質閨人不可有鉛粉/氣覽其詩果然魚𤣥機之亞也)
　　題畫
嶺樹盤雲上溪迴路轉斜晩來烟靄合何處問山家
　陳懿徳(一首/)
　　　懿徳長興人移居仁和南康知府陳敏政之女
　　　嫁同縣李昂(景泰甲/戌進士)官至右副都御史(顧𤣥言/云夫人)
　　　(詩集頗富句如深院雪消芳草緑小園/風過落梅多情致幽絶足為女郎之秀)
　　閩山道中
行盡山蹊路渺茫幾家茅屋對斜陽引泉竹溜穿厨入
墮粉松花遶舎香樵徑無人閒卧犢石田初雨漸分秧
平生頗有山林癖欲向溪邊結草堂
　朱妙端(四首/)
　　　妙端字仲嫻號靜菴海寧人尚寶卿朱祚女光
　　　澤教諭周濟妻有靜菴集(顧𤣥言云静菴籬落/見梅詩可憐不遇知)
　　　(音賞零落殘香對野人或譏其以所配非偶形/諸吟詠予讀其鶴賦云何美人之見獲遂羈絡)
　　　(于軒墀䝉主人之過愛聊隠迹而棲遲斯可謂/怨而不怒矣咏虞姬云貞魂化作原頭草不逐)
　　　(東風入漢郊何其/詞義之烈烈也)
　　　(詩話静菴詩頗流麗于歸之後移家海鹽/故淑秀集明詩粹明詩妙絶俱作海鹽人)
　　白紵詞
西風蕭蕭天雨霜館娃宫深更漏長銀臺絳蠟何煌煌
笙歌勸酒催華觴美人起舞雪滿堂清歌宛轉飛雕梁
君王沉醉樂未央臺前月落天蒼蒼(方維儀云雖乏新/奇而句句鏗鏘)
　　客中偶成
異鄉久為客風雨阻歸程兩岸數峯碧孤舟一羽輕篷
牕殘燭在烟樹早鴉鳴坐待東方曙依稀見海城(周青/士云)
(極似郭良/曉行之作)
　　竹枝詞(二首/)
西子湖頭賣酒家春風搖曳酒旗斜行人沽酒唱歌去
踏碎滿隄山杏花
横塘秋老藕花殘兩兩吳姬蕩槳還驚起鴛鴦不成浴
翩翩飛過白蘋灘
　馮　銀(一首/)
　　　銀字汝白瓊山人教諭源之女歸同邑唐繼祖
　　　有孝行
　　　(詩話汝白讀顔子簞瓢陋巷舎書起而作曰吾/雖居陋巷朝焉命僕以耕則有餘食矣暮焉督)
　　　(婢而織則有餘衣矣暇與子觀書則有餘樂矣/吾其與顔氏之子同儔哉臨高王同知佐為志)
　　　(其墓稱其幾/于知道云)
　　暮春
緑暗紅稀春已深嬾聽杜宇喚歸音凋榮何限人間事
獨倚篷牕數過禽
　鄒賽貞(一首/)
　　　賽貞當塗人贈監察御史謙之女翰林編脩濮
　　　韶之母封孺人有士齋集(潘景升云孺人詩文/端嚴典雅惜幼之所)
　　　(習長之所從皆在苜蓿/齋中未免涉寒酸氣)
　　　(詩話士齋女嫁費文忩公/其詩甚庸都無林下風致)
　　中秋有懷
銀漢無聲夜夜清良宵忽感宦游情東山遙望人千里
想亦停杯對月明
　潘氏(二首/)
　　　氏台州人山東副使潘應昌女貢士裘致中之
　　　妻自號碧天道人有碧天道人存稾
　　水亭
園亭當水中兩岸蘆花沒夜久人未眠碧水蕩秋月
　　秋詞
翻翻黄葉落西風月滿池亭秋夜空黄菊酒香人已醉
白蘋江冷渡飛鴻
　茅氏(一首/)
　　　氏太倉衛人陸震之母
　　賣宅
壁有蒼苔甑有塵家園一旦屬西鄰傷心畏見門前栁
明日相㸔是路人(顧𤣥言云寡婦賣/宅之作志尚端嚴)
　王素娥(一首/)
　　　素娥號檗齋紹興山陰人歸部吏胡節節死不
　　　嫁
　　渡錢塘
風微月落早潮平江國新晴喜不勝試㸔小舟輕似葉
載將山色過西陵(顧𤣥言云/思朗致新)
　陸　娟(一首/)
　　　娟華亭人陸徳藴之女馬龍妻
　　代父送人還新安
津亭楊栁碧毶毶人立東風酒半酣萬㸃落花舟一葉
載將春色到江南
　儲氏(一首/)
　　　氏泰州人大學士瓘女嫁興化舉人成學
　　雨後
夭桃灼灼倚牕前春色繽紛帶紫烟昨夜雨聲來枕上
惜花人醒不曾眠
　屈安人(三首/)
　　　安人華陰人總督漕運右副都御史直之女嫁
　　　參議朝邑韓邦靖封安人有集
　　　(詩話安人早慧十齡刺繡聞父訓諸子盡得/其解㝷令賦詩悉合矱度其詩康徳涵序之)
　　登江樓
登高樓兮見西風吹水之潺湲水東去以不回兮客思
歸其何年
　　送夫入覲
君往燕山去棄妾雒水旁雒水向東流妾魂隨飛揚丈
夫輕離别壯志在四方努力事明主肯為兒女傷君有
雙親老垂白坐高堂晨昏妾定省喜懼君自量珍重復
珍重丁寧須記將既為逺别去飲余手中觴莫辭手中
觴為君整行裝陽關歌欲斷栁條絲更長
　　述懐(自注是嵗弟之燕妺歸/商親在華下余居渭北)
淅淅北風起蕭蕭木葉稀寒花愁更發鴻雁獨南飛秋
入商山裏天長渭水西思歸歸未得悵望淚沾衣
　馬間卿(一首/)
　　　間卿字芷居上元人少卿陳沂繼室封安人有
　　　芷居集
　　苦雨
終日雨翻盆愁人欲斷魂嶺雲生屋角野水没籬根楊
葉藏深徑棃花静掩門聲聲偏入耳寂寞自朝昏
　黄安人(二首/)
　　　安人遂寧人黄簡肅珂之女修撰楊慎之繼室
　　　封安人(王元美云夫人寄外之作用修答和皆/不及也  陳卧子云其調雖别自是成)
　　　(章字高寓公云夫人是詩才情殊勝特嫌韻重/陽  首句不如以湘字易之郎士元送李敖詩)
　　　(云莫信潮湘書不到年年/秋雁過巴東亦有本也)
　　　(詩話美人娟娟隔秋水杜子美句也其雨怨朝/陽阮嗣宗句也黄魯直寄蘇和仲詩用之曰美)
　　　(人美人隔秋水其雨其雨怨朝陽楊夫人復用/魯直語寄用修正陸平原所云襲故彌新者)
　　寄夫
雁飛曾不到衡陽錦字何由寄永昌三春花栁妾薄命
六詔風烟君斷膓曰歸曰歸愁嵗暮其雨其雨怨朝陽
相憐空有刀環約何日金雞下夜郎(方維儀云不纖/不庸格老氣逸)
　　寄升菴
嬾把音書寄日邊别離經嵗又經年郎君自是無歸計
何處青山不杜鵑
　李玉英(一首/)
　　　玉英錦衣衛人
　　　(詩話正徳中錦衣衛千户順天李雄西征陣沒/遺孤五人子二曰承祖曰亞奴女三曰桂英曰)
　　　(玉英曰桃英諸子皆前妻所産惟亞奴後妻焦/氏生焦欲圖親兒繼襲雄死令承祖往戰場㝷)
　　　(父骸骨覬其陷于非命而承祖竟抱骨以歸焦/乃鴆死承祖支解而埋之又以桂英鬻豪家為)
　　　(婢玉英頗知典籍年十六伶仃窮迫作送春詩簾/云云又作别燕詩云新巢泥滿舊巢欹泥滿疎)
　　　(欲掩遲愁對呢喃終一别畫堂依舊主人非焦/指詩詞謂有外通等情俾舅焦榕執送錦衣衛)
　　　(誣以姦淫不孝擬凌遲嘉靖四年夏差太監審/録罪囚凡有事枉人寃許行陳奏于是玉英具)
　　　(本託其妹桃英齎奏訟寃疏畧云臣年十二遇/皇上嗣位遍選才人府尹以臣應選禮部憫臣)
　　　(孤弱未諳侍御發臣寧家臣年十六伶仃無倚/是以濫形吟詠感諸身心寄諸筆札葢有不得)
　　　(已而為言者奈何母恩雖廣勿察臣衷但玩詩/詞以為外通拿送錦衣衛本官誣臣姦淫不孝)
　　　(擬剮罪臣在獄日久有欺臣孤弱而興不良之/心者臣撫膺大慟獄中莫不驚惶臣素不才鄰)
　　　(里何無糾舉乃以數句之詩㝷風捉影陷臣死/罪臣之死固無憾十嵗之弟毒藥鴆死肢解埋)
　　　(棄果何罪乎臣母之罪臣不敢言凱風有詩臣/當自責陛下俯察臣情將臣詩句付有司委勘)
　　　(有無淫姦實情推詳臣母之心盡在不言之表/則臣亡父母之靈亦可慰于地下矣有旨命三)
　　　(法司㑹勘焦氏論斬玉英著錦衣衛選良才作/配焉按玉英二詩本無闋涉而緹師乃坐以極)
　　　(刑由是推之寃/獄難以悉數矣)
　　送春
柴門寂寂鎖殘春滿地榆錢不療貧雲鬢霞裳伴泥土
野花何似一愁人
　端淑卿(一首/)
　　　淑卿當塗人教諭端廷弼女儒官芮儒之妻有
　　　緑牕詩稾(章元禮云淑卿詩㫖/醇而節和渢渢有致)
　　隋栁
煬帝宫中栁凋零幾度秋蟬聲悲故國鶯語怨荒丘行
殿基仍在空江水自流行人休折盡春日更生愁
　斗孃(一首/)
　　　斗孃松江女子嫁姚生
　　　(詩話斗孃送夫之/詩見沈津吏隠録)
　　送夫
逺逐風塵路遺書滿目愁思君不成寐河畔看牽牛(沈/潤)
(卿云語/意清雅)
　毛鈺龍(一首/)
　　　鈺龍麻城人雲南按察僉事鳯韶之女嫁少保
　　　劉天和孫守䝉夫死誓不踰閾鄉人稱曰文貞
　　　夫人
　　　(詩話節婦奉姑樓居不廢吟咏年七十九目無/見猶使甥輩讀之句如桃花暮雨烟中閣燕子)
　　　(春風月下樓詩句怕題新節序淚/痕多染舊衣裳讀之哀動頑豔)
　　鏡
様出秦宫製團團寳月迴虚空開物象心迹逺塵埃影
覆香羅帕光生碧玉臺繡囊鴛鳥並珍重嫁時裁
　于太夫人劉氏(一首/)
　　　氏榖城人嫁府同知于玭文定公慎行母也
　　故城
暮雲深鎖故城春緑樹蒼烟舊白蘋昔日高樓雙燕子
定巢無處往來頻
　楊文儷(三首/)
　　　文儷仁和人工部員外應獬女餘姚孫陞繼室
　　　封夫人詩附見家集
　　　(詩話孫文恪初娶于韓後娶于楊諸子登進士/榜者四人太保吏部尚書清簡公鑨文中禮部)
　　　(尚書鋌文和太僕卿錝文秉兵部尚書鑛文融/皆楊夫人教之示文融詩云何待三遷教傳經)
　　　(有父兄葢謙辭也夫人精帖括斷決不爽相傳/文融會試後録其文呈母夫人笑曰淡墨雖書)
　　　(第一未免齧筆似魚非文之絶品/也或言夫人有髯年過百齡云)
　　秋日懷親
玉露沾花濕金風入幕凉天連秋水碧山帶晩烟蒼撫
景嗟時序懷親憶故鄉倚闌凝佇久心逐雁南翔
　　采蓮女
邪溪采蓮女日出蕩輕橈慣識溪中路歌聲入畫橋
　　聞徴瓦氏兵至
傳聞瓦氏勇超羣萬里徵來淨冦氛多少材官屯海畔
策勲翻仗女將軍
　顧氏(一首/)
　　　氏崑山人顧茂儉之妺皇甫子循之甥嫁孫僉
　　　事為婦(何元朗云春日一詩/可置玉臺新咏中)
　　春日
春雨過春城春庭春草生春閨動春思春樹滿春鶯
　鄧氏(一首/)
　　　氏眉山人訓導先健女適敘州户部郎金寛
　　寄外
鎮日多愁屢廢餐閉門獨坐遣應難庭前别我春猶在
月下懷君春又殘萬㸃落花誰著眼一聲飛雁獨凭闌
夢回湘簟無消息更啓前書仔細看
　王虞鳯(一首/)
　　　虞鳯字儀卿候官人有罷繡吟年十七卒
　　春閨
濃陰栁色罩牕紗風送鑪烟一縷斜庭草黄昏隨意緑
子規啼上木蘭花
　姜氏(一首/)
　　　氏新建人廣西右布政使忻(嘉靖乙/丑進士)女孫也嫁
　　　諸生丁立祺
　　寄文學山居
何必入山深居然似漢陰雨殘雲在竹野曠日平林負
郭多幽事為農長道心芸牕開卷罷多是聽鳴琴
　桑貞白(二首/)
　　　貞白號月牕嘉興人處士周履靖繼室有香奩
　　　詩草
　　　(詩話周逸之處士作詩不暇持擇宜其閨人亦/然然紙閣蘆簾倡予和女偕隠太平之時亦樂)
　　　(事/已)
　　寄逺
日暮登樓强自歌陌頭楊栁望中多思君書劒天涯客
三月春光有幾何
　　春日即事
雨晴春暖百花香戲蝶游蜂各自忙也擬東郊踏青去
門前流水又斜陽
　董少玉(二首/)
　　　少玉麻城周𢎞禴繼室有集(戚雲雁云少玉詩/居然唐調  王元)
　　　(美云少玉詩清潤婉秀往往發於情而止於義/有不盡為閨閤所束者  方維儀云夫人詩詞)
　　　(均有/韻致)
　　憶别(二首/)
憶别河橋栁青青送馬蹄妾心與羌笛無日不遼西
驛路花將發離亭栁漫垂凭闌無一事日日數歸期
　屠瑤瑟(一首/)
　　　瑤瑟字湘靈鄞人禮部隆女年二十而夭
　　子夜歌
子夜夜轉長簾前月華吐只解歌調工誰識歌心苦
　沈七襄(一首/)
　　　七襄宣城人修撰懋學女嫁屠隆子
　　自君之出矣
自君之出矣孤月鑒虚牖思君如飛花隨風不回首
　袁彤芳(一首/)
　　　彤芳字履貞吳縣人參政年女自稱廣寒仙客
　　九日
玉露泣秋草金風凋晚蕖白衣三徑少黄菊一籬疎病
減登高興愁無寄逺書遙知二三子相向正愁余
　王鳯嫻(一首/)
　　　鳯嫻松江華亭人解元獻吉之姊知宜春縣張
　　　本嘉(萬厯乙/未進士)之妻有焚餘草
　　空閨
壁網蛛絲鏡網塵花鈿委地不知春傷心怕見呢喃燕
猶向雕梁覓主人
　陸卿子(五首/)
　　　卿子長洲人尚寳卿師道之女處士趙宦光之
　　　妻夫婦偕隠寒山有雲卧閣考槃𤣥芝諸集
　　相逢行
白馬驕青雲金鞭拂紅霧相逢不問名各自東西路
　　擬陶
閒居寡世用性本忘華簪淥水盈方塘清風來茂林弱
魴戲漣漪野鳥鳴好音日夕時雨來白雲瀰高岑庭草
滌餘滋原野藹飛霖開顔散遥念濁酒聊自斟(陳卧子/云不促)
(薄/)
　　擬李白古風
重陰翳白日陽和轉淒薄霰雪何紛揉草木盡零落長
風終夜厲棲鳥將焉託游子敝貂裘居人羨藜藿所以
商山翁高舉往巖壑
　　贈毗陵安美人
去年花發毗陵道美人何處拾瑤草今年草緑姑蘇臺
美人此時花下來風吹羅袂香不定流波蕩漾光徘徊
不逐行雲作飛雨夢裏鉛華學神女坐久烟霞拂袂生
回眸愁向空中舉水逺山長不見君空聞樹上黄鸝語
　　山居即事
披榛越宿莽背郭隠花蹊月静妖狐泣松深怪鳥啼秋
山雲照户春澗水穿堤飛作千㝷瀑家家引灌畦
　徐　媛(一首/)
　　　媛字小淑長洲人范副使允臨之妻有絡緯吟
　　　(桃園客云小淑詩文與陸卿子齊/名然徐以綺麗勝才情稍遜于陸)
　　别曹孃
木落西風萬壑幽忍將離思為君留碧雞關外凄凉月
偏照蠻雲夜夜秋
　文氏(一首/)
　　　氏邠州三水人長沙通判在中之女嫁葛氏早
　　　寡守節力學有君子亭集
　　　(詩話節婦為光禄太青之姊寡居作九騷以見/志九騷者一曰感往昔二曰懐湘江三曰望洽)
　　　(陽四曰矢柏舟五曰愀離幃六曰傷落花七曰/臨雲歎八曰待月愁九曰撫玉鏡其辭有云覩)
　　　(扶光之如箭兮哀嵗月其難追拾朱英而太息/兮時不再來悲朱顔其易改兮唯寸心之不衰)
　　　(辭義俱雅有/古人之則)
　　悼懷
青青山上松年華不可考灼灼園中花顔色不常好五
月鳴蜩至八月蝴蝶老感物有盛衰豈忍歸腐草
　薄少君(一首/)
　　　少君太倉州人秀才沈承妻
　　哭夫
水次鱗居接葦蕭賣魚争米晩來囂河梁日落行人少
猶望君歸過板橋
　姚氏(一首/)
　　　氏嘉興人自號青峨居士秀水范應宫之妻有
　　　玉鴛閣遺稾
　　　(詩話青峨居士詩屠緯真賞其清華流利陳仲/醇尤稱之謂肝腸如雪能吟栁絮之詞志節凌)
　　　(霜直擬木蘭之操筆牀茶竈不巾櫛閉戸潛夫/寳軸牙籤少鬚髯下帷董子及其卒稾砧哭之)
　　　(慟刋其遺詩及已哀悼/倡隨之作傳之鄉里焉)
　　竹枝詞
卓女家臨錦水濱酒旗斜挂樹頭新當壚不獨燒春美
便汲寒漿也醉人
　范壼貞(一首/)
　　　壼貞字淑英一字蓉裳吳縣人嫁吳氏有胡繩
　　　集
　　烟雨樓圖
烟嵐無限雨中情逺近樓臺一望平吳苑草荒麋鹿走
越江春盡鷓鴣鳴長堤栁樹迷春渚白水菰茭繞郡城
最是晩來新月下萬家燈火隔湖明
　
　
　
　
　明詩綜卷八十四
欽定四庫全書
　明詩綜卷八十五
　　　　　　　　　　翰林院檢討朱彝尊編
　黄幼藻(一首/)
　　　幼藻字漢薦莆田人蘇州府通判議之女林儀
　　　部啓昌之婦有栁絮編(姚園客云幼藻麗才雅/藻何减玉臺年未四十)
　　　(而卒臨終猶誦殘燈無/燄影幢幢之句可悲也)
　　題明妃出塞圖
天外邊風掩面沙舉頭何處是中華早知身被丹青誤
但嫁巫山百姓家
　梅　生(一首/)
　　　生姓梅氏麻城士子周世遴伯玉妻
　　　(詩話生有逸才兼工古文辭南昌王于一向予/稱之其夫周伯玉赴試省闈生賦落葉小詩寄)
　　　(之伯玉省詩悽愴不入鎖院而返足以見伉儷/之重矣傳聞生有外行未免蘭形棘心曾填小)
　　　(曲寄情人云假若是淚珠兒穿得起拚剪下一/股青絲穿一穿寄把你于一謂古之喻淚者曰)
　　　(沱若曰漣如曰流泉曰垂露曰連絲曰玉箸曰/綆縻曰鉛水曰日南珠未有道及此者于一好)
　　　(劇談談必傾座斯言稍過綫/不能穿淚珠本香山句爾)
　　寄外
落葉滿庭階秋風吹復起遙憶别離人寂寞何堪此
　馬氏(一首/)
　　　氏虎關將家婦有香魂集
　　　(詩話莆田宋比玉得馬氏詩集于荒邨老屋中/見芳草無言路不明之句為之擊節録而傳之)
　　秋閨夢戍詩
夫重封侯愛妾輕漫欹珀枕戀寒更夢回逺戍相㝷處
芳草無言路不明
　沈紉蘭(一首/)
　　　紉蘭字閒靚嘉興人參政黄承昊妻有效顰集
　　秣陵道中風雨
剔盡寒燈風動幃長途况是客單衣無端燕子磯頭雨
一舫隨人到處飛
　吳令則(一首/)
　　　令則桐城人諭徳應賓長女嫁生員何應瓊玉
　　　之
　　憶玉之
春來草色想河關逺道緜緜不可攀翻恨白雲飛去疾
夕陽千里露童山
　吳令儀(一首/)
　　　令儀字棣倩令則之妺兵部侍郎方孔炤夫人
　　夜
新月不來燈自明江天獨夜夢頻驚長年自是無歸思
未必風波不可行
　方孟式(三首/)
　　　孟式字如耀桐城人大理卿大鎮之女嫁山東
　　　布政使張秉文濟南城潰同其夫殉節贈一品
　　　夫人有紉蘭閣集
　　寄任夫人
可怪暌違日相思幾換年故園芳草合南國美人偏生
死交難見悲歡意莫宣祗應三五夜明月共君圓
　　秋興
西風傷往事笑此客中身葉落蒼烟斷花開黄菊新天
涯蓬鬢短邊徼羽書頻蟋蟀知秋意階前鳴向人
　　憶舊
一别江潭月幾圓相憐人面不如前依稀舊日㝷芳地
秋雨梧桐十二年
　方維儀(六首/)
　　　維儀桐城人亦大理卿大鎮之女適姚孫棨再
　　　期而夭遂請大歸守志有清芬閣集
　　　(詩話龍眠閨閤多才方吳二門稱盛夫人才尤/傑出其詩一洗鉛華歸于質直以文史當織紝)
　　　(尚論古今女士之作編為宫閨詩史分正邪二/集主于昭明彤管刋落淫哇覽者尚其志焉集)
　　　(中句若白日不相照何况他人心高樓秋雨/時事事異疇昔何其辭之近乎孟貞曜也)
　　死别離
昔聞生别離不言死别離無論生與死我獨身當之北
風吹枯桑日夜為我悲上視滄浪天下無黄口兒人生
不如死父母泣相持黄鳥各東西秋草亦參差予生何
所為死亦何所辭白日有如此我心徒自知
　　傷懷
長年依父母中懷多感傷奄忽髮將變空室獨彷徨此
生何蹇劣事事安可詳十七喪其夫十八孤女殤舊居
在東郭新栁暗河梁蕭條下霜雪臺閣起荒凉人世何
不齊天命何不常孤身當自慰且免摧肝腸鷦鷯栖一
枝故巢安可忘
　　出塞
辭家萬里戍關路隔風烟賦重無餘餉邊荒不種田小
兵知有死貪吏尚求錢倚賴君王福何時唱凱旋
　　獨歸故閣思母太恭人
故里何須問干戈擾不休家貧空作計賦重轉添愁逺
樹蒼山古荒田白水秋蕭條離膝下欲望淚先流
　　旅秋聞冦
蟋蟀吟秋户凉風起暮山衰年逢世亂故國幾時還盜
賊侵南甸軍書下北關生民塗炭盡積血染刀環
　　楚江懷吳妹茂松閣
空林隕葉暮烏啼雲水迢迢隔皖溪夜發蒼梧寒夢逺
楚天明月照樓西
　方維則(一首/)
　　　維則大理卿大鉉之女嫁生員吳紹忠有茂松
　　　閣集
　　　(詩話方氏三節一為孟式同夫殉國一為維儀/十七而寡夀八十有四一為維則十六而寡夀)
　　　(亦八十有四白圭無玷苦/節可貞足以昭諸彤管矣)
　　題竹
小院何空寂相依獨此君雪深愁易折風急不堪聞白
石移花影青苔擁籀文樓頭明月上空翠落紛紛
　姚淑人(一首/)
　　　淑人上虞姚克俊女餘姚黄尊素配
　　　(詩話淑人年十六歸忠端當公入為御史與楊/左魏李諸公早夜相過語及羣小陰謀輒形之)
　　　(歎息或至泣下賓退淑人進曰公等不能先事/綢繆涕泣何益公既被逮淑人每夜祈死北辰)
　　　(之下願以身代逆奄就誅賜章服三品教其子/宗羲為復社領袖南國諸生顧杲等公訐閹黨)
　　　(阮大鋮宗羲名居第三大鋮後柄用中㫖逮治/淑人喟然曰豈意章妻滂母萃吾一身山陰劉)
　　　(公宗周常熟瞿公式耜皆目之曰女師詠扇之/作託物寓意不審關西惠元孺輩曾見之否)
　　詠蒲扇
世間物性初無定百鍊剛成繞指柔何似萑蒲經織後
能將九夏變三秋
　沈宜脩(二首/)
　　　宜脩字宛君吳江人山東副使珫之女工部郎
　　　中葉紹袁之妻有鸝吹集
　　感秋
月向中天迥(一作/小)人驚秋暮悲𤣥霜初落後(一作/候)客夢
未歸時縹緲三秋雁蕭條兩鬢絲空餘舊簫管愁對月
明吹
　　仲春寄表妺張倩倩
湖外青山别路長沉吟舊事總堪傷故園明月門前栁
回首春風各斷腸
　商景蘭(三首/)
　　　景蘭字媚生㑹稽人吏部尚書周祚女祁公彪
　　　佳之配
　　　(詩話祁商作配鄉里有金童玉女之目伉儷相/重未嘗有妾媵也公懷沙日夫人年僅四十有)
　　　(二教其二子理孫班孫三女徳淵徳瓊徳茝及/子婦張徳蕙朱徳蓉葡萄之樹芍藥之花題詠)
　　　(幾遍經梅市者望/若十二瑤臺焉)
　　送别黄皆令
徵調起驪歌悲風繞坐發人生百嵗中强半苦離别念
君客㑹稽釜不因人熱兹唱歸去辭珮環攜皎月執觴
指河梁愁腸九回折流雲思故島鼫鼠懷故穴帆檣日
以逺山川日以越同調自此分誰當和白雪竚立望滄
浪憂來不可絶
　　關山月
秋月開金鏡浮雲散碧空風吹榆戍北露濕栁城東影
滿驚門鵲光沉起塞鴻秦關今夜色應與漢宫同
　　悼亡
公自垂千古吾猶戀一生君臣原大節兒女亦人情折
檻生前事遺碑死後名存亡雖異路貞白本相成
　項蘭貞(一首/)
　　　蘭貞字孟畹秀水人貢生黄卯錫之妻有裁雲
　　　月露二草
　　送外赴試
栁陰輕綰木蘭舟杯酒殷勤動别愁此去但看江上月
清光猶照故園樓
　顧若璞(一首/)
　　　若璞字和知錢塘人副使黄汝亨子茂梧之妻
　　　有卧月軒稾
　　宫詞
垂栁千條拂御墀凉風初到影蛾池銀筝玉笛花前奏
不唱班姬團扇辭
　張倩倩(一首/)
　　　倩倩吳江人沈秀才自徵之妻
　　憶舊
故人别後杳沉沉獨上高樓水國陰鴻雁不傳千里(一/作)
(書/底)恨天涯流落到如今
　沈憲英(一首/)
　　　憲英字惠如一字蘭友吳江人沈自炳長女
　　悼宛君姑
樓上春深乳燕來半簾花影自徘徊子規聲裏黄昏月
叫斷東風夢不回
　葉紈紈(四首/)
　　　紈紈字昭齊吳江人葉紹袁之女歸袁氏有芳
　　　雪軒遺稾
　　暮春赴嶺西道中作(二首/)
故園别後正春殘陌上鶯花帶淚看何處鄉情最悽切
孤舟日暮泊嚴灘
烟樹重重失故鄉雲山極目恨偏長不知何日是歸日
杜宇聲聲最斷腸
　　秋日偶題
一畨搖落一畨嗟咫尺天涯夢裏家莫道秋來不憔悴
滿庭都是斷腸花
　　哭妺
牕花寂寂蕊初寒誰向簾前握手看風景不知人有恨
月明依舊畫闌干
　葉小鸞(二首/)
　　　小鸞字瓊章一字瑤期吳江人紹袁季女未嫁
　　　而夭有疎香閣遺集
　　已已春哭沈六舅母墓下
十載恩難報重泉哭不聞年年春草緑腸斷一孤墳
　　哭姊
雲散遙天鎖碧岑人間無路月沉沉可憐寒食梨花夜
依舊春風小院深
　祁徳淵(一首/)
　　　徳淵都御史山陰祁彪佳女嫁姜廷梧桐音
　　送黄皆令
西風江上雁初鳴水落寒塘一擢輕遶徑黄花歸故里
滿堤紅葉送秋聲片帆南浦離愁結古道河梁别思生
此去長塗霜露肅何時雙鯉報柴荆
　張徳蕙(一首/)
　　　徳蕙字楚纕山陰人諭徳元忭之孫嫁祁公子
　　　理孫奕慶
　　中秋
秋氣中天淨愁人獨夜看停橈江愈濶却扇月初寒霜
入桐陰薄風飄桂影殘扣舷情未已露濕綺羅單
　朱徳蓉(二首/)
　　　徳蓉字趙壁山陰人太師燮元之孫嫁祁公子
　　　班孫奕喜
　　送黄皆令
青青楊栁枝飄搖大道旁大道多悲風游子瞻故鄉執
杯送行客淚行沾衣裳憶昔弭逺櫂明月浮景光壺觴
極勝引歌舞開華堂好鳥得其侣舉翼齊翺翔膠漆兩
不解金石安可方分袂起倉卒永夜生䀌傷吳山何渺
渺越水亦茫茫芙蓉被秋渚采采有餘芳願言贈所思
曰歸紉為裳
　　上已
桃花新水浣春衣舊日蘭亭到亦稀斷岸羽觴晴日暖
逺山横笛暮雲飛沙棠舟近江鷗起玳瑁梁空海燕歸
尚有采蘩思未定不堪月色上羅幃
　黄脩娟(一首/)
　　　脩娟字媚清仁和人參議汝亨女
　　邨居即事
寂寂邨居晩迢迢旅雁稀煙花迷曲徑山月澹清輝黄
菊經霜浄秋蓴帶雨肥夜深寒漏徹漁火逐星歸
　項　珮(二首/)
　　　珮字吹聆秀水人處士吳統持之室有藕花樓
　　　詩稾
　　　(詩話吳處士巨手有大宅在北郭之秋涇得吹/聆為嘉耦琴瑟静好詩篇酬和甚樂也遭亂家)
　　　(破轉徙無定跡糠籺不飽然未嘗聞交謫之言/所題卍齋即秋涇故居取方廣胸前字以為曲)
　　　(闌鄉人題詠者紛紛惟吹聆詩俱從梵夾中出/極其熨貼或疑□字韻書不收然三㸃成□猶)
　　　(有想□即伊字苑/舎人咸詩可據也)
　　　夫子書屋落成闌干皆用卍字遂名曰卍齋屬
　　　賦四十字
夫子愛竒字迴闌繚繞之一時齊作卍三㸃不成□樹
色春浮並齋居繡佛宜定知人載酒送喜有芻尼
　　社日
過雨春泥白斜飛燕尾纖恰停鍼綫坐自起為鈎簾
　翁　桓(一首/)
　　　桓字少君錢塘人處士胡介妻
　　重過西湖
風風雨雨鳥空啼草緑山腰水滿隄畫閣已傾歌舞散
十年重到六橋西
　姚媯俞(一首/)
　　　媯俞字靈脩長洲人嫁嘉定侯演有再生餘事
　　冬日
坐擁烏皮倚隠囊且翻梵夾静焚香淒淒庭院悲風急
漠漠江天朔雁翔一段旅懐還磊落百年心事付蒼茫
登樓望逺迷鄉樹又見寒鴉送夕陽
　章有渭(二首/)
　　　有渭字玉璜華亭人嫁嘉定侯泓有燕喜樓草
　　舟行即事
曉霧迷離彩鷁輕擢歌徐動見新晴臨湍鷺子亭亭立
夾岸蒲花漫漫生遥指小山遮塔影忽經深樹出鐘聲
晩凉不覺羅衣薄自愛澄湖片月明
　　春感
舞蝶莊生夢啼鵑蜀帝魂紫芝逢勝友芳草想王孫小
閣聞雞唱閒庭聽鳥喧曉烟迷麥隴春霧鎖柴門魚戲
青萍動風吹碧葉翻綵毫題玉柱緑蟻引金尊乍摘葳
㽔草長依翡翠軒避秦無絶境何必問花源
　盛韞貞(四首/)
　　　韞貞字静維華亭人
　　邨居雜感(三首/)
自我來兹地重門曉夜扃蕭條門外栁幾度向人青采
蕨懷商土占時望嵗星但能安病骨不必問池亭
烽火吳關逺烟花谷水明孤墳應宿草白髪隔重城遺
行書難就𤣥言較未成愁心託幽夢兹夕倍縱横
蓬徑無人迹春厨斷暮烟稻梁謀自拙僕隸義相捐薄
俗終難入幽棲性自便尺書兼斗粟慙媿主人賢
　　寄兄
一自雙親盡鄉園不忍旋七年三見面稚子漸齊肩夢
斷燕山月春歸海樹烟書來能念我三復鶺鴒篇
　姚　淑(一首/)
　　　淑字仲淑金陵人庶吉士達州李長祥納為繼
　　　室有鍾山秀才海棠居集
　　寄研齋太史
年年歎離别此别何時休樓頭望不見從今不上樓無
錢買鯉魚君書何處求
　倪仁吉(二首/)
　　　仁吉字心惠浦江人進士仁楨之女
　　宫意圖
調入蒼梧斑竹枝瀟湘渺渺水雲思聽來記得華清夜
疎雨銀釭獨坐時
　　彈琴
棃花小院午風輕謾理冰絲入太清一片梧桐心未死
至今猶發斷腸聲
　錢敬淑(一首/)
　　　敬淑字師令江寧人文學談允謙之妻
　　泊浦子口
殘年孤櫂泊近浦驗歸程雪圃芹牙白江醪竹葉清夕
陽新别路衰草古離情隔岸寒山色含悽望舊京
　湯文玉(一首/)
　　　文玉(原闕/)
　　司吾春游詩
山雨初晴洗佛螺春風處處揭青莎采香不倦溪邊路
多少飛紅趁韤羅
　周淑禧(一首/)
　　　淑禧江陰人周榮公第三女
　　　(詩話至元斥賣廣濟庫故書有采畫本草一部/近吳中趙凡夫子婦文俶端容設色畫本草曲)
　　　(臻其妙江陰周榮公二女淑祜淑禧臨之亦成/絶品淑禧寫大士象一十六幅陳仲醇謂其十)
　　　(指放光直造盧楞伽吳道子筆墨之外今文俶/真蹟尚有存者周氏姊妹花草見者罕矣又石)
　　　(城女子李佗那善畫/水仙則余亦未之見)
　　杜康廟
酺有新糟醊有醨杜康橋上客題詩最憐苦相身為女
千載曾無儀狄祠
　　　(詩話海内圖經罕載杜康祠宇獨三吳有之相/傳康有遺冢在江陰縣城南土人因于橋下建)
　　　(祠以劉伶配之季給事科草募疏云詩傳雅詠/先歌既醉之章書有誥詞特謹徳將之訓溯麯)
　　　(糵流傳既逺而古今風味攸同酒星在天醴泉/出地舟中之斛三百市上之價十千爰有飲中)
　　　(八仙竹林七子或沉或湎孰聖孰賢緬懷作醴/之功豈止忘憂之具今杜氏之遺橋尚在而劉)
　　　(家之故巷猶存閲嵗久而年深為風侵而雨剥/兹欲樹豐碑之七尺翦棘誅茅建祠屋之三楹)
　　　　(崇基疊石俾千載相傳為勝事賴一時共濟以/落成文頗流利然不若淑禧一絶之新警也)
　紀映淮(二首/)
　　　映淮字阿男金陵人嫁莒州杜氏早寡守節終
　　絶句
杏花一孤邨流水數間屋夕陽不見人牯牛麥中宿
　　秦淮栁枝
栖鴉流水㸃秋光愛此蕭疎樹幾行不與行人綰離别
賦成謝女雪飛香
　謝五孃(二首/)
　　　五孃萬厯中湖州女子有讀月居詩
　　小園即事
翠竹青梧手自栽芙蓉未秀菊先開小軒睡起日卓午
黄葉滿庭山雨來
　　感懷
四面簾垂碧玉鈎重重深院鎖春愁天涯行客無歸信
花落東風嬾下樓
　曹夀奴(三首/)
　　　夀奴小字山姑崇禎間吳興女子有觀静齋稾
　　　(詩話夀奴詩頗有林下風致/贈姊一篇其源出於楊方)
　　贈伯姊
草有並蔕花木有連理枝果有合歡核豆有同根萁魚
或比目游鳥亦比翼隨同功繭作緜合卺玉為卮我與
子姊妺願得不相離出必同車輪居必聨屋楣見月每
共拜弄珠定雙嬉子妝我掠鬢子盥我捧匜我衣擣子
砧子濯汙我私機張我續織鏡聽子兼持子褰我衾裯
我餔子粥糜寒輒擁子背暑還扇我肌子女迭相抱帷
帳恒並施生從比肩人沒以百嵗期
　　夫君北行以菩提數珠留贈
百八菩提子紅絲貫小纓無眠他夜月留記逺鐘聲
　　寄外
去作西湖十日期經年猶滯謝公池别來夜夜雙行淚
只有珊瑚舊枕知
　李　因(一首/)
　　　因字是菴㑹稽人(一云杭/州人)光禄卿葛徵竒之妾
　　　有竹笑軒吟草續稾
　　　(詩話是菴善畫花竹之夭斜禽鳥之跳躑具有/生動之趣刻沉香為像以奉白陽山人詩其餘)
　　　(事爾然無/鉛粉之飾)
　　郊居用松陵集韻
避世牆東住牽船岸上居雨分三徑竹晴曝一牀書上
坂驅黄犢臨淵網白魚衡門榛草遍長者莫停車
　黄媛貞(四首/)
　　　媛貞字皆徳秀水人先世父貴陽守副室有卧
　　　雲齋詩集(俞右吉云亡友黄鼎平立二妹一字/皆徳一字皆令均有才名皆徳為貴)
　　　(陽朱太守房老深自韜晦世徒盛傳皆令之詩/畫然皆令青綾歩障時時載筆朱門㣲嫌近風)
　　　(塵之色不若皆徳/之冰雪淨聰明也)
　　丁卯冬十二月留别妹皆令
北風悽以栗不忍吹羅襟高雲語征鳥離思兩難沉今
我逺庭幃與子分芳衾寧忘攜手好所以傷我心一言
一回顧别淚垂不禁但得頻寄書毋使相望深
　　聽雨
長夜一燈灺獨愁誰與言牕前幾㸃雨井上芭蕉翻
　　山邨
春山春水碧依依草屋風輕燕子飛行到半坡亭小住
野雲何事亦來歸
　　貴陽廨中
天涯二月早芳菲官舎何曽逺翠微如此溪山堪累月
杜鵑猶道不如歸
　陸氏(一首/)
　　　氏華亭夏考功允彞侍妾
　　追悼
錦瑟蒼凉憶舊蹤芳年行樂太悤悤濃香簾幕圖書静
明月樓臺笑語通人並玉壺丘壑裏才分采筆黛螺中
祗餘華表魂歸去夜夜星辰夜夜風
　徐簡簡(三首/)
　　　簡簡字文漪嘉興人休寧吳璵小妻有珮蘭閣
　　　草夢居集
　　　(詩話文漪縁情有餘風/格未老然亦閨中之秀)
　　宫詞(一首/)
沉香亭子玉勾闌遍植名花按月看第一莫栽紅芍藥
此花開日定春殘
庭院沉沉盡日扃自將書法學蘭亭中官領得芙蓉粉
催入長春寫御屛
　　寄懷
夾岸垂楊卷落花春風咫尺是天涯重門深鎖樓中燕
獨有王孫不在家
　江　娥(一首/)
　　　娥宗室來鯤侍兒年十三能詩
　　戊戌除日守嵗和王孫作
仙茆筆秃硯成冰守嵗無聊寢復興柏葉酒香瓶已罄
小牕留得隔年燈
　朱大韶婢(一首/)
　　題壁
無端割愛出深閨猶勝前人換馬時他日相逢莫惆悵
春風吹盡道旁枝
　　　(詩話華亭朱吉士大韶嘉靖丁未進士性好藏/書尤愛宋時鏤板訪得吳門舊姓有宋槧袁宏)
　　　(後漢紀係陸放翁劉須溪謝疊山三君手評飾/以古錦玉籖遂以一美婢易之葢非此不能得)
　　　(也婢臨行時題詩於壁吉士見詩惋/惜未幾捐館予聞之李高士延昰云)
　
　
　
　
　
　
　
　明詩綜卷八十五
欽定四庫全書
　明詩綜卷八十六
　　　　　　　　　　翰林院檢討朱彞尊編
　　　(靜志居詩話明制設内書堂以教小内侍用史/官四員主之從學者約四十人其後撥入讀書)
　　　(者多至三百人所以教之者有方矣而三百年/來此輩善詩文者蓋寡予為搜訪僅得六人焉)
　　　(此外若楊友吕憲戴義李學輩雖間有詩/句流傳多不成章雖欲廣之而未得也)
　龔　輦(二首/)
　　　輦字中道南昌人𢎞治中為内官監左丞有沖
　　　虛集(俞汝成云左丞雅事文墨兼尚/理學沖虚一集所謂空谷之音)
　　贈顧潘
與君少小定交游今日相逢兩鬢秋天上風雲真似夢
人間嵗月竟如流可憐王粲依劉表不遇常何薦馬周
安得忘機共漁父白蘋洲上數沙鷗
　　見狻猊偶作
聖徳彰戎服狻猊逺貢將雖然為異物費我大官羊(陸/咸)
(一云辭/㫖温厚)
　張　瑄(一首/)
　　　瑄𢎞治中内官監太監鎮守廣西
　　平南烏江道中
山束平川小路斜不成村落兩三家分明横幅桃源景
只欠溪流泛落花
　傅　倫(一首/)
　　　倫正徳中都知監太監鎮守桂林
　　題望江亭
山色拂雲青溪光照空碧靜觀元化初超然意自適
　王　翶(一首/)
　　　翶字鵬起順天通州人嘉靖中選入司禮監讀
　　　書歴御馬監右監丞有禁砌蛩吟
　　　(詩話監丞集内鄉/李䕃于美序之)
　　秋夜有懐
西風吹雨夜蕭蕭客思逢秋倍寂寥十載已虚明主詔
半生徒插侍中貂誰憐季子黄金盡無奈馮唐白髪饒
何日一帆江左去獨㝷山水混漁樵
　張　維(二首/)
　　　維字四維霸州人隆慶初選入伴讀東宫歴乾
　　　清宫管事御馬監太監提督内忠勇營有蒼雪
　　　齋稾
　　　(詩話張監丞以善詩稱定陵呼為秀才命掌兵/㐲局駕幸局觀所造兵器手翫弄之奏曰兵凶)
　　　(器非至尊所宜操帝笑而止嘗於禁中退食/地植竹數竿定陵題之曰蒼雪因以名其集)
　　瑶臺霽望
天都五月雨一夜洗層臺日上芙蓉吐鐘鳴樓殿開石
根雲卷盡松頂鶴飛來看盡南巖景筠籃詎忍囬
　　老姥詞
使節從天下﨑嶇不計程野花㣲辨色山鳥未知名仙
姥鍼猶在真人誥已成倚蘭探舊跡何處步虚聲
　孫　隆(一首/)
　　　隆字東瀛三河人萬厯中以太監督織造駐杭
　　　州
　　題慧因寺
笙歌日日娛西子為愛幽閒到玉岑舊有髙人井西宅
沿流且向寺門㝷
　　　(詩話寺在西湖南五代天成二年吳越武肅王/建面玉岑背兎嶺有箕泉流繞寺門元黄子久)
　　　(曽築室/於是)
　
　
　
　
　
　
　
　
　
　
　明詩綜卷八十六
欽定四庫全書
　明詩綜卷八十七
　　　　　　　　　　翰林院檢討朱彞尊編
　吳　徹(一首/)
　　　徹字文通崇仁人為陳友諒用事嘗偵太祖軍
　　　被獲命詠百馬圖黔其面目為詭譎秀才又賦
　　　西山夜雨詩云云
　　西山夜雨
莫厭西山夜雨多也應添起洞庭波東風肯與周郎便
直上金陵奏凱歌
　周所立(一首/)
　　　所立號盤谷臨江人仕陳友諒為草上梁文晚
　　　就臨江教授
　　哭定位
緑錦池頭舊使君近傳消息不堪聞的盧竟死檀溪險
鸚鵡翻成鄂土墳蒿葉蕭條生夜月棠隂迢遞起秋雲
陳琳老大頭如雪無復軍前草檄文
　　　(静志居詩話定位字子靜為陳友/諒守臨江抗太祖師於鄱陽被殺)
　饒　介(一首/)
　　　介字介之臨川人元末自翰林應奉出僉江浙
　　　亷訪司事張氏入吳杜門不出自號華盖山樵
　　　亦曰醉翁士誠慕其名自往造請承制以為淮
　　　南行省参政吳亡俘至京師伏誅
　　　(詩話介之在吳延攬名士一時如陳庶子姜羽/儀宋仲温髙季迪楊孟載陳維寅維允虞勝伯)
　　　(秦文仲皆與訂交自目為醉/樵盖仕於淮張非本懐也)
　　丁未嵗論書贈仲温
太白流西荒音響一何切蒼精散𤾉谷光彩爛昭晰靈
氣垂八芒雲漢自兹抉人文既開張象畫亦區别冥機
不自見直待智者發誰能懐遂初心焉悟皇頡閉門工
造車出門即合轍古人有成言得之盡毫髮流形歸自
然萬古字不滅將同造化功豈獨在書訣神哉嶽瀆經
鍊石補天裂
　馬玉麟(二首/)
　　　玉麟海陵人張士誠據吳為参政城破死
　　虎丘和范文正公韻
緑蕪迷四野空翠擁千巖風過鶴鳴樹雲歸龍在潭雨
花翻寳座積石護僧菴此地如容我移家住水南
　　又次栁道傳韻
髙城落日下樹擁半山青野鳥啼還歇溪雲散復停微
官猶是客對此暫忘形為愛生公石移尊上小亭
　張　憲(三十二首/)
　　　憲字思亷紹興山隂人仕張士誠為樞宻院都
　　　事吳平後變姓名走杭州寄食報國寺以死有
　　　玉笥生集(顧俠君云思亷師事楊亷夫尤多懐/古感時之作成化中安成劉釘序其)
　　　(集曰思亷與鐵崖諸君同為一時能言之士當/元季擾攘志不獲伸才不克售傷時感物而洩)
　　　(其悲憤于詩可謂/思亷之知已也)
　　　(詩話鐵崖諸弟子才鋒犀利莫過張思亷讀其/長歌波瀾横溢弟子不必不如師也元季居大)
　　　(都雙橋里有火主簿騎騮馬過之指示思亷曰/能騎此否思亷笑曰虎則不能若馬也吾則能)
　　　(之矣適翰林承㫖任闊台從騎三十餘自西而/東既過思亷執䇿就馬足甫及鐙則已奮迅馳)
　　　(突入翰林隊中羣馬辟易于烟塵中但聞翰林/厲聲曰好馬南馳至雙橋越塹而過俯身就韁)
　　　(韁比及手已馳過樞密院街矣遂縱轡至哈達/門而回主簿訝思亷乆不返騎他馬來追于天)
　　　(師菴執手大笑竝轡歸飲漏下初鼓乃散鐵崖/評其走馬歌云決非驢背詩人語洵足異也)
　　琴操
芒芒禹迹兮畫為九州侯伯牧守兮職貢是修其或不
臣兮天討罔偷胡今世兮敵國同舟嗚呼哀哉兮吾誰
與謀
　　子夜吳聲歌
朱雀街頭雨烏衣巷口風飛來雙燕子不入景陽宫
　　估客行(二首/)
發舟石頭城繋舟梅根渚江月夜寥寥照見家人語
割裳製家書刺指題日月不知何時到但記今朝發
　　燭龍行
燭龍燭龍汝居隂山之隂大漠之野視為晝瞑為夜吸
為冬嘘為夏蛇身人面髪如赭銜珠吐光照天下天地
寛日月小烏兔盤旋行不了窮隂極漠無昬曉汝代天
光補天眇汝乃不知日被黒子遮月為妖蟇食五緯無
精光萬象盡奪色下民媕菼皆昏惑燭龍燭龍代天職
胡不張爾鬛奮爾翼磨牙礪爪起圖南遍吐神光照南
極補缺兔無損傷正畸烏不傾昃妖蟇黒子紛誅殛重
光重輪開萬國胡為藏頭縮尾窮隂北坐視乾坤黯然
黒乾坤若崩摧吾恐汝龍有神無處匿
　　夏盖山石鼓謡
臨平石鼓不自鳴直待蜀桐魚作形陳倉石鼓載文字
徒有鼓形無鼓聲夏盖之石或自鳴盖石一鳴三吳兵
嗚呼三吳十年厭干櫓不縁夏盖鳴石鼔
　　代魏徴田舍翁詞(有序/)
　　　鐵崖楊先生以殺田舍翁為文皇根心語盖徴
　　　好直諫忤意者數矣是必有弗堪其直者故怒
　　　曰㑹須殺此田舍翁不覺其言之出口也此則
　　　是也然謂徴東宫臣節之虧故為太宗所薄而
　　　呼為田舍翁者此則非也徴能入夢于太宗而
　　　不能自明其事故代田舍翁詞補綴諫録云
臣本山東農臣誠田舍翁臣以隋末亂出仕蒲山公蒲
山愎諫自用故臣言不用臣計不從百萬糧一日盡百
萬衆一夕空力屈事去歸山東臣義不忍棄故土事仇
充相隨西來朝真龍先帝不臣識大臣不臣通故臣上
書自請安山東山東歸皇圖授臣洗馬之職在東宫東
宫多不徳兄弟不相容臣教太子翦黒闥親元戎又教
太子除陛下太子不臣庸太子既死先帝命臣聼陛下
處分臣安敢效匹夫小諒自與逆黨同陛下以臣盡心
所事赦臣死罪除臣祕書登臣政府爵位崇臣於是感
激時時進諫開皇衷陛下幸而時聼臣言以致四海太
平年榖豐使陛下功徳及堯舜則臣心喜小有過失則
臣心忡是以不四年中而有三代風陛下初年誠心聼
諫故天耳聰今聼諫不逮昔故天耳聾往以未治為憂
故人心恱今以既治為安故威徳隆往日用臣言賜臣
以黄金甕天廐驄輟殿材構臣屋與墉今日以人言仆
臣墓碑停臣子婚為恵胡不終喜臣則謂臣嫵媚惡臣
則詈臣田舍翁陛下不宜以喜怒毁譽損厥躬臣薦侯
與杜謂其才略雄臣豈阿黨預知其終凶臣録諫疏草
前後三百封欲使後世知陛下能聼諫致時雍豈欲賣
直歸過為已功避嫌焚草徒足恭臣幸而身先朝露使
臣不幸恐不免隨比干侣龍逢獨不記臣言良與忠胡
為乎㑹須殺此田舍翁田舍翁豈畏死但惜陛下既殺
張亮又誅劉洎翦刈大臣如刈蓬臣不願陛下祠少牢
立仆石但願陛下飬氣質除内訌毋以喜怒存諸胷大
臣無災帝徳穹社稷無虞王業鴻千秋萬嵗為唐宗老
臣不諱田舍翁於乎老臣不諱田舍翁
　　聖母神皇詞
東風未燥昭陵土感業尼稱天下母(則/天)唐室山河忽變
周李氏兒郎更姓武洛水泱泱出寳圖黄金爛爛鑄天
樞五王不入迎仙院二豎能忘受命符君不見漢家元
后號文母廟食從來姪祀姑
　　餞梁王
夀春殿延喜樓梁王欲歸天子留樓前百戲俳倡優百
官陪宴酬未休梁王上馬樓上頭梁王東歸天子愁天
子愁梁王喜鴟梟暗移傳國璽碭山王氣瓏瑽起皇后
捧金卮天子歌柳枝家亡國破無多時(楊亷夫曰讀此/不覺涕泗横流)
(恨不剸刃賊/臣以快其心)
　　發白馬
朝發白馬津暮及陳留縣兵事急星火驛程疾雷電左
挾弓右擎箭獨飛一騎報軍書百里王城馳急變丞相
鎮静材清談白羽扇天子蔽九重張樂絳宵殿内門三
日不得朝咫尺天威意徒戀三十萬衆解兵降錦繡封
疆成廣箭明日腥風彍騎來背城借一誰堪戰嬖倖竊
魯弓姦諛齎紀甗街璧牽羊事已非束手藩臣忘入援
收淚踏邉塵含悲别宫院回首東南漢月髙淅瀝風沙
破顔面白草黄雲望莫窮西樓尚隔湯成淀木葉山前
下馬時青衣始悟降王賤使者來君不見
　　怯薛行
怯薛兒郎年十八手中弓箭無虚發黄昏偷出齊化門
大王莊前行劫奪通州到城四十里飛馬歸來門未啟
平明立在白玉墀上直不曽違寸晷兩廂巡警不敢疑
留守親姪尚書兒官軍但追上馬賊星夜又差都指揮
指揮宜少止不用移文捕新李賊魁近在王城裏
　　夜坐吟
蜻蜓頭落鐙花黒瓦面寒蟾弄霜色玉壺水動漏聲乾
夜冷蓮籌三十刻蓬頭兒子凍磨墨欲拾羇懐㝷不得
起看庭樹響風箏斗杓墮地天盤側
　　吕梁洪彭越廟
黄河東南奔吕梁屹相向蕭蕭彭王廟淒然據其上空
山藐秋色衰草蔚長望荒烟薄殘陽柔櫓破寒浪彭王
古壯士志節素豪宕徒成百戰功不獲寸土葬哀哉虎
兕軀竟作桮中醬可憐黄金甲采繪泥土像佇想忠壯
魂隂風幾悲悵憂來不忍去駐馬更悽愴
　　任城道中
客行魯橋道路出毒山驛驅車上峻坂歇馬道傍石雨
來松樹暗風起荷葉白一笑歎浮生胡為倦行役
　　冬夜聞雷有感
陽氣渙不收棃花開九月無何𤣥冬夜火靈飛列缺疾
雷放匉訇大雨久不輟頑雲聚不散滛風赤如血蟲豸
不入藏龍蛇競出穴寒威變融煥四序失故節胡為數
嵗中雷向盛冬發委靡不執柄遂為羣隂竊及其不可
忍奮迅始一決乃於涸寒時䃸磹未肯歇龍戰久不解
險難紛糾結既乖長飬意愈使威權䙝天怒不終朝王
綱有時裂何能堯吾君調理繼稷契先事誅權姦以次
及羣孽假爾霹靂車為吾左黄鉞普天新號令坐使萬
國恱煌煌世祖業中道復光烈
　　自臨安往富春過芝泥嶺示隨行李巡檢
平明升肩輿相與東西征浮嵐翳逺道宛在雲中行連
山互低昻曲折如送迎接天蔽喬木澗與風爭聲前登
芝泥嶺雨意漸覺晴曈曨日色薄蕭瑟衣裳輕畏途見
鹿角高砦屯鄉兵綵旗病目眩嚴鼔羇魂驚憑軾若夢
寐撫􁎞傷浮生顧謂李飛尉我行猶幾程
　　臨安道中先寄賽景初
朝入臨安山莫上由拳嶺周道無行蹤晴空斷飛影嚴
闗固髙柵疊嶂列危屏荒坰斜日淡虚市野烟冷息肩
坐茂樹瞑目發深省何庸(一作/事)馬蹄塵兵鋒迭馳騁
　　秋日山寨校兵呈同列
露下草木空四山秋色峻起持餓鴟弓習作長蛇陣旅
分貙虎徒翼若鷹隼奮文成牙既禡血祭鼓亦衅日光
耀旗影霜威肅兵刃翕張更坐作勇怯失退進徐如磨
蟻沿忽若奔馬迅向背月輪偃孤虚斗杓運渭原識諸
葛泜水見韓信雖非勍敵遇敢忘出門慎堂堂固其遏
整整孰敢近哀哀白骨堆纍纍黄金印縱無東可平豈
患西難鎮誰為人中雄往雪天下憤盡取羈縻域帖然
作州郡
　　主家貓
主家畜一貓文采玳瑁光晨餐溪魚飽午睡花隂凉營
營溝中䑕白日亢我牀䑕東貓却西所恨不相當一朝
忽相當反為䑕所戕淋漓兩脣紐跼促四足僵呼奴起
撃䑕䑕去貓倉惶作炊實貓腹割裳裹貓瘡愛貓心雖
仁敗事流毒長所媿主家闇貓駑庸何傷
　　白頭母次徐孟岳韻
道旁哀哀白頭母西馬塍上花翁婦數莖短髮不勝簮
百結鶉衣常露股自言夫本業種樹一朝棄業從戎伍
荷戈南征竟不歸不知被殺還被鹵屈指十年音信斷
獨宿孤房誰共語家在錢唐古蕩東門前正壓官橋路
却憶夫在種花時春來桃李下成蹊自從夫死花樹折
錦繡園林成馬埒縱餘棃杏與梅茶無力入城供富家
富家遭兵亦銷歇金錢誰復收名花何况邇來新將相
一體好儉不好奢兵餘城市化村塢亂後名園作軍府
年年寒食杜鵑啼人家上冢西湖西時光荏苒昜飄忽
可憐誰拾花翁骨君不見海棠風楊栁雨牢落錦紋箏
凋零金鴈柱黄四孃家客漸稀蛺蝶飛來過牆去
　　為隱師題林若拙畫
阿師堂上生雲霧突兀峰巒起縑素𤣥雲靉靆濕丹青
積翠斕斑落庭戸漲空嵐起湧波濤噴石寒光飛瀑布
鐘昏烟寺僧未歸澗跨板橋人不渡黄茅幾簇尖頭屋
緑林一帶無根樹茸茸碧蘚雨乍晴恰恰黄鸝春欲暮
新水桃花溪上舟閒亭芳草沙頭路意匠潛移造化機
筆端想有神靈助尚書在昔已擅場弟子如今稱獨歩
扺須指畫索我題不惜長篇為君賦
　　贈鐫碑王生歌
太湖之水通吳淞緑波冷浸青芙蓉巨靈神斧斫不去
帝命留與歴代賢聖鐫竒功竒功曠世信希有至徳乃
可齊不朽嗟哉王生習此藝功徳不逢長䄂手虞黄歐
揭牛毛多筆端佞語如懸河銀鈎鐵畫衒竒麗天下匠
石勞礱磨王生手握三寸鋼肥深瘦淺能自量神椎輕
重心應手白螙食鐵森成行詞嚴筆勁逼晉漢學士何
人美詞翰窅亭五采䕶龜趺峙立通衢人不看人不看
恐淚垂晉朝羊公今為誰髙山深水苦自置後世誰人
想見之王生王生女當知功徳豈在多文辭君不見延
陵季子碑上僅十字千載萬載生光輝
　　青山白雲圖
青山青青白雲白一尺小溪千里隔扁舟艤岸不見人
雞聲何處秦人宅桃花流水春粼鄰不識人間有戰塵
待得紫芝如掌大歸來甘作太平民
　　荅問湖源風土
湖源源上路東與浦陽連地勝藏春塢民居小有天秋
山紅入畫晴野白浮烟一道桃花水如今泊戰船
　　聞說
聞說江城破歸心夢裏驚肺肝從此熱手足近來輕春
事愁花朶晨齋怯鼔聲平生慕王猛今日莫談兵
　　聼雪齋
萬籟入沉冥坐深牕戸明微于踈竹上時作碎瓊聲撲
紙春蟲亂爬沙夜蟹行袁安政無寐欹枕漏三更
　　大都即事(二首/)
三月西山道春風平則門繡鞍紅叱撥氊㡌黒昆侖衣
襆分香裹壺缾借火温醉歸楊柳月緑霧掩黄昏
千歩廊前月朦朧照御街風簷鳴寳鐸雷板耀金牌城
影平鋪地樓隂半上階誰家吹短調一夜亂春懐
　　投贈周元帥
玉帳臨江近金城鎮海遥鼔聲秋動地劒氣夜衝霄露
下星河白風髙草木凋山寒旗獵獵沙静馬蕭蕭左廣
初傳駕西船已畏燒五離纔散䑕六博又成梟豪傑乗
時奮賢材早見招紫樞虚上座黄闥待清朝㑹見擒姦
操歸來醉小喬恩波門外栁長拂富春潮
　　書憤
離宫金翠化為烟土宇凋零舊幅員豈是相君酣醉日
况逢天子中興年武闗兵馬全無信浯水文章久未鐫
白髮詩翁憂帝室長歌泣血拜啼鵑
　　畫扇
渴龍飲清江江水皆倒立風雨滿山來石楠半身濕
　　湖上
紅杏牆頭粉蝶緑楊牕外黄鸝何處春光最好蹋青人
在蘇隄
　陳秀民(五首/)
　　　秀民字庶子温州人徙居嘉興仕張士誠為江
　　　浙行中書省參知政事翰林學士有寄亭集
　　　(詩話庶子僑居于禾朱漢翔/篹檇李英華集以其詩壓卷)
　　灤陽道中
晨出建徳門暮宿居庸闗風鳴何蕭蕭月出何團團短
轅駐空野悲笳生夕寒我本吳越人二年客幽燕幽燕
非我鄉而復適烏桓前登桑乾嶺西望太行山太行何
盤盤欲往愁險艱寓形天壤間忽如水上船役役何所
求吾將返林泉
　　送逺曲
誰令車有輪去年載客西入秦誰令馬有蹄今年載客
過遼西車輪雙馬蹄四念君獨行無近侍婦人由來不
下堂側身西望涕沾裳恨不化為雙玉璫終日和鳴在
君旁
　　至武岡
家居猶旅食兒子復南征婁縣千江隔都梁百日行鴈
書天外逺馬角夢中生食禄非吾願何時復舊耕
　　邳州
青山一髮見邳州落日雲迷故國愁父老空傳黄石在
仙人已伴赤松遊乾坤不信無清氣河水胡為尚濁流
野樹昏鴉棲未定數聲哀角起髙樓
　　姑蘇竹枝詞
吳門二月柳如眉誰家女兒歌柳枝歌聲嫋嫋嬌無力
恰如楊柳好腰肢
　劉仁本(二首/)
　　　仁本字徳𤣥天台人元進士歴官江浙省左右
　　　司郎中佐方谷真謀議朱亮祖克温州被獲有
　　　羽庭詩藁
　　續蘭亭㑹補參軍劉密詩(并序/)
　　　庚子春仁本治師㑹稽之餘姚乃相龍泉之左
　　　麓州署之後山得神禹祕圖之處水出巖罅瀦
　　　為方沼疏為流泉卉木叢茂行列紫薇間以竹
　　　篁仿彿乎蘭亭景狀因作雩詠亭以表之合甌
　　　越來㑹之士得四十二人同修禊事取晉人蘭
　　　亭㑹圖詩缺不足者各占其次補四五言各一
　　　首因曰續蘭亭㑹云
陽春沐膏澤草木生㣲暄靈圖發幽祕感此禹迹存衣
冠繼芳集臨流引清樽性情聊自適理亂復奚言
　　　(詩話左司結續蘭亭㑹與者四十二人今名氏/未能悉考詩僅存者左司而外都事謝理補晉)
　　　(侍郎謝瑰鄉貢進士趙俶補参軍孔盛蕭山主/簿朱右補餘杭令謝滕帥府都事王霖補王獻)
　　　(之蕭山教諭諸絅補府曹勞夷平江儒學正徐/昭文補府主簿后緜祕圖隱者鄭彛補山隂令)
　　　(虞國嘉興路經歴張溥補鎮國大將軍掾卞迪/天台僧自恱補任城吕系四明僧如阜補任城)
　　　(令吕本東山僧福報補彭城曹諲詩皆醇雅絶/類晉人特事在至正庚子後九年始建元洪武)
　　　(諸君惟俶及右仕/明故其詩不悉録)
　　再往三山
去嵗才從上海還今年又復戴南冠榕隂巷陌春風老
茘子樓臺宿雨乾幾處舊游重載酒十年往事一憑欄
回頭却羨天台道有客吹簫跨玉鸞
　方　行(三首/)
　　　行字明敏黄巖人谷真子有東軒集
　　題吳彦嘉所藏張秋蟾龍圖
張公畫龍人不識筆法逺自僧繇得挂向髙堂神鬼驚
怳忽電光來破壁想當渤海開筆力元氣淋滛浸無極
吞吐日月天地昏摩蕩雲雷太隂黒江翻石轉窈莫測
雪濤卷空銅柱側洞庭扶桑非爾誰顛倒滄溟為窟宅
乃知前圖只數尺坐令萬里起古色何當置我君山湖
上之髙峰聼此老翁吹鐵笛
　　楊柳詞(二首/)
韶華無限暗中消揺蕩春光幾萬條却怪晚來風定後
雪花飛滿赤欄橋
曲江南陌亂垂烟勾引春風入管絃惆悵幾株憔悴盡
與人長繋别離船
　
　
　
　
　
　
　
　
　
　明詩綜卷八十七
欽定四庫全書
　明詩綜卷八十八
　　　　　　　　　　翰林院檢討朱彞尊編
　張宇初(八首/)
　　　宇初字子璿廣信人嗣漢四十二代天師賜號
　　　無為真人有峴泉集(王仲縉云峴泉詩沖邃幽/逺篇章翰墨各極精妙)
　　　(静志居詩話古今詩僧傳者不少黄冠率寥寂/無聞唐惟上官儀吳筠曹唐稍能詩然儀唐皆)
　　　(不終于黄冠則不得以黄冠目之矣惟元時道/教特盛所稱丘劉譚馬郝王孫七真者大半有)
　　　(集迄於至正如張雨伯雨馬臻志道是皆軼倫/之才明初僅張宇初余善二人無戾風雅己爾)
　　　(餘皆卑卑鮮足當詩人之目此外龍虎山人張/留紳有詩見臨川胡琰大明鼓吹又黄徴君俞)
　　　(邰編明史藝文志有余和叔同亭詩帨一卷武/􁆎道士張蚩蚩適適吟一卷安仁沖虚山道士)
　　　(顔服膺潛菴詠物詩六/卷訪之未得附載之)
　　擬古
朝陽生東樹㣲月流西岑清泉活活流好鳥交交吟春
夏氣候殊凉燠自駸㝷美人崇蘭佩芳香襲衣襟邈然
與世隔空睇瑶華音謇修曷為言感慨投吾簪
　　飬疾
濯足山澗中杖䇿暝乃還寒蜩鳴疎樹落日下西山灌
園露已濕倦息衡門間窶空非苦疾鶉衣畏早寒寧貽
榮叟誚齒落無衰顔
　　冬日還峴泉
郊墟物候和野逕抱溪曲言旋白雲岑烟樹澹餘緑淺
瀨引寒流崇巒披秀木荒疇已農穫隱構藏林屋深窟
想兔脫危機絶羝觸毋為弓旌招静言抱松菊
　　題夏山過雨圖
夕雨過凉樹流雲吐層峰横橋蔓緑翳杖䇿宜丘中煩
溽意俱滌邈然塵外蹤鍾山豈竟卧清瀨聞髙淙
　　乙亥季夏還山居偶興
末夏熾餘暑幽期諧素衿川源蔽繁緑溪渚澄深潯田
舍靜雞犬荒蹊抱深林圓淵敞靈構疊嶂羅髙岑荷氣
薄朝露魚波依重隂披襟遂恬息濯澗清閒心遺世非
塵傲飬真宜自任秋風動早思寫我丘中琴
　　過錢塘
越上曽遊地年深感寂寥山光隨浦盡海色共天遥古
刹藏秋樹寒江送暮潮故人渾不見愁緒酒難消
　　望吳山
吳越游程熟溪平驛路分夕陽回浦樹秋色滿湖雲曲
溆船孤放淒風鴈獨聞浣花茅屋小别思夢紛紛
　　山行晚眺
縱目郊原趣依稀物候新溪寒回返照林暝促歸人山
逕松隂雪漁家栁色春盡抛江海興期此坐垂綸
　余　善(四首/)
　　　善字復初玉峰清真觀道士(楊亷夫云方外生/余善追和張外史)
　　　(游仙詩讀至長桑樹爛金雞死有客遶牀三叫/以為老鐵喉中語又如一壺天地小於𤓰雖老)
　　　(鐵無以/著筆矣)
　　追和張外史游仙詩
城闕芙蓉曉未分身騎金虎謁元君青童不道天家近
笑指空中五色雲
溪頭流水飯胡麻曽折璚林第一花欲識道人藏密處
一壺天地小於𤓰
不到麟洲五百年歸來風日尚依然穉龍化作雪衣女
來問東華古玉篇
春宴瑶池日景髙烏紗巾上插仙桃長桑樹爛金雞死
一笑黄塵變海濤
　席應珍(一首/)
　　　應珍字心齋號子陽子嘗熟人提舉致道觀
　　題章復畫碧桃
憶昔瑶池侍宴時碧桃花下酒盈卮今朝醉裏看圖畫
羞對東風兩鬢絲
　鄧　羽(一首/)
　　　羽南海人明初知青陽縣事後為道士隱居武
　　　當之南巖自號松石道人不知所終有觀物吟
　　絶句
人生天地長如客何獨鄉闗定是家爭似山翁隨所寓
年年處處看梅花
　盧大雅(一首/)
　　　大雅貴溪人龍虎山道士有石矼樵唱(顧𤣥言/云大雅)
　　　(為張外史所/知定非庸人)
　　舟中寄散木張外史
櫂郎催踏春溪舫阻我辭君散木亭江水未應春去漲
鄉人偏向别時青烟波釣艇新衝雨河漢仙查舊犯星
輸與仙都吉居士一簾山雨聼鵝經
　周思得(一首/)
　　　思得字飬真别字素菴錢塘人有𢎞道集(俞汝/成云)
　　　(真人扈從成祖北征恩寵甚厚歴事五朝晉秩/二品享年九十諭塟賜塋亦古今所希覯者)
　　　(顧𤣥言云飬真羽流髙逸被文/皇之眷游仙諸詩殊有思致)
　　夢游仙詩
翩翩鶴羽拂重雲仙樂嘈嘈世未聞一虎借騎何處去
定應月下訪茅君
　林復真(一首/)
　　　復真字剛伯嘗熟人入龍虎山為道士預修永
　　　樂大典歸居致道觀之來雲堂有止菴集
　　送東白副綱還雲間
三年客裏惜居諸此日功成貝葉書幾度賜衣沾湛露
滿懐歸興載籃輿山横齊魯吟情好月落秦淮鴈影踈
若過吳門煩問訊故園松竹近何如
　章志宗(一首/)
　　　志宗字清源號逍遥子松溪文昌觀道士有逍
　　　遥集
　　閒述
天無一片雲萬里清如水孤月自空明我心亦如此
　錢月齡(二首/)
　　　月齡字鶴山無錫人居洞虚宫有丹丘漫稾(俞/汝)
　　　(成云鶴山吳越王鏐二十一世孫吟亦成章/顧𤣥言云道人詩如盆涵魚藻小有幽致)
　　花前
有酒當醉花前人莫教啼鳥傷殘春流光轉盼赴壑水
好花回首飛成塵請看自古繁華地年年惟見蓬蒿新
　　訪僧田舍
出郭㝷僧舍青山隔水田扁舟孤墅入紅樹碧溪連菰
米炊香積茅茨帶夕烟相留無限意我亦愛逃禪
　吳隱𤣥(一首/)
　　　隱𤣥自號琴樂翁南昌鐵柱宫道士
　　漁父詞
扁舟一葉蘆花外短笛數聲楊柳隂隔浦樓髙看不見
夜分何處得相㝷
　周休休(一首/)
　　　休休正徳間居建昌隆道觀
　　題院壁
陌上紅塵撲面飛近來覺得世情㣲白雲深處招黄鶴
不識人間有是非
　汪麗陽(一首/)
　　　麗陽鉛山人嘉靖初武夷接筍峰道士遺蛻葬
　　　于石壁有野懐散稾
　　荅葉東林
柴扉終日對雲闗何事游人興未䦨一榻枕泉眠竹影
茶烟初歇鶴聲殘
　林運素(一首/)
　　　運素南都道士
　　登天壇
我覽圖經㝷岳瀆東至太行入王屋﨑嶇千里不敢辭
手䇿桃枝九莭竹舉頭貪看華蓋峰驀然身入翠㣲谷
上方樓閣與雲齊金碧交光射林麓探竒直度瘦龍脊
千仞斷厓横獨木虚皇之觀紫金堂絶勝洞天三十六
日精月華左右分黛色參天如削玉厓下飛流大乙泉
自是天闗通地軸巡山使者持赤刀咫尺蛟宫誰敢黷
或聞仙犬吠仙燈或睹仙人跨仙鹿林泉處處愜予心
摒擋琴書將卜築藥櫃蔴籠春復春蟠桃畢竟何年熟
　吳孺子(三首/)
　　　孺子字少君金華人嘉隆間以黄冠游吳楚間
　　　有吳少君集(鄒彦吉云山人雅好杜詩而其詩/不専學杜外枯中腴韻短意長詩)
　　　(不多作一嵗不過/二三十篇而已)
　　　(詩話少君周游吳楚間留檇李獨久性至巧工/于製噐一瓢精絶過荆溪為盜所撃王元美為)
　　　(作破瓢歌嘗煉白堊為竈名玉雪厨以白米置/冬春囷中令㣲黄號檀香米一杖用緑萼枝條)
　　　(為之名紫玉杖最愛青苔天新雨輒㝷牆隂階/面得一苔塼必詫人對客言毎稱荀卿性惡之)
　　　(說詩六卷沈嘉則趙汝師為作序鄒彦吉為作/墓銘余仲房王伯穀為作傳姚叔祥為述遺事)
　　　(均未嘗言其為道士獨顧𤣥/言輯國雅目為黄冠今從之)
　　吕家曲水寄别錢懋榖
曲抱孤邨水長流斷岸隂借居方避地言别又沾襟客
久衰偏易鄉遥恨轉深把君書在手侵曉到如今
　　倚杖
貧病吾將老江湖度嵗華艱難惟有淚飄泊更無家倚
杖慚歸鳥臨池惜落花秋風何太早瑟瑟向蒹葭
　　欲製羽衣
野服前年製羽衣今日無忽見白鷺鷥逺在青草湖
　徐　淵(二首/)
　　　淵字湛虚一字月汀又字秋沙海鹽人萬厯中
　　　棲真觀道士(一作文/始道院)有水月軒稾
　　舟中
逺水浮髙漢扁舟載夕暉人家隨岸斷沙鳥背帆飛旅
况消村酒新寒戀布衣片雲何處起先我向南歸
　　書竹溪僧扇
寒玉千竿水一溪風光絶勝瀼東西山僧定起不知午
滿地緑隂沙鳥啼
　吳道隆(二首/)
　　　道隆字易水桐城太霞宫道士有蟲吟(潘蜀藻/云易水)
　　　(居郭西太霞宫崇禎末秦冦􁞻桐城宫毁㑹黄/虎山將軍來援桐人徳焉構生祠祀之屬易水)
　　　(主其祀易水有蟲吟/一凾自序而鋟之)
　　虎山黄公祠(二首/)
羽檄轅門至將軍不願生雷霆初下撃風雨但聞聲死
賊退三舍生靈全一城至今遺老祀俎豆萬年情
英雄經百戰忠勇實無雙浩氣今猶壯丹心矢不降虞
淵争墮日楚些哭長江薄暮烏啼急隂雲繞法幢
　徐　頴(四首/)
　　　頴字渭友更字巢友海鹽學生以詿誤逃于僧
　　　自楚歸入茅山為道士好談兵以徐鴻客姚廣
　　　孝自許後不知所終(葛震甫云巢友詩不多作/不苟作不為應酬之作)
　　　(詩話巢友汗漫之游投軀嶺海其詩間入貝/編雲笈之中拾孔翠一毛足勝凡鳥累百)
　　宿何氏山居
日南氣多燠草樹冬未黄山行不山宿愛君溪上堂邨
居百事集異書探石倉香秔初脱杵嘉魚出寒塘既觴
復就奕明月登我牀野田犬驚睡每吠燈燭光乃知静
者意所遇皆故鄉
　　西嶽
㧞地蓮花在多年玉井湮黄河西有影雲棧四無鄰冰
窟難成水楓香漸化人夕陽不易落閒立數三秦
　　嚴陵
石几朝朝立鷺鷥苔檐露折野棠枝雙臺占得髙千尺
不許他人下釣丝
　　古墓
草中斷碣先朝敕山下荒池舊祭田往往磨刀人上隴
石函掘得五銖錢
　徐斗支(二首/)
　　　斗支字梁父嘉興萬夀宫道士有蜀道唫荆南
　　　雜詠
　　叙州逢鄉客留飲
南溪古僰國信宿也相宜月白山當戸風輕水滿陂鳥
呼秦吉了藥咀五加皮萬里逢鄉客銜杯話所知
　　歸舟寄朱子蕃
春江自蜀來半是岷峨雪千里下江陵山山響鶗鴂
　李延昰(十九首/)
　　　延昰初名彦貞字我生一字期叔後更今名改
　　　字辰山上海人隱于醫晚居平湖佑聖宫自稱
　　　道士有放鷴亭集
　　　(詩話辰山生長士族人不知其門閥䇿名仕版/人不知其官資博綜圖籍人不知其儲藏潔治)
　　　(酒肴人不知其庖爨所撰崇禎甲申録南吳舊/話足以禆國史之采擇及疾革平居玩好一瓢)
　　　(一笠一琴一硯悉分贈友朋而以儲書二千五/百卷畀予誦其詩知為徐孝亷闇公之弟子然)
　　　(其出處本末終莫得而詳也詩亦伯/仲幾社諸君入之黄冠中翹翹東楚)
　　和陶飲酒詩
寄此一椽下日遭羣動喧我自飲吾酒勿覺日影偏終
身在城市仍不異雲山清風與明月有時相往還昨者
事已往今者又何言
　　齋中讀書
結廬西漾陂披雲攬丘壑絶塵自奔軌翰墨欣有託寤
言聊獨賞古人良可作非必琴酒娛頗得詩歌樂達生
貴知命引興在寥廓㣲陽明夕扉窈窕青山郭
　　蜜蜂投蛛網救之遭螫痛定後示道士閬風
天地孕萬物而各具殺機大小互為忍其事嘗因依蜘
蛛尤巧惡以坐而制飛蜜蜂翩翩來含芳昧所歸忽在
羅網中蛛喜逞其威但肆齒牙利不嫌軀體肥舉頭乍
見之手與解其圍蛛既患得失蜂詎解從違賈勇螫吾
手負痛心力㣲吾病蜂得生兒童任相非善且不可為
斯言識者希
　　縁溪行
瘦笻不老芒鞵輕青錢三百隨我行溪橋數折入人境
日落更喜羣山青酒壚遥對菊花好東籬豈有陶淵明
　　中秋夜半對月
準擬中秋月歸來撥悶看星踈懸海嶠風細駐林端老
子興不淺清宵眠未安呼童重漉酒舊事話團圞
　　鉏草次張元岵孝亷韻
造化無私澤誅鉏有獨勞落花分徑闊迸筍出籬髙滋
蔓非吾意為螢任爾曹何如張仲蔚門外滿蓬蒿
　　永安湖送戴集之歸婺州
一片滄浪水南湖與北湖柴扉明落日漁艇暗春蒲聚
散當佳莭悲歡屬老夫戴顒棲隱處風物滿長塗
　　慰孝先
東湖一片水喜汝暫停舟既有故人在能無十日留殘
花仍滴露新漲正浮鷗生計安垂白從人笑直鉤
　　偶成
早嵗辭鄉國歸來鬢已華朔鴻乗雪起海燕受風斜興
起因鱸膾饑還倚蕨芽故交零落盡不敢歎無家
　　送邵漢旬歸蘭溪
屈指蘭溪路乗風四日程江聲欹枕急山色滿船輕汝
自謀行止人誰解送迎金華仙洞裏瑶草石臺生
　　上海
萬里朝宗水喧豗滬壘東稽天新漲碧浴日曉雲紅地
控三吳盡潮分兩浙通春申遺廟在社鼓賽村翁
　　憶亡兒漢徴
自汝云亡後蕭條恨不禁笑啼猶在眼出入總經心書
帙憑魚蠧琴囊任䑕侵徒將老年淚㸃滴透衣襟
　　羊叔子墓
叔子名垂久荒碑夕照多功還存俎豆意不在干戈烟
火三家市魚龍九曲河我來搔白首何事亦悲歌
　　過宣和嶺至義烏界追憶先師孝亷徐闇公先生
　　相期卜居處
聞說烏傷界前期似夢中四圍青嶂合一道白雲通棲
隱終難遂飄零轉易窮(先生沒/於潮州)門生頭白盡無路哭遺
蹤
　　古意
千金買緑綺一彈不再彈借問此何意欲言良獨難
　　半山聞鶯
一路籃輿穩山行日欲西藤花門未盡隨處有黄鸝
　　言别
夜值芭蕉雨時當鄠杜秋匆匆無一語相視上孤舟
　　大報恩寺别張南邨
垂柳絲絲挂夕陽百花春映遶迴塘他鄉杯酒前朝寺
一曲相看各斷膓
　　最憶
年年作客不歸家緑遍平蕪一望賖最憶竹堂西畔坐
茶烟吹過紫藤花
　陳　泓(二首/)
　　　泓字白浮嘉興萬夀宫道士有榔梅居詩稾
　　寄鄭子擴
暇日相期蕭寺東别來三月已秋風朝來載鶴船人報
極浦芙蓉幾處紅
　　聞笛
塞垣髙柳暮毶㲚倚杖巡簷月已斜戍古無鄰霜易冷
莫教吹落小梅花
　
　
　
　
　明詩綜卷八十八
欽定四庫全書
　明詩綜卷八十九
　　　　　　　　　　翰林院檢討朱彞尊編
　梵𤦺(三十首/)
　　　梵𤦺字楚石小字曇曜象山人居海鹽天寧寺
　　　明初徴至京建法㑹賜座第一有北游鳳山西
　　　齋三集
　　　(静志居詩話楚石僧中龍象筆有慧刃淨土詩/累百可以無譏和寒山拾得豐干韻亦屬游戲)
　　　(讀其北游一集風土物候畢冩無遺志在新竒/初無定則假令唐代緇流見之猶當瞠乎退舍)
　　　(矧癩可瘦權輩乎愚菴智及輓章云麻鞵直上/黄金殿鐵錫時敲白下門誦之足以豪矣當日)
　　　(孝陵所賜袈裟及鉢至今尚存海/鹽天寧寺中即上人所築西齋也)
　　擬陶
新蟬何處來鳴我髙槐隂流水欲入屋好風自開襟牀
頭一束書壁上三尺琴琴以散哀樂書以通古今所幸
車馬稀非邀里人欽虚名如北斗有酒不能斟縱洗爰
居耳寧知鐘鼔音
　　西津
月滿潮來盛天空野望低樹侵吳甸北帆入楚江西俊
鶻秋方下慈烏曉更啼即看霜露及風景已凄凄
　　贈江南故人
煑茗羮羊酪看山駐馬檛地椒真小草芭欖有竒花塞
月宵沉海邊風晝起沙登髙望吳越極目是雲霞
　　上都(四首/)
突厥逢唐盛完顔與宋鄰君王饒戰畧公主再和親異
域車書㑹中天雨露均皇朝真一統御厯正三辰
塞外疑無地人間别有天宫墻倚樹直御榻愛花偏正
想爐熏滿遥知漏㸃傳輪臺方奉詔版築更求賢
夜斗低垂地秋河近著城有灰開月暈無扇減風聲角
奏梅花早杯傳竹葉清尚衣綿欲折髙殿雪初晴
萬國初無外諸羌更在西閤門朝見雪亭障晚開鞞天
子黄龍府將軍白馬氐錦袍凉似水銀甕醉如泥
　　開平書事(六首/)
射虎南山下看羊北海邉築城侵地斷居室與天連墨
黒沾衣雨沙黄種黍田自從為帝里無復少人烟
地勢斜臨北河流穩向東龍庭行萬里虎路遶三嵕羌
女裁皮服奚兒挽角弓長吟對落景獨坐感飛蓬
舊俗便弓馬新霜稱綺羅平原芳草歇古戍暮雲多翠
䄂調鸚鵡金鞭制駱駝上樓看月得無酒奈君何
北海何人到西天此路通㝷經舍衛國避暑醴泉宫盛
夏不揮扇平時常起風遥瞻仙仗簇復有綵雲籠
夜雪沙陀部春風勅勒川生涯惟釀黍樂事在彈弦不
用臨城將何須負郭田雙鵰來海外一箭落天邉
孤城横落日一望暗銷魂天大纎雲卷風多積草翻有
田稀種粟無樹强名村土屋難安寢飛沙夜撃門
　　漠北懐古(十首/)
世祖起沙漠臨軒銷甲兵羌中一片地秦後幾長城象
膽隨時轉駝蹄入夜明何湏待秋獵不必問春耕
曠野多遺骨前朝數用兵烽連都䕶府柵遶可敦城健
鶻雲間落妖狐塞下鳴却因班定逺牽動故鄉情
北向無城郭遥遥接大荒舊來聞漢土前去是河隍野
蒜根含水沙蔥葉負霜何人鳴觱篥使我涕霑裳
無樹可黄落有臺如白登三冬掘野䑕萬騎上河冰土
厚不為井民淳猶結繩令人思太古極目眇平陵
吾聞窮髪北此地即天涯夏有九河凍春無三月花清
凉非枕簟富貴是雲沙愛爾捐居室長年到處家
曠望重闗外蕭條萬里餘未嘗營粒食終不好樓居謬
甚英雄事茫然草昧初大人饒畜牧隨分有穹廬
漢使騎髙馬唐兵出近闗前臨蒲類海却上浚稽山帝
號垂千古軍聲盖百蠻初無功可紀只有劒須殷
每厭冰霜苦長㝷水草居控弦隨地獵刳木近河漁馬
酒茶相似駝裘錦不如健兒雙眼碧慣讀左行書
北入窮荒野人如曠古時天山新有作耶律晚能詩地
坼河流大峰髙月上遲自言羊可種不信繭成絲
逺客停驂處平沙落日時塞蓬穿土早河柳得春遲欲
乳羊求母頻嘶馬顧兒朔方多雨雪南望是京師
　　烏桓
烏桓第一州白雲亂三秋不盡邉雲起無情塞水流兔
銛䝉氏筆狐潔檜君裘自笑成癡坐何期作逺遊
　　黒谷
北去終無極南還未有期猶嫌江路逺不與土風宜晚
翠看盧橘春香憶楚葵兹山吾可老飲水噉棠梨
　　當山即事
水草頻移徙烹庖稱有無肉多惟飼犬人少只防狐白
毳千縑㲲清尊一味酥豪家足羊馬不羨水田租
　　曉過西湖
船上見月如可呼愛之且復留斯須青山倒影水連郭
白藕作花香滿湖仙林寺逺鐘巳動靈隱墖髙燈欲無
西風吹人不得寐坐聼魚蟹翻菰蒲
　　贈王使君
君持使節過繩橋已遣蠻方感聖朝良將未誇班定逺
大臣猶數盖寛饒川香野馬銜青草雪暗天鵝避皁鵰
西出陽闗九千里歸來莫惜鬢蕭蕭
　　燕京(二首/)
髙昌王子出京師手把春風軟柳枝贈與臨洮逺行客
雲沙漠漠見何時
西山水落甕山浮無數人煙簇上頭好種荷花三十頃
中間更著采蓮舟
　宗泐(三十七首/)
　　　宗泐字季潭臨海人洪武初舉髙行沙門居首
　　　命住天界寺㝷往西域求遺經還授左善世有
　　　全室集(徐大章云季潭學博才瓌詩不淪於枯/寂在江湖則其言蕭散悠逺適行住坐)
　　　(卧之情在山林則其言幽夐簡澹得風泉雲月/之趣在殊方異域則其言慨而不激直而不肆)
　　　(極山川之險易風俗之媺惡其詩衆體具矣揚/朱伯賢云泐公識地髙邁調趣清古風度悠)
　　　(昂然若霜晨老鶴聲聞九皋澹乎苦清廟朱絃/曲終三歎  王達善云潭公詩章渾涵汪洋千)
　　　(彚萬狀而一以理為主來顧𤣥言云泐公博/逺古雅詩從陶韋乗中  當代𢎞秀之宗也)
　　　(詩話洪武十四年六月開設僧録司掌天下釋/教事曰善世曰闡教曰講經曰覺義左右各一)
　　　(員府設僧綱司都綱有副州設僧正司僧正縣/設僧㑹司僧㑹明年四月以戒資為左善世宗)
　　　(泐為右善世智輝為左闡教仲羲為右闡教玘/太朴為左講經守仁為右講經來復為左覺義)
　　　(宗鬯為右覺義先是九年春孝陵幸天界泐公/住持斯寺賞其識儒書知禮義命畜髭髮髪長)
　　　(數寸矣欲授以官固辭帝親作免官説時宋學/士景濓好佛帝目為宋和尚泐公好儒帝呼以)
　　　(泐秀才嘗奉詔製讚佛樂章帝嘉歎賜和平日/所作詩晚奉㫖佚老歸鳯陽之槎峰帝降書曰)
　　　(寂寞觀明月逍遥對白雲汝其往哉其後僧智/聰坐胡惟庸黨詞連泐及來復謂泐西域取經)
　　　(惟庸令說土畨舉兵為外應有司奏當大辟詔/免死孝陵御頒清教録僧徒坐胡黨者六十四)
　　　(人咸服上刑惟泐得宥盖受主知者深矣止菴/讀其西游集賦詩云一字一寸珠一言一尺玉)
　　　(其推重/若此)
　　雜詩(三首/)
我自來涇川星嵗已再周託兹山水勝謂可成遲留奈
何物外牽撫事心悠悠久知世道惡奚事仍夷猶璚林
有竒鶴未嘗識羅罦翩然覔靈鳳接翅崑崙丘
夜乆無與適塊然坐空堂白鳥一何多營營來我傍静
言聊假寐遂以襲單裳噆膚猶可忍聒耳諒難當晨星
耀東廡明月墮西廂念爾能幾何滅跡於朝陽
落葉委通衢紛然無人掃但覩新行迹不見舊時道古
木倚道旁亂藤絡其杪嵗暮雖青青終非本容好世人
懐往途悟此苦不早振衣無後期來從漢隂老
　　送裕上人歸天台
我家赤城東不識華頂嶠逺道送君歸昨夜夢中到崖
泓有泉瓢竹室留茶竈珍重山中人拂衣願同調
　　冬夜憶清逺道初二兄
夜深霜氣寒窗月皎如燭鳴鴻尚遐征孤鶴亦驚宿念
我平生親悵焉􁑳心曲四明是何處苕溪如在目異方
詎能通逺道何由縮十年無一字嗣音如金玉白髪漸
欺人晤言安可卜
　　辛亥新嵗程處士見過常熟别墅臨别賦詩
獻嵗春未迴風雨連十日荒村少朋驩窮巷絶人跡程
君汎扁舟茅齋破幽寂逺來見真情疑言忘永夕顧惟
艱難際出處各有役世紛日相纒誰能念疇昔因君尚
道誼臨别増太息獨棹去茫茫空瞻海虞碧
　　暮過賞溪
日暮衆鳥歸孤雲亦還山市人爭渡息小舟沙際閒我
屋西峰下半出青林間鐘聲􁑳深念無為尚塵寰
　　答夏景瞻
昔居賞溪曲訹迫靡所侵衲衣挂石壁燕坐長松隂子
來慰幽寂語念相知深孤雲十年别明月千里心而我
亦何事投迹此禪林向來結茅地回首空青岑寧知江
海逺遇子復在今百挫志矯矯猶能發狂吟清辭入古
調一鼓熏風琴吁嗟衆響作過耳無留音
　　出峽圖
瞿塘水如馬五月不可下兩舟何處來披圖一驚詫前
行稍趍平勢若閒暇者後來方履險衆篙不停把巖迴
古木披峽束哀湍瀉嗟爾駕舟人安危在操舍
　　雨花臺送客
梁日雨花臺近在城南陌不見講經人空林澹秋色登
髙俯大江目送千里客白鳥下滄波孤帆逺山碧
　　焦山寺鑑師臨江軒
一峰如鉅石屹立江水中寳刹蔚崇構勢與山爭雄若
人於此住超然塵外蹤開軒當水面下瞰馮夷宫魚龍
近几席波濤蕩襟胷有時天宇淨倒影清若空燕坐觀
衆有起滅殊無窮一念寂不動嗒焉心境融焦先邈千
載遺丹射林紅浩歌倚䦨夕明月生海東
　　送瑄上人
揚舲下大江江寒欲飛雪髙帆天際遥獨鴈雲邉沒煙
波渺何之倐忽成楚越遂令白首人年華感消歇
　　不覊行贈吳客
倜儻不偶世落魄江海游雖來京國乆不謁公與侯仙
人五城髙彩雲十二樓天街看明月一身風露秋翩然
下揚子棹歌發吳謳太湖三萬頃鳬鴈中沉浮且作拍
浪兒赤脚坐船頭笑指闔閭墓千古成荒丘
　　墨竹行
平生不識雲心子墨妙通神有如此眼中何處修竹林
湘水邉頭煙雨裏長林蔽虧天為隂鷓鴣啼斷江沉沉
六月南風晝不熱人家住在叢篁深九疑山帶蒼梧野
翩翩帝子雲中下鳳鸞飛舞虯龍驤羽葆毶㲖翠堪把
我昔曽行賞溪曲兩岸波光漾寒緑萬玉森森一徑遥
溪口清隂到山麓今朝看圖政自憐畫圖身世俱茫然
雲心骨化丹陽土吁嗟墨妙何人傳
　　短歌寄魏仲逺
夏盖湖吞上虞浦魏君家在湖邉住岸花磴草幾春秋
白鳥滄波自朝暮知君愛客仍好竒畫船載酒如渼陂
櫂歌中流日將夕璧月湧出青琉璃嗟哉隱居端有道
世上無如閒處好王充遺蹟尚可㝷賀老風流良不少
去年聼詔來京國識君臉紅頭半白别懐空與水東流
海燕江鴻斷消息今朝聞有東州船尺書欲寄心茫然
福源精舎地最偏安得與君湖上相周旋
　　賦一曲亭送趙本初待制致仕歸越
鑑湖一曲亭猶在風物千年長不改賀公去後趙公來
山水無情若相待當時季真得賜歸黄冠未必全忘機
爭佀今朝玉堂老還鄉仍著宫錦衣鑑湖水闊吞平野
酒船直到亭堦下荷華晚日照尊罍楊栁春風拂簷瓦
　　題天童萬松圖
小白市太白峰二十里松居其中一徑隂隂翠羽盖半
空矗矗蒼髯龍太白之峰分九隴壯哉千古之佛宫香
雲不動梵唄合樓閣倒影清池空左菴昔年此說法山
谷答響撞鉅鐘只今九重城裏住夢魂夜夜鄞江東錢
塘有客曰王䝉為君寫此千萬松座間慘慘起隂霧屋
底䬃䬃生清風何來禪子松下度長衫大笠攜一笻亦
有緇徒三四公青林路口衣裳紅我初展卷欲大呌海
上湧出髙巃嵸雲端縹緲下玉童有路似與天相通自
憐平生不一到吁嗟老矣將焉從還君此圖袖手坐有
目只送南飛鴻
　　聼泉軒為藏無盡作
若人有耳唯聼泉泉聲入耳長涓涓穿林出澗度妙曲
萬古不斷冰絲弦此聲不來耳不往中自寂然遺外響
青燈照壁夜沉沉獨倚軒窗月東上
　　送瀾法師歸雲門
故山從此去何日更相逢獨倚千峰閣閒聼六寺鐘石
牀流水繞蘿逕落花封㑹有東歸興來㝷雲外蹤
　　故涇縣徐典史挽歌
白髪神仙吏黄塵八十齡竟同華表鶴俄失老人星甕
盡牀頭酒埃生案上經今朝來哭處墓草未全青
　　與徐伯亷再往南陵
又向南陵去復攜良友同人煙千嶂裏客路百花中雉
雊初晴日鸎啼滿樹風漸知精舍近清磬出林東
　　登多景樓
水際一峰出飛樓倚泬寥煙雲連北土風物見南朝山
勢臨淮盡江聲入海消偶來閒眺客憑檻興偏饒
　　送王叔潤
平涼來又去官滿復之宫塞晚黄雲合邊秋白草寒有
儲諸將喜無訟逺人安萬里闗山月吟詩獨自看
　　登相國寺樓
冬日大梁城郊原四望平雲開太行碧霜落蔡河清欲
問征西路兼懐弔古情夷門名尚在無處覔侯嬴
　　發扶風
曉發扶風縣雲低欲雪時長河王莽寺獨樹馬超祠營
窟炊煙早牛車度坡遲非熊無復夢渭水自逶迤
　　過鳳翔
驅車過鳳翔驛路入汧陽地接戎羌逺山連蜀隴長平
岡秋樹緑重谷晚風凉明日關山道登髙望帝鄉
　　到河州
自發烏思國於今數月過雪中臨黒水冰上渡黄河裘
覺青貂敝經煩白馬䭾玉闗生得入定逺喜偏多
　　和徐大章登南天竺山樓韻
徐君為愛南竺幽登此塢口之飛樓鄉山數㸃海東際
客路十年湖上頭澗泉翛翛落静夜風葉淅淅吹髙秋
便當倚檻和新作為報主人須少留
　　錢塘懐古
欲識錢塘王氣徂紫宸宫殿入青蕪朔方鐵騎飛天塹
師相樓船宿裏湖白鴈不知南國破青山還傍海門孤
百年又見城池改多少英雄屈壯圖
　　偶作一首
新作方池水未平晚晴獨自繞池行好花都向雨中盡
幽鳥忽來林外鳴科斗黒時初種藕鴨頭緑處欲生萍
匡山舊業閒料理更結茅亭此計成
　　偶作次王以中韻
拄笏髙人塘外居作詩直與古人如偶從荷芰香邊得
閒向篔簹節上書白露濕堦凉氣早青燈照壁雨聲疎
曉來不署金吾事帶劒承明去直廬
　　湘皋煙雨圖
翠䄂湘江曲秋林淚㸃斑冥冥煙雨裏不見九疑山
　　次白以中西塘即景
落日雞鳴埭何人射雉回北湖山月上相送暮鐘來
　　山中小景
四山一片秋色埜客獨坐茅亭渡頭紅葉如雨石上長
松自青
　　送人歸南昌
紅顔緑髮暎春𫀆三十年前白下橋亂後重逢天竺寺
相看如夢說前朝
　　秋塘小景
西風昨夜到南塘楊栁蒹葭色轉蒼飛鳥獨來荷柄立
不教凉露滿蓮房
　　觀吾子行别仇山村詩作絶句弔之(子行詩云劉/伶一鍤事徒)
　　(然胡蝶飛來别有天欲語太/𤣥何處問西泠西畔斷橋邊)
吹簫人去竹房空海内猶憐翰墨工最是西泠橋畔路
淡煙疎栁夕陽中
　來復(九首/)
　　　來復字見心自號竺曇叟豐城人元季航海至
　　　鄞止定水寺洪武初召至京太祖覽其詩褒美
　　　賜金襴袈裟授僧録司左覺義詔住鳳陽圓通
　　　院坐胡黨凌遲死有蒲菴澹游二集(顧𤣥言云/復公富於)
　　　(題咏并多感/慨所乏幽凈)
　　　(詩話蒲菴與全室齊名然不及全室逺甚/盖全室風骨戍削而蒲菴未免癡肥也)
　　胡侍郎所藏㑹稽王冕梅花圖
㑹稽王冕雙頰顴愛梅自號梅花仙豪來寫遍羅浮雪
千樹脱巾大呌成花顛有時百金閒買東山屐有時一
壺獨酌西湖船暮校梅花譜朝誦梅花篇水邊籬落見
孤韻恍然悟得華光禪我昔識公蓬萊古城下臥雲草
閣秋瀟灑短衣迎客嬾梳頭只把梅花索髙價不數楊
補之每評湯叔雅筆精妙奪造化神坐使良工盡驚詫
平生放蕩禮法疎開口每欲談孫吳一日騎牛入燕市
嗔目怪殺黄髯胡地老天荒公已死留得清名傳畫史
南宫侍郎鐵石腸愛公梅花入骨髓示我萬玉圖繁花
爛無比香度禹陵風影落鏡湖水開圖看花良可吁咸
平樹老無遺株詩魂有些招不返髙風誰起孤山逋
　　赤壁圖為胡允中賦
江空水落寒無波倚天赤壁髙嵯峨雪堂老蘇從二客
攜酒夜載扁舟過中流扣舷發櫂歌有酒不飲當如何
鱖魚三尺鱠白雪臨風細酌金叵羅酒酣耳熱歌再起
直遡空明三百里一聲孤鶴横江來明月在天天在水
酹月呼嫦娥仰天聼天語洞簫吹徹廣寒秋却挾飛仙
共髙舉人生行樂須及時昨日少壯今日衰功名自昔
等炊黍英雄徒為曹瞞悲畫史獨何心丹青託千載江
雲山月想登臨彷彿圖中見風采後來游賞豈乏賢文
章不如元祐前萬金詞賦爛星斗追逐騷雅光聮翩先
生别去陵谷遷漠漠宇宙迷荒煙臨皋鶴夢骨可仙誰
同此樂消閒年
　　游石湖蘭若(二首/)
荷花蕩西湖水深上有蘭若當髙岑客吟時見猿鳥下
僧定不聞鐘磬音雨香秋林橘子熟雲落空磵棠梨隂
閒來掃石坐竹裏静與山人論素心
五龍之峰雲作屏雙崖削出芙蓉青何人磵裏拾瑶草
有客松間㝷茯苓林風不驚虎卧石山雨忽來龍聼經
吳王臺榭今寂寞秋香薛荔花冥冥
　　次韻王敏文待制燕京雜詠
南風吹到運糧船萬斛香粳倍上年傳敕漕臺添氣力
賜金多辦太平筵
鴨緑㣲生太液波芙蓉楊栁受風多日長供奉傳新譜
教舞天魔隊子歌
秋滿龍沙草已霜射鵰風急朔雲長内官連日無宣喚
獵取黄羊進尚方
　　西湖雜詩(二首/)
芙蓉灣口緑隂斜吹笛何人隔彩霞驚起沙頭雙翠羽
銜魚飛上刺桐花
流觴亭子鳳山阿都護行春小隊過笑擲金錢花底醉
玉簪彈出白翎歌
　守仁(二十八首/)
　　　守仁字一初號夢觀富陽人四明延慶寺僧住
　　　持靈隱洪武中徴授僧録司右講經升右善世
　　　有夢觀集
　　　(詩話明初詩僧有二南洲一温州人名文藻一/山隂人名博洽有二無言一越人名明徳一不)
　　　(知何許人名至訥夢觀道人亦有二一晉江人/名大圭一富陽人名守仁石倉曹氏乃誤合為)
　　　(一仁公詩諸體皆合有云盡抛身外無窮事遍/讀人間未見書可謂有志者也相傳南粤貢翡)
　　　(翠仁公進詩云見説炎州進翠衣網羅一日遍/東西羽毛亦足為身累那得秋林静處飛太祖)
　　　(怒曰汝謂我法網宻不欲仕我耶幾不獲免按/此詩不載集中當出好事者附㑹使誠有之必)
　　　(不敢進/呈也)
　　待月軒為式藏主作
月出青松林照我松下户牀前光未滿裴回更延佇蓮
漏下初更緑煙散東塢浩歌歩中庭衣露濕如雨
　　秋夕病中
夕雲斂中天月出萬象正九野聲影消平湖湛寒鏡驚
風著露草栖螢光不定嘗新感時物金氣颯已應扶羸
捲前幔銷肌怯虚静憂來復就枕蕭條發孤詠
　　題錢選畫
太華青蓮髙千仞苔壁古招提隔層雲孤逕入深塢鐘
鳴谷口風木落溪上雨何處夜猿啼歸帆下秋浦
　　𢎞上人蓄秋山圖
萬峰霜晴翠如洗峰㡳行雲度流水西北髙樓爽氣邊
江南落木秋聲裏蒹葭潮長魚在梁白鷗飛盡天茫茫
松根丈人讀書處時有疎鐘來上方仙槎影没銀漢逺
木末芙蓉為誰剪何處凉風送客船歸來似是東曹掾
東曹頗笑未識機挂帆直待鱸魚肥山川揺落已如此
不信草露沾人衣平生畫手不可遇坐閱新圖得真趣
題詩寄與沃州僧吾亦買山從此去
　　題方方壺畫
方壺老人年九十醉把金壺傾墨汁染得蓬萊左股青
煙霧空濛樹猶濕危橋過客徐徐行白石下見溪流清
仙家樓館在何處雲中彷彿聞雞聲古苔蒼蒼煙景暮
藥草春深滿山路招取吹笙兩玉童我欲凌風從此去
　　題趙希逺畫蟠松玉兔圖子昻趙公鑑記
天水王孫重豪素愛寫蟠根萬年樹上有徂徠五色雲
下有中山雙白兔清隂散作秋滿林咫尺髙堂起煙霧
丹桂吹香野菊黄玉葉金枝亂無數迢迢錦水泛蒼鳬
漠漠青天飛雪鷺人間畫手非不多自是王孫得真趣
浮玉山人列仙侣雅與王孫同出處妙畫題來字字真
兵後収藏乃竒遇宣和遺譜世莫傳艮岳荒凉風景暮
眼中人事已非前畫裏山川尚如故老我披圖一愴然
落日長歌弔南渡
　　金山寺
神禹開天塹中流碣石存蓬萊分左股灔澦失孤根驛
騎催官渡風帆拂寺門甕城燈火近鐘鼓報黄昏
　　寄鐵厓先生
先生謝客居東里使者傳宣拜下牀樂府謾推梁子範
禮經須問魯髙堂酒須挏馬來光禄賦到龍旗說太常
賜老鑑湖猶有待山隂茅屋未凄凉
　　答倪元鎮
禪榻清談屢有期茶煙想見鬢絲垂春風水榭停蘭槳
夜雨何山寫竹枝甲煎沉香都入夢新蒲細栁總堪悲
鸊鵜飛處重相憶擬和樊川五字詩
　　過張侯舊宅
畫㦸門開宿草新一過此地一沾巾歸來燕子驚新主
開到梨花又暮春雨榻無因連海曲星槎何處泊天津
夢中相見猶平昔翻訝傳來信未真
　　題耕隱為王子安作
讀殘書卷雨聲稀耕破春雲晚色㣲瓦缶自傾蒼朮酒
金貂不換緑蓑衣江花未落秧針短隴草初深繭栗肥
翻笑義熙陶縣令田園荒後始知歸
　　次韻沈文舉忽見梅花
看梅曽感故園情每到開時别恨生舊樹已從兵後盡
新枝忽見水邊横夢迴山閣梨雲白月滿江城畫角清
欲寄西湖早春信楚天霜冷雁無聲
　　題畫
積雨平原煙樹重翠厓千丈削芙蓉招提更在秋雲外
只許行人聽曉鐘
　　懐友
湖草青青上客舟辛夷花老麥初秋一春多少懐人夢
半在鄉山雨外樓
　　題柯博士竹
元統才人總寂寥奎章遺墨尚風標鈞天夢落江南逺
腸斷雲中紫玉簫
　　風雨歸莊圖
濕雲漲斷隔溪山依約茅堂碧樹間好是鏡湖秋雨裏
陸家莊下載書還
　　書珉上人壁
五年一度見西崑舊雨來人半不存只有髙梧三十本
春風依舊長兒孫
　　題杜少陵像
闗山雲冷笛聲秋一曲南征感舊游滿地月明雙鬢雪
斷腸今夜望鄜州
　　陳檜
吳楓楚柳逐煙空陳檜依然䕶梵宫可惜禎明歌舞地
後庭無樹著秋風
　　蘆子渡
百里晴沙江水長蘆花風起碧天凉客舟㑹泊西城下
滿地砧聲兩岸霜
　万金(一首/)
　　　万(一作/力)金字西白吳人元末住持瑞光寺洪武
　　　初召入禁庭奏對稱㫖總持法㑹事住天界寺
　　　有澹泊齋稾
　　乙巳清明泊舟柳胥浦
柳胥浦上緑楊邊客裏清明繋客船莫遣桃花作紅雨
且看榆火散青煙笙歌漫說承平日耕稼深期大有年
邂逅農人且相慰軍儲無限望吳天
　夷簡(一首/)
　　　夷簡字易道號同菴宜興人住持杭州凈慈寺
　　　又主南京天界寺除僧録左善世
　　鍾山法㑹詩
千騎東華玉輦來春官詔許五王陪近臣共說天顔喜
收得桫欏樹子回
　　　(詩話洪武四年冬十有二月詔徴江南髙僧十/人詣京師命欽天監筮日就鍾山太平興國禪)
　　　(寺建法㑹以薦國殤㤗厲御製文宣諭天下禁/屠宰明年春正月辛酉昧爽帝服皮弁臨奉天)
　　　(前殿以表授禮部尚書陶凱出午門鼓吹前導/至寺用梵法白而焚之癸亥帝搢圭面佛初奏)
　　　(善世之曲再奏昭信之曲三奏延慈之曲舞以/應節四奏法喜之曲五奏禪恱之曲夜半六奏)
　　　(徧應之曲徹豆七奏善成之曲諸樂章皆出宗/泐所撰勅僧寶金施摩伽陀斛法食十髙僧者)
　　　(宗泐來復梵𤦺守仁万金清濬曇噩慧日居頂/及夷簡也建㑹之日天雨桫欏子於山中次日)
　　　(有詔皇太子諸王同觀故夷簡詩及之清濬字/天淵居頂字𤣥極俱黄巖人濬徴授右覺義頂)
　　　(亦徴授僧録司慧日號東溟住天竺山曇噩字/無夢主國清寺噩題華頂云山翠濕衣晴亦雨)
　　　(井華寒齒夏猶冰曹娥江云去越王城三十里/到曹娥渡八分潮詩頗磊落惜無全篇合格者)
　良𤦺(三首/)
　　　良𤦺字元璞吳人住天平山之龍門又主檇李
　　　興聖寺(楊亷夫云琦公既究禪理/兼通儒學能詩其餘技耳)
　　七月既望玉山草堂分韻得爽字
草堂凉夜延清賞石徑楓林秋颯爽鄰屋不同南北院
稻畦真似東西瀼彈琴石上風生衣載酒船來月蕩槳
青山自與白雲期莫遣移文謝來往
　　月浦道中
江似三巴曲星隨獨樹斜客行猶轉柁秋盡尚迷家白
漲寒沙霧紅生曙海霞故人驚㑹面老大惜年華
　　口占
栁隂新月上銀盤入坐清輝落酒寒莫把閒情聼絡緯
露華已濕玉䦨干
　法智(一首/)
　　　法智吳山僧
　　過安慶弔余忠宣公
浮屠髙出暮雲低雉堞遥連碧樹齊茅屋人家兵火後
樓船鼙鼓夕陽西大江千里水東去明月一天烏夜啼
欲酹忠魂荒冢外白楊秋色轉凄迷
　　　(詩話余忠宣輓詩方外作者四人/非空恵恕祖皦法智惟智詩為佳)
　廷俊(二首/)
　　　廷俊字用章號嬾菴鄱陽人(一云樂/平人)至正末主
　　　西湖淨慈寺洪武元年示寂於鍾山有泊川集
　　送僧歸洞庭
毎憶華山寺髙居俯洞庭煙中飛鳥白波面亂峰青賈
舶朝依岸禪房夜不扃最憐霜後橘金子爛熒熒
　　有渡
有渡方舟小無家道路長大荒天渺渺滄海日茫茫水
母浮還沒風鴛出復藏不須寒雁呌客意已凄凉
　懐渭(二首/)
　　　懐渭字清逺南昌人洪武初奉詔至鍾山退居
　　　錢塘有竹菴外集
　　送一初上人遊武林
舞鳳飛龍若箇邊天涯送逺獨凄然江山南渡降王宅
風雨西陵過客船蹋雪馬塍春買樹鬬茶龍井夜分泉
落花寂寞東歸日煙嶼冥冥呌杜鵑
　　寫扇贈明上人
太湖六月暑氣㣲龍宫佛屋相因依蜃嘘翠霧作樓閣
鮫織冰綃鳴杼機鐘磬無時空外發笙簫幾處月中歸
投閒儗向上方住共看滄波白鳥飛
　克新(三首/)
　　　克新字仲銘自號江左外史鄱陽人元末住嘉
　　　興水西寺洪武初召至南京奉詔往西域招諭
　　　吐蕃有雪廬南詢稾
　　初至檇李
通越門中逢故人爽溪橋上送餘春燕飛官巷桃花老
鶯囀江亭楊栁新行李風塵千里道緼𫀆天地百年身
未聞淮海休兵甲回首闗山一損神
　　次韻方推官感興
鴛湖風雨曉吹晴野曠天髙秋氣清鳳詔早頒南國使
龍旗新動朔方兵闗河千里民初息吳越三年賦始輕
戮力邦家戡禍難釣灘何處濯吾纓
　　西湖景
蘇子隄邊楊柳春湖中簫鼓畫船新誰知歌舞繁華地
回首東風戰後塵
　自恱(一首/)
　　　自恱號白雲天台人居餘姚之燭溪洪武初徴
　　　至南京賜歸住杭州靈隱寺
　　續蘭亭㑹補任城吕系詩
崇阿撫神秘㣲風扇和淳靈雨既云沐品彚區以陳蘭
苕擢中沚葩蕚媚芳辰散懐得真契引觴答熙春
　福報(一首/)
　　　福報字復原臨海人住四明智門寺洪武初被
　　　召賜還
　　續蘭亭㑹補彭城曹謹詩
柔條扇㣲風輕波漾晴旭羣彦此委蛇鳴條集中谷列
席依巖隈飛觴隨水曲緬懐古先哲庶以繼遐躅
　如阜(一首/)
　　　如阜字物元餘姚明真院僧洪武初徴至南京
　　　卒於天界寺
　　　(詩話物元居雪秘山自營精舍宋无逸述其略/云吾鄉雪秘山物元上人所營有軒曰入翠曰)
　　　(逍遥有室曰觀樹有篷曰雪蓬有閣曰怡雲曰/西閣西閣之前有隙地植茶曰苦茶原植薇曰)
　　　(紫薇坡日離卉林日芭蕉亭閣之右偏有大沼/瀦山泉而溢竇垣下入溝溝廣四尺泉流紺而)
　　　(潔經閣前不絶通溝植蓮有小木梁跨其上曰/白蓮港港之前有地可遊息曰琅玕塢塢之左)
　　　(偏有小屋可宴坐曰桐隂舍其流循舍下注石/竇以出而瀦於垣外曰白鷺池其曲曰鸂鶒灣)
　　　(殿閣池館皆曲盡其妙當元之季隱居之士多/治園亭結文酒之社方外自師子林外若阜公)
　　　(者可稱/好事矣)
　　續蘭亭㑹補任城令吕本詩
禊飲秘圖湖天氣淑且柔傳觴祭曲渚濯纓臨芳洲纎
條亂風樹幽葩落晴溝衆賔亦以樂正忘塵世憂
　
　
　
　
　
　
　
　
　
　
　
　
　
　
　
　明詩綜卷八十九
欽定四庫全書
　明詩綜卷九十
　　　　　　　　　　翰林院檢討朱彞尊編
　徳祥(二十五首/)
　　　徳祥字麟洲號止菴錢塘人洪武中住持徑山
　　　有桐嶼詩集
　　　(静志居詩話止菴詩原出東野意主崛竒而能/斂才就格足與楚石季潭巾缾麈拂鼎立桑門)
　　　(蒲菴以下要非其敵姚恭靖祥老草書歌云祥/師只今為巨擘上與閒素爭巑岏錢塘山水甲)
　　　(天下秀氣毓子為靈檀十年不出筆成冢中山/老兔愁難安晴軒小試烏玉玦雙龍隨手掀波)
　　　(瀾昨將一紙逺寄我天孫機錦千花攢願師勿/置鐵門限從他需索來熱官縉紳相與歎莫及)
　　　(便欲奪去加巾冠然則止/菴之草書更妙絶時人矣)
　　車碌碌
車碌碌上山遲下山速前車行後車促後車不管前車
覆前車已覆無奈何後車碌碌何其多
　　芍藥
春去若亡國寸紅不可容一朝兩朝雨三夕五夕風萬
物不一色無以全其功芍藥是何本落在夏庭中
　　月夕看梅
梅花夜開香滿溪溪上月出風凄凄開門出溪看花去
落花流水無東西枝間月落且歸去明日看花還杖藜
　　送僧東游
坐罷南山夏東游思浩然與雲秋别寺同月夜行船一
路鐘聲裏千峰落木前西來有祖意不在普通年
　　九月八日旅中夜懐
秋逕花爭發寒燈客自傷别家將一歳明日又重陽鄉
俗誰同與詩情老未忘凉風舊池沼蕭瑟芰荷香
　　旅寓
九月尚絺衣故鄉胡不歸塞鴻聲一到江樹葉都飛路
晚逢僧少門寒過客稀自慚蘧伯玉又是一年非
　　晏起
宿雨何由歇春眠不肯醒燕來猶舊户花落自空庭引
水平魚沼燒香繞硯屏齋中無别事閒寫幾翻經
　　秋塘
獨歩秋塘上其如客思何蟬聲送風葉鳥影度凉波草
店三家酒菱船一道歌不堪回首處楊柳夕陽多
　　小築
日渉東園上余將卜此居草生橋斷處花落燕來初避
俗何求僻容身不願餘堂成三畝地秖有一車書
　　剪燭
風處揺金蛹煙時閃墨鴉寸心終不昧雙淚欲横斜漸
過分詩刻虚開報喜花剪聲初落指滿席散春霞
　　聼雨有懐
灑樹聲兼雪捎簷力借風每來寒夜後多在客愁中草
意閒門共燈情白髮同之人天一角的的似髙鴻
　　夜歸寄東田隱士
觸熱嫌㝷訪閉門如路窮手持東野集思與何人同候
雨坐櫩樹聼蟬得晚風因之過林叟歸歩月明中
　　新秋有懐
得秋才一日秋意已紛紛凉覺水邉早聲先樹裏聞髙
僧在西嶺短䇿不離雲我欲㝷行跡恐驚鸞鶴羣
　　題海雲寺
香刹住中流初疑地若浮路從沙際入帆到樹邉收清
磬敲漁夜新書報橘秋洞庭西在望欲去更遲留
　　題鎮海樓
斯樓屢易名一上一傷情白屋多為戍青山半作城雨
中春樹出風裏晚潮生亦有歸鴉早閒啼四五聲
　　登富春永安寺
栗葉邨前石子溪青山一掩路渾迷也知谷裏多猿鳥
未信雲中有犬雞滿耳只聞諸澗響回頭方覺衆峰低
平生傾想今朝到願結茅茨在寺西
　　與姪自京還横塘故居
桑麻田在水邨中千里歸來共阿戎春水野航天上下
石橋林木岸西東階除㸃火兒童喜兄弟開門語笑同
二載客塵如夢事明朝溪上看飛鴻
　　過湖州
平生只想住湖州僻性迂情可自由一片水聲中倚杖
幾重山色裏行舟東林書卷貧猶買西塞綸竿老未收
緩得歸程過寒食杏花村雨聼鳴鳩
　　喜友過新居
柴門不向小溪開西阜山多稱不才柱杖前村新雨後
故人東郭買舟來山瓢逺慰何多幸竹逕相逢第一迴
從此熟來溪上路莫教行迹有莓苔
　　古懐
思㝷海底人為乞珊瑚樹持栽此庭前顔色長不故
　　答香光居士
山北山南住雞聲隔一峰新詩忽寄到猶勝一相逢
　　許起宗見過
雨氣來山北茶香過竹西芙蓉花發處明日約扶藜
　　横塘寺
桫羅園裏好僧坊兵火年來事可傷白髮老人知舊跡
繞塘樓子十三房
　　題明辯之畫春江聼雨圖
歸來雙鬢各蕭然見畫猶能記昔年風雨一船曽泊處
借人燈火草堂前
　　題網魚圖
溪頭三月雨昏昏落盡桃花水正渾網得魚多滿家喜
賣時應不到城門
　妙聲(十二首/)
　　　妙聲字九臯吳縣人居常熟慧日寺洪武初被
　　　召蒞天下僧教有東臯録
　　雨
宻雲起崇朝飛雨灑髙閣蕭瑟傍松檐逶迤帶煙郭坐
來池水深吟罷林花落已知禾黍秋不奈衣裳薄
　　送沈行恕
挾䇿事行邁言往五湖濵隂風結山岳落葉滿河津之
子忽已逺我懐将焉陳志士惜白日行客念蕭晨况兹
艱難際奪我心所親中情茍不移在逺猶比鄰毋為離
别苦庶以道自珍
　　水仙詠
百草秋盡死孤花麗巖阿芳心太皎潔嵗事成蹉跎㣲
月歩遥夜輕風生素波懐人豈無意路逺欲如何
　　題髙尚書九江暑雨圖
尚書畫山山巃嵸九江秀色開森聳况當五月暑雨交
雲氣滃勃川光動五峰削出青如蓮緑樹仿彿聞吟猿
猶瞻謝眺青山宅不見米家書畫船何人出門面山立
頭上烏紗翠痕濕誰喚山東李謫仙來觀瀑布三千尺
於今戈㦸亂如麻使我披圖一永嗟欲買沃洲歸共隱
江山如此屬誰家
　　新墳行
南山崔嵬青入雲將軍取山新作墳方春迫民就工役
路上白日無行人西家舊墳雙石馬一日驅來華表下
東家翁仲今尚存一朝移來在墓門葬期日薄云最吉
雞鳴而作夜不息新墳已成舊墳毁舊鬼銜寃新鬼喜
新墳舊墳無了期南山崔嵬終不移
　　題商徳符山水
左山畫山延祐初山如何其佳有餘飛泉髙挂白蝃蝀
竒峰爛發青芙蕖直疑齊東華不注又似塞北醫無閭
嗟哉好手不復得藏弆貴比英瓊琚
　　題焦元尚山水
淮陽先生愛畫山下筆萬里須㬰間既開金刹依寥廓
亦有緑樹臨潺湲竹間鳥啼春雨歇洞口花落晴雲閒
知君髙志在丘壑著我溪橋相往還
　　游石湖
近聞移居湖水頭蘭若下瞰滄波流獼猴夜偷錫杖去
鷗鳥日傍䦨干浮揚州月照五湖白洞庭木落三山秋
相望只隔半江水安得贈之雙佩鈎
　　苦雨懐東臯草堂寄如仲愚
四月滛雨寒凄迷邊軍夜歸聞鼓鼙大麥漂流小麥黒
富家歎息貧家啼書囊留滯北山北草堂故在西枝西
焚香掃地蚤閉户莫遣袈裟沾燕泥
　　發金陵
大船浮江江水清中流蕩槳鴐鵝鳴楚雲無情自西去
吳山不斷來相迎坐依北斗近人白卧見河漢當空横
舟中有客且勿語聼我竹枝歌月明
　　東臯雜興
三髙祠西湖水東浦口水與長橋通人言此中可避世
來結茅齋如巳公
　　題畫
目極江南有所思餘不風雨落花時錢郎應恨春歸盡
獨倚東風寫折枝
　至仁(二首/)
　　　至仁字行中自稱熙怡叟番陽人元末住紹興
　　　崇報寺洪武初主虎丘寺有澹居稾
　　　(詩話澹居稾為饒州路總管府判官皇甫琮廷/玉所編僧克新序之嘗撰楚石行狀有云浙水)
　　　(東西被召者十有六人余與西齋𤦺公夢堂噩/公與焉則詩雖刋行於至正中而實登明初之)
　　　(法席/者也)
　　吳越兩山亭為尹本中縣尹賦
蕭然大夫新作亭吳山越山相對青天目雲霞耀西浙
石帆風雨來東溟王覇英雄何足數句踐夫差兩抔土
喜君亂後蘇蒼生白晝彈琴如單父
　　送厚元載遊㑹稽
江上楊花落孤帆度逺汀潮連滄海白山擁㑹稽青内
史籠鵝帖仙人放鶴亭登臨有新製毋惜寄林扃
　元瀞(二首/)
　　　元瀞字天鏡(一云字/天覺)號樸隱㑹稽人自稱㑹稽
　　　山樵洪武中召至南京乞歸主靈隱寺羅禍謫
　　　戍陜西有樸園集
　　重九(二首/)
舊日重陽節唯㝷麯米春忽經時到眼但覺老随人白
髮雖多難黄花不厭貧登髙本無意蹤跡媿紅塵
故舊俱淪䘮人情轉寂寥馳驅逢九日牢落是今朝把
菊難為醉囊茰興自消江鄉獨無頼風雨暗蕭蕭
　清濋(一首/)
　　　清濋字蘭江天台人居天界寺晚主松江東禪
　　　寺有望雲集
　　西湖曉行
海角曈曨日欲生山南山北淡煙横春風吹斷沙禽夢
人在緑楊堤上行
　溥洽(一首/)
　　　溥洽字南洲山隂人上天竺僧洪武中為僧録
　　　司右講經歴左善世㝷以讓道衍居右遭讒左
　　　遷右覺義乆之復右善世有雨軒集(潘次耕云/遜國之事)
　　　(因洽公之繋獄而疑其開剃猶曰君子可欺以/其方也因從亡致身諸録而行程嵗月一一以)
　　　(虚者實之難罔/以非其道矣)
　　　(詩話遜國之事國史太略野史過詳終成疑案/程濟梁田玉等未必有其人史仲彬官翰林未)
　　　(必有其事與其惑於從亡致身諸/録無寕信鄭端簡今言所述矣)
　　題山深草堂次王適齋韻
聞說平夷堡髙居絶徼山牽蘿秋補屋伐竹曉開闗欵
塞烽煙静歸田士卒閒都門回首處頻喜寄書還
　普莊(一首/)
　　　普莊字敬中仙居人洪武中被召入天界寺歸
　　　住徑山示寂於撫州
　　　(詩話莊公自號呆菴作歌云呆菴呆道人不識/世間秋與春無榮無辱無疎親讚亦不喜罵不)
　　　(嗔雖以自訟其/矜詡也多矣)
　　追和歸源老祖山謡
長林悉凋落刮地霜風吹道人不出山終年無所知一
心既空寂萬法將焉依海門明月上冷照枯松枝
　至道(一首/)
　　　至道字物外臨海人住無錫之嵩山寺洪武中
　　　被召㝷乞還有夢室集
　　流翠亭
道人性沉静置屋層巒間四檐山溜瀉萬壑松濤翾清
秋爽氣集落日衆鳥還過客坐來乆寂寥誰叩闗
　如蘭(三首/)
　　　如蘭字古春富陽人住持天竺寺永樂初召挍
　　　鐫經律論三藏有支離集
　　　(詩話古春與夢觀同游東維子之門東維子有/送二上人歸三竺序其略云余在富春得山中)
　　　(兩生曰蘭曰仁授之以春秋兵興潛於釋然皆/用世之才夢觀為孝陵尊禮古春晚出嘗識于)
　　　(忠肅於彌月時亦/别古崖之流也)
　　琴清為胡若思教諭作
微飈灑練衣空庭夜寥泬凉葉生露華澄江上新月沖
襟澹無營孤桐絃白雪天秋萬籟鳴霜清百泉咽冥鴻
度湘雲威鳳出丹穴至音聼者稀幽思自超越悵然一
長吟烏啼漏聲徹
　　殊别峰習静卷
疾雷破山嶽大風揚波濤百川相蕩潏萬竅争怒號道
人聞自性六窗鎖猿猱喧寂兩忘念月出中林髙
　　曉發
東風卷雨曉雲收兩岸雞聲送客舟柔櫓不驚沙上雁
殘燈猶照驛邊樓天連野水浮空闊斗轉銀河拂地流
遥望吳城何處是青山數㸃落長洲
　懐讓(一首/)
　　　懐讓字不虚天童寺僧
　　㝷竹隱寺
聞鐘識寺遥小徑縁雲入日暮下山歸秋衣不知濕
　善學(一首/)
　　　善學號古庭吳人出家大覺寺元末主崑山薦
　　　福明初居光福以寺僧輸賦違期徙贑州行至
　　　馬當山示疾而卒有詩集(毛子晉云古庭長於/五言如雲起猿聲斷)
　　　(松髙鶴夢危人疑天上坐鷗訝鏡中飛垣倒夜/奔鹿草深秋聚蛇殿空容鳥入樹老引藤纒令)
　　　(元遺山見之/應解頤也)
　　宿晚村
眺望前村近桑麻路欲迷過田衣拂水緣徑屧沾泥逺
嶠寒煙合空林夕照低村翁留我宿也解說禪栖
　自恢(二首/)
　　　自恢字復初(一作/元)南昌人洪武初住廬山
　　偶成
金沙溪上柳條齊白鳥羣飛落照低十里荷花紅勝錦
好山多在畫橋西
　　題唐子華畫山水
江雲如雪樹髙低竹裏人家傍水西滿地松隂春雨過
好山青佀若耶溪
　無愠(一首/)
　　　無愠字恕中號空室臨海人出家徑山主明州
　　　之靈巖再主台州之瑞巖忽謝事入松巖日本
　　　來聘被召至闕下以老病辭留天界寺㝷還鄞
　　　之翠山
　　松巖襍言
山中十日九日雨樹頭青子落不住白犬㝷蹤入草間
驚起竹雞飛上樹
　智圓(一首/)
　　　智圓字鑑中錢塘人住寳幢寺
　　送僧還四明
逺移瓶錫秣陵城又逐秋風過四明白石清泉㝷舊約
碧雲紅樹動離情路從朱雀橋邊去舟自丹陽郭裏行
惆悵客中頻送客更堪疎栁暮蟬聲
　大本(一首/)
　　　大本字宅衡㑹稽僧徑山書記
　　送徐行正人材之京
鴻鴈來時澤國秋西風潮落大江頭蒹葭楊柳東西岸
楓葉蘆花逺近洲鐘阜煙霞千嶂出蓬萊宫闕五雲浮
丈夫勲業青冥上莫為鄉思易動愁
　大圭(一首/)
　　　大圭字恒白晉江人泉州開元寺僧有夢觀集
　　　(詩話恒白語法侣云不讀東魯書不知西來意/此逃墨歸儒之言也嘗題山居云山色宜茅屋)
　　　(松風滿飰盂湖中泛月云偶臨湖坐/得嘉樹欲傍花行無小船均饒風致)
　　夏日同許氏兄弟遊龜山(山有大石下有歐/陽詹讀書遺址)
閒情素乖俗樂彼中林居林居未云果幽賞意有餘出
郭多青山佳木亦扶疎並游得良友方駕從所如翠㣲
薄炎景蘿風汎凉裾雲逕歩窈窕石門入清虚少留席
豐草緑縟綿以舒叢柯翳鳴鳥石澗清游魚形神一蕭
散疲勩亦已袪路縁龜巖東遂即歐陽廬懐賢仰髙躅
撫蹟驚廢墟願留石中室畢誦人間書兹焉恐遲暮眷
眷空躊躇
　浄圭(一首/)
　　　浄圭住磧里
　　游仙詩
縹緲仙山五色雲玉真飛佩度氤氲不應名字題仙籍
猶著唐家舊賜裾
　徳珉(二首/)
　　　徳珉字伯貞號石窗洪熙間虎丘寺僧後居徑
　　　山
　　秋懐
江潭葉落鴈初飛又見凉風到客衣日下浮雲迷北望
天涯孤棹滯東歸驚看秋草流年換夢憶青山故舊稀
明日一竿滄海去白鷗應笑未忘機
　　晚泊東湖有懐姚醉雲
水晚雲隂思渺茫若為孤棹泊横塘夢回明月人何逺
愁對殘燈夜更長别渚沙寒移宿鴈疎林葉響墮㣲霜
明朝有約新豐道載酒重過舊草堂
　善　啟(一首/)
　　　善啟字東白號曉菴長洲人主蘇州永定寺㝷
　　　主松江延慶寺授僧綱司副都綱預修永樂大
　　　典有江行唱和詩集
　　　(詩話曉菴早負詩名錢唐瞿宗吉賦牡丹詩師/與對壘用一韻賦百首獨菴南洲交器重之嘗)
　　　(被召纂修永樂大典書成告歸與上竺完公敬/修北禪瑾公如珪白蓮車公指南舟中倡和有)
　　　(江行詩一卷王汝玉序之按大典共二萬二千/九百卷疑編纂之不昜而敬修詩云昔出當嚴)
　　　(冬兹還及春暖盖不過數月事爾考當日賜鈔/者二千一百六十九人則因編纂者多宜成書)
　　　(之速/矣)
　　十四日歸舟分韻
江黒饒煙嵐咫尺景難了臨發棹還停復恐天未曉怳
然隂翳開日出雲漢表旋吳地匪遥辭闕境云杳客愁
忽若遺吟緒自縈繞坐乆望東南斜陽獨歸鳥
　大　冋(二首/)
　　　大冋字妙止㑹稽人鄞縣延慶寺僧預修永樂
　　　大典
　　　(詩話妙止詩格未/髙然已脫蔬笥氣)
　　懐友
谷風凄巳厲習習吹我襟㣲煙襲芳樹細雨沾髙林雖
有一尊酒對此誰共酙迢遥故人逺矧隔瑶華音安得
駕黄鵠往論古與今緬懐思方續白日苦西沉
　　江邨夕照圖
江村水國幽雲樹半含秋落日曬漁網凉風吹客舟香
秔黄早刈碩果熟先收官稅供輸外民歌樂未休
　懐瑾(一首/)
　　　懐瑾字如珪蘇州北禪寺僧又住嘉定保寧寺
　　　為僧綱司都綱預修永樂大典
　　江行分韻
南徐百里近邦畿水滿春江一棹歸回首金焦在何許
落霞紅處白鷗飛
　浄倫(二首/)
　　　浄倫字大巍昆明人正統中出家天順間叅善
　　　學於浮山晚住錫五臺示寂於京師顯通寺有
　　　竹室集
　　　(詩話竹室不以詩名往往饒中晚唐風韻五言/如松皮山舍小石子野溪彎雨苔迷石徑山氣)
　　　(冷龕燈七言如晴疊青山芳沼上冷懸紅日畫/樓西半竿落日孤城逺千里分沙一水流到岸)
　　　(舟横流水曲㝷溪路入落花藤樹頭落子銜松/䑕崖畔飛霜呌竹雞原上燒痕初過雨隄邊新)
　　　(栁未拖泥黄茅恰好三間屋赤米看/収數畝田亦可入李和父𢎞秀集也)
　　次喬武庫縉金山勝覽韻
妙髙臺上昔年遊想徧山中景物幽出洞白雲含海曙
映窗晴雪湛江流好音常聽樹頭鳥相對不飛沙際鷗
西望金陵千古意蔥蔥佳氣帝王州
　　古佛巖
蒼松蟠古巖洞門鎖幽谷但逢掃葉僧不見銜花鹿
　𤣥穆(一首/)
　　　𤣥穆淮陽僧
　　題焦山寺
獅子峰前放晚叅直登絶頂縱幽探帆檣逺近迷蒼靄
樓閣髙低鎖翠嵐水色倒涵天上下山形雄壓地東南
焦先去後巖扉古樹老碧桃春正酣
　　　(詩話天順中鎮江同知府事常山張春命焦山/寺僧𢎞慧輯寺中題詠止存宗泐二首及此詩)
　寳明(三首/)
　　　寳明號月舟吳人治平寺僧(楊君謙云月舟詩/能逺塵字亦清媚)
　　　(貧而好客客至/則罄資飲之)
　　次沈陶菴題石田有竹莊韻
東林煙月舊松蘿無復君來對酒歌千葉芭蕉萬竿竹
相思一夜雨聲多
　　游山舟中作
舟過横塘酒再沽行厨烹出四腮鱸好山都在西南上
一路推篷看畫圖
　　戲題
拆了鞦韆院宇空絲絲楊柳自春風薔薇不為人拘束
却過鄰家屋上紅
　恩䥓(一首/)
　　　恩䥓字古田號友雲成化間蘇州嘉定護國寺
　　　僧有集
　　送張逸人
楝子花開香雨晴乍逢還别若為情不知流水將人意
送過南沙第幾程
　明秀(十首/)
　　　明秀字雪江自號石門子海鹽人祝髪天寧寺
　　　晚居錢塘勝果山有雪江集(釋冬谿云石門秀/禪師以詩名海上)
　　　(游心騖精力追唐雅鄭少谷/孫太白諸名流多所稱許)
　　　(詩話王伯安謫龍場驛丞雪江送以詩云蠻煙/瘦馬經山驛瘴雨寒雞夢早朝一時傳誦之斯)
　　　(未為警䇿特以清越勝耳觀其遺集三卷流轉/跌宕不失清江靈一之遺音臨終偈云一夜小)
　　　(牀前燈花雨中結我欲照浮生一/笑浮生滅亦彼法中所謂解脫者)
　　田叟贈朱可麓
早起飯牛犢落花春水渾雨中青箬笠溪上白雲村食
力古莘野全生今鹿門不知城府外何處有桃源
　　汎舟至桐口
路轉青村合山連赤岸斜夕陽飛燕子茆屋落桐花晚
墅聞孤笛輕舟閣淺沙前峰望不逺林暝欲棲鴉
　　送陳墨山還吳淞兼柬胡秋田
五茸城外月不見十年餘顧我曽遊地因君得寄書津
亭然夜火江市鱠鱸魚若見秋田叟還勞問起居
　　日暮
西閣日將夕川原生暮煙逺林歸倦鳥枯葉抱寒蟬野
岸漁罾外秋風戍壘前故人應念我定有尺書傳
　　楚江秋曉次石田翁韻
山川揺落露華晞野寺鳴鐘破曙暉千里人烟江郭静
數聲漁笛水禽飛寒催刀尺風霜早日逺闗河信息稀
叢菊又開身在客長沙誰念未成衣
　　懐孫太白山人
堦前黄葉堆欲滿湖上白雲閒自來千里秋風悲斷鴈
兩峰寒日憶登臺未能明月同移棹想見黄花獨舉杯
吟遍長松千萬樹南屏落日寺門開
　　勝果山中懐朱陳二翁
西閣暮鐘雲氣隂南山秋色故宫深半巖落日照江雨
萬里長風吹桂林喜見燈花頻入夢病憐物色獨闗心
青天兩夜負明月黄葉思君祗自吟
　　雨中柬金近山
春雨黯黯芳事微經旬獨掩西巖扉花枝欲動寒仍勒
燕子初來濕不飛嵗月豈知愁換鬢江山徒有泪沾衣
病夫起坐正憶汝混世随聲同是非
　　訪夏雲山
雲山老翁住南村抱病十日不出門留客細傾若下酒
遣懐閒弄膝前孫深林四月筍成竹古屋百年槐露根
鄉曲别來無限意白頭相對意忘言
　　西巖夏日
窑盤春雨中筍味殊勝肉數日不窺園南風吹作竹
　普㤗(三首/)
　　　普㤗字魯山陜西人住京師興隆寺有棲閒集
　　　(何仲黙云魯山曠懐磊落善談世/務不獨能演其教其詩亦皆自得)
　　　(詩話魯山初見賞於楊君謙復見稱於/李獻吉詩名籍甚然卑卑無甚髙調)
　　秋晴
幾日豆花雨兹晨方見晴寒蟬依樹響秋蘚上階生山
脫雲尤翠池涵日更明西風催萬户都作搗衣聲
　　寄楊君謙
都下聞歸鴈江東憶故人髙山千里夢芳草十年春吟
苦先催老心安却耐貧吳門他日過書院許誰鄰
　　足獻吉秋風南北路相别寺門前之句
身世本如寄去留俱灑然秋風南北路相别寺門前
　永瑛(二首/)
　　　永瑛字含章號石林海鹽天寧寺僧有石林集
　　　(釋冬谿云石林禪餘景與意㑹朗吟自若其詩/意到詞發類多率爾而幽沖暇豫自足陶寫蓋)
　　　(適其適而不/適人之適者)
　　山居志感
嘉蔬植我園好鳥巢我樹樹枯鳥驚棲園荒蔬委路寒
氣肅山林新芳颯然故物理有固然於何起欣惡
　　秋浦
白露下蒹葭秋汀尚有花數峰迴晚色一鴈落寒沙菰
熟供炊具鱸肥上釣槎月明吹笛去隔水是漁家
　　丈湛(四首/)
　　　文湛字秋江海鹽天寧寺僧有蘆葦亭稾
　　　(詩話秋江詩亦清徹可云筆非秋而/垂露嘗輯江海羣英集行世者也)
　　送王景仙
碧梧秋晚葉皆稀何事行人又逺違落日天涯千里别
西風江上片帆歸山城月出聞猿嘯候館霜清見鴈飛
此後定知難㑹面想思惟有淚沾衣
　　江上
江頭落日明江上西風起嵗嵗芙蓉花開落秋江水
　　緑楊紫燕圖
紫燕雙雙掠水濵緑楊嫋嫋不勝春朱門華屋知多少
認得誰家是主人
　　題畫
渡口漁家對碧峰柴門半掩落花風釣船日暮不歸去
只在江南細雨中
　
　
　
　
　明詩綜卷九十
欽定四庫全書
　明詩綜卷九十一
　　　　　　　　　　翰林院檢討朱彞尊編
　方澤(六首/)
　　　方澤字雲望號冬谿嘉善人秀水精嚴寺僧有
　　　冬谿内外集(彭子殷云嘉靖開士以善詩鳴者/三人谷泉福玉芝聚西洲念冬谿)
　　　(子與之倡和古體上仿漢魏而律一以初盛唐/為準晚乃旁溢稍及於錢劉皇甫諸家然力以)
　　　(繩墨自維語渉織險輒擯去之猶法吏之/慎守三尺嗜古者不以瓦缶雜鼎彛也)
　　　(靜志居詩話冬谿詩格清純不雜偈/語宜為唐應徳方思道屠文升所稱)
　　古意
孟冬風始寒鴻鴈凌晨飛疇昔嘉樹林枝葉日以稀一
隨氣運變誰能覺其非賢者貴特達在逺諒不違君看
松柏姿嵗晚長依依
　　泖月樓夕眺遲蔣白灘不至
飄風鳴軒櫺落葉辭髙柯薄暮登層樓伊余心未和悠
悠逺天雲泛泛清川波去者曽莫留來者奄忽過千秋
旦暮事百嵗寧足多但願狎所親歡至相與歌幽人期
不來奈此凉月何
　　送范菁山丈之雲南大理
北望雲霄迥南征道路長山逢驅象客地入卜雞鄉碧
海常飛霧青林不隕霜聖君勞禦逺非是漢文皇
　　送王翰林柘湖轉比部還京
滄海有才名青春賦兩京乍辭金馬署復作爽鳩行苑
栁深𫀆色宫鶯雜珮聲君王前席問應是為蒼生
　　寄平野上人
恵朗南歸後空山兩月過青春看已暮白髪近如何雨
外鶯聲逺風前栁絮多遥知清夢裏還繞舊烟蘿
　　仇生
仇生有父風能畫擅江東縹緲千峰勢巑岏尺素中坐
増吳苑秀不謝輞川工儻寫天台勝添余補衲翁
　祖福(二首/)
　　　祖福號谷泉秀水龍淵寺僧後居無錫九龍山
　　雨宿西閣
浩蕩迷方客人淹江寺隈旅愁添夜雨嵗事到寒梅滄
海無家問中峰有夢回燭花爾何事更傍客杯開
　　人日
鴛鴦湖頭新水生白龍祠前風日晴梅花作意開自好
柏葉向人殊有情南國十年多羽檄北山此日有柴荆
杖藜物色總春事回首江湖眼獨明
　正念(一首/)
　　　正念號西洲秀水龍淵寺僧
　　燕京春暮寄山中人
鳥鳴不鳴山静花落未落春遲美人如雲天際芍藥空
留一枝
　法聚(二首/)
　　　法聚號玉芝嘉興人始居海鹽資聖寺後隱武
　　　康天池山有玉芝内外集
　　吳山秋望呈張侍御
子胥廟前江日晡越王城頭雲有無故宫臺榭幾黄葉
南渡寢園今緑蕪長笛關山瞻北固清尊魚鳥傍西湖
蕭蕭落木蒼郊外幾處寒烟破屋孤
　　江邨
殘陽在木末逺鳥沒孤嶼漁舟歸未歸吹笛芙蓉渚
　圓理(三首/)
　　　圓理號雲東嘉興人出家天寧寺有雲東集
　　林居雜言寄同志
芙蓉謝春華鴛鴦念匹儔崇蘭委深谷枤杜生道周萬
物各有時百川無倒流感之傷我懐端已義所仇顧瞻
逺行客誰肯結綢繆請為林壑交得與爾同游終嵗混
樵牧聊以忘世憂
　　慈雲嶺
仄徑攀蘿轉空山伐木聞兩崖危石抱衆壑細流分曉
竹含蒼靄春田護白雲回看萬松裏唯有鹿麋羣
　　招友人看芙蓉
一水澄於練孤芳錦作叢故将遲暮景開向寂寥中夕
露垂秋白江霞媚晚紅薄言方採掇持贈故交同
　明周(一首/)
　　　明周號嬾雲潞安人居法住寺
　　送人還壺闗
林花未吐怯輕寒人在天涯送客還千里好山迎馬首
白雲飛處是壺闗
　明曠(一首/)
　　　明曠字公朗崇徳人住西林寺
　　秋興
大火倏以逝凉颸動幽林飛霞騁竒姿孤桐落秋隂願
言縱芳躅擥秀歴遥岑髙視破宇宙曠焉開我襟靈籟
妙徵羽何必筑與琴感此事媮恱聊復送長吟之子出
世者俯仰増遐心
　戒襄(三首/)
　　　戒襄字子成號平野海鹽天寧寺僧有平野集
　　長安壩上河道中
三月臨平山下宿沙棠一舟帆數幅清晨鼓枻看山行
兩岸垂楊春水緑岸上人家挂酒旗幾樹桃花映修竹
路人問我将何之我欲尋師向天目
　　杜鵑
夜向吳山宿朝從越嶺飛年年春欲暮催客淚沾衣樹
冷悲殘月川長怨落暉花時無限好猶道不如歸
　　曉過横塘
半幅蒲帆九里汀石湖秋水接天青舟人指㸃䕷蕪外
一帶遥山是洞庭
　果斌(一首/)
　　　果斌號半峰嘉靖初住持天界寺有半峰集(顧/𤣥)
　　　(言云半峰詩多成於中夕沉思苦索而後得之/對客揮毫非所能也正如南能腰石碓米已熟)
　　　(但欠/篩在)
　　　(詩話半峰少從顧華玉/游而詩未得其一體)
　　王十岳山房
小隱空山絶四鄰野雲孤鶴自相親誰知一徑深如許
猶有敲門看竹人
　宗倫(一首/)
　　　宗倫字性彛芝溪人有覺隱遺風集
　　旅懐
東吳隔千里歸計尚茫然忽見梅花發他鄉又一年
　徳榮(一首/)
　　徳榮天台僧
　　題國清寺
竹院深深近翠㣲短簾容易墜斜暉香殘瓦鼎僧初定
月上松巢鶴未歸落澗祗供煎茗水洩雲留伴坐禪衣
客游正值春将半風落桃花片片飛
　洪恩(二首/)
　　　洪恩字三懐上元人居長干寺有雪浪集
　　過安民卿秦淮寓館
安期東澥至暫向白門居緑酒稱從事紅妝用較書舟
移淮水月饌出晉陵魚聞道西林勝能無一榻虚
　　中秋日問主人病
十日佳期踐山園半畝宫雨收殘暑盡月出大江空背
屋一亭竹當門幾樹桐我來憐病榻數問主人翁
　徳清(四首/)
　　　徳清字澄印全椒人出家南京報恩寺㝷入五
　　　臺棲牢山坐劾逮繋戍雷陽卒于曹溪有憨山
　　　夢游東游等集
　　贈王徳操
楚人疑鳳鳥仲尼愛麒麟豈不為世瑞所遇非所親耳
目素不接誰能辨其真之子抱竒思翩翩邈風塵迷方
日已衆微言難具陳撫膺發長歎衷曲誰為信出闗豈
慕逺遯世甘沉淪良由知者希所以稱至人
　　抵雷陽戍(二首/)
舊說雷陽道今過電白西萬山嵐氣合一錫瘴烟迷末
路隨蓬累殘生信馬蹄那堪深樹裏處處鷓鴣啼
萬壑奔流下千山積翠連帆飛五嶺驛猨挂九秋天客
路浮雲外鄉心落日前吾生猶未定江漢是餘年
　　題畫
風雨孤舟夜微茫草樹春茅簷驚犬吠定是渡江人
　真可(一首/)
　　　真可字達觀吳江人(一云/句容)世號紫柏大師有茹
　　　退集
　　　(詩話吾鄉楞嚴寺建自宋嘉祐八年至嘉靖間/為勢家所占紫柏特興復之先從祖君升諱大)
　　　(猷經營規度象設皆冶銅為之佛書三藏易梵/夾為方冊鏤板貯之徑山流通宇内既而游大)
　　　(房石經山進隋僧浄琬所藏佛舎利慈聖太后/迎入宫中特賜紫伽黎俄而妖書獄起辭連入)
　　　(詔獄死集中吳氏廢園作蓋即楞/嚴寺基先叔祖中萬厯壬子舉人)
　　吳氏廢園
汾陽門第晉風流縹緲吳山感勝游今日松蘿誰是主
斷雲殘月鎖江樓
　通岸(一首/)
　　　通岸字覺道南海人居光孝寺有栖雲菴集
　　曹溪雜詩
為愛溪山好無人祗自看萬峰青不斷三月雪猶寒乳
鹿藏深樹飛鳬過逺灘興來誰與晤長嘯碧雲端
　法生(一首/)
　　　法生字化儀崇徳人少林寺僧後居徑山
　　寄雲東
十年滄海共離羣三月風塵信未聞芳草閉門春苒苒
落花啼鳥暮紛紛嵗華江上看流水世事人間喻薄雲
鴈宕天台何處所采芝捫葛幸同君
　傅慧(一首/)
　　　傅慧字朗初寧波人居延慶寺
　　夜渡揚子
空江信淼茫月出水生光入浦潮如雨沾衣露欲霜天
清沙氣白夜静澥雲黄漸覺鐘聲動應知到上方
　智觀(一首/)
　　　智觀字止先號蔚然江都僧雪浪弟子居吳興
　　　雙髻峰有中峰草
　　山居漫言
板屋黄茅爛棲禪已十春更無孤鶴伴且免衆狙嗔天
地寧私我谿山不假人四分僧律在吾自率吾真
　大壑(二首/)
　　　大壑字𤣥津杭州浄慈寺僧有吳詠
　　上方寺遲同游不至
湖光斜遶寺松影曲藏闗颿過烟中樹僧歸雨外山井
梧秋更老橋蘚晚逾斑目極天涯盡扁舟不易還
　　蓀谷
曲磴餘蒼蘚危梁度碧雲山深溪屢合樹宻徑斜分佛
火寒猶見僧鐘晝不聞空留争席處野老自為羣
　通潤(一首/)
　　　通潤字一雨吳人居常熟有秋水菴集
　　将歸簡三如學公
曉起春寒甚思君巖上廬當門雪幾許倚杖興何如不
日理歸櫂無人傳别書臨行重相憶先此寄雙魚
　斯學(五首/)
　　　斯學字悦支號庾山海鹽慈㑹寺僧有幻華集
　　　(詩話庾山詩格清圓句如薄衾寒入夢細雨逺/沉鐘白雲非舊主黄葉自前朝客來黄葉雨鬼)
　　　(嘯白楊風太原山繞中條近小有天通上界寛/均有幽致禪藻集載某居士稱之曰清冰勵操)
　　　(栗玉明襟韻似道林不屑飬馬才/優無可不愛除官可云賞譽之至)
　　雜詩(二首/)
落日迫西崦吐月銜東島逝景故悠悠人世漫浩浩所
思耿中情憂愁惄如𢷬宴㑹苦不常容顔徒自老子有
鼓與鐘勿伐亦勿考一委溝壑中身名同腐草
披雲卧丘壑凌風稅籠樊芳節忽已邁朱明照前軒嘉
樹滋以緑幽草萋以繁丹藿耀庭戸黄鳥啼林園俯聽
石潭響仰視髙崖暾佳期託縣圃遐想踰崑崙臨川有
長歎冀與智者言
　　秋夜與羅吉甫同賦
夕露鳴蟪蛄秋風動楊柳嘉候苦不常芳華詎能久真
境總㑹心萬理弗挂口寫此石上琴醉以山中酒
　　寄吳少君山人
知君好芳草荷芰半衣裳一别春山緑㡬經秋葉黄海
門生片月江寺送殘陽曾有天台夢相攜度石梁
　　邊城晚眺
獨上層樓望欲迷滿城砧杵更悲悽河流曲抱内黄北
山勢遥連太白西落葉亂随秋雨下斷鴻斜引夕陽低
自來幽朔寒偏早繞樹啼烏未肯棲
　寛悦(一首/)
　　　寛悦字臞鶴南京人居普徳寺有堯山藏草
　　送歐楨伯工部
玩世藉㣲禄懐歸騐夙心一樽霜露冷三徑草堂深月
是初弦夜秋當欲暮隂蛩聲寒咽雨流入短長吟
　如愚(一首/)
　　　如愚字藴璞江夏人少為諸生負俗為僧居衡
　　　山㝷居金陵碧峰寺有飲河稾石頭菴集
　　春日龍潭菴對雨
苔蘚空門外烟蘿夾徑隂春流一澗急寒雨數峰深鳥
倦還山翼雲遲過客心望中燈火起人語出遥岑
　𢎞灝(一首/)
　　　𢎞灝字空波鄞人傅慧弟子(屠田叔云空波/詩爾雅而調適)
　　　(詩話上人朗初學詩于楊伯翼侍几杖於五井/山伯翼遺草得𫝊皆其力也朗初以詩法轉授)
　　　(空波及西來休逺時人以比支/遁支亮支纎謂之一朗三支云)
　　秋江晚歸
流覽山川幽意多渾忘落日挂藤蘿潮催客子還家櫂
風送漁舟入浦歌深樹煙披連翠幕逺峰雲在失青螺
臨行笑指芙蓉發明日還期倚杖過
　佛引(一首/)
　　　佛引字西來鄞人(屠田叔云西來/詩温簡而開暢)
　　晚晴寄空波空明休逺
前邨收薄靄舍外雨新晴竹䑕争枝墜檐烏得食鳴峰
開餘日氣水咽過灘聲芋熟沙田早連朝憶友生
　圓復(二首/)
　　　圓復字休逺鄞人(李杲堂云三支詩以休逺為/第一此外又有萬詵希聲福)
　　　(亮覺真道東起白宏演敬中/皆延慶寺僧俱一時之秀)
　　山中
槲葉縫衣翠松花作飰香全生無長物辛嵗有餘糧觀
瀑衣忘溼縁流路轉長偶然逢怪石趺坐一林霜
　　留别念空
問水㝷山各自忙草鞋無底踏秋霜江南游遍還江北
何日能來共竹房
　廣印(一首/)
　　　廣印字聞谷嘉善人居杭州開元寺
　　登毛公壇
黄屋辭仙闕𤣥闗向此開驅雞何處去跨鶴幾時來殘
雪明丹井清霜肅古臺寒烟縹緲外一望一徘徊
　廣潤(二首/)
　　　廣潤字等慈吳興人居雲栖寺終老虞山之拂
　　　氷菴
　　晚泊南岸有懐吳允兆茅孝若客燕中
孤櫂倚江濆魚梁浦樹分北書曽未達南鴈最先聞碧
海生寒月空山冷暮雲不堪三逕逺何以慰離羣
　　蕪湖道中
江明分采石柳暗夾横塘驟雨菱芡亂輕風禾黍香秋
聲催鴈鶩暝色下牛羊逺道人烟少偏令游子傷
　如清(一首/)
　　　如清字石浪城固人祝髪紫栢山㝷居匡廬金
　　　輪峰下有枯木吟
　　荅客問小徒到家消息
瓢笠星霜三月周計程應到錦江頭縱教雨雪羈行李
不在嘉州在簡州
　圓㦂(一首/)
　　　圓㦂字心柏秀水天寧寺僧有青蓮居集
　　懐黄山吳仲玉
千里黄山别幾年冥鴻不見一書傳昨宵忽共殘燈夢
三十六峰青刺天
　行忞(一首/)
　　　行忞字(闕/)擇號復元湖州人有且止菴詩集(馮/開)
　　　(之云忞公詩清真孤迥如倪元鎮畫/逺水疎林孤雲片石絶無酸餡氣)
　　　(詩話忞公少出紫栢之門而不相下居於南潯/與馮開之朱文寧董遐周尤仲弢輩結方外社)
　　　(遐周稱其口不談貴介筆不流凡近文寧/至謂字字作金光明色譽之未免過實)
　　吳江道中與陸叔度竝載晚至鸎脰湖别
斜日松陵道扁舟共汝還不期初握手旋復動離顔水
積猶餘岸雲多莫辨山宵來分寢處宛在漵沙間
　如觀(一首/)
　　　如觀字藴虚海鹽人居雲岫寺有夢華幻住禪
　　　餘等集
　　春日胡孝轅過崇福菴
肩輿人病足村路邈何長獨歩入深院老梅生暗香霞
飛山欲暝風急蝶猶狂相送虎谿外悠然忘夕陽
　如曉(二首/)
　　　如曉字萍踪蕭山人栖隱天台石梁下晚居湖
　　　上往來嘉禾有萍踪道人巖艇草
　　天啟甲子朱廣原居士為余構巖艇于湖上九月
　　落成以詩招之
心期慧逺山中社興發張融岸上船最好鯉魚風信後
東籬無雨菊花姸
　　春暮
雨過郊原遍落紅柳絲無力繋東風春隂何處栖雙燕
寂寞梨花小院中
　本成(一首/)
　　　本成字在乆蘇州慧慶寺僧有嬾雲詩稾
　　早行
木葉墮寒溪軒窻月已西客心驚吠犬茅店乍鳴雞漸
覺人烟動相看馬力齊霜華前路滑不住亂鴉啼
　　實䚮(五首/)
　　　實䚮字可南吳洞庭山人
　　傷朱雲從
别君三日前書來期我顧别君三日後書來是君訃殷
殷易簀語一一見心素世事無了期頽陽易遲暮啼烏
竟夜啼啞啞感行路梅花手自栽門前落無數
　　蝦蝃嶺
君不見蝦蝃嶺崔嵬横截日無影特立太湖烟水中飛
鳥何曽至絶頂崩崖挂倒樹日乆生莓苔飛瀑灑石壁
磴道鳴殷雷百歩幾蟠曲去矣如復回蝦蝃嶺何年開
日見行人天上來
　　送燕
晚稻花香處西風送爾歸路長誰是主社逺漸無依故
壘殘烟斷虚檐落葉稀春來芳草遍莫忘舊柴扉
　　懐葛震父
虎峰言别後嬾與慢相兼已過探梅約翻因病酒淹孤
烟生石突飢雀下茅檐昨夜林中雪看山一卷簾
　　曉行
東林初日上羣壑開霧色樵夫先入山霜草見行迹
　(闕/)明(一首/)
　　　(闕/)明字若昧廬山開先寺僧有空響集
　　堯山余氏溪上納凉
夏館苦煩熱策杖出東扉於焉臨曲澗趺坐憺忘歸嘉
木散清隂芳華揚素輝先秋蟪蛄吟薄暮鵁鶄飛情忘
境自適心寂理無違願言與同好丘壑長相依
　明賢(一首/)
　　　明賢字履中常州人住鶴林寺有上方集
　　送僧歸梁溪
峰烟漠漠水雲低欲挂輕颿日已西江月照人人不住
隨風一夜到梁溪
　圓信(一首/)
　　　圓信字雪庭更字雪嶠寧波人初住武康雙髻
　　　峰後居徑山有語風稾
　　　(詩話雪公造詣淵㣲與天童悟禪師同為禹門/法嗣天童以巾拂付弟子一十二人再傳登獅)
　　　(座者多至六百七十八人居士不與焉雪公終/身不付一弟子手攜藤杖甚竒古或見之以為)
　　　(難得雪公笑曰小大魔王動以拄杖拂子付人/十年之後此物不中打狗謂悟公暨通容也將)
　　　(示寂坐髙齋俛見擔糞者過其下呼至授以拂/子曰拏去趕蒼蠅可謂獨立不懼者已其居徑)
　　　(山書亭柱云孤雲游此中萬山拜其下臨終偈/云三間茅屋傍溪住兩扇竹牕關月眠均瀟灑)
　　　(有致早秋對雨/之作尤覺出塵)
　　早秋過朱子葵太守鶴洲草堂對雨分韻得飛字
方花礎潤晚凉歸隔浦蓮舟望漸稀林下自聞秋葉雨
燈前亦有草蟲飛巡檐半濕黄藤杖倚檻重添白苧衣
明發霅溪新水下前邨應沒舊魚磯
　法藏(二首/)
　　　法藏字於宻無錫人居常熟烏目峰有山居集
　　山居(二首/)
覓得三峰好卜棲月凉松影到階齊山空萬籟由來寂
卧聽隔林啼竹雞
花落軍持入澗香寥寥浄域絶思量不知下界黄昏近
猶向西牕戀夕陽
　海明(一首/)
　　　海明號破山四川人主嘉興東塔寺後入蜀有
　　　破山語録
　　　(詩話張獻忠殺人之多較黄巢百倍自甲申正/月犯蜀陷重慶悉斷民右手既破成都僣號大)
　　　(西改元大順授其義兒孫可望為偽平東將軍/監十九營李定國為偽安西將軍監十六營劉)
　　　(文秀為偽撫南將軍監十五營艾能竒為偽定/北將軍監二十營次年五月可望報一路殺男)
　　　(子五千九百八十八萬女子九千五百萬定國/報一路殺男子七千九百餘萬女子八千八百)
　　　(餘萬文秀報一路殺男子九千九百六十餘萬/女子八千八百餘萬能竒報一路殺男子七千)
　　　(六百餘萬女子九千四百餘萬此外各營分勦/川南川北所殺之數及獻忠偽御營殺人數目)
　　　(自有簿記之不與焉於是四川之民靡有孑遺/迨屯營于西充鳳皇山至自殺其卒日一二萬)
　　　(人初殺蜀卒蜀盡則楚楚盡乃殺共起之秦人/後令量之以度過不及者皆死駐西充時尚存)
　　　(兵一百三十萬逾兩月劓刵宰割者過半矣相/傳破山和尚嘗勸賊帥李止殺賊帥以羊豕進)
　　　(曰和尚食此吾當封刃破山遂食之此破山之/徒杖雪通醉載之語録者綏宼紀略謂勸獻忠)
　　　(誤也予友髙念/祖對予述之)
　　别石車禪師
欲别難為别西林落月銜且飛千里雪聊挂一風帆草
引石梁屐花飛金粟巖浮雲本無著何處尺書緘
　通發(一首/)
　　　通發字師逺内江人有山居草
　　再過永慶寺
山涌孤城外舟行一水前落花柔櫓撥斜日斷橋連丈
室依林住雙扉倚竹偏再來情不厭知是主人賢
　大璸(三首/)
　　　大璸字石公雲棲寺僧有石公詩選
　　初出江口
孤嶼天際浮連檣霧中出秋容肅驚飇潮勢盪落日凭
欄舒逺眸推牕散餘帙未能冥至理且冀綜道術吾生
定有涯誰能困蓬蓽
　　别馥菴
偶裂塵網出因為汗漫游愛兹山水縣與子成淹留朝
看白雲起暮聽江水流有時還䇿杖臨壑復登丘茅屋
多真意動息無所求心期既歴落顧此忘百憂好風西
南來羽翰生素秋臨岐一揮手意氣凌滄洲君還坐巖
壑幸無生怨尤
　　詠史
興慶宫西花萼樓五王簫鼓晝同游曲江宰相千秋鑑
纔得開元二十秋
　性琮(一首/)
　　　性琮字白法嘉興楞嚴寺僧有剰草
　　夜坐
新凉微月上雜坐小庭前莫更燒明燭飛蛾絶可憐
　讀徹(七首/)
　　　讀徹字蒼雪呈貢人居蘇州楞伽之中峰有南
　　　來堂稾
　　將游黄山留别友人
孤舟明日發再宿皎公房莫惜通宵坐懸知此别長草
花黏露重山色入春黄遥指丹臺月心期一片霜
　　再至崇川
地盡應臨海天寒欲授衣月隨秋水上人共夜潮歸一
犬無聊吠羣鷗自息機橋頭燈火裏猶記舊僧扉
　　自吳門之雲間
春雨夜淹淹春波幾尺添背花揺短櫓礙栁揭髙簾三
兩家邨落一行書酒帘華亭看不逺的的九螺尖
　　葑門化城菴留别社中諸友
相送了無意臨岐忽黯然回看吳苑樹獨上秣陵船春
老還山路江昏欲暮天白鷗休避我拍拍碧波圓
　　送朗癯入匡山
獨向匡廬去安禪第幾重九江黄葉寺五老白雲峰落
日啼蒼兕飛泉挂玉龍憑將嵗寒意先報虎溪松
　　入林
入林不知深但覺衣裳冷新緑滿空山低頭不見影
　　雜詩
天氣秋晚晴坐看西山色前溪有故人草深行不得
　契靈(二首/)
　　　契靈字仲光號佛石蕭山人居杭州理安寺有
　　　山居詩
　　山居(二首/)
屈曲山路長曽不見車馬鳥啼落日黄處處逢樵者
懸崖老樹枯樵斧不敢剨亂挂猢猻藤不知幾千尺
　明澗(一首/)
　　　明澗字道間成都人
　　落葉
臨髙觀逺浦愛此水氣清一葉欲辭樹百葉相隨鳴不
能同枯枝遂此幽禽情
　明河(一首/)
　　　明河字汰如南直𨽻通州人
　　絶句
二月山容醒林端别有香心知春尚早蜂蝶一齊忙(一/作)
(巳先/忙)
　𢎞句(一首/)
　　　𢎞句字致言歙人雪嶠弟子
　　東溪過朱子蓉
門外秋𤓰蔓垂垂過板橋東溪一夜水竈下有魚跳
　通藴(一首/)
　　　通藴字靈章臯亭山僧有巢枸集
　　寄周青士
作(去/聲)詩賣米周青士白業還能精進無忽憶嵗朝風雪
裏扁舟訪我到西湖
　道源(四首/)
　　　道源號石林太倉州人居吳北禪寺有寄巢詩
　　　集
　　　(詩話石林好讀儒書嘗類纂子史百家為小碎/集又以餘力注李義山詩三卷其言曰詩人論)
　　　(少陵忠君愛國一飯不忘而目義山為浪子以/具綺靡華艶極玉臺金樓之體而已第少陵之)
　　　(志直其詞危義山當南北水火中外箝結不得/不紆曲其指誕謾其辭此風人小雅之遺推原)
　　　(其志義可以鼔吹少陵惜其書未刋行㑹吳江/未長孺箋義山詩多取具説間駮其非於是一)
　　　(時詩家謂長孺隂掠其美且痛抑之/長孺固長者未必有心效齊丘子也)
　　早梅
萬樹寒無色南枝獨有花香聞流水處影落野人家雪
後留雲淡籬邊待月斜牀頭看舊厯知欲換年華
　　寄黄新都子羽
入蜀七千里一官行路難鳴琴知訟寡薄賦喜民安閣
道雲中見峨嵋雪外看逺書貽藥物不減握中蘭
　　題徐巢友𤣥洲
聞之上古人都不記寒暑來者問以年笑指花開處
　　湖邨晚興和陳確菴韻
芙蓉水面落殘紅尚有餘香逐岸風一片秋光描不得
翠禽時掠夕陽中
　智　觀(二首/)
　　　智觀字止先一字蔚然江都人有中峰草
　　山居(二首/)
於世了無味戀兹湖上山萋萋芳草合寂寂小庭閒竹
筧分泉逺松林待鶴還閉門何不可誰耐日躋攀
新開百弓地已得曬袈裟朝暮狙公芋冬春鹿女花薄
寒風落木過雨海蒸霞堅卧從頭白何勞問歳華
　廣　化(一首/)
　　　廣化字無期嘉興人住持海鹽天寧寺有唾餘
　　　集
　　晚次毘陵驛
城邊暮雨掩殘罾野店黄昏颭客燈風俗他鄉曽不辨
隔谿人指是毘陵
　　明　懐(一首/)
　　　明懐字墨浪山隂雲門寺僧有寱言
　　雲門和王陽明先生壁間韻
偶入空巖逺扶笻趁鹿游為憐千嶂寂擬結一茅休漱
玉飛泉潤生雲抱石幽行吟溪上月清影逗林丘
　明　盂(二首/)
　　　明盂字三宜雲門顯聖寺僧
　　北塘散歩
北塘行數里漸逺入雲根酒斾緑楊渡漁罾黄鳥邨泉
流長繞樹山色盡當門荒冢歸牛馬沙隄日又昏
　　病中送魏冰叔還寧都
石罅秋棠一節紅主人新病客堂空送君歸度翠微嶺
早有梅花小雪中
　智　誾(一首/)
　　　智誾字六雪江西瀛山寺僧有炊香堂文集
　　石澗
雪瀑交飛谷口喧石橋虎過漸黄昏瘦笻問我誰為伴
笑指攀厓下樹猿
　無　文(五首/)
　　　無文字貞白崑山鵠林僧有鵠林草(呼徳下云/貞白死時)
　　　(年三十三遺詩僅六十餘首語新體潔雅/近中唐摘其佳句即皎然齊已何多遜焉)
　　擬古
時俗好蔽美佩艾捐芳蘭天地一以閉賢者詎茍完白
璧獻楚人投棄身為殘伯牙失鍾子山水不復彈寥寥
千載間所歎知音難
　　聞雞
一聲天漸曉野外獨相親乍落城頭月旋飛馬足塵出
關仍有客起舞更無人舜跖分何易聞聲太息頻
　　將之潤州簡崑山諸子
囊攜贈什滿朋箋豈用臨岐更黯然瓦盋未謀前路食
草鞵先乞故人錢江山半壁全輸我風雪何心亦上船
他日若吟懐友句定驚深壑老龍眠
　　送嬾雲師歸滇
一身初越死生關萬里惟憑白足還怕說雨昏江上寺
愁逢花發夢中山心摧故國浮雲外淚濕春風岐路間
瓢笠天涯誰念逺無窮哀怨不能刪
　　過胡白叔舊居
衡宇依然沒草萊已無吟叟杖蒼苔夕陽一片疎籬下
幾㸃寒花獨自開
　照　影(三首/)
　　　照影字指月吳江江楓菴僧有鏡齋詩草
　　安慶
南北稱方鎮江淮接鼓鼙濤奔皖口急山壓土城低逺
戍生煙少飛帆入暮齊欲㝷公瑾墓目落大龍西
　　聞角
哀角聲何切寥寥此夜長可憐南浦月更下北庭霜漸
起棲鴉翼應迴斷鴈行愁人難及曉一望海雲荒
　　蘭舟渡
蘭舟古渡已茫然雲外山横百瀆煙留得龍堂鐘磬響
寺門長泊洞庭船
　道　盛(一首/)
　　　道盛字覺浪閩人住金陵天界寺
　　　(詩話浪公早登猊座聲動楚越之交白蓮之社/不少宗雷青豆之房恒多龍象詩如清明㣲雨)
　　　(後花鳥亂飛時苦竹長遮徑髙/松自䕶闗足稱天籟清機也)
　　浴龍池
枕流漱石亦何心荇帶蘋花何處㝷夜靜月明風在樹
坐聞泓下有龍吟
　
　
　
　
　
　
　
　
　
　
　
　
　
　明詩綜卷九十一
欽定四庫全書
　明詩綜卷九十二
　　　　　　　　　　翰林院檢討朱彞尊編
　　　(静志居詩話女冠盛于唐楊太真以開元二十/三年既冊為夀王妃㝷度為女道士敕曰夀王)
　　　(瑁妃楊氏素以端懿作嬪藩國雖居榮貴毎事/精修屬太后忌辰永懐追福以兹求度雅志難)
　　　(違用敦𢎞道之風特遂由衷之請唐㑹要公主/度為女道士者一十四人金仙玉真萬安楚國)
　　　(華陽漢陽潯陽平恩邵陽永嘉永安義寕義昌/安康下而宫人入道朝士輒為賦詩花間尊前)
　　　(詞客無不倚聲填女冠子小令蓋風尚則爾然/自李冶魚𤣥機外女冠之能詩者寡由宋以降)
　　　(益復寥寥元有宫人玉金蓮晚為道士提㸃昭/應宫卒贈淵静元素真人袁桷為之草制此僅)
　　　(事也至於象教東流比丘比丘尼當一時俱集/矣而尼至晉建興中始有之莊嚴寺僧寳唱撰)
　　　(比丘尼傳以洛陽竹林寺尼淨撿稱首焉宋有/妙總為蘇魏公頌孫又温州淨居妙道禪師係)
　　　(黄公裳女並有法語見傳燈録明正統中有吕/姑諫阻裕陵北征復辟後為建順天保明寺都)
　　　(人目為皇姑寺者是巳顧終明之世禪學頗盛/而尼之著作無聞迨天啓崇禎之季始有付巾)
　　　(拂立禪林者因/合女冠為一卷)
　羅素月(一首/)
　　　素月恵州羅浮山女道士
　　梅花邨
麻姑仙窟鮑姑山鳳子翻飛逺嶠還玉女峰頭人冷笑
杜蘭香去嫁人間
　吳静婉(一首/)
　　　静婉金壇人蘇州木瀆女道士
　　别思
西􁬙雨未収東􁬙風又作留住緑蓑衣莫與篙師著
　行徹(一首/)
　　　行徹字繼總衡州人劉善長之女嫁陳氏子而
　　　寡中嵗出家為僧通㣲弟子住嘉興福國禪院
　　　有語録
　　　(詩話繼總偈語多近詩者如山居云野猿探果/熟巢鳥入林深送人云晚食蕚絲滑秋衣薛荔)
　　　(輕落葉云秋聲千葉墜逺/影一巢孤均有郊島風骨)
　　秋日懐母
不見慈闈秋信來籬邊黄菊帶霜開為憐消息無人寄
一日峰頭望幾回
　行剛(一首/)
　　　行剛號祇園嘉興人處士胡日華女嫁諸生常
　　　公振未朞而寡中嵗出家為僧通乗弟子住嘉
　　　興梅㑹里伏獅院有語録
　　　(詩話石車乗禪師以如意付祇園此崇禎丁丑/年事先伯祖母趙淑人嘗師事祇園疑義必質)
　　　(故余少日曽見之威儀醇樸母論空門行業即以/節婦論亦宜存其片言以當鳳樓新誡也淑人)
　　　(崇禎間兩朝中宫周后語宫人云朝中命婦率/籧篨戚施薄福之相維刑部朱侍郎妻莊嚴婉)
　　　(麗稱此/象服爾)
　　孟夏闗中詠
百結鶉衣倒挂肩飢來喫飯倦時眠蒲團穩坐渾忘世
一任塵中歳月遷
　神一(一首/)
　　　神一初名淑吉字美南姓夏氏考功允彛女也
　　　歸侯洵二十而寡遂削髪為尼更今名改字荆
　　　隱有龍隱遺稾
　　悼亡
蕭蕭鑒𤣥夜幽室生㣲凉眷言念君子沉痛迫中腸音
徽日以杳翰墨猶芬芳靈帷空蕭條齋奠真荒唐舉聲
百憂集泣涕不成章
　　　(詩話詩不期工一/真摯足以傳矣)
　
　
　
　
　
　
　
　
　
　
　
　明詩綜卷九十二
欽定四庫全書
　明詩綜卷九十三
　　　　　　　　　　翰林院檢討朱彞尊編
　　　(静志居詩話土司之目自古無之禹貢三百里/蠻書旅獒周官職方氏記明堂位稱八蠻爾雅)
　　　(稱六蠻其種曰黎曰犵曰狑曰獠曰猺曰獞各/有大姓為之雄長明制仿元舊典分設官吏立)
　　　(宣慰招討安撫長官四司初𨽻驗封後以其半/𨽻武選嘉靖中申明舊典𨽻騐封者布政司領)
　　　(之𨽻武選者都指揮使領之文武相維羈縻有/術雖間有不靖旋即削平濊澤霑濡久而漸知)
　　　(嚮學若黔之宋氏昆友滇之木氏祖孫各著詩/文媲于風雅昔韋宗見秃髮傉檀歎曰竒才英)
　　　(器不必華夏明智敏識不必讀書九州之外五/經之表復自有人録土司之詩明之聲教逺矣)
　宋　昻
　　　昻字從頫號省齋襲貴州宣慰使與弟昱有聨
　　　芳類稾(謝少安云宋氏所領部下多漢人易馴/服凡里甲在官及儒學弟子員皆其民)
　　　(也春毛大可云貴州蠻種不一有宋家蔡家相/傳  秋時楚子俘宋蔡二國人而放之南疆遂)
　　　(為/蠻)
　　　(詩話洪邊宋家其先鎮州人逺祖景陽開寳間/官節度使平定西蠻詔就大萬落樂開總管府)
　　　(俾鎮其地歴十有四世曰阿蠻仕元官至昭毅/大將軍靖江路總管佩三珠金虎符階榮禄大)
　　　(夫平章政事柱國順元侯贈貴國公諡忠宣又/三世曰欽洪武初内附授懐逺將軍世襲宣慰)
　　　(使按貴州苗民五十一部安氏領四十九部長/曰頭目宋氏領十二部長曰馬頭昻昱兄弟俱)
　　　(能文昻詩有云采藥難㝷蓬島路垂綸却憶鑑/湖船疎砧殘月孤村夕衰草斜陽両岸秋風靜)
　　　(洞庭髙浪逺月明揚子暮潮寒昱詩有云野戍/清秋聞鼓角烟村日出露松杉數聲啼鳥憑欹)
　　　(枕滿地斜陽深閉門卧聽笙歌來别岸起看鷗/鳥浴前汀塤篪迭奏風韻翩翩試掩姓氏誦之)
　　　(以雅以南莫辨其/出于昩任侏離也)
　　送趙遜敏東歸
琴鶴先生樂自然故山歸去白雲邊門前栁憶陶元亮
洞口人迎葛稚川行色蒼茫林影外離情蕭索酒杯前
欲知别後相思意疎栁寒梅鎖暮烟
　宋　昱(一首/)
　　　昱字如晦號宜菴昻之弟
　　送汪公子還嘉禾
城上棲烏下女牆城邊行客醉壺觴一尊風雨秋蕭颯
千里闗河路渺茫鄉夢已隨雲去逺離情空與日添長
憑誰為報南湖逺早晚還來理釣航
　木公恕(五首/)
　　　公恕字恕卿笮人先本麥氏洪武中歸附賜姓
　　　世襲麗江知府有雪山始音萬松吟卷
　　　(詩話恕卿韶年讓爵隱於玉龍山南亭曰翠雪/塢曰丹霞堂曰一鏡種桃藝竹環以山松又起)
　　　(迎仙之樓日以吟詠為事中年將兵却敵功在/邊隅永陵有御書之褒於時貴竹二宋未之或)
　　　(先張禺山稱其朗潤清越李中溪謂其得樂府/音節楊升菴許其體句俱新寫景入繪諸公之)
　　　(賞音/若是)
　　江邨
江上層雲合邨邨結暮隂漁燈半明滅風雨葦花深
　　病起
臨曉新梳髮呼兒卷幔紗平生行樂慣病起即看花
　　飲春㑹
官家春㑹與民同土釀鵝竿節節通一匝蘆笙吹未斷
蹋歌起舞月明中
　　春游即事
綫狨緩拽紅氍膩叱撥頻嘶緑巷深踏栁穿花還未遍
夕陽又抺樹頭金
　　種栁
雙楊初種幾經春始見長條已拂塵萬里緑隂堪作幛
一枝不許贈行人
　木　青(一首/)
　　　青號松鶴又號長春公恕曽孫卒贈中憲大夫
　　　有玉水清音
　　　(詩話松鶴詩不及曽祖而勝其子増増/篇什雖倍然非卧子所云中土詩也)
　　移石草亭
萬松深窈處獨構此茅廬斸地移新竹通泉溜小渠琴
書常作侣木石與為居笑殺求名者磻溪一老漁
　
　
　
　
　明詩綜卷九十三
欽定四庫全書
　明詩綜卷九十四
　　　　　　　　　　翰林院檢討朱彛尊編
　　　髙麗
　　　(静志居詩話髙麗文教逺勝他邦自元以前詩/曽經大司成雞林崔瀣彦明父選目録曰東人)
　　　(之文凡二十五卷度必有可觀惜無從訪求今/之存者僅㑹稽吳明濟子魚朝鮮詩選而已近)
　　　(又有人為王氏諸臣白冤可謂發潛徳之幽光/矣予更證以髙麗史東國通鑑東國史略殊域)
　　　(周咨録皇華集輶軒録訂其異/同補其疎漏論次稍加詳焉)
　偰　遜(一首/)
　　　遜囬鶻人初名百遼世居偰輦河因以為氏家
　　　世仕元順帝時中進士歴翰林應奉文字宣政
　　　院斷事官選為端本堂正字恭愍王七年避兵
　　　東來賜第封髙昌伯改封富原侯有近思齋逸
　　　稿
　　山雨
一夜山中雨風吹屋上茅不知溪水長祗覺釣船髙
　鄭夢周(三首/)
　　　夢周字達可髙麗迎日縣人初名夢蘭又名夢
　　　龍既長改今名恭愍王九年應舉擢第一人累
　　　官政堂文學進三司左使改進賢舘大提學知
　　　經筵春秋舘事兼成均大司成領書雲觀事初
　　　封永原君加封益陽郡忠義君為李成桂所殺
　　　梟其首于市籍其家後贈大匡輔國崇禄大夫
　　　領議政府事修文殿大提學兼藝文春秋舘事
　　　益陽府院君諡文忠有圃隱集
　　　(詩話靖難君臣改修明太祖實録因方孝孺而/其父克勤循吏也乃沒其實黄觀景清修書傅)
　　　(㑹選而削其名且誣方先生叩頭乞哀觀於鄭/麟趾髙麗史夢周圖李成桂不克為芳逺所殺)
　　　(芳逺猶知贈官易名麟趾等亦直書其事是簒/竊之芳逺賢于長陵而下國之史官勝于楊士)
　　　(竒輩多矣/可歎也夫)
　　感遇
人心如雲雨翻覆在須㬰素絲變其色安能復厥初啞
啞羣飛烏集我中田廬雌雄竟莫辨涕泣空欷歔
　　使日本書懷
水國春先動天涯客未行草連千里色(一作/緑)月共故鄉
明游說黄金盡思歸白髮生男兒四方志不獨為功名
　　偶題
赤葉明村徑清泉潄竹根地偏車馬少山氣自黄昏
　李　穡(一首/)
　　　穡字穎叔中征東省鄉試第一明年赴元廷試
　　　擢二甲進士授應奉翰林文字累官政堂文學
　　　封韓山府院君進位門下侍中與鄭夢周同謀
　　　去李成桂放於韓州再放衿州徙驪興㝷封韓
　　　山伯卒諡文靖有牧隠集
　　早行
凌晨問前路曉色未全分帶月馬頭夢隔林人語聞樹
平連野霧風細繞溪雲異國堪愁絶南天無鴈羣
　李崇仁(一首/)
　　　崇仁字子安京山府人恭愍王時登第官至簽
　　　書密直司事同知春秋舘事李成桂簒立以鄭
　　　夢周黨削職逺流有陶隠集
　　挽金太常
禮儀今太叔史學昔公羊四十人間世千秋地下郎空
庭餘敗草老樹逼(一作/耿)斜陽俯仰成陳迹經過只自傷
　李　詹(一首/)
　　　詹洪州人恭愍王時及第授藝文簡閱三轉為
　　　正言歴知申事
　　雜咏
舎後桑枝嫩畦西薤葉稠陂塘春水滿稺子解撐舟
　權　近(一首/)
　　　近初名晉字可逺一字思叔號陽村髙麗秀才
　　　有應制集
　　　(詩話陽村至京師髙皇帝優禮待之賜衣賜食/爰命賦詩陽村先之以本國廢興之由道塗經)
　　　(過之所次之以本國離合之勢山河之勝與夫/鄰境之情形兼述東人感化之意既成精華炳)
　　　(蔚音響鏗鏘帝覽之稱歎因命與劉公三吾許/公觀景公清戴公徳彛張公信輩偕游南北市)
　　　(來賔重譯鶴鳴醉仙諸樓帝又賜以御製三詩/此洪武丙子嵗事建文四年春朝鮮恭定王李)
　　　(芳逺令知申事朴錫下議政府鏤板以行於是/嘉靖大夫藝文舘提學國人李詹暨奉使翰林)
　　　(史官兵部主事金陵端木孝思均為作序而淮/南陸顒番陽祝孟獻題詩其後焉陽村賜游酒)
　　　(樓實録未之載予所見應制/集則天順元年朝鮮本也)
　　題鶴鳴樓
鶴鳴樓上久徘徊環珮珊珊緩歩來已喜清歌和寳瑟
况看纎手奉金杯南臨帝甸山河壮北對天門日月開
得被内臣宣聖澤六街三日醉扶回
　權　遇(一首/)
　　　遇爵里未詳
　　竹長寺
衙罷乘閒出郭西殘僧古寺路髙低祭星壇畔春風早
紅杏半開山鳥啼
　金九容(一首/)
　　　九容初名齊閔字敬之安東人中進士拜三司
　　　左尹與李崇仁權近等上書都堂阻迎北元使
　　　竄竹州召為左司議大夫終成均大司成㝷流
　　　大理衞有惕若齋集
　　　(詩話敬之年十六中進士國王命賦牡丹詩敬/之居首既因諫迎元使被流扁所居曰六友堂)
　　　(以詩酒自娛亦/瀟灑之士也)
　　江水
江水東流不復回雲帆萬里向西開菰蒲兩岸微風起
楊栁長堤細雨來别夢逺迷箕子國旅愁獨上楚王臺
行行見說巫山近一聽猨聲轉覺哀
　趙云仡(一首/)
　　　云仡髙麗豐壤縣人恭愍王六年登第調安東
　　　書記累轉閤門舎人以刑部員外郎從王南幸
　　　遷國子直講歴全羅西海楊廣三道按亷使辛
　　　禑三年起授左諌議大夫辛昌立召拜僉書密
　　　直司事升同知恭讓王二年出為雞林府尹李
　　　芳逺簒立授江陵大都䕶府使以病辭又拜簡
　　　校政堂文學不授禄
　　　(詩話云仡以典法郎退居尚州露隂山下自號/石磵棲霞翁出入騎牛超然有世外之想及轉)
　　　(判典校復退居廣州古垣江村營板橋沙平兩/院自稱院主敝衣草履與役徒同勞苦李氏簒)
　　　(立爵禄不受臨終自誌其墓云趙云仡本豐壤/人髙麗太祖臣平章事趙孟三十代孫恭愍代)
　　　(興安君李仁復門下登科歴仕中外佩印五州/觀風四道亦無聲績亦無過諐年七十三病終)
　　　(廣州古垣城無後以日月為珠璣以清風明月/為奠而葬于古揚州峩嵳山南銘曰孔子杏壇)
　　　(上釋迦雙樹下古今聖賢人豈有獨存者可謂/嶔竒跌宕之士考云仡仕恭愍朝非李氏得國)
　　　(之後以鄭氏/髙麗史為正)
　　即事
荆門日午喚人開歩出林亭石滿苔昨夜山中風雨惡
一溪流水泛花來
　　　朝鮮
　　　(詩話髙麗朝鮮一也然王氏建國本名髙麗迨/李氏稱藩始更朝鮮未可以王氏死事之臣入)
　　　(之朝鮮也今以李芳逺襲位之後諸陪/臣别為朝鮮庶幾無戾通鑑綱目書法)
　鄭道傳(一首/)
　　　道𫝊官右軍總制使芳逺立召為奉化郡忠義
　　　君
　　重九
故園歸路渺無窮水遶山圍第幾重望欲逺時愁更逺
登髙莫上最髙峰
　曹　庶(一首/)
　　　庶甞使明流金齒國道經五靈廟題詩
　　五靈廟
村南村北雨淒淒古廟靈風楊栁低十里江山看枕上
竹林深處午雞啼
　鄭希良(一首/)
　　　希良爵里未詳
　　偶題
十年一劒逺平戎勲業蕭條歎轉蓬瘴氣曉來雲似墨
山容霽後雪為峰地連龍穴天多雨門對鯨波晝亦風
幾被故人吟桂樹客忩落莫傲歸鴻
　朴原亨(三首/)
　　　原亨官戸曹判書調刑曹判書
　　　(詩話天順元年使朝鮮者翰林修撰呉陳鑑緝/熙太常博士㑹稽髙閏居平三年奉使則刑科)
　　　(給事中餘姚陳嘉猷世用四年奉使則禮科給/事中海鹽張寧靖之原亨凡三充舘伴靖之贈)
　　　(詩云朝鮮賢臣朴判書老成文/物非凡儒蓋其國中翹楚也)
　　登漢江樓次張黄門韻(二首/)
逺岫横如黛芳郊緑漸平歸鴉翻夕照啼鳥哢春晴暫
得新知樂還教别恨生闗山逾萬里何處望燕京
春光方浩蕩嵐翠轉霏微雪浪揺歌扇汀蘭襲舞衣素
鱗時潑潑輕燕已飛飛景物看如此從教緩緩歸
　　渡大同江次韻
逺傳丹詔促行装暫駐星槎浿水陽江浦雪消春意動
郵亭日暖客懷長一杯且可酬佳節萬里無勞憶故鄉
野濶天低山似畫不禁詩思入蒼茫
　申叔舟(二首/)
　　　叔舟字汎翁自右弼善歴禮曹判書積官至議
　　　政府領議政以功封髙靈君有汎翁集
　　　(詩話考叔舟於景泰二年八月國人鄭麟趾進/髙麗史表修史官三十二人叔舟與焉書銜曰)
　　　(中訓大夫集賢殿直提學知制教世子右輔徳/兼春秋舘記注官知承文院事臣申叔舟天順)
　　　(元年官議政府右贊成四年進左議政成化七/年十二月奉國令撰海東諸國紀書成作序書)
　　　(銜曰輸忠協策靖難同徳佐翼保社炳幾定難/翊戴純誠明亮經濟𢎞化佐理功臣大匡輔國)
　　　(崇禄大夫議政府領議政兼領經筵藝文舘春/秋舘𢎞文舘觀象監事禮曹判書髙靈府院君)
　　　(臣申叔舟紀書日本代序及八道六十六州頗/詳所著詩集二十卷孫從濩編寧都董尚書越)
　　　(使其國/為作序)
　　陽徳驛
北塞歸逺塗千里度陵谷日暮投陽徳舘宇半茅屋輕
風吹枯枝短垣依斷麓雨歇低行雲山深聽鳴鹿坐久
正蕭然清溪走寒玉逺客自無寐呼童剪殘燭
　　次韻登漢江樓
綺席登樓迥春江碧玉流早梅香澗曲芳草滿汀洲賔
主歡情洽江山喜氣浮良辰須酩酊莫惜更遲留
　權　擥(三首/)
　　　擥由吏曹判書累遷右議政
　　　(詩話陳緝熙使朝鮮國人賦詩繼和者自朴原/亨申叔舟外有若仁順府尹寳文閣提學金守)
　　　(温領議政鄭麟趾禮曹參判盧叔仝禮曹判書/洪允成兼成均司成金鈎金未左承旨曹錫門)
　　　(而權擥為之作序書銜曰吏曹判書集賢殿大/提學知春秋舘事後二年進議政府右賛成明)
　　　(年進右議政其序略云詩者人心之感物而形/於言也心之所感既不能無邪正故言之所形)
　　　(亦不能無是非惟聖人在上則人皆親被其化/以成其徳有以得夫性情之正故其所感而發)
　　　(於言者粹然無不出於/正矣其持論頗中繩尺)
　　登漢江樓(二首/)
南樓初縱目檻外俯長流雪盡落梅塢春深芳草洲湖
光晴灩灩山氣暖浮浮使節陪登眺斜陽更挽留
城南一樽酒相對暮山青小艇横前渡孤帆落逺汀江
雲連復斷主客醉還醒落筆龍蛇動髙懷入窈冥
　　楊花渡次陳給事韻
山亭置酒近江湄興至頻傾白玉卮萬里歸來多客恨
一時登眺得神怡髙標已覺氷霜操新調還聞白雪詞
北去他年如記憶也應飛夢到遐陲
　尹子雲(三首/)
　　　子雲官都承旨
　　登漢江樓次韻(三首/)
髙軒時暫駐勝地許相招詩律吟邊改愁懷醉後銷汀
花經雨動岸栁受風揺忽起中流興春心付短橈
何處窮遐矚丹梯近百層陽坡先有草隂壑已無氷美
景時相引風懷晚尚仍欲成賔主好觴詠正堪憑
風光觸處好春氣望中微山浄濃如畫江深緑染衣夢
隨蝴蝶亂心逐野雲飛人世難開口惟須倒載歸
　李克堪(一首/)
　　　克堪官左承旨
　　登漢江樓次韻
遲日晴方好和風暖更微山隂追禊事沂上換春衣劇
飲金卮滿清譚玉屑飛牆頭輕燕舞有意惱人歸
　徐居正(一首/)
　　　居正字剛中議政府左參贊有北征稿
　　　(詩話成化丙申祁主事順使朝鮮居正充逺迎/使既為舘伴因時與倡和為序其北征稿北征)
　　　(稿者天順庚辰居正奉王命入覲而作也順稱/其博古通經長篇短章淵淵乎有本浩浩乎不)
　　　(窮與中國之能詩/者殊不相逺云)
　　即事
小沼如盤水淺清菰蒲新發荻芽生連筒引却前溪水
養得芭蕉聽雨聲
　申從濩(一首/)
　　　從濩叔舟孫官成均直講
　　傷春
茶甌飲罷睡初輕隔屋聞吹紫玉笙燕子不來鶯又去
滿庭紅雨落無聲
　許　琮(六首/)
　　　琮字宗卿安興人由進士為吏曹判書積官至
　　　參政府議政有尚友堂詩集
　　　(詩話孝宗即阼之初以右春坊右庶子兼翰林/院侍講寧都董公越工科右給事中上元王公)
　　　(敞頒詔于朝鮮宗卿時為舘伴繼和之作綽有/唐人風格句如春歸飛鳥外天闊落帆中細雨)
　　　(全沉樹孤城半帶烟東風𤓰蔓水斜日竹枝歌/風急摶羊角波翻起鴈羣官橋晴曬網野渡晚)
　　　(維舟俱清婉可誦董公為作序稱其音律諧暢/蕭然出塵非虚譽也董公後仕至南京工部尚)
　　　(書贈太子少保諡文僖王公亦仕至太子少保/兵部尚書贈太子太保宗卿祖愭字原徳官奉)
　　　(甞有梅軒集曽祖錦字在中官/判書有野堂集見龔吳兩公序)
　　登浮碧樓次韻
渚草平如翦江雲濕不飛餘霞飄綺席新浪濺苔磯古
寺蘿垂壁漁家水浸扉眼前多少景惆悵客将歸
　　安興道中次王黄門韻
韶光如酒著人迷漫把霜毫取次題山北山南春雨歇
隔林紅日鵓鳩啼
　　登鳳山樓次韻
獨倚雕䦨㡌影斜客中衰鬢已非鴉不禁杜宇聲聲苦
啼盡東風第一花
　　松林晚照次韻
一村桑柘夕陽微芳草叢生栁絮飛已過蘭亭修禊後
風寒猶未著春衣
　　所串舘道中即事次韻(二首/)
數株官栁野橋傍飛絮紛紛撲馬香江雨欲來龍氣黒
水風吹作十分凉
家在江南水竹村鳥啼花落掩柴門年年奔走東西路
坐席何由得暫温
　成　俔(一首/)
　　　俔西京觀察使
　　　(詩話朝鮮兵曹判書魚世謙𢎞治元年序皇華/集録俔詩四首王尚書稱為成中樞又稱成同)
　　　(知又為作風月樓記則云西京觀察使惜/成化一朝奉使之詩無存未能詳考矣)
　　擬古
今日良宴㑹嘉賔滿髙堂綺肴溢雕俎美酒盈金觴左
右燕趙姬眉目婉清揚朱絃映皓腕列坐彈宫商流年
雙轉轂倐忽鬢已霜相逢且為樂何用苦慨慷金張竟
何許纍纍歸北邙
　成　侃(一首/)
　　　侃爵里未詳
　　囉嗊曲
為報郎君道今年歸未遲江頭春草緑是妾斷腸時
　盧公弼(二首/)
　　　公弼安州人官戸曹判書
　　　(詩話𢎞治五年兵部郎中南昌艾璞徳潤使朝/鮮公弼充逺接使亦有詩贈荅知成均舘事洪)
　　　(貴達/序之)
　　開城太平舘次艾兵部韻
斜陽䇿馬過孤城想像當年玉作京國破山河渾似舊
時平民物不知兵春深古舘生禾黍水涸荒池挿稻秔
往事悠悠何處問鶴歸華表月空明
　　鳳山樓次董内翰韻
畫樓登眺帽簷斜苔壁詩成字㸃鴉幽興未䦨天欲暮
一簾疎雨落桐花
　李　荇(三首/)
　　　荇字擇之官議政府右贊善
　　　(詩話世宗入繼大統嘉靖元年奉使朝鮮者翰/林修撰歙唐臯守之兵科給事中涿州史道克)
　　　(𢎞其時舘伴惟荇詩最多餘若金議政詮南議/政衮鄭寺正士龍李寺副希輔尹承旨希仁徐)
　　　(承旨厚蘇司成世讓李判書沆又不知爵秩者/二人洪淑成雲皆有賡酬之作然必以荇為巨)
　　　(擘/焉)
　　開城舘次董圭峰韻
行行緜道路日日困風沙去壑悲流水投林羡暮鴉窮
冬催暖律宿草欲新牙更憶吾廬好寒梅幾樹花
　　過臨津江
臨津催早發問渡即清江緩擊中流節徐牽上水艭寒
魚依石竇曉日照蓬忩有客忘機坐飛來白鳥雙
　　荅鹿峰給事
歸袂怱怱不可攀銷魂祗是黯然間鹿峰正在千山外
鳳節全無半日閒今日預将詩作别他宵何忍月同還
此生難復陪清賞悵望雲霄玉筍班
　李希輔(二首/)
　　　希輔字和宗由禮賔寺副正歴官同知中樞府
　　　事有安分堂詩
　　蔥秀山次唐先生韻
客行值殘臘長程催短景天寒鬚易氷葉脫木無影揮
鞭發安城露濕衣袖冷迤邐度雲漢邂逅逢峻嶺緬懷
董學士曽此憩夐静突兀數尺碑其文信蔚炳往事浮
雲空幾年孤此境兹山真自幸四牡又來騁留詩繼前
賢頓覺仙凡迥而我苦駑緩古訓䝉不省何幸接詞源
飛流激奔猛涯涘不能窺况敢得要領無心和陽春有
懷徒耿耿願言借餘光破我心昏暝
　　次唐修撰夜宿太平舘醉起韻
雄辭海生波醉墨鴉翻壁無使我公歸於焉作佳客
　蘇世讓(八首/)
　　　世讓字彦謙初官成均舘司成遷戸曹判書歴
　　　議政府左贊成有清心堂詩
　　　(詩話彦謙自嘉靖元年即與使臣唱和至十六/年十八年凡三充舘伴詩雖平衍亦稱具品)
　　箕子操
天疾威兮不祚我商目窅窅兮未見日光主聖善兮我
無良欲瞑我目兮羞我先王吁嗟乎我寧為奴兮寧忍
發出狂
　　東方五章荅陳給事
維我東方有山蒼蒼有水泱泱君子戾止維其有章
我有嘉賔我心則愉貽我以佩琚
我有嘉賔既敬且久貽我以佩玖
何以報之報之以椒蘭有徳斯馨唯以永歎
何以報之報之以芰荷服之無斁其樂如何
　　蔥秀山次唐先生韻
我並青山行山行信多景淵潭清見厎杉檜翠交影况
當沍隂天風日淒以冷蕭蕭晚雨霽突兀見斯嶺巖巒
互迴合洞壑極冲静有如畫圖開不用丹青炳曩時董
學士探勝得真境眷兹心賞諧更将文字騁至今凜清
風未覺嵗月迥賞音㑹有人二妙復來省陽春一繼和
筆力肆豪猛小子沗後塵盛事心已領攬舊又感今中
懷益耿耿沉吟久佇立前峰欲含暝
　　漢江陪宴
斷徑縁崖轉髙樓面水開杯盤供宴賞歌鼓殷晴雷沙
逺迷烟樹潮逥沒釣臺江山如許勝應為使星來
　　荅鹿峰給事
珍重龍門豈易攀屢承清誨笑談間極知後㑹終無地
其奈前程苦未閒佳境總為忙裏過好詩空貯橐中還
明朝悵望雲山逺杳杳仙蹤隔鷺班
　　良策道中次韻
春隂釀雨欲淒迷長路愁衝滑滑泥奔霧逐風歸逺岫
亂流經野赴前溪潮從小浦平時上燕掠平蕪盡處低
髙卷湘簾望山氣夕陽猶在短峰西
　　太平舘次韻
望眼山連北歸心月向西羈魂與别恨愁殺五更雞
　　初見杜鵑花次雲岡修撰韻
際曉紅蒸海上霞石崖沙岸任欹斜杜鵑也報春消息
先放東風一樹花
　鄭士龍(一首/)
　　　士龍字雲卿鼎津人由内資寺正遷刑曹判書
　　　歴漢城府判尹改戸曹判書再改吏曹判書階
　　　資憲大夫有湖隂草堂詩集
　　　(詩話雲卿嘉靖中五充舘伴道交禮接為羣公/所稱唐守之贈詩云鄭子有詩才豈在鷓鴣下)
　　　(龔雲岡則謂其沉著冲澹不為綺麗豔冶之辭/有唐人之遺意甞築十玩堂于鼎津十玩者竹)
　　　(梅松菊水石并楮研筆墨而十也守之及史給/事克𢎞皆為之賦詩及華亭張行人承憲奉使)
　　　(國王刋其詩入皇華集俾雲卿序之謂古之詩/人類皆有為而作未甞為無益之辭是亦得詩)
　　　(人之旨者也句如不謂交歡/地翻成送别亭具饒韻致)
　　長虹
垂虹屈曲跨清波藻荇香中笑語過恰似松江三百尺
檥船聞唱采菱歌
　金安老(二首/)
　　　安老字頤叔歴官議政府左議政領書筵監春
　　　秋舘事兼𢎞文舘藝文舘大提學知成均舘事
　　　階崇禄大夫有明虚軒集
　　　(詩話朝鮮君臣最稱好事使者輶軒一至即命/舘伴逺迎屬和詩章連篇累牘龔修撰用卿鳴)
　　　(治吳給事希孟子醇於嘉靖十六年奉使國王/遣陪臣十人陪讌漢江之上汎楊花渡登龍頭)
　　　(峰縱觀江山之勝十人者金議政安老蘇判書/世讓尹判書仁鏡金參贊麟孫沈判書彦光吳)
　　　(判尹潔許參贊洽鄭判書士龍許參判沆朴承/旨洪鱗皆國中名士此外復有金議政謹思尹)
　　　(議政殷輔黄承旨憲朴承旨守良黄承旨琦鄭/參判百朋開城韓留守𦙍昌京畿金觀察希說)
　　　(平安道李觀察龜齡中樞李同知希輔咸有詩/篇繼和極東國一時之盛皇華是集安老實序)
　　　(之/)
　　望逺亭次韻
幽興牽人惱遊蹄豈惜遥殘雲横浦口飛鷺割山腰江
穩開輕纜潮生沒斷橋異鄉歸思促心趁紫宸朝
　　漢江陪宴次韻
人間不信有丹丘漢水仙舟即十洲夕日蘸波紅漾漾
江烟連樹翠浮浮晴川有句還題壁長笛何人更倚樓
天上明朝遥悵望遐陬能復記兹遊
　尹仁鏡(二首/)
　　　仁鏡由禮曹判書改戸曹積官至議政府領議
　　　政
　　太平舘次韻
紅惜花飄岸青憐栁拂橋江風吹颯颯篷雨打蕭蕭簾
卷樓横笛山空谷響樵雙旌拚賞去回首海天遥
　　登漢江樓次韻
郭外澄江江上臺登臨頓覺隔氛埃遥山雲斂雨初霽
極浦波平潮又來明月似迎星使出輕帆須趁晚風開
佳辰佳境兼佳客乘興休停到手杯
　金麟孫(一首/)
　　　麟孫官議政府左參贊
　　次韻别吳副使
臨分盡醉側烏紗長路髙低日易斜好雨多情知滑道
輕風惜别解飛花留春縱欲兼留客戀闕其如又戀家
一去茫茫遼薊逺銀河何處問仙查
　沈彦光(一首/)
　　　彦光字子求官吏曹判書
　　　(詩話子求望逺亭詩有白鴈依寒渚青驢度小/橋之句頗饒晚唐人風韻徐敬徳花潭集有次)
　　　(留守沈相國彦慶/韻詩當是其晜弟)
　　太平舘次韻
春鳥花邊啼暮鴉樹頭宿何事逺遊人不秉良宵燭
　許　洽(一首/)
　　　洽參政琮之孫官至議政府右參贊
　　　(詩話洽與弟沆俱有時名甞集其先世詩號陽/川世藳沆官吏曹參判兄弟皆執國政詩有漁)
　　　(店日斜遥笛起海門風急曉/帆開之句亦覺爽氣殊倫)
　　漢江陪宴次韻
緑水靈源自五臺新添好雨絶塵埃長洲芳草移船近
逺渚輕鷗避櫂來景物盡供今日興襟懷須向此中開
猥參勝引非吾分擬向巖前倒玉杯(國有酒巖酒/流出其下)
　金謹思(一首/)
　　　謹思官議政府領議政
　　别吳副使次韻
方空嵗嵗蹙輕紗半榻香烟一穂斜萬里往來蝴蝶夢
三春開落杜鵑花吹殘逺笛誰懷土過盡良辰不在家
日暮關山雲樹隔天津何處泊靈查
　尹殷輔(一首/)
　　　殷輔官至議政府領議政
　　游漢江次韻
江上天然百尺臺澄波無緑鏡無埃茫茫極浦舟南北
渺渺長空鳥去來汀草有情吟外碧岸花隨意望中開
叨陪髙㑹誠踰分乘興還須倒百杯
　黄　𤦺(一首/)
　　　𤦺由承政院右副承旨遷都承旨
　　開城
白駒難自縶青眼更離筵江海相忘處烟波欲暮天落
花飄醉袖芳草入吟鞭翰墨真餘事功名正妙年
　金安國(一首/)
　　　安國字國卿號慕齋官刑曹判書至領議政有
　　　慕齋集
　　　(詩話使東國者前有張芳洲後有華鴻山皆中/朝之詩伯鴻山至日舘伴十有一人非不每篇)
　　　(踵韻然中律者寡矣十一人者議政府領議政/尹殷輔議政府右議政金克成議政府左叅贊)
　　　(栁貫户曹判書尹仁鏡吏曹判書成世昌禮曹/判書李龜齡工曹判書尹世豪漢城府判尹鄭)
　　　(士龍承政院都承旨黄𤦺左承旨申瑛及安國/也鴻山留國中僅五日而返此見於皇華集者)
　　　(不能/多焉)
　　開城太平舘次韻
温鞵陵廢井空青種穄田荒但記名舊跡不隨時代滅
停驂落日一傷情
　申光漢(一首/)
　　　光漢字漢之由吏曹判書官至正憲大夫議政
　　　府左參贊兼知成均舘事𢎞文舘藝文舘大提
　　　學同知書筵春秋舘事有企齋集
　　　(詩話舊典使于東國必命儒臣給舎迨嘉靖二/十三年恭僖王薨遣使改諡及賻改命司禮監)
　　　(太監郭璈副以華亭張行人承憲於是中官偕/行道塗無酬荅之作禮成而返乃緘詩以寄國)
　　　(人爰有吏曹判書申光漢議政府右贊成栁仁/淑成均舘司藝林亨秀禮曹正郎李洪男戸曹)
　　　(參判沈連源黄海道觀察使權應挺相與追/和之仍刋為皇華集一卷而鄭士龍為作序)
　　暮景
樹宻深濃翠孤烟澹作雲前村聞犬吠暗路草中分
　林百齡(一首/)
　　　百齡官議政府右議政
　　　(詩話張行人既使東國諭祭恭僖王懌成禮而/返明年榮靖王􁀙復薨於是别選廷臣遣行人)
　　　(長安王鶴往賜祭及諡陪臣以詩贈荅議政府/右議政林百齡禮曹判書尹溉工曹判書任權)
　　　(吏曹參判慎居寛成均舘大司成李潤慶司藝/崔演承政院右副承旨洪叙疇奉常寺僉正朴)
　　　(忠元開城府留守李澯京畿觀察使宋騏/壽而鄭士龍尹仁鏡申瑛李洪男亦與焉)
　　游漢江次韻
王室千年作翰藩欣聞使節頌聲喧登樓未倦陪歡賞
汎水還容接笑言舉網漁人貪似獺操舟穉子捷於猨
夷猶領得滄洲趣還向春風望故園
　李潤慶(一首/)
　　　潤慶官成均舘大司成
　　漢江次韻
漢江形勝表東藩使節登臨鼓吹喧對景每憑詩遣興
通情猶借譯傳言忘機自幸參沙島隨世何殊束檻猿
回首風光堪逺矚雨催新緑遍郊園
　李　澯(一首/)
　　　澯官開城府留守
　　　(詩話花潭集有贈/留守李相國澯詩)
　　泛臨津江
臨津傳勝事駐節是仙舟烟羃沙邊樹風迴水面鷗笑
談情不淺詩酒興難收絶域萍蓬㑹無忘此日遊
　徐敬徳(二首/)
　　　敬徳朝鮮生員有花潭集
　　　(詩話花潭講學専以周邵為宗詩亦效法撃壤/以金安國引薦授參奉力辭集中酬和者李相)
　　　(國澯朴相國祐沈相國彦慶李留守龜齡金都/事洪林正字薈沈教授義張教授綸趙上舎玉)
　　　(沈别提宗元朴參奉溉而朴民獻頤正金漢傑/士伸趙昱景陽金恵孫彦順以及黄元孫許太)
　　　(輝等疑皆從/游講學者也)
　　山居
花潭一草廬蕭灑類仙居山色開軒近泉聲到枕虚洞
幽風澹蕩境僻樹扶疎中有逍遥子晨朝聞讀書
　　靈通寺次題壁韻
松溪一路入青林林下禪居晝亦隂觸石泉流三面轉
倚天山色萬重深清歡直欲朝連夜勝引應難後繼今
數局枯棊談笑裏不知雲日已西沉
　辛應時(一首/)
　　　應時官校書舘校理
　　　(詩話隆慶元年以即位頒詔朝鮮歙縣許公國/南昌魏公時亮持節以往是時恭憲王峘又薨)
　　　(兩公返命共成詩一卷國中屬而和者止工曹/判書朴忠元一人議政府左贊成兼知書筵春)
　　　(秋館事洪暹序之曰小邦不幸兩公之來適丁/大戚滿目愁慘無意於覽物輒題逐篇和進亦)
　　　(非有喪者所當為所以倡之少而和之寡也於/此足徴其為秉禮之國矣明年衡陽歐希稷以)
　　　(行人奉使舘伴辛應時朴/淳等始復有贈送詩焉)
　　送歐大行還朝
鴨緑江頭送櫂聲東風吹淚若為情人間離别傷今日
天上音容隔此生衡浦鴈迴驚逺夢洞庭春盡渺歸程
遥知萬里相思處南斗横斜片月明
　朴　淳(一首/)
　　　淳官吏曹判書
　　太平樓次歐公韻
來遊萬里魂應斷獨倚青冥思更賖天濶楚鄉飛客夢
路窮蓬海駐仙查山連睥睨雲長瞑春半池塘草欲花
簾外夕陽看漸沒消愁惟有醉流霞
　李　珥(二首/)
　　　珥徳水人官議政府右贊成
　　　(詩話吾鄉葵陽黄公以編修使朝鮮在萬厯十/年八月自珥以下三人暨許状元篈皆充舘伴)
　　　(者/也)
　　辱編修黄公示沿塗之作賦呈
丁年行役記吾曽遼薊修途客念憑歴歴道邊孤店月
依依天上早朝燈身回蝸殻何由轉班入蛾眉不再能
玉署新詩分物色瑤臺指㸃一層層
　　送黄公還朝
長川氷雪覆寒沙此日愁聞入塞笳兩地雲泥分席上
一江南北即天涯徒勞永夜游仙夢漸逺明河貫月查
珍重詩篇兼贈處媿将燕石報瓊華
　金　贍(一首/)
　　　贍官吏曹佐郎
　　送别正使黄公還朝
月落闗城鼓角鳴星軺夙駕向神京長江自昔分南北
兩地從今隔死生接塞凍雲迷别路亂山晴雪照行旌
那堪獨夜龍灣舘愁對寒燈夢不成
　髙敬命(一首/)
　　敬命官司贍寺僉正
　　别正使黄公
好音無路托西歸心逐仙查自奮飛鴨水寒波添别淚
鶻岑晴雪㸃征衣謾将便面藏懷袖何計承顔御靮鞿
匏繋海濵身已老百年形影欲誰依
　栁　根(一首/)
　　　根字晦夫狀元自號隠屏居士有西坰集
　　　(詩話蘭嵎諸公以萬厯丙午使東藩栁晦夫李/孝彦許端甫為舘伴公攜有唱和詩卷歸墨蹟)
　　　(今存/予家)
　　萬厯丙午五月送朱蘭嵎太史還朝
玉節東來鳳詔頒暮春江上乍承顔髙懷獨出形骸外
雅賞長存水石間目斷未堪魂夢逺形留只得鬢毛斑
相思别後如明月萬里清光不可攀
　李好閔(一首/)
　　　好閔字孝彦探花樞相有五峰書巢集
　　郊院别席
西郊菡萏緑盈池折得芳華贈别離此去金臺情不斷
寸心真似藕中絲
　許　篈(三首/)
　　　篈舉進士第一萬厯壬午官成均司成
　　熊州引(一作牽/情引)
熊州樓觀飛雲外白簡霜威凌皁蓋組練三千引繡衣
羅裙二八鳴珠帶九華之帳香氤氲寂寂瓊樓午夜分
苧里佳人嬌薦枕巫山仙子渺行雲牽情夢罷看歸路
别恨迢迢隔烟霧妾心苦作藕中絲郎意何如荷上露
錦水東西楊栁新往來愁殺斷腸人欲将心事寄青鳥
芳草年年空復春
　　謝編修黄公恵詩扇
越槖傳輕箑良工制作勞古藤分剡曲寒竹截湘皋灑
落留清什飄揚動彩毫書因逸少重價為謝安髙自得
雙金贈還同一字褒年年火雲日長是憶仙曹
　　奉别正使黄公
迢遞飛旌入漢闗鴨江晴雪展氷紈仙蹤已隔雲霄外
晤語猶存夢寐間中嵗不堪頻送客此生難卜再承歡
空餘一握蒲葵扇分得清風兩袖還
　許　筠(三首/)
　　　筠字端甫篈之弟與兄皆舉進士第一自號白
　　　月居士
　　送參軍吳子魚還天朝
國有中外殊人無夷夏别落地皆弟兄何必分楚越肝
膽每相照氷壺映寒月倚玉覺我穢唾珠復君絶方期
久登龍遽此成離訣闗河路險巇秋郊方蠲熱此去慎
行休毋令阻回轍東陲尚用兵海嶠日流血須憑魯連
子却秦掉寸舌勿嫌九夷陋勉狥壯夫節
　　陪吳參軍子魚登義城
平野垂天末長江接海流雨餘多牧笛風急少行舟獨
鶴盤雲去雙鳬就渚浮相憐無限意空憶仲宣樓
　　晚詠
重簾隠映日西斜小院回廊曲曲遮疑是趙昌新畫就
竹間雙鶴坐秋花
　金尚憲(四首/)
　　　尚憲字叔度有朝天録
　　聞柝
撃柝復撃柝夜長不得息何人寒無衣何卒饑不食豈
是親與愛亦非相知識自然同袍義使我心肝惻
　　九日
黄縣城邊落日朱橋驛裏重陽菊花依然笑客鬢髪又
度秋霜
　　早春
水際城邊野馬飛漸聞宫漏晝間稀東風日日蘼蕪緑
塞北江南總憶歸
　　初至登州
南商北客簇沙頭畫鷁青簾幾處舟齊唱竹枝聯袂過
滿城明月似揚州
　崔　澱(二首/)
　　　澱字彦沉海州人進士有楊浦集(李栗谷云彦/沉詩似丹穴)
　　　(鳳雛聲纔出穴已足驚人讀之風露爽然殆非/食烟火人語置之盛唐詩中亦無媿也  鄭經)
　　　(世云彦沉信口吐詞皆成瓊屑俊任叔/英云彦沉服膺盛唐其詩清越  逸)
　　　(詩話彦沉八齡能詩年十八中進士二十二而/沒甞輕衫幅巾登鏡浦臺倚柱而吟大書于壁)
　　　(曰蓬萊一入三千年銀海茫茫水清淺鸞笙今/日獨飛來碧桃花下無人見國中疑為真仙許)
　　　(篈愛而和之其逝也李廷龜申欽鄭協李綏禄/趙纘韓具􁁉韓浚謙皆賦詩以悼□詩有云楊)
　　　(浦烟花三月酒匡山風/雪十年燈句亦自佳)
　　春日
楊栁依依江水生杏花如雪落無聲青霞巻盡畫樓出
中有玉人吹玉笙
　　贈人
碧溪哀玉響楓林山水孤懷恣逺㝷仙子不來秋已暮
古樓斜日獨登臨
　李廷龜(一首/)
　　　廷龜號栗谷
　　崔彦沉輓詩
有友今亡矣無端夢見之長㝷臨訣語獨紀贈行詩宛
爾龍蛇字森然玉雪姿青山一坏土衰白淚雙垂
　
　
　
　
　
　明詩綜卷九十四
欽定四庫全書
　明詩綜卷九十五
　　　　　　　　　　翰林院檢討朱彛尊編
　　　朝鮮(下/)
　林　悌(一首/)
　　　(静志居詩話自悌至李仁老詩見朝鮮/采風録其官爵世次未詳姑系於此)
　　中和塗中
羸驂䭾倦客日暮發黄州可惜踏青節未登浮碧樓佳
人金縷曲江水木蘭舟寂寂生陽舘孤燈夜似秋
　白光勲(一首/)
　　縣津夜泊
旅泊依津口重遊屬暮年鐘聲隔岸寺人語渡湖船月
上蒹葭逺燈横島嶼連夜深風更急落鴈不成眠
　崔壽城(一首/)
　　驪江
日暮滄江上天寒水自波孤舟宜早泊風浪夜應多
　趙希逸(一首/)
　　謫中
歸心日夜闗以東歸計即今還墮空一年春動萬里外
孤山月出千林中愁來但覺此身逺醉後不知吾道窮
瓊州雷州何許地古人今人同不同(張漢瞻云/意致磊落)
　林億齡(一首/)
　　送友還山
塵土無憂染素衣蕭條石徑接柴扉飄然又作抽簪計
夢逐白鷗江上飛
　竒　邁(一首/)
　　直禁詠懷
南山松栢幽北山烟霧深遊子暮何之庭樹生秋隂歸
雲度遥峰宿鳥横前林幽懷杳不極清風吹我襟(孫愷/似云)
(韋栁/遺韻)
　金　瑬(一首/)
　　寄友
楊花落盡草萋萋楚客傷離思轉悽佳節一年寒食過
亂山千疊子規啼虞翻去國身全老王粲登樓賦幾題
相約天涯回白首昭陽江上夕陽低
　申　欽一(首/)
　　寄友
廣陵三月已飛花漢水孤帆落日斜新結茅茨分洞府
欲隨麋鹿作生涯平波細雨催耕讀曲水游魚上釣义
舉世盡從忙裏過似君行樂獨堪誇
　權　韠(一首/)
　　清明
淑氣催花信輕黄著栁絲人烟寒食後鳥語晚晴時老
去還多事春來嬾賦詩京華十年夢惆悵只心知
　趙　昱(一首/)
　　贈鑑湖主人
十年長掩故山扉塵土東華幾染衣想得鑑湖春夜月
子規應喚不如歸
　李孝則(一首/)
　　烏嶺
秋風黄葉落紛紛主屹山髙半沒雲二十四橋嗚咽水
一年三度客中聞
　栁永吉(一首/)
　　福泉寺
落葉鳴廊夜雨懸佛燈明滅客無眠仙山一到傷春暮
烏帽欺人二十年
　魚無迹(一首/)
　　逢雪
馬上逢飛雪孤城欲閉時漸能消酒力渾欲凍吟髭落
日無留景栖禽不定枝灞橋驢背興吾與故人期
　李　嶸(一首/)
　　題僧軸
流雲山口草萋萋夜逐香烟到水西醉後髙歌荅明月
江花落盡子規啼
　金宗直(一首/)
　　佛國寺
為訪招提境松間紫翠重青山半邊雨落日上方鐘語
與居僧軟杯隨古意濃頽然一榻上相對鬢髼鬆
　李承召(一首/)
　　詠燕
畫閣深深簾額低雙飛雙語復雙棲緑楊門巷春風晚
青草池塘細雨迷趁蝶有時穿竹塢壘巢終日啄芹泥
託身得所誰相侮養子年年羽翼齊
　鄭　碏(一首/)
　　聞笛
迢迢沙上人初疑雙白鷺忽聞横笛音寥亮江天暮
　朴文昌(一首/)
　　題郭山雲興舘畫屏
萬頃滄波欲暮天将魚換酒栁橋邊客來問我興亡事
笑指蘆花月一船
　李　達(一首/)
　　病中對雨
花時人病閉門深强折花枝對酒吟怊悵流光夢中過
賞春無復少年心
　李　植(一首/)
　　泊漢江
春風急水下輕艭朝發驪陽暮漢江篙子熟眠雙櫓静
青山無數過船忩
　朴　瀰(一首/)
　　平壤大同館題壁
髙句驪起漢鴻嘉宫殿遺墟草樹遮惆悵乙支文徳死
國亡非為後庭花
　　　(詩話書序賄肅慎之命孔安國傳云海東諸國/駒驪扶餘馯貊之屬武王克商皆通道焉按駒)
　　　(驪主朱䝉漢元帝建/昭二年始建國號)
　姜克誠(一首/)
　　湖堂早起
江日曉未生蒼茫十里霧但聞柔櫓聲不見舟行處
　鄭之升(一首/)
　　留别
細草閒花水上亭緑楊如畫掩春城無人為唱陽闗曲
惟有青山送我行
　姜　渾(一首/)
　　贈妓
雲鬟梳罷倚髙樓鐵笛横吹玉指柔萬里闗山一輪月
數行清淚落伊州
　金　浄(一首/)
　　旅懷
江南殘夢晝厭厭愁逐年華日日添鶯燕不來春又去
落花微雨下重簾
　鄭知常(一首/)
　　醉後
桃花紅雨鳥喃喃繞屋青山間翠嵐一頂烏紗慵不整
醉眠花塢夢江南
　李仁老(一首/)
　　題杏花鸜鵒圖
欲雨未雨春隂垂杏花一枝復兩枝問誰領得春消息
惟有鸜之與鵒之
　李子敏(一首/)
　　　子敏未詳何官(姚園客云萬厯庚戌仲秋值朝/鮮貢使遇人贈髙麗紙扇上題)
　　　(有詩稱辛丑秋/東岳李子敏作)
　　賀聖節詩
九逵初日五雲覃虎拜彤庭百辟參黼黻星辰璇極北
梯航玉帛越裳南河清適際千年一嵩壽齊呼萬嵗三
遐壤小臣陪舞獸内尊偏倚主恩酣
　朝鮮主試官(一首/)
　　　嘉靖七年朝鮮人遇風飄至南通州被拘于守
　　　禦所訊之乃其國主試官有詩
　　詩
白浪滔滔上接空布帆十幅不禁風此身若葬江魚腹
萬里孤臣一夢中
　蓀谷集詩(五首/)
　　　不詳其名
　　渡清川江
安州城外水如天立馬沙頭喚渡船帆帶晚烟依草岸
鴈迷殘日下蘆田長塗旅客思歸計向老筋骸憶少年
始信在家貧亦好近來雙鬢轉蕭然
　　題清道李家壁
南來數月計多違節序如流已授衣旅舎不堪黄葉落
暮天遥望白雲飛沙梁鴈下寒江渚門巷烟深苦竹扉
唯有同來野僧在病吟相對話西歸
　　客懷
此身那復計西東到處悠悠逐轉蓬同舎故人流落後
異鄉新嵗亂離中歸鴻影度千峰雪殘角聲飛五夜風
惆悵水雲闗外路漸看芳草思無窮
　　贈樂師許憶鳳
雙眉覆眼鬢蕭蕭曽捻棃園紫玉簫移向瑶臺彈一曲
曲終垂淚說先朝
　　悼亡
妝奩蟲網鏡生塵門掩桃花寂寞春依舊小樓明月在
不知誰是卷簾人
　梅月堂詩(一首/)
　　和鍾靈山居詩
蛺蝶雙雙舞藥畦薔薇架架采登梯一叢枸杞花初徧
五椏人葠葉已齊翠竹林中香麝睡紫荆枝上畫眉啼
千峰昨夜疎疎雨不分南池漲入溪
　洛師浪客(一首/)
　　安定館北驛
四月闗門路風沙氣慘悽河邊春鴈盡林外曉鶯啼去
國魂長往思家意轉迷羸驂經左道今日向安西
　無名氏(一首/)
　　沈駙馬碧波亭
貴主華亭入翠微碧牕朱栱有光輝春來波暖魚龍出
夜久星疎烏鵲飛海上乘查時貫月江邊積石舊支機
當筵勸酒先投轄不醉應知客不歸
　月山大君婷(一首/)
　　　(詩話婷詩一首見吳子魚朝鮮詩選近有人云/應是朝鮮女子按說文廣韻均不載有婷字惟)
　　　(玉篇有之注徒寧切和色也樂府詩集漢辛延/年羽林郎篇不意金吾子娉婷過我廬娉婷字)
　　　(並用始此江南弄和云陽春路娉婷出綺羅喬/知之詩明珠十斛買娉婷杜甫詩不嫁惜娉婷)
　　　(劉長卿不知娉婷色回照今何似韓愈詩砧影/伴娉婷白居易詩明妃風貌最娉婷李商隠詩)
　　　(娉婷小苑中羅虬詩大都相似更娉婷則唐人/固相沿用之載考丁度集韻娗或作婷可補廣)
　　　(韻之闕采風集收婷詩婷上冠以月山大/君字當是東國尊稱殆非民間女子也)
　　古寺㝷花
春深古寺燕飛飛深院重門客到稀我正㝷花花盡落
㝷花翻為惜花歸
　成氏(一首/)
　　竹枝辭
瀼東瀼西春水長郎舟已去向瞿塘巴江峽裏啼猿苦
不到三聲已斷腸
　俞汝舟妻(一首/)
　　别贈
恨别逾三嵗衣裘獨禦冬秋風吹短鬢寒鏡入衰容旅
夢風塵際離愁闗塞重徘徊思逺近流歎滿房櫳
　趙瑗妾李氏(二首/)
　　　(詩話瑗官學士承㫖死倭亂妾李自號玉峰主人詩如/兩兩鸕鷀失舊磯銜魚飛入菰蒲去是亦其佳句也)
　　采蓮曲
南湖采蓮女日日南湖歸盪槳嬌無力水濺越羅衣無
心却回櫂貪看鴛鴦飛
　　自適
虚檐殘漏雨纎纎枕簟輕寒曉漸添花落後庭春睡美
呢喃燕子要開簾
　許景樊(五首/)
　　　景樊字蘭雪篈筠之妹適進士金成立後成立
　　　殉國難遂為女道士有集(陳卧子云許氏學李/氏而合作有盛唐之)
　　　(風外藩女子能爾可/見本朝文教之逺)
　　　(詩話明閨秀詩類多偽作轉相附㑹久假不歸/如今日相逢白司馬樽前重與訴琵琶吳中范)
　　　(昌朝題老伎卷也詩載皇明珠玉而謬云鐵氏/二女寒氣逼人眠不得鐘聲催月下迴廊三泉)
　　　(王佐宫詞也詩載石倉詩選而假稱宫人媚蘭/泉流不歸山羅文毅作而謂甄節婦詩誰言妾)
　　　(有夫髙侍郎作而謂章恭毅母他若忽聞天外/玉簫聲寧獻王權之詠權妃即指為權貴妃作)
　　　(風吹金鎖夜聲多羅翰林璟之詠秋怨遂誣為/王荘妃詞甚至析情字為小青弔青冢者過孤)
　　　(山而流連託聨句於薛濤刻濤集者綴卷尾而/剞劂助談小說貽笑通人吾於許景樊之詩見)
　　　(其篇章句法宛然嘉靖七子之體裁未應/風教之訖符合如是不能無贗鼎之疑也)
　　望仙謡
王喬招我游期我崑崙墟朝登𤣥圃峰遥望紫雲車雲
車何煌煌𤣥圃路茫茫倏忽凌天漢翻飛向扶桑扶桑
幾千里風波路阻長吾欲舎此去佳期安可忘君心知
何許賤妾徒悲傷
　　次伯兄髙原望髙臺韻
層臺一柱壓嵯峨西北浮雲入塞多鐵峽霸圖龍已去
穆陵秋色鴈初過山迴大陸吞三郡水割平原納九河
萬里登臨愁日暮醉憑青嶂獨悲歌
　　次仲兄筠髙原望髙臺韻
崔嵬雲棧接青霄峰勢侵天作漢標山脈北臨三水絶
地形西壓兩河遥烟塵暮卷孤城出苜蓿秋深萬馬驕
東望塞垣鼙鼓急幾時重起霍嫖姚
　　效崔國輔
妾有黄金釵嫁時為首飾今日贈君行千里長相憶
　　雜詩
精金明月珠贈君為雜佩不惜棄道旁莫結新人帶
　　　安南
　　　(詩話安南曽為郡縣漸文治者深而其國人詩/選家多置不録予從李文鳳越嶠集擇其詞旨)
　　　(馴雅者/著於篇)
　國王黎灝(一首/)
　　　灝一名思誠天順四年國人所立卒私諡淳皇
　　　帝僭號聖宗
　　送錢學士溥歸朝
五嶺天髙瘴霧開詔書飛下越王臺萬年重紀黄龍瑞
九譯争看白雉來曉日珠厓標柱在秋風銀漢使查回
吾君若問交南事久已傾心仰上台
　黎景徽(一首/)
　　　景徽文職大頭目僭左僕射
　　奉贈錢學士
紫殿承恩入夢頻歸鞭裊裊向天津赬袍色映千山曉
玉節光回萬井春五嶺風輕金勒緩三湘月白錦帆新
夜䦨宣室如前席為道交南共帝臣
　阮　直(一首/)
　　　直爵里未詳
　　送錢學士歸朝
曉日初開瘴霧空歸程馬首正秋風知音豈限珠厓北
惜别那禁珥水東上國有人還獻納遐方無事賴帡幪
他年兩地如相憶萬里懸情寄塞鴻
　黄　清(一首/)
　　　清僭吏曹侍郎
　　送錢學士還朝
公望端堪邁俊豪逺持使節効賢勞九霄日月瞻依近
萬里江山興詠髙别酒頻斟情戀戀歸心莫遏水滔滔
自從回首天南後幾度懷人正鬱陶
　黎　念(一首/)
　　　念大頭目
　　送湛内翰還朝
綸音讀罷紫泥封回首蓬萊第一峰望外交闗千里月
夢中帝闕五更鐘星查迢遞歸程逺雲樹參差别思濃
南浦吟成憑寄語滔滔江漢共朝宗
　阮澤民(一首/)
　　　澤民爵里未詳
　　送湛内翰還朝
目送星軺萬里旋那堪惜别思淒然交闗此日分岐後
南北春風共一天
　安南使臣(一首/)
　　題南康縣南野
鼓報黄昏各泊船咿咿軋軋櫓聲連一雙鳬鴈滄江外
幾箇人家楊栁邊紅日落殘鈎挂月白雲卷盡鏡磨天
安南萬里朝天客暫借郵亭一夕眠
　　　占城
　貢使(二首/)
　　進貢初發占城
行盡河橋栁色邊片帆髙挂逺朝天未行先識歸心早
應是燕山有杜鵑
　　江樓留别
青嶂俯樓樓俯渡逺人送客此經過西風揚子江邊栁
落葉不如離思多
　　　(詩話近峰聞略載占城使臣寓蘇州之天王堂/問葵花何名人紿之曰一丈花也即題詩曰花)
　　　(於木槿渾相似葉比芙蓉只一般五尺䦨干遮/不住獨留一半與人看按此乃寳應陶成題李)
　　　(西涯舘中/葵花之作)
　　　日本
　嗐哩嘛哈(或作荅黒/麻  一首)
　　　(詩話髙帝惡倭不恭示以欲征之意日本進表/辭頗不遜命嗐哩嘛哈上表帝問其風俗荅五)
　　　(言詩既而絶其貢考日本疆域時拓地八道六/十六州六百一十三郡八十二浦宜其不知漢)
　　　(大而云國比中原國也若其人多壽就國王論/如神武天皇一百二十七嵗孝昭天皇一百十)
　　　(八嵗孝安天皇一百三十七嵗孝靈天皇一百/十五嵗孝元天皇一百十七嵗開化天皇一百)
　　　(十五嵗崇仁天皇一百二十嵗垂仁天皇一百/四十嵗景行天皇一百有六嵗成務天皇一百)
　　　(有七嵗神功天皇百嵗應神天皇仁徳天皇俱/百有十嵗雄略天皇百有四嵗降年之永中土)
　　　(所希所云人同上古人言雖大而非夸矣惟是/國俗無冠國王但著烏帽直而頂圓銳髙半尺)
　　　(以綃為之男女笠用蒲或竹或椙木謂為唐制/度夫豈其然至若天皇之子娶於其族夫死妻)
　　　(立兄死妹立子死母立何禮之/有明祖絶其貢使不亦宜乎)
　　荅大明皇帝問日本風俗
國比中原國人同上古人衣冠唐制度禮樂漢君臣銀
甕篘清酒金刀鱠紫鱗年年二三月桃李自陽春
　普　福(一首/)
　　　宣徳七年倭船入貢凡九艘其使普福迷失於
　　　樂縣沙嵩藤嶺獲解
　　被獲歎懷
來游上國看中原細嚼青松咽冷泉慈母在堂年八十
孤兒為客路三千心依北闕浮雲外身在西山返照邊
處處朱門花栁巷不知歸日是何年
　中心叟(一首/)
　　　叟日本使臣
　　弔郭璞墓
遺音寂寂鎖龍門此日青囊竟不聞水厎有天行日月
墓前無地拜兒孫秋風野寺施香飯夜月漁燈照斷魂
我有誄歌招不返停船空見白鷗羣
　　　(詩話葬師言禍福多本於景純之經然試與百/人分謀之無一人同者所云龍穴砂水向背如)
　　　(枘鑿齟齬之不相入其說業已難擇加以日者/配以年神方煞吉神祗百二十凶神倍之規避)
　　　(實難以是不克葬者多矣世傳景純墓在金山/足過於詭竒沈啓南詩氣散風衝豈可居先生)
　　　(埋骨理何如日中數莫逃兵解世上人猶信葬/書如叩晨鐘寐者可以發深省矣中心叟墓前)
　　　(無地拜兒孫一語亦足發笑詩載廬陵胡經用/甫金山志志成於正徳辛巳文待詔徴仲序之)
　無名氏(一首/)
　　春雪
昨夜東風換北風釀成春雪滿長空棃花樹上白添白
杏子枝頭紅不紅鶯問幾時能出谷燕愁何日得泥融
寒氷鎖却秋千架路阻行人去不通
　釋天祥(三首/)
　　寄南珍
上人居處僻心與石泉清道在從違俗身閒不用名空
階松子落雨徑蘚花生怪得稀相見年來懶到城
　　長安春日
何事長安客春來思易迷樂游原上草無日不萋萋
　　榆城聽角
十年游子在天涯一夜秋風又憶家恨殺葉榆城上角
曉來吹入小梅花
　釋機先(二首/)
　　送别
天書召賈生匹馬出滇城白首相逢處青雲送别情山
經巫峽盡水到楚江平好獻治安策殷勤荅聖明
　　挽逯光古先生
昨日來過我今朝去哭君那堪談笑際便作死生分曠
達陶徴士蕭條鄭廣文猶憐埋骨處西北有孤雲
　
　
　
　
　
　
　
　
　
　明詩綜卷九十五
欽定四庫全書
　明詩綜卷九十六
　　　　　　　　　　翰林院檢討朱彛尊編
　潯州士女
　　相思曲(二首/)
妹相思不作風流待幾時只見風吹花落地不見風吹
花上枝(王貽上云雖侏􁍜之音/與樂府子夜讀曲相近)
妹相思蜘蛛結網恨無絲花不年年長在樹孃不年年
伴女兒
　　　(静志居詩話此曲載吳洪粤/風續九是潯州士女所歌)
　廣東歌堂詞
　　道别(三首/)
采蓮去時江水深采蓮歸時江樹隂中間日出西邊雨
記得有情人在心
嵗晚天寒郎不回㕑中烟冷雪成堆竹篙燒火成長炭
炭到天明半作灰
老龍山下有狂風老龍山上月朦朧㯽榔勸郎郎不醉
姑負奴脣一㸃紅
　翰林舘課
　　原心亭詩
鬱鬱松樹枝肅肅冬日隂孤亭𢎞且敞乃在鳳池潯鳳
池超人寰萬籟無一音暫息塵中轍因鮮俗慮侵端坐
邈宇宙掩帙忘古今頓令羣動袪見此方寸心金門足
大隠豈必謝纓簪
　白頭閒話
　　感述
　　　(詩話是篇不知誰氏所作或/有感於焦黄中張懋修輩乎)
御史大夫湯御史大夫周兩人皆酷吏寸心操戈矛蔽
賢者無後其語葢有由如何安世禹顯爵封通侯有子
騂且角乃産自犂牛思之復思之天道亦有私
　單縣老父
　　漢河懷古(漢河在單縣源出汴水下流通/沛以漢髙還沛曽陟此故名)
王氣豐沛間濬源自單父風雲昔飛揚萬乘歴兹土冨
貴歸故鄉意本重瞳羽誰知錦衣行在漢不在楚
　粉墨春秋
　　非仲藏宋温日觀蒲萄
錢塘江潮三日斷翠華遥遥六宫散茫茫黒霧覆厓山
二龍無聲泣天畔衣冠南渡靖康年忍見旄頭明夜半
冬青雪冷子規啼尚有遺民温日觀閥閱姓名知是誰
有身但向浮屠竄酒酣獨抱支離叟罵賊猶存目光爛
依稀八法素師傳蒲萄餘技留篇翰馬乳曽無塞上塵
鰕鬚尚似江南岸凉雲不共荔支殘景風難並櫻桃薦
莫道驪珠顆顆圓萇𢎞碧血光零亂三百餘年歎息同
何人對此非河漢借問苦心愛者誰我友張君獨悲歎
神物一去何繇還觸目皆非氣凋換吁嗟張君且勿歎
墨花㑹見虹蜺燦凉州美酒共天家大叫忠魂歌復旦
　瀟湘集
　　洞庭秋月
纖雲不動金波浮冷光萬里開清秋青山一髮渺無際
天影落鏡星河流中流無人萬籟寂夜深往往魚龍出
何人長笛在扁舟水逺天長露華白
　渭臺漁父
　　喜艾純卿至
何日離青海春過北斗城亟須譚間闊深足慰交情雨
雪辭闗塞風塵送客程投荒君最苦早有二毛生
　潼川碑
　　題石鏡寺(州志成化三年蜀僧繼圓/於草莽中得碑刻此詩)
昔日朱輪守經過釋子家柱間留墨蹟泉下隔年華雲
去空雕檻風來卷白沙江山誰似畫每到動吁嗟
　天目游人
　　宿重雲菴
烟蘿一徑通宴坐白雲中樹影晴浮水秋聲半在空疎
鐘山際月髙枕竹邊風竟夕渾無寐清談對逺公
　藕花社僧
　　　嘉興白蓮寺僧有藕花社詩集不知其名
　　山居
滄海歸來日貪看麋鹿羣忩虚含逺嶂屋破補重雲夕
鳥吟邊過春蔬雨後分不須憐閴寂清梵隔山聞
　玉華山樵
　　　不知何許人洪武初寓東陽之東山披麻戴笠
　　　散歩閒吟于山水間終不肯言姓氏或云陳友
　　　諒客友諒亡遁跡至此遺詩百篇孫石臺揚序
　　　之名玉華遺稿
　　和韻荅玉山呂誠中
窮塗往往白頭新誰謂綈袍念故人此日不須辭舊雨
空山聊自度殘春艱難作客仍多病生死無家任此身
二十年來相憶處幾回月夕與風晨
　野亭老父
　　　桐城劉燾成化間與友人同赴省應選貢塗中
　　　風雨驟至因解装暫憩野亭共賦送春詩忽一
　　　老父衣蓑荷笠至聞吟詩亦請筆硯頃刻詩成
　　　云云
怨風怨雨總皆非風雨不來春亦歸蜀魄啼殘花影瘦
吳蠶喫盡柘隂稀枝頭緑軟梅初熟口角黄乾燕學飛
我亦欲歸歸未得擔頭猶挂舊蓑衣
　萊山樵者
　　濬縣眺望
河流逺徙大伾存極目中原野色昏禾黍油油迷故國
羝羊逐逐過前村黄花冷笑三秋客紅葉初飛十畝園
賴有淹留同調在芒芒禹跡試重論
　明詩鼓吹
　　題金陵沙士清樂清軒
竹裏行㕑竹外門宛然風景似山村石䦨栁暗藏新雨
詩壁苔荒沒舊痕林下鳥鳴花自落溪頭鹿過水偏渾
晚來半掩東軒下一枕棃雲鎖夢魂
　戴斗夜談
　　書玉田行舘
老去年華暗自驚殊方節序倍闗情蕭條旅舘孤燈宿
迢遞歸塗白髪生海甸星河分嵗色山樓鼓角動春聲
栁盤柏徑誰相識悵望鄉原北斗横
　丹川(李時逺云丹川不知何許人曽官給/舎轉御史集不書撰人無前後序)
　　棧道早行效白香山體
連雲石磴曉蒼蒼天險分明百二强萬里西南通鳥道
雙旌上下轉羊腸一溝流水一溝竹幾樹垂楊幾樹桑
登覽不知行役倦半生詩債却觕償
　雲谷樵夫
　　書大道寺壁
西華雲臺去路長投閒翻為看山忙十年有夢㝷中岳
四月披雲過太行清世誰能便吏隠幽栖吾獨愛僧房
昨來不寐焚香坐讀盡楞嚴夜未央
　黄州志
　　赤壁寫懷
武昌東下次江皋赤壁磯頭艤畫橈廢壘烟消荒舎合
横江鶴去碧天遥岸邊漁父疑殘炬水厎龍吟憶洞簫
往事千年増感慨荻花楓葉晩蕭蕭
　昌平州志
　　仙人洞
石洞窅且深花落無人埽仙翁去不還何處㝷瑤草
　　虎谷
虎谷名金山客行初未識日午山下過人面(一作/衣)黄金
色
　　銀山
銀山本在北萬丈青雲梯曉見居庸雪銀山忽在西
　　龍泉
瀰瀰山下泉瀠洄白如玉清以濯吾纓濁以濯吾足
　　安濟橋
石梁跨飛虹水清魚可數莫謂非通津亦有江南估
　長安可游記
　　題西山清凉寺壁
山僧汲空潭驚起二龍子百里雲冥濛三日雨不止
　青鞵踏雪志
　　題西山水盡頭
雙流決決鳴石根失其一棄穅於此中應從玉泉出
　南靖老人
　　題壁
青青千里草隠隠獨家村日暮客投宿山深虎守門
　吳下人
　　詩
僕夫不識路踟蹰道傍久寒風吹衣襟落日看馬首
　屠生(一首/)
　　　蕭山諸生屠姓失其名居近西子祠題詩於壁
　　　是年學使者夢一婦人謂曰吾西施也生未入
　　　五湖而蕭山屠生輒妄言其為吾斥之既按部
　　　詢生生大驚誦其詩歎曰詩固佳然已失實乃
　　　令生詣祠謝已為文以祀之
　　題西子祠壁
紅粉溪邊石年年漾落花五湖烟水濶何處浣春紗
　南潯祗園寺詩
　　贈老僧
清溪通笠澤地以水為鄉竹青三日雨僧白一頭霜
　張叟
　　　叟嘉興人不知名
　　秋思
江上芙蓉開江上芙蓉謝開謝總秋風江流無日夜
　盱眙女郎
　　題壁
短袖籠春去低鬟明月中逢人惟有淚不敢說遼東
　正徳中朝士
　　上長沙相公
才名直(一作/少)與斗山齊伴食(一作/三考)中書日又(一作/已)西回
首湘江春草緑鷓鴣啼罷子規啼
　石淙集附録
　　題邠州郵亭壁
太宰西征秉将權三秦豪傑滿軍前中筵笑指金貂客
盡是當年舊執鞭
　　永壽監軍荘郵亭題壁
金符玉節催征騎赤日炎天渡大江塞上清風連瀚海
六驘驚見舊旌􁊇
　荆先生
　　　不知何許人客濟寧人有持白團扇撲蠅為血
　　　所漬因繪為紅葉題詩云云人遂目之為荆紅
　　　葉
　　題紅葉
新霜楓葉醉殷紅記得題詩出後宫繞遍御溝㝷不見
被風吹入月輪中
　黄州志
　　武磯山
寂寞武磯山上樹蕭條邏阜水中天垂楊不管人間事
猶自青青兩岸邊
　廣西舊志
　　題義寧華嚴寺
跨鶴歸來不計年洞中流水緑依然紫簫吹徹無人見
萬里西風月滿天
　殊勝寺道人
　　　嘉靖初平望鎮殊勝寺有一道人來游題其壁
　　　云云後倭人至鎮寺首焚毁
　　題壁
我自蓬萊跨鶴回山僧不遇意徘徊時人莫解菩提寺
三十年餘化作灰
　福教寺僧
　　　嘉靖初魏國公侵武進縣福教寺田僧乃棄去
　　　後過寺題詩云云
殘山剩水一荒基古寺烟籠白墖低燕子不知身是客
秋風還戀舊巢泥
　黄圖雜志
　　直沽櫂歌(三首/)
天妃廟對直沽開津鼓連船栁下催釃酒未終舟子報
舵樓黄葉早飛來
雲帆十幅下津門日落潮平不見痕葦淀茫茫何路泊
一燈明處有漁村
蘼蕪楊栁緑依依檣燕檣烏立又飛賺得南人歸思緩
白魚紫蟹四時肥
　漷縣志
　　白河漁舟
溶溶漾漾白河流㸃㸃輕鷗上水浮遥望孤燈明滅處
葦花斷岸一漁舟
　浦城志
　　南浦
南浦春流漲緑波溶溶漾漾浴鷗多銷魂尚計江淹賦
碧草青苔送别何
　資江石刻
　　書石溪亭
桃花依舊放山青曲几焚香對畫屏記得當年春雨後
燕泥時汚石溪亭
　洞庭老人
　　　卓彦恭月夜泊洞庭有老人盪小舟過之歌詩
　　　云云見小草齋詩話
　　歌
八十滄浪一老翁蘆花江上水連空世間多少乘除事
良夜月明收釣筒
　玉堂逐客
　　題西禪寺詩
隔江人唱浪淘沙月上梧桐影未斜客到潯陽談往事
青衫無淚濕琵琶
　耳園公
　　君山
山色湖光日漸曛誰将玉珮弔湘君天風一夜連湖起
吹落蒼梧萬里雲
　花鏡雋聲
　　踏燈詞
髻挽烏蠻試晚妝衫裁白㲲學霓裳私邀女伴門前立
不避燈光避月光
　盤江逋客
　　題分水闗
一道泉分兩道泉層層松栝翠參天鷓鴣聲裏山無數
合向誰家草閣眠
　碧岡道人
　　堯渡
秋水初平露石磯堯城渡口栁依依無端隔岸漁歌起
白鳥一雙撲鹿飛
　不出戸庭録
　　題陳山壁
啓牕日日對青山山色青青不改顔我問青山何日老
青山問我幾時閒
　陳墅里人
　　　江隂陳墅里有郭姓者失其名題詩於壁
　　春日偶題
細細㝠𡨕濕燕泥楝花香暖鵓鳩啼籬邊笋迸無多日
恰與茅簷一丈齊
　電白老兵(一首/)
　　題城樓
畫角吹來嵗月深譙樓無古亦無今不如歸我龍山去
萬竹青青何處㝷
　靈谷寺壁上詩
　　九日
風雨蕭蕭戸未開忽聞隣叟負薪回自言今嵗登髙便
曽上鍾山絶頂來
　鍾山野老(一首/)
　　風香閣
風香髙閣倚層厓一老扶笻下蘚階獵火夜來驚鹿過
松根拾得舊銀牌
　髙百戸
　　　百戸嘉興人遺其名
　　閩歸簡吳巨手
半牀書卷剩山河如此歸來可奈何便欲與君同一醉
梅花不比舊時多
　湘中女子
　　繋左臂詩
生來誰惜未簪笄身沒狂瀾命不齊河伯有靈憐薄命
東流直繞洞庭西(王仰止云湘中女子名氏不傳第知/為湘江人其沉江也逆流至湖南水)
(濵顔色如生左臂纒素帕/十絶句閩人林古度䟦之)
　明詩綜卷九十六
欽定四庫全書
　明詩綜卷九十七
　　　　　　　　　　翰林院檢討朱彛尊編
　　　(静志居詩話明以賈客而稱詩者衆矣若歙州/之鄭作程誥龍游之童珮皆賈也然鄭程皆受)
　　　(學于李空同童執經于歸太僕則不得以賈人/目之故録雜流自谷淮以下而傔從之能詩者)
　　　(附/焉)
　谷　淮(三首/)
　　　淮字文東秦中賈人客淮揚間傭書給事澄江
　　　張學士家(顧𤣥言云谷郎能仿文徴仲書法兼/善音律日以文翰為業其家詆為書)
　　　(癡其詩殊/有雅致)
　　寄逺
瓊花臺上雨初收黄歇山前水急流莫道别來鄉國逺
南江愁是北江愁
　　病中
一貧成病竟年年愁入蒼茫嵗暮天客至擁衾聊起坐
冷風吹雨濕忩前
　　題畫
十月山家落木稀髙忩終日見雲飛柴闗地僻無人到
獨向峰頭抱犢歸
　李東白(一首/)
　　　東白京山人為衣工(姚園客云東白黄鶴樓詩/秋在仙人鐵笛中一語可)
　　　(云絶唱李宗定恒誦之後游秣陵歸舟至雲夢/澤中蒿臺寺自吟云好水好山來路逺秋風秋)
　　　(雨到家遲拍手/一笑墮水而死)
　　登黄鶴樓
西望家山一改容白雲飛盡楚江空興饒老子胡牀上
秋在仙人鐵笛中鄂渚霜花沿岸白漢陽楓樹隔江紅
倚䦨拍手招黄鶴千古登臨感慨同
　盧　澐(一首/)
　　　澐字宗潤鄞人義烏縣吏有月漁集
　　　(詩話月漁託身文無害㝷即棄歸以醫自給有/邀之治疾者見壁上詩和之繞榻吟哦至旦主)
　　　(人以為怪不服其藥每得金置袖中為人探去/不知知亦不問也故人有知黟縣事者徒歩萬)
　　　(山中訪之距縣百里而病夜夢挽其髮盡變為/黄絲寤而語人曰色絲為絶吾死矣夫果死于)
　　　(客舎平居語沈嘉則曰古人旅葬祼葬無所不/可何必故鄉嘉則因買山於休寧東郭外葬焉)
　　　(題曰詩人/盧九之墓)
　　西亭同朱近臣送沈嘉則
送君江山行路近梅根渚雨急天欲昏不盡别時語
　周　俊(五首/)
　　　俊字伯英江隂賈客有南岑集
　　　(詩話伯英詩頗清越如海風吹雨散江月伴潮/生亂鵶千樹曉新水一篙秋市酒薄於水漁燈)
　　　(密似螢風前雙鬢逢秋短海上/孤城過雨寒俱出塵埃之表)
　　蕪城對酒寄懷張淡雲校書
樓上春雲黯夕隂折花載酒偕同心芙蓉繡幄隠紅燭
美人一笑輕千金南浦别離情脈脈栁花繚亂風無力
愁來獨上廣陵城江水微茫天一色
　　吳陵暑夕
斷虹收宿雨大火欲西流一片水浮月三更人倚樓蒹
葭迷白露蟋蟀響清秋惆悵江南北年年事薄游
　　鵝鼻磯
細雨晚山晴殘霞映江樹不見垂綸人寒潮自來去
　　春日雜詠
春來懶慢起常遲六尺枯藤强自支忽見栁花飛作雪
小橋回首立多時
　　贈張淡雲
星河淡淡夜迢迢深院凉生動絳綃傳得揚州新樂府
倩誰人並坐吹簫
　黄　徽(一首/)
　　　徽字季美杭州人為閩賈沈翁贅壻繼其業有
　　　鷇音
　　　(詩話季美詩何侍郎稺孝稱之為作詩賈傳其/略曰唐人以詩名桑門閨秀皆進乎技賈人缺)
　　　(焉季美詩不妨賈賈不揜/詩遂無前人其賞譽若是)
　　竹﨑
水口薜亭官長在捜鹽日午喚停船平明舎櫂山城外
竹轎迎人又索錢
　李　佸(一首/)
　　　佸扶溝人
　　江行有懷
醉起意不盡江邊㝷杜蘅折來何所寄游子在西京惜
别三春晚窮年百慮生日斜空悵望一水隔盈盈
　焉來如(一首/)
　　　來如内鄉人翰林李蓘之僕
　　江上懷吳人朱侍山久羈均陽
江草江花一水長憐君何事滯均陽逢人為報鄉園侣
吳客而今作楚狂
　李　英(三首/)
　　　英字少芝以青衣給事南海歐大任(俞汝成云/計有功唐)
　　　(詩紀事二百餘年詩人千一百五十家而卷末/有僕二人一為咸陽郭氏捧劒之童一為池陽)
　　　(刺史㦸門門子朱元余輯盛明百家詩僅得李/英一人可以為難矣  宋轅文云李生詩清勁)
　　　(可誦能宗/其主人)
　　初去故園留别諸友
風烟一以别把酒戀同游人去江樓晚帆飛海國秋青
山馳逺夢黄菊動離愁曽是滄洲客能無念白鷗
　　秋思
曽是滄洲舊釣徒西風落魄寄江都望中故國千山阻
别後經年一字無庾嶺烟霞秋思逺楚天風雨暮帆孤
誰憐飄泊他鄉客不為蓴鱸滯五湖
　　十月京師紀事
蕭闗風急馬頻嘶四塞河山動鼓鼙獨立髙臺望烽火
蘆笳多在薊門西
　林汝元(二首/)
　　　汝元閩王粹夫家青衣
　　　(詩話錫山俞汝成輯盛明百家詩録青衣一人/南海李英也他無聞焉後人選詩又益以二人)
　　　(扶溝李佸内鄉馬來如余録詩綜又益一人閩/林汝元也聞閩中青衣善詩者不止汝元尚有)
　　　(陳香初陳竹逸鄭蘭子三人未詳其名澄江楓/葉老斷岸菊花疎香初句也月明黄葉露花隠)
　　　(赤䦨橋蘭子句也古墓棃花鸜鵒雨荒原麥/穂鷓鴣天竹逸句也附疏于此當博訪之)
　　溪行
雪壓梅花破霜侵楓葉稀林間黄犢卧沙際白鷗飛水
急灘聲亂溪逥樹影微前峰新月吐樵子蹋歌歸
　　京口夜泊
隠隠漁歌隔岸聽娟娟新月照中泠江南風景今宵始
回首𤓰州一抺青
　胡　梅(二首/)
　　　梅字白叔吳人給事徐通政申宅晚瞽以醫自
　　　給自號清壑道人
　　　(詩話白叔幼而秀頴以狐旦登塲四坐叫絶徐/通政維嶽俾掌書史甞取通政友人赤牘畀之)
　　　(炎火為通政誦之不遺一字有納妾者白叔/賦催粧詩其人擊節於是詩名藉甚而選録)
　　　(其詩目之曰山人予取以附/雜流之末盖不敢沒其實云)
　　沈璧甫自城南移居虎丘和周安期韻
君住城南已數年今移虎阜寺門前紅疎未補薔薇架
緑滿初停茉莉船雨過峰頭流一壑月明隄上聽三絃
酒壚餅肆皆隣近我欲頻來莫惜錢
　　曉飯小孤山下
兩岸黄蘆雪滿船推篷曉㸑鷺鷀前小孤山下風初定
江面剛生一寸烟
　吳　忠(一首/)
　　　忠華亭姚元龍宅青衣陳徴君繼儒賞其桃花
　　　詩勸其辭主人送至小崑山為焚香道者
　　　(詩話余既録二李一馬之詩又益以胡白叔閱/東吳舊話又得吳忠一人按徐文長逸藁有詩)
　　　(云南海大夫歐泉州處士尤泥中雙緑鬢詩伴/兩蒼頭自注尤山人侍者范鹿能詩不減歐楨)
　　　(伯之僕惜其/稿不得見也)
　　桃花
游子訪桃源桃源在深處不用問漁郎谷口隨花去
　
　
　
　
　
　
　明詩綜巻九十七
欽定四庫全書
　明詩綜卷九十八
　　　　　　　　　　翰林院檢討朱彛尊編
　　　(静志居詩話明制南北都各立教坊司北有東/西二院南有十四樓其後南都舊院極盛成𢎞)
　　　(間院中色藝優者結二三十姓為手帕姊妹每/月節以春檠巧具殽核相鬬名為盒子㑹沈啓)
　　　(南曽為作圖係以長句然青樓之題詠無聞也/隆萬以來治游漸盛浙有沈水部某託名氷華)
　　　(梅史以北京東西院妓郝筠等四十人配作葉/子牌金沙曹編修大章立蓮臺新㑹以南曲妓)
　　　(王賽玉等一十四人比諸進士榜一時詞客各/狎所知假手作詩詞曲子以長其聲價於是北)
　　　(里鮮有不作韻語者其偽真無由而/辨識矣姑從諸家選本綴録成卷)
　趙麗華(二首/)
　　　麗華字如燕小字寳英南院妓自稱昭陽殿中
　　　人
　　　(詩話如燕父銳以善歌樂府供奉康陵如燕年/十三録籍教坊能綴小詞被入絃索予甞得其)
　　　(書畫扇楷法絶佳後題云乙卯中秋同西池徴/君質山學士集海濵天香書屋書此竟聞任兵)
　　　(憲在陸涇壩禦倭大捷奏凱回戈亦快事也沈/嘉則為作傳有云趙雖平康美人使具鬚眉當)
　　　(不在劇孟朱家下今即其題扇數語/豪宕可知賦别一詩亦手書便面者)
　　荅人寄吳牋
感君寄吳牋牋上雙飛鵲但效鵲雙飛不效吳牋薄
　　席上賦别
妾舟西發君舟東頃刻天生兩處風此去雲山天際渺
寸心千里附冥鴻
　朔朝霞(一首/)
　　　朝霞金陵妓
　　送人
秋風江上送君舟落葉江楓總别愁解纜不知人去逺
凭䦨猶倚夕陽樓
　姜舜玊(一首/)
　　　舜玉自號竹雪居士南京舊院妓
　　花源逢顧何二使君作
仙源凡幾曲夾岸桃花開忽漫逢劉阮殷勤勸酒杯
　徐翩翩(一首/)
　　　翩翩字飛卿一字驚鴻南院妓有集
　　　(詩話翩翩年十六時名未起學琴不能操縵學/曲不能按板因舎而學詩謝少連於衆中見之)
　　　(此陳王所云翩若驚鴻者也由是人咸以驚鴻/目之有妹亭亭字若鴻亦慧黠翩翩晚嫁江隂)
　　　(郁生郁卒還秣陵翩翩為/尼居蓮子營小菴以老)
　　江隂送顧太學
一日發江口五日下長洲可惜送君淚不隨江水流
　趙彩姬(四首/)
　　　彩姬字今燕南院妓(冒伯麐云較書容與温文/清言楚楚徐孃老去枇杷)
　　　(花下閉門居風/流猶可想也)
　　　(詩話今燕張幼于所狎名冠北里時曲中有劉/董羅葛段趙何蔣王楊馬褚先後齊名所稱十)
　　　(二釵也晚居琵琶巷口冶游少年/號曰閉門趙四其才技頗勝諸人)
　　暮春江上送别
一片潮聲下石頭江亭送客使人愁可憐垂栁絲千尺
不為春江綰去舟
　　憶故居
栁絮春泥玉壘封珠簾深鎖暮烟濃分明記得雙棲處
夢繞青樓十二重
　　送幼于還吳門
花前雙淚濕衣裾把酒江亭落照餘此去吳門霜月滿
逢人好寄洞庭書
　　寄陳八玉英時留姑蘇
何處簫聲獨上樓傷心桃葉水空流一從南國春歸後
無復佳人字莫愁
　馬守真(一首/)
　　　守真字湘蘭一字𤣥兒又字月嬌金陵妓有集
　　　(詩話湘蘭貌本中人而放誕風流善伺人意性/復豪俠恒揮金以贈少年感吳人王伯穀解墨)
　　　(郎之阨欲委身焉伯穀不可萬厯甲辰秋伯穀/年七十湘蘭買樓船載小鬟十五造飛絮園置)
　　　(酒為壽晨夕歌舞流連者累月亦勝引也伯穀/序其詩大略云秣陵佳麗之地青樓狹邪之間)
　　　(桃葉題情栁絲牽恨胡天胡帝為雨為雲有美/一人風流絶代問姓則千金燕市之駿託名則)
　　　(九畹湘江之英輕錢刀若土壤翠袖朱家重然/諾如丘山紅妆季布爾其搦琉璃之管字字風)
　　　(雲擘玉葉之牋言言月露翻庭花之舊曲按子/夜之新聲奚特錦江薛濤標書記之目金昌杜)
　　　(韋惱刺史之腸而已/哉曲中傳為佳話)
　　自君之出矣
自君之出矣不共舉瓊卮酒是消愁物能消幾箇時(姚/園)
(客云誦之/令人酸楚)
　朱無瑕(一首/)
　　　無瑕字泰玉金陵妓有繡佛齋集
　　秋閨曲
芙蓉露冷月微微小苑風清鴻鴈飛聞道玉門千萬里
秋來何處寄寒衣
　孫瑤華(一首/)
　　　瑤華字靈光金陵妓歸新安汪景純有逺山樓
　　　稾
　　次韻汪仲嘉戲代蘇姬寄吳郎之作
由來歡愛說新知空結同心不自持山上蘼蕪寧再遇
西陵松柏詎相期羅襦明月君休繋紈扇秋風妾不辭
極目自憐春欲盡流鶯飛處草離離
　崔重文(一首/)
　　　重文字媚兒一字嫣然南院妓
　　别黄𤣥龍
楓落鴉翻秋水明長橋獨樹古今情㝷常歌板銀罌地
從此傷離不忍行
　鄭如英(一首/)
　　　如英字無美桃葉妓
　　　(詩話無美以韶豔聞曲中呼為妥十二/妥其小名也詩筆流便但不暇持擇耳)
　　雨中賦别
執手難分處前車問板橋愁隨風雨長魂為别離消客
路雲兼樹妝樓暮又朝心旌誰復定幽夢任揺揺
　景翩翩(二首/)
　　　翩翩字三昧(一作/驚鴻)建昌妓嫁丁長發丁為人誣
　　　訟于官景竟自經有散花吟
　　　(詩話王伯穀題散花吟云閩中有女最能詩寄/我一部散花詞雖然未見天女面快語堪當食)
　　　(荔支翩翩家本盱江時游建安故伯榖誤以為/閩中女子也時又有沙飄飄新都謝少連撰季)
　　　(漢書成其友醵金賀之布席齊王孫第四方之/士㑹者百人選六院麗人侑酒飄飄為冠評者)
　　　(比之揚州蕃禧觀/瓊花末有兩樹云)
　　襄陽蹋銅蹄
駿馬蹋銅蹄金羈豔隴西郎能重意氣妾豈向人啼
　　與蘇生話
十日平原飲三秋江上船一經揺落後明月幾回圓
　薛素素(一首/)
　　　素素小字潤孃嘉興妓有異才數嫁皆不終有
　　　南游草
　　　(詩話薛五較書有十能詩書琴奕簫而馳馬走/索射彈尤絶技也予見其手寫水墨大士甚工)
　　　(董尚書未第日授書禾中見而愛之為作小楷/心經兼題以䟦至山水蘭竹下筆迅掃無不意)
　　　(態入神聞在京師挾彈走馬能以兩彈丸先後/發使後彈撃前彈碎于空中又置一彈于地以)
　　　(左手持弓向後以後手從背上反引其弓以撃/地下之彈百不失一甞置彈于小婢額上彈去)
　　　(而婢不知江都陸無從歌云酒酣請為挾彈戲/結束單衫聊一試微纒紅袖袒半鞲側度雲鬟)
　　　(引雙臂侍兒拈丸著髲端回身中之丸並墜言/遲更疾却應手欲發未停偏有致范夫人贈詩)
　　　(云重開别院貯文君寳絡千金換翠裙非雨非/雲香滿路前身應是薛靈芸㝷為李征蠻所嬖)
　　　(又甞侍沈孝亷景倩巾􁆽其畫象傳入蠻峒酉/陽彭宣慰深慕之費金錢無算致之不得也)
　　春日過茅山
參差臺殿閟靈蹤句曲茅君次第逢洞口鶴窺曽過客
日中人上最髙峰華陽澗水桃千樹舊舘壇碑闕幾重
遥望金沙何處是浮圖千尺罩烏龍
　張　回(一首/)
　　　回字淵如一字觀若金陵妓
　　送别賦得帆影
勞勞亭上别無計共君歸一葉隨風去孤帆挾浪飛目
窮河鳥盡望斷浦雲非後夜相思處傷心隔翠微
　羽　孺(一首/)
　　　孺字素蘭一字静和常熟人生不識姓善音律
　　　推律得羽聲遂以為氏後為人所殺有詩集
　　栁
草閣疎林迥簷前繞緑楊章臺憐御苑灞岸惜他鄉繋
馬青春晚藏烏子夜長玉闗頻折贈離思斷人腸
　周　文(一首/)
　　　文字綺生嘉興妓(沈宛君云綺生初出平康終/歸匪匹鬱志而死遺藁甚多)
　　　(不傳良/可惜也)
　　　(詩話綺生善小詩沈純父林居端午召客呼之/侑酒不至次日始來問其故曰昨偶席上賦詩)
　　　(未就耳純父曰爾能詩試即景以五月六日為/題綺生朗吟云酒剰蒲觴冷門懸艾虎新坐客)
　　　(咸撃節由是詩名大起縉紳若髙𤣥期李君實/皆與酬和綺生甞有句云掃眉才子多相忌未)
　　　(敢人前說較書葢自傷也近見鄉先達所選詩/謂為松陵一元氏負之而趨悒鬱而死所云一)
　　　(元氏者除名㑹元沈同和志學也予於乙酉冬/猶及見之酒間談論援今證古娓娓不休亦未)
　　　(至以五七言讀詞回環迄不/能句第於帖括則全不解耳)
　　詠懷
幾㸃愁人淚不許秋風吹吹到長江裏江流無盡期
　呼文如(一首/)
　　　文如小字祖江夏營妓與丘謙之綢繆和荅有
　　　遥集編
　　詠庭中安石榴呈丘生
安石孤根託謝庭合歡枝上日青青懸知雨露深如許
結子明朝似小星
　王　微(六首/)
　　　微字修微揚州妓皈心禪寂自號草衣道人初
　　　歸歸安茅元儀晚歸華亭許譽卿皆不終有期
　　　山草樾舘詩集
　　重過雨花臺望江有感
春姿静東岑雲影結遥粲坐卧髙臺空不知翠微半落
花自古今啼鳥變昏旦撫化良易遷即事聊成玩况乃
晴江開渌波正拍岸
　　有人以斷腸草寄怨予偶見戲反之
木名有連理草名有宜男花有枝並蒂禽有翼鶼鶼西
方鳥共命東海魚比目輕鸞千二百鴛鴦三十六相思
為唐殿合歡是漢宫雀屏開甲乙龍劒匣雌雄之子賦
斷腸稱物作苦語聊拈佳耦名其他未遑舉
　　夾山漾别陳仲醇
夾山寒水落木葉下紛紛斜日已難别扁舟况送君瑶
華一以折零落不堪聞為我題紈扇新詩寄白雲
　　仙家竹枝詞
幽蹤誰識女郎身銀浦前頭好問津朝罷玉宸無一事
壇邊願作埽花人
　　憶江南
寒沙日午霧猶含蕭瑟風光三月三撲地栁花新燕子
不由人不憶江南
　　湖上早起
中流何處聽雞鳴只看船忩烟霧生剛到五更翻睡去
急披衣起已天明
　蔡　彬(一首/)
　　　彬字清卿江都妓
　　贈别
傷情不奈出宜春遥見離亭倍愴神昨夜樓頭好明月
今宵分照逺行人
　郝婉然(一首/)
　　　婉然字蕊珠京師珠市妓有調鸚集
　　鳳皇臺
雨過荒臺春草長浮雲暗處是斜陽杏花零落知多少
黄蝶翻飛野菜香
　李貞儷(一首/)
　　　貞儷字澹如桃葉妓有韻芳集
　　月夜有懷
不見風前舊令君滿庭霜月白於雲仙居只隔清谿曲
此夜鐘聲應共聞
　茹　瓊(一首/)
　　　瓊錢塘妓許歸金華唐生生負約嘔血卒
　　元夕
湖南湖北雪初消畫鼓春幡總寂寥不是鄰家燈火近
那知今夕又元宵
　楊　宛(四首/)
　　　宛字宛叔金陵妓有鍾山獻正續集(茅止生云/宛叔歸余)
　　　(年纔十六能讀書工小楷其於詩游戲渉略若/不經意然無枯澀之色鮮潤流利  鍾廣漢云)
　　　(止生之嬖宛叔類燕人之/惑易安得時以蘭湯浴之)
　　　(詩話止生得宛叔深賞其詩序必稱内子既以/譴荷戈則自詡有詩人以為戍婦兼有句云家)
　　　(傳傲骨為迂叟帝賚詞人作細君可云愛惜之/至顧宛叔恒思背之秋懷詩云獨自支頤獨自)
　　　(愁深情欲語又還羞從來薄命應如此敢比鴛/鴦到白頭棘心已露矣止生亡後思倚國戚田)
　　　(𢎞遇以其賄遷不期𢎞遇苐以衆人畜之㝷俾/其授琴書於季女甲申冦變宛叔攜田氏女至)
　　　(金陵匿山村中盜突入其室欲汙田氏女女不/從宛叔從旁力衛之遂同遇害詩如江清風定)
　　　(候山碧雁來天亦稱佳句其行楷特/工能於瘦硬中逞姿媚洵逸品也)
　　種桐
静居無寄懷種桐廣除内桐髙盈丈餘風露相吸逮本
以遲鳳棲鳳棲不可再我聞古良士往往思其外預愁
斲為琴知音復誰在
　　哭侍兒湘雲
湘水千年在相雲去不回牀頭鍼線帖此後更誰開
　　春日有感
翠館紅樓白石橋髙花低栁自飄颻畫䦨幾處無人到
多少春光暗裏銷
　　次止生七夕見懷韻
遥遥望斷白蘋洲惟見銀河一派流那得閒情還乞巧
夢魂㝷遍木蘭舟
　顧娟娟(一首/)
　　　娟娟嘉興妓
　　　(詩話娟娟居蘇小小墓東北短小穠粹妙歌舞/雙鞾柔弱胡旋燈前觀者靡不歎絶間作小詩)
　　　(以書法不工偶對人口/占而已崇禎末年卒)
　　贈别
南國相思子西番篤耨香留君充雜佩休賭紫羅囊
　
　
　
　
　
　
　
　明詩綜卷九十八
欽定四庫全書
　明詩綜卷九十九
　　　　　　　　　　翰林院檢討朱彞尊編
　虞　皋(一首/)
　　　皋羅源人閩王璘時常鬻黄精于市龍啓間為
　　　道士陳守元所辱故人木當敏因背之去㝷入
　　　仙茅山羅喜洞當敏尾之望見洞中玉堂金闕
　　　麗人被珠襦者百數皋至皆却行前迎建翠旍
　　　孔蓋當敏大駭頓首謝罪皋目笑之有頃宴客
　　　堂上盛設食飲畀當敏以僕妾之餐坐之堂下
　　　然亦非人世所有滋味居十日當敏辭歸皋及
　　　賔客送之至洞門客吹尺八撃玉磬皋和而歌
　　　云云歌畢忽然俱去當敏歸城郭人民盡非昔
　　　日蓋洪武之十二年矣
　　歌
朝為雄兮暮為雌天地終盡兮人生幾時(徐電發云足/比彭令昭所)
(歌人間可/哀之曲)
　貞元道人(一首/)
　　　徐州鄧玉田扶卟仙于都下題詩畢自稱貞元
　　　道人
　　詩
勾漏山頭古洞天金堂玉室地相連門前千尺長松樹
親手栽來不記年
　無上宫道人
　　仙游歌
　　　(静志居詩話萬厯庚寅秋古鄮吳道人以符録/游江淮間㝷抵嘉禾仙降于周處士履靖逸之)
　　　(宅有曰無上宫道人有曰崖老縛筆于卟揮灑/若風雨之驟由是彭輅子殷文嘉休承皇甫汸)
　　　(子循張之象月鹿侯一元舜舉李奎伯文仇俊/卿謙之馮皋謨明卿莫雲卿是龍李日華君實)
　　　(異而交和之處士裒為一卷/子殷序之君實䟦其尾焉)
君不見蓬萊縹緲三山幽天風萬里羣仙游光分日月
五城界春滿烟霞十二樓洞門桃花嵗復嵗巖前桂樹
秋復秋羣仙游兮上玉京翩翩自適春風情鞭龍或耕
瑤草去騎鹿愛遶青松行感藻日之遄征歎浮生之易
邁信人間之可哀留幔亭而髙㑹有時采藥來天台迷
花宿霧臨瑤臺五三六㸃靈雨滴百千萬樹棃花開主
人置酒初醱醅我今暢飲休相推風光如此不盡醉虚
負青華赤玉杯
　崖老
　　詩
乍下人間世何須問姓名翩翩臨水影窅窅歩虚聲恣
草黄庭帖還調碧玉笙江南美風物九月采蒓莖
　降道人
　　探梅
　　　(詩話崇禎辛已道人題畢人莫㑹意王翃曰道/人起句謂舟輕則速十里之行等五里雪霽而)
　　　(殘一山所積止半山爾/卟書王子可與言詩)
輕舟十里五里殘雪一山半山我意探梅獨往誰教放
鶴先還
　轉華菴卟仙(一首/)
　　　福州西闗外轉華菴壁挂卟仙詩字體飛動不
　　　類人間書見閩小記
緑雲出洞又入洞黄鶴下山復上山道人此日歸何處
雲自無心鶴自還
　候官卟仙(一首/)
　　　嘉靖中倭亂起候官張經總督浙直軍務經行
　　　止未能决質之召卟者卟動大書曰我闗雲長
　　　也題詩云云經殊惡之後遭讒棄市
　　詩
萬里縱横事已空戰袍裂盡血猶紅夜來空有思鄉夢
雨暗闗河路不通
　百泉書院降神詩(一首/)
　　　天啓二年五月杞縣趙彦復集客于百泉山書
　　　院有神降卟題詩彦復曰神得非淮隂侯邪曰
　　　然
　　詩
相逢奚必定知名九里山前殺氣横不及清淮一竿竹
風波静處過平生
　清真觀童子(二首/)
　　　崑山柴竒讀書於清真觀夜二鼓月色如晝忽
　　　見五童子披鶴氅麾羽扇從空而下為迴波之
　　　舞復歌云云見周𤣥暐涇林續記
　　歌二首
駕而風兮策而霆乘白鶴兮入蒼冥山青青兮海澂澂
璧為月兮珠為星駕赤虯兮上𤣥冥水㵿㵿兮嶽亭亭
　晚翠亭鬼(一首/)
　　　載葉世竒草木子
　　詩
一徑入青松飛流澹晴緑道人晚歸來長歌振林谷山
深不知秋落葉下枯木須㬰翠烟開月色照綵服
　鄭婉娥(一首/)
　　　吳江沈韶洪武初汎舟游襄漢次九江登琵琶
　　　亭月下仿彿聞歌聲明日復往徙倚亭中有麗
　　　人來呼韶並茵坐曰妾偽漢主婕妤鄭婉娥也
　　　年二十而死殯于亭側因口占一律贈韶且命
　　　侍兒鈿蟬取酒韶與留連半載談元末羣雄興
　　　廢及偽漢宫中事歴歴可記臨别以金跳脫為
　　　贈
　　贈沈生
鳳艦龍舟事已空銀屏金屋夢魂中黄蘆晚日虚殘壘
碧草寒烟鎖故宫隧道魚燈膏欲燼妝臺鸞鏡匣長封
憑君莫話興亡事淚濕臙脂損舊容
　吳師禹(二首/)
　　　成化中候官吳師禹於吳嶼結屋月夜載酒遍
　　　飲漁翁至嘉靖間已物故士人張君壽八月幾
　　　望舟泊吳嶼忽上流一翁盪槳而歌云云君壽
　　　刺舟與語翁曰我吳師禹也君壽不知其已死
　　　偕訪其家酒行復賦詩云云夜既䦨遂寝旦覺
　　　乃在叢莽中詩箋尚在觸手成灰
　　詩
蓼香月白醒時稀潮去潮來自不知除却醉眠無一事
東西南北任風吹
　　又詩
世路無媒君莫悲開闌看取牡丹枝姚黄魏紫俱零落
能得春風有幾時
　董　槐(一首/)
　　　萬厯中閩人董槐能文彊記年十七而沒殯於
　　　里之龍山長見形為母護湯藥墓上樹蟲齧成
　　　字或螘縁土為字皆成詩句末必書行仙董郎
　　詩
原南原北緑如烟萬囀千聲鳥可憐擷得榆錢盈兩袖
春風寒食自年年
　詠松僧(一首/)
　　詩
庭前兩株松風吹一株折朝減半庭隂夜露半庭月
　楊玊香(一首/)
　　　成化中閩人林景清以鄉貢北上不第歸過金
　　　陵戀伎楊玉香既别而玊香夭泊舟白沙玉香
　　　魂夜至有詩和酬再過金陵訪之則死已一月
　　　矣撫棺而慟是夜獨宿見玉香從帳中出吟詩
　　　云云
　　答林生
天上人間路莫通花鈿無主畫樓空從前為雨為雲處
總是襄王一夢中
　小水人(六首/)
　　　安成彭氏築菴山中命僕守之暮有女子自稱
　　　小水人徑入卧室僕固拒之女云只見船泊岸
　　　不見岸泊船何無情乃爾㝷登僕榻僕懼取佛
　　　經執之女笑云經從佛出佛豈在經邪天将旦
　　　僕起撃菴鐘女取髻上牙梳掠鬢忽走入松林
　　　不見壁上題詩云
妾住小水邊君住青山下青年不可再白日坐成夜
只見船泊岸不見岸泊船豈能深谷裏風雨誤芳年
薄情君抛棄咫尺萬里逺一夜月空明芭蕉心不展
解下羅裙帶無情對有情不知妾意重只道妾身輕
經從佛口出佛不在經裏郎在妾心頭郎身隔千里
月色照羅衣永夜不得寐莫打五更鐘打得人心碎
　王秋英(一首/)
　　　嘉靖中福清諸生葉夢雲過石湖山見遺骸哀
　　　而掩之是夜宿藍田書舎一麗人斂衽拜燈下
　　　曰妾王秋英字澹容楚人也父徳育元至正間
　　　以兵曹郎參軍入閩妾從父之官遇冦投厓死
　　　荷君子厚徳恵及骼胔是亦夙世縁也遂定情
　　　焉生一子曰鶴算萬厯癸已揮淚而别事載萬
　　　鳥啼春集
　　歸楚留别夢雲
兩年歡㑹夢魂中聚散人間似轉蓬嵗月無情催去燕
闗河有信寄來鴻劒沉延浦光終合瑟鼔湘靈調自工
他日扁舟㝷舊約夕陽疎影楚雲東
　冬橘(一首/)
　　　女鬼冬橘張校官致祥遇之
　　秋夜吟
幽蛩響寒砌白露墮寒石獨立看月明不覺羅衣濕
　莆田女鬼(一首/)
　　　萬厯初莆田有王太守良臣者築園亭郊外且
　　　傾圮矣崇禎中邑諸生梁鼎鐘假為學舎有女
　　　夜至自稱太守女鼎鐘與定情三年一夕别去
　　　作詩以贈生
　　别梁生
側側復力力與君長歎息出入自苦愁單情還相憶
　西寧侯邸花神(二首/)
　　　閩人鄭琰翰卿客西寧侯邸晝夢黄衣少年要
　　　至廡下共飲少焉一麗人至少年自起舞歌春
　　　游之曲云云次及麗人作迎風之舞歌春愁之
　　　曲飲正歡少年駭曰文羌校尉來矣見一人緑
　　　袍張目至前遂罷席而寤起視庭中牡丹一花
　　　映日婉媚一黄蝶猶未去則少年也一螳螂長
　　　二寸集葉上是為文羌校尉麗人則牡丹花神
　　　云是年西寧侯薨
　　春游曲
芳草多情王孫未歸遲我良朋東風吹衣
　　春愁曲
金衣公子話春愁幾度留春更不留昨日漫天吹栁絮
玉人從此嬾登樓
　妖䑕詩(一首/)
　　　成化二年長樂陳豐獨坐山齋梁上二䑕相鬭
　　　忽墜化為二老翁長可五六寸對坐劇飲聲如
　　　小兒既而二女子歌舞勸酬歌詞云云酒既䦨
　　　乃合為一大䑕向豐作拱揖狀而去載晉安逸
　　　志
　　歌
天地小如喉紅輪自吞吐多少世間人都被紅輪誤
　張秋鴉語
　　　崇禎戊寅張秋鴉作人語云云未幾李青山作
　　　亂殺人盈野嵗饑民剥樹皮食之棗一升值錢
　　　五百兗東西四百餘里寂無人載張怡謏聞續
　　　筆
人少人少無米怎了
　
　
　
　
　
　明詩綜卷九十九
欽定四庫全書
　明詩綜卷一百
　　　　　　　　　　翰林院檢討朱彞尊編
　　　(静志居詩話昔漢孝武立樂府采歌謡班孟堅/謂代趙之謳秦楚之風皆感於哀樂縁事而發)
　　　(可以觀風俗知厚薄故郭茂倩編樂府詩集雜/謡歌辭包括無遺余特仿其例摭采附於卷末)
　　　(惟夫童謡輿誦及田家雜占未甞師法古人出/於天地自然之音世治之汙隆人材之邪正莫)
　　　(不一本好惡之公所謂詩可以觀者是已繹逐/燕之旨知革除本自皇衷諷雨帝之言信奪門)
　　　(元非人事茍察於耳介葛盧之於牛亓師翁偉/之於馬公冶長之於鳥猶将欣然遇之載諸篇)
　　　(籍矧無戾於春女之思秋士之悲者乎年來史/局雖開汗青無日留此以俟撰五行志循吏傳)
　　　(者采/擇焉)
　　劉侯歌
　　　永樂中山陽劉安知南宫縣勤於撫字境内旱
　　　蝗率吏民捕禱蝗亦頓絶是嵗鄰邑皆饑惟南
　　　宫大稔民歌曰
侯宰南宫民和政通蝗不入境今之魯恭
　　何鐵面
　　　永樂中仁和何澦官刑曹郎持法不避貴勢京
　　　師語曰
毋縱誕避何鐵面
　　京師語
　　　頴上李芳中永樂中進士任刑科給事中執法
　　　不撓忤權倖謫海鹽丞棄官居家宣宗甞顧問
　　　曰李芳何在近倖畏其剛直多沮之京師為之
　　　語曰
永樂紀綱宣徳李芳
　　京師語
　　　正統戊辰京師語云云是年安福彭時殿試賜
　　　第一甲第一名
莫問知不知狀元是彭時
　　京師童謡
　　　正統中京師羣兒連臂呼于塗曰正月裏狼來
　　　齩猪未一兒應曰未也循是至八月則應曰來
　　　矣來矣皆散走時方旱又有羣兒歌於塗云云
　　　既而有狼山之難
雨帝雨帝城隍土地雨若再來還我土地
　　京闈語
　　　景泰癸酉廬陵羅崇嶽舉順天鄉試第一以詭
　　　籍斥還後三年大學士陳循子瑛王文子倫入
　　　試皆不得舉有旨特賜舉人時人語曰
榜有姓名還是學生榜無名氏京闈貢士
　　翰林語
　　　茶陵李東陽等為翰林長而王九思等為檢討
　　　時人語云
上有三老下有三討
　　京都語
　　　成化中光州熊翀官兵部侍郎時馬(闕/)為尚書
　　　而侍郎有左熊右熊京師語云
兩熊一馬太平天下
　　京師語
　　　𢎞治中鍾祥沈文華為刑部員外郎事多平反
　　　京師語云
有事勿忙須問沈郎
　　京都語
麥公牢子崔公馬髙公銀子當塼瓦
　　都下諺
吏科官戸科飯刑科紙工科炭兵科皂𨽻禮科看
　　安州語
　　　蘇州張寅仲明中正徳辛巳進士知安州浚牙
　　　家港築隄暇則與士子講學時孔天𦙍知祁州
　　　亦以才見重時人語曰
有所疑問安祁莫憂竦有張孔
　　京師語
　　　嘉靖五年天台起復知縣潘淵進嘉靖龍飛頌
　　　效蘇蕙織錦圖帝以其文縱横莫辨使開寫正
　　　文以進是時請建世室者有監生王淵進世廟
　　　頌擢上林監丞京師語曰
兩淵口濶如斗笑殺張蘿峰引出一羣狗
　　疫無鬼
　　　容城楊繼盛少時讀書僧寺時僧多病疫同舎
　　　生咸亡去繼盛為調藥餌僧以次愈時人異之
　　　語云
疫無鬼以為不信視楊子
　　都中歌
　　　嘉靖中土木繁興一時工曹驟増數員都中歌
　　　曰
馬頭雙馬後方督工郎
　　束鹿語
　　　濮州蘇祐補束鹿知縣邑多囚繋下車一日釋
　　　數百人明日革罷徭車三十兩又明日有詔召
　　　束鹿令邑人語曰
三日官府百年父母
　　翰林語
　　　京山李維楨在翰林博聞强記與新安許國齊
　　　稱同舘語云
記不得問老許作不得問小李
　　得山禽
　　　萬厯中合肥黄道月好挾少年岸幘衣半臂紫
　　　袷坐驄馬挾彈游西山時人從之語云
得山禽從舎人
　　燕人諺
過了八達嶺征衣添一領
　　北地諺
駱駝見栁渴羌見酒
　　冨林語
　　　華亭曹時中與兄泰隠冨林以詞翰自老時人
　　　語云
冨林二曹一時人豪
　　道士歌
　　　建文中京師有道士歌于塗云云
莫逐燕逐燕起髙飛髙飛上帝畿
　　况太守歌
　　　宣徳中况鍾知蘇州府稱治最秩滿去民叩闕
　　　留者八萬人吳人歌曰
况太守民父母早歸來樂田叟
　　興化謡
　　　蒲政四川舉人正統六年任揚州興化主簿寛
　　　恕亷靖民謡云
蒲政打蒲鞭青布縁了邊九年三考滿不要一文錢
　　江隂歌
　　　天順中昌黎周斌以御史論劾曹石謫知江隂
　　　縣士民愛戴之歌曰
旱為災我公禱甘雨來水為患我公禱隂雲散
　　淮上歌
　　　瀋陽范鏓中正徳丁丑進士歴官兩淮運使盡
　　　革夙弊遷四川參政以去商民立祠淮水上為
　　　之歌曰
范來早商民飽范來遲商民饑
　　興化民歌
　　　嘉興孫璽知揚州興化縣事有土豪徐恩入貲
　　　為千戸交結權貴横行鄉曲璽以法殺之民歌
　　　曰
彼惡人兮虎翼而飛惡人既殺兮公瘠我肥
　　嘉靖中童謡(二首/)
賣槍纓人上城
茄頭下人走馬
　　留都語
　　　扶溝劉自强嘉靖中官應天府尹㝷轉都察院
　　　右都御史進戸部尚書再改兵部居官峻法一
　　　尚書囑以事怒曰贓吏敢爾邪起奮拳仆其隸
　　　人留都為之語曰
尚書贓輿臺僵矯矯劉公洵自强
　　吳下語
　　　吳人皇甫沖兄弟四人並有盛名既而張鳳翼
　　　兄弟三人亦有名於時吳下語云
前有四皇後有三張
　　吳人語
　　　長洲文震孟性孝友居翰苑未踰年罷官家居
　　　吳人語曰
求忠臣須孝子翳為誰文文起
　　興化歌
　　　廬陵陸某知揚州興化縣事将入覲報政民歌
　　　之曰
昔來何遲今去何速恵我弗終昭陽之陸
　　涇縣歌
　　　嘉興髙承埏知涇縣将去民歌之曰
眄公車來何暮計公程去何處公内召我何之急攀轅
告上司上司揚言不可止入都門見天子
　　如臯謡
　　　長山王㞳生中崇禎庚辰進士知揚州如臯縣
　　　事性愛畜蝶民有罪當笞者輸蝶得免羅致千
　　　百召客飲縱之以為樂邑人語曰
隋堤螢火輟縣官放蝴蝶
　　江南諺
　　　江南田家占雨諺曰
甲申尤自可乙酉怕殺我(按二語宋時即有之見范石/湖詩注而江南至今傳之却)
(成亡國/之讖)
　　南京諺
　　　福藩稱制江南馬士英阮大鋮等用事一時倖
　　　進者衆南京為之語曰
職方賤如狗都督滿街走
　　南京童謡
一匹馬走天下騎馬誰大耳兒
　　　(詩話指士英阮大鋮也時又有對聨云闖賊無/門匹馬横行天下元凶有耳一兀坐擾中原)
　　南京童謡
楊栁青放風筝
　　吳諺(二首/)
官粻辦便無飯
南道如虎升官半府
　　吳中諺(六首/)
有利無利但看二月十二(花朝日晴則/百果多實)
三月溝厎白莎草變成麥(三月無雨/麥乃有收)
六月不熱五穀不結
秋孛鹿損萬斛(立秋日/不宜雷)
若要麥見三白(冬至逢第三戌為臘臘前雪/三次謂曰三白大宜菜麥)
除夜犬不吠新年無疫厲(除夜/宜静)
　　常州語
江隂莫動手無錫莫開口(江隂人拳勇/無錫人善歌)
　　恵山謡
　　　恵山街一名綺塍街夾路古藤喬木謡云
恵山街五里長踏花歸鞵厎香
　　解州歌
　　　永樂中浮梁吳恵知解州民歌曰
吳父母恩何溥昔憔悴今鼓舞
　　山西謡
　　　正徳中歴城徐暹為山西副使時有巨冦號混
　　　天王劫掠郡縣暹以計平之民乃語曰
不發一矢賊乃盡死不荷厥戈賊死實多
　　吳公謡(二首/)
　　　吳江吳山為山東副使獄無滯囚時有塞井復
　　　渫民為謡云云既而遷福建按察使聽訟明允
　　　民又謡云云
彼泥者泉弗浚而復錫我則福
鳳之棲其雛來儀民具是依
　　諸城縣漢王山西南五里有卷簾荘雖嚴冬無霜
　　降邑人諺云
卷簾荘秋冬不下霜
　　徳州諺
　　　徳州苦水鋪土人素狡諺云
苦水鋪神仙過留筒布
　　山東謡
　　　霑化李魯生日照李蕃天啓中交結奄宦以鬻
　　　爵為事青兖間謡云云後魏璫敗魯生蕃俱以
　　　太僕少卿擬徒
若要起問二李
　　通許諺
　　　通許婁良與同郡賈恪齊名兩人皆中正統進
　　　士邑人諺曰
婁良賈恪氣如山嶽
　　太康謡
　　　博興韓珝令太康多異政蝗不入境民謡曰
欲蝗不復墮須是韓公過欲蝗不為災須是韓公來
　　禹州歌
　　　上海潘恩知禹州州人語曰
莫相仇避潘侯
　　郭公讖
　　　嘉靖元年河南巡撫何天衢命百戸亓修月堤
　　　發一古冢塼上朱書云云塼空其中人以為琴
　　　几
　　　(詩話崇禎中帝製於變時/雍琴曲曽取此塼入禁)
郭公塼郭公墓郭公逢著亓百戸巡撫差爾修月隄臨
時讓我三五歩
　　慶陽軍中語
　　　洪武初張良臣復據晉陽以叛其兵精悍養子
　　　七人咸善戰軍中語曰
不畏金牌張但畏七條鎗
　　臨洮歌
　　　潞城劉昭宣徳中為臨洮尹多仁政民歌曰
野有流民惟侯集之邑有田疇惟侯闢之古人謹獄惟
侯哀之有此三恵孰不懷之
　　塘下童謡
　　　台州太平縣塘下戴某與方谷真婚戴氏将敗
　　　童謡云云及洪武末戴氏竟籍沒惟二女出嫁
　　　存焉
塘下戴好種菜菜開花好種茶茶結子好種柿柿蔕烏
摘了大姑摘小姑
　　羅太守歌
　　　桂陽羅以禮永樂中守紹興寛猛得宜遇雨𤾉
　　　不時往禱輒應民歌曰
太守羅以禮祈晴得晴祈雨得雨
　　二洪歌
　　　莆田洪楷從子珠後先知紹興府崇尚名教人
　　　歌之曰
大洪小洪先後同風
　　湯太守歌
　　　安岳湯紹恩為紹興守瀕海潮至渰沒田舎紹
　　　恩為築隄建閘以時蓄洩闢田數千畝越人歌
　　　之曰
泰山巔髙於天長江水清見厎功名如山水萬古留青
史
　　越人語
　　　長清李僑嘉靖中知紹興府多恵政時知山隂
　　　縣事李某不得於民每出則以兩鐵索前導而
　　　僑必懸兩爐焚香越人語曰
府香爐縣鐵索一為善一為惡
　　平湖諺
　　　平湖俞瓛字廷貴有行誼熊卓知縣事引與計
　　　事行之民輒曰神明或干以私遂謝弗與通里
　　　人諺曰
郭東俞生當春握氷
　　嘉興語
　　　金溪洪範知嘉興縣事承知府楊繼宗之後亷
　　　静寡欲士民語云
洪令楊守承前啓後
　　童謡
貍貍斑斑跳過南山南山北斗獵迴界口界口北面二
十弓箭
　　　(詩話此予童穉日偕閭巷小兒聨臂/蹋足而歌者不詳何義亦未有驗)
　　饒州歌(二首/)
　　　陶安知饒州當入覲民為之歌云云既而復命
　　　守州事載歌云云
千里榛蕪侯來之初萬姓耕闢侯去之日
湖水滺滺侯澤之流湖水有塞我思侯徳
　　賈推官謡
　　　嶧縣賈訪𢎞治中為建昌推官大璫至廷辱郡
　　　守以下官訪獨與抗禮民謡云
知府一堆泥同知一凷土若非賈推官壞了建昌府
　　南豐歌
　　　通州馮堅洪武中為南豐典史(一作南豐知/縣海陽戴瑀)政
　　　平訟理民懷其徳歌曰
山市晴山鳥鳴商旅行農夫耕老瓦盆中冽酒盈呼嚻
隳突不聞聲
　　南豐歌
　　　建徳陳勉景泰中為南豐知縣百廢具舉民歌
　　　之云
大尹陳政事新男耕女織歌陽春
　　江西謡
　　　𢎞治中吳江王哲巡按江西有威名民為謡曰
江西有一哲六月飛霜雪天下有十哲太平無休歇
　　安仁語
　　　南海洗光正徳中知安仁縣能辨疑獄百姓語
　　　曰
民無冤訟有洗燈籠訟無滯屈有洗三日
　　九江語
　　　萬衣為南京刑部主事頻夢其父心動請急歸
　　　抵家九日父沒里人為之語曰
萬孝子生知死
　　建昌民謡
　　　晉江吳夢相為建昌府推官遷南京大理評事
　　　時人語曰
吳公吳公行李皆空公道服人私情不通
　　浮梁謡
　　　浮梁人吳十九善製磁器士大夫多與之游時
　　　人語云
成窯太薄永窯厚天下馳名吳十九
　　萬安上灘諺
一灘髙一丈南安在天上
　　萬載諺
　　　萬載翟昌甫家貧樂道好讀書春夏移書於佛
　　　塔秋冬樓居里人諺云云後以人才舉為郎
春夏塔秋冬樓風吹四面揺昌甫獨不憂
　　童謡
　　　蒲圻陳文禮字貴和洪武三年由貢生授監察
　　　御史有冤獄久不決童謡云云文禮悟曰罪人
　　　必康七也果如其言
斗穀三升米說與陳文禮
　　王捕虎歌
　　　清苑王哲為湖廣布政使亷正彦明人不敢干
　　　以私歌之曰
王捕虎最執古囊無錢衣有補
　　漢陽民歌
　　　廣州何澹字中美以天順中進士知漢陽府民
　　　歌之曰
何太守築漢陂飢得食寒得衣
　　陸青天謡
　　　嘉善陸垹知武昌府郡人謡曰
陸青天勝明月青天無不青明月有時缺
　　辰州苖民語
不畏官軍但畏粻屯(沈融谷云苖民負固恃有千萬山/峒軍退則突出軍至則潛藏惟官)
(軍糧多築長圍/困之其所畏也)
　　辰州田家諺(二首/)
四月八日晴魚兒上髙坪
十日雨連連髙山也是田
　　　(詩話廣信府/志亦載此語)
　　蜀人語
　　　安陽崔陞任四川參政與僉事曲銳並有威名
　　　蜀人語曰
崔參曲僉屹如雪山
　　崇慶諺
　　　崇慶俗尚浮屠萬輔居䘮獨遵家禮鄉人化之
　　　諺曰
萬輔一呼䘮禮皆儒
　　蜀中謡
　　　蜀冦黄中據支羅砦與牛欄坪相望里許萬山
　　　斗絶目為天城謡云
打得支羅砦金珠滿船載打得牛欄坪換箇成都城
　　播州語
　　　楊友與楊愛兄弟相仇兩州為之不寧土人語
　　　云
骨肉臡醢參商播凱
　　萬厯二十七年播酋叛勢甚張十月鄉人譚經歴
　　恕避兵深巖忽聞石裂有文在石上云云巡撫郭
　　子章鏤板以傳賊中明年賊果滅
聚山巖人化血石壁壞諸蠻絶
　　蜀諺
􁘰澦冒頂黒石下井
　　恵安語
　　　洪武中三河安景賢知恵安縣事民頌之曰
安公莅止視民如子
　　興化謡
　　　正徳中進士岳池馮馴守興化民謡曰
馮太守來何遲胥吏瘠百姓肥
　　閩中語
　　　布衣髙瀔傅汝舟從鄭善夫游學為詩閩人為
　　　之語曰
髙垂股傅脫粟言齗齗中歌曲
　　葉君歌
　　　隆慶中歸善葉春及知恵安縣民愛之如慈父
　　　歌之曰
葉君為政惟飲吾水設施不煩五風十雨
　　福建語
　　　㑹稽商為正萬厯初巡按福建與巡撫都御史
　　　龎尚鵬協心共事百廢具興福建語云
恤我甘苦龎父商母
　　閩中謡
　　　嘉興譚昌言為福建提學人有投私書者槩不
　　　發試竣題數行裹原書復之閩人語云
來一封去兩封以為不信視郵筒
　　吳公歌
　　　崇禎中新安吳彦芳為莆田令有恵政秩滿去
　　　新縣令催科嚴民乃思吳公歌曰
陽春何去霰雪何來父邪母邪翳惟我懷
　　武夷諺
一曲一灣一灣一灘
　　泉州語
洛陽橋一望四里皆琨瑤
　　莆田諺
橘子黄醫師藏
　　順徳謡(二首/)
　　　嘉靖初餘姚金蕃知順徳縣初政尚嚴民謡云
　　　云比及朞豪强斂獄訟減民復謡云云
朝鰓鰓毛厥施乎夕掝掝石厥畫乎勞乎勞乎盍燕以
敖乎
華蓋之屹屹不如尹之無泐碧鑑之粼粼不如尹之無
津長我禾黍穀我士女吁嗟乎膏雨
　　順徳謡
　　　徳清胡友信宰順徳邑多盜懼民輕法頗尚猛
　　　厲凡獲賊腊其鼻或投諸淵聞者震驚謡曰
山有虎邑有胡無捋其鬚
　　恵州歌
　　　福州鄭天佐為恵州通判善折獄民歌之曰
縣遲延府一年但愬鄭青天訟無滯民不冤
　　髙州歌
　　　開縣嚴琥同知髙州府時大饑琥捐俸以賑民
　　　歌曰
治我嚴父生我慈母
　　雷州歌
　　　永樂中天台黄敬知雷州府先是郡多囚繋敬
　　　至數日悉為剖决獄盡空民歌之曰
黄公來遲使我無依今公莅政恵我無私
　　瓊州民謡
　　　瓊州蠻黎岐習馳射自稱神弓萬厯十四年為
　　　官兵所敗請降民謡云
弛神弓來歸降
　　儋州諺
　　　儋俗事神有上帝㑹天妃㑹鄧天君㑹羊元帥
　　　㑹鑾輿五采迎神十百大饗于村中景泰天順
　　　間諺云
栁英有銀兒子跳神洪全有金阿母賣鍼
　　廣東諺
飢食荔支飽食黄皮
蛇珠千枚不及玫瑰
潿蚌之胎有玫瑰文魮之腹有美玉
文魮鳴美玉生
多食馬蘭少食芥藍
　　廣州諺(七首/)
爾有垣墻我有火秧
嬰兒瘦探石鷇
家有竹雞啼白蟻化作泥
秋冬食麞春夏食羊
朝為泡魚暮為蒿豬
霜蟹雪螺味不在多
石灣瓦勝天下
　　粤諺
　　　韶州水急至險者為牯牛灘舟子語云
行過牯牛五石灘寄書歸去報平安
過得牯牛舟子白頭
　　大廟峽歌
清溪濛裏(二驛名/路多虎)早眠宴起
　　肇慶府謡(二首/)
　　　西水自廣西來每嵗夏至後淫雨暴漲諺云
水浸釣魚臺上下不得來(釣魚臺峽/中山名)
西水漫漫魚蟹滿盤
　　瓊州諺(二首/)
　　　瓊州以海水占年海水熱則荒諺曰
海水熱穀不結海水凉禾登場
海南多陽一木五香
　　瓊州諺
　　　瓊州東界地瘠以羊骨壅田終無穫腴壤多在
　　　西故諺云
東路㯽榔西路米粻
　　猺人謡
　　　羅旁猺九星巖有石其厎空洞撞之淵淵作鼓
　　　聲每出劫人撃之以為號其謡云
撞石鼓萬家為我虜
　　粤西諺
思播田揚兩廣岑黄(言宣慰氏/族之大也)
　　花瓦謡
　　　田州女土官瓦氏嘉靖十四年調之征倭至蘇
　　　州索有司捕蛇為軍中食敗倭於王江涇時人
　　　語云
花瓦家能殺倭腊而啖之有如蛇
　　華林謡
　　　江西華林洞賊反檄田州土官岑猛征之猛兵
　　　沿塗剽掠民皆徙村避之謡云
華林賊來亦得土兵來死不測
　　藤峽謡
　　　自藤峽徑府江三百餘里諸蠻互為死黨出刧
　　　商船得人則刳其腹投之江中峽人謡云
盎有一斗米莫泝藤峽水囊有一百錢莫上府江船
　　永通峽謡
　　　藤峽平後正徳間遺孽漸蔓峽南尤甚横江禦
　　　人莫可禁制都御史陳金以諸蠻所嗜魚鹽乃
　　　令商船度峽者以此委之道稍通金疏其事請
　　　名永通峽詔從之未幾諸蠻征索無厭稍不愜
　　　意輒掠殺之潯人謡云
昔永通今求通求不得葬江中誰其作始噫陳公
　　妖巫歌
　　　金陵初建滇南段寳遣其叔真自㑹川奉表歸
　　　款朝廷亦以書報之時有妖巫女歌云
莫道君為山海主山海笑諧諧園中花謝千萬朶别有
明主來
　　永寧語
　　　雲南永寧蠻塞矢不刺非於宣徳四年糾合四
　　　川鹽井衛土官馬刺非殺永寧土知府各吉八
　　　合已命卜徹襲職矢不刺非復殺之永寧人語
　　　云
土官數竒逢兩刺非
　　曲靖歌
　　　成化中灌縣焦韶知曲靖府境産瑞禾民歌曰
禾本二穂嘉穀滿田太守焦公仁徳及天
　　楚雄歌
　　　先大父君籲府君諱大競(吳江潘/耒填諱)知楚雄府政
　　　尚亷静甫半載丁内艱幾不能治装歸郡人歌
　　　曰
清貧太守一世難百鳥有鳳鳳有鸞
　　滇中諺
山蠻不落葉地蠻湯自熱
　　貴州謡
　　　鄰水楊純以監察御史按貴州任滿百姓乞留
　　　一年詔許之民乃謡曰
鄰水楊但願年年巡貴陽
　　貴州宣慰司居水西曰烏蠻為烏羅羅居慕役曰
　　白蠻曰白羅羅諺云云言至死猶鬭也
水西羅鬼斷頭掉尾
　　貴州諺
黄平鐵興隆雪
　　苖人謡
苖家讎九世休
　　黔中諺(三首/)
天無三日晴地無三尺平
四月八凍殺鴨
九月重陽移火進房
　　陳父歌
　　　印江陳表知廣元縣事與利州衛雜處軍强民
　　　弱表申明制度以服武弁民歌曰
古來力役軍三民七陳父定之彼此畫一家用平康勞
者獲息
　　翰林諺
翰林九年就熱去寒
　　蘭江諺
金家梁舊酒香
　
　
　
　
　
　
　明詩綜卷一百
