#+TITLE: 皇清文頴-清-陳廷敬
#+DATE: 2016-06-11 12:26:30
#+SOURCE: github.com/kanripo/KR4h0149 master 1eb725a5                
　　欽定四庫全書
　　皇清文頴序
　　我大清受
命百有餘年
列祖徳教涵濡光被海宇右文之盛炳焉與三代同風朕紹
　　聞遜志以是為學亦以是為治矢其文徳一紀於茲易
　　曰觀乎人文以化成天下葢自有天地而人經緯乎其
　　間士君子之一言一行國家之制度文為禮樂刑政布
　　之為教化措之為事功無非文也廼其菁英所萃蔚為
　　國華詞以殽之聲以永之律以和之諧協六同彰施五
　　色典謨作焉雅頌興焉詩不云乎追琢其章金玉其相
　　文之盛也而賡之曰勉勉我王綱紀四方則所謂其風
　　自上也曩我
皇祖命大學士陳廷敬選輯皇清文頴儲之延閣未及刋布
皇考復允廷臣之請開館編輯隨時附益久之未竣朕因命
　　自乾隆甲子以前先為編次凡
御製詩文廿四巻臣工賦頌及諸軆詩文一百巻錄成序其
　　首簡昔之論文以代為次者於漢則有西漢文類唐則
　　有文苑英華唐文粹宋則有文海文鑑元則有文類眀
　　則有文衡皆博綜一代著作之林無體不俻今是編惟
　　取經進之作朝廷館閣之篇與諸書小異然以觀斯文
　　風尚當有取焉在易渙之象曰風行水上善立言者以
　　為天地自然之文而序卦受之以節言文之不可過也
　　繼之以中孚言有實也節而不流徴之以信有典有則
　　可久之道其在斯乎朕孜孜典學求所以善持之者因
　　以為摛文者鵠俾共勉云
　　乾隆丁卯孟冬月御筆
　︵字位過密　無法显示︶　　(臣/)張廷玉等奉
勅編輯
皇清文頴告竣恭呈
睿覽臣等謹奉
　表恭
　進者伏以
皇謨載道瑶編迴學海之瀾
帝治同文錦贉擷辭林之實
　麗三辰之珠璧光被無涯
　調六藝之笙簧化成有象集腋之功甫就含章之意
　　斯昭冊府宏開書城永峙臣等誠惶誠恐稽首頓
　　首上言竊惟結䋲以降代有篇章斷竹而還人多
　　述作演靈書於八會啓妙理於三墳帝曰典而臣
　　曰謨虞史肇彚編之體聖為經而賢為傳孔門垂
　　著錄之規撰詞賦於西都上自宣武而下周枚馬
　　校藝文於東觀大如詔令而旁及箴銘沿波討源
　　　晉摯虞始為詮敘類分代次梁蕭統實開選樓従
　　　茲四庫並稱丁籖即隨乎甲乙夫且萬川争滙海
　　　若悉納夫江河而唐而宋而元縹囊益富為粹為
　　　鑑為類緗帙彌増凡兹㡨軸之紛綸悉是休眀之
　　　鼓吹顧言期貫道非徒藻繪之資而文可經天必
　　　待聖神之世故簡冊雖繁於往古而英華獨盛於
　　本朝欽惟
　皇帝陛下
　　聰眀建極
　　聖哲敷文
　　性本生安裕多能於天縱
　　功崇問學昭盛徳以日新
　奎雯集三古之大成金聲玉振
　睿藻騰九霄之異采鳳翥龍翔燿薄海以光華觀萬國
　　　車書之盛登淳風於渾穆纉
累朝謨烈之遺仰惟
聖祖仁皇帝徳合欽眀六十一年嫓堯天之廣運
世宗憲皇帝道符濬哲一十三載同舜日之重熙元首眀
　　　而股肱良勅㡬時勤賡載敎化行而風俗美籲俊
　　　更切旁求鹽梅舟楫之司詞成霖雨棫樸菁莪之
　　　澤氣蔚雲霞在
祖宗丕顯丕承盛美遞宣為雅頌我
　皇上善繼善述大文逺邁乎夏商不有編摩曷稱揚扢
　　　爰發
　九重之眀詔令輯一代之鴻文館開劉井柯亭編始石
　　　渠金匱禹鼎湯盤之制皆達化而窮神周情孔思
　　　之章總旋規而折矩志九官之職命直繼都俞紀
　　　八伯之拜稽重歌糺縵率土共傳彞訓信巍煥以
　　　難名鈞天髙奏英咸豈言思所能擬首登
　御製若乾坤之綂六爻次列宗親如藩垣之共辰極三
　　　雍雅樂陋淮王叢桂之篇七略鴻文藐子建浮萍
　　　之咏遂分巻帙下逮臣工擇其爛然可觀亦復裒
　　然成集嘉謨嘉猷之入告吉人吉士之敷陳或魚
　　藻鹿苹義存諷諭或星雲梧鳳志切賡颺或薛易
　　匡詩毎依經以著論或董醇賈茂因對策以建言
　　縷析條分博觀約取倣劉舍人評古先辨軆裁傚
　　鍾記室品詩特崇雅正雖合前後羣僚之才思難
　　上配乎
髙深而萃山川大地之瓌竒實愈彰夫廣厚譬諸嘉禾
　　擢秀俱含湛露以濃瀼又如瑞木敷榮遥映卿雲
　　而璀璨美矣善矣
帝王之制作疇可比倫唐哉皇哉宇宙之文章孰大於
　　是臣等才非夢鳥技止雕蟲粗知數墨尋行敢謂
　　禀經酌雅扣槃測日空求燭末之光執管窺天終
　　局井中之識幸侍
　垂裳之座時瞻
聖藻之雷動風行欣隨珥筆之班得睹羣言之鯨鏗春
　　麗伏願
　珠囊朗揭
　金鏡常懸
　學冠環瀛彌求政本於緝熙敬止
　文髙振古益溯心源於精一執中無怠無荒操議禮
　　考文之柄有恒有物取銜華佩實之儒則河自出
　　圖洛自出書再覯苞符於
　盛世且天不愛道地不愛寶重瞻景慶於
　昌時矣臣等無任瞻
天仰
聖激切屏營之至謹奉
　表恭
　進以
聞
　　乾隆十二年七月　　日
　　　　︵字位過密　無法显示︶　　　(臣/)張廷玉
　　　　經筵講官户部尚書加一級紀錄二次(臣/)梁詩正
　　　　經筵講官刑部尚書教習庶吉士加二級紀錄四次(臣/)汪由敦
　欽定四庫全書
　皇清文頴凡例
　　　一我
　　朝文治光昌超越百代
聖祖仁皇帝宸章宏富地負海涵勒為三編傳於冊府
世宗憲皇帝御製文集炳蔚今古昭垂奕禩
　皇上聖學淵深文思格被風行泉湧
　奎藻日新煥乎文章於斯為至敬錄首簡以著化成所
　　　自但限於巻帙所登纔百分之一二然由容光以
　　　觀羲御溯迴瀾以測谷王聞韶觀止無待九成卿
　　　雲在霄均賁五色郁郁彬彬美矣大矣
　御製自樂善堂全集已刻外按年裒錄遵
　㫖甲子年以後者統俟續入
　　　一栢梁宴啓梁孝先賡花蕚樓開申岐競爽我
　　朝宗英懿屬大雅不羣服
　訓飱和富有篇藻今編錄各體謹以宗室諸王列羣臣
　　之冠其文學諸臣起逢掖而登蓬瀛列承眀而參
　　槐棘盈廷師濟莫不涵泳
聖涯摛詞染翰綜其大概以備
昭代人文至山林韋布未望
清光擊壤歌衢採風難遍與夫方外屬國偈頌樂歌間
　　或仰達
宸聰究乃無闗風雅概無取焉
　　一
聖朝襲慶延光寰宇沐徳休眀鼓吹競獻葵忱或繞電
　　流虹效封人之致祝或觀河狩岳聼游童之歡謡
　　或豐功盛烈譜朱鷺於軍中或上瑞嘉祥對白麟
　　於隴首鋪張揚厲篇軸紛陳以及應
制紀
恩考試館課一時多至數十百人一題多至千有餘首
　　兹集或節取於連章或别裁於儕偶甄錄綦嚴所
　　存従略
　　　一館閣之體原以宣揚徳意黼藻文明必風雅無
　　　乖方可津梁後學臣等編緝之初面奉
世宗憲皇帝諭旨選錄務在謹嚴即
御製亦不必多載仰見
聖衷詳慎昭示来茲之至意今所選若干篇皆取音律和
　　　平詞義正大者其波瀾雖富而音調未諧繪藻雖
　　　華而體裁未合概不濫入
　　　一唐文粹文苑英華宋文鑑元文類諸書自詩賦
　　　以及碑誌各體具俻是集原奏惟取進
　呈應
　制之作先據
　大内交出冊頁及名人文集刻本現為
　内府所收與康熙年間遵
㫖以平日著作進呈繕本進
御者方行甄錄其尋常酬應之萹雖著作如林裒然成集
　　　而未經
乙覽概不入選是以諸體未能悉俻與文粹諸編軆裁
　　小異
　武英殿監理
　　　和　　碩　　和　　親　　王(臣/)𢎞　晝
皇清文頴館總裁官銜名
　　　　︵字位過密　　无　法显示︶　　　　　(臣/)張廷玉
　　經筵講官戸部尚書加一級紀錄二次(臣/)梁詩正
　　經筵講官刑部尚書敎習庶吉士加一級紀錄三次(臣/)汪由敦
　　提調校閱官銜名
　　　内閣學士兼禮部侍郎紀錄三次(臣/)劉　綸
　　　　内閣學士兼禮部侍郎紀錄六次(臣/)董邦達
　　　　都察院左副都御史丁憂候補(臣/)趙大鯨
　　　　詹事府詹事兼翰林院侍讀學士紀錄三次(臣/)徐以烜
　　日講官起居注翰林院侍讀學士加二級紀録四次(臣/)于　振
　　　　日講官起居注翰林院侍講學士(臣/)周長發
　　　　　︵字位過密　無法显示︶　　　　(臣/)林蒲封
　　　　翰　林　院侍讀加　一　級(臣/)雙　慶
　　　　翰林院侍讀紀　錄五　次(臣/)周玉章
　　　左春坊左諭徳兼翰林院修撰(臣/)羅源漢
　　　左　春　坊　左　贊　善(臣/)宋　楠
　　　國子監司業紀錄　四　次(臣/)鶴　年
　　　翰　林　院檢討　加　二　級(臣/)阮學浩
　　　翰林院編修紀錄　四次(臣/)阮學濬
　　　翰　　林　　院　　編　　修(臣/)朱　荃
　　　署日講官起居注翰林院檢討加三級紀錄五次(臣/)郭肇鐄
　　　翰林院編修加二級紀錄五次(臣/)錢　琦
　　　翰　林　院編修加　一　級(臣/)經　聞
　　收掌官銜名
　　　翰林院典簿已未科進士候選知縣加一級(臣/)遲逢元
　　　翰林院孔目加一級紀錄三次(臣/)熊志契
　　　翰　林　院　八　品　筆帖　式(臣/)郎　曉
　　　翰　林　院九　品筆帖　式(臣/)伍秀
　　謄錄官銜名
　　　舉　人　　候　選　知　縣(臣/)徐文煐
　　　候　　　選　　　州　　　同(臣/)劉若洙
　　　候　　　選　　　州　　　同(臣/)胡其治
　　　候　　　選　　　州　　　同(臣/)程眀勲
　　　候　　　選　　　州　　　同(臣/)徐傳韓
　　　候　　　選　　　州　　　同(臣/)蔣韶年
　　　候　　　選　　　州　　　判(臣/)吴廷仕
　　　候　　　選　　　縣　　　丞(臣/)沈悳祖
　　　候　　　選　　　縣　　　丞(臣/)羅國錦
　　　候　　　選　　縣　　　丞(臣/)陳孝泳
　　　候　　　選　　主　　　簿(臣/)汪化龍
　　　候　　　選　　吏　　　目(臣/)鍾秉和
　　　候　　　選　　吏　　　目(臣/)陳　欽
　　　候　　　選　　吏　　　目(臣/)周　桓
　武英殿監造
　　　内務府南苑郎中兼佐領加七級紀錄二十二次(臣/)雅爾岱
　　　内務府錢糧衙門郎中兼佐領加六級紀錄十六次(臣/)永　保
　　　内務府錢糧衙門員外郎兼佐領加一級紀錄四次(臣/)永　忠
　　　内務府廣儲司司庫加一級紀錄五次(臣/)三　格
　　　監　　造　　加　　一　　級(臣/)李　保
　　　監　　造　　加　　二　　級(臣/)姚文彬
　　　庫　　　　　　　　　　　掌(臣/)虎什泰
　　　庫　　　　　　　　　　　掌(臣/)髙永仁
欽定四庫全書　　　　　集部八
皇清文頴總目錄　　　　　總集類
　巻首一
聖祖仁皇帝御製文
　論
　　愼㡬微論
　　學校論
　　慎刑論
　　王道近民論
　　業廣惟勤論
　　廉靜論
　說
　　為學如鍊金說
　　操舟說
　　製硯說
　解
　　鄉舉里選解
　　四維觧
　巻首二
　序
　　日講四書解義序
　　日講書經觧義序
　　日講詩經解義序
　　日講禮記觧義序
　　孝經衍義序
　　日講通鑑解義序
　　文獻通考序
　　幸魯盛典序
　　南廵詩序
　　耕織圗序
　　御選唐詩序
　記
　　泉林記
　　暢春園記
　碑文
　至聖先師孔子廟碑
　　平定朔漠告成太學碑
　　東嶽廟碑文
　　彚宗寺碑文
　巻首三
　雜著
　　讀大學
　　讀周禮書後
　　七詢
　巻首四
　連珠
　　連珠六首
　頌
　　二典頌
　　禹陵頌
　贊
　至聖先師孔子贊
　　石鼓贊
　箴
　　講官箴
　　臺省箴
　　督撫箴
　　守令箴
　銘
　　淵鑑齋銘
　　佩文齋銘
　　知稼軒銘
　賦
　　梧桐賦
　　夜亮木賦
　　玉泉賦
　　行殿讀書賦
　闕里古檜賦
　　木棉賦
　巻首五
聖祖仁皇帝御製詩
　四言古詩
　　長至日祀
天圜丘有述四章
　五言古詩
　　覽貞觀政要
　　時廵近郊憫農事有作
　　懋勤殿讀尚書至無逸篇有作
　　咏觀天儀器
　　秋日出郊觀稼
　　端寧殿齋居
　　詠史四首
　　二月三十日親統六軍徂征漠北
　　經眀成祖勒銘處指示扈従諸臣
　　行殿示諸皇子
　　厄魯特之衆相繼来歸咸詢其父母兄弟妻子為
　　　陣前所獲者覓令完聚
　　黄河
　　噶爾丹平後示諸臣
　　凱旋言懐
　　口外設屯耕植聚落漸成
　七言古詩
　　收復岳州作
　　自寧夏出塞濵河行至白塔乗舟順流而下抵湖
　　　灘河朔作
　　長安行
　　松花江放船歌
　　望焦山念已巳曾登其上
　　海東青
　　松花江網魚最多頒賜従臣
　　再遊盤山
　巻首六
　五言律詩
　　詠蟬
　　入喜峰口
　　夏日迎薰亭
　　曉發古北口望霧靈山
　　塞外省覽風俗
　　過
　闕里
　闕里古檜
　　出居庸關
　　賜將士食
　　瀚海
　　外藩諸部落絡繹来賀宴賚之
　　十一月三日泛舟黄河流凌始下舟行之頃河水
　　　瑩潔波浪忽平
　　入沙虎口
　　保徳州渡黄河
　　晚眺
　　過宻雲作
　　興京
　　曉發嘉興
　　花山
　　仲子廟
　　大城文安等處堤修完舟中駐蹕王家口
　七言律詩
　　塞上宴諸藩
　　瀛臺
　　滇平
　　吕翁山是
聖祖太宗文皇帝擒洪承疇處
　　駐蹕大凌河
　　回鑾抵古北口
　　玉河春水
　　後苑漫興
　　登岱
　　泛舟西湖
　　春寒軫念將士
　　入闗見雨膏潤澤禾苗茂遂喜而有作
　　入京見百官及耆民童稚歡迎道周
　　出塞
　　經泰山之麓
　　入居庸闗
　　舟行野望
　五言排律
　　臺灣平告祀
孝陵有述
　　南苑元靈宫是
世祖皇考建
　　三月初六日告祭
福陵恭述十韻
　五言絶句
　　野望
　　次楊嶺北
　　湖心亭
　　自過江至常州府雜詠(第一首/)
　六言絶句
　　水淀雜詩四首
　　平原
　七言絶句
　　由廣泉寺至臥佛寺
　　初寒
　　尖峰山谷口作
　　廵歴塞北雜詠(第一首/)
　　曉發虛谷
　　飛来峰
　　惠泉
　　春晴舟中作
　　克魯倫河上流雨後草生
　　班師次拖陵
　　南口
　　登鷄鳴山
　　山行
　　曉寒念將士
　　經喀爾沁
　　菜畦
　　支硎山
　　江行
　　春行
　　未開新荷
　巻首七
世宗憲皇帝御製文
　論
　　怨不在大亦不在小惠不恵懋不懋論
　序
　　大清會典序
　　書經傳說彚纂序
　　詩經傳說彚纂序
聖祖仁皇帝庭訓格言序
聖諭廣訓序
　　數理精藴序
　　音韻闡微序
　　子史精華序
　　古今圗書集成序
　　雍邸詩集序
　　九日燕羣臣擬栢梁體詩序
　　悦心集序
　巻首八
　記
　　圓眀園記
　　七曜會聚記
　　黄河澄清碑記
　䟦
　　耕織圖䟦
　　䟦淳化閣帖後
　碑文
　　修建
　闕里聖廟碑文
　　恵濟廟碑文
　　朝陽門至通州石道碑文
　　髙家堰碑文
　　普陀山普濟寺碑文
　　普陀山法雨寺碑文
　祭文
　　追封
　孔子五代祭文
　聖廟告成祭文
　巻首九
世宗憲皇帝御製詩
　五言古詩
　　墨竹
　七言古詩
　　題墨竹
　　墨竹
　五言律詩
　　大獵
　　塞外秋興二首
　　初夏至玉泉山
　　功成囘
鑾恭頌二首
　　侍從興亰謁
陵二首
　　水圍
　　曉度杏山
　　望毉巫閭山
　　再度龍泉闗
　　初夏扈
蹕熱河
　　口外山村
　　雨後
　　過蒙隂
　　松
　　竹
　　寓目
　　春深閒居
　　池上待月
　　壺中天
母后升遐一週諱辰
母后二週諱辰
母后三週諱辰
　　立春
　　耕耤
　　去冬無雪今春雨未霑足朕心憂畏莫可言喻幸
　　　於前五月十八日甘霖傾注枯焦頓觧不覺喜
　　　而成咏
　巻首十
　七言律詩
聖駕南廵自春徂夏瞻依心切恭賦斯篇
　　謁
昭陵恭頌
　　謁
福陵恭頌
　　望海二首
　　望岱
　　早起寄都中諸弟
　　熱河閒詠
　　月夜泛舟
　　擬漁樵耕牧四首
　　甲辰十一月十三日
　　暮春雜詠二首
　　夏日樓前
　　山亭
　　初夏西苑遊矚
　　深栁讀書堂避暑
　　新霽苑中秋色頗佳臨流翫賞率成一律
　　夏日勤政殿觀新月作
　　秋日寓目成詠
　　秋日登朗吟閣寓目
　　雨後郊外泛舟
　　偶題
　　朕因去冬未雪憂懐莫釋夙夜竭誠祈禱於驚蟄
　　　後二日荷蒙
上天鑒佑春雪下降朝野同歡因成一律用誌欣慶
　　蓬莱洲詠古
　　朕御極七載宵旰萬㡬未遑他出己酉夏因命將
　　　逺討誓師於南海子緬懐曩日侍奉
皇考廵幸此地
色笑儼在目前而
龍馭杳然邈不可攀俯仰徘徊曷勝今昔之感爰成一
　　　律以述追思
　　冬至齋宫
　　乙巳仲冬恭詣
景陵
　　已酉夏南甸大閱
　　雨後九洲清宴望西山
　五言排律
　　瞻仰盛京宫闕念
祖宗創業艱難恭賦二十韻
　　述懐
　七言排律
　　我
皇考深恩慈愛過於髙厚一旦背棄再覲無期遥想
音容彌殷哀慕苫塊之次言出痛忱非同寄情於詩文
　　　也於戲罔極之徳報曷能盡終天之慕詞豈可
　　　宣此萹乃中心迫切不能自禁之詞翰林諸臣
　　　各依原韻進呈朕覽
　　立秋前二日逰湖亭
　六言詞
　　田家四時詞
　七言絶句
　　懐邉地將士四首
　　竹月
　　宴月
　　池月
　　山月
欽定四庫全書
皇清文頴總目錄二
　巻首十一
御製文
　論
　　立身以至誠爲本論
　　讀書以眀理爲先論
　　信而後諫論
　　修道之謂敎論
　　上下交而其志同論
　　家人上九有孚威如終吉論
　　嘉言罔攸伏論
　　春王正月論
　　作三軍論
　　動亦定静亦定論
　　陸贄論
　　黄鍾為萬事根本論
　說
　　復性說
　巻首十二
　序
　　貞觀政要序
　　韓文公文集序
　　杜子美詩序
　　朱子資治通鑑綱目序
　　送五弟奉
命往祭
　闕里文廟序
　　稽古齋文鈔序
　　執中成憲序
　　日知薈說序
　　樂善堂全集序
太祖髙皇帝實錄序
太祖髙皇帝聖訓序
太宗文皇帝實錄序
太宗文皇帝聖訓序
　巻首十三
世祖章皇帝實錄序
世祖章皇帝聖訓序
聖祖仁皇帝實錄序
聖祖仁皇帝聖訓序
世宗憲皇帝實錄序
世宗憲皇帝聖訓序
世宗憲皇帝硃批諭旨後序
　　栢梁體詩序
　　授時通考序
　　唐宋文醇序
　　恊紀辨方書序
　　大清一統志序
　巻首十四
　記
　　豐澤園記
　　田字房記
　　時應宫記
　　樂善堂記
　　圓眀園後記
　　遊盤山記
　䟦
　　恭䟦
世祖章皇帝御注孝經
　　恭䟦
皇祖聖祖仁皇帝千叟宴詩
　　恭䟦性理精義
　　䟦大學衍義
　　書李覯袁州學記後
　　㳟䟦
世宗憲皇帝御書法帖
　雜著
　　讀鹿鳴至天保六詩
　　讀無逸
　　讀董江都賢良三策
　　擬胡安定置經義治事二齋記
　　讀宋史徐積傳
　　摘莊子事為十二圖各題一章擬九歌體
　巻首十五
　頌
　　九符頌
　賛
　　四賢賛
　　列代賢眀妃后垂稱奕世者取繪十二繫以賛
　銘
　　樂善堂銘
　　硯銘
　　多福硯銘
　　座右銘
　　負扆銘
　　嘉量銘
　箴
　　七情箴
　　五事箴
　文
　　告風神文
　巻首十六
　碑文
泰陵聖徳神功碑
　文廟碑文
　　重建泰山神廟碑文
安佑宫碑文
　巻首十七
　賦
　　耕耤賦
　　四時勤政賦
　　東郊迎春賦
　　喜雨賦
　　燈花賦
　　鳳凰來儀賦
　　重修
　闕里文廟告成賦
萬夀日慶雲見苗疆賦
　　指佞草賦
　　六藝賦
　　日方升賦
　　水輪賦
　　文戰賦
景陵瑞芝賦
　　春蒐賦
　巻首十八
　　書同文賦
　　聖徳合天地賦
　　麥秋賦
　　學問至芻蕘賦
　　五六天地之中合賦
　　恭祝
聖母皇太后萬夀無疆賦
　　建福宫賦
　　盛京賦
　巻首十九
御製詩
　樂府
　　倣雲漢詩體敬製雩祭樂章以申誠懇八章
　　乾隆八年秋朕奉
皇太后恭謁
祖陵還至盛亰受朝錫宴夫漢髙過沛而歌大風情至
　　　斯動直已陳徳况予小子覲揚
光烈能無言之不足而長言之哉爰作世徳舞辭十章
　　　章八句
　　雉將雛
　　夜夜曲
　　君子有所思行六章
　四言古詩
　　冬至有事於
南郊敬成八章章八句
　　萬竿烟雨
　五言古詩
　　古風四首
　　讀西山先生大學衍義
　　冬夜偶作三首
　　催耕鳥
　　相馬吟
　　灌麥
　　讀范文正公神道碑用宋陳傅良原詠韻
　　古風七首
　　過曲澗花香逰流杯亭日知閣諸勝
　　海子外行圍
　　茅檐曉曝
　　冬夜偶作四首
　　暮春圓眀園即景二首
　　時廵近郊見西成有象喜而賦此
　　初晴晚照
　　十一月初七日得雪時大雪節也喜而有作
　　華嚴洞勒壁
　　飼魚
　　每有吟咏輒以示大學士並南書房翰林等或命
　　　依韻迭和非以詞藻相誇尚㡬暇之餘相與優
　　　㳺翰墨亦可以陶性情驗政事比之徵歌選舞
　　　不猶愈乎因書以示之
　　觀穫
　　讀杜子美集有感
　　心逺閣秋眺示大學士及南書房翰林等
　　昔聞
　　寒雀
　　夜静觀書
　　春日載陽土膏滋潤努力東作正宜其時既命各
　　　省督撫勤宣朕意其有籽種不足者量借予之
　　　又成此詩以示重農務夲之意
　　讀朱子全書
　　書法中冣喜黄庭堅筆意因而有作
　　燈
　　南天門觀音寺遥望
　　塞上秋景
　巻首二十
　　古風三首
　　路旁
　　鳩
　　曉起
　　學字
　　集晉陶淵眀歸去来辭字即效其體
　　秋日普覺寺
　　淮揚一帶連歳被水黎民阽危用遣髙斌周學健
　　　前往賑恤兼求疏濬之方瀕行詩以賜之
　　兩廣總督慶復奏報廣西太平府地涌泉水灌溉
　　　田禾喜而有作
　　石門驛
　　再題盤谷寺
　　初冬北逺山村
　　讀薛文清讀書錄
　　春日泛卧遊書室
　　移花
　　玉巵謡
　　風
　　隂
　　晴
　　初逰香山作
　　讀書
　　西海泛舟因至玉泉山
　　御門日方與大學士等慮及山東河南尚未得雨
　　　而山東報得雨之奏適至喜而有作
　　射
　　捕鱧鰋有懐
　　熱
　　夏日逰香山二首
　　懐柔縣行宫對月
　　臨白河
　　觀荷
　　聞近亰一帶得雨喜而有作
　　夜雨
　　對月思唐太宗遼城望月事即用其韻
　　冬夜閒吟
　　再題澄海樓壁
　　見耕者
　　御園親耕
皇考時屢行之當春舉趾茲惟其時率循舊章並勸良
　　　農觸景興懐㸃筆成什
　　心逺閣作
　　春懐詩
　　進宫見路旁麥苗待澤孔亟秋禾尚未布種惄焉
　　　有憂賦以自咎
　　湯泉荷花
　　詣香山禱雨叠舊作初逰香山詩韻
　　秋夜泛湖賦唐文皇爽氣澄蘭沼之句得詩五首
　　　依韻為次
　　七月二十八日恭奉
皇太后進宫路旁禾黍與與入覽欣此西成稍紓望歳
　　　賦詩誌喜亦歌其事也
　　南紅門池上咏
　　盆菊
　　順義縣行宫作
　巻首二十一
　七言古詩
　　銅鼓歌
　　讀司馬溫公諫院題名記
　　自鳴鐘
　　題宋宣和清眀上河圖用駱賓王帝亰篇韻
　　徳夀寺古鼎歌
　　望雪行
　　春蔬
　　雨前茶
　　有鳥二十章
　　觀刈麥
　　擬杜工部洗兵馬行
　　夜臥聴雨憶平郡王
　　豐碑行
　　見桃樹下栽松感而有作
　　同五弟月下舟歸
　　秋浦泛舟
　　法海寺題壁
　　題秋山行旅圖
　　題王諤豐年農慶圖
　　初夏日聞鶯
　　瀛臺木變石歌傚李長吉體
　　蓼花紅
　　闗山月
　　熱
　　望法海寺
　　耘田者
　　神仙引
　　閶闔篇
　　題郭河陽雪山行旅圖
　　秋夕南紅門行宫對月
　　鑿氷放舟
　　花朝無花之作
　　十駿圖歌
　　神木行
　　雨中焚香泛臥逰書室
　　素絲行
　　觀敖漢瀑布水
　　射虎行
昭陵石馬歌
　　所過連山塔山皆我
太宗文皇帝用武之地而吕翁山則生擒洪承疇處也
　　　葢有眀末季驟加遼餉至八百餘萬竭天下之
　　　力奉東北一隅未收片甲之用而兵食兩詘人
　　　民離叛我
太祖髙皇帝一舉薩爾滸而遼左之業成
太宗文皇帝再舉吕翁山而闗西之勢定今因叩謁
祖陵親履其地思經營草昧之艱難爰恭紀其事以示
　　　来許俾念
祖宗得天下之不易益勵守成之志亦以舉其􁅏鑒眀
　　　之鹿亡其必有所以失之之故也
　　聞黄鸝
　　霹靂驤歎
　　松花玉石屏歌
　　蟠龍引
　　青松行
　巻首二十二
　五言律詩
　　春日雨後海子外行圍二首
　　東作
　　恭和
御製詠竹元韻
　　花信風
　　鶴跡
　　春湖涵碧
　　鏡水荷香
　　板橋霜跡
　　萬年松
　　轆轤聲
　　瀛臺觀木變石
　　清簟看棋
　　夏日園居即事四首
　　萬夀寺方丈小憇
　　六月七日率王貝勒等泛舟即景
　　已未夏六月恭進
皇太后字扇一柄謹成
　　六月十八日初霽恭侍
皇太后園中逰賞謹成一律
　　月夜泛舟
　　雨二首
　　登賞遇樓叠前韻
　　秋日御園即景
　　清河道中
　　秋日奉
皇太后口外行圍六首
　　避暑山莊行宫懐舊二首
　　除夕立春
　　夏日逰玊泉山羅漢洞叠前韻
　　螢
　　望桃花寺
　　曉月
　　草色
　　来青軒二首
　　過玉泉
　　恭謁
永陵
　　恭謁
福陵
　　恭謁
昭陵
　　敬觀
太宗所御鹿角倚
　　除夕
　　逰潭柘岫雲寺即事雜咏得詩六首
　　二月二十七日耕耤禮成得詩四首
　　雨後玊泉山三首
　　頒朔二首
　　恭奉
皇太后幸湯泉
　　韻松軒三首
　七言律詩
　　賦得臥聴村村打麥聲二首
　　雍正九年十二月二十日
皇祖實錄御訓告成
皇父陞殿恭受禮成羣臣慶賀恭紀三首
　　海潮應月
　　玻璃盤
　　恭讀
皇祖御製避暑山莊三十六景詩并閲圖感成長句五
　　　首
　　題随安室壁
　　洗硯
　　聞軍營大㨗誌喜二首
　　逰蕉園
　　賦得自鋤眀月種梅花
　　題米襄陽畫
　　雪消
　　冬夜焚香
　　甲寅冬至
上躬祀
南郊恭紀二首
　　我
皇考遐棄臣民遽易節序追思
髙厚再覲無期予小子夙承
庭訓懋學書齋用是苫塊之次述哀痛之忱中心廹切
　　　不能自已敬成長律以誌終天之慕云
　　十月三十日
皇考聖誕辰也歳歳稱觴獻夀今忽於雍和宫縞素將
　　　事痛何如之敬成長律用誌哀忱
　　覽舊作誌懐
　　咏禁中紅葉賦得霜葉紅於二月花
　　丙辰十月十六日恭送
皇考梓宫至
泰陵奉安
隆㤙殿告祭還亰悲慕如疑呼搶欲絶途次敬成長律
　　　以誌深痛
　　十月二十五日得雪
　　冬至南郊
　巻首二十三
　　雨夜咏懐
　　恭題松竹梅畫幅
　　栁色
　　詠牡丹擬禁體
　　甘霖普降特召大學士内廷翰林圓眀園泛舟逰
　　　覽即事成詩同諸臣面賦以誌一時勝賞時乾
　　　隆三年六月六日也
　　新秋泛湖
　　秋夜南苑行宫懐舊偶作
　　冬至齋居偶閲舊稿誌懐
　　新正二日召集羣臣於乾清宫賦柏梁體詩朕既
　　　首倡又成七言一章
　　九日
　　登盤山天成寺江山一覽閣作
　　南苑新衙門行宫即事
　　四月望後雨澤未足朕憂心如㷊臣工頗有以春
　　　雨既足尚可無憂者然而無以釋朕懐也越五
　　　月丙寅雨澤既霑命駕進宫見路旁如雲而有
　　　秋者麥田也如油而茂夏者晚稼也乃快然以
　　　喜則知朕前此之憂不徒憂矣既以成詩爰命
　　　臣工和之
　　夏日奉
皇太后幸静眀園
　　登静眀園古華嚴寺
　　雨後翦園中新蔬敬獻
皇太后謹成一律
　　初秋偶閒
皇考實錄聖訓告成恭紀長律四首
　　秋日侍
皇太后幸静眀園奉
聖母命敬成長律得佳字
　　春池泛舟
　　細雨
　　静眀園即事
　　途次見西成有象喜而有作
　　要亭行宫晚坐
　　秋山
　　重陽日喀喇河屯行宫侍
皇太后登逍遥樓
　　曉日
　　題瀛臺随安室
　　曉行
　　夜雨寄興
　　恭瞻
泰陵聖徳神功碑告成感成長句
　　二月六日
　　夏日御園閒詠八首
　　喜晴
　　曝書
　　食荔支有感
　　七夕後一日立秋
　　青龍橋曉行二首
　　野景
　　心逺閣秋眺
　　今年直隸秋收倍常慿輿有喜因示接駕衆官
　　曉行
　　落葉詩六首
　　登盤山作
　　冬日瀛臺即事二首
　　正月初十日立春
　　建福宫新春二首
　　御園仲春二首
　　詣
　暢春園問安
　　春日泛舟過北逺山村二首
　　春日同諴親王和親王遊宴御園作
　　聼唐侃彈琴
　　初夏静眀園
　　栁絮五首
　　立夏
　　讀資治通鑑綱目
　　御門日雨二首
　　香山示青崖和尚
　　棲雲樓二首
　　題瀛臺舊書舍
　　六月十九日立秋
　　七月初八日因往盛京叩謁
祖陵恭奉
皇太后始發圓眀園作
　　關外山田
　　楓二首
　　詠楓再叠前韻二首
　　野村二首
　　秋蒐雜記詩五首
　　望葉赫舊墟敬惟我
太祖髙皇帝以十三戎甲奮跡於此復讐服衆遂成王
　　　業謹賦其事以示来許
　　御崇政殿
　　十月朔日宴宗室羣臣於故宫
　　夷齊廟
　　將至京作
　　咏爆竹
　　新春恭奉
皇太后駕幸圓眀園二首
　　春曉
　　二月二十二日清眀
　　午日詣
　暢春園問安
　　甘霖既霑詣
　暢春園問安仰慰
聖母望歳之誠并成長句恭誌
盛徳
　　清音齋
　　荔支至頒賜朝臣因而有感
　　九日登髙
　　天成寺撫觀乾隆七年逰盤山記因而有作
　　幸翰林院錫宴賦詩復得七律四首并示諸臣
　　清秘堂偶題
　　十月二十七日幸翰林院賜大學士及翰林等宴
　　　因便閱貢院乃知雲路鵬程誠不易易也得詩
　　　四首
　　雪
　巻首二十四
　五言排律
御賜書經傳說彚纂恭紀二十二韻
　　九日講武恭紀
　闕里祭器新成
賜觀簠簋鉶登豆爵六色恭紀八韻
　　石髮
　　恭奉
皇太后恭謁
孝陵
景陵敬成長律
　　南苑大閲謁元靈宫宫是
皇曾祖世祖章皇帝建也敬依
皇祖聖祖仁皇帝韻以誌敬仰之忱時冬至月朔日
　　庚申仲秋丁祭
　先師孔子
　　恭閲
太祖
太宗
世祖
聖祖
世宗實錄聖訓告成敬紀五言排律二十四韻
　　辛酉仲春耕耤
　　三秋時序萬寳告成命駕出口廵狩遵
祖制也經過州縣百姓扶老攜幼歡呼夹路閭閻之間
　　　户有葢蔵場多􁆧穂深愜朕志爰下詔蠲免田
　　　租以示嘉恵元元之意
　　常山峪行宫
　　再叠前韻
　　至博羅河屯四十八旗諸蒙古王等来接
　　散館試庶吉士賦得春蠶作繭(得咸/字)
　　賦得望雲思雪意
　　賜江南總督尹繼善之任
　　雨
　　賦得折檻旌直臣(五言排律八韻得交/字試翰詹諸臣題)
　　夏至齋居即事
　　避暑山莊為
皇祖臨幸最愛之地亦孫臣受
恩特深處也八年秋謁
陵便道駐蹕數日曷勝今昔之感詩以誌勿忘云
　　静夜讀書
　　興亰
　　過廣寧望醫巫閭山恭依
皇祖聖祖仁皇帝原韻
　　山海闗恭依
皇祖聖祖仁皇帝元韻
　　澄海樓聯句
　　秋日奉
皇太后遊玉泉山周覽西海近郊穫事即景賦詩十四
　　　韻
　　乾隆九年十月重葺翰林院落成車駕臨幸錫宴
　　　送大學士掌院事鄂爾泰張廷玉進署以張説
　　　東壁圖書府五律字為韻賦東字音字二首勅
　　　諸臣各分一字賦詩
　　觀象臺
　七言排律
　　辛亥仲春
上幸豐澤園演耕耤禮
上躬四推
命(臣/)等終畆恭擬應制十韻
　　賦得山雞舞鏡
　　謁
陵禮畢車駕入盛京得七言排律十四韻
　五言絶句
　　裁衣寄従軍者四首
　　平湖雨渡四首
　　古意四首
　　問春風
　　春風答
　　鳴玉瀨四首
　　常山峪行宫八景八首
　　玉泉六首
　六言絶句
　　恭題鳳仙石竹畫册二首
　七言絶句
　　將獵南苑檢㸃所擕書籍
　　三月十三日隨
皇父駕幸圓眀園五首
　　栁溪垂釣
　　從軍行五首
　　冐雨尋菊二首
　　村墟夜舂二首
　　盆魚二首
　　題元祐黨人碑
　　過淋河
　　夏日書懐
　　秋日奉
皇太后駕幸南苑即事六首
　　郊外即事三首
　　山田三首
　　灤河捕魚二首
　　出塞雜咏九首
　　北郊禮畢回圎眀園道中作四首
　　射獵南苑即事六首
　　春水泛舟
　　清眀後一日漫作二首
　　郊行三首
　　塞上行五首
　　臘月二十一日立春擬春帖子三首
　　春日郊行襍咏八首
　　雲罩寺留題三首
欽定四庫全書
皇清文頴總目錄三
　巻一
　表
　　恭進易經㕘解表　　　　　　　張　英
恩賜宫紗謝表　　　　　　　　　　張　英
恩賜羊酒食物謝表　　　　　　　　張　英
　　恭進
聖德萬壽詩表　　　　　　　　　　陳廷敬
　　恭進
聖武雅表　　　　　　　　　　　　陳廷敬
　　獻平滇雅表　　　　　　　　　陳廷敬
　巻二
　　恭進
御書㸃翰堂法帖表　　　　　　　　陳廷敬
　　進呈
御選古文淵鑑表　　　　　　　　　徐乾學
　　恭進
大清會典表　　　　　　　　　　　徐乾學
　　進朱子全書表　　　　　　　　李光地
　　恭進
大清鐃歌鼓吹樂章表　　　　　　　高士奇
　　謝授館職表　　　　　　　　　勵杜訥
　　恭進明史表　　　　　　　　　張廷玉
　巻三
　論
　　屯田論　　　　　　　　果毅親王允禮
　　如得其情則哀矜而勿喜論
　　　　　　　　　　　　　果毅親王允禮
　　子産論　　　　　　　　果毅親王允禮
　　善爲士者不武善戰者不怒論
　　　　　　　　　　　　　果毅親王允禮
　　一實萬分論　　　　　　果毅親王允禮
　　孫呉論　　　　　　　　果毅親王允禮
　　春秋論　　　　　　　　果毅親王允禮
　　蘇公式敬由獄論　　　　　和親王𢎞晝
　　他山之石可以攻玉論　　　和親王𢎞晝
　巻四
　　禁原蠶論　　　　　　　　和親王𢎞晝
　　司馬不具職掌論　　　　　和親王𢎞晝
　　筆公進規論　　　　　　　和親王𢎞晝
　　婁公盛德論　　　　　　　和親王𢎞晝
　　白孝德攬轡安閒論　　　　和親王𢎞晝
　　敬輿之學眞洙泗之徒論　　和親王𢎞晝
　　黃鐘理數論　　　　　　誠隱郡王允祉
　　卦圖先後天論　　　　　　平郡王福彭
　　京房考功課吏論　　　　　平郡王福彭
　巻五
　　太極圖論　　　　　　　　　　葉方藹
　　宋璟論　　　　　　　　　　　葉方藹
　　十三經注疏論　　　　　　　　湯　斌
　　二十一史論　　　　　　　　　湯　斌
　　經世大法在方策論　　　　　　魏裔介
　巻六
　　太極圖論　　　　　　　　　　熊賜履
　　韓愈深得春秋之㫖論　　　　　張　英
　　王者以教化爲大務論　　　　　張　英
　　中和位育論　　　　　　　　　張　英
　　格物致知論　　　　　　　　　張　英
　　太極圖論　　　　　　　　　　張　英
　　不知命無以爲君子論　　　　　張　英
　　讀李文饒近倖論　　　　　　　張　英
　　好名論上　　　　　　　　　　陳廷敬
　　好名論下　　　　　　　　　　陳廷敬
　巻七
　　春秋論(趙盾一/)　　　　　　　　汪　琬
　　春秋論(趙盾二/)　　　　　　　　汪　琬
　　河圖論　　　　　　　　　　　李光地
　　先天圖論　　　　　　　　　　李光地
　　後天圖論　　　　　　　　　　李光地
　　聞樂知德論　　　　　　　　　李光地
　　太極論　　　　　　　　　　　陸隴其
　　賈董優劣論　　　　　　　　　陸隴其
　　論姚崇十事　　　　　　　　　陸隴其
　　崇讓論上　　　　　　　　　　韓　菼
　　崇讓論下　　　　　　　　　　韓　菼
　巻八
　　三禮論　　　　　　　　　　　韓　菼
　　儀禮論　　　　　　　　　　　韓　菼
　　樂章論　　　　　　　　　　　韓　菼
　　諸儒語錄論　　　　　　　　　韓　菼
　　春秋論　　　　　　　　　　　朱彝尊
　　詩論　　　　　　　　　　　　朱彝尊
　　理學眞僞論　　　　　　　　　張廷瓚
　　理學眞僞論　　　　　　　　　沈　涵
　　理學眞僞論　　　　　　　　　胡會恩
　　無極而太極論　　　　　　　　張廷璐
　　黃鐘爲萬事根本論　　　　　　張廷璐
　　日月五星行道論　　　　　　　張廷璐
　巻九
　　黃鐘爲萬事根本論　　　　　　劉　綸
　　黃鐘爲萬事根本論　　　　　　于　振
　　黃鐘爲萬事根本論　　　　　　周長發
　　黃鐘爲萬事根本論　　　　　　汪士鍠
　　黃鐘爲萬事根本論　　　　　　齊召南
　　史論　　　　　　　　　　　　劉　綸
　　史論　　　　　　　　　　　　于　振
　　史論　　　　　　　　　　　　張　漢
　巻十
　　史論　　　　　　　　　　　　杭世駿
　　史論　　　　　　　　　　　　周長發
　　史論　　　　　　　　　　　　沈廷芳
　　史論　　　　　　　　　　　　汪士鍠
　　史論　　　　　　　　　　　　齊召南
　　復見天心論　　　　　　　　　萬松齡
　　禮以養人爲本論　　　　　　　王會汾
　巻十一
　説
　　八音樂器説　　　　　　誠隱郡王允祉
　　古今易説　　　　　　　　　　陳廷敬
　　春秋爲史法説　　　　　　　　陳廷敬
　　勤政説　　　　　　　　　　　徐乾學
　　周禮三德六德説　　　　　　　李光地
　　敬義説　　　　　　　　　　　李光地
　　河圖洛書説　　　　　　　　　施閏章
　　改過説　　　　　　　　　　　汪　琬
　　忠恕説　　　　　　　　　　　汪　琬
　　惜隂説　　　　　　　　　　　陳遷鶴
　　仁義字説　　　　　　　　　　李　紱
　　發明本心説　　　　　　　　　李　紱
　巻十二
　解
　　禋于六宗解　　　　　　　　　葉方藹
　　春秋謹嚴解　　　　　　　　　李光地
　　騶虞解　　　　　　　　　　　李　紱
　　經解　　　　　　　　　　　　劉　綸
　　經解　　　　　　　　　　　　于　振
　　經解　　　　　　　　　　　　杭世駿
　巻十三
　　經解　　　　　　　　　　　　劉　藻
　　經解　　　　　　　　　　　　周長發
　　經解　　　　　　　　　　　　沈廷芳
　　經解　　　　　　　　　　　　汪士鍠
　　經解　　　　　　　　　　　　齊召南
　巻十四
　序
　　工部事宜冊序　　　　　果毅親王允禮
　　孝經易知序　　　　　　　　　湯　斌
　　順天鄉試錄後序　　　　　　　熊賜履
　　會試錄後序　　　　　　　　　熊賜履
　　恭進易經㕘解序　　　　　　　張　英
　　恭進書經衷論序　　　　　　　張　英
　講筵應
制集序　　　　　　　　　　　　　張　英
　内廷應
制集序　　　　　　　　　　　　　張　英
御製文集擬後序　　　　　　　　　陳廷敬
　巻十五
　　癸丑武㑹試錄後序　　　　　　陳廷敬
　　癸未㑹試錄序　　　　　　　　陳廷敬
御選古文淵鑑後序　　　　　　　　徐乾學
　　進易論序　　　　　　　　　　李光地
　　進讀書筆錄及論説序記雜文序　李光地
　　進大司樂釋義及樂律論辨序　　李光地
　　詩所序　　　　　　　　　　　李光地
　　孝經天子五章衍義序　　　　　韓　菼
　　平定三逆方畧序　　　　　　　韓　菼
　巻十六
　　焦山古鼎圖詩序　　　　　　　汪　琬
　瀛臺
賜宴序　　　　　　　　　　　　　潘　耒
　　甲子湖廣鄉試錄序　　　　　　毛奇齡
　　歴代名儒傳序　　　　　　　　朱　軾
　　歴代名臣傳序　　　　　　　　朱　軾
　　歴代循吏傳序　　　　　　　　朱　軾
　樂善堂全集序　　　　　　　　　朱　軾
　樂善堂全集序　　　　　　　　　張廷玉
　巻十七
　　明史地理序　　　　　　　　　張廷玉
　　甲辰會試錄序　　　　　　　　張廷玉
　樂善堂全集序　　　　　　　　　鄂爾泰
　　壬戌會試錄序　　　　　　　　鄂爾泰
　　學規類編序　　　　　　　　　蔡世遠
　　古文雅正序　　　　　　　　　蔡世遠
　皇五子奉
命祭告
　闕里文廟序　　　　　　　　　　蔡世遠
　　廣西通志序　　　　　　　　　李　紱
　　壬戌會試錄後序　　　　　　　汪由敦
　　明史功臣表序　　　　　　　　汪由敦
　　明史儒林傳序　　　　　　　　汪由敦
　巻十八
　記
　　宗學記　　　　　　　　果毅親王允禮
　　刈麥記　　　　　　　　誠隱郡王允祉
　　讀書齋記　　　　　　　　　　葉方藹
　　潼關樓刻詩記　　　　　　　　湯　斌
　　重修蘇州府儒學碑記　　　　　湯　斌
　　睢州移建廟學碑記　　　　　　湯　斌
　　嵩陽書院記　　　　　　　　　湯　斌
　　遊遼陽千山記　　　　　　　　張玉書
　　重修東林書院記　　　　　　　熊賜履
賜金園記　　　　　　　　　　　　張　英
賜遊西苑記　　　　　　　　　　　陳廷敬
　巻十九
　乾清宫讀書記　　　　　　　　　徐乾學
　瀛臺
恩宴記　　　　　　　　　　　　　徐乾學
御賜書記　　　　　　　　　　　　徐乾學
賜遊西苑記　　　　　　　　　　　徐乾學
　　翰林院題名碑記　　　　　　　徐乾學
　　翰林院敎習堂題名碑記　　　　徐乾學
　　刑部題名記　　　　　　　　　徐乾學
　　刑部題名碑記　　　　　　　　徐乾學
　　禮部題名碑記　　　　　　　　徐乾學
　　詹事府題名碑記　　　　　　　徐乾學
皇帝親耕處恭記　　　　　　　　　李光地
御書太極圖説西銘恭記　　　　　　李光地
　巻二十
御試乾清宫讀書記　　　　　　　　韓　菼
　　寶翰堂記　　　　　　　　　　汪　琬
　　臺灣載舉賔興記　　　　　　　陸　葇
　　大同府威遠衛重修學記　　　　朱彝尊
　　杜尚書疆理閩粤記　　　　　　朱彝尊
　瀛臺
御試記　　　　　　　　　　　　　徐元正
皇清進士題名碑記　　　　　　　　吳　苑
　　國子監題名碑記　　　　　　　陸肯堂
　　諸羅縣學記　　　　　　　　　蔡世遠
勅修夏禹王陵廟碑記　　　　　　　李　紱
駕幸翰林院記　　　　　　　　　　裘曰修
　　來牛石城記　　　　　　　　　常　安
　巻二十一
　跋
　　書朱子五朝名臣言行錄後
　　　　　　　　　　　　　果毅親王允禮
御製葡萄詩跋　　　　　　　誠隱郡王允祉
御製文集恭跋　　　　　　　　　　張　英
御製夏日登景山詩跋後　　　　　　張　英
御書千字文跋　　　　　　　　　　陳廷敬
御書後跋　　　　　　　　　　　　陳廷敬
　起居注冊後跋　　　　　　　　　陳廷敬
御賜詩恭跋　　　　　　　　　　　陳廷敬
　起居注書後　　　　　　　　　　徐乾學
　　恭跋
御製避暑山莊三十六景詩後　　　　張廷玉
　日知薈説跋　　　　　　　　　　張廷玉
　日知薈説跋　　　　　　　　　　鄂爾泰
　樂善堂全集跋　　　　　　　　　張廷玉
　樂善堂全集跋　　　　　　　　　福　敏
　日知薈説跋　　　　　　　　　　楊名時
　日知薈説跋　　　　　　　　　　邵　基
御製圓明園四十景詩恭跋　　　　　汪由敦
御製盛京賦恭跋　　　　　　　　　汪由敦
　巻二十二
　辨
　　三老五更辨　　　　　　　平郡王福彭
　　春王正月辨　　　　　　　　　湯　斌
　　儒吏廉吏辨　　　　　　　　　魏象樞
　　學術辨　　　　　　　　　　　陸隴其
　　班馬異同辨　　　　　　　　　徐乾學
　　春主正月辨　　　　　　　　　李光地
　　風雅頌辨　　　　　　　　　　陳遷鶴
　巻二十三
　䇿問
　　山西鄉試䇿問三道　　　　　　魏裔介
　　武闈䇿士第二問　　　　　　　魏裔介
　　浙江鄉試䇿問二道　　　　　　熊伯龍
　　江南鄉試䇿問三道　　　　　　朱彝尊
　　順天鄉試䇿問四道　　　　　　徐乾學
　巻二十四
　　戊辰會試䇿問五道　　　　　　徐乾學
　　己丑會試䇿問四道　　　　　　李光地
　　乙卯順天鄉試䇿問五道　　　　韓　菼
　　戊午順天武鄉試䇿問一道　　　韓　菼
　巻二十五
　䇿對
　殿試䇿對　　　　　　　　　　　馬世俊
　殿試策對　　　　　　　　　　　繆　彤
　殿試䇿對　　　　　　　　　　　韓　菼
　　第一問　　　　　　　　　　　萬松齡
　　第二問　　　　　　　　　　　萬松齡
　　第一問　　　　　　　　　　　朱　荃
　　第二問　　　　　　　　　　　朱　荃
　巻二十六
　議
　　修史議　　　　　　　　　　　施閏章
　皇太子視學議　　　　　　　　　徐乾學
　　北郊配位議　　　　　　　　　徐乾學
　　祀地無配位議　　　　　　　　徐乾學
　　郊祀分合議　　　　　　　　　徐乾學
　巻二十七
　　歴代樂章配音樂議　　　　　　毛奇齡
　　三老五更議　　　　　　　　　張廷玉
　巻二十八
　疏
　　進呈大學衍義疏　　　　　　　熊賜履
　　歲終彚進講義疏　　　　　　　陳廷敬
　　進呈刋完日講四書解義疏　　　陳廷敬
　　翰詹謝
恩疏　　　　　　　　　　　　　　韓　菼
　　禮部謝
賜訓飭士子文題明頒發疏　　　　　韓　菼
　　翰林院落成謝
恩疏　　　　　　　　　　　　　　張廷玉
　劄子
御製論詩發示覆奏劄子　　　　　　李光地
　　請刋通鑑
聖論劄子　　　　　　　　　　　　勵廷儀
　　囘奏樂律劄子　　　　　　　　張　照
　　囘奏丹陛樂導引樂用鼓起音劄子
　　　　　　　　　　　　　　　　張　照
　巻二十九
　碑
　　睢州節烈祠碑　　　　　　　　汪　琬
　　擬勒銘拖諾山恭紀
聖武神功之碑　　　　　　　　　　張玉書
　　擬勒銘狼居胥山恭紀
聖武神功之碑　　　　　　　　　　張玉書
　　于公祠堂碑　　　　　　　　　韓　菼
　　巡撫慕公免役碑　　　　　　　韓　菼
　　鄒縣重修亞聖孟子廟碑　　　　朱彜尊
　　重修泰安州東嶽廟碑　　　　　朱彜尊
　　虸蚄廟碑　　　　　　　　　　朱彜尊
　巻三十
　贊
　　易贊　　　　　　　　　　　　李光地
　　朱子像贊　　　　　　　　　　李光地
御書翰林院扁額贊　　　　　　　　韓　菼
御書都察院扁額贊　　　　　　　　韓　菼
御書詹事府扁額贊　　　　　　　　韓　菼
　　十駿贊　　　　　　　　　　　張　照
　　　　　　　　　　　　　　　　梁詩正
　　三希堂圖贊　　　　　　　　　梁詩正
　　三希圖贊　　　　　　　　　　汪由敦
　　明史列傳贊　　　　　　　　　汪由敦
御繪詩經全圖贊　　　　　　　　　梁詩正
　　歴代帝王道統圖贊　　　　　　錢陳羣
　箴
　　明善箴　　　　　　　　　　　熊賜履
　　主敬箴　　　　　　　　　　　熊賜履
　銘
　　雜銘　　　　　　　　　　　　熊賜履
　　文房雜銘　　　　　　　　　　陳元龍
　　寳座銘　　　　　　　　　　　徐　本
　　硯銘　　　　　　　　　　　　汪由敦
　　硯銘　　　　　　　　　　　　梁詩正
　巻三十一
　對
　　昊天與聖人皆有四府其道如何　陳廷敬
　　昊天與聖人皆有四府其道如何　徐乾學
　書
　　答李舉人論以史證經書　　　　汪　琬
　　答問東西房書　　　　　　　　毛奇齡
　　答問笙詩樂師書　　　　　　　毛奇齡
　詩問
　　詩問(九夏非周頌/)　　　　　　　汪　琬
　　詩問(變風變雅之終/)　　　　　　汪　琬
　考
　　九河考　　　　　　　　　平郡王福彭
　　税畝丘甲田賦考　　　　　　　韓　菼
　　書大傳考　　　　　　　　　　李　紱
　　江源考　　　　　　　　　　　李　紱
　巻三十二
　雜文
　　粤西平露布　　　　　　　　　湯　斌
　　擬爲司賓答問辭　　　　　　　毛奇齡
　　演連珠十首　　　　　　　　　彭㑹淇
　　原敎　　　　　　　　　　　　朱彜尊
　　原刑　　　　　　　　　　　　朱彜尊
　　原敎　　　　　　　　　　　　李　紱
欽定四庫全書巻
皇清文頴總目錄四
　巻三十三
　頌
　　昇平頌　　　　　　　　　　　張　英
至德𢎞仁頌　　　　　　　　　　　張　英
聖武三臨絶塞蕩冦功成頌　　　　　張　英
　　平滇頌　　　　　　　　　　　孫在豐
　　平滇頌　　　　　　　　　　　徐乾學
　　平滇頌　　　　　　　　　　　尤　侗
　　平滇頌　　　　　　　　　　　陳維崧
　　平朔頌　　　　　　　　　　　尤　侗
　　平蜀頌　　　　　　　　　　　翁叔元
　　平蜀頌　　　　　　　　　　　彭孫遹
　巻三十四
聖德神功頌　　　　　　　　　　　毛奇齡
　　甲子紀功德頌　　　　　　　　翁叔元
神功慶成頌　　　　　　　　　　　顧祖榮
聖清睿略神功定萬世太平頌　　　　楊大鶴
聖德神功告成大慶頌　　　　　　　韓　菼
幸闕里頌　　　　　　　　　　　　陳廷敬
幸魯頌　　　　　　　　　　　　　陳元龍
聖德同天頌　　　　　　　　　　　勵杜訥
　巻三十五
皇帝清平漠北頌　　　　　　　　　高士奇
皇帝釋奠於闕里頌　　　　　　　　彭孫遹
聖駕幸闕里頌　　　　　　　　　　徐乾學
勅修闕里
　孔子廟告成頌　　　　　　　　　顏光斆
南巡頌　　　　　　　　　　　　　王士禎
南巡
聖德頌　　　　　　　　　　　　　李天馥
　巻三十六
南巡治河布德施恩頌　　　　　　　王鴻緒
皇帝省方聖政頌　　　　　　　　　王九齡
聖德十頌　　　　　　　　　　　　徐　潮
南巡頌　　　　　　　　　　　　　李振裕
南巡頌　　　　　　　　　　　　　查　昇
　豐澤園
御試紀
恩頌　　　　　　　　　　　　　　湯右曽
　　嘉禾頌　　　　　　　　　　　宋敏求
臨雍禮成頌　　　　　　　　　　　張廷玉
　巻三十七
　　日月合璧五星聯珠頌　　　　　張廷玉
　　日月合璧五星聯珠頌　　　　　勵廷儀
　　日月合璧五星聯珠頌　　　　　田從典
　　日月合璧五星聯珠頌　　　　　福　敏
　　日月合璧五星聯珠頌　　　　　蔡世遠
　　日月合璧五星聯珠頌　　　　　張廷璐
　　萬年頌　　　　　　　　　　　徐　本
　　河清頌　　　　　　　　　　　朱　軾
　　河清頌　　　　　　　　　　　張廷玉
　巻三十八
　　河清頌　　　　　　　　　　　勵廷儀
　　河清頌　　　　　　　　　　　蔡世遠
　　河清頌　　　　　　　　　　　鄂爾奇
　　河清頌　　　　　　　　　　　任蘭枝
　　河清頌　　　　　　　　　　　李　徽
　　河清頌　　　　　　　　　　　周學健
聖駕東巡
　盛京恭謁
祖陵大禮慶成頌　　　　　　　　　鄂爾泰
聖駕東巡
　盛京恭謁
祖陵大禮慶成頌　　　　　　　　　史貽直
聖駕東巡
　盛京恭謁
祖陵大禮慶成頌　　　　　　　　　彭維新
聖駕東巡
　盛京恭謁
祖陵大禮慶成頌　　　　　　　　　裘曰修
聖駕東巡
　盛京恭謁
祖陵大禮慶成頌　　　　　　　　　王太岳
　卷三十九
　賦
　　耤田賦　　　　　　　　　和親王𢎞晝
　　上元觀燈賦　　　　　　　和親王𢎞晝
　　學問至芻蕘賦　　　　　　和親王𢎞晝
　　荔枝賦　　　　　　　　　和親王𢎞晝
皇太后萬壽無疆賦　　　　　誠隱郡王允祉
萬壽賦　　　　　　　　　　誠隱郡王允祉
　　解愠阜財賦　　　　　　　平郡王福彭
　巻四十
　　璿璣玉衡賦　　　　　　　　　葉方藹
　　璿璣玉衡賦　　　　　　　　　張玉書
　　璿璣玉衡賦　　　　　　　　　王鴻緒
　　璿璣玉衡賦　　　　　　　　　湯　斌
　　璿璣玉衡賦　　　　　　　　　梅文鼎
　瀛臺賦　　　　　　　　　　　　葉方藹
　懋勤殿秋蘭賦　　　　　　　　　葉方藹
　　會同館賦　　　　　　　　　　盛符升
　巻四十一
　　喜雨賦　　　　　　　　　　　張　英
　懋勤殿秋蘭賦　　　　　　　　　張　英
駕幸闕里賦　　　　　　　　　　　張　英
　　朝
陵賦　　　　　　　　　　　　　　孫在豐
　　湯泉賦　　　　　　　　　　　徐乾學
　　西山賦　　　　　　　　　　　徐乾學
聖駕時巡賦　　　　　　　　　　　徐乾學
　　長白山賦　　　　　　　　　　吳兆騫
　巻四十二
　　有事於
南郊賦　　　　　　　　　　　　　韓　菼
　南苑賦　　　　　　　　　　　　王鴻緒
　　西山賦　　　　　　　　　　　顧祖榮
　　芍藥賦　　　　　　　　　　　顧祖榮
　　鄧尉梅花賦　　　　　　　　　彭定求
宸翰天章賦　　　　　　　　　　　胡會恩
萬壽無疆賦　　　　　　　　　　　彭會淇
　　浙江潮賦　　　　　　　　　　沈三曾
　　太液新荷賦　　　　　　　　　方　韓
　巻四十三
　　夏雲賦　　　　　　　　　　　張廷瓚
　　喜雨賦　　　　　　　　　　　張廷瓚
　　玉河新柳賦　　　　　　　　　曹鑑倫
　　春省賦　　　　　　　　　　　沈朝初
　　櫻桃賦　　　　　　　　　　　楊大鶴
　　玉河新柳賦　　　　　　　　　李孚青
南郊瑞雪賦　　　　　　　　　　　王沛思
　　荔枝賦　　　　　　　　　　　余志貞
賜宴瀛臺賦　　　　　　　　　　　倪　燦
賜宴瀛臺賦　　　　　　　　　　　陸　葇
賜宴瀛臺賦　　　　　　　　　　　毛奇齡
　巻四十四
　　喜雨賦　　　　　　　　　　　陸　葇
　　大西洋國貢獅子賦　　　　　　徐嘉炎
大駕南巡賦　　　　　　　　　　　徐嘉炎
　懋勤殿賦　　　　　　　　　　　湯　斌
　　西山賦　　　　　　　　　　　邱象隨
　南苑大閱賦　　　　　　　　　　施閏章
　　牡丹賦　　　　　　　　　　　施閠章
　　平蜀賦　　　　　　　　　　　潘　耒
東巡賦　　　　　　　　　　　　　勵杜訥
　　瀚海石子賦　　　　　　　　　勵杜訥
　巻四十五
　豐澤園賦　　　　　　　　　　　胡㑹恩
　豐澤園賦　　　　　　　　　　　沈　涵
　豐澤園賦　　　　　　　　　　　陸　葇
　豐澤園賦　　　　　　　　　　　張廷瓚
　豐澤園賦　　　　　　　　　　　彭寧求
　豐澤園賦　　　　　　　　　　　史　䕫
　豐澤園賦　　　　　　　　　　　沈廷文
　豐澤園賦　　　　　　　　　　　劉　灝
　　嘉穀賦　　　　　　　　　　　彭寧求
　　玉河春柳賦　　　　　　　　　彭寧求
　　天行健賦　　　　　　　　　　史　䕫
　　允猶翕河賦　　　　　　　　　周金然
　巻四十六
　豐澤園修竹賦　　　　　　　　　陳元龍
　經筵賦　　　　　　　　　　　　宋大業
　　喜雨賦　　　　　　　　　　　徐元正
　　嘉禾賦　　　　　　　　　　　王之樞
宸翰賦　　　　　　　　　　　　　汪　灝
　　華山仙掌賦　　　　　　　　　劉　涵
　　喜雨賦　　　　　　　　　　　魯　瑗
　　瑞禾賦　　　　　　　　　　　湯右曾
　　瀛洲亭補種新槐賦　　　　　　湯右曾
　　梧桐賦　　　　　　　　　　　劉　灝
　　瓊島春雲賦　　　　　　　　　黄叔琳
　　刻漏賦　　　　　　　　　　　揆　叙
　　塞上觀穫賦　　　　　　　　　揆　叙
賜觀瀚海石賦　　　　　　　　　　錢名世
御賜砥石硯賦　　　　　　　　　　查愼行
聖駕三巡塞北蕩平賦　　　　　　　吳　襄
　巻四十七
　　日月合璧五星聯珠賦　　　　　鄂爾泰
　　日月合璧五星聯珠賦　　　　　徐　本
　　日月合璧五星聯珠賦　　　　　徐　杞
　　日月合璧五星聯珠賦　　　　　許王猷
　　日月合璧五星聯珠賦　　　　　于　振
　　日月合璧五星聯珠賦　　　　　尹繼善
　　日月合璧五星聯珠賦　　　　　帥念祖
　　河清賦　　　　　　　　　　　凌如煥
　　河清賦　　　　　　　　　　　留　保
　　河清賦　　　　　　　　　　　錢陳羣
　　河清賦　　　　　　　　　　　尹繼善
　　河清賦　　　　　　　　　　　張廷瑑
　　河清賦　　　　　　　　　　　趙大鯨
　　河清賦　　　　　　　　　　　李清植
　　河清賦　　　　　　　　　　　吳兆雯
　巻四十八
　　甘霖賦　　　　　　　　　　　陶正中
　　惟天聰明賦　　　　　　　　　夏之芳
　　四時勤政賦　　　　　　　　　吳應枚
　　謙受益賦　　　　　　　　　　王丕烈
　　求賢賦　　　　　　　　　　　鍾　衡
　　無逸圖賦　　　　　　　　　　宋　楠
　　奉三無私賦　　　　　　　　　董邦達
　　律呂相生賦　　　　　　　　　張映斗
　　藏珠於淵賦　　　　　　　　　陳大受
　　藏珠於淵賦　　　　　　　　　趙大鯨
　　藏珠於淵賦　　　　　　　　　張映辰
　巻四十九
　　五六天地之中合賦　　　　　　劉　綸
　　五六天地之中合賦　　　　　　于　振
　　五六天地之中合賦　　　　　　杭世駿
　　五六天地之中合賦　　　　　　劉　藻
　　五六天地之中合賦　　　　　　汪士鍠
　　五六天地之中合賦　　　　　　齊召南
　　五六天地之中合賦　　　　　　周長發
　　指佞草賦　　　　　　　　　　萬松齡
　　指佞草賦　　　　　　　　　　朱　荃
　巻五十
　　秋郊大獵賦　　　　　　　　　梁詩正
聖駕東巡
　盛京恭謁
祖陵大禮慶成賦　　　　　　　　　張鵬翀
聖駕東巡
　盛京恭謁
祖陵大禮慶成賦　　　　　　　　　竇光鼐
欽定四庫全書
皇清文頴總目錄五
　巻五十一
　詩
　樂府
　　皇雅四篇　　　　　　　　　　葉方藹
　　鐃歌鼓吹曲十四章　　　　　　徐嘉炎
　巻五十二
　　平滇鐃歌十章　　　　　　　　袁　佑
東廵雅十三章　　　　　　　　　　徐元文
聖武雅三篇　　　　　　　　　　　陳廷敬
　巻五十三
　　平北雅十二章　　　　　　　　王士禎
聖武神功蕩平漠北鐃歌鼓吹曲十二章
　　　　　　　　　　　　　　　　杜　臻
　巻五十四
聖武功成鐃歌鼓吹曲十章　　　　　陳　論
　　平北雅三篇　　　　　　　　　宋駿業
聖駕北廵鐃歌四章　　　　　　　　沈　涵
聖駕南廵風謠十章　　　　　　　　彭會淇
大駕南廵樂府四章　　　　　　　　趙執信
　巻五十五
　　田家太平樂詞五章　　　　　　史　䕫
聖駕幸闕里樂府十二章　　　　　　金居敬
大駕親平沙漠還京凱歌七篇　　　　姜宸英
聖武逺揚青海平定鐃歌三章　　　　錢陳羣
　巻五十六
聖駕東廵
　盛京恭謁
祖陵大禮慶成敬賦樂府十章　　　　沈德潛
聖駕東廵
　盛京恭謁
祖陵大禮慶成詩十章　　　　　　　萬承蒼
　巻五十七
　四言古詩
賜逰湯泉應
制十二首　　　　　　　　　　　　徐元文
聖德神功詩　　　　　　　　　　　汪　霦
　　平蜀詩十三章　　　　　　　　朱彝尊
　巻五十八
神功聖徳詩　　　　　　　　　　　髙士竒
聖武逺揚青海平定詩八章　　　　　楊　椿
聖駕南苑大閲恭紀　　　　　　　　張　照
聖主躬耕耤田詩十章　　　　　　　聞　棠
聖駕東廵
　盛京恭謁
祖陵大禮慶成詩十五章　　　　　　汪由敦
聖孝光昭詩　　　　　　　　　　　德　齡
聖駕東廵
　盛京恭謁
祖陵大禮慶成詩十二章　　　　　　劉　綸
　巻五十九
　五言古詩
　　入山左境見流移歸復宿麥被隴喜而有作
　　　　　　　　　　　　　理密親王允礽
　　賦得清氣朗山壑　　　　恒温親王允祺
　　觀魚樂　　　　　　　　果毅親王允禮
　　題茂林仙館圖　　　　　果毅親王允禮
　　題畫　　　　　　　　　果毅親王允禮
　　詠史四首　　　　　　　果毅親王允禮
　　題畫　　　　　　　　　果毅親王允禮
　　鳯縣　　　　　　　　　果毅親王允禮
　　勵志　　　　　　　　　果毅親王允禮
　　曉發通州至燕郊鎮二十里　慎郡王允禧
　　初夏偶成　　　　　　　　慎郡王允禧
　　灌花　　　　　　　　　　慎郡王允禧
　　藤花　　　　　　　　　　慎郡王允禧
　　對雨　　　　　　　　　　慎郡王允禧
　　湯泉　　　　　　　　　　慎郡王允禧
　　喜雨　　　　　　　　　　　貝子𢎞普
　　賦得秋月望銀山　　　　　　貝子𢎞普
　　齋中即事　　　　　　輔國將軍博爾都
　　松韻軒初成倣古　　　輔國將軍博爾都
　　竹塢　　　　　　　　輔國將軍博爾都
　　中洲　　　　　　　　輔國將軍博爾都
賜逰湯泉應
制四首　　　　　　　　　　　　　張玉書
　　恭紀
駕幸闕里詩　　　　　　　　　　　熊賜履
　　扈従
南廵詩八首　　　　　　　　　　　張　英
　瀛臺
恩宴詩四首　　　　　　　　　　　徐乾學
　　出山海關三首　　　　　　　　孫在豐
　　長城　　　　　　　　　　　　孫在豐
聖武功成詩六首　　　　　　　　　徐秉義
　巻六十
太祖髙皇帝實録告竣恭紀　　　　　喬　萊
　　平滇鐃歌六首　　　　　　　　汪　楫
　　扈従恭紀二首　　　　　　　　勵杜訥
　　賦得崇文聊駐輦　　　　　　　沈　涵
　　秦中謡四首　　　　　　　　　汪　灝
　　讀書二首　　　　　　　　　　孫　勷
聖武平北大功告成詩十二首　　　　彭始摶
　　玉蝀橋望西山爽氣　　　　　　黄叔琳
南廵聖德古體詩六首　　　　　　　汪士鋐
　　題賜蓮圖為同年蔣廷錫　　　　勵廷儀
　　出古北口二首　　　　　　　　蔣廷錫
　　述懐三百字示諸同事　　　　　鄂爾泰
　　故里　　　　　　　　　　　　夸　岱
　　九關臺　　　　　　　　　　　塞爾赫
　　和韋左司擬古二首　　　　　　儲在文
　　都江道中　　　　　　　　　　呂耀曾
　　題松吹讀書園　　　　　　　　德　齡
　卷六十一
　七言古詩
　　塞垣對月　　　　　　　理密親王允礽
　　恭和
御製見龍行　　　　　　　　理密親王允礽
　　雙峯歌　　　　　　　　恒温親王允祺
　　定州　　　　　　　　　果毅親王允禮
　　正定　　　　　　　　　果毅親王允禮
　　岐山　　　　　　　　　果毅親王允禮
　　碑洞　　　　　　　　　果毅親王允禮
　　觀鹽池并謁池神廟　　　果毅親王允禮
　　湯山春景　　　　　　　果毅親王允禮
　　瑞雪謡　　　　　　　　　慎郡王允禧
　　題翁照春篷聽雨圖小像　　慎郡王允禧
　　曉起登畫笥樓望西山晴雪　慎郡王允禧
　　薜荔　　　　　　　　　　慎郡王允禧
頒賜諸王大臣瓷器恭紀　　　　平郡王福彭
　　雪後　　　　　　　　　　平郡王福彭
　　瀚海石歌　　　　　　　　平郡王福彭
　　薊門　　　　　　　　輔國將軍博爾都
　　月夜聞筝　　　　　　輔國將軍博爾都
　　寶刀行　　　　　　　輔國將軍博爾都
　　松花石歌　　　　　　輔國將軍博爾都
　巻六十二
　南苑德夀寺寶鼎歌　　　　　　　張玉書
御書恭紀　　　　　　　　　　　　張玉書
　　扈従登澄海樓觀海　　　　　　張玉書
　　一片石　　　　　　　　　　　張玉書
　　松山　　　　　　　　　　　　張玉書
　　薩爾滸　　　　　　　　　　　張玉書
　　試馬歌　　　　　　　　　　　張　英
天府寶翰篇　　　　　　　　　　　張　英
　　温泉歌　　　　　　　　　　　張　英
　　䝉
賜御筆臨米芾長幅恭紀　　　　　　張　英
　　大西洋貢獅子歌應
制　　　　　　　　　　　　　　　王士禎
聖駕南巡詩　　　　　　　　　　　汪　霦
　巻六十三
　　澄海樓　　　　　　　　　　　孫在豐
　　一片石(王師殄流宼従一片石驅/  入山海關盡殱之城下)　孫在豐
　　壬午三月二十九日禁中侍觀
宸翰蒙
賜御題清芬堂扁額紀
恩歌　　　　　　　　　　　　　　胡㑹恩
　　敬擬七德九功舞歌傚白居易體　翁叔元
　　敬瞻
御書河南四大扁額恭紀　　　　　　沈　涵
　　喜雨詩　　　　　　　　　　　曹鑑倫
　　石鼓歌　　　　　　　　　　　吳　苑
　　古栢行　　　　　　　　　　　吳　苑
　　江西試事畢過廬山白鹿洞謁禮
　聖殿敬瞻
御筆學達性天扁額復登
御書閣觀
頒貯經史恭紀長歌　　　　　　　　陸肯堂
御書扁額歌　　　　　　　　　　　劉　坤
聖駕南巡恭紀　　　　　　　　　　許汝霖
皇帝聖神威武三出邊塞永清大定歌　胡任輿
大駕東巡幸闕里恭紀　　　　　　　姜宸英
　巻六十四
　　扈従出古北口　　　　　　　　張廷玉
　　二十八日
駐蹕宻雲
賜觀
御書大學全部敬成七言古詩一首　　蔣廷錫
　　雙塔峯歌　　　　　　　　　　蔣廷錫
　　八月十二日
上幸額勒蘇臺大獵
恩賜觀圍恭紀　　　　　　　　　　蔣廷錫
　　康熙四十二年正月初二日荷䝉
皇恩賜觀朝會樂器恭紀七言古體四十韻
　　　　　　　　　　　　　　　　查慎行
　　瀚海石歌　　　　　　　　　　查慎行
賜硯恭紀　　　　　　　　　　　　宮鴻歴
　　恭頌
萬壽無疆詩一百韻　　　　　　　　吳士玉
　　甲辰閠四月十五夜喜雨　　　　鄂爾泰
　　恭讀
御製題王諤豐年農慶圖詩敬和元韻　鄂爾泰
　　杏山行　　　　　　　　　　　塞爾赫
　　松山歌　　　　　　　　　　　塞爾赫
　　山海關　　　　　　　　　　　塞爾赫
聖主臨雍禮成恭紀　　　　　　　　張　湄
聖主東巡
　盛京恭謁
祖陵大禮慶成詩　　　　　　　　　金　甡
　巻六十五
　九言詩
　　恭頌
萬壽九言詩一百韻　　　　　　　　沈樹夲
聖主躬耕耤田九言詩　　　　　　　吳應枚
　巻六十六
　五言律詩
　上苑觀燈　　　　　　　　理密親王允礽
　　塔山　　　　　　　　　理密親王允礽
　　過開山廟　　　　　　　理密親王允礽
　　黄河　　　　　　　　　理宻親王允礽
　　賦得潤物細無聲　　　　理密親王允礽
　　夏日園中　　　　　　　恒温親王允祺
　　待宴觀燈　　　　　　　恒温親王允祺
　　晚發湯山途中口占　　　恒温親王允祺
　　二十七日歸　　　　　　恒温親王允祺
　禁中直宿晚晴見月　　　　淳度親王允祐
　　奉和
兄雍親王暮春元韻　　　　　怡賢親王允祥
　　恭讀
御製耕織圖詩敬成二律　　　怡賢親王允祥
　　春晝　　　　　　　　　怡賢親王允祥
鑾回恭迎敬賦　　　　　　　怡賢親王允祥
　　西山　　　　　　　　　怡賢親王允祥
　　試馬　　　　　　　　　怡賢親王允祥
　　夏日山莊應
制　　　　　　　　　　　　　莊親王允禄
　　泉源石壁應
制　　　　　　　　　　　　　莊親王允禄
　　恭賦梅候宮中樹應
制　　　　　　　　　　　　　莊親王允禄
　　春和堂　　　　　　　　果毅親王允禮
　　賦得秋山極天净　　　　果毅親王允禮
　　蒲州　　　　　　　　　果毅親王允禮
　　熱河三十六景詩(選三/)　　果毅親王允禮
　　七月八日逰
　瀛臺登西南樓成詠　　　　果毅親王允禮
　　桃　　　　　　　　　　　和親王𢎞晝
　　積書巖　　　　　　　　　和親王𢎞晝
　　賦得千章夏木清　　　　　怡親王𢎞曉
　　曉行即事　　　　　　　　怡親王𢎞曉
　　扈従
　暢春園途中作　　　　　　誠隱郡王允祉
　　詠竹四首　　　　　　　　慎郡王允禧
　　早秋　　　　　　　　　　慎郡王允禧
　　秋日漫興　　　　　　　　慎郡王允禧
　　初夏憇清芬庵後禪院　　　慎郡王允禧
　　雁　　　　　　　　　　　慎郡王允禧
　　夜坐課詩　　　　　　　　慎郡王允禧
　　夏日閒居用杜甫過何將軍山林韻十首(選一/)
　　　　　　　　　　　　　　慎郡王允禧
　　春日新霽　　　　　　　　鎮國公德普
　　秋夜　　　　　　　　　　鎮國公德普
　　北林秋咏次姚少監縣居韻　鎮國公德普
　　春日逰西山　　　　　　　鎮國公德普
　　西山道中　　　　　　　　鎮國公德普
　　村夜　　　　　　　　　　鎮國公德普
　　曉行　　　　　　　　　　鎮國公德普
　　盤山　　　　　　　　輔國將軍博爾都
　　探春花　　　　　　　輔國將軍博爾都
　　戒壇古松　　　　　　輔國將軍博爾都
　　楓莊新詠四首　　　　輔國將軍博爾都
　　次清爽齋韻　　　　　　　　宗室福静
　巻六十七
　　扈従
聖駕南苑閲武應
制　　　　　　　　　　　　　　　馮　溥
　　秋日
　瀛臺即事應
制二首　　　　　　　　　　　　　馮　溥
　廷試武進士閲巻即事二首　　　　馮　溥
　　武闈對雨二首　　　　　　　　梁清標
賜宴西苑恭紀二首　　　　　　　　張　英
　講筵紀事二首　　　　　　　　　陳廷敬
　　早朝即事　　　　　　　　　　陳廷敬
天壇齋宿候
駕恭述　　　　　　　　　　　　　王士禎
　　康熙十年二月二十八日䝉
召入
　𢎞德殿出西伯求賢圖
命題賦五言近體應
制　　　　　　　　　　　　　　　沈　荃
　　侍宴
　瀛臺泛舟賞荷應
制四首　　　　　　　　　　　　　葉方藹
南巡聖德詩六首　　　　　　　　　韓　菼
　　冬日
駕幸南苑恭紀二首　　　　　　　　王鴻緒
上步禱
天壇甘霖立沛恭紀二首　　　　　　王鴻緒
　　五月九日
賜逰暢春園觀荷花復
命中官同泛舟逰覽畢
賜宴兼
賜千葉荷花一瓶恭紀八首　　　　　王鴻緒
聖駕南巡恭紀四首　　　　　　　　徐　潮
　　賦得淡日非雲影　　　　　　　徐元夢
　　春風限韻　　　　　　　　　　徐元夢
　　春雨次前韻　　　　　　　　　徐元夢
　　賦得雪夜書千巻　　　　　　　徐元夢
　　塞外曉行　　　　　　　　　　徐元夢
　　扈従
駕幸五臺恭紀　　　　　　　　　　成　德
　西苑入直　　　　　　　　　　　成　德
　　景山　　　　　　　　　　　　成　德
　　蕉園　　　　　　　　　　　　成　德
賜宴西苑恭紀二首　　　　　　　　髙士竒
　　渡渾河　　　　　　　　　　　髙士竒
　　登戒壇　　　　　　　　　　　髙士竒
　　恭和
聖製賦金蓮花韻　　　　　　　　　勵杜訥
恩賜禁中騎馬　　　　　　　　　　朱彞尊
　　壬戌除日
　保和殿侍宴　　　　　　　　　　朱彞尊
　　癸亥元日
賜宴太和門　　　　　　　　　　　朱彞尊
皇仁綏逺詩四首　　　　　　　　　朱彞尊
　巻六十八
　　平滇詩八首　　　　　　　　　嚴繩孫
　　恭讀
御製咏金蓮花詩　　　　　　　　　沈　涵
　　恭讀
御製懋勤殿讀尚書無逸有作　　　　沈　涵
　　恭讀
御製咏觀天儀器詩　　　　　　　　沈　涵
　　端午日應
制二首　　　　　　　　　　　　　沈三曾
　　望西山　　　　　　　　　　　吳　晟
　　農蠶雜詩二首　　　　　　　　陳元龍
　　賦得清如玉壺氷　　　　　　　陳元龍
　　賦得静有圖史樂　　　　　　　陳元龍
　　賦得牕户貯清隂　　　　　　　陳元龍
　　賦得閒看玉表驗分差　　　　　陳元龍
　　恭頌
萬壽詩四首　　　　　　　　　　　徐元正
　　洗桐　　　　　　　　　　　　謝陳常
聖德省方詩四首　　　　　　　　　劉　涵
　豐澤園
御試紀
恩詩四首　　　　　　　　　　　　劉　坤
聖駕南巡恭紀四首　　　　　　　　查嗣韓
　　村居雜詩二首　　　　　　　　劉　灝
皇帝北征大捷凱旋恭紀七首　　　　汪　倓
　巻六十九
恩賜
御書詩扇和家學士　　　　　　　　夸　岱
　　大凌河應
制　　　　　　　　　　　　　　　夸　岱
　南苑晚雪應
制　　　　　　　　　　　　　　　法　海
　　従
幸揚州天寧寺應
制　　　　　　　　　　　　　　　法　海
聖駕南巡閲河省方布德詩四首　　　陳　璋
　　恭擬初夏新晴較射　　　　　　汪士鋐
　　春日侍直
　暢春園即事四首　　　　　　　　張廷玉
聖主躬耕耤田詩六首　　　　　　　張廷玊
　　恭和
御製詠竹元韻　　　　　　　　　　鄂爾泰
　　敬和
御製六月十八日初霽恭侍
皇太后園中逰賞元韻　　　　　　　鄂爾泰
　　熱河紀事八首　　　　　　　　勵廷儀
恩賜砥石山緑硯一方恭紀　　　　　勵廷儀
　　恭頌
萬壽詩六首　　　　　　　　　　　蔣廷錫
　　恭和
聖製初夏新晴較射　　　　　　　　蔣廷錫
　　湯泉　　　　　　　　　　　　蔣廷錫
恩頒
御苑各色牡丹敬讀
聖製恭賦　　　　　　　　　　　　蔣廷錫
　　恭頌
聖壽萬年詩八首　　　　　　　　　查慎行
　　五月五日侍直
　暢春園䝉
恩賜饌恭紀二首　　　　　　　　　錢名世
　巻七十
　　甲辰仲春
上祀朝日壇恭紀　　　　　　　　　錢以塏
　　恭謁
福陵　　　　　　　　　　　　　　呂履恒
　　石匣　　　　　　　　　　　　劉　巖
　　古北口　　　　　　　　　　　劉　巖
　　鞍子嶺　　　　　　　　　　　劉　巖
　　黄土梁　　　　　　　　　　　劉　巖
　　台拱即事　　　　　　　　　　呂耀曾
　　賦得帳殿鬱崔嵬應
制　　　　　　　　　　　　　　　阿克敦
　　哈宻　　　　　　　　　　　　阿克敦
　　使回伊里　　　　　　　　　　阿克敦
　　東科爾寺　　　　　　　　　　德　齡
　　大通河　　　　　　　　　　　德　齡
　　渾水　　　　　　　　　　　　德　齡
　　渾源州　　　　　　　　　　　髙　斌
　　讀書　　　　　　　　　　　　髙　斌
聖主躬耕耤田恭紀六首　　　　　　熊暉吉
聖主躬耕耤田恭紀八首　　　　　　梁詩正
聖駕南苑大閲恭紀八首　　　　　　汪由敦
聖駕南苑大閲恭紀二首　　　　　　程盛修
聖駕南苑大閲恭紀四首　　　　　　宋　楠
聖駕南苑大閲恭紀四首　　　　　　鶴　年
聖駕南苑大閲恭紀六首　　　　　　觀　保
　巻七十一
　七言律詩
　淵鑑齋觀魚　　　　　　　理宻親王允礽
　　太液新栁　　　　　　　理宻親王允礽
　　慶雨　　　　　　　　　理宻親王允礽
　　陪
駕幸五臺山　　　　　　　　理宻親王允礽
　　菩薩頂雪月　　　　　　理宻親王允礽
　　金蓮花　　　　　　　　理宻親王允礽
　　恭侍
聖駕閲視河隄　　　　　　　理宻親王允礽
　　湖心亭　　　　　　　　理宻親王允礽
　　玉蘭　　　　　　　　　理宻親王允礽
　　榴花　　　　　　　　　理宻親王允礽
　　檣燈　　　　　　　　　理宻親王允礽
　　過天津衛　　　　　　　理宻親王允礽
　　賦得青歸栁色新　　　　理宻親王允礽
　　吳中農家多萟菜春深黄花遍野偶賦
　　　　　　　　　　　　　理宻親王允礽
　　飛來峯　　　　　　　　理宻親王允礽
　　竹花　　　　　　　　　理宻親王允礽
　　冬至陪祀
南郊　　　　　　　　　　　恒温親王允祺
　　恭頌
皇太后萬壽無疆詩　　　　　恒温親王允祺
　乾清宮侍宴　　　　　　　恒温親王允祺
　　奉
詔舉家得逰
御園詩以誌喜　　　　　　　恒温親王允祺
　　恭和
御製餞大學士李光地暫回閩省詩
　　　　　　　　　　　　　淳度親王允祐
　　玉蘭花應
制　　　　　　　　　　　　淳度親王允祐
　　熱河夏日即景　　　　　淳度親王允祐
　　賦得殿閣生㣲凉　　　　淳度親王允祐
　暢春園夏日應
制　　　　　　　　　　　　淳度親王允祐
　　扈
駕祀
方澤　　　　　　　　　　　淳度親王允祐
南郊禮成恭紀　　　　　　　淳度親王允祐
　　望
陵　　　　　　　　　　　　淳度親王允祐
　　扈
駕謁
陵　　　　　　　　　　　　淳度親王允祐
　　桃花寺
　行宮　　　　　　　　　　淳度親王允祐
　　早朝　　　　　　　　　淳度親王允祐
　　送
駕　　　　　　　　　　　　淳度親王允祐
　　迎
駕　　　　　　　　　　　　淳度親王允祐
　　恭祝
兄雍親王壽　　　　　　　　怡賢親王允祥
　　奉和
兄雍親王早起寄都中諸弟兄元韻
　　　　　　　　　　　　　怡賢親王允祥
　　奉和
兄雍親王山居偶成元韻　　　怡賢親王允祥
　　奉和
兄雍親王春園讀書元韻　　　怡賢親王允祥
　　題樂志圖　　　　　　　　莊親王允禄
　　子𢎞普荷
聖恩頒賜名茶綵扇等珍物詩以勉之
　　　　　　　　　　　　　　莊親王允禄
　　嘉陵江舟行　　　　　　果毅親王允禮
　　熱河
　行宮應
制　　　　　　　　　　　　果毅親王允禮
　　嘉榖二首　　　　　　　果毅親王允禮
　　新燕　　　　　　　　　果毅親王允禮
　帝京十景詩　　　　　　　果毅親王允禮
　　春草　　　　　　　　　果毅親王允禮
　　題唐六如畫漁翁即用六如自題元韻
　　　　　　　　　　　　　果毅親王允禮
　　賦得風來花自舞　　　　　諴親王允祕
　　冬至早朝　　　　　　　　諴親王允祕
　　賦得斜日半江眀　　　　　諴親王允祕
　　賦得草色入簾青　　　　　諴親王允祕
　　松風　　　　　　　　　　諴親王允祕
　　春波泛艇　　　　　　　　諴親王允祕
　　霜栁　　　　　　　　　　諴親王允祕
　巻七十二
　　重陽
　乾清宮侍宴賦詩恭紀　　　　和親王𢎞晝
　　栁絮　　　　　　　　　　和親王𢎞晝
　　賦得柴門臨水稻花香　　　和親王𢎞晝
　　十月朔頒時憲書　　　　　和親王𢎞晝
　　晴雪早朝　　　　　　　　和親王𢎞晝
　　燕山八景　　　　　　　　和親王𢎞晝
賜柑恭紀　　　　　　　　　　和親王𢎞晝
賜哈宻𤓰恭紀　　　　　　　　和親王𢎞晝
　　賦得青山長對巻簾時　　　和親王𢎞晝
　　雍正七年十一月某日闕里
　文廟上樑前二日慶雲見
上躬詣太學致祭用答鴻庥恭紀二首
　　　　　　　　　　　　　　和親王𢎞晝
　　古栢　　　　　　　　　　和親王𢎞晝
　　喜雨二首　　　　　　　　和親王𢎞晝
　　海潮應月　　　　　　　　和親王𢎞晝
　　雨中山翠　　　　　　　　和親王𢎞晝
賜讀
御製冬至齋宮詩第二章奉
命恭擬敬呈
御覽　　　　　　　　　　　　和親王𢎞晝
　乾清門侍直　　　　　　　　怡親王𢎞曉
　　暮春即事次韻　　　　　　怡親王𢎞曉
　　元日早朝口號　　　　　誠隱郡王允祉
　　秋日
　乾清宮應
制　　　　　　　　　　　　誠隱郡王允祉
　　中秋扈
　蹕塞外較獵　　　　　　　誠隱郡王允祉
聖駕南巡䝉
恩以途間
御製詩文
賜示恭紀二首　　　　　　　誠隱郡王允祉
　　隨
鑾駐蹕樺榆溝
　行宮恭紀(時五月朔二日/)　　誠隱郡王允祉
　　賦得禁城春色曉蒼蒼應
制　　　　　　　　　　　　誠隱郡王允祉
　　癸已歳
皇上六十萬夀大慶恭祝二首　誠隐郡王允祉
　　元日早朝　　　　　　　　慎郡王允禧
　　漁人　　　　　　　　　　慎郡王允禧
　　雪後早朝　　　　　　　　慎郡王允禧
　　丁未四月十二日
恩賜
御園避暑讀書恭紀二首　　　　慎郡王允禧
　　上元夜　　　　　　　　　慎郡王允禧
　　送僧住西山　　　　　　　慎郡王允禧
　　桐露堂十月望後夜集　　　慎郡王允禧
　　元日陪
駕叩覲
慈寧宮
崇慶皇太后禮成恭紀長句　　　慎郡王允禧
　盛京四首　　　　　　　　　平郡王福彭
　　途中中秋䝉驛
賜御果恭紀　　　　　　　　　平郡王福彭
　　甲寅元旦　　　　　　　　平郡王福彭
　　庚戌元旦　　　　　　　　　貝子𢎞普
　　九日登香山來青軒步杜工部九日藍田崔氏莊
　　　韻　　　　　　　　　　鎮國公德普
　　早朝　　　　　　　　輔國將軍博爾都
　　小至日齋宿天安門曉望
　　　　　　　　　　　　輔國將軍博爾都
　　喜長沙岳州捷音踵至　輔國將軍博爾都
　南苑　　　　　　　　　輔國將軍博爾都
　　萬栁堂　　　　　　　輔國將軍博爾都
　　喜晴　　　　　　　　輔國將軍博爾都
　巻七十三
　南苑扈
　蹕恭紀四首　　　　　　　　　　張玉書
孝陵陪祀恭紀三首　　　　　　　　張玉書
　南書房
賜膳恭紀　　　　　　　　　　　　張玉書
　　耕耤禮成恭紀三首　　　　　　張　英
　南苑講筵恭紀三首　　　　　　　張　英
　南苑扈従講武恭紀二首　　　　　張　英
賜櫻桃恭紀　　　　　　　　　　　張　英
賜白櫻桃恭紀　　　　　　　　　　張　英
　　賦良馬二首　　　　　　　　　張　英
　　康熙十二年十月十二日
特賜講官紫貂白金文綺時同賜者學士(臣/)賜履侍讀
　　　學士(臣/)正中(臣/)臻(臣/)廷敬侍講(臣/)在豐編修(臣/)
　　　方藹(臣/)鶴齡(臣/)英八人　　　　張　英
　　扈従
　南苑䝉
賜直廬飲饌恭紀二首　　　　　　　張　英
　　除夕
　養心殿侍宴　　　　　　　　　　張　英
　　元日
　養心殿侍宴　　　　　　　　　　張　英
　　上元侍宴恭紀二首　　　　　　張　英
　　五臺新貢天花至
特頒手勅分賜恭賦　　　　　　　　張　英
恩賜髙麗人參恭紀　　　　　　　　張　英
恩賜
御筆臨蘇軾詩一巻草書唐詩二幅恭賦二首
　　　　　　　　　　　　　　　　張　英
恩賜内府綵絲藥物恭紀　　　　　　張　英
　　侍従
　西苑進講恭紀四首　　　　　　　張　英
　　蒙
恩命供奉(臣/)周道寫(臣/)小像装潢成軸
特賜恭紀二首　　　　　　　　　　張　英
　　蒙
恩賜内廐鞍馬恭紀　　　　　　　　張　英
　　平滇南詩六首　　　　　　　　張　英
　巻七十四
賜假南歸恭賦紀
恩詩四首　　　　　　　　　　　　張　英
　　丙寅七月初九日
賜食於
　西苑并
賜法瑯爐瓶匙箸香盒各一具同被
恩賚者五人左都御史(臣/)廷敬禮部侍郎(臣/)乾學侍講
　　　學士(臣/)士竒編脩(臣/)杜訥(臣/)英時為翰林院掌
　　　院學士　　　　　　　　　　張　英
　　昌瑞山晚眺　　　　　　　　　張　英
　　乙亥六月二十日奉
召至
　暢春園
賜食於
　韻松軒
賜要於
　淵鑑齋宴畢敬觀
御書於
　佩文齋
賜御筆書扇并紅白千葉蓮各一瓶恭賦四章同
召者户部尚書(臣/)廷敬原任左都御史(臣/)鴻緒學士(臣/)
　　　藻少詹事(臣/)士竒太常少卿(臣/)杜訥督捕理事
　　　官(臣/)㑹恩侍講學士(臣/)䕫庶子(臣/)岳頒及長男
　　　侍讀學士(臣/)廷瓚　　　　　　張　英
　　侍宴外藩郡王
賜石榴子恭紀　　　　　　　　　　陳廷敬
　講筵
賜紫貂文綺白金恭紀三首　　　　　陳廷敬
　　奉
命祭告北鎮　　　　　　　　　　　陳廷敬
世祖章皇帝御書正大光明四字
上御製題跋勒石
賜觀於
　内殿恭紀　　　　　　　　　　　陳廷敬
聖德萬夀詩十二首　　　　　　　　陳廷敬
召見
　乾清門承
㫖充日講起居注官恭紀　　　　　　史鶴齡
　　扈
　蹕南苑應
制　　　　　　　　　　　　　　　史鶴齡
　南苑進講恭紀　　　　　　　　　史鶴齡
賜白櫻桃恭紀　　　　　　　　　　史鶴齡
　巻七十五
　　康熙辛酉季春
上駐蹕馬蘭峪
召扈従諸臣
賜觀湯泉應
制四首　　　　　　　　　　　　　李　霨
　　湯泉應
制三首　　　　　　　　　　　　　梁清標
　　湯泉應
制三首　　　　　　　　　　　　　魏象樞
　　湯泉應
制二首　　　　　　　　　　　　　項景襄
　　湯泉應
制三首　　　　　　　　　　　　　蒋𢎞道
　　湯泉應
制四首　　　　　　　　　　　　　吳正治
　　湯泉應
制四首　　　　　　　　　　　　　李天馥
南郊陪祀　　　　　　　　　　　　王澤𢎞
　先農壇陪祀　　　　　　　　　　王澤𢎞
南廵詩八首　　　　　　　　　　　田　雯
　　扈後
東廵三首　　　　　　　　　　　　孫在豐
　　綏逺功徳詩四首　　　　　　　王　掞
　　五月十日
上命侍直
　南書房
恩賜
御書臨蘇軾書陶潛詩一幅恭紀二首　徐嘉炎
　　滇南蕩平恭紀六首　　　　　　勵杜訥
　　四月十三日
賜逰碧雲香山諸刹恭紀二首　　　　勵杜訥
恩賜内府綵絲藥物恭紀　　　　　　勵杜訥
　巻七十六
　　滇南蕩平恭紀六首　　　　　　髙士奇
車駕出達希喀布齊爾口喀爾沁廓爾沁諸部落率其
　　　所屬伏迎道左　　　　　　　髙士奇
　　五日
　西苑泛舟侍宴恭紀四首　　　　　髙士奇
恩擢翰林院侍講恭紀二首　　　　　髙士奇
　　夏日侍直
　西苑恭紀四首　　　　　　　　　髙士竒
　南書房侍直詠春雪二首　　　　　髙士竒
恩賜
御製千字文巻萊衣晝錦扁額恭紀六首
　　　　　　　　　　　　　　　　髙士竒
恩賜杭州新貢岕茶二器恭紀　　　　髙士竒
　　辛酉二月引
見乾清門
命充日講起居注官恭紀　　　　　　秦松齡
　　夏至陪祀
方澤　　　　　　　　　　　　　　施閏章
　　曉入
　西苑　　　　　　　　　　　　　施閏章
御札賜内直侍臣天花和王侍讀　　　施閏章
勅賜翰詹諸詞臣鮮藕恭紀　　　　　施閏章
　　平滇凱歌八首　　　　　　　　陸　葇
　瀛臺
賜宴四首　　　　　　　　　　　　陳維崧
　瀛臺
賜宴二首　　　　　　　　　　　　徐　釚
　　甲子元日
賜宴南書房歸
上復以肴果二席
賜及家人恭紀　　　　　　　　　　朱彞尊
駕幸五臺山恭紀二首　　　　　　　朱彞尊
恩賜内紵恭紀　　　　　　　　　　朱彞尊
恩賜
御衣帽恭紀　　　　　　　　　　　朱彞尊
賜鰣魚恭紀　　　　　　　　　　　朱彞尊
上御瀛臺
賜翰林諸臣鮮藕恭紀四首　　　　　汪　楫
　巻七十七
萬夀省方詩二首　　　　　　　　　韓　菼
聖駕幸闕里恭紀八首　　　　　　　韓　菼
　　戊午二月
　保和殿侍宴恭紀　　　　　　　　王鴻緒
　　戊午二月
　保和殿侍宴
賜御案紅棗一金盤恭紀　　　　　　王鴻緒
　　秋日早朝　　　　　　　　　　王鴻緒
駕幸西苑觀荷
賜近臣宴恭紀四首　　　　　　　　王鴻緒
　　乙亥六月二十六日(臣/)廷敬(臣/)士竒偕(臣/)鴻緒恭
　　　詣
　暢春園謝
恩(臣/)英(臣/)杜訥暨内閣學士(臣/)藻兵部督捕理事官(臣/)
　　　㑹恩翰林院侍講學士(臣/)廷瓚(臣/)䕫右春坊右
　　　庶子(臣/)岳頒並
宣召同至
　韻松軒
賜饌饌畢
命登舟溯山澗至
　淵鑑齋觀荷列席
賜名酒時果復
令内侍引至齋後遍觀嘉卉遂
命至
　佩文齋恭閲
御書數百幅各
賜千葉荷花一瓶恭紀六首　　　　　王鴻緒
　　賦得百籟坐自吟　　　　　　　徐元夢
　　賦得凝氷結重澗　　　　　　　徐元夢
　　己未正月二日
召聨栢梁體詩與宴
　内廷䝉示
御製瑞雪近體詩恭和元韻　　　　　徐元夢
　　朔漠蕩平恭頌四首　　　　　　彭定求
　　蒙
賜御書恭紀四首　　　　　　　　　胡㑹恩
聖德神功詩六首　　　　　　　　　翁叔元
　　太學紀事四首　　　　　　　　彭㑹淇
駕幸瀛臺宴賚羣臣詩五首　　　　　張榕端
　暢春園引
見恭紀　　　　　　　　　　　　　張廷瓚
　　太液池　　　　　　　　　　　張廷瓚
召試豐澤園紀
恩詩四首　　　　　　　　　　　　張廷瓚
聖駕南巡詩六首　　　　　　　　　張廷瓚
　西苑
御試恭紀
聖恩詩二首　　　　　　　　　　　曹鑑倫
聖武北征大功告成詩六首　　　　　曹鑑倫
聖武北征蕩平詩四首　　　　　　　李孚青
聖駕南巡恭紀二首　　　　　　　　李孚青
　　出郭望西山　　　　　　　　　彭寧求
　巻七十八
聖駕北征凱旋詩四首　　　　　　　史　䕫
　　賦得雲裏帝城雙鳯闕　　　　　史　䕫
　　賦得雨中春樹萬人家　　　　　史　䕫
南巡
賜第恭紀
聖恩詩二首　　　　　　　　　　　孫岳頒
　　閠五月十二日
命赴
　暢春園寫扇䝉
恩特賜筆墨恭紀四首　　　　　　　孫岳頒
神武北平詩八首　　　　　　　　　陳元龍
南巡扈従詩五首　　　　　　　　　陳元龍
南巡聖德詩八首　　　　　　　　　陳元龍
　　辛丑元日紀事二首　　　　　　陳元龍
　南書房侍直䝉
恩引至
　西煖閣俯垂
清問
命題賦詩作字恭紀二首　　　　　　徐元正
　　詠苑中古槐　　　　　　　　　劉　坤
皇帝聖德神功
親征蕩平詩四首　　　　　　　　　查嗣韓
　　院中讀書二首　　　　　　　　湯右曾
　來青軒伏覩
御書恭紀三首　　　　　　　　　　湯右曾
　　䝉
賜
御書澹逺堂三大字紀
恩詩二首　　　　　　　　　　　　查　昇
聖駕南巡詩六首　　　　　　　　　姚士藟
　巻七十九
聖德神功詩四首　　　　　　　　　孫致彌
　　康熙已夘春二月二十三日濟寧迎
鑾䝉
賜召對恭紀
聖恩詩四首　　　　　　　　　　　孫致彌
　暢春園侍直　　　　　　　　　　王　原
　　詠硯池氷　　　　　　　　　　王　原
　　恭紀
聖恩詩四首　　　　　　　　　　　沈宗敬
　　癸夘正月五日奉
命之秦中祭軒轅氏以下諸陵恭請
聖訓紀事　　　　　　　　　　　　錢以塏
　　祀黄帝軒轅氏陵　　　　　　　錢以塏
　　北鎮　　　　　　　　　　　　呂履恒
大駕南巡詩八首　　　　　　　　　劉　灝
　　龍池春草　　　　　　　　　　劉　灝
　　漁樵耕牧詩四首　　　　　　　劉　灝
　　早春出西郊　　　　　　　　　顔光斆
萬夀詩二首　　　　　　　　　　　黄叔琳
聖武平北詩六首　　　　　　　　　髙其倬
聖武平北詩四首　　　　　　　　　汪　漋
萬夀詩八首　　　　　　　　　　　周起渭
　　奉
使朝鮮雜詩五首　　　　　　　　　揆　叙
　　夏五月恭聞
上因旱減膳至八日時雨大沛適下直於西山别墅推
　　　窓望雨喜而有作　　　　　　夸　岱
　　瀋陽　　　　　　　　　　　　夸　岱
　　春日
駕幸南苑四首　　　　　　　　　　法　海
　　恭和
御賜山莊避暑詩扇二首　　　　　覺羅滿保
　　恭隨
御駕北巡自
　暢春園駐
　蹕湯山恭紀　　　　　　　　　覺羅滿保
　　春分即事應
制　　　　　　　　　　　　　　覺羅滿保
聖駕親視河淮巡行江浙恭頌八首　　姜宸英
聖駕南巡紀德詩　　　　　　　　　張元臣
　巻八十
　　奉
命供奉
　南書房恭紀　　　　　　　　　　張廷玉
　　扈従喀喇河屯䝉
恩召入
　行宮
賜宴徧覽苑中諸勝恭紀四首　　　　張廷玉
召逰
　行宮後苑恭紀　　　　　　　　　張廷玉
　　扈従塞外蒙
恩
特賜
御書澄懐二大字恭紀二首　　　　　張廷玉
萬年寶祚詩四首　　　　　　　　　張廷玉
恩賜
御書宮扇一柄恭紀　　　　　　　　張廷玉
聖主躬耕耤田詩六首　　　　　　　張廷玉
恩賜紗葛袍服二襲恭紀　　　　　　勵廷儀
　　恭紀
南廵聖德詩五首　　　　　　　　　勵廷儀
　　楓林效香山體　　　　　　　　勵廷儀
　　熱河直廬與
賜毫筆志感　　　　　　　　　　　勵廷儀
　　次韻蔣酉君恭詠
御製木紙扇　　　　　　　　　　　勵廷儀
賜蓮房志感　　　　　　　　　　　勵廷儀
　　伏前一日
賜普洱茶　　　　　　　　　　　　勵廷儀
御試詠千葉桃　　　　　　　　　　蔣廷錫
賜數珠恭紀　　　　　　　　　　　蔣廷錫
　　分
賜入直諸臣
御書詩扇(臣/)廷錫分得
聖製西湖夜月詩恭紀　　　　　　　蔣廷錫
　　初一日
駕發腰亭站至栁林　　　　　　　　蔣廷錫
　　夜光木　　　　　　　　　　　蔣廷錫
　　恭誦
御製立秋日喜晴詩恭紀　　　　　　蔣廷錫
恩賜佛手柑恭紀　　　　　　　　　蔣廷錫
恩賜蜜漬荔枝　　　　　　　　　　蔣廷錫
　　初夏
　西苑觀麥應
制　　　　　　　　　　　　　　　王式丹
　　奉
詔增修皇輿表院中即事次韻二首　　王式丹
　文廟釋褐　　　　　　　　　　　查慎行
　暢春園謝
恩　　　　　　　　　　　　　　　查慎行
恩賜玻璃眼鏡恭紀二首　　　　　　查慎行
　　分
賜南書房入直諸臣瓶中牡丹(臣/)慎行得鞓紅一朶恭
　　　紀　　　　　　　　　　　　查慎行
　西苑觀麥應
制　　　　　　　　　　　　　　　錢名世
　　賦得三十六宮都是春　　　　　趙熊詔
　　恭和
御製上元前二日立春　　　　　　　趙熊詔
　　雪中入直　　　　　　　　　　陳鵬年
　　曉殿　　　　　　　　　　　　陳鵬年
聖駕南巡視河恭逄
萬壽聖節敬成長句八首　　　　　　呉廷楨
南巡閲河恭進
聖德神功詩四首　　　　　　　　　王圖炳
欽定四庫全書
皇清文頴總目錄六
　巻八十一
　七言律詩
聖武逺揚青海平定詩六首　　　　　徐元夢
聖武逺揚青海平定詩六首　　　　　朱　軾
聖武逺揚青海平定詩六首　　　　　福　敏
　　甲寅元旦立春雪竟日明朝晴霽王大臣稱賀恭
　　　紀　　　　　　　　　　　　鄂爾泰
賜遊西苑恭紀　　　　　　　　　　鄂爾泰
　　甘霖普降
特召大學士
　内廷翰林
　圓明園泛舟賦詩恭紀　　　　　　鄂爾泰
　　恭讀
御製面賦詩敬依元韻　　　　　　　鄂爾泰
　　巳未新正二日
　乾清宫侍宴賦栢梁體詩恭和
御製元韻　　　　　　　　　　　　鄂爾泰
　　㳟和
御製咏瓶中新荷元韻　　　　　　　鄂爾泰
　　己未六月六日
上賜玻璃瓶荷㳟紀一章敬依元韻　　鄂爾泰
　　㳟和
御製登盤山天成寺江山一覽閣元韻　鄂爾泰
　　敬讀
御製幸盤山寺閣詩囬憶舊遊如夢如覺用抒鄙懐仍
　　　依元韻　　　　　　　　　　鄂爾泰
　　夏日侍諸
　皇子瀛䑓讀書偶成長句示勸　　　福　敏
　　己未正月二日
　乾清宫侍宴賦栢梁體詩㳟和
御製元韻二首　　　　　　　　　　福　敏
　　己未冬至前三日病中蒙
恩特賜七言近體詩一章謹用元韻恭紀二首
　　　　　　　　　　　　　　　　福　敏
　　清潭應
制　　　　　　　　　　　　　　　阿克敦
　　他爾氣嶺　　　　　　　　　　阿克敦
　　擬館試為愛寒花晚節香　　　　徳　齡
　　自武關至留壩道中　　　　　　徳　齡
　　初夏登樓有懐　　　　　　　　徳　齡
　　供職
　内廷寄呈伯兄　　　　　　　　　髙　斌
　　秋日奉差樂亭偕同人夜行四十里至海邉觀日
　　　出　　　　　　　　　　　　髙　斌
　　雍正十二年春蒙
恩補授倉塲侍郎再赴潞署舟中恭紀　塞爾赫
　　恭和
御製己未元旦韻應
制　　　　　　　　　　　　　　　塞爾赫
　　瀋陽　　　　　　　　　　　　塞爾赫
　　恭賦
聖製東作勤耕勞衆力　　　　　　　張廷璐
　　恭賦
聖製風枝欲動不聞聲　　　　　　　張廷璐
　　恭賦
聖製田田荷葉雨聲齊　　　　　　　張廷璐
　　恭和
聖製三月三日得雨詩　　　　　　　徐　本
躬耕耤田詩四首　　　　　　　　　徐　本
　　青海平定詩四首　　　　　　　徐　本
　　河清應瑞詩四首　　　　　　　徐　本
　　甘霖普降
特召大學士
　内廷翰林
　圓明園泛舟賦詩恭紀　　　　　　徐　本
　巻八十二
聖主躬耕耤田恭紀八首　　　　　　史貽直
聖主躬耕耤田恭紀四首　　　　　　陳惪華
聖主躬耕耤田恭紀六首　　　　　　梁詩正
聖王躬耕耤田恭紀八首　　　　　　吴應棻
聖主躬耕耤田恭紀四首　　　　　　許希孔
聖主躬耕耤田恭紀四首　　　　　　鄒升恒
聖主躬耕耤田恭紀八首　　　　　　于　振
聖主躬耕耤田恭紀四首　　　　　　金　相
聖主躬耕耤田恭紀四首　　　　　　嵇　璜
聖主躬耕耤田恭紀四首　　　　　　張若靄
　巻八十三
聖主躬耕耤田恭紀二首　　　　　　徐以烜
聖主躬耕耤田恭紀四首　　　　　　阮學浩
聖主躬耕耤田恭紀四首　　　　　　沈慰祖
聖主躬耕耤田恭紀四首　　　　　　吳華孫
聖主躬耕耤田恭紀四首　　　　　　宋　楠
聖主躬耕耤田恭紀四首　　　　　　程鍾彦
聖主躬耕耤田恭紀四首　　　　　　馮元欽
聖主躬耕耤田恭紀四首　　　　　　曹秀先
聖主躬耕耤田恭紀四首　　　　　　張映斗
聖主躬耕耤田恭紀四首　　　　　　陸嘉穎
聖主躬耕耤田恭紀二首　　　　　　劉　綸
聖主躬耕耤田恭紀四首　　　　　　齊召南
聖主躬耕耤田恭紀四首　　　　　　朱　荃
聖主躬耕耤田恭紀三首　　　　　　洪世澤
聖主躬耕耤田恭紀四首　　　　　　王㑹汾
　巻八十四
聖主臨雍禮成恭紀四首　　　　　　蔣　溥
聖主臨雍禮成恭紀六首　　　　　于　振
聖主臨雍禮成恭紀三首　　　　　林令旭
聖主臨雍禮成恭紀四首　　　　　徐以烜
聖主臨雍禮成恭紀四首　　　　　阮學浩
聖主臨雍禮成恭紀四首　　　　　張若靄
聖主臨雍禮成恭紀四首　　　　　齊召南
聖主臨雍禮成恭紀四首　　　　　任端書
　巻八十五
聖駕南苑大閱恭紀四首　　　　　徐元夢
聖駕南苑大閱恭紀四首　　　　　福　敏
聖駕南苑大閱恭紀四首　　　　　徐　本
聖駕南苑大閱恭紀四首　　　　　陳世倌
聖駕南苑大閱恭紀四首　　　　　尹繼善
聖駕南苑大閱恭紀四首　　　　　留　保
聖駕南苑大閱恭紀六首　　　　　田　懋
聖駕南苑大閱恭紀二首　　　　　塞爾赫
聖駕南苑大閱恭紀二首　　　　　吕耀曽
聖駕南苑大閱恭紀四首　　　　　張廷璐
聖駕南苑大閱恭紀四首　　　　　吴應棻
　巻八十六
聖駕南苑大閱恭紀四首　　　　　凌如焕
聖駕南苑大閱恭紀四首　　　　　錢陳羣
聖駕南苑大閱恭紀四首　　　　　張廷瑑
聖駕南苑大閱恭紀四首　　　　　春　山
聖駕南苑大閱恭紀四首　　　　　鄒升恒
聖駕南苑大閱恭紀二首　　　　　沈榮仁
聖駕南苑大閱恭紀四首　　　　　徐以升
聖駕南苑大閱恭紀四首　　　　　朱良裘
聖駕南苑大閱恭紀六首　　　　　彭啟豐
聖駕南苑大閱恭紀四首　　　　　林令旭
聖駕南苑大閱恭紀三首　　　　　徐以烜
聖駕南苑大閱恭紀四首　　　　　吴華孫
聖駕南苑大閱恭紀四首　　　　　梁文山
聖駕南苑大閱恭紀二首　　　　　張映斗
聖駕南苑大閱恭紀四首　　　　　張為儀
聖駕南苑大閱恭紀四首　　　　　金徳瑛
聖駕南苑大閱恭紀四首　　　　　秦蕙田
聖駕南苑大閱恭紀四首　　　　　胡中藻
聖駕南苑大閱恭紀四首　　　　　齊召南
聖駕南苑大閱恭紀二首　　　　　王㑹汾
聖駕南苑大閱恭紀二首　　　　　孫宗溥
聖駕南苑大閱恭紀四首　　　　　裘曰修
聖駕南苑大閱恭紀四首　　　　　莊有恭
　巻八十七
聖駕東廵
　盛京恭謁
祖陵大禮慶成詩十首　　　　　　陳世倌
聖駕東廵
　盛京恭謁
祖陵大禮慶成詩八首　　　　　　　于　振
聖駕東廵
　盛京恭謁
祖陵大禮慶成詩八首　　　　　　　王㑹汾
聖駕東廵
　盛京恭謁
祖陵大禮慶成詩八首　　　　　　　夏廷芝
聖駕東廵
　盛京恭謁
祖陵大禮慶成詩六首　　　　　　胡中藻
　巻八十八
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　鄂爾泰
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　張廷玉
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　福　敏
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　陳世倌
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　史貽直
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　任蘭枝
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　彭維新
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　張　照
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　汪由敦
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　劉統勲
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　阿克敦
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　梁詩正
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　錢陳羣
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　徳　齡
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　塞爾赫
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　秦蕙田
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　勵宗萬
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　張若靄
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　嵩夀
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　張鵬翀
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　劉　綸
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　嵇　璜
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　張映辰
　巻八十九
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　裘曰修
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　陳邦彦
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　鄂容安
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　觀　保
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　于敏中
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　董邦達
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　宋　楠
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　鶴　年
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　吳應枚
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　徳　保
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　秦勇均
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　栢　謙
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　張映斗
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　楊述曽
　　恭和
御製駕幸翰林院賜宴分韻聨句後復得詩四首并示
　諸臣原韻　　　　　　　　　　鍾　衡
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　程鍾彦
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　鄒一桂
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　孫　灝
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　楊開鼎
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　周孔從
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　邵齊燾
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　竇光鼐
　　恭和
御製駕幸翰林院賜宴分韻聯句後復得詩四首并示
　諸臣原韻　　　　　　　　　　張泰開
　巻九十
　　恭和
御製翰林院宴畢
駕幸貢院七律四首元韻　　　　　鄂爾泰
　　恭和
御製翰林院宴畢
駕幸貢院七律四首元韻　　　　　張廷玉
　　恭和
御製翰林院宴畢
駕幸貢院七律四首元韻　　　　　福　敏
　　恭和
御製翰林院宴畢
駕幸貢院七律四首元韻　　　　　陳世倌
　　恭和
御製翰林院宴畢
駕幸貢院七律四首元韻　　　　　史貽直
　　恭和
御製翰林院宴畢
駕幸貢院七律四首元韻　　　　　任蘭枝
　　恭和
御製翰林院宴畢
駕幸貢院七律四首元韻　　　　　彭維新
　　恭和
御製翰林院宴畢
駕幸貢院七律四首元韻　　　　　張　照
　　恭和
御製翰林院宴畢
駕幸貢院七律四首元韻　　　　　汪由敦
　　恭和
御製翰林院宴畢
駕幸貢院七律四首元韻　　　　　劉統勲
　　恭和
御製翰林院宴畢
駕幸貢院七律四首元韻　　　　　阿克敦
　　恭和
御製翰林院宴畢
駕幸貢院七律四首元韻　　　　　梁詩正
　　恭和
御製翰林院宴畢
駕幸貢院七律四首元韻　　　　　錢陳羣
　　恭和
御製翰林院宴畢
駕幸貢院七律四首元韻　　　　　徳　齡
　　恭和
御製翰林院宴畢
駕幸貢院七律四首元韻　　　　　塞爾赫
　　恭和
御製翰林院宴畢
駕幸貢院七律四首元韻　　　　　秦蕙田
　　恭和
御製翰林院宴畢
駕幸貢院七律四首元韻　　　　　勵宗萬
　　恭和
御製翰林院宴畢
駕幸貢院七律四首元韻　　　　　張若靄
　　恭和
御製翰林院宴畢
駕幸貢院七律四首元韻　　　　　嵩　夀
　　恭和
御製翰林院宴畢
駕幸貢院七律四首元韻　　　　　張鵬翀
　　恭和
御製翰林院宴畢
駕幸貢院七律四首元韻　　　　　劉　綸
　　恭和
御製翰林院宴畢
駕幸貢院七律四首元韻　　　　　嵇　璜
　　恭和
御製翰林院宴畢
駕幸貢院七律四首元韻　　　　　張映辰
　　恭和
御製翰林院宴畢
駕幸貢院七律四首元韻　　　　　于　振
　　恭和
御製翰林院宴畢
駕幸貢院七律四首元韻　　　　　裘曰修
　　恭和
御製翰林院宴畢
駕幸貢院七律四首元韻　　　　　陳邦彦
　　恭和
御製翰林院宴畢
駕幸貢院七律四首元韻　　　　　　鄂容安
　　恭和
御製翰林院宴畢
駕幸貢院七律四首元韻　　　　　　觀　保
　　恭和
御製翰林院宴畢
駕幸貢院七律四首元韻　　　　　　于敏中
　　恭和
御製翰林院宴畢
駕幸貢院七律四首元韻　　　　　董邦達
　　恭和
御製翰林院宴畢
駕幸貢院七律四首元韻　　　　　宋　楠
　　恭和
御製翰林院宴畢
駕幸貢院七律四首元韻　　　　　鶴　年
　　恭和
御製翰林院宴畢
駕幸貢院七律四首元韻　　　　　吳應枚
　　恭和
御製翰林院宴畢
駕幸貢院七律四首元韻　　　　　徳　保
　　恭和
御製翰林院宴畢
駕幸貢院七律四首元韻　　　　　秦勇均
　　恭和
御製翰林院宴畢
駕幸貢院七律四首元韻　　　　　栢　謙
　　恭和
御製翰林院宴畢
駕幸貢院七律四首元韻　　　　　張映斗
　　恭和
御製翰林院宴畢
駕幸貢院七律四首元韻　　　　　徐景熹
　　恭和
御製翰林院宴畢
駕幸貢院七律四首元韻　　　　　楊述曽
　　恭和
御製翰林院宴畢
駕幸貢院七律四首元韻　　　　　鍾　衡
　　恭和
御製翰林院宴畢
駕幸貢院七律四首元韻　　　　　程鍾彦
　　恭和
御製翰林院宴畢
駕幸貢院七律四首元韻　　　　　鄒一桂
　　恭和
御製翰林院宴畢
駕幸貢院七律四首元韻　　　　　孫　灝
　　恭和
御製翰林院宴畢
駕幸貢院七律四首元韻　　　　　楊開鼎
　　恭和
御製翰林院宴畢
駕幸貢院七律四首元韻　　　　　周孔從
　　恭和
御製翰林院宴畢
駕幸貢院七律四首元韻　　　　　　邵齊燾
　　恭和
御製翰林院宴畢
駕幸貢院七律四首元韻　　　　　竇光鼐
　　恭和
御製翰林院宴畢
駕幸貢院七律四首元韻　　　　　張泰開
　六言律詩
　　鏡水雲岑應
制　　　　　　　　　　　　　　趙熊詔
　巻九十二
　五言排律
　　瞻仰
　盛京宫闕念
祖宗創業艱難恭賦　　　　理宻親王允礽
　　賦得萬壑泉消夏千峯雲作秋應
制　　　　　　　　　　　　莊親王允祿
　　鶴　　　　　　　　　果毅親王允禮
　　驪山温泉　　　　　　果毅親王允禮
　　扈
駕省農　　　　　　　　　果毅親王允禮
　　勵志詩　　　　　　　果毅親王允禮
　　和題西湖韻　　　　　　和親王𢎞晝
　　題西湖畫扇　　　　　　慎郡王允禧
　　賦得龍池春草　　　　　平郡王福彭
　　奉
命督修
福陵水法恭紀　　　　　　　平郡王福彭
　　香山　　　　　　　輔國將軍博爾都
福陵陪祀恭紀　　　　　　　　　張玉書
昭陵陪祀恭紀　　　　　　　　　張玉書
　　長至日
上躬祀
南郊恭紀　　　　　　　　　　　張　英
　　蒙
賜觀
聖製詩集恭紀　　　　　　　　　張　英
　　扈從謁
孝陵恭紀　　　　　　　　　　　張　英
　　閱農應
制　　　　　　　　　　　　　　陳廷敬
　　五月十二日
賜觀
聖製南廵詩巻恭紀　　　　　　　陳廷敬
　　禮闈校士得十四韻　　　　　陳廷敬
　　正月二十七日聞大軍收復成都保寧
　午門宣㨗恭紀　　　　　　　　徐乾學
　　官軍收復成都
　午門宣㨗恭紀　　　　　　　　陸　葇
御試省耕詩　　　　　　　　　　朱彛尊
大駕重幸直北校獵時冬祭後三日恭紀
　　　　　　　　　　　　　　　施閏章
　　湯泉應
制　　　　　　　　　　　　　　明　珠
　　湯泉應
制　　　　　　　　　　　　　　杜　臻
　　湯泉應
制　　　　　　　　　　　　　　沈　荃
　巻九十三
　瀛臺
賜宴恭紀　　　　　　　　　　　孫在豐
　乾清宫
御試紀
恩　　　　　　　　　　　　　　彭孫遹
　乾清宫
御試紀
恩　　　　　　　　　　　　　　喬　萊
　　西城貢獅子紀事　　　　　　秦松齡
　乾清宫
御試紀
恩　　　　　　　　　　　　　　彭定求
　　康熙十七年三月
皇上遣侍臣封祀長白山恭紀　　　吴兆騫
　　喜雨　　　　　　　　　　　顔光斆
　　嘉禾
頒示羣臣恭紀　　　　　　　　　謝陳常
　　詠葵　　　　　　　　　　　湯右曽
　　栽竹　　　　　　　　　　　湯右曽
　　無暑清凉行宫即事　　　　　法　海
恩賜筆墨恭紀　　　　　　　　　張廷玉
　　恭頌
萬夀無疆詩四首　　　　　　　　勵廷儀
　　恭賦千林葉正肥　　　　　　勵廷儀
敕修萬夀寺告成恭紀　　　　　　蒋廷錫
　　十二日
上親射金錢豹恭紀　　　　　　　蔣廷錫
　　賦得時雨引和風應
制　　　　　　　　　　　　　　吕謙恒
　　乾隆二年夏六月十三四等日大雨紀事
　　　　　　　　　　　　　　　鄂爾泰
　　雍正二年
聖駕詣太學恭紀　　　　　　　　徐　本
　　入直
　南書房恭紀　　　　　　　　　張廷璐
　巻九十四
聖主躬耕耤田恭紀　　　　　　　　敷　文
聖主躬耕耤田恭紀　　　　　　　　孫　灝
聖主躬耕耤田恭紀　　　　　　　　郭肇鐄
聖主臨雍禮成恭紀　　　　　　　　劉　藻
聖主臨雍禮成恭紀　　　　　　　　何其睿
聖主臨雍禮成恭紀　　　　　　　　王㑹汾
聖主南苑大閱恭紀　　　　　　　　張廷玉
聖主南苑大閱恭紀　　　　　　　　鄂爾泰
聖主南苑大閱恭紀　　　　　　　　王安國
聖主南苑大閱恭紀　　　　　　　　䨇　慶
聖主南苑大閱恭紀　　　　　　　　張鵬翀
聖主南苑大閱恭紀　　　　　　　　劉　綸
聖主南苑大閱恭紀　　　　　　　　何其睿
聖主南苑大閱恭紀　　　　　　　　吳嗣富
聖駕東巡
　盛京恭謁
祖陵大禮慶成詩四十韻　　　　　葉　酉
聖駕東廵
　盛京恭謁
祖陵大禮慶成詩五言一百五十韻　胡寳瑔
　巻九十五
　七言排律
　讀性理有感　　　　　　理宻親王允礽
御苑恭賦　　　　　　　　　慎郡王允禧
　　奉
命統師北路示諸幕僚　　　　平郡王福彭
　南苑大閱恭紀　　　　　　　　張　英
賜宴
　瀛䑓迎薫亭紀
恩　　　　　　　　　　　　　　陳廷敬
　瀛䑓
賜宴紀
恩詩　　　　　　　　　　　　　彭孫遹
　　恭頌
萬夀詩　　　　　　　　　　　　宋　犖
聖武逺揚青海平定詩　　　　　　徐葆光
　　賦得山雞舞鏡　　　　　　　劉　綸
　　賦得山雞舞鏡　　　　　　　于　振
　　賦得山雞舞鏡　　　　　　　汪士鍠
　　賦得山雞舞鏡　　　　　　　齊召南
　　賦得山雞舞鏡　　　　　　　杭世駿
　　賦得山雞舞鏡　　　　　　　沈廷芳
　　賦得良玉比君子　　　　　　萬松齡
　　賦得良玉比君子　　　　　　朱　荃
　　賦得良玉比君子　　　　　　張　漢
　　賦得薰風自南来　　　　　　陳大受
　　賦得薰風自南来　　　　　　趙大鯨
　　賦得薰風自南来　　　　　　張映辰
　巻九十六
聖主躬耕耤田恭紀　　　　　　　陳大受
聖主躬耕耤田恭紀　　　　　　　梁文山
聖主躬耕耤田恭紀　　　　　　　陳兆崙
聖主躬耕耤田恭紀　　　　　　　汪士鍠
聖主躬耕耤田恭紀　　　　　　　王錫璋
聖主臨雍禮成恭紀　　　　　　　汪士鍠
聖主臨雍禮成恭紀　　　　　　　觀　保
聖駕南苑大閱恭紀　　　　　　　梁詩正
聖駕南苑大閱恭紀　　　　　　　周學健
聖駕南苑大閱恭紀　　　　　　　鄂容安
聖駕南苑大閱恭紀　　　　　　　于　振
聖駕南苑大閱恭紀　　　　　　　曹秀先
聖駕南苑大閱恭紀　　　　　　　董邦逹
聖駕南苑大閱恭紀　　　　　　　周長發
聖駕南苑大閱恭紀　　　　　　　周玉章
聖駕東廵
　盛京恭謁
祖陵大禮慶成詩　　　　　　　　朱佩蓮
　巻九十七
　五言絶句
　　秋月　　　　　　　　恒温親王允祺
　　白雲寺　　　　　　　恒温親王允祺
　　西照寺　　　　　　　恒温親王允祺
　　詠桂應教　　　　　　　怡親王𢎞暁
　　憇田家　　　　　　　　慎郡王允禧
　　山居　　　　　　　　　鎮國公徳普
　　喬木　　　　　　　輔國将軍博爾都
　　清池　　　　　　　輔國将軍博爾都
　　夜坐　　　　　　　輔國将軍博爾都
　　題王石谷畫　　　　輔國将軍博爾都
　　山荘四時應
制詩四首　　　　　　　　　　　　徐元夢
　　北征大㨗鐃歌八首　　　　　　狄　億
　七言絶句
　　白牡丹　　　　　　　　理宻親王允礽
　　綠牡丹　　　　　　　　理宻親王允礽
賜荔枝五株恭紀　　　　　　理宻親王允礽
　　紅葉　　　　　　　　　理宻親王允礽
　　夜坐　　　　　　　　　恒温親王允祺
　　中和節　　　　　　　　恒温親王允祺
　　西爽閣晚眺　　　　　　恒温親王允祺
　　有懐　　　　　　　　　恒温親王允祺
　　日觀峯　　　　　　　　恒温親王允祺
　　恭賦
御賜聯句心作良田百世耕　　淳度親王允祐
　　山翁奉和
兄雍親王　　　　　　　　　怡賢親王允祥
　　漁翁奉和
兄雍親王　　　　　　　　怡賢親王允祥
　　奉懐
兄雍親王隨
駕熱河避暑四首　　　　　怡賢親王允祥
　　泛舟呈
兄雍親王二首　　　　　　怡賢親王允祥
　　月夜　　　　　　　　怡賢親王允祥
　　西郊　　　　　　　　怡賢親王允祥
　圓明園讌集呈
兄雍親王四首　　　　　　怡賢親王允祥
　　題畫六首　　　　　　怡賢親王允祥
　　詠荷花　　　　　　　怡賢親王允祥
　　薔薇　　　　　　　　果毅親王允禮
　　書牕夜月　　　　　　　怡親王𢎞曉
　　送四兄奉使出塞　　　　怡親王𢎞曉
　　凝香齋　　　　　　　　　怡親王𢎞曉
　　賦得秋露如珠　　　　　　怡親王𢎞暁
　　咏萬年青　　　　　　　　怡親王𢎞暁
　　題畫四首　　　　　　　　慎郡王允禧
　　山荘清曉圖　　　　　　　慎郡王允禧
　　題王石谷松牕讀書圖小幅　慎郡王允禧
　　桃花寺　　　　　　輔國将軍博爾都
　　東皋泛舟　　　　　輔國将軍博爾都
　南苑應
制　　　　　　　　　　　　　　吴偉業
車駕親征朔漠鐃歌六首　　　　　張玉書
武功告成鐃歌十首　　　　　　　張玊書
　知稼軒暑中侍直紀事四首　　　張　英
　　奉
命泛舟
　西苑觀取魚并蒙
頒賜恭紀六首　　　　　　　　　張　英
恩賜新貢龍井天池珍茗二瓶恭紀三首
　　　　　　　　　　　　　　　張　英
　　扈
　蹕西山至
　南苑紀事十二首　　　　　　　張　英
　講筵紀事五首　　　　　　　　陳廷敬
賜櫻桃恭紀　　　　　　　　　　陳廷敬
賜觀人葠植本應
制　　　　　　　　　　　　　　陳廷敬
　　三月二十六日
賜折枝牡丹恭紀三首　　　　　　陳廷敬
　　北征大㨗功成振旅凱歌十首　　陳廷敬
　　鐃歌　　　　　　　　　　　田　雯
　　平滇鐃歌四首　　　　　　　孫在豐
　　大凌河　　　　　　　　　　孫在豐
　　十三山　　　　　　　　　　　孫在豐
　　凱歌六首　　　　　　　　　　王鴻緒
　　時巡歌十首　　　　　　　　　王鴻緒
　　瀛洲亭補種新槐紀事四首　　　顧祖榮
聖武功成凱歌六首　　　　　　　　胡㑹恩
　　鐃歌六首　　　　　　　　　　顧　藻
　巻九十八
　　滇南凱旋歌六首　　　　　　　王士禎
　瀛臺
賜宴恭紀六首　　　　　　　　　　王士禎
賜貢茶二首　　　　　　　　　　　王士禎
賜櫻桃漿恭紀　　　　　　　　　　王士禎
　　上
陵歌三首　　　　　　　　　　　　王士禎
　　扈從紀事四首　　　　　　　　勵杜訥
　懋勤殿芍藥於春前盛開恭賦二首　勵杜訥
御製詠杜鵑花詩
賜(臣/)士竒恭紀三首　　　　　　　髙士竒
　　扈
　蹕登景山恭紀二首　　　　　　髙士竒
　　夏日扈從
聖駕幸西山
　南苑恭紀十首　　　　　　　　髙士竒
賜金盤時果八種恭紀三首　　　　髙士竒
　瀛䑓
賜宴詩十二首　　　　　　　　　尤　侗
聖駕南廵視河吴越歡迎曲八首　　徐　倬
　　恭紀
聖恩詩八首　　　　　　　　　　徐　倬
聖駕南廵詩二首　　　　　　　　楊　瑄
恩賜坡璃眼鏡一副恭紀三首　　　楊　瑄
　暢春園書堂春日即事二首　　　徐元夢
　　蒙
恩賜新笋數枝名雁来笋恭紀二首　　張廷瓚
南廵扈從恭紀四首　　　　　　　　張廷瓚
觀河布徳詩十二首　　　　　　　　王九齡
　巻九十九
　　無暑清凉　　　　　　　　　　湯右曽
　　萬樹園　　　　　　　　　　　湯右曽
　　趵突泉　　　　　　　　　　　湯右曽
　　石磯觀魚　　　　　　　　　湯右曽
　　瀑布　　　　　　　　　　　湯右曽
　　石壁　　　　　　　　　　　湯右曽
　　曲水流觴　　　　　　　　　湯右曽
　　雙湖夹鏡　　　　　　　　　湯右曽
　　稻田麥隴　　　　　　　　　湯右曽
　　西嶺晨霞　　　　　　　　　湯右曽
　　芝逕雲隄　　　　　　　　　湯右曽
　　金蓮花　　　　　　　　　　湯右曽
　　恭讀
御製麥秋詩　　　　　　　　　　湯右曽
南巡聖徳詩五首　　　　　　　　汪　倓
　懋勤殿恭紀三首　　　　　　　法　海
恩賜鮮魚恭紀三首　　　　　　　張廷玉
　　雍正甲辰夏日奉
命隨
　皇子讀書避暑於
　瀛臺即景紀事得詩十六章同事者協理大學士(臣/)
　　元夢吏部尚書(臣/)軾學士(臣/)敏侍講(臣/)世逺
　　　　　　　　　　　　　　　　張廷玉
駕幸釣臺釣魚
賜饌恭紀六首　　　　　　　　　　蒋廷錫
　　二十七日
上命登興安髙處逺眺恭紀四首　　　蒋廷錫
　　恭謝
聖恩詩四首　　　　　　　　　　汪　灝
　南書房敬觀
宸翰紀
恩詩六首　　　　　　　　　　　查慎行
賜扇恭紀　　　　　　　　　　　鄂爾泰
　　辛酉暮春薄遊盤山三首　　　徳　齡
　　湟中暮春詞　　　　　　　　徳　齡
　　夏日海防閱工書所見四首　　髙　斌
　　義州曲二首　　　　　　　　塞爾赫
聖武逺揚平定青海詩八首　　　　鄂爾竒
　　青海平定凱歌六首　　　　　吴　襄
　巻一百
　　雍正丙午重九日
　乾清宫
賜宴恭紀四首　　　　　　　　　徐　本
聖主躬耕耤田恭紀十首　　　　　　徐　本
聖主躬耕耤田恭紀十六首　　　　　尹繼善
聖主臨雍禮成恭紀十首　　　　　　徐　本
聖主臨雍禮成恭紀八首　　　　　　尹繼善
聖主南苑大閱恭撰鐃吹歌辭三十首　勵宗萬
聖駕南苑大閱恭紀十首　　　　　　陳大受
聖駕南苑大閱恭紀八首　　　　　　蔣　漙
聖駕東廵
　盛京恭謁
祖陵大禮慶成詩十六首　　　　　　宋　楠
　　　　(臣/)等謹按
　　皇清文頴一百二十四巻康煕中
　聖祖仁皇帝詔大學士陳廷敬編録未竟
　世宗憲皇帝復
　詔續輯以巻帙浩博亦未即蕆功我
　　皇上申命廷臣乃㫁自乾隆甲子以前排纂成帙
　　　　冠以
　列聖宸章
　　皇上御製二十四巻次為諸臣之作一百巻伏考
　　　　總集之興逺從西晉其以當代帝王詔輯當
　　　　代之文者不少槩見今世所傳惟唐令狐楚
　　　　御覽詩奉憲宗之命宋吕祖謙文鑑奉孝宗
　　　　之命爾然楚所録者佳篇多所漏畧祖謙所
　　　　畧者衆論頗有異同固由時代太近别擇為
　　　　難亦由其時之為君者不足以折衷羣言故
　　　　或獨任一人之偏見或莫决衆口之交譁也
　　　　我
　　　國家
　定鼎之初人心返樸已盡變前朝纎仄之體故順治
　　　　以來渾渾噩噩皆
　開國元音康熈六十一年中太和翔洽經術昌明士
　　　　大夫文采風流交相照映作者大都沉博絶
　　　　麗馳驟古人雍正十三年中累洽重熈和聲
　　　　鳴盛作者率舂容大雅渢渢乎治世之音我
　　皇上御極之初肇舉詞科人文蔚起治經者多以
　　　　考證之功研求古義摛文者亦多以根抵之
　　　　學抒發鴻裁佩實銜華迄今尚蒸蒸日上一
　　　　代之著作本足凌轢古人恭逢我
　世祖章皇帝
　聖祖仁皇帝
　世宗憲皇帝
　聰明天亶
　制作日新我
　　皇上復游心藻府煥著
　　堯文足以陶鑄羣才權衡多藝譬諸伏羲端䇿而
　　　　演卦則纎緯小術不敢侈其談虞舜拊石而
　　　　鳴韶則絃管繁聲不敢奏于側故司事之臣
　　　　其難其慎幾三十載而後能排纂奏
　　御上請
　　睿裁迄今披檢鴻篇仰見
　　　國家文治之盛與
　　皇上聖鑒之明均軼千古俯視令狐楚吕祖謙書
　　　　不猶日月之于爝火哉乾隆四十三年二月
　　　　恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
皇清文頴巻首一
聖祖仁皇帝御製文
　論
　　慎幾㣲論
易曰幾者動之㣲吉之先見者也夫天下之廣事物之
衆其接於中而散見於外者至紛綸而莫可紀極然當
其寂焉獨處萬感不交自人窺之㒺測端倪而心之隱
躍欲動者已灼然其不能遏此所謂幾也幾動而理與
欲遂分是以古之聖賢於一念之發必審之於中曰此
為理乎為欲乎理則擴充之欲則禁止之不待其滋長
顯露而後為補救也以故理日長而欲日消昔大禹甞
以慎乃在位告舜而復推其㫖於安止幾康舜之庸作
歌也亦曰勅天之命惟時惟幾夫不言事而言幾何哉
盖事顯而幾㣲也㣲則幽而難辨危而難持茍非察之
於早而謹之於終則天命之在人者必漓心之安於止
者必蕩軼而踰檢矣朕兢兢業業一日二日萬幾惟恐
隱㣲之地有一端未善故日講求於先儒性命之學以
務盡其誠意正心之功而猶恐未得其要也孜孜焉從
事於惇頤之所謂思張載之所謂豫朱熹之所謂敬劼
毖㒺懈庻幾慎獨之方可企而全歟由斯以觀易與書
之言幾猶大學之言獨中庸之言㣲顯也其道總不外
於一慎而已矣然朕勉焉而未能自信也盖人心道心
消長靡定勢不中立或縱於一時而貽於乆遠或疎於
一事而誤及多端則其失非淺鮮也其何以無歉於聖
賢性命之學乎哉
　　學校論
治天下者莫亟於正人心厚風俗其道在尚教化以先
之學校者教化所從出将以納民於軌物者也是以古
者家有塾黨有庠術有序國有學人生八歲自王以下
至於庻人之子弟皆入小學及其十有五年則自元子
衆子以至公卿大夫元士之適子與凡民之俊秀皆入
大學盖自家至於國莫不有學自天子至於庻人莫不
學自㓜至於長莫不皆學凡學有詩書禮樂以為之本
干戈羽籥以為之文父子君臣長㓜之道於是焉觀之
六徳六行之教於是焉取之所以淑其耳目手足之舉
措而養其心以復其性以為修已治人之大者可謂備
至矣是以當時之君子履信思順以事其上小人亦皆
樂循禮而恥犯法侯撻不事而至治以興後世學校寖
廣博士之途寖繁所以立教之方失先王之遺意士之
遊其中者直以為利祿之階欲期道徳之一詎不難哉
且夫今之所謂教者誦讀焉而已爾而又弗實致其力
以防其放僻邪侈之心使氣之充而識之明以漸求復
其性其何以為修已治人之道哉故曰教隆於上化成
於下教不明於上而欲化成於下猶却行而求前也教
化者為治之本學校者教化之原欲敦隆教化而興起
學校者其道安在在務其本而不求其末尚其實而不
務其華以内行為先不汲汲於聲譽以經術為要不屑
屑於文辭如是則於聖人化民成俗之道庶乎其有當
也夫
　　慎刑論
聖人之治天下有禮有刑禮也者所以勸民之為善也
刑也者所以禁民之為非也五倫以為凖三物以為坊
漸而摩之優游而自化之邪慝不作比户可封聖人之
心豈不甚愜而勢有不能於是制為刑罰以驅之於後
使天下之人􁑔然有所畏而不入於非彜是刑之設也
聖人之所不得已也其輕者傷肌膚重者戕性命天下
之慘痛至刑罰極矣聖人在上不能使天下無刑人而
政平訟理一民一物卒無顛連困苦之虞者則惟此慎
刑之道得也夫生人之性有善而無不善陷溺既乆匪
僻廼生一旦麗於郵罰雖欲悔之固無及已故聖人之
慎刑所以全民衷也雨露雷霆天之所以成歲功也而
一歲之中雨露時行雷霆之用不數數見焉故聖人之
慎刑所以順天道也在易之噬嗑其象為明罰勅法而
即繼之以賁曰無敢折獄豐之象為折獄致刑而即繼
之以旅曰明慎用刑噬嗑上離下震豐上震下離於義
為明為斷而賁與旅皆有艮體於義為止聖人之意以
為用刑之道貴乎明斷相資而必本之於至慎聖人之
心如此其昭然而可覩也然則慎刑者所以止刑也書
曰刑期無刑其謂是歟朕甞謂欲天下之治必使刑獄
清簡者誠有見於此也盖惟刑慎則不濫善人無誤罹
文網之懼刑慎則必當不善者無僥倖茍免之心天下
雖大天下之民雖衆使為善必䝉福澤為不善必不可
倖免則是非别白大道昭明㑹極歸極是訓是行而刑
措不用矣
　　王道近民論
甞讀史至魯伯禽報政之事而深歎古聖人致治無他
道也惟在因民之心而已矣周公之言曰政不簡不易
民不有近平易近民民必歸之㫖矣哉非聖人何能語
此夫民雖至愚且弱莫不各懐所欲順之則易與為治
拂之則日趨於非此必至之勢也聖王知其然故因民
之欲遂其生也予之以田里樹畜之資導之以農桑衣
食之術公旬有限而勿奪其時補助頻行而常惜其力
然又念民心莫不好善而惡惡於是因其父子兄弟之
愛發其孝友婣睦之良習之於黨塾申之於庠序俾愚
者安其身於襏襫而婦饁夫耘晝茅宵索終歲勤動而
不以為勞其秀者則釋耒耜而敦詩書被服儒雅日莘
莘於爼豆鐘鼓之間而不覺或有不率者設為法制以
整齊之立為刑辟以董戒之要皆示之以不得不然而
非專恃此以為遷善去惡之具也唐虞之世敬敷五教
而外服就流宅之刑大率有其名而不用者爾故臯陶
之稱帝徳曰臨下以簡御衆以寛又曰好生之徳洽於
民心兹用不犯於有司夫民至不犯其治蔑以加矣而
實感格於好生之主徳斯豈非用簡與寛之效哉降自
三代漢之文帝唐之太宗咸遵斯道故一時幾於刑措
其他英察者或流為束濕綜核者或入於煩苛法令滋
章馴致衰亂此皆未明於易簡近民之道者也易曰易
則易知簡則易從易知則有親易從則有功而大學之
言絜矩本之以所好所惡孟子之原得民心亦歸之於
與聚勿施合聖賢諸説推之總不外因民之心以為凖
然則易簡者近民之實而近民者王道之㫖歟
　　業廣惟勤論
盖聞天運於上則四時不忒而歲功成故自開闢以來
陽變隂合屈伸往來無一息之或停而後氣化周流亭
毒萬物髙下散殊俾之各得其所行健故也代天工以
理萬物者亦若是而已矣周官之戒卿士曰業廣惟勤
即虞帝之廷賡歌交賛亦曰率作興事屢省乃成書又
曰弗謀胡獲弗為胡成聖賢之言固先後同揆也國家
稽古建官雖職有繁簡秩有崇卑而設一官則必有一
官之事規條待其整理吏胥式其言動百姓視其董率
要未有不以黽勉奮迅而成惰窳偷安而敗者也古之
官箴曰卿大夫朝考其職晝講其庶政夕序其業夜庀
其家事而後即安豈不在於能勤哉惟勤則能豫豫則
臨事有寛裕之體而不困於煩劇惟勤則能審審則事
機有坐照之明而不至於闇汶惟勤則志氣日新而可
以振闒冗之習惟勤則心思日用而可以生智勇之才
以之治事則官無廢事以之臨民則民無失職業之廣
也斷在乎是此固庶司百職所同然而况卿士為振綱
挈領之人尤所當自勵者哉推而廣之凡士農工賈皆
各有當勤之業士而不勤則學殖落而日即於荒陋矣
農而不勤則耕穫失其時八口不能飽矣工賈而不勤
則居肆之業荒懋遷之功弛無以牽車牛而致洗腆矣
尚何以望其業之成哉朕甞覧古人之言曰自朝至於
日中昃不遑暇食又曰不寶尺璧而寶寸隂實惟勤之
一言通貴賤上下而一之者也故因而論列之
　　廉静論
甞讀漢詔有曰吏不廉平則治道衰又曰俗吏矯飾外
貎似是而非安静之吏悃愊無華日計不足歲計有餘
善哉廉静之言立身行已之大端制事理物之要道凡
為學者皆宜然也况人臣之䇿名委贄任職臨民者乎
盖禮義廉恥管子所謂國之四維夫廉者四維之一而
已矣然未有秉禮守義知恥而不廉者也自為吏者有
貪私之實而後重廉潔之名故尤以廉為貴何則廉則
有所不取有所不取則有所不為凡無禮無義無恥者
皆所不為者也吏茍廉矣則奉法以利民不枉法以侵
民守官以勤民不敗官以殘民民安而吏稱其職矣吏
稱其職而天下治矣故吏尤以廉為貴也夫有所不取
之謂廉有所不為之謂静惟廉故静未有不廉而能静
者也既能廉而静矣則有所不為也而後可以有為舉
凡利於民者行之必力病於民者除之亦必力事治而
民安無非静也夫豈優游自私保利祿而不恤民事之
謂静乎故凡博安静之名不可謂之真能安静猶之博
廉平之名者不可謂之真能廉平者也昔人有言曰古
之清勤為國修政今之清勤為身修名夫為國修政者
忠於君為身修名者私於已臣之事君與君之待臣貴
其忠於君乎貴其私於已乎故願天下為真廉吏斯能
為真安静之吏盖乆矣厪於懐也因讀漢詔故遂論之
如此
　説
　　為學如鍊金説
伊尹之告太甲曰徳無常師主善為師善無常主協於
克一先儒釋之以為學未有得不可執一定之見徳無
常師泛觀而博取也學既有得不可無一貫之理協於
克一反觀而約求也昔人有云聖人之取善如冶人之
鍊金或取於沙或取於水初無定在所謂徳無常師也
迨既鍊焉沙者忘其為沙水者忘其為水但見其為精
純之金所謂協於克一也其喻可謂至明切矣而猶惜
其㫖之未暢也盖金之在礦也其為沙礫者恒多其為
金者恒少此猶繼善成性之後天事漸漓人心危而道
心㣲也及夫金之在冶其質判矣然必汰其非金者而
存其是金者此猶人之氣禀不能無殊善不善之數常
雜揉而互勝而研辨之功則在乎去不善以存其善也
至於就冶之後則所見無非金者然金猶有上下之品
必淬之鑠之以務底於精然後為鏐為鐐者出焉此猶
衆善會歸之後吾以一心統其全於萬事萬物之理一
以貫之是純粹之至一之極也昔揚雄之言因鑄金而
得鑄人乆矣金之説之通於道也然自非深於學者其
孰能知之哉
　　操舟説
器之利用而致逺者陸行莫如車水行莫如舟舟之為
用也逸於車而險或過之若享其逸而不入於險則恃
乎操舟者之有其道也當夫水石擊撞波濤怒飛迴颿
如騖驟合若離此非其巧之為乎至如浮滄溟駕虞淵
歴艨艟如袵席泛浩瀚以洄沿此非其習之然乎若或
凌萬頃之中流驚颶風之四集檣檝欹傾徒侶失色巧
者不及施習者不及試斯時也惴惴然有胥溺之憂自
非備之以至豫而持之以至慎殆鮮克濟事焉盖其所
為巧與習者藝也而其所為豫且慎者道也易曰濡有
衣袽終日戒詩曰紼纚維之言其豫也言其慎也朕南
巡江淮間見操舟者茍備之豫而持之慎矣雖大舟㒺
弗如其意之所欲為焉茍備之不豫而持之不慎舟雖
小亦不能勝任而愉快也夫舟一器操舟一藝耳猶必
有道持之以不至於敗况居天下之大器者哉揚子有
言乘國者其如乘航乎航安則民安矣此物此志也
　　製硯説
盛京之東砥石山麓有石礧礧質堅而温色綠而瑩文
理燦然握之則潤液欲滴有取作礪具者朕見之以為
此良硯材也命工度其小大方圓悉凖古式製硯若干
方磨隃糜試之逺勝綠端即舊坑諸名産亦弗能出其
右爰装以錦匣臚之棐几俾日親文墨寒山磊石洵厚
幸矣顧天地之生材甚夥未必盡見収於世若此石終
埋沒於荒烟蔓草而不一遇豈不大可惜哉朕御極以
來恒念山林藪澤必有隱伏沉淪之士屢詔徵求多方
甄錄用期野無遺佚庶愜愛育人材之意於製硯成而
適有會也故濡筆為之説
　解
　　鄉舉里選解
取士之途古今異制得失之數可考而知也古者大司
徒以三物教萬民而賓興之徳行居其二而藝居其一
五禮六樂之文不先於知仁聖義孝友睦婣也春秋衰
世齊桓霸主而國語所載正月之朝親問鄉長猶必以
慈孝賢仁為選首此古人鄉舉里選之法惇本而崇實
得人所以盛也自科舉之法行上之所以求士與士之
所以自見相率而趨於記誦之學文辭之末由是古制
大變而得人之效衰矣夫十歩之間必有茂草十室之
邑必有俊士天之生材豈以世為厚薄而後世之人材
寖不及古者法使之然也然欲盡廢貢舉而復鄉舉之
舊又有所不可盖古之風俗純茂人心質樸故匹夫有
善可得而舉有不善可得而誅選舉一出於至公而無
狥名失實之患後世文巧日勝澆競滋多徵賁者或由
於勢利之交簡斥者或出於愛憎之口此九品中正之
法所以終不可行也雖然貢舉之不可廢者勢也非法
之盡善也必也慎簡有司嚴立程品取實學而汰勦説
崇雅正而削浮夸矯鑒其前違而課責其後效以無失
乎聼言觀行之意則庶乎其可以得人矣
　　四維解
管子曰國有四維一曰禮二曰義三曰廉四曰恥又申
言之曰禮不踰節義不自進廉不蔽惡恥不從枉柳宗
元著四維論以為彼所謂廉者不蔽惡也世之所謂廉
者不茍得也彼所謂恥者不從枉也世之所謂恥者羞
為非也不蔽惡者豈不以蔽惡為不義而去之乎不茍
得者豈不以茍得為不義而不為乎至於不從枉與羞
為非皆然則廉與恥義之小節不得與義抗而為維甞
求其説而為之解曰論其統體人茍能以禮義自守未
有不能以廉恥自防者則是廉恥即在禮義之中也而
論其節目人若視廉恥為小節則已踰禮義之大閑是
言禮義不得不竝舉廉恥也今有人焉責人曰是無禮
義者則其人之賢者不能不以動其心而不肖者亦或
不以介其意矣動其心者則将勉而益進於善不以介
其意者則将以為固然而安於不肖之為又或責人曰
是無廉恥者則其人之强者必拂然怒於其色而弱者
亦必戄然懼於其中矣怒於色與懼於中者皆動其心
而勉為善者之機也是何也廉恥之名視禮義之名為
尤切無廉恥之名視無禮義之名為尤不可居也故言
禮義而竝言廉恥可以警動天下而興起其為善去惡
之心是管子之意也
　
　
　
　
　
　
　
　
　
　
皇清文頴巻首一
欽定四庫全書
皇清文頴巻首二
聖祖仁皇帝御製文
　序
　　日講四書解義序
朕惟天生聖賢作君作師萬世道統之傳即萬世治統
之所繫也自堯舜禹湯文武之後而有孔子曽子子思
孟子自易書詩禮春秋而外而有論語大學中庸孟子
之書如日月之光昭於天岳瀆之流峙於地猗歟盛哉
盖有四子而後二帝三王之道傳有四子之書而後五
經之道備四子之書得五經之精意而為言者也孔子
以生民未有之聖與列國君大夫及門弟子論政與學
天徳王道之全修已治人之要具在論語一書學庸皆
孔子之傳而曽子子思獨得其宗明新止至善家國天
下之所以齊治平也性教中和天地萬物之所以位育
九經達道之所以行也至於孟子繼往聖而開來學闢
邪説以正人心性善仁義之㫖著明於天下此聖賢訓
辭詔後皆為萬世生民而作也道統在是治統亦在是
矣歴代賢哲之君創業守成莫不尊崇表章講明斯道
朕紹
祖宗丕基孳孳求治留心問學命儒臣撰為講義務使
闡發義理禆益政治同諸經史進講經歴寒暑㒺敢間
輟兹已告竣思與海内臣民共臻至治特命校刋用垂
永乆爰製序言弁之簡首每念厚風俗必先正人心正
人心必先明學術誠因此編之大義究先聖之㣲言則
以此為化民成俗之方用期夫一道同風之治庶幾進
於唐虞三代文明之盛也夫
　　日講書經解義序
天生民而立之君非特予以崇髙富貴之具而已固将
副教養之責使四海九州無一夫不獲其所也是故古
之帝王奉若天道建都樹屏以立其綱設官置吏以張
其紀經天緯地以盡其才親親尊賢以𢎞其業黎民阻
饑而為之教稼五品不遜而為之明倫為禮樂以導其
中和為兵刑以息其争訟事未然而預為之備患已至
而亟為之驅盖治天下之法見於虞夏商周之書其詳
且密如此宜其克享天心而致時雍太和之效也所以
然者盖有心法以為治法之本焉所謂敬也誠也中也
敬則神明有主而物欲不能揺誠則孚信在中而偽巧
不能間中則公正無偏而邪説不能移凡書中曰欽明
曰寅恭曰祗懼曰廸畏皆敬之屬也曰允塞曰至諴曰
一徳曰惇信皆誠之屬也曰義制事禮制心曰沉潛剛
克髙明柔克曰寛而有制從容以和皆中之屬也性之
者為堯舜禹文身之者為湯武髙宗困而學之者為太
甲成王悖而去之者為太康桀紂嗚呼心法之存亡治
道之升降分焉天命之去留繫焉曷其奈何弗鍳朕萬
幾餘暇讀四代之書惕若恐懼爰命儒臣取漢宋以來
諸家之説薈萃折衷著為講義一十三巻逐日進講兹
特加鋟梓頒示臣民俾知朕仰法前代聖王志勤道逺
然夙夜兢兢思體諸身心措諸政治以母負上天立君
之意夫豈敢一日忘哉是為序
　　日講詩經解義序
昔者虞廷命后䕫為典樂之官以教胄子首詔之曰詩
言志則詩之為教所從來逺矣盖人性情之發不能無
所寄託而詩則兼備六藝諷誦吟咏之間足以觀感而
興起者莫善於此故曰温柔敦厚詩教也自夫子刪定
而後三百篇之㫖粲然其採之里巷者則為風陳之朝
廷者則為雅薦之郊廟者則為頌觀其美刺而善惡之
鑒昭矣觀其正變而隆替之治判矣觀其升歌於廟朱
絃象管之所唱歎而祖功宗徳之具在矣千載而下猶
得見江漢之遺風豳岐之故俗關雎麟趾之化矇瞍七
月之箴天保鹿鳴堂陛賡颺之盛清廟閟宫歌雍舞勺
之章皆頼此三百篇之存安可不沉酣優渥於其間哉
朕甞思古人立訓之意既有政教典禮紀綱法度以維
持之矣而感通乎上下之間鼓舞於隱㣲之地使人從
善逺惡而不知優游順適而自得則必頼乎詩如天之
生萬物也日以晅之雨以潤之露以濡之雷霆以肅之
而又必宣暢八風以疏通而條達之然後萬類咸遂其
生養而無促廹矯强之弊故教至於詩而㣲矣治至於
詩而極盛矣朕志慕隆古淳穆之理崇奨詩教爰命儒
臣輯成詩經講義日進於坐隅朝夕觀覧凡立説一凖
於考亭而旁蒐義藴兼及註疏博綜名物亦參爾雅又
思夫子平日雅言之教稱引誦説惟詩最多如大學中
庸孝經篇末必引詩以詠歎之亦以見古人之斯須不
離乎此也朕亦欲四海臣民謹思貞度以揚風扢雅之
學偕進於温厚和平之教故序而頒之此則朕之所深
望也夫
　　日講禮記解義序
朕聞六經之道同歸而禮樂之用為急孔子曰安上治
民莫善於禮又曰上好禮則民莫敢不敬誠以禮者範
身之具而興行起化之原也天之生人品類紛綸莫可
紀極聖人起而整齊之法於天則於地順於人達於時
協於鬼神斟酌損益以定其品節限制俾天下化其好
逸惡勞之心而予以從善棄惡之道蒸蒸焉日蹈履於
中正而不敢越盖非有以强之也率乎其理之所安而
已其綱有三百其目有三千大者在冠昏䘮祭朝聘射
宴之規小者在揖譲進退飲食起居之節循之則君臣
上下頼以序夫婦内外頼以辨父子兄弟婚媾姻婭頼
以順而成反是則尊卑易位等殺無章家未有能齊而
國未有能治者故曰動容中禮而天徳備矣治定制禮
而王道成矣甞遐觀三代禹湯文武惇叙彜典以倡導
天下而其時之諸侯秉禮以守其國大夫士遵禮以保
其家下至工賈庶人畏法循紀以世其業嗚呼何風之
隆哉朕企慕至治深惟天下歸仁原於復禮故法宫之
中日陳禮經講習納繹盖不敢斯須去也慨自嬴秦焚
燒典籍禮乃滅亡漢興崇尚儒學禮經始顯傳之者十
三家而戴徳戴聖為尤著聖所傳四十九篇即所謂禮
記者是已迨程子朱子出表章學庸遂開千古道學之
統其餘四十七篇雖雜出於漢儒亦皆傳述聖門格言
有切身心要㫖朕孰之復之靡間寒暑積有講義裒成
全部弁以序言用以無忘斯勤然豈徒效儒生佔畢云
爾哉務佩服其訓詞而實體諸躬修措之邦國使百爾
懐恭敬遜譲之誠兆庶凛撙節防閑之則徳化翔洽上
嫓隆古庶乃愜朕敦崇禮教之意也夫
　　孝經衍義序
朕緬維自昔聖王以孝治天下之義而知其推之有本
操之有要也夫孝者百行之原萬善之極書言奉先思
孝詩言孝思維則明乎為天之經地之義人性所同然
振古而不易故以之為已則順而祥以之教人則樂而
易從以之化民成俗則徳施溥而不匱帝王奉此以宰
世御物躬行為天下先其事始於寝門視膳之節而推
之於配帝饗親覲光揚烈諴萬民而光四海皆斯義也
孔子教孝之言散見於冊籍而統㑹於孝經曽子以純
孝親承斯訓其辭約其指逺條貫終始綜括羣論言孝
之義於斯為備自顔芝藏本出於漢初考註箋釋代有
其人如孔安國鄭康成皇侃邢昺輩無慮百餘家大約
皆訓詁章句辨論古今文同異而求其推擴義藴達之
於萬事萬物而皆莫出其範圍者則尚未之備也
世祖章皇帝𢎞敷孝治懋昭人紀特命纂修孝經衍義
未及成書朕纉承先志詔儒臣蒐討編輯倣宋儒真徳
秀大學衍義體例徵引經史諸書以旁通其説竊以仲
尼稱至徳要道以順天下又曰教之所由生而後詳列
天子諸侯卿大夫士庶人之五孝此則一經之大㫖亦
猶大學之言明徳新民格致誠正修齊治平也是故衍
至徳之義則仁義禮智信之説備矣衍要道之義則父
子君臣夫婦昆弟朋友之倫備矣衍教所由生之義則
禮樂刑政之屬備矣衍五孝而皆以愛敬為本明貴賤
之所同也由天子之敬親推之則郊丘宗廟典禮之義
備矣由天子之愛親推之則仁民育物撫綏愛養之義
備矣無非敬也無非愛也即無非孝也遞而至於諸侯
之不驕不溢卿大夫之法服法言法行士庶人之忠順
事上謹身節用何一非愛敬之義推而極之通於神明
貫乎天地夫寧有涯際乎哉書成凡一百巻鏤板頒行
竝製叙言冠於簡端庶幾嘉與海内共遵斯路家修子
弟之職人奉親長之訓協氣旁流休風四達以成一代
敦厚鴻龎之治斯則朕繼述
先烈尊經崇本之志也夫
　　日講通鑑解義序
史之有傳其體有二紀事編辭發凡起例而褒貶之意
寓於言外俟觀者深思而自得此左氏之傳也涑水之
資治通鑑宗之據事以斷是非原心以定功罪予奪之
不可假如折獄然此公榖之傳也崇安之春秋傳宗之
二者鈌其一則史學不備朱子作通鑑綱目綱倣春秋
目倣丘明羅十七代紀載之文治以二百四十年褒貶
之法論者謂接統春秋不虛也朕勤求治道涵泳六經
之餘樂觀前代興衰得失之蹟故通鑑一書披覧未甞
去手顧其間論斷者人各置喙間亦有當於作者之意
而未能折衷於中而斷於一乃命儒臣倣胡安國之體
法春秋之義譔次為文依日進講寒暑無間積嵗月而
成編朕惟東周以前無史而有史盖古史之精意已大
備於尚書故春秋紀十二公之事猶然二帝三王之心
法也威烈以下無春秋而有春秋盖綱目之作上接夫
麟經故雖班范諸史之文實魯史筆削之遺意也而世
道之升降政治之隆汙於是乎在夫危㣲治忽之介判
於毫芒而相懸遂至於遼絶當時或未及見而後之觀
者瞭然此不可不審其幾而深究其所以然也是以論
古人之行事既貴其所見之至明尤貴其居心之至公
盖善論古者如水然人毋鑑於流水而鑑於止水水無
成形於中故妍媸畢見於外無成形者何公而已矣水
之無成形猶人之無成心也無成心者何公而已矣夫
公者三代大道之行而萬世法戒之權衡也朕讀史甞
著緒論一編實本至公之意期於至當之歸而於日講
一書又以此諄諄申命儒臣既卒業将以刋於袐府頒
之羣工大經大法或勸或懲燦然畢具其有裨於經世
豈淺鮮也歟
　　文獻通考序
朕惟治天下之道莫詳於經治天下之事莫備於史人
主總攬萬幾考證得失則經以明道史以徵事二者相
為表裏而後郅隆可期經史而外編纂之書不啻百家
其溯委窮源足資化理而部分類别便於覧觀者莫善
於宋儒馬端臨所輯文獻通考一書以古為鍳則取諸
文以人為鍳則取諸獻一展巻間而上下千餘年貢賦
之贏絀人才之進退規制之沿革禮樂之廢興輿圖之
險易災祥之感召是非隆替瞭如指掌可以為考鏡之
林稽古之助矣間甞披覧史冊漢唐以降代有誼辟以
彼更絃易轍鮮不各有張弛然而法立弊滋罕臻盡善
豈非博綜往事曲協時宜之為難歟語曰有治人無治
法又曰師古者師其意不師其跡今歴代之已事具在
自唐虞以迄宋季中間因時適變義例棼如詳考事理
之源流㕘以諸儒之論説雖神而明之存乎其人然率
循舊章斟酌損益端於是書有藉焉流傳嵗乆版籍殘
缺特命禮臣重加補訂俾成完書朕聽政之餘時勤乙
覧爰製序於巻端以昭示海内凡我庶府諸司尚其共
討舊聞與治同道庶稱朕表章之意也夫
　　幸魯盛典序
朕惟自古帝王聲教翔洽風俗茂美莫不由於崇儒重
道典學右文用能發詩書之潤澤宣道徳之閫奥推厥
淵源皆本洙泗以故追崇之典歴代相仍或躬詣闕里
修謁奠之儀潔志肅容盡誠備物其間禮數隨世損益
至於希風服教百代式型異世同揆莫之或二猗歟盛
矣朕臨御以來垂三十載溯危㣲之統緒念生安之聖
哲恒慮凉薄未克祗承用是夙夜單心孜孜不倦惟我
至聖先師孔子配天地㕘隂陽模範百王師表萬禩朕
每研搜至道涵泳六經覺憲章祖述刪定賛修之功日
星揭而江河流私心嚮往竊有願學之志焉乃者東巡
踰泰岱渉泗沂遂詣闕里親行釋奠得瞻廟貎仰聖容
以為徳盛功隆欽崇宜極凡厥典禮有加前代又親製
文辭手書以勒之貞石務用導揚至教風示來兹夫緬
懐曩哲繼躅前賢猶思覩其物采接其居處况先師遺
風餘烈乆而彌新重以朕之寤寐羹墻僾乎如見及過
杏壇相圃之間山川儼然檜楷如故髣髴金石絃誦之
聲聞於千載而上流連往復不能自已也衍聖公孔毓
圻上疏陳謝且以禮儀隆重非直一家榮遇請修幸魯
盛典一書朕既可其奏乆之書成復請叙言以冠其端
朕萬幾餘晷敦勉弗遑實欲黙契先師尊聞行知於以
阜物諴民風同道一庶幾躋世運於唐虞登治術於三
古是書也豈徒使天下後世知朕於先師欽慕無已如
此且愈以見聖人之道覆幬羣倫苞毓萬象即凡車服
禮器之遺皆足令人感發而興起也故賜之序
　　南廵詩序
朕念切民依咨詢幽隱於二十八年春再舉南廵爰自
畿甸東臨齊魯沿泝江淮達於吴越曩者甲子之歳輿
衛所經瞻顧閭閻觀省謡俗憫懷澤國軫恤羣黎未嘗
一日忘於朕心已嘗形諸篇詠載前集中今兹重歴郡
邑見民物漸殷生業就理逺勝曩時中心慰悅又不禁
吟咏及之途中停警撤蹕欲以洞悉輿情數千里間百
姓歡躍載路星攢雲集瞻依愛戴發於至誠朕自維化
理何以克洽民情益用是欿然也廼於廵歴所至沛膏
澤飭官方戒民俗修典禮經武備覽河防施諸事矣又
發諸言或御帳殿或撫船窓吟咏所及性情在焉古人
云詩言志凡朕篇章所寓時以民生風化倦惓為念即
間於眺覽之際抒寫景物指顧河山要其寄託則自有
在也因裒而集之為南廵詩一巻云
　　耕織圖序
朕早夜勤毖研求治理念生民之本以衣食為天嘗讀
豳風無逸諸篇其言稼穡蠶桑纎悉具備昔人以此被
之管絃列於典誥有天下國家者洵不可不留連三復
於其際也西漢詔令最為近古其言曰農事傷則饑之
本也女紅害則寒之原也又曰老耆以壽終幼孤得遂
長欲臻斯理者舍本務其曷以哉朕每廵省風謡樂觀
農事於南北土疆之性黍稌播種之宜節候早晚之殊
蝗蝻捕治之法素愛諮詢知此甚晰聽政時恒與諸臣
工言之於豐澤園之側治田數畦環以溪水阡陌井然
在目桔橰之聲盈耳歳收嘉禾數十鍾隴畔樹桑傍列
蠶舍浴繭繅絲恍然如茆簷蔀屋因構知稼軒秋雲亭
以臨觀之古人有言衣帛當思織女之寒食粟當念農
夫之苦朕惓倦於此至深且切也爰繪耕織圖各二十
三幅朕於毎幅製詩一章以吟咏其勤苦而書之於圖
自始事迄終事農人胼手胝足之勞蠶女繭絲機杼之
瘁咸備極其情狀復命鏤板流傳用以示子孫臣庶俾
知粒食維艱授衣匪易書曰惟土物愛厥心臧庶於斯
圖有所感發焉且欲令寰宇之内皆敦崇本業勤以謀
之儉以積之衣食豐饒以共躋於安和富壽之域斯則
朕嘉惠元元之至意也夫
　　御選唐詩序
古者六藝之事皆所以涵養性情而為道徳之助也而
從容諷詠感人最深者莫近於詩故虞廷典樂依永和
聲帝親命焉成周時六義領在樂官而為教學之先務
自三百篇降及漢魏六朝體製遞增至唐而大備故言
詩者以唐為法其時選本如河嶽英靈中興間氣御覽
才調諸集其所收擇各有意指而觀者每有不徧不該
之歎朕萬幾餘暇留意篇什廣搜博採已刻全唐詩集
而自曩昔披覽嘗取其尤者彚為一編古風近體各以
類相從計三十二巻盖討索貴於詳備而用以吟咏性
情則當挹其精華而潄其芳潤每當臨朝聽政巡行獮
狩之餘展卷留連未嘗不悠然而有得也因命儒臣依
次編注朕親加考訂一字一句必溯其源流條分縷析
其有徵引訛誤及脱漏者隨諭改定逾歳告成因付開
雕以示後學孔子曰溫柔敦厚詩教也是編所取雖風
格不一而皆以溫柔敦厚為宗其憂思感憤倩麗纎巧
之作雖工不錄使覽者得宣志達情以範於和平蓋亦
用古人以正聲感人之義記有之君子在車則聞鑾和
之音行則鳴珮玉是以匪辟之心無自而入也審此而
朕之寄意於詩與刋布是編之指俱可得而見矣是為
序
　記
　　泉林記
朕被服至道誦法孔子於詩書簡冊之中羮牆載見如
聞其言論而接其聲容者匪伊朝夕矣嘗以不得一登
闕里之堂觀其車服禮器山川風物慨然至聖之音徽
每低佪於中而不能自已廼者在廷之臣咸謂古者天
子廵省方岳觀察民俗朕俞其請因念岱宗在望于邁
魯郊夙昔所懷今兹可慰歳之冬月輿衞北還抵於泗
水東境距其縣治五十里陪尾山之陽衆泉出焉石竇
㟏岈清流蕩潏下合沂泗逺波悠然相傳為子在川上
處云旁有古寺厥名泉林陂陁幽曠樹木茂密雖古今
異時陵谷不改去聖人之居如此其近意者當必杖履
所經周覽原泉黙契道體喟然發水哉之歎者其即斯
地耶於是停驂弭節瞻眺久之恍乎如有所得殆移晷
而後去也夫天地無終窮流水之出於天地者亦無終
窮聖人之道川流敦化萬古不息與天地流水同其無
終窮焉其何能已於予懷耶孔子之繫易其言天也曰
行健言地也曰無疆孟子之言水也曰盈科而後進君
子之於聖人之道也溯源窮流學水至海亦若是焉而
已矣朕既幸宮牆親覿至止非遥而又喜泉源勝地聖
跡所存而得游歴其處也遂為之記
　　暢春園記
都城西直門外十二里曰海淀淀有南有北自萬泉莊
平地湧泉奔流㶁㶁滙於丹陵沜沜之大以百頃沃野
平疇澄波逺岫綺合繡錯蓋神臯之勝區也朕臨御以
來日夕萬幾罔自暇逸久積辛劬漸以滋疾偶縁暇時
於兹游憩酌泉水而甘顧而賞焉清風徐引煩疴乍除
爰稽前朝戚畹武清侯李偉因兹形勝構為别墅當時
韋曲之壯麗歴歴可考圯廢之餘遺址周環十里雖歳
逺零落故蹟堪尋瞰飛樓之鬱律循水襤之逶迤古樹
蒼藤往往而在爰詔内司少加規度依高為阜即卑成
池相體勢之自然取石甓夫固有計庸畀直不役一夫
宮館苑籞足為寧神怡性之所永惟儉徳捐泰去雕視
昔亭臺丘壑林木泉石之勝絜其廣袤十僅存夫六七
惟彌望漣漪水勢加勝耳當夫重巒極浦朝烟夕霏芳
蕚發於四序珍禽喧於百族禾稼豐稔滿野鋪芬寓景
無方㑹心斯逺其或穱稌未實暘雨非時臨陌以閔駢
胝開軒而察溝澮占離畢則殷然望詠雲漢則悄然憂
宛若禹甸周原在我户牖也每以春秋佳日天宇澄鮮
之時或盛夏鬱蒸炎景爍金之候機務少暇則祗奉頤
養游息於兹足以迓清和而滌煩暑寄逺矚而康
慈顔扶輿後先承歡愛日有天倫之樂焉其軒墀爽塏
以聽政事曲房邃宇以貯簡編茅屋塗茨略無藻飾於
焉架以橋梁濟以舟楫間以籬落周以繚垣如是焉而
已矣既成而以暢春為名非必其特宜於春日也夫三
統之迭建以子為天之春丑為地之春寅為人之春而
易文言稱乾元統天則四徳皆元四時皆春也先王體
之以對時育物使圓頂方趾之衆各得其所跂行喙息
之屬咸若其生光天之下熙熙焉皥皥焉八風罔或弗
宣六氣罔或弗達此其所以為暢春者也若乃秦有阿
房漢有上林唐有繡嶺宋有艮嶽金釭璧帶之飾包山
跨谷之廣朕固不能為亦意所弗取朕匪敢希蹤古人
嫓美曩軌安土階之陋惜露臺之費亦惟是順時宣滯
承顔致養期萬類之乂和思大化之周浹一民一物念
兹在兹朕之心豈有已哉於是為之記而系以詩詩曰
昔在夏姒克儉卑宮亦越姬文勿亟庶攻若稽古訓是
欽是崇箴銘户牖夙夜朕躬棟宇之興因基前代巗宿
丹霞檐棲翠靄營之度之以治蕪廢有沸泉源汪濊斯
在駕言西郊聊駐綵斿甘彼挹酌工築斯謀瑩澈明鏡
縈帶芳流川上徘徊以泳以游因山成峻就谷斯卑咨
彼將作毋曰改為松軒茅殿實惟予宜亦有樸斵予尚
念兹撰辰經始不日落成豈曰游豫燕喜是營展事
慈闈那居髙明遐矚俯瞰聊用娛情粤有圖史藏之延
閣惟此大廡㑹彼朱襮鬱鬱溝塍依然耕鑿無假人工
渺瀰雲壑有鷁其舟有虹其梁可帆可涉於焉徜徉文
武之道一弛一張退省庶政其㒺弗臧嘗聞君徳莫大
於仁體元出治於時為春願言物阜還使俗醇暢春之
義以告臣鄰
　碑文
　至聖先師孔子廟碑
朕惟道原於天𢎞之者聖自庖犧氏觀圖畫象闡乾坤
之秘堯舜理析危微厥中允執禹親受其傳湯與文武
周公遞承其統靡不奉若天道建極綏猷夐乎尚矣孔
子生周之季韋布以老非若伏羲堯舜之聖焉而帝禹
湯文武之聖焉而王周公之聖焉而相也巋然以師道
作則與及門賢喆紹明絶業教思所及陶成萬世伏羲
堯舜禹湯文武周公之統惟孔子繼續而光大之矣間
嘗誦習詩書之所刪述大易之所演繫春秋之所筆削
禮樂之所修明本末一貫根柢萬有殆與覆載合其徳
日月竝其明四時寒暑協其序焉故曰仲尼之道一天
道也朕敬法至聖景仰宮牆嚮往之誠弗釋寤寐歳甲
子十有一月時邁東魯躬詣曲阜展修祀事復謁聖墓
循撫松栝儀型在望僾乎至徳之親人也朕忝作君啟
牖下民深惟夫子師道所建百王治理備焉舍是而圖
郅隆曷所依據哉因勒文於石彰朕尊崇聖教以承天
治民之意系以辭曰
遐哉三五維辟之式於皇尼山師道允植天畀木鐸覺
彼羣生百行以正六籍以明賢邁唐虞聖則河洛綏和
動來文博禮約性天峻極倫教孔彰學昌洙泗統歸素
王炎漢崇儒少牢用饗厥後賢君髙山是仰予懷至聖
莅彼東方音徽云邈道徳彌光鬱鬱塋林峩峩祠殿企
慕安窮羮牆如見泰岱匪髙東海匪深敬揚懿軌終古
式欽
　　平定朔漠告成太學碑
惟
天盡所覆海内外日月所出入之區悉以畀予一人自
踐阼迄今蚤夜殫思休養生息冀臻熙皥以克副維皇
大徳好生之意庶幾疆域無事得以偃兵息民廼厄魯
特噶爾丹阻險北陲困此一方人既荼毒塞外復狡焉
肆其兇逆犯我邊鄙虐我臣服人用弗寧夫蕩寇所以
息民攘外所以安内邊寇不除則吾民不安此神人所
共憤天討所必加豈憚一人之勞弗貽天下之逸於是
斷自朕心躬臨朔漠欲使悔而革心故每許以不殺彼
怙終不悛我師三出絶塞朕皆親御以行深入不毛屢
涉寒暑勞苦艱難與偏裨士卒共之迨彼狂授首脅從
歸誠荒外君長來享闕下西北萬里灌燧銷烽中外乂
謐惟朕不得已用兵以安民既告厥成事廼蠲釋𤯝災
潔祀禋望為億兆祈昇平之福而廷臣請紀功太學垂
示來兹朕勞心於邦本嘗欲以文徳化成天下顧兹武
略廷臣僉謂所以建威消萌宜昭斯績於有永也朕不
獲辭攷之禮王制有曰天子將出征受成於學出征執
有罪反釋奠於學以訊馘告而泮宮之詩亦曰矯矯虎
臣在泮獻馘又禮王師大獻則奏愷樂大司樂掌其事
則是古者文事武事為一折衝之用具在樽俎之間故
受成獻馘一歸於學此文武之盛制也朕嚮意於三代
故斯舉也出則告於神祗歸而遣祀闕里兹允廷臣之
請猶禮先師以告克之遺意而於六經之㫖為相符合
也爰取思樂泮水之義為詩以銘之以見取亂侮亡之
師在朕有不得已而用之之實或者不戾於古帝王伐
罪安民之意云爾銘曰
巍巍先聖萬世之師敬信愛人治平所基煌煌聖言文
武道一禮樂征伐自天子出朕臨域中逾兹三紀嘗見
羮墻寤寐永矢下念民瘼上承帝謂四海無外盡隸侯
尉維彼兇醜凟亂典常既梗聲教遂窺我疆譬之於農
患在螟螣秉畀不施將害稼穡度彼游魂險逺是怙震
以徳威可往而取朕志先定龜筮其依屬車萬乘建以
龍旂祝融驂鸞風伯戒塗宜暘而暘利我樵蘇大野水
涸川瀆効靈泉忽自涌其甘如􁘜設為犄角一出其西
一出其東中自將之絶域無人獸羣自掩五日窮追彼
狂走險大殲於路波血其孥翦其黨孽俘彼卒徒衆烏
晝號單馬宵遁恐久駐師重為民困慎固戍守還轅於
京自夏徂冬雨雪其零載馳載驅我行至再蠢兹窮寇
昏惑不悔我編我氓以休以助爰寧其居爰復其賦藩
落老稚斯恬斯嬉歳晏來歸春與之期春風飄翩揚我
斾旓我今于邁如涉我郊言秣我馬狼居胥山登髙以
眺閔彼彈丸天降兇罰孤雛就羈三駕三㨗封狼輿尸
既腊梟獍既獮豺貙大漠西北解甲棄殳振旅凱入澤
霈郊卜明禋肆赦用迓景福昔我往矣在泮飲酒陳師
鞠旅誓屈羣醜今我來思在泮獻功有赫頌聲文軌來
同採芹採藻頌興東魯車攻馬同亦鐫石鼓師在安民
出非得己古人有作昭示斯㫖緬維虞廷誕敷文徳聖
如先師戰慎必克惟兵宜戢惟徳乃綏億萬斯年視此
銘詞
　　東嶽廟碑文
京師朝陽門外向有東嶽廟自元明迄今歴有年所康
熙三十七年居民不戒而燬於火其明年朕發廣善庫
金鳩工庀材命和碩裕親王董其事不勞一民不興一
役經始於三十九年三月訖工於四十一年六月不三
歳而落成殿閣廊廡視舊加飭焉夫五嶽為名山之長
而泰山尤羣嶽之宗於時為春於徳為仁而其神之靈
又能膚寸成雲霖雨天下故諸嶽止祀於其方而泰山
之祠徧宇内崇徳報功所從來久矣朕即位以來殫心
治理訪求民隱閱視河工屢經魯地皆命專官致祭凡
以為蒼生祈福祉也兹朝陽既都城之巽位而東嶽廟
又適在其地則因其方位之宜以隆望秩之典亦禮之
可以義起者然則斯廟之成也神既得所憑依而民亦
遂其瞻仰自兹以往風雨以節寒暑以時俾海宇得休
養生息以共樂於豐穰之世庶於朕四十餘年惠愛黎
元之意其稍有慰乎爰書重建之歳月以昭示來兹云
爾
　　彚宗寺碑文
我國家承天順人統一寰宇薄海内外悉賓悉臣自
太祖
太宗握樞秉軸駕馭風雲䝉古諸部相繼効順暨於朕
躬克受厥成前所未格㒺不思服惟喀爾喀分部最多
而又强盛朕綏徳輯威薫陶漸革二十餘載七家之衆
既震且豫咸來受吏乃除其頑梗扶其良弱錫之封爵
卑以土疆朕親北巡以鎮撫之於康熙庚午之秋大宴
賚於多倫諾羅四十八家名王君長世官貴族靡不畢
集拜觴起舞稽首踴躍蓋至是而要荒混同中外一家
矣酺賜既畢合詞請曰斯地川原平衍水泉清溢去天
閑芻牧之塲甚近而諸部在瀚海龍堆之東西北者道
里至此亦適相中而今日之筵賞敷錫合萬國以事一
人又從古所無也願建寺以彰盛典朕為之立廟一區
令各部落居一僧以住持朕或間歳一巡諸部長於此
㑹同述職焉至於今又二十餘年矣殿宇廊廡鐘鼓臺
閣日就新整而居民鱗比屋廬望接儼然一大都㑹也
先是寺未有額兹特允寺僧之請賜名曰彚宗蓋四十
八家家各一僧佛法無二統之一宗而㑹其有極歸其
有極諸䝉古恪守侯度奔走來同猶江漢朝宗於海其
亦有宗之義也夫是為之記以垂永久云
　
　
　
　
　
　
　
　
　
　
皇清文頴巻首二
欽定四庫全書
皇清文頴巻首三
聖祖仁皇帝御製文
　雜著
　　讀大學
自古治道盛於唐虞而其所以為治之道即其所以為
學之功後世聖人紹眀厥緒以詔來者雖渺然千百載
其大義㣲言豈有殊指哉大學首言眀德新民誠不異
於堯典所言固可因以推論其符合之故而溯其所由
致力之端矣堯典曰克眀俊德以親九族九族既睦平
章百姓百姓昭眀協和萬邦黎民於變時雍大學之言
眀德新民曰格物致知誠意正心脩身齊家治國平天
下此所謂先聖後聖若合符節者歟其言克眀俊德者
統言之也猶大學言眀眀徳也格物致知誠意正心脩
身者分言之也而堯典闕然未眀其義葢甞以是而求
之書曰人心惟危道心惟㣲惟精惟一允執厥中則其
所以致力之端不外是矣夫曰惟危曰惟微則辨之不
可不早辨所貴致其知矣曰惟精則格物之謂也知之
既極其眀則守之貴極其誠曰惟一則誠意之謂也以
至正心脩身皆主於一而允執厥中之義以全繼此而
家齊國治天下平胥於此受裁成焉孰謂十六字之心
傳不可以括大學之全書歟朕於帝王脩已治人之道
雖日加自勵而未之有得念大學所由致力之端而合
之堯典以眀其義云
　　讀周禮書後
周禮一書先儒信者半疑者半其疑者曰周衰諸侯滅
去其籍自孔子時已不具至孟子時尤殘缺莫考故曰
其詳不可得而聞夫孟子當秦未燔書之前已不見周
禮漢世焉得而有之且其大者莫如建官封建井田諸
事然東西都為地甚狹何得王畿道里四方各距千里
宫府内外官制何得比夏商遂益萬倍五等封地何所
幷徙而能斥大九州溝洫井田鄉遂公邑何以利害同
而法制異其為後儒偽造之書而非周公之舊也其信
者曰周禮寓兵農則以井田定惟正則以什一教萬民
則以鄉遂飬士秀則以學校治天下則以封建其要有
六典八法八則九柄九貢九式之序其次有祭祀朝覲
冠昏喪紀師田行役之條無不詳備周宻雖其間細𤨏
職事或出後人附㑹然大體要所在非聖人創建不能
也朕謂二說皆儒者讀書考究之言未可偏廢若夫帝
王法古致治總在師其意而不泥其迹孔子曰殷因於
夏禮所損益可知也周因於殷禮所損益可知也夫損
益者因時制宜之謂程顥曰有關雎麟趾之意然後可
行周官之法度朱熹曰周禮是聖人姑為一代之法爾
到可用處聖人須别有權變之道誠哉斯言夫泥其說
而用之王莽王安石遂致流毒天下若師其忠厚之意
以措諸紀綱法制之中則何遂不可比隆成周朕故以
孔子及程朱之言為讀周禮法
　　七詢
體元主人膺期運撫寰海紀星次者垂七十年臨雲陛
者周六十載常以薫風應律梅雨戒塗駐蹕興州之域
棲神無暑之區追疇昔感居諸意怫鬱乎其不舒也自
冲嵗承基弱齡親政敬天眀威察民視聽夙寤晨興慮
慚前聖更歴多艱無忘執競有若三藩叛命尾大必芟
氛連海嶠烽起西南選熊虎鉏豺豻驅以雷掃以電神
弧彎而天狼落枉矢飛而妖鳥散覩六幕之塵清費八
年之廟算黄淮幷溢决岸潰茭波漂百室道阻千艘翠
華頻省橇檋周遭然後息桃花之怒浪平竹箭之驚濤
人歸廬井帆接亭泉安知候之寒暑而躬之焦勞也西
戎跳踉窺我藩籞張皇王師陵厲禁旅再嵗三征雲屯
颷舉越瀚海度磧鹵忘渇饑均甘苦夫乃馘冒頓服侯
㹪紫鷰徐入朱鷺凱還雖守成而述事等締造之囏難
也至於户口繁滋禆瀛表裏地震天災習聞前史豈有
遐遺痌瘝在已晝膳弗甘宵眠屢起恩不踰晷澤必下
行牂羊靡歎鴻鴈輟鳴民咸安其居而後釋然於中情
也躬不遑息心不自逸於兹五紀常如一日内則畏天
閔人勤身恤物外則沐雨櫛風衝霜犯雪擾靈府損精
和榮衛結轖神氣消磨年芳冉冉星髪皤皤勞稍渉而
輙倦歩方跬而慮蹉思每短於再審事旋忘於既過來
日不可期去日已苦多矢乾惕以時行恐菁華之莫繼
彼曦輪之既中異東隅之初麗將息意而燕游凛鴻業
之攸繫誡一簣之功虧寧始勤而終替疲形竭智永思
長吟歴年久而慮愈逺閱事多而憂彌深冀家給而人
足財未阜於虞琴語風移與俗易化未致夫儀禽慕視
履之元吉知上佑之難諶其何以寛無窮之煩念發垂
老之歡心於是左右侍臣文武有位二氏緇黄九流方
伎奔走輦下負曝獻暄願言舒志錫福元元主人乃博
采不遺從容顧問俾無忌諱各攄厥藴
近侍之臣進曰竊聞帝王之為樂也祕苑閒宫遊宴有
所班輸是營千門萬户閣通徃來樓迷去住亭名臨月
臺稱黏雨黄金作屋玳瑁為梁文榱繡栱漆瓦雕牆間
以沉檀飾以璿璫曉日照而後庭流影㣲風起而數里
聞香則有夏宫妹喜殷室有蘓異扇揺其丹鵲嬖人獻
於赤烏龍漦褒艷驪戎晉姝脩眀辭越夷光貢吴戚姬
偏寵邢尹並都協律女弟謳者子夫帳中妝若月之蛤
枕前分不夜之珠機絶巧工鍼神善製蟬飛薄髩星熒
髙髻思香競媚㸃膏逾麗羊車戀竹葉之扉馬射簇芙
蓉之騎舎利穆婢小憐馮家蓮上玉兒桂邉麗華長蛾
賜果憨女司花太真之鮮葩解語窅孃之新月乍斜莫
不秀發穠姿横生逸態顧影有雙當時無對别有班姑
倢伃左姝脩儀蘭英獻賦上官評詩采蘋樂府花蕊宫
詞咸摛華以待詔或稱羙於占辭爾其熊毛席綠象乎
簟白時窺綺牕遙映紅壁鈿綴金蟲釧裁琥珀袍飛瓊
以流翠裙纎綃而染碧時則蘭苕纔露梧樹未霜紛瑶
臺之窈窕度釦砌以徜徉喜方隅之晏清感節序之廻
換貴人生之行樂及良時而酣醼爰有龍膏始釀馬乳
初來翠濤百榼紫霞千杯麒䏖麕髓猩脣豹胎雲鶬澤
鵠淵鱗江鰓錯窮四海珍貢九垓蓐収動桂勾芒調梅
於是衆伎俱陳八音齊舉笙鳴鳯翼筝移鴈柱酆琅折
栁之笛朋肯催花之鼓篳篥則桃皮含商琵琶則檀槽
促羽雜沓繁㑹激揚清謳新翻水調唱徹涼州韻細而
唇朱㣲粲聲凄而眉黛暗愁隨紅牙之緩緩協赤玉之
悠悠彩雲仙隊素霓舞列長裏吸華輕裾迴雪釵潜摇
以逐歩珮徐鏘而應節翩鸞影以遥瞻希龍顔之豫悅
及乎銀釭既爛銅漏猶遲惜餘歡之晼晚顧綵筆之葳
蕤授簡尚宫歌以繫之歌曰拂巾接槃曲既揚妖姬素
靣華月光上為衾幬衛風霜下為履綦願同行日車永
永駐扶桑千秋萬嵗樂未央若此乎徴新聲選麗色蕩
樂娱心不知所極今主人乃欽欽翼翼勤而不息富有
萬國而寸陰是惜泊然無以為歡臞然類於山澤盍釋
萬務擷衆芳暫取以為消憂之術怡神之方乎主人曰
昔甞覽乎沫水故墟驪山荒殿姑蘓之臺瓊花之觀金
粉埃塵喟焉長歎厲階召旤敗德累名宜鑑傾城之轍
毋招伐性之兵年之少也不留聰眀今垂七十矣寧復
溺志於色聲
文學之臣進曰清眀在躬聲色不邇惟聖右文請陳皇
始龍馬示象庖犧作圖繫辭贊翼三古同符邵演希夷
程刋輔嗣朱集厥成推本占筮事濟民用理洩天秘百
篇嬴燼及漢稍傳濟南則屬讀詰屈闕里則科斗聨蜷
照乘猶遺連城斯得執簡皆聖人之徒嘉言實王者之
式齊韓暨魯各以詩名毛受子夏鄭繼其聲序由衛宏
疏緣劉焯自西晉以孤行至南宋而啟鑰春秋五家鄒
夾無聞公榖口說左據舊文洛閩未遑張胡齊轡莫參
筆削之功誰炳衮鉞之義郁郁周禮制自元公書成定
鼎官補考工儀禮為經禮記為傳河間之逸者已多小
戴之存者未半至若史家之體祖於典謨編年紀事左
氏遺模遷承談基固纂彪業振古流芳將來取法范刪
衆籍陳紀三方漢之仲季何其煒煌晉書天文淳風妙
解沈約詞人宋志博采伯起撰魏子顯著齊自兹厥後
僅而有稽梁陳齊周志皆無述隋書效宋五朝咸悉索
頭島夷交相詆誣延夀後出南北部區唐書新脩歐宋
分庀視劉之舊最得統紀五季自鄶蕪而弗理卓哉廬
陵庶追腐史司馬通鑑甲子是編搜積巻於秘閣陳炯
戒於講筵猗綱目之大義掲羲娥以髙懸均左右史之
舊職續書春秋之薪傳若乃南薫作歌晨露流詠池上
答白雲之謡沛鄉起大風之興憂民魚而瓠子功成喜
天馬而流沙道夐帝京十首雄氣無儔東堂三傑睿藻
偏優太和之古調清峻大中之曲宴唱酬莫不包含黼
黻敲戞琳璆溯敕㡬之命意同巻阿以來游至於穗啟
神農鸞徴少昊禹碑甚竒湯鼎為寳周穆紀日漢章名
草宋文規模於子敬齊髙吐納夫僧䖍孝建之翰墨馳
譽永眀之筆力象賢梁帝觀鍾繇之意陳王品嗣真之
篇逮夫貞觀妙入羲域瞻屏風而歎草書登御牀而取
飛白睿宗則五雲紛飄眀皇則八分英特是皆鴻騫鶴
舞虎卧龍跳寄閒情於緗素絢殊采於珠韜今主人躬
上聖勤下學體太極超先覺折中四府等量百王乙夜
未甞停於覽酉山無所秘其藏爰申石渠之論載廣虎
觀之議考代葉之隆汙較簡冊之同異固理熟而神融
非玩物而喪志也聖又多能道兼衆藝體工六文詞髙
五際逄風􁦴之清暢矚川岫之澄幽拂宣毫之圓健試
剡藤之剛柔月露吟而意逺烟雲落而勢遒韻金聲而
玉振象日字與奎鉤豈不興酣情逸俾彌性而優游乎
主人曰經觀大義母為華葉史貴徴信匪誇渉獵入聖
之階梯具在臨人之鑑戒斯憑允平生之所好慮垂耄
之弗勝未免披吟亦事楮墨不争文士之長寧詡書家
之則聊抒寫於一時何余情之可釋
介胄之臣進曰文以飾治武乃申威雕蟲之技壯夫不
為請論我國家軍容之赫赫戰功之巍巍也風后握竒
力牧為將蛇鳥連營貔貅列仗殳執星廬戈環玉帳扛
鼎誇雄翹關示壯甲胄則飾貝齒綴朱綅精皆浴鐡麗
悉縲金百疊之蛇鱗䕶臂重鐶之鮫鎧當心劍㦸則蘭
葉凝霜蓮花舞雪龍訝津騰鯢驚水截雍狐之鍔千攅
湛盧之鋒萬列弩矢則燕山之角朔漠之蓬削夏箭規
唐弓鯨牙耀日鶉尾迎風羽横空而蝟黒鏑捲地而塵
紅若乃驥産烏孫駒來赤水坰滿丹髦谷量緑耳六印
聯珠三花散綺駕兹白於輈轅豢乘黄如鹿麂貢道通
戎政理芻牧攸宜蕃庶莫紀爰分錦埒並鞚金羈珊瑚
之鞭霞舉玟瑰之轡星馳左御周輿右陳殷輅樊纓則
五色紛垂闟㦸則重牙畢駐於時塞樹初丹沙茅盡
白彤雲籠帳殿之髙素月吐邉墻之隙八校清塗九斿
照陌斾獵獵而穿林馬蕭蕭而度磧萬騎宻布兩翼斜
張火眀廻野角轉遥岡陣合而潮聲乍捲圍圓而虹影
何長車邉獒猛縧畔鷹蒼脛隨草偃爪挾風颺毛飄飄
其漸下足趯趯而全僵於是武士奏能烝徒雄發或拉
豹以推斑或豢貒而磔骨哂狼顧之尾㚄喜熊掙而掌
滑飲鏃而蒼鹿羣呼投罟而銀麞早蹶至若芳洲日霽
春渚氷消狩南畿之廣澱按五花於輕橈舟聯鵝鸛之
形浪蹙翼箕之勢弋必待飛繳無及細習水戰之神機
授澤虞之節制家秘珠玉之鈐士擁戈矛之銳既令一
而力齊亦恩深而忠勵且我皇朝拓宇紘極來同羅地
天之上下包日月之西東絶漠在藩籬之内荒服盡庭
廡之中蠢兹孽醜恃其遐逖蛙謂井寛螳張臂力我軍
乃經無皁歴不毛水名寒暑山號鏖鏊瘴烟晝宻訛火
夜燒然而勇思敵愾義奮同袍度危輕於飛鳥攀險㨗
於懸猱歡聲動油幕和氣逐星旄刀刺而甘泉涌旗展
而毒氛消驚從天而忽下紛穴地以潜逃俯瑶池之浩
蕩陟普陀之岧嶤渡金沙而拔幟定三危以鳴鐃是則
域絶梯航名遺圖史昔阻殊方今為同軌六師告㨗萬
方送喜功髙涿野化嫓虞階扈征不逮殷武莫儕寧不
足以鳴億代之愷樂釋一人之憂懷乎主人曰天有雷
霆功同風雨聖作弧矢道濟干羽安不忘危訓兹貔虎
率由周禮嵗有蒐苖摶犀兕以作氣冒風雪以習勞羽
林兮親率琱弓兮手操垂老兮不懈匪樂此兮遊遨感
唐宗之殪豕猶技癢而自豪何䧺心之欲逞而英武之
難韜八荒在闥七德有征不得已而後用計萬全而謀
成雖屢聞於露布長戚然其靡寧固不恃太平而弛備
亦非矜逺畧而佳兵
釋氏之流進曰佛道崇虛不以威力常生歡喜之心必
在清净之域粤自日升法界雲散梵天古來證聖今刼
當賢善慧夙願羅衛因縁夢占白象胎置金蓮徒衆則
降生百億光眀則遍燭大千發念四門凝神十地脫屣
王城披緇林際安歩而青雀環飛跏趺而火龍戢勢當
眀星之出時應執月而度世其為道也戒行為本禪那
為趨精進何勇忍辱如愚惟一真之自在忘色相之有
無懸靈臺之澄鏡出濁水之眀珠誕先登於慧岸乃永
超乎迷途離欲塵而皓㓗變苦海為懽愉其為教也大
拯羣生普濟萬有三乘可階六度是牖雷鼓揚聲霜鐘
虛受灑甘露以息心聞妙音而稽首意樹生夫善果情
田薅其害莠照暗室以芳苡擢汚池之瑞藕禆主化之
淳和躋黎元於老夀爾其騰輝周室皎像漢庭蘓由識
兆傅毅通靈天竺寫範石室緘經法顯於邁遍覺遐征
訪鷄足之故跡啟鹿苑之舊扃竹簡志其周歴松枝感
其專誠則貝文自兹盛出金字於焉流行矣又有伊存
初授迦羅始輯趙地宗澄秦都禮什宣譯大藏淵思秘
笈跋陁棲蹤於少林難提摹影於洛邑此則法雨之東
被而禪風之西入也然乃律論雖著心印未承達摩逺
届爰示真乘珈棃轉付機契斯憑北宗神秀南𣲖慧能
花開互葉燄發千燈是皆黙悟妙圓深通聖諦受如來
之法眼嗣大士之苖裔夫其超九劫而授記繼六佛而
仰瞻現白毫之功徳顯紫色之莊嚴天上天下其尊無
對世出世間此道為貴是以帝釋皈依人王崇事元魏
則一萬三千所江左亦四百八十寺莫不塔規雀離宇
肖鷲峰花林靄靄蘭若叢叢須彌巍殿兠率浄宫盤承
團露鐸和髙風六牙殊壯九級神功升堂則月容霄表
躡梯則人語天中亦有剪綵刻檀雕銀鏤玉香刹之金
翠二丈幡幢之珍寳百斛龍鱗敷席鳯毛隐褥薦瓊膏
而乳融焚瑶髓而烟馥現路衢之慶雲耀坊市之華燭
洵佛事其煥儼轉法輪於大覺熙萬年之鴻祚頌五位
之茀祿今主人無量夀相種大福因脩成億劫𢎞濟兆
民隨喜法喜能仁當仁邁應聲之前迹猗感運而降神
願闡真如之教永綏極樂之身主人曰釋氏之道湛然
虛凈脫離六根眀心見性無惡無善豈達性命似此狂
㕘又安能敬順動静以循環匪偏枯於寂定包理數其
紛羅何談空而作聖雖了徹乎三生亦奚禆於國政既
塵芥夫山河寧存心於萬姓捨身同泰迎骨鳯翔垂鑒
前史曷云其臧敬而逺之聖言孔彰
道家之流進曰釋開覺路老合儒宗直窺元奥大啟仙
蹤原夫有物混成㝠㝠窈窈先天地生字之曰道陰陽
互根坎離相抱本氣祖於太虛藴谷神之至寳絳宫爣
烺玉房逶迤木公金母姹女嬰兒龍虎森列昴畢交馳
神資澡雪妙合希夷為導引法為飬生主樞動不蠧水
流曷腐揺天柱擊天鼔熊經鷮息猿攀鳥舞戲五禽而
榮昌祛三蟲而輕舉六齋清浄十戒精嚴元關自扃尺
宅長緘澄空鏡皎活水波恬戕身之斧罔觸爽口之味
奚沾心欲葆真鼻先視白息由意調氣縁思積抱一兮
探珠守中兮栱璧存想而槖籥開内照而津梁闢爾乃
納新吐故吞㬌含光絪緼太始呼吸元陽丹田鬱鬰炁
海泱泱紫霧騰於上谷黄芽茁於中央廼有華池旁流
璇露寳液瀠洄瓊漿布濩六府潜疏百骸畢注汲醴井
而難枯灌靈根而永固若乃九三列鼎六一和沙烟浮
金竈乳吐瑶葩刀圭散雪鉛汞蒸霞充糧而煮白石擲
米而成丹砂别有氷園之𤓰玉文之棗瀹术同調茹芝
共𢷬籛鏗啜桂以緜齡務光哺薤而夀考偓佺食松而
飛行南岳采苓而助姣王興換骨於菖蒲鳯綱咀華於
卉草餌八石而方瞳服一丸而紫腦所以至人禀二氣
運三真按七候具五因保戊巳守庚申朝噏鬰儀夕采
結璘内則九還毓性外則寸匕回春煉形為氣化氣成
神烈焰莫灼弱水難淪金玉其色日月為身綠毛不槁
頳頬長新則有赤松雨師崆峒親訪作歌黄竹授書河
上笙吹緱嶺袖挹浮丘竇令乘龍而上下琴髙控鯉以
遨遊時而矯舉層霄遥征瀛海眺員嶠之崚嶒憇方壺
之爽塏九色之鴻蹁躚三素之雲靉靆霓旌荏苒以排
烟螭衣陸離而絢彩芝童導舞桂女擎觴雉羹箸膩麟
脯盤香鶴奏延年之曲鸞吟益夀之章揮三千之琅簡
騁十二之文凰縣圃之景光自愛蕊宫之娱樂偏長今
主人體乾元握太乙凝剛健之精造冲虗之室簡㡬務
之焦勞導皇躬以寧謐元始道合澹穆無為飬一心之
和暢致八極於雍熈固性命之真樂仁夀之良基不得
謂太上道妙與聖治而兩岐也主人曰道法自然為天
地根老氏之學能飬其真流而成弊刑名放蕩長生久
視語益惝怳况神仙之杳𣺌氣歴劫而難聚縱白日兮
飛昇與世道乎奚補慨秦漢之徃事求方藥而何愚用
清净而獲效寧化羙於皇初飬身夀人儒者有道保合
太和何取黄老
醫術之臣進曰衆家紛綸各有所宜導和釋結常守惟
醫雖方技之小道誠親切而神竒自古炎農始宣藥品
形色必區性味攸審亦越軒轅繼作内經運氣惟叙部
候聿眀岐彭扁俞振揚輔導君臣佐使之相須神聖工
巧之畢到勒諸玉版典在靈蘭遭嬴禁而無恙嫓羲易
而永傳爾乃鸑鷟鳴岐姬公制禮職領天官務寧王體
調和食飲滋息本根精神欲其内守政體先乎理身左
氏作傳載秦和之診視馬遷述史序倉公之證治備演
鴻術兼表竒事嗣是長沙賢守垂金匱之要句漏仙令
集玉函之妙華陽别錄太白千金逓相授學不輟披尋
猶復從壺中之幽叟搜肘後之秘藏門帶杏林而霏雪
宅留橘井而浮香三世之名著十全之實彰以臣愚管
仰揣聖躬非有陰陽勝負侵其外喜怒嗜慾伐其中特
以懷萬古之永圖鍾四表之遙情憂慮太逺則費神智
計過周則耗精黙識成性偶難憶於忽遺通㣲必睿時
不屬於思維得上藥以為助自壯盛而不衰西土浮陽
作甘羙草式和羣品首資國老瑶光散彩人葠具形恒
騰紫氣亦聞呼聲彤絲上布皓苓下生松腴不朽伏莵
通靈苖名小草本為逺志醒心是賴出處非異堯韭天
降昌陽引年百陰感氣九節蟠根隰産惟苄地髓凝黄
從下㑹意沉者尤良令應金蕋族辨苦薏齡延妙用露
裛佳色藷藇脩脆月盤煮糜生則膩滑乾収乃宜龍眼
繁實粲若驪珠蜜脾無滓益智有餘斯皆可以開心安
神填精輔志久服輕身近驗強記他若忘憂樹之丹棘
合歡贈以青棠猶以力㣲效淺未敢貢於尚方也至於
筋力小勩血氣異候樂不疲而覺強足容重而嫌後固
無事於按蹻更靡假於鍼灸虋冬蔓茂經驗紫㣲日行
三百有過鶱飛天精地骨枸杞還壯吠尨隱叢仙人作
杖交藤如斗山翁成瑞髪重鬒黑歩逾便利伊仙靈􁀙
輔足最神栁詩所歌不越盈旬穗象郗蟬性著逐馬丹
參曾試蕭炳非假以之湯液去患若風之吹雲醪醴取
益若寒之回春凡臣所陳氣擇其平味簡其良品無迂
僻用必經常屏金石之多悍捨蟲獸之微毒先甞奚待
乎九折奏御方迓乎百福煩悁渙釋動作輕安加由繹
而思彌永循端末而記益全襟舒兮懷暢色澤兮體胖
何必髙居深念鬰悒心顔乎主人曰古帝垂經以原其
本良師立方以使之平能回氣化有禆生生止祛疾疲
匪駐年齡食惟榖味滋以薑桂若服藥之過多反五藏
之為累况乎出産殊地採造愆期質同效異物是時非
試不獲應久愈失宜甞探求者歴載猶影似而未眞欲
綜覽以著書恐貽誤於後人思邈有逹言飬性先自慎
寧以憂畏為本勿惟藥用是信
於是有巖阿一老皓髯樸貎擊壤行歌韜華閟耀稽首
山莊之門上獻芻蕘之言曰諸臣所論惡足以知主人
哉昔者唐虞三代之治也堯德曰欽君道之大虞廷交
吁動色儆戒夏后克艱其政乃乂成湯慄慄臨淵是慨
文王烝哉敬止不懈武受丹書户牖銘誡謨誥雅頌歴
古相傳於赫天命眀徴聖言匪四海之為富將康濟夫
黎元匪九重之為貴將仰荅夫蒼旻理庶官而無曠躬
萬㡬而必勤思艱鉅之負荷雖細微而靡捐不以天下
為樂惟知為君之難今主人稽正學披徃牒溯百世之
緒繫億年之業撫幅員之廣博覩民物之繁稠日方中
而恐悚雨未至而綢繆譬朽索之馭馬喻洪波之載舟
覽青史以申鑒紆黄屋之深籌何一夫之可勝何一事
之不可憂乎乃若内外建官賢才是樹用牧閭閻用治
軍賦廢耳目而任心豈英髦之可遇爰詢訪於羣僚曷
由消夫黨附或顯名於卑秩逮位髙而改度倘審察之
未精將輕信而成誤又若蠲租賙食益下之經先時峙
備廪庾宜盈本常平之良規參社倉之遺軌非綱紀之
得人徒名存而實詭及臨事而設施貴周宻於條理茍
奉行之不臧竟何禆於井里法惟禁暴德在好生律令
不用道化以貞自親民之守令已莫必其得情况受讞
於槐棘憑案牘之權衡罰雖薄而求當乃克慎乎祥刑
每登中於嵗杪占貫索之空澄若此者自非主人離照
不遺乾綱獨運則何以肅官方解民愠作元命申清問
百工允釐有條而不紊乎主人曰隱者之言羙矣然終
奚以釋吾懷耶對曰王者之道父乾母坤嚴恭寅畏罔
間晨昏維天之怒風烈雷焞側身脩行言省其愆維天
之喜景星慶雲婉容愉色以承其歡視無形而若見聽
無聲而如聞儼精禋於二郊通志氣於兩間命變化其
靡定福不可以倖干恒跼蹐而齋慄敢戲豫以自寛代
天治物綏御遐邇睠此蒼生實吾赤子彼鞠育之慈恩
固疴癢其一體崇責任於元后曽何分乎毛裏縱遥隔
於帝閽如號啼之在耳果誠心而求瘼斯致頌於樂只
宜乎舉膳踰昃求衣待旦苦身勞形耄期忘倦卜天行
之泰否審人情之萃渙善罔小而祥基惡罔大而旤臶
履虎尾以操心渉春氷而慮患笑與頻其不假處閒燕
而齋莊恐潜移夫威福杜窺伺之在旁治與亂其倚伏
迨眀盛而思防炳㡬先以逺照用鞏固夫苞桑信盈虛
之有數脩人事以為常筮艱貞以旡咎豈宴安之可嘗
感晚節之易改永垂警夫怠荒期初終以如一運不已
之陽剛雖齒髮之就衰尚黽勉以自強縱精力之漸耗
詎惕厲之可忘是則主人之憂勤也天高地下與之偕
極日徃月來周而無息舉天下之人莫可與分其責而
又何術以自歡何時之能釋主人曰隱者之言實獲我
心有志未逮我思益深夙披誦夫尚書攬帝王之金鏡
君子所其無逸裕大猷以立政又觀玩夫周易綜㣲言
於四聖能恐懼以致福兹得中而履正殷憂勞勩習與
性成學於古訓不敢荒寧前途之計後世之寄疇勤疇
恤繄余是視兢兢業業不知老之將至
　
　
　
皇清文頴巻首三
欽定四庫全書
皇清文頴巻首四
聖祖仁皇帝御製文
　連珠
　　連珠(有序/)
　朕嘗觀揚雄博綜藝文叙述短章名曰連珠班固賈
　逵傅毅諸人相繼有作昔人所謂辭麗言約合於古
　詩諷興之義良不虚也效其體作數首以示侍臣雖
　亦假物陳義至於託寄髙逺殊讓古人爾
葢聞動静互宅所以乘隂陽之機張弛咸宜所以體剛
柔之撰是以春溫秋肅四時之玉燭常調山結川融八
柱之金樞永奠
葢聞海水納其所岀故浩大而無涯車輪復其所過故
廣逺而不滯是以善由虛受而萬物歸懐徳本健行而
上天合契
葢聞仁義之性不因地而遷移貞白之姿不隨時為豐
嗇是以蘭蕙生於幽谷不以居僻而損其芳松栢産於
茂林不以嵗寒而凋其色
葢聞知禮樂之情者能作識禮樂之文者能述疇非聖
而克開疇非明而弗失是以黄軒肇則道協隂陽姬旦
承謨制叅忠質
葢聞文治深則武功大恩施溥則徳威揚是以秦爇詩
書再世而致咸京之炬周傳官禮一戎而垂鎬室之裳
葢聞㤗岱為五岳之宗謂其居髙而不亢滄海為百川
之長謂其兼容而有餘何則過剛則凌物至察則無徒
是以道主敬民若馭朽索之馬心存愛物寧漏吞舟之
魚
　頌
　　二典頌(有序/)
　粤稽伏羲始畫卦象而未有文詞倉頡造字而篆籀
　之傳亦多淹失上古文章之見於六經者殆無有先
　於二典者矣朕服習尚書景慕勲華之徳業羮牆見
　焉竊以為包羅千古之治術無有出其範圍者朝夕
　涵濡用自勵朂爰作頌曰
煌煌二典邃古所傳乾綱坤維嶽峙星躔如海負地如
日麗天六經諸史肈開厥先欽明濬哲恭讓塞淵至徳
在躬光被八埏寅餞授時法創璣璿後之儀象咸取則
焉巡嶽考績疇咨簡賢後之命官率循罔愆文質而奥
事簡以全髙明博厚治象巋然夏商而降踵武鴻編支
分派别謨誥丕宣散為萬象流為百川仰瞻帝典若陟
泰巔伊予夙夜誦習有年望洋測海弗憚精研遥遥統
緒深愧仔肩永言祇頌躬自陶甄
　　禹陵頌(有序/)
　朕閲視河淮省方浙地會稽在望爰渡錢塘展拜大
　禹陵廟瞻眺久之敕有司嵗加修葺春秋蒞祼粢盛
　牲醴必豐必䖍以志崇報之意時康熙二十八年二
　月十五日也緬惟大禹接二帝之心傳開三代之治
　運昬墊既平敎稼眀倫由是而起其有功於後世不
　淺豈特當時利賴哉朕自御宇以来軫懐饑溺留意
　河防講求疏濬漸見底績周行山澤益仰前徽爰作
　頌曰
下民其咨聖人乃生危㣲精一允執相承克勤克儉不
伐不矜隨山刋木地平天成九州始辨萬世永寧六府
三事政敎修眀㑹稽鉅鎮五嶽嫓靈兹惟其藏陵谷式
經百神守䕶松栢鬰貞仰止髙山時切景行
　贊
　至聖先師孔子贊(有序/)
　葢自三才建而天地不居其功一中傳而聖人代宣
　其藴有行道之聖得位以綏猷有明道之聖立言以
　垂憲此正學所以常明人心所以不冺也粤稽徃緒
　仰溯前徽堯舜禹湯文武逹而在上兼君師之寄行
　道之聖人也孔子不得位窮而在下秉刪述之權明
　道之聖人也行道者勲業炳於一朝明道者敎思周
　於百世堯舜文武之後不有孔子則學術紛淆仁義
　湮塞斯道之失傳也久矣後之人而欲探二帝三王
　之心法以為治國平天下之凖其奚所取衷焉然則
　孔子之為萬古一人也審矣朕巡省東國謁祀闕里
　景企滋深敬摛筆而為之贊曰
清濁有氣剛柔有質聖人㕘之人極以立行著習察舍
道莫由惟皇建極惟后綏猷作君作師垂統萬古曰惟
堯舜禹湯文武五百餘嵗至聖挺生聲金振玉集厥大
成序書删詩定禮正樂既窮象繫亦嚴筆削上紹徃緒
下示来型道不終晦秩然大經百家紛紜殊途異趣日
月無踰羮牆可晤孔子之道惟中與庸此心此理千聖
所同孔子之徳仁義中正秉彛之好根本天性庶㡬夙
夜朂哉令圖溯源洙泗景躅唐虞載歴庭除式觀禮器
濡毫仰贊心焉遐企百世而上以聖為歸百世而下以
聖為師非師夫子惟師於道統天御世惟道為寳泰山
巗巗東海泱泱牆髙萬仞夫子之堂孰窺其藩孰尋其
徑道不逺人克念作聖
　　石鼓贊(有序/)
　朕釋奠先師扵國學觀石鼓於廟門之兩廡緬懐周
　宣迄今二千餘年而中興之烈岐陽之蒐俯仰如昨
　魯壁汲冡缺有間矣此文此石獨煥然與日月爭光
　是三代法物之僅存者也今列在太學實斯文之盛
　嘗尋繹榻夲推詳其遺義有㑹於心焉乃為贊曰
猗歟周宣纘緒文武一時從臣方叔召虎蒐於岐陽陳
列斨弩鐫功告成伐石作鼓以歌以銘載規載矩豈備
考擊致煩矇瞽鼓鼙思將義葢有取歴二千年鑠日蝕
土蝌蚪失傳剝落誰補車攻馬同麀鹿麌麌晨星缺月
完句可數天門詄蕩岐山翔舞軒頡是班鍾王敢伍陳
在泮宫設於廊廡是切是磋匪擊匪拊橋門觀禮如對
簋簠庶㡬文治再見三古
　箴
　　講官箴
予企至道覃思簡編朝夕討習禮茂講筵詩人有云顯
示徳行啓沃惟賢庶㡬金鏡爾列詞苑峩峩在廷細旃
廣厦論史談經體之行之朕躬是力載獻載替爾職宜
飭母務𠞰説母茍雷同毋繆扵正毋悖厥中在昔大儒
稱先則古臯䕫是師言規行矩誼貴翼勵先正其心爾
茍勿欺吐詞足欽詎曰名義可以塗飾詎曰聖賢可以
蠡測關閩濂洛炳矣心傳撰述大㫖庠序宗焉用昭儒
修用𢎞敎澤爾其勉兹尚無攸斁
　　臺省箴
臺省之設言責斯専寄以耳目寧取具員通眀無滯公
正無偏黨援宜化畛域宜捐洞逹政體斯曰能賢古昔
諍臣風規凛然訏謨讜論垂光簡編朕每覽繹如鑑在
懸居是官者表裏方直精白乃心充廣其識國計民生
臧否黜陟凡所敷陳敬將悃愊風霜之任以懲奸慝摶
擊之威以儆貪墨毋摭細務茍塞言職母紛成憲妄逞
胸臆書思入告當宁對揚沽名匪正營私孔傷或藏嫌
怨謬為雌黄受人指囑尤為不臧形諸奏牘有玷皂囊
職司獻替亟宜審詳敬爾在公風紀巗廊箴詞用朂誕
告聨常
　　督撫箴
芒芒方域分理需人岳牧之選實惟重臣寄以封疆千
里而逺地則星羅令猶風偃控攝文武統馭官司繩違
糾慢宣徳布慈㢘善是旌貪黷毋宥小眚是矜呑舟毋
漏彼昏而墨日削月朘或市徇縱以恣撟䖍澤不下殫
民隱㒺恤政廼不和為時蟊賊曽是源濁而流則清曽
是表正而景則傾職汝之由是曰曠墜軫我元元保釐
奚頼天命天討我不敢私朂哉有位敬聼箴詞
　　守令箴
五等封建古今異宜郡縣之制百王同規壤地磐牙提
封棊峙大者一州小則百里有社有稷有民有人守令
何職職兹拊循勸農課桑宣條設教偃風以徳從星惟
好毋營筐篋毋急簿書悃愊之治嵗計有餘莫髙匪天
而卑其聼莫愚匪民而智其性民不可掩天不可欺一
之不慎而戚自貽稽古治效嘉禾瑞麥勉能其官紹休
前迹
　銘
　　淵鑑齋銘
搆室藝苑匪求堂皇六籍斯列百家斯藏聿求治道攬
兹舊章古人遜志歉若望洋取義于淵源深且長浩演
渟泓蓄之有常既澄其體復藴其光清暉朗映無物不
彰於焉鑑之洞毫晰芒以兹發政如渉津梁以兹擇人
如鑑否臧我懐前哲陟降在旁見道於衡覿聖於墻實
惟簡編乃獲周行披覽之餘奥義以詳擷其精英以備
遺忘齋名淵鑑昭示無疆目擊道存文治永昌
　　佩文齋銘
堯紀文思舜稱文眀文以經世天地精英河洛啓祕圗
書肇興典謨垂則雅頌繼聲楷模百代統歸六經乾坤
樞紐民物凖繩潤如河海炳若日星簡編具在黽勉服
膺如寒待衣繭絲呈能如饑待食菽粟惟馨人倫日用
匪此莫勝紉蘭為佩楚辭可徵佩弦佩韋柔剛互成亦
有佩玉義取温瑩予所佩者古訓是程朝斯夕斯孔思
周情味道之腴體泰志寧縹緗炳蔚巻軸縱横研求探
討澡祓性靈掲之座右恒視斯銘
　　知稼軒銘
史書大有惟國之瑞食為民天邦夲所繫西苑有廬茅
簷土砌風雨攸除桑柘蓊翳農祥乘春南榮晨蒞嵗云
秋矣流火西次於焉占星以戒農事物養於䝉禾保於
穉驗其勾萌在晦明際雷雨甲坼剛柔並試灌溉為仁
芟薙為義二者不廢頴栗可冀嵗之歉穰人力是視儻
逢其時饑寒或遺閔兹農夫終嵗勞瘁在昔有邰嘉種
手藝採入豳龡咏及纖細用銘斯軒庶㡬此志
　賦
　　梧桐賦
撫萬彚之生成攬植物之暢茂見藹藹之梧桐為良材
之僅覯當綺閣而結柯臨玉階而吐秀既託根以得地
亦含靈而迎候扇淑景扵春陽振英華扵清晝揚蕤瑤
樹布葉金鑾碧滋密綴翠纈深攅散澄暉扵幃幄濯鮮
色扵琅玕被光華扵日月耀羽儀扵鳳鸞廼有芝雲上
覆瓊泉下浸長浥潤扵丹穹永敷榮扵紫禁雨滴疎聲
風吹籟鳴乍響廻扵環珮已樂合扵竽笙若夫新條始
引清露初流如潔清之士邈焉而寡儔挺節無撓陵虚
欲上如謇直之臣介然而不黨菶菶者其陰可以矢巻
阿之頌音離離者其實可以廣湛露之雅什韻虞氏之
文琴絙軒皇之素瑟信天地之嘉生非凡材之能匹彼
夫桃李之佳蔭松栢之貞心甘棠蔽芾扵南國玉樹青
蔥於上林雖留詠扵在昔詎埒羙扵斯今至扵嶧山孤
立之姿龍門百尺之幹或擢本扵丘樊或漸色扵巖畔
豈若兹樹之曜頴朝陽植枝霄漢負聳壑之遐標増麗
城之榮觀也哉
　　夜亮木賦(并序/)
　塞上古木夜視有光遇雨益明移置室中即之可以
　燭物嘉其有異故賦
猗嘉木之逈異垂四照之華英蜿輪囷於川壤萃盤錯
扵柯莖外禀巽徳内藴離精煥然夕皎灼爾宵眀晼瑞
星之初麗炯璧月之漸生既騰輝於山谷亦揚彩於檐
楹若乃靈根濯雨榮枝浥露芳澤加鮮澄暉逺布方隱
之而彌耀旋即之而如晤洵昭質之無虧何㝠行之是
懼爾廼金膏灺蕋鶴燄韜光獨飛熛而振采長煜煜以
煌煌吐瓊文扵赤水懸瑤景于昆岡非朝華而夕謝殆
積闇以能彰於是列之桂宫置以椒室流映金鋪近燭
緗帙豈浮艷之為容亮靈竒之足述庶含章之可貞雖
在野而靡失
　　玉泉賦
若夫天産瑰竒地標靈迥融則川流峙惟山静撫風壤
之清淳對玉泉之幽靚信芳甸之名區而神臯之勝境
也爾其洞壑厜㕒巖阿叢複源出髙岡溜生寒麓瑶竇
濺珠瓊沙歕玉控以翔螭引之鳴瀑初噴薄以飄絲旋
瀠洄而曵縠既瀺灂於澗谿遂𣺌瀰於陵陸侔色則素
纈無㾗儷質則纖塵不屬挹味則如醴如膏揣聲則爲
琴為筑於是長輸逺逝澶漫演迤曲之為沼渟之為池
拭一泓之明鏡瀉千頃之琉璃排玲瓏之鴈齒跨蜿蜒
之虹鬐拓澄湖而西滙環仙籞而東馳當其春日載陽
惠風潛扇草緣初芽柳黄欲綫捲百尺之湘漪拖十重
之楚練䕃逺樹之芊綿泛落英之蔥倩及夫長嬴届節
新漲平堤林霖夕歛嵐彩晨飛抽碧筒以徐引綴丹的
以紛披展含風之翠葆搴裛露之紅衣若乃炎歊既回
鮮颷疎豁泠泠桂間嫋嫋蘋末見鳬鴈之沉浮望烟雲
之出沒掬皓魄扵晴瀾散清暉於深樾至於凄辰中律
水樹蕭騷木葉盡脱㣲霜始飄耿氷雪以流映擁貞萋
而後凋攬六宇之曠邈寄予懐於泬寥是其為狀也何
時不妍何妍不極境近心逺目營神逸有林坰之羙而
無待於攀躋有亭榭之安而無勞於雕飾豈所語於入
華林者擬濠濮之逰渉太液者象蓬瀛之域也耶
　　行殿讀書賦(并序/)
　東巡十有餘日矣寒夜初永行幄清肅取大易尚書
　及前代史籍探索披覽夜分乃休侍臣髙士竒每以
　過勞為請然朕勤政愛民之外惟涵泳乎詩書心契
　古人寤寐勿倦非此何以自樂耶乃作行殿讀書賦
　以示之
紹
三后之令緒兮撫曩代之遺蹤爰省方而設敎兮言時
廵乎兖東軫予懐於蔀屋兮息予駕扵蒿宫發圖書於
行笈兮窮墳典於淵通遡帝王之餘烈兮勤效法之深
衷昔唐虞之詢岳兮闢四門而眀目禹泣罪而下車兮
湯解網以致祝文獵渭以求賢兮武邁邦以問俗景列
聖之芳模兮希千秋之懿躅庶咸五而登三兮亦覲光
而式榖惟時商秋甫謝寒律初尋風日髙肅雲物蕭森
陳羽衛之清約兮憇幄宫之靜深愛三冬之暇景兮惜
萬㡬之餘陰於是心曠情怡氣恬神攝玉虯書嚴銅蠡
宵歇望山海之崇深兮凛載登而載渉詎博洽之自矜
兮何菁華之足獵鄙虞初之屬車兮陋河東之遺篋冀
文敎之永敷兮播風聲而四浹
　闕里古檜賦(并序/)
　孔子手植檜在杏壇之側金貞祐間無復存矣元至
　元三十年再茁故處眀𢎞治間又燬扵火今所遺者
　不枯不榮屹立霜露而秀色獨異撫摩久之廼作賦
　曰
維槎枒之靈質實鈞化之所鍾標扶輿之竒特峙先聖
之故宫涵元氣以不朽與至道而俱崇爾其黛幹蒼蒼
孤柯濯濯鶴骨初扶霜鱗未作儼茁軋以方舒類鴻荒
之忽鑿謝縟彩扵春華完淳風扵太樸天矯拂勃星臨
露滴枝無取扵樛樛葉全稀扵摵摵夕飈度兮弗驚朝
旭烘兮如滌伊間氣之潛滋惟神爽之咸集徘徊延却
宛轉斷連蟠屈兮若佾羽之在列聳削兮若簨簴之待
懸則有築以崇封沃以膏壤方以周䦨角以文磉足縮
心歔目給神賞蘿烟奪翠松籟失響扵是楷因之而擢
穎蓍感之而抽莖爭葳蕤於絃誦之里齊扶疎於禮樂
之庭朝菌慚兮一旦大椿讓兮千齡上泝真宰之功逺
契無為之代均雲行兮雨施等乾始兮坤載疇則出混
茫之中而居耳目之外與三才以並植緜歴禩其長在
亦有扶桑海表若木山巔東瀛西極掲日摩天迹雖誇
於神異植非出扵文宣宜瞠乎其後矣邈無得而稱焉
　　木棉賦(并序/)
　木棉之為利於人溥矣衣被禦寒實有頼焉夫既紡
　以為布復擘以為絖卒嵗之謀出之隴畝功不在五
　榖下嘗稽之載籍島夷卉服註以為吉貝即其種也
　然止以充逺方之貢而未嘗遍植扵中土故周禮婦
　功惟治蠶枲唐徵庸調但及絲麻至木棉之種後世
　由外蕃始入於關陜閩粤今則逺邇貴賤咸資其利
　而昔人篇什罕有及之者故為之賦曰
考吉貝之佳種披丘索以窮源道伽毘而逺来由秦粤
而衍蕃倣崖州之紡織製七襄而無㾗傚宋人之洴澼
比八綿而同温先麥秋而播種齊壺棗而登原宿黄雲
於萬蕋墮白雪於千村落秋實於露晞軋機軸於星昏
煖佐耆年之帛陽回寒女之門幸卒嵗之可娯乃民力
之普存若應鐘之司律正薄寒之中人月照牛衣之夜
霜侵葛屨之辰家挾千箱之纊路絶百結之鶉曝茅簷
而歌愛日賽田祖而洽比鄰謝履絲之靡麗免于貉之
艱辛故夫八口之家九土之氓無沍寒之膚裂罕疾風
之條鳴時和年豐水耨火耕嵗落三鍾之棉塲登百畆
之秔同彼婦子樂此太平奚羡纂組之巧與夫縞紵之
輕慨風詩之未錄省方問俗將以補豳什而續授衣之
經
　
　
　
　
　
　
　
　
　
　
皇清文頴巻首四
欽定四庫全書
皇清文頴卷首五
聖祖仁皇帝御製詩
　四言古詩
　　長至日祀
天圜丘有述四章
於穆天縡鍳觀維赫播物無私佑於有徳
髙皇受命膺符闡繹丕顯
太宗廓圖登績眷我
皇考九圍是式克享
天心立民之極(一章/)
洪維景運集於眇躬南諧北燮君兹萬邦夙夜敬止恒
惕於衷毋曰髙髙聼卑則聰毋曰盱盱視逺斯通罔敢
逸豫昭事必恭(二章/)
是月仲冬維日長至爰啟
泰壇肅将禋祀濟濟奉璋羣工在位牲玉既陳籥舞乃
備對越有䖍百神攸暨雲旓揚揚華星晢晢(三章/)
乃辨雲物載觀載書乃占豐年多黍多稌南陸曜采𨗳
我歸輿芸香始生景長以舒初陽来復相協厥居垂象
是則奉若不渝(四章/)
　五言古詩
　　覽貞觀政要
春陽淑以嘉流雲灑几案及此聼政餘縑緗獲披玩寥
寥三古後載籍亦炳焕俯仰千年餘盛治數貞觀脩徳
偃干戈措刑空狴犴海外奉車書臣民登燕衎事徃迹
尚存流風照觚翰洋洋四十篇可以一辭貫仁義有明
效非由事擊斷鄙哉封倫言相去邈河漢
　　時巡近郊憫農事有作
芳郊景物麗淑氣扇暮春靈雨應良節光風薄嘉辰省
耕已届候夙駕方来巡前驅列式道羽衛羅鈎陳時有
田間子荷耒披車塵譏訶勿頻數疾苦當咨詢千耦幸
終畆二鬴猶懸囷穮蓘爾勤動痌瘝予隐親賙賜出泉
府拊循屬官臣行潦有挹器冽井無枯津所恵良未徧
嗛嗛愧斯人
　　懋勤殿讀尚書至無逸篇有作
元化斡四運淑景催芳年乾乾緫萬㡬寸隂惜屢遷綈
几散瑶帙阿閣颺鑪煙澄懐求至理孔壁存遺編公旦
訓無逸則古多所宣言念小民依田功稼穡先天命良
匪易敬徳省厥愆法戒備近王炯炯斧扆前寤寐思古
人千禩精意傳端居不遑暇三復期勉旃
　　詠觀天儀器
乾象極髙逺孰者為綱維惟此貞恒理可以揆測知靈
臺有儀器云自古聖貽偃盖金粲粲飾體珠離離横玉
筦其中激水相推移内挈黄赤道外互南北垂紫宸凝
不動列曜如置碁制作侔造化法撰窮神竒昔在有虞
氏以命和與羲七政順其軌庶績咸用熙後来代有述
神明夫前規日官比申命欽哉重人時惟㡬恒自勑曰
旦凛在兹五緯協位序燠寒無僭差永言答靈眷長與
休禎期
　　秋日出郊觀稼
秋氣日寥迥萬象皆蒼蒼朝暾被渥露草木含晶光西
成方届候農事将築場於焉省斂穫令典重百王輕軒
屏前置夙駕無嚴装郊原一以眺烟樹紛成行微風𣪚
深樾清流抱廽塘土脉秀且沃篝車欎相望新䥥粲如
月刈此溪雲黄捃拾復何幸遺秉滿道旁鳥雀互翔集
婦子咸恱康行将吹葦籥報爾千斯箱眷言三時勤艱
難詎可忘茫茫視九壤豈盡歌豐穣二鬴茍不充予饑
惄如傷幸兹樂有年時若雨與暘朂哉慎所麗田功庶
無荒
　　端寧殿齋居
肅肅羣籟屏裊裊鑪煙舒諏日躬禋祀濯祓臨齋居輝
輝閣西日流影照綺䟽坐乆微風来泠然吹衣裾霽心
觀萬象黙見天地初感神在至諴寧俟灌鬯餘
　　詠史四首
鴻鈞運元氣萬彚無私恩上徳貴醇悶容覆如乾坤熙
熙康衢老作息循晨昬耕鑿食其力安知帝徳尊在宥
物自理巧歴難為言下覧商周際頌聲亦已繁
　　其二
三田嵗畢舉用以薦明禋聖王戒暴殄郊藪遊麒麟虞
羅張復觧原野氣已春六合豈不廣一面何逡巡亳都
百里間曠如天地仁寛政逮毛羽况乃蚩蚩民
　　其三
軒皇訪后牧相道光璿樞精誠契𡨕漠在古豈有誣巍
巍興王佐竟與夢寐符天意靖殷邦豈為榮一夫緬彼
耕莘叟後有版築徒試觀說命篇典則追三謨
　　其四
尚父抱竒略壮齡運不偶一竿清渭濵經綸在其手志
欲網九州吞舟非所取卜兆示先㡬龍彲載車後白旄
師既陳青社符還剖偉哉八百基肇自一釣叟
　　二月三十日親統六軍徂征漠北
惟天盡所覆眷命畀我清自予莅鴻祚恒願銷甲兵小
醜窺北疆屬國横相攖夙昔張撻伐兇醜皆顛傾赦之
釋不誅開網全其生怙終恣跳梁邉鄙揺羣情皇皇仁
義師聲討必有名春雪灑貝胄朔風捲龍旌睠兹貙虎
士金革勞逺征於鑠振我武赫赫揚天聲
　　經明成祖勒銘處指示扈從諸臣(并序/)
　朕率師行四十五日至我哨界界内外髙阜坡陀大
　扺皆黄白沙五色石北行十一里有石瑩然獨出明
　成祖北伐刻銘其上時則永樂八年庚寅四月十六
　日朕今過此適在四月十四日山原猶昔時日同符
　朕謂明成祖之率師而行也與今日異其時出邊皆
　敵人也今蒙古悉我効力之人其時皆漢人歩卒今
　我兵悉騎士且熟習邊外之行由此觀之明成祖深
　入敵中數千里縱横若行無人之境亦誠難矣我軍
　若不及彼良可媿也凡聞斯語者當人人自奮焉爰
　紀其事而繫之以詩
伊昔永樂年征馬嘶朔風磧間銘片石苔蘚磨青銅我
行初拂拭夏節欣相同當時月在已今值清和中後先
間兩日彼亦一代雄我武討不庭春發明光宫塞草綠
微茁雨雪隂濛濛或言時尚早稍待邊花紅寧知英傑
人所見良䟽通迅行掩不備兵法貴折衝軍謀在帷殿
士氣如虎熊豈不資羣䇿惟斷斯有功作詩紀其事聊
以示臣工
　　行殿示諸皇子
師行日已逺邊馬風蕭蕭眷言靖疆宇寧惮道路遥彼
宼鄰北藩譎謀聲動揺除惡必拔本稂莠隳良苗外攘
内斯安務令金甲銷吾民息轉輸丁男無敝彫一勞方
永逸所戒怠與驕天心鍳此誠雨暘時以調
　　厄魯特之衆相繼来歸咸詢其父母兄弟妻子為
　　　陣前所獲者覔令完聚
締宇莅八表一視貴同仁茍有不得所此中常肫肫荒
裔乃異類猘驁性頑嚚横戈臨朔漠窟穴頓淪湮将士
俘擒衆竄遁僅及身逋亡日来投稽首丹悃申念彼骨
肉離咸為加撫詢廣諭命尋識使得完天倫歡聲繼感
泣寒塞生和春綏柔寓大權萬物歸鴻鈞
　　黄河(并序/)
　河源發於塞外流經萬里餘始由中土入海曩曽遣
　使探流窮源河之為利為害莫不洞悉近以廵省邊
　隅駐蹕湖灘河朔一水瀠洄自西北来流不甚濁而
　波緩岸隘而土堅白草蕭蕭黄沙彌望其中環抱約
　地千二百餘里草豐水羙便於畜牧明𢎞治間淪於
　外彛地逼秦境時相宼擾故諸臣每言不宜棄此衆
　議紛然人多不察恒惜其言之未用然使當日即用
　其言加兵塞外揆理度勢豈遂能驅而逺之亦必徒
　勞士馬耳朕嘗以收復河套之論謂其心忠於國則
　可謂其灼見事㡬言之可行則未然也國家威徳所
　布龍荒大漠與河套盡入版圖諸蒙古嵗脩賮貢奉
　職惟謹非務徳意綏柔詎兵力之所可致耶故臨流
　増思詩示永乆
洪流逺且長迢遥逾塞垣旋繞㡬曲折沙雜波濤渾漸
下漸開拓建瓴勢迅奔所經雖緜邈脈絡自有根東南
藉輓輸䟽瀹頻討論昔嵗省隄防淮濟親臨軒今兹歴
大荒羽衛成雲屯崚嶒兩岸間天寒落漲痕氷澌斷更
續晶晶耀朝暾此中地沃饒水草佳且繁昔人議收復
斯舉誠難言觀俗撫幽遐老㓜争攀援殊方亦蒼赤咸
施沐浴恩期令歸化意来者如河源晝夜入滄海包括
彌乾坤
　　噶爾丹平後示諸臣
莅㝢心無倦寧人慮每周一從沙漠擾時厪深宫憂日
旰食始進未明衣先求或云小醜徒廟堂何湏籌或云
自徃代兹類難鋤耰念我
祖宗基不與古昔侔沿邊諸外藩奉軄如列侯一一効
驅䇿非徒貢賮脩顧此豺狼種狂逞匿林丘侵欺我屬
國潜入我遐陬設竟置罔聞何以示綏柔因之違羣議
秉鉞麾貔貅扼塞伏偏師兼程裹糧餱事無巨與細皆
為先綢繆五月入不毛破賊瀚海頭遁免僅及身資帳
咸躪蹂秋冬再臨邉寒風透重裘方春更逺陟秦晉歴
邑州乞降多詭詞其意本夷猶孽子已成俘族黨紛奔
投未能悔厥心尚思延蜉蝣分道命禁旅夏肅氣如秋
頓爾膺天誅無庸施戈矛幕南與幕北圖輿萬里收華
山可歸馬桃林宜放牛息兵培元氣黎庶永安休於野
樂稼穡於朝獻訏謀交泰賴臣工長與蒙天庥
　　凱旋言懐
黄輿奠四極海外皆来臣眷言漠北地㷀㷀皆吾人六
載不遑息三度勤征輪邊柝自此静亭堠無煙塵兵革
方既偃風教期還淳興㢘遵昔軌崇文育羣倫所用惟
才俊非僅榮簮紳爾俸與爾祿脂膏出細民永念固邦
本不媿王國賔
　　口外設屯耕植聚落漸成
沿邉曠地多棄置良非䇿年来設屯聚教以分阡陌春
夏耕耨勤秋冬有畜積霜濃早收黍暄遲晚刈麥土固
有肥磽人力變荒瘠山下出流泉屋後樹豚栅行之無
倦弛定能増户籍古来王者治恐亦無以易
　七言古詩
　　收復岳州作(并序/)
　逆賊吳三桂既經天誅之後不數月而岳城恢復良
　由三桂背恩倡亂荼毒生靈經年以来死者相望於
　道路生者逃竄於四方積尸遍野民不聊生皆朕徳
　之薄不能撫綏之故也今賴
皇天之眷佑
祖宗之威福羣臣盡力将士用命前後恢復閩海兩粤
　以至湖南岳陽諸處擒斬賊魁殆盡望風歸正不可
　勝數所餘小醜勢如破竹觧吾民之倒懸行有日矣
　特賦長歌以舒其懐
聿予凉薄莅洪荒遂使巨慝亂天常東南黎庶苦紛擾
㡬年戎馬蹂疆場臨軒重簡親藩出軍威萬里風雷疾
肆伐原因討不庭専征大義昭星日臥榻安容有悖狂
太阿豈好弛紀律再敕元臣佩虎符戈矛剗地生寒栗
鐡騎驍騰擁楚雲霓旌閃爍連江濆七澤三湘據衝要
樓船壁壘屯諸軍一時将士盡忿激人人都願成功勲
懸知叛逆衆所惡直湏吹氣清妖氛顧此生靈負何罪
流離轉徙多饑餒處處田疇蕪不耕年年桑柘無人採
聞說荒榛遍野廬還傷老弱填江海每念邊陲一憮然
立身天地慙主宰未忍加兵戕我民深宫宵旰勤五載
五載躊蹰常恭黙㑹當滅此乃朝食旗捲閩疆甲士降
陣開百粤堅城尅已見懐光伏𡨕誅更㸔元濟成俘馘
鼙鼓旌旄定岳陽琱戈金鏃清區域指顧能收六詔煙
宣恩早布招徕徳書奏傳来慰
兩宫乂安社稷開鴻濛翼翼小心恒敬慎敢忘繼述在
朕躬期與宰司百職事共相砥礪克厥終
　　自寧夏出塞濵河行至白塔乘舟順流而下扺湖
　　　灘河朔作
黄河之源難可窮滔滔来自遐荒中既入洮蘭復西出
飛濤浩瀚聲淙淙來從邊山逺䟦渉遣師輓餉兼採風
廻鑾欲假順流便特乘艇艦浮奔洪瀠洄大野勢㡬曲
沙岸頽突還巃嵸亂柳排生枝幹宻中有巨鹿藏榛叢
遥山轉轉行莫盡忽前俄後迷西東有時塞雲催急雨
晚天霽色横長虹旌門月上夜皎潔水光直與銀漢通
放櫂百里只瞬息迅於走坂馳駿驄中宵望見旄頭落
幕北已奏煙塵空(四月十四日夜奏報噶爾/丹窮蹙自盡其下悉平)兹行永得
息兵革豈惜暁暮勞予躬長河緜延古鮮歴巡閱乃與
區域同自此寰海樂清晏熙恬萬國咸亨豐
　　長安行
河山天險古金湯都邑規模溯漢唐陸海膏腴本沃壤
秦風慓悍稱巖疆每因睠念勞中夜忍使時廵後一方
逺幸衝寒訪民隐終南太華遥相望豳岐不乏耕織業
漆沮尚存蒐狩塲重農藏富屢詔諭雨暘時若歌豐穰
雄兵超距賈餘勇野老謳吟多宿糧要令遐陬沾湛露
詎以無事弛邊防大閱三軍訓甲士来朝諸部趨蕃王
蠲租恤下恩未已共躋仁夀樂且康渭水氷消囬暖律
南山煙靄動初陽停鑾懐古還披巻宵旰勤求意不忘
　　松花江放船歌
松花江江水清夜來雨過春濤生浪花疊錦繡縠明綵
㠶畫鷁隨風輕簫韶小奏中流鳴蒼崖翠壁兩岸横浮
雲耀日何晶晶乘流直下蛟龍驚連檣接艦屯江城貔
貅健甲皆銳精旌旂映水翻朱纓我來問俗非觀兵松
花江江水清浩浩瀚瀚衝波行雲霞萬里開澄泓
　　望焦山念已已曽登其上
大江日夜波汪洋金山焦山兩相望金山樓閣蕩丹碧
焦山竹樹多鬱蒼境深流廣人罕至徃年曽一登其岡
頃者放舟仍北度壮哉滉瀁雲低昂青巖翠壁幽且蒨
圖經名著傳焦光何時瘞鶴在山足遺銘剝蝕存華陽
(山下有瘞鶴銘為華陽/真逸撰止存六十餘字)葭洲白鳥忽飛出江花𡨕𡨕江
草芳是日雨餘氣清淑夏首晴晝欣舒長倚檻四顧暢
襟抱好風豁達來天閶
　　海東青
羽蟲三百有六十神俊最數海東青性秉金靈含火徳
異材上映瑶光星軒昂時作左右顧整拂六翮披霜翎
期門射生諳調習雄飛忽掣黄縧鈴勁如千鈞激砮石
迅如九野鞭雷霆原頭草枯眼愈疾砉然一舉凌髙㝠
萬夫立馬齊注目下逐鳥雀無留形爪牙之任安可廢
有若猛士清郊坰晾鷹築䑓存勝蹟佳名豈獨標禽經
　　松花江網魚最多頒賜從臣
松花江水深千尺棙柂移舟網親擲溜洄水急浪花翻
一手提綱任所適湏臾收處激頽波兩岸奔趨人絡繹
小魚沉網大魚躍紫鬛銀鱗萬千百更有巨尾壓船頭
載以牛車輪欲折水寒氷結味益佳逺笑江南誇魴鯽
徧令頒賜扈從臣幕下燃薪逓烹炙天下才俊𣪚四方
網羅咸使登巖廊爾等觸物思比託捕魚勿謂情之常
　　再遊盤山
薊州城北黄崖前水甘土厚多平阡崇山特起矗霄漢
栝栢夹路隂㕘天囬巒複嶂倍娟秀幽林邃谷時夤緣
雲藏古寺行未到樹杪先有鐘聲傳數峰突兀勢陡絶
上廹箕尾䨇星躔峩峩石状獸蹲立因風揺曵如空懸
深潭清泠那可測知是百尺神龍淵鉢泉恍惚有海眼
潮井呼噏通百川不然泛濫亦易挹何為萬古清涓涓
神工融結天巧鑿更騁逺目窮髙巔漁陽古郡最阻阨
屹為左輔雄幽燕即今交河逺置候此實堂奥非臨邊
太平粗喜有端緒石根沙磧皆原田偶兹登陟聊駐斾
用寄襟抱題斯篇
　
　
　
　
　
皇清文頴巻首五
欽定四庫全書
皇清文頴巻首六
聖祖仁皇帝御製詩
　五言律詩
　　咏蟬
飲露當凉夜吟風向晚晴乍移深樹影又聼别枝聲與
物心無競離塵翼最輕秋懐聊寄咏愛爾獨能清
　　入喜峰口
一道鳴鑾度三驅振旅還莓苔天半石松栝雨中山險
設關門壯時清堠火閒
孝陵佳氣近縹緲翠㣲間
　　夏日迎薰亭
苑啟時初夏亭陰午未䦨雨過池藻碧日綻海榴丹水
木含清景禽魚得静觀薰風能解慍試取玉琴彈
　　曉發古北口望霧靈山
流吹凌晨發長旓出塞分逺峰猶見月古木半籠雲地
迥疎人跡山迴簇馬羣觀風當夏景澗草自含薰
　　塞外省覽風俗
莫道巖關險要荒總一家戍樓無鼓角戰壘是桑麻野
静知民樂時清見物華林中歸徑晚旌斾滿煙霞
　　過
　闕里
鑾輅来東魯先登夫子堂兩楹陳俎豆數仞見宫牆道
統唐虞接儒宗洙泗長入門撫松柏瞻拜肅冠裳
　闕里古檜
幹聳朱甍外根盤碧殿阿竒文成左紐元氣挺孤柯瑞
與龜龍竝傳来嵗月多徘徊看手澤不共劫灰磨
　　出居庸關
羣峰倚天半直北峙雄關古塞煙雲合清時壁壘閒軍
鋒趨朔漠馬蹟度重山漸向邉城路旌旗疊翠間
　　賜將士食
萬騎擁雕弓長鳴向北風龍荒彌曠逺虎旅正驍雄戰
鼓黄雲外旌門紫氣中朕躬方蓐食與爾六軍同
　　瀚海
四月天山路今朝瀚海行積沙流絶塞落日度連營戰
伐因聲罪馳驅為息兵敢云黄屋重辛苦事親征
　　外藩諸部落絡繹来賀宴賚之
諸部名王集扶攜繞御營皆言清朔漠從此樂生成喜
溢車書會歡騰鼓角聲朕懐勤撫恤所志在休兵
　　十一月三日泛舟黄河流凌始下舟行之頃河水
　　　瑩潔波浪忽平
黄濤何洶洶寒至始流凌解纜風猶𦂳移舟浪不興威
行宜氣肅恩布覺陽升化理應多洽囂氛頃刻澄
　　入沙虎口
秋末巡沙塞冬深六轡還野迴千澗水雲掩百重山獵
獵寒風勁駸駸班馬閑勤勞因國事計日對
慈顔
　　保徳州渡黄河
入塞河聲壯朝宗勢拱環劃疆分晋野隔岸是秦山城
郭巔崖裏旌旄浩渺間横流渡舟楫前路指蕭關
　　晚眺
軍門延夕眺雲氣澹遥天古塞千峰月平沙萬幕烟旌
旗寒色壯刁斗晚風傳衅甲從今始功成靖朔邉
　　過密雲作
秋氣驅殘暑青林墮葉稀馬嘶凉籟動蟬噪夕陽㣲河
繞遥通塞山迴盡拱畿黍苖膏雨足嵗事念民依
　　興京
靄靄興王地風雲莫可攀瀠洄千曲水盤疊百重山瞻
拜
陵園肅凝思大業艱蘢蔥松柏茂瑞鳥滿林間
　　曉發嘉興
數里城依水千門路向田菜塍無近逺桑岸互綿連土
沃勤為冣年豐儉欲先雲開林野秀初日上行旃
　　花山
警蹕来初地青山鳥道深風生松澗合雲暗石苔侵静
晝飛閒蝶餘春噪晚禽空留支遁跡物外託宸襟
　　仲子廟
河口孤祠在千年祀典存當階松半偃繞碣蘚堪捫懷
古題新額遺風想聖門行舟清晝永岸草採芳蓀
　　大城文安等處堤修完舟中駐蹕王家口
積水頻縈慮長堤幸已成桑麻連井邑花栁近清明漸
愜勤民意還深問俗情蘭橈經過處布榖喚春耕
　七言律詩
　　塞上宴諸藩
龍沙張宴塞雲收帳外連營散酒籌萬里車書皆屬國
一時劔珮列通侯天髙大漠圍青嶂日午㣲風動綵斿
聲教無私疆域逺省方隨處示懷柔
　　瀛臺
紅䦨橋轉白蘋灣疊石參差積翠間畫舸分流簾下水
秋花倒影鏡中山風㣲瑤島歸雲近日落清霄舞鶴還
乗興欲成蘭沼詠偶從機務得餘閒
　　滇平
洱海昆池道路難㨗書夜半到長安未矜干羽三苖格
乍喜征輸六詔寛天末逺收金馬隘軍中新解鐵衣寒
回思㡬載焦勞意此日方同萬國歡
　　吕翁山是
聖祖太宗文皇帝擒洪承疇處
旌旗直捲陣雲沉濠塹遺蹤尚可尋十萬健兒皆解甲
一時大帥此成禽民情效順當年事王業維艱
聖祖心遂使關西如破竹至今戰氣晝陰森
　　駐蹕大凌河
歸騎雲屯向晚過昇平笳吹動鐃歌光揺幕火繁星燦
影暗旗風野霧多兵氣已銷沙右所軍聲猶壯大凌河
豐京老將還能説曽記前途自倒戈
　　回鑾抵古北口
黄谷清河古戍間鑾車此日省方還長林曲抱千溪水
小徑斜通萬仞山地扼襟喉趨朔漠天留鎖鑰枕雄關
時平不用誇形勝雲物秋澄斥堠閒
　　玉河春水
春回凍解玉河清㶑灧晴光繞鳳城翠嶺雪消新漲闊
綠楊風動曉波平派分星海千重逺色映銀潢萬里眀
欲挽朝宗無限水徧流膏澤慰蒼生
　　後苑漫興
佳氣青蔥繞苑牆紅泉紫岫勝雲莊雕䦨細草經春滿
綺閣繁花入午香雨露生成隨品類鳶魚飛躍自低昻
閒亭久坐渾無事静對琴書覺意長
　　登岱
巖巖岱嶽髙無極攀陟遥登最上頭路轉天門青靄合
峰迴日觀白雲浮振衣嶻􁫙凌千仞騁目蒼茫辨九州
欲與臣鄰崇實政金泥玉檢不湏留
　　泛舟西湖
一片湖光㶑灧開峰巒三靣送青来輕舟櫂去波添影
曲岸移時路卻回春色初揺堤上柳惠風正發寺邊梅
此行不是探名勝欲使陽和徧九垓
　　春寒軫念將士
大漠春殘雪尚飛從征車馬正騑騑風迴沙路迷金勒
寒送冰花上鐵衣每念折衝憑士氣况從絶徼奉天威
六軍同奮赳桓志佇見晴曛滿翠旂
　　入關見雨膏潤澤禾苖茂遂喜而有作
甘雨時霖為洗兵恰逄戰勝武功成軍容萬隊初旋凱
婦子千邨正饁耕天意要荒同職貢人歡閭井共昇平
征途每憶民生事喜見桑麻愜此情
　　入京見百官及耆民童稚歡迎道周
星斿葆羽禁城闉雨霽郊坰不動塵旭日薰風歸凱路
黄童白叟太平人正逄師至經三月敢比苖頑格七旬
從此普天無戰鬭更將休養勗臣鄰
　　出塞(并序/)
　沿邉山行岡嶺﨑嶇黄沙彌望因自榆林鎮取道塞
　外沙淺途平水草咸便且十二日之程減半得逹安
　邉堡書以記之
森森萬騎歴駝城(榆林鎮一/名駝城)沙塞風清磧路平氷泮長
河堪飲馬月来大野照移營郵籖紀地旬餘驛羽轡行
邉六日程天下一家無内外烽銷堠罷不論兵
　　經泰山之麓(并序/)
　曩於甲子冬日登㤗山之巔覽秦漢以来故蹟俯眺
　寰區憑臨滄海今兹南巡復税駕山麓因望岱宗而
　展禮焉
聳巘髙峰記昔攀春回瀑水響潺潺萬層石級雲霄上
千里烟邨縹緲間暫駐猶然思徃事憑陵直欲小人寰
朱旗翠葆疎林外已見巍巍俯衆山
　　入居庸關
始和羽騎出重關風動南薫整斾還凱奏㨗書傳朔塞
歡聲喜氣滿人寰懸厓壁立垣墉固古峽流泉晝夜閒
須識成城惟衆志稱雄不獨峙羣山
　　舟行野望
惠風萬頃下芳畦逺水拖烟曉狀迷河上草新纔覆地
林間花墮半沾泥翩翾弱燕穿船入宛轉芳鶯隔樹啼
若問撫䦨端坐意黙思豐裕洽羣黎
　五言排律
　　臺灣平告祀
孝陵有述
纘武平瀛海諏辰謁
寢陵翠㣲千嶂拱紫氣五雲凝
聖徳光垂裕神謨大顯承乾坤資翕闢日月象升恒奕
世謳歌集多方歴數膺逺猶思燕翼盛業想龍興卉服
皆来享鯨波自此澄眀禋稽舊典萬禩肅嘗蒸
　　南苑元靈宫是
世祖皇考建
傑閣横霄峻清都與漢翔規模開壯麗星宿燦輝光碧
瓦浮空翠金鋪映日黄門當啼鳥静户有異花香細草
沿堦發新槐拂檻凉紆回疏輦路藻彩繪雕梁警蹕臨
仙境瞻依問谷王敬欽崇太昊繼述憶
先皇嵗月碑文古乾坤事業昌茫茫扶大造皥皥體穹
蒼恭已身無倦齋心念不忘時巡非逸豫㡬暇豈逰荒
衛騎驂驔列華旄宛轉颺南薰披萬物北斗啓干祥瑞
氣庭前見佳辰書正長休歌白雲曲吾道在惟康
　　三月初六日告祭
福陵恭述十韻
瑞靄鍾靈闕晴煙繞閟宫萬山皆拱北百水盡洄東夭
矯盤峰秀紆迴磴道通俯看環衆象遥睇極髙崇松柏
丸丸直岡巒面面同恢𢎞思
祖烈建樹本神功戰術無前略謨謀啟後衷揮蛇曽握
劍定鼎有遺弓展禮威儀整申誠俎豆豐車書叨繼統
藐爾媿㣲躬
　五言絶句
　　野望
嶺外茅茨小林端烟火遲田家耕鑿意一一九重知
　　次楊嶺北
半嶺黄雲合新凉畫角聞羱羊沙草外落日自為羣
　　湖心亭
水上起樓臺湖靣平如鏡春風吹柳條逺與山光映
　　自過江至常州府雜咏(第一首/)
風平楊子渡舉棹過長江暮色林低水晴光月照牕
　六言絶句
　　水淀雜詩四首
輕舟十里五里垂柳千絲萬絲忽聼農歌起處滿村紅
杏開時
春水船行天上泠風雨過田家深樹㡬聲布榖晚晴千
縷明霞
銜泥䨇燕沙際喚雨單鳩樹頭昨夜桃花新水鯉魚躍
入蘭舟
為愛沙眀水逺更看柳軃花新草木禽魚咸若河山民
物同春
　　平原
冬晴柳葉未落潦盡寒潭初清龍鑣千騎萬騎雁隊一
聲兩聲
　七言絶句
　　由廣泉寺至臥佛寺
巖邉青竹低臨水雲外嵐峰半入天僧舍無人常寂寂
山門洄繞是寒泉
　　初寒
灑雪凝霜正渺漫曉来朔色滿林巒何當吹遍鄒陽律
盡却人間黍谷寒
　　尖峰山谷口作
寒山秀出亦娟娟細路穿林碧磴懸却為晚来飛雨過
數峰横翠入寒煙
　　巡歴塞北雜咏(第一首/)
疊嶂層崖一綫開草深徑路絶塵埃龍沙雨後灤河水
日夜朝宗入塞来
　　曉發虚谷
帷宫雨後納新凉虚谷風来百草香萬里晴雲任舒卷
憑髙但見碧天長
　　飛来峰
巖岫崚嶒洞壑竒懸藤古木半迷離冷泉亭子清溪上
誰識源頭混混時
　　惠泉
寒雲覆樹昔年經(甲子觀惠/泉在十月)再品山泉到此亭春水一
犂農事足喜看膏雨徧郊坰
　　春晴舟中作
野水漫漫野岸長㡬行嫩柳帶斜陽不知春色來多少
但覺飛花處處香
　　克魯倫河上流雨後草生
晚從岸曲駐前旌雨歇行營草怒生一望青青河上色
平蕪共聽馬嘶聲
　　班師次拖陵
戰馬初閒甲士歡揮戈早已破樓蘭彌天星斗銷兵氣
照徹邉山五月寒
　　南口
鑾輿歴逺度龍城已近郊圻一日程時雨潤来山翠重
更添髙下小溪聲
　　登雞鳴山
鳥道盤空近塞垣羊河如帶繞山根停鑾欲覽沿邊勢
石上藤蘿手自捫
　　山行
古木荒山落葉稀寒流㡬曲漾斜暉馬蹄行遍龍堆路
總是金湯戸外扉
　　曉寒念將士
長河凍結朔風攢帶甲横戈未即安每見霜華侵曉月
最憐將士不勝寒
　　經喀爾沁
古木蒼山路不窮霜林颯㳫響秋風臨流駐蹕歸營晚
坐看旌門落照紅
　　菜畦
東南農事已春深菜隴花開滿地金獨愛小民勤力作
馬頭堪慰省方心
　　支硎山
龍池東北古支硎石室寒泉句可聽(支遁詩云石室可/蔽身寒泉濯温手)
想得雨餘懸瀑布飛流界破數峰青
　　江行
風帆来徃亂江流樓艫縱横拍浪浮只在艄工持柁穩
曽將為政喻操舟
　　春行
愛此融融養育多平原髙下識恩波雖然迅速春難住
四季何嘗離太和
　　未開新荷
清和將盡未端陽時雨催擎珠㸃凉不染淤泥㸔淨植
雖無花氣葉先香
　
　
　
　
　
　
　
　
　
　
　
　
　
　
皇清文頴巻首六
欽定四庫全書
皇清文頴巻首七
世宗憲皇帝御製文
　論
　　怨不在大亦不在小惠不惠懋不懋論
聖人以仁民愛物為心自無歛怨之理以大公至正為
道亦無避怨之方歛怨者咈百姓以從已之欲者也避
怨者違道以干百姓之譽者也夫已之欲必不可從而
百姓之譽亦不可干何也天下之人心不同則含怨之
情亦異善者之所不怨者必惡者之所怨惡者之所不
怨者必善者之所怨是以為人君者不在乎權怨端之
大小以為重輕而在乎辨所怨之是非以為避就惟問
我之所行惠與不惠懋與不懋而已吾果惠而順於理
果懋而勤於事則在已者信無可怨兆庶之廣即中有
怨之之人而無可怨之實則雖怨猶不怨也不能如是
則不怨猶怨也實心愛民之君臣常任怨而有所不恤
即如子産古之賢臣也為政之初百姓怨之迨及三年
百姓頌之同一子産也同一民情也同一子産之政也
而先後之間民情迥異如此然則為政者惟凖於理而
已何所用其取舎哉
　序
　　大清㑹典序
自昔書契肇興百官以治是知上古之代雖風氣樸畧
始製文字必垂典憲以昭誡有位用能允釐百工咸熈
庶績觀虞書舜命九官具載訓辭宏綱畢舉則其節目
之詳於簡册者可想而知也爰歴夏殷至周大備孔子
言周監於二代又言殷因夏禮周因殷禮所損益可知
周禮一書葢承唐虞夏殷之緒而加以文武制作之隆
上紹古先下開來葉自是厥後漢唐宋眀膺運享祚者
莫不著之章程布在方策設官分職猶師虞周之成憲
焉我
太祖髙皇帝受
天景命經綸草昧
太宗文皇帝肇基王迹創制顯庸
世祖章皇帝混一寰瀛禮眀樂備至我
皇考聖祖仁皇帝載定太平功隆業茂是則我朝之興
四聖相承兼唐虞之勲華綜豊鎬之謨烈巍乎成功煥
乎文章之並盛者也康熙二十三年
聖祖仁皇帝勅命閣臣纂修大清㑹典起於崇德元年
迄於康熙二十五年大經大猷咸臚編載
聖祖仁皇帝厯數綿長又閱三紀敬勤愈至法制増修
憲古宜今至精至備可謂規型之盡善儀典之大成而
散在巻牘未及彚輯以蕆全書朕纘承寳位體
皇考之心以為心法
皇考之政以為政其有因時制宜更加裁定者無非繼
志述事之意紹聞衣德之思爰允禮臣蔣廷錫所請命
閣臣開館纂修自康熈二十六年至雍正五年所定各
部院衙門禮儀條例悉行檢閱照衙門分類編輯凡經
九載篇帙告竣於是
聖祖仁皇帝臨御六十餘年立綱陳紀之端命官敷政
之要首末完具燦然如日星之炳照與虞書周禮並垂
不刋夫制度之有損益隨時以處中之道也書曰惟精
惟一允執厥中易曰變通者趨時也中無定體動惟厥
時斯
聖祖仁皇帝所以乾健日新為萬世立極也朕兢兢業
業永懷紹庭陟降之義爾在廷臣工能恪遵而時繹之
上之可以程功次亦不失為寡過然其所以行之者必
本於至誠非徒緣飾虛文奉行故事以為盡職也其交
相懋勉忠勤不懈以贊襄我國家悠久無疆之泰運追
邁二帝三王之盛朕於兹有厚望焉
　　書經傳說彚纂序
朕思六經皆治世之書而帝王之大經大法昭垂萬古
者惟尚書為最備葢自繼天立極精一執中二帝三王
之心法逓相授受而治法亦因之以傳今觀書所載成
天平地經國造邦建官立教禮樂兵刑之𢎞綱大用與
夫賡颺都俞之休風嘉謨嘉猷之陳告凡所為永膺天
命而致時雍協和之效者雖相去數千年尚可於方䇿
中想見其欽眀寅畏之衷敷布經綸之迹後之君臣得
奉為模楷以追踪於唐虞三代之隆詎不於書是賴哉
我
皇考聖祖仁皇帝聖學淵深治功𢎞逺存於中者二帝
三王之心發於外者二帝三王之治而稽古好學於典
謨訓誥之篇沉潜研究融㑹貫通初
命講官分日進講著有解義一編頒示海内復
指授儒臣薈萃漢唐宋元眀諸家之說參考折中
親加正定廣大悉偹於地理山川援今据古靡不精核
為書經傳說彚纂凡二十有四巻兹値刋校告竣與易
詩春秋諸經次第傳布敬製序文勒之巻首夫後世之
天下唐虞三代之天下也而治法之垂為典章心法之
原於性命者先後同揆百世之聖君賢輔未能易也故
為君者必思比德於堯舜禹湯文武而後無忝乎為君
為臣者必思嫓休於臯䕫伊傅周召而後無忝乎為臣
朕夙夜兢兢冀克守主敬存誠之道以遂覲光揚烈之
懷尤冀卿尹百執事共體元首股肱之誼殫協恭勵翼
之忱寅亮天工諴和民志俾薄海内外永底乂安於以
逺宗聖哲而仰承
皇考尊崇經學啓牖萬世之盛心顧不羙歟是為序
　　詩經傳說彚纂序
朕惟詩之為教所以成孝敬厚人倫羙教化移風俗其
用逺矣自說詩者各以其學行世釋解紛紜而經㫖漸
晦朱子起而正之集傳一書參考衆說探求古始獨得
精意而先王之詩教藉之以眀國家列在學官著之功
令家有其書人人傳習四始六義曉然知所宗尚我
皇考聖祖仁皇帝右文稽古表章聖經
御纂周易折中既一以本義為正於春秋詩經復
命儒臣次第纂輯皆以朱子之說為宗故是書首列集
傳而採漢唐以來諸儒講解訓釋之與傳合者存之其
義異而理長者别為附錄折中同異間出已見乙夜披
覽
親加正定書成凡若干巻名曰詩經傳說彚纂朕惟詩
三百篇先王所以眀勸懲而行黜陟葢治世之大經而
後世文人學士乃以風雲月露之辭自託風雅學經者
又溺於訓詁辭章之陋習烏在其能眀先王之道也我
皇考指授儒臣勒為是編期以闡先王垂教之意與孔
子删詩之㫖學於是者有得於興觀羣怨之微而深眀
於事父事君之道從政專對無所不能則經學之實用
著而所謂用之鄉人用之邦國以化成天下者亦於是
乎行焉刋校既竣敬述
聖意序之簡端
聖祖仁皇帝庭訓格言序
欽惟
皇考聖祖仁皇帝性秉生安道參化育臨御悠久宇宙
清寧六十載
聖徳神功超越萬古凡為史臣所記注黎獻所覩聞者
固已備編於
實録
寳訓珍藏於金匱琅函矞矞皇皇盛矣大矣朕曩者偕
諸昆弟侍奉
宫庭親承
色笑每當視膳問安之暇
天顔怡恱每切
恩勤提命諄詳鉅細悉舉其大者如對越
天
祖之精誠侍飬
兩宫之純孝主敬存誠之奥義任人敷政之宏猷愼刑
重榖之深仁行師治河之上略圖書經史禮樂文章之
淵博天象地輿歴律歩算之精深以及治内治外飬性
飬身射御方藥諸家百氏之論說莫不隨時示訓遇事
立言字字切於身心語語垂為模範葢由我
皇考質本生知而加以好學聖由天縱而益以多能舉
天地間萬事萬物之理融㑹貫通以其得之於心者宣
為至教視聼言動悉合經常飲食起居咸成矩度而
聖慈篤摰啓廸周詳涵育薫陶循循善誘朕四十年來
祗聆黙識夙夜凛遵仰荷纘承益圖繼述追思疇日天
倫之樂緬懷叮嚀告戒之言既歴歴以在心尚洋洋其
盈耳謹與誠親王允祉等記錄各條萃㑹成編恭名為
庭訓格言於戲
聖謨𢎞逺包涵無際以今所紀揆昔所聞僅存什一於
千百闕略甚多實深愧悚然而是編也文辭精要意㫖
深長茍能引伸而擴充之則片語能含衆義隻字可括
千言雖巻帙簡約而格致誠正修齊治平之道罔弗兼
該堯舜禹湯文武周孔之傳一以貫之矣爰奉秘書夀
之琬琰以昭垂於億萬世書曰監于先王成憲其永無
愆詩曰詒厥孫謀以燕翼子朂哉後嗣恪循
祖訓念兹罔斁受益靡窮世世子孫尚其永久敬承哉
謹序
聖諭廣訓序
書曰每嵗孟春遒人以木鐸狥於路記曰司徒修六禮
以節民性眀七教以興民德此皆以敦本崇實之道為
牖民覺世之模法莫良焉意莫厚焉我
聖祖仁皇帝久道化成徳洋恩普仁育萬物義正萬民
六十年來宵衣旰食祗期薄海内外興仁講讓革薄從
忠共成親遜之風永享昇平之治故
特頒上諭十六條曉諭八旂及直省兵民人等自綱常
名教之際以至於耕桑作息之間本末精粗公私鉅細
凡民情之所習皆
睿慮之所周視爾編氓誠如赤子
聖有謨訓眀徴定保萬世守之莫能易也朕纉承大統
臨御兆人以
聖祖之心為心以
聖祖之政為政夙夜黽勉率由舊章惟恐小民遵信奉
行久而或怠用申誥誡以示提撕謹將
上諭十六條尋繹其義推衍其文共得萬言名曰
聖諭廣訓旁徴逺引徃復周詳意取顯眀語多直樸無
非奉
先志以啓後人使羣黎百姓家喻而戸曉也願爾兵民
等仰體
聖祖正德厚生之至意勿視為條教號令之虛文共勉
為謹身節用之庶人盡除夫浮薄囂凌之陋習則風俗
醇厚家室和平在朝廷德化樂觀其成爾後嗣子孫並
受其福積善之家必有餘慶其理豈或爽哉
　　數理精藴序
粤稽前古堯有羲和之咨舜有后䕫之命周有商髙之
訪逮及厯代史書莫不志律厯備數度用以敬天授民
格神和人行於邦國而周於鄉閭典至重也我
皇考聖祖仁皇帝生知好學天縱多能萬幾之暇留心
律厯算法積數十年博考繁賾搜抉奥微參伍錯綜一
以貫之爰
指授莊親王等率同詞臣於大内䝉飬齋編纂每日進
呈
親加改正彚緝成書總一百巻名為律厯淵源凡為三
部區其編次一曰厯象考成其編有二上編曰揆天察
紀論本體之象以眀理也下編曰眀時正度宻致用之
術列立成之表以著法也一曰律吕正義其編有三上
編曰正律審音所以定尺考度求律本也下編曰和聲
定樂所以因律製器審八音也續編曰協均度曲所以
窮五聲二變相和相應之源也一曰數理精藴其編有
二上編曰立綱眀體所以解周髀探河洛闡㡬何眀比
例下編曰分條致用以線面體括九章極於借衰割圜
求體變化於比例規比例數借根方諸法葢表數備矣
洪惟我國家聲靈逺届文軌大同自極西歐羅巴諸國
專精世業各獻其技於閶闔之下典籍圖表燦然畢具
我
皇考兼綜而裁定之故凡古法之嵗久失傳擇焉而不
精與西洋之侏􁍜詰屈語焉而不詳者咸皆條理分眀
本末昭晰其精當詳悉雖專門名家莫能窺萬一所謂
惟聖者能之豈不信歟夫理與數合符而不離得其數
則理不外焉此圖書所以開易範之先也以線體例絲
管之别以弧角求經緯之度若此類者皆數法之精而
律厯之要斯在故三書相為表裏齊七政正五音而必
通乎九章之義所由試之而不忒用之而有效也書成
纂修諸臣請序而傳之恭惟
聖學髙深豈易鑚仰顧朕夙承
庭訓於此書之大指㣲義
提命殷勤嵗月斯久尊其所聞敬効一詞之贊葢是書
也豈惟
皇考手澤之存實稽古凖今集其大成髙出前代垂千
萬世不易之法將欲協時正日同律度量衡求之是書
則可以建天地而不悖俟聖人而不惑矣
　　音韻闡㣲序
聲音之道㣲矣天地有自然之聲人聲有自然之節古
之聖人得其節之自然者而為之依永和聲至於八音
諧而神人和胥是道也文字之作無不講求音韻顧南
北異其風土古今殊其轉變喉舌唇齒清濁輕重之分
辨在毫釐動多訛舛樊然淆混不可究極自西域梵僧
定字母為三十六分五音以總天下之聲而翻切之學
興儒者若司馬光鄭樵皆宗之其法有音和類隔互用
借聲類例不一後人苦其委曲繁重難以驟曉徃徃以
類隔互用之切改從音和而終莫能得其原也我
聖祖仁皇帝亶聰首出天地萬物之奥律厯象數之秘
靡弗心解神㑹洞徹本原以國書合聲之法出於自然
足以盡括漢文翻切之要妙也於是
指授大學士李光地擬定條例節目俾諸生王蘭生纂
輯之後復以尚書徐元夢董其成始自康熙五十四年
迄今十載奏竣命之曰音韻闡㣲葢其為法也緩讀則
成二字急讀則成一音在音和中尤極其和總出於人
聲之自然而無所勉強洵為簡眀易曉從來翻切家所
莫及而講求音韻者習之良甚便也雖然此特就切韻
言之耳嘗觀皇極經世書律感吕而聲生吕感律而音
生律吕倡和相生不窮以聲音統攝萬物之變說者謂
其以聲起數以數合卦而萬物之理備焉我
聖祖仁皇帝獨見音韻之本原即用以審音定律作樂
崇德其道舉無所不貫葢睿智淵通更有極乎至㣲者
夫豈羣下所能仰窺萬一哉
　　子史精華序
恭惟
皇考聖祖仁皇帝天縱聰眀秉上聖之姿而垂意典籍
勤於稽古
御極六十餘年萬㡬之暇披覽巻帙不輟寒暑廵幸所
至必以緗素自隨逮於耄齡精研不倦延閣廣内之藏
搜討無遺所謂好古敏求多學而一以貫之也欲以編
輯成書嘉惠天下後世嗜學之士
特命開書局於武英殿召集詞臣歴嵗修纂每成數巻
即上呈
御覽
親加指示前後所成充溢冊府而子史精華之纂為最
後朕纘緒之初尚未告竣敬承
先志俾就厥功綜觀大凡其部三十其目二百七十有
九自天文地理帝德王功禮樂兵刑之大人倫日用之
常以及九邉之殊域二氏之異教方術技藝之巧草木
鳥獸之蕃門分類别條理具備而采掇子史芟蕪擷秀
甚有禆於學者葢士之嚮學通經為先而博及於子史
固不能若窮經之專一惟攬其精華而識之勿忘俾考
古者於兹尋其緒則無慮於簡牘之繁績文者於兹取
其材則有助於翰墨之富用力甚簡而成功已多是
聖祖皇帝埀教無窮之至意也剞劂既畢展閱全編敬
為叙引昭示久逺用綴於篇端
　　古今圖書集成序
欽惟我
皇考聖祖仁皇帝聰眀睿知亶生知之質而又好古敏
求孜孜不倦萬㡬之暇置圖書於左右披尋玩味雖盛
暑隆寒未嘗暫曠積數十載之久研綜古今搜討殆遍
屢
命儒臣𢎞開書局若周易折衷發四聖之㣲言朱子全
書㑹羣儒之奥義皆禀自
睿裁復
躬加校定若律厯淵源推軒皇之神策叶虞代之元聲
皆
親行指授以天縱之能而凖於儀器凡註經考史選詩
論文以及博聞多識之資所纂輯雕鐫充溢於内府刪
述之功嘉惠無窮稱極盛矣而又以為未攬其全乃
命廣羅羣籍分門别類統為一書成冊府之鉅觀極圖
書之大備而巻帙浩富任事之臣弗克祗承既多訛謬
每有闕遺經歴嵗時久而未就朕紹登大寳思繼
先志特命尚書蔣廷錫等董司其事督率在館諸臣重
加編校窮朝夕之力閱三載之勤凡釐定三千餘巻増
刪數十萬言圖繪精審攷定詳悉書成進呈朕覽其大
凡列為六編析為三十二典其部六千有餘其巻一萬
始之以暦象觀天文也次之以方輿察地理也次之以
眀倫立人極也又次之以博物理學經濟則格物致知
誠意正心治國平天下之道咸具於是矣惟我
皇考法天行之剛健協坤德之含𢎞察於人倫眀於庶
物尊六經而禮先儒釐六官以敷大政故是書之成貫
三才之道而靡所不該通萬方之略而靡所不究也我
皇考金聲玉振集五帝三王孔子之大成是書亦海涵
地負集經史諸子百家之大成前乎此者有所未備後
有作者又何以加焉敬藏石室寳垂久逺用叙其本末
綴於篇首上以彰
皇考好學之聖德右文之盛治幷紀朕繼志述事兢兢
業業罔敢不欽若於
丕訓云爾
　　雍邸詩集序
朕昔在雍邸自幸為天下第一閑人然所謂閑者非若
箕潁遺世竹林肆志之類也朕生當國家鼎盛之時三
逆蕩平四方寧謐仰䝉
皇考鍾愛承歡膝下位列親藩寢門定省之餘無他事
事境之所處閑矣兼之賦性不樂浮華既無庸皇皇於
富貴更不煩戚戚於貧賤祗期消融機巧遂覺隨處樂
天情之所寄又閑矣雖然究其所以優游恬適得四十
餘年為一閑人者莫非我
皇考教育深恩有以成就之也朕素不嫻聲律每於隨
從塞北扈蹕江南偶遇
皇考命題屬賦勉強應制一博
天顔歡笑初不計字句工拙至於讌賞登臨觸物寓感
有㑹而作因詩紀事借以陶寫性情而已豈曰與文人
墨客較論短長耶歳月積久裒焉成集迨壬寅冬恭承
皇考付託之重臨御寰宇封章重叠機務殷繁旰食宵
衣猶虞叢脞夙興夜寐莫敢求安向之優游恬適今則
易而為惕厲憂勤花朝月夕之吟皆成祁寒暑雨之思
矣檢閱舊作曷勝惘然緬想曩日之閑境閑情奚啻邈
若河漢也哉爰序於雍邸集首以示朕意云
　　九日燕羣臣擬栢梁體詩序
朕繼大統惟朝乾夕惕兢兢仰法
皇考期賢哲盈廷民康物阜永承郅隆之
聖治甞思古之眀良賡歌喜起君臣一德同心曠代為
之欣慕今在廷臣工協𠂻以資贊理顧瞻濟濟皆為
皇考數十年教育栽培之所詒也是以庶政具舉兆民
樂業朕實嘉賴焉康熈二十一年春
聖祖於乾清宫開昇平之讌振賡颺之歌盛稱一時羙
冠千古今丙午九月節届重陽覽百榖之斯登忻三農
之有稔光風溢目海宇澄清爰集王公卿尹用陳几筵
笑言勿禁威儀不拘相恱於一堂弗限夫三爵然禮著
享燕之義詩有嘉賓之詠古君臣於飲食燕㑹間即具
獻納拜颺之典也唐虞文武之世休風如昨朕與諸卿
宜則效之今用柏梁體朕為倡始諸卿逓成篇什今日
也非徒命酒徴歌揚華摛藻葢欲昭
聖祖飬育之深恩朕廷泰交之雅㑹垂之奕世永傳斯
事云爾
　　悅心集序
朕生平澹泊為懷恬静自好樂天知命隨境飬和前居
藩邸時雖身處繁華而寤寐之中自覺清逺閒曠超然
塵俗之外然不好放逸身心披閱經史之餘旁及百家
小集其有寄興蕭閒寓懷超脫者佳章好句散見簡編
或如皓月當空或如凉風解暑或如時花照眼或如好
鳥鳴林或如泉響空山或如鐘清午夜均足以消除結
滯浣滌煩囂令人心曠神怡天機暢適因隨意採録若
干則置諸几案間以備觀覽自總理萬㡬以來宵旰不
遑求如曩時之怡情恱目不可復得然寧静之宰不因
物動恬澹之致豈為境移此乃可以自信者爰取向所
採録彚為一書名之曰悅心集夫心者人之神眀所以
為萬化之源萬事之本而勞之則苦擾之則煩蔽之則
昏窒之則滯故聖賢有存心洗心之眀訓佛祖有眀心
寂心之㣲言無非涵飬一心之冲虛靈妙使無所累與
天地太和元氣渾然流行無入而不自得也如孔門之
春風沂水仙家之吸露餐霞如來之慧雨香花以及先
儒之霽月光風天根月窟其理同其㫖趣何弗同耶是
編所錄有莊語有逸語有清語有趣語有淺近語不名
一體人有仕有隱有儒有釋有髙名有無名亦不專一
家總之戒貪祛妄屏慮釋思寄清净心遊歡喜地言近
指逺辭簡味長俯仰之間隨時可㑹然而喧寂在境而
不喧不寂者自在心徃徃跡寄清廓之鄉而神思縈擾
身處塵氛之地而志氣安舒則見道未見道之分也昔
朗禪師以書招永嘉禪師山居師答曰未識道而先居
山者但見其山不見其道未居山而先識道者但見其
道必忘其山見道忘山者人間亦寂也見山忘道者山
中乃喧也㫖哉斯言知此義者始可與讀恱心集
　
　
　
皇清文頴巻首七
欽定四庫全書
皇清文頴巻首八
世宗憲皇帝御製文
　記
　　圓明園記
圓明園在
暢春園之北朕藩邸所居
賜園也在昔
皇考聖祖仁皇帝聽政餘暇遊憇於丹陵沜之涘飲泉
水而甘爰就明戚廢墅節縮其址築
暢春園熙春盛暑時臨幸焉朕以扈蹕拜賜一區林臯
清淑陂淀渟泓因髙就深傍山依水相度地宜構結亭
榭取天然之趣省工役之煩檻花堤樹不灌溉而滋榮
巢鳥池魚樂飛潛而自集盖以其地形爽塏土壌豐嘉
百彚易以蕃昌宅居於兹安吉也園既成仰荷
慈恩錫以園額曰圓明朕嘗恭迓
鑾輿欣承
色笑慶天倫之樂申愛日之誠花木林泉咸增榮寵及
朕纘承大統夙夜孜孜齋居治事雖炎景鬱蒸不為避
暑迎涼之計時踰三載僉謂大禮告成百務具舉宜寧
神受福少屏煩喧而風土清佳惟園居為勝始命所司
酌量修葺亭臺丘壑悉仍舊觀惟建設軒墀分列朝署
俾侍直諸臣有視事之所構殿於園之南御以聽政晨
曦初麗夏晷方長召對咨詢頻移晝漏與諸臣相接見
之時為多園之中或闢田廬或營蔬圃平原膴膴嘉頴
穣穣偶一眺覽則遐思區夏普祝有秋至若憑欄觀稼
臨陌占雲望好雨之知時冀良苗之應候則農夫勤瘁
稼事艱難其景象又恍然在苑囿間也若乃林光晴霽
池影澄清浄練不波遥峰入鏡朝暉夕月映碧含虚道
妙自生天懐頓朗乗機務之少暇研經史以陶情拈韻
揮毫用資典學凡兹起居之有節悉由
聖範之昭垂随地恪遵罔敢越軼其采椽栝柱素甓版
扉不斵不枅不施丹雘則法
皇考之節儉也晝接臣僚宵披章奏校文於墀觀射於
圃燕閒齋肅動作有恒則法
皇考之勤勞也春秋佳日景物芳鮮禽奏和聲花凝湛
露偶召諸王大臣從容遊賞濟以舟楫餉以果蔬一體
宣情抒冩暢洽仰觀俯察游泳適宜萬象畢呈心神怡
曠此則法
皇考之親賢禮下對時育物也至若嘉名之
錫以圓明意㫖深逺殊未易窺嘗稽古籍之言體認圓
明之徳夫圓而入神君子之時中也明而普照逹人之
睿智也若舉斯義以銘户牖以朂身心䖍體
天意永懐
聖誨含煦品彚長養元和不求自安而期萬方之寧謐
不圖自逸而冀百族之恬熙庶幾世躋春臺人遊樂國
廓鴻基於孔固綏福履於方來以上答
皇考垂祐之深恩而朕之心至是或可以少慰也夫爰
宣示予懐而為之記
　　七曜會聚記
天之垂象與人事相應諸經垂訓惟敬與戒無他説也
後世遇嘉祥之徴多紀年加號然或不求實應而徒尚
虚文適為厥徳之累昔人謂應天以實朕有取焉雍正
三年春厯官奏二月二日庚午七曜會聚為難逢之天
瑞繪圖以進於是廷臣援髙陽漢高宋太祖時事頻請
慶賀朕不之允且諭以經緯遇合之故禎祥昭示之由
推
皇考至徳之感及今日敬應之實再三詳諭然後在廷
之臣曉然知朕之意慶議乃寢據候驗者奏稱亥子之
交日月符會合之度五星列聮綴之形榮光爛然漢志
所謂如合璧如連珠者昭然在目及晨則天朗以清氣
和而穆見者聞者莫不歡忻傳説以為曠世稀覯太平
之瑞應顧朕自繼統以來雖圖治不遑而政皆平歟吏
皆賢歟民皆康歟俗皆淳歟朕實不敢自信而何以致
此自信且不敢又何以當此其惟益凛日躋之敬庶保
天貺於永永也既諭廷臣謹記以示夫後云
　　黃河澄清碑記
朕聞
上天孚佑生民日監在兹垂示休徴警覺有位凡欲使
之懋徳勤政無怠無荒而修省加䖍用答嘉貺天人感
應之理致不爽也我
皇考聖祖仁皇帝功徳隆盛臨御乆長厚澤深仁洋溢
於薄海内外朕寅紹鴻圖仰承
盛烈䝉被
福蔭民物阜安數年以來嘉祥叠見乃雍正四年十有
二月河道總督齊蘇勒及副總河嵇曾筠漕運總督張
大有河南廵撫田文鏡山東廵撫塞楞額陜西廵撫法
敏先後馳奏黃河自陜西府谷縣歴山西河南山東以
至江南之桃源冰開水清湛然澄澈其在陜西山西始
見於雍正四年十有二月八日乙丑迄於雍正五年正
月十三日庚子凡三十有六日其在河南山東始見於
十有二月九日丙寅迄於次年正月十日丁酉凡三十
有一日山東之單縣亦清於丙寅至癸酉甲戌清澈見
底而是月之二十二日已夘漸復其舊凡十有四日其
在江南則始於十有二月十六日癸酉迄於是月二十
三日庚辰凡七日盖其清也自上而下及其復舊則自
下而上故時日之先後逺近漸次如是維時中外臣民
僉以河清為千年罕見之盛事稽諸史册咸稱上瑞况
横亘三千一百餘里緜歴三旬有餘尤亘古所未覩合
詞懇請御殿受賀至再至三朕維上天之錫福降災猶
人君之用賞行罰感召之機分於敬肆一念甫動休咎
頓殊朕祗若
昊天敬慕
皇考翼翼小心夙夜罔有懈怠因得仰邀
皇考昭察黙籲
蒼穹錫兹福慶朕惟慮前此之受貺無因且恐將來之
承庥不易朝乾夕惕益深謹凛特命䖍告
景陵以申忱悃專遣大臣致祭
河神以彰靈應至升殿受賀沿襲頌羙之虚文朕所不
取是以堅却不允而廣推
皇考錫嘏𢎞仁施恩中外羣臣有専職者咸晉一階諄
諭周詳共加敬勉爰允廷臣所請勒石以紀夫天一生
水實為天地之氣所流通而河稱四瀆之宗上應雲漢
澄潔安流用昭嘉瑞
天和協應必有自來詩曰文王陟降在帝左右盖言文
王與天同徳而子孫䝉其福澤也我
皇考配
天之靈於昭在上眷顧啟廸至深且厚朕祗承瑞應恐
懼悚惶嘉與羣臣增修實政書曰昭受上帝天其申命
用休又曰先王奉若天道君臣上下之間無忘戒儆朕
亦惟是嚴恭寅畏不遑康寧庶幾求無負於
上天
皇考錫予嘉祥之至意濡毫紀實鐫勒貞珉用抒朕祗
敬之誠永自儆朂云爾
　䟦
　　耕織圖䟦
夫養生所亟莫過於衣食古者四民交能易作終嵗所
入不過給於衣食而止故下士之禄亦僅比於上農夫
而閭師之法不耕者祭無盛不蠶者不帛不績者不衰
所以宥民於農桑以厚其本也後世之民多棄本而趨
末盖以農夫紅女終嵗勤動而或盎無斗儲身無完衣
不若工商百技立致温飽而不耕而饜膏粱者轉以胼
胝為鄙不織而被綺羅者咸苦蠶績之勞不知使世之
人咸捨本而趨末豈特飽與煖之不可得更將何從而
得食何從而得衣耶伏讀
皇父特製耕織圖序云生民之本以衣食為天又云用
以示子孫臣庶俾知粒食維艱授衣匪易盖欲令寰宇
之内一皆崇本而抑末所朂誠深逺矣余昔侍
豐澤園曾䝉
頒示因萃衆工人之能事繪圖各二十三幅暇時展閲
若身在其中不覺目曠而心怡也因思竹屋茒檐之下
桑疇稻壠之間男者耕女者織明而動晦而息出無簪
組之繫入無寵辱之闗嵗時伏臘雞黍雜陳父母融融
妻子熙熙若不識天之高地之厚也膏粱紈袴之徒烏
足以知其境之泰然情之恬然而嵗月之悠然也耶余
心樂之而身弗能之為是圖也盖以敬承
皇父重農桑以阜成兆民之至意而常念稼穡之艱難
憫杼柚之勞瘁以檢身於禮度也豈徒以是為筆墨之
玩歟
　　跋淳化閣帖後
自古帝王臨政之暇往往留意翰墨其間名臣喆士多
工書法漢晉以下代有聞人後世採集勒石俾流傳永
乆銀鈎鐵畫照耀百世如三代彛鼎信可寳玩盖書學
為六藝之一揮毫濡墨縱筆所如而波磔意度之間結
構神采勁健古秀斯為上品朱子跋韓琦與歐陽修帖
云書札細事而於人之徳性相闗程明道亦云某冩字
時甚敬只此是學栁公權心正筆正之對載諸史策以
臨池之學精而論之足以通心性之淵微見學問之要
㫖則書法顧可輕言哉宋太宗淳化閣嘗集歴代君臣
書蹟命侍書王著摹勒為法帖十巻榻以澄心堂紙李
廷珪墨歐陽修集古録所謂官法帖是也我
聖祖皇帝法書雲輝星燦集古今之大成朕朝夕侍
左右瞻仰
天章時䝉
聖訓故留心書法最乆所見歴代法帖亦最多此帖乃
四十年前為直隸巡撫崔澄購得以畀其壻法海計藏
於佟氏者三十八年矣今以藏本進覽紙墨潤潔神氣
宛然真初榻之尤佳者如張芝草書内不辨行動潛處
耳他本處字作不可二字王𨗳書内酸字酉中一㸃上
挑他本皆下直王獻之書内委曲字畫聮絡他本委字
中斷鴨頭丸丸字中無㸃他本皆添㸃劉道士鵞羣鵞
字一筆書成清真勁細他本鳥字頭微肥而不甚分曉
觀此數處足信其為官本初榻無疑而再榻與别刻皆
不能及也朕披閲再三心契神會如接古人於硯席益
悟字學之精微見古法之嚴整書此以識企慕云
　碑文
　　修建
　闕里聖廟碑文
朕惟
上帝垂佑蒸民篤生
至聖先師孔子以仁義道徳啟廸萬世之人心而三綱
以正五倫以明後之繼天御宇兼君師之任者有所則
傚以敷政立教企及乎唐虞三代之隆大矣哉聖人之
道其為福於羣黎也甚溥而為益於帝王也更宏宜乎
尊崇之典與天地同其悠乆也曲阜廟廷為孔子里宅
毓聖鍾靈之地神爽式憑廟貌崇閎由周而來乆且加
盛我
皇考聖祖仁皇帝徳符元化悟徹性天自羲農堯舜禹
湯文武周公之道集成於
孔子者一一體於身心宣為政治聖統在上應運而承
康熙甲子東巡狩
臨幸闕里謁奠廟林殷禮隆儀漢唐莫及朕恭膺丕緒
志切羮墻即位之初加封
先師五代王爵詣雍釋菜題額歌詩佩徳報功之願夙
夜罔釋於懐雍正二年闕里聖廟不戒於火有司奏告
朕悚惕靡寧詣廟致祭旋發帑興脩命大臣専董厥役
殿廡規模悉凖宫闕製器備物亦令繪圖呈式裁酌協
宜數年來諄諭執事臣寮經營周至纎毫無憾始愜朕
衷七年冬有司具奏大成殿上梁前二日慶雲見於曲
阜合詞稱瑞朕以天人感應理固不爽而誠敬微忱詎
能邀
上帝
先師之垂鑒用是祗將祀事倍增試額俾普天率土被
聖人之徳化者同心感慶庶足以廣教澤而答嘉庥而
撫躬警勉恒朝夕凛凛焉朕嘗謂帝王之尊聖尊其道
也尊其道貴行其道居行道之位而能擴充光大逹之
政令修齊治平得其要紀綱法度合其宜禮樂文章備
其盛舉凡聖道之未行於當時者悉行於後世雖去聖
乆逺而心源相接不啻親授於一堂之上黙證於千載
之前如是欽崇褒顯悉由於中心之誠服而治化日盛
聖道斯尊且夫聖人之道一天道也天以牖民之責屬
之聖人刪定贊修代天宣教彛倫敦敘禮法彰明後之
帝王奉其道以治世師承罔斁資益良多然則尊天尊
聖理原合一今兹之崇禮至聖正所以欽若
昊天而於修建廟庭之重典有不至誠至敬者哉朕勤
求上理宵旰孜孜冀以仰述
皇考之鴻謨丕揚
先師之厚澤爰敬推上天篤生聖人與聖人承天立教
垂憲奕世之意勒文碑石以昭示臣民於無極而系以
辭曰
天心覺世聖治承天治法道法聖聖相傳三五之隆以
道致治峻徳𢎞昭豐功逺被聞知續統
至聖挺生中天復旦文教昌明經緯三才陶融萬象體
具中和功侔參兩表揚六籍程式五常如會滄海若揭
秋陽惟我
皇考聰明睿智苞藴圖書滙宗洙泗徳與聖合禮為道
崇升堂容肅過里恩隆緒纘朕躬勤圖紹述至訓煌煌
箴銘宥密惟皇建極惟聖時中古今雖邈心理攸同作
帝王師與天地配開闢一人神靈如在奕奕新廟輝映
尼防金絲在御車服盈堂煥乎天文五雲示慶錫祜者
天承庥者
聖敢云瑞應鑒厥微誠普祈洪貺永福編氓文治光華
日星晶麗木鐸揚聲垂億萬世
　　惠濟廟碑文
永定河古所稱桑乾河出太原經馬邑合雁雲諸水奔
注畿南發源既髙滙流甚衆厥性激湍數徙善潰康熙
三十七年我
皇考聖祖仁皇帝親臨指授疏𨗳之方新河既瀦遂慶
安瀾爰錫嘉名永昭底定立廟蘆溝橋北題額建碑奎
文炳耀河神之封實自此始朕纘紹鴻基加意河務設
官發帑深籌疏築之宜比年以來永定河安流順軌無
衝蕩之虞民居樂業嵗獲有秋豈惟人事之克修實賴
神功之贊佑念石景山據河上游捍禦宜亟爰命相擇
善地作新廟以妥神朕弟和碩怡賢親王躬往營度得
地龎村之西鼎建斯廟長河西遶而南縈峰嶺北紆而
左騖控制形勝負山臨流殿宇崇嚴規制宏敞䕶以佛
閣界以繚垣經始於雍正七年冬逾一年役竣復以蘆
溝神廟
皇考聖蹟所在載加崇飾丹雘維新並增建傑閣翼如
煥如稱朕敬神惠民之意爰賜廟名曰惠濟勒文貞珉
以紀其事詩稱懐柔百神及河喬嶽河之有神備載祀
典况永定為畿輔之名川靈應夙著田疇廬舍繡錯郊
圻其得安耕鑿而樂盈寧者胥仰荷
皇考方略之昭垂而
明神顯靈黙相孚佑蒸黎邀福孔多宜加崇敬今兹十
里内廟貌相望䖍修秩祀尚其妥侑歆饗俾斯民康阜
乂安以𢎞我國家無疆之慶豈惟朕承兹惠貺我
皇考平成之駿烈實嘉賴焉
　　朝陽門至通州石道碑文
自朝陽門至通州四十里為國東門孔道凡正供輸將
匪頒詔糈由通州逹京師者悉遵是路潞河為萬國朝
宗之地四海九州嵗致百貨千檣萬艘輻輳雲集商賈
行旅梯山航海而至者車轂織絡相望於道盖倉庾之
都會而水陸之衝逵也雖平治之令以時舉行而輪蹄
經涉嵗月滋乆地勢漸窪又時雨既降積雪初融之後
停注泥淖有一車之蹶需數十人之力以資牽輓者矣
朕心軫念爰命所司相度鳩工起窪為髙建脩石路計
長五千五百八十八丈有竒寛二丈兩旁土道各寛一
丈五尺長亦如之其由通州新城舊城至各倉門及東
西沿河兩道亦皆建脩石路共計長一千五十餘丈廣
一丈二尺及一丈五尺不等費帑金三十四萬三千四
百八十四兩有竒經始於雍正七年八月至雍正八年
五月告竣有司請為文以紀其事嘗稽周禮地官司徒
令野脩道遂師巡其道脩鄭鍔疏曰道路以通往來之
途使賔至如歸亦脩文徳以來逺人之意禮月令季春
之月命司空巡行國邑周視原野開通道路毋有障塞
典籍所垂凡體國經野之政至備具也朕臨御以來詳
求治理早夜孜孜惟恐不逮近而郊圻逺而郡邑即遐
陬僻壌之區其有闗於利濟民物者莫不因地制宜以
次脩舉是役也逺師古聖王之良法羙意而斟酌乆逺
一勞永逸良用欣慰庶使遵是路者瞻周道之蕩平正
直咸慶同軌之盛治焉爰誌其嵗月而勒諸石云
　　高家堰碑文
黃河為運道民生所闗而治河以𨗳淮刷沙為要髙家
堰者所以束全淮之水并力北趨以入河河得清淮則
沙不積而流益暢故考河道於東南以髙堰為淮黃之
闗鍵淮自中州挾汝潁渦汴諸水滙注於洪澤一湖蕩
激瀠洄浩渺無際而淮揚兩大郡居其下流惟恃堰隄
以為障禦所繫詎不重哉我
皇考聖祖仁皇帝為億兆蒼生籌萬世永賴之計屢勤
清蹕指示臣工
方略昭垂
神謨卓越全河形勢經書周詳而髙堰隄工尤厪
睿慮迄今數十年來河臣遵守成規列郡得安袵席者
皇考聖績神功之所賜也朕紹承鴻緒注念河防思髙
家堰堤工綿逺保䕶維艱惟不惜多費帑金全建石工
使髙厚堅固乆逺可恃斯於運道民生實有禆益朕衷
黙定詢度僉同爰特發帑金庀材鳩役専命大臣董其
事經始於雍正八年二月越雍正十年六月大工告竣
仰藉
神庥風濤恬静薪石雲集工作易施增卑而髙培薄而
厚易圮而新孔固孔完其增廣皆有加於舊凡六千三
百四十餘丈延袤四十餘里所費帑金一百一萬餘兩
於是髙堰之工屹然為淮揚巨障河臣上言大工之成
不可無紀用俞所請摛文勒石以示朕宵旰疇咨之至
意冀河流濟運永慶安瀾保障無虞民生安業以無忝
皇考底定平成之績云爾
　　普陀山普濟寺碑文
普陀洛伽山為觀音大士示現之地歴徵靈應自梁貞
明中始立佛寺宋元以來代加修葺我
皇考聖祖仁皇帝巡幸浙西遣官興建殿宇上為
皇太后祝禧
御題賜額勒文豐碑以紀其事山靈擁䕶
聖績丕昭朕纘紹鴻基於兹十載念兹山為古聖道場
重以
聖祖仁皇帝宸翰留貽尤宜敬謹崇奉爰特發帑金重
加修餙専官往董其役經始於雍正九年九月雍正十
一年六月告成朕惟天下名山大川皆扶輿清淑之氣
磅礴而融結普陀秀峙海壖迥立於天風紫濤浩涆無
際之中尤靈秀所萃聚宜其為仙真之所棲息况大士
以慈悲濟物為心随聲赴感無所往而不在其示現在
一時實無時而不示現神通感應不可思議即示現與
不示現舉可不論也夫佛法廣大無邊大海包涵無際
億萬百千里不足以測海之廣而一勺未嘗非海也億
萬百千法不足以盡佛之相而一法無適非佛也今以
大海視普陀一拳石耳而菩薩現象之場善衆皈依之
地泛慈航於彼岸結寳筏於迷津證普度之慈縁顯𢎞
深之願力珠宫在望香界重新寧不與鷲峰鹿苑均為
浄域之名區也歟用為斯記鐫諸翠珉以志靈山之勝
概
　　普陀山法雨寺碑文
法雨寺者普陀山大士之别院也
皇考聖祖仁皇帝既修建普濟寺上為
慈聖祝禧復念兹寺為海氛所震蕩發帑重新俾僧徒
得所棲止
賜額立碑增輝瀛嶠歴今已數十載宜加崇飾朕特遣
専官齎内帑庀材鳩工不勞民力香林梵宇丹雘煥然
與普濟寺大工同時告竣督臣請摛文勒石以紀夫大
士以慈縁普濟度盡衆生為願朕嘗繹法雨之義謂濟
物之普徧者莫如雨當夫慈雲布濩甘􁬴滂沱髙下逺
近一時霑足凌霄聳壑之喬柯勾萌甲坼之微卉華葩
果蓏無不濡被潤澤發榮滋長暢茂條逹各遂其性而
不自知假使物物而雨之朝朝而溉之將不勝其勤而
終不足以徧給惟本大慈悲現大神力周徧一切在在
具足所謂天降時雨山川出雲膚寸而合不崇朝而徧
乎天下者濟物之功莫大於是神山寳刹緇侣雲集自
當有被時雨之化證心印而傳法乳普利生之實用以
不負大士随縁接引之慈恩而副朕𢎞振宗風䕶持正
覺之至意者朕深有望焉
　祭文
　　追封
　孔子五代祭文
道尊往聖宜錫類以推恩牒溯前徽乃縁情而制禮絲
綸聿賁俎豆維新仰惟
先師孔子撰合乾坤名髙日月纂修刪定煥六籍之文
明祖述憲章樹百王之儀範朕夙承
庭訓嚮往實深誕紹丕基欽崇彌切惟徳全而業盛知
積厚而流光爰命廷臣式稽譜系詒謀式穀洵篤慶於
一門毓秀鍾靈宜上追於五代並躋祀典特晉王封體
皇考敬師之心𢎞
先聖顯親之孝於戲金聲玉振集今古之大成木本水
源享烝嘗之羙報靈其不昧尚克來歆
　聖廟告成祭文
逹天盡性樹萬世之師模重道尊經煥千秋之廟貌肅
將嘉祀用告成功仰惟
先師孔子得聖之時由天所縱纂修刪定啓宇宙之文
明祖述憲章綜百王之統緒升堂入室洪施樂育之恩
學禮誦詩永作義方之榘比髙懸之日月亘古莫踰喻
出類之鳯麟生民未有朕奉遺編而欽企儀典務極其
推崇循舊址而鼎新經營必盡其誠敬頒於國帑董以
大臣每繪式以先呈乃按圖而指授楩楠栝栢求大木
於名山簠簋樽罍選良工於内府晶熒黃瓦凖制度於
宸居璀璨玉圭儼威容於
聖座懸標題之巨牓灑翰親書建屹峙之豐碑摛文恭
紀工程累嵗時深嚴恪之心棟宇宏規益備觀瞻之羙
華榱雕柱增輝講道之壇璆磬金鏞重振大成之殿數
仭之宫墻逾竣兩楹之俎豆䖍陳特遣皇五子𢎞晝等
親詣几筵敬行祭告於戲卿雲糺縵已開丹雘之祥古
檜貞堅佇望青蒼之色惟祈鑒格式享苾馨
　
　
　
　
　
　
　
　
　
　
　
　
　
　
皇清文頴巻首八
欽定四庫全書
皇清文頴巻首九
世宗憲皇帝御製詩
　五言古詩
　　墨竹
我亦愛修竹手植滿萬竿春叢抽新碧夏葉生嫩寒更
宜當素秋蕭蕭舞檐端乃至入元冬蒼然秀可餐帶露
裛晨光遲月弄夕爽烟雨快逸情風雪聽幽響能備四
時好永結平生賞搆屋豁軒墀面面曵風枝開窻張素
琴鑿池懸釣絲為縁情好篤寤寐懐清姿寫真驚墨妙
灑然涵幽芬似我園中籜緑霧凝蒼雲為詩歌此君聊
以述所忻
　七言古詩
　　題墨竹
曾聞渭川千畝竹露梢霜節連雲緑又聞湘江竹最佳
龍形鳯尾凌空矗自昔江南好事家白樓謝館分苗族
竿竿碧玉戞吟窻枝枝濕翠侵書屋風晨雨夕韻堪聽
月色烟痕清可掬蕭閒自不染塵氛浄掃浮華媚幽獨
東坡居士曾有言不可無竹寧無肉畫師惟數湖州翁
興來愛寫篔簹谷對此長莖復短莖寒碧精神光奪目
葉不因風長欲動恍然有聲溢紙幅頓覺爽籟發衣襟
舉觴一酌春生腹
　　墨竹
玉个个翠重重一灣流水北雙板小橋東竿短竿長皆
入畫枝疎枝密總含風
　五言律詩
　　大獵
五校琱弓勁三秋野獸肥乗時講武事大獮振兵威狡
兔寧藏跡封熊悉入圍獵歸數軍實落日照龍旗
　　塞外秋興二首
路出闗山外秋空日漸髙清霜凝曉斾寒色透征袍風
勁飛鷹捷川長獵騎豪
皇威揚四逺邊徼戢弓刀
　　其二
駐蹕依林麓風多野水鳴旌旗飄暮靄鐃吹咽邊聲雞
塞霜逾白龍沙月更清却看
行殿外諸部盡歡迎
　　初夏至玉泉山
緑野薫風至夜來春已過撲衣飄落絮貼水出新荷浪
暖魚吹沫泥香燕作窠臨泉聊命酒披拂愛烟蘿
　　功成囘
鑾恭頌二首
指顧靖邊烽懐生盡服從遐荒歸禹甸大漠紀堯封
廟算無遺策神功邁昔蹤凱旋旌耀日光景霽
天容
　　其二
翠華旋萬里即日解征袍共仰神機邃深維
聖體勞鐃歌喧後隊巷舞迓前旄拓土無中外
皇猷恊覆幬
　　侍從興京謁
陵二首
承先崇報本橋道駐龍旗萬國梯航集敷天雨露随精
誠通寢殿肅穆奉宗彞敬仰松楸古昭森盛烈垂
　　其二
龍興基景命王氣結遥岑不覩艱難迹安知啓佑心山
河
陵寢壯弓劍嵗時深盛典叨陪從威儀百爾欽
　　水圍
春日獵汀洲歡聲拍浪浮雲檣排八陣桂棹競中流鳴
鏑摧騰羽飛烟罨綵旒昆明誇水艦豈足擬
宸遊
　　曉度杏山
曙色催樵牧山崖徑欝盤霜凝鴉背白沙印馬蹄乾海
氣籠朝旭林飈送早寒鳯城清漏隔遥憶
寢門安
　　望醫巫閭山
翠黛滿雲封遥看北鎮雄壯觀侔五嶽峻秩比三公葱
欝興王氣扶揺廣莫風勒銘維
祖烈瞻仰萬年同
　　再度龍泉闗
遨遊從浄土安稳度香城鳥亦通禅悦松如響梵聲山
嵐朝夕幻闗栁去來迎鳯闕
慈雲近惟殷問
寢情
　　初夏扈
蹕熱河
行苑留仙蹕層巒儼赤城烟光濃樹色暑氣散泉聲地
僻花偏艶山深夢亦清瞻依忻
聖豫風物慰
皇情
　　口外山村
鳥外窺烟樹微茫磧路斜地寒宜種黍坡煖好栽𤓰比
戸裁駝褐居人置兔罝誰將淳樸意傳寫入中華
　　雨後
凉雨晴偏好邊秋氣轉清虹從林杪斷月傍隴頭生落
葉飄含潤囘沙溜有聲仰看羣雁度寒影帖雲明
　　過䝉陰
望裏東䝉近微茫草樹遮面城峯礙日繞郭水鳴沙户
盡繰桑繭人多摘茗芽曾聞魯酒薄村店一旗斜
　　松
矯矯拂雲姿能教衆木卑蒼鱗疑挾雨翠鬛静含颸花
暖飄香粉膏流結紫芝千齡待黃鶴集此最髙枝
　　竹
緑染竿竿潤青籠个个陰節髙寒愈勁氣潔暑難侵密
雨驚龍起清風引鳯吟幸邀君子號為爾解虚心
　　寓目
漠漠雲無際茸茸草漸齊花繁從徑窄溪漲覺橋低捎
蝶巢梁燕銜魚沒浪鵜偶來松下坐斜倚看澆畦
　　春深閒居
長日愜幽棲軒窻面小溪雲開徐自歛鳥歇又重啼愛
水頻垂釣看花偶一題坐憐春已暮望裏緑陰齊
　　池上待月
水含夕籟静余亦澹懐空星彩低穿樹花香暗度風初
看幽徑白漸露小橋紅行到天心處清光更不同
　　壺中天
峯峻疑無路雲深却有扉鶴閒時獨唳花静不輕飛洞
裏春長駐壺中月更輝一潭空似鏡碧色動簾衣
母后升遐一週諱辰
為念
慈恩重難禁涕淚懸尊榮心莫罄恍惚嵗云遷物候常
如此音容獨渺焉寢門空在望一望一凄然
母后二週諱辰
自隔
慈顔杳重臨此日悲音徽徒有慕尊養已無時
恩念劬勞重心驚嵗月馳朝來益為愴撫序淚空垂
母后三週諱辰
鞠我
恩深重違顔夢渺茫三年成逝水百感對流光黯黯慈
雲在迢迢仙路長朝來又臨諱含愴仰空蒼
　　立春
晴光當户映淑氣逐人來凍草蘇先覺枯條暖自催薦
新紅甲菜應候緑英梅為問迎春吏農疇幾處開
　　耕耤
無逸農功重豳風穡事先方春勤夙駕乗令為親田夾
隴千官肅扶犂百辟聮禮成終畝後父老慶豐年
　　去冬無雪今春雨未霑足朕心憂畏莫可言喻幸
　　　於前五月十八日甘霖傾注枯焦頓解不覺喜
　　　而成詠
節過五月半膏雨尚愆期晝夜憂農事精䖍籲
帝慈風迴雲氣合澤沛野苗滋田畯須勤課耘耔正及
時
　
　
　
　
　
　
　
　
　
　
　
　
皇清文頴巻首九
欽定四庫全書
皇清文頴巻首十
世宗憲皇帝御製詩
　七言律詩
聖駕南巡自春徂夏瞻依心切恭賦斯篇
春光荏苒薰風至
聖駕勤民尚未還幸有壎篪随越舸愁無羽翼赴呉闗
晨趨北闕螭頭上夜夢南雲豹尾間
清蹕恭迎堪計日幾囘翹首潞河灣
　　謁
昭陵恭頌
鍾靈毓秀氣佳哉宇宙從兹景運開
帝統兼因文治廣
聖基豈獨武功恢遼韓海永涵深澤松杏山髙接上台
䖍肅奉觴恭拜畢五雲飛處久徘徊
　　謁
福陵恭頌
一峰天柱象崑崙聖武開基百世尊
廟貌輝煌藏劍舄塵氛盪滌闢乾坤赤龍遐舉雲留影
石馬宵趍汗漬痕赫濯聲靈通僾肅春秋霜露感長存
　　望海樓二首
凌霄雄傑聳層樓碧海蒼茫逺望收混一乾坤雲水濶
濯磨日月浪花浮百川輸委盈襟帶萬類涵濡任泳游
聞道此中含帝澤幾曾汪濊有停流
　　其二
朱欄畫棟最髙樓海色天容萬象收海底魚龍應變化
天中雲雨每蒸浮無波不具全潮勢此日真成廣漢游
仙客釣鰲非我意憑軒惟是羡安流
　　望岱
芙蓉萬仞揷丹梯海上羣峰莫與齊九㸃青烟看野馬
五更寒日候天雞雲封峭壁松多古蘚積殘碑字未迷
冉冉嶺頭笙鶴下仙壇曾此降金泥
　　早起寄都中諸弟
曉起輕寒透薄帷風光節物暗推移正當邊塞秋臨早
况是闗山月落遲一雁孤鳴驚旅夢千峰攢立動詩思
鳯城諸弟應相憶好對黃花泛酒巵
　　熱河閒詠
山深地僻塵囂隔斜映茅堂百尺松石壁有斑憑雨鑿
柴門無鑰倩雲封盤嵓曲磴留麋跡繞砌平沙印鶴蹤
夢覺南窓何所事獨吟獨酌儘從容
　　月夜泛舟
隄栁陰分舉畫橈數聲嘔軋盪輕舠芙蓉館北香浮沼
桑柘村西月滿橋雪鳥衝烟孤鷺起金鱗破浪巨魚跳
溯洄一片清光裏心會南華秋水謡
　　擬漁樵耕牧四首
　　　漁
舴艋漂摇随處家一篙緑水度年華風罾逐浪蘋溪逺
雨網衝烟栁渚斜在在躭閒盟白鷺朝朝買醉饌紅蝦
團圞兒女歡篷底豈羡浮名舉世誇
　　　樵
一生蹤跡在烟霞不植條桑不種麻翠栢斫來青帶葉
古藤擔去紫垂花歌長時引猿窺穴歸晚常乗月到家
笑指雲山為活計那須巵酒祝篝車
　　　耕
茅屋疎籬翠蔓牽繞籬桑柘翳平田村中斑白閒無事
隴上青黃喜有年比户機梭鳴月下一家兒女聚燈前
那能更羡公卿貴蟹羙魚肥稻熟天
　　　牧
平原淺草澹烟和指㸃牛羊下緑坡逐隊飲時泉響細
偷閒卧處栁陰多長河曲岸悠揚笛斜日微風斷續歌
借問道傍騎馬客何如犢背稳披簑
　　甲辰十一月十三日
霜露重驚嵗月侵撫時莫解感傷心慕思實切終身永
恩徳難酬罔極深那得
寢門重問膳每懐
聖訓更霑襟朝來囘憶前年事痛抱終天自古今
　　暮春雜詠
春雲澹蕩滿平湖渺渺烟波接緑蕪芳甸雨過花競笑
畫橋風起栁相扶鶯歌鳥語天然曲水秀山青自在圖
勝景已超塵世界何須駕海訪蓬壺
　　其二
爐烟裊裊拂簾櫳太液波澄曉鏡融卜嵗喜看三月雨
惜春深坐百花風紅塵不到黃金闕香霧時遮白玉宫
對此上林光景好清平願與萬方同
　　夏日樓前
栁布濃陰覆釣磯樓前翠幃緑成圍驟過白雨長虹見
㸃破青天一鳥飛閒處方知塵事擾静中始驗道機微
不煩驅暑摇團扇水面風生透葛衣
　　山亭
蔦蘿滿樹帶烟垂篩月梳風作幔帷流水似琴還似筑
青山宜畫又宜詩饑鼯竊果縁枝捷乳雉呼羣出草遲
獨倚石欄舒逺目亭前幽谷起雲時
　　初夏西苑遊矚
前廷午退紫宸班廻輦尋幽竹石間一息不停新緑水
四時相對舊青山溪烟澹蕩平臺晚林影參差夕照閒
鳥識禁園棲托稳每看飛去又飛還
　　深栁讀書堂避暑
三庚節届祝融臨閒對明窓閲古箴樹杪鶯喉調妙曲
檻邊蝶翅舞芳襟嫩荷香逺風頻逓深栁陰重暑不侵
移榻簾前何所思要賡解阜入虞琴
　　新霽苑中秋色頗佳臨流翫賞率成一律
歩輦從容雨後臨湖亭景物可追尋幽花戲蝶紅芳晚
密藻潛鱗碧漲深㵳泬天光空野馬潺湲澗水静塵心
閒遊不用調絲管自有松篁奏好音
　　夏日勤政殿觀新月作
勉思解愠鼓虞琴殿壁書懸大寳箴獨覽萬幾憑溽暑
難抛一寸是光陰絲綸日注臨軒語禾黍常期擊壌吟
恰好碧天新吐月半輪為啓戒盈心
　　秋日寓目成詠
玉露金飈肅昊穹澄泓秋水映簾櫳羣峰黛染呈寒碧
逺浦霞明蕩晚紅風度桂林香滿院月穿雁字影書空
予懐喜慰西成候多稼如雲處處同
　　秋日登朗吟閣寓目
縹緲遥峰帶夕曛晴光歴歴望中分橋移虹影當溪卧
風度蝉聲隔岸聞數片晚霞三徑菊一潭秋水半牀雲
髙亭避暑纔吟罷又聽金飈送雁羣
　　雨後郊外泛舟
霧斂西巖暑氣消微風正好泛輕橈新晴燕雀低臨水
積雨菰蒲密礙橋到處湖山惟竹月數家烟火盡漁樵
瀛洲宛在京畿右不羡仙槎去路遥
　　偶題
舜禹傳心十六字執中一語貫精微漫從體用觀真妄
不向筌蹄覔是非大地春風揚妙道碧天秋月露清機
箇中密諦何人會魚自深潛鳥自飛
　　朕因去冬未雪憂懐莫釋夙夜竭誠祈禱于驚蟄
　　　後二日荷䝉
上天鑒佑春雪下降朝野同歡因成一律用誌欣慶
霡霂愆期憂嵗儉臨軒愁詠憫農歌三冬望雪心如渴
此日飛霙氣始和
蒼昊垂慈施愷澤黔黎占稔沐恩波遥思九土應同慶
積素凝華知幾多
　　蓬萊洲詠古
唐家空築望仙樓秦漢何人到十洲塵外嘯歌紅樹曉
壺中坐卧碧天秋廟堂待起烟霞侣泉石還看鶴鹿遊
弱水三千休問渡皇家自有濟川舟
　　朕御極七載宵旰萬幾未遑他出已酉夏因命將
　　　逺討誓師于南海子緬懐曩日侍奉
皇考巡幸此地
色笑儼在目前而
龍馭杳然邈不可攀俯仰徘徊曷勝今昔之感爰成一
　　　律以述追思
花開野甸不知名按轡依然輦路平細草當時随駐蹕
垂楊此日繞行營河山滿目
音容邈風景闗心嵗月更禁旅多年䝉
教養畀予戡定作干城
　　冬至齋宫
晨曦炯炯潔齋宫一縷爐烟散綺櫳暖氣潛囘葭管律
早梅先綻玉堦風中孚黙契天人理來復明彰造化功
漫道書雲成故事精禋惟藉寸心通
　　乙已仲冬恭詣
景陵
恭陳
服御儼憑依拜奠菁茅凛不違四十年餘
恩浹髓一千日裏涕沾衣
寢園翠繞熊羆䕶陵樹霜寒鳥雀稀翹首五雲猶在望
忍乗清蹕告言歸
　　己酉夏南甸大閲
陳師鞠旅卜良朝萬里餱糧備已饒習戰自能嫻紀律
臨戎惟在戒矜驕劍瑩鸊鵜清光閃旗繞龍蛇赤羽飄
聽徹前鋒歌六月雲臺合待姓名標
　　雨後九洲清宴望西山
蒹葭葉上雨聲過乍覺新凉颯颯多山色崔巍千叠翠
湖光瀲灔萬重波遊魚避釣依寒藻翔鳥驚絃就碧蘿
莫訝金風催改序秋暉偏好快晴和
　五言排律
　　瞻仰盛京宫闕念
祖宗創業艱難恭賦二十韻
奉
命趨遼海猗歟仰舊宫逶迤龍脈逺詄蕩鳯城雄念昔
開洪造乗時建武功師征方自葛考卜重遷酆一劍風
塵際三陲指顧中神威宣率土
皇極協蒼穹式廓彌增壯維垣遂克崇八門連閫域雙
闕竦髙空曵珮千官列輸琛萬國同兵農咸定制禮樂
漸移風爰及純熙介覃敷景厯融寰區欣奠鼎故里抱
遺弓沛邑恩優渥舂陵望鬱葱星躔争拱北王氣本從
東綿瓞鍾靈盛凝庥後裔䝉
聖慈殷孝享敕諭遣微躬肅覩興京勝恭承祀典隆丕
基勞櫛沐奕葉荷帡幪松檟靈祗䕶檐楹肹蠁通
祖宗光烈在明發惕愚衷
　　述懐
眇躬臨億兆兢業凛淵深先哲羮牆見前徽手澤尋弛
張遵
祖訓賞罰順天心庶績勤宵旰私居慎影衾衞詩防湎
酒夏訓戒從禽每喜親耕稼長懐勸織紝菽葵村落圃
桑柘水邊林民乃邦之本誠為帝所歆三冬盈瑞雪九
有遍甘霖嵗稔田家樂河清漁父吟羣英㐮治理列士
獻規箴勉詠南薰曲多慚繼舜琴
　七言排律
　　我
皇考深恩慈愛過于髙厚一旦背棄再覲無期遥想
音容彌殷哀慕苫塊之次言出痛忱非同寄情于詩文
　　　也於戲罔極之徳報曷能盡終天之慕詞豈可
　　　宣此篇乃中心廹切不能自禁之詞翰林諸臣
　　　各依原韻進呈朕覽
慕思
君父淚千行四十餘年顧復長髙厚恩深悲罔極瞻依
情切託靡方
天顔咫尺忽成隔庭訓趨承難再望提命諄諄猶在耳
樽彛肅肅總摧腸銜哀但覺
蒼旻逺舉首惟悲白日凉展轉心增風木恨劬勞忍誦
蓼莪章
仙軿已返層霄上夜夢仍親
御座旁海水可枯石可化終天仰戀詎能忘
　　立秋前二日遊湖亭
放情幽興付漁簑瀟灑林亭樂太和每踏芳叢尋古句
閒乗小艇泛清波烟凝翠黛山疑霧風蹙斜紋水似羅
深砌蛩鳴殘暑退髙梧蝉噪晚凉多炎雲漸斂秋將近
霽景纔看夏欲過静聽菱歌音韻好何須簫鼓濟汾河
　六言詞
　　田家四時詞
　　　春
陌頭栁葉初放溪上桃花欲燃處處青鳩呼雨家家黃
犢耕烟牧童羣嬉挑菜餉婦自解撑船借問浪遊城市
何如樂業邨田
　　　夏
帶露葉盈蠶箔翻雲麥熟田家白水千塍秧馬緑陰幾
戸繰車日午鳴蝉逺近風薰飛燕横斜男女適均勞逸
相逢只説桑麻
　　　秋
風露微凉天氣四鄉一𣲖秋光蕎吐東阡雪白禾香南
畝雲黃青刈園蔬足雨紅收林實經霜舉室欣逢樂嵗
商量築圃登場
　　　冬
靄靄炊烟茅舍霏霏臘雪柴門闌静閒眠羔犢籬牢安
稳雞豚夜織梭鳴啞軋朝舂杵韻喧繁賽社村撾祭鼓
歌呼新醸盈盆
　七言絶句
　　懐邊地將士
天禄延儒方偃武長楊罷獵豈佳兵無端戍火明西塞
勞我星旗向逺征
月照天山玉帳髙風吹霜氣透征袍年來倦聽嘉禾頌
一飯寧忘汗馬勞
玉門闗外草連天一騎飛馳到日邊報道單于甘就撫
羽林齊唱凱歌旋
將軍跨馬擁戈矛壯士驅車久未休一紙捷書期早至
黃金鑄印待封侯
　　竹月
蕭蕭疎映月昏黃浥露凝烟暈素光陰轉粉牆鋪翠影
湖州新寫墨篔簹
　　宴月
花月依依入暮春坐花醉月綺筵新始知蟾魄無私照
瓦缶金尊各一輪
　　池月
半畝池涵天作底一番風過水流金驚看錦鯉如梭擲
織就橫紋緑綺衾
　　山月
林深鳥宿夕烟暝玉鏡揚輝不受扄夜籟寂然羣動息
一輪飛過萬山青
　
皇清文頴巻首十
欽定四庫全書
皇清文頴巻首十一
御製文
　論
　　立身以至誠為本論
夫誠者萬物之原萬事之本天所賦物所受之正理也
故在天則為乾元坤元而萬物資始資生在人則為能
盡其性參天地而贊化育然人咸具是理而鮮能全之
故日蔽於私溺於習而天理㡬乎失矣聖人者出作君
作師修道以立敎敎人由誠之之道以馴致至誠之域
故曰立身以至誠為本豈非實理本於生初在人之自
勉乎葢至誠聖人也誠之者擇善而固執之者也旣能
擇善又能固執則可進於誠矣而身立矣夫立身不外
於言行而言行不可以外飾言必期於有物則言可為
天下法矣行必期於有恒則行可為天下則矣誠故也
立身必先於忠孝而忠孝不可以偽為視無形而聼無
聲則飬志承歡可云無忝矣公忘私而國忘家則盡忠
補過可稱匪懈矣誠故也其要在克已已不克則私欲
潛滋何以能誠其功又在慎獨詩曰相在爾室尚不愧
于屋漏先儒有言曰學始於不欺暗室良以獨不慎則
發念行事終為小人之歸耳然則克已慎獨者求誠之
切務也厯觀古来聖有安勉而皆本於誠書曰欽眀文
思安安尭之至誠無間也又曰元徳升聞舜之至誠上
達也仲虺之誥曰以義制事以禮制心丹書曰敬勝怠
者吉義勝欲者從此湯武之勉而誠也勉而誠與至誠
無異尭舜湯武莫不稱之為大聖故曰及其成功一也
然則欲誠其身當擇善固執克已慎獨以馴致於至聖
之域以之參天地贊化育不難矣
　　讀書以眀理為先論
天地之間萬事萬物莫不有理理者天之經地之義民
之行也是故日月星辰之朔望躔次陰陽寒暑四時之
推遷往来皆天之氣也而有乾健於穆不已之理主宰
乎其中山川河嶽百榖草木之麗乎地以生者亦莫不
頼坤元載厚之理以為之根柢人性之仁義禮智賦乎
天之正理也因之而見為惻隠羞惡辭讓是非之情及
變化云為萬有不齊之事由是觀之天下事物孰有外
於理㢤故聖人之教人講學亦曰眀理而已矣盖理者
道也道之大原出於天其用在天下其傳在聖賢而賴
學者講習討論之功以眀之六經之書言理之至要也
學者用力乎眀理之功以觀六經則思過半矣所謂眀
理者眀其所當然與其所以然所當然者父子當親君
臣當義夫婦當别長幼當序朋友當信之謂也所以然
者父之所以慈子之所以孝君之所以仁臣之所以忠
夫之所以率婦之所以從長之所以愛幼之所以恭朋
友之所以責善輔仁之謂也知其所當然然後信之篤
而不悮於岐趋知其所以然然後喻之深而不能以自
已至於一事一物亦莫不眀其表裏精粗與夫善惡是
非之宜夫如是然後理眀而有所持循此大學眀眀徳
之功必以格物致知為先中庸擇善之目必在於博學
審問慎思眀辨而先儒講論亦必以講眀為踐履之本
先聖後聖豈有二道哉雖然眀理要矣而既明之後則
又在於行之之功茍或知有餘而行之不足則雖精義
入神亦無當實用盛徳至善竟何有於我㢤故致知與
力行相湏為用而致知則在所當先何以言之知都㑹
之壯麗而欲往觀之必先悉其所由之路而後行焉悉
其所由之路是眀理也身往由之是力行也茍不知之
悉而往行之則有失徑迷途之譏為學之功亦如是盖
知仁為萬善之本必不逞私欲而為利已害人之事矣
知義為萬事之宜必不自昧其羞惡之良而為偷安茍
合之事矣此講學之必以眀理為先也故書之稱尭曰
欽眀稱舜曰文眀尭舜天下之大聖也而其所以成大
聖者則以眀為本焉彼不務眀理而徒以記誦辭章自
耀者是猶舎璞玉而貴碔砆而彼不知而㝠行者是猶
去燭而夜行均為惑之甚矣
　　雍正七年
皇父駕臨上書房
親灑宸翰
恩賜御聯題曰立身以至誠為本讀書以眀理為先余
　　兄弟盥手祗領謹懸座右爰以
寳訓著論二首庚戌之秋手録文鈔即以此弁冕全集
　　非敢云闡揚
聖教特以紀過
庭慈誨並誌書紳微悃爾
　　信而後諫論
詩曰衮職有闕惟仲山甫補之夫仲山甫之補袞職也
柔嘉唯則天子是若葢其誠信素達於人君而人君鑒
其誠諒其忠故諫無不從言無不聼雖宣王聼言之美
亦山甫取信有素也故子夏曰君子信而後諌可謂知
進言之道矣盖君臣一徳上下志通然後可繼都俞吁
咈之盛而致治於熙皥故人君聼言之道固不可懈而
為臣者亦當思所以善進其言之道焉夫人臣諌君非
可易甞也必能進思盡忠退思補過職業修於蒞官之
後忠誠逹於未定之前然後法語不傷扵猛巽語不嫌
於諛是故為人臣者必無恝而不諌之理但當素盡其
誠使人君信之而已若素無忠誠之心則雖激於一時
犯顔强諌而扵國事終無濟也雖然信而後諌理也若
事至扵危急一日不言則民受一日之害一日不言則
天下之害甚於一日斯亦可以待其信而不言乎故魏
徴之與太宗信而諌者也陸贄之與徳宗不必待其信
而諫者也而後之人均是之者以贄雖不能信於徳宗
而其忠誠天下後世自信之也
　　修道之謂敎論
道之大原出於天禀乎天之命以為性而因乎性之良
能以為道故率性之謂道實天地自然之理也然性無
不善感於物而動則有欲欲日以引而道或有所不行
上天眷命作之君師使有以節民之情而復性之善以
行其道故曰修道之謂敎非道之外别有所謂敎也葢
人禀五行二氣之靈首萬物而具五性仁義禮智之徳
忠信孝弟之行皆偹於我然聖者能之而賢不肖則有
過不及之差焉古昔聖王之治民也漸之以仁摩之以
義節之以禮和之以樂熏陶涵養使徳日進而道自修
自十五入學廸以性之所固有老而靡他焉故仁讓之
風周於十室而人民惇厚後世莫及盖教之以孝友睦
婣任䘏之行而仁道行矣分貴賤定上下眀賞罰辨等
威而義之為教行矣鄉飲社㑹以及冠婚喪祭莫不有
禮而禮之為教行矣師友以解其惑學校以𨗳其趨而
智之為教眀矣立此四教而使民日就月將無詭異之
習詐偽之萌而信之為教得矣故君師之責修而道乃
不虚三代以下致治之盛如漢之文帝唐之太宗宋之
仁宗皆朝乾夕惕勤勞匪懈然不圖其本而務其末徒
有恵愛之政而無教養之實方之漢唐則令主比之三
代則庸君此無他教不能行則道無由眀於天下也夫
天無不賦以性之人則天下無不能率道之人人君果
能眀徳以新民修道以立敎則朝行而暮效矣何難之
有哉而昏庸之君自謂不能而不行英眀之君自謂已
能而不屑此三代之治不可以一日復而民之固有之
道不可以一日眀也夫正身以正朝廷正朝廷以正百
官正百官以正萬民因民之善以立教即因我之教以
復性而古先王所為牖世而覺民者在是矣其於復三
代之治乎何有
　　上下交而其志同論
夫天下安寜治登上理必賴眀良一徳咨謀啓沃然後
上下一心庻績允凝而萬方順則也易曰上下交而其
志同可以覘治世之氣象矣盖天髙而地下君尊而臣
卑理勢之當然也君之不可下於臣猶天之不可卑於
地然天地之形不可交而以氣交上下之分不可交而
以心交故陰陽和而萬物順上下交而萬民化此天地
之常經古今之通誼也上下一心君臣相得則治反之
則亂合若符節信如應響故尭舜之於臯䕫稷契成湯
之於伊尹成康之於周召皆以聖眀之君交聖眀之臣
而其致治之盛也勃焉三代下如齊桓之扵管仲昭烈
之扵孔眀苻堅之扵王猛太宗之於房杜王魏雖未及
上古君臣之以聖交聖然亦各以賢眀之資得賢眀之
臣為之輔同舟共濟言聼計從故其治亦得小康貞觀
之風後世稱盛葢上下志交則天下乂安民受其福理
不爽也至扵亡國之君莫不由君尊而臣卑志驕而意
滿臣之忠言不逹於朝廷國之大寳棄之於草野小人
日侍左右而専事阿諛以取容雖有上下之分實無君
臣之誼豈得謂之交㢤故二世之寵趙髙桓靈之任趙
忠張讓隋煬之用虞世基豈非交所不當交而逺所不
當逺之禍乎故易之理無定而惟在於貞與君子交則
謂之泰而吉與小人交則謂之否而凶書曰紂有臣億
萬惟億萬心予有臣三千惟一心夫紂之所與朝夕共
處者豈無股肱心膂之寄㢤然不交正人而所交皆小
人故殷以之亡武王之臣皆周召呂散諸人一徳一心
故膺天禄而保祚無疆夫人君莫不欲得賢才以自輔
然而庻事未康至治不見者盖所謂賢非賢而才非才
也然則果無賢才之可用歟曰彼所謂賢者乃善已者
也所謂才者乃能以巧術奉上者也方是時草野之賢
才深藏不出而已矣在位之賢才遜荒行遯而已矣間
有碩果之存亦今日用之眀日黜之而已矣又何能久
於其朝哉誠能舉天下之賢才登之於朝而不疑誠以
接之信以待之上下一心交修罔懈則天下有何不治
而隆古有何不復哉雖然此特為為君者言之耳書曰
臣哉鄰哉鄰哉臣哉古之大臣一日立乎其位一日盡
乎其道陳善閉邪補衮職之所闕其用與舎惟君之命
耳不謂君弗用而有懈惰之心夫如是然後上下相和
得交泰之道而都俞吁咈之風日見於朝廷矣
　　家人上九有孚威如終吉論
治國必始於齊家而齊家又在於修身修身之道莫若
以身率之待之以誠而不使之怨臨之以莊而不使之
狎則家道永昌以之治國平天下将無所不可矣易家
人上九之爻曰有孚威如終吉可謂得治家久逺之道
矣盖居卦終而有剛徳得威嚴之道惟卦終故以象家
道之成惟有剛徳故能孚威以待下治家之道當慎於
其始防之不可不宻故初曰閑有家謂及其志未變而
閑之也又當善乎其終待之不可不誠御之不可不嚴
在上曰孚威信與威相濟則永得治家之道矣不但父
子兄弟夫婦之間必如此而後得吉也凡家之中長幼
尊卑皆當率是道以行孔子曰惟女子與小人為難養
也近之則不孫逺之則怨夫惟以威御之則近而不至
於不孫以誠待之則逺而不至扵怨雖然所謂威者豈
鞭撻箠楚之加而所謂孚者豈煦煦焉徒事姑息為㢤
自勝其私語言可愛行止可法而不蹈非禮則人自畏
其威矣自勉以仁立愛惟親立敬惟長妻子好合兄弟
旣翕則人自感其誠矣此又反身之要而治家者所宜
先也
　　嘉言罔攸伏論
人君表正萬邦富有四海萬㡬庻政日陳於前誠有所
不至眀有所不周差之毫釐謬以千里古先哲王之眀
目達聰咨岳咨牧者亦期嘉言之罔攸伏而已葢天下
之智有不同而天下之理無一定故恃一人之智以為
智不若兼千百人之智以為智人君雖眀足以照萬邦
燭萬事然天下千百人之智又何能盡兼萬事之至賾
至動參錯不齊者又何能盡眀所賴人臣陳善閉邪補
衮職之所闕使嘉言讜論日聞於前然後眀微燭隐政
無不通而眀無不照然人臣之能盡言者由人君有以
啓之耳茍人君孜孜黽勉樂受盡言則人臣亦何惜而
不言哉故大禹之祗承於帝曰后克艱厥后臣克艱厥
臣帝之答禹曰允若兹嘉言罔攸伏君難其位而好聼
正言臣難其位而思盡正言此野之所以無遺賢而萬
邦咸寜也夫君如舜臣如禹而一時君臣之所共勉者
惟在各艱其位而受盡言舜又不敢當以為惟帝時克
則後世之欲圖治者舎是豈有二道哉三代以降推漢
文帝唐太宗宋仁宗為令主然文帝仁厚儉約有餘而
一時無大儒骨鯁之臣宋仁宗有韓范富歐諸臣而不
能盡其用惟唐太宗以英武明智之資得房杜王魏為
之臣終日陳言䋲愆糾謬太宗屈已從之貞觀之風逺
過於文帝仁宗者職此之由由是觀之納諫聼言顧不
亟哉桀紂幽厲始皇之亡也其時之嘉言無聞焉豈果
無嘉言之臣哉龍逢有嘉言而桀殺之比干有嘉言而
紂殺之厲王設監謗之巫始皇有妖言之禁夫舜禹君
臣兢兢焉惟恐嘉言之伏而此數君者方遏之絶之又
從而罪之欲其不亡豈可得乎尚論者所以逰心於都
俞吁咈之世也
　　春王正月論
春秋為尊王之書始自隐公不曰王春正月而曰春王
正月者其意深矣盖春者天之所為也正者王之所為
也欲王者表若天時諸侯上遵王法示大始而欲正本
也是故以春生之氣貫四時以王者之命正諸侯以正
月之月統一嵗王者所行必上本於天不承天以制號
令則無法故以春居王之首諸侯不尊天王則無正故
以王居正月之首政者正也政莫先扵正始故以正月
為一嵗之首所以教後之王者上承天以制法度下建
極以制諸侯則政行而敎舉矣至於體元調元之説既
失之穿鑿胡氏行夏時之說雖以伊訓証之而夫子乃
從周者况春秋所書春正月無氷春二月無氷若用夏
正則無氷不足為異矣冬十月隕霜殺菽若夏之冬則
不應尚有菽矣周之改月改時何待論哉
　　作三軍論
周自平王東遷政令不行禮樂征伐自諸侯出於是朝
覲之禮廢尊王之典衰而㑹盟征伐一歸霸主順者安
之逆者伐之王綱陵夷而天下之事不可為矣魯自隠
公至扵襄公凡九世而襄公之世三家始専政所謂自
諸侯出十世希不失者也三家之専政始扵作三軍三
軍者魯先公之受扵天子者也魯頌曰公車千乘公徒
三萬則三軍為魯之舊眀矣而云作者葢魯已廢三軍
為二軍至是忽以私家之乘補公室之伍而為三軍聖
人謹書其作毁而季氏險戾無君之罪畢著矣盖季氏
専魯已數世至於宿而遂懐竊國之心故乘襄公幼弱
託於増兵􁁎敵而作三軍三分魯地而十二分其民季
氏得四叔氏得二孟氏得一而歸其五於公以事大國
徴師承貢則季氏沛然有餘而公室用多二家力少其
勢不得不毁又顯令於國中入季者無征入公室者倍
征則二家之民屬公室者如陷坑阱急思自脱故一旦
盡奪之公民咸順焉而公莫可如何也方作三軍時公
年始十三故叔孫雖知其不可而不敢固爭至於毁之
則四分魯國之地與民季子得二二子各一不獨君若
贅疣而二子亦不得不屬服於季氏矣其毁中軍亦乘
昭公初立叔孫身死家亂而急奪焉故余嘗謂宿之隂
鷙狡譎乃萬世亂臣之渠魁而三軍之作毁則田氏簒
齊三卿分晉之前轍也故特發其義以補先儒所未􁁎
云
　　動亦定静亦定論
天地之大徳曰生終萬物始萬物而萬物莫不生長収
藏之各得其時然其所以大生而廣生者亦曰易簡而
已矣聖人體天以治其心以修其道以合體用而貫顯
微然其所以聰眀而時乂者亦曰定性而已矣定性者
豈不思一事不慮一物兀若槁木而已哉動亦定静亦
定乃其所以為定性也善乎易之咸九四曰貞吉悔亡
憧憧往来朋從爾思貞者定也定則吉而悔亡矣憧憧
往来者不定也不定則朋從爾思朋從爾思凶可知矣
程子亦曰天地之常以其心普萬物而無心聖人之常
以其情順萬事而無情無心無情者非無心無情也無
私心無溺情也惟無私心故心普萬物無溺情故情順
萬事非動亦定静亦定之謂乎君子之學廓然而大公
静之定也物来而順應動之定也静定故主一無適虗
眀洞徹而内邪無自而生動定故順理而行措施咸當
而用志不紛於外内外兼修本末俱偹入聖之功豈外
是哉
　　陸贄論
治有不生於治之日亂有不生於亂之時有國家者宜
正其本而辨之於早也吾讀史至唐徳宗之時謂朱泚
之亂不生於姚令言而生於用盧杞復唐之功不在於
用李晟而在於信陸贄天下之治亂社稷之安危在於
人君用一人由是觀之用人可不慎哉當奉天之難天
下反者十四五藩鎮擁强兵虎視中原而朱泚兵勁將
强圍城累月其破圍觧難冐矢石觸鋒刃以救帝復國
者固李晟渾瑊諸將之功而經營大計調和天下使諸
鎮人人思慕唐徳者非陸贄之功其誰之功歟余故曰
復唐之功不在於用李晟而在於信陸贄也贄為人剛
方嚴正而有經世之才其奏䟽皆可行可法措之於天
下則有治安之效大抵以仁義為本根貨財為末務論
深切於事情言不離於道徳至於君子小人之分忠厚
苛刻之别推誠任術之判未嘗不反覆為徳宗言之故
在奉天之時悉聼其言而藩鎮畏威梁州再幸道路相
失號痛如失左右手及天下略平大難略定乃置於閑
散者數年雖命為相不能信用又聼裴延齡之讒而貶
於逺州葢君子小人之分若此其難雖贄反覆言之而
身亦不免於廢黜也順宗即位復欲用之詔未至而歿
惜哉
　　黄鍾為萬事根本論
史記律書曰王者制事立法物度軌則一禀於六律六
律為萬事根本焉蔡沈書傳又曰黄鍾為萬事根本夫
順天地通神眀類萬物之情莫善於律然雄鳴有六雌
鳴有六三分損益而次第相生者其數並起於黄鍾黄
鍾正則十二律正而天下之聲無不正漢志所以有律
本之説也昔者黄帝使伶倫取嶰谷之竹生而空竅厚
薄均者斷兩節間而吹之以為黄鍾之宮班固曰黄中
色也色尚黄五色莫盛焉鍾者種也陽氣施種於黄泉
孳萌萬物為六氣元也其長得九寸其圍得九分其積
數得八百一十分在氣為中氣在聲為中聲豈非太極
元氣函三統為一而立天施地化人事之紀者哉且夫
萬事之大端有五一曰備數二曰和聲三曰審度四曰
嘉量五曰權衡而要莫不本於黄鍾黄鍾之數始於一
而三之三三積之歴十二辰之數而五數偹矣黄鍾之
律九寸為宮緣此以定商角徴羽起十二律之周徑而
五聲和矣黄鍾之長以一黍之廣為一分十分為寸積
而為尺為丈為引而五度審矣黄鍾之龠容秬黍千有
二百十龠為合積而為升為斗為斛而五量嘉矣黄鍾
之龠重十二銖兩之為兩積而為斤為鈞為石而五權
謹矣虞書所謂協時月正日同律度量衡其以此也夫
盖天下數必從其朔理必原其始乾之初九一陽始生
天地之心而理數之權輿也黄鍾者於時為子其卦為
復在人為喜怒哀樂未發之中是則造化之樞紐品彚
之根柢得乎此以盡錯綜之數定變化之宗直一以貫
之耳宜其為純粹中之純粹所由與天地同和者歟若
夫定黄鍾之管者京房以凖荀朂以笛蔡邕則以銅籥
和峴則以景表以至或求之於度或求之於尺或求之
於黍與鐸甚至執指節以尋黄鐘紛紜龎雜究莫得其
指歸惟蔡季通所云多截管而吹之以候律元者其庻
㡬乎夫憑器考聲者形迹之論也審聲知音者神聖之
藴也善乎馬氏之言曰心之精微口不能授性所觧悟
筆不能書惟人心自得其中和聲為律身為度然後究
極理數博考典章以合天地之元聲此則宰萬事於一
心而探本窮原有存於律象之先者矣
　説
　　復性説
性者體也情者用也制情以從性性其情也拂性以縱
情情其性也情其性則性為情矣烏在其為本性也然
則如之何而後可曰有復性之道焉復之之道何居曰
克已以復天命之本然使和其情以順其性而已在易
復之初爻曰不逺復旡祗悔孔子觧之曰不逺之復以
修身也言性本無失有失而能速復則身脩矣在天為
一陽復見在人心為本性復明豈有悔㢤孔子舉此以
贊顔子劉屏山舉此以教朱子以其為脩身復性之要
旨也六二曰休復吉孔子解之曰休復之吉以下仁也
初陽乃天心之見仁也二近初陽有下仁之美言復之
之道又在好徳親仁涵養薫陶以日復其性而休休然
有餘裕也六三曰頻復厲旡咎頻復與不逺者殊科故
厲然能復則旡咎矣六四曰中行獨復卦五隂獨四與
初相應處衆小人之中獨能與一君子合志同方不言
吉而吉可知故孔子以從道美之至五之敦復則曰旡
悔上之迷復則曰凶以此見復性之道當謹㡬察微不
貳其過修身以克之下仁以休之獨復以持之敦厚以
居之而不使之頻復而迷復焉則所謂天命之性五常
五倫之美皆在我而不為習所逺矣吾故曰復性之道
在克已以復天命之本然使和其情以順其性而已
　
　
　
　
　
　
　
　
　
皇清文頴巻首十一
欽定四庫全書
皇清文頴巻首十二
御製文
　序
　　貞觀政要序
夫三代以上君眀臣良天下雍熙世登上理自東遷以
降風俗日薄天下無復熙皥之美雖有質美之主望治
甚切而所以屈已從諫力行善政者終不能有以震古
而鑠今及唐貞觀太宗以英武之資能用賢良之士時
若房元齡杜如晦魏徵王珪諸人布列左右相得益彰
盖自三代以下能用賢納諌而治天下者未有如此之
盛焉史臣吴兢纂輯其書名之曰貞觀政要後之求治
者或列之屏風或取以進講元至順間戈直又刋其書
以行於世余嘗讀其書想其時未嘗不三復而嘆曰貞
觀之治盛矣然其所以致治則又在於用此數賢而數
賢之中又推魏徵禆益為多然魏徵不能自必信用於
太宗以見其功業則又知太宗所以獨信魏徴言聼計
從而見效若彼者固人君所當服膺書紳而勿失也書
中分目目中有條條之末引先儒之言而論斷之其有
望於後王也深矣人君當上法尭舜逺接湯武固不當
以三代以下自畫然觀爾日君臣之所以持盈保泰行
仁義薄法術太宗之虗已受言諸臣之論思啓沃亦庶
㡬乎都俞吁咈之風矣
　　韓文公文集序
天下之事有其藝則必有精於其術無論小大精粗能
使機應於心技凝於神則外物不能紛而後之習其藝
者皆奉以為師法養叔治射離婁治規矩師曠之於音
聲倉公之扵病匠石之斤公孫之舞皆造其堂而嚌其
胾傳之後世而無竆夫文亦天下之一藝也精其術可
奉為師法者周有左氏漢有賈誼董仲舒馬遷相如劉
向此數子者雖非見道之文要皆卓自樹立不合流俗
而其文之古樸亦非浮華澆漓者所能及迨自五代剖
分文弊質窮天下之言文者務以藻繢為事娓娓如婦
人言世道衰微人心由之偽薄至唐并天下蔚興文教
殆百餘年而後昌黎以六經之文鳴天下由是言之文
之係扵世道人心亦大矣盖昌黎之扵文所謂造其堂
而嚌其胾因文以見道以蘄至扵古之立言者也其自
用之功在扵培養仁義以為立言之本而其所得之趣
則氣盛而言之短長與聲之髙下皆宜至其不蹈襲前
人一語不煩䋲削而自合規矩不顧世人之笑譽反刓
以樸剗偽以醇粹然一出於正後之習文者皆奉為師
法而莫有能加焉噫亦至矣雖然公非徒長於文者其
道徳謨猷皆有唐一代之特出而不能大顯於憲穆之
朝者氣運之遷流非人力所能挽耶抑使之少抑於一
時而終揚于萬世耶將全於此則不能全於彼耶孟子
距楊墨而道以之傳昌黎排老佛而道亦因文而見起
衰反正始若未之信終大顯于時蘇子瞻以之上擬孟
子豈過譽㢤
　　杜子美詩序
夫自上古康衢有擊壤之歌虞廷有卿雲之詠帝與臯
陶禹益諸臣勅命賡歌拜手颺言於一堂歌詠之興有
自来矣爰逮姬周公旦公奭調宮協徴律其節族舂容
乎大篇堂皇乎雅辭化自二南達於列國上自公卿下
至黎庻至於變風變雅亦莫非忠臣義士攄其忠悃發
為歌辭好色而不滛怨悱而不亂皆可以勸懲當時為
敎後世詩三百一言以蔽之曰思無邪孰謂詩僅緣情
綺靡而無闗於學識哉然三百篇之詩不拘格律而音
響中度所謂大羮不和而有至味也漢變四言為五言
間亦有七言之體至魏晉而音韻愈盛入唐而格律益
精鹽梅之設大羮之害也七竅之鑿渾沌之賊也至有
不言性情而華靡是務無勸懲之實有滛慝之聲於詩
教之温柔敦厚不大相剌謬乎是以言詩者必以杜氏
子美為凖的子美之詩所謂道性情而有勸懲之實者
也抒忠悃之心抱剛正之氣雖拘于音韻格律而言之
愈暢擇之益精語之彌詳其於忠君愛國如饑之食渇
之飲湏臾離而不能故雖短什偶吟莫不睠顧唐祚繫
心眀皇蜀中諸作尤致意焉屈原放逐離騷是作後代
尊之為經子美之詩亦因其顛沛流離抱忠秉義不究
其用垂於詩以自見故後世宗之參之於三百篇之列
若夫較一字之長争一韻之巧摛華藻於篇章誇博贍
以耀衆者藝也非所以求子美也
　　朱子資治通鑑綱目序
孔子作春秋而亂臣賊子懼夫春秋亦一編年之書而
曰亂臣賊子懼者盖謂彰善癉惡比事属詞誅奸諛於
已往杜僭亂於將来使亂臣賊子不畏王法者讀此書
而知懼豈非有功於世道人心者哉三代而下孔子之
道㡬乎息矣故臣叛其君者有之子背其父者有之而
亂臣賊子無所忌惮子朱子生於周程之後修明絶學
深痛而甚憫之祖夫子春秋之筆削因温公通鑑之書
更創義例為書曰資治通鑑綱目其自序曰表嵗以首
年因年以著統大書以提要分注以備言洵哉善善惡
惡是是非非具扵一篇之中而無不備矣然後人知忠
臣義士必獲天休也雖不用扵一時而後世莫不褒歎
效法之恐後也亂臣賊子必攖天誅也雖幸免扵當世
而千載以下公議莫逃也彰善癉惡比事属詞雖不足
以盡春秋之義抑其大畧則可謂同揆矣夫三代以下
傳世久逺者莫如漢唐當其盛時政教恩澤入民之深
非不可稱然其易代之際死君事者可數焉自修綱目
之後士知顧禮義㢘恥以事二姓為辱故南宋之末忠
臣義士捐軀而徇王事不肯忍恥偷生以求茍活者屢
見于史策之中且元代宋明代元無分析割據如前五
代後五代之亂者亦因忠奸賢佞褒嘉貶斥凛若衮鉞
人知有所懲勸懼見誅於後世也如是而謂之綱目修
而亂臣賊子懼其誰曰不然
　　送五弟奉
命往祭
　闕里文廟序
雍正八年冬十月新修
闕里文廟告成殿廡門陛黄瓦丹雘旣宏旣隆圭瓚爼
豆罇罍之器
頒自上方
聖天子親書大成殿大成門匾額復命良工重摹
聖祖御製文廟碑文孝思繼述重道崇儒兼備於此旣
成例宜遣官祭告
皇父特重其禮
命皇五子齋居潔誠治裝減從以行余與吾弟夙夜之
與俱飲食之與共講習討論之日親至于今二十年兹
往千里之外能無依依繫戀而不忍舎顧思人自孩提
以至於老大讀孔子之書未必能志希賢聖窮理探源
以至於知孔子之道也幸而知之矣而私累之未捐精
進之不勇則鮮能行之既行矣未有不心慕孔子欲登
其堂而入其室者吾弟力學敦修不敢自懈於聖人之
道者有年矣今奉
命往祭
闕里瞻宮牆之數仞則欲得其門而入以見宗廟百官
之美富也對聖貌之巍巍則思温厲恭安如在其上而
自省其躬修也逰禮樂之區想見金聲玉振之氣象是
行也不益以増其嚮往服行之心而為有生一大快乎
皇父猶有後命命吾弟祭闕里畢即往致祭岱宗吾弟
往哉昔孔子嘗登泰山而小天下孟子述之盖謂得登
聖人之堂與聞聖道之精深廣大則諸子百家羣言皆
小也猶之登泰山之髙者得觀其嶔岑峻極則峛崺培
塿皆不足言也吾弟既登聖人之堂又登泰山之髙誠
敬之日積仰止之日深視瞻之廣濶胸次之豁然古文
人學士所謂逰名山大川以助其文思筆力者又烏足
云哉
　　稽古齋文鈔序
天地間有大本焉孝悌是也有大文焉詩書是也有本
有文積於中而發於外有徳之言是也孝悌以立其本
詩書以暢其支而因發為有徳之言英華暢逹而不可
掩能全此三者寡矣至若生帝王之家居富貴之地子
道臣道交萃扵躬夙夜匪懈篤念天顯尊聞行知究極
於髙眀光大之域非以道自勉者能乎哉吾弟少於吾
甫三月
皇父在潛邸時育吾二人於東西室及九嵗讀書同受
經扵傅先生至十二嵗時吾隨侍
皇祖宫中不能朝夕共處者盖半載及我
皇父位登宸極妙選天下之英賢以教育吾二人凡八
年于兹矣斯邁斯征日就月將以期不負
皇父顧復燕貽之至意無時敢自懈也八年秋九月吾
弟彚訂其序論雜文詩賦凡若干巻而屬序於余余曰
吾軰所重豈止於文而已耶必若向所云三者皆克全
之然後盡吾職焉吾弟在
皇父膝下二十年愛敬懇摯從未有過愆與吾自孩提
以至於今且孺且耽怡怡如也從諸先生敬業一堂既
饜飫於詩書矣而發為文詞觀其言藹如考其意不外
古聖賢名儒之旨所云三者翼翼焉亹亹焉日進而無
疆豈止以文自鳴者哉余既以同氣之親相親相朂於
平日晨夕之與俱筆硯之與共爾我形骸之悉化兹序
其文其夷懌欣暢又當何如乎
　　執中成憲序
惟我
皇考法天行健一日萬㡬宵旰不遑猶以其間簡命儒
臣採録經史子集所載自古帝王元徳顯功訏謨大訓
以及名臣奏章先儒語類深切治道者次第進呈
皇考親為刪定命曰執中成憲始于雍正六年仲春成
於十三年中夏未及刋布而我
皇考遽遐棄臣民予小子㷀㷀在疚未之前見也嗣統
既月勉從諸臣請躬涖庻政始發而讀之既卒業然後
知
聖心聖學實與尭舜孔子同揆而汲汲於是編則専以
啓廸我後人示之標凖也間甞殫思大學一書竊見仲
尼祖述堯舜之實義焉其所謂明徳者即虞書所謂道
心也所謂眀眀徳者懼其為人心所蔽也所謂格物致
知者嚴辨人心道心之界以盡萬事萬物之理即書所
謂惟精也所謂正心誠意者力祛人心之雜以致道心
之純即書所謂惟一也所謂修身齊家治國平天下而
止於至善者即書所謂允執厥中也然極乎執中之量
則惟尭舜為無歉而中之散見於萬事萬物者則不惟
三代聖王即秦漢以後仁厚英哲之君下及中主亦必
有一事二事之合焉不獨臯䕫益契伊傅周召孔曾思
孟即近代羣儒文士亦必有一話一言之合焉故中庸
曰舜好問而好察邇言執其兩端用其中於民盖中之
理無事無物而不具亦無人而不知是即眀徳之根於
性而不息者而惟舜能察之惟舜能執之惟舜能用之
故善與人同合徳扵天地我
皇考編定是書自二帝三王之事古聖賢之言下逮羣
儒文士之可節取者兼収而不遺用是道也
皇考之治天下無一事不審其則無一物能匿其情即
書所謂惟精大學所謂格物而知至無一時之不敬無
一念之不誠即書所謂惟一大學所謂心正而意誠故
凡施於政教者或予或奪或寛或嚴或抑揚遲速之稍
有不同而無不立乎大中可為民極即書所謂執中大
學所謂身修家齊國治天下平而明徳新民皆止於至
善也而所以立綱陳紀更化善治其大者皆斷自
聖心而細者亦博採於衆議有其人不能皆入於善而
一言之中必不廢焉即中庸所謂好問好察執両用中
也然我
皇考聰眀睿智夙具於
聖性而養成於
聖學者已數十年故
皇考之惟精乃不思而得
皇考之惟一乃不勉而中
皇考之執中而化成天下乃從容中道無為而成豈復
有資於是書所以
親為刪定者正恐在後之侗懵然無見扵執中立極之
道爰示之以成憲也豈惟予小子奉以終身惟日兢兢
無敢踰越哉世世子孫茍能服膺勿失而溯其淵源則
於尭舜孔子之道一以貫之矣豈惟君人者舎是無以
建其有極以消天下之偏陂反側哉凡百有位果能是
訓是行則上之可輔理成化以著勲猷而下亦可以謹
身而寡過於以謨眀弼諧共臻喜起眀良之盛無難矣
　　日知薈説序
日知薈説者取予嚮日日課所為文刪擇編次合而録
之爰定之以名也予禀承
庭訓懋學書齋留連往復於六經四子之書求其義藴
精微旁搜諸史通鑑考定得失區眀法戒以至儒先緒
論詞苑菁華莫不遍覧雖究心探索饜飫其中然考之
古聖賢躬行實踐之學盖恧焉而未逮自十有四嵗學
屬文至於今又一紀矣其間日課詩論雜文未嘗少輟
積成巻帙瑕瑜各半踐阼以来萬㡬待理豈復得如曩
時専志篤學日與良師友敬業樂羣於翰墨之塲哉紬
繹舊聞念兹弗釋因取其精去其疵録其正棄其偏合
二百六十則釐為四巻而舉凡道徳性命之㫖學問政
治之要經傳之淵源古今之事跡莫不畧見梗概夫日
知之説出自子夏繼以無忘所能必所知者日新不失
而賡續以極于髙明乃為學問窽要若予嚮日所得尚
非空言而無濟實用則今班朝莅政之間豈不足自考
其知行合一與否以發抒聞見遜敏敦修乎
　　樂善堂全集序
朕少讀尚書見二帝三王以及繼世之哲后君臣咨警
惟是身心性命之本原其敷政命官亦惟根柢道徳而
不規規於事為之末及考詩易四子之言凡論政者皆
與書所稱同其指歸互為表裏其後博渉諸史則雖眀
盛之世所殚心竭慮者大槩詳於事功而畧於本原敎
化之升降治象之崇卑其分岐實判于此用是日有孜
孜求所以取道入徳之門䝉
皇考示以眀理立誠之大訓而畧得其統貫又念修辭
必本乎誠故凡見於古文詩辭者咸以是為宗而不敢
有貳焉往者嵗庚戌曾録數年中所作序論書記雜文
詩賦次為十有四巻置諸几案時就所言以自檢其行
嗣是所作盖四倍前繼序以来躬理萬㡬兢兢業業惟
恐一事失宜負
皇考付屬之重思如曩時從容文墨之娱不可復得然
少有餘閒未嘗不考鏡經史以自觀省爰取庚戌文鈔
所載存十之三續作未訂入者存十之七總為一編共
若干巻非欲以文辭自表著盖是集乃朕夙昔稽古典
學所心得實不忍棄置自今以後雖有所著作或出詞
臣之手真膺各半且朕亦不欲與文人學士爭巧以轉
貽後世之譏則是集之輯有不得已者記曰本諸身徵
諸庶民曩予自檢所行以勉副所言者乃日用酬酢之
常今之所行事無大小莫非政敎之平陂生民之苦樂
相倚不可以中立者也因此益自警惕而克艱天位顧
畏民碞庶㡬眀理立誠之學參前倚衡永永勿替也夫
太祖高皇帝實録序
粤稽自古帝王乘時建極膺天命而佑下民豐功駿烈
垂諸史乘炳炳麟麟是以紀言紀事必詳且核焉况於
聖人首出開物成務經緯天地奠麗河山智勇沉深謨
猷訏逺布為法則著為章程將使後世子孫繼繼承承
遵循罔軼詎不重歟洪惟
太祖承天廣運聖徳神功肇紀立極仁孝睿武端毅欽
安𢎞文定業髙皇帝以聖神文武之姿受
天眷命誕興東土爰縂義旅遹求厥寜九國連兵相向
一怒而討平之眀人四路来攻亦尅日盡殱于境外師
出有名光明俊偉威愛並立近服逺懐當是時群部来
歸英豪響附奮跡遼瀋之間而號令行於萬里帝業之
興何其神也由是天人協應建國紀元修明庶政教育
羣倫創國書分旗制申軍令定禮儀經營締造之際旰
食宵衣不遑暇逸顧乃綱舉目張傳之億萬年而不可
易心法治法與二帝三王有同揆也
太宗文皇帝繼天登阼命儒臣敬輯
實録規模畧偹
聖祖仁皇帝復加蒐考修纂成書尊藏内府並貯史宬
惟是山川疆土以及臣僚名氏前後間有異同清漢之
文㦯簡㦯繁未經畫一我
皇考世宗憲皇帝懼有舛訛特開史館重加校訂按日
進呈
親為閲定朕纘承丕緒仰體
前徽用復潔誠披覽巻帙如舊繕録一新祇祇乎覘開
國之鴻模昭垂統之大業書曰監于先王成憲其永無
愆詩曰昭兹来許䋲其祖武於以率攸行而保天佑其
敢忘紹庭上下之思哉謹序
太祖高皇帝聖訓序
朕惟神聖首出濟世覺民立徳立功立言三者統而有
之葢仁義中正之極定於厥躬布諸紀綱為巍巍之帝
業頒諸誥令成洋洋之聖謨文教彰明覃被海宇炳乎
如日月之照臨窮天地亘古今而莫不仰焉於戲盛哉
洪惟
太祖承天廣運聖徳神功肇紀立極仁孝睿武端毅欽
安𢎞文定業髙皇帝體肖二儀量包六合應期受命肇
建丕基叶雲雷以展經綸法四時而宣教化六師順動
九有輸誠拯生民於塗炭之中轉宇宙為平成之運當
是時締造維新規模盡善武緯文經萬物咸覩亦既布
在方策傳信億年矣乃若心通造化道綜百王吐詞成
經發聲為律闡貞一之㫖明至善之宗論聖學則以正
心修身為先辨君道則以求賢聼言為要昭晰乎
上天降監之原無念不将之以敬畏申儆乎君臣契合
之誼每事必體之以公誠以至班朝治軍明刑制用靡
不敷陳至理約而該複而不厭信乎有徳者必有言也
我
聖祖嘗命儒臣編輯
聖訓四巻類聚條分燦然明偹朕紹膺統緒追契徽猷
口誦心維匪伊朝夕仰見義藴之淵閎典章之畫一庶
政之周詳直與帝典周官同其廣大顧金匱石室之藏
廷臣無由得見是用敬加剞劂宣示萬方俾我子孫臣
庶率而循之世世罔斁奉之蒞政可以致治保邦凖以
淑躬可以儆心寡過盖一時之制作而萬古之世道人
心胥賴焉非甚盛徳其孰能及此乎謹序
太宗文皇帝實録序
洪惟
太宗應天興國𢎞徳彰武寛温仁聖睿孝敬敏昭定隆
道顯功文皇帝徇齊敦敏廣大寛仁早從
太祖贊襄大業才徳冠世中外歸忱迨乎嗣統之年敦
宗睦族戢衆安民御將行師開疆拓土軍威震疊而以
不嗜殺為心武功赫濯而以善養人為務存朝鮮故土
字䝉古遺氓眀政不綱天人共憤且舊與我國有隙於
是應天順人率師直抵燕京聲罪致討猶念彼為中國
功垂成而弗取天性仁厚大度豁如固巳超越百王包
涵六合矣至若建官分職推賢舉能愷澤龎洪刑章平
允設制科以崇文敎開言路以重忠良隆規鉅典巍乎
煥乎皆一統之大猷百世之良矩也
世祖章皇帝輯為
實録六十有五巻
聖祖仁皇帝命儒臣蒐討訂正繕録成編尊藏惟慎
皇考世宗憲皇帝孝切崇
先敬加披覽以前後字句之未盡畫一也復令臣工校
對而
躬為閲定焉朕仰承遺志莊誦繹思用竣厥事緬惟帝
典商盤前王之懿範也天球琬琰宗廟之重器也昔之
君珍為世寳奉以無墜矧夫典章所紀謨烈所垂造邦
制治之圗啓泰貽安之要煌煌簡冊世昭法守何止帝
典商盤天球琬琰之寳重也耶謹序
太宗文皇帝聖訓序
聖人之情因辭以見易曰修辭立其誠所以居業也葢
以通天下之志以成天下之務本乎至誠施諸命令無
意于辭而理臻其極厯觀尭舜禹湯文武之世典謨訓
誥釐然具存後人奉之為經列在學宮為載籍首矧夫
運際開天功存繼志制作侔造化敎澤被生民天下之
文章孰有大扵此者乎欽惟
太宗應天興國𢎞徳彰武寛温仁聖睿孝敬敏昭定隆
道顯功文皇帝英姿挺出聖武布昭大智如神淵衷若
谷及登寳位疆宇日増厚禄以養賢勤身而率下恩威
所及大畏小懐政敎所孚逺来近説皇哉何化理之神
也至若敷陳治道誨諭臣民不尚虛文惟崇大體謂行
善所以事天而逺利始能服衆闡伊尹一徳之訓稱曾
參三省之言以勸農講武為立國之大經以考古讀書
為服官之要務自立綱陳紀以逮服飾器物之間或即
事以宣猷或因時而定制洪纎咸偹張弛攸宜盖察理
精故見之也逺更事久故慮之也詳用能承藉丕基佑
啓
聖哲是誠億萬年繼往開来之極軌也順治中甞因記
注舊文纂修
聖訓一書未竟厥緒
聖祖仁皇帝特命儒臣詳加編輯事以類分凡二十有
八言以條舉凡一百一十有一彚為六巻體要著明朕
在宫中䝉
皇考恩勤敎育定省之時備聞
祖訓嗣膺大統志切纘承晨夕披陳尋繹仰見心符道
要語中機宜㫖藴閎深函葢天地文辭昭晰彪炳日星
垂裕後昆永昭法守用是勒為成書敬授剞劂頒示中
外書曰聖謨洋洋嘉言孔彰又曰聖有謨訓眀徵定保
我子孫臣庶其誦習遵循永敬承於世世哉謹序
　
皇清文頴巻首十二
欽定四庫全書
皇清文頴巻首十三
御製文
　序
世祖章皇帝實錄序
我國家受
天眷命統一萬邦日月所照血氣之屬咸切尊親亦惟
是小心翼翼之忱有以通
帝載而昭来許故乃朝廷宫府之政㒺不參稽古訓溥
協人心制定於一時而慮周乎萬世重煕累洽至於今
兹海隅蒼生穆然想見盛徳信乎開國之規模詒謀逺
而流澤長也洪惟
世祖體天隆運定統建極英睿欽文顯武大徳𢎞功至
仁純孝章皇帝神靈天亶冲齡踐阼紹我
太祖
太宗丕緒懋建大猷勤思上理當是時流賊已入京師
眀祚已成板蕩遂因明將吳三桂之請命將士入闗定
燕京殄羣寇挈斯民於水火之中而登之袵席之上爰
主
郊禋式頒正朔自古得天下之正未之有比也政令彰
施百度具舉滌前代之煩苛沛興朝之膏澤治化翔洽
達乎四表由是制禮作樂敷教眀刑虛已以尚賢推誠
以納誨斟酌損益秉至中而時措之著為謨訓載在簡
編皇哉唐哉子孫世世守之以成久安長治之業于是
乎在康熈十一年
聖祖仁皇帝特開史館纂輯
實録凡一百四十六巻雍正十二年
皇考世宗憲皇帝恭閱全書復令儒臣重加校訂事未
竣而
龍馭上賓朕哀戚之餘飭令陸續進呈敬加披覽於戲
覩
世祖
聖祖經綸之鉅典則知創業之甚難念
世宗繼述之深衷則知守成之不易方策可傳者紀綱
之成軌夙夜㒺間者兢業之一心敢弗繹思而敬承之
以迓
上天無疆之庥則是書也誠致治之權輿萬年之鴻寳
矣謹序
世祖章皇帝聖訓序
古昔帝王應運而興開物成務有君天下之規模凝命
勅㡬有師天下之典則故言出而成經教思所被率土
歸仁歴觀往代紀載肇乎二典彞倫敘於九疇罔不播
為成憲炳若日星簡籍具存可考而知也欽惟我
世祖體天隆運定統建極英睿欽文顯武大徳𢎞功至
仁純孝章皇帝秉岐嶷首出之資建永清大定之業冲
齡踐祚統一車書義問達乎梯航仁聲徧於塗巷盛徳
大業富有日新自唐虞三代以来史冊所傳罕有及者
至若洋洋聖謨包涵萬有大之闗倫教綱常之重而閭
閻之日用飲食所弗遺精之在身心性命之微而宫府
之制度典章所必飭巨細畢該綱維盡善要惟本精一
執中之奥藴以成經世服物之鴻謨誕告多方嚴眀愷
摯訓勅有位深切周詳意皆出乎至誠理尤協於克一
用以光大前徽開萬年有道之長夐乎與天地為昭矣
我
聖祖仁皇帝躬承
先訓命儒臣分類編輯計一百一十有三條彚成
聖訓六巻以傳久逺我
皇考念切紹衣宫庭宵旰追述
先猷朕從溫凊之時聞知維謹嗣膺大統志在覲揚朝
夕披陳具見開國經綸超越前古詒謀燕翼垂裕無窮
是用敬為剞刻昭示臣民俾海隅出日之逺咸覩光華
寳之如圖球信之如蓍蔡是訓是行欽承勿替庶㡬道
德一而風俗同唐之政要宋之寳訓夫豈可同年而語
者哉謹序
聖祖仁皇帝實錄告成序
皇祖聖祖仁皇帝臨御六十一年耿光大烈融爍古今
積恵襲恩淪浃寰㝢功德之盛具載
實錄垂千萬禩我
皇考世宗憲皇帝御製序文推本
上天孚佑下民
列祖垂裕後嗣篤生
至聖開邃古以来未有之盛業煌煌乎言之廣大精密
至矣蔑以加矣予小子寅承丕緒紹聞衣德兢兢業業
仰思繼述
皇祖
皇考成憲日於治事之先展誦
列祖實錄周而復始
皇祖實錄巻帙浩繁排日敬覽寒暑靡間至自今凡數
閱矣緬維尚書史記所載古帝王治化之隆各極其至
而孔子于堯曰惟天為大惟堯則之蕩蕩乎民無能名
焉于舜曰無為而治孟子則曰王者之民皥皥如也予
嘗推繹其㫖想見唐虞中天之盛乃今思
皇祖之世之民有以知孔孟之言信乎其能知聖人也
皇祖自親政之始即手鋤三孽蕩定南疆滇黔閩粤之
奥掲日月而掃氛雺海内赤子喁喁向化由是亭之毒
之煦以淳風沃以甘澍浸以醲化甄以大鈞數十年之
間南奠䑓澎北犁沙漠命將肆征而閭左無徵發之警
親臨淮河指授方略歴吳㑹陟㑹稽登岱宗謁闕里西
廵闗隴抵雲中三覲
祖陵觀於東海嵗出塞外獮狩上都
天行之健古無以加而庠序詠仁甿庶樂業市㕓殷阜
卒伍服習熙熙然相忘於無所事事于焉正晷緯考律
度定元聲煥為
宸章灑為
奎翰集古帝王文治之大成而
穆清宥宻凝然不見經營之迹簡任公卿百執事器使
而責其成俊夀魁碩布列有位外自節鉞連帥以至守
令賢否清濁立判剔侵蠧勵亷平吏治蒸蒸無綜核之
煩而德意宣䆒蠲逋賑卹肆赦緩刑指揮
湥宫之中風馳萬里匹夫匹婦無不浸潯涵育鼓舞徳
化而不能自已當其時誠所謂不識不知順帝之則者
耶歴今二十餘年遺澤餘烈深入人心固結而不可解
廻溯
鼎成之初謳思如一日夫乃恍然曰是所謂至仁如天
民無能名者也無為而治恭已南面者也孟子所謂王
民皥皥者也於戲四海九州之民無得而名予小子又
烏能名之憶自㓜冲䝉
皇祖撫愛日侍
左右用人行政皆覩記所及簡冊紀載政如杓衡規天
躔次測日可見者迹象而已於穆之運重離之眀終無
能言其所以然者盥誦之次稽首敬為之序以志紹庭
繼序之忱於罔斁云
聖祖仁皇帝聖訓序
自古聖人誕受天命為下民君師必亶聰眀睿智之資
首出乗乾以綏猷而立極凡其經緯萬端敷之彝訓者
罔不深切著眀炳日星而章雲漢典謨所載雅頌所陳
唐虞三代之隆有如一轍欽惟
皇祖聖祖合天𢎞運文武睿哲恭儉寛裕孝敬誠信中
和功徳大成仁皇帝聖徳廣運久道化成文治光昭武
功赫濯薄海内外湥山窮谷之衆總淪浃於仁心仁政
之中教思無窮訓詞深厚歴考熙眀之運未有躋此崇
隆者也肆我
皇考世宗憲皇帝以
聖繼
聖用人行政一一仰法
前徽既纂脩
實錄成書復分類恭輯
聖訓六十巻俾
皇祖六十餘年敬
天尊
祖經國保民農田學校禮樂兵刑之盛蹟見之都俞吁
咈間者粲然常新釐然備具永貽我後嗣子孫億萬年
昇平榘範蓋
皇祖性本生安道兼創守實集千古聖帝眀王之大成
是以
聖謨洋洋眀徵定保宏綱鉅目有要有倫精一之心傳
蕩平之王路胥不外乎此也予小子昔在齠齡早荷
聖慈賜育宫庭祗聆
訓廸兹膺基緒紹聞衣徳之志兢兢業業不懈益䖍昕
夕尋繹惟期懋遵
祖訓以無負
皇考善繼善述之貽謀顧金匱石室之藏中外無得見
者爰命儒臣敬謹繕冩授之剞劂庶我
皇祖聖祖仁皇帝建中表正牖民覺世之言昭垂寰宇
羣工士庶咸得漸摩於
聖訓之崇閎而率由無斁也不亦休歟謹序
世宗憲皇帝實錄序
國家受
天眷命集慶垂光承承繼繼肆我
皇考世宗憲皇帝荷
三聖之洪庥祇紹
聖祖仁皇帝丕緒宵衣旰食底區宇於和恒以茂衍億
萬年無疆之祉厚徳隆功溢於簡牒巍乎煥乎治平之
盛軌未有逾兹者也
皇考狥齊敦敏仁孝性成早嵗承歡
聖祖友愛同氣迨膺大統一切禮儀隆備
廟號尊崇莫不定自
宸衷符乎典則仰惟
聖祖仁皇帝臨御六十餘年濊澤洽人心醇化流方外
豐亨豫大之福極盛無加
皇考承郅治之餘因時制宜以善繼而善述惟是本之
以誠持之以敬行之以中正要之以寛仁用能杜玩愒
於熙時綿昇平之泰運大經大法粲然為後世子孫法
焉薦馨
郊
廟必躬必親旁秩祀典懐柔百神間遇水旱微愆祈禱
深宫㒺弗潜孚立應
聖學髙深探性命之精操治平之要天徳王道一以貫
之隆禮
先師孔子增祀先儒右文重道之典超越常制猶復表
章經術廣勵士風籲俊興賢蔚有徳造辟雍鐘鼓後先
疏附之風殆無以過念用人為愛民之本自公孤卿尹
下至庶司百職事登眀選公咸稱任使而守令之親民
暨封疆大吏之司董率者尤厪
聖心重撫字之方嚴貪墨之罰眀四目達四聰賜復蠲
租農桑被野遂躋斯民於袵席之安刑罰者所以助政
教之不逮也
皇考如天好生既已刋布律令俾愚氓重於犯法復詳
定貴賤服色兵民昏喪禮制更闡明
聖祖諭㫖十六條細加訓注家諭戶曉翕然從風河防
之闗於運道民生也萬里黄流滙以百川之水兖徐而
下嵗苦沮洳
皇考黙運神謀指示經畫加長淮之石堰闢三省之引
河渙發帑金厥有成績又吳越海塘南北水利凡可以
恵此蒸黎者悉因時而修舉之先是
聖祖親統六師平定朔漠威靈所加青海札什巴圗兒
等震讋承令因沛殊恩畀以爵秩垂三十年而羅卜藏
丹津與吹拉克諾木齊等誕敢首造逆謀擾犯邉域
皇考聲罪致討密授方略於閫帥戈鋋所指電埽風驅
振旅獻俘勒成功於太學準噶爾蠢動西陲數肆患於
喀爾喀部落南方苗蠻蔓延行旅居民苦其侵掠
皇考為藩服計久逺為遐陬圖寧謐或命將興師或諭
文武諸臣隨宜搜剿至逆夷悔禍輸誠傾心納土則皆
宥其前愆而曲賜包答焉徳威並耀無逺弗届賜安南
之地減朝鮮之貢俄羅斯南掌等國阻昩幽深胥漸被
於聲敎他若警怠荒矯浮薄求言納諫教孝褒忠宗室
天潢之胄多方造就八旂根本之地備予綢繆頒訓諭
於臣工飭官常也錫侯封於眀裔示殊典也豐盈徧萬
國而服御有經見
聖躬之儉焉嘉應在庶徵而憂勤益懋昭
聖徳之謙焉蓋我
皇考誠敬之心中正之道寛仁之恩悉同符乎
聖祖以綏猷而立極十三年中有如一日宜其治功之
盛綱舉目張蕩蕩平平樂樂利利傳之愈逺而可法可
守也歟予小子繼序之初即命監修總裁大學士等董
率儒臣稽歴年之紀載敬謹纂修次第進呈齋肅披閱
迄今五載恭成
世宗憲皇帝實錄一百五十九巻在昔唐虞三代制治
保邦之道備載於書惟我
皇考際重煕累洽之盛勵精圖治良法美意歴久彌新
玉簡琅函實與典謨訓誥相輝映用是裝繕尊藏朝夕
循誦以志繹思衣德之義垂裕後昆永永無極焉謹序
世宗憲皇帝聖訓序
自古人君有盛德大業者其規畫周詳而貽謀悠逺則
必敷之彝訓以眀定保之徵紀之簡編以著經綸之蹟
非徒為一時事功計也亦將以示後嗣昭法守焉我
皇考世宗憲皇帝亶聰眀睿智之資建中立極茂登上
理
御極十有三年體
聖祖之心以為心法
聖祖之政以為政祇承
郊
廟惇睦宗親整飭官方修眀法度正人心厚風俗文經
武緯禮序樂和凡宏綱鉅目㒺不黙運於
深宫乾健之精神以圖其乂安而計其久逺
聖謨洋洋有典有則或因人以立教或隨事以敷言存
之淵然而有條理發之煥然而無凝滯其與二帝三王
都俞吁咈咨儆誥誡之㫖曷以異焉允矣彪炳之
綸音治平之模範也可不謂至盛者歟既命大學士等
詳慎纂輯恭成
世宗憲皇帝實録一百五十九巻復於編年繫日之中
分類備錄恭成
聖訓三十六巻仰惟
皇考德合天地眀竝日月序參四時躬荷
聖祖仁皇帝積厚之貽善繼善述故乃保泰持盈諴民
阜物寓惇大於眀作劑整肅以寛仁致治規條炳如星
日豈苐予小子朝乾夕惕之衷期於謹凛率由嗣守
丕緒繼自今億萬斯年子孫臣庶沾被煕洽之澤者庶
咸有以遵
聖訓之光昭而頌
鴻猷之允塞也謹序
世宗憲皇帝硃批諭㫖後序
皇考世宗憲皇帝天縱聖神精勤庶政四方文武臣僚
具摺言事者日或數人人或數事緘封直達
御前手自批發或立見施行或咨詢廷議善者溫綸褒
予過者訓誡諄諄随宜指示悉出
睿裁一字不假手於人御極十有三年常如一日粤雍
正十年
特檢歴年批發奏摺命内廷詞臣繕錄校理付諸剞劂
彚成數帙輙以
頒賜在廷羣臣工未告竣奄遘
上賓予小子纉紹丕基敬展遺篋見所貯
手批奏摺不下數萬
奎畫爛然充溢巨簏然以未經
皇考檢定不敢意為增益謹就檢錄己定者彚著為目
前後凡二百二十三人分一百一十二帙統為十八函
當時隨檢隨發無先後倫次兹亦不復排類蓋摺奏浩
緐不勝編錄所刻僅十百中之一二略見大凡本非全
覽故也既告蕆事謹綴序言於後洪惟我
皇考至仁如天至眀如日至誠如神簡拔賢才任之以
心膂股肱之寄開誠布公藹然家人父子無不可盡之
言諸臣之才具大小短長與性質之剛柔強弱克知灼
見如權衡䋲尺之不爽片長足錄亟登而進之有不及
則激厲而開𨗳之稍肆焉則裁抑之其䧟於過始則訓
飭之能改則已不悛則戒儆之使知悔艾終於怙惡則
亦未嘗姑容然哀矜惻怛之意尚流溢於毫楮間也同
一事而此或俞之彼或咈之非有所好惡於其間也蓋
俞之者必有可俞之道而咈之者亦必有可咈之端同
一人而始或予之終或斥之非有所喜怒於其間也蓋
始有可予則予之終有可斥則斥之明燭㡬先坐悉情
偽逺隔萬里遲閱數年睿鑒所周範圍莫越正人心厚
風俗兢兢業業儆戒無虞雖屢豐見告瑞應頻仍而惟
是憂勤惕厲之心久而益篤記有之曰天道至教聖人
至徳春秋冬夏風雨霜露無非教也我
皇考之為治一天道之運行教澤所被百志惟煕即萬
世而下尚如日月之臨照光景常新春風之煦然被物
不自知其感動奮發而興起也予小子寅承鴻業自惟
寡昧無能企逮萬一仰法
皇考眀目達聰孜孜圖治之心祗紹
徽猷夙夜黽勉其服敎畏神警省弗怠之志詎敢以嵗
月易耶謹序
　　栢梁體詩序
我
皇祖聖祖仁皇帝
皇考世宗憲皇帝嘗集在廷諸臣於乾清宫肆筵設席
授以筆札
御製首倡羣臣以次遞成效漢代栢梁之體續虞廷賡
歌之義光垂奕世猗歟盛矣朕敬承丕緒惟日孜孜期
與百爾羣工共圖治理言念股肱之佐卿尹之班何一
非我
祖考所貽以與朕寅亮天工者哉宗室屏藩之寄則又
派衍天潢分所宜親也宜有以篤親親之情敘堂㢘之
誼廼者臘雪盈疇已兆二麥之稔光風應律初廻大地
之春爰集王公卿貳授几賦詩一如舊制朕非欲誇詞
藻以耀羣臣倡為豐亨豫大之說也思
祖考遺朕以昇平之業吾君臣何幸得優游以享之夫
享昇平匪艱而保昇平為難羣臣其體朕意焉一宴㑹
之樂尚思繼
祖考之休
祖考之良法善政布在方策吾君臣其何以立綱陳紀
煕績寧人以覲揚
祖考之光烈乎羣臣其體朕意焉
　　授時通考序
孟子言不違農時榖不可勝食蓋民之大事在農農之
所重惟時敬授人時載於堯典周公七月一萹於日星
霜露之候昆蟲草木之化詳哉其言之故先王之民莫
不震動恪恭於農以修其事者懼失時也我
聖祖仁皇帝勤咨民隱首重農桑率育蒸黎涵濡徳澤
六十餘載戶慶盈寧
皇考世宗憲皇帝嵗舉耕耤之儀率先天下興水利廣
儲蓄為萬世規凡兹薄海蒼生得荷耡饁餉優游隴畝
之間樂生遂性衣食滋豐者何莫非我
祖宗宵旰勤勞以貽樂利於無疆耶朕纉承基緒鑒前
代生深宫之中長阿保之手誠知稼穡艱難日與中外
臣工為斯民籌食用至計胼胝機杼之作苦日厪於懐
因檢前人農桑通訣農政全書諸編嘉其用意勤而於
民事切也命内廷詞臣廣加蒐輯舉物候早晚之宜南
北土壤之異耕耘之節儲偫之方蠶織畜牧之利自經
史子集以及農家者流凡言之闗於農者彚萃成萹命
之曰授時通考夫天道廣運於上而四時行萬彚生地
道發育於下而庶品蕃百昌遂人事參贊其中而六府
修三農殖輔相裁成固國家之大政也趨事赴功亦閭
閻之本業也貴榖劭農服田力穡上下交勉弗懈於時
以副朕阜成海宇之至願覽斯編者尚有取焉
　　唐宋文醇序
不朽有三立言其一言之無文行而不逺若是乎言之
文者乃能立於後世也文之體不一矣語文者說亦多
矣羣言淆亂衷諸聖當必以周孔之語為歸周公曰言
有序孔子曰辭達而已矣無序固不可以達欲達其辭
而失其序則其為言奚能雲粼波折而與天地之文相
似也然使義則戔戔而言有枝葉妃青嫓白雕琢曼辭
則所謂八代之衰已其咎同歸於無序而不達抑又有
進焉文所以足言而言固以足志其志已荒文將奚附
是以孔子又曰言有物夫序而達達而有物斯固天下
之至文也已昌黎韓愈生周漢之後㡬五百年逺紹古
人立言之軌則其文可謂有序而能達者然必其言之
又能有物如布帛之可以煖人菽粟之可以飽人則李
瀚所編七百萹中猶且十未三四况昌黎而下乎甚矣
文之至者不易得也眀茅坤舉唐宋兩朝中昌黎栁州
廬陵三蘇曾王八大家薈萃其文各若干首行世迄今
操觚者膾炙之本朝儲欣謂茅坤之選便於舉業而弊
即在是乃復增損之附以李習之孫可之為十大家欲
俾讀者興起於古母祗為發策决科之用意良美已顧
其識之未衷而見之未當則所去取與茅坤亦未始逕
庭朕讀其書嘉其意而亦未嘗不懲其失也夫十家者
謂其非八代駢體云爾駢句固屬文體之病然若唐之
魏鄭公陸宣公其文亦多駢句而辭達理詣足為世用
則駢又奚病日月麗乎天天之文也百榖草木麗乎土
地之文也化工之所為有定形乎哉化工形形而不形
於形而謂文可有定形乎哉顧其言之所立者何如耳
勅㡬之暇偶取儲欣所選十家之文錄其言之尤雅者
若干首合而編之以便觀覽夫唐宋以来名儒碩士有
序有物之嘉言固不苐十人已也雖然嘗鼎一臠亦足
以知道腴之可味况已斟其雉膏哉
　　協紀辨方書序
粤昔帝堯命羲和敬授人時厥民知析因夷隩之節後
聖有作推而彌廣至於外事用剛日内事用柔日此皆
載之經典百王不易者也厥後濫觴日以訛謬術士以
吉凶禍福之說震驚朕師不可方物如褚少孫補史記
所稱彼家云吉此家云凶彼家云小吉此家云大凶茫
乎不知其畔岸漢武以来已如聚訟而荀悅王充輩斥
為理之所無棄而勿論者也雖然天以日月行四時人
奉天而時若嚮眀而治嚮晦而息后王君公所以奉若
天道也日出而作日入而息羣黎百姓所以奉若天道
也否則不能晨夜不夙則莫詩人譏焉人人所知也然
則舉大事動大衆協乎五紀辨乎五方以順天地之性
豈無寸分節解以推極其至精至微之理者歟其支離
䝉昧拘牽謬悠之說乃術士之過而非可因噎而廢食
者也欽天監舊有選擇通書刻於康煕二十二年其書
成於星官之手因訛襲謬見之施行往往舉矛刺盾
皇祖聖祖仁皇帝知其荒率不可以訓曽纂為星歴考
原一書刋刻頒行而未將監本改正蓋以待夫後人
聖人之心慎而又慎如此也以諭監臣監臣曰通書之
謬允宜改正朕因其請謂及今猶有莊親王等數人曾
經
皇祖指授稍眀此理使此時不加訂正恐後此益復無
可任使爰命編緝成書頒布天下較之舊本謬說少除
然俗所久沿則亦不能盡去便民用也命名曰協紀辨
方書夫協紀辨方者敬天之紀敬地之方也一作止一
語黙天地實式臨之况其大乎如日如是則吉如是則
凶如是則福如是則禍則眀者所弗道也雖然敬不敬
之間吉凶禍福隨之矣是為序
　　大清一統志序
惟
上天眷顧我大清全付所覆海隅出日㒺不率俾
列祖
列宗徳豐澤溥威鑠恵滂禹跡所奄蕃息殷阜瀛壖炎
島大漠蠻陬咸𨽻版圖置郡築邑聲教風馳藩服星拱
禀朔内附六合一家逺至開闢之所未賓梯航重譯歴
嵗而始達者慕義獻琛圖於王㑹幅􁆟袤廣古未有過
焉
聖祖仁皇帝特命纂輯全書以昭大一統之盛巻帙繁
重而未成
世宗憲皇帝御極之初重加編纂閱今十有餘載次第
告竣自京師達於四裔為省十有八統府州縣千六百
有竒外藩屬國五十有七朝貢之國三十有一星野所
占坤輿所載方策所紀憲古證今眉列掌示圖以臚之
表以識之書成凡三百五十餘巻夫肇十有二州見於
虞典禹貢一萹備列九州疆域山川土田貢賦物産實
為方志之權輿周禮大司徒以天下土地之圖周知地
域廣輪之數辨其山林川澤丘陵墳衍原隰之名物土
訓道地圖誦訓道方志職方氏掌天下之圖辨其邦國
都鄙四夷八蠻七閩九貉五戎六狄之人與其財用九
榖六畜之數漢郡國地志與計書俱上太史厥後寰宇
志記列於正史者代數十家蓋將以觀民設教體國經
野表皇威之有截眀王道之無外匪徒備掌故徵博洽
已也撫疆宇則念肇造之艱稽制置則念經畫之要采
謡俗則念化導之方考循良人物而知治理之效念所
以振興而長育之核戸口田賦而察登耗之故念所以
懐保而蕃殖之書曰皇天既付中國民越厥疆土於先
王肆王惟德用和懌先後迷民用懌先王受命我
祖宗克眀峻徳以有九有之師傳緒在予敢不惟德之
勤篤
前人成烈其在我内外百職事慎固封守阜成兆民懋
相予修和有夏亦越我後嗣子孫咸敬厥徳以昭受丕
基萬年惟無斁覽斯編也其善體諸
　
　
　
　
　
　
　
　
　
　
　
　
　
皇清文頴巻首十三
欽定四庫全書
皇清文頴巻首十四
御製文
　記
　　豐澤園記
西苑宫室皆因元明之舊惟豐澤園為康熙間新建之
所自勤政殿西行過小屋數間葢
皇祖養蠶處也復西行歴稻畦數畝折而北則為豐澤
園園内殿宇制度惟朴不尚華麗園後種桑數十株聞
之老監云
皇祖萬幾餘暇則於此勸課農桑或
親御耒耜逮我
皇父纘承丕業敬
天法
祖世徳作求數年以来屢行
親耕之禮皆預演禮於此乃知
聖聖同規敦本重農用躋天下於熈皥之盛若瀛臺之
建於有明飛閣丹樓輝煌金碧較之此園固為美觀而
極土木之功無益於國計民生識者鄙之行一事而合
於天心建一園而洽於民情身率先而天下丕變吾於
是乎知
皇祖
皇父之為首出之聖也
　　田字房記
流杯亭之西南有田字房焉丁未四月十八日
皇父萬㡬之暇燕接親藩遊豫於此是地也西山逺帶
碧沼前流毎當盛夏開忩則四面風至不復知暑其北
則稻田數畝嘉禾生香藹聞於室蓋我
皇父重農之心雖於燕閒遊觀之所亦未嘗頃刻忘也
古昔聖王臨朝視政之暇必有怡情娱覽之地故靈臺
之詩羙文王也巻阿之詩頌成王也今田字房所以命
意重農者豈徒怡情娱覧已哉至若黛掃山顛風来蘋
末麥畦浪起桞岸烟開馴鶴從容而起舞文鴛匹偶而
泳遊蝶裁五色之文蜂喧萬花之谷物華景麗則思飲
和食徳熙攘於光天化日之下而怡然以樂其或凉飈
四起鴻㕍来賓白露如珠綠雲改赤千家之砧杵遥聞
百室之倉箱盡實則思遺􁆧滯穂誰遺寡婦之利而悄
然以憂時引儒臣坐而論道或率諸王公子弟修家人
之禮講燕好之歡所觸目而㑹心者我
皇父之同憂同樂憇息於斯較之靈臺巻阿意更深長
矣謹為之記
　　時應宫記
夫天一生水坎精發祥凝靈聚液流為江海江海乃天
地間物之最鉅者也江海之有神自三代漢唐以来莫
不祠祀惟謹有宋大觀四年詔天下五龍神並封王爵
龍神之尊自是始厥後春秋犧牲之祀代有常典
皇清受
天命禋事
上帝
后土懐柔百神江淮河濟五岳四瀆之祀載在太常犧
幣之數俎豆之器既豐既隆神歆以格雍正二年
天子以為龍神之位既尊宜特修宫觀以致䖍禱乃於
西苑内豐澤園北建時應宫所以致誠明神俾雨暘時
若稼穡以成者也夏六月霖雨彌旬㡬至於澇
皇父歩行徃禱其日即晴又明年黄河清百餘里此非
神人効靈河海清晏之明驗乎夫以
天子精誠通於神明以之事
天饗
帝罔不昭格而况於龍神乎信哉誠之能感物也是為
記
　　樂善堂記
凡人之性未嘗不善仁義禮智全備於我所謂得天地
之正氣而為人也然有智愚賢不肖之分者氣拘之私
誘之遂日以蔽錮而昏昧有能復其性者鮮矣人能自
強不息以復性為功已有善念擴而充之人有善事喜
而從之則本性呈露而有馨香之徳矣是故明徳之馨
勝於黍稷芝蘭鮑魚與之俱化未有樂善而不能修徳
者也余有書屋數間清爽幽静山水之趣琴鶴之玩時
呈於前菜圃數畦桃花滿林堪以寓目顔之曰樂善堂
者盖取大舜樂取於人以為善之意也夫孝弟仁義乃
所謂善也人能孝以飬親弟以敬長仁以恤下義以事
上樂而行之時時無怠則能因物付物以事處事而完
所性之本體矣是故大舜聖人也猶存虚受之心聞一
善言若決江河漢明帝嘗問東平王在國何事最樂王
曰為善最樂余雖不敏然賴
皇父之明訓師友之切磋於大舜之善與人同雖有志
而未逮而東平王之為善最樂則不敢不勉焉是為記
　　圓明園後記
昔我
皇考因
皇祖之賜園修而葺之畧具朝署之規以乗時行令布
政親賢而軒墀亭榭凸山凹池之紛列於後者不尚其
華尚其朴不稱其富稱其幽樂蕃植則有灌木叢花怒
生笑迎也驗農桑則有田廬蔬圃量雨較晴也松風水
月入襟懐而妙道自生也細旃廣厦時接儒臣研經史
以淑情也或怡悦於斯或歌詠於斯或惕息於斯我
皇考之先憂後樂一
皇祖之先憂後樂周宇物而圓明也圓明之義盖君子
之時中也
皇祖以是名賜
皇考
皇考敬受之而身心以朂戸牖以銘也不求自安而期
萬方之寧謐不圖自逸而冀百族之恬熙則又我
皇考綏履垂裕於無窮也予小子敬奉
先帝宫室苑囿常恐貽羞敢有所増益是以踐阼後所
司以建園請郤之既釋服爰仍
皇考之舊園而居焉夫帝王臨朝視政之暇必有游觀
曠覽之地然得其宜適以飬性而陶情失其宜適以玩
物而䘮志宫室服御竒技玩好之念切則親賢納諌勤
政愛民之念疎矣其害可勝言哉我
皇考未就
暢春園而居者以有此
圓明園也而不斵不雕一
皇祖淳樸之心然規模之宏敞丘壑之幽深風土草木
之清佳髙樓䆳室之具備亦可稱觀止實天保地靈之
區帝王豫逰之地無以踰此後世子孫必不舍此而重
費民財以創建苑囿斯則深契朕法
皇考勤儉之心以為心矣藉曰
祖考所居不忍居也則宫禁又當何如晉張老之善頌
甚可味也若夫建園之始末聖人對時育物修文崇武
煦萬彚保太和期躋斯世於春䑓逰斯人於樂國之意
則巳具
皇考之前記予小子何能贅一辭焉
　　遊盤山記
連太行拱神京放碣石距滄溟走薊野枕長城是為盤
山盖冀州之天作俯臨衆壑如星拱北而莫敢與爭者
也昔魏田疇隐居於此故名田盤或曰古有田盤先生
自齊来棲止焉地僻而山秀樹密而谷深韓昌黎文所
稱太行之陽有盤谷者無從考其非是而其為隐者之
所盤旋則一也山亦有盤谷寺自唐寳積開堂代有名
宿憨山拙菴後先輝映為是山佳話然吾儒木石居而
鹿豕遊者田疇之後無聞焉四顧梵宇精藍依山隐谷
鏤峯磨石刻畫天真而乏桞州西山之文杜陵北征之
作嗚呼是亦可慨也已乾隆七年秋因謁陵回鑾便徃
遊之斥警蹕減儀從輕輿朝陟搴蘿扳磴曉嵐豁開泉
白山青颯然林空鬱然松翠於是停盖駐轡怡情縱目
者久之既而行漏催吟興盡夕陽在山金吾整駕雖命
省騶從而近御執事者汗雨揮而塵煙騰向誚隐者之
絶少翻疑隐者之避而逺去耳乃知千乗萬騎不可以
遊山偶一過之山靈將毋笑其不韻也耶
　䟦
　　恭䟦
世祖章皇帝御註孝經
惟
上帝眷顧我
皇清克馨其徳
太祖
太宗丕顯丕承逮及
世祖提仁義之師救溺拯敝奄有四海天下已定韜黄
鉞捲白旄歸馬投戈討究光王之道播聖人之訓以休
中外以育萬民念孝經一書為孔子明倫治世之大法
而自漢以来去聖日逺古文今文之互異注疏訓釋之
未精迺集古名儒嘉言懿論考訂採輯間出
宸斷名曰御註孝經備一經之體要明至性所周浹俾
夫搢紳之士農野之民皆有以知孝為百行之本而愛
敬尊親篤摯有加雖古聖王木鐸之徇路辟雍之鼔徴
曷以加兹我
皇祖聖祖仁皇帝上諭十六條以敦孝悌重人倫為首
及我
皇父嗣登宸極迪光繼述衍
聖諭廣訓之書於敦孝悌重人倫反覆開明惟恐人之
弗知知之弗行而行之弗切以此見我
皇清
聖聖相承莫不以孝治天下依人性之本然以成淳美
之俗而開宗明義則自我
世祖御註孝經闡發天經地義民行之確然而不可易
肫然而不容已者以昭示奕葉垂之無窮爰盥手而謹
書於後云
　　恭䟦
皇祖聖祖仁皇帝千叟宴詩
古昔聖王誕膺天命表正萬邦建中立極漸仁摩義胥
天下之民躋之仁夀之域者必其身為繼天首出之聖
人然後能歛福以錫民而受非常之慶帝堯在位一百
一年帝舜三十登庸三十在位履至尊者又五十載時
若禹臯陶稷契夔益諸臣同心同徳白首黄髪賡歌喜
起於一廷之中而擊壤老人含哺鼓腹耕田鑿井於光
天化日之中者莫不忘帝力於何有用登世運於郅隆
而後世頌其巍巍蕩蕩三代以降淳風寖㣲惟殷中宗
嚴恭寅畏天命自度肆享國七十有五年髙宗不敢荒
寧嘉靖殷邦肆享國五十有九年周文王受命惟中身
厥享國五十年然其時君若臣以至庶司百職及耕夫
野叟同登壽域共宴一堂者自古無聞焉洪惟我
皇祖聖祖仁皇帝久道化成深仁厚澤六十一年官稱
其職民恒其業羣生霑濡徳被乎方外所謂繼天首出
之聖歛福以錫民而受非常之慶也康熙六十一年春
皇祖於乾清宫開千叟之宴
命年六十以上者乃得預惟時在位之臣自大學士以
下至翰林御史凡七十人庶司百職及致仕之員近畿
之民又六百六十人雅歌賦詩和樂夀愷
皇祖命子姓孫枝百餘人執爵獻酬濟蹌在列逺追饋
酳之義弗限三爵之儀(孫/)臣時年十二嵗得與有事之
榮覯兹盛典
皇祖又作為歌詩
命儒臣依韻迭和為圖以夀世傳之無窮雍正七年冬
得詩與圗而披讀之竊見我
皇祖如天之徳如天之福與春陽秋露同其煦嫗甘雨
和風同其潤澤合朝野臣民老耆期艾而錫之以寵光
介之以繁祉方之帝廷賡歌之景象華封頌祝之休風
規模宏且逺矣敢恭紀於後以誌太平之盛事云
　　恭䟦性理精義
夫欲致天下於熙皥振風俗於隆古煥禮樂於三代興
孝弟於十室者必本之於崇王道而王道之崇則又在
於尊儒學古昔聖王之治天下也設為庠序學校以教
之毎嵗孟春遒人以木鐸徇於路戴記司徒修六禮以
節民性明七教以興民徳凡所以重教化之道致天下
於文明者也我
聖祖仁皇帝崇儒重道仁民育物興學校舉孝弟勵風
俗崇禮讓凡古昔聖王所以治天下之道靡不畢舉而
又諄諄勉勉黙契夫堯舜之授受孔孟之心傳謂有宋
諸儒上繼絶學下開来裔實有功於世道人心乃因性
理大全之書刪去冗雜摘取精要
命儒臣斟酌損益而
親為折中之乙夜披覽歴久成書勒序簡端以詔後世
偉矣哉自三代以来未嘗有也雖漢明帝之幸辟雍唐
太宗之講太學不過取羙於一時又何能開示天下後
世為儒學之宗主接堯舜之心傳實政鴻名輝燦於振
古哉採羣儒之精華而去永樂大全之汎自明徳以及
新民格物以至平天下先其本而後其末探其源而考
其實周子太極圗通書明天地鬼神之奥張子正䝉西
銘發萬物一體之㣲至於皇極經世律吕新書皆自成
一家言則總載之以成一巻而集羣儒之言分門别類
又各於其類為之辨世次先後學問淺深寧純勿雜寧
精勿濫讀是書者必先究心於論學之篇立志以端其
本主敬以飬其中致知以窮理力行以踐實然後玩味
乎治道以明治民立政之方沉潛乎全書以見天地之
所以顯鬼神之所以幽造化之所以運行而無窮聖功
王道之所以燦然而可循確然而不易夫如是則我
聖祖仁皇帝造物育材之心化民成俗之意欲天下後
世之共臻於理學之盛者不虛矣
　　䟦大學衍義
有宋氏興五星聚奎實主文治鍾靈毓秀而篤生周子
以接歴聖之心傳深探本原闡發㣲奥二程子見而知
之子朱子聞而知之一脉相傳聖道燦然門弟子相與
講明而衍繹之其學遂益顯於天下其接五子之傳而
超諸儒者則又推西山先生盖西山之學私淑朱子者
也其學雖不能盡用而立朝丰采事業表著於一時其
平生所著書悉心力而為之者莫若大學衍義盖自堯
舜禹湯以至漢唐以後之君自臯夔稷契以至漢唐以
後之臣表裏精粗本末巨細與夫忠奸賢侒因革得失
莫不悉陳而詳辨之所謂集羣書之大成而標入道之
程式也近自修身逺及治國引古證今彰善癉惡欲使
人君由謹㡬慎動以措之於涖官理衆明刑敷教莫不
本於敬天命而畏民碞羙矣哉非先生學有心得而將
之以忠誠懇款其孰能與於斯乎讀是書者由其書以
求其事之當否由其事以觀乎道之離合然後本之身
而驗之行事則所以修已化民者不難矣
　　書李覯袁州學記後
郡縣有學所以飬士造材同風迪徳正其身心性命之
原示以言行政教之凖育之平居無事之時以備國家
之任使其事誠不可以茍安必牧民者殫厥心力期大
成而不求小得導之以誠持之以寛要之以久然後材
逹行修而可濟於實用吾於李覯袁州學記盖不能不
三致意焉覯之言畧於四代設學之規惟以忠孝大節
進勉諸生至於慷慨激昂洞見肝膈使人有所動而有
所畏其可謂明於學校之本者也禮樂百年而後興當
宋仁宗承咸平景徳之治用范文正公之言遂詔天下
皆立學而守令猶有格不奉行絃誦不聞者獨袁州毅
然行之又得覯為之記為道學校之本若是豈非袁民
之幸哉雖然自宋至今㡬千年矣牧民者誠能體上意
盡心學校以為儲才育徳之區訓忠教孝以為制行之
本如覯之言各勒諸石俾士子觸目而知警以修厥身
以激發其至性而為國家大有用之才亦世道之厚幸
也
　　恭䟦
世宗憲皇帝御書法帖
敬惟我
皇考世宗憲皇帝天縱聰明文思光被
奎章寳翰精詣入神夙承
皇祖聖祖仁皇帝指授神運天隨渉筆惟肖居潛邸時
常以圗史翰墨自娱雅好臨池陶鎔晉唐宋元以来名
家墨妙歴年所積充牣琅函迨繼登
宸極日理萬㡬手自裁答章奏訓迪臣民多至數千言
少或一二字研硃灑翰運腕若神累牘連章未嘗有一
懈筆至於名山祠宇巨牓豐碑耆舊臣僚柱聯堂額
寵頒殊錫照耀寰區而屏素箑頭長牋横巻題新篇摹
古蹟者復數十百種葢惟我
皇祖集書聖之大成超神入化莫可名言而我
皇考以聖繼聖事事善繼善述作則垂憲貽萬世規盛
徳之至形於心畫是以變化隨宜不名一體雖一波一
磔莫不矩矱天成神妙至於如此即以書法而言亦猶
啟承夏后武紹周文羲獻専門固不足道也予小子日
侍
庭闈仰瞻
天藻恭䝉
慈誨未渉津涘
手澤留遺悲深弓劍爰出内府所藏倣
皇祖淵鑑齋法帖排類編次曰朗吟閣法帖者潛邸所
書凡十有六巻曰四宜堂法帖者
御極以後所書凡八巻通二十四巻礱石選工命莊親
王和親王董其事䨇鉤入石毫髪逼真摹勒既成恭識
巻末以昭
聖神立極垂範墨池琬琰圗球永珍世寳云
　雜著
　　讀鹿鳴至天保六詩
嘗讀易之泰象曰天地交泰觧之者曰隂在上而陽居
下君下交臣之義也又曰天地之體不可交而以氣交
君臣之分不可交而以情交古昔聖王所以維持世教
平章百姓使萬邦協和黎民於變者亦賴有此情以相
維繫耳故禮以節之樂以和之飲食以薦之賓主以親
之歌咏以侑之使惬其情而不流焉其在詩曰我有嘉
賓鼔瑟吹笙人之好我示我周行燕賓客而欲其示以
大道則君臣交儆之意亦寓於其中矣使臣奔走於王
事故作四牡以勞之曰豈不懐歸王事靡盬所以逆探
其念父母之心而恤之備也皇皇者華教使臣曰其諮
事而為諏乎諮難而為謀乎諮禮而為度乎諮親而為
詢乎欲其備五善而事無違行也常棣之華燕兄弟也
疏其所親而親其所疏失其本心者也故其詩曰凡今
之人莫如兄弟又曰兄弟既具和樂且孺猶恐人之弗
喻也又曰是䆒是圖亶其然乎既樂兄弟且逮友朋焉
曰相彼鳥矣猶求友聲矧伊人矣不求友生人君以情
接其賔客使臣兄弟友生者如此故其臣作天保之詩
以答之其詩曰羣黎百姓徧為爾徳盖既頌且規焉樂
而不滛上下和穆醉以酒而飽以徳吾于鹿鳴之什見
之孔子曰郁郁乎文哉吾從周言其化行于闗雎麟趾
而施及於天下禮明樂備豈非文武周公之餘澤哉
　　讀無逸
尚書自二典三謨以至商周之誥皆古先哲王明臣良
輔相與咨儆一堂以為久安之圖後之言治者舍是無
他求焉然取其近而切明而審天子臣民皆當奉以為
規則銘之于座右者則無逸一書又為最要無逸者周
公以成王初政懼其知逸而不知無逸故作是書以警
之也始言稼穡艱難重務本也次言前王之所以享國
長久與後王之所以罔或克夀戒怠荒也次言太王王
季文王之抑畏卑服者欲其法祖也又言嗣王無滛逸
遊田而以萬民惟正之供者欲其無荒寧而省賦歛也
又言古之人猶胥訓誥胥保恵胥教誨者欲其納諌也
又言小人怨汝詈汝則皇自敬徳者欲其謹已而無責
于人也終言嗣王其監於兹者言雖有盡而情則無極
故丁寧反覆欲其永監也自天命之精㣲至畎畝之艱
難無不備具豈獨成王所當奉以為龜鑑乃萬世之龜
鑑也或曰蘇子瞻謂周公作無逸上不及湯下不及武
王以為成湯武王非聖人此固非經㫖矣然所以不及
成湯武王者抑亦有說乎曰成王守成之君也無逸為
守成之君而作也與守成之君言守成之事則欲其法
守成之君故殷三宗皆繼體之君文王雖維新周室亦
繼王季而為諸侯也故不及成湯武王者盖謂湯武伐
夏滅殷固不可與守成之君一例耳詩咏豳風書陳無
逸周公之教戒維慇成王之敬勤無怠八百之基定矣
　　讀董江都賢良三䇿
漢承秦敝文教未興髙祖撥亂返正文景休飬生息至
于孝武表章六經興學校之政首舉賢良方正之士䇿
之于廷而董江都以宿學碩儒實對其問首䇿陳天人
相感之理二䇿言修明教化興太學以飬天下之士三
䇿勸帝法天盡性知仁義重禮節安處善樂循理盖内
聖外王之道修已治人之方無不備于三䇿之中而所
謂諸不在六藝之科孔子之術者皆絶其道勿使並進
武帝用之以罷申韓蘇張之學尤為有功于聖教使武
帝信任仲舒大究其用則將有光於文景而賢相若蕭
曹軰俯出其下又豈有窮兵黷武之禍舟車緡錢之失
哉而擯之江都以終其身君子讀其䇿想見其為人盖
不為江都惜抑為武帝惜也世之論者謂漢儒通曉經
術宋儒深于理學夫窮經即所以明理而理學未嘗不
𠂻之于經術漢之董子宋之程朱又豈可以經術理學
限哉程子曰董仲舒有儒者氣象可謂的論矣
　　擬胡安定置經義治事二齋記
學校為養才之地所以淑其性情俾歸于道徳明禮義
亷恥之習興孝弟慈讓之行以備國家異日之用古者
百官得其人萬事得其理未有不由于斯也今天子聖
神宰輔賢明建中出治使天下郡各立學學有教授之
員以誘迪秀民膺斯職者宜體君相牖民覺世之心彰
古聖成徳達材之教講明正學陶冶羣英方為無忝余
承命来是邦為多士師敢不殫盡心力以佐休明謹就
學中立經義治事二齋其有學識開通潛心義訓能辨
同異不乖正道者入吾經義齋相與講求至是而浮泛
剽竊持其偏見者不與焉農田水利會計邉防事之不
可不治者也明于此者入吾治事齋相與究切實用而
拘牽不通與夫俗士功利之談不與焉盖明經所以立
本治事所以達用本不固則用何由精而用之所以能
達端惟本立是頼二者雖不可以分而教者當各就其
性之所近多士尚體予意窮經者必因經以明事治事
者必因事以求經體用兼修本末一貫而不為空言則
豈惟不負教者諄諄之苦心将見才成徳立濟濟彬彬
異日立朝廷之上引經執禮守正不阿贊治分猷天工
能亮者皆吾黨之士也多士勉乎哉
　　讀宋史徐積傳
予嘗讀宋史徐積傳載積孝行出于天三嵗父死旦旦
求之哀母亡廬墓三年哭不絶音又稱以父名石終身
不用石器行遇石則避而不踐未嘗不三歎史筆之難
得而怪脱脱軰之無史識也夫叢冗秃屑華而不實俚
而不文如是者皆不可以當史筆無是病矣而一字之
褒貶不足誅奸回於既徃發潛徳之幽光則不能出没
人於千百嵗後是史筆非難史識為尤難也故大惡大
善雖細行必紀反經由權雖嘉言亦黜積也孝書其生
事死葬之盡誠盡禮足矣不應以其不用石器與避石
不踐之細行累孝子之大徳夫積不用石器不踐石豈
非以其觸父諱乎諱亦出于禮而吾直以為累孝子之
大徳者其亦有說盖禮云二名不偏諱言在不稱徴言
徴不稱在是在徴二字單舉之尚在所不諱必其姓與
名合斯則諱而不敢稱然亦孝之小節而已矣若以父
名石而子不踐石為孝則公子地之子當舟居而不履
地乎父名石而子不踐石人尚可能父名地而子不履
地人所不能也詩曰孝子不匱永錫爾類大孝逹於天
下必蘄人人皆如已之孝於父母孝子之心斯愉快焉
今乃為人之所不能為以為已之孝過於天下人之孝
豈孝子之心哉故大孝莫如舜不聞其見瞽目者輙拜
而積乃今以不用石器與避不踐石稱豈非累積之大
者乎然積非有心於為此以求名也觀其讀孝經輙淚
落不止雪夜伏墓側悲慟嘔血是乃本於天性之自然
彼遇石則怵然傷心而思親亦其出於至性有不能自
已者而為史者例當守千秋法則之正一字褒貶之公
凡不合經常之行雖嘉可刪設惜其湮没而無聞則自
有稗官野史在吾故曰史筆非難史識為尤難而怪脫
脫軰之無史識也
　　摘莊子事為十二圗各題一章擬九歌體
　　　姑射神人
雲巃嵸兮絙崇岡峯碕礒兮葉丹黄藐姑射兮名誰名
若有人兮處其中冰雪肌兮綽約容乗雲氣兮御飛龍
遊凌兢兮周八荒𦍑萬物兮被礴旁羡莫見兮増慨慷
　　　庖丁觧牛
徹胹鼈兮炮羔與安胡兮楚苖薦庖丁兮犓牛睇理觧
兮崇朝既踦膝兮倚肩乃奏刀兮騞然經肯綮兮未嘗
况大觚兮是干繄遊刃兮有餘地曷試思兮其始難
　　　支離鼓筴
嗟若人兮形支離肩髙頂兮頤隐齊五管在上兮髀為
脅其餬口兮以鼓筴無逺戍兮免常徭以病受粟兮飬
其身以不勞吾於是知神人之無用兮恒萬古而逍遥
　　　壺子示機
神之子兮曰季咸期夭夀兮若神曷壺子之猶龍誕猶
喻夫三淵雲出谷兮水行地彼寧知其誰何兮夫豈大
塊之有意鄭人之㝠㝠兮第未觧夫四示詎吾宗之可
常兮固知之人之未深思
　　　列子食豕
歸来兮列子蹇宅外兮不可以止忘糠缶兮漿觴知食
人兮食豕既復朴兮紛而封馳萬物兮無窮春蘭滋兮
時雨秋梧飄兮凉風吾方與天帝同遊兮寧知日月之
有終
　　　儵忽鑿竅
斡元縡兮造太清曰渾沌兮爰帝名何儵忽之二子獨
憧憧兮屢征彼報徳乃戕身兮人皆咎二子之不近情
於乎儵忽兮獨非渾沌之所生孰能保此太初兮膏吾
車兮吾將從
　　　象罔得珠
赤水兮崑崙峯硱磳兮波沕淪君於焉兮夷猶駐芝盖
兮華軒遺元珠兮屢索異哉象罔兮乃可以得余㓜寳
此竒琛兮年既老而不衰怳偶遺之若失兮幸屢索而
得之吁嘻象罔兮得毋余嗤
　　　輪扁斵輪
君讀書兮堂上臣斵輪兮堂下君之書兮古人臣之輪
兮臣者疾則苦兮徐則甘應心得手兮口不能言有數
存焉於其間庸詎知臣言之非糟粕兮君幸恕臣之狂
顛
　　　東施捧心
有羙人兮山之阿溪若耶兮村苧蘿常病心兮若思矉
䨇眉兮修蛾姱曼睩兮層波彼何人斯強效為富閉户
兮貧去之所以羙兮彼不知貌假借者盍鍳兹
　　　濠梁觀魚
撰良辰兮遊濠梁盻遡波兮風逥風流澹湛兮水草芳
鯈魚出兮㳺從容噞籌蓼兮之而張是魚樂兮爾我同
聊容與兮斯徜徉吾固知之兮於濠之上
　　　痀僂承蜩
爰有人兮形痀僂居楚野兮山之幽仰叢薄兮枝相繚
臂若槁枝兮日承蜩天地之大有所弗知兮唯蟬翼之
是求盖有道兮不與萬物為儔吁嗟斯人兮𦍑得全於
天者流
　　　伯昬論射
觀君射兮信竒鄰至人耶然疑登髙山兮嶻嶭臨百仞
兮淵漪背逡巡兮足垂外揖君進兮君辭君於中兮殆
矣挟弓矢兮奚為縱余目兮青天寄余神兮九圍永泊
然兮自適歴萬刼兮不知
　
　
　
　
　
　
　
皇清文頴巻首十四
欽定四庫全書
皇清文頴巻首十五
御製文
　頌
　　九符(有序/)
　粤若稽古典墳厥初生民低䖏者巢髙䖏者穴取草
　木皮革羅鳥獸漉水物以為衣為食君臣父子上下
　長㓜男女夫婦莫有倫紀聖人伏羲氏作始畫卦以
　通神明之徳類萬物之情造書契以治百官察萬民
　政令行民用遵約束時則有龍馬負圖之應迨黄帝
　軒轅氏宰制羣動垂衣以治作甲子天用錫以日月
　合璧五星連珠造律吕播其八音而鳯凰巢阿閣與
　蚩尤戰於涿鹿之野有雲氣止于帝上其後復有聖
　人曰堯治歴象置州牧四岳明峻徳以親九族協和
　萬邦時則百獸率舞廷生五色瑞芝舜承是道重華
　協于帝建學養老敕命賡歌卿雲復旦鳯凰来儀上
　下草木鳥獸魚鼈咸若暨禹湯文武祗徳建中無逸
　執競時則有錫洛銜鈎鳴鳥流烏之瑞揆古聖帝王
　㒺不得天嘉祥為受命之符亦㒺不在徳其惟時叙
　罔不克加抑畏用兢業于有邦以答天之眷命自時
　厥後由漢迄明英君誼辟天亦黙相厥徳眎其所履
　以為協應其有矯誣諛佞詐作符瑞以欺中外以惑
　蚩蚩氓天弗與民弗信也洪惟我
皇清
聖聖相承宅中圖治以撫四海徳威並行汪濊暨訖
天用錫以洪庥敬戒不怠用培我丕丕基雍正三年三
　月太史奏日月合璧五星連珠
皇帝曰惟予
丕顯考聖祖克聖克仁克膺
天佑予一人是頼有司其擇吉薦牲以告
景陵羣臣固請陞殿受賀不許嗣是嘉禾瑞繭慶雲芝
　草醴泉甘露河清鳯儀之瑞先後疊奏我
皇上祗承
天眷弗敢自居或則歸羙
聖祖或則不以宣示且曰朕所喜者豐年為瑞及汝諸
　臣宣力四方斯朕志也臣謹按王者必世而後仁天
　人叶應嘉祥駢臻必俟仁而後益顯故生民公劉之
　詩作于周召清廟明堂之什成于冲子我
太祖
太宗肇基新命我
世祖
聖祖克成
先志永綏兆民功崇徳溥累洽重熙勝于成周我
皇上歸功
聖祖盖本于世而後仁之義然非
皇上以聖承
聖覲光揚烈恩澤覃敷民飲其和
天歆其治應感之符必不若是速也且周之盛時雖宅
　豐作洛撫有千八百國而幅員尚小孰若我
皇清東至扵海南盡交趾西届哈密北之七十四部籯
　齎槖負致誠貢獻者嵗嵗不絶自京邑大都以至山
　村僻壤耕鑿順則各勤所業武夫戰卒有老不識兵
　戈者由斯以談
天之眷我
皇清于周有加焉記曰聖王在上天不愛道地不愛寳
　人不愛情考之今時洵合其語
天子猶謙謙自牧敬徳弗遑脩我人事撫我烝黎方将
　上溯尭舜欽明文思温㳟允塞之徳中考湯武表正
　萬邦敬勝義勝之徽以措諸政令以為萬載規敬迓
天庥永永無極敢敬擇其符之顯奕者有九各繫以辭
　以効頌祝之忱云爾
　　　合璧連珠
昊天有命眷我
皇清奄有九有暨乎八紘以養以恬灝灝和寧曰維
聖祖文思欽明
皇帝纘之濬哲丕承
天鍳孔昭厥符惟禎自古在昔黄帝握歴璧合珠聨昭
哉藝極旃蒙之嵗單閼之月聿見嘉祥其祥長發宿躔
營室位在娵訾雙璧輪囷五珠迆邐星臺告瑞太史書呈
帝曰休哉惟
皇考寔膺爰陳扵詞爰告扵
陵有謙其躬有讓其衷惟
皇孝思格乎
蒼穹豈惟民哉届扵昆蟲
　　　黄河清
銀漢焕光河精發祥九曲彌亘浩渺汪洋宿列崑崙流
經積石匪澄伊黄浮天浴日曰既清止休符顯奕徐邳
淮泗千里静碧馮夷息浪河伯安瀾五老上告紫盖繽
翻滌而濯矣既清且泚漉其濁矣既迅且駛鏡流瀰瀰
素波漣漣上映下澈天水相鮮疇克澄其源疇克致其
然貺自
蒼旻景福永緜以光我萬年
孝陵神蓍
景陵靈芝
煌煌神蓍奕奕靈芝百莖九光神物應期
帝命東皇分植
兩陵無節而秀不根而榮潤以仙露燦於
寳城於皇
世祖開物成務逺至邇安金甌鞏固
皇帝敬承羮墻見慕齋戒神明建中飭度是用産蓍以
應嘉祚於皇
聖祖握符夀世育之以仁正之以義
皇帝敬承同歸一致乃文乃武以葆以藝是用産芝以
昭上瑞芝既蒼矣蓍既長矣貞符彰矣夀而臧矣暨萬
邦矣
　　　嘉禾
有猗者禾在彼中田爾農来思越陌度阡芟之奕奕柞
之澤澤五榖既播三時無失載甲載坼載長載褎載穟
載實載碩載茂
帝實顧矣稷實助矣風披擭矣雨灌注矣綏我屢豐言
呈其瑞休我
皇風言多其穂逺自滇南近兆
帝耤匪雙伊九匪寸伊尺先民有言食為民天百榖用
成自古有年
　　　瑞繭
帝念民依惟農與桑孰饑莫食孰寒莫裳雕鏤必黜爰
勤三農纂組是省用紓女工
昊天惟顯聿降瑞繭瑞繭惟何萬蠺同簇曽不經緯曽
不杼柚苑窳致力西陵効勤神功黙相嘉繭乃成爾純
爾素匪紅匪紫爾質爾實匪錦匪綺言徴其應言發其
祥祐此烝民成以報章太平之澤五十衣帛夏凊冬温
太和充溢
　　　甘露
奕奕吳都沃壤甫甫有苖有禾有絲有紵其農于田侯
王侯旅其賈于市侯笑侯語維時之㤗飲
帝之和含哺以嬉渥澤孔多
上天錫瑞降兹甘露零我吳都祐我休祚其凝如脂其
甘如飴湛湛瀼瀼如珠之垂曰既零止天下寧止曰既
溥止萬邦安止以兆嘉祥降福孔穰
　　　醴泉
坤元載物厚徳安貞孕祉毓祚乃効厥靈有醴者泉載
甘載㫖莫尋其源載清載泚惟泉之功養而不窮我
皇之心濬哲宏通惟泉之瀉流膏潤下我
皇之澤物無遺者惟泉之源用之日新我
皇基命浩浩淵淵惟泉之發挹之不竭我
皇虛已聞言若决在易井六勿幕元告勞民勸相中正
作繘
　闕里慶雲
巍巍
宣聖上律下襲祖述憲章斯文舄奕我
皇膺命心契聖時以養以教作君作師爰新闕里慶雲
式焕糺兮縵縵郁兮爛爛廼映杏壇廼覆檜榦金枝蓊
欎玉葉璀璨惟
帝之誠致雲之卿以彰我文明以賁我太平
　　　房山鳳凰
四靈之一厥惟鳳凰感我
聖化逰我帝鄉帝鄉之南聿有房山雝雝喈喈来集其
巔亦集爰止惟
皇之祉藹藹吉人惟君子使六象其體六府孔脩九苞
其文九夷来柔明明
上天鍳我
帝徳朝陽叶應文明萬國
　賛
　　四賢賛(有序/)
　聖門弟子三千其賢者七十有二人史記家語各為
　紀其姓氏考其事迹以垂之後世而能契夫子之心
　傳得道統之正脉者則惟顔曽思孟四人顔子得克
　已復禮之說曽子與聞一貫之傳親炙一堂若堯舜
　禹之相授受夐乎尚矣子思師事曾子發明中庸之
　道而歸其功扵為已謹獨孟子當戰國横流之時私
　淑子思距楊墨閑聖道而養氣之論為前聖所未發
　昌黎韓子以為其功不在禹下有以也庚戌秋偶閱
　有宋諸儒傳因思宋儒所宗者孔子之道也孔子之
　道賴顔曽思孟而傳今聖廟祀典四子升配堂上為
　百代之楷模因各係以賛用誌景行之私云爾
　　　復聖
貧也者吾不知其所惡夀也者吾不知其所慕徳以潤
身孰謂其貧心以傳道孰謂難老簞瓢陋巷至樂不移
仰髙鑽堅三月無違夫子有言克已成性用致其功允
成復聖
　　　宗聖
宣聖轍環在陳興歎孰是中行授兹一貫曽子孜孜惟
聖依歸唯而不疑以魯得之㑹友輔仁任重道逺十傳
釋經超商軼偃念彼先子沂水春風淵源益粹篤實舂
容臨深履薄得正以終三千雖多獨得其宗
　　　述聖
天地儲精川嶽萃靈是生仲尼玉振金聲世徳作求孝
孫維則師曾傳孟誠身是力眷兹後學示我中庸位天
育物致和致中夫子道法尭舜文武紹乃家聲述乃文
祖
　　　亞聖
戰國春秋又異其世䧟溺人心豈惟功利時君争雄䖏
士横議為我兼愛簧鼓樹幟魯連髙風陳仲亷士所謂
英賢不過若是扵此有人入孝出弟一髪千鈞道脉永
繫能不動心知言養氣治世之略堯舜仁義愛君澤民
惓倦餘意欲入孔門非孟何自孟丁其難顔丁其易語
黙故殊道無二致卓哉亞聖功在天地
　　列代賢明妃后垂稱奕世者取繪十二繫以賛
　　　西陵敎蠺
在昔軒轅正妃嫘祖孕虞毓唐發湯啓武得姓十二如
千子乳創制蠺織窳陵為輔衣被天下功垂萬古後世
文勝廼崇黻黼
　　　太姒誨子
昬姻匹妃王化之始維周勃興嗣徽太姒富而能儉貴
而不恃載在風詩葛覃巻耳更勤敎誨有榖詒子昭哉
嗣服武周濟羙
　　　姜后脫簮
黄裳六五以順為正子有㡬諌妻寧無諍卓哉姜后宫
闈之鏡金鐶進退𤓰瓞衍慶彤史攸司慎儀宜令雞鳴
朝盈脫珥待命
　　　樊姬諫獵
先民有訓聿戒禽荒卓彼樊姬感悟椘荘有肉弗御廼
止王欲一語進賢霸功以卜不謂婦人克相其君邈矣
邑姜十亂稱臣
　　　燕姞夢蘭
乙始啓商蘭亦徴穆吉人在宫天使詒榖國香揚揚掌
夢其卜嘒彼小星三心五噣椒聊逺條爰昌七􁀙鄭多
君子宣尼所錄
　　　許后奉案
后母天下首崇儉徳坤順乘乾柔嘉維則繄維許后貴
而能抑不忘寒㣲車服是飭日朝長樂用脩婦職懿彼
芳型永為後式
　　　媫妤當熊
圏熊攀檻羽林驚迸得人則止誰與知命婉孌季女忠
貞維性直前當之熊為戢横六官咸怍七萃交病萬燕
啣泥天旌懿行
　　　班姬辭輦
王者求賢爰載後車左右前後正士與俱景仰休風三
代之隆何逮漢季嬖媵輦従一言稱善如圜斯轉永鍳
班姬逺彼婉孌
　　　馬后練衣
十嵗持户侯家整肅母儀天下六宫欽服練裙澣衣以
率戚族儉徳之共綏将福祿車水馬雲明訓在牘豈伊
輝漢作則椒屋
　　　徐妃直諫
元成有言願為良臣流風丕振乃自宫嬪徐妃上書東
征抗陳惜哉唐宗納而弗斷外事征討内營宫館頓忘
初年如圜斯轉
　　　昭容評詩
玉秤降天乃生女子衡才汝耶孩笑而唯昆明賦詩綵
樓落紙辭華哲匠月旦自彼千載騷壇一時牛耳展如
之人文亦可喜
　　　曹后重農
稼穡惟寳王政所崇襏襫耒耜必親必躬維宋曹后播
種扵宫彷彿親蠺獻繭效功克勷内治聿著芳踪嗤彼
雕鏤何事傷農
　銘
　　樂善堂銘
秉彛惟民氣具理存聖愚曷異善惡是分其善維何仁
義忠信知誘物化遂亾其正惟危惟微人欲天理操之
則存舍則己矣曷惟其操是曰樂善動静弗違斯湏弗
間我既受中我則蹈之我有秉彜我則好之聞人之善
我則友之非徒友之又克有之雞鳴而起孳孳不已至
樂因心其味孔㫖樂正好善鄒孟稱優東平樂善厥徳
允脩嗚呼念哉善可樂哉樂而不倦天性其培誠能好
之萬福之根反是則殆衆禍之門爰作斯銘服之無斁
朝斯夕斯果行育徳
　　硯銘
廼潤廼堅惟淵惟黙韜采含精在几之側用掩瑾瑜芳
流翰墨端人與處長資畜徳
　　多福硯銘
惟古有訓斂時五福敷錫庶民幽賛化育承
天之序厥惟艱哉視民如傷孰釋予懐毌曰九重之宫
而安其躬念蔀屋之竊歎每憂心以忡忡毌曰八珍之
膳而供其宴念糲食之尚乏嗟何能以下嚥錫福謂何
遑云建極期愆尤之或鮮恒小心而翼翼我心如是我
志在兹視此珉石貞堅不移庶
天
祖之鍳佑致風雨其咸時斯蒼生之多福即予一人之
多福永與薄海而共之
　　座右銘
維月在天常缺扵盈維水在器既滿則傾古之哲人業
業兢兢慎彼盈滿若弗克勝意馳弗止防之若城言玷
不為守之如缾無徃不復何陂匪平勿謂豫大而侈豐
亨矧兹九五位莫與京何求弗得何為弗成縦欲安止
凛渉春氷適口斯己那事臠鯖容膝亦安奚必雕楹勞
扵求賢逸扵制情對天惟敬法祖惟誠憂其可恃懼其
可矜我志若斯我行未能茍行弗能言何足稱嗚呼小
子終始斯銘
　　負扆銘
大德曰生大寳曰位負扆荅陽天以民寄天視民視天
聼民聼民欲天従影隨響應何以守位曰惟求仁君止
扵仁繼天生民告爾小子夙夜敬止仁逺乎哉及之湏
跂
　　嘉量銘
皇予
聖祖建極憲天(叶/)度律均鐘洞契元聲微顯闡幽何天
衢亨小子纉緒寰區撫臨(叶/)協時月正日同律度量衡
製兹法器列扵大廷匪作伊述大猷敬承遵鐘得度率
度量成量為權輿律諧六英猗
聖合
天
天心
聖明七政是齊為萬世法程如衡無私如權不凝如度
制節如量祗平律得環中紹
天明命(叶/)永寳用享子孫繩繩我日斯邁而月斯征中
元甲子乾隆御銘
　箴
　　七情箴
　　　喜
萬類静觀意惬斯喜神動天隨油然難已宣心之和𨗳
氣之滯不極不淫歸扵有制禮樂以飾百度惟熙樂以
天下奉此無私
　　　怒
相彼天道有温有肅維人肖天喜怒倚伏情炎扵中莫
之敢觸所貴中莭雷霆亦福嗃嗃毌過悻悻勿遷和厥
心性以師聖賢
　　　哀
宣文有言哀而不傷感物切慮如川有防當其一徃啾
愴懊咿㒺識止莭心悴神疲噍殺匪正毁滅匪宜閑之
以則庶無倚毗
　　　懼
萬㡬待理知懼鮮失業業兢兢一日二日馭朽為戒臨
深是怵扵昭上帝相在爾室式兹不聞所其無逸惟敬
勝怠動獲貞吉
　　　愛
人有秉彛徴扵好徳善善欲長賢賢易色所以孔子曰
生也直䟽亦不忘親亦不暱愛所當愛爵賞罔忒擴我
天和容保萬國
　　　惡
性本無偽情生好惡爼徹鮑魚徃訓攸著毌設成心因
物以付智鏡在躬先覺有素郊遂是移僉壬必錯中正
和平萬流景附
　　　欲
養心有要道在寡欲従之則危淡泊宜朂緬維曩哲垂
訓窒慾非禮必斥奉身如玉一人居髙九有咸矚不邇
不殖永保天祿
　　五事箴
　　　貌
懿戒有訓抑抑威儀洪範五事始貌終思動罔或愆敬
義夹持作肅惟恭非禮弗為顧諟明命日監在兹輯柔
爾顔友君子時屋漏有愧差之毫釐顆卬令望夙夜是
祗毌尚巖巖咫尺天威毌示訑訑右史有司温恭允塞
為徳之基樹之軌範視此箴辭
　　　言
恢恢寰宇一人是主維命靡常有徳斯祜王言如綸被
乎下土無易由言惟敬作所彜訓聿昭四方是矩卓彼
前王樹兹諫鼓柔亦不茹剛亦不吐進彼嘉言衮闕堪
補聲為之律毌逞喜怒白圭謹言玷不在鉅金人三緘
非禮勿語従斯作乂敬兹九五
　　　視
維目司視其徳曰明明有由蔽物引欲萌伊古有訓五
色目盲勿眩錦繡勤省農耕勿玩珠玉企望賢能知人
則哲體察物情曰視有要視扵無形如水如鑑萬象自
呈静虚動燭其本必清垂旒端冕儲神致精日月環照
無幽弗瑩克艱厥后永正玉衡
　　　聼
宣聖有言非禮勿聼矧維建極承天永命惟精惟一敬
勝義勝何以達聰容納諫諍執兩用中旌賢表正既髙
乃聼亦逺彼佞五音耳亂樂必放鄭九歌騐民八風體
政亦越巻阿矢音有咏雖隔九重而知民病雖聆萬言
而執一柄毌俾聼熒尚其居敬
　　　思
基命宥宻厥惟思哉翼翼小心為徳之荄是惟弗思思
則弗囬勿狃宴安而遺逺懐勿侈豫大而弛心齋貌恭
言従匪思曷階視明聼聰維思是裁無黨無偏惺惺靈
臺勿縦其欲縦欲成災克己復禮四徳具該朝斯夕斯
天鍳恢恢告我後人皇圖永培
　文
　　告風神文
維
神大元中精輔翊生成以吹以嘘百昌勾萌昔我
皇考作是靈宇在紫禁巽方維歴有年所側聞曩時旱
魃為災彭怒漲天繼日以霾我
考竭誠爰命宗枝曰帛曰牲祝史致辭遂蒙
神庥駭飇為收禾黍沐澤乃亦有秋兹者雪旱扵冬雨
旱扵春自春徂夏震雷無聞山川出雲慶散扵風不惟
其景乃惟其終曰予不徳小民何辜無麥無禾𣺌𣺌愁
予曰維百神各有攸軄功在蒼生乃廟而食用是陳詞
祈
神之佑致是咎徴皆予之咎願勅飛㢘速收其暴油雲
以作雨師前𨗳曰予不誠
明神之欺降罪扵予予其敢辭屏息以待惟
神之思
　
　
　
　
　
　
　
　
　
　
　
　
　
　
　
皇清文頴巻首十五
欽定四庫全書
皇清文頴巻首十六
御製文
　碑文
泰陵聖徳神功碑
洪惟我
聖祖仁皇帝統承
三聖之謨烈奄奠萬方撫臨天下六十有一年實兼開
創與守成之事爰自綏靖南荒翦除三孽而後惟務以
深仁厚澤淪浃中外俾涵泳優游四方従欲而勵精圖
治悠乆無疆晚嵗之政尤欲申嚴庶務以正官方糾詰
敝民以清禮俗以明作濟惇大以莭制保豐亨故我
皇考嗣承丕基凡誠孝中正寛仁之大原無一不與
聖祖同揆至用人行政規模則稍有變通以求繼志述
事之盡善惟
皇考神聖之姿黙契
聖祖是以膺付託之重任而宏開夫萬年有道之長惟
皇考誠敬之徳簡在
帝心是以致嘉祥之駢臻而即騐扵四海於變之盛雖
十三年之憂勞無一日一時少釋扵
宸衷而所以貽我子孫臣庶億萬禩之樂利無窮者誠
如天地之無不幬載也
皇考世宗敬天昌運建中表正文武英明寛仁信毅大
孝至誠憲皇帝
聖祖合天𢎞運文武睿哲恭儉寛裕孝敬誠信中和功
徳大成仁皇帝第四子也
母孝恭仁皇后在妊時夢月中仙娥授以神子既覺而
誕生
皇考
皇考㓜而徇齊天性仁孝
聖祖恩眷踰常八嵗時患腹疾
皇祖方廵狩塞外聞之遽馳歸一晝夜而至其篤愛有
如此者奉事
庭闈數十年深愛慤敬無一言一動不允當
皇祖之心每語衆稱為至孝先是舊皇太子贈理親王
之未得罪也
皇考小心承順恪盡臣弟禮而王恐
聖祖眷愛日隆有妨扵己遂至以非理相加
皇考每順受之而剛正之氣亦不為少屈律己則篤謹
有加焉及嵗戊子王以罪廢居常進諛者多背離相忌
者率傾䧟禍且不測
皇考多方保護以悃忱惻怛感慰
聖祖之心而曲為王鮮始獲矜容王乃愧悔自失東宫
舊屬咸灑泣驚頌
聖徳方是時
聖祖違和又以允禔允禩等屢作非彛以干
天怒居常鬰鬰病勢増劇
皇考竭心孝養凡百躬親靡晝靡夜逮四閱月
聖躬乃安及理親王再廢
聖祖春秋益髙諸王中私懐覬覦者徃徃矯飾名譽私
樹黨援而
皇考絶不以一事自表異友扵兄弟均平如一莫不同
其憂喜軫其疾痛其自取咎殃者亦不避嫌疑力為調
劑自内外族姻左右大臣以及近侍宿衛無一人徃来
親宻者
聖祖用是灼知
聖徳淵懿大義明著無黨無偏足以膺
宗社臣民之付屬也及遭大故水漿不入扵口以乾清
宫東廡為倚廬素服齋居養心殿三年如一日每遇朔
奠殷祭及獻食
夀皇殿悲不自勝哀動左右
躬送
梓宫安𦵏
景陵
仁夀皇太后升遐哀誠一如初禮凡
太廟
郊壇必躬必親致齋致慤觀者㒺不肅然起敬每遇水
旱之祲輙愀然曰
上天譴責朕躬命直省旬月奏報雨雪茍應時則喜動
顔色或過期即減常膳元年五月京畿旱䖍禱扵宫中
自晨至夕不膳霖雨立沛盖
皇考㴱念所任受
皇天暨
列祖者惟兹天下之蒸黎故休戚相關如保赤子而民
之所以安者存乎政政之所以舉者存乎人故宵衣旰
食日有孜孜尤以是為先務焉念民所苦病者莫若賦
重而刑濫有司遇災祲而不恤巧法侵漁或惰侈以自
耗致民俗之日偷逐姦利縦淫樂聚徒鬭狠若是者皆
盗賊之源也
皇考即位之元年即大免直省逋賦陕西甘肅二省以
軍興運餉其所供賦稅無嵗不蒙豁免七年至九年輪
蠲各省賦稅有差自元季張士誠據蘇松嘉湖陳友諒
據南昌袁瑞與明太祖苦戰扵江東西横斂以給軍終
明之世故籍未改
特命永除數郡浮糧著為令典凡直省報災朝聞發不
待夕夕聞發不待朝每語近臣朕蠲租發賑如救焚拯
溺猶恐災黎之鮮有濟也彼視民之傷與巳若無與者
獨何心哉常念水土為農田之本而救荒之政莫要扵
興工築以聚貧民遂博求海内水利脩川防俾各省河
渠湖澤嵗乆或淤塞為連州比郡農商害者咸開濬之
京畿則
命怡親王大學士朱軾經理水利營田官開水田數萬
頃聼民自占者不與十餘年中費數百萬貧民皆取食
焉洪澤湖都受淮流廣數百里恃髙家堰為關鍵以束
淮而潄黄下河七州縣民命繫焉
發帑銀百萬盡改石工浙江松江海塘經潮水屢漲脩
築相繼費數百萬濵海之民始得安袵席無為魚之患
徃者封疆大吏好因事以自為功有司承迎以速進取
之路凡有興作及賑災動稱捐助或曰小民樂輸
皇考再三諭禁以蘇民困州縣巧取有禁門關苛索有
禁而民隠之萬難上達者莫不在
皇考洞鍳之中每遇重囚即㴱厪
睿懐屢飭法司必三覆奏好生之徳發扵不能自己者
如此念刑罰所以濟政教之窮必脩禮正俗乃可清其
源詳注
聖祖仁皇帝諭㫖十六條
親製勸農種樹之詔
御書刋示四方
命九卿詳定貴賤服色兵民㛰喪禮制實舉孝義貞莭
分遣御史廵行直省常恐所任非人則雖有良法羙意
徳難下䆒敎不虛行故搜揚俊乂立賢無方自唐宋以
後秩祿不足以贍庶官不肖者各以他途取之用此苞
苴盛行不可遏止
皇考扵外省督撫以及州縣親民之官各賜養㢘較正
祿數十百倍其在京師卿貳則賜雙俸司旅並給飯費
雖閒曹軄官亦凖俸銀之數賜之廪榖而寡㢘鮮恥巧
取以殃民者法亦有所必行焉左右輔弼及封疆重臣
忠勤夙著猷績彰聞則推誠倚任坦然不疑俾得展盡
底藴而常戒以面従責以啟沃優容寵賚十百扵尋常
其有恃功驕蹇植黨營私者則法立誅必而忠直善良
即時有失誤屢被譴訶卒保全其終始建賢良祠崇祀
累朝碩輔其餘著勲伐効命疆場者皆錄用其後人又
念士者民之表儀而庶官所由備也故廣其登進之途
而董之以敎元年
命郡州縣學官必用正途二年
躬詣太學頒訓飭士子文四年
命直省督學舉英才八年舉通曉性理舉人八人並賜
進士各省㑹俱特建書院取之之廣恤之之周如此兵
者民之衛藩而國威之所蓄也故勤其蒐簡之政而曲
體其情
命提鎮考核將校必察其訓練拊循之實毋得徇私提
鎮之優劣一以整飭將校訓練行伍和輯兵民定之士
伍則正糧之外别發帑銀俾軍帥營運以恤其㛰喪盖
皇考涖官馭將勤民養士整軍恤衆使文武並勵中外
相維制防曲盡如此重念八旂乃國家根本内外大小
臣工士民軍吏所觀式也故所以敎之養之取之任之
察其情而優恤之者尤詳且備焉元年即
命舉人庠生之服公事者各還家専力扵學誦設八旂
官學各就其方簡其士之秀異者而官教之
命諸王察舉孝弟守分力學者以承平日乆生齒愈繁
取八旂餘丁四千八百人為敎養兵嵗給十七萬有竒
自五旂諸王不得以旂分人員多供差役擅治其罪下
此正副都統及叅領佐領不得苛索外吏財物竊嘗審
䆒
皇考治法之源流然後古聖王所為以天下為一家以
中國為一人者其規模氣象始可得而見焉
皇考自宗親戚畹勲舊以及八旂之士衆自京師畿輔
以及九州四海之軍民惟恐其疾苦之蔽壅禮俗之衰
惡一如一身之中毛髪有觸而必動雖外藩蒙古皆如
家人父子其軄官並予俸祿兵衆咸給月糧土默特守
臺站人嵗時有賞用此凡有征討外藩効命屢
諭蒙古王貝勒宜愛民惠下其子弟之俊秀者或在内
庭敎養之
賜安南以隙地減朝鮮琉球貢物厚朝鮮俄羅斯國人
之賞賚給琉球来學者歸國之道齎不獨澤流方外而
聲敎亦漸被扵遐荒十有三年之間宵衣旰食無晷刻
之寧不謂天下已治萬民己安而少懈夫朝乾夕惕之
皇衷故以事
天之誠敬昭事百神而神無不格以法
祖之仁孝錫類萬物而物無不孚至扵
孔子徳配天地尤加崇禮王爵之封上及五世跪獻之
禮首著上丁詳定配享先賢増置五經博士皆前古所
未有也敎養宗室而寛其拘禁者自登
宸極即封理親王子𢎞晳為郡王而扵理親王未降一
㫖未遣一使曰吾不欲受其拜並聞感恩之言也
錫賚頻仍惟
命内監傳送且敎以詢所從来勿令告以上賜及王甍
躬臨哭奠追贈理親王命𢎞晳進襲親王爵分封供具
特厚怡賢親王之喪
躬臨哭奠哀慟乆而不己自戊子年後允禩允禟軰莫
不妄兾非分結黨樹援嘗觸怒
聖祖
聖祖降硃批諭
皇考及諸王云朕與允禩父子之義己絶及
皇考嗣位重念弟兄情且知彼明敏能任事爰命輔政
加恩信用兾以感悟其心宻封
皇祖㫖扵内閣不以宣示外人乃允禩不但不改悔且
心懐怨望怙惡不悛允禟在西寧多為不法顯悖臣禮
皇考雖申告中外明正其罪絶其屬籍而兩人猶得以
天年終罰弗及嗣自
御極以後瑞應駢至日月如合璧五星如聯珠黄河之
清自陕州至邳宿二旬有五日不變鳯集麟生慶雲甘
露靈芝嘉榖之祥不可勝紀
皇考每見奏章必深自警惕咨戒臣工茍徳政之不脩
雖天瑞不足恃也彰明人紀更定刑章凡繼母虐殺前
子以所生子抵法無故杖殺僕婢者分别重輕治罪訪
明太祖本支裔孫襲封侯爵以承其宗祀自明初紹興
有惰民靖難後諸臣抗命者子女多發山西為樂户數
百年相沿未革一旦去籍為良民
命下之日人皆流涕自凖噶爾擾邉
聖祖仁皇帝宿兵西北陲以保舊屬諸藩青海之平也
彼又納我叛臣雖屢加訓告襲盗不休故定議濯征為
一勞永逸計及十年大破之扵喀爾喀之地邉将争言
宜乘時進𠞰
皇考念彼逺處外夷武不可黷乃遣使諭告决意罷兵
西南洞苖自古為附近州縣之害自平定廣烏蒙古州
歸義開地三千里而時戒邉疆大吏為善後之謀敬惟
皇考自始至終所以涖官勤民敎士恤軍安内馭外者
無不體之以誠本之以孝用之以中持之以正育之以
仁撫之以寛與
聖祖仁皇帝若合符莭而更化砥俗使天下遵道遵路
如優恤宗室而禮度必謹扵防維愛禮大臣而法禁必
行扵貴近搜羅才俊而甄别不漏扵昬庸敎育士民而
捕詰獨嚴扵敗類盖非此不足以移文恬武嬉隂私交
結之風革吏蠧民偷險戾奸欺之習未嘗非
聖祖晚年整肅官方矯除薄俗之遺意也是以數年之
後蒸然丕變外自郡州縣吏私饋不行扵大府監司内
而閣部院司臺垣不敢以己事干外吏倉庫侵蝕者所
在充盈庠序鮮囂陵之士門關無苛索之兵蠧吏散朋
奸民徙業孔子所稱善繼人之志善述人之事者我
皇考實克當之
皇考即位之元年八月即
手書建儲事宻封宫庭布告羣臣八年六月
聖躬違和
特召臣及荘親王果親王和親王大學士内大臣數人
入見
面諭遺詔大意謂朕夙夜憂勤惟體
聖祖之心以為心法
聖祖之政以為政因見人情澆薄官吏徇私㒺知改省
不得不懲治以戒将来故有従前條例本嚴而改易従
寛者乃原議未協朕與廷臣悉心酌定可垂永乆有従
前條例本寛而改易従嚴者本欲俟諸弊革除之後酌
復舊章乃知
皇考聖智天縦灼見
皇祖不言之意以就前功而隨時取中用建民極盖
聖祖時瘡痍初復非徧覆包涵不足以厚生養而定民
志
皇考繼承之初則政寛而奸伏物盛而蘖萌非廓清釐
剔大為之防其流将溢漫而不可以長乆
兩朝聖治正如天地四時之運相推相代以成嵗功先
儒所謂雖有改制之名而無變道之實者此也
皇考聖意原欲大加整剔使弊絶風清人人皆知理法
而後布恩施徳以培國家萬年元氣
昊天不弔未假之年使十有三年憊精勞神之
聖心猶未釋扵
龍馭上賔之日而廣大欲沛之澤不及旁流汪濊以遂
皇考之初志而親見黎民徧徳之休也嗚呼痛哉雍正
十三年八月己丑
皇考崩
聖夀五十有八乾隆二年三月庚寅𦵏
泰陵小子　　謹拜稽首而獻頌曰
惟
天行健運而不息隂陽甄陶萬殊一則惟
聖時憲建極宜民其用曷先曰義與仁當豐而亨蔀亦
潜滋既大且豫必戒其隨
皇帝繼序履盛持盈日晅雨潤雷動風行
皇天所付惟此嘉師
四聖容保予承予依曰予作君在厚其生其災其害我
躬是膺曰予作師在正其徳其薄其頑我躬之忒設監
置牧惟民之安茍非其人慮為民殘心膂股肱信賢不
貳庶司百吏開誠以示片言必錄小善必登耳提面命
毋或荒寧官箴之敗交以賄成賢奸可易白黒可更植
黨背公譸張譎誰上下相蒙斯民曷望重増秩祿用絶
苞苴私塗既閉邦經可臚旌㢘擢能俾欽俾慕誅恣懲
貪俾愧俾寤九官承式庶事寡愆大府整躬百城晏眠
敬刑明罰亂獄無滋嵗㑹月要出納無欺救荒拯溺家
沾户浃増防浚川役均廩給興禮明敎以示之則禁暴
詰奸以除其慝煌煌
帝京政肅風清豪強屏息奸宄潜形博戱闘囂鶉茵雞
栅竒技滛聲兒童莫識近自畿甸周扵海隅山行野宿
刁柝無虞曷占政成官稱其職曷占民安鼓腹作息
皇帝致治身為表儀由中達外誠一無私
郊
廟明禋洞洞屬屬
闕廷涖政雍雍穆穆大孝備矣昭哉嗣服眷舊親賢乆
而彌篤近承徳意逺樹風聲父勉其子弟祗其兄未明
求衣日昃不食一日萬㡬是匡是飭
天現其光珠聨璧合地効其靈河清川翕畆穂叢岐陵
芝結紐鳳翽麟逰近在郊棷
皇帝曰咨毋安毋豫我君我臣惟戒惟懼遇災而懼災
可為祥以祥為常志将日荒重道崇文徳心是懋張皇
六師武不敢究天衢如砥萬國朝宗開我明堂四裔来
同盛徳之氣生物之元扵時為春在人曰仁尊嚴之氣
物以凝閟扵時為秋在人曰義巍巍
聖皇是則是效雨露雷霆㒺非至敎
徳厚扵地
智崇如天儀我後昆億萬斯年
　文廟碑文
天生烝民若有恒性人道立焉亶生聰明神聖作之君
作之師以厚其生以正其徳綱常之所以不墜倫類之
所以相維相保扵天地間者斯焉是賴古聖皇繼天立
極君師之道兼隆夐乎尚矣繼是以来雖代有君而克
盡其為君之道者盖寡若夫同天地亘古今繼徃聖開
来世特立為師之道扵宇宙間者則惟我
先師孔子一人敬維
孔子集羣聖之大成祖述憲章垂敎萬世使後之帝王
建極綏猷得有所遵循以求道法治法之大全由之則
治悖之則亂大哉
孔子功㕘乎覆載明並乎日月生民以来未有盛焉者
也我
列祖撫御寰區叙彞倫明禮樂諴民阜俗一惟
孔子所傳之大經大法是矩是式微言奥義悉推闡而
表章之統緒相承心源符契欽敬追崇之盛典超越徃
代具在彛章予小子懋學書闈景行志切逮寅承丕緒
祗奉
先猷夙夜兢兢繹思聖道越乾隆三年季春上日躬釋
奠扵
先師前期飭官庀材崇飾廟貌特命大成殿大成門覆
以黄瓦崇聖祠覆以綠瓦稱朕慕道崇師至意記曰禮
時為大宜次之稱次之先王之制禮也順扵鬼神合扵
人心惟其稱而己太學者帝王尊師之地盡禮備物以
明尊也稱其徳而不為過宜莫大焉抑非以炫耳目之
觀也欽崇至道敷政教以淑羣黎法
祖隆
師㒺敢或斁俾薄海内外無一夫不與被
聖人之澤斯朕志也夫乾隆四年己未用允廷臣之請
勒文紀事以垂示扵奕世系以詩曰於昭道統淵源三
五
至聖挺生立極萬古賛脩删定為帝王師天地悠乆斯
文在兹惟我
祖宗惇崇典禮爰謁林廟爰封祖禰予膺鴻緒彛憲是
承釋奠視學大昕鼓徴萬仞宫牆圜橋首善笙鏞斯陳
爼豆斯薦耽耽翼翼鳥革翬飛制符宸居金碧流輝丕
焕宏模神明所宅玉振金聲永揚敎澤式眎兆庶式育
才賢光宣文治億萬斯年
　　重建泰山神廟碑文
國家秩祀之典方望實惟最重而泰山為五嶽宗長功
用顯彰為徳尤盛廟貌之在山巔者歴有年所夐乎邈
矣欎攸不戒宜用鼎新粤以乾隆六年特遣専官董建
靈宇殿庭廊廡門序觀闕崇閎壮麗鳥斯革翬斯飛耽
耽翼翼琉璃丹碧輝映日星黼座璇題像設神御穆然
其容范金惟肖山半為香亭寳鼎中峙覆以重簷載陟
斯憇興仰止焉鳩役庀材胥出内帑公旬不勞經費不
損凡土木之工若干閱期有六旬而竣朕惟岱為方岳
昉扵虞書列扵禹貢紀扵周官詳扵春秋傳盖河泲淮
海川瀆環滙扶輿積高之氣磅礴藴結靈淑鍾萃蔚為
神皋奠坤維而翊天縡方位屬震盛徳在木得造化生
生之元故觸石出雲不崇朝而徧雨天下功至神也澤
至漙也我
列祖撫一海㝢懐保蒸黎一體天地大生廣生之心為
神人主明徳馨香
神庥昭格余一人寅承基緒夙夜兢兢事神保民㒺不
祗肅彼登封告成刻石紀號金泥玉檢徃牒所誇矯誣
侈大之事繄寡昧所不敢知而乂寧方夏阜殖羣生俾
庶而富俾夀而臧尚其惠邀嘉貺錫羡介祉以篤我國
家無疆之慶則所以崇禮展敬揭䖍妥靈其何敢後焉
爰勒詞琬琰昭示永永系以銘曰
巖巖泰山駿極扵天有虞肆覲肇祀用䖍牲幣祝號秩
視三公匪僣匪凟曰以報功伊
神之功霖雨萬國載生載殖食我
神力春也其時仁也其徳體乾之元以立坤極奕奕新
廟穹峙層霄易陶以金以禦剛飈雲生桂棟雨挟松濤
俯瞰榑桑日觀岹嶢雕甍珠網鋪金墄玉紫殿靚深黼
衮端穆月馭星軿林霏馥郁靈貺孔時錫兹介福降神
毓秀賢哲克生時暘時雨百榖以成陋彼陟封七十二
代成民致神徃訓是佩肸蠁斯通鑑格斯在祗薦明禋
扵萬千載
安佑宫碑文
序昭穆以祀其先祖有功而宗有徳建報本之義為萬
古之經者宗廟之制三代以上即有之繼人之志述人
之事者所當謹也設裳衣以如其生朔有酌而望有獻
盡事親之禮抒不匱之思者原廟之制西漢以来始有
之繼人之志述人之事者弗敢廢也後世神御殿亦猶
漢原廟之義耶然漢之原廟不過月出衣冠一遊耳至
宋之時乃有神御之名盖奉安列朝御容所也上元結
燈樓寒食設秋千其視漢為己備矣而崇建徧郡國奉
祀或禪院識者多議其非禮焉我
皇祖聖祖仁皇帝在位六十餘年恩澤旁覃僻邑窮谷
圓頂方趾之衆飲其徳而不知子孫臣庶躬被敎育者
宜其謳歌慨慕而無己思也是以雍正元年我
皇考世宗憲皇帝謹就大内夀皇殿奉安
御容朔望瞻禮牲新時薦而於
皇祖所幸暢春園亦陳薦如禮非輕為此創舉也我
皇祖有非常之澤及天下是以
皇考合天下之情亦以非常之禮報之有漢宋備物備
禮之誠而無宋代徧及郡國祀繁致䙝之譏也予小子
嬛嬛在疚顧諟
皇考之陟降敕明旦凛紹庭良法羙政布在方册者謹
守而弗敢失既就夀皇殿東室䖍奉
皇考御容以配
皇祖念兹圓明園我
皇考向日遊觀在囿在沼之地也其何忍恝視爰擇爽
塏之地具殿廡之規為室九敬奉
皇祖御容於中奉
皇考配東一室匪惟予小子㒺極之思羮牆之慕籍以
稍抒亦欲使後世子孫凛覲揚之志勤堂構之基所謂
禮以義起有其舉之莫敢廢也鳩工於乾隆庚申而蕆
事於癸亥所司以碑文請乃序其事如左而繫之以詩
懿兹苑囿
皇考所作土階茅茨遵堯之約匪誇丹雘有窅谿壑匪
沸管絃有唳雲鶴詎羙之求惟
聖所樂我龍受之中心惕若宅是廣居九有是度
祖武斯繩宏規敢略爰相其地載斟載酌爰創其模載
經載落廟貌巖巖堂皇綽綽有閑旅楹有梴松桷周之
以郛其郛嶽嶽環之以池其池㶁㶁其水何有鳶飛魚
躍其宇何有網軒珠箔神御孔安心乎莫莫来覲来齋
曰望曰朔於萬斯年予誠永託
　
　
　
　
　
　
　
皇清文頴巻首十六
欽定四庫全書
皇清文穎巻首十七
御製文
　賦
　　耕耤賦(并序/)
皇上御宇之五年青帝司方之二月春風普扇陽徳方
　亨
天子乃耕于千畆之田禮也臣聞聖王務本耕耤以勸
　農功明主孝親親推以供祀事我
皇上孝以事
親勤以率民二載甲辰既耕加一兹乂
躬行耕耤之禮急粢盛重民食致誠匪懈其典則隆洪
　惟我
皇上道洽天人化霑草木誕敷文徳廣運聖謨渥澤周
　于羣生至治昭乎天壤乃猶頻興重農之典時勤保
　介之咨追厥唐虞播種之蹤為彼率土民人之勸萬
　衆觀儀上農終畆迨厥秋成登于天廩薦之
皇天供于
祖考(臣/)知
皇天
祖考鑒
皇上之精誠歆
皇上之大孝必錫嘏降祉永保無疆明徳惟馨聿懐多
　福(臣/)不勝踴躍懽忭之至謹拜手稽首而獻賦曰
繄惟重華之命稷兮播榖實繼乎禹功必烝民之粒食
兮始風動而時雍親耕肇于姬籍兮意往聖之皆同我
大君之首出兮屢三推以勸農豈玉食之是享兮惟簠
簋之䖍供秉耒耜以率先兮符澤物之元功于是春陽
初布青帝司方嘉萬物之昭蘇值千卉之勾萌農祥既
見土脈方昌協風應律陽氣滋彰
皇帝乃順月令撫嘉辰念民力飭甸人當前期而致敬
用有事于青春于焉載師清畿封人淨路常伯獻儀掌
舎設枑爾乃青壇蔚其聳立華蓽森其崔巍雲移翠幕
栁拂青幃啟千畦之平壤欣四塗之腴肥逮夫元辰既
屆曉色方鮮
天子則御藻冕佩蒼瑌被龍衮鳴和鸞載青旗揚朱旃
接游車之轔轔施梁輈之戔戔爾乃稷宫將近樂具班
陳
天子乃降御輦饗農神祈嘉榖焚燎薪禮成而退有事
耤田衣被襏襫趾履陌阡王侯衛後虎賁導前太僕秉
轡牽牛奉鞭乃歴廣場撫御耦執縻手底不辭瘁乎三
推載耒御間試躬親乎千畆王公卿貳或五或九白叟
黄童歌呼奔走維誠敬之聿昭知樂愷之孔厚于是黛
耜方輟紺轅遂旋雨㢘纖以灑潤風縹緲而淨天侍從
偕来睹
天顔之有喜馨香上達卜慶兆于豐年夫元鳳下親耕
之詔永平垂開耤之萹魏主望公田而發趾晉帝帥羣
后以祀先尚傳為古今之盛事並書之史冊而爛然况
乎我
皇至仁大知既事治而府修亦成天而平地修稼穡以
勤民謹神倉而蕆事所無逸以知艱重明粢而將祭三
春暖兮播百榖四野寧兮進雙穂也哉乃為之歌曰田
之興兮稷之功澤萬物兮助鴻濛我
皇展事兮千耦其同和協天人兮一哉
皇衷既耕既耨兮我稼其豐爰播爰植兮麻麥幪幪又
歌曰思樂甸畿千頃其耦
鸞輅載臨
躬耕其畆登于秋廪斯箱斯倉薦之
宗廟供之明堂神之格思綏祉無疆
一人冇慶永奠萬邦
　　四時勤政賦
惟聖人之建極兮法天運以自强歴四時以勤政兮亦
日就而月將堯兢兢而舜業業兮萃芳軌于我
皇禹惜隂而湯浴徳兮繄日進以無疆道既立而化淳
兮美光天之徧育如雲日之為瞻兮統要荒而臣服大
哉
帝徳輝光被乎八埏允矣
皇風恩波沃乎四瀆爾其一日萬㡬宵衣旰食誦抑戒
陳無逸昧爽丕顯夜以繼日既勞謙而匪懈亦健行而
不息勤問夜于未央雖寸晷而猶惜若乃春居東以首
嵗夏居南而執衡秋居西而司蔵冬居北而主成春動
也物以之起夏任也物以之生秋收也物以之結冬凍
也物以之貞聖人推本萬物之理而欽象四時之行政
刑準之以有度治教由是而皆平燠寒應候而時若雨
暘順序而咸亨此吾
皇四時之勤政而用致九有之和寧者也又若政要書
屏箴規刻珮日移崇政之餐汗浹延英之背彼古事之
云逺覩今兹之盛代厪夕愓與朝乾用持盈而保泰信
日昃而弗遑豈臣鄰之可貸
聖主圖治以勵精庶政分司而用乂于是喜而歌曰九
鼎奠兮泰階平
皇風普兮庶物亨萬邦惟懐兮歌永清
皇心猶戒兮無荒寜朝夕兢惕兮象天行錫極敷言兮
惟至誠拜手稽首兮于王庭
萬壽無疆兮乆道成
　　東郊迎春賦
震宫初動兮青帝司辰勾芒節屆兮木徳惟仁條風入
律兮鳥厯紀新展東郊之盛禮兮觀畿甸之迎春既備
禮而備儀兮亦有則而有倫盖欽承上帝而敬授于下
民者也爾乃迎春東郊既著于月令青珪禮神亦載于
周禮斗柄東指而萬物生地氣上騰而蟄蟲啟出土牛
以示農駕玉輅而䖍祀于是服蒼玉載青旗宗伯前導
王公後随有嚴有翼不疾不遅樂奏而凝寒頓减舞進
而陽和自滋于是歡迎白叟笑舞黄童夾道霏微而灑
雨平林縹緲而搖風喜鴻鈞之氣㳤知大有之年豐自
南自北自西自東此皇都迎春之令典而萬國莫敢不
来同者也于是勅庶司決獄訟非終必赦惟祥是用象
暖律之發生乃省刑而寛衆又若降制詔勞三農助萌
陽勸田功法恩光之普扇布仁政以胥融于斯時也戸
裊綵旛簷飛輕燕栁綠綺宫梅榮芳殿和風拂兮簾惹
遊絲暖日長兮鶯啼睍睆金屏麗而帖寫宜春寳扇開
而漏傳玉箭溥禁裏之春光煦閭閻而皆徧乃為之歌
曰迎東郊兮肅以將舞雲翹兮歌青陽乗時布令兮徳
施長億萬斯年兮紀春王
　　喜雨賦
客有駕輶軒乗雲軺展軨乎南畆縱轡于東郊遨遊容
與徘徊逍遥爾乃白雲起乎空谷甘霖降于崇朝震雷
㸌㸌飛電熛熛乃往田舍而息焉有二三老人逡巡而
前曰斯雨之降時則時矣膏澤之濡普而施矣抑誰之
功乎請吾子明言以告之客奮袂而起曰猗歟休哉盛
世之民也飲其徳而不知其力坐吾明語子方今龍飛
九五聖人在位徳配乾坤功參天地精誠通于神明政
教化乎萬類故上天眷命俾雨暘時若而萬方以治乃
至含哺鼓腹耕田鑿井者實不知帝力之賜也老人曰
聖人之徳某既知之矣請吾子賦雨之澤及蒼生者可
乎客曰若夫金烏收景層隂蔽空雷殷殷以振響電灼
灼以搖紅鼓河伯之驚濤涌海若之幽宫瀉天池之巨
浸走萬里之長虹逺迷三島近失千峰迴生意于衆卉
消渴望于三農此則雨之方作而其勢最雄也乃其雲
開雨止霽景澄鮮山宛宛其染翠木蓊蓊其逞妍鳥嚶
嚶其鳴樹草芊芊其含烟栁暗歸鴉簷喧乾鵲槐影濃
兮庭宇清花隂轉兮簾櫳薄纖歌動兮髙樓紅紬飄兮
綺閣緗帙開兮芸編博山焚兮繡幕莫不欣膏澤之滂
澍喜霤聲之頻落此又雨之既足而萬方共樂者也至
若烏犍耕白水之涯黔黎藝綠野之畆白叟歡呼黄童
奔走土脈既滋兮禾麥如雲灌溉不勞兮田疇以阜爾
倉爾京爾荷爾負此又二三子所終日服事而知利我
之孔厚也于是老人倚杖而歌曰雨玉不可食兮曷若
嘉苗滿目屯黄雲雨金不可衣兮曷若五風十雨利耕
耘惟天降康兮稽首蒼旻惟皇感天兮永眷日勤千秋
萬嵗兮樂吾之君
　　燈花賦
夫何三冬之夜永兮聴玉漏之丁丁耿宵寒之不寐兮
羌讀史而論經對銀燈之熠爍兮何用夫随月與囊螢
松風蕭蕭於户外兮爰閉牕而掩櫺獨兀坐于幽齋兮
賴詩書之是娱引短檠而置前兮瑤篇卷而復舒注膏
油以續餘燼兮光燦爛而晃如何生意之忽發兮開花
朶于斯須曽不根而自華兮焰炯炯而扶疎蕚蓓蕾而
金輝兮葩晶熒而錦敷丹艶灼灼兮火蕋煌煌離精發
瑞兮内隠外光飛蛾嬉其来往兮恍如蛺蝶探擷乎春
芳乍蔽乍虧兮若續若離匪青匪綠兮參錯葳蕤可逺
觀而不可近玩兮花無葉而有枝歴四時而皆榮兮又
如火蓮冬秀乎雪池爾乃釵綴玉蟲兮枝堆寳粟光炫
縑緗兮影搖帷幕度長夜之迢迢兮喜銀釭之續續靜
對而意蕋欲生閒吟而筆花交錯方作伴于形影兮信
有佐于誦讀若夫庭燎通晨九華逹旦雞踏蓮花之巧
龍銜火樹之艶麗乎未央之宫燦乎承明之殿斯金闕
之壯觀豈書齋之清玩又若帝城三五上元佳時鼇峰
千仞金蓮萬枝縟綵與繁光共絢銀花與寳炬爭奇固
遊觀之雜遝非静賞之所宜乃為之歌曰幻非幻兮色
可親實非實兮報先春朗瑤室兮席上珍照芸編兮日
日新
　　鳳凰来儀賦(以聖化感孚泰平瑞應為韻/)
惟
聖皇之建極兮膺九五之寳命沛仁恩于四海兮教化
洋溢乎萬姓天不愛道而地不愛寳兮百福畢致而延
慶乃威鳳之翔集兮符
一人之神聖嘉彼休徴應我
王化向畿輔而髙鶱覽徳輝而載下惟羽族之三百實
超羣而莫亞
聖徳惟純祥禽潛感禀鶉火之靈曜資和氣之融暖信
鹿後而麟前亦雞喙而燕頷必梧桐之是棲非琳瑯而
不噉爾其九苞六象兮五色紛敷戴仁纓義兮蹈信惟
孚負禮向智兮順徳不渝晨鳴賀世兮飛鳴郎都行鳴
歸嬉兮止鳴提扶是皆斯禽之神異掩餘瑞于瑤圖者
也若夫黄帝阿閣之巢雝雝喈喈帝嚳六英之舞萋萋
翽翽虞廷来儀而神人格岐山和鳴而聖道泰孰若當
郅治之休明集王畿而逺邁曠千古而一覩昭徳感于
聖代是以六府治九功成金甌固泰階平上瑞駢臻歡
聲徧乎閭里嘉祥疊奏喜氣達于寰瀛乃為之歌曰鳳
凰来兮
皇之瑞集天畿兮拱
帝位
帝徳光被兮靈祥萃
聖心彌寅兮勤自治敬
天貺兮罔或肆又歌曰吉士藹藹鳴鳥協應曷由臻兹
我
后徳盛萬有千載遐荒安定
　　重修
　闕里文廟告成賦
丕鑠惟清
聖祖神宗既承顯之式榖允精一而執中欽明文思克
讓允恭洋溢潏沕萬國来同
皇上御極是法是則煥天下于文明登九有于袵席重
道而
先聖是欽崇儒而
素王惟式
天鑒孔昭佑我
一人謂
闕里之經營既乆斯
尼山之廟貌宜新藉締造于昭代貽制作于
聖君
天子乃命司空勅匠作爾經爾營乃量乃度走羣靈而
驅八神鳩工徒而諮衆略劚無閭不注之巉巗伐泰嶠
嵩髙之㕘錯良材川委大木神輸授模定式審方辨隅
陶埴鍛厲之俱備丹青圬冶之咸臚凡工倕與匠石莫
不奏伎而待須爾乃日嘉時良爰動鼛聲鍤徒奮力􁍉
人充盈既陾陾而薨薨亦登登而馮馮大冶耀兮金烟
霏屑噴兮瓊英斧斤丁丁兮觀捄度之胥法繩墨綿綿
兮看約椓之咸平矯枉兮既直削腐兮用貞曉畚槖槖
晝杵訇訇俄而确輝玉磶杗煥雲楣豐融曼衍掲嶪陸
離祕殿聳兮盤鳳傑閣矗兮卧螭何巨麗之方建乃卿
矞之呈奇曜藻流光兮鬱蓊而承日麗懸華曳紫兮糺
縵以布天垂斯固天文與人文並燦聖居與聖澤偕丕
者也若乃級層階于東西拱脩廡于左右大成殿大成
門實
御筆之親書聖時門𢎞道門更
睿思之口授圭瓚俎豆之式新犧牲幣帛之加舊添配
祀之羣賢増執事之奔走色瓦頒自尚方
御碑摹以重鏤丹楹列乎瓌材采桷揭乎纖繡則其為
狀也邈穹嶐以宏壯亘砰磷而窅㝠殖殖兮其庭噲噲
兮其正宏卓爍以輝赫兮若燭龍蜿蜒而鬇鬡紛攢羅
以崴磈兮若巨鼇贔屭而崢嶸斯翼斯棘兮屬閣道之
駊騀如松如竹兮衛鉤陳之縱横倣巖廊而布象準魏
闕以為程磢磑既堅知為髙之基下綺疏交映悟立誠
之牖明至夫既落既成乃祭乃饗
命王子而徂征昭
一人之敬仰牲牷肥腯黍稷豐穰衣冠肅恭進退雍容
籩豆既旅樽罍斯崇以間兮笙鏞於論兮鼓鐘神既妥
兮和冲降多福兮隆隆盖尊
聖之典無以尚統前後而莫有或同者也于是為之歌
曰堂皇靈宇
天子是新既輪既奂乃㻞乃璘杏壇葱鬰檜幹繽紛宣
聖是安佑我後人歴億萬禩丕煥斯文
萬夀日慶雲見苗疆賦
惟
皇清肇三韓而定業鞏盛京以立基既應天而昌運亦
撫民而順時
世祖白旄黄鉞仁義興師于是乎撫有四海宅燕京而
嚮離於皇
聖祖作則生知正義育仁以馭世制禮作樂以定規六
十一年之湛恩渥澤逮我
皇而克享其雍熙丕鑠
皇徳
聖祖是式精神通于神明聲色允其恭黙勤政亶乎八
年至仁敷乎萬國擊壤者歌何有之帝力含哺者順無
為之帝則
昊天曰明鑒我
皇情何祥勿應有瑞畢呈乃偽謙而自牧更持虚而若
盈或歸
親而不居或讓美而弗稱斯固
一人之大徳巍巍蕩蕩而難名者也嵗在上章月惟淵
獻
帝澤均施
皇風普扇坤輿載闢紅苗允致其共球版籍初登六里
亦安其服甸乃宣布化誨之初辰實誕降吾
皇之聖旦鴨保寨之大吏初臨地良坡之苗民同忭池
河營之猺獞咸臻萬榮江之老幼共見異地而
王命頒陳同時而卿雲燦爛歸誠之愚民稽首何異華
封之祝三宣意之將吏傾心允似嵩髙之呼萬氤氲捧
日擘碎錦之千重縹緲麗天幻榮光于萬變為樓為閣
拱黄道以旁敷非霧非烟被清風而不散五文絢彩于
璇霄十色流虹於碧漢此重譯之来不聞奏于越裳七
旬之格不聞歌其糺縵者也况于嘉時正午恰當
景命之辰歴未及申允惬綿長之願彼夫升堂于黄帝
之時起河于伊耆之代入房于殷湯之宫浮洛于周成
之載穆天子之王母為謡漢武帝之泰山紀再或一色
而無文或旋聚而忽分豈如歴三時之久當
聖夀之辰現新附之地昭歸化之民又何足稱函闗紫
氣帝鄉白雲哉乃為之歌曰於赫
聖治兮格于
蒼天嘉瑞聿昭兮于彼苗田格愚孚頑兮
王化普宣祝我
聖壽兮億萬斯年
　　指佞草賦
銅龍曉啟玉漏初傳氤氲曙色縹緲祥烟朝萬國之球
璧列百辟之班聫爰有靈苗曰指佞草非時不見實天
地之無私應候而生允皇王之有道則見夫峙丹陛而
葱菁秀彤墀而縹緲金莖露灑潤貞幹之稜稜玉殿香
凝靄斜枝而裊裊無心而應獬冠之觸何殊有佞則知
金鏡之洞已早至若元愷登而僉壬化明良慶而庶績
熈雖間生于堯代實蔵用于明時對右平兮左墄承日
照兮風披千官劍珮三殿威儀則屈軼亦呈其瑞而己
矣又安得夫邪佞而指之
　　六藝賦
居髙齋以逺紹娱情志于典墳藉義府之息游望宫墻
其聿新伊六藝之為懿雖宿儒而必親予下學其何知
敢玩愒而不遵矧夫禮緣情以制物樂平情而返初射
必先乎正直御必範乎馳驅書貴六文之不忒數窮大
衍而有餘于身為終始之伴于道為行邁之輿請為言
其美備俾達者其聴諸原夫禮儀三百威儀三千既安
上而治民亦緯地而經天其制之也必傳道之聖其行
之也必守道之賢郊廟有饗祀之典朝宁有聘㑹之䖍
尊尊則衣冠拜舞親親則酬酢蕃駢尊卑賴以等殺進
退恃以周旋是盖禮之大者而其細尤莫能以盡焉粤
自軒轅雲門定樂溯原必本于中和相濟必分其清濁
以歌則管聲噦噦以舞則鷺羽翯翯五音六律之交宣
八風九歌之相續審音兮既換羽而移官吹律兮復度
商而揣角入耳兮躁心以釋傾聴兮欲心以平雖宜觀
于韶舞必先放乎鄭聲以宣民志以和民情惟樂舞之
至正斯風俗其可成若夫敦弓既堅四侯既均可緣此
而觀徳亦因之而序賔在澤在宫必有一定之制少算
多算難紊不易之倫騶虞之節兮天子所用貍首之風
兮諸侯是陳慎其所舉取制于中聖王合射以明教男
子蓬矢而桑弓在昔宣尼曰執御矣平心正體兮在兹
自下奉上兮以此四黄既駕兮總轡分鑣兩驂不倚兮
過都越鄙追電兮逐風發豝兮殪兕鄙組舞于東野羨
辭乗之王良愛蘧瑗之過闕馳造父于康莊孰謂御為
賤役非君子之所方哉至若畫始羲皇字肇蒼頡史載
觀于蹄迒易稱代乎䋲結百官以治兮宣猷萬民以察
兮仰哲迨書契之大明快苞符之盡洩于焉籀斯造乎
前驅羲獻繼乎後乗文皇飛白張顛草聖顔栁法嚴蘇
黄筆勁雖歴代有作者要悉歸乎心正若乃司天之職
推歩萬端黄鍾定其分至玉律辨其暑寒既参天而兩
地亦稽坤而考乾下至内府外府之嵗㑹郊人廛人之
定田無一則何以成十有百則至于累千參伍而其法
備錯綜而其數全豈若商鞅近功始按人而立税𢎞羊
心計算舟車與緡錢盖所以裕國計敬昊天惟損上而
益下乃自古而云然懿兹六藝用藉尋求若行逺兮駕
車若溯川兮泛舟嗟不學兮面墻期佩服兮優游庶不
忒兮我心用黽勉兮前修
　　日方升賦
伊蒼旻之懸象兮煥二曜之重明麗中天以臨照兮終
萬古而健行分宵旦之行蔵兮仰瑞應于升恒維光華
之烜爛兮百昌欣以向榮偉魄淵之繼照兮請仰觀旭
日之方升明萬彚其伊始兮符天心之生生方其玉繩
罷繫斗杓收指望舒隠曜以西馳啟明蔵輝而逺徙覽
東方其生白眄海水而煥紫滄溟罷浴駕羲御以遄征
火馭載臨邁天衢其自此璇圖不忒兮正羲仲之寅賔
玉律無差兮合容成之歩晷銀虯渴兮燭龍翔陽烏飛
兮曜靈揚出渤澥兮經若木歴暘谷兮拂扶桑瀛海燐
燐洗寳輪而皎潔咸池炳炳拱神鏡以汪洋玉衡隠約
兮低度瑶華烜赫兮含章照彼鮫宫添輕綃之晃朗射
兹龍窟増寳蔵之輝煌則見金門初啟玉漏停傳天雞
喚兮報曙寳鼎列兮生烟陽侯執轡兮炫彤墀之璀璨
后羿揚麾兮催青瑣之班聫雲旗縹緲兮映百川之㑹
海霞車陸離兮靄萬國之朝天此出震一人之有慶向
離敷治以無偏者也至若六街香霧九陌紅塵曙色方
升晉謁之驄駉駉晨光乍爛計偕之車轔轔瞻祥光之
錯落覩瑞靄之氤氲此王路馳驅之士鸞翔鵲起而欣
欣者也又若幽人曠逸竿甫逾三學士清嚴甎未倍四
梳翻雲髻兮曉景透乎香閨經開貝葉兮晨鐘鳴乎古
寺舟横野渡兮驚月落而烏啼獵合平原兮喜黄牽而
蒼臂草木向曙以敷榮飛走和鳴而得意此又臨照無
私恩光遍及于萬類者也斯時也後天一度而輝燭于
大荒出地咫尺而宣耀于無疆夜光無所施其用火齊
無可耀其光杖何為兮誇夸父戈何為兮稱魯陽蔀何
用兮其豐繩何施兮其長考盈虧兮何與驗中昃兮無
妨若太極兮始判而將分如元㑹兮方流而未央又何
必紀合璧于伊耆之代舉抱戴于晉帝之堂侈談王字
之瑞徒稱五色之光哉客有興寄泰山之嶠神游日觀
之峰睹初陽之煒煜攬顥氣之冲融開懐抱暢心胸鄙
熊曜瑯琊之迹追青蓮登眺之蹤将游心乎太始觀造
物之元功
　　水輪賦
削竹為管揉木為輪假廣川之利潤代膏雨之洪恩因
時制宜奚必資乎匠伯澤民利物乃有待于梓人爾其
東作云興西成在望大田多稼或懷旱魃之憂宻雲不
雨每厪旻天之貺雖抱甕之勤奚為即挈瓶之利亦讓
于是轉岸上之飛輪汲江中之巨浪方来旋去詫機軸
之周環己納而吐欣洪波之奔放劃如雷鼓之聲翩若
飛鳬之狀揚清激濁兮大澤旁通救患分災兮連畦滋
暢鄙桔橰之小恵殊轆轤以致功匪疾匪徐兮運旋而
不竭突如来如兮灌注而莫窮盈科而進兮施有次第
轉轂而輸兮用無始終流洋洋兮比潤甘霖苗薿薿兮
同舒律暖垂稻穂兮壠畆勻黄築場圃兮篝車載滿是
知輪者木之體既㢲順而有功水者坎之盈亦剛中而
有信相資以濟引重之象何殊因物而施救暵之功以
迅敬陳澤物之奇勲用備風人之雅訓
　　文戰賦
甚矣人之好爭也軒尤鼔怒于凶器羿浞鬭技于霜鋒
賁育逞力于舉重般婁恃巧于雕蟲良増騖智于劉項
儀秦馳辨于横從是盖所居者髙則惡人之我並所操
者異則嫉人之我同未有解搆釋紛齊天地于一指和
光同塵歸大化之元宗者也吾意文人學士知命樂天
謙卑自牧慎重為先其游心于淡也若太羮之味其麗
澤相滋也若共濟之船宜其煦煦為儒魚魚為賢不恧
我之或後不憎人之或前而孰知所謂文戰者更有甚
于前言當其屬詞鋒排筆陣萬夫之雄莫擬六籍之奥
並進徹札之鏃必期乎中堅露穎之嚢何妨于游刃鶚
視而張弛咸宜虎變而雷霆用震于是緗帙繽紛盡作
鼓鼙之響絳帷掩映俄興旌斾之思呼十二之龍賔發
攄奇䇿揮五千之文字奮迅偏師臨局早分其勝負當
塲疊用其正奇弟子降心而歛手先生談笑而解圍是
盖厲兵于學海蔵甲于文山請纓同弱冠之子投筆似
定逺之班硯石如砥兮紀功莫盡霜毫飛白兮露布爰
頒齊物子見而笑之曰是盖以文為戰者夫文以載道
而又何戰乎請與子解干戈之擾而歸洪荒之都
景陵瑞芝賦
盖聞王者孝慈則芝茂又曰君有至徳則芝生仁恩覃
敷于率土草木爰叶夫嘉禎考夫瑞應之圖稽乎符命
之經未有治功允協乎郅理而祥應不驗于山靈者也
欽惟
聖皇御世敬
天法
祖煦嫗之澤比陽春汪濊之恩如膏雨亮工則克諧三
事歌敘則允治六府凡溥大化于雍熙悉循
聖祖之遺矩
上帝是鑒靈瑞斯頻河清海晏之紀麟遊鳳集之文與
夫嘉禾甘露之迭見盖不可以指數陳是皆
一人格
天之元功而厚澤永逮夫生民者也乃若瑤光發辰象
之精金色吐隂陽之秀衍
鼎湖兮億載休徵鞏
福地兮萬年鴻祐繽紛芝采表
聖祖盛徳之常新煥爛芝房驗吾
皇孝思之孔厚金枝瓊葉浥瑞露于
寳城十色九光燦祥霞于仙囿鏤珊瑚而作幹葩盖髙
擎肖龍鳳以呈形卿雲低覆氤氲並日月以爭華蔚靄
與松楸而並茂豈與夫生于石室産自珠宮王母之臺
虚紀宓妃之館成空秀甘泉之庭而傳誇晉帝産延英
之座而稱美唐宗也哉
聖聖同揆徳惟其至既丕顯而丕承信格
天而格
地嘉祉効乎百靈景運凝乎二氣謹拜手而颺言賦太
平之至瑞
　　春蒐賦
文武之道一弛一張政以則乎四季令如煥乎三光其
禮則備其文則詳雖寓意乎簡卒亦致戒乎禽荒故當
春氣之始和行蒐禮而如常盖所以開三面儀萬方豈
云魚必殱其鯤鮞獸必索其􁀙羊者哉于斯時也東作
未興猶是三農之隙孳尾未接豈妨百獸之生春蠢也
爰宣威以象動蒐求也乃法古以考成進退疾徐固將
明其紀律勾擊搏刺亦莫過乎縱横藉以整軍豈惟逐
獸六軍之節制可觀三畋之儀文斯究安不忘危兮經
國之典斯存用而有節兮胞與之仁在宥乃足賓筵用
供乾豆此以見國家之大體可以比先王之蒐狩不然
者茍非黷武即屬從禽于是乎有風人之刺禹甸之箴
子雲所以賦羽獵相如所以諷上林又豈君人者之以
天地之心為心者哉
　
皇清文頴卷首十七
欽定四庫全書
皇清文頴巻首十八
御製文
　賦
　　書同文賦
偉哉書契之盛也麗光天而有耀敷海宇而無垠掌之
保氏而肇夫小學觀乎人文而成彼大勲代結繩而為
治因載道以稱神洋溢之風普扇光華之治聿新書紀
遵道遵路記稱同軌同倫固草野咸欽其法式抑巖廊
用布其絲綸繄夫庖犧造書倉頡創字蝌蚪成形魚鳥
誌瑞原所始作不一其類迨後八體漸分六書遂製或
篆隸而殊科或殳戈之異制或偃露湧泉而稱工或離
星垂珠以布勢或揭象魏之條或質嵗成之計或遊元
圃之麟或折蟾宫之桂莫不依乎典則遵我王章錯綜
以盡其術採摭以備其詳藻耀乎典冊之府輝煌乎翰
墨之塲指事象形之中則協聲轉注之允臧潤太平而
有色宣文治於重光於是靖萬慮之紛拏布一人之大
化金殿春永而閣帖臨餘玉筆龍飛而黄麻草罷欲加
㸃而無有詎一畫之可假昭萬里之同風自一人而逮
下明廷敷奏曽無馬字之訛在野遵從何有魚書之詐
則知聖人有作書文大同自南自北自西自東光如日
月之燭遐屆舟車所通布章程於畫一闡治理於鴻濛
豈操觚而濡墨者徒工技雕蟲也哉
　　聖徳合天地賦
聖人膺寳籙握靈圖躋含生於富壽致萬類之昭蘇澤
允覃乎九有道克奉乎三無欽明文思帝堯無以踰也
温恭允塞虞舜曷以加乎紀巍巍與蕩蕩信一揆而同
符天無不覆地無不載蒼蒼者昭丕冒之宏混混者順
發生之大窺博厚而難名測包容而無外是亘古此天
地也而誰與為對待哉王者中和位育並立為三規模
既同乎幬載對越尤致其精嚴故升中於天而鬼神格
告成於地而恩澤覃茂以對時而行无妄卑以自牧而
體福謙於是歌一徳之允若與二儀而脗合布政則温
如春融育物則量同海納明如日也麗九華以昭宣散
如風也紀八節於閶闔然而髙明既被朝夕彌䖍昭事
則幾康是飭行健則元㑹永綿小心翼翼是曰法天若
夫廣大咸亨品物必遂既柔順而利貞亦履仁而行義
安土能敦是曰則地於是乎乾坤合徳君師並修海宇
仰崇髙之象羣靈樂静謐之休徧尊親於血氣成參贊
之謨謀豈非與清寧而永奠合上下而同流者哉
　　麥秋賦
繄鶉火之司令疑商金之屆期影度朱明始散芳於榴
圃律侵白帝獨抽穂於麥畦愛芃芃之連纈亦離離之
下垂南畆正勤於此日西成偏紀乎兹時披梅風而含
顆潤榖雨而雙岐是盖四時之代序而萬物各遂其繁
滋者也乃其隄上鶯啼隴間雉雊芳草未歇而猶菲緑
樹成隂而始就何銍艾之奄觀兮當隆曦之永晝覩黄
雲之滿野兮驚白藏之應候溽寒露而朝濡兮潛隂吕
而夕秀雜收斂於長養兮參結實於紛茂炎炎當令碩
碩成行紫莖兮韞爽青穂兮含凉大有占而豐登肇象
兮中和順而隴畆飛香對銀縚而偶穂兮散珠顆而分
芒豈非化工之獨運而為
盛世之嘉祥也哉
　　學問至芻蕘賦
原夫泰岱之髙不讓土壤而尊五嶽河海之廣不擇細
流而納百川載萬物而不盈者曰地覆羣有而不居者
唯天是以有大而能謙必豫見善而能遷始賢固至理
之如此豈入道而不然盖自先民有言詢于芻蕘既下
問之不恥乃大徳之孔昭野無遺才英俊彈冠夫廊廟
政皆丕應庶人罷議於市朝固己五風順十雨調集濟
濟之多士覩師師於百僚然而謙謙君子延訪不遺夫
草莽穆穆元后諏諮乃逮夫薪樵是以禹下昌言之拜
湯勤有莘之招髙宗恭黙而得左右於巖野周公勤思
而傳吐握於崇朝凡其守謙以受益用是居上而不驕
爾乃設鐸設鞀而蒿莱亦及爰咨爰度而草澤無餘道
至廣也豈必備乎垂衣之主心之虚也乃旁求於戴笠
之夫邇言不棄良材必選大度於是乎彰隆業因此而
顯戒損用以持盈得師期乎主善此聖王樂取之誠心
而非徒規倣乎先民之舊典
　　五六天地之中合賦(以敬授民時聖/人所先為韻)
繄鴻濛之坱圠兮肇兩儀而互應昭法象之崇卑兮紛
萬物其繁盛羌孰體夫天心兮伊誰契乎地柄揭造化
之元樞兮示羣生以金鏡粤若宓羲畫卦而知一元之
廣運亦越周文繫彖而明三才之有正於焉定嵗序乎
星辰總以握綱維於祗敬爾其渾淪初分經緯斯究奇
全偶半地天恰配乎朔南兼兩函三剛柔各居其左右
積五位以相乗合六爻而互就置閏則道在歸奇積策
則法惟用九載在周禮屬大卜之攸同稽乃虞書實羲
和之所授孰云一三二四之當前與夫七九八十之應
後此盖隂陽定位其運乃神至聖觀象用以前民来復
而知履端於子交泰而識建統於寅覘氣候於十有二
月騐嵗差於三百六旬彼夫土圭銅渾之是製保章馮
相之所陳或北陸而成嵗或東嵎以紀春豈能外大衍
之名數總萬有之紛綸若乃衍母衍子各殊其用大餘
小餘不紊其時雖月窟天根眇忽難窮其象罔而乾維
坤絡翕闢自著其端倪天五得其中也地六從而合之
五挈陽樞五五二十五數而不忒六維隂紐六六三十
六宫而咸宜於以協大中之運於以定保合之規乃其
變化相尋權輿斯定天數六為用而五為體倍其五兮
天干盈地數五為君而六為臣重其六兮地支竟氣降
為味兮聿觀大化之所由敷民受以生兮乃識萬彚之
所從孕圖呈龍馬兮妙用協造化之奇象著龜書兮至
瑞應憲天之聖辨方辨卦定至定分六甲為日五子維
辰十一而道畢六十而數均極其數兮遂定天下之象
通其變兮遂成天地之文陽奇隂偶兮合而言之曰易
天圓地方兮中而處者惟人兹五六之迭乗兮實形生之
槖籥惟中合之妙搆兮顯天地之絪緼於是順布五行
修和六府言乎理兮健順統㑹乎苞符言乎器兮權度不
差夫絫黍用布令於提陬遂紀元於章蔀占鳥火虚昴而
定嵗功乗震兌坎離以致時序豈其事事而為之則物
物而為之所哉重曰居寰中以御極兮道在節宣察璣
衡以齊政兮聖人我先愧參贊之靡易兮凛若氷淵頋
民事之綦重兮時罔或愆敷五典與六職兮取法自然
期無逸以勤恤兮欽若昊天
　　恭祝
聖母皇太后萬壽無疆賦(有序/)
　伏聞累洽重熙光啟壽昌之運垂恩儲祉慶延
慈訓之隆惟懿徳在躬以至仁為茂育斯降年有永自
　諸福之駢臻我
聖母崇慶慈宣皇太后
　化協乾樞
　恩周坤絡
　興媯佐嚳申錫乆而長發其祥
　明徳宣仁垂裕深而並受其福兹值仲冬之月欣逢
萬夀之期禹甸春回堯封慶洽集衣冠於萬國率拜舞
　於千官共稱北斗之觴竊擬南山之頌謹拜手稽首
　而獻賦曰
惟坤徳之無疆乃自天而凝命既體順以承乾遹鍾祥
而衍慶王母受介福逺垂羲易之文京室紀徽音載詠
周詩之盛禮崇尊養㑹下國之共球律轉陽和運中天
之璣鏡桃熟三千之候愛日舒長山呼萬嵗之聲慈雲
髙映占南極之光華奉
東朝之温凊擁佳氣於蓬莱共欽瞻於
慈聖
徽號極域中之尊至仁為天下之
母配天而䖍奉三無應地則含𢎞九有永彌性以優游
介繁禧而昌後竊欣
膝下之承歡就養無方於左右黄裳中正開長信而禮
洽宫庭
彤幄輝光出甘泉而瑞盈郊棷挹天酒以潤芳蘐廻鳳
輦而縈宫栁臨華渚以逍遙邁斗維之悠乆於時律中
黄鍾日臨婺女驗添線於金針候吹葭於玉吕恭逢誕
聖之辰正協履長之序聲傳絳幘尚衣初進雲裘光映
朱霞列樹猶然彩炬引
璇宫之法駕盛儀衛於鉤陳振丹陛之元音應鏗鏘於
鍾虡雲開扇影瞻
寳座而奏瑤牋香裊爐烟啟芳筵而斟桂醑躬舞蹈以
奉觴循玉除而容與歡騰薄海慶溢敷天曠代之苞符
輻輳殊方之寳賮駢闐九葉金芝吐榮華於天秀萬年
玉冊銘琬琰以神鐫雲綃呈織女之機七襄錦麗寳鬘
綴仙人之珥四寸珠圓饌龍根而待御擘麟脯以烹鮮
紫府之瓊漿若醴華封之碧萬如船盡入充庭之貢並
登介壽之筵若乃車書南北尉候西東競厠身於朝列
隨稽拜於臣工共晉九如之祝羣欽萬福之同聽仙韶
之應節覘瑞靄之浮空鳳舞鸞歌奏鈞天而陳廣樂雲
蒸霞蔚揖金母而拜木公花滿瑤池之上籌添海屋之
中信上元之資福綿景祚於無窮臣祗奉
母儀儼同天覆幸當清晏之期喜值文明之晝遊觀
上苑効扶侍於
鑾輿瞻望
春暉煥斑斕於舞袖天開有道之祥星紀長庚之宿仰
純嘏之緝熙兮荷貽謀之孔厚愧頌颺而莫罄兮願福
祿之永茂自今以始兮八千春長祝
慈幃兮無量壽
　　建福宫賦
居寰中以御物凛
天命兮難諶懼大業之弗勝恒乾惕兮小心戒峻宇與
雕牆鑒酒池兮肉林愧饑溺其未解遑安逸兮是尋乃
者新宫落初玉戺金鋪剏名建福義何居乎盖是地也
圍於宫牆而弗加擴卑於路寢而弗増華畏炎歊之相
偪乃託興於清嘉儉不至陋幽而匪遐况在重華之右
(重華宫朕舊居/也在新宫之左)比之興慶之宫未費司農之帑何勞庶
民之攻經之營之募千夫而齊力如松如竹閲數月而
成功於是殿方馺娑宫比駘盪長春長樂披青簡而空
傳太和保和凭朱欄而相望千門萬户兮想漢制之太
奢茅茨土堦兮欽堯儉之堪尚軒號静怡兮期成性之
常存齊名敬勝兮恐舉念之或妄亭顔恵風兮欲膏澤
之旁敷閣扁延春兮與羣生而咸暢觸目警心兮守此
志而始終居安思危兮常厪懐而籌量爾其文石矗立
嘉木叢生羅芝田兮蕙畹来燕賀兮鶯鳴披薫風兮思
解愠對時雨兮樂向榮觀太宇兮調元化育萬物兮驗
農耕又何必焚隋廷之甲煎樹漢苑之金莖歌陳宫之
玉樹聽唐曲之新聲而始稱悦情也哉於時而春覽生
意而欣欣於時而夏逺煩暑而灑灑乃其秋也偉西成
之可慶乃其冬也體貞元之凝命載色載笑奉
慈闈而承歡来游來歌與艮臣而交儆於以承先厪肯
構而勿忘於以示後庶斯言之是聽重曰洪範有言斂
時五福敷錫庶民與時茂育予宅是居心乎肅肅受
天之祜匪藉田燭建民之極匪侈華屋繼繩光烈對越
於穆進賢納諫懲惡旌淑志茍懐安是謂不榖尚慎旃
哉永膺
天禄
　　盛京賦(有序/)
　嘗聞以父母之心為心者天下無不友之兄弟以祖
　宗之心為心者天下無不睦之族人以天地之心為
　心者天下無不愛之民物斯言也人盡宜勉而所繫
　於為人君者尤重然三語之中又惟以祖宗之心為
　心居其要焉盖以祖宗之心為心則必思開創之維
　艱知守成之不易兢兢業業畏天愛人於是刑兄弟
　而御家邦斯以父母之心為心也民同胞而物吾與
　斯以天地之心為心也孔子曰明乎郊社之禮禘嘗
　之義治國其如示諸掌乎宗廟禘嘗之典固先王繼
　志述事之大經也然自聖人象大過肇封樹以来上
　陵之制漢代己然我國家肇興盛京邠岐之地橋山
　在焉昔
皇祖六十一年之間三謁
丹陵用展孝敬
皇考在位百度維新日不暇給適西鄙有事徴役己勞
　又
藩邸時曽奉
皇祖命往謁
祖陵是以十有三年中未舉是典予小子纘承丕基懼
　徳弗嗣深惟
祖宗締搆之勤日有孜孜敬奉神器言念盛京為天作
　之基
永陵
福陵
昭陵巍然在望不躬親祀事其奚以攄慤忱而示来許
　爰以乾隆癸亥秋恭奉
皇太后發軔京師屆我陪都孝思以申
祖武是仰因周覽山川之渾厚民物之樸淳榖土之沃
　肥百昌之繁廡洵乎天府之國興王之㑹也昔豳居
　相度召頌公劉岐宅作屏周歌太王莫不於
上帝之監觀下民之君宗三致意焉故物以賦顯事以
　　頌宣既見於斯豈黙於言乎遂作賦曰
歳大淵獻時旦栁中協律無射辨方庚辛歴吉日以建
旗駕應龍之龢鸞紛灕虖蕤蜿蜒旌䧺虹橦鳴鳶周乎
神臯之壤屆乎箕尾之躔循我留都殺禋
珠丘懐精氣仰
徳流既備既申廼御黼座而覲臣寮維締造之彌艱撫
草創之鴻圖曰於休哉是盖突載亳之子殷躐宅鎬之
姬周憑虚致譏於東約安處薦誚於西踰下此離為十
二之國合為六七之侯鼎立瓜分者益瑣纎旁魄不足
以殫攄而孟堅平子太冲者倫方且豔陳崤函隴坻之
隘鹽池墨井之腴枍詣天梁之麗三條五劇之區極鋪
張以詭辨彼何辭廼稱諸奚侔夫天作之皇宅又何藉
萇𢎞與魏舒於是諮文獻考圖冊不恧不文爰賦其略
聚精搆思挂一漏百粤我清初肇長白山扶輿所鍾不
顯不靈周八十里潭曰闥門鴨緑混同愛滹三江出焉
帝女天妺朱果是吞爰生
聖子
帝用錫以姓曰覺羅而徽其稱曰愛新是剪是除匪安
匪康乃有葉赫輝發界藩撫順遂築城於遼陽以為東
國之宗
天篤其祜載恢厥功天命十年相險宅中謂瀋陽為王
氣所聚乃建盛京而俯關西故言其封域則雖始自秦
漢歷隋唐以迄遼金歟而舉其規模則維新
皇運膺靈佑之獨深也仰符十度之尾實臨析木之津
得雲漢之所垂維北極之所鄰亦何異乎召伯相宅卜
惟洛食奉春建策留侯演成哉於是乎左挟朝鮮右據
山海北屏白山南帶遼水滄溟為池澎湃㵽渨流湯湯
赴瀰瀰撇􁠽渹廻渾渼浴日沃星莫測其始東盡使犬
之部朔連牧羊之鄙啟我漠恵之原擴我俄朶之址髙
燥埤溼原田每每走大野而拱太室者萬有餘里其山
則鐵嶺繡嶺平頂降龍木查石門東水南雙矗嵑􁦟聚
□嵏􁀙兮屴崱嵌兮􁬂峒􁁉兮□嵃嵂兮嵣嵡蔽虧日
月源流湖江既孕奇而盤鬱亦含秀而隆崇故夫四蹄
雙羽之族長林豐草之衆無不博産乎其中蹄類則虎
豹熊羆野馬野騾鹿麞麅麅狼豺封駝狐貍貛貉跳兔
婆娑鼢鼯艾虎貂䑕輕嘉其他牛馬羊豕之資以日用
者盖填閭巷而烝寢訛羽類則野雞沙雞鵞鴨青􁈦鸛
鶴禿鶖維鵜在梁縮脖鳩燕啄木鵲鶬鷹鷂鵰鶻紅牙
商倉黄鵪䑕化白鴈霜横曰海東青出黒龍江林擊則
天鵞褫魄甸搏則窟兔走僵其他鴿雀銅嘴桃蟲鴛鴦
雜㳫紛泊騰軼翶翔其草則蒿艾香蒲蘆葦蕭荻章茅
水葱紅藍綬虉馬藺知時木槿紀節厥惟人葠三椏五
葉氣禀地靈功符隂隲商陸茵蔯萹蓄葶藶蠡實兔絲
均能巳疾其林則五針之松萬年之栢重障隠天幽林
蔽澤挺崇槐之曽青䕃柜栁之濃碧大椿以八千為春
壽櫟以不材為徳爛紅杏與緋桃紛白棟與黄蘗山藤
柔韌是資鞭䇿雞桑落黄可供蠶織陸珍既牣海錯亦
繁鯉魴鱒鱖鯼鯽鱅鰱鰷鯝鱧鱤鮠鰌鮎鱓比目分合
重唇浮湛劍餙鮫翅栁炙細鱗牛魚之長丈計帶魚之
白韋編烏鰂之鬚粘石渡父之喙矴船他如䖳馬驢狗
豚獺豹貛出沒乎洶涌潛躍乎游淵蒼龍揵鬐而雲作
赤螭掉尾而波開老蚌含珠九光燭天神奇是韞瓌瑰
是生雖山經與地志羗莫得而詳焉懿兹奥區原隰畇
畇厥田上中厥壤惟平抱海負盖跨遼欱宣渾河為帶
興京為襟袤複陸而坦坦黋拓落而芸芸偉嘉禎之萃
薈信槖籥之絪緼
帝眷東頋用畀皇清而為萬載之沛豐若其測圭臬度
廣輪依䋲尺疏渠川歌經始詠攸寧又可略聞矣
天命天聰丕顯丕繼因其舊瀋拓我新制規天矩地嚮
明授時増八門之詄蕩脅九逵之邐迤翼翼俾倪岧岧
堞雉起
圜丘於郊南單埢垣之潔祕欽柴颺槱陳玉薦幣鼓雲
和升繭栗以邀肸蠁而昭祀事霜露在履春秋聿遷愾
乎僾乎肇禋閟宫滌濯毛炰元酒太羮
文祖
神宗爰歆於斯符帝車之太乙正王宫於未央重三殿
之實枚表雙闕於闔閶闕名維何文徳武功殿名維何
崇政建中髙樓望氛厥題鳳凰後宫紫極交泰清寧闗
雎麟趾化洽家邦維樸而安乃鞏而臧豈其工㮰檻之
刻鏤豈其飾榱橑之焜煌豈其疏龍首之嵔嶪豈其叛
鳳翼之昂蔵匪有心於儉約乃潛揆夫陶唐大政當陽
十亭雁行爰諏爰度日贊日襄吉君臣之一徳而擴我
闥於八荒正號紀元以受天慶於是定兩翼之位列八
旗之方黄白紅藍有正有鑲法其象於河鼓則其數於
羲經神其變於三五握其奇於九宫
大聖創制動協天象是猶易之書契乃觀蹄迒焉樹以
屏翰馭輕居重本支百世昌我宗潢佐命之勲曰費英
東額都希福績茂蕭張曰有坐謀曰有折衝既彬彬而
濟濟亦赳赳而彭彭其餘附鳳而攀龍者盖車載與斗
量爰制國書聿興文教演義譯音物取其肖允維大海
克稱檢校雖絶域其必通即纎故其亦貌若夫人自為
戰王者無敵角嚴則百墉失憑旌揮則三邉定檄義不
返顧勇不重壁是以敉四海而莫攖亘千古而鮮匹故
班錄於累世用以酬夫勞績及其斗杓北指涉冬背秋
爰狩中原我戎是修靡虹采裊蜺斿拖霧纛建雲旂後
屬車前導游乗我良産屏彼雕輈右忘歸之箭勁左繁
弱之弓柔倩浰而雷動鴻絧而星流又何必王良執轡
纎阿御軥也哉於是帶甲之士百萬盡發鷹犬而驟驊
驑卑泰山之為櫓跨渤海以張罘林林裔裔列列裒裒
命地而後中應聲而先掊散壄麋之羣友剔穴狸之伏
畱駭巘麢之儦俟讋郊兔之佻偷既肩惰指倦而麌麌
之羣猶縁陵蔽野比夏草之稠焉爰用三驅示無盡劉
更命羽林佽飛之士手豹尾踞虎頭搏洞熊殱澤䝏觀
壯夫之鶴躍快猛獸之貙膢乃獻我成禽舍彼踐毛擇
其上殺允惟左膘以奉宗廟乾豆亨炮次充賔客乃薦
君庖班獲行賞訖乎輿僚是盖因天地之利習軍旅之
勞戰則克而祭受福古者蒐苗獮狩之禮所為昭詎其
害三時之土榖奪百姓之腴膏蹂桑柘之地廣虞獵之
郊如子虚上林之所嘲也哉將將蕃后夔夔列君奉贄
来朝齋遫侍宸或稽首而請聘或傾心而納姻於是樂
以九奏饗以八珍邁呼韓之朝天踰頡利之舞庭合内
外為一家自我
祖而巳然坰牧之宜曰大凌河亘肥壤之博衍茁靈草
之敷披夏蚊避境春泉漾波是以駉駉之牡蕃孳孔多
爾其驪驈騅駓騂騏駱驒騮馰驔騧馯䭵駰騢或眠而
馾或行而􁀙惟致逺之有賴亦揚威之無過畿甸既闢
農桑是咨爰飭田畯爰勵甸師物早晚之種辨髙下之
宜男則耕耘是務女則織絍是謀抑工賈之末業勤衣
食之本圖故深耕易耨榖用滋也九夏三耘免汙菜也
雨我公田遂及私也庤我錢鎛銍艾時也我簋斯盛實
佳粢也我倉如陵庾如坻也服尚布棉奚纎美也器用
陶匏戒奢靡也土物是愛神降嘉生黍維秬秠稲維糯
秔粟維穈芑粱維赤黄解蠡胡麻来牟鈴鐺蘇分紫赤
豆有豌豇蔬則蕓薹薤蒜蘿蔔韭蔥蔞蒿蒲筍紫莖茴
香壺盧蔓菁萵苣葵䕬鮮不斾斾穟穟唪唪幪幪驛驛
厭厭緜緜穰穰惟脈土之獨純斯穡事之孔良農隙教
戰守禦相望國以殷富兵以盛彊鬱葱佳氣盤礴無垠
民風噩噩伾侁自然休有
烈光格于
皇天
上帝其子之維有歴年是以我
世祖因人心之歸清順天意之厭明掃驅除之閏位統
子弟之精兵無亡矢遺鏃之費而膺圖正位乎燕京盖
嘗考千古之興替稽百代之歴數拒符瑞之難諶信仁
義之堪守斥逐鹿之蠱説審神器之有授乃知
帝命不時眷清孔厚也不有開之何以培之不有作之
何以得之夫其披荆棘冒氛霾歴艱辛躬利害無嬗代
之迹而受車書之来者盖書所謂于湯有光詩所謂民
之攸歸矣皇矣陪都實惟帝鄉乃命秉鉞之帥乃置五
部之卿民安郡縣旗樂屯莊春秋耕斂我倉我箱朝㑹
朔望躋躋蹡蹡昭萬年之有道卜百世之靈長乃作頌
曰
於鑠盛京維瀋之陽大山廣川作觀萬方虎踞龍蟠紫
縣浩穰爰浚周池爰築長墉法天則地陽耀隂蔵貨别
隧分旗亭五重神基崇峻帝系緜昌周曰邠岐漢惟豐
沛白水慶善興王之㑹長白隆隆滄溟濊濊形勝之選
奕世永賴俯臨區夏襟控中外休養百年既豐而泰溯
其始謀繼序敢懈昔我
聖祖三至斯土棽麗六飛森沉萬旅孔碩九重不遑安
處祗謁
山陵亦臨朝宁置酒故宫用酬父老乃霈恩施逮乎編
户匪勤於巡良慕乎古閔予弗徳實纘丕基嵗時
太廟陟降格思緬仰
鼎湖惟瞻惟依荷
天之龍際時之和駕言徂東絡繹羽儀風舉雲搖鱗萃
魚麗我賔我臣我行是隨載至神鄉載覲
園寢靈鬱崇輝祥凝巨瀋原廟衣冠霸陵食枕松柏雲
縵溪池流淰盪滌洪爐陶甄羣品石馬悲風淚泉沾袵
豈必羮牆一氣是禀聿造故宫故宫赫赫聿升太階太
階奕奕無彩之飾惟厚之積皜曜䨲照歙赩烏赤左墄
右平坤闔乾闢土壁葛燈遐哉儉徳詒我孫謀萬年之
宅乃開南端設席肆筵爰爵周親及彼鴛鸞南陽故舊
洒如言言惟此嘉師
列祖之臣是噢是咻是貽我躬敬之敬之翼翼惴惴於
億萬嵗皇圖永綿
　
　
　
　
皇清文頴巻首十八
欽定四庫全書
皇清文頴巻首十九
御製詩
　樂府
　　倣雲漢詩體敬製雩祭樂章以申誠懇八章
瞻彼朱鳥爰居實沉協紀辨律羽蟲徵音萬物芸生有
壬有林有事南郊陟降維欽瞻仰
昊天生物為心(一章/)
維國有本匪民伊何維民有天匪食則那螻蟈鳴矣平
秩南訛我祀敢後我樂維和鼉鼓淵淵童舞娑娑(二章/)
自古在昔春郊夏雩曰惟龍見田燭朝趨盛禮既陳神
留以愉雷師闐闐飛廉衙衙曰時雨暘利我新畬(三章/)
於穆
穹宇在郊之南對越嚴恭
上帝是臨繭栗量幣用將悃忱惴惴我躬肅肅我心六
事自責仰彼桑林(四章/)
權輿粒食實維后稷百王承之永奠邦極惟予小子臨
民無徳敢懈祈年潔衷翼翼命彼秩宗古禮是式(五章/)
古禮是式值兹吉辰玉磬金鐘大羮維醇元衣八列舞
羽繽紛既侑
上帝亦右從神尚鑒我衷錫我康年(六章/)
惟
天可感曰惟誠格惟農可稔曰惟力作恃
天慢人弗刈弗穫尚勤農哉服田孔樂咨爾保介庤乃
錢鏄(七章/)
我禮既畢我誠已將風馬電車旋駕九閶山川出雲為
霖澤滂雨公及私興鋤利甿億萬斯年農夫之慶(八章/)
　　乾隆八年秋朕奉
皇太后恭謁
祖陵還至盛京受朝錫宴夫漢髙過沛而歌大風情至
　　　斯動直已陳徳况予小子覲揚
光烈能無言之不足而長言之哉爰作世徳舞辭十章
　　　章八句
粤昔造清匪人伊
天天女降思長白闥門(叶/)是生我
祖我弗敢名(叶/)廼繼廼承逮我元孫(叶/)　(一章/)
元孫累葉維
祖之思我西云来我心東依歴兹故土仰溯始謀(叶/)皇
澗過澗締此丕基(二章/)
於赫
太祖肇命興京哈達輝發數渝厥盟如龍田見有虎風
生戎甲十三王業以興(三章/)
爰度爰遷拓此瀋陽方城周池太室明堂不寧不靈匪
居匪康事異放桀何心底商(四章/)
丕承
太宗允揚前烈倬彼松山眀戈耀雪以寡敵衆杵漂流
血惜無故老為余詳說(五章/)
余来故邦瞻仰
橋山慰我追思夢寐之間崇政清寧載啓南軒華而不
侈鞏哉孔安(六章/)
維我
祖宗欽
天敬
神執豕酌匏咸秩無文帷幔再張樽俎重陳弗渝弗替
遵我
先民(七章/)
先民宅茲載色載笑今我来思
聖日俯照爵我周親藎臣竝召亦有嘉賓歡言同樂(叶/)
(八章/)
懿兹東土允惟天府土厚水深周原膴膴南陽父老於
是道古有登其歌有升其舞(九章/)
我歌既奏我舞亦陳故家遺俗曷敢弗因渾灝淳休被
于無垠勿替引之告我後人(十章/)
　　雉將雛
行行麥壠邊見一雉將雛雛兒纔長成啞啞學母呼(一/)
(解/)翅軟未觧飛嘴嫩未能食飲啄與遊翔皆賴顧復力
(二觧/)兒兮依其母母兮愛其兒一朝羽翼全那料南北
飛(三觧/)有童持長竿捕雛何遽遽老雉雖善飛繞匝不
忍去(四鮮/)雛兒頗有智藏伏荆棘間棘宻難探取頑童
悵空還(五觧/)須臾童去逺老雉還来視母子得全活鼓
翼心倍喜(六觧/)爾童一何忍爾雉一何慈孰謂天良心
人禽乃倒之(七觧/)觀物可會心撫古常自鏡今朝忽見
此大愧中牟令(八觧/)
　　夜夜曲
明月照我室清風拂我牀我思在何所伊人水一方清
風拂我牀明月照我室肯尋長夜歡支枕誦無逸無逸
支枕誦展轉念民依孰饑兮缺食孰寒兮鮮衣饑寒切
中人何事不可有頽風日以滋吁嗟誰之咎
　　君子有所思行六章
君子有所思所思悠且遐(叶/)休哉渾噩風軒轅一夢餘
嗚呼斯世兮何日成華胥
君子有所思所思閭閻間耕九而餘三有備乃無患嗚
呼斯民兮安得免饑寒
君子有所思所思久以長猗歟至治世殷序周有庠嗚
呼斯道兮何以被黎甿(叶/)
君子有所思所思惄未已宛然水一方蒹葭徒采采(叶/)
嗚呼斯人兮孰共緇衣羙
君子有所思所思秋復春望道而未見簡編良具陳嗚
呼斯後兮何以淑其身
君子有所思所思切衷獨羲經居玩辭曰旡往不復嗚
呼斯義兮保泰責誰屬
　四言古詩
　　冬至有事於
南郊敬成八章章八句
於昭
天鑒眷於有徳佑我
太祖東土是式
帝命不顯皇清不靈明徳惟馨以畀萬邦(其一/)
赫赫
太祖
天篤其祜穆穆
太宗丕顯丕承駿徳光昭爰受鴻名建國紀元肇定大
清(其二/)
暨我
世祖混一區夏
聖祖紹之容民厚下民安於耕物適於野六十一年惟
天降嘏(其三/)
皇考翼翼思為君難立綱陳紀祗承克艱授位渺躬受
命自
天敬念紹庭敢忘寅䖍(其四/)
日惟長至爰卜
南郊三齋五戒將事吉朝式瞻百辟玉佩金貂式䖍爾
心無或逍遙(其五/)
爰升燔柴燔柴惟烈爰陳俎豆俎豆維潔惟予小子敬
捧蒼璧明明
帝神尚其来格(其六/)
神之格思降福穰穰敢曰予小子誠通
昊蒼自我
祖宗受嘏惟純
景命緜緜逮我後人(其七/)
伐鼓淵淵建斾翩翩祀事用成福禄来駢匪以祭而專
匪以燕而遷對越
昊天豈敢間兮乾乾(其八/)
　　萬竿烟雨
有猗者竹在彼渭川乃含宿雨乃帶朝烟其色維何非
媸非妍其音維何非管非絃有客坐對羌民之先其屋
何有四壁蕭然其手何持道徳一編逸民也歟吾何得
而致焉
　五言古詩
　　古風四首
泰山不讓土河海不擇流為學亦如此取益在廣求見
惡當自戒見善期自修三人有吾師近取乃日休
孟山何岧嶤有獸曰騶虞賦性本仁慈舉趾惜蘼蕪終
為王者瑞見乃盛世符南山有猛虎食肉如食芻饞嗜
飽腹腸何論有無辜一朝獵者至咄嗟喪其軀仁殘天
道顯視此何所殊
郭公觧布榖王孫能促織區區禽與蟲因時亦有識人
生性本靈充然備五徳私利一薰蒸靈臺因窒塞譬彼
瑶臺月忽被蟾蜍蝕克已萬理明處事乃不惑
春風二三月花嶼爭芬芳出門踏青人車馬沸如狂芳
甸布綺席繡陌遺琳瑯幽蘭在空谷詎肯生道旁地僻
人莫賞誰識王者香我来採盈把歸植讀書堂同遊不
同趣對爾聊徜徉
　　讀西山先生大學衍義
晴忩披典墳望古興遐想眷惟希元翁體道粹涵養著
有衍義書妙藴資尋倣大含亦細入渟泓包萬象孔曾
緒不墜千載揭昭朗讀書思其人髙山欣景仰
　　冬夜偶作三首
天寒鴉歸早月上人語静融融地爐煖紙窓散清影白
日雖苦短迢遙愛夜永敲句和殘更惕然發深省
簾幙重重下獸炭旋旋然猶恐寒侵肌向火爭趨前懸
知玉闗外雪積層冰堅出征衆軍士皸瘃實可憐况當
嵗云暮家室情更牽所恃雨露厚兼賴主帥賢凱旋應
指日永不戍窮邊
梅月忩外横漏滴響未了心閒吟思生境静俗情掃每
從物理中畧識清心道撥火且烹茶一杯供軟飽
　　催耕鳥
條風天宇布百昌欣韶熙村原趣已佳緑水明千畦秉
耒耕南畆提壺餉東菑郭公何丁寧催耕田畔啼髙棲
嫩栁梢低喚柔桑枝分明為一言東作當及時田老閒
之喜胼胝非所辭田婦聞之喜饋饁職所司但願嵗豐
穰辛苦甘共之㡬度聞此聲蚤起竭力為那似香閨中
驚眠翻怪伊
　　相馬吟
知人固非易知己良獨難譬彼駕鹽車太行阻且岏惜
㢤騏驥良徒共駑駘餐一朝遇伯樂三鳴感多端秣甘
飲清水飾之錦繡鞍西極崑崙墟東窮渤海漫追風四
蹄輕飄飄如羽翰聊藉酬知音不顧汗血殫伯樂不世
出騏驥空自殘誰憐伏櫪者執䇿一長嘆
　　灌麥
大麥五寸長小麥三寸半地乾苗欲枯離披壠畆畔猶
幸灌溉便近傍河之岸清晨課僮僕轆轤轉雙腕初看
土濕濕漸覺流漫漫頒臾苗盡起生意良可玩爾僕聴
我言莫怨體流汗不見萬頃田農夫徧澆灌
　　讀范文正公神道碑用宋陳傅良原詠韻
入夏南風薫花木圍我廬我廬何所有揷架古人書希
文古大臣不與伊葛殊特逹圭璋器心跡天日如今讀
神道碑更識為名儒中庸賴公顯程朱繼其餘廟堂而
江湖憂樂與民俱天章十條陳忠懇豈區區仁宗稱賢
主郅理亦可期叅政僅九月不及大有為徒令范老子
聲名播荒陲
　　古風七首
堯舜傳心學危微十六字禹湯繼其傳執中與禮義文
王躬亹亹不已功常粹唐虞三代初大道中天麗比屋
皆可封無煩别義利詩亡春秋作風薄俗亦偽惟時王
道衰人人騁私智天生我仲尼金聲振洙泗刪詩定禮
樂堯舜功不啻一自泰山頽彌天布妖彗楊墨逞邪說
申韓建私議鄒嶧乃揚徽奮然闢險詖戰國逮嬴秦道
蝕斯文墜祖龍輕狂兒輙敢燔典志劉季提三尺儒風
豈云熾武帝始求賢董子明正誼三䇿醇乎醇天人理
咸備昌黎稱聞道猶未嚌其胾自漢迄宋初道昏人如
醉偉㢤無極翁粹然秉道氣學不由師傳理已臻極致
二程實見知主敬標赤幟朱子集其成經天復行地緬
維千載心授受本同契絶續逓相衍斯文統緒寄午運
數恰中自協唐虞治作君兼作師吉士踵相繼
巢由避堯舜遯世心自安嚴光繼其蹤隐約富春灘光
武曲成之髙節難躋攀東漢尚名義廉立懦與頑奸雄
且顧忌千古一釣竿
中天秋月皎四野秋風生庭梧一葉落隂蟲相和鳴鴻
鴈横逺塞音響一何清蝉嘒忽已寂又催刀尺聲物理
皆如此随時有枯榮
東海有瀛洲仙人居其間安期羨門子九轉成金丹自
謂得長生飛昇如羽翰倫物茍遺棄孤生亦何歡
濂溪惟愛蓮淵明惟愛菊吾於羣卉中特愛渭川竹嚴
冬草木枯依然挺青綠扶疎繞屋栽朔風鳴寒玉直哉
君子節所守貞且篤
秦王失其鹿英雄爭逐之沛公入闗中三章法令施偉
哉蕭相國䇿力咸會時鴻門宴諸侯端坐衮冕垂一増
不能用勇力徒爾為矧廼恣殘暴衆志均乖離用賢兼
愛民斯為王道基
淵明既歸田門前種五栁心與世俗隔讀書快飲酒惟
結山水縁那復戀五斗微意殊可風亮節不掛口
　　過曲澗花香遊流杯亭日知閣諸勝
西苑曠且奥肇自明代作瓊華萬玉堆太液千夫鑿平
地起蓬瀛城市而林壑松篁㡬百年參天秀崕㟧秋深
鴻雁鳴春暖桃李灼世廟求神仙林亭更開拓方士朝
扶鸞虚皇夜飛鶴丞相冠蓮花將軍赤符縳雞犬倐已
昇殿宇還如昨
盛朝建邦畿舊制因城郭何獨廢西苑姑亦存其略髙
居非昔比偶幸行宮若雍正二年夏承恩開講幕避暑
供游息勝迹頻探索湛湛芳草青潑潑遊魚躍蔥蔥梧
桐枝爛爛蓮花蕚或宴水雲榭佳景開芳酌或賦迎薫
亭妙句随興落師友得從容昆弟善笑謔是秋獵塞北
竒峯峭天削囬思此間山宛似日出爝因縁不復至撫
景懐佳約時過玉蝀橋波光含漠漠烟際辨樓臺松竹
紛竽籥彈指十年間何異風鳴鐸前日重来遊未能窮
其樂遥矚淑清苑凍岸不可泊今朝好風景遲日中天
爚歩自瀛臺橋踏冰行蹻蹻乾蘆尋曲徑虚殿開金鑰
穿雲洞户深歩石川梁迮乃知洞裡天自與尋常各冬
深景寂寞翠剰琅玕籜閒坐流杯亭更登日知閣會心
濠濮間呼朋嗒然噱其北乃假山巉巖何磊硌攀援徑
絶處深澗戲騰踔時我徑過之我童猶畏却其上掛瀑
布結搆儼廬霍飛沫雜氷流玉牙排齗㗁其池乃不凍
疑有馮夷托當年觀魚亭塵土生珠箔歸鞍適然返聊
爾何住着我聞山水縁好者不為惡何必買山錢底須
蠟芒屩前居水中萍茲遊林裡雀異日得清暇還教度
畧彴
　　海子外行圍
朝霧斂秋空遙天白如水獵騎出郭門寒郊行邐迤箭
逐雙鵰飛鷹伺羣雉起相逢倚杖翁農話斜陽裏悠揚
墟里烟淡掛疎林紫歸鞍拂晚風獵罷心猶喜
　　茅檐曉曝
烏啼霜月落朝旭纔三竿寂寂寒村景參差入遐觀茅
檐晴趣佳野老方負暄那知嚴風凄但覺愛日温是時
罷三農繞膝圍童孫快哉黄棉襖普被無卑尊熙熙太
和世大哉天地恩至樂矜新得擬欲獻金門
　　冬夜偶作四首
風簾送竹音月窓散梅影稍喜萬㡬暇敲句寒更永棲
鴉寂不鳴漏滴銀壺静遥想謀利人夜半喧市井設非
為衣食肯冐清霜冷饑溺聖人心撫躬常三省
曩吾詩興豪即景抒清思非云誇别裁藉以道已意茲
偶拂吟牋捉筆聊且置豈嫌推敲苦為恐雜心志吾志
在何所望道猶慚未曾聞聖賢語躬行實匪易
盆卉吐芳葩氣轉陽和新匼匝屏風開嶙峋獸炭焚縷
縷篆文斜一室藹如春却憶閭閻間比户窶且貧龍堆
雖罷戰尚有長戍人譬彼嬰兒啼父母寧忍聞念此展
轉愁丙夜憂思頻
昔愛冬夜長随意消清福今苦冬日短剪檠批奏牘稍
暇兀然坐詩興亦局速豈無玩好資足娱耳與目開編
對聖賢祗覺増慙恧
　　暮春圎明園即景二首
夜来膏雨足曉起倚前楹芳園景已佳百卉爭鮮榮迷
離栁絲重間闗鳥和鳴逺峯螺髻翠新漲鏡面平依依
陌上花向人如有情維我值㡬暇裁詩聊品評品評何
所樂所樂足春耕
心閒境自幽樹老園更古况復近西山雲氣時吞吐結
茅為屋宇欲識農家苦俯仰覺安和何必誇瑶圃
　　時巡近郊見西成有象喜而賦此
緬懐春之暮彼蒼有旱意憂心惄如焚中夜望天賜賑
恤發太倉綢繆無不備賦彼雲漢詩展轉詎能寐好生
天之心一雨蘇萬類苗者日以秀秀者日以穂時巡屇
初冬夙駕催六轡眄兹埸圃間頗覺倉箱積千畆幸有
穫二鬴猶未遂稍足慰吾心尚未惬吾志吾志伊如何
教養非二事即今比户間豈盡知孝義披褐者農子前
驅莫訶避疾苦當諮詢痌瘝予増愧汝饑誰之由汝寒
吾所致賙賜出泉府旬宣屬官吏猶恐億兆民未盡沾
實恵際此薄有収聊可酬望嵗寄語為政者豐年實為
瑞
　　初晴晚照
落景掛平林初晴景倍好霞連天際山風動枝頭鳥閒
心遊物外逸興託雲表兹焉足自適何必尋蓬島
　　十一月初七日得雪時大雪節也喜而有作
小雪雪霏霏(小雪節/亦有雪)大雪霏霏雪今年三白早喜復應
時節朝来眄庭除皚皚堆玉屑上林冬欲半滿樹瓊英
纈曩余饒逸興玩賞吟清絶值此六出飛豈不中心悦
所樂在田疇望嵗念彌切裁詩為誌慶那更論工拙
　　華嚴洞勒壁
别院駐鑾輿瞻禮招提境清曉趂風凉捫蘿登絶頂嵌
石老松蒼滴乳寒湫净初上若無路漸入多佳景豁然
雲木開古寺横山嶺石龕月相閒簷鐸風聲静朱欄俯
帝畿烟火富閭井旋憇華嚴洞颯然衣袂冷深窺潛竇
黑微聽幽泉泂何須一指參自覺萬慮屏
　　飼魚
臨流坐石磯忘機魚不避投餌試飼之引類紛然至却
知非釣竿在藻心無忌清漣漾鏡光一一堪數計因之
識魚樂長歌發幽思遐想天地間人物理不二有心鷗
乃去去實人所致吁嗟庸衆流勞勞為名利有時喪其
良反不如魚智若令貪釣鈎早作盤中味
　　毎有吟詠輙以示大學士並南書房翰林等或命
　　　依韻迭和非以辭藻相誇尚㡬暇之餘相與優
　　　游翰墨亦可以陶性情驗政事比之徵歌選舞
　　　不猶愈乎因書以示之
宣尼曾有訓羣居不及義况在君臣間尤貴同兹志譬
彼舟楫具大川方堪濟彼民有隐情孰為逹其意或政
有偏頗孰為防其弊三百一言蔽曰惟無邪思可知詩
教正其葩乃餘事惟予忝民上奉三而出治所愧理未
純因之政多戾皤皤二三臣咸具經邦智濟濟翰苑英
亦有責難誼因言匡不逮所益良匪細若徒獻頌詞恐
滋後来議
　　觀穫
白露湛郊原西成候已至緑野滿黄雲紫莖垂絳穟銍
艾茲其時錢鎛良具庤㡬餘臨别院農務觀次第值此
嵗云稔實感天所賜念予恤民艱常凛祈年意積以三
時憂今朝乃大慰
　　讀杜子羙集有感
男子妬名禄女子妬顔色古今坐此病㡬喪人家國不
惟庸衆流英才每被惑卓哉少陵翁獨能秉謙徳當時
言詩者非甫則云白觀其寄李詩自謂如不及其實菽
粟言何用誇竒特兹人嗟已往誰得其正胍獨嘉不伐
心永言以為式
　　心逺閣秋眺示大學士及南書房翰林等
一指當人前不見泰山髙離婁閉目時詎可察秋毫至
人用心鏡萬物不能逃王者明四目智燭良獨操兹閣
名心逺寓意豈在遙結搆山之巅俯仰近雲霄况值三
秋深天氣髙泬寥葉落萬林踈憑眺心神超伊余有逺
思匪戀物華撩或情有壅蔽或民嗟苦勞或賢當登進
轉令在下僚或時雖小安遽益志氣驕見理有不周愆
尤自此招辨言有未當是非致混淆心逺之謂何豈謂
盼荒郊即事因自儆此樂非遊敖
　　昔聞
昔聞盤山側有谷名虎里白額任縦横居民皆逺徙有
一雲水僧結菴山之屺夜坐悟無生曉起擔柴水忽然
一虎至是僧瞋目視孽畜胡為来速去斯可矣虎果掉
尾去如聽彼指使自此衆鄉民號之為佛子僧亦自謂
神其實無他技無何虎復来咤之厲且訾逐逐行近前
僧葸乃拜跪四隣爭赴救虎去僧早死方知浪得名前
畨幸偶爾有名無實人可以鍳諸此
　　寒雀
驅車涞水道野曠風蕭蕭日出嵐霧斂村木森寒條凍
雀三五羣依依棲霜朝晚穂收穫盡饑寒苦無聊啾喞
如鳴悲春陽愁正遙野鶴翔髙空清唳響雲韶霜翎耐
嚴冬稻粱不可招或時斂翮下千尺長松梢俯視衆寒
雀嗟哉爾徒勞
　　夜靜觀書
㸔書如㸔山其境日日殊随境不會心多聞不如無况
乎辨治亂因以别賢愚豈徒誇英華言行須相符念予
志學時所慕君子儒詩亦尊李杜文亦宗韓蘇要歸踐
履實聖言非我誣即今持治柄豈不慕唐虞措行始知
艱慮為空言徒裁詩銘座右庶㡬日警吾
　　春日載陽土膏滋潤努力東作正宜其時既命各
　　　省督撫勤宣朕意其有籽種不足者量借予之
　　　又成此詩以示重農務本之意
去年冬雪少厪懐殊未置入春稍釋憂霑足叨天賜更
喜逺近同優渥遍大地東作此其時可不盡人事因命
岳牧臣共朂勤宣意督耕䇿其惰借種施以惠惟此重
農心匪慕驩虞治
　　讀朱子全書
少時慕才華研精味辭藻微言探月窟逸興横雲表措
思每廢餐兀兀忘昏曉雖云俗慮無却被詩魔擾至理
在目前棄而求深窈曠蕩無所歸悵悵盈懐抱近讀文
公書習氣從兹掃因知九仞山一簣功不少作此聊自
訟詎足云見道
　　書法中最喜黄庭堅筆意因而有作
羲之稱書聖諸體無不有齊梁作者無李唐推顔栁惜
哉世已逺贋者十之九宋元差可尋翰墨出親手㡬暇
戒宴安時或遊藝藪就中名蹟夥惟愛魯直叟倜儻無
安排瀟灑絶塵垢譬如百尺松孤髙少羣偶信筆一規
摹運腕忘妍醜所師在神勁詎論形肖否伊余有深意
筆諫曾謹守好尚茍不端喪徳良已厚所愛汲黯戅裁
詩銘座右
　　燈
騰輝照綺席散彩當珠殿馥馥博山香遲遲玉漏箭影
射桃笙流華暎蝦鬚絢九枝非所貴分隂誠可羡方勵
焚膏志敢卜通宵宴剪檠閱奏章毋使目光眩
　　南天門觀音寺遥望
古刹禮大士虚堂息勞身旋起憑欄望舊徑還如新谷
轉見行騎山髙截片雲是時秋始孟緑樹猶繁紛兩山
闢仙境一路無纎塵裊裊旌斾影隐見出嶙峋逸興一
以暢轉益憂懐頻念彼随從者跋涉良苦辛
　　塞上秋景
盧龍風日寒况復臨素節芸黄帶露稀峯翠經霜潔宇
空雲影淡流冷泉聲咽夙志慕髙清對此聊怡悦
　
皇清文頴巻首十九
欽定四庫全書
皇清文頴巻首二十
御製詩
　五言古詩
　　古風三首
建極撫五辰執中御八埏望道而末由朝夕增惕乾曩
余佩古訓治理頗能言行之扞格多乃悟實踐難克已
茍未至其失已大焉如木斯有本如水斯有源源本或
有乖設施亦徒然觸目堪警心小子其慎旃
重華協帝治闢門延英俊如茅斯㧞茹賢才乃奮迅其
源茍不清所用安可信求者為虚聲應者為干進譬珠
在深淵魚目難容混譬玉在完璞瑕瑜慎所遴履信而
尚賢庶乎天助順
天道有循環培栽而覆傾人道有損益好謙而惡盈君
子審厥幾處夷乃若驚况乎持大寳驕滿毋或生人君
惟一心干者萬計迎紀綱茍稍紊調劑安可憑憂其所
可恃懼其所可矜善醫善計者其道良足稱
　　路旁
路旁一野老呻吟一何苦鳩面歩履艱單衣百衲補試
問何方人云籍𨽻齊魯猶憶少年時逃荒離故土傭佃
聊度嵗又復病雙股問翁業何有囊無一粒黍問翁室
何有妻沒絶男女㷀㷀只此身知死何處所我聞凄然
悲所悲非野父曾記周詩云君子民父母敎養違其方
黎民失恃怙命醫施鍼砭或可離痛楚白金賙其窘屋
居免露處固知煦嫗仁所愧澤未溥
　　鳩
小軒夏云半嘉䕃誠清絶踈簾隔塵囂翠簟含氷雪何
來鳴鳩聲得得出林樾拂雨過春時喚霖當夏月物各
有天性人自生分别何喜噪簷鵲何愁杜鵑血何勞布
穀催何悲烏夜咽而我聞鳩鳴亦復怡然悦卜雨愜我
情稍觧中心結
　　曉起
曉起憑軒楹林泉供静怡假山凝宿潤新花濯故枝洒
然衣袂凉九夏如秋時俯仰足適興何必登崇臺(叶/)是
時甘雨足膏澤遍草萊(叶/)念彼壠畆間新秧正含滋撫
景厪重農豈以恣遊嬉恭已奉三無澄心待萬幾
　　學字
長夏清且閒朝回憇池館蕙風拂桃笙鵝溪揮玉管淡
淡墨池雲叠叠來禽版羲獻去已遥顔栁真蹟罕追摹
消永晝徘徊作清伴學敬語堪味筆正規尤善
　　集晉陶淵明歸去來辭字即效其體
良辰春将及萬物欣得時吾生亦幾何遑遑欲安之巾
車晨出遊去留不自期丘壑聊流憇琴書心獨怡壺觴
羡有酒親戚相問遺扶老而携㓜東疇命耘耔無心雲
出岫知還鳥倦飛寄傲天宇内行樂復奚疑
　　秋日普覺寺
金颸颭華葢露氣逗曉寒西山景色佳駕言兹遊盤羽
騎度林樾和鑾駐禪關两峰闢仙路其背衆嶺環蘭若
百年餘勝景非塵寰是時新秋霽黛色滌逺巒一川禾
黍風西成誠可觀金吾莫喧呼恐妨僧坐禪屏營禮大
士而無心可䖍卧佛伸其足萬刼常安眠菩薩羣擁立
垂埀寳髪鬗旋憇方丈幽敲火烹山泉泠泠来牖下流
為清鏡瀾雜英紛砌旁鳯仙與雞冠塵心一以洒廻蹕
傳林間比丘漫凝睇爭如上方閒
　　淮揚一帶連嵗被水黎民阽危用遣髙斌周學健
　　　前徃賑恤兼求䟽濬之方瀕行詩以賜之
負扆奉三無垂衣御四陲殷殷何所念所念惟蒼黎祈
年厪宵旰惟願晴雨時安得海宇間比户足食衣百姓
敦親睦農桑樂雍熙圓葢䕃仁恩邇来無征鼙若獲嵗
屡豐教化或可期乃者淮揚郡澤國古若斯年来多水
災黎民困阻饑旬宣勅大吏補救頼有司瘡痍尚未起
賑恤宜早施蠲租並截漕䟽流兼䕶隄凡百區畫方實
藉衆力為吾恩汝其布吾民汝之兒何以瀹異漲化為
秔稲畦何以拯蒼黔免彼溝壑危予憂爾其釋爾勞予
應知勉爾經綸策慰予饑渴思
　　兩廣總督慶復奏報廣西太平府地湧泉水灌溉
　　　田禾喜而有作
粤西火畬地尤厪時雨暘曾聞夏仲月旱魃稍為殃企
望佳音報殷憂殊未央乃者荷天賜湧泉山之旁灌溉
數千畆源逺流澤長潺潺敷廣野决决活新秧豐稔欣
有兆大吏馳封章有年願率土况在魚稻鄉依稀寸楮
間而聞餅糜香所樂在田疇非為誇嘉祥
　　石門驛
午過石門驛秋風吹廣陌廣陌正西成場圃地無隙與
與帶穂禾青青盈壠麥最喜秋雨足緑野含渥澤老㓜
無菜色倉箱頗有積四顧生歡心青驄不湏䇿路旁一
農父倚杖愁黙黙豈伊憂喜殊其言鄙而得前年夏無
收所種供蟊賊去嵗薄有穫僅供半冬食今秋倍去嵗
銍刈殊費力租吏下郷来欵接完賦額吏去業主至逋
欠坐求責吾農三時勞曾無一日適我聞凄然悲執政
無良畫井田與均田制頗垂簡冊行之時勢異得寸還
失尺㒺民焉可為恒産䆒安則翁其善保軀展轉增嘆
息
　　再題盤谷寺
盤谷無定名太行亦有之是處兩山環不知名者誰我
来正清秋萬樹丹黄姿間以蒼厓松尤比春林竒石磴
溜鳴泉峭㟧雲四垂佳景面面殊圖畫行行披依山闢
新徑掃苔㸔古碑塵心一以洒不覺歸轡遲
　　初冬北逺山村
亭臯淡寒林坂原餘殘菊山村學溪荘竹籬圍茅屋欲
驗農功勤時寓幾餘目值此三冬初樂彼五穀熟雞犬
静塒扉􁆧穂堆囷簏稍慰心中憂未釋眉間蹙維揚尚
阻饑秋来漲淮瀆風冷棚居民幾多向隅哭雖覃賑濟
恩豈能遍煢獨小稔何足侈緬懐增怍恧
　　讀薛文清讀書録
孔孟既云沒邪説浸昌熾祖龍焚阬之吾道益失墜漢
唐千載間孰為傳道器宋氏正學明乃能闢邪詖周程
與張朱前後緒相継卓哉薛文清為學知取棄獨宗五
子語可謂得大意兹讀讀書録聿見平生志自云心所
開取以相劄記如香象度河歩歩皆實地澹泊味有餘
中庸行多愧所欽道聖賢文章乃餘事
　　春日泛卧遊書室
閒雲縷逺空新水漲中沚幾餘弄桂舟盎然風物美書
室何必室汲古探幽㫖時或眺西山卧遊足萬里魚知
春欲跳(平/聲)鷗為人驚起青青栁罥絲嫣嫣桃孕蕋篷牕
踈宻櫺倐忽移電晷古人惜分隂固知良有以
　　移花
脈土滋春膏嘉種無不宜偶因省耕暇移花課花師園
卉日以夥位置殊參差或芳隠岩下或醜露阿垂或以
蘭蕙質荆棘乃蔽之隠者出諸藪蔽者植之逵叢生醜
露條斤斧稍剪治遵彼除莠訓詎為傷仁慈湏臾各得
所而吾心乃怡霏霏甘雨沾澹澹和風披不枉大造恩
對之有所思所思知花易人兮豈易知
　　玉巵謡
如脂白玉巵既琢復磨之成器擅工巧恢恢圓中規豈
以盛醇醪眠花醉月飛擬以薦明水玩䙝非所宜更笑
博古家空爾什襲為永惟無當戒三復實我師
　　風
園林當首夏暖風日日吹拂雲似席巻飄絮如雪飛繁
蕋将辭條摧殘胡疾為對之惄焉愁不為惜芳菲年来
春雨艱多賦雲漢詩去冬三白佳膏潤被郊畿滿擬二
麥豐慰我三農飢亢旱雖未形待澤正此時先憂理則
然後樂非所期
　　隂
釀澤雲布空收威風返壑氛氲暗林巒黯淡静簾箔豐
隆馳素馭金烏稍歛爚佇待靈雨零普蘇甫田涸憶昨
三白積滿擬有秋樂春杪缺甘霖入夏驕陽熇縱遲五
日期(蘇東坡喜雨亭記云/五日不雨則廡麥)望潤心如灼覧古企休徵㤗
階調六幕連年憂旱澇信矣余徳薄彷徨立階除翹首
天衣脚
　　晴
閒雲歸逺峰髙空浄如洗亭臯清且淑紗牖玲瓏啓憂
心此稍釋暫覧風物美青青帶潤針馥馥含香蕊平林
泛輕籟别渚漲新水湖山弄霽光靄靄吟望裏念予經
旬愁兹喜良有以猶慮澤未普天恩詎宜恃吾民衣食
謀巨任将誰委以此數年来樂日堪屈指披圖欽古哲
兢兢惜寸晷况昧康乂術遑敢懈敬止永言勵此心陟
降監厥士
　　初遊香山作
西山衛帝都勝蹟由来乆蘭若何紛夥永安斯為首(香/山)
(寺名/也)我来攬景概正值新晴後朏明發御園蚤食至巖
口為境清且幽苔磴篆蝌蚪逺睇見窣堵近却蔽林藪
尋徑乃得入疑有山靈守豁然壺天開佳趣無不有掛
一恐漏百為縮裁詩手林扃引清籟巉岏抱復陡到山
息俗念窮探絶塵垢皈依禮法王如聞獅子吼旋啓来
青軒天藻瞻顔栁(來青軒有乾坤皇祖/御筆普照    四字)俯望暢心神碧
浪翻千畆稍憇棲雲樓嵐烟羃紗牖但聞琴筑聲泠泠
滴階右桃源與北山視此應覺醜徘徊不忍去耽静亦
物誘駕言返勤政治理商臧否從無香山詩非是相辜
負騁遊吾未遑兹来亦其偶
　　讀書
時雨既霑足園林清且幽麥畦含潤佳藥欄生香稠三
農均豫悦而我稍觧愁觧愁夫何為惜此寸隂遒檐楹
垂珠箔枕簟凉如秋揷架富圖書義藴供探搜汲古仰
前哲孜孜不肯休矧予乃下學安敢弛厥修文武道在
人徳行速置郵斯民三代民胡日趨佻偷欲期教化行
先裕衣食謀展轉成寝薪嵗月不我留把巻發深省懼
貽空言羞
　　西海泛舟因至玉泉山
輕雲鱗碧空蕩暄朝爽凑湖山静且嘉草木含芳秀小
舠泛西海西峰如在囿招提隠岩阿金彩樹間透沿流
試尋探玉泉宛相就是時新雨後活活湧銀溜拖為綺
縠紋激作珠玉潄猶疑天上雲飛自石邊竇山鳥何間
關林隂亦濃茂郊圻一騁望緑疇如錯繡憂旱心稍釋
此焉遣清晝
　　御門日方與大學士等慮及山東河南尚未得雨
　　　而山東報得雨之奏適至喜而有作
忝繼百王後俯臨三代民民天實予責詎以逺近分所
期赤㝢内比户利耕耘耕九而餘三庶免溝壑淪幅員
既以廣大造安能均澤國正思暘山田猶望雲誠哉天
地大不能無憾人緬想畿輔間待㴻當杪春旱暵雖未
形憂心已如熏旋得尺澤甘觧予愁緒紛麥秋轉可望
良苖争懐新爽氣来軒除几席清無塵豈其慰目前忘
彼齊與陳東郊需一犁午夜縈懐頻惟兹共時亮二三
休休臣負扆咨綢繆肯惜司農緡忽接方伯章降康知
自旻泰山雨崇朝汶泗波粼粼乃知得禾書誌喜良有
因誰無望蜀念展轉生戚欣尚慮鶉火墟此日膏有屯
　　射
燕角勁而柔楚棘直且長值此萬幾暇學彼六藝良風
日散清淑佳䕃含㣲凉虎賁三千人掄材盡鷹揚鹿正
依法設繁弱亦已張觀徳誠在此為仁良可方伊余有
㑹心圖治思興唐文皇譬脉理慄慄懐幾康三復凛載
舟數載徒望洋
　　捕鱧鰋有懐
　鱧鰋之名見於小雅魚麗鱧即俗所謂黑魚鰋即鮎
　魚蓋鱗屬中最賤且惡之種而捕之則甚難觸目興懐
　亦有所託云
濬沼植菱芡圍以陂與塘澄流深且濶鱗屬恣潛藏在
淵日以乆美惡類繁昌一朝事搜捕欲去其莠稂惟此
鱧鰋種如彼獸中狼君子所不食(見韓詩/外傳)太液安可容
(叶/)况食其比倫鯉鯽胥被戕獨恨頑惡流偏足趨避方
綱罶既難獲竿絲亦弗上(叶/)有人謂余言魚居水中央
截源涸其波彼醜安逃亡依䇿試為之重施隄與防鱧
鰋伏汙泥所陳鯊鰱魴是謂思去惡反為善類殃世事
有如此對之增慨慷
　　熱
昔余究元理心地足清凉朱明任歊蒸一室如禪房兹
余厪民瘼視民恒如傷時維暑雨候怨咨豈能忘炎氣
當亭午盾日方熾昌念彼壠畆間曝背正耘秧茅簷蠶
事急經緯忙呉娘藴隆非所憚勤劬實可臧豈無九重
居廣厦簾垂湘氷盤與雪簟㶑灎翻寒光展轉苦煩熱
心在黔黎旁日夕思其艱怵惕不敢康安能物外遊逍
遥學䝉荘
　　夏日遊香山二首
逭暑思清凉暫憇招提境茂隂連窮岡廻風来複嶺松
篁何瀟灑石泉弄澄冷妙髙(堂/名)真妙髙几席幽且静窻
前老虬枝童童盤碧影塵念既云歇禪心亦以屏適然何
依著付與閒雲領
重基占佳勝一覧富萬概雨後朝爽凑谽谺新染黛髙
樓俯碧川烟雲呈變態檐樹緑婆娑砌花紅𤨏碎遊心
竹素園匪慕湏彌芥支公價誠論白傅山今賣
　　懐柔縣行宫對月
當秋玉輪皎况将臨望夕髙空無纎雲銀河寫修白而
我因上陵王路此于役行宫隣古縣晚景歸吟摭轅門
息葆吹蘭錡倚畫㦸愛此清宵佳對彼凉蟾碧蒼松韻
金籟徘徊泛瑶席秋英何盈盈啼螀紛唧唧泬寥良足
欣襟懐増暢適誰復尋前題俯仰論今昔
　　臨白河
宻雲古雄郡山川何壮哉白河襟其右圓流多洑洄野
花夾岸紅中泓鏡影開是時秋漲過波聲猶喧豗豈能
駕虹橋臨渡且徘徊因知投鞭言侈志禍之媒駢舟作
輿梁横陳榆栁材力作爾毋亟非為遊觀来
　　觀荷
我從御園来荷花半彫殘此地乃關外荷花正新鮮離
宫憇征轡鏡浦逥遊船鵁鶄時出沒逺峰入清瀾香籟
拂我旁霞錦輝我前俯朶如欲訴傾珠學涕汍仰花似
開靨對客呈笑顔朔塞多嚴風花事應早䦨是荷婀娜
姿詎能全其天或云惜芳菲留與詩人觀或云開較遲
夏仲方田田晚榮亦晚枯至理然乎然
　　聞近京一帶得雨喜而有作
行旅慮乆霖䟦渉沾塗泥南畆種麥人方望秋雨滋自
我始于役二旬已有竒未遭滂沱苦率遇晴霽宜豈不
利輜重中心有所思思彼壠畆間来牟正其時亢暘土
脈乾耰鋤将安施忽覧封章奏膏澤自天垂四郊一犁
雨雨公還及私良農既不悞塞路仍如兹雨暘各適可
孰非大造貽懸懸差已慰芄芄猶可期迴鑾歴緑疇應
有喜農詩
　　夜雨
塞山能作雲峰頭幾縷布有渰始萋萋如絲肖霏霧數
日苦塵壒喜此甘膏澍濕潤忽被野延綿乃入暮牧馬
聲漸息啼蛩乍如訴欹枕聼淅瀝曠懐良可賦丙夜漏
㸃闌㣲見星河露明朝發征鞍清切秋烟路
　　對月思唐太宗遼城望月事即用其韻
隴得復望蜀徴去尚存碣誰能效舜階繽紛干羽綴今
月猶古月千秋何盈缺壮志想當年萋萋烟草結情因
寥宇寄光向踈林滅
　　冬夜閒吟
良夜漸添長斗杓亦旋北旌門笳吹奏大野人聲息歸
轡辭藩陽乘輿指京國氊廬坐閒窻可愛新月色差無
塵念縈㣲覺輕寒逼關山廵閲多歴歴皆堪憶揚鸞和
鈴中玉律忽已易悠悠今古人趁此駒過隙百年詎云
乆寸隂實可惜際兹清宵佳况對寒蟾碧金鴨已結篆
銀檠半折堲却似去冬夜梅香遞宣席所志嗟無成所
學曾何得惟餘此初心時時自兢惕
　　再題澄海樓壁
我有一勺水瀉為東滄溟無今亦無古不减亦不盈臘
雪難為白秋旻差共青百川歸茹納習坎惟心亨却笑
祖龍癡鞭石求蓬瀛誰能望天倪與汝共濯清
　　見耕者
揚鸞鳴和鈴芳郊經迤邐是時春将仲盎然風物美脈
土既已滋于焉農舉趾烏犍耕曉烟桔橰轉新水携筐
播嘉種曰穈芑秬秠徂畛侯主伯課業惟孫子有来思
媚婦餉之用二簋停輿一問之所言良有以賦性質且
芚難為韋帶士况彼勞青燈豈易拾金紫欲為工賈流
近利吾所恥所以四民中惟農良莫比土物誠可愛世
世恒守此當春南畆蘇修我耒與耜惟祈雨暘若倉箱
還可擬
　　御園親耕
皇考時屢行之當春舉趾兹惟其時率循舊章並勸良
　　　農觸景興懐㸃筆成什
姬周肇豳岐所勤惟穡事愛土物心臧八百基由是(叶/)
言考三代旋開國非一致豈無仁民君務農姑且置我
朝得天下馬上搴旗幟創武守以文耕稼尤留意
皇祖繪為圗種穫編次第
皇考耕耤田嵗嵗禾雙穂謂是御園中朝暮便親視(叶/)
况匪司農掌毋庸甸人治近驗雨暘時遥為倉廩備小
子承
遺教深懼徳弗嗣民天念在兹敢懈肯播志時云暮春
初修我耒與耜(叶/)穀種備青箱服犁曰黄牸既耕亦既
種時雨仰
天賜詎止勸良農子弟示勿替
　　心逺閣作
春穀未播種秋麥纔抽頴食乃民命關吾宜為祈請明
神靡不宗况兹妥靈境何湏玉帛陳一𠂻萬營屏未瞻
膚寸合轉覺吹萬猛信矣誠未孚惄如憂益炳稍憇心
逺閣遥望東南頃題句憶舊年緑雲正井井
　　春懐詩
漾澨南入江豈復西為漢朱輪墜桑榆詎返東而旦四
時均易逝三春更難絆九十忽云過青韶亦已晏落英
紅貼波輕棉白堆案關闗南来鶯遥遥北去雁萋萋草茸
砌隂隂樹隠岸怦然意靡寕遑樂清閒宴繄我非傷春
所慮壠畆畔枯壌乆待澤終風日益扇播種惟兹時過
候饑将臶何辜兮吾民凉徳增靦靣那無補苴䇿濟少
而漏半披衣立宵宇明星方爛爛繁慮賡長吟聊用攄
三嘆
　　進宫見路旁麥苗待澤孔亟秋禾尚未布種惄焉
　　　有憂賦以自咎
聞人亦有言甲子鮮豐嵗彼媕婀者流復舉史所記云
堯湯水旱匪為聖徳累此論信然乎試思君所司周官
設三公尚有燮理寄矧子實元首休咎徴所致寰宇雖
恢擴遐邇均在意耕九未餘三安得稱有備我自去冬
半顒望三白瑞亦知時尚遥念念頻縈繫侵尋春徂夏
益覺秋難置憑輿歴枯壌終風動氛翳麥苖将萎黄穀
種遲布地此責竟誰諉此災皆予戾忸怩對百工不啻
陳六事短什用自咎訟語無倫次
　　湯泉荷花
暖溜饒地靈勝似逺公社芙蕖綻清和不待朱明夏女
夷有私鑄相争木奴冶裛風散芳馨照日含嬌姹却譲
别浦荷盈盈秋露㵼早盛亦速零寄語附炎者
　　詣香山禱雨叠舊作初逰香山詩韻
客嵗歴招提相隔倐已乆赤帝司南方清和斯夏首来
牟秋已歉布穀時恐後惟民命繫兹恃以餬其口蜥蝪
竟難致空復驗蝌蚪我閒神所妥率在深林藪是地有
靈潭母乃蒼龍守但祈溥膏澤屈禮吾何有播之未棲
田耘之安容手歩禱攀烟蘿遑計磴道陡霑衣汗已淋
舉袂風颺垢飛亷下元㝠轟砉雷應吼大士慈悲心甘
露灑楊栁湏㬰遍九垓枯槁蘇東畆旋憇来青軒為啓
来青牖昨夏喜農時草書懸壁右對之自忸怩不待他
人醜見理既未確觸物皆成誘返已試品評臧少而多
否率此致咎徵詎是明神負敢期雨必零尚㑹雲相偶
　　秋夜泛湖賦唐文皇爽氣澄蘭沼之句得詩五首
　　　依韻為次
徂雲淨碧天金颸蕩輕爽入夕幾務閒玩此虚明象棠
舟稳如屋鑑浦平於掌賦詩思其人髙山予所仰
琴書樂有餘天水涵無既咽露蛩語饒横霜鴈聲未四
時皆有月獨以秋為貴歴歴翠錦堤遞遞芬陀氣
鏡裏坐空澄𣺌然思與凝朅来青雀舫愛此玉壺氷衣
袂皆無滓胸懐亦絶勝逢瀛原不逺咫尺有人登
遥疑霞有脚却過蓼花灘蟬韻将辭栁荷香尚賽蘭晚
山歸静寄秋月本澄觀稍適清閒宴匪尋長夜歡
譲月雲歸岫報秋波澈沼将圓未滿規歴漢常移秒此
夕夫如何萬里明未了姮娥憶貞觀不改天心皎
　　七月二十八日恭奉
皇太后進宫路旁禾黍與與入覧欣此西成稍紓望嵗
　　　賦詩誌喜亦歌其事也
食人食於人事殊心則同較課雨與晴均此望嵗功憶
我春夏交雲漢歌藴隆殷憂厪
慈寕歩禱誠乃通東阡霑霡霡南畆紓蟲蟲起枯而蘇
槁額手感彼
穹朝穟飽玉露午顆摇金風髙原與下隰一例皆芃芃
有秋竟可企非余忖度中奉侍
大安輿欣覧䆉稏叢
一笑慈顔豫信可慰予𠂻賦詩誌農要匪為誇年豐
　　南紅門池上咏
昔来池上遊春日方載陽今来池上遊蒹葭已蒼蒼逝
者誠如斯因悟徃未嘗吹波鯉魚風垂垂蓼影長漁歌
起烟外鷗波㶑河梁清濁誰致然有懐彼滄浪
　　盆菊
塗龜寕曵尾不慕藏廊廟山木寕棲崖青黄非所好黄
華隐逸材倜儻寡同調卉譜偶傳名藝苑誰能貌花師
鮮法眼視比春葩耀杯水引滋溉圓盆作幽隩枝幹受
束縛猶詡人工妙杞栁為桮棬戕賊豈伊樂繩墨厥天
然俯仰任其詔垂頭綻冷芳恐被柴桑笑剪翅来孤鶴
引吭一相弔
　　順義縣行宫作
将為田盤行趂此秋成閒旌麾歴冀野輪蹄背湯泉朝
暾散晏温入我輿帷暄塗霜帶冷白坂花垂紫殷枯樹
雀飛飛廣陌兎爰爰芻棚隠茅落罷喘牛髙眠囷鹿户
有積室家幸茍完所見扶鳩翁尚鮮怨祁寒由来嵗功
成降康端自天行宫建勝地樹石誠有年葺新成此日
止頓因路便匪誇棟有芝詎必池茁蓮記我書室名是
處欣隨安明牕受暖曦市語隔煩喧染翰藻思抒習静
道心存惬適以為佳奚必居深山
　
　
　
　
皇清文頴巻首二十
欽定四庫全書
皇清文頴巻首二十一
御製詩
　七言古詩
　　銅鼓歌
　雍正庚戌秋九月廣西撫臣金鉷進銅鼓一云民間
　墾田所得名諸葛鼓相傳諸葛亮以鼓鎮蠻云因歌
　以紀之
赤帝失御火不燔冠以苴履翻坤乾靖王後裔英且賢
慨然奮義振中原南陽之藪臥龍蟠下車三顧意何䖍
龍飛雲路見在田君臣相得魚水歡東使呉會騁辨言
八十萬衆成灰烟西入益州奠本根鼎足峙立固且完
永安宫裏龍髯攀調和宫府整而閑命師南指定獞頑
七擒七縱服諸蠻鑄銅成鼓永鎮旃風雨侵蝕年復年
數易時代陵谷遷下巢蚯蚓隣黄泉照臨無復資魄淵
濡潤還沾雨露偏崇鼎貫鼎増斕斑獨於厚地全其天
由來竒物終播宣一朝光氣騰荒阡施厥畚鍤瓦礫翻
有聲鞺􁨪非絲絃宛然銅鼓形不刓洗剔苔蘚光澤鮮
驚看老幼何喧闐大吏表進
九重前為陳檀案撤包氊聚觀羣下充庭軒試加擊伐
聲啍啍大鵬摶風長鯨噴上有四蛤猙獰蹲旁有雙耳
綬色緼龜紋虬篆隱隱存覆之黄縑加束純方今
舜目闢四門兩間並獻貞符繁不誇寶鼎出河汾詎數
劔氣沖斗躔我聞置鼓召諫臣訪察民隱牧元元此應
其兆無乃然坐見讜議日聯翩鏞鐘大叩張宫懸
　　讀司馬温公諫院題名記
豐碑聳立髙尋尺銀鉤鐵畫生光澤纍纍若若同時榮
莫混賢姦一片石天風凛烈護剛堅表列生平勝竹帛
他年元祜鈎黨臣義形石工傳安民豈知後世翻寶愛
幾與諫院題名鄰君不見山可礪兮河可帶桑田滄海
還相代此名一留不復敗
　　自鳴鐘
扶桑日出海門紅大秦西洋颺景風懸橦度索底貢同
於皇聲教敷天通梯航山海来朝宗厥獻竒物自鳴鐘
銅輪鐵絃凡幾重機軸循環運其中應時滴響聲舂容
挈壺無所施其功精巧絶倫疑鬼工倕班流汗難追踪
異哉兹物無始終週歴晝夜春與冬懸置几上勝金鏞
晚報日昳曉嵎東我聞寶賢寶物雖不同咸賓亦足效
球共考時定律佐三農此鐘之利貽無窮
　　題宋宣和清明上河圖用駱賓王帝京篇韻
大禹敷水土導河過龍門漭泱萬里間卓為羣瀆尊流
經積石走凾谷東過洛汭繞甸服土中自古稱洛都襟
帶山河雄地軸維昔宣和全盛時寒食初過一百六澹
烟輕雨清明天踏青嵗嵗侈華屋華屋朱樓金闕隈千
門萬户天邉開飛花香滿宜春苑稱觴獻壽柏梁臺佩
響千官入山呼萬乘來簪裾艶文藻雲漢儼昭回梯航
萬里至輻輳日中市綺縠揚衯裶連袂如雲起桞隂暗
沙堤花光明御水寶蓋蔡京車高牙童貫里中樞甲第
起崇墉相國髙堂列鼓鐘道君禮樂三千盛孱國山川
百二重春入上林迎旭日雲開水殿躍飛龍龍樓鳳閣
相輝映山城鼔吹春逰盛春逰處處多貴臣青驄駉駉
車轔轔明月樓中邀上客紫薇花下宴嘉賓滿堂珠履
珍羞錯從容欵曲金蘭親斜陽返照天欲暮汴水橋邉
車馬度橋邊街市何喧闐萬貨千商夾道路路旁桃李
紛芳菲逰人雜遝白馬肥朝催玉勒花間去暮拂金鞭
栁岸歸頗厭錦繡服新裁白紵衣劇孟風未峻郭解力
猶㣲平生但言憑義氣捨身許友未覺非郊畿靄靄帶
晴雲稻田桑圃望中分村墟景象多幽趣㸃綴蚩蚩忘
帝勲婦子嬉無節長幼略無文常樂昇平烽火息霸陵
閒却故將軍栁堤逰客艤船待一櫂輕移山勢改嫣紅
粉白夾岸嬌蘭橈畫舫中流在中流競渡各紛馳渡口
魚磯疊石為更有一川風景别身在蓬萊自不知蓬萊
宫殿何繁華瑶島瓊臺入坐賒仙人爐煉長生藥羽客
丹成九轉砂靈素作安期遺我棗如瓜驅山走海丹青
變筆底烟雲紙上見神思妙藝出清新偶然展軸驚萬
人巧贍奪天工結搆含精氣逺過顧虎頭不數陸仙尉
仇子此巻何為哉燕雀嬉嬉畵裏來驅鄰自召強鄰侮
繁華侈泰禍之媒牛車俛首受縳去冰天雪窖嗟徘徊
即今歌舞地花發為誰開空留遺跡在憑弔費詩才
　　德夀寺古鼎歌
龍宫巍巍紫氣軒輝耀榱甍煥崇垣寺名德壽菴羅園
刹竿髙掛珊瑚旛停鞭卸轡山門前一滴欲尋曹溪源
東瞻紫霧明朝暾清凉頓覺隔塵喧香浮寶殿謁世尊
兀然古鼎吐雲烟何人鎔冶工雕鐫金翠斑斕歴嵗年
上文雷回下雲紜猙獰狀類獅子蹲籀書斯篆跡難分
世次那辨癸與辛蝌蚪盤屈蛟龍奔周彞虞敦恍猶存
葆精凝潤疑瓊璠寒光欲流不可捫日月照射輪朝昬
洗濯全資雨露恩在昔盛事傳横汾此鼎神異邁等倫
我欲負之千蹄犍移向帝闕鎮厚坤充以大武佐魚豚
萬斤木火為之燔有實大亨養聖賢
　　望雪行
今年三冬未見雪同雲苦被風吹撤夜觀望舒如鏡明
曉看翔陽似冰潔秋麥全資冬雪培遥識農家望嵗切
我聞三白兆豐年望霰先集心如結上帝穹窿坐玉京
青女滕六分行列如何不一駕雲車試剪飛瓊噴玉屑
飄飄灑灑頃刻間利我三農都喜悦
　　春蔬
春融地氣如膏滑一畦烟甲隨雷發檐前小鳥喚春眠
裛露擕籃勤采掇早韭初菘紛列盤清芬細嚼冰齒寒
淡泊有味取次領旦晚為爾還加餐君不見一食千金
丞相府猶說區區難下箸
　　雨前茶
榖雨前春雷後色染鵞黄新上栁携籠男婦谿山走爭
試采茶三昧手日烘山腰暖碧雲槍旗半吐摇酣春賣
與商人博衣食徒勞曽未沾其唇伊予品泉逸興賒啜
罷還憶貧民家新絲新榖都已賣即今又賣新芽茶
　　有鳥二十章
　孔子教小子曰詩可以興又曰多識於鳥獸草木之
　名鳥獸草木中觸我性情有興機焉若徒追琢字句
　強裁聲韻烏可與言詩哉唐元㣲之作有鳥二十章
　備載鴟鴞老烏諸惡鳥之可憎雖疾世之憤辭然不
　失三百詩人之㫖予讀而慕之倣其體亦成二十章
　所詠者皆鳳凰鵷鷺諸名禽微之以刺而示戒予以
　美而示勸其有助於性情一也至於風格之髙錘鍊
　之雅予固未能及古人觀者取其意而略其辭焉
有鳥有鳥百鳥王雄為鳯兮雌為凰朝棲崑圃飲玉露
夕宿蓬島餐琳瑯九苞六德耀文明恢恢天宇恣翺翔
厥惟聖人修至德來巢阿閣呈嘉祥藹藹吉士馳王路
千秋萬載邦家光
有鳥有鳥名朱鷺波静昆明常顧歩漢鼓曾標樂府聲
周舞亦載詩人賦振振有序羽翮聯和鳴未許雜孤鶩
玉筍班中識爾名由來博得人人慕
有鳥有鳥雙鴛鴦接翼交頸遊方塘共宿蘭沼何容與
同飛鏡浦相廻翔若有人兮翠袖裳思夫君兮天一方
春朝歩兮春池旁覩佳禽兮增慨慷
有鳥有鳥在水滸飛鳴行摇如相語如相語相急難相
急難兮食不安逺羅網兮泛清瀾啄蘆頭兮心共閒君
不見悌有鶺鴒孝有烏人禀秀靈如不如
有鳥有鳥聲緡蠻遷喬求友出谷間楚楚金衣綠隂裏
諧鳴玉管呌春䦨髙齋日午簾幙悄側耳徐聽音未了
生平不少素心人關山迢遞予懷𣺌
有鳥有鳥曰靈鵲羽族本天似先覺但不告憂惟告樂
惠廸則吉宜忖度憑兹作喜易舛錯鳥智人愚非見謔
有鳥有鳥名布穀髙喚枝頭村桞綠村老聞聲急荷鋤
趁時耕作還相朂東隣西舍催耕遍喉吻苦乾飲水曲
不似籠中雙畵眉巧言但博主人肉
有鳥有鳥枝上啼啼聲風送到深閨聲聲催織當春日
織女聽罷顰雙眉飽蠶方作繭那易成新絲新絲還要
賣匹帛安可期我願拖綾曵錦者常念茆簷忍凍時
有鳥有鳥如輕舟毛衣皓潔名沙鷗穩宿洞庭秋夜月
閒泛瀟湘烟水流將雛命侣頗自得對爾還似逍遥逰
有鳥有鳥名鴻鴈秋去春來期不變成羣飲宿向沙洲
蘆葦蕭騷波㶑灔古人重爾信義敦嘉禮親迎用致奠
如何世人轉不如糟糠富貴分欣厭
有鳥有鳥雉將雛雛兒聲澁學母呼壠上風揺麥浪緑
引雛拾蟲却相逐大堤年少挾金丸見雉此意不肯彈
彈雉雛兒誰為哺彈雛却憐雉心寒収弓擲丸不復㸔
有鳥有鳥慈烏鴉飛集庭樹聲啞啞聲啞啞引其雛羽
毛翩翩尾畢逋尾畢逋雛亦長烏老更借其雛飬母為
慈兮子為孝禽鳥亦識人之道
有鳥有鳥清秋隼獨韻金風利爪吻勁氣猙獰似駿驄
眼疾身輕雙翅敏晴臯一下萬山青狐兎燕雀藏伏盡
有鳥有鳥名黄鵠軒軒霞舉超凡俗矯翮翩躚來玉京
却向太液池邉浴隨仙去後空餘樓入琹弹罷猶思曲
㝠㝠灝氣恣翺翔引我欲窮千里目
有鳥有鳥雲錦文巴山靈禽夙所聞的的彩色映日麗
煌煌繪羽翻風新竒姿藻燿欺凡鳥雕籠飲啄為君老
却勝塒頭村鷄鳴瘦立風霜報天曉
有鳥有鳥呈符瑞援毫作歌紀其事伊昔明皇即位初
貝州飛蝗害苗穗乃有白鳥凡數千一一喙啄蝗盡斃
當時姚宋作相公調和變理稱郅治開元天寶易治亂
玉妃擅寵昭陽殿祿山食人如食禾嗟此蝗兮可若何
安得白鳥大如蓋食此蝗兮安内外
有鳥有鳥志不移啣石塡海無已時海却何時滿石亦
何時斷但見羽毛禿兀爪喙疲咄哉汝鳥尚有志人而
無志鳥所嗤
有鳥有鳥雙白鷴清秋玉立菰蒲灘踏波緩舞藻文動
澄流照影翩珊珊性情髙潔如其色自首至尾無㸃黒
俗眼欲㸔㸔不得
有鳥有鳥金翠斑厥名孔雀産巴山産巴山来帝里屏
張藻耀文明起羽儀為國獻嘉祥不甘戢翼巖阿裏
有鳥有鳥雲間鶴萬年枝上欣所託勁羽梳風意態孤
清聲韻月響深壑常伴仙家丹鼎烟不慮虞人施矰繳
有時灑翮一髙飛迢迢天路翔寥廓
　　觀刈麥
麥苗入夏結穗黄東壠西壠碩且長老農此日走田忙
腰鐮遍割樂歲穰笑看黄雲各成片密莖隨手行行亂
肩挑背負曬簷頭饘粥有餘他不羡呼兒莫逐飛來雀
令渠亦識收成樂
　　擬杜工部洗兵馬行
長雲不隱關山月沙漠龍堆多戍卒壯士横戈古戰場
將軍飲馬長城窟長城水寒馬不嘶刀環入夢多歸思
少婦樓頭咽横笛一聲秋韻臨秋吹吹笛聲髙復聲下
驚起匡牀髙臥者側身吟望興咨嗟向天長歌洗兵馬
謂天蓋高聽自卑電光倐忽雷車馳雲師雨伯揚青旗
陰昆水族功並施盆傾瓶注遐邇滋洗盡塵氛永息師
男歸其家婦育兒九州安堵樂雍熙壯士勇力亦奚為
欲挽天河安用之
　　夜臥聽雨憶平郡王
朱明屆候天方永如烘暑氣焦塵境座間揮扇手欲疲
林下乘風吹不冷今朝一雨洗煩囂入夜濛濛萬縁靜
楊桞陰中罷暮蟬梧桐枝上收清影時有匡牀髙卧人
一杯芳潤澆苦茗夜凉霜簟好安眠芭蕉響滴殘夢醒
醒後悠悠動逺思思在龍堆連雪嶺如心居士在軍營
年來王事勞馳騁即此清凉夜雨秋行帳殘燈懸耿耿
天心仁愛當偃師坐看絶塞狼烟靖百萬健兒歸故鄉
淨洗兵戈只俄頃猶憶去年烟雨中緑簔共泛滄波艇
清宵蝶夢亦偶然人生何必歎浮梗借有好風吹送詩
知君應在三秋領
　　豐碑行
夕陽返照輝道周驅車古路西風秋路旁豐碑何其稠
森森插笏盤龍虬誰能細考姓氏留但聞土民說所由
明代貂璫威福擅司禮還兼御馬圈秉筆曽標封事題
内操更敎昆明戰沒後養子不掃墳羣埋此地多無算
當時威燄劇熏人只今草掩流螢亂我聞此語識興亡
秦漢唐宋皆殷監私暱何曽念履霜竊權頓令愁飛霰
勒石猶誇爵里高千年青史誰能逃辛勤汗馬創業勞
大半抛擲由若曹
　　見桃樹下栽松感而有作
園中種樹羣芳滋㡬年榮長紛葳蕤或列山側或傍池
同蒙雨露爭參差阿誰位置失其宜山桃下植青松枝
蜿蜒未放拏空竒甘爲蓊蔽嗟何辭春日抽條緑葉披
勢高獨占陽和私蔥蘢待到嵗寒遲吁哉已過煦嫗時
我欲借問塲圃師種植顛倒意何為青松磊落龍鳯儀
山桃弱質人所嗤胡居松上茂蔭垂因循坐令虬枝萎
自古掄才還若兹坐對感慨抒幽思安得槖駝妙手移
或棄山桃付芟夷良材俾沐三春曦他年梁棟誠堪期
　　同五弟月夜舟歸
湖波㶑灔當秋澄一輪寒浸秋月明上下清光星斗燦
輕舠打槳中流行萬籟閴寂天在水蘆葦㸃㸃飛流螢
長空泬寥堪妙會鴈行拈韻欣同賡詩成泊岸松忩臥
還聽沿階蟋蟀鳴
　　秋浦泛舟
西風拂水烟波緑櫂過寒溪三四曲采采蒹葭颭白花
臨流驚起雙鷗浴雙鷗忽入芰荷叢可憐寂寞餘殘紅
錦帆畵舫披薰風猶憶競渡誇天中轉眼秋湖明似鏡
雲山倒影澄波静岸桞寥蕭咽晚蟬艤舟月掛孤篷正
　　法海寺題壁
百年蘭若雲封户山僧靜坐絶徃還我來杖策尋幽勝
啾啾山鳥鳴空山欲落未落楓葉赤乍斷乍續秋雲閒
烟蘿石徑歸路杳孤月已上臨禪關
　　題秋山行旅圖
疎林葉落羊腸繞凄凉旅况燕山道馬蹄踏月人影斜
炊烟未散霜花曉世人名利紛勞勞空敎驚起棲枝鳥
　　題王諤豐年農慶圖
金颸蕭蕭楓葉落髙空爽氣横寥廓如雲多稼漸登塲
歡騰西墅連東郭白鵞下水烏犍閒池田波靜流潺湲
秋原􁆧穗雜黄紫乍似春回萬井間刳豚烹魚為翁壽
新粱炊飯香噴口三時拮据豈徒勞共喜西成獲大有
弱婦房中自理機砌蛩唧喞催寒閨可知衣食生民切
辛苦終年無已時
　　初夏日聞鶯
雨餘新緑林初鎖風傳睍睆聲聲可臨流度陌弄晴暉
桞絲花片紛婀娜何處傷春不忍聽誰人求友最關情
雙柑斗酒兩無頼繁絲孤竹空復鳴参差流韻紗窻綠
金猊半炧蘭烟馥想見茆檐力穡人當作村頭呼布榖
　　瀛臺木變石歌傚李長吉體
大山穹谷崇且盤山頭鶴駐曽棲仙岑巒嶇峿扶孱顔
金堂玉室相鈎連雲興霞蔚吐紫烟含囊靈瑞如陶甄
靈林㝠㝠冠其巅其幽叢雜多桂蘭是為天宇宅天男
乃有異木鎭厚坤蚖菕杜松非其倫蔽虧天日無朝昏
為舟十數皆其孫匠石却顧持斧奔水龍噴泉沃厥根
啼蛄弔月星漏㾗干雲負霜枝曲巻靈鶬振翅毛羽鮮
老桂漫誇呉質眠白榆空足沈卽錢櫛櫛銀雲車蓋翩
掛以雙丸繞魄淵壽比散术已有年女夷不敢司厥權
付之圓蓋全其天枝離幻作秦女焉會觀木石兹同壇
為髮為身一體全亭亭傑竪無比肩暖春生玉疑藍田
磷磷爛爛出五源女媧煉石兹尚存傍林插巖絶攀援
竒礓詎妨山溜穿五丁不可奪其堅端州石工安足論
移來曽受海神鞭五車能上束馬牽都下傾城咸厭觀
方壺蓬島資盤桓辭山不戀山木繁瓊臺璿室何丸丸
罘罳風呌露掌寒漢唐池館今依然為薪非火悟火傳
　　蓼花紅
蓼花紅蘆花白緋桃雪棃無顔色草木芳榮各有時韶
華一去不復追君不見大禹惜隂爭一寸吁嗟老大將
何為
　　關山月
關山月秋倍明塞楓磧草凉颸生皎皎懸空漠海白沙
蛩霜鴈寒聲并關山月今異昔烽烟久靖田疇闢不似
當年戍卒憶家鄉亦或戰塲覆沒孤魂魄關山月昔異
今即今秋蒐乗興惟閒吟前車堪作後車鑒持盈保泰
惕予心
　　熱
朱明遲度丹霄上萬籟無聲静棼響暑氣生侵玳瑁牀
凉颸不到文羅幌砌裂苔紋破篆㾗戸饒梅潤濕柱磉
生憎蟬嘒聒耳煩况復鳩鳴懸念想豈無沈李與浮𤓰
園林坐啓層軒敞念彼公田待澤久耕犁未舉將生莽
笠底老農畏赫曦冰壺那忍獨延爽吁嗟又復夏云半
宵瞻雲漢徒首仰側聞上蒼心好生解澤詎久遲長養
扶桑湧現火輪紅夜以繼日勞悵怏錦樣三春忽忽過
炎炎永晝薰風盪何能習靜學禪師丈室安心息紛攘
　　望法海寺
雨後西山翠如洗嵐光浮座秀尺咫似聞鐘磬林外鳴
常有雲烟峯半起就中法海古精藍曾逰記得禪關美
風戞松筠紛竽笙霜酣槲桕垂紅紫旋開寳殿鎖琅璫
法王獅座䖍瞻禮偶然遊戲探曹溪山僧為我參一指
今朝望裏試重尋昔猶非昔今豈是眺逺閣中一覽時
(舊遊法海寺有却供眺/逺閣一覽餘清省之句)由來不隔彼與此
　　耘田者
老農炙背耘田苗汗濕田土如流膏廣庭揮扇猶嫌暑
彼何為兮獨不苦獨不苦兮無奈何未見應比見者多
農兮農兮良苦辛慙媿身為玉食人
　　神仙引
騎龍曉赴三清朝翺翔紫府偕佺喬東逰海上喚太眞
重舞霓裳按六么黄鶴赤鸞棲瑤圃神之君兮翩來下
(叶/)一聲長嘯萬竅風㡬迴灑涕三秋雨俯視齊州十三
㸃滄桑屢變増吁惑壺中日月不堂堂洞口春光亦冉
冉瑶為堦兮金為室中有至人不可識若把貪嗔癡念
求秦皇漢武求應得
　　閶闔篇
詄蕩天門黄道開層城十二光回回祥風吹扇旭影來
兩兩列宿排三台五雲耀彩春徘徊迎薰豁達徹九垓
予心如是思深哉無所隱蔽宇量恢出入登進惟賢才
　　題郭河陽雪山行旅圗
天娥快剪剪薄紈瓊華一夜纈萬巒臨風玉樹枝簇攢
大地變作銀界觀凍峽千尺白龍蟠濺壁大小皆珠丸
㟏岈截嶪那可攀剰有羊膓路屈盤誰歟馬背凌兢寒
羸僕皸瘃猶堪憐溪橋滑刺手足攣冷風吹揭墊角冠
名利子也何足歎谷廻路轉茅屋連茅屋有客疑袁安
披巻笑傲忘朝餐嚴威栗烈不可千河陽此法摹范寛
當前勞逸憑君看
　　秋夕南紅門行宫對月
去嵗龍沙試秋獮關山月色閒吟遣今宵桂魄還分明
離宫照我無限情誰知幾缺復幾圓暗換今年與去年
去年月即今年月何必視昔空悵然白露瀼瀼衣袂冷
倚楹相對忘懷永
　　鑿冰放舟
春入湖心冰力弱東風料峭何曾著(諺云春風著/人不著水)鏡掩
鸞光黯欲迷璧剖羊脂分來薄碌碌冰牀聲已收中流
遲放飛鳬舟零澌碎凍不可亂亭臺寂寞榜人愁齊趁
午晴呼什侶曲鉤利㦸長柄杵截方裁角片片瑩撐來
仍向冰中貯忽疑銀浦泛瓊珂錦帆飛過太液波不比
凌人載周禮還如漢使窮天河鑿冰已過二之日匪納
謻門典何出朝寒仍復結琉璃侵晨工作衝嚴慄吁嗟
黄頭効勤良可嘆瘃手皸足不忍看自今欲戒游觀興
瑤編獨對心神瑩
　　花朝無花之作
昨歲花朝花燦爛今年花朝花信慢曉來佳節正春中
忽見花旛綴别院瑶華琪樹相鮮新嫣紅姹紫枝頭絢
坐令女夷増光輝何湏剪綵陳家媛韶華透漏已如兹
髙閣丁丁報銀箭莫嗟畹圃少芳菲會看紛紛亂如霰
　　十駿圖歌
羣空冀北星輝房天閑十二有驪黄赤汗流赭太一况
(叶/)就中最數萬吉驦龍顒鳯聳誠昂藏驊騮闞虎威武
揚四蹄椀踣騰康莊玉獅子貢自法王超拔躡景馳晻
上(叶/)花間敲句移銀牀俊逸尤讓霹靂驤權竒俶儻孰
能方龍沙一馳殪千狼是為渥洼産中良雪㸃鵰臂三
冬凉狐兔奔避雉雀惶有驈有驈自在名(叶/)朝騖蜀越
夕齊梁徒傳魯牧駉有皇奔霄荏䥫駛異常不湏鞭䇿
追星芒赤花鷹來大宛鄉磊落獨歩驥子英(叶/)翩翩鸞
鳳雲中翔籋雲之駃馴且剛百里底用宿舂糧嗟予無
徳御萬邦肯學八駿窮八荒懔乎朽馭刻敢忘來賓用
誌祖澤長金輅玉仗開闔閶田車弗駕坐明堂驅馳樂
圃遊禮塲六龍時乘受天慶
　　神木行(黄木厰有巨木長六十尺其圍臥地蔽騎/者弗相見也土人稱曰神木相傳明初建)
　　　(北京時自南方轝致之以其不中繩墨故/弗用其皮膚因年久剥蝕視昔為猶減云)
孱顔穹谷羌天宇㝠靈大椿生是所天地精英神鬼輔
化為鄧林疑夸父燕京剏建明成祖搜索室奉為楹往
摭之不中雷霆妬(叶/)虎狼怒齧蛟噩雨千夫舁走日里
許夷山堙壑壞屋廡難依繩尺梓弗取横岡偃臥安厥
處閲歴嵗月殊今古徑類修蛇圍若堵騎人去來蔽弗
覩之篆剝蝕蟲與䑕謂云神木神其下(叶/)我聞樗不天
斤斧胡遭大斲辭嶇峿視之柍桭差猶愈材不材間應
見汝
　　雨中焚香泛臥遊書室
霏霏細雨千絲懸滄波萬頃含輕烟沚蒲岸桞濯新緑
棠舟偶泛空濛川浮波野鷗梳濕羽亞堤山卉垂幽娟
臥遊奚必披圖畫翛然清絶消萬縁宣銅乳爐烏卿熾
深深隔火安古錢不湏都梁五木品水沉細炷清芬便
細參鼻觀滌塵想却憶書室曽忘筌油雲忽來天宇暝
灑逈如聞飛瀑泉無色聲香原即此笑伊兀坐求逃禪
　　素絲行
陌桑葚落成枯杈蓬屋咿軋鳴繰車繰絲縷縷長且白
為織吳綾與越紗吳綾越紗薄似霧美人中裙裁紵布
殷勤熨貼臨溪浣惟恐纎塵或沾汚素絲素絲如君子
太初之色通表裏云胡黄黑任人為墨子悲之良有以
　　觀敖漢瀑布水
我聞奥區天所秘疑信向半今信然浩浩萬里沙漠塞
乃有瀑水崇岡懸車塵方苦紛堨壒豁開壺裏别有天
侵尋峰岫羅嘉樹漸潤澗谷無埃烟是時仲秋曝晶日
忽聞雷聲殷前川坐令林巒失輕籟朗吟清眺萬慮蠲
大者明珠小者璣如傾栲栳投深淵虎狼駭走不敢飲
下疑千載蒼龍眠巨石横斷無土壤粤生美箭竒而堅
山葉紅綠如錯繡無名野卉相新鮮鸛鵠徘徊不忍去
鼪鼯時向虬枝穿禹鑿龍門未至此胡乃三級限鱅鰱
(蒙古相傳瀑水以下鱗類甚/夥而以上絶無亦甚竒云)吁嘻泉石誠觀止賞咏自
我𦍑誰先匡廬香爐無足喻山靈占此永不遷設置飛
觴搦管地混沌竅鑿應難全
　　射虎行
鬰蔥萬木森虧蔽豁開大澤天無際朝嵐忽捲崿峰烟
樹色山光闘蒼翠初來沛里拜
橋山便途較獵遵
先制鴈行兩翼圍密合貔旅八旗各標幟太平久經息
兵革進退號令習軍事日未移時肩已倦他他饒獲麋
麅類乍見白額出林叢鼻頭出火人思刺期門佽飛驟
驊騮驅之草淺平川地四圍重排雪鋒鎗負嵎空憶難
迴避唐弓夏箭出櫜鞬命中已決耽耽眥詎與漢將思
爭勇歴艱
祖訓期無愧耳食書生未目覩横議渉險鮮防備我笑
羽林備過多壹發於菟却先斃
昭陵石馬歌
在昔穆王八駿追雲霞耄荒忘返天之涯太乙况漢天
馬來樂府曾聞産渥洼勤勞血汗事何有雌黄徒惹詩
人口不如漢文却受千里駒吉行五十符陽九周家岐
渭始勤農我朝三韓奮跡實彎弓由来受命雖有異艱
難創業多齊蹤
太宗馬上得天下房駟星輝
天錫嘏(叶/)大白小白協安吉(故老云白一昭陵前石馬/一名大    名小白蓋)
(乘文皇帝所御也乘大文皇帝體豐而鎧重/  小白日行百里    白祗能行五十里云)至今立仗
昭陵貽石馬遐思我
祖如唐宗陵園廟號先後同汗趨嘗傳杜甫句闡揚光
烈千秋隆六御今年來故里貞觀遺跡餘荒壘(唐壘在/廣寧縣)
(城東南相傳唐太宗/征髙麗駐兵之所)
文皇曾亦討寒盟(謹按以朝昭陵神功聖德碑云天聰/二年    鮮毁盟討之拔其都載飛)
(舸於車凌江華島李倧自縳/請為臣釋之還并歸其俘獲)乘此雙龍渡浿水文綏武
服為藩屏萬年正朔奉永清不似李唐東征悔失計仆
碑重建思魏徵
　　所過連山塔山皆我
太宗文皇帝用武之地而吕翁山則生擒洪承疇處也
　　　蓋有明末季驟加遼餉至八百餘萬竭天下之力
　　　奉東南一隅未収片甲之用而兵食兩詘人民
　　　離畔我
太祖髙皇帝一舉薩爾滸而遼左之業成
太宗文皇帝再舉吕翁山而關西之勢定今因叩謁
祖陵親履其地思經營草昧之艱難爰㳟紀其事以示
　　　來許俾念
祖宗得天下之不易益勵守成之志亦以舉其殷鑒明
　　　之鹿亡其必有所以失之之故也
連山相接塔山峰溝濠壁塹凡幾重以守則固以戰勝
將以勇氣吞遼東増募戍卒號百萬重臣經略操鐵劵
朝拜恩命暮縲紲舉棋不定曾無算監軍意氣壯且豪
凌駕朝士如兒曹綿山亘海排鐵騎謂當唾手成勲勞
太宗從容處以暇精兵已伏杏山下金支五色雲上蟠
明卒望見魂驚怕奔走禦侮多英賢投石超距衆閒閒
君臣一德功乃建人心既單必格
天彼志離兮我志合如枯易摧朽易拉不數唐帝美良
川祇今戰氣猶森颯陸血漂杵海屍浮乘潮雁鶩隨波
鷗一時破竹十三萬傷我十人厮卒儔清流關側擒皇
甫煌煌大業開疆土河山帶礪酬勲庸於爍雲龍與風
虎乃知
皇天惟德親
桓桓謨烈告後人從來守成事不易殷鑒應思鹿失秦
交則為泰塞則否九重宴安豈宜恃不見吕翁山畔上
將降猶設椒漿莫忠鬼
　　聞黄鸝
輕棉飛盡池塘清緑陰檻外紛縱横繁絲急竹俱無頼
忽聞倉庚三兩鳴時至而鳴過則止萬物生成各天理
偏生分别是人心愁者聽愁喜者喜愁兮喜兮兩不知
葉底關關殊未已
　　霹靂驤歌
　霹靂驤者超勇親王額駙策凌所進十駿中之傑出
　者也服御多年今病垂斃感物傷懷而作是詩
天閑十二龍為侣驥不多得聞自古不稱其力稱其德
德力雙兼更難覩汝為驥子亶其然久冠驪黄在吾圉
北窮鴈塞範馳驅東廵遼海周每膴資汝之力惜汝軀
肯教下與駑胎伍騰驤猶具昔年心芻秣頓減瘏其跙
耳竹離披目星落向我長鳴不能語嗚呼自今秋郊之
獸免陀佗惟有弊帷留待汝
　　松花玉石屏歌
鬼工磨刀劚山骨女媧乏材補天窟琉璃罘罳失顔色
光奪青銅凛毛髮不圎而方崒且屼都尉戅直絳侯訥
勤思負扆其可忽
　　蟠龍引(山名前建行宫偶/來駐蹕而作是詩)
我聞金陵自昔稱龍蟠千秋形勝想像間奕奕瑶光照
薊野蟠龍亦得名兹山江南江北不異地天龍逰戲同
歸禪獅峰鷲嶺詎獅鷲何如九二見在田南陽臥客吾
心企敢誇乘六以御天
　　青松行
　􁪩髻山行宫内搆書室數楹青松七株森翠當户留
　連撫吟興在徂徠之麓矣
冬來萬木辭芳華暗撫時序驚逝波有翁矯矯異凡他
不與桃李爭嫮姱廼今本色露些些㡬楹書室架嵯峨
適看虬影當窻紗怒濤謖起青雲霞岩楓坂榆禁不譁
或側而立或坐跏竹林賢者一來過比秦大夫猶為多
我來徘徊撫且摩汝誠逸民為我羅會心有在理則那
皎皎白駒詩人歌
　
　
　
　
　
　
　
皇清文頴巻首二十一
欽定四庫全書
皇清文頴卷首二十二
御製詩
　五言律詩
　　春日雨後海子外行圍二首
雨後觀新桞垂絲帶玉珠村村生意足處處早春殊馬
健方堪騁鷹雛未解呼萬家烟火裏簔笠快何如
繡陌連芳嶼韶光十里繁綠深楊桞岸紅暗杏花村時
雨占年稔新晴愛日睻遊觀回勒晚殘照落柴門
　　東作
東作三春始滋生萬物稠公田平似掌新水綠如油蟲
捲柔桑葉針抽嫩穎頭乘時功力備多稼定今秋
　　恭和
御製詠竹原韵
藻砌紛青籜芳園滿綠隂最宜時雨洗不碍嵗寒侵
宸暇方遊豫
皇情暢詠吟年年常近日清節與虚心
　　花信風
欲識春來處先㸔花信風未揺枝上綠已綻蕋頭紅長
養元功普吹噓大造同何須催羯鼓列繡杏園東
　　鶴跡
曲徑苔迷路幽棲鶴作隣舞階猶惜影歩月不生塵印
出留深跡翻將叠軟茵松門未曾掩幸得接嘉賔
　　春湖㴠碧
碧水漾平湖空明一鏡鋪鬚眉應可鑑塵壒杳然無㸃
㸃浮青荇䨇䨇下白鳬春風浴沂水視此意何殊
　　鏡水荷香
半夜芙蓉雨三間水月樓清香随處度風景一時収榦
宻妨魚躍花深隱鷺遊詩情頻入座不必問漁舟
　　板橋霜跡
隔溪亭子逈為駕板橋通秋老碧天白寒流楓葉紅捲
簾吟夜月著履歩霜風愛此雙雙跡扶笻過水東
　　萬年松
勁榦挺森森窻前滴翠深依然臨水石即此是山林香
氣濛春霧華枝覆午隂瓶梅與盆竹聊結嵗寒心
　　轆轤聲
綠水漲平湖春田轉轆轤耳根鳴斷續眼界樂霑濡漫
厭繁音急從觀生意蘇機心緣力稼不與漢隂殊
　　瀛臺觀木變石
異質傳何代天然挺一峰誰知三徑石本是六朝松苔
㸃猶疑葉雲生欲化龍當年吟賞處借爾撫遐蹤
　　清簟㸔棋
松枰消夏日竹簟納涼颸任爾機心密皆吾静賞時鼎
鳴濤泛峡香灺篆縈絲黑白分明㸔疎簾月漸移
　　夏日園居即事四首
園有山為郭齋因樹作墻開軒惟欲敞引徑不嫌長淡
月梧桐影輕風蘿薜香無心瀟灑客勝地足徜徉
宿雨潤新葩紅蒸一片霞㸔雲閑藉草愛客緩烹茶坐
弄流泉潔眠當皓月斜子西得意句分付與山家
綠竹令人逺青松逈出羣山眀眉乍畵溪暗帶如分古
帖閒來搨名香手自焚晚凉急雨過星漢淡㣲雲
為有披襟者林風拂面來芙蓉碧治麗楊桞夏亭開愛
鶴閑移榻呼僮淨洗杯徃來依石徑半為愛蒼苔
　　萬夀寺方丈小憇
庭有參天柏堦饒匝地花鳥棲喧皓月鶴立對晴霞寥
寂鐘魚静蕭閑山水嘉闍黎公案熟讓客趙州茶
　　六月七日率王貝勒等泛舟即景
勝地尋幽賞天倫樂事幷舟廻芳甸轉雲淡逺山横新
霽田疇潤㣲風景物清水禽飛上下總是樂生生
　　己未夏六月恭進
皇太后字扇一柄謹成
玉漏林間度遲遲日正長問
安承色笑撫景願清凉氷簟堪袪暑薰風恐拂裳寸忱
託輕箑長此效黄香
　　六月十八日初霽恭侍
皇太后園中遊賞謹成一律
膏雨公田足歡遊禁苑多欣陪
文母御不數漢王歌山向雲中隱舟從畵裏過
慈顔添豫色至樂復如何
　　月夜泛舟
泛月開輕舫㣲風送棹歌一輪懸玉鏡千叠湧金波魚
躍蘋花動螢流燭影過猶聞簫鼓急别殿按雲和
　　雨二首
細雨落還止油雲斷復行當秋著物冷灑逈織絲明溪
口添新漲簷牙續舊鳴來朝直北望天净五雲城
麥壠綠菲菲秋苖潤更肥因風鳴淅瀝入夜聼霏㣲此
際方增冷何人未授衣先民憂樂切詎隔九重扉
　　登賞遇樓叠前韵
為有松為蓋因依石作齋雲烟生砌潤山翠入窻佳綠
野咸供望丹梯即此堦拈毫舒逸興至樂傲無懐
　　秋日御園即景
臺館含秋爽衣衫切曉凉亂荷紅帶紫疎柳綠兼黄砌
草藏蛩語池波印㕍行憑欄無限喜千頃稻風香
　　清河道中
始發清河道將為塞上行㸔山青覺近問路景如迎風
爽催征轡雲光獵綵旌所思明舊制豈為騁遊情
　　秋日奉
皇太后口外行圍六首
列塞騰千騎三秋駕六飛校蒐遵
祖制問寢奉
慈闈纚纚田車好祁祁原獸肥金風如有意爽氣襲征
衣
代是熈和候秋當獮狩時風雲森羽衛物象擁旌旗皎
日曈曨照凉颸左右吹近光多父老前𨗳莫驅馳
秋原零白露羣鹿應時鳴駭野車徒勝彌川草木平祗
期軍律整無取大庖盈誰獻長楊賦臨風憶客卿
暮色滿平川行宫景物姸砌蛩喧此夕梧月照當年
皇祖曾停蹕孫臣獲侍筵㡬多承雨露追想倍悽然
行漏催寒夜銀檠虎帳懸霜笳鳴塞上星斗掛天邊牧
馬聞呼聚飛鴻列陣旋禽荒曾有戒無逸誦終篇
當秋鷹羽疾度塞馬蹄輕目極山川秀詩含草木清天
髙雲帶影風勁壑傳聲更值西成好沿途喜氣迎
　　避暑山莊行宫懷舊二首
離宫對碧岑峭石聳成林壁有曽題字庭餘獨樹隂簾
帷秋日静彛鼎篆烟沉況是承
恩地能無憶舊心
幻塵同夢鹿佳境似遊仙帆影留雲在江聲共月懸(雲/帆)
(月舫月色江聲皆/宫中别院名也)綠窻蛛織網粉壁鳥銜鈿廻首驚心
處流隂忽廿年
　　除夕立春
餞年兼餞臘迎嵗却迎春勝綵裝屏麗盤椒獻座新餘
寒退殘夜韶景入元辰應律敷陽徳還思與物均
　　夏日遊玉泉山羅漢洞叠前韵
宿具遊山興因來避暑頻月光瞻古佛笙韻聼新筠空
色原無二林泉自有真寄言塵俗客到此悟迷津
　　螢
雨後飛螢出因風散碎光梧堦流熠耀蘆㟁照蒼茫裁
句吟清夜攤書卧晚凉那堪當夏半秋意到南塘
　　望桃花寺
疏山通鳥道間樹出精藍殿閣凝秋靄川原静曉嵐鐘
聲天半叩塔影鏡中㴠尚憶十年事孤吟古柏南
　　曉月
茅店雞鳴曉烟溪客渡津無須珠照乘博得影隨身旅
况饒千様長空祗一輪纎阿曾有約萬古助行人
　　草色
軟茵纔叠砌細毯漸周阿旭照初含燠春廻久孕和帶
烟青罥絮無水綠生波彳亍(彳亍出潘岳射雉賦/彳丑石反亍耻錄反)胎仙
過雙䨇印隸科
　　來青軒二首
松棟久㣶徊遐心一暢哉禽言留客住山色送青來宿
雨滴岩樹輕嵐拂砌苔綠疇千頃浪是我放愁纔
屏風背逺山畵障面平野邱壑静入吟松篁翠堪把閑
雲認岫歸薄霧出楹冩倚檻眄蒼茫遼天孤鶴下
　　過玉泉
輕籟蕩平林晨烏隱曉隂山葩㸔野色樹鳥聼幽吟初
地因相訪陳題此重尋渟泓俯靈沚藉以滌塵心
　　恭謁
永陵
追王傳前籍
遺庥逮後昆髙山瞻彼作徳水溯兹源疆理興家室星
辰衛
廟垣㡬多瓜瓞感揮淚灑寒原
　　恭謁
福陵
草昧起
英雄
維皇乃眷東風雲龍虎㑹日月海天中
帝業千年鞏
山陵萬古崇永維
無競烈繼序矢深衷
　　恭謁
昭陵
早是
天歆漢何曾鹿逐秦百年經五世一壘豈三旬太室蒸
嘗永
元宫松柏新紹庭懷積悃展拜此時申
　　敬觀
太宗所御鹿角椅
天然鹿角椅合拱不傾欹製朴
身常泰形端道可思奢懲珊枕伴儉似葛燈遺却憶艱
難際曾無偃息時
　　除夕
送故與迎新東皇轉化均良宵堪惜惜淑氣始礥礥嵗
裏餘三鼓春歸已一旬流年何以餞思居倍增寅
　　遊潭柘岫雲寺即事雜詠得詩六首
攀雲尋淨地間樹出祗園息我幻塵念遊兹法海門靈
潭徴自古老柘欝生孫欲擬留詩去詩中無可言
春山綠如洗四面作佳隣黙對如如相慙為汲汲人天
香凝篆細空樂韻松頻古衲缾盂浄將無隱者倫
乳竇淙淙注天窻小小懸千松排障外一水到齋前逺
印雲中岫平臨谷口烟瞿曇無説説鉢裏茁青蓮
憶在天成寺禪房有句留山川原並羙嵗月㡬遷流龍
卧深潭底鳥吟髙樹頭閑雲知我意到處分相投
小軒臨絶澗朝暮寫烟霞近席挹清籟虗窻碎白紗
聖蹤餘想像題字走龍蛇(松竹清泉宫皇祖/御筆題行  名也)誰演楞伽
法能聼倩綠芭
簇簇玉芙蓉嶟嶟當户濃豈因供攬結聊可盪心胸柏
子窻間落石泉堦下淙徘徊遲去騎徑轉尚聞鐘
　　二月二十七日耕耤禮成得詩四首
昭蘇春氣濃千畝正南縱勸穡倡羣辟
明禋考秩宗輕雲籠旭日殷禮享
先農佇望甘膏沛㣲衷益致恭
皇考勤農本年年盛典修春郊方淡蕩穡事敢遲留野
老披簔笠青壇覲冕旒頒恩勞終畝㫖酒羙思柔
綵棚周沃壤葱犗服青犂京兆種方布皇州草未萋九
三分位次黍稷按東西釀雨雲容好應霑覛起泥
祥風扇盎融金翼影方中閶闔千門啓逶迤一路通心
因繩
武恪禮以重農隆蠶館初諏吉勤民此意同(是年初命/皇后舉親)
(蠶/禮)
　　雨後玉泉山三首
宿潤罨林顛澄心對玉泉山花皆喜色薜徑絶塵縁藻
底窺潛鯉枝頭聼午蟬慿欄無限意綠壠正廻鮮
行漏隔花稀山亭坐翠㣲湖光梳石髪峰色潤苔衣薄
爽林間度濃隂磵外肥對時思解阜不藉五絃揮
西山濯碧螺積翠一窻羅於此賞心遇所欣即事多汀
葩紅爛漫壁蘚綠婆娑詩思今何許剛如雨後波
　　頒朔二首
閟宫蒸祀罷象魏授時頒舊嵗行將盡新年去復還時
和詎可恃日久倍知艱所願周寰宇官清民自閒
試問司天史羲娥移不移璿璣誰可度珠斗若為推六
合車書㑹千秋道法垂去年重入想崇政涖朝時
　　恭奉
皇太后幸湯泉
翠輦駐雲莊春暉載小陽靈波暄不凍勝地景偏長數
八稱功徳齡千益
夀康不須分别見是水一如湯
　　韻松軒三首
　是松山林中物而書室適建此暮把朝吟且以名軒
　誠得遇矣夫不有瑰竒卓犖之材君門萬里不能自
　進者乎觸目警心非有愛於是松也
拏空露逺岑蒼翠復隂森静是有聲畵動為無操琴何
須泉咽石自有鶴棲林悟對寥天一悠然獲我心
讓竹稱君子無松不大夫豈隨春作態直與古為徒勁
幹天邊倚真聲静裏輸不因人作止信矣徳充符
書齋結搆新黛色罨窻頻每顧消塵念興言得好鄰伊
誰知樹性為我種龍鱗寄語如松者林中漫隱淪
　七言律詩
　　賦得卧聼村村打麥聲二首
夏雨初過已有秋黄雲片片擁來牟暖畦錢刈青莖亂
晴圃耞翻紫穗稠舎隔西東聲拍拍户饒餅餌樂油油
髙齋亦識豐年景夢蝶牕頭酒一甌
雉母呼雛隔野塘北牕初啓學羲皇田間錦疊千重縐
壠上濤翻四月凉場圃地喧耞板響鄰家風送午炊香
從容鼓腹堯天裡為媿農人鎮日忙
　　雍正九年十二月二十日
皇祖實錄御訓告成
皇父陞殿恭受禮成羣臣慶賀恭紀三首
寳袱金輿瑞靄盈恭迎
帝輦出乾清
起居本是當年注紀載欣㸔此日成
佑啓萬年隆國祚繼承四海仰
皇情告成應受千官賀金殿曈曨旭影明
史館修成
聖典垂一畨歡喜一畨悲提携舊憶
音容在愾慕今驚嵗月移光發瓊嚢臨殿陛祥開玉帙
煥罘罳㡬回拱手丹墀立感事沉吟七字詩
薄海霑濡雨露勻
九重咨儆煥絲綸典謨從識唐虞聖功叙還同覆載仁
憶昔追隨
宸極久祇今瞻仰史書新光天黎獻歌思永况復躬承
渥澤人
　　海潮應月
海亹初見一痕生突兀俄看雪嶺横勢状百千雷鼓震
信符三五月輪明濤頭逐馬漫天湧浪尾歸舟向海行
偶現色形還寂静方諸看取水盈盈
　　玻璃盤
棐几無塵罽毯平玻璃盤子伴髙清一般皎潔羞雲母
四射光芒突水精巧質非縁周玉府(周禮天官玉府合/諸侯則供珠盤玉)
(敦/)嘉名詎數漢金莖幾回拂拭澄如鏡静對氷心一片
明
　　恭讀
皇祖御製避暑山莊三十六景詩并閲圖感成長句五
　　　首
天開勝境比卷阿浩蕩春熈萬物和祗為養
親溫凊備非闗奉已豫遊過迎涼臺榭依山逈延爽軒
窻傍水多頷領孫曾難數計扈遊何幸沐
恩波
猶憶壬寅三月春隨
鑾方始奉恩綸
天顔近接承歡久
日角時臨賜喜頻在耳
徳音猶似昨開凾
御筆鎮如新祗緣深眷吾
皇意愛育餘波及小臣
金泉避暑闢離宫行樂還期兆庶同書史硏求遵古訓
桑麻藝植愛豳風追陪六膳分銀鱠趨侍三驅躍玉驄
指㸃圖中當日事
鼎湖何處可攀龍
靈臺不見文王御仁夀空傳唐帝宫樓閣簾櫳虗夜月
殿堂松柏老秋風當年遊賞疑天上此日酸辛對畵中
賸有
宸章恭洛誦㡬回青睞憶
重瞳
鼓響舂音夢裏遷披圖不覺淚澘然詩侔風雅傳千載
畵聚烟霞扄一編爽籟秋風噓大塊雲章星彩麗髙天
冷窻課罷頻唫諷回首光隂已八年
　　題隨安室壁
浄心無礙所居安丈室爭强拓地寛數軸牙籖懸座側
一窻風月入毫端壺中有水閒來㸃琴上無絃静裏彈
入夜跏趺還結坐宣爐火活炷沉檀
　　洗硯
搨罷蘭亭日影移好將龍尾浴清池波漂雲片隨流急
手洗烟痕欲去遲湖上翻沙驚燕子汀邊呑墨飽魚兒
精心拂拭消餘暇還憶齋頭把筆時
　　聞軍營大㨗誌喜二首
旭日揚輝氛沴消光天雨露九瀛朝行間效命嫖姚霍
斗畔推車相國蕭沙漠忽聞収戰馬泮林佇見集飛鴞
勒功一片留何處更過燕山萬里遙
轅門鼓角萬軍鳴執訊連連繫大營日照三山光四壘
風廻千隊動雙旌已聞魚海全消燧更㸔天河淨洗兵
最是王師征不戰金甌永固萬方清
　　遊蕉園
氷牀聲裏過長湖逺㟁人行似畵圖雪覆蕉園松突兀
雲生古殿路虛無南臨太液風鈴語北望瓊華塔影孤
屐齒㡬畨遊歴處寒林己聼噪歸烏
　　賦得自鋤明月種梅花
溪畔梅花欲放遲數株分種傍堦墀鍤翻夜月和香動
手握寒根帶影移花信漫愁催落蕋畫楹初有照來枝
何須秉燭尋幽趣舉首氷蟾未墮時
　　題米襄陽畫
雲氣濛濛暗逺天人家㣲辨水村邊渡頭風静帆無力
溪尾春歸浪有烟塔影平臨千畝外城樓髙踞兩峰前
瀟湘雨意憑誰識座上猶疑對老顛
　　雪消
皓素漫空映綺寮春回大地凍全消光凝玉樹寒深淺
水潤蘭階影動揺梅已過時添舊蕋桞將應節放新條
朝來最喜霑濡足指日芳畦透麥苖
　　冬夜焚香
空林寒噪慕鴉還靄靄沉烟裊博山一縷自來參鼻觀
三千原不出塵寰味餘火冷灰殘䖏興在藤床月牖間
莫漫丁東催漏箭髙齋消得暫時閒
　　甲寅冬至
上躬祀
南郊恭紀二首
馳道曈曨散曙光祥凝玉輅煥龍章精誠
聖徳通
乾貺肅穆
皇儀紀奉常黍谷灰飛方應律雲門樂奏正迎陽㣲風
不動柴烟直遥望天門闢九閶
一綫陽和何䖏生重重瑞靄映層城曉光彩映霜花動
韶律春廻朔氣清百福均隨長日至九瀛並奉泰堦平
上林已先東皇令殿桞宫梅欲向榮
　　我
皇考遐棄臣民遽易節序追思
髙厚再觀無期子小子夙承
庭訓懋學書齋用是苫塊之次述哀痛之忱中心廹切
　　　不能自已敬成長律以誌終天之慕云
勤勞宵旰
一人心痛念
前徽淚滿襟
顧復深恩難可報纉承丕業敢忘欽堪嗟時序秋冬異
竟抱悲哀嵗月深望斷白雲
仙馭遠還思
仙馭式來臨
夢裏雞鳴驚問寝曉瞻帷幙頓生悲
劬勞漫説終身慕
徳澤誠留萬古思聆
訓庭前猶憶昔承歡膝下更何時蓼莪讀罷增沉痛繼
序艱難只自知
　　十月三十日
皇考聖誕辰也嵗嵗稱觴獻夀今忽於雍和宫縞素将
　　事痛何如之敬成長律用誌哀忱
率土呼嵩慶六旬歡聲頓歇哭聲頻誰知拜舞稱觴日
忽作悲哀致奠辰
化普寰區咸遏宻心傾黎庶共尊親
皇靈陟降瞻霄漢尚懇餘波惠子臣
　　覽舊作誌懐
芸帷書史昔留連今日拈毫屬偶然剩有憂懷披奏牘
那餘逸興賦詩篇漏聲滴盡銀壺箭香縷飄殘寳篆烟
輸與昨年瀟灑甚緑窻愛月正遲眠
　　咏禁中紅葉賦得霜葉紅於二月花
寥天爽氣到楓宸恰有霜枝㸃綴新色借花欄紅乍染
影依玉砌冷初勻鬱森未許遊蜂集絢爛還教宿鳥馴
更喜西成逄稔嵗萬家雨露沐陽春
　　丙辰十月十六日恭送
皇考梓宫至
泰陵奉安
隆恩殿告祭還京悲慕如疑呼搶欲絶途次敬成長律
　　　四首以誌深痛
過隙光隂嵗已週
龍輿朝駕痛難留纘承任重何由報
顧復恩深未少酬
雍邸回㸔宫闕寂
橋山空對几筵愁
尊親寰宇傾心久夾道蒸黎總淚流
兩行衰桞羃寒烟一路悲風拂綵旃易水如添愁脉脉
燕山不斷恨綿綿未過虞帝廵方載猶少成王享國年
夢裏瞻依仍似昨問安常在
寝門邊
楓葉初丹槲葉黄當前觸目助悲傷
鼎湖冉冉寒空静
蘆殿凄凄夜月凉憶斷白雲還杳𣺌望窮碧落轉蒼茫
悲懷長此增沉痛忍别
山陵路阻長
雖是
元宫未閉時可堪無處覩牀帷鬱蔥巒岫千靈䕶颯㳫
松楸萬籟吹
仙馭漸離心未逺歸鞍将去意多遲言旋正值稱觴日
(皇十月三十日是/  考聖誕辰也)空向
慈容獻夀巵
　　十月二十五日得雪
同雲四野望漫漫瑞雪霏㣲失遠巒麥壠乍欣占稔嵗
茒檐還慮怨祁寒飄颻桞㟁飛輕絮㸃綴梅村剪薄紈
最是上林饒景色小春時節玉花攅
　　冬至南郊
黄鐘應律兆千祥喜見天心復一陽子夜灰飛旋淑氣
泰壇日麗散晴光明禋盛禮稽三代御世鴻猷愧百王
祗祝精誠通
帝載眷子寰海樂倉箱
　
　
　
　
　
　
　
　
　
皇清文頴巻首二十二
欽定四庫全書
皇清文頴巻首二十三
御製詩
　七言律詩
　　雨夜詠懐
欹枕城烏喚曙時雨聲漸急漏聲遲㢘纎細潤應含麥
料峭輕凉欲透帷治理每慙先哲訓憂懐未許侍臣知
更䦨㸃滴難成寐萬户饑寒静裏思
　　恭題松竹梅畫譜(并䟦/)
埭畔凌冬傲雪株濡毫渲染發清娛松枝翠拂蒼鸞尾
竹實紅垂火齊珠香散檀心欺蠟淡花懸磬口帶寒敷
作朋三夀㣲忱切生意長含看此圖
　　潛邸時讀書之暇間亦旁涉繪事嘗供􁁉此圖進呈
聖母清玩者松竹取其經冬而不凋梅蕚取其凌寒而
　　益茂舒華耀實愛日暄妍蓋用以獻祝也今荷䝉
聖母宣付裝潢仍
命題句於右爰敬述前意並綴韻言藉昔人三友之名
　　為子臣九如之頌聊以效稽拜之忱悃云爾
　　栁色
嫩緑柔黄取次添勾留韶色細眉尖池塘日暖初臨水
庭院烟濃半映簾綺句只愁歌謝韞銷魂誰解賦江淹
禁烟巳近頒新火好向村傍拂酒帘
　　詠牡丹擬禁體(不用富貴爛熳並/姚黄魏紫等字)
葉概花姿天與真松為好友石為隣可知氣韻饒羣卉
肯以容華媚主人蝶醉未醒風似麝僧㕘初定月如銀
憑軒不雜笙歌賞恐使清標漸染塵
　　甘霖普降特召大學士内廷翰林圓眀園泛舟遊
　　　覽即事成詩同諸臣面賦以誌一時勝賞時乾
　　　隆三年六月六日也
偶因㡬暇事遊觀特許儒臣禮數寛霽現山容凝翠黛
風披水面縐氷紈泛舟共朂濟川訓即境還思力穡難
前日甘霖敷澤遍新詩分賦誌同歡
　　新秋泛湖
一夜西風催溽暑滿天爽氣送新凉輸將團扇三分冷
贏得平湖十里光野艶沿堤秋卉簇殘紅亞水晚荷芳
輕舟掉入烟波裏愛聴漁歌引興長
　　秋夜南苑行宫懐舊偶行
再經南苑動秋情别殿宵深景物清最愛寒光牕外映
那無逸興静中生閑階亂草低螢火古寺踈鍾叩月眀
奏牘手批更漏永轉教重憶舊經横
　　冬至齋居偶閲舊稿誌懐
静聴迢迢更漏長齊居暫屏萬㡬忙那無詩句娛清景
恰有梅梢送冷香案積陳編閒檢㸃志期舊學重商量
灰飛子夜調元律又喜天心復一陽
　　新正二日召集羣臣於乾清宫賦栢梁體詩朕既
　　　首倡又成七言一章
泰交堂陛列鴛聫日暖彤墀淑景鮮祗以賡歌鳴喜起
非誇宴樂拂絲絃觴浮柏葉添吟興筆灑瓊華映綺筵
更喜正元飄六出又増新瑞紀瑶編
　　九日
菊蘂舒黄楓葉紅重陽還與去年同却驚時序馳駒隙
漫惜芳菲逝水東落㡌輸他誇俊逸宵衣惟我積憂忡
朝來縱不登髙望萬户饑寒在眼中
　　登盤山天成寺江山一覽閣作
兩峯天闢仙壺路到眼江山萬派分樹嵌丹崖空外合
泉鳴碧澗静中聞縁堦籜走秋聲細裊鼎香飄瑞靄紛
今日身行圖畫裏六塵幻有等浮雲
　　南苑新衙門行宫即事
南苑重來羽騎馳離宫未御巳經時新詩消遣閒中興
舊學商量静裏知花笑迎人誇得意鳥吟為我話相思
留連不是眈風景却惜年華暗轉移
　　四月望後雨澤未足朕憂心如焚臣工頗有以春
　　　雨旣足尚可無憂者然而無以釋朕懐也越五
　　　月丙寅雨澤旣霑命駕進宫見路旁如雲而有
　　　秋者麥田也如油而茂夏者晚稼也乃快然以
　　　喜則知朕前此之憂不徒憂矣既以成詩爰命
　　　臣工和之
望漢瞻雲子夜中恩膏忽沛仰鴻濛恰欣渥澤能蘓槁
肯信浮詞為省躬輦度麥圻黄幕幕盼廽黍壠緑芃芃
薫風稍解吾民愠後樂先憂此意同
　　夏日奉
皇大后幸静眀園
雨後園林景物閒六龍時幸奉
慈顔花迎步輦饒生意峯入窻櫺濯宿鬟隔院疎鐘偏
得得㑹心好鳥亦闗闗親承
色笑忘煩暑多少歡欣栁外還
　　登静明園古華嚴寺
雨餘曉岫矗新青㡬暇時臨翠輦停為謁空王瞻月相
却教飛蓋傍雲扃風鈴常轉蓮花藏貝葉閒披金字經
試問奏章陳積否隔林行漏巳泠泠
　　雨後剪園中新蔬敬獻
皇太后謹成一律
夏畦雨足緑霏霏蓴茁如酥韭葉肥為驗農桑臨别苑
藉方菽水奉
慈闈盤盛烟甲先秋冷手剪香芽滴露稀生意静觀欣
自得還思發育遍郊畿
　　初秋偶閒
㡬餘贏得片時閒鏡澈波光黛染山風挾秋來徧拂袖
花因暑退亦開顔龍蟠户牖松千尺琴響階除水一灣
肯逐物華臨别苑徘徊獨立憶民艱
皇考實録聖訓告成恭紀長律四首
儒臣槖筆久摩研
赫濯聲靈信史傳法則昭垂千萬禩
勤勞想見十三年誠孚度索懸橦地象應聫珠合璧天
寳録拜觀欽
涉降衷忱可勝凛氷淵
實録端惟實政書敢將繪藻飾空虚推車有賴賢全網
折鑑無煩莠早除敬凛盤銘
湯刻器試揮薰雅
舜垂裾紹
庭難繼勲華盛㡬度沉吟味訪子
詎止刑清政亦清徳威惟畏徳明眀列卿朝退宵書思
野老春深晝課耕共仰
精勤周庶物可知
恩澤沛寰瀛趨
庭早識綏猷本一字書紳道在誠
音容五載隔雲天乍捧琅函淚湧泉
提命無能窺蕩蕩纘承有志矢乾乾萬年孫子欽堂構
四海謳歌被管絃法
祖敬
天心不巳千秋徽懿映瑶編
　　秋日侍
皇太后幸静明園奉
聖母命敬成長律得佳字
翠羽金輿拂曉排離宫别舘到秋佳野花隨
輦如春半行漏依人報午牌霜色風光凝䍐畢山容水
態罨軒齋
慈顔悦豫陽和暖薄海同傾愛日懐
　　春池泛舟
一篙新漲漾波眀蘸影金絲㺯午晴不舎如斯觀妙道
載舟可譬察輿情湖山入畫迎人翠鳬雁當春得意鳴
不是嬉遊廢宵旰每從物理驗生生
　　細雨
細雨㢘纎勢正長清和膏澤被羣芳油雲出谷藏山色
亂㸃飛空接水光萬頃黄添麥穗潤千畦緑重稻苗香
宵衣對此増乾惕敢恃豐年樂阜康
　　静明園即事
樹自青葱花自妍青山當户足雲烟遊因避暑常携巻
坐愛烹茶每就泉風度鐘聲來嶺外鳥啣果實落堦前
乘閒更上西崖閣樂在桑郊稻壠邉
　　途次見西成有象喜而有作
暑雨祁寒苦怨咨金風玉露届秋時最欣比櫛村村象
恰向征途厯厯知場圃却聽耞亂響原田還看􁆧多遺
嵗豐更切乾乾意肯為從禽志少移
　　要亭行宫晚坐
一川景物鬬斜陽極目拈題興渺茫平野風寒吹稻黍
逺山日暮下牛羊笳聲㡬處梅花落月色誰家秋思長
更剪銀檠披奏牘憂勤那得暫時忘
　　秋山
秋山雨霽别穠纎觸目題詩逐便拈落葉風前自瀟灑
野疏霜後更清甜磧程遼濶行行逺樹色丹黄日日添
射獵歸來廽望處紅霞猶遶數峯尖
　　重陽日喀喇河屯行宫侍
皇太后登逍遥樓
禕鞠雲凝瑞靄光離宫侍
輦值重陽檻臨平楚嵐烟淡窻入遥峯樹色蒼逺墅㡬
家荒柴閉小橋獨木野流長最欣度節邉闗外也有黄
花獻
夀觴
　　曉日
曉日光寒白露凄馬蹄藉草不沾泥炊烟細裊村帘外
殘月猶懸嶺樹西塞上山川皆畫意途中風景盡詩題
楓林沙阪經行處不數蘇公十里堤
　　題瀛臺隨安室
　隨安者取其随所遇而安之義故凡勝地虚庭眀窻
　净几無不以是顔其軒蓋藉以觸目㑹心云爾
書室依林俯碧瀾文窻紗緑稱遐觀庭虚松柏泛清籟
坐久衣裳生峭寒觸目有懐皆逺俗忘言何處不隨安
爐烟晝永禽魚適長嘯一聲天地寛
　　曉行
濃淡雲容石笋尖馬蹄踏處緑纎纎曉來逺塢依㣲辨
雪後輕寒料峭添未至買餳思社鼔却饒沽酒認村帘
行吟不為眈風景夾路桑麻取次覘
　　夜雨寄興
刻漏初催乙夜籌風聲漸息雨聲稠夢囬行帳牽吟興
想到公田喜澤流不必緑蕉聴淅淅却因黄幄思悠悠
金吾漫苦征衫濕多少三農卜有秋
　　恭瞻
泰陵
聖徳神功碑告成感成長句
貞珉萬古䕶雲烟拜覩
羮墻倍愴然
謨烈昭垂千百世
憂勤想見十三年慮周暑雨祁寒際澤溥山陬海􁀙邉
肯構無能繩
聖武捧盈長此矢乾乾
　　二月六日
二月六日淶水濱馬蹄踏雪無風塵瓦神社鼔儘随俗
栁葉杏花俱待春山色一鞭如送客鳥聲數哢解迎人
蕨芽菜甲滿畦緑景物却羡山家新
　　夏日御園閒詠八首
㡬暇登樓暢逺襟喜因南畆足甘霖松篁籟静青含潤
谿壑雲深翠欲沉魚唼花紅浮水面蝸盤蘚緑匝堦心
篆凝金字澄懐永物理民情獨自斟
霽後園林夏似秋瀼瀼仙掌露華流溪聲滑笏添新漲
山色疏眉入小樓疑有片雲生晚岫誰撑扁舫破烟洲
晝長贏得清吟興不覺鷄人報午籌
風槐烟栁録成帷影度紗櫺午日遲暫向㡬餘閒學草
偶因吟罷亦敲碁曲池新漲分魚子碧宇髙空放鶴兒
最愛子西傳好句依稀山静小年時
偶泛扁舟晚瀨眀風揺蘆荻灑然清一天佳景誰為領
㡬個閒鷗自作盟山木無言偏得意野花有分亦敷榮
溪田愛看新秧茁緑水平疇正好耕
相風金鳳尾當南緑滿文窻生意含晝永花香醺似醉
雨收天色碧於藍行看魚鳥閒來適坐擁詩書静裏耽
日暮池邉還徙倚一鈎明月鏡中涵
清暉閣畔㡬株松著雨虬枝緑更濃每愛濤聲吹謖謖
常看蓋影䕃重重軒窻静對含朝爽烏鵲歸飛帶夕舂
陸葉山華紛鬬艶堅貞只擬待三冬
壺天佳景入窻紗翠幄千層襯彩霞林壑畫圗疑伯虎
池塘鼔吹奏官蛙天光雲影供詩料鳥語花香長道芽
詎樂蕭閒弛乾惕憂心時切萬民家
緑潤紅澆景倍新尋常行處草鋪茵鳥􁝰花片驚眠蝶
魚傍蒲根避釣人漫擬閒情吟九夏那堪憂思度三春
公田雨足心差慰生物從知天地仁
　　喜晴
挈壺蓮漏百花中殿角㣲傳朱雀風(陶朱公書朱/雀風主晴)千畆
正含膏澤潤羣芳獨喜曉陽烘梳翎鶴立懸崖翠唼浪
魚随落瓣紅身在九重心蔀屋較晴量雨一般同
　　曝書
棐几氷㡡晝曝書古香馡馥透文疏難逢爽籟吹長夏
肯使青緗飽白魚謾擬閑情賦鉊槧憑將結習驗居諸
阮家竿布非吾事試展陳編若起予
　　食荔支有感
炎州佳種號離支巴峽瀘戎未足竒色冩天霞連顆綴
影留閩月帶根移(閩中嵗進荔支多連/樹本鮮摘色味絶佳)酪漿雪質無能
比玉管雲箋有所思夢裏不知身是夢還如
賜食寢門時
　　七夕後一日立秋
碧桐珠露共徘徊無那丁丁玉漏催白帝今朝傳令至
黄姑昨夜帶秋來蟬聲似讓蛩聲急月影依然鏡影開
底事人間兒女子蛛絲棕盒正相猜
　　青龍橋曉行二首
屏山積翠水澄潭颯沓衣襟爽氣含夾岸垂楊看緑褪
映波晚蓼正紅酣風來谷口鷄鳴瑟雨過河源天蔚藍
十里稻畦秋早熟分明畫裏小江南
獵獵金颸盪綵斿迎凉輦上露華流横橋雁齒廽朱舫
逺浦蘭苕起白鷗禾黍香中千頃翠梧桐風裏十分秋
凭輿喜動豐年永却憶三春午夜憂
　　野景
林野蕭踈曉氣寒金風過處草聲乾天髙雲影留㣲縷
水緑紗紋作淺瀾雁字冩殘青漢逈馬聲嘶㫁緑臯寛
分眀去嵗邉闗景只少楓黄與槲丹
　　心逺閣秋眺
松柏青青槐栁黄登髙把菊作重陽(時九月/初六日)卧楹冩霧
軒窻逈飛觀圖雲翰墨香簷鐸風聲傳梵唄稻畦秋景
貌江鄉吟餘試看前春句樹影依然上粉墻
　　今年直𨽻秋收倍常憑輿有喜因示接駕衆官
撫字心勞我爾同西成欣閲異車攻應籌教化縁加富
莫弛憂勤恃屢豐路不拾遺非郅治(路不拾遺美政也/而有偽為者故云)
野多滯穗始淳風清時詎貴催科巧休養還期盡乃衷
　　曉行
秋日懸清麗太虚鳴鞭颯爽拂衣裾野花綴露溶溶潤
村樹經風漸漸踈人指青市尋酒貰鳥銜翠羽帶烟梳
詩成不用奚嚢記付與横空雁字書
　　落葉詩六首
落葉因風不自由故枝好在恨難留傍崕巳分填黄土
臨水何妨付碧流笛裏江城梅五月琴中沙浦雁三秋
人間别有傷心處逐客離妻一様愁
緑褪紅稀緑更紅當前幻色總成空生憎雜沓來飛鳥
真惜飄零類轉蓬桂父謾誇歌絳雪桃娘直欲嫁西風
輪他松柏丰標在獨立青蔥晚籟中
逐霜含吹本無心古寺空庭趣轉深月下半牀還訝雪
風前一樹不成隂獨憐辭榦驚烏寐詎類迷叢有蝶尋
陸賦陶詩批㸃過千秋誰是最知音
吹萬寥刁越様殊千林隕籜只斯須即空即色㕘生滅
是耶非耶若有無(用漢武帝落/葉哀蟬事)夢入華亭同怨鶴歌傳
夏口類棲烏憑誰倩得荆闗筆冩向疏峯四五株
金飈玉律近如何拂栁飄梧力轉多光逗一林湘渚月
影揺千里洞庭波芳心巳盡思前蘖生意無能續舊柯
蠟炬春蠶差比似黄姑誰道隔銀河
無情殘卉却知秋最動騷人感賦愁詎擬椎輪生大輅
果然落葉起龍舟(見宋史/樂志)幀頭自是誇倪范洞口何能
致阮劉莫認釋迦拈不起由來天地一浮漚
　　登盤山作
金根遥指碧雲隈磴路林扉迤邐開石裏流泉聞不見
烟中飛鳥去還來南臨薊野耕桑富北枕盧龍闗塞恢
詎比登封誇豫大每思山水毓良材
　　冬日瀛臺即事二首
禁城鷄樹曉烟凝谿壑天然偶眺登積素墜枝全作雨
懸流落澗半成氷丹樓翥鳳三洲外玉殿疏龍五色層
淮浦災餘籌卒嵗肯因清晏釋心憑
馺娑青驄踏玉華鏡中軒閣列仙家步來梅圃疑新畫
坐久氷牀當小艖屈戍祥風浮篆細㲩􁜠晴靄入簾斜
天心來復誰知覺有脚陽春巳動葭
　　正月初十日立春
青帝重閽當曉開銀蜍朱鳥共徘徊簪來勝綵三朝復
數盡階蓂十葉纔豐澤摘辛堆玉簋
慈寜獻夀捧金杯漫言閏月遲時令試看韶華衮衮來
　　建福宫新春二首
禁城景物報和韶初轉寅方玉斗杓漏洩春光梅破蕾
招揺風信栁拖條池心鏡面冰將解墻角銀根雪欲銷
掁撥詩腸量多少新年覺比舊年饒
照壁熊丸燦九華祥煙濃作赤城霞土牛新看牽春至
綵燕初飛掠曉斜臘雪猶然戀鴛瓦東風全不發綾花
願將建福宫中福錫與寰區萬姓家
　　御園仲春二首
栁塘靄靄曵煙梢竹埭森森宇筍勹新水蔚藍魚涉凍
逺林縟緑鵲營巢無邉生意歸芳甸有象清明繪野郊
小閣攤書玩周易體乾時復九三爻
春寫園林燦綺窻流澌巳解潄琤瑽養花天氣遲蓮漏
擘栁風光裊羽幢别院漫催排宴賞甫田旋念肇耕䎫
㡬餘只有詩消日篆灺蛟爐燄吐缸
　　詣
　暢春園問安
鏡面湖光淡沲春雲容山態巳宜人鳥䀪魚頡清眀候
鸞影猊煙長樂晨遲日有心徐入座軟風無力不生塵
瑶池信可瞻
王母一棹蘭舟達玉津
　　春日泛舟過北逺山村二首
山容染黛水澄泓面面江村畫意迎遲日暖煙臨上巳
輕隂㣲雨釀清眀沿堤草色無中有拍岸波光坐裏行
最愛鱗塍方脈起扶犂叱犢一聲聲
榆火村酥野塢邉物含春意也嬋娟踈峯罨羃桃蒸綺
逺浦迷離雨作煙手巻畫中開别業水車聲裏過前川
敲詩饒有厪農意不是尋花問栁船
　　春日同諴親王和親王遊宴御園作
雨歇芳林萬綺紛緑溪紅映碧波文欣浮桂舫同追景
何異芸齋共樂羣百和濃香熏艶卉數峯輕縷帯歸雲
今年膏澤叨靈貺敢懈祈年夙夜勤
　　聴唐侃彈琴
仙籟(琴/名)平張梧几横澄心試聴指絃聲古風猶見巢兮
燧哇律都刪琶與筝蟠蓋㡬株吟韻謖垂虹百尺掛川
晴愧予未解南薫愠領取春温和且平
　　初夏静眀園
法海(寺/名)東頭西海西湖山佳處似蘇堤雲中古寺紅遮
樹雨後新苔緑滿蹊愛看黍疇牛撥壠儘教松棟燕御
泥倦游得句鳴歸櫂一帯横塘煙水迷
　　栁絮五首
緑雲紅雨日逡廵又見楊花㸃玉津未譜豳風歌七月
却看北地殿三春紛如道韞詩中雪汚比元規扇上塵
每對清和賦雲漢長空宛轉越愁人
㳂塘囘首憶生稊倐忽輕棉黯欲迷試看逐風真蕩爾
可知辭榦𣺌愁兮煙中絲裊宋家殿浪裏鶯流蘇氏堤
誰似參寥遊物外禪心灰盡喻沾泥
簇砌鋪阿色似霜從知駒影迅堂堂披裘無那王恭老
泣路應憐阮籍狂灑雨飄颻迷蝶舞入池喁唼惹魚忙
花天月地粘還滯白白紅紅兩不妨
簾櫳亂撲恁雰霏王謝應勞麈尾揮瓦雀半􁝰書案膩
河豚欲上玉刀肥團風湘浦疑柑㸃映月秦樓訝雪飛
獨有村民思麥雨好將迷谷擬天衣
春囬南國恨何窮别緒離情滿碧空未必猖狂如浪子
每看揺落讓雄風下幃雅稱觀周易縛帚應湏命越童
不似武陵源畔樹糝波餘得一溪紅
　　立夏
習習薫風拂面來南訛平秩驗恢台輕棉脱盡人眠栁
規葉圓成䑕耳槐花裏遊蜂衝雨去溪邉狎鷺度雲迴
黍疇麥壠皆需澤誰管韶華暗巳催
　　讀資治通鑑綱目
抵押湘簾緑影斑時披青簡度㡬閒千秋不盡興亡故
一念惟争敬肆間功繼麟經誰復並文如遷史尚須刪
獨予鑑古心恒惕俗慮塵縁未許攀
　　御門日雨二首
夜聽滲瀶滴井桐連朝膏雨沭
皇穹二牟蘇澤差如願萬國闗心敢息躬望去長空霏
霢霢歡來大地解蟲蟲常人漫苦巾車漬後樂先憂爾
我同
眀旦乾乾凛亦臨憂從春杪到而今巳欣若藥瘳時疾
信是為霖沃朕心栁外亂珠随浪濺簷間細溜帶煙斟
侍臣莫擬張韓賦齋鄭猶然待澤深
　　香山示青崖和尚
峯含宿潤黛螺新一脈曹溪試問津憩彼來青之梵室
對茲衣紫者山人却欣觸目皆無滓不必談元始逺塵
坐久蘭煙消篆字禽聲樹色總天真
　　棲雲樓二首
為愛巉巖架木居風潭清泚朗吟餘泉聲入聽淙苔砌
山色迎眸罨綺疏性癖煙霞聊復爾心依谿壑偶相於
晚來松棟歸雲罥不遣㣲鱗皴太虚
峯圍堂背竹梢簷雨後新年㡬個添佳景自然來座席
宿雲時復潤階簾粥魚齋鼔尋常聴樹色山容取次拈
更喜麥疇青意好千家餅餌望中忺
　　題瀛臺舊書舎
精舎遥看渚嶼連依然書帶緑窻前那無逸興如今日
剩有殘題憶昔年樹色溪光成静賞花香鳥語絶塵縁
旋臨勤政咨時務郅理遲登媿古賢
　　六月十九日立秋
只道光隂遇閏留却縁遇閏迅如流炎官後陣猶騰□
(是日/熱)白帝頭銜巳報秋蛩語漸從朝露絮蟬聲多向晚
風收司天謾進豐年驗(每逢節候欽天/監占風以奏)未至西成詎解
憂
　　七月初八日因往盛京叩謁
祖陵恭奉
皇太后始發圓明園作
虞采綏旌次第排金風凑爽滿天佳王途于邁髙秋净
帳殿承歡
愛日諧望裏闗東多王氣行經塞北暢清懐綿綿寳穡
秋成近觸撥吾悰詎有涯
　　闗外山田
闗外山田盡作梯漢南風景似江西水流野澗全無彴
谷轉荒村别有蹊樂事食𤓰兼剥棗生涯炊黍更蒸藜
百年赤子經休養物土耕桑六合齊
　　楓二首
乍見新紅三五枝停鞭還為立移時吟丹自我償詩債
(近作有楓林獬阪遲詩約/塞上重吟一片丹之句)突緑看伊入畫姿松柏有心
原共秀李桃無色敢争竒千秋知巳應誰是只有司勲
杜牧之
匪同烏鵲歎無枝一例寒林却耐時絶勝衰楊翻葉態
還如老菊傲霜姿嫣紅不數江花好頳紫惟應塞樹竒
自是山靈儀衛肅樵蘇誰得斧斯之
　　詠楓再叠前韻二首
朔地依然越鳥枝恍如霜落洞庭時滑稽重憶呉江句
衰謝誰知漢苑姿百嵗為人應是幻千年成虎巳標竒
丹青天巧能渲染不藉名工顧愷之
最喜重吟絳雪枝酣紅猶讓昔年時詎因改緑訾無節
却為施朱發妙姿平抹如看霞外影常酡似飲米中竒
千林秋色知多少欲向山靈一問之
　　野村二首
野村臨水復依山鹿柴蝸居鎮日閑婦女溪頭浣水出
兒童牛背唱歌還年年黍壠常遺􁆧夜夜柴扉不掩闗
更喜秋來羊酪美篘成新釀共酡顔
河橋迤邐接旗亭八月霜遲草色青黍圃荳場今樂土
黄沙白骨古嚴坰看餘晝㡧何曽捲興至吟鞭輒為停
試問從來小隠客㡬人不負草堂靈
　　秋蒐雜記詩五首
嵗長九月有青蕪共道常年似此無(盛京早寒今嵗過/閏猶暖誠異事也)
霧飲馬頭山逼面霜凝谷口樹粘鬚射熊何慮先升木
待兎焉勞更守株赳赳羽林羣命中詼談却笑紀昌弧
長白遥看數㸃青鷄翹五色韻旗鈴騰驤八駿來天廏
環供羣峯據地靈黄艶鵞兒新剪褶緑輝孔雀側拖翎
朝家武備千秋獨太僕空傳效展軨
峯標木葉欝崔嵬水漲松花浄沲洄萬騎雲屯随豹尾
三秋風景異龍堆周詩底用誇麋友晉賦無勞藉雉媒
更剪銀檠吟七字屬車賡和有鄒枚
連雲峯影自婆娑雨後新看矗黛螺黄幄背風依樹障
朱旄面日出巖阿合圍麋鹿愁飛羽出隊狐貍駭獵猧
薄暮旌門鐃吹奏海青雲裏捉天鵞(曲名旌門鼔/吹常奏此)
虎韔騂弓越勁秋平岡草淺騁驊騮雁行狗監牽絲鞚
馬上鷹師臂繡鞲風漾鈴聲金替戾雪開峯面玉雕鎪
批麻丙夜斟民事距為從禽蹔解憂
　　望葉赫舊墟敬惟我
太祖髙皇帝以十三戎甲奮迹於此復讐服衆遂成王
　　　業謹賦其事以示來許
寒盟由彼義何甘甲士當時祗十三自是
天心歆
日角㡬曽虎旅藉犀函折衝底用稱韓信决策無湏聴
耿弇
創業艱辛千古獨垂衣敢恃面臨南
　　御崇政殿
碧海曈曨曉日昇金猊風静瑞烟騰元孫黼扆兹重御
列祖威靈實式憑
六世繼繩惟敬畏百年含煦被藜蒸守成開創何難易
只有憂勤與日増
　　十月朔日宴宗室羣臣於故宫
曈曨海旭麗銀鋪宴擬横汾湛露濡舞馬不須誇紫燕
剪沉常自裊金鳬有椒共慶如兹盛無酒何妨謂我酤
更喜皇州頒嵗朔小陽春律正昭蘇
　　夷齊廟
　盧龍孤竹城夷齊廟在焉史稱夷齊恥食周粟餓死
　首陽詩云采苓采苓首陽之顛疏謂在河南蒲坂而
　莊子則曰首陽山在岐山西北曺大家云在隴西元
　和郡國志謂首陽山在河南偃師説文又謂在遼西
　則是首陽凡五各有證據而其為夷齊餓死之處則
　一也將孰之從惟遼史所載營州隣海軍下刺史本
　商之孤竹今之盧龍即遼營州地也爾雅所舉孤竹
　北户注謂孤竹在北周時幅員不廣其以此處為極
　北固宜然則説文所謂首陽山在遼西者此為近之
　殆以詩在唐風而叩馬而諌當武王伐紂之時由是
　岐隴蒲偃皆附㑹其説耳夫夷齊清風在天下何處
　非首陽豈争疆域乎冕旒而墨胎以祀者尤非其志
　因係以詩而考其説如此
軒冕泥塗是本腸肯容儒雅汚冠裳薇苓依舊西山岵
頑懦羞登夫子堂只為心慙蹤異武敢將口實罪歸湯
豈争隴右還蒲左天下清風盡首陽
　　將至京作
曈曨晴旭麗華旗展謁回鑾奉
聖慈樂奏上回多喜意禮將長至肅親祠田逢秋有酬
農苦人覺途遥嫌馬遲三月徂東異三載孔嘉新舊乃
如之
　　詠爆竹
軋軋平原凍草萌却教非夏以雷鳴春從和朗聲中報
人在吉祥煙裏行仙木駢羅増氣色飛霙借助散瑶瓊
東皇鼔吹連宵發百福昌昌入鳳城
　　新春恭奉
皇太后駕幸圓明園作二首
栁眼花心各待春傳言青帝駕青輪香霏寒圃飄金粉
色轉晴絲惹麴塵最愛風光迎午夜却離宫闕未由旬
(廋信詩注支僧載外國事/由旬者晉言四十里也)玉溝凍解琉璃滑恰與陽和
布澤勻
誰道仙家别有京依依
愛日永蓬瀛鳴春鳥擇昌條語畫水魚穿嫩藻行炬為
迎蟾蓮萬朶梅因餞臘玉千莖芳年合有新詩咏物物
春臺總向榮
　　春曉
輕寒覺透薄羅緯寂寂琴齋春曉時半榻清閒聊復爾
一天韶麗付伊誰禽聲不辨間闗語花色纔添四五枝
我是宵衣籌治者那能髙枕鎮吟詩
　　二月二十二日清明
花昌鳥聒日逡廵誰冩韶光一例勻二月已過三月節
三分却判二分春緑雲罨栁斜臨岸紅雨霏桃暗洗塵
嫩酪新煙都負也只餘幽緒入懐頻
　　午日詣
　暢春園問安
蒲岸荷洲泛玉津
銅龍雙闢問安晨祗因憫雨遵
慈訓未敢稱觴答令辰(自春徂夏尚未得霑足雨澤廟/  皇太后步禱於園内龍神)
(朕恐懼惴慄莫知所措夫以朕之不徳上累節乎聖/母憂勞遑敢以節序酒食之饌盡承歡之小)黄
㡌龍舟閒浦漵緑枝虎艾綴楣振分眀舊嵗端陽景饒
有新愁薄念頻
　　甘霖既霑詣
　暢春園問安仰慰
聖母望嵗之誠并成長句恭誌
盛徳
自古祈年厪陛廷㡬曽
步禱見慈寜承歡滋愧心無那破悶真知雨有靈
膝下先承多黍潤階前更喜散萱馨稱觴始得申衷悃
遥指南山入座青
　　清音齋
曠宇徘徊獨暢情耳謀目觀兩無營山如净體無餘净
泉是清音中最清竹裏數篇依籟讀溪邉孤艇破煙撑
近來稍得愁眉解露色風光卜順成
　　荔支至頒賜朝臣因而有感
閩中佳實秋前到相對年年有所思酬節祗供
原廟薦承恩非復
寢門時飛來嶺外炎風送斜倚欄邉掲露垂料得擎歸
舊鴛侣㡬多歡喜㡬多悲
　　九日登髙
性與秋光自覺諳登髙此日暢幽探荷衣巳破無從補
楓頰纔紅尚未酣恰好得詩教鴈寫不湏摘菊倩人簪
晚來静坐寒窻下即景頻頻惕九三(是日為乾隆九/年九月九日云)
　　天成寺撫觀乾隆七年遊盤山記因而有作
虚窻四啓曉霞流人在層巖最上頭詩句偶拈今日暇
風光宛似昔年秋泉淙澗底琴音冩峯倚天邉畫景收
獨撫穹碑參結習轉教心恧重來遊
　　幸翰林院錫宴賦詩復得七律四首并示諸臣
歡騰芸署小陽春此日崇文引席珍顧我慚為房杜主
豈伊獨數馬鄒臣石渠典故應増舊壁宿光華更覩新
影麗花磚争到八儘教霑醉酒三廵
瑞旭曈曨靄扇鸞筵開翰墨㑹衣冠五車四庫從來紀
劉井柯亭取次看玉版揮毫盈鳳沼花瓷賜茗擘龍團
濟川自古資舟楫便欲因尋學海瀾
昌辰天禄集鵷聫欣詠斯干小雅篇鳥革翬飛躋君子
誦詩講易共髙賢光凝黼座垂華藻篆繞猊爐散瑞烟
咫尺玉堂清切地底誇瀛島説登仙
百年禮樂慶昭融保泰常持惕若衷漫以新詩鳴豫大
誰將忠告贊欽崇傅巖夢賚應無藉唐室賡歌訝許同
心喜百僚知我意不將髙議詡升中(按唐書張説倡封/禪議帝召説與禮)
(官學士置酒集仙殿云云故其時諸臣詩中有髙議待/升中及將陪玉檢泥之句夫以崇儒之雅舉隠遂滿盈)
(之私志非朕所取惟有競兢業業與/日俱長頌不如規我君臣其共勉之)
　　清秘堂偶題
崇文稽古豈虚名翰苑維新此落成羣彦數過十八㑹
小春暖凑一天晴冬池淡沲猶澄鑑夏屋徘徊獨暢情
盆菊無言應有意自慙疎散也登瀛
　　十月二十七日幸翰林院賜大學士及翰林等宴
　　　因便閲貢院乃知雲路鵬程誠不易易也得詩
　　　四首
翰苑瓊筵酌令辰棘闈來閲鳳城闉百年士氣經培養
寸晷簷風實苦辛自古曽聞觀國彦從今不薄讀書人
白駒翽羽𫝊周雅佐我休眀四海春
盡道文章接上台菁峩樂育濟時才千秋得失非虚也
咫尺雲泥亦幻哉若有淚眶啼桂落那無笑口對花開
鳳池多少簪毫者都向龍門燒尾來
萬里扶揺正翮摶飛龍利見豈為干志賢聖志應湏立
言孔孟言大是難見説經綸推國士從來桃李屬春官
但令姓氏朱衣㸃那惜三條淚燭殘
周遭圍棘院沈沈景物當前總入吟材擬圭璋方特達
文歸雅正薄艱深禹門魚變辭凡水喬木鶯遷出故林
寄語至公堂裏客莫教氷鑑負初心
　　雪
迎年臘雪曉霏霏雪色年光麗瑣闈二麥早占香餅餌
九天真是灑珠璣龍樓作隊銀龍舞鳳閣來巢玉鳳飛
底少絃歌娛宴暇心殷省嵗勅惟㡬
　
　
　
　
　
　
　
　
皇清文穎巻首二十三
欽定四庫全書
皇清文頴巻首二十四
御製詩
　五言排律
御賜書經傳説彚纂恭紀二十二韻
帝治布寰瀛天心佑永清奉三宏建極得一允居貞禮
樂觀明備詩書悦性情石渠掄碩彦天禄聚羣英謂是
典謨語由来齊治程先朝曽纂輯今日重修明諸子收
精粹羣言費品評孔門傳伏氏漢代著康成自合抽絲
細非如聚訟爭紫陽經校定仲黙幾研精多士承
明命儒臣殫悃誠午窓几上列乙夜案頭横幾歲青藜
照逾時全璧呈奎文光有蔚
聖語奥難名非僅筌蹄得将俾天地平惠民符保赤卜
相法調羮佑起明良盛栽培宅俊宏千秋傳治典萬國
仰躬行喜荷縹緗
賜恩叨雨露榮臚陳明國是往復繹歌賡識淺難窺秘
心䖍等捧盈從知文治化海宇慶同聲
　　九日講武恭紀
四海徧雍熙三秋閲虎羆代當全盛際節應大蒐時日
月中天麗旌旗曠野麾軍容森甲胄坰牧物黄驪爽氣
浮仙仗卿雲映
御帷虎賁爭蹻蹻戎御盡師師拂劍霜華動彎弓月影
披馬嘶黄菊野鴈過白雲陲組練生光㷔衡鑣中式儀
九宫羅畫㦸六甲載雲旗舞鍔遊絲裊穿正閃電馳古
来歌七徳今日炳重離
聖治輝千載
天威震四夷
鑾輿歸紫極扈從詠周詩
　闕里祭器新成
賜觀簠簋鉶登豆爵六色恭紀八韻
代啟文明炳崇儒
聖道光
皇心欽日月禮器備宫墻舊譜稽成式新圖發尚方斑
斕紛有耀簠簋列成行
頒示来三殿傳觀遍兩庠涵光呈玉質絢綵燦金相萬
國同文軌千秋肅典常從兹先後聖一揆頌吾
皇
　　石髪
帶縷浮春碧漪漪貼石初隨波翻髻亂依藻漾流舒緑
水供朝沐輕風當晚梳影窺慚浴鷺絲蔓礙游魚鏡裏
青春永仙家甘露虛何須嘆霜髩即此萬年餘
　　恭奉
皇太后恭謁
孝陵
景陵敬成長律
扈蹕馳千騎鳴鸞駕六飛紹先思
祖徳色飬奉
慈闈爽氣催征轡霜花散暁暉有秋歡里巷鼔腹遍郊
圻松栢森元路雲霞䕶玉衣鬯圭承凛凛
冠劍仰依依言念開千古憂勤萃萬幾維清欽陟降瞻
拜重歔欷
　　南苑大閲謁元靈宮宮是
皇曽祖世祖章皇帝建也敬依
皇祖聖祖仁皇帝韻以誌敬仰之忱時冬至月朔日
閲狩金輿駕鳴騶赤羽翔千官分鷺序萬姓仰龍光雪
積平原白泥鋪御道黄翠華來别苑初地散天香杳靄
雲生路蕭森松泛凉星辰圍斗宿丁甲䕶虹梁屏念瞻
瑶殿䖍心禮素王若臨欽在上作極愧惟皇祇以紹庭
切何能與物昌律身懐監史敷化體
穹蒼文徳猶慚未武功不敢忘蒐苖遵古制逸豫戒禽
荒簇簇雲屯盛悠悠霧斾颺一陽初應律三白已呈祥
漸覺條風扇新添麗日長覲揚吾未逮布治願平康
　　庚申仲秋丁祭
　先師孔子
法
祖恢文徳崇儒禮
素王晨光開輦路露氣浥旗常寅祀心恒凛丁辰日正
陽皇皇陳禮樂肅肅對宮墻言念百王後身登
夫子堂君師誠有愧仰止志方長
　　恭閲
太祖
太宗
世祖
聖祖
世宗實録聖訓告成敬紀五言排律二十四韻
豐沛貽謀逺
天人應徳同明綱方掃地
帝顧實維東用凈欃槍氣徐開閶闔風庥凝
皇有極徳厚
祚無窮開創駕千古驅除僅一戎三韓恢舊業萬國仰
重瞳爰布明堂令方吹嶰谷筒順時敷巽命馭物凜
乾衷徃者滇南亂曾煩八陣攻運籌盡伊呂奮力總羆
熊奏㨗憑邉将
頒恩自法宫平成歌
聖徳熈皥戴
神功道洽隂陽序時清禮樂崇詩書延俊秀
恩澤彼昆蟲茹㧞交成㤗芒銷象應豐戎行甲沽酒村
婦乳孳童六十一年久
皇王帝治隆春秋旋氣運張弛協
蒼穹日昃猶
勤政民安更省
躬懽呼遍白叟聲教届烏䝉緬想承
光烈端維予㓜冲紹
庭勵初志推斗頼羣工成憲猶堪鑒孚誠或可通永言
欽
陟降勝似拜崆峒
　　辛酉仲春耕耤
布政宜敦本當春乃勸農良辰耕帝耤膏雨遍畿封輦
路華旌映城闉瑞靄濃
明禋先致享
神格益滋恭耒耜青箱列公卿法服從三推親竟畝百
室願如墉
皇考貽謀烈齋宫著肅雍無須陳夏諺即此仰堯蹤
　　三秋時序萬寳告成命駕出口廵狩遵
祖制也經過州縣百姓扶老携幼歡呼夾路閭閻之間
　　　戸有蓋藏場多􁆧穗深愜朕志爰下詔蠲免田
　　　租以示嘉惠元元之意
武備由来重時廵意更深當秋排法駕豫日足甘霖旭
耀旌旗影風傳鼓角音停鑾問農事獻曝見民心戸有
倉箱積人多樂豫吟輿情猶似昔
祖徳到于今觧澤心無吝紹
庭志倍欽兹行當黽勉詎止為從禽
　　常山峪行宫
憶昔髫齡際趨陪
聖祖前於今廵幸至駐蹕故宫邉湛露曽叨澤含飴想
侍
筵秋風悲此日軒屋尚當年鳥語如懐舊花香故逞妍
恩勤終古慕承顯一身肩
　　再叠前韻
經國猷垂後承家志繼前三秋修武備萬乗閲嚴邉勝
地停鑾御離宫啓玉筵欣逄無事日喜覩有秋年插笏
峰爭秀披圖景鬭妍永懐
無競烈景仰懼難肩
　　至博羅河屯四十八旗諸䝉古王等來接
天恩歌有歲
祖澤頼無窮廵狩三秋日趨承萬里風歡聲毳帳合佳
氣幔城通來享同遐邇咸賔混外中誠輸陳厥篚燕賜
詠敦弓永念覃敷慶懐柔倍惕衷
　　散館試庶吉士賦得春蠶作繭(得咸/字)
蠶事當春月辛勤婦女咸候時鳩上下入戸燕呢喃松
火燃村舍條桑採谷巖浴川身乍㓗食葉口方饞起箔
新蛾長承筐素手摻三眠類慵懶八繭似封緘漫比抽
思巧堪知為政凡新絲還待賣慙愧著袍衫
　　賦得望雲思雪意
同雲方出谷醸雪欲漫空未辨瓊英白先藏羲御紅流
恩歸槖籥協氣漸冲融潤逼梧堦側香回梅塢中停驂
祝屏翳篩玉候豐隆望裏寒原肅祈年願不窮
　　賜江南總督尹繼善之任
淮沛今何似災餘不忍言邇来闕二鬴誰與辦三飱敢
靳司農帑還祈大造恩當春應舉趾積潦尚留㾗民瘼
遐觀在心憂夢想存勉伊經畫策為我活黎元
　　雨
和氣當春洽甘膏傍晚零初飄千㸃白乍失萬峰青妙
洗桃心膩平添杏蕋馨新疇渾可望疎竹却宜聽生意
資沾溉烟容接窅冥漲痕侵碧沼綻蕚照紅櫺樂豈縁
花圃情應寄麥町欣承眀賜溥惕若對圓靈
　　賦得折檻旌直臣(五言排律八韻得交/字試翰詹諸臣題)
玉䋲低鶴禁朱鳥煥螭坳鸞扇非烟散鴛班委珮敲佞
臣方唯唯直士獨嘐嘐自具松筠操難容涇渭淆攖龍
鱗豈怯折鹿角曽摎奚用檻重輯還同罟不抛納忠餘
宿将介節嘆征茅企想都俞世盈廷喜㤗交
　　夏至齋居即事
黼扆遷常座明堂闔左扉撫辰懐嬗代勅命凛時幾北
陸将依晷南薫漫叶徽蕩暄風習習燭鬱旭暉暉齋處
封章少遥聞晝漏稀敢期誠意假因騐道心㣲
　　避暑山莊為
皇祖臨幸最愛之地亦孫臣受
恩特深處也八年秋謁
陵便道駐蹕數日曷勝今昔之感詩以誌弗忘云
軒墀敞
御園草樹静高原遊豫思
仁祖庥和逮孝孫
橋山将酹爵玉館此停轅罨畫山容在修蛇電影奔禽
言欣客至蛩語訴秋繁堦篆苔紋暗碑詩釵脚存
聖踪猶可想衷曲向誰論倍切乾乾志虞孤
覆載恩
　　静夜讀書
虎帳無多暇書林趣轉嘉研精當夜静息慮忘塵譁别
是中秋景依然舊月華陳編同汲綆精義喻披砂燄結
銀檠燭香生玉椀茶何須吟出塞四海久為家
　　興京
姬室于豳日炎劉起沛時
一人方締造四海遂為基皇澗猶然在臯門尚可思屏
藩堪示固宮室不言卑往者爭雄際同歸
出衆姿秋風經故國膏雨遍新陂父老迎鑾馭材官衛
羽旗初來猶切切欲去更遲遲言念
皇圖纘端維
厚徳垂凛乎同御朽告我後人知
　　過廣寕望醫巫閭山恭依
皇祖聖祖仁皇帝元韻
海旭凝螺黛罡風削玉蓉靈竒經覽乍
聖蹟躡尋重過客羣停轡仙人逈矗峰(是山有仙人巖/桃花洞聖水盆)
(北鎮廟/諸竒勝)徒思山側徑未撫寺前松萬古為幽鎮千秋溯
舜封崇功標地紀秩祀偶天宗嶻嶭疑鶱鳯巉峘突逴
龍盈眸欣積素歩馬遲婁胸
　　山海闗恭依
皇祖聖祖仁皇帝元韻
取豫嚴扄鑰思䝉拓海邉耕桑三輔接形勝兩京連羽
衛初冬度期門曉漏傳
橋山瞻此日
龍歩想當年列巘餘晴雪遥林散曙烟迎眸渾似畫撫
序正為權事異丸封谷心期舟濟川拳拳思在徳
大訓更昭然(在徳誠非易臨風更慨/然    皇祖詩句也)
　　澄海樓聨句
　乾隆八年十月十六日自盛京蕆事還京道入渝闗
　登澄海樓望海雪霽千峰波眀萬頃天容海色洵屬
　竒觀時張照梁詩正侍從因與聨句凡字畫渉水部
　者概不用仿歐陽修咏雪禁體也
(御/製)康回昔憑怒使地東南傾太始本無始
　　常盈是不盈䨇丸出其裏元氣鼓為營島嶼藐拳
　　石(臣張/照)
(御/製)軒樓敞繡甍巃􁁉疑貝闕彷彿見瑶京鞕石橋終斷
　　嘘烟市乍更星槎何處轉鼇柱若為擎邈矣端倪
　　豁(臣梁/詩正)
(御/製)雄哉氣象峥禹功思四載秦業剰孤城萬壑朝宗此
　　纎珠茹納幷由來無寸土亘古只空明直上到天
　　險(臣張/照)
(御/製)横陳據地掁目迷光皛皓耳駭聲砰轟精衛填難盡
　　長虹駕可成三壺逺縈帶重嶴銷飛鯨賦羡木華
　　博(臣梁/詩正)
(御/製)吟推玉局英平鋪歴刼雪喜遇初冬晴望歎曽聞若
　　來遊誰逐蜻内光含煜煜隂火凉熒熒絶域隨風
　　逹(臣張/照)
(御/製)方諸應月呈坎重不失信天一乃居貞比樂韶觀止
　　如山聖景行空傳香象踏謬執窄蠡評有以謙能
　　受(臣梁/詩正)
(御/製)虛将白自生苞乾恢度量吐日煥晶瑩永奠寰區宴
仙鄉底問程
　　秋日奉
皇太后遊玉泉山周覽西海近郊穫事即景賦詩十四
　　　韻
降豐欣此日行令及兹辰
香輦周田陌嘉禾滿鹿囷千官承䍐罼二鬴切咨詢
堯舜應誇宋(宋宣仁太后人/稱女中堯舜)風詩或比豳繄予徳菲薄
懿教勉遵循忝在士民上能忘飢溺親逢年
慈願洽愛日永懐申别館晴霞際仙槎野水濵鶴容千
歲古菊酒一樽醇錦障排丹樹紗疏靣碧峋無央鸞鳳
隊極樂
静常身雲寫波中影山留畫裏真忘言袪俗逺即景得
題新處處陪
歡豫秋光總是春
　　乾隆九年十月重葺翰林院落成車駕臨幸錫宴
　　　送大學士掌院事鄂爾㤗張廷玉進署以張説
　　　東壁圖書府五律字為韻賦東字音字二首勅
　　　諸臣各分一字賦詩
撫序權居北占星壁在東斯干歌翰苑於樂鬯儒風改
殿當年異登瀛此日同三台司道筦二老亮天功樂具
卿雲奏筵開湛露融底希光舊史長此贊㣲躬
木天臨翠輦鴛侶集華簪廣學心常切因文道可尋横
汾隂豈昔来泮水猶今禮樂於焉盛觥罍取次斟詩慚
得珍字辭喜獻官箴返轡重城暮猶聞歌誦音
　　觀象臺
奉若欽
維顯研幾凜曰明瑶樞調律紀珠貫騐
天行翠輦臨黄道星臺據月城渾儀觀建象神器惕持
盈命羲仲和叔在璿璣玉衡授時熈庶績敢恃泰階平
　七言排律
　　辛亥仲春
上幸豐澤園演耕耤禮
上躬四推
命臣等終畝恭擬應制十韻
大地陽和淑景韶潛蘇土脉應風條鴻鈞普扇百昌序
大造均舒萬物調
翠輦臨耕旗閃爍
金輿載駕玉鎪雕行行西苑停鑾輅泛泛天池盪畫橈
帝耒四推膏壌沃
皇躬一墢甫田遥先期已見寅恭懋終畝還思教澤饒
種布期生連理穗壠開願長九岐苖追思
聖祖觀耕地却值吾
皇演禮朝豐稔歲功九有遍太和景象萬方昭放勲久
頌
堯功茂協帝重瞻
舜徳超
　　賦得山雞舞鏡(七言排律十/二韻得山字)
名禽聞説来荆國舞向菱花意轉嫻寳匣乍開看皎潔
雕櫳初對訝斕斒婆娑應節疑張錦嬝娜含姿半嚲鬟
小折腰時文綬亂大垂手處絳綃殷光懸桂窟虛堂畔
綵絢霓裳夕照間顧歩多應憐藻耀呼朋好試語間闗
詎同鷗鳥羣驚客却比佳人自惜顔雲翼罷梳還獨立
星眸回盼許䨇攀一奩水月平分影幾隊鵷鸞共接班
只為空眀矜矯翅便教飲啄忘棲山風翻翠帶簷枝亞
春暖重茵砌蘚斑欲擬當前誇綽約可知箇裏本舒閒
　　謁
陵禮畢車駕入盛京得七言排律十四韻
羣山萬壑總朝東王氣為龍鎮鬱蔥白水壽邱名不减
作豐遷鎬事應同
當時提劍安黔首此日垂衣逮藐躬延佇闗山千里外
每懐瞻拜八年中商颸送爽清馳道疊嶂排青列逺空
上将隨車金䍡􁰯名王執轡玉璁瓏行宫視膳邀
慈豫故國旋輿仰
祖功只為上
陵思馬鬛豈縁校獵賦車攻六飛因幸興王里百辟咸
朝慶善宫訝許稱觴来故老不教警蹕駭新豐葛燈綃
帳猶餘儉執豕酌匏許獻衷華曜景中鸞扇動若非烟
裏鴨香融孕虞育夏
天心眷篤祜依京
帝謂通萬禩
皇清綿寳祚扶桑初日海門紅
　五言絶句
　　裁衣寄從軍者四首
玉闗天氣凉六月已飛霜驚理篋中素寄與逺行郎
長短尚如初寛窄想非舊那堪孤燈下縫紉聽寒漏
中庭度金風緘刀著手冷歎息厚装綿行将寄雪嶺
裁衣何所願願郎早樹勲郎為萬戸侯妾作郡夫人
　　平湖雨渡四首
一堤楊桞樹數里白蓮花細雨霏霏處輕舟泛若耶
烟雲暗逺天獨坐孤篷裏颯然風滿湖衣履皆寒水
細雨滿湖秋扁舟泛碧流平分詩景去恰有一羣鷗
掛㠶風力健不須盪䨇櫓遥望翠㣲峰濛濛亂烟雨
　　古意四首
春老金條脱塵生玉鏡臺分明陌頭望不自陌頭来
明月入髙樓上有綽約人只見樓中秋誰知樓外春
熏爐炷水沉拜月衣裳冷拜起歩階隂桂香弄寒影
青青楊桞枝淡淡和風吹忽見一枝折無情復阿誰
　　問春風
藉爾催春蕋無勞妬艶枝入園應檢㸃莫使一般吹
　　春風答
吹萬本無心更番豈有意一需一疾間為風誠不易
　　鳴玉瀬四首
無風松謖謖有月金摐摐玉女洗頭盆瀉作芙蓉江
林麓自瀟灑烟嵐多變態飛流下十尋砉然玉珠碎
長虹飲素練圓潭澄見底時来聽清泠塵念一以洗
澗壑誠泬㵳松篁復蕭颯把筆坐石頭林泉相問答
　　常山峪行宫八景八首
　　　緑樾徑
灌木盤山腰濃隂日蓊翳豁開壺中天逈異人間世
　　　虚白軒
虚室能生白一氣常函三閒情空外寄妙道箇中參
　　　青雲梯
青雲信有梯丹崖暫延佇鹿豕出翠㣲逢迎務光侶
　　　楓香阪
清吟歩修阪衣袂泛秋凉金風颯然過㣲聞山楓香
　　　蔚藻堂
花木暢生意大地蔚菁藻忘言入静觀忻然惬懐抱
　　　如是室
如是如是室坐對清秋山遊山室中人不費徃與還
　　　翠風埭
野木不知名雨後増新翠誰云塞北山却有江南致
　　　凌霞亭
危亭搆峰頂靣靣青㟏岈踏石片雲飛去作天邉霞
　　玉泉六首
玉泉此為源泉源豈即此試問所從来只此一勺水
玉名玉豈真泉名玉尤幻而我對玉泉如是幻真玩
石髓澄堪潄烟蘿緑可捫雨後溪流急山根帶漲痕
暴漲退亦急垂桞絲餘濕惟兹有本泉終古長潗潗
潺溪惬静聆清泚供幽眺心與境俱適何必蘇門嘯
趵突聲猶状匡廬匪當對垂虹舊傳名吁嗟耳食軰
(玉泉蓋趵突也非如香爐瀑布可以垂虹比擬舊為八/景之一蓋昔人未至此地想像名之者然靈源獨涌瀍)
(澗攸資則信/帝京佳勝也)
　六言絶句
　　恭題鳯仙石竹畫册二首
冷露暗滋秋草著花紅紫成堆小鳯貪餐竹實合教一
處同開
絡緯送秋聲至蜻蜓弄影風凉幽卉一叢舒艶都来石
畔尋香
　七言絶句
　　将獵南苑檢㸃所携書籍
天髙秋氣肅郊坰南苑将除信宿停檢㸃行幐整書籍
不因郊獵廢談經
　　三月十三日隨
皇父駕幸圓明園五首
春園初見百花開日午欣隨
御輦来纈錦蒸霞呈麗景東皇雨露好栽培
最是蓬萊浩蕩春東風如剪物華新裙腰草合平於毯
滑笏溪流色似銀
邇来甘雨潤苖新走馬天街絶㸃塵試策金鞭回望處
翠條如染拂行人
黄繖當中映午暾
太平天子幸春園靈臺靈沼同民樂夾道齊呼萬歲尊
御爐香暖惠風晴日映墀頭喚上卿不是物華供玩少
殿顔勤政意分明
　　桞溪垂釣
傍岸青青一帶遥玻璃鏡净拂烟條持竿不為貪鱸鱠
天水空明萬慮消
　　從軍行五首
三邉烽火照軍營十萬丁男夜練兵但使腰間懸寳劍
丈夫何處不成名
辭家萬里路迢遥龍虎軍中夜撃刁底事成功如約早
将軍聞是霍嫖姚
夜戰洮河馬不嘶無邉殺氣與雲齊偷閒一枕金戈卧
半是人膏半是泥
二十三番月缺盈君王恩重致身輕轅門試射誰穿的
十萬軍中最有名
戍兒約計看刀環對鏡新驚髪半斑不是親擒生頡利
何顔復進玉門闗
　　冐雨尋菊二首
秋雨霏霏碧蘚滋閒情今日歩東籬不知冷夜寒朝裏
開到西風第幾枝
我愛秋来菊蕋開天工偏為洗塵埃倚欄閒咏衣衫濕
應是纔從籬畔回
　　村墟夜舂二首
霜落園林時届冬稲粱全穫罷三農田家作苦無休息
更聽村墟半夜舂
萬籟全收夜已分寒舂聲急隔窓聞髙齋識得豐年景
篆裊爐香獨自焚
　　盆魚二首
圓池蓄水不須寛依藻文魚自覺安待到夜深㣲雨滴
跳波還似躍層瀾
緑荇青萍可避隂一泓滿貯足浮沉箇中也有相忘樂
不羡滄浪萬丈深
　　題元祐黨人碑
元祐清流號濁流黨人鐫石石遺羞祗今欲補名臣傳
猶喜殘碑姓氏留
　　過淋河
憑催詩思客途過得得輕蹄踏嫩莎拂靣春風三十里
一灣新碧小淋河
　　夏日書懐
宮桞隂濃殿閣深氷㡡不受暑来侵南風未觧吾民愠
慙愧蒼生愛戴心
　　秋日奉
皇太后駕幸南苑即事六首
虞人建幟甸人隨南苑秋清好獵時閲武此來兼省歛
香風餅餌拂旌旗
萬物熈和大造中郊原輝映苑門紅承
歡仰識
慈顔豫祗為
天恩錫屢豐
羽衛森翹出帝城順時清蹕此廵行金吾底事頻傳警
便欲周知閭巷情
扈從長承
愛日暉五雲髙捧鳯輿翬問
安戸外親調膳手射郊原鹿正肥
離宫月影透書窗法曲時聞畫鼓摐題柱吟餘思徃事
不知絳蠟灺銀釭
從来稽古戒禽荒宵旰勤勞敢刻忘懽樂正饒還止輦
屬車侍從有東方
　　郊外即事三首
三秋野景寥天逈一抹斜陽晚照明最是豐年饒氣象
村村社鼓慶西成
霜落平原好合圍無心從獸玉鞭揮愛觀富有千村景
兩字探原食與衣
郊圻犬吠雜雞號䇿馬霜華㸃素袍收穫纔完仍播麥
田家四季總勤勞
　　山田三首
禾黍芃芃遍嶺巔停鞭欣看有秋年版圖可識同遐邇
塞外荒山盡闢田
髙原宜黍稲宜低物土耕桑塞外齊茶幔酒旗山抱塢
軟沙濕草水鳴溪
舊代長愁烽火驚於今此地有人耕混同中外皆天澤
倍切乾乾保㤗情
　　灤河捕魚二首
野灘片片起駕鵝盪槳中流樂意多髣髴江鄉三月景
西風紅葉小灤河
灤河水自上都流順水行如風送舟最是闗仝得意筆
蒼山野渡正初秋
　　出塞雜咏九首
雕輿繡羽颯金風曉發都城旭影紅十部簫韶翻似海
三千車騎氣如虹
邉闗峰色翠芙蓉萬古隄防笑祖龍守徳由来勝守險
金湯禮義是提封
静夜離宮月在窓獨裁章奏灺金釭鴈鳴逺浦傳霜信
人過孤村引吠尨
極北山髙近紫㣲片雲常作雪霏霏黄羊白鹿鋪平野
好試今秋第一圍
龍沙八月似冬初獻賦長楊滿屬車最愛楓林新似染
折来題句手親書
鐵騎番兒鴈字排霜鋒掌様净磨揩新豐空有如澠酒
辜負當年白鼻騧
平明雨洗屬車塵蹀躞驊騮稱意馴濯濯烟鬟看黛重
萋萋麥壠愛青新
青兕黄牛滿澤原欣看天餉助歸轅戍兒夜半吹羌笛
此日春風度玉門
時廵詎止閲邉闗喜見年豐一觧顔揺颺翠華佳氣滿
都中争道六龍還
　　北郊禮畢回圓明園道中作四首
薫風應律調元化膏雨知時利夏耕不獨公田霑渥澤
一花一木總敷榮
繒燎光中葆吹聞廻瞻黄幄瑞氤氲㯶街歩出仙韶引
槐桞隂濃緑似雲
黄繖朱斿鳯甸隈屬車劍佩有鄒枚天公賜與迎梅景
繡陌青蔥絶㸃埃
垂楊十里窣青絲警蹕聲中駕六飛最愛霑衣朝氣潤
輕雲猶作雨霏霏
　　射獵南苑即事六首
靺鞈櫜鞬列羽林當秋文囿偶經臨承平詎肯忘戎事
萬戸饑寒更惕心
翼翼堆場皆早稑纍纍懸架足秋壺豳風底用丹青筆
十里煙郊入畫圖
北紅門裏仲秋天爽氣㳺絲拂錦韉行過鴈橋人似畫
踏来芳甸草如煙
南苑宜秋宜獵時禾香風滿赤鸞旗少年熟讀相如疏
每至歡娛鑒在兹
榆槐黄染野花殷策渡時過水一灣千朶青蓮萬章錦
却教人憶塞中山
省耕省歛古曽聞望處西成意亦欣漫把豐年容易看
幾多憂慮厪宵分
　　春水泛舟
緑浸樓臺水底明春湖初試一舠輕誰云鷗鳥無心者
也向汀洲續舊盟
　　清明後一日漫作二首
湖山佳致暖烟饒稚緑嫣紅態鬭嬌看罷紙鳶甞過酪
閒吟准偹送春朝
東風吹綻含胎蕋喜攬芳華入吟裏溪畔刺舟還悵然
已有落花貼流水
　　郊行三首
蕎尚青青黍欲黄金風時送粥饘香翠華揺曵纎塵净
歡切郊行十里强
野老扶兒望六飛停鞭問處話依依金吾莫謾頻呼蹕
一向籌伊凍與飢
滑笏溪流曲抱村遊絲白日静秋原村翁不識鑾輿過
跣足科頭倚蓽門
　　塞上行五首
昔年今日此龍沙中外情聨久一家幾處荒荆餘敗壘
千秋興廢繋懐賖
露浥烟蕪欲作霜午衣猶熱曉衣凉皇州此際殘蟬咽
已見南飛鴈一行
馬足駞􁀙踏馬鞍廻看天外矗槍竿山靈有問如何答
前歲詩盟未敢寒
丹楓翠栢妙山容野墅溪村也間逢最是牧羊估馬客
于今都識重良農
葆吹聲聲傍晚摐氊廬倚咏剪銀釭春風己度榆闗外
漫唱凉州水調腔
　　臘月二十一日立春擬春帖子三首
臘鼓摐摐奏雅寅不須人日始成人(盧仝人日立春詩/今朝方始覺成人)
金屏玉帖迎青令甲子中元第一春
銅渾欽驗八風調喜綻宮梅白玉條更進詞臣春帖子
筆花飛處總含韶
圓蓋推遷信有靈璇杓徳晷已移星今年詩巻増顔色
兩度紅牋咏始青
　　春日郊行雜咏八首
易水東頭淶水西寒蕪逺樹總凄迷馬知人意歸蹄懶
一片白雲山與齊
山村水郭灑然清不必前途借問程古寺閉門無客叩
春田經雨有人耕
逺峰層疊矗新螺㸃㸃牛羊恣寢訛扶杖老翁中社酒
東阡歸路醉顔酡
桞色遥黄近尚無拂春著意幾株株溪橋一帶房山路
最似詩中西子湖
花朝前後景可憐花心桞眼争新鮮兒童底把春光趲
未至清明放紙鳶
我聞潭柘祗園美初到原如久住人却笑闇黎無好句
頻翻貝葉説根塵
韶麗風光二月時新晴最可雨尤宜看耕不覺遲歸轡
西日銅鉦拂綵旗
掩映耕雲種雨家金吾行處不教譁豳風圖畫誰傳得
海子門西十里斜
　　雲罩寺留題三首
訝底層雲不盪胸山靈為我闢雲封開窓四靣延竒趣
萬叠屏風削玉蓉
髙入天風顑萬尋登臨信可散幽襟常時畫裏遥觀處
獨據匡牀自在吟
林霧谿嵐眼底浮風鈴語我少淹留非闗勝處誇新句
祗恐荒唐負此遊
　
　
　
　
　
　
　
　
　
　
皇清文頴巻首二十四
欽定四庫全書
皇清文頴巻一
　表
　　恭進易經㕘解表　　　　　　　張　英
伏以
至道開於河洛發羲文周孔之微言
奥㫖貫乎隂陽備彖象卦爻之精義㕘稽訓詁託藜火
而重編側近
光華食野芹而思獻俯慙謭劣彌切冰兢兹蓋伏遇
皇帝陛下
道法天行不息
學同日進無疆尚書巳講於
經幃大易繼陳於
黼座神凝簡冊
聖心探一書一之先博極圖疇
睿照啓千齡之秘(臣/)叨恩於禁籞祇奉
欽明竊有志於韋編欲窺象數自田何京房而後漢初
各有師傳逮濂洛康節以來宋儒始為定論考亭本義
之學洵可奉為宗風伊川易傳之文尤有資於治理竊
惟廣且大者易之體豈容驟測其精微竒而法者易之
辭未許遽窺其典要必在發明章句譬如探源者先索
其流務期剖晰文詞難言得意者遂忘其象爰考先賢
諸説輯為叅解一書時逾兩期巻分六帙如渉滄海而
尋畔岸祇堪自砭其愚頑竊仰泰岱而竭塵埃詎謂有
禆於
高厚但念閱寒歴暑分細旃廣厦之餘閒浥露研朱居
秘閣芸香之勝地雖極知其蕪陋敢不冐為敷陳聊佐
乙夜之覽觀庶備
九重之清燕伏願
德符岐聖
治軼羲皇
履帝位而豊豫時登
養萬民而訟師不作觀損益之義化自洽於中孚察消
長之幾世自升於大有對時育物端居見天地之心知
崇禮卑撫巻盡乾坤之藴矣為此具本謹稱
進以
聞
恩賜宫紗謝表　　　　　　　　　　張　英
康熙二十一年五月十四日䝉
恩賜紗二端命編修(臣/)杜訥賫付(臣/)廷瓚送回江南(臣/)
恭設香案領訖望
闕九叩首謹奉表稱謝者伏以故里初歸驚沐
殊恩於天上
聖慈垂顧逺分渥澤於田間展霧縠之輕華凉生蓽戸
披香羅之璀璨風滿衡門叨異數而增慙撫愚衷而倍
惕恭惟
皇帝陛下
徳配神堯
勤嫓大禹
文敎彰而六經啓蘊
武功偃而九服來同簡儒臣於禁中置講僚於座右(臣/)
猥以百生之竒遇際千載之昌期握筠管而侍彤闈抱
芸編而趨紫闥備沾優渥曲賜矜容廼以銜土私情冒
干
宸聽復荷如天
聖度俯鑒微悰頒文綺於尚方錫精鏐於内府龍顔宣
室捧忠孝之
綸音馬首東郊拜平安之
天語感深欲涕寵至彌驚自謝直廬遂遵河渚雲深日
近瞻冀北而懷思水涸沙淤望江南而莫達朝沿栁岸
心依黼席之前夜泊漁磯夢繞金鋪之側逾四閱月始
抵鄉園適蓬蒿初返之時正綺縠遙頒之日榮生里巷
爭識
聖朝禮下之隆喜溢親知共指微(臣/)稽古之賜冰蠶麗
質當暑彌清雪繭輕綃臨風欲舉爰選金鍼玉尺花鳥
新裁還同紫綺珍裘龍香什襲伏念自膳服叨於禁近
如(臣/)之被寵者獨深迨頒賚及於家居似(臣/)之䝉恩者
益少欽承匪懈悚惕靡寧(臣/)又伏思
恩命由於内廷未敢繕疏稱謝遂使瞻依片念徒然自
結於衡茅感激微衷無由上徹於
君父輾轉宵旦難以即安敬藉同官肅陳謝悃望層霄
而虎拜猶如身侍紅雲處下里而蛩吟敢冀詞聞
丹陛伏願
聖躬純嘏
帝治龎鴻俗厚年豐民安物阜(臣/)雖暫棲藪澤光華近
戴堯天逺在江湖熙皥常依舜日(臣/)愚不勝悚惶戰慄
之至謹奉表稱
謝以
聞
恩賜羊酒食物謝表　　　　　　　　張　英
康熙二十二年十二月二十三日䝉
恩賜(臣/)英羊二牽酒二罇鹿一雉八鮮魚鹿尾各六給
付(臣/)男翰林院編修(臣/)廷瓚(臣/)望
闕九叩首謹奉表稱謝者伏以
恩從天上蓬茅沾玉露而增榮春到江南枯蠧沐瓊膏
而起色憶昔囊書
深殿每分輝於伏臘之時詎意臥疾空山復拜賜於嘉
平之節澤愈徵其優渥感自倍於恒常恭惟
皇帝陛下
文治光華
武功赫濯
運睿慮於穆清之上措邦家於磐石之安仁浹生民薄
征徭而誦聲在野義孚藩服韜戈甲而譯使來庭近者
紀
聖略於球圖昭回千禩煥
天章於雲漢炳耀六經宏猷允駕乎昔王芳軌逈超夫
前代(臣/)英葑菲薄植荷
簡拔於昌時樗櫟微材隨歩趨於
經幄恩深十載寵溢多生仰瞻
聖學高深獲覩
宸衷勤毖玉階待曙早看三殿鐙輝金鑰傳聲夜聼九
門漏徹層霄清切異數駢蕃翠釡銀罌常飽調蘭之饌
珍裘紫綺還裁疊雪之衣錦雉分自
御圍良驥頒從
内廐春風簾幙宫櫻堆赤玉之盤秋水蒹葭河鯉出珊
瑚之網每當除歲宫使早叩衡門羅列尚方珍味懽騰
穉子庖登仙獸瓮發天香歴數殊榮皆成盛事臣英未
有涓埃愚悃報
聖澤之帡幪猥以草土私情違
天顔於咫尺枌榆暫返寒暑再更聽紫陌之雞聲近移
茅舍盻觚稜之日影逺到田間雖負土之情少酧顧復
而采薪之疾益覺纒綿蓋桐以心虗未霜而落栁因質
弱望秋而衰身雖雜於漁樵念舊
恩而倍悚夢常依於
君父欲奮飛而未能乃上厪
睿懷垂注無殊曩昔近當令序流膏特畀幽遐爰開白
獸之樽用勵羔羊之素嘉魚貢於遼海瑞鹿致自闗山
昔忝詞曹故有文禽之鍚近棲山澤并分野雉之珍計
頒賚於
内廷正當雪候迨郵傳於寒谷恰值春溫
宸眷彌殷(臣/)衷益愧乍聞而心惕永念而涕零思(臣/)舊
侍
彤闈惟切曠瘝之懼自離
紫闥久無夙夜之勞(臣/)父得奉
龍章典禮貺嘉於泉壤(臣/)英屢承
天語徳音遙下於江湖(臣/)雖糜頂踵之微茫而無能醻
生成之萬一者也伏願
景祐日升
聖功時懋俗登三古治冠百王(臣/)雖結伴山農同為擊
壤
堯衢之侣倘得捐除宿疾再侍賡歌
舜日之班(臣/)不勝惶悚之至謹奉表稱
謝以
聞
　　恭進
聖徳萬壽詩表　　　　　　　　　　陳廷敬
伏以
徳並乾行純嘏允符函蓋
光齊日照遐齡永配曦輪欣逄景運之昌慶洽承平之
盛陽春發育喜萬彚之䝉庥化育和恒咏九如而獻祝
(臣/)陳廷敬誠懽誠忭稽首頓首上言洪惟我
皇上貞符誕握寳籙𢎞膺居正體元備聖人之全徳履
仁蹈義躋天下於咸寧有生民未有之竒道隆三古兼
前代未兼之業功蓋百王文命敷而風教式於九圍武
烈昭而聲靈振乎八極既高蕩蕩巍巍之績復溥穹穹
厚厚之恩偕闓澤於神人徧謳歌於中外蓋以肇天極
而修人紀用是闡
皇綱而恢
帝紘昔當初臨
寳祚之時正是孝事
慈寧之日
重闈問以為君何欲我
皇答曰圖治愛民曾傳
聖語於當年言為經而辭為緯果見太平於今日治巳
定而功巳成猶思由後以視今每念謹終其如始廓明
徳新民之量廣錫類不匱之原存心養性以達天主敬
立誠而體道
容儀清穆肅雍殫昭事之䖍齋祓潔嚴享祀盡明禋之
實危微精一接統緒於勲華濓洛關閩㑹淵源於鄒魯
籖分甲乙探冊府之蔵巻歴丹黄發圖疇之秘西清東
壁古今絶企夫
天章二典三謨前後允推夫
御製並虞廷之什義兼風雅之長超唐人之篇理取宋
儒之正冠六文而首出邁八體以遐標玩程頤即此是
學之言契神化於形聲之内愛公權心正筆正之語運
經綸於文字之中宫漏未移巳布千言於紙上封章纔
罷早廻萬象於毫端貫乎百家而我學不厭遊於六藝
而惟
聖多能玉尺儀天溥博如天之大土圭候日昭明如日
之新春蒐夏苗適修軍國之禮投戈講藝不忘弧矢之
威凡此躬行心得之精微具見
帝徳宸修之廣大奉
東朝之鼎養允矣孝慈操北斗之璣衡皇哉作述龍樓
鳳閣光華朗映
前星玉葉瑤枝芳馥長凝叢桂克勤克儉建昭代之儀
型是訓是行彰
皇家之法守體節用之指約省百倍於前朝𢎞益下之
規徳澤頻施於萬姓惜金錢於太府無非寛閭左征徭
減玉食於尚方正以裕民間積貯時頒渙汗蠲逋歳至
再三屢沛絲綸
賜免動逾千萬當爰書之覆奏必惻怛於
宸衷祥風轉草色於圜扉協氣應星光於貫索夫自端
居燕寢無時不以黎庶為心至於問俗觀民隨在必以
補助為事
鑾車駕而需雲布慶翠旗指而解澤旁敷河淮為國計
攸闗疏瀹悉
聖謨所示山川永奠春回禹貢之區漕輓咸宜人樂我
朝之制良由無逺弗矚視萬里如目前以故靡舉不神
運天下於掌上在昔逆藩蠢動致勞
天討遐施一怒而安四海之民一舉而靖三方之亂彼
有元之餘裔曾負固於窮邉奮我武之維揚七旬弗俟
殄累朝之不逞彌月而平海不揚波郡縣盡臺灣之地
野無斥堠享王來域外之人迨喀爾喀歸依幬冒之中
廼噶爾丹自棄生成之外
神謀獨斷
廟算無遺朔漠三臨銘勒天山之表羽林大捷塵清瀚
海而遙慕義嚮風日出悉冠裳之㑹同文合軌月支皆
職貢之邦惟
聖主過化而存神故
王師有征而無戰所以行焉斯效動罔不臧總明目達
聰之休𢎞集思廣益之美自執河魁之柄
睿照遐周高披天鏡之光物情畢鑒規模𢎞逺令甲宣
昭轉輸通遼海之舟航水利興西北之農畝積倉平糶
以逮窮簷發粟截漕以蘇澤國郵𫝊用恤而
恩渥輿徒鹺税是輕而
惠流啇賈頖宫璧水奉箴勸以欣榮魚服豹韜感投醪
而鼓勵仕循資格而立賢無方才許薦揚而用人惟巳
時施仁於後世每致憫其嗣人念臣子末路之艱見覆
載兼容之大凡沾雨露思竭涓埃共荷帡幪罔酬高厚
今者懽呼遍於率土忭舞極夫含生雲燦星輝轉洪鈞
於一氣麟遊鳳集開
壽域於遐荒八千歳為春秋籌增太乙億萬年齊甲子
世躋華胥昔天保頌岡陵推誠受祿及豳風陳忠愛歸
嚮稱觥(臣/)廷敬黍列侍從之班幸際雍熙之代伏覩
聖徳廣運同歡
萬壽無疆謹獻詩十二首管窺蠡測而莫罄歌衢擊壤
以難名(臣/)不任瞻
天仰
聖踴躍懽忭之至謹隨表㳟進以
聞
　　㳟進
聖武雅表　　　　　　　　　　　　陳廷敬
(臣/)伏見我
皇上撫御萬方盡有四海内外
恩徳鴻龎聲教遐暨比年以來天下晏安而推溯武功
所由戡定則誅三逆以平滇黔粤閩楚蜀外闢察哈爾
臺灣倭羅斯喀爾喀之地幅􁆟之廣超越前古治化之
隆巍煥莫竝今
神謀獨斷
聖武布昭伐罪救民
躬行天討大憝授首餘黨歸誠厄魯特全國蕩平捷書
至日雷動嵩呼中外臣工閭巷小民罔不歡欣忭慶蓋
是時
車駕親征馳驅戎壘凡三出朔塞矣當
天衷决䇿初御六師中朝悚慄僚庶攀留(臣/)以年力就
衰䝉
恩矜念弗允扈從之請自是以來祇遵
成命不敢再凟
天慈而違離
聖顏日夕䖍惕伏念
皇上為天下掃除殘賊為邊疆永致廓清跋歴窮荒經
渉寒暑勤勞軍務旰食宵興而臣子安居略無寸効今
巳無事言念
國恩無所報稱猶欲俯竭愚誠撰儗文句敬颺
聖烈之無窮而(臣/)媕鄙無學尋繹累日莫知所擇竊惟
自古帝王有功於天下其名聲彰著於後世者方䇿之
所記載金石之所刋錄聲詩之所流傳後之人覽其事
而遐想其盛焉是以昭昭然若昨日事也然而稱極盛
者亦不數數覯矣阪泉涿鹿以還古今號善用兵者漢
之高帝唐之太宗皆自興事之始乘時遘㑹底於成功
若我
皇上聖徳而踐天位
躬居大寳志切生民仁育羣倫義正不譓尊臨九重制
勝萬里
天威所至攻戰多方撲滅兇殘蕩掃巢窟宿宼遺孽一
朝頓除伏廿載之逋誅樹九邉之壯觀殱其渠魁降其
支黨爟烽永息亭堠不施曠古難平之部落盡為臣僕
普天所有之土宇咸入版圖自此寰海清平兆民樂業
集萬年之鴻慶成千古之大功(臣/)仰窺
聖烈俯稽往古漢祖唐宗起於側陋角一時之雄乘末
流之敝雖精於兵事而我
皇上聖徳神功文謨武烈實逺邁前徽矣若夫書冊所
載既有天下優游宫禁之中不過遣將興師身居其逸
坐收其效即問有親征如宋藝祖之北伐明成祖之行
邊宋則失利明則鮮功是以方䇿金石聲詩之文彷彿
儗比可導揚盛羙之萬一者蓋徬徨震掉而莫知所擇
焉求之於詩惟周宣王身為天子南征北伐有定天下
之功雖淮夷諸小敵未為甚難平之宼而玁狁之伐止
於太原皆命臣士以行事蹟殊不類然其臣咏歌之詞
孔子有取焉唐臣栁宗元本其義作唐雅(臣/)於嚮者滇
逆之平不度固陋竊取其義進平滇雅曾上塵
聖覽今(臣/)伏思後世鐃歌鼔吹之曲未足以盡聖武之
形容仍依古體謹譔
大駕三臨沙漠
親平僭逆
聖武雅三篇繕錄以進臣之愚意固以敷宣人事之盛
美而其義則歸本於天我
皇上即天也覆載照臨雷霆風雨天之所以為道栽培
傾覆治亂侮亡
皇上之所以為功彼噶爾丹自外於覆載照臨之内干
雷霆之誅絶風雨之澤蓋所謂逆天者亡也我
皇上天威所臨賊始則沙場糜敗陣戮其孥衆叛親離
孤雛就縛其卒也我
皇上親揮將士廹抵賊巢賊知逆天必誅仰藥自殞遡
始訖終我
皇上馳驅萬里勞苦艱難若非
親征大舉必不克迅致膚功此人事也即天也至若晴
暘以時靈泉表異水草應候百靈効祥旋師之先甘雨
灑郊飲至之日雲隂開霽臣僚擁道恭迎都人父老孺
子瓣香欣躍凱樂慶成(臣/)推本於天之義由兹益自信
焉(臣/)不任榮幸歡忭之至
　　獻平滇雅表　　　　　　　　　陳廷敬
(臣/)廷敬嘗誦詩見大小雅六月采芑江漢常武諸篇什
皆言周宣王南征北伐興治撥亂以定四方平天下之
功(臣/)嘗竊嘆以為如詩所載可謂盛哉後讀栁宗元平
淮雅表言宣王之形容與其輔佐由今望之若神人然
此直以雅之故也(臣/)按宗元意以謂宣王定四方平天
下茍非其臣尹吉甫召穆公輩作為雅詩傳之於今今
雖欲望宣平之形容及其輔佐之盛其道無從而宣王
定四方平天下之功亦不能赫赫必傳於後世嗚虖宣
王之功世既罕匹而有及焉與過之又無有尹吉甫召
穆公其人者播為聲詩彰大其道如宗元所言鏗鍧炳
耀盪人耳目者其何以昭宣治蹟丕揚武功傳之無極
然則雅之作厥義綦重矣歟(臣/)伏見
皇上文武神聖天錫智勇光宅天下奠安八荒仁威所
加率土内外罔不讋服乃有孽臣潛伏伺釁煽搆逆亂
震搖我疆圉俶擾我人民
皇上赫然一怒命將授鉞頃年以來定秦隴降閩海平
兩粤收巴蜀天兵所嚮次第告捷而滇逆竊據南楚實
為亂首
皇上神機中斷指授規模掃清湖湘進克黔南破堅摧
險直薄滇城之下師久不解於是
睿㫖督進金鼓一動震蕩妖氛皆由
廟堂動罔遺䇿是以疆場舉必有功海外怖駭臣黎懽
踴太平之㑹適當今日(臣/)嘗計滇逆之作亂干誅也耗
糜賦帑私籍甲兵招納亡命擅行威福尾大不掉反勢
已成正如漢削七國唐縱藩鎭早發則易圖優容則難
㧞故三藩之事
聖慮先覺不辭大創之勞永奠萬年之治即推較宣王
之盛績殆謂過之矧漢唐之遺事哉而大雅不作(臣/)竊
恧焉顧念朝臣至多豈無尹吉甫召穆公其人者譔為
雅詩薦之㑹朝燕饗施之於後用以颺
大清之盛美於無窮(臣/)獨何人敢專斯事(臣/)又念寵光
下逮最為優異而其官職尤在文章不得以能薄材譾
不足以自効為解謹譔平滇雅三篇再拜以獻(臣/)廷敬
誠惶誠恐稽首頓首謹言
　
　
　
　
　
　
　
　
　
　
　
　
皇清文頴巻一
欽定四庫全書
皇清文頴巻二
　表
　　恭進
御書㸃翰堂法帖表　　　　　　　　陳廷敬
　　(臣/)廷敬伏䝉
聖恩
賜(臣/)
御書恭摹上石因
賜(臣/)㸃翰堂名弁曰
賜(臣/)㸃翰堂法帖(臣/)廷敬謹奉
　表上
　進者伏以
玉殿披書麗
乾文而絢采
瑤池染翰炳
睿藻以騰輝
寳墨長新開萬世光天之治
御題載錫惬九霄捧日之心襲以縹緗珍逾璠璵之貴
夀諸金石光同雲漢為昭惟銜感其彌殷實賡颺而莫
罄(臣/)廷敬誠惶誠恐稽首頓首上言竊惟自古書契之
興肇始聖神之代羲皇宣龍書之妙藴軒轅窺鳥跡以
成文􁆩嶁之穹碑蟲魚僅辨岐陽之獵鼔科斗猶存秦
漢則篆籕居多魏晉而𨽻楷斯著貞觀致治臨池聆御
府之章景祐承平飛白懸玉堂之署顧或藝池傳播未
云斧藻熒煌惟
聖主之建臨乃大文之巍焕兹蓋伏遇
皇帝陛下
徳懋乾行
勲高皇古
璇宫侍養特隆溫凊之儀
玉輅廵行數下蠲除之詔銘
豐功於瀚海備誌夫龍韜豹略虎旅鷹揚灑
麗藻於杏壇逺軼乎李碣韓碑皮文楊記圖成耕織民
隱悉於毫縑學究典墳微言闡於濂洛巍巍
帝徳文軌通荒朔之區洋洋
聖謨黼黻備典謨之載更於
萬幾之暇時勤八體之工
手握璣衡運星辰於楮上
體符造化霏雨露於毫端字字正心不假誠懸之對行
行主敬直逾明道之書固巳瓊檢牙籖蔵諸
秘府抑復霞綃綺軸賚及班行何幸(㣲臣/)得膺異數
講筵宣賜勒琰琬以成編
禁籞趨蹌荷琳琅之屢錫鮫人練素驚看龍爪之飛魚
子牋紅蹙就鱗文之色或剡藤滿幅標赤城十丈之霞
或側理横書琢崐岡盈寸之玉或布芝英於扇上仁風
與甘露偕來或蔚雲氣於巻中墨彩共爐烟相繞或堂
額三字晴暉映玉璽之紅或門牓䨇題晝暖耀龍紋之
碧或情怡往牒唐詩宋簡紛綸璚管之餘或製自
宸衷水色山光掩映采斿之外風格間臨乎米董神姿
高掩乎鍾王
后徳出聖而入神故
心畫經天而緯地誠新月高峰之盡致而一波三折之
兼工也(臣/)廷敬䄂裏驪珠奚止蘇軾千金之賜戩邊戈
法無待世南半字之成顧玉簡琅函
恩霑於
帝座而赤文緑字光耀於人間敢拭烏几以臨摹祗泐
青珉而流播啟芸笈則奎明斗璨陋彼寳晉齋中拂螭
版而璧潤珠圓不數太清樓下謹弁嘉名於巻首永傳
鴻寳於寰中薖澗桑樞窺嶽峙淵渟之筆深山環海睹
卿雲糺縵之輝(臣/)廷敬柿葉空臨蕉庵未學右文典重
荷囊嘗直螭㘭稽古榮深
㸃翰叨頒象管堂楹瞻竦常浮菡蓞紅雲貝石飛騰時
見霑濡墨雨恭綴蕪詞於後恪呈
黼座之前惟勉葵藿之藎忱冀報涓埃於萬一伏願
堯天永冐
舜日長華
夀考萬年奠金甌於孔固
本支百世綿玉歴於無疆搜意象於簡編既列左圖右
史
勅亮工於寮署務俾大法小廉赤雀銜書彌著𢎞文之
盛黄虹表瑞常徵有道之祥矣(臣/)無任瞻
天仰
聖激切屏營之至謹以
御書㸃翰堂法帖裝潢成帙隨
　表上
　進以
聞
　　進呈
御選古文淵鑒表　　　　　　　　　徐乾學
管理修書總裁事務原任刑部尚書今給假回籍(臣/)徐
乾學誠惶誠恐稽首頓首
上言伏以運啟文明式煥圖書之色道隆述作載垂琬
琰之華維論著實繁於衆流而折衷悉由乎
睿斷固足經緯天地協和邦家輝映山川光華日月者
也(臣/)誠惶誠恐稽首頓首粤稽書契之興肇自鴻濛之
始羲文頡迹乃見權輿夏誥殷盤遂多制作紛綸六藝
實為載道之書流衍百家彌廣立言之㫖指歸既别體
製斯殊托始周秦之時以及元明之代累朝所積四庫
稱多秘府所蔵千秋特盛然而中區純駮辨介毫芒酌
水别其澠淄聞音察乎宫角要無乖於義理庶各暢其
條流歎夫蘭陵首編雕蟲遺議逮至華林繼輯買璞䝉
譏辭句亦有純疵風氣不無升降若乃陶鈞萬彚開造
化之洪鑪翦截羣言提文章之玉尺自非經
聖神之閎覽何由成簡䇿之偉觀伏遇
皇帝陛下堯文炳煥禹律鏗鋐披緑帙之高詞萬籖並
錄搜紫臺之秘典乙夜忘疲允矣敦敏之性成共仰聰
明之天縱珠毫乍染同九經之不刋瑤札旋題傳百世
以為寳固巳昭回雲漢輝麗星辰上耀三霄下飾庶物
以故家知墳索被榮光之煒煌戸習猗那沐慶雲之葩
郁乃猶於
萬幾暇晷覃思藝文百氏遺編咸歸品藻務嚴决擇用
法來兹盡收蘭臺石室之蔵兼採蠧簡竹書之記掎摭
得失勾校錙銖手自丹黄親加甲乙金壺霏澗縈煙霧
以裁縑瑤管舂容繞龍鸞而拂素盡刪瑕纇悉採菁英
體或别於員方義同歸於典則網羅大備可廢九流七
略之篇囊括無遺允為冊府詞林之秘復命(臣/)等補加
箋註再行校讐正故牘之乖訛先求依據增遺文之脱
漏必務該詳然後各冠
御評
賜名淵鑒譬涵衆川之廣若照庶品之形懸日月以為
昭樹津梁而永濟微言共掲奥㫖常新(臣/)學殖庸虗性
識椎魯鈎沈決滯慚經學之空疎起例發凡愧史才之
融貫篇題東壁叨沐
恩榮筆札西清親承商㩁伏䝉
詔㫖敢不竭其編摩仰稟
高深得稍窺夫條彚排理既竣次第進
呈伏願瑞應疇圖祥開象緯風馳化偃八方霑稽古之
榮日鏡天臨九服享同文之治(臣/)等無任瞻
天仰
聖激切屏營之至謹以校過
御選古文淵鑒正集八十巻别集二十六巻外集八巻
隨
　表上
　進以
聞
　　恭進
大清㑹典表　　　　　　　　　　　徐乾學
(臣/)某等誠惶誠恐稽首頓首上言伏以
經綸懋建八方開大治之風
謨烈為昭萬世垂不刋之典維
神聖之規模悉備斯臣民之法守聿新彪炳前休煒煌
來範粤自
太祖高皇帝開乾闢坤首定大業
太宗文皇帝立綱陳紀嗣建鴻圖
世祖章皇帝混合車書順九垓而同軌整齊品式釐百
度以惟貞潤色奠太平之基文經武緯黼黻際休隆之
㑹禮備樂明迨夫因革損益之宜一切制度云為之迹
擬虞廷之亮采布在九官若周禮之分曹詳於六職允
矣有倫而有脊粲然是訓而是行但法久則弊生科條
期於畫一或時移則俗易規制適於變通是惟酌古以
宜今庶幾逺遵而近守垂諸簡䇿播在章程當文明極
盛之時正制作開先之日殷循湯典寳𢎞璧於琅函夏
纘禹功奉和鈞於王府斵方員者仰規矩視曲直者資
凖繩國是攸闗朝章斯屬此蓋伏遇
皇帝陛下得一凝圖登三建緒調元丹扆備至徳於先
天後天敷政瑤階勤萬幾於一日二日量衡律度考五
服而攸同食貨賔師稽八政而咸叙
聖人作而萬物覩
皇極建而庶民從顧以道一風同上本
列朝之積累自此披圖訪典下貽奕禩之儀刑
特敕纂修用開館局編年繫事既本立而末該起例發
凡亦部分而門别至於析異從同精莫分乎銖黍去非
即是辨或介於毫釐每仰稟於
睿裁輒受成於
宸斷躬逢堯舜知二典之非空言親見羲軒有三墳以
明大道載經嵗月始竣編摩允為
盛世之全書用裕後昆之令軌(臣/)等學無根柢才愧庸
虛麤窺太史之遺文詎識
中朝之故事懷鉛握槧分昭回雲漢之光質義摛詞仰
藻麗龍鸞之采謹完巻帙莫贊
高深伏願益懋升猷𢎞開泰運世綿璿歴監成憲以無
愆代啓寳符學古訓而有獲(臣/)等無任瞻
天仰
聖激切屏營之至謹以所修㑹典若干巻隨
　表上
　進以
聞
　　進朱子全書表　　　　　　　　李光地
兹者伏䝉
皇帝陛下命(臣/)等編校
御纂朱子全書總六十六巻刋刻巳竣謹裝潢成帙進
呈(臣/)等誠惶誠恐稽首頓首上言伏以
道光載籍統承四子之傳
徳備文明象應五星之聚非為一時而出樂有後聖之
知果不虗行殆同親炙蓋繼天出治職兼總乎君師而
稽古右文功乃隆夫作述五百歳之遙源斯在二千年
之丕緒聿新(臣/)等竊惟危微心法肇自伊耆終始大成
集維元聖中間言天言性者則有禹臯成湯言徳言學
者乃由阿衡傳説丹書垂乎敬義周禮著夫中和逮洙
泗而發揮無餘歴漢唐而明昧相半直至濓溪黙契道
體親授二程爰得考亭剖析精言兼綜諸子斯文頼以
不墜後學由此弗迷然其道湮鬱於江沱惟其書流行
於海内前代雖頒行學校知徳者稀全編則剝蝕經坊
研精實寡從未有紹其道傳其心典極累朝尊異之隆
文經乙夜校讐之久如今日者欽惟
皇帝陛下
心畫羲爻
身符夏度
功巍文煥猶兢兢業業以勅幾
仁熟義精方矻矻孜孜而論道
謂朱子為諸儒之醇粹不難以聖而下學於賢故其書
為六籍之津梁將俾沿河而東至於海崇其禮秩方自
廡以升堂薈其遺編乃命官而授簡發凡起例無非稟
聖心之裁成提要刋繁逐一經
御筆之刪定雖至微文碎義周覽甚詳轉注諧聲摩求
必當沍寒蒸暑未嘗輟誦於萬幾之餘夜漏晨壺不聞
停披於寸晷之暫是用規模畫一條理分明自小學大
學以開端漸及四書六藝合道徳性命而一貫極於聖
統王功文約而彌該義備而不複權衡取舍必得其肻
綮之精次第後先一凖於施為之序歴選六百年來編
朱子書者其得詳略輕重之中誠未有如我
皇上者也非夫心心相繼不隔絲毫聖聖相承如合符
節孰能與此哉加以
親製序文冠諸書首大義㣲言之秘啟發靡遺修身覺
世之方㑹歸一致於是頒諸宇内使儒林有入聖之階
梯布在學宫凡來者得窮經之指要教思若風行而雨
化徯志自谷應而鐘鳴(臣/)等章句習深經籍道邈生逄
堯舜尚慚比戸之民少學魯鄒誰是及門之士纂言不
如韓愈惟荷訓誨以成編校書逺遜更生幸籍指偽而
識字身遊道化之盛奮而忘愚名掛典冊之端榮以為
愧(臣/)等無任瞻
天仰
聖激切屏營之至謹奉
　表隨
　進以
聞
　　恭進
大清鐃歌皷吹樂章表　　　　　　　高士竒
康熙二十年十二月二十日(臣/)士竒誠惶誠恐稽首頓
首上言(臣/)聞一人大聖武之昭無思不服萬物被時雍
之化有感必宣故蟲豸㣲吟亦助天心之豫順而芻蕘
畢獻聿徵王道之蕩平懷堯徳而難名惟覩赤文成象
覯虞廷之振旅敢忘朱鷺升歌㳟遇
皇帝陛下下武膺圖上蒼眷命跨九州而無外乗六龍
而建中文武聖神巍巍者廣運之徳狥齊敦敏亹亹者
敬躋之修孝奉
兩宫不異厨生蒲萐仁覃八表無慚苑有騶虞離照大
於中天豫順同於萬國固巳横今絶古煌煌玉燭之調
緯地經天奕奕金甌之鞏夫何封狼悖逆猘犬猖狂阻
彼河山犯我顔行遂使鱷慿鯨勢風生珠海之濤蜮受
鬼驅氣暗劍津之浦楚江南去徹夜烽烟蜀道西來終
年羽檄肆
天威之赫怒命我六師屬上帥以誕將靖兹三孽七閩
迅掃旣窮狡兔之謀百粤長驅遂翦乳虎之翼於是涸
車前之鮒取井底之蛙望金馬以揚旌指碧雞而命衆
人蓄頻年之憤誓不與之俱生士無再舉之勞滅此而
後朝食有扈之惡盈貫莫逭青萍防風之骨專車終膏
黄鉞渠魁殱而衆志定羣醜罹而逺人懷露布自萬里
遄飛喜動
龍顔之日天道値一陽來復祥流黍谷之春百蠻稽首
以來王四海傾心而慕化擴再造之堯封益覩時和道
泰陟無疆之禹跡載看海宴河清洵今古之隆規為皇
王之極軌(臣/)蓬蘽賤士樗櫟庸材謬濫齊竽愧乏鷹鸇
之逐徒含趙頴未知鵝鸛之形然飽徳而遊康衢難忘
帝力傾誠而向化日莫罄愚衷冀鳴休豫於
熙朝用布謳吟於巴里敬效前代樂府撰為
大清鐃歌皷吹辭九章進呈
御覽夫宣之鉦鐲豈有芑薇江漢之工而被之管絃聊
隨籥雅歌豳之末於以敷揚駿烈紀述鴻猷雖瑣瑣蠅
鳴無當元音之奏而鏘鏘獸舞彌懷因事之陳伏願安
益知危治不忘亂聞皷鼙而思將帥時深楊栁雨雪之
情當昌盛而儆無虞聿進梧桐鳳凰之咏則華平獻瑞
羞稱寳鼎芝房而青鸐來鳴不數柏梁天馬矣(臣/)無任
激切屏營之至謹奉
　表隨
　進以
聞
謝授館職表　　　　　　　　　　　勵杜訥
(臣/)訥叨䝉
聖恩授翰林院編修謹奉表稱
謝者(臣/)誠惶誠恐稽首頓首竊以
鰲禁風清宜愼端良之選
龍山地逈應推博雅之林
恩膏特渥於凡材拔擢遂超乎常格寵維踰分慙乃倍
增(臣/)性本顓愚資尤謭薄雞壇藝圃未探丘索之遺蠡
測管窺莫抉典墳之奥是以章縫久曳興歌鳴鹿以懷
慙及乎芸閣𢎞開
詔試雕蟲而色喜衡茅下士儼載筆於石渠金匱之間
鉛槧微勞得附名於璚冊瑤函之末已屬三生厚幸復
叨一命榮施行將鞅掌以終身願矢葵誠而自効若夫
甘泉供奉眞如仰企雲霄至於玉署優除豈敢形諸夢
寐兹蓋伏遇
皇帝陛下
智協重華
仁符廣運
功崇典學歴寒暑以不渝
志切右文遇菲葑而弗棄弓旌賁於山澤可謂野無留
艮車服盛於
朝堂共羡王多吉士如臣者自維陋質僅同樗櫟之材
幸際昌辰敢墜蓬麻之志欽承
隆眷留侍
内廷
奎畫宸章時仰瞻於
黼座金莖玉饌長拜賜於
經帷
天語承宣䄂拂紅雲親
鳳扆仙臺侍宴身依紫極近
龍顔洵為不世之榮夫豈尋常之遇星霜數易未効尺
寸之長
雨露頻垂正切氷淵之慮忽
頒新命實媿汗以難承更署清班益驚皇而莫措思燃
藜於秘府既非視草之才擬委珮於麟臺更忝編摩之
任懐鵜梁而滋懼顧蚉負以何堪縱効涓埃難酬
高厚伏願
旁求俊乂
廣納眞儒
器使因才曠觀於牝牡驪黄之外
官方論辨務嚴乎燕石魚目之分庶翼為明聼之休風
比隆於往古萋菶雝喈之盛事再見於今兹矣(臣/)無任
感
天荷
聖激切屏營之至
　　恭進明史表　　　　　　　　　張廷玉
伏以
瑤圖應運丹綸繙竹素之遺
雒鼎凝庥玉局理汗青之業集百年之定論裒一代之
舊聞歴纂輯於
興朝畢校讐於兹日垂光冊府煥采書林竊惟論道首
在尊經紀事必歸攬史興衰有自七十二君之蹟何稱
法戒攸闗二十一史之編具在繼咸五登三之治心源
不隔於邃初開萬方一統之模典制必參諸近世况乎
歳時綿歴載籍叢殘執簡相先合衆長而始定含毫能
斷昭公道以無私考獻徵文用備西山之祕屬辭比事
上塵
乙夜之觀欽惟
皇帝陛下
乘六御天
奉三出治
紹庭建極綏蕩平正直之猷
典學傳心綜忠敬質文之統
觀人文以化天下鑑物惟公
考禮樂以等百王折衷必當惟兹明史職在儒臣紀統
二百餘年傳世十有六帝創業守成之略卓乎可觀典
章文物之規燦然大備迨乎繼世法弗飭於廟堂降及
末流權或移於閹寺無治人以行治法既外釁而内訌
因災氛以啟宼氛亦文衰而武弊朝綱不振
天眷既有所歸賊燄方張明祚遂終其運我
國家丕承景命肇建隆基天戈指而掃欃槍王㑹圖而
陳玉帛滌中原宼盗之孽奠我民生慰前朝諸帝之心
雪其國恥迄今通侯備恪俎豆相承依然守戸衞陵松
楸勿翦是則擴
隆恩於覆載既極優崇因之徵故籍於春秋絶無忌諱
第以長編汗漫抑且雜記舛訛靖難從亡傳聞互異追
尊議禮聚訟紛拏降及國本之危疑釀為要典之決裂
兵符四出功罪難明黨論相尋貞邪易貿稗官野錄大
都荒誕無稽家傳碑銘亦復浮夸失實欲以信今而傳
後允資博考而旁參仰惟
聖祖仁皇帝搜圖書於金石羅耆俊於山林創事編摩
寛其歳月我
世宗憲皇帝重申公愼之㫖載詳討論之功(臣/)等於時
奉
勅充總裁官率同纂修諸臣開館排緝聚官私之紀載
核新舊之見聞籖帙雖多牴牾互見惟舊臣王鴻緒史
稿經名人三十載之用心進在
彤闈頒來秘閣首尾略具事實頗詳在昔漢書取裁於
馬遷唐書起本於劉昫茍是非之不謬詎因襲之為嫌
爰即成編用為初稿發凡起例首尚謹嚴据事直書要
歸忠厚曰紀曰志曰表曰傳悉仍前史之體裁或詳或
略或合或分務覈當時之心跡文期共喻掃艱深鄙穢
之言事必可稽黜荒誕竒衺之説十有五年之内㡬經
同事遷流三百餘巻之書以次隨時告竣勝國君臣之
靈爽實式慿之累朝興替之事端庶幾備矣(臣/)等才謝
宏通學慚淹貫幸際
右文之代獲尚論於先民敢云稽古之勤逺希風於作
者㳟蒙
睿鑒俾授梓人伏願
金鏡高懸
璇樞廣運
叅觀往跡考證得失之源
懋建鴻猷昭示張弛之度無怠無荒而熙庶績化阜虞
絃克寛克仁而信兆民時存殷鑒則冠百王而首出因
革可徵百世之常邁千禩以前驅政教遠追千古而上
矣謹將纂成本紀二十四巻志七十五巻表十三巻列
傳二百二十巻目錄四巻共三百三十六巻刋刻告成
裝成一十二函謹奉
　表隨
　進以
聞
　
　
　
　
　
　
　
　
　
　
　
　
　
皇清文頴巻二
欽定四庫全書
皇清文頴巻三
　論
　　屯田論　　　　　　　　果毅親王允禮
寓兵於農者井田是也寓農於兵者屯田是也井田為
萬世不易之法屯田為一時權宜之計遂可相提並論
乎曰兵莫難於糧食師出於井則人自致其糧故三代
以上見諸經傳者止有用兵之法而無籌餉之䇿非無
䇿也其規畫已定於畫井分疆之始車甲馬牛一切皆
取之裕如師行而糧自從之井田廢而兵與農分召募
之衆居則仰食於縣官出則懸命於飛輓師可一呼而
集糧難一宿而至此千里餽糧孫武子之所以為難又
况用之萬里窮邊無人之境不毛之地哉嗚呼雖有壯
士不能自齎十日之糧三代以上幸而無玉門龍沙之役
假使有之即井田猶存不貲之費難刻之期兵亦不能
自辦而自運也自有屯田化兵為農之法而後師可無
饑糧可無餽國無匱乏之憂民無騷擾之患實與井田
相為表裏而且可以濟井田之窮屯田之法試於鄭吉
之渠犂成於趙充國之湟中而實始於桑𢎞羊屯輪臺
以威西國之一言𢎞羊雖心計小人其法雖聖人復起
不能易也自漢以來屯田之說未之或廢有募民以屯
者有弛刑徒以屯者而莫妙於即兵以為屯免罪人而
屯之罪人不必皆農民其盡力與否又不可得而知募
民以屯亦非游惰無籍之人不肯應募逃亡侵蝕為弊
不一而又設官以統之設卒以䕶之竊恐所入不償所
出而或謂懸爵以鼔舞富民可不招自來而又恐富民
轉近邊之粟以冐官爵主之者因緣為市而不實督其
耕小有水旱近邊之地米榖騰貴無益於兵而先有損
於民也惟即兵以為屯則將校即統官比伍即䕶卒也
一饑一飽生死係之欲不盡力於農不可得也而且勞
其筋骨賢於投石超距也朝耕暮鋤外不暇於私鬭内
不暇於思家念逺也趙充國所謂留屯十二便者豈欺
我哉若夫人出田馬就草馬軍可以為游兵亦可以為
斥堠此皆可以推充國之意而行之無弊者也抑井田
之所以不可復者謂民之占業已久不可奪民田而更
張之且丘墓室廬難於遷改耳塞外空閒之地彌望數
千里畫井分疆可為我所欲為而畎澮溝洫既備畜洩
又限戎馬尤一舉兩得者也宋臣柴成務嘗言之矣其
言以地方四里置一屯一屯之田開十六井方四十里
置屯一百區南北四十里之間東西展二百里可以置
屯五百列井八千其言可採而用也嗚呼善屯田者其
又可合井田而為一哉
　　如得其情則哀矜而勿喜論
　　　　　　　　　　　　　果毅親王允禮
周官司寇斷獄弊訟以辭聽以色聽以氣聽以耳聽以
目聽其有疑獄則又訊之羣臣訊之羣吏訊之萬民葢
大懼情之難得也惟懼其難得故得之者或有喜心焉
是君子之所宜内恕而自反也蓋所由麗於法者情也
而所以至於此者則更有其情焉先王之以善養民也
使農夫寛然於井牧之中省耕薄斂春秋補助無仰事
俯育之憂士聚於學商賈懷其資而又有士田賈田以
殖其本工食於官而與民易事其廹於不得巳而為奸
為盜者鮮矣教士以學農工商賈教之於州長黨正族
師閭胥所掌社禜酺蜡飲射讀法政役喪紀之中而又
有鄉八刑之法以清其源有簡不帥教者聚教罷民之
法以遏其流使稍有惡萌即無所容其身管子所稱閉
其塗使無由接於滛非之地者此也尚安有不知而誤
陷者乎夫三代盛時所以養人於善而閉其邪者若此
其備其麗於法則亦怙終不悛之渫惡民耳而獄辭之
成猶命三公六卿公聽之其致刑王猶不舉葢體天地
好生之心而無所不用其哀矜者至於此極也而况曾
子之時政衰而民散久矣生不聞禮教而重困於飢寒
大率多蔽於不知廹於不得己耳其情不重可憫哉而
尚忍以得情自為功哉雖然此特為孟氏之士師言之
耳設君大夫而有問焉則必以先王之道所以養民於
善而閉其邪以馴致於無刑者告矣
　　子産論　　　　　　　　果毅親王允禮
春秋之世成周之政教猶未盡泯二百四十年之人材
皆周公所陶鑄也故當是時賢人君子處心制事執禮
陳辭皆有官禮之遺意焉管仲與子産又其傑出者矣
管仲治兵用周官之重固而變為簡易子産治國用周
官之詳密而加以辨察其道皆主於嚴明然子産之所
為極難而規模尤近正其於管仲葢有過之無不及焉
管仲用齊廣土衆民晉楚雖漸盛而各守偏隅魯衛宋
鄭陳蔡曹滕皆非齊匹也故節制之師方行天下而莫
之能遏鄭則傾側於晉楚之間凡數世矣以自保其民
社且惴惴焉若不能終日敢有四方之志哉齊桓公志
大而識明委國於仲一聽其所為舊如鮑叔重如髙國
皆俯首而聽命焉而鄭簡公非桓匹也子皮而外駟良
帶楚皆有爭心其民辛苦墊隘而習於慆滛誣上行私
不可曲止使他人處此廻翔無主搶攘衡決而國非其
國矣自子産出事大國則守信而折之以禮制强家則
審幾而斷之以果靖國人則執法而濟之以威視管仲
之嚴明則又過焉然丘賦之作非此不足以禦晉楚也
刑書之鑄非此不足以輯雈苻之盜也故其自稱曰僑
不材無以及子孫吾以救世而巳觀其入陳有禮不極
逞其夙怨則滅譚戌遂降鄣遷陽之事或不忍為也以
晉之强而不能屈則召陵之役必將伸大義以折屈完
必不甘陰受其侮而隱忍以就盟也故曰子産所為極
難而規模則較正焉若與管仲計功而論效則蔽於迹
而未得其情矣抑於此見聖賢之論人也必探其精神
之運心術之動而獨見於衆人之表子産之用心雖叔
向不知而孔子以為惠人葢火烈難犯即周公刑亂國
用重典之義也諸葛亮治蜀其規模於子産為近而氣
象則深逺焉然終其身矻矻於兵師刑政之間而先儒
以為禮樂可興其諸有得於孔子之論子産歟
　　善為士者不武善戰者不怒論
　　　　　　　　　　　　　果毅親王允禮
漢太史贊老氏著書辭稱微妙難識今讀其書因應變
化莫得其端倪而藴義廣深覽者可各自得焉其曰善
為士者不武善戰者不怒葢其知䧺守雌之學見於兵
法者然也雖然亦視其用之者何如耳淺之乎言不武
則韓信之屈於屠中少年是也若項羽氣葢萬夫威懾
天下而髙祖避其鋒分其勢𢷬其虛乘其怠卒斃之如
孤豚武莫大焉然能以衆小不勝為大勝者惟善藏其
用於不武也淺之乎言不怒則曹操臨陣意思安閒如
不欲戰是也以視魏相之所謂忿兵者固有間矣然等
而上之如光武之開誠於隴蜀文帝之禮先於尉佗則
其規模又巍乎其閎逺矣然若是者不武不怒耳未見
其所謂善戰也而以為善戰何哉葢兵凶器戰危事雖
以義舉亦不能不戕賊無罪以干天地之和若能不戰
而屈人之師和衆安民以制其敝雖遲之數年遲之數
十年以有成功其誰曰非善戰者哉抑觀孫呉論兵隱
情以俟時匿形以觀變與老氏之指為近然其處心積
慮則加險戾焉故雖取效一時終不足以定人國而其
身且不免於刑禍以是言之則老氏之術較諸家為深
逺然以聖人之道觀之則皆小智自私一曲之說也成
湯之武如火烈烈而莫敢遏文王之怒是伐是肆是絶
是忽而天下歸仁焉是皆與時偕行以協天地之性而
與民同患又惡用是區區者哉
　　一實萬分論　　　　　　果毅親王允禮
孔子曰天下之達道所以行之者一也朱子以一為誠
子思曰天地之道可一言而盡也其為物不貳朱子亦
以為誠所以謂一為誠者一則以天道人道皆以誠言
而知之也一則以誠者物之終始不誠無物知之也周
子曰一實萬分乃以證明太極圖說所謂一實者萬物
統體一太極也所謂萬分者萬物各具一太極也其說
正與孔子子思相發明葢號物之數有萬皆天地之所
生也其所由以生者皆一理之實所分具也其所以生
者皆一氣之實所分行也自萬物中之一類而言其數
亦累萬以放於無窮所由以生者皆此理也所以生者
皆此氣也就一物而言其附麗萌生者亦累萬以放於
無窮如動物之毛髮植物之華葉是也毛髮之附麗皆
血脈所周流華葉之附麗皆滋液所津潤其萌生蕃衍
於無窮者亦然其在於人則以一心而具萬理應萬事
也不待言矣然必一實而後萬可分茍不得夫天理之
實則無由㑹於一其發於心者必或出或入於彼於此
而不可常施於事者必或順或悖或偏或過而無所凖
人之於言也亦然古之聖賢異人異世而更相表裏互
為發明如出一人之說以一本乎天理之實耳異學之
支離百家之紛放則通乎此而窒於彼明於一而蔽於
十一人之書自相牴牾一時之語猶如矛盾此亦如血
氣不充而毛髮為之變滋液不注而華葉為之枯也是
故孔子子思之言道皆主於誠誠者太極之無妄主於
一而行於萬者也學者真知天理之實則自能一以貫
之事雖萬變而不失其常言雖萬端而不違其則矣
　　孫呉論　　　　　　　　果毅親王允禮
雖聖人不能廢兵而口不言兵者誠有所不忍也自周
室東遷王化不行諸侯力爭而善戰之士始各著為書
以亂天下故凡兵家者流皆天下之忍人也春秋以來
談兵者凡數百家而孫武子十三篇呉起兵法為最然
其言愈精而其心愈忍矣孫子小試勒兵斬闔廬之二
姬呉起母死不歸殺妻求將嗚呼是可忍孰不可忍哉
以天下至忍之人言天下至忍之事宜其書必不可以
傳世行逺而經秦火而不燬後世且尊之以為經此何
說也葢君子不以人廢言兵猶刑也言兵之書猶律也
君子而不用刑則巳君子而用刑舍蕭何之律奚從乎
故就兵言兵則孫呉其善者也而孫子尤善之善者也
然君子雖有時而用律而終不滿於蕭何葢與伯夷降
典臯陶刑期於無刑則不可同年而語矣孔子曰我祭
則受福戰則克孔子豈嘗用孫呉之法哉而可以操必
勝之權其必有道矣孟子謂孝弟忠信之民可使制梃
以撻秦楚之堅甲利兵則孫呉之書雖毁棄之可也故
吾於呉子之書唯取其對武侯在徳不在險之一言孫
子十三篇唯節取其卒章非聖知不能用間非仁義不
能使間二語
　　春秋論　　　　　　　　果毅親王允禮
五經之最難治者莫如春秋易道深微然程朱二子巳
闢其門徑學者可循塗而入焉詩書或朱子所手訂或
口受其傳指戴記辭意顯然惟春秋則二子嘗深探力
索自謂難通而廢然返是以後之學者雖知舊說之未
安而終惘惘然無所入也自周以後明於春秋者莫如
漢之董子唐之韓子時有微言直探原本微二子則筆
削之義不可通者殆半焉惜乎其未有成書故明者或
能由是而開通焉而昧者終茫然不知其所謂也自趙
氏啖氏陸氏孫氏劉氏二胡氏之書出條分縷析辨三
傳之糾拏依義理為標凖南宋及元學者皆師承而紬
繹焉其於王綱廢絶之始終五伯心迹之同異亂賊公
行之積漸是非褒貶顯然可見者大體亦庶幾不失矣
而微辭隠義時措從宜者則鮮能開其窔穾犂然有當
於人心所以然者春秋之教比事屬詞諸儒之說各就
一事而觀之非不可通而以同類之事㕘觀則其義皆
义牙而相抵故自明以來學者多宗韓子及歐陽氏之
說以謂經不待傳而通者十七八因傳而晦者十五六
欲盡置三傳獨抱遺經以叩其義意而升堂入奥者亦
終無聞焉余少好左氏傳及長常怪程朱二子何以有
志於是經而業不終乃徧陳傳說窮思畢精數易暑寒
而心困於所欲知力屈於所未達然後嘆二子之望道
切而自知明焉用是復取二子之說而究切之始恍然
若有所入也程子曰春秋不可每事必求異義但一字
異則義必異焉朱子曰此經簡奥立說雖易而貫通則
難嗟乎是乃記所稱屬辭比事之本指也乃取經所書
之事各為一類而按其詞之同異循是以求三傳及諸
儒之說而牴牾者悉見矣循是以求董子之說然後知
不書成宋亂則稷之㑹疑於欲討宋亂而不能不書宋
災故則澶淵之㑹疑於欲討蔡亂而不能乃所謂視人
所惑為說以大明之而他可推也然後知齊桓之城三
國魯夫人之至魯女之歸其文各異乃所謂無通詞隨
變而移而他可推也循是以求韓子之說然後知國君
出奔而不言其奔之故大夫見逐而不言其逐之之人
乃所謂存王法不誅其人身而他可推也循是以觀衆
說之牴牾然後知病其義之窒則必有其可通者在焉
苦其說之紛則必有其可一者在焉而韓子歐陽氏所
以欲盡棄諸傳者乃於諸傳之事義無不研詳然後可
一折以經義也所以辨衆說之紛綸者視此矣余多病
少暇懼此生未得以與於斯也姑就所見開通其端緒
庶㡬後之君子將有旁推交通而一以貫之者焉是則
余之所望於能者夫
　　蘇公式敬由獄論　　　　　和親王𢎞晝
人君治天下之大權有二賞罰而己賞所以勸善罰所
以懲惡善勸惡懲而天下治矣若夫賞罰不中則善惡
倒置因喜而賞不過開徼倖之端所失者猶小若因怒
而罰則死者不可復生而政亂民殘所失者大矣每讀
立政篇見命太史之詞曰蘇公式敬由獄未嘗不美其
知為政之本也夫人君統御萬方必期於刑措此為上
者之用心然獄正不可以不設也雖堯舜之治尚以臯
陶為典刑之官况後世乎但常凛敬獄之心必使之得
中而不濫自然朝無寃獄民有畏心刑措之端不必刑
外求之也蘇公其有見於斯乎蘇公當武王革命之秋
繼商紂濫刑之後正立法伊始所尤當敬慎者使少不
敬畏而或至過當與商紂何異哉蘇公有鑒於斯是以
以敬為主而用罰得中長我王國垂休百世不亦宜乎
立政以典獄為重也周公恐用罰不中故呼太史而告
以蘇公之事欲其傚蘇公之式敬也後世典刑之官茍
以立政斯言為戒常舉周公之告太史者如呼巳名而
告之則蘇公不獨美於當代而周公之訓亦不獨一時
為太史告也
　　他山之石可以攻玉論　　　和親王𢎞晝
天之生人也有君子焉又有小人焉非賦性不同而有
所偏薄於其間也亦私欲蔽之習俗害之使然也乃世
之小人多以害君子為心而君子又以去小人為念至
於互相殘滅視若寇讐并君子不能以獨存豈知無君
子固無以治小人而無小人亦無以成君子哉詩曰他
山之石可以攻玉當熟玩而詳思焉夫玉者天下之至
美也温潤清朗為世所貴猶君子之操存涵養為衆所
尊也石者天下之至惡也粗厲昏暗為世所卑如小人
之奸險蒙昧為衆所賤也然君子與君子如兩玉相磨
不可以成器必有石焉以磨之而後器以成故君子之
與小人處也横逆侵加而君子修省焉畏避焉動心忍
性焉如此而義理愈生道德日就彼小人者將欲害君
子而反為君子之攻錯不為美疢而為藥石則是小人
固有造於君子也總而論之民勞則思思則善心生逸
則淫淫則忘善忘善則惡心生君子器宇素髙風度自
别然非有小人於其間使其志不得舒心不得放安必
其心之果動性之果忍哉是則君子固日進於善而驅
君子使入於善者小人不為無助也君子又何必捨己
之所當務而日以去小人為事反激怒小人使逞其毒
而並已之志亦有所不得遂哉故大易於泰之九二曰
包荒葢大人之事不獨在屏小人也
　
　
　
　
　
　
　
　
　
皇清文頴巻三
欽定四庫全書
皇清文頴巻四
　論
　　禁原蠶論　　　　　　　　和親王𢎞晝
且夫天下之物有異類殊形之不齊則其盈虛消長之
數亦互異有異類殊形而同乎一氣者則其相為盈虛
消長必有不能兩大之勢其互異者固彼此無害而生
息日繁其不能兩大者要在調劑得宜使無過盈過耗
之憾而物理乃以得其平矣如周禮馬質掌禁原蠶非
所謂調劑得宜者乎請申論之今夫天有二十八宿而
各有所屬房為天駟稱馬祖焉宣王吉日之詩曰既伯
既禱是也至蠶與馬同屬氣於午又馬為龍之類蠶為
龍之精故月直大火則浴其種是蠶與馬所謂異類而
同氣者也夫異其類固不妨於並育而同乎氣亦不可
以偏傷使蠶盛則馬衰而地用無資戎車不給將何恃
以禦侮然使馬盛則蠶又衰而絲枲不供衣服不備又
將何恃以禦寒二者均不可也是以馬質之禁特為原
蠶而設則初蠶可以共衣服而馬亦無虧初蠶足民衣
則家有挾纊之溫而老者不缺於衣帛以禁原蠶養馬
氣則軍有騰驤之用而士卒不患於徒行互以相濟而
無偏勝之虞各不相妨而得遂生之樂自非通乎性命
之正者烏能及此哉自周以後歴世乆遠馬質之官己
廢雖原蠶之禁近無明文然南方多蠶而少馬北方多
馬而少蠶亦可見天地盈虛消長之理固有不期然而
然者而聖王因之亦順其自然之一道也
　　司馬不具職掌論　　　　　和親王𢎞晝
或有問於余曰周禮序官以下皆各言其所司獨於軍
司馬輿司馬行司馬不言其事於是說者各一其見一
以為先王耀德不觀兵故司馬不備載其事一以為成
周六服承德刑且措而不用何况於兵一以為兵凶戰
危軍法秘密是不可露是數說者竊有疑焉吾以為讀
書在辨是非明曲直易於師曰能以衆正可以王矣黄
帝以來誰能去兵則曰耀德不觀兵泥矣先王正已治
人先使德教溢乎四海而天下歸仁然周公曰克詰戎
兵召公曰張皇六師未聞武備廢弛至於失傳也則曰
刑且措而不用况於兵者迂矣且周家聖君賢相繼繼
承承民皆化於仁風而無作姦犯科刑㡬措而不用然
而秋官之中又何言刑如彼其詳耶則以知兵即不用
未嘗不可言也若夫以兵為凶器戰為危事軍法秘密
不可輕露比之他說則畧近之何也四征弗庭先王不
得己而用之其他職掌司戈盾司弓矢以備器委人積
人以備糧馬質諸官以備馬芻秣之事營柵之事皆有
一定之制既歴歴具之以待用若軍行而有軍司馬輿
司馬行司馬等則要在臨時制宜審機觀變而發非可
定為格式以繩之者自有所不得而詳也奕之法曰古
今無同局博奕尚然况軍法乎吾故曰比之他說則畧
近之
　　筆公進規論　　　　　　　和親王𢎞晝
人君一日萬㡬庶政于是乎待理焉即宵衣旰食猶恐
不及况强敵在外烽火不寜可以自娯哉魏太武納古
弼之規而不以㳺田荒戒備不以徵發輕農功良有以
也當時蠕蠕方强南寇未滅其畋河西也詔以肥馬給
獵騎古弼留守悉以弱馬給之太武大怒欲斬之官屬
惶怖古弼自若嗚呼不從君命以弱馬給獵騎而君欲
斬之若夫不備不虞乏軍國之用又當何罪哉古弼為
國逺慮不畏譴怒誠得古大臣風而太武輒從諫如流
雖違己欲卒能自反亦賢矣哉後復畋于山北獲麋鹿
數千頭欲發牛車五百乘以運之既而曰筆公必不與
我未幾弼表果至吁知臣莫如君太武之謂也畜君以
愛君古弼之謂也太武與古弼能相與有成如此魏雖
偏安一隅居然為萬世宗宜哉或曰初畋于河西知肥
馬之備不虞而下詔欲給之復畋于山北知古弼之不
發而又欲詔令運之將以試古弼之為人耶抑幸其或
與而快己欲耶曰二者皆非也其所行之者不勝其私
也後之不果者悔巳之過也若夫存嘗試之心則太武
為矯情飾詐之人而茍懐冀其幸或與之之念則必有
怙過遂非之事矣讀史者平心觀之而不為之惑可也
若夫刻薄居心自立主見以妄定古人之是非則無全
人矣
　　婁公盛德論　　　　　　　和親王𢎞晝
孟子曰觀近臣以其所為主觀逺臣以其所主蓋君子
小人各從其類是以泰否之㧞茅連茹不同也如狄仁
傑之見用以扶唐室由婁師德所薦觀仁傑之所樹立
可以定師德之為人矣當武氏廢唐簒立之秋宗族誅
戮殆盡正士君子隱而難仕之時也而仁傑獨能毅然
自任若預知李氏之必興武氏之必敗而優㳺嵗月卒
以成功嗚呼此殆非常人之所能為也仁傑可謂忠矣
而當時薦仁傑者實師德也師德在河隴四十餘年恭
勤不怠而秉性沉厚寛恕民夷安之論者以為師德之
功于是乎在吾以為治隴之功小薦賢之功大民夷相
安之功細而薦仁傑以復興唐室之功鉅也師德㧞仁
傑于衆人之中未嘗少露其意于仁傑仁傑與之同僚
而不以知人目之至太后言之而仁傑乃曰婁公盛德
我為其所包容乆矣吾不得窺其際也吁自古薦人者
多矣其薦之而望其感德引為羽翼者此下焉者也其
薦之而宣揚于衆自誇推讓者此中焉者也若夫忠而
忘身國而忘巳知其賢而薦之不求彼之感發于中而
言之不冀人之知此上焉者也如婁公者豈後世之所
能及者哉或曰武氏簒唐之際年雖衰老而仁傑亦非
强壯之時也設令不幸身死而事有不成則萬世將以
仁傑為何如以師德為何如也曰師德薦仁傑于朝而
武氏信重之厥後張柬之姚元崇桓彦範敬暉等數十
人卒成反正之功者皆由仁傑所引㧞是師德薦仁傑
之功關氣數之消長盈虛係唐室之存亡興廢忠誠之
人自有天助以成厥功二公之事真非偶然也
　　白孝德攬轡安閒論　　　　和親王𢎞晝
唐肅宗乾元二年史思明分軍四道㑹于汴州又使騎
將劉龍僊挑戰嫚罵光弼禆將白孝德請取之光弼壯
其志遣之孝德挾二矛䇿馬而進攬轡安閒吾讀書至
此美孝德之處大事而不亂服僕固懐恩之能知人而
料事也于是抽毫而論之曰垂紳正笏不動聲色者魏
公之雅量也得㨗書圍棋談笑自若者謝安之勝槩也
二公皆出入將相學識過人故其處大事也不動其心
白孝德偏禆之將領將命而深入賊營在識量之淺小
者戰兢罔措畏縮巳見于執鞚䇿馬間矣而孝德乃漠
不動心安閒自若豈勉强矯飾中無所主而能若是哉
其克敵制勝將必有成算定于前者而懐恩己真知灼
見卜孝德所以必立功之故可謂能識人矣大凢自古
有不勝任之人無不可成功之事逡廵退縮者適以僨
事而失㡬從容坐鎮者乃以定謀而决䇿孰優孰劣當
有辨之者聞孝德之風凡庸懦之夫拮据于臨事者可
以知所愧矣
　　敬輿之學真洙泗之徒論　　和親王𢎞晝
唐德宗貞元八年秋八月四十餘州大水陸贄請遣使
賑撫上曰聞所損殊少即議優恤恐生姦欺贄曰晉秦
讐也秦穆公猶救晉饑况懐柔萬邦者乎寜人負我我
無負人也嗚呼吾讀史至此未嘗不歎陸贄之忠誠也
胡氏稱敬輿之學真洙泗之徒詎不信哉今夫負人者
人恒負之出乎爾者反乎爾者也失忠恕之道也在常
人且不可况堂堂天子凡在區宇者皆赤子也為人父
母坐視赤子之饑而不恤何以為父母乎夫九重深邃
小民之困苦難聞而代君牧民者又阿諛取悅于上揣
君所悅則張大其辭度君所惡則諱匿其事君即明照
四海而防察之至隱匿隨之皆此恐生姦欺一念誤之
也則過于明察尚恐有欺隠之弊况夫德宗信謟諛之
言以為所損殊少不慮民之饑而欲靳其澤以是而防
人之負我不亦愚乎陸贄以無我負人一言格君心之
非真萬世人君之龜鑑而為君盡忠讜之言如贄者亦
萬世人臣之龜鑑也且非特九重而己雖常人亦庶可
免負人之恨哉
　　黄鐘理數論　　　　　　誠隱郡王允祉
司馬遷律書曰神生于無形成于有形然後數形而成
聲神者天地之元氣發于元聲者也無形者理也有形
者數也此言非理則數無由生也又曰核其華道者明
矣華者數也道者理也言必核其數之真理始可得而
見也夫有黄鐘之聲必有黄鐘之數有黄鐘之數必有
黄鐘之理若無以明其理即無以精其數無以精其數
即無以得其聲蓋理者數之體數者理之用惟理與數
相生故人聲與樂器相協而大樂以成焉按律呂新書
黄鐘九寸空圍九分積八百一十分注曰天地之數始
于一終于十其一三五七九為陽九者陽之成也其二
四六八十為陰十者陰之成也黄鐘陽聲之始陽氣之
動也故其數九分寸之數具于聲氣之元不可得而見
及斷竹為管吹之而聲和候之而氣應而後數始形焉
均其長得九寸審其圍得九分積其實得八百一十分
長九寸圍九分積八百一十分是為律本度量權衡于
是而受法十一律由是而損益焉朱子以謂本原第一
章圍徑之數是最大節目蓋上古聖人心通造化黙㑹
中聲製為黄鐘適符天地自然之數漢晉而後凡究心
于律呂者因未詳考黄鐘之真度是以中聲無由而得
今欲定黄鐘之管必先定黄鐘之度既得黄鐘之度乃
考其周徑面羃積十之相生而較以容黍之多寡然後
製以器審以音一一脗合則理之出於自然者無不歸
于大同矣
　　卦圖先後天論　　　　　　平郡王福彭
天下之理有體必有用伏羲所畫之易乃發揮天地之
所以然體之所由立也文王所演之易乃範圍天地之
所當然用之所由行也體之所由立故謂之先天之學
用之所由行故謂之後天之學然河圖洛書相為經緯
先天後天亦相為表裏體用本不相離烏可岐而二之
哉蓋嘗就先天圖而論之乾一兌二離三震四巽五坎
六艮七坤八此八卦相生之次第也乾坤定上下之位
坎離列左右之門震東北而兌東南巽西南而艮西北
此八卦所占之方位也由太極而兩儀由兩儀而四象
由四象而八卦所謂八卦者謂于四象之上各加一竒
一偶而為三畫者八故曰易逆數也若所占之方位則
自震之初為冬至離兌之中為春分以至乾之末為夏
至皆進而得其己生之卦也故曰數往者順自巽之初
為夏至坎艮之中為秋分以至坤之末為冬至皆進而
得其未生之卦也故曰知來者逆觀横圖於以見畫卦
之立觀圓圖于以見卦氣之行推之六十四卦其次第
方位亦莫非自然之理邵子所為喫𦂳為人處也聖人
豈有毫髮之私意參其間哉至後天八卦乃入用之位
邵子謂王者之法盡于是者蓋乾坤由南北而交再變
則乾退西北而坤退西南坎離由東西而交再變則離
居正南而坎居正北巽與艮不交而當用中之偏震與
兌始交而當朝夕之地此所為天地之用也觀于坤蹇
觧卦之象辭皆以東北為陽方西南為陰方可知此圖
之出于文王無疑矣蓋自未有畫之時漸而生之以至
于六畫皆備者伏羲之易也卦成之後推演其義以為
坤求于乾而得三男之卦乾求于坤而得三女之卦者
文王之易也究之後天之次雖與先天不同而其理未
嘗不一且非特先後天體用之不相離而巳先天之圖
固以河圖為本矣而後天之圖亦自與河圖合如離得
乾位適當天二地七之火坎得坤位適當天一地六之
水震木也而居于東兌金也而居于西木之成為巽故
次震而位乎東南金之成為乾故次兌而位乎西北艮
當天五之土而居震與坎之間坤當地十之土而居兌
與離之際所為寄旺于四季也其彼此符合殆有不知
其然而然者學者誠反覆于此而有得焉其于三才萬
物之理思過半矣
　　京房考功課吏論　　　　　平郡王福彭
黜陟之典載在於虞書者甚詳周禮冢宰嵗終令百官
府各正其治受其㑹聽其致事而詔王廢置三嵗則大
計羣吏之治而誅賞之京房言古帝王以功舉賢則萬
化成瑞應著宜令百官各試其功此其意未嘗不善乃
卒病于煩碎而為衆所排者何哉蓋天下事貴持其大
綱得其人以行之而衆目自不勞而治當房之時考課
之法行之己久房顧獨矜為一家之學上其弟子任良
姚平願以為刺史試行其法而房復通籍殿中為奏事
以防壅蔽此其所陳必有異乎人者矣史文簡畧無由
稽其得失然大都煩碎之病房實有之宜有以來讒慝
之口也昔晉泰始初務崇理本杜預以為疑心而信耳
目疑耳目而信簡書法令滋彰官方愈偽莫若去煩就
簡委任達官各考所統此蘇洵所謂用力少而成功多
法無便于此者也使房能因任自然勸天子綜覈名實
揚清激濁雖文景武宣之治不難以漸而復乃除為郡
守逺離左右遂懐憂懼汲汲以乘傳奏事為請㨿涌水
為騐且自知議論為大臣所非復欲易置丞相中書令
庶幾考功事得施行卒為石顯所䧟嗚呼房可謂自貽
伊戚者矣且陰陽䜟緯之學儒者所弗道史稱房治易
其說長于灾變分六十四卦更直日用事其本姓李推
律自定為京氏由此觀之其所作課事必且假經托類
溺于小數而黯于大體故必其弟子而後能行其法夫
必其弟子而後能行其法此其法之所以不可行歟
　
　
　
　
　
　
　
皇清文頴巻四
欽定四庫全書
皇清文頴巻五
　論
　　太極圖論　　　　　　　　　　葉方藹
自易言太極至宋濂溪周氏作為圖說始以無極太極
發明聖藴紫陽朱氏復為之觧於是斯理大顯(臣/)謹論
曰天地之闔闢人物之變蕃上古下今之轉運不窮際
無極有之推行不礙總一陰陽為之然陽不能自生陰
不能自成有主宰是氣妙合而凝之者當其無聲無臭
無形無色朕兆未剖之中萬象森然靡一不具變化生
息悉從此出而不知其所以然之妙此所謂無極而太
極也(臣/)則謂未有天地以前太極在氣化既有天地以
後太極在聖人在氣化者不可見請就在聖人者明之
太極非他即吾生生之心仁而已仁之未發寂然不動
機緘苞固一渾淪之體仁之既發隨感隨應隨應隨足
父子親君臣義夫婦别長幼序朋友信齊家治國平天
下出之無有窮措之無不當是故能盡其性則能盡人
之性能盡人之性則能盡物之性能盡物之性則可以
贊天地之化育夫至於贊天地之化育而生生之仁始
無遺憾太極之妙全乎一心矣堯舜之如天好生性而
有此仁者也湯武之朕躬有罪母以爾萬方萬方有罪
在台一人反而有此仁者也其他以後之君莫不好生
而得之不好生而失之於仁或離或合具其一端而乖
其全體終不能仁覆天下而追唐虞三代之治葢生生
之理在我則天下共恃以為生生生之理不在我則我
先不能自生而何以能生天下世之論太極者囿於形
器之中但知晝夜遞更寒暑迭運四時行百物生以為
氣化使然與己不甚關屬而不知反求諸身巻之不盈
一握放之彌乎六合欲立立人欲達達人如是親切而
有味故(臣/)之論太極舉一生生之仁而豁然也或問(臣/)
曰仁於易為元配亨利貞於圖說為木配水火金土太
極者含四德苞五行而顧欲以一仁蔽之乎(臣/)曰否易
與圖說之於仁偏言之也(臣/)之於仁專言之也易之元
而亨亨而利利而貞貞而又元其循環不已者何物乎
圖說之木生火火生土土生金金生水水又生木其孳
息不停者又何物乎故曰生生之謂易圖說亦言二氣
交感化生萬物生生不窮夫生生之理其在聖人非仁
孰足以當之分而名之則仁義禮智信合而名之則一
仁仁則仁之愛義則仁之宜禮則仁之敬智則仁之别
信則仁之誠實孔子曰天下歸仁焉天下歸仁而尚有
不義不禮不智不信者乎孟子曰以不忍人之心行不
忍人之政不忍人之政而可以不義不禮不智不信行
之乎故聖人有時以喜為仁亦有時以怒為仁有時以
生為仁亦有時以殺為仁無非此生生之機發於不容
巳時而出之使無滅息己矣程氏以為仁如榖種其喻
最切夫穀之為物能養人則似仁之愛種類各别則似
義之宜交生不雜亂則似禮之敬不與衆草伍則似智
之别春生秋穫不爽其時則似信之誠實然是五者若
不得種則無以為託程氏獨以種喻仁其即(臣/)所謂生
生之仁乎其即易圖說所言含四德苞五行之太極有
二乎無二乎或又問(臣/)曰仁為太極是則然矣然朱氏
圖觧謂物物各具一太極則太極盡人而具今獨歸諸
聖人豈聖人有仁而衆庶無仁乎(臣/)曰吁何說之陋也
周氏言之矣圖說曰聖人定之以仁義中正主靜而立
人極焉君子修之吉小人悖之凶太極有極人亦有極
聖人人倫之至仁本盡人同具而立極則非聖人不能
(臣/)又以為聖人在下位則其仁可以立極而盛德大業
不能頃刻徧諸天下故又在乗時行道之聖人然而立
極之事難言矣雖有聖人不敢廢求仁之功請陳其槩
厥次惟五一曰凛幽獨人主端居法宮念慮未起外不
與臣工接内不與婦䜿接此圖所謂無極太極○之時
乃生生之根柢而己與物所共託命者也理欲之名未
立則渾乎仁而無不仁可喜者此時可懼者亦此時存
養之功無如一敬書之安汝止惟㡬惟康詩之不顯亦
臨無射亦保如是則清明常自湛然而非幾不貢吾仁
之本庶乎立矣二曰察幾微人心至靈豈能常寂而無
感方寸之頃忽然而觸人雖不知而已則獨知此圖所
謂陽動根陰□之時也生生之仁實於是乎萌蘖為理
為欲出此入彼間不容髮過此不察遂有不及察者司
馬光有言水之微捧土可塞及其盛也漂木石沒邱陵
火之微勺水可滅及其盛也焦都邑燔山林維欲亦然
故聖帝明王制未亂保未危慮必極其蚤而辨必極其
精夫如是庶㡬弗迷所往而吾仁其不可淆矣三曰審
言動人心既動乎中即不能不形乎外威儀詞命實傳
吾之精微以告人此圖所謂陰靜根陽□之時也生生
之仁實於是乎發露吾雖能審其理欲矣而一時躭於
便安習於茍且恐其猝發而不及制持守之功可不立
乎非禮勿視非禮勿聽非禮勿言非禮勿動聖門教人
用力之方也然在人主聲色玩好誘之於前左右嬖幸
伺之於後莫不欲乘其一言一動之釁而入焉閑邪存
誠之難又有百倍於恒人者持之以勇而決之以剛夫
如是庶幾弗撓所守而吾仁其不可奪矣四曰考實徳
人主凛獨以來根心生色暢於四支則其理在我自有
躬行心得之妙此圖所謂陽變陰合五行順布□之時
也生生之仁實於是乎堅實吾仁中固有是仁義禮智
信之五德矣然不知是五者之德果能全備於我乎試
一思之必無不愛而後仁必無不宜而後義必無不敬
而後禮必無不别而後智必無不誠不實而後信五者
何以缺一而不可何以相成而不悖何以衆人皆全而
卒不能全何以聖人克盡而我不克盡反而求之使自
得之務令根原融洽而條理脈絡周流貫通夫如是吾
仁之體無不具而用亦無不足矣五曰驗功化人主備
仁之五德則有聖人之德即有聖人之功此圖所謂乾
道成男坤道成女萬物化生○○之時也生生之仁於
是乎推行盡利吾既歛仁義禮智信之德於身即用是
次第敷錫之而親親仁民愛物皆在是矣雖然豈易言
哉四海甚大萬類甚繁由戚以及疏由近以及逺由有
知以及無知莫不待治於我人人養其欲物物給其求
則必誠無不長偽無不消公無不伸私無不詘善無不
舉惡無不懲利無不興害無不革凡所施為一一合天
下同然之心理夫而後以饗天祖則天祖歆以惇九族
則九族敘以釐百官則百官欽若以綏萬民則萬民從
乂以長養百昌庶彚則鳥獸魚鼈草夭木喬熙熙時若
同在太和元氣之内吾仁之全體大用兼該畢具生生
之化在天地而生生之妙在一心矣凛之幽獨以端其
原察之幾微以防其萌審之言動以謹其著考之實德
以立其體驗之功化以究其用五者之功周而復始始
而復周日新又新千變萬化不出一本故曰聖人以此
洗心退蔵於密而求仁之功盡此矣人人可能而不能
聖人能之而無其位則功化亦不能然則立極之事非
乗權行道之聖人孰可當之哉太極之極先天之極也
不求仁而仁也聖人之極後天之極也求仁而得仁也
天地無心而成化聖人有心而無為有心者求仁之功
無為者立極之妙(臣/)故謂仁即太極而繼之求仁立極
之功以為惟我
皇上其盡之
(臣/)謹按周氏太極圖與今易之横圖及方圓二圖所為
先天之學實相表裏無極而太極云者即先天圖之太
極也動而生陽動極復靜靜而生陰靜極復動云者即
先天圖之兩儀也陽變陰合而生水火木金土云者即
先天圖之四象也無極之真二五之精妙合而凝乾道
成男坤道成女云者即先天圖之八卦乾與坤交而生
震坎艮坤與乾交而生巽離兌也二氣交感化生萬物
而變化無窮云者即先天圖之由八卦而十六十六而
三十二三十二而六十四也聖人定之以仁義中正而
主靜立人極云者即先天圖之皆從中起而萬事萬化
皆生於心也蓋自宓犧畫卦文王周公彖之象之孔子
傳之翼之越數千年而周氏復為此圖闡明斯義其云
無極正見無形有理有理而實無形所以發揮太極之
妙而豈有加於四聖之㫖哉朱氏不憚重複條分縷析
而周氏之書始昭然於天下後之學者無所用其疑議
矣然朱氏以為周氏以此圖授二程氏而二程氏未嘗
示門人恐其馳心空妙而不能嘿識於意言之表又以
為此圖詳於性命之原而畧於進為之目有不可驟而
語者(臣/)繹思之先天以往天命之性人不能與其事者
也後天以來率性之道修道之教人所當盡其功者也
故在今日論先天不如論後天較為親切伏見論語曰
仁大學曰明德中庸曰誠孟子曰性善而反求諸身生
生之妙天地萬物聯為一體不越一仁疑此即太極生
天生地生人生物之根本妄擬後天仁體一圖以配太
極列其功夫節次曰凛幽獨曰察幾微曰審言動曰考
實德曰驗功化由戒懼慎獨以臻位天地育萬物自然
之極致使知吾身之一動一靜即太極之一陰一陽其
理未嘗有一息之停其功不可有一息之間竊謂人能
𢎞道非道𢎞人𢎞道之責斷在
皇上體後天之功以合先天之撰敢因
清問所及一竭顓愚所恨(臣/)學問弇鄙識見卑陋聖賢
儒先之書未能熟讀深思徒以影響浮泛之詞挂一漏
萬於義理毫無發明此則泚筆之下既恧且懼者也(臣/)
方藹謹記
　　宋璟論　　　　　　　　　　　葉方藹
易否之六二包承小人吉大人否亨象曰大人否亨不
亂羣也夫以小人能包容承順乎君子而君子斷斷然
拒之不受豈好為巳甚哉權利害是非之介慮之精而
見之甚確有不如是而不可者也昔唐至中葉女主擅
國張易之昌宗之徒專權亂政天下從風而靡獨宋璟
挺然羣衆之中特立不撓然其時武后雖悍而於公則
改容晉接有加禮矣易之昌宗肆無顧忌而於公則推
位讓坐事之惟恐不至矣小人之承順如此而公絶之
愈嚴天下之人皆為之懼不知其於是非利害之介慮
精而見確合於大人之亨也夫小人之於君子如方員
之不侔而枘鑿之難入一旦卑躬戢軆以相傾奉豈真
有尊慕道徳之心哉彼以君子者當世所重欲借之以
飾其詐而濟其私陽博折節之名陰圖自便之實為君
子者一不知而入其圜中彼直以私人畜我而頤指氣
使惟其所欲於此之際而思稍示同異不至於戮辱不
止史冊所載非一事矣李固之於梁氏荀彧之於曹公
是也彧不足道固之剛明純正豈依梁氏以求名者哉
不能絶之於始而輕身就之馴至殺身而不悟良可悲
也公固早鑒之矣且夫小人者雖其自處貪冐無恥其
於邪正之數亦未嘗不明也淮南王歴數漢臣丞相𢎞
輩皆如發蒙振落而獨憚一汲黯李師道輦金帛至長
安而不敢登杜黄裳之門何則其嚴毅之氣足以陰折
其謀雖逆知必不為巳用而終不替敬畏之心也易之
昌宗之憚公者豈異是乎假令見其一日之恭敬驟與
交歡彼將玩弄我於股掌之間而以楊再思宗楚客之
流待之又安肻卑躬戢軆以相傾奉也哉故夫君子不
幸而近小人茍不至固彧之蒙禍未有不如再思楚客
之詘辱而己者也或曰易之書成於孔子佛肸之召孔
子且欲往焉何哉曰必孔子而後可非孔子斷不可也
孔子不云乎世之善學栁下惠者無如魯男子孟子為
齊使王驩朝暮見未嘗與言行事孟子學孔子者也孟
子且不能而况不如孟子者哉
　　十三經注疏論　　　　　　　　湯　斌
自伏羲畫八卦而象數著唐虞垂典謨而道統開姬公
作禮樂而制度備孔子贊易刪詩書作春秋而天人性
命之理修身齊家治國平天下之道昭於萬世矣秦火
之後六籍殘缺漢儒收拾補綴參互考訂歴晉唐而十
三經之注疏始定及宋元學道者益衆經旨益明其間
得失詳畧可得而論焉言易始於田何傳於梁丘賀又
有京房費直之學陳元鄭衆傳之其以彖象文言雜入
卦中者自費氏始費氏興而田何遂息陳梁以來鄭康
成王弼二注並列學宫鄭則多參天象王乃全釋人事
天象難尋人事易習故鄭學浸微而王注獨盛其析義
精深漢魏而降罕出其右而微雜老莊為兩晉虛無之
祖後儒譏焉然欲一槩廢置則過也韓康伯邢璹之徒
因而疏之唐孔頴達與顔師古撰正義亦以弼為本程
子曰有理而後有象有象而後有數至微者理也至著
者象也體用一源顯微無間觀㑹通以行其典禮則辭
無所不備善學者求言必自近易於近者非知言者也
朱子曰秦漢以來考象辭者泥於術數而不得其𢎞通
簡易之法談義理者淪於空寂而不適於仁義中正之
歸求其因時立教以承三聖不同於法而同於道者惟
伊川氏之書而己然伊川專於言理而本義則又兼言
象占易有聖人之道四焉合程朱之書庶乎備矣其他
若李鼎祚之纂集訓解熊過來知德之殫力象數其亦
輔程朱之不及者乎尚書則伏生口傳二十八篇作傳
授同郡張生其後分為歐陽大小夏侯三家而歐陽最
盛是謂今文魯恭王得壁中蔵書孔安國校之得二十
五篇是謂古文自漢迄西晉言書者惟祖歐陽氏安國
訓解晚出皇甫謐家雖當時大儒揚雄杜預之徒皆未
及見故左傳所引者預輒注為逸書獨其訓觧頗多疎
淺往往與經旨不合朱子疑是晉宋間人僞撰有以也
孔頴達正義旨趣多乖惟宋儒蔡沈集注頗得其要金
履祥表注王柏書疑魏了翁要義亦多可採焉詩三百
五篇遭秦獨全者以其諷誦不獨在竹帛故也漢初魯
有申公齊有轅固燕有韓嬰又趙人毛萇自云子夏所
傳作詁訓是為毛詩鄭康成為之作箋齊魯詩亡韓詩
雖存無傳之者惟毛詩鄭箋至今獨立其宣釐正風不
可貶也疏之者惟劉焯兄弟為善朱子博考諸家斷以
已見取裁廣而立義卓信超出百家矣獨詆斥大小序
最嚴門人多有疑者竊以為書序可廢而詩序不可廢
即詩而論之雅頌之序猶可廢而十五國風之序必不
可廢何也書直陳其事而己藉令深得經意序不作可
也雅頌之文辭易知而意易明也獨風之為體比興之
辭多於敘述風諭之意浮於指斥蓋有反覆詠歎聯章
累句而無一言敘作之之意者而序乃一言以蔽之曰
為某事也且其說往往與左傳合子夏左氏皆親見聖
人而聞其筆削之意豈盡無據乎朱子以二南雅頌祭
祀朝聘之所用也鄭衞桑濮里巷狹邪之所作也夫子
於鄭衞深絶其聲於樂以為法而嚴立其詞於詩以為
戒其說誠正矣然左傳記季札來聘請觀古樂而弼鄘
鄭衛皆在所歌使其為里巷狹邪之作則魯之樂工安
能歌異國淫泆之辭而季札又從而聽之乎故大小序
毛注鄭箋與朱子集注並行可也夫子春秋本文世所
不見所編古經則皆自三傳中擇出耳然三傳經文多
有異同如公及邾儀父盟於蔑也左氏以為蔑而公榖
則以為昧如築郿也左氏以為郿而公榖則以為微㑹
於厥憖也左氏以為厥憖而公穀則以為屈銀至於君
氏尹氏一以為男子一以為婦人將以何為是乎此三
傳經文之不能盡同也漢初胡母子都傳公羊春秋董
仲舒以公羊顯於朝至何休作解說覃思十七年可謂
專矣而多引䜟緯何可訓也穀梁自孫卿申公五傳至
宣帝特好之范寗父子世守其業創名例百餘條以規
諸儒同異之說可謂善矣而論者猶以其學不經師毋
乃刻與况乎徐彦楊士勛之疏為邢昺所是正者又何
足道也永平中能為左氏者擢高第為講郎賈逵服䖍
並為訓解而杜預注盛行於時預之言曰左氏受經於
仲尼故傳或先經以始事或後經以終義或依經以辨
理或錯經以合異將令學者原始要終乆乃得之其論
至精且星歴地理必考其詳方言謡辭皆窮其義後人
不能易其說焉間有棄經信傳者凡於傳例不合不曰
傳之謬而曰經文闕漏則其蔽也其後沈文阿蘇寛劉
炫皆據杜說孔穎達正義則又依劉學而損益之此三
傳注疏之大略也至胡安國始以其意探聖人之心於
千載之上其書固所以明綱常正人心定國是垂法戒
非經生之作也若其書字書名稱人削爵之例多有自
相牴牾者謂盡得聖人筆削之旨不敢信也古今治天
下之理盡於尚書古今御天下之變備於左傳今取士
專主胡傳士子傭耳剽目刺取左氏之字句以充帖括
蓋有傳業為大師射䇿為大官而目不覩三傳之全文者
矣其陋不巳甚乎六經之道同歸而禮樂之用為急漢
髙堂生傳士禮十七篇又有古經出魯淹中然皆止於
士大夫禮其朝覲㑹同郊祀大享逸而莫考河間獻王
奏之朝合五十六篇宣帝時后倉深明其業為曲臺記
以授戴德戴聖慶普三家並立學宮鄭康成宗小戴作
儀禮注而慶氏之學至曹褒失傳夫克巳復禮之功不
出視聽言動之間而動容周旋之際即性命精微所寓
則儀禮一書豈非學者最宜盡心者乎獨其文辭質奥
韓愈猶病難讀况下此者乎周禮之得入祕府也亦自
河間獻王始獨闕冬官取考工記補之夫司空掌邦事
居四民時地利考工何足盡之其得立學宮也自劉歆
始杜子春因以授鄭衆賈逵厥後馬融作傳授康成其
有注也自康成始而其有釋有疏也又自陸德明賈公
彦始聖人致太平之迹獨賴此編之存漢武以為黷亂
不經何休以為六國陰謀既不足知之而劉歆用之以
輔莽王安石用之以變法後人遂以為周禮不足致治
亦巳過矣河間又得仲尼弟子及後學所記一百三十
篇上於朝劉向檢所得合為二百十四篇戴徳刪其繁
重為八十五篇謂之大戴記載聖又刪為四十六篇謂
之小戴記馬融增月令明堂位樂記合四十九篇康成
又為之注康成於三禮功最深考究名物象數曲盡其
詳朱子深許之晉宋以來皇侃熊安生禮業最著孔頴
達據以作正義宋儒篤信遺經淳熙有俞廷椿復古之
編嘉熙有王次㸃補遺之錄陳澔採衆家以為集說呉
澂合三禮以為考注其羽翼之功固皆有可言者朱子
欲考定三禮請於朝不果行止修復王朝等禮喪祭二
禮付門人黄幹紹成其書曰通解汪克寛又因其成法
為補遺今之學者倘以朱子之意折衷全禮彚為一經
俾海内獲誦習古禮之全則諸儒衞翼之功得收實用
矣論語則何晏集孔安國七家注成之皇侃本衞瓘十
三家說疏之孟子則趙岐注之張鎰丁公著釋之孫奭
據以作正義當時並稱精確由今觀之於孔孟一貫忠
恕性善盡心之旨視程朱猶霄壤也孝經為河間顔芝
所蔵獻王得而上諸朝凡十八章所謂今文也與尚書
同出孔壁者凡二十二章所謂古文也孔安國尚古文
劉炫宗之劉向典校經籍以十八章為定鄭衆馬融鄭
康成皆為之注唐明皇取王肅六家之說叅倣孔鄭舊
義為注邢昺作正義疏之司馬温公范蜀公皆尊信古
文指解朱子為刋誤亦復多從古文明呂維祺作大全
本義集諸家之大成夫子曰吾志在春秋行在孝經當
立之學官與論孟並爾雅始於周公而成於子夏誠九
流之奥㫖也自終軍豹䑕之辨其書始行郭璞究心十
八載草木魚蟲名物訓詁昭然備晰蓋古人之言所以
難明者非但古人之義理難明也實古今之事物不同
名號各異為難明也明爾雅則可以識箋注之旨歸也
可以尋古人之精義也外此論體製則有說文諸書辨
音韻則有四聲譜諸書皆所以輔爾雅而備同文之治
者也可以其為小學而忽之哉總而論之漢儒去古未
逺師友轉相傳授淵源有自後儒多因之若文質三統
馬融之說也九六老變孔頴達之說也河洛表裏之符
宗廟昭穆之數劉歆之說也五音六律十二管還相為
宫鄭康成之說也是知漢儒之學長於數得聖人之博
宋自周程張邵逮於朱蔡天地陰陽之奥道德性命之
微深究其妙不泥前人之說其學也得聖人之約合二
者而一之然後得聖人之全經若偏主一家是漢儒宋
儒之經而非聖人之經也豈深於經者哉
　　二十一史論　　　　　　　　　湯　斌
蘇洵曰經以道法勝史以事辭勝經非一代之實錄史
非萬世之常法是不明尚書之義春秋之旨也夫經史
之法同條共貫尚書備帝王之業經也而通史春秋定
萬世之憲史也而為經修史者蓋未有不祖此者也故
道法明而事辭備此史之上也事辭章而道義猶不悖
焉次也二者皆失斯為下矣嘗讀古今之史約略論之
司馬遷史記創為義例上下三千餘年為五十餘萬言
辨而不華質而不俚其意深逺則其言愈緩其事繁碎
則其文愈簡隠而彰直而寛非豪傑特起之士其孰能
為之班固西漢書自武帝以前守其說而不敢變其所
自為贍而不穢詳而有體經緯錯綜瞭如指掌亦古今
之良史司馬之流亞也然自謂漢運紹堯以古今人物
强立差等居攝不附於漢平孺子下列於新莽安能逭
劉知幾之所短哉王通曰遷固而下帝王之道其暗而
不明乎天人之意其否而不交乎制理者參而不一乎
陳事者亂而無緒乎嗚呼難言之矣范蔚宗東漢書成
自謂體大而思精由今觀之論竇武誅中官為違天理
論班勇使西域為遺佛書抑節義之董宣於酷吏升忍
恥之蔡琰於列女志王喬之鳬履記左慈之羊鳴詭譎
不經文辭繁縟春秋之義於斯盡矣然論序詳明不可
誣也陳夀述事簡嚴張華尤善之乃以父髠之故謂武
侯不逮管蕭以索米之故而丁儀遂不得立傳且帝曹
魏而寇劉漢所謂正大義以黜僭竊之義謂何使非習
彦威辨之綱目正之大統不幾終紊乎貞觀時以何法
盛等晉書未善乃據臧榮緒書增損之至宣武本紀陸
王二傳煌煌御撰何其盛也然而史官之事至以天子
臨之且志傳分手叢冗駢麗語林世說盡入青編幽明
搜神咸被採録何可不辨也宋書本承天之舊事雜魏
晉失於限斷沈約創志符瑞不經甚矣子顯齊書實因
江淹天文但紀災祥州郡不著戸口思亷梁陳二書實
卒父志祖父揚名言多不典然而倉皇變亂之際鑒戒
頗多不可得而泯沒也收之後魏借公報私毁譽失實
百藥北齊避諱略號遷就弗端後周牛宏惟務清言德
棻繼之率多抵牾後之君子何以覽觀焉李延夀南北
二史刪略繁蕪編摩簡徑比之正史實為過之魏徵隋
書本末備舉倫貫有敘陳夀以來罕有其儔劉昫舊唐
書府兵無志藩鎮無表是昧制度之原忘喪亂之本長
孫與敬宗並書昌黎與禹錫同傳則賢否無别功罪等
觀目劉蕡以文苑而直節泯然例呉淑以外戚而卓行
蔑著則大節揜於細謹髙德蔽於閥閱此曾公亮之所
以致譏而歐宋之所以釐正也新唐書雖事增於前文
省於舊而削去詔令王言無徵多用竒字讀者易厭姓
氏多訛年月屢異君子歎之矣蓋歐宋平分學術稍殊
固不若五代史之獨出一人也其文簡逺澹宕當雲擾
𤓰分之日而君臣上下之交治亂興亡之故一唱三歎
廻環不己蓋與司馬相表裏矣史之有本紀史之綱維
也古之史本紀立而全史具宋史舉駁雜細碎志傳不
勝書之事羅而入之本紀發凡起例舉無要領載事立
傳不辨主客互紀則複累而無章迭舉則錯迕而寡要
且巻帙最繁而缺畧不少如韓琦傳不載儀鸞司撤簾
之事狄青傳不記與曽公亮論方略之詳又如史彌逺
傳但序官閥兼載奏章褒刺失據衮鉞無慿何其疎也
金史簡潔逺勝宋遼蓋元好問之原本佳耳元史雖才
集衆長而削藁廹促夫龍門扶風父子相繼梁書陳書
十載告成而今限以條例要以時日欲成一代良史胡
可得也史才實難自古歎之揭傒斯曰有學問文章而
不知史事者不可與有學問文章知史事而心術不正
者不可與然則必才備三長而克巳無我幽明不愧乃
能誅姦諛而發潛德安得司馬君實朱元晦其人而與
之議史事哉
　　經世大法在方䇿論　　　　　　魏裔介
古之帝王承天子民未嘗任其智術詐力以馭天下也
唐虞授受之際言精言一然後命岳命官平章協和禹
湯文武之王皆以一中心法口授耳傳或以疇範或以
懋昭或以緝熙敬勝故能犂舉百度陶範萬物以成忠
質文三統之化然則先王經世之大法其即先王經世
之心法乎先王慮後世怠棄天常流禍生民故殫精研
思多為之所以布之於方䇿總之不離古文者近是乃
數傳之後浸以陵彝昔孔子歎周道衰於幽厲而漢儒
董仲舒亦曰周道之衰非道亡幽厲不由也繇是觀之
不行先王之道雖金縢祕籙寳冊鴻文亦且滅沒於曠
日玩時之下茍行先王之道雖片語隻字斷簡殘編亦
可㑹通於精神徃來之間而况聖君明相所手授而心
訂者未嘗不燦然昭垂如二曜之麗天四瀆之行地乎
三代既降秦孝公用商鞅之法奮其私智而不師古始
皇承之聽李斯之姦謀烹滅諸侯破壞井田焚燒六經
自以為功超三王德過五帝然沙邱告終咸陽遂火七
廟邱墟為天下姍笑何者仁義禮樂先王本天以治人
乃斯須不可去者秦盡棄之而權使其士詐使其民是
以搢紳之士積怨而發憤謫戍之卒奮臂而雲合也漢
之武帝表章六經一時學宮喁然向風可謂宣聖之功
臣然内多欲而外施仁義汲黯已窺其隠唐之太宗勵
精圖治貞觀之政幾致刑措然喋血禁廷終懐慚德皆
有志於先王經世之法而未窺先王經世之本者也夫
先王之法後世人主所由適於治之路九逵四術五都
之市有目者所共覩舍而之乎灌莽坑塹之區則窮矣
之燕者不南其轅之越者不北其舟况治天下而可瞀
瞀以從事乎說者往往以一事之失以一人之謬乃遂
訾議先王之法以為宜於古者不可施於今是何其不
講於變通之術也蓋為治有本末養民有先後封建雖
不可行若夫强幹弱枝犬牙相錯間以郡縣藩衞王室
則今猶古也井田雖難卒復若夫比閭族黨寓兵於農
限民名田以贍不足則今猶古也三公論道六卿分職
亷善計吏以贊天子烏有不法先王之闢門籲俊而可
為治者乎執爵而酳執醬而饋父事三老兄事五更烏
有不法先王之尊年尚齒而可為治者乎推之明刑弼
教期於無刑五典克敦九功惟敘凡先王之法垂憲萬
世者固不可更僕數矣即有黄老之虛無申韓之刻薄
楊墨之邪慝浮屠之空幻紛紜迭起以亂吾先王之法
而先王之法自昭著於金匱石室之間與天地同其夀
嗚呼美矣人主誠能招延英俊朝夕講求大小兼舉巨
細靡遺措天下於乆安長治之盛易易耳雖然法在方
䇿矣所以法法者不在方䇿也人主得其所以法法者
而通之於法不為膠柱之鼓也則幾矣
　
　
　
皇清文頴巻五
欽定四庫全書
皇清文頴巻六
　論
　　太極圖論　　　　　　　　　　熊賜履
上下古今一理而巳一氣而巳離理無從見氣離氣無
從見理此主其合者言之也有理方有是氣有氣斯有
是理此主其分者言之也理外無氣氣外無理不可謂
理此而氣彼而特不可不謂理先而氣後亦不可不謂
理精而氣粗此又主其分而合合而分者言之也易曰
一隂一陽之謂道又曰形而上者謂之道形而下者謂
之器隂陽器也即氣也所以隂陽道也即理也斯固二
而一一而二不可以分合言而亦不可不以分合言者
也天髙地下萬物殊散何莫非此氣之充周此氣之運
行而此之所為充周而不遺運行而不息者葢莫不有
是理焉為之主宰往復於其間而縱横上下過續往來
無不如是而初無一隙之或缺一息之或停也然則求
道者亦務明夫理而己矣自伏羲一畫洩兩間之機孔
子十翼闡千古之秘斯道昭揭如日中天無何聖徂神
伏異端䗬起微言大義委之草莾以董江都韓昌黎後
先相望於千百餘嵗之間而曾未能力窮其奥而明正
其統軻之死不得其傳焉寜虛語哉濓溪周子神契妙
解不由師授為之建圖立說俾造物極至之理庶幾昭
示於來兹其曰無極而太極也言本無是形而實有是
理即易有太極之謂也曰太極動而生陽靜而生隂也
言是理之動靜成形隂陽成象猶太極之生兩儀而一
動一静互為其根一隂一陽互藏其宅也曰五氣布四
時行也言是理之由一而二即由二而五猶兩儀之生
四象而二老二少自成其變四方四隅各得其位也曰
乾道成男坤道成女二五流行化生萬物也言是理之
行生發育無際無量氣化形化形生氣生無往而非乾
坤之摩盪六子之結撰六十四卦三百八十四爻之瀰
漫而亭毒也合而言之萬物一太極也維天之命於穆
不已大徳敦化為物不貳是也分而言之一物一太極
也乾道變化各正性命小徳川流生物不測是也究之
萬物一五行也五行一隂陽也隂陽一太極也太極本
無極也所謂上天之載無聲無臭不可以形跡求不可
以方所拘無乎然而無乎不然無乎不然而無乎然者
也則試仰觀俯察原始要終凡有形有象皆氣也二五
萬物是也凡所以形所以象皆理也太極是也所以形
者無形所以象者無象無形者形形無象者象象形形
者無形而無不形象象者無象而無不象則無極而太
極太極本無極之說也理無欠缺氣安有欠缺理無歇
息氣安有歇息至微至顯即顯即微至顯至微即微即
顯無精無粗亦即粗即精無鉅無細亦即細即鉅其奥
其妙不可以言詮不可以意解而實則凝目舉趾觸處
皆是而正非有幽逺杳𣺌之難為測識者也而或者疑
無極之說近於二氏以為出於陳希夷穆伯長李挺之
輩之所傳嘻抑誣矣葢太極乃至無而至有亦至有而
至無者也至無而至有非佛氏之所謂無至有而至無
非老氏之所謂有也佛氏之所謂無非吾之所謂無老
氏之所謂有非吾之所謂有也先天圖由一而二而四
而八而六十四太極圖由一而二而五而萬洪範圖由
一而三而九而八十一數有多寡而理無同異又何疑
於周子繪圖朱子立解之指乎總而論之太極非他不
過天地間極至之理而已天得之為天地得之為地人
物得之為人物無有二也而就其最切於人心者言之
葢是太極之理存之為五常之性發之為四端之情得
之於心為徳行之於身為道推而廣之舉而措之天下
之為事業放之六合用中有體巻之寸靈體中有用時
時在在焉往而非是理之包涵條貫於其中哉邵子曰
道為太極心為太極朱子曰心之動靜是隂陽所以動
靜是太極此體道之君子存養省察明體達用其功不
可湏臾之或離而周子特為諄諄致謹於君子小人修
吉悖凶之戒而端有賴於聖人之主靜立極定之以中
正仁義也况人主膺圖涖宇函三在宥巻舒協四氣之
和動靜彚百昌之祉唯是得一以貞乘六而御清宫齋
穆之中明堂敷布之際體乾行健作則建中務使宥密
單心無為至正綏猷錫福協應庶徴則體全用備登三
咸五求之心極而無餘事矣書曰皇建其有極斂時五
福用敷錫厥庶民亦此意也夫
　　韓愈深得春秋之㫖論　　　　　張　英
夫春秋何為而作也聖人以順天道明王事而立萬世
不易之則者也聖人憫夫王道之不明禮樂政刑之失
所統而天下後世將不得與聞於先王之敎故明天道
以治之以王者賞罰予奪進退之權一寄之於春秋而
聖人憂天下後世之心益廹矣憂天下後世之心廹遂
不得不力為之防深為之慮一言之褒一字之貶兢兢
焉無敢失者非得已也韓子有曰春秋謹嚴程子以為
深得春秋之㫖葢以其能識聖人不得已之心矣夫春
秋繼詩而作也詩之㫖主於温厚和平美刺之間優柔
不廹類多託物以流連之咏歌而長言之即其間不無
憫時病俗之非亦且怨而不怒初未嘗指陳是非激切
而褒刺之也而春秋之主於謹嚴也其於温柔敦厚之
意何居不知詩之作也王者之政敎明於上仁義涵濡
里巷之間皆有以咏歌乎聖人之澤即弼鄘而下稱變
風矣而先王之敎未衰善惡猶未冺於人心故其思深
其思深故其言長若春秋之作也王者之政敎不作於
上紀綱廢墜雖桓文復作號稱尊王而先王之澤已湮
善惡之機將冺故其情廹其情廹故其義不得不著此
春秋之謹嚴所由繼於温厚和平之後春秋之敎一詩
敎也今觀其宏綱大義之所在或抑或揚或隱或顯或
屈或伸或予或奪無不凖之於天道本之於王事御之
以帝王之大經大法嗚呼何其慎也葢春秋一書以防
天下之肆則立說不得不謹以止天下之僭則持義不
得不嚴以一言立百世之經以一事立萬事之則將以
挽天命民彛於既冺使復與聞乎古先哲王之敎也則
是於聖人之詞益切而聖人之心益苦矣夫先王之治
天下莫嚴於禮太史公曰春秋禮義之大宗也蘇子曰
春秋之所褒者禮之所與也春秋之所貶者禮之所否
也聖人之作春秋一以禮為斷先儒之論春秋一以禮
為歸葢將為持世之大防而不得不出於此也非即韓
子謹嚴之說哉韓子識春秋之義故其於佛老竭力而
排之其詞直其義正使異端不得進而與吾道爭也亦
可謂能謹且嚴矣葢未有聖賢生而不為世道憂者也
未有為世道憂而不凛然於人心之防者也凛然於人
心世道之防而出於謹且嚴也豈得已哉知此則可與
讀春秋而亦可與讀韓子原道之文矣
　　王者以敎化為大務論　　　　　張　英
董子之言曰王者南面而治天下莫不以敎化為大務
善乎董子之言上自商周秦漢下迄三國五代唐宋以
來國家所以延促之故卒未有能易其言者也人心之
日流於偽如水之就下而不可止聖人以敎化為隄防
堯舜禹之相禪以治繼治人心淳樸未漓董子所謂繼
治世者其道同也湯承夏之敝伊尹稱之曰肇修人紀
夫五典之敷久矣至湯而言肇修者救夏之衰也周承
殷之敝文武成康數聖人相繼漸摩涵濡以革殷故俗
書曰商俗靡靡餘風未殄又曰既歴三紀世變風移化
之若斯其難也秦人承戰國之敝無一日之敎澤而加
剥削焉是以再世而不振西漢之澤綿於文景東漢之
治洽於明章唐之緒永於貞觀宋之祚延於眞仁此數
君者類皆能興起敎化以丕變一世之人心風俗使子
孫有所憑藉以為固嘗譬之天下大器也昔之人用之
數百年日剥月削久而窳敝矣後之人取其器小而補
苴之大而陶鑄之稱其力之厚薄以為所用歴年之多
寡未有仍其窳敝謂可以無慮者或曰人心之日趨於
輓近勢則然也雖聖人不能返之使淳是葢未知天道
矣夫秋氣之蕭瑟隆冬之沍寒斗杓一移萬物煦煦譬
如人立乎文景貞觀之間迴思嬴秦五代之世不猶樂
陽春之和而幾不知栗烈之苦耶是知天道無剥而不
復之理人心無往而不返之機聖人執大權於上以天
地為鴻鈞以萬物為銅冶以喜怒賞罰為屈伸呼吸使
天下之人訛訛焉而動蒸蒸焉而化斲華而還樸去偽
而即誠風俗淳美人心敦固耻於犯法悚於為非禮義
之化浹肌淪髓如治器者堅好完固而後可以貽之子
孫而為百世不拔之業也且治天下之需人材人主盡
知之矣天下卓立特行之士不為世俗所移百而不得
一者也古人有言曰天下之人中材為多故治世之本
敎化為尚敎化行引中人而升之於君子之域敎化廢
推中材而納之於小人之途故敎化者推之輓之之具
也廉恥之道重而後有恬澹之士義利之辨明而後有
氣節之行躁競之習除而後有難進易退之節侈靡之
風革而後有守約潔已之操風行六宇蒸變萬類鼓之
舞之咸去故習所由風俗美而人材出以惟上所用故
曰有敎化而後有人才有人才而後國有與立善乎董
子之言為不可易也
　　中和位育論　　　　　　　　　張　英
讀中庸者勿徒謂是聖賢言理之書也夫天地至廣萬
物至繁日星河嶽之奠麗飛潛動植之蕃變神竒而莫
可測紛紜而莫可紀極天下之聰明才智而莫能知其
所以然中庸謂以一心之中和而位之育之朱子釋之
以吾之心正天地之心亦正吾之氣順天地之氣亦順
要皆渾言其理而未嘗實指其事於是髙明者將遊其
心於空虚杳𣺌之域顓固者習聞其說又視為迂逺而
不可信以為聖賢特如是言之耳間嘗觀洪範之所謂
五事以貌言視聽思而約之以肅乂哲謀聖配之以雨
暘寒燠風推之於休徴咎徴極之於庶草蕃廡而後知
聖賢之言有其理則必有其數理精而數亦非觕有其
理則必有其事理實而事亦非虚其所以訓天下後世
者該乎至大而非誇通乎至微而非不可據也夫貌言
視聽思於一身備之肅乂哲謀聖於一心備之至於雨
暘寒燠風皆不失其序則天地位可知矣庶草蕃廡則
萬物育可知矣聖人在上以一心運乎穆清之上辨上
下以定乾坤大施生以配覆載隂陽之愆伏寒暑之失
次水旱之不時皆得以裁成補救洩其太過而助其不
及故日月不蝕星辰不孛山陵不崩川澤不竭清者常
清寜者常寜此天地位之實事也建立法度紀綱敎養
生民使老耆以壽終幼孤得長遂撙節愛養草木鳥獸
取之有時用之有道使各遂其性各蕃其生此萬物育
之實事也故稱堯舜之功者曰地平天成稱成湯之徳
者曰鳥獸魚鱉咸若上古聖人徳盛化神者皆然中庸
特舉而言之耳嘗謂中庸之所謂至誠至聖必至帝王
而後能極其量中庸之所謂參天地贊化育必至有天
下而能顯其功葢君心即天心也萬物之託於天者有
形之天萬物之託於君心者無形之天人主一念之動
而萬類以為慘舒一言之發而四海以為休戚知此則
知中和位育之理至近而非逺至切而非虚也如夫子
居春秋之時躬備聖徳而位育之功不得加於上下疑
參贊非儒者之事雖然聖人繼往訓開來學使天下後
世曉然於天經地義之大仁民愛物之理雖不能位育
一時之天地而其施益逺而其敎無窮葢六經者聖人
參贊之事也故曰堯舜之聖功在當時仲尼之聖功在
萬世
　　格物致知論　　　　　　　　　張　英
大學一書統明新以垂訓貫本末而立言而其說始於
格物則格物之說亦誠重矣葢盈天下皆物也内而身
心意外而家國天下顯而彛倫物則之際大而天地萬
物之原隱而君子小人之情狀以及於一事一物莫不
有其當然之理與其所以然之故如此而不能眞知灼
見則善惡之數未明是非之幾未決邪正之理未判危
微之機未審以之明徳則幾微疑似不能洞達而無遺
以之新民則設施措置不能每舉而悉當又何以本末
兼貫明新一致而號為大人之學哉大學之所以托始
於格物者其學甚大而非無所統會也其學甚博而不
入於馳騖也其學甚精而非流於虚𣺌也内而身心意
若何而誠而正而修外而家國天下若何而齊而治而
平人倫物則若阿而為恩義分合之端天地萬物若何
而為位育生成之故君子小人若何而為誠偽邪正之
别以及一事一物若何而為至當不易之則於此格之
使之表裏内外洞達不疑格一物而一物之知以致格
衆物而全體之知以致葢知者理之具於吾心者也而
散見於物在吾心則為知在物則為理於物物而格之
而後吾之知不入於昧不蔽於偏不流於虚而有覺之
體全矣雖然格之者何格之以吾心之知也非吾心有
知而何所恃以為格致之者何致之以在物之理也非
在物能格而何所藉以為知故知與物非有二體格與
致非有二事司馬温公以為格去外物是以物視物而
不知即吾心之知所寓也王文成主於知行合一是以
一格而遂無餘事亦與大學之㫖有岐格物致知正吾
學與曲學之所以分途而辨之不容不早且慎也彼離
物索知而自矜頓悟者虚無異端之學也既不求於物
則外視物矣乂安能不舉身心意與家國天下而俱外
之也哉大學之道所以統明新貫本末於一原者格物
致知之說也
　　太極圖論　　　　　　　　　　張　英
太極之說始於易易曰太極生兩儀兩儀生四象四象
生八卦太極居兩儀之先則其為生天地萬物之本無
疑也至周子濂溪始建圖立說於太極之上復益之以
無極而太極由此而動靜互為其根以至生五行布四
時成男女化生萬物而太極之義備矣先儒往往謂無
極之說易所未發而周子發之或疑其說近於空虚朱
子以無形而有理之言釋之葢謂其有也而初不滯於
形迹謂其無也而更非渉於虚𣺌後世紛紛之議折衷
於朱子之圖解而亦可無疑矣嘗論天地之所以生隂
陽之所以立五行之所以變化人物之所以蕃育何以
往復而不窮何以流行而不滯何以亘終古而不敝此
必有為之極者是即於穆不已之原繼善成性之本乎
故極中未嘗無健順之理而言仁義禮智信則分配乎
五行獨此一理渾然精純而萬變生焉萬化出焉故謂
之太極合而言之天地萬物共一太極一氣周流之内
天地且不能外而况於人物乎此所謂合萬殊為一本
者也分而言之一事一物各有一太極即纎細之物俄
頃之間而此理何弗周徧而不遺此所謂散一本為萬
殊者也易之所謂兩儀即圖之所謂動靜隂陽也易之
所謂四象八卦即圖之所謂五行人物也易言其理圖
發其藴無極一言又所以善言乎太極而使人不敢以
氣化之相嬗者遂謂之太極然則周子與易有岐㫖乎
而周子所以建圖之意何居人與萬物同涵此太極而
惟人得其秀而最靈觀於天地位則天地隂陽之極自
人立之萬物育則萬物之極自人立之故一言以斷之
曰聖人定之以中正仁義而主靜以立人極焉吾人性
中之一動一靜即配乎圖之隂陽也吾人性中五常之
徳即配乎圖之五行也吾身之醻萬事應萬變即配乎
圖之萬物也然則動靜之未分五常之所不能名萬事
萬變之未接而凝然中處者非即配乎圖之太極乎君
子欲使吾身之太極足以配乎天地之太極而動靜生
生不窮者葢有道焉不外乎周子通書之所謂誠與圖
說之所謂靜而已矣太極雖兼動靜而非靜無以立其
體太極雖渾萬善而非誠無以會其原靜則常正而太
極之體立矣誠則不息而太極之用周矣體立用周則
天地之極與萬物之極自人立之是則周子建圖之意
也豈徒言夫理而不切於人事者哉洪範五為中數而
言皇建其有極五行五事莫不從之矣惟中能建極殆
亦先圖而啓其義者歟
　　不知命無以為君子論　　　　　張　英
夫子罕言命孟子亦曰君子不謂命聖賢之意葢不欲
以氣數之有定阻人進修之意啓人趨避之心孔子又
嘗曰不知命無以為君子其義何居夫人之處世榮辱
得喪毁譽進退之數類皆有天焉不知其為天而汲汲
以求之營心於患得患失之途此小人之僥倖無足論
者也知其為天而委心於因任置身於閒曠舉凡進徳
修業奉職循分之事皆置焉不講一切聽之於杳𣺌不
可知之數以自謂知命而可謂之君子哉非也夫子之
意葢謂知此而後君子可為也天下之欲為君子而不
能為者榮辱亂其中得失易其慮毁譽眩其視聽安危
吉凶揺惑其素履由是沉靜者轉而為競躁矣方直者
化而為突梯矣亢激卓立者變為緘黙謹愿矣以福利
為必可趨以災異為必可避茍且妄營而君子於是乎
不可為矣聖人告之以知命所以靜其心澹其慮一其
聰明奪其智巧而後其為之也純誠敦一可以歴萬變
而不渝其正入萬物而不易其識其進徳也堅其修業
也勤其奉職也專其循分也恪獨居而坦坦處羣而穆
穆遇事而侃侃利害乘之而磊磊落落艱大投之而孜
孜勉勉中無所疑外無所懾先後左右無所瞻顧却慮
凡君子所當為之事皆得而為之則由其知命者素也
進以禮退以義孔子之所以為孔子非徒曰得之不得
曰有命云爾也士大夫之持身渉世其亦味乎斯言而
已足哉
　　讀李文饒近倖論　　　　　　　張　英
文饒論近倖之害舉桓靈元成為至鑒以為人君少欲
英明者則能反是如漢文雖有鄧通趙談所信者賈誼
張釋之袁盎此所謂少欲也武帝雖有韓嫣李延年而
所貴者公孫𢎞卜式倪寛此所謂英明也故君聽不惑
政無頗類近則開元初内有姜皎崔滌以極宫中之樂
外有姚盧蘇宋以修天下之政得元成之欲享舜禹之
名六合晏然千古莫及其故何也倖臣不得干政事也
後代能如漢之文武及開元致理之要雖有倖臣亦何
害於理哉文饒之意以謂人君誠能少欲英明則雖有
近倖茍得骨鯁賢相輔理於外而亦可無傷於治理予
竊以為不然人君既不能絶去聲色狗馬遊晏沉湎之
樂則此輩連茹並進託處於肺腑隱深之地必不能安
分循理勢且招權納賄藉僭威福以行其私此等之事
又斷不能為骨鯁大臣所容使此輩小人明愬於人君
之前短長大臣而非毁朝政則人君雖至暗必不以近
倖小臣微豎之言遽加罪於大臣則此輩之術亦淺矣
惟投間抵隙窺貌伺顔或為無意之遊談或為儕偶之
傳說或因一事之短而類及其餘或因一時之疏而搆
成其釁人君方以為自己明察所及中外無遁情而不
知已入小人之彀中而不覺矣文饒論文帝之鄧通趙
談武帝之韓嫣李延年開元之姜皎崔滌無害於治理
不能有加於當時之賢士大夫余以為此特舉其小人
之愿者耳如申屠嘉廷辱鄧通而文帝不之問萬一此
數輩者皆狡詐奸佞之尤申屠嘉雖賢能終辱之乎江
充初見被服輕靡及乎搆禍既深卒成犬臺之禍天寳
末年社稷傾危卒壊於近倖之手恭顯處内蕭望之以
賢傅而不免於見殺人君之明果能如漢文漢武未可
必也近倖小人之稍愿果能如鄧通韓嫣輩亦未可必
也以稍闇之主而近尤佞之徒幾何其不顛倒邪正變
易是非竊權干紀盡驅天下正人縁引奸邪不止也而
謂雖有倖臣亦何害於理果通論哉文饒又謂得元成
之欲享舜禹之名六合晏然千古莫及是謂游晏非僻
無傷於理子竊以為不然人君之一心天下之權衡四
海九州之明鑑也衡一差則輕重失矣鑑一翳則妍媸
亂矣清明在躬志氣如神以臨御之猶懼有所偏有所
弊書曰内作色荒外作禽荒甘酒嗜音峻宇雕牆有一
於此未或不亡非謂此數者一事遂足以亡其國謂此
端一開則縁此而進者不可禁禦不可測度不可諌救
以至於敗亡必然也葢游晏非僻者小人之門也小人
者君子之敵也小人進君子退小人親君子疎小人衆
君子寡亂亡之本也乃謂得元成之欲享舜禹之名是
古帝王之兢兢業業母冒貢於非幾者皆不知樂其身
而過為檢束以自苦也豈通論哉善乎蘇子之論始皇
彼自謂聰明人傑視斯髙輩刀鋸之餘智何足以惑我
亂我而不知其禍若斯之烈也人君而知此則視此輩
如鴆酒毒脯而不敢近之矣
　　好名論(嘗進講時殿中䝉指問三代以下惟恐不/好名其  奏對大  如此退而廣為論云)
　　　　　　　　　　　　　　　　陳廷敬
(臣/)嘗言三代以下惟恐不好名此衰世之論非盛世所
宜有者非謂名非盛世所宜有謂好名之流弊足以為
盛世之累也三代以上之帝王其名最著於世者無過
堯舜禹湯文武使君人者好堯舜禹湯文武之名求堯
舜禹湯文武之實而因以成其名安見名之遂不可好
哉即三代以下之賢君如漢文帝唐太宗宋仁宗三君
者人主誠好其名而求其實雖或不能如三代之盛時
亦可謂間世之英君誼辟也然而謂好名之流弊足以
為盛世之累者何也人君之好惡不可有所偏使天下
漠然不見其好惡之迹而天下之眞好眞惡出焉故慶
賞刑威予奪黜陟一出以虚平公正之心而百官萬民
胥受裁成焉是以人君如天渾渾耳穆穆耳不言而四
時成化無為而品物咸亨故曰惟天為大惟堯則之蕩
蕩乎民無能名焉傳曰不識不知順帝之則又曰民日
遷善而不知為之者知識且冺而况於名乎又安見其
名之可用於民者乎書曰無偏無陂遵王之義無有作
好遵王之道無有作惡遵王之路此之謂也若人君之
所好一有所偏則其流弊不可勝言上好忠直之名則
下多上書告密之事上好長厚之名則下多模稜脂韋
之習上好廉介之名則下多布被脫粟之偽上好恬退
之名則下多處士㨗徑之巧上好眞率之名則下多囚
首垢面之詐上好敏給之名則下多利口便㨗之姦人
主茍一不察而貪榮嗜利之徒習為小人穿窬之行探
其情而逄其欲則名實之眞亂矣故曰足為盛世之累
者此也且上有好者下必甚焉傳曰好名之人能讓千
乘之國茍非其人簞食豆羮見於色言好名之難信也
又曰未有上好仁而下不好義者也未有好義其事不
終者也又曰上好禮則民莫敢不敬上好義則民莫敢
不服上好信則民莫敢不用情自昔聖賢未有以好名
為訓者故治天下亦務好其實而已矣或曰孟子不以
齊宣王好貨好色為非因遂欲引之於道名之不可好
孰與貨色乎昔衞靈公問陳孔子曰丘未嘗學軍旅之
事孟子參乎權孔子純乎經者也參乎權而不失乎經
者後之人臣能者尠矣故以孔子之對為事君之法
　　好名論下　　　　　　　　　　陳廷敬
人君不可有獨好其名之心不可使天下無好名之心
好其實故不得獨好其名因名以責實故不得不使天
下好名今夫天下善惡二端而已矣治天下使天下遷
善逺惡而已矣有善無惡者人之性名為善而喜名為
惡而惡者人之情今使天下渾渾焉不知名之可好則
善不足以為喜惡不足以為惡喜與惡不加於其情則
其為惡也與為善無以别而亦漸失其性故夫名者先
王動天下之微權也先王因民之所好而采章服物以
榮之爵禄慶賞以勸之表宅錫閭以奨異之若曰使人
遷善而惡自逺是以不純任刑罰而任禮敎名與禮相
近而逺於刑故名者所以助禮之行而操於刑之先者
也孔子曰民可使由之不可使知之使天下之民日循
循焉歸於吾禮敎之中則刑罰可以措而不用而天下
固已大治故曰名者先王動天下之微權也然其始特
不可有自好其名之心自好其名則直以為名焉已耳
自好其名而或靳天下之名此其意已近於刑而逺於
禮欲天下之治不可得也故王道以無欲為本
　
　
　
　
　
　
　
　
　
　
　
　
　
皇清文頴巻六
欽定四庫全書
皇清文頴巻七
　論
　　春秋論(趙盾一/)　　　　　　　　汪　琬
春秋魯宣公二年秋九月晉趙盾弑其君夷臯於是左
丘明公羊髙榖梁赤三子以為弑君者趙穿也經之與
傳其說宜何從汪子曰三子者之說非有大悖於孔子
也當是之時使穿不得盾必不敢行其事使盾不得穿
必不能遂其謀何以言之予嘗畧考史書所載簒國之
臣若趙髙之弑二世也使閻樂司馬昭之弑髙貴鄉公
也使成濟成倅劉裕之弑晉安帝也使王韶之其弑恭
帝也使褚淡之兄弟朱全忠之弑昭宗也使朱友恭氏
叔琮夫是數人者欲為簒逆必先授意於其黨其黨亦
樂為之用此與趙盾之事何異辟之於盜羣盜行劫其
一雖不行而實隂主其謀是則劫之魁也反不謂之盜
乎故三子者之說非有大悖於孔子也孔子誅其心三
子者舉其事也然則三傳果無失乎曰有之左榖皆取
董狐之言以反不討賊為盾辠吾謂盾雖討賊亦不免
於書弑何也予更考魏唐之事司馬昭既弑髙貴鄉公
遂收濟倅兄弟殺之朱全忠既弑昭宗已而朝於京師
亦殺友恭叔琮夫二人之心甚譎謀甚狡其殺濟倅友
恭叔琮者豈非欲自解於簒逆哉然天下後世卒不以
此薄兩人之辠故使人臣無弑君之心雖力不能討賊
亦必不以惡名加之茍有其心雖狡譎如司馬昭與朱
全忠者亟除其黨以自解猶無益也吾故有感於歐陽
子之論而為之廣其說如此
　　春秋論(趙盾二/)　　　　　　　　汪　琬
按左氏晉趙盾救焦遂自隂地及諸侯之師侵鄭楚鬭
椒救之遂次於鄭以待晉師趙盾曰彼殆將斃矣姑益
其疾乃去之汪子曰此弑其君夷臯之嵗也觀於侵鄭
而盾不臣之謀見矣何也鷹隼之將撃也必伏其翼虎
豹之將搏也必匿其形此無足怪也惟其不輕發於此
是以大逞其毒於彼而莫之制也以盾率晉國之衆而
合宋衞陳三諸侯之人成師以出惟敵是求何有於鬭
椒之偏師哉然且不戰而去之者非形弱勢詘也當此
之時内難將作既不暇相持於外而又以為戰而勝則
横挑强楚之怒戰而不勝則無以懾服國人之心如是
而欲行大事其誰與同惡者盾於其中固有深謀在焉
故寜稍斂其鋒强抑其隂鷙之氣而不欲輕用之於楚
也不然豈文公襄公之烈猶存而盾遽畏楚乎哉齊崔
杼伐魯北鄙魯公患之孟公綽曰君何患焉崔子將有
大志不在病我必速歸既而果不為冦齊師徒歸夫崔
杼所用蓋即盾之餘智也特杼親射其主而盾則假手
乎人耳三傳不察遂欲以不討賊者原盾辠抑知盾之
造謀也久矣與崔杼同辠而異其罰豈足為春秋之法
邪吾嘗論之自古悖亂之臣未有不合一轍者也劉裕
既入關中可以速得志於西北矣而自謂根本未固遽
引兵東歸是時逆迹猶未形也然崔浩則先知之以告
魏主浩之善料事亦何減於公綽之料崔氏哉今夫功
利之在目前也是下愚之所昧而中智之所爭也有人
於此不貪近功不邀厚利其人茍非大美則必為大惡
若趙盾侵鄭而不戰崔杼伐魯而不寇劉裕至關中而
不復西略此皆大惡無疑也葢其所欲者益深所圖者
益狡則凡目前之功利舉不足以入其心而動揺其志
惜乎侵鄭之時列國卿士大夫無一人如魯之孟公綽
魏之崔浩能逆闚盾之本謀者可歎也然而邲之役荀
林父不欲戰則先縠不從鄢陵之役士爕不欲戰則欒
武子不從顧盾將去楚而其衆莫敢與之抗此又盾之
積威足以劫之也夫
　　河圖論　　　　　　　　　　　李光地
昔者聖人之作易也明於隂陽之運察乎日月之紀窮
乎鬼神禍福之徴究乎人事吉凶之兆故立象以盡意
衍蓍以極變使夫知其道者則知神之所為而玩其占
者亦足以獲天之祐而動无不利然則聖人之於易雖
微河圖其可無作乎蓋圖者天之所以啓聖人之心易
者聖人所以承天之意天人之際未有不相符而可以
有作者也自孔子大傳所列十數五位若指諸掌又曰
河出圖洛出書聖人則之而究其藴則曰所以成變化
而行鬼神也嗚呼可謂盡矣變化日行於天地之間凡
夫動靜明晦開闔出入枯菀存化之雜然於吾前者皆
是也而其所以然之機則謂之鬼神夫天地之所以為
天地者以有鬼神變化也而河圖具焉然則作易之精
意亦舍圖奚取哉仲尼既殁易道湮廢自卦爻之辭昭
然具存固已盡失其義又况乎天人授受之秘有在於
語言文字之表者無惑乎其不傳也漢之儒者雖不能
曉暢精微而守之未失至於有宋經學為盛而異言轉
多劉牧以九為河圖十為洛書比之舊傳正為顛倒歐
陽修不信大傳遂與河圖洛書皆以為贋而并棄之惟
朱子表章發明而圖書始顯然自元以來挾異見而滋
羣疑者尚不勝其紛拏故四千餘年理義象數之宗書
契文字之祖以至於今昧昧也愚學易十餘載既知返
之圖書以求其端而竊疑夫為之說者何紛然其擾也
於是盡去五行生克之論獨以隂陽竒耦之數縱横而
推之逆順而播之然後始得不疑於圖書之理與夫聖
人所以則之之由蓋河圖之半竒半耦者兩儀之分也
四方者四象之判也一二三四六七八九互為内外者
八卦之交也中宫五十者太極元氣之所居也此其大
致也以其分限言之則陽始於北而盛於東消於南而
終於西故在圖之竒數則北東居内而南西居外也隂
始於南而盛於西消於北而終於東故在圖之耦數則
南西居内而北東居外也内者主之位也外者賔之位
也得位為主而用事則日進而盈失位為賔而不用事
則日退而虚夫自寒暑二氣之所以升降日月明魄之
所以死生大而元會之所以循環細而呼吸之所以出
入無一非盈虛之變也無一非内外之交也君子小人
之進退天理人欲之消長學術之所以邪正世道之所
以汙隆無一非盈虚之變也無一非内外之交也甘苦
之相生憂樂之相因禍福之倚伏吉凶之反覆無一非
盈虚之變也無一非内外之交也以易而言之則乾龍
之潛藏而天地之心見矣姤豕之躑躅而氷霜之勢成
矣内陽而外隂則為泰交之盛矣大往而小來則為斂
徳之時矣是故内外之位賔主之分進退之勢盈虚之
理圖者圖此者也卦者畫此者也以邵堯夫八卦之位
觀之則自震之一陽歴離兌之二陽以至於乾是左方
之卦皆陽内而隂外無異夫河圖之左方也自㢲之一
隂歴坎艮之二隂以至於坤是右方之卦皆隂内而陽
外無異夫河圖之右方也然則所謂則圖而作易誠如
合符而比節非天地不能開其先非聖人不能承其繼
也若夫五行之義四象之文生克之變老少之交得乎
此者其於衆說統之矣欲歸夫易卦之本指其無先以
衆說亂之而可哉
　　先天圖論　　　　　　　　　　李光地
自秦而後易圖象之學不傳其在傳文可攷者則出震
一章頗列八卦之位而終不䆒其說是故學者鮮用心
焉而但縁文生義以穿鑿於文字之間蓋易之迷所從
來也尚矣其偏為象數之學者又皆有单傳别授非易
之正如京焦卦氣之法有侯辟公卿之位推易配氣始
於中孚此則揚子草元之所因歴家之所用其在漢世
以象數言易者莫此為盛然終莫知其所自來也獨後
漢方士魏伯陽作參同契之書言養生之要其首章納
甲之法以震為朔旦兌為上弦乾為正望㢲為既望艮
為下弦坤為晦日其隂陽進退之候似頗與邵氏先天
之旨相契蓋朱子所謂方外之流隂相付受以為丹灶
之術者其指此與然以愚攷之納甲之說蓋以十干始
終之位推而得之(如乾為甲壬坤為乙癸蓋甲乙壬癸/者十干之始終乾坤者八卦之始終)
(也凡畫卦者自下而上故庚辛為/震㢲戊巳為坎離丙丁為艮兌也)伯陽又因月之朔晦
弦望之方以配合其說(如生明之月在庚上弦之月在/丙正望之月在甲皆以初昬言)
(之震兌乾之位也既望之月在辛下弦之月在丁/晦日之月在乙皆以平明言之㢲坤艮之位也)其與
先天所以得圖之法迥然不類然則自堯夫以前先天
之圖其不傳於世也審矣朱子又謂授受出自希夷其
必有攷然而邵氏再造之功則實與伏羲始作相配自
邵氏歿後此圖稍出聞者皆創獲而莫之信楊龜山曰
八卦有定位而先天以乾㢲居南坤艮居北卦氣首中
孚而先天以復為冬至凡若此類皆莫能曉也陸象山
曰先天圖非聖人本意有据之以說易者陋矣夫以龜
山象山之賢而其疑若此况其下者林栗袁樞攻先天
尤急蓋當是時尊信而表章之者朱子一人而已自朱
子而來至於今翕然無復異議矣然往往新學小生以
為自孔子後眞有是圖而不知邵氏之功如此其大朱
子之傳如彼其艱也可勝歎哉或曰先天之圖果伏羲
之本也與曰何為其不然也大傳稱易有太極是生兩
儀兩儀生四象四象生八卦又曰因而重之爻在其中
矣夫如是則一每生二者自然之理也隂陽交錯者變
化之妙也其方位布列則雖古未之見然說卦所謂天
地定位山澤通氣雷風相薄水火不相射者則其對待
之體也雷以動之風以散之雨以潤之日以暄之艮以
止之兌以說之乾以君之坤以藏之則其流行之用也
其位與序昭然亦不可謂於古無初也以其數而論之
則左右二方者寒暑之運也隂陽太少者四時之交也
八卦者八節之分也二十四畫者二十四氣之判也三
百八十四爻陽爻為晝隂爻為夜二分之晝夜平故積
爻之算至於臨遯之間陽四十八隂四十八猶春秋分
之晝夜各四十八刻也二至之晝夜偏故自乾以前積
爻之算陽五十六分隂四十分猶夏至之晝五十六刻
夜四十刻也自坤以前積爻之算陽四十分隂五十六
分猶冬至之晝四十刻夜五十六刻也此其自然之象
自然之數不待牽合而自無不應以視後世規天紀日
之繁增除裁補之贅其相去不亦逺乎况乎其道之彌
綸天地者不可以象數求也故君子之於先天歿身焉
已矣
　　後天圖論　　　　　　　　　　李光地
易有八卦因有八象其實則天地水火而已何則天地
定位則行乎其間皆水火也水火之精則為日月水火
之氣則為寒暑水火之象則為晦明水火之變則為風
電雷霆雨露霜雪凡夫騰降上下往來聚散皆是物也
以易論之則天地水火之外為象者四風雷山澤也然
風則天氣之行下交於地者山則地形之隆上交於天
者雷則火為隂所壓奮而起者澤則水為陽所驅散而
下者此四象者蓋亦天地水火之交而已矣以卦畫推
之乾之下爻變隂則㢲也坤之上爻變陽則艮也離之
上爻變隂則震也坎之下爻變陽則兌也此造化之妙
八卦之精也是故易首乾坤中坎離而終以既未濟或
曰邵氏所謂先天之圖者乾坤定上下之位坎離列左
右之門固也而其有始震終艮之圖何也曰先天體也
後天用也體則以天地為尊用則以水火為主所謂雷
者火之方升者而已所謂澤者水之始降者而已隂陽
始於春秋而極於冬夏故雷澤者水火之交也水火者
雷澤之極也天地以水火之氣行乎四時凉燠寒暑惟
其所司焉風與雷相薄火之勢所以行也山與澤通氣
水之潤所以升也風之氣本乎天山之形本乎地天地
之用寓於二物而天地無功焉故一在坎之後一在離
之前所以佐發生於東方而乾坤退處於西成之地也
或曰南北隂陽之正位也乾坤在焉尊也黜居偏也烏
乎可曰黜乾坤以尊乾坤夫辨方正位者分也分則不
可易也若夫受事任勞者時也時則有少而出長之先
卑而踞尊之位於是乎乾坤有避而弗居者矣必也其
受成之時乎夫受乎其成者則必處乎其後也又何害
於尊乎哉然則大傳言神妙萬物叙六卦而不及乾坤
何與曰此所以為尊之至也前言其位故列之此言其
用故去之是則乾坤之在後天雖有位焉而無用也無
用之用用之主也
　　聞樂知徳論　　　　　　　　　李光地
禮樂二者皆聖人所以治天下之具然禮先而樂後禮
以制治而樂以象成故曰於樂觀其深矣言其本於性
情流乎徳化其效至於淪肌浹髓而不自知故孝經曰
安上治民莫善於禮移風易俗莫善於樂此知政知徳
之說也且夫政與徳固相為表裏之謂非政則徳無所
施非徳則政無所本徳者人君所躬行而心得而禮樂
則皆政之屬也今以政歸禮以徳歸樂何哉蓋本徳以
敷政則禮於是行而民以節矣以其先也故言政者歸
之禮也政成而徳洽則樂於是興而民以和矣以其後
也故言徳者歸之樂也雖然樂之所自作者非一有陳
祖宗之功徳者則如商之元王相土成湯武丁周之后
稷公劉古公王季后嗣述而歌之者是也有象已之功
徳者則如韶樂作於舜大武作於武九成以象代堯六
成以象滅商聽其歌觀其舞則知其當日之事與志者
是也若乃朝會燕饗征行凱還則叙其交懽之心致其
勸勉之誠道其閔勞盡下之意於以被之絃歌用之朝
廷學校至於民間鄉黨閭巷之樂則多采之謡俗之所
得如周有二南邶鄘以下十五國之什漢有趙代秦楚
之謳而擇其辭之美志之善可以語可以道古於以用
之黎庶而以感民心以淑民身此則樂之大致然也然
此四者源流之所自不同而皆謂可以觀徳則又何哉
蓋祖宗之徳徳也已之徳亦徳也上下交而志同徳之
行也感人心而天下和平徳之至也故曰聞其樂而知
其徳也漢氏以還四者之迹僅存而其意微矣故郊廟
宫庭閭巷之所用猶是也然班固謂漢郊廟詩歌未有
祖宗之事則所謂陳祖宗之功徳者無矣武帝天馬之
歌汲黯之所不恱秦王破陣之樂魏徴之所不觀則所
以象已之功徳者悖矣君臣賡答之詩固多有之然頌
美相恱之辭多而忠愛交勉之誠寡且又未嘗叶管絃
示臣庶也則朝廷學校之聲衰民間沉湎鄭衞之俗千
年不變而鄉黨閭巷之音歇所以然者其立國根本既
無積徳累仁之事而又禮法之不制敎化之不修三綱
之不正九疇之不叙太和之俗不成故雅頌之聲不興
使其樂猶在也吾知不必季札子貢而知其徳之凉矣
然則樂之道其終不可復乎曰亦視其徳而已矣孟氏
有言今之樂由古之樂也祖宗功徳不可强矣誠能制
禮法修敎化正三綱叙九疇其本正矣然後取郊廟朝
廷之樂潤色其聲音略論其律呂務使學士大夫皆能
習其文而知其意拊其節而通其道至民間之樂雖未
可以驟變然所謂黙成於風俗而潛移於人心者其理
不可誣也風俗既成人心既移則即今俗樂而頗采姚
江王氏之論取其有孝弟忠貞節烈之行而歌舞之以
興善志以助淳風以為復古樂之漸禮樂之道夫豈逺
乎哉此之不務而列代修文之主好古之儒方且役智
弊神於黍尺鍾律之間似乎伶倫之筩不得而樂卒不
可興者此劉向臯陶之刑之論可為三復而歎息也
　　太極論　　　　　　　　　　　陸隴其
論太極者不在乎明天地之太極而在乎明人身之太
極明人身之太極則天地之太極在是矣先儒之論太
極所以必從隂陽五行天地生物之初言之者惟恐人
不知此理之原故遡其始而言之使知此理之無物不
有無時不然雖欲頃刻離之而不可得也學者徒見先
儒之言隂陽言五行言天地萬物廣大精微而不從我
身切實求之則豈前賢示人之意哉夫太極者萬理之
總名也在天則為命在人則為性在天則為元亨利貞
在人則為仁義禮智以其有條而不紊則謂之理以其
為人所共由則謂之道以其不偏不倚無過不及則謂
之中以其眞實無妄則謂之誠以其純粹而精則謂之
至善以其至極而無以加則謂之太極名異而實同也
學者誠有志乎太極惟於日用之間時時存養時時省
察不使一念之越乎理不使一事之悖乎理不使一言
一動之踰乎理斯太極存焉矣其寂然不動是即太極
之隂靜也感而遂通是即太極之陽動也感而復寂寂
而復感是即太極之動靜無端隂陽無始也寂然之中
而感通之理已具感通之際而寂然之體常在是即太
極之體用一原顯微無間也分而為五常發而為五事
布而為五倫是即太極之陽變隂合而生水火木金土
也以之處家則家齊以之處國則國治以之處天下則
天下平是即太極之成男成女而萬物化生也合吾身
之萬念萬事而無一非理是萬物統體一太極也即吾
身之一念一事而無之非理是一物各具一太極也不
越乎日用常行之中而卓然超絶乎流俗是太極之不
離乎隂陽而亦不雜乎隂陽也若是者豈必逺而求之
天地萬物而太極之全體已備於吾身矣由是以觀天
地則太極之在天地亦若是而已由是以觀萬物則太
極之在萬物亦若是而已天地萬物浩浩茫茫測之不
見其端窮之莫究其量而莫非是理之發見也莫非是
理之流行也莫非是理之循環而不窮也髙明博厚不
同而是理無不同也飛潛動植有異而是理無異也是
理散於萬物而萃於吾身原於天地而賦於吾身是故
善言太極者求之逺不若求之近求之虚而難據不若
求之實而可循故周子太極圖說雖從隂陽五行言之
而終之曰聖人定之以中正仁義而主靜立人極焉其
示人之意亦深切矣又恐聖人之立極非學者可驟及
也而繼之曰君子修之吉修之為言擇善固執之謂也
而朱子解之又推本於敬以為能敬然後能靜虚動直
而太極在我嗚呼至矣先儒之言雖窮髙極深而推其
㫖不過欲人修其身以治天下國家焉耳學者慎無騖
太極之名而不知近求之身也
　　賈董優劣論　　　　　　　　　陸隴其
天下之士惟才學兼至者為上不幸而有所偏勝與其
才勝於學也母寜學勝於才何則才勝之人明於事而
熟於勢人君用之則國體立焉國勢安焉然其失也純
駁兼施義利雜用有可見之功而未必無可憂之慮學
勝之人守於理而秉於義人君用之或迂而罕效焉或
拘而難達焉然其得也道足以格主而操足以範俗無
一時可著之效而有積久可恃之功明乎此者可以辨
賈董之優劣矣賈生者漢之名臣也董生者亦漢之名
臣也當文帝之時諸侯强於内中行說之徒謀於外而
朝廷所以厲風俗厚徳澤固根本正體統者又皆未有
其具上下恬然不知憂戚乃賈生獨為痛哭流涕於其
間考其所陳皆鑿鑿可行此固絳灌之所不能言而鼂
錯袁盎之所不能知也則賈生者豈非一時之傑哉武
帝之時主驕而臣諛所事者征伐所尚者聚斂所用者
嚴刑峻法見其利不見其誼計其功不計其道而董生
獨持正議於其間觀其廷對之言於禮樂敎化之際未
嘗不反覆而陳之也於公私義利之辨未嘗不正色而
道之也於傷肌膚斷支體之習未嘗不咨嗟而戒之也
此固公孫𢎞石奮之所不敢陳而張湯孔僅之所不欲
聞也則董生者豈非一時之傑哉使賈生之䇿用於前
則漢有久安長治之業董生之䇿行於後則漢有更化
善治之休是二子者固未容優劣也然嘗試以其言考
之賈之言多及於利害而董則主於義理也賈之言多
至於激烈而董則穆然和平也激烈者其中猶有浮躁
不平之意而和平者其源本於莊敬誠恪之餘渉於利
害者與世運爭勝負而一害去未必無一害興主於義
理者與性情為流通而義中自有利義中自無害賈之
言其最精者在審取舍定經制而已所謂道之大原出
於天者有之乎所謂正心以正朝廷者有之乎所謂正
其誼不謀其利明其道不計其功者有之乎董之所蔽
者獨隂陽災異之說耳使并此而去之雖與關閩濓洛
比肩可也董豈賈之所及乎蓋賈生者以才勝而董生
者以學勝才學之分優劣之辨也鼂錯之才近於賈生
然其才益露而其敗立見其學賈生而不得者乎貢禹
匡衡之學近於董生然其學益拘而其業益卑其學董
生而不得者乎學董生而不得猶不失為迂濶之儒學
賈生而不得則功利誇詐而已末流之弊又優劣之辨
也要之賈生亦何可及也以聖門言之董生狷者也賈
生狂者也夫子思狂者而不得然後欲得狷者而見之
蓋狂而不學則不如狷狂而學焉則固出狷之上也嗚
呼使賈生之才而加之以學又豈董生之可及也哉
　　論姚崇十事　　　　　　　　　陸隴其
大臣之事君也必先有以堅君意而後天下之治可成
也君意未堅而欲與之圖治則吾以寛仁進而君且流
於殘薄矣吾以弭兵進而君且溺於好大矣吾以防微
杜漸輕賦節用之說進而君且不勝其牽引矣吾以尊
賢敬士開誠布公之說進而君且目為迂濶矣是故始
乎堅而終乎怠者有之矣始之不堅而能成其終者未
之有也三代以來如伊尹傅說之於商管仲之於齊商
鞅之於秦雖其王伯異趨純駁異致莫不於其始進之
日有以得之其君是故功成而不勞彼唐之姚崇其亦
知之矣考崇所陳十事不過因當時所急者而言之彼
見夫垂拱以來用法刻深羅鉗吉網紛紛於時也而曰
政先仁恕見夫邊隅未靖突厥吐蕃未可力臣也而曰
不倖邊功見夫武韋之禍幾危宗社而俳優宦寺乘寵
恣肆也而曰監禄莽閻梁之禍曰戚屬不任臺省曰閹
人不得與政曰佞倖犯法無寛見夫神龍之世賦斂無
度奢侈淫泆公主媫妤多營佛寺也而曰絶田賦外貢
獻曰絶佛道營造見夫五王被戮蕭岑繼誅而王魏直
諫之風日逺也而曰接臣下以禮曰使諫官無忌諱凡
此皆因當時所急言之治天下之事固不止此而人臣
之効於君亦不盡於此獨其能以十者要說於上使人
主之意既堅而後徐起而圖之嗚呼此其所以成開元
之治也歟君志既定於寛仁則張湯趙禹之徒不得以
嚴刑惑矣君志既在於弭兵則大宛月支之使不得以
開邊誘矣君有防微杜漸之志則外庭之事必不決於
宮闈尚書之柄必不屬於外戚𢎞恭石顯不得主樞密
張放李明不得侍遊宴君有輕賦節用之志則雉頭之
裘不以入内府湘宫之役不以煩將作君有尊賢敬士
開誠布公之志則黥劓之罪不上於大夫放逐之禍不
及於臺諫極天下之治皆始於吾君一念之堅而實始
於大臣之有以堅之也是道也固伊尹傅說之所以成
其王而管仲商鞅之所以成其伯也是故開元之時宋
璟韓休張九齡皆稱賢相而吾必以崇為首何也堅帝
意者崇也使崇無以堅之則明皇之荒宴不待天寳而
九齡之徒又何所施其力歟雖然崇能必之於開元而
不能必之於天寳何也曰崇知有以堅之而未知所以
養之也君志固不可不堅而又不可不養堅之者存乎
一日而養之者在乎平居古之為大臣者日以道徳仁
義進其君而又多選天下端人正士為其左右使其君
日就月將而不貢於非幾凡此所以養之也夫是以堅
者愈堅雖有姦邪不能惑之故曰惟大人為能格君心
之非明皇之惑於李林甫楊貴妃也是其養之者未至
也不然豈其二十年憂勤之主而一女子一小人能使
之顛倒回惑而不可收拾也耶君子是以不滿於姚崇
也
　　崇讓論(上/)　　　　　　　　　　韓　菼
行一物而衆善皆得者其惟讓乎讓徳之基也禮之端
也亦即禮之實也孟子以無辭讓之心為非人然而赤
子之時間有而汨於利欲誘於習俗此心至於迷溺澌
滅而不自知豈特不能充而已古有能讓千乘之國而
不能不見色於簞食豆羮者忽其所輕也輓近世直視
簞食豆羮皆千乘耳豈待千乘哉且夫千乘固吾所應
有所以云讓若夫本非吾所必當有去之不顧乃其當
然惟妄據以為已有遂不甘於讓而乃敝敝焉與人爭
嗟夫爭之途一開而五倫蓋多故矣而仕路為尤甚故
見於朋友間為多詩曰人之無良相怨一方受爵不讓
至於已斯亡不讓求得也曷云亡也窮求之心逞忮之
毒巧中敵我者以不及防因以得吾志而不知他人亦
將挾吾之俯以伺其後也蟬得美䕃而忘其身螳螂方
欲捕之異鵲又從而利之類相召也寜有既乎終亦必
亡而已矣即間有固寵以自存而位愈髙則望愈減任
愈重則補愈難君子不以沒身為幸而以後世為憂奈
何湛濁水而迷清淵也斯其故在祇知有已不知有人
尤在祇知有官不知有已夫不知有已莫如反已士莫
重乎有已也已而受官當實盡乎其在官者古人所以
貴致身也如其不能或量力或知幾三揖一辭吾去官
而已故在矣蓋委吏乘田亦有不容輕處者而又何競
焉徒知有已莫如平情人者已之推也我必欲勝人人
亦將勝我如人猶此情也兩情必當相平萬一人無此
情則俯視我為何等且夫君子欿然常若不足即薄技
微長亦事事有不如人之恐而敢必加乎其上哉反已
忠之屬也平情恕之屬也故欲正士大夫之心自能讓
始欲興士大夫之讓自忠恕始
　　崇讓論(下/)　　　　　　　　　　韓　菼
孔子曰能以禮讓為國乎何有言教之本風之自也夫
上之所倡下之趨也上以官為髙則官重上以讓官為
髙則官輕人情莫不趨於所極重者久之則官愈輕人
皆思所以自重而讓道成矣自然之勢也嘗檢晉庾峻
敦禮讓表及劉寔崇讓論皆推本於為國者以倡何有
之化其言咸有補於當世峻之言曰聖王御世因人之
性或出或處故有朝廷之士又有山林之士山林之士
清劭足以抑貪汙退讓足以息鄙事先王嘉之臣愚以
為古者大夫七十懸車今自非元功國老三司上才可
聽七十致仕其父母八十可聽終養其有孝如王陽臨
九折而去官潔如貢禹冠一免而不著及知止如王孫
知足如疏廣莫若聽時時從志寔之言曰人臣初除皆
通表上聞名之謝章唐虞之時衆官初除莫不皆讓也
謝章之義蓋取於此夫三司有缺擇三司所讓最多者
而用之此為一公缺三公已豫選之矣四征缺擇四征
所讓最多者而用之此為一征缺四征預選之矣尚書
缺擇尚書所讓最多者而用之此為八尚書共選一尚
書也余嘗韙斯二說夫古者七十致仕固也然四十方
仕計用其力三十年爾今有二十而已通籍者矣其亦
可以六十為斷乎至如王陽貢禹之流於今為不世出
之士又不可以六十為限也父母八十聽終養吁嗟晚
矣父母不必皆八十也其有疾病又不論年也今令甲
不以年限誠善竊聞諸道路或八十猶不以終養請此
為無人道之尤者豈止不能讓而已哉謝章得薦賢自
代唐宋猶然今其法已蕩然無存即間有徒費簡紙者
不過外任之大僚而京朝三品以上官皆聞命而即受
事如召一吏何以勸讓如寔言誠可勵世雖然䝉有懼
焉懼夫除官而許之薦官薦者之意尚未決而求者已
盈門矣不得則怨是爭之府也且使薦者而不公耶有
識者固將唾之其公耶必從而效之如寔言所讓最多
者其必然也而彼欲爭之者苐中以朋黨之一言即一
網盡矣故此法尚未可遽行嗚呼孰使夫古賢臣之嘉
言讜議而有所不可行其非人心之憂也與
　
　
　
　
　
　
　
　
　
　
　
　
　
皇清文頴巻七
欽定四庫全書
皇清文頴巻八
　論
　　三禮論　　　　　　　　　　　韓　菼
禮之亡亡於周衰諸侯踰法度惡害已皆滅去其籍至
秦益大壞漢興六經之文皆未出最先議禮則叔孫通
取合當世參酌秦法沿襲施行遂為故事終西京之世
賈誼董仲舒王吉劉向之徒所以發憤太息而不能已
也章和時曹褒被詔條正禮樂撰次天子至於庶人冠
婚吉凶始終制度百五十篇仍雜以五經讖記之文㝷
寢不行唐初魏徵等為貞觀禮李義府許敬宗增之為
顯慶禮蕭嵩等復折衷之為開元禮宋初開寳通禮亦
本開元禮增損之信齋楊氏所謂士大夫好古者止知
有開元以後之禮者也夫自叔孫通壞棄古禮而高堂
生十七篇者雖尋出第列於學宫而不足以助宏國家
之制作歐陽氏云三代以後治出於二而禮樂為虚名
豈惟治出於二哉禮與禮亦為二而朝廷所施愽士所
藏訖不能相明也惟周禮一書劉歆發明之王莽行之
而遂以大亂重以王安石之紛更制度託於周官而世
儒遂疑此非周公之書出歆莽之偽為抑又過也夫古
禮十七篇高堂生所傳與淹中所出不殊其為古書無
疑朱子謂儀禮是經禮記是觧如儀禮有冠禮禮記便
有冠義儀禮有昏禮禮記便有昏義燕射禮皆然其說
為至明確朱子晚年所以亟欲論定而又以屬黄幹終
之也周禮雖若繁碎而廣大精密非周公不能作獨戴
記之傳試去大學中庸二書則其粹然者無㡬而今列
於學宫者顧獨小戴所刪學者以非功令所習周禮儀
禮浸庋高閣是古禮之僅存者幸經宋諸大儒之發明
而又將復久蝕於後誠可痛也徃者有請以儀禮周禮
並列學宫試弟子員者議格不行愚竊謂誠宜如朱子
之意令習禮家一以儀禮為宗而輔以周禮禮記使學
者勿忽於其所難讀而深求古禮之意以佐國家制作
度越前代之盛而自叔孫以來議禮因循茍簡之失庶
乎可以漸革矣
　　儀禮論　　　　　　　　　　　韓　菼
先王之治天下以至易簡者立其體以至周詳者逹其
用夫天秩天叙人綱人紀其間曲為之防事為之制而
三千三百教大備矣秦火之後高堂生傳儀禮十七篇
冠昏喪祭鄉相見與夫聘覲燕射之儀文固不甚害於
當時之諸侯而春秋以來猶有行之者學士大夫習其
傳者至漢初而猶在其書又蚤出則諸儒之附益葢寡
於諸侯所去之籍及秦煨燼之餘或千百之什一也昔
者朱子有劄子乞修三禮㫁以儀禮為本經而以禮記
為其義說更欲雜取諸經史諸儒之說附本經之下而
惜乎其未果也論者曰昔子太叔譏晉趙簡子見儀而
謂之禮杜預以為韓宣子聘魯見易象與春秋而嘆曰
周禮在魯是禮之舊經已亡今之周官非古書也其儀
文之曲折有隨世損益者聖人復起將必就今禮而去
其太甚而十七篇者雖在葢無所用之嗚呼斯誠不足
與言禮者矣唐之開元宋之開寳非不盛行於一時者
其治亂得失視古為何如葢嘗讀曾鞏禮閣新儀序而
愛其言曰禮者其本在於養人之性而其用在於言動
視聼之間善乎得先王制禮之精意者矣又嘗愛張載
之言曰經禮三百曲禮三千無一事之非仁也可謂深
於學禮者矣夫此儀禮之十七篇者以五禮言之嘉禮
七賓禮三凶禮四吉禮三而無軍禮以目錄次第攷之
士冠禮士二十而冠之禮也士昏禮士娶妻之禮也士
相見禮士以職位相親始承贄相見之禮也鄉飲酒禮
諸侯之卿大夫賓賢之禮也大射諸侯將祭與羣臣大
射之禮也聘禮諸侯使卿相問之禮也公食大夫主國
以禮食小聘大夫之禮覲禮諸侯秋見天子之禮也喪
服子夏傳自天子以下喪服年月親疎隆殺之禮也士
喪禮自始至既殯之禮也既夕士喪禮之下篇也特豕
饋食士虞禮也特牲饋食諸侯之士祭祖禰之禮也少
牢饋食卿大夫祭其祖禰於廟之禮也有司徹上大夫
既祭儐尸於堂之禮也統而論之人道始於昏冠父子
著代莫先乎此矣始以職相見有君臣朋友之義矣鄉
射鄉飲正齒位賓賢能貴貴長長賢賢之義矣燕射聘
覲諸侯上尊天子旁屬與國下逮羣臣之義矣喪服士
喪禮士虞禮人道之終大夫士之祭禮三所以報本反
始者加詳矣嗚呼先王所以教民親愛恭敬辭讓而無
滛佚慢惰之心焉此物此志也誠使行之今日不過其
服物器用如𤣥酒醴酒鸞刀割刀貴本親用之不同耳
豈無所用之哉且即子太叔告簡子之言思之其所謂
天經地義乃夫子孝經之文則必以則天因地者為制
禮之本明矣三百以為綱三千以為目綱舉目張皆在
一書之中也而顧以是為儀也非禮也哉夫禮之行也
小大由之而或未知夫形而上者之在其中也故其後
知禮意者少而習其儀者亦不敢侈然自外於規矩繩
墨之外所得為已多也惜乎其存者止十七篇也故明
沅州劉有年洪武時御史永樂中上儀禮逸經十有八
篇若果淹中之舊也則儀禮之亡者全矣夫孝經古文
乃在新羅日本謝承後漢書明末猶有見之者豈得謂
古書之必盡亡故漢唐求逸書賞之以官購之以金而
有年之書出非其時遂復失之嗚呼此十七篇者世久
以為迂闊無所用之矣雖存亦逸也而况乎其逸者也
　　樂章論　　　　　　　　　　　韓　菼
舜典曰詩言志歌永言此初命后䕫之言也其後大韶
既作薦於祖考既已致鳯皇來儀之應而䕫言此音樂
之和由於庶尹之允諧帝於是為之作歌而臯陶為之
賡歌此其詩近於正大雅者也夏詩有五子之歌怨歌
也孝子悌弟之言也其義近於變小雅而其音節則近
於大雅者也虞夏之詩惟此二篇見於書而已其歌以
為大韶大夏之節者不傳也正考父校商之名頌十二
篇於周太師以那為首至孔子之時又亡其七矣成康
没而頌聲寢變風變雅作及宣王再興則有宣王之大
小雅而無宣王之頌豈非其徳薄而有所不敢為哉詩
云吉甫作頌穆如清風雖其自以為頌而其體製聲調
則不離乎雅也史克之頌閟宫夸誕而無實者也稱姜
嫄媚成風也稱三壽媚三卿也稱令妻壽母媚成風兼
媚聲姜也其曰莊公之子承莊公不承閔公他日夏父
弗忌所以躋僖於閔之上以子而先父食者也周頌之
所稱揚者皆其祖父之功徳已然之事若祭祀之主人
與顯相則稱其孝而已不聞以未然之事極其揚厲也
故魯頌作而樂歌之體壞為後世矯誣之濫觴矣其後
則雅頌失其所矣其後則雅鄭無别矣孔子告顔淵以
放鄭聲反魯正樂然後雅頌各得其所知雅之不可混
於頌而鄭之不可使亂雅樂也其詩然其聲然矣自古
樂失傳而亡國靡靡之音不絶於世則雖後之作者未
嘗不寫傚雅頌之語以為郊廟之樂章而譜以世俗之
樂此又其事之相反者也沛宫原廟三侯之章漢祖自
作其詞安不忘危又未經李恊律等恊以新律斯為近
古者矣迨武帝立樂府而蒲梢天馬之歌薦之宗廟此
則以鄭衛之音歌鄭衛之詩而欲祖考來格也故汲黯
曰先帝百姓豈能知其音耶葢深譏之自餘歌詞出於
司馬相如等文雖爾雅未有祖宗之事而八音均調又
不恊鐘律後之作者雖如王粲傅𤣥成公綏張華褚淵
沈約之徒亦不過如此所以然者其祖功宗徳固未之
前聞而其致王之由揖讓征伐之事亦未有如虞周者
太平刑措之風又不足以㡬成康之盛此非可以虚文
飾說為也則夫樂章之欲擬於古難矣若乃習其數者
不能明其義為其詞者不能度其曲此又後世之通患
也杜䕫所傳鹿鳴騶虞伐檀文王四曲施之郊廟罔知
所應抑又名實乖異音節已非鄭樵稱梁武自曉音律
又詔百司各陳所聞帝自紏摘前違裁制十二雅樂自
此始定雖制作非古而聲有倫凖十二律以法天成之
數故世世因之而不能易也以愚論之梁武帝製佛法
十曲名為正樂如襄陽蹋銅蹄之類又更造新聲則其
所製定者其果如漢兒寛所云天子建中和之極兼綜
條貫金聲而玉振之者耶葢亦以當代所沿樵故不得
而議之也唐宋以後其辭既平而近俚復夸而不實其
清濁高下疾徐之節奏未必果足以髣髴於穆然大古
之音而致神祗鬼物也豈知夫古人之作其篇章字句
多少長短非有一定及詩之既成而後被之於樂異於
後世之塡詞度曲多少長短必出於一者也君子言思
可道而况長言之咏嘆之播之琴瑟管絃以對越於先
王之靈者乎夫周頌之作亦有在康王而後者殷武之
稱奮伐荆楚乃在高宗之廟則後之樂章數傳而無所
増益者非古也夫本原事實以獻於祖考形容愛敬以
惕其子孫此作頌之㫖綴文之事審音之官皆宜留意
者也
　　諸儒語録論　　　　　　　　　韓　菼
甞讀論語一書不特可以識聖人之言又可以見門弟
子之記聖言者簡重而有體也先儒以為出於曾子有
子子夏之徒所記葢皆得於聖人之深者其序次聖言
謹嚴爾雅絶有體要今其書煌煌乎與六經相為表裏
發明矣孟氏之書亦非其自著其徒萬章公孫丑相與
記其所言耳今七篇者是也愚竊異夫後之學者之僅
知記其師之說而不知所以傳世而行逺也夫言以足
志文以足言言之無文行而不逺文固言語自然之節
必不可以已也所謂辭逹而已者亦謂其辭則然而非
方言俚語亦可以為辭也自夫子没千有餘年得程子
朱子而道益大顯其言無不可以羽翼聖經發皇幽𣺌
而獨其弟子無有能整齊比屬使有文章倫理便於誦
讀而尋繹者也此固尊信其師之深親承其謦欬不敢
有一毫増損恐不得其真而獨不知其不可以傳世而
行逺也夫程子朱子之書其所自著雖其小小題叙亦
皆有法度不獨書疏劄子而已傳世行逺亦足與六經
表裏發明而獨其平日之言記自弟子者方言俚語隨
得輙錄此誠未成之書而不無有待於後者也昔有問
尹和靖者曰伊川答人問鳶飛魚躍曰㑹得時活潑潑
地㑹不得時只是弄精魂不知曾有此語否和靖曰是
學者不善紀録伊川教人多以俗語引之人便記此两
句葢活潑潑當時有此俗語僧家屢用之伊川豈用禪
語者故和靖直咎記者之失也抑尤有不可者宋時僧
徒陋劣乃有語録儒者亦效僧家作語録夫左氏有國
語夫子論語有齊魯兩家亦有家語語録之稱雖於義
無害然而釋氏之書始亦諱其不文而嘗竊莊老之書
以文之矣鳩摩羅什譯梵書乃用說文爾雅可謂有志
其後枝分𣲖别其說益繁而不能文焉又其問答所參
即事指喝本屬不經故直録其語不加剪截獨怪儒者
服聖教言聖言而其書一如釋氏之書無為也自朱子
而後諸儒之語録盛行與佛書交雜其言之無文同其
書之義例同要為以儒而入於釋之漸不可不愼也若
揚雄作太𤣥擬經作法言擬論語學者非之今程朱之
說非雄比也學者誠不能及曽子有子子夏而豈必出
萬章公孫丑下哉整齊比屬以次於六經語孟之後而
凡諸儒之言之足以羽翼發明者率倣此義例以成書
而姑置其語録之名若此者所以傳世而行逺也愚是
以備論之
　　春秋論　　　　　　　　　　　朱彜尊
春秋之義莫大乎正名何以正之正之以天子之命而
已列爵有五公侯伯子男天子所命也其進也惟天子
得進之其黜也惟天子得黜之孔子特據之以大書於
䇿以明天子之命故邾附庸也而進為子滕薛來朝侯
也其後滕降為子薛降為伯州虞郭小國也而稱公杞
本公也而或降為侯或降為伯或降為子或復為伯他
若于葵邱宋以公而稱子于溫于召陵陳以侯而稱子
傳者見稱名之有異因之據例發義於宋於陳則云在
喪未𦵏也于州于虞于郭則云非爵也于杞則云用夷
禮也夫曰未𦵏稱子則桓公十有三年衛之宣公未𦵏
而書衛侯成公三年宋之文公衛之穆公皆未葬而書
宋公衛侯僖公二十五年衛文公既𦵏矣而盟于洮書
衛子是稱子不係乎𦵏不𦵏也夫謂舎國滅國被執雖
生齊之于死故稱公則紀侯大去其國不當復書侯譚
子弦子溫子䕫子沈子胡子不當復書子小邾子執于
宋徐子執于楚衛侯鄭伯曹伯莒子邾子執于晉皆不
得復書爵也其曰杞成公之卒賤之終其身也文公之
來盟既已賤之矣其卒復書伯其義何也成公文公之
書子也以其用夷禮雖大曰子也其先公降而侯侯降
而伯其義何也之衆說者皆由尊聖人之過謂聖人可
以意予奪之進以示襃黜以示貶測之愈深而離之益
逺矣方周未衰諸侯不享覲者一貶其爵再削其地至
於不朝者三則六師移之迨後戰於繻葛敗績於貿戎
而成周之禾温之麥可芟而踐六師既不能移土地又
不能削惟爵號之存猶可操其柄則因其罪貶之當日
之諸侯未肯降心以從天子之命其盟會慶弔來告於
宗國必仍其舊而莫之改孔子則因其時而考其事書
其爵以正其名凡王之未甞黜者雖州虞之細猶得稱
公其既黜者杞雖二王之後迭降為子俾知王命之不
可犯僭稱之不足恃以取信後世而當時之亂臣强國
知所懼焉故曰春秋天子之事也曰然則宋陳稱子不
以在喪未𦵏歟曰諸侯即位必命之天子既𦵏而稱子
未受命於王也受命矣則雖未𦵏可以書爵宋公衛侯
是也子言之矣惟器與名不可以假人君之所司也夫
以君之所司而在下之權得以進退予奪之則孔子先
自處於無王何以使亂臣强國知懼而示信於後世乎
顧羣儒之說猶紛紛附會之不一此乃孔子所云罪我
者也
　　詩論　　　　　　　　　　　　朱彜尊
孔子刪詩之說倡自司馬子長歴代儒生莫敢異議惟
朱子謂經孔子重新整理未見得刪與不刪又謂孔子
不曽刪去只是刋定而已水心葉氏亦謂詩不因孔子
而刪誠千古卓見也竊以詩者掌之王朝班之侯服小
學大學之所諷誦冬夏之所教莫之有異故盟會聘問
燕享列國之大夫賦詩見志不盡操其土風使孔子以
一人之見取而刪之王朝列國之臣其孰信而從之者
且如行以肆夏趨以采齊樂師所教之樂儀也何不可
施於禮義而孔子必刪之俾堂上有儀而門外無儀何
也凡射王以騶虞為節諸侯以貍首為節大夫以采蘋
為節士以采蘩為節今大小戴記載有貍首之辭未嘗
與禮義悖而孔子於騶虞采蘋采蘩則存之於貍首獨
去之俾王與大夫士有節而諸侯無節又何也燕禮升
歌鹿鳴下管新宫大射儀乃歌鹿鳴三終乃管新宫三
終而孔子於鹿鳴則存之於新宫則去之俾歌有詩而
管無詩又何也肆夏繁遏渠天子所以享元侯者故九
夏掌於鐘師而大司樂王出入奏王夏尸出入奏肆夏
牲出入奏昭夏鄉飲酒之禮賔出奏陔鄉射之禮賔興
奏陔大射之儀公升即席奏陔賔醉奏陔公入驁此又
何不可施於禮義而孔子必刪之俾禮廢而樂缺又何
也正考父校商之名頌十二篇於周太師歸以祀其先
王孔子殷人乃反以先世之所校歸祀其祖者刪其七
篇而止存其五又何也穆王欲肆其心周行天下祭公
謀父作祁招之詩以止王心詩之合乎禮義者莫此若
矣孔子既善其義而又刪之又何也且詩至於三千篇
則輶軒之所采定不止於十三國矣而季札觀樂於魯
所歌風詩無出十三國之外者又子所雅言一則曰詩
三百再則曰誦詩三百未必定屬刪後之言况多至三
千樂師䝉叟安能徧為諷誦竊疑當日掌之王朝班之
侯服者亦止於三百餘篇而已至歐陽子謂刪詩云者
非止全篇刪去或篇刪其章或章刪其句或句刪其字
此又不然詩云唐棣之華偏其反而豈不爾思室是逺
而惟其詩孔子未嘗刪故為弟子雅言之也詩云衣錦
尚絅文之著也惟其詩孔子亦未嘗刪故子思子舉而
述之也詩云誰能秉國成今本無能字猶夫殷鑒不逺
在于夏后之世今本無于字非孔子去之也流傳既久
偶脫去爾昔者子夏親受詩於孔子矣其稱詩曰巧笑
倩兮美目盻兮素以為絢兮惟其句孔子亦未甞刪故
子夏所受之詩存其辭以相質而孔子亟許其可與言
詩初未以素絢之語有害於義而斥之也由是觀之詩
之逸也非孔子刪之可信已然則詩何以逸也曰一則
秦火之後竹帛無存而日誦者偶遺忘也一則作者章
句長短不齊而後之為章句之學者必比而齊之於句
之從出者去之故也一則樂師䝉叟止記其音節而亡
其辭竇公之於樂惟記周官大司樂一篇而其餘不知
制氏則僅記其鏗鏘鼓舞而不能言其義此樂章之所
闕獨多也且夫六詩之序自周官魯之次周商之次魯
不自孔子始也而後之論者若似乎私其宗國存其先
祖而然尤剌繆之甚矣王制變禮易樂者為不從不從
者君流今以太師之所陳大司樂之所教瞽矇之所諷
誦輙取篇章句字而刪去之是變禮易樂也若移秦於
魏唐之後檜後於陳豳後於檜其亦何所取義而孔子
必更之噫衰周之際禮不期於壞而壞樂不期於崩而
崩孔子方憂其放失考求之不暇而豈其刪之以自取
不從之罪哉
　　理學真偽論　　　　　　　　　張廷瓚
且夫道之所以大明於天下萬世者頼有聖賢真儒以
維繫之也三代以前道之統肇於帝王明於師相堯舜
禹湯文武周公之治法其及天下也𢎞孔子孟子之立
教其及天下也逺是以微危精一之㫖緝熙敬止之學
道徳仁義之理體諸躬修措諸事業播於一時則有禮
樂政刑之化垂於後世則成纂修刪定之書煌煌乎如
日月之經天江河之緯地靡不仰焉靡不歸焉豈非斯
道斯民之大幸歟然當其時已有楊墨之言告子辨性
之說潛伏於道統昌明之日而理學真偽此其肇端也
自漢以後董子韓子闡發微文屏斥異端註疏繁興亦
道統修明之一助嗣是而濓洛關閩諸儒出而堯舜禹
湯文武周公孔孟之道著於倫紀明於六經昭然於天
下後世迄今觀周張之學歸本於静誠二程之學切求
乎仁敬邵子先天之學啟聖人未言之㫖朱子傳註之
學發聖人已言之藴類皆躬踐實行内外一致而不徒
托諸語言議論之間其時寧有真偽之殊哉夫理學之
所以分真偽者皆由浮誇之士徒有慕乎道徳之名而
欲襲取其貌以欺天下後世其發議於廊廟之上何甞
不侃侃言忠至問其靖共匪懈之忱則不知其安在也
周旋於家庭之内何甞不切切言孝至問其服勞養志
之事則不知其何屬也以及處已接物之間危疑艱難
之際或慷慨自言其介節或勉强責人以難行非不足
以竦一時之聽觀一旦身歴其境而其畏葸趨避之狀
更有勝於常人數倍者蓋由其人務名而不務實以欺
而不以誠此真偽之所由分亦如孔孟時之有楊墨異
端也夫朱子為有宋一代大儒今觀其遺集所存味道
之言發見於詩歌者不少而翰墨之留傳人間者亦徃
徃有之後世學者或有謂詩歌翰墨非理學所當務是
葢無兼長游藝黼黻潤色之才故為此語以文其固陋
適足為天下後世笑而已
　　理學真偽論　　　　　　　　　沈　涵
世道所以常存人心所以不敝者何恃乎恃有理學之
眞而已矣三代以前君師之統出於一堯舜之精一危
微禹湯之祇台建中文武之緝熈執競數聖相傳實為
萬世理學之祖下至羣黎百姓家無異訓人無異習無
論理講學之名而理學自昭於天壤當其時并無所謂
眞也亦安有所謂偽者雜出於其間哉迨後世人心不
古風俗日漓天生孔子以木鐸斯民而易詩書春秋禮
樂炳若日星子思孟軻從而光大之言心言性言仁言
義其理益詳其學益顯豈聖賢之得已哉葢深懼天下
之偽為理學而實非理學者貽害於世道人心至大故
以憂世覺民之心著為扶衰救敝之論故曰六經之作
皆聖人憂患之思也彼夫楊墨之徒以兼愛言仁以為
我言義荀卿以性為惡偽學之弊至河决魚爛而不可
復止若非孔孟預知其弊而昭示之力拒之天下後世
安知理學中自有眞者在耶漢唐以來儒者固多而真
偽亦異如河汾昌黎於進退出處之間君子猶有遺議
况揚雄之劇秦美新王何之髙談莊老又不足言已逮
及有宋眞儒軰出濓溪之立誠也二程之主敬也横渠
之致虚守静也紫陽之格物致知也孔孟之傳得諸儒
而愈顯厥功懋矣然使當時徒襲夫講學論道之名而
究無立身行已之實天下後世亦孰從而信之惟其言
行相符名實相副是以理學至今而彌彰即如九淵之
尊徳性守仁之致良知說者謂其近於禪然鵝湖鹿洞
當時原未嘗牴牾而文成功業炳耀廟廊豈偽學之徒
所可並稱雖皆謂之眞儒可也總之理學出於真則不
言而躬行事君者不必以忠名事親者不必以孝名持
躬接物者不必以仁義名隱微天性間固自有至真者
在也否則裒衣博帶重席擁臯高談忠孝而實悖於君
父矜言仁義而實近於矯誣真聖道之蟊螣耳何足以
言理學哉昔人云秦人焚經而經存漢儒窮經而經絶
經學且然况理學乎所願世之儒者日從事於其真而
毋即於偽則㡬矣
　　理學真偽論　　　　　　　　　胡會恩
自古帝王崇儒道為聖賢繼絶業為萬世開太平未嘗
不以表章理學為亟亟也然必嚴其辨而後矯餙者不
得託正其趨而後似是者不得叅所分在心術之微而
所闗及於天下國家之大誠恐名實一淆而流品莫定
則風俗人才有受其弊而不知者此理學真偽之間所
當取而論定之也嘗試思之執中之傳肇於唐虞垂教
之統開於洙泗厥後諸儒授受代有師承初未嘗立理
學之名也迨有宋之濓洛關閩出闡先聖之微言振千
秋之墜緒著書立說以昌明世教啟廸羣䝉皆諸儒躬
行心得之所及而學者翕然宗之則理學之名由斯立
焉然尚其真則不惟無愧於諸儒而直可上希乎先聖
渉於偽則不惟有悖於先聖而早已獲罪於諸儒今夫
真儒之為學也本之日用彛倫措之經綸事業忠孝非
以立名亷節非以沽譽以至一言一動之間不縁飾以
驚愚不矯情以鎭物無徃而非真則無徃而非理學也
如其不然而襲端人之貌以為聲援之階修長者之容
以便營私之術雖高談性命矢口詩書而隱微食影之
間不可問者實多則亦適成其為自欺之學而聖人所
斥為色取行違之徒而已矣是以學者之立心也必先
於立誠而謹於為已以和平中正之操而為光明磊落
之槩不叅以作偽之念不雜於為人之私可以質幽獨
即可以質聖賢可以對屋漏即可以對君父則有理學
之名可也無理學之名亦可也葢崇其實則可謝其名
而尚其眞則必絶其偽㫁㫁如也雖然物情之不能有
真而無偽久矣惟亶聰立極之聖人懸鑑衡以辨羣品
考古鏡今旁燭無疆必不使偽者得以亂真而真者或
反絀於偽也斯其為理學昌明之㑹乎
　　無極而太極論　　　　　　　　張廷璐
易曰形而上者謂之道形而下者謂之器夫形而上則
不可以形求也不可以形求而實為衆形之所由生而
即為衆形之所莫能外夫天地之大萬物之賾必拘拘
焉執一形以求道不可以盡道也亦並不可以明道也
道無形也道無形而必執形以求之則其視道也淺矣
然則道終不可以形求乎道無形而天下之有形者皆
道之所以形其形至虚也而涵天下之實至約也而貫
天下之紛至無也而妙天下之有此周子無極而太極
之說闡前聖未發之㫖而實為千古不易之定論也今
夫天地吾不知其所由始也而道生之有天地然後有
萬物萬物吾不知其所紀極也而道生之渾然一理運
行於冲虚冥漠之中無聲臭之可尋無方體之可執然
而乾坤之所以覆載日月之所以照臨風雨霜露之所
以動散而凝結山川之所以流峙君臣父子夫婦昆弟
朋友之所以耦處而類聚以至於飛潛動植跂行喙息
之屬所以若其性而遂其生莫不各有自然之道以主
宰乎其間則其所謂無聲臭之可㝷無方體之可執者
又豈非造化之樞紐而品彚之根柢也哉故析而觀之
物物各具一太極也統而言之萬物同此一太極也萬
殊之所以分一本之所以合無體而無乎不體無在而
無乎不在故曰無極而太極也或疑周子於太極之外
復増無極與易有太極之言有未合也不知原太極於
無極所以明其無形而有理而太極即在無極之中即
無極而指其為太極所以明至理不可以形求而無極
原不在太極之外故朱子以為黙識於意言之表張子
以為淵源粹精秦漢以來所未有則周子斯言正與大
易形而上之㫖相發明而何疑其有未合也哉
　　黄鐘為萬事根本論　　　　　　張廷璐
天下之事不得其中則施之而有所不通得其中則推
之而無乎不凖葢中也者得乎天地最初之理而調劑
於隂陽動靜之平是以天下之大事物之紛賾雖千變
萬化皆莫不由乎此而無有踰於其外者此黄鐘為萬
事根本之說誠古今不易之定論也昔者黄帝使伶倫
取嶰谷之竹生其竅厚均者㫁两節間而吹之以為黄
鐘之宫制十二篇以聼鳯之鳴雌雄各六比黄鐘之宫
而皆可以生之均其長得九寸審其圍得九分積其實
為八十一分凡五音十二律六十調八十四聲皆由黄
鐘而損益之此黄鐘之所以為律本也由是以之審度
而度長短積黄鐘之十分以為寸各自其十以至於尺
丈引本起於黄鐘之長而五度審矣以之嘉量而量多
寡黄鐘之管容黍千二百為龠合龠為合各自其十以
至於升斗斛本起於黄鐘之龠而五量嘉矣以之謹權
衡而平輕重龠所容之黍重十二銖二十四銖為兩十
六兩為斤三十斤為鈞四鈞為石本起於黄鐘之重而
五權謹矣推之權與物鈞而生衡衡運生規規圜生矩
矩方生繩繩直生凖而規矩方圓繩直之屬莫不由之
以定矣夫天下之事未有外於長短多寡輕重者而長
短多寡輕重即未有能外於黄鐘者則黄鐘之為萬事
根本不信然哉葢天地之間所以彌綸而無間者理也
數也黄鐘以自然之數察自然之理所謂純粹中之純
粹者惟其中而已矣故其聲則中聲也其氣則中氣也
法制由之以立禮樂由之以興風恪由之以同道徳由
之以一中庸曰喜怒哀樂未發之謂中中也者天下之
大本也知此葢可以曉然於黄鐘為萬事根本之義矣
　　日月五星行道論　　　　　　　張廷璐
自古聖人為治皆取法於天堯典始命羲和欽若昊天
首舉日月星辰舜典在璿璣玉衡以齊七政張衡靈憲
云文曜麗乎天其動者有七日月五星是也葢經星之
附於天者終古不易其運行之參差而立儀製器以窺
測之者惟在日月五星耳七政齊而經星不必言矣顧
七政之運行有遲速之分而其所行之道亦不一漢書
曰日有中道月有九行中道者黄道也天之體圎如彈
丸北高南下北極出地上三十六度南極入地下三十
六度南北直徑一百八十二度强赤道當天之中央去
南北極各九十一度黄道半在赤道内半在赤道外北
至東井去極近南至斗去極逺東至角西至奎去極中
日行至於斗在赤道南二十四度則為冬至至於東井
在赤道北二十四度則為夏至東至角西至奎行黄赤
二道之交中則為春秋分此日行道之大略也月春從
青道夏從赤道秋從白道冬從黑道道各有二皆斜出
於黄道之内外其出入黄道不過六度故合黄道而謂
之九此月行道之大略也五星皆隨日由黄道行而盈
縮遲速各異木為歳星故歳歴一辰火為熒惑行列宿
司天道出入無常金水附日而動金為太白水為辰星
常遶日旋轉或前或却土為塡星歳行一宿葢五星之
位有高下則度有廣狹位近地者其度狹而易周位逺
地者其度廣而難周五星大小不同各依其行順時應
節但日月則運行而前五星則有留退留順之異候天
官家所謂見伏留行者是也此五星行道之大略也諸
說具載於歴代史書宋儒亦備論之詩書傳注皆可考
然歴年既久而不能無差即以冬至言之堯時日躔虛
三代則躔女春秋時在牛自漢以後在斗今且在箕矣
葢由歳差之故舉一冬至而其餘不可類推乎要而論
之朱子云天無體二十八宿便是天體故日月五星運
行於天之下雖所行之道不一而同以二十八宿為次
舍劉向所謂宿者日月五星所宿舍也古今之言天者
詳矣周髀宣夜之說已不可攷惟渾天獨存漢晉以來
代有儀器唐李淳風更為圓儀三重有六合三辰四遊
之名皆所以測日月五星之行度大約皆渾天之法即
璿璣玉衡之遺制也葢蒼蒼者天雖逺而無所紀極而
儀器可以推測而知惟儀器逾宻則推測逾精而日月
之運行五緯之躔次皆昭然可覩不失累黍於以佐聖
人奉若祇承之道為敬授人時之本何可言天道逺而
無裨人事也哉
　
　
　
　
　
　
　
皇清文頴巻八
欽定四庫全書
皇清文頴巻九
　論
　　黄鐘為萬事根本論　　　　　　劉　綸
古聖人擅顯庸創制之才彰物曲人官之用其所以經
緯萬端者雖事極乎至纎且悉莫不與以宰攝之大原
豈事事而為之所哉亦以理必彚其元數必宗其朔即
天壤之大古今之遥皆将範圍不過而曲成不遺也請
得詳黄鐘萬事根本之論今夫黄鐘者在氣為中氣在
聲為中聲其得乎理者全也均其長得九寸徑其圍得
九分積其實得八百一十分其賅乎數者備也故史記
曰王者制事立法物度軌則壹禀於六律而六律之中
物不得過事民不得過臣自有黄鐘以為之君而按序
遞生即十二曲六十調不過錯綜以寫其藴太和所以
鼓盪於兩間也氣化所以節宣於萬類也天時人事所
以綱維樞紐於終古也由是以之通歴而緹灰有消長
焉以之嘉量而絫黍有虧盈焉以之凖度而圭撮有嬴
縮焉以之平衡而銖兩有空積焉鬼神至遼𣺌也一吹
息以格之矣鳥獸至蠢愚也一聼觸以召之矣豈非其
旁皇周浃厥用四逹而不悖者歟然竊意前之聖人聲
律身度正黄鐘以推萬事則一本散為萬殊後之君子
憑器考聲執萬事以求黄鐘則大用乖乎全體彼嶰谷
之竹亦天籟自發耳鳯凰之鳴亦物性自通耳而元音
即有以紀之何者其神融故其迹洽也至於漢京房之
用凖晉荀朂之用笛梁武帝之用通北齊信都芳之用
輪扇皆不惜殫思沉慮庶㡬脗合夫黄鐘而沿襲既差
施用殊絶不亦舛乎善夫元定律吕新書之言曰欲求
聲氣之中莫若就黄鐘而多設之管每分遞减更迭以
吹律元可得兹固根本之論也若夫聖作明述宿悟神
解潛運在希聲之始而理無不精數無不貫休明鼓吹
樂緯而禮經之俾天下皆受治焉所謂萬事萬化宰乎
心其又當求諸根本之先也已
　　黄鐘為萬事根本論　　　　　　于　振
天地之化必待於物為之區事為之制則不勝其勞而
化育之理将有時而窮聖人之制必待於事為之處物
為之給則不勝其賾而制作之妙将有時而絀然而天
下之事固非聖人不能區畫盡善也則聖人之處萬事
必有其本矣今夫律吾知其髙者髙而下者下也清者
清而濁者濁也今夫度吾知其尺有所長寸有所短也
今夫量吾知其斗之大於龠也庾之異於釜鐘也今夫
衡吾知其千鈞之重不以銖兩而移也是數者萬事之
所待理而百姓之所日用而不知者也然使聖人必斤
斤焉今日治律明日治度又明日而為之量與衡在聖
人前民利用固有所不辭然而聖人有所不必者何也
聖人固知本者也昔者黄帝使伶倫截嶰谷之竹㫁兩
節而吹之制十二筩以象鳯凰之鳴雄聲六雌聲六律
吕之生盖始於此顧六律六吕播為五音而益一以上
生焉損一以下生焉四時和八風平功徳以是而昭符
貺由是而集熙乎盛哉何由而致此葢有本焉則黄鐘
者是黄鐘者子月之律也候律之法為室三重閉戸塗
釁密布緹幔以河内之葭灰抑律兩端冬至日一陽初
復其灰自然飛動而黄鐘應焉此固天地之氣剥而必
復聖人制器以迎之造物無心也聖人亦無心也由是
而律吕正焉宫商協焉而百獸舞鳯凰儀無怪矣由是
而九十分黄鐘之長一為一分各自其十以登於引則
度之長短視此矣由是取黄鐘之管容子穀秬黍中者
一千二百為一龠焉又十其龠而為合焉而斗斛以上
類然矣由是而一龠之重則十有二銖焉又倍其銖而
為兩焉而鈞石以徃莫能外矣推而至於謀衣食興學
校禮以節性樂以防滛凡所謂用天之時因地之利以
導民之和者胥不外是故曰本也夫巨木之初生萌荄
焉已耳土膏之所滋息雨露之所浸潤以達其枝以茂
其葉髙或百尺廣䕃千畝者無他其根之所蟠者大而
因之者有其本也黄鐘之為萬事根本也亦若是則已
矣葢嘗論之後世之人物物而為之所事事而為之制
宜其施之無不當矣而上下之間弊弊焉察察焉日不
暇給者古之聖人執其簡以御其繁握其中而圗其要
萬事無能遁焉此黄帝堯舜所以垂衣裳而治成周之
世所由致宇宙太和之盛也歟
　　黄鐘為萬事根本論　　　　　　周長發
天下之事萬有不齊而莫不根本於黄鐘以為起數之
原大數協於十長於百大於千衍於萬此其事幾疑為
繁賾之藪而不可紀極以窮其藴者矣不知肇始黄鐘
紀於一而三之三三積之厯十二辰之數十有七萬七
千一百四十七而五數備矣此其説有可得而申者焉
昔者黄帝命伶倫自大夏之西昆侖之隂取嶰谷之竹
其竅厚均者斷兩節間而吹之以為黄鐘之宫制十二
筩以聽鳳鳴而雌雄各六是謂律本自黄鐘以至蕤賔
六律為陽自林鐘以至應鐘六吕為隂參分損益隔八
相生皆還相為宫以起數此所謂律娶妻而吕生子也
夫律以起厯此又三統三正所由兆焉黄鐘當半子初
開之候一陽来復之時施種黄泉孳萌萬物天統天正
定於此也由是林鐘在丑則為地統地正太簇在寅則
為人統人正玉衡杓建天之綱也日月初躔星之紀也
推之而小周大周小成大成月㑹嵗㑹閏法元法備基
於黄鐘之黍絫而天下之能事畢矣書曰同律度量衡
葢以齊逺近立民信也因律而考之度本起於黄鐘之
長一黍之廣度為九十分十分為寸十寸為尺十尺為
丈十丈為引而五度審矣廷尉掌之量本起於黄鐘之
龠合龠為合十合為升十升為斗十斗為斛而五量嘉
矣職在太倉大司農掌之衡本起於黄鐘之重一龠容
千二百黍重十二銖兩之為兩十六兩為斤三十斤為
鈞四鈞為石而五權謹矣權與物鈞而生衡衡運生規
規圜生矩矩方生繩繩直生凖是謂五則職在大行鴻
臚掌之若此者其以黄鐘為根本焉明甚然黄鐘起數
又不特度長短者不失毫釐量多少者不失圭撮權重
輕者不失銖黍而已也在人心亦自具黄鐘焉秉陽剛
之氣騐来復之機喜怒協乎温肅哀樂符乎慘舒而由
否而泰由屯而亨由剥而復天人理欲判於幾微其亦
天開於子之精義乎所以按之五行而土屬中央騐之
五事而思以作睿體之五常而信以統終察之五音而
君以作始即以萬事之本為萬理之根無不合也是可
探河洛之數而起悟矣
　　黄鐘為萬事根本論　　　　　　汪士鍠
天下之事不可勝舉而必有其原天下之理不可勝窮
而必有其要推其所從生而遞以相嬗於無盡此繼天
立極之聖人創為法制垂諸後世而事以理起舉無有
能外焉者也昔者黄帝使伶倫取嶰谷之竹吹之以為
黄鐘之宮制十二筩以聽鳳鳴雌雄並六比黄鐘之宮
而皆可以生之是為律本劉歆著其說曰一備數二和
聲三審度四嘉量五權衡稽之於古今効之於氣物和
之於心耳考之於經傳咸得其實靡不協同數始於一
至於十百千萬所以算數事物本起於黄鐘也一而三
之三三積之歴十二辰之數十有七萬七千一百四十
七而五數以備聲者宮商角徵羽也五聲之本生於黄
鐘之律九寸為宮或損或益以定商角徵羽九六相生
隂陽之應也律有十二陽六為律隂六為呂合樂用焉
歌奏用焉而五聲以和度者分寸尺丈引也本起黄鐘
之長以子穀秬黍中者一黍之廣度之九十分黄鐘之
長一為一分積十為寸自寸至引遞以十升而五度以
審量者龠合升斗斛也起於黄鐘之龠用度數審其容
以子穀秬黍中者千有二百實其龠以井水凖其㮣合
龠為合自合而至於斛皆以十遞加焉而五量以嘉衡
權者衡所以任權而均物平輕重也其道如底以見凖
之正繩之直左旋見規右旋見矩也權有銖兩斤鈞石
之差焉起於黄鐘之重一龠容千二百黍重十二銖兩
之為兩十六兩為斤三十斤為鈞四鈞為石而五權以
制權與物均而生衡衡運生規規圜生矩矩方生繩繩
直生凖凖正則平衡而均權是之謂五則也故書曰同
律度量衡所以同天下齊風俗也陶唐命官授時以閏
月定四時成歲允釐百工葢自伏羲畫八卦由數起至
黄帝堯舜而大備以天地之風氣正十二律定黄鐘起
於子而終於亥終而復始天地之大紀該焉歴代以來
講求愈密而溯其始皆起於律史記曰王者制事立法
物度軌則壹稟於六律六律為萬事根本而黄鐘者又
六律之根本也夫作者之謂聖述者之謂明行而不著
習焉不察斯莫識所由來耳如其因端竟委窮流溯源
則起化有自時措咸宜引而伸之觸類而長之天下之
能事畢矣然則聖人之所以為法於天下可傳於後世
者其故可思也若夫縱黍横黍之辨漢斛魏尺之殊羣
論紛紜莫所折衷非荀阮之神解李通之心契詎易測
其淵微也哉
　　黄鐘為萬事根夲論　　　　　　齊召南
言道者必溯太極言數者必溯黄鐘此非有精粗神迹
之判也太極者黄鐘之至理黄鐘者太極之元氣始生
萬物位居中央於聲為宫於行為土於辰為子於卦為
復於統為天於時為曰南至氣之母而聲之君也是以
舉天下千變萬化之噐與數莫不由之以生即謂萬事
之太極也可㫖哉黄鐘為萬事根本之説也試論之黄
帝制律以象鳳鳴首曰黄鐘其長九寸其數九九從而
遞相損益以極於應鐘而十二律備黄鐘正則十二律
皆正而天下之聲無不正大樂所以同和天地感格幽
明類致百物移易天下之風俗而鼓舞至神者黄鐘之
為也然則謂十二律為樂之根本而黄鐘為十一律之
根本此亦善於言黄鐘者矣雖然烏足以盡黄鐘哉今
夫天下事之大端有五備數審度嘉量權衡與和聲並
重者也而是四者則無一不本於黄鐘數之紀於一協
於十長於百大於千衍於萬也夲起於黄鐘積三之數
度之别於分忖於寸蒦於尺張於丈信於引也夲起於
黄鐘積黍之長量之躍於龠合於合登於升聚於斗角
於斛也本起於黄鐘積黍之龠權之始於銖兩於兩明
於斤均於鈞終於石也夲起於黄鐘積黍之重書曰同
律度量衡冠律於度量衡之上凡以是也至於布蓍而
掛扐卦爻應焉尚象而規矩凖繩應焉演為歴算而春
夏秋冬之節氣章蔀紀元之積分應焉推而族姓始於
吹律軍聲辨於執籥星土凖於旋宫天下無有一事不
夲於黄鐘也者又奚啻括羲和廷尉鴻臚司農之所掌
已哉以其為施種之初也故曰鐘以其為五色之尊也
故曰黄隂陽合徳氣鐘於子以化生萬物故由孳萌而
紐牙而引逹而冒茆而振美而己盛者生氣之通自乾
初九以至上九也其由咢布而昧薆而申堅而留孰而
畢入而該閡者生氣之復自坤初六以至上六也變化
不窮以黄鐘為樞紐如木之始於根而布於葉以暢於
枝如水之始於夲而流為川以放於海班固所謂䆒極
中和為萬物元又謂太極元氣函三為一洵善於言黄
鐘者歟抑又有説有天地之黄鐘有人心之黄鐘天地
之黄鐘月令是也故孔子贊易曰天地之大徳曰生而
於復則曰見天地之心也人心之黄鐘喜怒哀樂之未
發是也故中庸以中為天下之大本也處兩大之中者
為人宰四海之中者為君君之所以理萬幾而康萬國
者豈有他哉心而已君所以宅心者豈有他哉中而已
致中以致和而天地協應兆民阜成百昌茂遂将所謂
黄鐘者不在區區之噐數而在道法矣書曰皇建其有
極此即萬事根夲之説也歟
　　史論　　　　　　　　　　　　劉　綸
讀諸史而不以正史爲考信則見必岐讀正史而不以
諸史爲參稽則識必固司馬遷續父談爲史記禇少孫
補以景武紀等書裴駰觧之而蘇子由作古史以糾之
班固續父彪爲前漢章帝又命曹大家補八表天文等
書顔師古註之而劉知幾作史通以糾之蔚宗沿晉人
輕俊之風似遜孟堅一格而思精體大與班並驅或曰
前漢失之同後漢失之誕則荀袁二紀可並採已陳夀
三國志帝魏而退蜀雖文中子司馬公諸人俱韙之而
大統實紊習鑿齒所以有漢晉春秋之作而蕭常亦正
以續後漢書也夫古人史出一手至晉書乃共參著述
其始創於何法盛等十八家其後修於房元齡等十三
人房喬者即元齡也文多駢麗無亦兼採世說諸書之
過歟李延夀之爲南北史也綜八代於二書以成父志
而沈約魏收子顯思廉百藥德棻之史瞠乎後焉然其
複也可芟其遺也可檢彚而脩之是固有待且南北史
不作本志則如魏徵隋書所編顔孔諸人之志尤屬賅
貫可佳而論史者專及五代何哉舊唐書權輿於韋述
斟酌於劉昫仁宗時加刪改新唐書則梅堯臣爲方鎭
百官表劉羲叟爲律歴五行志宋子京爲列傳而歐公
綜紀志之成進表有云其事則増於前其文則省於舊
當矣乃劉元城正以此爲新書之病又豈無說耶至於
歐公新五代史葢重修薛氏舊本者自朝廷取付史監
而居正之史不行良由煩猥失實耳宋金遼之史不及
前代如掲傒斯歐陽元所脩尤屬不知正閏其庶幾者
陳桱之通鑑續編他若李燾長編陳仲微二王本紀亦
不足多矣元史作於胡粹中洪武間命宋濂纂修尤多
舛謬欲其追嫓前史之流風餘韻葢亦難之豈古今人
本不相及歟抑雖有史才而未盡協其用歟夫以司馬
班范陳夀諸人其才與學與識固超出於諸史萬萬也
以子由知幾鑿齒蕭常諸人其才與學與識未必不大
遜於正史也然而正史之缺失亦有時不能不藉諸史
以捄之何者正史釐爲國憲有其醇必有其疵諸史列
於各家有偏見亦有特見今誠以正史爲一成之案而
以諸史爲互證之佐亦讀史者之又一見也矧二十一
史皆法尚書爲紀傳體至編年之例諸家不同而莫善
於司馬涑水之通鑑胡文定作舉要補遺所以正其失
也劉恕復作通鑑外紀所以備其闕也紫陽綱目規仿
春秋至嚴且明不在永叔五代史下金履祥通鑑前編
得其意焉珥筆者宜於何取法已方今
聖天子盛德休烈光於青簡遴記言記動之司分繫日
繫年之典而又纂修
實錄以揚扢我
祖宗累世之丕緒一時冊府芸香鸞坡鳳掖葢皆有左
黼右黻蔚爲
國華用能垂萬年之憲勒千古之書者矣(臣/)其敢不拜
手稽首以爲
當宁獻
　　史論　　　　　　　　　　　　于　振
昔我
聖祖仁皇帝以朱子綱目一書有禆於治道有益於人
心特於
敕幾清暇丹黄甲乙著為成書刋刻頒賜俾天下溯流
窮源以知春秋筆削之精義又以明史未竟
特命開館
簡選儒臣蒐羅舊聞以彰美備
世宗憲皇帝監於先典復加考定伏遇我
皇上乾德龍飛生知天縱懋學日新羣臣之擬述一衷
於
聖明之裁定於是乎有明之史炳乎足以奄有二十一
代之簡編矣顧(臣/)竊惟史之難有三非具淵通之學則
無本也非有著作之才則非體也非嫻於掌故則古今
不具悉前後不相䝉古人云文章如面史才最難職此
故也廿一史之名亦以其代言之耳正史之外如漢之
袁宏荀恱晉之孫盛習鑿齒及王隱臧榮緒逮後劉知
幾輩皆有述作蔚然可觀亦曷可少焉雖然千古之史
才司馬子長其首也其文宕逸善叙事有牢籠萬有之
㮣始於談成於遷補於褚少孫尚矣而班固乃逌然笑
之謂其崇黄老進奸雄耳夷考固之為書自髙至武盡
竊遷之舊六世之後資於賈逵劉歆其卒也曹大家為
之竟其業則固之所自為盖無幾耳然其文筆醇古樸
茂又非後之所及范曄倜儻小才人無足取獨其書體
大思精所以與班馬並稱三史也三國之統自當以蜀
為正陳壽無足責而涑水亦復仍之至紫陽作綱目而
正統始定其為功於名教大矣晉書始於何法盛等十
八家貞觀中以法盛等所撰未允詔房喬與褚遂良許
敬宗等再加撰次房喬者元齡也喬以宣武諸傳論上
所自為故曰制㫖而稱御撰焉古者修書多出一家之
言其成於衆手而歸之御撰盖始於此前此則有沈約
之宋書蕭子顯之齊書姚思㢘之梁陳書魏收之魏書
李百藥之齊書令狐德棻之周書之數子者非不各竭
其心思才力欲與班馬爭席顧有紀傳而無志書識者
憾焉非有隋書為之補其缺畧何以信今而傳後耶隋
書者亦修於貞觀與晉書並稱良史者也盖由太宗因
才器使以顔師古孔頴逹博通古今故授以紀傳于志
寧李淳風明於天文地理圗籍之學故授以志書総覈
詳明自沈約以来所未有也其時李延壽預修晉隋二
書究悉舊事因效馬遷體総序八代為南北史學者稱
之而沈約魏收諸家益微矣唐書始於吳兢劉昫因之
繁畧不均是非失實宋祁歐陽修被命為新書事増於
前文省於舊劉元城以為事増文省正新書之失云舊
例修書止著官髙一人歐以宋為前輩並著姓名宋感
其退遜或謂子亰用字竒澁歐公殆不滿之故為此以
表異耳今觀五代史之作條例嚴而體裁正史遷之後
此為嗣響視新唐書如出兩手固非子亰所及也何况
薛居正盧多遜李昉李穆等之繁猥無稽者乎宋有三
朝兩朝四朝等國史元初立國史院命史臣通修遼金
宋三史為都總裁者托克托也為總裁者特穆爾達實及
掲徯斯諸人也明洪武中命宋濂等修元史未期而成
自遼以下史筆蕪穢無足觀者古今人才力之不相及
信不誣也要之作史之體雖有編年紀事之分後代以
来亦有起居時政之錄然編年者當以春秋為法紀傳
者當以司馬為宗至涑水創通鑑於前不過春秋紀事
之成法朱子成綱目於後乃得聖人筆削之微權而遂
昌尹氏永新劉氏或為之發明或表其書法皆所以尊
史於經煌煌焉甚鉅典也(臣/)槖筆無能簪毫有愧惟有
勵劉向燃藜之志懐子雲給札之思引領
彤庭庶幾藉文章以報
國云爾
　　史論　　　　　　　　　　　　張　漢
大凡人臣之進說於君也衷之以經術而已六籍之微
言無論則三代而下碩儒名臣之嘉猷讜論無有逾於
程朱以程朱躬承聖人之統者其先則漢董仲舒漢唐
諸儒無有過是亦守先待後之人程朱之所許也請因
明咨而敶之考管子以德當位功當祿能當官為三本
以節用賢佐法度誅賞天時地宜為六務荀卿以仁義
威為三具其四齊則其治法其佐賢其民愿其俗美之
說也漢孝文時鼂錯對賢良三䇿一以明國家大體一
以通人事終始以能直言極諌孝武帝時仲舒三䇿則
多援春秋經義天人治道之要明析言之盖正誼明道
不謀利以計功其聞道者以是推之致君亦以是當是
時賈董並稱而治安之䇿不免於矯激之論與公孫氏
同舉而曲學阿世吏治縁餙以儒術其本原大有醇疵
區區智囊之鼂錯審機度務正不免計功謀利之習也
夫豈可同日語耶至言世務書嚴安以禮度防風俗之
奢儉徐樂言安危之要賢上獨觀萬化之原各有所見
不能大為優絀仲長統稱崔實政論與荀恱申鑒五篇
其詳政體篇有五大抵興農桑審好惡宣文教立武偹
明賞罰其言可採施於時政不無有禆而亦未盡簡核
嗣是而十思之疏且詳敶十漸者當以魏徵為凖太宗
致治雖不即幾成康而納諫如流有主聖臣直之美徵
不盡繩以古人之禮法而抗言切諍則有古大臣骨鯁
之風可以上比於汲黯若夫司馬光五規所謂保業惜
時逺謀謹微務實其說皆守邦之要道唐姚崇元稹宋
呂公著范仲淹程顥皆有十事之奏可法可傳不能妄
議其得失直與張九齡之金鑑録韓愈之奏表陸贄之
奏議蘓軾上神宗書及以通鑑大學衍義進講敶無逸
圗以托諷者並傳千古唐宋以来其可嘉與者尤不能
一一詳舉也至程朱為御史裏行及崇政殿說書煥章
閣待制皆以古大臣自期故言先務以立志責仕求賢
為急言大本則君心為要是以程頤方長不折說者以
為特小失孟子引君當道之意而不知預養仁心則杜
漸防微亦其見端朱子入告或以為正心誠意上所厭
聞而必曰生平所學惟此四字以故在朝疏凡七十餘
上不慮其數且辱者得其本也執是可以入諫矣管荀
諸人覇功也雜學也因時取濟可耳豈王道之所貴而
與純儒比論耶(臣/)愚以為諫君之道格其心而已積誠
以動之明理以啟之心平氣和從容而詳悉之仿都俞
吁咈之風必期於信焉而後諫諫斯無迕然而古之諫
臣亦有不必盡拘者信而諫有如魏徵不必信而諫有
如陸䞇而同歸於諫行而言聼則又視乎其人以致之
六籍所載微言孔多得其道而用之已盡於此天下安
於磐石而歴萬年有道之長以是故也(臣/)不揣愚陋用
敶區區之忱乞
聖天子垂鑒而采納焉
　
皇清文頴巻九
欽定四庫全書
皇清文頴巻十
　論
　　史論　　　　　　　　　　　　杭世駿
史之有正史也自正閏之統標之也班氏承劉歆七畧
以世本戰國策漢事楚漢春秋等篇列於春秋之後而
不列史名自齊王儉撰七志梁阮孝緒七録部分其類
而隋書經籍志仍之有霸史有偽史有通史有實録有
起居注有日歴有時政記自唐迄宋莫之能改必以班
馬諸人為宗何也談遷彪固世領著作一則文直而事
覈一則文贍而事詳補之者禇少孫宣布之者楊惲相
次撰續者劉向劉歆馮商衛衡楊雄史岑梁審肆仁晉
馮段肅金丹馮衍韋融蕭奮劉恂等校叙之者固女弟
曹大家從大家授讀者馬融等作八表及天文志者馬
續觧之者徐廣裴駰司馬貞張守節之外又有司馬彪
鄒誕生徐邈之音而史無疑義矣服䖍劉徳伏儼應劭
鄭灼李斐李竒鄧展文頴張揖蘇林張晏如淳孟康項
昭韋昭劉寳臣瓚之外又有包愷蕭該之音晉灼之集
注蔡道謨之集觧大顔小顔之决疑集注而漢無隱滯
矣漢自中興以後為編年者四族創紀傳者五家晉室
遷徙三惟一存范蔚宗刪七家之漢書及東觀記自以
為筆勢雄放體大思精然表志闕如皇后稱紀方術濫
及神仙列女表帝蔡琰識者有遺議焉獻帝以固書文
繁難省詔荀恱依左氏傳體以為漢紀立典有五志焉
曰達道義章法式通古今著功勲表賢能范史以為文
約事詳論辨多羙唐貞觀中嘗以是賜交州都督李大
亮下書曰此書叙致既明論議深博極為治之體盡君
臣之義而科舉試士亦以恱紀與史漢為一科晉末袁
宏以東京史籍不倫惟張璠漢南紀差詳因參摭記傳
以損益之比諸家號為精宻劉氏史通云世言漢中興
史者惟袁范二家而已陳壽三志魏氏稱紀蜀主稱書
厥後孫盛為魏春秋於武帝亦稱本紀(唐書藝文志有/魏武本紀四巻)
習鑿齒始正其誤著論云若以魏有代王之徳則不足
有靖亂之功則孫劉鼎立共王秦政猶不見叙况暫制
數州之衆哉(見世/說注)梁武帝集諸臣編通史吳蜀二主皆
入世家劉知㡬獨謂曹逆劉順而以帝王之少康光武
侯伯之秦繆楚荘比方昭烈歐陽修論正統而不黜魏
其賔客章望之著朝統論非之司馬光修通鑑而不帝
蜀朱子作綱目正之張栻撰經世紀年獻帝之後即係
昭烈年號書曰蜀漢逮後主亡國而始繫魏是即漢晉
春秋謂漢亾僅一二年則已為晉之㫖也南豊呂南公
吳興鄭知㡬永康陳亮嘗有更定壽書而皆不就廬陵
蕭常元陵川郝經明晉陵謝陞相次編削進蜀以帝制
退魏於載記三國之正統乃定大抵三史有得有失三
志有短有長淺陋而不學疎畧而輕信此遷之失也蘇
子由譏之見識有限體致局弱此曄之失也葉水心譏
之鄭夾漈論固謂全無學術專事剽竊不無過激然古
今人表斷自虙羲神農貸殖列傳及於白圭子貢是其
史例已紊矣陳壽叙事質直較遷固或不如比蔚宗則
有過况董袁劉呂諸傳為范史開先乎晉氏修史從賈
謐之議以㤗始為限斷厥後公私互有著述迄於齊代
數其可徴者陸機撰三祖紀干寳撰宣訖愍七帝紀束
晳撰帝紀十志鄧菜撰元明紀曹嘉之劉謙之徐廣郭
季産皆撰晉紀王紹之撰安帝陽秋訖義熙九年之事
習鑿齒孫盛檀道鸞皆撰陽秋杜延業撰春秋畧司馬
彪王隱謝沈虞預朱鳳謝靈運臧榮緒蕭子雲沈約鄭
忠皆撰晉書何法盛撰中興書庾銑撰東晉新書荀綽
撰後書張緬為史抄蕭子顯為史草何劭為荀粲王弼
傳荀伯子為桓𤣥等傳陸機肇始而未備王劭續末而
不終(見文心/雕龍)干寳著論近乎王化根源(語本唐李華蕭/穎士集序謂文)
(選中晉/紀總論)其書簡畧直而能婉(語本晉/書本傳)猶時戰浮譌㒺盡
機要(語本/史通)虞預生長東南不知中朝事多竊寫王隱之
書謝沈才學在虞預之右習鑿齒裁正桓𤣥之覬覦非
望以晉繼漢明天心不可以勢力强其詞甚正(皆晉書/本傳)
孫盛梁益舊事訪諸故老其書詞直而理正而劉知㡬
以為論王業則黨悖逆而誣忠義叙國家則抑正順而
褒簒奪述風俗則矜夷狄而陋華夏鄧粲湘州曲學有
心典謨(文心/雕龍)蕭子雲弱冠便留心傳著(梁書/本傳)臧榮緒雖
無逸才亦足彌綸一代(南齊書本傳禇/淵啟太祖云)法盛中興荒拙
少氣王隱徐廣淪溺罕華(劉祥撰宋書序錄/歴說諸晉史云云)沈約故造
竒說謝靈運虛張髙論道鸞不揆淺才好出竒語大凡
為晉學者王檀尤劣(皆本/史通)唐貞觀中以前後史十有八
家未能盡善詔房喬以中書侍郎褚遂良再加撰次乃
據臧榮緒書増損之喬奏取太子左庶子許敬宗中書
舍人來濟著作郎陸元仕劉子翼前雍州刺史令狐徳
棻太子舍人李義府薛元超起居郎上官儀等八人分
功撰錄著作佐郎敬播等四人考正義例太史令李淳
風深明星歴所修天文律歴五行三志最可觀採以宣
武紀陸機王羲之傳論上所自為故曰制㫖總題御撰
自是言晉史者皆棄舊本競從新撰者焉舊唐書云房
喬字元齡新唐書云房元齡字喬宰相世系表又訛作
房喬松此史文之不同也然史官多是文咏之士好採
短部小書詭謬碎事如曹干二氏紀孫檀二陽秋皆不
之取其中羙事遺畧甚多又所評論逺棄史班近宗徐
庾競為綺艶不求篤實史通所謂飾彼輕薄之句編為
史傳之文無異加粉黛於壮夫服綺紈於髙士矣自南
北分疆而史官各矜所習島夷索虜互相詆刺是非不
衷於一李延壽預脩六代之史館中墜稿仍存於宋見
徐爰裴子野本於齊見沈約吳均本於梁見何之元劉
璠本於陳見顧野王傅縡陸瓊本於魏見魏澹本於後
齊見王劭李徳林本於周見栁虬牛𢎞本於隋見王劭
本故其所采多於本書矧八書自梁陳周隋而外多闕
畧不全宋到彦之齊桂陽王鑠傳魏孝静紀皇后及神
元平文昭成諸帝子孫明元六王太武五王景穆十二
王諸傳後齊文襄紀茹茹公主彭樂等傳若非兩史於
何得其行事然好述妖異謡讖詼嘲小事不無繁猥又
叙事過簡刋落本書語反割裂至若天文五行之變異
州郡之建置禮樂之損益職官輿服之因革經籍之存
亡散在宋齊魏隋諸志者宜總為一而乃僅成紀傳不
求典故實跡是所短也故喜之者或歎為佳史(温/公)而非
之者竟詆為小說(朱/子)實當並存不可偏廢如以十史重
複别思有以更定之夾漈通志荆川左編可謂簡而該
矣究不得判然别為一史温公修通鑑六朝之事一以
委之劉道原叙致既簡徴引尤博事多十史所未備(如/陳)
(文帝鴨羮餉軍彭/樂芒山之戰之類)惜其限於編年不可析為紀傳興化
李清嘗以八書分注兩史之下江左盛稱其書而學士
家終不得見茍能取是數者之長以益李氏之所短别
為紏繆數巻則庶無遺憾矣隋書之志不以隋為限斷
何也貞觀初有詔遣令狐徳棻岑文本撰周史孔頴達
許敬宗撰隋史姚思廉撰梁陳史李百藥撰後齊史至
十年尚書左僕射房元齡侍中魏徴上梁陳齊周隋五
代史紀傳并目録凡二百五十二巻詔藏秘閣惟有十
志斷為三十巻尋擬續奏未有其文又詔左僕射于志
寧太史令李淳風著作郎韋安仁符璽郎李延壽同撰
其先撰史人惟令狐徳棻重預其事南補梁陳北補齊
周最為該備至髙宗永徽九年太尉長孫無忌進奏俗
呼為五代史志其編第雖編入隋書其實别行故也以
舊唐書為短者林駉晁公武也以新唐書為短者劉器
之唐庚也舊書不出一手或一事而兩見(淮安王神通/論功房元齡)
(與神通傳兩見賈明觀事魏少㳺路嗣恭/傳兩見山棚事李師道呂元膺傳兩見)或一文而兩
載(宇文歆諫獵表巢王元吉李綱傳兩載劉子元太子/從臣乘馬著衣冠議楊炯冕服議本傳及輿服志兩)
(載張茂宗尚義章公主/與蒋乂傳奏疏兩載)或一人而兩傳(楊朝/晟)或一言而
前後錯出(朱敬則傳與三從兄同居財産無異句一傳/復見李光弼傳前云臨陣擒其大将徐璜玉)
(李秦授周摰又云生擒安太清周摯楊希文等送於闕/下李正已傳希逸母即懐玉姑也又云節度使侯希逸)
(即其外/兄也)或兩人而彼此囬䕶(裴洎李吉甫牛僧/孺李徳裕等傳)以陽城
之直諫而入隱逸以張易之昌宗之佞幸而附張行成
以薛懐義之滛亂而入外戚以孔頴達司馬才章王恭
馬嘉運之說經而不入儒林劉敦儒宜入孝友而在忠
義傳庾敬休請於歸州置廵院勾當收管諸色錢物送
省竟得列於忠義大凡順宗以前其事較詳宣宗以後
其事多畧宋嘉祐重脩歐陽修為紀志宋祁為列傳范
鎮王疇宋敏求呂夏卿劉羲叟皆著作之才同預編纂
廢舊傳六十有一増三百三十有一志三表四文省事
増然歐公學春秋每務褒貶子京尚小學刻意文章用
事僻澁文彩太過譙孝寧評其失韓子中辨其惑吳鎮
紏其繆有以哉亭林顧氏嘗謂當兼二書刻之為二十
二史如宋魏諸國既各有書而復有南史北史是其例
也宋開寳中宰相薛居正監修梁唐晉漢周五代之史
多至一百五十巻歐陽修以其繁猥失實重加修定有
因舊史所改者(梁嘗更戊曰武舊史悉復為戊張文禮/為王鎔養子號王徳明舊史書張文禮)
有仍舊史所闕者(梁主友貞改名瑱劉鄩討張守進唐/荘宗立髙祖以下四廟及奉冊母曹)
(氏為皇太后愍帝之奏/諡上冊皆失其月日)有補舊史所無者(唐李嗣源克/潞州晋嵗時)
(遣使契丹周世宗下三關瓦橋益津以/建州及見淤口關工置寨舊史皆不書)褒貶義例仰師
春秋國史稱其以繼班固劉向而人不以為過乃其著
論是非徃徃不公梁為唐之簒臣王彦章實濟其惡而
列於忠義元行欽不屈於唐眀宗烏震不降於張文禮
而獨冐不韙之名至其書皇伯敬儒以正晉出帝即位
之非是猶沿濮議之誤也惜乎新史行而舊史久廢官
私所藏無從收拾在官者散見於永樂大典一書在私
者海内更無副本惟姚江黄氏有之而已蕩為煨燼矣
宋史過繁約之則其事不完(崑山歸有光祥符王惟儉/揭陽王洙莆田柯維騏臨)
(川湯顯祖新建徐世溥/皆事編削迄無善本)遼史過畧徴之則其文不足(契/丹)
(國志松漠紀聞數/書而外文獻不足)金源世凡三變天㑹皇統之間一變
大定眀昌之間一變南遷而後又一變前多憑於實録
後乃質之野史論世者欲定其優劣難矣元史其史之
最下者乎閭巷之所述編之乎史冊而不更(董摶霄傳/自名董老)
(爺/)案牘之所陳措之於文章而不易(日知錄云河渠志/言耿叅政阿里尚)
(書祭祀志言田司徒郝恭/政皆案牘中之稱謂也)重見錯出繁蕪特甚雖有觧
縉之正誤許浩之弼違胡粹中之續編莫能救也豈非
廹於速就之故哉編年之法肇始竹書左氏其粹也荀
袁紀東西漢之始終吳曽類南北朝之征伐而司馬氏
之通鑑功最為大集衆手而成歴十九年之久觀大目
錄知年經國緯之昭晰觀修書帖知抉擿校計之精詳
觀考異知舊史小說之同異公自謂平生精力萃於此
書殆非誣也朱子因温公舉要胡文定公舉要歴補遺
兩書别為綱目表嵗以首年而因年以著統大書以提
要而分著以偹言凡例既定付門人訥齋趙氏接續成
之訥齋屬筆尚欠詳謹間有脫誤失其本意朱子葢欲
更定而未暇也其後遂昌尹起莘作發明祁門汪克寛
作考異望江王㓜學作集說上虞徐昭文作考證武進
陳濟作集說正誤建安馮智舒作質實永新劉友益作
書法皆不免於迂陋洵乎紀載之難也補温公之闕者
金履祥王宗沐薛應旂也拾朱子之遺者陳桱商輅南
軒也以云通知其意則可若以論著作之大則瞠乎後
矣統而論之隋志正史六十七部唐志正史雜史七十
五家宋志亦不下八十餘人或紀一朝或兼前代工拙
既分是非互異梁武通史事備而例疎王通元經義嚴
而詞短蘇轍古史掘腐遷之舊科李燾長編煩史館之
編審事如積薪理同懸鑑非能明於得失孰能平愛憎
以評其優劣乎我
皇上兢業承天稽古出治延攬著作之才以備承眀之
選(臣/)胸無一得才乏三長承
制下問敬以夙所研習者為我
皇上覼縷一陳焉
　　史論　　　　　　　　　　　　周長發
作史者有三長曰才曰學曰識非才無以籠罩百代非
學無以穿獵千古非識無以辨賢奸邪正是非得失之
所在善乎劉知㡬之言為萬世不可易之凖也
聖朝闢天禄邇英之閣啓金匱石室之藏
列聖實録敬謹撰修
國史起居偹加注錄纂修眀史詳加裁檢彬彬乎多良
史才焉我
皇上登極初元慎選侍從以偹著作之選(小臣/)躬際昌
期敢因
明詔所及而敬攄管窺焉史記作於司馬談其子遷嗣
為太史令起而成之上自黄帝迄於炎漢作十二本紀
十表八書三十世家七十列傳揚子雲稱其書辨而不
華質而不俚其文直其事核不虛羙不隱惡誠實録矣
然論大道則先黄老而後六經叙游俠則退處士而進
奸雄述貨殖則崇勢利而羞貧賤誠有如孟堅所議者
又無惑乎司馬貞索隱王若虚辨惑所由起而摘其瑕
也漢書始於扶風班彪後其子固續成父業為十二紀
八表十志六十九傳未竟表志和帝詔固妹大家就東
觀踵成之今觀其書不激詭不抑抗贍而不穢詳而有
體蔚宗稱之非過也又制作之工英莖咸韶音節超詣
洪邁許之非誣也然傳元譏其論國體則餙主闕而折
臣忠叙世教則貴取容而賤直節述時務則謹詞章而
畧事實又何以說焉頼顔師古尋波討源始稱善本而
蔡謨總二十四家以集其觧㳺秦辨一十二巻以决其
疑皆有功於是書而應孟蘇文之注又無論矣後漢書
作於范曄凡十帝紀八十列傳意欲矯袁張之偏駁正
薛謝之陋疎自謂體大思精實天下之竒作宜唐髙宗
時令章懐太子賢與劉訥言等同為注釋也然採王喬
鳬履左慈羊鳴事已屬不經而於竇武何進之誅宦官
目為違天理張騫班勇之使西域以為遺佛書抑董宣
於酷吏升蔡琰於列女殆任私意為進退乎夫前稱馬
班後稱班范義包微婉嫓羙素臣乃王充甲班而乙馬
張輔劣固而優遷張衡摘史班之舛濫傅元譏後漢之
尤煩掩其鴻裁而摭其疵病倘亦春秋責賢以備之義
與陳壽撰三國志雖王充稱其髙簡有法范頵表其有
益風化裴松之注言銓叙可觀然負求米之論致修怨
之言奉當塗之正朔既異於鑿齒春秋編昭烈為世家
不如梁武通史是當參閱山陽載記司馬彪九州春秋
魚豢典畧張勃孫吳之錄而後知張樞刋修之當謝陞
改作之由也晉自陸機作三帝紀而後有干寳何承天
何法盛王隱臧榮緒等一十八家而檀王為劣貞觀之
際君臣有事纂修於是言晉書者皆廢舊本競從新撰
然而逺棄史班近宗徐庾亦以合房元齡褚遂良敬播
衆人之手再加撰次而終無觧於冗叢之誚焉南北諸
史沈約宋書因何孫山蘇之舊補綴所遺製成雜史然
兼載魏晉失於斷限其創符瑞不經王劭謂其喜造異
說以誣前代蕭子顯南齊書天文但記災祥州郡不列
户口祥瑞多載䜟緯南豐謂其才本率下雖刻雕藻繪
不能掩其更改破析之跡焉姚思㢘撰梁陳書歴三世
傳父子更數十年而後成而梁用何之元劉璠陳用顧
野王傅縡推其自作葢亦無多也後魏書始於鄧彦海
而終於魏收収感楊遵彦之助許作佳傳受爾朱文暢
之金滅其父惡騰譏穢史衆口同聲北齊書作於李徳
林而成於其子百藥武定臣佐降在成朝河清事跡擢
居㐮代邢邵辟雍一表竄取李文孝昭寝疾手書有乖
顔訓條其踳落非僅數端後周一書大統有栁虬之執
簡開皇用牛𢎞以立言令狐徳棻斐然繼作然其書文
而不實雅而無檢褒貶失中迄無定論夫自典午過江
而後叔寳未䘮師以前王業偏安羣雄割據邱恱著典
畧分陳齊周為三國長孫無忌監隋史兼梁陳周齊為
五代正朔之稱千古未定李延壽乃起而調停之南慿
四史北用三書刪蕪穢之詞化偏黨之見宜涑水之歎
為嘉史也葢三五畢紀肇自周南一姓代興例當專史
子長叙十代之興亡延壽列八朝之治亂援古證今庶
㡬可比志經籍者列之為通史叙正統者别之為霸朝
論世至此非史家一大統㑹也哉繼南北而號為良史
者則有隋書魏徴總其事而師古頴達授之紀傳淳風
志寧授之書志南續蕭沈北繼魏收本末兼眀釐然具
舉同時雖有責偹之言學者當為折中之論也有唐史
官逺軼前代貞觀以後則有栁芳吳兢韋述開元以後
則有于休烈令狐峘大歴元和以後則有崔龜從韋澳
或作矣而不傳或傳矣而不永晉革唐命丞相劉昫監
修國史總輯成編所謂舊唐書也宋慶歴中更詔儒臣
刋修於時宋景文歐陽永叔皆稱大手筆書成奏御以
為事増於前文減於舊所謂新唐書也舊書帝紀自憲
宗以上詳略得宜自文宗以下多所缺漏非紀注之失
職即實錄之不存新書整齊詳贍而於四表不復因仍
舊冊固自卓然成家顧遺徳宗興元之詔列韓愈淮西
之碑詆諱辨為紕繆録貞符之希恩此王氏辨其惑吳
縝紏其繆劉元城病其僻澀别有成書不暇備述也至
歐陽修因扈䝉薛居正之舊史合五代而秉筆改恩倖
為伶官宦者變外戚為家人義兒褒貶義例仰師春秋
况上下五十餘年貫穿八姓十國筆力馳騁不在子長
下然韓通無傳致劉氏之疑錢氏有嫌滋馬藎臣之辨
雖復陶岳補錄徐無黨觧間可發明未能救失宋遼金
三史皆總裁於元丞相托克托而遼史最先創稿統和以
後燦然大備中州文獻鼎成完顔張柔歸金史於其先
王鶚輯金事於其後十帝之實録未亡四朝之聖訓猶
在壬辰雜編亭名野史渾源掌錄志號歸潛矧乃釡水
煥其遺文黄華耀其碑版削繁刋累羙不勝收一代章
程宜其備也宋享祚三百年九朝國史六陵遺跡隆平
之集朱墨之本尊尭之錄東都之畧治迹統類大事講
義裂帛無期殺青難竟乃一再期而即告成合五百巻
而仍脫漏恭是非而去取則猶是空言也權豐約以損
益則尚多過舉也在明中葉祥符王惟儉臨川湯顯祖
莆陽柯惟騏迭有修明祗知刋落甚矣作史之難也元
史為宋濂王禕所裁甫六月而告竣為時既廹重複頗
多此朱右補遺陳濟節要觧縉正舛正不能為二人諱
也二十一史之異同如此夫史體有二曰紀傳曰編年
紀傳本於尚書編年本於春秋紀傳自龍門史記始而
編年則自司馬光通鑑始上起戰國下終五代年經國
緯以備檢閱别為目錄恭考異同光自謂精力盡於此
神宗御製序以冠其首且以為賢於荀悅云微顯前人
規切當世居然春秋義例然帝曹魏而冦蜀漢帝朱梁
而㓂河東紀武后之年黜中宗之號皆不能為温公觧
免也朱子之作綱目也表嵗以首年因年以著統大書
以提要分注以備言綱倣春秋兼採衆史之長目倣左
氏稽合諸儒之說褒貶予奪嚴於衮鉞千萬世所奉為
素王之功臣者朱子一人而已要之作史者上任夫人
貴行乎四事則重委任假歳月專職業訪遺書也下之
任職貴稽乎五志則達道義彰法戒通古今著功勲表
賢能也此荀悦之論也而且叅之以三科則叙沿革眀
罪惡辨邪正也此劉知㡬之論也果其才足以證今學
足以考古識足以持衡百代於以黼黻
昇平潤色鴻業一本通鑑綱目以為凖作史其庶㡬乎
　　史論　　　　　　　　　　　　沈廷芳
(臣/)聞史之為書體宏義宻事核辭該采之務其博而擇
之務其精葢史者人君之動作威儀朝常之是非得失
悉著於篇以為昭鑒不特備歴代之典故而已世所謂
正史者廿一史也昔司馬遷世為太史令本其父談之
書以成史記起黄帝迄獲麟之嵗上下三千年事暸如
指掌洵為紀傳之首其中景武紀禮樂律書等十篇元
成間褚少孫補之河渠等書司馬貞補之作音義者徐
廣作集觧者裴駰也後漢蘭臺令班固亦承父彪家學
倣遷史為漢書其女弟昭就東觀給札輯校内八表天
文志皆其所補也其書發凡起例華縟整贍卓乎一代
之史裁注之者二十四家顔師古為最范史雖與班馬
號三史然文繁於質視二史非其倫矣竊嘗以班之譏
遷范之譏固而歎作史之難葢蔚宗之所采又皆瑣碎
之書且贊辭佻巧於史體為何如哉陳壽三國志嫌其
太畧裴松之為注事頗明悉壽之帝魏退蜀正統已紊
其識見可知矣晉書為臧榮緒本貞觀中以何法盛十
八家晉史不善詔房喬等再加撰次當時同撰次者褚
遂良李淳風李延壽敬播諸人而凡例多出於播天文
律歴淳風專之喬以宣武紀等傳論太宗自為故總題
御撰惜史論雜以駢儷多沿六朝餘習䆒非正體也南
北史成於李延壽刪繁補闕過八書本史逺甚隋書魏
徴等撰徴自為序論天文五行律歴三志淳風獨作又
詔于志寧等修五代史志編入隋書先儒稱其極有倫
理本末兼明梁陳齊周之事偹矣劉昫因韋述之書成
唐書煩畧不均若新唐書則歐陽修撰紀志惟務褒貶
宋祁作列傳刻意才章是以一書而體製各異其登諸
十七史者即其表中自稱事増於前文省於舊故也五
代史本薛居正書歐陽修編成新史文法史記考核獨
詳較諸史為優歐本出而薛本遂廢史之巻帙富者莫
如宋畧者莫如遼金史得元好問稿本差勝宋遼二史
然總不及前代元史八閱月而成後以順帝無實錄可
徴復遣使采凡渉史事者令郡國上之重開局半年乃
訖功雖以宋濂總其事而舛謬特甚後人每欲刪定而
當時國史傳者葢寡無從正其是非也若夫史有二體
曰編年曰紀傳編年本春秋之法司馬光用其例以修
通鑑而朱子綱目一書則綱倣春秋目倣左氏洵可謂
金鑑前編陳桱所輯續編商輅所輯皆效朱子體例為
之文頗繁賾而遺意猶存他如荀恱之漢紀袁宏之後
漢紀諸書雖得失詳畧不同皆可偹正史之所未及至
於史之傳信後世實非易易觀劉知㡬三長之論袁松
五難之說則一代之書必成於巨手而後作者之精神
炯炯長在簡冊乃為良史(小臣/)草茅末學見聞禱昧仰
承
明詔謹據管見以對無任戰慄隕越之至
　　史論　　　　　　　　　　　　汪士鍠
古者天子置史官以紀言行言則左史書之行則右史
書之周禮所稱太史小史内史外史御史凡有五焉諸
侯各有國史分掌其職若晉太史齊太史見於春秋傳
者是也春秋孔子所修雖史也而尊為經矣武帝置太
史令司馬談父子世居其官探采前代斷自軒皇逮於
孝武成史記一百三十篇雖史官之舊而體制獨創後
世作史者咸宗之補之者褚少孫集注者裴駰也班固
漢書繼父彪而作八表及天文志未竟和帝詔其女弟
昭就東觀藏書踵成之顔師古注觧世稱班史忠臣范
史自言體大思精矜詡太過然類次整齊格律精深所
以繼班馬而並稱也若荀恱之漢紀辭約事該袁宏之
後漢紀損益精嚴皆號佳史陳壽三國志初成人稱其
善叙事帝魏者以承晉之所承耳未可以厚非也晉書
一百三十卷唐房喬等撰貞觀中以何法盛等十八家
晉史未善詔房元齡與褚遂良許敬宗再加撰次乃據
臧榮緒書増損之又命李淳風李義府李延壽等十三
人分掌著述敬播等四人考正類例其書成於衆手有
叢冗之譏焉若沈約之宋書蕭子顯之南齊書姚思廉
之梁書陳書魏收之後魏書李百藥之北齊書令狐徳
棻之周書備數以紀一朝而已自李延壽南北史出刪
繁補闕論者謂其過本史逺甚故八書雖不廢而延壽
之作巍然傑出矣隋書惟志最善本末兼明極有倫理
由善用志寧淳風等之才也舊唐書多所闕畧故宋仁
宗詔修之歐陽紀志宋祁列傳書成稱事増文省宜勝
於舊而非出一手未為全善列傳字多竒澁識者訾之
舊書不得列於十七史以崇新而不敢收舊故也梁唐
晉漢周書開寳中詔修之薛居正監其事後歐陽修以
其書繁猥失實重加修定歿後始聞於朝取以刋行人
稱能繼馬史故薛氏之書寖微矣宋遼金史比於自鄶
以下元史義例多缺實以成於倉猝後人欲為刪定非
網羅遺軼胸具别裁者未能從容濡翰也夫正史莫著
於二十一史者以皆紀傳之體也若編年之體則沿起
於左氏繼之者為漢紀至宋而通鑑成於洓水綱目正
於紫陽編年者無能出其範圍矣金仁山之前編商輅
等之續編式遵前軌亦自可觀世謂作史三長其論發
於知㡬誠無以易史通一書詆訶古人鮮能免者而劉
所自運未有以表厥長知之非艱行之惟艱不其然歟
讀史者誠留意於因革損益之宜兵農食貸之制舉千
百年之典故瞭如指掌洞悉胸中将不徒擅長於蘭臺
石室而所以潤色
皇猷以襄
朝廷之隆理者固有在矣
　　史論　　　　　　　　　　　　齊召南
自尚書春秋準左右史之法各為一體而漢以後之史
體亦分為二司馬遷效尚書創為紀傳班固因之以成
漢書後世為史者勿能易今所稱二十一史是也夫以
一代之史作者多至數十家其後乃推一史為正累代
皆然然求史才如遷固不可得也求遷固不可得况求
駕遷固而上之乎彼遷史不始遷也父談開其先而又
褚少孫補也固史不始固也父彪開其先而义女弟昭
踵成也遷史有裴徐鄒許劉之音觧而唐司馬貞之索
隱為最固史有服應孟晉崔孔諸葛夏侯包蕭諸家之
音注而唐顔師古為最二史尚矣蔚宗後書自稱體大
思精毋亦班固劉珍之紀傳崔實邊韶延篤朱穆盧植
馬日磾蔡邕楊彪之述作本自詳贍謝承華嶠謝沈袁
山松之後書各有可觀萃衆長者易為力乎然以較二
史則有間矣荀恱漢紀三十篇詞約事詳袁宏後漢紀
三十巻號為精宻特以世方目紀傳為正史故以編年
為旁書也陳壽負良史才致張華稱善夏侯輟筆范頵
贊其詞多勸戒固亦不誣而紀魏傳蜀終乖大統後儒
譏之然足與三史頡頏此書而已晉史自陸機王隱干
寳何法盛臧榮緒而下作者十八家唐太宗謂其才非
良史書虧實錄乃詔房元齡褚遂良許敬宗來濟陸元
仕劉翼李淳風李義府薛元超上官儀崔元功辛元馭
劉允之楊仁卿令狐徳棻李延壽張文恭李安儀李懐
嚴等二十一人或分掌著述或考正義類而凡例出敬
播者為多然廣採世說搜神贊論俱尚駢麗非史體也
沈約宋書蕭子顯齊書姚思廉梁書陳書魏收魏書李
百藥北齊書令狐徳棻北周書皆為一代專史而南北
分土彼此相訾詞皆失實李延壽繼成父志乃括宋至
陳為南史括後魏至隋為北史唐書稱其逺過本書然
好記稗官小說而於志闕如又不若宋齊後魏三書於
典章制度為該備也魏徴等撰隋書其志三十巻用于
志寧李淳風諸人之所長歴久始就故晉隋之善在乎
志而隋志尤足上繼班書唐自令狐徳棻吳兢韋述栁
芳于休烈等賡續撰述事迹稍偹石晉宰相劉昫為紀
二十志五十列傳一百五十說者謂其繁簡不均多所
闕漏宋嘉祐中歐陽修宋祁新書成表稱文省於前事
加於舊雖子京語尚僻澀取譏當時然其於舊書也廢
舊傳六十増新傳三百三十一又増志三表四刋正補
綴之功斯亦勤矣必謂新不如舊豈通論哉薛居正五
代舊史胡旦以為褒貶失實歐陽輯之如家人五代之
臣死節死事一行雜傳皆自創義例有關綱常文章之
羙㡬與遷固同風而實事或闕是以後人艶其才而亦
不免或思舊史也宋遼金三史俱出元臣托克托等遼史
疎畧其無足怪宋史繁冗特甚尋常之事功亦有專傳
數見之奏疏敷衍成篇巻㡬五百而軼事仍多葢新唐
之弊在節省宋史之弊在鋪張過猶不及其失均耳金
史於三史中最稱明簡以野史之亭歸潛之志具有可
徴故也史之訛舛至元而極或一事互書或一人兩傳
皆未暇審定夫以宋濂王褘與汪克寛胡翰陶凱陳基
趙汸髙啟徐一䕫等三十人俱耆儒宿學觀其凡例紀
凖兩漢志凖宋史表凖遼金傳恭酌於累代亦云善矣
而其書則并宋與金之不若何哉限期太廹以十三月
而成一代之書雖遷固不能工也史之善莫如世其家
次則莫如專其人又次則寛其嵗月遷固世其家者也
李徳林百藥姚察思廉李大師延壽亦世其家者也陳
壽范蔚宗沈約蕭子顯魏收及歐陽修於五代則專其
人者也至開局分任衆臣自唐修晉隋二書始而唐書
宋遼金元之史如之然修元史之嵗月促矣是二十一
書有史官之史有文人之史有小人之史遷固其史官
之史乎陳壽簡質猶為近之李延壽瑣碎則史而流於
禆矣蔚宗小人也其書文人之史也歐陽修君子也其
書亦文人之史也北齊北周梁陳皆然而陳周為優南
齊最下此固曽鞏之論所謂才不可强者耶晉隋唐宋
以至元史皆雜出於文人而晉隋之志則史官之史矣
宋魏二書以小人而為小人之史何足道哉若夫編年
之書漢紀之後代多作者亦與正史埓宋司馬光奉詔
撰通鑑得劉攽劉恕范祖禹以分其任修之十九年而
書成起周威烈王至後周顯徳治道得失如指諸掌朱
子因而綱傚春秋目倣左傳天道明而人事備筆削謹
嚴能正通鑑之失而芟其繁麟經而後未有若此書者
也總之史才最難非劉知㡬所云兼三長者未足當之
而其人非有聖賢之道公正之心雖具三長猶未盡善
史豈易言乎史如遷固至矣遷失而固譏之固失而蔚
宗譏之王通且謂史之失自遷固始編年如通鑑至矣
而帝魏冦蜀不能引習鑿齒蕭常之書武后中宗不能
援沈既濟孫樵之議其餘差謬得綱目而大義始明又
况外此之紛紛撰記者哉正史之外旁史野史雜史每
書藝文經籍志其篇目浩如烟海其可佐正史而備缺
畧如古之漢紀後漢紀元經唐鑑南唐書東都事畧隆
平集名臣事畧諸畧恭考互訂豈無待於博雅之士歟
(臣/)淺陋不足以應
明詔之問(臣/)謹對
　　復見天心論　　　　　　　　　萬松齡
嘗思易之為書廣大悉備而八卦始於乾坤乾之彖傳
曰大哉乾元萬物資始坤之彖傳曰至哉坤元萬物資
生元者何仁也仁者何天心也乾坤不外於一元即不
外於一仁乾能統天坤之資生又不外於乾之資始是
易之所包者至周而易之所斂者至宻夫亦以天心統
之而八卦之義偹即六十四卦之義亦無不偹然則復
見天心之一言誠善於言易者也試論之夫復者陽之
始生也有象之先隂含陽故河圖之數常用偶剥之盡
而為坤陽氣已生於下積之一月而一陽之體始成故
稱復焉有象之後陽先隂故洛書之數常用竒坤變而
為震陽動於下而以順上行自是而為臨為㤗則天地
交而上下通矣復之為象外坤而内震震非乾也而彖
曰復見天地之心此其義何居乎葢隂極而陽生剛徳
方長而有日進之勢故震之初爻即乾之初爻也一陽
生五隂之下而聖人貴之以為此天地之心之所在誠
以一者萬物之所從始也仁也仁統四徳而常存春貫
四時而常在故亨者元之暢遂利者元之歛藏貞者元
之堅固四時不能離春以成四徳不能離元以立也亦
明矣夫陽有方長之機隂即有日退之勢萬物莫不胚
胎於此焉故曰所從始也邵子有曰乾遇巽時為月窟
地逄雷處見天根天根月窟閒來徃三十六宮都是春
地逢雷即復之象也一陽乘令而衆隂退而聽命焉故
不獨陽卦為陽即隂卦亦無非陽也舉三十六宮而八
卦盡於此矣則復之初爻為八卦之所從生亦較然可
覩矣故以象而言之則謂之根合理與氣而言之則謂
之心天根即天心也且復之為卦於律也為黄鐘於月
也為冬至邵子又曰冬至子之半天心無改移言天而
地該乎其中矣雷方出地乾乃統天萬物未生機則已
著然則復之初爻即謂六十四卦三百八十四爻之始
可也體仁之君子惟能明乎資生資始之義知八卦不
外乎乾知乾不外於初爻由是而盡仁由是而盡義與
禮智則天徳全而王道偹矣
　　禮以養人為本論　　　　　　　王㑹汾
盛王之治必以禮為先者非徒樂其威儀之羙度數之
繁也必将有不容已於天下者而後制之以為法於天
下此當世所以羣焉樂趨至於傳百世而不冺者也葢
自古敦龎淳厚之治非一切法制禁令所能成惟探乎
風俗人心之本而一一有以維持而固結之然後斯民
可與為治而不可與為亂漢儒劉向言禮以養人為本
請論之夫民生一日不安則天下不治将欲安之務先
養之而養之之具将安出哉民具血氣心知之性而即
有聲色臭味飲食男女之欲隨時而動逐物而遷凡可
以養其身者無弗致也逞嗜慾而侈忿争力勝則相搏
智勝則相殘其所以異於禽獸者葢無㡬耳聖人以為
聽民自養而不使之善所養則四肢口體皆足以傷生
而害性欲使去危即安是孰有善於禮乎禮也者内主
於敬而外極其文敬則有所不敢而惰慢邪僻之氣無
自而入焉文則有所不可已而一切周旋進反等級隆
殺之間必為之立中制節焉凡其委曲煩重皆世俗之
所謂拘苦而難行迂濶而不情者而先王必曲盡夫精
微用以柔其傲氣防其憤心閑其逸志流示於耳聞目
見之地而漸漬於肌膚性命之中誠懼隄防一虧而斯
民将有一旦卒然不可救之患也夫是以智者循理愚
者守法兵革不用夭札不興其始甚難故其終有所甚
易其始也鄭重遲回而不敢以驟合故其後也至於久
逺而不廢先王所以蟠結人心綱維世俗馴至於大順
大化者恃此而已矣荀卿曰禮者養也人徒知稲粱五
味所以養口椒蘭芬茝所以養鼻黼黻文章所以養目
而不知恭儉荘敬乃所以養安也萬物安民生遂型仁
講譲舍禮無由是故王者貴焉若夫慶賞以勸善刑罰
以懲奸非顧不用也然禁之於已然之後不若制之於
未然之先故曰教化所恃以為治也刑罰所以助治也
廢所恃而立所助豈得謂知本者哉夫鍼砭但施於一
時而芻豢實供於朝夕未聞藥石之可代膏粱也賈生
謂導之以徳教者徳教洽而民氣樂敺之以法令者法
令極而民風哀哀樂之感治亂分焉董子亦言陽常居
大夏而以生育養長為功隂常積於空虚不用之地諸
儒之說足相發眀養人者亦務求其本而已矣
　
　
　
　
　
　
　
　
　
　
　
皇清文頴巻十
欽定四庫全書
皇清文頴巻十一
　說
　　八音樂器說　　　　　　誠隱郡王允祉
八音之樂各從其類而制器尤宜探其體要書曰詩言
志歌永言聲依永律和聲八音克諧無相奪倫葢生於
人聲成於樂器而宮調運於其中所以節人聲而裁樂
器也古聖人初制律吕以和五聲然後被之八音金石
有厚薄重輕之差匏竹有空竅短長之别絲音則徽柱
散實以分聲調土樂則中空容積以較度分革木雖止
一聲亦皆有所由起要之莫不以律吕五音之倍半凖
其損益葢絲與金石為一類假人力以生聲者也竹與
匏土為一類假人氣以生聲者也革與木為一類所以
為樂之節奏者也然八音之中偹律吕隂陽之體叶宫
調聲字之全惟絲竹為最要何也金石之器以律呂實
積容受分量較其厚薄重輕古有特鐘特磬編鐘編磬
又有鏞鐘鎛鐘金錞金鐲金鐃金鐸後世變為方響雲
鑼之類其為體也雖各不同而為用則一器獨限一聲
而已匏之器曰笙曰簧大者為巢小者為和又曰竽蓋
古者皆以匏攢衆管而近世不用匏以木代之月令曰
調竽笙箎簧則與竹音並列久矣土之器惟壎有頌壎
雅壎之異樂記所謂徳音之音也其聲生於空竅其分
定於容積與竹音同革木之器雖不以律呂之法為凖
則而其度分亦皆依黄鐘而得數記曰鼓無當於五聲
五聲弗得不和其大者為雷鼓靈鼓路鼓鼖鼓鼛鼓晉
鼔小者為鼗鼓應鞞相鼔􁇭鼔又變為要鼓杖鼓羯鼓
銅鼓國語曰木以節之上古惟柷敔後世増為舂牘又
變為拍板要之革與木皆所以應和樂之始終節奏耳
夫六經所載八音偹具然堂上之樂貴人聲而以絲音
為主虞書戞擊鳴球搏拊琴瑟以詠樂記清廟之瑟朱
絃而疏越一唱而三歎是也堂下之樂貴人氣而以竹
音為主商頌所謂嘒嘒管聲戴記所謂下管象舞夏籥
序興是也凡升歌笙入間歌合樂未有不以絲竹為要
領者竹之聲在虚虚之多者聲濁少者聲清而多少之
數定於中空之圍徑短長絲之聲在實實之多者聲濁
少者聲清而多少之數定於絲綸之巨細分度所以然
者竹音之樂十二律呂為之本相與比例推求而取其
聲由於比例推求而得其數其圍徑長短加分減分總
不越乎十二律呂之範圍大者用其大體本形之度分
小者用其小體本形之度分而後竹音諸樂之聲字各
歸於律呂之位而各應於律呂之宮調焉其器之最古
者惟排簫具十二律呂之正加以二倍律二倍呂共為
一十有六管各一聲備聲字清濁之二均合於鐘磬而
為諸樂之主宰其餘為簫為笛為箎為管之屬而匏之
器同施於竹其制為笙要之其體皆自黄鐘之倍半而
生其設孔也則又自律呂相和而成故備聲字清濁於
器而得適於用焉葢竹音諸樂依人之氣而生聲故本
之中空容積之多寡而無與乎形體厚薄之度分也絲
音之樂五聲二變為之本相與比例折取而察其聲由
於比例折取而得其分其絲綸巨細徽柱逺近總不越
乎五聲二變之範圍大者用其大體本絃之度分小者
用其小體本絃之度分而後絲音諸樂之聲字各得五
聲二變之位而各應於律呂之宮調焉其器之最古者
惟琴與瑟後變而為筝為筑為琵琶為月琴之屬而琴
瑟最正記有大琴大瑟中琴小瑟三禮圖又有雅琴雅
瑟頌琴頌瑟之類所言體制雖殊而大絃則皆起於下
徴之分取音必合於三分損益之法其聲位始正葢絲
音諸樂依人之力而生聲故本之絲綸之巨細長短而
無與乎形質之大小也今列諸樂器所得之度分所應
之聲字而辨其體用必使絲竹之器一皆協於十二律
呂五聲二變之正而衆音之器所應宮調聲字又皆協
於絲竹之音然後諸樂之大本可得而論焉古之樂器
不得其實即今之樂器而索之律呂宮調其聲字無不
符合者正由三分損益之理為之體而隔八相生之義
為之用故也至於諸樂之器數形體孔徑度分古今稍
有更變者葢緣古者一律一呂各為一聲而後世備衆
聲於一器當其一律為一聲則合七律為一均而不見
有餘及乎備衆聲於一器則一器名為一均且或一均
而該衆調而不見不足今古雖殊其器一也器即不同
其理一也是以聲音之微妙全在虛實之分虚者氣之
所發而實者體之所存氣與體鼓動之間而天地之和
應焉在氣數或閱因革而有變更聲氣之元則亘古今
而無新故寓諸八音而氣以行焉體以成焉推之六合
之内四海之外此音同此理同也推之百世之上百世
之下此理同此音同也是故不知古樂而溺於今非特
不知古并不知今也必復古樂而不屑於今非特不知
今終亦無從復古也爰考古今諸樂之異同詳其制於
各篇之内因取八音之大綱約於一篇而總序之云爾
　　古今易說　　　　　　　　　　陳廷敬
易於六經最古遭秦燒書以卜筮獨得存最為完書最
古而完而今所傳者特為淆亂視他經為甚焉樂既㪚
亾二禮經晚出雖闕然幸不為後人所亂書得之孔子
屋壁詩頼諷誦以存雖不無殘脫然考詩書之序或皆
繫於篇末或自合為一篇其始皆不亂於正經書自孔
安國詩自毛公始别序入經冠之篇首朱子除其序各
合為一編以置經外而復詩書之舊焉春秋一經三傳
初皆别行漢以來儒者欲省學者兩讀至以公榖配經
左氏分傳附經之年朱子雖未及詳定而亦别出左氏
經文葢将以復春秋之舊也經之存者五惟易最古而
最先亂已而幸正之卒又亂焉藝文志云易經十二篇
顔師古謂上下經及十翼葢古經也漢費直以彖象釋
經附於卦後今乾卦起大哉乾元至用九天徳不可為
首是其例也雖其初加一傳字以别於經然十二篇之
經直已亂之矣漢鄭康成注易合彖象於經而所謂彖
象不連經文者猶在也至魏王弼注易用康成本又増
入乾坤文言雖加彖曰象曰文言曰以别於經然直之
所既亂者弼又從而亂之若說卦等篇仍其舊總曰繫
辭自是世儒知有弼易而不知有古經矣程子作易傳
因弼本未暇更正嵩山晁說之考訂古今釐為八巻卦
爻一彖二象三文言四繫辭五說卦六序卦七雜卦八
而呂氏大防周易古經上經一下經二上彖三下彖四
上象五下象六繫辭上七繫辭下八文言九說卦十序
卦十一雜卦十二王氏原叔家古易本卦辭一彖辭二
大象三小象四文言五繫辭上六繫辭下七說卦八序
卦九雜卦十東萊呂祖謙則定為經二巻傳十巻上經
一下經二彖上傳一彖下傳二象上傳三象下傳四繫
辭上傳五繫辭下傳六文言傳七說卦傳八序卦傳九
雜卦傳十朱子本義從之故朱子曰經則伏羲之畫文
王周公之辭也并孔子所作之傳十篇凡十二篇中間
頗為諸儒所亂近世晁氏始正其失而未能盡合古文
呂氏又更定著為經二巻傳十巻乃復孔氏之舊云按
朱子之言幸古經之復正也明永樂時修五經大全易
則從程傳元本而本義則以類從夫以程子未及更正
之經取朱子從古經說易之辭割裂參錯於其間使古
經已正而復亂而最繆戾者簡首仍載朱子幸古經復
正之說而又不言其不從古經之故是則所謂復孔氏
之舊者果安在乎至使前賢之意乖剌不明至今三百
年餘未有能正之者也成化間奉化學教諭成矩謂世
之讀易者先本義而後傳遂獨刻本義行於世今家傳
户誦者成矩之書也夫朱子因古經作本義明初諸人
以本義參附於傳而一之已失朱子之意矣然猶日此
集諸儒之說非專朱子之書也今矩所訂之書儼然朱
子之書世之學者遵信之而不復知其舛譌之若此也
葢易之最古而完者及今猶可考見故與世諗焉
　　春秋為史法說　　　　　　　　陳廷敬
春秋聖人之史也非經也後世謂之經也有史官之史
未經筆削之春秋是也有聖人之史既經筆削之春秋
是也聖人之史古無此體乃夫子斷自聖心創為義例
為萬世不刋之史法也杜預曰遵周公之遺制又曰明
周公之志以為明周公之志則可以為遵周公之制則
不可桞宗元言杜預謂例為周公之常法曽不知侵伐
入滅周公之盛時不應預立其法栁子可謂知言矣故
春秋者由周公以來未有此體也聖人為史法以詔萬
世曰其文則史而後之人名之曰經名之經者其意主
於尊聖人而後世遂專以經尊春秋而不知為聖人之
史於是聖人之史法遂亡春秋有達例有特筆達例者
史官之史也特筆者聖人之史也聖人之特筆如化工
之生物不必駢枝儷葉節節而生之而全體已具史官
之達例欲圖日月而繪天地不已難乎曰聖人為史法
以詔萬世後之為史者以春秋為法可乎曰奚為而不
可有聖人之才則可無聖人之才則妄也曰然則如之
何曰姑為史官之史焉烏知後世不有聖人者出與
　　勤政說　　　　　　　　　　　徐乾學
(臣/)伏讀月令明堂十二室天子以時適居所以法天之
行順時之紀勤民事而出治道非獨侈隆其制已也葢
古者皇居取象辰極義取自强不息之意焉
今皇帝景
昊天之成命法
祖宗之恭儉凡宮室制度自非國本所闗政事所出無
替於前無侈於後兹勤政殿在西苑以嵗之夏日聽政
於其中每旦接對羣臣批覽章奏少暇則紬繹經典繙
閱圗史(臣/)某起家侍從待罪公卿之後常因奏事殿中
得奉清燕流覽寓目殿不甚閎敞視正殿絶差前為長
廊中闢層軒體製朴畧羣臣仰頌
聖徳以為唐尭土堦大禹卑宮殆無以過(臣/)深惟天行
無息之義以為人主惟能勤而後能儉勤則清明之氣
勝物莫投其所好故不與儉期而儉至不勤則晏逸之
志勝物得進為之主故不與奢期而奢至由此觀之相
因之理必至之㡬也(臣/)竊覩
皇上深宫問夜未明求衣至於日昃不遑上自宮府下
逮黎庻外及山陬海澨日入月出之所惟恐一事之未
理一物之未安即位二十五年兢業常如一日間者鯨
鯢蕩定兵革偃息海宇乂安民生樂業羣工體
宵旰之勤詞人進太平之頌願
怡神暇景閒日
視朝
皇帝赫然震動竦然吁咈益勵憂勞無敢怠惰功業已
盛而常懼其荒民庶已安而獨居其瘁是以侈心遏絶
儉徳益光漢臣有言古之王者未有不始於憂勤而終
於逸樂竊觀詩書所載雅異於此周公進陳無逸文王
日昃終身未聞其以逸樂繼也然則䖍始之道方自今
日載筆之臣豈能紀其萬一昔華林有清暑之賦驪山
著九成之碑並鋪張巨麗有乖典則(臣/)躬述
聖徳上窺大易自强之義逺覽尚書無逸之訓推陳尭
禹不與之衷發明文王小心之徳雖未能編之詩書亦
庶㡬垂示來者謹拜手而為之說
　　周禮三徳六徳說　　　　　　　李光地
大司徒以鄉三物教萬民而賔興之一曰六徳知仁聖
義中和二曰六行孝友睦婣任恤三曰六藝禮樂射御
書數至師氏以三徳教國子則一曰至徳以為道本二
曰敏徳以為行本三曰孝徳以知逆惡教三行則一曰
孝行以親父母二曰友行以尊賢良三曰順行以事師
長保氏則養國子以道而教之六藝又大司樂以樂徳
教國子曰中和祗庸孝友夫其名之若是其不同何也
曰此正成周之盛育材造士之方小大有品而先後有
倫不可不察也夫鄉三物之教者鄉學也所謂小學也
師氏保氏之教國子者國學也所謂大學也若夫大司
樂掌成均之法而合國之子弟則正典樂教胄之司皆
所謂大學也小學之教則先行而後文孔子謂行有餘
力則以學文是也大學之教則先知而後行孔子所謂
博學於文約之以禮是也然皆以身心性情為之本故
又有養之於文行之先者所謂徳也此則不以小大之
學而有殊者也鄉三物之教先之以徳次之以行次之
以道藝其序明矣若師氏之教大司樂之教則不離乎
三物而有深於是者其曰至徳即修其知仁聖義中和
之謂也徳修則有以進乎道藝矣故曰以為道本其曰
敏徳即勤於禮樂射御書數之謂也學明則有以措諸
躬行矣故曰以為行本其曰孝徳即篤於六行之謂但
自民閒言之則有婣睦任恤之事自國子言之則以取
友親師為要故彼六行與此三行為不同也行篤則有
以治人之悖亂矣故曰以知逆惡然則三徳即三物之
事也以其皆欲得之於心故皆貫之以徳以其欲修徳
明道而不徒為匹夫之行也故先道於行也凡經言道
者即謂六藝故每以徳行道藝竝稱而保氏教之藝者
即其養之道之實也至於大司樂之六徳則正與師氏
相表裏葢知仁聖義必以中和為極故中和即至徳也
六藝之業在敬而有常故祗庸即敏徳也六行三行皆
以孝友為先故孝友即孝徳也由此言之名雖有異豈
不同條而共貫哉孔門之教文行忠信文即六藝也行
即六行也忠信即中和而所謂至徳者是也異日又曰
徳之不修學之不講聞義不能徙不善不能改是吾憂
也又曰君子不重則不威學則不固主忠信毋友不如
已者過則勿憚改是皆以徳為道本而以學為行地周
公孔子之道其揆一而已矣或曰聖之道大矣列為六
徳以教鄉民何也曰六徳而充其至皆聖人之事也不
獨聖之一字然也然愚嘗疑聖字乃禮字之誤葢不應
四徳俱全而獨闕一焉且循貞元之序求之亦當作禮
字四徳俱備而貫之以中和中庸之蘊也
　　敬義說　　　　　　　　　　　李光地
自古聖賢相傳心法之要大率不外乎兩端虞書欽明
欽其體也明其用也安汝止體之静而正惟㡬惟康用
之動而宜也禹作洪範九疇其要在敬用五事葢自一
身貎言視聽之則以至萬物萬事之理無非事者然必
以敬為體而後五事之用可以各盡其職湯武因之是
以有以義制事以禮制心之誥有敬勝怠義勝欲之書
太甲成王反乎此而自訟故曰欲敗度無義也縱敗禮
無敬也維予小子不聰敬止亦此意也以及中宗之嚴
恭寅畏天命自度髙宗之恭黙思道皆是尭舜禹相傳
心法夫子特著其㫖於易曰敬以直内義以方外敬義
立而徳不孤不孤云者體用兼流其徳不偏也曽子之
學獨得其宗其述大學主於誠意以明明徳於天下為
善去惡謹獨之說雖若專以義言者然非敬則不能謹
非有本體之誠則亦不能隨事而致其誠矣葢自養之
小學已教以恭謹之道既入大學復進以窮究之功庶
㡬心存理明則遂使之謹獨以誠其身葢包乎敬與知
而竝進非截然而有彼此先後之殊也子思之作中庸
自戒謹恐懼以致其中自誠明而尊徳性以至大徳敷
化而同乎至誠之歸皆由敬而造之之事也自謹獨以
致其和自明誠而道問學以至小徳川流而極乎聖人
之盛皆由義而充之之功也孟子七篇多示人體驗擴
充之要然非其心惕然而存則不能察仁義之端而充
廣之必矣故其所謂操存得養求放心立大體存心養
性云者以為專以持敬言固不是以為有義無敬有察
識擴充而無操持涵養亦非也就其對舉言之者則存
其心以操持其心言也養其性以充長其仁義言也亦
敬義之說也周子通書首言存誠敬之事也下言謹㡬
慎動義之事也故後又合而言之曰君子乾乾不息於
誠然必懲忿窒慾遷善改過而後至程子謂涵養須用
敬進學則在致知又曰敬則天理明又曰未有致知而
不在敬者又曰佛氏敬以直内則有之義以方外則無
也既無義則其直内豈有是處其論孟子之養氣也以
為必先有事於敬然非集義則亦無事皆此意也朱子
之言尤極剖晰葢曰致知不以敬則昬昧紛擾而無以
察理義之歸力行不以敬則頽墜放肆而無以踐理義
之實則敬與知行渾然合一相須竝進亦可見矣今人
以為敬自敬知行自知行而不知其相為表裏而未始
相離也其以中庸戒懼慎獨兩節俱言持敬而未及知
行者此固拘牽文義不通之說其或知省察之兼乎克
治矣亦未敢訟言謹獨之即為行又復不知其中即有
窮理之功也且以首節屬之静次節屬之動静則用敬
動則用謹自古聖賢相傳夾持心法皆支離割裂而不
可㝷矣原夫道不可須臾離之意則敬蓋為義而存不
然則是異學之操其心不足尚也故不特念慮之起事
物之交義於是乎在而必敬以察之由之當乎萬感不
至百慮未萌而此心昭然坐立必端舉止必謹固即敬
與知行夾持之效而為應用之根歴考朱子平日用功
之要及其章句或問之言微指精義可以推見惟其講
貫詳宻而聽問之下鮮能好學深思以意逆志者故語
類所記時多出入使覽者莫知一是之歸而各以意為
說章句既常戒懼而於此尤加謹焉兩語驟觀之似畧
分晰然其意則以為既常存其心矣而凡善惡之㡬尤
必省之治之以致其謹正如周子所謂不息於誠又必
懲忿窒慾遷善改過而後至者得其意而讀之其說固
無弊也或問之言讀之亦如章句之指無不可通惟大
學謹獨章句以意為心之所發學者不能無偏於動之
疑殊不知誠身工夫日用之間一動一静無有欠闕非
專就發處言也葢方其寂然未感之先而惺然之念自
在當此之時動容整貎而不使有惰慢邪僻之干亦即
所謂謹其獨而誠其意者若必待其念之有所著於事
而後謹之則工夫有所脫漏而誠之本反失矣葢意者
心之用而主於心貫乎動静而常存非必其應事酬物
義利鬭進之時而後有也觀章句言欲自修者知為善
以去其惡則當實用其力而禁止其自欺則直以知為
善去惡之念當意字矣固不專就發處言也其以心之
所發為訓者葢即所謂心之用而主於心者耳以是而
推中庸兩節知其皆包動静以立言葢自覩聞以至於
不覩聞無不敬自隱微以至於顯見無不謹也或曰子
以敬義分屬中和且以後章誠眀尊徳性道問學言之
矣今言一動一靜敬義合一而不可分則中和者未發
已發子思子固分之矣曰敬以直内而主心敬非中敬
而無失所以中也義以方外而主事義非和精義流行
所以和也且静之中非無義而主於心言則以敬為體
故可屬乎致中也動之時非無敬而主於事言則以義
為用故可屬乎致和也誠明與尊徳性道問學之說亦
如是而已矣葢凡聖賢之言兩端者如誠明敬義知行
之屬若隂陽在天地間雖一息未嘗相無而亦各有迭
王之候黙而識之無以執一而廢百焉則其若相反者
正其所以相為發明而又何悖乎
　　河圖洛書說　　　　　　　　　施閏章
道渾渾而無形也而或見諸象象頥而不可紀也而或
該之以數象數既形而道存乎其中故道之大原出乎
天而天不能秘道散見乎物又或假物之尤異者以呈
象數而聖人者仰觀俯察逺取近思於是河圖洛書之
說著焉其事至神竒其理則至平也何也天地之道盡
乎隂陽有隂陽則有竒偶有竒偶則有相生相代錯綜
變化循環於不已皆天地自然之數也自河出圖而兩
儀四象八卦之象皆出其中故庖犧因之作易自洛出
書而範之初一以至次九之數悉出其中故神禹因之
叙疇其理皆以數見數有多寡之不同理未嘗不一也
圖以五生數統五成數書以五竒數統四偶數似異矣
而自一六以至五十其相配則無不同圖之生成同方
書之竒偶異位似異矣而同方者分内外異位者同比
肩則無不同圖得數之全書得數之九似異矣然圖之
有十以五得五而為十初未嘗有十也書雖無十而一
九二八之對皆含十亦未嘗無十也天地之數皆五而
圖書皆以五居中其文之所謂七前六後戴九履一者
環繞於其外則隂陽竒偶配合以生成南北東西運行
以參互者位次若有定而變化無終窮其數皆始於五
之居中也虛五之中即太極也圖主生數其中五即具
五生數之象書主竒數其中五即具五竒數之象則所
謂五十有五與四十有五者皆具乎五數之中雖書之
為數似縮其十然河圖而虛其十即為書之四十有五
洛書而積五與十即為圖之五十有五圖之一六為水
二七為火即範之五行範之九疇之目又即河圖之總
數也數之盈乏或殊虚其中之十五與五則隂陽又各
得二十而均也劉歆所謂河洛圖書相經緯八卦九章
相表裏者是也宋儒辨之尤詳至九峯蔡氏謂圖經四
聖而象已著範錫神禹而數不傳於是覃思極變作範
數八十一章而其義理殫盡雖更僕不能數也安俟一
一而剿說之㢤歐陽氏又起而疑之則吾所不敢知也
要之隂陽一理乾坤一畫羲不待洛書而畫易禹不祖
河圖而衍疇程子以謂即無圖書八卦亦須作葢言天
地隂陽之理已具於聖人之心也若夫易範既成則其
通變化而行鬼神者昭然若日星即不言圖書亦所謂
善易者不言易也
　　改過說　　　　　　　　　　　汪　琬
　　魏環極先生教予以讀書改過予故為是說
昔者聖人之作易也有竒有偶其用則為剛為柔剛柔
互居其位而後吉亨利无咎凶厲悔吝之象生焉葢教
人趨避之道至矣而又於䷚頤卦之後系之以□大過
其在頤曰山下有雷君子以慎言語節飲食聖人以為
言語飲食特細故耳及其不慎不節則必為過之大者
故以大過繼之孔子為易繫辭曰顔氏之子其庶㡬乎
有不善未嘗不知知之未嘗復行夫知而不行此即改
過之道也吾謂善改過者始乎悔而成乎勇晝之所為
夜而思焉少盛之所為壮老而思焉舉凡言語之不慎
飲食之不節以失其身取怨尤於人者不可謂不多矣
自非剛愎之士思之其有不悔者哉然悔之未㡬而因
循揜護之念復作不曰姑竢諸異日必曰此不足以累
我及其甚也至於敗名裂檢而不顧豈有佗哉患在於
不勇耳吾嘗辟之此其執若江河然當其将潰也不過
一簣之土數尺之隄足以維持而控禦之釋此不為則
将汜濫四出而無所底止天下之人嘗忽之於未潰之
時而欲救之於無可如何之後孰知埶之所至固有一
敗而不可復返者也過之不改何以異是吾故曰必乗
其悔而以勇承之其斯為善改過者矣
　　忠恕說　　　　　　　　　　　汪　琬
子曰參乎吾道一以貫之曽子曰唯子出門人問曰何
謂也曰夫子之道忠恕而已矣蘇子曰一唯之外口耳
俱喪而門人方欲問其所謂此繫風捕影之流何足實
告哉汪子曰此非子瞻之言也洵如此言則是疑曽子
為妄語也而可乎子思曰天下之達道五所以行之者
一也朱子釋之以為一則誠而已矣葢古之聖賢微而
斂諸身心性命廣而放諸天下國家無不根柢於誠者
惟誠故能通惟通故能久曽子之學傳於子思子思之
後則孟子所得為尤深其曰萬物皆備於我矣反身而
誠樂莫大焉是即一以貫之之說也强恕而行求仁莫
近焉是即忠恕而已矣之說也故聖人之所謂一者惟
誠學者之所謂一者惟忠恕由忠恕以為誠也是猶取
穀而舂之而簸之而炊之以為食取絲而繅之而織之
而紉之以為衣日積月累未有不至者葢始乎勉然而
終乎自然是亦聖人之學也已故曰誠者天之道也誠
之者人之道也忠恕違道不逺
　　惜隂說　　　　　　　　　　　陳遷鶴
讀史得晉陶侃之言未嘗不肅然興起也大禹之惜寸
隂也緝熙光眀於道徳陶侃之惜分隂也踴躍奮迅於
功名要其不自暇逸之心聖人豪傑之所同而已矣夫
天與日月循環運行閱晦朔歴嵗時統而為元㑹莫可
紀極自其微而察之欲求須㬰瞬息之間而不得則皆
寸隂分隂之積也古君子之為學也七年而為小成九
年而為大成其功非可以旦夕至然而致知力行强立
不返摩厲其心志調習其氣血觀天察地考證萬物以
自通於性命之原者未嘗一日不恪恭震動而或出於
玩時愒日之為故其學日以勤而其徳日以進自其微
而察之豈惟日進而已哉朝而考業晝之所得則有異
焉晝而講貫夕之所得則又異焉葢至一語一黙一視
聽一出入之間新故不相襲而變化生於心矣自其為
士而至於為聖賢日新月盛不自知其所以成則皆寸
隂分隂之積也其出而為國家之用也事無大小務竭
其力而盡其材前無所諉後無所待不敢有頃刻之偷
惰是以所行則必至所向則有功古之人所以不可及
者豈徒才徳過人哉亦恃夫惟日不足之精神廹於中
而奮於外也孔子曰學如不及猶恐失之又曰後生可
畏皆善言惜隂者也夫禹大聖人也然其與臯陶相警
戒也禹曰思日孜孜臯陶曰思日贊贊則寸隂之惜未
嘗一息㤀也以陶侃之才而皇然淬厲有事則木屑竹
頭經其擘畫無事則運甓以自勞分隂之惜可謂得聖
人之意矣然則為學而不知惜隂必不能困知勉行而
成人一已百之功服官而不知惜隂必不能負重致逺
而成趨事赴功之效易曰天行徤君子以自强不息記
曰君子荘敬日强安肆日偷君子不以一日使其躬儳
焉如不終日詩曰我日斯邁爾月斯征言乎時難得而
易失也茍或稍自寛假而謂一晷刻之懈初何所損遂
至因循漸積日就於荒落而不自知迨其後也即一旦
覺悟而茫茫嵗月已不可追矣可勝悔哉因為惜隂之
說銘之座以自警焉
　　仁義字說　　　　　　　　　　李　紱
仁字從人義字從我仁之為言人也義之為言我也惻
隱之心嘗厚於已而薄於人故必克乎己而後可以及
乎人仁者知有人者也羞惡之心嘗責人明而恕已昏
故必不屈乎人而後可以伸乎我義者知有我者也知
有人而後為仁知有我而後為義故曰仁之為言人也
義之為言我也仁之字從二從人能兼乎人而後為仁
也義之字從養省從我能養乎我而後為義也故說文
義字從我部至正字通始改歸羊部不知字意者也雖
然仁之為人中庸言之孟子又言之天下共知之而共
信之矣董子謂宜在我者而後可以稱義故言義者合
我與宜以為一言以此推之義之言我也又曰愛在人
謂之仁宜在我謂之義仁主人義主我也故曰仁者人
也義者我也春秋繁露之言未必天下共知之而共信
之也且不獨義之觧從我義之音亦從我也書云無偏
無頗遵王之義表記云仁者右也道者左也仁者人也
道者義也葢仁之於人義之於我六書之制㑹意與諧
聲兼而用之也或謂仁義字並諧聲則中庸謂仁者人
也義者宜也豈宜亦諧聲乎曰宜亦有我音也詩云左
之左之君子宜之是也
　　發明本心說　　　　　　　　　李　紱
朱子因陸子教人有發明本心之說遂以頓悟目之而
其實非也陸子全集二十八巻余家所藏宋本與明朝
荆門州儒學藏本撫州家祠本並相同無片言増減嘗
繙閱數十過絶無頓悟二字其生平教人好舉木升川
至專以循序為主積小以髙大盈科而後進即鵞湖之
詩必曰涓流積至滄溟海巻石崇成泰華岑此天下所
共見共聞者其不為頓悟之說也明矣至於發明本心
並非頓悟孟子論乍見孺子入井即所以發明惻隱之
心論嘑蹴之與不受即所以發明羞惡之心而不辨禮
義而受萬鍾者則謂之失其本心陸子發明之意不過
如此非如朱子所謂一旦豁然貫通而衆物之表裏精
粗無不到也故嘗因楊敬仲扇訟一事謂是者知其為
是非者知其為非即敬仲是非之本心此即發明之一
證也其所以必欲發明人之本心者葢專以效法先覺
言學則中材以下必且以資性諉為不能惟知仁義禮
智皆本心固有非由外鑠然後夫婦之愚不肖者皆可
以與知可以能行而人皆可以為尭舜無庸自諉亦無
可自棄此發明本心之教所為不可以已也自聖賢之
學變而為科舉之業剽竊口耳不復以身心體認陸子
之書未嘗經目而道聽塗說隨聲附和咸曰陸氏為頓
悟之禪學不知陸子全書具在絶無此說而循序之教
則無時不然無人不然正與尚頓悟者相反學者試取
陸子全書讀之則知娶寡女者不可誣以撾婦翁矣或
謂陸子既非頓悟之教其弟子慈湖楊氏何以專言覺
悟曰覺非聖學之所諱也先知覺後知先覺覺後覺孟
子不嘗言之乎惟覺悟之後功夫正多既察識必存養
必擴充以四端保四海以親長達天下終身之憂俛然
日有孳孳而敬仲一覺之後純任自然故有過髙之論
梨州黄氏云象山以覺為入門而慈湖以覺為究竟此
慈湖之失其傳也以慈湖為失傳則知陸子之傳不如
是矣天下之人試即吾說求之其於陸子頓悟之誣庶
㡬釋然已夫
　
　
　
　
　
　
　
　
　
　
　
　
　
　
皇清文頴巻十一
欽定四庫全書
皇清文頴巻十二
　解
　　禋于六宗解　　　　　　　　　葉方藹
六宗之說何其紛然未有定也歐陽及大小夏侯言所
祭者六上不謂天下不謂地旁不謂四方在六者之間
助隂陽變化實一而名六者其說茫昧而無據孔光劉
歆以為乾坤之六子水火雷風山澤然山水澤即山川
之屬其說又拘硋而難通賈逵以為天宗三日月星也
地宗三河海岱也既望于山川矣何為復有地宗之祭
乎馬融以為萬物非天不覆非地不載非春不生非夏
不長非秋不收非冬不藏此為六宗既類于上帝矣何
為復有祀天之舉乎鄭康成以為星辰司中司命風師
雨師則不應所祭惟星辰張廸以為六代帝王則不知
已該於羣神之徧張髦以為三昭三穆則不當獨指為
宗廟之祭杜佑作通典以為昊天上帝合五帝而為六
要於上帝之類終為重複似皆非篤論也惟蔡沈本孔
安國引祭法之說曰埋少牢於泰昭祭時也相近於坎
壇祭寒暑也王宮祭日也夜明祭月也幽宗祭星也雩
宗祭水旱也以是為六宗則庶得之矣竊猶有疑焉何
則坎壇雩宗非所當祭也坎壇以祈禳為事言寒暑之
有過不及則禳却而祈求之而已雩宗以嗟禱為義言
水旱之為民患則吁嗟而請禱之而已是寒暑宜祭於
愆期之時水旱宜祭於為災之日舜之攝位而禮百神
也何用乎無故而禳祈嗟禱哉曰如是則六宗者何舜
之咨四岳曰有能典朕三禮謂祀天神祭地祗享人鬼
也地祗莫尊於后土人鬼莫先於宗廟今言望於山川
而不云后土徧於羣神而未及宗廟夫后土其母而山
川其子宗廟其主而羣神其賔舍母而祭子舍主而祭
賔有是理乎六宗者曰時曰日曰月曰星辰曰社稷曰
宗廟爾既類上帝而祭時日月星辰則天神之屬無不
祀矣有社則有稷當時徐州貢土五色以供大社之用
是社稷者帝世之所重也既禋以祭后土而又望於山
川則地祇之屬無不祭矣既告文祖之廟而其餘諸廟
相次祭告以至徧於羣神則人鬼之屬無不享矣意者
三禮皆備而無遺乎學者以禋望皆為合祭則時日月
星辰社稷宗廟一時並舉似非所宜不知禋望各於其
所泰昭祭時不可兼祭乎日王宮祭日不可兼祭乎時
東望而祭泰山無庸兼望乎西西望而祭華嶽無庸兼
望乎東而何獨怪於社稷宗廟也哉㦯謂祭法出於禮
記乃姬公之定典今反以臆說明其不然可乎曰古者
一代有一代之禮凖乎情酌乎義則同而其制度則不
必盡同殷因於夏禮所損益可知也周因於殷禮所損
益可知也夏殷周且不同而何唐虞之有必舍有虞氏
之三禮而別取祭法以為斷此誠不能無惑也
　　春秋謹嚴解　　　　　　　　　李光地
韓子云春秋謹嚴深與孟子懼亂賊荘周辨名分之㫖
合然他日詩云春秋書王法不誅其人身無乃謂聖人
猶有所含隐如答張籍書所謂深其文辭以避咎者而
與謹嚴之意異與曰答籍之書有為言之也若夫書王
法而不誅其人身則正所以為謹嚴之至也且如弑君
之賊州吁華督以下莫不大書而斥言之宗國有諱禮
然而不地不葬之類義例亦已明矣羽父共仲之絶罪
人亦既得矣不斥言之者稱國弑稱人弑說者因謂罪
累上而聖人之有恕辭嗚呼是可恕也孰不可恕也盖
春秋之為信史也從乎告訃而伸大義焉彼亂臣賊子
之戕其君父肯顯然聞於諸侯哉弑不可掩也必將有
所詭其辭諉其罪者矣幸而國有南史董狐之直則已
非然未有不以微賤愚豎當之者也孔子於此將求其
實與非從訃之體也將從其訃與其為失賊大矣今州
縣之中有殺人者而適為貴族桀大其力足自解脱因
而委罪於微賤愚豎官吏甘為之掩覆者多矣将得其
大憝則無徴直以微賤愚豎充之則廢法於是立疑案
曰某州某縣有殺人者庶幾大憝有時得而王法未嘗
廢稱國弑稱人弑春秋之疑案也疎而不漏之義也故
書王法而不誅其人身乃所以為謹嚴之至
　　騶虞解　　　　　　　　　　　李　紱
以獸訓騶虞者註疏之誤也毛傳云騶虞義獸也白虎
黑文不食生物有至信之德則應之後世因以騶虞為
西方白虎以配蒼龍朱鳥元武然毛傳又謂虞人翼五
豝以待公之發鄭氏箋云君射一發而翼五豝者戰禽
獸之命仁心之至既以騶虞為義獸矣又以比君心之
仁仁與義究安屬乎孔疏稱鄭志張逸問傳曰白虎黑
文又禮記曰樂官備何謂答曰白虎黑文周史王㑹云
備者取其一發五豝言多賢也射義注及答志皆言得
賢多引詩斷章也一發而得五豝猶一求而得五賢賢
多則官備按騶虞之詩別未有引用者惟見於節射戴
記謂武王散軍而郊射左射貍首右射騶虞又曰天子
以騶虞為節騶虞者樂官備也此自是騶虞本義若以
騶虞為義獸仁獸於官備之意何涉乎以其不相渉遂
目為斷章盖孔疏傅㑹毛鄭未可以為定解也歐陽公
作詩本義引賈誼新書曰騶者文王之囿名虞者囿之
司獸也陳氏據射義樂官備之說以証之朱子詩敘辨
亦並存其說夫以虞為司獸於官字之義合矣然未見
其為備也且文王之囿曰靈囿以騶為囿名他書無所
攷竊意騶虞皆官名耳周禮夏官有趣馬掌王之馬政
詩所謂蹶惟趣馬者也趣亦作騶戴記季秋之月天子
乃教於田獵以習五戎班馬政命僕及七騶咸駕注云
七騶謂趨馬主為諸官駕說者也疏云天子馬有六種
種別有騶則六騶也又有總主之人併六騶為七故為
七騶春秋左氏傳晋悼公即位使程鄭為乗馬御六騶
屬焉使訓羣騶知禮是騶為官名審矣其官至漢猶存
後漢書梁冀傳桓帝使黄門令具瑗將左右廐騶虎賁
羽林㦸士合千餘人與司𨽻校尉張彪共圍冀第注云
騶騎士也淮南子云喜武非侠也喜文非儒也好方非
醫也好馬非騶也盖自三代至漢以騶為主馬之官未
之或改田獵之事虞人則翼獸而七騶則差馬文王之
政對時育物故葭蓬茁而豝豵五騶與虞皆得其人詩
人因賦其事以羙君不言文王而言騶虞者不敢稱君
而指其侍從之臣如後世稱執事左右之義小雅軍士
怨王而呼祈父亦此意也若虞之為官名則尤不一而
足自益列九官己見唐虞之世周禮太宰九曰藪以富
得民注云藪上有虞掌其政令地官澤虞掌國澤之政
令禮記天子之六府一曰司木注曰司木山虞也月令
季春之月命野虞毋伐桑柘孟夏之月命虞人入山林
毋有斬伐魯語云大寒降土蟄發水虞於是乎講罟罶
鳥獸孕水蟲成獸虞於是乎禁罝羅晋語云叔向退召
舟虞與司馬盖山林川澤園囿之官無不以虞名者故
曰騶與虞皆官名也齊詩章句則直以騶虞為天子掌
鳥獸之官然未若分為二為得官備之意若以騶虞為
獸自漢以後始有其說最前者為山海經稱林氏之國
有珍獸名騶虞司馬相如封禪文云囿騶虞之珍羣亦
似本於山海經然山海經所記皆神仙鬼怪荒忽之事
始見於東方朔對異鳥及劉向對貳負之臣至新莽時
劉歆始上其書於朝方朔事武帝好言神仙鬼怪之事
安知非朔軰所偽撰如神異經十洲記諸書乎古来箋
釋之書備五經之觧釋鳥獸之名無若爾雅而釋獸一
篇若貘白豹甝白虎俱己備著不應騶虞為西方白虎
而獨遺之也吾故一言以㫁之曰以獸訓騶虞者註疏
之誤也
　　經解　　　　　　　　　　　　劉　綸
(臣/)聞述經於漢以上者以宣聖之表章為斷窮經於漢
以下者以考亭之訂正為歸按經之名經不見於經大
約秦焰之餘為諸儒叙列各家所系㦯云荘周天運篇
已有治經之目要未可為確佐也昔者孔子刪定贊修
六經始著其稱五經者以周末樂亡故至分二禮於戴
記為七經則漢文翁遣相如東受七經者是増孝經論
語為九經則後唐鏤九經本於國子監者是他如五經
五緯為十經六經六緯為十二經而十一經有孝孫之
問對其分十三經者盖亦自唐始此厯代相傳之大略
也蔵經之家則有孔氏顔氏諸人上經之家則有共王
獻王諸人註經之家則有安國康成諸人疏經之家則
有頴達公彦諸人此又諸經顯晦之大凢也易以卜筮
不廢於秦矣而神農連山以首艮得名夏用之黄帝歸
蔵以首坤得名殷用之若周人之易雖主宓犧小成而
太卜所掌二易盖並列焉漢世施孟梁邱京之學始焉
或分或合繼焉或盛或微要以論易於四家之前則文
王卦詞周公爻詞至孔子而大備論易於四家之後則
周子太極邵子皇極至朱子而兼賅也伏生授尚書三
十三篇晁錯寫以漢𨽻是為今文歐陽大小夏侯傳之
安國得孔壁古文多伏氏二十五篇皆科斗字傳之者
梁栁臧曺而梅賾上之今天寳定本則衛衡所合定而
朱子命蔡沈為傳者也轅固齊詩亡於魏矣申培魯詩
亡於晋矣韓嬰韓詩僅存外傳矣就三家而論雖魯詩
較優合毛傳而言惟鄭箋為當朱子駁序後世亦有疑
之者然其考衷固不可易也春秋三傳漢儒好尚不一
惟范寗去其所滯擇善而從之說至為無弊他若鄒氏
則無師夾氏則未有書鐸氏虞氏則離合互異其得麟
經遺意者非朱子綱目弗善也后倉說禮於曲臺殿凡
一百八十篇大戴刪為八十五小戴刪為四十六先儒
謂大戴旨趣短淺不及小戴此說良然至漢末馬融則
補以明堂月令樂記而為四十九篇矣考工一記陳氏
以為不足補冬官之缺而俞廷椿王次㸃則又剜取地
官數職以補之豈不悖哉若夫古禮經五十六篇獻王
得之魯淹中矣而二戴黜之遂至亡逸今獨存髙堂生
士禮十七篇亦復未稱完善朱子所以有請修通解之
奏也傳齊論者曰王陽傳魯論者曰張禹自孔氏為傳
鄭氏為註而齊論亡自何晏集之邢昺疏之而魯論顯
然非朱子則無與集其成也大學古本通體本自啣貫
自朱子章分節解之而今本一變孝經上於顔貞凡十
八章名曰今本隋王劭於亰市得古文則又多閨門一
章而庶人分為二曾子敢問分為三共二十二章至元
宗採輯舊註仍以十八章為定從司馬正議也張揖以
爾雅為周公作矣今按本文有瑟僴美衛武猗嗟刺魯
荘之句先後失倫似非周公之制揚子雲曰孔門子夏
之徒所記以訓詁六藝者不為無見也馮休刪孟温公
疑孟固近不經而陸筠翼之虞允文尊之其說亦未甚
備也至學庸二篇禮記中獨為精粹其列諸四子則又
自程朱詮釋經傳始也我
國家
列聖相承崇經學以廣教化服古之士蒸蒸喁喁盖百
年於斯矣而
皇上復申命開館纂輯羣書折衷萬世所以闡尼山之
奥窔揚徽國之清芬者曷以加兹(臣/)恭讀
聖訓孜孜下詢無任戰慄隕越之至謹攄管窺之見以
對
　　經解　　　　　　　　　　　　于　振
自書契肇興而文眀日唘三墳五典八索九邱楚之良
史猶能傳之說者曰墳大也三皇之書也典常也五帝
之書也八索求其義也九邱九州之志也此載籍之最
古者然聖人刪書斷自唐虞豈非以其荒逺而不可稽
歟連山首艮歸蔵首坤周易首乾不相襲也乃古三墳
一書所云山墳氣墳形墳亦有八卦之說盖出於偽作
而夾漈信之陋矣當秦之燔籍也易以卜筮獨全詩亡
其六篇或以為笙詩未嘗亡也春秋間有闕文然三家
傳錄已多齟齬非秦之咎惟書百篇殆失其半至禮記
成於曲臺多後儒所為秦焰之所未及也然則聖人之
經如日月麗天江河行地雖經焚爇而其光輝炳燿千
古不磨至醫藥卜筮諸書雖秦所特㽞而傳於後者曽
有㡬耶經也者常也聖人之典也五經分而樂經亡或
加以周禮儀禮或益以論語孝經孟子爾雅或析一經
而為三或合兩經而為一自漢至唐代有増損要期於
昌明經學非有所軒輊也漢興懸金以購圗籍而河間
獻王所得獨多善本以獻諸朝魯共王壊孔子宅聞金
石絲竹之音得古文焉兩亰四百年間醇儒軰出如董
仲舒劉向劉歆賈逵鄭興鄭衆馬融鄭元之屬及唐之
賈公彦孔頴達等皆有傳道解惑之任訓註箋疏之功
至於宣帝令諸儒講五經同異於石渠閣増置梁邱易
夏侯尚書穀梁春秋博士一時以為榮然梁邱乃䜟緯
之學以符應得幸圖形麒麟閣則漢之失也易始於商
瞿子木傳橋庇子庸再傳馯臂子弓三傳周醜子家四
傳孫虞子乗以至田何子装是謂田何之易何授丁寛
寛授田王孫以授施讐孟喜梁邱賀由是有施孟梁邱
之學又焦贑長於災變分六十四卦更值日用事而京
房習之非聖人之指費直之易取文言大小象分入諸
卦中王肅王弼等註之由是大行費氏行而諸家遂熄
然易有聖人之道四焉而輔嗣等崇尚清言矜名理而
遺象数則偏而不全非程朱後出何以正其失乎書之
今文傳自伏生古文得自孔壁然伏生口授女子而其
書反多艱澁孔安國𨽻古定本之蝌蚪而其文反多平
易殆不可曉歐陽大小夏侯傳今文梅賾姚方興等傳
古文朱子屬之九峯蔡氏而古今合轍矣齊詩始於轅
固而翼奉匡衡等傳之魯詩始於申培而韋賢暨子元
成習之韓嬰之詩則王食長孫承其流毛萇之詩則馬
融鄭元大其緒然毛詩出而三家並微非以其傳自子
夏故源逺而流長歟夫公穀春秋亦傳之子夏者也左
氏㝡晚出而有三長然不得立賈逵言非左氏無足證
圖讖明劉氏為堯後者乃卒立焉立左氏是也所以立
者非其道矣公有嚴顔穀有范寗而杜預為左氏功臣
康成之發墨守針膏盲起廢疾猶未免書生之習鄒夾
𤨏𤨏又何足云周禮亦晚出五家之儒皆不得見至劉
歆而始顯冬官殘缺河間獻王以考工記補之雖不類
然唐太宗知其為聖人之作程子以為有闗雎麟趾之
意朱子謂周公運用天理爛熟之書雖其間不無可疑
何至如何休蘇轍軰所詬耶俞庭椿乃取五官之屬近
於冬官者輯為一卷截鵠添鳬削足適履是向之周禮
雖缺而五官尚存俞之冬官雖具而五官並缺矣鄭氏
曰周禮為本聖人體之儀禮為末聖人履之賈公彦又
曰周禮為末儀禮為本本則難明末則易曉之二說者
宜焉從也朱子以儀禮為本經禮記為義疏乃作經傳
通解以儀禮為綱而附禮記於後其說㝡當至於后倉
所授慶普所傳小戴所刪則大戴之書耳若夫齊論魯
論本非迳庭而傳之者張禹為優大學即戴記之篇時
有錯簡朱子正之孝經古文出於孔壁今文傳自顔芝
爾雅創於周公成於子夏昔人以為九流之奥㫖孟子
之聖亞於顔淵又豈馮休之所能刪而又何待於虞允
文之尊之也哉漢唐以来雖尚經學而其取士時有醇
疵我
朝以四子書試士而又昌眀經籍洪惟
聖祖仁皇帝御纂四經以為千秋鴻寳至
世宗憲皇帝繼志述事時賜近臣我
皇上道叶羲圖心涵奎璧紹聞衣徳稽古右文分頒各
直省學宫俾得敬謹摹刻以便編摩又纂三禮以納天
下斯民於軌物從此四海九州家絃尸誦以澡其身以
浴其徳以一道而同風莫不由此是我
國家經學之盛千古未有也(臣/)等依
日月而覲
龍光敢不勉陳固陋以副對颺之
盛典乎
　　經解　　　　　　　　　　　　杭世駿
自漢以前有六學六藝之目而不立經名唐陸龜蒙謂
經解之篇句名出於戴聖王輔嗣因之以易為經杜元
凱因之以春秋為經孔子曰學詩乎學禮乎易之為書
也原始要終知我以春秋罪我以春秋未嘗稱經稱經
非聖人㫖不知志在春秋行在孝經孔子嘗自稱經矣
六經陳迹之語見於荘子天運篇澤於四經之語見於
管子戒篇(房元齡注四經/謂詩書禮樂)始乎誦經終乎讀禮之語見
於荀子勸學篇(楊倞注經/謂詩書)是纂修刪定以後已立經之
名矣六經始扵經解易詩書禮樂春秋是也漢興制氏
善為樂世世掌太樂官但能紀其鏗鏘鼔舞而不能言
其義故立博士祗於五經至蜀文翁使相如東受七經
(見蜀志秦宓傳華陽國志云遣雋士/張叔等十八人東詣博士受七經)盖斯時孔壁之論
語孝經已出故也唐初號谷那律為九經庫似九經之
名至唐始定而沈約志宋書之百官則云周易尚書毛
詩禮記周官儀禮春秋左氏傳公羊穀梁各為一經論
語孝經為一經合為十經洎唐劉孝孫作為問對而十
一經之名定矣陸徳眀撰經典序錄祗稱九經而亦為
孝經論語孟子爾雅撰音是十三經已萌芽於此但其
末附以老荘二子則經之名反隐故開成刻石長興鏤
板亦祗有九經斯時孝經以石臺别行爾雅為書學専
習故不兼及耳孟蜀廣政毋昭裔等漸次刋布逮宋淳
化始得畢功然孟子尚闕宣和間席旦刻於成都學宮
而後備李至判國子監五經之外請修七經之疏以備
刋刻仍未及於孟子也明嘉靖萬厯間南北兩雍前後
幷刻而十三經之名遂徧海宇矣此諸經分合之大略
也秦政焚書易以卜筮獨存書禮晚出㝡為殘缺孔恵
蔵古文尚書於屋壁至孫臨淮太守安國為之傳遭巫
蠱事未獻東晋豫章内史梅賾得而上之齊建武四年
有姚方興者又得舜典二十八字合之河内李氏所獻
泰誓書之古今文備矣禮出淹中劉向父子所校有眀
堂陰陽王史氏惟士禮以后倉周官以河間獻王傳平
帝時又有獻逸禮毛詩左氏春秋者而諸經畢出矣經
之有章句者詩則齊之杜撫趙之毛萇禮記則馬融盧
植春秋則服䖍論語則包氏周氏孟子則趙岐是也其
以注稱者鄭元王弼韓康伯之於易鄭元之於三禮鄭
興鄭衆之於周官犍為文學劉歆樊光李廵孫炎郭璞
之於爾雅唐眀皇之於孝經是也其以疏稱者孔穎達
之於五經楊士勛之於穀梁徐彦之於公羊賈公彦之
於周禮黄孟悊之於儀禮元行冲之於孝經皇侃之於
論語孫奭之於孟子邢昺之於爾雅是也其以傳稱者
孔安國之於書毛萇之於詩是也其以解稱者杜預之
於左氏范寗之於穀梁何晏之於論語是也惟鄭康成
解詩稱箋魯申培趙毛公說詩稱詁張華云聖人制作
謂之經賢者著述謂之傳劉勰云傳者轉也轉受經㫖
以授於後又云傳者轉師注者主解宅情曰章位言曰
句劉知㡬云傳者轉也轉授於無窮注者流也流通而
靡絶孔頴達云詁者古也古今異言通之使人知也呂
忱字林曰箋者表也識也鄭以毛學審備遵暢厥㫖所
以表眀毛意記識其事故特稱箋六經奥論云箋之為
言魏晋間所以致辭於皇太子諸王者也鄭嘗以君師
之禮待毛公而不擅改聖人之經眀矣邢昺云章句者
訓解科段之名惟疏定於唐初其名無所詮解或以為
後儒觧釋之書名曰正義今通謂之疏也(說本亭/林頋氏)論其
列於學官者漢初書惟有歐陽禮惟有后倉易楊何春
秋公羊而己至孝宣復立大小夏侯尚書大小戴禮施
孟梁邱易穀梁春秋元帝時復立京氏易平帝時又立
左氏春秋毛詩逸禮古文尚書旋罷不用東漢建元時
増至十四博士而罷穀梁立李封為左氏博士魏黃初
中設五經課試之法又為穀梁立博士典午受命増十
九人至江左復減為九因荀崧之議増至十二曰周易
鄭氏王氏尚書鄭氏古文尚書孔氏毛詩鄭氏周官儀
禮禮記鄭氏春秋左傳杜氏服氏論語孝經鄭氏以穀
梁淺俗不足置㑹王敦之難不行宋又增至十六人不
復分掌五經而謂之太學博士齊置鄭王易杜服春秋
何氏公羊麋氏穀梁鄭注孝經沿及魏梁皆置五經博
士唐開元間歸崇敬請以禮記左傳為大經周禮毛詩
為中經尚書周易為小經各置博士一貟其公羊穀梁
文疏少請共凖一中經通置博士一員開成元年判國
子祭酒宰臣鄭覃奏太學新置五經博士各一人宋有
九經五經三禮三傳諸科元祐時以詩禮記周禮左氏
春秋為大經周易公羊穀梁儀禮為中經紹聖元年復
立春秋博士崇寧又罷之元皇慶中始制經問大學論
語孟子中庸内出題設問並用朱子章句集注詩以朱
子為主尚書以蔡氏為主周易以程朱為主兼用古注
疏春秋用三傳及胡氏禮記用古注疏明仍其制而注
疏少衰矣三易掌於周官太卜連山宓戲歸蔵黄帝山
海經云伏羲氏得河圖夏后因之曰連山黃帝氏得河
圖商人因之曰歸蔵列山氏得河圖周人因之曰周易
吴姚信曰連山氏得河圖夏人因之歸蔵氏得河圖商
人因之伏羲氏得河圖周人因之三者之說皆合第信
以夏易為出於神農周易為出於伏羲與山海經不同
皇甫謐帝王世紀云夏人因炎帝曰連山殷人因黃帝
曰歸蔵與信說同鄭康成注周禮連山似山出内氣也
歸蔵者萬物莫不歸而蔵於其中賈公彦疏云連山易
其卦以純艮為首艮為山山上山下是名連山孔頴達
作易正義引鄭云夏曰連山象山之出雲連連不絶鄭
鍔解周禮則云連山言如山之相連或以為雲㦯以為
山說者未嘗衷一而歸蔵則無異同易正義解周易云
言易道周普無所不􁁎賈公彦云以義名易則周非地
號周易以純乾為首乾為天天能周布於四方故名易
為周也鄭鍔則兼疏二義言如天覆無不周而變易無
窮是周之義與孔賈合而以變易言易脫康成易簡不
易之義正義又按世譜等書神農一曰連山氏黄帝一
曰歸蔵氏並是代號周易以文王所衍故謂之周易猶
周書周禮題周以別餘代沙隨程氏晦庵朱氏本其說
遂有周為代名之解三易稱名不同如此易自商瞿五
傳而至田何何授王同周王孫丁寛服生四人王同授
淄川楊何齊即墨成廣川孟但魯周霸莒衡胡臨淄主
父偃皆以易至大官要言易者本之田何丁寛復從周
王孫授周氏古義傳授同郡田王孫王孫授施讐孟喜
梁邱賀由是易有施孟梁邱之學張禹彭宣之學本於
施而施氏之學多言隂陽災變之說梁邱之學又本於
京房迨後費直又合文言十翼於是遂有費氏之學今
文尚書者出於伏生口授以𨽻書寫之故也古文尚書
者出於孔壁以竹簡寫蝌蚪文朱子疑其較今文易讀
又晚出而獨無譌損故吴棫羅璧陳振孫王柏吴澄歸
有光羅喻義等紛然皆著辨焉詩分四家於魯則申培
公於齊則轅固生燕趙間言詩者本之韓嬰頗與齊魯
間殊要之一也魯國毛亨趙國毛萇皆為詩作訓詁傳
毛氏行而魯詩亡於西晋齊詩亡於魏韓詩雖存無傳
之者鄭樵以為亡於五代也春秋漢初有四家之學鄒
氏無師夾氏有錄無書鐸椒虞卿之微見於劉歆七略
盖為左氏而作漢興不立博士故不果傳禮有五傳高
堂生授蕭奮奮授孟卿卿授后倉倉說禮數萬言號后
氏曲臺記授沛聞人通漢梁戴德戴聖沛慶普曲臺記
凡二百一十四篇戴德刪之為八十五篇戴聖刪之為
四十六篇明堂位樂記月令三篇則馬融所益也禮記
正義云孝文時求得周官不見冬官一篇乃使博士作
考工記補之馬融云孝武開獻書之路周官出於山巖
屋壁漢書謂河間獻王得之非孝文時也宋王安石黃
度皆不之信闕而不觧俞廷椿王與之邱葵陳友仁舒
芬等五家皆謂周禮得於秦火之後官宜少不宜羡今
天官及春夏二官之羡者九地官之羡者十有六秋官
之羡者五從其羡而求之冬官皆不亡於是割五官以
補之而周官復裂而不完矣儀禮孔壁古文多三十九
篇存者十七篇外有天子廵狩禮朝貢禮王居眀堂禮
烝嘗禮朝事儀見三禮注學禮見賈誼新書古大明堂
之禮見蔡邕論元吴澄嘗取二戴禮為禮經補逸其實
與古所逸之禮𣺌不相合漢初論語三家魯人所傳曰
魯論語常山都尉龔奮長信少府夏侯勝丞相韋賢父
子魯扶卿太子太傅夏侯建前將軍蕭望之並傳之名
家齊人所傳曰齊論語視魯多問王知道二篇其二十
篇中章句頗多於魯少府朱畸瑯琊王卿御史大夫貢
禹尚書令五鹿充宗膠東庸生並傳之惟吉名家又魯
共王壊孔子宅於壁中得古文論語凡二十一篇有兩
子張篇次不與齊魯同博士孔安國為傳後漢南郡太
守馬融注之安昌侯張禹授魯論於夏侯建又從庸生
王吉受齊論擇善而従號張侯論㝡後行為世所貴大
學在小戴禮第四十二篇原無經傳之分二程子始以
已意更之而朱子為之章句董槐葉夢鼎王栢則謂致
知格物章未嘗亡欲還知止物有本末於聽訟之上王
守仁尊信其說為旁釋一巻以發明之其實注疏之本
字句脫簡石經之本又出譌撰不若朱子所分節次為
易曉而可習也今文孝經出於顔貞古文孝經蔵於孔
恵而古文有二有長孫氏所傳有鄭氏所注顔本十八
章長孫氏多閨門一章又衍出三章凡二十二章鄭氏
得於王劭定於劉炫分庶人章為二曾子敢問章為三
亦多閨門一章而先儒所記傳聞互異孔安國為之傳
者長孫氏之本也以為亡於梁亂矣(隋書經/籍志)至唐劉知
㡬曷為有行孔廢鄭之說宋司馬光曷為有指解之書
元行冲為之疏者劉炫所校之本也曷為歴五代及宋
待日本僧進獻而始著自晦廣刋誤出而古今文之不
同者定矣茂陵郭威以爾雅為周公所制然猗嗟刺魯
荘淇澳羙衛武皆在周公之後揚雄以為孔子門徒游
夏之儔所記以觧釋六藝者劉向以為張仲孝友之文
後人所足張揖以釋詁為周公所作釋言以下或言仲
尼所増㦯言子夏所益或言叔孫通所補或言沛郡梁
文所考邢昺疏云皆解家所說先師口傳疑莫能明也
馮休刪孟司馬光疑孟繼荀卿之非王充之刺而加甚
者也陸筠翼孟虞允文尊孟仍劉軻之舊闢李覯鄭原
蘇軾之論而辨之者也中庸自漢儒己有為之說者藝
文志所列二巻是也梁武帝制㫖作中庸講義故其理
較大學獨著宋天聖八年始以大學賜新進士王拱辰
元豐中紬出列於四書朱子為之章句或問輔廣饒魯
為之發明章㫖以暨元明諸儒析文約理何啻百家我
皇上接道統於唐虞闡微言於洙泗由脩齊以致治平
西山眞德秀瓊臺邱濬兩家之正論其必有所取也夫
　
　
　
　
　
　
　
皇清文頴巻十二
欽定四庫全書
皇清文頴卷十三
　解
　　經解　　　　　　　　　　　　劉　藻
經者常也萬世不易之常道也聖人以覺世牖民之心
闡日用彜倫之理皆不得已而有言故六經並聖人之
所作而當聖人之世不名經戴記經解及行在孝經之
言乃後人之附會則經之名實承學者見其理之不易
也而崇奉之詞考其時葢在孔子之後緯書之前也易
詩書禮樂春秋為六經周秦之際已有此稱後樂經失
傳而漢武帝置五經博士宣帝講五經同異遂有五經
之目五經之内分周禮儀禮為七經漢初文翁遣相如
東受七經還教吏民其時尚無周禮儀禮之名也七經
之外益以孝經論語為九經唐所校以刻於太學者是
也九經之内去春秋入三傳中成三經合之為十一經
又益以爾雅孟子為十三經盖始於唐衍於宋而終於
明之世云易在秦以卜筮得存詩以諷誦不獨在竹帛
故亦不廢孟子之猶留者以在諸子中也春秋以口說
尚存學士徃徃能道之至尚書禮經論語孝經皆得之
孔壁實孔鮒所蔵其孝經之出自顔貞者則顔芝所蔵
也禮古經出淹中周禮上自河間獻王左氏出張蒼家
盖自武帝除挟書之律開獻書之路而經籍前後繼出
終漢之世簡編盡復其舊矣易之傳自孔門商瞿始五
傳至田何漢施讐孟喜梁邱賀之徒皆宗何此古易也
焦贛易第述隂陽災異之言京房傳之其術尤精費直
易以彖象文言分入諸卦鄭康成傳其學王弼為之註
而田氏焦氏易遂廢大卜掌三易連山首艮象山之出
雲連連不絶也歸蔵首坤即坤以蔵之之謂也周易首
乾所謂易者取交易變易之義而鄭氏又有易簡不易
之說是三易歴夏殷周而異其名乃古三墳天皇有連
山易人皇有歸蔵易地皇有乾坤易雖出偽造然亦可
徴連山不始於夏歸蔵不始於殷周易不始於周矣書
有歐陽氏學乃歐陽生得之伏生以授兒寛者又有夏
侯都尉徔濟南張生受尚書以傳族子始昌始昌傳勝
為大夏侯氏學夏侯建師事勝又事歐陽髙間徔五經
諸儒問與尚書相出入者牽引以次章句為小夏侯氏
學漢始立歐陽尚書宣帝復立大小夏侯博士永嘉之
後諸學並亡而孔傳始興置博士鄭氏亦立博士一人
今文先出伏生口授鼂錯之二十九篇是也武帝末得
諸孔壁者為古文孔安國以校伏生所誦為隸古寫之
増多二十五篇又伏生誤合五篇凡五十九篇文者字
也漢所謂古文者科斗書今文者隸書也唐所謂古文
者隸書今文者世所通用之俗字也詩傳於子夏衞宏
宗之本以作序馬融鄭衆各有發明鄭康成為之箋其
學大行漢初說詩者四家齊詩始於轅固而盛於匡氏
魯詩始於申公而盛於韋賢韓嬰之詩曰韓詩王吉傳
之毛公之詩曰毛詩則馬鄭所祖述者也魏晋之代齊
魯並亡至隋而韓詩内傳亦亡毛遂專行至今矣漢初
立春秋公羊博士宣帝乃立榖梁學賈誼作左氏訓故
傳至尹更始而左氏始盛劉歆校秘書得而大好之欲
立學官不果行和帝元興中鄭興鄭衆奏上始立左氏
學賈逵作左氏條例二十一篇杜預為之註而左氏益
明公羊之傳自其元孫夀授胡母生生與董仲舒並以
公羊顕何休作解詁覃思十七年而引讖為多榖梁之
傳自荀卿歴申公江公以至翟方進其學漸㣲晋范寗
為作集解徐邈因之為註多可觀采者然三家之學紛
然聚訟治公羊者謂髙親受之子夏治榖梁者謂赤魯
學髙齊學宜興魯學光武時公羊之徒詆左氏益力此
鄒氏夾氏所以與鐸椒虞卿各不相下也周禮在孝成
時劉歆始表章之冬官失傳歆補以考工記王莽時置
周官博士董仲舒謂冬官未嘗闕隂居大冬積於空虚
不用之地故曰司空俞氏亦謂冬官錯列五官之内無
待於補其言似皆未允通周禮者有河南杜子春鄭衆
賈逵徃受業焉鄭康成作周禮註多引杜子春鄭大夫
司農之義後賈公彦又撰周禮䟽五十巻更為詳備禮
傳自髙堂生文武周公之典則粗具於是此禮之本經
也至后蒼而其學益顕戴徳戴聖慶普䓁轉相傳述所
謂士禮即今儀禮也儀禮古經五十六萹與今十七萹
文相似及明堂王史氏記多天子諸侯卿大夫之制倉
傳十七萹失去三十九萹夫所稱士禮者特略舉萹首
以明之若燕射朝聘則非士之所得行也禮記則七十
子各撰所聞二戴得后倉之傳並以博士論石渠大戴
取先賢禮書二百四萹刪為八十五萹曰大戴禮今存
者始三十九終八十一僅四十三萹耳聖又刪徳之書
存四十六萹曰小戴禮士禮戴禮孝宣世已立學官馬
氏又取小戴禮補以月令樂記明堂位為四十九萹列
於學官而大戴不行儀禮周禮並鄭註賈公彦䟽朱子
嘗謂鄭康成註三禮考究典章大為有功然則有志於
考古者不可不究心也漢初有齊魯論之說以齊人魯
人所肄萹章不同而異其名張禹本治魯論晚諳齊論
遂合而考之刪齊論問王知道二萹以二十萹為定號
張侯論包氏何氏為之章句馬融為之訓詁鄭康成註
之陳羣王肅皆為義說何晏又為集解陳梁之間鄭何
並立國學至隋因之而鄭氏大盛於人間孝經為孔門
弟子所錄在漢長孫氏江翁后蒼翼奉張禹皆名其學
孔安國為之傳馬融鄭康成軰各有註解唐明皇采緝
六家自為之註頒於天下元行冲因而䟽之古文凡二
十二章今文十八章則劉向所校定及唐人所標題者
也爾雅或以為出於周公然就其中如切如磋道學之
類觀之則非周公作無疑㦯子夏之門人為之耳漢叔
孫通訂之文帝為立博士自終軍豹䑕之辨其學始行
為之註者有劉樊孫李數家猶未詳盡郭璞註觧學者
宗為善本逮邢昺䟽之而草木蟲魚山川名物益昭然
矣孟子自後漢趙岐始發明之因而為註析作十四萹
唐陸善經合為七萹為之䟽者孫奭為之釋者張鎰也
然而後之學者議論煩興馮休刪之司馬氏疑之獨劉
軻翼於前陸筠翼於後而虞允文又作尊孟五卷信乎
讀書者貴有知人竆理之識也學庸二萹皆載於戴記
大學古本通為一萹又與今文先後之次不合一經十
傳乃今本也宋以前戴顒有中庸傳二卷梁武帝亦作
中庸講䟽一卷宋之世司馬光亦有中庸大學廣義之
書又張無垢有中庸說六卷大學說二卷但力為表章
以與論語孟子列為四書則自程朱始以上十三經授
受源流註䟽同異之大略雖見觧岐出醇疵參半要不
可不叅互考訂以究其所以然之故至宋儒出而諸經
之學粹然一出於正矣我
皇上聖學天縦其於經傳之旨趣固無不兼綜條貫而
範圍進退之(臣/)鄉曲末學何敢仰測
髙深於萬一但敬承
清問用循次敷陳以備芻蕘之一得焉
　　經解　　　　　　　　　　　　周長發
聖賢覺世牖民之道備載於經燦乎如日月之䴡天沛
乎如江河之行地千百世奉為典訓其源流同異盖可
考而知也我
皇上天亶聡明遜志時敏紹千聖之心傳遵百王之法
守此真經學昌明之㑹也(臣/)仰承
清問用敢敬獻其說焉經之名於何昉乎自家語有孝
經之目曲臺列經解之萹而後儒遂尊為蓍蔡漢武帝
初設五經博士自時厥後益以周禮則名六經樂經散
佚益以儀禮禮記則名七經益以孝經論語則名九經
分春秋為三傳則名十一經加以孟子爾雅則名十三
經古有三易謂之三墳鄭夹漈曰伏羲本山墳曰連山
神農本氣墳曰歸蔵黄帝本形墳曰坤乾其書漢魏不
傳至宋元豐中始出于唐州北陽民家或以為張商英
偽撰也夏有連山其卦首艮商有歸蔵其卦首坤周易
首乾文王為彖辭周公為爻辭孔子為十翼漢初言易
者一則始於田何以授丁寛再傳而得沛人施讐東海
孟喜瑯琊梁邱賀二則始於焦延夀而東郡京房受之
二則始於費直而鄭元王弼等皆傳之至唐孔頴達作
正義獨取王弼之學李鼎祚之集解則取鄭而舍王陸
徳明之釋文則宗京而尚數及程朱出而後理與象兩
明焉尚書遭秦火後百萹亡缺幸得濟南伏生口授二
十九萹謂之今文而傳之者歐陽大小夏侯也其後孔
安國得孔壁所傳蝌蚪文字定為五十八萹謂之古文
而奏立學官者梅賾姚方興也當時為之傳註者在漢
則有兒寛劉向之軰在隋則有費甝劉焯之徒至朱子
所取宋註約有四家然王安石傷於鑿蘇軾傷於略吕
祖謙傷於巧林之竒傷於煩乃以屬九峰蔡氏而書傳
得所歸矣詩之傳也分為四家魯詩始于申培而盛于
韋賢齊詩始于轅固而盛于匡衡韓詩始于韓嬰而盛
于王吉毛詩始于毛公而顕于鄭元嗣後䟽之者何𦙍
全緩軰而惟劉焯兄弟為殊絶宋歐陽氏蘇氏諸家皆
有訓釋至朱傳出而其說始定焉春秋三傳而外有鄒
夾鐸虞諸氏鄒氏無師夾氏未有成書鐸虞兩家亦未
傳于世三傳之作黨同伐異初齊人胡母子都傳公羊
春秋後授嬴公再傳而有孟卿眭孟嚴彭祖顔安樂諸
家厥後何休又作觧說傳榖梁者自孫卿申公至於江
翁凡五傳漢宣好之遂盛行於世自漢魏以来註解有
尹更始唐固孔寅江熙等十數家至晋范寗集解出而
諸說寖衰左氏出于張蒼家本無傳者梁太傅賈誼為
訓詁授趙人貫公賈逵服䖍並為訓解晋杜預又為經
傳集解後人目為左氏忠臣而預亦自謂有傳癖也自
後論之左艷而富其失也誣公羊辨而裁其失也俗榖
梁清而婉其失也短宜何休有墨守膏盲痼疾之作也
而鄭元則以鍼與起發三書以排之至後啖助趙匡之
解疑每援經以擊傳希聲長㣲之通例每合異以為同
迨程氏之傳作而聖人作經之㫖於斯可見矣禮之為
經有三周禮一書固為禮之綱領至其儀文度數則儀
禮乃其本經而禮記其義䟽也周官經六萹亡其冬官
以考工記足之鄭元以為周公致太平之迹故其學遂
行於世元之傳出於扶風馬融而叅取杜子春鄭大夫
鄭司農之說此文中子唐太宗皆歎為聖人所作也彼
何休以為六國隂謀之書林孝存以為凟亂不經之說
歐陽氏疑其設官太多陳氏疑其與周官不合蘇頴濵
有三不可信之評胡五峯有無一官完善之論則皆未
窺聖人之精意也儀禮出于孔壁其先僅十七萹漢興
髙堂生得之以授瑕邱蕭奮奮授孟卿卿授后倉倉授
戴徳戴聖是謂今文後魯恭王壞孔子宅得古經五十
六萹蔵在秘府是謂古文為之注者鄭元為之䟽者賈
逵也韓子苦其難讀朱子喜其緒甚善後儒徒以推士
禮而達之天子以為殘缺不可攷之書過矣禮記為七
十子共撰古經得于淹中河間獻王収集餘燼始獲全
書髙堂生后倉㝡明其業乃為曲臺記而梁人戴氏沛
人慶普于是大戴小戴氏三家並立其河間所獻者一
百三十一萹至劉向攷校經籍檢而叙之又得明堂位
隂陽記三十三萹孔子三朝記七萹王氏史氏記二十
一萹樂記二十三萹大戴刪其繁重為八十五萹小戴
又刪為四十六萹馬融傳小戴之學又足月令明堂位
樂記合四十九萹今所用者陳澔之集說也朱子為通
觧集說勉齋成喪祭二禮則其義備矣然三禮之學其
所以訛異者約有四端有出于前人所行而後人更之
者墨始於晋髽於魯廟有二主始于齊桓朝服以縞始
於季康以至古麻冕而今用純古縮縫而今衡縫之類
是也有出於聖門而傳之各異者曽子􁐂裘而弔子游
裼裘而弔小斂而奠曽子曰西方子㳺曰東方異父之
服子㳺曰為之大功曽子曰為之齊衰之類是也有後
世諸儒損益前代自為一朝之典者吕不韋為月令祭
祀官名不純于周漢博士欲為漢制封爵不純于古之
類是也有專門之學各自名家而以臆見為先代之制
者如以霍山為南岳以太尉為堯官以商之諸侯為千
八百國以周之封域為千里者四十九之類是也此不
可不辨也大學孝經出於孔壁者為古文孝經今文倡
於河間顔芝注之者凡百家孔安國尚古文而劉炫宗
之鄭元主今文而陸澄譏之朱子刋誤一出而始有所
凖矣論語有齊魯之分齊論多問王知道二萹張禹兼
通魯論而包氏周氏章句出焉鄭元益以齊古而王肅
何晏之徒宗焉至朱子集註行而諸家盡廢孟子之註
趙岐分為四十四萹陸善經合為七萹其音釋張氏丁
公著兩家而已若馮休删孟荀卿非孟王充刺孟司馬
光疑孟蘇軾辨孟均未窺其指歸而虞允文尊孟則得
所宗而不惑矣爾雅一書或以為周公所作或以為子
夏所傳自得終軍豹䑕之辯其說始行郭璞究心十八
載而草木蟲魚訓詁名物昭然具析考古之學其彬彬
焉十三經之源流同異班班可攷也
國家典學右文崇尚經術
聖祖仁皇帝繼天明道薈萃心源纂修周易書詩春秋
四經
世宗憲皇帝特命頒發學校砥礪羣倫
皇上丕顯丕承善繼善述天徳王道一以貫之探河洛
以啟苞符考文章以頒制度
特命儒臣纂修三禮彚為一書頒示天下經學休明實
千載一時之盛也學者志在竆經惟盡採漢儒之註䟽
以辨其典章精研宋儒之訓觧以析其義理而且判其
醇駁定其従違則内外胥融體用一致而聖人覺世牖
民之意庶㡬歴萬世而常昭也哉
　　經解　　　　　　　　　　　　沈廷芳
(臣/)聞古之載籍極博六經崇焉如日月之經於天江河
之行於地炳炳烺烺光昭宇宙夐乎尚哉盖經也者徑
也典常也如徑道無所不通可常用也故劉勰曰三極
彛訓其書曰經此恒久之至道不刋之鴻教也上古雖
有墳典邱索無經之名戴記始有經觧之萹孔子嘗謂
老耼曰丘治詩書禮樂易春秋六經以為文是可證也
經之名數各殊五經始漢武帝七經始漢文翁九經始
唐鄭覃十一經始唐劉孝孫十三經始蜀母昭裔孫逢
吉諸人至宋淳化而始定自秦燔後漢興始除挾書之
禁文帝武帝表章於前宣帝肅宗􁅳論於後其為功甚
鉅唐命孔頴達等纂義䟽至宋而有濓洛闗閩之學其
於經義多所發明可謂集傳注之大成矣若其頒立學
宮或先或後各有源流今請臚其大略焉自宓犧畫卦
文王作彖辭周公作爻辭孔子作十翼而易道大備周
禮太卜掌三易之法一曰連山二曰歸蔵三曰周易鄭
元易賛及易論曰夏曰連山殷曰歸蔵周曰周易釋云
周者言易道周普無所不備今按世譜等書曰神農一
曰連山氏黄帝一曰歸蔵氏既並是代號則周易之稱
乃文王當殷時作易名周以别殷也秦時易以卜筮得
存漢有田何傳易施讐孟喜梁邱賀實傳之又有京房
受易於焦贛施孟梁邱京氏四家並立號為最盛費直
之易獨為一家名古文易馬融鄭元為之傳注又荀爽
别作傳魏王弼注之古易分上下經暨十翼為兩本王
弼始以彖象文言歸各爻之下實非古也上世帝王之
書凡三千餘篇孔子刪為百萹孔騰當秦時蔵於屋壁
漢文求能治書者濟南伏生勝曾為秦博士後以二十
九篇教授齊東帝使鼂錯徃受文是為今文尚書厥後
魯恭王得孔子舊宅蝌蚪書是為古文尚書孔安國作
傳欲上之秘府遭巫蠱事未立於學官東晋梅賾始奏
於朝而舜典稽古帝舜二十八字則齊姚方興得於大
航頭者隋劉炫列諸萹第而書始全然考髙堂隆所稱
有曰若稽古帝舜曰重華建皇授政改朔則魏時已傳
有其文矣司馬遷稱古詩三千餘首孔子刪存三百十
一萹漢有齊魯韓毛四家齊詩起於轅固魯詩起於申
培韓詩毛詩則燕人韓嬰趙人毛萇為傳四家竝故訓
之學毛詩因河間獻王而盛行齊詩亡於魏魯詩亡於
晋韓詩唯存外傳然其義頗與詩旨殊如關雎羙后妃
之徳而韓以為刺他可知矣春秋傳凡七家在邱明造
膝親受撰所聞為傳故事實該洽公羊髙榖梁赤皆受
經于子夏者也公穀行㝡早左氏晚出而傳注獨盛三
傳之外鐸氏㣲虞氏春秋則左氏之支流也漢初鄒夾
與公榖並行迨西漢末二氏失傳惟三傳列為三經禮
始於髙堂生后倉明其業作曲臺記百八十萹戴徳刪
之及徳従子聖存四十六萹為小戴記馬融又足月令
明堂位樂記三萹鄭元傳其學河間獻王得周禮闕冬
官一萹購之不得乃以考工記補之先儒謂冬官有百
工而本無官職有謂記雖非六典之舊然亦秦以前文
字有謂冬官雜在五官之中俞廷椿作考古編邱葵因
之作周禮定本以五官中之類於冬官者薈成一篇六
典適各得六十屬究無定論儀禮存十七萹士禮居多
朱子嘗以周禮儀禮為經戴記為傳作通解集說惜其
書尚未完備論語至漢而有齊魯之分傳齊論者王陽
名家傳魯論者張禹㝡顯禹又刪齊論問王知道二篇
以訂魯論名張侯論更有古論語與魯論同第分子張
為二萹爾學庸俱出戴記朱子謂大學曽子所傳為補
正其闕略中庸㝡為純粹諸儒皆無異說孝經為顔芝
所蔵其子貞出之又有古文孝經多閨門一章劉向定
為十八章司馬光重古本為指觧朱子作刋誤以今文
六章古文七章前為經後為傳遂成定本爾雅漢志不
著撰人名氏陸氏以釋詁為周公作今所傳二篇云自
孔子所增或云子夏所益其書雖箋釋虫魚而博綜浩
汗必聖賢所制或疑叔孫通作則妄矣孟子七萹漢志
入儒家類諸家之論不同疑之者司馬光刪之者馮休
翼之者則有陸筠尊之者又有虞允文自元豐中程子
尊為四書後朱子著集注而始無遺議焉総之羣經林
列箋注紛羅昔人云經猶四瀆四書猶四海也由瀆而
入於海始得其指歸惟聖賢之是尊乃折中於至當我
國家治化休明太和翔洽
聖天子紹聞衣徳稽古典學八紘六合悉成漸仁摩義
之區出日無雷盡為誦讀絃歌之國彬彬乎與唐虞三
代同風奚翅超漢唐而軼兩宋之盛㢤
　　經觧　　　　　　　　　　　　汪士鍠
(臣/)聞經者常也萬世不易之常道也古聖人繼天立極
作君作師事編於簡言書於册詔示来世永為法則歴
代承之㒺敢失墜尊之為經羣儒修明􁅳習久逺傳守
而不廢周時詩書禮樂稱曰四術東遷以後王道不著
孔子刪詩書定禮樂贊周易修春秋遭秦燔書惟仔易
卜漢恵始除挾書之律文帝時始有尚書武帝時鄒魯
梁趙間頗有詩禮春秋於是五經畧具宣帝時石渠閣
􁅳五經同異章帝時考詳於白虎觀熹平間正定五經
刋於石碑樹之學門七略稱六藝者六經也兼樂記而
言也七經之名則尚書毛詩三禮春秋左氏論語也九
經則兼周易孝經十一經則增公榖十三經則益以爾
雅孟子也昔者伏羲始畫八卦重之為六十四及乎三
代夏曰連山以首艮而言殷曰歸蔵以首坤而言周曰
周易以别夏殷而言杜子春云連山伏羲歸蔵黄帝康
成釋連山曰象山之出雲連連不絶釋歸蔵曰萬物莫
不歸蔵其中釋周易曰周普無所不備然其說實無眀
據也周易文王作卦辭周公作爻辭孔子作十翼秦火
後失說卦三萹河内女子得之自魯商瞿子木五傳而
授田何何授丁寛寛授田王孫王孫授施讐孟喜梁邱
賀由是有施孟梁邱之學又有京房費直髙相三家至
後漢髙氏已㣲晋永嘉時梁邱之易亡孟京費氏人無
傳者惟鄭康成王弼二註行世暨宋而邵程繼起朱子
集成理數兼該其義逺矣尚書自漢文帝時伏生傳二
十九萹其後為大小夏侯之學古文者武帝時出於孔
壁凡五十九篇孔安國作傳王肅嘗為註觧至晋元帝
時孔傳始出而亡舜典一萹齊建武中吴姚方興得其
書奏上舜典始全註䟽而後推蔡傳為㝡詩自子夏傳
後漢興分而為四魯申公曰魯詩齊轅固生曰齊詩燕
韓嬰曰韓詩皆列博士毛詩者出於河間人大毛公為
之故訓以授小毛公為獻王博士鄭康成作箋三家之
詩遂廢春秋公羊興於景帝時榖梁盛於宣帝時又有
鄒氏夾氏為四家而左氏終西漢不顯迄扵東漢鄒氏
無師夾氏無書而鐸氏㣲虞卿㣲二書皆失傳至章帝
時左氏大興公榖寖㣲然俱立於國學焉髙堂生傳士
禮十七萹今之儀禮是也古禮經五十六篇出於淹中
后倉傳十七萹曰曲臺記所餘三十九萹名為逸禮倉
授戴徳及徳従兄子聖沛人慶普於是有大小戴慶氏
三家戴徳始刪古禮二百四篇為八十四篇戴聖又刪
為四十六篇馬融益以月令眀堂位樂記為四十九篇
鄭康成受業於融為之註李氏得周官上於河間獻王
闕冬官一篇購以千金不得遂取考工記補之至新莽
時始置博士以行於世自劉歆及安石行之一再階亂
後儒疑之然治法俱存朱子歎其廣大精宻誠篤論也
論語三家魯論者魯人所傳凡二十篇齊論者齊人所
傳凡二十二篇古論語者出自孔壁分子張為二篇故
有二十一篇張禹初授魯論晚􁅳齊論合而考之去問
王知道二篇従魯論為定孝經古文二十二章出屋壁
中河間人顔芝得孝經蔵之以獻河間王今所傳十八
章是也唐眀皇取王肅等六家之說參仿孔鄭舊義行
於太學至宋司馬君實宗古文為指觧朱子又為刋誤
傳於世大學中庸本載戴記程子特表之以配論孟朱
子取之故古本大學改為今本特補格致一傳孟子七
篇又有外書四篇後漢趙岐註而刪之惟存七篇宋馮
休著書十七篇論孟子書中有門人附益者冝刪去之
司馬光著疑孟一卷盖論性不盡以孟子之言為然也
陸筠著翼孟音觧九十一條周平園稱其篤志虞允文
以司馬疑孟及李覯等非孟故辨之為五卷又二卷則
攻刺孟者及議論與孟子異者可謂孟氏之功臣也爾
雅陸氏釋文謂釋詁為周公作今世所傳㦯言孔子所
増㦯言子夏所益㦯言叔孫通所補或言梁文所考皆
觧家所說先師口傳疑莫能眀也要之經以垂訓於後
漢儒収拾於灰燼之餘功為㝡鉅至唐而詁觧益宻歴
宋而更參夫性命之㣲窮經者可無遺憾焉夫以經籍
大備之餘遭逢
盛治正學昌明惟博觀以廣其識硏究以擇其要闡發
以眀其藴則竆經之道得而經世亦豈外乎是㢤
　　經解　　　　　　　　　　　　齊召南
(臣/)聞兩間不易之常道曰經在天為日月星辰在地為
江河海岳在人為仁義禮智信之徳為君臣父子夫婦
兄弟朋友之倫而其在典籍則為聖人之言所以載兩
間常道更萬世而不可易者也稱易詩書禮樂春秋為
經自經解始而稱五經自漢武立五經博士始然秦宓
言文翁遣相如東受七經是武帝以前稱經不止于五
而宋李至之言七經則五經外請校二傳二禮孝經論
語爾雅也劉敞七經小傳又舉詩書春秋三禮論語焉
唐陸徳眀釋文序錄合孝經論語為九經開成中刋定
九經于太學始及爾雅宋設國子助教十人掌十一經
其易書詩三禮三傳皆分而孝經與論語合稱為十經
又與孟子爾雅稱十三經此其大畧也遭秦滅學周易
孟子不在焚中而尚書古禮論語孝經賴孔氏後人蔵
於屋壁其老師宿儒田何伏勝浮邱伯申培髙堂生顔
芝軰漢初猶在若楚王之受詩張蒼之傳左氏髙帝時
經學漸已萌芽文帝詔鼂錯受尚書立孝經孟子于博
士賈誼之傳訓故徐生之善為容韓生之内外傳經學
寖廣洎孝武聼仲舒對䇿表章六經建蔵書之䇿置寫
書之官孔壁淹中科斗竹簡㦯上秘府㦯進河間自開
獻書之路凡數十年而後萹什稍備上有䧺才之英主
下有好學之賢王故宜儒術蔚然復興也經文讐正始
于河平刻石始于熹平鏤板始于長興至開寳端拱相
繼校刋頒布遍山陬海澨矣漢儒授受確有源流博士
之試以家法弟子之學以經師專門者氏而不名著錄
者編而為牒是以前後儒林之傳授受同異一展卷而
瞭然即其解經章句如易有施孟梁邱書有歐陽大小
夏侯韓詩有薛漢春秋有公榖論語有張禹包咸注如
書大傳周官儀禮禮記有康成孟子有趙岐傳如易有
周氏書有孔安國詩有后孫申韓毛公周官有馬融觧
如書有大小夏侯詩有伏湛景鸞左傳有服䖍箋如毛詩
有康成詁如周官有賈逵三禮有盧植左傳有陳元諸
家不同之大致亦皆班班可考自唐作正義每經專用
一家之說孔頴達于易用王弼韓康伯注于書用孔安
國傳于詩用毛傳鄭箋于禮記用鄭注于春秋左傳用
杜預集觧賈公彦于儀禮周官用鄭注而徐彦䟽公羊
用何休學楊士勛䟽榖梁用范寗集解宋邢昺䟽孝經
用唐眀皇注䟽論語用何晏集解䟽爾雅用郭璞注孫
奭䟽孟子用趙岐注而百家之學廢矣漢取人必曰經
中博士盖各守其師承唐則以正義為眀經之式為途
已隘然以注䟽字數多寡分别為大小中三禮三傳分
而習之未嘗廢一自宋熙寕變法而春秋且廢矣自元
延祐用八比取士有明因之于是詩書五經之外禮與
春秋俱存一而廢二矣然則崇重經學固莫如漢世乎
㢤三易掌于太卜周禮明有可徴夏建寅而連山首艮
殷建丑而歸蔵首坤說者謂神農黄帝已先名之而周
之名易則程朱之言當矣漢傳易者施讐孟喜梁邱賀
並出田何京房本于焦贛四家皆立學官費直與髙氏
易苐行民間後漢費易盛行四家漸廢尚書今文伏生
所傳漢博士三家是也古文出于孔壁未列學官至東
晋梅賾始奏行之詩則齊始轅固魯始申公韓始韓嬰
皆立博士毛氏後出而後世獨行春秋則公羊先著榖
梁次之左氏至東京始立博士漢初有鄒夾二家並三
傳為五然鄒氏無師夾氏無書至建武中皆絶若鐸椒
之鐸氏㣲虞卿之虞氏春秋其皆左傳之羽翼歟禮自
髙堂生傳蕭奮孟卿后倉以至二戴所傳者儀禮也后
倉之曲臺記儀禮之注觧也二戴所刪亦儀禮之注觧
也若夫以禮記為小戴之書其誤始于隋志然漢志本
自判然盖即所謂記百三十萹七十子後學所記者劉
向嘗校㝎之至東漢盛行馬融又補以月令明堂位樂
記今禮記四十九萹是也李氏獻周官于獻王冬官獨
缺獻王遍購不得因以考工記補之後人謂補自劉歆
亦非也士禮十七萹髙堂生所傳者耳淹中古經五十
六卷及隂陽明堂王史氏記多天子諸侯卿大夫之制
是儀禮之逸者多矣今所傳如覲聘大射燕禮不為士
設則十七篇疑亦非髙堂之舊不然漢志何以有古經
及記猶愈倉等推士禮而致于天子之說乎論語齊二
十二篇魯二十篇齊論名家則有王陽魯論名家㝡推
張禹今所傳魯論也大學古本據禮記孝經古文出孔
壁朱子則分為經傳焉爾雅十九篇䟽謂釋詁周公所
作釋言以下㦯謂孔子所増子夏所足叔孫通所益梁
文所補訖無定論孟子于孝文時即立博士東京趙邠
卿後注觧見唐志有六家昌黎論孟子功不在禹下至
論也馮休刪孟原無足道以司馬光之賢而作疑孟識
見顧出陸筠虞允文下何哉大學中庸原在禮記而中
庸别行自漢世即有中庸說矣至程朱以配論孟四書
之名始立五經者羣籍之淵海四書者又五經之輪轅
也兩間不易之常道于斯焉載是猶象緯之昭囘山川
之奠定矣我
皇上治法唐虞道遡洙泗緯地經天觀人文以化成天
下經學昌明炳炳烺烺振古未有倫比又何漢唐宋之
足云
　
　
　
　
　
　
　
　
　
　
　
　
　
皇清文頴巻十三
欽定四庫全書
皇清文頴巻十四
　序
　　工部事宜冊序　　　　　果毅親王允禮
粤稽成周六官之職惟司空之篇逸論者以謂事典乃
五官之根柢也以之體國則郊廟壇壝宫庭環衞朝市
官府學校城郭衢巷倉廩廐庫之列乃政教所由施行
人心所由維繫也以之經野則山林川澤邱陵墳衍原
隰井牧疆潦之辨溝塗闗津橋梁防堰之設乃百物所
由蕃滋萬貨所由通阜也以制數度則宫室車旗服器
髙下廣輪多少文質之别乃民志所由定禮讓所由興
也以考度程則六府之盈虛出入八材之質偽苦良製
作之得失精粗工性之勤惰巧拙乃物用所由利堅泉
布所由撙節也孟子曰諸侯惡其害己也而皆去其籍
司空之籍尤汰侈貪冐者所不便故去之尤力而後世
無傳焉我
皇上嗣登宸極振飭邦經釐清百度内自
郊廟神壝宫庭學校官府次舍倉廩廐庫城郭門闗橋
梁溝衢柵枑或稽古以創建或修舊而更新外則相天
地之宜以通山澤之氣近自畿輔逺而吳越秦隴凡在
四海九州之内所宜疏川峻防以除民害瀦水營田以
為民利者不惜帑金鉅萬應時興作又以其間整軍經
武修儲戎器凡車甲旌旗五兵火具無不功致
軫念邊戍衣裘鞍韅皆嵗頒於内府慕古之士咸謂成
周典法復見於今而司空之職尤備於斯時也(臣/)乃以
菲材荷兹重任受
命之日忻悚合倂寢食不遑數月而後具識其大綱期
年而後徧詳其細目凡城堤河隍之深廣堂室之崇修
可以丈尺賦物材量功程計夫役定為經常而永永不
變者皆奏請
廷議
勅下所司其興築之各以其時物價之各因其地訖工
之久近奏銷之淹速有司胥吏不得巧法以侵漁者亦
如之至於嵗事之常赤必與二三僚屬董其懈惰察其
飾詐核其質良簡其差忒酌定規條俾有式可守事無
細大要期便民而吏不能欺循法而財無可冐恭承
聖訓朝夕孜孜數年中幸無大缺失又恐令久則易弛
吏更則難諳乃奏請刋刻以示諸司庶幾賢者得盡心
於法之中而不肖者亦不敢妄意於法之外此余所以
彚定是編之意也雖然立法以禁私乃所以馭史胥與
不才之小吏耳官之師旅朝有著位當常懷體國恤民
之心竭誠殫慮議事以制得法外之意然後能盡在物
之理而不過焉
聖天子登賢進良十數年以來起諸司旬嵗而服大僚
者踵相接也生逢盛世不能祗承
德意以致忠勤顯勲績而乃詭法以行其私此心尚可
自問乎願諸司爭自濯磨而毋墮乃力也
　　孝經易知序　　　　　　　　　湯　斌
孝經註釋箋註凡數百家近惟新安吕忠節公所著本
義大全最稱詳備吾友登封耿逸菴先生家居講學復
著易知一巻其言簡而盡明顯而精切與忠節所著互
相發明誠後學入德之津梁也余鎮撫吳中見其士風
文藻盛而實行衰思有以挽之乃聘耆儒於明倫堂聚
生徒講孝經小學適張君牖如舊為登封令與逸菴講
學嵩陽擕有易知抄本乃鋟板屬余頒示諸生俾朝夕
肄業焉余乃為之言曰古昔盛時人重倫常家敦仁讓
故風俗樸茂治道還淳太和之氣洋溢宇宙輓近之世
教化不明本實不敦殫精竭思皆枝葉浮華雖名譽動
人而本心已失象山有言親師取友為學力行皆從好
事中來故虛而不實此言切中學者病根而吳中為甚
經曰天地之性人為貴人之行莫大於孝朱子少年讀
孝經題其上曰不如此便不成人孟子曰人之所以異
於禽獸者幾希吾人奉父母之遺體當思父母生我之
身無一體之不具生我之心無一理之不全何以保守
成其為人不至放失淪於禽獸此不可不深長思也自
學路久迷䧟溺日深重以侈靡之習淫佚之説功利之
謀所知所行皆人欲而非天理夜氣之良偶一醒悟真
堪痛哭流涕而不能自已者奚暇雕繪浮藻馳求聲譽
乎天下萬善同出一源人能孝則事君必忠事長必順
交友必信居官必亷臨民必寛故事君不忠非孝也事
長不順非孝也交友不信非孝也居官不亷非孝也臨
民不寛非孝也進而言之暗室屋漏一念自欺非孝也
應事接物一念怠斁一念刻薄非孝也事親能養矣而
未能養志知從令之非孝矣而未能諭親於道養生送
死盡禮矣而未能事死如生事亡如存其孝猶為未盡
也故事親事天一道也盡倫盡性一理也孝之道大矣
哉誠能盡孝之道則精義入神參贊化育不外是矣一
人盡孝則一家化之一家盡孝則一國化之推之天下
皆孝子四海皆仁人則民氣和平災害不生禍亂不作
尚何憂治道不唐虞風俗不三代歟余因牖如之請為
書簡端讀者畧加省察以無負逸菴註觧之意與牖如
鏤版之心其於立身為人之道未必無小補云
　　順天鄉試録後序　　　　　　　熊賜履
嵗在庚子京畿復例應賔興禮(臣/)遵
新令通列諸臣名以
上維時羣工濟濟咸鵠立於朝門肅心静聽罔知所屬
前此未有也朔八日辛卯
上命(臣/)賜履貳同官(臣/)朝生徃典厥事伏念(臣/)三楚鄙
儒學識淺黯丁酉薦於鄉戊戌舉於春官器窳才劣文
質無所底謬䝉
皇上親簡俾讀書中秘己亥孟冬南原
御試計未二朞而(臣/)又荷
特簡授今官早夜圖維方懼報稱無地兹復膺
命掄才蚊負維艱(臣/)心益惕且京師首善之地四方之
所觀瞻又天下士之集
輦轂下者皆鄉之雋也豈(臣/)謭陋所能勝任而愉快乎
(臣/)心用是益惕顧(臣/)猶貳也謂可因人以塞責然(臣/)自
惟去蔬屩甫三載耳倐承乏相天下士即殫思盡瘁尚
慮亡以仰答
髙厚敢曰貳也而任讓居半以自諉乎拜
命之日先試期僅半晌遂戒道入闈嚴鎖重扄焚香矢
誓􁡂經公閲一如
新定典則靡弗恪恭肅慎以共襄
闢門大典既録成(臣/)例得颺言末簡(臣/)竊惟從古帝王
慎簡賢良廓清雅化未有如今日之盛者也我
皇上勵精圖治加意作人丁酉之嵗赫然大創頓袪夙
弊以澄清文治登進真才科指法制廓然一新在朝在
野靡敢不浣衷滌志兢業祗承且今秋初減額之半減
則其數簡而其法益嚴嚴其法所以慎其選約其制所
以謹其防限其額益所以重其考覈之權而端其始進
之路
皇上之釐定新規慎重簡㧞者意何如其至而諸臣之
洗滌乃心與諸士之洗滌乃心以應
盛典者尚有不砥礪濯磨以副我
皇上側席旁求之至意者哉故(臣/)之不克勝者任也而
(臣/)之克自矢者心也(臣/)自矢其心以冀諸(臣/)之共矢其
心即以共矢其心者相諸士之文而因以相諸士之心
文醇正者厥心貞文典茂者厥心厚文嚴峻者厥心亷
文顯白者厥心和易文閎肆者厥心洞達而光明觀其
文而其人可知其人之心亦可知矣當夫同堂較閲壹
志虛公辨色濡毫竭精覃力時凛凛於
寵靈之在前而簡書之在後筆光燭影之餘恍若與多
士相遇於精誠徃復之際是(臣/)與諸(臣/)之相士者以文
而(臣/)與諸(臣/)之所以相士者以心諸士之與(臣/)與諸(臣/)
遇者於其文遇之而諸士之所以與(臣/)與諸(臣/)遇者亦
即此治文之心而遇之也雖然(臣/)既以文相諸士心矣
寧遂以文信諸士心乎在易之漸曰進以正可以正邦
也今日者可謂進以正矣然惕於法寕若惕於衷慎厥
初曷若慎厥卒諸士曷亦念今兹之先資拜獻與
上之鄭重簡遴者如是其難且慎而即此一日之遇合
終身守之弗變險易不以易其操崇卑不以踰其守持
躬亷毅砥志敬公將篤棐之忱飭悃幅之行澡衷浴德
永矢弗諼以不負吾心者不負吾
君是文與心符諸士治文之心與(臣/)與諸(臣/)相士之心
皆可大著於天下矣茍或璠璵其表碔砆其裏鞶組其
外敗絮其中質窳貎澤背公營私俶載循軌中道改轍
以至顯晦易節措注乖方是心與文違而治行之心又
與治文之心違矣諸士何以對(臣臣/)與諸(臣/)何以對我
皇上哉(臣/)故不能不深祝諸士以今日治文之心為異
日治行之心慎厥初終以上報
一人籲俊之至意也若(臣/)與諸(臣/)惟是殫竭愚忱以對
颺我
后耳他何計焉(臣/)三載以前視諸士無以異幸側
侍從之班立交㦸之下遽承
簡命夙夜氷兢深恐隕越以貽
盛典羞敢不以區區至願敬告爾多士哉
　　㑹試録後序　　　　　　　　　熊賜履
嵗癸丑復當大比天下士
上命(臣/)賜履偕侍郎(臣/)文然貳閣(臣/)立德禮(臣/)鼎孳典
厥事伏念(臣/)荆楚豎儒媕謭無似年來濫竽
禁近罔效涓埃兹復膺
命掄才蚊負維艱益滋汗仄既拜
命弗獲辭遂從諸(臣/)後勉矢公慎用竣厥役録成(臣/)例
得颺言末簡(臣/)更復何言惟進多士申醮之而己竊惟
國家登造賢良與士子策名委贄舍科目無由以進顧
不重且鉅哉苐上之人汲汲焉欲得斯人而用之下之
人挾所懷來以期見用於斯世此其為務豈漫易焉者
而顧皆取決於風簷尺幅之一旦以為執劵之罔弗驗
也則豈其然故試士以言洵末也而勢固不得不以言
言者心之聲也六經四子何莫非是也茍其淑於仁義
澤於典墳精粹積於中聲光溢於外揮毫伸楮皆有以
發揮聖賢微奥之所在而無或謬於上下古今不易之
矩斯其言為有德之符載道之器也而奚得以區區詞
章帖括之技目之獨是世教衰凌士習頽靡大道不著
實學鮮聞父生師教初未嘗懸一的以就其歸舉先王
之澤聖人之㫖不啻蔓草視之而曾不知一為之注意
平居椎牖伏案殫力敝精祗求工於八股之空言以僥
倖一第之獲雋而後已而其所謂八股之空言則又其
榛蕪舛盭絶不切於理道之説及其一登仕籍不復進
求或投之以任試之以務而課其實則茫焉舉莫知其
所以而平日之所殫力敝精以求工者葢無一之可適
於用而亦遂畧不計念於上之舉而庸之者之何為唯
取夙昔所為僥倖希售之一念而擴充之以迄於慆淫
邪僻之無不至而亦未嘗不傲然自命為科名甲第之
人此人材之所以日衰風俗之所以寖替而治效之卒
莫古若也乃議者遂致咎於制義之寡用扄闈三校之
未為善而思以變之也亦豈得為通論哉宋元迄明真
儒軰出巍科顯蹟麟炳汗青謂科目不足以得士乎誣
矣今多士之言固居然有德之符而載道之器也誠能
因其言以踐其行上之明體達用務幾於中和位育之
域次亦執德衞道不失為飭躬寡過之倫舉而措之約
而操之皆不至悖戾於今兹拜獻之言庶幾克副
朝廷汲汲焉欲得斯人而用之之意與多士挾所懷來
以期見用於斯世之心則多士之幸而(臣/)亦得少附於
以人事君之義矣不然者如前之所云將制科幾成贅
疣經事等之瓦礫曽不如中正九品諸法之猶可得十
一於千百也則多士何以自觧即(臣/)何以觧免於多士
耶然則(臣/)與多士惟交勉焉期無負科名以無負
國家而己矣更復何言
　　恭進易經叅觧序　　　　　　　張　英
(臣/)竊聞易之為書貫徹二儀囊括萬類微以窮隂陽之
變化顯以繫人事之吉凶幽以明鬼神之情狀探賾索
隱彰徃察來讀者得其中微言大義之一二可以服之
終身而無盡况取四聖人之所發揮而朝夕涵泳其閒
者乎又嘗竊觀先儒論易其大者極於扶陽而抑隂夫
天地之有隂陽猶四時之有寒暑日月之有晝夜也以
氣化言之萬物不能有長而無消人事不能有得而無
失運㑹不能有治而無亂舉世不能盡君子而無小人
是以卦之爻三百八十有四陽爻居其半隂爻即居其
半雖聖人安能損益於其間哉然聖人兢兢業業於陽
剛也則扶之進之於隂柔也則抑之退之此固六十四
卦中無在不存斯義而於否泰剥復夬姤諸卦之辭尤
其深切著明者也聖人不能使四時有春夏而無秋冬
而製為室廬衣裘以禦之不能使日月有晝而無夜而
製為燈燭以繼之不能使萬物有長而無消而製為度
數以節宣之不能使人事有得而無失而示以修省戒
懼以補救之不能使運㑹有治而無亂而立為紀綱法
度以維持之不能使舉世盡君子而無小人而立為教
化刑罰以勸懲之易之中數者備矣此則聖人扶陽抑
隂之至意隱見於六十四卦之中所謂叅贊化育裁成
天地者豈有他哉故曰天地之性人為貴必讀易而後
知聖人之尊且大也(臣/)草澤微材至愚極陋遭逢
聖天子崇儒典學之時叨隨
講幄入侍
禁中恭覩我
皇上孜孜圖治未明求衣躬理庶政退朝即御便殿講
誦經史至漏下數刻不輟祁寒盛暑率以為常(臣/)自顧
學植淺薄惟切惶悚侍從之暇伏讀周易望洋測海茫
無津涯欲纂輯訓詁一書期先通曉章句然後徐求其
精義爰奉朱子本義為標準而詮觧訓釋則惟取於大
全直觧諸書芟其繁冗務存簡切至於釋卦名義則程
傳最精故節取以載於本卦之首大全諸儒之説發明
經義有裨講席者並采録之閲兩期而成名之曰易經
叅講條分縷析一以先正之言為矩矱絶不敢叅臆説
於其間因(臣/)質性愚魯著此一編藉以自備遺忘荒陋
粗疎深知不免又念在
禁中修輯之書不敢不上塵我
皇上睿覽亦以見文明化成在上小臣亦有不敢自棄
之私非云於經㫖有所闡明羽翼足以獻之
當宁也謹序
　　恭進書經𠂻論序　　　　　　　張　英
(臣/)竊惟人君之以道治天下至堯舜禹湯文武之盛而
極矣人臣之以道事其君至臯䕫伊傅旦奭之盛而極
矣迄今相去數千載當日之言論謀畫綱紀設施與夫
忠懇誠愛之心諧弼綢繆之計雖散見於六經旁流於
諸史而𢎞綱鉅節之所統㑹則莫備於尚書使後之人
猶得於方策之中想像唐虞三代之君臣如見其形容
若聆其謦欬不覺有時代曠逺之隔者則由其文至古
其意至厚其㫖趣至𢎞逺流連徃復而可以不窮也(臣/)
自供奉
内廷之初正值我
皇上討論二典三謨窮究精研無微不徹由是而下逮
商周誓誥之篇靡不再四尋繹凡昔人之所謂苦其奥
博而難通者
皇上必深求義理之歸而亦不辭夫章句誦讀之勞二
帝三王之言與夫古聖賢之所以告其君者朝夕淪浹
於
聖心至深且渥也故以言乎典學則髙宗遜志之勤以
言乎服逺則虞廷干羽之格以言乎六府三事則九功
之時叙以言乎官人亮采則九德之日嚴
皇上以聖學之淵涵發為治功之醇茂豈僅稽古不倦
而已哉(臣/)質愚學陋寡識𣺌聞竊從
講筵餘暇退入直廬伏讀尚書偶有一知半見録以紀
之積久遂至成帙非敢自持臆説皆取𠂻於昔人之言
謹依篇章次第分為𠂻論四巻又因在
内廷編輯之書不敢自藏其短冐陳
九重乙夜之覽伏念我
皇上於尚書全編心源脗合精義黙符毎發一議逺超
漢宋諸儒之説(臣/)忝侍
左右聞之熟矣如(臣/)謭陋膚言類培塿伏於泰岱之前
爝火耀於日月之下彌自増其悚惕云爾(臣/)謹序
　講筵應
制集序　　　　　　　　　　　　　張　英
(臣/)英謬以疎賤謭薄際昌時遘景㑹以康熙六年丁未
成繆彤榜進士授翰林院庶吉士是年冬以先大夫憂
去九年庚戌服闋補原官十一年壬子秋授編修次年
春充禮闈同考官三月
上幸南苑命(臣/)英偕同官(臣/)史鶴齡扈從於行宮進講
詔獻南苑賦嗣後每廵行必侍從或獨徃或與侍讀(臣/)
孫在豐偕是時扈蹕多在南苑新宫緑槐髙柳掩映丹
甍千幕周羅六師環列衞霍金張以及期門羽林之士
翼豹尾而處者雲蒸雷殷深嚴𢎞麗不可殫述(臣/)以書
生抱簡牘其閒晨則委蛇丹陛夕則退處直廬承顔邀
睞恩遇無比時從幸晾鷹臺觀試馬紫騮赤駱躡雲追
電
天子第其駑駿以賞勸諸王公大臣則獻試馬歌一日
漏下十餘刻
上御行殿秉絳蠟作大書使人問二臣知在直廬觀書
命作良馬詩以獻或風日和美
上率左右虎賁講武平郊歴上蘭踐甫草出則朱旗舒
徐入則鐃吹震發凌晨侵夜必召二臣講論經史殫究
義理日有程課罔以寒暑間(臣/)自顧雖陋劣無似然每
得以聖賢載籍陳説於君父之前視古人奉屬車清塵
詔獻甘泉上林賦者竊以為榮此則
聖天子典學之勤俾臣子有稽古之益也是年秋授日
講起居注官其後學士臣熊賜履入典閣事内殿進講
專命(臣/)及在豐從事雞未鳴時從長安門步至左翼門
祗候少頃東方漸白樓鴿羣起星稀殿角露浥階墄偕
奏事諸臣方曵組而入至乾清門候諸臣奏事畢内侍
傳入𢎞德殿殿中左右列圖書南向設御坐北向設講
官席皆用黄絁幕中設罏焚香講官既入則侍從咸退
講官再拜北向立敷陳經義時有所諮詢既退命賜茶
於乾清宫門如是者三年由左春坊諭德優擢侍講學
士先後同在講筵者則澤州學士(臣/)陳廷敬崑山學士
(臣/)徐元文(臣/)葉方靄接
天顔於内殿䝉顧問於黼席圖書翰墨貂綺之賜嵗數
至焉是時也海内寇賊未平
天子方宵旰殷憂四方將帥咸稟承
廟畧措兵籌餉無虚晷且日御講筵與(臣/)等討論古昔
於此窺
聖度之髙深睿學之懋敏太平之所以立致也因輯歴
年所進詩若干首為講筵應制集而并叙其所遇如此
　内廷應
制集序　　　　　　　　　　　　　張　英
康熙十二年癸丑春
天子御講筵從容與學士言朕欲得文學之臣朝夕置
左右惟經史講誦是職給内廬以居之不令與外事其
慎擇醇謹通達者以聞時舉(臣/)名入對
上心識之自是再四諮詢對者無異詞迄十六年丁巳
冬有
内庭供奉之命賜邸舍於瀛臺之西辰而入終戌而退
乾清宫之西南隅曰南書房
上舊所御讀書處也命處其中飲饍給於大官執事使
中涓筆墨側理器具之屬皆取於御府珍果饍饈之撤
自
御饌者日數至焉
御乾清門聽政後則召至懋勤殿辰巳前講經書午後
讀史諮詢對揚辨論之語詳於南書房記注自丁巳冬
迄壬戌春未嘗一日少閒伏念自古人臣閒從殿陛一
見天子數語達於宸聽終身以為榮幸如臣者侍從燕
閒趨承經席陪奉宻勿前後近十載細旃廣厦之間陳
典謨談易象博綜前史上自洪荒下暨輓近握丹鉛於
香案聽鐘漏於華清霽顔温語恒如家人父子謂非遭
逢之極則恩遇之殊軌哉時或著為詩篇以紀述盛事
甫脱稿則陳於
御座之側吮毫授簡成於俄頃者多有之唐鄭亞序李
文饒制集有曰牙管既輕芝泥將熟嘗於席前親授筆
札公亦分隂可就落簡如飛(臣/)固不敢追踪贊皇而殿
陛之閒一時情事則亦古今之所同也二十一年壬戌
春請假歸葬先大夫屢降
温綸渥被
恩賜俾得暫休沐於鄉里因輯四年以來詩為内庭應
制集二巻其中詞句粗疎淺劣當時多不暇㸃竄今皆
悉仍舊稿存其實也昔歐陽公既老歸淮潁之閒輯内
外制而序之因念平生仕宦出處且謂瞻玉堂如在天
上(臣/)今得奉
恩築室於龍眠山中與田夫野老稱説
聖天子盛德儒臣寵遇撫今思昔感激詠歎更復何能
自己哉
御製文集擬後序　　　　　　　　　陳廷敬
葢聞天行垂象則雲漢昭囘地德含章則山川經紀此
河洛呈其精藴苞苻闡其秘奥也聖人參兩儀而則二
曜該物序而察民彜演為圖疇以教萬世則人文化成
之道懋焉是知覺世牖民開物成務必賴亶聰首出躬
文德以表建於上而昭宣於修辭立訓英華發於和順
篤實著為光輝然後三物以惇四術以備户佩詩書之
澤人游儒雅之林而一時之生其際者即山陬海澨靡
不涵濡盛化以近天子之光則豈非上聖之宏規太平
之駿烈也哉欽惟
皇上遜志典學勵精勤政德業之隆治功之盛赫赫巍
巍不可殫悉自蒞祚迄今齋莊祗肅對越
天
祖孝敬
兩宫勤勞天下興起教化修明制度文經武緯禮序樂
和寛冲以體羣下之情惠懷以普黎庶之德銷金革而
四海永清垂衣裳而八荒在宥至若天時之盈虛地利
之險易邦用之豐約兵師之因革民風之情偽吏治之
貪亷莫不悉歸
睿照潛納
皇𠂻故凡施為建立見於詔號命令之中出話吐辭之
際所謂二帝三皇之言語行事而典謨訓誥之文也若
聖藻天葩形諸篇翰時而咨儆有位元首股肱之歌也
時而諷諭民俗蕩平正直之訓也時而切指物類户牖
杖履之銘也時而流覽景光阜財觧愠之奏也葢惟
皇上狥齊性成緝熙時敏質本生知而猶好學聖由天
縱而又多能以故蓄諸中而彰諸外者抒寫化工渾涵
元氣鎔裁古今陶鑄萬彚炳煌焜燿至於此極(臣/)叨塵
法從久侍經帷每聆
玉音推觧經傳奥㫖發前聖未發之微言傳古人不傳
之深意下及諸史百家罔不旁通曲暢而
深宫清燕未嘗一時輟書冊不觀(臣/)固知聖謨洋洋並
六藝而昭諸天壤者洵有所原本而然也雖義藴髙深
同體冲漠神明於意言之表非臣庶所能仰窺萬一而
即而求之引伸而紬繹之則仰觀俯察之機時行物生
之妙可以想見端倪沐浴鼓舞於不自己矣然而
至德謙光富有若虛久藏緗􁐏近因廷臣敦請再三始
命彚次編為四十巻將見流布寰區昭垂典則咸得瞻
日月之末光挹河海之餘潤彬彬乎有所感發興起以
永成夫道一風同之治猗與盛哉
　
　
　
　
　
　
　
皇清文穎巻十四
欽定四庫全書
皇清文頴巻十五
　序
　　癸丑武㑹試録後序　　　　　　陳廷敬
嵗癸丑九月天下貢材武士於京中樞臣請舉㑹試奉
命拔騎步射及格者七千有竒
上曰爾廷敬其副卿馮溥徃衡其文前此未有以詞臣
副執政大臣典㑹試者葢異數也(臣/)謭劣聞
命戰栗黽勉祗役既取數如額録當獻(臣/)得綴言末簡
(臣/)惟國家取士文武殊科然革前代武學師太公之陋
學統於儒師統於孔子文不兼騎射武顧兼䇿論何也
此非難武士也誠重之也夫武而不文其人任卒伍而
不足任偏裨任偏裨而不足任大將者也兵家者言毋
逾孫吳吕李司馬尉繚諸書今武士合而治之闈中發
䇿則漢唐宋諸名將已然之迹與夫天下塞障耕屯保
伍諸事旁及莫遺又明示以七書之外之書無不當肆
力矣士茍雅能明習得其要領發為文辭具有倫貫異
日干城貔虎之選取諸此不已裕哉且夫麤獷桀驁者
武士之習也一變其習使人不得以﨣桓目之而庶幾
於古之雅歌投壺羽扇綸巾者非沐浴書䇿漸摩師儒
不為功若此者非皆論䇿宜重之明驗乎葢自古承平
既久勢漸輕武不惟文士輕武武亦自厭其武馴至盡
隳武備而不可振今重武兼重文正所以常重武而不
至於輕也草莾鄙生妄謂先之騎射武士所事也重之
也至於論䇿則已略允若兹當其罄控縱送無不及格
盡收之奚不可而乃决去留於操觚不亦可以已乎(臣/)
於棘闈中從(臣/)溥後慎簡諸士所作登其可者冀或可
仰佐得人以無孤任使至意復著其説喻天下繼起諸
士使皆知國家文武無畸重决拾之暇即咿唔而不敢
有略文之心昔周之盛也左之而文無不宜右之而武
無不有方其奉璋峩峩髦士攸宜皆卿大夫之材及其
淠彼涇舟烝徒檝之皆將帥之選(臣/)知自今以始人材
蔚起克文克武雖成周之盛無多讓矣
　　癸未㑹試録序　　　　　　　　陳廷敬
欽惟我
皇上統天建極治定功成於今四十有二年嵗在癸未
春二月當大比天下士禮(臣/)請典試事者(臣/)自陳昏瞀
既列狀上奏
上弗允命(臣/)廷敬偕(臣/)賜履(臣/)涵(臣/)汝霖典厥事(臣/)廷
敬聞
命仿偟震悚移日伏念(臣/)備官銓曹侍直
内殿恐滋隕越常懷氷兢兹當校士之重寄敢弛夙夜
之初心且多士來自草澤山陬海涯皆知
聖人在上道濟羣生文明之化光昭下土夫既人思淬
礪俗嚮陶甄(臣/)又何敢不益自鞭䇿以上思答夫
聖恩下不愧於多士乎今鎖闈畢事録文以獻例得颺
言篇端(臣/)不敢為枝言蕪辭謹識其大者仰冀
省覽焉葢(臣/)今奉
命而論者文也夫文以載道道命於天傳於人知天之
所以命知人之所以傳夫然後道尊而學正學正而文
興則今日道統之傳文運繫焉此其大者也(臣/)謹識焉
惟天隂隲下民篤生神聖作之君作之師自伏羲神農
黄帝堯舜禹湯文武皆以聖人之德居君師之位以行
其政教道統之傳常在上而不在下也若有其德而無
其位則不得君師之位以行其政教之實故自孔子以
來道統之傳常在於下揆之天降生民之意豈適如此
哉且夫天道貞觀無徃不復故知今日者道統之傳果
在
上而不在下矣在下者傳之師儒僅寄於語言文字而
在上者則見諸行事之實我
皇上以聖德而居天位天下大治生民乂安故知道統
之傳果在上而不在下也昔孟子謂五百年必有王者
興歴叙其傳亦大率以五百年為斷以今考之在上者
莫不皆然而在下者則或不盡然也然而其始之自上
以及下其後之由下以歸上者亦莫不皆然也孟子謂
由堯舜至於湯五百有餘嵗若禹臯陶則見而知之若
湯則聞而知之由湯至於文王五百有餘嵗若伊尹萊
朱則見而知之若文王則聞而知之所謂在上者莫不
皆然也又謂由文王至於孔子五百有餘嵗若太公望
散宜生則見而知之若孔子則聞而知之此所謂始之
自上以及下者莫不皆然也又謂由孔子而來至於今
百有餘嵗自是以降或千有餘嵗或百餘嵗或不必百
餘嵗若周子若二程子若朱子此所謂在下者或不盡
然也若是者何也天之鄭重夫在上者之傳故以五百
年為斷其不必五百年者葢僅寄之語言文字以衍斯
道於絶續之交特在下者之事耳惟是師儒之統轉而
屬之帝王則五百年之期斷然其不爽者將復合焉此
所謂後之由下以歸於上者莫不皆然也葢自周子二
程子朱子而來至於今五百年矣我
皇上論世知人崇朱子之學頌其詩讀其書存諸德行
見於文章舉而措諸天下之民使堯舜禹湯文武之道
常在上而不在下故道統之傳由下以歸於上者此正
其時也此乃天之所以降生下民之意也(臣/)嘗伏而思
之天下之士涵濡於雅化鼓舞於
皇風者亦已久矣而聖人之道傳之在我
皇上者天下之人將皆知之而其所以朝斯夕斯實用
其力者天下之人或未能窺其詳也(臣/)日侍
内廷因得臚舉焉
皇上總攬八紘日有萬幾舉凡立綱陳紀制治綏猷諸
大政事發於
聖𠂻行於天下者既莫不與古先聖王之道異世而同
符矣而勤思至道博極羣書燕閒之頃躭情六籍慈誨
青宫訓督
皇子詩書講誦
殿陛之地儼若鄒魯之鄉作為文章巍巍乎與典誥同
風至於帖括之文百家之藝盡在
聖明之鑒豈非道統所歸實有本末兼該源流共貫者
與今日者親得
聖人而為君師雖不敢與於大道之傳而亦幸在見知
之列將見由文王以來濟濟之多士藹藹之吉人復生
於王國以上佐
夀考作人之雅化而時雍風動萬邦黎獻共惟帝臣馴
至於矢謨賡歌亮采惠廸之風以幾乎唐虞郅治之盛
則道之在上而下被其政教者將永永焉傳之千萬嵗
而無窮又豈五百年之可以數計者哉謹以告多士者
為
黼扆獻焉
御選古文淵鑒後序　　　　　　　　徐乾學
皇上萬幾餘暇稽古右文選定古文淵鑒既成命(臣/)編
注别為三集上之
御製序文冠諸篇首範圍羣籍彌綸道要煥乎之章蔑
以加矣今年春(臣/)乾學以䝉
恩賜假奉辭
便殿
皇上面諭(臣/)譔為後序以進祇
命屏營退自循省(臣/)本下里末儒學術淺狹遭逢際㑹
備員禁林得縱觀四庫六閣之秘恢廓聞見猶恐無當
聖心隕越
成命而猥以爝火之光仰附星日涓滴之流助潤江河
(臣/)雖愚昧猶自知其不可也然(臣/)觀自古之有選本始
於西晉摯虞文章流别一集自後作者繼軌於今所傳
若蕭統姚鉉吕祖謙諸家而外孔逭為文苑之選謝沈
有名文之集唐志楚辭别集總集著録者八百一十八
家莫不上禀朝命彚成鉅典至考其刪緝之㫖其出於
宸衷之裁定者十無一二矣我
皇上神明天縱尤殫心於致知格物之學本源而及流
體道以盡器多識畜德衡量在心故以之討論今古洞
若觀火自(臣/)之緝此書也每篇奏
御必親加評隲指示瑕瑜大抵近道則雖拙猶存悖理
則雖工必斥(臣/)備䝉
提誨始悟讀書為文具有體要資以去取藉之成書私
念古人著錄之本今巻帙零落所存不多其存者又未
必盡傳而(臣/)決是書之必傳者以悉經
聖鑒之裁定足為後法故也(臣/)以微末獲操鉛槧以從
事斯局者六年於兹敢敬述所自竊附於見知之末云
　　進易論序　　　　　　　　　　李光地
(臣/)惟易之為書也大而言之則六經之原天地鬼神之
奥也切而言之則動息語黙酬物應事修之吉而悖之
凶蓋有不可斯湏去者然其為書始於卜筮之教而根
於隂陽之道故玩辭必本於觀象而不為茍言占事必
由於極數而不為茍用非徒以象數為先也象數而理
義在焉於戲易豈易學也哉欽惟
皇上講學勤政孳孳不息則應乾之行厚德深仁視民
如傷則配坤之道進君子退小人則察乎否泰之幾憂
盛危明則協乎日中之戒
皇上之體易者可謂至矣神武不殺固已見諸施行自
天祐之吉无不利又已受其顯報
皇上之用易者可謂神矣乃者
特命儒臣以此經逐日進講仰見聖智之黙運上符三
古之心傳歴數近代以來未有留心於性命之原研慮
於天人之際如我
皇上者也臣學易將二十年幽居潛玩之餘不無一得
然生質愚蔽不足以窺絶學之全閒或劄記所知繫之
每卦每爻以為異日精思明辨之地中遭寇亂未究厥
業僅有易論數篇大抵皆理義象數之淵源易之所由
作者也恭逢
聖世不敢自匿譬則螢燭之微照太陽雖不為之增光
然而積草加膏之勤亦將以之炯炯自秘此臣今日獻
書之喻也伏惟
皇上裁其可否而進退之臣又觀夫序卦雜卦皆以未
濟終篇非欲其終於未濟也謂夫雖當己濟之時而常
存未濟之心此則所謂懼以終始易之道也故六十四
卦三百八十四爻而一言以蔽之終日乾乾是也伏惟
皇上垂意焉
　　進讀書筆録及論説序記雜文序
　　　　　　　　　　　　　　　　李光地
康熙十有九年閏八月之五日
皇上退朝
御乾清門顧問臣光地家居所作文字若干臣不勝惶
懼歸而收拾舊業大抵皆經生家言不足以塵
乙夜之覽又不敢以虛
清問謹以讀書筆録數十條及論説序記之闗於學者
十篇繕寫為一巻進呈而恭為之序曰臣惟學之於天
下大矣自古未有言學者言之自殷髙宗與傅説始彼
其所謂多聞學古時敏遜志與夫教學之相半終始之
克念又曰非知之艱行之維艱此皆自後世聰明才智
之士所不屑留意於其間者而彼以天縱之君帝賚之
佐孳孳相勉若將不及是以君則繼成湯嘉靖于殷國
臣則與阿衡嫓羙于有商學之闗于治道有如此蓋古
今之言學者莫不曰帝王之學與儒生異臣以為不然
夫溺於技藝滯於章句以華藻自娛以涉獵相髙豈獨
帝王哉雖儒生非所尚也若夫窮性命之源研精微之
歸究六經之㫖周當世之務則豈特儒者之所用心帝
王之學何以加此葢髙宗所謂恭黙以思者性命之源
精微之歸也其所謂學而有獲者經訓之㫖也其所謂
監而罔愆者當世之務也此古今言學之宗亦古今為
學之準也肆我
皇上天挺其姿神授之識生知乃復好古將聖而又多
能然皆習焉而不留過焉而遂化詩文字畫歴算工巧
莫不精其道焉而無所滯於心其所以潛思實體朝講
夕誦積年累月而不懈寒暑風雨而不休則非堯舜之
道不使陳於前也非天人性命之書不以遊於意也臣
愚無知竊謂
皇上非漢唐以下之學唐虞三代之學也臣窮海末儒
蔽於聰明之不足局於聞見之孤陋四十無聞歿身為
恥今太陽之下燭火益微抱巻趦趄隕越無地然臣之
學則仰體
皇上之學也近不敢背於程朱逺不敢違於孔孟誦師
説而守章句佩服儒者屏棄異端則一巻之中或可以
見區區之志焉臣又觀道統之與治統古者出於一後
世出於二孟子序堯舜以來至於文王率五百年而統
一續此道與治之出於一者也自孔子後五百年而至
建武建武五百年而至貞觀貞觀五百年而至南渡夫
東漢風俗一變至道貞觀治效幾於成康然律以純王
不能無愧孔子之生東遷朱子之在南渡天葢付以斯
道而時不逢此道與治之出於二者也自朱子而來至
我
皇上又五百嵗應王者之期躬聖賢之學天其殆將復
啟堯舜之運而道與治之統復合乎伏惟
皇上承天之命任斯道之統以升于大猷臣雖無知或
者猶得依附末光而聞大道之要臣不勝拳拳
　　進大司樂釋義及樂律論辨序　　李光地
臣惟古之王者治定功成則必有作葢非茍為彌文以
飾觀聽而已禮樂不可斯須去身亦不可以一日不行
於天下是故尊卑上下截然有制民志定而遜讓之風
行者禮之實也君臣父子藹然相親人心和而敦厚之
俗成者樂之意也篤其實而舉其文厚其意而修其節
則禮樂之用所以著因其節文而求其實意則禮樂之
道所以存自漢以來禮樂崩壞不合于三代之意者二
千餘年而樂為尤甚葢自諸經所載節奏篇章器數律
吕之昭然者而紛紛之説終不能以相一又况乎精微
之㫖所謂與天地同其和者哉臣逃亂空山之中僅以
十三經自隨閒以暇日叅取經文之及於樂者㑹萃成
編深思極索追求古人作樂之本與夫羣言㫖趣之同
葢有互相發明者自大舜后䕫以至武王周公若合一
契信乎大樂之必易而今之樂由古之樂者斯言不我
欺也居嘗别為樂理樂節樂章樂舞樂器樂律六篇以
諸經之文為主以史記漢書淮南以下諸説為輔將以
下成一家之言上備有司之采條貫已具潤色未完其
已脱稿者則周官大司樂釋義及論説數篇竊不自量
繕寫為一巻進呈伏惟
皇上純誠至孝舜之所以感神也於鑠王師武之所以
求定也文德武功巍然煥然今四方粗靖稽古禮文之
事勢當相沿而起昔魯兩生謂禮樂百年乃可興也臣
竊疑之葢兩生知髙祖之輕儒術故為是言以避召命
耳若夫禮樂則豈可一日不行於天下而必待百年不
可知之化哉今四海靡靡風聲頽敝等威無辨而奢僭
不可止聯屬無法而鬭争不可禁奢僭者犯上之階也
鬭争者作亂之本也由此言之辨上下以定其志教親
愛以導其和此誠禮樂之實之意其講之豈可一日緩
哉記曰無本不立無文不行神而明之者本也舉而措
之者文也為宜搜召名儒以至淹洽古今之士上監於
夏商近稽自漢唐以降考定斟酌成一代之大典以淑
天下而範萬世臣雖區區末學猶將執持所見與諸儒
上下其議論焉至于建中和之極者一人之事專其業
精其藝者世官之守非微臣所能知也
　　詩所序　　　　　　　　　　　李光地
古者學校四術及孔門之教皆以詩首為其近在性情
察於倫理而及其至也光四海通神明率由是也言志
之義始於虞典夏商之間詩不槩見豈其代逺篇殘抑
忠質之世發於文者希與周自文王有作周公繼之郁
郁乎文哉於斯為盛矣今攷三百之篇出自文武成康
者百二南風之自也小雅治之經也大雅德之本命之
符周頌功之成教之至也其篇皆以文王冠惟周公之
詩自為國風篤世業勤王家葢周室之所以安危上配
文王者也邶鄘以下之為風六月民勞以下之為雅王
德降焉政俗衰焉然下則有撫已言傷之音上則有憂
國陳善之作葢性情之不可遏文武之教在乎人心故
皆可以興可以觀可以羣可以怨邇之事父逺之事君
而其究歸於思無邪者此也朱子鄭衞之説諸儒以為
不然今獨信之者謂非是不足以見亂之所生為二南
之左契抑雖其流至此猶有秉禮知義無文王而興者
夫然後可以極無邪之變矣惟節南山以下為東遷楚
茨以下為豳雅載芟以下為豳頌乃前儒所未定而今
創説者夫子曰吾自衞反魯然後雅頌各得其所今觀
大雅時世明矣小雅之亂而無緒殆不可詰如毛氏傳
三百年間為篇纔七十餘而出於幽者將三之二是豈
足信乎孟子言頌其詩者必論其世今失其世則又賴
有詩存而可以推而知旁引而得也既知得所之義然
後章求其次句逆其情稱名賾而不可厭也疊文複而
不可亂也始於夫婦之細而察乎天地之髙深發于人
情之恒而極乎天載之微妙夫如是則三百之繁言四
始之宏綱小大兼舉矣夫子教人學詩近則在於牆面
逺則使於四方要其指則曰可以興責其效則曰可以
言嗚呼反之於身而可哉
　　孝經天子五章衍義序　　　　　韓　菼
(臣/)按孝經古無章第篇名自皇侃標天子已下五孝之
目而五等之序截然以明葢孝為王道之本萬化之原
故曰夫孝置之而塞乎天地溥之而横乎四海施之後
世而無朝夕推而放諸東海而準推而放諸西海而準
推而放諸南海而準推而放諸北海而準然而無所不
包者其體施之有方達之有漸能足乎其量而無以加
者其用其體則足乎赤子之心無憾於匹夫之賤蔬粟
飲水與尊養四海其致一也其用則各有其地之所得
為與其分之所不可過諸侯不敢擬於天子卿大夫不
敢擬於諸侯士庶人不敢擬於卿大夫其勢然也夫惟
天子之尊足以立乎其體而稱乎其量推一念之愛達
之於無不愛無不愛斯能愛其親推一念之敬達之於
無不敬無不敬斯能敬其親斯湏之不愛為刻覈為殘
忍為法令繁宻為賦歛無藝將不勝兵刑之禍而天下
有重足之憂斯湏之不敬為傲慢為逸樂為侈靡無度
日泰然於上而天命人心去之矣故天子之孝非特謹
小節勤細行已也在天下安社稷固否耳此愛敬之實
也古之聖王如大舜之䕫䕫齋慄禹之勤勞湯之立愛
立敬文王之日昃不遑暇食皆本孝道以光大業致盛
治至於武王郊祀后稷以配天宗祀文王於明堂以配
上帝制禮作樂文章備具凡其禮百神和民人而御萬
物者乃至纎悉具舉而皆可法然夫子要而贊之曰武
王周公其達孝矣乎言愛之至敬之至也自聖王不作
人倫廢壞即勤於為治之主不過以政教刑罰整齊天
下而内治缺然葢教化之意微矣夫子舉先王之至德
要道切著之為經而三復其文於天子之孝本之以愛
敬二人而推之通神明光四海興禮樂移風俗納諫諍
羙政教其於事親之儀節葢畧焉而至於諸侯以降則
第勉以奉宗廟承祭祀為言行無過服勞奉養而已矣
葢其所施固有廣狹大小之殊而丁寧之意亦少殺矣
書曰一人有慶兆民賴之夫天子盡孝於上則諸侯卿
大夫士庶人莫不盡孝於下而治化成矣此自然之序
也雖然由天子而諸侯而卿大夫而士庶人此治之有
其序也由親親而仁民而愛物此序之又有其序也而
或者騖於汎愛博施之説托於一視同仁之大則與異
端之所謂無差等無人我者意豈異哉夫子固曰不愛
其親而愛他人者謂之悖德不敬其親而敬他人者謂
之悖禮且夫不愛其親者亦必不能愛人不敬其親者
亦必不能敬人譬諸水然溝澮者可立涸也如草木然
根撥則枝葉必害也人君誠鑒乎此而專以孝親為心
久之仁心漸熟義理精明不敢惡人不敢慢人之一念
油然自生發之不禦而充之不窮於天下也何有不然
千㝷之木旦夕而長有是理哉若夫諸儒所定十八篇
前後次第多異同(臣/)按開元間題章名及正義所云皆
以三才章以下為廣叙前六七章之意則朱子刋誤定
為經文者為不易(臣/)今一以是為宗衍經不衍傳者傳
從經也不衍傳故傳之章第但各存之不復論而傳文
之義固已悉具云
　　平定三逆方畧序　　　　　　　韓　菼
皇帝御極以來政教覃敷恩澤翔洽薄海内外㒺不率
俾方偃戈衅甲以文德懷柔四方煦嫗生息休養萬姓
兼容并覆銷弭孽芽時二三藩臣久分閫於外便蕃錫
予異數有加慮或怙寵而驕盈深欲保全其終始因其
乞骸之陳請爰有勞還之簡書處其田廬豐其廪餼道
里芻秣之費悉戒於有司俾歸故鄉長享茀禄生民無
餽餉之艱士卒無逺戍之苦如天之德甚深甚厚乃滇
逆吳三桂背恩反叛閩逆耿精忠粤逆尚之信相繼煽
亂生民荼毒奄及八年當是時兇渠陸梁䲭張豕突醜
類蔓延蜂結蟻聚仰荷
天威赫濯六師四征戰守機宜悉從
指授三方竊踞次第削平三桂窮蹙首伏冥殛精忠之
信既降復謀叛先後皆伏誅獨三桂孽孫世璠猶困守
一隅逋誅逆命至康熙二十年冬十月大兵平雲南世
璠授首十一月露布至京師
上命宣捷午門擇日告
郊
廟
社稷復
躬謁
列祖山陵念中外軍民勞苦德音誕敷洪恩湛被諸王
貝勒大臣暨外藩王等咸謂功德隆盛恭請上
尊號
上謙讓至於再三未之聽許御史臣戴王縉因疏言聖
武布昭削平禍亂宵旰經營永清大定耿光盛烈曠古
罕有請彚纂成書昭示無極疏上下内閣翰林院集議
以聞禮部尚書武英殿大學士臣覺羅勒德洪等謹議
(臣/)聞歴代紀載功烈俱有成書迄今可考者唐興元間
有紀功述元和間有平蔡録平淮記㑹昌間有伐叛記
宋建隆間有龍飛日歴天禧間有聖政記熙寧間有經
武要畧明洪武間彚征伐次第為日歴藏之金匱彼或
借箸臣下不皆獨斷之功亦或蠢兹小醜有如摧枯之
易猶揭之簡䇿炳耀可觀豈若我
皇上神機獨運掃除大憝廸屢弗靖多方之衆降滅無
遺孽告厥成功八載之間纎毫無遺算師不宿老方内
乂安至仁大勇巍巍超越前代文之一怒武之七德罔
不攸兼於兹兹事體大顧闕而不書雖
聖德髙深不自居而覲揚於奕禩者或無以得其詳且
何以使夫萬世之為亂臣賊子者懼御史言良是(臣/)等
昩死以請
制曰可於是宣付史館歴次用兵以來平定方畧自康
熙癸丑十二年三月始訖於辛酉二十年
　
　
　
　
皇清文頴巻十五
欽定四庫全書
皇清文頴巻十六
　序
　　焦山古鼎圗詩序　　　　　　　汪　琬
古之祀典有彜器彜之為言常也頫者為鐘卬者為鼎
鐘鼎固彜器之大者也左氏傳曰諸侯有勲而不廢有
績而載則撫之以彜器此天子所以錫有功也然則焦
山之所蓄與二王子之所咏殆即其類與予嘗論之古
器之與法書名畫並重也自宋代始蓋當累世承平之
後朝廷無事士大夫讀書好古如歐陽永叔劉原父者
争以博雅相高沿及政和宣和之間天子更剏禮樂亦
寖慕三代之法物摉竒索幽取而貯諸殿閣者不可以
數計於是李伯時黄長睿薛尚功趙徳甫之屬復相次
而起莫不規摹其欵識研窮其字畫而諷味其文章繪
之有圗述之有譜夫然後鐘鼎之器益見尚於世今二
王子從登眺之暇摩挲鑑賞作為詩歌以傳道之不啻
數百言迹其風流好事其何减於前宋諸君子哉抑予
有感也昔春秋桓公二年書取郜大鼎于宋說者曰取
者不當取也又曰得非其有之稱也夫魯桓宋莊其人
皆孔子之所深惡然則一賂一取其辱此鼎也多矣此
可謂鼎之不幸也至於焦山所蓄者雖嘗見汚嚴氏父
子然猶幸而得反其故深自蔵匿於窮巖絶壑浮屠氏
之精舎固不可以郜鼎者相提而語辟諸山林隱遯之
士遭罹患難而卒能潔身以自全豈不尤為可尚也哉
予故並論之若二王子之詩雄偉竒麗儼然子美退之
復出則有程通判雷山人之評隲在
　瀛臺
賜宴序　　　　　　　　　　　　　潘　耒
(臣/)聞地天垂象泰交之道以成木火繫爻鼎養之義斯
著樂有徵招角招之奏禮存三爵二爵之文彤弓湛露
播在風詩鄷水鈞臺標于傳記自昔哲王有饗有宴將
以訓㳟儉而示慈恵昭文章而辨等威非直黼黻升猷
潤色鴻業而已也至如漢宫長樂依綿蕞以為儀晉代
華林緣祓除而成俗柏梁興枚馬之辭曲水盛顔謝之
制昆明池上筆墨横飛華蕚亭中觥籌交錯流湎之塗
寖開莊敬之風邈矣然猶形諸聲詩被之金石鏗鏘炳
煥千載可觀我
皇上亶聰濬哲允武允文法夏后之卑宫師姬文之昃
食歳下蠲租之令朝頒省罰之科轉圜從諫鞀鐸遍于
宫廷側席求賢弓旌周于巖壑兢兢業業無怠無荒用能
綏奠寰區削平僭逆一苞三蘖之寇駢首檻車射天逐
日之渠傳膏齊斧跨滄溟而斮鰐掩碧落以弋狼治定
功成仁漸義洽于是推恩臣下加賚具僚及萬幾之餘
閒施三接之隆禮歳在作噩月惟孟秋有
詔廷臣特垂曲宴惟瀛臺者天府之奥區宫城之陸海
疏玉泉而作沼象蓬島以為臺洪波浩瀚浸其隈茂樹
䓤蘢䕃其曲紅蕖緑菼吐納烟霄繡栱璇題蔽虧日月
天子恒以炎蒸之節清暑于兹羽衛森嚴周廬交屬攀
躋所莫逮簮裾所莫經幸沐
㤙榮來逰來矚于是泛蘭橈浮桂檝彷徉乎靈渚瀏覽
乎芳林溯灝氣之空明凌神颷而輕度升降脩阪徙倚
平臯臨清漣以振纓藉細旃而凝睇俄而珥貂宣
詔寵錫自天出内府之織文爛天孫之雲錦題名署氏
望之有輝叠雪披霞服之無斁爾乃間花張幕倚樹開
筵授几以班設俎有序甕人執饌膳夫進羞鱠鮮鯉于
蓬池菹芳蓮于玉井胹熊臛豹之味充衍方圓調蘭醖
露之珍厭沃薌澤然後流金尊騰羽爵雲漿百斛瓊液
千鍾降天語之溫淳臨重臣以敦勸在公載燕不醉無
歸然而肅雝在庭儼恪在序舍爵有油油之色遷坐無
躚躚之容迨乎日晷西靡樹隂東徙相與整冠約帶鵠
立鳬趨瞻拜
闕廷雍容成禮以退斯可謂和樂而不濫恭敬而溫文
者歟㣲(臣/)幸生昇平之代為侍從之臣屬在末班預逢
曠典豈可使
湛㤙沛澤鬱而不宣雖戴髙履厚
帝力難名而叩缶擊轅微忱少展云爾
　　甲子科湖廣鄉試録序　　　　　毛竒齡
皇上御極之二十三年值元會初開干支初闢之始禮
臣以賔興大典恪遵成例開列諸臣應任選者仰荷
睿鑑命(臣/)偕(臣/)某典試三楚伏念天下當蕩平之際東
漸西被海波不揚而三楚介在南服自荆門以南逺至
五嶺中間數千餘里前代雈苻跆藉不遺尺寸賴
世祖皇帝方行克詰耆定武功江漢之間幸有寧宇而
潢池盗兵又適當黔巫之衝浸滛衡嶽凡鋪敦師旅悉
集之襄樊穀鄧以下與湖湘為控馭卒之
六師張皇皆藉我
皇上聖文神武裒荆罙入持玉斧而劈之瀾滄之外洞
庭上下重見天日迄于今文徳振興賢書進獻者又三
年矣古者生聚敎訓必湏時日而
皇上以存神過他與斯民更始如風之刁嘹而萬竅齊
發不數年間巖居谷處悉受披拂(臣/)雖駑劣亦何敢以
文命覃敷不加宣布獨是三物六行互相比較惟恐以
浮文虛夸致妨徳藝是必于程硃較墨之間使言行相
副始不負我
皇上求賢至意用是惴惴惟謹乃暑雨宵晨既底其地
即與二三臣工載厲厥事惟時監臨廵撫中外劼毖綱
紀肅然而提調則布政叅政經理精詳監試則叅議僉
事防衛周悉爰集同考試官决題發䇿進提學僉事所
取士而三試之垂簾于堂合衆視而通以一心一若心
入重淵而目營四海積若干日得若干人以
覃㤙廣額増若干人并取乙巻貢成均者附若干人而
錄文若干首以獻(臣/)謹拜手稽首颺言簡端(臣/)惟
國家致治莫先用人用人之要在乎言行故三代立賢
必以言揚行舉為旁求之則而成周三載選士必大比
其徳行考詢其話言而後升諸宅俊以貯為世用此無
他言者行之表徳者言之本也自西京取士有舉有試
而分徳與言為二然且試士之目猶尚躬行如所稱賢
良方正孝弟力田者簡拔之中仍不失砥礪之㫖故兩
漢得人較後為盛暨隋唐以還廣立科目但以天子親試
者謂之制科而别立秀才進士明經諸科為有司所試
舍此以外别無他途為進身之地而于是以行求言而
言見以言求行而行不可必見夫立言者既欲借言以
表其所得而求言者亦即欲因言以定其生平則疏其
辭矣必□其情也□其情矣必覈其義也覈其義矣必
覘其情之何以通與義之何以立也夫如是而衡文之
難也甚矣曩者漢庭制䇿首重儒術然晁錯内習申韓
外應文學雖孝文之眀猶不辨其醇雜宋代啓髙文闢
詭習顧劉暉私製新體而應試則謬為方正之語以嘗
有司則雖歐陽之聰亦且為其所䝉昧而絶不之覺况
今人之文不逮晁錯有司之職逺遜歐陽而欲以尺幅
之間燭照數計坐見其敗也乃者兢兢業業殫精敝思
自謂可以告鬼神而終不能少釋于寤寐者以為因言
以求人仍不若因言以求言蓋言有偉肆而非夸者終
不若醇謹而不流于固言有綺麗而非靡者終不若清
真而不隣于薄言有勃窣而非僻者終不若簡易而不
淪于一望而易盡則文字雖微亦即為維持氣運變易
風俗之大道而况高文華國正
聖世廸文敎所有事哉夫文體不同要歸一致前代取
士多途總皆以登選之一意行之雖明經明法不一其
科三年二年不一其候兩省禮部不一其地帖括經義
不一其業然其為求賢之㫖則一也况今者家共一書
人共一藝上以是求而下以是應閉門造車出戸而合
登明選公夫豈有二姑無論其他即楚材晉用起自春
秋而其後三楚人物漢唐軰出諸如黄香孟宗以孝行
著易雄李芾以忠義見黄瓊郭翻之方正胥偃鄭獬之
氣節龎徳公劉凝之之髙尚孟浩然皮日休之曠達以
致幹辦如龎統向寵品量如孟嘉羅友力學如車𦙍潘
京該博如黄琬李善詞翰如李邕歐陽詢文章如羅含
習鑿齒王延夀杜審言輩何一非生其後者所當法式
而其合不一以歸于至一有如是也然則言行雖殊求
之惟一而至于文體之變猶次焉者矣臣之所自勉以
勉多士者如此若夫有事茲役有吏臣若若例得並書
　　歴代名儒傳序　　　　　　　　朱　軾
盡天下之人别其業而命之士農工賈四者而己而士
獨以儒稱重之也亦責之也戰國異端蜂起其最甚者
為楊墨挾其為我兼愛之說以誣民而與儒抗顧其為
術淺陋入人不深孟子辭而闢之二家之患亡矣漢初
學者惑于黄老之術儒道大衰迨後佛敎興其所論著
較老氏之恍惚杳㝠為尤甚而信從者益衆韓子曰古
之民四今之民六古之教一今之教三吾謂天下之人
不歸老即歸釋二氏之學徧天下而儒敎幾乎息是敎
二而民五農也工商也緇流衲子也無所謂士然非佛
老之過儒者之過也今
聖天子崇儒重道超軼漢唐嘗謂朕所重者大儒真儒
所惡者小儒偽儒也
覺世牖民之盛心至矣盡矣孔子訓子夏曰女為君子
儒無為小人儒即此意也彼佛老方張大其說以為彌
天蓋地而莫能外又竭力殫心以工其術而儒者以其
小且偽者當之有不退然沮喪者乎吾思大儒真儒一
也而小與偽有别焉聖人與天地相佀惟其公而已彼
小忠小信小㢘小謹煦煦之仁孑孑之義皆挾私用智
之為害也然小也非偽也一渉于偽則無所不至矣是
故有儒而阿諛取容者公孫𢎞張禹是也有儒而依權
附勢者馬融王肅也有儒而毁禮滅義者王弼何晏也
若夫不逞之徒以邀名市利之心假托仁義道徳之説
以惑人聽聞久之而一倡百和别户分門同者黨之異
者伐之甚而恣其横議變亂黑白犬吠梟鳴無所不至
猶自號于人曰吾儒也何恠乎學者以儒為汙而相率
入于二氏乎漳浦蔡聞之先生嘗與余言儒之雜揉謬
亂痛心切齒余曰
堯舜在上黜邪崇正千載一時顧欲盡去雜揉謬亂之
穢習莫若表彰先賢使學者知儒術之有真而浮偽者
不得而託庶少贊一道同風之聖化于萬一於是倣大
全編次諸儒之例錄漢至元儒者凡若干各訂其本傳
彚為一編曰名儒傳書成有難者曰何休之黜周王魯
王文中子之僭經惡乎取之曰過不掩功也小戴以貪
去官劉向以獻書進不錄可也曰聖之去官忤何武也
或曰九江太守徳也非聖也向父得鴻寳祕書於淮南
向欲不獻而不敢非以干進也始于漢而終于元者何
漢儒拾殘經于灰燼之餘有功于道術不小晉唐如范
寗孔頴達之徒類能發明經義以輔翼聖教至宋而濂
洛關閩諸儒直接鄒魯之傳前乎此者開其先後乎此
者皆紹其緒者也明儒未有史傳故弗錄也傳以名儒
稱何也猶言純儒真儒君子儒也學術邪正之分途名
與實而已無所為而為者為君子有所為而為者小人
也學者誠能體察于身心之間存理遏欲進進不已則
聖人可學而至何有于名儒乎所貴乎儒者為其學而
至于聖人也明乎此而章甫縫掖之士能不顧名思義
乎
　　歴代名臣傳序　　　　　　　　朱　軾
名臣傳始漢留侯迄元董摶霄凡二百有竒或曰人才
莫盛於虞周五臣十亂盡之矣夏禹啓間類皆先代之
臣殷伊尹仲虺伊陟臣扈巫咸甘盤傅說外他無聞焉
今編名臣若干毋乃濫乎曰必如臯夔伊傅周召而後
謂之名臣則得與斯選者幾何且取法乎上僅得乎中
集中所載皆上法古人而卓自樹立者也孟子曰有安
社稷臣者有大人者有天民者如汲長孺魏文貞者非
所謂社稷臣乎漢之武侯唐之宣公宋之韓范司馬第
其品在天民大人之間歟或謂武侯宣公韓范司馬之
有功聖道者不少何以不列於名儒曰天生聖賢以為
天下未有功名不本於道徳亦未有道徳而不發為功
名者不幸而著書育才以守先待後非得已也程朱之
不為名臣有以夫是故有堯舜而後有五臣有文王武
王而後有十亂漢唐以下遭際不同聲績亦異總其要
歸多由元首我
皇上嘗訓廷臣謂非臯夔稷契成堯舜堯舜實成臯夔
稷契吾君臣其交勉之㳟繹
聖言夙夜警惕自念遭遇
聖明不能感發刻勵附日月之末光垂榮施於無窮可
謂上負吾
君下負所學矣爰錄名臣都為一編審其所值之時所
行之事所守之節所建之業或俊偉光明直行已志或
委婉曲折務達其心之所誠然而後已雖不能與臯夔
伊傅周召等量而齊觀要從此日以尚友千載高山景
行其長人神識志氣者豈少哉夫求珠者必于淵求玉
者必于山適伯樂之廐者纎離緑駬惟駕所適願覽斯
集者各取法于上而設身處地叅觀效法以自奮于
堯舜之世書曰汝翼汝為汝明汝聽詩曰有馮有翼有
孝有徳行將旦暮遇之矣
　　歴代循吏傳序　　　　　　　　朱　軾
傳曰循吏仍史目也吏者涖也為天子涖此民也自牧
伯監尹下逮一州一邑之長統謂之吏吏得其人則民
安民安而天下治矣顧必如何而後為得人曰亷曰才
曰慈恵曰强幹四者盡之矣而史傳不以四者名吏而
標其目曰循循之為言良也舎四者無所謂良而卒不
得謂之亷吏才吏慈恵強幹吏者然則所云循良者可
會而知矣論語記仲弓子夏諸賢之為宰嘗問政於孔
子而其為政無可考子賤子游以鳴琴弦歌傳其他亦
未有聞焉漢史稱龔黄卓魯之治郡多異績吾不知其
為政於聖門諸賢何如也宋張觀自謂守官以來惟持
勤謹和緩四字又云世間何事不從忙後錯過蓋為其
事而輒計其效則進鋭者退必速即幸而有成而急遽
茍且終遺後日之悔彼悃愊無華之吏循守繩墨而程
能效功日計不足月計有餘况煦育涵濡以養以教事
不煩而民享和平之福此王道之所以悠而久也循良
之目其謂是歟顧吾猶有慮焉庸庸者自託於簡易鎮
静以文其迂拙固卑卑不足道其或慕古人之雅化而
優遊無為即使子賤鳴琴而理而怨咨愁苦之聲不息
雖日奏南風之曲能使阜財觧愠乎有恒産而後有恒
心假而終歳不飽而欲使家弦户誦吾知子游有所不
能也我
皇上念切民依勤求吏治嘗謂司民牧者存一沽名市
譽之念將有廉而矯激寛而姑息者矣朕非敎人以不
亷亷且不可而况於不廉乎非教人以不寛寛且不可
而况於嚴乎惟中道而行實政實心上為國而下為民
莫善於是大哉聖謨無以復加矣蓋中者堯舜禹湯文
武之所以傳心施之於政事即洪範無黨無偏王道平
平蕩蕩商頌不競不絿不剛不柔敷政優優之謂也由
乎此則處為顔孟周程出為臯夔稷契悖乎此雖一郡
一邑可得而治乎今傳循吏若干其所為治雖未必盡
有合於
聖訓而優游無為與矯激姑息以立異者槩不錄焉讀
者循覽體察庶於吏治或有少補歟
樂善堂全集序　　　　　　　　　　朱　軾
雍正元年我
皇上紹登大寶
特命朱(軾/)侍
皇子讀書時
皇四子
皇五子年甫十三歳已熟讀詩書四子背誦不遺一字
已乃精研易春秋戴氏禮宋儒性理諸書旁及通鑑綱
目史漢八家之文莫不窮其㫖趣探其精藴由是發為
文章實大聲宏彬彬乎登作者之堂矣雍正八年
皇四子自訂其所作詩文為一集名曰樂善堂文鈔命
(軾/)為之序固陋如(軾/)何足以知
皇子之文伏念
皇子以樂善顔其堂又以名其集讀者徒以文視文雖
揚扢諷詠咨嗟嘆賞烏足測斯編之涯涘乎凡人為一
事而或作或輟者所樂不存焉耳
皇子之於文窮年累月抽思探賾俛焉日有孜孜誠有
味乎其言之矣然
皇子之所樂者善也非文也如以文而已矣雖如宜僚
之弄丸庖丁之觧牛得心應手亦徒虚車之飾耳於善
乎何與哉樂善之說見於孟子所謂善者仁義忠信而
已専言仁則為心之全徳而義在其中兼體用而言則
仁為體而義為用對忠信而言則仁義又為用而以忠
信為之體茍存諸中者有一毫不忠不信求幾於仁義
可得乎易曰立天之道曰隂與陽立地之道曰柔與剛
立人之道曰仁與義隂陽剛柔之流行不息迭運不窮
者誠也聖人之於仁義亦如是而已矣自聖人言之則
為誠誠者天之道也自學者言之則為忠信忠信者思
誠也人之道也思誠之功維何格致以啓其端克復以
踐其實戒懼以立其本慎獨以謹其幾循循於下學以
漸幾於上達久之而私欲潛消理與心融而樂生矣生
則烏可已也烏可已則不知手之舞之足之蹈之天下
娯心快志之事孰有過於此者乎欽惟
聖祖仁皇帝徳合乾坤功參化育我
皇上欽明緝熙聖以繼聖本精一執中之心法發而為
蕩平正直之
皇猷萬方臣庶是訓是行矧
皇子天禀純粹志氣清明晨夕侍奉之下其薰陶涵育
於
聖徳聖訓者固已日新月盛莫知其然而然矣從此敬
承無斁優游厭飫戒於思慮之未萌恭於事物之既接
進徳修業之功孰得而窺其所至哉(軾/)嘗聞
皇子之自言其文也曰詩歌賦古三百篇之流吾將以
為山水以為樂音以養吾心焉耳㫖哉斯言凡知者之
樂水仁者之樂山以及先儒樂觀天地生物氣象無往
非善即無往非樂無往非樂即無往非養也書曰非知
之艱行之惟艱夫無所得於中而强而行之則不勝其
勞茍從事於窮理盡性而渙然有得亹亹不倦夫何難
之有
皇子勉之哉謹序
樂善堂全集序　　　　　　　　　　張廷玉
雍正元年
皇上紹登大寳
命(廷玉/)隨侍
皇四子
皇五子講讀經書蚤夜趨承仰見我
聖祖仁皇帝垂光錫祚舄奕綿洪我
皇上敬承
庭訓以裕後昆
聖學相傳緝熙光大
皇四子粹質天禀明敏博逹而功力縝密朝有課夕有
程寒暑靡間有非専攻文學之儒所能希其萬一者自
經史百家以及性理之閫奥詩賦之源流靡不博覽精
擇講明而切䆒之每發一問立一義輒超出於思議之
表而皆前人所未發覃心實學者之所宜辨析也含咀
釀郁蘊蓄富有時發抒其胸中所見著為論說詩賦諸
體之作常不假思索一揮數千言立就清詞邃㫖首尾
爛然數年來俱不下千餘篇
皇子自加選擇得如干首彚為一集以示(廷玉廷玉/)受
而循繹焉大抵意義淵深文采博贍而筆力之雄俊健
捷邁越等倫所闡明者聖賢之精蘊宇宙之名理而所
吐露者經籍之膏腴藝林之芳潤自昔以文章名家者
莫能逮焉
皇子之於文可謂才超而學邃矣抑尤願
皇子之不以此自多也聞之文所以載道古聖賢修已
治人明體達用之大要胥於是乎在匪直工其文詞以
為美觀也故曰非言之艱行之惟艱
皇子以天授之才博通古今之學循循乎祗遹
聖訓敬勤無斁誠於載籍之指要平日口誦心惟者既
能言之又允蹈之自此進徳修業日新歳益(廷玉/)所樂
得而揚其美盛者詎有涯哉
御製樂善堂全集序　　　　　　　　張廷玉
(臣/)聞文以載道而道本于身故必實能明道而文始可
貴必實能身體而道始能明我
皇上躬濬哲之姿夙承
庭訓緝熙光明聖學淵茂(臣/)自雍正元年䝉
世宗憲皇帝㤙命得侍
左右于今十有餘年伏睹我
皇上稽古遜修研精經術于六經四子之書儒先之緒
論諸史之成蹟博觀約取剖晰精微舉天人性命之理
政治之所從出皆得其大本大源之所在寒暑晨夕矻
矻孜孜融洽貫穿與道大適故發之于文日新富有麟
炳矞皇充溢緗帙曩者
親定樂善堂文鈔十有四巻(臣/)既承
命而敬序之矣
御極以來勑幾清宴乃合前後所著選定編次為
樂善堂全集(臣/)受而讀之其義藴之宏深則經緯天地
無乎不包其辭藻之贍博則鎔鑄古今無乎不備仰泰
岱而知衆山之卑觀河海而知行潦之細誦聖言而知
百家衆說之凡淺巍巍乎煌煌乎洵宇宙之鉅觀也(臣/)
仰惟
皇上聖學高深固非擬議所及而竊謂其所以發而為
至文者由道之蘊積者深也夫道豈獨為文而已聖賢
本是道而垂彜訓帝王體是道而成治功
皇上本皇極之敷言既已見諸行事中外欣欣文徳誕
被矣而猶夙夜孜孜因言考行所謂
聖天子建中和之極金聲而玉振之者誠在今日而是
編也天徳王道合為一焉乾坤之容日月之光與詩書
相表裏而世為天下則又何疑哉(臣/)校錄之次伏讀
御製序文竊有以知
聖心之所存兹奉
命綴言簡末仰至文之炳蔚而拭目以觀至治之日升
海内臣民涵泳
聖澤偕登大道區區蠡測所及蓋不能自己云
　
　
　
　
　
　
　
　
　
　
　
　
　
　
皇清文頴巻十六
欽定四庫全書
皇清文頴巻十七
　序
　　明史地理志序　　　　　　　　張廷玉
自黄帝畫野置監唐虞分州建牧沿及三代下逮宋元
廢興因革前史備矣明太祖奮起淮右首定金陵西克
湖湘東兼呉會然後遣將北伐并山東収河南進取幽
燕分軍四出芟除秦晉訖於嶺表最後削平巴蜀収復
滇南禹跡所奄盡入版圗近古以來所未有也洪武初
建都江表革元中書省以京畿應天諸府直隸京師後
乃盡革行中書省置十三布政使司分領天下府州縣
及覊縻諸司又置十五都指揮使司以領衛所番漢諸
軍其邉境海疆則増置行都指揮使司而於京師建五
軍都督府俾外都指揮使司各以其方附焉成祖定都
北京北倚羣山東臨滄海南面而臨天下乃以北平為
直隸又増設貴州交趾二布政使司仁宣之際南交屢
叛旋復棄之外徼終明之世為直隸者二曰京師曰南
京為布政使司者十三曰山東曰山西曰河南曰陜西
曰四川曰湖廣曰浙江曰江西曰福建曰廣東曰廣西
曰雲南曰貴州其分統之府百有四十州百九十有三
縣千一百三十有八覊縻之府十有九州四十有七縣
六編里六萬九千五百五十有六而兩京都督府分統
都指揮使司十有六行都指揮使司五曰北平曰山西
曰陜西曰四川曰福建留守司二所屬衛四百九十有
三所二千五百九十有三守禦千戸所三百一十有五
又土官宣慰司十有一宣撫司十安撫司二十有二招
討司一長官司一百六十有九蠻夷長官司五其邉陲
要地稱重鎮者凡九曰遼東曰薊州曰宣府曰大同曰
榆林曰寧夏曰甘肅曰太原曰固原皆分統衛所關堡
環列兵戎綱維布置可謂深且固矣計明初封畧東起
朝鮮西據土番南包安南北距大磧東西一萬一千七
百五十里南北一萬零九百四里自成祖棄大寧徙東
勝宣宗遷開平於獨石世宗時復棄哈密河套則東起
遼海西至嘉峪南至瓊崖北抵雲朔東西萬餘里南北
萬里其聲敎所訖歳時納䞇而非命吏置籍候尉覊屬
者不在此數嗚呼盛矣論者謂交趾之棄未為失圗而
開平近遷則守衛益薄雖置萬全都指揮使司不足以
鎮服山後諸部故再傳而有土木之變然睿皇自以失
律䝉塵非由經制未偹景帝任賢才修守禦國歩未移
乘輿旋復由是觀之三衛者一隅之隘而無關大計也
審矣至其季世流寇首禍於西陲浸尋蔓延中原為之
糜爛金湯之固不足以制土崩昄宇之廣不足以成犄
角疆圉不蹙於曩時形勝無虧於初盛而强弱懸殊興
亡異數者天降䘮亂昏椓内訌人事之乖而非地利之
失也語曰在徳不在險詎不信夫今考其升降之差沿
革之故具著於篇作地理志
　　甲辰科會試錄序　　　　　　　張廷玉
欽惟我
皇上亶聰作后至治諴民運際中天文明炳蔚旁求俊
乂惟日孜孜
御極初元特設鄉會㤙科以廣樂育仍
命癸邜甲辰正科於次年舉行甚盛典也越雍正二年
秋八月會試禮部貢士(臣/)奉
命偕(臣/)軾暨(臣/)敏(臣/)貽直同主試事伏念(臣/)世受
國㤙躬䝉
殊眷崇階屢晉
寵渥逾涯元年兩與棘闈榮懼交并祗遵
聖訓幸免罪戾乃以兩年之内三秉文衡遭人臣不世
之遇深恐無以仰副委任至意謹與諸臣共相戒勉晝
夜搜閲得中式文若干巻復甄佳巻之限於額者進呈
欽定再取若干巻事既竣例當錄文以獻(臣/)謹拜手稽
首言曰士不惟科名進取之為榮而遭時之足幸夫聖
帝明王曠世難遘彼唐虞之際百僚師濟野無遺賢成
周盛時菁莪棫樸之化行而巻阿鳴鳳之音繼作讀其
書者未嘗不流連感慕思一置身於其間逮數百千年
以來未有能躋登兹者豈非時之難得也歟
皇上以神靈首出之資當重熙累洽之運繼
聖祖仁皇帝夀考作人之盛恢道徳之鴻規蓋唐虞三
代之治於今再見矣而多士得以其修之家者進而為
國家用千載一時其慶幸為何如也抑(臣/)於多士更有
進者(臣/)自元年與南宫之役至今僅十閱月耳今之取
者其什之六七皆向所遺也諸生之文豈盡此妍而彼
媸此工而彼拙(臣/)之鑒又豈闇於前而明於後然而取
舍殊而得失異者蓋有數焉不可强也夫知得失之懸
於數則今之得固可忻而向之失可無憾即今之未得者
亦可以自安矣多士登朝服官異日顯晦升沈淹速逺
近之致萬有不齊得失之數無以異於今日惟恪修厥
職而安於義命庶不流於茍且不肖之歸而進之即可
為臯䕫周召之佐(臣/)亦藉以報稱萬一有餘榮焉
聖明在御如日中天弊竇肅清士習端謹多士既不敢
以不正倖進而(臣/)猶諄諄以守職安命相戒者感
聖主之遭逢以今日之時之難得而深望多士之始終
一轍自勉而勿怠也
樂善堂全集序　　　　　　　　　　鄂爾泰
善者一心之主宰萬化之根源事理會歸之極則也然
非實有所樂乎此則見之不真信之不篤而其發為文
章著為事業者終不能篤實輝光可傳於後世
皇四子寳親王性資純粹自幼為
聖祖仁皇帝所篤愛
特召育於宫中薰陶
徳敎
皇上切義方之訓廣延師保諮經稽史惟日孜孜所以
培養徳性恢閎學識者既厚且深矣(爾㤗/)以封疆之臣
入叅政事恭承
㤙命獲侍
講筵竊見
皇子動容出辭温肅之氣具備偶聆議論則窮本探原
有經有緯未嘗不私慶
皇子秉元善之徳而誠心體道不獨文學逈出乎尋常
也間出樂善堂文鈔若干巻以示開章二篇則曰立身
以至誠為本讀書以明理為先此我
皇上御書以訓勉
皇子者而即首以命題所為念茲在茲以廸元徳而會
衆善者莫不基於此矣至於推闡經義尚論古人窮極
事理辨析羣言實有特出之見超乎前賢思議之外其
或敷揚功徳吟咏性情可歌可誦使讀者忠孝悱惻之
情油然而生蓋
皇子樂善之誠充積於中而英華外發有不知其然而
然者昌黎韓愈所謂原於仁義而其言藹如者於是集
見之矣竊考六籍所載言善者甚詳而樂善一語獨發
之孟子與道性善稱堯舜之㫖更相表裏
皇子誠由斯集而充之明善以誠身本之心而驗之事
則精一危微之訓上接列聖之心傳者莫不於此會其
極而世際昇平太和翔洽皥皥焉各相感於至善之中
而可以被之賡歌垂之簡册者其善為何如其樂又何
如也謹序
　　壬戌會試錄序　　　　　　　　鄂爾泰
皇上御極之七年(臣/)鄂爾泰恭承
丕命再主春官之試於時羣士之集都下者五千九百
九十三人三塲畢糊名易書以達内簾者五千七十三
巻(臣/)敬偕副考同考諸臣殫心甄别錄定正榜三百一
十九名明通榜六百九十名榜既揭例取義法尤合者
鋟板以呈
御覽(臣/)竊惟科舉之設蓋倣有虞氏敷奏以言及周官
以三物賔興兼用六藝之遺意然后䕫典樂必以直温
寛栗為先鄉大夫興賢必以六徳六行為本故後世設
科取士詩賦論䇿皆不若制藝為得其宗蓋使䝉士束
髮受書即日誦五經四子之言則忠孝仁義之大原可
以粗知其意至為文以代古聖賢人之語則其理之出
入離合學之純駁淺深分寸毫釐不能自掩自揣摩之
説起而實學衰凡鄉㑹試命題所不及者雖本經四書
之傳注多置而不講其他經史子集蓋有終其身而未
嘗一見者矣
世宗憲皇帝憫俗學之卑靡特頒
聖訓制義必以清真古雅為宗我
皇上引而伸之諄諭文以載道與政治相通宜務質實
而言有物
聖謨洋洋豈惟於制義之根源闡括無遺即古帝王典
學興賢之本意可以一貫之矣蓋必研極經書潛心傳
注明於理而後文能清真必博觀載籍挹取羣言優於
學而後文能古雅至於質實而言有物則必性質高明
學有根柢濟於實用然後可庶幾焉故曰即末以操其
本可八九得也(臣/)别擇闈藝實持此以為䋲墨權衡其
盡合者雖不可多覯然必偏得其一端始收而錄之蓋
嘗鑒觀前代科舉所得之人才其能以清謹奉職者其
文多修潔而安詳其能以猷畧濟時者其文多沉雄而
閎達其能以忠貞抗節者其文多卓烈而光明所謂文
以載道與政治相通者於斯可畧見矣(臣/)之所未能自
慊者邇歳精力漸衰雖矻矻披覽而此心怦怦未免有
屈抑英才之懼耳故因進試錄推原古今敎學之源流
明彰兩朝
聖主陶冶羣材之徳意庶幾士之己進者争自濯磨未
遇者識所祈嚮而凡有職於文敎者皆可以自審焉
　　學規類編序　　　　　　　　　蔡世逺
中丞儀封張先生以伊洛之傳開閩中正學仰體
皇上崇儒重道訓飭士子之意特設正誼堂於三山㑹
城手訂學規類編一書示學者以從入之方用功之要
書成命世逺序之因述先生之意而竊有言曰堯舜禹
湯文武周公之道至孔子而大明孔子之道至孟子幾
息而復明孔子孟子之道至周程張朱久息而復益明
凡其循循啟廸皆使人復其性而已其要有三曰主敬
曰窮理曰力行不主敬則無私之體何以澄之不窮理
則天下古今當然之則何以考之不力行則所謂道聽
塗説而已何由有以復其性之本然哉明儒有言道學
不明士子或趨於勢利或溺於詞章或流而入於禅學
世逺竊以今世之病大半在於勢利詞章其後焉者也
禪學又其後焉者也士子束髮受書凡父所以教其子
師所以教其弟者不過拾科第取利禄為急務身心性
命有如外物甚或攀縁趨附以為進身之階幸而得志
則以持禄固位肥身保家為長䇿其有能卓然自立成
一家之言足以垂不朽者有幾人哉宋之睂山明之北
地詞章之雄者也雖其於道未能有聞然素所樹立類
皆高自位置有所不為豈肯與夫已氏者决榮辱得失
於夫夫之口哉今之以詞章自名而不雜於勢利者實
未數數見故曰今世之病詞章其後焉者也宋朝當理
學昌明之會周程張朱數君子比肩而起徳性問學之
功昭昭若揭於天壤學者有厭苦於格物窮理之煩者
倡為心學之説恃其超悟凌躐等級一以致虛立本為
宗其弊不為佛氏明心見性之學不止是以有心斯道
者起而攻之然其為人大都義利辨取與嚴出處正特
以學術之差有以誤天下後世不能不急為辨耳今之
人方且營營逐逐於外而無所止尚慮其流入為明心
見性之學哉故曰禪學又其後焉者此也先生以一代
醇儒當倡明絶學之任欲返禅學於道藥詞章以正而
力起夫勢利者隠微深錮之病首刻是書尤為深切著
明學者茍能純主敬之功窮理力行以復其性之本然
將歴聖相傳之道萬古猶一日也洛閩之學其復興乎
　　古文雅正序　　　　　　　　　蔡世逺
康熙乙未歳余自京師囘閩家居數載評選歴代古文
自漢至元約二百三十首子弟及門私自抄誦未敢以
問世也雍正元年
特召入京與同志李君立侯張君季長叅論考訂又是
正之高安朱可亭先生迨季長作令長洲取以授梓余
因而序之曰是選也採之各家文集者若干巻採之二
十一史者若干篇若漢魏之叢書文選文粹文苑文類
以及名臣奏議偶有所喜則登之文雖佳非有關於脩
身經世之大者不錄也言雖切而體裁不羙備則賢哲
格言不能盡載也其事則可法可傳其文則可歌可誦
然後錄之不及三傳檀弓者檀弓經也三傳雖傳經也
不及戰國䇿者多機知害道之言也荀韓莊列不載者
斥異學也嗚呼虛車之飾與犬羊之鞹交譏也不加體
察躬行之功徒誇閎博雕鏤之用先儒之所羞稱也言
不能以足志文不能以行逺亦大雅之所弗尚也措之
為君臣父子夫婦昆弟朋友之倫發之有經國大業不
朽盛事之美言為心聲辭尚體要斯集之所由選乎凡
余所評論自寫心得不倫不次貽笑大方弗恤也名之
曰雅正者其詞雅其理正也
皇五子奉
命祭告
　闕里文廟序　　　　　　　　　　蔡世逺
堯舜禹湯文武周公之道至
孔子而集其成漢唐以來尊崇效法各致其隆至我
皇上而立其凖心源契道法昭封五代以報功詣太學
而親享巍乎煥乎古未有也雍正八年九月重建
闕里文廟告成黄瓦畫棟悉倣
宫殿制度搏拊干戚罇俎豆籩之
頒自上方
皇上御書碑文勒石垂之永久禮部奏請遣官祭告
上特重其典
詔皇五子承命以行世逺與
皇子晨夕相講論者八年於此矣可無一言以敬獻乎
夫清明在躬志氣如神希賢聖而則古先
皇子平日之澡浴者然也兹奉
君父之命以往未事之先蠲潔其心志儼恪其身容齊
肅有加焉入
聖人之里逰
聖人之門仰瞻大成殿大成門
皇上之御筆也門曰聖時曰𢎞道
皇上之所手定也瞻
聖人之像貎盥薦奠斚明禋拜稽如睹其温良恭儉讓
之休也如聆其金聲玉振之範也如親其博文約禮之
敎也共祀一堂及兩廡者為四配為十一哲為七十二
子為漢唐以來諸儒示我周行如臨師保顔子之克已
子路之喜聞過孟子之集義皆可師也漢儒之傳經宋
儒之體道皆可誦而可法也先哲後賢内聖外王其揆
一也
皇子念之哉禮畢謁
孔林如泰安州祀事泰山夫
孔子之道猶泰山然登泰山之巔必由泰山之麓精義
入神必始於敦倫體信孔子曰孝弟之至通於神明光
於四海無所不通孝弟其至近而可循者乎會子傳一
貫之㫖以告門人曰夫子之道忠恕而已矣忠恕其至
切而有要者乎此與登山之說何異
皇子念之哉肅將
君命祗謁
聖居近取諸身心道行於家庭對越昭事罔有斁焉此
之謂有恪此之謂受福此之謂敬
親此之謂法
聖
　　廣西通志序　　　　　　　　　李　紱
地必有志所以大一統徵文獻備王會之盛而尊朝廷
也其事甚難僻逺則尤難廣西在嶺以南禹跡所不至
然南交之宅首見於虞書堯山舜祠在焉通冠裳不可
謂不久陳祭酒父子起蒼梧治春秋請立左氏學文章
爛然江以南著述未有先於廣西者也顧其地雜猺獞
狑狼土府州縣峝砦與流官相半號為難治自秦史禄
鑿靈渠𨗳湘灕二水始開其地戍卒旋殲漢罷朱厓至
馬新息而後安唐啓南服設總管頗鎮定至宋儂氏之
亂邕筦以北守土率棄城走有明藤峽之役韓襄毅稱
偉績田州岑猛衆至十萬合楚粤師數歳莫定起王文
成於家始撫定其衆併破八排磨崖紀勲伐其難治若
此故唐虞以來三四千年而文物未能擬於上國山川
磅礴欝積之氣固必待至盛之時而後開也我
國家威徳之廣超越三古
世祖皇帝一統海宇
聖祖皇帝深仁厚澤六十餘年朔南暨訖三代以來所
未有今
皇上聖明繼述道一風同自
國初至今垂百年廣西無枹鼓之警寅邜之亂呉耿逆
命蔓延南土廣西處其中傅將軍𢎞烈以戍卒一呼九
郡響應較滇閩首先反正則其沐浴於
聖化也深矣雍正二年余奉
簡命撫兹土宣揚
帝徳與民人更始闢書院訓課諸生多士彬彬幾與鄒
魯等念山川風氣應
昌明之運光天之下蠻烟瘴雨氛消沴息今之廣西非
昔之廣西也考文徴獻以備
王會一統之盛典時乎其不在兹乎廣西有志始於吾
鄉先達周督學孟中繼之者南海黄公佐其書並亾今
存者前廵撫定州郝公浴所修兵燹之餘粗具崖畧而
已因走伻載家所蔵書三千餘部延友蒐纂以諸史
為宗政事之餘親加商𣙜别立凡例山川風土沿革建
置刋正譌誤數百條鄉賢増十之五名宦増十之七藝
文増十之九藁方脫旋奉總督直𨽻之命乃以校刋屬
按察使甘君君以名進士起家樂觀厥成明年有
詔命君撫廣西君為之益力比秋來告曰書成矣願序
其端因書其縁起以見山川風氣之盛待
聖明之時而後大顯蓋誠有時焉而非偶然也
　　壬戌會試錄後序　　　　　　　汪由敦
聖天子觀人文以化成天下興賢育才聲敎四訖籲俊
賔興之典以時舉行乾隆七年歳在壬戌貢士之集禮
部者五千餘人
皇上特命大學士伯(臣/)鄂爾泰尚書(臣/)劉呉龍主試事
(臣/)由敦偕副都御史(臣/)仲永檀副焉既竣事得士如
欽定之額循例緑文二十二篇恭進
御覽(臣/)竊惟
國家旁招俊乂布列庶位進士實為高選是故甄於庠
序貢於鄉會於春官程之以三試嚴之以糊名易書與
是選者
臨軒而親䇿之最其甲乙而授之職凡為是委曲繁重
以肅登進之途者非故為難也重其選則取之不得不
嚴取之嚴則辨之不得不審夫將起草茅而縈以爵禄
政事之是圗民生休戚是寄安得而不難諸安得而不
慎諸承是役者上以念
聖朝作人之徳化如是其厚也求才如是其誠也異日
之任用如是其優也下以念多士之踴躍功名思挾所
有以自效又如是其廹也斤斤於去取之際毫釐之未
慊則仰無以副
簡任而俯無以對多士且臣聞之文章關乎氣運持風
㑹於全盛之日視起衰為尤難光嶽氣完人才軰出智
能瓌異之士百出其心思才力以角一日之長而或横
溢而不𠂻於度或尋虛逐微而不當於理其新可喜其
怪可愕為所眩而不之察慕效者以是為詭遇之捷徑
旁騖而不可止偽體流傳經術之蠧也風會所趨歸其
責於衡鑒之不審其奚所辭咎我
列祖敎澤涵濡重熙累洽
聖天子建中和之極金聲而玉振之慶霄在上萬物五
色郁郁乎文明全盛之會倬彼雲漢昭回於天周文公
所為歌棫樸也藹藹王多吉士維君子使媚於天子召
康公所為頌巻阿也求賢用吉士用勱相我
國家其道在慎持之而己(臣/)幸從二三臣後黽勉將事
於所謂難之難慎之慎者竊斤斤焉錄成敬以綴於簡
末
　　明史功臣表序　　　　　　　　汪由敦
自昔帝王受命驅䇿羣力以有天下迨區宇既寧醻庸
論功列爵崇報一時攀鱗附翼之士奮起兜牟之中剖
符析珪爰及苖裔徳意厚矣唐宋以來稍異曩制房喬
逺勢首讓世封是以英衛子孫齒於甿隸而宋代勲階
祗崇虛號祖孫父子各擬名邦初無世及之文非復承
家之舊至明祖開基乃曠然復古凡熊羆之宿將帷幄
之謀臣生著號而沒襲封茅土之頒殆逾百數馴及季
年黨獄蔓延剗削芟殊存者不及三四然觀鐵榜所列
訓誡之辭則河山之誓白馬之盟初意固不其然高危
滿溢亦其自取焉耳乃若文皇差靖難之勞英宗懋奪
門之賞跡參佐命籍次元功以視開國諸臣亦曷可同
年而語乎世宗中葉開册府之舊藏修繼絶之墜典於
是鄂曹衛信之裔復列徹侯延其世緒天下翕然歸厚
雖宋潁韓淇終於勦絶而自餘推誠宣力名載丹書者
奕葉貂蝉保守禄位典宿衛領京營鎮陪京督漕運寄
隆方岳階晉公孤家分典瑞之榮朝無酎金之罰較諸
西京世胄殆将過之今考其襲替歳月見於實錄者作
功臣表以與紀傳相表裏或牴牾散軼時世無可考稽
則畧而不書固史氏闕文之義云耳
　　明史儒林傳序　　　　　　　　汪由敦
粤自司馬遷班固創述儒林著漢興諸儒修明經義之
由朝廷廣厲學官之路與一代政治相表裏後史沿其
體製士之抱遺經以相授受者雖無他事業率類次為
編宋史判道學儒林為二以明伊雒淵源上承洙泗儒
宗統緒莫正於是所關於世道人心者甚鉅是以載籍
雖繁莫可廢也明太祖起布衣定天下當干戈搶攘之
時所至徴召耆儒講論道徳修明治術興起敎化煥乎
成一代之宏規雖天亶英姿而諸儒之功不為無助也
制科取士一以經義為先網羅碩學嗣世承平文教特
盛大臣以文學登用者林立朝右而英宗之世河東薛
瑄以醇儒預機政雖弗究於用其清修篤學海内宗焉
呉與弼以名儒被薦天子修幣聘之殊禮前席延見想
望風采而譽隆於實詬誶叢滋自是積重甲科儒風少
替白沙而後曠典缺如原夫明初諸儒皆朱子門人之
支流餘裔師承有自矩薙秩然曹端胡居仁篤踐履謹
繩墨守儒先之正傳無敢改錯學術之分則自陳獻章
王守仁始宗獻章者曰江門之學孤行獨詣其傳不逺
宗守仁者曰姚江之學别立宗㫖顯與朱子背馳門徒
徧天下流傳逾百年其敎大行其弊滋甚嘉隆而後篤
信程朱不遷異說者無復幾人矣要之有明諸儒衍伊
雒之緒言探性命之奥㫖錙銖或爽遂啟岐趨襲謬承
譌指歸彌逺至専門經訓授受源流則二百七十餘年
間未聞以此名家者經學非漢唐之精専性理襲宋元
之糟粕論者謂科舉盛而儒術㣲殆其然乎今差别其
人凖前史例作儒林傳有事功可見列於正傳者兹不
復及其先聖先賢後裔明代亟為表章衍聖列爵上公
與國終始其他簪纓逢掖奕葉承㤙亦儒林盛事也考
其原始别自為篇附諸末簡以備一代之故云
　
　
皇清文頴巻十七
欽定四庫全書
皇清文頴巻十八
　記
　　宗學記　　　　　　　　果毅親王允禮
粤稽唐虞以元徳顯功埀光奕世號稱元愷者皆髙陽
髙辛之世胄及周文武謨烈光昭左右承弼之臣勲在
王室紀於太常半岀宗姓成康之際以六卿上兼三公
者僅六人而姬姓居其五見於春秋内外傳者若子臧
若國僑若羊舌肹若季札髙世之賢大抵多周裔也盖
世運之隆賢者多生於上豈惟隂陽五行之秀氣所藴
鍾者異哉其觀感於皇極漸摩於教化牖廸於師友者
既非士庶所得同且憑託世業俯仰寛然無衣食之計
以累其心無樷細之事以分其日力其務學也專其成
材也易故性資傑出者所蓄尤深閎而博逺也我
皇上聖徳天縱通貫三才
躬履至道以為大小臣工中外士民之表儀敷天之下
莫不翕然從化重
念我宗室子弟尤教育所宜先
特諭立東西二學於禁城之左右自王公庶位以及凡
有屬籍者其子弟願學則入焉即周官立學於虎門之
外以教國子弟之義也伏讀
聖制以勸學興行諄諄戒勉務明於禮義廉恥之根源
即洪範所稱皇極之敷言是彝是訓于帝其訓也立教
之方以逺惡從善為本而稽經諏史以及學書習射具
有程式即師氏保氏所掌三徳三行六藝之遺教也日
有講授月有課春秋有試五年大比髙等量材授官下
者申教三年歴十有一年再試而無改焉然後屏之學
而歸其家使族長保受之即鄉大夫興賢興能簡不帥
教者之法也典教之官其正其貳皆取諸宗室非學優
行敦者不與分局而教者亦如之或選於羣士或擇於
諸司復董之以翰林侍從即大司樂所掌之學政必有
道者有徳者乃任以教事是也我
國家受
天休命自
太祖
太宗
世祖
聖祖以來本支繁衍至千有五百餘人係籍宗學者凡
二百餘人而能自擇師肄業於家塾者弗計焉兹非世
徳綿洪積厚而流光之驗與凡我子弟幸生重熙累洽
之餘蘟藾先業俯仰寛然身心無累羣萃於髙軒廣厦
之中請業有師講習得朋書冊紙墨之需食飲膏火之
費皆取足於官中不索而自得之於斯時也尚不能㳟
承
聖主敦敘宗親陶冶曲成之至意而玩日愒時自安於
㳺惰尚何以歸對其父兄而自託於朋齒乎歳秋八月
余䝉
恩領宗正事凡春秋校試及五年大比實主其高下黜
陟故列序科條而究宣其義使學正以下與聞教事者
具知所法守而我子弟益興感於
祖宗積累之深
聖主教思之切是訓是行日有孜孜茍非下材皆可謹
身寡過以自効于百司庶府之間而資性傑出者材達
徳成将有如古人之可紀者焉俾海内嚮慕以為近
天子之光而㑹其有極歸其有極以為中外臣民倡者
自我宗室子弟始則余亦得藉手以仰答我
皇上委任責成之重也夫
　　刈麥記　　　　　　　　誠隱郡王允祉
國以民為本民以食為天故無逸首稱先知稼穡之艱
難乃逸也百榖俱於秋成惟麥熟於仲夏而自江以北
賴以為生者猶江南之重稻也
皇父避暑塞北山莊逰豫之暇寓目農功每種榖麥稻
黍於亭榭之旁或引山溪以溉田或因地勢而為洫一
耕一耨皆親臨觀焉乙未之嵗自春入夏㴻雨應時祥
風協律况兼山川衍沃土脉肥饒所藝諸田日見豐茂
而隴麥日至之時皆成熟矣於是
命駕中田躬臨刈穫視其本則實苞實褎足徵人事之
具脩觀其實則兩岐三穗益信天休之滋至
天顔樂之蓋樂天下之豐亨皆如此麥也天下臣民之
樂惟在飽食煖衣而
皇父之樂以天下臣民皆得飽煖為樂是合天下之樂
而樂抑何大焉書曰嗣爾股肱純其藝黍稷奔走事厥
考厥長用孝養厥父母詩曰十月穫稻為此春酒以介
眉夀此皆古人服勞奉飬家庭歡樂之謂也(臣/)等幸際
昇平位叨屏翰每序天倫之樂時聆
庭訓之傳正宜勵志詩書怡情翰墨逢吉日佳時而優
游於熙皥之域是又(臣/)等之樂也今覩
君父之樂而知此樂之大惟願仰蒙
君父之樂而樂則樂亦共永於無窮焉爾
　　讀書齋記　　　　　　　　　　葉方藹
予以癸夘十月復補國史院編脩僦居順城門外老屋
三楹稍葺治之以其西一楹貯書數千巻而名之曰讀
書齋予官號無事平時上直辰入已出既性疎拙酬應
俱絶因得偃仰休息手披口誦乎其間意忻忻也嘗念
皇清興二十載武功之被薄海内外罔不震疊矞乎盛
矣而禮樂制度在廷之臣尚未有所稱述以恢𢎞國家
之規模又慮
天子一旦開明堂臨辟雝搜三代之文訪六藝之㫖或
令羣臣論撰
祖宗功徳與詩書相並作為歌頌薦之郊廟而圜顧中
外無有起而應
詔者此亦學士大夫之羞而吾徒之憂也昔人謂漢承
秦之後以文帝之恭儉謙讓武帝之雄才大畧皆不能
因時改創以更化善俗成郅隆之治獨幸其臣賈誼董
仲舒劉向揚雄之徒前後崛起稱先王道古昔雖其言
不盡施行然至今誦其書想見其時以為商周而下言
文明者莫與漢比吾於是知開代之主崇文右儒非粉
飾太平之具也盖褎衣博帶之士不可一日不立於朝
久矣夫士束髮就傅即思讀書纘言卓然有以自見矧
予早竊
國恩叨列侍從官以文學為名其又將何以自諉耶然
則予之盡心於此匪獨從吾所好庶㡬他日僥倖有成
竭其駑鈍少備
興朝之驅使俾後之傳儒林者獲挂名其中而不使聖
代有無一士之誚此區區之志也嗟乎賢公卿在上比
肩賢士在下比肩皆不之憂而予獨鰓鰓焉憂之斯言
也予即不自以為謾世其眞以為謾焉爾矣
　　潼闗樓刻詩記　　　　　　　　湯　斌
潼闗古桃林地也太華峙其西崤凾踞其東秦山迴合
萬峯刺天河渭屈盤千壑奔㑹崖谷崗嶺環抱叢倚道
路狹峻車馬如束眞天造奇險為秦閫閾且南控武闗
之隘北扼蒲津之阻握函夏之樞紐鏁川隴於堂奥漢
唐以來莫不倚為巨鎮以資藩屏兵火之後城垣圯傾
樓櫓半缺廢址荒煙過者為之躊躇而悽愴順治十三
年斌奉
命飭兵兹土自顧庸菲不足當斯重寄恒惴惴自恐仰
賴
朝廷徳威遐被數千里外如在
輦轂之下故承乏三年兵强吏馴士習民安乃謀寮屬
重建城樓貲皆蠲俸役罔妨農工既成集古人過闗題
詠之詞自唐明皇以下凡一帝十有八人為詩二十九
首刻於東門樓壁鳴呼當明皇停鑾闗上與侍從唱和
其時君臣樂豫海㝢清寧登嵩躡岱勒石銘功可謂極
盛未㡬而漁陽變起雄師告潰闗塞失守六龍西幸豈
山河之險不足恃與抑成敗之故皆自於人也孟子曰
地利不如人和呉起曰在徳不在險有國家者脩徳以
懐逺和人以守國則雍容樽俎偃戈休甲彼放牛歸馬
之盛此非其故墟哉後之君子登斯樓也眺山川之雄
勝覽昔人之詠歌古今興衰之感制治保邦之要亦可
以慨然而思矣
　　重脩蘇州府儒學碑記　　　　　湯　斌
康熙二十三年歳在甲子
天予以治定功成行古廵狩之禮冬十月
車駕至蘇州詢問民俗告誡有司還至曲阜祭
先聖廟拜獻之儀視前代有加親灑
宸翰題其廟額詔天下脩葺學宫頒賜
御書海内蒸蒸罔不從乂斌時奉
命撫呉祇謁廟學見殿廡門垣日就頽弛明倫堂岌岌
欲傾慮無以仰承
聖天子興學重道之意受事方新未遑興作明年二月
蠲俸倡始藩臬庶僚飭材鳩工黾勉襄事杗棟櫨桷楹
礎之殘缺者易之丹艧髹漆之漫漶者新之祠齋庖庫
之久廢者興之締構堅貞典制具備泮水疏通逺接太
湖松檜椅桐之屬種植千本閲十月而訖工於是躬率
僚屬行釋菜禮定期講學於堂諸生執經問業逺近咸
集又明年三月斌奉輔導
東宮之命瀕行進諸生而告之曰此地自范文正公建
學胡安定立教於今六百餘年矣名卿巨儒項背相望
諸生肄業於斯其所以紹述先哲仰答
天子作人雅意者果安在乎國家興治化在正人心而
正人心在崇經術漢儒專門名家師説相承當詩書煨
燼之餘儀文器數之目刪定傳授之㫖猶存十一於千
百且其時選舉不以詞章通經學古之士皆得上聞朝
廷定大議㫁大疑博士據經以對故其時士大夫勇於
自立無茍簡之心孝弟廉讓之行更衰亂而不變此重
經術之効也其後虛無寂滅之説盛聲律駢儷之習工
而經學荒矣宋濂洛闗閩諸大儒出闡天人性道之源
流故天下知性不外乎仁義禮智而虚無寂滅非性也
道不外乎人倫日用而功利詞章非道也所謂得六經
之精微而繼孔孟之絶學又豈漢以後諸儒所可及歟
宋史學道儒林釐為二傳盖以周程張朱繼往開來其
師友淵源不可與諸儒等耳而道學經學自此分矣夫
所謂道學者六經四書之㫖體驗於心躬行而有得之
謂也非經書之外更有不傳之遺學也故離經書而言
道此異端之所謂道也外身心而言經此俗儒之所謂
經也宗洙泗而禰洛閩人心之所以正也家柱史而戸
天竺世道之所以衰也今
聖朝尊禮先聖表章正學士子宜知所趨向矣吾恐朝
廷以實求而士子終以名應也茍無騖乎其名而致力
於其實則亦曰躬行而已矣故學者必先明義利之界
謹誠偽之闗則貧富貴賤之非道不處不去必劃然也
造次顛沛生死禍福之間不可移易者必確然也母為
枉尺直尋之事毋作㨗徑茍得之謀寧拙毋巧寧朴毋
華寧方毋圎戒懼慎獨之功無時可間子臣弟友之職
不敢不勉不愧於大廷亦不愧於屋漏如此則發為議
論自能息邪距詖而鄉愿楊墨之教不得騁也出為政
事自能尊王黜霸而管商申韓之政不得施也其斯為
眞經學其斯為眞道學也已否則剽竊浮華茍為譁世
取寵之具講論踐履析為二事即誦説先儒世道亦何
賴乎當文正公時中庸猶雜戴記中公獨舉以授横渠
則公之深於經學可知矣安定之教以經義為本當時
太學取以為法宋世人才之盛實基於此諸生為鄉邦
後進來逰來觀其亦有所興起乎蘇郡人文實四方所
則效也所以佐成
聖朝之治化者予實有厚望焉諸生請書其言為記斯
役也江蘇布政使章欽文蘇松督糧道副使劉鼎蘇州
知府胡世威或總理工費或分司督察而心計指授巨
細不遺者鼎之力為多司學事者教授呉世恒訓導張
杰也例並書
　　睢州移建廟學碑記　　　　　　湯　斌
睢州儒學舊在北城濯錦池上明末黃河决城遂淪於
水有司權奉先師主於南城民舍地甚湫隘殿廡之制
不備堂齋皆缺諸生無所肄業屢議改建以財用匱乏
莫有毅然任其事者康熙十年知州事程公始至慮無
以興學育材仰承
朝廷徳意期年政通事簡乃相廟東有地據岡面陽水
環如璧羣情咸合州之薦紳諸生量力捐助先建大殿
次及兩廡㦸門櫺星門各如制明倫有堂啟聖名宦鄉
賢有祠樹以崇坊繚以周垣位序丹雘應圖合禮其相
規制稽出納久而不懈者學正魏君也既訖工公率鄉
大夫士行釋菜禮而屬余為記余不獲辭乃言曰脩學
有司職也諸生之逰於斯者亦思所以為學而求進於
古人之道乎抑徒飾文辭溺訓詁冀茍得利禄以夸耀
一時已乎夫
朝廷廟學並建固期學者以聖賢為宗也夫聖賢之學
其要存心而已存心者存天理而已微而不睹不聞顯
而人倫日用皆天理所在也堯舜禹之相授受必致辨
於人心道心之危微孔子十五志學至七十始從心所
欲不踰矩然則聖人之異於人者惟在朝乾夕惕自強
不息遂至與天為一耳成湯文武之為君臯陶伊傅周
召之為臣以及顔曾思孟諸大賢時至事起功業各不
相同而其深憂大懼不得已之心則千古一揆也是以
行無轍迹言無倣效總以此心純一粹白相證於於穆
之表而非從勲業文章一一較論也濓洛闗閩以來大
儒相繼輩出風㑹所值指授各殊而道本於心先後若
一學者不體驗於性情踐履與古人相見於精神心術
之間則為已功疎屋漏難慊即著書滿家於道無當也
惟知道之大原出於天而體用具於吾心存飬省察交
致其功信顯微之無間悟知行之合一喜怒哀樂必求
中節視聼言動必求合禮子臣弟友必求盡分藴之為
天徳發之為王道此學問之極功而尊信聖人之實事
也然有難言者正學不講俗痼日深利慾之根難㫁巧
偽之術益工茍非乗本體之偶露急加體認擴充之力
如火始然泉始達悠悠玩愒歳月㡬何轉眼遲暮蹻跖
同歸大禹之所以惜寸隂而尚書有取於若藥瞑眩豈
不以此歟若曰吾志在於科名惟事揣摩帖括他不暇
計焉是視聖賢六經祇為富貴利達之資異日備
朝廷任使安能秉道絶欺憂國奉公不㡬負
朝廷建學立廟之意乎余鄉人也誠願與鄉之後進互
相砥礪使賢才輩出以報
君恩敢述所聞以告之遂為記公名正性鄉貢士四川
萬縣人魏君名湛順治戊子舉人河南孟津縣人
　　嵩陽書院記　　　　　　　　　湯　斌
嵩陽書院在登封縣城北建自五代宋初與睢陽白鹿
岳麓號四大書院其地負嵩面潁左右少室箕山諸峯
秀矗雲表中天清淑之氣於是焉萃至道中賜九經子
史置校官生徒至數百人稱最盛二程子嘗講學於此
後人因為建祠明末兵亂傾圯殆盡
國朝崇儒右文知縣事黄州葉侯封建堂三楹祀二程
朱子而以地隣崇福宮凡宋臣之帯崇福宮銜者皆祀
之葉侯既遷京職邑人大名兵備副使逸菴耿先生介
家居講學以程朱為道統所宗不當與諸賢列復蠲貲
建堂三楹遷主崇祀又作講堂三楹顔曰麗澤旁署兩
齋曰博約曰敬義書舍若干楹庖湢門垣具備自康熙
十八年春至次年秋訖工知縣事長洲張侯壎以興起
斯文為任月吉講學課藝其中多士彬彬向風逸菴作
書屬余為記余適承乏史局方恨不得從事几席與聞
緒論其何敢辭然逸菴之意豈欲余記營建歳月而已
乎或欲有言以告多士也竊以孔子教人之書莫詳於
論語當時及門稱顔子為好學嘗與終日言而不違者
今所記不過問仁問為邦二章而已然天徳王道備矣
顔子謂夫子循循善誘博文約禮今他無可考即二章
思之意者虞夏商周之禮樂制度即所謂博文而克已
復禮之訓即所謂約禮與特學有體用問有先後耳中
庸言明善誠身而列其目亦自博學審問始孔子言知
不廢多聞多見而語子貢以一貫則又以多學而識之
者為非其所以一貫之㫖終隱而不發即與門弟子言
求仁之方為仁之要多矣而仁之體則罕言也豈聖人
之過為隱與及讀易乾卦彖傳與中庸首章而後知道
之大原莫明於斯也盖道之大原出於天而仁者天道
之元也知天人同原則知吾心與天地流通而往來無
間民胞物與之念油然而生而戒慎恐懼自不容已故
程子謂學者湏先識仁以此也然仁之為體非可口傳
耳授也在人之黙識耳孔子自十五志學至能立不惑
五十而後知天命也以大聖人而若此則知命亦難矣
今之講學者聚數十百人於堂而語之曰天命云何心
性云何將大本大原皆為口耳影響之談學者於俄頃
之間與聞性道之祕其不至作光景玩弄視詩書為糟
粕禮儀三百威儀三千為粗迹也㡬希矣斯亦講學者
之過也夫道無所謂髙逺也其形而下者具於飲食器
服之用形而上者極於無聲無臭之微精粗本末無二致
也孔子語顔子曰非禮勿視非禮勿聼非禮勿言非禮
勿動而語樊遲曰居處恭執事敬與人忠聖人與上智
中材所言皆不越是盖以天命流行不外動容周旋而
子臣弟友即可上達天徳所謂無行不與者此也所謂
知我其天者此也今功利詞章舉業技藝之習䧟溺人
心士子窮年矻矻志在利祿名譽而天之所與我者茫
然也是其學迥非聖人之學矣夫中庸之博學將以篤
行也顔子之博文將以約禮也大易之窮理將以盡性
而至命也大學之格物將以脩齊治平也今滯事物以
為窮理未免沉溺迹象既支離而無本離事物以言致
知又近於墮聰黜明亦虚空而鮮實學路久迷習染日
深偶爾虚見未為真得非黙識本體誠敬存之綿綿密
密不貳不息前聖心傳何能㑹通無間故曰茍不至徳
至道不凝焉嗚呼豈易言哉逸菴之學以主敬為宗以
體天理為要可謂得程朱正㫖矣吾懼學者之易視之
也故因記書院而詳言之欲其深思而自得之焉張侯
明經起家治行多可紀於逸菴相與有成尤足嘉也吾
又懼來者之不能繼故備書之以告後之君子
　　遊遼陽千頂山記　　　　　　　張玉書
康熙二十一年歳在壬戌海寓削平慶典具舉春三月
車駕至
盛京告成功於
列祖
三陵畢謁
廵涖邊塞
特敕扈
蹕部院諸臣留都祇候(臣/)玉書叨與侍從自
興京奉
命返轡時日休暇將徧歴州邑諏訪舊聞㑹積雨中阻
不獲逺渉遼陽城南五十里為千頂山迤邐盤互夙擅
奇勝望後十日持襆被杖筞以行比過遼城獲覩
太祖高皇帝駐師築壘據河克敵之遺蹟又延問故老
得年八十以上者二人指述舊事尤詳越宿冒雨入山
既至風日開霽恣覽縱陟往返凡八日山多奇峯巑岏
稠疊不可指屈故名千頂僧寺最著者五曰祖越龍泉
中㑹大安香巖志無紀載或曰唐貞觀中征髙麗曾駐
軍於此語多附㑹據元皇慶中直學士陳景元撰僧雪
庵塔記言僧自毉巫閭駐錫大安後移居鴨綠江復還
香巖具有異蹟今香巖寺西有雪庵塔而諸山所傳名
勝亦往往以雪庵著則五寺舊址雖不可考而其創建
在元以前興起在皇慶以後亦可信已夫遼陽為
國家肇基重地
陵宮相望百有餘里此山蟺蜒瑰異嫓之往代當在東
都瀍澗西京霸杜之間而闗塞遼逺輪蹄罕及致使靈
峯鷲嶺鬱而不彰(臣/)玉書來逰來觀欣嘆希覯隨即所
至用志梗概山不勝紀仍以五寺繫焉循遼城而南里
許山色凝碧籬落類江左至八里村有棃數百株雨後
吹白如雪踰石門度七嶺東南行為湯泉泉近濁可滌
不可飲也入山經邢崖徑路逼仄萬峯回互鳥鳴樹底
雜卉蓊翳梨最盛彌漫溪谷七八里不絶過南塔有官
亭遺址勝國時將吏宴游休暇之地又數武至祖越寺
寺環山而搆面俯背倚左右拱揖髙輙數百仞巒岩洞
石各各肖形有神人仙佛蓮月盂鉢螺髻獅象之屬惜
無髙人勝流持擇評品雖稱名近鄙仍而不變也由寺
東緣磴而上脱㡌杖藜盤礴沙磔數百歩得巨石石形
如丸圍徑以丈許兀踞峯頂凌虚聳特不欹不仄石上
為松坡為石佛崖為羅漢洞洞對峙曰振衣岡磨崖大
書蒼潤可愛名氏已蕪蝕畧見彷彿而已又里許歴危
磴數百級至巔鑿壁為斗室顔曰無梁昔有老僧精梵
律者常棲宿其地他僧處之或觸鬼物或虎嘯於側中
夜惴慄輒㩦軍持而下僧浩然云自祖越折而西可五
百歩兩崖夾峙劃然如門既入泉流潨激泠泠如撡石
琴溯流而上一徑盤紆古木間植達龍泉寺聞粥鼓聲
與泉聲應而軥輈鳥語雜㳫其中泉出寺後彌勒峯峯
左有石洞方幅數尺珠光噴湧穿澗而溢寺僧截木承
之刳腹類竹引入牖下有若懸溜凡祖越所見西北諸
峯皆在寺東峯勢詭異險幻正側殊狀逰者心目駭蕩
不諦視不能辨也寺延袤僅數畝其築室架壑皆依山
偃仰有清越環映之致故山徑峭窄而取境特奇寺為
故相國范文肅公舊逰地其子忠貞公所書字存藏經
閣中寺僧寳而藏之出以示客結搆嚴冷如見其人龍
泉距中㑹不十里山徑曠衍林隩暢蔚虎跡交錯竟日
無行人晨興循龍泉東麓折而南有牝鹿十數注坂徐
下僧曰此鹿就飲溪澗水耳畋獵罕至故與人狎然時
墮虎口至中㑹寺寺前為水閣方廣半畝夏秋之交霪
潦演溢九峪之水滙注於下閣因是得名其盛時水石
交映禽鳴漁沫頗極登臨瞻眺之勝今閣久廢僅存石
址而水勢亦湮塞尋所謂九峪水故道無識其源流者
可為太息中㑹在五寺為簡寂禪宇剥落無復舊觀僧
恥若遼陽人有學行築室數楹書史盈案龍泉西南諸
山皆倚室東隅而松苔峯西峙與粥魚庵故址相望嵐
氣環匝視靜而聼逺坐移時窅然深也出中㑹行十里
許草樹藂密溪流鏘然水穿石中時露時伏是為大安
寺山址又里許徑路盤紆下馬拾級而上行五百餘歩
徑漸平復騎距寺半里許奇峯疊嶂聳出雲表如立如
踞如拱如戴孤挺峭厲率去地數千尺寺枕山之中前
俯後仰萬象盤鬱入寺憇五峯丈室閣鈴松韻時發異
響坐久之邀兩僧導游人授一藤杖循百佛堂過薛菴
至瓔珞峯峯突兀無梯膝行而上有泉出石旁如盎既
下入萬松林逶迤里許隱蔽日月野卉數十本色丹而
妍錯互於古松之隂幽麗特甚自此山益奇徑益偪沙
礫雜糅積葉盈數尺怪石怒攫下視無際心􁑔然而危
乃令兩僧前挈後掖䇿杖其中同行七人穿叢莽排株
朽纍纍然趾背之相錯也行十餘里至羅漢洞洞深五
六丈懸崖後阻蘚壁對峙有明嘉靖中華學士察題石
出洞口折而西遥望石穴如牖為雲封洞背雲封過馬
蹄㠗當衆山之中南面通明北俯中㑹若襟帶然又百
餘歩經石門渡嶺天風乍起山木盡號仰睇仙人臺一
峯斗絶空際疑不可即循磴道徐上約數十尋至臺趾
左深潭右絶壁環顧諸山盡在肘腋之下臺距趾二丈
許上布石枰栁栁州記仙奕山庶㡬似之而其矗立萬
仞之巔崚􁗁奇詭飛鳥垂翼虎豹却顧海内諸山所罕
覯也此峯居大安中㑹香巖之間山脈之所薈萃故逰
大安者指為盡境折而下則去香巖為近於時夕陽在
山隂氣慘肅不及還大安遂尋香巖而西距仙人臺二
百歩有徑東南行孤峯旁突為觀音閣閣久廢而其地
特勝衆山環列蒼靄畢㑹蔚然巨觀又東為夾峯元僧
雪庵棲息之地峯下為洞洞口正黒傾亞不能措手足
捫一穴僅容膝兩石離立横木其中背石履木下見深
塹側身而入攀穴而出極山行之險甫出穴復對立一
峯架木為梁濶僅踰尺引絙乃度夾峯之名以此峯頂
有巨石有古屋有㫁碑峯外道絶仍觸險出洞口歴鸚
鵡石雨花臺循錦繡坡至香巖日已暝矣僧言深夜常
聞虎嘯繞佛閣數匝而去遂墐戸就宿曉起捫石碑得
元直學士陳景元撰雪庵塔記碑覆土中百餘年掘土
得之苔蘚瘢胝雜以塵垢字畫漫漶不可辨强起衆僧
鉤剔滌除纖翳盡去所刓缺者纔七八字文載雪庵始
末甚詳字體亦遒潤諸寺碑版之文此居第一由山後
循舊徑度嶺又尋别峯東過雙井撫朝陽寺碣折入松
林經大安而返千頂勝概以大安為最而山徑奇特實
在香巖大安交㑹之介以道出諸山之背䆳奥深隱故
多見側勢登覽者憚其僻逺往往避險而就夷皆未能
窮極兹山之勝者也
　　重脩東林書院記　　　　　　　熊賜履
東林宋儒楊龜山先生論學處也明神廟時梁谿高景
逸顧涇陽二先生倡道東南遂因其舊址構為書院偕
同志講肄其中四方之士多歸之於是東林之名滿天
下天啟中魏璫煽虐大誅戮海内正人特指東林為黨
籍書院以燬及璫敗有㫖脩復而喪亂之餘傾圯如故
僅道南一祠頽然凉烟衰草間而已今
天子隆重師儒崇奬道術近
特允言官請
詔各直省營建書院為士子觀摩地於是景逸先生之
從孫節培集里中戚友申請於有司庀材鳩工廣行購
募越期月而落成講堂學舍規制悉備諸生以時誦習
不異曩時節培乃走書至金陵屬予為文以紀其事予
盖俯仰今昔而不勝世道升降之感也從來書院之設
本與學校相表裏晚近以來往往以講學之故致干時
君時相之怒鳴呼此何為者也夫學也者學為聖學為
賢也講也者講明所以為聖為賢之理俾知所從事也
因其迹以考其心豈非宇宙之常經人生之切務而君
師天下者之所樂聞而亟許之者乎乃或者從而嫉惡
之至設為厲禁焉禁之不已遂不憚誅夷殛竄之加以
流毒於當世嗚呼此果何為者也粤自削跡伐木而後
吾黨之禍一見於宋紹聖再見於慶元嘉泰之間迨至
前代熹宗之世而其禍彌烈矣世道淪喪國事隨之覆
轍相尋曾莫之悟是可不為之寒心乎哉雖然撫今追
昔反而内求吾黨亦當有分任其咎者矣盖小人之忌
害君子也非必有深怨積恨誓不可竝生於天地間者
也惟是平居立身制行殊途背馳不啻若薫蕕氷炭之
不相入而所為君子其人者則又待之甚嚴絶之太過
致若輩無地以自容又不幸吾黨之聲譽日隆交遊日
衆一時標榜附和之子或未免名實乖違首尾横决遂
未足以服若輩之心而適予以可攻可議之釁此同文
黨錮之獄小人每悍然為之而畧無所顧也然則講學
一事顧可以終廢乎是盖有道矣方今
泰運方亨宇内壇席之盛蒸蒸蔚起嗚呼此誠斯道昌
眀之一大機㑹也則願吾黨有志之士以嘿識為真脩
以篤行為至教勿口舌軋擊以矜能勿意見紛拏以長
傲尊賢容衆嘉善矜愚偕逰於大道為公之世而絶無
所為怙已凌人之弊開當世以雌黄我輩之端此則
國家化民移俗之至意而亦從古聖賢開物成務之極
功也操斯術也以往將講學二字永為千古美談東林
名勝直與天壤竝存可矣予生也晚嘗從先世遺書與
聞梁谿之緒論兹幸逢是役之竣也為之盱衡往事不
禁感慨係之因著為反躬刻責之言以自勉勵且為吾
黨勸也吾黨其亦有以許之否是為記
賜金園記　　　　　　　　　　　　張　英
予以康熙二十一年壬戌二月請急於
朝為先大夫謀邱壠
天子念十年講幄之勞特降
手敕褒以敬慎勤勞賜以白金文綺甚渥予以賜金之
半置墓田庋其半將以謀山林數畝之地為憇息樹藝
之區避煩囂休晚暮誌恩澤也龍眠山去城郭五六里
許巗巒層折谿壑深秀過石馬潭媚筆泉則益増水石
之勝疊嶂盤互一徑而入中忽平衍田廬散布予二十
年來欲卜居其中形於篇詠者數矣壬戌之歸此願益
廹故人左子橘亭遂成予志畀以斯壤有池可漁有山
可樵有田可以耕穫有圃可以藝植有堂可以燕息有
松竹梅栗桃杏之屬可以資其䕃而攬其華爰因舊廬
葺而新之堂向西山為西軒梅花下屋在堂之稍東為
東軒别搆南軒北軒盖夙昔有四軒之志今粗備其製
則香山所謂具體而微也古屋素題石堦土壁無丹漆
之飾無臺榭之觀門且觸額徑不容軌獨其掩映於嘉
樹美箭之中曲折於翠巘芳池之側平疇如繡村落環
向皆憑軒檻可得而矚昔賀季真投老歸山隂賜以鑑
湖一曲心艶其事而尚惜其去之晚也予遭逢恩遇出
入禁闥為侍從親臣且得捧
天子之賜金歸而營優㳺燕閒之地以朝夕寢處其中
雖自顧文采風流不足以髣髴昔人而揆其所遇豈得
謂古今人不相及耶予齒未衰而多疾性畏喧躭寂經
歳之閒居城市者十之一二當風雨寒暑則掩闗讀書
時和氣暄則散歩畦隴眺覽雲物延賞卉木衣粗茹淡
識分知足期以終老於斯因以賜金名園濡筆而為之
記所以誌
聖主之恩述良友之誼示子孫於不忘耳
賜遊西苑記　　　　　　　　　　　陳廷敬
康熙二十五年秋七月九日
上在西苑召左都御史(臣/)廷敬侍郎(臣/)乾學學士(臣/)英
侍讀學士(臣/)士奇編脩(臣/)杜訥
賜設於苑中近侍導(臣/)廷敬(臣/)乾學入自勤政殿左門
殿門皆北嚮闢以順時宣令
上親題額自警御以聼政事非猶夫避暑之宮追凉之
殿也盖雖
駐蹕所在未嘗一日不與羣臣相接見炎景仄而方食
曙星在而求衣惟勤惟專由輔弼暨百司丞令之屬承
寵問被清光亦無一日不得至於斯殿也自殿角趨南
陟横廊徑小軒以西
上講藝論思㳺息深嚴之地稀有得至者軒裁廣一楹
顔曰知稼出知稼軒疎籬草花被徑周阿蕭然有閭井
林野之思迤西數武秋禾方畝望之如雲前有亭曰秋
雲英士奇杜訥三臣者先在焉階而升鵠立以眺維北
之院曰豐澤維西之軒曰嘉頴自知稼至嘉頴盖皆取
諸農事為義或采椽斥題不斵不枅或白屋版扉不施
黝丹無綺寮重廡文鎞鏤檻之飾盛矣哉堯之土階文
王之栝柱大禹之菲薄衛文之節儉也后稷公劉之所
樹藝而無逸豳風之所書載也(臣/)顧諸臣而言曰於戲
上聖徳至矣吾屬慶遭逢辱恩禮其何力之能報諸臣
皆相與讃歎皇恐稽首即亭中秩坐時久雨新晴激波
映空動植遂暢魚鳥欣悦頃之芳筵載列而(臣/)等凌兢
震越就匕箸如不勝滋懼素餐食已中使就賜
御書及内製法瑯塗金香爐瓶合各一玉軸寳題雲章
爛然爐烟尚溫合有香實顧惟恩出非常心魂慙悸中
使既復
命(臣/)等九叩首以謝既退竊自念曰古者人主推食加
籩或寵以翰製或錫以御飾器物所以勸勞能待賢彦
也(臣/)田野窮賤才質璅微擢歴臺司日侍禁闥飫賜便
蕃歳時霑被未有寸尺禆補而
上意疊至如此此(臣/)所捐糜難報之恩也已又念賢聖
之君必恭儉勤民恭儉故親賢禮士勤民故重本興化
而飬賢及民維古志之(臣/)嘗誦詩而通其義焉觧詩者
言由庚人君調隂陽育品彚萬物得由其道也南有嘉
魚樂與賢也崇邱萬物得極其高大也南山有臺樂得
賢者由儀萬物之所生各得其宜也詩之更相互見明
得賢所以飬物也既天下無事澤及四海故次以蓼蕭
湛露而燕賜之盛興焉以見夫得賢之效至此為極而
為天下之所歌樂矣故又終以菁菁者莪也此非賢聖
之君其曷能之兹者
上恭儉勤民聖徳之至巍巍無極不以(臣/)等之非賢而
過禮遇之如此則夫巖穴道徳之士孰不思接迹王廷
效忠竭智以䇿功名而顯當世哉此又(臣/)之所深慶者
也故竊附詩人之義既為詩五章以詠歌盛事又謹記
之如此云
皇清文頴巻十八
欽定四庫全書
皇清文頴巻十九
　記
　乾清宮讀書記(康熙二十四年正月二十/七日  乾清宫  御試)
　　　　　　　　　　　　　　　　徐乾學
我
皇上膺圖受命徳盛化神文軌齊於勲華至治恊於軒
昊正朔頒八荒禮教徧六合自開闢以來所未嘗有矣
而
皇上所以致天下之極治若此之盛者惟是勤學好古
極圖疇精微之奥通天地渾淪之理窮古今之紛賾觀
萬物之屈伸禮樂貫於百王運數探於元始因革損益
燦然備陳制度文為犂然具舉自書契之後簡編烟海
深宮禁籞廣厦細旃之間昕夕披覽亹亹忘倦是以内
聖外王之道無所不該文經武緯之宜無所不裕合乎
天而孚乎人發諸邇而見諸逺舉而措之易易也(臣/)伏
讀尚書至説命乃始言學曰王人求多聞時惟建事學
於古訓乃有獲盖王者之多聞欲以見之事業也非徒
資閎覽稱博洽而已三代誼辟罔不皆然顧後世人主
或厭棄詩書或初勤終輟以是治功亦遜前古若漢武
帝表章六經東漢顯肅二宗臨雍親講唐太宗留情典
墳意悟冲邁宋真宗仁宗手親經史丙夜不輟史冊流
傳以為美事而治不臻於極盛者以其所學之道非二
帝三王之道也孰有如我
皇上之合道法以出治與天合撰自强不息者哉(臣/)惟
乾至健也天得一以清乾之象也解者謂一者專一而
不撓純與不已之謂也穆清宰乎上而日月星辰經緯
錯列氣化流行循環不已夫天豈有息時哉亦豈有强
之使然者哉惟自强不息故健之用為至神一息即非
健矣孔頴達正義云天體之行晝夜不息周而復始無
時虧退君子以人事法天亦如天之至健而自然不息
無㡬微之或間是以仰觀俯察窮搜博覽彌綸宇宙酬
酢神人雖功用莫之能測而範圍不外於一心盖
皇上之心即二帝三王純亦不已之心也
皇上之學即二帝三王惟精惟一之學也無一時不典
於學即無一事不合於道由是而致治之盛逺邁往古
豈偶然哉(臣/)謹承
命為
乾清宫讀書記云
　瀛臺恩宴記　　　　　　　　　　徐乾學
聖天子御極之二十年九敘歌七徳鬯雈苻銷聲鯨鯢
潛伏遺孽就殄諸方底平威弧將韔靈旗欲偃雨暘時
若歳其大有
天子以秋七月壬申燕羣臣於瀛臺盖異數也羣臣入
自西苑門乗船渡至石橋側序立以俟
天子遣重臣傳諭曰惟兹在廷諸臣宣力有年恩數未
徧今朕駐蹕於兹召諸臣合㑹為歡以永今日魚藕菱
芡之屬出苑中所有無費犬官又念秋露始零各賜文
綺表裏用製時服非比法筵大賚其共悉朕意諸臣以
次拜
賜伏而奏曰(臣/)等備員多過無有毫末勞勩方懼隕越
於下今
天子加恩便蕃在廷沾洽跪聆
温綸益用悚慄涓埃之忱難禆海岳(臣/)等無任惶愧者
奏已謝
恩就席
天子復有命曰古者君臣有獻酬也今者之飲朕不及
遍勸羣臣其暢情極歡無或不醉諸臣再拜稽首就坐
飯訖改席設肴核
賜上尊人一巵又命勲舊大臣學士勸飲無筭爵於時
天氣爽澄樹色茂欝秋蘭香發谷鳥聲和諸臣既醉謝
恩各擎所
賜以出(臣/)既㸃承華之署獲與斯榮又以執筆侍立螭
㘭誼當有所撰述(臣/)伏考儀禮有燕禮於五禮屬嘉其
一為君臣無事而燕其一為卿大夫有勤勞而燕也今
諸臣幸邀
天子之寵靈而際太平無事
廟堂之上璣衡神運使萬物得所四海䝉澤諸臣方奉
職不逮其何勤勞之有此所以大小臣工受
恩感激踧踖不自寜者也(臣/)又讀小雅鹿鳴之篇小序
以為燕羣臣嘉賓也既飲食之又實幣帛筐篚以將其
厚意故燕禮歌鹿鳴而鄭康成注以為君臣講道脩政
之樂章賈公彦疏魯頌振振鷺鼓咽咽醉言舞于胥樂
兮之詩亦以為君臣相與明義明徳而燕也飲有酬賔
送酒之幣食有侑賔勸飽之幣三代盛時上下和樂君
臣之間如家人父子論者以為泰交之盛致治之本在
是自秦漢以後此風邈不可覩矣然則
天子所以施恩臣下飲食之而侑以筐篚令其不醉無
歸者
恩至周浹禮至隆厚與雅頌所云先後一揆矣自三事
以及庶司有不戴
聖徳之髙深淪肌浹髓以圗報於萬分之一者乎臣故
述兹榮遇系以五言古詩四章以為瀛臺恩宴記云
御賜書記　　　　　　　　　　　　徐乾學
皇上以侍講學士(臣/)尹泰有問學操行俾在
内庭供事不數月以其勤也
賜之内府秘本秦漢文一帙(臣/)㤗既受賜累日喜見顔
色則向學士(臣/)乾學言曰泰少而讀書僅通記籍長而
麤知大義未嘗窺聖言之窔奥自侍
禁庭見
皇上聰明時憲孜孜亹亹聼政之暇研精覃思於六經
之要妙與夫前史得失之林毎召(臣/)泰面加
訓諭凡古人文章一字一句稍有疑端
天語發明洞若觀火(臣/)泰側而聼焉伏而思焉如是數
月而心有所開今之泰非昔之泰也
皇上以泰為可進於學而
賜以是書又重之以
宸翰泰雖不敏將終身焉紬之繹之以益其神智傳之
子孫世世寳藏焉子為我記之(臣/)乾學竊惟自古人主
留心藝文者多矣未有如我
皇上好學深思精㣲廣大者説命之言時敏周頌之言
緝熙無以過之也(臣/)乾學薄劣無比遭逢際㑹得侍
講幄及造
内庭仰見細旃廣厦夙夜有密之
聖心而泰朝夕供奉式克欽承揚休近光密邇咫尺宜
其涵濡於
帝徳之廣運而自淑於厥躬也(臣/)又伏念人臣受君父
之賜尺寸莫不以為榮惟賜書最為優渥車服有時而
敝金貝有時而罄惟書則貽之永久是訓是行不啻天
球河圖之璀璨而世世守之若河山帶礪之綿長也宜
泰之感激之深而愛重之至與
東宮將出閣
上特擢泰為詹事眷倚益厚泰益思進徳脩業以報非
常之
恩他日洊登三事寵賜便蕃尚當為
君記之勉旃自愛
賜遊西苑記　　　　　　　　　　　徐乾學
康熙二十有五年秋七月初九日平明羣臣奏事畢奉
詔賜(臣/)廷敬(臣/)乾學逰西苑環衞導行由勤政殿之左
歴小徑入門為知稼軒軒之外疏豁爽塏心目開朗數
武至秋雲亭(臣/)英(臣/)士奇(臣/)杜訥拱立亭外以待其西
則嘉頴軒
上披閲章奏及進膳之所南則狎鷗亭平臨太液䦨檻
鮮澄如畫可望而得也其際則泱漭蕩漾極視無涯清
流環引被以荷芰青紅掩映汎景翩風鴛鴦鸕鷀飛鳴
自若池之隂植稷禾果蓏數畦方秋頴苕秀色成攬有
轆轤髙井膏液潜通清泉不竭迤西朱牆以内為豐澤
園
上退朝讀書之室水瀠廽階下規制樸雅總無雕餙(臣/)
等仰見
皇上於政事學問日昃不遑念民依勤稼穡所其無逸
之心雖在清宴未嘗頃刻少輟侍衞宣傳
温諭
賜上方珍饌二筵未㡬
賜(臣/)廷敬(臣/)乾學
御書各一幅
天章炳煥龍翔鳯舉又
賜(臣/)等五人法琅香罏瓶合各一製作工巧五色絢爛
香烟裊然(臣/)等咸稽首頓首謝
恩乃出(臣/)竊惟前代楊士奇李賢諸臣皆有賜逰西苑
記比於周之宴鎬漢之横汾唐之興慶播為美談流傳
簡牘往者嘗心慕焉以為遭逢之幸何意躬事堯舜之
主得以持槖簮筆出入
殿廷親見
天子恭儉仁聖勤政講學功徳巍巍而又荷被眷遇至
深且厚(臣/)一介豎儒才學不逮曩代諸臣加孤蹤薄植
與世寡諧猥䝉
聖主特達之知實逺出前人萬萬(臣/)所為捫心知媿戴
恩罔極者也深惟㳺覽所見禽魚飛躍草木蔚茂雖一
物之㣲皆以地近日月顧戀恩私矧(臣/)粗知誦讀厠列
侍從寵踰涯分日夜思惟才短識闇無以稱塞方諸物
類命賤恩深徒娯暇景無益明時然(臣/)區區之心何能
但已每思古人雖處儔匹之中一飯之徳誼無相負况
於荷
天之寵隆施稠疊雖小雅鹿鳴所稱承篚式燕以待嘉
賓者殆過之焉(臣/)顧何人惜此頂踵若使(臣/)之自矢稍
渝一節便為虚此遭逢辜負
聖恩為世大僇至於經術材器(臣/)於朝右最為後人但
犬馬惟知戀主葵藿亦能向陽抱此區區冀報效萬一
而已(臣/)既以自勵且與諸臣共朂焉
　　翰林院題名碑記　　　　　　　徐乾學
翰林院設於唐開元中自諸曹尚書下至校書郎均得
與選入院者概稱為學士有待詔供奉之名憲宗時置
學士承㫖在學士之上至宋始定制資淺者為直院暫
行者為權直而學士之職始貴為院長明初又設講讀
學士講讀脩撰編檢諸員其制大備時入院者不專進
士科至天順間李賢建議始盡用進士我
朝因明之舊間損益唐宋明初之制辟薦者得入翰林
天子加意文學才士蔚興儒林文苑之官多至不可勝
數夫翰林為朝廷文學侍從之臣居禁近掌制誥公輔
之望由此其選非可以雕蟲篆刻之才當之也予自庚
戌釋褐先後官翰林垂二十年自信樸僿無他長惟是
一言一議亦欲溯其原究其用本經術以經世務期不
媿於自古在昔立言不朽之義方力焉而未有逮也其
敢以虚名譁世乎嘗論有明館閣文章之盛莫如洪武
太祖蒐羅元世文獻之遺徵辟在列如髙青邱陶主敬
宋景濂王子充張志道方希直及練黄諸公淵源相禪
不特文章爾雅亦多以節義表見者永洪之際則有三
楊二王南陳北李勲業政績卓然可傳至於成𢎞之世
久享隆平風流𢎞長於時懐麓滄洲張其赤幟白沙定
山分道揚鑣熊峯圭峯振之東江軰世人比之蘇門六
子者大半在詞林他如柴墟鶴灘儼山升菴二汪皆以
讀書為能事導揚風雅表儀詞垣降至隆萬東阿臨朐
猶能學有根柢詞知體要不失前人矩度自是而後才
雋軰出競以浮華相矜詡枝葉愈緐流趨愈下言文章
者至以詞林相訾謷則政事可知已予在史館論次有
明一代文章政事升降之故不禁概焉歎息嘗怪文學
如道思應徳熙甫功名理學如廷益伯安徳温諸公皆
不與館閣之選其在館閣者鉅儒偉人又或不出於科
目胡仲申趙子常徐大年王常宗以布衣預脩國史名
爛天壤其由進士為詞林者二百七十年中何止數千
人其傳者可指而數故知人能重官官不能重人也天
官家謂柱史一星在勾陳帝座之側為翰林之象予幸
遭際休明兄弟踵武入翰林為希世之遇顧予老將知
而耄及無能報稱其在列諸公當必有逺勝曩代者上
應昌期而舉臣職抑尤有望於後來者也故敢援據舊
聞錞于申之以文題名之石告後之君子
　　翰林院教習堂題名碑記　　　　徐乾學
古之造就人才如周禮大司徒鄉大夫賓興之法戴記
文王世子大樂正之教國子其制備矣其後考亭西山
分年讀書法講求尤詳然皆未仕以前也其教於士既
出身以後則莫如翰林院教習之法初明洪武時選天
下舉人年少質美者張唯等十人擢翰林院編脩入文
華堂肄業詔宋濂桂彦良為其師帝政暇輙臨幸考業
親第高下光祿給饌太子諸王迭為之主賜白金鞍馬
冬夏衣裘及永樂二年遂選進士二十八人復益以周
忱一人就文淵閣進學給筆札分鈔賜第隆禮過之時
榮其選謂之二十八宿其中如王文端直李忠文時勉
陳文定敬宗周文襄忱後皆為名臣徳業文辭照耀一
代稱極盛已自此每科庶吉士皆教習以學士為師然
沿襲既久學堂程課僅同邨塾師生相習為軟熟套爛
之文今所傳館課文字是已以是士氣奄奄卒於不振
然其害猶未甚也自正嘉間姚江立教以象山之心學
兼永康之功利徐文貞當國私便其説至張江陵為館
師令庶常日見上計吏咨訪利病接引賓客漸事招揺
而士氣一變矣趙大洲之為教習也則導士子以講誦
楞嚴經引釋入儒㓕裂名教此得罪吾道之大者流風
牽引不知底止其禍至今未艾矣我
皇上道徳冲備益之聖學欲復天下之人心一歸之於
古以為翰林侍從官備啟沃顧問尤不可以無加意於
是常賜考試親第甲乙如舊制時召對便殿講説義理
良久乃罷乙丑春既賜進士及第出身選入庶常有差
所司以教習請
上特命予以内閣學士與院長共涖其事明年夏遷禮
部去有司請更代
上命之如故自惟孤陋洊膺異數循省悚惶憶予之入
翰林也館師孝感公痛闢異端昌明考亭之絶學於既
晦之後斯文頼以無墜乃本其意撰為條例十餘則進
庶士而告之大抵以立志希聖力崇正學為第一義季
有程月有課所以磨厲而董率之者不敢蹈常習故茍
且塞責也務使其見於言者一以六經四子為歸而立
徳立功皆足以儲為天下國家之用以無負
皇上惓惓作人之意而已而數年以來予所見一館之
人才亦既彬彬足觀矣然而前人之為此者其才其學
皆足以十倍於予而缺然未有題名則孰知其教之所
自也因畧稽開國以來姓名鑱石壁間若以予之偶嘗
盡心於此而汲汲於後之視今則意之所不敢出矣
　　刑部題名記　　　　　　　　　徐乾學
外自提刑按察司所定三流以上罪内自八旗五城御
史諸案牘統歸於刑部十四司每歳報聞而輕重决之
至於新舊條例宜歸畫一非時矜恤務廣徳意天下督
撫之所帥以奉行者惟視刑部之所頒下而已盖易之
取象刑獄者有五明在上威在下曰噬嗑威在上明在
下曰豊噬嗑象曰明罰敕法先儒以明罰者所以示民
而使之知避敕法者所以防民而使之知畏此皆設於
未用刑之前故明在上威在下正今刑部職也若威在
上明在下則曰折獄致刑特奉上之法以致之民良有
司之職而已故刑者人命所繫而天下人命尤繫於刑
部之一官可不慎哉我
皇上御極兢兢惟刑之恤每歳論囚多所寛赦臨决之
際涕泣減膳猶時諭三法司以無枉濫失入好生之徳
洽於人心宜乎致刑措不難矣然予觀自古臯陶為士
終身不遷其官若漢之于定國陳寵何比干皆家世治
律明習法比故吏不得因緣為欺今部掾史長子孫其
中輕重之例惟意所擬居官者對案茫然但徼倖無事
速去而已予兄弟先後䝉
恩迭掌邦禁雖稍欲有所施設亦以遷除之急未盡展
布也以是求刑之無寃以仰稱
聖天子清問之至意豈不難哉雖然不可不盡心也一
案之誤動累多人一例之差貽害數世不惟其時之久
暫也梁統以重刑一疏而禍湛門族路温舒求尚徳緩
刑子孫顯宦殃慶之積不待其久也且身有去留名姓
不滅百世而下悠悠之口誰復相借乎觀此題者庶亦
懼而知警
　　刑部題名碑記　　　　　　　　徐乾學
先王之治天下豈不欲胥一世而歸諸禮樂之中優游
涵濡以共躋仁夀之域然而五刑之制唐虞不能廢帝
之命臯陶曰惟兹臣庶罔或干予正汝作士明於五刑
以弼五教期於予治刑期於無刑民協於中時乃功此
可以見五教之敷刑其不率而後人心可正風俗可成
也刑者先王不得已而用之雖用之期於終措而不用
也予嘗讀刑書而歎古人制律之深意猶存先王之舊
非明於禮教講於心學辨燭毫芒者不能議民之麗刑
各有其質援律以定名一獄吏事爾然而此非其情有
操刀剚人胠篋探嚢而不必為首惡者有歛手安坐從
容指揮則重科之有㓂盗奸宄犯同而罪異犯異而罪
同者有一人而區前後一事而區彼此則異科之此過
故之分而誅意之法也惟文理密察哀矜審克乃以得
其情周官五聲之聼兩辭單辭而外至於色聼氣聼可
謂㣲矣而又有耳聼目聼之法不第用已耳而察人耳
不第用已目而察人目先王以為不如是而下有遁情
者矣人藏其心至不易知刑之施視其心以為輕重而
外之所犯抑末矣故刑書所著皆治心之法而非僅以
治其身也儒者猥以名法家言而忽之一旦親吏事決
疑獄焉定其能不失入哉予以憲長遷西曹每舉是以
告其屬臨決之際多所平反而要之上體我
皇上如天好生之徳罪疑惟輕無殺不辜故於此加兢
兢焉
皇上臨御以來屢渙慎獄之
徳音恒歳讞決奏上必反復詳審求以生之求之不得
而後刑之歳不過一二十人而又屢歳肆赦與以維新
其矜哀惻怛仁民愛物之意至矣備矣雖堯舜之惟克
天徳作命配享蔑以加矣予雖未學斷獄然先王敬獄
之道刺宥之方自少習聞漢儒引經決獄最為近古今
所沿唐律皆本於經㫖予兄弟居平尚論每嘆古人無
不以經術為吏治顧後世知之者少也予解部務未久
吾弟立齋亦以憲長遷西曹予兄弟洊受國恩先後司
風紀掌邦禁其職可謂重矣予受事日淺未竟施設吾
弟與諸君子尚勉㫋哉仰佐我
皇上無刑之化舊政必告予敢申其㫖於題名碑石
　　禮部題名碑記　　　　　　　　徐乾學
朝廷有大制作大辭命
天子不以乾學為不肖常被
咨詢俾與參詳而各館編纂教習庶常諸務又總領如
故私惟荒陋之質一切埤益逾溢涯分僨敗是虞是用
未明而興夜分而寐屏絶人事專
國家之任使期月以來庶政稍稍就理凡部中沿襲弊
法如直省鄉試歳科試磨勘解卷及内外闗白文移異
時官吏賂遺掊取諸陋例悉
奏除之又奏免歳貢赴京
廷試及改正科塲條例人以為是諸如此者不一是豈
乾學一人之能亦賴同事諸君子一乃心徳重相諈諉
肆得爬梳其積習經畫其新規也迨予遷憲長解部務
之日諸君子畢至無不揮涕相送依戀不忍遽釋於乎
此亦足以徴諸君子之賢而予之多幸矣方予在部時
天子親灑宸翰書博學明辨四字如斗大特以
寵賜捧拜
恩榮惶恐無地竊念生平無他才能學問又極弇淺惟
於古人脩辭立誠之道義利之防不敢不以自勉此學
辨之一端臣子立身事
主之大節區區之誠明旦自矢不虞上䝉
聖知褎寵過甚嘗考宗伯之官非道藝徳行備具者不
稱兹任學之不博辨之不明何以彰厥儀章綜兹同異
而其要統之以善其本歸之於誠媿予之不克副也書
以貽後之人以為題名碑記
　　詹事題名記　　　　　　　　　徐乾學
考官制東宫官屬置詹事府以統衆務置左右二春坊
以領諸局三代以後莫備於唐歴紀相沿迨我
世祖皇帝御極初載有仍弗替惟時儲位未立官屬虛
冗始議裁去比
皇上繼統之十有五年建立
皇儲乃仿舊制復設是署澤州陳公來掌詹事予為賛
善規畫制度一切草創陳公命予實經理之二十三年
冬予以侍講學士䝉
恩特賜擢用以十一月受事復脩陳公之政明年遷閣
學以去予居是職雖未久顧其始也際復設之初得從
賢端尹後剏制條綱張舉節目非同他時祗以優㳺坐
受成事迨於其後
皇太子睿質日昭敬脩時敏予又幸得備位宫僚仰見
皇上所以訓廸
皇太子者至詳至備遭逢盛隆屬有厚幸欽惟
皇上萬㡬之暇究覽經史未明而興漏下不輟凡
皇太子一言一動必皆
皇上躬為之表率昕夕課程親加校勘祁寒溽暑不少
間自古
儲教之嚴未有如我
皇上者也嘗伏思之古者教太子之法太傅在前少傅
在後入則有保出則有師傅以傳之徳義保以保其身
體師以道之教訓而又選天下孝弟博聞有道術者以
與居處是以教習審而言行見聞無一不正居斯位者
甚不易也今世詹事春坊之官即當時保傅之任今且
諭教之責
在御總攬為臣子者咸得禀受成規贊翼於下較之古
昔難易判矣然古時宫僚人受厥事賦厥功其職分今
惟詹事得以進講其職一古時出入宴逰與太子偕為
時久今惟進講得以陳説為時暫前代人主之學明於
大或畧於小治其粗或遺其精若我
皇上聖學隆懋大小兼舉精粗悉備巍乎若瞻天者之
莫窮其高浩乎若觀海者之莫測其深為臣子者即禀
受成規而欲以堪賛翼之寄視諸前古盖有獨難者矣
思其難以副其職竊願居斯位者之同有是心也
皇帝親耕處恭記　　　　　　　　　李光地
皇上御極之四十有一年春省耕畿南廵視宿麥勞勉
農人廵撫(臣/)光地及境内文武諸臣扈從以行維二月
壬申
聖駕次于博野因東作之興念稼穡艱難躬秉犂器即
功竟畝(臣/)令知縣(臣/)開銓即按其畺場表識
聖蹟追維自古盛帝顯王皆以農為興徳之本周禮王
籍掌之甸師月令孟春天子親載耒耜參置保介御者
之間其在成王親與世子出觀農事又為饎以饁之嘗
其㫖否不以命之從行之臣雅頌矢歌聲傳至今洪惟
我
皇上聖徳神功度越有周克勤小物為億萬年子孫之
貽謀其作典常播聲詩者非一邑所得私也然
聖蹟所存則博野小邑其名一旦遂望於寰内非常之
幸盖自建置所未有又近在郊甸(臣/)光地適為長吏帥
屬耕耨攝官承乏與際寵榮焉爰立貞石具紀其盛以
垂無窮臣又竊惟受事之日即得内府耕織圖之賜今
兹扈從特被
殊錫復得臨唐太宗書勸農詔
天章一軸仰窺我
皇上宵衣晏食必以務本力穡是先庶㡬益求庶民所
急竭誠謀度時請
聖謨訓勅以釐於成則教農趨時方由博野而始(臣/)光
地既躬送
聖駕遣歸郡邑諸臣皆以此申戒之用并銘勒以自朂
御書太極圖説西銘恭紀　　　　　　李光地
恭惟
皇上道與堯舜禹湯而相紹學則洙泗闗濂而同歸政
撫萬方之煩心傳千古之秘而且窮象數之賾隱訂唐
都洛下以無訛攬文藝之菁華裁漢魏江東而還雅顧
天縱之睿智實兼多能而聖作之文章悉源性道以是
萬㡬一日之暇獨宗六籍諸儒之書雖㳺戱於墨池必
翺翔乎學海
御書太極圖説西銘前後凡數百本歳二月
南廵守(臣/)光地扈
駕渉天津屢䝉
召見因出
御舟中所書二軸以
賜(臣/)謹拜手稽首秪受而寳藏之伏惟二編為近世學
術淵源比之上古之圖書中天之易範也歴代雖經儒
者之表章然必百世以俟
聖人而大著昔者朱子為圖説首句國史誤增兩字累
欲請之於朝刋改而終弗獲及其論西銘則為林栗彈
劾以去道之難明書之難傳也如是今我
皇上篤嗜深契興絶表微
宸翰所揮
天章所賁昭兹來許千古有光在
皇上則為以聖而下學於賢將天下皆知沿河而東至
於海斯文之幸千載一時儒先復生不知何如其忭慶
也媿(臣/)凡陋弗克欽承恭紀
恩遇勒之貞珉以惠天下學者
　
　
　
　
　
皇清文頴巻十九
欽定四庫全書
皇清文頴巻二十
　記
御試乾清宮讀書記　　　　　　　　韓　菼
粤稽古聖恭天成命嗣無疆大歴服皆擅神靈之資生
知安行允臻厥道必孜孜于典學稽古以多聞集事施
於有政治績大彰然自堯舜以來性之之質既鮮而厥
修未純亦或勤而罔繼即有令辟治不古若過此以往
尤蔑有聞天啓聖人斯道攸托我
皇上躬堯舜之資允執大中即位以來惟敬
天法
祖用布諴和於四方知千餘年不傳之緒罔不在於遺
經既得之自性尤加以
聖心闡圖書之秘溯濂洛之宗日慎一日緝熙光明以
蒞萬幾細大具舉間者小醜亂略四征弗庭敷文徳於
堂階之上昭神武於敷天之下用濟大師之克以成萬
世之功夫湛恩普被至渥也鴻猷駿烈至偉也載稽往
策彰文治者或詘于武功而大業成者或弛其初服故
舜之徳至矣臯陶祗稱之曰罔愆禹之功至矣孔子祗
稱之曰無間文武之謨烈彰矣而詩歌之曰無缺夫數
聖人乃振古之所未能幾而僅免乎人情之所時有葢
若斯之難也小雅六月諸詩多歎美宣王然至沔水鶴
鳴而微辭見矣我
皇上兢兢于大命之不假易成功之不居以不已之誠
行不息之健時未闓明
御乾清宮延接儒臣陳説古訓四子五經將以次闡繹
天言往復靡奥不窮及視朝之暇深宮淵黙研精味道
松雲棟牖酬對先聖相悦以解常夜分忘寐以至于挈
壺告時雞人司旦猶弗輟也夫接見儒臣暫也而夙寤
晨興之弗皇寧者韋帶之士所猶難也披尋往牒迹也
而精微之獨授受者大賢以上所弗能窺也葢
聖心惟恐有愆有間有缺或如宣王令徳之不終用是
退省以質諸數聖人云爾微臣陪法從之末無能仰測
髙深之萬一顧記言記動其職也形容盛徳以期于永
永勿替亦臣之分也謹拜手稽首略次其所及知而恭
為之記以偹左右史之餘篇
　　寶翰堂記　　　　　　　　　　汪　琬
前禮部尚書(臣/)王崇簡偕其子今工部尚書(臣/)熙延(臣/)
琬過其私第第有堂三楹顔曰寶翰葢(臣/)熙構之以敬
匵
世祖章皇帝所賜
御札及書若畫之所也於是導(臣/)琬俾與觀焉軸以象
犀襲以文錦發圅啓帙爛焉盈目琬既畢觀則(臣/)崇簡
又命之曰女其記之(臣/)嘗逮事
孝陵不敢用固陋辭謹拜手稽首為之記竊惟我
世祖章皇帝以天縱之姿神武之烈受天成命西剪巨
寇南平小蠢十餘年之間薄海内外罔不賔服天下既
定然後躬屈
至尊數引見左右侍從通今好古之士講譯詩書修明
禮樂舉郊祀之典考求籍田幸學之儀以肇興文治當
此之時日不暇給矣及其萬幾稍閒則又能屏絶他好
㳺戲翰墨之林揮灑淋漓渲染生動竒葩異藻間見層
出訖於今日其藏弆
天府者固不知凡幾而寸縑尺素流傳人間公卿大夫
之家皆裝潢而寶惜之夫亦不為少矣(臣/)熙起家
禁苑既用文學才望受知於
上於是出典制書入備顧問遊獵廵幸未嘗不在交㦸
扈䟆之次如此者凡十有四年而尤以恪恭勤慎獨為
天子所親信故數蒙書若畫之賜視他侍從所得殆有
加焉然後知君臣相得葢自晩近數百年以來未有及
(臣/)熙所遘之盛者周書君牙之誥曰惟予小子嗣守文
武遺緒亦惟先正之臣克左右亂四方古王者所期望
於大臣如此若我
世祖之在御也功崇徳懋亦既措天下於乂安而又慎
擇一二腹心心膂之佐如(臣/)熙輩者用輔毘我後人其
知人不可謂不明詒謨不可謂不逺且大矣然則竭股
肱之力奉揚
嗣天子丕顯休命以無忘
先皇帝之知遇而侈寵錫於無窮是皆(臣/)熙之責也書
又曰世篤忠貞服勞王家(臣/)於王氏父子見之矣
　　臺灣載舉賔興記　　　　　　　陸　葇
疆宇貴於日闢者非僅籍户口府山澤計也不忍其人
之不並育將取鱗介而衣履之且以詩書馴彼獷悍之
性也歲庚午奉
天子命主校九閩惟臺灣每科額中至字號一巻始於
康熙二十六年丁卯迄今四年獲雋者二人矣(臣/)於是
伏見我
朝立法之善聲敎所被𢎞以深而遐邇勿間也既撤棘
詢臺灣之風土於諸父老父老踴躍而前曰微太史問
固將藉輶軒以入告其謂此一方民日漸漬於聲敎而
全閩百姓得以含哺鼓腹無雞犬驚戴
聖朝之日月世世罔有紀極葢其地在彭湖嶼之東延
袤約二千八百餘里古稱雞籠淡水者其一也其人依
山聚族以居名為土番無官長徭賦丁多者雄椎髻裸
逐男子穿耳婦人束皮布裙蔽體婚娶不以媒妁遇長
者於途則背立俟其過以展敬有事集議亦使長者居
上宴㑹則團坐以竹筒酌酒跳舞而歌烏烏無歴日文
字視草青為歲首性好勇裹籐善走履棘刺如平地村
落相仇則以兵詰旦解嫌和好如初不習舟楫故畏海
捕魚僅緣溪澗而善用鏢鏢長五尺有咫竹桿鐵鏃銛
甚鏢鹿必中冬日無不飽鹿者射雉則拔尾以為幟棄
去不食地多産竹巨者數拱長十餘丈伐以構屋恃鹿
耳門九曲水以為險土宜五榖不以水耕硫磺富于巖
壑之下兼以曝鹽爇炭利其生估客流氓廛居列肆珠
璣布帛錢刀之屬恒以時聚亦有鬭雞走狗簫鼓琵琶
之嬉而讀書識文義者無一人焉葢自古以來聲敎不
相及也我
皇上徳威所播正朔所頒西洋荷蘭暹羅琉球以迄海
外諸國咸不待諭而自至歲貢罔有闕顧兹彈丸黑子
奚裨職方氏之版圖而逋寇未靖往往乘隙以擾海濵
隴陌又立法苛猛虐用其民臺人吾人寧袵席外棄之
乎自康熙二十二年癸亥
勅鎮(臣/)率一旅降其將卒收其土地上之于
朝爰立監司分長吏設學校重師儒一切規畫與内地
等八年之間生聚敎訓島俗丕變皆知有品遜愛敬之
道爼豆揖讓之禮每科輙舉鄉貢士一人以應賔興受
天子恩至渥也父老之言如此猗歟盛哉聲敎無外亘
古所未有也抑聞之内固者必有外蔽樹藩戢籬所以
綢繆牖戸也閩之有臺灣猶甬東之螺峰吳之姚劉沙
粤之黎母山也崇明建則崑虞安堵瓊管置則番禺息
烽定海設則四明箙矢此封守之明效大驗也臺灣鼎
立郡邑而金厦銅鰲間疇昔之邊防外汛恬然拊諸户
庭之内矣可以奠金湯可以遂耕鑿然則一隅所繫不
綦重哉書云海隅蒼生萬邦黎獻共惟帝臣此之謂也
謹記
　　大同府威逺衞重修學記　　　　朱彝尊
庠序學校之設非王政之本與三代盛時其地自黨遂
達國都莫不有學其人自天子之元子以及士庶人子
莫不入於學其典禮政令則自釋奠釋菜習鄉習射執
醬執酳以至獻馘獻囚莫不備舉于學又擇君子之儒
仁義忠信樂善不倦者以為之師士之入乎學者爼豆
筐篚象勺干籥有其器鞉鼔椌楬笙鏞琴瑟有其音屈
伸俯仰盤躃綴兆有其度藏修息游有其所而師氏以
三徳三行敎國子司徒以六徳六行六藝賔興之上無
私師下無私學此三代之學所以盛美而大備也後世
學日以弛典禮政令聽州郡吏專制之于上不必盡舉
于學其僅存不廢者春秋上丁廟祀孔子釋奠釋菜而
已為之師者未必盡擇君子之儒徒塊然自處學宮使
之不由其誠敎之不盡其才士亦隠其學而疾其師視
學校為不急之務由是學宮坐以傾圯至有終歲不游
于學者嗚呼學校王政之本至視為不急之務而聽其
傾圯此君子之儒為人師者所甚憂也威逺衞當大同
關塞之衝士之習于文事者葢寡自邊隅晏安士始以
絃誦相勵而敎諭王君復能以仁義忠信之説善諭之
衞故有學歲久將圯王君率諸生某等新之諸生咸樂
趣事堂廡寢筵欂櫨榱桷㦸門璧池莫不具飾不侈不
陋工既竣向予請記嗚呼三代之學其得存于今者僅
矣自夫師之不嚴而道不尊士于是失端本之學不知
順行以事師長則無良師為之也若王君者樂善不倦
可謂知本之君子矣昔魯侯既作泮宮詩人頌之有曰
無小無大從公于邁又曰濟濟多士克廣徳心至學校
之廢鄭人刺之則曰縱我不往子寧不來諸生能廣王
君之心日相與藏修息游於是講其徳行習其文藝孰
謂三代之學不可幾于今日也哉
　　杜尚書疆理閩粤記　　　　　　朱彝尊
皇帝受寶命一十九年海波不揚金門厦門以次列戍
於時總督福建軍務都御史(臣/)啓聖上言今投誠之衆
率前遷徙界外之民勒歸農則無田可給勢將復去為
盗莫若以界外田地按籍給還并弛海禁收魚鹽之利
給軍食疏下廷臣議僉持不可二十二年夏靖海將軍
(臣/)琅克彭湖島秋臺灣平㨗書至
皇帝嘉悦解衣賜琅并製詩褒美焉誕諏吉日告祀
孝陵冬十月戊寅
皇帝若曰海壖之弗靖權畫地以民遷民之蕩析朕䀌
傷于心久矣兹海澨永清界外田畝宜給還耕垡咨汝
工部侍郎世鑑副都御史呀思哈偕往江浙吏部侍郎
臻内閣學士石柱偕往閩粤欽哉其善體朕意定軍之
制圖民之艱於是杜公拜
命出是月己丑發京師明年正月踰大庾嶺
皇帝申命進公工部尚書公乃諏日展界自欽州之防
城始遵海以東歷府七州三縣二十九衞六所一十七
廵檢司一十六臺城堡砦二十一給還民地二萬八千
一百九十二頃復業丁口三萬一千三百定懸軍之營
二十八而廣東之疆理復矣自福寧州西分水關始遵
海以東歷府四州一縣二十四衞四所五廵檢司三關
城鎮砦五十五給還民地二萬一千一十八頃復業丁
口四萬八百定懸軍之營三十三而福建之疆理復矣
是役也公往還嶺海舟車之跋渉不啻三萬里蠻烟瘴
雨毒霧之交侵蛇蛟之屢舞公與傔僕六七臥起油幕
虎觸其藩不懾鬼嘯于林不驚僉謂公之大勇賁􁀙莫
及行則射麋以為粻縫蕉以被體安于惡衣食而不求
温飽忘一身之辛劬勞來安集俾氓反其宅商趂其墟
苖秀于田水歸于壑牛宮豕圏雞栖鴨䦨各得其所甫
終歲告成于
闕下公雖不自言功而功已葢于南國矣當周盛時召
康公以重臣克親民事詩人懐之曰昔先王受命有如
召公日辟國百里其後穆公繼之詩人又詠之曰式辟
四方徹我疆土于疆于理至于南海夫以二公之奏績
于先後者公以一人兼之宜為
至尊注意而六卿掌其四也公既歸田考終特未邀易
名之典彝尊公之里人也慮公廵視本末未上諸
國史因追憶聞于公者鹿舉其大綱作記焉
　瀛臺
御試記　　　　　　　　　　　　　徐元正
瀛臺在
外朝之西碧水搖空林巒隠約類瀛洲之勝故以瀛臺
名中為
勤政殿
皇帝嘗聽治其中左圖右史大樸不雕存茅茨土階之
舊焉甲戌閠月
上召詞臣及部臣之曾在翰林者
賜食於殿前葢異數也是日也旭日澄鮮曉風和霽
鑾輿將至羣臣跪迎道左
上為垂顧諸臣遂附清塵入苑門而左屏息以俟既而
方舟翼然自烟林中出攝衣而登望浮橋曲折時隠時
現於蒼葭綠葦間如遊龍蜿蜒水面朝霞映入波光皆
成五色舟至
勤政殿前分左右班
上命列坐丹墀下柳翠拂衣槐陰蔭席塵土(小臣/)得奉
主恩側身瑤島真肺腑皆濯冰雪矣已而六膳三漿絡
繹以至中使復傳
天語體恤周渥如太和之鼓萬物人皆向榮宴畢謝
恩訖復導至
豐澤園園無丹雘雕鎪之制一望田疇土疏水灌塍畦
繡錯綠苖搖偃縱者為阡横者為陌髙者為場圃深者
為溝洫麥隴陰陰馴雉鳴也水田漠漠白鷺飛也藻荇
披紛游魚樂也渚浦蒙宻鳬鷖集也井落之制宛然樹
藝之規咸備仰見我
皇上首重民事宵旰不忘奚待繪豳風而始知稼穡也
至於繚垣修廡之間碧篠叢篁檀欒橚矗既滴露而迎
風或拂雲而映日清嚴
禁籞之中逺過淇泉渭川之勝葢惟我
皇上涵濡茂育徳無不至故草木暢遂百物咸若東南
竹箭盡獻瑞於
帝苑耳於是遐覽既周設席陳几隨地布列或蔭竹林
或依茂樹或倚廣榭或遵曲沼細至赫蹏湘管
睿慮無不詳盡
御題宣後復人
賜酒果粔餌沆瀣瓊珍皆出自大官異製或有懐之而
歸者以為榮寵羣臣感激惶悚各奮乃志抽管搆思
上為訓定日未移晷隨所呈而甲乙之不爽銖黍是日
徳意隆洽
恩禮兼優不特近今所希遘抑且往古所未聞禮容以
接泰交之象也式燕以譽在鎬之義也矢音以陳巻阿
之盛也微末咸周逮下之仁也不但此也知稼名軒所
無逸矣耕穫有省敬天時矣階茨無華重民力矣一舉
事而超軼古今類如此臣感被隆遇莫報涓埃
天顔咫尺之下瞻視惟謹不敢備覽謹以所見退而敬
為之記
皇清進士題名碑記　　　　　　　　吳　苑
自唐制以進士取人相沿百千年至於今不廢其為法
也益密其為途也益嚴天下莫不種學績文延頸企踵
輻輳並進以庶幾一遇葢
朝廷之人才由是以升者十居八九而士大夫之所尚
亦恒在於是焉唐李肇國史補云進士為時所尚既㨗
列名於慈恩寺塔謂之題名竊意諸進士曲江宴游聨
鑣接席飛文鬬酒時聊以誌其同授身名朋友相與之
樂事而已然士子之所尚如是而上人所以風厲其下
者亦遂因之以示意焉故國家有進士題名之碑雖不
知始於何日要其從來舊矣蘇文公曰治天下者審所
尚范文正公曰三代以下士惟恐不好名聖王之取材
也兼收並蓄無擇於胥靡管庫然其所尚者可知已庠
序學校以董之詩書禮樂以習之師儒父兄以督課之
賢卿相大夫以鑒裁之大農水衡之錢耗於舉子者無
算其重如此而及其既第之後無所别異泛泛然萍浮
於仕宦之途其身雖貴而其名亦已湮矣則何以示所
尚而勸天下士乎夫士人抑首雒誦屏户外弗事箋疏
傳注穿穴蠧腐如此其勤且勞也升於鄉者百不得一
焉雋於禮部者十不得一焉或白首窮經或少年盛氣
幸而一遇則其精神文采流露而表暴雖不足幾於古
之立言者而其所業亦不朽之一端也為之大書深刻
列其姓名以傳之於世則其遇者可以自榮而不遇者
亦未嘗不可以共勸此礪世磨鈍之道也然則是碑也
其專為士而設乎且夫朝廷之所取材者多矣非其上
之所尚則其賢固可錄而不肖者亦可忘也今有人焉
董之庠序學校之中習於詩書禮樂之事督課於師儒
父兄者久鑒裁於賢卿相大夫者精而又嘗耗大農水
衡之錢如是以進者則上之所以望其竭忠効能首公
砥節孳孳矻矻以圖利於國家者為何如哉則下之所
以竭忠効能首公砥節孳孳矻矻以圖利於國家者為
何如哉茍可聽其沒沒而無聞則其人亦竟可沒沒而
遂已也今亦既大書深刻列其姓名以傳於世矣其賢
不肖方為天下所指名孰敢不淬礪鼓舞鋭營職業以
蘄不辱乎其名不辱乎其名則國家之事固已集矣然
則是碑也其抑為國家而設乎我
世祖章皇帝廓清海宇文明煥開十八年間握鉛持槧
之士由科第取卿相者殆不可以數計今
天子欽明文思聖學邃深邁唐軼虞比隆三五菁莪之
所樂育鹿鳴之所薦送雲集輦下射筞中程者其名氏
籍於禮部烺然可稽葢自順治丙戌訖康熙辛未為科
十有八矣然惟丙戌為龍飛首科碑亭巋然壯麗繼此
未及踵行康熙二十六年御史疏言請令本科進士見
為京官或其子孫在朝者立石並刻
殿試榜文
制書一道於碑額以彰
國恩
上俞已久迄今數載未及鳩工(苑/)叨典成均誼當董倡
因筭石料工價書丹篆額之費凡需白金若干兩告之
在朝諸君子莫不薦貨以集事經始於康熙壬申落成
於康熙癸酉其碑用青白石髙八尺二寸濶三尺厚七
寸五分座髙二尺濶四尺厚一尺五寸皆與前制相準
已事而竣既整且堅觀覽之餘肅然生敬因為叙其係
於士與國家之大者如此以見非若唐進士宴遊題識
無關輕重云爾
　　國子監題名碑記　　　　　　　陸肯堂
康熙二十四年春
皇帝策試禮部貢士(臣/)肯堂等一百五十人
賜(臣/)肯堂等及第出身有差例得詳其甲第名次姓字
屬籍書石而鑱諸太學夫太學乃天下士之所聚而遊
而制科為
朝廷取士之大法以
朝廷之大法而立石於天下士屬耳目之地葢有作興
勸戒之義存焉非徒偹舊典而已也我國家以制科取
士久矣
天子聖神文武禮樂修明自黨庠塾序以上達於王都
辟雍鐘鼓之盛洋溢海内而天下之士皆靡然嚮風故
三年則興其賢者于鄉又聚直省所貢士數千人試之
於禮部而拔其尤者以進於
天子之廷然後
天子臨軒筞之而定其甲乙葢
朝廷所以取士之法一聽諸有司進退之公而儲以為
天下國家之用其制數十年循之而未有以異也迨乙
丑春舉行㑹試
上既擇左右大臣總領厥事乃獨頒
御題者再
欽定榜名
賜勅者一多士風簷帖括皆得上邀
睿鑒而後復
臨軒筞之而定其甲乙葢是科取士更不同有司進退
之常而
聖天子慎審精詳以光大棫樸菁莪之治者為自有制
科以來所未曾覯五月朔日
上御保和殿選庶吉士畢復
命大學士等宣諸士而誠之曰士子平日讀書稽古原
欲窮經致用乃一登仕籍往往營求干進喪厥懐來今
爾多士宜守其初心勿渝素履凡受内外職任當益加
黽勉清操自矢恬静寡營循分盡職潔已愛民以副朕
造就人材至意煌煌
天語聞之者無不聳惕震慄感激奮興退而相與歎
聖天子之所以取士者慎審精詳而(臣/)等以一介之微
受
朝廷知遇之恩誠曠世所未有也葢上之所以求材者
惟其法而下之所以應上之法者惟其材然人之材有
非法之所能周則必有以鼓舞振勵乎其心然後天下
皆欣欣然樂就於所趨而不倦惟
聖天子愷悌作人而夐然出於常法之外故有司之所
相循為故事者
親舉而撡之譬諸天以剛健不息之心而流行發育乎
萬物也鼓之以雷霆潤之以風雨而物無精粗鉅細莫
不各成其材
聖天子以至誠懇惻之意畢貫乎至纖至悉之間操之
以至精取之以至慎而又申之以誥誡之嚴於是草茅
新進之士一旦拜手於
天子之廷而赫然見
上之所以期之者如此其深而求之者如此其重也則
天下之能者孰不思以材自見其不能者孰不奮發砥
礪而惟恐自棄於不材其受知遇之
恩而仰承
休命者孰不相勸為賢相戒為不肖此亦如天之曲成
萬物而不遺而非有司之奉行常法者所能操其尺度
而收之也且夫太學固天下之人材所聚而遊者也其
立石於兹不徒使士之釋奠釋菜其中者覽遭逢
聖世之隆而慨然以慕且將使後之人數其名而刻責
以求之以較其立心行事之實孰為材與不材而於
上之恩孰能稱與孰不能稱也此所以聳惕震慄感激
奮興而兢兢懼不克負荷也故書石鑱之以示作興勸
戒之義(臣/)肯堂謹珥筆而為之記
　　諸羅縣學記　　　　　　　　　蔡世遠
諸羅縣學原在善化里之西茅茨數椽康熙四十三年
甲申鳳山令宋君永清署篆諸羅因縣署移歸諸羅山
始就羅山議建丙戌郡丞孫君元衡攝縣事建大成殿
櫺星門戊子宋君復來署篆建啓聖祠乙未遭颶風屋
瓦門墻皆圯今令君貴陽周侯憮然曰是吾責也是歲
十月興工修庀破壊大成殿啓聖祠則易故而新之又
建東西兩廡以祀先賢先儒東有名宦祠西有鄉賢祠
啟聖祠之東建明倫堂西建文昌祠迤西為學舍以便
肄業櫺星門之外周以墻榜曰禮門義路墻之外為泮
池皆前所未有也靡白金千五百有竒侯獨肩之不擾
民丙申六月告成世逺時應中丞雷陽陳公之招主鼇
峯書院吾友陳君夢林客遊臺灣周侯介陳君以書來
求記且曰諸羅僻居海外諸生觀化聿新願有以教之
也世逺寡陋何知爰即鼇峯諸友相與砥礪者而告之
曰君子之學主於誠而已矣誠者五常之本百行之原
純粹至善者也人之不誠者無志者也人之無志者由
不能盡其誠者也誠以立其志則舜可法而文王可師
其原必自不欺始程子曰無妄之謂誠不欺其次也其
功由主敬以馴致之程子曰未至於誠則敬然後誠也
敬也者主一無適以涵養其本然之謂由是而謹幾以
審於將發慎動以持於已發則合動靜無一之不誠也
雖然由明以求誠之方惟讀書為最要朱子曰讀書之
法當循序而有常致一而不懈從容於句讀文義之間
而體騐乎操存踐履之實學者率此以讀天下之書則
義理浸灌致用宏裕雖然非必有出位之謀也盡倫而
已矣孔子曰愛親者不敢惡於人敬親者不敢慢於人
吾父子兄弟肫然藹然盡吾愛敬之忱也克伐怨欲之
心何自而生哉始於家邦終於四海皆是物也庸近之
士不能返其本思其終但以為讀書得科名而吾名成
矣榮閭里利身家而吾事畢矣其幸者得一第其不幸
者則老死於布褐而已矣其天資厚而習染輕者居是
官也猶可以寡過其天資薄而習染重者則貪墨焉而
已矣夫此身父母之身也天地之身也民物所胞與之
身也以父母之身天地之身民物所胞與之身顧可不
返其本思其終以貽父母羞以自外於天地以為民物
所詬病哉諸羅雖僻處海外
聖天子治化之所覃敷三十餘年於此矣巨公名人相
繼為監司守令其間風俗日上今若萃一邑之秀於明
倫堂相與講經書之要㫖體宋儒之微言告之以立誠
之方讀書之要倫理之修經正理明則善人多為國為
民胥於是乎頼非徒科名之盛也陳君為我言周侯清
修幹固百廢具興引人於善惟恐不及吾知所以長育
人材化民成俗者必有道矣
敕修夏禹王陵廟碑記　　　　　　　李　紱
虞書有乃聖乃神之頌故帝王之徳曰聖徳功曰神功
然自古帝王之興皆得稱聖人其以神稱者則帝惟炎
帝稱神農王惟夏后氏稱神禹意其所重在功徳非思
慮所及所謂聖不可知者耶刪書斷自唐虞神農氏或
疑荒逺禹則虞帝所稱萬世永頼而孔子所謂無間然
者葢聖人之功之盛未有過於神禹者也禹葬㑹稽始
見於越絶書吳越春秋然司馬遷自敘已稱上㑹稽探
禹穴劉向亦言禹葬㑹稽不改其列而史記正義引㑹
稽舊記以窆石証葬處故累朝祀典凡祭禹陵必於㑹
稽宋乾徳四年始詔吳越立禹廟置守陵五户紹熙三
年重修明洪武三年復大加修葺五百步内禁樵採有
司督近陵人看守葢帝王代興並致尊崇然未有若我
朝之盛者也康熙二十八年
聖祖仁皇帝南廵閲視黄河慨然念神禹功徳特幸㑹
稽致祭發帑金二百兩賜其後裔增守祠二人復
御書地平天成四大字懸殿額又書江淮河漢思明徳
精一危微見道心十四字榜於柱大哉
聖言百世以俟聖人不能易一辭矣舊廟像設修偉殿
陛嵯峨龍尾螭㘭輦道齋宮咸偹歲久漸就陊剝雍正
十一年
世宗憲皇帝詔所在防䕶
歷代帝王陵寢浙江大吏始謀修葺經費未定十三年
總督(臣/)郝玉麟因修海神廟成欲以餘金助修布政使
(臣/)張若震料量修費需白金一萬二千兩有竒是冬大
學士(臣/)嵇曾筠奉
今上特㫖至浙江監修海塘即兼管廵撫事遂繕疏入
告下部臣覆准以乾隆元年三月鳩工庀材明年告成
恭遇
世宗皇帝袝
廟配
天分遣卿貳祭告
歷代帝王陵寢而詹事(臣/)李紱適奉
命祭告
夏禹王陵八月朔昧爽恪將祀事敬瞻新廟佳氣鬱鬱
葱葱黝含煙雲丹耀日星神燈􁀙睒明威歆享百靈欲
欻閟宮有侐咸有助焉禮既成(臣/)若震述(臣/)曾筠言屬
(臣/)紱為修廟記(臣/)紱才薄識闇不足以鋪張
國家盛典因以對揚
聖天子尊崇古帝王之休命惟是廟始落成而(臣/)紱首
奉祭告之
命趨蹌灌獻於殿陛之間葢不易得之遭逢不敢以不
敏辭謹敘重修端末繫之詩以示後之任封疆者得取
法焉詩曰天位乎上地位乎下人參其中三才乃著繼
天立極是惟聖人聖不可知乃進於神惟夏后氏開王
之始繼帝之緒獨稱神禹玉帛萬國㑹於塗山㑹稽陟
方乃葬斯原代致奠禮
國朝益備新廟奕奕祗薦祀事窆石發左菲泉濫前麗
牲之碑紀以兹篇萬世明禋陵寢是恃後有作者念兹
勿替
駕幸翰林院記　　　　　　　　　　裘曰修
國家儲材之地厥惟翰林長安門東南隅院署斯在歲
久且圯今兹甲子春
上命發太府金錢重葺之冬十月既竣事
上手書顔其堂曰稽古論思曰集賢清秘是時掌院事
者大學士(臣/)鄂爾泰(臣/)張廷玉
上詔所司卜吉送入院日庚午具鼓吹揚旌斿
駕發自乾清宮由午門出至則先
詣祀
孔子祠肅穆如禮爰
升座羣臣次第上謁畢各就位樂作
錫宴用唐張說麗正書院詩分韻
上得東音韻二首以倡坐於堂上者惟三十有六人咸
和又為柏梁體聨句凡籍翰林及嘗為是官者與焉葢
百有六十五人酒三行樂闋
上因舉十八學士登瀛洲事謂(臣/)爾泰(臣/)廷玉曰卿等
庶幾無愧房杜矣顧朕弗及唐太宗耳又曰翰林之職
非特文章已也因文可以見道爾諸臣當明體此意(臣/)
爾泰(臣/)廷玉惶恐謹避席奏
陛下過唐太宗逺甚(臣/)等謭薄亦思上佐
堯舜興中天之治然材分不逮竊自媿出房杜下羣臣
皆頓首謝復
賜樂善堂文集性理精義各一部又名茶文綺及他物
有差
上起如清秘堂羣臣趨出候
駕於沙隄之東未移晷吏部尚書公(臣/)訥親捧
御製七言長句四首宣示則
上又于更衣次所援筆立成者也羣臣跽誦之餘懽喜
讚歎以為此自古帝王所未有須臾
駕出欽承
天語更鄭重于末章戒諛崇實之意唐哉皇哉一堂咨
儆直比隆于賡歌颺拜之庥風焉我
國家定鼎百有一年于此矣
聖聖相繼歷于
四朝禮樂之興宜在今日夫翰林者文章道徳之府而
學校之本風俗之原也説者謂自百辟卿士下逮一命
之吏皆有所應盡之職而翰林一官獨從容瑣闥間若
無所事事者而
朝廷待之又最近且優以為是葢清華之選此豈無故
茍以榮其身歟人臣幼學壯行遇合嘗不可必而今得
遭逢
昭代親炙
聖人此古人所畢世不能酬之願廼幸親得之然則思
所以仰稱
德意者非特分所應爾亦後世史冊中無窮之責望也
(臣/)官翰林又偹員
講幄記動記言兹為(臣/)職執簡誌之豈以詫詞臣稽古
之榮哉
　　來牛石城記　　　　　　　　　常　安
都江古州之徑流也由諸葛營而西為上江其源出都
勻獨山州由諸葛營而東為下江其流通粤之柳州沿
江盡苖藪也下江多峝苖上江多山苖而山苖尤悍上
江山重箐密地極險阻雍正七年勦撫叛服不常亦上
江為甚底定後議置營汛於上江設一協鎮轄兵二千
二百名駐水陸扼要之區曰來牛辛亥撤師題建土城
予聞其地土疎易圯土城恐不足資扞蔽癸丑以改建
石城入
告䝉
俞㫖允行爰飭新設通判鄧瀾董其事且諭之曰苖新
嚮化慎勿以鼛鼓滋擾而附近居民苦苖蹂藉凋殘之
餘不堪重役務厚其值以徠傭者庶工成速而苖與民
皆無傷甲寅春二月工竣計髙一丈女墻髙四尺下廣
八尺上六尺周圍六百三十九丈有竒城門四東曰陽
和西曰慶和南曰薰和北曰化和於是都勻之父老子
弟忻忻然來告曰來牛石城成矣官兵永駐於此以控
制諸苖而今而後誰復敢入我村落掠我子女牛羊者
乎誰復敢張毒機奮長矛伺我於林莽奪我財而戕我
命乎入安枕席出履康莊吾儕小人何其幸哉且崇墉
仡仡不特為吾一方萬年之利即逺近隣邑皆可恃為
犄角以無恐兹城之功不其偉乎曷可忘其所自始也
請記之余因思來牛為上江扼要之區向無城垣故崇
山湍水皆為苖險今石城既成天造之山為我屏障激
蕩之水為我塹壕由是上江固而下江亦固下江固而
丹江清江靡不固
聖天子南顧之憂不藉是少攄乎孟子曰地利不如人
和傳曰衆志成城是城可恃而尤有可恃者在守其可
恃者而更無忽其尤可恃者余能無望於後之君子哉
時余有撫江右之
命不敢以行速辭遂記之
皇清文頴巻二十
欽定四庫全書
皇清文頴卷二十一
　跋
　　書朱子五朝名臣言行錄後
　　　　　　　　　　　　　果毅親王允禮
朱子所編五朝名臣言行錄其事與辭皆取之並世人
所撰次汎覧之若無以異人及究其所以勸懲之義然
後知非有道有徳者莫能裁也趙中令之謀國功莫並
焉而其忮害貪冒之私弗諱也王荆公之誤國毒民甚
矣而内行之修弗遺也至議差役則非司馬温公而是
章惇盖過以功覆則啟才士以恣睢之心瑜以瑕掩則
名虧者将怠扵善大賢也而一眚之不隐大奸也而一
言之當必錄然後君子益自嚴而小人不甘扵暴棄其
他平列嘉言善行者雖多而指要類如此夫據事直書
而善惡細大表裏畢見惟春秋為然故韓子稱為謹嚴
下此記事記言莫良扵左史而左氏是非多蔽扵俗論
故病其浮誇而文中子推史記為實錄然觀其儕衛霍
扵佞倖而進朱家郭觧為賢豪則亦不能無激扵意氣
之偏而失其實矣朱子法春秋作通鑑綱目義例其徒
承而修之雖未能盡合經意而所發諸史之蔽實多是
編乃手訂也其有得扵謹嚴之義宜矣用此知記事與
言亦非有道有徳者莫能任也
御製葡萄詩跋　　　　　　　誠隱郡王允祉
葡萄出自西域傳扵漢史咏扵唐詩至今傳為盛事然
張騫間關萬里僅得種以歸我
國家威徳遠播四海歸仁哈密國者版圖之最近者耳
入貢葡萄至有十種
至尊既賜儒臣賦詩紀事
親灑宸翰賜及(臣/)祉捧讀之下豈徒
奎章璀璨雲漢為昭抑以見我
國家懐柔之廣喜起之休遠超於前古矣謹為之頌曰
西域佳種漢世初傳
皇仁廣被萬國
堯天飛潜動植獻瑞呈鮮不寳遠物所寳惟賢
恩頒碩彦璧耀珠聯
天章揮灑鳳翥鸞騫永言瞻仰夙夜敬虔
眀良交泰輝煌簡編
御製文集恭跋　　　　　　　　　　張　英
(臣/)英竊聞文者載道之器也堯舜禹湯文武之心法道
法其最著者莫如欽眀濬哲勤儉智勇肅雍敬勝後之
人得因其所傳以遡其所存而知其徳之盛者則惟賴
乎典謨誓誥風雅之文炳日星而爛雲漢也欽惟
皇帝陛下宗二帝之心傳躋三王之治理海㝢光天之
下罔不率俾景運隆祚覃固龎鴻
萬幾聽覧之暇輙著為古今諸體文章詩什積時既乆
編為若干卷(臣/)伏而讀之有言性道之文焉危微精一
經綸參賛皆探其源而抉其祕直以
聖心之所藴蓄者發而為文遠而洙泗近而濂洛關閩
無不同體而共貫也有言政事之文焉眀作惇大百度
維熈休戚痌瘝萬物一體直以
聖政之所敷錫者發而爲文其中正宏偹則周官立政
之遺軌也有
兩宫祝頌家庭牋奏之文焉立敬立愛純誠篤厚合萬
國之歡以天下爲飬無非
聖孝之所流而不能自已者也有誡勉臣下之文焉勞
來匡直扶奨誘掖使咸入扵君子之域則放勲之所以
教也有流覧景物抒寫性情之文焉則對時育物涵濡
萬類昭蘓羣品如造化之亭毒凡飛潜動植之微無不
暢遂扵其際也惟如是故不事雕鏤纂組而自然麐炳
矞皇若斯之盛譬諸天地之景星慶雲滄溟岱華光華
屹峙亘古及今極天下之至文豈有能逾之者哉(臣/)侍
從左右伏覩
聖人之學博而無所不該而必以六經為根柢故
聖製諸篇窮極高深得易之奥典重鴻碩得書之大渟
泓藴藉得詩之厚褒貶謹嚴得春秋之法條理暢達得
禮之序又從而博綜諸史穿貫百家而指歸不外乎是
以經學為文章固宜乎文之麐炳矞皇而不可尚也猗
歟盛哉(臣/)英不揣固陋敢拜手稽首而敬識扵簡末
御製夏日登景山詩跋後　　　　　　張　英
康熙十七年五月十一日
皇上以幾務之暇偶幸景山命(臣/)英(臣/)士竒侍從
上攬轡登景山之巔周覧四郊俯視宫闕東望薊門西
眺桑乾烟樹蒼深河流浩漭近在指頋之間
天顔怡暢二臣咸得寓目焉時則禾稼被野方待優渥
之澤俄而雲起西麓雨過龍樓
聖心頋而悦之
御製詩一章有時雨将来之句詩中之所謂
君臣同樂者蓋有樂乎此也(臣/)自䝉
恩入侍
禁庭
天章雲漢時得而捧讀之大約篇什之中必以四海八
荒為念蒼生赤子為心上述
祖徳躬展孝思憫農事之艱難勞征人之况瘁揆諸古
昔虞帝喜起之歌武王户牖之銘其曷加焉故雖一豫
一逰一篇一詠而心不忘乎百姓如此則凡觸乎
聖衷而發爲
睿藻者皆扵此可類觀矣豈獨光麗日星聲諧金石足
以超往牒而軼前軌哉七月十八日
上御迎凉之殿揮灑
宸翰書此詩以賜二臣楷法精嚴龍翔鳳峙此希世之
鴻寳二臣何敢私焉敬勒之貞石以眀
聖心之所在獨重民時亦以幸二臣之榮遇千古不多
見而愧汗惶悚之不能自已也
御書千字文跋　　　　　　　　　　陳廷敬
(臣/)惟書稱堯文思舜文明禹文命昔者史臣将紀一代
之至徳至道大經大法必先首稱曰文文綦重矣而伏
羲龍書神農穂書黄帝雲書爰自三皇已崇書道書綦
重矣我
皇上宏帝王之治統闡神聖之心傳天文覃敷
御書昭賁紹隆皇古濟美唐虞盛哉弗可及已(臣/)嘗見
萬幾餘閒手不釋書煒煌
聖製煜曜斯文良由天縱生知加以時敏典學故盛徳
日新大業丕顕如斯其至也若夫
親御翰墨旬月所書數踰萬幅祕府之蔵充函属棟時
䝉
賜賚臣工鴻寳流傳光被天壌矣至
御書千文真行草書已有數種各極其妙頃
示臨米芾千文仙毫結字奎藻聯篇如日月星辰之麗
扵天而高莫能窮焉如嶽鎮海瀆之奠扵地而厚莫可
極焉(臣/)等前所謂體勢則經天緯地風采則出聖入神
也璧合珠連龍翔鳳舉八文六義應手從心運闔闢之
樞機用文章之矩矱髙掩東晉直轥㐮陽(臣/)等前所謂
無美不臻靡法不偹者也神完氣足㡬動天随儼然太
乙下觀自有百靈潜衛(臣/)等前所謂千言長幅立刻揮
成自始至終無一懈筆也遂以是卜聖祚之遐昌慶嵩
齡扵億萬凡此賡颺之實洵為遭遇之隆(臣/)等前請橅
勒貞珉恭綴跋語荷䝉俯允敢布愚忱(臣/)廷敬不勝瞻
仰榮幸之至
御書後跋　　　　　　　　　　　　陳廷敬
(臣/)伏覩我
皇上聖神御極勤政典學文治光昭聲教遐訖粤稽往
古載籍所稱若斯之盛者其在唐虞之際乎尚書稱堯
欽眀文思安安允恭克讓稱舜濬哲文眀温恭允塞曰
眀曰文紀其盛徳之彰著者也曰欽曰恭紀其盛徳之
積扵内而立其夲者也故凡推而行之大經大法舉而
措之一事一物罔不由是我
皇上紹執中之統闡精一之傳見於政治而發為文章
者洵已恢二帝之鴻綱冠百王而首出矣至若燕閒之
頃親書冊灑翰墨凝神穆清天行日晶下飾萬物規橅
往昔獨運
宸衷則依然聖學之心傳也昔人謂書者心畫栁公權
告唐宗曰心正則筆正而程子有言作字須敬即此是
學自昔賢臣大儒莫不以書道為心法所關故其大要
亦惟以敬為本是則敬者聖學之本原萬事之根柢也
(臣/)在
内直一日見
手敕示諸臣曰人非敬則百事無成雖百工技藝之末
非敬亦無以自立况立身行已之大乎大哉
聖言此堯之欽眀允恭舜之温恭允塞也自堯之命舜
曰允執厥中執中者敬也舜之命禹益以三言而申堯
之説曰人心惟危道心惟微惟精惟一允執厥中精一
者敬也厥後成湯懋昭大徳建中于民以義制事以禮
制心皆敬也而仲虺之告湯曰慎厥終惟其始欽崇天
道永保天命慎也欽也皆敬也周公之稱文王曰於緝
熙敬止武王之告康叔曰惟文王之敬忌又曰敬勝怠
者吉則是二帝三王無不以敬為相傳之心法者彰彰
其如是也今日者光天之下至於海隅
聖文
聖書靡弗照被萬邦黎獻悚息仰觀僉曰
聖人在上煥乎文章抑知有所原夲而然與(臣/)謹奉
恩賜
聖書恭摹勒石因推言主敬之義紀於簡末盖(臣/)所曾
見於
黼扆之前用以傳示子孫垂之永乆(臣/)不任榮幸之至
起居注冊後跋　　　　　　　　　　陳廷敬
伏覩
皇上仁爱生民勤勞庻政彌歷年嵗罔有閒怠至誠感
孚天人協應以故頃年以来驅除禍亂奠乂烝黎所向
奏功今年十月逆渠授首滇南大定封疆萬里灌燧銷
烽措天下於袵席之安數職貢於車書之㑹盡天所覆
悉享悉臣武功燀赫超踰往古此雖决䇿廟堂信威域
外将士恪秉成命集此大勲而揆其所以制勝之由實
皆夲於
皇上憂勤惕厲仁民愛物之一心故受捷之日有戚容
而無喜色羣工請上尊號至於冄四而謙譲彌堅至徳
益廣珥筆之臣執簡偹書與有光曜至若涖阼迄今嚴
郊祀事
兩宫謹天戒急賑恤慎刑獄以惜民命重文學以興士
風優禮儒賢好問好察嵗所冊記無虚日曠時皆班班
可考匪有文飾而(臣/)獨謂征伐之功由於仁民勤政之
所致者盖惟仁者無敵於天下書曰皇天無親惟徳是
輔民心無常惟恵之懐其在唐虞君臣相戒曰兢兢業
業一日二日萬幾夫保治戡亂其道同也孰謂武功耆
定非仁民勤政所由致哉繼自今
皇上益思上天所以輔徳之意答下民所以懐恵之心
念一日二日萬幾之不可以不慎而加之以兢業使美
實光輝日新嵗益書之典冊垂休無窮至於萬世永為
法則其不亦偉與
御賜詩恭跋　　　　　　　　　　　陳廷敬
康熈戊午秋七月(臣/)廷敬奉
詔扵
大内修書(臣/)英(臣/)士竒以其夏日侍從登景山
御賜詩示(臣/)廷敬(臣/)拜手言曰嗚乎盛哉此有虞氏喜
起之歌也二臣何以致此(臣/)歷觀自古帝王功徳著扵
當時聲名稱於後世者必其君臣之間有魚水之歡無
濶絶之迹至於文學論思之臣尤引而近之相與賡歌
褒以篇什所以示寵異通孚感而禮賢重道也三代以
降惟唐之文皇宗之太宗為最著我
皇上誕縱聖能虛懐善下優遇儒臣超軼唐宗以来之
英君誼辟而
宸章睿翰天光昭回絢采神霄下被萬物洵卓絶前古
矣今伏覩
聖製穆穆焉洋洋焉既曰君臣同樂而又曰時雨将来
蓋其相得益章誠即眀良喜起之義而所謂綢繆未雨
丁寧誡儆之㫖未嘗不寓其中二臣宜何如為報哉是
宜鑱諸金石與典謨訓誥之文傳之無極英士竒俾(臣/)
識於後謹盥沐書焉是嵗九月甲子(臣/)廷敬恭跋
起居注書後　　　　　　　　　　　徐乾學
伏惟
皇上御極之二十一年逆孽削平王師奏凱偃息兵革
修眀禮樂天人合應書軌齊同宇内樂康天下寧一四
民遵業萬類蕃滋二氣和而風雨時五穀昌而倉廩實
威已無不加徳已無不被皇哉唐哉此至治極盛之象
也乃
皇上親詣奉天
陵寝昭告成功思
祖宗創業之由溯王氣發祥之始
車駕所至赦罪蠲租萬姓顒顒欣欣無不銜戴
聖澤至扵
聽政御講寒暑無間懼開臣僚燕安之漸申戒再三期
扵天工無曠百職修舉賞功與能簡賢出滯小善不廢
片言是褒諸如治河理漕恤兵愛民尤倦惓致意當此
永清耆定益為乆安長治之圖誠有書之即可傳垂之
皆可法者雖堯咨舜儆亦莫能過而豈區區漢之文景
唐之貞觀所可仿彿萬一者歟(臣/)等偹員珥筆日從侍
直之餘仰瞻
天表飫聞
聖謨竊謂扵
皇上法
祖勤民之至意似與中外臣工僅從用人行政諸大端
窺見
如天之度者稍為加詳焉而媿不能一一記之扵冊也
夫致治之道曰誠曰一誠則乆而不息一則貞而不雜
皇上好生之徳浃扵幽遐可謂誠矣兢業萬幾始終無
間可謂一矣君心之所係即政治所以乆而無弊書曰
一人有慶兆民賴之
國家億萬年無疆之休端在於此謹執簡屏營而書於
後
　　恭跋
御製避暑山荘三十六景詩後　　　　張廷玉
康熙五十一年六月(臣/)等恭注
御製避暑山荘三十六景詩仰見
皇上聖學崇深含經味道純粹以精發爲詩歌上繼雅
頌嚢括百家(臣/)等學識弇陋管窺蠡測未能宣揚盛美
兹䝉
恩諭俾得附名簡末且喜且愧不容於心欽惟我
皇上聲教覃敷極天所覆盡入版籍要荒之外率同畿
甸自
京師東北行羣峰迴合清流縈繞至熱河而形勢融結
蔚然深秀古稱面北山川多雄竒東南多幽曲兹地實
兼美焉盖造化靈淑特鍾於此前代威徳不能遠孚人
跡罕至
皇上時廵過此見而異之念此地舊無居人闢為離宫
無侵民田廬之害又去
京師至近章奏朝發夕至綜理萬幾與
宮中無異乃相其岡原發其榛莽凡所營搆皆因巖壑
天然之妙開林滌澗不采不斵工費省約而綺綰繡錯
烟景萬状標其尤者凡三十有六清凉爽塏扵夏為宜
每至盛暑則奉
皇太后駐蹕焉泉甘土沃居此逾時
聖容豐裕精神益健盖
皇上憂勞萬民徳合扵天故天特開靈境以待
皇上之遊息也(臣/)等忝列侍從時
賜讌逰諸景皆嘗目撃而莫能摹寫及伏讀
御製詩則林泉蒼靄一一湧現於胸中蓋此地之景乃
天地山川自然之氣所發著非
皇上化工之筆莫能傳也而(臣/)等尤有厚幸者伏讀
御製避暑山荘記及諸詩奉
慈闈則徵寝門問膳之誠憑臺榭則見茅茨不剪之意
觀溉種則念稼穡之艱難覧花蒔則騐隂陽之氣候玩
禽魚則思萬物之咸若凡讀者因詩以求諸景之勝豈
獨未見者如親厯哉即
皇上敬天勤民與覆載同流之氣象可以昭示天下萬
世永永無極矣
　　恭跋
日知薈説　　　　　　　　　　　　張廷玉
在昔三代聖王之治皆由學而成凡散見於詩書者其
根源可尋繹而見也漢唐以後眀哲仁厚之君非無性
資之髙求治之切者而終無以躋於三代之隆蓋由學
焉而未探其根源故所以濬其知者不能深而致於行
者不能篤耳我
皇上徇齊敦敏夙承
世宗憲皇帝之教自問寝視膳而外耳目心志一用之
扵學而他無間焉故扵五經四子之書早洞見其根源
而叅考漢唐宗元諸儒之義䟽以折衷扵至當循是以
觀諸史其治亂安危之幾無㣲不察也循是以慎取百
家之言其出入離合淺深之數無隐不燭也循是以懸
衡人物推極事理皆灼知燭見而無匿情用是發為文
章言髙而旨遠理達而氣昌得心應手俄頃立就而逈
出扵前賢思議之表(臣/)廷玉奉
先帝恩命簡侍講讀十有餘年實親見焉曩者彚集衆
體為樂善堂文鈔既承
命而為之序近𣸪别擇論辯之文二百六十條為日知
薈説仍
命(臣/)跋之伏見
皇上繼序以来凡見諸政教者一凖乎天理而應乎人
心之不言而同然是以數月之中近自邦畿逹扵海隅
山陬莫不欣欣然若時雨之沃其心陽春之被其體盖
我
皇上好古敏求日有孜孜以致其知者既深且固故今
之宵衣旰食以行所知者篤實充周時措咸宜由是以
往法天行健恒乆不已則徳化所成直比隆於三代豈
惟遠過漢唐而已哉(臣廷玉/)讀是編而為天下臣民慶
者彌厚且遠焉微特依
日月之光挂名簡末而與有榮施也
日知薈説跋　　　　　　　　　　　鄂爾㤗
孔子大學一書用傳古聖王眀徳新民之道其所從入
以致知為始事而誠意次之蓋未有意不誠而能修齊
治平一以貫之者也未有知之不極其至而意能誠者
也見於經傳者至湯武君臣始相與言學高宗成王尤
勉勉焉湯武上聖而孟子以為反之盖聖學之難純如
此然非謂性之者遂無所為學也觀堯舜禹相傳所以
審辨扵危微之介者非致知之學乎所以致精致一以
守其中者非誠意之學乎(臣鄂爾㤗/)獲侍
皇上講誦於今五年矣曩者嘗承
命序樂善堂文鈔其義藴之深閎風格之高古有目者
共識而(臣/)竊觀我
皇上鎔經液史所以究興衰治亂之根源察邪正是非
之幽渺者皆不襲前賢之緒論而必求自得於心又時
就所言反求諸身私慶
聖心實能以致知誠意之學體騐於
當躬而重為四海生民幸也
御極以来動應民志實政實心愾乎天下用能以數月
之中俾老幼賢愚皆忻忻然自得於遐荒萬里之外近
者
幾務餘暇復自擇論辨之文前集所未載者為日知薈
説
命(臣/)等各綴跋語而
御製序文謂錄此以騐諸行事伏念我
皇上今兹治教之日興乃曩者典學致知之眀效也而
猶不忘素學時以自體察又設誠於内而致行之之大
騐也夫湯武以堯舜為必可學故能為湯武高宗成王
以湯武為必可學故能為高宗成王以
聖性之高眀
聖學之淵粹而加以
聖心之誠一三代聖王之治将復見扵今矣(臣/)少偹宿
衛未暇殫心載籍謹就所夙聞扵絃書者達其愚悃言
之不文而以承
寵命為愧而已
樂善堂全集跋　　　　　　　　　　張廷玉
(臣/)聞文以載道而道夲于身故必實能眀道而文始可
貴必實能身體而道始能眀我
皇上躬濬哲之姿夙承
庭訓緝熙光明聖學淵茂(臣/)自雍正元年蒙
世宗憲皇帝㤙命得侍
左右于今十有餘年伏睹我
皇上稽古遜修研精經術于六經四子之書儒先之緒
論諸史之成蹟博觀約取剖晰精㣲舉天人性命之理
政治之所從出皆得其大本大源之所在寒暑晨夕矻
矻孜孜融洽貫穿與道大適故發之於文日新富有麟
炳矞皇充溢緗帙曩者
親定樂善堂文鈔十有四巻(臣/)既承
命而敬序之矣
御極以来勑幾清宴乃合前後所著選定編次為
樂善堂全集(臣/)受而讀之其義藴之宏深則經緯天地
無乎不包其辭藻之贍博則鎔鑄古今無乎不備仰泰
岱而知衆山之卑觀河海而知行潦之細誦聖言而知
百家衆説之凡淺巍巍乎煌煌乎洵宇宙之鉅觀也(臣/)
仰惟
皇上聖學髙深固非擬議所及而竊謂其所以發而為
至文者由道之藴積者深也夫道豈獨為文而已聖賢
夲是道而垂彜訓帝王體是道而成治功
皇上本皇極之敷言既已見諸行事中外欣欣文徳誕
被矣而猶夙夜孜孜因言考行所謂
聖天子建中和之極金聲而玉振之者誠在今日而是
編也天徳王道合為一焉乾坤之容日月之光與詩書
相表裏而世為天下則又何疑哉(臣/)校錄之次伏讀
御製序文竊有以知
聖心之所存兹奉
命綴言簡末仰至文之炳蔚而拭目以觀至治之日升
海内臣民涵泳
聖澤偕登大道區區蠡測所及盖不能自已云
樂善堂全集跋　　　　　　　　　　福　敏
(臣/)福敏叨陪侍從謬厠細旃廣厦之間十有八年於此
矣親見我
皇上以天縦之聰眀殫日勤之學問自六經四子以及
諸史百家無不登其堂入其室嚌其胾味其腴於道則
宗二帝扵法則統三王扵學則承孔孟凡作為文章以
及偶爾吟咏皆藹然以萬物為一體而與天地同流
御極以来以仁心布為仁政四方萬姓莫不喁喁向風
從欲丕變向也見之文章今也行之政事洵典謨之繼
響雅頌之嗣音匪徒有其文確有其實也夫聖神之徳
作式萬邦今天下臣民皆以躬逢
聖世為至幸而(臣/)不惟逢其盛且近其光不惟仰瞻
殿陛之間而且侍從
左右積嵗積時至扵如此之乆盖視天下臣民為尤幸
也(臣/)聞傅説之告髙宗曰知之非艱行之惟艱魏徵之
告文皇曰始之非艱終之惟艱
皇上舉平日所常言無不見之扵實政則其知生知其
行安行行既與知一則終必與始一如天不已應地無
疆斷可知矣(臣/)又聞古人言禮樂之興俟以百年王者
之仁要諸必世我
國家定鼎以来
列聖相承於今百年正禮樂大興之會而我
皇上好生之徳洽扵民心立之斯立動之斯和漸仁摩
義捷於影響(臣/)雖衰朽無能未克仰賛
髙深猶得優游
禁籞曲沐
慈仁與海㝢群黎共逰昇平盛世作為歌詩以詠王化
之成豈非至幸中之尤幸也歟(臣/)區區至愚不勝厚望
焉
日知薈説跋　　　　　　　　　　　楊名時
(臣/)謹稽在昔中天之世聿垂典謨之文其間執中一語
舉心法治法一以貫之誠聖學之樞極王道之綱維也
凡典謨中所紀欽天授時知人安民亮工熙績諸務何
一不從執中流出者乎(臣/)恭誦我
皇上御製日知薈説一編尋繹反復始獲稍窺端緒首
言政事則自體元長人探治夲以及治具於任賢儲材
教養兵刑之屬一一提其領要而歸扵謹徳禮導和敬
以化成天下為之在優游而循其序持之在兢業而要
諸乆至哉言乎蔑有加矣繼論心性遡自於穆流行絪
緼化醇之始暨人生而靜感物而動之餘五行禀爲五
事五性達於五倫善復其初者在眀善而固執主敬以
存誠天人一理體用一原洵文簡而義該言近而指逺
也至扵闡發經學尤為剖晰精㣲開示眀切獨得聖賢
之心而不泥其辭善會古人之意而不襲其迹期扵體
之身心純粹而不雜措之治理溥徧而宜民披撥浮華
以見夲根陶鑄百家以歸大雅從兹一道徳而同風俗
悉扵經術之昌眀决之矣若夫上下千餘年間美任賢
從諫懲用佞剝民褒正直忠厚斥僉邪險僻崇敦夲務
實之圖破迂庸膚末之見悼仁賢之不究厥用惜眀良
之難以適逢望古慨然及身思見殆情激而懐長何識
高而度逺布之邦國天下有不奉為千秋之寳鑑振古
之鴻篇者乎抑(臣/)由
皇言而仰窺
皇心盖扵執中之指不啻神相授面相稽矣外而發之
政事内而藴之性情精而剖經義之異同大而鑑人倫
之得失莫非本一中為體騐而灼見源流􁎎一中為權
衡而不爽毫髪者良由我
皇上天亶聰眀遜志懋學以至徳而凝至道正值我
國家重熙累洽之期行見海隅日出盡躋於風動時雍
有不覺太和元氣洋溢於
宸章
睿藻間矣(臣/)不勝忻悚輙忘其弇鄙矢口而颺言焉
日知薈説跋　　　　　　　　　　　邵　基
(臣/)聞帝王之學必求端於天天以剛健中正運行不息
而成嵗功帝王法之精一執中懋昭厥徳如禹之思日
孜孜湯之聖敬日躋周成之日就月将悉皆遥接心源
恢張治道而先天後天與時偕行以馴致乆道化成之
盛我
皇上纉承大統建極綏猷於用人行政阜民敦俗之方
犁然各當盖由夙遵
世宗憲皇帝庭訓遜敏敬修熟復六經四子之書旁及
儒先之緒言諸史之義法靡不深探力索洞其根源故
舉平日所藴蓄見諸治教體立用行與在昔聖帝眀王
若合符契(臣/)自辛亥嵗侍直
内廷敬讀
樂善堂文鈔廣大精㣲櫽括道統嗣後詩賦古文日加
裒積(臣/)基親見
皇上引筆洋洋千言立就而論説尤多自身心性命國
政民生以暨衡論古人一經研剖精義卓立星辰麗而
江河行兹以
萬幾餘暇親揀擇若干條定爲日知薈説夫日君象也
易曰日進無疆詩曰如日之升
皇上徇齊典學緝熙光明精神貫注於億萬斯年而朝
乾夕惕法天行健迪知而允蹈焉心源治道一以貫之
凡是書所載包含萬有囊括古今洵典謨之矩矱官禮
之菁華也(臣/)就日近光早得霑沐
聖訓景星慶雲先覩爲快今復
賜讀成書承
㫖附名巻末益欽
盛德大業富有日新而(臣/)材質謭陋仰荷陶成於敷言
錫極之中誠屬遭逢之厚幸云
御製圓眀園四十景詩恭跋　　　　　汪由敦
(臣/)等恭注
御製圓眀園詩仰見
皇上聖性淵涵鈞陶萬有闔闢元化斡造物機星漢昭
回日月糺縵臣等注輯之次如陟泰華而見雲霞峯㟧
之竒秀泛溟渤而睹洪瀾瑰寳之瑋麗目眩心震莫能
名言(臣/)等竊惟周書無逸言文王自朝至於日中昃不
遑暇食用咸和萬民而大雅靈臺之篇盛稱其臺沼苑
囿禽魚馴獸之樂盖惟有文王之勤乃以有文王之逸
而文王之樂其樂固文王之緝熙光眀穆穆不已扵敬
正如天道健行不息而四時行百物主鳶飛魚躍一化
機之洋溢鼓盪而不自知也我
世宗憲皇帝葺
聖祖仁皇帝賜園以為豫逰臨御之所嘗
御製為記偹述縁始
皇上因其舊而居之親灑
天章敬為後記繼志述事後樂先憂
聖心所存昭示天下後世者既詳哉其言之矣
慈闈視膳之餘
萬幾聽覽之暇仰觀俯察暢洽
宸襟觸緒興懐形諸篇什爰仿
避暑山荘詩例標舉勝景分題繪圖序而咏之凡四十
篇(臣/)等伏讀
御製後記有曰宫室服御得其宜適以飬性而陶情失
其宜適以玩物而䘮志大哉
王言夫豈惟宫室服御為然研聲律務博覽先儒亦以
為譏唯寓意扵物而不為物役斯無入而不自得焉
皇上敬
天法
祖勤政爱民自
御極以至於今旰食宵衣念兹在兹未嘗稍釋偶有寄
託發為聲詩熏風晨露之歌天機盎溢非作意雕刻而
為之者然即是詩敬讀之臨殿宇則思
鴻業之克纉憑亭榭則思
儉徳之貽謀閲農圃則思
教稼之遺規覧動植則思
栽培豢飬之厚澤登眺攄寫掞藻揚葩何往非紹庭衣
徳之
孝思對時育物之
聖意哉(臣/)等弇陋膚末挂漏實多幸得挂名簡末敢推
聖天子緝熙敬止穆穆不已之徳自然流露扵詩者究
極言之以志管窺蠡測之萬一云
御製盛京賦恭跋　　　　　　　　　汪由敦
(臣/)等伏䝉
皇上宣示
御製盛京賦三千三百餘言(臣/)等依文輯注統若千萬
言仰見
睿藻矞皇暉麗雲漢函宇宙綜古今炳典謨鎔圖籍自
書契以來著作之府鴻章鉅篇未有盛於斯者也洪惟
我
皇清凝受寳命奠億萬載丕丕基肇迹神皋撫臨中夏
發祥流慶實始
盛京(臣/)等竊嘗誦詩周文公召康公推述先王先公之
始基靖民自有邰漆沮皇澗過澗陟降原隰以至作豐
遷鎬築城度室之事皋門應門靈臺辟雍之宏規于耜
築場索綯祭韭執豕酌匏之故俗㣲而松柏厲鍜周原
堇荼囿鹿潜魚備形於雅頌凡以明著祖德遐暢皇風
薦扶輿之嘉祉鞏繼序之永圖豈徒侈都邑之隐軫夸
陸海之膏腴鋪張眩矅藻賁觚翰云爾哉欽惟我
皇上纘
列聖之鴻緒際三登之景運修懿典邁舊京備
法駕奉
金輿罄歷載之積誠謁
橋山而展孝禮成肆覲會同有繹以燕以賚中外禔福
望幸之黎庶聞
和鸞而歡呼扶杖之耆老瞻
翠華而相慶
祖
宗之靈斯格臣民之和允洽於是本覲
光揚
烈之忱溯
基命造邦之統攬形勢之渾雄仰宫闕之素樸緬英賢
之勲績懷風化之忠厚華實之毛充牣澍濡之澤鴻厖
穆然
遠念知夫天作帝省之勤所以孕虞育夏甄殷陶周者
厥有所自爰攄
寳墨掞
奎章思若湧泉筆不停綴勒爲斯賦垂示無極乾坤之
容日月之光雲霞之采山海之藏覩化工而雕繢纂組
不足以爲色聞韶濩而鏗鏘考撃不足以爲聲彼研京
十年鍊都一紀者曾何足仰企萬一哉(臣/)等徵金匱之
祕稽延閣之儲旁羅四庫綴緝二酉疏舉徵引多慙漏
畧附名簡末榮以爲愧
　
　
　
　
　
　
皇清文頴巻二十一
欽定四庫全書
皇清文頴巻二十二
　辨
　　三老五更辨　　　　　　　平郡王福彭
戴記天子視學釋奠於先老遂設三老五更羣老之席
位焉鄭註三老五更各一人乃年老更事而致仕者也
蔡邕則以三老三人五更五人且以更作叟按古者養
老之禮外饔掌割烹酒正共酒稾人共食羅氏共鳩方
其養也登歌清廟下管象武天子袒而割牲執醬而饋
執爵而酳冕而總干其節文為甚繁使老更不止一人
則天子所饋所酳者亦不勝其勞矣盖嘗觀鄉飲酒禮
以年之㝡尊者一人為賓其次為介又其次為衆賓則
天子養老亦必以年之㝡尊者一人為三老次者為五
更又次者為羣老無疑使一堂之上杖履雜遝祝哽祝
噎前後紛如則禮無特尊心無専敬豈所以稱教孝弟
之意乎考漢明帝時以李躬為三老桓榮為五更安帝
時魯丕李充靈帝時袁逢皆嘗為三老魏髙貴鄉公時
以王祥為三老鄭小同為五更後魏孝文時以尉元為三
老㳺明根為五更後周武帝時亦嘗以于謹為三老雖
其禮未必盡合乎古而歴代相沿老更之各一人彰彰
明矣至陳氏禮書又謂建國必立三卿養老必立三老
故禮曰三公在朝三老在學三公非一人則三老五更
不當為各一人矣按禮運三公在朝句上尚有宗祝在
廟句老必有三豈宗祝亦有三乎今以三公三老對舉
其說似可據試連宗祝句讀之則三公自三三老自一
不得以彼而例此也然則其以三五為名者何也據鄭
註云取象三辰五星或曰三老知天地人之事五更知
五行更代之事盖皆不足深究云
　　春王正月辨　　　　　　　　　湯　斌
聖人之書明白簡易而後儒推求過甚遂成不决之疑
者如春王正月之類是也註春秋者不下數十家置春
王正月四字不論者固有之其以周改月兼改時者則
漢孔安國鄭康成至明趙子常王陽眀賀景瞻也以周
改月不改時者則宋程伊川胡康侯至明劉文成也以
周不改時兼不改月者則宋蔡仲黙魏華父至明章本
清也諸家引經據傳自以為確不可易而余則直以春
秋本文斷之而已矣春秋桓公八年冬十月雨雪十月
者以周正為建酉月故雨雪為非時若夏之十月建亥
雨雪亦常耳何足書成公元年二月無冰此建丑月也
若建卯月無冰又何異焉莊公七年秋大水無麥苗如
周不改月不改時麥苗何得至秋定公元年冬十月隕
霜殺菽若夏之十月菽己穫矣隕霜亦非失時如此之
類甚衆更有可證者僖公五年左氏傳曰春王正月辛
亥朔日南至日南至者子月也此又改月改時之的據
也夫子特書曰王正月而左傳亦釋曰王周正月者盖
明其為周天子之正月非夏之正月殷之正月也而又
於二月三月亦繫之王見丑月為周之二月寅月為周
之三月非同於殷正同於夏正也過此前代無以之為
正者則亦不必書王以别之矣或曰四時之序夏正為
善周公大聖人也以冬為春可乎曰陽明言之矣陽生
於子而極於已午隂生於午而極於亥子陽生而春始
隂生而秋始自一陽之復以極於六陽之乾而為春夏
自一隂之姤以極於六隂之坤而為秋冬此文王之所
演而周公之所繫何不可之有胡氏泥於冬之不可為
春也故有夏時冠周月之說以為孔子告顔淵以行夏
之時此為見於行事之驗則又謬甚如胡氏之說周改
月不改時是雖以子月為歲首而四時之序猶夫夏也
以冬為春乃自孔子始以夏時冠周月非所以尊周以
仲冬為孟春豈可謂行夏之時乎不夏不周之間孔子
何以自處焉夫行夏時者師友平日論道之言所謂損
益百王垂訓萬世者也春秋者聖人尊周室明王制之
書也王制固未有大於正朔者孔子為當時諸侯强横
大夫陪臣僭亂而作春秋乃首改周天子之正朔也恐
聖人亦有所不敢矣或曰孟子不云乎春秋天子之事
也庸何傷曰所謂天子之事者謂賞功討罪以明天子
之法使諸侯不敢悖天子大夫不敢悖諸侯耳非必變
易四時之序改本朝正朔而後為天子之事也胡氏以
此為垂法後世吾恐法未可垂而先犯為下不倍之戒
矣且此亦空言耳烏在其為見諸行事之驗乎故周不
改月則孔子必不敢以十一月為正月以十一月為正
月則周之必改月可知也周不改時則孔子必不敢以
周正月為春以周正月為春則周之必改時可知也曰
豳風亦周詩也何以用夏正曰周之先世以農事開國
后稷公劉以來固虞夏商之諸侯也為虞夏商之諸侯
必用虞夏商之正朔且豳風述民事夏正為切而春秋
明一王之大法尊周為重未可以為例也曰諸家引商
書元祀十有二月以為商不改月之証何歟曰書缺有
間矣商之時制固無従得而考要之不可以例周與其
雜引他書以釋春秋固不若即春秋以釋春秋也左氏
公羊榖梁皆周人也於此獨不加論焉亦以為不必論
也使當時以正月為冬而孔子獨書曰春三子能已於
言哉
　　儒吏㢘吏辨　　　　　　　　　魏象樞
吏有辨乎曰有有之斯可為吏凖矣凖乎儒與㢘而歩
之趨之於是指峩冠博帯稱說先王者曰此儒也指矯
情鎮物飾名勵節者曰此㢘也噫名所貴也而士所標
也貴其名以立之標又安能禁天下之不依似而竊附
哉夫辨吏者辨其心而已矣鳴琴單父絃歌武城者著
矣自博士具官待問斌斌多文學之選於是通經學古
之吏出焉拔葵燔機妻子不免饑寒者著矣自㢘吏歲
計有餘食祿者不得與下民争利於是奉法循理之吏
出焉儒吏嘗見為㢘遷史稱臨淮守十餘人皆曰㢘節
稱轅固曰㢘直稱倪寛曰㢘智有以簠簋不飭坐者豈
儒哉㢘吏嘗學為儒范史稱魯恭清平曰化行稱卓茂
恬淡曰樂道稱楊震清白曰好學有以簿書俗吏嗤者
豈㢘哉雖然儒以循為能而㢘以才為用吏而循患不
儒不患其不㢘也吏而才患不㢘不患其不儒也京兆
桴皷不鳴渤海劍刀自觧循吏事耳是豈盡失名譽者
潁川先教後罰零陵興利教儉才吏事耳是豈全暗經
術者問其名則異考其實則同以絶不相䝉之跡求之
絶不相戾之心所由異政而同治異治而同功也既其
實不既其名則李斯之徒有吳公不亦㢘乎張湯之後
有安世不亦儒乎胡質父子之清異而㢘有異乎桞公
綽逺近之治殊而儒豈殊乎既其名不既其實則儒之
名寛寛則近於通㢘之名嚴嚴則疑於刻於是有儒而
不㢘者矣趙綰馬融以賄敗躬行安在乎有㢘而不儒
者矣尹翁歸趙廣漢以强毅聞蘊藉安有乎有儒而偽
㢘者矣公孫𢎞之布被以為詐發䝉不已有議乎有㢘
而偽儒者矣倪千乗之引經以為長者束濕不已有譏
乎真則既其實偽則冐其名既其實儒與㢘真也儒而
㢘㢘而儒亦真也冐其名儒與㢘偽也儒而㢘㢘而儒
亦偽也綰墨綬效花城則庸可冐儒循不可冐儒飲貪
泉垂介石則墨可冐㢘才不可冐㢘然而儒與㢘之名
實終亦不可冐大約儒可兼㢘而㢘不可兼儒其兼之
者既其實不既其名也何也儒者使人兩得者也平日
澹泊寧静洞悉乎天人之分際君民之大義皎然以㢘
隅自持求為上不負君下不負民中不負所學其於取
舎得失經權是非之道見之也極明則守之也亦極固
守之也極固則發之也必極従容而暇裕是故分一邑
守一郡施一治著一書當時奉為蓍蔡後世誦為典章
區區埋羊還魚之節終不可與儒等盖儒者使人兩得
者也漢儒曰盛名之下其實難副黄允史叔賔皆有盛
名郭泰覘其非真以為必敗王衍口不言錢而營三穴
遂為天下蒼生之禍故數百年來以老莊冐儒者多矣
若夫身列薦紳口談氣節薰心於利欲而道䘮其㢘恥
名之不存安問其實此又在老莊之下不可以冐㢘顧
可以冐儒耶然則儒吏㢘吏之辨亦辨其心而已矣
　　學術辨　　　　　　　　　　　陸隴其
陽明以禪之實而託於儒其流害固不可勝言矣然其
所以為禪者如之何曰明乎心性之辨則知禪矣知禪
則知陽明矣今夫人之生也氣聚而成形而氣之精英
又聚而為心是心也神明不測變化無方要之亦氣也
其中所具之理則性也故程子曰性即理也邵子曰心
者性之郛郭朱子曰靈處是心不是性是心也者性之
所寓而非即性也性也者寓于心而非即心也先儒辨
之亦至明矣若夫禪也者則以知覺為性而以知覺之
發動者為心故彼之所謂性則吾之所謂心也彼之所
謂心則吾之所謂意也其所以滅彜倫離仁義張皇詭
怪而自放於凖繩之外者皆由不知有性而以知覺當
之耳何則既以知覺為性則其所欲保養而勿失者惟
是而已一切人倫庶物之理皆足以為我之障而惟恐
其或累宜其盡舉而棄之也陽明言性無善無惡盖亦
指知覺為性也其所謂良知所謂天理所謂至善莫非
指此而已故其言曰佛氏本來面目即我門所謂良知
又曰良知即天理又曰無善無惡乃所謂至善雖其縱
横變幻不可究詰而其大㫖亦可睹矣充其說則人倫
庶物固於我何有而特以束縛于聖人之教未敢肆然
决裂也則又為之說曰良知茍存自能酬酢萬變非若
禪家之遺棄事物也其為說則然然學者茍無格物窮
理之功而欲持此心之知覺以自試於萬變其所見為
是者果是而見為非者果非乎又况其心本以為人倫
庶物初無與於我不得已而應之以不得已而應之心
而處夫未嘗窮究之事其不至於顛倒錯謬者幾希其
倡之者雖不敢自居於禪隂合而陽離其繼起者則直
以禪自任不復有所忌憚此陽明之學所以為禍於天
下也涇陽景逸深懲其弊知夫知覺之非性而無善無
惡不可以言性其所以排擊陽明者亦可謂得其本矣
然其學也專以靜坐為主則其所重仍在知覺雖云事
物之理乃吾性所固有而亦當窮究然既偏重於静則
窮之未必能盡其精微而不免於過不及是故以理為
外而欲以心籠罩之者陽明之學也以理為内而欲以
心籠罩之者髙顧之學也陽明之病在認心為性髙顧
之病在惡動求靜我觀髙子之論學也言一貫則以為
是入門之學言盡心則以為盡心然後知性言格物則
曰知本之謂物格與程朱之論徃徃齟齬而不合者無
他盖欲以靜坐為主則凡先儒致知窮理存心養性之
法不得不為之變易夫靜坐之說雖程朱亦有之不過
欲使學者動静交養無頃刻之離耳非如髙子困學記
中所言必欲澄神黙坐使呈露面目然後有以為下手
之地也由是觀之則髙顧之學雖箴砭陽明多切中其
病至於本源之地仍不能出其範圍豈非陽明之說浸
淫於人心雖有大賢不免猶蹈其弊乎吾嘗推求其故
天下學者所以樂趨於陽明而不可遏者有二一則為
其學者可以縱肆自適非若程朱之履繩蹈矩不可假
借也一則其學専以知覺為主謂人身有生死而知覺
無生死故其視天下一切皆幻而惟此為真故不賢者
既樂其縦肆而賢者又思求其無生死者此所以羣趨
而不能舎嗚呼縱肆之不可易明也至於無生死之說
則真禪家之妄耳學者取程朱隂陽屈伸徃來之論潛
心熟玩焉其理亦彰彰矣奈何不此之學而彼之是惑
乎
　　班馬異同辨　　　　　　　　　徐乾學
(臣/)聞史之為書體閎而義宻事核而辭逹采之博而擇
之精如是之謂良史不繫乎文與質繁與簡也司馬遷
之學本於父太史公談又負氣好竒登龍門探禹穴網
羅異聞雜采六經世本國語國策諸書及諸子百家之
說以成史記其文恣肆廣博綜括百代誠曠世杰出者
也後漢蘭臺令史班固亦承父彪家學倣史遷為漢書
發凡起例或芟或益華縟整贍爛乎一代之書此范蔚
宗陳夀以下所不能逮者矣然其間同異得失學者乗
間抵隙指瑕攻堅紛紜未已宋倪思為班馬異同一書
標其字句而臚列焉劉辰翁加以論斷至有明許相卿
本其意作史漢方駕為之衡量而調劑其言皆有條理
粲然備矣臣請得而辨之司馬遷項羽本紀載起兵時
及鴻門事千載以下歴歴如見班固多從裁省似少脫
畧矣髙祖本紀亦然垓下之戰孔將軍居左費將軍居
右諸語勃勃氣色而班固刪之如此類甚多此班之不
逮馬者一也表者興亡理亂之大畧而固之表則猶譜
牒也遷諸侯年表以下以地為主故年經而國緯以觀
天下之大勢髙祖功臣年表以下以時為主故國經而
年緯以觀一時之得失漢興以來將相名臣年表以下
事為主以觀君臣之職分而固皆變其例此班之不逮
馬者一也班固欲以整齊勝遷之詼譎如魯國諸生裒
衣博帯言動規矩而彼大人者方逰埃壒之表其不同
可知矣且其所謂整齊者亦有可論劉知㡬謂神璽在
握火徳猶存而居攝建年不編平紀之末孺子主祭咸
書莽傳之中此何以云也張湯之後有大司空純固以
純故不以湯為酷吏并杜周皆從末减歟此班之不逮
馬者一也更河渠曰溝洫夫溝洫非漢制而班以表其
書名實不相當矣易封禪曰郊祀而不載原廟薦享之
事宗廟迭毁之議毋乃太簡乎易平凖曰食貨以𢎞羊
均輸罔民之術而比成周泉府之法毋乃刺謬乎此班
之不逮馬者一也更天官曰天文兩曜之運行羣星之
錯布非闗漢朝一代之事古今人表自伏羲以來分為
九品非係漢一代之人而八表中姓氏多荒唐悠謬或
一人名字分列兩處此司馬氏所無也班之不逮馬者
又一也昔者鄭樵為通志極斥班孟堅失於過刻劉知
幾互有褒貶稍右班氏以為言皆精練可為史家祖述
王充論衡則又確奉蘭臺以為作史之繩尺(臣/)以為班
之不逮司馬亦既較然矣而後代之史求如固者寥寥
未之有聞盖遷采諸書而自成遷之史固襲龍門而自
成固之書文質繁簡隨世遷流而千載作者之精神烱
烱在簡冊者讀者深思而自得之不俟詞費也我
皇上右文治洽𢎞開史局(臣/)之固陋欲竭涓埃以報萬
分之一每覽前人之著作隨手之變難以辭逮枉承
明問流汗浹踵敬述其梗槩以獻
　　春王正月辨　　　　　　　　　李光地
春秋夏周正之事自朱子不能决雖然此四字者不明
則全經不可得而讀也釋而不思置而不講可乎哉盖
程子之說曰建子非春也假天時以立義耳意謂三代
不改時而改正周之正月冬也而孔子系之春以寓行
夏之志云爾胡文定祖其說而又引商秦之書以謂月
亦不改此則朱子疑而辨之矣愚切思之則朱子所謂
並行者是也不獨十二月數為周夏並行盖四時之序
亦周夏並行也行周者以改正朔示革命故書時事頒
列國則用之行夏者以殷天時存古制故作禮樂垂憲
章則用之豳風一詩有一日二日矣是周正也有七月
九月矣又夏正也小雅之詩四月維夏六月徂暑是夏
正也孟子之書十一月成杠十二月成梁又周正也此
其月數並行之徵也周官冬日至圜丘夏日至方丘是
夏時也泰誓十三年春大㑹孟津又周時也此其時序
並行之徵也金縢秋大熟未穫說者以謂是夏之秋然
熟於酉戌者獨今南方稻田然耳若北地之黍稷則大
熟未穫正在未申之月又何嫌其為周之秋乎由此觀
之則與大㑹盟津者又一證也盖泰誓金縢所謂書時
事者也孔子春秋所書所謂頒列國者也用周制焉所
以示革命而一正朔也周官祭祀所謂作禮樂者也豳
風農桑所謂垂憲章者也兼夏制焉所以存古法而殷
天時也吕氏月令固非經比然所述者多周典也此又
周人之禮樂憲章不改乎夏之一證也孔子作春秋以
尊王而大一統故不獨月數不敢改乎周時序亦不敢
改乎周也盖自周先王之頒列國者則然而孔子從而
因之若曰周不以建子為春而孔子春之以寓吾行夏
之志則不獨與尊王之意從周之語相悖且以建子為
春是變夏時自夫子始也又何志之寓乎然則孔子之
書此也遂無意乎哉曰有之夫月王之月也則時亦王
之時也今於月而系以王明乎王朔可得而改也於時
而不系以王明乎天時不可得而移也王朔可得而改
則從周之義可見天時不可得而移則行夏之志又可
知以王正正天下此一經之名分所以定也以天道正
王道此一經之大義所以起也故孔子之言曰殷因於
夏周因於殷及其所損益可知也其或繼周者雖百世
可知也子思之贊孔子曰吾従周曰憲章文武又曰祖
述堯舜考諸三王而不謬周子亦曰春秋正王道明大
法也孔子為後世王者而脩也然其志雖寓而事則不
可亂其實其義雖明而詞則不可失其體其道雖為天
下萬世之所折中而其分則為昭代臣子之所遵守故
通此四字而全經始可得而讀矣
　　風雅頌辨　　　　　　　　　　陳遷鶴
詩三百篇曰風曰雅曰頌其部分區别由來久矣然而
著訓既殊彰義亦别有示人以可疑者衛武公一人之
身而傳詩有三淇澳美於風賓之初筵載於小雅抑登
於大雅公劉興王之什而别類有二七月之詩豳風詠
之篤公劉之詩大雅歌之二雅及頌皆揚先王之功徳
也雖其文辭或重而繁或奥以簡而小之大之雅之頌
之亦安見其所以然也哉曰其說先儒嘗辨之盖有事
有體有聲而三者分焉何謂事言一國之事繫一人之
本謂之風言天下之事形四方之風謂之雅言成功而
告神明謂之頌故先儒曰雅者正也言王政也政有大
小故有小雅焉有大雅焉頌者美功徳之形容也此其
以事而分者也何謂體風者諷也援物剴事而不直言
之也雅則直言之而有典有則者也頌則直而不偪曲
而不屈如季札所述且以為節有度守有序者也先儒
曰詩體既定後有作者各從其舊依小雅體而作者附
小雅之末為變小雅焉依大雅體而作者附大雅之末
為變大雅焉邶鄘衛以下之為風魯之為頌猶是也此
其因體而分者也何謂聲詩各有體體各有聲太師辨
體以叶聲故可以聴聲得情而知其本意周南為王者
之風召南為諸侯之風聴聲而知之也鹿鳴之三以燕
賓客文王之三以享元侯升歌清廟以舞大武不獨取
其詞義盖聲各有攸宜也雅不係周而頌係周者孔子
加之以别商魯更以明周之聲與商不同此又因聲而
分者也夫詩之教宏矣先王以正人倫成教化美風俗
極而至於動天地感鬼神皆於詩乎取之夫其取之必
有以合之也記云寛而静柔而正者宜歌頌廣大而靜
疏逹而信者宜歌大雅恭儉而好禮者宜歌小雅正直
而靜㢘而謙者宜歌風人之歌詩必問所宜况乎格神
祗安賓客來逺人致動物而有不從其類哉昔孔子云
吾自衛反魯然後樂正雅頌各得其所夫未得所者事
違而體紊體紊而聲乖而風雅頌無辨也得其所者詩
協乎事事協乎體體協乎聲而雅與風頌與雅皆有分
也三百篇具存依類以求次第可見不然部分區别之
不辨而何以悟其意逹其教耶
　
　
　
　
　
　
　
　
　
　
　
　
皇清文頴巻二十二
欽定四庫全書
皇清文頴巻二十三
　策問
　　山西鄉試策問三道　　　　　　魏裔介
問世有聖智之君則有賢良之臣相得而彰功業以𢎞
乃臯陶氏歌曰元首明哉股肱良哉庶事康哉而舜之
歌曰股肱喜哉元首起哉百工熙哉若是乎致治之道
固有以交相成歟在易乾下坤上為泰坤下乾上則為
否上下交不交由於志之通不通其相通之義何居漢
文帝止輦受言夜半前席貞觀之政諄諄勉勉無非告
其臣下以直言極諫並著之史冊為世艷稱明之大誥
亦以君臣同遊為開巻第一義古之敷化一時餘烈千
古者豈有異術耶我
皇上冲齡天縱内外臣工嘉謨入告無不立見施行但
以焦勞萬幾未暇賜清燕之閒從容講論羣臣循法守
職封皂囊伏青蒲者罕得親炙龍光豈九重明見萬里
髙居恭默自可致熙隆之上理乎抑兼聴並觀尚有資
於忠讜之論歟夫𢎞奬虚受上擴山藪之度獻替啟沃
下抒媚兹之忱聮堂陛之誼奏昇平之化果何道而可
也易曰納約自牖又曰有孚盈缶格心之學或在於積
誠自致而不闗儀文之繁口舌之數歟爾多士望金馬
而作賔行且司喉舌調鼎鉉其極言之無隠
問帝王受天之命臨御天下其間相與有機昔武王克
商下車訪道箕子陳洪範九疇初一曰五行次二曰敬
用五事庶徵之應較然不奕然則先王克謹天戒自古
記之矣說者曰聖王之世天不愛道地不愛寳諸福之
物可致之祥無不畢致然堯水湯旱皆曠世未有之災
而卒康奠羣黎他如太戊武丁漢文帝宋仁宗災異叠
見顧何以正位凝命克盡人以囘天歟春秋二百四十
二年之間日食地震隕星雨雹李梅冬實鸜鵒來巢之
類無不備書或謂說天者莫辨於春秋其大指亦可敷
陳與易曰震來虩虩笑言啞啞是遇災而懼乃所以致
福也然與否與我
皇上纘緒宅夏仰承
天命無不克謹桂海氷天咸躋熙圃五事無愆則五福
協應謂宜天和畢集乃邇者四月五月日月薄食飛蝗
雨雹六月大水數十年所僅見秋禾淪沒百姓昬墊果
適然之數無因而致與抑恐懼脩省有資於人事之補
救也太史公曰精祲之交太上脩徳其次脩政脩救脩
禳其實亦有可言者與爾多士學博天人豈無董仲舒
其人者盍詳著其理藉以獻之
當宁
問致治莫先於養民養民莫先於足食古帝王知稼穡
之艱難故三壤九賦取以什一為制盖重民故輕賦輕
賦故民生樂而國家亨治安之盛也後世竭澤而漁當
國用不足或以加賦為長計乃賦愈加而用或愈不足
豈國計與民生有二體與漢初㝡為近古唐宋賢君斂
亦自輕然則加賦起何代也桑孔言利析秋毫然平凖
均輸算商告緡其於經費之宜果有禆與明之國初正
賦屢蠲民受其福末年邉餉加增至二千萬有竒敲脂
拷髓遂至土崩瓦觧前事不逺其得失亦可指陳者與
我
皇上巽風觧澤仁恩洋溢盡除明季額外之徵深山窮
谷莫不鼓舞
聖徳頃以軍興旁午賞賚頻頒乃復徵加增之餉呼荒
逋之糧豈度支紛紜非此莫應與書曰民為邦本本固
邦寧易曰損上益下其道大光自上下下民恱無疆何
損之乃所以益之耶兵燹之後彌望草菅西北尤甚流
移未復瘡痍未起民力竭矣後將安繼
國家誠欲登太平之業要必以農桑為本圗或嚴驅末
作或優恤力田或設勸農之官或興水利之政其亦有
藏富於天下而
朝廷自收豐亨豫大之效者與諸生蒿目民隠乆矣借
箸以籌其盡抒所懐以占爾康濟之謨
　　武闈策士第二問　　　　　　　魏裔介
問軒轅制井田以寓兵法故七十戰而常勝三代因之
未嘗有改也其後惟宇文周氏仿古剏立府兵深得三
代之遺唐因之以削平海内暨唐兵三變而國勢弱不
可振矣明之初年設屯田萬户府所在建衛有事則戰
無事則耕欲使養兵百萬不費民間一錢乃招募用而
衛所僅為空名源流因革之故亦可得而縷陳與我
國家以八旂治兵即古六軍之制也計口授田而賦以
甲即古軒轅之法也以故將帥之命於朝者有敦禮說
詩之風士卒之奮於伍者有敵愾同仇之氣過於前代
甚逺然此法惟行於滿兵而漢兵實未之講豈果古制
之不可復歟連歲以來添設興屯道以招徠失業之民
而生榖之土未盡墾甚者强割民田揑報虚數言者以
為詬病豈軍屯與民屯原不可膠柱而鼓歟五代周世
宗時亦常設專司以督民矣而旋設旋罷者何也議者
欲盡裁衛所歸併州縣然江淮之輓輸方急邉徼之沿
襲已乆豈通變之要有宜於此而不宜於彼與今將欲
一滿漢之制復農戰之宜俾屯政有興復之實行伍無
坐食之弊於以壯一代之軍威鞏千年之金甌顧安得
坐而言之起而可見之施行以不虚借箸之殷殷也多
士其敷陳無隠將以覘治安之略
　　浙江鄉試策問二道　　　　　　熊伯龍
問三代後非郡縣不足以為治治天下而不察郡縣之
吏求其致太平難矣置御史監諸郡自秦始然吏治近
古莫如漢既設部刺史以六條問事又専遣繡衣直指
可獨曰秦用法嚴與漢刺史居部九載稱職者舉為守
相其初固以下大夫臨二千石也中間或謂輕重不相
凖更為州牧卒従朱博之議以為秩卑加賞咸樂功勸
進而置刺史如故及八使分廵刺史有罪亦得奏聞權
更重矣此八人者何官與明之各省按察比古刺史而
秩過之其舉劾専逹終不敢望御史而御史考滿則或
參于藩臬或出為太守盖猶然舉為守相之遺意焉凡
此者分非勲舊職則激揚朝廷信之天下安之其故何
與古之以遣使為下策者惟蘇文忠言最痛意者有激
於當時四十餘輩興利之使而非今之察吏者比與我
皇上以察吏付廵方而奉職無狀罷之誠便矣然猶不
得已而别議遣又不得已而暫議緩
皇上念惻民生熟思審處如此向者之罷豈非惡其人
而不惡其官與夫惡其人而非終可廢之官將無官可
存與不惡其官而非盡可信之人將無人可擇與抑官
方淆雜由來者漸每念古人無失名譽之言問遣洛中
之事竊歎為吏之難也意者吏信紀綱察吏者信誅賞
則雖仍是官仍是人而未嘗不效而不然者人心風俗
如故胥吏格例如故而堂上易一大吏遂大異於前者
之為與願諸士熟計其便率臆以對一行作吏不敢言
矣
問古之治天下者何為而出於刑也將以生人何用重
典與將以殺人何用輕典與宋葉適有云人誠君子則
議刑必輕人誠小人則議刑必重乃劉向曰自古眀聖
未有無誅而治者諸葛武侯以蜀刑不肅為戒而欲威
之以法獨非君子之言與肉刑始於蚩尤歴數代聖人
因之不能廢至漢乃除彼所稱有虞氏畫衣冠異章服
以為戮而民不犯者非與一律令也劉向引古之議事
以制則以鑄書譏僑鄭昌懼後之政衰聴怠則以刪定
啓漢一贖金也唐虞好生而施之鞭朴何其慎穆王耄
悔而並及五刑何其寛一赦宥也肆赦著於典文不以
為恵姦而賊良委轡喻於管子則憂其小利而大害豈
古今異宜輕重殊勢有不可以一定論者與路溫舒之
上書緩刑也惟於治獄之吏歎息痛恨者三焉無亦有
定者法無定者人峻深故之誅厚雪寃之賞則五刑雖
設而不用與夫朝廷者治獄之吏之耳目也史稱廷尉
之賢者至民自以為不寃趙蓋韓楊固不在一民之數
與貞觀刑措幾比成康盧張延頸就戮果求其生而不
得與晉劉頌有云君臣之分各有所司主者守文大臣
釋滯人主權斷三者可詳其說與方今恤刑使者四出
矣湯之觧網禹之泣罪視我
皇上何加乎而議者竊謂本原之地恐未盡乎此也諸
士其深思所以下民遷善大夫無刑者以開廣
徳心粹然王道斷獄數百斷囚數百何足云
　　江南鄉試策問三道　　　　　　朱彜尊
問聖人之學莫備乎經漢世専一經者立博士而兼長
經義者莫若鄭康成然多以漢法觧經又採䜟緯之說
為後儒所憎唐孔頴逹等撰五經正義儀禮周禮則賈
公彦成之至宋邢昺疏其未備而經義始完歐陽修謂
所載既博所擇不精異乎正義之名請悉刪䜟緯之文
使無駁雜今五經取士一本宋儒之傳注可謂醇矣考
之明洪武中科舉程式春秋不遺三傳書主蔡傳而不
遺注疏禮則專主注疏是漢唐諸儒之說仍多兼習今
注疏雖頒學官而士之肄習者鮮矣或如歐陽氏之說
刪其駁雜飭經師講習而兼通之不更愈與餘若易初
主程朱傳義其後本義單行而習程傳者漸寡春秋初
主胡傳及張洽集注其後胡氏傳單行而治張注者無
聞亦宜酌其舊俾兩家互為發明可與且宋元之說經
者多矣孰同孰異孰繁孰簡孰無悖於傳註孰能發明
傳注所不及其概可得而言與五經大全論者謂惟春
秋㝡善盖本於汪克寛之纂疏其餘諸經所采羣儒之
說果其大備而一無剰義與抑尚有待於補緝與我
皇上聖學懋勤蚤夜孜孜與儒臣講繹羣經既以四書
尚書講義頒示天下文武大臣兹者易義又將刋布其
於詩禮春秋當次第編纂夫儒生誦習經義其首務也
探其淵源必能舉其條目其詳言之毋隠
問江南田賦較他省獨多賦額既多逋課不少下江諸
郡積欠動盈萬億說者謂害釀於賈似道經界推排之
法或謂明太祖憾吳民為張士誠固守籍沒豪族田按
私入之簿以為徵額故賦特重其後因廵撫周忱之請
蘇松等府官田凖民田起科行之二百餘年矣今舊額
未增而民力日敝何與意者有司之催科未盡善與徃
時歲額不完疑為巨室豪右抗緩不納自奏銷處分一
案所以懲創者至矣江南紳士惟恐輸將之後而歲額
不完如故何與或謂西北大郡賦額不過數萬而江南
一邑有多至四十餘萬者宜其日事催徵不足夫松江
之華亭不嘗析為婁縣乎既析之後未見徵輸之如額
則又何也比者旱溢頻仍不得不以荒歲之逋賦請帯
徵於嗣歲然田壤之收獲止有此數嗣歲未必屢豐則
舊逋未完而新課又欠矣將何術而使
國用民力交無絀與至若大江以北邳徐鳳泗蒿萊彌
望隸之軍而軍不屯歸之民而民不墾招徠開墾之法
又何策而可稍幾於江以南諸郡與多士見聞所習利
弊必洞然於心盍具陳之是籌時者所欲亟聞也
問黄河之患前代山東河南或有時衝决今則江南獨
被其害矣明永樂中陳瑄轉漕東南欲避遮洋之險鑿
清河縣南之淮與河㑹而淮黄遂為運道之咽喉國家
漕運仍明之舊而頻年河患傾堤潰防歲費帑金累數
百萬明代河溢於淮則病在運河溢於泗則患在陵今
治河者無陵寢之虞惟運是亟則力所專司宜其事半
功倍矣顧工力之煩歲月之久反有艱於昔者何與隆
萬間潘季馴凡四治河河無不治惟守固隄束水藉水
刷沙之法今其說具在惟是河挾沁汴泗沂諸水其勢
易强而淮水源獨流長其勢易弱然則藉淮刷河之說
誠不足恃欲河之治必循季馴故智而後可與抑分黄
導淮别自有策與徃時盗決河防者罪止杖與徒而已
後以法輕易犯改從充軍今之法較昔愈嚴矣乃衝潰
日告且新堤方築而故堤旋決綢繆何法而使新舊交
固與淮揚之田半為波臣所汨此江南之大患也淮流
何以遏歸仁髙堰何以䕶雲梯之闗何以通河之害何
以去諸生其悉陳利害以為
當宁獻
　　順天鄉試策問四道　　　　　　徐乾學
問古者帝王置敢諫之鼓植告善之旌垂戒慎之鞀立
司過之士求言納諫如此其亟豈非以致治之要莫此
為先者歟然自古抗顔以諍虚已以聽者何其少也夫
公卿列士獻詩瞽獻典史獻書矇誦工諫庶人傳語有
可以匡君徳而禆治道者盖無不可言之人洎乎後世
直言極諫列於取士之科拾遺補闕有専司之任而效
不逮古亦可見矣明時不専設諫員而寓其責於科道
邱濬謂國家不以諫諍名官欲使人人得盡其言也然
歟否歟
皇上勵精求治黎明聽政百官以次奏事又不時引見
召詢雖虞舜之好問察大禹之求善言無以過矣而尚
或敷陳有未盡者豈鼓舞招徠之道猶有所未至歟漢
文帝唐太宗求言納諫可謂至矣然賈山謂用其言而
顯其身士猶恐懼而不敢自盡劉洎謂面加窮詰非奬
進言者之路其說果有合歟夫言之繁瑣雜進者固未
必皆當因其不當而設為科條若制防之即其以言為
職者不過寥寥數十官而凡有論列多沮於所司之議
致使臺諫稱緘黙為老成而諸不在言路者益以納忠
為戒自古政治之得失未必不由此矣昔人嘗云諫者
多表上之能好諫者直示上之能容故謂言者沽名必
其可以取名者也謂言者市恩其言必非刻薄傷治體
者也一再思之必然省繹然則為臣下者得無有習為
故事而不思其要格於成憲而不盡其用者歟何以作
骨鯁之氣而廣聴受之益其詳言之無諱
問先王之制天下也為之禮樂刑政以統一之天下莫
不囘心而嚮道及乎後世詩書六藝之文朝廷刑賞之
典非不粲然備也而風俗之漓起於有位人心之變積
於無形始以貪冐相髙而卒成禍亂豈漸漬於失教被
服於成俗㢘恥之道不講而至於是歟
聖天子恭已於上凡欲與百爾在位砥節礪行以與天
下更始所以講求之者唯恐不及焉顧今日中外臣工
果可謂無負歟傳曰上與讓則下不争又曰士君子寧
處其厚母處其薄厚薄争讓較若黑白然而世之趨者
常在彼而不在此何歟漢有崇厚論晉有崇讓論史稱
其感時澆薄㢘遜道缺乃著論以示風然卒不能砥頽
俗而挽積習則何說也荀子曰堯舜不能去民之欲利
而能使欲利之不克其好義也吏道雜則志不壹志不
壹則㢘恥不興今欲使之敦㢘重恥返厚而明讓其本
安在則激勵不可無術歟或謂崇尚簡默亡補經術雖
規言而矩行亦昔人所云刻木而官之者耳國家奚頼
焉夫奬節操抑浮囂固非欲得迂疎無當斤斤盗虚聲
鮮實效者也三代以後唯西漢治稱近古寛仁長厚如
孝文使朝廷之間恥言人過而其時政事未嘗有廢墜
綜核名實如孝宣使文理之士咸精其能而其時人才
未嘗有倖進何修何營而克臻是意者法制明肅清議
盛行然後士大夫爭引㢘恥為重而風俗可幾於厚讓
歟抑敦禮以教忠重祿以養㢘在今日亦當亟議者歟
願深明所以然之故而悉陳其所當務毋有所隠
問歴代國史之作其所由來尚矣春秋左氏以後司馬
遷班固綜其體要後世因之粲然並列原夫三國以上
猶作者自為及晉宋而還則鮮不被詔唐太宗天縱之
才留心史籍自晉迄隋中更南北而史之成於貞觀者
五斯固英主之為也石晉用兵之時宰相劉昫猶纂唐
書宋太祖開寳六年即命薛居正等脩五代史明洪武
元年十二月命宋濂等脩元史明年二月開局八月書
成又續脩庚申君事洪武三年二月開局七月書成盖
以前代之興廢即本朝之勸戒故歴代以來既有天下
無不亟亟於勝國之紀載我
國家定鼎燕京混一區宇已三十年則纂輯明史非今
日所至急者歟宋濂之脩十三朝紀也發所收金匱之
藏而聘汪克寛胡翰髙啟趙汸等十四人為之其脩庚
申君事也則遣使采之北方而聘趙壎朱右貝瓊等十
五人為之總裁必任宏博之儒則事詞覈纂脩兼用遺
逸之士則議論公故任不可以不專而用不可以不廣
今自史館而外故老遺賢豈無熟知前代掌故如汪克
寛趙壎諸人者乎洪永累朝一代大綱備在實錄惟啟
禎獨缺然實錄所載或有粉飾之詞而雜志野乗衆說
如林參稽必備惟是諱忌之疑莫能自釋歲月既乆散
軼亦多作者既自託於名山之藏守者或誤比於挾書
之律何以網羅舊聞無有遺憾亦當如洪武時専官蒐
采以資財擇歟茍不及時圗之得無耆舊凋零遺聞放
逸乆而愈失其傳歟多士其明言之
問盗賊之興起於不察故周禮野廬司厲之屬其法每
加詳焉盖其闗於治亂之數豈不大哉顧去盗如去疾
從其本則自己徇其末則雜出而成結轖之患我
皇上宵衣旰食飭司牧以靖盗安民可謂勤且至矣而
内自畿輔迄於各省督撫諸臣以盗告者歲無虚日其
故何歟民雖至愚無故而為盗孰不知法所必誅乃甘
以父母妻子所頼之身至於嬰禁網而猶不可遏彼獨
非編户之民好生而惡死者哉抑固有驅之使然者也
今者弭盗之術謹戍防嚴捕治而猶懼其慢也復重考
成之格以督之一渉盗案有司積歲不遷而降革隨之
斯亦至宻矣得毋弭盗尚有本源深思其故而先事求
之之為得歟昔龔遂之治渤海願便宜従事至則先罷
屬部逐捕吏而卒收止息之效孝武時遣繡衣發虎符
之兵以擊盗又作沉命之條盗不發覺及發覺而捕不
滿品者罪二千石以下至小吏主者然而盗乃寖多此
其故亦有可得而推言者歟向使用龔遂於孝武之世
亦將有成績否歟胠篋之子始以一捕尉逐之而有餘
有司習而安焉徃徃合而不可散此法輕之弊人之為
國與民常不如其自為罪將及已則上下相䝉或匿多
以為少或文彼以掩此而盗之脫者亦多術矣是以窮
之者縱之則又法重之弊何道而使輕重各得雈苻晏
然歟或謂兵以禦盗而兵即為盗廵撫宜治兵則其令
下也臂指相應或謂餉缺而兵饑驕悍之卒瞋目攘臂
持主將之短長有將領不能詰者何以核兵理餉使兵
民相安歟其並著以備採擇焉
　
　
　
　
　
　
　
　
　
　
　
　
　
皇清文頴巻二十三
欽定四庫全書
皇清文頴巻二十四
　策問
　　戊辰㑹試策問五道　　　　　　徐乾學
問孝經為孝治天下者述也分五孝而以天子至尊標
居其首教化之主也故天子之孝曰就言德被天下澤
及萬物始終成就也然則五孝並須天子而成審矣乃
扵諸侯卿大夫士庶人各有訓辭豈非盡力隨分人各
自勉者與抑天子既極愛敬必臣下能奉行其教乃成
也我
皇上躬行大孝竭誠備物孺慕同於虞舜三朝過於文
王可謂通神明光四海者矣為臣下者幸生
聖世其勉思夫立身事
君宜何如與孔子以孝為至德要道又曰教之所由生
又曰天地之性人為貴然則孝經性道教之書也中庸
亦舉大孝逹孝然則曽子子思之傳皆本於孝與天子
之孝以愛敬為綱其目可得而臚舉與五孝自致養而
後尤莫重於致哀致嚴曽子所謂民德歸厚者固必本
於此與其何以不愧於天經地義而自奮於至順之治
多士研精孔鄭有日矣願統論其條貫樞要將敬聽焉
問國家當務之急在知人安民百官得職斯萬姓䝉利
古者咨於四岳謀及卿士庶言同則繹罔弗羅衆人之
耳目為明逹之用然如臯陶謨言載采采蓋覆其事以
求其人而人固有所以所由所安之不同若何而果得
其真與書又言慎簡乃僚蓋朝廷擇長官長官擇其屬
擇之之法云何唐之陸䞇宋之曽鞏言之詳矣抑更有
敷佐其說者否也夫文王之朝士讓為大夫大夫讓為
卿古者讓而輓近世乃趨於競矣競端一開舉者與為
所舉者交私焉古今人絶相殊者曷故毋乃亷耻不興
清議或缺以至斯極與唐制常叅官上後三日舉一人
自代猶有讓道焉然特具文爾欲收實效何道之從我
皇上念安民之要在擇大吏故嘗疇咨在廷訪求俊乂
而諸臣往往所舉失實彌厪
宵旰之勞今欲洗心滌慮破除錮習何以去推諉之弊
絶偏黨之萌何以立其誠使勿欺灼其知使必當試言
之無隠
問興賢育才古今異道論者謂三代以後淳漓朴散鄉
里選舉或未出於至公不若一歸於學校科舉將聽言
可以信行因文可以見道然與否與東漢以後策試孝
亷有不中科而刺史太守免官者夫以實行取之而以
空文試之得乎抑亦孝秀自名而未之學何以觧於閔
馬父之譏也書言學古入官議事以制記曰學士冬讀
書典書者詔之然則興亷舉孝與夫讀書窮理豈異人
任乎自教術多闕人材呰窳朝廷郡國有一事諮問愕
眙不知所出識者病之熙寧中程子嘗建議革末流之
弊朱子師其意作學校貢舉議設德行之科以齊其本
又立分年試諸經子史時務之法使士無不通之經史
而皆可用於世議未上聞而天下誦之今我
皇上崇儒右文終始典學而士之占一經以試於有司
者往往未足以對揚休問今若仿朱子之議而行之意
人才必鼓舞振作試條舉其説以對
問孔孟既逺道在遺經漢初以來諸家專門墨守師説
而未皆合於道千餘年間僅稱董楊王韓然亦尚多訾
議要其傳經之功果可盡冺與至有宋濓溪特起二程
承之横渠太高正䝉太虚不如周子太極龜山則並疑
西銘其説何與共城之學貫徹天人或又以為象數而
岐之何也宋史道學傳備載程朱高弟其行義可詳舉
與朱子同時敬夫伯恭其羽翼也至於金谿陸氏論太
極無極之㫖則牴牾特甚其同異之故可得而悉數與
元時金華諸子得朱子之傳明初理學未墜河津澠池
特為正宗而餘干繼之讀書存疑居業三錄造詣何如
與其後新㑹姚江獨崇象山之學㤗和高陵無錫起而
闢之皆名儒巨擘其源流可詳論與我
皇上纘尭舜之心傳𢎞周孔之至道士生今日必有能
明諸儒體要者其分析言之將為
黼座獻
問仰觀俯察為帝王經世之大法司馬作天官河渠班
氏益以五行地理自後或闕或詳何也古者以土圭測
景其推歴本於章蔀紀元今里差嵗差或有不合何與
占候分野其說不同唐一行以山河兩戒雲漢中分其
果至當與宋元占天之家孰優孰劣今所用泰西之法
詎不勝於曩代與至於冀州黄帝所都京師之地上應
紫㣲邱濬謂地之勢以北為極其可得而揚厲與五岳
之名古今不一四瀆之流分合不常桑欽酈道元之說
亦有可言者與
國家設占天之官推騐災祥歴象其備員者率多庸瑣
至於都㑹邉徼山川阨塞之數士大夫能心識口述者
寡矣夫古者南正司天北正司地皆聖哲流亞用能絶
地天通無蓋鰥寡今奚以無其人也將無儒者肄其文
有司守其器道實不相謀與抑當飭海内髦士專心講
習與夫崇效卑法儒者事也好學深思厥有源委便攄
胸臆言其梗概
　　己丑㑹試策問四道　　　　　　李光地
問先儒論學之㫖一曰主敬二曰窮理三曰踐行此三
者為學入德之方亦即尊主庇民之道是故其敬純則
所以不欺幽獨靖共夙夜者在此矣其理明則所以通
逹治本周悉世務者在此矣其行粹則所以潔已奉公
憂國體民者亦在此矣我
皇上學貫天人道符堯舜於近代程朱之書尤惓惓表
章焉良以其標持敬以為宗掲知行以為要有黙契於
聖神之心者也夫義理不窮則於聖賢精㣲古今事變
不能知也踐履不篤則於特立獨行遺大投艱不足頼
也然必先之以敬者何與敬為知行根柢朱子論之詳
矣而或者以析知行為支離提主敬為増添然則朱子
之意其亦可尋源極委而親切言之與唐虞命臣必曰
欽哉傳曰君臣主敬則敬之一言於事君尤所重易之
乾三言誠坤二言敬程子又曰誠則無不敬無乃存誠
者即居敬之實與二字所以分合之㫖又何謂也夫脩
身致主同條共貫多士涵濡
聖澤數十年於兹所以講於儒先而為自獻之資者必
有在矣其抒所學以對
問周官之法溝洫以防旱潦委積以備凶荒蓋統天行
人事之消息而爲之計意至周也我
皇上於河渠水利之要窮極精微曰者南北二河悉經
聖謨指授濬渠修堤環千里水澤荒區淤為沃壤矣又
推之江浙列郡使大吏廵行相度因地勢高下建閘啓
閉潦有所洩旱有所資詩所稱原隰既平泉流既清者
何以加焉復以積貯為生民大命常平之外又推行社
倉之法無非所以責成有司加惠元元廣蓄儲而豫賑
救也夫河渠之大者患其潰溢則隄防宜急小者慮其
填淤則疏濬宜勤常平之筦於官者則主守之出納宜
嚴社倉之貯於民者則鄉正之選擇宜慎將無講畫之
詳者存乎法行法之善者存乎人歟我
皇上宵旰民瘼慮周萬世而有司奉行良法未能盡著
成效者何歟漢召信臣之水利耿壽昌之常平所以使
民稱便者其要安在朱子之社倉行之數十年而一縣
無憂荒歉者何道之遵也諸士異日皆有民社之責者
其矢心竭慮以對
問經道汙隆與世盛衰故漢唐宋明之興莫不敦尚經
術所闗可謂重矣我
皇上所以尊經崇道者獨至而且篤信周程張朱之書
以統壹諸儒之説經學之盛千載一時也夫經者天下
之公理非一家之私言故有後人發明之功不可誣者
亦有前人傳述之勞不可冺者考五經傳註朱子手定
易詩二者而已夫京焦卦氣孰與邵圖王弼清虚何似
程傳朱子宗程邵以作本義其視前儒淺深醇疵之致
可以約畧指歟齊魯韓嬰之詩不傳而毛氏孤行其説
果盡孔門之舊歟考亭東萊之辨孰為得失也餘三經
者朱子未有成書而或者盛詆尚書古文以為贋作訾
議春秋三傳以為謬於聖人之意至於黜儀禮疑周官
莫不推之為漢儒之過也夫禹謨伊訓說命傳道之書
可得而詆與春秋三傳去聖最近可得盡訾與儀禮周
禮周公經世大法可得疑且黜與漢儒守先待後之勤
朱子盖屢稱之後學紛紛之論其果有當歟夫溯聖經
之源流辨先儒之同異信而好古以仰贊尊經崇道之
化學者事也其敷陳所見於篇
問歴代史書多有律歴一志所以授人時而興王道也
論者謂二事相為表裏則然矣然其立法紛紛從來靡
定至我
皇上歴數在躬聲律身度以故天官之職超邁古今其
於律吕隔八之法圍徑之數莫不審究根源考定宻率
誠千古疑誤至今日而始明者也夫歴法古稱地平今
則曰地圓古立嵗差今則曰恒星行古推贏縮今則曰
高卑度古紀五緯順逆伏留今則曰星輪非今之故為
異實測則然也其所以然之故可縷而指歟黄鐘律管
司馬遷曰八寸一分班固曰九寸吕覽又曰三寸九分
三家果不同與抑未嘗不同而其說各有當與胡瑗蔡
元定知蔡邕圍徑之非其所定律管則仍徑一圍三之
䟽率也不遇聖神孰審其真與夫律歴二者皆生於算
古算術有勾股有弦矢於以割圜測弧亦綦密矣今則
有勾股直角又有鋭鈍二角而三角之形始全有弦線
矢線在圜之中又有切線割線在圜之外而八線之用
始盡二者之算又皆歸於四率而比例以得之其理精
㣲豈無能明言其致者與夫禮樂歴象儒者宜知九章
之名列於六藝多士或言其理或陳其數以仰佐制作
之盛焉
　　乙卯順天鄉試策問五道　　　　韓　菼
問古之治天下者莫不以學為先務學也者所以學為
治也二典言堯舜之德而所詳者皆其政事親睦九族
平章百姓協和萬邦堯之所以治即堯之學與輯瑞覲
牧廵守考績封山濬川命德討罪舜之所以治即舜之
學與傅説之告高宗也曰斆學半曰事事乃其有備豳
風無逸之誡成王也皆使之知稼穡之艱難意者帝王
之學誠與韋布異必急所當務而措諸實用斯内外本
末合一之道與我
皇上躬神聖之資孜孜問學講習勿替一日萬㡬措之
宜也真所謂聖性得之又加聖心行之以實而不以文
者四海之内即無由知
聖學之高深而躬被德化固知足以上接堯舜之心傳
而嫓美於高宗成王者矣顧聖不自聖猶若望道而未
之見者則夫可以仰禆萬一者云何其可約畧指與洪
範九疇列五皇極而承之以乂用三德正直之用一剛
柔之用四蓋聖人撫世酬物因時制宜陽舒隂歛之妙
用所以獨攬天下之威福者也而先儒以惜紀綱謹法
度重典刑戒姑息為人主之正直勇於救天下之弊果
以斷天下之疑為人主之剛不驕不侈虛心訪道任用
賢傑為人主之柔其義果足發明乎否與書曰稽於衆
舍已從人又曰予違汝弼汝無面從求言納諌固人君
之先務也而以次召對羣臣諮謀善道其故事亦有可
以舉行而無弊者與先儒又謂人主讀經則師其意讀
史則師其跡讀經尚書為先讀史唐書為首夫書以道
政事固萬世不易也而讀史則于今可以佐
聖天子從容清燕之覽觀者宜先何書與諸士講聞治
道之要乆矣其熟之復之各殫其所聞
問古之治國用分掌於三府而統之以太府經之以太
宰以九賦歛財以九式節用而軍食不與蓋井田之民
皆兵井田之賦皆餉兵食咸足之道也自漢有水衡少
府司農之職暨唐設轉運使宋置條例財用司言財愈
急而用愈絀矣廼蕭何在闗中宼恂在河内當征伐四
方而饟運相繼即唐之劉晏於用兵之時而能轉輸不
竭者其斟酌盈虚固有道與抑其遺意猶有可踵行者
與我
皇上慈恵元元不忍一夫失所間者軍旅數興日費大
司農金錢而一不以及民恩澤甚厚惟是捐不急省浮
費酌俸入覈經制而嵗登之額猶不償出也將何策以
濟或以為宿兵太多則浮冐宜核比者亦嘗清軍伍矣
芻茭糗糧以次核減而猶多煩費也得無節之之道已
無可復講又或節者已至而生者猶未盡與歴代贍兵
之法咸資屯田議者多以為迂以其利積於嵗月之乆
難旦夕效也然趙充國之屯金城諸葛亮之屯渭濵鄧
艾之屯夀春羊祜之屯襄陽皆烽火相望枕戈帯甲之
區也且戰且耕卒以制勝豈昔人行之固别有道與抑
今古勢異容有難行者與騎兵慓勁誠不可以耕若歩
兵若守兵若所汰之老弱月廩縣官而無事也去其伍
籍又無以生也果可授地以屯與至夫中原曠衍之區
誠多未闢之土或以為師行供億蓋勞苦矣其猶有㳺
閒者可勸之耕與議者又謂冶礦之利不加賦而用足
得毋利一弊百徒煩擾百姓與夫利析秋毫誠非所以
恤民生而崇大體若夫庚癸之慮亦所當未雨而綢繆
也意必有不傷民不絀用可以生財之大道試條其可
者
問致治之本首在安民安民之要莫先擇吏葢以守令
之職布上德而逹民隠至重也漢宣帝加意吏治嘗曰
與我共此民者惟良二千石乎有冶效者輒以璽書勉
勵或爵至列侯猗與何風之隆也其致治良以此與我
皇上撫臨宇縣子恵庶民凡縣令治行聞者得擢補臺
諫而郡守之良者亦輒躋顯位所以重司牧而大激勸
者尤非輓近世所能㡬矣往者尤簡慎其官非正途不
與非待次不與非保舉不與所以恤民生而謹致治清
濁之源也間以軍興聼督撫大臣選授惟其才不惟資
格尤見鼓舞人才登進無方之至意顧何道而使舉皆
得人人皆稱職與夫安民之吏悃愊無華日計不足月
計有餘而矯䖍者則以苛為察以刻為明一切取辦而
民生重困得毋牧民之道誠在此而不在彼與古良吏
皆良將才也如龔遂刺渤海張綱守廣陵虞詡長朝歌
一時盗賊衰止潢池肅清論者謂其才勇過人跡其行
事惟循循然勸耕作崇教化一循吏之所為將禦冦之
策即寓於撫民之内與今者瘡殘初起流散初集如秦
楚江閩之交藩鎮所恢復督撫所招徠户口不下數十
萬我
皇上如天好生既出諸水火而賜以矜全噢咻而雨露
之惟守令焉是頼督撫所補誠才也賢也即不以次何
害萬一少有未當其别有司察之方與昔唐之盛時縣
令皆命廷臣推擇又妙選京朝官為刺史賦詩勞遣以
寵其行今或者倣薦舉之法以嚴其官行召見慰勞之
禮以作其氣明賞罰以必其效寛文法以盡其才其果
有禆於吏治民生否與抑倡率者果有在而未可獨責
守令與多士試昌言之以為國家愛養斯民之一助
問古者道德一而風俗同雖世異人殊作者之衆其相
為發明表裏如一家由虞夏以来可考而知也聖人既
往諸子各以說亂其宗而人心之禍亟矣夫學術之異
同繫世道人心之邪正試窮源溯流與諸士商質焉可
乎盖百家言黄老黄帝之書儒者不道顧今世所傳其
㫖絶類老氏其諸老之徒為之耶抑固其真與楊墨無
老子同時楊又師老墨盖宗師大禹先儒謂孔子悖德
悖禮之訓已是闢墨潔身亂倫已是闢楊然與老子而
後有法家名家旁出為縱横家然寖不顯獨莊子一出
挾老氏駕楊墨竟為崇尚虚無所自起其放何與莊老
之言莫盛於晉佛書亦于時滋多特其言鄙陋為莊老
者不以助其師說而盡竄入釋氏之書以立之幟又所
未觧也佛之講義既盛尋又掃而為禪學要亦清談之
餘習則莊老已盡亡而併於禪而儒與佛猶二也自宋
蘓氏以儒佛為同南渡後張子韶又陽儒而隂佛朱子
斥之為邪徑為䧟溺為甚於洪水之酷然則陸之學固
亦有所自與子静不言禪而禪機最深其離合出入之
際能使人入其中而不知亦可直窮其根柢與明之儒
者如敬軒敬齋循循然一於下學也自江門之學一倡
儼然釋氏静坐體究之說此固宋室之子韶而姚江特
更揚其波與晚年定論一書謂朱陸始異晚同今考其
年月絶相反其舛戾之故可得而知與名法家乆不傳
然如申商者豈不足濟一時非禪學比而朱子於永康
之言事功又深闢之得毋王覇誼利之辨有在㡬㣲者
與我
皇上表章正學罷黜百家扶道統而正人心度越千古
也諸士必擇守之有素其著之篇將以知所嚮方
問史有六家尚書春秋左傳國語史記漢書是已其後
則歸之二家左傳史記是巳編年左氏家也紀傳子長
家也各有優劣前賢評之詳矣抑有可得而推論者與
編年之書自漢迄隋作者四十一家餘失名者尚多有
然則唐以前之史編年者衆耶涑水通鑑編年之總也
而紫陽又别為義例増損櫽括為綱目表嵗以首年因
年以著統大書以提要分注以備言一筆一削皆春秋
之遺緒也後之儒者取宋元之史依倣其例則不逮逺
甚且此固游夏之徒所慎也而楊維楨著宋遼金正統
辨甚惜當時脩史者不能舉綱目之大義則其傳誠不
可無續與或者又謂其書未易成姑如李燾之續長編
者以待後之君子其可與世所稱二十一史皆史記家
也而莫難於表志昔賢謂司馬遷功在十表班氏尚不
通旁行邪上何與志之大原起於爾雅司馬氏曰書蔡
邕曰意華嶠曰典張勃曰錄何法盛曰說皆志也而夾
漈鄭氏謂盡爾雅之義者盖鮮何與昔劉知㡬欲削天
文藝文而増都邑氏族方物志夾漈又參以十五畧得
毋時異俗殊固可以意為沿革增加而由今論之其不
可闕如者又何也正史之外古者必有雜史參行如偏
記小錄瑣言逸事之類作史者靡不獵其繁蕪要歸正
道然則逸書之徴誠不可不廣與煩簡取裁自昔非一
歐陽氏新唐書自謂文減於舊事詳於昔史通則謂宜
隨世事之厚薄不必限篇第以多少又孰當與
聖天子操制作之權為萬世法程憫勝國之事絶而弗
傳將勒成書以示於後則講聞切究正在兹時故畧舉
所聞冀篤學嗜古心知其意者有三隅之發焉
　　戊午科順天武鄉試策問一道　　韓　菼
問司馬九伐之法所以聲有罪彰天討故征之為言正
也自黄帝以来先正而後竒先仁義而後權譎然世傳
黄帝有握竒文而孫子亦云兵以正合以竒勝豈王者
有征無戰之師亦不廢兵家權謀之用與間者兇渠肆
逆
天兵所指底定可期而蜂結蟻聚之衆猶稽旦夕之誅
則奮揚我武握竒决勝固亦貞正之藉也新書云已二
而敵一則一術為正一術為竒已五而敵一則三術為
正二術為竒此竒正素分也然有謂大君所命為正將
所自出為竒者有以合戰為正後出為竒者有以歩為
正騎為竒者其說果孰長與抑亦臨時制宜而後可以
變化如環無端乎夫竒正者所以制敵之虚實虚實之
不知無以得其情而制其命兵家以五間為神紀其方
畧可得而言與古者軍中必有地利三人主逺近險易
水涸山阻故兵法言地生度度生量量生數數生稱稱
生勝孫子有地形篇又有九地篇今果何阨何易其要
害之處云何深入宜何嚮何以攻其所不守何以使吾
與戰之地不可知以多方誤之若此者皆避實𢷬虚竒
正相變之大要也諸士試條若指掌畫若聚米以為國
家凱歌示喜偃武修文之一助
　
　
　
　
　
　
　
　
　
　
皇清文頴巻二十四
欽定四庫全書
皇清文頴巻二十五
　策對
　　殿試對策　　　　　　　　　　馬世俊
臣對臣聞治天下者當全盛之時而為善建不㧞之計
非破庸俗之論以鼓豪傑之心則其道無由昔唐太宗
與房魏論創業守成之難易而曰與我取天下者知創
業之難與我安天下者知守成之難周書曰若昔大猷
制治於未亂保邦於未危今天下正所謂兼創垂之盛
而持危亂之防者也人才不可謂不盛而未盡所以取
才之方吏治不可謂不肅而未盡所以馭吏之道懲貪
不可謂不嚴而未盡所以止貪之術俗尚亦數變矣而
未盡所以靖俗之謀兵制亦甚精矣而未盡所以弭兵
之要故有謂今天下為已安已治遂可晏然無事者皆
庸俗人之論也臣竊嘗見夫古来全盛之時不可以數
遇而往往弊之所伏即伏於其盛而又竊甞慕夫賈誼
之策陸䞇之議蘇軾之對皆能舉一代之治而斷其何
以治何以亂何以治而不亂何以亂而復治盖有一代
之治必有一代之才以應之臣有志焉而欲陳久矣今
當拜獻之始豈可自誣其所學乎欽惟
皇帝陛下
翠媯承符
紫微正象
協運而興辛壬肇四日之祥矣擬乎敬承之世豈止四
百載而頌吾君之嗣實賴啓賢
體元以御子丑正三才之統矣嫓乎中乂之朝何啻三
十世而考昭子之刑咸稱誦聖
克艱厥后敦茂質於冲齡汝翼汝為汝明汝聽濟濟然
見安止弼直之休
無競惟人樹𢎞規於首出有輔有弼有疑有丞秩秩然
成無為至正之範今且
晉此多士
詢以綸言豈非已治而益求其治已安而益求其安者
歟禮記曰文王以文徳武王以武功漢書曰功莫大於
髙徳莫大於文周之興也先文漢之興也先武我
國家文武並濟以有天下
太祖之肇基啓祚
太宗之積功累仁至於
世祖以沉毅之姿而兼以明斷之識以恢廓之度而兼
以綏輯之才一年而平兖豫一年而下江淮一年而定
荆襄一年而檄巴蜀不數年而五嶺望風滇南稽顙此
開闢以来所未有之盛也天下文武之臣莫不願畢志
竭忠以待用人才亦已輻輳矣而臣獨謂未盡所以取
才之方者何也古者人才既用而甞有末用者存於既
用之外故尚書曰有三宅有三俊而詩曰赳赳武夫公
侯干城今天下岩野川澤之中其隱然備公輔之器者
誰耶泛然而取之泛然而應之又泛然而任之取之者
不知其何以取應之者不知其何以應任之者不知其
何以任欲兵則兵欲刑則刑欲錢榖則錢榖古之聖人
一人止任一事者今則以一庸人兼之而有餘古之聖
人終身不易其官者今則一旦應之而亦無不足是亦
理之所難信也今即不必用九品四科之制而州郡之
薦舉將帥之徵辟似亦不可少也若乃掣籖而使按資
而陞賢愚同科茫然無據彼論而後官量而後入獨不
可稍存其萬一乎程才莫先於計吏而臣謂未盡所以
馭吏之道者何也古者親民之官莫重於二千石有以
公卿而為之者唐宰相出為刺史李泌常衮皆然若夫
守令尤為親民不可不擇今之郡縣官大抵如傳舍與
民情漠不相接監臨使者顧盻威動所薦未必賢所紏
未必不肖其趨謁勤者即為才其應對捷者即為敏則
何若耑重郡縣之責外聽責成於督撫内聽考核於銓
部而用唐虞三載之法以黜陟之彼監臨之所薦所紏
不亦可以已乎且今天下可汰之吏亦甚多矣勢有不
能盡汰者慮庸人之無所容耳夫不慮庸人之無所見
而反慮庸人之無所容此從来之積弊也即以今日之
計吏言之亦莫亟於懲貪矣而臣謂未盡所以止貪之
術者又何也凡人之溺於賕賂而不能脱者太抵有田
園妻子之見以惑其中也故有昔居環堵而今則擁甲
宅昔泣牛衣而今則列姬姜昔無半頃而今則連阡陌
詰其所從来不貪何以有是耶誠能稍限其田宅媵妾
之數而為之禁其有敢於踰禁者即坐以僭肆不敬之
罪彼有私金於筐箧而受貪墨無耻之名雖愚者亦必
自笑其所為矣臣嘗見敗壊風俗之事必自卿大夫開
之而後愚民從而效之此臣所謂靖俗之謀猶有未盡
者巫風淫風有一於身家必喪今之卿大夫多為淫靡
無益之事煽惑愚民而後侲兒舞女之装寳馬畫船之
飾探丸跳劍之俠刺猴刻楮之巧靡所不至甚且富者
必有術以求其貴貴者必有術以求其富而聖人馭富
馭貴之權皆何所施乎今富者之必貴既有嚴譴以禁
之而貴者之必富獨相習而以為固然如是而欲風俗
樸厚敎化興起不可得也且夫天下馴服於敎化而不
能變者無事則賴文有事則賴武今日師武臣之力亦
可謂膚功畢奏矣而臣獨謂用兵雖精未盡所以弭兵
之要此又非無説也處今日而欲如古者遂人治野之
法酇長旗鼓之節藏兵於民則誠迂然必使兵與民習
民與兵習一旦有事毋論兵勇於闘而民亦有各䕶其
田疇廬井之心此不戰而自勝者也今則兵之所輕者
民而民之所畏者兵一旦有事則民自為民兵自為兵
天下未有民自為民兵自為兵而能久安長治者也宋
藝祖留意賞罰平蜀之役賞曹彬而罰全斌夫亦賞其
與民相安罰其與民相擾者而已矣行間之功罪即以
此定之可也凡此者皆臣所謂當已安已治而亟亟焉
為善建不㧞之計者也雖然治天下有本有末得其本
而治之則無不治矣所謂本者何即
制策所云紀綱法度是也司馬相如曰風軌簡易易遵
也湛恩龎鴻易豐也垂統理順易則也憲度著明易繼
也甞取歴代之典章而考之其可得而損益者不過質
文之異其尚耳不過隆殺之異其制耳不過寛猛競絿
之異其用耳若夫紀綱法度者不可得而損益者也紀
綱法度治則吏治以肅民俗以淳文徳於焉誕敷武功
於焉赫濯創之有其基而守之亦有其漸者也紀綱法
度亂則吏治以乖民俗以壊文徳傷於優游武功失於
爭競創不可以憲後而守亦不可以承前者也故曰紀
綱法度者不可得而損益者也我
國家之典章至簡便而至精詳至嚴明而至仁厚似無
以加矣而臣尤有進者唐貞觀時天子問山東闗中之
同異而其大臣曰王者以天下為家不宜示同異於天
下裴度既平蔡即用蔡人為牙兵而曰蔡人即吾人今
天下遐邇傾心車書同軌而猶分滿人漢人之名恐亦
非全盛之世所宜也誠能盡捐滿漢之形迹莫不精白
一心以成至治則贊贊者皆臯益之選也桓桓者皆方
召之儔也將見江南静横海之戈而冀北息桃林之乗
即以躋於唐虞三代之盛亦何難乎臣草茅新進罔識
忌諱干冐
宸嚴不勝戰慄隕越之至(臣/)謹對
　　殿試對策　　　　　　　　　　繆　彤
臣對臣聞帝王之統御天下而綿歴服於無疆也必有
其為治之本焉必有其致治之要焉夫用人不可以不
慎吏治不可以不清賦税不可以不均此三者固治天
下之大端也而猶非其本也抑猶非其要也盖所謂本
者何也人主之一心是也所謂要者何也人主之以一
心行仁者是也故仁以舉賢而愛惜人才則收用人之
效矣仁以擇吏而澄清吏治則成㢘潔之風矣仁以理
財而撫循百姓則致豐亨之象而臻樂利之休矣唐虞
三代之盛所以庶政畢修民生克遂而登上理者此道
得也故善治天下者不恃有馭天下之術而恃有治吾
心之道不徒有愛百姓之名而貴有愛百姓之實以是
内之百僚有師濟之盛外之羣吏有㢘法之操上之府
庫有充盈之積下之閭閻有康阜之風是堯舜三代之
豐功茂烈不難再見於今日者也欽惟
皇帝陛下
鴻圖克懋
龍徳方升
孝思永言隆祖任母姜之尊飬
恵澤普被備文謨武烈之顯承
文教著日出之區
武功及海隅之表四方皆巳底定天下皆巳治安而猶
聖不自聖進臣等於
廷而諮以用人擇吏之道足國裕民之方雖帝咨王訪
寧有過歟以臣之愚陋非有藻鑑羣流之識何敢言人
材之用舍非有封疆牧民之責何敢言百官之短長非
有錢榖大農之計何敢言財賦之充詘然臣嘗聞桞宗
元曰思惟報國獨有文章又聞歐陽修曰士患不見用
及用也又曰彼非吾職不敢言是終無可言之日也今
煌煌
清問實式加之其敢不竭千慮之一得以對揚休命乎
臣嘗緬懐上理追念先猷而知古帝王為治之本無過
内治之心而治心之要無過吾心之仁何也盖有純王
之心斯有純王之政言政之必本乎心也有闗雎麟趾
之風斯可以行周官之法言心之可以立法故欲求國
用之足未有不由民生之遂而可得也欲求民生之遂
未有不由吏治之賢而可得也欲求吏治之賢未有不
由用人之慎而可得也欲求用人之慎未有不由
皇上之仁以立心而可得也惟我
皇上夙夜氷兢期於俊乂充廷亷能著績以裕國計而
慰民生者誠莫踰於此矣伏讀
制策有曰國家簡任賢良以共襄治化必如何用當其
才人稱其職此我
皇上闢門籲俊之盛心也朝廷選用人才非茍慕其才
而富貴其身也殆將用其能以理不能用其明以理不
明者耳其在詩曰菁菁者莪在彼中阿言所以長育人
才之道也故方其未用也嘗患其多及其既用也恒患
其少與其用不足而後取何如多取以待用凡有人而
不用與用之而不當皆可惜也故賢能不可不惜也以
内而言之臺省之内升本以賢能而升者反逸之山林
之内升而候缺不如遇缺後升久置之拾遺補過之列
非無益也外而言之監司郡縣之轉遷亦以賢能而升
者又留以未竟之案有功而升者仍以有過而留苛求
於錢榖刑名之間亦巳甚也總之知人則哲惟帝其難
必得知人之佐而行以保任之法然後真才輩出矣(臣/)
每見今之在位者見一賢焉若親與邇不敢舉也見一
不善焉若疏與逺不敢去也問其故曰避嫌也避嫌之
念生而積行之君子壅於上聞矣臣故曰仁以舉賢則
愛惜人才而可以収用人之效者此也伏讀
制策有曰貪風未息誅求下吏以奉上官遂至不肖有
司私𣲖横徵民生益困何法而可革其夙弊興言及此
真百姓之福也夫今日之百姓誠苦矣苦於有司之剝
削也今之下吏亦苦矣苦於大吏之誅求也大吏之取
於小吏必飾其名曰公費不知藏之私槖之中者為公
乎為私乎有司之取於百姓者飾其名曰樂輸不知得
之敲扑之下者為樂乎為怨乎臣恐雖文致其辭而終
無以掩人之耳目也於是一田之入而有兩田之出使
吾民曽不得賣絲而糶榖焉一定之税而有無定之徵
使吾民曾不得聚廬而托處焉耒耜方思東作而輸將
不待西成使吾民曾不得水耕而火耨焉貪吏之弊一
至於此民生安得不日困乎以臣計之懲貪之法不可
不嚴也懲其吏之小者不若懲其吏之大者夫大吏之
貪不止賦斂無度巳也其位愈尊其害愈大其害愈大
而人愈不敢言即有不畏强禦之臣出力而排之不過
舉其大槩而不能悉其實也莫如訪其貪之最者而懲
之彼貪冐無耻止為室家妻子計耳以今日居官之所
得為後日平居之所樂何憚而不為之惟行漢世懲貪
之法宋人禁錮貪吏之制彼又何利而為此耶此非過
於刻覈也盖除吏之蠧也去民之害也殺一二人而天
下皆生也是天下之至仁也臣故曰仁以擇吏則澄清
吏治而可以致㢘潔之風者此也伏讀
制策有曰國用浩繁繄惟正之供是賴乃催科不善者
每昧於撫字兹欲使草野免追呼之苦而度支恒足此
以見愛民裕國之𢎞模也夫今之賦猶古之賦也今之
民猶古之民也何以古則上有餘而下無不足今則上
未嘗有餘而民又患不足豈非撫字催科之道得則俱
得失則俱失者乎故善催科者必為民治農桑焉必為
民廣畜牧焉必為民緩刑罰焉必為民通有無焉如是
而民力裕矣民力裕而上之所求無不應矣不善催科
者惟日夜取民之財窮民之力日削月朘寖以大窮將
元元安所歸命㢤臣嘗觀小民之家其初牛羊菓蔬熙
熙然若為子孫百年之計也者一往過焉則為墟矣再
過三過焉則又為墟矣問之其隣或曰逃亡也或曰賦
重而不能守也是非催科之所廹而然耶故撫字之道
不可不講也惟
皇上𢎞豈弟之恩立慈恵之師使天下之為吏者寓催
科於撫字之中則上有倉盈庾億之慶兼撫字於催科
之内則下有家給人足之風臣故曰仁以理財則撫循
百姓而可以致豐亨之象臻樂利之休者此也然臣反
覆深思欲為
皇上更進一籌而終無易於仁以存心之為要也書曰
皇天無親惟仁實親又曰民罔常懐懐於有仁此之謂
也(臣/)草茅新進罔識忌諱干冐
宸嚴不勝戰慄隕越之至(臣/)謹對
　　殿試對策　　　　　　　　　　韓　菼
臣對臣聞帝王欲舉治天下之大法必先有以倡天下
之人心夫心者萬事之權輿至治之根柢也世有百年
必敝之法而有萬世可以無敝之心為政而不本之以
心雖舉唐虞三代之法施之而無一可古之聖王不能
以身勞天下而惟以心勞天下其分猷布化則寄之百
官有司其兼總條貫則付之紀綱法度而其子愛元元
忠厚惻怛之實心必有餘於用人立政之外者以勸其
羣臣之遞相倡也以率其下漸磨陶冶淬厲鼓舞務盡
出其精白不欺之心以為天子拊循斯民之具何者當
興何者當革若何而可若何而否張弛寛猛休飬生息
君臣相與早作夜思無往而不得其當由是衣食足而
積貯充敎化行而獄訟息暴民不作兵革不試即有
水旱不時之虞無改乎閭閻樂利之舊馴至四方從欲
協和風動人事修於下天休應於上隂陽以和風雨以
時則惟聖王能帥其臣以實心行實事之所致而非徒
法嚴令具一切隨事補救潤飾吏治之所可㡬也欽惟
皇帝陛下
得一居貞
兼三出震
定黜陟而澄吏治逺嫓雲師龍紀之遺
因燠暘而念民依務協畢雨箕風之好
覃敷文敎而益講於道徳仁藝常使史誦詩士獻箴
底定武功而不忘乎獮狩蒐苗共美右騶虞左狸首
淑問既己揚於疆外
湛恩既巳普於羣生庶績既巳受成百神既巳順職乃
猶進臣等
親策之以府事未盡脩和治道末臻醇備而欲䆒於仁
讓之化休飬之澤審㡬度務設誠致行之源此真公聽
並觀懸鞀設鐸之盛心也臣請得而備陳之臣惟獄者
天下之大命和氣之所由致災沴之所由生也我
皇上深矜庶民之不辜時沛更新之恩屢下停刑之令
而且寛失出之罰重矜疑之典禁慘酷之刑所以戒枉
濫者至矣而民猶或多寃者何也
制策曰引律多煩駁察誣良時見叅奏臣以為今日刑
獄之刻正在於駁察苛於前而叅奏隨其後也古之治
獄者盖使之議論輕重慎測淺深寛然得盡其心焉今
自臬司上讞毋論或重或輕而必以駁察為例有司苦
於其上之苛刻繳繞也乃逆窺意指之所向而文致罪
人之辭以求一當究之出於罪人之供者實非出諸其
人之口者也而上下文移公名為妥招夫招而曰妥是
徒幸免駁察而不顧生民之命者矣臣謂宜少寛假臬
司之叅駁而第慎擇其人焉以寄一方之民命則庶乎
其可也而臣尤有請者在减例而一從律古者律一成
而不可變而復有疑有比是律之中已不勝其權衡變
化而不必增例以預擬之也今常例之外條例日增徒
使輕重上下得易以為奸而巳矣且夫法亦顧用之若
何耳劓刖椓黥蚩尤之刑而唐虞仍之不聞其或濫五
刑三千法莫詳焉而周之中葉不聞其召祥刑之當否
果不在法之詳畧也又況今之律所謂以准皆各其及
即若八字之義亦巳盡乎小大之比豈猶不足而復議
例乎恭惟
制策念積貯之當務而洞晰夫常平之設多屬虛文賑
濟之恩奉行不實臣以為今日欲行古者遺人委積之
法則迂如近者頻下賑濟之令亦難為繼欲倣古者平
糴之制又恐有結糴俵糴括糴之弊若欲一恃於常平
則出納斂散之不時蓄積之不實今亦既見之矣而臣
竊以為今日惟社倉之法猶可行也誠各委一方之守
令俾請其鄉之耆宿有才徳者勸民量輸其粟而時斂
之而時出之少加其息以償腐耗其行之也以酇鄙而
不以縣其主之也以鄉人士君子而不以官其勸之也
以忠厚憯怛而不以督責苛急於以禦凶荒也其庶㡬
乎若夫
制策所云耕九餘三即有災祲而民不饑者此則足民
之本計也臣謂今日足民之道有三曰減賦曰緩征曰
減餉今賦税既有定額似不可復減然古者十而税一
又或十五税一三十税一則今他省之額最輕者猶為
重也而江南一省之入至六百餘萬欠釐毫以上輙罪
之及上計簿而欠者亦數百萬也此數百萬者民不敢
欠而官不能有也則安歸乎夫徵發急則奸欺易生條
目多則侵蝕難詰勢不得不議停亦不得不議蠲則曷
若少留有餘於民之為利乎臣請即一省以例其餘權
其輕重茍有可少寛減者減之藏富於民即餘富於官
此時務也緩征之説諸臣請之數矣言之切矣
皇上亦欲行之再三矣而格而不遽行者以協餉之故
則臣請言減餉之説古者一州之入必足當一州之出
姑以戰國時言之飬兵百萬而不仰給於他國今天下
大定而餽餉不絶如歲歲用兵竭中原民力之供輦輸
於嶺海之濱絶逺不毛之地而所在雄藩大鎮外挾一
二竄伏山澨之餘孽以自重而内以邀於
朝廷日耗司農不生不息之財以厭其子女玉帛無窮
之欲此豈可為繼而輙因循而不變乎臣請於兵之可
撤者撤之其必不可撤者則留屯田古者常且戰且屯
今正當飬兵不用之時其力尤可用且往者兵在湟中
則屯湟中在淮則屯淮在許則屯許在振武則屯振武
在烏孫伊吾則屯烏孫伊吾安得藉口無可耕之田乎
或猶有不足則姑以近省之餉量給之俟行之數年佃
作盛而軍實充乃盡舉協餉而罷之協餉停而征可緩
賦可減矣緩征減賦而民有餘財則可以耕九餘三遇
災祲而無菜色矣凡此數條臣敢因
聖策而盡其愚雖然為政有本致治有要則臣以為必
先於倡天下之人心以實心行實政而後可也宋儒朱
熹有言世有二敝有法敝有時敝法敝可救之以法時
敝必變之以心今百僚師師庶事具舉然諸臣或畏罪
之念重而踴躍之意輕功名之慮深而忠愛之誼薄推
委瞻狥之情多而公忠任事之氣少則或者御臣之道
亦有未至也臣謂宜推忠信以結之寛文法以優之破
資格以異之豐禄餼以勸之崇尚聖賢之實學以砥其
禮義㢘耻之防試以當世之要務以觀其經理才幹之
實漸磨陶冶淬厲鼓舞而向之數條者可以付之其人
有餘矣然其本要在
皇上之一心誠夙夜講學一本於戒謹畏懼之至意則
徳業益充矣恭已出治而一將以吁咈咨儆之實心則
萬㡬益勅矣側身修省齋居淵黙而一出於敬天之誠
則嘉祥致矣冬寒夏暑祈福請命而實格以愛民之心
則生飬遂矣此所謂以仁心行仁政而政成化洽無一
物不得其所以進於古帝王協和風動之治者也臣草
茅新進罔識忌諱干冐
宸嚴不勝戰慄隕越之至(臣/)謹對
　　第一問　　　　　　　　　　　萬松齡
通經所以致用治不本於經術非治之至者也虞舜咨
牧曰食㢤維時洪範八政首食與貨豳詩言治田尤詳
盖農事之於治綦重矣先王體國經野其制備在周官
太宰以九職任萬民一曰三農生九榖鄭司農謂三農
者山澤平地固以地為别矣然山澤之中難以種榖惟
康成云原隰平地農民可於三處營種其説殆不可易
而或謂上中下農夫三等以人為别則非也禹貢則三
壤以定賦雍州黄壤得土正色厥田上上冀州白壤厥
田中中揚州塗泥故列下下而他州胥凖此矣孔頴達
謂九州之内視地之肥瘠為上中下三等以成貢賦之
法其實一州之内亦有三等周禮一易再易之别雖雍
冀間亦然而所授一夫百畆之田要惟以不易者為凖
爾雅之三田自一嵗以至三嵗曰菑曰新田曰畬所耕
愈熟則得榖愈多上農夫可食九人遞減而至食五人
勤惰既殊則收效亦異故及時趨澤農民亟焉若夫井
田之法一夫百畝夫三為屋屋三為井遂人凡治野夫
間有遂遂上有徑十夫有溝溝上有畛百夫有洫洫上
有涂千夫有澮澮上有道萬夫有川川上有路以達於
畿九州之廣起於六尺經界正而爵禄可平三代以上
之治所以廸斯民於康樂也至魯宣公履畝而税春秋
譏之何休註公羊謂井田之義在無泄地氣無費一家
同風俗合巧拙通財貨五者具備年豐裕阜民樂其業
而頌聲作焉井田存而先王之澤未湮也周禮大司徒
以土㑹之法辨五地之物生山林川澤邱陵墳衍原隰
物各有所宜生分别五土視其髙下因地之利以為樹
植也以土宜之法辨十有二土之名物分野十二邦上
繫十二次相民宅而知其利害也以土均之法辨五物
九等五物者五地之物九等者騂剛赤緹之類是也至
載師所掌六鄉之外有九等之田廛里場圃之類是也
他若九土見於左氏九地見於太元名目雖殊而要不
離乎五地九等者近是是載在經籍者固班班可考而
班固之志藝文也農凡九家書百一十四篇雖出一家
言而亦與經並列誠以農者民生日用之常經所闗為
至鉅也今觀於管子呂氏春秋淮南子等書言農事甚
悉皆原本周官而多託於神農后稷之言以伸其説顧
其法之最善者莫過於代田區田代田之法始於后稷
甽長終畝一畝三甽一夫三百甽而播種於甽中嵗代
處故曰代田畝欲廣以平甽欲小以深正其行通其風
凡苗其弱也欲孤其長也欲相與居其熟也欲相扶故
三以為族苗乃多粟苗生稍長每耨輙隤土以附根比
暑盛隴盡根深能風與旱其在詩曰或芸或芓黍稷薿
薿芸以除草芓以附根故薿薿而盛也漢武帝時搜粟
都尉趙過行其法嵗收過縵田畝一斛以上善者倍之
區田之法始於伊尹田長十有八丈分十有五町中間
十四道其法有三等以上農中農下農為别漢成帝時
議郎氾勝之奏曰昔成湯時伊尹善區田敎民糞種嵗
收粟畝百石勝之試為之得四十石此見於諸子史傳
以佐經之所未逮者又班班可考也自是而後有賈思
勰之齊民要術李淳風又演之唐中和節有進農書之
例宋景徳有農田勅之頒胥以農事為兢兢我
皇上宵旰勤勞無刻不以田功為念而又
特命儒臣編輯農書昭示天下為閭閻久逺計是則井
田雖不可復惟取代田區田之法隨地相宜審量而善
用之以經術為治術上追周官周禮遺意使民務本樂
業衣食滋豐由是導之以禮義澤之以詩書雖唐虞三
代之隆不是過也(臣/)幸遭逢
聖世敢不抒所見以為
黼座獻乎
　　第二問　　　　　　　　　　　萬松齡
自古名臣之進説於君者其大指所在要惟欲其君涵
飬徳性以為出治之本詳平政體以為致治之方而巳
古之君天下者堯舜禹三聖相繼同一執中湯以義制
事以禮制心文王敬止武王執競而其時臯䕫稷契為
之臣伊萊周召為之相上下之間交相儆戒者胥以懋
脩厥徳為要故風動時雍之盛太和大順之徵非後世
所可及誠以治天下有本焉本者何在端其心而巳三
代而降急於言事功而緩於言性道此孔子所以小管
仲之噐而荀孟不得並稱也雖然管子之言三本曰徳
當位功當禄能當官猶有古官人之意焉而其言六務
必以節用為先亦不謬於食時用禮之指荀子之言三
具仁義是矣而必繼之以威是假仁義之説以行其督
責固王者所深惡也而曰欲王則王吾不信巳宜其所
謂四齊一因任乎法而望民愿俗美詎可得㢤孟氏既
沒董仲舒三策為能獨見其大而其立説謂王者所為
宜求其端於天天任徳不任刑王者奉天以從事亦宜
任徳敎而不任刑其言粹然一本於王道而矯戰國功
利之習故後世醇儒必以江都為稱首若夫鼂錯本學
申商刑名故其上書以知術數為先及選賢良所對三
策以五帝三王五覇並論而其意指所向惟欲以覇術
輔其君此則董子之所羞稱也嚴安徐樂皆上書言世
務樂之意在於脩徳瓦解土崩之喻足為千古烱戒安
之意在於捄弊而制度以防淫使貧富不相燿以和其
心猶有一道徳同風俗之意焉至崔實所著政論指切
時要而仲長統稱之荀悦作申鑒五篇有曰道之本仁
義而巳五典以經之羣籍以緯之又曰為政先屏四患
乃崇五政皆淺學所弗能道誠有足採者焉自後貞觀
之治號為極盛一時房杜諸賢而外直言極諫有致君
於堯舜之心者莫如魏徵十思之疏首曰見可欲則思
知足夫君能窒欲則思過半矣太宗行其言不數年間
時和嵗穰此仁義之明效大驗也司馬光五規之論終
之以務實而致儆於忘逺元祐之政不竟其用良可慨
矣其以十事入告者唐宋諸臣多有之如姚崇所論在
先仁恕元微之所論在廣聰明范仲淹所論始於明黜
陟終於重命令程明道所論始於朝廷終於鄉里因時
擇術言各有所當非茍而巳也而惟呂公著之十事曰
畏天愛民修身講學任賢納諫薄斂省刑去奢無逸其
義至純其詞至備可為千古人君之凖則焉伊川有言
曰當世之務所尤先者三立志也責任也求賢也而三
者之中復以立志為本紫陽封事有曰天下之大本心
也其説雖平易無竒而臯䕫稷契之臣伊萊周召之相
所以致君於堯舜禹湯文武者舉不越此而惟董江都
正心以正朝廷之一言深有合焉此程朱所以直接孔
孟之傳也彼管荀者覇佐才耳何足語於此㢤歐陽子
云三代而上禮樂政治合於一知禮樂之外無政治亦
可知徳性之外無事功矣我
皇上天亶聰明日躋
聖敬躬體堯舜之道而猶朝乾夕惕望臣隣之弼直徳
性日益醇政治日益洽風動時雍之盛太和大順之徵
不難復見於
今也生逢斯世者何敢以三代以下之治上塵
天聽乎
　　第一問　　　　　　　　　　　朱　荃
臣聞致治之君首以農事為重欲興農事先勤勸課欲
勤勸課先辨土宜盖土宜辨而後樹藝成樹藝成而後
民財裕先王體國經野之規莫大乎是然而陵谷遞遷
古今異勢經書所載雖詳至於物土之宜而布其利則
又在乎變而通之者矣粤考周禮九職自三農以迄閒
民各職其業而農為之首三農云者前鄭與後鄭説各
不同一以為山農澤農平地農也一以為原農隰農平
地農也按司徒掌葛以時收絺綌之材於山農徵草貢
之材於澤農援此以証則前鄭之説可信要皆以地别
非人别矣禹貢之三壤盖因水土既平取九州榖土而
品節之定為上中下三等周禮之不易一易再易則以
田之肥磽定授田多寡之數既以均其賦税亦以休其
地力若爾雅之曰菑田畬田新田又以一嵗再嵗三嵗
之異而命之者耳孟子王制皆言上農夫食九人下至
五人盖糞多而力勤者為上農其次以是為差與小司
徒之上地家七人中地家六人下地家五人此為人功
彼為地力各為一義而其説正可兩存至於井田五義
何休言之盖詳曰無泄地氣無費一家同風俗合巧拙
通財貨以漢唐後地勢考之其法巳不可復行然善學
古者不必泥其迹而未始不可師其意盖泥其迹則雖
先王之制適足以滋紛擾師其意則雖異同之論皆可
以備參稽也五地見於周禮所稱山林川澤邱陵墳衍
原隰者是而管子又有五粟五沃五位五蘟諸名九土
辨於禹貢所稱白壤黒墳赤埴泥塗之類是而淮南子
又有農土沃土滔土并土肥土中土成土隱土申土諸
名九地詳於左傳異義所稱山林之地九度當一井藪
澤之地八鳩當一井京陵之地七辨當一井淳鹵之地
六表當一井疆潦之地五藪當一井偃瀦之地四規當
一井原防之地三町當一井隰臯之地二牧當一井衍
沃之地九夫為井者是而揚雄太元經又有泥沙澤地
沚厓下田中田上田下山中山上山諸名九等者上中
下各三等即据五地之内分為九等而漢書叙傳亦有
髙下九則十二土者即十二分野之土而後漢書注亦
云地有十二分按之於今正不必其盡合要皆辨方物
土者所宜博考而詳究者也我
皇上情殷九扈念切三農勸課之
詔遍及閭閻然幅員既廣五方之土性不齊是宜酌古
証今辨其剛柔燥濕之宜勒成一書垂諸永久俾斯民
鑿井耕田而共忘
帝力豈不休㢤
　　第二問　　　　　　　　　　　朱　荃
百家之論政尚巳大抵言之得失視乎識之淺深而識
之淺深又視乎學之純雜其以功利起見者才臣之言
也以民社起見者忠臣之言也以義理起見者純儒之
言也自古在昔不乏嘉謨嘉猷而惟六經之辭有純無
疵此無他其本端耳管子以徳當位功當禄能當官為
三本以節用賢佐法度必誅天時地宜為六務荀卿以
仁義威為三具以治法佐賢民愿俗美為四齊其言純
雜互見而均有俾於治術要亦經之支流餘裔也漢儒
以董子為最非鼂錯比錯之論兵事及言守邊備塞勸
農力本剴切詳明皆合經世之務然所論列惟於利害
加詳則猶是才臣而巳至其賢良對策頗近貢諛董子
則於經術獨深天人之理見之真而言之切觀其敷陳
敎化推本王心道之大原出於天一語實開宋儒理學
之先三代而還未易多覯若嚴徐之陳世務則等輩耳
嚴安之論多本賈誼徐較警切亦駁而不純未足置優
劣也仲長統稱崔實政論特以矯一時之弊荀悦申鑒
五篇於政體為詳今採入後漢紀及資治通鑑者乃其
尤精要者耳唐室諫臣魏徵最著十思之疏尤切格心
如云思知足以自戒思知止以安人思謙冲而自牧思
江海下百川思三驅以為度思慎始以敬終思虛心以
納下思正身以黜惡思無因喜以謬賞思無因怒以濫
刑卓乎讜論與聖賢省克之功何殊太宗虛巳聽納以
成貞觀之業實徵之力也宋則司馬光之五規分著保
業惜時逺謀重微務實其議論詞意正與魏徵相埒責
難陳善二子可無愧焉至於十事陳説則唐姚崇宋范
仲淹吕公著李綱皆有之而范吕之言為最著若夫明
黜陟抑僥倖精貢舉擇長官均公田厚農桑修武備推
恩信重命令減徭役此范所陳也畏天愛民修身講學
任賢納諫薄斂省刑去奢無逸此吕所陳也論各不同
要皆致治之模立徳之本若王安石亦甞以十事入告
則意在要君雖經術紛綸可無取矣迨乎理學昌程朱
出伊川言先務在立志責任求賢朱子戊申封事言急
務者六而曰天下之事千變萬化其端無窮皆本以人
主之心此則大儒之言體用兼備明徳新民一以貫之
可與六經並傳豈漢唐諸子之所能及㢤(小臣/)愚昧不
能盡䆒羣言得失之故祗承
清問撮其大略以對無任戰懼隕越之至
　
　
　
　
　
　
　
　
　
皇清文頴巻二十五
欽定四庫全書
皇清文頴巻二十六
　議
　　修史議　　　　　　　　　　　施閠章
史不可一日無也良史才則曠世不多覯也左氏之後
史漢並稱良史紀表志傳之體馬遷創始班固繼作其
法遂不可易魏晉以還惟陳夀之三國志歐陽修之五
代史差為近古然夀之短諸葛也比于雪怨而索米見
詆抑又甚焉歐陽不為韓通立傳蘇公亦甞譏之夫嵗
逺則異同難明代近則恩怨多乖徴實則有目睫之虞
矯誣則有人鬼之譴故以昌黎之才亦遜謝不遑史固
難言㢤我
皇上天授亶聰祖經禰傳既修
皇清玉牒實錄又纂輯四書講義皇輿攷人物考諸書
文治丕茂又將有事明史監前代之得失以信今而傳
後誠盛舉也且勝國諸史未有不成於後王者逺不具
論宋金遼三史元臣脱脱總其事而元史之成則宋濂
王禕為之今
國家膺圖秉籙三十年餘矣明史廢而不修後將何稽
㩁而論之其難有八一曰考據後漢紀傳發源東觀梁
陳二書父子繼成盖創始者難為功因舊者易為力也
明史如大政紀吾學編憲章錄諸書皆起自洪永訖於
萬歴啓禎二朝信史闕然此考據之難也二曰裁制馬
遷敘三千年事五十萬言班固敘二百年事八十萬言
非固詳而遷畧而多寡懸殊唐書修後事増於前文省
於舊按明二百七十年紀表傳志動湏累尺繁則蕪雜
畧虞挂漏此裁制之難也三曰核實所見異詞所聞異
詞所傳聞異詞有疑必闕古聖所稱前朝載籍佚于兵
燹而子孫志傳類多曲筆鑒定衡平吾斯未信此核實
之難也四曰定論議禮則子張桂而絀楊羅講學則禰
紫陽而祧新建百喙爭鳴㡬成聚訟尤可異者楊左崔
鄭黒白較如而三案旋定旋翻知我罪我志在春秋此
定論之難也五曰門户甘陵之部分自清流蜀洛之黨
成於賢哲明季門户清濁判然事異往昔然張湯以後
賢不入酷吏寒暑筆端古今同歎此門户之難也六曰
牽制古人修書出於一人之手成於一家之學班馬是
也後此分曹共局是非牴牾議論蠭起腐毫輟翰相持
不下此牽制之難也七曰忌諱事渉本朝崔鴻匿書不
出因避唐諱百藥甘受世譏盖文字常伏危機吹毛動
成大戾彼亡虞之佐或以興秦吠堯之犬本以忠桀棄
則失真著恐觸忌此忌諱之難也八曰程限班掾承其
父彪端緒積思二十餘年猶待女弟昭以卒業宋祁出
守成都許以唐書自隨盖以事在千古非可取辦嵗月
也若急就之章繩以八法疾行之歩律以采齊當不然
矣此程限之難也要以作之者數人議之者千萬人嫺
詞賦者乏史裁善記問者短筆札工捃拾者罕定識嚴
綜核者少持平所謂擅三長而去五失盖難之難者也
皇太子視學議　　　　　　　　　　徐乾學
古者釋奠有六凡釋奠則天子必視學始立學釋奠一
也四時釋奠五也師還釋奠於學六也記曰凡始立學
者必釋奠於先聖先師其行事必以幣凡釋奠者必有
合有國故則否此始立學而釋奠也文王世子曰凡學
春官釋奠於先師秋冬亦如之又曰天子視學大昕鼓
徵乃命有司行事興秩節祭先師先聖周禮大胥春入
學合舞秋頒學合聲此四時釋奠也王制曰天子出征
執有罪反釋奠於學以訊馘告樂記曰武王伐殷為俘
馘於京太室京鎬京也太室辟雍之中明堂太室此師
還而釋奠也三代之時王子皆親自入學記曰樂正崇
四術立四敎順先王詩書禮樂以造士王太子王子羣
后之太子卿大夫元士之適子國之俊選皆造焉凡入
學以齒又曰凡學世子及學士必時春夏學干戈秋冬
學羽籥皆於東序故漢臣賈誼亦曰春秋入學坐國老
執醬而親餽之所以明有孝也此三代太子入學之大
畧也東漢永平中元間帝數親幸太學行飬老禮而太
子視學無文可檢唐貞觀二十年詔皇太子於國學釋
奠先聖先師皇太子初獻國子祭酒亞獻攝司業終獻
開元禮皇帝皇太子視學前一日所司灑埽學堂内外
尚舍設大次於學堂之後守宫設皇太子次於大次東
皆随地之宜並如常儀尚舍設御位學堂上北壁下當
中南向監司設講榻於御座之西南向設執讀座於前
楹間當講榻北向尚舍又設皇太子座於御座東南西
向北上設文官三品以上座於皇太子東南重行西面
北上武官三品以上座於講榻西南當文官重行東面
北上設侍講座於執讀西北武官之前東向北上設論
議座於講榻之前西階下典儀設版位於東階南西面
執經於西階南東面侍講執讀執如意等於執經之後
重行東面北上學生分於文武官之後皆重行北上設
典儀位於東階之西贊者二人在南差退俱西向又開
元禮載皇太子釋奠儀皇太子釋奠於孔宣父守宫設
文武侍臣次各於便次之後文左武右又載皇子束脩
儀束帛一篚五匹酒一壺二斗修一案三脡皇子服學
生之服至學門外陳三物於西南少進曰某方受業於
先生敢請見執篚者以篚授皇子皇子跪奠篚再拜博
士答拜皇子還避遂進跪取篚博士受幣皇子拜訖乃
出聞之先儒云古者天子視學為飬老也雖東漢猶然
自漢以来飬老之禮寖廢而人主之幸學或以講經或
以釋奠葢自為一事矣皇太子視學之文見於經史畧
可考者謹條次之如右(臣/)愚以為三代皇太子入學親
師之禮此太古久逺不可行於今者也開元皇子束脩
儀雖近古然今日宫詹諸臣輔導皆有専責束脩之儀
亦不必行於今者也惟開元禮所載皇帝皇太子視學
釋奠之儀於今為近誠考舊禮而折衷之裁酌損益成
一代之隆儀舉累朝之曠典則於
皇太子飬正諭教之功未必無裨補萬一矣謹議
　　北郊配位議　　　　　　　　　徐乾學
康熙二十四年某月太常卿徐元珙條奏北郊之禮皇
地祗位北向
祖宗配位當以西為左東為右請察政和禮改正奉
皇上面諭令學士(臣/)乾學(臣/)菼考論古時所行典禮撰
擬以進者(臣/)等竊思凡祀典有正位方有配位配位之
左右不同正位向南則東為左而西為右正位向北則
西為左而東為右(臣/)謹案北郊配位自漢光武中元二
年始地祗南向薄太后配位東設西向唐開元二十一
年祭地方丘地祗南向髙祖配位東設西向此地祗南
向居左之證也至宋政和四年用北墉答隂之義改地
壇向北配位從正位而改故宋太祖位西設東向葢地
祗既北向則配位以西為上西方即左也此地祗北向
配位居左之證也明嘉靖九年建方澤壇於安定門外
用宋舊制地祗北向則當以西為左矣而其配位猶設
於東與古禮不合
本朝因之未曾更正但明制配位止一太祖我朝
三聖並配所設
祖宗位次尤宜詳為考定今廷臣憚於改作不考政和
之禮託言地道尚右謂不必更張似非篤論其曰地道
尚右者乃周禮注疏解左宗廟右社稷之義郊壇配位
從未嘗以此為斷(臣/)謹案嘉靖祀典考云禮臣進呈陳
設圖式方丘壇皇祗北向配位居左是嘉靖時尚左而
不尚右明矣順治十四年禮部題請奉
安神主配享方澤禮恭奉
太祖配位於左
太宗配位於右是
本朝之制亦尚左而非尚右明矣蓋嘉靖議禮諸臣原
知以左為尊而禮官誤執以東為左當是有司之過有
待於
本朝釐正者也至有以社稷壇尚右為言者(臣/)謹案社
東稷西異壇同壝主皆北向各自成尊其来巳久然魏
晉社壇間或南向惟蕭齊武帝時何佟之建議社壇北
向稷壇東向是稷為配社之壇豈非配當在左乎唐開
元禮太社太稷北向設后土於太社之左設后稷於太
稷之左俱東向夫曰左則非尚右矣曰東向則在西方
矣豈非以西為左而配必在左乎宋政和五禮及孝宗
時社稷配位皆西設東向以居於左明世宗實錄嘉靖
九年正月亦有勾龍后稷西北東向一條惟㑹典所載
東西方向稍異耳足知社稷北向則配位常在西方盖
雖與地壇之制不同其配位居左於理則一此正可以
參稽而得者也若夫唐宋明郊社亦有三祖二祖並侑
之禮皆以序設位一方不分左右莫若
降敕集議采用舊典無使
三后在天之靈稍有未安(臣/)等淺學尠識仰承
明問不敢不以所聞具對謹議
　　祀地無配位議　　　　　　　　徐乾學
(臣/)乾學(臣/)菼既上北郊配位議復奉
皇上面諭朕考古制祀地不同南郊可不設配位否其
采經史舊聞以對朕當詳思之欽此(臣/)謹考易豫卦先
王以作樂崇徳殷薦上帝以配祖考(臣/)案孔頴逹云以
祖考配上帝若周夏正郊天祀靈威仰以祖后稷配也
配祀明堂五方之帝以考文王也俞琰云配以祖考如
商湯祭昊天而配以嚳祭五帝而配以契也此言以祖
考配天帝不聞以祖考配地祗也周禮大司樂明言澤
中方丘之禮矣而注疏皆不言地之有配尚書召誥丁
已用牲于郊牛二越翼日戊午乃社于新邑牛一羊一
豕一(臣/)案孔安國傳曰用牲告立郊位於天以后稷配
故二牛也又王肅作聖證論以難鄭康成云召誥用牲
于郊牛二明后稷配天故知二牲也又云社于新邑牛
一羊一豕一明知惟祭勾龍更無配祭之人先王祭帝
於郊所以定天位祀社於國所以列地利社即祭地而
祭地無配也詩序生民尊祖也后稷生於姜嫄文武之
功起於后稷故推以配天焉思文后稷配天也昊天有
成命郊祀天地也我將祀文王於明堂也噫嘻春夏祈
榖于上帝也(臣/)案雅頌諸篇明明有郊祀明堂祈榖之
神而諸家不言所以配地可以知禮意矣太平御覽晉
起居注博士孔晁議禮王者郊天以其祖配周公以后
稷配天於南郊以文王配五精上帝於明堂經典無配
地文春秋左傳襄七年夏四月三卜郊不從乃免牲孟
獻子曰吾乃今而後知有卜筮矣夫郊祀后稷以祈農
事也是故啓蟄而郊郊而後耕今既耕而卜郊宜其不
從也(臣/)案冬至之郊是迎長日報本反始之祭也啓蟄
而郊在建寅之月是祈農之祭也后稷配天有此二祭
亦不言配地公羊傳郊則曷為必祭稷王者必以其祖
配王者則曷為必以其祖配自内出者無匹不行自外
至者無主不止(臣/)案此言郊之有配也何休云天道闇
昧故推人道以接之王者尊天而親地地不同於天義
固各有在也禮記郊特牲帝牛不吉以為稷牛帝牛必
在滌三月稷牛惟具所以别事天神與人鬼也萬物本
乎天人本乎祖此所以配上帝也郊之祭也大報本反
始也(臣/)案郊祀后稷以配天故祭上帝者謂之帝牛祭
后稷者謂之稷牛參考諸書則稷之配天明矣而地祗
用配不見於經三代而上言有配者曰天曰上帝而巳
矣祭法有虞氏禘黄帝而郊嚳祖顓頊而宗堯夏后氏
亦禘黄帝而郊鯀祖顓頊而宗禹殷人禘嚳而郊㝠祖
契而宗湯周人禘嚳而郊稷祖文王而宗武王(臣/)案虞
夏商周郊廟之禮昭昭可據如此凡言郊者皆祭天之
郊古無北郊之文自漢匡衡始稱南北郊也古者天子
之社一在庫門内一在國外盖未有以祖配者有則必
見於經矣孝經聖治章昔者周公郊祀后稷以配天宗
祀文王於明堂以配上帝(臣/)案孝經無祖宗配地之文
獨緯書鉤命決云郊祀后稷以配天地祭天南郊就陽
位祭地北郊就隂位后稷為天地主文王為五帝宗是
也此緯書之説荒唐謬悠不可信從邢昺釋孝經削而
不取而賈公彦禮記疏引用其辭杜氏通典遂云祭地
亦配后稷其實經無明文也孝經云嚴父配天不言嚴
父配地也漢書武帝元狩二年天子東幸汾隂祠后土
宣帝神爵元年五鳳三年幸河東祠后土元帝即位東
至河東祠后土成帝建始二年始祠后土於北郊永始
三年復汾隂后土祠(臣/)案漢世汾隂后土之祭總非正
經起於方士巫祝䜟緯禱祠之術其配祭有無史記漢
書並未之載不可得考獨魏髙堂隆云漢文帝初祭地
祗於渭陽以髙帝配武帝立后土祠於汾隂亦以髙帝
配馬端臨駮之以為孝文時無祭地渭陽事杜氏通典
亦言汾隂祠配髙帝不知其何所據要亦未可以為訓
也葢古帝王郊祀之禮至漢世而黷亂詩書禮郊社之
説至漢儒而紛紜故八神五畤之屬五帝六天之殊皆
當以經正之者也文獻通考漢平帝時王莽奏夏日至
有司奉祭北郊以髙后配光武中元二年祀地祗位南
靣西上髙皇后配魏景初元年詔祀方丘所祭曰皇皇
后地以舜妃伊氏配北郊所祭曰皇地之祗以武宣后
配晉泰始二年定地郊先后配咸和八年立地郊以宣
穆張皇后配梁武帝制間嵗祀后土壇上以徳后配陳
武帝以皇妣昭皇后配北魏亦以后配(臣/)案漢魏及南
北朝祀地北郊往往以皇后配地稱地為媪神其䙝巳
甚則不如其勿配也三代之禮此時巳不可知而光武
諸臣號為通經者穿鑿附㑹茫無依據若果有祖考配
地之明文豈肯舍先王成憲不一修舉因仍謬誤以貽
譏後世㢤(臣/)竊觀唐世以来天地或合祭或分祭雖未
有無祖宗配位者而較之三代以前詩書所紀虞夏商
周之遺去之甚逺宋元諸儒如胡宏王炎袁桷軰直云
社即祭地别無北郊之禮劉汝佳則言以皇祖配地祗
於禮為䙝其言皆有證據惟是事闗鉅典未敢輕議更
易
皇上稽古定禮務求至當
聖諭煌煌真足考三王俟百世非愚(臣/)淺見所能仰測
萬一茲承
明命謹據所聞以備採擇(臣/)不勝悚懼之至
　　郊祀分合議　　　　　　　　　徐乾學
天地合祭始於漢元始中其後東漢建武唐天寳宋建
隆迄於熙寧及明嘉靖初年皆因之而宋元豐之始議
分祭也置局議定而後行然冬至親祀夏至但遣官行
禮則地祗反不與親祀之典故元祐七年復議於南郊
設皇地祗位至八年蘇軾引昊天有成命為合祭明文
發六議以難羣臣於時主分祭者四十人主合祭者殆
百人紹聖三年遂罷合祭詔以夏至親祀北郊而卒未
行也明洪武改用合祭嘉靖中以給事夏言言分建南
北壇然一祀之後并南郊亦未嘗親祭矣此自古郊祀
分合之大凡也夫昊天有成命據國語為祀成王之詩
小序之荒謬朱子多駮之固不足以為信矣而倡為合
祀之説者王莽也彼徒附㑹王者父天母地之文而遂
以天地之大等之夫婦同牢之禮其為凟侮不亦甚乎
故合祭之非不待辨而自明也不合祀則宜用分祀矣
然主合祀者固失而主分祀者亦未為得也夫論一代
之典者必期合於先王之制先王之制存於今者不出
乎六經所記載也茍考之於經而未見其合矣而姑臆
為説焉以附之先王之制則無以服乎好異者之紛紛
也故愚謂合祀固失然而分祀之亦未為得者亦以其
説之不盡合於經故也鄭氏祭法注禘謂祭昊天上帝
於圜丘郊謂夏正建寅之月祭感生帝於南郊此圜丘
方丘與南北郊之分地而祭者其説盖本於大司樂不
知大司樂所謂冬日至於地上之圜丘奏之則天神皆
降夏日至於地上之方丘奏之則地祗皆出者盖言樂
作而天神地祗人鬼皆感而至猶書所謂虞賔在位鳳
凰来儀百獸率舞耳於祭何與而妄増兩丘於南北郊
之外此是不合於經者一也然晉太始間嘗并圜丘方
丘於南北二郊矣後一襲用於唐而今竟罷之固知其
説之無足據矣若夫郊之有南北則古今以為得分祀
之正而未有明其非者也匡衡曰祭天於南郊就陽之
位也瘞地於北郊即隂之象也愚考春秋書郊者以十
數曰郊曰卜郊曰用牲於郊未有兼地言者亦未有以
南郊稱者盖王者雖父事天母事地而禮數則不同禮
宗子祭父支子不得祭父而得祭母母卑於父也天子
祭天諸侯不得祭天而可以祭地地卑於天也故曰祭
帝於郊所以定天位也祀社於國所以列地利也古者
無祭地之禮有祭社之禮寓地之祭於社而社之祭與
稷並舉不與天對稱者尊陽抑隂之道也社有二王為
羣姓立社曰大社自為立社曰王社大司徒設其社稷
之壝又曰以血祭社稷則大社也封人掌設王之社壝
軍旅宜於社則王社也王社設於宗廟之右而大社立
於國中既曰祭帝於郊又曰祀社於國一郊而一國則
知大社之建不於北郊明矣郊特牲疏社祭一嵗有三
月令仲春命民社詩甫田曰以社以方謂秋祭月令孟
冬大割祀於公社三時舉祭不以夏則知無以夏日至
祭地於北郊者矣此其不合於經者又一也案南北郊
之説考之於經既無其事祭社之説證之先儒五峰胡
氏等言則歴歴不爽今若欲如古禮必廢北郊而復立
大社於國中以春秋冬一嵗三祀之而不敢與郊並然
後可以盡合乎先王之制而大服乎好異者之心然而
古今異尚禮貴變通王者期於敬天奉地之無失則巳
矣必欲取歴代之成法盡變之紛紛更作此勢之所不
能也若世儒之論以兩郊分祀為先王之制則然也是
不可以不辨
　
　
　
　
　
　
　
　
皇清文頴巻二十六
欽定四庫全書
皇清文頴巻二十七
　議
　　歴代樂章配音樂議(康熈二十年十一月十三日/翰林院掌院問查歴代樂章)
　　　(之配音樂者/臚列成議)　　　　　　　　毛竒齡
本月十三日承令查歴代樂章配音樂者詳覈舊文(謂/樂)
(章之見/樂録者)斷以已議某謭陋不能指析就裏且私宅並無
藏書難藉考覈但據臆見所及臚次成說以報眀問竊
謂歴代樂章無不可配音樂者其樂章分部全昉乎詩
而其所配之法則舜典詳言之若其歴代因革是非得
失則歴代史書樂志自能備載他書冗雜皆非所據也
大抵樂章分門祗有風雅頌三部而以重輕為先後則
其一曰頌其二曰雅其三曰風如樂部有郊社明堂太
廟小廟諸室及雩祀先農先蠶朝日夕月太歳百神諸
祀其樂歌宜凖乎頌盖思文為郊祀配稷之樂我將為
明堂配文之樂清廟維天為太廟樂載芟良耜為社樂
髙山載見昊天執競為分祀諸室之樂閟宫為小廟樂
清廟維清為歌詞桓勺般賚為舞曲門部秩然西漢至
武帝始定郊祀廟祀樂歌如祠太乙於甘泉為祭天祭
后土於汾陰為祭地而其樂章則司馬相如軰所為乃
其詞全不頌天地祖宗功徳祗以齋房赤雁諸瑞應詩
實之惟廟樂名安世樂詞有體要然其名安世樂即房
中之樂在詩為風在漢後樂府為三調相和歌詞諸樂
専以此祠廟己為不倫而後漢明帝即又改名郊廟之
樂為大予樂夫大予之名則何所據且反以雅頌樂名
為辟雝饗射之用則風頌倒置門部紊矣魏初令王粲
作樂章原屬未備嗣後則得杜䕫所傳古樂四篇一鹿
鳴二騶虞三伐檀四文王遂倣鹿鳴作於赫篇以祀武
帝倣騶虞作巍巍篇以祀文帝倣文王作洋洋篇以祀
明帝則全以雅聲作廟祀樂矣宋鄭樵曰清廟祀文王
執競祀武王皆是頌聲今魏家三廟全用風雅可乎其
曰風者以騶虞伐檀雖雅聲實風詩也晉初權用魏樂
比之周室之稱殷禮止更定樂章而宫懸如故苐其樂
章則較漢魏為整備有夕牲迎送神饗神降神諸歌而
六朝因之宋加登歌及頌太祖配位之樂并五方帝樂
齊又改為肅咸引牲嘉薦昭夏嘉胙昭逺休成及諸祖
宣烈配饗凡薦豆呈毛升壇還殿諸歌又較整備但周
頌升歌祗歌清廟徹祗歌雍祗歌二詩漢初此意猶存
故迎神曰嘉至皇帝入曰永至皆有聲無詩此後歌愈
繁樂愈雜其去古愈逺若梁代樂章則武帝自為之將
南北郊明堂及太廟三朝樂歌盡改名雅如皇雅諴雅
類則頌聲盡亡且即以雅詩為天地太廟君臣人鬼通
用則失之尤失矣北齊北周大禘圜丘五郊諸祀皆用
周禮九夏之說多以夏名隋亦因之不知諸夏本雅詩
用之朝㑹宴饗國語所稱金奏肆夏天子所以饗元侯
也且其詩已亡全不是頌後儒誤以思文執競時邁三
詩妄實之耳至唐則槩改曰和有豫和順和諸十二名
宋則概改曰安有髙安静安諸十二名而歐陽修修唐
書樂志誤以宋時十二安次苐與唐相凖亦以豫和為
祀天順和為祀地永和為享廟肅和為登歌以次分用
而唐時所傳樂章自中宗以後凡昊天五郊二丘太廟
社稷先農先蠶祈穀雩祀朝日夕月蜡百神昭徳皇后
廟隠太子廟九宫貴神諸樂歌皆雜列豫和肅和雍和
舒和諸詩每祀皆有其名但不全用耳且尚有福和昇
和歆和延和同和寧和諸名在十二和之外與樂志不
合而宋十二安以祭天為高安祭地為靜安祭廟為理
安天地宗廟登歌為嘉安云云而景祐中又改定其名
増誠安儀安等十四名後又増淑安柔安諸名為皇后
禮儀而英宗光宗諸朝又代有牴牾如正安曲為太子
王公出入而有時用之為郊壇亞獻乾安曲為帝升降
而有時用之為夀王上夀至建炎初則盥洗升壇進舞
望燎皆奏正安八壝升降還位盥洗皆奏乾安全無定
準明則參酌乎和安之間郊廟用和朝饗用安多不過
九曲皆太祖親製之雖成祖世宗亦多更定然皆用詩
詞與朝饗雜用金元曲子稍别至今太常亦尚有沿襲
其文者此則頌詩一部為歴代郊廟樂章之所𨽻彰彰
如也至於元旦大㑹冬至初歳小㑹饗射賔客及上尊
上夀食舉與黄門鼓吹軍中短簫鐃歌諸樂章則𨽻之
雅如鹿鳴燕享瞻洛朝㑹四牡遣使天保上尊出車奏
凱車攻大閱斯干作室湛露元旦大㑹彤弓重臣専征
其門部本自備具故魏初食舉奏杜䕫所傳鹿鳴四篇
大和中左延年祗傳一篇以為元㑹之奏所謂東廂雅
樂而晉後各造樂章名為四廂樂歌梁更為三朝雅樂
歌則皆名雅惟唐初朝㑹元日冬至慶賀皆奏破陣樂
慶善樂悉有歌詞而其歌者則每雜先代清商巴渝入
破排遍水鼓子婆羅門諸曲髙宗時有清樂有燕樂開
元後有散樂於是分雅俗二部皆非古音至宋則列朝
朝㑹及御樓囘仗上尊冊寳諸樂章皆短歌唯六變一
曲稍曼然猶五字長古詩也逮元明而全用曲子凡朝
㑹萬夀侑食諸樂雖亦有聖安治安等曲然别有曲名
如水龍吟新水令沽美酒千秋歳類其詞最俚初尚有
本曲音節至後則音節亦失較之唐之俗部猶下之矣
若横吹鐃歌則本属二樂而合用之雖舊云有簫笳者
為鼓吹為朝㑹燕饗乗輿鹵簿之用有鼓角者為鐃歌
為祠兵振旅飲至凱旋之用然其說未確漢作鐃歌一
十八曲魏後則各取其調以誦美功徳列代皆然使用
之鹵簿與軍中馬上則鐃吹有之從未有歌其詞者是
雖有誦美而亦安所見故明王景擬朝㑹樂章亦倣鐃
歌為嘉禾進黄河清諸詞是鐃歌亦朝㑹燕饗之樂宜
與四廂樂歌三朝雅樂同列觀唐樂亦有清商巴渝諸
樂皆有歌有吹可驗也若横吹則軍中鹵簿本皆通用
然與朝㑹燕饗反無渉漢和帝時有隴頭黄鵠諸詩梁
有企渝瑯琊王鉅鹿公主慕容捉搦諸詞多用北調故
唐時軍中樂承北魏北歌名真人歌皆馬上之聲取其
雄悍其樂章名有曰慕容可汗吐谷渾部落稽鉅鹿公
主白淨王太子企渝類多本六朝而詞不甚傳若宋時
則合黄門軍中而全以詩餘調為之有導引六州十二
時三名凡車駕出入朝饗冊寳及命將出師皆用之元
明則全用曲子亦謂之鐃吹曲然皆𨽻雅部至於風部
則即周之所謂縵樂散樂者漢魏後有相和歌詞吟嘆
曲四絃曲平調清調瑟調楚調大曲清商曲詞江南樂
上雲樂諸樂章而唐名清樂有法曲道曲商調天寳樂
曲新曲如凉州伊州甘州類皆用五七絶句而宋時清
樂則概以詩餘雜體為樂章所稱大晟樂府是己明則
教坊承應如鼓子詞雜劇爨㺯凡宫中所奏皆是特前
代清樂亦多奏殿庭後魏孝文取清商樂為燕饗之用
而隋文亦更造樂器審定律呂名清商署唐時如勤政
花蕚諸游幸李龜年以新聲雜進而宋時賞花釣魚亦
每以新詞被樂皆可見也此則樂章之大凡也至若樂
章配音樂則舜典詳言之如曰詩言志歌永言者則但
作詩而吟詠之以成歌是也曰聲依永則遂以歌而被
之五聲㦯為宫或為商皆得以聲依之而於是曰律和
聲則合十二律以和其聲或合黄鐘之宫㦯合夷則之
商而於是曰八音克諧夫然後以金石絲竹八部樂器
倚而成曲則以樂章配音樂者一在審聲一在定律一
在制器所謂審聲者何也凡有字必有聲如宫聲宫字
吟在喉間便為宫音此字審聲也至通句吟之倘徵羽
字多則宫字之轉須入輕清以從徵羽此為句之審聲
而合觀其詞㦯為宫用㦯為商用倘為商用則又將酌
之重輕清濁之間而使宫不函胡羽不狄殺而歸於商
調則又為曲之審聲此即樂記所謂聲相應故生變變
成方謂之音者盖調雖一定而曲有轉圜所謂以有定
之調押不定之音是也(㝎調之法詳/竟山樂錄)乃宋儒謂協律祗
以首尾定調如關雎關字是無射調字則結尾亦用無
射調聲收之葛覃葛字是黄鐘調字則結尾亦用黄鐘
調聲收之七月流火七字是清聲調字則結尾亦用清
聲調聲收之信然則起調用字收調用聲既已不倫且
起調之字亦多有不得通處如庾信創周樂章為五聲
調曲其宫調曲以氣離清濁割一句起則氣字非宫音
而魏徵虞世南為唐造五郊樂章首章名黄帝宫音其
肅和章首句曰眇眇方輿則眇字亦非宫音全然不合
況唐詩中如甘州羽調伊州商調嘆疆塲宫調之類其
首字皆不如所言盖起調與收調皆當審聲如甘州羽
調則起調之聲當以羽始而結尾亦以羽聲收之但論
首調不論首字庶為得之且協調有不止首字者如樂
苑有思歸樂本商調曲也而次首犯角如意娘本角調
曲也而誤入商調若祗論首字則安有全首誤犯之事
乎且詩之配樂不同有先詞而後聲者如唐李賀作申
胡子􁐲篥歌賀但作詩初不自知入何調使朔客吹之
謂合善平㺯劉禹錫造竹枝詞亦祇作詩按其音中黄
鐘之羽是也有先聲而後詞者如魏杜䕫播鹿鳴騶虞
四詩先有調法遂作於赫巍巍四詩以代之漢鐃歌朱
鷺上陵一十八曲原有樂錄然後魏更以楚之平戰滎
陽等晉更以靈之祥宣受命等是也有調同而歌異者
如吳聲西曲同是清商調詞而吳聲為吳音其歌緩而
清西曲為楚音其歌狄而急是也有歌同而調異者如
宋鼓吹曲同用導引六州十二時三曲名而大饗所合
為黄鐘宫山陵所合為正三調神駕還宫所合為大石
調是也有歌調同而詞曲不同者如横吹梅花落有五
字有雜言而江總為七古散樂清調平調有單章有複
解而李白清平調為七絶是也有曲調詞俱同而樂部
不同者如七月一章時為豳風時為豳雅明君詞一首
時為閒絃昭君時為上舞昭君是也有一句而數歌一
章而數歌者如清廟一唱三嘆則一句而歌四句唐詩
入破三疊則一章而歌三章是也有曲調之中有倚歌
曲調之外有送聲和聲者如孟珠青陽度為倚曲採蓮
每句送舉棹與年少二字歡聞歌每章送以歡聞否三
字襄陽蹋銅鞮和云襄陽夜来樂神功七徳舞和云秦
王破陣樂是也有無詞之樂而不歌有有字之樂而仍
不歌者如宋儒謂笙詩無詞六朝東西廂作樂皆有先
後襍弄而無樂歌宋導引曲給之鹵簿則不歌明鐃角
引聲俱有曲詞然未嘗歌是也其配樂變化不可一例
而要之以文成曲以曲成調以調成樂全在五聲五聲
不備不能協律故自周迄今調有時闕而聲終不闕如
周禮祭祀祗用宫角徵羽四調而無商調然商聲自在
也隋唐以後定二十四調但有宫商角羽四調而無徵
調然徵聲如故也其無商調則以周王木徳惡商金之
尅其無徵調則以徵屬夏火忌陽火之洩而要其聲則
歌曲所及無時不周故司馬君實謂近代無徵音并無
角音而朱子非之謂無徵角調非無徵角音也若謂隋
時無宫聲以其無君明末無角聲以其無民則皆屬附
㑹不稽之談雖見之史書而倍徵其妄天下有五聲闕
一而可以成調者乎且亦何能闕其一也若夫審聲在
定律舊以十二管定五聲之轉五聲配干十二律配支
既有定位復為旋宫國語所謂立均出度者而郊祀廟
祀大饗朝㑹則各以其宜施之如天神用圜鐘地祗用
函鐘類漢時李延年略論律吕為八音之調而張華荀
朂軰多所論列然當時所傳四廂樂歌祗用黄鐘太簇
姑洗蕤賓四律而不及其他至隋唐宋元則用簫管㝎
律去其不能協調者於六十調中減為四十八調又減
為二十四調而二十四調之中又并其髙宫與中管者
而減為七調此即國語七宫之說而今時用之然則今
時之去古樂未嘗逺也自儒者不察妄論律吕必謂古
時宫調與今不同不知五帝殊時不相沿樂唐虞金石
原不可考於今日況定律在聲既得其聲則金石雖變
其聲則一如必拘扵古而妄議今樂之失則唐時分雅
樂俗樂番樂三部初未嘗不貴雅而賤俗及其後番樂
最難習俗樂次之雅樂最易遂以番部伎為坐伎俗部
伎為立伎樂工肄業者坐伎不通然後發為立伎立伎
不精則使習雅樂此豈賤古樂而貴輓近哉誠以雅音
失傳雖有絃鼗行綴肄習其間徒應故事而不必有所
用心故也故定律之法自司馬班固京房以後歴代儒
臣皆有論説而皆不可行如律管長短班馬不同上生
下生諸家各異杜䕫紫玉不能鑄鐘荀朂張華終昧管
籥隋萬寳常善講尺度而律法不著宋范鎮房庶單辨
黍粒而施用全乖至魏漢津竟欲量徽宗中指以定黄
鐘則可笑孰甚昔人云智者造律明者聽律愚者算律
自宋元至今儒者論樂動輒算數全不曉以律作度量
而反欲以度量作律辨秬黍考管籥凖尺寸定絲毫著
書盈尺而皆無一可裨實用故驟繙其書而算數滿篇
毫糸秒忽觸目皆是者其書必不通夫黄鐘與宫聲圜
取皆應雖有定音亦属大槩原未有膠固泥執强立一
聲以為此黄鐘者夫樂以人聲為主假如歌者矢聲既
從喉出契音收韻亦復重緩不可謂非黄鐘之宫而被
之鐘石與一定黄鐘稍有參間則將硬守一定任其參
間乎抑將圜轉取應變調而從其聲乎此甚明之理也
況同截一管長徑厚薄皆己齊一而聲多不齊同治一
鐘銅齊觔兩皆相準一而聲必不一妄云黄鐘之絃其
絲八十一黄鐘之鐘其銅十二觔究之蠶繭慘濕硝炭
强弱勢必不等况繇此而太簇之絃太簇之鐘以遞相
準求其次第圜轉一如其算此必不得之數而欲以此
定律此豎儒之所以見笑於神瞽也盖定律有三一用
金石一用絃索一用簫管杜夔以金石定律京房以絃
索㝎律荀朂以簫管定律而予謂金石必不可定律者
夫樂之有五聲七均十二律也非謂一曲可用一聲一
調可用一律也一曲之中而五聲相逐七均相轉十二
律相周始可成調若用金石則金止一聲石止一聲百
叩不能變亦何以知此為黄鐘此為太簇此為姑洗蕤
賔哉故六朝得周景王無射鐘樂官以無射笛龡之不
相中反中夷則又西廂鐘有古夷則鐘以夷則笛龡之
不中反中南吕是二鐘與笛皆下二調求其故而不得
謂是宋泰始中使張永鑿去銅多故其調嘽下夫鑿去
銅多則其聲當益輕清乃猶下二調則不知未鑿銅時
其調之相去何許而反云去銅而嘽下以文其不合之
故此大謬也故杜䕫鑄鐘在晉巳不能用而宋時李照
楊傑専攻鐘律乃先儒謂李照為景祐造鐘太常歌工
病其太濁歌不成聲私賂冶官暗減其銅齊使聲稍清
然後畧叶歌音而照卒不知楊傑為元豐造鐘欲廢王
朴舊鐘樂工不平一夕私易其鐘去而傑亦不知然則
金石之不足慿如此故胡瑗阮逸改造鐘磬處士徐復
笑曰聖人寓器以聲不先求其聲而更其器其可用乎
乃説者謂以絃定律當勝於金京房造七均琴彷國語
立均出度之説其琴用十三絃第一絃乃全律之黄鐘
也以後十二絃則由黄鐘起至應鐘每律為一絃欲取
其聲則分刌其絃而柱以榰之如瑟然當時即以此為
定律之法且五聲七音皆見於絃從来論律不及七音
故隋時製樂即牛𢎞何妥蘇䕫軰自稱淹博尚驚疑其
説與鄭譯爭辨即鄭譯初間亦不曉七音且考之樂府
鐘石律吕皆無變宫變徵名色故七聲之内三聲乖應
及得龜兹人蘇祇婆弹胡琵琶者其人從突厥皇后來
入中國聽其所奏一均之中間有七聲問之曰西域習
傳調有七種以其七調較之七聲㝠若合符於是以七
音之說而更立七均均立一調遂為七調合之十二律
每律有七遂為八十四調其調至今用之則是諸調之
作皆從絃始可知也特五絃之琴必加二絃始成二變
既不能使七音一氣環轉且絲有强弱時有寒煖氣有
燥濕一絃之張早晚各異正聲變聲隨時取凖即欲取
準亦必藉管笛之吹以定之故京氏七均琴本準黄鐘
而范曄云絃有緩急并有清濁欲定黄鐘非管莫準則
是定黄鐘者仍藉乎管又何如直用管而不用絃之為
愈也盖定律之始在管黄帝使伶倫伐竹斷竹兩節之
間以為黄鐘之宫而虞舜作韶以簫定律謂之簫韶故
八音之器各有變製而管獨不變今之管即古之管也
其小變者曰笛即古之篪也其兼乎竹者曰笙即古之
笙也朱晦菴謂管律以中聲為定但講周尺與羊頭山
黍雖應凖則然不得中聲終不是也大抵聲太髙則噍
殺太低則盎緩以此求中庶㡬得之而蔡元定謂欲求
聲氣之中莫若多截竹筩以擬黄鐘之管更迭以吹則
中聲可得此為直截之法故黄鐘九寸原属後儒臆説
不必即與古先王樂律相合必不得巳而用其法則截
十二管而以黄鐘之管定十二律之中聲旋即以每管
之體中定每管之中聲中聲既得則取十二管通之其
黄鐘管以中聲為宫者即以中聲上一字為大呂之宫
與大呂管之中聲相合則即黄鐘一管中巳具有七管
之宫圜轉相應而其他五管則從此加進不必全用大
抵人聲有限其至髙至下至清至濁無有加於七管之
外者盖樂止七宫宫止七調調止七管如國語伶州鳩
對樂但稱七宫而隋後八十四調止用七調此自然之
數非有所矯揉而後然也至於制器則統以八音虞書
戞擊鳴球篇巳略盡之如云戞擊鳴球搏拊琴瑟以詠
者球為石琴瑟為絲此堂上二部器也下管鼗鼓合止
柷敔笙鏞以間者管為竹鼗鼓為革柷為木敔為土笙
為匏鏞為金此堂下六部器也如是而位置亦見矣漢
後屢為增益八部秩然如方響水盞不越金石箏筑笳
篥仍是絲竹􁊽簧土嘂無非匏土雞婁板拍依然革木
况後人所製反有絶勝前人者雖宫懸與登歌鼓吹諸
器皆有象數位置凡簴案多寡東西次第歴代爭論紛
紜不決然亦但約略大槩不必穿鑿如郊祀廟祀則皆
有古制可考不甚相逺惟雜樂則各自増減如晉後四
廂金石用之大樂而清商三調則雜弄幾行樂器幾種
歌絃㡬部送絃㡬部皆歴歴可記即明代承應攛掇亦
明載笛㡬板㡬戲竹幾韸子幾杖鼓㡬且宫懸幾面鐘
磬幾簴或左或右皆有一定然亦稍作按驗畧為部署
而其事畢矣是何也則以所重不在此也宋樂志云論
樂者不論聲而論器今太常雅樂器具在也試入觀之
其鐘磬塤篪之形羽籥干戚之制何嘗不古而聽者不
知為何聲作者不知為何樂寧不知今世所傳之器之
適用而昧者必謂古為雅而今為俗雅者當尊而俗者
當擯則試思大輅起於椎輪龍艘生於落葉其變使然
也古者以俎豆食後世易之以桮盂古者簟席為安後
世更之以榻桉雖使聖人復生不能舍桮盂榻桉而復
俎豆簟席之舊也且孔子曰放鄭聲亦唯其聲可放故
放之若論其器則鄭器猶周器也亦安有舍周製而别
為溱洧之鐘簴也哉故以今器而奏古聲即為古樂以
古器而奏今聲即為今樂師延播鼗鼓未是那詩泰始
拊泗濵原非大夏茍欲用管則但多取今管而審其聲
之協律呂者即欲用鐘亦苐多鑄今鐘而擇其聲之協
管笛者而由是而推之絲匏土革隨器審音亦隨音相
器而樂庶幾矣所云以樂章配音樂者亦大槩盡此矣
至若樂章有舞曲則舞時所歌也其在舞前與舞後者
謂之階歩其在當舞時者謂之舞歌故漢有武徳舞歌
詞六朝配廟皆有樂舞歌詞北齊有武徳昭烈文徳宣
政文正光大諸舞周有山雲舞皆有詩唐奏武文二舞
有七徳九功上元而宋明二舞有元徳升聞天下大定
表正萬邦車書㑹同諸舞皆有詩然皆倣武樂六成為
之特舞曲則郊廟大饗三朝可并用與樂詞不同其他
雜舞若鐸舞鞸舞皆所執器如籥翟之類而皆有詩如
巾舞以衣拂舞以袖鏇舞以鏇杯槃舞以杯槃戴竿舉
榻舞以戴竿舉榻今樂府有鞸舞歌詞巾舞歌詞杯槃
舞歌詞及蓮花鏇舞歌戴竿舞歌諸詩皆可驗也但其
所舞亦皆有定數雖庭陳百戲然亦非漫列者今天下
大定功成樂作考訂鐘律正在此時苐太常舊部未經
諳習凡一切篇什增損簴植沿革宜因宜改不敢妄論
祗就明問所及樂章之配音樂者而竊議如右謹議
　　三老五更議　　　　　　　　　張廷玉
(臣/)伏思三老五更之名始見於禮經盖古養老尊賢之
禮也考養老之禮如王制内則所云則虞夏殷周皆然
又云五帝憲三王有乞言則伏羲神農黄帝以來巳然
是其典為最古至所云食三老五更於太學天子袒而
割牲執醬而饋執爵而酳冕而總干是其禮為最隆我
皇上至道在躬式稽前典以三老五更之禮下詢甚盛
心也顧禮待人行事因時起(臣/)妄叅臆議以為未可舉
行者約有數端盖
皇上至德淵懷聖不自聖何難屈禮臣下但
天子有所施必令臣下有可受如所云袒而割牲者其
始親袒衣割牲以為俎食也執醬而饋者其繼執醬以
饋熟也執爵而酳冕而總干者既食畢又親執酒以酳
口且又端冕舞位而以樂舞侑食也禮如是不已重乎
古有斯禮而今未行似非
皇上殷殷復古之意如特行此禮度臣下誰敢受者此
其難行一也漢宋均曰三老乃老人知天地人之事五
更乃老人知五行更代之事者各以一人為之所謂知
天地人之事者盖上通天文下徹地理中察人倫三者
明一亦已難矣況兼之乎所謂知五行更代之事者如
伏羲以木徳王故風姓代之者火也炎帝以火徳王故
曰炎帝以火紀官代之者土也黄帝以土徳王故曰黄
帝之類此非洞逹天人之際孰能知其所以然者惟其
有如是之徳是以天子隆以賓師之禮三公九卿皆在
執事之列今此禮果行必求其人以當之竊思致事諸
臣及現在居職者誰克任之恐
皇上即下明詔而其人必悚惕慙惶而不敢應此事之
難行二也考漢以李躬為三老桓榮為五更魏以王祥
為三老鄭小同為五更周武帝以于謹為三老其時五
更無人苐未審諸公如前所述之三老五更果克副其
名而無愧乎圜橋觀聽漢明帝時極盛然先儒胡寅譏
桓榮僅能授經章句不知仲尼修身治天下之微㫖故
所以輔翼其君者徳業不過如是觀先儒之論是桓榮
猶不免譏評下此者何足以當鉅典三也三老五更之
名雖見於樂記祭義文王世子諸篇不言何代如以為
虞夏殷周皆然則二帝三王大經大法載於尚書二典
三謨不見有老更之名如以為惟周有之則保息養老
見於司徒獻鳩以養國老見於羅氏以財養死政之老
見於司門三百六十如是之詳且悉何亦不載有老更
之名(臣/)愚以為養老之禮古時典制可稽至所謂三老
五更者疑屬漢儒附㑹此其事未可盡信四也是以唐
宋至今己千餘歳此禮未曾舉行即本朝
世祖
聖祖
世宗皇帝重道尊
師明經造士事事度越前古而扵老更之禮亦未之及
盖以典至古而禮尤隆名實難副倘有幾微未稱不愜
觀聽則必滋論議之端豈不䙝
至尊而羞大典乎此事似應停止舉行不必
勅下廷議(臣/)謹陳管見伏惟
聖鑒
　
　
　
　
　
　
　
　
　
　
　
　
皇清文頴巻二十七
欽定四庫全書
皇清文頴巻二十八
　疏
　　進呈大學衍義疏　　　　　　　熊賜履
經筵日講官起居注翰林院掌院學士兼禮部侍郎教
習庶吉士(臣/)熊賜履謹
奏為進呈大學衍義以𢎞
聖學以光
聖治事盖致治惟在力行而修身必先窮理我
皇上遜志典學單心基命與商宗周成後先一揆(臣/)濫
竽禁籞備員勸講猥獻芹藿之忱少效涓埃之補竊惟
大學衍義全體大用之書也宋儒真徳秀書成表進辭
曰使吾君之心炳如白日於天下之理洞若秋毫雖共
兠雜進於堯朝豈魑魅能逃於禹鼎又曰為人君者不
可以不知大學人君而不知大學無以清出治之原為
人臣者不可以不知大學人臣而不知大學無以盡正
君之法至哉斯言聖人弗易矣明太祖允其臣宋濂請
命大書於廡壁朝夕觀覧嗣是列辟俱寘之講筵奉為
筮鑑誠以是書洪纖包舉法戒具備千聖授受之真百
王化理之要蔑有能外焉者矣兹(臣/)等仰遵
前㫖翻譯繕寫恭呈
乙覽伏乞
皇上邃宫之中清燕之暇
注意存省
留神翫閱務期洞厥微奥措諸施為則内聖外王之道
修己治人之術寧俟他求焉仍請
敕下(臣/)衙門䖍付剞劂廣行頒布俾八旗子弟誦習講
求眀體逹務備
國家異日之用則正學表彰人才熾盛
君徳日進於髙明而
盛治丕臻於光大矣(臣/)等不勝拳拳之至
　　歲終彚進講義疏　　　　　　　陳廷敬
康熙十六年十二月十五日經筵日講官起居注翰林
院掌院學士兼禮部侍郎教習庶吉士(臣/)陳廷敬題竊
惟積日月而成嵗不巳維天合經史以為功其勤者聖
盖典學行政道本相資溫故知新事須交盡我
皇上亶聰亶明之資實由天授好學好問之篤度越前
王出臨正朝則躬理萬㡬深居大内則潛心羣典隆寒
盛暑不廢丹鉛綴衣虎賁皆通章句逮扵講幄尤切
皇情每當敷奏先從
天語發揮凡有咨詢逈出諸臣意表兼之虛懷若谷溫
語如春講畢有再拜之儀特䝉
賜免頻年有便繁之錫更荷
重頒此皆亘古所未聞而今兹所始覩者也(臣/)等叨預
顧問之榮班愧乏涓埃之微助嵗華欲滿舊例宜循其
四書講義己扵康熙十四年閏五月遵
㫖先期彚進今將講過通鑑講義繕寫裝潢題明進呈
伏願
聖心折𠂻扵誦讀之餘發揮於施行之際文武之道備
在一人堯舜之治永傳萬代矣(臣/)等不任諄切之至
　　進呈刋完日講四書解義疏　　　陳廷敬
康熙十六年十二月十八日經筵日講官起居注翰林
院掌院學士兼禮部侍郎教習庶吉士(臣/)陳廷敬題(臣/)
等於康熙十六年三月十三日恭侍
𢎞徳殿進講䝉
皇上面諭四書巳經講完講章應行刋刻欽此(臣/)等叨
塵法從日侍
經幃伏覩
皇上聖躬親講典學彌殷
天語下詢訪道愈篤凡在六經諸史靡不極意研精至
於四子之書實備百王之道比年以来次第進講歴寒
暑而罔間積日月以成編固已體驗於
宸表抑且發揮於政治除按日進覽年終彚呈盡在
御前時厪
睿照迺者思垂永久
親降綸音爰令校刋宣布中外竊惟
皇上聖學崇深真足超軼往古(臣/)等經術淺陋曷克仰
助涓埃顧鄒魯之大義微言炳如星日而師儒之參稽
互訂著在簡編嘗慕宋臣以半部佐君先明敬信莭愛
願學朱子以四字入告亦曰誠意正心即致斯世於治
平不外明徳新民之理而使吾
君為堯舜敢忘責難陳善之思仰惟
宵旰之勤勞不輟
宫闈之誦讀永光典訓示則臣民(臣/)等謬效編摩復加
刪潤校鋟成帙装潢進呈惟我
皇上常垂乙夜之觀存諸几席允懷千聖之道如晤羮
墻将見煥四海文命之敷𢎞萬世光華之治(臣/)等不勝
區區之意謹具題恭進以聞
　　翰詹謝
恩疏　　　　　　　　　　　　　　韓　菼
題為
聖世文治光昌教思廣育儒林寵溢恭謝
天恩事竊惟聖人以作君而作師合道統為治統要在
文思光被教澤深長故九徳采於虞廷三物興扵周禮
乃自詞曹之設本以儲養羣材端尹之司亦嘗遴簡妙
選而寵榮徒寄訓誡罕聞要未有揭聖學之精微煥斯
文之宗主天言包括如八卦之盪摩寳墨光華倍五雲
之絢爛曠乎萬古慶始
聖朝恭惟我
皇上
徳縱自天學稽扵古心勤宥密靡不廣運旁通極建中
和咸克兼總羙備盖性天之奥即布為萬殊故翰墨之
工皆歸於一貫江山輝映已徧留碧落之題卿尹翹瞻
常拜舞紫薇之字而詞臣清切
宣賜尤多咸拱作堂顔珍為巻軸頃復
眷念蘭臺秘省人才端在濯磨芝苑仙班大冶須加陶
鑄
特召大學士(臣/)玉書(臣/)賜履暨吏部尚書(臣/)廷敬至
乾清門出
御書道德仁藝四大字
賜翰林院德業仁義四大字
賜詹事府更
虛懷下詢商酌當否(臣/)玉書等咸各贊歎謂渾涵足蔽
夫萬言精切適宜扵兩署既自然而不可易亦極至而
無以加乃
命頒賜(臣/)等衙門(臣/)等䖍捧自
天仰答無地竊思道與藝合而徳備業隨義盡而仁全
我
皇上集往聖之大成以曲成萬物挺
一人之先覺以𢎞覺羣迷尋又
恩賜題辭闡揚厥㫖字字抉可聞不聞之秘言言示此
心此理之同緬昔朱熹之作箴不逢聖主豈期
帝歌之結契録此嘉言(臣/)等雖列宫墻僅習章句未能
知味徒為飲食之人昭若發䝉頓開日月之照從此西
園東壁矢朝夕於曩編秋實春華交悚惶於岐路至若
龍騫鳯舞如覩神禹絳霄之碑
墨妙筆精逺過太平玉堂之額莫能名象總属化工謹
當金碧雕鎪雙懸公廨更復貞珉摹勒永寳萬年(臣/)等
不勝踴躍歡忭之至為此合詞具奏恭謝以聞
　　禮部謝
賜訓敕士子文題明頒發疏　　　　　韓　菼
題為恭承
寳訓戒飭黌宫祗領歡騰遵
㫖頒發事先該(臣/)部等衙門㑹覆准直撫李光地疏恭
請
御製教條發直省學宫奉
㫖依議(臣/)部尋請
皇上萬幾餘暇煥發天章更求
御書(臣/)部恭行國子監及直省一體勒石各學奉
㫖候㫖頒發各欽遵在案今月十九日吏部尚書(臣/)陳
廷敬左副都御史(臣/)勵杜訥編修(臣/)查昇恭捧
皇上親書
御製訓飭士子文一道交(臣/)經管衙門者竊惟學校乃
明人倫之地士習為正風俗之關恭遇我
皇上秉聖人在位之權為萬世斯文之主加養而加教
作君以作師乆覃恩於正人心尤倡化於端學術凡兹
撫(臣/)所請早在
睿照之中恩許
天言惠兹多士
玉音初下率土巳切翹瞻
寳翰今頒羣蒙頓開聾瞶字字若春溫而秋肅言言挾
雷動而雨施大書特書逺追虞夏典謨之訓心正筆正
嫓美黄炎雲穗之章煥日月之光華增宫墻之羙富不
特一時寓恥且格之妙用抑亦千秋立賢不肖之大防
(臣/)等伏讀不禁歡欣鼓舞之至謹遵頒發
前㫖恭行國子監摹勒上石辟雍之鐘鼓從兹一新圜
橋之聽觀日将萬計俟搨善本上呈
御覽行(臣/)衙門轉頒各直省督撫照式酌量一體勒石
學宫可也為此題知
　　翰林院落成謝
恩疏　　　　　　　　　　　　　　張廷玉
為恭謝
天恩事乾隆九年十月南書房承
㫖重葺翰林院落成車駕臨幸錫宴送大學士掌院事
鄂爾泰張廷玉進署以張說東壁圖書府五律為韻賦
東字音字二首勅諸臣各分一字賦詩又
賜(臣/)鄂爾泰(臣/)張廷玉
御書二額懸於院署閱日又奉
㫖朕幸翰林院既與大學士等用張説五律字分韻賦
詩顧人數為字所限編檢庶常吉士皆不獲與因復為
栢梁體朕倡首句俾人賦一句用聯上下之情欽此伏
惟
殊榮賁於册府
睿藻輝煌
愷澤沛扵詞林
恩華稠叠曠千秋而紀盛偕庶尹以騰歡欽惟
皇上
濬哲性成
欽明光被
接羲軒堯舜之統
德乃日新
掞星雲河嶽之文
聖由天縱璿璣斡運際甲子之重開寳籙迎祥繼雍熈
之累洽丕煥右文之典用彰稽古之榮繄是詞垣素稱
清秩本崇政集賢之重地沿邇英麗正之遺規樸斵宜
勤棟隆惟吉爰頒
㢲命俾予鼎新藻井芝栭欝虹梁之特起璇題寳畫揭
鳯榜以髙懸亭號瀛洲真成方嶠地連華盖名稱玉堂
屬廣厦之初成展鈎陳而夙駕
帝車紆軫光臨奎壁之垣日晷騰輝彩徹台階之次鵷
行雲擁屹
黼座以中開豹尾星陳啓瓊筵而肆設雲璈錦瑟聆廣
樂於鈞天翠釡金罍酌衢尊扵丹地
摛章寵示韻分燕國之篇染翰聯吟製仿西京之體金
聲玉振集條理之大成乾端坤倪冠苞符而首出鐫諸
琬琰掩八伯之咸歌逖考縹緗陋三侯之成咏斯文極
盛振古希聞(臣/)等幸遘
昌期叨塵秘省仰
王言之鄭重勉効論思誦
睿製以驚惶多慚寅亮戴
巍巍之至徳莫申天保報上之忱思藹藹之吉人共志
巻阿來游之盛寵深逾分感極難名凡兹與讌諸臣共
喜普沾
異數在昔纈袍蓮炬尚焜燿於曩編與夫玉署金鑾苐
鋪張於往載豈如
今日覃被
恩施尋巢猶記鳯池同荷需雲之渥釋屩甫来芸館均
瞻復旦之華拜稽竊附於歌虞醉飽還逾於宴鎬波添
瀛海
恩重鼇山惟當共贊夫休明冀以稍酬於
髙厚所有感激微忱理合公同具疏恭
謝伏乞
聖鑒施行
　劄子
御製論詩發示覆奏劄子　　　　　　李光地
(臣/)李光地謹
奏本月十六日傳示
御製理學論一篇湯泉應候詩一首(臣/)反覆奉誦切惟
易曰窮理盡性以至於命盖事物之理即吾心之性也
吾之性即天地之命也然欲盡性至命者必自窮理始
此大學之教所以先於格物也世儒言理者傷扵繁碎
故㦯拘牽文義摭拾名物而不知㑹通於性命之真言
性命者渉於空虚故㦯直指人心好言超悟而不知實
驗於事理之著是皆不能合内外之道而得聖人之指
也我
皇上推極理之本原至於天命率性而以格物致知窮
其至理之當者為盡性逹天之路盖合大學中庸首章
之義而一以貫之不但朱子宗指不為俗儒曲學所亂
(臣/)愚謂聖人復起不易斯言矣嘗觀朱子平生著書最
重者大學大學之說最要者窮理百餘年來陳獻章王
守仁軰破除窮理之論而易以認天理致良知之說故
士無實學而世無實用闢之者又但滯於名物粗淺文
義支離之間亦安能有以正之哉
皇上此論宜刋示萬世以廓清洙泗洛閩之統緒現在
刻朱子全書大學己將告竣(臣/)謹請以
聖諭一章特系大學之後其於道術人心誠非小補湯
泉詩情意懇惻音節髙妙盖
聖心無日不與天地民物同流故觸景怡情莫非真機
之所濬發非學士詞人敢望其規製也(臣/)愚素不能詩
然生逢唐虞成周之世飽聆賡歌雅頌之音勉索枯腸
奉揚
聖作鐘鏞之下雜以鼃黽其為顔厚何如惟冀
皇上恕其老朽荒拙不勝幸甚
　　請刋通鑑
聖論劄子　　　　　　　　　　　　勵廷儀
奏為
御覽通鑑既䝉
頒刻謹呈
聖論並請發刋垂訓萬世事欽惟我
皇上道貫千聖學統三才躬先覺以牖民觀人文而成
化萬幾宵旰之暇猶復好古敏求於經史性理諸書無
不乙夜披陳丹黃手勘尤以通鑑綱目法戒攸關凡
御筆㸃定之處義例著明條分縷晰其間流傳謬誤㦯
字簡錯落一經校正炳若日星真
内府之秘編史家之寳籍業䝉
頒付撫(臣/)宋犖照式刋刻仰見我
皇上大公垂教之聖懷至深逺也抑(臣/)更有請者(臣/)父
勵杜訥於康熈二十四五年間恭侍
皇上御㸃綱鑑大全及通鑑綱目全編敬聆
聖論記注成書舉古今治亂之源人事得失之故忠孝
節義之隠禮樂制作之微一一闡發精深品評確當為
儒先所未及並謨典以不刋雖經奏准
頒發史館而臣庶士民無由得見(臣/)伏思詩書六藝折
衷端在於聖人彞訓萬年敷言必本乎
皇極惟
聖謨之昭布斯大義之宏宣今
御筆㸃定校正綱目全編既付棗梨請並将
聖論刋列其上俾覽者觸目警心震聾發瞶上識
聖天子建中立極之本下識人心天理是非善惡之公
不惟一世之訓行相率於無偏無黨即萬世子孫黎庶
亦咸知大中至正之則於以植綱常而厚風俗
皇上之教澤與天地無疆矣
　　回奏樂律劄子　　　　　　　　張　照
伏䝉
天語垂問古樂今樂雅樂俗樂之變律度量衡之曷由
同樂音樂字之本末同異編鐘倍律及有設而不作之
故(臣/)章句鯫生不學操縵其於律呂目剽耳食而非有
真得於心承
問茫昧震懼失圖切惟古樂自周而廢仲尼以前魯猶
守之季札觀樂載在左氏迨師摯適齊在魯者亦遂淪
墜論語所記記樂亡也魏文侯與子夏問答語在樂記
時去師摯適齊未逺列國猶有吉光片玉至於七國入
秦而澌滅盡矣雖然觀子夏言樂與音相近而不同則
知樂之與音猶識之與性性不離識不渉識識不同性
不異性樂不離音不渉音音不同樂不異樂識在則性
固無所虧音在則樂亦無所闕性雖無虧而必俟空有
雙融始能見樂雖無闕而必俟欲淨理純始可作縦使
搏拊考擊之法笙鏞鐘鼓之制於今冺焉而宮商角徵
羽出於天然非人力之所得與則豈世代今古之所可
殊古樂安得而亡况黃鐘之管曽經
聖祖仁皇帝考定而樂器制度散見於經史者猶可沿
流以溯源哉惟在人存政舉而已樂經曰以樂徳教國
子中和祗庸孝友以樂語教國子興道諷誦言語以樂
舞教國子舞雲門大巻大咸大㲈大夏大濩大武(臣/)聞
之師曰體中逹和所謂至徳也敬業有常所謂敏徳也
仁孝友悌所謂孝徳也此與師氏之教同養士之本也
興者於物興懷道者自述其意所謂詩言志也倍文曰
諷以聲節之曰誦所謂歌永言也發端曰言答述曰語
所謂君子於是語於是道古也雲門以下黄帝至周歴
代之樂也盖樂徳則以理義養其心樂語則以聲音養
其耳樂舞則以舞蹈養其血脈古人所謂以樂教者如
此所以聲音之道與政通也後世不知樂為教之事故
其職領於有司而己學士大夫鮮有知者其精微之㫖
不傳而徒索之鏗鏘莭奏巳不足以和神人況太常工
人記其髣髴用之郊廟者存什一扵千百耳其施之民
間日用莫非子夏所謂及優侏儒猱雜子女則其所化
之民所成之俗當何如耶此固有教養億兆之責者所
為蒿目乎斯世也然則三代以下非古樂之不可復特
無復之之人耳得其臣如萬寳常如蔡季通者又不用
於彼時若我朝
列聖相承功成治定恭遇
聖祖仁皇帝心契天地之秘手握聲氣之元考定黄鐘
正歴古之訛謬則又有
君而無臣迄於今普天之下雅頌之聲未作而淫樂鄭
聲亦未放此我
皇上所為撫世而興歎也溯自列國時古樂既廢俗樂
繁興桑間濮上之音流入宫掖左氏所稱撞鐘舞女吳
越春秋所載越夫人教舞史記所載優㫋優施之屬自
朝廷以至閭巷以娱心志以恱耳目莫不用是惟郊廟
所用則略存古樂之鏗鏘百姓不得而知則謂之曰古
樂亡也亦宜非樂亡也樂教亡也使鏗鏘之節同於古
而即可謂之古樂則孔子不當云樂云樂云鐘鼓云乎
哉矣使器必蕢桴土鼓歌必鹿鳴四牡而後可謂之古
樂則孟子又不當曰今之樂猶古之樂矣孔孟之言必
同而無異則古樂在今匪存而匪亡斷可識矣迨漢髙
祖入秦有制氏者世隸太常記其度數叔孫通因之制
為漢樂髙祖好楚聲唐山夫人為安世樂實楚聲用之
房中安世樂秦名夀人或曰即關雎之度數至文帝時
以奉髙祖祠廟而楚聲又混入古樂矣漢武帝以謳者
李延年為協律都尉造新聲制樂章述己功徳陳之宗
廟為太一天馬等歌汲黯諫丞相公孫氏斥黯誹謗先
儒以古樂之亡斷自漢武焉嗣後俗樂音節盡入古樂
如油入麵越世愈久愈不可考歴代雖欲脩眀無徵不
信人自為説莫能斷其是非史氏但以用之宗廟朝廷
者曰古樂雅樂其雖在朝廷而本出於里巷者謂之今
樂俗樂依古有雅樂部俗樂部前明以來亦有太常部
教坊部其源流沿革文雖煩賾而亦具有條貫濂溪周
子有言樂聲淡而不傷和而不淫入於耳感於心莫不
淡且和焉淡則欲心平和則躁心釋此數語者狀古樂
之音最為明盡夫目之司視也口之司味也凡悅目悅
口之物未有不敗道而傷生何獨於耳而有殊故凡樂
聲激烈慷慨流蕩靡曼則耳必悅之若淡且和何悦之
有古之作樂於以養徳後之作樂於以悦耳所以三代
而下朝廷之上奮然欲正樂復古者屢矣而卒不能者
盖以反乎周子之言而未嘗於此加之意歟至於度也
量也權衡也皆本於律尚矣黄鐘為聲氣之元象數之
本度量權衡皆於是受法度量權衡正而人生日用萬
事筦焉
皇上深惟事本而期四海之同誠立政之要也按漢書
律者分寸尺丈引也本起黄鐘之長以子穀秬黍中者
一黍之起積一千二百黍之廣度之九十分黄鐘之長
一為一分十分為寸各自其十以陞扵引而五度審矣
量者龠合升斗斛也本起黄鐘之龠用度數審其容以
子穀秬黍中者千有二百實其龠以井水凖其槩合龠
為合十合為升各自其十以陞於斛而五量嘉矣權衡
者權重也衡平也銖兩斤鈞石也本起黄鐘之重一龠
容千二百黍重十二銖兩之為兩二十四銖為兩十六
兩為斤三十斤為鈞四鈞為石歴代諸儒考古制者胥
以此為鼻祖焉夫黄鐘元聲自在天壤而造律之尺難
得其真蔡元定律吕新書所載有周尺漢劉歆銅斛尺
蔡邕銅龠尺建武銅尺魏杜䕫尺晉田父玉尺姑平古
銅尺汲冡玉律尺劉曜土圭尺劉宋錢樂之渾儀尺後
魏元延眀尺後周玉尺梁景表尺隋開皇水尺五代王
朴律凖尺宋和峴尺李照尺胡瑗阮逸尺鄧保信尺大
晟樂尺共二十種其同異則宋史詳之至於量周制則
見考工記㮚氏為量章漢制則見漢書律志至梁陳則
以古升五升為一斗後周獲晉古玉升仿其制頒天下
徑七寸一分深二寸八分重七斤八兩以彼時官斗較
之多三合四勺隋開皇以古三升為一升大業後復古
升嗣後史無其文至於權衡漢志雖詳而不知其器之
何似石勒十八年造建徳殿得圎石有名曰律權石重
四鈞同律度量衡云又後魏景明中并州人王顯逹獻
石銅權一枚具有銘二七十九字識者云皆王莽所造
也梁陳以前猶依漢古稱齊以晉宋時一斤八兩為一
斤開皇時以三斤為一斤大業中復古稱貞觀時鑄銅
斛與古玉尺玉斗同符玉尺玉斗藏扵大樂署武后時
亡之宋淳化間詔以秬黍依古法較定權衡史稱其制
為精備頒之天下奸弊無所措元明兩朝無聞焉我
聖祖仁皇帝心通天矩學貫神樞既以斗尺稱法馬式
頒之天下又凡省府州縣皆有鐵斛收糧放餉一凖諸
平違則有刑又恐法乆易湮且古法累黍定度度立而
量與權衡凖焉度既不齊黍數即不合
躬親累黍佈算而得今尺八寸一分恰合千二百黍之
分符乎天數之九九於以定黄鐘之律尺既定矣又恐
不寓諸器則法不可眀乃於
御定數理精蘊書内載其法以金銀製為寸方著其輕
重而度與權衡之凖瞭如指掌雍正九年列之為表載
入
大清㑹典頒行天下誠百世以俟聖人而不惑也我
皇上以度量權衡天下猶有未同勤惓垂問仰見平均
四海之至意(臣/)以為在今日非法度之不立在奉行之
未能請
命有司按表成造尺秤法馬斗斛頒行天下再為申眀
違式之禁務使畫一并令直省將㑹典内權量表刋刻
頒布使人人共曉或亦同之之一法也夫五方風氣不
齊民俗所便各異然在官者有一定之程則能以我之
至齊者齊彼之不齊而不齊者亦齊其所不齊亦無害
(臣/)昔聞於
聖祖仁皇帝者如此今䝉
聖諭虞舜廵狩同律度量衡唯其時亦有不同者是以
同之若其皆同何同之有然而在我者安可不同至哉
聖言信乎
先聖
後聖其揆一也(臣/)又謂立法固當深講而用法自在得
人度量權衡雖同而官司用之入則重而出則輕以為
家肥其鄙陋更甚者轉以此為國利譬如平糶以穀貴
故平其價也往者有司轉就民間貴價之數略減五分
以賣官米則加以銀色法馬使費之數必轉貴於現在
之貴價矣於是米價以平糶而愈貴鄙陋之見曰此乃
國之利也否則曰如此乃可告無罪也豈不與平糶之
意適相反耶行之在上如此百姓至愚必以為度量權
衡
國家本無定凖浸假而民間各自為制浸假而官司轉
從民制以為便此歴代度量權衡所以不同之本也夫
期民間之恪守先從官司之恪守始(臣/)愚見如此伏候
聖訓至十二律五聲工尺樂字同異(臣/)謹㑹同和碩莊
親王校定聲律謹按孟子曰不以六律不能正五音是
知六律六呂所以為五聲之筦凡物之聲有低有髙低
可至於希微髙可至於霆震皆聲也而不可以為樂故
以六律六呂筦之去其兩端而用其中則其聲成文樂
記所謂聲成文謂之音也音有清濁愈濁則亦愈低愈
清則亦愈高劃髙低為五分謂之宮商角徵羽然而天
數五地數五五音之間必各有半聲自然之理也爾雅
云宫謂之重商謂之敏角謂之經徵謂之迭羽謂之栁
即半聲也即有律之必有呂也又此五音必有餘分閏
位而餘分閏位必在陰陽互易之地故必又有二變亦
自然之理也合五音二變謂之七音則國語所謂以七
同其數也然國語所謂七同者謂自子至午七律皆陽
律也而自午至子亦有七律是故倍五為十加二變為
十二則六律六呂備二變又各有陰陽則二七為十四
十四位成則陽律七陰律七可以比音而樂之矣樂記
所謂比音而樂之謂之樂也夫黄鐘宫也而大吕即為
清宮太簇商也而夾鐘即為清商姑洗角也而仲呂即
為清角至於蕤賓一陰生矣而時方五月陰盡午中而
即生於午故蕤賓為變徵而林鐘即為清變徵夷則徵
也而南呂即為清徵無射羽也而應鐘即為清羽十月
陽氣盡矣而陽無可絶之理故應鐘至黄鐘之交又有
半黄鐘半大呂之位為變宫清變宫然後聲音旋轉不
窮與造化同符焉皆非人之所能為也自然之理也自
黄鐘以至半黄鐘名之曰律自大呂以至半大呂名之
曰呂其自宮與清宮以至變宮清變宮者則皆音之名
也律以筦音音以協律然論其名則異舉其實則同也
樂工記數不便扵用則以其聲相似之字而又筆畫少
易於標識者易之為十四字其曰工者即宫黄鐘也其
曰仜者即清宫大呂也其曰凡者即商太簇也其曰仇
者即清商夾鐘也其曰合者即角姑洗也其曰六者即
清角仲呂也其曰四者即變徵蕤賓也其曰五者即清
變徵林鐘也其曰乙者即徵夷則也其曰亿者即清徵
南呂也其曰上者即羽無射也其曰仩者即清羽應鐘
也其曰尺者即變宫半黄鐘也其曰伬者即清變宫半
大呂也查􁔴字仜字亿字仩字伬字五者本無其字則
知其止以記數而即黄鐘等律即宫商等音非實有是
字别有義例又可知也然而其來舊矣楚辭大招曰四
上競氣極聲變只則周末已有之也上聲歌注曰或用
一調或用無調一者乙字無者五字則梁時又有可証
也但其位分雖有十四而陽七隂七陽自為陽陰自為
陰不相叅離則雖十四而仍止七也又七音必旋相為
宮調乃可轉而又必除去二音調乃可成則七音仍止
五音也然則雖加二變為七而仍止於五雖倍五為十
而陽為陽陰為陰亦仍止於五也其編鐘一架上八下
八上為陽律下為陰律向來考擊之莭若南郊廟祀及
臨朝大典皆用黄鐘為宫若北郊月壇則用大吕為宫
用黄鐘為宫則止撃上鐘不撃下鐘若用大吕為宫則
止撃下鐘不撃上鐘臨期以下鐘易置上位而撃之非
下八鐘不撃也掌儀司向無應撃下鐘之典是以不知
下鐘亦有時而撃若太常寺樂工則知之矣然而其所
以然之故則各不能知也若上八鐘内又有三鐘不撃
者則以八鐘原止七音黄鐘為宫即當以倍夷則起調
為上字調倍無射蕤賓夷則三鐘不入調無可考撃是
以不撃將來元旦節若以太簇為宫則三鐘皆當考撃
而黄鐘夷則無射三鐘又當不撃矣是上三鐘亦有不
撃者因歴來俱以黄鐘為宫故為考擊之所不及而非
設而不作也儒生不知音律謂黄鐘為聲氣之元萬物
之母郊廟朝廷必須用黄鐘為宫否則有碍不知黄鐘
為宫其第一聲便是下羽除徵不入調外商角羽聲必
胥迭用若聲聲皆是黃鐘則晏子所謂琴瑟専一誰能
聽之况大武之樂即是無射為宫載在國語無射乃陽
律之窮而武王用之則十二月各以其律為宫無所不
可亦明矣况明代及我
聖祖仁皇帝未經考訂黄鐘以前並稱以黄鐘為宫及
考定之後始知一向誤以太簇為宫而明代盛衰不一
我
朝隆盛如斯則迂儒之論不足信又甚明但自黃鐘以
上音必漸髙自黄鐘以下音必漸低其八音諧和與否
非歴試不能明曉容(臣/)等詳悉查考辦理再行請
㫖謹先將源委具陳伏候
聖訓
　　回奏丹陛樂導引樂用鼓起音劄子
　　　　　　　　　　　　　　　　張　照
本月初十日(臣/)等奉
上諭今按中和樂及壇廟所用之樂皆柷起而敔止鼓
以節之惟丹陛樂與夫導引之樂則用鼓起音此始自
何時意書云下管鼗鼓謂堂下之樂也丹陛導引皆堂
下樂故樂工等誤用鼓起耶即今俗樂亦皆用鼓起可
細查其顛末也欽此(臣/)等謹按㑹典中和韶樂樂器圖
有柷敔丹陛樂器圗無柷敔樂必有作止之節柷作之
敔止之今丹陛樂無柷敔故以鼓為作止也丹陛樂所
以無柷敔者明代無之今因之也明代所以無者古者
堂上堂下皆柷敔至隋時以四廂樂柷敔同時並奏轉
至喧雜遂廢不用唐季并廢堂上柷敔宋仁宗因王珪
言下禮官議始置堂上柷敔而堂下仍無之四廂樂猶
今丹陛樂所謂堂下之樂也故丹陛樂無柷敔相沿至
今至夫不用柷敔即以鼓起衆音者鼓為衆音之帥其
來舊矣周禮太師大祭祀帥鼓登歌令奏擊拊注云擊
拊瞽乃歌也拊形如鼓以韋為之着之以糠又云下管
播樂器令奏鼓􁇭注云鼓􁇭管乃作也􁇭小鼓也漢風
俗通曰鼓者郭也春分之音也萬物郭皮甲而出故謂
之鼓又漢白虎通曰鼓震音也萬物滿盈震動而生其
本在萬物之始耶故謂之鼓是知鼓為衆音之帥也樂
記曰鼓無當於五聲五聲弗得弗和以比學之於五官
師之於五服然則以之為作止以之為節奏宜矣國語
曰革木一聲漢宋諸儒皆謂金石絲竹匏土悉具五音
若革與木則惟一聲而已故八音之序以革木為最下
然而髙以下基洪由纖起質為文本一為萬之母革之
器為鼓為五音之節奏木之器為柷敔為五音之作止
無柷敔則鼓可代亦自然之序也若拊鼓即是古樂中
之拍板以為樂句拍板木音也堂下之樂及今俗樂以
拍板代古樂鼓之用猶夫以鼓代古樂柷敔之用皆原
於革木一聲之理也
　
　
　
　
　
　
　
　
　
　
　
　
　
　
　
皇清文頴巻二十八
欽定四庫全書
皇清文頴巻二十九
　碑
　　睢州節烈祠碑　　　　　　　　汪　琬
睢州節烈祠在城西隅距州治可一里故建以祠
誥贈恭人趙氏恭人蓋
誥封中憲大夫陜西按察司副使湯公諱祖契之配前
江西分守嶺北道布政使司右參政今翰林院侍講斌
之母也琬謹按前明崇禎中流賊李自成㓂開封歸德
間所向殘破駸駸及睢恭人聞之謂其家人曰州為兵
衝未易保也脫變起則吾夫上有老母不可死吾子又
宗祧所係不可死吾直以一身行吾志耳徐語中憲公
命斌讀書於北郭外斌依依不忍去輙叱遣之已而睢
城果䧟又急語中憲公俾負其姑許夫人以逃而身自
坐堂皇召家人謂之曰吾家世名門萬不可受辱闔户
經於梁家人驚解之復投於井又出之恭人怒誓曰賊
至不死非節也死不以時非義也賊尋入環刃相向恭
人厲聲大罵不絶口遂遇害崇禎十五年三月某日也
年三十有七斌方踰城號哭以蹟恭人而恭人則已拒
賊死矣知之者無不太息泣下越七年為
皇清順治五年河南提學僉事李公震成始檄知州房
君星曄建祠故居之東每嵗率官屬往祀又十二年廵
按御史李公粹然始具其事上於
朝奉
㫖旌恭人之門如故事州人老穉聞有是
命咸讙呼奔走拜迎祠下且酌奠以告於是知州戴君
斌顧瞻徘徊歎其地之湫隘弗稱非所以侈
上恩厲末俗也乃率州之大夫士與湯之宗老及其子
姓議改築而遷焉卽今祠是也鳩衆庀材自門而坊逹
於前堂後阿其旁㫝牲有所庖湢有房徹藏祭器有庫
俱次第訖工顔其南榮曰節烈棟宇靚深丹堊増麗畚
埽清潔奉享以時用以揭䖍妥靈昭示逺邇俾無遺
國家烏頭綽楔褒揚大節之意甚盛典也顧麗牲之碑
既伐旣具乆猶無辭以刻㑹斌與琬偕奉薦舉之詔來
集京師斌遂以屬琬琬自分文學駑下固讓不獲命始
靦顔執筆為之辭竊惟春秋歴十有二公孔子書内女
之賢而以烈著者宋伯姬一人而已今歸德故宋大火
之墟而睢其西境也恭人生於伯姬守禮之郷相距二
千餘載卒能躬蹈白刃忼慨不詘顧視屠毒甘之如飴
以恭人之死於兵例諸伯姬之死於火庻幾其易地同
符者揆以春秋之指其當得書也審矣至於恭人其佗
懿行莫不可紀具詳吳祭酒偉業孫徵君竒逄所譔傳
中概不備書特書祠之本末俾刻焉以勤來者系之詩
曰
上帝降衷乃叙彞倫婦也事夫臣也事君臣忠婦節二
者則均弗撓弗汚恒性斯敦世衰道降如川之潰或懼
於威或訹於利俛首曲䣛孰勸於義佩紱者然巾幗奚
議恭人之賢是實女師克孝克勤克淑爾儀爾命不猶
遘時艱危舎生赴死克全厥歸嗚呼恭人永矢貞正平
居從容素志先定嗚呼恭人睥睨兇鋒㦸手奮詬有氣
如虹寧碎我首寧揕我胷肯玷髪膚而犬豕從嗚呼恭
人遺爽不沒凡厥忌辰隂氛四塞飈馳雨撃陟降怳惚
霧車雲旗莫之可測煌煌高閎天子表之潭潭新宫守
侯考之春禴秋嘗恭人下之于豆于登于薦蘋蘩恭人
飲食福爾子孫豈惟子孫徧惠州人
　　擬勒銘拖諾山恭紀
聖武神功之碑　　　　　　　　　　張玉書
維天丕覆春生秋肅化彌宇宙惟
聖法天仁育義正道洽垓埏
聖恩浩穣重譯畢至莫敢不來享
聖威如霆四征弗譓莫敢不來庭蠢爾狡㓂僻處窮荒
肆擾邉堠悖天虐氓蔑誓拒命洊啟逆萌相彼狂咥恩
不可懐德不可結度彼兇謀如虺斯螫如苖有蟊
天子曰吁蔓草易滋予其亟圖之師難遥制克敵在機
子其親涖之廼籌軍幄諸路並馳或犄或角廼刻師期
中夏畢㑹勿疾勿遲廼命轉粟載輸載輓勿憚皸瘃廼
命度泉載浚載鑿罔避深堅廼治道塗廼設郵驛我軍
用蘇廼置斥候廼謹邏偵敵情斯售
廟謀備矣明誓六師所向迅鷙昭告神祗以禡以軷百
靈咸熙爰建旌斿爰蒐卒乘爰飭戈矛前矛戾止中權
鋭止後勁厲止虎旅嘽嘽捷若風雨奮若羽翰軍聲烈
烈剪彼鴞林轢彼鼠穴彼昏實愚謂兹沙磧泉涸草枯
王師不撓有相自天馬騰士飽彼昏實憃既覩王師駭
自天降巻甲而逋遄奔如騖棄及乳雛西師洸洸逺渉
瀚海注矢天狼賊兵猝邂軍鋒大鏖移時立敗俘廼甲
兵籍廼軍械飼廼牽牲幕庭犂矣賊衆擕矣斯授首期
矣旌門獻捷衆聲若雷
宸謨悉協
天子曰俞自兹邉鄙庶無後虞絶塞無垠縱横掃蕩不
逾七旬邉沙如壘建威銷萌何翅萬里維山迤逶式名
拖諾
黄鉞是麾于兹停蹕于兹振旅允宜紀實我
皇决勝衆議弗淆羣疑弗聼我
皇握樞效順則撫搆逆則誅威以仁行謀以智神功以
斷成肆殊方重譯歴世千億永覩兹石
　　擬勒銘狼居胥山恭紀
聖武神功之碑　　　　　　　　　　張玉書
聖人在宥函宇帡幪丕洽文德載揚武功文以撫衆武
以鋤兇稂莠既刈良苖斯豐緬彼朔漠狡冦跋扈昔修
貢職世窟厥土自絶於天邉圉用侮聚若鳥獸散若風
雨我
皇覆露徳音頻仍悔罪内嚮庶汝用矜厥心不懲神人
怨憎
皇赫斯怒撻伐是膺乃總貔貅
躬親韎䪒直馳中堅預阨歸路困獸猶鬬窮猿卒仆賊
勢大摧罔敢枝梧粤自北遁巻甲西奔收合餘燼或伏
或蹲食盡而饑逋竄孔繁
皇曰急擊芟枿耡根
鑾鈴冬狩減御約齎豐州之北大河之西降人踵至羣
醜内擕執迷者滅炳若燭犀爰及早春三臨朔塞羌來
歸俘鴞鷇就逮爰飭我旅爰敵我愾軍鋒兩道鐡駟千
隊烈烈神武先聲載塗洊逼靈朔載張威弧賊悔噬臍
賊懼切膚一夕自斃訖就天誅惟
皇濯征時經一載出入萬里洪河瀚海捷書馳聞軍心
樂愷瞻仰
睿謨績嫓因壘
睿謨維何早設三覆紘網恢張狡智莫售如鳥在笯如
狖在囿以縱以擒神機盪冦方師始出整斾建旟
九重經畫儲峙百需㕓無輟市田無算車過師十萬如行康
衢今軍旋歸飽糗秣藁片甲不頓斥堠環保日晶月熒
氛翳迅掃蠻戎羌氐悉遵王道
聖心仁愛鋭意止戈一視中外立拯痏疴各謹爾職各
寧爾家
皇則錫福自邇訖遐繄我藩臣四十九部竝塞族居畫
疆守宇既剪蜂螗既殛䝟貐尚協乃心載瞻我武嶽嶽
狼胥史冊著聞
神威遐暢親駐六軍惟天時佑惟神助欣磨崖深刻用
昭大勲大勲告成
皇益布德地博天崇生民允殖
聖神文武惟
帝時克於萬斯年祚永無極
　　光禄大夫總督江南江西文武事務兼理糧餉操
　　　江兵部尚書兼都察院右副都御史贈太子太
　　　保諡清端于公祠堂碑　　　　韓　菼
我
國家監古王官之伯出大臣以總一方兩江地襟帶東
南賦煩積重又聞苦兵革休息長養董統齊壹以紓
顧憂恒難慎其人康熙二十年我永寧于公以畿内廵
撫
特簡來節制其地公素以清望著威名至是操益厲襆
被單車布衣疏食吏懾望風民悅載路視事二年條教
大行絶苞苴止僭濫清獄訟肅軍伍除稂莠安愿良有
不便之者流言布聞不恤也以暇興庠序習禮讓數闢
書院講學其間俗方彬彬焉天不憗遺奪我壽耉在厥
服
天子敉功閔勞葬贈有加親製祭文書以賜其家維時
兩江數千里百萬生齒保抱擕持焫香望哭哀音相屬
不絶而我蘓之民彫攰之餘視他郡為劇幸衽席于公
尤不勝嬰兒中路之悲摧號殞慕久益不忘則相率為
祠以祀公子來丕作地翦其隙材庀其度工一其力勞
歌不興歡成若靈旗纛麾幢飛揚肹蠁父老子弟雜肴
進蔬惟序維時而屬其鄉人韓菼文其麗牲之石菼旅
進拜謁而言曰公之勞於外也久公之福於民甚溥嘗
試言其大者從兩蒼頭招孑遺之民俾有政有居公之
為政於羅城也民罹賊慘脫之水火大工大役身服其
勞而民不擾公之為政於合州也削平巨盗以固巖疆
公之為政於黄也㑹計數百萬之餉不乏軍興而身不
名一錢公之為政於閩也申保甲以清盜藪鋤彊禦以
甦民困尤推薦屬吏今左都御史于公府尹衛公兩公
起而活民又無算公之為政於畿輔八州也繼自今孰
不爼豆公我邦之民即時思召伯之棠嘗墮峴山之淚
顧安得而私公焉雖然方公在時中外罔有大小逺邇
屋漏衾影莫不有公或相恐曰得毋公來乎或又曰將
毋不來所不到之地猶若或臨之也況其在宇下者匹
夫匹婦又公平日之所惻然今者黄童白叟雜然而祈
賽於一堂固公之家人父子爾庶或享之亦神之志也
夫菼既退而書之石復詩以繫之以當迎享送神之曲
容歌而薦之其辭曰
帝勤南服寄公安危公獻其身有勞有施維卒不渝孰
磷與緇
王言如綍表以素絲滔滔江流曷云其逝肅肅桞荒參
差哀􁀙不言不辭靈徃勿亟勿捐我玦或遺我袂吳儂
望思廟河之滸弗敢𢎞殺取庇風雨匪緻匪堅裁去鳥
䑕妥公平生蕭然環堵嘉薦普淖粢醍在堂胼胝我餘
不遐降嘗有苦有薇以芼以湘侑公平生唐園滿腸我
社于斯我臘于斯
天子有命公實來尸曷間存殁神無不之千秋兹土食
無我違
　　廵撫慕公免役碑　　　　　　　韓　菼
太子少師兵部尚書副都御史慕公撫江南承民困乆
拊循休息扶傷救敝張弛緩急大綱萬目咸劑其宜蓋
上體
聖天子愛養元元之盛心而行之以誠濟之以權其憂
民之憂若急焚溺其形民之力若䕶元氣凡督撫重臣
所不敢請者公必力言之或言之而格不行者公常獨
奉
中㫖報可以行於中外皆䝉其便者比比也始公當官
即有濟天下之志既受重任念當世民之積困在賦與
役而江南賦甲天下公為之請減請蠲請緩既更罹水
旱力請賑往往不待
報而以便宜發粟所全活無慮數百萬萬役法乆壊自
公均役以便民事簡費輕減往時十分之五㑹滇黔閩
廣相繼煽亂
王師四出舳艫蔽大江而下所需夫役牽挽動以千萬
計公所以調䕶之者萬方所全活又無算而調發煩數
民猶不堪其苦康熈十八年秋公乃疏於
朝力陳其狀大畧言自軍興以來縴夫率僱募民間給
銀夫一錢民聞兵來爭逃匿不應募不得已計里均𣲖
先期拘集封閉公所守候日乆官錢不敷里中賠貼又
不敷以致饑寒踣頓相屬此兵未臨而備夫之苦及兵
既到計船給夫悍兵及刁惡船户横索財物搜剝衣糧
沿途鞭撻多致死傷莫可䆒詰此兵既臨而當夫之苦
臣今酌議𦂳急軍機呼吸難緩者仍給縴夫外其凱旋
回京及各省調遣歸標官兵每船應夫若干以其直給
船户令僱足水手則夫可罷凡民間貨載無夫亦行兵
船無夫不行坐水手不足船户得夫之直於僱募易且
資日用有餘自樂從事此法若行直省一例循照無悞
師行以恤民力甦積困便
上命廷臣集議皆是公言行直省著為令自是之後
王師取道荆湘江廣閩浙以至山東西河南所過相望不
絶而民間或不知或相扶擕以觀無何問者而江南當
孔道師尤旁午又屬屢祲民之丁男老弱須叟未死亡
之身得無調發之煩以復從事南畝或就旦夕之饘粥
以生以養無驚恐者孰非公此舉之賜乎蓋公之規畫
不於其一時必其可乆不獨惠一方必及天下如是也
塗於舞巷於歌皆曰公活我四方遠者傳誦公之疏皆
泣下曰公活我菼無奚斯吉甫之才職在史氏側聞民
之歡聲可懐也爰寫其情而韻之其辭曰
五材迭用金行為兵蠢兹不譓桓桓徂征
宵旰拊髀怒以安民一夫不獲軫我
皇仁黄龍青雀在河之隈疾若使馬如霆如雷百丈邪
許厥聲喧豗謷謷役夫亦孔之哀走藏無所吏呼何怒
公家有程死生前路饑寒皸瘃彊行旋仆執朴以抶黔
晢誰訴三年鬼方􁁉鼓怨咨哀我憚人命委鞭笞舟人
之子職勞不來敢告司僕遑恤我私藹藹我公敷求民
瘼觸目隠心妙用盤錯昔也鳴絃曾試其畧挹彼注兹
譬若泂酌舟流靡届下上自如估客萬斛寕有後期篙
師好手罷民何為官益爾緡爾自度之上章得請征夫
歸止率土之濵式狂以喜夫完其婦父拊其子流亡以
還尫羸以起昔我往矣誰藝誰樹今我來思為農為圃
昔我往矣市㕓其空今我來思舉袂成風公在東南公
澤侯甸嘉榖膏雨崇朝而逺公仁自今公及世世斟酌
泉源其流不匱謀猷爾嘉於惟顯良公謝不居
聖心無疆
一德㑹合動罔不臧曷不和羮平我萬方
　　鄒縣重修亞聖孟子廟碑　　　　朱彝尊
堯舜禹湯文武周公之道傳之孔子孔子傳之孟子昌
黎韓子之言天下之公言也當其時孔子没而微言絶
七十子没而大義乖曾子之徒有吳起子夏之徒流為
莊周周再傳而為孫卿蓋有以鬬問於墨翟者而孟子
受業子思之門人舍冉閔㳺夏願學孔子其言醇乎醇
其色粹然見於面盎於背施於四體其氣塞乎天地之
間而毋餒於滕世子道以性善於齊王先攻其邪心於
梁去利而先仁義春秋弟子不能贊而孟子發其微性
與天道弟子不得聞而孟子暢其㫖此之謂名世此之
謂大丈夫此之謂豪傑之士自韓子功不在禹下一言
百世之論定矣乃世儒以其矯枉過直有不知而續其
書者或刺之或非之或删之或詆之或疑之至或比於
忍人辯士儀秦之流幾於侮聖人之言也已明之太祖
頒其書於學官當吳元年即諭許存仁曰孟子專言仁
義使當時有賢君用其言天下豈不定於一乎又敕文
學之士曰朕聞孔孟於世利濟之心慮恐不及諭桂彦
良曰孔孟一聖一賢自漢唐以來稱之諭趙晉曰孔孟
之道卿幼學壯履大哉王言必孔孟並舉其命劉三吾
節文者為發題試士恐啓諸生訕上之端爾乃無稽之
言謂帝欲廢孟子錢唐進諫以腹受箭野史近誣不足
信鄒縣為亞聖故里廟在縣南門外由來已久其初褒
崇之典未及宋元豐六年從吏部尚書曾孝寛之請詔
追封鄒國公政和五年太常議以弟子十八人配其後
季孫子叔罷祀配者堂上一人廡下一十五人彝尊三
謁廟見棟宇摧頺乆圯不治心焉負疚若疢疾之入於
懐也嵗在乙丑丹徒張公以右副都御史廵撫山東始
庀材以葺廟明年工畢遺彛尊書大㫖謂子之論文六
籍之外七篇是宗廟成宜有碑曷操竒觚以志歳月彝
尊不敢讓謹以聞於師者具書於石兼取外書遺意括
為歌詩其辭曰
大人藐之白羽之白輕兮楊墨距之白玉之白貞兮萬
鍾去之白雪之白清兮源泉混混盈科後進㤗山巖巖
雲天是参昔先王肈祀三遷之里春秋俎豆鄒嶧之趾
遺像在屋坐以千年林有灌木井洌寒泉懿矣張公撫
兹東土維正學是崇靡廢勿舉生民以來盛於尼父聖
克亞之秩祀斯所
　　重修泰安州東嶽廟碑　　　　　朱彝尊
禮山川之祀以望其既祭也則以牲玉庪而縣之於林
沉於水未有升髙祀者其後易壇壝為廟而五嶽皆於
山下恒山祀上曲陽遠在數百里外猶不失古望祀之
義焉東嶽廟在泰安州治西北隅寔嶽之南麓前三門
門三塗樓峙其前神之居在五重端冕秉圭一如帝者
之儀議者謂五嶽秩視三公然周禮有兆五帝之文宰
五行配五色後蓋分祀五方而青帝得祀於岱章服之
盛非僭也書嵗二月東廵狩至於岱宗爾雅釋山曰河
東岱應劭曰岱始也宗長也萬物之始隂陽交代故謂
五嶽之長相傳神掌死生之籍故曰齊度游四方各登
泰山籙蓋自九皇六十四民以來秩祠不改彼嵩華恒
霍特廟祀一方而已神則祀宇徧天下生民之奔走威
福者疑神崇標峻極是處由是山椒嶽頂各飾神祠金
碧焜煌於松栝之表至州城之廟載諸祀典祈報者或
未之過焉惟朝廷有大典禮特命使臣祠告外則州之
有司春秋致祭一灑掃而已廟以是久不治嗚呼抑知
百神受
天子職必祠官祀典所載乃其所以憑依也與
皇帝踐位之六年躬攬大政告於海内名山大川爰命
秘書院學士宛平劉公修岱宗之祀使旋尋奉
命撫東土既至檄知州事林君修治扵是三司以下靡
不率錢為助采大木於江淮由運河輦於廟明年竣事
城之雉堞殿之垣墉户之棖樞土者為臺木者為榭皷
鐘之樓齊湢之所杗廇楶槉瓴甋罘罳莫不畢治穹碑
斷碣踣者復立鬼物青紅夾門左右州之男女逺方之
人咸來覽觀小大稽首爰礲貞石以書歲月公授簡彞
尊曰斯文也非子不可彞尊伏念岱宗為先王省方之
地觀民設教於是乎在有孚顒若惟神是依治神人以
和上下建神示以保邦國觀化之理一也萬物出乎震
妙萬物者莫如神天地之盛徳仁氣備焉神之靈爽既
妥百物以諧四時以序協乎先王望祀之義將遐邇之
祈報者不於彼而於此焉庶無戾於古矣乃作詩曰
萬彚之生孰秉其權隂陽相代有化必遷巖巖喬嶽善
氣所宣降婁之躔天柱左海羣山是宗莫之與等惟神
司職克配真宰陳書於虞考禮於周魯公三望紀於春
秋百王之祀豈其崇邱嗟世之人不稽祀典鍵此重扃
巒磴是踐神房寢地覆之苔蘚穆穆
天子既親萬幾使告於岱誕及海沂親臣代祀叩神之
扉
帝有恩言爰撫青社小東大東綏此勞癉有淑者旂有
鞶者馬乃廵於野乃舎於郊乃諏司牧爰暨庶寮浮木
於江斲石於嶅公來奉符五宿山麓新門有伉四阿重
屋亦有寢宫陳其牲玉有蒼者璧帝睟其容百靈來㑹
爾侯爾公奕奕者廟神罔時恫欎欎唐槐丸丸漢柏樹
以豐碑昭神之徳使山如礪報祀不忒
　　虸蚄廟碑　　　　　　　　　　朱彞尊
天子之大蜡八其祭坊與水庸之辭曰昆蟲毋作詩曰
去其螟螣及其蟊賊無害我田穉故以方以社報祀於
田祖祈年於天宗先王之勤農事可謂備矣予考之周
官凡夭鳥蟄獸貍蟲水神蠧物為民厲者莫不掌之以
官牡蘜牡橭象齒蜃炭方書靈皷其攻榮之術必詳顧
昆蟲害稼者不及焉何與豈其有所未詳者與非然也
蓋鳥獸庶蠱之妖世不恒見則攻禜之術罕傳不有司
之無以祛民之惑若昆蟲害稼農人咸知所以敺之農
之所不能敺者官亦不能去也故特責其事於田畯致
其祈於田祖為之秉畀炎火而害可去先王治人事神
之道蓋無不宜也虸蚄廟去汾州府治一十五里歳丙
午八月予謁神之宇觀廊廡所樹碑率鄙俚不文里有
隠君子胡庭者請子曰子盍為文紀之予惟神之名號
未顯於前代而主民穡事近乎古之田祖至虸蚄者害
稼之物陸機以為螟之屬也神以是名猶翨氏蟈氏之
命其官爾矣嗚呼自浮屠道士之說興先王祀典所載
神示物鬽之號往往潛為所變易世之祈報者久而不
復察焉往予兒童時江南飛蝗蔽野見所禳神皆出二
氏無稽之說蝗亦卒不去既心知其非嘗有慨乎儒者
之不能師古輙為二氏所惑也若神之名號則猶循古
之遺而土人之載牲擊鼓致賽於是者去祈年方社之
祀不逺微庭之言固将以是告世之君子其或不幸而
罹㐫旱螽蝝之災則當以此邦之人事神為法以無戾
先王報祀之義而不為浮屠道士之說所惑庶乎其可
已系之以詩曰
彼汾之陽其原膴膴曰虸曰蚄痒於而稼神司厥職名
用不懲大田既臧蠲之豆登農夫之祈維黍及稌農夫
之報自陬越涂我從籥章載歌豳雅辨神之號告諸方
夏
　
皇清文頴巻二十九
欽定四庫全書
皇清文頴巻三十
　贊
　　易贊　　　　　　　　　　　　李光地
易之為書源流己逺至於近今為説家滿衆星繁繫必
辨緯曜羣言紛錯孰執其要我論聖統則折諸賢胡心
是師曰余單傳折中賢者又以聖斷聖雖邈矣㣲辭有
爛聖欲加年愚者須幾徒有日孳至斃乃已緬繹聖訓
觀彖可知姬公有言文王我師故知稱名始自文考憂
患有興繫辭已曉六爻之作於是取材位之凶吉時哉
時哉夫子之傳莫先於彖彖意既得爻斯過半其次釋
爻片言摘抉夢寐周公如合符節大象之立推類廣引
或離卦意皆卦之緼載稽三傳祖文宗周又通其象使
理周流復總全經通論其要易簡之精乾坤之奥河洛
苞符蓍卦圓方繫辭義例學易典常廣大精㣲著明深
切如網在綱若車有轍厥後三篇出自河内圖隱象湮
千載明昧首定其類次變其通序之雜之觸長無窮
　　朱子像贊　　　　　　　　　　李光地
堯舜之道二典僅垂孔氏六經至秦而灰漢唐之間道
墜文喪董韓王楊晨星相望宋之中葉其學大醇及乎
夫子程周彌尊閑聖之嚴憂世之厚頽瀾稽天獨執其
咎刋去枝華務見本根菽粟麻絲至味大文肆開堂戸
示我奥宅茍有能者便達天徳於戲五百之運歴古而
同建武貞觀一時之功天為萬代金口木舌夫子之生
於湯有烈方明之初一術專師風流篤茂夫子是資詭
説汨之於聖則畔夫子道㣲貞元亦散孰陟嵩華越彼
平岡孰能渉海而棄舟航夫子之道與時屯泰婺女之
墟光耿長在凡我后裔瞻仰來兹古人有言心嚮往之
御書翰林院扁額贊　　　　　　　　韓　菼
大書特書
天文發䝉序如爻繫經義昭融警覺提撕振古洪鐘聖
徳渾全藝事旁通乾體日强筆健飛龍得心運手元氣
化工
御書都察院扁額贊　　　　　　　　韓　菼
唐虞盛世賡歌喜起
宸章垂訓中天齊軌文符二典書兼八體象乾行健臣
鄰仰止欽乃言職之綱之紀晨夕對揚聖顔如咫
御書詹事府扁額贊　　　　　　　　韓　菼
聖謨洋洋闡揚洙泗進修徳業率由仁義逺邇高卑昭
示所自
揮毫遄賜時雨之至榮光萬丈際天蟠地夀世無極赤
文綠字
　　十駿贊
志在千里吉行五十曵匹練以飛光夐玉花而屹立匼
匝金支覆氤氲寶香裛閶闔獨歩炯如月入歛絶材以
就閑宜休祥兮重襲
　　　右萬吉驦　　　　　　　　　張　照
丹霄紫燕雲龍降精雄姿傑出猛氣横行騰山跨壑毛
羣震驚於莵之族憑險誰攖林傳風嘯薄隱星睛天駒
怒突振鬛長鳴爪牙縮衂顛隕谿阬威神崇衞
警蹕塵清
　　　右闞虎騮　　　　　　　　　梁詩正
獅子玉龍為友塵不動風來陡情萬里心
一人坐文殊擁吉雲玉其色獅其力毛且物俱無匹蹄
雪寒耳竹秋成地用與天游可
君意受
君恩日無事冬又春
　　　右獅子玉　　　　　　　　　張　照
龍馬華文朱兩翼軒紀來從太蒙域凌雲超忽奔虹織
踠踣雲雷輸疾亟騰光瑞聖聞疇徳即今服皁天閑側
六飛角壯看竒特一團旋風桃花色
　　　右霹靂驤　　　　　　　　　梁詩正
秀含月窟精降星房桃花汗赭夾鏡瞳方四蹄先鳥一
座如床流水日永行雲風翔般般麟若㸃㸃雪裝滅没
䟃𧽼卬首高驤鴥彼飛隼庶幾頡頏
　　　右雪㸃雕　　　　　　　　　張　照
天子之馬允資徳驥在越影與超光念乗奔而謹轡比
玉輦之閑安懿九花之上駟騰逸足以無前婉柔心而
馴致惟銜橜之不驚斯以信逍遥之能事
　　　右自在驈　　　　　　　　　梁詩正
地無驚煙海千里太平百年豐有芑肉騣空老天閑裏
九旒旗下五花羙爾獨當御
龍顔喜一嘶羣馬皆竦耳超光趨影去天咫足底矞雲
紅黄紫
　　　右奔霄驄　　　　　　　　　張　照
感朔思兮風蕭蕭影滅没兮朱霞飄秋隼横厲兮盤青
霄大羽獵兮靈之囿徼輕禽兮逐狡獸飛鞚兮驚沙電
掣兮前遮廻靶兮縱鏑不遣霜拳兮破空擊
　　　右赤花鷹　　　　　　　　　梁詩正
展倜儻以權竒聊逍遥以容與横秋風而流英撲春雲
而如舞涵淑徳於逸才正當年而遇
主殊七十之馮唐比廿四之鄧禹
　　　右英驥子　　　　　　　　　張　照
逸景孫天馬子骨開張姿淑詭凌雲氣輕萬里上天衢
追日軌顧飛龍爭尺咫秣芝田飲蒙汜環九垓歴塊耳
歸
有徳勢風靡驂象輿歩金戺太一貺匪今始
　　　右籋雲駛　　　　　　　　　梁詩正
　　三希堂圖贊　　　　　　　　　梁詩正
書品稱聖無過逸少家法是貽官奴特妙奕奕東亭韻
流椽筆躡跡雲龍抗行齊匹鐫華永式墨本無多竟完
片璧神物撝呵
幾餘甲乙研精寶笈採掇菁英居然鼎立堂仍温室顔
曰三希
仙毫記述妙緒雲飛厥義維何物以少貴緬企遐宗轉
含道味與古為徒與天為徒進徳游藝於此焉俱心畫
神營旁叅筆陣却笑米家但誇寶晉琅邪羣從風流著
聞披圖靜對未沫遺芬稱制評書右軍傳贊
睿思淵微義超貞觀
　　三希圖贊　　　　　　　　　　汪由敦
皇上得王羲之獻之及王珣三人真蹟因顔所貯堂曰
三希
御製為記復命(臣/)董邦逹合寫為圖(臣/)由敦敬為之贊
曰古人有言文章小技區區翰墨又其餘事乃卓乎立
極於千古窮神入化巧不可階而力不能至羲稱書聖
獻之克嗣法䕶朗朗才復不易至於今二千餘年矣而
一鱗片甲神物呵䕶者虹光寶氣猶上燭乎
天閶而邀
睿賞於神契蓋一善不遺故慨慕流連既
揮翰以銘堂復圖形於清秘聞之達者於物寓意而不
留意竊獨謂
天縱淵衷本末一貫初無分於道器藝猶如此况等而
上之於墻於羹孰能測
神心之精邃披斯圖也將逺懐自有所寄而非徒寤想
晉人之高致也耶
　　眀史列傳贊　　　　　　　　　汪由敦
　　　徐達常遇春贊
眀太祖奮自滁陽戡定四方雖曰天授蓋二王之力多
焉中山持重有謀功高不伐自古名世之佐無以過之
開平摧鋒䧟陣所向必克智勇不在中山下而公忠謙
遜善持其功名允為元勲之冠身依日月剖符錫土若
二王者可謂極盛矣顧中山賞延後裔世叨榮寵而開
平天不假年子孫亦復衰替貴匹勲齊而食報或爽其
故何也太祖嘗語諸將曰為將不妄殺人豈惟國家之
利爾子孫實受其福信哉可為為將帥者鑑矣
　　　張寧等贊
御史為朝廷耳目而給事中典章奏得爭是非于廷陛
間皆號稱言路天順以後居其職者振風裁而恥緘黙
自天子大臣左右近習無不指斥極言南北交章連名
列署或遭譴謫則大臣抗疏論救以為羙談顧其時門
户未開名節自勵未嘗有承意指于政府効搏噬于權
璫如末季所為者故其言有當有不當而其心則公上
者愛國次亦愛名然論國事而至于愛名則將惟其名
之可取而事之得失有所不顧于匡弼之道或者其未
善乎
　　　顧憲成等贊
成𢎞以上學術醇而士習正其時講學未盛也正嘉之
際王守仁聚徒于軍旅之中徐階講學于端揆之日流
風所被傾動朝野于是搢紳之士遺佚之老聫講會立
書院相望于逺近而名高速謗氣盛招尤物議横生黨
禍繼作乃至衆射之的咸指東林甘陵之部洛蜀之爭
不烈于是矣憲成諸人清節姱修為士林標凖雖未嘗
激揚標榜列君宗顧俊之目而負物望者引以為重獵
時譽者資以梯榮附麗游揚薰蕕猥雜豈講學初心實
然哉語曰為善無近名士君子亦可以知所處矣
　　　魏允貞等贊
朋黨之成也始于矜名而成于惡異名盛則附之者衆
附者衆則不必皆賢而胥引之樂其與已同也名高則
毁之者亦衆毁者不必不賢而怒而斥之惡其與已異
也同異之見岐于中而附者毁者爭勝而不已則黨日
衆而為禍熾矣魏允貞王國余懋衡皆以卓犖閎偉之
㮣為衆望所歸李三才英邁豪雋傾動士大夫皆負重
名當世黨論之盛數人者實為之魁則好同惡異之心
勝也易曰渙其羣元吉知此者其惟聖人乎
御繪詩經全圖贊　　　　　　　　　梁詩正
伊古垂訓左圖右書覽觀鑒戒如與游居我
皇稽古道存目擊無逸豳風高張殿壁
娛情翰墨清燕餘閒萬象天秀隨元氣還詩三百篇繪
事流羙惟馬和之超宋書史風雅攸寄尚有典型匪刪
匪逸不見全經爰整曩規羣工待
詔仿舊補遺擬追筆妙能品備矣未進於神
仙毫㸃染飛動疑真乃睠左方
御書章句逺邁思陵諸體畢具南陔以降束晳補亡周
情孔思
更撰篇章
幾暇從容程功勿亟七載集成萟林動色生氣逺出鎔
冶化爐遺文總錄合璧聫珠糺縵烟雲昭回星漢萬丈
光華
天章縈貫
神心逺邁大義載宣匪曰游藝進徳在焉五際六情條
綱可述理趣環深藴涵㣲密寫氣呈貌屬采附聲羙刺
審象心開目明受詩卒業求端要止大㫖所存聞子朱
子斯圖重炳可興可觀開巻自得無勞仰鑽由缺得完
因文見道舊蹟流傳儼然師保(小臣/)稽首大哉
王言妙闡經義徳成教尊形四方風繫
一人本但凛陳詩何煩補衮丹青法戒矇瞍誦箴此焉
竝舉不顯亦臨盛徳形容千載一遇歌頌無文聊充傳
註
　　歴代帝王道統圖讚　　　　　　錢陳羣
　　　伏羲龍馬負圖
道統開天遇聖而授設位成能立極惟后丹圖五五羅
星錯繡蓄秘儲精神物孰寇河流渾渾龍駒昂昂赤文
綠甲背負騰光攷序作卦觀變隂陽文辭未立理藴已
彰
　　　神農遍嘗百草
帝念蒸民得生而樂教畊耒耜濟病醫藥二儀變化蕃
廡聚薄鞭之以赭有長無落氣均大地數應周天五華
二實性别形遷辛温克調痟癘斯捐人心和平夀考永
年
　　　黄帝畫井制畝
繼神農氏黄帝垂裳因民耒耨肇域井疆披山通路省
下土方四道八宅民居以康歩測章亥數推隷首師兵
往來原隰左右冕旒相度蓑笠奔走百度漸興經始隴
畝
　　　帝堯欽若授時
惟天為大惟堯則之敬觀懸象授民以時羲和既命璣
衡廼窺分至中星是正是推三光揚精五氣順叙民無
憂患燥濕寒暑作息食飲樂恒安處問帝之力何有於
予
　　　帝舜鳳儀麟舞
玉瑞既班琴絃斯撫九成簫韶兩階干羽應律風平諧
音石拊麐鳳為寶來儀率舞羣后至止虞賓在斯揚帝
之華典樂唯䕫敷教行賞象刑方施薫風自南恭已無
為
　　　夏禹隨山刋木
禹敷下土四載是乗決濬因勢力靡弗勝爰暨益稷功
能克承祗台之徳不伐不矜既道山川乃定貢賦錫圭
告成賜姓表胙百神用饗民宗度數惟日孜孜惜隂成
務
　　　后稷教民稼穡
有邰之興際唐虞夏厥有相道匍匐知稼堯舉農師民
力廼藉嘉種是登陳常贊化險阻既逺民居方夷奏庶
艱食布物土宜粒我億兆以慰其咨肇祀嗣歲以迄於
兹
　　　成湯網解三面
成湯正域克寛克仁若秕惕罪視水懐民出見張網與
物同屯曰為更祝温然陽春爰釋三方用驅一面高下
左右惟欲所便失禽不誡聖徳始見漢南諸侯聞風歸
善
　　　殷高宗夢賚良弼
彼築者誰衣褐帶索芒芒虞野風雲寥廓殷王恭黙景
命睠亳賢臣入夢不迕而遻用作霖雨爰起骨靡天同
神比孰左右之惟爾納誨庶其輔台克紹乃辟殷祀永
綏
　　　周文王發政施仁
聖人之仁物無不愛急先務者澤必下逮惟此無告萬
狀千態我覆育之勿令終廢至哉西伯化被六州振乏
宣滯敷政優優枯骨瘞矣孔邇求矣維岐之治實啟有
周
　　　周武王訪箕衍疇
天以一清厥朔生水禹順治之九疇是矢推衍增益實
惟箕子書不盡言與圖同㫖衡縱十五會于中央錫福
者后建極者皇訪于商耉周祚用昌彜倫攸叙治道大
光
　　　周成王卜年定鼎
武登豳阜實求天保三塗嶽鄙顧瞻周道爰審雒伊天
室載考公旦攝政業隆襁褓自周朝歩命召經營乃卜
年世兆食獻伻鼎定郟鄏和會休明二誥既成越裳是
庭
　　　漢高帝大牢祀聖
孔子至漢二百餘年藏器習禮魯邦世傳高祖過之太
牢祀焉令諸從政肅謁必先維至聖道其大難譽後世
追崇典禮彌著初隆釋奠戎器猶除馬上治之斯言殆
庶
　　　光武錫封褒徳
漢哀平間密令卓茂舉善而教子民恐後病免歸歟鐘
鼓孰右光武即位重賞首購命就太傅錫之侯封克奨
循良廼靖烟烽雲臺濟濟車服酬庸兹先論徳百爾益
恭
　　　唐太宗屏書刺史
漢二千石唐之刺史畀以化權用致上理茍非其人政
亦撓骩虞廷考績黜陟臧否太宗君國實重此官屏書
姓氏聿求乂安安民要矣知人則難風移俗易史艶貞
觀
　　　宋太祖洞開重門
既定荆潭亦克岳朗揆日作宫民應如響營宇有制仰
師詄蕩豈居是崇實心克廣爰坐寢殿令開諸門如方
寸地寧莫余捫端直通豁反側以安惴惴危㣲千聖同
源
　　右歴代帝王道統圖讚其圖為(臣/)母陳書所作竊
　　(臣/)猥以庸才叨荷
聖主洪恩豢養禁廷仰見
皇上典學功純於古帝哲王懿行嘉言篤嗜遥集深契
　　精㣲謹將(臣/)母畫册計十六幅幅綴以讚另製一
　　册進呈
御覽敬申獻曝之忱用志乗韋之義(臣/)錢陳羣恭識
　箴
　　明善箴　　　　　　　　　　　熊賜履
善本降衷是為天命體用渾全曰情曰性大本達道心
為之柄動察静存無將無迎氣拘物蔽表裏交病不鸞
而鴞不麟而獍舉目棘榛動趾擭穽塞義充仁生心害
政何以明之知行兼併去私存公閑邪養正樹徳務滋
除惡務屏天理既純人欲亦淨澄若止水湛如明鏡心
君泰然百體從令言為法言行為懿行富有大業日新
月盛一念或差遂分狂聖一事偶違亦闗殃慶念哉念
哉道在主敬本體工夫斯其究竟
　　主敬箴　　　　　　　　　　　熊賜履
厥敬維何曰惟主一永矢靡他庶幾弗失戰戰兢兢莊
莊慄慓㣲顯一原初終一律曰欽曰恭功存宥密聖聖
相傳惟兹的實周孔之書程朱之筆一言終身敬哉無
逸
　銘
　　雜銘　　　　　　　　　　　　熊賜履
　　　几(二章/)
設之安授乃佚隱而卧忘予恤
彤席慄畫純溢蟠木烏皮勝雕漆
　　　杖(二章/)
扶危定傾維汝之行輔耆翼徳維汝之職
藜兮青笻兮赤投九節托六尺
　　　鑑(三章/)
鑑汝形明汝性形必端性必正
瑩若水朗如冰宜玉匣畏青蠅
白髮日生丹衷日清鑑乎鑑乎惡知予之幽貞
　　　盤(三章/)
頮面滌塵盥手除垢方寸㸃汚繄誰之咎
澡身對人洗心對天功夫無間維穢之湔
見水思淵懼溺也見凍思寒懼慼也
　　　帶(二章/)
横金則慙鏤玉亦訕縞素委蛇無災無患
埀紳志正書紳道存
　　　屨
毋由徑毋臨壑秋露寒春冰薄
　　　枕
高則安欹則憂碎琥珀賦柟榴鴻寶之書不須搜
　　　拂
蠅莫近塵莫沕鄭俠當年只此物千載而下名不屈
　　　屏風
立則端直處必㢘方善哉李尤其言孔彰
　　　榻
非其人不設非其人不下
　　　硯
方圓備蒼素分清如池翠若雲是之謂天地之文
　　　墨
習習蘭津融融松液萬歲千秋憑斯一擲如之何弗惜
　　　筆
犀比錐鋒同矢中書君管城子班生投安世珥夣花文
獲麟止毛頴傳盡之矣
　　　紙
白簡見青蒲變文愈衍道益衒是以君子慎所撰
　　文房雜銘十二首　　　　　　　陳元龍
中書勞勩載寢之牀我方腕脱爾倦朱黄俾爾小休以
養毫鋩動極思靜道在善藏
　　　右筆牀
墨海既瀦硏山尤峻紋如波皺質同玉潤在昔米顛署
之寶晉墨雲滃然横開筆陣
　　　右研山
玉蜍一勺涓滴幾許散作墨花天孫機杼古貌是式虛
中是注膚寸而合為天下雨
　　　右水丞
管城所都譬猶武庫麟角䑕鬚居然成聚或剛或柔亦
細亦鉅隨材器使綽有餘裕
　　　右筆筒
楮生有文宜主以靜式金式玉抑浮戒横如砥之平如
珽之正藉爾端方以為鎮定
　　　右鎮紙
光分太乙短檠毋棄玉漏初長蘭膏方膩霏霏煜煜吐
燄結穗三餘所資不遑宵寐
　　　右書燈
雪花打窓紫玉冰結染翰濡毫倩誰呵筆㣲温始泮春
盎流溢生意融和愛如冬日
　　　右研爐
懸腕斯貴枕腕斯易指法既運且休吾臂即墨膺封管
城晉位乃召此君作掌書記
　　　右臂閣
墨去其積言去其陳滌除舊染鋒頴彌新質瑩神完體
潔用醇揮毫落紙清無㸃塵
　　　右筆洗
比之律度為天下式在易維坤六二協徳烏絲紫䦨縱
横若一受材不欹好是正直
　　　右界尺
書貴瘦硬代筆以鐵快劍長㦸繆篆糾結龜駝壓紐秦
殘漢缺清閟蕭閒古香郁烈
　　　右圖章
盛以水玉和以瓊液流耀含英内映外覿爰佐書史如
圭如璧千秋丹篆筞爾勲績
　　　右印池
　　寶座銘　　　　　　　　　　　徐　本
大寶曰位底定四方聖作物覩恭已垂裳黄屋丹宸世
有典則膺籙受圖懋昭令徳南面而聽居高臨卑聲律
身度惟敬之為曰禮制心曰義制事記動記言史左右
侍雕龍餙螭追琢其章保定孔固恢廓紘綱承式百官
平章百姓萬邦時雍萬年表正
　　未央宫瓦硯銘　　　　　　　　汪由敦
炎祚開紫宫新陶甓良垂千春宜毫墨壁府珍
　　銅雀臺瓦硯銘　　　　　　　　汪由敦
神雀軒舉藏歌貯舞高臺既傾驚沙宿莽萬瓦鱗鱗遺
此片甲質瑩而澤什襲寶匣豈無良材龍尾鳳咮閲歲
逾千曷若汝夀
　　又　　　　　　　　　　　　　汪由敦
伊昔之鉅麗瓦也有餘媿而今之遭逢登几席以雍容
陳秘殿松華汎臺安在哉瓦為硯是可鑑
　　未央宫瓦研銘　　　　　　　　梁詩正
元雲蒸蒼璧獲未央瓦酇侯作軼甘泉藐銅爵刀筆意
早相託到於今伴圖籍播清芬石渠閣
　　温室瓦研銘　　　　　　　　　梁詩正
卯金銷留瓦注鴛鴦影已分蟾蜍氣方吐猶記當年簪
筆人廵簷黙數庭前樹
　　銅雀臺瓦研銘　　　　　　　　梁詩正
銅雀䨇鳴五穀熟幻化長留硯田宿墨池清泚星光屬
依稀照影漳河曲
　　又　　　　　　　　　　　　　梁詩正
建安片瓦今依然神工遣結文友緣珍逾蒼玉千秋傳
何似當年燦金碧臺荒空惜參差跡
　
　
　
皇清文頴巻三十
欽定四庫全書
皇清文頴巻三十一
　對
　　昊天與聖人皆有四府其道何如(康熙丁卯五月/十一日  乾清)
　　　(宮應/詔)　　　　　　　　　　　陳廷敬
(臣/)聞惟天盡物惟聖盡民能盡物謂之昊天能盡民謂
之聖人昊天聖人一而已矣然昊天能盡物而不能盡
民聖人能盡民而亦能盡物故曰惟天下至誠能盡其
性能盡性則能盡人物之性可以贊化育而參天地故
又曰天地位焉萬物育焉易大傳曰易簡而天下之理
得矣天下之理得而成位乎其中矣昊天聖人其道詎
有二哉邵子曰昊天之盡物聖人之盡民皆有四府焉
(臣/)嘗求其義春為生物之府夏為長物之府秋為收物
之府冬為藏物之府謂之昊天之四府也易為生物之
府書為長物之府詩為收物之府春秋為藏物之府謂
之聖人之四府也昊天以時生長收藏乎萬物故能盡
萬物聖人以經生長收藏乎萬民故能盡萬民是昊天
之時聖人之經其道一也是以又曰昊天以時授人聖
人以經法天若邵子可謂善言天人之際者矣夫天能
生長收藏乎萬物而不能生長收藏乎萬民聖人能生
長收藏乎萬民而亦能生長收藏乎萬物(臣/)故曰天能
盡物聖人能盡民亦能盡物若是者聖人豈有加於天
哉聖人者天之所生也天生聖人以生長收藏之權委
之聖人而天不與故春而生也夏而長也秋而收也冬
而藏也人見其盡物焉而已聖人法天以生長收藏之
權委之經而聖人不與故易以生之書以長之詩以收
之春秋以藏之人見其盡民焉而已然(臣/)何以謂聖人
能盡民亦能盡物也天不言而聖人言之易書詩春秋
是也春無言而易存夏無言而書存秋無言而詩存冬
無言而春秋存易之言如春書之言如夏詩之言如秋
春秋之言如冬春夏秋冬天之所以盡物也易詩書春
秋聖人之春夏秋冬也聖人之所以盡物也故曰聖人
能盡民亦能盡物聖人者一天而已矣且夫昊天與聖
人既皆有四府也(臣/)謂昊天有大府聖人亦有大府何
言乎大府也蓋天有四德元亨利貞聖人有四端曰仁
義禮智元之德見乎春亨之德見乎夏利之德見乎秋
貞之德見乎冬仁之端見乎易義之端見乎書禮之端
見乎詩智之端見乎春秋亨利貞之德統乎元義禮智
之端統乎仁元亨利貞之德統乎乾仁義禮智之端統
乎性元亨利貞之德不可見而見之於春夏秋冬故春
夏秋冬者昊天之四府也仁義禮智之端不可見而見
之於易書詩春秋故易書詩春秋者聖人之四府也元
亨利貞見於春夏秋冬不能無所統而統於乾是乾者
春夏秋冬之大府也仁義禮智見於易書詩春秋不能
無所統而統於性是性者易書詩春秋之大府也(臣/)故
曰昊天與聖人皆有大府也惟聖人法天之乾盡人之
性雖與昊天各有一大府實與昊天同有一大府也(臣/)
前所言惟天下至誠能盡其性以至於贊化育而參天
地者其謂此與我
皇上盡性達天仁民育物作君作師參兩天地(臣/)等䝉
清燕之餘俯賜延問(臣/)學識荒陋不能仰副
聖意不勝皇恐(臣/)謹對
　　昊天與聖人皆有四府其道何如
　　　　　　　　　　　　　　　　徐乾學
(臣/)聞天不言而歲功成聖人法天而王道備其理一而
已矣故邵子曰昊天之盡物聖人之盡民皆有四府焉
四府者何在天為春夏秋冬在聖人為易書詩春秋春
以生物而易以生民夏以長物而書以長民秋以收物
而詩以收民冬以藏物而春秋以藏民葢昊天以時授
人聖人以經法天天時人事互為經緯者也其謂之府
者蓄之而無不具用之而不可窮萬物萬民莫能出之
謂爾(臣/)竊論之穆清之宰黙成神運其德剛健中正純
粹以精即太極之藴於無極而二氣五行由之推遷百
昌萬彚由之鬯逹自發生以至歸藏皆乾之性情也聖
人體乾以為德純亦不已大中至正而範圍天地曲成
萬物天下託之以為命於是順時行令温肅舒慘各協
其宜東西南朔遵王之路此與天之胥生胥成也何以
異哉故河洛之數天苞地符聖人畫卦演象繫辭而順
性命之理發陰陽之奥生生之謂易蓋言此也農軒而
後氣運方開聖人埀為典謨著為訓誥勲華之文教三
代之制作禮樂聲名變蕃極盛矣其諸天地發育萬物
之候歟若夫詩者夲天地自然之元聲以發其温柔敦
厚之㫖六義之精微協於律呂懇惻纒綿長於諷喻要
其歸極於收斂人之性情長其善而去其邪以歸於正
而其妙有使人遷善逺罪而不自覺者此亦如天地之
揫斂萬物落其華而收其實也春秋繼詩而作聖人尊
王立訓以筆削定是非使天下凛然知王綱所在名義
至重而不可犯蓋事至於成而善惡著焉善惡著而賞
罰行焉春秋者聖人以是非為賞罰所謂有春秋而天
道無僭忒萬國合軌者也自漢以還專經之家如王弼
費直孔安國毛萇杜預何休范寗之流並以訓詁解經
而經義或幾乎晦惟邵子及濓洛諸儒發揮義藴溯合
淵源其理則隂陽五行其性則仁義禮智其道則五倫
日用其事則禮樂刑政可以㑹諸心而體諸身見於事
而示則於後而後六藝之全體大用如日月之經天江
河之行地天道王道一以貫之又何疑焉抑(臣/)聞之皇
帝王伯相為循環如天之有春夏秋冬也世運之盛莫
如三皇天德之盛莫如春生聖人之幽贊神明莫善於
易春為四時之首易為五經之源易也者造化之樞紐
而萬事萬物所從出者也自易言之元為資始自歲序
言之春生萬物而要之君心之至仁足以上契天道如
伏羲農軒至矣至於氣化流行周而復始質文升降聖
哲迭興歴觀載籍若堯欽恤舜好生禹泣罪湯祝網文
王視民如傷武王大賚四海㒺不以一念之仁與天合
德當斯之時萬物已登春臺太和時在宇宙又何必畫
象結繩而後為至治禪通疏仡而後為邃古也哉是知
旋轉造化乃亮天工輔相裁成實資人事而聖人之所
以為心帝王無殊道古今無二理以人合天欲之斯至
之矣我
皇上膺首出之隆際貞元之㑹
睿學淵深直契造化與天同體之功用有不待擬議而
自合者謹述其概以對
　書
　　答李舉人論以史證經書　　　　汪　琬
昨足下見琬春秋諸論遽䝉手教之辱謂古人以經證
史不以史證經解經諸作不當參以後世事其説甚辨
然非琬所敢安也琬不能探援祕籍以相醻答試舉里
塾諸䝉童所恒誦者為足下言之幸足下少降心平氣
而聽焉昔子程子之傳易也於屯之九五則引魏高貴
鄉公唐僖昭二宗以證之於師卦則引淮隂矦於六五
則引郭子儀相州之敗以證之於否之九五則引王允
李德裕以證之於遯之彖於未濟之九二則又引王允
謝安子儀李晟以證之於坎之六四納約自牖則引漢
四老人之定太子為之反覆其故而痛切申明之此即
解經者以史證經之明驗也如其不可以為證則淮隂
侯以下諸人之事豈皆不出於史乎至於楊廷秀易傳
引史尤多其佗若胡康侯之傳春秋鄭伯謙之論周禮
舉莫不然彼歐陽永叔蘓明允諸作偶不及史耳非其
果不可以證經也如果不可以為證則易春秋傳與太
平經國書決不妄引漢唐也明矣抑琬又聞春秋經中
之史不當用易詩禮三經為比今之士大夫果能上下
數千百年悉取春秋與漢唐宋之所以安危治亂以訖
君子小人之用舍進退或同而異或異而同者無不哆
口抵掌馳騁往復其間而又能著諸文章成一家言以
為後世有國有家者之龜鑑此亦曠代之軼才也雖使
借經立説而參之以後世之事謂之以史證經可也謂
之以漢唐宋之史證春秋之史亦無不可者其殆子朱
子所云解經而通世務者也惜乎今猶未見其人而琬
又學識憃陋不足以任之耳足下宜早自奮勉用此倡
導後生而顧為之詞曰史不可以證經然則琬尚奚望
哉昌言無忌希賜裁答
　　答問東西房書　　　　　　　　毛奇齡
據禮註鄭氏謂天子諸侯有東西房大夫士則有東房
無西房此不見經文原是謬註而黄梨洲主其説謂士
冠禮冠者於牖西拜賓而賓即於西序答拜惟無西房
故西序與牖西近有西房則西序在西房之盡相距逺
難交拜矣又昏禮醴婦贊者於西階上北面拜送而婦
於牖間席西東面拜受惟無西房故階得與牖西相當
不礙授受有西房則西階在西房之下婦與贊背面難
禮接矣推其説則竟以牖間之西西序之東為西房將
廟寢三間而以楹西之右一間當之此非無西房直無
西廟寢謬之謬矣顧廟制無明文可據但就其所云冠
禮推之似東西房在廟寢三間之外别附一間即爾雅
所云有東西廂曰廟者其近北一半名曰夾室近南一
半即謂之房如冠禮將冠先陳服於房中西牗下此東
房也何也以冠子於阼在東階上也然而曰西墉則房
西有墻矣此一墻與寢堂間隔即爾雅所云東西墻謂
之序者其在墻西謂之東序在墻東謂之西墉是東序
在户東而東房則又在東序之東西序在牖西而西房
則又在西序之西與梨洲所言正反也故尚書顧命位
次有在牖間南面者此王朝位也在東序西面則養老
燕饗之位也西序東面則聽政位也乃别有一坐在西
夾南面為親屬私宴之位則正是西房以其夾一墻故
謂之夾以其有夾故親屬私宴得以掩蔽向使如梨洲
所言在西序東則與牖間南面一位兩坐並抗既非儀
法且殿堂何地其可以親眤燕私之乎是以下文有􁀮
之舞衣大貝鼖鼓在西房語孔氏謂西坐夾東蓋只此
一間而北夾之坐居於正中則南房所列當在東墉此
猶之冠者居東房之中而冠服所陳當在西墉可對證
也但予謂大夫士亦有西房與梨洲所言又反者以喪
禮推之按初喪襲斂奉尸侇於堂則男位尸東女位尸
西至殯於西階則大夫䌈地士埋土皆依西墻為柩堂
西無地矣故男主位在殯東而女主則不得不入於西
房南面拜客所謂不下堂者惟君夫人與女賓之尊行
者至夫然後下堂而拜於階下此則大夫士廟制明有
西房之經證也况所證必不止此也
　　答問笙詩樂師書　　　　　　　毛奇齡
據問笙詩有詩則鄉飲酒禮笙入三終將以笙笙詩耶
抑亦别有歌詩者而僅以笙應之耶此問最善從來辨
笙詩未有辨笙其詩者夫所謂笙詩謂笙必有詩非謂
笙詩之必有歌也凡詩可以歌亦可以笙所謂笙詩有
詩謂笙詩之必可歌非謂笙詩之必不可以笙也蓋笙
與箾與籥與管四器皆主聲詩皆應歌之器皆在堂下
原無徒器者但有歌而器有不歌而器總必有詩其歌
而器如鄉射禮之工歌於上而堂上堂下之笙瑟皆應
之即鄉飲酒禮之合樂是也此有歌之笙也不歌而器
如大射禮之管新宫始奏禮之管象堂下俱不歌而俱
以管笙聲其詩即鄉飲酒禮之笙入間歌是也此不歌
之笙也是以春秋傳有歌鐘即頌鐘頌磬所以應歌尚
書有笙鏞周禮有鐘笙即笙鐘笙磬所以應笙夫笙又
有應則笙即歌矣此如漢横吹東西晉大角皆用之軍
中並無歌工而曲中有詞如上之回思悲翁等則豈有
笙管而反無詞者故往以不徒器折其無詞謂不如步
瑟調笙之慿虚作聲無字音耳非謂其有字而不歌也
若又問歌工上下多寡經無明文則漢後歌工多而授
器少古則授器多而歌工少即如飲射一禮或四工則
兩歌兩瑟六工則兩歌四瑟而笙管之數不與焉然而
歌工必在上即笙管鐘磬皆列堂下而皆可以應其歌
是以合樂之法工歌闗雎則堂上之瑟堂下之笙管皆
羣起而應之其歌葛覃巻耳鵲巢采蘩采蘋皆然舊註
所謂合樂者合金石絲竹以歌之金石者鐘磬絲竹者
瑟與笙管也乃孔頴逹誤註鄉飲酒義謂上歌闗雎下
笙鵲巢以應之則世無有以張家之聲合李家響者來
問所云各詩各章長短不齊此明了之語註經之儒於
此不曉宜乎六樂一經歴萬古如長夜也但世有過為
分别者謂歌工必堂上堂上之瑟必不如堂下之以器
器詩則又不然射禮至命射時歌工皆遷堂下而樂正
命絃者曰奏騶虞則瑟工亦不歌而但瑟騶虞之詩以
主鼔節所云魯鼓薛鼔者是歌工亦居下琴瑟亦器詩
上下有尊卑八音無貴賤也至又問歌必在前舞必在
後特不知舞曲與歌曲同終抑舞曲之餘又有歌曲則
有以舞曲終者春秋傳季札觀樂見四代之舞而即觀
止是也有以歌曲終者仲尼燕居序大饗之九節以獻
賓樂作為一節賓酢樂作為二節升堂歌清廟詩為三
節下管象武即舞也為四節夏籥序興謂以籥吹又以
籥舞也為五節薦爼而樂又作為六節將行歌采齊七
節賓出以雍徹以振鷺八節九節是歌後有舞舞後又
有歌况燕禮有無算樂將歌舞迭更而無算數即燕饗
一禮且然至於祭祀之徹饌送尸其歌雍歌夏皆在舞
後更無論也若琴瑟七絃分正清向未即答以病不及
也嗣後即有答書而又不能寄今見來書所録備正清
之説於七條十三刌之中雖與僕説稍未合然故不礙
聲律所謂汎濫言之而五六皆見斯已耳
　詩問
　　詩問(九夏非周頌/)　　　　　　　汪　琬
問者曰九夏果周頌與曰南陔白華華黍由庚此笙曲
也九夏此金奏之節也葢皆有聲而無詞大射禮歌鹿
鳴三終奏肆夏新宫三終周禮鐘師凡樂事以鐘鼓奏
九夏夫有聲有詞工所諷誦者歌也有聲無詞工所播
諸笙管琴瑟鐘鼓者奏也九夏烏乎頌問者曰然則肆
夏非時邁與曰非也先儒謂肆夏一名樊時邁也昭夏
一名遏執競也納夏一名渠思文也又謂肆夏為一詩
樊遏為一詩渠為一詩皆臆説也吾未聞一詩而三名
者也且時邁有肆於時夏一語適與肆夏合猶可借之
以相附㑹若昭納二夏則於執競思文奚取焉孔子子
夏不言也儀禮左氏傳不言也後人亦何從知之吾亦
何從信之哉
　　詩問變(變風變雅之終/)　　　　　汪　琬
問者曰變風變雅之終也其亦有義例乎曰有之王道
陵夷周公召公不可復作風詩之終於東山破斧諸篇
也所以見天下之思周公也雅詩之終於召旻也所以
見天下之思召公也
　考
　　九河考　　　　　　　　　平郡王福彭
九河之迹著自許商商為漢成帝時河堤都尉上書曰
古記九河之名有徒駭胡蘓鬲津今見在成平東光鬲
縣界中自鬲津以北至徒駭其間相去二百餘里據商
所言徒駭在成平胡蘓在東光鬲津在鬲縣徒駭最北
鬲津最南三河既知其處則其餘六者以爾雅九河之
次推之太史馬頰覆釜必在東光之北平成之南簡潔
鈎盤必在東光之南鬲縣之北無疑此其大畧可知者
也若條分而縷析之一水必指一處則記載紛如可得
而述孔疏徒駭河之本道東出分為八枝于欽謂漳河
即古徒駭以今輿地考之漳水自鉅鹿至天津入海中
間所歴皆徒駭之故道則齊乘之言似得其實太史自
昔無考明一統志云在南皮縣北馬頰覆釜通典云在
平原郡界平原德州也胡蘓于欽以滄州南之大連澱
當之漢志云東光縣有胡蘓亭簡河正義云在貝州歴
亭縣界歴亭今東昌府之恩縣是簡河反在鬲津之南
謬矣金地理志云南皮縣有潔河鈎盤通典云在樂陵
縣東南鬲津元和志云在安德南七十里于欽以濱州
之士傷河當之自漢以來講求九河者甚詳然許商止
得其三其馬頰覆釜鈎盤三河至通典始得之由宋迄
明而後簡潔太史三河遂皆臚列可指以漢人所不能
知者而後人考之獨詳其果可信也歟蔡註以為或新
水而被以舊名或一地而互為兩説皆似是而非無所
依據誠哉是言矣獨是蔡註亦有可議者簡潔本二河
故考亭註孟子亦分之為二蔡註乃合之為一且議先
儒不知一為經流何其疎畧之甚也徒駭為河之本道
孔疏之説甚明故班固云自兹距漢已亡其八枝則其
一存者即徒駭也豈别有所謂經流耶至爾雅釋水並
無一曰二曰之文郭註於簡下註云水道簡易於潔下
註云水多約潔則簡潔之必不可合而為一也審矣今
欲自實其説遂自一而數之至八若爾雅之文有固然
者誣衊古人罣誤來者多聞闕疑殆不如是至於九河
之迹既不可復識而王横遂謂與碣石俱為海所漸夫
許商所指三河見在之地今河間交河縣東有成平故
城東光縣東有東光故城濟南德州北有鬲縣故城皆
漢縣也則所謂為海所漸者王横之臆説又烏足信也
哉
　　税畆丘甲田賦考　　　　　　　韓　菼
宣公十五年初税畆成公元年作丘甲哀公十二年用
田賦此春秋所紀用民財力之制毎變加重而諸儒之
説各有不同者也税畆有二説以為是時民患上力役
懈於公田公田之所入薄是以宣公履畆而税未嘗加
於什一之外但以其非古者藉民之力私田稼不善則
非吏公田稼不善則非民之舊制是變法之始故譏之
者左丘明公羊高糓梁赤三傳及何休范寗註皆同而
胡安國本之者也以為公田之外又履其餘畆十收其
一正哀公所謂二吾猶不足者始於杜預及徐邈糓梁
註而朱熹論語集註哀公問有若章引此宣公税畆為
説也大抵税畆以前説為是王制言古者公田藉而不
税註言藉民力治公田美惡取於此不税民之所自治
孟子言八家皆私百畆同養公田故朱熹亦言或但耕
則通而耕收則各得其畆也今宣公自六年至此三遇
螽災頻仍水旱是秋先書螽而後書税畆是通行踏勘
檢校荒熟擇其善者非復收公田之租矣依糓梁之説
計之古者公田為居井竈蔥韮盡取焉則公田中去廬
舍二十畆田秪八十畆今履畆而税則是以八十畆而
與百畆者通算已浮於十一之外而又煩瑣傷體故曰
以公之與民為已悉矣以但收八十畆之入較之公於
一井之中多入幾一十八畆也若謂變法之初遂至倍
取於事理決不然矣丘甲有三説以為四丘為甸賦車
一乘毎乘七十二人甲士三人凡二十五人為一甲本
四丘共出三甲今作丘甲即一丘出一甲者諸儒之説
多同而極主之者胡安國傳是也謂邱出甸賦者杜預
是也謂農工各有職以事上甲非人人所能為今魯使
丘民為之者公羊糓梁及何休也丘甲固當以胡傳為
正而張洽以為每甲士統步卒二十四人必無增甲而
不增歩之理古者於六十四井之中出長轂一乘甲士
三人步卒七十二人四丘共出三甲今使一丘出一甲
是於五百十二家之中而更取二十五人為兵但其或
三甸而增一乘或每乘而增一甲則不得而定也若謂
一丘十六井一百二十八家而使之出長轂一乘甲士
步卒七十五人比甸之賦則頓加於常制四倍又必不
然若公穀所謂則是使農夫造甲義無所承葢不足辨
也田賦有五説以為田主出粟而賦則於商賈之里㕓
本收區域之征以備牛馬車乘此賦止於里㕓而今并
賦之田故譏之者胡安國傳據國語稯禾秉芻缶米之
文也謂丘賦之法因其田財通出馬一匹牛三頭今别
其田及家財各出此賦者杜預范寗之説也以為丘賦
猶未足又以田賦之家出一人以為兵者陳傅良之説
也以為井出丘賦者賈逵也謂田為一井之田賦者斂
取其財物若漢家斂民錢以田為率者何休之説也五
説惟胡傳以末業幸免之説為得之以周禮九賦考之
益信矣據廬陵李廉以為古之甸出一乘者但出此一
乘七十五人觀春秋傳所載臨事而授甲授車則知馬
牛之屬亦非邱甸所出葢賦之區域官為之備臨事而
授之民事已而還之官也豈以丘出一甲之後三甸當
增一乘其車輦馬牛甲胄之屬里㕓之賦不足以供而
又為是計田而斂取民財以充之歟蜀杜諤云别其田
及家財各為此賦明是前此田財通為一而此别為二
乃是平增一倍非更分别其有無而李廉但駁之以為
家財之有無難均亦未也經文明言田賦正謂不當賦
之於田耳如杜説則當云以財賦不當云以田賦也九
夫為井四井為邑四邑為丘四丘為甸甸出一乘一乘
三甲士凡四丘一甲古法本於五百一十二人中而出
七十五人自丘甲之後一丘一甲於五百一十二人中
而出一百人今若家出一人則是五百一十二人盡為
兵於古法為七倍於成公時亦五倍也賈逵所為一井
之田而欲出十六井之賦則是視邱賦又增十六倍也
皆必無之事也何休言斂取民財以田為率者近之特
未言此賦之當出於里㕓耳胡傳於三事皆得其觧獨
於哀公所謂二吾不足者終屬游移於初税畆條則云
譏宣公廢助法而用税其後作丘甲用田賦至於二猶
不足是謂丘甲田賦之後未嘗謂税畆即取二也於田
賦乃云二猶不足故又以田賦其説前後相違矣考之
於經公即位以後未嘗有水旱螽蝝之災自十二年春
用田賦而冬十有二月螽十三年十有二月螽論語所
記哀公問於有若曰年饑用不足如之何明是因螽災
而年饑其謂二猶不足明是田賦之後始為什二矣豈
得謂二猶不足故又以田賦哉要之税畆則取民之財
者廢公田助法少溢於什一之外然而變先王之制而
作法於貪後世因之有加無已丘甲則用民之力者加
三之一既已計丘而增兵矣田賦則又計田而出其財
正縁兵既增則取之於里㕓者不給故也自此則盡民
之財竭民之力一倍古制矣經於税畆之冬書蝝書饑
於田賦之後叠書螽以為天道也夫子曰不度於禮而
貪冒無厭則雖田賦將又不足明乎此非致足之術而
必至於又不足者也故於税畆書初丘甲初也田賦亦
初也然不書初者誰生厲階其末有必不可以止者也
故聖人甚慎乎其初也
　　書大傳攷　　　　　　　　　　李　紱
書傳自漢魏以來並遵今文之學無一人見所謂古文
尚書矣故亦無一人見所謂孔氏傳者自梅賾二十五
篇之書出唐人據以為疏頒之學官而伏氏尚書大傳
遂亡不傳考漢書藝文志載伏氏勝尚書大傳四十一
篇隋志尚有三巻其完缺不可知嗣後史志更不復見
惟晁氏讀書記稱今本四巻首尾不倫則雖有存者已
非完本而今併是而佚之矣伏生之學歴有師承其經
固可信其傳亦當得經文本義不至如後人解經率慿
私臆乃葉氏夢得謂伏生尚書大傳言不雅馴至以天
地人四時為七政謂金縢作於周公沒後愚謂即此二
端亦足徵大傳立義之精非後世訓詁所能亦非偽孔
傳所及而葉氏狃於習見不能虚衷折其至是蓋成見
之為害也嘗試論之政者國家所行之事即堯典欽若
昊天歴象日月星辰敬授人時是也歴象欽天有天之
政期三百有六旬有六日天行氣盈之數以管窺天測
之即天之政也分宅四極以定日晷嵎夷南交西朔方
地之政也東作西成南訛朔易人之政也殷仲春殷仲
秋正仲夏正仲冬四時之政也天地人四時各有應行
之事故謂之七政其事見於周官詳於月令後世猶守
之至於日月五星古未聞有專理之政事堯典所謂日
者日中日永日短所謂月者指閏月言之葢皆歲月日
時之日月也太陽之日象雖有出日納日之文亦以正
卯酉之時耳若太隂之月象則始終未嘗及之而五緯
則非所用月令雖秦書實本於夏小正去唐虞政治未
逺所紀四時中央各紀其日其帝其神及其蟲與音律
數味臭祀祭凡五之别皆在獨未嘗及於五緯至周末
石氏星經始以五緯星列於日月之次然則金木水火
土五星不得列於唐虞之七政也審矣偽孔傳以後世
之見釋古書不知唐虞之世未嘗有治五緯星之政也
若以五行當之則既已與糓並稱六府不應又與日月
同稱七政且孔傳固以五星釋之未嘗及於五行其訓
釋之詞謂察天文齊七政以審已當天心與否則直啓
後世禨祥讖緯矯誣上天之説尤所未安豈若伏氏之
傳為得欽天授時之大也哉至於金縢一篇雖出今文
然程正叔疑其文不可信而括蒼王廉熙陽作論謂金
縢非聖人之書其論不為無見而實則未見大傳所解
故耳古之紀者無有所祈孔子疾不禱而周公禱之故
疑其不然然子路請於孔子故孔子止之若周公則自
以為功未嘗告之武王且告之祖考欲以身代臣子廹
切之情宜無不可惟是周公身秉國政乃令史臣記其
請代之功又記風雷之異則孫膚之謂何此聖人斷乎
不為者也若云公既明農然後王令史臣紀之則無端
而作亦恐未然惟大傳以為成王葬周公適有風雷之
變因追念前事之異叙而紀之則君有念功之美而臣
無矜功之累即程與王之疑亦可釋矣伏氏大傳為後
人所駁者其立義之精尚如此則其餘精義湮沒不傳
者可勝惜乎偶因葉氏之説而辯之如此俾有志於通
經學古之士知今日舉業所治未足以定經義慎無拘
於墟而篤於時也
　　江源攷　　　　　　　　　　　李　紱
江為南條大水與北條之河並稱河自發源至積石入
中國境以今方輿路程圖考之已七千餘里而歴來溯
江源者悉本禹貢岷山道江之文止就岷山言之雖博
奥如桑氏水經酈氏注精詳如程氏禹貢論亦無異辭
余獨疑江水廣與河等深則數倍並横亘中國江尤有
天塹之名而岷山在陜西廢叠州為中國境内何其源
之近而小耶竊以為禹貢言岷山道江猶道河積石止
就神禹施功之地言之江源不始於岷山猶河源不始
於積石也昔人嘗有以北金沙江為江源者其源在西
番境内莫得其詳余典試雲南以南北二金沙江發䇿
問士亦莫有能言其源委者後䝉
聖祖仁皇帝頒賜方輿路程圖則北金沙江源委井然
既開方以計里又測極以凖度其法為古來所未有實
聖人嘉惠天下之盛心使通經學古之士不出户而知
天下也按圖考之岷江與金沙江㑹合於四川之叙州
各自叙州逆溯其源岷江源出岷山當北三十四度西
十二度行五百餘里過黄勝闗至松潘衛入四川境又
南行五百里至茂州之長寧堡有黑水河來㑹又南行
六百里經成都府西境至嘉定州青衣嘉定二江來㑹
又二百餘里至叙州與金沙江合自發源至此僅一千
八百餘里若北金沙江則發源於西畨之阿克逹毌必
拉必拉者江也當北三十二度半當西二十度經毌魯
斯烏蘓之拜圖都渾共南行千八百里過裏雍河屯始
名金沙江又東南行九百里過塔城闗至雲南麗江府
又南行四百里至陶營廵檢司又東北行千里至雪山
入四川境又北行千二百里有打沖河來㑹又東行三
百里至凉水井折而北行七百里又東行四百里至馬
湖府又東行二百里至叙州府與岷江合自發源至此
已六千九百餘里較岷江之源逺三四倍凡水以源逺
者為主而源近者附之今自叙州㑹合之處逆溯二江
之源修短懸殊如此乃不以行六千九百餘里者為江
源而以行一千八百里者為江源此理之必不可者也
按黄河發源北三十六度當西十九度與金沙江南北
相距僅三度半東西則止偏西一度而河源之南金沙
江源之北皆高山聳峙葢即所謂崑崙山也河源在崑
崙之隂江源在崑崙之陽而特微偏西二百餘里也又
有一源名雅礲江即所謂打沖河與金沙江㑹合於馬
湖西境者也雅礲亦發源於西番北境與青海南境接
壤當北三十四度西十八度與河源南北相距僅二度
東一度中阻高山葢亦崑崙之陽而微偏東二百餘里
者也其源從平地湧出源泉百十道與星宿海相同西
番人名以察楚必拉䝉古人名以七察爾哈那衆泉㑹
流為大川南行二千里沿途納東西大水十餘處經四
川西境始名鴉礲江又南行六百里入四川境過三渡
水始名打沖河又西行三百里又南行五百里與北金
沙江合又一千六百里至叙州自發源計之共行五千
里較岷江之源亦幾至三倍而水勢盛大亦倍於岷江
以源之逺論當主金沙江以源之大論當主鴉礲江然
不如金沙為確葢金沙較鴉礲又逺千九百里源逺則
流無不盛者若岷江則斷斷不得指為江源也又按江
河並發源於崑崙河源在其北者已東趨陜西又折而
北直趨塞外鄂爾多斯又東行千餘里然後折而南由
延安入陜再折而東以入於海江源在崑崙南亦東南
行已與四川相近復南行直趨雲南東行千餘里然後
折而北由雪山入川再折而東以入於海兩大川始而
相背繼而相向有若黻文亞字亦天地之奇觀江源者
亦可以無憾矣
　
　
　
　
　
皇清文頴巻三十一
欽定四庫全書巻
皇清文頴巻三十二
　雜文
　　粤西平露布　　　　　　　　　湯　斌
(臣/)聞版泉振旅於皇家煇煌玉簡苖野奮戈於帝世照
耀金封蓋文德丕播不因秉旄誓鉞而増崇而聖武布
昭正兼執玉舞干而益大滄海全歸禹貢淪紋豈増萬
里之波祝融久戴堯封寸地亦尊
昊天之命非臣猷之克壯咸與維新實
聖德之如天無逺弗届㳟惟
皇帝陛下宣昭義問敉寧武功垂裳秉珪而天下嚮風
動顔變色而海内鎭定黄旄右指劔閣雲新玉仗南臨
衡湘波靜白環西獻流沙積石之鄉楛矢東來洧盤日
出之郡卿雲爛漫山林無紫芝之歌日月光華太史著
河清之賦獨此粤西星分宿末地近日南白象陵山孔
禽蔽野西京之王㑹不通周禮之職方罔載今河山奠
矣謂宜梯山航海而來王豈日月出矣猶然鑚燧鑿榆
而自照蒼梧惨澹鮫人泣明月之珠平樂蕭條估客棄
桃枝之簟(臣/)等恭承
璽命逺播
天威組練發而星斗明旌旗張而雲日曉樓船輕度細
栁營開大將某指麾明月禆將某劔㦸秋霜皆右義左
仁佩忠戴信乃布德宣令而纁組來迎韜戈束􁊇而壺
漿恐後桂林象郡悉成鼚鼓軒舞之民瘴雨炎風盡為
祝華呼嵩之地日無私照南邦永以無虞海不揚波北
户宴而不閉幽荒絶壤始知天子之為尊六慰三宣共
識聖人之在位蓋王師無戰龍城勒銅柱之勲大武維
揚薄海靖兵戈之氣此皆受成
廟計慿藉
天聲不然何以熊斾未開犀甲未振而鵝山之險盡作
藩籬煙瘴之墟永為狐兔也君之德也果如叔向之言
(臣/)何力哉豈曰郤縠之讓(臣/)等無任慶忭激切屏營之
至謹奉露布以
聞
　　擬為司賔答問辭(有序/)　　　　　毛竒齡
　　康熙二十三年六宇蕩滌中外無事
皇帝奮桓撥之烈廓清南徼迤及東澨畫地溟海之外
　　版漲籍渤凡九垓八裔雕身畫頟諸國咸奉
辰朔
皇帝軫念民隠謂
君有斯土撫育幾三十年而不一周知其地觀覽其山
　　川風物則綏要萬里何自通浹惟古昔王者當天
　　下初定有廵行縣㝢省方問俗之制自三代迄今
　　未之有改顧事頗煩重度支水衡坐費檢㑹且千
　　乗萬騎慮無或鋪張盛大為司行奔命按王制廵
　　幸諸禮自職方戒途太馭掌較以後凡車騎鈴欒
　　宫城梐枑以及壇壝堂房珪璧玉帛黄駒赤犢皆
　　有儲偫然且勾陳五校所在警蹕扈壘衛仗周環
　　百里嘗考文中子言虞舜一嵗而廵五岳國不費
　　民不勞者何也以兵衛少而徵求寡也然而語不
　　古合民無徵焉我
皇上以非常之元創非常之舉因天事天因地事地因
　　人順人然而三王不竝軌五帝不襲治考建因革
　　而禮制行乎其間蓋一人順動萬人幸之之謂幸
　　一人慶行萬人豫之之謂豫如必造明堂而後可
　　以覲后則輯瑞何期必設輶軒而後可以採風則
　　觀方何待
皇上納羣臣所言特練時日倡舉
廵幸減從官省行軍採大禹四載之需折虞廷五年之
　　典隨不逾萬人時不滿百日登岱觀河浮江渉淮
　　經閶闔詣闕里所至問民疾苦父老扶杖兒僮婦
　　女率負戴來觀
鹵簿不譙有高年者則抵錢慰勞之先為
肆赦令薄海内外咸霑
豐㤙及所過州縣民㕓市廬又皆有
捐復寵賚芸鉏不變鎌穫如故市估行販及道路師旅
　　馬臝楫筏儼返家衖何其盛也昔東漢光武廵游
　　南陽置酒高㑹召吏人飲食復其租賦以為羙事
　　而章帝南廵詔所經地無得設儲胥命司空自架
　　橋道其詔有云方春所過無有伐殺車可以引避
　　引避之騑馬可輟觧輟觧之至今史載猶歎誦其
　　言勿衰今
車駕經行屏却供億州縣
起居悉絶所餽獻即
行在茇止亦竝無宫懸籞仗鐘鼓鈴柝之設而民之引
　　領望
幸者相屬於道然猶
親視河溢立灑
宸翰殷憂悼歎不數瓠子即當釋奠
　宣聖儀物備至臨行惓惓尚復貽曲柄
御繖以申向慕此雖金繩再出必絀帝俈為封禪起周
　　成為廵狩亦豈有過誠恐諸儒不諳動循掌故將
　　引虞書王制覲典祭義以及元嘉之儀開元之禮
　　重相諮詢因設主客往復倣東方客難揚雄解嘲
　　班固答賔戱夏侯湛抵疑之文擬為司賔答問辭
　　以曉譬之庻後之君子可考觀焉其辭曰
司賔大夫與四方客使集王㑹之堂理職貢之事主當
壹是國信方物披圖眴節悉具紀㑹方斯之時華蟲各
辨等卉越皆就位四方客使有詗於其列者曰古者聖
王御世四海晏然則因而廵狩廵者循也民可循則因
而廵之狩者守也為我守土者吾從而循順之然而動
習矩錯著有法則曩時五載十二載天道大備升中告
至先為造類於是修職有其戒犯軷有其義土訓夾車
而問形掌道審言以詔辟定方明於司盟布綿蕝而表
位夫苐以壇壝觀之三垓八通太乙環五穿蒲褁草上
無風雨然且明堂巋然以天齊主就其文而紀其事則
公男升降中階阼階有其等后王遜讓天揖時揖有其
數桓躬穀蒲以五擯四擯為節罇罍篚羃以一進再進
為度其煩我奉常而需我掌故有前事矣矧宫城所舍
晝樹筍簴藩籬外䕶夜振錞于或習禮以射牛或布幣
以代駒設燔而炙玉檢瘞駟而陳木禺臨學校則執羽
鷺祀邱壑則用乾魚然猶車駕之次考及同琯槱燎之
末享逮先厨故以登封而廵河則負薪擔石者有之以
祠畤而幸學則說經講易者有之以師行而及游畋則
耕定陶蒐涇潭者有之以祀社而及祠賢則封樂毅祭
桓譚者有之是故銘石頌功德古王未免陳風紀羙盛
聖主不嫌今
皇上撫有四海治極三古聲教振開闢規制軼區宇百
禮斯洽萬類咸叙
承天搢斗紀節布度當八風悦豫之時乃順應而為四
廵之舉則是西鳥東魚里禾鄗黍符瑞之應報饗之數
無有若
今日之富者此管仲所謂物有不召而自至者十有五
焉然而出不盛車甲行不飾金鼓羃鼎不夕張帷宫不
鼂御
躬省方俗
清問疾苦升禋岱宗灑澹河滸登習禮之堂探藏書之
府塞決水以石菑撤通天之權火然且百日之間而南
浮江淮東至齊魯是豈古皇不足法與抑何掌故多未
預也且吾聞
鑾輅之南翔也行不除道耕不輟疆女不下機織市不
易蓋藏兒童讙於衢巷估販偃於舟航然且皬髮黄口
如葵傾陽或牽以犧或捧之觴輪蹄踵趾馳驟康莊則
嚮使肆覲而輯圭玉報燎而坐明堂既審權於三市亦
奏律於四廂治邸奉高之側捐租崇邑之傍將不止紹
神靈於軒頊比功德於虞唐而又何事物之罕備考建
或未遑焉司賔大夫廼斗然却立瞿然而改容肅然而
正告之曰子徒知三古之當遵而不知一王之制之自
有章也且子亦聞
廵幸之何意乎
皇上以為六闔一統萬國來㑹則民
后之情不可以不接中外之勢不可以不通乃或禮過
繁而力匱制過賾而用窮費時日則機務不給多導從
則供億不充此前古之所以易行而夏商以後遂間世
而不一逢也夫創制顯庸務在獨斷因監損益貴乎折
中故湯武用干戚不需揖讓姚姒有子弟未嘗分封彼
夫劉氏之興二月而西廵十月而反東廵者限於時也
後魏繼世北廵及中山東廵而止及橋山者絀於地也
貞觀幸底柱以治河為封嵩而書之旂勒之石者介於
事也建隆平潞叛以行師兼詢俗而先勞軍後捐租者
阻於勢也是故游觀無定形廵幸無定儀省察補助無
定經方行典禮無定辭必畫井田於郡縣之日則畸矣
講車戰於騎射之年則躓矣倣垂裳結繩於刻書削契
之世則欺矣施儷皮尺布於九圜六品之時則骩矣議
守社捍牧於車書大同軌轍齊至之際則誖矣往嵗鬼
方弄兵
天討其辜鋪敦萃旅底於昆彌
挺鈹四伐而未嘗傚征苗之師間嘗取士
詔下徵車
臨軒親覽特簡仲舒是本制舉而不必循選造之遺乃
者甫馴
龍馭先樹雞竿
大號乍渙
洪㤙驟殫以巽風行作解雨觀何必崇朝遍彼泰山即
其
陟喬勿修壇壝金匱石䃭却之若遺黄蛇不屬白璧是
瘞
賜車勞酒羣呼天齊此豈禪禮所得庶幾當夫觀河有
事玉馬羣臣從者宰執以下咨嗟抑鴻賦此皓皓不搴
葦茭但借禾稼升鹽斗酒彼安用者周之翕河遜兹盛
事漢武築宫於斯為下爾乃
九旗南指方江厲淮板䑽黄蔑非龍艘材造舟震澤纜
石吳臺民之望之有如嵗來丹陽可駐黄金誰埋六代
殘構視若刼灰惟彼故寢加以封栽䘏殷優恪自古所
希漢高過湖祭周王祠方之於今豈得嫓之矧
瞻闕里言觀罇匏登堂習禮為斯文昭俎豆未湮宫墻
豈遥祗因重道景行孔勞臨行留仗
羽葆翠幬奚止過魯祀一太牢且吾聞蒐狩之典不能
常舉以旗致民載旜誓鼓苖田茇舍總類振旅雖曰從
禽實比卒伍以是大閱嵗無一有乃當
鳴鑾偶爾建鐸暫啓和門自有坐作車不詭遇獸無私
獲笑彼司馬枉事表貉且夫儒生博士之言亦安足責
哉在昔列王將廵有謂編蒲褁車勿傷山石掃地而祭
席用葅藉則帝主聞之已充耳而勿懌即高世比德欲
效九皇頗采儒術上告登封然且拘牽詩書扳引畦畤
羲軒所垂夷吾所記大夫文學爭辨不已絀偃斥霸遂
罷封議此眞泥曲傅㑹無所考適之已事也故以廵行
之禮而茍襲舊聞則無一而是彼夫職方行令修涂辟
境而後之效之者非大治馳道則長開蕩渠掌舍治宿
設藩置籬而後之祖之者非圜垣四面即離宫百區故
板城幄殿丹青輪軸此土方所擬似也昆侖神樓槍車
鈴柱不可謂非明堂之遺制也故五玉三帛極之為貢
金獻幣籠香篚藥之端勞酺賜布類推之即為裝錢路
餼以及軍工羽釋紫茸赤罽之所由以捐是以結綵樓
演百戱實由行殿之陳懸始之布香臺排畫甕牽青繩
閑赤楯悉從壝門之大次小次啓之故王人一帥屬而
後且盡統其諸王百官與夫蕃人貢使之族羣后一表
綏而近且増之以羽林車騎金吾鎧仗而猶以為不足
然則禮當極弊亦何非率由之始所濫觴者而動言掌
故斯已瞀矣乃以
法駕之出控神虬跨龍騵雨師灑道風伯清塵靊窿為
之啓馭羲氏於焉捧輪材官不刷鬛騎士不解帉八鸞
秩秩
九組駪駪不百日間而東漸南暨所至若神浸假吉行
五十必拘禮文則大旂金輅將有一年四廵即遄鑣急
節而不能造其闍與闉者此眞
聖人行事法則兼至即偶然舉動有非臣民庸衆所得
窺伺而戴天忘高履地忘厚挾莛而撞嵩高把蠡而測
海澨此
神聖之所以難名而
帝德王功遂當有其萬世也
　　演連珠十首　　　　　　　　　彭㑹淇
(臣/)聞穹窿職覆合萬彚以資生博厚能容萃百川而歸
海蓋道大則畛域不分量𢎞則洪纎畢載是以化隆無
外雕題鑿齒以胥來治統一尊岳貢川輸而㒺怠
(臣/)聞日月流輝光窮蔀屋之下雷霆振響聲沈蟄伏之
辰何則智以不徧物為照威以不數見而神是以黈纊
懸旒益養聰明之用垂衣結縵彌留沕穆之眞
(臣/)聞黼黻為章則綦絲匿采韶韺迭奏則下里輟音必
聖神克建文明之極惟廟堂乃稱著作之林是以馬負
龜陳啓苞符於天地星糺雲爛流雅韻於古今
(臣/)聞太阿在匣神妖懾而藏形明鏡在懸物醜望而却
面是以義取於止戈而慮深於忘戰故玉瑶㻫琫在原
匪曰馳驅車馬斾旌于敖豈為游衍
(臣/)聞江湖普潤挹之也靡涯雨露流膏施之者無厭故
恩以積而彌深澤以廣而斯遍是以仁風翔洽不害禹
霖湯旱之年淳化蒸濡猶切舜儆堯咨之念
(臣/)聞斗杓東指則氷腹失堅火曜西流則井梧飄榦氣
至斯逹四序所以不愆令出惟行萬幾所以立斷是以
王言之布象其如綸大號之頒同於渙汗
(臣/)聞物違其性㒺克有濟器適於用不必相通故棄短
錄長矇瞍可以辨律因小致大洴澼可以習攻是以六
相宣猷各定陰陽之位九官効職分司水火之功
(臣/)聞細莛雖輕亦發洪鐘之響飛塵雖薄思増泰岱之
高惟虚中者能受故集益也不勞是以葑菲不遺哲后
殷勤而止輦芻蕘可獻聖王鄭重而懸鞀
(臣/)聞璿璣在列不羲和而占時規矩具存不工倕而制
器何則應物以神不以迹而傳世以法不以意是以儷
皮之禮未足昭圭璧之忱􁎎尾之音未足極管鼗之致
(臣/)聞養嘉禾者必剪莠稂䕶幽蘭者必芟荆棘蓋薰蕕
並器則芬郁潜移涇渭合流則澄清終塞是以象恭既
放五臣遂績奏虞廷偽辨始除三月已化行魯國
　　原教　　　　　　　　　　　　朱彛尊
始為三教之說者誰與其小人而無忌憚者與生民之
初草衣而血食露處而野合聖人者出教之田里教之
樹畜養生之本既具然後修道以明之其理身心性命
其治家國天下其端禮樂刑政其文易詩書禮春秋蓋
自庖犧氏作而伊耆軒轅堯舜禹湯文武周公孔子以
數聖人損益之而教已大備初未嘗有所不足必待佛
老之說以濟之也佛老者持過高之論行不近人情之
事不耕則無食不蠶則無衣無男女則生人之道息無
上下則紛爭之漸起以彼其說行之國中蓋有時而窮
則相率聚於中國食人之食居人之廬陽叛聖人之言
而陰収聖人之教之利愚者不察遂惑其說至等聖人
之教三之嗚呼彼之所奉者一而我之所奉者三曽彼
之弗若矣天下之理出乎剛則入乎柔出乎陽則入乎
陰出乎君子則入乎小人未有兩是者也惟内無所主
則死生禍福戰於中其初守道不篤持論兩端其究歸
於無所忌憚而獲罪名教當是非可否之際倡為調停
之說者未有不流為小人者也且所謂教者何哉君臣
父子兄弟夫婦朋友之教而已矣舜命契曰敬敷五教
孟子曰使契為司徒教以人倫故曰教以孝所以敬天
下之為人父者也教以弟所以敬天下之為人兄者也
教以臣所以敬天下之為人君者也彼二氏者既已棄
絶其人倫事物之常將何以副教之名哉子路問為政
夫子告之以正名謂名之不正至使民無所措其手足
若是其甚也世之儒者誦聖人之言而安於三教之目
其亦罪人矣夫
　　原刑　　　　　　　　　　　　朱彛尊
墨劓剕宫大辟非舜之五刑也舜以命臯陶者流也鞭
也扑也贖也賊也象以典刑五者是已甫刑曰苖民勿
用靈制以刑惟作五虐之刑曰法斯則劓刵椓黥之謂
肉刑之始矣刑者一成而不變聖人之所甚不忍也故
就典刑命士流者宥之鞭扑者贖之若夫怙終不悛則
法在必誅賊之為言殺也春秋傳晉侯使鉏麑賊趙盾
是也相古有虞之世畫象而民知禁赭衣墨幪别其冠
服使觸罪者知耻悔過得以自新自五虐之刑作殘其
形毁其體膚斷者不可復續終其身不敢與士民齒將
無所用耻焉彼夫劓刵椓黥在苖民發聞惟腥舜方哀
矜庶戮之不辜務遏絶之豈反效尤而以至仁用至不
仁之法乎荀卿有云治古無肉刑而有象刑斯言是也
班固漢志援俗說著論以為禹承堯舜之後自以德衰
而制肉刑昔者鄭子產鑄刑書叔向非之其言曰夏有
亂政而作禹刑商有亂政而作湯刑其云禹刑湯刑者
初未嘗指為肉刑而班氏實之孔氏書傳稱吕侯以穆
王命作書訓暢夏禹贖刑之法夏刑大辟二百臏辟三
百宫辟五百劓墨各千不知何所據依殆無稽之言爾
愚考肉刑夏莫之用商亦無明徵伊訓臣下不匡其刑
墨出古文尚書未足深信迨周官分職乃掌之司刑墨
者守門劓者守闗宫者守内刖者守囿然則肉刑其昉
於周與穆王閱實其罪許罰以鍰是亦不忍人之政矣
蓋至漢而文帝始除之仁人哉俾五虐之刑絶於世可
謂盡心焉已顧腐儒之論尚謂肉刑當復豈不謬哉作
原刑告後之君子治書者兼可明孔傳之偽焉
　　原教　　　　　　　　　　　　李　紱
教之說何昉乎中庸言修道之謂教道惡在君臣父子
夫婦昆弟朋友是也道在於是則教在於是矣教莫古
於唐虞其使契為司徒敬敷五教也亦曰父子有親君
臣有義夫婦有别長幼有序朋友有信而已孟子敘述
三代之教謂設為庠序學校以教之皆所以明人倫也
人倫明於上小民親於下然則舍五逹道棄人倫無所
謂教也魯論稱子以四教文行忠信文者修五倫之禮
節也行者踐五倫之實事也忠信者以親義序别信之
實心而修其禮踐其事也周禮大司徒以鄉三物教萬
民而賔興之一曰六德智仁聖義中和即中庸之知仁
勇所以行此五逹道者也二曰六行孝友睦婣任恤孝
即父子友即兄弟睦者兄弟之推婣者夫婦之黨任恤
者朋友之交其教之而興之者君而承其教而升焉者
皆臣也三曰六藝禮樂射御書數皆五倫之所有事所
以相治相養而遂其親義序别信之心者也聖人繼作
其教遞詳教之以佃以漁焉教之以耒耨焉教之以懋
遷交易焉教之以衣冠焉教之以舟楫焉服牛乗馬焉
斷木為杵掘地為臼焉教之以重門擊柝以待暴客弧
矢之利以威天下焉教之以上棟下宇焉教之以葬以
封以樹䘮期有數焉教之以書契百官治萬民察焉其
為教甚繁而總其藝之概則曰禮樂射御書數皆五倫
之所有事而已其人之等雖有君卿大夫士庶人之分
其人之業雖有士農工商賈之别而總其人之類則曰
君臣父子夫婦昆弟朋友皆五倫之所綴屬而已是故
天下無倫外之道即無道外之人天下無道外之人即
無人外之教自二帝三王以來莫之或易也沿及後世
乃獨目聖人之教為儒而又有異端邪說與儒者之道
分行畸立而多為教之名者何也曰二帝三王之時教
主於上作之師者即作之君者也至周文武而下道在
周公則移而之臣矣然猶行其道於朝廷之上也至孔
子而移於士矣儒者士之别稱不必皆能為聖人者也
故孔子謂子夏曰女為君子儒無為小人儒儒行出於
漢不必實為孔子之言然哀公問儒服而孔子猶不以
儒自居至戰國時有楊墨之言然後以學周公孔子之
道者為儒墨者夷之所稱儒者之道是也而孟子亦曰
逃墨必歸於楊逃楊必歸於儒而儒之名於是乎乃立
楊氏為我墨氏兼愛未嘗遺棄五倫也而推其流弊之
所極至於無父無君孟子以其有害於人倫也故辭而
闢之至後世乃有所謂道與釋者出焉而後天下乃有
倫外之道乃有道外之人乃有人外之教夫所謂倫外
之道者何也人之一身有理有神有氣有形仁義禮智
信者理也知覺運動者神也屈伸呼吸者氣也耳目口
鼻四肢者形也以理宰神以神運氣以氣運形施之身
措之世而人倫出焉所謂道也若釋之道則靜守其神
而已知有神不知有理惟恐一物之擾吾神故空諸所
有雖遺棄五倫之人而不顧也極其靜之明可以彰往
察來而動則昏道之道專致其氣而已知有氣不知有
理惟恐一事之損吾氣故清淨無為雖遺棄五倫之事
而不顧也極其專之用可以却病延年而勞則敗是所
謂倫外之道也倫外之道無與於家國天下故曰道外
之人道外之人無與於修齊治平故曰人外之教昌黎
韓子欲塞而止之則孟子放距之說也歐陽子欲修其
夲以勝之則孟子反經之說也然吾謂不必塞而止之
也彼不塞而吾之教無不流也彼不止而吾之教無不
行也亦不必修其本以勝之也不修而吾本自在也吾
本在而無不可以勝之也何也吾儒之教聖人之教也
聖人之教修五逹道之教也聖人之教而有一日不流
不行不修焉則不足以為聖何也無君臣焉則強凌弱
衆暴寡而天下亂矣無父子夫婦焉則生人之道滅而
乾坤或幾乎息矣有父子夫婦自不能無兄弟而朋友
則亦彼之所不能無也是吾儒之道固萬古流行於天
地何必取彼二氏者塞而止之而後流且行哉或謂聖
人之教後世未必能如二帝三王之修之也本之不足
則從彼者衆烏在其能必勝也曰本固未嘗不修也後
世之修之雖實心實政亦與時為盛衰然未有舍五倫
之說而可以治天下者也是吾之本無日而不修也本
無日而不修則儒者之教無人而不遵而勝不勝不足
道矣子疑二氏之衆而守儒教者之少耶儒不必冠章
甫而衣逢掖也凡南面而臨天下者君也即儒者也承
流宣化於下者公卿大夫士也即儒者也趨走而在官
者府史胥徒也即儒者也耕且歛者農也即儒者也懋
遷有無執藝事以食其力者商也工也即儒者也何也
彼皆有君臣父子夫婦昆弟朋友之道者即皆聖人之
教也彼遺棄五逹道而為道與釋者特養神養氣之一
術蓋千萬人而一二人者也千萬人而一二亦焉能為
有無而又何勝不勝之足言乎吾故曰天下無倫外之
道即無道外之人天下無道外之人即無人外之教也
　
皇清文頴巻三十二
欽定四庫全書
皇清文頴巻三十三
　頌
　　昇平頌(有序/)　　　　　　　　　張　英
　　(臣/)竊惟自昔國家席累葉之鴻庥撫守成之大業
　　承平既久類必有非常之功以蕩滌瑕穢而鎮撫
　　生民然後皇威遐鬯社稷奠安有泰山四維磐石
　　苞桑之固焉在詩有之曰薄言震之莫不震疊在
　　書有之曰其克詰爾戎兵以陟禹之迹方行天下
　　至於海表夫以成康之郅隆猶以張皇六師為大
　　訓載於詩書信有徴矣漢以兵力定七國文景之
　　業彌光尤已事之最明者哉蓋國家之有師旅征
　　伐猶天地之有霜雪雷霆也非霜雪則萬物煩囂
　　之氣不肅非雷霆則四時堙鬱之氣不宣非師旅
　　征伐則亂臣賊子無所讋服懲創而不敢肆故霜
　　雪所以開陽春也雷霆所以啓晴霽也師旅征伐
　　所以靖祲氛致太平也天地仁愛萬物之心與聖
　　人仁愛萬物之心皆不得已而託之乎此者也我
國家自
世祖皇帝戡定大統
皇上撫御區夏以來待藩臣之恩良渥矣處之以重鎮
　　視之以心膂睦之以懿親極之以髙爵顯秩豢之
　　以膏腴腆禄乃物太甘則自蠧獸久畜則思觸富
　　貴極而驕悍生驕悍生而反噬起平居則怙勢席
　　寵以荼毒
朝廷逺方之赤子及下尺一之
詔則環視而起一方作俑諸方應之以盜弄
天子之戈於潢池舉平日
朝廷所付之疆土所屬之將士所簡閱之器械所賚予
　　之金錢悉藉以抗
天子之命據固阻險伏莽跳梁是非大奮我武以芟刈
　　而薙獮之何以昭臣子萬世之經而彰我
國家四征不庭之罰乃自始亂以來授鉞天潢分馳禁
　　旅虎臣四出鷹揚奮興以漸次削平迄於今八載
　　海内蕩定昭明無纖芥根株之遺可謂盛矣(臣/)竊
　　念身依
闕廷趨承講幄者五年簡侍近密者又四年其逺方兵
　　威克捷之竒戰勝攻取之略戈甲組練之華折衝
　　陵轢之勢臣雖未得而聞且見也若我
皇上八年來宵衣旰食之心則臣知之最深念赤子罹
　　於湯火急欲一旦出而登之袵席之上每復一城
　　一邑必
嚴諭以無擾百姓至仁也武臣進止皆恭請
廟算以行萬里之外視如眉睫之間凡一經
聖慮則險者平難者易成功奏績刻日而應至神也簡
　　任將帥以武勇智略為經以持重寛愛為緯疇咨
　　而舉推轂而行至慎也減膳撤懸力崇簡約以佐
　　天下兵食之需故軍興歳久常賦不益至儉也閫
　　外将帥時
賜手敕申誡其有能靖㓂撫民者則
灑宸翰製詩篇解御服以襃異之至厚也數年來屢避
　　正殿朝賀一方底定宫中必焚香親告
天
祖至敬也未明求衣昧爽聼政日昃不遑暇食夜分省
　　覽章奏不輟以籌畫天下至勞也捷書至必敬告
兩宫親承色笑懽聲溢於殿陛之間至孝也殲渠魁而
　　舍脅從逆命者誅之歸命者撫之赦過宥罪布大
　　誥於天下至信也天下之人但見八年之内殄滅
　　羣冦綏靖地方震古躒今武功若此之盛而能盡
　　知我
皇上深宫之中神武勝算焦心勞思如此之不易易哉
　　今者十月克復雲南賊渠授首十一月十三日夜
　　露布至
皇上時御乾清宫覽奏臣等叩頭稱賀
御榻前
天顔悅甚顧謂臣等曰朕今日為天下萬姓喜追思逆
　　亂以來官民咸被荼苦更復惻然於懐臣等謹合
　　詞對曰
皇上仁愛之心通於天地斯所以為萬世開太平也
聖衷之一念不忘百姓者舉類此臣因伏念古者雅頌
　　之作以昭徳紀功周宣王平淮北而江漢興歌唐
　　憲宗平蔡州而淮西有頌若以方今日之功力不
　　足以當百之一當時之臣猶能撰述詩頌鋪揚國
　　羙垂布金石焜燿史冊况我
國家數年中東戡閩粤西定隴蜀北平察哈南靖滇黔
　　竒功茂烈炳炳麐麐不可勝紀(臣/)職居惇史載筆
　　左右其敢以固陋自覆而不勉綴賡颺之末班乎
　　謹撰頌八章曰平閩平粤平察哈平隴平蜀平滇
　　各指一事言之也曰泰階平歸功
廟謨也曰武功偃樂成功重休養也統名之曰昇平為
　　萬世無疆慶也詩曰吉甫作誦穆如清風則臣滋
　　愧也
　　　平閩
閩嶠峨峨閩海泱泱灘石劍立篁叢弩張狂童逆命爰
阻我疆勢連長鯨濁亂海邦
王師奮武載斾皇皇東由姑蔑西經豫章如霆擊枯如
髮攖鋩繫頸以組俘於明光厦門逋宼歸我㠶檣一民
不殲神武孔将
　　　平粤
古稱百粤象郡羊城昔建南藩以奠東溟乃生䝟貐怙
勢憑陵不孝不弟為亂之萌
天戈所指游魂載驚既歸而命既抒而誠狼子反覆黄
鉞斯行梟巢盡毁瘴海彌清毒潭鱷掃合浦珠明五嶺
烟蠻南拱
神京
　　　平察哈
北嶽為鎮東海為垠部落環衛繡錯魚鱗中有察哈舊
我育民居我肘腋為我藩臣蠢兹負徳忽煽烽塵元老
秉鉞我馬駪駪師惟一戰
命不重申殲彼强寇不返隻輪魁渠函首獻於
紫宸
太宗戡伐前烈維新
　　　平隴
隴西涇陽俗剽民勁亂臣反戈河北咸震我師旣出逐
北乘勝頓於堅城歳靡有定
帝曰元老往敷朕訓示之以威懐之以信矢不遺鏃兵
不折刃崇墉夜開頫首歸命投戈而謼悔罪思順秦隴
千禩惟以歌詠
　　　平蜀
古維西蜀國號魚鳬劍閣嶙峋雲棧﨑嶇一夫扼險萬
夫歎吁况峙糗糧千里沃腴賊實藉之稽我天誅將軍
憑陵蠶叢坦塗既克保寧遂入成都孤雛咸殪腐䑕莫
逋夔門巫峽重釐版圖徳威赫赫時聽巴歈
　　　平滇
誕惟滇宼倡亂之先攘臂昆池竊踞湘川
王師萃止如雲蔽天威武撻伐聲震八埏巨兇既殄餘
燼猶燃寄命孤城析骸經年元戎奮武伐鼓淵淵鐵橋
失險滇城摧堅翦彼鯨鯢膏我戈鋋亂源禍始藁街特
懸
　　　泰階平
六軍振旅九服來同桃林歸馬扶桑挂弓星輝雲縵嶽
朗川融休哉鴻烈誰其始終輔弼之英貔虎之雄祇受
成命謨由
聖衷智勇天錫濬哲亶聰握機鏡要神運樞中仁慈恭
儉昭格蒼穹鞏萬世業定此膚功
　　　武功偃
我有弓矢願言櫜之我有戈矛載衅藏之膏澤萬物雲
行雨施譬彼稂莠翦伐無遺今此良苖滋溉攸宜仰承
帝祜俯恤民疲崇文敦敎返於恬熙仁風愷政浹髓淪
肌
至徳𢎞仁頌(有序/)　　　　　　　　　張　英
　　稽古稱幅􁆟之廣曰東漸於海西被於流沙朔南
　　暨聲教訖於四海可謂盛矣然東南以海為域西
　　曰流沙則猶在今甘肅之境朔方亦未嘗明言所
　　至之地三代以來歴漢唐宋元明求其王化之所
　　及車書之所通梯航重譯之所至皆未有如我
國家今日之無逺弗届者也
皇上視荒逺之人無異於畿甸之赤子凡跂行喙息者
　　皆欲令其生養安全而納之軌物之中盡兩間之
　　所覆載不忍一方一人不獲其所書所謂光天之
　　下至於海隅蒼生萬邦黎獻共為帝臣豈非聖人
　　之心前後古今一轍哉曩時喀爾喀君長僻處遐
　　陬雖屢通職貢未盡躬修臣節今者嚮慕
徳威傾心内附願列藩臣
皇上鑒彼精忱厚加存恤給地安置豢以牲畜芻粟以
　　資其生恩至渥矣爰以康熙三十年孟夏之月
車駕親自拊循期門羽林之士雲衛景從五月初吉至
　　於邊徼之地七旗喀爾喀君長率其衆數十萬人
　　歸誠效命於
龍旗鸞斾之前莫不扶老挈幼稽顙流涕感頌呼籲朝
　　見伏謁如儀
皇上育以至仁涵以至徳錫宴頒賞咸從優渥發
徳音下明詔嘉其嚮化之誠予以世守之爵其宗族皆
賜秩有差復為之申法禁布規條曉以禍福廸以幹年
　　俾與四十九旗同沾恩澤永逺生養猗歟盛哉
皇上之徳怙冒此天地照臨並日月會合如風雲濡澤
　　若雨露昭明法紀如三辰之麗天底定方隅如四
　　維之奠地恩賚禮成羣心欣悅普天率土莫不謳
　　頌前史紀載罕覯斯盛臣忝居惇史之班敢對揚
　　休羙恭獻頌曰
維彼逺人雖處漠北自天覆之豈有方域罔克奠居
聖心憫惻好生之仁惟帝時則(一章/)
靡憚暑雨跋履山川安人是亟懐逺宜先滌其荼苦賚
以生全稽顙至止歡動八埏(二章/)
何以宴之㫖酒維清何以錫之庭實百朋龎眉皓首扶
杖來聽
天膏所沛萬類皆榮(三章/)
自古仁人繼絶舉廢存其名號勿殄厥世永為北藩版
圖是隸帯礪之封爰及苖裔(四章/)
聖慈藹藹申令煌煌維仁是育維義是匡教以親遜爾
毋胥戕食我茅土率我典常(五章/)
我徳旣敷我武孔揚如雲如電戈甲騰驤如虎如貔騎
官蹶張
天威赫濯震肅遐荒(六章/)
自兹逺人保聚生息如溺斯拯如槁斯植耕田鑿井維
帝之力錫爵分珪維
帝之徳(七章/)
駕轉六龍雲生九陌甘雨載塗澤我疆埸人和致祥敷
天悅懌盛舉永光昭於簡冊(八章/)
聖武三臨絶塞蕩寇功成頌(有序/)　　　張　英
皇帝承天景命臨御宇内勞
九重之宵旰謀萬姓之乂安所以撫綏而敎養之者至
　　矣備矣蠲柤之詔嵗必數下史不絶書嘉恵元元
　　動以數百萬計積貯之令行於豐稔遍於州邑所
　　在有數十年之儲凡此無非為百姓計也曩時三
　　逆盤結為天下蠧必致荼毒生民於是大奮威武
　　翦除而廓清之蓋
聖人之心欲使薄海内外戴髮含齒之氓咸遂安養共
　　樂生成同登仁夀之風永底時雍之化深宫睿慮
　　之所孜孜圖維自朝至於日中昃不遑暇食者惟
　　在乎此也乂安中土之心切則不得不安邊徼欲
　　安邊徼則不得不除冦賊荒逺之區脫有梗我
王化伏莽跳梁之人則将來必益為邊患為邊患則必
　　調發轉輸以逺煩禁旅勞頓九州之民
聖心所以惓惓焉為國家計久逺為生民謀休息為萬
　　世立太平必欲蕩滌此狡寇厄魯特噶爾丹者所
　　以安邉塞也威逺人也實所以乂安中土也維丙
　　子季春
聖躬親御六飛逺度瀚海戈甲耀日旌旗蔽空風馳雲
　　集俯瞰賊壘如自天而下為狡宼之所不及料披
　　靡奔潰獸駭鳥散勁旅堵截一鼓而草薙禽獮之
　　賊雖遁跡荒逺而部曲盡矣牧畜空矣奄奄之息
　　何能久存庸衆之識似更不煩車駕之再臨王師
　　之久駐乃
宸算制敵逈出尋常留将軍於塞上以困蹙震悚之
聖躬以丙子冬復臨邉塞渡河至鄂爾多斯之地經畫
　　布置丁丑春又
親至寕夏駐蹕於狼居胥山遣師搜勦
車駕逼臨彼之部曲惶駭離畔振如雷如霆之威兇渠
　　自褫其魄沛如雨如露之澤黨與咸貳其心所以
　　俘其子而來獻者彼之鄰國也遣使而輸誠納款
　　者彼之腹心也賊雖狡悍斯時四顧無親入地無
　　路以膏斧之軀為飲鴆之計惟有自即殄戮爾安
　　能出
聖謨成算之外哉總由我
皇上躬親指示竒正兼施恩威并用視絶域於掌上羅
　　獷獸於阱中故成功若斯之盛也蓋非至明無以
　　審機而不惑非至誠無以歴久而不倦非至斷無
　　以成功而不疑而總歸於
聖心之至仁視邊方為一體而不忍數罹其災也登寰
　　宇於袵席而不忍以一事煩苦吾民也是以三臨
　　絶域跋渉山川冒觸寒暑
親舉玉趾恒飲濁泉風雪則屏除帳殿減餐則俯同士
　　卒揮黄鉞以先驅擐甲胄而逹旦指麾形勢則極
　　在巘在原之勞籌畫機宜則窮九地九天之秘焦
　　勞煩苦不可殫述
聖躬皆親歴之仁天下子萬民之心至矣蔑以加矣今
　　者逋寇悉平荒逺無不臣之國邉烽盡息諸蕃皆
　　樂利之年大功告成盛典斯舉以副我
皇上乂安中外之心成我
國家太和熙皥之化永永萬年至於無極(臣/)竊惟
聖武三臨絶塞殄宼寕民焜燿史冊上下千古無與比
　　隆謹撰頌九章以述盛烈頌曰
維丙子春
神武丕揚組練十萬氣吞朔荒
帝親率之沙磧騰驤殲此猰㺄膏我斧斨(一章/)
維朐臚河逺帯荒服自
天臨之泉甘草綠立覆其巢揮戈西逐萬古不磨
聖人之躅(二章/)
寇方奔突西遇我軍風掃霆擊狐兎披紛飽我卒伍殄
厥醜羣
神謀指授耆定大勲(三章/)
維丙子冬雨雪在塗黄河曲岸
鑾輅馳驅除惡務本宜絶根株時哉勿失洋洋
聖謨(四章/)
河流浩浩虎旅雲屯震之以武綏之以恩風馳青塜化
洽烏孫呼韓接踵稽顙
至尊(五章/)
天與不取昔人所嗤張我精銳燼彼饑疲乘機維哲扼
要乃竒
聖人之智匪衆所窺(六章/)
維丁丑春經武西偏狼居胥山古史所傳
天子韎韐威暢八埏逺陋西漢勒銘燕然(七章/)
都邑聚觀孽子成俘鴟張鉅寇一夕殄誅彼脅從者咸
輸爾孚巍功駿烈振古所無(八章/)
玉闗萬里靡塵不清覆載之内咸震
天聲外安中乂億載功成金函玉檢永頌昇平(九章/)
　　平滇頌(有序/)　　　　　　　　　孫在豊
皇上聖神文武徳蓋八紘功函九有薄海内外罔不暨
　　訖
御極二十年繼序集勲恢宏煌煒躋昇平遏亂略奄甸
　　海表盪滌南疆自西自東剗刮羣姦
天戈所指既翦既除惟兹滇南孽醜竄穴孤城延喘嘘
　　息王師三十萬既集雲南城下九月辛未
詔諭諸将督趣攻拔
睿算指授至㫁至悉於是大将軍臣章泰臣賴塔等既
　　受方略率師賈勇登銀定山扼上游環布四面列
　　樹雲梯乘埤入隘矢鋒雨集礟聲雷鍧十月丁未
　　拔其城逆渠呉世璠自盡傳首京師獲其醜類殲
　　之軍中降其衆五千餘弗殺軍民悉定雲南平十
　　一月丁卯露布至京
　午門宣捷臣民懽躍咸仰
皇上天威遐暢妙運在心坐照萬里之外瞭如目中指
　　諸掌上俾諸將得受成畫奏膚功肆靖八荒永清
　　四海成功若此之燀赫也臣稽前古漢武拓地置
　　郡唐䝉治僰道浮船牂牁而不下王然于輩分道
　　四出莫能逹厥後昆明習戰以為羙談唐開六詔
　　武徳貞觀間韋仁夀檢校南寧寄治越巂顔師古
　　以諸州内附遂圖王㑹宋藝祖玉斧畫圖置大渡
　　以西不問蓋自二千年間英主間出於西南徼外
　　猶難之我
皇上神武布昭靡逺弗届駿烈無前卓冠百王遠軼千
　　古已臣竊惟嚮者滇南閩粤諸土分置藩翰垂三
　　十年久將滋蔓
皇上睿謨神智至深且遠收其部衆
詔許乞還待以恩禮且以省供億寛民力至仁也乃滇
　　逆首禍自取天討搆及閩粤以速誅戮
帝用赫怒大張撻伐六師四出次第削平閩宼盗弄者
　　三年繫頸而致之闕下平南克終臣節厥子逞狂
　　者伏誅兩粤草竊悉就殄滅滇逆所犯秦隴以西
　　楚疆以南黔蜀諸地一時呌讙大軍整旅而前逆
　　氛鳥獸駭散賊桂先殪嘬鋒礪鍔掇衡岳披辰沅
　　南定黔中跨雲棧擘劍閣西踣蜀道又以一軍略
　　梧桂而西長驅滇界諸軍畢會盡薄城下覆其穴
　　巢孽䜿授首八載用兵㑹朝奏績天地神人篤其
　　慶山川河嶽效其靈昆蟲草木罔不䝉休而被澤
　　猗歟盛哉
聖天子有大而謙乃曰惟
天惟
祖宗之靈實佑庇之爰告
郊廟昭事惟䖍
頒詔中外湛恩霈澍車書萬國悉庭悉臣四海晏如民
　　用休息
帝徳丕冒嘉恵元元遐陬荒澨莫不涵泳至化皥皥熙
　　熙羣仰幬載以䝉億萬世無疆之休永永無極臣
　　恭遇昌期懽忻舞蹈發於聲歌不敢以猥陋闕職
　　頌曰
帝徳廣運撫兹萬方
天威肆靖
聖武維揚窮域極邊西南之荒四征不庭曰安曰攘風
嘷虎嘯雲擁龍驤人三十萬整我戎行決䇿如神
九重制勝誕告師中能以衆正維師武臣咸克用命滅
此朝食一皷而奮江擘金沙山揺銀定覆巢壓卵以莫
不順逆渠自仆刃取頭顱獻馘於京懸首於衢黨惡就
殲已伏厥辜倒戈不殺歸命其蘇滇人帖然頓顙讙呼
坐籌萬里實惟
帝謨赫赫聲靈西南逺徼自古為難前史所道水戰昆
明風烟南詔畫斧披圖解貂用勞孰與神武明威並昭
一舉風清蠻天海嶠在昔逆醜實違於天
帝念兆民謀其幹年坐糜餽粻莫甚於滇次之閩粤詔
可其還蔓草之圖猶其後焉奚乃逆命是惟就殲六師
及之行天之罰逆伺沅湘旁煽閩粤騃豎猖狂閩天䑕
竊降走傳車以承鈇鉞維彼平南終亮其節鋤其不類
殄其不率初征滇逆於岳於衡天之明威首誅不寧既
干赫怒莫逭天刑是翦是刈率湖之濵迅捲而南楚疆
以平既抵貴陽亦越武陵雲棧西連蠶叢鳥道劍閣天
開玉壘風掃拾蜀如遺偃黔猶草粤西一軍五嶺之表
惟堅是攻惟虚是𢷬㑹取滇池馬騰士飽諸軍雲合萬
旐星飛月中三捷天外重圍潛狐何窟潰蟻何歸烽消
烟滅旌旗一麾獻功
郊
廟布
詔天陲建櫜衅甲萬邦以綏惟
帝之徳諴和有衆稼穡民依車書賓貢功叙九歌道尊
三重苖以雨膏物以風動囿茁騶虞郊遊麟鳯
天子萬年式歌且頌
　　平滇頌(有序/)　　　　　　　　　徐乾學
　　肇自
聖人首出握乾符俯坤軸函括㝢縣車書混一海内無
　　事惟二三藩臣猶擁兵重鎮糜大司農金錢嵗鉅
　　萬
皇上欲以脫劍建櫜加之恩禮賦杕杜勞還之詩然後
　　輯干歸馬蠲租給復施近古未有之寛政以故
俞諸鎮之請使使宣慰皆還諸
朝嘉與祚嗣共保吉康何圖賊臣狡焉思逞滇為首逆
　　二隅效尤爾乃宗賢授鉞宿将建牙肅将
天威徂征厥罪
皇上親授方略分道飇馳神殛鬼謀渠魁自斃蟻屯蜂
　　聚跳梁傅㑹之徒送欵通章絡繹而至閩粤諸路
　　以次底平稜威遐厲掃蕩黔蜀於是黨與㩦離脅
　　從解散惟滇遺孽負隅嬰城我
皇赫怒責攻益急令諸将分道並進焚巢踣穴殲厥醜
　　徒爰以康熙二十年冬十月進逼其城圍之數重
　　逆孽呉世璠暨偽将郭壮圖窮蹙自殺餘衆悉降
　　滇南以平先是
至尊進羣臣命之曰自軍興以來未忍加賦以重困元
　　元顧一切用權宜集事予一人繹思未有攸濟惟
　　欲永清耆定以無宿兵於三方夙夜弗遑於兹數
　　稔今尚刻期戡定其所以休養斯民者罔或後時
　　至是捷書
聞
皇上告祭
郊壇
太廟發政施仁示天下更始湛恩渥澤與赫聲濯靈俱
　　遍逺邇普天率土歌咏昇平匪直巂谷之中方吹
　　暖律昆明之上始消兵氣而已(臣/)嘗逖覽載籍於
　　古今治忽之故察其源流本末蓋非沈幾不足以
　　圖功非果斷不足以集業傳曰末大必折尾大不
　　掉理勢所至可燭照數計唐時藩鎮根柢纒結雖
　　以子儀光弼愬燧之徒名將馳驟究不能剷滅蕩
　　滌禍且與唐終始此無他無大有為之主恢謀遠
　　算以作之於上也我
皇上睿謀神運制勝堂皇選将征討七八年間諸叛削
　　平如吹槁葉版圖尺土罔不肅清自今億萬斯年
　　太平玉燭
詔秩宗審定典禮樂正宣播金石貞符洊至洪庥無疆
　　(臣/)之職司乃兼載筆竊以易言髙宗伐鬼方三年
　　克之其在於詩則有殷武一篇宣王之伐淮徐則
　　雅有江漢常武唐憲宗之平淮西不過一州之地
　　而韓碑柳雅崒然聳觀當時臣子所為揚厲鋪宣
　　以美盛徳告成功者著之於經垂之於史其揆一
　　也(臣/)不勝葵藿之忱謹作頌以獻凡十有六章皆
　　指事實録以明彰
皇上聰明睿智神聖文武邁古髙宗宣王非唐宗之儔
　　所可企仰萬一至仁厚徳蕩蕩巍巍嫓羙炎黄比
　　隆堯舜於以流傳奕禩垂則無極頌曰
維
帝元祚文軌既同盤江洱海版𨽻驛通填壓維藩敢貪
天功宿兵麋餉未復於農(一章/)
假竊威靈張官置吏物產豊積潛為姦利腹忮貌恭噢
咻為恵
聖哲幾先帷幄謀秘(二章/)
宸衷獨運衆慮或殊宣厥旋歸寧棘毋徐彼戢其翼其
究将舒寢謀則暫革心則無(三章/)
幾不可需事不可狃養癰終潰其毒孔厚
天語温然恤其勞久有弗共命雷霆在後(四章/)
彼昏神昧恃力猖獗敢行稱亂干我黄鉞蠢爾狂且聽
彼誘脅一時蝟起姦宄草竊(五章/)
於赫
皇威整我禁旅攻車同馬震疊荆楚么麽小蟲奮臂我
拒我奪其壁冞入其阻(六章/)
貫盈於髦天奪其魄釡魚檻獸技窮能索天監趣罰畀
於鬼伯裂肩分髀以俟刑磔(七章/)
維兹闗隴維兹邊庭維兹兩粤維兹甌閩維黔維蜀咸
曰底平折首獲醜王師有征(八章/)
王師有征殄彼凶豎曀曀滇方如闇斯曙如熱斯濯如
暵斯雨如渴斯漿如餒斯饇(九章/)
四時代謝亦有金行民用五材誰能去兵
帝纘武功既克告成武功告成
帝曰息民(十章/)
息民伊何民力殫矣輸将告困惟師之以矧師所處實
多轉徙中田有棘不見秬秠(十一/章)
帝曰施仁給復賜租斥闗去禁養老字孤滌瑕洗垢咸
在赦除登賢進良載廣厥途(十二/章)
小大之吏必以亷善允釐百工各守爾典武功爵級不
叅銓選貴遊執經論秀藝苑(十三/章)
羣工咸曰丕休萬年登三咸五鴻號光前
聖情固讓於
祖於
天郊壇都宫禋祀告䖍(十四/章)
如天之仁覆幬八荒受福
王母有慶元良在廷肅敬濟濟巖廊夀域日躋純固敦
龎(十五/章)
猗與醇風臻於刑措昔陳原野惟滇之故滇功既奏天
下大酺於昭頌聲來許垂裕(十六/章)
　　平滇頌(有序/)　　　　　　　　　尤　侗
皇帝御極二十年
命大將軍貝子章泰綏逺將軍總督蔡毓榮等進兵逼
　　雲南
詔若曰此窮寇不足膏齊斧兵法攻城為下勿肉薄傷
　　士卒殄及平民其築長圍困之必自斃自二月至
　　於十月城中食盡畔衆皆譁我師進克子城逆孽
　　呉世璠蹙自剄偽黨開門降迎
王師以入百姓前歌後舞壺簞載道或相與垂涕曰不
　　圖今日復為
王人見太平也幕府上露布至京宣捷
　午門外羣臣咸拜手颺言曰於鑠哉此非師武臣力
　　繄
一人如天之福無疆惟休蓋自三桂倡亂八載於兹踞
　　滇為窟狡焉啓疆竊我黔陽䧟我巴蜀封豕長蛇
　　薦食三楚波及豫章之界蹂躪我城郭瘡痍我人
　　民不寕惟是又招八閩勾兩粤誘我蟊賊以蕩揺
　　我邊疆東南蠢動靡有寕宇於是
天子赫怒禡牙誓師大發禁旅并良家彍騎連營百萬
　　度支轉餉半天下舳艫牛馬終夜有聲鉦人伐鼔
　　一月三捷大憝稔惡天用勦絶其命賊徒駭潰閩
　　粤之人震慴流汗匍匐乞命
朝廷下制書賜尚之信死以尺組縳耿精忠致闕下二
　　方底定璠猶不悛收合餘燼自竄叢棘孤雛腐鼠
　　保首領之不暇卒取覆亡為萬世僇其伏罪亦已
　　晚矣夫以堂堂
天朝踴躍用兵殲厥小醜摧枯振槁何憂弗克然當其
　　始也一夫抗命三蘖連衡若火之燎於原不可撲
　　滅矣以
皇上天威率其股肱心膂之臣熊羆虓虎之佐運籌帷
　　幄折衝樽俎一戰而舉荆襄再戰而收衡永西師
　　絶連雲之棧跨劍閣搗成都東師破辰龍闗席捲
　　貴竹直抵苴蘭城下摩旗㸃蒼之壘飲馬盤龍之
　　津風馳電掃谷静山空自征伐以來未有驅除若
　　斯之速者也且滇雖一隅僭始荘蹻閉巂昆明不
　　通中國蒙社并有六詔蠶食滋大鄭趙楊干號令
　　三嬗終歸段氏迨元始入版圖明遂郡縣其地然
　　以世祖之雄略潁涼西平之壯謀加以十一總管
　　三宣六慰而伯忽舍利畏造變於前阿資思任搆
　　釁於後蠻爭觸鬬日尋干戈何者夜郎不知漢大
　　聲敎阻絶嗜殺怙亂其習俗然也況叛臣敎之嘯
　　其兇族逆我顏行驅市人於鋒鏑朝箕暮歛糜爛
　　其室家此邦之人水深火熱若枯旱之望雨今
陛下義征不庭提赤子出沸湯之中使登袵席髳人濮
　　人回首面内胥沾闓澤甚盛徳也雖虞帝之格苖
　　民殷宗之克鬼方何以加焉然後振旅而還告
廟獻俘班朝飲至勲庸銘於鼎鐘名號昭於史冊不其
　　夐乎於是
天子沛然改容曰予一人敢不荷
天之寵承
祖宗三后之慶顧自軍興宵旰不遑諸大夫勤勞於内
　　諸将士暴露於外烽燧所至毋乃驚懼子弟憂患
　　長老其他飛茭輓粟疲於奔命者不可勝數朕心
　　憫焉賴
社稷之靈以遏亂略罪人斯得庶幾息平兵革與海内
　　更始其頒爵賞蠲賦役赦殊死以下天下聞之僉
　　謂
皇上武功赫赫既如彼文命洋洋又若此愽恩廣施逺
　　撫長駕車書混一符瑞響臻道侔乎乾坤業隆乎
　　三五雖鳴和鑾奏雅樂封泰山禪梁父夫何恧哉
　　(小臣/)侗備員珥筆退而作頌一篇爰揚
至尊之光烈用告太師歌以舞萬頌曰
皇淸受命歴無疆上暢九垓下八荒大共小球皆來王
北至肅慎南越裳
天子穆穆坐明堂載櫜弓矢秉圭璋蠢爾強藩何跳梁
射天逐日肆披猖二豎從之同顛狂彭彭大車拒螳蜋
吾
皇一怒威神張天戈下指開天閶鑿門推轂授斧斨礪
乃鋒刃峙糗糧雷輜星駟啓戎行勢如猛虎驅跛羊大
首旣隕羣犇亡遂挽彭蠡廻瀟湘蠶叢鳥道闢康荘木
瓜金筑歸疆塲競牽鐵索渡瀾滄井蛙遺息走且僵藐
然山鬼伏箐篁銅鼔一鳴魂魄䘮長鯨就戮短狐戕前
徒倒戈爭投降君子小人篚壺漿竹王祠下迎三郎六
軍齊轡臨城隍鞭指卭笮揮冉駹牂牁㽛町遙相望碧
鷄晝啼金馬驤彩雲飄颻昆池旁平滇洱海成田桑市
㕓不改耰耡長僰僮唱歌傳白狼翠毛象齒貢梯航㨗
書飛羽奏明光
天顔有喜夜未央百工來賀舞且颺
帝曰嗟咨心如傷賊臣不道犯天綱良民何辜罹其殃
居者裹負行羈韁哀我人斯亦孔将刑獄幾何念桁楊
錢榖幾何問倉箱亟放赦令覃
恩章
后以誥命施四方乃開石室紀太常彤弓盧矢間珮璫
龍旗和鈴鞗革鶬朱鷺鐃次登廟廊職方㑹同統萬邦
王道蕩蕩臻平康大武止戈佳兵藏逝將歸馬華山陽
功成治定禮樂彰秩宗黼黻䕫笙簧龍圖龜書出低昂
郊遊麒麟苑鳯凰黒秬黄􁇬兆豐穰青芝赤箭呈禎祥
仰觀玉燭俯金湯羙哉丕基亘皇唐宜升介丘答穹蒼
云云亭亭風雨翔金泥玉檢書輝煌探䇿占之夀永昌
皇清受命歴無疆
　　平滇頌(有序/)　　　　　　　　　陳維崧
　　恭惟我
皇帝陛下履㤗承乾繼離出震春温秋肅徳符蒼昊以
　　俱穹西被東漸績比黄輿而並愽巍巍蕩蕩
帝徳難名祇祇威威
皇靈有赫卿雲似蓋晨團姚后之鄉甘露如珠曉湛姬
　　王之甕聲敎訖九圍之内典章邁百辟而前固巳
　　遐陬異域獻狀鴻臚絶徼殊邦編名屬國驗東風
　　而受隷碧弩充庭測海水以來王赤車集闕者矣
　　獨此狡焉忘其蕞爾凶踰射月久倔強於九隆六
　　詔之間惡甚詛天漸咆哮於㽛町哀牢之國始也
　　兎惟營窟俄焉虎乃負嵎加之羣藩逞犄角之圖
　　因而三蘖鼓連雞之勢杜弢之衆不過流民馬騰
　　之軍無非乞活髦牛作馬遘此淪胥靡莫苴蘭遭
　　斯荼酷此則普天率土咸切同仇負氣含靈要為
　　共憤三辰之所不祐九伐之所必懲然而
帝曰無庸
王惟不怒彎雄弧而誓將首殱蛇豕聲援倚長劍以興
　　師先揃蚍蜉種類蒼頭長鬛叱咤風雲戰艦戈船
　　憑陵霄漢蠭旗西指則崤函之千嶂都開犀角南
　　征則甌越之百城俱下一揮青兕交廣歸誠再濯
　　黄龍巴巫効命屬渠兇之稔惡尋巨憝之逋珠王
　　敦跋扈詎漏天殃蘓峻梟雄先嬰鬼僇爰是梯衝
　　亂舞以蹙危疆鼔角狂吟而追枉矢霆轟電砉影
　　翻鐵索之橋海走山飛聲震銅標之柱母波襍種
　　立致土崩荘蹻何人終於獸駭遂以康熙二十年
　　十月二十八日恢我邊疆入其郛郭蚩尤肩髀狼
　　籍於深蹊密箐之間袁尚頭顱顛踣於邃谷殘崖
　　之次惸惸狂穉赴此灰釘孑孑童騃隨為葅醢僰
　　僮萬指歡呼於葛相祠邊蒟醤千罌大酺於㸑王
　　碑下山川重秀天地再清蓋逆賊呉三桂者勝國
　　微員前朝末將嚮者蹠穿膝暴原無勃蘇報主之
　　誠當時擊楫臨風寕同祖逖勤王之志徒以耽情
　　優笑蠱惑妖滛石崇之嬖幸辱在兵間羊侃之侍
　　人歸於幢主窮而投我飢則附人魯國豎牛之惡
　　肇始童牙魏時司馬之心彰於行路且夫圈牢小
　　物祇工鳴吠之長縧鏇微姿僅備驅除之用
本朝坦懐覆幬大度優容本無疑忌啟漢皇信越之嫌
　　并鮮雄猜召明室胡藍之釁是郡處之冗散猶當
　　銜感如天秩以寛閒尚足蒙羞入地況非親非懿
　　寵被河山爾公爾侯勲侔帯礪爵冠樊酈而上名
　　參寇賈之班毛郕魯衞視彼親藩羽葆旌旄升於
　　大國湛恩巳甚寵眷原奢而乃妄矜螳臂濫干赤
　　族之誅恣效鴟張自作湛宗之孽假僭竊以肆其
　　無聊作披猖以益其老悖危亡相續糜爛為期能
　　無刋之九鼎凖檮杌以同姦鑒在千秋與共吺而
　　比慝者歟(臣崧/)欣逄盛事敢矢雅音頌曰
於爍
皇清孚於凾夏爟火升禋焫蕭奏嘏鳬人縵樂笙師吹
雅萬邦棣棣執籩侑斚(一章/)
臘祭而膢旱祭而雩隴多馴雉澤有騶虞誓衅爾甲誓
卧而枹曰靡有蘖苞庶用奠厥家(二章/)
逷彼蠻髳竄於炎荒梗我聲敎侮我彞章弗賓弗庭為
蟊為痒曰爾居維何昆池瀾滄(三章/)
昆池浩浩育此鯨鯢瀾滄漼漼舞此醯鷄糜我芻茭哀
我旄倪誰生厲階八年於斯(四章/)
帝赫斯怒爰奮厥武䖍劉貙豕張皇虓虎蹙蹈巴巫騰
驤荆楚百萬紏桓屯於城下(五章/)
匪堅曷攻弗攻而摧匪峻曷踰弗踰而開降其脅從殲
彼渠魁㸑舞渝歌山呼子來(六章/)
捷書宵奏敬告
山陵類於
上帝時我嘗蒸燄紫嘘呵随風而升瀆鬼嶽祇戃怳凌
兢(七章/)
乃赦天下俾大歡喜復租賜爵刷磨垢滓甿蜡於郊商
歌於市
皇清有祜於萬千祀(八章/)
　　平朔頌(有序/)　　　　　　　　　尤　侗
　　恭惟
皇帝陛下御極以來揆文奮武徳化威神既平三孽下
　　臺灣定俄羅斯收復七旗喀爾喀東西南北無思
　　不服矣獨厄魯特噶爾丹者蠢爾么䯢
　大邦為讐辱我使臣誘我屬國以蕩揺我邊疆侵及
　　烏䦨布通之地
王赫斯怒召問廷臣僉曰此小醜不足誅但當頒尺一
諭之或曰遣将出師彼必懾伏
天子曰吁此而不治後将滋蔓遂飭禁旅
朕其親征丙子二月
車駕從中路出
命大将軍費揚古等西路並進由巴顏烏䦨追至台木
　　多敗之噶爾丹望見
　黄幄布城大驚遁去委棄輜重器械無算降其衆逹
　　木巴哈什等二百餘口
王師凱旋留大將軍駐兵喀倫將軍愽濟都統烏南逹
　　提督孫思克等駐兵蘭州
皇上復於是冬渡河至鄂爾多斯噶爾丹台吉丹濟刦
　　糧為官軍所敗其黨寨桑人等先後來歸噶爾丹
　　亦遣格壘姑英齎奏乞降
皇上以此宼不滅終貽後患仍留兵於大同俟明年進
　　勦丁丑二月自京出塞次雲中直抵寧夏大集將
　　士禡牙誓師
指授方略銜枚疾趨登狼居胥山一望沙漠幕南無王
　　庭焉哈密回人爭先自効生擒噶爾丹子色不騰
　　巴爾朱俘獻
　行在諦巴亦遣使謝罪噶爾丹同族瑚瑚腦台吉濟
　　農親臣丹濟喇阿喇布難丹津汪布等並來投誠
　　願朝貢如舊噶爾丹自顧勢窮逃竄無所遂於閏
　　三月十三日仰藥自殺丹濟喇携其遺骸及男女
　　人口三百戸稽顙
　闗下軍中皆呼萬歳
天子曰此逋寇不足膏斧鉞
天用勦絶其命令其子若臣悔禍來庭姑舍之以勸其
　　後庶㡬息兵革邊境靖安與天下百姓更始樂業
　　不亦休乎於是振旅而還飲至告
廟望祭
天地山川
頒詔肆赦四海萬民深山窮谷黄童白叟無不欣欣然
　　把酒相賀者以為
聖天子戡亂致治重覩太平雖唐虞三代之盛蔑以加
　　也(臣/)伏處田間不勝大慶雖老且病不敢辭拙謹
　　撰平朔頌一篇獻於
　左右以備史䇿之末簡稽首頓首無任惶恐之至其
　　辭曰
於穆維清受
天子命東西朔南暨九圍底定肆於時夏覃及遐方四
十八部莫敢不來王辟彼大田蠕生蟊賊匪我族類曰
厄魯特惟厄魯特有噶爾丹狡焉啓疆始階僭亂
天子有詔俾汝來歸賜汝酒漿畀汝裳衣丹曰者者忽
去忽來來則諾去則否(叶/)驕即跳梁窮乃逋逃(叶/)
帝謂爾丹是不可羈縻舎予斧斤荆棘将日滋乃
召卿士大閲車馬我車彭彭我馬白赭峙我糗糧芻茭
盈野鐵甲如墨石礟如火彤弓千斯盧矢萬斯青幟朱
常間以綠旗赫赫業業繄
天子之六師既占吉日遂鑿凶門肇發京畿直逹塞垣
天子出征營在中央載
命諸将分徂西方曰汝揚古總領三軍汝濟汝南達率
滿兵自秦汝思克兼用漢人左犄右角前茅後勁(叶/)爰
由圖喇至克魯倫鳴鉦伐鼔爾丹震驚一戰而敗豕突
狼犇遥望
黄幄
御寨臨城倉皇鼠竄匍伏荒原衆曰往哉急追勿失
帝曰還歸予其少息汝揚古等暫駐蘭州背秋渉冬朕
復来蒐朔風凄凄雨雪霏霏
駕言行狩田車四圍渡河蒞止鄂爾多斯天寒草枯爾
丹告飢刦我餘糧官軍逐之台吉寨桑角奔来歸爾丹
亦云願為屬國其言雖甘其心叵測
帝曰舍之歲云暮矣以待來年必剪滅此偃戈歇馬收
於大同春日載陽大師克攻軍行塞外
駕入雲中次於寕夏以修我戎狼居胥山漢家所封
天子登之壮氣凌空亦城歸化以為受降滿人漢人哈
密回人貔貅百萬踴躍用兵生擒王子名色不騰獻於
行宫用幹不庭諦巴聞之遣使謝罪瑚瑙濟農朝貢受
吏親戚叛之丹津丹濟嗟爾獨夫進退無計𠢐面慟哭
仰藥自斃嗚呼噫嘻豈非天耶天討有罪用祚我邦家
頭目獸散郎主載羓生不朝
帝闕沒歸我中華及其三百户牛羊馬駝悉從入闗羣
唱凱歌湯湯瀚海漠漠龍沙萬里無人暴骨如麻廬帳
閴其棄甲則那誰騎野馬誰捲蘆笳由是厄魯特國屏
之地角天涯蒙古部落實繁有徒巴林奈曼敖漢烏朱
無小無大咸𨽻版圖烽烟永息邊鄙無虞室家相慶道
路歡呼天子燕喜歸而振旅爰治壇圻爰修籩俎爰釐
圭瓚爰錫筐筥以答我
皇天以衎我
烈祖以勞我將師以榖我士女飲我㫖酒饗我鐘鼓九
敘惟歌七徳是舞羣臣百姓上
尊號者(叶/)皆曰
陛下登三咸五大徳廣運聖神文武吾
皇謙讓固辭弗許滿而不溢超絶前古我聞在昔七旬
禹伐商髙三年周宣六月漢服呼韓唐臣突厥雖奏膚
功尚留遺孽
皇王烝哉於今為烈粤稽是役
乘輿三駕起前仲春迄今孟夏楊栁方華黍稷既稼憂
在
朕躬不自逸暇我行迤北其程數千周游城郭跋涉山
川征夫勞止予敢晏然不憚險阻豈敢遷延詩亦有言
一月三捷斬将搴旗伏尸流血吾
皇大威神武不殺摧枯拉朽不戰而屈一夫作難殃及
子孫崑岡火炎玉石俱焚吾
聖慈祥放麑示仁獲此小醜盡作王人凡斯韜略
一人所授以戰則克以守則久豐草在前流泉在後風
雨以時自
天之佑
帝命虎臣虎拜稽首四海永清
天子萬夀彼師武臣何力之有
帝曰俞哉
朕行天誅
三后在天尚克相予
社稷馨香降福寰區百年逋寇一朝掃除亦賴臣工同
力馳驅嘉與庶民耕鑿田廬巳清沙漠寕忘海隅
朕将南廵採風軒車父老子弟偕樂大酺
上帝降鑒嶽瀆獻符太平玉燭金石典謨云云亭亭成
封禪書
　　平蜀頌(有序/)　　　　　　　　　翁叔元
　　康熙十九年正月將軍(臣/)良棟(臣/)進寳等分道入
　　蜀收復成都保寕等處報至宣㨗
　午門(臣/)不勝踴躍慶快稽首頓首(臣/)聞天之所棄雖
　　據險而必亡人之共讐即在逺而終戮況以順討
　　逆應天順人不得已而用兵自有征而無戰欽惟
　　我
皇帝陛下
　天縱聖徳
　神授英謀
　闡文徳以臣八荒
　崇武功以定六合自古在昔不庭之族及我先世未
　　臣之人莫不稽首來王奉朔請吏方當挽長河而
　　洗甲飲瀚海以休兵廼逆臣三桂槃瓠為妖沈黎
　　作慝衆惡咸具輒用憑陵庶僇不辜罹其凶害金
　　鈴大㦸縱横六詔之山明月朱旗瀰滿三湘之浦
　　負其地險亂我天常惟三巴庸蜀之郊實兩戒河
　　山之首銅梁斗絶外控諸蕃玉壘天開内屏中夏
　　既依以為固則藩籬有可守之形未克其所爭則
　　腹心無必潰之勢方欲煽移七部蠢動三秦置陣
　　闗東妄擬鴻門之㑹窺兵隴右隂圖亟谷之封惟
天佑我
皇家惟神褫其姦魄文籬武落電掃颷馳募壯士於三
　　河選良家於六郡恭行
天罰誕加靈誅遂乃乘間設伏分道致師澆沙聚石之
　　營浴鐵噴金之騎始通流於資溆旋奪險於岷峨
　　諸軍背水而攻百道緣崖而上於是窮川叛邑髙
　　城夜開涸水游魂隂山晝哭平填隍塹踰越闉闍
　　獻圖歸細桞之營繫組入長楊之館民歸復業安
　　市肆而不驚户解倒懸捧壺漿而在道錦江過楚
　　舟楫安波劍閣通秦車徒接迹
皇帝念征人之久役痛赤子之無辜幸鳥道之已開喜
　　梟音之既革㨗聞中外宣示臣民務與物以安恬
　　登斯人於袵席億兆之衆共戴一天海隅蒼生咸
　　呼萬嵗銅柱建標為界越裳重譯而來武功懋焉
　　仁聞彰矣臣惟軒有青邱之誓堯有丹浦之師姬
　　發難於三監漢樹威於七國罔不傳諸琬琰播在
　　管絃薦郊廟以格鬼神侈雅頌以光史冊蓋醜莫
　　大於犯順凶莫甚於阻兵仁莫溥於除殘武莫威
　　於禁暴政莫急於柔遠徳莫厚於招携是以書載
　　征苖詩稱伐密天山既定壯士長歌淮蔡削平昌
　　黎奮筆我
皇帝陛下負不世之資建無前之烈而謡誦闕然樂章
　　未布記言之史載筆何辭(臣/)仰窺
廟算俯察輿圖睹進止之機宜知神武之獨運蓋自軍
　　興以來六年宵旰百戰經營控天水之衝塞陳倉
　　之口戍彞陵之道扼潭岳之津玉牒親藩建牙楚
　　澤鹽梅上將開府秦闗訪金牛之舊踪按隂平之
　　故壘以建瓴之勢成破竹之功臣三千而一心戰
　　一月而三㨗若斯勝算豈曰人謀臣自惟謭劣莫
　　贊髙深謹託不文之辭用志無窮之烈謹拜手稽
　　首而作頌曰
於惟
烈祖誕迹神荒河圖受籙昌期告祥造設天地開闢混
茫功髙初耜道冠始裳
太宗繼之隨流而攘雷轟電擊龍起雲翔逮我
世祖聰明時乂削平僭亂光宅宇内山輸海納日升月
隊含牙載髪重譯欵塞功徳巍巍湛恩濊濊綿歴無疆
與天地配
皇帝臨御全受所覆萬國歸仁羣生在宥不廢懿親不
遺故舊羣臣奉法同軌輻輳内除闗梁外弛斥堠同我
太平畢來恐後蠢兹小醜逆節萌生作為不靖負險阻
兵跨荆據益出岷窺秦泛舟湖湘據守天彭并包百粤
倡率齊盟一呼衆和萬夫同聲維時
皇帝端拱穆清神謀獨運羣公仰成指授方略剪刈鯢
鯨三方犄角四面憑城窮獸排突檻猨駭奔
帝有成言耀徳不兵哀我人斯困於軍興杼空不織軍
屯不耕約我将士母踐稻秔解散脅從鎮撫獠氓中夜
徬徨廢書太息作為詩歌淋漓御墨賜我元老佩兹無
斁無勲不酬靡罰不公以天之靈如日方中士卒用命
将帥和衷白斾央央蒼兕戎戎冒刃䧟敵徒手仰攻劍
閣峩峩羣峰插天白鹽赤甲鐡鎖沉淵我舁臨衝往造
崖巔或入隂平或經閬川曾不崇朝規其幅員降其奔
師塹山盈原農不輟耕市不易㕓将吏表聞歸功於天
惟
帝不有憫念惻怛曰桂負恩遺孽亂略其民何辜死生
契濶曰予受成鬼神恊贊尚賴同徳克平餘難計功賦
賞行慶施惠母淹旬日毋格吏議六師熊熊萬邦熙熙
民不知役惟
帝緩之天山之歌淮蔡之碑金石刻畫臣何能為全蜀
既定百粤歸心越裳獻雉銅柱標岑炎風朔雪闇昧阻
深毋亂天綱毋長氛祲曷其來思我有好音
　　平蜀頌(有序/)　　　　　　　　　彭孫遹
　　(臣/)聞仁聲淪洽徳以覆物為𢎞義問宣昭功以安
　　民為大所以舞干羽於兩階尚有徂征之命執玉
　　帛者萬國猶行後至之誅由來神武之朝不廢驅
　　除之略況乎八荒在宥六合為家尉置東南廣斥
　　朱䳒之境候通西北逺包元莵之亭
皇帝握寶筴而拜圖履泰符而凝命
紫微帝座獨運機衡赤縣神州咸歸户闥靡不躋之仁
　　夀煦以陽和山棲谷飲之民喁于而嚮化歳貢終
　　王之后拱揖以從風而乃卭榖旣王聚兵肆毒且
　　蘭被發距命興戎上負
國恩下滋民害脅驅我吏士搖蕩我疆陲於是張九伐
　　之威鼓同仇之氣先平闗隴旋定甌閩青海來歸
　　蒼梧内附金戈西指則洋鳯風靡鐵騎南馳則衡
　　湘草偃制勝
廟堂之上成功俄頃之間若乃蕞爾蠶叢狡焉兎窟園
　　名橘柚未修貢於職方舞號巴渝莫覲容於樂府
　　懸巢之燕自矜堂奥之安蹈井之鼃妄詫江湖之
　　大豈不以雙流漭沆五屼巑岏逋我刑誅寛其嵗
　　月者乎然而幅員萬里何論黒子之偏隅天下一
　　家忍見蒼生之塗炭爰申
天討用播
皇仁将軍(臣/)王進寳躬自先登志無後顧度金牛之峽
　　力不假於五丁據石燕之峰坂無虞其九折長驅
　　劍閣進克閬中偽将盡殲渠魁就縳提督(臣/)趙良
　　棟氣吞狂寇身啓戎行褁犀革以攀崖遂開棧道
　　浮木罌而絶渡竟涉嘉陵截白水之上流百濮襟
　　喉盡扼克錦官之要郡三川版籍全收遂乃卧矢
　　櫜弓擊牛釃酒芋區不擾花市無驚右粥左飱玉
　　壘之秋毫靡犯前歌後舞錦江之春色依然從此
　　破竹先聲建瓴直下揚旌洱海弭節牂牁二十八
　　宿張天維於井鬼之躔一十二州綿地絡於筰卭
　　之域在昔臨衝之舉因壘而崇降常武之勲陳兵
　　而徐服以今方古曽何讓焉夫庸蜀之區夙稱險
　　逺公孫因而躍馬劉牧於以閉闗峻阻自防剪除
　　不易今則壺漿迎道枕席行師衝飇擊鴝鵲之巢
　　齊斧抉蛛蝥之綱三巴殄定曾不淹旬雖曰師武
　　之功實則
聖天子之威靈所致也(臣/)侍從
闕廷獲觀斯盛謹稽首頓首而獻頌曰
於昭有赫祚我
皇清天人協贊河嶽呈貞柔逺能邇修文偃兵攝綱九
有振維八紘蠢爾西陲蔑常亂紀乃奸王略以煩疆吏
矯矯虎臣授兹雄劍鞠旅陳師有征無戰一收閬郡再
舉蜀都渠帥受戮逆臣就俘波激山摧飈馳電駛㡳定
三川揚威萬里至仁𢎞貸舊染咸新民歸如水
聖澤如春彼溺斯援彼饑斯哺
王師之至式歌且舞䕫巫東略卭雅南來人皆樂土田
不汙萊釋甲投戈義風逺扇絶徼輸心好音革面昔在
殷武用伐鬼方四方式辟亦羙宣王矧兹梁益非云荒
服
清問下民其何不速出師獻馘後不淹時國無刓印人
不知罷書同軌一垂拱以治千秋萬禩式鞏
皇基
　
　
　
　
　
　
　
　
　
皇清文頴巻三十三
欽定四庫全書
皇清文頴巻三十四
　頌
聖徳神功頌(有序/)　　　　　　　　　　毛竒齡
　　惟是
皇清嗣世撫育方夏東越溟澥西薄栁谷南底於窏汗
　　而北極之莾䍚無垠之地其在水居者雕頟畫臂
　　率為良民版畫其波濤而租其魚蛤其在甌脱居
　　者大幕以南皆保塞稱藩環嚮為屬國自是而外
　　雖車舟未到人力鮮達亦且仰
天地之㤙昭
日月之信風聲逺播同量一噐獨是瀰迤以西洿裸么
　　小如彼厄魯特噶爾丹者倚恃荒昧託跡榛曠與
　　噶爾札薩唇交齒互不思睦鄰䘏族内奉約束而
　　乃自舍阸陿頓加夷陸侵陵我㰚衛暴殄我藩服
　　東西爪揃罔顧禮義
皇帝不忍加誅屢飭以法俟其湔滌勿追夙染乃復鼠
　　穴自大終致負固伏念
皇上曾駐蹕喜峰登臨慷慨賦黄土崖大石磯二詩以
宸翰書之巖間兼
諭侍臣謂是地皆前朝戍屯烽堠相望我
太祖
太宗創業宏逺夷夏一統致䝉古四十八部皆爲臣僕
　　朕毎過此未嘗不念
丕烈焉是埏紘萬里無非締造遊豫所到猶厪
先烈其可令螽蝝肆喙蚉䖟鼓翅漸至於此夫無疆歷
　　服匪易嗣也
前人之光不可以遏且佚也况古聖賢經文緯武雖揆
　　奮有人猶身挺鈹鐸手秉白旄以故黄帝親戰於
　　阪泉而文王北伐畎落躬承盧矢以彼神聖何難
　　命將出師髙居深拱以操制勝而乃安不忘危勤
　　思戡亂忘萬乘之尊習三單之效哉誠以君不親
　　將皆叔世浮文而非古王毖戎之本意也是以
廟謨盈庭貴乎獨斷征伐之權出自
天子乃遂張皇六師大申克詰羣䇿不足撓衆諫不爲
　　沮集虎賁而懸豹尾肆類於
上帝昭告
宗廟徧望諸山川百神禡牙畿纛練時日鑿門以恭行
　　天罰先遣撫邉大將軍由沙河抵塞剋期並進越
　　歸化歷烏䦨河朔遏其歸路以會大軍於幕北而
　羽林佽飛從獨石同時出闗師行三十里躧克勒隃
　　髙齊渉敖漢越烏朱目秦凡蠻夷君長外藩諸部
　　王可汗貝勒貝子公台吉等先後會朝以壺漿簞
　　食迎於馬前其他北庭薦居去胡來王者悉環列
　　跪道左觀軍容不輟廼絶大幕進拖林調兵榖車
　　餫使武剛氷􁧌不絶於路雖鹵舄之地毎乏泉水
　　而靈源疏鑿所在湓涌會飲馬川西忽得故明成
　　祖勒銘紀功之石於水厓灌而視之有永清沙漠
　　之句
上曰真永清矣遂於中夏三日直搗其境犁其庭掃其
　　閭鳥逃鼠􁀅四竄之巴顔烏喇而西路之遏其奔
　　者迣擊於昭木多鄂爾渾河之間以比干環盾大
　　破其勃盧之陣擒其子砲㷊其妻孥追殺三十里
　　斬首虜二千餘級生得數千人乞降者以日至虜
　　獲馬牛羊驢驘鬴鍑械仗無算乃大展
皇仁任其零騎數十人負創而奔而我士卒無離傷者
皇帝乃駐蹕黒魯侖河封拖諾之山禪之土喇遂班師
　　焉先是
　禁旅初行時兩浙官民念七萃勞苦旗門逺闢不無
　　宵旰䟦渉之艱乃宿衞綦嚴眺聽秘謐行間消息
　　不洩於外因晨夕引領北向以冀布凱驟傳管侍
　　衛内大臣暨大學士祗奉
諭㫖而和碩康親王亦遂有啟請班捷之奏流抄到浙
　　浙撫臣榜之通國官民大小皆懽忭踴躍男女聚
　　族轉相慶告遂於康熙三十五年六月十五日撫
　　臣率司道臣以下會將軍都統暨鄉官士民數萬
　　人焚香稽首賀㨗於軍門旋請史館詳敘
　膚功頒示両浙立石於東海之濵而以(臣/)故職史官
　　屬抽筆作頌以俟載事(臣/)伏思太輿誕大廣運靡
　　極三古至今亦惟視君國大小以爲修陿是故功
　　徳大者地亦大功徳小則地亦小乃自五帝三王
　　以後漢魏迄今其歷國已一十七姓而大一統者
　　亦復有幾即漢唐元明四代嵬然式廓而唐以藩
　　服僭處中致歉損曾未有徳髙日域功盖月􁢹如
本朝者既已提封萬國奄有八極而
皇上復恢擴而張大之不憚躬親安攘以葆此逺塞一
　　時之勞萬世之利
聖徳神功莫可紀計宜立石四裔以爲我子孫億萬斯
　　年之法因不揣鄙陋謹擬爲東海立石頌文以垂
　　於勿壊其文曰
粤自三古長此六服徑輪廣袤視功與徳漢唐元明盡
有阸塞晋宋偏安比之列國惟我
皇清闢土浩濶西隃崦嵫東近日出雖復繼世兼創始
謨再奪昆詔三開葉榆甫復東越旋收番禺聲暨南服
教訖海隅遂擴疆宇至於彭湖物皆安居民樂終産㤙
肥土域澤溢朐衍綱紀百飭聰目四逺桐生本豫禾偃
能反浮苴以南並我保塞豈惟籬落原屬經界肯容小
醜闇爲蟲壊造謀藉兵作邉鄙害
皇仁有容諭至於再是雖𣺌末漸不可長無庸受脤徒
命將徃
帝徳神勇
聖世廣朗藉此晏安習以鞅掌武丁南征王季西攘師
中丈人百國所仰豈如叔世髙居稱朕不計大酖而縱
小蠢文法是崇兵革不袵諫即牽裾甚者割紖以至叢
脞或就削弱珠崖徒捐金墉巳却蕭闗烽火幾至宮闥
所以古王最重撻伐河魁二百太乙三千星門大闢靁
車陡牽銅斗獸警鐵騎蟬聨白澤逺導朱雀在前是以
初發雲興百萬繼且飈起如日斯旦箕張翼舒虎攫龍
戰小醜伏聽早鳥獸散因之番長逺近來謁飾彼玉具
賜以匹帛覩兹
天威相顧翕舌道旁觀者莫不太息乃轉車粟亦載鬴
鐎一鼓傳餐千軍共醪縱過磽舄兼履不毛畫地成井
沿山生蒿壘若棋峙旗似電合
九伐既濟
三校咸發投石於林抽刃出柙觸車鱗碎近輻瓦裂巖
谷顯漏木柴僵落譬諸㤗山下壓卵石嵼土迸陷瀚海
坼竭何必聲罪歸曲直責以是摘莾任彼升陵帳絶烏
鳥士摧豕熊右衛聨校前軍折衝
廟堂之算乃在軍中爰度梓嶺轉破苻離陳以槖駝駕
之豺貔虜其人畜俘厥子妻􁁉􁀙尺寸堪此鋤夷遽收
因杅翻遇軍曲男悸􁀅影女孕墮殰潛山匿水相向而
哭受降之城何啻三築伊昔明祖親廵緣邉三犁王庭
至飲馬川勒石天山比之燕然一沈水厓一升山巔文
詞昭晳符䜟不諐永清而已他何有焉獨是虞廷七旬
苖格髙宗鬼方三年始克何如
神武指顧頃刻歷候三月恍騁八極祗我朔暨已及祝
栗蜣肱蟣胏奚足介棘惟茲方域九有以宏内偹簫勺
外毖戎兵金琖弗闕玉燭以明自兹以後泰階昇平皇
皇八柱勒
功徳銘萬方齊瞻四海永清
　　甲子紀功徳頌(有序/)　　　　　　翁叔元
　　(臣/)聞自古帝王言爲尚書行爲世法堯兢舜業紀
　　盛徳於勲華禹儉湯仁録鴻功於謨誥迨周官有
　　左右史之設漢世有起居注之司日歷時政之編
　　摩流傳彌廣石室蘭臺之撰述紀載宏多職或領
　　於他官書必藏於柱下歷考前人之信史非無著
　　作班班欣逄
　今日之成編乃出尋常萬萬欽惟我
皇上天縱聖徳神授英謀崇武功以靖八荒闡文徳以
　　臣六合等乾施之幬覆答坤載之靈長並日月之
　　垂明應風雷之渙號時惟甲子歷啟上元四海無
　　波九垓同軌俗漸登於仁夀治已進於唐虞乃猶
　　未明求衣坐而待旦或臨民以求莫或望古而興
　　懐或撤膳以省躬或在輿而訪道縹囊玉軸時繙
　　甲乙之書掞藻摛華洪啟天人之秘
　鑾輿所至民物於焉樂康禮樂具興天地爲之炳煥
　　(臣/)才慚珥筆欣傳
　宵旰之憂勤職忝載言幸紀
　都俞之盛羙爰自春孟迄今嵗除勒為成書凡十二
　　巻附以渺説載在篇終而又念古者臯陶歌虞奚
　　斯頌魯皆以㳺揚盛徳褒讚成功(臣/)幸列
　　侍從之班事堯舜之
主而功徳不紀雅頌無聞誰之咎歟(臣/)竊見
皇上早朝晏罷夙寤晨興矢萬幾無曠之誠拒五日御
　　門之請故天下咸知
皇上之勤作頌一統禁衛而治兵射以觀徳命蒐田而
　　講武安不忘危故天下咸知
皇上之武作頌二省方觀俗清問徧於閭閻解網蠲租
　　仁恩及於庻類故天下咸知
皇上之惠作頌三拯黎民於昏墊精衛塡流障河瀆之
　　狂瀾哀鴻宅土故天下咸知
皇上之仁作頌四崇本抑末返淳俗於區中利用厚生
　　移澆風於南土故天下咸知
皇上之儉作頌五過魯而祀孔子儒術彌光講學以訓
　　生徒天章載錫故天下咸知
皇上之敬作頌六勵氷霜之操自結
主知錫繁庻之榮用嘉臣節故天下咸知
皇上之明作頌七謁前代之寢園奚止歷橋山之祀命
　　有司而維䕶豈徒置守冢之家故天下咸知
皇上之厚作頌八
睿藻天開多寄情於民隱奎章日麗或託興於山川故
　　天下咸知
皇上之文作頌九動霜露之感時詣
山陵冐風雪之嚴不辭險逺故天下咸知
皇上之孝作頌十頌曰
惟天行健四時不忒惟
皇法天自强不息勿懈於位寸隂是惜自朝不遑至於
日昃徳乃日新以熙庻績無怠無荒萬國來極
　　　右勤政
皇矣至徳聰明神武用戒不虞治兵振旅乃率三公下
逮卒伍横雲置陳考鐘伐鼔四侯如樹序賔不侮九功
既成七徳咸舞
　　　右聖武
粤稽舜典五載時廵不惟逸豫惟以勤民我
皇時邁大澤流殷納民袵席煦以陽春衢歌巷舞就日
瞻雲車書同軌天下歸仁
　　　右省方
在昔夏后濬畎距川六府孔脩乃奏艱鮮我
皇臨幸相度後先增卑培薄指示井然下迨海口治之
用專民宅其居物安其天
　　　右治河
人亦有言儉徳之共錦繡纂組是傷女紅戒爾守土驅
民於農無崇侈靡以即康功敦本息華比屋可封阜財
解愠被此薫風
　　　右正俗
雝雝泮宫翼翼孔廟親師釋奠崇儒論道曲蓋用章光
逺有耀昌明六經張皇幽渺多士景從尚克用教萬世
之師人倫之表
　　　右崇儒
惟吏牧民立之師保敬爾在公不貪爲寶清風灑然白
日皜皜建官惟賢封廉録孝眷言存殁寵錫勸勞以風
有位是則是效
　　　右奬亷
緬惟明祖肇造區夏三百餘年流風代謝鼎湖龍逺樵
牧其下我
皇惻念愾焉命駕肅拜几筵進酒三斚敬哉抔土庻無
躪藉
　　　右追祀
堯稱文思舜敷文徳發揮
宸章淋漓潑墨馳思入神横視八極音傳鈞奏聲被金
石焜燿名山星離雲翼振古無前爲萬世式
　　　右文章
春秋匪懈恪恭祀事顧瞻
陵寢享嘗勿替霜寒馬早風饕雪厲倍道馳行曾不知
瘁永言維則是曰孝治通於神明置塞天地
　　　右上
陵
神功慶成頌(有序/)　　　　　　　　　　顧祖榮
　　(臣/)聞春温秋肅均爲造化之仁武偹兵威即裕安
　　民之略故天地之大徳不外好生而帝王之逺謨
　　尤先戡亂躋黎庻春臺之上奠㝢圖磐石之安欽
　　惟我
皇上乃聖乃神允文允武日臨月照統萬國之車書雲
　　行雨施訖八荒之聲教曩嵗威申斧鉞平三逆於
　　遐方邇年風掃欃槍收七旗於逺磧
端拱運垂裳之治世頌永清熙皥歌鼓腹之天時當大
　　有歷考詩書所載國家稱治從無
　今日之承平即有天地以來方域雖遥莫非
天朝之廣大乃有厄魯特噶爾丹者自恃遐荒弗恭
明命初鴟張於榛莽遂䑕竊於藩籬罪合四征法難三宥
　　我
皇上仁同覆載義切包容念大軍之奮武必殪雕題鑿
　　齒之倫倘小醜之投戈豈靳革面滌心之宥特申
巽命明懸肆赦之文誰謂㝠頑不悔盜兵之罪於是
皇上赫然震怒
躬統六師㫁自
乾綱親行九伐銅符虎節寧煩借箸之機宜紅粟青芻
　　不藉開屯之方略白旄黄鉞日月生光青羽赤莖
　　雲霞燦彩参旗河鼔開魚麗鶴陣之圖月斧星弧
　　駕虎奮龍驤之士師行以律天効其靈甘泉湛白
　　雪之流芳草接青天之色和風麗日行紫色之陽
　　春青靄紅雲瞻
　翠華於瀚海於時狐綏膽落狼顧宵奔猶逞飄忽之
　　蹤欲逃廣漠之野豈知
聖天子料敵若神藏機於宻早示龍韜之略預張兔脫
　　之羅遇我西師斷其歸路朱旗乍指廻赫日以裂
　　春氷白刃初排駕霜飇而掃秋籜笑頑梗之陸梁
　　幾崇朝而撲滅我
皇上猶以逆賊未靖邉民弗安既當奏凱之時仍分犄
　　角之勢旌旗相望羽檄交馳遏狡寇之奔逃扼窮
　　荒之要害釡魚待泣豈有潛踪幕燕就焚竟無生
　　路迨至三冬再勤
萬乘夙興旰食
宸躬先軍士之勞沐雨櫛風
聖體後征人而逸其時青蛇别部請效從王赤馬遐陬
　　咸求入貢即茲醜類亦上降書而
皇上察其非誠破其狡計遂以獻春之吉逺臨寜夏之
　　區大閲師徒宻分機畧賀蘭山下倚天之劍氣摩
　　空興武城邊匝地之戈鋒耀日兵威進逼已成山
　　壓之形賊變内生豈有瓦全之計家餘孽子既束
　　縛以成擒罪負違天遂驚惶而仰藥邉戸燃臍而
　　雪憤荒陬拜手以歡呼從此大漠銷兵不照玉闗
　　之狼燧異方重譯豈勞鐵甲於龍沙六合澄清三
　　靈綏奠此皆由我
皇上天地不違之徳智勇兼偹之神三度臨邉爲生民
　　而躬歷寒燠一年底績蕩勁寇而獨運神機立千
　　古未建之竒開萬世無疆之業是豈殱有苖於丹
　　水遂能並此
　鴻猷殪蚩尤於青邱可得符其
　盛業者哉(臣/)偹員史館叨列班行雖才慚露布未隨
　　虎旅於龍城而日近
天顔得聼鐃歌於
　鳳闕遭逄
　泰運載颺喜起之風揚厲
　神功敬上昇平之頌謹拜手稽首而獻頌曰
聖皇御極徳邁唐虞文明敷治神武垂謨普天之下莫
不來享薫風解愠堯天擊壤蠢兹小醜弄兵潢池負
㤙逞逆爰整
王師
聖人濯征干城是輔爲熊爲羆鷹揚奮武風和日麗水
碧莎青
帝徳廣運天奏神靈如霆如雷
天威所指望影而奔不煩一矢大哉
睿畧動出萬全授機西路露布馳宣赫赫聲靈星羅雲
布願效從王黒山諸部雲中經畫興武親征櫛風沐雨
爲爾邉氓孽子繫纓渠魁仰藥風驅電掃澄清大漠妖
氛既靖
神功告成垂裳而治永頌昇平海宇歡呼箾韶奏美典
謨載書昭垂萬祀
皇清睿略神功定萬世太平頌(有序/)　　楊大鶴
　　康熙三十有六年
皇帝自將討平厄魯特噶爾丹凱旋告
廟武功底定左春坊左諭徳(臣/)楊大鶴謹拜手稽首颺
　　言曰天命有徳君臨天下膺籙纘圖創業垂統莫
　　不英謀沈㫁長駕逺撫戡㝎禍亂誅鋤梗頑以阜
　　成兆民乂安九有懋建勲績顯爍炳麟聲名垂當
　　時風美扇來葉然歷選列辟罔克純偹雖古先聖
　　皇時事各值運會未臻不能無所遺憾自開闢迄
　　今垂千億年
穆清鑒觀篤生
至聖該百王鴻業集千聖大成定萬世太平而坐理之
　　殊尤絶跡赫聲濯靈包乾括坤至隆極盛生民以
　　來未有如我
皇上者也盖天下甚大羣生甚衆東至若木西抵崑崙
　　南過朱垠北越戴斗必無一隅不承流無一夫不
　　被澤無一物不得所浸淫衍溢㤙普徳洋然後稱
　　極治於古殆未嘗覩也洪荒之初紛綸草昧萬國
　　𤓰剖幅員未廣羲軒以暨夏商明聖之主雖多而
　　職方輿圖出賦税通貢獻者數千里地而已諸侯
　　世封即已各自爲政况要荒曠絶所云來享來王
　　僅以虛名相結安得奉法遵軌風流令行然則治
　　化雖隆未能溥洽也漢唐而降英主間出而因循
　　茍安有同架漏生民陿隘熙皥無期夫上遡狉獉
　　下迄近代不獲一日稱極治
昊蒼之藴含蓄積釀和儲祉以昌期㤗運待我
開天立極之大聖人爲自古帝王補缺畧爲寰海黎元
　　圖治安爲後世聖子神孫啟無疆大歷服豈不甚
　　重矣哉是故以日月之照以雨露之㤙以雷霆之
　　威以九垓八埏之髙深以四時五行之變化悉畀
　　我
皇上兼該而并包乂用而時出而我
皇上以聖徳之純法天行之健以
聖徳之勇法天道之剛以
聖量之光大含洪法天心之仁愛以
聖學之推行通變法天體之周流凡所以運量於心意
　　之間措施於政事之際天徳王道合同而化綏猷
　　斂福履中蹈和漸民以仁摩民以義惠鮮懐保樂
　　育養恬偕斯世於蕩平納蒼生於富夀固已無地
　　不渗漉無人不霑濡無物不滋潤矣徃者三逆跳
　　梁煽動南服
廟謨指授以次削平臺灣負固嘯聚海隅
　王師濯征遂𨽻版宇察哈兒乘隙倡亂西陲
　天戈迅指即時剿絶於是琉球諸國海外曠隔之區
　　也且遣子入侍俄羅斯諸國磧北荒邈之域也時
　　欵塞修貢良由
聖天子體
天安民至誠感格故能定算廟堂而鞭笞桀驁獮薙兇
　　頑跨滄溟以爲沼苞絶漠而爲苑境廓於章亥之
　　所歩力通於禹契之所書納賮效琛府無虚月輻
　　輳並進鱗集仰流而恐後也卓哉咸五登三超累
　　代帝王而首出已噶爾丹者僻處遐裔獷悍矯䖍
　　與喀爾喀交相讐殺乃敢䦨入近地
皇上命將出師大敗之於烏瀾布通懲艾而去
諭以内附昏迷不悛牽率醜徒竊踞巴顔烏喇屬藩邉
　　塞騷動不安
皇上仰揆
天心俯軫民瘼深惟
　國家社稷之計兹乃禍魁亂階剪撲不可姑緩赫然
　　震怒自將六師以征之閲嵗再春三臨塞外渠魁
　　隕斃荒徼永寜方
　鑾輿之初出也羣臣未測
睿謨交章諫沮大抵謂漠北苦寒氷霜侵爍不宜親煩
至尊且荒野窮邉踪跡無定緩則蜂屯急則鳥舉形勢
　　寥廓未易剪除而不知
皇上發謀出慮之初逆計厥終早在掌握必推鋒陷堅
　　斬馘其徒衆然後能使之弱必扼吭據險㫁絶其
　　聲援離散其黨與召致其腹心然後能使之孤武
　　不可以不耀謀不可以不沉計畫不可以游移機
　　宜不可以坐失惟威乃克惟㫁乃成
一人勞而億姓逸一方奠而萬邦輯豫見成效而爲之
　　無不晷候應而符節同者夫使
　六龍不行惟遣將帥即壯武如衞霍豈能一旦奏功
皇上所以躬率羽林櫛風沐雨左屬平亂之鞬右握滅
　　逆之矢鸛鵝熊羆千乘萬隊鐵馬金甲歕山欱野
　　直抵窟穴揚兵拖諾山賊渠見軍容焜煌自天而
　　下相擕潰竄不敢抗我顔行而我以正兵攻以竒
　　兵伏右翼之帥邀而擊之斬首無算僵尸若陵賊
　　僅隻身幸脱始知
天子威靈之不可犯也自春徂夏八十餘日而戰功成
　　非天下之至勇其孰能與於此迨戰勝之餘倘姑
　　務休息致彼裒兇鞠頑終貽後慮
皇上所以凌冬辦寒西廵朔方至鄂爾多斯相度形勢
　　布置方畧近邉阨塞分兵戍屯斷其乞援之路西
　　北區落遍示㤙信絶其唇齒之望賊飢無所得食
　　謀刦餉車又爲我軍摧敗其黨方内携且聞
皇朝寛大招撫降人給之禄秩靡不稽顙厥角争先輸
　　欵噶爾丹亦惶懼請降而中懐猶豫我
皇察知情偽遣使以覘之麾軍以逼之賊已在覊絡檻
　　穽中而未能覺悟也非天下之至哲其孰能與于
　　此賊勢已蹙或謂創殘餘衆無足措意不知一日
　　縱敵數世之患安邉靖民豈恤况瘁
皇上所以飈馳電發復廵河湟自雲代以抵銀夏
　駐驛狼居胥山乘春和草生
命將分道深入
天聲丕振武節逺耀塞外遐國請受纓縻哈宻擒獻其
　　孽子賊已巢傾卵破延命刻漏而其族屬親信並
　　皆歸附
天朝方將推刃狼頭剚鋒豕腹噶爾丹貫盈數盡服毒
　　自裁而厄魯特部落殄絶無遺類一年之内殱此
　　巨寇域滅區殫勢同破竹非天下之至神其孰能
　　與於此(臣/)嘗質之詩書攷之傳記軒轅逐葷粥伊
　　耆蕩丹浦虞帝征有苖夏后戮防風殷髙宗克鬼
　　方周宣王伐玁狁漢斬郅支唐擒頡利雖皆威績
　　顯著擅羙前録而我
皇上親征絶域指顧廓清刻銘於瀚海天山置吏於龍
　　沙鹿塞功與古齊而神武過之(臣/)所謂該百王之
　　鴻業者此也稱堯者曰欽明允恭聖神文武稱舜
　　者曰濬哲文明温恭允塞稱禹者曰克勤克儉不
　　自滿假稱湯者曰智勇天錫寛仁彰信稱文王者
　　曰亹亹翼翼日昃不遑稱武王者曰不泄不㤀執
　　競無競我
皇上法宮宵衣丹扆聼政道隆徳偹罔有缺遺而當此
　　仗旄秉鉞除殘遏暴之時休有烈光兼具諸美(臣/)
　　所謂集千聖之大成者此也古來治日常少三苖
　　荆楚叛服無常三代而前毎多儆戒周家甫定洛
　　邑而多方即廸屢不靖漢氏數百年與匈奴相終
　　始唐突厥吐蕃回紇更盛迭衰卒為邉患息兵之
　　難盖如此至我
皇上今日而後敷天敉寕可永永不見兵革櫜弓衅甲
　　歸馬放牛四方萬國莫不率俾寸地尺天盡皆入
　　貢東漸西被北變南諧航浮索引之區火山水寓
　　之域沐浴膏澤同仁一視發號出令而海裔承徳
　　意諭色授而寰表趨風協氣横流休徵踵至白環
　　銀甕山輿澤馬獨角三脊華平朱草方將紛紜絡
　　繹以告金繩玳檢之符顯號榮名閎休偉績詎止
　　並轍齊軌於七十二君而已哉(臣/)所謂定萬世之
　　太平而坐理之者此也夫頌者美盛徳之形容以
　　其成功告於神明者也茲當
　豐功耆定振旅班師開邸獻俘告祀
郊
廟下寛大之
詔宣浩蕩之
恩賞禁旅之勤勞恤邊民之供億扇仁風以諧九㝢矢
　　文徳以洽四國銷金罷刃雲潤星暉暇豫優㳺作
　　樂崇徳正宜咏
神聖功鋪張揚厲播諸管絃鐘鼔以薦馨香(臣/)珥筆
　禁林職司紀載不揣庸虗謹撰
聖清睿略神功定萬世太平頌一篇以
　獻文義蕪淺不任悚惶其辭曰
天生
聖人爲萬民主首出庶物如日當午
天生
至聖爲羣聖宗首冠帝王與
天比崇溯邃古初以迄近代厯服遞承垂千萬載昌期
難叶上理誰臻山區海澨喁企鴻鈞篤生我
皇徳兼列聖立天地心立生人命版圖式廓軼漠踰沙
八荒我闥六合爲家仁育羣生義征不譓爲
國興利爲民除害剪是三蘖奠此鯨波年豐人樂府修
事和祝栗濮鉛西王日下懸度繩行山梯海架獻琛
内府貢玉
天朝騐風受吏九譯迢遥日照月臨雲行雨施動植飛
濳熙熙
盛世蠢兹小醜獨背
太陽性惟慓狡質本跳踉黄磧引弓黒山候月豺牙自
磨鴟翼竊發根株隱伏卵育滋蕃禍心叵測規煽我邊
我邉如何屬國萬里櫛比魚鱗軍若臂指諸藩部落等
内地民載撫載育痌瘝一身孰容汝奸逞凶肆毒爰軫
皇慈整軍大僇白旄黄鉞
自將親征告
廟宜社雷動天行金甲雕戈龍旂日羽百萬
王師熊羆貙虎直壓賊巢逼使竄奔潛軍截擊揮刀紛
紜雨血風毛膏赤原野網一面開以待降者渠魁瑟縮
罪重如山屢
賜恩言彼昏卒頑戮梟斮鯢勢不留種匪違好生慮復
騷動遂勤
六飛載臨朔陲竒謀萬端深秘莫窺招徠叛徒推誠布
信咸輸欵誠内首順
命屯兵要害左遮右邀賊飢且窮尚希倖逃西北遐荒
諸部星列昔與汝通今歸
盛徳外援路絶同惡情携魚游沸鼎鳥寄危枝韎韐三
臨河湟之表因利乘便
天戈亟剿狼胥􁊢嶫
御帳攸營分麾兩道深入北庭封狐將擒乳麛早捕膽
落魂悸自罹顛仆泰山壓卵炎火燎毛詎有寸垤以存
汝曹戈於汝喉斧於汝頸汝先仰藥職汝之幸兇渠既
斃厥黨咸歸屈膝稽顙降附纍纍西荒之西北荒之北
土設田官亭開戍卒自初禡纛暨今凱旋役僅三舉期
惟一年殄滅妖氛按時剋日寰宇昇平溥天寜謐我
皇大智如鏡斯懸鑒遐燭暗洞在目前我
皇大勇如霆斯擊積鐵俱摧重巖盡裂我
皇大仁如日斯春既温且煦窮塞欣欣厚澤釀膏周匝
天壤殛凶靖良生息休飬伊古堯舜暨周漢唐孰綏絶
幕如中土疆萬世太平自今伊始累洽重熙久安長治
御門受賀奏凱陳俘謳吟塞路簫鐃載塗
渙汗聿頒
絲綸廣被湛露蓼蕭羣芳浸漬靈臺偃革天河洗兵車
書禮樂文物聲名道藪彌恢儒林益廣五緯光聨六符
階朗般般之獸濯濯之麟㳺郊集圃樂我
皇仁端拱明堂升中岱嶽休烈豐功輝煌顯爍
帝王極盛萬古一人皇哉唐哉文武聖神
聖徳神功告成大慶頌(有序/)　　　　　韓　菼
皇帝誕保萬民迭用五材徂征逆命俾殄絶無遺育以
　　寜中外甫二載
三臨絶漠而大告武成先是師之初出也大破厄魯特
　　於昭木多之地噶爾丹遯走既班師
命大將留喀倫宿勁旅肅州猶頒
㫖以好生之徳不遐遺於叛人許其自新開示以丹青
　　之信慮賊畏罪蓄縮或奔逸求援他部乃戒諸將
　　列據要害遮防由是賊黨益散勢益蹙
皇帝曰時不可失莠之不薅而蘖是牙其不足復留種
　　乃於九月復
發京師渡河至鄂爾多斯申布
天威來者赦後者誅餘賊震怖來降不絶其間道乞憐
　　於同惡者所在亭障要遮無一綫通悉就擒始賊
　　飢困甚瞷我餘糧在道遣其親信將丹濟喇等䝉
　　死徼倖一犯顔行復大敗走至是其台吉寨桑人
　　等皆來歸噶爾丹亦遣格罍沽英齎奏乞降
皇帝曰吁是非欵誠特冀緩須臾死不可以縱乃留
禁旅駐牧大同期明年春進兵三十六年二月
車駕復發京師次大同
命諸將取道塞外
皇帝廵行縁邉城堡哈宻生擒噶爾丹子獻
行在三月至寜夏諸將皆會
皇帝大閲士馬
指授方畧進次狼居胥山喇麻諦巴遣使來謝罪瑚瑚
　　腦爾台吉濟農等奏請
朝貢丹濟喇及其黨俱輸誠納欵噶爾丹脱逃無所欲
　　面縛恨晚自知旦夕誅乃於閏三月癸已仰藥死
　　厄魯特亡始賊横行諸部無與抗者我師致討滅
　　不旋踵西北絶塞數千里自上世所不臣之國無
　　不讋以服盖自初出師以至於今皆禀
廟謨受成算兵出於不得已而後動機乘於不可失而
　　即行遂乃從天降而若神趣師期而不老渉地角
　　河源之逺如履戸庭逐鳥獸飄忽之踪如就羈馽
　　納七旗數十萬流移之口歡若忘亡收千二百有
　　餘徼外之城完如歸璧䇿狡詐之情而運諸掌握
　　奏剋期之功而捷於聲響皇哉唐哉於鑠駿厖古
　　未之有也六師順動義切同仇超距投石踴躍用
　　命而
詔書屢諭大帥以下軍士良苦餉惟額惟時毋私囊槖
　　於其衣服飲食盖不待勞之於還役之後與出車
　　之時要爲千萬世飬兵不用而厚其力以作其氣
　　者胥不可以怠至於膏澤在民渗液瀝漉何歳不
　　育及
乘輿出幸尤加惠無已所過蠲田租一年以優其勞供
　　億儲偫一無所與復爲之咨穴居沙磧之苦樂陂
　　池水泉之饒且時進父老子弟與謀農桑衣食之
　　原勗以詩書經術之誼而又深慮吏治淆濁或徳
　　意壅於下逮殷勤惻怛惄然於懐在易有之地中
　　有水師君子以容民畜衆
皇帝在師中有容畜之道焉師也通於井矣井飬而不
　　窮也井收而勿幕也繼自今薄海罔有内外元元
　　萬民若一家子乃至跂行喙息蝡動之類莫不咸
　　若長治久安豈有窮極唐哉皇哉湛㤙愷澤又未
　　之有也大功赫濯大徳光昭鴻號顯名匪賔伊實
　　羣臣拜揚萬邦燕喜
皇帝謙讓却而弗居神禹之不矜不伐帝堯之無怠無
　　荒結自
聖心映流竹素渾功名於無迹如天之何言履泰豫而
　　自强如天之不已斯尤已治長治已安愈安之大
　　原大本足爲億萬斯年無疆之大慶(臣/)菼至陋誠
　　不足比於管窺蠡測顧忭躍不勝同於率舞謹綴
　　述自
鑾輿再駕以來非常可紀之大者不自揣其挂一漏萬
　　復貢頌十章章十六句以足成前歌妄托於古賡
　　載之義頌曰
層氷萬里峨峨雪白玁狁之故
皇帝北伐流沙不毛若螘若蠭玁狁之故
皇帝自東寒暑載離匪棘匪紓祗為民勞不遑啟居
鋤彼頑梗一我車書功成於今握勝在初(一章/)
稽古師行尚矣軒轅大風青邱厥績爛然綘囊玉帳其
書不傳
皇帝將兵天授非人一心運用如環無端無敵爲經不
測爲權事後皆服借箸誰前一張一弛九地九天(二章/)
我車我馬載驅載馳次於興州會師月支呼衍須卜骨
都谷蠡乞活稽首棄其撑犁𤓰沙是來獻其屠耆三十
六國徃來羈縻今我玉帛逖矣譯鞮葱嶺以北王闗之
西(三章/)
登狼居胥慨然思古不封不禪如我梁父空峒雞頭訪
道何所白雲間之精神告語惟整惟暇晏然樽俎彼昏
乍覺敢汚齊斧獸斃於檻魚爛於釡欃槍氛掃廓我天
宇(四章/)
降不勝城山不勝銘大荒西北不吠不鳴弭節而旋大
禮慶成告於
皇天河嶽百靈對於
三后福嘏用增
寧夀東朝尊飬倍榮瑶函寶冊敬上
徽稱
陛下萬年大莫能名(五章/)
大而能化
皇帝乃聖睿智通明珠囊玉鏡是用大介罔干予正大
謀大猷畫然定命
皇帝曰吁予惟執競莫之或斁莫或不敬萬國以寜一
夫猶病好風好雨予其勤政(六章/)
聖不可知
皇帝乃神有作物覩如日而雲祗今肅殺以布我春
昊天四府一氣洪鈞
皇帝曰吁事當盡人性與天道未之敢聞不識不知莫
匪我身日用飲食子其乂民(七章/)
赫斯一怒
皇帝乃武徃平諸叛功難悉數今遏亂略渠魁是取餘
不一問黨者歌舞
皇帝曰吁受
天之祜軍士大夫亦克具舉方語爪牙戒以祈父方念
征人傷以杕杜(八章/)
明明令聞
皇帝乃文徃敷徳教大化絪緼今偃武功鼓鐘於論脫
劍明堂蔚我虎賁
皇帝曰吁勿兹啍啍民猶未厚吏猶未勤予欲勸歌待
謨於隣予欲敷言佇範之陳(九章/)
窮髙測深竭羣臣愚
聖心萬有不加贏餘肫然至誠穆然太虚中外㫁章抑
而未舒放勲重華史筆如圖請開玉局請論石渠兩年
始末萬禩典謨斯詎能辭光我寳書(十章/)
幸闕里頌(冇序/)　　　　　　　　　　陳廷敬
皇帝康熙之二十有三年是嵗甲子東廵狩謁
　孔子林廟先事
皇帝曰事先師禮重且嚴汝廷敬實惟予舊講臣其與
　　議所宜行(臣/)從諸(臣/)後議具上
詔曰俞及恭覩禮成臣不勝懽忭震躍仰惟
皇上聖神首出化洽萬邦君師之統千禩一時乃猶屈
　　已求賢詢輿訪道廣厦細旃之上冊書精研勤逾
　　儒素遐瞻東魯慨想宣尼希代曠古前未有也其
　　時三事大夫颺言曰昔者刻玉遊河披圖廵雒襄
　　壄之駕塗山之會皆能焜燿簡籍垂於方來今兹
　　萬國既同誠宜宣省風教展義魯邦下塞衆望
皇上凝睿思延廷問久之廼曰朕慕聖道歷久於兹敬
　　因省方詣先師宅里其毋重煩吾民供億於是肆
　　赦軫農蠲租已責𢎞敷愷澤於天下乃歷吉日協
　　靈辰壄廬警路宫正設蹕
玉輿曉升帷殿夕御前驅朱旗屬車日羽以臨乎岱宗
　　是時未轃夫闕里也飛斾江淮觀民設教月届黄
　　鐘旋軫南陸聿來聖居覽觀山川雲物廟寢圖書
　　之盛嚴恭將事禮行樂奏聖歆如荅(臣/)廷敬雖不
　　得偹從官之列緬懐宫墻逖稽掌故太牢特祀肇
　　自西京褒成裸將爰及東漢貞觀定朝會之儀開
　　元錫文宣之號噐物之賜渥於廣順陪位之班詔
　　始祥符至和加衍聖之稱承安始曲阜之令凡爲
　　崇儒重道是以異代同符若我
皇上崇聖重道萬世師表之稱則與乾坤同其悠久也
　　六經表章之澤則與日月並其光華也留
鳳蓋於㦸門車服禮器所未偹也頒
龍章於鄉校普天率土所共瞻也矞矞皇皇莫與京矣
　　頌曰
惟聖體道生民㧞萃徳踰位兮惟
帝則聖統壹萬類位斯配兮龍飛於天周覽八極嘉鳳
徳兮聖作物覩垂祀萬億視魯國兮
帝開明堂于羮于牆坐則見兮
帝㑹方岳東西南朔來殷薦兮
鑾車戾止鏘鏘穆穆金絲肅兮
駐蹕古亭雲霞委屬清泉澓兮上公稽首籩豆奔走昭
世守兮暨四姓後博士童耉
恩滂厚兮
賜所過租歌騰于塗惠我人兮惟
帝福我我神其妥戴
大君兮莘莘髦士百爾濟濟頌聲美兮於赫
帝功與天比崇無終窮兮
幸魯頌(有序/)　　　　　　　　　　　陳元龍
　　嵗當甲子㑹合貞元六㝢昇平八埏底定
皇上睿周四海念切羣生廼於是嵗之冬肇舉時廵之
　　典燔柴肆覲名山増日觀之輝省斂採風蔀屋散
　　春臺之澤
㤙膏斯溥典禮用成
法駕南還星旄北指歷奎婁之野近聖人之居
皇上雅尚崇儒虚懐重道髙山儼在仰止惟殷駕言徂
　　東爰至於魯
鸞旗風動烟嵐繚繞於綢杠羽蓋香浮草木葳蕤於繡
　　紱負洙面泗素王闡道之區鳳翥麟遊
　先聖發祥之地越舍郊而齊宿始有事於質明入歸
　　徳之門閟宮伊邇瞻大成之廟靈殿巋然
一人肅穆以天行百辟森環而星從禮隆釋菜兩楹供
　　芹藻之馨樂奏迎神六合偹宮懸之曲因師而屈
　　修降拜於壇墀爲道而恭攝衣裳於階陛覩山河
　　之異彩恍覿音容接堯禹之天姿若親揖讓於是
　　過燕申之室登詩禮之堂劍佩鳬趨章縫麟次臯
　　比獨設具講席之隆儀緗帙初陳發韋編之大義
　　遂傳觀舊跡歷覽遺蹤硯几班稠車琴制古雷尊
　　犧象縱横禮樂之藏漆簡竹書隱約金絲之奏杏
　　壇無樹曲欄空文甃之華檜植餘根左紐作青銅
　　之色觀川波逝尚立空亭習射圃荒猶留故井
天語諮詢者屢矣
皇情眷戀者久之巳而泝沂水之陽問昌平之墓鳥禽
　　知敬望彩斾而髙飛荆棘避訶近雕輪而欲却樹
　　封四尺見堂斧之崇髙昭穆三壇表神靈之奠麗
　　尋設裀而展謁更
駐輦以徘徊尋先賢築室之塲惟捫古楷問昔后停車
　　之地更讀殘碑遂乃旋轡郊原
回鑾上序
天顔霽懌
睿藻紛披四韻鏗鏘琢玉追金之句數行璀璨銀鈎鐡
　　畫之書方誇
宸翰之頒更荷
殊恩之賜曲莖羽葆分仙仗於中階文綺金貂賁
温綸於甲第土田加錫租賦頻蠲辟雍施帳而傳經譽
　　髦彈冠而結綬異數均沾乎四氏
隆恩旁及於諸姬且也銀牓髙懸
御墨煥虬螭之彩貞珉載勒
天章鐫贔屭之文頡字龍盤羲圖馬負永作中天之旦彌
　　増秋日之輝信其偉而夐乎盛矣粤稽史籍代有褒
　　崇不乏美談迄多遺議漢髙親祀安事詩書光武
　　駕臨時崇讖緯開元有詣宅之祭道舉貽譏祥符
　　留駐蹕之亭天書獲誚儀文偹矣實效闕焉惟我
皇上狥齊天縱不恃生知遜志敏求惟勤好古研索闡
　　圖疇之秘表章傳述作之心
聖學精矣琱戈初偃木鐸彌宣返華靡於淳朴却登封
　　而謙讓操觚童子知斥異端挾冊小儒能嗤雜覇
聖治洽矣寤寐性天依晰仁義陶鑄百王之禮樂紹接
　　千聖之心源聞見相承後先同揆
聖功懋矣而且日昃不遑望道未見欽聖枉七騶之駕
　　隆師屈
萬乘之尊仰倣惟殷覲宫墻而如遇歩趨罔間接薪火
　　以相傳固已親炙其精微豈特暫窺夫堂奥况乎
　　復發
天葩之藻河洛遜其苞符揚奎壁之華星雲資其糺縵
　　尤足甄謨陶典駕古鑠今洵開闢之鴻庥皇王之
　　極軌也(臣/)菰蘆下走弇陋鄙儒忻盛典之遭逄光
　　榮莫並壯斯文之炳蔚統緒常新蠡測管窺竊自
　　愧於濡毫之列衢歌戸頌不敢後於含氣之儔頌
　　曰
於皇我
后建極用中文謨武烈景鑠有融至治蒸洽九域既同
匪功是伐惟道斯崇其道維何生民之始列聖相承幾
希而已王風寢熄微言中圯天拯頽綱篤生
夫子奎婁之精海岱之靈廼傳一貫廼定六經身雖潛
晦吾道則明皇王萬世是憲是程
帝念尼山精㣲之府企懐聖風表厥疆土洙泗一區靈
光終古
駕方東廵爰税於魯防山匪髙誕聖則尊沂水匪深毓
粹則神鸞旂淠淠玉車轔轔百辟咸從瞻望清塵閟宫
巍峩天地同壽我
皇至止言獻其茒登降益䖍循牆而走豈曰爲恭隆師
惟厚隆禮維何言登其堂諸生濟濟説經琅琅咨訪遺
蹟故府所藏有服有噐有圖有章爰有靈柯先聖所植
摩挲文理緬懐手澤鬱鬱松楸陟彼林域神風肅然
駐輦憇息典禮既崇㤙膏斯被
帝錫上公土田毎毎繡衣赤舄貂冠文綺洽我宗支遂
及四氏倬彼雲日敷藻自天煌煌謨訓有光熊然既追
既琢琬琰是鐫屹立階墄炳煥萬年聖道明明長夜方
旦我
皇體之秋陽彌燦百家騰躍風雨散渙大義昭掲如濯
江漢惟
皇偹道參貳兩儀駕姚軼姒追軒躡羲刪述而後統在
聞知此心此理黙契者微若火與薪相遇斯接若水與
乳注投斯合入室僾然肸蠁如答端拜一堂後先合轍
雖有象魏不如鼓鐘雖有郵傳不如徳風依仁蹈義四
方景從教思用溥文治彌隆濟水洋洋泰宇嶽嶽俎豆
常馨宫墻儼若化協珠囊道隆木鐸漸被奕禩頌聲是
作
聖徳同天頌(有序/)　　　　　　　　　勵杜訥
　　欽惟我
皇上好生至徳篤於天懐髙拱九重則慮周薄海時廵
　　六服則
清問下民惟恐一夫不被其澤一物不得其所懃拳懇
　　摯求所以安全而利濟之者固無㣲不至是以
湛㤙淪洽於寰中聲教暨訖於域外舉凡梯山航海來
　　王來享之邦靡不仰沐仁風同遊化日矣惟喀爾
　　喀部僻處䝉古遐陬七旗族屬實繁有徒不能和
　　協日尋干戈
皇上惻然軫念曰是雖荒逺顓䝉亦在胞與之内安忍
　　膜外置之爰遣重臣諭令親睦猶不知悛至於挫
　　衂廼感鏤
帝徳肅戴
天威於時嚮化歸誠者凡數十餘萬請附四十九旗同
　　列藩服
詔畀土田畜粟俾得寜處樂生雖顧復㤙勤何以加焉
　　洎慮其素無紀綱不由法度爲之設官制刑以及
　　賞罰事宜胥待
聖衷裁定用是
法駕親臨歡聲動地羽林星列禁旅雲從喀爾喀等自
　　王以下咸於
行殿匍匐稽顙朝見如儀爰
賜大宴大賚受
恩感激至於涕零復論功以次錫封一二姑存舊秩餘
　　則寵以王爵遞至台吉下逮族屬悉付所司區别
　　舉行甚曠典也仍
頒勅諭訓廸肫誠務期謹度䝉庥勿罹罪戾仰維
天澤既已稠渥規畫更極周詳是皆我
皇上愛育生全之盛心韞於中而不容自已爾夫以數
　　十年未附之國悉𨽻藩臣數十萬來歸之衆遽歌
　　樂土偉烈𢎞仁炳麐霄壤洵足篤福祚於無疆爲
　　敷天所同慶也(臣/)叨際昌期欣逄盛事謹稽首頓
　　首而獻頌曰
惟天廣運覆冐無垠惟
聖承天懐保斯民八紘九有沐浴深仁獻琛貢賮服教
畏神繄彼西鄙僅云革面族屬自殘誓言屢變離析來
歸乃膺渥眷安之集之爰處爰居飲之食之以贏以餘
聿登袵席其樂只且數十萬衆誠悃競輸
帝念逺人曷忍遐棄總總林林亟煩調劑用設專官爲
之統繫用列科條爲之節制騰歡額手願覲吾
君延頸跂足
楓陛攸聞軫懐向化爰飭六軍翠華葆羽逺臨紫塞甘
雨滂沱霱雲靉靆載路嵩呼趨迎
行在幔城𢎞敞
帳殿巍峩周廬環布仙仗交羅龍驤虎旅焜燿山阿名
王部長蒲伏㦸門張筵式宴錫以上樽耄年扶杖雪涕
銜
恩便蕃徳意
大賚寵頒章服赫奕錦綺斒斕分圭賜爵封拜崇班
㢲命重申俾同藩服
訓諭載宣永保爾禄字裏行間靄然肫篤仁至義盡於
惟我
皇興滅繼絶予之土疆圖維善始終焉允臧歷稽載籍
至徳莫京登三咸五福極寰瀛同符蒼昊蕩蕩難名
　
　
　
　
　
　
　
　
皇清文頴巻三十四
欽定四庫全書
皇清文頴巻三十五
　頌
皇帝親平漠北頌(并序/)　　　　　　　高士竒
　　(臣/)聞識炳幾先坐策萬里廟謨獨斷變化因心天
　　下之上智也扶危定傾除㐫遏暴行大不忍以安
　　海内天下之至仁也乾剛自強震雷在握削平遐
　　裔永奠八荒天下之神勇也三者兼而聖人之徳
　　備然後可以建萬世之功垂萬世之治綿萬世無
　　疆之歴貽萬世子孫之安自古聖帝哲王始基開
　　創深謀逺算葢能及此乃或時勢有所不暇迨守
　　成令辟繼體蒙休可以式廓鴻圖恢張景烈而往
　　往太平坐享憚建非常武徳未彰萌芽竊發蔓延
　　既久剪剔為難或威靈不震於邊陲或勲伐僅成
　　於将校歴觀史冊舊轍相沿未有文武聖神以守
　　成兼開創超百王而獨絶邁千古以立隆如我
皇上之巍巍赫赫者也
皇上臨御三十有五年
聖化覃敷仁風翔洽謳歌遍於圅夏聲教訖於遐荒曩
　　者三蘖跳梁指授方畧以次誅拔掃蕩無遺臺灣
　　海氛煽延數紀定謀捣穴悉就生擒
皇威震疊武功煊濯幅員之廣逺逾前代南諧北爕西
　　被東漸琉球乖隔大洋選俊就學俄羅斯僻處絶
　　域職貢時通誠以
聖天子厚澤深仁徳洋恩溥各欲仰邀覆載不忍自棄
　　生成用是輦賮航琛麕至輻輳乃有背常亂紀鷙
　　戾狡頑如厄魯特噶爾丹者本與喀爾喀壤地交
　　錯搆怨紛争喀爾喀慕義来歸在我邦域之中列
　　於要荒之服彼宜争先款塞同沐煦濡否則永釋
　　私嫌各安部落而乃負牛羊之力蓄豺豕之心恣
　　毒搖鋒侵凌擾虐屢
頒訓誥昏迷不悛昔年王旅徂征剪撲未盡遂益梟張
　　幕北樂禍懐奸窺伺塞垣兇謀叵測
皇上奮然赫怒曰是殆不可化誨不可撫柔犯順者無
　　赦於國章除殘者㒺限於邊服予其親總六師以
　　征之羣臣百寮僉以狡宼宜殛而
皇上履間闗犯霜雪櫛風沐雨非臣子大誼所安遂交
　　章叩留固請
命将
皇上神謀内決定策親行於是諏日禡牙練師誓衆
命
東宮權監國事昭告
郊
廟
社稷因親統大兵從中路聲討而以内大臣伯費揚古
　　為撫逺大将軍與揚威将軍舒恕振武将軍孫思
　　克由西路分道出師尅日並進虎校八屯騎卒數
　　十萬山苞川流飇轉霞騖
黄麾金鉞駕
六飛以運中央戎服之輝煌軍容之赫奕自啓行以迄
　　振旅焜耀宇宙照燭原野而其間機宜肯綮闔闢
　　操縱一一本於
聖斷綢繆計畫務底萬全有以迓天和感人心裕軍實
　　嚴師律懐蕃服扼地險綏降卒窮賊情大則包天
　　括地細則謹小慎微精神無一息之晏閒措置無
　　一節之未當固可縷陳確指揚扢盛美焉夫邊沙
　　磧鹵每以水草乏絶為虞
皇上伐暴安民昭格
上帝百靈䕶呵意動響答
親覽地脉疏鑿井泉畚鍤甫加清瀾湓激且彌山布谷
　　青草茸生駿馬驕騰霜蹄無蹶此我
皇上所以迓天和也精甲名馬時給勇鋭用壮折衝
御饌頻徹以均将士
龍顔温霽
天語纒綿慰勞拊循有加無已此我
皇上所以感人心也塞北苦寒雪霰時作
勅諭殷勤謹視駝馬周匝防衞百無一損轉粟千萬民
　　力不勞車箱銜尾殷雷動地此我
皇上所以裕軍實也出師以後軍令屢申行則部伍秩
　　然止則壁壘森列疾徐進退呼吸相應亭烽􁧕火
親巡警察數
御帳殿簡閲卒乘約束堅明屹如山岳此我
皇上所以嚴師律也塞外諸部率師来同從容晉接恩
　　禮隆摰既渥之以仁膏又耀之以武節覩夫龍旌
　　鳥旟雷礟雲車玉弩金戈輝天映日翼翼綿綿相
　　與訝為天兵披肝瀝膽願世世干城
帝室此我
皇上所以懐蕃服也小醜負固恃險與逺緩之則或有
　　備急之則必不支
皇上熟悉輿圖瞭如指掌揚兵絶幕直壓賊巢山川形
　　勝悉為我有戎馬馳逐靡有撓沮此我
皇上所以扼地險也高山深谷醜徒跧伏之所
皇上發縱指示往輒捕獲赦其脅從開布誠信諭以蚑
　　行蠕動皆吾赤子凶梟面縳猶在哀矜窮鳥投林
　　必蒙涵育於是厥角旌門企踵相繼此我
皇上所以綏降卒也俘囚偵諜洞開營壘令彼熟視使
　　知仁義節制之師不行詭道五花八門之陣莫可
　　端倪又縱以生還
賜之服物俾隨使者
詔諭渠魁葢顯示軍威明破敵膽浩蕩如天地光霽如
　　日月震動如雷霆迅疾如風雨彼螳臂蜣甲焉所
　　用之此我
皇上所以窮賊情也且夫舍
黄屋端拱之清嚴而馳驅紫塞至勞苦也去羅珍列鼎
　　之厭飫而減饌食粗至不適也頌唐堯者曰茅茨
　　土階而已未必其風霜之飽嘗述周文者曰不遑
　　暇食而已未必其㫖甘之峻却而我
皇上履行絶徼日御一餐極天下人情所難堪經古今
　　帝王所不歴葢嚴恭欽翼發於至誠刻厲艱難安
　　之若素本自奉之約以𢎞御下之慈殫一身之勤
　　以作萬衆之氣
大聖人之勅天惟幾率作興事物我一體貴賤同觀有
　　如此者宜乎衆心成城賈勇争先仰報
皇仁於萬一也蠢兹小腆聚蟻屯蜂奪攘矯䖍恣行狂
　　悖妄謂窮邊絶塞寒露荒沙必無
天子自率羽林躬行九伐之理倘惟遣将興師猶可裒
　　凶抗拒今者
天威不違咫尺譬泰山之壓卵如烈火之燎毛鋒刃所
　　加必無噍類遂乃魂驚膽落戰栗悚惶隕絶山谿
　　填墜坑谷者先不知其凡幾矣五月上旬我師逼
　　克魯倫河賊徒計盡力窮望風宵遁
皇上親統大軍進勦噶爾丹盡棄輜重冀圖倖脱
皇上審其窮蹙必欲痛絶根株更
簡驍勇入阻追搜彼方奔迸踉蹌謂可蹔避天弧於晷
　　刻而不知
廟畧如神早張犄角西師突出以遏其要葢
皇上夙授成算邀賊兵之疲極而取之諸将遵奉
王猷縱卒鏖戰斬首俘馘不可勝計追奔逐北之餘遁
　　者無復幾人妻孥帳落器甲牛羊己悉為我師所
　　獲矣當夫創議之始衆見雷同或慮醜徒遷徙靡
　　常最難撲滅而
聖明逺照籌策無遺度其眷戀水草必不能早遁用是
　　大軍直搗霆抨窟穴兵法所謂攻心也又度其震
　　怖
天戈必空巢碎潰用是設伏西陲截其歸路兵法所謂
　　竒勝也兵情主速故席捲長驅深入則専故不憚
　　艱阻治衆如治寡故節度明視衆如嬰兒故軍士
　　奮上下同欲首尾相應作勢九天之上轉石千仞
　　之山皆得兵法之精而用之是以計時未及八旬
　　而妖氛蕩平大勲克奏永清朔漠休歇黎元凱旋
　　告
廟銘勒鼎鍾增
祖宗謨烈之光衍社稷靈長之慶是豈儒生末識拘守
　　舊聞所能窺測也哉竊惟開創之與守成固無異
　　道必兼知仁勇之全徳而為萬世之計則守成即
　　開創而聖人之豐功偉績顯懿昭爍傳之無窮兹
皇上所以冠萬古帝王而立極也臣鄙陋庸愚㒺知大
　　計雖隨
聖駕未得逺歴行間竊覩
萬乘至尊親涖幕北犬馬私戀不知所云及乎治定功
　　成炳燿今古始知
宸衷黙斷逈非尋常所及歡欣悚惕交并於中推原
聖天子所以乂安萬世之深意謹撰
親平漠北頌十八章拜手稽首以獻曰
皇帝在位三十五載澤流兆民恩及四海朝廷穆清臣
庶樂愷物皆得所靡有危殆先天弗違手握真宰雨暘
順序瑞應咸在嚴恭寅畏勤政無怠旰食宵衣乾惕百
倍(一章/)
周覽區宇既固既安南朔東西金甌孔完重譯来朝作
我藩翰誰為蘖牙欲開禍端荒陬醜類
天誅是干昔嵗訩㓙抗我糾桓禽獮未盡游魂蟻攢不
可誨諭實呶實讙(二章/)
皇帝曰咨是宼宜掃失今不圖後難撲剿日益煽延滋
蔓猶草剔其根株必振
天討曰詰戎兵曰建旟旐發言盈廷所見皆小獨斷
宸衷洞矚幽𣺌六師載塗二月之杪(三章/)
天子自将軍容焜煌和鸞雝雝旄斾央央唐弓夏箭犀
圅虎韔羽林之兵投石挽強天閑之駿電飛龍驤長㦸
百萬分屯按行雷動雲蒸翼舒箕張照耀層霄山川有
光(四章/)
車馬卒徒繹絡先後
黃麾在中直搗㓙寇相彼細妖狡如鋌獸窮則鹿奔不
我師遘
睿謀深長預設三覆曰命大将壁軍其右
親往蹙之必遁而走邀其竄逃悉殄麛鷇(五章/)
西師既邁大軍遄征駝馬衆多鎧仗鮮明浚彼廣淵泉
流以清牧彼平沙庶草怒生兹豈人力昊蒼鑒誠川祗
嶽靈翕集送迎蕃服王侯㑹師来庭覩我天戈訝為神
兵(六章/)
我有甲裳衣我壮士犉羝騏驥分給無已騁
賜之策刲
賜之七
賜之御筵忍獨甘此勞苦務同與下卒比
日御一餐㒺飫珍㫖刁斗中夜
親巡軍壘辛勤淡泊慈恵豈弟(七章/)
凡我貔虎氣凌風雲荷此
深恤䝉此
渥恩感沁心骨不能告言喜極而涕曷報我
君礪刅簇甲賈勇㦸轅願搗賊巢戮彼游魂狼胥可剗
瀚海可吞誓竭死力蕩空北垠(八章/)
皇帝聖明洞諳韜畧變化雲鳥莫可測度紀律嚴整止
齊坐作尺寸勿越短裁䋲約動如江漢屹若山嶽箭道
同的弩機共彍五花八門矞皇景鑠嘽嘽焞焞以絶大
漠(九章/)
爰入險阻破其藩籬樹我柵壁揚我旌旗萬帳千營羅
星布棊斧鉞矛鋋照耀幽涯
王師之来彼昏㒺知迨其既知雖悔曷追駭汗如流環
泣以悲岱峯壓卵其何可支(十章/)
皇帝寛慈擒寇不戮予之飲食被以冠服
恩言汝宣好是仁育歸告汝長轉禍為福牽羊摶顙貸
汝臠族飛鴞革心集泮之木汝降於師作我臣僕汝不
急降汝惟几肉(十一/章)
命使前往指示可生賊黨躍躍願言歸誠兇渠内怵罪
惡貫盈蹙極而降重干大刑左右心離孑然孤惸仰窺
我軍雷電砰轟狂走捷竄不計道程棄厥輜重及其孩
嬰(十二/章)
皇帝神武遣旅追捕鋭騎精甲共禀威怒期殱封狐務
獲狡兎賊徒善奔靡間朝暮器械氊毳狼藉衢路
皇帝曰咨予返天步彼遁而西罝罟夙布控扼要害必
與遘遇(十三/章)
賊方奔迸果逢我兵祇奉
廟謨執殳先登雄劍砍陣光芒縱横鋒蝟斧螗顛􁑕損
坑流血膏野斬馘若陵牲畜數萬膾脯臛羮俘獲妻孥
囚檻繫纓京觀嵯峨築封長城(十四/章)
捷書報聞萬衆欣悦殪此巨寇如湯沃雪浃旬之間灰
飛烟滅拔去稂莠削平窟穴秘圖天授設伏邀截蹴投
網中坐蹂顛蹶竒正相輔中權右翼兵機瞭然
天子聖哲(十五/章)
敵壘已破邊塵不飛
皇帝曰咨休汝戍衣念汝将士載渴載飢急雪凄風宵
征曉馳予雖汝同汝勞未施事闗蒼生匪一已私汝竭
藎誠成功逺陲汝和凱歌振旅以歸(十六/章)
王師既旋海内咸喜於
廟於
郊以次告祀朔漠永清無或干紀銷烽罷候坦道如砥
窮髪以北同倫共軌外設田官内置蠻邸始自今日暨
於奕禩四方萬國咸頌
天子(十七/章)
聖人舉事即初計終一勞永寧敢恤我躬上智之識至
仁之風以濟神勇豈惟武雄守成創業艱難與同貽厥
孫謀代享郅隆葢天閎休鋪張曷窮(小臣/)拜颺萬世之
功(十八/章)
皇帝釋奠於闕里頌(有序/)　　　　　　彭孫遹
　　(臣/)聞三才懋建作極者惟皇六位時成亶聰者惟
　　后故有禮樂刑政以為宰世之權有中正仁義以
　　為綏猷之凖自河洛苞符以後暨帝皇禪繼之年
　　莫不兼作君師總司治教龍章觀象即開道法之
　　宗鳳扆當陽迭啟見聞之緒皇皇乎郁郁乎斯無
　　得而喻也周徳既衰典章攸斁夏正歸藏之學溯
　　二代而無徴緝熙執競之心歴數傳而寖晦於是
　　玉麟授簡洩天瑞於素王珠緯儲精吐靈徵於至
　　聖秉覺民之木鐸握定世之珍符繫易象而作春
　　秋刪詩書而正禮樂王事備天徳明軌則咸昭彝
　　倫式叙葢九皇之軌躅獨萃平鄉七聖之源流同
　　歸洙泗矣兩楹告夢諸子雜興正學衰微羣言淆
　　亂非無英君誼辟恢大業於方新學士大夫探微
　　言於将墜而道風猶鬰治化未醇然則代閲千年
　　緒分百氏而欲六五帝四三皇闡虬圖攬鳳徳使
　　景星慶靄暉麗於中天玉節金聲鏗鍧於終古自
　　非
聖人而在
天子之位其道無由也
皇帝纂述丕基撫定方域聰明睿智質亶於生知文武
　　聖神徳全乎廣運天策内攄而八紘風動威弧外
　　指而六合雲行黼幄澄懐則
宸鏡徹圖書之藴彤泥發檢則
奎章摛日月之華緼瑟而協氣同流垂裳而兆人自理
　　大猷升矣
皇風穆焉然後慿軾南巡結旌東邁
躬臨闕里謁視尼山詘
萬乘之尊修嚴師之敬威儀允秩典禮有加
睿藻鋪宣大文炳煜褒衣博帶之士踴躍而趨風瞻雲
　　就日之民咨嗟而觀化臣以謭劣備職禁林遘會
　　休明宜有宣述兹又欽奉
諭㫖校對
幸魯盛典一書竊以為
皇帝徳化嫓於唐虞道統承於洙泗以聖合聖以心契
　　心鴻章鉅典洵簡策所希聞而古今之僅覯也
璿樞啟㤗瓊䇲迎長三階有謐七曜重光丹蓂集陛紫
菌生房道洽政治洪惟
聖皇上會下絺左干右羽薈萃禮園翺翔書府衢室採
風明堂稽古萬彚順成百昌蕃廡至仁普漫淳化庬鴻
受球冀北鳴
鸞兖東泛瀛絜廣踐嶽侔崇謁祠
宣聖展禮滋共乃戒乃儐乃洗乃盥廣樂在懸黄流在
瓚薦號几筵登歌絃管俎豆之容愉愉衎衎若越邃古
儀象初垂以治以教作君作師羲軒首出勲華代推禹
湯文武羣聖同規嶽嶽尼山洋洋泗水祖述先型憲章
往軌斯理未冺百世以俟道統攸歸在今
天子河珍剖韞洛寶開鍵道貺静契徳符動宣光闡經
術寵賁儒先聲漸教被民陶物甄貞觀者天貞明者日
炳炳
皇猷巍巍
聖徳(臣/)厠禁廬丹鉛是職稽首頌颺式示無極
聖駕幸闕里頌　　　　　　　　　　徐乾學
　　(臣/)聞禮樂之祀百世不絶道藝之宗萬禩永守泗
　　水松楸之地殿接靈光稷門絲竹之堂里通歸徳
　　玉弩載驚而後俎豆攸崇金書遞出以還牲牢無
　　闕我
皇上以神聖之姿致雍熙之治兩階樂正簫韶昭秉歴
　　之符三禮秩宗珪璧有成功之瑞山川協應日月
　　光華用徵肆覲之儀遂行時巡之舉於時星紀司
　　歴陽户動管矞雲不散榮光竟天駐蹕之亭翼如
　　講樹之壇既掃
行宫停輦致享靈祠舊宅捫碑式瞻古殿徘徊乎萬仞
　　陟降於兩楹三獻告終六樂具舉智源湓涌文檜
　　蘢葱集四氏以加
恩進諸生而講藝爰揮
睿藻丕煥
宸章懸針垂露之書綴玉編珠之句雲霞標舉星日昭
　　垂加以錦綺紫裘綠函朱額
恩施至渥
賜賚有差至乃撤羽葢之九斿留諸殿寢損太倉之萬
　　廪捐彼田租肅将公旦之祠徧秩羣賢之祀事有
　　曠而特舉典無鉅而不修且夫褒揚至道洪業也
　　崇禮先師上儀也
萬乘屈尊盛節也四方觀化極治也於以嫓軌跡於羲
　　農臻憲度於韶夏含齒戴髪滭浡乎禮樂之中反
　　踵貫胸匝洽乎詩書之澤榮號顯名遐不懿哉(臣/)
　　乾學忝竊庸虛叨逢景烈違史談從岱之願效吉
　　甫頌周之情頌曰
防隂祥發泗水源分天垂黃玉神降丹文荒塗典籍漆
室丘墳誰開雺霿實揭星雲大野窮麟幽宮走兎堂閟
金絲坑銷竹素燼滅江陵波沉底柱五厄頻遭六經非
故非無顯徳亦有乾封祥符駐蹕建武臨雍三犧備具
六樂舂容治非極軌禮故殊踪道以人𢎞
聖由天授於鑠
熙朝洪惟我
后驪栗扶輪羲軒把袖樂御徳車禮耕仁耨羮牆至道
夢寐微言登山卑垤觀海知源時
臨經席屢
幸橋門
皇情紆眷
聖意逾敦總攬前規旁叅故禮議合容臺斷由綈几推
策仲冬披圖甲子秩於岱宗旋
臨闕里葳蕤豹尾颯沓龍斿千乗欱野萬騎斷流山寒
樹直天濶雲稠言停
翠葢蒞止華輈檜徑晨除杏壇夙設璧水鱗紋玉堦肪
截趋蹌五氏森羅十哲祝史詞陳司筵籩潔爰觀綴兆
乃奏和寧循牆彌肅薦俎惟馨昔讀其書今陟其庭淵
源一氣登假無形俯仰松楸徘徊榱桷展敬封塋還披
講幄孝先便便充宗嶽嶽同異相叅精微互駁煌煌
典誥爛爛
奎章銀鈎飛動玉軸琳瑯鳳觀虎卧鵲顧鸞翔輝流翠
栱麗溢縹緗惟兹羽葆實陳鹵簿
顧謂司儀留諸
殿廡有纊皆挟有粟斯雨
恩先四姓膏流萬户大禮備矣
皇曰旋歸雲迴黼帳風捲朱旂瞻言繡壤昔有衮衣蘋
蘩
遣告靈爽斯依欽我
聖徳巍乎鬰律義峯造天智源盪日登三為四襲六而
七小臣作頌摛諸石室
勅修闕里孔子廟告成頌(有序/)　　　顔光斆
　　葢聞門標歸徳赤虹徵黄玉之符道煥崇文繡紱
　　表丹麟之異奎婁朗照窺七曜於中階泰岱遥瞻
　　蔵五雲於大阜表天經而環象緯通地絡而樹軒
　　庭重檐複壁絲竹如聞學易刪詩簡編斯在琴書
　　奉於千禩饗祀傳於百王問藝者必登其堂尊師
　　者咸式其里自魯公作誄祠宇肇興漢祖巡方牲
　　牢始薦魏代立侯之詔隋時修廟之碑迨唐宋而
　　體制崇隆歴元明而規模輪奐㦸門奎閣圖書連
　　斗宿之光藻井虹梁松檜拂雲霞之色一堂之鼎
　　彜常肅兩楹之俎豆猶陳然而廡序丹青僅傳子
　　姓壇墀灑掃半委有司車服可尋刻石之風漸冺
　　宮墻在望賜金之禮無聞雖荆棘蓬蒿不上昌平
　　之墓而絲簧金石空懸闕里之堂撫榱桷之罘罳
　　或虞墜地拂柧棱之風雨将恐摧梁葢世逺時湮
　　事難稽乎前代故崇儒重道禮必備於
聖朝我
皇上天衷純粹聖學淵深紹惟精惟一之心傳守不愆
　　不忘之古訓觀人文而成化
經筵靡間於春秋垂法象以統天
講幄不撤於左右又復
親勞警蹕下訪閭閻過制禮作樂之邦問講道傳經之
　　座五星羅列環碧墠以飛光
萬乘尊嚴望素王而致拜闡遺言於多士義並防山頒
大賚於羣儒潤同泗水
製詩題額象雲漢之昭回
頌勅樹碑垂唐虞之謨訓式瞻寢廟如見羮牆羣情鼓
　　舞方營駐蹕之亭
帝念周詳特降迴鑾之詔頒金於内府授成於司空迺
　　度厥工迺揆厥吉揮斤運削技効班倕敷碧塗丹
　　功分水土頖宮翠柏具棟梁柱石之材射圃紅梨
　　中楶栱欒櫨之用千尋異植名辨楩柟六尺方壇
　　勢增瓴甓瑠璃曉闢明明雀目之窻玳瑁朝懸燦
　　燦虵鱗之桷左規右制儼授矩於緇帷俯察仰觀
　　緬遺風於曲几儀型莞爾似聞沂水之歌列侍誾
　　如再奉農山之對事隆一代工竣兩年既不替於
　　前規復大𢎞其偉制遂使新宫銘頌重開星日之
　　華路寢營基旁引風雲之氣百家踸踔闢户牖而
　　同歸十哲淵源溯門墻而共貫洵足妥靈昭祐崇
　　徳象功並海岱以壯觀亘古今而稱盛者也(臣/)東
　　山賤士陋巷鯫生長於鄒魯之鄉出際唐虞之世
　　曾迎
翠輦承霽色於
天顔幸侍
丹宸願傾心於
帝座欣逢曠典敢獻風謠頌曰
大化絪緼鴻源翕張一元之運聖道會昌
皇帝御極允文允武雷厲飇馳敷天率土光昭日月幽
贊神明披圖叶瑞垂拱受成時惟省方憲垂萬世道重
師儒過魯肆祭石磬在御金鏞在懸佐以玉豆加以瓊
籩籩豆既徹爰歴宮牆是斷是度
睿謀孔彰魯邦所瞻萬國咸仰乃
召司空欽哉繼往範土於澤程材於山不煩民力内帑
用頒業煥其新規仍其舊指斧揮斤趍前蹌後方者中
矩圓者就規繩墨載削丹漆載施如翬斯飛乍翔乍舞
有庭有楹有堂有廡穆穆先聖於堂之中羣賢肅肅各
居其宮峩峩禮門奕奕寢廟松柏丸丸介我馳道告厥
成功肅肅王命教隆勿替豈私一姓
聖明舉事度越百王閭里之榮邦家之光匪曰𢎞猷實
惟峻徳煌煌大業勒諸金石猗歟休哉地闢天開神人
歡洽古莫與偕龍興而雲虎嘯而風億萬斯年於樂辟
雍泰山巖巖泗水洋洋式歌且頌徳音不忘
南巡頌(并序/)　　　　　　　　　　　王士禎
　　(臣/)聞王制天子五年一巡守以其嵗四仲之月周
　　行方岳柴而望祀山川覲諸侯問百年者就見之
　　命太師陳詩命市納賈命典禮考時月定日同律
　　禮樂衣服正之葢自有虞氏逮於成周罔不由兹
　　以觀民風而察其好惡夐乎尚己欽惟
皇帝陛下踐阼三十有八年宵衣旰食無逸作所曩者
　　削平僭亂自隴蜀荆湖訖閩粤滇黔之地咸被
聖化比又剪戮邊㓂永清朔漠薄海内外悉主悉臣乃
　　黃淮為患未底安瀾
皇帝披圖閲奏曰吁豈不在予予其敢自暇逸爰狥廷
　　臣之請
親臨荒度更以吴越為財賦要區自往嵗
巡行越今一紀民風吏治不可不察廼諏吉日類於
上帝宜社造禰先期又
諭有司戒一切供億與民無擾二月癸夘
駕發京師奉
皇太后登舟以行於是八神警蹕交龍翼舟既屆淮上
皇帝相度形勢
詔河臣指授規畫立奏平成因軫念瀕河黎庶不免艱
　　食
特截留漕糧二十萬石於淮揚諸郡邑減直平糶分峙
　　復以二郡被災九州縣昨嵗丁糧部議循例減免
特破格沛恩凡銀米三十萬有竒悉蠲貸之浮江而下
　　遂至吳越金陵所過童叟遮擁咸得就瞻雲日鼓
　　舞太平
皇帝覃心求莫一一諮訪因盡蠲江浙康熙三十四年
　　已後逋糧暨鳳陽十一縣今年田租遂
發渙號宥山東江浙三省繫囚而守土之吏有因公掛
　　彈議者並與開釋又目擊商困於各鹺使闗使加
　　增𣙜課悉行停罷豁免兩淮鹽司康熙十六年已
　　後加課四十萬兩之半永著為令更念江浙人文
　　淵藪特廣郡州縣學博士弟子員各五人以彰鼓
　　勵歸經山東免泰安二十七州縣康熙三十六年
　　逋糧仍緩征三十七年正賦俾共沾濊澤緣途軍
　　役鎮卒賚賞有加又
召見耆民年七八九十以上者
賜金慰勞且廩鰥寡䘏孤獨而憫其無告是役也凡所
　　經三省數千里内自文武僚吏以逮士農商旅其
　　所欲與不便者皆罷行之五月囘
鑾都人忭踴神祗悦康雨暘寒燠㒺不時叙三五之隆
　　再見今日(臣/)蒙被
恩澤職司風紀復叨
殊遇日在顧問之列是宜率先作歌詩以敷陳
駿烈不可以文辭淺劣為解輙獻
南巡頌一篇凡八百字據事直書備述
聖天子所以勤民䘏商興賢造士者一凖古巡守之典
　　而變通之不徒為游豫之觀而己用以昭示中外
　　耳目垂之無極其辭曰
於顯我
皇奄撫萬邦既守既創纘緒彌光孕虞育夏轢武陵湯
往者三逆扇亂南服
聖武廓清鯨鯢就戮邊宼鴟張六師親鞠三接三捷剪
尅咆咻腦髓沙漠席捲雲收襁負賮贄重譯共球既靖
炎氛亦銷朔燧陸讋水慄邇安逺至慎厥成功春氷惕
厲乃眷民依宵旦維勤奠居率育誰與安全天厚
皇帝益試以艱維彼河流患自終古氾濫瀎潏迄無寧
所越淮與揚適當其下決排濬築屢遣往釐出錢太府
費而不治羣公眙􁂚㒺有逺謀僉曰沈灾非
聖莫辦在昔隨刋聿止浩瀚惟
帝躬臨庶幾巳患
帝曰俞哉予其攸視哀此烝民淪胥鱣鮪爰度爰咨務
息瘢疻乃
詔太史占協靈辰廷臣景從天行星陳夙誡供億毋擾
我民睠言吴越東南奥壤俗之淳漓曠弗戒奨其遂
巡行俾沾浩蕩月維圉如日躔降婁華鐘鏗鯨峩舸駕
虯雨師泛灑風伯颼飀千艘飈馳萬櫓波騞恭奉
聖母定省無闕瞻眺山川
懿情用懌淮黃湯湯實惟巨浸手畫口咨孰塞孰浚一
稟
廟謨川祗叶順吁嗟墊溺艱鮮是虞玉粒廿萬或糶或
儲左餐右粥爾氓其蘇龍艑浮江至於吳會召見父老
流觀闤闠今昔殊形力毋己憊清問維殷
帝心用惻
賜復賜租厥數萬億爰自江南訖於江北肆廣
皇仁遂及商旅徵發期會汝其重苦不有休息曷稱樂
土𣙜鹺𣙜闗厥惟重務不能其官商瘠課蠧罷其贏餘
平平皇路氓之蚩蚩無知罹咎木鳳銜綸胥脱械杻赭
服膏流圜扉草茂於時浙民瞻望
翠華老稚引領豈獨我遐
帝曰恵来拊循摩挲正供繁賦悉與蠲除不苛不濫酌
劑盈虚均恩普澤凖此三吳懿此吴越士風彬郁化廣
作人菁莪棫樸濟濟英賢實寧王國乃發泉貨乃釃牛
酒大賚甲士溉沾黄耉恵鮮鰥寡内之在抱悠悠旌斾
言返自東泝㳂濟泗陟降龜蒙載紓舊賦亦緩新供於
維
聖澤雲滃霧塞上暢八紘旁敷九域男力耕耘女修絍
織農飽而嬉商抃於塗兇頑盪穢争植廉隅黨庠術序
羽籥詩書凡此
徳音仁滂施厚
上天降祥休徵輻輳白麟黄龍躨跜苑囿
皇帝聖神混一區夏東西朔南山車澤馬於萬斯年孰
敢違者
皇帝勤儉周知民隠䘏患䘏灾有富無窘於萬斯年黍
禾充囷
皇帝大孝友恭愉怡奉
皇太后夙夜維寅於萬斯年夀與天齊
皇帝至明彰善癉惡頑讒革心耆賢踴躍於萬斯年庶
僚明作(臣/)沐
庥澤恭際昌期敢拜稽首獻是歌詩在佚思勞不失肅
祗兢兢翼翼永保嘉師
南巡聖徳頌　　　　　　　　　　李天馥
　　巍巍
　　紀
帝徳也我
皇上之徳光於天地遍於乾坤至聖至神民無能名焉
巍巍我
皇天縱厥徳聰明睿知建其有極法天敬勝自強不息
勤民立政朝日中昃左凖右繩身度聲律功被八荒恩
霑九域
巍巍我
皇其仁如天視民如傷懐保恵鮮網解暍䕃薰風五絃
痌瘝惻隠安飬生全不盡不竭淵泉如淵詩書所稱曷
以加焉
巍巍我
皇功隆四巡升中明庶懐柔百神大澤既施順時之春
苞元履位育徳振民何恩弗周何仁弗臻舎彼唐虞誰
其比倫
　　　右巍巍三章章十二句
　　萐蒲
　　紀
聖孝也白虎通曰王者孝道至即萐蒲出不搖自扇以
　　昭至徳焉
菁菁萐蒲生於御厨芳芬郁烈甘露沾濡助
聖人養承顔孔愉
就養宮庭寢門日三至徳要道化洽恩覃爰扶鳳輦布
徳東南
大孝不匱行吾性真志養錫類善則歸親合萬國歡水
智仁山
　　　右萐蒲三章章六句
　　崑崙
　　河有成功也
皇上親臨河隄
指授方畧河臣奉行遂以大治焉
崑崙之高其高萬里河源所出變幻竒詭通天潛地合
渭貫濟經流既長潰决無已
禹乘四載九州安流厥迹既湮南徙弗休既合於淮轉
漕是由謀夫築室亦鮮良籌
天子曰嘻河決淮泗揚其下流田棄弗治下民昏墊朕
念㒺置兹其往哉敢憚勞勩
鑾輿既来臨視決河相其築塞羽衞頻過
聖算周詳陽侯歛波陋彼瓠子宣房作歌
爰集河臣
躬加指授為㵸為䟽孰先孰後瞭如指掌事簡功茂莫
測性天亶聰惟
后
禹徳祗台禦災除害我
皇繼之盡力溝澮億萬斯年是利是賴功施宇宙尊親
式配
　　　右崑崙六章章八句
　　慶洽
　　肆𤯝也大徳曰生與民更始焉
慶洽生民𤯝災三宥渙汗朝飛黄雲應候蕩滌邪穢納
之仁夀感激自新悔初易舊刑措不用圜土草茂何以
獲兹時巡徯
后
　　　右慶洽一章章十二句
　　春皇
　　蠲逋負也江浙賦役繁重民多積欠悉寛免焉
春皇發生萬物怡怡至教至徳以奉天施青陽一臨春
風徧之蠲租百萬其數有竒吏無追呼民無繭絲必也
聖乎恵我無私
　　　右春皇一章章十二句
　　猗歟
　　天人交應也
聖徳感被符瑞畢臻民樂太和焉
猗歟盛歟
帝命溥将道寶㒺愛和氣嘉祥四靈為畜景慶流光賔
連平露鬱鬱煌煌
帝曰不然惟吾徳昌
猗歟盛歟天佑聖人以天法天維新日新九年之儲千
倉萬囷親親長長重道明倫
帝曰休哉繄吾徳純
　　　右猗歟二章章十句
　　江滔
　　萬民感也民戴
至徳樂以無窮焉
長江滔滔其来萬里
聖人之澤與之無已
泰山峩峩其高萬尋
聖人之徳生我烝民
三時雨澤氾布濩之親見
聖人三臨恵之
樂只父母覆幬如天中心愛之億萬斯年
　　　右江滔四章章四句
　　天施
　　臣報上也
皇上御書頒賜兼賜服物羣臣感激効忠焉
天施不言日被萬物物其受之豈敢言徳人臣有善
皇建其極
皇則顧之而康而色
寵賚既加侑以飲食大哉王言
親御翰墨奨勵兼承世法世則
君恩若斯何以稱塞
　　　右天施一章章十六句
　　承徳
　　太平也
帝徳覃敷四方㒺不率俾從欲以治天下太和焉
列辟承徳赫濯
皇猷九功惟叙百度惟修作樂成象感人格幽簫韶鳳
凰振古誰侔持盈保泰永集
天庥
　　　右承徳一章章十句
　
　
　
　
　
　
　
　
　
皇清文頴巻三十五
欽定四庫全書
皇清文頴巻三十六
　頌
南廵治河布徳施恩頌(有序/)　　　　　王鴻緒
　　(臣/)聞聖王之勤民也徳隆而敎備仁周而恩洽動
　　必規成乎百世澤必普氾乎羣黎故常循行以牧
　　人損上以益下雖治臻隆盛而不敢自逸豫其身
　　蓋懼逺近不同化民患未盡除則無以慰下土而
　　答蒼穹也此其道備具於皇古載籍之傳矣易曰
　　先王省方觀民詩曰允猶翕河敷天之下裒時之
　　對又曰時邁其邦懐柔百神及河喬嶽禮曰王者
　　必廵狩尊天重民也他若虞書羙肆覲之典春秋
　　著展義之文疇違斯㫖而克治疇循其實而弗昌
　　矧詣崇於神聖功冠於三五者其勞厥躬而恵元
　　元又何能一日巳哉欽惟我
皇上符秉乾坤光昭日月羣生並育不譓胥平協氣旁
　　流威靈震疊諸夏同軌百蠻奉琛醇膏所濡上暢
　　九垓下彌八極固己合宇宙於太和㒺一夫之弗
　　獲矣而
聖心咨警治益圗治
念山海雖咸歸命遐邇雖盡蒙庥顧此洪河頻年衝決
　　淮揚州縣昏墊為虞非峻加疏塞底績曷奏況東
　　南乃財賦要區運道為
　國儲攸繋平治不早厥患滋深特是排瀹之方隄防
　　之術緩急疾徐宣蓄髙下孰宜棄險而就易孰宜
　　斟今而酌古所司顧茫乎其未有得也用是南國
　　臣庶無不延頸舉踵企望
翠華之一出而
聖天子早皇然計曰予其敢憚勞弗恵濟此一方民又
　　以
宮庭孝養晨昏靡間今時際昇平奉迓
慈幃觀覽謡俗省方設敎之中即寓錫類𢎞慈之道因
　　敦請
皇太后鑾輿偕幸中外臣工益踴躍懽忭而
睿慮周詳惟恐供億孔繁驚動閭左肆
頒帑金備飭儲偫至扈従之贈遺則有禁軍士之繹騷
　　則有禁是以
六飛屆臨工不改市農不輟耰黄童白叟夾道歡迎以
　　仰瞻乎
聖顔既
駕涖河干詳審黄淮之強弱江海之蓄洩水維之出入
　　隄岸之髙低疏以導其源塞以節其流數千百里
　　湍悍情形一一
指示河臣無不契叶神機識參天表仿之大禹随山刋
　　木距海決川千古並茂彼沉馬束楗築宫宣房曽
　　何足云行見川后効靈安瀾永慶億萬烝黎共享
　　平成之福
聖天子廵省所賜徳至渥矣乃猶
軫念窮簷疾苦大沛仁恩留漕粟以賑饑蠲正供以恤
　　澇除逋責以寛催科豁羨餘以紓行旅減鹺課以
　　裕經商
詔㫖一下動以數百萬計更若赦罪囚止訐告免詿誤
　　賫軍役
徳音肆被靡不受獲洋溢汪濊莫可涯涘當斯之時三
　　吳兩浙聞風景従垂紱韋布之士戴笠秉耒之夫
　　焚香頂祝絡繹者千萬衆翕然雲集日環請於
　行宮曰
大聖人奚為後我於是
俯順輿情博求幽隐循淮甸而下䢴水邁鐵甕而止金
　　閶施恵錫祉殆無虚晷及遵武林復大頒
渙汗蠲租肆眚鴻慈渥膏一與江南等洎
廻玉輅言臨建業施恩無稍異同而
躬祀明代寝園褒揚徃烈昭示萬禩尤彰
至聖偉度若夫恤鰥寡存孤獨禮髙年蒸髦俊廣泮林
　　士額奨岳牧吏治厚文武賚予優搢紳體貌雲漢
　　奎章炳耀天地自大僚一命士農工賈以及爪牙
　　介胄巖棲谷飲之徒莫不霑仁而蒙澤含和而飫
　　醇然曽無寸絲粒粟下擾夫閭里為也是以
鑾音既止凡兹兆姓又惟恐遄發必叩頭籲留至數十
　　次不可己每於名山勝水相率羅列野芹致其愛
　　戴而
皇上則親奉
慈聖從容流覽㒺辭
玉趾䖍侍
琱輿承愉婉悦豫之情備視膳問安之莭億兆同聲頌
　　揚
純孝稽諸古帝盖何能絜盛哉夫愛敬廣敎至徳也灑
　　沈澹災聖績也發倉己責渥恵也赦過宥罪隆仁
　　也圖書煥爛天哲也一時廵而萬善備焉雖六經
　　所紀何以侈兹臣生長南邦濫塵
　禁地感激
湛恩遍敷桑梓不獲偕吳中父老獻曝輸誠謹稽首頓
　　首撰
南廵治河布徳施恩頌聊攄下悃但學淺才蕪不足鋪
　　揚
盛治萬分之一濡毫伸紙曷任悚惶其辭曰
皇矣
聖清恵綏萬國侯甸要荒偕臻禔福惟兹洪河自古為
害南徙挟淮金隄輙敗嗟嗟淮民魚鼈其隣誰能奠乂
企我
聖神
天子曰嘻禹乗四載朕豈憚勞而諉不逮時其邁哉
慈闈曷省
親奉岳廵朝野胥幸預
勅儲偫勿煩民力簞食壺漿懽迎
清蹕
皇涖淮浦荒度土功滔滔二瀆障之使東舉鍤如雲束
薪如阜璧馬不沈永塞決口敷治聿竣恩普徳洋我農
我士我工我商逋則弛責饑則泛粟𣙜既減徴鹺復寛
督一時賦稅蠲貸孔多追呼弗事膏雨滂沱
帝尤好生載矜罪人𢎞開湯網俾得自新更
念羣吏或勞撫字過誤悉貰車服是畀青青子衿峩峩
搢紳户㧞其良家錫之珍耆齡大耋繄惟人瑞扶杖来
觀咸答厥意亘古至寳莫如
天章龍圗丕賚日月同光言瞻鍾山明陵斯在
躬祀加葺
徳崇三代計
駕之南自齊而吳自吳而越和風順艫每逢佳勝肆展
御筵恪侍
聖母觴舉萬年小民有言惟
天子孝愛敬備至示我以敎小民又言惟
天子智導河乂淮貽我以利小民又言惟
天子仁寛租減徭恤我之貧小民又言惟
天子聖寧失不經宥我之命猗歟斯廵疇不被
徳仰祝
聖夀時萬時億
皇帝省方聖政頌(有序/)　　　　　　　王九齡
皇上御極之三十八載三靈協八風平瑞英生階扶桑
　　獻賮鳴琴響徹於松雲擊壤歌騰於衢路沕穆追
　　上古膏澤流遐裔矞雲映日榮光燭天時則勾芒
　　佐令之辰太簇驗灰之候我
皇乃啟青陽之左个臨
紫極之中垣設獸樽以進嘉謨懸象魏而頒新歴羣公
　　卿士百寮庶尹暨甸侯綏要牧伯連帥執圭瑞而
　　朝正叙
　彤墀而肅拜登五方風俗之書上比閭歌咏之章我
皇乃顧而咨曰斯民樂乎勞來匡直輯寧咻噢匪特爾
　　諸臣之責顧予一人其烏容自逸惟是舉行虞廵
　　之典以錫嘉祉於億兆人兹當首春布和農夫紅
　　女望澤滋甚禮官其諏吉辰建南轅車騎鹵簿毋
　　絡繹焜燿使百姓咸知
天子勤民事而出之意
乗輿将發復
申諭誥誡所厯郡邑毋以供億為民累餱糧嚢槖咸自
　　飭庀從官郎吏毋取民間寸絲粒粟以干罪戾於
　　是青徐齊魯江淮吳越之民跂首舉踵承休下風
　　知大恵之必及己也
翠盖啟塗鉤陳翼衛星行雷動陟於濟岱之間緬賜履
　　之雄風覽海邦之沃野恩先雨浃澤與春融蠲来
　　嵗之正供惬樂郊之上願車輪電騖馬首駢闐提
　　筐扶杖之倫載筆執殳之士趾相錯肩相摩也
六飛所經汶泗澄波七萃前驅黄淮抑浪河宗獻斗淵
　　客捧珠沈璧無虞浮桑息患我
皇乃釃酒渡江省方陟館姑蘇臺畔載啟
帷宫靈鷲峰前爰開
帳殿因臻鏡水遂憩稽山謁拜禹陵聿酬明徳
駐蹕不踰信宿還轅廣沛恩膏東南都㑹之區江浙綺
　　靡之地財賦甲於天下雨露先於八埏田租鉅萬
　　悉
賜蠲除此
聖徳之恵黎庶也菁莪棫樸廣闢網羅此
聖徳之渥於庠序也飭闗市之禁而近悦逺来此
聖徳之施於商旅也𢎞肆赦之仁而泣囚解網此
聖徳之遍於囹圄也細過勿䋲長官捐一眚之愆寸長
　　必録亷吏被異等之擢賤役蒙
恩卒徒挟纊蹟逺邁乎漢唐事逈超夫三五至如同律
　　度而定權衡觀民風而察好惡合符前典式示来
　　兹史不勝書羙難殫述所以綯簷忭舞蔀屋懽呼
　　萬户焚香千村結綺吳歈越吟齊謳魯頌貫珠纍
　　纍相繼不絶而我
皇乃御龍艑登鳯䑵沿隄飫聴而従容歸格矣夫生極
　　盛之時際難逢之㑹(小臣/)何幸備員簪筆而不克
　　揄揚盛烈鼓吹休明㣲忱之所不能抑大義之所
　　不敢安也遂拜手稽首而獻頌曰
青律初頒
皇情逺暢日麗彤墀霞蒸彩仗
九重暇豫茂舉時廵和鸞應節芳甸生春雲轉堯階風
馳禹域吳㑹承流東南仰澤首春諏吉前驅啟行臣工
蹌濟父老歡迎道濟踰汶望洋挹岱
駐蹕恩光
賜租徳沛青齊蒼赤鄒魯文儒桑麻徧野謳謡載塗浩
蕩
皇仁深逾溟渤沃土流膏如川之溢淮淝春漲合𣲖洪
河地當楚尾聲接齊歌竹下淇園隄連瓠子昔障中州
今通南紀我
皇涖止河伯懐柔搴茭不患沉璧奚憂月皎廣陵風和
京口
龍舸分花霓旌拂栁山青鍾阜草緑姑蘇雲帆江國綺
陌吳都綾選異文香搜百和設案標閭拜迎
鑾輅吳山在望鏡水遥通書名越絶碑傳禹功江左浙
西繡圻接逓詩禮風同閭閻俗異㑹稽竹箭句踐山川
傾都老稚望幸争先五玉諸侯紛紛輯瑞儀度章程權
衡甬盖較量畫一俾民永遵遂頒異典特布
恩綸南界甌閩北通淮泗日沐洪波星馳
詔諭法網悉解逋賦咸蠲闗無停旅庠無遏賢宥過以
寛官方自飭録功示厚軍心胥恱輿臺賤𨽻恵必均霑
工師小民恩必盡漸甘露之濡浃於肌骨於萬斯年爾
畋爾宅我
皇樂只整斾言旋歡呼頌禱聲溢江天旄纛輝煌樓船
燦爛手叶舜琴耳聴夏諺(小臣/)拜手敬頌
皇仁揄揚
鴻烈敢後崔駰
聖徳十頌(有序/)　　　　　　　　　　徐　潮
　　恭惟我
皇上秉至仁御宇宙上勅天命下求民莫徳嫓唐虞功
　　髙三代外王内聖之傳䋲武貽謀之事㒺弗統㑹
　　一身兼羙盡善用是樹無前莫外之績創重熙累
　　洽之基逺邇乂安民物康阜功業之盛記注具存
　　行且著為典謨垂為訓誥炳炳麟麟羙不勝載(臣/)
　　竊臚其大者撰為十頌一曰敬天二曰法祖三曰
　　孝養四曰道統五曰典學六曰勤政七曰知人八
　　曰安民九曰武功十曰謙徳雖管窺蠡測無當髙
　　深然
皇上單心寔政布在見聞歴觀前代之主得一二端己
　　稱令辟况兼斯衆羙者乎謹對揚休命敷陳盛羙
　　用以光昭海㝢宣示来兹廼作頌曰
天維顯思
聖志與通曰明曰旦夙夜禔躬郊雩祈榖有典必恭珪
璜琮璧肸蠁豐融聿懐多福昭事攸崇天人合徳格彼
蒼穹(其一/)
創業維艱守成匪易以守兼創實殷
睿慮垂精遊神儲思積意絣揚懿鑠善述善繼述之維
何偕時匡濟繼之維何貽謀永世(其二/)
長樂慈夀漢宋令式詎如我
皇祗承靡忒尊飬
兩宮孝思維則萬國歡心以報㒺極如岡如陵如松如
栢配地無疆萬年愉懌(其三/)
大成至聖覺蒙啟愚自漢迄明祀亦有儀我
皇重道振古良希作君作師功儷徳齊敦崇殊禮世敎
是維心傳永接相悦以怡(其四/)
執中肇啟精一以傳緝熙安止就将仔肩卓哉
聖學啟後承先泝源涉流深極幾研無微不闡有奥必
宣斯道重光如日中天(其五/)
易首自強書稱無逸一日萬幾兢兢翼翼奏對以時羣
工翕集問答從容纎微洞悉惟幾惟康有因有革自昔
憂勤其何能匹(其六/)
九徳載采陳自虞廷立賢無方道在知人
帝聰昭朗燭靡遁情惟鑑斯明惟衡斯平䋲材制器因
物賦形曷以擬之大造鴻鈞(其七/)
民有痌瘝謂天盖髙我
皇省方不憚躬勞懲苛滌煩蠲賦輕徭風俗以正積貯
以饒延頸跂踵竚軨望旄侯不邁止孕育甄陶(其八/)
三逆釀禍各峙一方尾大蘖芽飬癰慮長嗟此赤子胡
獨罹殃爰赫斯怒命我戎行雷烈電熛燼滅影蔵維揚
我武永奠無疆(其九/)
聖神文武史頌放勲漢唐之季尊號以興惟彼中主亦
受羙稱我
皇巍巍功徳莫京辭讓再三乾惕靡寜卓犖萬古視此
儀型(其十/)
南廵頌(有序/)　　　　　　　　　　李振裕
　　欽惟我
皇上仁育萬邦恵周庶類好生之徳同符大造明刑弼
　　敎詳慎協中每嵗廷訊奏請
上必親覧讞詞務宏欽恤寛重僇以五流議輕典於八
　　辟簡孚敬忌刑期無刑膏澤被圜扉休嘉協區宇
　　姦猾感恩而悔過善良畏法以檢身俗易風移四
　　方従欲慈祥惻怛淪肌浹髄視天下有一夫之不
　　獲不啻痌瘝之在身也廼者黄河泛溢下民其咨
皇上念事體重大非河臣所能勝任自甲子
親閲己已
再臨指授濬築機宜兩河漸次就乂兹因霖潦沮洳重
　　軫
聖懐爰
命車駕三廵南邦荒度土功拯此昏墊念切
慈闈定省躬奉
皇太后鑾輅以行侍膳扶輿㒺間晨夕所在恤民隐覈
　　吏治比由齊魯抵淮揚循察河形相度水勢
睿慮周悉興利弭災式垂永久又因吳越父老望幸諄
　　切遂下金閶逹武林經歴之區善政畢舉賙艱賑
　　乏蠲租減稅奨吏育士寛商賚兵恩波被於里閭
　　謳吟徧於衢路而臣振裕以庸愚無似承乏秋官
　　康熙三十八年三月恭接十三日
上諭山東江南兩省罪犯除厯赦不宥外概予寛釋續
　　捧接
上諭浙省罪犯寛釋如之臣伏讀
徳音遵行惟謹仰頌
皇上如天之仁煦嫗含覆至於如此踴躍懽忭莫可名
　　言甘露霖雨有時而竭陽春恵風有時而止惟太
　　和之元氣鼓籥於層霄薫蒸於庶彚流行於終古
　　亭育於兩間感之即通觸之即應昆蚑由此蠕動
　　草木由此萌芽幽蟄由此發舒槁枯由此滋潤易
　　曰天地之大徳曰生惟天大生惟地廣生惟聖人
　　好生天不能無雷霆而常以長養為事地不能無
　　險阻而常以持載為功帝王不能無威刑而常以
　　哀矜寛恕加恵民生所謂贊化育而參天地者此
　　也我
皇上心天地之心事天地之事至誠以育物尚徳而緩
　　刑
六飛所臨
渙汗立沛以觀之省方觀民為解之赦過宥罪知明意
　　羙恩溥徳洋騶虞麟趾之風藹然溢於
天綍(臣/)奉宣
詔諭不特為三省黎民慶幸更生得遊浩蕩實以見九
　　圍八表逖聴風聲易面革心風流篤厚熙熙皥皥
　　沐浴
聖慈行且賞懸而不用罰設而不試三五以来未有臻
　　斯盛治者也爰拜手稽首恭撰
南廵頌一篇仰塵
睿覽我
皇上行慶施恵羙不勝書僅舉
恩赦一事鋪張揚厲以誌(臣/)職分所繫少竭悃忱云爾
　　頌曰
皇帝御宇鴻仁普施矜此下民法網易罹平反寛恤矜
釋罪疑豈弟慈恵漸被海涯武定邊塞文恬區夏萬物
熙熙無天閼者士歡於朝民忭於野
睿慮淵冲在宥天下吳楚之交黄淮合流洪波撼堤昏
墊是憂
帝眷南顧載咨載籌
玉輿三廵俾民有鳩
龍旂賁臨恩澤布濩發粟賜金蠲租減賦自天降福澍
雨膏露雨露之濡如咻如噢羣黎百姓環擁屬車争獻
壺簞載其耘鋤我田我井我室我閭惟
帝仁覆有蓄有儲
帝曰念哉嘉我善良葵藿之傾煦以太陽人惟雜糅嗟
彼愚狂草芽未萌其忍折傷爰自齊魯洎於吳越三省
黎元有麗明罰罪宜懲創情足矜恤畫地為獄宥之而
出寛大之
詔發自
行宫五刑有赦孰敢怙終
帝徳好生上格昊穹翾飛末族游浩蕩中(臣/)忝理官職
惟虞士拜捧
詔書雀躍鳬喜大號其渙日四百里祥風披拂枯槁立
起
皇帝大聖平刑惟寛沛我仁恩易彼貪殘囘心嚮道禁
網弗干室家以寜耕鑿以安碧草芊芊長自圜土黄雲
翳翳䕃於幽圄刑措不用治叶三古含哺康衢夜勿閉
户重華之代喜起盈朝颺言賡歌獨在臯陶(臣/)愧菲才
謬長秋曹敬獻蕪詞用佐風謡
南廵頌(有序/)　　　　　　　　　　　查　昇
　　我
皇上御㝢之三十有八年嵗在屠維支逢單閼三辰朗
　　曜河呈刻玉之祥四瀆安瀾谷獻膺圗之瑞芒芒
　　禹甸盡沐
仁風蕩蕩堯天俱遊
化日昨者琱戈靖亂滇南之妖眚全消邇時
龍馬廵邉漠北之祲氛盡掃莫不成之
宸算斷自
廟謨乃猶
念切痌瘝思深宵旰十千偶匱即行
賜賑之條大有頻書猶下蠲租之
詔固巳陽和遍地有物皆春膏雨瀰空無方不潤者矣
　　乃者治益求治安愈圗安民胥樂矣
帝視如傷巷且歌兮
皇心更切謂夫窮桑南去水以激而彌雄酸棗東来河
　　就庳而益駛
　内府之金錢百萬不惜經營子來之力役三年嗟其
　　况瘁
皇上神功廣運解澤𢎞敷相地勢而合宜順天時以乗
　　利隆兹委寄簡厥賢能不憚一日之勞用成萬年
　　之逸然而或原或隰必經
睿慮以加詳若決若排須俟
聖裁而乃定爰是
九重側席未暇安居
萬乗首途還思求莫春氷始泮便
勅登舟曉漲纔添遂
令駕艇而且長聆
懿訓敬奉
慈宫己知六合為家宜以萬方為養
金根既駕入輦道以扶輪
玉食方調進行宫而視膳爰是金鐃殷地風和青雀之
　　艭繡䍐摩空日麗黄龍之舳揚舲濟瀨轉柁淄川
　　洑流出地盡是
恩波岳色興雲無非
仁澤蟻行而拜爵躍而迎總總林林熙熙攘攘
皇帝乃舍艛艓駕龍驪歴覽河干周咨水道斯時也靈
　　鼉應瑞妖鰐潛形雲物清明湍流淡沲於是
親加相度
躬自廵行按輿志以周詳進河臣而告誡共知禹鑿式
　　睹成功陋彼漢祠徒循故事猶以地當水潦民困
　　凶荒撤己貢之
天儲足未周之民食當年齊地寧藉發棠此日長孺無
　　須矯詔千家歡笑咸為我
后所遺萬户飽騰皆拜
君王之賜若夫地隣甓社路出秦郵舟楫則排如雁齒
　　闠闤則比若魚鱗然而
鳳舸經行橋上依然成市
龍旗所駐津頭不禁維舟
謂此邦之商販恒多計所入之羨餘不少減其半額俾
　　得均霑推彼地方視兹成例由是揚帆而下毘陵
　　當川澤之喉擊汰而南茂苑實梯航之㑹摩肩而
　　望似百水之朝宗翹足而瞻若嘉苖之兾雨
帝乃慰兹輿願擴此殊恩擁畫楫以遄飛撥蘭橈而徑
　　渡攔街父老刻玉為鳩塞巷兒童裁筠作騎齊上
萬年之頌争傳三祝之詞由是吳雲入越地即錢塘魯
　　柝聞邾山名葛嶺謂
聖人豈甞後我幸百姓復得見天纔㸔鷁彩歡欲成雷
　　乍聴鸞聲觀仍如堵
帝心悦豫許為遲留經信宿而方還沛絲綸而未己
恩無不逮
徳豈勝書若夫山澤設税闗市有司自昔而然於今不
　　廢
特命計臣概行議減由是津梁估舶譏察無苛水市茶
　　舲緡錢不費長年共樂商旅咸歌至乃
紫泥沛澤丹筆矜辜一開湯網盡屬良民初定虞刑即
　　宣司刺以至體恤民依激揚吏治雙鈎森灑
黄帕擎來八法精嚴
金函捧下封疆大吏歌湛露以増榮林壑舊臣浥卿雲
　　而起舞而且求賢
詔下籲俊門開廣收竹箭之良聿起菁莪之化
聖恩洋溢
盛典光昭(臣/)謹稽之徃牒攷厥曩編見夫廵河浮洛首
　　行時邁之文泰畤汾隂僅紀遊觀之羙
皇上道光前聖徳冠百王渙澤流於八紘巽風布於四
　　極為生民以来所未有實千載一時之創聞(臣/)賦
　　質庸樗備員翰苑揄揚
聖治才媿馬班鼓吹鴻庥時逢
堯舜望
帝車之南指未随扈蹕之塵瞻日馭之北旋敬獻迎鑾
　　之頌頌曰
皇馭九有奕世丕光祥徴玉紐瑞映珠嚢慶雲誕敷恵
風遐暢南通朱垠北届幽壌三江既道四宅攸寧坤維
奠位河伯效靈湯湯洪河其流東瀉電激井墟雷轟斗
野膴膴淮甸地形則窪或決其防害及桑麻
皇心惻然下土是恤
命官徃釐乃董厥職乃瀹乃疏乃塞其衝乃濬其淤乃
計其功乃寛其期乃考其績勿惜一勞期於永逸
皇曰念哉是誠在余孰忍赤子而勿寧居乃駕龍船乃
乗鳳舸一水津門開帆轉柁
皇念
慈聖有瘁其容爰請於
宮萬福攸同至仁愛物大孝尊親
一人錫類四海儀型乃
敕羽林勿驚巷陌男不輟耕女不輟織載廵載歴於濟
於淮爰諮爰度克明克諧
皇謂河臣其體余志勿疾勿徐用畢乃事嵗有漕粟截
其萬庾藏之民間為畢嵗儲昔時淮民水患是急孰拯
其溺惟
皇之徳昔時淮民杼軸其空孰賑其窮惟
皇之功屹屹吳㑹百雉䯱髵壺漿道迎望共雲霓
皇誡左右勿辟勿除歡聲動天
聖顔藹如既莅吳郊復臨越地吳民于于越民跂跂
皇曰徃哉余勿爾遺於陌於阡老扶幼携穆穆我
皇胞與一切如日斯温如雨斯澤賦有常額
天家是輸疇實貧窶積此宿逋
皇恤兆民恩言屢下
徳音既孚謳歌遍野逐末者商惡其専利今昔相仍什
一其稅
皇曰寛之物力孔艱量減其徴通其貿遷孰為守臣善
率厥屬
皇心用嘉便蕃優渥
宸章載錫鳯翥鸞停臣拜稽手罔不敬承
皇之賚恩實勵百司各敬爾位育我嘉師蕩蕩祥刑明
允是鞠孰為敗類以干罪戮
皇曰欽哉上帝好生釋彼前愆俾得自新
皇亦有言咨爾髦士天之生材為國任使爰廣其途爰
闢其門菁莪棫樸江漢懐恩穆穆我
皇靡澤不逮保合太和瀰淪無外百靈咸貺八風載宣
我
皇作則億萬斯年
　　豐澤園
御試紀
恩頌(有序/)　　　　　　　　　　　　湯右曽
　　(臣/)聞郅隆之世爰啟賡歌明穆之朝時形雅頌是
　　以絲綸宻勿之寄出自中宸文章翰墨之司傳於
　　前古黼黻鴻業歌詠太平列侍従之清班與樞機
　　之華選親承顧問班固之讀書禁中引論古今世
　　南之更直殿裏曲江亭上甲乙第夫羣僚積翠池
　　邊賦詠専乎一事以至詞傾蘭葉凉入薫風不乏
　　清芬原多麗藻近臣後苑之應制傳於興國之年
　　奉詔賞花而賦詩紀自雍熙之代殿開澄碧裁逸
　　韻於直廬園啟玉津叶清文於湑露出則抽毫豹
　　尾入則簮筆螭頭此皆西清東壁之羙譚用為鳳
　　沼鸞坡之勝事欽惟我
皇上乾健乗符離明御厯研絶學於衍圗訪範率土光
　　華燦高文於日麗星陳敷天照耀慕詩書而鼓篋
　　逺及占風候月之鄉被聲敎以歸琛遐覃烏弋黄
　　支之國盖
聖神之化遍萬邦而禮樂之風同六合矣又復琅函緗
　　帙象架牙籖瑶席啟夫
經筵細旃開於
講幄毎隆異數先被儒臣比者復
命分班入承
　内直晴開碧落獲聮佩以同趨地迥丹霄許含毫而
　　遂上近依
黼座惟虬漏之時聞親奉
御床覺龍香之欲染
天顔惟穆
睿語加温地接鋪金宴分饌玉真屬遭逢之殊遇己為
　　臣子之至榮乃
九重復頒屢下之
恩俾一時頻沐非常之典火雲徂暑節還長養於南訛
歩輦迎凉
詔許遊從於西苑於時晨曦初映瀼露未晞環流而萬
　　派瀠洄繞樹而千章蓊鬰乍移鳳舸如秋汎於綘
　　河遥漾龍池恍天連夫瑶島鳬雛鶴子唼喋於波
　　光雲影之間荇葉菱絲浮沉於荻浦蓮塘之上遂
　　攀桂廡遥陟芝房蘭窓啟而影入重巒蘿幌開而
　　晴浮細靄踈兮苑栁拂繡栱以揺風宻䕃
　宮槐傍雕櫳而翳日傳
玉音於霞表澤自中宣
頒珍膳於雲邊
恩流下漙於是逶迤複榭周厯重軒以至乎
　豐澤之園則
皇上重農勤民之所而刈禾觀稼之地也低連曲閣逺
　　架孤亭匪琢匪雕識茅茨之儉徳載芟載柞詢錢
　　鎛之土風滋春雨以移秧翠苕擢頴及秋風而結
　　實金鏤垂芒瞻覆隴之青青儼連阡之薿薿既播
　　嘉榖還樹柔桑宻葉蠶宮濃隂繭館田家場圃相
　　錯於蓬山瀛海之中鄉遂溝塍忽移於
　紫禁黄扉之内良以寒耕暑織常軫恤於
皇情所由黛耜青裳並駢羅於
帝苑至矣哉豳風之序時物無逸之陳艱難莫得而名
　　矣遂乃縈紆遶檻迢逓周廊雲棟棲光璿流颺影
　　丹蓂翠萐悉是靈株紫脫黄麰無非仙頴冐霜停
　　雪挺琅玕之數尋待月含風舞篔簹之萬个潤金
　　莖之露更益清隂溉玉泉之波彌添翠色於焉或
　　倚嘉樹或傍清池捧
　香案之篇題給
　尚方之筆札辨理學而分真偽得修身蒞事之大原
　　被潤澤而普豐亨識政本民天之至意又復象樽
　　載錫法酒頻傾味飫㫖嘉筵陳羞錯蒙
湛恩之汪濊被
厚澤以霑濡(臣/)未悉詞條空慚藝圃幸際文明之世思
　　繙羣籍以報
　國恩濫充紀載之班尚媿諸生之試家法欣逢
　曠典敢獻蕪章謹拜手稽首而獻頌曰
聖人御宇久道化成府修事和禮備樂明文恬九服光
被八紘
瓊章寳字戛拊咸英倬彼雲漢萬物永貞維兹侍従首
被輝榮瀛臺之西波涵丹極闢地省農殷是稼穡惟民
所重在衣與食惟
帝所勤務耕與織史書大有萬世法式仁溥堯年儉崇
禹徳欒櫨楶梲匪曰雕鐫清池滉瀁修竹㛹娟爰給隃
糜爰授雲牋肴分神鼎膳撤瓊筵三爵油油
君恩聿宣報稱無地寵渥自天膺兹殊典永戴高厚棫
樸作人或薪或槱朱草生階靈芝産牖醴泉出源嘉禾
被畝神功
聖徳伊古未有於萬斯年以頌我
后
　　嘉禾頌(有序/)　　　　　　　　　宋敏求
　　嵗次涒灘時當清灝凉風被野碧飄金井之梧玉
　　露横空丹挹銀蟾之桂佐蓐收而執矩萬寳薦釐
　　擊土鼓以歌豳百華升瑞乃
　當宁繪屏於無逸
　宵旰
　彤廷且
乗輿命駕以忘勞廵行紫塞義歸柔逺豈比長楊五柞
　　之遊典重省方寧羡在鎬横汾之燕
翠華過處箕伯清塵緹幕移来屏翳灑道睠彼繡壤特
　　産嘉禾擢穎菁葱上䕃五雲之麗抽芽灼爍旁霑
　　三露之滋碧透玲瓏斡大鈞之巧運紅翻䆉稏鍾
　　造化之神功珠實敷榮異穂彷合歡之樹玉芒煥
　　彩同莖如連理之枝盖八極為家一稃表應而兩
　　儀在握雙米呈符猗歟
聖世之休徵允矣
　清明之上瑞懽呼比户翕萬姓之聚觀踴躍周行望
六龍而拜獻爰傳
天語馳
　示廷僚捧出
　鳳樓髙綴連珠之色徧觀鵷侶争披三秀之英紫頴
　　紛敷發霞光於瑶砌黄雲滿握映藻彩於璇題謂
　　仁卉升華事不妨於徴信即彤編誌瑞道無取乎
　　侈揚迓滋至之
天休仍巍巍而不與瞻撝謙之
帝徳益蕩蕩以無名臣才愧雕蟲識同窺管垂紳瑣闥
　　欣分玉粒之膏委佩花磚喜睹金精之采粤惟方
　　策代有傳聞稽疏仡之遺編靈開炎帝溯放勲之
　　軼事瑞錫神堯異秀同條長發流徽於姒籙三苖
　　一穂思文誌慶於姬圗此皆世逺年湮未免疑多
　　信寡洎於漢生廣殿晉得華林固始濟陽合頴常
　　書於史牒醴湖新蔡九莖數見於方輿徴祥雖厯
　　代同稱紀瑞實
　熙朝獨盛陸離斗綴光分天漢之星錯落珠瑩秀奪
　　閬風之樹胚胎元化孕結靈根肖六合之同心驗
　　三才之一氣是固離治渙方升之照萬彚咸豐泰
　　階臨既濟之期百昌益萃仁耕義耨涵化育於心
　　田坤轉乾旋發休嘉於徳産者也(臣/)謹拜手稽首
　　而獻頌曰
於皇我
皇登三軼五立我烝民受
天之祜闓澤覃敷湛恩汪布懐柔神人緝熙純嘏金商
淅淅瑞露瀼瀼乃
駕六龍乃廵朔方塵清玉塞日麗周行謡衢擊壤忭舞
趨蹌無髙不播無平不殖眷彼良禾厥種非一青甲敷
兮紫芒耀色有芑浮白有􁈍薦赤中産嘉榖異穂同莖
二氣之華五行之精百昌之最九土之靈承榮
輦路熠燿其英父老擷之獻於
天子
天子視之為民色喜謂是尋常弗居盛羙仰惟
至徳益光國史粤若稽古代重嘉祥景星慶雲騶虞鳳
凰旅獒越雉寳鼎芝房物華人瑞方䇿鋪張孰若斯禾
治理根本可薦馨香可登倉廩驗氣呈和占年表稔屈
軼徒竒蓂莢莫並金莖合秀瓊蕊分披以彰
聖治無偏無陂以徵
聖化海航山梯
天子萬年福禄永綏
臨雍禮成頌(有序/)　　　　　　　　張廷玉
　　欽惟我
皇上以天亶之姿懋日新之學興道致治文敎覃敷東
　　西朔南㒺不暨訖乾隆三年春三月甲寅
躬行視學之典釋奠於
先師先日致齋百禮咸秩大昕鼓衆環集於橋門
皇帝整法駕従百官言
詣辟廱自大成門
降輦而入
升階就位儼恪有加奠獻既行乃
御彜倫堂
命儒臣進講經書
王言昭示廣大精㣲自王公卿尹以及六館生徒四氏
　　十哲子孫環列拱聴莫不愉懌鼓舞思自振勵以
　　近
天子之光而沐
聖人之澤煌煌盛典千載一時臣謹按記云古者建國
　　君民敎學為先言人君致治之本之必由於學也
　　書云學古入官議事以制言人臣輔治之術之必
　　由於學也故説命之辭曰念終始典於學又曰學
　　於古訓乃有獲
孔子生知之聖不廢敏求用能兼綜百王師表萬世我
皇上聰明睿智文武聖神薄海内外無不知
聖天子道徳髙深超越隆古而臣叨被
殊遇日侍
禁廷當
深宮毓徳之年即己備員講讀親覩我
皇上懋勉功深基命宥宻敬體
世宗憲皇帝明理立誠之寳訓敦行不怠日就月将以
　　徇齊敦敏之質而加功之宻進學之勤有非承學
　　之士所能及其萬一者是以
御極以来敷政寧民無非夲天徳而行王道作君作師
　　一以貫之實有以接洙泗之心傳而臻二帝三王
　　之治兹當
臨雍釋菜大典丕昭臣幸得親随灌獻之末恭承
聖誨用敢質言所見作為歌詩紀述羙盛非徒襲揚扢
　　之具文實将以昭式多士流示無窮臣不勝踴躍
　　懽忭之至謹拜手稽首而獻頌曰惟
皇敬學表正自躬文思光被化理聿隆風敎之本厥由
性功緬企
先師心源則同(其一/)
至矣素王規天矩地受命端門斯文是寄
列聖相承欽崇弗替
帝徳重光禮明樂偹(其二/)
峩峩廟貌翬革奕新
宸翰髙懸輝映星辰肅将祀事維暮之春
鸞旂戾止言詣成均(其三/)
鸞旂央央㦸門斯啟拜獻
登階牲牢備體有睟其容有秩其禮百爾趋蹌師師濟
濟(其四/)
祀事既備乃開講筵聖謨洋洋如日麗天
詔爾儒臣是究是研俾爾庶士是陶是甄(其五/)
皇帝曰都後先一揆入聖之階如塗有軌講學敦行遹
觀厥羙凡此秀民咸喻朕㫖(其六/)
亹亹吾
皇繼天立極位育其功欽明其徳成性存存小心翼翼
發為
訓辭為萬古式(其七/)
太和翔洽賢俊彚升薪之槱之髦士用蒸文治亶敷隆
隆其興億萬斯年百禄是承(其八/)
　
　
　
皇清文頴巻三十六
欽定四庫全書
皇清文頴巻三十七
　頌
　　日月合璧五星聫珠頌(有序/)　　　張廷玉
　　(臣/)聞太平垂象萬年開昌熾之休至徳召祥八表
　　錫清寧之福察璿璣以齊七政治協人時握金鏡
　　而式九圍道孚帝載是以兩儀順序綿景祐于皇
　　家五緯成文燭榮光于盛世連珠合璧焜燿唐虞
　　聚井會奎輝煌漢宋考鴻編之紀瑞傳奕葉以流
　　芳欽惟我
皇上
表正建中
重華復旦
功深化育配兩大以成能
道濟隂陽兼三才而立極備修已安人之學百度維新
　　本敬
天法
祖之誠一元敦化顯懿昭于寰海纘
聖祖六十一載之隆徽禮教賁于中天啓
熙朝億萬斯年之景祚瞻雲就日合東西南朔以觀光
　　航海梯山徧侯甸要荒而輯瑞揆文則髙懸珠斗
　　五色霞騰奮武則一掃欃槍三台氣肅應時而出
　　香飄甘露和風有感遂通秀擢竒葩異穎
天心篤佑嘉瑞頻徵爾乃節屆中和日臨庚午八絃如
　　鏡玉宇澄清七曜同躔烟霄霽朗周天三百六十
　　五度當營室以交輝去地九萬一千餘程環京畿
　　而拱極芒寒色正銀河映清淺之波玉潤珠圓碧
　　落散斑斕之采固已五風十雨天下皆春兹且萬
　　户千門人間不夜瓊華錯落雕几陳圖玉管玲瓏
　　瑶臺測影仰
一人之有慶識萬類之咸亨乃
皇上聖敬日躋允恭克讓永思不匱謂有開之必先執
　　徳彌𢎞念方興之未艾堅辭賀典弗尚虛文祇告
景陵用揚前烈然而作述濟美先後同符在
聖祖貽謀衍慶之餘為
皇上受祜迎禧之始所以鴻濛一氣帝座之呼吸可通
　　宇宙重熙璿室之休徵畢至況值
清廟告祫之會合萬國之歡心又近天田耕耤之期煥
　　三辰之麗景精純上格積厚流光
大孝神通誠中形外(臣/)生逢泰運躬際
昌時圗書領玉府之班版籍忝地卿之長日照月臨之
　　下心切瞻依乾施坤載之中
恩承陶鑄五事修而皇極建越四千餘嵗迓此𢎞庥三
　　光正而泰階平統億兆黎民受兹介福由是文眀
　　久照瑶樞永握以彌昌經緯孔彰玉燭長調而廣
　　運于斯為盛自古無倫洵惇史之宜書以標珍貺
　　叨近臣而作頌竊效賡歌
聖人御宇徳炳日星效天法地合撰清寧三才之義萬
世之經璿圗凝祉大化流形(一章/)
日兮月兮合軌同輪五星爛兮環共北辰惟徳動
天惟誠感神貞符上瑞鍾于
一人(二章/)
吉日惟午瑞應
景命積厚流光天人叶慶五氣既和四序咸正端拱垂
衣以齊七政(三章/)
皇帝曰咨肇祥有由
聖祖懋徳上下同流膺兹
天眷申命用休薦馨祇告式昭貽謀(四章/)
於惟
聖祖久道化成
聖復承
聖天下文眀大觀在上燦燦璣衡洪鈞一氣六宇澄清
(五章/)
大孝備矣神眀幽贊善繼善述勵精宵旰道濟天下光
華復旦乃賡載歌昭囘雲漢(六章/)
粤稽世紀歴嵗屢千放勲盛軌七曜同躔𢎞開
泰運直接中天駕彼漢宋焜耀簡編(七章/)
巍巍昊天惟
帝則之聖徳神功作君作師仁風愷澤浹髓淪肌純嘏
天錫法象昭垂(八章/)
大哉
皇帝謙徳彌光照臨下土經緯煌煌四方來賀山海梯
航撫于五辰受福無疆(九章/)
　　日月合璧五星聫珠頌(有序/)　　　勵廷儀
　　(臣/)聞哲皇建極兩大共其無私聖徳升聞三辰為
　　之叶應葢天行本有常度而上瑞必際昌期彼夫
　　懸象著眀莫大乎日月分精布氣莫重於五星粤
　　稽上古之時肇始髙陽之代森八元之在列朗七
　　曜以同躔復旦興歌仰重華於舜世首山憑眺紀
　　五老於堯天三代以還斯祥罕覯彼漢帝入闗之
　　嵗與宋祖建隆之年雖東井奎躔曾並書於往牒
　　而五星日月非告瑞於同時葢恭遇我
皇上體上聖之資值中天之運紹聞衣徳炳謨烈於千
　　秋敬
天勤民懋緝熙於寸晷
大孝通神眀而無外
深仁合覆載以同符是以至治馨香格於
上帝天庥滋至驗在陽春乃雍正三年二月初二日庚
　　午欽天監奏日月合璧以同眀五星連珠而共貫
　　宿躔營室之次位當娵訾之宫(臣/)謹按易坤靈圗
　　曰至徳之萌日月若連璧尚書考靈曜曰五星若
　　徧珠則風雨時又按天官所載營室為天子之宫
　　娵訾乃天門之象旁連奎壁兆啓文眀總因我
皇上孝徳光昭貞眀感㑹以一身備仁義禮智信之全
　　體故五緯聫木火土金水之淳精此誠羲軒以後
　　所希聞奚止漢宋之時為莫逮於時陽靈初上素
　　魄偕升垂寳珞於雲間絢榮光於天外重輪輝映
　　䨇呈趙氏之連城五曜齊眀錯列魏侯之照乘八
　　方共仰僉頌
　有道之長百辟騰懽願上
　無疆之夀而
聖天子彌深退讓歸美
先皇謂
上天今日之垂庥皆
聖祖當年之昭格純熙嘉瑞願與天下共之敦實矢誠
　　更
勅諸臣交勉(臣/)鞠跪
丹庭恭聆
寳訓敢再拜稽首而颺言曰大哉
王言功成不有匪崇推讓之虛文善必歸
親益表
孝思之純篤是宜垂諸史册永昭
大徳受命之符被以聲詩用繼天保巻阿之後但念(臣/)
　　職慚窺管才匪探淵劒珮趨朝忝預星辰之列丹
　　青蘸筆難繪日月之容敬上頌言十二章恭祝
鴻圗千萬嵗其辭曰
皇矣
上帝鑒觀維徳徳之休眀以引以翼報以休徵表兹皇
極三辰順行宿離不忒(一章/)
容成司象羲和授時土圭正景渾器著儀七政運行或
速或遲同躔並舍厥待昌期(二章/)
亹亹我
皇受
天休命丕纘鴻基重熙累慶睿知聰眀文武神聖繼序
其皇靈承維敬(三章/)
至誠感召誕降庥祥三年二月春日載陽二曜同度五
緯齊光連珠合璧炳朗輝煌(四章/)
合璧維何化成麗正若木初升清輝交映玉兔金烏雙
圓並瑩隂陽和同天人叶應(五章/)
連珠維何五色相宣嵗為春木紀一周天先居亥宫四
星從焉晶熒的皪繩貫絲聫(六章/)
和璧隋珠會於營室清廟肅雝天門蕩詄前列羽林旁
羅奎壁赫赫眀眀天文
堯則(七章/)
繼眀以照日月在
躬水火金木土徳居中五事敬用厥類從同我
皇仁孝執徳彌沖(八章/)
曰余一人纘承大統夙夜兢兢萬㡬是總敢曰徳馨荷
天之寵瑞本
先皇太平垂拱(九章/)
純禧駢集錫祚垂光綿綿善慶百世其昌致兹嘉瑞七
曜同行肅告
陵寢陳時福祥(十章/)
維此福祥錫厥臣庶上下交訢中外純嘏六府孔修五
行順布百榖用成庶草蕃廡(十一章/)
三靈既奠萬福斯來(臣/)司喉舌拜舞蓬萊敬頌萬年日
星昭囘美矣盛矣唐哉皇哉(十二章/)
　　日月合璧五星聫珠頌(有序/)　　　田從典
　　(臣/)聞惟徳動天有孚斯應惟天祚徳列象攸彰互
　　照重輝之盛上紀昌時聚房居翼之祥逺稽帝代
　　皆由至道充備而綏祉聿臻元氣𢎞敷而嘉徵丕
　　著然未有二儀寧謐三辰表式序之期萬類咸亨
　　七曜煥連編之彩昭然上瑞皎若合符如
　今日者也欽惟我
皇上
治邁唐虞
仁同覆載
禀知臨之宜徳備乎有容有執有敬有别
具廣運之量詣極乎乃聖乃神乃武乃文
泰交洽而咨儆臣鄰
巽命申而敷陳彛訓
臨雍講學攬金聲玉振之大成
耕耤觀農親黛耜朱紘之盛典
廣虛受之益
聖不自聖而猶勤
𢎞好生之心刑期無刑而彌慎四海梯航重譯貢越裳
　　之鳥萬方玉帛南車消涿鹿之兵神蓍翠菂之生
　　雲霏霧集瑞麥嘉禾之慶嵗見月彰兹
御極之三年屆仲陽之吉月葭管候氣而律應夾鍾蓂
　　莢依時而榮舒二葉表祥符於峻極式元象於髙
　　穹珠聫五緯之光璧合雙輪之麗輝煌瑞色上映
　　丹霄炳耀澄暉遥瞻碧漢位當營室翼清廟之巍
　　巍宫在娵訾肅天門之靄靄一隂一陽之道鼓舞
　　以盡神合眀合序之機黍累而不爽協氣周夫八
　　極祥光入於
九重粤自顓頊歴元以來推夫羲和嵗成之後於今尤
　　盛自古為難乃
聖治極於光華
皇衷肅於臨保惟知敬以作所豈止謙而彌光旦眀則
　　昭事惟嚴陟降而丕承無斁載瞻嘉貺篤念
貽謀爰考典儀展忱孝享馨香俎豆用偕
至徳以升聞璀璨
絲綸聿俾普天而同佑夫神雀甘露尚紀編年寳鼎芝
　　房猶聞樂府垂諸史冊奉為美談何况握金鏡而
　　照六虚斡璇衡而齊七政聚而成象昭
寳運之昌隆煥乎其文協
至人之光被臣愧參調鼎未識挈壺荷遭際於
聖朝飲和最渥幸躬逢乎福祐誌慶宜先瞻
天彌峻無假稱美之文就日增榮願效賡颺之義誠惶
　　誠恐稽首頓首而獻頌曰
皇自敬徳協於太清光宅
大寳茂育羣生
湛恩汪濊萬化順成攝提有紀分野是經璣璇衡應擢
曜抒英眀眀象緯歸我章程(一章/)
月在夾鍾春陽載始五星並躔二曜合軌天漢光華閣
道迤邐營室之次兩兩相比康阜告徵文眀志喜
聖主垂裳乾坤儲祉(二章/)
歴宗肇紀實自髙陽盛徳而應厥惟陶唐東井奎壁千
載相望合璧抱彩連珠耀芒順合其則動而有章式昭
聖瑞神應無方(三章/)
於穆天命宅中有孚發揚
景運握持昌符麗天久照拱極華敷環回輻輳黍累不
渝
心通帝載功齊化樞元吉在上光被海隅(四章/)
乘乾撫運履泰臨宸祥風淑氣
厚澤深仁蟠際上下協和人神三五隆軌繁祉薦臻
眷念
鴻烈肅爾眀禋顯顯
令徳福禄天申(五章/)
皇極有建錫我民極累洽重熙休光允塞天地清寧三
辰受職郅隆既登
敬修彌飭履厚戴髙賡歌
帝徳夀域𢎞開於萬斯億(六章/)
　　日月合璧五星聫珠頌(有序/)　　　福　敏
　　維
聖天子御極之三年大化旁流仁風翔洽
上天嘉應昭示休祥乃仲春二月庚午之旦日月會於
　　營室五星聫絡晨見占象者曰是謂日月合璧五
　　星聫珠上古聖世嘗一見之曠千百年不可得遘
　　我
皇上至徳格
天適逢斯會慶莫大焉一時在廷諸臣合詞稱賀請
御殿受朝
皇帝抑而弗居曰此
聖祖仁皇帝六十餘年福善積慶之餘也其薦告
景陵以昭嘉祥所自朕惟兢兢業業嘉與大小臣工矢
　　誠心敦實政仰答
上天之眷祐祇承
皇考之𢎞猷若張大崇飾侈陳賀典朕無取焉羣臣懇
　　請至再
皇帝再沛
徳音堅讓弗允於是羣臣相與言曰乾象之昭眀若彼
　　而
聖意之謙冲若此(臣/)等既不獲拜舞
殿陛抒懽忻之情茍緘黙遂已無以示後如虚逢
景運何乃相率為頌歌以獻冀昭兹簡編揚厲萬一(臣/)
　　叨沐
恩光最近且久幸覩嘉瑞恭繹
眀綸仰見我
皇上聖徳廣逺有昭事
上帝之誠心焉有善則歸
親之孝思焉有遇祥而儆不侈符瑞度越百王之卓識
　　焉以此三徳欽若
昊天靈貺所臻必且崇衍鴻龎錫美無極臣不勝懽忭
　　謹拜手稽首獻頌曰
倬彼七曜為章於天次舍有度其儀不忒不期而聚亘
數千年昔髙陽氏定為歴元精英旁薄轉斡璣璇我
皇神聖建極乘乾適膺
景運兆符於前夾鍾應律􁆹鳥翩翾日月所會營室是
躔五緯同次娵訾之垣陽精宵朗華晷晨鮮璧影交映
珠輝駢聫杲杲晧晧熒熒麟麟瑞色映靄祥光清妍二
氣訢合萬靈同歡嘉貺炳煥
帝徳廣淵
天眷有自予何敢專修徳弗懈展孝益䖍禮官承
命祇告
寢園榮光奕奕松栢丸丸陟降
帝右錫福孔蕃安阜殷盛昌熾綿延協和上下洋溢寰
埏超軼萬古焜煌史編
　　日月合璧五星聫珠頌(有序/)　　　蔡世逺
　　(臣/)聞天開景歴表儀象以垂庥徳協乾行彚祥符
　　而昭應惟神眀之黙契自經緯之潛孚凡當極盛
　　之朝必顯非常之瑞然而司天入奏惟是星輝雲
　　爛之文太史登書無非日麗風和之兆乃若三光
　　聚舍七曜同躔合星辰日月以聫暉應元會運世
　　而罕見溯休徵於上古傳盛美於伊耆欣承隆運
　　於中天快覩嘉祥於
聖世欽惟我
皇上
堯天復旦
舜日重華
行健勵精贊兩儀而成化
體元廣運
乘六位以當陽時維
御極之三年令值春眀之二月仁風普洽陽徳方亨慶
　　兩曜之重光瞻五星之聚彩恍天衢之輯瑞琮璧
　　煒煌儼玉殿之齊衡璿璣璀璨海天濤湧雙丸如
　　夾鏡齊飛斗極雲開五緯似編珠並綴祥光繚繞
　　遍八表以騰輝瑞靄繽紛近三垣而拱極而况日
　　維吉午恰符
景命之辰時正清晨實際升恒之始舍在娵訾之度位
　　屬乾宫次當營室之躔星名清廟將行吉禮示
至仁大孝之徵特顯苞符昭
峻徳鴻功之應雖曰聚奎聚井曾標漢宋之書至若且
　　合且聫逺嫓唐虞之代百寮競覩一時嵩祝喧天
　　萬姓均瞻四野歡呼動地而廼
乾𠂻益懋
巽命謙承辭大美而不居表䝉庥於
聖祖却賀牋而弗受謹告瑞於
景陵是
天意凝禧洵獨超於萬古而
聖心躋敬更逺邁於百王矣(臣/)世逺猥以庸愚備員
禁近瞻雲就日慙握管之難窺紀月編年喜簪毫之多
　　慶謹拜手稽首而作頌曰
太極渾淪兩儀肇分五行順布遞嬗絪緼其氣在
天斯成七曜其理在聖斯成王道王道之成會其有極
惟純乃備無非
天徳惟
天之徳
聖祖肖之
聖祖之徳
皇帝紹之
皇帝膺籙放勲嗣嚳
天心黙佑錫兹祉福錫之維何猗歟孔多山川清晏風
雨休和詩咏降康史書大有穟穟嘉禾盈於千畝祈榖
圜丘同雲沛澤先
天弗違應念斯獲惟兹庶徵
至治之輝乃瞻上瑞
純徳之歸紀年當三嵗次在已
朝野昇平賡歌喜起時維卯月萬彚句芒和風翔洽澹
蕩春陽吉日庚午
天齊七政燦燦旋樞何徵非應其應維何淺莫測之管
窺一二若或得之曉籌初報曙色曈曨咸池騰旭焜燿
珠宫曰若
聖祖合體乾剛
皇帝敬承健行有常緝熙於爍周於八埏是用會合為
章於天粤有太隂同度齊行儼如雙璧異彩晶瑩曰若
聖祖中和參贊
皇帝敬承剛柔合撰以位以育繼照重光是用會合如
珪如璋木徳之精厥名維嵗其位東方豐登之瑞曰若
聖祖仁育黎首
皇帝敬承恩敷九有年榖順成恱豫且康是用來聚降
福穰穰南方有爛伊維火徳居丙位離文眀是宅曰若
聖祖丕承禮教
皇帝敬承於昭大孝聲律身度經曲燦列是用來聚有
文有節位中央者厥名曰鎮土徳所鍾光眀黄潤曰若
聖祖秉信立極
皇帝敬承至誠無息格於上下神人以愉是用來聚萬
邦作孚西有長庚徳旺於金齊其躔度光彩森森曰若
聖祖精義入神
皇帝敬承裁制洪鈞惟精惟一執中以運是用來聚宣
昭義問辰星在北清影澤澤是惟水徳淵涵澄澈曰若
聖祖睿智首出
皇帝敬承亶聰若一普天坐照如日方中是用來聚昭
眀有融惟兹日月協於隂陽惟兹五星應於五常若龍
之圗爻象顯設若龜之書九疇燦列是昭
至徳廣大精㣲爰標竒瑞集福承祺伊惟上古陶唐之
世璧合珠聫遥遥盛事道統冶統堯始眀之四千餘載
皇帝成之丕顯丕承其道大光欽眀恭讓光彼平章
昊天垂象符兆顯然二儀叶度億萬斯年
　　日月合璧五星聫珠頌(有序/)　　　張廷璐
　　(臣/)聞感應莫捷於天人嘉祥必彰於神聖故精誠
　　孚格則七政均平至治光昭則三辰式序升扶桑
　　之赤馭抱珥流輝映仙桂於銀蟾重輪叠彩分躔
　　次舍五行之秀氣凝精同色順方列宿之庥徵著
　　兆是皆表光華於象緯所以昭運會之昌眀然而
　　時不易逢美難兼備惟治化當郅隆之世斯天文
　　標萃聚之竒欽惟我
皇上
大孝綏猷
至仁御極敬
天法
祖
深宫嚴對越之誠育物諴民寰宇戴彌綸之澤撫五辰
　　而凝庶績道合乾坤調二氣以敘九功業隆參贊
　　教崇四術鸞旂蒞而璧水香浮禮重
　三推鳯輦臨而青疇色潤昭武功之赫濯逺域來庭
　　煥文治之光輝遐方入學維
聖祖六十餘年之怙冒既累洽而重熙我
皇上一日萬㡬之精勤更繼志而述事洵徳化之昌隆
　　已極故
蒼穹之篤愛彌殷祈年而甘雨應辰秉耒而祥禾被野
寢園鍾慶靈草叢生
内殿迎熏嘉蓮並實瑞方頻見史不勝書今者節屆中
　　春度推營室日月同躔而璧合五星聚舍以珠聫
　　當乾宫集曜之辰正吉祫告䖍之會層霄朗霽耀
　　精彩於㣲垣淑氣冲和燦榮光於北極逺稽盛事
　　直接唐堯載考陳編更逾顓頊漢初聚井未足擬
　　此嘉符宋室會奎豈能方兹珍貺葢誠孚一氣
皇上惟以繼
聖祖者繼
昊天則慶協三光
昊天即以眷
聖祖者眷
皇上誕膺多福洵有感之必通特著竒祥信於兹而極
　　盛乃
皇上孝思不匱謙徳彌光歸至善於
貽謀肅將禋祀徧羣黎而錫福爰布
徳音却稱賀之虚文勵交修之實意
黼扆之欽承倍切瀛寰之懽忭同深惇史摛豪輝騰汗
　　簡(小臣/)獻頌敬附衢歌頌曰
維
皇御宇體元建極以
聖繼
聖重華懋徳勅
天之命寅恭嚴翼惟時惟㡬宵衣旰食心周八表明昭
九區徳威遐暢聲教覃敷文經武緯天苞地符澤洋恩
溥海澨山陬庶績咸熙
一人有道作述同揆猗歟
大孝通於神眀
天心感召繁祉純禧惟徳是報隂陽以序風雨以時雙
岐九穗嘉穎紛彼豐年穰穰民物恬熙賁若草木咸著
靈竒二月初吉司天告瑞娵訾之宫營室之次二曜同
躔五緯咸萃規璧雙符寳珠聫綴瓊霄澄湛麗彩繽紛
祥光布濩瑞氣氤氲煥乎垂象蔚矣成文沖融晨靄絢
爛晴雲位屬乾宫曰當
景命陽徳方宣春和布令天廟熒煌三垣輝映萬福之
符萬方之慶中天瑞應粤在陶唐四千餘年上元相望
欣逢
泰運重覩嘉祥史臣載筆焜燿縑緗
聖心彌謙
聖孝彌篤推本
前徽慶鍾詒榖嘉與黎元共兹介福大美不居
皇衷淵穆惟
天眷徳惟徳動
天
聖祖積慶有開必先我
皇紹統景祜綿綿升恒臨照億萬斯年
　　萬年頌(有序/)　　　　　　　　　徐　本
　　(臣/)聞徳協清寧永建億年之景運勲函宇宙式膺
　　萬載之貞符穆穆淳風仰溯循蜚疏仡彰彰鴻業
　　遐稽鳥紀雲官從來神聖之挺生必得岡陵之上
　　夀乃自陶唐之後幹支之承敘昭然載陳無逸之
　　書殷周之歴年可數始知寳籙瑶圗之篤慶至
今日而加隆三辰五岳之迓祥冠中天而首出欽惟我
皇上
廣運齊堯
光華軼舜
心參化育宏陶鑄於三才
道貫苞符煥經綸於四府
格穹答昊勤宥密之緝熙
纘緒承謨凜儀型之夙夜薄海厪尊親之戴普天䝉仁
　　夀之庥史冊之所絶無古今之所僅有爾其徳由
　　天縱道積淵修集金聲玉振之大成一中允執綜
　　東壁西清之秘要萬巻森羅濬洙泗之長源師表
　　尊夫萬世揭紫陽之正學俎豆列於四科
天藻輝煌制作逈髙百代
御書炳耀榮光上燭九霄
經筵勤典學之規岸先登而弗懈律歴顯探㣲之論鏡
　　屢照而常澄文柄宜嚴慎選提衡之任賢闗既敞
　　益𢎞登俊之途
聖人之誕敷文徳也廼若削平藩鎮跨唐時雪夜之功
　　掃盪海氛軼漢世樓船之績永清漠北殊方服威
　　徳而奉
天朝逺震西陲絶域荷生成而編屬國或六軍親總
行間瞻
神武之布昭或一將宣威閫外賴
宸謨之指授祁連積石俱傳振旅之銘崑崙析支益謹
　　織皮之貢
聖人之耆定武功也至於深籌疏瀹北河垂永定之名
　　仰賴平成髙堰障清淮之瀆使畿輔咸為沃壤東
　　南胥慶安瀾而且修問俗之文舉省方之典廣勵
　　臣工勤施政事小亷大法内外無不飭之官方綱
　　舉目張鉅細無不熙之庶績
聖人之開物成務也及夫環九州之域遞賜田租酌太
　　倉之儲并蠲漕運計數輙踰於千萬施恩不啻於
　　再三况嘉石風清祝網而頻加寛釋圜扉春盎按
　　律而屢減重條治期底於無刑仁每加於法外
聖人之行慶施惠也由是道隆而福備徳盛而化神受
　　小共大共受小球大球梯航畢至莫敢不來享莫
　　敢不來王冠帶駢羅天馬狻猊悉歸苑囿華平朱
　　草紛秀堦墀而
皇上以民安俗阜為嘉祥以嵗稔時和為上瑞屏封禪
　　而弗事辭
鴻號而弗居操持主敬之心周浹好生之徳動静咸歸
　　於至正謨謀必計夫萬全極剛健中正而粹精配
　　博厚髙眀而悠久惟至誠之無息信久道之化成
　　兹者嵗紀重光甲子周而復始歴開萬葉純嘏引
　　而彌長八紘騰華祝之聲六幕會嵩呼之響三垣
　　拱北璿璣映南極之輝萬派朝東嶰竹叶西池之
　　琯天人洽慶海宇同春(臣/)世沐
恩波深叨
覆露矢心感激竭志賡颺謹按小雅天保之章詒福而
　　稱萬夀大雅江漢之什錫祉而頌萬年昔為祈祝
　　之詞今騐綿長之實謹拜手稽首而獻頌曰
皇帝御極恭已垂裳仁育義正徳洽萬方保定孔固長
發其祥
堯眉益夀
軒歴彌昌睿知聰眀上達
天徳
聖性安安
聖脩翼翼聲律身度不聞亦式緝熙光眀繄敬之力造
我區夏山川砥平道兼創業光啓守成櫛風沐雨嵗時
廵行自强不息乾健是程南郊告䖍眀堂宗祀必躬必
親齋心敬止對越馨香精嚴祝史萬國駿奔錫福受祉
九重典學乙夜加勤經經緯史旁羅藝文
奎章揮灑焜耀卿雲羣臣雒誦億載揚芬
夀考作人譽髦斯士於論鼓鐘傳於璧水載歌鹿鳴載
讌聞喜人文化成彬彬遐邇
帝揚武烈
睿算如神掃除三蘖海島悉臣天山掛弓屬國歸仁奠
安荒服玉闗無塵
帝念民依恩敷禹甸綏萬屢豐蠲租嵗徧桁楊久卧和
風永扇闓澤大來海隅清晏地平天成以水為端北河
南堰底績廻瀾
六龍屢幸圗民乂安功髙姒氏敷土随刋
帝勤萬㡬尤敦儉樸日是不遑衣存澣濯崇政邇英日
親講幄咸五登三
皇猷卓犖祥符瑞應溢於簡編
帝心所向孝弟力田嚴恭寅畏勿懈益䖍堂堂夀域光
被八埏
玉歴無疆昌辰欣覯閶闔洞開簫韶迭奏大小臣工奉
觴輻輳
天子萬年與天齊夀
　　河清頌(有序/)　　　　　　　　　朱　軾
　　欽惟
皇上御極之四年嵗丙午十二月黄河自龍門迄徐沛
　　淮宿二千餘里湛然澄清歴有數旬河臣齊蘇勒
　　等次第奏
聞廷臣再疏恭請
皇上陞殿受賀
聖徳謙冲誡勉羣臣交相儆惕惟念
聖祖仁皇帝在天黙佑之靈䖍告
景陵并祀河神以答靈貺仰見
皇上祇承
天休敬之至也善則歸
親孝之至也(臣/)軾以菲才猥䝉
恩眷日侍
内廷瞻仰
穆穆之光
皇上學貫天人道符易簡奥㫖㣲言時形於
講論臣敬誦而服膺者素矣今景福駢集諸祥備應成
　　於
聖治之感孚尤本於
聖心之昭格竊願推眀其理以為颺頌之實焉自古論
　　治者以天心仁愛為言而宋儒又云天地無心而
　　成化此兩言者皆善言天者也天本無心而謙則
　　福惠則吉其應如響人君受福於天亦人君自有
　　致福之道焉爾(臣/)恭聆
皇上之訓曰天心何在即在君臣之身而已大哉
聖訓天人之道備於此矣葢聖人以中和之徳成位育
　　之功天地之位即天地之中也萬物之育即萬物
　　之和也天地之中萬物之和即聖人之致中致和
　　也是故天地清寧而寳道呈非髙逺也乃聖人之
　　自茂其栽培萬物亨嘉而靈竒出非神異也乃聖
　　人之自勤其篤祜景星慶雲猶根心而生色川珍
　　岳貢猶睟面而盎背麟郊鳯藪器車銀甕之屬猶
　　之施於四體四體不言而喻也
皇上繼天出治聿懐多福日月五星珠聫璧合嘉禾疊
　　産至有九穗十三穗之竒其餘休應不可勝紀今
　　復有河清上瑞皆
皇上盛徳大業之所自有非天之所得而操其柄者也
　　程子定性書有云天地之常以其心普萬物而無
　　心聖人之常以其情順萬事而無情廓然而大公
　　物來而順應夫能廓然大公則此心極其清眀而
　　與天相似矣要惟至聖達天徳者能之
皇上秉天縱之資而勤於典學擇精守一左右逢原嘗
　　於周易及四子書中
訓示數條開發䝉瞶
謂無極而太極太極即無極也太極生兩儀兩儀即無
　　極太極也太極之外無兩儀兩儀之外無無極太
　　極中庸言誠者物之終始物即誠也體物而不可
　　遺者即物而體具非物在而别有以體之也孟子
　　言惻隐之心仁也羞惡之心義也人心清眀之體
　　湛若太虛無所謂仁無所謂義時而惻隐而仁之
　　端見時而羞惡而義之端見若先安排一仁義於
　　胸中恐仁非仁義非義矣臣學識淺陋不能窺測
　　萬一然恭繹
至論探本窮源徹上徹下較定性書所言誠有深切著
　　眀者仰見
聖天子洗心藏密一理渾然純粹以精而淵泉時出發
　　見當可以是事
天事
親自
郊廟對越以至出入起居至誠至敬不顯亦臨無射亦
　　保推之用人行政之間黜陟命討協於大中因革
　　損益歸於盡善斯所謂廓然大公物來順應
皇上之心與
天之心實有相似而不違者昔羲皇之心與天合河出
　　龍圗則而畫之為八卦孔子贊之曰無思無為感
　　而逐通葢八卦之理如是羲皇之心體亦如是大
　　禹之心與天合洛出龜書法而陳之為九疇箕子
　　衍之曰是彛是訓於帝其訓葢九疇之理如是大
　　禹之心體亦如是今河清之瑞與河洛苞符同一
　　感召八卦九疇之理會通於
聖心而發皇於萬象乾元之聖作物覩先天弗違皇極
　　之錫福庶民會歸有極無有逾於
今日者矣率土臣民莫不舞蹈踴躍歡聲雷動而
皇上謙讓弗居
詔示中外謂此
祖徳也神貺也朕何有焉又進廷臣而
命之曰弼贊盛治以輔予一人惟諸臣是賴其益加儆
　　惕以迓
天庥從此豐年穰穰家給人足化行俗美斯為郅隆之
　　治斯為莫大之祥也猗歟盛哉
皇上以愛育元元為心而廣大髙眀敷於四海百爾臣
　　工以
皇上之心為心而靖共正直公爾忘私日月照臨之區
　　凡有血氣之倫亦莫不以
皇上之心為心而從欲風動於變時雍合
君臣上下之心以契合乎
天心太和洋溢協氣旁流保佑申命曷其有極(臣/)不勝
　　誠歡誠忭拜手稽首作頌以
獻其辭曰
天得一清地得一寧顯仁藏用並育並行在天成象在
地成形
聖人首出範圍曲成格於上下四表光被寳道疊呈貞
符備至遐福無疆不可數計惟兹黄流復獻嘉瑞吕梁
之湍龍門之駛瀠風澄徹蕩滌渣滓鳬鷖蕩漾遊鱗可
紀累旬如斯二千餘里時維嘉平陽徳方亨吹豳飲蜡
􁂭鼓和鳴衢巷歌祝喜起盈廷歡呼雷動躋堂稱觥
皇心廣運徳盛禮恭
曰兹休應匪惟朕躬欽我
聖祖黙啓
天衷䖍修祀事崇徳報功受天之祜惕若彌堅用誡羣
臣尚其勉旃緝熙敬止廣大配天兆民永賴於萬斯年
　　河清頌(有序/)　　　　　　　　　張廷玉
皇帝御宇之四年冬十二月初九日黄河澄清自陜州
　　至于桃源二千餘里瀕河之民白叟黄童踴躍趨
　　視以為竒瑞至五年正月尚澄澈如前河撫諸臣
　　相繼奏
聞于是諸王文武大小臣工懽忻抃舞合詞而稱曰此
聖治之祥符也表請
御殿受賀
皇上渙發徳音訓諭羣臣却頌美之儀文眀感應之至
　　理推嘉貺之所自仰
聖祖之垂庥
特命祭告
景陵以展孝敬復以隄工甫竣瑞應適彰致祭河神以
　　崇報享又以
天
祖錫福
皇躬爰推恩澤溥及臣下
聖徳謙冲
恩施浩蕩誠自古所未有也維時文學侍從之臣作為
　　歌詩紀述盛事恭進
宸覽(臣/)叨掌院篆職宜敷揚美盛為羣臣先臣聞傳紀
　　所載黄河水清聖人之應然稽之往代千載一覯
　　且為地甚近又暫時偶見而已今則境連四省期
　　邁三旬史冊所傳莫能嫓美况我
皇上御極以來海宇清寧太和翔洽
天休滋至上瑞駢臻在天則有日月合璧五星連珠甘
　　露瑞雪之應在地則耤田嵗産嘉榖多至九穗直
　　省所在見告乃至十有三穗他若山川寳玉上林
　　草木之祥不可勝紀今兹河清之瑞復超越前古
　　葢我
皇上以至誠之心至敬之徳孝事
聖祖欽若
昊天以及敷政宣猷建官察吏振綱肅紀激濁揚清四
　　海之廣九州之大民生之所以厚民徳之所以正
　　仁漸義摩禮陶樂淑
宵衣旰食日理萬㡬
眀目達聰惠周六合無非本至誠至敬以運之是以
上帝鑒觀休嘉疊見昭昇平之大瑞為載籍所未聞而
　　我
皇上聖不自聖益以至誠至敬承之
天
祖之申錫方隆
黼宸之寅恭倍切其在書曰至諴感神又曰勅天之命
　　惟時惟㡬詩曰小心翼翼昭事上帝聿懐多福葢
　　古帝王所以凝承景貺基命宥密者胥在于此臣
　　日侍
内廷伏覩我
皇上誠敬之心洵有如詩書所云者固宜迎善氣以迓
　　鴻庥綏福履而綿寳祚矣而且
聖慈溥被謙徳彌光念百職之㣲勞沛
恩綸於中外昌符嘉應我
皇上以至誠至敬之心致之者而歸美于臣工之襄贊
　　則内外諸臣叨沐
恩榮黽勉夙夜其所以仰體
皇上誠敬之心以自殫其誠敬之道者又當何如也且
　　夫躬盛徳者召嘉祥嘉祥既集而盛徳益崇則福
　　應亦必愈盛天人感召其理灼然著眀我
皇上當福應蕃昌嘉祥畢集之時益懋
聖徳存誠主敬日進無疆覩已往之休徵驗將來之福
　　慶將見純嘏繁禧單厚多益振古希逢之瑞悉見
　　于今詩云如川之方至以莫不增河清其先兆矣
　　臣恭聆
眀訓亦不敢襲頌揚侈大之詞干凟
清聼謹敷陳
聖徳拜手稽首而獻頌曰巍巍
聖皇徳合天地兢業為心勵精圗治維誠維敬孝思不
匱監于成憲格于
上帝萬邦咸和百嘉鬯遂川瀆呈祥於昭上瑞瞻彼黄
河源于天上星海騰波崑崙疊浪積石瀠洄龍門激盪
横亘坤維百川所向九曲逶迤秋濤春漲快覩澄清實
為神貺爰當
聖世陽侯効靈素波浩浩碧漪泠泠光連銀漢滉瀁渟
泓日星輝映冰鑑晶瑩以彰至治以應太平圗籙所紀
咸曰休徵昔聞其言今果覯此自豫及徐二千餘里期
越三旬湛然徹底兆姓歡呼萬目共視臣工忻慶瀛寰
忭喜瑞超往牒光騰青史欽惟
聖祖陟降在天我
皇大孝思慕彌䖍善繼善述夕惕朝乾誠敬感孚鑒觀
昭然
上蒼眷佑錫福綿綿天符地産嘉應駢蕃
聖治益隆
綸言申戒咨儆倍加精勤弗懈昭告
景陵恭承嘉賚錫慶臣僚
湛恩汪濊祇若
天心諸福來會保佑申重於萬千載
　
　
　
　
　
　
　
　
　
　
皇清文頴巻三十七
欽定四庫全書
皇清文頴巻三十八
　頌
　　河清頌(有序/)　　　　　　　　　勵廷儀
　　臣聞至誠盡性清寧昭賛化之符大孝格天保佑
　　協栽培之理故書羙堯勲首頌欽眀格被史稱姬
　　徳爭傳河洛榮光凡以乾坤一氣天人一心至治
　　流通上蟠天而下復際地休徴洋溢乾獻瑞而坤
　　必効珍我
皇上纘緒當陽膺圖御宇
聖以繼
聖邁中天復旦之光華安愈求安厪日昃諴和之隐念
　　大綱小紀庶績咸熈逺至邇安百昌皆遂本開誠
　　布公而服物由孝思錫類以推
恩是以仁義淪浹於肌膚聲教𢎞敷於寰海諸祥疊至
　　萬福來同七曜則合璧連珠嘉禾則一莖數穂寳
　　玉特呈其光彩草木悉獻其珍竒固已備
盛代之嘉徴極史書所未覯矣兹雍正四年十有二月
　　河清獻瑞為地則二千餘里為時則一月有竒綿
　　亘四省湛然澄清猗與盛哉斯尤曠代所難逢必
　　待
　昌期而後見者也謹按水居五行之先河為四瀆之
　　首上通霄漢光啓圖書易乾鑿度云天降嘉應河
　　水先清拾遺記曰黄河千年一清至聖之君以為
　　上瑞臣遐稽史牒上考
天心乃知物以類従祥由徳致我
皇上盛徳光天逹聰眀目緝熙居敬宥密單心
主徳清矣百工布化承流穆眀交勉官方澄叙精白一
　　心政本清矣直省仰承
聖訓砥節素絲滌慮洗心奉公守法吏治清矣四方幸
　　際昇平共逰熙皥沐膏詠澤食徳飲和民風清矣
　　是以河伯輸忠陽侯表慶轉黄流之渾濁顯碧水
　　之澄鮮千年一覯之竒適逢此日天苞地符之盛
　　併在兩年上以答我
皇上御極以来宵衣旰食勤求上理之純心下以開我
國家億萬斯年累洽重熙之景運詎非
誠孝之感孚神眀之黙貺㢤爾乃
聖心冲穆
睿慮淵深既遣専官敬酬
神貺因䖍齋袚昭告
景陵念
先皇啓佑之謨實貽繁祉示盛世持盈之道彌切寅恭
　　却
朝賀之文廣推仁之澤既朂以盡心奉職旋錫以加級
　　殊榮大哉
皇恩至㢤
天徳法乾行而不息叶謙吉以常亨因坎水之呈祥施
　　巽風而申命
誠孝所格上下同流矣臣快覩殊祥欣霑渥澤拜揚有
　　願思同擊壌以鳴歡受
寵無功彌覺素餐之滋愧敬上河清之頌少申衢祝之
　　私頌曰
於赫我
皇参天兩地誠孝作基中和既致内外寧謐羣生咸遂
和氣攸蒸休嘉疊至
日星河嶽一氣陶鈞維
皇建極輔相裁成馨香上格七曜光晶愷澤下漉洪流
載清
載清維何河身允翕二千餘里表裏澄澈竹箭金波桃
花玉液似鏡斯眀如泉斯潔
臨淵俯瞩貝闕珠宫色侔清濟光耀吳淞已周月莢不
改昭融殊祥異瑞特表
堯封
徧彼河源來従西極沙石交流易淤難洌沈玉搴茭桑
乾或齧清宴嘉符必待
有徳
上善若水廣大涵濡含生負氣是毓是嘘陶之汰之是
瀹是疏
朝廷清眀燕及方輿
大鈞無私維徳是相
神之悦之致兹靈貺昔指崑崙今觀蓬閬振古希聞八
方同仰
父天母地嶽瀆公侯
皇猷允塞靡逺不周崇效卑法敦化川流
誠孝所格躋此有由
乃遣幣牲乃嚴齋袚昭告
景陵永懐眀發履盛思謙
宸𠂻彌惕錫福臣工㡬康交勅
允矣
聖徳邁周超唐清寧永奠億世其昌臣司喉舌志切對
揚拜手敬頌
萬夀無疆
　　河清頌(有序/)　　　　　　　　　蔡世逺
　　臣聞聖人在上天不愛道地不愛寳是故河出圖
　　包羲則之以畫卦洛出書大禹則之以叙疇盖天
　　地一元之氣分而為隂陽播而為五行五行之生
　　以水為先而四瀆之水以河為大嘉祥駢臻兆自
　　河洛理固然也欽惟我
皇上四徳根心五氣順布孝以事
親本愛敬之心以推暨乎百姓誠以事
天體元善之長以涵濡乎羣生澄叙官方揚清激濁而
　　百官以治心周蔀屋愷澤旁敷而萬民以察乃雍
　　正四年十二月自陜州至徐邳淮揚等處黄河清
　　二千餘里歴有數旬臣聞陽氣生扵冬至而盛扵
　　春清於十二月者陽氣浸盛歲功方成貞元㑹合
　　之時也清於豫徐揚兖間者宅土中央萬𣲖同流
　　四方之所和㑹也經數旬如一日者
皇上中天之治日新月盛光被彌極也惟誠則眀故湛
　　然澄清惟主静以立人極故廓然至清仰惟
聖祖仁皇帝深仁厚澤涵育天下六十餘年
皇上丕承而光大之以言乎心則清眀在躬以言乎治
　　則清和咸理觀乎人文以化成故日月五星徴其
　　應人情以為田故嘉禾瑞麥發其祥兹又見黄河
　　之聿清昭
聖人之大瑞天氣感動而地氣應之地氣寜謐而河伯
　　効靈此三才合撰之至理一徳感孚之眀騐也乃
天眷彌隆
聖敬日躋羣臣請陞
殿受賀
皇上謙譲弗居謂事
天如事
親受寵若驚敬畏匪懈善則歸
親䖍告
景陵恩推臣下交儆懋脩詩曰昭事上帝聿懐多福孔
　　子繫大易之卦曰履信思順是以自天佑之我
皇上乾惕益深位育益𢎞翼翼謙謙巍巍煌煌所謂多
　　福而天佑者莫大乎此臣叨侍
禁廷珥筆
起居領
訓周詳受
恩深重欣逢道寳之昭彰竊慕賡歌之盛事謹拜手稽
　　首而獻頌曰
巍巍
帝徳上通穹昊髙眀博厚誕膺大寳惟徳之徴五行順
布川媚岳輝昭囬呈露百神受職四靈來逰五緯垂象
萬派安流惟河之清千年罕覯上瑞聿彰光啓宇宙
皇心緝熙雍雍穆穆江漢秋陽以濯以曝至化所孚洪
瀾渟泓清且漣漪正在嘉平河従西來星宿濯波既踰
葱嶺積石攸過北繞河湟亘於地軸龍門磊砢澔涆洄
洑元氣和㑹誕降嘉祺白魚赤鯉朗映鱗鬐一碧長空
素練成綺陽亨歲成榮光在此貝闕何眀珠宫有爛晶
潔瑩輝爽徹霄漢豫徐兖揚歴二千里越有數旬其清
未已凡兹臣工歡忭盈廷曰惟我
皇蕩蕩難名自
建極来嘉徵懿鑠是宜致慶聿懐多福惟
帝曰俞
天實貺予予加抑畏永念前謨
皇考陟降在
帝左右乃眷既渥申以保佑䖍告
皇考以彰瑞應篤叙眀昭丕承有慶維時臣工肅然敬
聽謙尊而光聖不自聖孝思維則歸善於
親推㤙錫類交儆臣隣昔在包羲寳圖聿獻亦越軒轅
魚人來見黄龍螾蜿當舜之時徳水現靈禹則覿之我
皇首出邁帝軼王有開必先以有斯祥誰則澄之河伯
呈之河伯則辭匪克為之曷為不滓洪鈞是使洪鈞不
居伊誰之司究厥淵㣲惟
聖成能太極在心即物即誠廓然太虛靜正靈瑩孰先
感召天一所生四瀆之長爰効其靈功峻崑岡澤浹寰
瀛稼穡惟寳眀徳惟馨三事允治萬象光亨於千萬年
永奠清寧
　　河清頌(有序/)　　　　　　　　　鄂爾竒
皇帝御極之四載
徳無不被
恩無不周萬類熙熙百靈効順休嘉之應史不勝書乃
睿慮廣淵
宸修益謹至誠無息宵旰乾乾扵是復有河清之瑞紀
　　日則逾三旬紀地則接四省考諸載籍振古希聞
　　百爾臣工莫不懽忻抃舞咸碩稽首
闕庭恭申
慶賀我
皇上執徳彌謙宅心加謹却朝賀而弗受普
錫福於臣工大哉
雨露之仁涵濡無外矣臣欣逢上瑞躬被
殊恩洪惟致瑞之由有源有本實由我
皇上鴻圖丕紹以来敷政寧人立綱陳紀無事不以繼
　　述纉承光大
先猷為念無刻不以嚴恭寅畏奉若
天道為心
建極即斂福之原
大孝乃格
天之本感應之理自然而然是以
聖祖仁皇帝鑒此精誠啓迪
蒼昊錫兹祉福恵我無疆且以福佑
一人者並福我臣民於無既也臣以史冊所未聞者身
　　親見之慶幸之情不能自己是以忘其蕪陋拜手
　　颺言謹作頌辭以獻頌曰
惟昔帝世地平天成脩和府事徳潤羣生溯彼河源崑
崙是出維禹之功安瀾底績榮光四照紀在周年自兹
以後瑞牒希傳
上天降祐篤生
聖祖乃聖乃神光昭萬古我
皇嗣之紹聞繼志
聖徳純全誠孝並至
上帝曰俞錫之嘉祥誕膺多福俾熾而昌猗歟
上瑞惟
徳是符日月五星合璧連珠瑞玉嘉禾竒徴疊告雨雪
孔時豐年屢兆
上帝曰俞徳修益懋宜申命之以昭篤祜丙午之歲月
在嘉平綿延四省匝月河清皤皤黄髮逮於童幼載道
懽呼従前未有雲則縵矣星則燦矣濯彼中流光其爛
矣何其潔歟似雪之瑩何其皎歟似鏡之眀凡兹臣庶
僉曰嘉徴乃忭乃舞翔於
帝庭維
皇曰俞來汝臣庶益謹厥修保兹純嘏煌煌
聖訓光於典謨上超周漢逺邁唐虞(㣲臣/)作頌敬效嵩
呼億萬斯年式鞏
皇圖
　　河清頌(有序/)　　　　　　　　　任蘭枝
皇上御極之四年海宇昇平治功洋溢至誠感召景貺
　　時昭維十有二月河清告瑞地越數省之遥時歴
　　三旬之乆在廷諸臣踴躍歡忭咸以
聖徳崇隆蟠天際地致兹繁祉邁古超今合辭恭請
皇上陞殿受賀
聖心沖穆辭而弗居永念
上天眷佑優崇錫以非常之瑞皆以
聖祖仁皇帝功徳隆盛致斯積慶之詒爰舉
眀禋䖍申
昭告
訓諭股肱耳目一徳一心夙夜祇承愈深寅畏闡㣲言
　　於天人感應之理揚奥義於賞罰曲成之間大哉
皇言典謨同煥矣更以
一人凝庥之至徳大布
維皇錫福之𢎞仁内外臣工普加爵秩
殊恩覃被百爾騰歡孚舒寸管以颺言敬祝無疆之
聖夀(臣/)夙直
内廷尤霑
渥澤近縁使事之竣旋軫趨
朝路出潼闗之東澄波入望民居商賈載道歌呼計(臣/)
　　目擊之區更在陜州之上則知河流澄澈所至呈
　　祥實合普天率土以同昭並非道理疆界所能限
　　洵屬生民未有而曠古希聞者也(臣/)竊惟天人之
　　際呼吸可通我
皇上以睿聖之躬建中和之極諸祥悉致衆善咸臻前
　　此星辰著應於奎躔嘉榖叢生於
御耤苞符疊唘既有眀徴矣兹復河伯效靈澄清告祉
　　徳洋恩普源逺流長上瑞也羣臣願伸賀悃
聖天子譲善弗居昭告
景陵永懐眀發至孝也保泰持盈有加弗替幾康交勅
　　廣勵羣工至敬也
錫福臣僚無間中外堂亷一氣和樂歡忻至仁也純之
　　不外一誠合之實兼萬善五行順序百榖豐登億
　　萬斯年清寜永奠盖誠無心祈福而福應彌隆
大徳格
天而
天庥滋至者矣(臣/)欣逢
泰運叨被洪恩敢不勉竭愚忱導揚
盛羙以自附於天保巻阿之義衢謡封祝之倫乎用拜
　　手稽首而陳頌八章其辭曰
於昭
上帝厥命有赫誠感誠應所眷惟徳我
皇聖神建其有極用致嘉祥表兹廸吉
嘉祥維何降福孔多七政炳耀寳玉瑞禾竒徴疊至復
騐洪河渾流萬頃忽覯澄波
澄波維何逺近同色鏡納天光泉流玉潔涉彼潼津目
覩瑩澈道里孔長萬民欣悦
渥哉
天貺答我太平八方寧謐四海永清福以類從厥象昭
眀
皇心黙感惟秉一誠
誠於奉
天欽崇時憲誠於事
親愾聞僾見
宵旰勤勞如傷在念翼翼小心懋膺
天眷
惟兼衆善乃集衆祥至誠不息悠久無疆
乾行曰徤謙尊而光慶歸
聖祖祀典輝煌
大孝深仁永錫爾類雨露涵濡
湛恩汪濊兑以説之普天同戴共咏九如嵩呼
萬歲
自兹以往福至如川雨暘時若大有書年金甌永固
寳歴綿延㣲(臣/)颺拜敬頌
堯天
　　河清頌(有序/)　　　　　　　　　李　徽
皇帝御極之四年冬十有二月九日陜豫徐淮河清二
　　千里越五年上月澄澈如前斯久道化成之瑞徴
　　也用拜手稽首而獻頌曰
聖人在上地平天成五風十雨百瑞俱呈凡此百瑞維
道之貞元氣之㑹
盛徳之亨珠聫璧合七政同行坤輿萬里長河載清
昔在包犧道開龍馬性命源流爛然一寫五位生成至
誠不假獸文鳥跡誰與並者九疇之傳水德而下水徳
攸宗長河是也
倬彼雲漢為天之經星源萬里地緯斯形西南分派道
本坤靈行成九折得一其寧下通溟海上貫天星激濁
揚清視我
帝庭
先儒有言清濁之理清其本然濁為後起當其濁時清
亦在只及其既清濁非他徙過化存神釋囬増羙於變
時雍昭兹河水
自陜入豫天地之中自徐及淮仁徳在東道起於中萬
國之通徳漸於中四海其同自西自東鏡澈水融轉移
造化
天子之功
自復而臨天地之心自臨而泰内陽外隂天地㑹同道
化之深隂陽合徳和樂且湛三陽浸長五色其簮浹辰
洊歲以迄扵今
天以象告地以情宣銀河在望白玉為川運符千載義
屬先天因其固有復其自然崑崙伊始邃古而前還淳
返樸億萬斯年
道徳仁義王化之原無為清靜異論之門相彼異論黄
流自吞仰惟
聖學直返靈源陽開隂闔秋肅春温化濁為清旋乾轉
坤
一人首出作君作師推誠御宇蕩滌澆漓佑兹
一徳振彼四維官方澄序世教潛移道宗元古化浹
清時
盛徳大業日新是期
　　河清頌(有序/)　　　　　　　　　周學徤
皇帝嗣位四年徳協上下
天心克若扵時百靈效順乾符坤寳超圖溢牒粤十有
　　二月黄河清自陜迄徐餘二千里河臣以告僉謂
　　此萬年瑞宜慶
皇帝廼深原
祖徳上崇
天道下懋臣工神眀之貺譲勿居也(臣/)謹按乾鑿度天
　　降嘉應河水先清三日又拾遺記黄河千年一清
　　至治之世以為上瑞傳稱堯舜榮光燭河舜受命
　　設壇河側榮光起亦如之逮成王時河清兹皆至
　　徳光昭太和㑹合天地交應若符契
國家大澤汪濊逺邁虞周間者七曜九穂嘉祥屢仍天
　　瑞既兆地應復出博稽今古卓哉曷克方兹夫平
　　成績奏䕫樂是作允猷翕河周人興頌羙盛徳詠
　　泰階史臣職之(臣/)不文謹揆斯義迺獻頌曰
浩浩河流四國之紀振古於斯繄徳之竢祗我
皇徳如天斯穹自北自南自西自東四海㑹同
天子之功穆穆
天子
上帝右之
四聖之緒
皇誕受之惟曰懿我後嗣
仁考之似陟降
帝庭用錫繁祉大河汸汸載流載黄嘉平之月有司入
告厥波惟宅厥色惟碧如鑑如氷如練如拭柱䇿所聞
千年適獲匪適獲只惟
天降厥羙匪降自天
皇實啓之時維嘉㢤顧瞻渭汭粤瞻有淮逾二千里亦
孔之皆有鱣有鮪鬐鬛泚泚有藻有荇白石齒齒士曰
猗歟綏爰衆居民曰樂且康我室廬衆惟綏矣澤之舒
矣民胥樂矣澤之博矣亹亹我
皇為民之則揚清激濁恵此方國
天錫
皇帝璿圖玉䇿億萬萬年九圍是式官臣拜手
天子聖神
皇曰俞哉
先后徳之純施及朕身暨三事大夫莫敢弗欽懋哉惟
勤廼蠲以禋格於
仁考逮兹臣鄰用錫純嘏俾恵我民俾而安而敦俾而
和而平四海永清受
天之成
聖駕東巡
　盛京恭謁
祖陵大禮慶成頌(有序/)　　　　　　鄂爾泰
皇帝御極之八載歲在癸亥月紀孟秋諏吉日飭乘輿
　　奉
皇太后東幸
　盛京展謁
祖陵禮也先時雨師灑道浹旬優渥従官侍臣虎賁羽
　　林七萃八校之士畢䍐旄頭鉤陳壁壘千乘萬騎
　　之衆夙裝以俟比
大駕行雲開天霽和飈拂旗
皇帝曰惟
天惟
祖宗佑予一人耿耿祉哉廼循畿甸出北口抵熱河遂
　　廵省外藩諸部度白狼踰烏桓橋潢水徑龍沙諸
　　部君長名王下洎且渠當户千百為羣治道供帳
　　奉迎厥角行負弩矢前驅居環
黄幄宿衛奉觴上
夀進膳獻琛
賜賚所加舞蹈呼嵩之聲殷地徹天聞乎數千里之外
皇帝曰於我
祖宗盛徳大業至矣㢤自祁姚化所弗暨漢唐威所未
　　讋我疆我索一尉一候謐如也廼入栁邉廼沿混
　　同瞻長白之峻極度納緑之蜿蜒谷邃山髙水深
　　土厚扶輿鬱積
王氣攸鍾神臯奥區上應析木形勢龍蟠虎踞掲八荒
　　而包六合我
太祖
太宗櫛沐風雨規矩乾坤披荆棘刈豺狼畫井里蒐軍
　　實所為創業垂統作則萬世者山川城邑悉載赫
　　聲濯靈土俗儉勤室居朴素有陶唐氏遺風焉
皇帝周覽遐觀喟然動容曰此我朝景亳邠岐也猗那
　　濬哲之頌生民𤓰瓞之歌欽念哉齋心凝神愾聞
　　僾見廼以九月丙申有事扵
永陵越六日壬寅有事於
福陵翼日癸卯有事於
昭陵祠官掌儀太常奉引
皇帝穆穆躬執玉瓚酌秬鬯以灌顯相辟公翼翼陪列
　　庶司百職蹡蹡濟濟咸駿奔走執豆籩窮天産與
　　陸珍縁博施而備物揚燎斯光炳玉燭升香遂瑞
　　蔚慶雲乘龍
在天髣髴肸嚮九獻具舉百禮是洽廼
御崇政之殿清寧之宫以朝以宴遂下
詔書頒中外
湛恩鴻龎愷澤汪濊留都皤皤黄髮之老扶杖而觀擊
　　壌歌衢異口同辭賛歎曰盛哉乎斯世自
聖祖東巡以還又數十年而載睹
　屬車之清塵也
皇帝曰予一人承丕丕基覲揚
祖宗耿光大烈惟祀與戎國之大事可勿毖廼修祀典
　　神示羣望暨功宗元祀書太常者若廟若祠若墓
　　牲幣酒醴咸秩無文廼纉武功教大閲申以三驅
　　勒以八陣如山如川有嚴有翼廼整旌斾鳴和鸞
　　度遼河循山海熙熙融融肅肅雍雍以旋乎
紫㣲之宫告至
太廟盖自有簡䇿可紀以來未有祀事光顯合萬國之
　　之懽心極兩間之悦豫如
　今日者也(臣/)以奉
命留京不獲與于扈従際此
大禮慶成繁禧總至
天章燦爛日星為昭(臣/)不敢以弇陋不文黯無紀述(臣/)
　　惟
上天眷佑我
大清
聖聖相繼累洽重熙薄海内外罔勿率俾自肇造以迄
　　于兹百二十有餘載矣積厚基崇
謨烈既超邁往古
皇帝以大孝鴻仁作求成孚尤非自古守文之君所能
　　及即今恭謁
陵寢至誠至敬上眀下察無所不通往來兩京時踰三
　　月之久天晴日煦氣藹如春和風舒徐榮光煜爚
　　醴泉膏露随地滋涌
天心之感格協應既如此其昭彰臣工景従士馬踴躍
　　父老欣欣望幸屬國喁喁傾心自
　輦轂以至海澨山陬飲和食徳若逰華胥人情之愛
　　戴悦服又如此其廣逺然則致治隆盛固已駕商
　　戊軼周成追羲軒嫓顓昊彼漢代侈言眀章過沛
　　幸宛曽何足以比擬萬一乎哉孝經有言聖人之
　　徳無以加于孝大學有言為人君止于仁大雅有
　　言繩其祖武於萬斯年受天之祜
皇帝孝通神眀仁被草木太和洋溢萬福攸同(臣/)敬以
　　卜我
大清億萬年無疆之休也謹稽首頓首而獻頌曰
天作髙山曰維長白三江濬源地軸之脊
天眷
大清此維與宅殷土周原是墾是闢廼疆廼塲建邦有
奕
天命
太祖載斾秉鉞既掃輝發爰㧞哈逹吳喇斯滅葉赫斯
伐莫我敢遏聿造
帝業蕩蕩遼瀋峩峩宫闕
允文
太宗武烈是承東征北討莫我敢膺松杏麾戈如日泮
氷詒謀宏逺大猷允升京邑相望曰盛曰興
赫矣一統普幬八埏駿徳鴻功
三后在天
皇帝纘緒昭格有䖍曰維舊京
山陵在焉駕言徂東王道平平
廼謁
永陵開運蔥蔥廼謁
福陵天柱嶐嶐廼謁
昭陵隆業崇崇武庫之劍橋山之弓扵穆清廟有侐閟
宫
蕭合羶薌清尊大房以格以享綏我思成(叶/)工祝致告
祀事孔眀(叶/)
天錫
皇帝萬夀無疆時雨時暘豐年穣穣
廼坐眀堂以臨下土禮儀既備恩澤周溥内自州郡外
及蕃部黄童白叟式歌且舞曰
皇帝孝光紹
列祖
至諴感神自
天祐之川祇岳靈助我孝思
皇帝所居景福維祺自秋徂東周徧兩畿麗日和風春
䑓是躋
春臺是躋普天胥樂順徳之孚覃被廣博東鰈西鶼南
交北漠式化從風入息出作曰孝曰仁福禄攸酢
皇帝之孝萬邦是式
皇帝之仁四海秉徳
皇帝之福與天無極咸五登三嘉瑞畢集卜祚綿綿時
萬時億
聖駕東巡
　盛京恭謁
祖陵大禮慶成頌(有序/)　　　　　　史貽直
　　(臣/)聞物本乎天人本乎祖故孝子之事親也致愛
　　則存致慤則著而聖王之御宇也以義率祖以仁
　　率親其在廟也有日祭有月祭有時享有歲祫其
　　祭於陵寢也近者或閲歲一舉逺者或間世一行
　　至於朔望節序上食之禮則掌之祠官引而近之
　　親親之誼也書缺有間矣若夫漢唐諸君謁陵上
　　食諸儀載在史編可考而知也前代諸儒泥於章
　　句不能縁情制儀以垂扵後或是古非今或穿鑿
　　傅㑹名為聚訟無所取材洪惟我
朝鍾祥長白源逺流長
列祖
列宗積徳累仁經營締造暨乎
世祖受
天眀命遂朝六合撫綏萬邦中外一家繼繼承承扵今
　　百年懿休乎史冊所書未之有也伏見我
皇上臨御以來敷政寧人無時不以敬
天法
祖為心無日不以紹聞衣徳為念
善繼善述丕顯丕承邇者恭謁
園陵特脩祀事
鼎湖弓劍厪僾聞愾見之思
原廟衣冠動春露秋霜之慕追維
世徳仰溯
先猷用以見
累朝創業之艱難
列聖貽謀之光大萃萬國之歡心以肅雝顯相
至孝也霈敷天之膏澤以覃及中外
至仁也周覽盡桑麻雞犬之俗有以知邠岐之勤儉
王業所由興享王及氊裘毳服之倫有以知鎬洛之聲
　　靈
皇威所由被以視夫揚雄之誇羽獵相如之賦上林安
　　足以方斯
駿烈嫓此
鴻休也㢤(臣/)承乏銓衡兼司秋部不獲躬随
鹵簿厠奉璋虎拜之列葵藿之愛無由自展不揆菲陋
　　爰拜手稽首而獻頌曰
癸亥之秋七月初吉
皇帝時廵六龍扈蹕豈曰盤㳺
大禮是秩巍巍瀋遼日華雲霱長發其祥有邰家室
鑾輿未發零雨其濛
屬車既駕皎日麗空油油縉雲習習祥風塞垣迢逓塞
草丰茸先天弗違
帝眷
皇躬
於爍
列祖肇基俄朶
天錫嘉符鵲銜靈果惟
天降命敢不負荷北倚長白南控遼左豈不懐安四方
徯我
洪惟
太祖積徳累仁
清雖舊邦其命維新躬擐甲胄漠北無塵維時中原既
否且屯
帝曰念哉吾矝其民
太宗嗣服輿圖式廓
崇政當陽髙山荒作旗列八方雲屯萬幕其時中原愈
削以弱
帝曰時哉惟徳勝虐
肆我
世祖壹着戎衣矢無亡鏃
天命有歸
聖祖受之夀考維祺
世宗纘緒海㝢恬熈亦越我
皇百禄是宜伊誰之為
列祖之貽
我
皇大孝孝思維則東望
鼎湖聿懐
祖徳桮棬既陳膋膟既勅春露秋霜豈惟怵惕繩其
祖武庶㡬不忒自朝至昃不遑暇食
興京翼翼閶闔岧嶤乃陳
法駕乃集百僚乃設九賔乃奏雲韶中外一家莫不來
朝傾誠仰化豐毳輕貂歌風比
舜就日如
堯
在昔
聖祖三謁
園陵我
皇法之是遵是承念兹
神器業業兢兢亰邑相望王業所興
列聖在天靈爽式憑桑麻被畎禾稼盈塍億萬斯年大
猷允升
中天之盛喜起賡歌際兹
景福是曰太和林無伏莽海不揚波在廷獻
頌雲委肩摩(㣲臣/)䝉
眷九列婆娑豈不抽思非才則那
彤墀拜手但媿巻阿
　　　右十章五章章十句三章章十二句二章章十
　　　四句
聖駕東巡
　盛京恭謁
祖陵大禮慶成頌(有序/)　　　　　　　彭維新
　　(臣/)聞徳惟仁孝能饗帝而饗親治有本原務盡倫
　　而盡制故愛存慤著已致於礿禘嘗烝而僾見愾
　　聞更求諸陵園寢廟自昔累朝謁祀有舉雖書至
　　若萬國尊親惟
　今特盛欽惟我
皇上
　道隆繼述
　徳洽神人
　値百年禮樂之興
　膺一統車書之盛無逸作所時切民依主善為師永
　　懐
祖徳以
列聖為
皇天所祐樹億世之規模而
　盛亰為王迹所基繫八方之樞紐協靈辰而告
廟諏吉日以啓行日霽秋旻塵清
　御路恭承
慈聖勤定省於
　行幃深惬
皇情騐豐登扵繡甸周巡紫塞虎衛駢闐簇捧紅雲鵷
　　行絡繹邉庭之勁部咸稽顙以瞻
天屬國之名王並獻觴而上夀凡夫所覆所載罔不悉
主悉臣逓近
　神臯勝彼周原膴膴頻紆
天賞邁於殷土芒芒洵山川氣脉之英靈為風雨隂陽
　　所和㑹顒趨
寢廟恭謁
鼎湖儼蓬島之三山融鴻鈞之一氣王公卿士駿奔走
　　以執豆籩綏甸要荒聆笙鏞而従拜跪禮超漢制
　　樂協虞韶我
聖祖巡方展祀以還復睹
曽孫繩武我
憲皇奉
命薦馨而後兹來
孝子升禋
　鉅典告成
　榮光徧溥推
恩錫類
　留亰集王㑹之圖
　行慶施仁寰㝢躋春臺之樂
孝思標物則覺白山滄海非遥
睿藻煥天章眎研都練亰為陋今値一陽來復咸欽
萬乘言旋臣民皆懽忭靡涯
懿羙詎名言可罄(臣/)恭逢
　盛舉深愧菲才爰集詩書之辭用效升恒之頌謹拜
　　手稽首以獻曰
皇天上帝祐我
烈祖丕冐海隅出日綏厥士女用集大命地平
天成表正萬邦永底烝民之生
丕承基緒惟
皇作極亶聰眀作
元后兆民允殖勅天之命動惟厥時庶績其凝百志惟
　　熙
帝徳廣運無逺弗届聲教訖扵四海安民則恵克寛克
仁惟精惟一兢兢業業所其無逸
眀徳慎罰亮采恵疇敬授人時水火金木土榖惟修四
海之内平康正直各設中扵乃心歸其有極
政在養民惟民従乂惟
徳動
天天休滋至
帝曰欽哉惟時惟㡬紹聞衣徳言予思日孜孜
三后成功在兹東土若日月之照臨多歴年所戒爾卿
士克慎厥猷用奉若于
先王往哉惟休
祗見厥
祖怵惕惟厲邦伯師長百執事之人惟恭奉幣八音克
諧簫韶九成懋昭
大徳至諴感神
紀于太常則亦有熊羆之士不二心之臣同力
王室其克有勲人惟求舊惇宗將禮惟忠惟孝以功作
元祀
𤯝災肆赦宥過無大保釐東郊鰥寡無盖時庸展親始
扵家邦乃曰覲四岳羣牧誕告萬方
侯甸男邦采衛罔不承
徳奉
先思孝萬邦作式
一人有慶格扵
皇天天惟純佑命惟曰欲至於萬年
　　　右集書辭十章
昊天有成命受言載之維
清緝熙福履綏之有命既集正域彼四方昭兹來許長
發其祥
本支百世以似以續燕及
皇天受
天百禄
世徳作求昭哉
嗣服念兹
皇祖錫兹祉福
七月流火零露瀼瀼卜云其吉爰方唘行六轡耳耳八
鸞瑲瑲百辟卿士烝烝皇皇
山川悠逺幅貟既長無此疆爾界自西徂東畇畇原隰
我稼既同黍稷彧彧麻麥幪幪
洽此四國時邁其邦莫不震疊莫不率従來獻其琛受
小共大共裒時之對不吳不揚
㑹同有繹弓矢斯張一發五豝是用孝享夙興夜寐式
遄其行
三后在天
繼序思不忘
乃覯于
京既庶既繁相彼泉水瞻彼溥原此維與宅大啓爾宇
景員維河奄有九有詒厥
孫謀繩其
祖武克昌厥後有秩斯祜
自古在昔天作髙山髙山仰止峻極于天作
廟翼翼松柏丸丸穆穆厥聲濯濯厥靈陟降庭止赫赫
眀眀
於穆
清廟克配彼天
天子穆穆鬷假無言享祀芬芬百辟為憲式禮莫愆
樂具入奏崇牙樹羽籥舞笙鼓既和且平衎我
烈祖
既優既渥
徳音不已在公載燕孔燕豈弟言旋言歸既多受祉
孝孫有慶
上帝是祇於萬斯年自今以始
　　　右集詩辭十章
聖駕東巡
　盛亰恭謁
祖陵大禮慶成頌(有序/)　　　　　　裘曰脩
　　乾隆紀元之八年
上侍
皇太后自京師出古北口詣興都謁我
列祖陵寢猗歟盛哉斯誠鉅典粤維我
皇帝陛下臨御海宇凡所施設為萬世矩念尊
祖敬
宗帝者首事夙夜東顧懔乎不敢康兹奉
皇太后㫖諏吉啓行肅将祀事遵
聖祖遺軌承
世宗憲皇帝志也
三陵翼然
神其攸宅
上廼升壇薦馨以次告祭備儀備物弗懈益䖍灌鬯既
　　畢褒功勸忠旁逮扵従龍之佐維時諸外藩王子
　　部落駢集踵至臣民億萬萬皆跽瞻
聖容同増感慕禮成
駕興霓旌翠麾日華雲燦鱗次闗儌之上蜿蜒邐迤
駐清蹕扵東都
上益周覽従容景與神㑹穆然遐思睪乎髙矚我
祖宗經營締造之跡咸在心目
御正殿受朝
錫昇平之嘉讌
恩綸載馳中外和㑹迴
鑾道山海闗旋
　亰師是行也逾秋涉冬風日清朗
上召問耆老諮訪土俗
輦路所經普
賜膏澤在行之人均荷
恵賚農樂於野師忘其勞往還數千里如在户闥(臣/)仰
　　維我
　朝起自東土肇造區夏發祥之始實同邠岐自永清
　　大定以来又百年於此薄海内外都為一家
聖聖相承依古無匹
皇帝臨一統車書之㑹當百年禮樂之期揚烈覲光合
　　萬國之歡心以事我
皇祖典盛禮崇神人胥慶是宜播之賦詠傳於無窮(臣/)
　　頃者既歌詩以獻又竊以固陋之詞不足揚扢
聖徳伏惟
皇帝陛下述作協扵隂陽動靜侔乎天地與詩書雅頌
　　所稱羙同符合節(臣/)謹掇輯五經成語為頌十六
　　章陳之
黼座文章報國(臣/)何敢云顧濡筆屬詞誠懽誠忭(臣/)亦
　　且自慶其遭逢焉頌曰
帝徳廣運繩其
祖武至治馨香承
天之祜禮樂眀備惟
帝時舉以致其禋祀俾緝熙於純嘏
念兹
皇祖乃疆乃理東至於海邦畿千里肇十有二州罔不
率俾繼自令文子文孫介以繁祉
皇建其有極萬國咸寧纂乃
祖服與時偕行霜露既降可以升
山陵旂十有二旒錫鸞和鈴
時乘六龍亦右
文母視寒暖之節悉率左右徽柔懿恭徳音是茂内平
外成克開厥後
奠髙山大川建無窮之基
路寢孔碩
神所憑依至於
寢門外如將見之有孚顒若永言
孝思
誕我祀如何直哉惟清薦用玉豆雕篹潔粢豐盛既備
乃奏簫韶九成用能協扵上下以為禮之大經
帝省其山駿極于天原田每每王道平平
盛徳大業有開必先羙哉泱泱乎
君子萬年
禮行于
祖廟濟濟翔翔侯甸男邦采衛具飭衣裳辨色始入觀
國之光載篤其慶俾爾熾而昌
雲上于天零露泥泥燕以示慈恵飲酒樂愷乃命有司
大賚于四海崇徳報功貴親而尚齒
渙汗其大號
慶賜遂行百辟卿士公侯干城行爵出禄以莫不増省
囹圄止獄訟刑期于無刑
帝光天之下受小球大球四夷咸賔匪紹匪逰皆再拜
稽首以承
天庥民大和㑹如川之流
乃武乃文克篤
前烈歲云秋矣習射御角力三驅之餘以數軍實展也
大成
天威不違顔咫尺
帝庸作歌吐詞為經對越
在天遹駿有聲文物以紀之與日月合其眀丕顯哉丕
承哉永底烝民之生
祭則受福入而振旅其道大光昭兹来許以化成天下
有秩斯祜煦嫗覆育萬物爰得我所
山川出雲雨雪霏霏兆於
南郊自
天祜之
聖人至徳而風雨節寒暑時冬大有年
大君之宜
順氣成象福禄来為繼序思不忘
聖敬日躋乃賡載歌無疆之詞
天子當陽
上帝是依
聖駕東巡
　盛亰恭謁
祖陵大禮慶成頌(有序/)　　　　　　王太岳
　　(臣/)竊惟禘祫之義同於聖揆山原之儀踈扵曩作
　　妥帖藏魄嘉愉降靈焉矣然錫圭授啓魚雅而下
　　璿階刻璧稽堯泮渙而臨雒汜升中柴望則膋焫
　　張皇展義來蘓則邱陵津逮天衢地輔森景柏之
　　丸丸星畢雲捎曠原荼之膴膴雖邁邦有赫而造
　　禰無勤非以率見克配裒敷來孝䟽接下武之祺
　　恢通周監之軌至廼桐闈闢曙飲酎計寮繐幰披
　　寒薦鞠禁媛簫鐃猋發憇鄠杜而夷猶廐府雲闐
　　拜陽平而局縮盖春華賁縟殊非下鳯之煇澥棗
　　騰鱻劇爽飡鸞之實皆不足以比附
丕朝永世之經依約我
后篤恵之畧伏惟
皇帝陛下升熙握樞受丕出震纘
列聖之釐成造千齡之樂闓純蕰經地艮趾欽其凝承
　　光道馭天神鱗協其控送進反百代之度絫黍而
　　詧黄鍾紆餘後昆之謨中尊而待衢酌荒臣庶妾
　　洞閎闥以􁁜瞻賢戚楙親徹夤埏而並樹禹金在
　　鑄往無谿麓之迷舜璧衆蠲求有水火之贍譬之
　　桑林一注燥濕驟均簡珠肆縣元白各暎抑揚萬
　　龡協于八飌之鳴經緯千流洪扵四溟之滙皇乎
　　夐㢤可以躞蹀軒庖之塲欱吐姚姒之響者矣頋
　　廼挈器維冲凝旒若慕㳺神旁周銜慮孤竦曰余
　　不敢遐譚紹衣博騖荒古也含醇履素咸中遂􁃙
　　懿維我
祖厥有成締降在孠人式畀鴻阯瞻念朽索緬言荷薪
皇天后土置余跼蹐之躬髙山大川環以饑溺之抱憢
　　憢翹翹栗栗如也洎夫堯閏三題姬朔八授黄裳
　　朝委素徽大調謳歈之歸莫辭盂帯之契已詧恭
　　已何象但有晝日之紓百昌遂登亦覺元造之樂
宸儀外睟淵思内邈擥茂緒之所垂嘅靈風于既衍睠
　　兹淪化豈非
宗祏之靈迓其純錫彌儼
庭止之陟且夫軒鼚萬品之用基藻末以揚芳衡從五
　　緯之文澡璇源而唘瑩是故少典作而髙辛昌窮
　　蟬衍而重華兆嵞山祖頊元王勤商􁂰牒鋪觀左
　　符若合
國家膺五百之景休乘四七之前㑹華胥
神母初定祥于俔天白水
眞人即叶靈于啖月
肇祖首出
三聖紹興
太祖
太宗丕承丕顯筌宰寄矣馨業綏矣方夫截所裁基規
　　員展域憯澹人鬼之謀從容戈馬之烈素鱗未躍
　　連山之歕海重波丹翨初投接地之垂雲五葉麾
　　斥八極淑清日月之光犇走千靈豁逹風靁之氣
　　既而大龜告契光宅斯皇疈肪玉而召鷹揚漂雨
　　珠而錫粒食蝥弧卓地掲蛇虎以羣翔圖契開天
　　進魚龍而合負五禮六樂聲光銜燭之門厚利龎
　　仁根蔕文衢之䕃然後隮景若華之顛重規穹幕
　　之表襲正陽而號四履廓墋黷而迴六幽砥屬烝
　　徒共揖羣辟三千長邁鏗鍧不戰之征八百如歸
　　汗漫不期之㑹盖以暢元春之茂施受偃草之羣
　　順迄我
世祖一戎衣而有之吁其乆也然則設都來辟勤懐旅
　　楹胥㝢生民必邍自土良繇禮不忘本樂樂自生
仁祖六十年之三駕
憲考十三祀之匪康規勢雖判在懇罔殊矣故曰麗正
　　之運戴抱而輪重運掌之紀事述而志繼夫進可
　　以接降原陟巘之逺䠱退可以協嶞嶽翕河之邇
　　猶比于在廟而憑依為親舉之間歳而大禮不瀆
　　斯宣喆之所憴憴孝理之所亟亟故廼進禮官按
　　恒式太卜諏吉冏伯選徒使者先駈名物式序
天子揚鑾太紫之庭指斾中黄之宅皇皇
三陵具禮容而眀祀事盖在昭陽次歲而邠風授衣芒
　　乎鑠哉夫其靈鼉迅發珥象威夷梯罼䍐以髙摩
　　駟虬螭而遐運辰旒乍舉九霄之列缺千撝祫輅
　　方驩十地之靊隆一簇葳蕤豹尾覘景附于樊山
　　蠼畧雞翹應雄鳴于陳寳醇流鬯溉涷未灑而埃
　　蠲協氣鴹英漢無章而景湛鉤躔轉衛帷宫敞無
　　外之家羲御㐮征帳殿肅嚮眀之理魚䀪鳥頡秩
　　宿序于三階岳運川迴走雲駢于七萃斯則陽開
　　隂閉不窮􁎎軑之靈鼻㱃頭蜚莫極扶輪之旅爾
　　廼戾舊都攬荒作百雉巋然千畇如舊桑麻㥯㥯
　　出湛濊之精神雞犬依依共熙怡之血氣繞雲髫
　　于若綬歌咢迎釐進霜耉于脩幡嗟咨送韙扵是
　　齋袚孔䖍質眀皆作容衛肆具
幽宫靜嘉三祇奉引八神左右盥奉溪后之盤香擲祝
　　融之燄觩䚧鱗次傾皇澗之温波泔澹珠隳合甫
　　田之仁粒金支晃夜緝魚火于重幽玉豆馨晨匹
　　樵蒸于大昊宏排詄蕩納合軆之馨香大聳熛訛
　　下靡爭之鬷假夤儀選而鴛鸖䟴穆羽調而龜麟
　　舞用能襲鴻眀于朔拱接雲氣于西徂混江錯綺
　　載思樂以浺瀠白嶽撑霄疊禎氛而嵂崒羽綴觧
　　華樹輟祝嘏既備彛憲載張坐眀堂而渙祥綸輯
　　伍符而建蕭鉞十倫緝化大澤下于煇胞三表徴
　　規都肄敶其荼火鳯銜七色散蒼陸之陽暅魚麗
　　千屯按元娥之隂籙露蕭鬱鬱罄一草一木之驩
　　日羽芒芒總九地九天之烈閬風寫慶簸太液而
　　波頽大介揚稜指欃槍而氣讋南陽之賚既博司
　　馬之儀既閑五材並用盛徳貞金木之符六位時
　　乘妙有體陽龝之總抑又所以式撻武而鞏
皇維藉臚歡而甄
靈貺于斯時也畨禺謌椒塗舞月竁納光日際屬爌横
　　汾頌義荐麟玉以鐫芳擊筑歌風協龍鈴而布􁐭
　　矣然後方神轉轂岳將送旌迴塗乎蕩平憇襟乎
　　仁夀殊徽自擾驂澤馬以揚鑣神運不勞夾山輿
　　而結轍珍叢瑰族不加于域大之靈璧月華星匪
　　震于乾元之色至仁簡簡宫府小大具僚進止之
　　常至樂夷夷婦子倉箱里閭宴衎之事所謂神規
　　齊俗妙宰宅虛錘鑪萬有而無憂磐石億祀而莫
　　紀然後知反本敦憲不叓云云之封烈照重芬厥
　　由翼翼之顯夫揄揚上徳以昭聲實于崇今綜纂
　　見聞以永繩表于遐葉此臣下之義不可損之情
　　(臣/)誠薄劣生長于懋俗蹈舞于懿則意者廣曜所
　　被翰豪之纎采皆攄恵凱所宣柯杪之零音並扇
　　忘其戅愚輙有擬議庶㡬堯衢之風比于羙芹之
　　愫裒列丹藻状乾坤而末由欽挹淵崇頋㳙塵而
　　滋恧臣不任區區吟咏之極敢昧死再拜而獻頌
　　曰
地無歇流天無孑曜
聖人之生緜煇衍浩皇矣
上帝駿恵有
清我
皇時保念
祖兢兢
九極疏扃萬域砥道穴蟄淵㳺諧津罄照于化既豐在
工載熙我
皇南面綏珮迎釐
天之無為七曜旋螘淳理楙經五季展義周邦時邁厥
攷維天曽我
列祖莫造莫䖍
於皇我
祖造邦東瀛黄鉉下奠紫㝢髙清道扇風芳氣馳䨓霍
人去載胥天推式廓
穨祥之阯㸌㸌
陪都蒼精下緯玉電撝樞
寳胄緜千蘿啚闡萬惟此
烈光重規沓憲
我
皇念
祖恪止瑄薌
神祐時饗既夀永昌
大舄朱弓天函地襲念此孔脩心焉如攝
伐皷既坎和鸞既鶬鉤膺翼翼夙駕洋洋霛杲烜龝協
風珥御
帝邁
舊邦百靈相語
灝瀚龍趨緜嶽鳯翼
神眷佳闉宅斯無極我
皇戾止有愾其心席芳眡履問晷凝襟
羲和振鑣廣輪肅穆芬樹僊僊
金房彧彧梯霄架栱控極排櫋祥熏裂燠藹照麾寒衝
牙轇轕列羽飄蕭籠姬辨禮跨媯鏗㲈牲牡既省鬯瓉
既滌享薦
一人息屏百辟
都荔遂芳芳以眀徳輯賮同琛廼荐嘉璧浚照璚源夤
蔚璇條
龍光時荷孠服斯昭
皇之對越慄矣䕫䕫洞幽屬顯日躍雲綏􁐭兮我䎹色
兮我覩匪上斯旁匪堂斯武
神之宴娭聲薌北迓陳寳球圖繽綸來下霛斿乍僑
神去夷猶元璣遺耀垂貺
靈脩
烝哉
皇孝蔚矣懋儀本天旉造罄地攽釐乾冐有端坤受有
域我
皇篤祜孰究以極
桓桓虎旅作屏
舊亰三樞晏謐八表聲靈黒齒闐庭黄支契軌撢澥思
航占飌知頍
震鱗題朔般足巡坰攝提從紀玉燭文眀海截丹繩日
隮翠籙有
清兆祀同斯景福
　
　
　
　
　
　
　
　
皇清文頴巻三十八
欽定四庫全書
皇清文頴巻三十九
　賦
　　耤田賦(有序/)　　　　　　　和親王𢎞晝
　　(臣/)聞禮經考索云國以民為本民以食為天故虞
　　舜命后稷曰播時百榖周公陳無逸曰先知稼穡
　　之艱難誠所以厚民生固國本也昔漢文帝詔賜
　　天下田租之半議賑議貸黎民乂安治最近古唐
　　太宗親祭先農躬御耒耜當時天下無事五榖豐
　　登百姓和樂幾至刑措欽惟我
皇上重農貴粟子恵元元深仁同天至徳匝地
御極之二年甲辰春仲
躬親耤田率三公九卿秉耒而耕至誠蕆事嗣是耕耤
　　之禮每嵗舉行至勤且恪用以迓
天貺享
祖考阜人民典鉅慶隆豐年屢兆六府著修和之媺萬
　　方興盈億之歌唐虞三代之盛未有加於此也謹
　　拜手稽首繕賦以獻其詞曰
繄稼穡之匪懈兮食乃萬民之天惟我
皇之重農兮稽鉅典於前編敬粢盛而飭御耦兮用作
式於八埏乃祇事於九宫之位兮遂
躬耕於千畆之田祥光燦於膏壤兮瑞氣發乎郊鄽萬
姓歡傳兮如百川之朝海千官布列兮等衆星之麗天
懿哉我
皇勤思田功諏吉期兮幸東陸齋三日兮告神農内外
兮清謐上下兮肅雍是日也水漏聲殘東方欲曉南面
凝旒御爐香裊鸞仗兮具陳景鐘兮徐考俄而閶闔啟
寳扇揚六轡齊舉八鸞鳴鏘披緑野兮條風和矚青郊
兮嘉卉芳帷宮啟兮春日麗黛耜具兮稼器詳執洪縻
兮在手御紺轅兮㳺場四顧兮溝塍砥平三推兮土脈
蘇昌若夫公卿大夫進耕以次或五或九祗肅㒺肆庶
人終畆勞酒以賜胥上下以致恭遵禮經而蕆事於是
金鞭方輟玉輅遂旋雨㢘纎以清路風縹緲而散烟侍
従偕来睹
天顔之有喜馨香上逹卜瑞兆於豐年統神人而胥悦
慶福祉之交駢緬夫后稷播種夏禹躬耕取諸豫而順
動應乎乾而時行書傳乃粒之羙詩有生民之賡仰惟
我
皇敬誠充盎耒耜
躬親降福孔穣萃九有之歡心展
一人之孝享洵咸五以登三與天參而地兩數耕耤田
兮綏萬屢豐匪且有且兮樂利咸仰又従而獻頌曰我
皇重農弗自暇逸
御精躬耕身先為率東作西成穫之挃挃晉獻宗廟享
於克一
　　上元觀燈賦(以時和年豊萬方同樂為韻/)
　　　　　　　　　　　　　和親王𢎞晝
繄陽律之乍轉瞻斗柄之初移勃佳氣之鬰葱正陽春
之届期解祁寒於百室扇條風而和熙快媚景之始陳
惟桃李之先知矧上元之佳節列燈樹於九逵布風光
之妍麗咸流翫而忘疲爾乃明昭上帝受福則那雙莖
九穂珍祉駢羅慶民安而物阜悉巷舞而途歌時清兮
太平有象春融兮樂事孔多羅勝新裁人人綵絢鬧蛾
争耍處處肩摩忘箭移於玉漏愛蠟艶於銅荷維時明
月上夜景妍士女集車馬聨撙撙繹繹轟轟闐闐鐵市
銅街鬬銀花之璀璨紅樓翠館映火樹以㛹娟簫鼓溢
昇平之響黔黎遊豐樂之年此固合九州而一軌統四
海而皆然者也至若
皇都佳景更為隆豐春先得於萬國恩早沛於九重比
户受盈寧之錫連閭揚和樂之風故應莭而春燈盛祈
年而勝賞同九枝延追古之佳號百葉翻炫今之巧工
或團圞兮似月或蜿蜒兮猶龍撤魚鑰於五夜兮天街
蕩蕩渡星橋於九陌兮人影匆匆若夫居尊臨卑執一
御萬玉燭調兮泰階平東風至兮韶景換人無徃兮不
和民有樂兮争獻張綵架於六宫炯炬輝於三殿鰲山
對峙龍蠟烜其葳蕤鳳閣層開星毬布其燦爛攄愉悦
於
宸襟又萬方之所同願夫其夜明似晝月照如霜萬户
千門羃祥烟之晻藹五光十色閃鶴燄之熒煌畫檻兮
金蟲墜影紗籠兮蠟穂吹香錦繡紛敷儼勝萬花綺谷
笙璈錯奏宛齊瀛海仙鄉夫豈猶人世之可擬而塵坱
之足方也哉然而致斯盛也
一人垂拱九有大同萬物並育百榖屢豐致黎庶於康
阜萃民氣於和雍宜乎登春臺而胥恱同民樂於無窮
爰頌我
皇受天百禄嘉符迭臻金甌永卜慶天地之長春敷陽
和於百族年復年兮化日舒嵗復嵗兮兆姓樂睹良宵
與勝事快風熙而景淑歡呼抃舞燃長明不盡之燈就
日瞻雲申
萬夀無疆之祝
　　學問至芻蕘賦　　　　　和親王𢎞晝
為學在乎下問審問貴乎虛心不下問而終成自棄非
虛心而集益不深逺覧遐搜惜寸隂於暇日廣咨博採
彚碩論於冲襟然後獻可替否作礪為霖彼詢於芻蕘
之訓可謂昭徃古而耀来今矣原夫日新謂徳多識是
貴自用則小矜滿宜汰不臨深以為髙敢居約而為泰
迹其過乎自卑正其所以成大是以有而不居謙而不
忲盖未有自以為是而不受害者粤稽先哲博觀徃訓
堯稱克讓舜推好問大禹傳昌言之拜發於至誠孔子
當聞過之時引以自幸夫豈徒髙已卑人守一身之獨
學眇聞寡見致四方之令聞也哉爾乃並觀兼聴推誠
布公乃明四目聿逹四聰謨猷日陳乎殿陛咨度下逮
於蒿蓬於是朝廷之上藪澤之中靡不進讜論竭愚忠
小夫獻一得之善太史陳四方之風詎止邁乞言於憲
老而納明諫於瞽矇於是學既得宗問惟務廣内不懈
兮道積而修来外多聞兮用中而酌兩纎毫不棄如大
海之納細流片善必收等泰山之容土壤敢言之路日
開虛受之𠂻内朗此
一人所以集慶而為臣民之所共仰者乎
　　荔枝賦　　　　　　　　和親王𢎞晝
原夫大宛蒲萄上林楒栗平陸甘𤓰江陵紫橘玉井之
雪藕欺霜洛陽之朱櫻耀日鍾山之李大如瓶信都之
棗甜於蜜徵嘉果於羣芳咸應時而垂實乃有林檎為
兄石榴為弟禀乎炎精依乎火帝殻染丹砂衣裁錦帨
角昴見而綻靈葩雲日鏡而流火齊枝懸萬顆等瓔珞
之紛垂霞麗千房儼珊瑚之交綴繁生閩粤之鄉著羙
渝涪之際肇嘉名曰荔枝非凡果之可嫓爾其為色也
或稱陳紫或命藍紅始雕青玉旋鏤丹銅瓊膏兮内孕
絳羅兮外蒙赤罽初收脱晶丸於掌上朱嚢乍觧卸氷
繭於盤中宜乎領状元之號而膺一品之封若其為香
也貫膚膜徹表裏氤氲可尋掩冉難擬紀江緑之馝芬
傳宋香之旖旎剖殘赬顆溢芳靄而襲人劈破氷肌散
清芬而染指此薫艾納者不足方而含鷄舌者庶可比
至其為味也談香心醉數種涎滋津寒兮似雪膚膩兮
如脂沾唇而甘流僊醴入齒而冷沁華池小核中含快
嚼丁香之實瑩瓤外朗潤同瓊島之芝若夫厥種攸分
品題獨絶龍牙鳳爪之殊雙蒂側生之别楓亭兮自昔
稱竒閩嶠兮於今為烈蔡中郎之譜譽以無雙白香山
之圗誇為第一固宜人人同嗜處處争傳方之絳雪擬
以神僊詩誦髯蘇狂情饕餮賦成王逸麗句芊綿此紀
芳名於千古而擅嘉實於八埏者也方今
聖澤無方
神功及逺極無外之要荒亦盡歸於圗版藉方物以輸
将詎辭勞於徃返
聖心祗惕兮異物弗珍臣子敬恭兮嵗供恐晚頒玉府
兮
殊錫九天褁黄帕兮承
恩上苑咽天漿而飫
徳孔深謹獻賦而丹誠藉展爰為之歌曰嘉實之生依
此芳樹嘉實之来致自
王路欣沐
賜於
九重得分甘於瑶圃看嵗獻於炎方慶蒸黎之永附
皇太后萬夀無疆賦(有序以萬夀無疆賦為韻/)
　　　　　　　　　　　　誠隱郡王允祉
皇上御極之三十九載恭遇
皇太后萬夀花甲一周(臣/)祉偹位屏藩得颺言
　　頌祝伏惟
聖母凝庥錫嘏永萬年之厯
睿思𢎞孝尊親垂百代之光
　奉玉食以含飴承露掌開列繽紛之環珮
　被山龍而戱綵鈞天樂奏来絡繹之車書添籌算於
　　未央薦兕觥於長樂治道式彰乎
孝徳
慈顔並永於坤維率土咸歡普天胥慶(臣/)祉學慚沛獻
　　欲将介福之詞才謝陳思敢進母儀之頌惟願流
　　霞絳雪佐玉膳之瓊漿朱草醴泉効椒宫之靈瑞
　　斑龍捧馭萃松喬期羡而偕稱五福之觴青鳥啣
　　書合方壺蓬瀛而共貢九如之什臣不勝夫歡忭
　　愧無能於贊揚謹抒葵忱聊伸嵩祝謹作賦以
　獻賦曰
維
聖世之清寧萃禎祥而叠獻既治化之旁敷徴皇極之
克建合大順以致尊親集振古之洪禧躬盛徳以崇
聖母立興朝之彛憲我
國家車書同軌大一統以為家
聖祖母六甲甫週協二儀之永健天人咸應以休徴子
孫得伸其至願貢獻踰山海以梯航頌揚極臣民之億
萬伏覩我
皇上純孝性成聖徳天授定省晨昏恭勤左右怡
慈顔於椒闈承
歡心於靈囿奉鸞輿莅湯沐之里旃裘毳帳貢琛而獻
賮者駢闐導鳳舸臨吳越之邦白叟黄童巷祝而衢歌
者輻輳命駕則豐隆灑途御舟則天吳肅候神祗因
孝徳以効靈山川願嵩呼而獻夀恭惟
皇太后鴻仁溥被渥澤涵濡周藉姜興開天而佐
聖祖任惟姒繼配地以大皇圗兹執徐之紀嵗值花甲
之方逾玉殿風和仰卿雲之似盖金莖日麗浥甘露以
如珠
皇情幸
母后之安康而喜慰
聖懐極家人之禮數以歡娛人親其親人子其子已合
四海以成
一人之孝人知奉親人知克子又即
一人以示百代之模實前古之稀覯允近今之所無於
是南極耀景星光神鳥集瑞鳳翔萐蒲自扇蓂莢呈祥
盖六合含齒戴髪之倫盡荷
推恩之濊渥八極翾動蠕生之屬同涵
錫類之汪洋遡煦育之
洪慈已共黄輿之㒺外合羣情為大慶自同
坤徳之無疆乃若孟冬届節乾風初度萬物凝成嵗華
貞固方初月之生明喜昌期之適遇大典合萬國之歡
聖孝誠五十而慕
龍文煥彩唱天長地永之詞
螭陛歡騰上日升月恒之句儒林何幸得珥筆以颺言
藩列雖㣲亦趨庭而學步欣遇
聖明之世欲紀盛而無能敢従簪紱之倫抒㣲誠而獻
賦
萬夀賦(以一人有慶萬福来同為韻/)
　　　　　　　　　　　　誠隐郡王允祉
惟
昊蒼之無私佑元后之建極六合待其範圍五福由之
敷錫故瑶光華渚受命凝祥日角電樞開天叶吉然稱
祝莫尚陶唐祈年獨侈周厯自今以較前徽
聖皇實為首出盖久道爰觀乎化成純嘏畢集於盛徳
今将賡天保定爾之篇請厯數夀考維祺之實我
國家自
太祖丕基締造至
太宗輿圗式闢
世祖凝鼎命以維新
皇上則大顯承而正域質既擅其神靈學復傳乎精一
聖功乾健
聖徳日新隆
兩宫之孝養肅
九廟之明禋光輝被乎四表懐柔遍於百神治本乎黄
唐虞夏道貫乎濂洛闗閩乃進石渠之彦天禄之臣闡
圗書之閫奥析謨典之真醇廣敎思於宇内布講義於
成均且
宣諭而立訓俾化俗以興仁寰中順則海外来賔覆冒
丕周僉頌
右文天子聲敎四訖咸尊
有道聖人至若
神武震乎八區
皇威赫乎九有弧矢用而市不易肆欃槍銷而農不更
畆南服廓清北藩稽首遂使龍庭毳幕隸留守之版圗
鼉窟鮫人増海邦之户口擴中外以為家合垓埏而在
宥
念殊域之傾誠并帡幪於髙厚
龍旗指瀚海之區虎旅環隂山之阜鐃歌朱鷺七萃同
聲旅振白狼百僚拜手遐邇同歡梯航恐後邁漢唐而
莫京越三五而誰偶猶以保泰在乎持盈勵精逾乎初
政憫淮泗之其咨頻省方以申
命躬授平成之䂓永著河渠之令桑田無恙而允翕可
期璧馬不捐而安瀾告慶且
勤昧爽以圗幾
闢明聰而廣聴
延訪下逮於芻蕘垂箴用勵夫諫諍岳牧閫帥俾述職
以近
光守宰偏禆得伏蒲而仰
聖憐才則宏開使過之仁奨亷則立寄封疆之柄計典
不煩而吏自整肅軍政預飭而士皆果勁百工有允釐
之休庶績有咸熙之盛至若耕織早繪於
深宫恵澤必周於海甸雨暘未爽桑林之禱黙修豐歉
未形常平之儲早辦闗隴頒少府之朱提淮揚仰神倉
之白粲課額減而商竈均霑𣙜税寛而懋遷共勸宿逋
盡免累豁者數十州賜復頻聞嵗蠲者數百萬且念深
於欽恤法詳於奏讞巽風掃地幽枉皆春解澤行天生
全無算刑不濫而幾措網雖寛而無玩爽鳩芝秀於圜
扉貫索星澄於碧漢此皆
徳意浃乎肌膚豈史臣所能紀贊更有盛事足冠古今
鉅典永輝簡牘
廵狩則
定省無違逰豫而花萼必䔍闕里之輪奐聿崇先儒之
遺裔畢録勝國
親修禮敬之儀賢祠
特錫馨香之粟他如東藩請糴轉輸之般舶聨翩北漠
望哺賑貸之車牛相續浿江平壤欣鼓腹者千村木葉
臨潢慶更生者萬族又若巴渝外徼溪洞殊俗皆百代
之所不臣千祀之所未服
詔書下而永戴
尊親驛使臨而願依覆育即今四十二載巍煥之規已
裕百千萬年清寧之福時則協洽紀嵗姑洗律廻花明
瓊島栁拂金臺鶯歌玉樹燕舞瑶堦慶雲屯於六甲佳
氣繞於三台瑞啟當年占為五龍七鳳歡同此日洽於
八埏九垓内則六宮瞻
黼座而上無疆之祝列藩随
主器而貢
萬夀之杯外則勲臣世胄九棘三槐折衝干城之選鹽
梅舟楫之材八表之車書共集萬方之玉帛偕來海澨
山陬歡呼動地衢歌巷祝頌禱如雷則見夫南極輝於
丙位太乙耀於璿宮仙仗齊而龍墀濟濟鈞天奏而鼉
鼓逢逢合宇宙愛戴之情結葱葱之瑞靄聚
天地太和之氣布習習之條風従此醴泉洋溢甘露沖
瀜騶虞馴囿朱鳥棲桐物皆上瑞嵗咏屢豐玉燭調而
星躔式序金甌固而風俗皆同含哺者忘
帝力珥筆者紀時雍臣敢附九如於雅什繼三祝於華
封謹稽首頓首奉觴以進曰
盛徳鴻功覆載同符而莫並
大年寳厯乾坤共永於無窮
　　解愠阜財賦　　　　　　平郡王福彭
君代天以理物聖出治而憲天至治行乎無事大化著
其誕宣傾者扶滯者出和氣薫蒸乎六宇求有獲欲有
遂休嘉翔洽乎九埏恵薫兮和暢氤氳兮聨緜萬民兮
雍動四野兮殷闐鑿井耕田帝力忘於何有崇墉比櫛
史官誌其有年緬勲華之上理符大造而無偏爾其時
届中天
聖人在位輯瑞来同共球畢至卿雲兆其糺縵四表蒸
其光被煦煦乎大塊之噫氣既鼓物而無淒油油乎空
穴之娱人亦飲醇而如醉歌於塗舞於巷民十室而九
康積於野登於場禾一莖而六穂家無暑雨之咨户有
珠玉之賜府修事治溥樂利於四民雲爛日華慶平成
乎天地皆斯風之煦嫗代君王而撫字若夫其出自谷
其来自南汎蘭如臭捲霧為嵐若浮若沈乗烟雲為嘘
吸如升如降随光景以沈涵木當之而擢秀草拂之而
成毿凍遇之而融融露值之而湛湛鬰者舒而憂者喜
何慍之難堪至於箕主簸揚物為解渙欣然枯蘇淵然
冰泮吹棘薪兮為凱宣槖籥兮非散従星好兮沛霖導
協氣兮去暵與與翼翼任滿載乎篝車穟穟芃芃溥盈
寧於里閈玉粒兮香浮珠圎兮白粲家安温飽胥士女
而噢咻户樂倉箱極千萬而無算珥筆而紀昇平皆斯
風所畢貫信乎列於六子導乎四時著人眇眇鼓物垂
垂理隂爕陽佐聖人之經緯迎休導嘏助氣化而敷施
綿綿兮金粟獵獵兮玉枝動物兮不暴宣氣兮咸宜合
四方為薫蒸成兩大之致用因八至以鼓盪識造物之
無私我
皇上至徳動天休祥福物風聲逺播風敎四訖宣仁布
義統庶類而甄陶禮備樂和胥群氛而除祓東極滄海
西抵流沙徧六合以攸同上及太清下及太寧盈兩間
而遐迄顧大化無外
聖心不居謂予一人順隂陽以調劑合二五為煦嘘鞏
金甌而式固調玉燭以恬如民熙熙而道蕩蕩還醇風
於太初奠丕基以凝
帝命垂奕禩而有餘頌曰穆
皇風兮化均調四氣兮以淳和而能至兮物靡不親聖
時若兮福物與民周八極兮浩無垠
　
　
　
　
　
　
　
　
　
　
　
皇清文頴巻三十九
欽定四庫全書
皇清文頴巻四十
　賦
　　璿璣玉衡賦(有序/)　　　　　　葉方藹
　　夫乾苞闡祕襲氣母於羲皇神䇿迎長占斗綱於
　　軒后南正司天之載五緯同躔東嵎迓日之年四
　　時成嵗乃肇渾天之制爰垂歴象之名邈矣悠哉
　　夐乎尚矣若其靈承帝眷敬授民時基命夙夜之
　　心效法聰明之徳先聖後聖其揆一也我
皇上凝休紫極昭受璇穹上治而協健行下交以成泰
　　運珍符霧集聚房㑹井之精景貺雲臻合璧編珠
　　之瑞猶且單心不懈奉若加䖍推玉律以調八風
　　授靈臺而占五候星球乍啟不踰分至之司圭表
　　初懸無爽隂陽之景緹宮吹管即應黄鐘嶰谷鳴
　　筩奚煩黑黍此惟清寧同撰日月合明故仰昊瞻
　　天久在淵衷己裕勑幾觀象不越反躬而求矣若
　　稽勲華之代首崇平秩之規是有璣衡用資測騐
　　以之考憲而七政攸齊以之亮工而五辰斯撫固
　　稱隆於曩昔實合契於今兹敢竭疎庸敬陳斯賦
天徳健行
聖躬時憲懸象昭囘泰階巍煥並明照以升恒握神機
而清晏攬貞觀之同符羙勲華之再見審厯象之儀型
考璣衡之舊撰爾其乾文中列坤質外包機緘畢設網
紐斜交既轄之以圎軸又筦之以横簫飾蠙珠之的皪
琢崑玉之英瑶輸激水以自運旋靈樞而不撓三重之
儀而六合莫之外一寸之管而萬象不能淆其為體也
規如彈丸其為用也㨗如轉圜其為象也三百六十有
五度之廣其為數也一百七萬一千里之寛黄道赤道
界其内南極北極持其端日月廻環於其際星辰縈帶
於其間東游而蒼龍晨駕西㳺而玉露宵溥景長而朱
曦送燠景短而清風戒寒辨早晚之異候察盈縮之殊
觀雖渾涵於一氣實森布於周垣智非同於窺牖情寧
等於扣槃彼夫洛下初摹鮮于爰度測靈憲於張衡營
銅儀於錢樂承天淳風之改造一行郭公之制作莫不
研渺慮於毫釐覃巧思於㝠漠法加宻於前人理終資
於先覺縱能析夫天象之至㣲猶未喻乎
聖心之所託也盖璿璣之所紀者名玉衡之所窺者形
形非道之妙名非理之精道則剛健而中正理則元亨
而利貞是天體之所以宰乎化育而至徳之所以合乎
穆清故乃上瞻峻極仰則髙明旁規二曜疏觀列星占
以五事驗以庶徴以言乎日太陽之精純離之質聖人
法之以施剛徳負丹扆以答陽臨彤軒而辨色洞萬物
於幽遐統羣工而祖識煥昭明乎四方布暉光於九域
以言乎月内政之修隂教之協聖人法之以安柔節循
晏晦以有時慎紏䖍而罔忒致少采以修刑謹後宮而
辨列起風化於關雎絶燕私於女謁至夫五緯行天日
月之餘彼遲留而伏匿即消息與盈虛雖疾徐之各異
及次舍之懸殊要觀祲而禳灾必修徳以臨諸惟嵗星
之為木主東方之甲乙年浹辰而一終揆進退而罕失
適春陽之始舒聿體仁而播徳發倉廩以振乏絶飭田
事而定凖直睇東作以􁆣土膏待下流而承大澤熒惑
司火其日丙丁周天行以二載主夏令之暢盈乃有遂
良贊俊之典勞民勸相之行斷薄眚而出輕繫嗜欲静
而晏隂成養壮佼以順時定心氣而永寧若填星之位
乎中央其日戊巳而寄王乎季久居之國福厚薄焉者
反是所以統四時而合度總五行而成位㑹隂陽風雨
之和收稼穡作甘之利節火耕水耨之勤紓金毁木饑
之弊爰有太白之曜庚辛是主嵗一周天附日而處惟
金行之秋令肅天地於區宇詰暴而来逺方勑法而繕
囹圄建都邑以備囷倉易闗市以柔商旅辰星水徳壬
癸司衡環陽麗日至隂之精乃迎寒於北郊時閉塞而
冬成爰恤羽林之孤寡審龜筴之吉凶命百官而眡盖
藏考工師而按度程是曰三辰亦名七政惟在下者召
其和乃在上者彰其應匪天心之偶違從實人事之多
逆順皇皇乎不聞亦式穆穆乎非言而令必敬凛夫旦
明若儼承其提命斯軌順而階平庶璣明而衡正為象
緯之貞符昭皇王之景運非甘石之能窺詎羲和之足
問繄我
上聖端拱垂旒倣天體之廣覆嚮明堂而爥幽喜怒形
乎寒燠刑賞協乎春秋貌言視聴以咸飭工虞水火之
交修肖乾坤易簡之易演皇極歛錫之疇是故天不愛
夫寳道神永獻以嘉庥徳有動而必叶感無羙而勿遒
定永年之歴數荷帝錫之共球眺榮光於徳水産蓂莢
於
皇州受昭華龍叙之器賡卿雲復旦之謳嫓陶唐之茂
烈方虞后之徽猷又何假乎玉儀銅渾之製與夫保章
馮相之儔
　　璿璣玉衡賦　　　　　　　　張玉書
仰乾象之昭融周寰宇而黙運成嵗功於靈樞燭人事
以垂訓遐覽古初隂陽軌順五精呈符三光朗潤誕受
圖於榮河爰協筩於時令嗣在髙陽八風叶應載洎帝
嚳五官司正中星辨於伊耆七曜齊於帝舜於稽虞制
曰璣曰衡璣設象以環映衡窺機而中横睠宻緯之粲
列雖銖黍之畢程飾夜光以測度既規圓而體精琢良
玉以為管亦外澤而中瑩古厯云亡星官失術越有渾
儀是纂是述凖尺寸以經營傳璣衡之髣髴其為體也
六合外圍辰㳺内設指二軸以直距燭低昻於毫末其
為用也分天脊以立極跨地平而定隅持南北之兩端
激機輪如轉樞若夫日躔黄道與赤為界半入其中半
出其外晷長至而牽牛是經景短至而東井斯在辨婁
角於春秋實二分之交㑹此日行之軌陽舒而隂殺者
也月行九道黄道則一周列四維随方易色經其南為
朱經其西為白經其東為青經其北為黒分内外而錯
居并中道為九則此月行之軌陽消而隂息者也至於
驗五緯之凌厯分嬴縮於歩躔惟金水之附日常一嵗
而周天火再嵗而秉令木一終而司權填中央以主福
閲二十八嵗而一遷其間順逆留伏循環無端伏行最
急留行則延順厯而東行則合逆軌而西行則偏此五
星之度有常道亦有變愆者也大抵日月之行以天為
輻星緯之道以日為轂天左旋而常嬴日麗天而差縮
天視日為有餘日規天為不足積經嵗以為期斯日㑹
天而来復繄太隂之行緩按躔次而可推計一日之所
退常十三度而有竒月一周而交㑹實日速而月遲惟
星官之歩厯謂進度為難稽指逆數以握算若右旋其
易窺倘折衷於至當實左旋其不移夫天度有常觀象
斯在天命難諶惟徳克配昔者聖人之答幽明序五行
也晝考乎日氣協純陽象以修政積精於剛垂離照於
庶事振遐覽於八荒夕考乎月體含純隂象以修徳退
宻洗心既内庭之式序亦宵衣之是箴爾乃啓春令於
東陸屬重華而為木溥仁澤以嘘枯配青陽之覆育秩
夏令於南訛屬熒惑而為火敷禮敎以牖民範羣蒙之
偏頗涼風既至太白司金象秋令以義正肆賞善而罰
淫嚴霜乍隕辰星司水象冬令以智臨爰植綱而置紀
令行季夏中徳為土四星迭運填不易矩堅大信如金
石捷令甲於風雨於是乎有治溝洫設瀦防疏川谷謹
關梁之水政有司烜爟頒禁律改國火救時疾之火政
有戢淫邪嚴五刑誅暴慢厲五兵之金政有掌薪蒸禁
林麓司器用慎儲蓄之木政有辨物産課樹藝定土圭
度地勢之土政凡以觀文察變協序撫辰或灾沴之偶
告即修救以薦馨雖禮詳於三代實道啟於虞廷觀於
命九官分庻職儆天工協羣力㒺非察恵逆於神人相
璣衡而因革此所謂欽若之淵源厯千聖而同徳也天
祚
聖皇丕膺休命衍箕疇行夏正格神明盡物性握苞符
以建極召箕畢而環應惟
睿慮之璣衡不假器而垂鏡於時天門肅穆泰階清平
儼衆星環共而仰紫極之威神焉百職受成四海陶冶
譬二十八宿之森列而司九州之分野焉朝視政以勤
民夜考經而省憲兩曜之旁矚無垠而宰之以至健也
軫旱潦以渙號宣幽滯而逹情五緯之代更逓旺而總
之以好生也繼自今以協氣旁流嘉生蕃殖大澤沾濡
聲靈允塞固不必連珠合璧之祥五福庶徴之集然後
知郅隆臻於三五而天人接於呼吸也己
　　璿璣玉衡賦　　　　　　　　王鴻緒
維天運之無垠仰蒼蒼於終古秉乾健以立徳普覆幬
於六宇殫智慮而難窺藉法天之聖主粤稽軒轅受命
披圗作覩大撓占斗綱𨽻首立算數容成作盖天臾蓲
推莢蔀𦍑星官之羅列順四時而歩天武傳自陶唐彤
車白馬爰造璣衡分經凖含欽若勿違授時函夏揖讓
有虞祗承玉厯仰觀俯察朝乾夕惕碧漢髙低星辰的
皪目營心維斯程是適爾其為璣也如輪如轂象天之
圓繽紛合沓碁布星躔煌煌煜煜璀璨編連擥夜光之
徑寸綴瓊宇之澄鮮爾其為衡也取質荆山是琢是雕
中空外堅羙麗瓊瑤似截瑯玕之竹如横鳯閣之簫用
以斜窺夫列宿睨視乎層霄至南極北極作天樞紐出
地入地或昻㦯否衆星分羅如臣拱后天穹窿而旋左
日月星辰錯落而旋右總度數之棼如皆於是焉觀其
休咎若夫曜靈東浴玉兎西生拂扶桑而沈細栁揚素
娥而瀉銀瀛一則乍嬴乍縮一則半虧半盈時而重光
重潤時而或犯或凌茍按器以潛思洵燭照而有徴廼
熒惑處南重華居東太白西而辰星北填為土徳宅乎
其中既稟性之各異亦徐疾之不同月隂精而具陽日
陽精而秉隂金水受光於火日木土資生於水金他若
羣星之隐見盈萬羅寥廓而森森無不挈靈機而知數
倚玉管而探尋於考中星實辨昏曉秋虛冬昴夏火春
鳥譬循環之無端猶翔龍之旋繞定四序於代更割隂
陽於忽杪至稽行道之黄赤分内隂與外陽蟾魄之青
朱黑白羲御之冬短夏長一南而百物彫朽一北而萬
彚煇煌等瑶梭之交織傃七㐮而成章皆璣衡之妙用
察天道於微茫何三代永守以為寳遭函闗一炬而消
亡迨經營始於洛下鑄象肇於夀昌錢樂造為銅渾猗
尺度而寸量更若儀名六合制起三辰側立斜倚分其
位黄環白環運其輪儼四游之在内凖直距而維均恃
衡管之俯仰占晷刻於冬春洎仰儀簡儀之迭變候極
立運之紛綸師古帝之遺法曠千載而同論茍厥徳其
不囘何妨乎創制之維新我
皇上文武聖神誕膺景命體天行而作則順民時而立
政合二氣以相宣調萬年之金鏡念乾符下孚於君徳
必
皇衷上契乎穆清故前民而開務謹時憲於元正離光
騰而物照氷輪現而景澄則
宸躬之日月常升恒也視為目而主明貌為水而主恭
聽為金而王聰思為土而主睿言為火而主従則君心
之五行恒肅雍也無形之七政運行㒺息在中之璣衡
不聞亦式雖上極夫皇王之盛治疇得以累崔巍之至
徳将使日月循緯五星同色比重華之逰河入昴同放
勲之睹景出翼相與㳺乎卿雲之縵縵暢九垓而彌萬
國
　　璿璣玉衡賦(有序/)　　　　　　　湯　斌
　　(臣/)聞蓂莢初生古帝識明時之義澤火成象大易
　　垂治厯之文朝廷之政令未施奉若之儀規先備
　　盖敬天即勤民之本而法天實凝命之原自容成
　　定握算而六術已昭黄帝聴合宮而五行較著南
　　正司天北正司地重黎釐職於隂陽暘谷候春昧
　　谷候秋羲和致嚴於分至莫不仰觀俯察上律旁
　　羅然存其理而缺其儀未盡觀占之哲有其數而
　　無其器難成察稽之功尚考虞書聿垂偉製躔度
　　窺於寸管文星運於圜機聚山澤之精華極人工
　　之賁飾誠授時之要術歩厯之宏規也然而至徳
　　難聞成模漸斁精思罕遇不無章㑹之訛參騐㦯
　　淆遂有統元之悞以建申為建亥魯人之月令無
　　憑以食夘併食辰齊廷之度數何舛太初厯稱邃
　　密夀王猶議其非乾象術號精深韓翊尚指其短
　　固由天行之難定實亦制度之未精觀㑹通於古
　　今應彰明於
昭代恭惟
皇上履端建極麗正凝神日就月将光華協于天地朝
　　乾夕惕奮迅象乎風雷道在欽崇凜曰明而曰旦
　　功深宥宻謹亦保而亦臨時憲之厯久頒永年之
　　法新勒合元㑹運世之終始辨五十二家之殘叢
　　将見合璧聨珠嵗書太史大章含譽日紀靈臺乃
　　復尚稽典謨究明遺憲旁招庶士敷奏鴻詞将假
　　翰藻而明三才藉筆泉而協五紀(臣/)罔窺理數素
　　昧天人幸際昌辰敢辭蕪陋謹獻賦曰
緬鴻蒙之初闢邈莫知其紀極仰寥廓而無垠識蒼蒼
之正色渺終古而左旋疇轉輪而不息羅萬象於周廻
建極紐於南北三垣表内外之宫庭列宿畫中原之邦
域圜九重兮誰營里九萬兮孰測維邃古之神靈肇觀
天而作則揆茫茫之元化總睿聖之範圍粤重華之膺
籙紹放勲之巍巍初受終於文祖乃躬覧夫萬幾方類
禋之未舉首申命於衡璣盖執中以體㑹於淵穆自觀
察而效法其精㣲亦猶七十載之光被四表其功用惟
本天治人而不違若夫魁衡招揺之宻運隂陽寒暑之
潛移非參稽之不爽何庶績之咸熙矧乃天雞曉唱羲
馭晝踆朝浴滄海夕耀崑崙景近極而炎暑景逺極而
易昏居牽牛而一陽来復舍降婁而春風自溫燭龍未
足誇其光彩夸父無由效其駿奔至夫繼離宵曜夜光
融融朒朓警闕朏魄示冲應潮汐之消長従箕畢而澤
風日退度於十三遂置閠而成功再如木徳行仁太白
秉義熒惑主禮辰緯藏智惟填司信位王四季㦯期嵗
而周天或累年而遷次或方進而復留或既分而忽㑹
信薄蝕之有常乃伏見之難泥初偶乖於絫黍久漸易
其機樞何以測算不失於晦朔氣數㒺愆於盈虛惟至
人徳合蒼昊制凖乾圖璣運外而規圜衡當軸而虛中
兩極相望於直距九行環繞夫紫宫大梁實沈之周列
鶉首鶉尾之麗空四游兩環定經緯表裏之凖三辰六
合挈夘酉子午之針運躔離於晷刻轉造化於尺尋東
作南訛畢協於節序攝提孟陬宛肖夫天心随波降升
似昭囘之銀漢與日環繞象靈烏之迅飛晝晦重隂而
儀度不愆烈風雷雨而僭忒不譏飾以鴻寳綴以羙璣
瓊璧精瑩雲霞之色可挹夜光璀璨星宿之芒依稀雖
曰以管窺天何能持小而測大要之因衡察象實可殊
途而同歸後若萇𢎞子韋之探賾索隐梓慎禆竈之極
渺窮工殷周之巫咸史佚魏齊之石氏甘公王朔唐昧
之觀星候氣尹臯吳範之視日覘風漢唐則夀昌一行
之術宻宋元則沈括守敬之業崇其用器也踵事而増
華敷衍而不窮或造輪扇而刻木或倚渾儀而鑄銅或
削蓮花以傳箭或斲觚稜以盤龍誰能不祖奥㫖而述
成規遂可察氣數而合蒼穹豈若倚盖弹丸蟻旋磨轉
術家之微渺無聞法象之探索猶淺彼張衡之藻翰稱
工洛下之經畫推善靈憲之圗書猶存嵗差之考稽難
舛損益適宜縮嬴合撰足以驗同氣於天人通至誠於
幽顯是以帝王俯察人事仰觀天則時幾必勑視聴母
惑常扶陽而抑隂更緩刑而尚徳雨暘寒燠若其序嵗
月日星順其職皇猷玉潤而東壁聨輝帝典金清而左
角不忒煌煌乎執大象而撫地中面稽天若卜年萬億
敬抽毫而作賦若身随臯夔之班而逰唐虞之世
　　璿璣玉衡賦　　　　　　　　　梅文鼎
至哉渾儀之為器也體天地之撰類經緯之情極深窮
高闡㣲致精殆更僕莫殫其藴累牘難悉其形者矣粤
自道生宇宙肇為大圜健運無息東西斡旋七政錯行
宿離紏紛交光羅絡終始相嬗雖有離朱孰闚其端聖
哲挺生繼天立極開物成務叙疇作易俛詧仰觀賾探
隐索諗六虛之曠邈詎目營兮可獲廼範金兮為儀縦
若衡兮八尺厯以之治兮象以之覈堯命羲和四隅分
宅制閏成嵗釐工熙績匪有器以御之孰所憑而推䇿
虞帝受之璣衡以設敬天勤民兩聖一轍嗣三統兮迭
更兹重器兮㒺䙝陳東序兮天球惟河圗兮為列盖先
聖之法物豈司天之可闕嬴秦力政蔑棄天常遷周九
鼎焚燬舊章球圗湮沒莫知其鄉厯紀乖次伏隂愆陽
及夫漢造太初渾天初置惟意匠兮經營莫詳徴乎昔
制曽黄赤兮未分矧嵗差兮能治厯唐逾宋代有討論
小異大同踵事増新説存諸史約畧可陳外周六合八
觚三輪平圎象地以域昏晨子午雙環樞紐中尊夘酉
交加日月之門是立郛郭以挈三辰黄倚赤而相結剖
二至與二兮判發斂兮南北距紫極兮為言小環四海
又居其内左右周闚兩簫更代低昻斜側折旋唯意儀
三重兮共樞亶推步兮精義亦有銅球實惟渾象列星
綴離三家殊状或附益之兩曜類蟻行兮磨上遲速行
兮一機或水轉兮磨盪非不研精覃思窮神盡智象重
大兮易膠每機闗兮弗利儀重環兮掩映㦯未宜兮窺
視加以代易人湮乍成旋廢造之也綦難用之也匪易
若乃元祖初服廣徴碩儒有羙魯齋王郭之徒既作授
時備累與書髙表四丈承以景符簡儀候極離立扶疎
二綫代管分杪乗除庋百刻兮天腹旋立運兮四虛闚
几兮測月蓮花兮挈壺正方有案兮定南北懸正坐正
兮九服之須仰儀兮虛而似金度斜絡兮南極攸居可
謂酌古凖今洵羙且都者矣厯年逾百有明膺命雖大
統兮殊稱實授時兮為政屬作都兮石城旋京邑兮北
定既觀臺兮屢遷地更寘兮乖應豈儀器兮多迕抑疇
人兮弗敬寧弗善厥初兮嵗薦更兮滋病經生既非所
習兮又圉之以禁令占測算各分科兮或承譌而罕正
設官司厯㡬為文具交食或乖誰知其故爾乃海西之
士萬里来賔奉其師説備其諮詢如禮失兮求野似問
郯兮識官實闇符兮周髀此久缺兮彼傳於是吳淞太
史仁和水部夜譯晨鈔心追手步亦得請而開局集歐
邏與儒素擷西土兮精英入中算兮鑪鑄屢清臺兮襍
候多宻合兮可據怵巧拙兮相形新術良兮羣妬歴既
成兮弗用書十年兮徒著何人事兮多違或有待兮天
意兹遇隆時體乾出治頒朔正時上符古帝洞新法之
合天可永遵為定制既測驗之無差豈中西之有異哂
陋儒兮泥古騁小辨兮譏評若盲不杖兮聾别竽笙斯
術之無弊兮經指摘兮益明乃詔大史乃咨在廷謂新
厯兮允臧顧儀器兮未成式采銅兮名山鳩哲匠兮上
京備製兮六儀各錫兮嘉名赤道兮法動天之西轉黄
道兮順七曜之東行古二道為一器兮聊彷彿其斜横
今别其用兮法以簡而倍精黄既麗赤而左旋兮復右
還以計程緯度之各異兮亦異其經黄自有極以運兮
測距度以為徴日心正對兮逰表是承時時可騐節候
兮若響於聲地平之儀辨方正位轉綫參直三光所至
出沒之度漸升之意秒忽㣲茫具可别識象限平轉兮
測髙與庳割圎八線兮於是焉施合四為一兮周天在
兹度惟九十兮厥數已全紀限六十兮於以參焉正反
隅角兮靡幽弗宣用稽距度兮兩星之間弧三角之法
兮推其所然五者相資多人分測片晷之餘各盡目力
假變行之迅速盖須㬰之罔忒别有渾球全賦星躔循
黄之極碁罫珠聨列曜逺近南北入度小輪之限凖斯
無捂亦依赤極出地有恒或正升兮斜降或正降兮斜
升晰伏見之先後信里差之足憑黄緯之列兮百世無
改宮分迤差兮恒星東滙以度計年兮六十六載下設
旋輪兮應時周動刻漏罔僭兮機發於踵爰有髙弧繫
之天頂地平經緯相為形影或象限兮平觀或紀限兮
斜距或黄赤儀之所窺絜之球而參遇爛若軒轅之寳
鏡兮縮圜形而周布衆儀得其散兮球徴其聚正求兮
反映宛轉兮廻互測量有書兮或不能句摩挲斯器兮
曠如掲霧更旋宮兮十二随道里兮攸殊際地之極南
北兮以為之樞子午及平環兮以限四隅隅各三宮兮
東方為初次第右環兮大權以區三合六合之照兮凶
吉分途惟斯球而可睹兮考歩笇之宻疏致用萬端未
克枚舉洵天府兮竒珍昭大法兮来許若其鎔金有術
棄滓取精磨礱砥礪光輝熒熒旋之中規直之中䋲擘
劃勻細大半畸零重心巧測銖兩無嬴惟寘儀兮合度
雖久逺兮無傾趺交之以銅龍兮或海獸以相擎為水
凖與螺柱兮常消息焉取平天矯兮騰踔攫拏兮狰獰
詎羙觀兮一時永奠定兮千齡乃至崇臺百步迴出闤
闠周以儲胥纎埃不至上列六臺方圎式異相依兮交
譲旋觀兮㒺閡施窺筒之竒巧盻千里兮如對晝候兮
日面之星夜占兮句已之態折照浮光兮氣水水氣清
濛厚薄兮地心相配交食淺深兮起虧進退地景厚薄
兮青緑明昧視差有多少兮命天九重月有弦望兮太
白攸同抱日為輪兮互入相容超西法之舊兮信天能
之弗窮登斯臺也軒豁洞逹耳目開通揮斥兮八極廣
攬兮無終意氣兮飛揚凌虛兮御風習其器也陸離瀟
灑繽紛容與爛縵兮卿雲昭囘兮星野照曜兮焜煌周
流兮軒翥戄臨汝兮旦明逰吾心兮太古帝載之於穆
兮陟降其所垓埏之遼絶兮斂之一黍匪重黎之遺迹
兮曷其臻兹要眇邈祁姚之不作兮疇復探斯奥窔伊
崇效而卑法兮協至徳於太灝定百代之猶豫兮踵惟
精於帝道畢逺臣之巧思兮備前王之所少璿璣玉衡
之不傳兮乃今而獲聖人之大寳亂曰巍巍穹窿帝所
則兮小心昭事惟合徳兮寫以良金如肖像兮父乾母
坤斯瞻仰兮子之於親視無形兮對越在兹曷敢以寧
兮兢兢業業承天休兮奉若不違升大猷兮祈天永命
從兹始兮億萬斯年昊天其子之兮
　瀛臺賦　　　　　　　　　　　葉方藹
惟
皇清受命混一海㝢建邦設都開疆啟土煥紫宫之矞
皇輝丹闕之耀麗五雲鬱其上浮九重屹其雄峙固己
運中央設萬國奠六鼇鞏四極樹無外之宏模立不騫
之遐則者矣爾廼
皇上聴政之暇思以鬯
睿情洽
宸歡頌匪日咏斯干爰循故國之遺址聿起
新朝之壮觀巋乎其所謂瀛臺者是臺也聳金墉之西
隅環玉河之四滙矗鴻濛而建標映觚稜而交彩俯雲
霧以檻楯捫星辰以户椳廓遐覧於九州迓景福於千
載寧良工之役其鬼神直上宰之移其蓬海觀夫紫戺
霏微碧基深窅層櫨掲蘖飛梁夭矯陽馬驤騰於四榮
隂虬躨跜於八表芝栭煥其戢孴桂柱挺而踔蹻爛朱
緑之璘㻞繢仙靈之縹緲金鼇玉蝀連閣道以紆廻雕
碧文珉縁御墀而窈窕中復藏温室理曲房蘭牖藻井
螭梠鳳牕瓊寮珠户玉陛瑶璫青璅葳蕤夫綺疏丹雘
歙赩乎雕梁既岧峩而䨎窲亦蜒蜿而軒翔瞻矚周旁
俯仰上下其翼然者為亭其曠然者為榭其幽然者為
淵其呀然者為罅鸞簫象管奏
天樂於芳朝雲錦霓裳奉
宸游於清夜山則林麓深䨹岡巒參差嶮巇岞峪嶢屼
嵬嶷玉女捧盆而上睨仙人引掌而下垂湧寳地而傑
立非神變其誰為水則發源西山泝流渤海汎濫洄瀠
砰􁀙奔駭走碧沙以油沺激白石其磊磊似弱水之蕩
潏乎神居望瓊樓珠閣而靉靆則有珍樹敷榮瑶草含
秀迷榖洊開華平長茂肅慎貢夫雒常拘彌獻其變晝
紛沓蒼鬱左右前後畜九真之祥麟圉林氏之騶虞馴
條峯之倉鹿閑大宛之赤駒鴻鵠鵷鸞互頡頏於霄漢
鵁鶄鸂鶒争啑唼扵菰蒲青鯈裔與而遂其羣育白魚
跳躍而應其貞符時維春也勾芒司令太皥乗權萬木
紛其向榮百彚呈而鬬妍條風披拂淑氣囘旋
天子於是御蒼玉之輦載青帛之旃望籧筐於桑野省
錢鎛於農田襭菁華以敷賁逹幽滯而昭宣㦯賞花而
作賦或垂釣而摛萹時維夏也長嬴序臨祝融炎煽平
疇麥登凌室氷薦羙嘉木之留隂賞芳蓮之發絢
天子於是彈五弦之琴揮七華之扇驅浮壒於太空引
神飈於綺殿既解愠而阜財亦覽時而察變豈繡嶺之
能方而甘泉之可羨若夫白帝改候青女戒時百物告
瑞萬寳薦釐
天子乃復出重霤降層墀驂大丙擁羣祗講獮狩之典
習戰陣之儀八旗雷動七校雲移曜霆掣電搏熊射羆
弧彎而蒼隼落劍舞而白猿馳凡以順金令之肅殺而
代造物之威施至於北陸迎暉南方見昴虹影既蔵雲
物斯考
天子乃復扄神紫㣲棲心元顥爰燕息而深居用恭嘿
而思道牙籖錦軸朱文緑字之竒玉匣金縢大貝赤刀
之寳周廬環䕶夫百靈宥密静通乎萬肇於戲斯真所
謂斟元化順亭毒攬金鏡調玉燭酌兩儀之節宣統億
萬於掌握爰窮髙而極深自膺福而綏禄故能奢未及
侈儉而不陋規遵王度動中得趣搆成靈闕結為神宇
擬玉虛之清都恍太乙之紫府觀者目眯而精搖聞者
神動而色沮斯固侍從之方朔不能馳辨而逞詞待詔
之相如毋庸掞藻而抒麗者也爾廼下里之士負書珥
筆挾筞周京觀光上國躑躅鵷班之後徘徊象魏之側
喟然興曰夫詩書所陳史冊所紀唐堯茅階虞舜蒿柱
混沌淳悶不可久處若夫周有靈臺而興秦以阿房而
廢未央建章臨春結綺神仙長年艮嶽瓊宇或藉之昌
或荒以圯惟居業之不同斯處室之各異今我
皇上端而虛儼而佇髙拱九元洞矚萬里咨臯夔訪伊
呂解網縦禽吹律囘黍貌言視聴祓其思嵗月日星符
其序雨暘寒燠四時若其官食貨賔師八政修其紀是
以庶徴應百福綏逺為和風近為朝曦及物物解被人
人怡練太和於神明動歡欣於四支雖一㳺而一豫亦
可咏而可思夫臺之以瀛稱也唐有瀛洲之榮宋有瀛
館之選皆以處夫石渠之英而集彼金門之彦顧何草
茅末品蓬蔂㣲賤亦得翺翔碧霄眺瞻清殿繞龍鱗而
識
聖顔移雉尾而窺宮扇深荷
髙厚之神施敢矢涓滴之㣲願請為作歌以志舞抃歌
曰維
皇有道無反無側維
皇有路蕩平正直
皇在靈囿熙熙長旦景星紛陳卿雲是爛
皇在靈沼澤沛恩浹海水無波江濤有截
皇之出兮百神駿奔雨師灑道風伯清塵
皇之入兮元一守户以翼以于是篤是祜惟圎錫盖惟
方獻輿惟岳輸固惟溟效濡億萬斯年我
皇樂胥
　懋勤殿秋蘭賦(有序/)　　　　　　　葉方藹
　　(臣/)方藹於七月二十四日入直
　南書房臣英(臣/)士竒示(臣/)
　懋勤殿秋蘭賦二篇竊念蘭微卉爾得沐
　禁近之清光荷
天顔之一笑何其幸也臣又聞十室之邑必有忠信十
　　步之内必有芳草山陬海澨含英孕竒者何限物
　　倘有知欣欣向榮之情曷能已乎於是廣此意而
　　為賦曰
覽大鈞之播化察卉木之殊類庶土所滋繽紛薈萃或
品下而栽榮或質幽而地顇惟懐芳兮處崇斯揚蕤兮
呈瑞相彼幽蘭精英淑粹當其萌茁於山陂也靈根所
託不髙不卑陋下澤之沮洳厭層巖之嶮巇倚翠㣲之
徑曲縁碧澗之水湄含華吐秀芬敷色披背􁁉葹與薋
蒻暎杜蘅與江蘺夫其抱馥雖殊應候自若冬索春敷
夏茂秋落乃有類同禀異貞姿晚萼勾芒升而緗葉始
抽蓐收御而朱英方折衆皆黄落以萎摧此獨流馨而
綽約貞潔兮似抱徳以待時晶英兮類協期而知托依
赤墀入紫閣長結䕃於玉除永棲影於金谷且夫
懋勤之為殿
聖主於是乎寧神端拱怡情典學擷先哲之菁華藻圗
書而丹雘綺疏日上兮鉛槧纍纍櫺檻風来兮芸香漠
漠延載筆之儒臣褰穆清之淵幕於時松牖始秋梧宮
未霜蓮潭變彩竹院生涼蒼苔縈砌瑶草拂廊開琅函
而氣爽抽鳳藻而思颺爾乃綺牕之下綈几之旁翠枝
縹蒂紫莖綠穰天香流兮拂拂幽藴發兮揚揚至如陽
暉早曙露濯清宵鶴羽初警蛩吟乍撩蚪簷晚静蛛網
晝寥挹孤芳兮若逺若近玩貞姿兮永夕永朝遏青裳
之薫鬱黜将離之艶妖亭亨兮如謇諤之臣矢氷心以
環列左右纚纚兮如潔修之士敷玉藻以掩映
宸霄彼夫度索之桃實三千扶荔之甘蕉十二陵邱蟬
聨臯澤揺裔者不可勝紀皆擯置而不陳獨此蘭之繞
砌於以見崇質而斥華尚徳而賤藝栽培乎素履之林
掇採乎晚成之蒂根深而其膏必沃植厚斯其功弗替
豈無縁山被阿枝叢葉岐怨空谷之莫采經霜霰之凄
其則與麋鹿偕處腐草同萎空寄生於野人之圃或分
蒔於山谷之坻雖烟霞之賞愛奚崇髙之見知臣聞去
蕭艾惟虞未盡藝蒲蘭常憂不榮何難羅三湘之秀擥
七澤之英盡九畹之種空百畮之羣上窮嵯峨之顛下
澈清泠之漬拂之拭之兮咸登
有道聖人之側俾流徽於宣化之闥崇禮之廷而且林
總兮萬品之蓊鬱扶疎兮千世之蔥菁
　　㑹同館賦　　　　　　　　　盛符升
若夫風雨之交河山之固帝王所以宅京也車書之㑹
道里之均遐邇所以来庭也故北鎮始封流沙西被而
東矢既貢駢乗南行惟八荒之在宥斯九譯之咸臻服
紈牛而馴露犬供珠樹而獻素禽以至飛車乗毳沒羽
浮金賮虞周所未賮臣軒頊所未臣莫非太平之盛事
因為一統之常經至於懐方有氏象胥有官治其委積
致其饔飱皆昔王所以崇禮數重郵傳也我
朝肇域東方親附莫先於蒙古自白鶴之夢應扵秫田
玉璽之祥收於察部而相率来歸者㦯義属一家或恩
周萬户即今四十九旗之衆奉貢請安者嵗時踵武所
以理藩有院特為開府他若賔服之三方則㑹同館為
之主也原夫共球肇啟東自朝鮮節貢者三年貢者一
其臣事為㝡先赤螢朱提比扵三品蘭千罽㲲擬於絺
纎豹獺取織皮之備紙米當􁆀秷之全而其仰被恩施
者特厚賜金印賜裘馬免鷹免弓減粟減綿所加禮者
己六十年西有吐魯番則囘族也地本車師闗通嘉峪
昔争哈宻而搆難於前朝今合五城而入貢於甘肅所
進者西馬羚羊金剛玉璞亦有駝鷹蒲萄旃罽刀弓之
屬
朝廷念其荒逺貢為遞減而賞従優渥由粤西而入者
安南黎氏也龍編雉贄數欵祥州玉莭星軺時臨富水
期兩貢之並進定六年以為紀厥貢南金博爐燭銀縷
簋加以薫陸沈箋犀角象齒因其君臣能慕義以獻功
仰承
宸翰有忠孝保邦之褒羙至於粤東之貢道非一其南
而西者為暹羅地多犀象俗貴香茶翠毛雀尾紫梗椒
花紛織文與白氎兼藥石之繁多其西南之絶逺者為
西洋舊有古里鎻里三十餘國散居海疆若今之波而
都瓦為前代所未詳數其庭實亦有珊瑚琥珀哆囉伽
㑲象齒犀角油露諸香後以貢獅復至義更重於来王
今其人之向慕華風者多留處嶴門之陽而十萬里外
更有異士星歴擅長生在拂覽勞績尤彰其由閩而入
者為東南之琉球也居馬山而依黿嶼厯彭島而入湄
州二年一貢臣職克脩封使再遣禮節殊優復軫念其
地瘠自銅琉海螺而外槩謝却而弗收而中山世土之
題牓
天章炳炳於遐陬兼許其陪臣子弟雍序来逰斯文教
之逺被足司契於懐柔其昔道粤東而今由南閩者為
荷蘭地居險逺貢以八年充庭之盛過於諸邉如珊瑚
琥珀玻璃玳瑁皆珍錯之駢闐及哆囉嗶吱洋布矮縀
復紈綺之斑斕雜以刀劍鞍馬檀椒香露番花番蔻毛
毯毛氊而海氛未靖之日又能移兵助勦功成夾板之
船所以彤弓載錫嘉其至而勞其還他若西陲之有番
寺乃土番故地也元為郡縣倘尚浮屠明初因之改立
僧寺今之在洮岷者二十六在西寧者九来則各加恩
賜其烏斯藏為稍大或稱王或稱法王或稱國師或稱
禪師厥號各異地由滇蜀以逮秦隴義取外扞而兼内
衛此又効順坤維甘肅以南之屏蔽也方今海水恬波
扶桑銜日商舶環通泉流外溢将銀甕竹杖之咸臻亦
鳳穴麟洲之可陟則又有四譯之館以待殊方之遥集
雖吳客之稱大歸西賔之譚無外安足以罄其頌述哉
(臣/)職次禮官預聞南館有通事以待朝鮮有司賔以通
四逺致饔致餼之俱詳掌環掌訝之是典更有三館二
厰聚其馬駞收之牧苑雖析為有司之職守無一非
聖澤之流衍也頌曰環館開卉袵来趾相錯兮玉虎鳴
銀麞入増式廓兮越火枝浮瑶水窮禹鑿兮或冠帶或
椎結紛戍削兮梯航㑹筐篚陳竒珍爍兮六節通九牢
具恩優渥兮守四裔家六合綿地絡兮東戸啟南薫奏
長宴樂兮
　
　
　
皇清文頴巻四十
欽定四庫全書
皇清文頴巻四十一
　賦
　　喜雨賦(有序/)　　　　　　　　　張　英
　　康熙十有七年季夏之月經旬不雨暑氣煩蒸火
　　雲麗空炎景爍物驕陽可畏恒燠有徴
帝心惕然念雨澤愆則難冀豐穰之慶隂氣鬰則恐為
　　災沴之由爰發
徳音下眀詔懸鞀鐸求昌言嚴恭寅畏齋祓於宫肅穆
　　精誠禱祠於
帝致齋之次日乙酉隂雲四合電掣雷轟雨沛於中夜
　　禱祠之次日戊子凉颸倐至烟霏霧結雨澍於亭
　　午於以滌煩潤槁育物寧人皆
聖心為之感而
天心為之應也(臣/)英近侍
内庭備詳
宸慮軄居惇史宜誌
天庥猥以蕪詞忝茲盛美敢拜手稽首而作賦曰
蒼蒼無垠者有象之天天心之所屬兮則在乎璇宫之
側黼席之前盖君身所以配帝而主極所以承乾故眀
作而幽賛兮若璧合而珠聨月維季夏律叶林鐘司辰
者赤帝乗權者祝融覩陽景之南至仰大火之昏中維
斯時也炎歊蒸欝熾日藴隆上無纎雲下無微風陽坂
飛烟於火井羲輪銜耀於燭龍氣欲流金威能爍石濯
寒泉而猶温對冰壺而如炙力已倦於蒲葵衣不勝夫
絺絡萬戸千門六街九陌咸流汗之成漿或狂呼而動
魄謂今茲之溽暑實罕遘於疇昔雖迎凉之殿寒露之
臺珠簾髙巻綺窓洞開其如畏景暄赫烈日昭回但炎
威之四至鮮薰風之南来列子何以御之而泠然椘王
何以臨之而快哉是盖夏無時雨陽愆隂伏積此亢旱
凝為煩燠胡以慰我三農長我百榖四野望之而警心
萬夫因之而蒿目
天子曰咨在予一人雨暘有忒矜此兆民沛
王言之涣汗垂清問於絲綸爰咨卿貳民瘼悉陳輟朝
撤膳興於朕身将有事乎
南郊先致潔於眀禋於是端居穆清蠲慮澄志上逹穹
蒼㨗如符契雲油油而被天雷隠隠而出地雨霏霏而
入簾凉依依而生袂聽静夜之霑濡覩宫槐之含翠此
盖
睿念之方興已獲上靈之報賜致齋三日時維厥眀
天子乃御輕輦聴鸞聲享
圜丘禮太清薦紫壇之圭璧奏玉琯之韶韺穆穆乎皇
皇乎合千官之肅而咸師
一人之誠法駕載旋爰居爰處惟徳動
天翼日而雨石燕雙飛商羊對舞雲興於西日之方午
始而度鳯城過龍樓氣靄靄而如暮聲颯颯而兼秋既
而滴瀝飄揚滂沱汪濊細珠濺於罘罳飛㸃侵乎綺綴
其泛碧霄而下也若九天之瀑布髙轉於銀河其縁鴛
瓦而注也如百道之飛泉下垂於玉砌
天子坐廣厦啟彤扉歌有渰之凄凄詠興雨之祁祁任
輕霑於瑶席従飄灑於
御衣
天澤無疆
宸顔有喜爰命侍臣憑髙眺視優渥遍乎九垓霑足同
於萬里豈止畿甸沐膏澤之施三輔獲田疇之美而已
哉古稱雨金雨粟雨玉雨珠曷若靈雨澄映涵濡凉逾
瓊液甘若醍醐良苖乍起酷暑潜驅登斯民於富夀之
域而又奚有貧札之虞盖由我
皇之徳馨香上聞故其動於中也膚寸而雨遍天下絪
緼若泰山之雲更何藉乎土龍之屑屑與巫史之紛紛
古人之言諒哉曰人主應天以實不以文
　懋勤殿秋蘭賦(有序/)　　　　　　　張　英
　　金風流火白露迎凉雲浄天髙秋空氣爽
君王宵旰燕閒愛茲澄景御圖書之秘閣發清商之雅
　　音乃有叢蘭獨榮秋殿芳香自發枝葉相扶植以
　　青瓷圍以朱檻斯亦托根之至榮者也(臣/)朝夕
經幃味彼芳潔敬成蕪賦以奉
宸懽其辭曰
(臣/)聞蘭之生也隠於空山被於幽谷故其守貞也雖無
人而亦芳其徳馨也不因風而自續是以尼父興猗蘭
之歌郢客和幽蘭之曲當其植根九畹毓秀三湘昔作
騷人之佩古稱王者之香名楚臺而留賞啟漢殿而發
祥養親續蘭陔之咏燕賔泛蘭渚之觴莫不惜茲嘉卉
欽彼幽光慨自人誇春艶莫采秋英蔽深林而寂處偕
衆草而叢生戱隂崖之翡翠侣芳洲之杜蘅惟敷華於
山澤敢結想於蓬瀛一旦躋瓊階登玉宇拂珠簾迎繡
戸泛上苑之風光含長秋之暮雨誠何羡乎蘭皋豈更
思夫蕙圃於時秋也螢光熠熠蟬聲嘒嘒梧葉初驚飄
揺文砌碧筒漸老将殘玉井之蓮金粟猶遲未發小山
之桂爾獨披紛翠葉葳蕤紫莖花繁露重體弱香輕姢
姢自賞既嫓美乎幽人之潔亭亭獨立復比徳於君子
之清以此髙致怡我
皇情内殿深嚴左圖右史久袪凡卉獨留瓊蘂枝垂宫
硯色侵文几何馥馥之襲人每簾動而香起
天子丙夜陳書漏沉宵永風入戸而蟲鳴月臨軒而人
静繞燈開歴亂之花隔幔送㕘差之影更憐落卉藉以
雕盤置綺筵而留盻惜餘芳於未殘喜
君心之見珍荷遭遇之良難幸處乎朱門與紫闥永違
乎長坂與層巒将寄言於薖軸敢託詠於崇蘭遂作歌
曰有香草兮華且滋鄰玉樹兮與紫芝自椘澤兮来軒
墀枝挺生兮花離離感君恩兮欣自持觀秋蘭之獨茂
兮豈微草之無知
駕幸闕里賦(有序/)　　　　　　　　　張　英
皇帝御極二十有三載重熙累洽區宇乂安文徳覃敷
　　聲敎曁訖乃稽古時邁肇事岱宗謁祠闕里典禮
　　崇重恩澤優深臣庶懽欣逺邇嘉歎夫元和盛年
　　咸平昌世僅奏六代之樂修再拜之文猶垂式簡
　　編流輝今古詎有逺御
六龍親詘
萬乗展隆儀於稽拜施殊敬於儒先
聖徳顯隆如今日者焉洵足以超軼徃牒焜耀前紀也
　　(臣/)幸際昌時得瞻鉅典雖固陋謭劣不足以發揮
　　鴻藻然珥筆承眀職兹紀載頌揚
休媺敢曠司存謹拜手稽首而獻賦曰
於爍惟
皇繼序纂光本仁祖義昭憲考章奠玉衡於神軸握金
鏡於天閶調四氣以通正龢八風而協祥於是西踰細
栁東跨扶桑交河北徼比景南鄉靡不丹梯走傳碧海
浮航輸琛太府𨽻名職方耀幽遐以日月襲鱗介而衣
裳越萬里以入贄重九譯而来王是以化洽太和道隆
邃古納九垠之管鑰總堪輿之扄戸參天地之清寧儷
貞眀之作覩文軌合而謡俗同跂喙恬而草木廡軼埃
壒而包混茫駕羲軒而凌三五焉
天子迺髙拱垂裳中央運斗容與義林優游書藪河寳
丕宣洛符誕受典學宏文銘楹箴牖探珠淵之秘筌陟
玉山之髙阜徳蕩蕩以無名治熙熙而何有既乃沖然
永念穆然深思曰儀象肇啟道法昭垂寖眀寖熾惟君
惟師羣聖一揆六經同歸王澤下竭頌聲式微孕星鈐
於上瑞錫麟紱於昌期毓龍蹲之至徳挺鳯跱之殊姿
集大成於千古開絶學於来茲溯平鄉之懿躅景闕里
之崇規庶㡬哉聞見可接羮墻在斯舉時巡之墜典秩
釋奠之隆儀爾乃乗大路控金鑁搴翠羽捎文虹屬車
按節繁吹鳴筩七萃鱗附千官景従馳道則五里十里
旌門則一重再重集於泗水之上幸於尼山之宫斯時
也清羽司音初陽應律葭管煙霏芝房露茁氣不慄以
時寒序将周而朔易撫景物之澄鮮攬風雲之眀瑟旌
旗捲而廣野回春帳殿開而暮山凝色遂乃肇舉吉祀
肅奉精禋春卿賛采祠官眡牲朱火西藴元酒東陳嘉
籩廣豆豐粢潔盛振羽籥之六舞合咸英之九成薦祝
號之眀信導神紘之降迎穆穆
宸容廱廱天縡殊禮展謁隆文錫賚覿靈爽之長存儼
哲人之如在感神契以潜孚體道貞而昭對洋洋乎僾
僾乎與珠庭月角授受於千載之間玉節金鏗醻答於
一堂之内也禮度有嚴威儀告竣登堂入奥規周矩還
瞻聖里之屼峍憩廣庭之靜便布兩楹以翼聳峙雙闕
以星懸藉杏壇之修䕃挹璧池之素漣偃息於道徳之
府遡泳於圖書之淵於是芝盖重葩龍斿曲柄貴擬一
人尊侔萬乗述素王之嘉讃發五言之睿詠海嶽遜其
髙深星雲並其輝映斯則
聖天子藴道之淳風崇儒之殊敬也簮纓陪位衿佩圜
橋長裾霧㑹仙組雲彯始横經以讐問旋拊石而吹匏
嗣遺言於姬孔沐雅化於唐姚禮讓之容咸近光於黎
獻豈弟之澤庻作人於譽髦斯則
聖天子風聲之四訖文治之丕昭也曲阜名區魯原舊
聚陪敦土田復除繇賦増講肄之常貟沛匪頒之異數
推恩則徧及師儒錫爵則旁流支庶五經博士不遺凡
蔣之封九命上公奚啻褒成之胙斯則
聖天子崇徳之盛心興賢之宏務也於時采甸侯衛公
卿大夫期門式道執㦸荷殳文學掌故之士垂髫戴白
之徒縦觀典禮蹌濟天衢涵濡化澤屬猒道腴既雀躍
而抃舞亦鳬藻而懽愉萬人一口聲滿公車惟我
后之東巡修百王之令式答珍貺於三靈聽衢謠於百
室郤瓊檢以勿祈屏銀繩而詎飾騶従清嚴儀文簡質
吏不譏呵民無供億協時正律埓虞氏之省方納賈陳
詩儷姬王之述職既陟山以裒對還翕河而問俗採晳
陽之舊歌晞榮光之新燭朝宗滙江漢之波玉帛奉塗
山之籙非漢日之搴茭乃堯年之刻玉若乃慶恵殷流
湛恩四周給租賜帛省刑釋囚虛衷清問博延廣諏如
天光之下濟如露濃之上浮始汪濊於五土旋奫淪於
九州今又茂眀至道導揚正學虎炳龍章金追玉琢浴
我以詩書宏我以禮樂盛徳登閎大猷輝卓幎六合而
被英蕤鼓八紘而排氛濁誠振古之隆規開天之偉略
也
天子方且回輿亰室倚佩軒墀道岸先陟徳契自持庀
政考業基命敕㡬辨色以臨黼扆視夜而啟彤帷定仁
義中正之極稽因革損益之宜不懈冰淵之念彌勤鞀
鐸之思所以泰階順軌乾荚迎禧上理隆洽茂化雍熙
治方侔於砥屬俗已進於循蜚四海夀康恬於鶉居之
代萬年鼎祚鞏於鰲極之儀
　　朝
陵賦　　　　　　　　　　　　　　孫在豐
皇帝御極之二十一載聲敎浃乎遐陬威靈震於天宇
蕩滇黔之頑兇殄閩粤之狂豎鈇鉞既施典章具舉崇
徽稱於
兩宫洽歡心於九土爰溯締造之鴻基修
山陵之禋祀進太卜而諏嘉辰兮詔宗伯而稽禮經戒
豐隆以灑塗兮敕招揺使陳鉦閣道直漢以澄輝兮天
駟挟䇿而耀精羽林羅列以雲布兮鉤陳炳蔚而霞蒸
時則斗柄夘指望舒景盈草芊芊以向榮麥茁茁其擢
英廼駕蒼龍鳴鸞鈴馳玉軑仗霓旌宗正陪乗親藩奉
較掌舍設枑虞衡庀幄芻藳儲於司農太常陳其廣樂
詞臣珥筆以随鑣通侯巡徼而秉矟六卿之屬備官七
萃之屯列幕焱焱煜煜披拂以轇轕兮翠盖金枝之旖
旎也總總汨汨雷轟而電掣兮千乗萬騎之繁夥也啟
閶闔而度郊圻兮道上谷之名區踰巉巖而徑雄闗兮
循陽侯之所居靈龜負圖以獻瑞兮神龍蚴蟉而奉輿
天吴躨跜以趨蹌兮燭隂熠燿以先驅爰抵豳岐以瞻
荒作覛豐沛而眺枌榆其地形則連岡崔嵬峻嶺嵲屼
廣岫四開平原中廓近擁巫閭巨鎮嶔岑巖髙洞深拓
陽翕隂遥揖長白綿亘峭闢淵潭窈㝠動植焜碧他若
華表通眀木葉紫荊蜿蜒環旋孕仙窟靈幽恠神奇不
可殫形其水泉小則松花錦川鴛湖㳫渚淤為淖泥瀠
為浦漵大則襟帶鴨緑磅礴混同滄溟東滙衆水歸宗
驚濤浴日駭浪浮空其灌溉所滋地力所聚則沃茂稻
粱磽叢蓒芋菓美榛松藥珍參附其鳥則鴐鵝鸛鶴鴻
鵠鶖鶬鵜鶘睨水而聨翩鵰鶻挟飈而髙翔其獸則青
䑕黄羊蛩蛩距虛獺麕貂狐野馬騊駼睹畜産之蕃滋
洵山海之要都若夫洞闢八門周迴百雉麗譙天開雉
堞鱗次其内則陌通巷接比舍連墉蘭錡柄植乎廣衢
象闕聳構乎雲中有臨崇政有翼篤恭閣開翔鳯時乗
御龍闗雎麟趾有侐其宫左宜文徳右昭武功櫟櫨錯
列漢之星枌橑拖垂天之虹其外則岡阜蟠䕶欝欝蔥
蔥山河繡柱風雨蚪松仰
陵園之在望識王氣之所鍾則有分陕之卿陪亰之守
聞翠華之莅止競率屬而趨走又有髫齔之童皤皤之
叟咸輟耕以望幸紛駢闐而恐後則見夫鵷班匐伏雉
尾中開乾情顧矚而愉怡龍馭弭節而徘徊屯雲䍐舒
玉綏排金戺陟瑶階嘉樹威蕤以紛披重闥温清而邃
俁端斧扆於辰居肅容衛於崇廡乃與臯伊之倫丙魏
之侣斂精澄神齋心滌慮既吉蠲之允臧遂致覲於
列祖建捎星之㫋樹歴天之旗駕踰輝之神駿翳曲莖
之華芝翕赫曶霍蠖畧蕤綏卿賛采史誦詩宰割牲祝
陳詞揚戡定之赫奕溯謨烈之燕貽玉帛陳神人暢薦
馨香格靈貺鴛鷺駿奔以肅穆兮瑞靄氤氲而彌望進
觩䚧之圭瓉和泔淡之秬鬯肸蠁旁融焄蒿在上槱燎
熛灼於穹窿兮芬苾沛逹乎漭沆既通誠而感幽兮知
景福之攸降於是歴神州而巡邊陲乗陽氣而講春蒐
羃漫天之畢張竟野之罘罿蔚接陂罦罠掩邱列缺施
鞭蚩尤挽鉤緑沉砥鋒天弧貫鍭騎躍房星之精車追
造父之躅矢選夏服之簳刄淬昆吾之鍔凡藩落之所
窒蹙罝羅之所絓幕义簇之所攙捔流鏑之所􁝅㩧飛
無遁翮走無逸足廼因前禽而示服猛借格獸以示鋤
兇捨翳薈之鷚麑縦巖藪之豜豵搜其吞噬之倫屠其
牙爪之雄爰有勇逾五丁力若烏獲帶鮫函披兕革翋
􁕕獷猤袒裼徒搏拉虎蹂貔屠狼蹵貘挫拗怒而遁潜
改咆哮以踧踖遂頫首而革面卒讋伏而就磔爾乃前
網開飛羽停宋鵲止馳韓盧不驚設纚沉罾射蛟捉鯨
鱨鯋既罶鰝鰕就罟鮪鯉斯陳鯤鯢勿拒衆兆云獲觴
行賞舉酤醴㩼燔炰㚌澍雨應時嘉禾斯播
天子則勤思乎東作睠念乎萬㡬廼返斾揚麾旋虬縦
螭赤汗追風叱撥爭蹄鐘砰雷􁥾廻蒞郊畿勞五校賚
九扈課農桑詢疾苦𤯝災肆赦湛恩斯溥臣隣懽欣士
女忭舞惟時(小臣/)職忝濡毫才慚稽古熊館趨行豹尾
随伍馬載錫乎天閑身長依乎輦路時瞻雲以咫光毎
就日而承煦逢鉅典之矞皇沐
深恩而振詡拜手稽首爰作頌曰於皇上天眷至徳兮
聖武神功昭萬國兮顯承纉述馨香格兮滂沛恩膏蚑
喙殖兮宣豫惟時式厥則兮垂衣端拱精寧一兮明良
賡颺百憲飭兮萬齡夀昌永無極兮
　　湯泉賦(有序/)　　　　　　　　　徐乾學
　　古者辭賦之作所以鋪揚鴻業詠歌盛治然竊怪
　　司馬相如揚雄之徒矜夸車馬侈陳羽獵組織雖
　　工於主徳奚裨焉夫帝王之至徳要道無逾於孝
　　曾子曰孝者置之而塞乎天地施之而横乎四海
　　大哉其言之也(臣/)備員史館伏見我
皇上奉事
兩宫先意承志聽微察渺可與虞舜姬文比烈矣湯泉
　　之幸親承
懿㫖
鑾輿所過宜有紀載私恐後世不察以上林長楊之製
　　相為比擬殊失厥㫖栁宗元云思報國恩惟有文
　　章不揣弇陋敬攄蕪詞雖未足測髙深於萬一庻
　　㡬矢報答於㳙埃云爾賦曰
皇帝御極十有一載庶徴協應羣生畢遂鴻鴈来賔之
候律中南呂之月霜清東野斗指北闕雲既浄而天髙
潦将收而水潔
天子於是坐總章戒臣工宣長樂之
懿㫖問温井於無終乃駕
鸞輅載
龍旗千乗雷動萬騎雲馳石鎧犀衣之士連七萃而霧
巻珠旃日羽之兵亘五營以星移其時旭日霽野慶雲
靄天飛㢘雨師灑道馳烟宓妃嬴女奔走後先玉帳開
而秋野生春寳炬列而暮川増曙香生槍壘之間綵繞
枌榆之樹
聖心維則意切承懽
慈宫在路出入盤桓遇險道則親扶雕輦奉甘㫖則手
進珠盤見
玉色之愈和必柔色而問安欲坤貞之永固假炎液以
除煩誠
孝思之不匱非往代之遊觀故吉行而徐進爰駐蹕於
温泉夫温泉者為域中之珍瑞亦天地之神靈白礬上
徹丹砂下沉非神鼎而長沸異龍池而獨深五雲之漿
比潤三危之露同清控湯谷於瀛洲濯日月於中營谷
神不老川徳彌盈湔灑腸胃澡雪精神醴泉消疾聞乎
建武之世神水蠲疴不數咸康之辰誠一沐而再浴延
永算於千齡於焉停
仙蹕設
行宫樓枕嶺而倒影殿當川而抱虹長墉跨於障塞列
岫揷於鴻濛閟邃而寒暑隔岧嶤而雲霧通繡帷四幕
層城九重水澹澹而岸花紫烟微微而野樹紅鳴文鷁
於波面奏龍吟於水中玉女乗車而進帨神人灼水而
擎鐘已温和之恱體自茀祿之在躬
慈聖既安
皇情愉恱乃講蒐苖飭羽獵張竟野之罘設垂天之罼
虎落三嵕崇山作碣圍經百里羽林羅列馳朱汗之馬
校黄金之埓紫燕晨風紅陽飛鵲凡有名駒無不畢集
為之擢倚天之劒彎落月之弓金甲霜鳴於曠野虹旗
電掣於長空羽毛揚兮九天絳獵火然兮千山紅乃有
參伐之精負隅林莽喑嗚哮􁫹摩牙甜掌川谷嘯而風
生林巒聞而振蕩
天子為之抽金戈揮玉矢刄若星流簇如電駛南山白
額應絃而斃谷振千羣山呼萬嵗謂聖武如我
皇豈往代所能擬然後登九霄之臺宴八紘之圃管鳴
而嬌鳥不飛簟拂而輕花自舞五蹄仁獸以扶輪九翼
威禽以節鼓是皆
聖孝之禎祥宜受昊蒼之福祜
乗輿旋返傾都聚觀歡聲振地紅塵障天散貔貅之萬
騎聚鴛鷺之千官
皇上方且心存得一學務函三問寝
龍樓聽政未央𢎞孝思之錫類謀寰㝢之乂安以河海
為袵席脯麟鳯為瀡甘合萬國之歡心極尊養之多端
彼夫漢帝之遊灞滻唐家之幸醴泉豈足以比隆聖世
齊歴大年也哉
　　西山賦(有序/)　　　　　　　　　徐乾學
國家荷天休命聲敎四訖川嶽効職百神納貺芸生品
　　物各得其所我
皇上膺累洽之運宣重光之徳緝熙執競孜矻圖治萬
　　㡬之暇嚮意文學将以揚風扢雅潤色鴻業猗歟
　　休哉(小臣/)職在載筆爰極愚陋作西山賦一篇其
　　辭曰
粤巍都之鼎建資作鎮以表疆環宅中以閎偉應形勝
而光昌猗茲山之秀傑允卓犖乎冀方傍
神京而稱奥衍控險阨而帶康荘乗兊方以定位鍾王
氣而克當比金陵之牛首擁雍土之華陽夫其横據居
庸之塞直接太行之尾天夀嶟崪乎其前芳湖渟毓乎
其趾蜿蜒綿亘絡繹斐亹苕苕亭亭奕奕暐暐或竦或
峙或立或起㦯淺或深或俯或企或嶻嶫而崱屴或盤
礴而徙倚互日月而蔽虧受烟雲而揺曳融怡容與坦
迤迢逓周以流水間以疏泉澄泓澹蕩瀠繞洄漩露白
石之齒齒滴玉乳之㳙㳙瀺灂吞吐於谽谷硠􁥾坌湧
於巉巖石磴欹斜而造嶺飛梁横跨而渡川則有珍禽
異獸詭熊奇族毛羽繽紛齒革歴錄鵁鶄鴛鷺猿鼯麋
鹿黄鳥飛鳴雌雉飲啄啁嘈睍睆之音狡獪奔騰之足
虬姿松柏鳯林梧篠棗柿茂宻杶栝窈窕芍葯榮敷丁
香繚繞春杏霏紅而倩粧秋楓鋪錦而如燒殆難得以
備稽不能悉以名貌若夫寺宇之盛金碧之觀丹樓霞
蔚紺殿雲寒飾錭鎪以彩畫錯珊瑚與木難耀棟榱而
爍爍綴簾櫳之珊珊慨承平之物力撫陳迹而廻環睇
碧雲之飄緲過香岫而流連瞻来青之題額緬翰墨之
猶傳更逺懐於往古考碑碣之殘篇記金遼之軼事惟
雙塔其宛然至於勝國諸陵邱墟莽互銷沉華表之隂
滅沒冬青之路玉魚帝子之宫金椀茂園之墓一吟禾
黍之詩永鑒興亡之故洵矣壮觀靈宅奥區我
皇顧之其樂只且風物繁盛氣象麗都人民来往肩摩
車驅遊人如雲而萃至行客眺聽而踟蹰伊天作之有
自固指顧之憑依覽山河於襟袖識帝眷之在斯宜我
皇之髙望更穆爾而逺思紹謨烈於文武享景福於神
祗升陑識徳授簡稱詩笑秦始之陋刻嗤漢武之靡辭
巨靈兮式歌且舞山嶽兮載懐載柔秉心抑抑布政優
優燔柴望秩仁覃九州嘉祉駢臻愷澤殷流含情珥筆
拜手吟謳乃為頌曰倬彼西山崇岡巨阜百里
京師在
帝左右紫氣常新地靈單厚欝欝蒸蒸離離黝黝於萬
斯年受天之祐
聖駕時巡賦(有序/)　　　　　　　　　徐乾學
　　恭惟我
皇上堯兢舜業宵旰時㡬運不息於乾樞應無疆於坤
　　軸煥乎文思赫斯武怒敷天率土輦賮航琛俗已
　　登於淳古世已躋於仁夀矣猶恐郊圻之外幽隠
　　之域民有不得其所者将
親拊循之於是舉正望秩之禮式遵時邁之文損益舊
　　章皆應經義虎賁羽林簡發省約勾陳将啟
渙號肆赦已逋給復湛恩布濩乃
遣祠官備物典冊懐柔百神
翠華所至始於東嶽岱宗爰及鍾山眀太祖陵還過先
　　聖之鄉皆
躬致祭焉經塗㡬於萬里往来曽不踰時供張弗煩有
　　司芻茭勿費百姓商無遷肆農不輟耕恤菑患問
　　疾苦懲貪墨奬㢘能觀民設敎省方之義備矣自
　　虞周以来三千餘年復見今日(微臣/)預載筆之末
　　敢忘盛徳之形容哉謹上
聖駕時巡賦一篇
惟二十有三年秋九月
天子時巡於東禮也
帝徳廣運壹體遐邇靈旗既偃威弧既弛鯤溟啟而我
疆兮卉島来其侍子廼奇祥異瑞之洊臻兮何茅黍鰈
鶼之足紀
聖人端拱京邑翼翼奉三無私建五有極協恭同敬守
官遵職府事已底於歌敘兮聽覽猶勤於朝昃将采風
而觀民兮必展義而徧徳若稽虞典載陳周詩司南行
漏權輿震維職方先我於修守兮太卜習吉以告期
玉輅徐動夫清塵兮金雞先降夫紫泥従官咸精騎而
輕行兮縁道毎紆軫而解騑於是天行雲轉風輕日麗
山祇傳警水后稱蹕梐枑再重貔貅七萃問土訓九州
之圖飭形方華離之事後騎方動乎畿甸前驅已届乎
齊地華注矗其削成濼源激其觱沸抵介邱而遂上屏
鑾輅而歩至笑八駿之無庸嗟四載之已瘁修禮秩於
視公陳祝冊而非秘爾乃訪謡俗就髙年靡幽弗耀靡
隠弗宣進秀民而勉之嚮學兮召農畯而告之力田加
慶讓於司牧釋怨憤於閭閻星斾曉移雲䍐晝遷笳吹
引路鑾音度阡香稼岐穂而夹輪兮朱實交柯而承盖
睇萬井之生烟兮眺千岑之凝靄屬車無塵而肅肅巻
阿従游而藹藹或来歌而載賡以中孚而交泰也
天子顧侍従而言曰翕河長瀆肇自皇初灑沉澹災相
協厥居羣臣拜手稽首曰都禹之眀徳其逺矣乎
天子神聖纉禹之謨爾乃親循版築周覽厮渠叶潤下
於洪範兮幸徳水之歸墟桃花泛而無害兮竹箭疾而
何虞
皇情豫以繾綣兮
天眷切以躊躇陋漢帝之負薪勞使者於河堤圖有蘭
葉之瑞歌非瓠子之悲信安瀾之在望知錫圭之有期
然且疇咨水利民隠是恤覩淮南之巨浸訪海陵之陳
迹五湖積潦而横流六港淤沙而久塞匪疏濬以為功
恐畎澮之莫洩将
命冬官博謀長策庀器鳩工不愆於日俾慎始以圖終
期一勞而永逸當斯際也降輦御舟維綃鼓枻萬乗飛
渡六龍迅掣祥飈送颿
宸衷怡恱詢井絡之濫觴念導江之往轍升盤巖兮設
旌命戈船兮成列指南徐之睥睨俄北固兮截嵲昔者
山頭匹練直視吴門今也扶老携幼徯望
至尊九華眀燭百和然薰綵旃錦幄載路填闉威顔咫
尺清問下民顧葢藏之實寡兮惟故俗之未新何風土
之靡靡兮致
天語之諄諄留再日而後發兮沐千載之
殊恩由朱方次曲阿兮歴連岡與髙原見舊京之城闕
臨前代之陵園樵蘇往而不禁寝殿巋然獨存
天子曰咨有司之過繄元綱之既頺自匹夫而有天下
不階成旅雜用王覇流澤既竭遷殷革夏弓劍猶蔵灑
埽毋涴吉蠲為饎精意奠斚懿矣夫
至聖之純一而
至徳之廣大也然後揚舲捩柁還轅結軌問嶧山經泗
水憩闕里修典祀想龍蹲兮如在識馬鬛兮於此溯圖
書之亮章實孔繇之立制惟𢎞業之映暉歴元精而孚
契灑
奎藻之洋洋與卿雲而並麗儼對越乎兩楹加頒賜於
四氏秩元公以嫓素王述眀光而追統紀可以知先聖
後聖百世一揆者矣於是葭灰飛琯適當中冬千乗廻
薄萬騎従容
法駕言旋起居
兩宫
臨軒穆穆
問寝雝雝爰申戒乎百司蠲疵癘以興庸省方之典既
成痌瘝之恤靡窮已布徳而遍徳即康功與田功斯萬
民之所以咸和而萬國之所以来同者乎敢作頌曰景
運四葉憲章時巡無射應候農隙是因踐履凋枯行葦
之仁天以順動煦然皆春省成守課勞問農畇興言禹
功率彼河漘江表望幸往恤其民峩峩日觀觸石出雲
英雄逐鹿聖哲獲麟昭答靈貺薦祼享禋錫我福極協
於神人皇矣天保
恭已撫辰不敢暇逸出為民勤陋彼封禪七十二君
　　長白山賦　　　　　　　　　吳兆騫
猗茲山之峻極眇羣峯而獨尊秉青陽以出震標皓靈
而爥坤掲龍鄉而作鎮頫鵬溟以為門㕘二儀兮永峙
屹九成兮莫倫徒觀其大勢也則嶻嶭􁁉崟穹窿塘峡
窈邈嶙􁮛壇漫莽䍚迴漠漠以横被崛嶢嶢而極上岠
遼甸畷朔壖輢挹婁瞰朝鮮亘喬基於千里造曽椒於
九天赫兮寡仇峭兮迥㧞嶺輪紏以争互巖巋嶬而相
􁖒峯千仞兮縞曜璧萬尋兮瓊潔欝騁險兮干雰訬負
髙兮螮霓洵東極之神隩詎西崑之可埓爾乃循覽四
麓攷其周綴爰有蒼松巨林镺蔓黝邃羾天有極横地
靡際既䝯坂而連延亦籠岡而嶊嶉根欐佹以鱗羅葉
緁獵而羽翳拏莖含飈以欝蓊攅柯罥霧而叢倚䨠兮
沉沉䨴兮黖黖歘隂火於空心蹙陽波於槎枿乍頓道
而欹卧忽嶊壑而側植信亥歩之未跡知禹栞之莫暨
於是黛凝複嶂烟暝虛嵐森梢陬互􁣚㙷嶄嵒景晻㫲
兮䍐曜塗㳴􁀙兮増湍帀曽隂於遥巘髳荒徑於修巒
杳慌㒺兮書含暮儵寥窲兮夏凝寒其中廼有黒鵰青
鷂蒼鷹素鶻皎鵠碧􁀙迅鷣俊􁀙風騰猛腦霜披勁翮
哢吭軥輖奮翰􁀙䎀或命儔於杪顛或接巢於枝格瞵
金眸兮髙睇厲青骹兮下撃緇采翠輝殊材票質喧聒
相驚淰躍自􁁉鼓觜距以増響毻羽毛而成積極翔羣
之詭錯咸沸卉而斯集若夫甝□之儔昆駼之屬伏􁅽
長嘯豪豨奔觸麕麚昏髟於積岨熊彪睒瞲於叢木豺
貘齗齗以猛噬豵豜驚透而紛逐般首勁角圜題従目
昏嘷晨呴風馳雷䟮慄林振壑殷巖駥谷至乃青鼲黄
鼬華貂文豽挺修毫之温潤含雕采之煒烈豆目睗睒
麥髯狎獵棲跡曽冰罥蹤盛雪竄木末而騰趠穴巖□
而競㨗羌托體於寒陬疇効修於華闕伊寄類之夥够
嗟難得而殫說爾廼林徑欲窮迒蹊半墤轉千盤而漸
髙出九折而逾礙紆寋産竦􁗁㟋豁修渚響湍瀨縈濯
龍之滄淵(濯龍/沽也)欲納鶯之雙派(大小納/鶯二河)殷雷地底倒景
天外駭河流之凌薄劃巖坰而澎湃棧欝盤於廻溪路
厜㕒於巉􁀙澗凝空兮誰渉崖踐虛兮儼對於是豁開
直裂嵽嵲如憑抗術阡於鳥際超軌躅於雲層邈半漢
以上躋軼隆巅而究升周歩山極肆目巖陘曠若砥原
坦若廣庭纎條不竦卑枝䍐莖寒蕪莽莽石道㝠㝠何
嶒崚外峙而唐壇内平爾乃羣巒結瑤以峻起千巖削
玉以攅立頵砡含皓以埢垣􁛽𡊇繚素而叢集簉五石
以相煥環百里而周羃類瑶臺之偃蹇宛瓊山之崱屴
仰重霄兮可捫俯下方兮無極互隂晴於膚寸攬星辰
於盈尺伏岑㟼而返眺訝雷雨之下黒爰有千年之冰
太始之雪嵌空􁭃□并凌庨岊六尺皚皚袤丈嶫嶫迎
素秋而競飛渉朱炎而自冽嶰壑森凄以月鑒峐嶠炯
晃而鏡徹乍消長於新故疇殫究其融結紛銜耀兮逺
映何吹律兮可熱爾其混同之本鴨綠之原谺為神池
以宅乎其間曽瀾廣潒靈液淪漣振以曲碕之巉崪繚
以襄岸之駢田含靚如拭積眀若空乍風披以瀲灔倐
霞蒸而潰渱鑿翠啟鱣湍之徑躡雲構蛟人之宫爾乃
疏隘陿穴匳硿跳潜沫駴奔潨汨噴阿而滈瀑霅砅巖
而澒溶徂南驟北趨浥聚谼淯靈源於千頃瀹神委於
二江若其堪竇之所潜演穹㕎之所澓激漼似碓投洞
若機疾並騰傾而灑珠遂奔揚而綴璧羣流既渫四派
廼馳瀺灂崇岑喧豗峻岐颯㳫雨集潎洌烟霏挂流曽
碧之表淪波空翠之隈倒銀潢而半瀉矯皓蜺而迥飛
於是澹泞安翔䖤蟺四㑹溔溔混濤滮滮振瀨抑魚龍
之餘怒集大扺而為滙㴸兮永指皛兮徐邁出乎松花
之陬注乎鳥龍之外所以宣天綱之含布壮朔野之襟
帶若攷其瓌奇之所窟宅珍瑋之所景彰則夜珠流照
於素波頳玉攄采於青岡人葠抗莖於椵隂良楛挺笴
於松陽靈蚑驂螭而容與羽人撫鶴而棲翔畢山經以
撰異莫茲岳之靈長至其出納望曦懐吐雲霧苞隂陽
以靈秘通元漠而神䕶小衆山於堥敦渺七表於指顧
嶇􁃓則千市未殫縹素則萬重紛聚頓挺㧞之地軸俛
嵯峩之天柱故能上當辰曜仰福
帝居抗基卓犖翔勢扶輿踞蒼門而表神宅並青岱而
闢仙閭赩彤雲之晝聚焯紫氣之晨敷孕造夏之玉字
識臨代之寳符啟式廓於
祖烈増景鑠於
皇圖蔵瑶牒兮可竢涌金精兮詎誣瑞我
清兮億載永作固兮不渝
　
　
　
　
　
　
　
　
　
皇清文頴巻四十一
欽定四庫全書
皇清文頴巻四十二
　賦
　　有事於
南郊賦(有序/)　　　　　　　　　　　韓　菼
皇帝即位十有二載
天休洊至治化既洽夙夜祗畏不皇康寧勤民奉
天百度庀飭祀事孔眀必敬必時冬十有一月日長至
　　以其日有事于
南郊禮也先是
詔禮臣集議致祭所宜辰及齋戒處所禮臣以周人祭
　　日以朝及闇及歴代齋於别殿之禮以請
詔可先期有三日
皇帝齋於別殿凝精澹慮穆若天通戒百官有司於其
　　署宿散秩金水橋禮臣治祀事皆豫及期未眀
皇帝出宫百官皆従大臣陪位掌次導至氊案臨皇邸
　　有司親事益䖍暨厥眀升柴告
天禮秩備舉既卒事越翼日
皇帝朝
兩宫還御
太和殿羣臣畢賀則禮美而文志敬以和神眀之感通
　　上下之交泰迎
天祜協庻徴具此時也(臣/)菼豎儒次羣臣後伏覩
皇上恭
天成命著存
先烈恪盡於禮本
天本
祖之義實萬於昔之展采錯事者豈以國之常典曠而
　　不書顧既已備諸史氏恐猶未鋪揚極慮為後世
　　觀輒不自量搜極愚憊述而賦之其詞曰
於皇維
清
列聖相繼底定四方以櫛以薙五十餘載内外㒺一不
譓庻績咸秩靡大與細禮備樂和風移若捩凌殷鑠周
曽不芥蔕固已膺皇矣之眷顧奠萬年之統系揚配
天之𢎞庥薦告功徳之顯懿者矣肆維吾
皇嗣服無疆日監於命之不易神饗之弗克有常視聽
惟民日寧而親之弗敢怠遑立政以簡選賢無方典學
維勤緝熙用光爰除秕莠以起羸尫以産以假或揫而
蔵仁覆如天厥徳孔眀帝其用嘉祚以降康不盥而孚
時克用享於維仲冬律應黄鍾貞元相嬗槖籥無窮烟
煴權輿昭報維崇禮迎長至以逹
昊穹
皇上乃先時而戒事集禮官而折衷吉蠲何所辰良何
従既酌隂陽而定朝闇復即别殿而擬齋宫是時猶未
底夫郊祀也游心儲精無垠無極淵蜎蠖濩孔静幽墨
七日三日散致神眀之徳施薜荔以為席兮郤紅鸞之
重叠曠碧綃以為幬兮屏寳帳之甲乙盛顔失其清盧
曼聲辭其觱栗奚蟬翼而翠珍将蘇黄而茹白獨沆瀣
之精英與清音之噏吸洞洞乎肅肅乎禮神之囿頌祗
之室有聞乎其聲若接乎其色百官以次聽庫門之戒
受澤宫之敕往慎乃司各䖍厥職爾乃元籥氣應葭管
灰飛香草初榮水泉俄滋惟冬實中惟子是孶雞人傳
警夜如何其
天子乃叶靈辰命鑾輿登翠鳯翳華芝六素蚪四蒼螭
靡奔星之旃翻眀月之旗伏鈎陳以翼衛召顔倫以驅
馳揮蚩尢以秉戚趣王良以屬車馴天狼以彏弧捎夔
魖而低垂摧靡蕤綏綷縩旖旎翕赫幓纚駍應陸離泛
金波之穆穆襲玉露之霏霏肅靈壇而蒞止惟敬将於
天威質眀乃薦圭璧延祝嘏升玉牲酌翠斚奏雲門舞
大夏詄蕩蕩神之来風習習神之下儼裵回神之右忽
焱逝神之左神之留光逐星神之馳籋若馬既乃芳薪
上徹焫膋肅光東燭滄海西照扶桑南矅丹崖北熠大
荒於時
帝心饗答㞕然式憑仙雲五色旭日重輪和風雥集協
氣歊蒸維
三后之在天軼下武而並配乃孝思之維則允神孫之
克對坐紺席以居歆儼祖帷而謦欬寂玉衣其翻飛慰
大風之慷慨洗鐡嶺之風烟湧珠河之流抹枯泉注其
香潔芳草忽其薆薱姚鄉之盖旋浮原寝之珠重墜既
禮䖍而告成肆玉軑而旋反紫烟縈盖而霏微羣靈扈
蹕而蝘蜒磕雷鼓兮駢闐眇天樂兮逺近博臨行淡乎
下房景光彌燭乎長坂膺百福之穰穰敬展謁於
兩宫㳙詰朝而進觴祝
聖母兮恒嵩告大慶於履長嫓孝養於南風上食則進
靈瓜於絳實獻夀則添長線於女紅乃御
太極而受朝集車書之大同於時間平諸王郕霍宗室
通侯小侯天揖時揖或進羔鴈或奉珪璧肅肅習習各
以其秩期門羽林佽飛執㦸梐枑設衛戈楯夹立勇踰
貔虎旗拂雲墨樅樅裔裔各以其色四方計吏二公牧
伯来自屏藩獻贄天闕巍巍栗栗各以其績雕題鑿齒
烏皮黄弋丈夫女子左言侮食来享来王不維不縶紛
紛籍籍各自其國禮儀既備仙樂斯徹逺陋秦儀近邁
漢蕝長跪者三應山中萬嵗之聲叩頭以九赴虞廷簫
韶之節緬神貺嘉答其若彼洎羣情忭舞其如此奠萬
邦燕谷之温熙百姓春臺之始豫元正兮太和布天下
兮大喜寧獨示一人之慶私奉郊之縣而已於是懐鉛
握槧之臣簮筆持槖之士眩耀暉光味飫嘉㫖偉盛徳
盪盪其寡儔竭愚瞀毣毣之微指旅進而稱曰陛下紹
五三之逸緒綿億萬之大業孝弟昭格於神眀王享咸
来乎有截陋赤熛靈威之非經哂玉女仙人之尤悖謝
郊畤之煩興斥謳巫之相接絃五十息其悲思樓十二
失其岌嶪五星之次如珠斯編八神之樹測晷斯協咸
願歌功鏤徳不啻於書雲鋪張揚厲比伎於獻韈盖際
乎時之盛而忘其詞之拙也
天子乃穆然而思曰吁朕其可以或泰惟
天其眷我
祖考之洪烈顯徳尚克相予予其庶㡬蒙賚予夙夜祗
懼㒺或不戒於盤匜㒺攸敢弛於祮禬予熟復古訓窮
討制作調元氣於相嫗開治化之曶昩七日之復用是
觀心初九之乾敢不若厲於是屏煩營飭齋精謹陽生
審謙盈肅眀眀歸
乾清
南苑賦　　　　　　　　　　　　　王鴻緒
猗燕畿之雄服據九土之奥區直尾箕而畫野控渤澥
以定都侯綏仰止而和㑹
聖人御焉而膺圖爰有南海欝欝國陽帶以灤易滹衛
之水襟以玉泉翠微之岡繞以薊邱督亢之饒沃重以
千秋勝國之遺疆其外則銍總藁秸稱三輔之腴土焉
聚落碁置列灌絳之别墅焉原隰鱗次編羽林之園囿
焉繚以長垣搆以崇墉塗以西蜀之丹潤以赤堇之銅
象營室之絶乎天漢似天田之屬乎紫宫逺而望之爍
乎如初升之璧月爛兮如春霽之修虹其内則廣皋狭
畦直塗曲畛千頃鱗鱗羣動蠢蠢欝嘉木之披離挺喬
柯之輪囷峩修阜之逶迤歴窪谷之蔽隠儼重扃之軒
豁羅奇珍而淵藴其水則陂髙梁之流液涵素波而澒
洞待太液之遊鵠嫓樂池之集鳯浪雲浮錦波霞浸凍
氷泉凝沍玉濤廻動中則紫茭綠蘀碧蒲翠萍澤芝玉
蕊雞頭紫莖田田似盖齒齒若鯨文魚媵婢珠蛤含星
上則鳬鷖春舞鴛鸂晴宿虞蓼披紅芙蓉垂綠其樹則
有長生交讓連理合歡靈松菌桂神梓木蘭絳桃素柰
青檉紫檀夏侯之所賦嵇含之所歎漢帝之所移植魏
王之所遊觀莫不菁葱鱗耀樛結蚪蟠其草則有杜若
巻施縹蘭紫蕙慎火離離迷迭穟穟或潤露而朝陽或
迎風而藉地其鳥獸則有蒼鶴千嵗文翬五色鵁鶄唼
乎靈沼孔雀貢於南域濯濯白銀之麕龎然黄金之鹿
鷹隼之所摧搏獹㹱之所騰逐珍禽奇獸或充牣而擾
畜山虞不能錄其名獸人不能殫其族於是層樓蔚起
柘館㕘差籠榱耀日鳯桷侵霓周廬交列帷幕宻施宮
則眀光建章之制殿則九成興慶之規凌瑶光而捫太
乙横赤道而掩黄旗盖六龍巡幸之暇而爰居爰處者
實在乎斯若夫景暄妍兮有曜風習習兮自南鳥睍睆
兮和囀林隂欝而毵毵覯芳辰其韶淑景河洛之美談
寫
宸情兮懌豫命龍駕而戒鸞驂爾乃建翡翠之旗鳴靈
鼉之皷繕招揺而指河魁面朱雀而背元武容容與與
千乗萬騎而戾乎其所乃
命八校之長七萃之士騁渠黄騰騄耳張越棘釋盧矢
􁀯素鷴戈白雉一發兼豵三驅殪兕覈命中之上下而
課其能否既而室弓服羽軍事攸畢神武遹皇山海寧
一羣臣於是蹌蹌躋躋而上萬年之觴陳貙劉之禮歌
吉日之章召揚雄於甘泉命司馬於長楊賡武功以文
徳易肅殺而恵以吉康蓋其冬狩夏苗以儆軍實而非
以遊翺也春巡秋省以物土宜而非以驅騁也隂殺陽
生以若時紀而非以軼情也獻賦歌詩以賁太平而非
以敖嬉也欹歟皇哉並西陲之靈臺駕東京之甫草陋
漢后之遊汾樂姬宗之在鎬故能使七澤遜其勝九藪
讓其奇華林芳樂媿其徳椘賔齊客失其詞惟鴻恩之
翔洽畀萬族以熙熙爰合符於軒虙遂垂拱而治之
　　西山賦　　　　　　　　　　顧祖榮
維
神京之鼎峙聳碧嶂於西隅接太行而綿亘拱紫禁而
環趨峯迴川抱雲宻烟疎既春花之若錦亦秋實之如
珠境以幽而林静地以曠而天虛瞻茲山之秀色實平
皋之畫圖爾其石逕迢迢溪流曲曲碧雲之寺則絶璧
盤空香山之臺則奇峯削玉来青之雲氣常留松盤之
嵐光新沐裂泉之潭影臨虚卧佛之泉聲相逐呂洞之
奇石璘璘石景之嶄巖簇簇平波閣畔暗茂樹以當窓
秘魔厓前冠雲峯而架屋或盤曲磴於林端或敞琳宫
於平麓響鐘磬兮随長風晃金碧兮迎朝旭其山之為
状也嶔㟢竦削曲互崇隆丹青插漢蒼翠浮空峯腰雲
蔽石色苔封直如挺笏横若游龍草織地而鋪纈柯穿
澗而飛虹削芙蓉於天半秀螺髻於雲中其水則湍激
空眀玉泉成沼浦散青萍洲垂紅蓼嫩綠引而荇葉方
長殘紅謝而荷香欲老繞幽谷而潺湲注平湖而浩渺
浮逰魚於鏡中挂飛泉於樹杪朝移漁艇若槎客之泛
銀河夜照螢光若繁星之垂瓊島至於時當春夏灌木
䓤蘢繁花擢秀老幹凌空霞暎水而成綺雲出岫而蔵
峯碧粘天而無際翠貼地而焉窮芳草發兮山路仄繁
英落兮溪流紅送禽聲之髙下兮晨風裊裊含嵐影之
氤氲兮春雨濛濛又若時届秋冬景物澄澈木落峯眀
天空露白林翳山而丹染石凝寒而氷結葉蕭蕭兮影
踈蟲淒淒兮聲咽萬疊隂雲千峯飛雪渺滄海之驚濤
混長空之一色随四時以改觀歎茲山之夐絶緬巨靈
之開鑿偉造物之孕奇三山隔於弱水五嶽奠夫坤維
或峻極則攀藤力弱或幽逺則䇿杖難窺孰若茲山之
效靈獨拱衛於
亰洛快覽眺之非遥實登臨之足樂敢濡墨而含毫效
天台於孫綽
　　芍藥賦　　　　　　　　　　顧祖榮
青陽弛令離火乗權繁紅銷影新綠鬬妍花事過荼蘼
以後風信到芍藥之前於時紫陌塵輕翠郊雨過連塍
接壠分籬別路目迷五色香成百和逺而望之郁郁紛
紛濃如錦綺淺如爛銀碎如剪綃厚如疊茵如火如荼
如比如鄰彷彿兮朱草金芝燦爛兮景星慶雲近而接
之或分或聚或火齊之堆盤或金莖之承露或霓裳起
舞臙脂之雪微飄或綠葉爭扶翡翠之風自䕶非一状
之可名亦鏤心而難賦是時也則有侍臣休沐上客開
筵酒徒挈榼詞人劈箋香車繹絡驕馬聨翩日欲落而
未落逰将旋而難旋三枝兩枝插帽沙際水際廻鞭爾
乃壓擔盈車辭根入市或融蠟而封蒂或連泥而剰蕊
或棐几之作供或瑤堦之位置初来則價重朱門漸出
則香殘野寺此固春色之㝡奢奇葩之居殿者也考之
往古偏靳濡毫咏黄花於晚節譜香草於離騷即舒李
文成共數牡丹之名種歐陽品就亦推洛邑之奇苞何
将離之佳卉乃棄等於鴻毛豈知載在風詩嘉名㝡古
羣芳可冠小草莫伍况夫托根
帝里儼上苑之芳菲得氣栽培沐九天之雨露宜其名
譜之所採錄凡卉之所却顧者乎
　　鄧尉梅花賦(有序/)　　　　　　　彭定求
　　姑蘇西山梅花勝處鄧尉為㝡近自
鑾馭南巡臨幸茲山被
聖澤之鴻龎沐
天章之藻耀益令香林濯彩芳卉晞榮(臣/)式聽輿歌謹
　　為小賦
維青陽之毓粹見玉樹之含芳風臺横繞月觀輕颺一
枝兮春暉早逗㡬樹兮凡卉莫當靡不攄逺韻挹清光
孰與夫千巖揺曳萬谷廻翔離離乎如逰衆香之窟霏
霏乎如探羣玉之藏吳㑹江鄉姑胥山郭縹緲烟巒青
葱林壑過石鼓之嶙峋接銅嶺之磅礴波間眀鏡空澄
橋畔彩虹雙落迤邐崇岡嵳峩傑閣歴鄧尉之周遭梅
英遍於叢薄爾乃韶光乍啟暖律初回南枝潜發東風
暗催則有連村盈塢漫嶺延隈璚姿交暎仙蕾爭開深
雪扄寒姑射之神忽降横參耿碧霓裳之舞争来盖地
本膏腴花宜林麓繁植同千畝之禾叢生倍萬竿之竹
先杏蕊以舒榮掩蘭皋而藴馥攬勝萬峯之巅眺逺太
湖之曲漁洋疊嶂晨迷烏鉢層巒曉沐疑素練之盈波
訝白雲之滿谷若其皓容倚月冷蘂當風欲霽而眀暉
千文其雨則暗霧萬重繞屋而枝枝連巻嵌石而樹樹
摩空磴道窈折澗戸潜通氤氲百和之香真是娑羅樹
下汗漫恒沙之數非惟薝蔔林中是以精藍遞興化城
作供霽旭融和流漸解凍騷人攀樹而神怡烟客投林
而色動聞笛裏之孤吹和琴中之三弄何殊官閣之珍
不减羅浮之夢然而氷霜淅瀝山澤清癯非同上林之
植誰邀
帝澤之敷縦輪囷於林谷止飄落於江湖何幸蒼龍夙
駕翠葆前驅爰訪崆峝之蹟方探河洛之圖遂令山靈
延佇品彚昭蘇樵牧騰歌齊聞華祝鼓鐘鳴豫競說嵩
呼迓
天顔於芳樹邀
睿賞於仙跗信貞心其有托知皓質之不孤於是
御座雲凝
奎章日麗珠離玉綴羣疑閬苑之逰柏影松聲尚想勾
陳之衛疊巘龍盤飛泉鶴唳鼎盈三實之資枝獻萬年
之瑞緬懐景物恬熙黙企
聖心仁知山中踏雪奚誇金谷之榮樹下咏花還作隴
頭之寄
宸翰天章賦(有序/)　　　　　　　　　胡㑹恩
　　(臣/)聞日星絢采咸瞻法象之垂河洛升禎肇啟苞
　　符之秘聖人乃章為經緯斯世用廸夫昭眀建極
　　敷言則萬禩循夫彝則觀文造契亦四表沐夫光
　　華盖哲皇發越之精英皆造化同流之元氣也恭
　　遇我
皇上睿握羲圖神澄軒鏡泰階叶兆盛徳覩其日新離
　　照當陽多藝由於天縦合帝皇王而貞運五位攸
　　崇統天地人以綏猷三才首出顧乃萬㡬在御黼
　　筵不輟夫牙籖乙夜懋勤寳墨時霏於玉檢殷盤
　　禹鼎發金匱以流徽岣嶁岐陽較銀鈎而集美
宸章焕發
天藻時頒雲漢流暉既宣四庫七畧之奥奎圜叶象復
　　究三蒼八體之源皇哉振古之鴻文偉矣無前之
聖則也(小臣/)久厠詞苑夙侍
起居親瞻
雲日之輝莫罄管蠡之測謹頌揚盛美而獻賦曰
猗
聖皇之凝命當人文之化成賡
廟堂之喜起際海宇之昇平允敎訖而恩洽洵禮備而
樂眀奎璧布其躔曜河嶽羅其精英法乾符之得一含
協氣於穆清乃輝光之下燭森萬象其畢呈洪惟
聖學精深
皇衷睿哲曠識天開英詞飈發接道脉於勲華藴文思
於羲頡博綜圖籍以無遺挹注江海而不竭是以機務
之暇覃精文翰黼藻紛披龍章絢爛碧落昭融卿雲糺
縵(小臣/)愚魯未足以窺所撰也仰觀
寳畫之昭垂固已莫知所讃歎矣聖兮神兮筦天鈞兮
煒兮煌兮倬天章兮譬上蟠而成象亦下際而呈形何
鳯翥鸞騫之足喻匪龍跳虎卧之能評運神眀於體製
集書學之大成波磔雄兮金鐡屈斧鑿化兮真宰驚於
時宫硯沉碧山鑪泛清瑶管抽兮春葩麗金壺漬兮瑞
露凝遊淵悟兮入渾穆灑神翰兮暢
皇情竊覩夫表章六經闡發列史剖千聖之奥蔵一萬
古之聽視掲日月兮提𢎞綱析微茫兮抽秘㫖焕乎鐘
鼎長垂郁乎球圖並美神動天随雲蒸霞蔚皆精一之
心傳詎鉛槧之能擬洎夫崇儒重道宣敎眀彛神山
聖域繡牓豐碑燭星垣而振耀鐫琬琰以流徽以至研
歴數之精微訂鐘吕之譌謬甘石所不能窺夔倫所未
及究經
元后之亶聰廸羣蒙而啟牖皆乾文之發舒駕百王以
馳驟乃若寓
奎章於麗賦發
睿詠於瑶箋金聲玉振璧合珠聨韻叶虞庭之紫鳯辭
髙解愠之薰絃
翠輦時巡逺邁横汾之作紫宸端拱時揮復旦之篇莫
不鏗鍧韶濩歕薄雲烟元音奏而和風應律麗則敷而
霽旭呈鮮臣工拜賜而榮渥靡弗蹈舞於堯天繄
聖製之矞皇兼
御書之精妙理無隠而不宣法無微而不到真足冠邱
墳跨典誥掩五緯耀二曜是以榮光奕奕徳音秩秩銀
繩啟而草木敷榮翠軸展而河山潤色諦觀虞夏以還
歴數漢唐誼辟雖復逸思雕華清才迅發卓爍乎詞章
研精於翰墨又烏足以仰厥清光而臻斯極則者哉是
以東際扶桑西盡昩谷南横炎海之表北踰祝栗之族
被
聖人之文敎覲光華而沐浴盡一道以同風遂無思而
不服是雖日侍琅函時親玉局固未能測至道之根源
而窺
天心之所藴蓄者也乃再拜稽首而系之曰濬哲惟
皇發神秘兮披文相質衆美備兮偃波垂露㑹寳意兮體
含飛動恊符瑞兮摛掇菁華攄淵懿兮永勒丹筒垂綠
笥兮敎化笙鏞振大地兮光昭於天被萬類兮
萬夀無疆賦　　　　　　　　　　　彭㑹淇
維天心之純佑兮爰篤生夫我
皇亶聰眀以首出兮綿歴服於無疆秉常新之離照兮
體不息之乾綱信久道之化成兮閲五紀而彌昌當大
衍之全䇿兮符皇極之中央居青陽之右个兮迴鑾馭
於東方屬春和之普暢兮迎麗景之舒長日扶輪而耀
彩兮風拂斾而悠颺川嶽貢其珍符兮雲物紀其嘉祥
草木效其華滋兮鳥獸獻其文章矧含生而負性兮靈
萬物而近光羣飲和而食徳兮能不忭舞而趨蹌則有
天潢華胄宗盟懿親鳯毛翽翽麟趾振振彤襜翠幄碧
幰朱輪金羈玉勒繡韀錦茵貴剖桐封之瑞榮敷花萼
之春繁弱宻湏屢分天物鳬鷖行葦時醉犧樽聽雞鳴
而趨長樂随龍輅而朝
寝門挹霞觴之㶑灔斟瓊液之氤氲齊班行而上夀樂
笑語之繽紛亦有元凱名家伊巫望族豐沛馳驅豳岐
櫛沐十葉貂蟬一門華轂爵承世秩之庸俸仰
天庾之祿姻連
帝室似蘿蔦之依松職侍
禁廷儼繁星之麗旭榮施祖父之勲勞庇及子孫之齒
錄身依日月思髙厚而知慙運際風雲望龍光而敬祝
若夫通籍官寮登朝膴仕周室六卿漢家羣吏委珮蹌
蹌彈冠濟濟或黄髮而備公孤或方剛而膺任使或登
槐棘之班或受封疆之寄或分軄於巖廊或効能於都
鄙秩有崇卑情無遐邇享鼎烹之奉固切懐忠叨升斗
之糈亦圖報禮幸
聖節之方臨識
天顔之有喜葵思向日敢忘愛戴之忱管欲窺天莫罄
揄揚之美若乃辟雍士子膠庠生徒鴻都詞客虎觀通
儒衣猶縫掖座接簮裾席珍待聘被褐懐瑜觀光而逰
上國挟䇿而赴京都望清塵而獻賦擁輦道而陳書懐
樂育之仁夙知忠孝仰文明之化倍切歌歈聨袂褰裳
首四民而踴躍擔簦負笈輕千里而翹趨銀甕移来鏤
出萬夀之字芝函捧去装成五嶽之圖至若村夫巷豎
白叟黄童江湖賈客里井耕農生依闤闠跡逐西東巖
栖谷汲夜宿朝饔忘
帝力於何有瞻
天表而無従咸欣在宥永荷帡幪樂春臺之皥皥愛夀
域之融融指長安於日下識紫氣於雲中莫不塵飛増
嶽草偃従風環區稱慶比戸呼嵩繄含哺而鼓腹擬頌
禱於華封别有異域冠裳殊方幅舄鑿齒雕題洞胸刺
額衣毛茹血之倫穴處巢居之國亦皆望氣歸誠聞風
奉職庭設九賔道通重譯大一統之車書㑹萬方之玉
帛獻琛貢雉慶
寳歴之悠長航海梯山凛
天威之咫尺信中外之同心合天人而交格盖由仁周
六㝢誰忘覆載之恩澤被八荒肯負生成之徳岡陵之
願不介而孚芹曝之私經時彌積敷天喜氣即是祥烟
瑞霧之蘢䓤匝地歡聲不啻琅瑟雲璈之考撃豈若嵗
星金馬十洲勞武帝之求王母瑶池八駿騁穆王之跡
者哉頌曰春日暉兮淑景眀和風扇兮海宇清天垂象
兮地效靈含譽垂芒兮耀玉衡沆瀣為漿兮滴金莖躋
公堂稱兕觥願吾
皇兮常康寧億萬載兮樂太平重曰穆穆我
皇承休命兮垂裳四紀天保定兮萬㡬時勅三辰正兮
百度維貞八方靖兮臣民戴徳騰歌詠兮欣逢
聖節朝野相慶兮誕受多福日新而月盛兮吾
皇之夀並天地而無竟兮
　　浙江潮賦　　　　　　　　　　沈三曽
惟太極之端倪肇一元之翕闢天得氣而循環水随天
而潮汐陽舒而為日精隂斂而為月魄惟日往而月来
應靈潮之出入觀其俯陽燧而抽光臨方諸而吐液魚
腦凖其盈虧蚌胎資其潤澤騐物理於自然豈一氣之
偏隔考氷池焦釡之論搜海志山經之輯徒驚化鯤之
濤孰覩斷鰲之極王充䑛筆而多遺盧肇和鉛而莫識
爾其至神也震不測以為靈至信也秉不爽以為徳方
氣升而地沉固乗時而洋溢暨氣降而地浮亦應期而
不失當夘酉之日則隂陽之交也氣以交而盛故潮之
大也勢以鼓而彌勁當朔望之後則隂陽之壮也氣以
壮而升故潮之至也機以激而愈騰應乎乾則天一之
所生效乎坤則地六之所成習乎坎故洊至而不争說
乎兌故得秋而自盈然而䢴濤未睹瓊海莫經百盈百
涸曽傳漏汋三溢三竭但述安寧要不若錢塘之閎覽
足懾魄而移情爰考錢塘之為江也逺接瀛壖遥通碧
落束島嶼之濚洄互扶輿之磅礴赴天目之蜿蜒緯富
春之繹絡扼婺歙之咽喉襟宣饒之根角上流披嚴子
之裘旁邑採桐君之藥名傳越絶之書地控句吴之索
樟亭四望面面峥􁥶龕赭兩山朝朝激搏燦玉礫之光
明曝銀砂之閃爍滙窟宅於龍螭壮盤渦于鮫鰐故其
包含品物釀郁菁英珊瑚眀月紫貝瑶瑛丹虬采介神
鯉華鯨殊形詭體萬彚千名固編蒲之所不能載亦然
犀之所不能明惟夫天吴先導海若駿奔龍伯起舞蛟
宫欲吞狂雷隠隠噴雪紛紛走百里於瞬息飛一線于
海門逺而望之乍如玉虹之横銀漢徐而竢之飈如鐡
騎之驟中原朗朗乎排瑶圃開瓊岑洞靈合㳫幢節蕭
森駕閬風之縹緲驅貟嶠而来臨姢姢乎如馳玉女揚
素娥明珠翠羽皓齒修蛾見生塵之羅襪悵微歩于凌
波浩浩乎如長矛利㦸鞭弭櫜鞬貔貅萬幙組練千屯
厲前茅與後勁儼玉帳于龍幡隆隆兮如洪鐘疾撞大
吕争鳴聞韶魯國張樂洞庭總八音之並舉肆戞玉而
樅金但見砰磕奔騰激揚浩蕩挟鯷壑以俱来貫牛斗
而直上跳沫則重城欲浮驚湍則衆峯皆讓波撼石而
吸三靈勢極天而浴萬象勇士見而囁嚅猛将立而惝
怳撃電轟霆之下笑人語之不聞排山倒海之前喜輕
舟之無恙徒觀其水力之所到盖不知其㡬千萬丈于
是乎起子迄午呐景納光尹公叱而地吼陽侯怒而風
狂素鎧當前識靈胥之旗影銀花鎮後疑覇佐之鋒鋩
維錢王之萬弩獨犀利而莫當射濤頭使東向廼築堤
而捍塘儼天門與碣石峙狂瀾之隄防紹禹功于千載
共山髙而水長乃有弄潮之夫迎潮之子舴艋飄揺鳬
鷗容與蔡襄戒而不應馮夷見而竊喜疑木心與石腸
習騎鯨與跨鯉更有寳馬千羣鈿車十里集江滸而来
觀列茶棚與酒市簾窺吴嶺之青座對越山之紫指雪
浪而笑語喧望銀濤而䦨干倚乍日暮以歸城覔遺香
于堕珥此觀潮者之勝槩也亦以見潮之神奇而莫比
要而言之方其噫氣交作蜃勢憑陵日月浮動山川欝
蒸足以増壮夫之氣而振侠客之膺洎乎駭浪就平洪
波舍次曠天宇之澄清静江花與岸芷亦足以使躁人
怡情而貪夫知止是其消息㕘乎四氣進退運乎六時
滿而能抑謙為之持動而不括静立其基淵凝澄徹往
復張弛久矣斟酌元氣而為萬物之滋矣况乎
六飛時御萬乗前驅南巡越甸東瞰吳趨表章功徳混
一車書河清海晏雲行雨濡澤溉扶桑之國恩流若木
之墟軼陶唐之刻玉邁溈汭之披圖(小臣/)登瀛忝竊學
海徒虛矢濟川于說命慚作楫于商書論水羡蒙荘之
有識觀濤知枚乗之非誣幸生長乎澤國曽流覽於海
隅極滄溟之偉覯乏潘陸之陳敷敢臨池而染翰有望
洋以踟蹰
　　太液新荷賦　　　　　　　　　方　韓
序維仲夏律中㽔賔薰風初拂時雨方新樹綠隂而冉
冉水碧浪而粼粼乳燕穿花而上下逰魚唼藻而浮沉
上林則葱菁交䕃御堤則清逈無塵盖天下之平久矣
人物皆熙熙而自得卉木亦欣欣而向榮浩浩玉泉滙
為太液斜繞宫墻遥連禁掖練光萬頃天宇一色平開
曉鏡之晶熒静映晴空之澄碧汎瘡海于襟帶瀉銀河
于几席環臺榭以濚洄漾蕖荷之的皪方其茒蔤既植
菡蓞初生田田剪翠片片雕瓊出淥波而霞照揺綺浪
而雲蒸迴風蕩沫似弄珠之夜出映日澄鮮儼濯錦之
晨興洸朝暉兮瀲灔裛夕露兮清泠晴與雨兮俱滌華
並葉兮齊馨芳香可贈咏菱江之初月方舟共採結錦
纜于長汀但見晴鳬出浴纎鱗吹萍神龜逰于葉上文
鴛宿乎花隂感萬物之得所想茂育之生成今夫蓮皭
然不滓淵然内泓根有節以自固莖中虚而不盈辭烟
蘅兮澤畔振華藻兮蓬瀛葉著如規之目花稱君子之
名盖以根植靈治跡連梧岡浥
九重之湛露沐
聖人之波光宜其香薰水殿藻溢銀塘並金莖兮吐秀
與芝草兮呈祥齊木禾為上瑞偕幽蘭為國香詎同夫
折之葺袂搴以為裳羣薜蘿而為伍昩葵藿之傾陽也
哉
　
　
　
　
　
　
　
　
　
皇清文頴巻四十二
欽定四庫全書
皇清文頴巻四十三
　賦
　　夏雲賦　　　　　　　　　　　張廷瓉
青陽既餞絺衣漸成徴音恊律火徳司衡繼長増高啟
明堂而布令含桃嘗麥薦清廟以将誠隂陽所結雲氣
初呈炳陸離之異色任巻舒於太清既從龍以徐作亦
觸石而旋生風動影移㸃綴鳳鸞之彩山蒸川潤飄揚
珠玉之精助函關之紫氣鬭霞標於赤城示文章之竒
麗比巖岫之崢嶸若乃萬象熙熈一陽杲杲丹心傾乎
素葵晴暉照乎碧草始焉迥抱映皎日以増華漸覺紛
綸亘長空而布藻衆峰之斷續相參孤嶠之稜嶒欲倒
入宻林而如織紛出岫以高搴若澹若濃雨絲隨之而
飛灑乍離乍合雷聲乘是以迴旋散輕隂於大地沛汪
濊於高天覆平疇而増緑冒逺樹而生烟迨乎天光欲
霽簷溜旋乾夕陽㣲照晝漏将殘蘋末之風拂輕衫而
漸起冰輪之月掛碧落而初團望横空之漠漠忽片影
之漫漫輕如染黛白若飄紈傍踈星而繚繞依銀漢而
盤桓數朶參差莫辨羣山之何屬浮空變幻乃知造化
之無端爾其為状也輪囷氤氲天章纂組散兮若升歛
兮若俯緩兮若錦幄之方張疾兮若翬翼之輕舉浮沉
兮若滄溟之驚濤攢簇兮若天朝之繡黼恍天孫之夜
織兮濯七襄之錦於明河儼海若之春遊兮吹蜃氣之
樓於孤嶼况復聚散徐徐徘徊自如雖垂天之足覽豈
定在之能拘本無心之變化不留滓於清虚夏非雲則
炎蒸曷潤雲非夏則瑰麗安舒順自然之時序乃盡態
而無餘是以黄帝紀官師之名穆滿有瑶池之賦䕶汾
陰之寶鼎綴栢梁之甘露擁王母之坐則香散樓臺望
沛公之營則氣成龍虎凡史策之所載固更僕而難數
恭逄泰運
帝徳承乾兩儀定位七政相宣解愠阜財薄海洽南薫
之奏光華復旦羣臣颺糺縵之篇值土氣之方潤正離
火之欲燃騰清輝之靉靆浮積氣之蜿蜒秀色連蜷驅
虹霓而直上竒姿惝恍應箕畢以開先瞻榮光之干呂
與景星而並懸豈不足以發乾象之煒耀而侔
睿藻之聯翩哉
　　喜雨賦(有序/)　　　　　　　　　張延瓉
　　(臣/)聞國家根本在農必藉雨膏之澤帝王稼穡為
　　寶時深水旱之憂蓋統天下於一身視民間若外
　　府為農請命自天降康隨感能通如響斯答我
皇上道握乾符恩流豊蔀捐珠抵璧維勤黛耜于西疇
　　賜粟蠲租屢出朱提于左藏時當春日念切田功
　　東作方興甘霖宜霈
特遣天潢之胄致祠西嶽之神齋祓精誠輒減官庖供
　　億儀文簡質無勞驛騎馳驅豈同望祀之恒規實
　　屬明禋之曠典更頒
丹詔分命禮官各勵精心肅将祀事務使誠在幽而必
　　格勿謂天為逺而難知果爾
至徳濳孚重蒼恊應旋召離星之月忽移貫斗之雲樹
　　色烟籠逺望西山飛瀑栁絲風織平添太液新波
　　雖降澤于紫霄實流膏於
清禁蓋山靈河伯皆奉
天子之威靈而甘雨和風咸本
聖心之仁愛臣幸居史職敬誌
天庥謹作賦曰
節迎首夏時届朱明祝融秉歴赤帝司晨炎曛自始火
徳方新攬溝塍之繡錯布原隰之龍鱗青苖吐秀嘉頴
垂芬需茲甘㴻黍稷生春田父瞻雲于桑隴
一人旰食於楓宸于是發
徳音下
明詔陋巫史之紛紜殫精誠而感召遣
帝室之親賢肅華隂之昭告務期揮霖雨于仙掌之峯
洒甘露於蓮花之嶠更
命宗伯秩太常修雩祀考彞章蠲慮靜志叩於天閶扇
㣲風兮瀰隂壑翳輕雲兮韜陽光乃
宸𠂻之甫動已上逹于穹蒼是日也天光亭午日影乍
收氣滃靄而如暮聲颯灑而兼秋雷闐闐而皷急雨霡
霡而絲稠濺珠光于綺綴掛玉屑于龍樓已足掃紅塵
而清六合滋黄茂而卜有秋矣越翼日之晨澗隱晴霓
林鳴隂鳥始攢團于天際終縈洄於林表其縁鴛瓦而
注也若匹練之高懸其浮碧落而來也若銀河之欲倒
紅沾
上苑之花翠濕
玉階之草香糅寳鼎之烟波溢昆明之沼
天子乃坐廣厦啟珠扉歌有渰之萋萋咏興雨之祁祁
聽銅龍之響急望金掌之雲飛忘
玉衣之沾濕樂民願之無違若乃觀彼禹疆眺茲堯宇
空濛逺岫周流平楚含爽氣而迎凉廻炎曦而却暑吐
歕薄于珠泉散紛披于氷縷走急潦于横塘滙奔流於
洲渚羣致慶于神庥共騰歡於華黍是以土膏資其霡
霂嘉禾蔚其繁昌迎金風而薦秀挹玉露而含芳垂頴
歌夫比櫛落實樍夫倉箱結緑懸黎充牣乎里閈隋侯
明月錯落于綺疆夫孰非
聖天子無逸以崇稼穡一徳以薦馨香而致此哉都邑
父老荷鋤饋饁之儔沐膏澤而咏太平者為之歌曰
聖人在宇兮臨萬方恭黙潜孚兮格九光走神龍兮舞
商羊驅雲車兮灑天漿同莖異穗兮迎青霜蕋珠金粟
兮盈秋場盤中粒粒兮
君恩長耕田鑿井兮無相忘飲且樂兮夀而康於萬斯
年兮戴
帝徳之無疆
　　玉河新栁賦　　　　　　　　曹鑑倫
爾其標瑞莢於彤墀植華平於瑶圃比漢世而芝發齋
房對堯天而松生棟戸君遷古度蘭成之所臚陳玉樹
青蔥馬卿之所纂組榆垂天上之光桂長月中之樹靈
鳳之所棲遲祥烏於焉翔舞縱摛藻以搴華非見聞之
所能譜若乃九門日朗萬雉雲輝玉河如帶碧水生霏
何以拂靈雨弄晴輝罨紅樓而婀娜臨紫陌而芳菲於
是殷檉始栽朱陽乍滿穉態迎風柔條颺暖惟日月照
臨之地在鵷鸞披拂之中分瓊島之韶華重城不隔借
液波之沾潤流水時通拂面依依便疑張緒逢人濯濯
旋類王恭葉葉輕黄染檀痕而新畫枝枝淺緑蘸黛影
以初融則有貂蟬小隊來繋花驄誇命中於百歩貫楊
葉於雕弓亦有詞客停車流觴迢遞歌上已之風光贈
栁圏而修禊乃其金絲旖旎翠帶翩􁭧仿賦筆於華林
春旗一色繪風流於漢苑弱體三眠或朝囘而走馬或
公退而垂鞭出春明而掩暎過宣武而便娟栁宿重光
照城南之尺五栁枝一白陋東府之三千豈與夫亞夫
營裏京兆街前金城路側㶚水橋邉但攀條以寄興託
風物而流連想江南之萬樹爭罥水而飛綿何限藏鶯
之縷徒牽載酒之船望雲霄之列植羡雨露於九天長
樂之鐘聲不盡麗譙之漏㸃遥傳銷春光兮嵗歲被化
日兮年年
　　春省賦　　　　　　　　　　　沈朝初
若夫三農百榖七陌九阡式觀食貨繄實民天望杏瞻
蒲之候祁寒暑雨之占于耜舉趾菑畝新田藨蔉勤於
力作與翼頌於豊年聖王所以戒農官而勤民事廵郊
遂而惜春暄枉千乘於隴首示萬國以帥先者也爾廼
北斗朝天東風拂地太皥司辰勾芒定位曦輪乍暖陽
隨彭澤之禽淑景初舒谷滿析温之氣池開青荇之波
花染黄鶯之翅絳雲作片杏一笑以烘霞碧玉為條栁
三眠而曵翠芳林蒸日燦燦英華香草緑隄毶毶委被
値上苑之青蔥正耕耘之始事當夫田畯至喜家室相
歡揮鎡去莠築堰澆蘭饁餉紛於士女畚鍤荷於林巒
葵腰鎌而乍采秧䇿杖而時看風笠糾舉烟簑滅漫引
甘泉於逺澮浮翠梢於清湍願嵗時之無易思種植之
維艱於時
天子勤民事重農疇務穡勸耕顧勞心於稷契授時度
地彌急務於殷周循先農之貽榘恢駿發之逺猶駕金
根於玉軫䇿驪駟於蒼虬啟鳳扉於鸞閣開雉扇於龍
樓千官星列萬騎雲稠歴東郊之駘蕩經南郭之廣袤
隄畔王孫之草花前珠勒之騮染輪蹄於瑞靄和鈴響
於鳴鳩遵紫陌而乍轉度青門而歴遊巻芳塵於林薄
動神光於旌斿遂攸介而周咨蒸髦而慰語考俗觀風
量時較雨視畦徑之如繩覩新苖之若縷旣深漑而疾
耕爰濕稌而燥黍㣲飈漾於青蘋輕靄留於赤杜駢肩
隴上之銚聨袂桑間之筥白叟含哺黄童翔舞然而
聖心軫念天懐噢喣一夫未澤九廻靡巳慮蔀屋之無
資倘窮簷之失所倉庚拂而凄其布榖鳴而延佇徒畝
澮之星羅何手足之胼胝既東作之艱辛奚西成之億
秭散財發粟家盈戸瀰非櫟陽而雨金似陳留之下黍
襏襫用勤桔橰斯舉東塍西陌簇保介而咨茹上隴下
畦悉曽孫之秬秠從此無荒畛而遺隰無珠粟而桂薪
甸原野而思夏徳覩穎栗而念周仁蹔奉宸軒冀春王
之再至小留仙蹕寛寸晷之行廵遂使比舍駢鄽荷耰
鉏而載忭九州六宇合主伯以克勤非
聖主之重農賜恤何恩膏之髓浹肌淪是以騶虞麟趾
之獸羣遊苑山䨇岐百穗之禾挺生畎壑芝房輪囷而
玉英景雲璀璨而金萼祥麟遊乎湍瀨丹鳥吟於觀閣
覽庶績其洪凝嗣賡歌之浩作
　　櫻桃賦(有序/)　　　　　　　　　楊大鶴
　　時惟朱夏百果含榮而櫻桃獨以先時而熟稱為
　　嘉植故古者徃徃樹於芳林薦之寝廟其見珍也
　　宜矣竊效昔賢體物之意裁為小賦以寫其致其
　　辭曰
緬時物之應候有朱實之離離方辭春而吐秀乃迎夏
以標竒陋成隂之桃李效傾陽之露葵圓瑛綴顆宻葉
成帷非徙植於西京之園即移根於含章之殿乍抽條
以似藍俄凝實而若茜銜來御苑之鶯棲共上林之燕
自大官之採擷供寝園之春薦染懸黎以垂樹琢珊瑚
以成丸盛有金絲之籠供惟赤瑛之盤映日而繁星不
散研朱而清露猶團廼其圓勻質美酸甜味足比若木
則多滴歴之珠擬紅蓮詎遜玲瓏之玉信飽食其不妨
有蔗漿之可欲夫物以應候為榮非時則失冬何取乎
枇杷夏何思乎盧橘沉碧李而情怡浮翠𤓰而美溢彼
朱柰與安榴各逄時而不一況當清和而曜采先百榖
而揚英就丹宫而早熟出筠籠而見擎若茲櫻之爛漫
固竒葩之挺生既羅羞於王公亦待聘於席珍惟嘗新
之足貴洵夏淺之勝春顧樗櫟之陋質徒負愧於良辰
撫嘉果而體物敢繼響於昔人
　　玉河新栁賦　　　　　　　　李孚青
皇都春早紫甸寒輕
苑花穿蝶
宫樹流鶯披玉河之新栁裊弱質以盈盈夫其芽㸃嫩
黄稊抽淺緑好風之管領無邊皓露之沾濡才足紅墻
東側匼匝一灣碧沼西頭迷離幾曲曉烟捲去分明春
水㣲波夜月含來亦似秋天初沐纖穠骨格忍被亞夫
營裏之名婉潤丰標不作何妥巷邊之族踠地金縷瀰
空麴塵歇小侯之寳馬䕃華胄之雕輪揺颺
龍池十里之亭臺隱隠休㣲
鳳闕千門之篝瓦鱗鱗江北江南梁苑之花似雪三眠
三起漢宫之樹名人原夫如線如絲宜晴宜雨等腰最
削賞眉偏嫌攢青兩岸中淹蘭葉之舟濃黛一堆旁罨
桃花之塢評量才質雲堦月地之品流檢校風情騷客
詞壇之宗主旣種性之殊恒宜結根之得所乃有漢南
抛擲㶚上攀牽關山何處洛中可憐溧陽酒樓無端三
月武昌堠館重來幾年此則短葉披塵凄心䍡􁮚長條
拂路摧意纏綿者矣至若中散門前柴桑宅裏桐分䕃
以滿齋槐夾植而成市栁刺史桂林江上嵗嵗栽培杜
拾遺秦州道中連朝徙倚金城揺落擁腫十圍板渚棲
遲綿延千里雖邀顧盻之歡未極遭逢之美别有上林
池館樂游綺羅坊名永豊殿號靈和毬場晝躤舞榭晨
搓帯蟬正好翻燕如何映酒欹枝全身似舞隔簾吹絮
逸韻疑歌然而京兆街心章臺樓角縱極目以延緣究
殊情於今昨睹此日之芳菲羃
御溝而綽約先
禁籞之朱櫻壓堦墀之紅藥停寸晷以徘徊記千株之
約畧
神州沃壌
帝里醲膏甘泉浹潤太液分饒綴景瀛洲肯藏鴉於宻
葉飛華露掌寕繫馬於柔條一桁西山嵐翠淋侵乎
御陌八星南曜光芒騰射乎魁杓歸院曽迷揷門亦可
子城隂處零殘雪以猶霏東面風過擺長衢而倍嚲王
恭濯濯對月爭妍張緒依依臨風獨坐一夜緑縧新剪
能忘疇昔之染衫五更寳炬如城却憶清明之賜火
　　南郊瑞雪賦(有序/)　　　　　　　王沛思
　　葢聞萬物本天運化機於北極一陽動地肅祀典
　　於南郊風飄黍稷之馨爐烟馥馥氣散雲和之響
　　竹管鏘鏘祀日至以迎初陽隆鼎烹而享
上帝掃壇為祭昭事在潔籩肅豆之中積敬以将凝休
　　於薦幣陳牲之外心和則神錫之福徳盛而天且
　　不違以故明禋上升雲興霧起因而霏㣲下逮物
　　潤土滋瑞協三冬被野而千林輝映花飛六瓣彌
　　川而萬頃玲瓏隴麥資生搃沾濡乎禹甸農民誌
　　慶爭忭舞於堯衢仰元化之紛綸識太和之感召
　　非能占騐時逄量日之初幸在趨蹌義竊書雲之
　　比爰濡筆而賦曰
維黄鐘之應律睹景色之呈祥授時而土圭測影占候
則宫線添長於卦觀其來復於氣騐其生陽水泉動於
子月天心見於微茫王者所以配天而崇郊社報本而
肅享将也我
皇於是修祀事迎陽日或列黄琮或陳蒼璧或用陶匏
或肆繭栗彛尊寳鼎肅肅薦馨玉戚朱干雍雍舞佾匪
云邀福有感必通用以告䖍亦文而質於斯時也柴方
燔而氣欲成霧齋既致而誠可動天同雲倐布瑞靄爭
妍初猶㣲霰之乍集旣廼宻雪之廻旋隨風則忽飛忽
舞落英則若絮若綿迷離乎壇丘之上淅瀝乎
輦路之前乃霑濡既紛氣象愈淨喻其朗潔色與玉鬯
爭明擬其飛揚氣與葭灰相應樹葉重而栢枝盡垂積
輝凝而燎烟不勝已而地将盈尺花飛蔽空映陪祀之
千官皎如鷺序照饗壇之萬瓦燦若瑶宫片片晶鹽疑
造物為之調劑霏霏玉屑似化工為之磨礱惟
聖天子之積誠對越肅志升中斯能應時和以承靈貺
召嘉瑞而利農功猗與盛哉葢雪之為義也隂氣上蒸
陽氣下濺融於夏則為雨為霖結於冬則為冰為霰數
成地六故花六出而翻飛水生天一故本一元以貫串
於以順時解滯利物厚生舒兩間之欝結鼓庶彚之勾
萌潤枯泉而不竭消旱蝗於無形縱使雨玉遍乎郊原
雨珠盈於邱壑號寒不可以衣被啼飢不可以咀嚼孰
若此之膏澤旁流天人交格為豊嵗之先資而欣陽春
之有脚也哉乃作歌曰
帝徳精誠兮感穹蒼瀌瀌湙湙兮瑞雪颺逺阡邇陌兮
麥苖昌預占大有兮慶穣穣民氣胥樂兮
聖澤長
　　荔枝賦　　　　　　　　　　　佘志貞
伊圓穹之瑞精煥星景與雲卿濡灝氣於草木遇品物
以流形隨墳壌之攸産挺嘉卉之蔥菁鍾嶺南之奥區
蔚荔枝之叢生長嬴節届鶉火星移浮𤓰沉李暑雨凉
颸縁岸圃兮寓目結朱實之離離爾乃團團布宻状如
車葢羃澗蔽虧轇轕晻藹緗英黛葉同虬松之不凋紺
理紫文入閬苑而曜綵綴之瓊幹纍纍明月之珠薦之
琱盤灼灼玳筵之貝况復實駢火雲味酌天漿潤侔和
璧竒踰五黄逺而望之粲若繁星麗碧落迫而玩之皎
若朝霞映太陽雖有側生之誚終無忝上國之光至如
珍族博傳淑類不一陳紫宋香方紅江碧鳳爪龍牙變
態百出承甘液之零露凝如水精飲豊潤於醴泉融如
絳雪香肌膩肉髣乎姑射之姿寒玉冰紈穆矣琅玕之
色則有侯家甲第梓澤芳園穿池岸曲蓄水河源千株
畢植萬顆俱圓火齊照耀滴乳凝鮮觧煩已相如之渇
辟榖得留侯之仙又有期門公子澤宫弱冠修景納凉
乘間縱翫税龍馬於金隄命鳬舟於江畔憐樹端之陸
離愛懸黎之璀燦更有東都幽人西園嘉客珍果新嘗
清香欲絶紅綃玉膚寫入海上之詩絳嚢晶丸載在風
騷之籍美芙哉向使獨秀上清之境不落人間之世同
蟠桃之結實與鶼鶼而並至足使蓬島増輝塵寰延佇
豈非超衆果而獨貴嫓羣彚而尤麗者乎歌曰迤邐海
嶠荔子丹兮萋萋馥馥烟霧翻兮外朗内潔匹明璫兮
芳心甘氣沆瀣寒兮欲繪名品媿陸潘兮
賜宴瀛臺賦　　　　　　　　　　　倪　燦
辛酉孟秋
皇上駐蹕瀛臺讌賚羣臣昭異數也於時江海不波山
澤並晏泰階既平昭華爰獻天瑞降而銀甕呈地符升
而器車薦調五緯於靈臺靖八維於赤縣飛聲騰實禮
傳布政之宫直暢旁施樂奏總章之觀吹鱗没羽之族
稽首來王赤蛇青馬之區望風請吏豈止狎素游赬團
膏潄醴半景青赤孳歴虧盈而已哉於是
天子乃陬吉日命良時啓西苑俯瑶池張廣筵受天禧
羣工百職濟濟師師聽金鑰而戒旦警銀漢而趨墀於
斯時也玉露方降少皥司秋眺嘉林之緑蔚睇菡蓞之
紅浮後先繼至拜舞攸同爵引躬桓之五等班隨劍履
之三公碧磴紅泉識蒼龍之過雨螭頭雉尾見朱雀之
凌風其為殿也層臺妙迹仙署宸居學茅茨之不翦直
清禁之宵餘寫冲襟於月峽昭太素於烟墟撫檐楹而
論道對水鏡而披書既而旁觀逺嶠斜瞻黛壑複道烟
廻攢溪霧錯叠輦路於盤龍響奔濤於控鶴萍徙楚江
之蒂花轉崐墟之萼蘭飄君子之香松比大夫之爵栁
墜露而魚驚浦含珠而鳥落前臨太液彌望廣淵灌注
靈沼發源玉泉彚羣流之浩淼凌萬頃之波瀾龍口仰
而噴沬虹梁亘以造天瞰金鰲之鬐鬛羡玉蝀之嬋娟
紫菌前媚朱柯耀鮮渚浮杜若堤被香荃更有承光秘
殿瑶華别島古栢挺幹而蜿蜒廣寒散彩以窈窕峯深
夜久潭静秋新荷抽水蓋薜引山茵雪芝獻液紫卉傾
津乍棲神於窅𣺌恍游目於太清其旁則有叢竹之亭
藏舟之浦鸞鶴之羣龍鳳之舸蓬壺再覲於寰瀛溟渤
若移於庭戸長風激而奔雷飛瀑下而成雨若夫崇智
臨猗政和樂成亭臺交錯殿閣縱横樹竒抱石枝新吐
茸鵁鶄鴻鵠叢集平其中至於香分太乙之壇圃種優
曇之樹掌擢䨇立之金莖盤結三危之瓊露遇松喬於
廣軒揖羡門於天路屑玉英以長存豈膏梁之足慕時
而葆翟交垂羽旗斜指水嬉泛其沙棠銀塘廻其蘭艤
揚帆北渚放纜南涯鳬驚鷗動雲起雪飛湘娥聞而隱
現河伯見而躨跜何輕舟之徃返猶寸晷之未移然後
釣魴鯉攫鰋􁀙拾紫貝取文魚網開荇藻鏡映琉璃庻
石華之可掇似海月之堪携斯誠闕庭之勝概而宇内
之奥區也於是雲䍐載臨羽林清曠風傳警蹕日輝天
仗乃有簮筆從官文昌上相詞賦則東馬嚴徐勲業則
臯䕫尹望畫省之儔惟兩尚書之班獨上簮裾奕奕頌
鵷鷺之具瞻劍佩鏘鏘傍瑶階而相向位次既齊大賚
爰沃出内府之竒珍頒天家之霧縠懸機巧緤雲不去
而恒飛變䌰新絲蘂雖寒而不落於是太師合奏司正
論功雲開甲帳苑繞璇宫豹胎割翠虬脯燔紅煮丹穴
之雛鳳膳越嶺之珍熊梨稱縹蔕李字黄中揮虞絃於
九陛醉堯酒以千鍾咸感恩於湛露願揚藻於雄風我
皇上安不忘危樂猶致戒旣耀徳以觀兵復同箴乎交
泰洵太平之盛事揚休聲於千載爰作頌曰
穆穆我
后萬齡作聖武定元基文清寶命波恬四海明宣七政
息衆以寧綏荒以令
飛龍繼迹鳴鳳重光乂安寰夏迭用柔剛戈船泛月劍
騎横霜風驅海石電掃黔陽我
后崇儉深戒侈靡力役罕用疾苦是咨
朝堂肅穆簮紱委蛇勤政豊豫廣覽遐披禁籞西偏内
廷右掖複道紆廻長林蓊欝平楚流青逺峯聳碧遊晏
神臯仙靈室宅乃踵舊制乃創新模乃䟽幽壑乃引清
渠
瀛臺既啓穹表雲衢匪崇雕飾取法唐虞
賜宴羣臣長筵是撫玉觴分賜周規折矩不借鳴琴無
勞㑹舞上和下悦情怡神聚我
后之徳偹致嘉祥八風從律朱草豊唐
惠流蔀屋澤曁遐方㣲臣作頌蠡測難量
賜宴瀛臺賦(有序/)　　　　　　　　　陸　葇
皇上勵政之二十年文徳誕敷武功遐暢一日二日萬
　　幾不自暇逸百爾臣工罔敢弗欽承我
后之意以靖共乃位猗歟夐哉明良喜起參唐虞而鼎
　　盛矣當夫徂暑之月駐
蹕乎西苑層臺凌霄緑波縈之望若員嶠然非以樂遊
　　觀安逸豫也葢極尊親之孝養以秪奉
璇宫問寝視膳既朝夕靡間而且侍
鳳輦於琪林泛龍艫於蓬沼薫風生凉甘雨灑澤天人
　　懽協禎符衍祥乃復昧爽而興進三公九卿百職
　　事於雲牖之下考政治之得失辨論人材而進退
　　之不啻延英之召對也
聖慮所周俯念臣庻顧茲臺沼将與羣工偕樂其有爰
　　居肇秋吉日惟申
召宰相以下暨六曹員外郎以上入瀛臺而燕饗之先
　　布
綸音錫以表裏既飽之餘
申命醉止莫不感悦舞蹈殫量畢懽肅肅雍雍成禮而
　　退誠泰交之氣象亘古所未有也(臣/)不職以史館
　　㣲員忝預班末杯杓不勝如蠡測海欣忭之下謹
　　拜手稽首而獻賦曰
粤惟
帝清之誕膺景命也維玉繩而建極廓析木以立京法
太㣲而臨座象輦道以經營統乾徳之廣大奠八埏以
永貞於時三階昌明重庥累洽體天時而出政順物情
以作哲諧簫韶之九成解六服之炎暍蒞庶事以率興
御講幄而不輟乃瞻赫曦麗天中揮五琴歌南風
天子於是乗夏令應林鐘思以居高明而定心氣處臺
榭而合昭融則惟西華之近苑為紫垣之右輔實宻邇
於
宸居作坤維之禁籞中有昆明濯龍之池太液唐中之
渚綺散霞夕鏡瑩星曙晴泓一碧飈蕩鱗聚纎霂漂絲
驟澍籠霧浩浩泱泱瀠洄灌注爾其緑楊漲煙斷岸若
連菡蓞約秀芙蕖逞妍紅白相屬金碧相宣低光夜舒
分枝合歡之美繡錯乎其間下有厥􁀙稜峭雞翔蝦股
蝟苞雁頭纍纍珠裹伊凉燠之性殊聿參差而結緒鳬
茨藉姑鵠瀉劍蒲葭蘆交叢以蓊薈菰蒋轇轕而紛披
荇牽并帶藻漾雞蘓屬玉連拳而雪映升蕖唼露而茵
鋪象扶桑與濛汜列瀛洲與蓬壺其上則崇樓飛閣金
鳳銅爵丹艧虹垂罘罳珠絡花萼之氣常通太華之峯
如削洵蘂宫之莫睹恍乎窺綘霄而仰碧落茲乃於
臨御之偶暇奏對之既休相月孟爽大火西流言集羣
臣來豫來遊列鵷行於苑路秩雁序以登舟乗仙槎而
汎銀漢附彩鷁而問牽牛榜師鼓楫銜尾南浮溯流沫
之響牐泊凝碧之芳洲遂升橋亭仰象闕聆
皇言之藹如儼
天威於咫尺出含章之繒綵頒未央之通帛示章采之
有差均多寡以沾澤於是扶疏覆帟張冪承雲魚魫燕
尾妙香氤氲肆筵設席穆然以欣籩人實籩醢人實豆
分玉粒於堯厨登珍膳以維偶膾炙美而處外殽胾列
於左右鑒簠簋之必飭矧異數以命宥歌飽徳以樂胥
普受福之孔厚旣陳饋以倍八復烹鮮而薦副沐在藻
之恩膏嗤一割其何陋爰撤餘俎罷初筵䕃倚萬年之
樹側聽靈芝之泉望水亭之太素想茅茨之在前並鼓
腹於天衢而軒舞之翩躚於斯時也日之方中清颸初
起鳴蝉嘒嘒聲曳層翳爰旅殽核爰錫酒醴則有綏山
絢紅融峰結紫纂棗撰栗赤心黄理馬乳移種於西凉
驪珠貢珍於越篚羅嘉果以維馨紛黄帕之斯啓跪受
金爵琥珀其光繼以縹甆再覆再揚内卿宣勸洗爵飛
觴不醉勿歸湛露洋洋疇不春融眼纈赭渥顔酡玉山
峙而弗頽雲冠切而不俄雖燕衎之式忭矢温恭而靡
他曰既醉止油然旅退薄晚靄於林暉凝秋容於嵐翠
栁徑轉而欲迷虹梁渉而思憇則又有緑房含菂氷絲
纏臂輕身延年除煩益氣方采沚而堆雲咸荷貺以錫
類(臣/)思夫盛典之希覯也昔夏姒饗鈞臺之上炎劉宴
洛陽之宫貞觀慶善之洽禮開寳㑹節之從龍秪以循
殿陛之故事介壽豈以雍容快於田而張樂恩自近而
非公至若幸金明以選勝集芳林而燕喜惟宰貳與宗
姓廼得邀賞賚而沃嘉旨豈有處清讌而軫念股肱合
小大而永膺多祉若斯際之懽洽爲曠代之軼軌者乎
(臣/)摛詞未贍宫錦在膺積愧素飱貺重朱櫻負荷綿隕
醉飫缶盈仰惟我
聖皇之垂拱握璿璣而叶咸英屆有苖之格化宥品物
以含𢎞佇見九苞集蒼虬迎醴泉涌神芝榮眞麟在藪
洛甲效靈慶賜酺與擊壌萃萬國之歡情紀隆遇而靡
罄曽何廻波于蒍之足稱
賜宴瀛臺賦(有序/)　　　　　　　　　毛奇齡
皇帝御極之二十年六幕既熈萬象咸晳内有輯綏之
　　治外宣揆奮之文講筵陳允執時見羹墻授閫播
　　懐柔重敷撻伐将奏要荒之耆定進觀華甸之清
　　寧然猶處治思危萬幾克毖居高善下一徳相期
　　緬茲
九重宵旰之勞翻以百職後先為念
君無忘幾康臣無忘喜起同有賡揚大臣為坎舞小臣
　　為衎歌共相礲礪因借巻阿之釃酒暫臨曲水以
　　浮桮鴻酺合樂偕來興慶宫前文喜開筵不在長
　　春殿裡當此金昊乗秋之際玉衡指兌之時九龍
　　門外梧樹常隂百子池頭荷花初落蓬臺萬頃淡
　　波與帳殿俱開閬苑千重紫水共樓船並轉畫橈
　　齊舉還看水面鳬鷖錦纜同牽原是班中鵷鷺掛
　　長綃於汾水不待為歌汎碧琖於昆明非關習戰
　　乃以黼藻華裳之錫展茲吹笙鼓瑟之情龜甲青
　　羅傳於㡛氏麟文繡錦出自
宫中依然束帛之承筐儼發衣裳於在笥纈袍未覆漫
　　教韋綬裁成霞綺難名苐遣封敖領去草頭鋪紫
　　罽□就瑶漿林下蓋青油判将銀埒夏屋設公家
　　之鼎秋蘭發王者之香乳中分䗶烹為龍鳳團花
　　茶内加蘇散作琉璃細眼朱虬堪入脯需賚同昌
　　縹玉可當醪曽呈裴令爾乃
敕酒正掌頒醪之禮
詔大官習錫膳之儀鵝􁀙䴏脾排從錦帶羹前玉鱠金
　　虀褁在紅綾餅内雖漢南之鶉雀不入腥肴而􁋠
　　海之蠵螺乆淹葅醢肉泥流翠釡恒誇朔塞明駝
　　肌雪落霜刀幾化秋林飛蝶况復大梁供米舊號
　　金鎗太液登鱻新批玉鬛炊彫亨豆擷露稗之通
　　莖聶鱠加鉶瀹河魴於在藻匪獨侍餕饗天倉之
　　粟将使從官饜蓬島之魚爾且醴設六清無煩監
　　史飲過三爵尚授催籌謂
堯仁之浩蕩一日非狂而
舜澤之澶洄千鍾猶淺縱曰有偕其飲謹聞之大射筵
　　前其如不醉無歸亦載在朝元詩裏然猶藕船十
　　丈玉井留甘蓮露三危金盤獻乳簇蜂房於繖下
　　洗象骨於波間擘圓繭則清瀣俱流嚥壺氷而沉
　　疴頓減種同鴈實頒之覲鴈歸時窠覆馬蹄捧向
　　馬頭載出固上林之寶植罕到人間亦惟聖世有
　　金莖長貽天際在昔鎬京燕飲詩誦嘉賓洛汭觥
　　觩史傳盛事遡軒皇之張樂紀績於容成即陶后
　　之斟膏授籙於籛子是以鄴舘著抽詞之美栢梁
　　誇儷句之能如澠有唱候服尚興廻波作詞後王
　　不鄙豈有珪璋韎韐同在遊歌嚴樂淵雲並叨讌
　　賞而不矢音於高岡稱詩於華薄将使袞裳筐筥
　　無須採菽為吟陳饋分饎未見其桐作頌南國鮮
　　鱨鯋之可麗北山乏杞李以相歡則是式金式玉
　　在形民無醉飽之心而如阜如山疑天保缺岡陵
　　之祝亦何以俾匡時之佐負鼎爼而說王功嚮化
　　之民援土桴而歌帝力是用捃摭荒蕪對揚
優渥借東頭之賸管紀
西囿之鴻恩(臣/)奇齡不勝踴躍歡忭稽首頓首而為之
　　賦
夫以台室冲嬴之㑹天街晃朗之辰六合八荒受治九
州四海稱臣侯甸有同文之俗遐荒無抗徳之倫詩歌
江漢之紀誥傳彭濮之賓顥土之媪輿旣闢明堂之王
㑹維新爾乃
君儆無虞臣歌訪落上法天行下導民瘼昕切求衣宵
戒聚􁎗利在必興疑則廢格喜豢鵷鸞怒剪鯨鰐田董
甾畬室務丹艧在宫在府一以振作
聖心乾乾既勤且恪翻謂臣工勞者惟若從來官師規
用木鐸
温綸諄殷有如砥錯将藉遊豫庶幾酬酢爰設酒醴相
予宴樂時則攝提初指乎金方夷則乍轉乎銅律清露
徐塗乎階除凉風時起乎天末
皇帝御少皥之宫臨蓐收之館将以理白藏調素節司
秋起駕顥正按法時惟秩成道在相月霜柯澄鮮清景
渙發瞻上林之􁣚㙷兮睹太液之滄茫迤三州之藻薄
兮涵萬頃之波光石鯨偃而低棹兮湖鴈飛而南翔顧
隰荷之赩翕兮喜臯蘭之正芳嫓千葉於華井兮滋九
畹於江湘佳人掩其翠蓋兮君子發乎幽香雜鳬淡而
映蔚兮㧞藏茛而獨存於是俯拾虹梁傍依璚樹彫航
嵯峨紼纚廻互汎漭沆之流波向蓬萊而問度旌銜鳳
艦之乗竿有龍綃之布駕雲母以迎風輯榜人而擊素
拂出水之菰蒲起前汀之鷗鷺林間敞殿齊明雲缺危
樓微露仿祈年之在前盻函徳而難泝總蒿宫之既成
猶采椽之故歩渚雖轉乎滄浪石無分於灔澦任錦䌫
之所牽望瑶臺而不知處爾乃蔥綾雪麗貝錦雲明天
孫剪就鮫人織成八蠶並澣百䌰齊縈團花間綴繁繐
相生繢或朱而或黒絲一縱而一横絢布龍鱗之彩纎
如鴻翼之輕覆黄羅於玉篋開畫袱於金籝揭尚衣之
紀印罥長籖而署名禭以表乎素貞綺乃發其崢嶸温
比毳旃之荷榮來華袞之嬰較翠錦而自失何盤雕之
可營若夫掌和受齊大官捧膳鬴有鉶芼之羹案設楚
苗之饌割東海之鮮蠡斮南園之斥鷃煎惟芍葯能和
腊以萱蘇為薦按雲鴻於罼羅驚霧豹之芻豢象膏白
以瑩霜猩唇紅而染茜矧鳳液之嘉魚為靈沼所僅見
分腮襍蘆筍之枝切鱠落桃花之片爾廼採江陵之藟
以為虀淅梁山之黍以作飯玉菽星攢金麩霧散𢷬罌
葅於紫海之泥濯龍餅若春江之練馬􁀙羊酪覺甘露
之俱生鳳餅龍圑雖沃水而無患况夫珠林窈窕布以
氍毺銀塘宛轉青幢是舒太清之酒釃如珍珠瑶漿玉
醴瀼瀼露濡金盤甫繼雜出雕觚比之大斗以燕以娛
監正屢勸仰傳
聖謨謂此㫖酒好樂不渝有即醑我無亦可酤不聞晚
近猶有賜酺金門下士幸非淳于張昭雖醉容止自如
起拜稽首不掎不扶含芬咀滑拊躬而思
聖恩浩蕩直如江湖獨憐(小臣/)何徳當諸廼企淵淪之
深廣兮歎滄波之不測被翠幔與碧衣兮想瑶池之所
植𣺌秋風之䬀䬟兮澹曉露之霡霂上有蓮房之戢戢
兮下有藕枝之濯濯外備七星之羅胸兮内含衆竅之
在臆
詔其衆賚此臣庻兮匪止為佐是酒食一片固足消疴
厲兮三漿可以解鄙嗇獨是菂藶之週通兮即汚泥亦
不費拂拭宛高節之多梗刺兮亦素絲之能直雖其心
苦之自知兮乃根柢而見牙角第
湛恩之當矢報兮兼
大惠之不宿謹捆載而親捧持兮漫縮滋而破薏念此
涓滴之難嗛嗛兮於眇忽乎何力乃
錫予之有加而靡已兮望滄瀛而末極
　
皇清文頴巻四十三
欽定四庫全書
皇清文頴巻四十四
　賦
　　喜雨賦　　　　　　　　　　　陸　葇
爾其清和首夏祝融司令暑氣未溽朱明斯盛招揺南
指龍雩東應羽振博糓頸延戴勝爰告農祥惟兹晨正
土膏既疏耒耜維竟爰需天澤粢腯思敬百職靖共協
和神聽惟時綘霄下濟盧墳上騰絪緼相合靄氣流行
渡狶有影審蟻多情金烏斂翮銀蟾息精膚寸乍起輪
囷旋盈五里非霧羣岩若蒸茫茫原隰晦晦㕓甍纎塵
不起歊烟以清俄而光去蘭叢文生蘋末少女神童相
應而發隂鳥翔鳴枝間啁唽棟撒紫霙松梳黄鬛節按
箕師轡馳飛伯啟彼土囊洩其洞穴烏竿欲撼朱旛空
列觧愠揮琴歌薫肇悦于焉作觧奮豫號令以宣列缺
睒閃豐隆喧闐不霆而怒非火而傳虎鳴旦驚蛇掣宵
然除害興利應鐸秉鞭施布陽徳滌蕩隠愆非出金門
髙下有年盖自仲春宜發至于是而始振其權也乃召
𤣥㝠乃驅屏翳始而􁁉霺佐以霏􁁉綴葉垂璣飄簷曵
縷靈液惟飴神漿且㫖濯彼繁條碧鮮如洗潤及浮埃
康荘若砥屋霤欲滴庭洼有瀰父老神怡郊圻志喜既
而風激雷奔秋凉晝昬注若建瓴傾若翻盆飛鏃集野
跳珠蔽淵隴畝霑渥畎澮潺湲泛堰瀑沛决渠雪噴稚
苖哺乳饑禾飫飱芃芃嘉穎斾斾芳蓀誰云甘醴而乏
根源于是二十六城之田畯式歌且舞以為我
后之徳加恵于三輔元元也維雨初零月之既望族雲
􁁉䨴繩津滉漾冰鏡含眉玉毫濡項終夕空濛詰朝溢
浪市價均平輿情舒暢泊乎三日晴隂交讓泉流變聲
林烟殊状蝃蝀東指霞曛西上
天子猶然肅穆于齋宫敬
天庥而受神貺也方兹甘澍應禱滂沱形影不速音響
靡他
綸言斯出穹聽則俄是以商羊失舞石燕依阿鳩未逐
室蜧尚濳波龍角乍奏駝童驟過盖天人交感未有若
斯之神速者也桐鏗華簴桴撃靈鼉雷火洩石星丸注
坡維麥有秋載卜嘉禾雨金雨粟史臣作歌
　　大西洋國貢獅子賦　　　　　　徐嘉炎
聖皇踐祚一十有七載聲教訖於重譯西光曜乎月窟
東震虩乎日域仁風衍而外騖誼方聳而遐赫披王㑹
之昌繁接梯航而絡繹極絶徼之飇舉誇幽荒之轍跡
昔者龍馬負圗出自風皇飛黄伏皁隆於軒帝熊羆當
大禹之辰麟趾振成周之際自漢以降帝籙罕昌間得
珍禽遂號嘉祥般般騶虞白質黒章龍鬐宛宛麟彩煌
煌大宛之馬黄支之犀圜題赤首修項朱蹄形殊譎詭
俶儻瓌奇變幻恍惚不可端倪雖逸倫而絶覩猶彷彿
乎恒姿乃有猛毅髬髵師子是名既奮迅以躍武亦逰
戱而通神非見聞之能及渺衆慮而靡羣㦯疑其幻㦯
詫其靈第稱名於譜牒亦飾象於圗經馴於文康之室
擾於妙光之乘爾其異號狻猊殊名白澤鉤牙鋸爪鐵
首銅額金精之光毛羣之特帝徳逺而來賔賢人見而
始出
聖朝重熈累洽洋溢亥歩南交輸其珍賮西旅貢其賧
布白狼槃木之鄉黒齒金鄰之部若摧厥角伏弩先路
建格澤之長竿設金猊之廣座於是身熱鼻飲緩耳頭
痛之域四載之所未經二亥之所莫識窮髮之國建徳
之都是有國土西洋之區絶域殊方三萬有餘界絶罔
鄰天末是居長老驚相告三年海不波中國有聖人我
土則那爰自疆理及於他境岑崟蔽虧紆餘嶮峻彎﨑
之坂臨硎之嶺既谷伏而雲迷亦巖棲而風勁乃命馬
人龍戸精夫姎徒之倫布弋設罘䝉盾負竿袒裼觸蹶
䠑踽盤桓伏鏌鎁而張罝誇雲羅而壮觀扼猛噬於雄
窟圍枳落而突棘藩徒觀其天骨雄詭星眸騰上拉虎
吞貔裂犀分象茸毛斗鉅飛輪電閃剛鏃不磷霜殳不
染喜則尾掉怒則齒齴混蘇合於僧伽疑都梁之近逺
至其體凝露肅威感風稜朝發越裳暮踰玉門哮吼月
氐翔躍崑崙拔地軸凌天根駭浪急騰虹奔方趫迅而
㨗疾将懾息而驚魂孰徒搏而䧟脰凌重巘而翩翻雖
中黄與育獲且縮朒而難言非
皇威之震叠寕弭帖而遵轅於是轔輑圏鼻纓絡籠筐
彩鷁浮江雲軺蔽岡軼八蠻而入貢超百獸而來王儀
馴觀魏靈囿康荘牝慴牡伏彩奮神揚虎予僵於北山
龍伯遯乎西荒供玩乎甲乙之帳奠安乎申未之方靈
威熛怒猋旋坰牧狡兎忘其撲朔巨象遺其橭木矧全
力之可攖即餘勇其曷觸迸百斛之湩乳失千里之逸
足寕止筋絶桐絲吼翻林木卧而蝇不敢集其尾踣而
豹不敢食其肉将使天吳遏其神窮竒息其毒銷兩間
之兵氣錫四靈之遐福然而明王慎徳義正仁育不貴
異物不寳殊族神靈所至懐柔讋服譎種怪類騤瞿悚
恧梏貳負於疏屬之山縶支祁於胎簮之瀆矧兹僄醜
盪胸蠱目廟不可以奉犠牲御不可以供驂服爾乃置
藁街之邸委上林之囿資其膏以療疾圗其形以禦寇
無供役於耳目任優㳺於林藪與隴山之雪衣亦息機
而濡咮詔舌人與象胥慰逺人之勞疚使者再拜稽首
永誓來享與來王樂
天皇之萬夀
大駕南廵賦　　　　　　　　　　　徐嘉炎
粤我
皇清之總三才而襲氣母兮歴
三聖而冠百王惟
聖主之首出乎庶物兮鼓槖籥而播隂陽當甲子青龍
之元㑹兮赫景命而召禎祥誕五徳之純精兮開萬禩
而輝煌耕獵道徳而為苑囿兮馳騁仁義以為津梁光
無幽而不燭兮澤無徃而不彰紹盤羲而代嬗兮孕苞
符而統混茫既四海之寕壹兮乃兆人之如傷作雷雨
之觧而在宥兮象風地之觀而省方爾乃建蜆旌張鳯
斾雲䍐日斿虹幢羽盖萬騎紛紜千乗繁㑹廼先沛膏
雨於垓埏集羣生於覆載倣天乙之弛羅儀鎬京之大
賚蠲萬國之倉箱望東州而賑貸推恩數於羣臣賔化
育於無外於是背秋渉冬寒氣始升焦溪漸涸湯谷将
凝水澤之腹既堅不周之風斯興木脱葉而童童草觧
節而稜稜吾
皇於是駕雲龍之飛輅張秋隼之華旟飾軍容於七萃
申武衛於三驅隆隆記里之鼓轔轔相風之車散轡於
漁陽之野校戎於龍􁀺之墟則有屏翳清塵望舒懸象
飭馳道之離宫闢修途之榛莾有䡾䡾之攀躋非昈昈
之𢎞敞眷北顧而逶迤憑南雲而下上值三農之休暇
惟六龍之是望極九有之神功爰告成於岱宗嗤齊桓
之望瑞陋漢武之乾封為民儲祉秩叙惇庸望天孫而
至止仰日觀而雍容爰祗誠而徒歩乃獨致夫䖍恭乗
輿屏而勿御騕褭却而罔從縣崖垂二分之足絶壁俯
萬尋之松似捫參以歴井若凌虛而御風羾天門而馳
閶闔經千樹而瞰三宫胼胝均勤乎大禹焦勞重見乎
神農時則衛士嚴装從臣啟路釐室儆晨齋宫戒暮慶
成乎荅天之禮敷告乎勤民之故神人允協其休和臣
氓式遵乎矩度鵾車東振闒㦸南翔渡沂光而行邁渉
汶泗而飛揚廵河濵而周徧思潄水之溝防玩璿珠於
漆澤屯楗石於宣房招河伯以效靈顧海若而望洋南
際䢴溝北始汜光嗟泛濫之愁人致汙萊之卒荒經營
乎潰决之陂疆理乎横流之塲必鑿海而歸墟斯我田
之既臧何水衡之足惜為當效此一方駕艅艎之乗舟
杭一葦而南游任長風之破浪亦㳂波而泝流蕩日青
龍之艦排雲飛燕之樓組練耀昆明之浦帆檣聫彭蠡
之洲牙旗桂檝赤軸銀鉤泳遊則羣山遥指溯洄則百
川倒浮盡乾坤於一瞬坼吴椘而為漚緬六代之繁華
經千年之建業瞻虎踞於名都指牛頭為天闕隘紫盖
之偏安狭金車於季葉瞻故國之山陵乃追揚其謨烈
稽運㑹之始終崇唐虞之盛節致隆儀於軼代戢軍氓
之翦伐斯無前之至徳實靡有之軌轍惟經綸天下之
大經廼曠世同符而莫越南眺吳㑹清嘉之宇俗號秀
民地非沃土念轉運之京坻恤煩疲之廩庾襟茂苑於
具區帯海濵於江浦仰泰伯於千秋起言游於三古稽
山在望胥濤驚眼勤望幸於黟江佇光榮而宛轉睠
兩宫之暫離遂六飛之旋返植梧鳯於岡陵斮修虵於
墳衍馳延屬之紆道陟峛崺之峻坂灑
宸章於妙髙登浮玉而遐覧黄童襁負以待澤黎庶謳
吟而送逺觀乎人文久道化成感終古之教澤廵闕里
而式憑大猷是經先民是程崇帝師而下拜志尊道以
𢎞文晰欃檀雒離之木辨雞彛龍勺之銘翠古檜之菁
葱撫楷模之輪囷湯湯乎洙泗之流屹屹乎防阜之城
結山河之兩戒鍾地脉於百靈於是世胄謁禮諸生肅
興倣累朝之賔監崇元聖之雲仍制既隆於紹嘉恩更
亶乎褒成盛三雍之上儀崇百代之休稱是日也
天子考五經之統紀思六藝之折衷爰披圗而誌績論
報徳而酧庸籩豆舞佾之繁銀鏤琰琬之隆是未足以
光天徳贊聖功乃留曲盖之凝嚴軼葩瑵之巃嵸詔祇
寅乎禋祀紛肹蠁而豐融廣錫類之孝思𢎞論説之儒
風歴漢元以迄今兹誰尊聖之克同爰乃廻駕旋軫飛
軨整斾鳯盖玲瓏麟毫棽麗張廣樂於洞庭舞咸池於
北冀千鈞之簴力洪萬石之鐘音偹賦忠厚於行葦歌
太平於既醉千疆靁赴萬里星奔東熿滄海西耀玉門
奠斗辰於中極布星宿於崑崙日南則威加窮髪漠北
則武震烏孫重舌緩耳之國雕題黒齒之氓莫不來王
而慕義稽首而稱臣
皇帝猶祝時雍之速屆俾風動之遄臻廼下
明詔勵羣臣崇學校飭儒紳道徳文章濟濟振振遐陬
密壤過化存神是以敷天之下率土之濵含文抱質履
素懐真歌風舞雅蹈義詠仁沐浴乎詩書之澤翺翔乎
禮樂之英郊畿父老迓望
屬車千官紛㑹雁列鳬趨懐銀黄及璽紱佩玉虎與金
魚頌省耕省斂之舉上豐年大有之書猗歟甚哉皇帝
王三嬗之運唐虞夏遞降之餘惟我
皇之至徳歴萬古而難踰頌曰煌煌
聖祖創維艱兮洎我
章皇開八埏兮
皇帝聖徳𢎞先業兮既覲文先揚武烈兮三蘖既殄毒
痛除兮海不揚波同車書兮殊方貢琛入質子兮震疊
懐柔百神慰兮思我蒸民際太平兮或虞幽隱壅上聞
兮省方陳風觀我生兮登岱祈天志憂勤兮經綸叅贊
遵先聖兮道一風同克永命兮有虞五載廵狩徧兮亦
越姬周十二年兮我
皇法古純不已兮時邁其邦昊天子兮(小臣/)獻頌介
景福兮
聖子神孫永天祿兮
　懋勤殿賦　　　　　　　　　　　湯　斌
黄扉日麗寳笈雲開帝座之光華正燦東壁之淑氣迎
來道衍圖書法象觀乎天地學深墳典奮迅擬乎風雷
我
皇上岐嶷敏睿麗正凝神本精一以立皇極建中和而
定羣倫納諫不遺葑菲招賢旁及隠淪武庫森嚴撻伐
悉遵
廟算九功歌敘民隱日逹楓宸固已樹儀型於百辟貞
仁夀於千春若夫煥太乙之矞皇曜句陳之暉麗黄雲
紫盖輪囷鬱其上浮蘭戺金莖灝𣺌翔於天際珠宫貝
闕複道斜通銀牓璇題交衢迢遞飛重簷以切霞烱丹
壁而流霼龍舸泛萬頃澄瀾長楊帶千章蓊鬱斯又足
奠六鰲而鞏四極應三垣而馭五緯爾乃廣闢别殿宏
貯縹緗鴻濛矗而竦峙觚稜啟而景彰揭組幔於棼楣
垂綺錦於虹梁甲帳之月光如雪秘幄之芸火生香瑶
函左列竹素盈牀五庫標目於西清四類充帙於東廂
犀籖重積玉軸焜煌未足矜宛委之寶册何湏論天祿
之蘊藏當夫金門朝罷宣政宴餘鸞珮聲逺鳳扇影徐
名儒招從白虎大雅延自石渠䆒道系於洙泗證心法
於唐虞無黨無偏闡維皇之敷錫天秩天敘繹臯陶之
訏謨既朝乾而夕惕復無倦而有恒顧民碞之可畏識
當位之利貞尊所聞而行所知髙明廣大有治人斯有
治法深切著明斯乃懋勤之實政匪僅肇錫以嘉名矧
夫歌叶雅頌文儷誥盤懸針倒薤戲鴻騰鸞雲氣芝英
之簡淵渟岳峙之觀漢武望而廢牘章帝顧而輟翰以
此乗㤗運而御六龍映晨光而翔五鳳采太史之陳詩
第羣臣之嘉頌而時幾勅命祁暑思艱心㳺農野道契
先天夜如何其夜未䦨瑶編萬巻寶炬殘流月曈曈兮
素華滿北斗低昂兮殿閣寒豈比夫甘泉暉章長樂未
央凌霄飛雨茝若披香九華仁壽百福靈光列棼橑以
布翼荷棟桴而髙驤雕玉瑱以居楹裁金璧以飾璫祗
矜制度之煒煜何敢希道德之輝光况乎文教敷宣天
威遐被都護方開劍閣雲將軍己定三湘地碧雞金馬
之修祀無勞蒟醬橦華之輸將遂易百禮具興萬舞咸
備
皇情悦愉羣臣既醉降絪縕調元氣阜財解愠薄賦寛
徭踰於穆之緝熙耳擊壤之歌謡天下棄偽而返本敦
朴而去澆追太始之元化偕華胥而逍遥謹摛辭而頌
聖主(微臣/)敢自托於王褒
　　西山賦　　　　　　　　　　　邱象隨
伊坤元之廣厚兮氣含陽而凝山既磅礴以四塞兮窅
嶙峋而上干矗名山兮三百紛支山兮三千雄九州而
稱鎮兮峻五嶽以崇班仙靈托其窟宅兮封禪縱以逰
觀乃西山之綿亘兮拱皇都而髙盤落太行之迤邐兮
貫遼海以瀰漫諒靈秀之所㑹兮亦安窮其際蟠岡載
起而載伏峰若散而若連萃土脉以鬱蒸滙西湖而飛
瀾既㶑灔而澄徹亦泱漭以潺湲蕩甕山於涯涘穿䝉
密而盤桓翳清塵而磴削倚圓靜於崇巒左田右湖人
烟相摶菱芡皆糧灌溉多歡誠山農之野樂宕予興以
彌寛緬賜金之遺蹟躡功德之巍然洪波衍其東幽林
出其前紛古木之茂幹圍四十而始圓盡樷薄而空豁
到聲光於玉泉𣺌若素練鳴絶壑宛若晴虹飲碧川迸
若明珠㵼合浦皎若星漢垂蒼天通華巖以深窈探三
洞而稽延黝一竅之隂黑傳勝跡於名仙終曲折而却
歩疑神蛟之幽潛徐平林其我邁兮迴晻藹而寂歴騰
樹樹以明輝兮染山山而黛色顧香臺之在望兮破白
雲而髙入叠峻嶺以數匝叢修木而萬積開九軌之徑
凃兮聳觀閣於三霱飛丹青於太虛兮越鐘磬於林石
盻風樹之從容兮興流泉而共得俯横橋而徙倚兮魚
鱗鱗以迎客殿五重而穹窿兮盤烟嵐於磴級幻樓臺
之髙下兮隨山勢以踈密收全勝於四覽兮憑來青而
咸集允翠色之獨佳兮徹西矚而莫極迴無量於遐瞻
兮亦夢泉之猶識松䕶駕以謖謖兮幹虬舞而如鐵臺
祭星而巍巍兮遹軒豁以朗潔爐裊裊其餘香兮永氤
氲而不歇撫丁丁於棋盤兮想偓佺以對奕生蟾蜍而
偃仰兮方怡神於靈蹟乃沿山極望而紛紅兮則杏花
之霞赤轉峭削攀蘿藤上嶻嶭入窅㝠列槐蔽翳危徑
崚嶒碧雲在上金銀結成丹璀碧璨盪揺光精虹蜺駕
棟蛟螭蟠楹四闔八牖廡接廊迎羅雲宿霧玉闕化城
琢壁鏤橋營窟精靈泉流香積聲散林坰賜碑蘚剝卓
錫泠泠爰洪光以載探兮極松盤之隂凝枝横偃而交
拱兮葉屏障而中行逼香光與聲觸兮悉古栢而遮盈
乃玉華之彌髙兮折十八盤而仰登瞻石塔以岧嶤兮
卧法王於無聲來寳樹於西域兮揚娑羅以飄零卓三
圍而九花兮妙七葉而三棱復溪盤而石倚兮茂琅玕
之菁菁笋盈文而猶籜兮逼孫枝於太清樷蒼筤而緜
邈兮接隆教之淵泓恍野燒以凝睇兮垂丹柿如繁星
尋水源之盡頭兮遥觱沸其來聽下清響於蒼嵐兮激
細泉於亂砰踰廣泉而曠絶兮摩五華以雲平送悠邈
於翠巖兮陟中峯之崢嶸一階砌以白石兮恣坐卧乎
晶熒巳選勝於晏祠兮創獨見以經營崇上聖而尊大
儒兮鑿石龕以藏經豈魯壁之遺矩兮亦木鐸乎二氏
之縱横翳名山而獨占兮崖秘魔以髙憑解旱魃之倒
懸兮沛靈雨於䨇青何龍湫之莫測兮神道力於盧僧
蹈石屑而西歩兮壓烟巒以萬層豁平坡於山㘭兮留
䨇屐而暫停耀夜光於寶洞兮復照岩而珠明住濟勝
以徜徉兮更窮探乎瀴溟爾乃戒壇邃肅極樂縹緲近
翠逺黛八洞繚繞龜伏魚㳺龍馴猊擾固頑石之幻趣
亦靈境之獨表曽海眼之不潭尤枯柘而長矯矚石景
之天然粲金閣而搆巧綴蒼黄以南帯聿渾河之灝淼
波雷殷而雲涌岸危迅而如掃横蜿蜒於板梁俯中流
以𣺌𣺌斯誠塵世之勝賞而都城之雅抱也曠不海濶
近亦市絶異禽紛翔怪獸錯列草氣皆香樹名莫别霧
雨晴零霜風夏冽逕斷雲封寺迷烟截鳥一時而百鳴
花經歲而不輟任車馬之喧闐幾因人而肯熱得天地
之金精故飛爽而髙徹乃京華之勝景首兹山之霽雪
夫豈蘊春夏之氣而宜收藏之節者乎我尤愛其駐夕
陽之在山而以迎皎皎之初月
　南苑大閲賦　　　　　　　　　　施閏章
天祚
聖德地盡皇輿爰膺玉歴坐撫神區維赫濯於新命踵
幽燕之舊都岱宗位其東藩大行峙其西隅枕居庸而
帶滄海象天闕之辰樞亶建極於垂拱豈躭逸於康娛
然而逰豫徵於夏諺畋漁肇於羲易姬文有靈臺之詩
漢武侈甘泉之制蓋將以觀雲物節勞逸振師旅講武
事藉田禽之多獲簡軍實以有備乃有西苑瀛䑓近取
禁内樹列千章山稱萬歲俯玉泉之清泠挹西山之紫
翠眷别苑於南海伊密邇於王畿壤連天以曠莾水浴
日以漣漪插崇墉於雲漢清輦道於郊圻睇紅門之嶻
嶪想帳殿之參差其陸則塗通九逵軫連三輔金䑓扶
轂督亢接武碣石逺而來朝翠微近而獻嫵眺平楚之
蒼然樂原田之膴膴其水則潏沸沆瀁澹沲淵泓桑乾
輸𣲖溟渤效靈島湮渚溢風靜波鳴囊括太液缾揭昆
明閃旌旗於河伯動鱗甲於石鯨邈乎若乘槎之浮銀
漢彼哉哂求仙之汎蓬瀛於是菰蒲沉綠菡蓞敷紅鵁
鶄翡翠仙鵠賔鴻呼羣鼓翼唼雨鳴風屬玉翔而上下
赤鯉戲而西東雉兎麏麚逰集乎其外虎犀熊兕騰躍
於檻中玉樹蓊鬱佳果連巻張公梨茂朱仲李蕃葡萄
盧橘珠綴火然上林間居之賦爾雅方物之編窮侈極
異不可殫言時登髙而騁目樂四野之芊眠是時百穀
告成八荒賔服西旅貢以厥熬于闐獻其浮玉龍馬來
於大宛象師致於西域
天子治不忘亂安不忘危乃詔虞人營虎落乗戎輅戴
白旗千騎電發萬乗風馳用三驅以祝網命八校以前
驅竟陵谷以張罼界河海以為阹佽飛賁育騁其拳勇
韓盧雕鶚恣其指揮俄推山而抨石捲四野而合圍氣
吞麋鹿手搤熊羆皆應弦而命中若俯身而拾遺風毛
雨血括雄併雌由是割鮮殷輪委禽蔽地程校多寡殿
最次第勇怯分明惕威銜惠鳴鐃振旅歸而飲至
天子乃推絳灌之宿將詢旦奭之訏謀尚想頗牧之賢
旁覽孫吳之書敷文德於荒服定勝算於當樞姬有荆
舒之懲商有鬼方之誅畫䇿則燭照而數計殱寇則拉
朽而摧枯令嚴則過王師於衽席功成則告列祖以獻
俘然後班張枚馬驚聽駴睹或奏賦於長楊或歌㤙於
湛露頌擬白狼歌傳朱鷺鏤德銘功垂諸竹素
天子乃所無逸戒禽荒佩虞書九德之盛詠豳風七月
之章眎異姓若赤子以八荒為蕭墻猗允文而允武亦
知柔而知剛將麟遊而鳳至永萬夀其無疆
　　牡丹賦　　　　　　　　　　　施閠章
瀛臺之西太液之涘天作一邱鸞停龍起玉泉遶流燕
山側峙
宸遊禁苑實據其趾山呼萬歲園稱百菓珍禽翼接異
卉花妥潘岳閒居不能列其名相如上林未遑載其顆
羅羣芳於四時推國花之獨冠既叢植於芝房復駢延
於蘭館信竒葩之可懐萃根株之無算若夫梅英纔落
栁絮將飛東風洊暖疊蕋初開盈盈灼灼鬱鬱皚皚千
枝萬朶拂檻翻堦雲殷别苑霞絢髙臺白擬玉版赤類
丹砂既真珠之九蕋亦千葉之蓮華夀安潛溪以地異
添色倒暈以種誇品盡洛陽之美數過廬陵之譜勝玉
樹之菁葱豈人間之所睹
天子乃佩蒼玉幸離宫移歩輦就芳叢翠華旖旎周覧
肅雍或紺蕊扶踈獨號朝天之紫或露苞灼爍名擅御
袍之紅或臨風昂首晨露未晞若向榮而吐氣聳翔歩
於金閨或回飈側景朝雨方滋若承恩而既醉還霑灑
於朝衣列樹爭妍若六宮之奉顔色異彩繽紛又若冠
裳之來萬國爾其修廊回幔日暖烟含青陽斜映綠暗
紅酣於斯時也
天顔一笑萬卉咸歡香吹合殿色射青山杜鶻屈膝桃
李無言錦雞失艶南威喪妍時則授簡侍從淵雲之彦
賞花賦詩飛英濡翰亦有重臣出使逺人朝見引入禁
林恩霑芳宴剪插玉壺則婆娑几硯折賜宮僚則寵光
繾綣雖松有大夫之號蘭為王者之香拒霜有美人之
面秋菊為隠者之糧芙蕖澤處而綽約將離質弱而徬
徨莫不低眉却歩遜謝頡頏臣拜手稽首為之歌曰處
艶兮不冶含芳兮不誇不與時競兮大肆其華豈遺世
兮獨立欲並美兮不可得舒大文於東皇兮攬春暉兮
何極
　　平蜀賦(有序/)　　　　　　　　　潘　耒
皇帝御宇十有八年冬
命奮威將軍臣進寳勇畧將軍臣良棟同建威將軍臣
　　吳丹率師討蜀寇密授方畧分道進攻十九年正
　　月癸丑進寶同吳丹克保寜偽將軍王屏藩窮蹙
　　自盡擒吳之茂以下二十餘人前三日庚子良棟
　　自龍安進克成都偽廵撫張文德降蜀地大定丁
　　已露布至京宣捷午門外在廷之臣咸以
皇上廟算恢閎坐見萬里激勵將士建兹竒勲相與踴
　　躍唱歎形之聲詩臣遭遇
殊恩載筆史館頌揚成功職不敢闕謹獻賦曰
溯前王之烈偉撻伐之謨奸無鉅而弗剪兇無逺而弗
鋤霆發聲於豐隆星耀芒於威弧鯨吞舟而就斮蛇摶
象而見屠法春生與秋殺有霜落而露濡必武功之遐
暢乃文教之誕敷惟我
皇之聖仁廓天地以為量王道履以平平天門開其蕩
蕩彼么䯢之小醜敢作逆而衡抗類射天以彎弓似逐
日而投杖蛙處井以陸梁螳當車而倔强依嵐箐以為
巢憑崖谷以作障巖巖梁益實號金城地闢蠶叢山開
五丁劔閣梯空以懸度棧道循絙而上征天井盤廻而
窈黑地網綿絡以縱横水以虎牙赤甲為咽喉陸以龍
門鹿頭為門戸挺一戈以當闗非萬騎之能取當天光
之分耀有草竊以偷處曽六合之一家敢守險以拒旅
雄虺九首苞蘖三牙傳烽巴閬築壘褒斜驚百城於風
鶴變一軍為蟲沙初屯蜂而聚蟻旋鬭䑕而戰蝸思明
殪於河陽少誠殱於淮表彼逆孽之逰魂若枯莖之待
掃何醜類之睢盱尚横距而張爪倚嶂嶺之千重謂天
險其可保
皇赫斯怒整我六師招揺為戈參伐為旗審制勝之在
將料奪險之用竒㧞虎臣於行間建髙牙而授之曰汝
進寳貔貅如雲東趨閬中毁其重門曰汝良棟突騎風
雨西走隂平抉其後戸分道交攻竒正相權或犄或角
動於九天惟東軍之驍騰凌七盤而徑度奪朝天之巖
險葭萌空而不戍分勁旅為三行令異道而同赴摧堅
陣於背城殱突豨而餘怒積甲齊乎錦屏投鞭斷乎江
路迨禁旅之薄城斬門闗而齊騖兇渠斃於窮猿逆黨
擒於脱兔盖纍纍籍籍衿甲面縳者不知其數西師巻
斾以横邁据密樹之重闗出間道以𢷬虚儼氊裹而林
攀爭白水之阸塞破鐵門之孱顔忽浮馬而渡江張赤
幟於菁山朝耀兵乎江油夕嚴陣乎綿竹訝天兵之飛
來俄攻心而潰腹開錦地之峩峩竪降幡之一幅收竒
功乎浹辰若風雷之迅速捷書並奏飛檄交馳鋒不再
淬矢不再披剗勁寇如振槁舉名都若拾遺
天子乃升紫宸之殿讀露布於彤墀千官萃乎闕下望
天顔之怡怡莫不鼓舞讚頌曰盛哉乎武功振古未覩
兹也惟此劔南代有反側塹山燒棧便同絶域若漢室
之取公孫晋氏之斬李特宋主之擒譙縱唐宗之誅劉
闢皆用堅攻瑕以順討逆風行電掃罪人斯得然皆水
陸夾攻首尾並擊傷損將士窮竭兵力踰歲淹時僅而
後克未有不頓一兵不折一㦸駭若發機震若霹靂旬
月之間廓清西極如今日者也
天子將將大將將兵既得龍驤復有營平師以和而後
克功惟㫁而乃成規萬里若指掌故無戰而有征夫蜀
國者滇黔之項領也蜀平則破竹無前建瓴直走蒙詔
亡魂貴筑不守將遂定卭僰略犍為兼冉駹收沈黎簡
巴渝之勁卒與彭濮之鋭師浮舟牂牁飲馬瀘溪峨嵋
為鐔㸃蒼作鍔罝罘葉榆圍掩蒙樂伐銅鼓之砰訇驅
金馬之騰趠血鑿齒以釁鋒膏猰㺄以染鑊然後前歌
後舞班師而還受成
廟社薦功
皇天包干戈以虎皮却走馬以糞田沛曠蕩之恩下復
除之詔與萬姓相勞苦哀疲氓之無告拊摩瘢瘡長飬
凋耗勸耕課桑興亷舉孝蒸斯人於太和咸詠仁而蹈
道基隆平於萬年襲三五之休號豈不盛哉遂作頌曰
天錫智勇為
君王兮神武不殺誅猖狂兮運籌决䇿自
廟堂兮任屬賢將齊鷹揚兮天戈一麾銷欃槍兮遂清
大憝克鬼方兮長御逺駕包八荒兮刋山表柱垂無疆
兮
東廵賦(有序/)　　　　　　　　　　　勵杜訥
　　(臣/)粤考載籍省方之文著於易廵狩之典備於書
　　時邁裒對之頌疊見於萹什則是古之帝王未有
　　不廵行方國以察逺邇之風俗恤億兆之痌瘝俾
　　得各遂其生成以登一世於郅隆者也自漢唐而
　　後歴代之人主莫不髙拱黄屋以養尊處優時廵
　　之義久廢而不講即或玉輿遠駕亦必清蹕戒塗
　　其時之黎庶雖欲就日瞻雲希至尊之清問豈可
　　得哉所以望九閽如萬里而閭閻之疾苦壅於上
　　聞朝廷之德意不能下究其來舊矣我
皇上聖仁如天智勇如神深黜近世之積習逺法隆古
　　之宏規廵幸郊畿省耕省歛既已湛恩汪濊周洽
　　靡遺猶以四方之幽遐山陬海澨或有一夫不獲
　　之慮廼
命駕東廵由瀛州過歴下濟河渡江詣建業而
駐蹕焉凡
六飛所至無論通都鄙壤必諮詢民生之利弊俗尚之
　　淳澆吏治之臧否草野愚賤皆得仰覲
龍顔親承
天語以各攄其所欲言額手嵩呼歡聲徹數千里即華
　　封之祝聖人曷可以方此至於擢亷能拯水患蠲
　　租税格神祗祀曲阜之林廟禮鍾山之陵寢善政
　　纍纍恩施稠渥
奎章宸藻寵錫名區皆唐虞三代以来所僅見之盛事
　　洵足焜燿天壤而昭垂典冊臣濫竽史職不敢以
　　荒陋自匿謹竭駑鈍拜手稽首以獻賦曰
維
聖皇之御㝢握乾符而闡坤珍侔羲軒之化理冠道德
而履純仁聲教誕敷於薄海品物共樂乎鴻鈞尚厪如
傷於蔀屋不自暇逸於
楓宸郊圻時幸補助維頻念疆域之浩浩户口之溱溱
或有懐而欲訴忳鬱而難申爰筮吉日渙明綸先恩覃
乎九有以徃省東土之民於是星旄聿建霓旌前指鳳
蓋霞張鸞旗雲起
天子乗渥洼之蒼螭天閑之素虬而弗御乎金根之軛
玉輅之軌將攬轡以周諮接編氓於尺咫除警蹕之禁
嚴播瑶音於遐邇過唐叔之故封經舜泉之遺址時徘
徊乎道周采風謡於都鄙時維十月候逾肅霜既萬寳
之告成咸築圃而滌場婦子熙恬於百室亞旅釋耒以
徜徉聞
翠華之臨幸莫不踴躍於康莊若夫詩書弦誦四民之
良久沐浴乎膏澤而喜近日月之光爾乃子衿縫掖依
帳殿以譚經白叟黄童傍
龍驂而論俗得聆
天問之肫肫仰見
聖容之穆穆或拜神鼎之瓊珍或沾蓬池之玉䔩抑且
供億之不聞戴恩波於信宿蠲豊稔之田租倍家給而
人足泱泱乎大國之風當盛世之漸摩而益歸於淳樸
載華旍而發駕由渤海以漸東歴岡陵之蜿蜒瞻千仭
之芙蓉巖巖㤗岳靈氣所鍾東方為萬物之始故名之
曰岱兹山為五岳之伯乃稱之以宗逼層霄而嵂崒紆
盤磴以巃嵸必藉籃輿而仰陟或竟一日以扶笻我
皇為蒼生而祈福齋心肅肅而雍雍步輦既郤晷景三
移而已躋乎四十里之危峰登天門而臨日觀躡神府
以訪竒蹤白雲在下碧落儼通衛士竭蹷
玉趾從容斯神靈所呵䕶而曠古之所未逢乃摛天藻
揮宸翰鎮石表燭蒼穹既鄙探䇿求仙之故事更陋金
泥玉簡之登封逈出乎七十二代之上獨標萬古之髙
風遂延覽於青沂時咨諏而噢咻憫樸遫之山農期人
登乎四鬴惟洪流之在望乃徃觀乎河滸原夫亘地而
經天用遡神功於大禹雖九折而洋洋每湧溢於中土
酸棗瓠子多勞費以修防賈讓延年究空談於徃古
敇戒金隄歲煩藏府猶慮夫濵居赤子或未免乎畚鍤
之勞運輓之苦停
雲䍐以流恩俾窮簷之有補若夫狐貉之祭璧馬之沈
皆無闗於實政而非
聖人之所取遂渉淮浦溯䢴溝弗忍田廬之昏墊爰發
䟽瀹之逺猶維吳下之勞於貢賦縈
宸𠂻而恤其隠幽一如東山之黔首競忭躍於花洲建
康名郡民物雜稠六朝都㑹之地有明創業之陬稔習
乗輿之難近法駕之尊優獲睹
天顔以抒情愫巳誇異遘而動歌謳况乎深仁之洽被
愷恵之翔流至於
幸鍾山之林麓軫勝國之陵邱飭明禋而
頒嘉制戒典守以䕶松楸尤髙深之至德卓越乎千秋
洎旋軫於秣陵望魯郊而至止宅心道秘久釋奠於西
雍悦志儒修更致䖍於闕里肅太常以偹樂集聖裔而
習禮升觴折爼列奉璋之峩峩鬯灌登歌識睟容之亹
亹設車服以詳觀出琅函而盡啟日臨洙泗以垂輪雲
繞杏壇而皆紫凡列廡之名賢胥潔蠲以分祀
御墨煇煌於廟廷錫賚繽紛於筐篚章縫在列以増榮
野老環橋而色喜斯行也
仁恩洪暢綱紀畢張勤同虞帝德嫓陶唐仰
聖暉者侈斯生之厚幸徯我
后者咸延頸以相望固合寰海而風動豈惟被澤之一
方當兹珠斗北臨實沍寒之節序乃
玉鸞載路敷暄景若春陽是誠天休滋至瑞應丕彰將
錫聖子神孫以無疆之福開億萬斯年有道之長宜乎
賡卿雲爛縵之頌光華復旦之章
　　瀚海石子賦(以石韞玉以/山輝為韻)　　　　勵杜訥
寳待時而用彰
聖遇物而必格兼收徧及於山林愽採勿遺於川澤聿
維瀚海爰生珍石托體龍荒呈姿沙磧吸日月之光華
映星辰之精魄茍鑒㧞其莫由幾沉淪之足惜懿彼美
質天成晶英内蘊雲霞璀錯象萬物以賦形錦繡陸離
配五行而合脗其為色也既滋綠以焜黄復塗硃而施
粉其為體也掬之盈把璧連城而可方其為光也玩之
奪目珠徑寸而相近用無不遺或飾佩以鳴璫功有足
多能蠲疴而解愠爾其際遇
聖明有長必錄僻壤遺村毎邀
天矚網珊瑚於東海遴杞梓於南服然而所寶惟賢不
尚珠玉郤輦賮與航琛祗課畊而貴粟胡斯石之䝉
恩邁竒珍於結綠維時
天子總六師操弧矢靖朔漠勤玉趾小醜立殄
天顔有喜奏鐃歌以凱旋顧斯石而嘉美於是屬車爭
攫似編貝以盈裾錦橐交盛復流霞而散綺逺觀之則
繽紛錯落而難名把玩焉則盡態極妍而莫擬星斗風
雲花木山水鳥獸蟲魚蜃樓海市無不畢肖其微茫豈
徒略得夫疑似非意想之可到斯繪畫之絶技用是依
文藻恊芳芷侔芸窗供棐几充雅玩於文房非斯石其
何以若乃光騰筆彩氣吐硯山吸朝露之清潤含秘閣
之幽閒竒文鬱鬱秀色斑斑勢如髙峯之壁立影涵曲
澗之潺湲是皆
聖武在御逺播
天威智勇赫濯雷電馳飛瑞應畢至萬寳齊輝想蘊靈
於大鈞故爾中堅外潤迨見用於
盛世不殊方璧圓璣企
皇化之及逺仰
淵𠂻之察微獻蕪詞於文石之陛彌覺大哉
堯德之巍巍
皇清文頴巻四十四
欽定四庫全書
皇清文頴巻四十五
　賦
　豐澤園賦　　　　　　　　　　　胡會恩
猗
聖皇之受命浹至化於寰區履潤澤而大豐羙兮皆
帝徳之覃敷登羣生於熙皥兮躋盛治於黄虞惟茂對
之時勤兮匪苑囿之足娛歌薫風之觧愠兮仰淑景之
常舒奉
宸遊於清暇兮扈臣工而樂胥値千秋之榮遇兮幸叨
附於簪裾感
隆恩之莫殫兮詎翰墨之能攄繄西苑之為勝也浴太
液之晴波峙瀛臺之盛槩鮫宫日麗以淳泓龍壑雲蒸
而澎湃儼蓬閬之仙都兮遊泰清而餐沆瀣瞻佳氣於
層霄敢褰裳而夙戒夫何承
嘉命攬晨暉歡迎
翠輦肅候彤闈槖載詞臣之筆香凝侍史之衣洽深仁
於蠕動霑和氣于翾飛爾乃蘭舟乍引錦䌫徐牽似涵
光於軒鏡總拜舞於
堯天玉饌傳頒飽飫大官之膳珍肴羅列寧惟蓬鱠之
鮮郢水仙醪光凝碧琖上林嘉菓芳郁瓊筵
渥典頻施
榮光載錫喜桂苑之初披値龍樓之曉闢則有文窻窅
窕畵檻玲瓏參差碧瓦燦爛珠宫垂清霄之竹露扇碧
沼之荷風循玉砌而逶迤仙葩的皪度金溝而延竚嘉
樹蘢葱若夫揚鬐唼藻盡文囿之遊魚拂羽含花疑瑶
池之神鳥漾錦浪兮浴烟汀立玉砂兮棲碧草凡兹麗
景皆競秀於
宸居毎值芳辰盡爭竒於仙島既供四時之賞尤宜長
夏之天槐隂成幄榴火初然荷
皇情之悅豫愧臣職之多愆懐盛事於巻阿遊歌足誌
紀良遊於在鎬頌羙堪傳況夫
聖慮勤農
天心貴穀植禾稼於平疇恍田功之在目詠離畢而神
怡瞻雲漢而遐矚知
九重時切於民依而舉念不遺於蔀屋者也臣等才慙
班馬學謝鄒枚授簡濡毫莫殫頌颺之悃瞻雲就日難
言侍從之才徒知感
聖徳之幪帡沐
恩波於溟渤雖復竭微忱殫筆墨安能名穹壤之高深
而述
榮施於萬一耶
　豐澤園賦　　　　　　　　　　　沈　涵
猗
聖主之勤民兮維稼穡以作寳當
禁苑之奥區兮闢華園於靈沼滙太液之瀠廻兮注玊
泉之灝溔愛土物以臧心兮匪耳目之競好既桑柘之
成隂兮復蒔藝夫香稲爾其溝堘四逹阡陌中分土膏
應暖農祥戒晨提壺曉喚布穀宵聞紺壇既祀東作方
殷施漑則荷鋤如雨播種則奮鍤成雲既而楊栁拖黄
芙蕖清暑耘耔攸勤嘉禾膴膴蒸榴火而彌馨扇蒲風
其如舞耕歌同蠶繅以相聞穗葉映桑枝而並吐更靈
雨之瀼瀼貫百川而布濩湧丹壑之滮流潤碧霄之瀣
露皆
睿心之黙禱遂感通而大澍若乃涼風䧏白露霏木葉
脫百卉飛黄茂實丹顆肥萬寳告成原隰有輝覩公田
之嘉穀先衆壤而陸離於是雲黄滿目刈穫是始或歌
連穎之竒或詫兩岐之羙撫環畝之幾何忽萬億其維
秭田畯入聞
天顔有喜匪幸此地之有秋實卜豐年之同軌然則是
園也以供粢盛以薦明禋瞻終歳之幹止識民力之普
存故義取乎天澤之下逮而象徵夫豫大而豊亨豈若
甘泉華林僅耀遊觀之美玊津九成徒誇壮麗之榮而
已哉於是
天子憑黼扆排闔閶當萬幾之暇日撫百彚之繁昌集
垂紳之鷺序招珥筆之鵷行相與陪遊於縣圃之側而
授簡於水殿之旁重為詩曰巍巍
禁苑兮𣺌𣺌蓬瀛匪敖匪紓兮黍稷維馨農夫之慶兮
我
后之誠於萬斯年兮大有書呈
　豐澤園賦　　　　　　　　　　　陸　葇
豐由徳兆澤以心敷時雖清燕念切民瘼當恢台之長
夏處高明以非娛聆時鳥之好音觀百卉之向膴鳴流
泉于澗曲緣石磴于周塗爰滌修壟藝嘉禾勤桔橰課
耘耡緑苖芊芊油油以舒潤之以膏雨舞之以陽烏
天子廼駕丹轂駐靈囿光風扇和慶雲濩晝天淵一色
瞻彼南畝進儒臣而賦之將以歌豐年而占大有也聞
在昔之典禮紘耤田以孔阜祈穀止于元日事三推而
釋手即省耕于郊圻亦交錯乎林藪何若覩胼胝于晨
夕騐長養於在宥閱田畯以志喜勝躬稼而維耦緬惟
斯園之創始在
瀛䑓之坎隅象天一以生水為植物之所需栁織絲以
覆羃竹凝碧以環渠却遐陬之珍異禁網取乎珊瑚允
栽培之咸若昭儉徳以旁孚固不啻書無逸于廡壁繪
豳風之古圖然而廣厦在前左經右史曲房周通疏廊
徙倚驚銀漢之遙溯儼蓬壺之覯止既飽瓊糈載斟香
醴飫苾芬以孔時歌
令徳之夀豈比在渚之鳬鷖樂依蒲而莘尾於是授素
繭發隃糜欲抽毫而鬰塞將殫思以縈紆竒木之對未
析連理之詞罕腴惟有望良疇以軒舞披渠藻而怡愉
敢不詠徐黍以祝和豐沛
聖澤於寰區將與諸臣溯田功於姬籙而頌府修於禹
謨
　豐澤園賦　　　　　　　　　　　張廷瓚
惟
紫禁之鼎建抗燕山而啟都羅周廬之千列設寮垣之
百區隔瀟湘之縹緲拱環衞於
宸居開薇垣之勝地聊廣覧而逺舒乃有禁籞西偏華
林右掖路盤曲而紆廻樹叢宻而蓊鬱日月吐納雲烟
羃䍥平楚流青修柯聳碧徑以幽而若逺地以靜而如
僻顔
豐澤之嘉名實園林之安宅爾其前瞻太液遥望廣淵
貫注蘭沼發源玊泉滙羣流之浩蕩疊萬頃之蒼烟眺
波光之澄徹儼氷鏡之初圓是蓋
天子重無逸而念民依憫艱難而崇儉徳觀稼有懷農
莊斯設秋雲亭畔則華黍飄香嘉穎軒南則翠痕如滴
雞聲隐叢竹之籬犢路入柔桑之宅羅襏襫於上林雜
腰鎌於華闕隐白屋於朱扉粲青禾於紫陌一犂春水
連朝添時雨之波十畝秧針徧地散晴嵐之碧此所以
蔀屋之辛勤經四時而遍歴惟
睿覧之咸周非九重之能隔者也至於佳卉分叢芳草
成簇同心之花連理之木或倚石而紛披或拂檻而堪
掬瓊枝與碧樹相依紫蕚與朱苞並屬芝塲蕙圃之青
葱葵徑蘭階之馨馥長風度而五色俱飛微雨過而百
花都沐移來鳯竹當長夏以生寒發茁龍孫吹筠香而
凝綠篔簹千畝何殊渭水之濵琳瑯萬竿不數淇泉之
曲此又麗景之怡情而芳菲之觸目者也至於逶迤百
柱宛轉層楹琢文石以延路架素椽以成亭櫺檻留大
樸之致棟宇無金碧之形
聖徳惟儉天道同清豈非百代之矩矱萬世之法程哉
我
皇上萬㡬在御宵旰深宫當蕤賔之協律値炎景之方
中御迎涼之殿閣臨清沚之簾櫳沛湛恩之汪濊訓珥
筆之臣工念長橋而路曲許乗舟而御風頒天厨之尚
膳賜㫖酒於花叢感自天而沛澤慚無地以措躬瞻紫
霄之佳景愧薄藝之雕蟲願藜燃以奮志亦葵向而抒
忠
　豐澤園賦　　　　　　　　　　　彭寧求
美上林之鉅麗啓禁苑之芳菲惟
皇心之勤恤念稼穡為民依因陂池之瀦蓄倣隴畝之
町畦每省耕於東作亦觀穫於秋期儼江鄉兮在望施
普惠兮及時軼樂成之舊宇為
豐澤之新規爾其
秘殿𢎞開曲廊囘互玊磶朱甍疏窻洞户既啟鑰於重
門或移形於跬歩借尺水而興瀾疊小山而起霧循除
㶁㶁泉鳴階下之流繞砌娟娟竹䕃墻隅之路花含笑
而迎人草成茵而浥露移瑯菜於仙家植綺葱於瑶圃
魚遊沫於清池鳥弄簧於芳樹洵景物之恬熙娛澄暉
於朝暮平疇環列荷鍤成羣春和始布淑氣方勻紺轅
將駕黛耜畢陳建青旗以
涖止如出舍以觀民洎乎田塍秧茁陌上風薫人皆力
作苖亦懷新睹烟簔於清曉聽牧笛於斜曛有渰萋萋
雨灑亭臯之潤出日杲杲晴看隴畔之耘若夫時届西
成奄觀刈穫被野兮雲黄迎寒兮霜落輸歳入於倉箱
樂遺􁆧於烏雀即苑内之多收占民間之豐樂蓋自玊
泉之水太液之池滙為廣澤散作文漪泓碧千頃􁝏沆
四垂可以資灌溉可以備耕犂因山川自有之利相神
臯物土之冝故草木紛敷百卉盡觀其榮茂土膏脈發
九穀尤快其華滋我
皇儉徳圖維永頼居逸思勞席豐戒泰木不雕鎪室
無藻繪雖身處乎
法宫常神周乎郊外以此知昔人之弄田鈎盾者猶未
勤而我
皇之親耤朱紘者意未艾也彼夫華林勝矣而非實政
之修玊津麗矣而非民事之謀豈若兹園
惠澤滂流狹制度於文囿傳休聲於夏謳丹水紫淵無
勞乎厲禁蘭塘蕙圃不假乎收罘願荷彤墀之槖長承
清蹕之遊
　豐澤園賦　　　　　　　　　　　史　夔
我
皇上御極之三十有三年闓澤覃敷恩波汪濊瑞露如
珠卿雲似蓋風和觧愠之琴光湛常盈之㑹固已雨暘
咸若百室慶其盈寧寒暑調均萬國欣其履㤗而猶無
逸時陳豳風屢繪周知稼穡之艱難歴覧閭閻之穟斾
修堤防而四海無波除螟螣而三時不害蓋其所旰食
而宵衣無非念蒼赤而籌畎澮也若夫城連上苑路入
平坡月泛瀛洲之島雲廻太液之波參差水蓼掩映風
荷喜嘉生之得地紛芳卉其何多維時節届朱炎時逢
夏閏日躔當至後之辰星次屬中官之正榴花已綻復
吐丹葩蓂葉全稀還舒翠鬢人歡夏景之長
天錫太平之慶
聖天子於是嘉茂對鼔南薫樂年和而歳稔時稽古而
右文爰
命儒臣各懷鉛槧仰窺
天宇之崇飽食大官之饌俄聽傳呼
賜之遊覧載瞻
豐澤之泉林極目和風之荏苒爾其平沙似毯細草成
茵攀柔桑之鬰鬰䕃田畮之畇畇望黄雲之藹藹俯緑
水之鱗鱗散漫盈疇彷彿春江之景蘢葱蔽野依稀蓬
島之濵瑞稼揺風若吐黄金之色纎芸擢露冝因黒壤
之淳豈獨十畝千鍾上林早得陽和之氣已知兩岐一
穗萬載長霑雨露之仁(臣/)學媿雕蟲才非夢鳥叨陪侍
從常賡復旦之光華清切
黼扆時睹紅雲之縹緲而乃恍疑仙境忽到天邊嵩呼
以拜魚貫而前猥措躬之無地荷授簡之自
天銀管分題未得罄揄揚於萬一嘉禾獻賦願常歌多
稼于大田謹拜手稽首而為之頌曰玊燭調兮萬彚昌
黍稌多兮呈嘉祥惠風扇兮甘露瀼苕穎紛披兮實倉
箱薦之
祖廟兮郁馨香
聖夀無疆兮瑞穣穰
　豐澤園賦(有序/)　　　　　　　　　沈廷文
　　園在大内之右西苑之中巨構𢎞開規橅太素程
　　材庇宇就下因高木不雕鎪飾無藻繢雖茅茨儉
　　樸不資人力之勞而山水縈環未减天工之勝我
皇上萬幾清暇翠輦時臨聽政勤民於是乎在泛舟仙
　　沼弭節靈䑓拂雲罕之棽離皆成湛露振芳蕤之
　　的皪盡是天葩爰咨翰墨之臣用紀林臯之美夫
　　探竒策府非無羣玊之峯選勝名區亦有三神之
　　境虚傳美麗無禆髙深豈若今兹有逾曩烈用竭
　　管蠡之見敬陳頌述之情自愧蕪詞無當勝槩
皇清之握象闡珍錫圖凝歴包六合以為家總八紘而
作極貞符曜明泰階寧謐旣天室之攸芋亦名園之是
即位臨西兌而義取屢豐地接東瀛而聲𢎞大澤蓋自
玊泉之水太液之池滙為巨浸散作文漪泓碧千頃蒼
莾四垂日月吐納巖崖蔽虧雕梁界道錦甃交門鳯標
翥羽鯨石翔鱗控玊蝀以噴雨跨金鰲而嘯雲霞波如
綺蘋吹無塵景山之巖岫巃嵸瓊華之洞壑玲瓏磴道
窈折澗户幽通屛障羅列環玦琤琮峰迎仙仗谷應曉
鐘欲霽而林暉千狀其雨則嵐霏萬重乃有丹梯盤互
曲廊懸度隰衍原平隄廻川注激水鳴舂藏舟紆浦葆
翠桑濃麥黄雲聚層䑓之暉近日萃琳碧以為粧紺宇
之馥迎風散氤氲而成霧于是林巒迤邐川陸縱横纓
岡帶阜繚白縈青樓觀􁫺崒殿閣崢嶸璇題璧磶繡栱
雕甍苕苕逈出翼翼孤擎跂飛鳥以斯厲佩長虹而若
縈軼雲雨以下度排星河而上征可以仰餐顥氣俯揖
羣靈重以新荑璀璨芳卉紛蕤芝房三秀蘭畹九滋梧
則菶萋生岡竹則檀欒映池桃李則不言成䕃松栢則
後凋挺姿般般之足翽翽之儀棷馭白澤囿擾黄支鳬
雁翺翔于修渚孔翠翻飛于茂枝既乃品彚恬熙景物
明淑睇萬里於纎毫攬九州而盈掬紫塞斜縈紅螺森
矗聚燕風恬掠鶯霜肅隐現桑乾之河縹𣺌香山之麓
金䑓有駿骨之羣泰畤見神光之燭升高望遠四維一
矚栢梁無以絜其觀靈囿於焉方其躅若乃麗旭始升
惠風初扇時鳥嚶鳴繁英葱蒨黛耜正陳紺轅將勸辨
雲物於嘉辰播雨膏於芳甸暮春合射之儀元已流觴
之宴殿中揚白獸之樽水面捧金人之劔又若南訛應
律祝融司天清暉擁榭翠漲平川龍鬐齊奮鳯咮爭鶱
凌雕文之畵舸曳湘縠於輕烟荷碧筩以猗靡榴綘實以
鮮妍葵叢生而就日蒲九節而延年逮夫清商乍奏爽
宇乃澄栁寒月皎桐疎露清挹仙莖之沆瀣聽天籟之
竽笙省歛則玊田秔熟招飲則小山桂馨暨乎重隂應
候役車既休天同雲而一色水凝氷而不流瑶玊盈枝
比剪綵而較逸瓊華堆砌笑埓地其奚求豈止歌黄竹
而恤祁寒之困咏來思而軫遠戍之愁是以端居九五
游神八荒靡遠弗届何施不臧覽動植之機以廣仁慈
之氾濩悟流峙之理以侔道徳之精剛既書同而軌一
乃化美而治光罷烽堠于寰海受共球之駿龎攄卿雲
而復旦呈含譽以垂芒遂乃彌性游翺從容詠陶學山
探奥藝海廻濤緝熙懋建俊乂勤招履高思下居逸念
勞岐陽鼔鐘之盛巻阿車馬之饒陟斯園以同樂抗徃
哲而為昭小臣作頌用補風謡頌曰天垂辰象地敞皇
州撫兹勝境夐乎建游餐華日近吸英霞浮匪風則御
亦雲與遊同規方丈比美瀛洲六龍蒞止視遠聽周
聖心孔懌庶政載修惟徳峻極上與天侔百常允陟景
福來酬瑞繁山委嘏集川流潤澤豐美萬禩千秋
　豐澤園賦　　　　　　　　　　　劉　灝
維金墉之西隅納清流之四㑹激湍縈乎其中喬木䕃
乎其外鬱積翠之沉沉覆輕雲之藹藹地遠應夫方壺
象高侔夫圓蓋相彼名壤豫我王心映山為圃削木成
林庭移嘉卉苑育珍禽揮七華之扇撫五絃之琴感南
薫以奏曲迎北户而披襟廼其華不為奢儉不至陋桂
柱芝栭瓊䑓玊甃飛梁天蟜而相扶拱楶聳翼而匪鏤
開芙蓉於别殿骨罘罳於中霤峙亭榭于上下環池沼
于左右夸秋水之横汾眇岐陽之靈囿我
皇上居深穆思稼穡念茅屋之艱難重田功之生殖擇
隙地之縱横培嘉種以黍稷爰分隴畦旋疎溝洫度南
東而成畝依保介以為式望阡陌之𣺌瀰睇稻粱之岐薿
於是或芸或耔時雨時風風搖麥浪雨洗禾叢與花宫而
掩映迎旭日而曈曨秉錢鎛而是利擬襏襫而能工則有
鳩呼碧樹雉翳蒼烟來從遠澤棲近平川繞栁邊之畫鷁
匝塘外之新蓮載飛載鳴看鵁鶄與鸂鶒以游以泳雜魴
鯉與鮪鱣莫不依青叢之藝藝樂碧葉之田田我
皇上攬兹休嘉遊當餘暇茂順歳時潛調元化察燥濕
於高卑騐寒燠於春夏覩决渠之潺湲快垂實之䆉稏
親嘗玊粒之香如履茅綯之舍既農事之周知復
恩綸之屢下於是精誠上格大有頻書奏五色之雲物
通九州之河渠秀一莖之九穗錯舊畝與新畬見崇墉
之倉庾成比櫛之田廬皆曰
天心之愛悉由
帝力之餘是知
九重匪遠七月時歌暢
宸遊于别館惕治道於巻阿懷閭閻于寤寐想情狀於
笠簔
沛豐澤于下土偕雨露而滂沱於是人人歡於草野嵗
嵗沃於
恩波相與仰
君心之無逸頌
皇居之有那
　　嘉穀賦(有序/)　　　　　　　　　彭寧求
皇上運當清晏治奏歌功勤恤民依疇咨政理大沛蠲
　　施之惠兼籌積貯之方厚澤深仁淪肌浹髓
至誠孚格嘉穀兆祥濯玊露以芄芄含金風而栗栗地
　　當燕北是陽囘吹律之區節届秋成方令肅涼飈
　　之候潔齋用薦即供
御廩之藏燔燎升馨何啻玊山之種洵瓌竒之非寳惟
　　土物之冝珍羣臣諦觀並深雀躍夫蓮開合柎徃
　　冊猶紀禎符𤓰實駢根昔人尚垂歌頌况兹休瑞
　　著兆豐年樂民事之順成卜
天心之純佑臣雖愚昧私竊懽欣敢竭疎庸敬陳斯賦
　　賦曰
昭昭璇極眷我
聖皇誕䧏嘉種寰宇悅康觀靈苖之滋阜知卒歳之豐
穰瓊粒方苞叶瑞應於黄􁇬黒秬篝車是載樂歳輸於
高廪神倉由
帝心之求莫能昭格於
穹蒼繄昔盛王高蹈遐軌不以金車銀甕為珍惟以時
和歳豐為美所以書述歸禾詩編華黍同穎表於周年
六穗書於漢史或以兩岐連秀興謠或以一稻再實著
紀降休於荏菽禾麻辨種於秬秠穈芑凡以明年穀之
豐登遂羣生之幹止豈比粒自瓊山禾來北里鄗上之
黍稱竒不周之粟示侈惟
天鑒
聖布徳施仁蠲租發帑給廩賑貧動盈千而累億務家
賜而户均厪艱難於宵旰籌預備於倉囷湛恩汪濊闓
澤奫淪綈几
九重圖繪尚陳乙夜朱紘一墢祈年首重三春積誠感
召爰鑒精禋屬三農兮望澤流協氣兮氤氲沛雨膏兮
滲漉發土脈兮植墳猶復
勤思九扈周爰諮詢建
翠華以出狩度榆關而北廵擁六飛而騰躍環七萃之
鈎陳雖弊禽而表貉兼省歛以觀民方夫紅旗
駐輦黄茂如雲睹瑞穀兮滋植喜禾黍兮鋪棻
皇情顧而悅豫宣嘉慶於臣鄰爾其翹穎揚芬纎芒吐
秀含實蕃滋擢莖豐茂浥露揺風交綺錯綉其㧞地而
出也森矗兼尋其並壟而生也分岐煩富葳蕤棽離兮
如結綬與流蘇璀璨錯落兮若連珠與列宿覺一稃二
實之非竒驚一莖九穗之重遘彼夫厨生舜箑階秀堯
蓂花開紫脫木號華平朱章豐於中唐神芝産夫九莖
競呈祥而獻瑞稱盛世之休徵然而無禆日用罕濟民
生豈如兹穀預兆豐亨千倉萬箱兮普作農夫之慶墉
崇櫛比兮詎惟
天庾之盈垂休光於史冊昭明徳之惟馨百爾羣工聚
觀樂豫卓矣貞符淵乎
睿慮惟稼穡之為寳惟田功之是預徳産之致精微明
昭之賜顯著爰歌大有樂康年吹豳雅賽秋田共含哺
於
聖世同擊壤於光天(末臣/)欣逢乎上瑞願載賡夫多稌
多黍之篇
　　玊河春栁賦　　　　　　　　　彭寧求
伊鳯城之繁麗何草樹之紛披挺靈芝於玊殿敷瑞莢
於瑶池苑内則星榆掩映宫中則月桂參差嶰竹植上
林之囿嶽蓮開太液之池維兹玊河瀠洄城畔派衍珠
淵光揺銀漢波紋蹙兮如羅水面平兮若案爰有垂栁
千株扶踈両岸本大角之靈根實眞陵之嘉幹爾其灰
飛鳯琯氣轉鴻鈞覩光風之啟序知遲日之臨春寒氷
折玊芳草舒茵喜靈和之遺種獨倚候而精神依依猶
舊濯濯如新乍抽芽而鮮碧旋布葉而繽紛羃輕烟兮
漠漠疊淺浪兮鱗鱗遂迺颺晴絲凝翠靄秀色堪餐清
隂可愛細裁金剪之雲濃染香奩之黛碧看螺子無殊
黄與鵞雛相配一顰一笑疑拈覽鏡之毫三起三眠頓
減舊圍之帶穿燕縷而無踪調鶯黄而斯在玊虹隄外
金水橋邊傍紫城而婀娜俯碧澗而蹁躚籠輕條於沙
岸垂宻䕃於平川影亂春莎之髪光飛紫荇之錢浴鳥
乘隂而顧慕游魚避日而盤旋態悠揚兮月下姿綽約
兮風前襯明霞而増媚沐細雨而加妍低拂維舟之纜
斜縈走馬之鞭對王恭於此日想張緒於當年於時
翠輦髙臨天街遐矚駐鳯盖於蘭塘引霓旌於綺谷賞
斯栁之乗時抱清芬於水曲瞻日月之光華攬山川之
秀淑身乆沐夫
恩膏材豈同於樸遫枝枝盡繞於
紫宸葉葉還飛於丹屋依曈曨之
北闕萬縷黄金對晻靄之西山千條碧玉豈若章䑓落
絮㶚岸飛花朝朝繋馬夜夜蔵鴉移在營前僅號将軍
之府種於宅畔或傳處士之家所能同其勝㮣比此風
華也哉乃為歌曰旖旎玉河側垂楊踠地新清光映荷
芰亮節比松筠共知雨露天邉近宻葉踈條總是春
　　天行健賦　　　　　　　　　　史　䕫
雨儀奠極高卑以陳乾元資始得一以清立崑崙之華
表合太乙之陽精羅萬象以成化涵九野而無形蒼蒼
者色之正湛湛者鑑之明中秉樞而莫測外轉象而常
盈此則於穆者天之命而黙運者天之行也若夫連珠
合璧二丸相配絡黄赤之九道紛總總其交㑹列宿碁
布而成章三垣因之以定位自鴻蒙之始判轉機緘於
圜葢閱銅史之洊更物混成而無外應節宣威隨時觧
沛莫不統綱維於泰元鼔鴻鈞於一氣此則天行之旋
轉於胚渾而包括乎元㑹運世者也粤稽上古欽若昊
天堯曰廣運舜惟至諴在璣衡而齊七政鼓南薫而阜
八埏君子體之以自強不息聖人則之以辨義行權欽
惟
皇上秉粹精之徳符易簡之能道春生而夏長運日升
而月恒居紫微之宫則翼翼穆穆藹藹融融鈎陳肅整
以環衛經緯參差而翼從燭方隅之幽隐總萬幾于清
𠂻故能朗杓魁而消氛祲舒
乾㫁而協化工渙
皇居發大號祇神人極丕冐赫濯兮聲靈霆馳兮電掃
徳容睟然旁搜典誥揮
宸翰則翔鳯隨戈攄
睿章則流珠入奥露雷風雨施膏澤以無偏雲漢星辰
燦昭囘而有曜爾迺時勤廵省咨訪郊墟幕黄雲之屋
乘雕玊之輿應龍受轡招搖翼輈朱鳥執節而前導雲
䍐從風而颺斿羽林河鼓象台垣而拱立二十八宿趨
執事而周流信
帝徳之法天納含靈於在宥垓埏奠麗無煩八柱之承
寒暑調均悉協四時之候寸隂不廢晷按度以常貞函
蓋靡涯澤應期而下䆒聚五星於奎曜文明之化丕昭
占六符於泰階至治之祥悉奏是故推厯象測躔垣以
三百六十五度者為天運之常而以與天同運萬福攸
同者為吾
皇之夀
　　允猶翕河賦(有序/)　　　　　　　　周金然
皇上御極二十有八載四海乂安兆姓樂業東漸西被
　　聲教訖乎九圍武緯文經典章邁夫百辟青雲浮
　　洛祥徵翠媯之川榮光塞河瑞應黄圖之籙來朝宗
　　於萬國銘如帶於千秋大澤覃敷湛恩汪濊迺者
　　洪流既已奠定善後猶厪疇咨輓運千艘動闗軍
　　國大計委輸一線端資疏瀹良籌集廷議之紛紜
　　仰煩
宸斷重土功之荒度俯允躬親爰用諏吉南廵遂以首
　　春夙
駕所過無供億之擾引領望
翠華之臨瞻近日之方中歸市弗止欣時雨之來䧏扶
　　杖徃觀進主伯亞旅以言情舉士農工商而胥慶
　　塡衢溢巷喧傳
帝徳無私忭舞歡迎快覩
天顔有喜由三輔而經千乘厯兩淛而返三吳健若天
　　行迅如電發周知閭閻之疾苦昭宣吏治之激揚
　　誰為請貸祈蠲
特施𢎞赦豈由繪圖冩狀立沛
殊恩是冝地効其靈因兹人呈厥瑞重農屢勸
温綸藹春雨之郊大賚頻頒戍卒挾陽和之纊猶慮民
　　風之奓㑀每殷
天語之丁寧爾迺
駐蹕中河觀瀾高堰潤澤逾乎九里臨淵朂彼羣工凡
　　冝先事而堤防務法前規而修治授之方畧春流
　　稳泛桃花俾乃專司繡甸平添麦浪三呼塡道千
　　峰餘嵩祝之聲五老呈圖半夜溢銀潢之彩此實
　　時廵之盛典曠代之隆規也(微臣/)幸際昌時備員
　　史職欲紀河清之頌敬陳裒對之章寡陋為虞賡
　　颺莫罄謹再拜稽首而作賦曰
屠維荒落獻歳發春撫條風之應律値青帝之司辰囘
斗杓於端月調玊燭於元正左个則三陽協氣東郊則
萬彚芸生
天子乃進三公咨九卿䆒吏治稽民情考閭閻之休戚
權政務之重輕念東南之財賦輸寳粒於神京緬淮黄
之峻流實轉漕之攸經灑沉之績既逺開塞之智奚憑
辨䟽障之當否冝按地而審形
俞僉同之上請用荒度以躬親諏首春之吉期御雕玊
而南廵爰布
恩綸下
明詔史臣載筆而紀事虎旅槖糧而偫藁扉屨咸屛井
邑無擾斥供億於侯牧慮繹騷夫父老鈎陳夾衛以肅
穆飌伯先駈而迅埽萬騎殷轔百靈扶導前朱雀而上
招揺侍羽林而翼嫖姚天晶霧輕日暖霞蒸草霏霏而
承翠蓋雲澹澹而拂霓旌緹帷綪茷三屬重英出鳯城
而言邁遵芳甸以遄征整車徒以次舍張貂帟以如城
厯三輔之黄圖踐二東之青社過平原而釃酒面厯山
而駐馬挹璿原之波潏倚泉亭而心冩署擘窠之偉觀
運銀鈎於腕下寄深㫖於作霖即瀏覽而通造化憑嵯
峨之雉堞閱海邦之廣野溟島則萬家蜃蛤沂兗則千
里桑柘沛
徳音於俄頃供正賦其蠲罷
天語布羣心娱黄童白叟接畛充衢提筐擁轊夾馬扶
藜魯人進頌齊人獻謳騰社氣於日出播和風於海隅
岱嶽具敖徂徠龜鳬蜿蜒聨屬千嶺嵩呼我
皇乃御六飛揚鳯旗耳沿堤之頌聲踰汶泗而抵淮淝
曠澤國之溔渺瀉河流而灌輸帖稽天之巨浸拯萬族
于為魚既成效之足恃有勞績之可圖築金堤而捍滛
潦疏水門而導黄淤聨巨版以嶻業洵鐡城之不如順
時令以蓄洩又奚患於沮洳輟瓠子而弗歌簸桃浪其
無虞快澄瀾之東注庶旰食其永紓遂下廣陵度邦水
顧蕪城之壮傑覿蜀岡之迤邐聼竹西之歌吹戒肆鄽
之綺靡出𤓰歩以騁望馭風檣於揚子渺長江之天塹
界南紀之山川吞漢流之九𣲖遡嶓冢之遥源捲浪而
鮫宫震盪鼓濤而地軸廻旋繄䨇龍之夾檝淩皎鏡而
洄沿昔淛西之疆理畫南徐而界焉總標名為吳㑹惟
繡壌之參連延陵季札之區惠井閭閻之地泛龍舸而
經過矚姑蘇之秀麗虹橋虎邱雞陂鶴市十里五里笙
歌鼎沸遵徃歳之
寳訓既敦素之可嗣軫
宸慮之綢繆更殷勤而飭誨循滬瀆而左顧溯錢江而
汔濟鎮吳山而帶淛河鬯南國之都㑹偃六橋於湖漘
展嫩荷於水裔非省方之所關固𤨏屑而不足計維禹
蹟之所紀輯侯瑞于㑹稽開秘圖於石室呈如月之碧
珪受正符於帝命得隨刋之寳書用謁陵而展拜奠三
禮而薦犧美平成之偉績揭嘉號於崇祠升秦望而觀
海遂囘舟乎剡溪計
廵幸之為期曾未淹乎匝月何羙政之咸備書事言其
盈冊誦煌煌之
恩綍盡執香而感泣江左粳稲之鄉東吳財賦之窟荷
皇仁之浩蕩並捐除而己責家餘三鬴之資門無一吏
之跡清畎泠風杏花菖葉穀我士女介我黍稷恐餘􁀙
之導奢
勅謹惜夫物力春社雞豚高年肉帛食以時而用以禮
慎蓋蔵而勉節嗇期革薄而還醇勿波靡於積雪迺
簡亷能之長吏畀拊循之重責又守令之小眚俾乆任
以勤職凡盡力以首公咸軫勞而加秩彼愚氓之無知
或自罹於罪辟令湯網之𢎞開罄棘林而蕩滌僉樂育
於春風似庶草之甲坼啟文明之景運首儲需夫人材
懼士林之雋彦或沉汨於蒿萊况吳越之菁英騰文光
於壁奎繫四方之趨向為風㑹之所開擴上庠之取數
冀無失乎龍媒家詠菁莪人歌芹藻圜橋門而觀聽求
嚴師而問道儒冠昭耀於吳㑹子衿舄奕於江表雲霄
之路可梯淪棄之士絶少他若敂關之估舶持檝之役
夫執殳之禁旅荷㦸之公徒或被
鴻慈而錫賚或俾迅發于中途㒺令一夫之不獲奚啻
五日之賜酺用是謳吟滿郭忭舞載途迎馬首以就日
結絢綵以充閭雖屢禁而弗絶光霅煜于通衢覩雲旓
而喜溢望黼帳而爭趨握鉛者獻頌負耒者挈壺忘草
野之卑賤希攀留夫
玊輿
天子慮百姓之煩費但慰之而未俞至如熊軾諸侯龍
驤上將分茅剖符勞來休養能輯兵以安民洵治世之
攸尚
賜駝羔與挏酒羣拜舞於
仙仗省方禮畢整轡遄囘覽勝浮玊之岑倚檻妙高之
䑓集水犀於中流肅鈎拒之規模赤羽若日練甲如荼
樓船焜燿旄幟紛敷役海童為水手命淵客而首塗晃
金支與翠旗接媯渚之正圖轉㠶石頭觀風建業虎踞
龍蟠形勢天設陋典午之清談想明祖之餘烈禮寢園
而親奠獻謹守視而禁樵伐澤及故國之邱墟尤頌
聖仁之超越放船於燕子磯頭懐古於雞籠山側捐間
架之舊征免蘆洲之稅額信恬波而捩舵矗高橦於直
北載經淮浦重憇楚州喜髙堰之完固欣洪澤之伏流
亮懷襄之永奠攄善後之皇猷絡堤塘與港䃮森碁置
而星稠彼鹽潮之焦稼亦滋潤於下游化渚田為沃壌行
漿乞而酒酬正河宗之獻斗溢榮光而上浮貢東海之蒼
烏漾星槎於遠洲然後道魚䑓渉通濟揚錦浪而送雲㠶
望
神京而返旌斾彼中途之頌禱曁阡陌之簞食自江國
而逹
都門沿接盖數千餘里於是乎照臨之下莩甲之微沐
恩波之汪濊咸欣欣而自私幸曠典之時舉毋五載以
遷期相與志慶曰樂哉乎斯世信遊栗陸而遇軒羲幸
被
雲日之輝光安畎畝之恒業含哺鼔腹而歌呼耕田鑿
井而飲食抑浮侈而還太素謹嗜好而遵
訓飭舍偽趍誠敦本崇實亷耻之道興貪競之源塞闢
外户而不閉封比屋而無擇上華封之祝詞樂舒長之
化日惟曰至于萬年宜子孫兮千億(小臣/)簪筆而載颺
鏤盛美其何極
　
　
　
　
　
　
　
　
　
　
　
　
皇清文頴巻四十五
欽定四庫全書
皇清文頴巻四十六
　賦
　豐澤園脩竹賦　　　　　　　　　陳元龍
猗歟修竹幸託青穹根盤閬苑葉覆琳宮風烟獨厚雨
露偏濃影揺金而掩冉聲戞玊而玲瓏爾其裊裊紫筠
娟娟青綺矗立凉館之前森標崇臺之際或䕃林臯或
臨水涘一抹淡烟萬竿新霽扇輕颸以流暢含明月以
秀峙節亭亭而霄上隂靄靄而雲翳翠色紛披幽叢深
窈笋破紫苔籜辭綠篠横斜漾靈沼之㳺鯈羅列隠周
原之香稲青陽至而暈碧朱炎升而凝縹經素商而勁
質彌堅凛元㝠而霜姿含峭洵體元以儀天亦虚中而
象道故夫易著蒼筤書稱職貢衛風詠於淇澳楚材美
夫雲夢渭川則千畝翠連梁園則數林黛重投葛水以
化龍栽丹山而巢鳳長笛寫嶰谷之音炙簡有汗青之
用别有縁崇嶺嫓長松循原隰竦層峯圍綉闥晃簾櫳
呈蔥蒨結蓊茸莫不參差掩映揺曵琤琮然未若兹竹
之閟景清都抗迹天中香吹細細氣鬱蔥蔥映青蘋與
綠荑雜淺紺於微紅潤滋密徑之莎響吟曲檻之風當
此休辰麗景衆芳芬馥砌草若茵井桐如沐上下熙恬
羣生樂育惟我
聖皇乘乾御六澤覃八紘仁敷九服普堯日於蒼黎嘘
舜風於林麓而兹園也雲軒旁睇月殿遥臨松棟不飾
茅茨兩層非考室於輪奐實示儉於蓬瀛隠轔則奥區
篠簜曠望則廣衍溝塍桑麻繡錯疆場綺分夏至而嘉
禾垂頴秋登而玊粒告成清渠渺渺以皺縠水田漠漠
以鋪芬是乃
天家農圃神臯穜稑文囿之所極觀豳風之所頌祝羡
托根之得地斯企心於兹竹想其檀欒滴翠陸海揺寒
拂金楹以振響和珠泉以鳴湍動豫遊於雕輦邀
宸幸於彤軒凉生碝磩色間旌旃蕭森珍館映帶瑶壇
漾水紋而澄練襯霞片而飛丹韻悠揚兮寳瑟光皎潔
兮琅玕挂枝而難尋么鳳戢羽而莫辨祥鸞美哉斯竹
實維嘉植擢秀瓊宇之旁布濩仙垣之側歴氷霰而莫
改不扶持而自直蓋有取乎堅貞之性匪徒尚其青蒼
之色以是知陂池泉石之開苑囿園林之設乃
聖主所以務本宣風淳樸厚澤寧樂太素無煩雕飾每
寓意於栽培亦寄情於阡陌惟是民依之不忘終俾農
用之滋植故夫人知所本士知所勵薰陶於大和之中
樂利於時雍之世此見聖人育物之心茂對之意小臣
幸際昌期欣兹榮遇休寵曲錫沛澤下暨飽飫嘉羞沾
濡芳醴得賜矚乎清英乃􁂚𣅿乎
禁籞敢繼蕪詞於清風以揚至徳於萬禩
經筵賦(有序/)　　　　　　　　　　　宋大業
皇上體備生知聖由天縱嫓軒皇之敦敏邁岐后之誕
　　登勤政諴民親賢好學千聖百王之統悉滙於心
　　傳五經六藝之文咸通於神解牙籖夜擁窮甲乙
　　而忘疲彤幄晨開歴春秋而靡間歲當作噩月在
　　夾鐘爰啟
經筵特陳講義闡中和之性理探河洛之㣲言罔不敷
　　揚用資啓沃雖藴函髙厚非蠡管之能窺而運際
　　文明實頌揚之莫罄(微臣/)幸列仙班覩
天顔之有喜欣逄聖典仰
帝徳之日新敬獻賦曰
猗
聖王之受命接道統於羲軒發珍符而秘啓䆒寶筴而
苞宣紹唐虞之曩烈抉周孔之遺編道下濟而交㤗徳
健行而協乾殫就将於夙夜勤學問於
經筵於時麗景垂天青陽應律獻節初開仲春始吉命
宗伯以諏儀咨靈臺而撰日立銅史以司聲候玉繩而
辨色開閶闔於彤扉拱雲霄於紫極瞻鳳蓋之晨飛見
鸞輿之曉出乃以千行鹵簿三署嚴更翔鵷列陛振鷺
充庭曵棽離之虹旄飄狎獵之霓旌繖如雲而五色扇
似月而重輪建九斿之仙仗㑹千官之火城丹墀兮綘
闕綺疏兮交錯瑞靄兮絪緼祥光兮景爍宫漏裊兮出
花遲爐烟縈兮垂栁弱煥奎壁兮旭日華奏簫韶兮鈞
天樂
皇帝乃御文華之殿陳九擯之儀發琳瑯之秘吐珠玉
之輝上公執簡名卿侍帷微言析奥深心剖疑搜羲文
之精藴窮性道之淵微既海深而嶽峻亦天髙而聽卑
雖鞀鐸之有採詎塵露之能禆冀芻蕘之可擇庻葑菲
之不遺乃傾葵心乃攄竹素仰企淵𠂻昭兹王度披玊
宇之祥風挹天章之調露矢一徳以颺言戴
九重而抒愫抗古迹而為昭荷雲衢而生慕若乃琅函
玊軸錦帙芸編夜分循覧日昃流連掇仙葩之璀璨掞
睿藻之芳妍灑十行之珠翰染七襄之寳箋洽文徳於
四國被風聲於八埏學既隆而加殖心善下而彌䖍儲
精沖穆宅思優㳺考庸世室受䇿介邱定三統之建稽
五徳之疇明堂辟雍之化洽升中廵狩之典修翺翔於
仁義之林藪沉酣於道徳之源流含咀於藝文之英萃
斟酌於儒雅之諮諏扇芳烈以届遠貺貞符而闡幽被
光華於四表鞏歴服於千秋(末臣/)簪筆乎盛世用敢作
頌以揚休頌曰於鑠我
皇徳茂隆兮勵精夙夜昭有融兮作君作師亶明聰兮
允㳟克讓心謙冲兮
講幄時開亮天工兮思以作睿懋
聖功兮化被六合流醇風兮
一人有慶萬方同兮
　　喜雨賦(有序/)　　　　　　　　　徐元正
　　歲當癸酉月在清和
皇上殷念麥秋爰祈甘雨
法宮盡齋祓之誠郊野獲土膏之潤豐隆列缺若奉令
　　而爭馳風伯雨師似徵符而即至是非精神之黙
　　契呼吸之遙通孰能洽靈貺於滂沱兆豐年於穎
　　碩也哉用是盥手濡毫敬作賦曰
彼夫薄霧濛濛㣲風習習細非破塊亦潤物而無聲密
比散絲徒沾衣而不濕用欲逮乎滋培氣尚鬱於原隰
未若夫萋祁有象先徵礎潤之竒飛灑将来忽徙蟻封
之急雷霆激而常鳴蛟龍怒而不蟄陂渠水足徐抽麥
隴之針倉廩雲髙預作蒸民之粒是皆歲星之在酉幸
逢
聖王之當陽並穗連莖極頌聲於鼓腹三年九蓄每厪
念於垂裳謂陌上亷纎但滋花栁天邊霡霂未溉農桑
甫下刑鵝之令立瞻石燕之翔豈管輅之占風智煩推
測若欒巴之噀酒事屬荒唐惟誠格乎
天斯徳孚於
帝重農寳榖遥通㝠漠之間沛雨油雲立召嘉祥之瑞
垂簷百道似巖頭瀑布之形濺瓦千聲想水面跳珠之
勢拾遺遊處詩被凉催刺史来時亭因喜記從此與與
翼翼知黍稷之咸登薿薿陳陳獲坻京之大利方快覩
夫豐年共娛遊於盛世斯時也簾櫳濕透殿角凉生玉
女空中衣飄揺而欲舉阿香去後車歴碌而常驚撫檻
外之花枝新沾潤澤聽梁間之燕子亦賀生成世守硯
田時有含哺之樂頻遊書圃惟将負曝之誠
　　嘉禾賦(有序/)　　　　　　　　　王之樞
　　康熙三十有一年
皇上省方古北口外
鑾輿所道百穀蕃殖中有嘉禾叢生一莖數穗實穎實
　　栗聨疇被畝爰
命驛致闕下昭示羣工(臣/)伏念書所記惟徳動天茍非
聖徳淵粹通於神明豈能使日星霜露之精暢被草
　　木以成竒瑞矧兹粒食蒸民所天非若萐蒲蓂莢
　　朱草華平徒稱瓌瑋蓋天所以慰
聖人之憂勤而垂恩儲祉也臣昧學少文詎克美
盛徳之形容揚英聲以騰茂實徒以躬逢盛事願效衢
　　歌亦猶測量天地繪畵日月云爾謹拜手稽首而
　　為之賦曰
惟我
后之神靈實超邁於古先心亶仁以濊義躬闡坤而握
乾烈龎鴻以巍峻恩布濩而綿連膏潤滋乎后土恊氣
奮於山川無一夫之失所暨萬物而皆然和三靈與百
福暢九垓與八埏以
宵旰之靡寧思民隠之弗宣藉省方以為觀遂時行而
應天當秋氣之清朗披金風之淅瀝轥碧草之萋萋閲
丹楓之歴歴望關雲之曉舒聽河流之夜激澤馬鑣連
山車轂擊旄建雄虹斿横雌霓飛芝蓋於隰原轉風烏
於亭壁道穰隴以停驂聞豳歌而控靮澗複林長阡紆
陌逖塍疆刻鏤菽荏縷績風布葉以離披露垂條而涓
滴則有嘉禾呈異侍從傳譁挺生上腴族類竒葩每一
莖而數頴蓋本合而岐斜根密䝉以攅立枝重纍而交
加沃夜瀣以凝實迎朝陽而吐華真太平之竒瑞鐫史
冊而爭誇爾乃
皇情歛抑
睿慮𢎞圖不矜千里之駿罔珍照乗之珠却貢則氷紈
火罽免輸則玳瑁珊瑚謂雙岐之特出視九穗以無殊
勿張皇而失實勿揚厲以加誣偶因從官之采擷
命載輕軺之逶迤集鵷班之濟濟開雉門之峨峨朱宮
翠靄紫禁香多離離綴蕾采采含科歡騰有位喜溢鳴
珂知符應之不虚信嘉祥之有以彼夫蒿宮譜經芝房
歌史孝竹之頌有聲瑞木之文如綺縱表異以示竒皆
浮夸而譎詭又若種異不周符稱北里九熟四熟之竒
元山玉山之㫖雖信美而無徵何嘉名之足侈惟我
聖皇敬天之命合契剖符内霑外潤省夏甸以為度操
南風而解愠幾有開而必先徳無倡而不應異穱為陶
虞之祥同穎乃成周之慶歴百世而同軌洵後先而比
聖伊微物之托生亦遭時而得舉日月播精雨露資茹
含英則嘘噏山川練質則經過寒暑偶衆穟以叢生獨
亭亭而自處兹乃㧞起田間輝煌天府近
帝都之光儀承
九重之笑語排金門而入玉堂雜珪璧而親袞黼典司
則什襲為珍拜舞則千官如組皆以
聖人有道念切無逸和氣凝祥惠風廸吉即讓美而弗
居終騰光於有飶載牒府以書年被宮商而應律昭靈
契於来兹貽休聲於罔極
宸翰賦(有序/)　　　　　　　　　　　汪　灝
　　歲在甲戍閠五月十八日(臣/)於起居館隨諸詞臣
　　之後恭瞻
御書題嵩山嵩髙峻極題禹廟功存河洛題淮瀆靈瀆
　　安瀾題孟子遊梁祠昌明仁義大字四紙煥若神
　　明莫可倫比(臣/)維篆𨽻以後楷法斯興歴代帝王
　　翰墨所留載在諸帖者粲然可紀要皆行草數行
　　大不盈幅求其縱横排宕流傳榜額者未之前聞
　　我
皇上天縱聰明萬幾之餘間臨楮墨金生玊潤體備法
　　完不第駕鍾軼王凌顔轢栁即從古英君工於臨
　　池者未有與頡頏者也至題額十六字格搆森嚴
　　興象飄逸造化生心雲烟在手骨理天成毫無潤
　　飾
聖詣所及更創闢前代所未有照耀萬古而不磨者矣
　　(臣/)不揣蕪詞樂紀其盛爰拜手稽首而成賦
文開日月徳被山川展瑶箋之璀璨覩
寳翰之盤旋龍奮鱗而騰趠鳳鼓翼而凌鶱光揺銀海
喜動鵷班原夫鎮地配天維嶽之徳疏河導洛維禹之
績奠四瀆以安流徵百神之受職惟仁義之道明斯楊
墨之風息允功業之皆崇宜表揚之孔亟爾其選言既
定繭紙待題染毫雖衆搦管難齊擘窠未審題署猶迷
或指巧而臂拙或寸合而尺暌氣臨池而索莫筆落紙
而灕澌紛塗鴉與墨豕誰渴驥而怒猊於是臣工稽首
載求
明賜維
聖藻之昭垂既
天文之廣被照濼水而蛟騰輝尼山而鸞峙濓洛則雲
漢昭回關閩則
宸章閎麗非揮灑於
一人何照耀乎百世於是萬幾之暇俯答羣僚拂玊几
鋪金綃探裘鐘選鹿毛滌鳳咮之硯磨麟髓之膏舒硬
黄之古楮濡錯寳之秋毫乍兎起而鶻落旋烟靄而電
熛香繞金爐之外光騰珠斗之髙其為状也山嶽巍峩
風雲結聚圓轉銀鈎森標玊柱頓則山安導則泉注奮
則龍挐立則虎踞氣舉千鈞力穿七屬端如古聖兮劔
佩嚴逸若仙人兮丰神裕驟觀飛舞驚一氣之渾成徐
視停勻欽四時之分布匪惟超乎人工若有得乎神助
蓋縁悟通一畫理窮萬象善審低昻妙分背向或鋭而
爭或隠而讓洞八體之精微創六㸃之逸宕小懐素之
如斗陋宜官之徑丈乃知得神契於毫端亦如運天下
於掌上若乃遥
頒汝洛分榜階廊斐亹晻曖熠燿煇煌峯巒星煥棟宇
翬揚壮淮瀆風雲之色生亞聖俎豆之香民所瞻兮歡
萬國神所依兮降百祥黙扶世泰共翊時康豈止一十
六字之炳蔚留千百萬禩之矞皇
　　華山仙掌賦　　　　　　　　　　劉　涵
維西岳之嶙峋鎮漢畤而嵣㟿眺天半之髙峯見雲間
之仙掌振險固於金方覆培嶁於赤壤原夫巨靈初擘
仙跡微捫仿柱擎天輔鰲立坤依崇巖而設象據峭壁
而留㾗排紅霞於夕照接紫氣於朝暄爾乃壮壓關門
髙連天漢拓終南之蜿蜒障黄河之浩瀚渺千仭而巍
巍亘終古而旦旦翠入握而常凝嵐盈掬而不散若夫
山光靉靆烟雨繽紛發聲為霆鼓氣成雲草舞輕羅之
䄂風吹彩纈之紋諒宇宙之在手隨轉運而絪緼亦或靄散
天青雲開日霽仰操持兮森嚴欲攀縁兮迢遞孤標承
露之形奮蓄㧞山之勢五丁受其指揮百神歸其節制
蓋華峯者峙九霄之外據萬象之巔靈竒詭秘状貌精
䖍車箱入谷箭括通天徒仰岧嶤之色誰尋玉井之蓮
是以天示仙踪山成懸度常抒捧日之心直指登天之
路扶兩儀而屭贔摶九州而鎔鑄豈止握關輔之形勝
壯秦封之鞏固方今寰區混一海甸昇平山川奠定表
瑞呈禎屹崔巍而相向拱翼戴於
神京况茲掌之神竒尤下土所瞻視靈居五嶽之先秩
比三公之位備指臂於
天家效膂力於巽地行将引懐柔之神衹導
宸游之天駟
　　喜雨賦(有序/)　　　　　　　　　魯　瑗
　　月維首夏序屬恢台麥浪飜風巳改青童之節桑
　　田零雨宜行赤帝之符偶杲杲之經旬致祁祁之
　　失候颺晴絲於綺陌雲轂常遲懸朗鏡於瑶天雷
　　門未啟雖不比暵暘之歲亦恐妨稼穡之功爰厪
　　念於
九重特戒期於三日陳牲贊幣雩壇之禮未行倒井翻
　　河郊圻之澤巳遍歡騰綠野喜溢黄輿仰
聖徳之潛孚頌甘霖之立沛(臣/)職居東觀望切西成早
　　簪筆而記年豐特拜手而占
國瑞賦曰
維和氣之上應識景運之遐昌考鴻猷於姚姒溯盛業
於軒黄稱明良之有慶頌覆載之無疆均調兮六氣焜
耀兮三光伊歲時之豫順亦民物之豐穰歲當作噩月
維仲呂太皥解符長嬴司序桐井兮微薰槐庭兮初暑
維兹燕薊之都偶浹旬之未雨日燄燄兮青郊霞飛飛
兮紫籞宵瞻玉免兮徘徊曉望彩虹兮延佇雖未妨於
農疇巳軫情於
當宁於是
敕僚采
諭職司掃社稷治壇壝禮官擇吉祝史諏儀樂正修鞀
鞞之器舞童習雲漢之詩将致齋於三日竭禱祀於靈
祇乃
宸念之精誠早合符於㝠漠壇中之圭幣未陳天上之
油雲巳作石燕應候而将飛土龍乗時而欲躍聽鳴鼓
於天門觸揚飈於林壑挽碧漢以如傾挹天漿而共酌
挂長足兮郊原織斜文兮帷幙初灑屋而絲飛旋垂簷
而溜落即畿輔之滂沱諒八方之優渥若夫澗湧新流
山攢積翠九陌潤兮烟凝六街濕兮霧漬居人無沉竈
之虞行客有墊巾之致滋草色兮澄鮮霑花光兮嫵媚
魚迎浪兮揚鱗鳥投林兮垂翅灑變化兮墨池播珠玉
兮荷芰儼雪浪之翻天忽銀河之瀉地於時良苖誕種
秀麥将登披神漿之霡霂散驕陽之鬱蒸既葉潤而枝
濯遂澮溢而川增洵
天心之仁愛實盛世之休徵吾
皇徳被方區慮周疆理對此甘霖
天顔有喜膏露降兮同傳慶雲見兮並紀惟
聖人念切於民依斯
上帝恒錫之嘉祉歡騰庻采慶溢羣生陳風詩於
殿陛聆謡頌於寰瀛欣彼蒼之沛澤卜品物之咸亨畇
畇原隰穰穰春耕五風十雨共樂昇平(㣲臣/)沗東觀之
列謹載筆而慶西成
　　瑞禾賦　　　　　　　　　　　湯右曾
維
聖主之膺圖體乾坤而合撰調六氣於虬床叶三辰於
芝簡開九戸而揖禎符環四瀛而絶垠限榮光燭兮駟
津瑞靄凝兮豹産髙廪無際明星有皖洛水瀠紆嵩山
􁡤嵼地届隂陽之㑹課入田歌天開宇宙之和移来穀
板普靈貺之為昭樂駢枝其並綰彼夫連塍被陌修畛
曲隅一日二日而黛耜舉四月五月而紫芒敷蔥翠弱
葉疎遫圓株亭亭而抽芳實蒨蒨而牽蔓于花吐月魄
房含露珠隴分上下土别墳壚黍稷其馨既稂莠之不
害稼穡惟寳倐忭舞之載途謂歲功之有序迺天休之
黙符秀擢三椏滋銜一本嘘噏槖籥絪緼根苑影參差
而日華態纎靡而風偃方於同心之義頴合離離比諸
連理之祥枝排䔿䔿終呈竒於䆉稏始挺質於藨蓘仙
人珠樹豈並施於絲蘿海上蓬山或同根於芝菌慶儷
三秀榮開九畹望北里兮玉禾植西山兮瓊巘於是田
畯色喜甸人致詞當白藏之履節值青要之届期萬寳
告成功還貞於品物百穀皆熟靈乃効於神祇喜氣臨
而平疇動色祥烟拂而厥土惟宜淑氣肇於互根本由
無而得有嘉名擬諸並蒂還自偶而之竒沐雨膏兮殊
形合體挺沃衍兮黙宰潛移豈不以生為上瑞出應昌
時惟
一人之穆穆繄百僚之師師爾迺賽彼田祖卜兹吉日
同漆枲於貢包進琅玕於天室靈種析而分條神用符
而聳質照九阿兮繞霏霏齊萬頃兮揺瑟瑟良仁感於
彼蒼故精通於我穡覆鱗隰兮欹垂動星田兮牙出匭
函獻而畵史繙圖雅頌成而詞人擁筆占歲取之畝千
信交孚之徳一考自上古迺見旅生香分瓊粒色耀華
莖朱草繁而景風應靈芽發而泰階平多稌斯詠雙米
載賡九穟升而雀銜炎帝三苖穫而雉獻周成元秬黄
􁇬漢臣頌其靈寵銀縚金縷唐世賦其休禎孕神膏於
木王溢盛氣於刀耕将輝前而映後洵齊芬而共榮於
焉銅鋪肅衛銀牓端簪九賔之儀偹萬國之
恩覃頌
帝力兮侯甸采衛解民愠兮東西朔南衍乾元而用九
㑹
皇極以居三賜復蠲租子惠之澤溥履慈止孝中和之
徳涵兆乃形於終畝功偶効於作甘仙渰華而嘉彚殖
卿雲䕶而休氣含識動植之情恊悟神人之道參豈止
茅稱三脊麥傳兩穂謂乾慶之有歸乃神符之所萃穫之
秷秷有飶爼豆之香烝之浮浮用光瑚璉之器肅几筵
之将享潔粢盛以昭事美時和而年豐維天工其人治
五雲抽潤而紫鵷調六琯同和而朱鳳至殊徽狎臻祥
圖莫記斯則忻九熟而謡歌綿萬年而昌熾者也
　　瀛洲亭補種新槐賦　　　　　　湯右曾
清切曹司澄鮮省署繡栱霞皴黄簾月濾卓亭子於中
心是玉堂之佳處森羅桃杏凌百卉以非宜雜置蘅蕪
計十年而何與爰封殖夫新槐作蓬瀛之嘉樹彼夫髙
柯矗縮密葉蘢蔥鐵石堅骨冰霜錬容皮鱗質黝條毿
隂濃道周夾栁殿角環楓比榆檀而挺節偶松栢以摩
穹礧砢十圍崖蟠谷跨隂森百尺霧鎻飈衝此則梁棟
待構山川借雄者也禀粹星虛吐芽春尾當百五日節
的的免睛經二十番風茸茸䑕耳兼兩旬而成葉閲三
時而結子黄中黛表品流非金縷之儔晝聶宵炕種性
豈青裳所儗葩紛南陸離明之晴朗相輝翠匝東都溽
暑之熇蒸盡洗華滋湛實功先氷澗之雪腴寳液凝丹
味壓雲房之石髓則有漢宫香馥秦里隂連承華門外
御史臺前江東則千株攢秀洛陽則一樹單妍殷仲文
典午風流低徊寄慨庾肩吾蕭梁才子服食幾仙垂管
氏之遺制錄荘生之内篇憶曩歲之觀光入橋門而負
笈三十區之學舍樹樹烟含十二街之
帝城行行雨濕靜坊鍵戸屋頭之影晨遮精舍鈎簾簷
額之隂午入睠老根之盤鬱勵志幽貞睇修幹之崢嶸
矯心植立冷淘逸味每延客以同清鑽火芳辰或望古
而遥集届温飈之扇序花破蕚以舒黄糝離離之金粉
飄漠漠之暗香帶夕陽之一塢㸃亂書之半牀麗景絢
空郁烈因之助暖生衣被體芬菲轉為招凉正縈懐於
夏課每縁花而益忙荷遭逢於
紫禁尚追摹而不忘升儼雅之石渠界逶迤之金水煥
丹碧之榱題枕縹緗之圖史覩扶踈之緑槐列朱廊而
若市又益之以新栽更廻環而徙倚嫩於初栁猗若女
桑俊穎才擢柔莖未蒼參差八九樹疎密兩三行湛露
方承適俗之姿巳遠祥飈漸拂參霄之勢難量碧檻青
疏擅風情於藕渚蘭塘之上宫壺法酒迎懽讌於柯亭
劉井之旁三島烟霞凉宵掩映十洲鸞鳳清晝廻翔天
上白榆相将碧落苑中盧橘各自紅牆滋息因材栽培
得地芳馨種類只傍瑶墀華貴丰標定依文陛院㕔秘
邃看風舞以自如𤨏闥崇閎覩雲屯之方始向堂階而
種植有人占奕世之祥奏笙磬之聲音正面辨三公之
位
　　梧桐賦　　　　　　　　　　　劉　灝
伊梧桐之靈材蔚疎林以擢秀幹鬱律而孤生枝婀娜
而遠覆發風韻於幽堦動雲光於晴晝當朱夏而隂濃
拂丹霄而勢茂爾其秉姿髙潔結體貞堅不繩而直匪
規而圓中以虚而能響外雖朴而彌妍暎蒼松與修竹
絶蘿附與藤縁蓋其族出於嶧山根生於南岳朝陽之
所煦臨沃土之所旁薄依峻岸而生滋據蒼岑而棲托
故能表異於龍門蓄榮於鳳閣至於華陽春季葉落秋
初素芬徐吐繁影㣲疎按消長於時節驚徃復於居諸
亦或剪偶成珪績能為布昔開唐叔之封曾入牂牁之
賦馮翊獻以九枚華林栽以三樹至若選材作瑟截尾
名琴含山水之趣叶宮徵之音托朱絃以送目揚白雪
而平心則有甪里幽人衡門髙士屋北窗前臺邊欄裏
傍玊井而成帷蓋銀床而如綺晨露滴而尤涼夜雨洗
而増美爰朝玩而夕吟每情恬而意憙乃其修柯峭蒨
古質輪菌淨如綠玉老似蒼鱗足令夫塵氛歛息鳥雀
逡廵若夫移根上苑之旁布影彤庭之側峙菶菶之偉
標垂離離之嘉實應虞舜之雅歌集祥鸞之彩翼斯其
効黼黻於清時豈肯等葳蕤於凡植
　　瓊島春雲賦　　　　　　　　　黄叔琳
試仰望兮春雲溶溶揺曵乎瓊島之中逐烟巒而不定
駕晴嶺以浮空連殘雪兮近北借微風兮從東維時栁
颺輕絲草縈長帶識島嶼之春生見雲容之堪繪雜五
色兮含烟入三山兮張蓋氤氲宮殿之旁縹緲蓬莱之
外島假勢於斷雲雲横陣於層巔垂鵬􁞑以近海象魚
鱗而在天自無心而能化洵有態以增妍樐十洲與三
島曽不離海上之神仙爾其来也不疾不徐其少進也
若密若踈减竒峯之兀突類餘霞之巻舒或灼灼兮曜
流或皜皜兮素積覆春樹兮縈青暎春水兮凝碧樹瑶
影於上林水涵光於太液與斯雲乎徃還共朝昏兮晨
夕既而叢彩不散竒状難名髣髴瓊樓之重疊依稀金
闕之充盈非綺羅之繡出即丹青之染成帶晴烟兮疑
重披薄霧兮猶輕陟帝郷兮不遠起封中兮預結光隠
隠而彌沉影緜緜而不絶有山光之掩暎無蜃氣之出
没故能觸石於膚寸不崇朝遍九州而自合而未知靄
靄之春雲時徃來於閶闔
　　刻漏賦　　　　　　　　　　　揆　叙
原夫天地之形雖昭融而易見隂陽之理實悠遠而難
明時忽忽其代序歲冉冉而遞更茍無七政之考辨安
知二曜之期程爰稽考於徃古固茫昧而無憑自軒轅
之初造創神器於邈㝠迨成周而始備窮制作而研精
分挈壺以命氏勞推測而經營倚玊衡以定制鑄銅壺
而聽聲運竒功於水火審晷度之虚盈規模雖著於周
禮制度則盛於張衡精思變幻握算竒零既有分乎昏
旦夫何礙乎隂晴雖儀形巳因其草就而精巧未臻於
大成若其律呂偶殊錙銖或異儻不辨於髙卑便貽差
於躔次徒悵恨於曩時幸遭逢於
盛世薰琴應候何殊虞帝之隆瑞莢生階遠軼陶唐之
治見玊燭之均調仰黄雲之畢萃乃咨保章之官命靈
臺之司考異同於寳歴成斯器之恢竒金徒抱箭銅史
候時量方圓以立體因吐納而成規視三光之出没察
四氣之推移算竒嬴而無乖累黍辨晷刻而不失毫釐
果出神而入化本杳㝠而難窺爾其回波激射顧影參
差隂蟲夭矯而直上靈虬蜿蜒而倒垂信律呂之不爽
如圭撮之無疑不出軒楹而凉暄易曉恒居室宇而晨
昏可知何前賢之所不得及而後世之所莫能為者與
若夫推測之精詳位置之整密流傳久絶於東方神妙
逈超於西極雖丁緩莫得逞其材班輸無所試其力誠
天上之靈機可通而人間之能事巳畢矣至於獻賦甘
泉校書東壁滄海非蠡酌可窮碧落豈管窺可識銘殊
孫綽悲玉馬之無功賦愧陸機笑金舟之何益徒伸紙
以濡毫實汗顔而赧色况復五行適時八歲順徳鳳凰
翔於軒閣之旁麒麟遊於大囿之側願比義於華封頌
洪庥於萬億
　　塞上觀穫賦　　　　　　　　　揆　叙
維
聖主之勤民法行徤而巡幸運萬象於辰樞駐六龍於
邊境擴八荒在闥之模昭四海為家之盛關嚴虎豹迎
黄屋而區脫春廻塞接蠮螉臨丹蹕而兠鈴撤警時則
金逢庚伏鶴露未零火向西流鷹風先冷白藏應候迓
朔吹乎三陲黄茂連雲兆樂歲乎萬井爰符夏諺之一
游遂乗秋歛而再省徒觀夫松漠之野榆塞之旁咸載
芟而載柞成我理而我疆性則兼乎墳壚埴壤種乃糞
以狐鹿牛羊方其春耕正及土膏之滲漉及其夏耨益
以甘澍之汪洋乃有唐稷所播農帝所嘗赤穈白芑黒
秬黄粱天竺四熟之米日南再種之糧融臯則一旬自
植長沙則五里聞香莫不接畛畦而擢頴被疆場以垂
芒衍農政於箕疇一曰食兮二曰貨奏田功於豳雅千
斯倉兮萬斯箱我稼既同田畯至喜侯主侯伯侯疆侯
以爭樂事而赴功猶波注而雲委游惰罔見於閭閻拮
据不遺於婦子携来錢鎛耦駿發以十千盛用篝車數
且溢夫倍蓰豐登幸際乎金穰勸相况勞乎
玉趾水耕火耨得邀萬室之盈焉出作入息咸荷
一人之賜矣
皇上乃弭雲䍐曵紅旃歴南陌履東阡喜邊氓之勤穡
遵
聖化以力田能使改沙漠之區並成樂土抑且編寰宇
之廣共慶豐年黍稷稻梁處處沐和風甘雨東西南朔
人人戴舜日堯天撃壤衢謡競進
天子萬年之祝歌功頌徳永傳豳風七月之篇
賜觀瀚海石賦　　　　　　　　　　錢名世
上林荷槖清暑磨丹
宣玉音而共諭頒文石以同觀囊甫開於錦匣光先射
於玉盤細纔雀卵輕侔彈丸百枚珠琲一寸琅玕含雲
氣而欲吐裛露華而未乾珊瑚凝采水晶透寒瑩如朗
月初照簇若繁星互攢分南宮袖裏之數片㸃北苑毫
端之萬巒
帝傳命曰此瀚海之石採諸紫塞而携自雕鞍者也爾
諸臣侍彤墀趨釦砌其可勿操觚染翰乎哉(臣/)名世拜
手稽首伏而言曰事有小而徵大物有微而關鉅慶兹
石之呈華頌我
皇之文武蓋統百萬之貔貅渉龍沙而入阻此軒轅氏
之武定羣方而以師兵為居處也抑睹竒彩於幽遐停
鑾輅而攬取此有虞氏之文光八表而以衣裳施藻黼
也至於旁收廣厲之盛意更有逈超乎千古者焉想夫
黄鉞親征三犂朔庭萬隊浴鐵九霄震霆鴛鴦之濼飲
馬雞鹿之塞揚兵臨絶漠而徑度騁荒沙而不停運神
謨以殄封豕展廟畧而斮長鯨乃小石之微𤨏忽仰動
乎
聖情按寳鞭而笑指遣虎旅而爭錄散漫兮無涯披尋
兮滿谷犖确兮半襟塊壘兮盈掬淘沙内而得金披巖
璞而知玉夜光剖於蚌胎鍾乳流於石腹詎若兹掇拾
之不勞而取携之至速雨雪侵而質性彌堅塵埃撲而
光芒轉蓄凌追風躡電之馬蹄帶繡澁斑斕之箭鏃緬
太湖與仇池諒岝崱其同族繄閬州之錦石庻比形而
齊躅磊落晶熒輪囷歴碌前驅挾而神邱勒銘歸騎挈
而鐃歌奏曲
聖天子武功大定文徳誕敷唱舜歌而垂謨典彰羲畫
以闡苞符萬幾暇則羣經搜討寸晷間則六藝游娛爐
清麝氣簾捲蝦鬚瓌寳盡羅乎冊府纎塵不到乎蓬壺
琉璃硯匣之旁翡翠筆牀之側置此石以相輝絢陸離
之五色或通體瓊明或半邊瑶碧或散㸃嵐黛或斜霏
雲白或過雨天青或臨池水黒雕一物於沉檀耿七星
於北極盤螭夭矯旋螺明晳秋葉烟含春花露滴雲龍
交映而彩飛人物在中而影隔莓苔駁小築之山珌琫
賁容刀之飾芝英吐以煌煌榴實垂而的的摘丹荔於
閩天擷紅豆於南國他如靺鞨頗梨瑪瑙琥珀五雲之
潤咸滋七寳之光遍射莫不極嫭盡妍涵津清液畫史
無從繪摹巧匠不能刻畫蓋由我
皇上有才輒擢無竒不搜礧砢每邀夫鑒賞堅頑勿吝
夫雕鎪勵臣節必共盟鐵石效衆長則不棄遐陬禀貞
心與勁骨既克副乎敷求况含英而吐曜更
恩寵之最優縱巖棲而穴處定賞雋而㧞尤懐璧者無
韜光之慮獻珍者無刖足之羞昔則泥沙委置今則崑
閬優游飾萬釘之寳帶濯三島之清流懼碔砆之陋質
難混迹乎琳球矢愚忱之匪石長共奉乎瀛州
御賜砥石硯賦　　　　　　　　　　查慎行
維
聖主之右文當中天之盛際
朝有善而畢登野無賢之或棄於是地不愛寳物胥呈
瑞凡抱質與懐材咸手額而踵跂思樂育於昌時冀效
能於
聖世竊聞
盛京奥壤峯迴海環藴扶輿之清淑標峻極之瑋觀孕
秀於松花之江鍾靈於砥石之山爰有佳石出乎其間
其為質也温兮如玉滋液清泉含姿邃谷表堅貞而外
彰歛精華而内蓄其為色也雲蒸霞郁分吉光於翡翠
燦目彩於鸜鵒貯秋水而痕清浮春巒而眉綠維時
萬乘東廵周覽神臯采彼美産用礪容刀發芙蓉之鍔
瑩鸊鵜之膏覘良材於歴試遂寵被以榮褒迺召良工
斵以為硯雅製斯成文茵斯薦既特逹而受知爰輝煌
於臺殿洵大智之創物同擢微而舉賤爾其同材異状
羅列琳瑯刻以雲雷之紋映以奎璧之光或圜規而方
矩或全珪而半璋滑不拒夫隃糜膩不留夫毫芒固巳
剔厥瑕□而萃其精良
聖天子方壽考作人澄懐有主賜以銘詞載諸冊府惟
以靜而永年標大義而綱舉配二典與三謨垂日星於
萬古首頒元輔
聖訓是欽再及宮僚麗澤彌深以至供奉文昌之署圖
書翰墨之林如雨露之霑濩儼象緯之照臨於是乎拜
自瑶階捧出琳宮丹霄之梯千尺紅雲之殿九重下以
誇示於子孫上以炳耀乎祖宗孰不感有生之榮幸慶
兹石之遭逢蓋自書契以來下逮宋元之季硯之為品
譜不勝紀鳳咮以山擅竒龍尾以溪表異紅絲與眉子
殊稱紫玉與青花並儷彼後來而居上推端州為最貴
然皆産自遐陬出於荒澨詎若發跡之竒近在
興王之地甫離巖穴便親廊陛磨礱告竣於文房銘贊
式承乎
御製一人崇儒而徧賚百爾山呼而拜
賜夫豈尋常之匠石所可嫓其位置者哉(臣/)材同礫棄
質愧瓦全膺千載之殊遇實僅覯於簡編抃舞於諸臣
之後拜
恩於黼座之前竭㣲忱於颺頌非筆墨之能宣惟仁者
之必壽象有取乎樂山託磐石之鞏固祝
天子之萬年
聖駕三巡塞北蕩平賦(有序/)　　　　　吳　襄
皇上御極以来八垓春麗六幕風清
聖帝有真玉鏡曜垂裳之宇
王師無敵銀河揚洗甲之波三蘖氷消九邊烽熄杜鵑
　　啼去鳥道烟空精衛填来蜃宮浪靜金甌永奠玉
　　斗長暉既衆徃以成王自止戈而為武前者噶爾
　　丹狼心莫洗螳臂空張騷萬里之歸藩勞六師之
　　駐驆
仁人不殺無非拯此一方大造好生未必寛其三面頻
　　臨紫塞永淨黄沙日斧斯揮星旄頓落降旛一片
　　俘来擣穴之兒銅組千蟠撃得專車之骨功成漠
　　北慶溢天南露布遥飛鐃歌競奏謹拜手稽首而
　　為之賦其詞曰
将欲規天蓋以為畿矩地輿以作宅代日月以曜靈助
雷霆以殄逆車書通崑汜之垠玉帛遍綖紘之陌畫成
禹甸無彈丸偶漏之星補盡堯天鮮粒黍不周之石則
必瑞應河清膏同海溥致治而囿蓄祥麟戡亂而庭驅
虓虎同歸玉版難容小醜之跳梁一奮金戈遂衛羣生
而安堵臣嘗稽麟牒攷龍圖三錫蓄衆七政行誅版泉
門蟻涿鹿鳴狐青邱擐甲白浦援枹東越則防風就戮
南郊則有扈旋俘維彼五帝三王之馳驟亦藉四征九
伐而驅除赫矣
熙朝烝哉清宴紫逹叢花華平發箭玉馬集而銷兵騶
牙來而息戰
天子方揮綠綺於蘭宮披丹書於楓殿臨百子以和汾
歌啟九成而開鎬燕而乃蠟丸告警羽檄交馳塵迷北
戒烟起西陲幾陣銅焦吹來紫塞一軍觱篥響近龜兹
白馬如風類成蛾賊青袍似草恰肖鴉兒蠢爾相殘鷸
蚌交持而起釁狡哉犯順鵲鳩互逐以支辭乃猶三軍
未誓一紙先遺示
皇疆以有截申
天語而無私豈有潢池一任么麽之好弄非無斧鑕姑
憐小子之無知詎意鷹飽思颺猿亡拒捕邊霧仍屯戍
雲復布兇罪既盈
天威斯怒義激蘭錡聲騰甲庫徵嫖姚檄都䕶告
九廟以興師駕
六飛而遠駐(臣/)未遑述孔武之軍容也而先對揚如神
之
睿慮念兹寇也䑕首藏奸䲭張肆虐擔魯横蹂固麻縱
掠稍容烏合必致連雞不奮鷹揚終成犄角絶肩臂而
援孤扼咽喉而魄落黄沙白草無堅守之嚴疆騂酪羱
醐有難填之饑壑竒竒正正腹受敵而背已攻實實虚
虚進攖危而退復郤衆纔萬甲縱銅脛鐵額其奚強士
有億心雖虎箭貒弓而亦弱網無三窟任脫兎之斯奔
釜豈西江笑游魚之自若乃若天邊破斧地角飛輪傳
餐雷動列甑星屯寧塞外之黄茅偏生聖米何關中之
白粲立轉勞薪威斗鏗鏘萬竈之燒雲不夜留犁鞺􁨪
千軍之浴鐵如春至若駒騰赤水驥産烏孫金覊久控
玉勒遥奔蘭筋則朝疲沙磧血汗則夜滴荒原歴百戰
而追風預憇桃花之足衝千羣而掣電時豐苜蓿之飱
而且玉壘棋羅鐵騎雲織站設燉煌泉飛疏勒縱雉尾
而火蛾翔張蜃弧而饑鴟集捲地蛇蟠之陣日照旗紅
横空雁子之都風號箭黑狼居胥峯堪刺日積甲還低
火敦腦浪欲黏天投鞭可塞凡兹金城百勝之威莫非
玉趾三巡之力當
聖駕之初巡也斾揚牧野瓦震昆陽開巖關以禦寇渉
天塹以平羌裂前鋒若敝竹堵歸路如銅墻靺鞨翻紅
萬頃之龍沙似血刀鋒畢白六月之塞草猶霜然而師
出窮邊軍方一捷賀蘭剰壘尚巻零旄嘉峪殘營仍藏
敗甲搜牢緩則豕突難防撲剿神則狼奔自蹶此則以
天低玉帳重臨馬邑之城月滿雕弧再射龍堆之堞也
爾其衝氷夜渡褁鐵晨征寒花淬劍瑞葉縈旌雪宻如
綿壓紫貂而作鎧雲濃似墨團繡縵以成城萬騎刀横
怒雹撃蠮螉之塞三更弩吼驚風亂鵝鴨之聲於時秃
髪茅靡朱眉粒絶欲掠飛芻徒蹈覆轍望雨粟而呼天
嗟倒戈而嚙雪彼幕南之屬國莫不勤王豈朔漠之餘
逋尚容苞蘖縱復表乞全軀詞哀飲血亦安能少緩壓
境之師而免繋降車之絏也哉爰届初春急趍寧夏虎
賁外環龍驤中駕鐵山則八校星馳玉泉則九斿電射
漢雲五色爭籠帳殿之髙秦月重輪恰補邊牆之罅因
而崇臺閲将絶堡籌邊剖銀菟於後勁標銅虎於中堅
扛鼎雄夫張八旗以斫陣翹關健旅撾六鼔以分甄傅
介子氣吞樓蘭奮夏箭唐弓於塞月衛仲卿誓掃冐頓
壮鄂刀褒羽於蠻烟維彼封豨窮同鼯䑕獍歎亡羣梟
悲失侶勢隨風蘀以相摧罪擬邱山而莫舉天誅賊子
以報思明人憤兇渠先擒慶緒誰云肝腦難汙輦下之
灰釘料彼頭顱自列軍中之鼎俎知銜璧以無生嗟離
罦而莫拒狐思正首漏鸞刀百磔之刑鴆自屠腸應清
酒一壺之詛從此霾天乍霽瘴雨全飛牽獒致貢捧雉
爭歸綘帕當胸山呼動地頳羅蔽膝虎拜成圍奏普梨
而黄鍾答響舞回紇而白鵲同揮風馬雲車夾
鸞旂而迴
玉闕銅標鐵峡鏤鳥篆以銘金微紫紺分來酬躍馬平
淮之績銀章鑄就壮從龍分陜之輝布木鳳以沛甘霖
恢八荒之法網息金笳而舒化日覆九有以戎衣計自
陳師以迄飲至捷告惟三時周未四鄙五十二戰之偏
勞哂二十七征之失利無煩鐵筯以前籌免約白衣而
並轡闐顔縱捷豈盡空玉塞之廬髙麗雖征寧立㧞銀
城之幟積百王之舊憤至此方平建千古之膚功應推
無二維豫鳴夫大武正咸臨夫太和鰲撑地軸龍繞天
戈垂
綸音而開朱鳥御
黼座以獻金鵝四阿則星斗聨珠象
天朝之畛界八闥則雲霞散綺繪絶域之山河武偃文
修乗白騾而發太平之笑風和日麗彈紫電而吟大捷
之歌歌曰景星爛兮紫孛消天風鼓兮參旗揺
翠華北指兮南有杓展
神謨兮廓四郊膏流中外兮無淳澆又曰
六龍駕兮環九鴻氛祲淨兮戢武功雲和鳴兮開羣聾
帝基鞏兮垂無窮
聖萬禩兮天之中
　
　
　
　
　
　
　
　
　
　
皇清文穎巻四十六
欽定四庫全書
皇清文頴巻四十七
　賦
　　日月合璧五星連珠賦(以題為韻/有序)　鄂爾泰
　　雍正三年二月庚午司天氏奏稱日月合璧以同
　　眀五星連珠而共貫宿躔營室之次位當娵訾之
　　宫為從来未有之瑞諸王大臣請陞殿慶賀
上辭弗許惟念臨御二載遽覩此嘉祥皆由
聖祖仁皇帝所致爰遣各官祭告
景陵并付史館頒示中外與臣民共慶之臣乃聞而稽
　　首颺言為序其事曰日月五星者天之光華也人
　　君徳動天鑒則日月五星各效其靈傳曰至徳之
　　明日月若連璧又曰至徳之萌五星若貫珠五星
　　所聚有徳受慶四海昭理中國安寜子孫蕃昌此
　　其占也而營室之宿其位在亥主乎宫廟星眀則
　　昌娵訾者則日月所㑹之辰在亥曰娵訾爾雅所
　　謂娵訾之口營室東壁是也考其分野則司馬遷
　　以為在兾并之域班固以為在燕代之間今我
皇上聖徳光輝瑞應所徵上之格乎
祖宗宫廟之地而下之周乎畿輔逺近之區(臣/)謹博稽
　　典籍凡經史所載以逮諸子百家天文䜟緯之書
　　衆矣其言歴代五星之瑞者盖詳至若合璧連珠
　　同聚一方雖知其為非常之應而三皇既邈後世
　　無聞惟宋書有之曰帝堯在位七十載經星岀翼
　　日月若合璧五星如連珠乃歸功於舜由此觀之
　　豈非以二帝相繼光華所萃若合若連與天同符
　　之眀騐哉顧其事不見於虞書而紀於二千餘年
　　之後此必得之孔子刪書之餘信而可徵然後載
　　之正史豈諸家襍説比乎我
皇上以聖繼聖正如舜之紹堯此重華復旦再見今兹
　　矣
聖祖仁皇帝在位六十餘年即帝堯之七十載也我
皇上御極以来於今三載正舜之格於文祖之日也
聖祖仁皇帝神聖文武廣運無方成功文章巍煥已極
　　是千古以来又一堯也我
皇上眀目達聰庶績咸凝光天之下及於海隅是千古
　　以来又一舜也是以太和之氣上應天心而徵乎
　　天象豈偶然者哉夫自古帝王雖眀君賢主凡於
　　祈祥符瑞之事苟獲一事一物如白麟寳鼎神雀
　　五鳳廿露黄龍之屬方且登泰山禪梁父大赦改
　　元賜爵紀勲甚至作書以示瑞矧夫日月五星之
　　光昭昭離離為四海九州之所同照而共仰者乎
　　我
皇上乃恬澹無為謙讓弗居皆以功徳上之
聖祖仁皇帝而已不與豈不巍巍乎大哉(臣/)於是伏而
　　思之徳動天鑒至誠也頌揚先烈至孝也
景陵告祥至敬也宣示史館至信也敷錫臣民至仁也
　　慶賞不行至謙也登封不事至眀也不矜不伐修
　　徳不怠至健也即此一舉我
皇上深沈之徳其足比羙於舜者固已至矣况乎萬㡬
　　之敕其所以承天命而永天休者又将奚極也為
　　臣子者幸生堯舜之世得以依日月之光華覩星
　　辰之爛縵其何以孜孜贊贊黼黻休眀以覆冐於
　　照臨之中也哉不揆膚陋敬援筆而為之賦云
龍飛御極之三載鳳歴司春之初吉(二月朔/為初吉)用告瑞於
今宵遂呈祥於翼日夜未半而鶉火之象方昭天将旦
而娵訾之光忽霱
聖徳上矗乎紫霄嘉祥畢聚於營室二曜同明而共麗
宛如合璧之雙懸五緯共貫以偕躋儼似連珠之並繂
遡自三皇聿闢七政煥發雖符瑞之多端欲徵信而咸
闕逮及顓頊之時爰有歴宗可核亦僅紀異於五星未
聞効靈於日月稽諸正史惟一見於堯舜之迭興譜其
休祥又豈獨為漢唐之莫越若夫五星之瑞歴代鮮合
或井婁之次同躔或奎壁之垣共踏上自殷周而徵驗
多淆下迄宋元而傳聞亦雜欲如珠璧之共炫曽不能
彷彿其二三但若星宿之薦禧何難綜覈其卄卅爾迺
帝徳誕敷
王心無斁紹
世祖之丕基纘
仁皇之懿迹大業更羙於
先朝鴻休増光於在昔播膏澤於荒陬洋湛恩於遐僻
無一夫之顛連登九有於袵席思
王度而仰式玉式金覘
聖學而頌如圭如璧比欽明於唐代洵莫測其髙深擬
精一於虞廷無由窺其罅隙於是超帝邁王登三咸五
至徳協乎天心仁風翔乎下土瑞靄盎溢於層霄光輝
照徹於寰宇金烏玉兔感二氣之華而同升太嵗長庚
率五行之精而駢聚見夫璇璣告吉儀象呈靈天樞啟
其鑰清都闢其扃開祥光於閶闔覩瑞色於蒼㝠九閡
顯其昭灼萬彚仰其晶熒非僅兩珥重輪之異逺勝三
台五老之星映於萬川如圭璋之可握燭乎四岳似球
琳之作屏誠以諴能感神徳可動天以氤以氲非霧非
烟萃光華於二五現氣象之萬千或離離而並照或纍
纍而如連挹其澄鮮溥天為之加麗瞻彼璀璨大地於
以生妍於戱非甚盛徳曷致嘉符中天而外亘古所無
方之勲華而寜讓號曰雍熙而非誣賡颺莫罄其形容
衢謡難喻其歡呼求諸千聖百王而罕儔誰能嫓羙其
巍煥垂之億齡萬禩而彌耀得不上續夫典謨
　　日月合璧五星連珠賦　　　　　徐　本
財成天地驅馭陰陽徳動三光之鑒兆開七政之祥位
直乹宫是號娵訾之地象占清廟正躔營室之鄉徵
一人之有慶應元㑹之光昌原夫二曜之進退有常五
星之遲速異候運行則一暑而一寒循環則為夜而為
晝中道迴旋九行紛輳長庚每前鎮星彌後求躔次之
適符歴古今而罕遘緬彼顓頊瑞叶履端攝提有紀是
為歴元聚東井則漢髙乙未之嵗聨奎宿則宋祖丁卯
之年言乎數數際休明之運考乎時時逄交泰之天茲
惟我
皇勲華為偶文武聖神髙眀博厚物喜阜昌民多仁夀
致有道兮麗層穹奉無私兮光九有宜天道之下濟與
人事而相維靈臺察候馮相占時已卯之月庚午之期
雙輪重重而表異五緯纍纍而呈竒萬里風清九霄雲
霽繋連城於天中懸照乗於海裔睹黄琮之烟暖蔚矣
錦章仰紫貝之光寒煥然綺麗璧惟兩而合則同眀珠
有五而連之並照荆山之産未足比其清輝合浦之珍
詎能方其朗耀宜乎兆庶雀躍道途卿士鳬趨廊廟
皇上迓天休而多讓辭大美而不居溯感召之有自實
積累之所餘善繼善述兮保乂寰宇有倫有則兮憲章
典謨惟天降祥於
元后惟
后錫福於八區頌升恒於
萬嵗驗正平於六符(臣/)幸依日月欣瞻星斗際大觀之
在上垂史冊而不朽擬繢事以成文愧鄒枚之賦手
　　日月合璧五星連珠賦　　　　　徐　杞
維
皇御極至徳合天召休徵於日月呈瑞應於星躔或層
疊以摩盪或錯落以鉤連集於崇朝二曜著明而仰止
㑹於營室五緯次苐而燦然亥子之方仲春之月不盈
不縮度適合以無愆有叙有倫舍相依而㒺越時也景
氣開霽天宇清虛用稽躔次爰驗居諸黄道並行兩兩
連城之寳輝光相映纍纍照乗之珠浮雲莫翳瑞靄恒
舒郁郁紛紛藍田之烟鬱若煌煌煜煜合浦之産駢如
倬彼天文煥兹珠璧楚山遥映和氏驚而莫知洛水如
臨衆靈採而難獲宜同雲物以書無俟土圭以測卑哉
漢宋僅傳聚於井奎邈矣黄顓庶無殊於今昔惟一徳
感通斯嘉祥洊答五行順布匪疾匪徐二氣推遷乍離
乍合
天子乃聖乃神乃文乃武齊七政而贊兩儀奉三無而
修六府文明以止治已發其光華純粹以精道更超於
三五兩瑞同呈萬物咸覩仰麗景兮燦中天布徳輝兮
光下土彼夫嵗星居心黄雲捧日瑞露成文東風入律
偶鍾靈於一物尚珍異而誇竒視効祉於三光自比擬
其難匹而乃
孝思純篤
聖度淵泓溯降祥之有自更朂勉於在廷洋洋訓謨渙
如綸綍巍巍功徳炳若日星将見醴泉出蓂莢生玉衡
正泰階平靈囿麟遊丹山鳳鳴可致之祥畢至諸福之
物咸呈(臣/)身厠藝林學慚武庫仰普照之清光際昌期
之休遇敢蠡測而管窺謹濡毫而為賦
　　日月合璧五星連珠賦　　　　　許王猷
徳動三辰祥呈七曜瞻天章之璀璨欽
皇𠂻之誠孝真無響而不應知有感之必召遐稽符瑞
上訖髙陽授時成叙徵厥嘉祥唐帝昭其至治周道慶
其遐昌漢書東井之應宋紀奎璧之光若夫二曜同躔
五緯齊軌輝煌四照榮光並美應景運之獨隆亘古今
而誰擬我
皇上功崇位育徳備中和萬㡬是敕九叙惟歌耕耤則
民勤稼穡臨雍則化洽菁莪固已祥徵靈蓍瑞應嘉禾
民氣之歡騰無已
天心之錫福彌多惟時律應夾鍾日惟庚午司歴呈圖
率土咸覩儼乎琢荆璞而成雙燦乎探驪頷而得五爾
迺聨形宛轉疊彩逡巡金烏蹲璧玉兔含珍懸中天之
夾鏡碾厚地之重輪雙丸之影交輝兮五徳之精畢集
晶晶熒熒彬彬熠熠惟鎮星之為吉曜兮偕金水而輔
日木火亦同其次舍兮紛光芒而並岀散之則錯而為
五兮貫之則聨而為一均不盈而不縮兮又何遲而何
疾繞重明而効異兮燦娵訾與營室煥瓊樹以増輝兮
映瑶臺而添色於是藍田減耀照乗韜鮮夜光失麗連
城輸妍非刻畫所可致豈編綴而能然覩此純禧之協
應實由
帝徳之合天黄童白叟咸頌
一人之有道山陬海澨羣歌
聖化之遐宣矧簪筆於螭蚴覩昌運於堯年敢不誌普
天之慶以陳頌颺之言爰拜手稽首而作頌曰
聖人御宇至徳矞皇敬
天勤民惟幾惟康時雍風動治化孔彰
天惟鍳斯七曜徵祥歸羙
聖祖謙尊而光臣民胥慶錫福無疆
　　日月合璧五星連珠賦　　　　　于　振
人能𢎞道造化無私誠至則形故在天而成象志壹則
動故先天而弗違此天人之一理蓋振古以如斯我
皇上御極以来敷政寜民存誠主敬九有仰其照臨萬
物正其性命紫微北拱煥瑞氣於句陳華蓋中懸耿祥
光於斗柄覩鉤鈐之明潤知為大孝之徵察斗斛之平
量識是屢豐之慶文昌半月綴七宿以聨輝帝座平衡
履三階而居正壁是圖書之府天下同文昴為耳目之
官百司從令俄聞太史用奏殊祥惟月之吉惟日之良
登雲臺而觀物測土圭以分疆爾迺七政齊輝三光並
煥如璧斯連如珠斯貫纔離海嶠儼雙鏡以晶熒漸拂
扶桑比列碁之璀璨實史牒之所罕聞亦名言之所莫
贊於是相如珥筆枚叟摛文奏宫商於嚴樂戞金石於
淵雲共咨嗟於異數竊纂紀於邱墳原夫二曜之垂象
也日為陽徳月乃陰精日有中道月有九行三百六十
五乃周天之度九萬一千里為去地之程至夫五緯之
經天也風伯之師則乍前而乍後蒼帝之子亦時縮而
時盈或岀於東或岀於西時惟大白或候之晨或候之
夕命曰辰星中央為土主靜斯寜亦稱之曰地候常作
鎮於天庭若夫詩美升恒書稱復旦重光重輪貞眀貞
觀星聚於房於以興姬及周之季復聚於箕漢祚初開
遂駢羅於東井宋圖乍建爰環集於文奎然而南北殊
途春秋異晷考之於漢二曜㑹於營室而星象不隨稽
之於唐五緯集於尾垣而著明易軌豈若熊熊旦旦耿
耿離離貞攝提而晃朗歴娵次以參差曙色澄鮮訝雙
懸於琥玦晨光眣麗紛燦列乎璿璣加以天酒凝甘卿
雲似繡紫氣浮河榮光列宿山龍黼黻蔚為天漢之章
土鼔簣桴譜入薫風之奏自非符乹之健得聖之時一
以清而一以寜表清寜之合撰二為經而五為緯著經
緯之咸宜安得際兹禔福慶此昭回也哉(小臣/)不敏柱
下是司挈壺窺管歌以颺之歌曰
聖人作覩時惟日兮貞恒作配時惟月兮仁以育之木
道光兮嘉㑹合禮火徳昌兮金曰從革萬寳告成水曰
潤下春意乃生穡稼惟土周原膴膴歛時五福受
天之祜眀明日馭穆穆金波斒斕珠斗歴落星河莫大
惟
天則
天惟
聖糺縵光華萬方有慶
　　日月合璧五星連珠賦　　　　　尹繼善
一人建極四海永康道隆首岀化洽胥匡至治感通乎
天地大徳合撰乎陰陽其時百靈効順庶類繁昌山河
奠麗麟鳳呈祥星辰昭其景慶日月發其輝光固以見
太平之驗亦以開有道之長昔營室聚星髙陽正位七
政攸齊陶唐御世漢書紀東井之文宋代應奎垣之瑞
自亘古為希逄迄於今而悉備欽惟我
皇上膺圖岀震秉籙乗乹仁民愛物法
祖敬
天崇儒重道籲俊興賢夙夜凛克艱之戒宵旰誦無逸
之篇體信達順福祉綿綿生蓍草産佳蓮一莖數穂遍
滿農田五風十雨屢告豐年而且安益求安
聖不自聖克儉克寛必誠必敬一徳洽於羣工孝思本
乎至性祈穀則瑞雪繽紛勤民而甘霖立應既已綏来
動和化神徳盛嵗功叙而玉燭調庶績凝而璇璣正兹
者夾鐘應律候届春生百昌發育萬彚敷榮恵風和暢
天朗氣清日逄庚午嘉祥畢呈五星連珠以成象日月
合璧以齊明奕奕同躔纍纍若貫位依斗極體昭雲漢
九道順行六符炳煥聚奎聚井未足擬其光華重珥重
輪總難比其璀璨兆泰運之升平歌中天之復旦是宜
合下土以嵩呼恊盈廷以交贊爾乃憲憲令徳秩秩
宸𠂻正以作則謙以居躬謂休徵之協應頼
聖祖之神功眀禋昭告陟降潛通宣付史舘垂之無窮
聲教四訖南朔西東遵一道播淳風仰廣運戴帡幪五
行以叙萬福攸同此誠軼後超前為生民未有之盛卜
年卜世綿億萬歴數之隆也(臣/)樂戴堯天幸依舜日謹
稽首以陳辭未頌颺於萬一
　　日月合璧五星連珠賦　　　　　帥念祖
陟靈臺以周覽倬哉雲漢之天章涵一元而羃䍥運六
氣於混茫擎八山而立柱分九野以畫疆則有兩曜列
序五緯成行昭宣七政炳燿三光蓋周九萬八千里而
共仰行三百六十度而有常繄惟
聖人在上御陰調陽朝日夕月五氣廻翔夐哉隆哉曜
靈呈彩蟾魄舒芒黄旗紫盖武庫文昌燦宫中之柱史
煥座後之諸郎時則箕風畢雨春露秋霜既順時以成
化爰垂象而徵祥爾迺旃䝉紀年四陽應序月屬夾鐘
日惟庚午張表吐丸吴剛執斧羲和扶輪望舒按部金
烏接影而髙翔玉兔聨輝而對舞水權火衡木規金矩
中央執䋲厥惟后土引元龜兮起朱鳥招蒼龍兮奮白
虎㑹軒轅而五之躔娵訾兮以相聚煒兮煌兮合雙璧
於藍田玓兮瓅兮貫羣珠於合浦晶光兩映金縷交纒
璣璇攢簇經緯盤旋始則瑶環相摩以乍接繼則寳鏡
互照而雙圓枰上新碁暖玉數枚鋪歴落盤邊櫻實赤
瑛一色映天然夫祥麟威鳳靈芝醴泉形諸曩昔尚著
簡編孰與夫陽暢隂純精氣相宣五徳五事融貫醇全
布太和之有象昭瑞應於在天盖自髙陽氏以来未之
見焉於是保障陳圖羣工稱瑞
天子謙冲咨儆有位歸
先徳之靈承永孝思於不匱夫功原所自繼述之誠也
徳盛而謙惕厲之情也瑞至弗貴基命之精也天體虚
而行健故象緯明
聖孝昭而日新故化育成巍巍乎蕩蕩乎又何可得而
名也重曰曜則七兮極則一兮感之召之迪其吉兮既
迪吉兮心無逸於萬斯年如一日
　　河清賦(以聖治光昭河/清獻瑞為韻)　　　　　凌如煥
帝眷下土篤生
至聖天清地寜民諴物順百度惟貞
一人有慶岳瀆於以職方神祇為之召應緬厥黄流根
源積石自天而来得人以治歴雍兗而經豫徐闢三門
而分九𣲖壮大陸之竒觀鬱巨川之勝槩粤稽典冊長
發其祥圖呈羲昊昴化陶唐朱文煥采玉簡騰光書紀
八年告成功於元后清逾千載呈瑞應於
哲王惟
聖祖仁皇帝神謨繼禹道法宗堯六十年平成底績千
百世日月為昭時陳法駕巡視長河駐龍旌兮沙渚舉
玉趾兮陵阿睇黄淮之交㑹勞指授之功多於是陽侯
効命河伯呈靈水安其宅民樂其生欽我
皇之嗣服善繼述以凝承用中建極主敬存誠宵衣旰
食工釐績凝爰型方而訓俗亦激濁以揚清藴中孚之
羙備召福禄而来并則見夫瑞麥呈嘉禾獻蓍草生卿
雲現連珠合璧萃聚在一時者乃曠古所未聞蘇禄荷
蘭梯航来萬里者實於今而創見爾其嵗歴三餘月逾
長至陽和肈啟之辰萬寳畢登之㑹馳驛使於東南奏
河清之上瑞銀濤㵼潤迎臘雪以交輝玉鏡融波映寒
蟾而共冽稽其地則跨吴疆而界秦甸分野同規考其
時則舉八蜡而獻五辛連旬浃月可大兼可久清光與
雲漢俱長無極復無疆清風合朝野為一盖惟
聖心包涵太極故水為動象而静虛之本體湛然常凝
聖功保合太和故黄為中徳而通理之長流瑩然位列
遊麟儀鳳洵足嫓羙光華神雀仙芝未許方斯盛烈若
夫
至治彌崇
皇圖益固祇承
上帝之寵綏篤念
先皇之垂裕福縁善慶惟持兢業以迓天庥樂與人同
特薦馨香而昭國祚煌煌
訓諭撝謙弗尚隆儀濟濟臣工晉秩羣霑異數(小臣/)運
際昇平
恩承雨露謹希喜起之休風共效賡颺而獻賦
　　河清賦(有序/)　　　　　　　　　留　保
皇上御極之四年盛徳覃敷治化翔洽布經綸於
睿慮錫十五國之甘雨和風運造化於
宸衷成億萬年之民安物阜休嘉之氣蒸為太和豫順
　　之徵疊呈上瑞凡史冊之所罕載曠古之所僅聞
　　者莫不羣臻畢赴孕秀毓竒故駢枝九穂地獻嘉
　　禾璧合珠連天開景運萃千載難逄之慶為
一人有道之祥於嘉平月中該臣奏表恭報河清自陜
　　州境至江南凡二千餘里(小臣/)才識謭劣詞句庸
　　俚願效賡颺之盛敬抒懽忭之忱謹為河清賦以
　　志瑞焉
維大河之發源亘崑崙而洄洑環坤軸而如帶每千里
而一曲桃花散漫百川之波浪同歸竹箭奔流數斗之
泥沙常濁位先四瀆色占中央星海分来道己通於赤
壤蛟宫映去光長借夫朝陽歴龍門而滉漾下積石而
汪洋爾乃瑞雪初晴圓蟾正朗晶晶銀波溶溶翠浪陽
侯拜舞開氷鏡於清流河伯奔趨寫魚龍之竒状天光
雲影兩旬之湍瀬胥澄水碧沙眀千里之渟泓極望龍
馬負圖之日遜此休徵流星入昴之年未逄瑞象惟我
皇上至聖法
天紹精一之心傳眀同日月廣裁成於黙運量並坤乹
集千聖之大成學深如海裕萬年之純嘏福至如川雨
潤露滋徧羣生而霑濡占風望水来百國而駢闐然猶
兢業為懐
時㡬是敇獨運經綸尤勤繼述飭官方而植楩楠軫民
依而親稼穡百萬之賦恒蠲三章之條屢釋杜朋比以
正人心屏浮囂以端士習發太倉之紅粟盡飽閭閻支
太府之金錢宏開溝洫是以時呈豐稔家慶昇平小亷
大法俗羙風清喜溢八埏正元㑹離眀之世祥凝庶物
極髙卑恊應之形惟河清之瑞應豈往牒所曽經天不
愛道地不愛寳水面雲霞波間荇藻清洄熊耳之山潔
映鍾吾之道源從天上歴逺境而逾澄行自地中值隆
冬而彌皎昔傳至聖之殊祥果見千年而應兆誠哉氣
類之感通允矣天心之燭照臣觀瀾無術望若徒羞幸
沾千頃之潤莫辨細涓之投覩頻臻之上瑞喜疊至之
鴻庥識金隄之孔固知玉檢之應留燦燦榮光映
恩波而共煥綿綿徳水沛
聖澤以同流敢獻蕪詞竊效歌衢之義敬攄忭悃願同
撃壤之儔
　　河清賦(以黄河清天下/平為韻有序)　　　　　錢陳羣
皇帝御極之四年冬十有二月河臣及近河所在守土
　　大吏各
奏言由豫之陜虞等州邑至邳徐等州及淮上綿亘二
　　千餘里黄河清至今湛然澄澈(臣/)讀京房易傳云
　　河水清天下平易坤靈圖曰聖人受命瑞應於河
　　衆説所稱咸推上瑞盖由我
皇上徳備生安治登隆郅萬善薈萃諸福咸臻膏澤同
　　於雨露照臨並乎日月用是天不愛道地不愛寳
　　凡三見卿雲連珠合璧禾九穂麥雙岐嘉祥疊至
　　普天率土人人歡喜自幸生逄
聖世得覩太平有象即重洋逺島遐陬極域莫不重譯
　　梯航接踵恐後臣伏思三才一理有感必通平成
　　者參贊之實功也嘉祥者位育之徵驗也乃
聖徳謙冲復申命自
天告成於
祖垂履泰持盈之戒廣行慶敷錫之仁堯之允恭禹之
　　祗承何以加兹(臣/)遭際昌期歌咏盛事以眀符瑞
　　之由乃拜手稽首而作賦曰
鴻濛既啟瀆源孔長路折於陽紆之峊𣲖分於陵門之
岡岀崑崙而蹄涔露白見積石而土色同黄三門逈兮
浩浩九曲繚兮浪浪授圖應籙芝檢榮光洵諸瑞於以
徵集瑰異之所窟藏也爾其綿綿亘亘逶逶迤迤冐石
門而箭激包砥柱而風過抱秦絡晉襟豫帯魯南㑹乎
淮泗北入乎滹沱潤物長族振槁起枯既廣濟乎舟楫
還分液於田禾受明禋而効順爰後海而先河其為流
也直者不滯伏者不停羣鱗之類棲託而岀没萬年之
河揉雜而包并笑寸膠之餘技曽何足以窺其一萍惟
聖徳之感召乃湛然而澄清似眀鏡之鍳物非滄浪而
濯纓扶杖而觀者萬衆應期而至者千齡則見夫迅而
不駭徐而不遷波恬兮湜湜流緩兮涓涓河伯受命於
蒼昊令百神之我先大魚折溜而隱見黄龍䠠水而潔
蠲氷夷握帚兮騰騫於後琴髙秉扇兮盪滌於前折則
眀玉潤回則孕珠圓洵亘古之罕覯昭
聖治於中天維時澤腹方堅吹豳飲社際此嘉平降兹
福嘏湮渭一色納濟水而同清日星朗照映銀漢而如
寫覩漣漪之可愛悟晝夜之不舍維黄輿之獻瑞播大
喜於天下倣元㑹之盛事乃升歌而進雅歌曰
聖人在上叙五行兮懷柔允翕感至誠兮河水湛然應
文明兮萬物得理激濁揚清兮家用平康百穀用成兮
五風十雨泰階平兮庶可歌兮不能名兮
　　河清賦　　　　　　　　　　　尹繼善
聰明惟
天時憲惟
聖覆冐無私旦明必敬徳澤周乎羣生孝思本乎至性
和四序而平八風順五行而齊七政惟誠必通有感斯
應覩萬物之咸寜昭
一人之有慶盖由精一遥傳中和交致建極作則以綏
猷秉道乗乹而岀治成位育之鴻功盡聖神之能事逺
宗近守既邁帝而超王合撰同流復參天而兩地是以
庥徵疊見品彚咸昌民躋夀域嵗樂豐穰山川呈其秀
靈經瀆獻其嘉祥萬象淵涵早浄桃花之浪一泓澄澈
影連銀漢之光爾乃馬圖復岀龍采全昭率土上平成
之頌普天来清晏之謡皎潔則徧二千餘里綿延則袤
四省而遥稽從前之瑞牒誠獨盛於
聖朝底定逺過於夏禹放勲嫓羙乎唐堯若夫梯航入
貢滄海無波清同甘露瑞勝嘉禾光添玉珮羙潤菁莪
溥博淵泉而聲名洋溢咏歌沐浴而治化漸摩抑且金
沙皆潔歴久猶清波恬日朗水凈沙眀當奏疏之入告
益保泰而持盈答鑒兹於求莫副貽謀於觀成蠲吉眀
禋永篤率由之念晋階錫福欽聞咨儆之聲(臣/)中祕叨
榮寸長未擅共慶
天庥渥承
主眷以瑞應之光昌卜歴年之億萬效康衢之謳吟望
彤庭而拜獻乃敬作歌曰景運方隆兮
聖人在位百神懐柔兮羣流和㑹河澄清兮民物泰諸
福駢臻兮歡騰中外
　　河清賦　　　　　　　　　　　張廷瑑
聖王御極四海永清恩澤周乎六宇休養徧乎羣生揚
武威兮逺徼矢文徳兮太平慶著穹蒼燦光華於七曜
祥徵大地産嘉穀之九莖爾乃月在嘉平河流獻瑞看
清水之淪漪喜碧波之無際崗巒逺映沙禽髙舉以雙
飛藻荇叢生錦鯉浮㳺而作隊粤稽往昔之載籍四瀆
首重夫黄河溯發源於星宿歴積石兮揚波過龍門而
澎湃千里經底柱而激湍偏多禹乗四載始奏安瀾之
績漢勤萬乗徒吟瓠子之歌自昔河防未易濬治惟期
疏導以安流罕見澄清之克致今者上下天光更無纖
翳歴久而微波不興三旬而湛明未艾大吕表嵗功之
成洛邑為中州之㑹綿長道路欣看二千里之遥直注
東南蜿蜒十數郡之地水連淮瀆以晶瑩早識
恩波之汪濊於是羣工拜手競上龍章嘉瑞曠千年而
始遇竒祥著歴數之遐昌咫尺是傳乎史冊矧兹綿亘
而久長海不揚波尚頌成周之盛治河流澄澈益表
帝徳之輝光
天子乃道積彌謙聖不自聖宵衣旰食惟勤宇内乂安
夕惕朝乹共見修已以敬不事箋賀之繁文務廣覆載
之實政載敕班聨而共勉用答昊天之瑞應爰舉祀典
宿戒儀曹瞻
景陵兮肅籩豆陳芬苾兮奏箾韶維我
聖祖靈爽匪遥相
上帝而錫兹繁祉實陟降之神眀孔昭敷
湛恩於臣庶沛
大澤於九霄百爾咸荷進爵之榮靖共益勵志乎
盛朝
聖徳彌綸乹行以健繼志述事羹墻時見維重熙之累
洽爰上瑞之疊現景運共慶夫昇平
寵命更承乎恩眷(小臣/)握管以揚休用伸微𠂻之欣忭
不揣謭陋之文敢效衢歌之獻
　　河清賦(有序/)　　　　　　　　　趙大鯨
皇帝御極之四年冬十二月黄河澄清自陜州至徐邳
　　淮宿二千餘里地連四省時歴數旬誠太平之嘉
　　瑞自開闢以来所未有也謹拜手稽首而獻賦曰
時當泰運瑞見河清湛洪源而皎澈涵萬象以澄眀治
恊修和聿著
聖朝之嘉應祥徵清晏益昭天下之隆平爾其天一滋
生坤元涌溢尊為瀆宗號稱水伯岀自崑崙導從積石
既遥引乎星精亦下縈乎地脈分兩源而積勢逶迤疏
九𣲖而旁流潤澤三門逺注徒聞濁浪之黄六斗曽量
未見春波之碧若乃川祇效順河伯呈祥澄瀾浩浩素
液湯湯拂祥風而漣漪𣺌瀰臨瑞日而清泚汪洋一望
空明映氷壺而見底千尋朗徹湛玉水之流方涵碧落
而鏡光如洗遶金隄而練影偏長星斗輝澄恍三秋之
銀漢雲霞彩漾疑五色之榮光息巨浪於桃花晶瑩一
片照翠川之蘭葉洞晰毫芒誠以凝兩間之恊氣而表
帝治之光昌爾乃世際文眀時登至治值寰宇之澄清
仰勲華之格被調寒暑於四時普蕃鮮於庶類璣衡朗
潤象緯既見於中天經瀆安瀾濬滌復彰於厚地惟
景厯之方隆正嘉祥之疊至粤考靈源之神應屢著符
命於瑶編玉檢金䋲三公臨觀於舜世飛星入昴五老
呈瑞於堯年緑字授而禹功方告白魚躍而姬籙開先
惟帝王之誕畀呈河洛而相傳乃溯洪流歴四千餘年
而底定欣聞清駛亘二千餘里而連延斯天地太和之
氣周流而洋溢亦宇宙郅隆之運軼後而超前樂九州
之熙皥撫萬國而陶甄敕㡬康於業業荷福佑之綿綿
薦明禋而昭格
沛渥澤於班聨鞏金甌於寳歴調玉燭於薫絃敬咏懐
柔於周頌而歌景慶於
堯天
　　河清賦(以聖治光昭河清/獻瑞為韻有序)　　　　李清植
　　(臣/)聞河清者聖人之大瑞其説見於易緯諸書盖
　　河為雲漢之精川瀆之長故其休徵與聖神相應
　　也我
皇上御極以来儀象咸熙苞符駢集兹於敦牂之年嘉
　　平之月自陜州及淮揚二千餘里河清累旬(臣/)載
　　稽輿志河之泙湃底柱為最陜州即其境也陜以
　　上渭㑹河於潼陜以下洛㑹河於鞏濟㑹河於成
　　臯則此二千餘里間正滉瀁溭淢之區而乃激濁
　　為清易渾為練由我
皇上道演羲圖功崇禹蹟實躬
上聖之徳以成千年之運用能臻斯上瑞時羣臣表請
　　受賀
聖諭謙冲䖍告
景陵以答嘉貺顧荷
恩㫖羣臣咸晉一階(臣/)竊惟以善歸
親孝之至也以恩逮下義之隆也謙尊而光禮之柄也
　　受寵若驚智之符也
皇上所以迓庥於無疆者四徳備矣臣目覩殊祥躬逄
　　慶典誠歡誠忭謹稽首而獻賦曰
眷徳自
天凝休惟
聖千祥雲集值運㑹之方亨九曲波澄普寰瀛而同慶
溯其靈𣲖西来洪瀾東暨澤濡九里本資天稷之精秩
長百川實視諸侯之位能啟昌符以光郅治惟夫祚逄
軒昊政嫓虞唐昇氤氲之佳氣燿煒煜之榮光玉檢金
䋲龍負圖以蜿螾陽參陰兩馬呈數以騰驤則絳潦収
而晶涵明鏡紺流澈而色漾澄霄皓月来時湧潭心之
麗彩雲華映處燦波面之瓊瑶盖經千年而希覯亘萬
古而為昭者也我
皇恩覃海表治軼衢歌敷文則奎光炳象揚武則葱嶺
止戈既風行於星宿之海遂祥生於牛女之河維時日
躔星紀月是嘉平方欣階泰迺慶河清𣲖别縈流恍似
滄浪之水槎通天上依然天漢之精况復上自洛川下
連淮甸祥開伊闕稔周歴之常綿瑞見泗濱應虞懸之
入獻遂使萬頃桃花三門竹箭湛爾而瑩滺然若練二
千里之珠液一泓億萬年之金隄永奠於是四表騰懽
百僚表瑞自幸遭逄之盛願效山呼用彰颺拜之休長
占川至我
皇猶秉謙衷永懐孝思溯丕顯丕承之烈善則歸
親推至愛至敬之心恩能錫類本徳馨而致告煥乎文
章敕寅亮以凝禧夐哉
睿智
聖敬日躋
天庥滋至遍埏垓以歸嚮航海梯山盡覆載以尊親髙
天厚地
　　河清賦(有序/)　　　　　　　　　吴兆雯
　　(臣/)聞水先五徳通一氣於清寜河滙九州被兩間
　　之潤澤圖書而後神應遥傳紀載以来澄清罕覯
　　欽惟我
皇上功隆位育道備中和溥浩蕩之恩膏澤沾兆姓集
　　崇鴻之景福瑞應萬年合璧連珠仰髙蒼之垂象
　　兩岐九穂覩大地之呈竒
至徳感孚嘉祥洊至惟此河清之應尤彰
聖治之隆(臣/)幸列班行欣逄上瑞墨池得氣䝉大造之
涵濡雲漢為章藉
鴻鈞之陶鑄謹拜手稽首而獻賦曰
靈區綿亘河水迢遥瀾飛東注波合南條達崑崙之衆
𣲖接星宿於層霄度龍門而漭漾經積石之岧嶤迤髙
陵以逞勢滙滄海以来朝洪惟我
皇上膺景運撫寰瀛天地合徳日月同眀八方寜謐六
宇昇平恒緝熙以承
祖徳益乹惕以法
天行精神昭格善氣来迎
帝用申錫河効澄清爾迺數郡如環兩都若練歴雍豫
以瀠洄接黄淮而麗奠當四方之㑹極於地尤靈涵萬
象以清輝維
天所眷時逄永日序近陽春射曉光而森森澄夜氣以
逡逡星耀丹砂而有㸃月開玉鑑以無塵萬頃平潮經
數州而一色千層碧浪浹累月而如新於是河臣馳奏
於金門史筆特書於玉署咸志喜而矢音倍洗心而滌
慮維時
天子旰食未遑宵衣在御謂
上帝之寵綏頼
先皇之黙助察休咎於微茫敢須叟而暇豫沛恩澤於
臣工騰歡聲於朝宁乃知光大業集鴻庥功髙而心愈
下徳峻而福彌遒四靈効順百神懐柔考榮河之所自
盖晏清之有由是宜與鳳舞麟遊並紀太平之象醴泉
膏露同昭至治之休(小臣/)不揣固陋敢載拜而作歌曰
猗歟我
皇孝徳全
聖祖鑒察籲
昊天載錫繁祉如源泉河水立見清且漣遣官祭告心
倍䖍從兹億萬寳祚延(臣/)衷竊願効微涓抽毫進獻河
清篇
　
　
　
　
　
　
　
　
皇清文頴巻四十七
欽定四庫全書
皇清文頴巻四十八
　賦
　　甘霖賦(有序/)　　　　　　　　　陶正中
　　葢聞至治之世雨暘時若王者徳協兩大功施九
　　有上天降康以彰厥應理數自然致不爽也維兹
　　季春方當薦鮪祈麥粒我農人大澤涵濡一雨三
　　日率土臣庶咸歡欣鼓舞受天之祜
皇心載欣授簡(小臣/)綴賦以獻(臣/)辭曰
惟景運之累洽秉至徳以升聞溥化育於蒼黎殫子惠
之恩勤仁風翕習協氣絪緼懐保知依軫切幹年之婦
子治平有象非闗景慶之星雲爾乃嚴宥密通穆清玉
燭調泰階平兩曜㑹合五緯交并軼史牒之紀載超三
五而莫京臣工拜手而陳詞惟曰
一人之慶我
后流謙而答貺遹求兆姓之寧兹霖雨之及時更錫福
於天行有渰凄其下濟彌愜適乎
皇情時則姑洗紀律脉發膏土咏春日之遲遲望周原
之膴膴將懋力於耘耔庶屢豐之再睹咸食徳而飲和
爰五風而十雨先夏三日農功甫聚上天豫以順動式
沾灑以周普氣泱泱以雲垂泉涓涓而溜吐必流潤乎
海壖先優渥乎畿輔將令杏花菖葉敷霡霂以滋培行
見清甽泠風被汪濊而鼓舞於斯時也
天子穆然深念曠然遐思俯八荒之在闥繄昊天其子
之余左右乎有民乃昭受而撫綏際斯和㑹並沛徳施
伊吳㑹之財賦甲天下而弗支揆物力以休息減嵗貢
之朱提損上益下因時制宜合天地以周流溥美利而
弗居大業丕承克艱載凛嗣歴服以無疆用諴和兮
庶品乃慶倉箱乃占庾廩告上瑞兮在兹措安全於席
袵卉木知榮既桑沃而桐茂禽魚有喜亦林飛而川淰
慶流方甸榮集朱紱布惠愷兮上蟠下際載恩膏兮東
暨西訖登春臺以發育難名
聖徳之渾涵逄化國以優游莫肖
神功之茀蔚符乾始於不言彰行生於時物仰繼照頌
作求溯邦本之攸寧惟率育於來牟矧丕基之紹述以
民事而詒謀此際烟霏霧斂風舉雲流勾出萌逹緑野
青疇女執籧筐佃翳罝罘善萬彚之各得挹芳潤於齊
州豈不足以徵景命之有僕昭百禄之是遒尚求端於
㝠漠信克纘夫大猷(小臣/)固陋授簡
大廷沐膏澤兮無際濡湛露兮載零掞藻天垣文謝
天章之瑋麗揮毫
春殿筆非春水之清泠樂洪鈞之陶鑄歸模範以流形
願得頌仁聲之洋溢竊染翰以屏營
　　惟天聰明賦　　　　　　　　　夏之芳
惟
聖王之御宇實受命於維皇攬撫綏之𢎞化先昭徳於
彼蒼乾元協極泰運方昌本一清以握紀御六氣以周
方大化超無言之表洪鈞挈亘古之綱清寧奠乎八極
文明炳於三光凡此覆幬之功罔外皆其聰明之徳所
彰爾其遡厥洪濛翳惟太始統馭隂陽繫維躔紀廻輪
軌而不傾布斗綱而不倚真精鬱積以運旋元氣渾淪
以周被語聲臭則冺於空蒼凛旦明則通於最邇聿天
鍳之時懸乃普照其未已夫惟真宰常存清陽上薦察
帝命之有原識乾行之至徤圓靈含不貳之精橐籥立
大中之撰易簡而理得正大而情見神通復於一元誠
絪緼以萬變位穹窿而𢎞莫外之仁垂亭毒而普無心
之眷縁陰隲之皆公乃形聲之盡遍惟天至聰實闢羣
䝉無聲可聽有響斯融不呼籲而物情盡逹匪聽聞而
帝謂常通惟天至明實察羣生有形皆徹無鍳不瑩洞
八荒而隠顯畢見照六合而族類咸寧由是渾渾沌沌
離離炳炳萬象以該兩儀斯定以四氣為號令之符以
七政為鍳觀之凖煥日月於珠璧燦星辰於奎井萃箕
畢以類情昭風雷以示警神符翕赩而宣化景祉聯綿
而耀影皆所以顯法象之昭垂為人事之修省若夫功
專資始徳溥流形𢎞敷化育洩發精英或煦嫗而長養
或清肅而嚴凝或施徳而栽培或垂象而玉成四時代
嬗百物叢生蠕動喙息甲坼勾萌同遊靈造共仰穆清
莫不昭蘇洞逹澄澈晶明紛鴻濛於品彚妙鼓鑄於形
聲爾乃天心永著帝載無偏仰
宸衷之至契欽
睿鑒之高懸既通靈於閶闔亦贊化於陶甄稽庶徵之
協應考衆曜之同躔思光華之復旦感嘉祉之來駢幾
康益敕對越尤䖍明及乎萬里之外聰徹乎萬籟之先
清問則衆情悉㑹燭照則羣幽畢宣徳敎光於象緯政
令齊於璣璇擴四序之和於四表逹八風之氣於八埏
靈承兮與天合徳奉若兮與天周旋庶景運歴萬年而
不息乃休嘉永契乎蒼天
　　四時勤政賦　　　　　　　　　吳應枚
聖人御極寰宇昇平三辰朗曜四海永清政每成於宵
旰功每順乎璣衡合兩儀而參贊嫓四氣之生成廣運
與健運同符彌綸太極五事與五行相凖涵育羣生原
夫至誠者無息至公者無私日月得天而乆照陰陽順
序而兼施仰鴻鈞之有物恒布澤以乘時秋肅春温王
政尤詳於月令農功蠶務勤民載詠於豳詩騐庶徵之
協應知善政之咸宜絳幘司晨慰
天心而曙聲常早羲和測景體
君意而晝漏恒遲惟
聖憲
天鴻猶廣被既肅官方尤殷民事萬幾時勅安益圖安
庶績咸熙治彌求治寧民察吏慎乃攸司大法小㢘儆
於有位為寒為暑兢業無間於宸衷宜雨宜暘舉念常
周於萬類於以見
上徳之懋昭而四時之氣皆備也若夫綏猷錫福夕惕
朝乾方春而始和布令入夏而觧阜風傳秋則慶西成
於平秩冬則頌月吉而迎年本一敬為敷施節宣有序
本一誠為昭事夙夜惟䖍當彩旭之初明早覲
龍顏而就日迨銀蟾之既朗猶瞻斗極於中天於以見
淵衷之順動而四時之用俱全也是以民歌樂土吏守
官箴道明軒鏡治洽虞琴眺祥光於芳籞凝瑞靄於華
林不獨遊目騁懐藉以共鳴夫悦豫惟願時和嵗稔因
之遍溢夫謳吟日新又新躋成湯之聖敬克勤克儉惜
大禹之分陰時有四時統以行健之徳道不貳道歸於
主一之心粤稽二典紀羙平成君咨臣警益贊臯賡惟
日孜孜彰泰交之志合乃言采采昭喜起於謨明葢敬
授人時駿業每成於無逸斯欽承天紀景運聿肇夫隆
平維我
皇之勤政實逺邁夫虞廷於是在朝之臣從而頌曰我
皇勤政典章肅兮禮樂明備光炳郁兮與時偕行溥茂
育兮
天子萬年膺百福兮於是在野之民從而頌曰我
皇勤政制度詳兮
臨軒敷治輯萬方兮日升月恒永就將兮億萬斯年慶
明良兮
　　謙受益賦　　　　　　　　　王丕烈
粤稽聖哲惟謙是執心秉其虛徳臻於實退然而衣若
不勝訥矣而口如不出禮讓統為國之全徳柄叶六爻
之吉有容乃大悟集益之良謨以下為基信律身之要
術觀乎天道曰謙是崇陰陽以和而迭運寒暑交讓而
有功日雖秉陽而有中有昃月不恒滿而示闕示冲觀
乎地道惟謙斯泰承天而行以順爲宰河漢以茹納而
深喬嶽以蘊藏而大然則謙之為義本諸天地而不違
統諸人道而無外者也仰惟
聖天子道隆作覩天亶聰明彌綸六宇普被寰瀛乃猶
懋欽若重凝承厪求寧觀成之志深虛已聼物之誠詢
芻蕘而惠疇若采執恭儉而慎憲省成雖復上瑞頻臻
嘉祥疊應極府事之修和益旦明之篤敬重熙累洽膺
泰運則有而不居
徳盛禮恭仰冲懐則謙而彌
聖斯所以邁千古而獨隆綿萬年而集慶也乃知允恭
克讓者自然之道戒盈守約者下學之修抑抑徳隅則
不僭而不忒温温道範則無咎而無尤心惟期於不亢
福亦存乎自求宜其凛若臨淵卑惟法地覺虛受之有
功懼驕盈之為累景考父之鼎銘監周家之欹噐樽節
退讓則得乎禮之大全優柔平中則備乎樂之至粹高
不危而滿不溢心逸日休有若無而實若虛功成勿替
敬而無失卑以自牧不惟善處身世之宜居位必讓受
寵若驚斯為克守恪恭之義不矜不伐而功能愈崇若
拙若愚而徳輝彌著爾乃玉以比徳心亦有田始則約
而鮮失馴致恭而能安挹虛衷其若谷徵多福其如川
惟一心之内歛臻百行之渾全敬人而人恒敬後身而
身自先斯理不易兮祗此秉志秉身之學千古常昭兮
無過福謙福善之天
　　求賢賦　　　　　　　　　　　鍾　衡
聖人御宇賢路宏開旁招俊乂廣進英才十六族之哲
人皆至千百國之傑士畢來蓬蓽偕升盡馮翼孝徳之
彦
禁闈初啓胥鹽梅舟楫之材觀夫師師濟濟羣賢爭赴
感風雲之㑹合共奮天衢欣茅茹之彚征咸登
皇路比上瑞於鳯麟簉清班於鵷鷺合楩楠杞梓以齊
收等圭璧琮璜之並聚騁驊騮之逸足不聞伏櫪長鳴
發瑾瑜之竒光豈致懐珍不遇是皆由
聖世之旁求斯以覩人才之樂附我
皇上取人若虞舜得士法陶唐分職命官朝無不登之
碩彦惠疇亮采野無不選之秀良奉賢書而獻者遍及
於茒簷蔀屋彯組綬而來者畢致乎清廟明堂固已人
思登進士快明揚矣乃猶志切
臨軒情殷側席宏其延攬之條廣其升庸之格千里百
里集萬國之梯航一徳一心降
九重之綸綍謂多士之挺生俾在位之咸列爰開珊網
廣羅滄海之珠用徹冰壺長照荆山之璧協夢卜而求
士物色遍逹於巖阿勤吐握以見賢菁英悉鍾於川澤
春華秋實括六合以無遺行舉言揚統四門而咸闢豈
不以堂㢘非逺惟徳是崇克知三宅三俊端頼四目四
聰占一善者無不録名一藝者無不庸東箭南金萃羙
於蒼龍闕下西琛北賮獻珍於金馬門中培九萬以齊
征羊角遂天池之運擊三千而並上羽儀慶瑞世之逄
此人才所由胥奮而髦士於焉景從也乃知治國先在
求賢而得人所以致理故或開選舉之科或招鴻博之
士或束帛賁於邱園或弓旌逮於閭里無不廣集羣英
旁搜衆羙彼軒皇六相徵治業之恢宏舜帝五臣揚休
風於喜起殆前後同符古今齊軌者歟敬拜手稽首而
獻頌曰我
皇御極治休明夔龍稷契盈廟廷股肱元首歌載賡崧
生嶽降萃竒英咏杕杜兮賦鹿鳴登良選俊勞
睿情野無遺賢
盛業成於萬斯年垂太平
　　無逸圖賦(有序/)　　　　　　　　宋　楠
　　(臣/)聞惟精惟一者列聖之鴻圖無怠無荒者百王
　　之大法考明良於帝世君咨臣儆聿有傳書遡授
　　受於周邦大烈耿光丕繩祖武粤若成王嗣服敬
　　聞家相陳謨載在周官篇名無逸逺溯三宗之享
　　國著得名得夀之徵上陳三后之開基昭卜世卜
　　年之本以寅恭而匡主徳以稼穡而念民依一篇
　　之中三致意焉我
皇上勤求治理念切痌瘝厪八荒我闥之心廣天下一
　　家之量遂授
　彤廷之秘簡賡颺唐室之新圖藉寳繪以抒忱情依
　北闕被薰風而式化治軼西京(小臣/)不揣固陋謹拜
　　手稽首而作賦曰
惟王建國惟聖法天敬以敕幾凛小心之翼翼勤以立
政勵終日而乾乾學於古訓者有獲監於成憲者無愆
載以青箱知箴銘之足式垂之翰墨儼圖繪以堪傳原
夫政在周官書名無逸勅天命則戒夫荒寧凛民碞而
周知稼穡遐觀殷鑒遡三后於在天紹我先王見一人
之廸哲於觀於逸深嚴恭寅畏之思康功田功盡懐保
惠鮮之實豈不以功崇惟志業廣惟勤鼓明作有為之
氣綿至誠無息之神考成䂓於徃哲緬遺烈於前聞為
制治保邦之本見責難陳善之慇亦越後王良臣光贊
師政績於成周篤匪躬於姬旦霜紈靜拂凝毫素以輝
煌綈几閒披耀丹書之璀璨著勤勞於邦本千秋之金
鑑為昭繪作息於農人一巻之豳風可按由是珍諸緑
笥列在芸編玉軸初開彩動紫宸之殿緹囊乍啓輝流
興慶之泉葢欲知小民之隱願必先紹哲后之心傳也
逖稽往牒治道攸同或欽明而光被或濬哲而温恭或
丹書昭其敬徳或玉簡紀其豐功盤盂鏤其寳訓几杖
惕乎皇躬惟鑒觀之不逺匪藻繢以為容亦有圖美慶
雲畫垂嘉穀流觀山海周遮六曲屏風詔寫乘黄蹀躞
千金駿足雖摛革掞藻趣偶渉乎淵衷而東作西成計
未周乎蔀屋豈若道光聖化念切民依識三農之疾苦
流奕世之音徽援古以證今恍聞二代咸和之盛因圖
以立義如聆一廷誥誡之詞洵足以纘承夫往昔而昭
示乎來茲我
皇上欽承無逸繼序不忘建極以敷錫庶民澤被於東
西南朔觀文而化成天下風行乎侯甸要荒然且望道
未見視民如傷雲陛宵深亶聰明於巻軸松窻夜啓究
治忽於縹緗前席而問蒼生斯謀斯猷則惟我
后之徳求衣而親藻衞是訓是行以近
天子之光洵業隆乎姚姒而化協乎平章何俟圖懸無
逸廼足以跨越成康也哉
　　奉三無私賦　　　　　　　　　董邦逹
維
聖皇之御宇規兩儀以立程擴知臨於無外與懸象而
著明八埏資其怙冐庶類仰其作成理何隱之不燭鑑
何時之不瑩等涵濡於亭毒符昭曠於穆清容保為懐
道契直專之藴偏私悉化徳敷離照之精葢實以一心
之昭事而溥至徳於無名職覆維天是曰大圓於穆之
命不已行健之徳為乾保合靡窮妙萬方之鼓鑄流形
有象神一氣之運旋職載者地隤然以示既含物以化
光乃順承於不貳物本之而親下從類皆宜道大生於
不窮統形盡利積氣之光日月為章照臨下土正轡中
黄金波扇影水鏡凝霜以邁以征共識流輝之自逺相
摩相盪並昭旁燭於無疆凡此三者天道運以隂陽地
道布其柔剛彼二紀之靈曜亦亘古而煌煌黙轉一元
大亨以正潛搘八柱直大以方曰貞明而貞觀覺生民
而立常繄大造之無私順應皆
一人之奉若不遑爾乃仁能育物厚以畜民繼離出震
化被無垠範圍而不過鼓舞以盡神大施生於闔闢體
隂隲於洪鈞高兮明兮效帡幪之大徳博也厚也協持
載之深仁握欽明以立極普乆照於羣倫奠六㝢於袵
席開萬古之䝉屯惟奉三無以馭世斯昭治化於長新
我
皇上聖徳並天地文敎燦雲霞涵八荒於在宥合四海
以為家浩乎覆載之寛無以擬其廣運昭乎日月之麗
未足喻其光華乃猶法乾行而自强不息宵旰常殷應
地道而日進無疆安敦益裕逹四聰明四目冀民隱之
畢宣康庶事勵庶明期物情之畢露裁成有事民悦不
勞緯理無為因物各付是誠運乾坤之橐籥變化從心
發日月之晶光昭明有朗自蕩蕩而平平亦無偏而無
黨乾以易而坤以簡尤彰輔相之功日重光而月重輪
永睹升怛之象惟無私之至始人遂其私必奉三以臨
斯徳參乎兩小民遊則天之盛世歌化日以知長(微臣/)
忻就日之私忱戴光天而共仰
　　律呂相生賦　　　　　　　　　張映斗
聖天子智周六合道洽八紘理涵太始數契神明運會
開乎元造制作得其大亨禮敎昭宣執玉帛者萬國樂
章純備舞簫韶之九成式如玉而式如金丕顯文明之
化聲為律而身為度洪敷易簡之精四海承流既見清
和之咸理
九重授簡載賡律呂之相生原夫兩間有自然之音二
氣鼓百昌之族顯之為萬籟之鳴微之在一陽之復惟
軒后之神靈得伶倫之允肅求中聲於太虛啓元音於
沕穆逹隂陽之氣肇自律筩定清濁之音截茲嶰竹調
和四序通萬彚之光昌周流六虛參三才之化育爾其
精含橐籥律轉鴻鈞和聲協管稽數周輪三十六宮端
其始八十四聲藴其神振大響於鏗鯨節奏啟鈞天之
秘聴和鳴於翽鳯雝喈驗協氣之純用三分以為凖隔
八位之維均參而伍之陽變陰合而律呂自成條理統
而㑹之陽倡陰和而律呂互為引伸理究圖書神氣先
徵其應合數兼疇範苞符亦得而指陳葢乾坤以生物
為心宇宙以太和為幹凡二儀之絪緼皆一元之統貫
陽極於已而陰生午中陰盛於亥而陽生子半金水歛
物而成言乎艮故應候而畢宣木火生物而相見乎離
斯成文而愈燦五音以此而昭六律從茲而按相生原
於相配錯綜自得其歸變聲召乎半聲踈密亦通於算
在氣數之敷宣悉真精之泮渙是故陽以下濟為徳陰
以上應為功黄鍾之數至多損二十七而合林鐘之管
南呂之數至寡益一十六而合姑洗之宫數有乘除布
之自成其協應聲有高下比之皆得其和同一陰一陽
自推遷而成嵗一呼一吸即清明之在躬均調六氣宣
暢八風熙庶績而惟歌惟叙統萬物而成始成終此皆
相生之妙用有以宣
景運於天中要之律呂之克諧悉本
宸衷以㑹極惟仁義中正之是安斯樂易均平而各得
我
皇上誠敬圖幾欽明作式本和節以理萬民用和寧以
導百職無聲之樂獨契於淵微大順之情長操乎恭黙
治世之音安以樂彰億兆之歡愉敬心所感直以㢘逹
臣隣之悃愊神人以和而格於百獸胥氣盛而化神光
天之下而至於海隅悉飲和而食徳振三雍之鐘鼓更
陳干羽於廷階調六藝之笙簧還聼和鸞於鑣軾所以
嫓咸英韶濩之休風用以垂億萬斯年之盛則
　　藏珠於淵賦(以藏珠於淵南/華妙藴為韻)　　　陳大受
繄晶瑩之瑰質托澒洞以深藏委淤泥而毓秀泳滋水
而儲光孕異彩於蛟宮月魄逐圓靈之景扇清輝於貝
闕海人遊虛白之鄉映牛斗以宵騰去天尺五搆蜃樓
而晝涌在水中央體自空明本無心於媚澤神惟澂澈
非有意於垂璫蛉頭詎假魚目寧方日浴清而加粹疇
伺睡以能攘原夫徳至淵泉海出明珠素李既産館陶
酸棗亦出夫餘象不燥而不濕芒若有而若無靜以常
流儼若八環之轉動而得正何有九曲之紆匪捋羊之
可得知彈雀之為虛増重價於五城漫誇結綠炫空花
於一掬難恃離朱有化神之足尚豈投闇以相於然而
寸陰自競百斛非須聼沙漠之自至却漢陽之來輸懸
向明堂雖云制火之熱還諸赤野依然入水不濡浦悠
然其來復岸渥若以不枯㑹漆園之微妙見心性之最
初若夫
聖人有作大道斯全開金鏡而外朗懐珠囊而内鮮玉
海方澄閟之無聲無臭之内璿源獨濬精之有形有色
之先萃靈明於紫府深保合於重淵象罔索自軒轅揚
華百國鳯儀啣於少昊旁燭中天累累一貫者足乎聰
明睿知離離四照者偏乎東西朔南家拜百琲之錫人
披七曜之函但羣瞻
帝光之格被而孰測
聖衷之淵涵若乃不貪返樸無欲去奢全渾沌於剖鑿
養天地之萌芽三丈靡銜於雙闕一枝莫餙於九華澤
及枯魚豈望報池邊之索恩周赤蜯肯問津海上之槎
仰惟
至徳之一節益徵全量之無涯是知身如珠樹心即淵
嶠潛伏孔昭含章有耀其機活活随九品以賦形其息
深深貯百靈而待召真元自攬於天君圓折奚求之海
徼(臣/)等微爝徒然寸丹黙運際珠斗之高標矚瑶光而
得近忝拂拭於席珍佩精純之寳訓源同廢井質慙敝
緼曾何足探溟渤之淺深而窺璇璣之奥藴
　　藏珠於淵賦(以藏珠於淵南/華妙藴為韻)　　　趙大鯨
明珠朗耀赤水潛藏惟淵流之深靜能涵蓄乎光芒象
以含章斯靈瑩之妙諦方之有羙乃比擬以昭彰懿夫
世之所寳莫貴於珠天精獨秉地産攸殊徑寸晶瑩表
夜光而有耀盈盤的皪似月彩之旁敷其託體也圓而
不滯其為質也淨而不汚斯宜含蓄於清泠之府而韜
光於邃穆之區爾乃物從其類溯厥生初惟儲精之獨
異每寄迹於元虛碧浪奫淪漾明輝而不定澄波𣺌瀰
涵瑞彩以相於斯靈光之不昧就昭質之能如故夫珠
光皎潔藏彼深淵随川流而毓秀依水徳以呈妍寳氣
中涵隱幽潛而如貫清光上徹映空水以相鮮其得於
天者獨粹而稟於性者獨全無精不藴無羙不含比方
流於羙玉顯圓折於澄潭位次析津似聯輝於斗北還
從合浦獨振采於日南雖保真之素裕孰索照而幽探
是知物其有矣生也無涯湛露如凝乍浮光於瑶草明
星有爛恍倒影於玉沙秋水至而蚌胎漸長春浪暖而
龍氣舒華異彩玢㻞映三宵之瑞靄寳光煜爚奪五色
之明霞故得秀應三辰光垂四照藏之者深似淵微而
莫測蓄之者裕乃靜存而有要既源源而不窮亦物物
而相肖非深識者孰能喻其微非朗鑑者孰能領其妙
聖天子睿哲性成文思廣運御物昭光被之勲居心本
欽明之藴金鏡旁燭於無疆珠囊永挈而朗潤孰不叅
南華之妙義而遵
皇極之彜訓也哉
　　藏珠於淵賦(以藏珠於淵南/華妙藴為韻)　　　張映辰
聖天子御六合撫萬邦心思周浹乎庶類聲敎暨訖乎
遐方其為萬化之主宰者
藻鑑有如神之用而涵方寸之虛靈者
淵衷有不盡之藏原夫理定若止水心清如玉壺非潛
遁而不曜不逆億而自孚觀萬物之自得識大道之非
迂彼元㝠之司天得一以生水而精華所結川含媚而
成珠爾其天池之濆大河之湑澤曰藪澤區曰具區為
異物之所宅疑神人之所居葢地靈與天産交聚而珠
光與水氣相於則見夫馮夷剖之於蚌鮫人泣之於淵
或神鼉之窟所孕或驪龍之穴所穿月朗星輝胚胎夫
精氣銀濤翠浪蕩漾乎珠蠙宛似燭龍之耀恍如璿璣
之圓想其波光上下珠貝渾含任有心之擕取聼斯世
之搜探與泗磬淮魚而並貢者地不限於澤國極朱崖
儋耳而來琛者郡不盡於海南即淵藪之靜藏無盡而
南華之寓意可叅豈不以心之所宅宜靜理之所寄靡
涯惟理在心而備涵乎精意如珠在淵而靜歛其英華
息之深深貴洗心而藏於密光之煜煜實普照而無以
加我
皇上太虛之體中涵神明之徳坐照寂然不動若無思
而無為感而遂通必先知而先覺淵泉有本時出而不
窮智珠在胸光逺而有耀葢躬握夫化原而心契乎理
妙夫是以體乾符秉泰運聰明不遺於遐聞見不蔽於
近至誠立天下之本至精發聖人之藴喁喁向風者羣
欽
聖治之光昭而亹亹不已者益懋
宸衷之學問
　
　
　
　
皇清文頴巻四十八
欽定四庫全書
皇清文頴巻四十九
　賦
　　五六天地之中合賦(以敬授民時聖人/所先為韻有序)
　　　　　　　　　　　　　　　　劉　綸
皇帝御極之元年闓澤澍濡庥徵洊洽珠囊既啟玉燭
　　方調披東序之圖不數元包洞極布南臺之筞何
　　知宣夜周髀猗歟其所謂上參天下貳地登五位
　　御六乘顥氣所涵及物物解太和所鼓被人人怡
　　者已(臣/)逖稽漢志兼採唐書知陰陽之數定自二
　　中歴象之原通於一合是以術同窺筦還随豹尾
　　以抽毫技遜挈壺猥進螭頭而受簡賦曰
繄一元之推嬗維三才之有正超鴻濛以開天首狉榛
而立命廵河拜洛剖萬象以成苞迎日占星攬四時而
為柄粤僂句之眎範元王叙之以惟欽伊旋毛之負文
宓帝受之而式敬於是胚胎既分經緯斯究地天叶配
乎朔南火水訢合乎左右衍母衍子列其方大餘小餘
揆其候彼一三二四之在前與七九八十之在後固竒
耦之轇轕亦生成之輻輳惟兹五六之元樞是為中合
之妙搆或蓍之揲也屬太卜之攸司即觚之握焉繫保
章之所授爾乃履端於子得統於寅北陸成嵗東嵎紀
春離謝兌乘見朱鳥之夕指坎交艮代覘元枵之夜陳
以及長至短至之糺乎四游躡天根而探月窟與夫日
中宵中之轄乎二表占兎腹而驗烏踆葢五挈陽樞陽
之純者因而資物六維陰紐陰之老也廼以成民若夫
次五奠型方之軌次六衷馭世之宜勢則或内以或外
形則有正而有欹雖五並居中亦中央之沖炁六皆在
北亦北極之綱維乃羅之五行而異宅即𨽻諸四仲以
殊司昔在九峯知洛數之不傳於禹越惟邵子識圖象
之獨闢於羲嬴乏乘除遂爾綜兩間之䇿元㑹運世於
焉釐萬禩之時以故亶
聖惟
天憲
天惟
聖制作契乎銅儀爕理符乎金鏡仰觀俛察單厥心旋
乾轉坤根乎性倍其五而天干成重其六而地支竟孳
萌肇賅閡之首五子按部以分功􁍚揆統出甲之藏六
甲循環而布令夫固懸正坐正不足輸其竒抑且天球
天環無以擅其盛猶復區理數别天人酌三統而書夏
斟四序以繪豳謂雒下以律呂為衡不少塵毫之忒即
守敬以晷影為度難言分刌之均獨一行之所定惟大
衍之是遵二始開而剛柔旋判二終紀而閠位可循日
㑹於大氣盈以五日而絀月㑹於日朔虛以六日而伸
是其手即化工非假乎隷首臾區之揣測心維太極奚
煩夫歸竒掛扐之紛綸用能使八政修九功叙周乾規
折坤矩轉一氣之洪鈞釐百工而時序我
皇於是闢天府以羅觀象之儒登靈臺而集稽天之侶
致土景於秉圭齊鍾管於纍黍茲葢法天五之得位實
五極其建之時規地六之成方洵六位時乘之所也斯
時也神鼇扶柱羲馭鳴鞭蓂以迎􁃙抽莢葭因送􁕽吹
烟以凖律元則鳯儀獸舞以通歴本則璧合珠連五六
分而天地之中見十一合而天地之道全夫豈非
聖天子之明時以革行徤惟乾陶甄百族鎔鑄億年乃
以發機緘於無始之始而宗法象於先天之先者哉
　　五六天地之中合賦(以敬授民時聖/人所先為韻)
　　　　　　　　　　　　　　　　于　振
道原於天性本於命理足而數不能違道存而器莫能
竟是以羲呈龍馬榮光起而上浮姒畀龜書休氣輝而
四映一為竒而二為耦葢由於理勢之自然五為生而
六為成總歸於性情之各正此皆造化之苞符有待於
聖人之主敬原夫數之所始也太極之先自無而有俄
動靜之攸分倐陰陽之漸剖圖行而左書轉而右數極
於十章終於九一生二二生三三生萬物非巧厯之所
稽儀生象象生卦卦統羣爻豈恒情之可究惟
聖人道洽於清寧故妙悟無煩於指授於是理窮其秘
藴析其精捫天心而探月窟闡乾符而握坤珍五為天
之中而地來比之惟其兩也故能化六為地之中而天
亦應之惟其一也故能神陽之發微而不可見者所以
藏諸用陰之充周而不可窮者所以顯諸仁葢不徒以
緑字朱文演疇而觀象殆將以龍官扈正利用而前民
爾其往來相錯經緯互施一與二三與四五與六七與
八九與十若琴瑟焉而無虞專壹一與六二與七三與
八四與九五與十猶臭味也而何敢差池葢分而言之
則天以參地以兩天地之撰固昭然其不紊而合而言
之則竒之積偶之積天地之中乃居然其可知以數而
言則參伍錯綜適符乎道之則以理而言則剛柔健順
更協乎
聖之時是以玉燭常調金繩永正鳥火虛昴四序脗合
於尚書醎苦辛酸五味不愆於月令用之蓍䇿則道濟
三才窺以璿璣則功存七政自羣言之日淆執師説而
互競或以讖緯而乖先哲之經或以清談而釀浮華之
病猗理學之昌明必折衷於
至聖
聖人在上撫於五辰太和保合萬物皆春天生之地成
之
聖人與之相參皆一中之運用天至易地至簡
聖人與之相似顯大化之彌綸所以鼓腹之民就日希
光奏松雲於檐棟垂裳之世編珠毓貺迓景福於神人
若乃螢室䜿儒粗知章句虞喜安天之論未渉其藩邵
雍經世之書鮮窮其緒幸長夜之懸黎比衆星之向所
究之性率乎命命本乎天植鼇維而永奠法亭毒而不
愆合羲文周孔為
一人道何分於上下滙河洛龜龍為一理圖何别於後
先允矣哉兀圭錫麟符啟炳吾道於億萬斯年
　　五六天地之中合賦(以敬授民時聖/人所先為韻)
　　　　　　　　　　　　　　　　杭世駿
原夫子建天元丑為地柄試推䇿於二篇實肇基於三
正帝出震而成艮一元之運皆本中徳以流形星伏戍
而見辰四序之行必於合神而布令析之是名九星統
之乃云七政數得主而有常道無為而不競撫辰惟勤
授時在敬竒全耦半積五位以相乘兼兩函三合六爻
而互應爾其積寸該分課虛責有生成備而變化行神
鬼交而剛柔剖五則一三七九相後先六則二四八十
居左右探天根者必以為圓葢之心溯地極者必以為
方輿之紐馬拳毛而圖浮龜坼文而書授大衍置閏以
歸竒皇極居尊而用九求天産則音以出清聲唱而濁
聲酬求地産則管以成陽律終而隂律奏驗空積於忽
微窮嵗差於章蔀是故自閼逄以至上章随乾道而錯
行由星紀以訖元枵叶坤維而比夀三才鼓盪一氣陶
鈞天樞之行五五二十五數而俱合地軸之奠六六三
十六宮而皆春元功不宰大化轉淳天之五合於地而
六氣為之磅礴地之六合於天而五味為之氤氲穹蒼
於焉發散沆碭於焉列陳海結為錯山融為珍彼夫陰
陽風雨晦明之殊狀者順施逆受無非穆清之元化酸
醎辛苦甘之効精者逓生互尅壹皆富媪之元神丕成
大運綏茲烝民氣結為味六情所以無拂味禀於氣五
性所以克馴用以歎㑹通之妙極交錯之文特是財成
有道輔相有宜五徳之當王者尊則利道而節宣者有
序六物之成功者退則和齊而斟酌者有機功先截竹
令戒愆期繩方應矩徑員象規卦剖分以應候圭測景
以成儀音有君而有臣律一雄以一雌六管各有同而
参以二變則七始兼夫八十四調五子厥惟倍而虛其
中央則四維周夫二十四時和聲繆聲之不忒大餘小
餘之畢齊於以見聲音之道直與天徹而厯象之志罔
與律違暨夫玉燭調璇璣定懋對之功以成愆伏之虞
畢罄惟交泰者大同亦有感者必應天運則春生夏長
秋歛冬藏罔乖夫九紀之宜民生則水潤火炎木滋金
克備兼夫羣産之勝百神是以有明徳而凟擾不聞兆
民是以有孚誠而慆淫俱靖夫律居陰而治陽原凖乎
五部之盈虛歴居陽而治陰實闗夫六府之歉盛天五
下降則生數即以開成數之端地六上行則成數即以
為生數之竟羲和占日常儀占月臾區占星善言天者
所以驗於人伶倫作律大撓作甲𨽻首作算窮其理者
所以至於命則夫苞符之運固日著於天壤而參兩之
功能不歸之睿聖洪惟
國家之錫福實承
三后之作君鴻業超於古昔學統徹夫天人辨律而發
徑一圍三之誤則房范之爭盡息調歴而通圓田勾股
之郵則中西之惑俱冺羲仲春而和仲秋作訛成易之
咸叙南正木而北正火神祗物類之惟寅正方順布六
宇同欣物有菀枯以元氣而消其夭札時分消息即方
寸而施以陶甄是以百福之祥在宥三王之世如春
皇上秉祗肅之純心偉神明之接武以中正者調鈞以
合同者握矩六官修而五行之氣無愆五福兼而六峜
之宜以序泰階之星流符北辰之杓居所饔飱牢醴養
賢及民厯象璣衡敬天篤祜於是上探五辰之秘遐綜
六術之傳理參乎大易之大數演乎先天之先或前疾
或後留大中者黙運夫隂消陽息或東盈或西縮有合
者潛協於右轉左旋媿管窺之末學探三統之遺編洵
高深之莫贊敢玩索以窮年
　　五六天地之中合賦(以敬授民時聖人/所先為韻有序)
　　　　　　　　　　　　　　　　劉　藻
　　(臣/)聞兩儀浩博待哲后以財成三統乘除歸元功
　　之調爕太昊圖呈龍馬聿先象數之苞符夏王書
　　啓神龜再發乾坤之槖籥一竒一耦厥位惟均五
　　生五成其機迭嬗起消息以正閏法始容成立章
　　蔀而得天䇿歸黄帝五家怫異宜溯太初之元四
　　序循環共信一行之確顧太初起冬至於牽牛未
　　精考驗一行附節氣於蓍䇿亦屬紏紛謹按漢志
　　曰天之中數五地之中數六二者為合又曰天六
　　地五數之常也五六天地之中合民所受以生則
　　知函三為一統六虛而周流法九實三行十日而
　　運用我
皇上參天兩地靜陰動陽得虞書欽若之原履端舉正
　　合周易明時之義凝績撫辰左右方圓大衍釐於
　　指顧錯綜參伍疇範就其經綸斯固羲和之所不
　　能窺班范之所無從識者也(臣/)心同牖見難讀精
　　藴之書技止管窺謬誦商高之對自
天授簡伏地悚惶懼無當於敷陳殊有慚夫麗則
緬鴻濛之初開奠高卑而各正偉不宰之神功秩形象
而定命主極者理鼓元氣以流行效動者才分全數而
縱横健也順也竒耦以管攝夫陰陽經之緯之易簡實
神明於聖敬懿夫天數有五本一以陳地數有五惟二
之因由一至九三三所積自二而十二五斯均顧一為
陽之始生其氣初復二為陰之甫判其機未申三四者
方圓之徑圍求全而未得其半七八者陰陽之少位漸
老而日趨於新逮九而陽已極至十而數終旬調鐘律
而或失詎能被於生民葢天地之數止得其一偏而未
底於中正故天地之情雖不無所合而未彰其化醇也
乃若全圖之位五實内守六奠其下象卦之姤一仰而
承一俯而就一與十為之營二與七冠其首三八翼於
東四九輔其右惟淵居以沖然羅四表而在宥天起一
而終廿五皆本五而積分地起二而終三十實由六而
推究或乘為八百一十律叶黄鐘或乘為六百四十聲
符太簇至如終則有始徃而必復天以六妙其顯藏地
以五通其營腠辨六氣之降生滋五味而殷富妙無過
不及之用孰察其所由然大專直翕闢之能難名其所
自授爾乃動靜相感變合乘時天降其氣地受其施六
為虛而五為聲周徧兮歴十二辰而無或遺也六為甲
而五為子參錯兮符六十日而不可移也二始以位剛
柔二終以紀閏餘總㑹於中而律呂夫婦純固兮琴瑟
之兩相宜也五以降為五行生數六以徃為五行成規
置數於中而表裏朏朒和同兮元氣之放而彌也嵗功
以起元紀以推羃䍥兮珠聯璧合之無或差池也作訛
不爽分至以釐氤氲兮緹室葭灰之以息相吹也然而
覺世為師時憲惟
聖必握符以察璣乃序辰而齊政
聖主乘乾正位凝命協理氣之自然驗存存於成性保
章守典證宿離之弗違太史陳書調風雨而從令惟中
是凖寧用掛扐歸竒之文有餘以歸直溯斟元陳樞之
盛其存之也惟誠其行之也惟敬不偏不倚帝則潛孚
於無言無思無為
王心常守其至正於是考三正勵羣臣肅百度惠兆民
統萬物而咸若與四時以皆春中則常貞敷錫彌於兩
大合則不貳歛福備於
一人其引伸也最微其成功也至鉅定晷影於毫芒較
中星於纍黍上律者不爽其候來備者各以其敘羙歸
徳而不留任一寒而一暑淑風轉處感大造之無私斗
柄廻時凛
深宮之作所固知徳無弗至有開必先不知天地之本
始莫得授時之大全偉矣五六之數燦於卦爻之篇惟
大聖人為能用易直探夫一神兩化之前故舉一事而
順五行之序純一念而紹萬古之傳歟敬為頌曰在天
成象在地成形惟形惟象有數以通惟五惟六天地之
中是曰合之以肇嵗功我
皇御極上下合同宥宻緝熙㑹元統宗四正四隅以生
以成幽贊羲䇿氣動堯蓂理數同得萬世之型又歌曰
皇徳無私天地配兮四氣不愆澤汪濊兮建中表正七
政乂兮惟數精微事不悖兮三角八線息衆喙兮弦矢
割切待進退兮萬物熙熙共茂對兮反於上元億萬代
兮
　　五六天地之中合賦(以敬授民時聖/人所先為韻)
　　　　　　　　　　　　　　　　汪士鍠
伊睿哲之撫臨端開天以敷政符元化於大鈞契兩儀
之中正觀萬彚所由生聿欽若而祇敬探奥窔於隂陽
測端倪於動靜槖籥旋樞權衡運柄竒耦攸分生成交
併綜章蔀紀元之無方㑹物象滋數之靡竟固致逺以
鉤深由厚生以定命時乘以御鴻濛示兆而體元懸象
為章鳳職編年而守令原夫律歴相通風氣應候三正
遞傳五紀協懋孕育㝠昭包羅宇宙創自容成命於軒
后彼參伍而錯綜羌成數之可究自一而至九者天以
埀施由二而終十者地以承覆五與六其居中乃妙合
而相遘象雖判乎剛柔理不隔乎先後位既得而益彰
氣以交而彌厚五合六而干支之運周六合五而氣味
之生茂推温肅於木金稽永短於宵晝驗沖盈於三旬
之中審次舍於廿八之宿必羲歩之不差庶底日以相
授爾乃孟陬貞位攝提司辰南正北正有秩有倫青陽
始而朱明續西顥行而元㝠因參天之數判生長收藏
以迭用兩地之數交子復午姤而更新五五相承布為
七十二候六六遞嬗浹乎三百六旬乘除而分至啟閉
之按節加減而晦朔弦望之適均履端乃不違其序舉
正斯無惑乎民歸竒零於盈縮置閏餘以引伸繄周流
而變動爰往來以彌綸挈乾坤之綱維感翕闢之潛移
孳萌以逮賅閡大明終始出甲而迄陳揆不爽毫釐溯
權輿於嶰谷斷兩節以吹之度既均夫厚薄鳴遂協夫
雄雌長九寸而筒十二同心一統律娶妻而呂生子損
益成規五聲莫尚於宮函陽氣而施種六律以黄為色
象君服之昭埀十一而道已畢五六而物咸資紛負隂
而抱陽受中各得其宜中無偏而無陂合不雜而不漓
五行以協而羣生遂六府以修而百昌滋成乎變化貫
乎云為術不違天政不失時乘乾出治而百官軌儀釐
工亮采而庶績用熙乃知河獻圖以錫瑞洛出書而啟
聖圖則五正位而六之奠於坤者以寧書則五處中而
六之貞於乾者自靖陳疇建極雨暘寒燠以徵休推䇿
知來璧合珠聯而互映合三統於一元調八風而諧詠
宿離不忒恒炳耀於璿樞始和以布彌朗澈於金鏡以
明六禮之修以復五常之性天神格而地示享兆民頼
而一人慶仰蒼蒼之正色睇堪輿以無垠越流行而各
正類金冶與泥鈞區秀頑於五體洽離渙於六親戴高
未解夫蟻旋之次履厚誰測乎鼇極之輪匪中樞之執
要孰保合夫貞純矧文明之炳蔚沛渥澤於斯人正亨
衢兮綏泰運握乾符兮闡坤珍六合為家攝紛馳於同
軌一中允執肅環共於鉤陳懿夫
盛治洊升
聖明當宁百度貞九功叙五緯叶六符舉占星辰調寒
暑和風應甘露湑跡接梯航疇盈禾黍協氣旁流芸生
得所剛健以運天行照臨而開遐阻五敎敷於膠庠六
樂諧於律呂立均出度大撓𨽻首之儔齊政明時臾區
常儀之侶璣環籥仰合萬㝢以同風輪映階平照三光
於秉炬夫然則盈虛合軌正朔靡愆隆規邁古成憲鍳
先務周詳以縝宻亦廣運乎自然出震見離文章標於
雲漢巽申兌説恩膏浹乎淵泉貞七曜以有常從畢雨
箕風而適願撫五辰以熙載赫帝車御宿而高懸故合
夫四海九州之衆無不共戴乎
崇効卑法之全
　　五六天地之中合賦(以敬授民時聖/人所先為韻)
　　　　　　　　　　　　　　　　齊召南
尋圖書之秘奥知律厯之相因有生成之中數為隂陽
之適均陽為竒兮自一而遞於九隂為耦兮自二以浃
乎旬竒則三與七俱同列以進耦則四與八亦聨翩以
陳惟中數之得位見作合之相親天以五兮分一隂一
陽於十日地以六兮布一剛一柔於十二辰支干合而
成嵗紀氣味合而普化神溯降衷於上帝遍受中於兆
民圖則五連六於坤而奠於北書則五友六於乾而趨
乎寅揭中宫之土徳開子半之陽春雖自然之法象待
推衍於聖人步始大撓算由𨽻首驗攝提於丑未紀困
敦於甲戊測弦望於羲娥察縮盈於星宿有中法之可
稽参五六以考究六以當期嵗之寒暄五以辨月行之
宵晝爻以六紀周流三十六宫日以五遷順布七十二
候積八百一分即得章數之元歴二十四位仍起牽牛
之舊渾儀則赤交黄㑹東角西婁土圭則夏短冬長子
復午姤五加六則十一握終始之根六除五則太一包
行生之富五其六可符共轂之旋六其五亦合一舍之
守現端倪於穹壤推開闢於宇宙雖三統之循環總一
元之相授得中而舉正靡差有合而對時始茂若夫量
盈虚於辟卦别清濁於神絃聲維五兮象夫五行之生
尅律維六兮助以六間而具全即有變徴變宫二少原
無殊號雖列編鐘編磬堵肆第曰在懸五生六則十二
之筩以製六正五則六十之律以傳鳳鳥嗈喈而雌雄
叶應華鯨鞺鞳而宫羽昭宣然而五聲上宫惟宫居天
五之中位六律尚黄惟黄為地六之中權拱至尊於含
少肇滋育於幽泉在木角金商之上開未林寅太之先
中處之數積陽為九九八十一合徳之數至亥實十七
萬七千任方田與粟米極勾股以測弦乗除於河圖而
有凖加減於洛書而靡愆於黄鐘之宫也見天地之合
焉原夫唱始施生無細無巨五参天以為規六兩地以
執矩曰負隂而抱陽聿成男而成女俱太極之孳萌共
旡妄之物與臧府具而湯液宣性情凝而彛倫叙信為
本而仁義禮智不虚思作睿而視聼貎言咸舉悟妙合
之有原識致中之居所天地交矣大君則之黄實冠乎
五色土兼旺於四時臣民事物同心以為役前後左右
普照以無私盖天數至五而生之功已就地數至六而
成之量方滋合生成於裁成輔相參易簡於覆載高卑
維
聖憲
天維
天啓
聖握珠囊朗金鏡樂如天以同和禮法地以合敬執厥
中而六府修建皇極而五福併敷五典而帝載熙馭六
轡而官方正握六符於泰階撫五辰於斗柄調玉燭於
辰居考葭灰於月令啓苞符以煥八荒在璣衡以齊七
政赫文眀於離照溥恩膏於巽命信合撰於清寧與勲
華而比盛方億萬以斯年賡
一人之有慶
　　五六天地之中合賦(以敬授民時聖/人所先為韻)
　　　　　　　　　　　　　　　　周長發
皇上握乾符基鼎命撫三辰齊七政日月並其升恒星
雲昭其景慶河洛溯太極之原象緯運四時之柄天自
一以至九而五執其樞地自二以至十而六順其性惟
槖籥之昭宣知氣機之協應理推其朔本隂陽竒耦之
相乗數積於㣲纍百千萬億而皆定占驗有待乎明通
而分命必原於主敬懿夫健順攸分絪緼初姤體動静
之互根察聲音之迭奏始牙物於黄鐘旋紐陽於太簇
或積氣於鳳琯克諧或宣幽而鯨鐘可扣天以五施種
五聲適上夫宫地以六孳萌六氣皆循其候由居中而
悉協清寧斯㑹合而轉旋左右既叶律於音官亦占時
於刻漏此伶倫有嶰竹之吹而唐帝重璣衡之授盖以
龍師紀令鳳鳥司晨大撓始定洛下初陳六甲運日五
子分辰知十一之胥㑹悟参兩之相因五五則二十有
五衍其數六六則三百有六紀其旬推章中統中之悉
備識元法通法之皆真總轉環而起子當賔餞而惟寅
窺端倪於兩大勤率作於兆民爾廼仰觀天象俯察地
維驗諸盈縮考厥疾遲按木火金水之節定東西南朔
之司立一閏再閏之法凖三年五年之期㑹甲子於一
元非宣夜周髀所能測建斗柄於三正詎霍融姚信所
能知居明堂而頒朔統薄海以明時於是我
皇参贊兩儀臨御萬姓手挈珠囊胸羅金鏡河海宴清
星躔輝映五為竒而五徳之運不窮六為耦而六合之
周無竟原對待以相衡亦流行而不競苞符之藴畢宣
主宰之精皆孕惟一中之脗合無分斯萬物之權輿自
正理通邃穆以顕㣲睿澈神明而作聖原夫一元真宰
萬彚化醇三才之並立無間一氣之摩盪皆春列五緯
於五方而宿離不忒運六虚於六幕而化馳若神始窮
理以闚朕兆繼倚數以測彌綸以五啟六生成罔替以
六承五流衍日新此所以開窔奥於千禩而仰作睹於
一人也是以藴自胚胎積自纍黍五六適得其中天地
遂順其序温肅協乎春秋雨暘調夫寒暑履端則五事
契於五行審音則六律生乎六吕數計而燦若列眉燭
照而洞如觀炬五位時行六階敦叙泰運聿新宏綱具
舉為能效不息於健行而凛無逸以作所廼知示簡惟
地示易惟天宅中立體環合無偏仰蒼昊而覆幬自廣
披黄輿而持載克堅揲神蓍於犧易占靈荚於堯年驗
初陽於黍谷探精義於瑶編與銀甕金車而並出偕赤
文綠字以俱傳當執中以歛福見翕合以乗乾無不頌
萬年有道之祜而直溯乎一畫演卦之先
　　指佞草賦(以生於堯階有/佞必指為韻)　　　　萬松齡
繄聖人之首出見瑞草之舒英質葱蘢而秉直性荏
苒而含貞懐觸邪以挺幹用樹徳而抽莖鬱鬱承陽以
煥采亭亭對仗以輸誠蠲忿難齊矯若薰猶器異迎凉
莫屈居然臺閣風生爾其毓秀赤墀騰輝丹牖經霜霰
而不驚培雨露之獨厚願葵藿之同傾鄙菉葹之非偶
萐蒲揺而不止兮兹無浮動之心蓂芙落而復生兮兹
有神明之守羌既抱此内羙自許無私乃肇錫以嘉名
從来希有原夫真靈獨尚精炁相於得乎天者獨也正
遷其地而弗能居不受溝澮之潤澤無取塵土之吹嘘
玉砌初萌已思攀檻金鋪乍拂早切引裾特立本無儔
未假蓬蔴之助宻孤根還可用不妨槐棘之交疎於時
庭燎初昕更籌未罄臨軒之藻黼熒煌詣闕之簪纓綿
亘官師岳牧分猷以告成功水火工虞竭志以邀清聽
惟兹羣后一徳相孚詎有孔壬偏長克勝此草當門煜
如照乗無㣲不燭如響斯應若車之南向眎其鍼而方
隅以分類斗之北居凖其杓而次舍有定不聞當路而
妨賢乃見無言而指佞盖道莫高於古帝勲莫盛於唐
堯感中天之正氣長㧞地之靈苖斷不從風而靡逈殊
厥草維天夹陛濃鋪儼青蒲之自伏凌空直上同白筆
之高標宜其發華滋而獨茂敷正色而不凋顧惟人本
難知草為弱質誠則能明名宜附實一莖雖切於效忠
百卉無從而致詰為賢為佞安知所指之是非若曵若
揺孰辨斯人之得失是知秉心則哲乃昭瑞應於伊耆
屬物有神兼識靈根於屈軼謂小草之足觀惟真鍳之
可必我
皇上徳隆九有業朗三階任賢惟當熙績允諧葑菲不
遺而羣情自獻茹茅盡㧞而大道與偕瑞木華平川嶽
之珍畢至九莖三脊海山之貢無涯所以擢秀滿巖廊
掄材皆杞梓棟梁競搆其宏材柱石特隆於金戺滋蘭
樹蕙悉吹藝苑之芳椒佩蓉裳共志文林之羙
宸衷以睿知有臨百爾以忠誠受祉是以羣材悉勵咸
知匪懈於當官即使瑞草重榮不將無佞之可指也
哉
　　指佞草賦(以生於堯階有/佞必指為韻)　　　　朱　荃
遡中天之盛治肇瑞草之嘉名傍赤墀而競茁依阿閣
而樷生抽直幹之亭亭居然白筆布芳蕤之纚纚不數
華纓既通靈而獻瑞亦禀性以懐貞方竹箭之凌雲彌
彰勁節比葵心之向日轉益丹誠爾其敷英列陛布葉
重階初萌碧頴漸挺丹荄茅三脊兮難與共花四照兮
非其儕獨有㢘泉堪資灌濯但逢介石合與差排不藉
吹嘘自仰涵濡於帝澤長徵弼直爰昭瑞應於天街當
夫獸闥初開龍樓乍啓九棘連行三槐對峙瞻肅肅之
衣冠集煌煌之劔履被紫懐金之輩並詣雲閶垂紳搢
笏之倫同趨璐戺乃斯草之效靈覩僉壬而必指瓊苖
偃處紛矣如林碧簳翻時直㢤如矢靈根有覺初不謬
於毫釐小草無心亦何私於彼此故宜名登瑞牒兆叶
球圖與萐蒲而並出偕蓂葉以相於不事蔓延羞同葛
藟依然特立絶少葭莩經疾風而逾勁零嚴霜而不枯
如将盆盎盛来便疑丹匭倘遇封章伏處即是青蒲既
正直而不撓亦縱横而罔失茍囘邪之稍萌將指斥其
可必賢士遇之而賞心佞臣遇之而増慄澄仕路以肅
清代天家而品隲惟兹上瑞實昭格於放勲乃播嘉聲
永流傳夫屈軼是知祥為徳感氣以神調草昧既開獨
尊古帝欽明作照首頌唐堯哲以知人本在天心之曲
鍳静能觀物用孚靈草之清標冠百卉以當階逺辭葹
菉承千官之委佩如緝蘭椒用能叙班聨之濟濟隨器
使以昭昭今
天子懋徳升賢並觀兼聼仰藻鑑之精瑩運神明之淡
定當㡬之哲既徹㣲而洞幽先事之防惟去讒而逺佞
故臣工悉化其偏私而物類亦昭其瑞應爰有朱草生
庭嘉禾被畝連跗之木擢秀於華池百莖之蓍揚蕤於
郊藪惟大化之覃敷致羣情於醇厚賢良之彦咸效命
而爭先便佞之夫亦格心而恐後縱屈軼之羅生指清
班而何有
皇清文頴巻四十九
欽定四庫全書
皇清文頴巻五十
　賦
　　秋郊大獵賦　　　　　　　　　梁詩正
惟
聖作覩乃文乃武智勇天錫逺邁前古道洽化淳覃敷
下土繼志述事遹追
皇祖緬惟
謨烈之垂於鑠蒐苗之舉乘農隙而詰戎兵歴周原而
臨津圃時廵經五十餘年賔服曁四十八部匪徒樂乎
從禽實以資乎講旅爾其寒蟲作語殘蟬咽鳴域中氣
爽塞上秋清開廣野而百里聳叠嶂之千層露㸃山楓
丹黄成幄潦收石澗清洌無聲草淺獸肥則儦儦而俟
俟風高馬健斯龎龎而駉駉撫凉晨之方届應令典之
時行
天子迺簡爾卒徒卜焉允吉六師載陳
萬乘以出旌幟飛揚騂騏走䭿循一逕以逶迤喜百昌
之茂實雄闗瞻眺則馬上賦詩廣陌諮諏則林間
駐蹕戒金吾之漫驚無害我田禾
詔賦額之量蠲克知吾民恤遂乃縈紆沙磧攀陟巃嵸
飈凌百谷霧隠三嵕奮
一人之神武擁千衞之羆熊左右賢王負弓弩者從公
於邁渥洼名産效服襄者我駕旣同行聫雁翅勢總鴻
絅森鸛鵝陣之圖法嚴赤白羽之軍容綺霞耀色皜日
臨空壯﨣桓於七萃訖聲敎而四通則見夫野豕連羣
黄羊彌陸雉兎星流麞麅波屬始則環林箐以成圍繼
乃驟岡巒而爭逐任駭獸之馳奔臨
至尊而懾伏惟時我
皇佩烏號挾夏服澤射麋林即鹿蹂躪封豨捎接鸑鷟
鷹逞攫拏盧供呼蹴風翎掣耳霜鋒睒目灌莾叢揺飛
烏頸縮看一發之威張仍三駈之恩渥受殪者流血朱
殷逸圍者驚魂觳觫用循狩野之文藉供登爼之肉陋
上林於漢武嗤七澤於周穆於是大綏罷抗上殺紛䭾
計鮮數獸甡甡孔多兩牡之從莫比三狐之獲奚過
特賞聿酬乎虎旅餘恩兼逮夫鸞坡刀割火燔鱗次駢
羅厥儀以備其禮則那此
聖主載覲
耿光非侈雄風之賦而從臣欣傳盛事欲賡吉日之歌
者也夫
聖烈克善繼繩
大孝尤垂永乆有事武功敬將
文母黍禾低拂扶輦塍間幕殿高張問安門右升幔城
而怡
色笑旣豫以康視御膳而晉肥鮮維㫖且有方閲秋中
冉經重九受琛呈艾納之香介夀薦菊花之酒雖大漠
其偶臨徴
尊飬之彌厚臣職司槖筆行効服裝數奉清塵於豹尾
獲瞻
偉績於龍驤力乏策鞭彌慙短馭才非作賦雅慕長楊
不諳釋氏之經未嘗止殺曾讀相如之疏頗鑒垂堂竊
綢繆於未雨願儆戒乎作荒凛登危之明誡懷御朽之
良方永為後式廸惟
前光亂曰時畋兮奉祭祀戒不虞兮習戎矢考舊典兮
禮經焕新猷兮
天子仰
丕烈之於昭兮奉
慈顔之有喜凉風戒塗兮
法駕北指雲䍐兮輕移塞垣兮戾止羽林夾扈兮連鑣
畨部来同兮結軌大圍兮周環沿谿谷兮邐迤屹如山
兮逝如水百獸匿兮深林裏月弓星礟兮惟
君之使落飛鳶兮殪大兕法湯仁兮網廼弛大庖充兮
娯
慈寧旌門錫兮勞將士簡軍實兮柔逺邇苞桑永固兮
千萬紀
聖駕東巡
　盛京恭謁
祖陵大禮慶成賦(有序/)　　　　　　　張鵬翀
皇帝御極之八年秋七月奉
皇太后鸞輿䖍詣奉天展謁
列祖陵寢逮及從龍諸勲戚一體酹奠禮成
御崇政殿
頒詔加恩用光
祀典周廵藩落順時獮狩冬十月
車駕還京帥臣備員講官軄司
記注竊以我
朝發祥長白創業東京中原定鼎以來丕顯丕承
祖功宗徳實式憑焉我
皇上治洽重熙孝隆繼序兹行也繼
世宗之志述
聖祖之事煌煌乎國家之鴻儀鉅典不可無述而誌也
　　不揣謭陋竊采成周雅頌之義廣漢代上陵之辭
　　而為兹賦謹拜手稽首颺言曰
猗與禕與我
皇清之受
天眷命而光宅四海也蓋積功累仁乆矣黙孚於
真宰值明祚之將衰猶玉步之未改旣馨聞乎上下益
懋敬而無怠宜其龍飛鳯翔蔚然炤燿乎符采是知萬
邦之翼戴維新
列祖之詒謀斯在比有邰之肇興同后稷以無悔斯
聖子神孫所繇瞻拜
橋陵而永懷於億載也
聖皇奉圖受玉率
祖攸行孝思隆於下武濊澤洽乎羣生永思維艱旣克
肩乎宏鉅陟降左右每仰瞻乎穆清單厥心而肆靖儼
夙夜以儲精水千年而一色山萬歲以同聲
列祖之園陵在望
一人之祗謁惟誠歲在癸亥月躔庚申閶風應候蕭露
零晨恭侍金輿喜映
慈幃之色笑遥迎玉輦長銜
聖主之恩綸萬乘啓行於北闕兆人歡躍乎東廵爾其
原隰畇畇黍稷薿薿近郊則烟靄萬家逺障則晴巒千
里城頭之曉月如弓塞上之晚霞若綺貔貅列帳擁星
廬而刁斗森嚴虎落三嵕動金鐃而弓刀奮起時廵翠
㡌瞻雲日以就
聖人藩服旃裘渉風沙而從
天子舟惟玉以及瑶想當年之䟦履峯明納綠翻荼火
之旌旗塞接銀潢壯星辰之壁壘雕弧射鹿駐輿而先
獻
慈寧玉醴浮觥率舞而同賡燕喜蓋桂輪將滿適當
萬夀之辰而海屋重添正應九皇之紀依
聖母以承歡偕
中宫而受祉是則
祖宗之篤祐永綏
陵寢之垂庥未己者矣旴衡列塞控馭九邊時孟冬之
將届
聖駕廼蒞乎奉天王迹所肇興京在焉英額之門屹若
隆恩之殿巍然三百里内
三陵蔥鬱而相連羣工于是駿犇走執豆籩萃萬國之
懽心冠裳翕集煒五陵之佳氣鸞鳯相鮮寳劔玉衣緬
英姿之颯爽金戈銕馬挺壯氣以廻旋灑落君臣至契
信符乎魚水馨香爼豆精靈不隔乎重泉此
聖主矌世之仁爰及苗裔而
興朝無疆之恤有永萬年者也祀事孔明典禮備舉
御玉殿以慶来章
降絲綸而隆錫予蠲租賜復惠深京邑蒸黎進秩酬庸
榮被中朝簪組是皆繼述之大端舉運量於
皇𠂻而率循乎
聖祖于焉周覽風土徘徊舊基燕衎而勲戚咸集賜酺
而邦人宴娭樂遍五行之舞歌闋三侯之辭吾
皇于是睪然而高望穆然而深思緬葛燈之舊制撫茅
土之堦茨能不懼後人之增華而踵侈墜前王儉樸之
留貽乎松山杏山過征戰之故壘髣髴乎躬擐甲胄櫛
風浴雨而驅馳後之人其可忘創業之艱難守成之不
易而隳茂世之洪規乎蓋駿命靡常天難諶斯自古聖
王防險戒逸居安思危昭示來兹昔遼左之一隅聿興
鼎業今金湯之萬里不限華夷雖曰旣安矣旣治矣能
不終固之又固之此我
聖皇所為凛若春氷不敢躭深宫之燕佚烱傳寳籙如
聞夫
列祖之嗟咨者也惟
帝眷懷是咨是度長白峩峩高山天作四郡旣開三韓
漸拓入編伍而旂分聼指揮乎部落望祀有秩懷柔是
若靈爽肹蠁豊功懿爍雲雷屯險溯草昧之經綸日月
光華粲隆平之禮樂是以陪京駐輦致觀風問俗之殷
行殿捧觴備愛日娛
親之樂揚旌駊騀而劍舄流連弭節紛綸而威儀有恪
誠足以荷
靈貺之綏成稱裒對而無怍豈止眺山川之雄竒玩物
産之饒沃海波滉漾呈徑寸之明珠地氣華滋劚三椏
之上藥而已哉彼夫漢高豐沛光武南陽太原啓聖上
黨興王皆歸功于創建數疇昔而慨慷逮易世之多故
每纒悲於露霜獨我朝之
聖聖相授實逺邁乎漢唐吾
皇嗣統之八載臨躍龍之舊鄉百年故基問遺老其旣
盡雲孫累葉調玉燭以彌光豈非古今之僅事而
聖代所獨彰者與矧吾
皇之繩
聖武而法乾行也卜歲叶吉練時孔良百靈呵䕶十駿
騰驤宜雨而雨宜暘而暘軔初發而清風披拂斾將廻
而瑞雪飄揚天人恊應百福千祥猗與吾
皇將何以敬
天庥而答
神貺乎漢家猛士守四方藎臣念祖扶周邦願吾
皇帝勤側席無遺忘忠言苦口利用嘗伏蒲悃欵排天
閶願吾
皇帝咨交儆無怠荒不矜不伐式夏王不邇不殖儀成
湯憂叢脞勅幾康願吾
皇日慎一日師虞唐丕休哉吾
皇敬慎常若此燕
皇天昌厥後萬年景運有不昭融
祖徳靈長哉(小臣/)黍列赤墀之下綴青𤨏之班雖未奉
屬車在後如長依玉殿中間昔聞玉帛初歸鑄九州而
作鼎今見金甌永固羅四海以為闗仿漢上陵羽衛未
妨農扈法周廵狩車攻逮及禽頒願奏囬鑾之曲徐看
振旅而還映日成文敢次從臣之嘉頌掞天作賦惟循
聖藻以回環重曰
聖皇繼軆大承乾兮仁風暢普膏露溥兮開基奠鼎溯
艱難兮
橋陵在東鏘八鑾兮禮隆樂備鬱封巒兮永思追孝履
霜寒兮勩勤纉武儆游盤兮
六龍廵幸兆人歡兮荷氊被毳仰榮觀兮震威懷徳拱
堯壇兮萬年嗣服永奠安兮
聖駕東廵
　盛京恭謁
祖陵大禮慶成賦(有序/)　　　　　　　竇光鼐
　　乾隆八年秋七月
皇帝時廵於東祇謁
三陵纘舊服也臣聞之孝經曰昔者明王以孝治天下
　　故得萬國之歡心以事其先王王者家四海子萬
　　姓民康物阜備腯咸有所謂馨香無讒慝也我
　朝肇基遼陽奄有區夏
聖聖繼承肅將祀事
皇上孝思惟則聿繩厥武奉
皇太后而東肇禋迄用有成肹蠁周浹神人洽暢錫類
　　推恩懽呼雷動仁孝之義備矣(微臣/)窺天測海仰
　　見萬一拜手稽首爰獻賦曰
於皇時
清
祖宗濬哲欽明苞四葉之葳蕤殷
二聖之光靈綿𤓰瓞於東土陶復穴而靡寧荷帝耆以
啓運規方輿而作京於是我
世祖乃仗大順揚天聲掃畔换蕩欃槍敷
皇極以創業拯蒼顥之頽綱欽若
聖祖離明重宣裒對化洽緝熙心單覲耿光於
列聖識王業之開先溯鍾靈於遼瀋加崇樹於
陵園薦明徳以升馨推燕及於
皇天仁風所被羣生靡然窮髮以北越裳以南陸讋水
慄而来賔焉有不享其贄幣者六十一年亦越
世宗奉藩底績駕言徂東祭告是飭洎乎踐祚康田功
而無暇逸者十三年如一日惟我
皇上累熙洽於世業承顯懿於
先徳瞻堂構兮依然儼羮墻兮髣髴凛陟降以保明永
夙夜而祇栗者蓋八年於兹矣於是肆覲羣僚廣沛
綸音宗伯議禮天官恊辰敕堪輿使䕶野兮屬方神以
梁津戒飄風以清道兮召凍雨而灑塵然後建辰旒結
翠蓋曵雲梢張霓斾飛九斿走七萃戢駍隠齊沛艾奉
慈寧而御金較發
皇輿而䇿天駟蕤綏蠖畧灕虖襂纚焱焱煜煜魚頡而
鳥䀪兮雲軿華芝之旖旎也總總撙撙雷轟而電掣兮
千乘萬騎之雄詭也排閶闔而啓行兮挹雲山於縹緲
陟高衍之嵱嵷兮超紆譎之浩淼望舒夾轂而飛光兮
羲和廻鞭而流杲水后傅警而躨跜兮山靈稱蹕而窈
窕白虎右踞而軒鬐兮青龍左旋而夭矯夔魖潛形於
黮􁮝兮獝狂聞聲而蹶倒於是總六校用三驅横干將
仗錕鋙彎烏號發天弧妙更嬴踰蒲且捩雄虺掃封狐
跨野馬蹍距虛格奔兕摕飛鼯闐雲羅震地廬淫淫裔
裔轇轕轠轤指顧倐忽屬車充盈解罘開網振旅天行
威讋荒徼稜憺王庭旃裘魋結之長稽首稱藩獻琛執
䞇來享王於塞下者蓋数萬以二然後躡邊月御朔風
緣林簿翍䝉茸渡析木而羾箕尾兮駢結轡乎天東瞻
高山而履夷行兮緬荒作之神功爾廼長白崔嵬巫閭
巃嵸欱歕鴨綠磅礴混同滙以天池之竒亘以地軸之
靈蟠以螭龍之窟拏以虎豹之扄及乎烟雲巻舒揮霍
出没霅然陽開帥爾隂閉風雨之所和㑹日月之所旁
魄雷霆之所鼓盪星斗之所伾仡霞駮波沏䝉合霧集
蔥蔥然鬱鬱然擁
帝陵而孔固挾王氣以成霱於是大丙弭節六軍銜枚
鵷班匐伏雉尾中開
乾情顧矚而愉怡禮官奉御而徘徊屯虹旃於輦路排
仙仗於瑶階重闥寥窲以櫛密茂樹蓊鬱而氣佳乃搜
逑索偶序賢擇能相與澡心滌慮澄神歛精返聰明於
蠖濩之室清徒驥於錙壇之宫靡薜荔以為席兮吸瓊
芳之露英侔神明以為資兮契元符於杳㝠廼詣
永陵開運穹崇包孕元氣吐納鴻濛有邠館荒度之基
焉廼詣
福陵天柱翠沓跨躡百貊横被六合有岐陽式廓之規
焉廼詣
昭陵閟宫雲竦隆業居尊蒲蓮星拱有豐垣攸同之治
焉作求世徳来許昭兹元祀惟稱百禮孔時麾葩瑵舉
洪頤錯白茅班黄彛潔葅醢修明粢割五牲效三犧上
卿贊采太史誦詩庶官獻幣六祝陳辭揚戡定之赫奕
兮溯謨烈之燕詒
天子穆穆以鬷假兮顯相駿奔而宗祈爾乃尚氣尚臭
於隂於陽徳產畢致神保是皇進觩䚧之圭瓚和泔淡
之秬鬯嘉栗無違普淖斯饗苾芬旁融樵蒸焜上蕭薌
升兮熛訛焄蒿感兮悽愴於是我
皇上遊神於漠合氣於幽心存色授目想形留流水汨
汨崇山矗矗禹甸畇畇周原膴膴此我
列祖之所開疆而拓土也築室翼翼四方之極軒黄熊
墟祈帝陶邑此我
列祖之所正方而肇域也琬琰天球刀訓河圖斑陸上
下光越璠璵此我
列祖之所闡珍而握符也黼純席几繪繡繽紛精矅華
爥如生如存此我
列祖之所衣徳而紹聞也環顧百僚濟濟蹌蹌東戣西
劉左右奉璋此我
列祖之所譽髦而思皇也睠言萬姓林林總總耕水耨
火助我粢盛此我
列祖之所惠懋而敉寧也精屬屬以徃来思勿勿以微
探耳返聽於閴寂兮忽愾乎其聞嘆目收精於廣莫兮
羌僾乎其有見洞廣開兮帝閽紛其乘兮白雲靈皇皇
兮來歆吐瑞氣兮氤氲儐暗藹兮褊􁮞殷靈風兮冲天
乘太清兮降監委繁祉兮如山於是
皇儀曁孝思展羣歡洽式榖戩報地靈所自鍾遡天潢
所由演懷柔神祗望秩山川諸侯三公所視維䖍槱燎
熛煬上致高煙碩麟含輝黄龍吐炎五精歆馨而顧徳
四靈效順而攸安廼蒞盛京雲䕶日邊九市開塲萬家
起烟居靡近逺人無後先黄童奔走白叟徃還士女頒
斌衣冠聯翩莫不動容發聲引領駢肩詠盛徳而獻讜
言歌曰
帝之來兮雲飛誕我祀兮聿歸望龍旂兮裶裶懷吾人
兮覲德輝
天顔咫尺兮其不違
天子顧而嘻曰咨爾父老兮殷子相望永言不忘兮惟
梓與桑予其夙夜兮恒勤思於平康廼鳴和鈴遵通衢
敞華闕啓
宸居有嚴崇政有翼篤恭左冝文德右昭武功闗雎麟
趾永奠清寧閣開翔鳯時乘
御龍藹藹周親濟濟臣工趨丹陛而近日伏玉墀以呼
嵩爾乃鼖鼓殷雷華鐘發鯨孤竹間奏空桑和鳴列八
佾抗五聲盡六變齊九成韶武隠轔鈞天鏗鍧僸佅兠
離并附雲英氣盛化神旣和且平於是命膳夫開瓊筵
御嘉珍窮芳鮮沛宫父老把酒極驩南陽故舊載笑載
言於焉歌豳稼穡艱難躋堂稱觥萬夀祝焉於焉歌雅
泉原庶繁酌匏執豕君宗頌焉當斯時也雲靉靆兮雨
滂沛恩鴻溶兮澤汪濊
綸綍頒兮車書會謳吟同兮雷聲礚哤䀨乎寰中馺沓
乎闕外羣臣醉徳揖讓而退
皇上觀衆庻之説豫覽福應之繁昌仰維
鴻烈雍容揄揚控天地以選義綜古今而成章萃人文
以化成麗景緯而道光暢皇風於億載被金石而流長
文徳旣昭武節是宣選徒大閲戎經申嚴赤羽日臨白
羽月懸戈鋋星羅鎧甲霜寒次和樹表牙旗高褰鷹揚
陳鉦虎虓張弮浸淫蹵部陣勢蹥踡鵞鸛魚麗箕翼鮮
扁變出竒正體合方圓山苞川流地吸天旋然後收軍
㑹衆翼翼綿綿若電收風舉翕赫乎數百里之間時則
黑精司正律中應鐘虹藏凍地日次尾中萬乘廻簿千
官扈從仰瞻雄闗嶢屼巊溟俯臨滄海烟恬波平扶桑
隠映炙轂上征巨靈贔屭冠山而興神龜翕忽負圗而
迎返斾揚鑣還我
神京假於
太廟告厥成功
臨軒穆穆
問寢雝雝可不謂元徳之盛而至治之隆乎而
聖主猶昧旦丕顯夕惕朝乾飛聰馳明兼聽並觀撫兹
兆庶
祖宗之臣念兹釋兹衣食之源黄壤白墳何以奠之插
雲渠雨何以勸之祈褫禳災何以先之流火授衣何以
贍之惟小人之所依思無逸之所嘆審天聽之在卑知
配命之維艱是以明徳慎罰宥災除𤯝常畏民生之傷
也取財用物賦政任役常懼民事之荒也匹夫匹婦不
獲自盡若已納之於隍迨至陶甄無遺雍熙有象老有
所終㓜有所長窮有所歸廢有所養風恊五日雨依一
旬牧人夢魚桑女聽禽曾孫之醴洽祖農夫之鼔御神
京師之錢貫朽太倉之粟因陳守閭閻者食梁肉為吏
者長子孫家滌瑕穢之俗人生亷恥之心上絶竒麗而
不御下抱元化以含淳我
皇上於是泊乎無為愷乎樂康譜虞弦於揮桐聽堯仁
於擊壤講徳於昇平之圃登功於穆清之堂問道於崆
峒之上考治於汾水之陽使君子小人奕世無疆賢賢
親親樂樂利利咏歌前王於不忘者如水奔海如雲從
龍如風偃草如網繫綱此真所謂我
皇上合萬國之歡心以事
先王也若夫登封泰山降禪梁父徒篆功而紀瑞無闗
敬親與尊祖由今揆之亦猶棘林螢耀而與夫尋木龍
燭也復安可以語哉臣忝預載筆之末推本孝治奉揚
仁聲敢敷陳其事而美盛徳之形容頌曰
天作高山啓王會兮
列聖篤生信厥對兮光靈在天杳旭卉兮惟日在中司
厥契兮聿追來孝承大糦兮民力普存融芬懿兮神其
攸歆駢獻瑞兮仁恩滂洋渾中外兮垂衣端拱式則大
兮明良賡颺熙帝載兮一人有慶兆民頼兮
聖子神孫麗萬世兮
　
　
　
　
　
　
　
　
　
　
　
　
　
　
皇清文頴巻五十
欽定四庫全書
皇清文頴巻五十一
　詩
　樂府
皇雅四篇(有序并上表/)　　　　　　　葉方藹
　　(臣/)方藹頓首再拜言伏惟
皇帝陛下赫然一怒隴右閩南相繼底定叛者柔服復
　　為良臣二方之民如無兵革竊謂故典所載討亂
　　成功者有矣必右剪左屠殱其類醜芟薙而蕰崇
　　之甚者禾苗稂莠不擇而鋤大難雖平民氣破傷
　　征役怨咨之感未能盡息豈如今日初無鯨鯢之
　　築京觀之封轉危為安易亂而治致效疾速捷於
　　景響(臣/)侍從
殿廷命將出師之日親聆
徳音巨憝而外勿僇一人倒戈来迎許以不死勤懇諄
　　諭至再至三以故至誠感孚豚魚知格方之古昔
　　惟舜舞干羽而苗格文王因壘而崇下庶幾近之
　　史官載筆宜有紀述宣示遐邇伏念臣待罪翰林
　　以文章為職業而謭菲固僿無以稱揚徳媺竊聞
　　詩有六義在朝宜雅故有六月采芑車攻吉日江
　　漢常武諸篇所以誌武功昭文徳示後人以則傚
　　俾繼序思不忘(臣/)輒不自揣著為雅詩四篇雖不
　　能如尹吉甫之萬一亦不敢為相如班固符命貢
　　諛之詞因事述言多所挂漏但區區之心欲令天
　　下萬世知
皇上仁勇天錫超軼前後更祈益加勤勉載沛威恩使
　　反側之徒旦夕殄滅以塞臣庶之徯望(臣/)之此詩
　　得附
寵靈以不朽誠不勝大願(臣/)方藹昧死上
　　涇邱受降也
涇邱崇崇安定龎龎(叶龍/)我有虎臣以折以衝老羆卧
矣狢子曷過矣以固我圉以静我野(叶涴/)矣
安定洋洋涇邱攘攘我有虎臣化為豺與狼誰其飤之
俾饑而噬矣誰其絛之俾颺而逝矣
羣恇其兇羣餌其誘賊我主師戕我盧首民人毒痡甚
爇於爐甚溺於塗以號以呼呼天無辜
帝念斯庶孔顛奚釋乃命臣海惟爾作朕弼爾惟一徳
太清之縡實眷西顧往綏殘黎式完頸脰(叶度/)
彼携者子始心非貳大敢逋播其引領望貰爾承命勿
替徃與之湔賊可坐而獮徃與之祓衆可招而獲
海拜誓師次於秦郊我馬蹻蹻我士囂囂孔武且豪搏
賊以敖有兇有孽將螫將嚙我斾方設則已顛蹶
乃傅其壘元臣是臨弛我武刑諭以徳心徃能思服其
保爾族待女以不死否則孥僇侮可邀禔吝則終辱隳
膽束軀惟爾之福
唐子知歸崩角𠢐靣敢怙而抗爰順以巽(叶霰/)臣罪不
可赦刎頸以謝隴頭之水流聲嗚咽元臣止之女無庸
自絶
皇帝慈仁其度如天曰忍以一夫俾百族顛連維國有
恒憲維子有殊恩(叶殷/)洗女瑕疵濯女垢瘢女冝自圖
以蓋厥愆
其危旣安如乳獲母戈鋋倒載衅甲卧鼓昔也衡命衆
號以咷今也輸誠衆讙以嘵昔也負嵎有壘猶墟今也
革心卧起于徐
帝念秦隴噢之咻之綏彼携貳輯之柔之非我受降(叶/)
(紅/)為民受降應地之坤順承含𢎞(叶紅/)非我宥慝為民
宥慝雷雨之觧百糓之澤
薄言震之隴右肅清元臣蒞止疆場克寧我民有父母
我
君有臣喻彼飛鴞曷懷好音上帝式臨無遐爾戎心
　　　涇邱十二章二章章八句四章章九句四章章
　　　十句二章章十二句
　　闗隴平隴右也
闗嶺茫茫隴流湯湯紆餘逶迤崢嶸嶮巇面蜀肘凉輔
車相將狡焉啓疆震驚我一方
闗嶺兀兀隴流潏潏彼涇啓戎乃蠢兹蟊賊為虺為蜴
為螟為螣卬首張臆助逆抗有徳如蝟之集如豨之突
涇原旣靖乃羣賊大震睢睢盱盱延旦夕之命
帝命臣海為隴民徙灾
帝命臣勇師自西陲
帝詔臣海女速渉阪出彼朝那為勇軍援犄之角之㳫
之蹙之除民之慝俾婦子其適尚嘉乃之績
海渉河涇言騰㶚滻秦山矗突嶔﨑隴阪踰邠越凉飛
旓揚斾扶輿猗靡雲䍐綷䌨雍部阻長敢憚痡瘏式遏
寇虐以寧爾室家(叶歌/)
勇自河西啣枚疾指来從酒泉轉戰天水矯矯虎臣一
乃心力摧堅挫鋒盪彼蟊賊兵車百萬洶洶雷震横㑹
方州為行為陳(叶陣/)
東西合圍賊在釡底(叶低/)其智斯竭其魄斯奪勇率其
麾崖誅谷討曰臣思克曰臣進寳赳赳奮武為
王干城勇實帥之桓桓於征
于征何所于鞏于臨道阻坂長蔽虧岑崟罙入其阻禽
獮草薙申用三驅根株斷刈餘賊竄蜀遊魂猶悸西夏
以綏賀蘭其乂
脅從蚩蚩亦孔之哀寛其誅鋤予以惠来維海與勇剛
克柔克勇也帥師為闢為祓海也敉民為慰為集北地
上郡稽顙歸命如旱望霓海實綏之
義威戢武奠我西陲剖蜩斮蝟人畏以懷秦民噓呵化
為謳吟殄熄暴悖克廣徳仁經戰伐區蠲除租簿問孤
弔死周匝宏溥廓我
皇恩義聲先路
帝徳振振隴山旣平隴流旣清惟
天子之楨隴山旣伏乃黔粤滇蜀敢不讋伏如翰如飛
萬里来威
維臣之力維師之武長驅洋洋莫予云拒縶縛巨憝争
刌膾脯塞神人之怒黔首喁喁式歌且舞億萬斯年篤
我
皇景祜
　　　闗隴十二章二章章八句二章章九句一章十
　　　句一章十一句四章章十二句二章章十四句
　　南紀平閩也
閩山屹屹南紀雄藩呉越之㑹交廣之門維山嵬矣女
其為礪矣維海湃矣女其為帯矣
山則有羆水則有蛟其物維何工為孽與妖鼓盪我藩
臣誘為唇齒以揺我疆理誰貪其餌百世之族一朝而
圯
帝念藩臣女祖女父勲在盟府惟女孫子曷敢越乃武
根柢之撥枝葉則病予有肺腑臣乃不克令庶邦奚正
維鉞之興翦焉斯定
乃
命親王視師於東金節煌煌玉矢朱弓兕甲熊旂荷天
之寵(叶充/)謀夫縱縱武士充充以翼以馮共㐮厥功
王師渾渾言渉於江旌斾悠悠江水不揚賊旅如林望
風奔狂負固革心庸胥後㑹受彼順命殄彼衡命
三軍齊作進規退矩戰不貪誅禽不濫數㑹稽南部投
戈来附仙霞之闗鳥道天挿一士拒險萬夫莫越我師
度之如履房闥
師既戾止彼亦悔止乃觳乃觫乃匍乃匐泥首拔髪搥
胸出血率其臣妾萃於軍茇俟龔行
天罰
天子曰咈(叶沸/)繄大功之後其宥十世爾負一𤯝予其
忍爾治忘人之過記人之功予為大君其敢不聰
昔爾有車旂今予再錫之昔爾有土宇今予再闢之非
常之恩不可數得夙夜省厥愆以懋乃績臣拜稽首承
帝命無斁
閩方為亂
帝則伐之既伐来歸
帝則活之閩亂既平閩方既定(叶庭/)
帝俛而思思此疲甿簡其徭征弛其𤯝刑代虐以貞滌
穢以清
閩民歌呼
帝為我来(叶釐/)出我荼苦煦我瘢痍祝
帝之紀後天罔墜祝
帝之壽與地同乆曷徒祝之心誠篤之施我後人世世
告之
　　　南紀十一章一章八句二章章九句四章章十
　　　句四章章十二句
　　巨浸驅海㓂也
巨浸稽天滔滔如何天呉罔象倚以為家(叶歌/)有鯨有
鰐有鮫有鼍摧橦决帆血人於牙(叶俄/)中國有
聖人爾獨揚其波
蠢彼䵷黽亦雜此處曰予勝國後誕敢紀其緒藉瑕蹈
釁窺伺肘腋知大邦有疵載逞凶慝離間我臣僕(叶白/)
盗據我家室
於興於泉於汀於漳乃揚沸湯乃噪蜩螗我有城郭倐
為沮洳我有民人倐為鯈鮒忍死須臾后来其蘇
王承
帝命建大將旂鼓我冠帶之國忍鱗介是伍我牖既綢
我户既繆與子偕作與子同仇悉率左右殱此羣醜
暨暨藩臣一心一徳討賊自贖不即巳恤塹山堙谷馬
騰舟駛親率其旅以臨濛汜
陛下曲赦臣臣敢不效死
將士和睦有鳬在藻既獲敵師如饑斯飽或㧞其角或
脱其距或斧其吭或截其膂賊窮見窘無地自處
彼彊者跳我攘我逐彼溺者死我殄我戮神惎之毒鬼
連其覆如探鷇殻如振槁木匪我黷武取彼殘已足
前徒既奔兇渠束手知女上策惟有一走茫茫煙島為
逋逃藪仁無必取義不盡殺屏諸窮髮毋汚我
王鉞
四州士女来迎
王旅君子維何元黄在篚小人維何饔飱在筥于時言
言于時語語復為
王人以耕以仕(叶語/)歌
帝之徳誦王之武
帝徳溥將涵負吐納百谷来王天與地㳫乾端坤倪太
虛包括何人不綏何物不懷何戾不蠲(叶基/)何善不嘉
(叶竒/)
皇仁熙熙云何不来(叶釐/)
皇帝在位受天之籙東西朔南無思不服其有不服自
膺顯戮獻馘於泮獻俘於廟武功旣昭文徳用紹史臣
奏雅來哲是詔
　　　巨浸十一章八章章十句三章章十二句
　　鐃歌鼔吹曲(有序/)　　　　　　　徐嘉炎
　　(臣/)聞蚩尤方破遂傳棡鼓之章有苗旣来即上卿
　　雲之頌六成八變太和之象光昭七徳九功神武
　　之靈赫濯選聲表盛寓物銘庸振古如兹由来尚
　　矣況乎澤覆油雲征同時雨八荒四海之内共覩
　　飈飛一元三古而還誰方雲騖桓桓之旅後舞前
　　歌喁喁者流東征西怨謀非稽衆役僅淹時雖王
　　者之師有征無戰而雷霆所擊不疾而馳殊猷偉
　　伐史策之所未稱盛徳大業篇章之所罕記茍非
　　絃匏遞奏藉空桑絲竹之音金石相宣振路皷靁
　　鞉之響何以告成功傳後世哉夫自干戈始用書
　　契以來賊子亂臣阻兵抗命豕心鷹眼之族弗率
　　於古帝之朝蜂目豺聲之徒自絶於盛王之世或
　　竊一隅之地致稽數世之誅者蓋自昔有然矣
皇上仁育羣生厚載萬物軼漢髙之大度邁藝祖之淵
　　𠂻期杯酒以銷兵用苴茅而錫福惓懷走狗懲葅
　　醢以戢韓彭永念從龍指山河而安綘灌蠢兹逆
　　醜肆厥兇渠翫
兩朝帯礪之恩為千里逋逃之藪叢鸇忘其豢飬飽決
　　枋榆桃蟲恣其拚飛毒成辛螫乃搆九隆之種妄
　　噓六詔之灰俗沿盤瓠幾欲奮喙吠堯地接㽛町
　　輒思刻木叛漢爾乃茫茫墋黷潰潰沸騰蜀黔之
　　破獍羣狂閩粤之鳴狐洊起赤眉青犢旋開囂述
　　之邪紅巾白蓮漸啓張陳之燄拔陵逆作杜洛周
　　相繼稱兵侯景變生陳寳應聞風搆難
皇上神謀獨運禁旅四征選士馬而如雲命公卿之惟
　　月上公出鎮西府専牙宗子登壇東藩建閫雖彭
　　亡歙刺將有輿尸授命之忠而張齒顔拳臣多罵
　　賊捐生之烈於是軍威烜赫
廟畧深沉始平遼海北庭之叛宼身殱繼討閩山南紀
　　之降王面縛虺虵之衆次第削平鮫鱷之氛逡廵
　　底定旣而天厭其毒神惎之謀懷恩自伏㝠誅姚
　　萇還為鬼殛傕汜未滅先燃董卓之臍安史雖存
　　已潰祿山之腹於時邯鄲卜者假託子輿瑯琊名
　　族間生處仲旣縶肘而剪翼漸唇亡而齒寒然後
　　躍黄龍以越洞庭驅金牛而登劍閣歌渝擊鼓西
　　極三巴破竹倒戈南連五管顧乃窮猿無擇困獸
　　猶驚王元擁立夫隗純高尚依慿乎慶緒方舟並
　　濟同惡相求據大渡之河渾忘玉斧毁盤江之索
　　便謂金甌詎知葡萄江上寒水膠舟楠木溪邊温
　　泉飲馬煌煌
天語無遲豢㓂之師翼翼
宸𠂻肯緩滔天之戮北極遥頒乎
廟算南人競慴夫
天威百足死而就僵羽黨盡矣三驅前而不誡親戚畔
　　之爰是臨淄旦開河中夜縊沈黎摧角獞僰傾心
　　洗兵於洱海之傍天清日晏習戰於昆池之側霧
　　散烟消碧雞偕金馬重輝露布與雲旂竝麗昔鬼
　　方尺土高宗克以三年淮蔡數城唐朔隔於二紀
　　若斯之風行草偃景逸雲馳豈不神哉未之覩矣
　　於焉升中
上帝告類
明堂折馘獻俘禮琮璜於
七廟振旅飲至䖍圭鬯於羣神百度惟新
詔封三錢之府兆民偕樂歡騰五父之衢猗歟休哉其
　　敢不肅聿自鐃歌鼔吹之製始於西京樂府之章
　　其後魏有繆襲之篇呉有韋昭之作傅休奕聲稱
　　於晋代何承天表著於宋朝代不乏人咸稱作者
　　雖移聲换調不皆蹈襲前人而譜徳象功總是顯
　　揚時烈颺之堂上皇然郊廟之音采之閭中即是
　　風謡之選(臣/)嘉炎離竒蟠木空荷青黄拳曲繰絲
　　慙施蒼赤值千秋之異數膺三載之殊恩蟲難語
　　氷馬寧識路徒事丹鉛之役終為章句之儒旣未
　　能飛羽檄於軍中佐隂符於幕府繫纓於苴緬之
　　域勒石於㸃蒼之山若乃歌詠鴻名昭宣盛軌揚
　　無前之偉烈附不朽於来兹臣之志也亦臣之職
　　也是用不揣固陋作為鐃歌鼓吹曲一十四章選
　　詞徴事因事立名非敢播之管弦聊以遺夫翰墨
　　云耳
聖皇出
皇帝受命也
聖皇出披皇圖紹武烈承文謨造草昧嗣唐虞地符吐
天苞舒神其格人所愉四海域八紘孚歌擊壤舞康衢
邁禹跡遵堯塗蠢鑿齒蹈天誅捫參井干狼弧
帝降威轟雷車斮脩虵羂猰㺄斗極拱㤗階居功無加
徳有餘告太平樂于胥
　　　右
聖皇出一章章三十句句三字
　　遼水奠平察哈爾之亂也
遼水紆流紫塞傍混同長白鬱相望有㓂狡焉逞不祥
罔顧懿親為
國殃師行轉戰尅大荒戎首死𦵏之以禮
陛下仁至義盡與天無疆
　　　右遼水奠一章章九句五句句七字一句三字
　　　二句句四字一句六字
　　安隴右平王輔臣也
隴頭水東西流牙旗玉帳出秦州逆臣間諜隂相投頓
令部曲尋戈矛戈矛起白日晦五嶽動百川沸始不戒
後乃悔
天子聖仁貰汝辠罪臣愧憤頭搶地隴山永安無不利
　　　右安隴右一章章十四句六句句七字八句句
　　　三字
　　豫章翻定江西賊也
豫章翻雲驚白日昏章江與貢水駭浪騰虹奔荆楚撲
餘氛竄跡吉與袁野火縱灌莾乘風思燎原煌煌我宗
子赫赫崇維垣鉦鼓震地軸力若排崑崙獲醜服上刑
脅從乃無論芒角漸以消拱手奏
至尊
　　　右豫章翻一章章十六句一句三字十五句句
　　　五字
　　掃七閩平耿精忠也
閩山丹閩水碧東望琉球天咫尺怒濤羣飛海水立有
鳥鈎喙傍距趯攫摶徒程勇唼喋思強食鼎沸三山間
貪人還自賊妖氛塗炭浙東西彗星横掃天南北㹠子
瘈狗真何益徒使我民不休息降王繫組親王功督臣
撑拄東甌東吁嗟范叔真純忠
　　　右掃七閩一章章十六句二句句三字十句句
　　　七字四句句五字
　　海波平驅海㓂鄭錦也
海波蕩漭海水浡淈維彼蛟螭為妖為孽天呉罔象跳
盪震越二世逋誅毒痡苞蘖東南民力幾為竭
帝赫斯怒駕黿鼉為梁射鬐斷鬛掃燄吞光金門厦門
波不揚曈曈日出窮扶桑
　　　右海波平一章章十五句十一句句四字三句
　　　句七字一句五字
　　平五羊討尚之信也
五羊城南接朱崖西桂林香山海門蜃氣深駃騠超母
行從禽梟子啄父毒氛侵坤維反側来相尋忘恩反噬
昧照臨負且乘危薰心通逆書阻貢琛殱忠良寃沉沉
誰烹魚漑釡鬵金戈指白日隂貫甲馳卒成擒嶺南瘴
開啓版宇闐闐振旅淵淵皷勒勲紀績銘銅柱
　　　右平五羊一章章二十二句十三句句三字九
　　　句句七字
　　桂水深定廣西亂也
湘江南連桂水深粤西瀧岡鬱沈沈鳥飛不度獸不臨
黔陽溪流多毒滛嗟爾孤軍惟女子贅壻不臧身徒死
國家興增如山崇説築傅巖誠國士
　　　右桂水深一章章八句句七字
　　殱渠魁呉三桂伏天誅逆黨漸自解散也
渠魁倡亂脅從多滇池夜郎阻
天戈襄荆沙含毒短狐風號閩粤皆揚波念爾功微賞
已過輒背信誓揺山河天用斬厲正厥辜鬼瞰神怒誅
獨夫惠廸則吉從逆凶逆臣安獲邀考終
天家王鈇威無窮
廟謨符合聲應響先天弗違如指掌君不見王敦崔杼
皆前死斵棺剉骸無漏網
　　　右殱渠魁一章章十五句十四句句七字一句
　　　十字
　　洞庭湖平湖南郡縣也
岳陽樓洞庭水連雲蔽岡征塵起舳艫輜軿繞千里賊
烽西自辰沅来渚宫徹夜驚戎壘雲旗獵獵下長沙蒲
帆矗水風交加賊營平地木斯㧞連山白骨真如麻元
戎奉
詔徃直望無要遮朱旗綘天甲暗日流沙染血成紅霞
廷臣拱手服
廟謨阪泉丹浦威無加
　　　右洞庭湖一章章十六句二句句三字十二句
　　　句七字二句句五字
　　收成都平全蜀也
岷山之英為井絡萬里黄雲踰劒閣蠶叢魚鳬樹國乆
不通秦塞疆戎索後服乆需聖人出先畔或因王者弱
本朝教訖西南陲從駹朝冉存卭筰三窟毚兎營獨狡
五丁金牛遂同惡隂平道嘉陵江桓桓將軍智畧雙水
行陸走羣力扛勢同決帆與摧橦錦江玉壘仍我邦桂
浦金沙月照忩
　　　右收成都一章章十七句十五句句七字二句
　　　句三字
　　克黔陽定貴州也
羅施僻一隅桂竹林篁間山行雜苗箐路險叢溪蠻妖
氛阻聲教相率為獷頑王師火烈烈閃斗朱旗殷雲屯
紅欱野霧積雪噴山直將搏貙兕一徃肯驟還水西無
平沙修澗曲灣灣奢安勝國際十載師當闗何如此神
武俛首誰抗顔獞歌百千聲呼號相追攀趨吉悔自凶
不若絶神姦
　　　右克黔陽一章章二十句句五字
　　定昆明誅呉世璠平全滇也
西南天末皆覊縻六師雲集風馳一隅穴䑕困鬬何為
徒析骸易子羅棲掘蟄生無時
天子明見萬里使臣詔促師期軍中發憤一皷氣作陣
雲杼軸深迷蟊賊内訌相危逆孽窮斃戚自伊貽脅從
倒戈来追隨壺漿簞食迎王師奉徳音赦過宥罪涣號
𢎞施元戎十乘惟騏捷書露奏京畿八荒震叠
天威
聖皇至徳如斯惟永清垂拱穆穆無為
　　　右定昆明一章章二十三句四句句七字十一
　　　句句六字六句句四字一句十二字一句五字
　　文徳舞告成功也
穆穆無為照臨下土奏武功歌為文徳舞敷天與率土
頫首皆來庭際㑹欣六合望風仰太清二儀同造化地
平而天成風雲與時感日月同其榮羣臣咸在列濟濟
多頌聲
聖皇惟乾乾夙夜敢荒寧孝治奉
兩宫謙冲徳不盈至誠感穹蒼爰以致太平祗承文命
謨思日庭堅贊永懷舜日億長侍堯年萬
　　　右文徳舞一章章二十四句四句句四字二十
　　　句句五字
　
　
　
　
　
　
　
　
　
皇清文頴巻五十一
欽定四庫全書
皇清文頴巻五十二
　詩
　樂府
　　平滇鐃歌十章(有序/)　　　　　　袁　佑
皇清丕膺
天祚
祖
宗邁厥徳肇造區夏我
世祖章皇帝蕩蕩則
天烈踰三后奄有滇疆至于三危㒺不臣服
皇帝聖冲踐位乃吏治之伏惟
皇帝陛下執中廣運睿聖文武綏和庶邦臻於至理滇
　　逆三桂作藩於斯㒺承
聖化部伍繁有徒匱竭
天庾民罷財賦
皇帝恤民依
詔俾班師輯其徒旅民勞用息肩逆故昬兇輙干大刑
　　賊我民人叛我疆域誘其類狂毒肆刼
皇帝命出師錫鉞彰
天討彤弓金節虎旅祁祁徃必克我人如望雨
皇帝曰咨
天
祖之威不敢弛火炎於崑焚厥玉子一人弗忍緩乃師
　　許其自悔禍旣弗悛
帝赫斯怒秘畧神斷秦閩粤東西湖湘湯湯蜀黔絶險
　　悉以平逆桂隂伏誅其黨提其遺孽世璠走閉昆
　　明我師合圍貝子臣章泰實總軍
皇帝曰爾泰統我六師惟我文武卿士在軍張厥撻伐
　　以袵席我赤子除兇務盡克有賞稽我師者罰弗
　　宥朕承
天
祖子民夙夜祗懼爾徂征是力泰拜稽首受
命進師破其城南關據高俯城中困獸弗敢突逆黨以
　　矢射我軍乞降反戈攻世璠斃之偽將相並授首
　　捷
聞臣庻歡舞誕被萬國昆蟲草木靡弗向勞用昭對於
郊廟
天
祖來歆雨雪惟時
太皇太后
皇太后樂豫壽愷家國天下時雍光被振古未有廷臣
　　揚盛美僉上言議加
尊號
皇帝讓弗遑曰惟兹薄海方寧民困待蘇予一人厪如
　　傷發令施仁尚其懋勤弗怠皇敢自矜於惟
聖徳神武化協
高厚雖堯舜蔑加焉史臣執簡宜傚尚書大雅宣昭
休問示於來茲(臣/)愚弗勝乃為平滇之歌十章恭獻
黼扆夫黑水三崇之山陶唐氏之荒域其水倒流曰滇
　　故其地臣叛不恒自漢唐來代有僭據足徴已
皇帝一麾平之六詔九隆革心悦服黑雉白雉來賔
聖子哲孫永隸圖貢夐乎上哉臣謹稽首頓首以詠我
皇帝昭清之駿烈
聖同
天(第一章/)
聖同
天徳誕脩河洛瑞錫之疇統系承精一求垂藻火子方
區臣民洽敷政優嘉禾出肉角遊及河嶽懷且柔狡逆
命
天所讐殱厥渠猶穿窬喜起賡擊壤謳永
天眷萬億秋
　　出師初(第二章/)
聖𠂻亦云勞儉玉食宵衣而朝憂吾民之憂民樂陶陶
萬幾率作股肱有䕫臯不震動聲以色典學羅俊髦敷
文舞兩階格有苗不忍遽誅緩師撫以招八年惡不悛
天威用昭
　　皇矣(第三章/)
皇矣文徳赫武功削平巴蜀黔粤通桓桓大畧運掌中
賊衆潰北級如墉圍城退閉智力窮飛勑宵出甘泉宫
霆發電掃徂三崇六師旄旍捲朔風賊臣倒戈誅元兇
髳人濮人何喁喁椎結耕田樂年豊自西自南車書同
　　於爍(第四章/)
於爍
王師我
皇匪黷武蒟醬邛竹那足求弄棟楪榆
皇祖手闢之疆土賊臣竊據之焚溺我人寧不綏我士
女赫赫禁旅我
皇發縱得所一當十百況如雲雨我
皇受祐于
天廓清六合乃穆穆揮絃而御六合無一頑丕承我
皇祖
　　民畝(第五章/)
民畝税不增軍實亦不寡我
皇如神邁虞夏定紀經章風雅徳彌盛威靡假勤逺制
勝靖原野嗟爾孽險何為者恃險空設師如虎縹碧之
鷄金精之神馬我師相羊於其上我師鼓歌於其下
　　昔夜郎(第六章/)
逆昔戍夜郎耗
國糜糗糧羣黎膏與血飽飤豺與狼谿壑不可厭輸將
亦孔傷我
皇軫民物措施各有方師還民休息詎不均
恩光賊夙懷異謀脅衆滋䲭張短狐何依附連鷄何飛
揚頼我
聖人平遐荒
　　萬方平(第七章/)
萬方平瀾滄濁水清冉駹白馬内附敢閉嶲昆明我師
仗
廟畧立墉㸃蒼下瞰城炙䑕拔草食暴殄金銀寳玉昔
何驕盈亂賊誅無赦舉宗就天刑身毒之國咸謂中朝
有
聖人朝有
聖人蕩蕩葱嶺間貫胸交跡稽首胥來賔胥來賔我
皇慈仁綿綿無期民質風俗醇内咸一徳佐外皆慕義
臣逆命禠其魄服威神普天之下莫敢不尊親
　　於都(第八章/)
於都我
皇之功虎臣﨣﨣戮力於疆塲
帝曰俞臣拜稽首我
皇之廟謨臣其供奔走上之我
皇
皇不有維我
兩宫大徳至仁
太皇之
聖母我
皇孝思悦
聖母之心長生永壽告於
天地嶽瀆
皇祖式臨之
神其黙相左右我
皇偃厥武福祿是受
　　審天心(第九章/)
凡兹臣庻上當審天心彼㝠不知畏僭於衡
天大震雷以風雨滛滛雷震擊其梁棟折其楠天鑒有
赫我
皇徳具備函載高深聲教訖朔南彼逆之徒空如林卒
艾除之如獵短獸如弋禽青蛉㽛町之域我
皇永照臨
　　山石(第十章/)
山石何磐磐河有流波安瀾光被四極百爾彈其冠喤
喤辟雍鼓鐘士翺翔於頖罔不歡我師樂室家弢弓脱
馬鞍農夫横經而耒蠲額除煩和風習習雨􁥵􁥵圜扉
草青青徹其垣澤及蟲魚鳥獸般般濯濯來奔禮樂興
靈畤嘉壇功徳盛未有乃聖神武文攙槍落紛紛
前星輝
紫微端
聖人有子重矞雲振振睿且喆我
皇貽燕後昆億世海㝢乂安
東廵雅十三章　　　　　　　　　　徐元文
上帝臨鑒貺我
皇清我
皇秉聖
三后遹成克諴九區交暢六英美哉
皇度翼翼明明(一章/)
維歲甲子冬日載融
皇時省方届於大東
鸞輅震野芝旍翳空清濟漸車靈嶽望風(二章/)
峩峩靈嶽表鎮曰岱馳走百神苞并萬態陋彼升封虞
柴是配登覽雲物欎何靄靄(三章/)
洪河泱漭長江蕩潏
龍艦星移及吳之域惠彼小民湛我
皇徳還
御六虬衮服是即(四章/)
陪尾之陽四源交瀉水哉水哉不舍晝夜
皇過川上神契元化瞻望闕里僕臣趨駕(五章/)
麟蹤旣邈鳯徳何長教澤𢎞衍翊我
聖皇萬乘至止夫子之鄉章縫迎路簮黻升堂(六章/)
於赫夫子濯濯厥靈肅將苾芬祀事孔明鬱鬯龍勺象
彛犧尊八音克諧羣后駿奔(七章/)
寢宫䡾䡾夫子所憇
皇陟於庭探索琴佩芳颺猗蘭青浮鐵檜見於羮墻其
容有睟(八章/)
防阜之林百頃交隂異國珍産蔚為同岑文楷輪囷以
杖以樽擥其叢蓍穆哉
皇心(九章/)
穆哉
皇心更
御雕几爰
命毓圻秩爾孫子肆列俎筵進講以次遺經再展
皇心燕喜(十章/)
皇錫毓圻錦衣貂裘庭列曲蓋以饗春秋毓圻稽首
天子萬壽
皇詔毓圻保艾爾後(十一/章)
東野支封禽父是宗錫之冠帶以康周公兩聖作師文
其在茲敦儒闡道千載一時(十二/章)
惟星則煌惟雲則爛
聖藻光輝輝於天漢懋建有極登道之岸昭示萬邦如
日斯旦(十三/章)
聖武雅三篇(有序并上表/)　　　　　　陳廷敬
　　伏見我
皇上撫御萬方盡有四海内外
恩徳鴻龎聲教遐曁比年以來天下宴安而推溯武功
　　所由戡定則誅三逆以平滇黔粤閩楚蜀外闢察
　　哈爾臺灣倭囉斯喀爾喀之地幅員之廣超越前
　　古治化之隆巍巍莫並今
神謨獨斷
聖武布昭伐罪救民
躬行天討大憝授首餘黨歸誠厄魯特全國蕩平捷書
　　至日雷動嵩呼中外臣士閭巷小民罔不歡忻忭
　　慶蓋是時
車駕親征馳驅戎壘凡三出朔塞矣當
天𠂻决䇿初御六師中朝悚慄僚庻攀留臣以年力就
　　衰䝉
恩矜憐弗允扈從之請自是以來祗遵成
命不敢再凟
天慈而違離
聖顔日益䖍惕伏念
皇上為天下掃除殘賊為邉疆永致廓清跋歴窮荒經
　　渉寒暑勤勞軍務旰食宵興而臣子安居畧無寸
　　效今已無事言念
國恩無所稱報猶欲俯竭愚誠撰儗文句敬颺
聖烈傳之無窮而臣媕鄙無學㝷繹累日莫知所擇竊
　　惟自古帝王有功於天下其名聲彰著於後世者
　　方䇿之所紀載金石之所刋錄聲詩之所流傳後
　　之人攬其事而遐想其盛焉是以昭昭然若昨日
　　事也然而其盛者亦不數數覯矣阪泉涿鹿以還
　　古今稱善用兵者漢之高帝唐之太宗皆自興事
　　之始乘時搆㑹底於成功若我
皇上聖徳而踐天位躬居大寳志切生民仁育羣倫義
　　征不譓尊臨九重制勝萬里
天威所至攻戰多方撲滅兇殘蕩掃巢窟宿㓂遺孽一
　　朝頓除伏卅載之逋誅樹九邉之壯觀殱其渠魁
　　降其支黨燧烽永息亭堠不施曠古難平之部落
　　盡為臣僕普天所有之土宇咸入版圖自此寰海
　　清平兆民樂業集萬年之鴻慶成千古之大功臣
　　仰窺
聖烈俯稽徃古漢祖唐宗起於側陋角一時之雄乘末
　　流之敝雖精於兵事而我
皇上文謨武烈聖徳神功實逺邁前徽矣若夫書冊所
　　載旣有天下優游宫禁之中不過遣將興師身居
　　其逸坐收其效即間有親征如宋藝祖之北伐明
　　成祖之行邉宋則失利明則鮮功是以方䇿金石
　　聲詩之文彷彿儗比可導揚盛美之萬一者蓋徬
　　徨震掉而莫知所擇焉求之於詩惟周宣王身為
　　天子南征北伐有定天下之功雖淮夷諸小敵未
　　為甚難平之㓂而玁狁之伐止於太原皆命臣士
　　以行事蹟殊不類然其臣詠歌之詞孔子有取焉
　　唐臣柳宗元本其義作唐雅臣於嚮者滇逆之平
　　不度固陋竊取其義進平滇雅曾上塵
聖覽今臣伏思後世鐃歌鼓吹之曲未足以盡
聖武之形容仍依古體謹撰
大駕三臨沙漠親平僭逆
聖武雅三篇繕錄以進臣之愚意固以敷宣人事之盛
　　美而其義則歸本於天我
皇上即天也覆載照臨雷霆風雨天之所以為道栽培
　　傾覆治亂侮亡
皇上之所以為功彼噶爾丹自外於覆載照臨之内干
　　雷霆之誅絶風雨之澤蓋所謂逆天者亡也我
皇上天威所臨賊始則沙塲糜敗妻孥磔屠繼則衆叛
　　親離孤雛就縛其卒也我
皇上親揮將士廹抵賊巢賊知逆天必誅飲藥自殺遡
　　始訖終我
皇上馳驅萬里勞苦艱難若非
親征大舉必不克迅致膚功此人事也即天也至若晴
　　暘以時靈泉表異水草應候百神致祥旋師之先
　　甘雨灑郊飲至之日雲隂開霽臣僚擁道恭迎都
　　人父老孺子瓣香欣躍愷樂慶成臣推本於天之
　　義由兹益自信焉臣不任榮幸歡忭之至
　　惟天初臨沙漠安邉靖㓂破敵大捷行慶於民振
　　旅還京武功盛也
惟天惟
帝惟
帝乃天盡天所覆我徼我邉何彼逆驁為我人患
帝自伐之徃取其殘(一章/)
衆曰
至尊母勞
萬乘我師武臣孰不恭命
帝曰吁哉自昔弔民如水斯溺如火斯焚(二章/)
帝謂卿士朕必親徃彼惡貫盈煽虐滋廣擣其腹心離
其支黨安我荒服除彼狙獷(三章/)
諏春吉日是類是宜
聖謨先定叶於神祗旣攻我車旣秣我馬峙我糇糧於
塞之下(四章/)
六龍遄飛闗雲四開師行如山如霆如雷蠲租已賦民
有慶哉屬國讙呀
天子自來(五章/)
茫茫荒磧伐薪孔遐濕烟不㸑萬竈以譁我軍之行晴
空洋洋雨師避道宜暘而暘(六章/)
帝減尚食哺我士飢飲我士渴朝斯暮斯野曠無水何
以為糜玉鞭所指靈泉瀰瀰(七章/)
無人之鄉絶轡之野五日窮追賊衆觧瓦彼狂何知游
魂暫假不謂
帝来初猶笑啞(八章/)
㓂昏以驚聞
帝自將獸窮突奔心膽墮䘮軍扼於途大殱巨創瀚海
塵揚天山簸蕩(九章/)
築顱於邱波血於河九州百蠻為鑒孔多燕然之山蒼
崖嵯峩伐石紀功萬載不磨(十章/)
都人黄耉扶携來迎鐃吹所歌告武之成桑麻在郊民
熈以耕戎衣一著四海永清(十一/章)
　　　惟天十有一章章八句
　　皇矣再臨沙漠相機宜撫降人安兵民武功再盛
　　也
皇矣
聖功邊氓孔安惟
帝念兹冀即於完自我来歸由暑迄寒旅師在野雨雪
其漫(一章/)
天初生民豈擇莠良
帝徳好生并包八荒從化者存不龔者亡汝尚能来無
或汝戕(二章/)
汝家糜矣汝徒婺矣羈孤單棲云何嬉矣汝尚能来食
之衣之天無不幬地無不持(三章/)
怙終者誅國有明紀彼頑不悛盜我儲峙師進逐之原
野萬里皆我職方何奔何止(四章/)
皇命於廷是礪是攻拔本塞亂惟義之中朕不親徃邊
人㷀㷀我怙我恃豈憚征行(五章/)
朔風蕭蕭捲我斾旓翠華載臨儼渉我郊藩落老稚簞
壺以勞
帝来撫我於險於遥(六章/)
或擁道周或控馬首
帝顔霽温下拊以手如燠如春
恩語勤厚坐使来前薄饗其有(七章/)
言幸師營言廹賊壘烜赫
天聲賊黨破徙其降如歸其趨如市来者既多惟恐後
至(八章/)
帝待降人曰彼大辜汝則何罪罹彼毒荼致汝於鋒致
汝于屠其來汝拔爰止爰居(九章/)
帝謂降人我黎我赤草枯于原氷堅于磧藹藹陽和于
疆于陌盡降其人大醜斯獲(十章/)
我士我旅歲其云遷
帝念我人言歸言旋凱聲載路士女闐闐
帝威
帝徳振古無前(十一/章)
　　　皇矣十有一章章八句
　　武成三臨沙漠禽其孽子殱其渠兇餘黨歸命武
　　功大成也
武成自初三援天戈惟
皇之命神人以和長彼蟊螟奈此嘉禾旣化其類胥顛
其窠(一章/)
載祓載嚴式張我武雲旗飄翩日繞熊虎風飈烈烈揚
於金鼓旅矢朱弓不殊干羽(二章/)
皇眷西土我理我疆於闗於塞於邊之墻於隴於畝於
河之陽下民何幸近
天子光(三章/)
皇撫吾民以覆以載是幸是臨恩逾汪濊
帝来人歡
帝行人思六師所過言錫我釐(四章/)
帝行天中如日正車咨遣兩師以翼漠沙尅日並進毋
謂逺遐角之犄之
天威所加(五章/)
爰陟爰止狼居胥山四顧藩部於川於原皆我在宥矜
兹彈丸如毒斯螫如爪斯搴(六章/)
彼梟日蹙孤雛棲棲我禽獮之檻致於畿人之無良不
保妻子惟汝之為求禍自爾(七章/)
我師日進言廹其巢卵傾翼折梟困以嘷腊斯焚斯不
復逺跳乃如之賊為戒兹昭(八章/)
戮尸於軍傳首于邊變容慄股孰敢不䖍
皇赫斯怒逺人所觀如礪如帯如石之磐(九章/)
載馳載旋言歸凱樂於以慶成於
郊於
廟載沛
徳音四方是告
帝開明堂萬邦畢照(十章/)
惟天同符以清以寧自此無事泰階永平惟
帝之功與天無極斯歲斯年於萬於億(十一/章)
　　　武成十有一章章八句
　
　
　
　
　
皇清文頴巻五十二
欽定四庫全書
皇清文頴巻五十三
　詩
　樂府
　　平北雅　　　　　　　　　　　王士正
於昭
上帝眷徳申祉穆穆
聖皇緝熙敬止文徳觀成武功纘始藩之屛之磐石之
似芟之刈之四郊以無壘
睠彼滄溟波恬其島睠彼昆池魚咏于藻自東徂西同
風偃草蠢爾荒裔干天之道式遏寇虐肅將天討
鴥彼飛隼矰繳射之躍彼毚兎韓盧獲之狡彼兇逆天
方蹶之矯矯虎臣薄言伐之
皇網則寛縱乃活之
有鴞有鴞集于桑林食我桑椹猶懐好音彼鴞不若為
梗至今匪殱其醜孰革其心
天子于征
六飛駸駸臣哉鄰哉發言盈庭僉謀止輦
帝鑒汝誠維天僤怒彼毒貫盈天欲殛之敢憚徂征肆
其靖矣率土攸寧
歳維丙子仲春辰良類之禡之神祇告祥我馬騤騤我
車彭彭戎旅嘽嘽旟旐央央如雷如霆于彼之疆
帝介六馬亦簡元戎或軍以西或軍以東左之右之黄
鉞秉中謀夫孔多
帝斷之𠂻師壓其境以折其衝
熊羆林林貔虎虓吼既掎其足又角其首鼓之擊之如
枯如朽僇之俘之十薙八九一鹿鋌險暍將安走
帝曰還歸彼逆將順奚狡而頑覬收餘燼炎炎不息燎
原將焮龍旗載揚雷鼓冬震肅肅其威雪戈霜刃
陽和布徳鷹己為鳩彼眼不化將鷙于秋畢之羅之迨
此春蒐耀我組練鍛我戈矛三駕
乘輿西𢷬窮陬
彼巢覆矣又失其雛彼翼折矣云何不孤天壅其盈遂
降之誅靡逺不服靡惡不鋤疆宇式奠卧鼓弢弧
象輅囬鑾敬報
天
祖饗祀升歌亦韶亦武
王猷允塞仁義干櫓功成謙益為函夏主億萬斯年受
天之祜
聖武神功蕩平漠北鐃歌鼓吹曲十二章(有序/)
　　　　　　　　　　　　　　　　杜　臻
皇上御極之三十五年春
聖駕既親統六師䟦履沙磧震揚
天威出奇制勝夏五月大敗厄魯特噶爾丹於召磨多
　　之地於是蜂屯蟻聚之衆斬馘執俘乞降而外所
　　存無㡬不可復支噶爾丹竄伏窮荒茍延殘喘
皇上仍命大將軍費揚古等駐軍喀倫將軍博濟孫思
　　克副都統阿南達提督李林隆等駐軍肅州遏其
　　奔竄其秋九月
車駕復親臨塞外濟河而西渡堅氷凌霜雪至鄂爾多
　　斯經畫軍務既密且周其黨丹濟喇刼我餘粮我
　　師奮擊敗之厄魯特台吉寨桑等先後望風歸順
皇上厚加撫恤並授官職待以不疑噶爾丹齎奏乞降
聖明洞照奸狡一無所施嘉平之月
車駕還京於是賊黨散賊勢困賊計窮今年春二月丁
　　亥
車駕發京師歴雲中榆林察吏治詢民隐大小將弁閱
　　其能否而黜陟之沿塞垣行西抵寧夏
駐蹕狼居胥山數軍實整戎行轉輸糗粮靡不豐給指
　　授諸將方畧分道搜剿哈宻回人生擒其子色不
　　騰巴爾朱爾俘送
闕下諦巴奏請謝罪瑚瑚腦爾台吉濟農奏請朝貢即
　　其親信之丹濟喇及阿喇布灘丹津汪布等咸輸
　　誠歸命於是賊黨益散賊勢益困賊計益窮噶爾
　　丹驚聞
車駕復臨朔塞自知罪惡貫盈人神共憤雷霆所擊計
　　無復之遂於閏三月十三日仰藥自殺厄魯特部
　　落盡蕩平萬里之外無不納欵
天朝禀聲教焉伏念
皇上至聖至仁量同怙冒無念不以愛民為心無日不
　　以安民為事蠲租賑䘏平獄緩刑好生之徳洽於
　　民心普天率土固已湛恩汪濊矣乃躬擐甲胄踰
　　險阻不憚
萬乘之勞大張
天討者誠以稂莠不除無以培嘉禾暴逆不翦無以安
　　良善兇冦滅則外藩安邊民安中國愈安宵旰籌
　　之熟矣且噶爾丹非尋常寇盗比其國習於戰闘
　　昔年蠶食土魯番哈密諸國凌弱暴寡吞噬無厭
　　喀爾喀以七旗數十萬之衆䘮亡畧盡
皇上屡頒
勅諭令其和好噶爾丹不念
聖恩之浩蕩不遵
睿㫖之諄詳憑凌我屬國侵犯我邊界烏瀾布通之役
　　賊雖敗遁
宸𠂻未嘗一日忘武備也用是大奮乾斷鋭意
親征出塞三千餘里臨赫魯倫土喇之地賊出於不意
　　望見
天子旌旗大軍雲集乃䘮膽奪魄晝夜西奔西道諳將
　　邀其歸路克奏膚功固由祗承
廟畧實懾於
天威也匝歳之内
乘輿三臨塞外從天而下至神至速乘其潰敗之時即
　　用勦絶其命毋使滋蔓務盡根株
聖謨卓見為民生除害至深逺也元兇既除邊塵永息
　　戢矢櫜弓宇内之民莫不鑿井耕田含哺鼓腹共
　　享昇平之樂武有七徳禁暴戢兵保大定功安民
　　和衆豐財於斯備矣臣竊觀史冊逺莫盛於三代
　　近莫隆於漢唐然郅支斬頡利擒皆遣將出征而
　　非天子自行鬼方之伐淮戎之平又九州之内非
　　疆索之外且必俟用兵數年勞師動衆角力爭雄
　　而後克成厥勲若
皇上睿謀獨運勝算如神掃積年之逋寇不踰崇朝安
　　絶塞之殘黎登之袵席方之上古軒后之擒蚩尤
　　有虞之伐三苖先聖後聖其揆一矣五月乙未振
　　旅凱還
大駕自居庸關入京文武大小臣工以下士庶軍民耆
　　老數十萬人夾道擁觀咸呼萬歲歡聲雷動伏闕
　　上書請加
尊號而
聖徳謙光三上不允在廷諸臣及文學侍從之官莫不
　　抽毫染翰作為歌詩思以抒歡抃之忱潤金石而
　　咏太平臣臻忝列中樞受
恩深重愧無報稱目覩
聖武神功之盛謹拜手稽首獻鐃歌鼓吹曲辭十二篇
　　庶㡬永昭
皇猷盛美於無窮焉
睿謀乾斷親征至黑魯倫靈泉湧庶草蕃
天威逺震噶爾丹驚魂潰遁為揚
聖武第一
聖武布大義扶討不庭張威弧豫順動萬靈趨蒼兕躍
朱鷺娛平沙彌望
后來蘇濎濙瀺灂甘冽膴芊眠鋪芬變荒塗徳馨暢
皇謨訏申九伐用三驅堕挺險慄負嵎巴顔空土喇枯
驚風鶴宵逺逋仁無敵亶匪誣
　　　右揚
聖武二十六句
　　師出三路
宸𠂻預料寇必由西路逃遁遣將堵截果遇於召磨多
　　大敗噶爾丹斬獲無算為
神㡬捷第二
神惟㡬疇與通惟
至聖協於中萬㡬裕應無窮誅小醜貔虎雄四甄布七
翼罿九伏攫八門籠躪三窟羅獷猣料西路寇懵懵張
我軍氣如虹脱厥角摧枯叢批亢捷𢷬虛工召磨多銘
皇功
　　　右神㡬捷二十四句
　　賊既潰遁仍
命將駐旅喀倫肅州指臂聨絡
睿算深逺萬非常識所測為峙金湯第三
占敵遁幕烏鳴聽吹角知潰聲載古籍美厥明千載我
皇定玉衡鯨鯢已截彌布紘前茅踔後勁喤横雲却月
遥峥嶸丈人吉叶師貞掎角勢賊聞驚釜魚息螳臂横
維神武掃天狼賀蘭髙拂雲晴閱細栁廓旃旌欽
睿謀密且精
　　　右峙金湯二十五句
　　丹濟喇盗刦餘糧復為我軍追逐奮擊敗之為踣
　　猘獸第四
逆天誡萬古垂况餘燼曷能支戮温禺釁鼓糜斬谷蠡
膏長鈹期門奮天䇿竒黄纛莅中權曦翠葢臨絶漠祗
餓梟喙徒妄窺彼遊魂堕釜錡雖囬斾留熊羆殘必斃
寧乆為告脅從毋自底
　　　右踣猘獸二十四句
聖駕丙子冬復
親臨邊方渡河至鄂爾多斯經畫詳宻恩威並用賊黨
　　盡歸命為天駟煌第五
星鋋輝月羽賁鉤陳繞動天駟載斾師凌朔吹河氷堅
鳥章織
皇之威嚴霜同惴
皇之恩挾纊共被寨桑軰接踵至膏大澤樂生遂悔從
前如夢寐寒者衣飢者飼仰
皇仁消偏陂
　　　右天駟煌二十二句
　　今春
聖駕復臨邊方西踰寧夏
駐蹕狼居胥山震揚
天威分布禁旅為
天行徤第六
豫雷奮嵩呼齊解澤敷塞卉萋韎韐有奭震路鼙王旅
嘽嘽六蟻何迷轉天鍵含天倪塞草被光潤春溪驊騮
嘶六鈞剡木七屬函犀靈銔三舉金僕共觹耀紫熖太
白西殱封豕若醯雞抶巨魖類穉麛望
黼座厥角稽叩旌路厥首泥睹
天顔雲日躋
　　　右
天行徤二十八句
睿算如神指授諸將方畧擒賊子檻車械送瑚瑚腦兒
　　軰又率衆來降為穽孤雛第七
睿作聖伐謀遥握勝算指招揺盧矢授彤弓弨諸將遣
罟醜么狼河堵雁塞剽欲逃死何方趫覆巢罄毁卵凋
自貽戚共灰熛大鵰隕况鷦鷯語逆漠歸
天朝歸
朝咸樂土仁天同戴堯
　　　右穽孤雛二十二句
天威四布賊氣竭途窮噶爾丹仰藥自殺餘黨來歸厄
　　魯特盡平為伏天誅第八
牙璋燦羽葆悠槍櫐布儲胥遒彼狡獷命焉留梟噪絶
狐鳴蹂凡敗類盡䖍劉仰藥死堕鬼幽盡殄滅等散漚
蔚嘉禾去賊蟊旗影隂山静笳聲落照浮日月髙曜永
照金甌突梯鼠首遥懸竿鉤荒煙朔雪萬載清瀏
　　　右伏天誅二十四句
聖駕三次臨邊調兵籌餉冒暑衝寒備極煩勞功成回
鑾百官萬民感刻夾道歡呼為衢歌繁第九
六飛遄往三駕徊翔羽林十二昭囬生光桓桓將士電
掣龍驤仰華葢耀紫芒
廟謨密陣堂堂飛菽粟千斯箱綂虎賁殿中黄歴炎曦
冒雪霜惠我人斯春風春雨
帝車之回夾道抃舞黄童白叟名香頂炷恩斯勤斯敢
忘復顧
　　　右衢歌繁二十四句
神武覃敷逋寇絶滅黨與盡皆歸順普天胥慶永樂昇
　　平舉行典禮昭示中外為武功成第十
揚休光滌棼􁦬遍垓埏昭無外歡呼山欲動歌舞路靄
靄億兆同心氣結
鸞輿蓋羣靈助順祥籠羽儀淠榮光沕穆呈佳氣鬱律
㑹綠甲三階融紫膏萬頃泰軒罌露結瑞葩雲生棟神
貺嘉典禮盛
景福遐
　　　右武功成二十句
　　耆定大勲實為千古帝王所不及行徤如天度㡬
　　如神編輯平定北寇方畧昭示無極為光芝檢第
　　十一
秬鬱馨格皇天雲亭石昭萬年澤馬獻路車連金泥焕
玊檢宣命太乙昭瑶篇烈火熾鴻毛然疾風飈秋籜捐
鐡山碎擴幅員亘神武日月懸倚劍埪峒外巍峩貞珉
鐫
　　　右光芝檢二十句
　　絶塞數萬里外自此更無不臣之國不服之人太
　　平盛業益增太平為陳王㑹第十二
共球盛萬國歌干羽舞兩階和旅獒貢歴山河越雉獻
重譯過䊵牛露犬珍異四羅茲白乘黄庭實孔多睢盱
嗢咿睹
天顔霽天馬蒲梢極天無際環海十洲如帶如礪來享
來王及其苖裔雙觡共觝同柯連理億萬年王㑹麗
　　　右陳王㑹二十四句
　
　
　
　
　
　
　
　
　
　
　
　
　
　
　
皇清文頴巻五十三
欽定四庫全書
皇清文頴巻五十四
　詩
　樂府
聖武功成鐃歌鼓吹曲十章　　　　　陳　論
皇上怙冒遐荒徳威丕著肆征弗庭㒺不耆定為
聖武昭第一
皇建極臨萬方九功叙六師張克逆藩斧其吭清海氛
波不揚神謀秘畧由廟堂逆節盡芟夷風雷萬里馳窮
荒絶徼聲教阻天戈所指均披靡稽典籍黄虞時威四
盗定三危我
皇功烈烈如此以今方古何云奇海内有不順者滅亡
自取之
　　　右
聖武昭之曲二十二句
　　狡冦厄魯特噶爾丹怙恃險逺擾亂西北邊屢敗
　　屢竄未抵厥罰
皇上决䇿親征為行天討第二
蠢兹逆孽為塞垣賊虓虎猲獢自矜無敵我武維揚滅
此朝食布告中外窮邊親渉羣工留
駕彤墀搏顙
帝曰汝曹所見殊爽朕無成算朕肯輕徃决機制勝賊
在股掌黄鉞白旄氣吞㒺兩嗟爾㒺兩不早釋仗
　　　右行天討之曲二十句
　　尅期誓師遂潔誠禋祀
天地
宗廟
社稷告以為民除害至意為䖍祭告第三
皇澤渥
皇心仁不肯無故勞征人逆冦茍不除肆虐荼邊垠乃
擇上戊乃擇上辛禱
厚地籲
蒼旻
宗廟灌獻齊精禋惟爾有神尚克相予以濟兆民明徳
惟馨通帝闉髙靈降歆錫福新迅掃逋冦如飛塵
　　　右䖍祭告之曲十五句
鸞馭未駕先遣大將軍費揚古及孫思克等分道四出
　　以遏賊歸路為命將帥第四
雄虺雖猖顛猘必撓如掩諸困獸先防其遁逃時
皇帝坐法宫簡車乗集元戎此扼其西彼掩其東面授
方畧如運之掌中殱賊訖授汝鉞放賊脱唯汝罰貔虎
熊羆張撻伐指揮既定六師乃發
　　　右命將帥之曲十九句
聖駕一涖邊庭沙漠絶塞泉湧草茁萬象皆春為嘉祥
　　應第五
苦寒地西北邊野無草坎無泉平沙萬里空人煙六龍
降臨春來自天玉珮聲泉涓涓緑羅色草芊芊馬騰士
飽争闐闐昔禎祥史冊布飛卿雲灑潏露不過耳目娛
何關軍國務吾
皇誠感天乃顧靈泉瑞草真堪賦
　　　右嘉祥應之曲二十句
上軫念邊氓亟為除害三十五年春至拖林冬至鄂爾
　　多斯三十六年春又踰寧夏抵狼居胥山不憚殊
　　勞克成偉績為三出塞第六
昔為君坐秘殿居深宫沕穆端拱凝休隆今我
皇沐塞雨櫛邊風積勞茹苦成奇功天山雲嶺再三出
緜歴寒暑更春冬湏識
聖人心不在耀威武除稂莠以惠嘉穀要使邊氓樂安
堵解衣推食激士心百萬兠鍪盡如虎吁嗟邊氓爾何
知知樂太平式歌且舞
　　　右三出塞之曲十九句
帝徳同天宣布絶域厄魯特台吉寨桑人等慕義來歸
　　者相屬皆厚加豢養兼授官職為廣招徠第七
虺可化猱可馴矧彼含齒帶髪名為人傾耳聽感
皇仁湔除舊染圖維新叩頭齊欵塞願得儕編氓
帝勿汝殺悉汝禄厚其恩養加章服鷹眼化為鳩挺險
胡為工走鹿傳語我長我父兄棄逆効順俱來廷光天
化日過此生毋守土穴随鼯鼪
　　　右廣招徠之曲十六句
　　狡冦就殲西北塞數千里悉我臣妾荒徼絶塞間
　　更無不順不附之國為大無外第八
國家八荒臣一切獨此么䯢偷作孽偷作孽自取滅鐡
額銅頭鎔一血
天兵電掃無遺孑從此率土欽
皇風東西南北章亥所歩盡來同譬如長天無㸃翳蔚
藍萬里日正中譬如大海環東南江淮河漢萬派都朝
宗幅員廣大振古少昌期景運興隆隆微生何幸獲躬
逄
　　　右大無外之曲十五句
　　邊烽既靖
上憫將士行間况瘁下令班師為凱歌還第九
南風熏淑景清班師振旅還神京鐡甲耀金戈明千乗
萬騎如雲行俘纍丁壯兼孩嬰前呼後應凱歌聲
至尊法駕入國門千官萬姓夹道迎山呼動地如雷鳴
一人勞四海寧女安織男安耕放牛歸馬慶昇平
　　　右凱歌還之曲十六句
　　諸臣民以
皇上功徳夐髙崇上
尊號勤懇再三
上屢頒諭㫖謙尊弗居為辭
尊號第十
皇上功徳亘古得未有震虩同雷霆覆載齊髙厚羣臣
萬姓黄童白首頓顙向
楓宸至再至三勤懇陳巍巍蕩蕩至徳難名賛天誦日
罄愚誠
九重幸無拒慶徧率土濱
皇帝曰吁焉用之摧枯振落何云奇安愈圖安廼所期
官曹飭簠簋田畝勤耘耔薄海内外保昌期古來郅治
推軒羲豈有殊號傳今茲
　　　右辭
尊號之曲二十二句
平北雅三篇　　　　　　　　　　　宋駿業
　　成命篇第一
天子自將出塞靖邊塵安萬民也
皇受成命惠此萬方我詒黍稷我時雨暘維山乃棧維
水乃杭寄鞮象譯㒺或不王(一章/)
彼狂不順敢盜我邊聚頑嘯兇蠭疾蟻延
帝命惠來文告往先彼狂卒迷廼絶於天(二章/)
皇奮厥武太常建羽以類以禡帥是羆虎
皇誓於師親執路皷鳴鐲振鐸繕我士怒(三章/)
皇命虎臣出車於西乃翼乃角乃鏺乃􁉔
皇猷允塞袵席過師彀我天弧以射妖蜺(四章/)
王旅嘽嘽踰彼沙磧小大頓顙蕃畿來格有草斯甘有
泉斯溢士飽而歌同仇是索(五章/)
王旅嘽嘽如川如嶽進次於河拔其距角千夫一勇是
鞣是㧻血馘以釁
皇功維濯(六章/)
兇徒既訌拉如枝披竄于窮野遻我西師酋矛重弓兕
甲虎旂載踣載跐載剜載劘(七章/)
師干之武神謀丕奠萬里風披有征無戰龍荒狼望眎
我畿甸仰父俯子式歌以讌(八章/)
威振西戎朔庭遂空邊甿燕喜
上帝錫祉麻麥幪幪禾黍芃芃億萬斯年維
天子功(九章/)
　　　右成命九章章八句
皇祐篇第二
天子再出塞料軍實决機宜也
皇祐下民亦既勞止顧茲兇醜窮荒作痏既剪既蹙靡
覺靡悔震霆殷天巖處塞耳一(章/)
鳥獸之伏越有噬攫顧彼兇醜其跧或躍
皇命虎臣整我疆索敬修我戎張皇武畧(二章/)
爰峻爰守爰徧爰誘地紘斯張天畢斯覆
王言炎炎先迷予宥孰是赤子絶於父母(三章/)
皇有正命往廵北邊出謀發慮制勝於先朔風觱發澤
腹既堅恵是黎庶乃莅乃前(四章/)
左纛斾斾和鸞噦噦
皇于修戎於塞之外振我
天䇿滅此狡獪邊氓歌舞繄
皇之賚(五章/)
兇醜駾矣且顛而僵游魂或變窺我糗粻
王師奮擊乾坤雷硠為獍為鴞往作爾殃(六章/)
其殃孔亟部擕族倫左蠡右賢鳥伏獸蹲歸命於
皇既悔既悛
皇曰爾來爾維我人(七章/)
天子曰嗟予其休士還軍於代代人咸喜或咢或皷於
塗於市旄倪駢闐媚於
天子(八章/)
蜡月維吉
皇乃還歸父老稽首願留毋違
皇用勤民服是戎衣外靖内安維徳之威(九章/)
　　　右
皇祐九章章八句
　　天監篇第三
天子三出塞兇醜窮蹙服天誅集大功也
天監有赫繄徳是親維
皇翼翼至誠格神蠢爾小醜敢梗不馴
皇三震之鼖鼓金錞(一章/)
維
皇勤民於山於川匪徼匪棘
天討是䖍毋縱寇虐以靖我邊武車綏旌陟降連連(二/章)
皇莅於凉格我多士桓桓多士維
天子使我徒我車我行孔舒蕩其穹廬至於狼居(三章/)
維狼居胥朔野之極
皇親莅止舜禹是則贄寳請臣徧於蕃國豈伊武功上
帝與徳(四章/)
彼兇有子乃縻乃俘彼兇有臣莫究莫圖震我師武戎
兵是袪震我徳音腹心是輸(五章/)
天地大矣彼兇㒺匿自戕自殘伏天之殛蠢蠢餘醜心
與面革蠻夷蕃鎮遑敢作慝(六章/)
乃諭乃拊載歌載舞北荒即序允
皇之武
皇武既張
皇風既揚區外萬里我階我堂(七章/)
皇乃振旅至於京師獻社告學於
廟受釐櫜弓衅甲文徳是施仁風滂洋萬邦洽熙(八章/)
皇勤於民弗遑啓處殄此兇醜邊患是紓
上帝眷之富以麥黍惠我萬邦既夀永昌(九章/)
　　　右天監九章章八句
聖駕北廵鐃歌四章　　　　　　　　沈　涵
　　撫萬國頌
皇上天威北指厄魯特逺遁
廟算宸謀度越千古也當漢擁離
天子撫萬國愛護原無私強者不得肆弱者與扶持要
使宇宙含生受氣屬盡為赤子同熙熙厄魯特爾何倔
強沙漠陲荒磧自跳躑爾安爾生吾不治奈何憑陵與
國窺伺籓籬
命大將擁熊羆直臨瀚海翦谷蠡遣使先將威徳諭抗
逆不譓
天兵隨金鼓震戎車馳大鉞一麾妖氛靡挫彼猛噬勿
窮追成湯祝網施洪慈咄爾厄魯特何不稽顙來朝同
沐
天子徳肥牛重錦黄金覊自竄窮漠將何為惕息匍匐
良可悲
　　　右撫萬國一章章二十有七句
乘法駕頌
皇上大駕廵邊喀爾喀等懇切抒誠願同四十九旗一
　　例也當漢君馬黄
乘法駕出紫清曵鸞旂張龍旌羽林金甲耀虎賁繡韎
輕薰風滿道飄笳吹萬乗臨邊御虎城歸命侯王厥角
拜感恩君長負弩迎扶老更擕㓜感泣共抒誠盡言往
歳苦奔竄荆棘無聊生復言今年樂牛羊蔽野馬縱横
出我湯火登袵席秋毫皆頼
帝力成世世願附為編氓
天子嘉乃欵大賚加恩榮醴酪千鍾賜魚龍百樂呈
至尊含笑臨其營顧令按轡徐徐行大者封王小台吉
佩章紆綬表忠貞推將赤心置人腹誰不鼓舞頌
聖明
一人輿暫駕萬里盡銷兵慶賞畢回玉京明堂端拱享
昇平
　　　右乗法駕一章章三十有四句
　　紫壇髙頌
皇上徳合天人
鑾駕還宫甘霖屢沛萬民胥悦也當漢芳樹
紫壇髙結凌蒼穹靈符牒徧蛟龍宫潭中老龍不一應
咨訪民莫勤
丹楓湏臾炎飈散煜燠白晝隐隐雷聲通雷聲漸殷雨
驟至上林萬樹皆空濛詰旦郊農報霑足麥苖菜甲俱
芃芃讙呼萬乗北地廽雨師風伯先驅雄乃知
天心感至徳特為
聖主掃旱爞周王除殘雨随至吾
皇撫弱雨亦從誅殘撫弱事雖異仁心感應理則同
皇衷自有千年澤不用蜿蜒潭中龍
　　　右紫壇髙一章章二十句
六龍旋頌
皇上敬
天勤民還宫三日齋祓告䖍親詣北郊行禮也當漢上
　　陵
翠旗颺暑六龍旋
帝徳無外中心乾撫綏事畢祀典先預修齋祓居甘泉
將於
地祗致精䖍海日欲起曈曨鮮玊輦涖止方丘前從官
燦列星麗天既灌焚燎升紫烟樂奏咸池琴瑟宣百靈
翕集歆几筵介以景福屡豐年
　　　右
六龍旋一章章十有二句
聖駕南廵風謡十章　　　　　　　　彭㑹淇
斗東指兮初春撰吉日兮良辰條風布兮解凍細雨霏
兮灑塵吾
皇來兮夙駕快盛典兮重新(一章/)
涣大號兮先庚重軫念兮民生禁供億兮費省簡騎從
兮裝輕吾
皇來兮不擾瞻輦路兮風清(二章/)
潞河泮兮流澌笳鼓鳴兮解維陽侯助兮斾舉羲和馭
兮舟移吾
皇來兮容與紛扈從兮追随(三章/)
金根度兮芳洲
鳳舸乗兮安流侍晨昏兮定省借山水兮優游吾
皇來兮有喜隆孝養兮千秋(四章/)
日遲遲兮景舒路坦坦兮道除眺浮雲兮海岱指樹色
兮淮徐吾
皇來兮孔邇適我願兮匪虚(五章/)
攬萬幾兮維康急先務兮河防桃花泛兮千里瓠子歌
兮一方吾
皇來兮相度為斯民兮慮長(六章/)
紫雲葢兮重重碧波漾兮溶溶牽錦䌫兮堤緑映畫檝
兮林紅吾
皇來兮樂只勤清問兮從容(七章/)
波浩𣺌兮江清宛中央兮浪平抛玊尺兮魚躍聳琳宫
兮山迎吾
皇來兮攬勝歌喜起兮載賡(八章/)
布穀鳴兮杏花菖蒲葉兮稻芽襍車騎兮耒犢倚旌斾
兮桑麻吾
皇來兮觀稼樂婦子兮喧譁(九章/)
龍舟停兮雲凝
鑾輅舉兮日升簫管吟兮細細香煙結兮層層吾
皇來兮至止滿衢路兮歡騰(十章/)
大駕南廵樂府四章(有序/)　　　　　趙執信
　　康熙二十八年春正月
大駕南廵三月至㑹稽而還兹行也省方問俗布惠施
　　仁凡諸美政考之書傳實所罕覯臣以弇鄙食禄
　　無效謹為歌詩四章随衆録進非敢曰揄揚萬一
　　期於紀實云爾
　　東南春道路無擾也
青帝前驅廽日輪
萬乗行布東南春馬蹄初踏近郊雪龍旗半捲遥空雲
岱嶽峯連㑹稽起
鸞輅如天葢千里金吾不警清路塵羽衛無聲映江水
山川景色欣相催
至尊六年一再來東風先期作供頓江南二月梅花開
白叟奔迎黄口笑共指香烟辨
天貌何似漢代諸老人扶杖但聽君王詔
　　歲星謠蠲租稅也
歲星熒熒行危虚東溟作帶聮三吳
詔書有似應時雨一瞬萬里同霑濡齊兒飽食樂鉏耨
意滿不慮明年湏江淮人家逓相賀灑然宿痼新痊除
門前縣吏噤不呼長官威重今蔫迂村村社鼓競春酌
欲陋葛天凌黄虞田父擊壌歌作息謾道毫釐非帝力
但願吾
皇一歲一來遊笑語婦子何用憂
　　江水清吏知法㢘也
河水何洋洋江水何湯湯誰能引北斗挹此清流長六
龍行天挾雷雨雨作懐柔雷作武天吳為導靈怪潛不
用然犀照牛渚二月水暖菱蒲青東風無力春江平樓
船漾影入雲際飛鷺游魚時自驚中流安稳遲蘭槳應
笑横汾意鹵莽待將百谷付陽侯千古濁泥胥滌盪
　　桃花然變民俗也
江上桃花如火然人家染帛如桃鮮春來酒熟魚米足
飽暖莫問囊無錢一朝喜迓
鑾輿至錦綵成行競儇媚豈知夏后惡衣心不取吳兒
竿木戲分明
天語聞咨嗟唐風舉似儉可誇始信
至尊惜物力肯教西北豓繁華秦淮青斾搖明月西湖
白絮飛晴雪刑輕賦減家贏糧管絃壺榼嬉何妨
皇清文頴巻五十四
欽定四庫全書
皇清文頴巻五十五
　詩
　樂府
　　田家太平樂詞　　　　　　　　史　䕫
勿剪松樹枝勿伐桃花林桃花好顔色松栢多貞心惟
彼樗與櫟可以礪斧尋束薪送山店濁酒獨自斟醉枕
澗邊石醒披風際襟滿身帶巖翠晚唱餘清音
　　　右樵夫詞
前頭兩黄犢後頭一烏犍隴上戲相逐筞策揮長鞭口
吹蘆葉管手簸榆莢錢扳角上牛領解衣臥蒲韀牛饑
有細草牛渴有清泉牛肥吾已足不去蹊人田
　　　右牧童詞
蓮房如蜂窠蓮實如蜂子月下唱歌來蓮舟輕如紙半
篙清淺間一鏡空明裏紅衣落已稀翠葢欹還倚暗香
如静女素質無泥滓長懐不染心歸來讀秋水
　　　右採蓮詞
小麥穗雙歧狀如燕尾張大麥叢芒白狀如馬鬛長黄
雲徧四野飛蛾不敢傷䥥刀響霍霍刈割齊登場打曬
當及晴霏霏白於霜飽食太平飯家家餅餌香
　　　右打麥詞
雨前雀舌短雨後鷹爪拳茶人相和歌隔塢聞清閒時
平蛇虎遁春深風景妍茶租以時歛茶山即良田上芽
為帶銙中芽為壓甎驚雷掀百草比屋焙蒼烟
　　　右採茶詞
聖駕幸闕里樂府十二章　　　　　金居敬
聖皇若稽古
金輅時東廵望秩禮璋瓚肆覲享桓信采風察幽隐徧
徳逮黎民行行指吳㑹設敎
天語諄父老扶杖觀過化俗已淳揚舲渡大江羽衛轉
鉤陳
顧問誦訓氏師表志龍蹲還
蹕經鄒嶧原泉契道眞稷門駐六飛芹藻先知春
帝心祗夙夜祠官戒惟寅(一章/)
經籍有典祀釋奠
先聖師尼山集大成麟紱端門期宗祊屢改築睟穆存
當時
法駕在齋宫宿設駿司儀奉引導鹵簿庭燎儼威熹我
皇既下輦從官行如馳有嚴升獻斚拜典三肅祗雅樂
傳登歌禮器列象犧太常讀祝版自天親製辭望瘞神
歆歆
皇帝受蕃釐(二章/)
典祀已告備還
幸詩禮堂欲觀聖人後論說宜精詳魯儒悚
天威鵠立黄案傍虎賁盡聽講階序翼冠裳展書命敷
陳
聖聰達洋洋三綱具八目十翼披首章體用惟一原内
聖而外王典學亶緝熙虚受來賡颺
天語如春温嘉奬教澤長
申命諸子弟守先㒺不臧(三章/)
禮成誠己格
聖心重低徊八音聞魯壁六籍出秦灰二千有餘年泉
冽井幕開奇表四十九肖者其誰哉古檜發故根旋紐
如手裁摩挲垂
睿想作賦耀昭回祥符諸贊在屹石立崔巍漢魏及隋
唐碑刻數枚枚惟
聖事師古
垂問及尊罍從茲一顧恩舊物拂塵埃(四章/)
天仗出北門雲旂映洙水直視若斧封列栢二三里榛
蕪本自除輦路平如砥
至尊拜稽首酹酒爵再洗文鳥雝喈鳴奇木縱横理生
蓍自幽贊植楷從弟子山祗欣望
幸燦然呈衆美瞻言駐蹕亭苔蘚上階戺自從祥符來
寂寥向千祀
皇徳乾比崇髙標越前軌(五章/)
大典登矞皇
湛恩施汪濊先後其揆一喜起際交泰時邁臨魯邦鸞
聲載噦噦道古嫓軒羲萬年頌嘉㑹琳瑯
天葩芬葳蕤曲柄葢篇章昔曾有孰似
聖謨大麾仗昔曾留孰似
今皇賚丹書炳常新函覆極無外榮光燭蓬蓬白雲紛
靄靄還令望氣者瞻仰莫能繪(六章/)
上天降豐澤人待於下流
賜書出中秘
寳翰煥層樓九章
錫上公蒙茸貂鼠裘四姓與執膰金綺沾渥優申以好
爵縻組綬若若裒爰進諸父老嘉乃服先疇無出今年
租負載休車牛自今勸力穡謹節供㫖羞阡陌齊歡呼
常願奉
宸遊與天並巍巍雨施徧遐陬(七章/)
天子有後命
寵光比進律灑掃給百户卒史實統率自從建寧來舉
廢待今日禮樂與兵農一命咸朝秩兎溝虚幽宫馬鬛
安且吉繁衍袝域兆纍纍華表密至仁及骼胔顧此
宸𠂻恤
制曰增式廓先聖所貽翼傳之億萬載特書史臣筆
帝紀二十三孔世六十七(八章/)
承祀間平賢繼絶大號渙姬爻繫乾惕
聖功勤宵旰太極置
御座西銘表
宸翰契合今古同殊數自
聖斷元公啓魯宇末胄負薪嘆二儒修烝嘗青衿奉薦
盥
皇情為軫惻次第
天書爛新廟載奕奕
睿藻垂琰琬世官奉俎豆胥樂式燕衎連及濓與闗頌
聲溢璧泮(九章/)
惟
聖始知聖諡號無庸加開元及祥符制詞罄褒嘉
天言發要奥
綸綍同宣麻
奎章效懸象龍虎勢攫拏拜手揚
天休琢玊籠絳紗恭請
詔天下不敢私一家
帝乃可其奏置郵環海涯殿版燦金薤重簷標丹霞師
儒得縱觀軒車塞闉闍中郎太學碑瑣細不足誇(十章/)
粤自唐武徳篆刻傳贔屭迄乎明三宗製辭屬睿思繕
寫付中書曾未親書字
皇帝崇聖師齋沐撰碑記神腕運八法游藝兼龍穗採
山斵貞珉方舟随水致陸載還兼兩使華實董治彫鐫
出供奉摩畫稱
天意
御亭聳霄漢碧瓦
上方賜穹嶐暎紫薇鎮魯俾昌熾(十一章/)
千齡表
聖瑞九域頌
皇猷重道紆
帝車
紫宸臨奎婁中和建有極備至靡前儔草茅充載筆鑚
仰喟末由邃古紀典謨執簡非常流下逮元和中韓栁
揚歌謳兩儀施莫謝二曜譽難侔含毫幾欲腐掩巻徧
諮諏揄揚萬分一昭揭垂鴻休顧慚多掛漏撫已心怮
怮(十二章/)
大駕親平沙漠還京凱歌七篇(有序/)　　姜宸英
　　臣聞王者之師有征無戰其不得已而用兵非為
　　生民除患害為萬世詒治安則弗舉也我
皇上文武聖神之徳度越前古自御厯以來削平三孽
　　内消藩鎮尾大之患開郡海疆外控浮航萬里之
　　國
神樞闔闢出天潛地
廟算所指雷動飈馳固已遐至邇安中外禔福遺萬世
　　無疆之祉矣厄魯特噶爾丹者向䝉
國家覆庇厚恩不知感戴反肆其爪距屢懲不悛罪大
　　釁極自取滅亡
皇上惻然思為民除之以為不一勞則不永逸於是上
　　稽於天内斷於心遂下
親征之詔命所司儲峙既周分師三路
帝車中運禡牙之日祥風來應軍行出境屬國羣瞻自
　　初發迄於廽
鑾首尾纔八十日已絶大漠渡克勒河朔徧躪賊境至
　　於拖諾山逼巴顔烏喇賊方驚我師從天而降喙
　　奔不暇而
皇上所遣兩路大兵已分師逆擊大破賊於昭木多之
　　地矣夫
親屈萬乗之尊逺臨絶轡之野勞身損膳以為民擾患
　　至仁也軍興之際不撓衆說不避險艱平行大漠
　　若從枕席上過師
黄鉞一麾所向披靡三月之間頓成掃盪至勇也至於
　　選將授律决勝帷幄因機制變鬼神莫知此非天
　　下之至明至聖不足以與於此臣謹按周禮大司
　　馬王師有功以愷樂獻於社大司樂王師大獻則
　　奏愷樂愷樂者即後世鐃歌皷吹之所夲也漢世
　　謂之愷歌臣愚不敢妄擬前人唐雅之作輙製成
　　愷歌雖辭義淺陋懼不足以發皇
聖功萬一特其區區歡愛之誠懐不能已或亦使天下
　　之仰慕景爍者謂臣身依
輦轂耳目所親聞見以視他日金石之奏史冊之傳亦
　　有足考信將來者也謹稽首頓首撰列如左
　　皇矣頌
宸斷也師出之際羣臣懇留不允
鑾輿一駕逐以成功
皇矣受命㒺不臣僕孰為狙獷擾我邊域爰整我旅爰
飭我車赫赫
皇猶與天同符經緯密勿筮龜叶謨羣臣合辭以
遣將請
皇帝曰吁朕志先定既類既軷六師爰發汔鋤元凶維
天子功
　　　右皇矣十八句
　　有山崔巍述貞符也明成祖永樂八年北征樹碑
　　塞外山頂云四月十六日壬子大討過此
上亦以是月二十七日壬子
駐蹕此山
有山兮崔巍緬䧺圖兮此裵徊翰海鐔兮天山鍔告我
㡬先兮誰所作四月壬子
皇亦臨止匪神曷徴唯徳是俟莫莫廣野疇牧其馬於
萬永清兹山之下
　　　右有山崔巍十二句
　　從軍樂恤將士也
上軍行每至險道加意拊循與士卒同甘苦
御膳日止一進時徹膳令將士㑹食以是士益感奮
從軍樂莫問寒與饑上下山阪側臨洄溪十歩九詰曲
雨雪沾人衣伐薪不得然何用斧冰持作糜忽聞
天語降拊循多苦辭
尚食一御當食思徹我盤中餐與爾共哺之三軍同挾
纊頓令萬竈生炎輝拔劍猛氣縱横馳身不盡敵今何
為
　　　右從軍樂十七句
　　絶大漠頌神武也
上以五月初九日
親臨大漠十二日追賊拖諾山知已先遁時
車駕親追己五日矣乃留平北將軍馬思哈率兵窮勦
躬帥大軍迎糧而還
絶大漠鏖窴顔昔聞衛與霍豈如
六龍駕來九天飛㢘作御列缺鞭五日蹴倒祁連山流
鋋􁝅㩧飛刃倐爍禽驚獸喘魂悸魄落晨皷中嚴傳號
令我師西來寇方病矯矯平北於汝命俘厥巨魁視軍
正
皇曰旋歸萬邦慶
　　　右絶大漠十五句
　　二儀樂好生也
上以抗命者惟噶爾丹一人其餘脅從皆吾赤子開示
　　誠信諭其歸降
二儀剖判爰初生民混然一氣孰遐匪親爾㓜爾螫爾
長爾磧驅之鋒鏑令我心惻順來勿遲衣之食之觀望
回惑後罹其災厥類惟夥傳語福禍曰惟
天子活我無不覆兮天之大茫哉幽谷
鴻恩沛
　　　右二儀十七句
　　雄狐美諸將能禀
神算成大功也初
上遣費揚古等從西路逼賊至是噶爾丹計窮西走大
　　軍扼之于昭木多合戰大破之斬戮俘馘無算
雄狐掉九首自矜窟穴多途窮廹奔竄觸處遭網羅將
軍振天聲舉手阹江河當其跳踉時懸命在斧戈熊羆
從西來鼠突從東過相逄叱咤間積尸髙嵯峩四野樹
降旌逃命惟六驘游魂豈終朝狂孽貽天訶弓盧為我
池狼居為我阿明明
廟堂算螳臂其奈何
　　　右雄狐二十句
　　歌愷旋樂寇平
大駕早還也是月九日積雨新霽
駕由得勝門入臣僚士庶拜覲
天顔讙呼塞道
歌愷旋樂成功我出我師攝提指東我師聿歸鶉火正
中致天之伐於彼有罪
皇弗寧居敢告勞勩日下棽麗鳳葢翔弓矢載櫜三辰
光填城懽舞迎道傍短簫横吹笛清商鐃歌奏溢萬方
溢萬方
祖考格第有功章有徳用虎臣於外封豕行自殪九譯
來同羣生咸遂於胥樂兮自今嵗
　　　右歌愷還二十五句
聖武遠揚青海平定鐃歌三章(有序/)　　錢陳羣
皇帝御極以來文徳誕敷武功赫濯凡有血氣之倫莫
　　不向化恐後乃羅卜藏丹津者梟獍之性飽則辜
　　恩虺蠆之心生而肆毒神人共憤九伐宜申
命將督師討之甫旬日而膚功克奏葢由
皇上運獨斷之明炳先㡬之哲收聚米之形於掌上定
　　破竹之勢於禁中不頓一兵已俘小蠢語云仁者
　　無敵亶其然乎捷聞之日布喜天下(臣陳羣/)恭效
　　唐時鐃歌體敬賦三章以紀功徳庶㡬歌詠昇平
　　志萬方同慶云爾
　　我師深入直搗賊巢羅卜藏丹津窘廹逃竄為麋
　　之窮第一
麋之窮竄荒谷一歩一跌離爾族棄爾羃䍦服婦服
皇威震賊勢蹙長繩萬丈行就縳自罹咎匪予戮
上天豈爾遺覆育飲我馬整我師釜中魚徒爾為土茫
茫欲援誰奪魄者凖噶兒
　　　右麋之窮十八句
　　賊黨渠魁既被擒又獲賊母阿爾泰喀吞為賊母
　　俘第二
首飛蓬面凍黎賊母俘青海西䑛鎗誓風淒凄今被獲
冰未澌將軍寳刀膏鸊鵜不數漢家金日磾子奔竄母
含悽未孥戮待金雞
聖武耀封鯨鯢
　　　右賊母俘十六句
　　捷音奏聞適
皇上詣學大禮慶成臣讀魯頌泮水之三章云順彼長
　　道屈此羣醜魯侯服也何足以嫓美
至徳而國與天下義有同焉為屈羣醜第三
維剪與鏄刈稂莠兮維鈇與鉞屈羣醜兮
帝臨辟雍薦嘉卣兮翩翩飛鴞集我林藪兮來獻其驄
亦恐後兮百辟卿士拜稽首兮桓桓虎臣萬里是守
天子之徳逹於九有
　　　右屈羣醜十六句
　
　
　
　
　
　
　
皇清文頴巻五十五
欽定四庫全書
皇清文頴巻五十六
　詩
　樂府
聖駕恭謁
祖陵大禮慶成敬賦樂府十章(有序/)　　沈徳潜
　　我
皇上臨御之八年懋建
皇極天人協應萬物由庚禮樂明備
念國家創業開基起於遼陽
祖宗功徳艱難積累報本追遠敢忘昭事
園陵在盛京者禮應展謁爰召宗伯諏吉日奉
皇太后於孟秋初旬乃發
乗輿百靈呵䕶羣工景從道途所經萬方縱觀千里如
　　堵城邑連歡川岳生色既至
　盛京祗祓齋宮潔清壇壝時維質明肅將祀事豆籩
　　鼎鼐牲牢壺濯莫不陳列五等六服羌戎蠻貊咸
　　來助祭
皇上愉愉勿勿洞洞屬屬俯興稽拜穆乎有容祝以孝
　　告嘏以慈告
列聖在天之神來饗禋祀儼若相接水源木本一氣感
　　通由
曽孫仁孝之心著存於秉圭執鬯間也
三陵既周燕喜受祉諸蕃來朝共球並集海隅日出頫
　　首享王既已文治溥浹矣
皇上復振作武功宣威中外進退憑旂鼓變化備陣法
　　同岐陽之大蒐寓于敖之講武而又推仁錫類覃
　　被遠邇大禮告成
六飛乃回以逹孝暨天下以惠澤利萬人
祖考寵綏
天地明察祭則受福永膺純嘏聖人所謂通於神明光
　　於四海者乃於今日遇之也(小臣/)備員史職弗獲
　　扈從
乗輿敬擬樂府十章以備瞽矇歌誦辭曰
聖人大孝繼繩
世徳世徳伊何發祥長白
天造鴻業乃眷與宅
列聖在天
園寢孔安橋山汾陰守以祠官地維鞏厚
王氣鬱盤報本崇先溯源自古幽明可通孝思為主遥
遙瀋遼言
廵東土志繼乎
世宗事述乎
聖祖
　　　右
聖大孝一章二十句
練時日吉且良奉
慈仁啓
天閶發
鑾輅隨龍驤
帝問省侍
鳯輦心齋栗容愉婉馳蒼虬揚雲䍐大丙衛勾陳肅岳
引旌川隨轂過都邑省風俗垂白老擕兒女歡雷動民
歌舞手加額親
堯禹
天顔喜
慈語温出關隘回陽春望
園陵蒸祥雲
　　　右發
鑾輅一章三十句
盛京樂民風厚畝盈黍稌窌積紅朽四民鱗集既蕃既
阜
盛京樂慣田獵從狼發豵弓彎馬捷割鮮烹肥家餽户
饁
盛京樂樂雍熙衢尊春臺登之酌之昔聞
聖祖之報本今覲
聖孫之受釐吾民何幸得生
聖人之時
盛京樂樂不可支
　　　右
盛京樂一章二十二句
朝鮮挾
陵之左山海控
陵之右龍鳯拱而盤翼精靈朝而趨走
孝孫秉禮告䖍陳設豆登尊卣焚蕭膋兮升香薦嘉徳
兮珪璋
三后饗兮明堂垂邃延兮袞裳
神欣欣兮樂康僾然愾然聞見儼恪不遺餘奠報
曽孫以百福昭式禮於孔熯監孝思之烝烝卜昊天之
眷眷
　　　右謁
三陵一章一十七句
敬瞻
永陵
始祖所式憑姜嫄履武后稷廼篤生
敬瞻
福陵
太祖此永寜太王居岐肇基廼勃興
敬瞻
昭陵
太宗之佳塋文王勤止養晦逾光明我
皇昭報對越以精誠躬膺圖籙翼翼而兢兢締造艱難
繼序在守成勤恤匪解
天命以永凝
　　　右懐
祖烈一章二十句
鬷假通
神明禮成萬舞備頒胙遍寵錫肆筵設高㑹
天厨稠叠出大官牲牢既饗紛炰膾飽徳醉酒聨華戎
六合一家無内外
皇澤浹羣臣拜盈廷歡娛萬方寜泰高臺置酒歌大風
漢高區區樂豐沛
　　　右禮成宴一章一十四句
建中朝堂我
皇當陽撫臨下方樂浪東陬椎髻氊裘咸和咸柔雲合
龍趨水航陸駈競來
陪都貢賮獻琛兠離佅任鴟鴞好音追隨鵷鸞拜舞稱
藩同漢呼韓助祭辟公來朝輸忠肅肅匑匑讋義服神
蹈徳詠仁萬年
主臣
　　　右羣蕃朝一章二十一句
文徳貴綏懐武備戒休燕
一人韎韐作六師獮狩合圍還教戰鳥蛇翔赴箕翼舒
張霧連雲散陣分圓方止齊兮堵墻跳盪兮飛揚弓滿
月兮戈雪霜剽禽狡獸難遁藏荼火日月威疆場下大
綏收壁壘四校呼七萃喜悉率左右燕
天子海隅清晏纘武功
祖宗王業由此起
　　　右大狩閲一章一十九句
錫類者必廣乎仁孝推恩者不遺乎民人頒賚賞而沛
乎徳惠速置郵而布乎
絲綸滋液滲灑潤物者雨漸摩噢咻育物者
君居
聖人之大寶曰位普天心之愛物曰仁觀百族之沐膏
浴澤由
天子之尊
祖敬
親
　　　右永錫類一章一十二句
六龍發兮凉露金風之蕭爽
六龍廻兮清霜玉雪之飄零歴唐山過灤河抵神京臣
民頫首顒顒拜迎乃奉
聖母歸
慈寜
御太和殿千官朝賀
彤廷謂
聖皇孝治天下凡有血氣修孝徳於環瀛東鶼西鰈不
足貴紫芝銀甕何足稱雨暘時若家給人足奏上治於
隆平
　　　右
六龍廻一章二十一句
聖駕東廵
　盛京恭謁
祖陵大禮慶成詩(有序/)　　　　　　萬承蒼
　　臣聞聖人之徳無以加於孝宗廟之禮所以祀其
　　先夫孝置之而塞乎天地溥之而横乎四海惟聖
　　人而在天子之位者氣盛而化神情深而文明為
　　能極其量焉因心致愛由近逹遠中庸不曰祀其
　　祖而曰祀其先明不可以世數限也漢儒議祀禮
　　者皆謂藏魄于墓迎精於廟故宗祧之制特詳而
　　陵寢之儀不著臣竊疑之夫聖王之于其先也無
　　所不用其敬雖一裳衣一器皿猶必世世奉之况
　　形體之所在乎史記稱武王九年上祭於畢斯即
　　謁陵之明證楚茨諸詩言成王之能奉祭也有曰
　　絜爾牛羊以往烝嘗古者廟在王宮之左不當言
　　往意即祀文武於杜中而經傳未明言之耳漢高
　　帝有天下于先世所居之國若秦晉梁荆皆設祠
　　祀官長陵特建原廟至明帝永平二年幸長安祠
　　高廟遂有事于十一陵三年奉光烈太后祠章陵
　　自時厥後兹禮遂顯蔡邕以為天子事亡如存用
　　心周密其禮雖煩而不可省者是也我
　朝肇基東極奄有萬邦
聖徳神功彪炳宇宙邠岐之境
三陵在焉
世祖章皇帝定鼎燕都
駕發盛京恭申祭告
聖祖仁皇帝在位六十餘年三謁
祖陵禮儀大備
親製碑頌光勒貞珉
世宗憲皇帝昔在藩邸奉
命代祀
列祖來假報本追遠奕世孔䖍我
皇上纘承洪緒祗肅明禋禮樂蔚興治化翔洽緬思
先烈夙夜無忘爰以八年之秋戒百官具
鸞輅恭奉
皇太后而往謁焉於時兆庻懽騰神靈悅豫微雲歛翳
　　天高日晶從者溢塗瞻者夾路以
　興京開運山直
　盛京東北水源木本先後有倫廼由熱河取道邊塞
　　覽其風土耀我聲靈䝉古諸藩趨迎列侍昔也用
　　武之地今則豫遊之郊所過山川如在户牖九月
　　乙未至于
永陵升自東階九􁅛三奠王公陪位百爾駿奔翼日丙
　　申大祀志潔儀豐苾苾芬芬
神保是格工祝致告福禄來崇壬寅恭祀
福陵癸卯恭祀
昭陵行禮如初致慤彌著僾乎愾然若有見聞廼􁍤
　盛京啓
清寜之宮陞
崇政之殿讌王大臣及諸藩君長延問宗室耆舊
慶賜遂行湛恩汪濊黄髮之叟白屋之甿莫不欣喜相
　　謂我儕生長留都幸得見
太平天子不圖禮文之盛徳意之周至於如此也
皇上思開創之艱難樂民物之殷阜歡留信宿賦詠盈
　　編
睠念萬㡬星言回
蹕于是祗告
列祖循山海關經永平以至
　京師謁
太廟而告成事焉是行也往返四千餘里
皇上誠敬積中忘其勞勩侍奉
聖母起居以時每日
御行幄聽政如常
車駕所經省方觀民勸農講武有司無供億之煩而民
　　胥受澤蓋
聖天子一舉事而萬善咸備焉猗歟盛哉(臣/)偹員史館
　　侍直
　講幃恭遇
　盛典焜煌宜有紀述伏讀元鳥長發皇矣生民諸詩
　　皆因所祭而歌其先祖勲徳其他篇于湯孫之將
　　孝孫有慶尤三致意焉臣竊取斯義撰古詩十章
　　恭呈
睿覽蠡測管窺未罄萬一不敢自擬于頌第欲敷陳其
　　事云爾詩曰
上帝鑒觀四方孰徳發揚積厚流長將全畀所覆俾億
萬世有常我
肇祖克當之
興祖荒之
景祖康之至於
顯祖彌熾而昌則鍾其祥則衍其慶佑啓無疆(一章/)
天眷佑我
清
太祖蹶厥生仁武且明恢拓八紘躪鵝渾城鏖九國之
兵明將來犯衆四十七萬一鼓殱之四路烟散遂都
盛京
皇猷炳煥建官定制萬世為憲(二章/)
於赫
太宗至誠至仁敷教以文任官惟賢西柔䝉古東奠朝
鮮明政不綱興師于燕燕城垂克
帝命勿棘并冀兗青所向無敵神武不殺於戲
帝徳(三章/)
順治初載盜入明籞
帝命師旅救民水火誅其盗首明之遺老率彼士女前
歌後舞迎我
世祖作神人主億萬斯年六合同宇
二祖績用有成
上帝則寜(四章/)
維
清受
命世有
聖人
皇帝仁孝
聖祖之孫
聖祖之孫
世宗之子奉時辰牡明粢清醴至於東海以享以祀
列聖在天實歆且喜(五章/)
誕我祀孔誠有碩其牲或剝或亨黍稷斯馨匪黍稷之
馨維
徳克明
穆穆在上濟濟在下精意周普假于
列祖報以純嘏萬年受祜(六章/)
帝出乎震受
天景命
聖祖製頌斯言攸定三才奠位
聖以繼
聖我
皇承序乾道中正維
二祖之徳綿於無極維
二祖之功昭於無窮(七章/)
巍巍
盛京昔
二祖攸宅
宮殿覺覺城墉嶽嶽百禮既洽于讌于樂鐘鼓爰作獻
酬交錯維此臣工威儀有恪維彼兆人胥受
渥澤(八章/)
帝顧陪都民風淳樸地大物豐亦孔之樂
郊祀届期駕言還歸小大稽首載瞻載依
帝謂汝民守高曾之遺庻績咸熙
翠華數來(九章/)
大禮既成告於
太廟肅奉明禋維
皇祖是傚廼
御正殿
徳音播告錫類施仁視民興孝四海懽欣羣工舞蹈於
萬斯年典章焜燿(十章/)
　　　右
帝鑒十章一章十三句三章章十四句六章章十二句
　
　
　
　
　
　
　
　
　
　
皇清文頴巻五十六
欽定四庫全書
皇清文頴巻五十七
　詩
　四言古詩
賜遊湯泉應
制(有序/)　　　　　　　　　　　　　徐元文
　　山阜既結爰有神泉陽氣攸鍾是成温谷類能消
　　疴滌煩澄懐澡徳蓋寒燠之所以交宣二儀之所
　　以妙物也遵化州西北四十里有山曰福泉温泉
　　出焉按水經注漁陽郡北有温泉即其地也林巒
　　茂挺洞壑廻環雄扼關城密䕶
陵寢榮光於以繚屬王氣由之結蟠地脉敦龎川原秀
　　潤是以白雲上合丹砂下閟融為炎液流為暄瀾
　　比龍池之迅騰譬神鼎之長沸
太皇太后翟輅式臨
睿情加泰
皇上欽承
慈指啟宇庀工去雕甍綺疏之壯麗追堯階舜牖之淳
　　樸因仍舊址攸躋攸寜惟二十年春二月以
皇后山陵大禮臣等扈從至馬蘭峪
皇上始至䖍謁
孝陵望松路以遙酸對幽巖而隕涕具臣陪列悽愴不
　　勝方待事石門遂閲旬日三月己未
命大學士臣明珠
召臣霨等二十有二人
賜遊兹泉并宣
諭所以修繕之意濯清潄芳逍遥永晝味同甘醴色若
　　玻瓈周以貞珉承以蓮蕋涵碧虚而方折吸溟渤
　　之飛流靈液徐清曲溜旁駛玉龍驤首吐納分滙
　　神臯勝地斯云至矣夫甘泉賦於永始曲水序於
　　元嘉以及華清豫逰九成避暑類皆登陟之勝視
　　聽之娛尚思揚厲篇章褒成休美况我
皇上展孺慕於
陵園奉色養於
睂壽而事不煩民動無侈費詎非邁軼往古式訓將來
　　者乎臣竊不揆弇鄙謹賦詩十二章章八句其音
　　節未諧乎六義於以美盛徳之形容或庻幾於萬
　　一云爾
皇清受命覃制萬方威傾月窟徳浸扶桑紫濛入貢窮
髮來王際天罄地歸我昄章
龍門蘭峪是稱左輔昔惟邊陲今也庭户
陵宮言言考卜其所比洛瀍邙方雍霸杜
我
皇純孝通明洞幽展謁
園寢神愴涕流仰瞻弓劍祗奉松楸靡高不即靡深不
求
嵸巃崇山逶迤濬谷環廻岡原如拱如伏碧樹芊眠彤
雲陸縟毖彼温泉實湧巗麓
靈砂内沸陰火潛然蒸為暖液奮迅盤旋輪衝轂轉雪
瑩珠圓色澄空碧氣馥蘭荃
陰陽陶甄剛柔摩盪幽贊神功疇能測量湯谷温源暄
波灼浪曩聞其名兹燭厥狀
祥以類感符以兆形地不愛寶神泉效靈蠲疴保性駐
老扶齡瓊膏甘露孰與比馨
翠華來廵爰滌爰盥浴徳澡躬踟蹰永玩
王母介福褘衣有煥思挹靈漿上綿
慈算
乃濬洪源清池泱泱乃甃文石䟽温納涼引之不竭沃
之彌盈千春永御壽愷樂康
自昔湯泉恒聞臨幸水殿岐陽烟宮驪嶺浴日騰波蒸
雲結影雅詠餘鏗奎章垂炳
景從千官星馳六飛何如我
皇致孝
宫闈雕欄繡柱璧砌瑶墀何如我
皇崇儉立規
惟孝格天惟儉作則小臣來觀式誦嘉徳神運無方聖
功不息迓祉凝休於萬斯億
聖徳神功詩(有序/)　　　　　　　　　汪　霦
皇帝既躬率禁旅再犂北庭大敗厄魯特之衆於拖諾
　　山
天威所臨電擊風掃遺孽逋亡假息窮壤復念除惡務
　　盡不大創則不永寜於是具糗糧簡卒伍開道置
　　頓百務具飭需春乃發歲二月北廵
駐蹕狼居胥山臨邊授律諸將帥禀受進止蓋至是
六龍凡三駕矣噶爾丹潰北之餘鳥獝獸駴其脅從諸
　　部相繼乞降勢窮技盡計無復之子既就俘身亦
　　隨斃自兹窮海以西大漠以北荒遠不經職方未
　　載之地永無有私立名號以外於聲教者而數十
　　年之逋寇以平五月振旅還
京師自王公以迨士庻匍匐歡迎於道者交臂接踵不
　　可以數計
皇帝乃饗
廟飲至與民休息遐邇禔福神人以和太平之業靡有
　　紀極猗與盛哉臣竊窺前史自古帝王戡定僭亂
　　著有武功往往載在簡冊然或詢老成之謀或假
　　武臣之力非必獨決成謨躬歴險遠即有功烈皆
　　淺薄不足道猶且鋪張揚厲侈為僅事獨厄魯特
　　之役羣臣狃於故常咸以為窮荒小醜不足勞
萬乗發言盈廷如出一口
皇帝睿慮先覺果斷不疑必欲
親蒞行陣一舉而廓清之洎乎聲罪伐謀摧堅擣虚制
　　勝機宜如燭之照如數之計合節應期不爽銖寸
　　謀定於數年以前功成於萬里之外然後知
大聖人之所作為謀臣宿將有不能窺測其萬一者且
　　大功克集不以永清耆定鳴一時之盛而勵精求
　　治彌懐永圖辭鴻號而不居歸成功於
眷命惟奬亷懲貪右文重道務使四海之廣千萬年之
　　久咸沐浴於詩書仁義之域隆矣至矣功徳之盛
　　自循蜚疏仡以還所未嘗有也臣生際昌期覩赫
　　赫之偉烈遭逄之幸千載一時而自被知遇以來
　　得簪筆懐鉛厠侍從之列及充乏成均又以經籍
　　教導為職雍容揄揚記載休美以傳示萬世者史
　　臣之責也其敢以不文黙而自己敬譔
聖徳神功詩一篇凡千有二十四字極知詞義蕪陋不
　　足塵
睿覽亦庻以盡文章報國之分云爾其詩曰
皇帝受命統一區宇惟位乗乾惟日當午聲教暨訖悉
臣悉主大徳函覆温肅順序跂行喙息物各得所孰於
其間狡逞角距是惟北荒有矇者瞽徳威明明闇曶無
睹介恃險遠豕突蟻聚創衂餘孽未伏質斧
帝車三驅盡犂其部二庭遂空屬國安堵搜株剔根俯
若拾取不有頑梗曷彰
神武繄噶爾丹實惟兇䜿隨牧轉徙旃裘湩乳舊通職
貢十百其旅假竊寵靈雄長磧鹵貪若饕餮暴若䝟貐
磨牙噴毒擇肉而咀弱為强食積骸成莽肆力并兼城
以千數爰震其鄰及我藩輔𠢐面來奔告敗惻楚桓桓
天朝萬物父母一夫不獲曷慰冐怙乃頒
詔㫖開示心膂來享來庭一視公溥爾無憤盈縮甲則
可彼昏卒狂阻兵樂禍
帝用赫然震電馮怒詢謀於廷積習是狃咸請擇帥往
任勦撫
帝曰咈哉予其致果諏日親征
郊祀用牡是造是宜是類是禡遣告河嶽百靈效助六
飛晨動匉訇天鼓龍旗鳥章日月其羽獸盾犀札珠弓
玉弣期門佽飛導騎駊騀元戎啓行張翼二拒中權自
將決勝樽俎白旄在右黄鉞在左列缺奔驅屏翳環扈
豐草爭茁靈泉乍吐師行洸洸冞入其阻止如山岳動
如風雨或顛其巢或燔其貯或殱其酋或殪其侶或扼
其角或折其股有觸必摧有衝莫禦遂蹴祈連回望杓
斗瀚海蕭條天幕四野諜來告言賊竄近藪
天兵躡之􁂚眙束手
廟算先覺寇必西走設覆犄角潛扼隘口猝遇我軍魄
禠膽墮式遏歸奔如獵狐䑕馘彼閼氏餘衆繫虜遺畜
盈川棄甲成阜渠魁僅免假息穴土
帝曰還師六月徂暑予其少息休此士伍滅跡掃影以
俟後舉朔塞風高順時冬狩大閲車徒益峙糧糗秣馬
厲兵置頓建堡誓告師期堅冰迨剖韎韐躬親屢習勞
苦遂出雲中遂踰寕夏雪塞飛狐風寒石虎谷暗沙鳴
懸車束馬
帝實先之曰予率汝鑿空開道遮險伏弩駐狼居胥屯
營嶪峩天羅四周逃死無處維彼逆子既繫以組既檻
以車俘致
闕下維彼脅從棄逆來附丁壯面縳婦稚背負賊失其
黨若蛩離駏若蛙在井若魚在釡天絶其命身首潰腐
盪滌氛祲鞏固牧圉六師凱旋永紓北顧上自王公下
迨黎庻夾道而跪迎
帝鹵簿踴躍歡喜式歌且舞飲至告成典禮鴻鉅蕩蕩
巍巍功無與耦崇上
尊號屢表勿許中外喁喁延頸以佇
皇帝至聖紹堯纘禹覆燾無私羣生和煦興亷任能惠
及鰥寡天錫
皇帝誕受純嘏太平之符登陟三五
皇帝至神亶聰作
后邃慮前知神識内守大化疾馳覃被九有天錫
皇帝百福單厚民物恬愉並躋仁壽
皇帝允文萬象在宥天章粲然星雲融冶登山勒銘鑱
削礧砢功成作歌以南以雅天錫
皇帝於樂燕胥丹鳯赤鱗起應搏拊
皇帝允武太阿手拄剪除三孽截彼海浦奄有漠北八
荒庭户鞭笞萬里無敢齟齬天錫
皇帝候尉齊軌越裳獻雉肅慎貢楛
帝徳之廣覆載𢎞普
帝徳之運升恒永久福謙報祉神所相予師克屢豐庻
徴時叙登封云亭考古垂矩明堂辟雍文徳藻黼臣率
國子舊職訓詁洋洋
廟謨具在冊府
帝載恒赫臣辭爝火紀績歌功震耀萬古
　　平蜀詩十三章(有序/)　　　　　　朱彝尊
　　(臣/)伏見
皇上即阼以來仁風溥洽凡在海外重譯來格邇者巴
　　蜀負固蕞爾叛寇神人交憤六師所向何堅不摧
　　我
皇上先之以徳化未即咸劉乃兇渠既殞餘孽罔悛
天威赫怒爰
命虎臣分軍而前冞入其阻日未浹旬保寜成都千里
　　底定正月丁巳捷書上
聞誕集文武臣工宣於
闕下僉曰蜀寇之不靖於今六稔
皇上休養民力湛靜不絿
金鏡在握朗照萬里之遠山川險易瞭若掌中
廟算恢宏指授方畧以師則武以時則利以將相則和
　　調用能不日成功
聖武布昭遠邁隆古臣以布衣被䝉
恩澤拔置史館粤稽曩昔劉闢既擒韓愈進元和聖徳
　　詩明之平蜀劉基亦作頌以獻臣雖䝉滯躬逄盛
　　際於以頌揚丕烈其何敢後乃拜手稽首而獻詩
　　曰
皇帝聖哲靡遠弗瞻南諧北爕西被東漸蠢爾不庭憑
阻滇黔爰踞巴蜀以逞戈銛
皇帝曰咨元戎是勅欲宣武功誕敷文徳冦衆來挑我
堅壘壁匪久其師恤民之力
民力既恤士氣孔揚我車我牛我倉我箱芻茭菽粟在
巘在岡萬夫豫附萬馬騰驤
魁渠肆殄梟謀日沮
帝曰可哉命整雲旅分鑣以馳揚旌負羽或搤其吭或
擊其膂
赫赫奮威師度七盤既下葭萌入閬中關桓桓勇畧鳥
道鈎援綿井既收遂復錦官
如彼東瀛用注螢爝如彼衝風用巻秋籜昩雉斯經窮
獸乃縛徹其幟竿清我堠柝
蜀之黄髮植杖以遨蜀之黄口連臂而謠壺則有漿簞
則有醪或徯於野或迓於郊
廼疆廼理榿林棘路爾宅爾田輕爾徭賦巴貢其牋賨
輸其布棧谷梯山千里褰泝
捷書遠奏逹於
宸聰午門斯啓宣示羣工小大稽首蹈舞攸同庭燎晰
晰光如日中
我出我師正月初吉至於益部曽不旬日矯矯虎臣殆
罕其匹
帝心是嘉首用遷秩
人亦有言師克在和惟此成功
廟算實多貳者勿族降者勿苛
皇仁之溥四海是吪
井絡既平坤垠式奠䝉詔牂牁載歸赤縣
皇帝神武俾修組練亦有昆池於焉習戰
聖有恒訓儆戒無虞凡百有位職思其居勿謂外寜官
守或渝(小臣/)作詩以贊訏謨
　
　
　
　
　
　
皇清文頴巻五十七
欽定四庫全書
皇淸文頴巻五十八
　詩
　四言古詩
神功聖德詩　　　　　　　　　　　高士竒
皇帝聖德與天為一日照月臨禀朔奉職博恩普施歛
福建極魁柄獨握宏綱自挈風流令行心搏志戢有奬
者順有誅者逆昔奮大討鋤剪三蘖以次銷鑠如湯沃
雪海島逋寇波濤濶絶戈舡濯征版宇式闢四方敉寧
德敎洋溢馳義沙外震威漠北罔不欽承孰敢僣越附
塞欵闗範我䋲尺曰惟
皇仁是生是植乃兹蠢頑荒獷弗率性資豺狼情狀鬼
蜮咆勃氣勢負恃膂力雄長外區并吞諸國與彼同壤
咸被侵軼駕言尋讐用恣饕餮鉤爪鋸牙擇肉而食鹿
斯之奔無地伏匿扶服來歸仰我存恤我
皇如天矜此饑踣煦之陽春俾遂生息兇渠呌呶假釁
開隙怒其臂螳以犯天殛翾飛近邊窺伺疆索命帥爰
逐將殄而逸我
皇曰咨是當撲滅匪彎天弧妖星誰射大興六軍自將
擊賊丙歲之春卜日諏吉禡牙誓師有䖍秉鉞虎賁期
門禁衞積卒石鎧金甲琱戈畵㦸二矛重弓龍盾鶴膝
寶劍長鎩犀剸蛟截千乘萬騎焜燿赫奕朱旗鳥章彗
雲拂霓月驥天駟玉瓖珠勒逸熊飛鳬趫迅滅没星陳
天行輿輦雜㳫俞騎先路王良執策爰陟邊庭聿渡沙
磧壁壘精嚴亭障修飭魚麗鸛鵝張箕舒翼陳圖兵機
皇猷允塞風雲龍虎變化出入兵揚九霄逈瞰巢窟蚩
蚩醜徒虺蟠蟻結忽臨天兵落膽奪魄相携竄奔欲避
鋒鏑我
皇曰嘻汝竄奚適既張之羅復掩之畢果逄右拒奮勇
電擊大呼以鏖䧟堅破敵氷刃俱絳鐵衣盡赤棄骸谷
量獲械山積妻孥戮俘厥魁倖脫築封長鯨京觀嵽嵲
王師聿班候屆炎熱我
皇曰嘻滅寇可尅惡木遺根有肄必茁鋤深剔幽務絶
株橜於兹歲冬
法駕再出廵邊渉河朔方駐蹕灼獸之窮計慮惶惑乞
援他邦覬助單孑廼
命諸將分兵控搤凡要害區戈鋋林立鞮譯所通萬里
傳檄汝皆我臣毋右嚚慝聞風仰流畢會赤帟請効職
貢乘黄兹白嗟汝賊黨脅從伊慼譬如昆蟲仰望膏澤
淪棄荒昧不見白日曷不我歸恩豈汝惜
詔書煌煌沁腑浹骨羣相歡告有感以泣扶老提幼叩
轅匍匐我
皇曰咨兹可軫惻
賜之食飲授以禄秩熙陽太和德漬幽蟄欵附纍纍鶚
音並革賊勢離散尚逞剛愎遷延不降罪大心怵鼎之
沸魚日就煎逼肯容遊魂寛誅漏刻復於今春三整師
律榆中右轉靈武西接川原曠蕩嶺嶂崷崒大河坤隅
蘭錡四列宣威定謀盡殄回遹兩甄並進霆轟飈疾自
彼氐𦍑胥我爰即古之伊州今曰哈密乳麛是經迺捕
而縶獻諸天家檻致京闕巨憝震驚破卵傾穴汝子已
擒誰汝親暱區落潰叛左右離逖鞠頑不振乞活無術
坐膺斧膏行就車裂徬徨窘縮惴恐股栗服毒自殺悔
禍靡及部黨内附大造埏埴自西旋師早洞情實河湟
上源遠泛舟楫沿波順流以示恬謐首惡果殱奠此反
側中途凱歌烝庶悅懌龍荒廓淸日朗天碧成
神聖功昭文武烈斷自
宸衷匪藉叅決商軺不征民賦不益師不久淹役不再
籍憂勤一身自朝至夕氷霜歴踐風雨沐櫛山險水淖
宵躋曉渉與衆均勞焦思倍切日親萬幾從容不廹窮
幽絶遐燭以濬哲計程按期若合符節邀遮縱禽百無
一失獮此封狐鞭箠絶域安民荅天視古勲百八表同
風六宇合轍皇哉唐哉惟天與埒飲至告
廟刻銘勒石空前軌躅為後法式微臣扈行職司珥筆
頌颺
天聲傳千萬億
聖武遠揚靑海平定詩八章(有序/)　　　楊　椿
　　(臣/)聞聖哲之君建非常之績垂光載籍者若詩皇
　　矣叙伐密伐崇殷武常武紀荆楚徐方來享來庭
　　之盛其事咸炳耀赫濯昭爍今古伏惟
皇帝陛下即位以來覲光揚烈丕冐四表近又不十五
　　日蕩平靑海用兵之神成功之速推校徃昔莫可
　　倫比誠宜播諸聲歌丕顯無前之偉業(臣/)椿職司
　　載筆竊不自揆恭撰平靑海詩八章謹拜手稽首
　　以獻
赫赫我
皇惠兹西土
命將徂征桓桓其旅爰類爰造爰宜爰禡左之右之無
不恭者(一章/)
皇謂帥臣汝師于邊式和爾軍以撫遠人甘松高高洮
水滔滔我撫我招我弓是櫜(二章/)
彼惛不悛輕蹈我疆如豕斯突如鴟斯張勝之兩川師
武之力師武之力惟
皇之德(三章/)
皇德彰止我武孔揚靑海茫茫我
天子是疆乃震乃攝乃伐乃克我敵則劉我降伊釋(四/章)
其降既多或咏或歌携厥髫耉襁負娑婆煦之育之
天子輯之百萬之衆一朝納之(五章/)
烏蘭之西噶斯之北是巢是窟是傾是踣將士一心咸
奮仡仡賊遠遯逃潜踪域滅(六章/)
皇師奏凱三月之朔自我出師月哉生魄我行未久我
功聿多我功既多
天子攸嘉(七章/)
天子嘉止惟西陲有成西陲有成
皇心載寧乃爵乃賞乃播德音薦之
郊
廟慶我太平(八章/)
　　乾隆四年
聖駕南苑大閱恭紀(有序/)　　　　　　張　照
　　(臣/)謹按詩三百篇采薇出車杕杜文王時詩也後
　　遂為周天子命帥凱旋飲至之樂章江漢常武宣
　　王時詩也美宣王同淮夷平徐戎若夫太平無事
　　安不忘危寓習武于田獵因以大閱甲兵于傳有
　　春蒐夏苖秋獮冬狩之文有艾草為防纒旃為門
　　戰不出頃田不出防之典此皆成康之遺規文武
　　之方策也而文武成康時並無詩惟傳成有岐陽
　　之蒐而已至宣王時乃有車攻吉日之什豈當周
　　盛時每歲行之故為常事不書歟抑舊有篇什而
　　逸之也或曰彼茁者葭壹發五豝于嗟乎騶虞是
　　即文王春田閱武之詩而後世遂以為燕射樂章
　　記曰天子以騶虞為節是也其殆然歟我
國家
聖聖相承重熙累洽
皇帝敬
天法
祖勤政親民庻績咸熙萬方咸寧乾隆四年十一月大
閱於南苑率由舊章布昭
聖武神靈歡喜耋艾歌咏夫周宣太平之業未足比成
　　康也今日軼成康而上之奚問周宣乃車攻吉日
　　之篇美宣王復古之績流耀古今列于學宮其在
　　三百篇外者又有石鼓之文為今昔詞人心艶口
　　語嗟非後世所幾及夫
君上有盛德大美十百周宣而臣子學不逮古不足以
　　發揚騰踔垂示萬世與車攻吉日等詩比士大夫
　　之恥也雖然老人擊壤童子歌衢寂寥短章寧得
　　與後世詞人賦頌絜其文采而唐哉皇哉若日月
　　之俯視衆星則繫乎堯德之大而不繫乎老人童
　　子之文辭也明矣依此以譚則雖以臣之不文其
　　亦可以有述歟爰拜手稽首而獻詩曰
於鑠
皇淸萬國玉帛亘地罄天咸登袵席七德既宣櫜戈衅
甲春風春雨大化翔洽
三后在
天若堯舜禹我
皇嗣服乃文乃武法
仁皇仁遵
憲皇憲揚
烈祖烈受
上天眷雝雝在
宮肅肅在
廟秉耒耤田横經學校緝熙單心終始典學力是聞知
忘其先覺敷政優優不剛不柔萬類咸若以育以休田
疇耕耨車牛服賈士一行義工用規矩八風孔時雨暘
寒燠夏葛冬裘左飦右粥惟
帝曰咨四海宴清繫于苞桑先民有經天生五材利用
厚生廢一不可誰能去兵百歲不用一日莫忘嬴縮變
化與神同方招搖之下天下良藥其勝以慈其生以弱
利適器至用敵敎盡處女脫兔由練由訓乃詔司馬作
我六師南有甫草駕言涖之如荼如火如雷如電如箕
如翼如江如漢白羽咽原霜鋒照野千旓霞飜萬馬波
瀉馬止陣合斑其相紛五色陸離百花發春
帝乃大徇迺拊迺勉
聖日華耀金支宛轉嘽嘽禁旅仡仡元戎悉率左右
天子是從鼓動而進鉦動而礟一線熻赩玉女巧笑萬
霆怒擊大海濤奔烟埃漲天若雲非雲九進九伐礟乃
連環好整以暇儀靜體閑九天之上動于無眹九地之
下守于無畛烟開日明鳥虎蛇龍其餘握竒偏伍彌縫
設右為牝益左為牡九方七圓周旋無䆒演陳既畢整
旅舒舒若雲歸山震憺依烏
帝乃釋甲還
宮大賚投醪挾纊一時虎拜
皇帝神武在于不殺守在四夷未嘗用鉞若子歸母若
肢䕶首若川并海若無運有我以我仁彼識彼義四海
萬年異人同氣旗纛旄麾干戈戚揚惟以習勞無伐可
張學士(臣/)照
三朝禁直載撝金管詠歌
盛德
　　乾隆三年
聖主躬耕耤田詩(有序/)　　　　　　　聞　棠
　　乾隆三年中春之吉
皇上廵行東郊率羣后躬耤千畝重民事也列辟卿士
　　咸仰勤政務本之至意作為詩歌吟詠德化臣辭
　　語淺薄不足以美盛德之形容顧侍從之臣職以
　　文辭自效詎敢闕如敬拜手稽首頌詩十章以附
　　歌衢擊壤之末詩曰
皇帝在宥播物咸植如春斯融如雨斯澤歲功其初農
事孔亟居高履卑用示民則(其一/)
太史順時于古有訓春陽沮洳地氣含醖睠焉郊畿德
乃廣運趨民于勤風本自近(其二/)
民之服疇耕鑿比比帝力不知顧我疆理春無遺勤秋
有厚偫詎忘先勞羣動斯起(其三/)
東方少陽星殷朱鳥祠官滌除田令潔兆飛亷屏翳夙
爽清道蕃廡庶生職是泰媪(其四/)
天田一星象
帝之耤元風恢恢靈澤奕奕箕揚其精牛奮其軛惟農
丈人亞若主伯(其五/)
帝御六駕賁于郊廛澹澹流水翳翳遠烟蟄户初啟春
人尚閑周覧物化穆然德淵(其六/)
春疇載融膏脉營腠三推有儀禮義耕耨庶氓終之雨
决雲驟施生化工天付我
后(其七/)
躬稼既畢
帝盱曰咨九鳸農正竝毋後時爾食爾力爾田爾治爾
瞻南畝甘雨來思(其八/)
神臯葱曨風日多暇麥秀黍華膏露如瀉粢新醴甘以
薦
廟社於屢豐年龡豳飲蜡(其九/)
猗歟我
皇敬德作所田功越周溝洫循禹沐膏詠勤聖作物覩
於萬斯年承是福祜(其十/)
聖駕東廵
　盛京恭謁
祖陵大禮慶成詩(有序/)　　　　　　汪由敦
　　(臣/)聞奉先思孝必隆報本之祀懷永圖艱必宏述
　　祖之典是以景員松栢藻歌商楹高山漆沮騰軌
　　姬籙闡祚由其卜昌釐風以之歸厚於皇
聖清俔天錫羡拓迹開統重光緝熙若水降祥之地繞
　　樞電而湛星虹橋山閟兆之都擁熊羆而蔭雲物
　　瑤臺􁡤嵼外大國之幅􁆟皇澗瀠洄篤公劉之締
　　構珍符欲集宇宙搆其氤氲運會將開山川鬱其
　　磅礴神臯奥區福地昌衢創古迄今靡得侔焉巍
　　巍
天陵天設地成左遼右瀋
　盛京建焉九鼎既奠是為陪都狹沛里而陋譙鄉掩
　　媯墟而轥邰室三垣晳晳天街分箕尾之躔九野
　　芒芒地險跨幽營之阯削成長白抗終南太華之
　　峯沆漭渾同滙溫洛榮河之氣俗泰華胥風厚豳
　　野形勝天府華實上腴赫矣壯乎斯太紫之殊庭
　　坤靈之寶域也若其重軒雙闕之麗參塗九市之
　　殷千廬八屯之周百㕓萬雉之密粲乎隱隱與
京師同制展足以奉
陵邑而固
皇基隆上都而觀萬國者乎我
皇上燕天嗣構敬日凝圖􁐂恩累愛之化成稽古憲章
　　之烈盛協氣之所翔遊淳化之所甄冶文明之所
　　震耀聲敎之所布濩淪深格高暢垓泝埏景鑠鴻
　　祐殊徽茂祉穰穰簡簡磑磑即即百年膺慶鍾明
　　備之期七世恢基考
祖宗之德固已道藹配京勲炤紹庭矣猶以象耕靈隧
　　展軨之路方遙龍鼎幽宮升香之禮未舉蒼蒼畢
　　隴鬱鬱舂郊永言
弓劔之遺有積露霜之愴昔我
皇祖躬勤三廵有恪執事上以崇本報功答
列聖在天陟降左右之眷下以覲岳省方知民風土俗
　　王業艱難之自斯乃
國家舊章
神聖遠圖不可闕也歲在昭陽月旅夷則登穀告期載
　　嘗佇典
皇上乃奉
皇太后發軔紫宮淸埃遼左黄麾紫蓋出霄甸而馭風
　　雷赤芾金貂扈烟途而序鵷鷺靜
帷宮於緑野仍勤問膳之儀肅
帳殿於黄圖尚展含飴之樂桑麻彧彧夾
輦路而鋪芬黍稷與與委珍阡而縟錦若乃取材講事
　　順時令而耀威神舉柴收禽贊梁鄒而登俎器諒
　　軌物之所經豈遊娯之為壯于是風馳霧集長驅
　　虎踞之鄉天旋雲游直指龍飛之宅桑梓依然枌
　　榆在望
晬容有穆孝享用蠲洞屬幽喻肅雝顯詔官職有序駿
　　奔秉德黄彛玉豆告嘉栗於
靈阿金支秀華接
神斿於詄蕩蒼雲布地豐融享右之符蕭光燭天晻藹
　　淵祥之貺於斯時也穆穆焉皇皇焉愛慤咸致僾
　　愾若接騰漢典於視奩跨唐規於獻服者矣既而
　　存問高年採訪謠俗酹褒鄂之陪塋徧方望之羣
　　祀
御總章
布綸綍中陽白水仍沾賜復之歡羽琌鈞臺共飫愷樂
　　之燕所以承
靈億而擁休嘉隆孝熙而示慈恵也爾乃七騶厲飾肅
　　禁旅而習威儀三表鳴鐃稽政典而明坐作軍容
　　以禮成大閱以義舉因斯以讋泰武于遐外憺威
　　稜於藩維震疊之用斯宏柔懷之經彌遠然後振
　　旅神都迴麾雲嶠千旌鳯轉翊
大輅而前驅萬騎龍趋遵康衢而復路邦基有維岱之
　　安
鼎業有如岡之福懿鑠之蹟猗歟煒哉且夫追遠格
祖配天綏嘏鴻慶也時邁車攻觀風會同茂典也大禮
　　大樂神人允若治本也乃文乃武威福率土化權
　　也用能經綸萬樞雍動八表道凝克紹垂衣馳玉
　　檢之功義極如存指掌謐珠曩之運比廵遊於徃
　　事則汾射韜芬第嘉頌於從臣則巻阿避德臣沐
　　浴
元化叨塵近侍雖未獲參扈
淸蹕而竊幸遭逄
盛典遠希生民皇矣思文淸廟之作雍容揄揚降慕長
　　卿孟堅退之子厚之篇鏗鍧炳燿輒採古意勉課
　　末音謹為雅詩十五章上獻詩曰
昊天有成命集我
皇淸爰降
帝女錫朱果以茹篤生
藝祖肇是愛新𤓰瓞衍緒長白導源運啟高山鬱鬱
永陵峻極於
天(一章/)
赫赫
太祖勃興東土甲士十三我仇是殱既殄我仇我戎孔
修羣凶沸騰
王師濯征殪厥戎首方域以寧九姓摧止五部歸止覆
育列國
帝號徽止(二章/)
天祚大邦遼水之陽既溥既長考卜惟
皇曰時曰止於瀋之涘宅是
盛京萬年攸始(三章/)
明綱既隳四路集師
皇奮其武天戈一麾五日三捷大
皇清之業誕受四國巍巍
福陵垂裕萬葉(四章/)
太宗嗣服仁濡義肅平壤漠漠朝鮮臣伏杏山矗矗明
師載覆如飈斯馳至于靑兖匪利天下弗劉弗翦(五章/)
武功既煇文明矞皇乃創國書乃秩典章八纛央央百
僚蹌蹌使鹿使犬重譯來王於昭
昭陵長發其祥保人斯無疆(六章/)
皇矣
世祖統一九區式睠舊京肇啟
帝圖景亳生商豐鎬造周元戎禁旅卿尹府僚以衞
山陵以固
皇都(七章/)
越我
聖祖六飛三臨用展孝誠翼翼以興大朝鄷宮思滂景
從亦越我
世宗來覲於東
三后在天肸蠁昭明不顯不靈佑啟我
後人(八章/)
皇帝御宇於兹八年於
郊於
廟對越有䖍惟
列祖丕緒時予仔肩聿追厥
先敢曰遠而
皇祖有明憲予敢緩而肅奉
慈御龍婉婉而至德要道崇化本而(九章/)
鸞旗晨發旭日杲杲山祇岳靈徯望
翠葆載飭我旅戢我徒圉分部徐驅母躪我稷黍(十章/)
爰歴古塞爰
駐山莊追維
祖德攄慕
天章
鑾輅東指藩服之履來迓來衞來庀儲㣥
帝顧曰嘻毋汝勞只匐伏固請奔走趨俟(十一章/)
狩於平郊選徒不囂麀鹿儦儦有熊斯趫有虎斯嗥天
弧一發猛獸在庖諸蕃震愕相顧告語聞諸我先曰
聖祖神武永世追慕
今皇天威宛
聖祖重覩儀式刑
祖宗之德莫敢不服揚
祖宗之功莫不率從(十二/章)
言循三江言陟重岡自東徂西
三陵相望旖旎雲旂煜爚神光綏予孝孫
歆是孝享言逮功宗言徧羣神我
皇烝哉(十三/章)
言次
盛京路寢奕奕羣后肆朝會同有繹式宴式賚湛露滋
液施及陪貳游泳
皇澤(十四/章)
禮告備矣
德施穊矣遄言還蹕敬我事矣于
廟告至拜
列祖明賜經途屢千經時累月如遊庭除靡戒靡蹶若
艾若稚扶擕走謁亶
列祖之詒繹時孝思於萬斯年介我純熙於萬斯年鞏
我丕基(十五/章)
聖孝光昭詩(有序/)　　　　　　　　　德　齡
　　大哉我
皇上之以孝治天下也孝德之著於政敎者無一事不
　　下愜於民隱孝思之展於祭享者無一念不上格
　　乎
天心是以
郊社
宗廟之祀既已竭誠盡敬昭應特著近甸
陵寢歲必
躬奉
皇太后恭詣展視以申
思慕之情至於
列祖山陵在東土者道里悠遠
戒飭既備乃於乾隆八年秋七月卜吉上
陵
特命道由塞上以避禾黍在畝兼振旅大狩以講武事
　　是時秋霖正盛比
大駕將發
廟告之日天朗雲開羽衞啟塗常逄澄霽扈從之官下
　　至輿臺圉牧莫不踴躍歡欣外藩䝉古仰見
聖主神武
上天靈佑咸鼓舞震讋輸誠效順惟謹
時邁所屆
皇上怡怡愉愉祇奉
皇太后起居
慈懷豫悅彌慶康寧暨至
園寢肅恭將事具禮有素
列祖格饗惟懌大典既成中外忭慶以為典禮之行
天心民志協應若此皆
皇上大孝至誠之所感召曠古以來實為僅見珥筆之
　　士無不詠歌盛事傳之無極(臣/)職忝卿貳兼同大
　　學士臣陳世倌敎習庶吉士分宜率先歌頌
上德謹獻四言詩一篇計一百韻言雖不文然事皆紀
　　實用述
聖孝之隆昭示四海焉
恭惟我
皇大孝備矣提虞挈周超邁曩軌孝以纘承篤懷靡己
孝以愼修敬用五事孝以率由庶績咸底惟時惟康夙
夜顧諟有截政敷無垠化被萬邦協和一本推暨陶匏
繭栗式用
泰畤對越惟虔報本返始於穆
淸廟禮官既庀鬷假無言苾芬秬秠赫赫
列祖雲蒸龍起肇業開基不堦尺咫率育疆界無有彼
此
大統既集鎬由豐徙武功載揚文德永矢有奕
山陵環
畿凝靄歲奉
慈寧敬恭展視景彼
留都高山天峙
橋山穀林鬱葱佳只
聖祖繹思遠薦簠簋福祉既膺慶覃海涘巨典煌煌光
于
國史我
皇繼述以綱以紀
孝思維則心源一揆永言不忘大禮惟履
慈旨尤殷思齋任姒道遠維勤既經既理乾隆八年維
歲在癸爰筮吉日肇修禋祀其時孟秋日次鶉尾霖雨
時行以汎以灑
皇帝乾乾有䖍勿怠屆日告
廟雲開雨止
乘輿起行周道如砥淸暘溥照林木曜綺
天心之格
至誠之恃志氣交應協于宮徵扈從讙謳蒸黎忭頍
帝念中疆被畝穈芑
屬車紆路邊塞迤邐白草猶靑暄霽千里爰
廵爰狩以閱武士七萃千旗星流電駛手格游騏足蹵
生兕雨血風毛谿谷塡委
皇帝神武箭不虛指上殺中心乾豆是以旃裘萬帳爭
隨鞭弭或貢其獒或獻其雉摶心戢志奉觴拜跪罔不
震叠媚于
天子燕賞有渥以莫不敉
帝奉
慈輿周覽遐睇翕河喬嶽有康
志體
行宮帳殿定省甘旨
慈顔載忻
聖情彌喜長白醫閭嵯峨㟴􁗮環以鴨緑混同江水諸
陵宅焉萬神攸棐九月吉日以次襄禮祠官備物瑤爵
玉几于豆于登用潔滫􁏠凝承
世德馨香澄醍
文母純純敬薦脯醢
孝思允展以介藩祉
皇帝齋戒主兹鬯匕僾然愾然仰榱俯戺石馬欲驤玉
衣常玭覲光揚烈洋洋如在緬昔先臣艱難共濟嘉彼
三勲
躬賜奠醴次者遣祭報厥功偉篤舊之
恩古未有比巍巍
盛京日晶霞蔚
御崇政殿以覲休采詄蕩門開小大拜稽宴錫需雲仁
敦行葦廼閱師徒鐲鐃表壘廼犒廼賚歡騰鉾鎧九天
作解書銜鳯嘴闓澤周流勤施表裏海宇霜澄闗門氣
紫廼旋
鑾輅告至
祖禰
皇帝之德惟孝永依大禮之成畢具諸美曰雨曰暘上
符
帝載被于四裔懷畏惟倍不匱之徵天人合啟
聖躬凝之翼翼亹亹兢惕有加
德業彌暐浸潤羣生淪浹肌髓載稽瑞牒朱草薿薿德
至山陵斯拱而俟
皇天永眷寵錫層累
天子萬年元元壽齒大有屢書萬億及秭臣齡作歌不
辭巴俚敬宣
聖孝以播遐邇
聖駕東廵
　盛京恭謁
祖陵大禮慶成詩(有序/)　　　　　　劉　綸
皇上御極之八載敬
天尊
祖諴民格神治具畢張大化翔洽仰惟
列聖東土肇基
陟降在庭之近俯念
　陪京父老延頸舉踵喁喁望幸之誠廼以七月上旬
勑禮臣備
法駕恭謁
永陵
福陵
昭陵甚盛典也臣謹按詩誦發祥書陳觀德自昔豐功
　　駿烈莫不推本前徽如軒轅橋山顓頊附禺伊耆
　　穀林重華珠邱並足集慶垂光用存景慕至考上
　　陵之禮詳於炎漢之年蓋以原廟衣冠寢園弓劔
　　先王所為創業垂統嗣世所由僾見愾聞皆於是
　　乎在我
朝受符
上帝
聖人首出卜年卜世奕葉重光逮我
太祖
太宗篤祜凝庥鴻圖式擴梯航所屆悉主悉臣緬維遼
　　海神臯實鍾王氣建邦啟宇墨食於兹固已嫓豳
　　岐而軼豐沛
世祖定鼎自燕
　留都並峙高山天作流澤孔長瞻望
龍興隩區松栢丸丸
寶城奕奕億萬禩昭假明禋之感是繼是承
聖祖在御時廵
躬親展謁隆儀疊舉所為志敬節具者備載史書
皇上世德作求肇稱殷禮諏辰夙事有翼有䖍供奉
皇太后行則侍輦居則問
安敬愛兼摰
翠華所過秋宇澄霽川原彌望百昌成遂自從官以及
　　候吏遠近歡趨廼至諸藩後先輻輳周廬星拱蹌
　　蹌濟濟咸帣韝鞠􁆨而進
萬壽之觴也古稱枌榆樂土詎足倫比惟時
聖衷淵穆按冊披圖於礪山帶河昄章胥集見規模之
　　閎遠焉於櫛風沐雨勝蹟依然見締造之艱難焉
　　於民物淳龎軍實整繕見古風之可愛而本根之
　　益固焉惟
天惟
祖宗眷念子孫臣庶畀以生成
皇上一體
天
祖之心治之是以升香瘞璧而肸蠁通舞德歌功而精
　　誠洽祀事既蕆
垂裳當宁受羣臣朝
渙汗特頒小大稽首所以行
一人之慶所以合萬國之懽循古制也崇家法也昭錫
　　類也示懷柔也皇皇哉
大孝至仁備矣臣濫竽詞館夙効編摩伏覩
史宬金匱之藏
先猷炳煥有踰徃牒兹復以職司輿僕恭遇
和鑾淸蹕道左跪迎屬在工寮並得陳詩紀盛竊未敢
　　以弇陋自解謹獻詩曰
我
皇踐阼纘
列祖之德有典有則是崇是式見于
郊
廟祗祗翼翼永言孝思維
丹陵是即(一/章)
天降大寶命眷時瀋陽篤生
高后肇造厥邦闥門潭潭導我三江奄有九有耆定下
土方(二/章)
天戈麾矣禆王撫矣閑閑禁旅陳樽俎矣嶪嶪寢成縣
簨虡矣繼繼繩繩百神是主矣(三/章)
皇綱帝紘歸我
聖神四十有八部面内咸賔暨使犬使鹿冠帶侁侁
帝曰欽哉維創守道均(四/章)
祼室兮露重
齋房兮芝茁於昭兮
仁皇茂典兮是秩馳道兮弦開鎭山兮笏列笏列兮崔
嵬凝
景命兮延洪哉(五/章)
嵗建亥兮星在栁
皇繩武兮澤單厚揚
德旌兮啟
文囿詣
璇宮兮奉
聖母迎鳩杖兮拜馬首稱上瑞兮
皇則有原田每每兮長禾被畝(六/章)
皇帝至止封樹來雲煌煌象設愾乎如有聞載羅鞸琫
載具典墳(先是實録上命史館恭繕/列祖    尊藏  盛京)丕顯我下武繼序
我思文(七/章)
九功歌七德舞蠲剛日薦淸醑
閟殿峩峩三光牖户俄朶之城漠惠之野(叶/)酹從龍兮
訖分虎蕭薌絪縕兮
皇受祜及我嘉師兮亦其福汝(八/章)
祠官告備廼慰廼宣曰敦本茂實維
聖所先訓練以時既精既研攷牧以時既蕃既便以廸
我四民服高曾之傳(九/章)
沐日浴月環滄瀛兮乾經坤絡開
上京兮井廬櫛比周原砥平兮弋山漁澤厥壤可畊兮
德産精兮萬寶成兮(十/章)
赫赫兮
王居洋洋兮
聖謨上賅兮雅頌下括兮京都繪天賦海兮
睿藻抒維洛宅有誥兮維邠原有圖(十一/章)
遂開
明堂
聖人當陽
賜酺一日
賜爵一級爾禄爾糈
皇則予之爾絲爾粟
皇則復之及爾耆耉曰饋之酭之及爾圜嘉曰省之宥
之
列祖之光維我
皇之慶(叶/)時萬時億承
天之况(叶十二/章)
　
　
　
　
　
　
　
　
　
　
皇清文頴巻五十八
欽定四庫全書巻
皇清文頴巻五十九
　詩
　五言古詩
　　入山左境見流移歸復㝛麥被壠喜而有作
　　　　　　　　　　　　　理密親王允礽
維
皇育萬物
湛恩徧嘉師飢溺若在巳幽蔀必洞知昔年齊魯境積
潦民其咨老羸莫自保載道多仳離
至尊惻然念
明詔下所司蠲租數百萬截漕為餔糜猶恐守土吏不
免侵漁私
特選亷辨才俾往監涖之精鏐出内庫車乗絡繹馳大
小量口給饔飱計日支其有未歸里部送罔或遺各令
家室聚賜以庾廪資頓起溝中瘠白骨重生肌户版悉
登復東作勤耕菑兹來侍
御蹕道經衛水湄但見四境中鼓腹羣熙熙二麥被原
野出土揚青蕤昔無藜可糝今有酒可釃晨驅犢向壠
暮逐雞棲塒父老羅道旁感極翻涕洟億兆得再活實
頼
聖君慈恩深難報答泥首呼蒼祗敬祝無疆
壽福履永永綏臣於問視暇獲覩
天顔怡紀實無百一願賡豐年詩
　　賦得清氣朗山壑　　　　恒溫親王允祺
曦車轉西陸商颷動長林顧兹巖壑間寜有氛埃侵積
翠湛虚明觸景咸蕭森良晨豁我懐爽氣盈我襟誰從
黄葉中扶䇿來相尋浩歌對高山情與白雲深
　　觀魚樂　　　　　　　果毅親王允禮
金塘縠水間碧藻文鱗躍游泳彼如如心神此落落小
亭開浩渺倒影浸寥廓吟罷一憑闌宛然濠濮樂
　　題茂林仙館圖　　　　果毅親王允禮
飛流界空青天風導大窽隂森六月寒蓊鬱九冬暖兹
山非人世合付眞靈管宮室何縹緲云是列仙館門外
楓葉深峯頭白雲滿豈惟人蹤絶兼恐鳥跡罕欲揖浮
邱公松關不可欵雖悵竒境隔頓覺塵心澣緬懐羽衣
客人外寄蕭散
　　題畫　　　　　　　　果毅親王允禮
我聞吳楚間逶迤富山水巖岫不湏高平遠即可喜烟
波豈用濶瀠洄斯為美青楓何鬱鬱白石何齒齒林密
隠招提岸廻露墟里時見秔稻疇屢逄魚蝦市池邊畧
彴横竹裏茆亭峙烏犍屋角鳴青雀門外艤樸但話桑
麻秀亦課書史生計付樵漁樂事勝園綺我欲往從之
雲山何處是誰窮千里目圖此盈丈紙心賞方在兹卧
游從此始牕間一以玩春風香研几
　　咏史四首　　　　　　　果毅親王允禮
叔孫道委蛇頗亦解希世緜蕞尋舊章臚句傳顯制合
殿静無譁方識天子貴應笑魯兩生安能知此意
濟南老伏生曾為秦博士壁藏先聖經兼復記端委九
十難正言傳敎令女子屬讀詰曲間錯誤良有以
仲舒經術士三年獨下帷春秋究奥窔園舍何曾窺天
人三䇿對鱗甲騰之而郤嫌著繁露穿鑿非所宜
匡衡始家貧分光乃鑿壁射䇿九不中傭作僅給食及
其為丞相不負稽古力說詩解人頤鼎來眞莫測
　　題畫　　　　　　　　　果毅親王允禮
古樹凝蒼烟菰蘆映寒碧扁舟何處來踞篷吹短篴共
坐夕陽坡遠望征鴻寂落葉下蕭蕭江空𣺌無迹
　　鳯縣　　　　　　　　　果毅親王允禮
寶雞巳無聲仙鳯猶鳴嶺(鳯縣志鳯嶺在縣東/三里之鳯凰山上)閣道亘
虛空木末過人影(輿程記陜西棧道長四百二十里/自鳯縣東草凉驛為入棧道之始)天
梯屈曲連捫參還歴井驂鑣歘斷續散隊如旋綆石作
竒鬼猙崖露青鋒頴吼雲朔風勁潄玉飛泉冷古戍松
林深(驛冊松林驛在鳯/縣南一百十里)高隱紫栢静(名勝志紫栢山在/柴關嶺下山多紫)
(栢相傳張子/房曽隱於此)大谷新開道斗絶武休境(新開道在縣南/明何景明詩塹)
(山通大谷驛冊武關驛在鳯縣東南武休/關方輿勝覽褒斜谷旁連武休關地斗入)秦山勢欲斷
隴水聲方哽關河忻漸諳土俗得周省惟與
帝鄉遥回颷時引領
　　勵志　　　　　　　　果毅親王允禮
耕當問之奴織當問之婢古語不吾欺鑑人如鑑水朝
與申穆儔夕與枚馬齒家國有常經齊治有定理尊重
老成人斥遠輕薄子集思廣衆益安歩軼前軌
　　曉發通州至燕郊鎭二十里
　　　　　　　　　　　　　愼郡王允禧
一盞琉璃燈晚龕同彌勒去住無定因曉發通州北暗
塵蕩夜氛殘星送曙色秣馬初渡河騰踏浮橋直村墟
沙霧黄烟景意猶嗇日光地上動林靄紛如織豁逹野
天開蒼茫望何極欲趂打包僧中飯燕郊食
　　初夏偶成　　　　　　　愼郡王允禧
庭草日夜長堦苔日夜綠柳影散清圓幽禽更相逐有
形寄大塊得時善亭毒紛華非可矜所樂在游目堂宇
絶塵轍種花復種竹花自悅人性竹更醫人俗况此清
和時天氣少寒燠齊紈裂團扇吳綾製單服一飯飽有
餘時把舊書讀
　　灌花　　　　　　　　　　慎郡王允禧
堦砌羅羣芳宛然如藻繢照日相新鮮臨風各相背蓮
邀茂叔賞菊受淵明愛心茍有區畫遇境生取廢何如
忘憂子澹然此相對榮謝寄流轉采色看迭代園丁汲
井欄時時自灌溉
　　藤花　　　　　　　　　　愼郡王允禧
庭前紫藤樹敷榮亦青蒼根株有所托枝蔓渾能長輕
陰蔭棋局落花飄酒觴欣然樂時物日夕恣徜徉
　　對雨　　　　　　　　　　愼郡王允禧
青苔上牆垣細草迷行路長日客來稀倚牕時索句雨
聲自東南先入高桐樹枝柯洗更青悠然足良晤不離
城市喧自得幽居趣烟雲秀可餐徘徊共朝暮
　　湯泉　　　　　　　　　　愼郡王允禧
天地毓靈氣山川藴神漿湧此硃砂泉乃在蘭之陽方
池甃白石皛皛涵日光萬斛吐珠璣源深流自長端應
奉
至尊一派入紅牆行殿枕碧岑簡朴惟焜煌洑流任通
塞膏澤何汪洋蔀屋共霑被億兆同延昌
　　喜雨　　　　　　　　　　貝子𢎞普
連朝苦炎蒸欲避渾無䇿户牖來温風倍覺曦光赫何
當展冰簟流汗時浹脊散髪揮素紈脫帽身還赤雪藕
復調冰煩襟猶未滌倐覩油然生片片遙峯擘殷殷雷
作聲濕雲塞空窄沾溉頃刻間神膏發地脉草木自精
神物我皆調適衢路淨纖塵池塘漲澄碧溝澮既巳盈
平陸俱盈尺行看潤秋田且喜蘇麰麥農人擊壤歌負
耒振襏襫市廛及道路相與手加額我時抱疲疴披襟
脫然釋當此清凉境游屐忻可即好看雨後山慰我躭
詩癖朗吟頌豐年披襟暑無迹
　　賦得秋日望銀山　　　　　　貝子𢎞普
風吹恒嶽雲薊邱峙層碧爽氣逼眉宇仰瞻何奕奕雲
連秋塞黄樹帶霜巖赤飛流洗峯椒夕照烘峭壁在昔
次仲隠林岫妙姽嫿斯人久巳往遺跡留落翮嶔崟石
玲瓏縹緲雲絡繹壯哉此形勝屏翰
帝王宅千山藐培塿萬古壯疆場思游目其顚宛披古
圓籍既尠子喬鳬難躡謝公屐徙倚臨北牕眼界暫為
闢山靈變氣候萬狀呈几席助我嘯咏懐慰我烟霞癖
猶冀繞丹楓􁁉然短笻䇿
　　齋中即事　　　　　輔國將軍博爾都
天末秋欲生微覺絺衣爽清風吹槐花飛墮書案上昨
夜疎雨零塵淨天初朗僻徑無行踪虚堂發新想事罕
人自閒樹静蟬逾響聊復遂幽棲一枝任偃仰
　　松韻軒初成倣古　　　輔國將軍博爾都
愛兹林泉趣端居寡所營耕鑿皆
帝力俯仰荷生成好風自南來微雲冉冉生夾溪翳深
柳嘒嘒蟬初鳴偶爾乗小艇閒隨漁者行飄颻聊適意
焉敢薄時榮
　　竹塢　幽篁半畆綠陰䝉翳風月佳時清影蕭瑟
　　予之小渭川也　　　　輔國將軍博爾都
抱琴竹裏坐萬籟正凄清風起竹響碎月來竹影横時
復七弦上偶爾作秋聲
　　中洲　爾雅水中可居曰洲雲中君蹇誰留兮中
　　洲參同契太乙乃召移居中洲吾室既成欣然樂
　　之亦不知因何留而被誰召也
　　　　　　　　　　　輔國將軍博爾都
草堂面綠水舟楫往來通燭明花隙月帚拂柳稍風獨
坐南牕下疎散樂無窮
賜遊湯泉應
制(有序/)　　　　　　　　　　　　　張玉書
皇上御極之二十年歲在辛酉序屬仲春
車駕廵行左輔駐蹕馬蘭峪展謁
孝陵典禮既秩
椒宮園寢有待蕆事維時扈從大學士(臣/)霨等十有九
　　人列幕石門祗候進止三月六日巳未
上特命大學士(臣/)明珠
召扈從諸臣暨
内廷供奉學士(臣/)英等三人偕詣
福泉山麓
賜遊湯泉(臣/)玉書備員宮僚幸覯殊遇既至周循温谷
　　環覩石池瞻近
行宮徘徊殿砌臣明珠因宣述
諭㫖以兹泉氣和陰陽候均寒燠
太皇太后鑾輿賁止倍增慶豫爰庀館宇用洽
睿懐而庭楹無崇侈之觀棟牖無金碧之飾期於仰承
懿徳黙佑壽祺蓋慈孝相成華儉適度史冊所紀未有
　　若斯之盛者也臣又竊綜載籍考鏡源流古右北
　　平郡徐無城北庾水出焉西南流與灅水合又東
　　南流與温泉合故魏土地志云徐無城北有温湯
　　而水經注言温泉水源出北山溪是今福泉山疑
　　即温源也南流百歩伏入地中又折而東南逕石
　　門峽是即今石門口也洪惟
天篤禎符
孝陵叶卜山嶞谷抱龍蟠虎蹲而石門絶壁劃開如表
　　雙闕飛流倒瀉衆派同趨則兹泉靈竒瑰異亦可
　　覩矣頻歲以來
皇上屢駕朝
陵致齊斯地凝神澡慮攸芋攸寜豈非
聖孝格
天神泉應地既密衛乎
陵寢復丕協於休徴以視仁壽崢嶸華清娛燕固有不
　　可同語者乎(臣/)職司珥筆誼應攄辭謹賦五言古
　　體詩四章恭紀盛事
神皋結靈異温谷瀉飛泉百派繞山麓纍纍殊光旋甃
石滙為沼玉鑑凌空懸積靄蕩青碧蒸液浮暖烟俯瞰
丹砂沸仰矚銀漢連日月遞呑吐倒景環其間勝境表
殊狀幽響爭竒妍渟泓杳難測
帝澤涵深淵
離離灌木岡芊芊芳草址别館引暄瀾茅茨覆堦戺松
雲自生牖寜假雕釦侈眷言奉
重闈敦樸愜
慈㫖星軒一以御淑氣紛蘭芷四序鱗次周春波常如
綺濯龍侵曉闢
鑾鈴時至止篤孝叶神符千秋綏福履
遙岑帶長薄曲渚連西疇融風萬彚滋瑞澤孰與侔迢
遞石門峽淼漾灅水流兹泉互回伏湧秀成奥邱鬱鬱
望
孝陵嶺接烟嵐稠
翠華䖍展謁肅此駐
宸斿齋祓心神瑩遐覽物象收扶輿浩旁礴王氣蟠神
州
竒蹟絶躋攀矯首天際隔
温綸忽下逮神山欣咫尺盥滌煩疴蠲飲吸疵癘釋三
巳良未遠追禊許共適
宸心軫荒遐流潤及蟻蟈爰𢎞慈孝理徧濡膏雨澤載
溥仁儉恩盡起溝壑瘠四海登春臺庥聲永金石
　　恭紀
駕幸闕里詩　　　　　　　　　　熊賜履
尼山秉教鐸千秋斯道彰懸象揭中天微言復光昌表
章賴哲辟載籍紀前芳漢高修牢享唐宗薦衮裳褒崇
並祠祀宋制備膠庠豈無右文主沾沾循舊章至理鮮
孚契儀節徒鋪張我
皇天縱聖淵黙接羲黄
宸衷太極涵舒巻叶陰陽以兹隆化理一一邁前王甲
子貞元㑹薄海慶平康肇舉東廵典禮秩崇珪璋
帝心尤重道
法駕賁宮墻䖍修釋菜禮鈞奏何洋洋儒生講席開尊
俎倍輝煌萬世仰師表親題
御墨香
天章揮藻翰貞碣亦琳瑯爰逮四氏裔
恩澤施無疆隆禮兼異數宣示布周行六宇盡歡呼斯
文日月光愚臣慙謭陋叨隨太液傍値兹鉅典成拜手
事賡颺
　　扈從
南廵詩八首　　　　　　　　　　張　英
車駕至畿輔道上民有獻嘉禾數岐者以示從臣
春風轉韶律時廵歴郊原王道廣周諮冀以康黎元衢
歌撤警蹕羽衛祛殷繁萬姓趨馬首塡塞窺井垣皆言
年穀好比歲豐雞豚嘉穗發數岐敢以陳
至尊
聖心益怡悅慈顔彌霽温民天在粒食農事古所敦稼
穡允為寶珠玉安足論再拜紀惇史大哉眞
王言
　　　觀趵突珍珠二泉
濟水性沈勁隠見多伏流趵突歴城隅噴薄聲颼颼澄
波涵曲沼玉峰對層樓雪濤涌銀甕朱檻翔白鷗或類
鮫人窟百琲珠光浮參差文藻漾瀺灂纖鱗逰清寒沁
心骨四時常若秋昔巳邀
天歩今復駐綵斿
宸章炳星日光芒射潛虯先後兩輝映特為名泉留
　　　登金山
滄江浩無際乃自岷山來浮玉一拳石砥柱何崔嵬北
迎𤓰歩口南接潤城隈廻波忽涌立激薄聲如雷皎若
鷗鷺羣燦疑冰雪堆海氣駕奔濤閣影勢欲摧有時風
日麗潮落江烟開波光類澄鏡燈火明香臺
仙蹕駐上頭勝地欣追陪峰頂大字石雲漢同昭囘
　　　登虎邱
虎邱一片石乃在闤闇間王珣舊時宅清沚相廻環遊
人歴今古石色常自閒劍池如削玉繡澁苔痕斑中涵
清淺流花底時潺湲層邱莽廻互數歩勞躋攀長廊臨
大壑紫翠何其殷邨落愛平遠極目入烟鬟上有
萬歲亭卓立當兹山吳人歌樂胥嘉惠頻年頒
　　　登鄧尉山
泛舟出吳㑹越嶺趨香林村居接花嶼長橋跨碧潯溪
憐木瀆好山愛銅坑深一徑入桂巖千樹對梅岑吹香
滿高閣積雪照湖陰喬松翳古寺惟聞鐘磬音數㸃漁
洋山便娟當波心㠶影時出没湖光彌綠沈鄧尉隠此
山流傳空至今欣逄
天仗來感激生長吟
　　　登吳山
吳山俯城闉石徑登嵯峨翹首雲物麗極目河山多層
巒滴幽翠晴光捲白波一片明湖影掩映隔喬柯春潮
如雪岸朝夕滿江沱萬井若鱗次葱鬱知時和丹梯聳
飛閣蒼磴接崇阿
至尊移歩輦雨霽此經過雲霄畫圖句古調永不磨㣲
臣草蟲吟敢繼大風歌
　　　渡錢塘經過雲栖虎跑泉飛來峰
東風動漣漪鼓枻渡錢塘沿緣歴沙渚山徑多㣲茫林
巒轉幽邃數里青篔簹映水綠娟娟戞玉聲琅琅紫蘭
被山谷日暖吹微香西渡虎泉側因過鷲嶺傍竒峰削
雲根凌空如飛翔澄溪廻數折灌木羅千章鐘聲度白
雲閣影摩青蒼
萬乘一回顧巖壑生清光
　　　登北極閣
走馬登崇岡東西臨冶城萬瓦連九陌淡沲春雲生
至尊憑傑閣眺覽紓
皇情蒼蒼夕陽落耿耿銀河清象緯天闕近奎璧相縱
横
聖心羅七曜指㸃示諸卿盈縮通造化高論雲霞驚弧
偃天狼息斗轉泰階平南極懸日表久為仁壽禎今夕
覲
天子芒角增光明
　瀛臺恩宴詩四首　　　　　　　徐乾學
嘉㑹屬休運泰階景昌期文軌南北際侯尉東西垂昆
明適違命丹浦暫興師五材民並用廟算百不遺止戈
聞自昔脫劍方及兹兩岐既書瑞六穗盈華滋
皇矣降豐年膏澤無偏私
聖情始悅豫宴鎬戒有司
滄池多菡萏菱蔓漾清流崇臺臨水榭爽氣當新秋
聖人坐迎薫巻阿欣来逰太液波泱漭容與櫂蘭舟嘉樹
蔭文石碧澗通潛虬長筵一何綺
尚方多珍羞雪藕纔出水錦鱗始上鈎紫苞及緑房纍
纍錯觥籌靜言
聖澤厚涓埃孰可酬
筐篚有勸侑具僚愧嘉賔拜
賜欲就席有
命自天申古也無算爵宰夫為主人兹㑹尚煩縟藹藹
羅朝紳但使無不醉毋為辜良辰油油三爵餘歡言共
飲醇既醉無虚歸分擕席上珍顧瞻九陌上日暮紛車
塵
觀頤自飬賢徐乃徧里閭庻物既衆多
聖人方那居
紫極偶幾暇㫖酒及嘉魚今日樂相樂何當更大酺弛
力且給復薄稅仍捐租萬井皆晏眠無聞吏追呼兩階
舞千羽庭鳯儀有虞萐蒲知送凉蔚然生
御廚滄溟為九醖大尊置堯衢慚無雅頌筆聊用陳區
區
　　出山海關三首　　　　　　　　孫在豐
少年重游俠投筆論三邊居常不思越行亦不戀燕長
歌出塞行而廢郊陜篇於兹奉
清蹕駕言從甘泉城窟飲馬來千里出燕然豁焉盪胸
臆浩浩平沙天
天地一翕闢乾坤開混茫草昩起休運經綸度大荒
皇哉東京邑奕奕豐沛鄉坐擁北沙漠俯臨南溟滄枌
榆高社日楊柳生春光沃野千萬里可以事農桑廣莫
麗神州樂土以無疆
雲霞海色曙
翠華正臨關羲和執轡來光彩依
龍顔海若為屏息三呼響萬山悠悠巻旌斾飛揚青海
灣小儒愼馳驟駸駸豹尾間
　　長城　　　　　　　　　　　孫在豐
秦政并六王騁望何荒唐仁義乃不施收兵鑄咸陽臨
洮亘遼水長城萬里長驅山廻碣石駕海凌扶桑遂令
山海上雉堞連崇岡雄關天下險恃險不于常悠悠照
漢月漠漠飛邊霜行者千載下驅車覽大荒始知惟衆
志成城乃金湯
聖武功成詩　　　　　　　　　　徐秉義
皇帝受
天命蕩蕩威徳恢玉衡齊七政金鏡懸九垓觀文煥奎
璧出震施風雷南池滄海宴北牖青邱開甄陶轉一氣
萬物皆成材飛走奮翼觡草木羅根荄奈何彼㐫醜阻
嶮作禍胎鴞鶹聚鳴嘯貙䝟羣喧豗造化至廣大洗滌
乃招來豈彼狙獷心不拜軒轅臺
帝怒為安民聲罪奮撻伐路鼓振雷霆太常建日月五
校勇可賈七萃氣俱發揮鋒鐡山碎踔馬瀚海越
天地合我謀鬼神助我罰網野制駭竄罟山遏癡突兩
甄魚麗綴中權斗杓揭重圍日逐殞連弩閼氏蹶
睿算掃妖氛
神威震窮髮邊氓頌來蘇霖雨救旱暍
天網難屢寛
神武誰敢抗奈何彼㐫醜迷惑失所向鴞逆不革音鷹
飢反遠颺殄滅在此時機捩不容放
睿智天所啟臨邊坐武帳兵形在目中賊勢規掌上義
勇激多士圍塹勅諸將鯨鯢暴涸澤狐兔困空壙雄畧
既長駕仁風亦旁暢襁負爭來歸謳歌滿亭障維春二
月吉
大駕發神京列缺扈後乗屏翳抗前旌雙龍翼飛蓋八
驥揚丹衡清蹕蒞五凉誓師召六卿雲蛇陣百里貔虎
屯千營鼓震黄流却士叱雄風生遂登狼居胥北斗東
南傾龍庭一炬燎戎帳萬馬平蠻鞮獻圖至贊普頓顙
迎表此姑衍山千古騰
天聲
兵鋒轢五山
皇心綏四國渠魁既尸竄脇從皆面革贄寶湔瑕垢截
髮表胸臆設穽獲小獥囚檻獻短蜮凶醜勢窮蹙作虐
還自賊毒谿長鱷斃絶壑封狼踣千剸來野夫萬啄聚
鳥翼明則受
天討幽則伏神殛遺種悉投弓稽顙仰
威徳關門夜不扄烽燧從兹息
撻伐張
聖武憂勤本
皇仁
鑾輿乃三駕絶漠凌霜晨勞此堯禹躬惠彼隴畆民斮
鯨斬檮杌息鼓休金錞劍㦸鑄農器牛馬放海濵班朔
跨狼望納賮來鮫人銀麞夜入貢紫玉朝旅陳功高殷
武伐徳邁漢庭賔神絲藪澤遍瑞榖溝塍勻願斵巉巗
石垂曜億萬春
　
　
　
　
　
　
　
　
　
皇清文頴巻五十九
欽定四庫全書
皇淸文頴巻六十
　詩
　五言古詩
太祖高皇帝實録告竣進呈
睿覽
皇上淵衷獨運
手敕親裁美善兼臻洪纎具悉臣萊幸叨編纂獲覩高
深敬賦古詩恭紀盛事　　　　　　　喬　萊
維
皇御八極化理還淳熙履兹休隆運緬懷謨烈貽長白
鬱嵯峨鴨緑水漫瀰三靈相環䕶篤生
上聖姿
太祖起海北浴日乘黄離赤手闢宇宙歴試多艱危甲
士十三人復仇更勿疑所向無衆寡決勝如其期有時
忽深入不遣匹馬隨横刀屹然立萬騎安能追大勇人
莫敵大智人莫窺誅鋤遍九國地盡東北陲堅氷結秋
仲紅雲隨征麾觀此百祥集
休命良在兹時惟萬歴季謀國如累棊但恃幅員廣詎
料天心移興兵分四路間道中宵馳我師徃來擊一鏃
無所遺乃於五日内殄彼十萬師乗勝隳名城守者安
可支遼陽瀋陽地奚啻邠與岐城堡各歸附父老壺漿
持大義順天人豈曰殺伐為祁祁建都邑濟濟盈熊羆
下詔集哀鴻痌瘝問瘡痍顧兹疆圉廓實肇混一基當
其締造日匪徒恃鞭箠武功赫聲靈文治肅綱維國書
手所製神解侔庖羲庻事任五臣軍制張八旂强者習
戰鬬弱者安耕菑法嚴崇禮讓俗美戒澆漓政令若偃
草愛戴如傾葵逺邇衆百萬自古難博施寧知
聖人心不忍一夫饑詔禄兼授産厚薄各有差鑑古窮
百代垂訓法兩儀規模何𢎞逺創守無不宜凡此
神聖功一一宜為辭微臣濫史局纂述職所司妄測溟渤
寛乃欲勺一蠡焚膏竣編摹爰值嵗晏時諸司各休沐
至尊獨疇咨緗帙日進
御披閱良孜孜遺編見
祖武不匱敦孝思
聖學實淵深巨細勞指撝筆削入微妙臣愚安所知況
復覩
寳翰燦爛蟠蛟螭遂令金石藏永與天壤垂
盛羙絶形容聊復播聲詩
平滇鐃歌六首　　　　　　　　　汪　楫
聖人馭八極神智包萬年嗟哉反側子乃自絶於天螳
蜋奮𤓰角草木分戈鋋當其初弄兵頗亦勞烽烟
宸𠂻屹然定百職徒便便卒令叛者頭一一天街懸一
鼓靖楚蜀再戰收黔滇始知大有為决㡬非目前垂統
固不易光前良亦難思一勞永逸乃轉危為安露布告
陵寢維時方沍寒八駿兼程馳不假鳴和鑾要使
在天靈聞之生喜懽
至孝成大勇一誠久鬱蟠
讓善開寶冊肆赦陳鷄竿海宇慶更新錫類永不刋釜
魚空復游檻虎安能鬬顧兹几上肉將烹猶望救將軍
恤軍命當闗不忍叩煌煌降
天語泄泄戒養寇民力今己殫合圍此其候一時士氣
騰尅日膚功奏乃知審機宜不在親介冑功成書竹帛
允矣頌我
后
古人重郵傳四牡歌騑騑師行與吉行計里常苦違請
看插羽者不讓鷹隼飛軍書發六詔介馬揚
天威草頭一㸃塵勢如弩發機入秦月初上踰隴露未
晞遙遙萬里程何異馳郊畿所以帷幄籌瞬息隨指揮
四郊盡講武
九重方右文繙書領其要意若無寇氛闢門舉文學盛
會稱風雲人言錢刀利毛錐安足云豈知垂裳意萬古
無與羣文德格有苖誕敷建奇勲大文出神武允矣雄
九軍
聖謨實洋洋蠡測徒紛紛
師行不裹糧騰飽仗積聚
皇仁取有制大盈非所慕度支酌權宜躊躇還却顧三
嘆念斯民終焉未加賦轉輸豈不勞竭蹶無怨怒方州
既大定懽呼滿行路深林有窮鳥廣淵有涸鮒及兹
閶闔開一天皆雨露
　　扈從恭紀　　　　　　　　　勵廷儀
　　　北河耎兒渡屢决致縈
宸慮爰改疏一道以適水性舳艫利渉田舍無虞千秋
　　　奕禩永戴
洪庥恭紀五言古詩一章
天懷軫饑溺深居念萬方謀登之祍席不獨淮與揚繄
維通惠河决口尤難防疇昔苦汎濫田畮勢汪洋流沙
不易塞修築歳以常乃致勞
宸衷謨畫精且詳相度經久計改鑿故渠傍較視舊水
程翻近千里强堅堤耐剥蝕利渉迅帆穡並岸羅井竈
比户安耕桑積患快永脫
聖澤流俱長微臣曩經過村落己荒凉扈行聞歌謳羣
黎樂而康戴恩擕婦子稽首慶無疆
　　　靜海地處九河故道動罹水患仰荷
聖恩蠲賑頻施萬民嵩呼迎謝臣從舟繼至不獲隨諸
　　　父老後敬賦古詩一章用攄頌悃
靜邑一彈丸況乃瀕斥鹵年穀屢不登民食艱二鬴何
幸生
熙朝愛育勞
聖主宵旰憫痌瘝慈仁超邃古膏澤徧八紘軫恤先
畿輔十載九
賜租賤直發倉庾賑饑復煮糜
恩勤難悉數荒歉雖頻仍窮檐賴安堵億兆慶更生感
深鐫肺腑童叟祝
萬年歡聲動河滸微臣稽從舟未及隨編户作頌慙蕪
陋聊以當拜舞
　　賦得崇文聊駐輦　　　　　　沈　涵
大君撫洪運文敎肆丕顯時乘
萬幾暇遊心契墳典石渠羅羣英
金殿蒞華輦日永火方中漏盡風初轉列坐排瓊几仙
㕑給芳膳臨池覘素蘊擘韵抒新撰
皇情既優渥
天語復淳勉努力崇令名榮遇庶能踐
　　秦中謠　　　　　　　　　　汪　灝
瑟瑟金風鳴鴻雁還故巢稻粱亦以繁故土原樂郊老
農葺墻屋婦子除蓬蒿舊隣喜新聚覼縷慰劬勞各訴
幸生還他鄉免萍漂向微金粟頒羸腹能久枵縱使天
時轉溝壑骨己焦相彼田中禾粒粒皆天膏夐哉
聖主恩華嶽不為高
　　　右農夫
土焦禾不生風暵桑亦萎傷彼懿筐女食不給糠粃仳
離出里門啜泣何能己一旦返圭竇杼柚仍在倚窗前
有明鏡憔悴容嬾理凉月照薄帷午夜無停指豈不知
苦辛竭蹶良有以向者不還鄉遠作人織婢稍待有新
絲元黄成錦綺先取朱孔陽酬
恩獻
天子
　　　右織女
貧士逄凶年怯夫遇猛虎𣺌渺將殘軀俛仰難自處負
笈遠就食焉敢定齊楚中道見冠蓋
帑金插飛羽媻跚返闗門春色滿遙浦得此一囊珠室
家忽相聚恍疑夢中逄喜極涕如雨晚田尚可穫庶幾
免冷釡剰茅補舊簷雜蔬種新圃欲報更生恩修綆勤
汲古更願心同葵終身向
聖主
　　　右士
八水空明星九衢盡牂羊瓶罍皆己空囷簏無餘藏耗
斁多癘氣道殣慘相望視息圖茍延扶擕散四方中途
不相顧時或棄路傍冀闕發祥雲雷迅開
天倉更齎萬餅金招呼徠流亡夜集似沙鳥朝逐如雁
行遙望闗門樹鳩鵠爭翺翔莫愁耕無牛濕濕供服箱
莫憂種無穀栗栗盈槖囊蠨蛸除我户耒耜入我塲感
此肉骨澤何以報
君王三秦百萬家化日春臺長
　　　右民
　　讀書二首(館課/)　　　　　　　　孫　勷
韶光媚晴曦百草己含緑地靜無塵囂芳菲映書屋覽
古愜素心澄懷極遐矚前修渺難攀撫己良自朂淸時
淑氣洽浩浩徧煦育記載藉寸觚導揚思接續努力事
丹鉛優閒正休沐
一雨洗輕暑凉颷颯然生披襟臨除砌雜樹搖秋聲茅
齋記夙昔研北勤畬耕研神測精奥中夜心怦怦鑾坡
一躡足圖史紛縱横勝賞有餘樂旁搜無佚情平生毫
楮願瞻顧徒崢嶸
聖武平北大功告成詩十二首　　　彭始摶
天授我
聖皇無疆大歴服纘承
三后烈立極綏民福甄陶合元化煦濡涵異族萬國洽
同文比屋聯婣睦己鎔礦在冶久偃矢於箙偏隅蘖芽
蕃稂莠滋遺育蠢兹噶爾丹負恩不可蓄戈鏃以止戈
勝算有成竹唐帝伐靑邱軒后戰涿鹿一怒而安民無
煩師久宿濁亂洒然除乾坤氣淸淑
帝非輕用兵顧己維之熟
惟彼昏不恭乃包藏禍衷侵陵我屬國桀驁逞兵鋒蝸
爭牛之角爵為鸇驅叢遂犯我内地掠入烏瀾東狡焉
恣出没時傳塞上烽我
皇眷西顧長劒倚埪峒遺息留蠆尾辛螫餘拚蜂叵測
煽諸部豨突騷邊農塵飛甘泉騎月照天山弓􁃊然此
遺憾
聖武未臨戎
聖德實好生廣大與
天俱猶然沛
恩膏寛其後至誅謂爾居塞外孰非斯人徒市貢許其
來曷忍外一隅尚冀無怙終卧桴邊氓蘇豈意禍未悔
草蔓滋難除怙其獷詐習瀚海驅騊駼復寇克魯倫邊
境滋覬覦
天子顧之嘆赫然撫湛盧
躬按金城略言尋玉闗圖刻期定撲滅
親征出
廟謨
廟謨樽爼間制勝在萬里往者平逆藩芒刃嬰髖髀閩
粤縛長蛇滇黔仆封豕咄嗟定亂略呼吸揮鞭箠
聖人神武姿英略古無比南偃鯨波白比眺雁塞紫舉
天之所覆均為我赤子豈容長城外别部異軍壘六月
出王師采薇歌柔止特聞遣將帥不見躬鞭弭我
皇親戎行韔弓而房矢韎􁨍作軍容此為三駕始
初駕出塞時羣疑頗謂難窮隂入瀉鹵盛夏層氷寒蔥
嶺隔雪山積沙皓漫漫狡寇號荒忽去來固無端輜重
阻險巇石磔飛沙湍毒溪叢蠚霧馳馬多摧殘食糒歴
三時饑渴不及餐我
皇自
天祐道左湧泉瀾窮荒不毛地庶草皆以繁南幕直北
徙北斗向南看斾旌自悠悠駱馬復嘽嘽狼烟映飛鴻
長驅鳴和鑾
長驅既己入征行亦己勞
至尊恤卒伍分甘復投醪諜聞黒盧倫賊壘堅且牢
天子自馳之三更剷賊壕擐胄出和門雪沙擁弓刀銜
枚度峻嶺士馬寂不囂是時月正黑千山風怒號萬瓦
響霹靂雷聲殷鼓鼛轟傳從天下六驘驚遁逃倉皇遇
西師甲齊熊耳高何如燕然㨗不數臯蘭鏖我馬肥苜
蓿我士醉葡萄
葡萄植漢地楊栁盈塞壤横笛入樂府鼔吹重霄朗逸
者倒其戈降者稽其顙取其駝牛羊不須煩内餉回望
征戰塲黄雲鬱蒼莽驚釡縱遊魚刻鼎假魍魎
天子曰還師吾己扼其吭沍寒氷渡河復見臨天仗駐
蹕鄂多斯經畫指諸掌務使窮根株伏莽一滌盪絶塞
被光華露寒日滉瀁即見春草菲馬放天山上春菲二
月初緑草縈
乗輿牙枿翦旁軼蟣蝨勞爬梳斥堠嚴要害槍壘營儲
胥歴三受降城河套環肥淤皆為我内地甌脫成菴廬
五原出塞外直抵狼居胥立馬衆峯巔極目萬里餘蕭
條無遺寇白日當空虛蕃長撓留犂
上賜榮比余
天子自行邊往古不得如何有爾小醜狙詐徒區區
狙詐亦何為狼狽失所據羝羊自觸藩欲退不能去威
稜憺西荒鞭笞到日御哈密獻其子
行在俘籠笯諦巴亦悔罪俯首奉戒諭逆顔有風霆内
向䝉煦嫗無與為同好誰與為同惡矢菆鳴於房蝟集
相撑柱三月閏之餘雲中下露布蚩尤斷其首一旦消
毒霧不使獸敗羣如令木去蠧汚染一廓清綱紀歸王
度
綱紀正萬方勉勉惟我
皇救民拯焚溺翦伐為安攘不駭慮始難毅然建非常
亦如堙洪原灑沈歸灝茫當其廹驚濤渤海翻呂梁蛟
蜃喜瀾汗邑廬憂懷襄
神聖立人極舉世還虞唐不見經營初垠崖擺雷硠𢎞
濟於艱難巨刃摩天揚大勲今耆定氓蚩安耕桑枹鼓
静海宇烽燧銷邊疆詎識撻伐勞
宵衣猶不遑
宵晨巻甲趨減餐止蓐食
至尊三出邊辛苦征絶域
峻德格上下武功燀旁魄翦伐在一隅雷動消反側邊
庭千萬里無有不臣國烏弋臨弱水大爵獻安息西極
馬向東南車指自北兩階干羽陳共見矢文德告成
郊廟奏歌功金石勒方略出
聖謨編纂史臣職煌煌冊府垂永為奕葉式
奕葉頌放勲靖亂絶塵氛愷奏鳴朱雁鐃吹歌白麟
尊號謝弗居
大德孚
蒼旻秋肅風霆行氣至雨露仁沛然流江河萬古常日
新形象各昭著輝光燦星辰及其握元化槖籥原渾淪
豈有大造施而居覆載恩蕩蕩乾象覆茫茫坤輿垠玊
葉雲五色金波月重輪親逄
堯舜世穆穆望
紫宸徒幸荷
帝力無能名
聖神
　　玉蝀橋望西山爽氣　　　　　黄叔琳
西山佳氣來萬態換日夕長經郊原望杳靄彌紫陌况
從
禁苑看崚嶒接
宮闕玊蝀架飛梁山光互出没雲浮千峯靑波浸一天
碧是時玊河邊天宇凈無迹皎若隂霾開煥若宿霧撥
連延千萬重蒼翠堆咫尺傍映黄金臺斜照白獸闥如
捲水晶簾錦綺儼羅列如矗珊瑚枝晃朗耀曉日晴嵐
迎晚霞一一難狀述幸遊蓬萊間縹緲常不隔散歩恣
遊觀曠然心目豁
南廵聖德古體詩六首　　　　　　汪士鋐
皇帝歲己卯仲春乃時廵維時平朔漠遐陬暢
皇仁萬物咸熙熙中外德化均水患惟河流盪激淮之
漘竹楗命水官三䇿徒紛綸
皇帝曰吁哉毋乃傷吾民一物不得所是在予一人況
當土膏動于耜行歌豳渙汗發
明詔相度朕必親大澤待下流四海希陽春
慈寧極尊養
聖孝昔所無
文思奉
文毋方舟遡洄紆問安與視膳未覺深宮殊有時掖金
根徐歩安且舒周覽庶物阜和氣涵寰區煦育歴年所
緬想締造初
慈顔益以慰
皇帝色轉愉
廵行在敎孝敎孝民不渝
河流日南注淮水方平堤
御舸自北來黄龍從靑蜺陽侯怵
天威約束水勢低
皇帝問下民猶恐妨鋤犁隨刋並神禹樏輴行山泥何
煩搴長茭溝塍分町畦結念沮洳澤極目滄海西決排
與疏剔異用理則齊援筆成河圖指示窮坤倪黄流行
地中億載安蒸黎
東南得深春履幬良無遺為憐東南民力作當春時蠲
除積歲逋不異甘雨施寧惟省期會耘耔亦有資底須
糶新穀且得貯舊絲無吏夜催租有兒朝哺糜耕鑿安
堯天此樂不可支白頭諸父老十載長懷思扶藜
輦路傍載拜歌
皇慈
省方為農事食乃民所天菜壠鋪黄金滿地烟芊眠微
風蹙麥浪馴雉方回旋
皇帝戒從官行勿侵農田引車與解騑事實邁古先親
灑觀農詩琬琰還雕鐫往年寫耕織
睿吟今再宣勤力事稼穡歲歲歌豐年
庶政既舉行盛禮逮養老引見及百年彷彿入蓬島酳
爵來天漿瓊液潤枯槁飽食拜
御前華髪總皓皓
聖容敷春溫惠氣展晴顥喬松海鶴姿揮毫落
宸藻黄封裹朱提赤印蟠
御寶厚俗與保和舉世咸壽考
　　題賜蓮圖為同年蔣廷錫　　　勵廷儀
把君賜蓮圖撫昔感衷抱憶在嵗乙酉
召入蓬萊島委珮十三人同時錫鴻寳宫窑繪龍文紅
裝駕翠葆倐忽五載餘朋好如摧槁五人留館閣台席
僅二老披圖懐舊
恩兹義良足討維蓮能虛中離立色愈好維藕有清節
處汙質逾皓於以礪臣心於以規友道君子風可掬冰
壺徳堪澡眷懐爾我間百年式相保
　　出古北口二首　　　　　　　蔣廷錫
詰旦飛雲霓連峯忽中鑿蜒蜿一線開葱青下縈薄山
城據雄勢睥睨俯萬壑真同秦崤函寧異蜀劍閣
聖人大無外天險非楗鑰居民儼廬井闗吏無擊柝乃
知至治世元化日寥廓和風迎面來逺烟吹漠漠石路
車聲髙青林深且邃重山互回抱淡日照空翠小橋架
潺湲恍然闢天地夾衣生微寒頓覺氣候異書生處海
濱見聞僅一二竒觀新耳目羙景豁胸次同官五六人
談笑竦輕轡多幸事
聖明恩波廣霑被
　　三塲試畢檢閱從此始矣述懷三百字奉同事諸
　　　君子　　　　　　　　　　鄂爾泰
乾隆歲壬戍二月舉賓薦再命領春闈惕息增驚憚自
惟荒落姿學植無偏擅況乃衰病牽心搖目昏眩聚奎
仰高堂旁求殷
祕殿持此衡量才奚翅憂咎譴所願同事賢深感
皇情眷巨眼推老劉汪仲並高選分校十八人一一瀛
洲彦學優行尤方力充才不衒流派窮淵源元音審正
變推是足經綸何有於摩研念兹復欣然手足忽欲旋
從來科目塲功過常居半毷氉飾風標鹵莽矜月旦論
文貎雌雄憎命形歡歎渠伊寸晷長余吾五色眴得人
良獨難失者孰稱善願言體誠求有祇殫心辦中不中
云何無然乘懈倦文章品類殊穢妙各眞贋拙樸合離
竒穠華併孤幹或瘦而溫腴或短而精悍但令氣味存
妍醜皆生面可畏非人言人言等諧諺凡百瑕與疵吹
求自躬先惟虛明斯生惟明公斯現虛明兩或虧一公
詎能判無心以為心見見原非見朂哉熨帖平庶以答
恩盼
　　故里　　　　　　　　　　　夸岱
奉
命謁先塋回車經故里吾宗尚務實農居事耒耜村村
聞我來處處要我止疎林帶遠山茅屋横烟水壯夫招
田間老叟候門裏村婦盈墻頭爭看承
恩使親情厚且直鄉俗朴可喜慰勞强拽臂絮語爭聒
耳或採東山蕨或網遼河鯉提壺灌小麴(小麴闗/東酒名)入牢
縛大豕或苦疾無醫懇懇乞藥餌老夫豈無贈傾囊雜
錦綺少長紛喧嘩天倫樂太始昔奉
玊輦來羽獵鄉闗屺田園識同姓握手坐序齒頗覺尊
長多少小無若己瞬息三十年驚呼半生死今朝集畎
畮他日隔城市咸言會面難薄設聊足恥舉杯更屬誰
坐嘆吾老矣
　　九闗臺(有序/)　　　　　　　　　夸　岱
　　在錦州府北百四十里隸義州清和門界與䝉古
　　查哈爾地接康熈甲寅年查哈爾布爾泥據義叛
命大將軍圖海及信郡王討平之拓疆百里建闗凌阿
　　之陽插栁為邊
義州城西北㟮屼見孤峯峯下凌河水宛如飲澗龍河
側土為門行旅徃來通編栁作墻垣望之亦何雄憶昔
甲寅嵗首逆亂滇中九閩及兩粤路阻㸑烟空
廟算神無遺殄滅誅元兇是時東北隅小醜逞頑凶據
地彈丸區蜉蝣撼喬松
天子命虎旅電掣奏崇功未忍戮餘黨大徳宏包容擴
疆建此闗守戍森羆熊迄今七十年千里斷烟烽茅茨
遂安堵擊壤等華封
聖主眷邊鄙保赤厪
宸衷敎養欲兼施中外鮮殊同闢地設長吏勸善儆疎
慵詎用勤催科乃期臻淳風(雍正十年設特設九/闗臺同知  立衙署)所望
閭閻間黽勉答
九重
　　和韋左司擬古二首(館課/)　　　　儲在文
秋氣滿郊坰白日揚清輝霽極天宇廓閒雲亦依依忽
念崆峒遊蒼茫不可期開巻撫氷雪願與古人違
入户風瑟瑟虛堂理瑶琴萬籟此中寂感人非聲音心
定忘百喧抱膝還微吟修綆不可汲方知海未深
　　都江道中　　　　　　　　　吕耀曾
星軺發平明山水轉竒峭􁀙湱聲如雷崱屴看髙嶠古
洞封白雲誰能測深奥桃杏紅欲然梅雪互映照老榕
大數圍時聞羣鳥噪謖謖松風生竹溪多窈窕薄暮遍
蒼烟野村明晚燒佳景觀靡窮異域初難料因知天地
心大徳生為要一氣洪鈞中無殊視邊徼仰荷
朝廷恩安全厪廊廟本務貴力田况乃設學校沐浴古
詩章小子當有造我行萬里餘重譯以相告山谷動懽
呼扶老兼擕少苖人勿諠譁來日開
丹詔
　　題松吹讀書圖　　　　　　　德　齡
天籟寂無聲地籟號衆竅吹萬有不同洩盡無聲妙猗
彼雲端松時和蘇門嘯風濤乍作止聲聞通至道嗒然
隱几仙心聽領其要非寂亦非喧於焉得深造爰築讀
書堂示人以閫奥此堂不遠人門外誰能到
　
　
　
　
　
　
　
　
　
皇清文頴巻六十
欽定四庫全書
皇清文頴巻六十一
　詩
　七言古詩
　　塞垣對月　　　　　　　理密親王允礽
赤烏纔下黄金丸碧霄飛上白玉盤邊城盛夏無暑氣
凉夜清露何溥溥長空萬里浮雲淨圓光素影如懸鏡
行宫此夜滿瓊瑶人間天上相輝映詞客漫言邊月苦
白草蕭蕭塞上土只今四海總為家雁塞龍沙駐
翠華但見居民安本業曾無戍卒憶天涯寒輝頓覺炎威
失彷彿珠光射銀闕今宵心跡喜雙清試咏新詩對月明
　　恭和
御製見龍行　　　　　　　　理密親王允礽
長川大澤龍所都飛空上下風雲俱我
皇乾健協龍徳坐清海若馴天呉是時江流淨如練蜿
蜒百尺垂縈紆伏朝
御座鱗甲動指揮似有神靈驅昔聞黄龍出江滸負舟
猶復儆神禹豈如
聖徳造化參郊藪來遊翔且舞
㸃翰惟嚴
顧諟心中正粹精居九五禎符叶應非偶然萬國臣民
欣作睹
　　雙峰歌　　　　　　　恒温親王允祺
劍臺北望得䨇峰巍然聳出青芙蓉彼此相依偏逈絶
參差並峙何玲瓏枯藤屈曲蟠其上仰㸔體勢如虬龍
逕仄豈容樵牧至石高時見雲霞封就中瀑布倚空瀉
淙淙聲應千林松遊人到此竒絶處頓令洞目開心胷
倚樹徘徊不能去冷然暮色無行蹤青溝此去知不遠
禪關未見先聞鐘
　　定州　　　　　　　　果毅親王允禮
太行西峙海東絡驛路雲開博陵郭(名勝志州城本漢/舊基隋開皇於此)
(置博/陵郭)寒風獵獵靡橈旃唐河飛渡千緹幕(清水河一/名唐河)典
午璇圖江左移鮮卑曽此一成託(水經注後燕慕容垂/建都中山即此州地)
五木誇祥束藁燃(詳見晉書/後燕載記)定武千載空廬落只應明
月與清風雞臺高送烟霄鶴(明月清風皆此州舖站名/十道志州東南有雞鳴臺)
(圖經云漢/光武所築)
　　正定　　　　　　　　果毅親王允禮
中原左界標大郡被山帶河井閈盛峩峩北岳天作鎮
(恒山舊為北岳正定縣志/正定以恒山名志望也)蜿蜒率然首尾應滹沱折旋
晉冀來(楊慎外集滹沱源出代郡大戲山/下循太行掠晉冀而東注於海)飛騰沃蕩勢
奔迅河北巨浸此稱首(唐六典河北/大川曰滹沱)瀰漫浩淼平如鏡
星昴殷冬水勢落亂流潎冽輪蹄競(杜甫詩渡河不用/船千騎常潎冽)
參差金碧倒影垂隆興寶相人天敬銑鋈金容七丈强
(正定府志隆興寺即大佛寺/在東門金身高七十三尺)大千沙界雄無並
仁皇御製勒貞珉(隆興寺碑文九皆聖祖御製寺中/榜額凡十有        御筆親書)屭
贔穹趺神力勁赤文緑字日月輝鼎書雲篆龍鸞映永
鎭高山與大川千秋咸仰生民聖
　　岐山　　　　　　　　果毅親王允禮
泰華以西名山七崚嶒地乳當其一(說文泰華以西名/山七一曰岐山河)
(圖岐山在崑崙/東南為地乳)太王荒作文王述王業巳定元公出規
天條地前無匹神靈永永此廟食(岐山縣志周公廟在/縣西北鳯鳴山下)
娑羅白楊扶殿極(縣志廟門娑羅樹二松栢三皆大/逾十圍入門有白楊亦千年物)清
泉一泓治則湜(蘇軾詩注周公廟後百步有泉依山湧/出清冽異常國史所謂潤徳泉時平則)
(流/也)輕軒于役廹冬日遙睇宫墻緬至徳二南風化期無
斁(蘇軾和周公廟詩/二南猶自有遺風)
　　碑洞　　　　　　　　果毅親王允禮
飛龍氏後史繼作(古三墳伏羲始畫八卦/命臣飛龍氏造六書)胚胎妍􁀙窮
元漠伐石摩丹示萬世岐陽岣嶁神工錯(夏禹立碑岣/嶁山周宣王)
(蒐於岐陽/刻詩石鼓)嬴劉而下何班班有唐初載尤超寰鳯翥鸞
鶱競翀舉至今落翮成邱山黌宮前後臚蒼碣或露或
覆森林立窅窱儼如洞壑幽(府學文廟後有碑院/石刻林立俗名碑洞)磊砢
半與土花碧聖經中列崇堂皇其餘篆籀環堵墻(名勝/志石)
(經唐文宗時國子監鄭覃以經籍刓謬與張次宗孔温/業等共力讐刋凖漢舊事鐫石太學九經并孝經論語)
(爾雅共一百五十九巻字様四十巻開成二年告成又/碑院中為元宗𨽻書孝經四壁皆石經其餘碑刻凡二)
(百二十/餘座)眞行𨽻草各殊勢招揭日月連星芒奏置憶自
宋元祐(石經本在務本坊宋元祐/中漕司呂某移置學宮)鴻都太學同爭購雪
叠溪藤墨鑿池誥朝烟散風馳驟經石呵䕶有神靈諸
刻未免隨升沈或時驪珠抵烏鵲間用琬琰充甃瓴(廣/輿)
(記向拱鎮長安摹搨三千餘本民以為苦往往鑱削其/字韓縝修灞橋督工急民摩碑石供之故全者遂少)
眞跡巳遙初搨少留遺可聽隨荒草我
朝加飭守土臣䕶視歴久仍完好即今
宸翰品入神一波一折前無鄰唐規晉矩何足數
幾暇不廢臨摹勤
賜書常得窺筆法奄有百代流風洽自非博覽徧諸家
誰從巖竇穿雲峽朅來奉使劍外行還轅載歴周西京
講閲事竣啓
文廟肅謁
先聖觀諸生因得周視碑版處古氣磅礴蛟龍劇剜剔
苔蘚出節角别白同異識題署强半雖從搨本看雕鐫
對玩神光完雅俗妍媸不一例杰作自詣乾坤端報
命有期遑細剖往復摩挲難釋手規橅鴻筆劖一拳槐
廡庻託長不朽(前過西安有作/今亦刻石其中)
　　觀鹽池并謁池神廟有作
　　　　　　　　　　　　果毅親王允禮
參井分野郇瑕封(左傳晉人謀去故絳諸大夫皆曰必/居郇瑕氏之地沃饒而近盬杜預曰)
(盬鹽池即/今池是也)唐都南畔虞畿東嶽瀆宣精鍾巨浸府海不
讓明神功縱邇横遙幅百里(水經注池水東西七十里/南北十七里週圍百有二)
(十里明劉敏寛鹽池賦/畧縱邇横遥幅員百里)澄淳黝窅靈源通疏列畦塍錯
繡壤釃渠瀹注波浺瀜甘鹵密􁋔液潛漉一宿霜練氷
長空(柳宗元晉問溝塍畦畹之交錯輪囷若稼若圃不/知其垠俄然决源釃流交灌互澍莫知其以及神)
(液隂灑甘露密起廻/眸一瞬積雪百里)炫轉晶熒耀天日鍜椎圭璧堆玲
瓏軺裝駞載均民食遠近給足公私豐引水首夏迄秋
仲成實自有靈旂風(鹽風洞在中條山麓毎仲夏月/應候風出池水得此一宿鹽成)詎
假熬波漉沙力惟勤斥堠堅垣墉(鹽池圖考環池舊築/攔馬墻成化間又於)
(墻外築禁墻二/千五百餘堵)知者剏物巧者和總藉天貺回昭融
聖朝百神並崇報一方秩祀尤優隆雲榜高揭誌信嚮
庥光永願涵璇穹(留額/廟中)
　　湯山春景　　　　　　　果毅親王允禮
苔色青青遍山谷澄波無滓春水緑東風飄蕩小池平
惟愛淪漪清可沐地靈有意瀉温湯豈因冬夏變寒燠
四時佳景屬陽春鳥啼花放滿林麓澹烟靄靄數峰青
登眺湏窮千里目
　　瑞雪謠　　　　　　　　　愼郡王允禧
北風料峭雲紛糾一夜雪深三尺厚
紫宸朝罷晝歸來道傍偶遇擔柴叟凍梨皴錯苦禁寒
挽衣及脛帛勒首此時家家盡閉門問叟何為此奔走
叟言生遇太平時春種秋收樂畎畝及此三冬農務閒
賣得枯柴足餬口今歲雨暘更時若小麥百錢換一斗
東家西家多蓋藏兒婦圑圞酌春酒糶粟輸租百事完
閉門那有三更叩冬來雨雪稍愆期未雨綢繆安可後
人生百歲貴辛勤胼胝餘三必經九今朝偶爾出門來
鵝毛雪片盈林藪漫空珠玉眼中投入地蝗蝻泉底朽
明春畢竟是豐年好培嘉禾除稂莠含哺永作太平民
華封願祝吾君壽老叟言畢倐然去我聞此言立良久
九重無逸坐
明堂挾纊恩覃愜黄耉文囿先知稼穡艱作民父母惟
元后補入豳風七月篇永樂昇平歌大有
　　題翁照春篷聽雨圖小像　　慎郡王允禧
一夜春濤打船尾雨聲破夢催人起推篷曉失四山青
柔櫓搖搖水雲裏借問扁舟何處歸去來長在釣魚磯
幽人事業渾如此卧看江天白鷺飛
　　曉起登畫笥樓望西山晴雪　慎郡王允禧
三更滕六翻雪車香篝宿火重簾遮街鼓鼕鼕破初日
廵簷起視庭前花弄寒作暖兩無賴東風潦倒紛騰拏
振衣高樓試騁目柳絲不見黄金芽城頭好山如揖客
界天一道霞光斜何處三百六十寺老松壓折空查了
我欲䇿杖訪流水屐齒破凍穿谽谺雪消忽聞作簷溜
嗒然坐對春無涯
　　薜茘　　　　　　　　　愼郡王允禧
薜茘條長散烟翠纏松絡石紛如織離披轇葛復騰拏
影月翻風足幽致寂寥盡日掩柴關恍似千巖萬壑間
更待夜凉殘醉醒虚窓高臥弄清寒
頒賜諸王大臣瓷器恭紀　　　　平郡王福彭
大哉
君恩及㣲細簠簋形呈物采備羣工拜
賜捧多珍出櫝陳庭分種類爛銀為質瑩玻璃研青入
骨塡翡翠鵝黄鴨綠鶴頂丹貢土燒烟五色翠畫師縮
筆染雲螺參差几案明星羅千峰萬壑靡不具虬松怪
石縈藤蘿尺寸之地瀠江海手中往往生烟波傾壺逐
一恣玩賞竒絶功參造化多古今蒸窯差甲乙定有芒
兮汝釘密鳯凰山下官與私柴董精粗頗不一由來埏
埴歸鴻圖陰陽為炭天地爐一器之成判良楛瑚璉汝
器端型模不欹不覆聖所訓前民利用恩澤殊持盈執
玉臣㣲軀長年歌咏堯樽衢
　　雪後　　　　　　　　　平郡王福彭
君不見圓者為圭方者璧漫漫無際粘天白旌旗巻凍
龍蛇飛列騎嘶寒蝟毛磔又不見銕衣戞戞褁層氷氷
絲萬縷鬚眉凝荷殳永夜不敢寐雪山有急三軍登吁
嗟紫塞走封豕
聖人用兵不得巳憂勞不倦宵旰心十萬貔貅皆赤子
勉㫋將士殲犬戎投戈早晚奏膚功歸而飲至朝陽宮
九州衣被春融融
　　瀚海石歌　　　　　　　　平郡王福彭
瀚海石晶華侵几席雕琢天工無痕跡明星之髓月之
魄大珠小珠蚌胎闢精白梨花浮淺淡春流碧硬黄擘
彩箋深青染嘉麥有時紅豆丹砂赤斑斕異色雜琥珀
表裏明通照絺綌剖之定走瓊漿液我聞石者氣之垓
漾水團沙元氣積又聞瀚海在荒磧羣鳥解羽伏大澤
(羣鳥解羽伏乳/於此因名瀚海)北鄰陰山寒苦劇純陰胚結匪一夕熙
代筐篚走重譯萬里貢輸累千百瀚海石雲蒸霞蔚光
奕奕他時化作圭與璧
　　薊門　　　　　　　輔國將軍博爾都
燕關一夜秋風生黄雲吹墮漁陽城剪燭無言起愁坐
萬户千門唯月明忽聽天邊笛聲作隐隐隨風度羅幕
鴻雁遥從塞上來月明倒影樓頭落闌干倚徧夜婆娑
楊柳曽傷攀折多玊笛能傳千載怨就中愁聽武陵歌
　　月夜聞箏　　　　　輔國將軍博爾都
十二樓頭宵漏永霜月斜穿碧窓冷烏鵲南飛夜有光
星河西下秋無影此時主客心徘徊秦箏侑酒傾金罍
朱絲繡柱初掩抑忽然殷起南山雷俄頃沈雄變陸續
颯颯凄風動梧竹鐵笛驚殘隴上梅銀砧敲碎階前玉
撥拉一轉仍激揚恍如鐵騎奔沙場急雨琤琤濺碧瓦
輕塵嫋嫋飛雕梁入曼餘音尤蕩漾四座無言久相向
銀甲頻挑轉鬱陶鵾絃欲斷還惆悵更深筵散月倍明
翻教哀怨難為聽何人製此關山曲冩出伊凉離别情
　　寶刀行　　　　　　輔國將軍博爾都
我有太乙鳴鴻刀一函秋水青綾韜流傳突厥幾千載
至今銛利堪吹毛靜夜擎來光照室似有啾啾鬼神泣
洪鑪淬就錦江波良工磨用陰山石當時跌蕩少年場
寶裝玉珥何輝煌銅街横拂秋霜色金埒斜飛曉月光
豈意我今鬚髪暮蟲網緣窓鳥巢樹抱病不聞車馬聲
結廬却在蓬蒿處君不見干將鏌邪本巨觀龍光直射
斗牛端張華既往雷生老飛去延津風雨寒
　　松花石歌　　　　　　輔國將軍博爾都
吾家有竒石乃是松所化空谷幾千春移來傍亭榭園
林從此多清氛蒼蘚玉節依然存日斜窓外滿寒翠月
明簾下溜層雲我至盤桓長手撫似帶幽巖舊風雨虬
枝無復波濤驚霜皮半染莓苔古錦紋素質含菁葱堦
前仿彿山靈通只知今日成黄石那解當年是赤松
　
　
皇清文頴巻六十一
欽定四庫全書
皇清文頴巻六十二
　詩
　七言古詩
　南苑德壽寺寳鼎歌　　　　　　張玉書
德壽寺前曉日暄紫烟穆穆吹晴旛摳衣入殿訪靈蹟
陸離光映珠纓繁編鐘夾案總殊絶中央寳鼎雙夔蹲
竒文雕摉窮物象晶熒變現蟠肘跟琪花鏤樹凝霧濕
璚臺飛棟疑雲屯忽作虬鱗騰貝闕忽揺鳯翮垂天門
羽毛爪鬣自生動日精月魄時吐吞真氣淋漓不一狀
隱隱欲上丹砂痕古來彞罍無此製屈指䜌餗何堪論
白頭老僧諳舊事此鼎實沐
先皇恩指㸃倕工儗般巧廿年手澤今猶存小臣近前
三嘆息屏氣駭目難重捫歸來幽光滿胸臆睇望異彩
彌朝昏爲祝寳鼎精英應星緯離宫萬載栖雲根
御書恭紀　　　　　　　　　　　張玉書
淑景春融敞深殿簾捲朱絲晝清晏侍臣入對䝉殊榮
拜賜雲章出天半天門曉色籠
御床諸曹夾陛陳封章日高奏罷講幄啟經函史籍紛
璆琅懋勤逶迤接宏徳講退隨聞親翰墨玉案常栖錦
筆新中官跪展牙籖直
御書神妙誰嫓蹤騁態極象非人工細比秋鷹筋入骨
巨如矯鳯飛凌空萬軸縹緗騰異藻榮光上燭青旻杳
片羽欲覩千黄金
宸翰由來宣賜少學士手捧驪龍珠徑寸芒照十乘餘
纍纍一百三十五不敢逼視奎文舒親題巻尾倣蘇軾
對臨不與鉤摹匹意匠結撰藏丰稜蹲鋒撥鐙具神力
噫嘻軾也摇落辭江城臨岐一闋離懐傾誰意中更數
百載忽枉鳯藻飛瓊文漁簔社飲甘草莽
至尊撫巻動殊奬自是憐才
睿慮殷豈獨清詞激
天賞如今四海登亨衢堂亷膠漆昔所無爲願諸臣努
力佐文治直軼晚近追唐虞
　　扈從登澄海樓觀海　　　　　　張玉書
遙尋碣石不可見振衣直登澄海樓長城迤邐到海盡
海樓横接城東頭樓高百仞星漢逼海勢欲壓樓堞浮
蒼茫顥氣幾萬里空碧回互搖雙眸乾坤震蕩浸一色
日月夹鏡懸中流驚瀾捲地掣電急怒號沸鼎奔雷收
熒光變幻吐飛動錯采儵忽驂龍虬巨靈惝恍杳難測
精魄散豁消煩憂延頸咋舌嘆殊絶恨無羽翰凌風逰
雲根隱隱見覆笠烟際渺渺疑浮鷗緱城貝闕竟誰是
神人巨跡徒冥摉海風引帆帆忽去方士語怪術謬悠
節食却病良至理丹砂黄金將安求盛時百川永清晏
飴口飽腹娛春秋蓬瀛方丈咫尺耳何事海外窮九州
　　一片石(王師擊敗/  流寇處)　　　　　　　張玊書
䧺闗嶽嶽控海隅隂風吹沙啼曉烏片石曽傅舊烽堠
王師躍馬行天誅羣賊歘來等聚蟻四海糜爛嗟焚如
黄巾白波騁痡毒連旗大斾紛支吾鼃聲紫氣竟干正
烏合狂逞恣長驅是時六軍正西指鐡絲勁箭龍馬駒
紅花野戍轉戰急青笳落日張蝥弧二十萬衆麕雉竄
半膏原莽半纍俘噫嘻中原全盛力坐同巾幗輸雈蒲
天戈一指賊膽迸鷦鷯片羽燎洪爐傅檄勢比飛鳥疾
耆定大業曽湏臾我非瞽史識天道師行不殺人徯蘇
百族蠕動潤膏雨三章約法除秋荼乾坤整頓六合一
作京肇宅開天衢矯首闗門重慨嘆古來設險徒區區
　　松山(王師敗眀十/  三萬兵處)　　　　　　　張玉書
古戍春深曉飛霰馬首雲低擁征傳松杏山經百戰餘
舊聞厯厯眼中見坡陀隱伏雉堞頺層巒㧞地何崔嵬
彎弓帶甲十三萬曾此空弮委塵埃紅羅山頭歸路絶
青海嶂邊戰流血角聲入雲錦水枯湘纍迎降氣嗚咽
脫囚釋縳居上筵豐貂翠幕鵲印懸南冠稽首紛雨泣
効死誓日旌門前開天神武𣺌衆慮四海英雄歸駕馭
袞袞將相圖丹青奕奕驊騮競騫翥于今亭堠生蓬蕭
平蕪沙軟狐兔驕往事浸尋四十載共驅耕犢來春樵
想像山城仗黄鉞虎帳經營幾嵗月萬年形勝收雄闗
千里邊雲接溟渤朝
陵兩度輦路平百靈跂翼隨行旌經過鐵馬金戈地時
作瀟瀟風雨聲
　　薩爾滸(王師敗明三/  路兵處)　　　　　　張玊書
長河百折徑欝盤遙山夾岸飛沙寒山隈河畔野火出
落落茅舎依林端舎旁老叟辭樸䔩戰塲指㸃猶在目
荒城入夜生青燐夾路于今埋白鏃當年敵騎明鉤膺
梯衝雜㳫雲氣騰四部軍來躒塞草千羣甲度蹂層氷
左師結陳稱王杜吉隣山頭横萬弩
睿謀䇿勝須攻瑕轍亂旋看散如雨崖邊逐北黄雲愁
戰骨揔入渾河流周麾一呼三路覆鼓聲再竭孤軍收
就中上將綎居首援亡矢絶眞束手耳食猶傳劍槊名
輿屍竟等螻蟈朽乃知天戈所向同摧枯迅掃萬騎風
雷驅自此闗門拓土宇中原指顧歸乾符廢壘茫茫栖
白鶻沙塲脉脉照新月遙岑木葉春隂高匝地英風吹
未歇
　　試馬歌　　　　　　　　　　　張　英
天閑萬馬嘶新秋碧草無際黄雲流清曉
翠華駐南苑下
詔眀日觀驊騮晾鷹臺畔平蕪綠房星中夜光可燭金
羈玊勒珊瑚鞭雲錦千羣麗朝旭
國家馬政前代稀芻秣蕃息過秦非玉闗葱嶺久通道
渥洼異産今來歸
聖人神武六龍御黄金幄敞頻廻顧王公將相各呈竒
赤騮紫燕紛無數平沙夾道旌旗開千騎逺自紅門來
經過長楊厯甫草勢如電激聲如雷誠哉天馬稱汗血
紅塵不動影先絶驪駒蹀躞看流雲照夜奔騰類飛雪
中有龍種何蹁躚神閑先到高臺邊超羣致逺有餘力
五花蹴地眞連錢須臾數馬復奔逸飛黄騕褭皆竒質
前岡影動方微茫轉盻人前鳥同疾
聖人顧此
天顔怡三千騋牝皆權竒就中四十更雄特吴綾蜀錦
優賚之
國家典禮有深意恐有鹽車困騏驥便是金臺市駿心
伯樂一顧空幽冀小(臣/)何幸從馳驅欲寫神駿増躊躇
試馬由來寄軍政拜手秋原贊廟謨
天府寳翰篇　　　　　　　　　　　張　英
秘閣西頭古錦囊時時寳鴨薫天香雕函什襲虬龍抱
玊匣標題翡翠裝
君王清燕常留翫不寳珠璣寳書翰往代名箋色尚瑩
千秋遺墨光猶燦學書無過王右軍天門鳯闕逈無羣
蕭踈内景神仙字娟秀曹江孝女文(昔人謂右軍書黄/庭經飄逸有神仙)
(之㮣曹娥碑婉順有孝女之儀今/内景經曹娥碑真蹟皆存  内府)懐素上人筆如鐡漏
痕釵脚皆竒絶藤影盤時鶴欲栖劍鋩舞處蛟堪截平
原雄勁若有神内制猶存寳篆新(顔真卿書朱巨川/誥勅有唐宋璽)晉
唐墨跡人間少由來一字堪千緡端眀學士黄州客作
字還如畵竒石山谷偏餘瀟洒姿南宫獨創嶔㟢格骨
氣蒼嚴數晦翁偶然藻翰皆能工始信真儒自淹貫臨
池原不比雕蟲子昻雅得蘭亭意江左宗風猶未墜近
代華亭說劍篇落筆輕圓饒逸致(周文矩畫說劍圖/董其昌書說劍篇)閣
帖初年搨本竒玉堂手記拜恩時(宋畢士安爲學士淳/化初年賜此帖士安)
(自䟦/于後)澄心舊紙廷珪墨海内流傳第一碑古人眞蹟良
難遇一片精英凝尺素鴻寳常騰奎壁光靈物從來鬼
神䕶
聖主典學開承眀旁搜文翰佐昇平譬彼珍竒貢川嶽
沐日浴月光華生累朝妙墨藏
天府
聖情如厯瓊瑤圃温室臨摹敲硯氷風亭展對飛檐雨
侍從詞臣許縱看驚心駭目誇雄觀㤗山俯視皆雲氣
滄海平臨盡紫瀾先教拂拭青玊案捧持須用薔薇盥
書家今得見山隂如遡河源入星漢再拜稽首
恩無疆晴窻寓目神飛揚天球河圖世世寳上與景慶
同輝光
　　温泉歌　　　　　　　　　　　張　英
蒼山層疊東方來揷天萬朶芙蓉開中有幽巒自盤互
温泉觱沸靈山隈遙見白雲覆巖谷波光日暖寒松緑
四時天氣總春融雙泉數武分涼燠静如眀鏡石池平
瀉入房櫳取次行蘭香㶑灧膏千斛碧色深沉玊一泓
定有丹砂結泉底仙竈綿綿傾石髓陽烏浴彩咸池波
燭龍銜照空潭水天生靈異豈偶然近瞻
世廟橋山巓土脈精英恣磅礴鬰蒸佳氣通源泉常聽
空山傳警蹕畿東勝地時廵日來逰彌切望
陵思豈爲臨流賞清泌
慈寧聖人鶴髮垂有時
鳯輦出龍墀樂逰原上温泉畔風土清嘉
聖體宜規模簡樸留陳蹟半畝方塘甃文石繚垣翠巘
䕃長松
行殿土階沿素壁却笑華清侈費多連雲宫闕漫嵯峩
何須刻石成鳬雁豈待鏤金作芰荷
聖朝舉事皆有則敬愛爲心儉爲徳寧
親常願葆天和結搆恒思惜民力今年扈從碧山岑
賜逰佳地荷
恩深每懐袚濯塵纓志時望天波挹注心
　　䝉
賜御筆臨米芾長幅恭紀　　　　　　張　英
聖主求寧致清宴坐擁圖書千萬巻省覧機政日中昃
典學稽文意靡倦微臣嵗久侍華清講席經帷燕常見
避暑多在甘泉宫栁風槐露迎涼院几畔秋蘭襲袂香
堦下新荷映波茜
聖情怡豫對清流微颸不用移宫扇日揮鳯紙恒百幅
退筆爲山墨爲澱逺自篆籕逮晚近縹囊玉軸羅羣彦
漏痕釵脚法益竒虎卧龍跳勢屢變
御筆腕下集大成俯仰千秋稱獨擅臨摹最愛米與蘇
古人重見開生面襄陽野老舊知名異代遭逢數稱善
當年承詔入深宫落筆驚竒響春殿米顛豪放本不覊
紫袍自裹端溪硯長牋流傳入内府側近龍香荷
宸眄字大如碗近數百淋漓瀟灑吳淞絹鍾王顔柳各
有態盡入豪端供結撰勁筆軒翥摩丹霄竒情夭矯躡
飛電珠璣萬斛神采殊珊瑚百尺霞光絢念臣朝夕傍
棐几特與疏恩及愚賤兹幅拜賜出明光寳翰煌煌倚
深眷榮光夜燭蓬蒿廬奕世家珍共欽羡
　　大西洋貢獅子歌應
制　　　　　　　　　　　　　　王士禎
古云狻㹸日走五百里逺隔流沙生月氐康居䟽勒曽
一獻丹青顧陸矜神竒夙聞其名思一見玉闗迢逓天
西陲况復野干日鳴噪安得一吼驚􁀙咿
聖人有道十七載景風海外舟車馳元龜象齒紛置驛
文犀桂蠧羅庭墀大秦之西國絶域懸橦度索來數期
厥有神獸修方物波濤逺迸蛟龍隨海人泉客盡避徙
朱衣絳幘不敢窺形狀瓌詭氣奮迅目光睒䁑毛耏耏
巨髯毿㲚尾如斗勁毫柔毳相離披發聲殷其雷破壁
顧盼已却千熊羆乳虎犛牛望辟易何論六駁兼文貍
搏象搏虎具全力威在齒尾非毛皮
上林晝開射熊館
詔付象胥有職司
聖朝寳徳不寳物百獸率舞良所宜五風十雨兆民足
騶虞在囿麟來嬉寫入職方舊圖繪二南萬古傳風詩
聖駕南廵詩(有序/)　　　　　　　　　汪　霦
皇帝御極之三十八年武功耆定文命覃敷聲教所被
　　無逺弗届時則和氣翔洽年以順成太平之象書
　　契以來所未有薄海内外僉曰休哉除天下之大
　　害者享其利任天下之至勞者居其安
聖天子以守成兼開創勞形焦思者三紀於兹治定功
　　成物靡不得其所繼自今以往歌風而理從欲而
　　治其無煩宵旰乎
皇帝曰噫無逸者逸居休弗休維兹黄運泛决民罹其
　　災嵗糜大農金錢無算且江淮吳會財賦所自出
　　也十年弗省䘏䘏乎念之爰於中春諏吉奉
聖母南邁其隆孝養也則問寢視膳靡有失節山川所
　　經民人之繁庶風俗之茂美皆藉以怡恱
聖情極尊養之至願其簡扈從也虎賁􁂎御期門羽林
　　之士才足以給使令而已其省供頓也糗糧脯脩
　　帷帳槃匜悉出内府所有不以纎芥煩吾民也其
　　飭河工也則開引河疏清口築堰導湖塞下流諸
　　壩口授手麾莫不中機要合緩急河臣祗服厥事
　　不迷於所往其重農功也所至田野輙進父老詢
　　以天時豐嗇地利肥瘠人力勤怠委曲周詳不啻
　　主伯亞旅之相爲謀也其振文教也念東南人材
　　藪澤再廣進取之額輶軒所貢片言隻字足備採
　　攬者必和顔色以受之其脩武備也凢禁旅之出
　　戍者綠旗之守禦者至則蒐軍實簡卒徒校其進
　　退坐作之節以爲軍帥之賞罰士伍振刷靡不供
　　命其飭吏治也自封疆大吏以逮一命之士具悉
　　其亷貪敏惰治行稍稱者輙寵以
宸翰用示鼔勸其寛文法也凡三省之民殊死以下情
　　罪可原者悉子蕩滌囹圄空虛民以和樂其宏蠲
　　賜也大江以南比嵗之積逋不下數百萬悉除悉
　　貸毋令農民困於追呼鹽筴之因時量加非經制
　　者弗征永著爲令商得休息官無所侵漁是行也
大駕届道凡百有五日數千里之逺兆民之衆萬事之
　　殷繁莫不秩然就理夏五月還
京師臣竊惟我
世祖章皇帝以開天之聖纘
太祖
太宗之丕基殷憂締造始能統一海内光宅天下迨我
皇上沖齡踐祚深惟
三后肇造之艱難不敢稍自暇逸消國家無形之伏莽
　　廓振古未闢之疆圉智勇天錫莫與爲比而且仁
　　育義正惠養元元隂陽燥濕工虞水火下至日用
　　飲食之細無一不與民相流通故民之戴之也不
　　戒而孚不謀而合今者恭奉
聖母由畿甸至於海隅窮鄉僻壤之民莫不扶老携㓜
　　喁喁穰穰環
行宫而嚮慕者日以億萬計以
天子之尊尊其親以天下之養養其親
聖母顧之而後喜可知也至矣哉孝乎知人安民繼述
　　之志事也文經武緯顯承之謨烈也合四海順豫
　　之情以無忘
世祖付託之重豐功偉烈舉於此尊養之一念廓之矣
　　若夫紀定省之常儀摭哲惠之善政形容盛德以
　　爲足以窺
聖人之萬一此猶闇者依光而不知由於日月渇者飲
　　河而不知發於崑崙也豈能罄其光華通其條貫
　　哉臣浙人也以需次
國門不得與農夫野老恭迎江滸瞻
穆穆之清光又不獲簪筆屬櫜與從臣之列然歌詠
聖德俾千萬世有所紀述者史臣之職也其敢以不文
　　黙而自已敬賡有韻之言用紀無私之徳詞雖下
　　里義等康衢云爾其詩曰
　　我
皇德邁軒與羲覆載照臨三無私揆文奮武萬國治在
昔三叛兵弄池
廟謨翦薙若拾遺扶桑底定波不靡羅鳯郡縣非羈縻
惟北有蘖雄恣睢
帝車三駕庭三犂民氣和樂遨以嬉六七十翁如小兒
繼今垂拱真無爲大開眀堂坐治之
帝曰咈哉子其咨一夫不獲若已推宣房未築河瀰瀰
淮之左右懸釡炊大農金錢嵗虛糜矧兹吳會財賦資
民亦勞止愁南箕十年望幸安可辭東風解涷春日遲
乃乗時令揚蒼旗
御舟容與平如移龍頭豹尾紛葳蕤誰其從者丞與疑
柱下之史簪筆隨進退左右各有司直沽環衛天東維
滄洲瀛海爲藩籬揚舲直下濟與淄地過徐兗星婁危
黃水衝決楚岸庳
躬自測度沿沙坻河靈効順來馮夷天清地定江漣漪
蛟龍拜舞瞻
天麾吴都三月春和時迎
鑾馥郁蕚在枝是時正值
萬夀期老弱拜跪相携持三浙父老仰
聖慈夏旱望雲冬待曦
天鍳誠悃臨江湄
乘輿再向鍾山陲牙檣北指薫風吹維夏五月還
京師史臣頌德窮於詞約畧紀載昭來兹譬窺以管測
以蠡
皇帝至孝戀慈帷尊親繼志咸無虧山川周覧
皇情怡
皇帝至儉福所褆饍饈服御行者齎勿以供頓勞羣黎
皇帝至眀繼重離治行殿最靡弗知亷者錫服貪夫褫
玉衡金鏡手自提
皇帝至勤乾健姿河工閱視忘胼胝口授方畧指以撝
疏瀹決排慎所宜河臣再拜膺成規
皇帝至仁雨露滋空索祝網滌垢疵大德曰生民用孳
俗吏期㑹爲繭絲積逋纍纍民力疲悉予寛貸無呼追
淮民煑海謀刀錐官吏徃徃營奸欺減賦停𣲖蘇瘡痍
皇帝文武德並垂觀風問俗陳以詩片善皆得來
軒墀維吳與越多英竒生徒増置各有差小子有造佩
以觽
天章雲漢光紛披結體夭矯盤蛟螭千秋墨寳時一窺
不二之士惟熊羆干城重寄罝在逵一朝饗之樂有儀
簡閲歩伐射與馳汝不供命厥罰施軍壘變色無敢戲
卓哉
至德淪膚肌
皇心視民猶溺饑
詔下百辟思復思謂天蓋髙聽以卑太平有道開鴻基
樂只君子福履綏天不愛道露如飴地不愛寳靈出芝
民登春臺樂不支從今八萬四千嵗普天率土歌雍熙
　
　
　
　
　
　
　
　
　
　
　
　
皇清文頴巻六十二
欽定四庫全書
皇清文頴巻六十三
　詩
　七言古詩
　　澄海樓　　　　　　　　　　　孫在豊
長城壓山山倒海海樓直倚天山外飛梁浮柱俯十洲
憑虛凌空小兩大􁍀佹壁立結構牢天風萬里嘯海濤
吹落人間萬古月簸清天上一秋毫十二玉闌足恐失
茫茫愁思海天溢湏臾千頃琉璃堆蕩􁌻無垠蛟龍窟
伊古未鑿混沌初此水原從無時無一勺歘焉浸六合
天輪地軸轉相扶蓬萊清淺方朝暮碧桃花開春幾度
只見扶桑析木東年年不向東流住三山宛然我舊逰
秦皇昔日常相求對面蒼蒼烟霧裡滄波滅沒空回舟
銀臺金闕亦何有衛叔卿今無恙否回頭一别三千年
雙挾青龍猶在手碧城高與海天齊飛蜃爲樓雲作梯
虛窻玊女天吳接浴日吐月生虹霓誰云九州大但覺
五嶽低我來澄海樓頭望一㸃浮萍東海西
　　一片石(王師殄流寇從一片石驅/  入山海闗盡殱之城下)　孫在豊
一片石燕闗左海茫茫土膴膴請從石上紀神功神功
開闢無前古眀季政不綱中原坐愁苦已灰漢室東西
京猶守甘陵南北部黄巾羣盗竪如毛銅盤仙人泣如
雨蒼黃天地暗烟塵天下嗸嗸呼父母呼父母得我所
四海一聲后來蘇待起瘡痍手摩撫此時妖氛正滿山
此日指麾安率土虎旅迅於風鴻毛燎於火二十萬級
血成流三百年中氣為吐片石落欃槍八方行案堵
聖人出萬物睹時雨耕耘在野深重熙干羽當階舞鳯
吹律兮響雲門麟遊郊兮茁芝圃海之澨山之藪河之
源江之浦詠歌沐浴兮億萬年銘功此石兮天爲補登
封白玉之牒不勝鐫七十二家安足數
　　壬午三月二十九日禁中侍觀
宸翰
賜御題清芬堂匾額紀
恩歌　　　　　　　　　　　　　　胡㑹恩
祥風甘雨青郊遍
天子端居紫宸殿晝漏舒長淑景融麥秋佳氣迎芳甸
都城東南岱嶽宫長養萬物惟神功落成清廟隆秩祀
璇題繡榜宜加崇瓊箋疊雪
宸章耀結構如椽風格妙千鈞筆力透中鋒萬㸃墨花
霏四照
賜觀中禁集儒臣仰矚奎躔頌日新金薤銀鈎超亘古
晉唐以下空紛綸承
命濡豪汗流背敢乞
天文豁蒙昧蓬茅儻得被春暉㸃畫常如親
帝誨宫門俄頃拜
恩殊七臣各獲三驪珠蚪龍蟠結滄海潤雲日煥爛光
天敷體法森嚴神肅穆彤墀捧展開心目元氣融和精
理充吾
皇萬夀於斯卜鸞綾砑玊映琳琅芝泥穗篆増輝煌此
時邸舎天香滿他日田廬
聖澤長曩參扈從曽霑
賜回首門閭
題寳字清班還得誦清芬直爲㣲臣表家世矢竭涓埃
報稱難撫躬尸素愧當官焚香晨夕瞻
天近咫尺榮光奕葉看
　　敬擬七德九功舞歌效白居易體(有序/)
　　　　　　　　　　　　　　　　翁叔元
　　康熙二十年十月官軍收滇南海内底定十一月
　　宣捷午門十二月
頒詔中外與天下更始隨允羣臣請恭上
太皇太后
皇太后徽號復布告天下澤逮臣庶懽動區宇大哉
休烈巍巍煌煌充滿天地近古以來所未有也臣伏惟
　　我
皇上義征不譓仁育羣生獨運神謀式遏亂畧殱渠魁
　　如霓掃破兇黨若冰離八載憂勞一戎耆定武功
　　偉矣布行慶施惠之文下尚德緩刑之令展孝思
　　而錫類觀人文以化成綱紀宣昭聲教暨訖文徳
　　敷矣粤稽古者治定功成必播之聲詩形之律吕
　　以發揚鴻休總章簫韶之奏遐哉尚矣近考唐宗
　　亦有文德武功之舞武曰七徳文曰九功而唐臣
　　白居易作爲詩歌傳示後世臣不文敬擬其詞爲
　　七徳九功舞歌一篇凡八十句五百五十八字以
　　獻未敢附風雅之遺聊以備瞽曚之誦云爾
七德舞九功舞武緯文經耀千古
朝廷干羽在兩階天下車書盡九土我
皇御極垂衣裳四方萬國來享王自朝乃至日中昃堯
兢舜業不敢康爲念斯民亦勞止
丹詔夕封馳萬里咨爾強藩且載戈釋甲歸來見
天子苞有三蘖方憑陵一朝敢弄潢池兵蕩搖滇黔連
楚蜀䖍劉閩粤驅鯢鯨驛聞
天子赫斯怒
皇言一宣天日午誓將滅此後朝食取彼兇殘畀豺虎
臨軒命將親推轂中有天潢建牙纛日射春旗萬馬鳴
雲開曉帳千軍肅一從荆鄂向三湘一自江州下豫章
西指秦川臨劍閣南經吴越渡錢塘王師所至如風電
合圍掩羣開一面狼奔䑕竄皆倒戈市肆不驚芸不變
王師所至多謠頌行者願齎居者送
天語殷勤再四宣毋令南畝妨春種一年轉戰雍梁間
二年克敵威荆蠻三年掃清甌與越一皷遂進仙霞闗
四年官軍收閩地逆臣稽首歸藩位五年賊渠死岳陽
六年百粤胥置吏七年一舉入成都夾擊東西疾渡瀘
八年蕩掃昆明穴普天率土歸
皇圖羽騎宵馳傳露布從此江山復如故侍臣拜手賀
昇平武士鳴鐃歌大濩我
皇恭已開眀堂木鳯銜書下八方嘉與吾民共休息欲
偕斯世爲陶唐思齊太任及太姒翼子貽孫既受祉恭
上
徽音萬國歡再沛
恩綸與更始昔時民間苦被兵鳥烏聲樂多荒城今日
言旋復邦族閭里不聞愁嘆聲昔時民間苦征役男子
輟耕婦休織今日公家免踐更鼔腹行歌仍作息欃槍
滅迹三階平我
皇宵旰猶未寧手披目覽釐庶績早朝晏罷勤蒼生天
縱聰眀兼
聖學研精書史窮邱索著述開天冠百王四海文眀生
禮樂舞七德舞九功虞廷之琴歌南風願令世世陳王
業王業艱難萬古同
　　敬瞻
御書河南四大匾額恭紀　　　　　　沈　涵
聖人御厯寰宇寧岱宗河海皆告成闕里尊崇志鉅典
禹陵秩祀騰休聲矧兹豫域去天咫百靈望幸能無情
嵩山巍巍峙中極三臺二室凌蒼㝠淮流溯源自桐柏
禹績千載猶輝宏孟氏功不在禹下遊梁遺蹟存丹楹
中州撫臣從衆欲一　一修飭同崢嶸稽首奉章進
紫殿乞賜懸額標髙閎
詔簡璇題十六字揮灑仍命諸在廷字形濶大越尋丈
衆臣操筆皆悚儜金丹換骨苦無術閉户累日窮心旌
書成進
御數十幅瘦者犖确肥彭亨縱有姿態失程度豈堪照
耀八州氓僉伏楯陛不肯起願覩
聖藻豁聾盲
至尊謙抑顧未許謂予翰墨非専營萬幾總攬常日昃
奚暇肆力加研精反覆申奏始得請凝神端拱在穆清
薫風畫永握珊管墨海吸盡蛟螭騰轟雷駭電悉奔赴
一筆横掃萬象呈須臾硬黄天上落光彩翕赩舉眼驚
縮首咋舌敢仰視久之髣髴見精英屹如喬嶽鎮厚土
壯如巨靈劈重坪縈如瀾廻復淵瀦端如佩玉垂簪纓
元氣流行四時偹詎有一美能専名禹皇岣嶁久茫昧
漢帝草聖同勾萌唐宗御書最超絶世南戈法猶仰承
我
皇筆力跨萬古後者無偶前無爭不獨法程垂奕代共
占福祉綿蒼生神完力厚天所賦
聖壽
聖祚皆永貞遙知金榜髙懸處嶽擁河趨鞏
玉京
　　喜雨詩　　　　　　　　　　曹鑑倫
孟夏之月日在畢赤騮朱輅臨天衢
帝念農功急甘雨麥秋將至思沾濡
紫宸一德契真宰精心宻禱感應符興雲泄霧徧嶽瀆
萬靈受職争馳驅造車砰雷出奮迅投壺笑電紛歡娱
千山得勢動鱗甲百泉發響酣笙竽飛甘灑潤散膏澤
石燕翔舞羣龍趨來牟接畛沐優渥溟濛一氣連朝晡
黄雲翠浪浩無際郊原眀秀儼畫圖緑蓑青笠治田具
野人擊壤傳歌呼漁陽兩岐安足喜姑臧九穂徒區區
胞與在宥澤萬物頻年有
詔勤蠲租爲民請命抱至意勸農祈榖嚴春雩肅然有
請得嘉澍普天如賜玊與珠含桃未薦蠶事偹以彘嘗
麥樂且需芝房寳鼎不爲瑞矞雲湛露方昭蘇(小臣/)珥
筆
殿陛側伏聞民事勞訏謨休徴肅乂備洪範仰見
皇極天人孚三十六雨周嵗足屢豐大有多黍稌薰風
長被垂裳治阜財解愠曕唐虞
　　石鼓歌　　　　　　　　　　　吳　苑
辟雍鐘鼓羅俊竒忝臨六館重臯比廟楹灑掃釋菜畢
顧視石鼔環廡墀彭亨菌蠢數盈十刻畫文字符鼎彜
文百二行字五百從甲至癸完無遺始終紀述漁狩事
中載䇿命諸臣詞細文淺刻堅且好閱三千載光娥羲
曽經缺齧受風雨豈用蟠負承鼇螭韋韓二蘇染大筆
助流寳氣長赫曦周宣王時史籀作車攻吉日堪肩隨
篇章排比類吉甫體源質古超相斯誰何小儒恣評駁
不究根本多然疑先秦西魏駕空說嗤㸃欲使成瘢疷
自來神物多隱見晚出往往千秋垂周官左氏佑六籍
卯金専門叢詆諆至今首冠甲乙庫儒生穮蓘如畬菑
撫兹鼓質最龎厚琱琢山骨窮㕒厜雍城城南久托迹
蛟鼉鸞鳯藏瓌姿辭嚴義宻難諷讀句竒語重誰思維
鴻生鉅學茫不識任春烟鎻秋風吹縱敲牧火礪牛角
却免摹搨傷皮肌譬如深山石犖确嵗月久逺無成虧
文王紐在禹追蝕其故豈屬聲音爲自唐迄今始的皪
日星雲漢光天逵髙駝巨艦凡四徙終然碁置文宣祠
百靈呵䕶神作合傳萬萬世遐無期方今
天子闡絶學玉函金版皆繙披詎惟瑰辭追雅頌直使
鐵畫侔繇芝
黼帷丹扆多制作慶雲五色紛葳蕤黄皮烏弋逺受吏
海外來學航于兹峩峩髦士拂芹茆軌度肅整趨委蛇
聖謨文治四洋溢浩蕩匼匝無津涯講蒐前制載編牒
或按周典揚戈麾威靈宣暢讋函夏秀弓彤矢斑陸離
從臣才藝敢誇詡稽首拜獻成功詩天球琳瑯刻金石
潤色鴻業攀姚嬀炳麟煌煒照六合焯然此事有職司
研搜故實更參考名爲石鼔良乖宜建康天發石三截
暨禹岣嶁堪旁推石形似鼓制非鼓狥迹忘本差毫釐
摩挲彷彿古人意定作閱武岐陽碑
　　古柏行(元祭酒許/衡手植)　　　　　　　吳　苑
夫子廟柏數十株託根自與尋常殊霜實時時垂玉琲
風枝徃徃鳴笙竽含貞挺節亭亭竦儼如冠劍森相拱
小者猶留十數圍交柯屈鐵烟濤湧一株參天勢更竒
欝蟠元氣何淋漓摩挲嵗月猶可識許公手植非傳疑
蛟龍攫拏雷雨作黛色翻從半空落斑鱗㸃盡秋後霜
百片青銅光灼爍新甫山頭樵徑封武侯祠堂碧草叢
西川東魯逺莫致何由突兀撐晴空當年元儒推第一
遺經辛苦窮編葺嘉樹栽培用意深周模孔楷千秋則
至今偃蓋拂雲端雍容子弟趨盤桓豈徒材大資梁棟
直欲香清集鳯鸞君不見上林崇臺千尺髙青棠赤椑
皆凌霄若論嵗寒卓堅骨坐使萬木慚丰標雝池管領
真遭際南榮嵗嵗涵蔥翠蒼幹櫺門映日寒素華璧水
縈波細攀枝摘葉有所思六館三舎應爾師豫章七年
人始知不然丹漆將安施
　　江西試事畢過廬山白鹿洞謁禮
　聖殿敬瞻
御筆學達性天匾額復登
御書閣觀
頒貯經史恭紀長歌　　　　　　　　陸肻堂
大江東流波淼茫忽揷廬阜横髙蒼層巒複嶂四圍合
靈境每向煙蘿藏後屏山南洞門闢百間廣厦森開張
斷樵旁鎻白鶴觀飛瀑直下犀牛塘使車弭節少游憇
未暇石竇窺雲房摳衣端拜禮聖殿擘窠樿榜懸
宸章霞蒸霧蔚四大字星垣奎壁天煌煌蛟龍岌纒有
餘勢中峰琢出璆琳瑯韋王局縮闇無色豈與宋代論
蘇黄瓊霄綈几時揮翰遍
頒州邑顔宫墻山扉僻左荷球璧風勵學子誠難量有
如太陽照六合奥區纎隙皆東暘地靈呵䕶百神守
聖蹟萬禩傳無疆(小臣/)瞻仰正親切此都人士來升堂
聚觀玉皇香案吏思以典記提相商
御書閣上甲乙庫緘縢扄鐍蒙縑緗委宛金函羽陵䇿
天家石室儒生倉探源星海歸渤澥要搜派别分條綱
當年諫議此韜迹學成望重如鸞凰江州領羣憶舊隱
築臺看鹿花環廊宋淳熙末考亭至訪求遺趾山之陽
臥龍岡頭石齒齒小三峽口流湯湯風泉雲壑絶佳處
弟子十四同徜徉哦詩作賦日不輟雅歌餘韻猶繞梁
葩流文采逺輝映皴霞釀露填奚囊從來大儒有實學
鼓吹六藝逾笙簧至今鑱石錯真𨽻銀鈎鐵畫霏寳光
橋亭碑碣帶烟雨苔皮嵌緑垂千霜山行考古恣游目
滿前草樹飛巖香虬鱗萬甲濤勢壯珠沫百斛溪痕長
老人峰頭五紺髻一㸃螺旋天中央寒嵐截住不得上
列仙夜醉淋瓊漿白鹿一䨇峭崖走紅鶴百隻遙天翔
翰林書齋司馬竈皆貪山翠老不忘況兹洞學有規制
官書塢田侔上庠
聖人琬刻右文㫖急探義苑窮經箱采風過此意何盡
一重一掩疇能詳秋晴嶺葉間蒼赤佩壺稍坐松隂凉
郵程汲汲敢稽緩明日南浦排風檣仰瞻
天筆慶霄裏榮光五色輝虞唐
御書匾額歌　　　　　　　　　　　劉　坤
文思
天子開天章金泥玉檢播八荒劈窠大字徑丈強昭回
碧落銀漢旁驚鸞舞鳯紛飛翔龍蟠筆底蛟騰驤皎如
日月懸晶光列宿敢與分寒芒繄古哲后垂琳琅岣嶁
山尖薤葉長丹文緑字鐫髙岡雨淋日炙苔蒼茫
龍章一出増輝煌排空筆陣凌書航懸針垂露皆粃糠
不數倉籀寧鍾王我
皇宵旰憂羣方萬幾清暇羅縹緗揮毫拂素搨硬黃珊
瑚筆格玳瑁裝緑沉漆管隃糜香烟雲落紙驚飛揚登
床乞得侔珪璋宵來光氣衝天閶繁臺少室環文昌維
岳元精居中央胎簪之源神告祥隨山刋木功不忘孟
子繼禹非誇張題以
宸翰萬古彰銘書石鼓陋岐陽彤廷捧出金玉相鵷行
鷺序看堵墻森嚴矩矱矜且莊驪珠十六遙相望褁以
雲錦織七襄俯慚蚓結窺龍堂心摹指畫勞徬徨遙知
我
皇聖夀昌寳書雲笈傳無疆
聖駕南廵恭紀　　　　　　　　　　許汝霖
聖朝政理恢乾綱巍巍上參虞與唐禋宗輯瑞典鉅麗
五嵗再舉勤省方孟陬吉日日維子
法駕南嚮乗青陽不聞輿徒傳警蹕却指馳路開康莊
清塵戒道慮滋擾
天語嚴飭先煌煌尚方玉食行自備所過不待儲餱糧
此來本意咨疾苦爲民而出忍使妨春旗飄飄指畿甸
官栁未拂宫袍黃隔年嘉種獻䨇穗地不愛寳呈禎祥
北陸仁風被稌黍東疇麗澤收豊穰齊邦魯邦重望幸
有
詔預免來年糧名泉厯下七十二併作霖雨膏遐荒諸
川脉絡厯可數濟泗沂汶河淮江先時黃流績未奏異
同衆議紛巖廊
聖眀俯狥羣下請
親厯勿憚循隄防告成果與
睿筭合上下疏濬漸周詳懐柔胥效百神職東注大海
波不揚爰臨碧渚移畵鷁左右整娖羅縹緗雲烟千頃
浮震澤山水一道趨錢塘幾家映花起樓閣隨處截竹
調笙簧閭閻已享太平樂
帝念軫恤猶如傷數百萬租同日賜積逋更貸三吴償
白頭年髙加粟帛赤子罪薄弛桁楊恩殊詎數漢文景
刑措直踰周成康別寛小眚存政體新播
大賚旌官常金花綬香綵縈袖玉斚醴設瓊分漿文臣
武臣腹心視竝侍曲讌聯班行風霆雨露亦間作甄別
實用褒循良餘恩又看文治廣髦士濟列東西庠巳敷
聲教洽漸被遂溯眀徳追懐襄會稽名郡留禹蹟崇山
古廟邱陵蒼欲憑千載通肸蠁親屈
萬乘䖍升香成天平地灑
宸翰藻采絢爛雲爲章斯湏廻
鑾復西渡老㓜扶道爭徊徨攀留肻爲一日住匍匐少
慰羣黎望日中交易自㕓肆陌上饁餉還耕桑𤓰蓏果
蔬雜菽麥忠愛似可微芹將向來顆粒本率育野味特
許田間嘗
霽顔咫尺靄然接有目盡識重瞳光去奢崇讓凛面命
土俗立望還敦龎金陵再傳修祀典鐵甕大閲雄巖疆
時平形勝歸一覽愈覺萬里江天長黃龍導舟允由翕
虹氣上駕黿鼉梁
六飛遄返光掣電仰視霄漢鸞鳯翔時廵三月禮告畢
仙仗行復排天閶具僚濟濟各獻賦
天子穆穆仍垂裳韓碑栁雅不勝頌夏諺周什誰能颺
(小臣/)未叨扈從列珥筆紀述職所當有生幸托覆載内
蠡管窺測誠難量瑤階拜稽祝萬夀惟願嵗嵗開眀堂
皇帝聖神威武三出邊塞永清大定歌　胡任輿
太平天子提天綱慈仁威武奠八荒西臨海西弱水洋
東觀浴日窮扶桑竒肱儋耳𨽻職方不問肅慎與越裳
南金大貝供篚筐厥貢砮磬璆琳瑯重譯萬國咸賔王
誰其桀黠敢陸梁魑魅魍魎白日藏有一不率必大創
滇黔巴蜀楚衡湘以次剗刮踰海邦彭湖厦門一葦杭
設官制郡増樊牆桃林放牛不服箱休歸萬里華山陽
煦嫗百姓遊樂康約束醜類如驅羊蠢爾狡寇横披猖
如彼稻田長莠稂有鄰其居本頡頏怒而欲取如探囊
以衆敵寡勢莫當愬與上邦殱厥強彼何人斯等夜郎
諭之不率真病狂
天子奮武戒戎行羽林矛㦸森開張龍旂鳯葆垂文章
浮光上照太白芒猛士短衣服上襄金鼔一振百鳥翔
前飛鶚鴟後鶖鶬參逐駭獸紛奔忙一箭正中麋豬麞
遊魚釡底驚沸湯踉蹌䑕竄羣拖腸月氏授首日逐僵
獻俘繫組騰龍驤躡以後隊無逃亡連兵或恐民卒痒
許爾悔罪肉袒降彼昏不知病膏肓潛師夜襲我􁊪糧
天子震怒斧爾吭一掃西鄙無渴羌寒冬再整期門裝
氊廬積雪飛嚴霜設麾建旐風飄揚駕以駉馬馬斯臧
長城萬里百夫防草竊那敢爲寇攘厥角稽首
行宫傍跪獻挏酒迎壺漿獸窮無所歸何鄉匿迹糞壤
同蜣螂降幡欲竪猶徬徨終當一炬炎崑岡時維仲春
百草芳于軷于祭星在房三勞萬乘臨河湟金城迤西
達五凉登狼居胥殪天狼趨陟險阻如康莊俯視九有
如秕糠臨流渡以萬斛航十行之詔辭煒煌如何負嵎
不自量豈知戚好還相戕恨不臠肉共飽嘗巢傾卵覆
命不長顯有誅戮幽禍殃玉闗之西蔥嶺旁永絶烽燧
消戈鋩遐思往古追軒唐青邱丹浦何堂堂後王籌運
資廟廊誰能果斷如我
皇隂符玉帳在御床安用借箸韓張良
帝車回來萬象彰奔走士庶趨工商鐃歌萬叠聲鏗鏘
如聼天樂開天閶苹花朱實來告祥仰看阿閣巢鸞凰
普天率土沐濊汪
賜以大酺行千觴從官麻列佩珩璜槖筆直欲凌長楊
(小臣/)不學空含香無才敢擬古戰塲方今
天子聖道昌淨掃兵氣回天光櫜弓槖矢臥緑槍箕疇
錫福正溥將遂開眀堂肅官常金甌玉燭長無疆
大駕東廵幸闕里恭紀　　　　　　　姜宸英
軒皇垂裳得天紀七曜聚合如璧珠經嵗四千五百六
貞元之會今同符康熙紀元
天子聖二十三年文教敷臨雍雷振靈鼉鼓拜洛天浮
龍馬圖舜干乍揮荒服靜神鞭再投海水枯爰議
時廵降
清問禮官具儀
帝曰俞
德音始渙萬物泰所過盡
賜眀年租禮崇望告首東岱制度一一準有虞簡省輿
衛止除道奔走父老寧需扶既陋五土事封禪亦笑八
駿徒馳驅闕里臨幸有故事跨漢軼唐禮數殊泉林游
泳證道妙魯門未到心先輸有司宿戒壺濯陳羹鉶飯
簠籩脯朐筍簴鱗臝編磬備和以琴瑟笙簫竽樂工肄
成太常部三十六舞紛縈紆是月仲冬日乙夘軫中朗
穊眀前櫨風和氣暄翼雲䍐冕旒肅穆中殿須雲靁之
尊犧象二祭器羅列商周模祝辭
親製
皇帝獻告䖍幣嘉酌清酤贊稱九拜獻三跪此事今有
古所無烟燎既舉神洋洋千官並起鏘瑤瑜
皇帝更衣御行幄臚傳進講駢生徒如聆金石壁中奏
復見詩禮庭前趨諦觀象設展圖繪始知妙手神眀俱
帝乃載歌歌五言音成雅頌文典謨摩挲手植生意盡
化工廻斡欣重蘇鸞旂北指廟扉闔羲和停轡儼未晡
墓門髙揭大庭庫石梁徑渡城隂洙千年隧道絶荆棘
四方移種饒檀榆黃玉一閟不復見惟見羣鶴鳴相呼
舉酒三酹復再拜草間翁仲聞都吁靈蓍目擊心自契
隂陽變化誰能摹六師乆嚴先輅動
皇情欲去増踟蹰青雲留拂翠華葆垂露交輝金榜烏
四氏承
恩拜稽首填觀萬姓皆睢盱踰年廟碑復載往
睿藻揮洒翰墨濡碑用西山奪玉石白鏹齎運出中帑
蓋用琉璃瓦兼兩樹之金聲門右隅排抉幽扄煥長夜
晶懸杲日當天衢百家騰恣仁義塞可憐聖路荒榛蕪
元和大中祗文具漢鐫唐榻空糢糊我
皇好道不旁騖但言魯國惟一儒岐陽嶧陽先後聖嵬
峩并列穹龜趺從此膠庠盛經術絃歌詎獨鄒與邾人
文化成休氣應陽和鼔動天地爐羣臣不知所報荅
陛下萬嵗長懽愉
　
皇清文頴巻六十三
欽定四庫全書
皇清文頴巻六十四
　詩
　七言古詩
　　扈從出古北口　　　　　　　　張廷玉
曉日未出山烟昏冷風直透重綿温長鞭鞭馬過峻嶺
綵旛近指南天門綫路不足容兩軌猙獰怪石狼虎蹲
攬轡高吟潁濵句前途山色非中原長城直與鳥巢似
(昔人長城詩云此/城冠山如鳥巢)雲邊隠見頽垣存前朝防戍疲士卒
枕戈荷㦸忘寒暄瘴霧漫漫霜月苦一聲羌笛如呼寃
青燐散野白骨聚至今想像猶銷魂
聖朝聲敎逺莫外黄皮烏弋皆稱藩候臺不設瞭館廢
窮邊來徃如庭軒羊年避暑厯兹土笑迎
鑾輅山花繁書生珥筆良厚幸六隨
清蹕邀殊恩朝嵐夕靄供覽矚巉巖危磴從攀援盛事
真足傲千古昔人出塞安足論
駐蹕密雲
賜觀
御書大學全部敬成七言古體詩一首　蔣廷錫
晴雲五色連長麾凉風霏霏吹墨池白檀山下駐黄幄
天心行健無息時
手書大學二千字寸幅初展光陸離精微逺契羲帝畫
古朴直邁岣嶁碑懸岸邃谷起鸞鳯折波奔浪騰蛟螭
古傳鍾王僅驅使下至唐宋真糠麋循環百遍究深妙
淺識未得窺毫釐從臣相顧驚讚歎(小臣/)稽首拜獻詞
大學遺書出戴禮經文孔子傳子思化成天下始家國
功由誠正先致知帝王統要悉包舉古今大道相扶持
教兼内外通上下聖賢之本仁義基吾
皇衆理㑹一貫智周萬物權綱維緝熙
聖學已富有日新盛德無纎疵宅心天淵主誠敬深宫
夙夜常思維上承
歡顔下教育周文止孝復止慈政修事舉備制度化行
俗美歌闗雎發揚理道闡經義異學祛掃滛詖辭萬幾
有暇愽典籍坐忘日影移龍墀新民眀徳著功效烟雲
落處心手追古來人君偶染翰紅袍筆寫屏風詩雲藍
側理詠風月豈與政治相培禆何如
聖人動合道令德顯與人民宜願勒金石
賜學校億萬萬載爲君師
　　雙塔峰歌　　　　　　　　　　蔣廷錫
逺山月落天雞唱長風吹雲度層嶂霧花作雨十里香
扶桑鞭促金烏上斷雲忽露兩峰尖半隱半眀失顧瞻
太陽髙照隂靄散塔影雙揷驚排籖紅雲一握遞迎送
糝金石色光浮動誰將玉斧中劈開比肩而立相伯仲
左峰彷彿生紫烟鏤開三穴皆天然山根疑與鑿圭竇
上穴大小珠窩圓日光直射圓鏡赤玲瓏透漏仇池天
右峰稍低如拱揖浮圖相對神功全須臾馬首齊向東
兩峰體合如一峰石屏方正卓然起峰巔緑樹隂濛濛
行行二里山脚走右峰轉左左轉右嵌空突兀亦非常
面面皆驚峰勢陡憶從先臣宦粤省梅花村上羅浮頂
百二十里老人峰沒膝黄雲盤石磴復記前年登華山
蓮花朶朶雲霓間仙人掌送露寒石玉女頭盆堆翠鬟
今朝所見真大觀半空落下青琅玕山廻溪轉雙塔隱
行人馬上回頭看生平足跡探竒秘飽眼山川皆
帝賜愧無米芾畫石筆寫出雙峰掛帆勢
上幸額勒蘇台大獵
恩賜觀圍恭紀　　　　　　　　　　蔣廷錫
秋高弓勁萬馬肥千山紅葉連霞飛外蕃部長率帳落
來奉
君王大合圍平川幾㸃人如豆漸見烏欄畫逺岫青旗
引路時飄揚四無人聲約歩驟峰腰變出常山蛇羣馬
斑駁雜五花陣脚欲轉勢未合草間出沒驚麏麚東偏
飛騎下林麓山頂人排城堵矗圍塲圓放十里寛四面
回還衣帯束儦儦俟俟何處來長角大耳跳蒿萊倉皇
急欲突圍走揚鞭噪逐喧春雷羽林掠圍静無擾馬密
人齊圍轉小雲麾五色八門開盤屈遊龍頭尾繞十尋
黄纛吹長風晴天皎日光曈曈山祗地靈共鞭䇿悉率
羣友居圍中繡鞍玉勒疾馳騁乾草霜蹄逐風影
天威手挽八石弓十四把長餘箭鋌前鹿已中金僕姑
雕翎洒血紅糢糊後鹿一發中其項髙坡仰仆鳴嗚嗚
須臾連射二十鹿箭服曽無遺一鏃天網還開三面恩
下馬撤圍教止戮秋冬獮狩古所傳我
皇聖武縱自天仁風已捲鶴麗陣勇氣尚掛魚鬚旃外
蕃健兒千二百忽掃雲屯散無迹疾徐進退心力齊知
是吾
君恩所格始信天下一家語絶域遐邊總畿輔(小臣/)袖
手得
賜鮮敬繼岐陽歌石鼓
　　康熙四十二年正月初二日荷蒙
皇恩賜觀朝會樂器恭紀七言古體詩四十韵
　　　　　　　　　　　　　　　　查慎行
雲門咸池及大章制作肇自炎與黃後來韶夏繼濩武
聲容綴兆猶相望或以象功或象德宫懸一一傳太常
自從秦漢寖失古器雖尚設音微茫儒生好事強傅會
蒼龍朱鷺徒揣量流傳徃徃入樂府遂薦郊祀陳明堂
豈知元音闗運㑹出與盛世鳴光昌
國家功崇徳深厚上有堯舜垂衣裳八風從律星告瑞
亭毒四序昭三光
一人穆穆慶交泰多士濟濟賡元良朝乾夕惕日不暇
庭燎復勤夜未央肅雝臨保本
家法儼奉
列聖同羮牆化成久道治累洽民俗康阜仁風翔懐柔
河嶽盟帶礪撫馭畿甸
廵遐荒北清狼望息斥堠南拓鼇背開封疆圓顱方趾
悉受吏丹砮白雉爭來王麒麟在郊鳯巢閣不貴異物
誇禎祥太和元氣彌宇宙正賴雅樂爲宣揚吾
君神智况天縱
聖學孰測淵源長精通緯數窮亥歩博極墳典追羲黄
黄鍾累黍辨清濁太簇按節分隂陽文成雲璈發金石
詩出月窟諧宫商伶倫却立衆工伏
御製親授恊律郎豈惟神人共悅豫兼采法曲收遺亡
每逢朝賀必並作左右羅列東西廂臣昨蒙
恩預元㑹摳衣肅拜
丹墀旁柘黃帕拂
黼座近咫尺頫首心徬徨廣庭雪光吐蓂葉
雙闕日氣暾扶桑乍聞鈞天動九奏縹緲散入爐烟香
始終條理詎能析但覺盈耳聲洋洋歸來恍惚疑夢寐
魯壁一夜聆鏗鏘明朝
詔許觀樂器始信大樂非笙簧編鐘編磬別簨簴楹鼔
田鼓齊輝煌旌麾竒綵繪龍虎簫管逸韻含鸞凰塤篪
柷敔狀各異据圖考證安得詳有生耳目不虛畀
帝錫聞見開聾盲虞廷當時傳搏拊鳥獸應節猶低昻
幸逢昌期邀
異數及與百爾偕趨蹌歡情不覺同率舞拜手敢謂希
賡颺矢音作歌紀盛事萬年願奉南山觴
　　瀚海石歌　　　　　　　　　　查慎行
瀚海去國門亭堠千有餘
君王神武勤逺馭伐叛特欲安邊隅歸來玉斧畫大渡
屬國東西一都護羈縻不設(元和郡國志太平寰宇記/唐宋時邊方多設羈縻州)
甌脫閒何者能邀
至尊顧異哉有神物産自此海濵溯從開闢混礓礫直
到水底今揚塵女媧補天煉五色散落人間人不識年
深道逺莫致之瓌寳仍爲天上得
禁林過雨山蒼然緑窓窈窕生紫烟越羅蜀錦開什襲
詔許重陳玉案前湏臾捧下通眀殿耀眼平生驚未見
碧砮竒氣蓄風雲銅楔飛芒繞雷電七星掛斗何煌煌
六十四象隨圓方綺霞縠霧錯采章白璧自白黃琮黃
或如荔垂枝又如榴拆囊或如鏡留影又如芝植房或
如犧牛角蠒栗或如蝦蟇入月頷頤張或如青螺或文
蛤或如馬肝止血瘳膏肓或如珊瑚出網丹出鼎松脂
出地琥珀凝堅光賦形畀色靡不肖化工之巧盡洩無
留藏臣聞積水類生石瑟瑟波揺紅靺鞨潮淘汐戰亷
角平蜃吸鰲呿光怪發黔南白鷺洲文登弹子渦偶披
千萬遇什一毓秀孕靈能幾何孰如此石來自遐荒外
磊砢英多殊可愛携來共慶前席珎采處曽蒙後車載
石兮石兮爾豈無知空抱質顧盻
恩深同剪拂回思萬古委泥沙方信
聖朝無棄物
賜硯紀
恩詩　　　　　　　　　　　　　　宫鴻厯
扶桑晃朗通九區日浴先照天東隅襟山帶海阨塞地
鬱葱佳氣開
雄都豐京鎬邑萃靈秀徃徃孕結瓊瑤瑜
鑾車時廵省方嶽百神受職羣山呼砥石巉巖若砥柱
夭喬飛走俱魁殊藴玉山輝傳自古美璞豈得同碔砆
世無卞和識神物地不愛寳誰能刳爲礎作礪等閒事
何異石鼔疲舂揄
帝咨工倕登此石即墨封比躬桓蒲劖雲劚玉有製作
中規合矩隨形模玉堂新様琢磨出肌理滑笏堅而腴
金聲玉德洵兼備呵冰蓊蓊雲衣鋪蒸栗黄間鴨頭緑
白虹紫電縈星樞鵒眼村俗馬肝劣鳯咮龍尾真其徒
方箱大槖後車載山靈夜徙秋雲孤
寳跗光芒玉几凈丙夜拂拭研鉛朱
聖文典誥詩雅頌逺跨周漢殷唐虞
龍章迅掃千兔禿昭回銀漢懸天衢髙碑大碣遍撫勒
人人競寳隋侯珠(微臣/)未登朝士籍撏撦章句慚通儒
斷磚破瓦每自惜硯蟾注水行將枯朅來金門初待
詔果腹珍饌傳
天厨
寵新地近但悚慄重以朽鈍煩洪爐何期
渙汗沛膏澤得與詞館同霑濡受
賜百拜納懐袖一方軟玉如凝酥三重緹襲慎包裹硯
北却立心踟蹰守靜尚黙乃可乆不緇不磷無玷汚品
方質厚硯之徳豈以瓦合矜時趨敬披
御集讀硯說寒蟄一一回昭蘇作人造士軼三古寧有
才俊留菰蘆我
朝太平矢文徳共球八表來將輸摩挲寳器不輕用用
作眀堂王會圖賡歌喜起贊
聖徳青藜照席看操觚傳之千秋奕葉後上嫓稷益臯
陶謨
　　恭頌
萬夀無疆詩一百韵(傚栢梁體/)　　　　吳士玉
皇帝端拱垂衣裳德合堯舜邁禹湯經乾緯坤燭三光
渾元廣運霑毫芒油油雲覆甘露瀼宏開夀域被八荒
咸和萬民食不遑
軫念飢溺咨河防瓠子自昔勞宣房千年一清今告祥
聖謨指授何洋洋清口不灌河流黄
翠華頻幸彌周詳平成萬古無懐襄龍圖五采呈天章
金繩玉檢紛煒煌
帝迓
天庥日初暘祥飈瑞靄開颿檣顧瞻東國祈豐穰布徳
施惠
廵南方駕六蒼蚪翳鳯凰華芝羽蓋乘雲翔光連少海
屬天潢豹尾掩映黃頭郎烝徒鼓楫歡聲揚詎有供御
煩劻勷浮玉海湧一徜徉
御筆淋漓天藻香
天心最眷惟吳閶
省方五度沛澤滂黃童白叟熙春陽
聖主俯視猶如傷郊原遍厯親農桑春旂楊柳飛黃鴦
麗日光天
聖夀昌大宇同慶福漙將詄蕩天門翠幕張
重離輝輝
紫極傍臯䕫岳牧趨鵷行山呼雷動濟以蹌咸池六英
奏浩倡鼓鐘瑟琴笙竽簧仙音法曲聲鏘鏘萬姓齊歡
獻玉觴遙聞
天笑從風颺
帝澤如春恩濊汪嵗租屢賜千倉箱勸善宥過除鋃鐺
寛仁疊沛通工商絃歌户户登虞庠賦政懋嘉召伯棠
羣生游泳化日長惟
帝休烈冠百王仁育義正交柔剛中外寜謐安且攘三
蘖既翦邦本彊朔漠三駕靖彼狂瀚海無波天蒼蒼
聖圖廣大極梯航銷鋒灌燧樂時康勒石太學謹寳藏
懐我好音示不忘武功既宣文德彰干羽籥翟陳兩廂
經籍萬軸披縑緗
天文訓飭士習良行思爲表言爲坊封植嘉穀化莠稂
蘭蕙滿畹敷芬芳髦士峩峩宜奉璋慎簡哲匠鍳否臧
還念考試歌慨慷
帝心愛士増徬徨
王言丕煥翰墨塲闢門籲俊恢宏綱楩楠杞梓羅千章
驊騮緑耳爭騰驤祥鵬翽羽鳴梧岡搜剔幽隱升巖廊
後車連載馬與揚曠典盛節皆殊常壽考作人不可量
(微臣/)懵學媿面牆一編兀兀居窮鄉沐浴詠歌志激昻
竊附擊壤賡陶唐禎符瑞應垂琳琅三靈蕃祉運所當
願封㤗山祀明堂英聲茂實高頡頏器車澤馬來康莊
玉環銀甕入篚筐三秀煌煌生殿旁一莖六穗薦黄梁
白麟朱鴈遊林塘榮河溫洛流泱泱卿雲爛縵遙相望
産祥降嘏方未央億載萬年戴
聖皇天長地久永無疆
　　甲辰閠四月十五夜喜雨　　　鄂爾㤗
三吳長夏風披猖經月無雨愁驕陽身爲方岳寄民命
潛引湯火煎中腸籲天祈神典禮舊晨朝寮宷羣趨蹌
卜月之吉匍匐始微誠敢必通穹蒼是日曉色變凄𦂳
侵尋午景成摧藏山雲油油覆城郭江雨䬃䬃吹軒堂
初驚高簷懸數丈漸喜中庭積一方我時公退未暇食
恍援北斗吞天漿隔牖已覺目開朗廵階自訝神飛揚
病身却坐黙歎息詎有感召來倉皇憶從去秋銜
命至正當久旱罹凶荒補救有心起溝壑拮据無術盈
倉箱冬春荏苒饘粥給竊幸比屋無流亡眼看薄俗欲
移易其奈沈痼迷膏盲粉黛流連徧初地歌管雜㳫交
歡場六慱潛蹤學鬼蜮四郊攘臂多豺狼從容我但用
文告狡悍爾自求桁楊雷霆既震勢小定事與霖雨寜
相妨深閨咒咀市兒詬怨氣共說騰天閶人情向背本
難一
帝心降鑒安可量今朝畢禱得大霈一洗萬口諸昏狂
暮燈既眀聲轉急勢欲穿屋侵匡牀呼兒出酒勞賔佐
酒氣與雨爭淋浪興酣不寐向丙夜蛟龍漸與收鋒鋩
沈憂頓豁生逺思馳夢已到
丹墀傍擬追賀雨才力薄況今官守非詞章
聖主精誠與天合垂意南國崇農桑旬宣報稱首何事
所期年嵗恒豐穰化民成俗可次第頌聲謗口俱荒唐
待呼大舶具鐃吹出觀四野青茫茫
　　恭讀
御製題王諤豐年農慶圖詩敬和元韻　鄂爾㤗
覆車黃雲交碧落萬井歡騰動寥廓手䥥腰索齊登場
孰辨環山與帶郭童犢喫喫老牸閒溪棱塍墊寫潺湲
廣糧門下一無事墉崇櫛比相間間賽神報社互稱夀
割肉在手歌在口由來膏澤多豐年大布新衣矜富有
挑菜兒歸女下機渾家飽飯喧通閨此圖此慶頗難覩
宵旰側窺披咏時
　　杏山行　　　　　　　　　　　塞爾赫
杏山山上石屼􁀙杏山山下水㵳泬山前山後沙土紅
疑是當年覆軍血憶昔將軍未上馬羽檄交馳遍天下
衆號十萬出闗來遮日旌旗滿原野畫鼔三通不交戰
觱篥聲中軌先亂二千鐵騎儼天人大箭長弓一當萬
霜摧敗葉草偃風血流染海波濤紅馬前不誅長平卒
祗今竹帛褒元功吁嗟推轂竟何補俘將解縛拜
聖主有人東望尚招魂衣冠哭葬燕山土
　　松山歌　　　　　　　　　　　塞爾赫
錦州城南多㟪􁗮路入坡隴低復起行行曠望見廣原
一掌平開渾如砥東南突屼聳髙阜行人指說松山是
松山之上一松無風過濤聲清入耳此山得名不記年
半土半石形迤邐漢魏北燕遼金元有眀至今一弹指
人民城郭凡幾更此山依舊蒼然峙我來山下訪舊事
當年戰壘無遺址緬邈崇徳五六年
神兵禦敵渡遼水彎弧洞鐵氣如虹俯視將軍埓羊豕
千騎轉戰杏山前路隔松山十八里戰鼓驚天海浪翻
百萬覆軍強半死凱旋牧馬瀋水陽天助
龍飛良有以今日田園古戰場萬縷炊烟墟落裏沉吟
懐古向秋風殘照松山凝暮紫
　　山海闗　　　　　　　　　　　塞爾赫
颶風吹海雲濤翻排峰削玉森戈錟一闗雄據山海間
險阻不亞秦崤函東控鴨緑襟三韓清流百道紆回環
一夫當闗誰敢前那用封之請泥丸詎知天意勝地利
直教假手移神器義旂西指闢草昧含靈歸仁息鼎沸
列聖相繼覩重華而今四海方爲家出入惟憑一片紙
闗吏呵令行暫止
　　乾隆三年
聖主臨雍禮成恭紀　　　　　　　　張　湄
斑麟赤雀天降祥水精之子爲素王九州木鐸聲喤喤
日月代燭修夜暘三千七十會冠裳羣川宗泗嶽拱防
筆嚴袞鉞吾道昌要使萬世皆虞唐自有生民誰頡頏
綿綿統緒屬
今皇韋編漆簡勤表章心法治法源流長覃敷文教暨
八荒鶉居鵠飲與偕臧矧兹辟雍宅中黃東西南北遵
路康兩楹數仞屹宫墻彩虹夭矯丹翬翔參霄松檜鬱
葱蒼蟠銅屈鐵森千霜駢羅石鼓來岐陽奎文
睿藻交焜煌重以金碧琉璃光猗與美富埒
朝廊大昕警衆擊鼔鏜虡業既設崇牙張鸞旂翠蓋雲
飄揚簫韶鳴入金絲堂莘莘俎豆潔祼將溪毛
躬薦流芳香
一人低徊禮器旁
天容肅穆神齋莊咨爾左右同奉璋追趨舞字軒乎鼚
春弦夏羽登畯良緇幃講肄發笥藏咀含六藝如宫商
橋門風暖槐露瀼子衿環聽青成行原天稽古晰微茫
中和條貫典訓彰禮超聃郯樂摯襄受裁奚止東魯狂
日躋上理
聖敬強化移疏俗延殊方乾坤軒豁振雷硠獻琛納賮
賔蠻羌(小臣/)際盛沐
恩滂咏歌拜手繼臯颺祝
君壽考祚無疆
聖駕東廵
　盛京恭謁
祖陵大禮慶成詩　　　　　　　　　金　甡
維清緝熙宣重光
帝握金鏡開珠囊文謨武烈崇覲揚紹庭繼序無時忘
七朝觀徳嚴烝嘗
鼎湖龍氣隨軒黃厥初生民徴發祥坤輿靈脉蟠東方
髙山天作橫大荒氣攝遼海恢全疆作豐遷鎬王業昌
留都近接
珠邱旁千秋弓劍
橋山藏遹追來孝維
皇王感物増思懐秋霜睠言舊里沛與豐
乘輿親奉
慈寧宫厯吉日兮以東行薦新承糦豐年穰嘉禾委積
連坻京郊原初築圃爲場如弦馳道遥相望千乘萬騎
龍騰驤鸞旗翠蓋風低昻疎林掩映丹青裝登臨引興
摛
奎章行圍縱獠嵗有常三田秋獮禮固當雲羅天畢紛
舒張白羽㨗發攢飛蝱霜蹄撇烈殷雷硠百禽㥄遽走
且僵他他藉藉阬谷量三驅弭節母胥戕擇取上殺除
面傷用儲乾豆烹羶薌威弧照野狼收芒絶幕萬里皆
康莊淵旋雲被臨神鄉佳哉王氣鬱葱葱都廣之野務
隅陽
神靈陟降憑元堂肇稱殷禮行升香延帷接枑羅斗匡
季秋之月日在房晨瞻鳥注垂中央朱霞盪海眀榑桑
金蜩列侍齊冠裳駿奔祗奉湯孫將青酟既載調和羮
九州珍錯陳縱横歆馨顧徳
神來饗
澄心凝思亶徊徨
几筵如在餘悽愴洪鑪盪滌提天綱河山風雨勞斧斨
靈旗石馬爭飛颺松楸萬古瞻龍興緬仰
祖徳何靈長念兹繩武敢不蘉禮儀告備旋天墉
髙臨崇政啟南端羣工蹈舞前稱慶玉巵初進萬年觴
雲天
徳施蕭露瀼
錫宴親舊隆異粻鯢齒鮐背駢趨蹌醉酒飽德詠太平
皇歡既浹陳縹緗闡揚
光烈窮形容
盛京一賦垂琳琅
世徳舞奏音鏘洋三侯裁足羣兒倡慶成大禮絲綸降
恩覃中外熙春暘文德既昭武節彰選徒大閱傳牙璋
飈駴雲迅俄方攘天行星陳高頡䀪敦營七萃環武剛
黃龍大牙常處中
申嚴號令昭戎經虎拜曰召鷹揚姜武夫併是干城良
教達禁成節制嚴如飛如翰如漢江洗兵蚤已挽銀潢
藏險於順威靡亢元莬真番暨樂浪東震日域咸稽顙
保塞屬國兹益恭事畢功宏澤沛滂逶迤
仙仗方廻翔山川望秩酬靈貺歸格
祖禰循寳城闗輔絡繹馳騎迎
翠華至喜鈴鉠鉠景雲麗色開
天閶先問起居朝
壽康遂
升前殿臨濟將
雕輦止蹕還東廂聲眀文物増輝煌昔始往矣菊未英
今來照水收虹梁征途回逺時節更師無疲露情徜徉
先期規畫罔不臧
日月垂照無逺障
睿謀神運非賛襄曠典具舉殊安詳瑶圖萬葉流芬芳
聖徳廣大彌穹蒼敬
宗尊
祖凝羮牆展親錫類榮宗祊發揚
孝治光昭眀春温秋肅
恩威雙聲靈赫濯踰溟滄坐見九譯來梯航
堯仁舜孝孚萬邦(小臣/)何幸親虞唐
　
　
　
　
皇清文頴巻六十四
欽定四庫全書
皇清文頴巻六十五
　詩
　九言詩
萬壽恭紀九言詩百句　　　　　　　沈樹本
聖皇御宇四十有二載初逄大衍五十躋長年萬國咸
寜歡聲徧厚地
一人有慶景福齊高天況値河流底績垂永久更喜春
和被物増暄妍
蠲租宥罪四海澤均溥
省方問俗兩浙恩尤專欽惟吾
皇德越萬萬古聰明睿智齊聖更廣淵軼商跨周陵漢
陋唐宋步堯趨舜駕禹追黄顓上則問安視膳修尊禮
下而春育秋養無私偏
九重穆處垂裳戒逸豫六符拱極端冕罔遊畋允恭克
讓堪作百世法謹身節用以為天下先重道崇儒宫墻
隆爼豆育才章教庠序羅英賢聖不自聖小心殊翼翼
新益求新終日惟乾乾甲觀陳書寅𠂻勤往古酉山啟
鑰乙夜窮韋編惟其篤學敏修極精粹遂有
鴻章鉅製紛流傳箴銘赫赫羣工承誡勅訓誥煌煌多
士䝉陶甄尤工染翰縱横飛玉管每愛臨池揮灑堆銀
牋鳯翥鸞翺直超倉史上龍跳虎卧遠過鍾王前台垣
卿月
天章均寵錫名山勝蹟
御墨都高懸經天曰文文德既巍煥止戈曰武武業還
騰騫曾聞六師
親統靖鯨孽旋見八荒効順銷狼烟北極流沙享王獻
琛矢南窮溟海賓服韜矛鋋化被雕題鑿齒盡臣妾威
震扶桑若木皆幅􁆟豐功偉烈刻碑紀銅柱赫聲濯靈
勒石銘燕然僉謂已治已安可長樂猶且曰咨曰儆多
憂悁
旰食宵衣黎元同疾苦
撤懸減膳惸獨懷矜憐屢解桁楊三又嗣三赦頻除租
賦賜半復賜全狴犴恩流仁風開網罟窮簷澤沛化雨
廻迍邅同登壽域含哺亦鼔腹共上春臺鑿井兼耕田
相親相睦民生胥厚矣不識不知
帝力俱忘焉頃者黄河奔流稍泛溢深煩
睿慮規畫頻敷宣
特簡良臣外廷授方略不惜厚帑
内府頒金錢排淤決口疏通歸大海築堤捍塘蓄洩成
平川上資
國計千里逹漕運下禆黎元兩岸安廬廛錫圭告成
六飛親閲視輯玉時巡
萬乘來駢闐時方陽春氣序正煦茂仰覩
榮光照耀連奎躔麗日和風迎人倍歡暢崇桃積李夾
道爭芳鮮佇看華祝三多聲接踵遥聽嵩呼一路人摩
肩
俯慰羣情朱旂臨浙水載隆時邁翠葢停湖邊臣僚上
壽趨蹌擎玉醴億兆稱觴煥爛張瓊筵競指丹麟白鳳
集靈畜行見八公十叟朝羣仙東海擕來七尺進香棗
西池捧出十丈開金蓮驂鸞奏曲飄颻蓬島畔控鶴吹
笙縹緲緱山巔共祝無疆
皇圖彌鞏固咸知有喜
聖祚方永綿年年介祉脩齡並河嶽歲歲添籌積算超
彭籛有如天皇壽考過一萬豈獨大椿歲月紀八千常
調玉燭淳風惟皥皥永奠金甌王道真平平良由
聖德高深無可量克迓天庥凝謐滋長延草莽微(臣/)菲
材愧愚陋瞻
天仰
聖夙夜心殊䖍世受
隆恩生成念彌切身䝉厚澤感激思常牽忻依仙蹕咏
歌隨舞蹈幸際昌期踴躍頻廻旋行偕白叟黄童祝
萬壽九言獻頌用代九如篇
　　乾隆三年
聖主躬耕耤田九言詩(有序/)　　　　　呉應枚
皇上愛育黎庶誠求民隱乾隆三年
特行耕耤大典以供粢盛至孝也以倡農功至勤也惟
　　時春雨霏微川原含潤神人徯志兆年榖之順成
　　宜有篇章導揚
　盛美(臣/)惟大禹颺言九功惟敘九敘惟歌又曰勸之
　　以九歌而天保詩人所以頌其君者旁稱遠引兼
　　及如數以紀之皆取諸九昭陽德也臣不揣蕪陋
　　敬效斯義作為九言以獻詩曰
聖皇膺圖御宇萬象昌
澤被茅簷蔀屋胥樂康
勤民之心推暨海内外順序所布咨儆時雨暘惟兹六
府孔修榖為重亦越八政具列農尤詳爰
命秩宗稽古定典禮
勅京尹備物陳彛章器合耰耡錢鎛靡不舉種分秬秠
穈芑咸相將乃擇元辰履畝參保介將行慶賞蠲吉承
馨香時當二月仲春日辛亥斗指震方卯位神勾芒淑
氣旁流甘霖方應候金根待駕庭燎猶未央
一人宵旰不遑思穆穆百爾夙夜匪懈趨蹌蹌郊外蔚
葱
翠華濃引翠雨中燦爛
黄幄潤添黄霏烟與羽葆龍旂掩映積靄共鑾儀芝葢
廻翔
命駕靑壇抒誠為黎赤
齋心紫殿合漠感
穹蒼有司奉牲薦幣敬必飭大樂摐金戞玉鏗以鏘先
農來格降福及時夏后稷肇祀率育宜陳常於焉弭節
鸞和臨繡壤即看捧鞭鵠立來巖廊
天子親馭洪縻蔥犗健
帝耤首開東作黛耜良
宸𠂻愉暢地脈愈滋沃百神翼衞庶彚齊芬芳貽我來
牟廣場敷玉粒播厥穜稑嘉種盈靑箱先之勞之豈獨
遍千畝恩斯勤斯固已周八方層臺
觀稼班聯欣接武平疇額手袞繡瞻
垂裳三推五推九推辨軌物甸服侯服綏服祈農穰自
王公卿尹下逮耆庶咸恪恭整肅願効劻勷羣工絡繹
扶犁儀不忒衆耦踴躍終畝紛成行二十四花信風宜
長養三十六禾詞調合宫商從此載芟載柞畯至喜會
見實發實秀田皆臧非惟昭報秋成儲
御廪是用䖍供禋祀登神倉
大君明農教稼仁孝備兆姓瞻蒲望杏享阜彰千村傳
報土膏及泉動三春溉足雨澤兼露瀼樂歲或耘或耔
遊暇日豐年多黍多稌饒餘糧大禮告成歡呼徹遠邇
衢歌巷舞沐
德先畿疆(臣/)聞教民樹藝育萬世姬年八百肇迹開農
祥易垂勸相書陳所無逸豳風雅頌穡事言彌長大有
必書麟經志務本秉耒作則月令宣靑陽至漢以後曠
典不數舉縱或遵循舊制徒鋪張懿昔
世宗釐成禾獻瑞迄今㝢縣墠壝遙相望猗與繼志揚
烈在
元后允矣躬行實踐維我
皇年來蠲租減賦逾億萬時復貸金賑粟施汪洋膴膴
周原為民溥美利畇畇禹甸率土承休光每從
螭㘭珥筆紀盛事夙慕虞廷亮采思贊襄所期幾康時
勅永無斁載咏屢豐多稼同賡颺
　
　
　
　
　
　
　
　
皇清文頴巻六十五
欽定四庫全書
皇淸文頴卷六十六
　詩
　五言律詩
　上苑觀燈　　　　　　　　理密親王允礽
刻漏遲銀箭燃燈燦玉京凌空珠作樹不夜火為城盤
鴨輕秦制蟠螭陋漢名堯天星斗麗長照萬方明
　　塔山　　　　　　　　　理密親王允礽
朔吹盈川谷蕭蕭動羽旄草枯迷兎窟風急脱鷹縧箭
落寒雲重山鳴畵角高承
恩出關塞躍馬氣逾豪
　　過開山廟　　　　　　　理密親王允礽
東去指徂徠
廵行亦壯哉人從千嶂度路想五丁開雲氣連秦觀烟
光接漢臺春陰嵐翠潤溪轉徑迂廻
　　黄河　　　　　　　　　理密親王允礽
黄河天下險萬古亘乾坤不覩靈濤壯安知禹力尊風
雷無定響江海欲全吞此際乘槎稳安瀾荷
聖恩
　　賦得潤物細無聲　　　　理密親王允礽
亷纎初應候風定灑千絲但覺寒陰重旋看樹影垂一
犁霑足處萬彚發生時不到春郊望恩膏那得知
　　夏日園中　　　　　　　恒温親王允祺
溽暑人俱憚清凉我自諳四山晴獻翠一水晚拖藍爽
氣先秋集禪機盡日叅蓮花如解意開到板橋南
　　侍
宴觀燈　　　　　　　　　　恒温親王允祺
昨宵方入直今夕又承
恩陪
宴來中禁觀燈過上元星橋林外直蓮炬水邊繁併作
昇平象怡然奉
至尊
　　晚發湯山途中口占　　　恒温親王允祺
晩發湯山道彌深定省情春烟含遠樹銀漢轉初更新
水長橋急宵鐘野寺鳴前途知不遠燈火望中明
　　二十七日歸　　　　　　恒温親王允祺
征途值臘盡氣候轉蕭森埜渡氷封草孤村火透林邊
鴻無息羽老馬有歸心縱到家園裏悽悽歲暮侵
　禁中直宿晚晴見月　　　　淳度親王允祐
獨坐黄昏後遙聞玉漏聲正當雲影散忽見月華明
鳳闕光逾淨
龍樓色更淸為因新雨好亦愛晩來晴
　　奉和
兄雍親王暮春元韻　　　　　怡賢親王允祥
好景當三月紅雲㸃緑苔鶯啼垂栁外鶴舞曲池隈麗
藻毫端發熏風指上回
堯階多雨露棠棣四時開
　　恭讀
御製耕織圖詩敬成二律　　　怡賢親王允祥
歴歴三時況如陳七月篇秋雲靑甸裏春雨緑疇邊
聖政先無逸
皇心重有年孜孜宵旰意總向畫圖傳
玉帛梯航遠山龍繪繡工豈知寒女事猶入
睿吟中勤儉昭淳俗勞思愛古風
垂裳開至治衣被萬方同
　　春晝　　　　　　　　　怡賢親王允祥
物候深春好遲遲晝漏長栁塘新水緑花雨小簾香波
暖看魚躍泥融喜燕忙熙然俱自得游泳頼
軒皇
鑾回恭迎敬賦　　　　　　　怡賢親王允祥
紫塞回
鑾近瞻依隔半年記從初夏候又及小春前村落豐收
好郊原霽景妍
聖躬多悦豫喜共萬方傳
　　西山　　　　　　　　　怡賢親王允祥
霽色來西爽雲端見遠峰翠含新雨重靑愛晩煙濃逸
興登山屐淸音隔寺鐘何時探勝跡泉石紀遊踪
　　試馬　　　　　　　　　怡賢親王允祥
名驥來天厩翩翩過苑門風輕朱鬛動沙淺碧蹄翻縱
有馳驅力寜酬豢養恩長嘶頻顧影矢志效騰騫
　　夏日山莊應
制　　　　　　　　　　　　　莊親王允禄
山莊宜夏日五月似秋凉瑞草隨風動名花裛露芳鳥
啼靑嶂下燕掠碧溪傍佳景陪
宸賞惟思獻壽觴
　　泉源石壁應
制　　　　　　　　　　　　　莊親王允禄
十二層城裏仙雲日日過泉源長噴薄石壁更嵯峨碧
影函明鏡晴光湛緑波乘槎何足羡身已到銀河
　　恭賦梅候宫中樹應
制　　　　　　　　　　　　　莊親王允禄
葭管初迎律宫梅候已還不隨羣卉放自占一陽先冷
豔凌霜潔凝寒傍雪鮮
御園春更早雨露近天邊
　　春和堂　　　　　　　　果毅親王允禮
春光簷際滿景物共暄和日午花香逓風輕燕影過沖
融怡靜體浩蕩洽
恩波坐覺琴心遠怡然發嘯歌
　　賦得秋山極天淨　　　　果毅親王允禮
山色秋來淨嵐光欲接天纎塵吹不到一碧望無邊宿
雨初收後殘陽未落前凭軒縱吟眺爽氣入詩篇
　　蒲州　　　　　　　　　果毅親王允禮
龍門一曲處風氣萃蒲津(元史蒲州北負關陜南阻大/河王思誠詩關設蒲津扼兩)
(壖/)關險全臨晉山形半入秦(州志蒲津關在黄河西㟁/山陜要隘也一名臨晉關)
樓窺飛鳥上(州志鸛鵲樓在西南城上/暢當有逈臨飛鳥上之句)柏鬱大河濱(水/經)
(注首陽山臨大河名勝志夷齊祠下有古柏二相/距數尺厥榦上交若兄弟之相倚傳為二賢手植)祗有
重華日環廻萬古新(明統志蒲州古蒲坂虞舜都有雷/澤歴山舜宅舜井二妃陵諸古跡)
　　熱河三十六景詩(選三/)　　果毅親王允禮
　　　四面雲山
高亭依翠巘石磴恣攀躋但覺層霄近囬看衆嶺低瑶
芝雲每䕶玉洞鶴常棲縱目宜空曠平臨萬樹齊
　　　北枕雙峰
亭占峰巒勝憑高俯衆山路穿深樹裏人在翠微間紅
葉巖前錦蒼苔石上斑白雲時出岫常共此心閒
　　　梨花伴月
乍入梨花峪依巖架屋成一天明月淡萬樹豔雲晴樓
閣凌空出峰巒映戸生垂垂秋實美大谷止虛名
　　七月八日遊
　瀛臺登西南樓成咏　　　　果毅親王允禮
泛舟來太液還上西南樓四面生凉意孤懷入爽秋遠
山凝黛色湖水接澄流景物依然好頻年此獨遊
　　桃　　　　　　　　　　　和親王𢎞晝
我愛夭桃好偏盈露井傍臨風開笑臉趁曉炫紅妝春
接仙源近秋經阿母嘗年年期結實藉得奉
君王
　　積書巖(河北層山有石室室中若/有積卷故名見水經注)
　　　　　　　　　　　　　　和親王𢎞晝
河北鍾靈氣巖深積卷虛名山真作藏石室恍遺書軸
秘雲嵐合文殘苔蘚餘茂先推博學對此定何如
　　賦得千章夏木淸　　　　　怡親王𢎞曉
一片淸陰合紅塵靜不生槐陰偏漏月栁蔭自藏鶯雲
淡疑無影風微漸有聲凭欄無箇事閒眺足餘情
　　曉行即事　　　　　　　　怡親王𢎞曉
秋雨初晴後風來動早凉疎林猶掛月細草已凝霜曙
色含高嶺朝烟籠曲塘長鞭時拂馬指㸃説山莊
　　扈從
　暢春園途中作　　　　　　誠隱郡王允祉
微雨應秋晨
鑾輿出紫闉晚田霑更翠廣陌潤無塵霧色迷前嶺溪
流響近津西成看已告共慶太平人
　　咏竹四首　　　　　　　　慎郡王允禧
愛此千竿碧能消盛夏威濃陰深䕶榻淸影半籠扉粉
節含香雨烟梢淡暮暉日長高卧穩紈扇未勞揮
擢秀自成隣風竿間舊新交加難論箇散布欲無垠穿
逕枝妨㡌行吟翠繞身會裁靑玉簡持贈白雲人
靜碧連書幌輕凉䕃食單撲空香翡翠繞地紫琅玕遮
莫侵蘭沼偏宜近藥欄山童能解事日日報平安
舊根來水國移種近香茆雨洗穿籬幹風梳拂牖梢色
添杯酒緑聲逐局棋敲落落凌寒意松梅足舊交
　　早秋　　　　　　　　　　慎郡王允禧
玉律報新秋園林爽氣浮牕風桐葉落山雨火雲收蛩
接蟬吟露螢和月上樓人家嵐樹外砧杵自相酬
　　秋日漫興　　　　　　　　慎郡王允禧
禁苑秋光媚樓臺爽氣多風簷松偃蹇月宇桂婆娑荷
老餘香在雲閒片影過登瀛有佳客觀物動高歌
　　初夏憇淸芬庵後禪院　　　慎郡王允禧
童子迎人到僧收貝葉文境幽雲不散鐘定鳥成羣樹
影西峯接花光
上苑分禪牕四月好小坐午風薰
　　雁　　　　　　　　　　　慎郡王允禧
相傳是陽鳥秋至即南征天地風霜日江湖旦暮情雲
飛殊自得水宿漫多驚菰米蒼苔㟁三湘處處淸
　　夜坐課詩　　　　　　　　慎郡王允禧
寂寞雙扉掩夜寒霜氣淸人閒詩味遠境靜道心生瓦
銚茶初熟松窻火更明微吟數更漏㸃㸃下嚴城
　　夏日閒居用杜甫過何將軍山林韻十首(選一/)
　　　　　　　　　　　　　　慎郡王允禧
臨池時學字倚杖飽看雲自註蟲魚譜常持氷雪文果
從村叟送茶愛岳僧分心跡淸如水知無俗累紛
　　春日新霽　　　　　　　　鎮國公德普
連朝雨雪兼淰淰復􁁉􁁉日脚黄初見苔痕緑倍添晚
晴收宿靄積水映垂簾坐愛陽和景題詩信手拈
　　秋夜　　　　　　　　　　鎮國公德普
病葉蕭蕭下閒門掃更封虛窻啣落月殘夢帶踈鐘咽
露蛩吟砌巢雲鶴在松隔江秋色晚相憶有芙蓉
　　北林秋咏次姚少監縣居韻　鎮國公德普
堦下蒼槐樹婆娑十丈齊淡烟隨雨散踈翠壓簷低睡
覺攤書坐詩成掃壁題白雲看不厭閒倚一枝藜
　　春日遊西山　　　　　　　鎮國公德普
尋幽過曲徑林密日微通崕草週遭緑山桃寂寞紅苔
痕侵古壁春色滿花宫隨意添吟興淸尊孰與同
　　西山道中　　　　　　　　鎮國公德普
日斜靑嶂外寺遠翠微間山色自千古人心不暫閒風
霜消歲月藥餌駐容顔准擬移家住無勞數往還
　　村夜　　　　　　　　　　鎮國公德普
晚投村路急茆舍覺幽深冷卧驚寒夢長宵耐苦吟疾
風鳴敗葉斜月照空林平日遨遊地重過意不禁
　　曉行　　　　　　　　　　鎮國公德普
十里經過處長宵四五更近村聞犬吠出郭未鷄鳴夜
氣侵衣冷星光照水明不須愁跋涉道路自多平
　　盤山　　　　　　　　輔國將軍博爾都
策杖攀危磴蕭蕭萬木聲雲過衣漸濕泉沸馬頻驚怪
石當軒立枯松隔路横渾疑塵世外真覺道心生
　　探春花　　　　　　　輔國將軍博爾都
深閣藏竒樹瑶華冐冷開半垂知臘盡叢發待陽囬素
色明殘雪幽香間落梅暖風飄碎玉一灑望春臺
　　戒壇古松　　　　　　輔國將軍博爾都
戒壇松最古蒼翠日氤氲偃葢承朝露喬枝惹暮雲蛟
龍半空起風雨四山聞把酒成竒賞盤桓到夕曛
　　楓莊新咏　　　　　　輔國將軍博爾都
　　　引泉
刳竹引泉遠清泠日夜催每從深樹出時帶落花來響
作空山雨凉生古石苔明朝欣釀黍香冽藴新醅
　　　結亭
築室苦卑陋還營木末亭座㴠雲氣白簷接樹光靑對
酒聞沙鳥攤書度水螢相嘲何用解不署草元銘
　　　種樹
我欲植嘉樹分移自遠林土埋紅莢軟水潤綠根深微
細含生意婆娑展寸陰他時逄雨露峭拔自森森
　　　藝花
百卉多區别栽培事不同因之徵月令足以見天工種
向町畦播根須雨露䝉芳菲自有候好待棟花風
　　次淸爽齋韻　　　　　　　　宗室福靜
玉律調朱火芳園結翠陰徑幽無暑到竹靜有風吟清
朗數間屋虛明一片心高情與地稱琴鶴作知音
　
　
皇清文頴巻六十六
欽定四庫全書
皇淸文頴巻六十七
　詩
　五言律詩
　　扈從
聖駕南苑閲武應
制　　　　　　　　　　　　　　　馮　溥
訓武乘農隙春蒐典制同甲開光吐日弓勁響隨風九
陛都俞切三門禮讓崇微臣叨侍從珥筆愧難工
　　秋日
　瀛臺即事應
制二首　　　　　　　　　　　　　馮　溥
芳湖當玉殿奏對芰荷香山色開朝爽花陰帶露凉微
風迎翠輦初日隱紅廊曵履蓬萊路賡歌興味長
待漏百花芳
君王問未央星辰催曙色鴛鷺接班行學士收封事詞
臣進講章遊魚時出聽雅製協宫商
　廷試武進士閲卷即事　　　　　　馮　溥
拊髀旁求切遴尤
簡命申晴雲開殿陛英氣動星辰技是穿楊舊花知夢
筆新熊羆羅鳯闕不待屬車塵
閶闔雲霄逈英雄奏對來丹書原佐命武庫舊竒才貍
首雕弧勁螭頭彤管開
天顔應有喜絶足羡龍媒
　　武闈對雨　　　　　　　　　　梁淸標
秋堂涵澹色危坐雨牕孤丹闕風雲集靑天鸛鶴呼行
間思衛霍紙上校孫呉俎豆儒臣事何能佐
廟謨
海内論兵日中朝拊髀年魚龍喧午夜雕鶚起秋天閣
照靑藜火書繙黄石編球琳與竹箭願貢
鳳樓前
賜宴西苑恭紀　　　　　　　　　　張　英
離宫烟浦外幽賞
禁垣西瑶島孤峰秀華林萬樹齊水生楊柳岸春滿杏
花蹊不覺怡情久仙源到易迷
水亭浮畫棟高敞若凌虗雲影揺珠箔天光動綺䟽藥
欄棲皓鶴石瀬戲文魚
聖主揮絃處薰風化日舒
　講筵紀事　　　　　　　　　　　陳廷敬
崇政經帷秘延英玉陛高聲容肅中禁寵渥厚詞曹
天語開黄巻乾文上彩毫萬言親講誦或恐
聖躬勞
燕寢羅緗帙高居
御氣淸泰階懸朗照乾象法時行燎火千門望詩書五
夜情未央常待旦求理為蒼生
　　早朝即事　　　　　　　　　　陳廷敬
遠坊鷄未唱疲馬夜行遲漏㸃催金鑰珂聲動玉墀朝
班存近侍官職在文辭正喜勤封事
君王召對時
天壇齋宿候
駕恭述　　　　　　　　　　　　　王士正
穹宇中宵啟齋心上日䖍星河明㤗畤燎火動甘泉
紫禁傳淸漏靑松覆
御烟行宫空拜望不數漢皇年
　　康熙十年二月二十八日䝉
召入
　𢎞德殿出西伯求賢圖
命題賦五言近體應
制　　　　　　　　　　　　　　　沈　荃
白髮垂綸叟丹書佐命臣風雲寜預料魚水自相親駐
馬高林晩揚旗碧甸春慇勤後車意曠代有同倫
　瀛臺侍宴泛舟賞荷應
制四首　　　　　　　　　　　　　葉方藹
夏后璿臺上周王瑤水前何如逄
聖主開宴集羣賢雲壑真丹地冠簮儼列仙千秋傳盛
事光耀史臣編
御座霞為幄花林玉作臺更無凡迹到只許近臣來睟
穆依天表光榮浹上台太平欣正永長日得追陪
詔許仙舟泛人行一鏡中象從河漢接氣與斗牛通荇
藻翻輕影鳬鷖接遠空朝宗皆到海心共百川通
光風動水際異采發華滋翠蓋亭亭立紅衣冉冉時淸
波輕泛鷺密葉暗藏龜微物生多幸終年荷
聖慈
南廵聖德詩六首　　　　　　　　　韓　菼
聖德時廵運嬋嫣龍起年諸侯虞玉帛四載禹山川日
御方從震雲行總象乾東南何厚幸次第澤敷天
築舍臣三策憂民予一人歷廵堯甲子廷少夏庚辰立
馬黿鼉窟停餐風雨晨湍波泥滑滑寜識
聖躬親
書聖推
今聖多能聖又該戈從神武運畫自帝羲來麗藻中天
逈榮光萬象開沾
恩揮落處字字篤羣材
農事省春深村村桑柘隂鳥催秋後玉花發馬頭金早
麥迎風浪初秧待雨鍼幾章豳雅頌四語見天心
花幡迎十字寳炬列千門敢越
官家禁聊酬天地恩旌旗聞北指信宿戀南轅幸
賜如湯沐年年奉
至尊
江心天揷寺高矚俯神州海湧三千界雲重十二樓百
靈趨黼帳御氣滿珠邱莫大文章在
龍書最上頭
　　冬日
駕幸南苑恭紀二首　　　　　　　　王鴻緒
禁籞期門發戈鋋散曙暉三驅横獵陣七校合行圍碧
漢星鵰健香巖月兎肥
君王廵幸地巖谷滿光輝
馳道黄金埒離宫白玉扉兕裘千隊列毳帳五雲依田
犬銜鈴去銀麞帶箭飛始知氷雪候
靈囿自芳菲
上步禱
天壇甘霖立霈恭紀二首　　　　　　王鴻緒
甘雨
皇心切
圜丘禮太淸省刑寛赤縣䖍禱答蒼生曉日沈芳甸濃
陰繞翠旌自
天膏澤渥真傍六龍行
至德穹蒼應油然萬嶺雲升壇纔靄靄潤葉已紛紛絲
散
天衣濕烟含野穗分豐登瞻
帝力擊壤九衢聞
　　五月初九日
賜遊暢春園觀荷花復
命中官同泛舟遊覽畢
賜宴兼
賜千葉荷花一瓶恭紀八首　　　　　王鴻緒
内直依天苑薰和殿閣風日陪丹禁裏身在碧霄中嶺
樹遙分翠池荷映曉紅忽聞傳召入聨珮接芳叢
西嶺千重水流成裂帛湖分支歸
御苑隨景結蓬壺玉蝀凌波逈瑶臺入漢孤上林曾有
賦於此見真圖
秘閣臨流峻花磯就澗低荷呈千瓣艷葉覆一池齊舞
蜨知香戀遊魚唼翠迷曠觀天上景自有若邪溪
湖映千林綠山圍一苑靑花間開鳳閣樹杪出龍亭香
氣無邊散鶯聲不斷聽更看幽絶處漁網掛烟汀
既歷芳巖勝中璫引畵船烟波靑鏡濶楊柳碧絲懸朱
鷺晴遵渚金鱗晝躍川蘭橈經百轉何境不棲仙
翠巘依雕檻銀塘敞玳筵接茵同晝卜式燕自天傳酒
借波光綠肴含花色妍今朝風景好喜荷
渥恩偏
上苑芙蕖種塵寰眼未經艶姿何灼灼密瓣自亭亭折
取從靈沼分頒貯寳瓶拜
恩瑤磩下光采耀仙扄
堯舜雍熙世生為侍從臣言聽熏瑟奏來賞芰荷辰重
綠全迎夏殷紅半奪春看花能到此蓬島復何論
聖駕南廵恭紀四首　　　　　　　　徐　潮
聖代時廵重欣逄熙皥年寒輕猶
北闕春逈已南天仗入江雲遠旌連海日懸萬民齊引
領羅拜
翠華前
飛輓供京國長河捲素濤地官難作計
天步不辭勞刋滌踪非遠平成績並高江鄉好安枕
睿鑒悉秋毫
初日照江城城邊鼓吹迎何知
九重遠真見六龍行結隊疑山勢羣呼作海聲翻勞
聖天子愛惜到欹傾
問俗崇淳古遙聞
誥誡嚴
君王先尚儉長吏敢忘亷舊習風斯變豐年瑞屢占從
兹比戸慶藏富在茅檐
　　賦得淡日非雲影　　　　　　　徐元夢
秋空移白日淡漠不關雲寂寂當軒照霏霏隔樹曛何
須驚彩暈早已絶塵氛自愧瞻堯久拘墟滯見聞
　　春風限韵　　　　　　　　　　徐元夢
拂地初融凍㳂溪乍解澌徘徊千樹底藴藉百花時慣
逐陰晴變頻兼雨露垂自然生意好披對滌煩思
　　春雨次前韵　　　　　　　　　徐元夢
春雲生沼上細雨㸃流澌隱隱紅滋處鱗鱗綠起時璚
膏隨地布珠顆滿林垂播種農夫慶因知慰
聖思
　　賦得雪夜書千卷　　　　　　　徐元夢
窻白生寒久燈明散帙初幽情參六出清味在三餘鹽
絮知誰詠丹黄祗自如夜深渾不寐水月浸吾廬
　　塞外曉行　　　　　　　　　　徐元夢
野宿何曾穩中宵趁伴行馬蹄隨月影人語亂溪聲草
露沾衣濕山雲繞徑生地幽饒景象容易逗詩情
　　扈從
駕幸五臺恭紀　　　　　　　　　　成　德
杳杳丹梯上迢迢
翠輦迴慈雲籠戸牖佛日現樓臺珠樹參天合金蓮布
地開(金蓮花惟山/中有此種)共傳
天子孝親侍
兩宫來
　西苑入直　　　　　　　　　　　成　德
望裏蓬瀛近行來閬苑齊晴霞開碧沼落月隱金隄葉
密鶯先覺花繁徑不迷笙歌迴
輦處長在鳳城西
　　景山　　　　　　　　　　　　成　德
雪裏瑤華島雲端白玉京削成千仞勢高出九重城繡
陌廻環繞紅樓宛轉迎近天多雨露草木每先榮
　　蕉園　　　　　　　　　　　　成　德
見説齋壇閟前朝太乙祠鶯邊花樹樹燕外栁絲絲宫
籞人稀到辭臣例許窺今朝陪豹尾新長萬年枝
賜宴西苑恭紀二首　　　　　　　　高士竒
亭榭水雲隈軒楹面面開地疑圓嶠近人自玉墀來駕
鳳雕甍出䟽龍磴道回賦成慚庾信忝竊侍臣才
遠勝東堂㑹(晉太和六年命羣/臣東堂臨流小㑹)何殊曲水遊(顔延之有/三日賜讌)
(曲水賦/詩序)早鶯啼太液芳樹遶瀛洲北接層霄峻南臨萬
堞浮此中涵
帝澤端愧濟川舟
　　渡渾河　　　　　　　　　　　高士竒
浩淼看無盡滄波滚滚來浮橋齊渡馬大地不生埃勢
接黄圖壯流從碧漢廻尋源雖有志終忝漢臣才
　　登戒壇　　　　　　　　　　　高士竒
絶巘横初地鳴鑾曲徑通旌旄分遠近樓閣倚虛空壇
靜山松冷巖深野卉紅遊廵重農事偶陟梵王宫
　　恭和
聖製賦金蓮花韵　　　　　　　　　勵杜訥
在昔隨
仙蹕金英燦碧谿名雖同菡蓞根不染汙泥移植來淸
殿深恩荷
御題園林凡卉滿難與此花齊
恩賜禁中騎馬　　　　　　　　　　朱彛尊
魚鑰千門啟
龍樓一道通趨翔人不易行步馬偏工鞭拂宫鴉影衣
香苑柳風薄遊思賤日足繭萬山中
　　壬戌除日
　保和殿侍宴　　　　　　　　　　朱彛尊
珮結緋魚後樽開白獸先呈能勾樂隊密坐潤爐烟紫
路頻除夕靑燈異往年誰當頌椒㑹猶侍
聖人前
　　癸亥元日
賜宴太和門　　　　　　　　　　　朱彛尊
垂衣逄盛際輯玉盡來庭白醖三光酒靑歸一葉蓂新
年恩較渥昨日醉初醒九奏
鈞天曲風飄次第聽
皇仁綏遠詩四首　　　　　　　　　朱彛尊
雁路緣沙磧魚雲接幔城鳴
鑾七校從吹篴六軍行俗本通鞮譯人今息戰爭紛紛
攜老稚遙望屬車塵
納欵陳千帳班
朝式九圍不圖瞻
日角轉自懾
天威重馬駝金槖茸裘換錦衣早知
恩賚渥慕義久先歸
錫讌原殊禮官庖出上方自來鹽榖少初得㫖甘嘗位
近周靑馬詩題漢白狼遠人何所報齊奉萬年觴
羽衛三千士龍媒十二閑揚旗平似水布陣屹如山膽
已寒蕃部歡仍啟
聖顔始知師以律悔恃七旗孱
　
　
　
　
　
　
　
　
　
皇清文頴卷六十七
欽定四庫全書
皇清文頴巻六十八
　詩
　五言律詩
　　平滇詩　　　　　　　　　　　嚴繩孫
昭代當熙洽
天王本聖神車書山海共玉帛歲時新城角軍麾偃宫
花輦路春兩階干羽日端拱見
皇仁
聖治方韜甲天心未厭兵賊臣眞負主大將且專征鷹
隼乘風疾鯨鯢失浪輕家家春酒熟從此賀昇平
六詔南交地昆明控百蠻天連花馬國山擁碧鷄關雨
露知新澤瘡痍動
聖顔
詔書憐父老扶杖淚㾗斑
萬里瞿塘峽天清戰鼓聞久知蹂躪苦應待撫綏勤波
靜珠江水風開玉壘雲今朝諭蜀檄不用長卿文
海國驚妖霧南閩結蜃樓豺狼方濟惡猿鶴自同仇飛
檄榕陰暗歸鞍荔子秋水晶宫外路依舊月如鈎
隴坂高無際函關百二雄陣開秦嶺北烽舉杜陵東方
畧尊
皇極安危倚上公
九重初飲至一為奏彤弓
老弱愁供億丁男問轉輸
帝憂民力瘁人樂
主恩殊湯火羣黎急雲霓我
后蘇功成知
廟勝千古奉黄圖
俯仰乾坤大平成覆載寛
紫宸朝萬國青𤨏拜千官
賜酒霞觴重陳詩露掌寒
天顔時有喜數近
御屏㸔
　　恭讀
御製咏金蓮花詩(限八齊韻/)　　　　　沈　涵
靈種關山北瑤華
禁苑西翻階雲葉吐拂檻露枝低濯秀疑臨水含香不
染泥一經
宸翰賞凡卉邈難齊
　　恭讀
御製懋勤殿讀尚書無逸篇有作(限五微韻/)
　　　　　　　　　　　　　　　　沈　涵
金殿昭皇極琅函啓
禁闈書陳元聖訓念切小民依
睿藻傳心逺
天章闡道微姬年綿八百今日倍光輝
　　恭讀
御製咏觀天儀器詩(限九佳韻/)　　　　沈　涵
寳算開昌運璇圖愜
睿懷八風調舜瑟五緯燦堯階蓮漏雞人報葭吹鳳律
諧
宸章垂象處奎壁朗天街
　　端午日應
制　　　　　　　　　　　　　　　沈三曾
令節開重午薫風拂九門研朱羣瑞集結艾百靈尊向
日榴花艶飛香蒲酒温芳蘭何必貯沐浴有
深恩
丹扆正當陽天中節序昌虎符懸藻綵龍鏡照輝光宫
扇和風動仙葵
上苑芳不勞施色線化日自舒長
　　望西山　　　　　　　　　　　吳　晟
山瀉瓊池勝披圖按水經洞名疑小有泉品類中泠縹
緲朝烟白微茫晚岫青涓涓通太液終古赴滄溟
　　農蠶雜詩二首　　　　　　　　陳元龍
禹貢聞收秸豳風重築場人逄豐歲健田比去年穰白
粲連倉積紅鮮出甑香日斜桑柘影簫鼓賽神忙
　　　右收穫
柔軟生香細纒綿引緒長齊紈輸沁雪吳紵愧含霜盆
手盤銀縷繅車曵練光時清崇潔白為詠素絲章
　　　右繅絲
　　賦得清如玉壺氷　　　　　　　陳元龍
洞徹疑無質晶瑩自有眞虛明能鑒物貞潔不生塵寒
色交相暎清姿可共珍當筵能避暑表裏見璘珣
　　賦得靜有圖史樂　　　　　　　陳元龍
長夏欣無事開筵見性原觀圖窮彖繫讀史慕羲軒嘉
樹陰常滿幽禽語不喧悠然千載上得意已忘言
　　賦得窻戸貯清陰　　　　　　　陳元龍
夏木窻前繞重重葢逺張展書浮翠影拂硯借清光有
日簾常捲無風座已涼寸陰須寳惜聖誡豈容忘
　　賦得閒看玉表驗分差　　　　　陳元龍
銅律曾先辨葭灰莫暗吹占時分晷刻測景計毫釐消
息閒中見虛盈靜裏知分明堯典在敬授有成規
萬壽詩　　　　　　　　　　　　　徐元正
堯年多化日禹甸告成功肆赦民無訟蠲租歲屢豐物
遊春澤内人在太和中解愠還興念琴揮五月風
治同天有象
德與壽無垠五色芝為飯三山甕是銀神僊呈秘笈佛
日鞏金輪
帝謂無須爾予懷在萬民
臣獻無疆頌民歌極樂天行田觀刈麥過市聽摩肩樵
牧隨
鑾後茶瓜供
御前龎眉齊賜予人比地行僊
九重陳瑞玉南極見星辰
紫殿千門曉黄圖萬里春颺言皆舜牧酌斗是豳民滿
泛長春酒嵩呼祝
聖人
　　洗桐　　　　　　　　　　　　謝陳常
竦榦凌霄逈銀瓶汲井深洗時翻瘦影高處得清陰露
葉香雲濕霜根碧玉沉風來傳逺韻永晝和微吟
聖德省方詩　　　　　　　　　　　劉　涵
玉燭泰階平同文海甸清
九重天葢覆萬里日昭明
紫禁求民瘼蒼生軫
睿情省方虞典重時令及春行
輸輓由河運千夫版築工頻年勞物力何日覩成功堤
堰高低處淮黄逺近中要須
親閲視未暇息
予躬
濵水淮揚地飛鴻集野田
天心深豈弟
帝澤為矜全普散千倉米平添萬竈烟茅簷蓬戸外稽
首望星旃
虎衛乘春發
龍舟進纜徐兒童瞻
翠葢父老近
鑾輿笛鼓喧村社桑麻翳草廬採風聞擊壤應得
聖情舒
　　豐澤園
御試紀
恩詩　　　　　　　　　　　　　　劉　坤
路入蓬壺逈波連太液深許乘青雀舫逺眺碧雲岑翠
黛含朝旭烟嵐帶夕陰風來曲院裏時聽有虞琴
亦有條桑地霜栽擁岸沙枝長萬戸映葉密一村遮雲
綠鋪蠶薄風清響緯車
宸遊頻涖止杼柚念田家
紫陌判西東飛泉百道通浮青萍貼水搖翠稻翻風靜
念三時順遙期四海同休徴知有應太史卜年豐
況復含哺衆郊原于耜勞
皇情時繾綣農務悉纎毫祗覺耕烟近那知桂館高端
居時極目風雨軫蓬蒿
聖駕南廵恭紀四首　　　　　　　　查嗣韓
青韶開鳳歴
紫極駕龍驂天指星辰北春隨鹵簿南鳴鑾風乍暖灑
道雨初甘佳氣旌旍外羣山擁翠嵐
地勢東南下河身西北高不須沉璧馬已見奠金鰲屹
㡳中流柱狂迴大海濤平成經
睿慮親歴不辭勞
燈火船船月笙歌岸岸樓鶯聲連紫陌花氣䕶芳洲戸
有昇平樂車因父老留山呼齊拜舞長願奉
宸遊
安瀾思禹德㡳績頌
皇功今古神謨合乾坤奠麗同崇山輝
鳳藻遺殿鎮蛟宫無事勤疏鑿朝宗萬𣲖東
　　村居雜詩二首　　　　　　　　劉　灝
歴歴皆茆屋相依谷口傍人稀村路細野逈水田長巖
落千尋瀑墻圍百本桑風來春社後處處稻花香
野岸長堤曲高林一徑通魚翻荷葢露蟬噪柳塘風山
色牛羊外人家秫豆中更堪圖畫處向晚雨濛濛
皇帝北征大㨗凱旋恭紀(有序/)　　　　汪　倓
　　臣聞王者五兵之制乃用四征聖人一怒之威遂
　　安六服是以青邱丹浦亦載陳師觀扈姺邳嘗聞
　　誓衆頌歌殷武著載斾於三年雅誦周宣美出車
　　於六月師非得已皆出有名罰必恭行自然無敵
　　我
皇上之御宇也躬有為之畧運無心之化四方無拂戴
　　至德以如天萬國攸同効歡聲而動地堯封赤壤
　　版載職方禹貢白狼圖陳王㑹柳室氊裘之長知
　　北面以來王雕題鑿齒之區驗東風而受吏然而
　　物衆地大雖在葢函殘蘖餘萌猶留伏莽蠢兹厄
　　魯特噶爾丹者肆其蜂躉之毒逞彼螳螂之智稱
　　雄馬上天作穹廬竄跡草間人惟鬼蜮讐其唇齒
　　之國莫挫凶鋒辜我卵翼之恩尚延餘息阻兵三
　　載蔑視諸蕃是用
九重赫然奮武選烝徒而禡祭諏吉日以視師
天斷不疑借箸無煩於力牧神符多算揮戈必抵於先
　　零遂乃健卒長驅鋭師深入臨邊
天子新開細柳之營出塞將軍並過連錢之騎馬頭新
　　月勢學彎弓帳外飛霜光浮淬劍渡北鞮而飲馬
　　登稽落以祠神於是川澤効靈天人助順泉飛若
　　醴湧滴瀝之神漿草茁如薺鬬芊綿之翠色連營
　　虎旅悉感投醪屬國烏孫俱供挏酒前鋒既突指
　　天山以合圍後隊仍馳斬樓蘭而報命神鎗子母
　　電擊雷轟獸盾縱横雲移月合遂使小醜倉皇望
天戈而膽落羣凶錯愕遇突騎以䰟驚方一戰而穴蟻
　　皆逃不再鼔而城狐悉竄焚巢鳥雀望斷長林日
　　暮牛羊曾無歸路猶欲孑身北徙妄冀偷生不知
　　遌我西師果然走死天外之烽烟突起塵中之罽
　　幕皆空裂月氐於馬前繫名王於帳下降俘塞路
　　骨載專車獻馘盈邱臍然原野寘顔山下已令不
　　返隻輪趙信城邊正見齊呼
萬嵗神輸秘計豈敵
聖謀天授英姿方成
廟略眞同一月之捷書直邁七旬之文德春城楊柳去
　　日迎
鑾邊笛梅花來時入唱從此陰山諾水俱瞻
天子之光華馬邑龍城咸沐
皇朝之雨露朱干載戢並賀軒臺金甲俱銷還成農器
　　此八荒之所拜舞而九有之所懽忻者也(臣/)倓謬
　　叨詞館未奉戎行提枹於翰墨之塲猶慚横草執
　　㦸於詩書之府敢謂搴旗忻聞勒石於燕然喜見
　　銘功於瀚海白魚朱鷺思賡振旅之歌石鼓金笳
　　願繼平戎之曲祗申雀躍竊效蟲吟覩五色之卿
　　雲常瞻神瑞祝萬年之寶祚共慶昇平恭賦五言
　　拜手以獻
玉陛來陳事彤庭為請留有征知獨斷無敵本神謀春
暖開
行殿晴陽拂綵斿逺追軒后烈涿鹿斬蚩尤
内廐龍媒躍連營虎士趨
帝眞勞一怒
王自用三驅儼列雲臺仗無煩竹使符禡牙還禱馬
禁旅出天衢
萬象依
宸極三靈䕶壁門風雷
天子令雨露
聖人恩塞外龍蛇起軍中虎豹屯賜衣新挾纊寒谷見
春温
燀赫軍容整趫騰士氣揚白旄麾上將朱組繫降王堠
障寒收柝欃槍夜落芒外蕃齊拜舞
天䇿靖龍荒
露布傳三㨗班師計七旬芙蓉迎小隊楊柳憶歸人天
際朱旗色雲中紫塞春丹青慿好手圖取獻
楓宸
迢遞榆關路飛揚
翠葢飄雅歌賡杕杜鐃吹雜笳簫刁斗窮荒靜烽烟絶
域銷
君王自神武休問漢嫖姚
徃者軍符急端資
廟略神指揮收嶺粤滌蕩撫巴秦金甲為農器巢車息
戰塵漠南重一舉剪逆為安民
　
　
　
皇清文頴巻六十八
欽定四庫全書
皇清文頴卷六十九
　詩
　五言律詩
恩賜御書詩扇和家學士　　　　　　夸　岱
遥念頒宫扇
君恩正及時炎凉随手變寵渥但心知月展庖羲畫風
生大舜詩應憐披拂好秋意尚遲遲
　　大凌河應
制　　　　　　　　　　　　　　　夸　岱
大凌河上水猶自起悲聲曾以三千衆來摧百萬兵(明/洪)
(承疇統十三萬兵/號百萬破於此地)指揮欽
聖畧駕馭盡羣英吾祖擒明將奇勲一箭成
　南苑晚雪應
制　　　　　　　　　　　　　　　法　海
文囿停
鑾日同雲簇暮天銀花符瑞臘玉粒兆豐年
睿藻歌宜麥天心重力田由來勤恤意憂樂萬民先
　　從
幸揚州天寧寺應
制　　　　　　　　　　　　　　　法　海
彩仗臨仙梵香帆引鳳舸由來竹自好况復雨中過春
日鶯花盛詩人禪衲多扈遊分賦日天籟發高歌
聖駕南廵閱河省方布德詩四首　　　陳　璋
仙仗出神京春風拂斾旌河氷正月泮
輦路百花迎下采臣工議遥知父老情
恩膏萬方洽先到闔閭城
黄河天上落淮水地中分雪浪翻紅日風濤卷白雲疇
咨堯慮切荒度禹功勤萬世平成績安瀾荷
聖君
帝燭窮簷隱眞同日月高繹騷防吏卒供億恤秋毫
天語聞㕓市民情望羽旄官箴須共恪莫負
聖心勞
舊日繁華俗甄陶藉化工服疇敦本計師儉返淳風
聖德如天大陽春與物同九州齊擊壤
帝力洵無窮
　　恭擬初夏新晴較射　　　　　　汪士鋐
較射及新晴風清畫鼓聲弸雲近日麗的暈入花明飲
羽三聯妙鳴弓叠中驚
聖朝方教讓決拾敢誰争
　　春日侍直
　暢春園卽事四首　　　　　　　　張廷玉
侍値蓬山側春光又一年綠蕪酣宿雨紅杏破輕烟燕
羽穿簾幕禽聲答管絃攤書忘晝永鐘漏隔花傳
靈臺風物好和氣自成春在藻魚吹浪銜芝鹿近人繁
花迎翠輦芳草藉雕輪最愛尋芳蝶蹁躚趂釣綸
錦石橋邊路簪毫日日過柳陰春水曲花外暮山多雨
洗檀欒竹風流窈窕蘿銀河天上瀉下界沐宏波
閒堦容小立露草有餘芬松影團成幄花光散作雲遠
霞高處見清籟靜中聞徙倚牕前石衣沾紫蘚紋
　　乾隆三年
聖主躬耕耤田詩六首(有序/)　　　　　張廷玉
　　欽惟我
皇上
　治應璇圖
　功調玉燭
　紹重熙之統緒
　昭廣運之精神學耨仁耕法乾行而不息春生夏長
　　符厚載以無疆
德意滂流
恩膏淪浹萬方在宥彌深宵旰之憂勤六府孔修惟冀
　　雨暘之時若
頒來綸綍疇咨何啻於再三
賜出金錢賑恤已逾於萬億薄海戴解推之德敷天蒙
　　樂育之休猶復
厪念田功經心穡事卜上辛而祈榖諏吉亥以
躬耕常伯陳儀甸師贊事爐烟夜泛方廻扇影於
　齋宫漏箭晨催蚤聽
　鑾鳴於
御路和風卷斾林靄光浮澍雨隨車土膏脉起千官劍
　　珮掩映於烟村露墅之間七校驊騮蹀躞於麥壠
　　桑畦之畔言循紫陌載
涖靑壇修祀事於先農致齋心於后稷香飄寳篆瞻淑
　　氣之氤氳樂按雲琅聽仙音之縹緲潔粢盛而告
　　偹神降康年陳酒醴以居歆
帝膺福祉遂乃更衣大次秉耒中田服蒼犗以遄來隨
　　紺轅而逓進杏花旖旎遍拂
　珠旒菖葉紛敷親承
　玉趾靑箱啓處播嘉種以蕃昌黛耜移時敷上腴之
　　沃衍
皇心無已數寧限於三推禮制有經功更勤於一墢爰
　　停縹軛旋
陟丹臺觀禹甸之畇畇樂周原之膴膴載芟載柞公卿
　　班爵以服疇曰畬曰菑兆庶赴功而終畝恍見烟
　　蓑雨笠繪無逸以成圖如親蔀屋茅簷譜豳風而
　　入頌
宸𠂻用豫衆志咸孚乃瞻
北闕以言旋猶顧東郊而在目靑圻赤壤均沾
帝澤無私白叟黄童共識
天顏有喜自此膏流
御廩屢豐占婦子之寧行看粟滿神倉
　繁祉錫曾孫之嘏臣廷玉情深望歲功愧爲霖授耒
　　當年親睹艱難之業扶輪此日欣瞻繼述之隆敬
　　獻蕪詞用揚休美五日風十日雨長符有道之
　昌期千斯倉萬斯箱永卜太平之
　景運詩曰
宣室勤民事春郊駕
六龍占辰周太史撰器漢司農翠幕連雲布靑壇列
陛重下方頻送喜耕鑿盡
堯封
給復頻年
詔敷天雨露滋農方儲九稔
帝更念三時警蹕傳宫正催耕掌甸師紺轅行漸近春
意滿東菑
縹緲雲韶曲朱衣引就班公卿隨
鳳蓋父老拜
龍顏繡壤扶犂去芳疇布種還太和彌宇宙
宵旰尚思艱
瑞雨飄林際千邨極望同西山嵐翠合南畝土膏融笠
影秧田水歌聲柳岸風
皇情多悦豫秀麥倍靑蔥
終畝方
旋斾如䋲砥道平草㾗抽紺甲禽語囀倉庚
帝德崇無逸
天心鑒至誠雨暘看應候歲歲咏坻京
勞酒先霑
賜觴行近
御筵調羮慚燮理珥筆幸承宣世已登三五人忻取十
千願將神保惠敷錫遍垓埏
　　恭和
御製咏竹元韻　　　　　　　　　　鄂爾㤗
萬竿蔽千畝深翠纈繁陰自有鳳鸞集曾無苔蘚侵虛
中涵妙理疎節動高吟日月移寒暑終年祗此心
　　敬和
御製六月十八日初霽恭侍
皇太后園中遊賞元韻　　　　　　　鄂爾泰
蘭殿
慈暉永龍池霽景多
一人崇色養六月紀歡歌花笑鳥爭舞荷香魚戲過驪
珠四十顆手捧樂云何
　　熱河紀事八首　　　　　　　　勵廷儀
蜿蜒環翠嶺高下建
宫垣拱極千山伏朝宗萬壑尊邊陲天廣大民物日孳
蕃總被陽和澤冬泉水自溫
地占佳山水
離宫闢一隅花繁憐溜暖榖稔喜田腴
宵旰只民事官曹必汝俞孰云萬方遠呼吸念肥癯
風土敦龎地天敎界兩京湖山據勝景圖繢錫嘉名花
比蜀中錦禽欺隴上鸚幾回登島嶼不復羡崑瀛
好景
帝開先從遊踰十年鹿鳴窺舞鶴魚躍狎飛鳶船舫廻
蘭棹驊騮立錦韉㑹邀
天一盻萬象解登仙
屋斜無定向隨意築林邱城市千峯逼山村萬井稠有
居仍逆旅無客是閒遊伏暑崇朝雨凄然敵九秋
清切依
山殿𢎞文啓别廬溪雲霑硯席巖翠滴衣裾旣愜烟霞
性重棲鸞鳳居自慚還自喜故舊得應徐
數來山厭熟屢僦愛居新
行闕羅英彥晨星數舊臣合圍窺苑樹刺眼嘆花身珥
筆人垂老重番扈
北廵
雲歸山雨足風泛藥苗香退食從容後時鮮次第嘗南
榮施翠箔北戸展書牀一卷眞消受翛然六月凉
恩賜砥石山綠硯一方　　　　　　　勵廷儀
良硯頒詞館殊榮滿藝林雅能隨珥筆時復伴淸吟質
潤神逾靜光凝湼不侵千秋資利用從此礪臣心
萬壽詩六首　　　　　　　　　　　蔣廷錫
帝德超千古斯文邁百王典謨同
睿製雲漢仰
宸章麗日輝堯殿薰風集舜廊萬年調玉燭擊壤咏時
康
覆載同天地
皇心本至公法寛皆樂土租免屢年豐戸戸陽春裡人
人化日中
聖恩無以報三祝效呼嵩
上苑鶯啼日宫墻柳綠時燭花翻壽字階草結神芝北
闕迎仙馭南山進玉巵祥雲開雉扇端拱美無爲
初日曈曈曉龍樓曙色開景星明北極紫氣滿東來玉
帛陳閶闔冠裳列上台萬方齊拜舞歡忭動春雷
春色蓬萊闕金爐起瑞烟瑶光十四月椿樹八千年舞
鳳歌瓊席輕花拂
御筵從臣皆飲德相與醉鈞天
聖代禎祥集山川報太平碧桃迎日艶垂柳颺波晴紫
霧金門靄紅雲玉殿明無疆歌
萬壽功德大難名
　　恭和
聖製初夏新晴較射　　　　　　　　蔣廷錫
綠草射塲平西山乍雨晴角弓開月影飛羽勁風聲手
敏頻穿鵠心和不失正雍容揖讓意觀德協
皇情
　　湯泉　　　　　　　　　　　　蔣廷錫
白石丹砂水延年並菊泉陽從天性發暖得地功全氣
蘊千山雨膏流萬頃田湯盤有述作
聖德日乾乾
恩頒
御苑各色牡丹敬讀
聖製恭賦　　　　　　　　　　　　蔣廷錫
選取名花種移將
御苑栽萬枝雲錦合五色畫屏開深淺隨風見高低映
月來
皇情吟咏處草木感
恩培
聖壽萬年詩八首　　　　　　　　　查愼行
瑞靄凝
丹陛祥烟䕶
紫宸萬年三月節四海一家春禮樂調元化謳歌属
聖人敷天多望
幸特爲舉時廵
睿慮周遐邇
皇猷冠古今堯堦三尺土舜樂五絃琴
德自重熙洽
恩因壽愷深萬方均雨露造物本無心
見説山東叟欣觀德化成蠲租憐嵗儉賜粟惠春耕不
息天行健無私帝好生活人踰百萬軫䘏荷
皇情
翠岫三千丈崔嵬上岱宗金泥除漢策玉檢陋秦封旂
拂天門樹雲開日觀峯仙山留五老擁蓋候
飛龍
川岳懷柔後乾坤奠麗中安流歸
聖算平土奏
神功桑柘連村遠來牟接畛同不敎傳警蹕到處聽呼
嵩
一覽江天濶長流
聖澤深晴霞開海面塔火照波心
御墨蛟龍勢仙韶鸞鶴音扶桑占喜氣來徃快登臨
千頃玻璃色重爲
明聖開
奎章懸日月
睿藻煥樓臺桃柳乗時放烟波拂棹來湖山眞有幸直
似小蓬萊
秦淮民望切歸路又重經二水春波綠三山爽氣靑香
烟迎不斷
翠輦過還停愛戴心如一爭看萬壽屏
　　五月五日侍直
　暢春園䝉
恩賜饌恭紀二首　　　　　　　　　錢名世
榴火朱明節蓬山紫府天膏分
仙鼎味香帯
御厨烟蒸暑消淸籞
恩波湛玊泉侍臣俱飽德異數一時傳
别苑塵氛外靈池嶺翠旁有花皆向日無樹不招凉綵
縷千絲細蒲根九節香天中開午運霽景正舒長
　
　
　
　
　
　
皇清文頴巻六十九
欽定四庫全書
皇淸文頴卷七十
　詩
　五言律詩
　　甲辰仲春
上祀朝日壇恭紀　　　　　　　　　錢以塏
大采春光麗寅賓曙色鮮槐壇迎
御仗桂燎起祥烟帝典昭欽若王宫舉吉蠲曦輪新獻
瑞重珥紀堯年
　　恭謁
福陵　　　　　　　　　　　　　　吕履恒
太祖龍升處巍巍近斗杓南天千岫拱中夜百靈朝廊
廡丹如昨松杉翠不彫仰瞻佳氣聚常在五雲標
　　石匣　　　　　　　　　　　　劉　巖
千巗磐石匣一綫宛蛇行出塞無多路防秋有舊城馬
依殘壘卧人入亂山耕猶聽斜陽外嗚嗚畵角鳴
　　古北口　　　　　　　　　　　劉　巖
古戍勒兵屯千峯擁一門犬牙交塞口鳥道揷城根寒
燠天分劃山川氣吐呑夕陽驅馬過烟滿磧沙㾗
　　鞍子嶺　　　　　　　　　　　劉　巖
天畔揷山稜盤盤㡬百層石危循磴歇峰峭撥雲登朔
吹旋崕瀑寒聲裂竇氷未曾鎸姓字孤負碧崚嶒
　　黄土梁　　　　　　　　　　　劉　巖
後嶺連前嶺天根倚石根峭崚熊耳㟧穹洞虎牢門鳥
路穿雲過驂蹄踏霧昏中原囬睇處寧獨華嵩尊
　　台拱卽事　　　　　　　　　　吕耀曾
禹甸山河外遐陬𨽻版圖有苗皆向化無處不懽呼絶
域風雷動
皇仁雨露濡莫言台拱逺已見好規模
　　賦得帳殿欝崔嵬應
制　　　　　　　　　　　　　　　阿克敦
野淨秋光裡雲開帳殿中雙旌搖晚照萬馬動西風烟
重山逾紫霜輕葉未紅時廵當嵗稔
聖藻仰天工
　　哈宻　　　　　　　　　　　　阿克敦
蕞爾伊吾地西通路正賒衣冠别䝉古城市類中華引
水能知稼分畦善種𤓰
聖朝深䕶惜村落有人家
　　使囬伊里　　　　　　　　　　阿克敦
絶域皇華使雙旌嶺外看廿年兵事息一詔逺人安虎
穴探非易巖關閉亦難
聖謀天意合歸路少春寒
　　東科爾寺　　　　　　　　　　徳　齡
一統華夷盛三秋旌斾遙市城通古塞綏撫到天驕西
極烽烟息東科海霧消雍容持節客羞説霍嫖姚
　　大通河　　　　　　　　　　　徳　齡
山斷得平路揺鞭渡大通千峰晴入畫一水澹涵空狐
兎營深窟鷹鸇識順風慚無綏遠略觀獵賦徒工
　　渾水　　　　　　　　　　　　徳　齡
塞水含泥濁源泉出石淸波搖博望節岸撤亞夫營已
見洗兵甲還期潤偶耕降胡過萬帳烟火樂西成
　　渾源州(磁硤渾源神谿等八/水合而渾流注桑乾)　　　高　斌
八水源泉渾河流日向東千峯雲嶺路一徑雁門通山
蓄元靈氣人涵太古風冀方沾徳化
帝力頌無窮
　　讀書　　　　　　　　　　　　高　斌
山水林泉興春江花月吟細尋天下樂䆒竟讀書深朗
誦湏危坐研精自惜隂還應手加額多謝古人心
　　乾隆三年
聖主躬耕耤田恭紀六首　　　　　　熊暉吉
運啓三階泰時和萬國豐升馨親穡事無逸重田功天
廥陽辰合農祥土脉融勤民稱盛典忭舞盡呼嵩
祈年春首舉農祀更相仍報本崇司嗇陳辭命祝丞神
光紛烱烱閶闔矗層層秬鬯惟馨逺精禋意已升
穜稑儲先歲犁鉏出尚方作甘爰稼穡敦俗在耕桑柳
拂霓旌轉花迎羽蓋翔天田邀
駐輦野老亦承光
紺幄霏微裡瑤臺杳靄間桑麻通井邑雨露遍河山終
畝齊簔笠從耕列珮環眞看入藻繪有喜動
宸顔
龍衮瞻雲近鵷班就日髙豐亨由
帝力宵旰爲民勞嘉植駢珠穗良疇浸玊膏拜颺羣賀
瑞九奏叶仙璈
楓陛勤如此茅檐意若何犁雲趣引犢耕雨急鳴簔銅
雀徴祥早鰩魚紀瑞多普天皆力穡大地暢年和
　　乾隆三年
聖主臨雍禮成恭紀八首　　　　　　梁詩正
雲漢昭囬日光華糺縵年
一人承大統
景運邁中天典學
君心切
臨雍
聖道宣儒林紛有喜忭舞荷陶甄
道徳符
宣聖文章接
素王崇儒風愈古
視學典重光鳳輦橋門駐鸞旂璧水揚莘莘看彦士迎
拜辟廱旁
黄屋隆華構笙鏞入奏頻觀光増裔胄
釋奠及王春舞列威儀備尊罍濯溉新載稽三獻禮
天子特躬親
聖
聖心相契尊崇禮日躋宫墻伊古仰藻翰自
天題徳表尼山峻光懸列宿齊祗今瞻謁次炳耀序東
西
禮備生徒集升堂
講幄開昕徴循舊典雨化被羣材性道探微㫖欽明仰
睿才
一人崇聖學奎斗朗中台
鐘鼓三雍盛趨蹌庶尹多圜橋俱俊秀敷化叶菁莪
錫賚周衿佩
恩華被玉珂
聖朝文徳洽倫叙奏熙和
共慶儒風暢從知士氣興典隆羣辟奉教立萬方承盛
與鴻都埒榮逾虎觀升育才誠本計
天府重賢登
自分循墻陋榮叨侍從行右文遭
聖代習禮紀虞庠統識源淵合
恩流芹藻香遂歌忻有願才乏愧長楊
　　乾隆四年
聖駕南苑大閲恭紀八首　　　　　　汪由敦
干羽堯天洽車書禹迹同順時稽令典撰日整元戎七
徳揚
神武三驅振古風不湏刋石鼓
盛烈邁車攻
淸蹕向長楊鳴鑣出建章九旗懸日月萬騎蹴氷霜帳
殿氍毺暖旗門組練光驍騰健貔虎肅肅羽林郎
地是周靈囿城連漢上林華旃馳日馭紺宇佇天臨沙
路飛塵淨松臯積翠深
離宫時暫駐端不為從禽
甲帳拱中樞辰旗辨正隅玉鞭馳騕褭寶纛擁蝥弧令
舉吟龍角營開合虎符氣酣金鼓外雷動萬人呼
日角瞻
天表
親廵驃騎營秉旄森豹尾按轡儼龍行韎韐威容壮戈
鋋節制明六軍同抃躍挾纊此時情
周官司馬法風后握奇經迭進嫻師律環生變陣形千
行飛電紫萬道漲烟靑却望高臺上森嚴衞百靈
六鈞神力勁一發耀
天威旋斾仍餘勇呼鷹更合圍采翎迎日麗錦翼傍雲
飛
恩賚叨蕃錫歡同奏凱歸
詰戎非耀武偃革誕敷文喜氣融成雪和風卷陣雲陽
囬軒律正歌阜舜絃薰謨烈承
三后垂衣仰
聖君
聖駕南苑大閲恭紀二首　　　　　　程盛修
南苑蒐苗地
三朝翠輦臨保邦原在徳御衆不㤀欽櫛沐開基逺綢
繆屬望深雅歌傳
睿藻猶是紹庭心
帳殿中權肅
天威震叠時百年豐鎬澤萬隊虎貔師鉦鼓團精鋭風
雲聽指揮太平櫜戢久仍見鄂褒竒
聖駕南苑大閲恭紀四首　　　　　　宋　楠
禁籞丹霄逈
帷宫翠嶂開虹梁飛放泊仙島水雲隈豹尾千官集龍
旗
萬乘來
至尊親講武初
幸晾鷹臺
七校羽林郎鳴鑣出建章風霆馳號令日月煥旂常陣
合軍容整師貞
廟算長泰符星象正弧矢注天狼
甲帳臨芳甸霓旌翊桂宫車徒司馬法千羽有虞風
睿藻光文徳戎衣
念武功丕承揚大烈忭舞萬方同
閶闔和鑾入鈎陳肅隊還淸霜乘北陸霽雪在南山太
液
恩波渥重門羽衞閒昆吾連
御苑囬望五雲間
聖駕南苑大閲恭紀四首　　　　　　鶴　年
軒管迎陽日虞琴解愠年九圍聲敎洽七徳武功宣綵
仗龍遊轉華林虎旅騫
聖朝修古制萬騎赴平川
雲物開新霽
鑾輿指幔城蓂敷三葉翠雪麗六花晴金鼓轟雷動旌
旗耀日明師中嚴號令氣象壯昇平
天子親敎射騶虞應節詳期門咸踴躍羽衞各騰驤龍
虎千軍列風雲八陣張指揮雄畧逺盛事邁岐陽
國典蒐苗大
皇猷繼述隆選徒揚政令振旅被仁風雅韻
天葩發懽聲
聖澤融
鑾囬齊虎拜震叠萬方同
聖駕南苑大閲恭紀六首　　　　　　觀　保
有嚴共武服無逸太平心
元化兼溫肅
神功冠古今禮頒修戰法樂奏凱歌音
南苑旌麾滿軍門
翠輦臨
宇内直寧謐多年頗牧閒
王師常不用兵法愈能嫺虎豹三千士驊騮十二閑廵
營
親玉趾行陣屹如山
咫尺近
天威紅雲映紫微星連君子鵠箭出
九重闈端冕臨牙纛垂裳易甲衣嵩呼諸將列一一授
兵機
冬日如春日
君恩挾纊温龍光千仗合虎拜萬雲屯風勁笳聲壯星
明斾影翻歡騰營幕徹牧馬散平原
復
詔從田狩旌為左右和網開三面濶禽落九霄多
駐驆麒麟苑前驅苜蓿坡遙瞻
宸翰灑朱雁被絃歌
洗兵呈瑞雪不獨報豐登允矣
文謨顯欽哉
武烈承明明珠斗見奕奕劍光騰舉動天人合千秋運
景興
　
　
　
　
　
　
　
皇清文頴卷七十
欽定四庫全書
皇清文頴卷七十一
　詩
　七言律詩
　淵鑑齋觀魚　　　　　　　理密親王允礽
㶑灔波光傍玉除修鱗游泳自舒徐依蒲藉藻羣相得
舞濶揺深縱所如百道飛泉當檻合一泓清鏡入牕虛
臨流到處歌於牣總被汪洋
聖澤餘
　　太液新柳　　　　　　　理密親王允礽
御苑垂楊二月時銀塘曲曲正流澌囬環水映靑羅帶
浩蕩春融碧玉枝一片輕隂依鳳沼千條嫩葉拂龍池
靈和昔日風流甚不及當今雨露滋
　　慶雨　　　　　　　　　理密親王允礽
三時農事重時和
聖主精誠感召多梅雨平添三尺水麥秋還聽兩岐歌
神臯積潤融靑壤繡隴清風荷綠蓑芳草垂楊村畔路
可知沾灑盡
恩波
　　陪
駕幸五臺山　　　　　　　　理密親王允礽
鳳刹虹幡碧落懸盤空磴道白雲穿上方恍在諸天外
積雪疑從太始前山號淸涼澄法界地開功德引飛泉
曼陀花雨紛紛落總爲
君王種福田
　　菩薩頂雪月　　　　　　理密親王允礽
山川皎潔一時匀始信空王道力眞蓬海三千皆種玉
絳樓十二不飛塵侵衣夜色渾疑晝繞
座寒光未覺春總為
聖神徴瑞應萬年有道福駢臻
　　金蓮花　　　　　　　　理密親王允礽
塞外奇葩帶瑞烟却從陸海吐金蓮名同西華原無别
色借中央倍覺妍映日似分黄繖影臨風欲傍
御袍鮮承
恩入夜還䝉
召寶炬先排
法駕前
　　恭侍
聖駕閲視河隄　　　　　　　理密親王允礽
河干芳草正萋萋
輦路逶迤接大隄新緑漸添楊柳岸春烟多在杏花蹊
行宫日近千官集平野雲連萬幕齊淮浦昔聞憂水國
祗今瑞麥滿平畦
　　湖心亭　　　　　　　　理密親王允礽
鳳艒龍艑任溯洄波心突兀起樓臺盤旋水向中間繞
淡遠山從四面來照眼雲霞隨日麗忘機鷗鷺拂波廽
笙歌迭奏
宸襟合願挹梅花獻
壽杯
　　玉蘭　　　　　　　　　理密親王允礽
蘢蔥芳樹倚雲端仙掌亭亭映玉欄開處毎知春欲半
飛來却訝雪初殘瑶臺日麗生香暖湘浦風高入珮寒
一自天隨題句後木蘭舟上好同看
　　榴花　　　　　　　　　理宻親王允礽
上林開過淺深叢榴火初明
禁院中翡翠簾垂新葉綠珊瑚筆映好花紅畫屏帶雨
枝枝重丹竈蒸砂片片融獨與化工迎暖律年年芳候
是薰風
　　檣燈　　　　　　　　　理密親王允礽
㣲茫暝色起前川萬盞紅燈颭浪圓高拂林梢明碧漢
倒廻水底麗珠躔光澄烟霧遥如覿影射蛟龍夜不眠
知是
御舟經宿處衆星盡拱北辰懸
　　過天津衞　　　　　　　理密親王允礽
津門形勝
帝京東襟帶滄瀛左輔雄際海雲霄瞻日近滿城烟火
慶年豐千村鹽莢熬波白萬里帆檣浴浪紅最是昇平
王㑹盛梯航絡繹此來同
　　賦得青歸柳色新　　　　理密親王允礽
春光淡沲午風和一色垂楊碧縷搓淺黛乍沾新雨足
輕隂偏傍野橋多坐當密處鶯先覺染到深時水欲波
造物無私如有意片帆未遣拂烟過
　　吳中農家多蓺菜春深黄花徧野偶賦
　　　　　　　　　　　　　理密親王允礽
細篩金粟綴瑶簪短陌長阡一色深斜帶柳隄黄不辨
界開麥隴緑微侵香來四面栴檀海綺散千郊錦繡林
未識東皇陶鑄巧風光總入荷鋤吟
　　飛來峰　　　　　　　　理密親王允礽
靈鷲高峰儼畫屏飛來竺國記圖經危梯下瞰呼猿洞
逺靄遥連放鶴亭樹不辨名濃淡綠(樵人言山樹約四/百種多不能辨)
石如染黛淺深靑意行更喜泉聲徹琴筑泠然盡日聽
　　竹花　　　　　　　　　理密親王允礽
爲愛臨流鳳尾斜不將丹粉鬬春華貞姿已放千梢翠
修幹深垂萬籜花月影忽篩紋錯落風莖未改骨槎枒
多應預兆江郎夢班管紛披五色霞
　　冬至陪祀
南郊　　　　　　　　　　　恒温親王允祺
金闕鐘鳴夜未闌南郊濟濟㑹千官
乘輿已命蒼龍駕鹵簿遥趨太乙壇自幸隨班瞻盛典
正逢吹管送嚴寒河清海晏年年慶每向
圜丘侍玉鞍
皇太后萬壽無疆詩　　　　　恒溫親王允祺
西池廣樂奏鈞天凝望璇宫起瑞烟梅吐一枝香正永
蓂舒三葉歴方綿須知寳殿承歡日總是
慈闈强飯年自愧稱觴無以佐惟歌小雅九如篇
乾清宫侍宴　　　　　　　　恒溫親王允祺
仙禁初舒一葉蓂瑞雲時向玉階停堯樽香滿春前舉
天語溫多醉後聽無限恩光分几席始知樂事聚家庭
年年此際陪歡宴四海雍和萬類寧
　　奉
詔舉家得遊
御園詩以誌喜　　　　　　　恒溫親王允祺
無限恩光下九天欣看盡室賦遊仙漫從瑶草琪花裏
直到銀河閬苑邊樓閣開時霞氣湧山巒起處日光懸
君王定有那居慶稽首還歌在藻篇
　　恭和
御製餞大學士李光地暫囘閩省詩
　　　　　　　　　　　　　淳度親王允祐
理學淵源誦大儒位隆鼎鼐贊
皇謨虞廷昔日都俞美
聖世今朝德澤敷暫向南閩歌泰運還瞻北斗憶乾符
恩榮此際賡歌盛
睿藻秋風餞遠途
　　玉蘭花應
制　　　　　　　　　　　　淳度親王允祐
艶陽春靄正芳時
鳳閣花開碧玉姿彷彿淡雲凝寶樹依稀白露綴瓊枝
氤氳香氣浮烟篆皎潔清光泛水池得侍
膝前同勝賞咸歌膏澤沛恩滋
　　熱河夏日卽景　　　　　淳度親王允祐
四面垂隂覆緑楊深深庭院晝方長半牀古帖從容賞
一縷清烟自在香卷幔不知炎日苦披襟正値午風涼
閒來一望無窮趣簾外山光接水光
　　賦得殿閣生微涼　　　　淳度親王允祐
好風應候自南方習習吹來殿閣涼苑外毎搖楊柳緑
水邊時送芰荷香消將暑氣都應盡解却煩心頓已忘
長日飄飄人自得遠天不覺又斜陽
　　暢春園夏日應
制　　　　　　　　　　　　淳度親王允祐
佳辰又喜逢深夏是處園林帶早涼岸外緑楊垂似帶
枝間好鳥囀如簧人家共被薰風遠物類齊欣化日長
歲歲年年依
膝下晨昏咫尺接
恩光
　　扈
駕祀
方澤　　　　　　　　　　　淳度親王允祐
炎炎九夏景方中喜見
方丘大禮崇長日更勞
天子駕順時特報
地祗功羣瞻肅肅馨香薦共睹雍雍俎豆豐自是至誠
能感格和風甘雨樂融融
南郊禮成恭紀　　　　　　　淳度親王允祐
龍樓向曉
鑾輿發肅肅
郊壇舉舊章仰看九霄星尚燦喜逢萬國日初長樂和
並奏簫韶響禮獻同瞻俎豆光有道太平開景運相觀
雲氣盡凝祥
　　望
陵　　　　　　　　　　　　淳度親王允祐
祥烟佳氣擁層巒鬱鬱葱葱作大觀四野廽環如鳳翥
諸山高聳似龍蟠規模直向天中起形勢疑從掌上看
整轡遥思
前代烈
興朝基業萬年安
　　扈
駕謁
陵　　　　　　　　　　　　淳度親王允祐
迢遥一望鬱蒼蒼烟靄雲嵐帶瑞光萬代共瞻
先澤遠
一人親展孝思長山前細聽簫韶奏松下時陳俎豆香
盡仰發祥從此地自今永世卜遐昌
　　桃花寺
　行宫　　　　　　　　　　淳度親王允祐
桃花古寺接崔嵬鬱鬱烟雲帶曉開塞外新瞻
行殿聳天邊常喜
翠華來人過池影氷初合僧誦經聲日㡬廻處處太平
風景好
宸遊獨幸得追陪
　　早朝　　　　　　　　　淳度親王允祐
曉入天街漏未闌遙瞻瑞色滿
朝端輝煌銀燭連星燦縹緲紅雲帶露看仗下龍旗紛
五色
殿前鷺序集千官太平
聖主垂裳日拜舞呼嵩萬國歡
　　送
駕　　　　　　　　　　　　淳度親王允祐
欣逢
聖世舉時廵况復良辰正小春肅肅旌旗懸日月悠悠
道路淨埃塵沾
恩拜舞連千里戴
澤歡呼遍萬民共喜陽和生
帝輦太平處處沐
深仁
　　迎
駕　　　　　　　　　　　　淳度親王允祐
聖朝雨露遍遐方天上
鑾逥日月光自是人間心共慰况當
膝下喜彌長千官敬迓雲旗下萬姓歡呼
玉輦傍遥識瑞烟兼紫氣相隨一路報嘉祥
　　恭祝
兄雍親王壽　　　　　　　　怡賢親王允祥
朱邸筵開介壽時
九重恩眷集繁禧純誠自是承
歡本仁厚端爲受福基三島露濃培玉樹小春風暖䕶
璚芝年年願傍青鸞隊拜獻南山祝嘏詞
　　奉和
兄雍親王早起寄都中諸弟元韻
　　　　　　　　　　　　　怡賢親王允祥
涼風習習捲紗帷花影剛隨日影移紈扇罷揮知暑退
袷衣初試覺秋遲喜聞魚雁傳芳訊更捧珠璣慰逺思
屈指郵亭迓歸騎洗塵先奉酒盈巵
　　奉和
兄雍親王山居偶成元韻　　　怡賢親王允祥
蓮漏無聲鳥不譁山中習靜味偏賒間尋别院新栽竹
坐數前溪未放花小嶺日高松影直方塘風過水紋斜
太平盛世身多暇著屐擕笻踏淺沙
　　奉和
兄雍親王春園讀書元韻　　　怡賢親王允祥
紫燕穿簾西復東一庭柳絮颺春風書開緗帙迎新綠
硯試端溪㸃落紅雨霽霞光明戶牖日斜香篆出房櫳
分隂珍重攻文史益信前賢蘊不窮
　　題樂志圖　　　　　　　　莊親王允祿
安榮全荷
聖恩周樂志園成不外謀勺水拳山藏曲折小亭疎檻
足優游野花隨意憑開謝嘉客忘懷任去留大隱湏知
城市穩個中容與更何求
　　子𢎞普荷
聖恩頒賜名茶綵扇等珍物詩以勉之
　　　　　　　　　　　　　　莊親王允祿
擎來珍品自
瑶宫盡室欣傳
聖澤隆咫尺
天顔聆
寳訓片時
溫語沐
仁風伏知
帝德眞無際仰報
皇恩在此中感頌衷情難悉展惟宜黽勉讀書工
　　嘉陵江舟行　　　　　　果毅親王允禮
千里江聲一艇收(唐元微之有千里/嘉陵江水聲句)水牕烟景接山郵
桃花新漲驚雷轉石黛蒼波到海流(韋應物聽嘉陵江/水聲詩雷轉空山)
(驚杜甫詩嘉陵江色何所似石黛碧玉相因依又/元微之詩蒼溪縣下嘉陵水入峽穿江到海流)秀疊
錦屏長不捲(錦屏山在嘉/陵江南峽)天清月峽曲相投朱欄靑壁
重重數絶勝凝眸望喜樓
　　熱河
　行宫應
制　　　　　　　　　　　　果毅親王允禮
灤河北拱萬山層别殿輕飈掃鬱蒸
清蹕朝從黃道出天階遙見紫雲凝披襟風拂瑤林樹
入座涼生玊盌氷觀稼省耕眞樂事舜絃聲裏頌
升恒
　　嘉榖二首　　　　　　　果毅親王允禮
六御廵秋出上方中田省歛重農祥零瀼玉露連莖秀
掩冉金風五穗香龍尾
賜觀誇頴栗豚蹄稱祝滿倉箱嘉禾篇帙今遺逸願續
豳風譜樂章
國寶民天重歲時嘉生同頴自離披江茅無用誇三眷
隴麥還㸔秀兩岐榖熟名鄉稱上瑞禾興改邑叶
昌期
聖朝原不徴符緯寒暑惟求免怨咨
　　新燕　　　　　　　　　果毅親王允禮
草香微透綠萋萋掠地紅襟一剪齊簾影乍晴春社雨
梁㾗仍帶去年泥客心戀主非無定絮語依人不厭低
試逐流鶯尋好處上林近在
鳳城西
　帝京十景詩　　　　　　　果毅親王允禮
　　　瓊島春雲
靑帝逥鑾入太微瑤峰面面覆雲衣爲霖有意晴還濕
出岫無心暖未歸乍見金枝蟠翠嶺旋看紫蓋䕶彤扉
從龍霄漢非難事五色時時傍
六飛
　　　太液晴波
榮光五色帝時多魚藻詩成發棹歌織女機絲通漢水
影娥臺榭瞰汾河
翠華高揭空中月彩枻遙添雨後波浪説瀛洲遶禆海
蓬萊一水碧嵯峨
　　　居庸疊翠
太行東下勢如奔三疊高臺虎豹蹲到海仍鞭蒼石去
際天惟度白雲㾗車書萬里通南服鎖鑰千秋壯北門
逥首狼烟都不聳桑麻影裏罷邊屯
　　　薊門烟樹
薊邱雨過碧雲横遠樹迷離逗早晴日射柔條含靄重
風吹眠柳著烟輕透春嬌鳥花間哢碾碧香車鏡裏行
最是陽和多景物浮埃不動酒旗平
　　　西山霽雪
羣玉山頭望欲空
帝城雲母列屏風花開瓊樹輕烟散玉滿藍田曉日烘
芝草谷深迷四皓
御爐香煖醉三公仙郎白雪今猶和盡與終南景色同
　　　盧溝曉月
太白離離北斗横修途輿馬戒裝行淒迷寒月征人影
斷續荒雞旅店聲南服長征通魯衞東流分𣲖入幽并
石欄橋下周京路十里晴沙似掌平
　　　金臺夕照
蕭條落葉隔溪聞寂寞荒臺一徑分暮靄横空遮遠樹
歸鴉將子入重雲雄師已壓齊東郡駿馬應空冀北羣
惆悵千年一囬首高城白草自斜曛
　　　玊泉垂虹
石磴盤紆走白虹泠泠環珮和松風乍看㶑灔空中瀉
應有江河絶頂通練影平分高碧翠落花低逐
御溝紅鎬京自昔神靈宅瀍澗東西輯瑞同
　　　南囿秋風
十二離宫木葉稀
宸遊玉輅繞朱旗秋分銀漢傳清露天上金莖傍紫微
御栁眠時新雁過渚蓮稀處野鷗飛鄒枚侍從多情豫
别苑時時望
衮衣
　　　東郊時雨
春日横塘翠瀫添菖蒲如㦸緑芊芊燕棲茅舎泥猶濕
鳩拂桑林羽未便南陌遊人雙屐雨東畬田叟一簔烟
隂陽無復憂愆伏珥筆應書大有年
　　春草　　　　　　　　　果毅親王允禮
不辨江蘺與杜蘅東風吹處一時生西湖冉冉尋芳路
南浦萋萋送客情細雨迷離添杳靄夕陽掩映更分明
垂鞭最憶花時節河畔靑靑縱馬行
　　題唐六如畫漁翁即用六如自題原韻
　　　　　　　　　　　　　果毅親王允禮
一櫂烟波是勝遊投竿舉網日悠悠歌殘桃柳三更月
醉遍蒹葭萬頃秋雨滴孤篷應破夢風飄長笛總無愁
全家盡識滄洲趣嘯傲同登舴艋舟
　　賦得風來花自舞　　　　　諴親王允祕
衆卉鮮妍不染塵和風披拂到階頻千枝駘蕩全無力
萬朶輕盈别有神曲徑飄來香婉轉方塘映去體停勻
春園到處皆堪賞何事歌臺羡舞人
　　冬至早朝　　　　　　　　諴親王允祕
律轉升新佳氣催玉繩遙報早春囬日臨錦戸初添線
雪霽香階欲放梅曉景氤氲凝
殿闕雲光燦爛䕶蓬萊千官拜舞
瑤墀下華祝嵩呼獻
壽杯
　　賦得斜日半江明　　　　　諴親王允祕
一片澄波晚霽鮮斜陽掩映半川前暉殘逺岫横江度
影入歸帆傍㟁牽水色溟濛連暮靄山村羃䍥帶炊烟
樓頭極目長天外轉訝隂晴著景偏
　　賦得草色入簾靑　　　　　諴親王允祕
禁院風和曙景微一簾晴影帶朝暉階前細草承金佩
砌下芳茵映錦幃緑雜苔㾗長入戶曉含露顆欲沾衣
小齋自覺延幽賞彷彿平郊麥浪肥
　　松風　　　　　　　　　　諴親王允祕
㡬度風吹庭院淸松枝瀟灑泛濤聲濃排山面千重嶂
翠掃林間萬壑鳴野鶴驚飛凌碧落仙人乘馭下蓬瀛
最憐入夜供淸聽還勝新篁奏管笙
　　春波泛艇　　　　　　　　諴親王允祕
淑景銜波滑笏流晴光靄靄泛輕舟逺横畧彴如虹影
緑漲平塘似鴨頭烟柳舒條垂短岸新萍牽蔓漾芳洲
數聲欵乃臨溪度驚起前灘兩兩鷗
　　霜柳　　　　　　　　　　諴親王允祕
瑟瑟微颸度柳寒霜摧落葉滿溪灘烟浮逺岸秋容淡
風過疎林碧縷殘㡬處靑山空暮靄一灣碧澗自淸瀾
逥思旖旎三春日倐忽經今不忍看
　
　
　
　
　
　
　
　
　
　
皇清文頴巻七十一
欽定四庫金書
皇清文頴巻七十二
　詩
　七言律詩
　　重陽
　乾清宮侍宴賦詩恭紀　　　　和親王𢎞晝
九日筵開煥彩霓承
恩叨侍未央西韻分秘册親臣送序灑
天章御筆題獻瑞金英凝雨露傳觴玉液浸玻瓈載賡
既醉歌無極捧日紅雲繞殿低
　　栁絮　　　　　　　　　　和親王𢎞晝
垂楊千樹翠成圍踠地柔絲拂落暉春晚漸催花信去
絮輕還傍緑隂飛隨風蕩漾侵簾近度水飄揺㸃石稀
幾度餘寒還料峭可堪供緝薄綿衣
　　賦得柴門臨水稻花香　　　和親王𢎞晝
隱隱江村有數家柴門向處稻初花隴頭經雨香纔透
塍畔迎風穗欲斜溪水一灣臨曉鏡笙歌千部聼鳴蛙
今年彌望平疇好祝滿篝車願未奢
　　十月朔頒時憲書　　　　　和親王𢎞晝
正朔頒來瑞氣新仙蓂一莢長
楓宸垂衣拱手瀛寰治欽昊勤民節序均九有山川歸
禹服萬邦時月協虞廵在廷稽拜齊賡祝
寳祚長綿萬歲春
　　晴雪早朝　　　　　　　　和親王𢎞晝
積素凝輝繞禁林丹墀濟濟列冠簪天邊輕散初陽彩
殿上遥傳雅樂音佩玉聲傳殘漏度爐烟暖辟曉寒侵
九重德意如春普虎拜同傾向日心
　　燕山八景　　　　　　　　和親王𢎞晝
巃嵸瓊島矗層空㸃綴春隂勝畫工瑞氣繽紛瑶草緑
祥光繚繞玉芝紅露華不墜高峰濕煙翠輕披茂樹籠
最是
宸遊佳麗處時聞簫管五雲中(瓊島春隂/)
西風凉入景澄鮮太液波揺散曙烟亂颭荷珠驚白鷺
斜催雁字没遥天岸傍蟬咽疎林響水面魚吹翠帶牽
無限遐心何處着蒹葭玉露思悠然(太液秋風/)
凌空瀉處玉龍飛靄靄晴雲掩映宜似練逺從千澗落
如虹直向九天垂停泓原有盈科勢濺沫非無潤物時
坐對更添吟賞趣斜陽紅抹影参差(玉泉垂虹/)
千岫参差
帝闕西銀屏一𣲖素輝齊樹枝盡是瓊葩綴樵路都為
玉屑迷淡抹晴霞渾似綺暗融朝日未成泥豐亨來歲
端堪卜靉靆祥雲入望低(西山晴雪/)
迢遞郊原古薊門森濃樹色帶烟昏長空低接迷濃淡
逺郭平拖互吐吞渺渺緑蕪連
帝里重重翠黛映山村南樓極目渾難辨一幅青山渲
染㾗(薊門烟樹/)
晨鐘初動曉蒼蒼月照蘆溝白似霜車馬縱横連倒影
星河踈淡黯清光往來人跡長橋上斷續鷄鳴曲岸傍
指顧
帝城佳氣繞千村燈色已輝煌(蘆溝曉月/)
居庸萬仞勢崢嶸地設天開鞏
帝京樹影籠葱烟乍散山光紫翠日初生古原近帶溪
流急碧落遥看雁陣横形勝何須誇百二好憑渥澤被
寰瀛(居庸叠翠/)
崔嵬遺跡仰金臺燕趙山河一望開閒挂斜陽催晚去
還看暮影逐烟來餘霞片片浮紅綺歸鳥聲聲度緑槐
厚禮招賢成已事樂生端的不凡才(金臺夕照/)
賜柑恭紀　　　　　　　　　　和親王𢎞晝
千頭封蠟自江南異味新甞齒頬甘皮燦朱囊香細細
瓤分瓊片數三三
頒來祗覺清芬满擘處還看翠液含自是
聖恩常廣洽上元未到便傳柑
賜哈宻瓜恭紀　　　　　　　　和親王𢎞晝
聖澤旁敷豈有涯西藩土物獻
皇家禁中薦處初呈味盤裏分來並拜嘉香霧霏霏清
撲鼻甘泉䔩䔩冷侵牙舊聞五色傳佳種從此東陵未
足誇
　　賦得青山長對巻簾時　　　和親王𢎞晝
院落無塵愜素心蒼苔緑樹映森森門迎黛色層峰近
簾巻春風列嶂深横繞嵐烟三面畫暗分巒影一堦隂
閒來書簡披吟處字裏長疑翠色侵
　　雍正七年十一月某日闕里
　文廟上梁前二日慶雲見
上躬詣太學致祭用答鴻庥恭紀二首
　　　　　　　　　　　　　　和親王𢎞晝
鑾輿夙駕瑞烟披華盖繽紛映彩旂
天賜祥雲輝闕里
帝陳盛典饗
先師隆文萬古瞻
昭代釋奠三雍仰
令儀自此儒風光日月欽崇不數漢唐時
廟貎新崇煥棟梁慶雲五色麗祥光非徒糺縵呈佳瑞
可識離明動上蒼
聖主欽儒隆典制英才際㑹合騰驤只今釋奠成均日
爐靄紛披禮樂彰
　　古柏　　　　　　　　　　和親王𢎞晝
古柏横斜布翠隂卧龍盤鳯欎森森髙枝百尺凌寒壑
黛色千重映碧潯翠傲風霜知勁節紋纒苔蘚見貞心
孤高未許尋常友只有庭前緑玉篸
　　喜雨二首　　　　　　　　和親王𢎞晝
雲氣㝠濛欲潤衣及時靈雨灑霏微香衢輕壓紅塵静
麥坂齊翻翠浪肥巧燕戀巢飛屋角牧童袖笛向柴扉
濯枝潤葉饒生趣
聖德通天天不違
精誠何用禱西宮黙感穹蒼慰
聖𠂻萬頃平疇揺碧浪一天霖雨降鴻濛無風却喜今
朝足不卜應知此歲豐流澤如膏堪載筆南山翠黛瑞
烟籠
　　海潮應月　　　　　　　　和親王𢎞晝
錢江渺𣺌夜蕭寥看到輪圓識早潮浪叠直如堆白雪
月盈眞欲透清霄桂宮蟾兎浮蒼色碧海蛟龍逐怒濤
千古竒觀勞羡想何時登覧越山椒
　　雨中山翠　　　　　　　　和親王𢎞晝
西山聳峭列屏風雨後看來逈不同高岫半藏朝霧裏
翠螺遥㸃碧霄中數重樹色蒼蒼繞幾朶雲峯淡淡籠
那得生綃長十丈臨牕潑墨倩顛翁
賜讀
御製冬至齋宮詩第二章奉
命恭擬敬呈
御覽　　　　　　　　　　　　和親王𢎞晝
乾乾惕若宿
齋宮黙貫天人夙夜中祗以寸心通
上帝總因萬姓禱
蒼穹律囘葭管豐年兆氣轉鴻鈞大地融崇祀精誠昭
感格
躬膺福禔永無窮
　乾清門侍直　　　　　　　　怡親王𢎞曉
五更斜月見鴉飛旭日將升啓曙暉金闕向明鐘乍動
玉墀待旦漏初稀瑞雲繞處開黄道湛露凝時近
紫微鴛鷺班齊承
詔㫖御香偏染侍臣衣
　　暮春即事次韻　　　　　　怡親王𢎞曉
園中小築似農家十里舟行看落花夾岸千條楊栁線
繞堦一簇牡丹芽軒開北牖飛春雨門對西山映暮霞
待到夜䦨人静後蓼灘深處聼鳴蛙
　　元日早朝口號　　　　　誠隱郡王允祉
太平景物樂春光元日趨朝拜
聖皇銀燭輝煌開萬户金爐縹緲轉千廊和風微動簪
纓隊曙影徐分鴛鷺行玉帛來同齊獻祝樽傾北斗慶
年芳
　　秋日
　乾清宮應
制　　　　　　　　　　　　誠隱郡王允祉
九重宮殿秋初屆瑟瑟凉風徹禁林暑向西山全歛退
雲飛北闕半晴隂玉階澄淨浮塵逺丹陛輝煌瑞靄深
自愧庸才承
詔命拜颺何幸抒微吟
　　中秋扈
　蹕塞外校獵　　　　　　　誠隱郡王允祉
塞垣紅葉曉霜催櫜鞬嚴裝扈
蹕來滿月琱弓飛鷺羽嘶風鐡騎震龍堆曉峰雲影千
旗合夜火星連萬帳開秋獮
聖朝循故事飛熊還載後車囘
聖駕南廵䝉
恩以途間
御製詩文賜示恭紀二首　　　誠隱郡王允祉
帝歌瓠子即平成
宵旰精勤更省耕物在春臺皆自樂野張行殿見輿情
民瞻彩舸花前拜馬避嘉禾栁外行過沛横汾徒羡美
宸章全是為蒼生
時邁乘陽輦路遥
宸遊非為物華饒河沉璧馬波濤靜
詔下金鷄貫索消萬國冠裳迎
聖禹四方雲日覲
神堯篇章訓誥皆師古徒解敷詞笑六朝
　　隨
鑾駐蹕於樺榆溝
　行宮恭紀(時五月朔二日/)　　誠隱郡王允祉
山林佳趣自然生塞外
離宮選勝成灤水東流琴韻切嶤峰西上梵音清野花
含笑新霑露茂樹乘時正向榮扈
蹕初來逢午日願將蒲酒賀
文明
　　賦得禁城春色曉蒼蒼應
制　　　　　　　　　　　　誠隱郡王允祉
率土同歡大地春車書人物共維新金門早布陽和令
玉宇均沾
造化仁淑氣晴光開曉日祥風麗景慶佳辰
御園繞賀三元節
寳殿還歌
萬壽椿
　　癸已歲
皇上六十萬壽大慶恭祝二首
　　　　　　　　　　　　　誠隱郡王允祉
華渚虹流景運開中天雲物正昭囘北辰環見諸星拱
南極光連
帝座來品類歡心歸壽域乾坤佳氣滿春臺萬年枝上
宮鶯囀惠日和風遍九垓
日新乾健慶
皇躬垂拱無為致郅隆萬物生成資厚德
一人天地讓全功六旬花甲循環轉五紀恩波逺近同
不用廷臣金鏡進共知
宵旰在深宮
　　元日早朝　　　　　　　　愼郡王允禧
斗柄先回
帝座春喜逢黄道㑹元辰氣融海嶽乾坤曉光滿樓臺
日月新雉扇徐開瞻紫極鵷行拜舞覲楓宸
聖皇有道生為德早共陽和布澤勻
　　漁人　　　　　　　　　　愼郡王允禧
平鋪春水碧粼粼好在浮家泛宅人楊栁風輕晴曬網
杏花雨細晚投綸棹歌互答青山近鐵笛閒横白月新
自是此身無繋戀一帆何處不通津
　　雪後早朝　　　　　　　　愼郡王允禧
積雪清消紫陌塵銀杯逐馬帶隨輪光分明月千門曉
枝綴瓊花萬樹春九鼎香烟飄彩仗五雲晴色擁
楓宸太平預卜豐年瑞早識垂衣
聖治淳
　　丁未四月十二日
恩賜
御園避暑讀書恭紀二首(有序/)　　愼郡王允禧
　　朱明應令暑氣方殷遽被
温綸仰䝉
天眷
恩深太液在堯天舜日之中居近清都挹瑶島蓬池之
　　勝竹埤避暑寕知赤日當天藻砌招凉不㫁清風
　　入戸揮毫芸閣花香與墨氣俱浮肄業紗牕松籟
　　共書聲逺叶乃賞歡之未已忽惶愧之曷加凡以
　　三夏之嬉遊俱係
九重之愛䕶爰疏短引敬賦七言非圖擅文藻於當時
　　只欲矢涓埃於他日已耳
承
恩直擬上清虚瑶島頻年
賜起居夭矯蒼松眠古鶴連牽文藻趁嘉魚一簾花雨
催吟筆十畝濃隂䕃讀書到處莓苔皆可坐不須灑掃
到籧篨
雕梁乳燕學呢喃池靣荷抽緑漸添深樹籠雲湘簟冷
閒堦過雨石苔纎披書靜喜山當牖琢句清看水隔簾
竟日炎威飛不到晚凉庭院玩新蟾
　　上元夜　　　　　　　　　愼郡王允禧
九陌祥烟夜景賖通宵寳馬度香車月明銀漢三千界
燈艶春城十萬家星焰别飛天半彩荷開不作水中花
遊人共道昇平樂處處笙歌笑語譁
　　送僧住西山　　　　　　　愼郡王允禧
寥天孤鶴任鶱飛一錫年來卓翠微入定自鋪黄葉坐
閒行應伴白雲歸林間素侶經行慣物外心知見靣稀
擬向杼山問詩法擕笻蠟屐叩禪扉
　　桐露堂十月望後夜集　　　愼郡王允禧
松火爐紅玉漏遲輕霜剪剪撲簾帷人來月白風清夜
酒熟橙黄橘緑時共許譚詩留欵洽何妨説劔騁雄竒
重煨芋栗開殘酌星斗䦨干坐莫辭
　　元日陪
駕叩覲
慈寧宮
崇慶皇太后禮成恭紀長句　　　愼郡王允禧
太平
天子拜
慈顏虎衛鵷行趨百官日麗
萱堦籠瑞靄風廻
蘭禁掃春寒寰中共覩千年勝
膝下新承萬國歡何幸
兩宮清切地追隨長在五雲端
　盛京四首　　　　　　　　　平郡王福彭
王氣葱蘢擁鳯城開天景運在
陪京山環水繞雄闗立虎踞龍盤
帝業成瀍澗卜居垂大統邠豐啓宇著先聲至今竹帛
傳無敵一旅師當百萬兵
龍盤鳯翥拱
三陵長白山綿瑞靄凝天授神明
眞主出家承謨烈
聖人興烟霞塞外嵐光逈樓閣雲端海氣騰咫尺寳城
䖍告祀巍峩仙闕歴階升
宮殿重重紫禁端維
皇建極肇三韓櫛風沐雨規模大闢莾披榛社稷安論
定禮儀崇
七廟分頒功賞㑹千官歌風沛邑増遐思奕禩長承創
業難
營州東與冀州連往代相承有革沿箕子益封新版宇
公孫分𨽻舊山川煙塵秦漢紛爭苦城郭金遼割據偏
此日車書成一統太平風化被無邊
　　途中中秋䝉驛
賜御果恭紀　　　　　　　　　平郡王福彭
見説清秋節令佳月明銀漢浩無涯九天捧
詔雲程逺列馬騰風驛騎賒湛露淋漓甞御果
深恩委曲念皇華一時異數傳營幕感激三軍不憶家
　　甲寅元旦(是歲戊寅朔立春合年月得三/寅歲徳勝於東方為兵占佳兆)
　　　　　　　　　　　　　　平郡王福彭
亦有遐荒獻歲杯和風可共斗杓囘占時歲德三寅聚
稽首單于萬里來翠色遥臨仙仗栁清香應發上林梅
堯天澤沛朝元日塞草都因淑氣催
　　庚戍元旦(得新字/)　　　　　　貝子𢎞普
節啓三陽歲籥新東皇佳氣布芳辰錦城瑞靄千門麗
大地韶華萬户春隔牖鳥聲初睍睆傍簷花色已精神
朝來六宇沾
恩澤何限龍光接
紫宸
　　九日登香山來青軒步杜工部九日藍田崔氏莊
　　　韻　　　　　　　　　　鎮國公德普
豁目層巒宇宙寛登臨九日有餘歡泛瓢共浥茱茰酒
探菊同簪桑葉冠落日淺銜紅樹晚横溪深鎻白雲寒
飄然忽動烟霞想石屋山房次第看
　　早朝　　　　　　　　輔國將軍博爾都
洞門曉啓接天安劍佩琳瑯擁百官北極晴雲連樹暝
西山落月上衣寒疎星影動明金闕殘漏聲沉度玉欄
獨愧無才兼歲晚
聖恩回首報應難
　　小至日齋宿天安門曉望
　　　　　　　　　　　　輔國將軍博爾都
律轉陽回祀㤗壇禁門清漏肅千官星河欲落神宮靜
劍佩無聲曉帳寒樹隱殘霞標露柱烏驚明月繞仙盤
五雲闕下遥相屬佳氣登臺次第看
　　喜長沙岳州捷音踵至　輔國將軍博爾都
驚濤疾下恢三戸竹破長沙與岳州嶽麓毒嵐三箭定
洞庭風浪一帆收江通蜀道原輸錦海隔珠崖本貢球
早晚成功報
天子好擕圖籍載輕舟
　南苑　　　　　　　　　輔國將軍博爾都
城南御氣動昭囘羽葆参差帳殿開落日歸來盤馬埒
春風吹上晾鷹臺長楊苑側金笳發細草原頭畫鼓催
自有詞人誇羽獵眼中多少上林材
　　萬栁堂　　　　　　　輔國將軍博爾都
高堂翠繞栁千條振䇿登臨入絳霄日影漸移雲覆檻
泉聲不散雨過橋山盤曲徑看人小花布重隂隔市遥
莫怨章臺攀折手月明還有客吹蕭
　　喜晴　　　　　　　　輔國將軍博爾都
緩歩園林愛晚晴雲開斜日襲衣清高天乳燕迎風語
老樹寒蟬帶濕鳴門靜塵隨車轍減堦閒苔逐履㾗生
銜杯幽獨無餘事賴有殘花照眼明
　
　
　
　
　
　
　
　
　
　
　
　
皇清文頴巻七十二
欽定四庫全書
皇清文頴巻七十三
　詩
　七言律詩
　南苑扈
　蹕恭紀四首　　　　　　　　　　張玉書
離宮落日駐和鑾槖筆驚聞召講官匹馬頻嘶沙路軟
千林遥拂暮烟殘天低翠幔星疑曙月轉朱旗漏未䦨
最是
宵衣勤訪道經函常向夜深看
長槐夾陛捧瑶編入對分班拱細旃簾捲朱絲風自靜
函開金殿日初懸身依咫尺
龍顏近字叶宮商
玉㫖宣空愧管窺無寸補朝朝香案染爐烟
平沙玉勒擁龍媒豹尾風清
萬乘來羽㦸連雲花外立琱弓如月栁邊開佇看露布
馳三㨗遥播
天威下九垓寄語征南諸將士甘泉早奏凱歌囘
晨裝警蹕苑風清大纛飛文射日明
繡衮遥瞻霄漢逈牙籖還向
御筵横罏香肅穆飄輕幄
鑾輅從容出幔城却訝從官分隊列三千犀甲一儒生
孝陵陪祀恭紀三首　　　　　　　　張玉書
鼎湖春斷廿年餘幾度朝
陵動玉輿此日寢園申裸享遥天風木重欷歔詞官禮
肅犧尊薦侍從班齊雁翼舒謁罷攀號紛雨泣野烏啼
咽夕陽初
豐碑突兀御階傍玉軸丹青石室藏令甲自高唐六典
規模直陋漢三章南金東箭輸天府垂矢和弓列尚方
締造
恩深貽燕逺宵衣大業付
今皇
迢遞周垣隧道崇削成雙闕表幽宮龍依奥宅千峰繞
神擁諸天一氣通石馬夜嘶銀海月朱旗朝閃碧䑓風
徘徊曲磴松楸路咫尺
音容想像中
　南書房
賜膳恭紀　　　　　　　　　　　　張玉書
寒星拂曙漏聲徐清切天門候
起居
温㫖召趨丹禁闥
御香同展錦函書珠盤六膳晨餐渥雪椀三漿旰食餘
臣朔飽恩翻自愧廿年槖簡術全疎
　　耕耤禮成恭紀三首　　　　　　張　英
東郊淑景轉和風穜稑朝來獻六宮禹甸三千開穡事
姬年八百肇農功雲依
鑾輅金根外春满龍旗黛耜中自古惟陳無逸訓
君王親與萬方同
乘時秉耒踐堯封九扈齊飛擁
六龍隴畔授鞭京兆尹壇邊進耜大司農青旗千畆公
卿集縹軛三推父老從儉德由來兼孝德迎神此日撤
歌鐘(以國忌/停用樂)
協風遥迓翠華新正是農祥應律辰粟薦神倉親享
帝恩流御廪重勤民祀農壇畔三時慶觀耤䑓邊萬寳
陳華黍登歌書大有遍將勞酒
賜諸臣
　南苑
講筵恭紀三首　　　　　　　　　　張　英
行宮清閟曉垂裳棐几先陳
黼座傍
聖主勤民兼講誦儒生報國藉文章乍含雞舌瞻天表
近傍龍鱗識御香况是土階崇儉德圖書道已接羲皇
細旃廣厦集簪裾正是甘泉避暑初閣啓邇英朝進講
筵開崇政早陳書栁風細拂爐烟外鶯囀稀聞晝漏餘
喜見孝經通衛士誦聲常聼满星廬
聖主崇文軼古今縹囊隨
輦入華林春秋不輟符天健寒暑無分見
帝心千樹周廬青入座五雲垂葢結成隂虞廷蓂莢初
開遍好迓薫風鼓舜琴
　南苑扈從講武恭紀二首　　　　　張　英
平時講武近岐陽甲胄春蒐出建章洛水旌旗周甫草
面京詞賦漢長楊
御圍雲氣成龍虎天廐星精本驌驦畫㦸雕弓森羽衛
射生羣與奉
君王
畿南地曠接滹沱
宸蹕來遊淑景和馬散平原春草緑幕連芳樹晚烟多
雲邊影疾韝鷹落栁外風鳴獵騎過日暮天清西嶺出
居庸層嶂逺嵯峨
賜櫻桃恭紀　　　　　　　　　　　張　英
講筵人退五雲端分得含桃出
禁䦨薦
廟祗因先百果承
恩舊許賜千官錦林初傍
宮雲摘翠籠猶沾曉露漙飽食盈筐叨
聖澤火珠光映水晶盤
賜白櫻桃恭紀　　　　　　　　　　張　英
朱果頻經
賜上方忽看素質满瑶筐堆從玉椀初難識瀉向銀盤
但有香鳥未敢銜疑雪片冰堪相映總珠光水晶簾下
初擎出風味宜含曉露甞
　　賦良馬二首　　　　　　　　　張　英
天閑龍種本星精一片桃花萬里行金勒乍銜疑電繞
玉鞭初動覺雲生逺隨日馭過青海遥逐霞光度赤城
幸傍
鑾輿稱上駟調良獨擅渥洼名
顧影
天街燦錦韉驊騮得傍
聖人前華山歸馬修文日冀野登䑓市駿年芳草每銜
仙仗裏紅泉常飲
禁雲邊從來騏驥如君子伯樂欣逢與共傳
　　康熈十二年十月十二日
特賜講官紫貂白金文綺時同賜者學士(臣/)賜履侍讀
　　　學士(臣/)正中(臣/)臻(臣/)廷敬侍講(臣/)在豐編修(臣/)
　　　方藹(臣/)鶴齡(臣/)英八人　　　　張　英
霜華曉日映
龍樓講幄簾開
玉殿頭
温語九天傳鳯詔輕寒十日
賜貂裘頒從
御府香雲繞衣傍爐烟紫氣浮冰雪頓㤀皆
聖澤陽春偏荷
主恩優
清班日侍
禁廷隂温飽無求本素心珥筆方慚糜重禄承恩况復
賜南金九齡曾上千秋鑑藴古還陳大寳箴自愧涓埃
全未答但鏤銀管効謳吟
紫殿披香帶曉開青縑
内府出新裁山龍幸際垂裳盛縫掖慚無濯錦才
宮繡繽紛雲外捲
天章璀璨日邊來願將俯念諸臣意衣被蒼生遍九垓
　　扈從南苑䝉
賜直廬飲饌恭紀二首
(上於先是諭學士傅逹禮曰翰林官清苦廵行扈從所/    講筵)
　(以備顧問資講勸也無令艱於資裝嗣後帳幙飲食/馬匹器具皆令給於内府永著為令)
　　　　　　　　　　　　　　　　張　英
侍從晨趨
御苑東直廬特賜傍
行宮頓㤀野色風霜急眞覺
皇仁覆載同捲幔正逢明月满攤書相對夜燈紅儒生
何幸分帷幄常在鸞旗豹尾中
丹地年年愧素餐躬承
渥澤海天寛侍朝每得分仙饌扈蹕還教領大官
賜粟恩光沾玉粒調蘭香氣出金盤毎從退食公門後
覆餗常憂欲報難
　　除夕
　養心殿侍宴　　　　　　　　　　張　英
深殿宵沉寳炬然歲除欣侍五雲邊歩隨
仙仗陪鵷鷺坐近
天香聼管絃栢葉分行傳玉琖椒花送暖入瓊筵漸知
温律陽春早拜手
君恩又一年
　　元日
　養心殿侍宴　　　　　　　　　　張　英
暖日和風漾鳯城履端清讌在承明樓前晴雪消金掌
璣上春星轉玉衡三殿班聨同愷樂萬方歌舞祝
昇平欣沾元日
恩輝早聼奏鈞天第一聲
　　上元侍宴恭紀二首　　　　　　張　英
干羽虞階海澨清傳柑時節宴承明檐低星月千燈繞
庭舞魚龍百戯呈天保頌颺因樂愷
皇情歡豫在昇平請看此夕同民處九陌笙歌满鳯城
宵臨
别殿敞瓊筵畫鼓聲催火樹然碧落烟消雙月映紫瀾
風定萬珠圓千枝忽涌金波桂十丈頻開玉井蓮疊
賜竒觀眞異數浮槎星漢憶當年
　　五臺山新貢天花至
特頒手勅分賜恭賦　　　　　　　　張　英
靈嶽珍蔬貢尚方欣從
紫禁沐
恩光清芬逺帶山嵐色鮮潔猶含石髓香
聖藻温綸深雨露仙厨異味重琳瑯同時
寵賚成佳事千禩流輝照玉堂
恩賜高麗人參恭紀　　　　　　　　張　英
紫團名重舊
神京(紫團參名東坡/有紫團參詩)瓊液金枝色最瑩山澤常看雲氣
䕶海天朝映日華生俯憐弱質宜仙草
特賜靈芽荷
聖情時飫甘香同湛露勝含雞舌在西清
恩賜
御筆臨蘇軾詩一巻草書唐詩二幅恭賦二首
　　　　　　　　　　　　　　　　張　英
君王清燕侍臣知棐几常臨白玉墀披巻愛當明月夜
揮毫多在晚凉時湘簾香繞書千帙春殿雲生墨一池
地近九霄饒雨露名箋新
賜曲江詩(御筆書唐詩有曲/  江烟栁之句)
坡仙楷法今猶在草聖新題墨未乾秀色松筠千嶺上
竒姿鸞鶴五雲端(臣/)叨
寳翰重頒渥人比瑶光一見難自幸此身依日月拂牋
常奉萬年歡
恩賜
内府綵絲藥物恭紀　　　　　　　　張　英
節近天中景物和瓊琚沾
賜出鸞坡繽紛色映臨風佩飄𣺌香侵疊雪羅
聖澤豈需靈藥䕶
君恩還較綵絲多玲瓏宫樣人爭識似曵雲霄紫玉珂
　　侍從
　西苑進講恭紀四首　　　　　　　張　英
清時避暑駐離宮竹塢花溪
輦路通水殿凉分蘆荻雨山亭香满芰荷風坐臨空翠
鳴絃裏靜聼飛泉
講幄中
聖主一編猶在手乾行不息與天同
雲影天光自窈㝠蓬萊宮闕俯滄溟緑槐枝覆鴛鴦瓦
碧澗光揺翡翠亭乳燕掠波穿繡户水禽接翅過芳汀
(微臣/)竊侍迎凉殿拜手甘泉敢勒銘
龍旗飄拂照盤渦芳景來遊御畫舸雲度石橋微雨歇
波生蓮渚晚凉多嘉魚喜傍蘭橈躍溪鳥歡迎翠輦過
水木清華幽賞地仙源端可接銀河
陪輦行宮講誦餘隔溪欣得傍
宸居垂楊影裏攤書巻流水聲中掩直廬曉露新荷開
沆瀣夕陽高樹對扶疎傳呼小艇花間泊觀稼亭西近
玉除
　　䝉
恩命供奉臣周道寫臣小像裝潢成軸
特賜恭紀二首　　　　　　　　　　張　英
十載清曹近玉墀
經幃秘閣許追隨忽聞
恩澤傳宮使為寫儀容遣畫師香近
御爐薫絹素墨和仙露㸃鬚眉三毫頬上頻添取多在
天顔指顧時
潘岳中年髩有星自將疎野歎儀形披裘只合棲山澤
鳴玉何堪著
殿庭麟閣勲名慚竹帛瀛洲文學媿丹青惟驚蒲栁沾
恩渥敢傚丰裁問九齡
　　䝉
恩賜
　内廐鞍馬恭紀　　　　　　　　　張　英
中夜房星降紫霄長鳴顧影獨蕭蕭花驄逺自西川貢
金勒新從
内廐調嘶入宮雲看攬轡光生衢路羡聫鑣朝朝栁下
青驪穏蹀躞春風玉蝀橋
　　平滇南詩六首(有序/)　　　　　　張　英
皇帝御極之二十年滇南既平俘馘來獻寰海内外截
　　然寧謐盖自屢年以來經營四方上厪
宵旰至此底厥成事羣臣颺頌神武比於無競之烈
皇帝謙冲弗居臨軒申
命以謂
天心眷祐
祖宗靈承以克臻斯耆定又念四方赤子瘡痍初起袵
　　席未安將士荷戈八載勞勩待澤籲恩並在今日
　　於是展告
郊
廟崇號
兩宮發德音下
明詔沛維新之大澤布休飬之深仁所以鞏固丕基嘉
　　惠元元者至矣盖武功之後煥以文德戡亂之餘
　　繼以致治
聖心未甞以天下既安而稍自暇逸也(臣/)既祗獻昇平
　　頌以揚廓清之盛復敬撰律詩六章叙捷聞之懽
　　忭美慶典之矞皇鋪事紀實昭鴻駿焉
君王指顧定滇中絶徼炎荒
聖澤通益部火雲天際掃昆池鯨浪日南空投戈喜惬
休兵志因壘眞成不戰功步輦早趨長樂苑
慈懷先與慰深宮
次第讙傳遍九逵侍臣先許賀
彤墀丹屏方見
天顔喜赤子還縈
聖慮慈萬户芻茭輸驛路八年戈甲頓王師親聆倍覺
愚衷感拜手仁言百代垂
帝德如天本好生惟教貔虎瞰孤城釡魚自見鯨鯢滅
簞食仍聞士女迎六詔何曽驚夜柝百蠻猶不廢春耕
烏䝉烏撒咸歸化洱海波澄看洗兵
昇平大典慶如林底定還勞
睿慮深肅藉明禋揚
祖德勤將肆類答天心恩周九服光圖史孝逹
重闈冠古今舞勺歌雝追盛事功成一代紀元音
遥聼
鳯詔萬方同温律吹從玉殿風獄縱赭衣求訟簡賦蠲
赤縣恤民窮花村鵲報茅檐喜棘寺鸞棲犴户空兵氣
盡銷佳氣满普天甘雨慶雲中
盈庭喜氣集臣工經緯訏謨仰
聖聰雲合羣方歸舊服星羅宿將定元功羽干載舞期
同樂華黍登歌願屢豐手建太平千萬禩無疆
寳祚慶龎鴻
　
　
　
　
　
　
皇清文頴巻七十三
欽定四庫全書
皇清文頴巻七十四
　詩
　七言律詩
賜假南歸恭賦紀
恩詩四首　　　　　　　　　　　　張　英
(臣/)心寸草由來久未敢封章逹
至尊每見青郊陳麥飯思乘春水到柴門上書幸恕愚
情廹
當宁偏承
詔語温廻憶此身依日月芸編香案十年恩
典學筵開久侍觀龍綃棐几碧雲端風亭展巻都㤀暑
温室披圖豈避寒日旰坐當樓影直宵分聼徹漏聲殘
法天行健誠稀覯蠡見惟愁測海難
自離疏屩入觚稜碧落丹霄十二層别苑毎隨臨水殿
御筵常近讀書燈靜從秘閣聼鈴索晚向天街望玉䋲
檢㸃平生
恩遇地涓埃酬答媿無能
雞舌乍辭文石陛羊腸重踏碧山岑陳情敢有懐鄉意
拜
命彌増戀
闕心繾綣難違芸閣侶低徊還惜
禁庭隂年來供奉銜
恩句暫向東臯澤畔吟
　　丙寅七月初九日
賜食於西苑并
賜法瑯爐瓶匙箸香盒各一具同被
恩賚者五人左都御史(臣/)廷敬禮部侍郎(臣/)乾學侍讀
　　　學士(臣/)士竒編修(臣/)杜訥(臣/)英時為翰林掌院
　　　學士　　　　　　　　　　　張　英
西巘秋光滿
上林傳來
賜食
禁庭隂芙蕖照水紅欄逺秔稻吹香
御苑深湛露同沾
明主澤豳風作頌侍臣心幾人曾到甘泉館栁岸花蹊
取次吟
内製薰爐出禁闌鏤金錯采碧琅玕
御筵移得香猶在温室分來火未寒沉水烟常凝玉篆
博山雲自起龍團
賜書百卷家藏久棐几湘簾與對看
　　昌瑞山晚眺　　　　　　　　　張　英
地接東溟海氣黄橋山弓劍枕崇岡千林春色還秋色
萬嶺朝陽與夕陽雲近
園陵多靉靆月臨闗塞逈蒼茫幾廻歩屧鸞旗後涕泗
西風
輦道傍
　　乙亥六月二十日奉
召至暢春園
賜食於韻松軒
賜宴於淵鑑齋宴畢敬觀
御書於佩文齋
賜御筆書扇並紅白千葉蓮各一瓶恭賦四章同
召者户部尚書(臣/)廷敬原任左都御史(臣/)鴻緒學士(臣/)
　　　藻少詹事(臣/)士竒太常少卿(臣/)杜訥督捕理事
　　　官(臣/)㑹恩侍講學士(臣/)䕫庻子(臣/)岳頒及長男
　　　侍講學士(臣/)廷瓚　　　　　　張　英
時和鳴鳥聼雝喈避暑亭臯惬
聖懐苑栁凉生
宣政殿渠蓮香繞讀書齋林幽地靜烟霞古徑轉谿廻
水石佳惟有侍臣
恩眷渥木蘭舟泛到
蓂階
萬幾臨御久精勤暇日
皇情涉典墳窓度竹風彌靜逺簾垂花氣更氤氲芸香
披巻侵晨色蓮漏觀書逹夜分水變墨池何足訝琳瑯
千軸盡奎文
遏雲亭畔列芳叢景物人間逈不同玉蕊乍驚天上樹
荔枝初見嶺南紅雕欄鳥語曈曨日水殿蘭香澹蕩風
總是生成饒雨露擢英競秀碧霄中
自昔詩稱玉井蓮錦堂今見露華鮮重䑓異種蓬壺客
碧藕竒姿太液仙缾貯荷香分渥澤舟移花影度晴川
一從拜賜芙蓉闕日日清芬几席前
　　侍宴外藩郡王
賜石榴子恭紀　　　　　　　　　　陳廷敬
仙禁雲深簇仗低午朝簾下報班齊侍臣蚤列名王右
使者曽過大夏西安石種栽紅豆蔻火珠光迸赤玻璃
風霜歴後含苞實只有丹心老不迷
　講筵
賜紫貂文綺白金恭紀三首　　　　　陳廷敬
去歲含毫侍
玉墀錦裘天上拜
恩時衣冠曙色交
龍衮鵷鷺春温集鳯池
禁苑久依簪筆地直廬重詠
賜貂詩微勞一髪何曽効輕暖頻年媿
聖慈(賜貂/)
紫襭青綾出尚方
恩深奏謝閣門旁機絲巧度金梭月刀尺頻霑錦綺香
袖拂螭頭爐氣暖步隨龍尾珮聲長許身
衮職無能補空睹宮衣滿篋箱(賜文綺/)
榮光
賜予報重重内裏分金勅禦冬赤縣尚鐫初進字瑶函
纔啟
御前封記
恩未忍輸泉布索米重教罄釡鍾不羡長門工賣賦腐
儒執簡慶遭逢(賜白金/)
　　奉
命祭告北鎭　　　　　　　　　　　陳廷敬
使星十道出
王城獨奉函書到上京大漠北來砂磧盡神山東望海
雲生鶯花舊日朝
陵路楊栁春光出塞情曾是
翠華游歴處臨軒故遣侍臣行
世祖章皇帝御書正大光明四字
上御製題䟦勒石
賜觀於
　内殿恭紀　　　　　　　　　　　陳廷敬
曾侍
先皇近玉除龍鸞重捧九霄書
兩朝寳翰輝天府奕葉奎文映
禁廬典册星雲光絢爛勛華日月氣扶輿還思開國規
模逺金匱藏編在石渠
聖德萬壽詩十二首(有序/)　　　　　　陳廷敬
　　伏惟德並乾行純嘏允符函盖光齊日照遐齡永
　　配曦輪欣逢景運之隆慶洽承平之盛陽春發育
　　喜萬彚之䝉庥化域和恒咏九如而獻祝(臣/)廷敬
　　恭覩我
皇上禎符誕握寳籙𢎞膺居正體元備聖人之全徳履
　　仁蹈義躋天下於咸寧有生民未有之竒道隆三
　　古兼前代未兼之業功盖百王文命敷而風教式
　　於九圍武烈昭而聲靈振乎八極既高蕩蕩巍巍
　　之績復溥穹穹厚厚之恩偕闓澤於神人徧謳歌
　　於中外盖以肇天極而修人紀用是闡
皇綱而恢
帝紘昔當初臨寶祚之時正是孝事
慈寧之日
重闈問以為君何欲我
皇答曰圖治愛民曾傳
聖語於當年言為經而辭為緯果見太平於今日治已
　　定而功已成猶思由後以視今毎念謹終其如始
　　廓明德新民之量廣錫類不匱之原存心飬性以
　　逹天主敬立誠而體道
容儀清穆肅雍殫昭事之䖍
齋祓潔嚴享祀盡明禋之實危微精一接統緒於勲華
　　濂洛闗閩㑹淵源於鄒魯籖分甲乙探冊府之藏
　　巻歴丹黄發圖疇之秘西清東壁古今絶企夫
天章二典三謨前後允推夫
御製並虞廷之什義兼周雅之長超唐人之篇理取宋
　　儒之正冠六文而首出邁八體以遐標玩程頤即
　　此是學之言契神化於形聲之内愛公權心正筆
　　正之語運經綸於文字之中宮漏未移已布千言
　　於紙上封章纔罷早廻萬象於毫端貫乎百家而
　　我學不厭游於六藝而惟聖多能玉尺儀天溥博
　　如天之大土圭候日昭明如日之新春蒐夏苗適
　　修軍國之禮投戈講藝不㤀弧矢之威凡此躬行
　　心得之精微具見
帝德宸修之廣大奉
東朝之鼎飬允矣孝慈操北斗之璣衡皇哉作述龍樓
　　鳯閣光華朗映前星玉葉瑶枝芳馥長凝叢桂克
　　勤克儉建昭代之儀型是訓是行彰清時之法守
　　體節用之指約省百倍於前朝𢎞益下之規德澤
　　頻施於萬姓惜金錢於太府無非寛閭左征徭減
　　玉食於尚方正以裕民間積貯時頒渙汗蠲逋歲
　　至再三屢沛絲綸賜免動逾千萬當爰書之覆奏
　　必惻怛於
宸衷祥風轉草色於圜扉協氣應星光於貫索夫自
端居燕寢無時不以黎庻為心至於問俗觀民隨在必
　　以補助為事鑾車駕而需雲布慶翠旗指而解澤
　　滂敷河淮為國計攸闗疏瀹悉
聖謨所示山川永奠春囘禹貢之區漕輓咸宜人樂我
朝之制良由無逺弗矚視萬里如目前以故靡舉不神
　　運天下於掌上在昔逆藩蠢動致勞天討遐施一
　　怒而安四海之民一舉而靖三方之亂彼有元之
　　餘裔曽負固於窮邊奮我武之惟揚七旬弗俟殄
　　累朝之不逞彌月而平海不揚波郡縣盡䑓灣之
　　地野無斥堠享王來域外之人迨喀爾喀歸依幬
　　冐之中廼噶爾丹自棄生成之外
神謀獨㫁
廟算無遺朔漠
三臨銘勒天山之表羽林大捷塵清瀚海而遥慕義嚮
　　風日出悉冠裳之㑹同文合軌月支皆職貢之邦
　　惟
聖主過化而存神故
王師有征而無戰所以行焉斯效動罔不臧總明目逹
　　聰之休𢎞集思廣益之美自執河魁之柄
睿照遐周髙披天鏡之光物情畢鑒規模𢎞逺令甲宣
　　昭轉輸通遼海之舟航水利興西北之農畝積倉
　　平糶以逮窮簷發粟截漕以蘇澤國郵傳用恤而
　　恩渥輿徒鹺税是輕而惠流商賈頖宮璧水奉箴
　　勸以欣榮魚服豹韜感投醪而鼓勵仕循資格而
　　立賢無方才許薦揚而用人惟巳時施仁於後世
　　每致憫其嗣人念臣子末路之艱見覆載兼容之
　　大凡沾雨露思竭涓埃共荷帡幪罔酬髙厚今者
　　歡呼遍於率土忭舞極夫含生雲燦星輝轉洪鈞
　　於一氣麟遊鳯集開壽域於遐荒八千歲為春秋
　　籌増太乙億萬年齊甲子世躋華胥昔天保頌岡
　　陵推誠受禄及豳風陳忠愛歸嚮稱觥(臣/)廷敬忝
　　列侍從之班幸際雍熈之代伏覩
聖德廣運同歡
萬壽無疆謹獻
聖德
萬壽詩十二首管窺蠡測而莫罄歌衢撃壌以難名(臣/)
　　不任踴躍歡忭之至
㤗符運啟
帝圖昌還識流虹繞電祥鳯歴紀元天並永龍飛當午
日初長仙桃結子春三月御栁垂條歲萬行正是艶陽
逢
聖節紅雲髙捧玉爐香
日暖花明紫禁林風廻青鏁漏沉沉萬幾宵旰三天事
四海昇平五夜心雨露恩流金闕外桑麻春長玉階隂
億年齊上無疆祝總為憂勤􁃪載深
聖質天齊凝寳命
神霄地逈照人寰山河環拱罘罳上日月髙臨藻火間
八表驩聲歌
帝則萬年春色駐
龍顏
皇圖開拓要荒外柔逺何曽閉玉闗
講席經函列
御筵淵源盡闡魯庭傳文成偉論髙謨典詩就新篇逹
性天載詠光華同舜旦深明歴象定堯年仰觀俯察鳶
魚妙道契羲皇一畫前
丹地金鋪淑景新綺疏明淨對花茵
九霄清晏心無事萬巻詩書筆有神璀璨
宸章懸斗極龍鸞
聖藻麗星辰六文八法流傳盛光被誰能比
一人
龍文五色䕶瑶牋拜賜恩華自日邊開處春風彌宇宙
捧來瑞氣出山川香含月樹枝枝秀朗照驪珠顆顆圓
琬琰恭橅埀寳搨維南同壽永留傳
神威征伐久旋師灌燧銷烽正此時一自三廻臨朔漠
遂令萬禩靖邊陲玉鞭晝舉靈泉出金甲宵明
御寢遲北斗天南囘望處於今中外盡雍熈
節儉
皇家邁昔王
聖心原為恤農桑止須制用供天府直使流膏徧下方
疊見金錢蠲百萬還思玉粒自倉箱陽和到處人歡樂
春日春隨日正長
耕織新詩出上䦨情殷稼穡詠艱難恩添瀛海波瀾濶
人到中天歲月寛繡壌風輕飛玉燕瑶池水暖浴青鸞
吳綃並寫來王㑹若木流沙總奠安
黼座慈雲下碧空普天人在太和中祥刑德與唐虞並
育物心將造化同丹鳯
九重銜赦草金雞一夕報春風遐荒盡是康衢地處處
謳歌逹
帝聰
荷耡倚杖野農情每聼
音車為省耕瑞日早迎仙蹕上彩雲時傍翠旗生華封
人進三多祝嵩嶺神傳萬歲聲江北江南長望幸五年
今得見廵行
虞廷威鳯喜來儀麟趾文祥福履綏曠代光榮逾鎬飲
萬年祝頌叶邠詩春雲瑞雪迎三正甘雨和風順四時
仰荷栽培同寸草蓂階還與露華滋
召見
　乾清門承
㫖充日講起居注官恭紀　　　　　　史鶴齡
幾年儤直
禁庭隂夙夜常懐捧日心宣室忽隨仙仗入承明初拜
主恩深毫分五色簪成筆書上千秋鑑是金治比虞廷
方鼔瑟賡歌何幸入韶音
　　扈
　蹕南苑應
制　　　　　　　　　　　　　　　史鶴齡
曉隨仙仗出神京爽氣欣看翠岫横豹尾聨鑣依日麗
龍輿馳道御風清栁垂金殿千絲裊水落銀橋萬玉鳴
聖主廵遊來上苑天衢雲淨馬蹄輕
　南苑進講恭紀　　　　　　　　　史鶴齡
獵馬平原正夏初鑾坡朝罷更陳書儒生敢謂三冬足
聖主彌勤五夜餘御鼎濃香浮殿陛宮槐清䕃滿彤除
文章早誦相如賦報國寧容上子虚
賜白櫻桃恭紀　　　　　　　　　　史鶴齡
櫻桃原出上林紅忽訝氷姿萬顆同宿雨漫教瓊玉瑩
曉霞常映水晶融宮鶯欲啄疑珠露綵燕驚翻避雪風
今日承
恩天澤渥翠籠擎賜自瑶宮
　
　
　
　
　
　
皇清文頴巻七十四
欽定四庫全書
皇清文頴巻七十五
　詩
　七言律詩
　　康熙辛酉季春
上駐蹕馬蘭峪
召扈從諸臣
賜觀湯泉應
制四首　　　　　　　　　　　　　李　霨
烟樹蒼蒼古薊門山川競秀發泉源靈沙暗潄雲根暖
玉液潛通地軸温孝奉
慈宫時進御澤流寰海盡承
恩共瞻别殿祥風轉樸素還欽儉徳尊
馬首嵐光翠染衣温湯勝境望中微久霑
聖澤松杉秀頻沃靈泉芝菌肥環衛令嚴千騎肅
寢園地近五雲飛侍臣趨召承
天語拜手欣傳盛事稀
俯鑒纖毫百尺明銀塘石甃自天成翩翻舞蝶金錢下
觱沸跳珠玉椀盈暖律何煩吹黍谷醴源尤羡傍
佳城
翠華頻至非廵幸霜露應知感
聖情
福泉雲岫冠黄圖何幸叨陪法從趨香霧已㸔蒸沆瀣
天池殊勝濯蓬壺陽和徧滿春臺樂遊豫謳吟化日敷
寵渥同霑凡骨換長令翹首憶仙都
　　湯泉應
制三首　　　　　　　　　　　　　梁清標
碧殿新從勝地開塞垣霽色入春臺侍臣並挹金莖露
黍谷何煩玉琯灰翠嶺籠烟迎
鳳輦黄鸝過雨囀宫槐
六龍豈為宸遊到早晚
慈幃問寢来
巖栢森森翠影蟠桃花春泛響流湍繚垣製古無雕繪
水殿泉香勝畹蘭清鑑曉開雲霧濕綺忩夜宿斗牛寒
叨陪
法從同瞻眺十九臣如挟纊㸔
舊遊風物尚依稀何幸承
恩傍翠微廿載泉聲重入耳千峰嵐氣欲生衣瀾廻玉
砌鮫人吐手散青蚨蛱蝶飛矯首丹厓頻駐馬
璇宫樹色綰斜暉
　　湯泉應
制三首　　　　　　　　　　　　　魏象樞
氤氲佳氣藹陽春一鑑中涵應
聖人浴日全歸千尺水分流合潤九州民晴烟暁覆
行宫樹夜雨先清
輦路塵自是
君恩時下濟餘波渥處及衰臣
大壑層巒抱碧隈湯泉勝蹟擬蓬莱山龍隠躍徴文物
地徳温和助夀杯雲擁
翠華廵幸出星髙水殿問安廻
慈宫頤養多嘉悅孝治端從
聖主開
陽和滿地豁重隂
詔錫臣工次第尋甃石四圍池貯水傍巖千樹栢成林
橋山弓劒瞻依近蔀屋桑麻擁䕶深不比華清傳勝事
吾
皇舉動萬年箴
　　湯泉應
制二首　　　　　　　　　　　　　項景襄
銅龍門外翠旗開鳳輦聲從長信来只愛沸潭能益夀
不煩承露起髙臺祓除水面宜春日警蹕山頭隠晝雷
常慶萱花榮
北闕愧無蘭草補南陔
别殿重軒近接溪羞將丹刻侈銅鞮半牆碧瓦朱䦨外
一帶青松翠巘迷止有玉繩低鐡鳳更無金璧飾璇題
温泉宫室曾稱盛難與堯階
聖徳齊
　　湯泉應
制三首　　　　　　　　　　　　　蔣𢎞道
山開蘭峪建旌門瑞藹蘢葱擁
至尊徳澡湯盤經嵗月澤通舜海倍潺湲一池影自連
雲碧萬斛波因浴日温流到人間餘潤逺㡬多草樹沐
榮恩
别苑承
歡仰
聖衷巖邊水殿逈凌空九天遥發
重闈駕萬夀期延
文母躬澹蕩風薰湯谷外澄鮮月映福泉中規模依約
茅茨意不比華清更築宫
天語傳呼賞碧潯得瞻勝地
主恩深暖同黍谷曾吹律潔比湯盤共洗心魚藻池中
紛隠躍鯨波海外漸消沈願將神水分河潤灑作人間
旱嵗霖
　　湯泉應
制四首　　　　　　　　　　　　　吳正治
鬱盤佳氣拱
神京勝地時經
御輦行夹道烟嵐開帳殿凝空蒼翠閃霓旌谷吹暖律
春常在水泛陽和澤自盈
天語欽承忻賜矚臨流應識豫遊情
金根移駐六龍從松檜隂森結盖重湯沐分来赤縣近
暄波通處綵霞封
璇宫愛日還調膳繡甸祈年好勞農
帝徳性成隆孝養瑶池長映月明峰
祥風澹蕩拂潺湲細草穠花媚
聖顔修禊恰當榖雨後濯纓疑在斗牛間階仍舊址茅
茨樸碑記遺文石蘚斑彷彿榮光呈瑞色浴龍池畔繡
旗閒
崆峒曾說降軒皇叠嶂凌霄接大荒勢扼關河占脈厚
形蟠
園寢發泉香遥聞鐘磬諧韶夏悵望弓裘感露霜縹緲
丹梯誰可到幸陪仙仗五雲傍
　　湯泉應
制四首　　　　　　　　　　　　　李天馥
一路垂楊畵裏津祗園喜奉
玉音頻逶迤繡巘来仙梵宛轉青谿䕶谷神勝地効靈
資逺澤名山毓瑞慶長春共驚造物真竒作大陸茫茫
彚廣輪
蒼松紫柏望重重燠透雲根傍火龍迸溜倒傾銀菡萏
澄波深浸玉芙蓉烟嵐瓦碧魚鱗合露蘚階青雁齒封
淑氣蘢葱涵夕照渾疑身在祝融峰
共染氤氲禮福泉層巒環拱翠微天流霞澡徳資純孝
靈液痊疴永大年細顆浮花珠媚日回欄排鏡玉生烟
重修都本茅茨意不費官家少府錢
天然位置自巍峩猶是香巖舊補陀似藉烟霞成錦繡
不將金碧易藤蘿祥光欝作
橋陵瑞暖氣蒸為宇宙和深幸小臣逢盛事追随還欲
賦巻阿
南郊陪祀　　　　　　　　　　　　王澤𢎞
九霄仙樂向空浮縹緲香烟動翠裘淑氣一陽廻縵室
神光五夜燭圜丘星辰近接瑶臺上閶闔遥從絳節遊
最是休徴趨盛徳百靈奔走盡懐柔
　先農壇陪祀　　　　　　　　　　王澤𢎞
明禋自古重先農路轉千旗從六龍青栁已霑郊甸雨
暁雲常䕶石壇松精䖍特展
皇家祀肅穆遥瞻
聖主容從此史臣書大有萬方歌頌樂時雍
南廵詩八首　　　　　　　　　　　田　雯
駘蕩春光二月同霓旌畵檝
帝城東潞河新栁參差緑上苑晴霞罨靄紅七校平分
芳草㟁千帆斜挂杏花風十年未及廵南國每為蒼黎
動
聖衷
金隄竹楗碧痕侵靈府還勞璧馬沉乙夜長繙溝洫志
宣房先賜水衡金犇騰漸息河公勢底定皆知
聖主心玉檢赤文傳
廟略澄清重見屬車臨
黄不分流淮不東肯教中澤有飛鴻喜聞布榖鳴鹽瀆
深鎖支祁閉水中江左苔生圜室碧淮南粟發太倉紅
宅田三載寛租調無待豳詩播國風
山市春隂水市霞緑疇襟帶受風斜地官早上職方志
天語長詢農父家甪里林泉留奥曠石湖烟水賞清華
道傍聽唱迎
鑾曲牽纜芳洲放楝花
越角吳根一水分隔江風動迓南薰橋邊花亞飛龍轡
亭腹波涵控鶴軍帳盖平連湖嶼色布金遥散講堂雲
諸天鷲嶺皆歡喜法雨香来滿徑聞
平林西望秣陵關鍾阜春花滿地斑
仙仗全依石城樹春旗半巻六朝山長干市下歌
湯網舊墅衢前識
舜顔渺渺秦淮如帶水戀恩猶自日潺湲
乗来畫舸勝金輿水檻香濃翰墨舒風雨忽生青鏤管
烟雲欲潤玉蟾蜍篇章清廟生民什文藻王謨帝典書
扈從諸臣皆有賜
天章琬琰紀恩餘
法駕初歸槐序宜芊眠麥信午風吹回颿次第喧金鼓
繞殿斑斕簇羽旗
玉案紅雲傳刻漏銀臺碧樹引朝儀儒臣遞進河清頌
不數巻阿召伯詩
東廵扈從三首　　　　　　　　　　孫在豐
　　　薊州道中望盤山
天門縹緲樹㝠㝠巖作雲根翠作屏終古幽泉泠磵壑
何年春雨劚芝苓東廻滄海連三島北擁橋山䕶萬靈
聞道禪關七十二望中遥指一峯青
　　　渝關(唐時所建一名臨渝/關以臨渝水故名)
渡臨渝水問渝關舊是唐宗甲馬還兎走蕪田飛羽落
人耕沙磧戍樓閒燕然千里寒無樹盧谷三邊鎮有山
輦道春風廻灑處氊裘細着雨痕斑
　　　遼河(一名句驪河河之西曰遼西東曰遼東出/靺鞨北諸山中經塗山至洪州崖頭牛家)
　　　(莊出梁房/口入於海)
句驪一𣲖此朝宗源繞塗山百谷中地向岐豐成帶礪
水分瀍澗作西東金鼇浪拍連滄海鐵鳳雲髙舞大風
自有神鯤歸
帝網渭川應是載非㷱
　　綏逺功徳詩四首　　　　　　　王　掞
慶集共球萬國同綏邊籌䇿
廟謨雄
一人獨展懐柔略絶域随收底定功武烈風行沙漠外
恩膏春徧幅􁆟中遐荒億載無㩦貳早見天山挂柘弓
翠華飛處望来蘇夾道喧闐萬嵗呼襁負歡迎無小大
壺漿拜伏共妻孥周廬日麗旌旗合帳殿雲開劒珮趨
重譯来朝争貢篚儼然王㑹一披圖
雨露雷霆控馭宜赤心推置為分旗直教身臂相聨屬
祇有恩威與縶縻舊號析圭資帶礪新銜班秩比星碁
從兹永作
天家翰保塞輸誠聽指麾
闐闐振旅度龍沙匼匝風雲
輦路賖已見羣方銷舉燧更㸔絶塞息鳴笳名王跪擁
狼頭纛天馬牽随豹尾車飲至䇿勲湏布告相期共草
玉堂麻
　　五月十日
上命侍直南書房
恩賜
御書臨蘇軾書陶潛詩一幅恭紀二首　徐嘉炎
詔許儒臣待執經薰風長日拂雲屏圖書玉架晴繙碧
殿閣緗簾晝擁青羣捧
龍章尊訓誥欣承
鳳簡作儀型深慚獨荷
瑶牋賜奎壁芒寒貫紫庭
陶公髙潔賦歸来蘇子當年冠蜀材應識
宸衷褒逸操懸知
天藻賞竒才烟浮繭楮霞添繞墨灑麟毫翠欲開何幸
傳家珍緑笥近光長得倚雲裁
　　滇南蕩平恭紀六首　　　　　　勵杜訥
十萬貔貅擁斾旌先鋒早已㨿金城戈揮斗極妖星落
劒叱風雲瘴癘清湯火㡬年思救㧞簞壺遍野競趨迎
殘黎喜得瞻天日踴躍軍前頌
聖明
欣傳紫甸兵銷日正值黄鐘律轉時仰慰
重闈紆
睿慮𢎞恢九有際昌期敷天胥慶崇尊養率土同歡展
孝思自是功成多燕喜千官拜舞集
彤墀
久憫炎荒陷溺深金戈鐵騎拯蒼黔求寜元是
皇天命靖亂尤為
列祖心精意凝承應貺答潔蠲禋祀自居歆萬方来賀
昭神佑航海梯山日獻琛
軍聲逺震螺山外甲士長驅洱海邉電擊鯨鯢衝霧雨
飈馳貔虎破蠻烟鳳城計日班師入麟閣開時奏凱旋
載戢干戈興禮樂長調玉燭萬斯年
浮雲五色煥
絲綸象魏遥頒
帝澤新喜見八紘咸履泰頓教六合盡回春桁楊共被
恩施厚草野同沾
徳意均仰荷生成遊大造昇平奕禩戴
堯仁
九重宵旰圖神畧萬世苞桑賴
聖謨旁午軍書時進講如雲餽餉屢蠲租已㸔耆定清
函夏猶切其咨念匹夫坐致休隆登上理生民何幸際
唐虞
　　四月十三日
賜遊碧雲香山諸刹恭紀二首　　　　勵杜訥
名山咫尺繞
皇州十載蹉跎寄夢遊扈
蹕幸来依玉渚
賜閒又得到丹邱芙蓉天半千峰出蘭若星羅一望收
為愛碧雲階下水尋源徙倚向龍湫
香臺勝地說来青盤磴紆廻歩㡬停祗對榮光瞻
御藻漫從上界問遺經忩開巖際流雲濕花滿谿邉帶
露馨不是
君恩催蠟屐塵踪端的負山靈
恩賜
　内府綵絲藥物恭紀　　　　　　　勵杜訥
風薫日麗屆端陽令節
恩波自上方藥製九霄成鳳彩繒纒五縷帶龍香擎来
圭璧充瑶笥捧出雲霞煥佩囊珍重還家榮
主賜蓽門懸處有輝光
　
　
　
　
　
　
　
　
皇清文頴巻七十五
欽定四庫全書
皇清文頴巻七十六
　詩
　七言律詩
　　滇南蕩平恭紀六首(有序/)　　　　髙士竒
　　康熙二十年十一月十三日夜滇南奏捷(臣/)士竒
　　謹同學士(臣/)英至
　乾清宫
御榻前叩首稱賀
皇上天顔欣暢諭臣等曰朕仰邀
天眷四方大定今日誠為天下社稷而喜但念用兵八
　年道路轉輸黎民困苦又復惻然於衷大哉
王言當乾坤再造慶出非常之時尚以一夫不獲為念
　　此
皇上好生之徳上感天心式開億萬年無窮之太平也
　　(臣/)在光天化日之下愛戴難名既撰
聖徳神武頌奉揚鴻業忭舞之私有所未盡更賦七言
　　近體六章并呈
御覽雖巍巍蕩蕩莫罄萬一而朱鷺之奏康衢之謡均
　　有所不能已爾
葭飛玉琯一陽回快聽天南捷奏来魚鑰特傳宵禁啓
鳬鐘催動曙光開萬年元㑹占庥歴六宇清寜本
睿裁孝慰
兩宫情備洽懽生殿陛響春雷
百道軍符赤羽飛同時閩粤載
天威鯨山甲帳先輸欵珠水樓船又解圍破竹已知長
䇿在投鞭旋報凱聲歸頻年戍鼓依楊栁六月還須奏
采薇
凝笳疊鼓剗孤城滿路壺漿市不驚梟獍已摧餘孽盡
攙搶直掃巨妖清牂牁南去通重譯阿僰西来罷逺征
野老扶藜歌
帝澤熙熙皥皥樂昇平
宵衣旰食切
宸衷將帥無慙授鉞隆傳檄烏蠻歸正朔勒銘鐵柱紀
神功藁街已見誅元濟輦下喧聞殪李雄(晉李雄叛於/寜州即今雲)
(南/府)從此
至尊南顧釋羽書不到建章宫
雙龍闕下布絲綸泰運初開宇宙新頓起瘡痍恩似海
𢎞敷雨露物皆春九州治績須羣吏萬姓懽多賴
一人省却軍供民力緩借籌不用度支頻
欣從香案侍彤雲司馬慚無諭蜀文青笮風謡時欲獻
碧雞典禮意徒殷寰中鳳綍傳
新詔閫外龍韜䇿上勲珥筆但將鐃吹譜賡颺常戴
聖明君
車駕出達希喀布齊爾口喀爾沁廓爾沁諸部落率其
　　　所属伏迎道左　　　　　　　髙士竒
直北幽崕早向誠不須更築受降城職方紀載梯航路
王㑹傳呼拜舞聲紅綻邊花迎雉扇青揺巖樹轉龍旌
太平遊幸非征伐豈是元封自勒兵
　　五日
　西苑泛舟侍宴恭紀四首　　　　　髙士竒
新蒲刺刺滿瀛洲令節欣陪
聖主遊日出金支明兩岸雲移玉仗向中流嘉魚已慣
迎仙鷁好鳥偏能識翠虬香溢堯尊傾湛露
恩深漭沆總難酬
紅嶼青林閣道重凌晨霽景散千峰(是日時/雨初霽)牙檣錦幔
懸翔鳯水殿金鋪隠濯龍仗外輕隂當檻静筵前積翠
入杯濃此身疑是来天上瑶島風光彷彿逢
髙張廣樂播南薰寶幄樓船劍佩分玉澗鳴泉雲際落
璚簫奏曲水中聞槐烟宻羃依巖障藻影紛披寫浪紋
共喜昇平饒景象豈同漢武宴横汾
仙艾靈絲傳五日蘭餚玉爼挹天漿荷浮小葉團青蓋
榴吐新花簇綘囊自有輕舠争奪錦不須駿馬獻穿楊
(舊傳五日有過/錦躤栁等宴)含情擬進江心鏡(唐時五日於江/心鑄鏡呈獻)多恐
名慚鵷鷺行
恩擢翰林院侍講恭紀二首　　　　　髙士竒
右銀臺路曳華裾(唐時翰林院在/右銀臺門内)興慶池頭
賜直廬羽翼難同阿閣鳯飛騰早化北溟魚花開繡嶺
春随輦月滿金鑾夜著書(李白特承恩遇/著書金鑾殿)千載(微臣/)良
際㑹漫勞詞賦比相如
鶯遷碧落日初升出谷驚㸔
寵命膺豈有才華千尺錦直慚名姓一條氷鳳書特降
綸扉誥鶴綺新頒内殿綾此際
恩波真浩汗鼇峯頂上許先登
　　夏日直
　西苑恭紀四首　　　　　　　　　髙士竒
碧網丹甍閬苑中
六龍駐輦翠微宫雲牕近處衣常潤水檻開時楫可通
路接三山疑泛海臺髙百尺逈凌風周廬
禁衛森嚴列隠隠仙璈下逺空
輦道青莎軟作茵叢樷葭菼徧芳津蘋灣銷夏偏宜雨
桂館招凉不受塵虹跨長橋排雁齒閣連飛宇次魚鱗
自疑豈是登瀛侣珥筆叨為侍從臣
蓬壺窈窕隔塵凡曲渚斜開錦石嵓紅蓼晚凉清竹簟
緑葵晨露濕絺衫游魚得水閒依荇畫鷁迎風自引帆
正喜遭逢承
御幄光天未敢荷長鑱
勤政樓前㡬暇時古槐夹路影參差趨
朝瑶浦呼舡渡退食
天閑
賜馬騎出水蓮房初結子沈波菱葉細牽絲何須作記
遊西苑日日螭頭一獻詩
　南書房侍直詠春雪二首　　　　　髙士竒
紫禁濃隂闢曉扉髙空黯黯雪霏霏飄来滿地梅初落
吹向漫天絮亂飛阿閣餘寒迷晝影遥岑積素送清暉
年豐未報三冬瑞盈尺今㸔遍帝畿
乍剪輕綃灑玉塵流光淡宕總陽春潤添百草萌將坼
融入千林葉未新自與氷霜同皎潔豈随波浪作沉淪
欣瞻
御藻歌黄竹撫景先憂及兆民
恩賜
御書千字文巻莱衣晝錦扁額恭紀六首
　　　　　　　　　　　　　　　　髙士竒
綘闕巍峩霄漢間螭頭龍尾又躋攀
恩綸特自雲中沛
日馭初從河上還淑景融怡開
夀域晴光明媚霽
天顔回翔别苑無窮勝緩歩仍随供奉班
七曜奎文麗日星筆端造化藴空靈揮来千字成俄頃
力轉鴻鈞作典型逺泝遭逢超載籍擬傳渥澤勒碑銘
親題縑尾昭謙徳數語真宜比聖經
回思少壯直
彤墀矢竭驅馳答
主知微效豈云勤夙夜孤踪常得託培滋蒲經秋雨摧
何早稊被春風發已遲今日
天言憐舊事(小臣/)感極轉増悲
三畨漠北扈
龍鑣將母陳情荷
聖朝(皇康熙三十六年臣扈從具疏陳情䝉/  上親平漠北回  鑾後)
(恩俞/允)寒暑屢移更緑鬢山林雖逺戀
丹霄傾陽葵藿心徒切抱節松筠志未銷忠孝本来無
二事始終期不負
唐堯
十年鰥獨守荆扉母子㷀㷀曉夕依乞得閒身榮晝錦
暫從野水悅春暉欣逢八表呼嵩節肅拜
重瞳覲日歸自此草堂多慶豫鄉人争㸔著莱衣
叩辭
黼扆就征鞍欲報
恩波倍覺難頭上縱教増髪白胸中猶自耿心丹再瞻
龍衮嗟身逺堅守魚磯保嵗寒悵望觚稜㡬回首摛毫
先已淚汍瀾
恩賜杭州新貢岕茶二器恭紀　　　　髙士竒
琅函嫩碧貢雲衢嘉瑞封題第一殊(宋政和間命稱/貢茶太平嘉瑞)顧
渚春生白石乳香林名重紫瓊腴(浙江顧渚山香/林洞産茶最佳)烹来
明月光初滿飲後清風暑却無嵗嵗
恩霑三百片晚甘滋味勝醍醐
　　辛酉二月引
見乾清門
命充日講起居注官恭紀　　　　　　秦松齡
曈曨暁色啓天關玉陛傳呼侍從班廿載重来趨鳳沼
三年今始識
龍顔淵衷黙契圖書表瓊翰髙懸日月間忝拜
新恩叅講席纎埃何以益邱山
　　夏至陪祀
方澤　　　　　　　　　　　　　　施閏章
雨後仙壇碧草芳遥聞
玉輅出芝房崇墉栢帶青霜氣方澤波含明月光
天仗旌旗嚴咫尺精靈岳瀆走蒼茫朝来回輦西山見
五色晴雲接建章
　　曉入
　西苑　　　　　　　　　　　　　施閏章
新蒲古栢曉隂隂太液昆明接上林翡翠層樓浮樹杪
芙蓉小殿出波心人歌鳬藻衣冠㑹水奏箾韶鼔吹音
欲望
天顔真咫尺露臺廻合彩雲深
御札賜内直侍臣天花和王侍讀　　　施閏章
靈卉䝉將麗藻誇驚分珍饌出
天家秀疑漢殿銅池草潔比雲霄玉樹花生摘餘香如
帶露烹来仙液勝餐霞共傳藜閣承㤙重不數東陵五
色瓜
勑賜翰詹諸詞臣鮮藕恭紀　　　　　施閏章
水殿傳呼
特賜榮詞臣拜舞集承明真從太液仙源出肯數蓮峰
玉井生列案一藂氷共白堆盤千片雪同清
楓宸魚藻
恩何限葵藿長懐就日情
　　平滇凱歌八首　　　　　　　　陸　葇
南詔昆明舊有池逺開幕府屬清時相期入殿朝三帛
豈意當關誓
六師鶉帝夙沙終受版熊皇指霧早懸旗蠻雲瘴草從
風偃香栢還沾雨露施
長沙反側羽書多天與風雲壯止戈箐嶺欲遮庾嶺樹
盤江遥蹴晉江波已傳烏石俘王郢那許花田葬尉佗
獵罷郊原三窟盡回㸔毚兎舞婆娑
斾斾青旌指越嶲赦書終不宥鯨鯢開疆依舊通花馬
奉使無勞祀碧雞都統印懸羅部北羽林軍返夜郎西
妖氛一著戎衣定諸葛山髙息鼓鼙
霜戈雪鎧渡天橋濺水梅花篴外飄石燕城邊開玉帳
木蓮樹底建金標征南將令嚴無犯逐北軍鋒勝不驕
僰爨彩雲重見䖏百蠻羅拜漢嫖姚
渡瀘甲騎夜投鞭龍虎争如八陣堅盡道巴人驚草木
肯教䝉氏領山川朱旗霧向苴蘭捲赤箭雲從石賧傳
早識西南皆故郡仙槎勿復問張騫
陣雲烽火徹龍關計日長楊聽凱還壁壘精嚴連白帝
版圖遼濶𨽻烏蠻十行飛札標三洞一片鳴鉦響萬山
挽盡銀河兵甲洗月明不用指刀環
妖星一夜落寒芒共樂
天朝化日長繡靣蠻丁芟紫棘花眉苗女摘青桒貢琛
土俗圖王㑹授鉞勲勞冊尚方
帝徳照臨原自逺雕題鑿齒盡梯航
葡萄江水接金城露布星飛只㡬程
鑾輅乘時當講狩
鳳樓宣捷共聞鉦嵩呼劒珮来重譯樂奏簫韶合九成
從此
宵衣垂拱治康衢擊壤頌昇平
　瀛臺
賜宴詩四首(有序/)　　　　　　　　　陳維崧
　　粤以嵗次重光支逢作鄂南薫謝令西顥乗權
皇帝方居清暑之崇臺御招凉之邃館用頒大賚載衎
　　羣工若夫路入東華橋通西苑莎偏泥泥秋未露
　　以何晞樹只騷騷夜不風而自響霏㣲殘月銀弓
　　猶挂於髙城歷落踈星珠斗尚斜於逺岫坐平沙
　　之似毯肅俟傳呼藉嫩卉以如羅遥憑宣喚赤烏
　　毬躍魚鑰争鳴丹鳳書銜龍樓早闢雞人喔喔飛
　　繡鞚以遄催虎士駪駪翼珠珂而並入紅門䆗窱
　　水靣巳維青雀之艭紫掖逶遲栁絲先隠黄龍之
　　舳俄傳泛艇盡許登舟斯時也太液波紅一奩靺
　　鞨上林烟碧滿坐玻瓈黄頭擁畫檝以平揺長鬛
　　撥蘭橈而競發千衫艾葉映水蓼以彌鮮萬綬桃
　　花雜風荷而倍嫮鵁鶄唼呷四圍皆王母靈禽竹
　　栢微茫一片悉姮娥寶樹中流遥矚青為好畤之
　　田極浦凝眸黄是昭陽之瓦誰知
帝室皇居之畔别自成村未審南唐北宋之間疇工此
　　畫行到瓊樓玉宇天上晴多除將鳳艒龍艑世間
　　秋少爰乃停綵笮弭牙檣陟陂陀沿峭蒨屢遵輦
　　路距帳殿以非遥㡬折繚垣隔幔城而不逺山呼
　　以拜魚貫而前時則曈曨綺旭赭袍隨繡繖交輝
　　赩赫彤霞
御榻屹花磚相向忽覩紛綸之狀陳於殿廡之間夫其
　　叠繒成峰吹紈散霧千箱霜雪割完碧海之綃百
　　篚雲霞販盡平陵之綵鶴頭綾織自
尚方局内毬路錦漂從裂帛湖旁雙心檀暈
三殿齎来五福鈿窠
九重飛下􁫧瓏單複擬綺毳以逾温綷䌨縱横笑豐貂
　　之未暖雖使量来玉尺莫罄
恩長縱令負用銅山難勝
貺重何期晝永月墮懐中詎信秋初春還袖底擎来水
　　涘鴛鴦解妬以争啼捧向林皋孔雀生慚而輟舞
　　無何而雁翅筵排魚鱗幄比沙明水浄飄颺張紕
　　幕三千野曠秋清重叠列華茵十二紅蘭壓架恰
　　照文廊紫蕚成叢偏揺黼帳銀罍告濯翠釡云調
　　然而羊臑雉醢未便稱珍鴨粣雞纎何由示美即
　　或弋来紫鵠落雋永於雲端獵得黄獐致羶薌於
　　海上羔湘錦帶餅褁紅綾牢丸既弱似飛綿薄夜
　　亦柔如積素抑猶未足以誇禁臠之甘而奪侯鯖
　　之麗也繄爾臣僚夙饜江湖之味惟兹卿尹半居
　　魚稻之鄉儻遂庖虚魴鯉曷用為歡若其爼乏鱨
　　鯋安能取飫䱷師芳餌乍投綸於百子池頭饔宰
　　雕盤旋斫鱠於九成宫外假之雷雨銀鬐颯爽以
　　能飛濟以鹽梅錦鬛軒騰而欲動於是頻頒琮斚
　　滿瀝金觥百壺急送風前之喝盞參差三雅横飛
　　樹底之行杯絡繹酒痕縹碧都粘學士之袍釀色
　　鵝黄齊上叅軍之袂漏沉虬箭尋日影之將斜風
　　捲鵷班倐珮聲之欲散重申
天語倍荷
聖慈堯階忭舞氷藕堆空文囿趨蹌碧蓮委地盈襟菱
　　芡平抛興慶之琲珠一握葡萄徧灑平陽之銀豆
　　䭾裝寳馬共鵷綺以繽紛擕出銅龍滿鳳城為歡
　　笑九衢迎問何来方朔之桃萬户傳觀不數河陽
　　之果(臣/)綴微班猥叨異數才慚鮑俊菖蒲賡燕鎬
　　之詩文遜班香芍藥奏横汾之曲
西苑新晴曉色開凉飈瑟瑟鳳城隈千官秋泛芙蓉舸
七月春生琥珀杯碧甃紅墻臨鏡出金簫玉笛拂雲催
天家殿閣清如水不信真從此地来
黛幙參差紺榭通
君王新幸日華宫四圍劒佩山光内一簇貂蟬水色中
雪瀑釀来粘緑箬錦鱗斫䖏映丹楓筵前忽訝秋花滿
冷艷霜欺葉葉紅
繽紛綵幣滿朝班
賜出龍紋霄漢間乍撫霜紈氷滑笏遥擎霞綺月彎環
絲從濯錦江頭曬衣向穿針節後頒為聽九門鴛杵急
宫袍分給侍臣還
盡日天香染紫微鳯皇闕下拜恩暉才慚入雒年非少
人到游仙遇總稀縹蒂㩦將菱芡重雕鞍壓得芰荷歸
天南又報鐃歌競早晚彤弓勞鐵衣
　瀛臺
賜宴二首　　　　　　　　　　　　徐　釚
翠輦朝臨太液池祥雲多繞萬年枝㸔花
詔許鵷鸞並宴賞偏承雨露私緩放蘭橈波蕩漾驕嘶
玉勒影參差侍臣擬獻長楊賦簪筆先歌在藻詩
栁㟁旌旗拂曉風轆轤聲轉近離宫鳥銜魚子衝波白
燕蹙蓮衣墜粉紅縹緲樓臺疑海上虚無簫管出雲中
鈞天一醉渾如夢猶識憂勤感
帝聰
　　甲子元日
賜宴南書房歸
上復以肴果二席
賜及家人恭紀　　　　　　　　　　朱彝尊
纔承
曲讌侍仙闈又撤瓊筵到北扉嵗酒更番移席勸
主恩一念感心微比鄰漏下驚窺户兒女燈前笑攬衣
閒向金坡說遺事全家
賜食古来稀
駕幸五臺山恭紀二首　　　　　　　朱彝尊
圖經曾識五臺名想見雲從帳殿生節物乍分春恰半
登臨最好雪初晴林香紫鴿翻風上月黑金蓮照地明
定有山靈呼
萬嵗不徒龍象下方迎
花宫髙下繞臺懐鐵鏁層層雁齒堦代郡雲山連朔郡
北街星斗劃南街千夫試轉清凉石二月如燔泰岱柴
望秩百王曾不到天教
宸藻首磨崕
恩賜
　内紵恭紀　　　　　　　　　　　朱彝尊
上闌初日映簾犀
天語聽傳紫閣西織自珠宫加熨貼擎来紅紙騐封題
折枝花訝臨風竝掉尾鯨㸔戱水齊端綺入春
恩再洽稱詩彌愧在梁鵜
恩賜
御衣帽恭紀　　　　　　　　　　　朱彝尊
鶴紋初啓尚衣封藤㡌朱絲自
九重日角乍辭宫様稳氷紈不散
御香濃玉堂掌故傳他日清鏡衰顔話舊蹤回憶滄江
六年事笋皮荷葉釣船縫
賜鰣魚恭紀　　　　　　　　　　　朱彝尊
京口鰣魚二尺肥黄梅小雨水平磯乍黏越網千絲結
早見燕山一騎飛翠釡鳴薑纔
勅進玉河穿栁旋擕歸鄉園縦與長干近四月吳船販
尚稀
上御瀛臺
賜翰林諸臣鮮藕恭紀四首　　　　　汪　楫
托根靈沼自年年綠葉金房敢較先華井虚傳花十丈
瀛臺真見藕三千(是日賜藕/計三千枝)擎来只似移瓊樹踏出渾
疑採玉田從此碧城添勝事肯教珠實擅芳鮮
藏蔤無嫌託體卑沉淪不厭出身遲濁流那得汙清節
百折終然見素絲滿目空明秋水外一庭虛白晚凉時
金盤玉筯誰堪比雪椀氷甌且共持
㧞出泥塗仗
至尊搴芳豈必在髙原紛披五色終成碧落盡繁花始
見根青玉案邊銀浪湧水晶簾外白雲屯遥㸔敕使傳
呼處百道清芬出
禁門
鸊鵜膏與佩刀融片片寒光落腕空共擬截肪同瑩白
驚㸔切玉得玲瓏西池舊種千年碧太液初銷十里紅
最是承
恩逢晦日只疑捧出月明中
　
　
　
　
　
　
　
　
　
皇清文頴巻七十六
欽定四庫全書
皇清文頴巻七十七
　詩
　七言律詩
萬夀省方詩二首　　　　　　　　　韓　菼
四載親乗繼禹謨盈廷咨訪屢吁俞白雲篇裏河渠志
(起居注記/河工甚詳)黄鵠舟中玉笥符(先是賜南廵/製圖  河臣)已導狂瀾歸
渤澥還分餘潤及江湖功成不待宣房築自有黄龍洛
水圖
香街十字篆烟青祝
聖歡迎户不扃野老壺漿争上食(所至獻/萬民宴)諸生皇極誦
傳經(祝甚聖道/塲  盛)秋毫輙禁民咸便供帳縁攀
駕少停
陛下従今千萬嵗畵烏處處有旗亭
聖駕幸闕里恭紀八首　　　　　　　韓　菼
朝看閶闔影曈曨
萬乗東臨御六龍不用金泥崇泰畤獨来魯壁撫秦松
宫懸叠奏聲髙下罍齊親調禮肅雍今日廵逰因釋奠
陋他雲起漢皇封(唐人封禪詩千年泰/山頂雲起漢皇封)
一代堂亷論道時
天章雲漢肅昭垂傳心直接千秋統翼聖遥尊萬世師
徳契周情兼孔思人瞻舜目與堯眉龍旓玉輅光東魯
争頌神明禮樂姿
奎文閣下日華生承聖門前
御輦行翠盖紅雲迎雉尾瑶函寳冊擁霓旌罘罳璀璨
簷前色絲竹鏗鏘壁後聲有喜
天顔剛一笑和風進講魯諸生
九成樂奏倍光昌犧象雲靁列兩行訪道肅然瞻禮器
披帷宛爾遇羹牆鬚眉黙契存金石(上周覽聖蹟慿几/  行教小影立像)
(行像諸/石刻)鹵簿親留重廟廊(特留曲柄黄傘/  以示尊崇)殿上
聖人躬贊拜不須太祝與齋郎
堂廡崇髙碧漢齊太初遺石想端倪(石在詩/禮堂下)杏壇檜影
垂璿製栢葉槐枝煥
御題(承聖門内有唐/槐漢栢二株)十丈豐碑青染黛一泓聖水碧無
泥(孔廟遺井之上/命汲水甞)壁書想像曽留處故宅金絲蹟未迷
聖林門外欝崔嵬氣象峥嶸壯八垓雲木秋髙敷碧草
宫牆日麗浄蒿莱楷林亭畔閒瞻眺洙水橋西足溯洄
起輦齊聲呼萬夀
聖人陵上
聖人来
晚出思堂歩輦過愾然餘慕沛恩多祭田増後豐珠粒
(詔増孔林地/  十一頃)文幣頒時耀綺羅(賜衍聖公/  蟒服)
賜額中閨旌節操(節並松/筠扁額)拜官哲嗣永山河(官周公及/諸賢後裔)
(世襲/勿替)吾
皇重道踰前典萬嵗千秋澤未磨
早従洙泗証心源過魯追從永不諼東郡推恩増鳳詔
(上駐蹕兖州/  恩綸屢沛)西山采石劚雲根(特命采碑石/  於西山)郊壇肅祀
賢王禮(命皇子/  祭告)廟貌巍峩
聖主恩化日兩楹陣爼豆素王萬古道逾尊
　　戊午二月
　保和殿侍宴恭紀　　　　　　　　王鴻緒
瓊筵日午上蓬莱金殿平臨五鳯開雲近
衮龍當北繞春随天馬自西来條風入檻先飄栁香氣
沾衣併放梅盛世蕃王俱欵塞千秋漢武漫雄才
　　戊午二月
　保和殿侍宴
賜玉案紅棗一金盤恭紀　　　　　　王鴻緒
筵開紫殿俯晴空絶塞梯航玉帛通花傍蓂階初濯露
香浮蒲萐正含風擎来火棗心同赤拜捧金盤日映紅
莫羡安期嘗海外侍臣飽食未央宫
　　秋日早朝　　　　　　　　　　王鴻緒
燎光晨起
禁城烏閶闔秋聲下碧梧樂奏瓊樓傳鳯吹雲開
丹陛徹嵩呼龍媒珠勒排
天仗仙液金莖引
帝壺聞道雄藩移節鉞
宵衣頻按九邊圖
駕幸西苑觀荷
賜近臣讌恭紀四首　　　　　　　　王鴻緒
芙蕖一片飲龍川此日身逰銀漢邊繞岸峰巒雲外出
傍流樓殿鏡中懸青青田葉迎仙珮宛宛池香入綺筵
何幸(小臣/)叨侍従愧無詞藻奏甘泉
從官抃舞拜
殊恩紺幄傳来
帝語温自是太和流玉陛不湏天樂奏雲門尚方重整
芙蓉宴中使還添琥珀樽幸仰
宸襟歌在鎬碩將雨露滿乾坤
已沐
君恩等賜酺却催龍舸泛芳湖薫風徐動牙檣轉暁日
晴懸水榭孤拜捧樽罍皆玉醴坐来雲浪是蓬壺臨流
還詠嘉魚什
聖澤知應水旱無
昆明重泛靄晴暉潭影巖光入紫微傍艦魚龍潜復見
近人鳬雁浴還飛花間風起飄朱斾波上雲生繞
御衣萬國雄圖同愷樂更看
宸藻倍芳菲
　　乙亥六月二十六日(臣/)廷敬(臣/)士竒偕(臣/)鴻緒恭
　　　詣
　暢春園謝
恩(臣/)英(臣/)杜訥曁内閣學士(臣/)藻兵部督捕理事官(臣/)
　　　㑹恩翰林院侍講學士(臣/)廷瓉(臣/)䕫右春坊右
　　　庶子(臣/)岳頒並
宣召同至
　韻松軒
賜饌饌畢
命登舟溯山澗至
　淵鑑齋觀荷列席
賜名酒時果復令内侍引至齋後遍觀嘉卉遂
命至
　佩文齋恭閱
御書數百幅各
賜千葉荷花一缾恭紀六首　　　　　王鴻緒
中涓引土木蘭舟
御苑風光結伴逰兩岸栁垂青嶂宻一川花泛碧泉幽
雲開似入桃源徑棹轉猶迷杜若洲應勝乗槎浮漢渚
更瞻仙仗列蓬邱
瑶齋髙瞰玉河平百頃波光似鏡明西嶺翠微連檻合
東瀛雲氣拂簾生何須牛女留銀漢謾說風雷動石鯨
聖主臨淵惟鑒古泠泠山水舜琴清
淵穆
宸襟契太虚翛然塵外水雲居經營靈囿勤民暇歌詠
巻阿聽政餘案上緑沉三代物床頭黄素六朝書回翔
閬苑真何幸枚馬雄才愧不如
向陽
黼座對烟嵐座後軒亭碧樹龕滿院藤隂炎暑散一簾
香霧午風含嘉禽雪羽来天外珍果丹葩自日南學士
總饒花鳥興上林竒種未曽諳
機務清閒翰墨研牙籖玉軸滿瑶編蓬莱山作藏書館
太液池為洗硯川八體縦横叅造化六文揮灑入雲烟
因知
睿筆超神聖曽寫鸞龍九萬箋
捧閱
奎章到日斜更従浦溆挹明霞蓮房細展千重瓣水殿
分頒五色花翠管摘来同嶽井銀罌擎出
賜天家
聖朝異數何優渥留作瀛洲盛事誇
　　賦得百籟坐自吟　　　　　　　徐元夢
兀坐髙齋晝漏沉于喁忩外發清吟千般靈籟俱堪聽
一派天機何處尋起滅漫馳空際想悠颺忽動静中心
老聃章句分明在誰識無聲是大音
　　賦得凝冰結重澗　　　　　　　徐元夢
宵来颯颯起天風凍結川冰頃刻中浩影千尋開匹練
清光一道卧長虹印沙鴻爪㸔何在殷地濤聲聼已空
下馬徘徊詩興發恍如身到水晶宫
　　已未正月二日
召聨栢梁體詩與宴
　内廷䝉示
御製瑞雪近體詩恭和元韻　　　　　徐元夢
内朝扶杖入班聨新霽逾看萬象鮮
髙倡正宜方白雪餘音併欲繞朱絃耄齡忝預
頒金管春晝欣逢敞玳筵颺拜總知交儆意非誇勝事
倣陳編
　　朔漠蕩平恭頌四首　　　　　　彭定求
睿畧宣揚致太平萬方送喜集
神京鸞旂絶塞書三捷鳳管中天奏九成禹跡𢎞恢謀
獨斷
堯封廣闢徳難名(微臣/)逺伏滄江外慙悚無能效請纓
乾行豫動協天時瑞應祥徴
御氣随草向沙場青䖏少泉従陸地湧来竒隂隂瀚海
臨旄鉞漠漠天山集羽旗聞道師征原不戰銀河洗甲
㡬曽遅
紫塞金河欵
聖朝枕戈擐甲
帝營遥飽均戰士裁
天膳寒恤将軍解
御貂穴蟻欲逃那可得鼎魚餘息故難邀降旛竪䖏俘
苞蘖
湯網𢎞開武倍昭
狼居胥頂幕烏飛百萬貔貅受
指揮豈謂嫖姚弓早賜便如細栁轡徐歸縦擒互用推
神筞竒正交攻握秘機瞻仰
聖躬勞獨甚昇平何以報
恩暉
　　䝉
賜御書恭紀　　　　　　　　　　　胡㑹恩
文治光昌庶績熙萬㡬清暇每臨池發揮神藻山河耀
沾被深仁草木知元氣淋漓風格勁中鋒含蓄露華垂
聖人書學還躋聖天縦吾
皇百世師
書家歴代漫縦横
聖筆琳琅美莫京衆體咸精知法備毫芒無憾信天成
萬鈞神力行間運百道榮光象外明誰向晉唐誇絶藝
千秋琬琰獨峥嶸
淵鑒齋中㳤氣新
至尊染翰對芳春花朝洛水流觴日草聖蘭亭縦筆辰
寳幄爐香凝
睿思璇題墨妙注清神驪珠四百光華爛渥典何當逮
小臣(巻幅末褉御題三十三年春/三月修  日臨于淵鑑齋中)
天馬篇垂寳字多風雲變化總駢羅文傳雄駿思唐牧
名叶嘉祥憶漢歌鉅麗
天葩真創闢謙冲
聖徳示臨摹吴興承㫖何堪數滄渤能涵萬壑波
聖徳神功詩六首　　　　　　　　　翁叔元
聖皇文武太平年至徳如天服九埏禹貢白狼来玉帛
堯封赤壤隸山川西方逺戍雄千騎北府神兵訓十連
每聼鼓鼙思將帥治安曽不忘戎旃
金城虵豕擾臣藩告急軍書入玉門荒服只因隣大宛
至尊親欲救烏孫五花誰許窺神算萬國惟知感
聖恩自是
天心西頋切宵衣清問日臨軒
春寒太白壓蕭關玉帳牙旗指顧間羽檄晨馳光禄塞
傳烽夜照伯顔山地先春草三千帳天供靈泉十二閑
司馬大書軍府上長留勝蹟在人寰
翠輦行宫召佽飛龍韜指授敢輕違雲橋青海驚横渡
鐵騎天山已合圍狐兔穴焚難假息牛羊日暮竟無歸
獻俘博望齊三㨗好荅昇平頌徳威
金笳兵氣入黄雲傳箭邊聲和馬羣趙信城前呼
萬嵗李陵臺畔響三軍風揺玉靶龍頭轉日閃雕弓豹
尾分従此域中銷戰甲好乘春雨事耕耘
上林嘉樹翠玲瓏天騎西歸甲仗雄暁月斜臨九華帳
春風猶繫六鈞弓南山誰比龍城跡北幕還輕馬邑功
幸際昇平何以報萬年稱夀未央宫
　　太學紀事詩四首　　　　　　　彭㑹淇
　　　謁廟
夙昔蓬山展拜䖍移官喜近
聖人前雍容導引羅衿佩親切趨承到几筵末學愧分
新綘座儒臣榮溢舊青氊回思釋褐春風日叨被
恩光十七年
　　　釋菜
曈曨殿角唘朝暾月吉親師古禮存肅若
朝儀齊虎拜頒来法醖獻犧尊教先鼓箧歌鳴鹿潔薦
溪毛賦采蘩樺燭影揺羣吏散緑隂深鎖映朱垣
　　　齋宿
初擕襆被入西廂半榻琴書静夜張
聖主齋宫親祝冊(小臣/)清署自焚香鈴聲到枕風吹閣
栢影横階月轉廊隠隐晨雞纔動聼橋門劒履已成行
　　　陪祀
春秋秩祀重雍宫庭燎光齊鹵簿同鴛鷺随班先九列
牲牢將事盡三公欣従爼豆趋承下得厠冠裳拜舞中
分胙携歸叨
聖澤也登鼎實薦宗工
駕幸瀛臺宴賚羣臣詩五首　　　　　張榕端
皇家别館屬瀛洲藻井梧飄爽氣流琪樹千章依
鳳閣澄湖一帶抱
龍樓遥天嵐岫浮空翠近水芙蓉照素秋瞻望無殊蓬
嶠勝乾坤寜復有丹邱
簮裾暁集鳳城隈魚貫登舟擊汰開彩鷁乗風排荇渡
錦帆截浦蕩荷廻松林如盖衣霑翠莎岸成茵佩映苔
佳氣逈浮仙仗外
六龍早御九重臺
拜
恩班退入鴛行綺席𢎞開太液旁照水繁花明劒舄含
風雜樹奏笙簧茗傳尚食瓊漿飲饌出天庖異味甞翹
首丹霞深鎖䖏
九重應進萬年觴
瑶池列幕帶廻塘午宴重霑栁䕃凉果腹已叨銀縷膾
酡顔盡覆紫霞觴蹔舒笑語情方暢終秩威儀樂未央
虎拜當筵歌既醉
隆恩早已下明光
叠捧
温綸擬飲醇泰交盛事恰臣鄰㡬年載筆蓬瀛署此日
乗槎牛斗津已見戈鋋清戍壘還㸔禮樂慶昌辰莫言
近御偏承寵佇沛
恩波四海均
　暢春園引
見恭紀　　　　　　　　　　　　　張廷瓉
西山蒼翠䕶
宸居簮佩趨承到
玉除地接平疇觀稼穡窓迎深緑擁圖書栁絲細織春
烟外鶯囀初調晝漏餘身入
上林深閟境揮毫獻賦媿相如
　　太液池　　　　　　　　　　　張廷瓉
御苑清流唘巨川沿隄樹色逺含烟曉風細織氷綃薄
夜月晴浮玉鏡圓菱葉平分雙槳出藕花低覆白鷗眠
移家太液池頭住得沐
恩波十五年
召試
　豐澤園紀
恩四首　　　　　　　　　　　　　張廷瓉
暁日曈曨啓建章
六龍迎䖏錦成行鏘鏘劒珮羅丹闕渺𣺌煙波渡綵航
黄鳥啼殘新栁岸輕鷗浮過白蘋鄉行来蘿薜清隂徑
三夏炎曦漸欲忘
十畝桒隂覆竹門離離嘉穎繞華軒誰知紫闥宜春苑
别有青疇布榖村蠶室絲紛氷縷色稻畦風捲碧波痕
聖人無逸崇民事羅列豳風在禁園
澄澈池開一鏡圎流紋如縠到階前千竿修竹森蒼玉
㡬㸃新荷貼翠鈿蝶翅幽花紅雨潤蟬聲髙栁緑雲偏
長廊邃館無雕飾風景清芬本自然
列坐濡毫滿禁林
御題含義總淵深薪傳真偽敦儒術農事艱難軫
聖心尚膳榮頒文陛側
天漿香散百花隂
皇仁樂育真無極拜獻徒慙瓦缶音
聖駕南廵詩六首　　　　　　　　　張廷瓉
青陽吹律入春遲
聖主東廵正此時事重省方符舜典制遵時邁叶周詩
層霄早看勾陳轉薄海欣逢化雨滋夹道肩摩齊下拜
天顔豈獨近臣知
仙樂遥聞落九天
金輿来自五雲邊春回芳草圍行幄風送微波放畫船
一路鸞聲花外出五湖旌影鏡中懸不教警蹕先除道
童穉還依
鳳輦前
黄河春浪拍天浮伊闕龍門控上頭千里鯨波歸大海
萬方玉粒達神洲隄防紛獻盈廷議疏鑿深煩
聖主憂不似漢皇誇盛事宣房瓠子盡安流
禹陵迢逓越山中
龍衮親臨祀典崇此日黄流勞
駐蹕當年洚水荷成功天香細結丹楹霧仙仗清含翠
栢風千載空山廵幸少一時邱壑盡春融
和風甘雨應時看儉徳深宫減大官比戸久知歌樂利
天心猶自憫艱難租蠲喜溢蒼生望
詔下聲騰萬姓歡作息總忘辛苦意
君恩常在野人餐
六師輕束羽林裝天上旌旗掣電光父老遮留還暫住
壺漿争獻亦親甞
九重駕出梅初緑三月
鑾回栁乍黄端拱山龍温室裏昇平佳氣照巖廊
　西苑
御試恭紀
聖恩詩二首　　　　　　　　　　　曹鑑倫
薫風太液自逶迤重見仙蓂第四枝文鷁真従天上坐
緗筵遥向鏡中窺明窓但覺雲霞潤髙棟無勞彩繢施
仰止
帝心崇儉徳堯階物色帶茅茨
上林筆札㡬回頒委珮趨承侍従間寶饌遥分鸚鵡粒
金爐添爇鷓鴣斑身偕彩鳯巢阿閣
㤙重靈鼇戴巨山拜手屏營思砥礪叨聞
宸訓訂愚頑
聖武北征大功告成詩六首　　　　　曹鑑倫
豹尾雞翹出玉京凉州大閱振威聲半天鼔動河流却
萬竈軍歡屋瓦驚鵰鶚堡前朱斾繞鴛鴦泊上綵雲横
太平
天子真神武止殺還須用五兵
風雷隠隠䕶周廬五綵龍文擁
帝車泉出旌門珠瀑巻草迎
行殿緑雲舒九盤夜渡黄河水三略朝提玉帳書漢將
莫誇臨瀚海
聖人親已到狼胥
聖武臨戎賊膽寒威驚鷙鳥避旌竿樓蘭西去關門逈
姑衍南来地軸寛朝發尺書降賛普暮馳单使服呼韓
畨戎頓顙軍麾下盡荷生成載道歡
欃槍既掃沛
皇仁羣醜投戈盡束身湯網恩深三面解軒臺威聳百
蠻馴蕃歌人踏關前月鐃曲風傳塞上春直畫青邱為
北户不湏戒鼓節金錞
鑾輿三駕建霓旌總為蒼生致太平欵塞已看来萬國
受降何用築三城晨廻雁磧雲迎馬夜度龍沙雨洗兵
従此殊方歸化域年年争路貢瑶京
鷺鼓前驅振旅還告功
祖廟渙恩頒千羣龍馬来西極萬里天山鏁北關播穀
繅絲農事競擊轅鼓腹野人閒普天齊享昇平樂炳燿
神功史冊間
聖武北征蕩平詩四首　　　　　　　李孚青
黄麾繡盖出天家仙氅春風引
翠華切玉昆刀装玳瑁連錢金鎧䕶桃花月明嚴壁傳
刁斗雲罨髙壇擁纛牙
盛事軍容干氣象先聲早晚到龍沙
殊方神異啓威靈天為
王師掃朔庭列竈泉供花乳白連營莎接栁牙青椎牛
享士傳餐遍駐馬勞軍按部聼虎旅銜
恩争淬劒欲屠鯨鱷靖滄溟
鐃歌千匝氣鷹揚
聖慮猶勞設重防漆甲已開銅柱路繡旂重拂玉門霜
何難兵氣銷金虎尚賜天書赦白狼收盡銜刀諸黨部
臯蘭直北列降王
百萬明光耀羽林風傳畫角陣雲深牽羊豈解彌天罪
飲鴆猶非戰士心命合燃臍膏白草賞懸函首賜黄金
黑山青海歌堯日照徹龍荒大漠隂
聖駕南廵恭紀二首　　　　　　　　李孚青
頻籌䟽瀹每軒臨
特詔頒来内府金萬里安瀾知
帝力九川底績見天心功同星宿源俱逺恩比滄溟水
更深不用秋風歌瓠子
六龍到䖏起謳吟
自有祥風送鷁鳬挽牽豈必待烝徒安流不覺周千里
厚賚偏教及萬夫仗引歡聲盈道路棹傳謳咏滿江湖
従今煙雨垂楊岸童叟年年望舳艫
　　出郭望西山　　　　　　　　　彭寜求
終年挟䇲事吟哦偶向城西側帽過漠漠晚烟横石磴
泠泠朝梵出雲蘿千尋碧嶂棲眞近百轉清溪入夢多
帝里自饒林壑勝㡬人蠟屐到巖阿
　
　
　
　
皇清文頴巻七十七
欽定四庫全書
皇清文頴巻七十八
　詩
　七言律詩
聖駕北征凱旋詩四首　　　　　　　史　䕫
鉤陳肅肅䕶黄麾電轉雲屯百萬師決策廟堂抒獨見
運籌樽爼破羣疑靑郊選士春蒐練紫殿論兵旰食遲
親總六軍深意在機宜不遣外廷知
雲䍐霜旌照泬寥萬靈呵䕶百神朝春泉脉動波横溢
朔雪花輕凍漸消為帶餘寒弓力勁緣滋嫩草馬蹄驕
藩維部落歡呼拜
聖武敷天自布昭
天兵耀日震邊陲雷動星陳絶幕時王會羣矦環赤帟
軍容千里閃朱旗霜笳雲火連亭戍金柝銅刁匝
殿帷武節焜煌師律整祕圖誰測八門竒
諸道分兵本
廟謨妖星一箭落邊隅逆天豈得逃寛網背德終當受
顯誅地極空桐廻北斗日臨窮髮似東嵎鞭梢一拂三
千里盡仰神威曠代無
　　賦得雲裏帝城雙鳳闕　　　　　史　䕫
金掌銅樓直望遥鈎陳肅穆萬靈朝千門碧瓦排銀漢
八表華星拂綺寮松棟煙霏衡岳柱芝楣霞繞赤城標
侍臣日在紅雲裏不覺衣裾染絳綃
　　賦得雨中春樹萬人家　　　　　史　䕫
罨畵層嵐匝遠岑黛雲繚繞子城陰短桃巷陌紅猶濕
新柳亭臺綠已深屋角墻頭流靄靄橋南溪北漲涔涔
煙簑雨笠春郊路桑柘千村父老心
南廵
賜第恭紀
聖恩詩二首　　　　　　　　　　　孫岳頒
頻年賃廡嘆蹉跎忽向人間上大羅閥閲敢期容駟馬
門庭應許接鳴珂久耽樸素除丹雘仰荷榮光到薜蘿
廣厦庇來歡自足帡幪世世感恩波
自昔徒聞甲第榮承
恩今日倍崢嶸頻施雨露庭階潤絕遠塵囂耳目淸近
侍風驅傳
帝命微臣雀躍感
皇情有懐報稱慚無地惟願端居詠太平
　　奉
命赴
　暢春園寫扇䝉
恩特賜筆墨恭紀四首　　　　　　　孫岳頒
别館深居西郭遥水廻山抱建霞標卿雲偏擁林巒秀
佳氣中含景物饒避暑暫違
靑瑣闥封章仍奏
紫宸朝承
恩宣召趨蹌急何意層層歴絳霄
鳳舞龍飛仰
御書臨池真媿奉
宸輿扇分斑竹千竿秀畫展湘江八景餘放眼山林神
淡遠寄情花鳥筆蕭踈恭題祗覺難相副珍重應憐腕
未舒
文物遥傳映日華捧持給
賜出
皇家松烟紋簇雙龍脊鏤管毫生五色花豈有法書邀
鑒賞敢當
天語重褒嘉拜
恩彌覺滋慙汗優禮儒臣洵莫加
誰云烏玉久如新謾説䝉恬造自秦詎似龍香調御墨
寜同翠羽飾湘筠㑹磨端石承零露好寫藤箋絕㸃塵
從此茅齋增氣象祥光隱隱麗三辰
神武北平詩八首　　　　　　　　　陳元龍
祥開寳歴應璇樞翕闢
神功煥
帝圖九譯環裘歸正朔兩階干羽叶元符久知薄海
恩皆渥豈有殊荒教未孚天末一星餘畢昴重煩玉弩
振威弧
借箸盈庭總未工天開祕略自
宸衷靑邱丹浦書空紀洛水徐方事不同七萃有聲知
禁旅五雲無際是
行宫莫言萬里流沙遠只在
皇綱咫尺中
陣雲不散結黄埃箭落驚看候騎廻十萬蛇鱗新浴日
三千鼉鼓競鳴雷峯盤束馬從天降路轉懸車鑿空來
設險早從三覆在前軍已掃白雲堆
雨雪遄歸又出車依依楊柳映
鑾輿王庭坐待三犁後别部爭收七縱餘宛轉黑河人
渡急崔嵬陰嶺馬行徐
聖朝不是勤雄略只為蒼生鮮定居
忽報軍書夜刺閨朱旗已過五庭西指揮俄見旄頭落
談笑翻驚太白低礪盡戈矛人共怒蹋平關塞馬猶嘶
拂雲祠下年年酒從此秋高罷鼓鼙
振旅狼山度翠旛龍舟天外溯河源大荒自古無人渡
斷岸從今有棹痕斗象南看皆奉朔流沙西去亦稱藩
穹廬悚息同編戸不用黄雲塞上屯
閒盡墩臺見月輪賀蘭山外斷驚塵邊關不唱從軍曲
蕃長新為守土臣聲教已看周地軸威靈直欲逼天垠
從來異域書難信今日輿圖遠更真
倒傾銀漢洗天兵更覺乾坤氣象明不用披圖横玉斧
盡收絕塞作金城山川一氣歸仁壽雲物千年紀太平
陬澨有知齊擊壤好將歌頌佐咸英
南廵扈從恭紀五首　　　　　　　　陳元龍
　　　康熙二十八年正月初八日
駕由南苑行圍出南紅門
城南膴膴是周原路轉橋通入苑門斾擁三辰環日馭
營分五校列雲屯馬馳朱汗圍初合兎帶靑莖草乍翻
日暮晾鷹臺下過香塵匝地不聞諠
　　　十三日立春
駕駐德州
斗柄初隨玉輅東春神捧日曉曈曨條風乍拂朱旗上
瑞靄先回翠幄中衛水冰消微隱綠平原草暖暗生紅
豫遊到處
恩膏沛歡洽靑疇樂未窮
　　　十四日
駕駐平原縣七里舖
特發諭㫖蠲免東省明年正賦
靑齊又見度金輿省俗重煩問里閭共覩民風安作息
還傳
天語沛蠲除推恩寜待廻
鑾日草詔頻催下馬餘聞
命濡毫先拜舞從今汗簡不勝書
　　　十六日
駕幸濟南廵撫署内觀珍珠泉
命扈從諸臣各書匾額諸臣仰請
御書留題以光名泉
上親灑宸翰書作霖二大字
鵲峯晴雪映龍旌
六馭飛臨歴下城紫氣乍從珠溜轉靑陽初向碧潭生
虛能鑒物廻
天眷淸可澄懐悦
睿情一自亭邊排綵仗靈湫千古被榮名
　　　二月初二夜泊錫山
碧山如畵是梁溪綵幔華燈處處齊百和香風隨枻轉
千條銀燭隔林迷霏烟徹夜圍黄幄微雨明朝展綠荑
不是江南晴日少隨
鑾膏澤沛春畦
南廵聖德詩(有序/)　　　　　　　　　陳元龍
　　欽惟我
皇上御極三十有八年膏澤殷流德風遐暢文思光被
　　武烈昭宣五典慎而百度貞七政齊而九功叙懷
　　生含氣均被太和喙息跂行並霑汪濊聲教暨訖
　　罔不率俾囘面受吏者越漠而踰沙執贄貢琛者
　　棧山而航海比歲肅淸甌脱迅掃欃槍剷壁壘於
　　遐荒熄烽烟於邊徼關山萬里長無横草之驚區
　　夏億年永絕鳴尨之擾中外禔福神人洽和惟是
　　淮揚諸郡漕輓攸關歲委金錢時聞衝決用疏用
　　塞徒陳賈讓之言治委治源莫定桓譚之議
俯允臣僚之陳請
親御玉輅以廵行更以呉會淸嘉東南奥壤兼行補助
　　加意撫綏河嶽懷柔百神從令惸嫠歌舞萬姓慕
　　恩而我
皇上治功久洽於寰區孝德彌隆於宫寢慮省方之將
　　出或視膳之久虛海晏河淸喜奉
慈闈而養志途吟野忭敬扶
寶幄以觀風維時惠風條暢淑景舒遲妍卉敷榮新荑
　　挺秀桑鳴戴勝正虞書覲岳之辰水涌桃花值禹
　　橇濬川之日言從淮右届乎平江乃自浙西歴於
　　建業所至條狼之士弗唱辟除戴鶡之倫罷傳警
　　蹕炷香夾道設綵連衢士女頒斌連槸而瞻豹尾
　　旄倪雜遝企踵而仰
龍顔正屬三春恭逄
萬壽卿雲翔而捧日神光起而燭天里溢絃歌塗交酒
　　醴我
皇上布天澤宣綍音法網解而囹圄空田賦蠲而閭閻
　　阜關征鹽筴並沐
恩波耆老秀民咸霑
湛露𢎞多士登進之額開長吏自新之門民事艱難無
　　微不照田間淪棄有美必收
王言如絲下應如草農蠶賔旅泛習習之凱風呉越靑
　　齊被祁祁之甘雨三辰合慶九宇同歡惟我
皇上體休戚於窮檐通寒暑於
丹禁夙興宵寐念切痌瘝立政用人計安黎庶
俯臨淮海親辨疏濬之宜細察黄流指示決排之策
神謨廣運
厚澤沾濡夏長春生顯仁藏用瞻依愛戴者真如赤子
　　之慕庭闈蹈舞謳歌者幾忘
至尊之臨愚賤自唐虞而降未覩此風即開闢以還罕
　　聞其盛臣西淸末品東觀庸才幸叨侍從之班親
　　覩
時廵之典擬濡毫而作賦莫能名
聖人之仁願搦管以攄詞詎足揚
天子之孝欣逢盛事聊效衢歌謹撰七言近體拜手以
　　獻
興朝孝治被寰瀛此日廵方盛事并長樂宫開移畵扇
金根車動出層城綠波晴泛牙檣遠香荇風廻鳯鷁輕
養志怡顔隆
聖母神厨應見萐蒲生(其一/)
黄流勢與運渠連衝決常糜太府錢禹橇昔曾行水土
舜瞳今復閲山川源流一覽
宸謨定修築隨宜
睿算全從此河宗長效順千檣漕舸往來便(其二/)
平江一水即呉趨風會淸嘉實奥區文物總由陶鑄盛
桑麻憑仗雨暘扶十年心憶
鑾旂幸三度恩邀
法駕紆虎士前驅除警蹕萬民齊仰
睿容愉(其三/)
雞翹豹尾泛安流周覽郊原庶彚稠宫扇影揺桑日麗
天衣寒上麥風柔祗循繡陌移靑雀不許雕鞍破綠疇
自是
聖心憐稼穡扶犁野老拜
龍斿(其四/)
北溟南極壽無疆閶闔
行宫淑氣翔五色日懸天上瑞萬年人進
御前觴斑文錦綴交衢幕鵲尾爐焚夾道香民力從來
勞軫恤不教父老費壺漿(其五/)
末作辛勤亦可憐
皇心軫惜次農田關門澤逮輕軺算鹽筴恩流減籍錢
商舶賈帆覊滯少水郵山驛踏歌連紅亭鼓吹諠闐處
甲煎香濃結紫烟(其六/)
勾陳容衛曉駸駸比戸歡傳
法駕臨檻外綠波麰穟秀馬前香錦菜畦深野人滿飽
天厨味耆叟歸擕
太府金更許蕃民還舊國佇聽八極徧謳吟(其七/)
沃野春深景物滋
省方到處念農時杏花菖葉留
宸矚桑扈耕犁入
睿詞筆灑龍鸞騰墨海韻鏘金玉煥文思寸陰還惜船
窻暇風度牙籖桂棹移(其八/)
　　辛丑元日紀事二首(有序/)　　　　陳元龍
　　康熙辛丑恭遇
皇上六十年寳祚初周早朝慶賀禮畢偕相國馬齊松
　　柱蕭永藻太倉王掞華亭王頊齡及遂寜張鵬翮
　　大司農陽城田從典大宗伯貝和諾德淸蔡升元
　　大司馬孫柱大司宼頼都韓城張廷樞總憲黨阿
　　頼十四人詣
乾淸門獻壽時華亭年已八十松蕭太倉三相國遂寜
　　陽城皆年七十以上馬相國貝宗伯孫司馬頼司
　　宼黨總憲及元龍年皆七十蔡宗伯年六十九張
　　司寇年六十八真一時之盛退朝漫賦以紀其事
軒紀初周六十春華簪白髪對丹宸太平
天子真仁壽矍鑠臣工仗
聖神竊祿幸逄全盛日趨朝相慶古稀人耆英不向林
泉老大位高年笑致身
未許懸車又退朝雍雍金紫髪蕭蕭鴛班首列皆黄耉
虎拜歡聲在絳霄近沐陽和天上坐不知歲月暗中銷
沍寒未解遲春信徙倚閒庭望斗杓
　南書房侍直䝉
恩引至西煖閣俯垂淸問
命題賦詩作字恭紀二首　　　　　　徐元正
十載含香傍鳳池承
恩常得上
彤墀班聨左史頻簪筆
召對深宮命賦詩衣露未消聞晝漏玉琴在御引凉颸
(是日詩題衣小臣/露淨琴張)何幸陪前席願竭葵衷報
主知
鬱蔥佳氣滿
皇宫寶篆凝香裊碧空委佩時看瑶草綠抒丹還映石
榴紅揮毫悚切雲霄近授簡慚非鄒馬工却羡流鶯飛
禁樹數聲睍睆向薰風
　　咏院中古槐　　　　　　　　　劉　坤
扶疎修幹拂雲長振葉揺風得午涼樹綠最宜深院好
花黄猶似昔年忙新開兎目當寒食久結龍鱗照上陽
不用子山新賦作良材端是際時昌
皇帝聖德神功親征蕩平詩四首　　　查嗣韓
赤羽遙翻豹尾紅
至尊親出總元戎琱戈電閃蒼龍近玉勒風飈華蓋雄
盡闢山川開
輦道共依雲日就
行宫誰知
天子麾黄鉞甘苦先偕士卒同
邊城百道走軍符上將紛來聽
廟謨三覆掩時藏玉弩八門啓處伏金弧地中雷鼓師
無敵天上旌旗戰有俘縱悔厥心何太晚噬臍今已累
妻孥
輜重漫山委道旁六軍傳箭射天狼宣威瀚海鯨鯢觀
耀德中天日月光塞北風雲開正朔幕南版籍盡要荒
休從事後驚神武幾度招擕自陸梁
簫箛爭共凱歌陳况值班師飲至辰斗昔囘南今更北
朔原無燠近逄春烽烟不動沙如鏡候火空懸月似銀
已注東瀛消一爝普天何處不來臣
　　院中讀書二首　　　　　　　　湯右曾
槐㕔鈴索靜無喧金鑰傳來啓掖門五粒曉松寒夾路
三眠晴栁綠當軒披華振秀繙官庫漬墨硏丹盡
主恩囘憶十年吟誦處靑氊何似紫花墩
文窻窈窕見觚稜閣在西淸第幾層金鳯印成題詔紙
玉蟲綴滿讀書燈坐深香篆縈衣過賦罷雕闌任意凭
敢道近䝉稽古力文章報
國苦無能
　　來靑軒伏覩
御書恭紀三首　　　　　　　　　　湯右曽
丹梯翠磴引躋攀忽到天開地闢間别有樓臺連碧落
盡消烟霧出靑山光涵象外千重影氣結空中五色斑
奕舄華軒懸
御扁墨㾗鮮潤似初頒
千峰入檻勢全卑裂帛流成洗硯池法自古傳才獨縱
筆經天授格尤竒赤文科斗開羲畫綠樹猿猱識禹碑
萬丈光芒三尺字扶桑逈出最高枝
嵐浮樹豁鬱蒼蒼佳氣凭欄滿
帝鄉紅日曉生天一角銀河秋掛殿中央詞臣憶載隨
游筆老衲曾披
御賜香豈獨名山留
睿藻乾坤萬古賁奎章
　　䝉
御賜書澹逺堂三大字恭紀二首　　　查　昇
春殿融和淑晷長欣瞻玉管灑
天章九霄翰藻輝三曜八法精嚴邁百王拜領中宵騰
寶氣歸傳奕世沐
恩光錦函珍重茆堂上盥手先焚百和香
躍龍卧虎仰
神明造化從心體勢成澹泊益期堅素節服勤永遠切
丹誠庭幃曾取當時義(澹遠二字係先臣所命且訓臣/曰能澹泊則能久遠臣謹識之)
(不敢/忘)
黼座容伸此日情未得捧歸蓬徑裏願鏤心版勵瓊瑩
聖駕南廵詩六首　　　　　　　　　姚士藟
天仗勾陳出玉墀廵方春日正遲遲陽和遍野冰先解
淑氣迎舟栁自垂西北欃槍親掃後東南膏澤普存時
追踪古帝浮河洛刻玉披圖受瑞宜
聖母彤闈蘐草榮承顔遊豫見昇平龍舟愛日相依發
鳯舸春風自在行視膳江鱗調玉饌嘗新岸筍進香羮
仁慈錫類民歸厚芹菜壺漿夾道迎
天上黃河九曲淸千年早為
聖人淸負薪難禦桃花漲投璧空聞瓠子成世際帝堯
憂洚水功高神禹拯蒼生循堤相度商疏鑿早慶安瀾
宅土平
土膏初動事耕耘布榖催春處處聞新灑綠簑原上雨
遍驅黄犢隴頭雲扈
鑾軍不驚黎庶饁餉人爭覩
聖君無逸豳風時講誦更勞親省念農勤
半壁東南注
聖心為詢民隱
駕遙臨無煩供億絲毫力轉與蠲除百萬金吏不到村
鷄犬靜人多在野黍苗深長教婦子盈寜樂擊壤康衢
鼓腹吟
東封南幸幾經年父老歡迎
御舸前江樹重沾新雨露墨花長鎮舊山川閭閻揖讓
風逾厚比戸詩書澤久傳四海九州瞻望切
廵行呉越荷恩偏
　
　
皇清文頴巻七十八
欽定四庫全書
皇清文頴巻七十九
　詩
　七言律詩
聖德神功詩四首　　　　　　　　　孫致彌
聖朝宵旰重勤民特展時廵出
紫宸薊北柳絲初欲放淮南花蘂已爭春
龍舟乍發層氷泮錦䌫遙添淑景新驛路三千齊望幸
歡呼扶杖太平人
永定河邊倚棹看横流非復舊桑乾白魚躍處波濤靜
黄鵠歌中士女歡上䇿
九重親指授神功兩月勝隨刋勿言水患元難息得沐
君恩便不難
法宫圖繪舊曾頒稔悉農家稼穡難一自
聖人過陌上頓教春色徧田間瞻蒲望杏應須早耡雨
耕烟莫放閒從此年年書大有黍徐長載滿車還
呉風越俗漸還淳敢忘
天王巽命申鑿井耕田皆
帝力條桑布榖樂天眞頻逢稔嵗人人喜已過花朝處
處春北望五雲爭引領
翠華今日又南廵
　　康熙己卯春二月二十三日濟寧迎
鑾蒙
賜召對恭紀
聖恩詩四首　　　　　　　　　　　孫致彌
翠華臨幸徧陽春異數何期及(小臣/)十載重瞻天咫尺
九霄親拜
帝絲綸和風乍拂垂楊軟好雨旋滋細草新自幸生當
明盛世難將高厚頌洪鈞
勅使傳呼近
御前泥塗忽訝上青天草茅名姓
重瞳識蒲柳容顔
聖主憐獻賦得依
龍艦側承
恩轉憶鳳池邊休官尚沐非常寵何異金門侍從年
鸞輿曾發玉虹光
聖代崇儒冠百王九拜特隆新典禮兩楹重煥舊宫墻
庸材濫備金壺選盛事應歸石室藏
帝德如天書不盡十年珥筆杏壇旁
一統文明海外通
詔隨龍節下天東徧收圖籍歸書庫兼采歌謠補國風
特許决科温素業難忘將母厪
宸衷
皇恩深重知何似直比滄溟與華嵩
　暢春苑侍直　　　　　　　　　　王　原
三月春光醉上林晨趨儤直立花陰鳥矜新霽流黄小
柳耐寒烟貯碧深劍佩下時仙樂近樓臺逈處水雲侵
(侍臣/)忝綴文螭陛
謦欬親承識
聖心
　　詠硯池氷　　　　　　　　　　王　原
月銜片石曉凝寒香歛縹囊古墨丸影合蛟龍雷未動
眼明鸜鵒鏡同看慿添玉冊千行白與照氷心一寸丹
取次鳳池春有信天葩五色吐雕翰
　　恭紀
聖恩詩四首　　　　　　　　　　　沈宗敬
素業相承有一經當時端尹侍
彤廷文章報國邀
宸眷翰墨開函傍
御屏曠典至今猶鄭重陳編留篋總清泠寸箋獨進
天顔喜
温語褒嘉翠輦停
天章何幸及儒林中使宣傳
寵賚深願挹清風歌
聖德敢將蘭雪滌臣心六經廣孝眞彝則千字成文有
座箴玉軸㩦歸驚異數涓埃莫報倍沉吟
紈扇輝煌出尚方許將末藝進巖廊難描帝室山河壯
漫寫江南烟水蒼巖為
宸逰凝曉碧林隨輦路發天香三吳擊壤歌衢意圖繪
慙無六法良
偶將筆墨逹微名
詔撫絲桐理正聲行漏鳴時相和答繁音指下自澄清
九成功德天朝奏四海絃歌大化行南幸年年(臣/)望切
薫風從此祝昇平
　　癸卯正月五日奉
命之秦中祭軒轅氏以下諸陵恭請
聖訓紀事　　　　　　　　　　　　錢以塏
泰運乗乾禮百神恭承
聖訓侍
楓宸螭頭日麗銅龍曉雉尾香浮秘殿春萬里明禋金
節重尚方祝冊寳函新微(臣/)奉
命趨原隰天府山河特向秦
　　祀黄帝軒轅氏陵　　　　　　　錢以塏
橋山㧞翠路盤紆沮水回環衆壑趨近郭高原三百里
繞陵栢樹一千株昇仙臺古存遺跡問道宫遙失舊途
(問道宫今/在崆峝山)
聖代明禋崇鉅典雲旗絳節耀天衢
　　北鎭(即毉巫/閭山)　　　　　　　　　吕履恒
營州作鎭肇封疆恒岱遙同祀冀方北極星光分野濶
東京王氣亘天長迢迢松響聞空際漠漠山形入大荒
盛代精禋邁三古靈風甘雨祝農祥
大駕南廵詩八首　　　　　　　　　劉　灝
東南民事軫
皇情廵守還依舜典行自昔
九重無暇逸况今四海久昇平減裁羽衞隨雲䍐儲偫
金錢出水衡文鷁輕帆從簡易綠楊烟裏省春耕
宫扇雲旓下玉除恭隨
文母奉宸輿時調寢膳依行在日按晨昏問起居江岸
雨晴烟樹𣺌春風波暖畫帆徐
慈顔豫後
天顔喜孝思眞同孺慕初
駐蹕淮黄緬禹功雲帆水靜正春風幾年疏瀹煩人力
此日訏謨出
聖衷佇看千艘啣鷁尾已知百丈徙鮫宫金堤玉斗榮
光滿長載恩波萬里中
欣欣老穉日相偕匍匐山根與水隈自訝此生田野裏
何緣親見
聖人來更無嚴禁當儀衞時有歡聲出草萊盛世太平
眞景色丹青如對畫圖開
江城巖邑遞經過闤闠熙然陌巷和碧樹青烟村外市
綠秧紫穟隴頭禾笙簫處處迎鑾曲桴鼓家家擊壤歌
古史傳聞猶羡慕於今眞見更如何
詔書宥過及微(臣/)祝網兼聞赦小民黍向寒時還就暖
木經枯後復知春簪纓同日皆生色耕鑿從今得此身
臣勵亷隅民向善相期同作報恩人
已沾行在
主恩深更仰慈航
聖母臨自是
一人崇孝治遂教萬國被
徽音臣民爭效岡陵頌草木難酬天地心檢㸃從來青
史内幾聞盛事似如今
銀管生香玉版新船窻翰墨動如神披雲向日
宣天語帶露含烟
賜近臣共喜開緘光奕奕還驚
垂訓意諄諄漫將鵠跱鸞停擬比較王謨帝典眞
　　龍池春草　　　　　　　　　　劉　灝
暖積廻塘碧草勻萋萋帀岸及芳晨迎風低接宫花露
向日平鋪
輦路茵色映
御溝光自逺根滋靈沼澤常新年年感激陽和力散質
容隨
上苑春
　　漁樵耕牧詩四首　　　　　　　劉　灝
　　　漁
生涯老向五湖過風掛蘆篷雨著蓑孤棹隨時移浦溆
全家終日在烟波晨炊近折秋菰便夜火遙驚宿雁多
盤有白魚尊有酒滿灘明月一聲歌
　　　樵
家依山下本長貧山上﨑嶇獨採薪細路攀緣常畏虎
空林來徃不逢人行經老樹緣衣慣坐向清磯礪斧頻
偶看圍棋臨玉局一聲鶴唳出松筠
　　　耕
又是春郊播種天帶耝荷耜出村前雨昏布穀鳴深樹
風過烏犍徧野田饋餉每諳中婦苦勸農更喜長官賢
隴頭聚坐還相賀豐稔今年似去年
　　　牧
平郊漠漠雨昏昏逺近長㩦笛一根盡日夢依芳草地
三春路熟杏花村簑衣著得偏能稱牛背騎來未覺喧
滿眼閒雲林木外歸從小徑認蓬門
　　早春出西郊　　　　　　　　　顔光斆
岸梅溪柳欝交横煖霧霏烟着處輕乍聽村農喧社鼓
遙看山畔試春畊解氷野水穿塍過報餉隣鷄上樹鳴
為語康衢諸父老秋糧有
詔更蠲征
萬壽詩二首　　　　　　　　　　　黄叔琳
運應昌期轉玉璿光分南極仰星躔堯階氣象成雍睦
禹甸山川廣幅􁆟日麗
九重多瑞草春融萬井入祥烟垓埏久已歌豐豫行健
天心正體乾
蠲租
詔發未央宫鼓腹興歌德化隆秉穗尚餘塲圃外鷄豚
堪入畫圖中時和每浥騰軒露氣暖全薫解愠風雲表
翠華開雉尾迎塵稽首共呼嵩
聖武平北詩六首　　　　　　　　　高其倬
星輝雲爛際時昌
聖主尊居卜歴長
至德九天明日月
神威萬里肅風霜版圖已見昭無外聲教何容阻一方
三御六飛欣底定從兹海岳盡梯航
歌傳笳鼓擁回軍三月犂庭昔未聞銘勒燕支彰
大武謀成犄角靖餘氛一鞭已近長安日萬騎猶屯朔
漠雲大沛
仁恩寛黨羽招徠遣使日殷殷
為民總不憚艱難十月重臨朔塞寒毳帳千羣來化外
降幡一片入雲端從前空恃山川險此日方知雨露寛
遂自雲中回
警蹕不教壯士困征鞍
飛馳露布奏行營極北烽烟萬里清佳氣連雲浮豹尾
祥光散綵䕶龍旌華峯指日看歸馬青海無波待洗兵
濯濯聲靈咸震疊防邊不用築三城
和風甘雨淨飛塵凱入千靈擁畫輪事出萬全非用武
師行九伐為安民冠裳夾道
天顔近鐃吹連雲法曲新野老壺漿咸鼓舞呼嵩無限
太平人
廟謨斷决自
宸衷匝歲欣看異域通塞外有天皆舜日寰中無地不
堯風雲霄
大業千年事竹帛
鴻名百代功歌詠終慙同白雪願隨率土樂年豐
聖武平北詩四首　　　　　　　　　汪　漋
行營萬竈擁貔貅三路分兵獨運籌
天子自提軒后劍將軍欲飲月支頭彌山瑞草連雲翠
匝地神泉傍馬流川嶽百靈齊效順
鑾輿到處協天庥
纔見
天兵奏凱旋軍營重列玉關前貂裘禦臘衝邊雪寳劍
經寒入塞烟逆部已全歸壁壘遊魂何日脱戈鋋指揮
四面無遺䇿定戮蚩尤馬首懸
闐闐振旅入重關警蹕清塵
萬乘還遮道壺漿迎羽衛盈城父老拜
天顔三軍鼓吹鐃歌發四海歡呼露布傳共慶
皇威宣絶域金戈一指定天山
紫塞兵聲永不聞磨崖萬古勒
竒勲寧同竇憲燕然碣逺勝周宣石鼓文
御墨昭回懸日月豐碑嶻嶪起風雲邊城比戸安耕鑿
南畝新看五德耘
萬夀詩八首　　　　　　　　　　　周起渭
太平天子夀如天天帝高居不計年日月總行黄道裏
星辰常䕶紫微前梯航接踵朝
金闕花柳長春傍御烟閶闔雲中歌吹滿遙同萬里祝
增川
百疊祥烟繞
帝宫玉階仙仗曉曈曨銅池芝草年年長仙圃桃花歲
歲紅夏屋連雲千里合春臺送暖八方同還看天意如
人意十日甘霖五日風
正朔遙頒十二樓九州之外又神州地通香海環流處
人到蓬山最上頭蓂葉莫窮天甲子蟠桃長記
帝春秋紅雲歲歲依香案嶽瀆朝宗拜冕旒
光風冉冉鳳城隈山色濃如獻夀杯金埓幾程過閬苑
玉泉三匝繞蓬萊崆峝山向青天入太液波從碧漢來
聖祚綿延春日永百花齊傍
御筵開
宫柳含烟百子池仙花簇錦萬年枝金莖雨露山河潤
玉藻衣裳日月垂羲畫開天龍馬出虞琴解愠鳳凰儀
從今十屋添籌算甲子千回總盛時
減賦蠲租歲未停
深宫子夜尚談經禹糧堯韭俱登饌周鼎湯盤總勒銘
天上七星持斗柄人間五嶽繪眞形華胥世界春何極
日日東風百草青
高樓大艑欝嵳峩銜尾千帆次第過九曲安瀾天作塹
百神受職海無波風飄楊柳牽絲䌫水泛桃花淨綺羅
但使江河同
聖夀永教千載奠江河
雍雍禮樂更桑麻王會衣冠道路賖喬嶽已看船是藕
海山新貢棗如𤓰千秋歲月同春書萬國河山總
帝家從此八荒開夀域年年今日醉流霞
　　奉
使朝鮮雜詩五首　　　　　　　　　揆　叙
　　　初出
　　都門
風薫燕市雨初收近郭村村綠樹稠戀
闕廻瞻天北極計程直向海東頭碑傳箕子遺封在地
訪檀君舊蹟留行徧淵波江畔路歸途迢遞指清秋
　　　中前所石佛寺芍藥
郊園紅藥已紛披意外禪扉見數枝此地遲開如有待
他年重翫與誰期最憐野月當頭映莫遣邊風掠面吹
為語山僧須割愛臨分眞合贈將離
　　　過摩天嶺
炎官火繖正當空峻嶺摩天地勢雄曲磴廻環青靄外
亂山高下綠陰中沉沉雲合渾忘暑栩栩身輕想御風
却笑白衣勞轉戰只今異域盡來同
　　　立秋日平壤作
浿江雲歛萬峯青亦有梧桐一葉零還徃山川諳異域
遷移時序驗虛星蟬鳴漸較秋前切蟲語初從夜半聽
便覺微凉侵枕席不須重上快哉亭
　　　肅州肅寧館觀荷花
石徑無塵暑氣清水花齊放趂秋晴香吹翠葢含風細
粉濕紅衣墜露輕短䇿馳驅明日路小亭延竚暫時情
金塘玉溆多幽賞不負丸都嶺外行
　　夏五月恭聞
上因旱減膳至八日時雨大沛適下直於西山别墅推
　　　窻望雨喜而有作　　　　　　夸　岱
精誠信可與天符逰豫歡從萬姓呼雲壑空濛山意逺
原田膏雨稼苗蘇自公退食閒瀟灑與客慿軒興有無
不用丹黄能繪手天然一幅米家圖
　　瀋陽　　　　　　　　　　　　夸　岱
欝蔥城郭信佳哉尚見當年王業開絶塞屏藩皆北向
二陵山水自東來餘荒作洫猶堪畝即社為倉可備灾
海上魚鹽邊上牧經營須仗濟時才
　　春日
駕幸南苑四首　　　　　　　　　　法　海
鑾輿曉日肅鈎陳羽衛驂驔扈近臣嫩柳韶光新有色
春膏和氣淨無塵飛芝細傍重城轉獵騎遙連六轡勻
鎭國寺前回首望草橋齊渡小河津
逈野連空入望賖春氷初泮印平沙雲移仁網開三面
風逐霜蹄散五花金勒控弦持鄭重玉鞭連騎逺周遮
千旂獵罷平林外駐馬南莊日欲斜
鷹師狗監列行圍獵獵霓旌趁早暉東郭草間遮脱兎
南山雲外落飛翬重環共説韓盧俊鷙鳥曾歌尚父威
今日
君王多霽色歡聲齊逐馬蹄歸
春日靈臺駐
玉鑾羽旄鐘鼓萬人歡芻蕘雉兎原無禁監令丞司各
有官畿内更嫌文囿小編氓深喜
聖恩寛詞臣亦有金門賦莫作揚雄羽獵看
　　恭和
御賜山莊避暑詩扇二首　　　　　覺羅滿保
萬幾清暇駐山莊民莫關心
睿慮長十雨五風周甸服千巖萬壑繞岩廊自天湛露
螭頭渥當暑微颷殿角涼珍重驪珠五十六擎來
御墨尚留香
太和元氣聚山莊石磴松筠
輦道長軒棟呈祥雲入牖堯階崇儉竹為廊研硃㸃韻
丹文麗挹露揮毫玉宇涼猶記徃時陪
法從經函長傍
御爐香
　　恭隨
聖駕北廵自
　暢春園駐
　蹕湯山恭紀　　　　　　　　　覺羅滿保
羽林遙映翠微峯繡野雲開奉
六龍温液香浮烟正煖熏風晴拂瑞初濃村連幕影雲
千疊陌散林光翠萬重紫塞招涼叨珥筆恩波浩蕩此
先逢
　　春分即事應
制　　　　　　　　　　　　　　覺羅滿保
晴臨古淀講春蒐整頓軍容
睿算周千鷁齊飛鴻雁陣雙旌圍繞杜蘭洲平分玉漏
當春永共仰恩波並海流日覲
天顔瞻聖武祝衢願進萬年謳
聖駕親視河淮廵行江浙恭頌八首　　姜宸英
十年輿望切
前旌咨警長留
聖主情祗為
神謀存北伐故教天意緩南行竒探虎穴狂氛靜怪鎻
蛟宫濁浪平今日雙龍趨翼衛春風搖曵出
皇城
舳艫南指路非賖楫擁烝徒靜不譁行漏曉供長信膳
廻帆初放紫宸衙漁樵得意瞻容衛鷗鷺無心避鼓笳
中道時聞寛大
詔懽聲雷動萬人家
塗泥自古記淮揚已束洪流似帶長綠字朱文窮宛曲
隤林楗石陋宣房精誠感動鮫人泣
方畧潛驅㒺象藏會有靈圖符
聖瑞波心泛㶑發榮光
瀕河猶自愁艱食
詔截東南十萬艘更免舊逋紓郡邑同霑新惠出波濤
家家秋潦成堤堰處處春田響桔橰比量
皇恩眞似海百川奔赴不辭勞
祥颷吹送大江流一望南天瑞靄浮蓬島侍書羣學士
塗山輯玉萬諸侯同瞻
日角歌岡阜喜覲旌門拜
冕旒誰是旬宣多政績内傳新賜黒貂裘
東吳佳麗廵逰處風景微傷不似前秋穫未經開百室
天恩重與賜三千宏恢
帝網金鷄舞廣厲儒宫木鐸傳試看
六龍新幸後明湖草木倍鮮妍
三山凝望日光輝講武臺前翠幙圍細草平沙開馬埓
黄雲紫氣䕶
龍旂將軍命中誇猿臂校尉登塲號佽飛次第千官同
拜賞
廻鑾爭獻萬人衣
天章絢爛動星辰灑落銀鈎氣象新烟火萬家纔極目
登臨半晌已縈神江山迢遞歸淵宇人物熙和浹大春
樗散無由叨扈從陳詩聊和壤歌民
聖駕南廵紀德詩　　　　　　　　　張元臣
柳舒金縷拂
龍旌畫槳蘭橈趁曉行千里和風吹浪暖一天麗日映
江清巖花處處增春色蔀屋家家識
聖明至德彌綸疇與並神功萬載慶平成
　
皇清文頴巻七十九
欽定四庫全書
皇淸文頴巻八十
　詩
　七言律詩
　　奉
命供奉南書房恭紀　　　　　　　　張廷玉
箕裘弓冶不勝任又許鷦鷯託上林兩世直廬明主澤
廿年書局老臣心山樗敢望依神莢土鼓偏教傍帝琴
慚聽六宫人盡說蘇瓌有子荷恩深
　　扈從喀喇河屯䝉
恩召入行宫
賜宴徧覽苑中諸勝恭紀四首　　　　張廷玉
槖筆羣叨
錫宴榮簪裾聯歩到蓬瀛䨇溪水繞平橋遠萬壑雲依
御座生臺榭參差隨地築山川環列自天成閬風換盡
塵凡骨俯仰都教耳目淸
盡收好景在庭除一幅豳風總不如湛露無邊滋稼穡
萬幾餘暇玩圖書天淵體道鳶魚趣山水怡情仁智居
五色
宸毫光萬丈仰瞻銀榜勝瓊琚
層臺高陟若凌空人在苔痕樹影中夾岸林巒含宿霧
隔溪歌吹逐微風芊芊草拂漁磯緑㸃㸃花飛釣艇紅
到此始知文囿樂時當秋爽若春融
承
恩更泛木蘭船特設芳茵
御陛前法醖自天傾石髓宫庖隔岸送瓊筵幾人得聽
金璈曲兩袖都擕玉篆烟自是太平多盛事塞垣同賦
蓼蕭篇
召遊行宮後苑恭紀　　　　　　　　張廷玉
澗草巖花映碧蘿五雲長䕶萬年柯迎凉樓閣依山逈
避暑軒窻傍水多卧石幾重横玉几飛流千尺瀉銀河
誰言天漢無人到已許乗槎六度過(是年奉六恩命/遊覽凡  次)
　　扈從塞外䝉
恩特賜
御書澄懷二大字恭紀二首　　　　　張廷玉
琳瑯寶氣出華林羲畫堯文重古今久沐恩波依
帝座更將止水勵臣心
宸毫直並雲霞麗
聖澤眞如江海深簪筆幾人叨異數同時拜舞
禁庭陰
傳經
天語昔欽承(曾䝉堂恩賜/傳經  額)又對澄懷永服膺蓬蓽高騰
千丈熖姓名難稱一條冰家聲清白期無忝雅量汪洋
愧未能竊願洗心遵
聖訓何時道岸許先登
萬年寳祚詩四首　　　　　　　　　張廷玉
無疆
寶祚慶延綿花甲初週六十年
厚德永貞功配地
至誠不息道同天人遊禹甸堯衢裏
世躋三王二帝前草木長春當令節卿雲糺縵照瓊筵
物阜民安託
聖朝
帝功巍煥治光昭
守成創業經綸裕
垂拱時廵雨露饒重譯梯航來萬國兩階干羽格三苖
自從府事修和後歌叙親聞奏九韶
宥密精神貫八荒猶勤宵旰勅幾康先憂後樂身彌健
保泰鳴謙德愈光但欲農桑安作息不教芝鶴獻禎祥
九重歛錫繁多祉日月升恒海嶽長
雍熙奕禩慶
昌辰環轉干支第一廵
久道致成三古俗太和分作萬家春欣逄仁壽休徴溥
重會貞元景福新拜手稱觥同野老載歌
百禄自天申
恩賜
御書宮扇一柄恭紀　　　　　　　　張廷玉
五明宮扇製玲瓏拜賜欣瞻
御墨融珠玉有光眞世寶烟雲無跡本天工三庚似植
迎凉草四座如披解愠風自愧飲和先萬物纎毫無力
答蒼穹
　　雍正二年
聖主躬耕耤田詩六首(有序/)　　　　　張廷玉
　　欽惟我
皇上躬膺寶籙手握璇樞合二曜以齊光參兩儀而立
　　極厚生正德殫至誠不息之功重道尊師創自古
　　未行之典雨潤日暄之風教動罔不臧
宵衣旰食之精神所其無逸凡以致黎民之於變總期
　　奠寰海於久安邦有本以必先食為天而最重
特勤穡事肇舉耤田堯年正値夫甲辰舜日敬諏乎癸
　　亥春官視典京兆淸畿協風應律於東躔淑氣蒸
　　膏於南陌芝輿華葢當壇宇以星陳豹尾龍旗匝
　　街衢而電轉千官扈從金根耀晴旭之光兆姓觀
　　瞻蒼馬蕩祥烟之彩壝宮駐輦幄殿凝鑾奏
天樂之屢豐孚誠后稷展
皇䖍於三獻合漠神農香靄金鑪爰
更衣於大次雲移寶扇遂
命駕於甫田葱犗紺轅綴横車之黛耜嘉禾瑞麥開貯
　　種之青箱於時四野晴和纎埃不動百神翼衞麗
　　景無邊
一墢初移發大地廣生之德
三推漸訖動陽春長養之風仰
帝力之維勤軫
宸𠂻而未己啟沉腴之土脈用勸三農運强健之天行
　　欲周千畝比前徽而倍越遵古禮以有加弭節從
　　容俟臣工之協力
升臺臨眺欣氓庻之赴功原隰溝塍繡壤紛披於禹甸
　　茅蒲襏襫畫圖儼繪於豳詩迺
　警蹕以言旋仍
　望耕而未遠掎裳連袂爭躡踵以瞻雲擊壤歌衢盡
　　觀光而就日從此五風十雨
天田登御廪之儲佇看兩穗雙岐
帝耤滿神倉之蓄臣職居司稼心切課農跪捧稑穜方
　　愧未分於五穀恭持耒耜更叨承乏於九推敬撰
　　蕪辭肅將鄙悃年豐人樂長編大有之史書地厚
　　天高永享昇平之歲月詩曰
朱靄天垂萬井春勾芒應律慶芳辰
九重稼穡開民事四海耕桑仰
聖人寶輅光迎霞彩麗華旗翠拂栁條新
六龍行處乘時令甘露祥風遍八垠
深宫宵旦念民天
丹陛頻聞鳯詔宣輿頌歡騰雙闕下
聖心勞在萬方先德符古訓崇無逸祀重農壇祝有年
廣樂雍容金石播太和元氣溢垓埏
畇畇原隰候停
鑾黛耜靑犁擁百官
一墢恩流千畝外
三推春散五雲端愛看田器
君王喜得近
宸顔父老歡比歲賜租過十萬昇平膏澤海天寛
繡陌風光儼畫圖烏犍黄犢散平蕪杏花舒蕚天時暢
芳草抽萌地脈腴
睿慮悉同民隱合
神功潛與化工符倉箱有慶粢盛潔
仁孝兼成萬世模
九奏簫韶見鳯儀更聞三十六禾詞烟簔雨笠終千耦
航海梯山貢兩岐率土正逄行慶日普天同是謝
恩時儒臣拜手書惇史彷彿豳風七月詩
薄植徧承
帝眷隆從耕欣得次羣公養民竊愧司農職勸稼曾無
保介功親見南郊勞
玉趾久知東作厪
皇𠂻願隨鼓腹康衢叟載筆年年詠屢豐
恩賜紗葛袍服二襲恭紀　　　　　　勵廷儀
樗櫟深慚扈
蹕行
宮袍重錫拜殊榮文騰異彩看來麗袖帶
天香著處輕當暑淸涼分
寵渥長途彼服感生成(微臣/)莫効涓埃報謹凜持身答
聖情
　　恭紀
南廵聖德詩五首　　　　　　　　　勵廷儀
平成聿奏歲華新善後機宜待
聖人澤國蒸黎齊望幸東山花木盡熙春慶雲瑞靄迎
天仗甘雨和風凈路塵
俯鑒輿情勤
法駕九霄
巽命喜重申
言從問俗歴齊東到處民情徹
帝聰四境總教遊化日一隅猶自頼仁風饑穰本屬天
行數補救旋施大造功
特賜金錢留運漕閭閻歡舞兆年豐
霓旌仙仗壓春山輦路花明水一灣擊壤呼嵩歌樂土
瞻雲就日覲
天顔市㕓不擾村廬靜雞犬無驚草木閒滿載後車供
玉食那教絲粒擾民間
牙籖翠軸擁行宫午夜常彼寶炬紅名理日探登道岸
寶書時灑絢天工
親裁詔旨闗民隱
面飭官箴厪
帝𠂻自是至誠原不息乾行萬載慶神功
宿遷南下水盈盈容與中流
御艦行四載憂勤昭禹績萬年熙皥樂堯氓不辭風雨
親臨閱為喜淮黄漸奠平千里飛鴻咸樂業岸花隄栁
暢
皇情
　　楓林效香山體　　　　　　　　勵廷儀
吳江風冷越江寒梧葉蕭疎楓葉丹春色何如秋色好
無花却勝有花看高依
禁苑低依岸遠拂征車近拂闌玉露曉零渾欲醉霞蒸
雲簇影珊珊
　　熱河直廬與
賜毫筆志感　　　　　　　　　　　勵廷儀
攤書終日對鉛黄鏤管分頒出尚方簪處不勝羞短髮
歸途猶喜壯奚囊元和脚好多新様下里歌殘只舊章
老學分應無好夢盡將才筆屬江郎
　　次韻蔣酉君恭咏
御製木紙扇　　　　　　　　　　　勵廷儀
人間匠作一時空便面新装奪化工剪羽已輸千縷碎
裁紈寧許半銖同㧞從木屑羣材外得近
龍香掌握中舒巻漫隨團扇伍揮毫猶待寫薰風
賜蓮房志感　　　　　　　　　　　勵廷儀
玉井花開百尺枝緑房初結早秋時圓分海蚌探珠寶
香擘蜂窠沁蜜脾消渴不煩僊掌挹清寒恰比蔗漿宜
三年又拜承明賜甘苦中心祗自知
　　伏前一日
賜普洱茶　　　　　　　　　　　　勵廷儀
曾賜雲龍一品鮮玉堂人困記當年月團再拜薰風後
雀舌休誇穀雨前旋拾松花添活火試烹瓦鼎泛新泉
煩襟未信清如許習習凉生六月天
御試詠千葉桃　　　　　　　　　　蔣廷錫
千葉桃開簇簇紅剪裁重疊費天工輕脂欲暈非闗雨
薄粉初消最怯風曉露滴時添綽約暮霞飛處鬭玲瓏
續吟韓愈桃花句不是西淸即禁中
賜數珠恭紀　　　　　　　　　　　蔣廷錫
委佩拖紳媿未宜
九天今又錫牟尼驪龍頷下明珠顆赤水山頭玉樹枝
四品一時驚異數八人同日受
恩私從茲退食休忘事記念章身愼所思
　　分
賜入直諸臣
御書詩扇(臣/)廷錫分得
聖製西湖夜月詩恭紀　　　　　　　蔣廷錫
重拜
殊恩出殿前珠璣錯落灑鴻篇
仁風扇處春生谷寳篋藏時光燭天東國月明歌有道
西湖波靜澤無邊
六龍廵幸多題詠從此呉山一倍妍
駕發腰亭跕至栁林　　　　　　　　蔣廷錫
一輪晴日四圍山細草乾沙路幾彎地湧潮河穿兩界
天開北口鎭雄闗黍苖日長同青薺石骨年深綴緑斑
曾是勝朝經畧地太平有象戍旗閑
　　夜光木　　　　　　　　　　　蔣廷錫
乍見星芒映室中喜看藜火照窻櫳夜明簾薄來西域
徑寸珠圓出海宫淸似晶融還貫月碎如螢散遠隨風
此身恍入琉璃界寧羡金蓮蠟炬紅
　　恭誦
御製立秋日喜晴詩恭紀　　　　　　蔣廷錫
重叠山嵐霧靄深凉風一旦豁濃陰喜看霖雨成甘雨
仰見
天心合
帝心四野晴光舒化日遙空爽氣入高林
聖人憂樂先民隱
綈几微吟對碧岑
恩賜佛手柑恭紀　　　　　　　　　蔣廷錫
遠自東閩稱上貢
賜來塞外獲奇珍黄雲靉靆金光現香霧霏微佛指伸
不向空拳論背觸還從合掌悟陶輪直廬此日誇殊典
六月先分海嶠春
恩賜蜜漬荔支　　　　　　　　　　蔣廷錫
嶺南三度荔支芳蕉核釵頭塞北嘗入眼乍驚紅玉顆
剖開猶記絳羅囊十分崖蜜霜添味萬里銀盤露帶香
滿口甘腴同拜食九天今日飽瓊漿
　　初夏
　西苑觀麥應
制　　　　　　　　　　　　　　　王式丹
上苑鸞旗淑景移曉披麥浪影離離靑林碧沼環千畝
甘雨和風秀兩岐勝日
宸遊同省稼豐年嘉瑞恰乘時即今譜入南薫曲新采
來牟率育詩
　　奉
韶增修皇輿表院中即事次韵二首　　王式丹
瀛洲亭畔靜階除匼匝槐枝亞碧虛池面輕風迎散帙
檐牙初日照繙書共知定本推前軰未敢傳鈔付小胥
東觀從容參典校騊駼載筆媿庸疎
棲塵簾閣喜新除秘冊駢羅几席虛周室職方傳舊志
漢家年表效横書要從鞮鞻增圖籍豈為華離問史胥
理罷縹籖方永晝埀鞭歸拂晩風疎
　文廟釋褐　　　　　　　　　　　查愼行
數仞宮墻霄漢連兩楹爼豆故依然曾陪鼓篋三千士
重到橋門二十年(臣自甲子五月/入國學肄業)末學豈增科目重菲
才特荷
聖人憐較他儕軰䝉
恩早獨在靑衫未換前
　暢春苑謝
恩　　　　　　　　　　　　　　　查愼行
初着宮袍拜禁林碧梧翠栁望成陰可知
聖主栽培意即是天工長養心千頃池邊看鼓鬛萬年
枝畔聽鳴禽從來日月無私照一物含光感自深
恩賜玻瓈眼鏡恭紀二首　　　　　　查愼行
玉比晶瑩鏡比圓忽敎披豁睹靑天明珠吐暈泥沙外
爝火分光日月邊名紙尚堪題細字秘書仍許對新編
此生視息眞何幸雙眼摩挲敵少年
霽月光風傍
紫垣重欣
天賜出璵璠潭空秋水淸無底壺貯春冰薄有㾗絶勝
金鎞囘晩景不煩藜火照黄昏曾經隔霧看花後老戀
餘光盡
主恩
　　分
賜南書房入直諸臣瓶中牡丹(臣/)愼行得鞓紅一朶恭
　　紀　　　　　　　　　　　　查愼行
扶桑初旭映曈曨聯歩晨趨入直同
紫闥恩光連
上苑玉階芳氣襲東風人來漢殿鶯花候春在堯天雨
露中五色雲端親捧出仙葩爭看一枝紅
　西苑觀麥應
制　　　　　　　　　　　　　　　錢名世
農務時勞宵旰心淸和令節偶登臨流滋太液膏逾茂
色映長楊緑轉深穟重最宜沾曉露苖新更喜沐甘霖
來牟率育羣方遍共奏成周雅頌音
　　賦得三十六宮都是春　　　　　趙熊詔
庖犧奥義費研摹六六相乘卦畫殊卦本象儀因有數
(以乾一至坤八位數/合計之得三十六)畫分竒偶亦同符(八卦竒偶之畫/合計之亦得三)
(十/六)地中雷起陽初動天下風行陰漸敷識得循環生意
在乾坤隨處是洪罏
　　恭和
御製上元前二日立春　　　　　　　趙熊詔
韶光先映九華燈臘盡輕寒氣尚凝蓂砌未全舒曉葉
玉河應漸泮春冰堆盤生菜嘗新味剪綵為花讓巧能
喜値芳辰瞻
睿藻靑郊火樹卜豐登
　　雪中入直　　　　　　　　　　陳鵬年
六花飛作
帝城春紫殿金鋪一色匀萬頃鏡中難着影
九重天上本無塵亞枝密想探梅路饑雀寒如寓直人
獸炭龍團皆拜
賜同將雪水試茶新
　　曉殿　　　　　　　　　　　　陳鵬年
淸旭籠煙曉殿開欝葱佳氣滿蓬萊波光鴨緑晴初動
栁色鵝黄暖漸催
賜茗香分仙掌露陳詩喜上萬年杯紅橋風月迎
鑾輅無數春從輦路囘
聖駕南廵視河恭逄
萬壽聖節敬頌長句八首　　　　　　呉廷楨
端拱
宸居念兆人翠華二月視東廵日臨黄道時方泰
帝御靑陽物盡春望岱燔柴祠嶽后游河刻玉奠波臣
懷柔専為祈民祉先路仁風拂軟塵
待旦埀衣敞
御筵十行
温詔殿頭宣雲雷春奮求言鐸藻火宵明解愠絃檢玉
賜書旁問俗摐金征斾遠蒐田勤民兼事行時令遙望
恩光下日邊
前驅列缺後豐隆步玉遙臨擁衞同韎韐早聞收漠北
冕旒重見幸江東威弧弦上天山月
法駕輪扶海甸風拓地歸來勤省土方行萬里盡離宮
平蕪彌望漲㾗邊歲潦殷憂下澤偏降趾
九重親隴畝勞身四載奠山川沉珪潤比黄流瓉楗竹
森如碧玉椽早使河渠承
聖算宣房萬福應今年
長淮𣺌𣺌接河津
睿慮勤求故道循為問披圖廵甲子何如探簡命庚辰
歌徵黄鵠陂當復宿應蒼龍水亦馴待涸春泥催布穀
雕輪碾處旋生塵
十載江湖望
闕情今朝重得拜霓旌吏民安堵三章法父老呼嵩萬
歲聲珠樹轉燈明夜市綵棚圍錦暗春城靜街自有金
吾導羅繖前頭緩轡行
康衢
端冕采甿謠比户騰聲徹慶霄分野一星占得歲鈞天
九奏感聞韶式閭粟帛高年賜賁路弓旌大隱招共應
乘春施
德惠東風入律聽長調
靑郊夙駕省農祥壠雉朝迎扇影翔栁底轉旗過水市
花間
駐輦到山莊懸池的的金莖露蔭畝童童羽葆桑還似
祈年躬
帝耤春深澤國又移秧
南廵閱河恭進
聖德神功詩四首　　　　　　　　　王圖炳
五色雲端
萬歲聲
太平天子慶廵行梅風暖傍牙檣動芝草香依玉輦生
禹甸河山開
黼藻堯封雨露洽輿情欲知
宵旰勤勞意布德乘春又省耕
西來葱嶺勢縈紆千里清瀾鏡面如竹箭聲中飛畫舫
麥苖風裏聚田廬
訏謨遠勝河渠志成績還超禹貢書自是隨刋皆
帝力川珍長効萬年餘
淮水迢迢彩鷁通總因懷保慰三農源分桐柏浮晴翠
浪息蠙城聽夕舂東會秩然如析縷南條從此盡朝宗
民依經久煩
宸算指顧千村桑柘濃
雨過茸城春草滋從
天鹵簿見隆儀峯靑九朶開蓮蕚泖碧三條綰帶絲勝
地恰如逄鎬燕醇風還似繪豳詩
特蠲逋賦恩膏渥萬姓歡聲夾道隨
　
　
　
　
　
　
　
　
皇清文頴巻八十
欽定四庫全書
皇清文頴巻八十一
　詩
　七言律詩
聖武遠揚靑海平定詩六首(有序/)　　　徐元夢
　　維我
　國家受天眷命版圖式廓遠過漢唐九服寧一萬姓
　　恬熙絶島窮徼罔不慕義嚮風爭為臣僕我
皇上膺圖立極纘承
列聖之緒
　仁孝光昭
　湛恩汪濊凡有血氣之倫胥戴生成之徳誠哉天下
　　歸仁四方以無拂也羅卜藏丹津者靑海部落偪
　　近甘凉自其先世内附有年
聖祖仁皇帝嘉其歸誠寵以王號兄弟數人皆膺顯爵
　　詎乃陰懷狡黠敢肆跳梁潛通逆寇策妄阿拉蒲
　　坦首䑕兩端悖徳滅義同氣自戕
皇上矜乃㝠頑不忍加誅遣使開諭至再至三小醜執
　　迷
帝赫斯怒
指授方畧命將出師雷轟電掣所向摧靡越今年二月
　　我師乘機深入晝夜兼行勝氣兆於風雲威聲震
　　於原野批空擣堅犁庭掃穴生致羅卜藏丹津之
　　母同惡之貝勒台吉等先後就擒所得輜重人畜
　　不可計算賊窘廹無歸易衣宵遁是役也兵不過
　　數千人為時僅十有五日較之高宗之伐鬼方不
　　需三載方之虞舜之格有苖未及七旬
廟畧遠頒膚功立奏洵亘古之所未有也捷書上
聞
聖意嘉悅晉封加秩推奬元戎輦賜帑金均勞將士普
　　天臣庶舞蹈歡呼請
御殿受賀
皇帝謙讓不居曰是惟
皇考簡用之將豢養之兵克宣乃力用奏膚功朕何有
　　焉但朕躬即
皇考之躬俟祭告
諸陵勉從所請伏惟我
皇上
　亶聰首出睿算周詳
　神機獨運動合天心
聖祖仁皇帝陟降在天呼吸罔間
豐功駿烈於是益光赫濯聲靈無遠弗震由此邊塵掃
　　蕩氛祲廓淸櫜不戰之弓造可封之俗申有截之
　　威受無疆之福薄海承休永永無極臣等叨侍
　禁廷受
恩深重愧無江漢常武之作揚厲
神功謹各賦近體詩六章拜手稽首以獻
熙朝文軌庶邦同靑海從來候尉通早列屏藩承正朔
久安沙磧沐
皇風跳梁忽軼生成外負固難容覆載中萬里驅除非
得已神機宻運付元戎
醜類寧敎恣蔓延師中
錫命
睿謀全韜鈐宻授元臣畧節制遙伸大將權刁斗森嚴
開玉帳羽書徴調簇金鞭
聖皇本不矜神武為掃塵氛靖九邊
紛紛馳騎近西凉螳臂攖車不自量猛虎怒來無豕突
神鷹搏處失鴟張氣凌山岳人爭奮陣列風雲勢莫當
何地尚能容假息追奔威已震遐荒
正是層氷積雪中熊羆百隊勢排空長驅直入軍聲壯
分道窮搜士氣雄組練有光寒映月驊騮得路夜嘶風
總因豢愛
恩難報刻日能成不世功
朔吹驚沙撲面迎犂庭搗穴駭神兵牛羊徧野隨征纛
甲仗如山雜去旌塵外趨風爭附欵馬前羅拜乞更生
應知此日收殊績制勝
神謨頼
聖明
寢園躬薦正春深
行殿欣傳報捷音
大烈允昭
先世烈
皇心即是
在天心殊方自此無傳箭重譯於今盡獻琛共仰懷柔
文德遠還陳干羽玉階陰
聖武遠揚靑海平定詩六首　　　　　朱　軾
萬國輸忱戴
至尊仁風披拂滿乾坤諸藩久沐
生成德小醜偏忘
覆載恩纔見師中
天討赫俄聞閫外凱歌喧九霄溫律囘寒磧春色融融
滿玉門
車書一統會冠裳何事么麽敢陸梁
命將專征乗豫順居中制勝仰
乾剛朱旗煥爛雲霞色紫塞昭囘日月光
輦下歡呼聲動地捷書昨夜報飛章
七旬一月溯奇功奚似平邊半月中虎旅分行揚武衞
龍韜萬里授元戎全銷兵氣霜降日盡惕
天威草偃風正値辟雍光大典蓼蕭方奏又彤弓
皇仁浩蕩播休和
聖武丕昭慶止戈雲擁旌旄淸朔漠霜嚴刁斗靖闗河
齊歸風敎天無外盡稟聲靈海不波從此九邊閒將吏
軍中惟唱太平歌
寵賚遙頒自
九天千軍拜
命錫金錢芙蓉小隊閒排甲楊栁新堤緩着鞭上澣受
成中澣至鐵衣出塞錦衣旋
王師十萬無遺鏃簫管悠揚入酒泉
脫劍櫜弓憇六軍百官齊賀靖塵氛
神謨奮斷承
先志
至德謙尊表
大勲
天地助靈彰赫濯
山陵昭告薦淸芬巍巍駿烈光千載
鳯闕長凝五色雲
聖武遠揚靑海平定詩六首　　　　　福　敏
波澄靑海淨氛塵遙聽軍書送喜頻反側早憐輕自絶
指揮共仰捷如神建牙錫號推名將授鉞持權倚重臣
不是開邊勤遠畧須知
王化本無垠
藩封奕葉
聖恩長昧義無端忽啟疆不謂執迷勞
命使尚甘跋扈阻來王潛通遠寇依聲勢近擾隣封恣
陸梁一物豈容遺覆載長驅鐵騎掃欃槍
底用横行十萬師前軍一戰定邊陲士縁宿飽能深入
將為酬恩屢出奇干羽七旬聞帝典戎軒六月記周詩
何如指日膚功奏不見闗山雨雪時
白草黄沙壓陣雲名王面縛已紛紛受降喜氣連營動
奏凱歌聲徧野聞革笥蝥弧看滿載明駞駿馬勒成羣
若非
廟畧神無敵那得元戎第一勲
寒食朝
陵孝祀䖍翠華行處
玉音宣飛來羽騎傳三捷信是
王師出萬全紫塞已看沾雨露金方從此靖烽烟非闗
克敵
龍顔喜喜薦豐功慰
在天
告
廟升中大禮成晉封加秩荷殊榮勲名合上麒麟閣
恩賚還均驃騎營閶闔衣冠齊獻頌明堂琛賮競輸誠
皇威本與天無際億載謳歌樂太平
　　甲寅元旦立春雪竟日明朝晴霽王大臣稱賀時
　　祈榖齋期
召入西暖閣愷切訓示恭賦長律一章用誌忻忭
　　　　　　　　　　　　　　　　鄂爾㤗
元日迎春春便雪囘寅恰復會三寅豐登有象
天顔喜符兆初陳
睿㫖諄直剖災祥闗政事重申敬怠朂臣隣辛盤
賜出齋宮肅大瑞何須紀鳯麟
賜遊西苑恭紀(有序/)　　　　　　　　鄂爾㤗
　　乾隆三年春
上初幸圓明園率同莊親王和親王寧郡王平郡王暨
　　張相國廷玉大司馬果毅公訥親領侍衞内大臣
　　常明大司農海望大司空來保泛舟看花徧遊内
　　所(臣/)爾㤗觸景傷懷悲喜駢集不覺涕之沾巾也
　　退直賦詩用誌悚仄
仙館蓬洲早入門宴遊重許侍
嚴尊驚看故我憐今我慚謝
新恩感
舊恩萬樹桃花紅在眼一湖春水碧無㾗問津何處思
前席囘首山村淚欲捫(問津屋兩間居河北岸前養疴/内地住六所相離咫尺每  召)
(對輙就此沿河而南不半里許即樂志山村/先帝寢宮在焉今不可復覩矣)
　　甘霖普降
特召大學士
　内廷翰林
　圓明園泛舟賦詩恭紀　　　　　　鄂爾㤗
溟濛已布次瀧涷告足微愆早勅
躬伏奏既霑時節雨讌遊初領芰荷風恩隨畫舸流光
遠波及平田惠澤通益信
天心感誠德作霖有愧祝年豐
　　恭讀
御製面賦詩敬依元韻　　　　　　　鄂爾㤗
蓬萊洲許侍流觀一櫂玻璃海様寛
色笑中筵頒玉管珠璣滿斛寫緗紈川舟朂望於今切
魚水遭逄自古難豈獨近臣忻幸極岸花林鳥亦淸歡
　　已未新正二日
　乾淸宮侍宴賦栢梁體詩恭和
御製元韻　　　　　　　　　　　　鄂爾㤗
栢梁春宴領班聨
睿藻新裁墨尚鮮忭舞爭看擎玉盞頌歌應與被丹弦
昌年重賀元正雪小會同登
聖主筵喜起一堂眞盛事願將
寶訓記圖編
　　恭和
御製詠瓶中新荷元韻　　　　　　　鄂爾㤗
翠蓋輕欹露㸃粗玻璃滿注育靈株疎櫺香細聞猶遠
錦樣花多看似無淨妙
睿襟延玉井淸凉仙骨濯氷壺芙蓉别殿承
恩久靜挹容華敢自娛(容華芙蓉草花/見淮南子注)
　　已未六月六日
上賜玻璃瓶荷恭紀一章敬依元韻　　鄂爾㤗
會於圖畫見猶粗愛出天然供幾株好相不殊空裏色
眞香恰似有中無(用老子/妙有語)妙蓮華注琉璃界太液波分
藻鏡壺捧
賜歸來心似水書窓漏永頌康娛
　　恭和
御製登盤山天成寺江山一覽閣元韻
　　　　　　　　　　　　　　　　鄂爾㤗
纓巒叠巘天成境
翠輦纔臨氣象分四正(盤山一名/四正山)莊嚴呈色相三盤(山/有)
(三盤分/上中下)烟靄入聲聞叢霄路近塵寰小洞壑風來玉籟
紛知有仙靈羣從在蒲團(石/名)箬笠(松/名)總如雲
　　敬讀
御製幸盤山寺閣詩囘憶舊遊如夢如覺用抒鄙懷仍
　　依元韻　　　　　　　　　　　鄂爾㤗
廿年希到田盤路天眼糢糊地角分忽捧
奎章忻見見却從法界注聞聞烟迷孤巘横尤出風攪
空林靜不紛何日亭然風頂上白雲滿䄂瞰靑雲
　　夏日侍諸
　皇子瀛臺讀書偶成長句一首用以示勸
　　　　　　　　　　　　　　　　福　敏
高栁修篁四面陰纎塵不到講筵深細旃廣厦無煩暑
要道微言須會心物我相闗方是學驕矜偶見便非欽
子臣交責非容易莫為嬉遊廢討尋
　　已未正月二日
　乾淸宮侍宴賦栢梁體詩恭和
御製元韻　　　　　　　　　　　　福　敏
開年嘉會集班聯
㤗運忻逄雲日鮮遐邇蒸黎登壽域融和淑氣應鳴絃
靑陽令節方三始黄耉耆英在四筵一德從來能致瑞
好將大有紀芸編
多年踪跡厠班聯玉案親承
睿藻鮮黽勉共期崇聖學優游未敢奏繁絃研求經史
探精義貫徹天人
御講筵今日
仁恩徧寰宇持盈更進十思編
　　已未冬至前三日病中䝉
恩特賜七言近體詩一章謹用元韻恭紀二首
　　　　　　　　　　　　　　　　福　敏
羅雀門庭過客稀忽傳
天語到林扉
宸章巨麗驚殊寵
聖意高深敢重違人笑龍鍾趨殿陛自憐顚倒着裳衣
病身正似寒松色煦嫗端須旭日暉
知遇由來帷幄重林泉何處勝朱扉精勤夙學衰年廢
卓犖初心老病違懷舊懼生經過夢感恩泪灑解餘衣
可憐遲暮今如此病草難邀春日暉
　　淸潭應
制　　　　　　　　　　　　　　　阿克敦
宿雨全收拂曉晴碧泓新漲更涵淸波分天外雲光淡
影帶洲邊草色明傍水亭臺炎暑却隔溪荷芰遠香生
翠華臨處塵埃淨自有淵淵愜
聖情
　　過他爾氣嶺(噶爾旦徹零之巢穴在/伊里是嶺乃其門户也)
　　　　　　　　　　　　　　　　阿克敦
雪滿陰山勢自横中通一嶺類闗城飛泉百道從雲落
亂木千重繞澗生巖仄有時難並轡石欹無處不遮行
蠢頑恃此成巢穴化洽行看險亦平
　　擬館試為愛寒花晚節香(限香/字韻)　　德　齡
葳㽔翠葉擁花黄燦映晨霞冷帶霜故向高秋標正色
不妨孤賞後羣芳餐英人瘦神俱淡透月籬疎影亦香
古盎移栽深䕶養要看歲暮鬬梅粧
　　自武闗至留壩道中　　　　　　德　齡
果熟紅黄棧路香征鞍高與雁南翔巖花淰淰縁雲濕
澗樹沉沉壓水蒼一線林光深見日千尋山骨迥含霜
馬蹄縮澀羊腸險猿鳥秋淸引興長
　　初夏登樓有懷　　　　　　　　德　齡
雪盡河湟水漫流緑楊枝外有高樓欲為登眺消長晝
却對雲山動旅愁通德門依天北極䕶羌人在海西頭
一家兄弟三年别偏倚長風憶少游
　　供職
　内廷寄呈伯兄(時任西/寧遊擊)　　　　　　高　斌
夙夜兢兢侍禁闈凌晨趨入戴星歸樓頭每憚更催漏
馬上常愁露濕衣意興懶隨庭鶴舞夢魂勞逐塞鴻飛
遙憐萬里同明月兄弟相思兩地違
　　秋日奉差樂亭偕同人夜行四十里至海邊觀日
　　　出　　　　　　　　　　　　高　斌
乘興探奇渤澥旁馳看紅日出扶桑霞光彩徹連霄漢
雲淨秋空接大荒靑鳥不來仙跡杳蓬瀛何處海天長
魂驚沙㟁濤聲急極目徒勞歎望洋
　　雍正十二年春䝉
恩補授倉場侍郎再赴潞河官署舟中恭紀
　　　　　　　　　　　　　　　　塞爾赫
襲袂和風起白蘋荻芽蒲葉逐時新掉頭踪跡成閒夢
到眼鷗波即故人草色平鋪堤上路栁花飛送鏡中春
恩波湛與長河永浩浩流來自玉津
　　恭和
聖製已未元旦韻應
制　　　　　　　　　　　　　　　塞爾赫
糺縵卿雲瑞葉聯曈曨初日曙光鮮掞將
玉藻輝三殿播作熏風入五絃白雪陽春歌
聖澤
紫宸淸閟侍
恩筵(小臣/)遭遇隆如此願傚康衢載簡編
　　瀋陽　　　　　　　　　　　　塞爾赫
鬱葱佳氣望中浮沃野膏腴萬落稠向
闕羣峰皆北拱朝宗諸水盡西流高連長白標天柱(山/名)
俯瞰滄溟敞鳯樓(宮中起三/層鳯凰樓)城郭崢嶸民俗古巍巍形
勢
帝王州
　　恭賦
御製東作勤耕勞衆力　　　　　　　張廷璐
乗春力作向東菑穡事方興未敢遲麥隴荷鋤烟雨外
栁陰驅犢夕陽時催耕鳥喚平疇迥饁餉人歸穉子隨
最是田家辛苦意閔農深荷
聖人知
　　恭賦
御製風枝欲動不聞聲　　　　　　　張廷璐
渭川千畝碧蔥蘢誰寫烟梢尺幅中疑有㣲風來几席
似㸔清影拂簾櫳墨㾗澹處湘雲動香篆縈時宿霧籠
漫說化工能肖物可知生意滿
宸衷
　　恭賦
御製田田荷葉雨聲齊　　　　　　　張廷璐
葉葉新荷貼水平輕風拂處晚凉生銀塘忽過霏微雨
翠蓋遙傳淅瀝聲金掌露凝擎沆瀣玉盤珠落聽琮琤
應添太液恩波渥霡霂還知慰
聖情
　　恭和
聖製三月三日得雨詩　　　　　　　徐　本
芳時百穀茁根荄甘雨新霑遠近皆迸玉跳珠千頃合
扶犂荷笠萬民諧風飄繡陌紅香潤雲覆春疇碧色佳
法駕不嫌旌旆濕
宸章揮灑一舒懷
　　雍正二年
躬耕耤田詩四首　　　　　　　　　徐　本
萬户千門聽曉鐘
六龍飛處五雲從靑壇莅止䖍崇祀
玉趾親臨首重農九扈職分瞻肅穆三推禮具仰從容
我
皇宵旰原無逸稼穡心勞事益恭
旭日旌旗輦路分肇開東作邁思文燃蕭黙祝千村雨
秉黛深鋤一片雲栁漸鳴鳩春意滿杏初飛燕午風薰
衮衣成禮臨黄幄次第公卿致力勤
鳯城環繞緑疇多羣仰
躬耕駐玉珂兆姓盡知敦本意老農齊唱得年歌兩岐
定見舒新麥同頴欣㸔長瑞禾
帝德天心相契合豐登寰宇共諴和
春臺昨夜察農祥播種偏宜黍稷良補助
恩波民廣被辛勤穡事
帝先嘗周原膴膴盈千畝夏甸靑靑裕萬箱不待滌場
田畯喜歡聲早己祝無疆
　　靑海平定詩四首　　　　　　　徐　本
運際勲華仰化成如天覆露福蒼生八紘敷敎都懷德
九域宣誠一舉兵靑海風驅隂霧淨紫垣星耀㤗階平
旋師聽唱鐃歌徹桴鼔聲停沙漠淸
王師撻伐似摧枯
命將平羌握虎符兵接前鋒方勝策窟搜深箐已全俘
敵情狡獪經
宸斷軍令分明出
廟謨去歲今年頻報㨗
聖朝神武古來無
幾姓羌渾未合圍出奇制勝得先幾黄雲滿塞横金槊
皓月臨邊掛鐵衣陣設疑兵驚鶴唳幕殱殘寇見烏飛
三軍憑仗
天威遠共慶功成振旅歸
曈曈日麗九重門宣示邊功
詔語溫仗下獻俘呈斧鉞殿前行賞脫櫜鞬元戎秩晉
三公貴上將封崇五等尊萬里烽烟從此息雷霆雨露
總
天恩
　　河清應瑞詩四首　　　　　　　徐　本
洪河迢遞自天來清晏欣逄景運開星渚似移銀漢近
榮光疑並玉繩廻澄波蕩漾逾千里佳氣氤氲遍九垓
治協勲華多上瑞安流更慶淨纎埃
聖世懷柔及百川祥呈四瀆仰
乘乾長占海宇澄淸象共沐
恩波浩蕩天瑞雪三冬爭皎潔卿雲五色映淪漣從敎
率土沾濡遍
愷澤同流億萬年
平地成天府事釐源淸流潔應
昌期瑞逾太皥披圖日
德邁伊耆刻玉時波靜定知塵不染光瑩直比鑑無私
由來史冊稱稀有鳯舞麟遊未及斯
一片澄泓萬象呈舟航如在鏡中行流從砥柱三門遠
氣浹扶輿九曲淸協應苞符
天眷厚敬承
謨烈
帝心誠鵷班此日傳
丹詔晉秩千官荷
寵榮
　　甘霖普降
特召大學士
　内廷翰林
　圓明園泛舟賦詩恭紀　　　　　　徐　本
甘霖乍喜遍郊畿
詔許新晴覽翠微萬井膏腴方被澤一園草木已含暉
波隨櫂影初生縠凉沁荷香暗襲衣幸奉良遊瞻
聖藻疇咨念念切民依
　
　
　
　
　
　
　
　
　
　
　
　
皇清文頴巻八十一
欽定四庫全書
皇清文頴巻八十二
　詩
　七言律詩
　　乾隆三年
聖主躬耕耤田恭紀八首(有序/)　　　　史貽直
　　乾隆三年二月辛亥
皇上躬詣耤田享
先農行耕耤禮臣職在農官備位百寮之末不勝欣幸
　　竊惟平秩東作始自堯年秉耒南郊詳於周禮潔
　　粢盛以事
上帝其典特隆敦稼穡以勸民時其儀大備漢則建於
　　乙地宋則位在辰方展祀則踵乎上辛蠲日則取
　　乎吉亥
青壇翠幄恒騫栁陌之風縹軛紺轅並借春旗之色陳
　　於京尹掌自司徒欽惟
皇上仁育羣生智周萬物奉三無私以出治行五達道
　　以諴民蠲租賜復之詔歲逮於閭閻省耕課稼之
　　條徧行於郡縣猶復
　疇咨民瘼肇舉彛章月在夾鐘日惟淵獻
　翠華幸而黮雲密布
　朱紘戒而澍雨載零肅奉明禋
神聽有和平之福
躬親御耦農歌皆熙皥之聲土膏潤而生意胥涵地脈
　　融而根荄畢達從此杏花菖葉村村餅餌生香重
　　穋䨇岐處處桑麻動色繰車不用知為多黍之徴
　　秧馬初分早叶維魚之夢北里之禾再至鄗上之
　　頴方來(臣/)菽麥未分糠粃自媿欣逄盛典邁五帝
　　而軼三王敬勵官常率百官而生九糓用矢巻阿
　　之頌爰賡大有之年拜手陳詞不勝鳬藻
禁苑春濃地脈蘇碧莎微潤緑茵鋪三農乍喜甘霖渥
萬乘初臨徳意敷栁曵長條迎豹尾桐埀細乳拂魚鬚
芳塍此日瞻仙仗便是豳風敎稼圖
崒立崇壇陛枑重我
皇陟降禮
先農香煙合處知
天眷雲氣凝時仰
聖容升獻三成勤
玉趾樂歌九奏震金鏞和平薦徳神昭慶果見千郊雨
露濃
錦幄高張綺陌新杏花微颭畫旗春霏霏香霧連平隰
習習條風動遠塵
御耦三推因勸穡王耕一墢為勤民
帝心逸豫農歡樂黄髮扶鳩祝
聖人
韶和應律土膏融吉亥時乘卜屢豐肅肅鈎陳環禁闥
迢迢華蓋御
齋宮官僚儼立青壇外父老歡騰紫陌中草服荷衣咸
拜手共隨京尹效呼嵩
鸞旗夙駕
聖心䖍遠樹經春翠幄懸風動霓旌烏細轉雲依雉尾
鳯徐鶱芙蓉水泛蓮花漏榆莢錢飄栁葉韉共識
宸逰非玩物由来哲后敬民天
勞酒宣慈感
聖恩百僚虎拜沐春温祈年頻戒蒼龍駕納諫常開白
獸尊䆉稏生香敷禹甸黍苖擢穎被周原遐阡邇陌都
如畫乳燕翻飛入繭園
微(臣/)備位忝農官叨與隆儀得壯觀如稼有秋千户稔
似葵向日寸心丹均平九式承
慈眷游豫三春奉
睿歡蚉負只今懷祗懼度支無術分難安
雨餘秧馬欲分窠
聖主勤民感太和已見彤庭生瑞莢還看寢廟薦嘉禾
隴頭漸覺閒遊少犢背惟聞笑語多幸際中天明盛日
始知先陛有賡歌
聖主躬耕耤田恭紀四首(有序/)　　　　　陳悳華
　　欽惟
皇上深仁浹洽至德光昭孝思肫篤於晨昏誠悃肅將乎
　　禴祀三才叶應化被垓埏一氣涵濡榮敷草木乃猶
心勤稼穡念切農桑時當
御極之三年節屆陽春之二月農祥初燦土脈方融爰
　　肅祀事於靈壇用即田功於芳甸緑疇如砥
華袞躬臨葱犗引犂洪縻手試公卿並贊小大咸從勤
　　開一墢而加推喜溢兆人而終畝維時和風徐扇
　　細雨輕濡杏花菖葉涵
紫極之恩光社鼓田歌播皇州之淑氣要使人知務本
　　統四海以耕耘從兹户慶逄年登萬方於仁壽(臣/)
　　叨陪鵷序幸從
鸞輿深惟教養之勤莫罄賡颺之願
堯天難繪祗同擊壤以興歌周甸親游竊效載芟而奏
　　詠敬陳七律恭紀
　鴻庥
昇平典禮重勤民千畝欣逄
玉輦廵
恩澤早聞周四海田功肇即擇元辰雨暘在念殷憂切
稼穡維艱勸相親正是仲春東作候青箱黛耜出
楓宸
靈壇籩豆禮先農鞭耒
親持映袞龍芳甸乍融春雨細彩旗徐轉瑞雲重健行
欲倍三推數趨贊同時百職從稽首臺前奏終畝十千
亞旅洽歡悰
春滿乾坤二月天桑麻樂利溥無邊愚民但願豐登繼
聖主長懐率作先草印金根浮玉露林揺豹尾裊爐煙
倉庚布榖知人意百囀催迎大有年
霡霂如酥秉耒時
孚誠直與上蒼期太平有象安耕鑿大造無私眷緝熙
帝徳儉勤超漢室民風淳厚續豳詩從兹盛典年年舉
不羡開元但具儀
聖主躬耕耤田恭紀六首　　　　　　梁詩正
聖人繼治重耕桑夙夜勤民問未央
詔恤三農
恩屢逮政儲九稔慮彌長謠衢早識流膏遍
秉耒尤徵舉典詳緑野即今春已及天田星現待游場
長養風披紫甸多土膏春動氣全和田功最厪君王念
帝力時聞父老歌鐘徹朝陽千騎出旗翻曙影百枝過
鑾輿徐向郊原駐宿潤猶霑輦路莎
笙鏞旋聽奏
齋宮
黼座精誠㝠漠通黄幄敞來蒼璧薦青壇啟處紫煙籠
典因民事陳儀肅
帝鑒
君心兆歲豐最是應期甘澤降馨香從識感
元穹
禾詞歌徹競扶犂如砥平疇播種宜花繞
帷宮風乍暖樹連春野雨旋滋芳畦塵静停蔥犗繡澮
萍開漾緑漪好及元辰興御耦陌頭稼器獻農師
蘭場染屨拂芳烟
天子親農井邑傳修耤共知千畝重加推端為萬民先
喜㸔亞旅擕鋤至遞見公卿撫耜前借力不忘趨事早
率耕歳歳趂春妍
一尊勞酒進耕餘從此豐穰應不虛總銍詎惟供御廩
京坻還見紀鄉閭祥光縹緲浮芳甸喜氣充盈動屬車
億載朱紘埀令典長瞻景福萃天居
聖主躬耕耤田恭紀八首　　　　　　呉應棻
三載
仁恩浹萬年一中
主極紹心傳授時堯典敷平秩卜世姬宗重甫田春滿
乾坤開泰運風和阡陌動祥烟為乘陽氣勤民事輕暖
輕寒二月天
天意
君心一氣通先期灑道有神功一犂紅杏枝頭雨幾陣
桃花信後風零露湑兮農具潤春泥濕處土膏融試聽
仙樂聲和協先奏咸豐後屢豐
郊宮祈穀禮初成又見
金根載耜行后土顯然呈地寶
先農黙為助春耕那知耡雨犂雲候悉載堯咨舜儆情
䖍奉粢盛供孝享俱從夙夜殫精誠
聖世明農遠肇基艱難穡事
帝周知中宵時厪茅檐慮郊外欣傳
玉趾移山野農人齊拜袞
文思天子自扶犂勸畊何必三推限五度神龍䕶彩旗
芳甸寧誇萬彚妍
親偕襏襫下春田豐登惟望餘三九駿發争㸔耦十千
民氣暢時民力阜
聖心勞處
聖躬先禾詞語語闗民瘼若較豳風倍恪䖍
壇外輕煙濕菜花臺前風物更清嘉神臯共仰千秋舉
御廩應多十倍加但見民情依日月豈知
天意重桑麻殷勤肯便
回鑾早白叟黄童滿道遮
樗材廿載近蓬萊小草欣承雨露培楊栁陰中隨
輦至簫韶聲裏勸農來平疇雨洗秧旗動綺陌風微社
鼓催一幅昇平好圖畫熙然同樂上春臺
春郊禮畢氣和融原隰畇畇輦路通比歳
賜租過億萬今朝履畝到南東已㸔擊壤盈畿甸從此
勤農遍域中惇史年年書大有永埀盛典紀皇風
聖主躬耕耤田恭紀四首　　　　　　許希孔
民事艱難我
后知春和耤畝肇隆儀農星耀彩天文麗穀雨流膏地
脈滋化洽高深歸
主極勤先億兆仰
君慈載歌三十六禾句如誦豳風七月詩
日月交旗出鳯城太平
天子勸深耕青壇岳立丹霄上黄幄雲開緑野平草近
琱輿含露潤花依玉藻帶霞明
天顔有喜農夫慶匝地懽呼嵩嶽聲
上辛昔拜袞龍衣吉亥今瞻六御飛共識
皇心殷稼穡時勞
清蹕駐郊畿先農既醉黄流瓚保介趨隨玉節揮一墢
三班成禮後知時好雨轉霏霏
帝耤蘢蔥靄瑞煙明昭受賜屢豐年誠孚黍稷居歆日
敬在粢盛播種先暖日花村聞鼓籥氷天桂海靖戈鋋
揚庥共進思文頌紀盛還歌於樂篇
聖主躬耕耤田恭紀四首　　　　　　鄒升恒
昌期致治在勤民稼穡開先事必親祈穀己行元日禮
耤田仍及土膏春風光二月連三月帳殿千人拱
一人共喜乾行乘巽徳早㸔
鸞輅出
楓宸
后稷思文配彼天
齋宮淳濯倍昭䖍先時嘉種呈穜稑此日升香肅豆籩
翠柏森森籠寶幄青榆歴歴蔭天田司農大尹齋心待
埀栁陰中進綵鞭
天子親耕一墢開兩行鵷鷺翼登臺旂翻繡幙千層錦
鼓動春塘百面雷清畎泠風吹細籟緑簔微雨净纖埃
良苖也解懷新澤不用村村布穀催
敎孝明農鉅典彰
王畿仍作四方綱民歡補助先成諺
天鑒精誠屢降康春雨一犂秧水緑秋風萬里稻雲黄
(微臣/)願領瞻蒲衆酌兕同稱萬壽觴
聖主躬耕耤田恭紀八首　　　　　　于　振
淑氣初囬禁苑春
皇心無逸為勞民千官肅穆趨青甸萬騎雍容出
紫宸栁葉細裁知令序桐花微綻識芳辰應時甘雨隨
天仗父老歡歌祝
聖人
綺陌芳堘雨露濃青壇嶽立禮
先農時和鳥喚千郊曙春麗鯨鏗萬石鐘展席乍㸔朱
戚舞燔煙疑有白雲封由來降福皆
神賜知是天心眷
九重
輦路紆廻細草縈齋宮靜閟漏壺清
皇心作肅惟居敬
聖徳持盈在立誠九列師師嘉禮備三公翼翼泰階平
侍臣鵠立更衣殿日月昭囬
袞繡明
黛耜恭陳錦甸開紺轅在御百僚陪欲敎兆姓皆三鬴
不惜
皇躬盡五推仙仗繽紛輝綵幄農歌來徃徧春垓金鉦
畫鼔聲初罷
天歩旋臨視稼臺
公卿秉耒土膏融漠漠輕埃剪剪風九穀允為王道始
千疇還待庶人終劇憐雨後枌榆緑預卜秋來䆉稏紅
雲物芊綿占太史昇平時節兆年豐
鑾輅金根出建章羣黎徧徳覲
龍光老農拜手隨京兆百辟趨墀引奉常朱草紫華同
蓊鬰黄支烏弋盡梯航津莖潤葉眞嘉瑞萬彚昭蘇
帝道昌
阡陌縱横繚粉垣
先皇會此撫青轅道隆繼述斯為孝澤洽蒸黎豈有諼
從此巍巍歌
聖徳即令膴膴頌周原嘉禾九穗尋常事要使淳風邁
帝軒(雍正三年臣振備位/講官曾叨  扈從)
太寢深嚴綺户張
一人恭已坐明堂鳬趨欲效三多柷虎拜羣稱萬壽觴
大地陽和歸几席鈞天廣奏叶笙簧
鑾輿廻處聞清蹕五色卿雲扈九閶
聖主躬耕耤田恭紀四首(有序/)　　　　金　相
　　欽惟
皇上御極之三年擇元辰載未耜
躬耕千畝為天下先是日也靈雨霏微休徴協應皆由
　　我
皇上孝思誠敬千古無與比倫故能上格
天心降兹渥澤天人感應之理尤為顯著者也臣躬逄
　　盛事目覩嘉祥不揣謭陋謹拜手稽首而獻詩曰
九重春靄曉曈曨黛耜
親耕鉅典隆解雨時行䝉
聖澤地雷春奮仰神功司農撰器先期告太史占書應
律同最是吾
皇敦稼穡好將圖畫詠豳風
布穀聲喧品彚昌昇平
天子重耕桑雲迎翠輦依壇近花拂青旗夾路香
玉趾按行先虎旅金鞭徐舉燦
龍章侍臣共覩
天顔喜為卜豐年萬國康
御廩神倉備耤田奉先思孝倍心䖍青箱種播春膏潤
緑野雲披晝景妍三爵油油分勞酒百僚濟濟侑嘉籩
須知
聖主勤民意祗為蒼生祝有年
細雨濛濛隴麥滋禾詞引唱最相宜靈壇煙靄方呈瑞
繡壤甘霖恰應期東作西成民力普茅簷蔀屋
帝心知從今不數元和事樂譜新傳賀雨詩
聖主躬耕耤田恭紀四首(有序/)　　　　嵇　璜
　　(臣/)聞詩詠千畝禮載三推敎孝所以盡誠勸農歸
　　於務本先時有協風之應後車有甘雨之隨惟敬
　　洽於天人斯澤流於上下乃若元辰載耒經傳祈
　　穀之文吉亥修儀臺有觀耕之號唐則多增壇壝
　　宋則屢改樂章往冊所傳盛儀希覯我
皇上本敬天勤民之心普府修事和之化情殷稼穡屏
　　書無逸之篇儉著松雲座繪豳風之象固已盡力
　　溝洫皆屬我疆我理之經猶
念供奉神倉務體必躬必親之義値陽春之仲序覽景
　　物之芳菲御玉輦於東郊駐和鸞於南畝青壇嶽
　　立九旗飄神鼎之煙翠幙雲凝六律應鈞韶之響
　　明禋致祭聿享
先農掌次進衣廼咨保介服朱紘而
身勸載黛耜以
躬臨維時誠孝感於
天心陰陽和於元氣爰布春雲之漠漠聿興時雨之祁
　　祁公田藝而地脉俱融嘉穀播而土膏畢發於是
　　登臺
親閱喜千耦之同耘勞酒頻頒識普天之共慶神都湛
　　露正羣工拜
賜之辰薄海春風斯萬國被
恩之日既田功之克即乃井養而不窮銅雀徴祥協三
　　十六禾之祝鰩魚貢瑞超七十二代之編惟時行
　　以應乾故順動而成豫新儀式煥舊典加隆(臣/)承
恩清禁喜聞大禮之慶成扈
　蹕靈壇思效庶人之終畝道揚仁孝愧無潘岳之詞
　　鼓吹昇平竊附宋祁之頌云爾
星見天田淑氣回青郊
法駕為民來三時耒耜春和始萬井耕桑
帝力開綺陌香雲連寶幄鳯城煙景䕶崇臺元辰方屆
修儀肅農扈疇咨徧八垓
父老扶犂夾道遮游場清蹕靜無譁青箱嘉種含雲液
縹軛春旗帯露華何幸田間瞻
日月遙聞
天語問桑麻憫農最切祈年望竚聽豐穰祀滿家
曾占好雨恰知時春野輕勻散似絲禮重加推明穡事
樂和衆耦譜禾詞倉庚聲裏金鋤舉緑栁陰中碧甸滋
歲歲率先勞
玉趾何須七月更陳詩
勞酒初行慶典新廻鞭不動屬車塵由來望杏瞻蒲候
即是吹豳飲蜡辰沛澤三農勤補助薦馨
九廟洽神人(小臣/)載筆賡華黍與物同歌浩蕩春
聖主躬耕耤田恭紀四首　　　　　　張若靄
農壇佳氣接齋宮
鑾輅
親耕典禮崇四海久應忘
帝力
九重猶自念田功青旗浥露郊原近翠幙連雲閣道通
簔袂笠簷紛在目不須便殿繪豳風
平田漠漠䕶春陰履畝躬勞
降輦臨趨事已知民樂業兆康潜卜
帝居歆絲鞭拂處縈煙轉黛耜移時帶雨深一墢乍開
沾灑足早㸔緑意遍芳林
布穀聲中駐六騶
翠華不為奉
宸遊蒼生預慰篝車望黄屋常先婦子謀千畝流膏敷
帝澤四時備享答神庥歸來勞酒頻宣賜新喜沾
恩次小侯
全家詔禄出堯厨奕世承
恩朶殿趨力穡日聞
天子訓耕犂親見
聖人扶青箱載啟三農利縹軛加推百代模從此曾孫
長介祉年年橐筆紀苞符
　
　
　
皇清文頴巻八十二
欽定四庫全書
皇清文頴卷八十三
　詩
　七言律詩
　　乾隆三年
聖主躬耕耤田恭紀二首　　　　　　徐以烜
聖朝善政首勤民耕耤元辰問禮臣
詔下扈農皆就列仗移耒耜已先陳花迎車葢千村曉
栁染旌旂一色新纔出郊圻甘雨霈
九重一念格蒼旻
禾垂九穗麥䨇岐上瑞從今可預期竟日沾濡天有意
平疇長飬地無私囘
鑾共仰
皇情豫終畝還邀麗澤施此日東郊叨待從含毫齊賦
載芟詩
聖主躬耕耤田恭紀四首　　　　　　阮學浩
秉耒農祥禮肇行星羅萬井正敷榮上辛早為民祈穀
吉亥還勞
帝教耕好雨知時隨
玉輅芳田含潤度霓旌
聖人舉事孚純佑俶載功宣報順成
御耤
親推禮意䖍青箱穜稑㪚朝烟千重栁綠清明後一路
花濃穀雨前縹軛驅犂膏乍起紺轅週畝景無邉大常
樂奏春旂颭淑氣氤氲覆廣阡
庶氓終畝力耕嫻京尹徐分亞旅班最喜
君王臨繡陌得令父老識
宸顔杏花菖葉相將發霧笠烟簔肯放閒始信為農眞
足樂神倉粒粒出人間
皇情懽暢兆民知佈靄流芬雨及期春樹人家新沐候
天田雲物正佳時已占周雅千倉慶更介豳風萬壽詩
長此閭閻書大有年年歲歲紀
鴻禧
聖主躬耕耤田恭紀四首　　　　　　沈慰祖
上腴千畝鳳城邊無逸傳心稼穡先耒耜利興方二月
馨香誠格已三年祥飄霡霂青壇雨瑞靄氤氲翠幙煙
此日土膏添潤澤東皇貺荅
聖衷䖍
先期撰器戒農曹率作寜辭玉趾勞布穀聲中仙樂奏
垂楊影裏羽旂高綠蓑環拱瞻青輅黛耜頻推動赭袍
獻得盈箱穜稑種嘉禾應紀產神臯
蹌濟班聯御耦旁許敎野老覲
龍光授時早叶元辰吉終畝還沾勞酒香共喜金根廻
繡甸懸知玉粒裕神倉豳風景物無須繪新輯農書
睿慮長
祈穀曾勞翠輦臨民依纖曲軫
宸襟三春重命
親耕駕四海應知教孝心保介咨茹宣
德意明粢將享卜居歆禾詞唱徹康衢樂長飬風來拂
舜琴
聖主躬耕耤田恭紀四首(有序/)　　　　吳華孫
皇上御極之三年春二月辛亥有事於耤田甘雨時降
　　大禮慶成百辟羣黎㒺不歡悦臣伏惟聖王先成
　　民而後致力於神耤田之禮綦重周語所謂上帝
　　之粢盛於是乎出民之蕃庶於是乎生事之共給
　　於是乎在龢協輯睦於是乎興財用蕃殖於是乎
　　始敦龎純固於是乎成是以聖王必躬親之
皇上敬事
天
祖勤勞百姓膏澤洽於羣生咨儆殷乎民事
輯農書以垂萬世法
履千畝以為天下先仰惟
世宗皇帝每歲耕耤加三推禮為四爰乃再進一推所
　　以䖍明禋重民食繼序其皇兢兢勤勤之心恩德
　　甚厚精意上通靈貺斯答澍雨之祥如期而降蓋
　　誠敬孚而休徵之應見也昔成周盛時王道洽而
　　頌聲作有載芟之春耕斯有良耜之秋報相繼歌
　　咏告成功於神明鏗鍧炳耀垂之無窮然則覩
聖天子盛德之符占年大有作詩歌以㜶雅頌斯其時
　　也非載筆之臣遭逄之榮幸歟謹拜手稽首而獻
　　詩曰
雨灑春郊栁拂隄蒼龍夙駕為蒸黎堯年舜日三辰正
禹甸周原萬井齊喜見麴塵清御路恰添新水潤耕犂
皇心祗念民依切輦後新看耒耜擕
功開一墢重
躬耕隴畔欣瞻典禮成父老共扶丹耦出公卿咸御紺
轅行高翻翠靄旌旂影半趂和風笑語聲嘉種乍分生
意足預占大有慰
皇情
升臺臨眺景冲融襏襫還㸔共勸功三十六禾詞宛轉
億千萬里畝南東早知觀稼
天顔喜咸樂瞻雲衆念同一望烟蓑偕雨笠村村風景
畫圗中
皇仁眞比海波深
宵旰常勤稼穡心纔見
郊壇蒼璧薦又瞻
帝耤翠華臨禮行勞酒沾
恩澤樂奏簫韶播
德音幸際昇平陪法從康衢擊壤效謳吟
聖主躬耕耤田恭紀四首(有序/)　　　　宋　楠
　　(臣/)聞辰角麗天九扈著省功之典勾萌出地三農
　　遵秉耒之期遡平秩於伊祁首程東作繋艱難於
　　姬籙獨切西疇粤若帝耤之親耕必涖南郊而肅
　　事以薦明馨之德則上帝居歆以開率育之功則
　　蒸民乃粒掌在甸師之職詳於載柞之篇有其舉
　　之夐乎尚已我
皇上陶鈞六合茂對羣生塵靜波恬保介屢咨於南畝
　　經阡帶陌農書特輯乎西清遠惟我
聖祖仁皇帝澤被閭閻晝榖宵絲悉繪豳風之歲序嗣
　　我
世宗憲皇帝恩流墳壤駢枝附穎㒺非洪範之休徴我
皇上繼序其皇恫瘝在抱既三年而即吉遂一垡以興
　　民肅邁蘭場䖍臨紺幄雲中布穀偕鳳管以齊鳴
　　陌上垂楊映龍旂而一色金根車動玉笋班聯蕭
　　烟縹緲於層城杏雨沾濡於廣隰青箱乍起流珠
　　顆於芳田縹軛初廻溢天漿於沃壤從此五百里
　　粟五百里米備粢盛醴酪之供佇看八千歲春八
　　千歲秋紀日月河山之壽七言恭賦四律俱成
康田無逸凛深宫新展龍旂御畝中二月
躬耕循典禮
五朝家法重農功祁寒雪後縈
宸念(御製得雪詩茆簷/  還慮怨祁寒)閔雨春來切
聖衷不似漢唐依故事祗將玉輦玩芳叢
禾詞宛轉彩斿輕鳳吹遙連擊壤聲萬耦犂雲環
帝耤六龍飛雨過春城香飄翠甸花叢濕綠入芳郊
輦路清陛楯不應嫌露立
天衣霑灑為蒼生
餳簫社鼓太平年薄靄輕衣長養天玉液遠滋清甽露
洪縻低拂綠楊烟豳風内苑觀周稼鈎盾西京置漢田
豐澤
御園曾履畝
宸章奕奕五雲邊
紫陌春和萬象舒華滋久已溢衡廬蠲租並歲傳
恩詔發粟連圻走傳車遍
勅花封咨保介别開詞館輯農書
親耕總為民天計珥筆眞慙退食餘
聖主躬耕耤田恭紀四首　　　　　　程鍾彦
寅賔日出應璣璿
盛治昭明穡事先耕鑿八絃同湛露農桑萬井樂光天
膏流嘉種青箱外春藹帷宫黛耜邊
聖主乗乾隆典禮民功首重協康年
瑶壇嶽立藹和風禹甸周原駿發同翠輦路分烟笠外
青旗影動雨犂中
九重肇舉三推禮千畝先勞一墢功十萬提封齊荷鍤
多魚有兆叶年豐
絲鞭颺處景遲遲節鼔聲隨勸稼詞稽古首崇無逸訓
陳風應繼載芟詩細轅履畝千官集玉粒盈疇九穗滋
穀我生民由
帝力鴻鈞雨露自無私
廣陌横阡一望開葱蘢佳氣蔚層臺祥風遠拂青疇過
好雨新隨彩仗來黍稷萬年馨
帝德倉箱百室阜民財禮成還蹕傳清漏五色卿雲䕶
輦廻
聖主躬耕耤田恭紀四首　　　　　　馮元欽
青郊時雨灑芳垓保介前驅
萬乗來千畝菑畬華耦集九天珠玉翠疇開生民本計
由多稼盛世農功定阜財明德薦馨還祝歲忻看典禮
重
親推
望耕臺畔擁千官兆庶讙呼夾隴看帶雨蒼龍依紺幄
犂雲葱犗傍青壇膏流沃壤花村靜春滿芳田蔀屋歡
共識
聖人宵旰意稔知稼穡最艱難
長畦雨過碧氤氲隴首依稀湧濕雲天體
聖心施霡霂人因
帝力重耕耘農祥恊應三時順布穀頻催四野聞此日
萬方同秉耒定看嘉種答辛勤
重農貴粟仰
皇衷大有頻書萬寶豐頴合嘉禾紅䆉稏岐分瑞麥碧
玲瓏吹豳祭蜡年年事俗厚風淳處處同珥筆(小臣/)糜
歲祿慚無鴻筆紀康功
聖主躬耕耤田恭紀四首(有序/)　　　　曹秀先
　　粤稽耕耦之由來尚矣其謂國之大事在祀民之
　　大事在農百穀用成豐年隆禮將以大報本潔明
　　禋煦嫗休養蕃息齊民治化胥本諸此洪惟我
朝受命恪重田功世世相承禮逾古昔我
皇上御極以來務本重農有加無已
特命儒臣纂輯農書臣嘗恭誦
睿製豊澤園有記田字房有記耕耦田有賦有詩大哉
王言一哉
王心天下之福也於是三年即吉之初仲春月
躬耕耤田自三王九卿逮夫農官耆老各如禮報事禮
　　成邦畿悦服萬衆歡呼僉曰
天子紹述大典率作以為天下式祀事孔明孝思維則
　　平秩東作敬授人時在此舉也臣職司載筆不揣
　　固陋敬賦律詩四章猶夫耕田者樂康衢飽德者
　　詠太平云爾
五輅星馳駐翠壇西南郊外擁千官雞翹豹尾因風動
玉帶銀魚拂曉寒縹軛乍廻千畝潤青箱始播萬人歡
香飄九陌春常在
天子先知稼穡難
盛典初成吉亥期陽和徧地總無私六龍帶雨郊原濕
九扈蜚聲野老知短短桃花縈蹕路青青桞色颭春旗
觀耕臺上還凝望絶勝豳風七月詩
清川碧樹互晴隂二月鶯花滿上林初向郊關田祖迓
即時歌舞太平音廻
鑾五色飛雲繞勞酒三公執爵斟齊上春臺稱萬壽萬
家生命
聖人心
耕織嘉禾各繪圖我
皇繼述啟苞符星明五穀開銀鏡露浥三危浸玉壺太
史簪毫書大有老人鼔腹在康衢薦馨至治昭全盛清
廟生民播遠謨
聖主躬耕耤田恭紀四首　　　　　　張映斗
金根捧日駕蒼龍
聖主親耕備禮容王業開基尊后稷天田秩祀重先農
青旂載道晨光麗紫陌連塍曉露濃一御洪縻登萬寶
早開耕鑿遍
堯封
夾鐘應律日辰良芳甸初開繡錯長花拂
鑾輿迎黛耜春浮穜稑出青箱旌旗互轉需雲合歌咢
頻催兌澤瀼
帝恤民依神貺厚正逄甘雨贊農祥
觀耕臺上
赭袍明千畝遥連九野平繞岸綠楊闐士女聯班紅紖
叙公卿鋤雲農具隨行耦覲日耕夫拜寵榮太寢何煩
重
賜宴已蒸和氣作歡聲
康田自古啟鴻模元氣眞須
御手扶豈獨民生關
帝力由來髦士即農夫先春已舉祈年禮午夜猶觀無
逸圖三十六禾齊合穎從今歲歲紀苞符
聖主躬耕耤田恭紀四首　　　　　　陸嘉穎
農祥韶月映春城
帝念民依耤禮行
黼座順時勤稼穡
齋宫先日重粢盛雲開䨇闕瞻
鑾輅瑞溢三階引翠旌曉樹漸看翾九扈早聞擊壤頌
昇平
青壇嶽立抱非烟佳氣絪縕繞
御前樂奏屢豐神貺洽祀隆七獻
聖心䖍至誠自與隂陽會無逸能通造化先好雨知時
工發育為迎
清蹕到天田
龍袞朱紘
睿德昭東阡西陌序羣寮四推加禮神功溥一墢含春
地力饒斾影葳蕤交衆畝禾詞宛轉徹層霄林間布穀
催耕未萬井笙歌荷
聖朝
觀耕次第遍三農千耦應收畝一鍾地是神臯原陸海
天開沃野總提封薰絃韻叶仁風遠勞酒恩霑湛露濃
玉粒自今皆
帝力溝塍遥䕶九如松
聖主躬耕耤田恭紀二首　　　　　　劉　綸
帝耤春囘斗柄東青壇夙事重
皇躬上辛已卜升蕭鬯吉亥旋諏獻稑穜千畝桐華
清蹕雨一林鳩羽畫旗風為傳太史頻時􁆣瑞靄遥連
祗祓宫
土脉香生
御耦推南山雲物上觀臺禾詞迭譜三終奏勞酒齊斟
九醞杯並使簪纓知襏襫即看菽粟等瓊瑰豐年何處
占農喜萬井春聲社鼓催
聖主躬耕耤田恭紀四首　　　　　　齊召南
祈年祈穀總
躬親宵旰勤勞念下民乃擇元辰當吉亥曰咨羲仲掌
中春油雲自羃齋宫地絲雨全銷輦路塵知是大田深
望幸杏花開處倍鮮新
青壇嶽立絳霄邊禋祀先農鬱裸䖍華葢影籠芳甸霧
彩旗香拂
御爐烟耕開隴色移周耜唱徹禾詞叶舜絃率土臣工
欽率作屢豐應覯萬斯年
臺觀丹耦列東菑次第公卿及甸師土脉自看田上上
恩光眞與日遲遲種從
御廪青箱播祥卜環邱玉粒垂父老從容瞻睟穆
天顔有喜兆人知
鸞聲和度周原逺龍角明占曉色初搜粟行分都尉節
教田新輯議郎書要令郡國千春樂不止司徒九歲儲
烟火相望萬餘里於今隨處滿篝車
聖主躬耕耤田恭紀四首　　　　　　朱　荃
東風吹雨滿春城太室朝來饗禮行豈以物華供
睿賞祇因農事軫
皇情紺轅過處烟光合芝蓋翻時翠靄迎午夜齋宫隆
感召先將靈貺福蒼生
青郊路近接金隄
鳳輦遄來列仗齊甫陟瑶臺開宿霧旋推黛耜潤春泥
堆黃早卜雲千頃皺綠新添水一犂好是勾芒方應候
分來嘉種遍芳畦
曲䦨披拂栁條斜行近耕臺駐
翠華已許農民陪御耦欣看田器出
天家千門碧色閒芳草一路輕隂䕶杏花要識太平原
有象春深何處不桑麻
微雲轉日逗斜暉才聽宣傳整六飛四海雨暘皆
帝澤
九重宵旰切民依應知介福神先享預喜祈年願不違
從此農書添紀載三推加二古來稀
聖主躬耕耤田恭紀三首　　　　　　洪世澤
九衢歌舞入韶年
天子青陽巽令傳共覩光華升舜日羣將耕鑿樂堯天
神功允洽千倉慶王業仍陳七月篇詎乏良農供
御廪為親穡事即康田
祇肅粢盛鉅典崇
九重無逸儆臣工春官是月聞吹籥太史先時奏協風
千畝潛迎天氣降六飛遥履土膏融康衢此日謳吟遍
萬國歡心兆屢豐
肅肅青壇駐
翠旌言乗春令達勾萌禮加周典三推上樂繼豳龡九
奏成淑氣依遲隨
玉趾祥風細轉拂朱絃神倉從此多香飶更覩豐年起
頌聲
聖主躬耕耤田恭紀四首　　　　　　王㑹汾
太史先寅撰令儀司農陳器土膏時花迎翠幕晴光轉
嶽立青壇宿露垂一墢聿昭
天子孝千箱兼與萬方期誰編漢志農家説第入周王
訪落詩
玉扆勤民念永圖靈星曉祀設茅蒩種頒
椒掖嘉生遂繡裛緹原大塊蘇勞酒自輝周典禮賜租
不數漢規模桑烟柘火窮瀛海鹵澤畛沙總上腴
蒼龍夙駕下
天閶葱犗遵塗引奉常清甽泠風通
御氣杏花榆莢㪚年芳三登協應鳴銅雀九域貞符貢
玉羊㑹見詞官陳普淖嘉未連穟隴雲黃
農鳸頒春促歲功塍開秀色畝南東
神倉待貯曾孫稼豳管還吹
列祖風膴膴原田霑
帝澤陳陳高廪接年豐火畬水耨臣能説願羾颷輪達
聖聰
　
　
　
　
　
　
　
　
　
　
　
　
　
皇清文頴巻八十三
欽定四庫全書
皇清文頴卷八十四
　詩
　七言律詩
　　乾隆三年
聖主臨雍禮成恭紀四首　　　　　　蔣　溥
鑾輿曉度傍櫺星統合
君師式典型萬仭宫墻輝釋奠九天雲日照橫經先登
道岸尊
前聖獨契心源示在廷樂備禮明
恩浩蕩春流芹藻有餘聲
坦坦賢街接禮門升堂展敬
帝容温虬松舞翠枝逾古鴛瓦流黃制倍尊物備兩楹
車服盛爵陳三獻禮儀敦無言自有羮墻契北面親
師對越存
鸞旂翠葆映霄雯午夜生徒佇大昕香靄氤氲披
御座霞光燦爛仰
天文敷揚性命傳洙泗尚論欽明重典墳名理㑹心期
共喻圜橋冠帶蔚如雲
聖朝文治洽膠庠更企
宸修卜運昌三殿瑶籖垂制作六堂寶架煥文章淵源
早識傳心法俎豆重㸔發道光今日講幃沾
教澤無私化雨徧遐方
聖主臨雍禮成恭紀六首　　　　　　于　振
天子敷文首辟雍崇牙虡筍樹鐘鏞樂羣敬業尊師氏
説禮敦詩在瞽宗槐市橫經皆彦俊杏壇鼓篋盡舂容
欣逄
乾德光昌日
聖學髙深萬國顒
文廟巍峩德所基春秋俎豆飭儒師庠分上下軒楹爽
序列東西藻繢施自是羮墻勤
寤寐俄瞻榱桷煥琉璃星躔奎壁文明盛糺縵卿雲五
色埀
春仲陽舒届上丁
鑾輿晨蒞燭光熒虞庠再展三雍禮
堯陛新開二葉蓂授几升階緣養老
臨軒前席為談經圜橋鵠立知無數百濟新羅總在
庭
洪惟
聖學溯唐虞精一危㣲敬是樞已見松雲生棟牖還銘
几杖凛盤盂
日知薈萃窺
心奥
樂善編摩仰
帝圗一自
彤扉䝉
寵渥草茅頻得拜
嘉謨(臣自元年引賜見䝉堂賜日知薈説/二年又䝉    樂善  全集)
帝眷儒林
雨露頻不教滄海有潜鱗纔聞
玉殿臚句唱又見
天門蕋榜新重坐豈惟三十席授經何止八千人(小臣/)
幸得偕儀鳳兩覯元辰覲
紫宸(臣振於雍正元年殿試第一甲第一名乾隆元/年  欽試博學鴻詞䝉  恩欽定一等第四名)
珥筆
金門愧不才
臨雍盛典慶趨陪懸鐘待叩聆
天語琢玉成功稟
睿裁仗馬有知猶振鬛游魚無翼亦揚腮㣲生未竭涓
埃報虛負
昌時説馬枚
聖主臨雍禮成恭紀三首　　　　　　林令旭
文明肇啟應
昌期赤紱瑶光繫
睿思至德千秋原契合清時三月肅威儀銅龍漏轉
鑾輿動翠柏春濃彩仗移共喜
昇平傳盛事
聖人君拜
聖人師
璧水增輝黄屋新禮隆三獻重明禋笙鏞雅奏金絲叶
籩豆馨香玉醴陳匝月
龍輿看再至
兩朝鴻訓實相因
躬耕纔畢
躬臨學濟濟橋門集鳳麟
盥薦升堂
聖敬昭旋開
講幄
御香飄書呈
玉几開黃帕露浥金莖下碧霄位育功深原性教欽明
德被繼陶姚心傳道統遥相接雲煥
龍章仰
盛朝
聖主臨雍禮成恭紀四首　　　　　　徐以烜
盛朝文治契儒宗重道
躬先涖辟雍
三殿春旗千騎擁十行
丹詔五雲重宫墻東魯思車服虡業西周振鼓鐘大禮
率由成憲在
九天儀度正從容
膠庠釋奠薦馨香禋祀尊崇邁百王
睿藻髙懸庭煥采閟宫重整屋施黄包涵學海興儒行
仰止高山上孔堂經術源流
親印証欣瞻雲日大文章
文華殿啟
御經筵
視學重將
寶訓傳述聖首章尋孔思放勲開巻廓堯天行生并寓
無言教聲振如聞大樂宣從此儒林呈瑞色菁莪歌頌
滿新篇
聖學由來似海寛普天樂育漲文瀾圜橋化雨沾槐舍
講席春風接杏壇後裔雲仍皆受
賜中朝鵷鷺盡騰歡尊
師時切羮墻慕珥筆深慚紀述難
聖主臨雍禮成恭紀四首(有序/)　　　　阮學浩
　　乾隆二年冬十二月
皇帝詔曰
先師孔子聖集大成教埀萬世我
聖祖仁皇帝
世宗憲皇帝咸
詣辟廱釋奠詔講朕祗承丕緒嚮慕心殷特易
聖廟以黃瓦用展崇敬其俟工竣將親詣焉於是所司
　　廼詳據舊章諏三年春三月甲寅
上視太學釋奠如儀爰
御彜倫堂祭酒司業官以次講中庸虞書之首篇既宣
御論環聼者數千人靡不悦服越翼日
綸音煥沛錫慶有加禮也洪惟
聖天子躬生知之質好古敏求實與
聖祖仁皇帝
世宗憲皇帝心源繼續遠紹大成統緒以故崇儒右文
　　至誠至敬頒布
聖祖御纂經籍暨
御製文集於學宫多士是訓是行蔚有德造今年仲春
　　上丁之祀
親致齋禋恪行三獻復
御製匾聯懸掲若星漢茲未匝月
清蹕再臨猗歟盛哉揆諸雅頌薪槱中阿鸞旂泮水曷
　　能企焉(臣/)叨列侍從親
道德之光華敢托矢歌以揚厲我
　國家億萬年文明之治詩曰
古柏隂森翠拂空櫺星門啓瑞烟籠輝煌廟貌侔中禁
璀璨
天題賁學宫重道眞逄
堯舜主尊師合陋漢唐風鈎陳羽衛凌晨發槐市喧闐
燭影中
上丁二月展明禋視學重煩秩祀申九奏元音金石備
千秋法物豆籩陳
大君誠敬先多士
天子羮墻見
聖人一脉尼山歸
列祖我
皇繼述右昌辰
環集生徒禮數寛詩傳于邁盡騰歡上公陪祀來
金闕博士觀光近
玉鑾璧水鶯花三月曉橋門冠帶萬人看只緣稽古多
榮遇未覺瞻雲路果難
芹藻香清劍珮旋禮成稠叠
聖慈宣玉壺漿泛雲霄上彩綺霞分日月邊惠溢兼金
憑錫予額增蘂榜待聯翩
恩暉湛露栽培普定有鴻文石鼓傳
聖主臨雍禮成恭紀四首　　　　　　張若靄
黄屋新開萬仭崇
鑾輿視學出齋宫祗因百代心源合愈覺三廱典制隆
鳳幄翠分庭柏影
鸞旂香滿沼芹風青袍道左争迎拜一體
君
師教育同
爐烟漠漠靄彤墀
翔歩升堂盥獻時已向兩楹陳俎豆如聞四壁應金絲
留連車服看猶昔對越羮墻儼在兹紅燎光中
親展禮
天顔肅穆侍臣知
合樂聲終扇影廻儒臣先侍講堂來繡袍黃繖從天下
綈几牙籖對
御開共覩欽明光格被久知位育道全該尼山宗法唐
虞治並列瑶編仰
睿裁
銅街簇仗駕飛黄
仙蹕才移晝漏長萬國共欣瞻
鳳藻諸生新得覲
龍光統開八百車書㑹人在三千弟子行遥見金根隨
化雨殿槐壇杏一時芳
聖主臨雍禮成恭紀四首　　　　　　齊召南
顯謨承烈際重熙
聖主端居講藝時禮樂百年光舊典文明千載啟
昌期心源自與唐虞接道脉遥從洙泗垂視學季春依
月令於論鐘鼓譜歌詩
虎闈燈燭集儒官聲報靈鼉夜色寒博士四門齊鼓篋
諸生六館盡彈冠濃瀼露待沾槐市糺縵雲先䕶杏壇
漏刻漸催天半曙分班鵠立候鳴鸞
太平
天子涖芹宫夾道旌旂映日紅正是芳時逄穀雨共欣
清蹕引薫風典文稽古三雍備
家法尊
師六拜崇不盡高山瞻仰意
精禋直自比升中
彜倫堂繞
玉爐烟論説司成
賜坐氊占得
飛龍乾五位肄來鳴鹿雅三篇賓興更展春官額俊造
同分太府錢率海譽髦觀
盛德
恩波還勝永平年
聖主臨雍禮成恭紀四首　　　　　　任端書
鼉鼔聲中簇仗齊虎闈春暖燦
鸞旂太平自重三雍禮
天子親瞻百代師肅肅虞庠兼授䇿煌煌周雅盛歌詩
東郊故事無煩説
車駕從容曉詣時
紫芹芳茆璧池香
釋奠初成大道昌氣象雲雷光卣鼎精神絲竹動宫墻
儒臣奉引陪行幄
天語遥聞徹講堂喜覩薪䕴深雨露奉璋何處不輝煌
聖主熙時敬典勤乞言端冕在成均一星大啓天東壁
六籍重昭斗北辰柏舍日迎
芸輦麗杏壇風繞
翠華新共看冠帶輝文物濟濟圜橋億萬人
雨潤隂輕學市槐六韺清奏露門開諸生已見重雲集
侍子還從屬國來
鴻業百年興禮樂靈臺千載象昭囘欲知稽古榮多少
不數春郷漢代才
　
　
　
　
　
　
　
　
　
　
　
　
皇清文頴卷八十四
欽定四庫全書
皇清文頴卷八十五
　詩
　七言律詩
　　乾隆四年
聖駕南苑大閲恭紀四首　　　　　徐元夢
盛世休和景命隆
皇風淪浹遍寰中遐哉山海梯航至乆矣
尊親覆載同
聖主檢身勤夙夜
帝心無逸詰兵戎恭逢干羽虞廷化江漢何須贊武功
先期瑞雪報初晴
仙仗遙臨淑氣迎南苑烟開屯虎旅崇䑓日朗耀龍旌
已知師律符臧吉試聽輿人頌
聖明見説
秉旄廵壁壘六軍挾纊動歡聲
弧矢神威自昔留弛張兼用
睿謨周因承累洽重煕業益謹容民畜衆謀陟迹書稱
揚武烈綏邦詩頌屢豐休
皇心端為幾康凛共仰
垂衣肅冕旒
下武周詩溯哲王欽惟
列聖在穹蒼
皇躬作配昭孚式
帝命靈承豈泄忘起沛遺昆皆虎拜大蒸世胄盡鷹揚
老臣筋力慚陪從心切
鸞旂豹尾傍
聖駕南苑大閲恭紀四首　　　　　　福　敏
休祥奕葉慶重輝景命祗承式九圍澤潤衢樽聞擊壤
歌傳軒陛仰
垂衣
明堂脱劍銷兵氣象譯輸琛慕
德威吉日蒐苖遵舊典吾
皇神武嗣
前徽
鳴笳
清蹕白旄揚曙色遥分組練光絡繹征徒趨甫草嵯峨
石鼓勒岐陽雍容但順三驅禮節制寜誇七校長簡練
元戎昭
聖武
威靈旁暢入遐方
風雲
南苑䕶高䑓
御駕親臨八陣開金勒傳符徵頗牧彩毫分簡命鄒枚
林披餘雪寒光薄律轉初陽暖氣來大典新成歌大武
朱干玉戚共昭回
翠葆雲旓夾路迎
天門回輦日初晴鐃歌朱鷺軍容壯瑞應騶虞德化成
本為師田昭禮讓遂因旗物辨聲名歡情旁洽
皇風暢經緯鴻猷屬
聖明
聖駕南苑大閲恭紀四首　　　　　　徐　本
瑞雪凝輝協仲冬乗時行狩整軍容屯雲虎旅排千帳
閃日龍旂下
九重赫濯聲靈皆典則覲揚
光烈倍嚴恭良辰扈從趨南苑萬姓讙闐喜氣濃
文治休明冠百王詰戎禮舉道彌光折衝樽俎由
淵黙揮霍風雲合
昊蒼就位金貂都鶴立分行羽騎各鷹揚恭承大閲隨
清蹕森肅威儀網在綱
萬壑龍吟畫角催臨觀
親上晾鷹䑓五兵器習光於電八陣形開奮若雷預備
㡬曾忘偉畧承平自昔飬雄材請㸔白羽頻穿札首應
騶虞樂節來
聖武初隨節候宣
宸章早共日星懸要知祝網開三面未異垂裳拂五絃
比戸恬熙胥有象羣方清晏鎮無邊禁中頗牧臣何敢
羽舞忻歌億萬年
聖駕南苑大閲恭紀四首(有序/)　　　　陳世倌
　　洪惟我
皇上天錫勇智表正萬邦文德宣昭武功丕著爰於乾
　　隆四年冬至月舉行大閲禮六師歡騰萬民忭舞
　　(臣/)世倌謹稽首拜手而颺言曰禮有六而軍禮其
　　一軍有五而大閲為要周官大司馬中春教振旅
　　中夏教茇舍中秋教治兵惟中冬農事已隙則通
　　三時之教而並舉焉是謂大閲葢承平之時行大
　　閲之禮以簡擇之則以别材力之強弱技藝之能
　　否心志之離合由是兵知將意歩伐疾徐有節攻
　　戰進取有方此聖帝哲王所以義取師貞而威武
　　震叠於天下也
皇上膺
上天之眷佑承
列祖之鴻庥内寜外順遠至邇安然猶不忘武備
命所司具儀集諸軍於南苑之原是日也瑞雪初晴風
　　和日曜
皇上親擐甲胄指授方畧諸王大臣環侍左右都統將
　　領督帥歩伍威儀悉備少長咸列訓以鸛鵞魚麗
　　之形導以折衝擊刺之法龍翔鳥飛行陣肅也霆
　　激電騖卒徒奮也萬鏃齊發角射藝也六軍羅拜
　　効嵩呼也師整而堅士閑而鋭赫赫厥聲濯濯厥
　　靈周禮所謂寓軍政於四時之田而戒衆旅修戰
　　法獨詳於中冬之大閲者惟今日
聖天子之舉行大典為然夫豈上林之射昆明之習驪
　　山之講所可同日而語哉臣竊惟文德大備於成
　　周而陳兵講武自永清大定以後未嘗廢而不舉
　　其在成王蒐岐陽而㑹諸侯亦越宣王因田獵而
　　選車徒一時臣工若史佚史克吉甫仍叔莫不作
　　為詩歌以羙其上鋪張揚厲俾薄海億兆人庶共
　　覩太平鴻烈臣幸際誕敷載纘之時敢忘貍首騶
　　虞之義謹賦四章以抒忱悃召穆公曰天子萬年
　　周文公曰綏厥兆民是乃臣矢音遂歌之㣲忱云
　　爾
六合塵清紀
帝功更從吉戊講車攻
鑾輿曉引曈曨日彩仗晴飄廣莫風陣列千軍鐃吹震
營開萬騎角聲雄臣民共仰
天威肅却在陽和大化中
曉移行幄向閑田
駕近遥聞警蹕傳禾稼秋登開禹甸郊原氣肅朗
堯天驊騮競騁三花鬛霹靂爭飛七寳鞭越棘大弓
親命中星輝五曜協珠聯
雲麗層霄舜日光六師遙認
赭袍黃龍驤肅肅魚成隊虎衛森森雁列行
頒賚盡叨三日酺呼嵩羣祝萬年觴不忘武備勤
宵旰獵碣岐陽未足方
戎政修明典禮成
聖人講武協師貞要令寰海安耕鑿淨挽天河洗甲兵
列祖垂謨隆繼述萬方樂業享昇平拜颺願托臯賡後
文教遐宣慶永清
聖駕南苑大閲恭紀四首　　　　　　尹繼善
六琯葭飛萬物春
詔傳閲狩肅清塵
金輿赤羽雲中出銀甲朱斿仗外陳文德覃敷光正遠
武功丕振烈尤新紹
庭不盡憂勤意
睿藻先教示近臣
晾鷹䑓逈接層霄虎帳開時直斗杓
玉座高臨虬纛整軍營徧歴馬蹄遙千山瑞雪連天淨
四野和風應候調建旐設旄循舊典非徒摶獸咏於苖
南苑晴暉向曉開旌旗簇簇陣雲堆驅馳變化龍驤奮
歩伐從容羽騎廻有喜
天顔敷雨露無譁軍令肅風雷
熙朝不廢修戎事赫濯聲靈萬國來
夏諺於今意自親吾休吾助賴遊巡歡聲挾纊回陽律
喜氣投戈洽兆民文囿騶虞仁最溥禹階干羽化彌淳
颺言更進無荒戒憂樂關心仰
一人
聖駕南苑大閲恭紀四首　　　　　　留　保
貔貅百萬衛神州
法駕風清十二斿
輦路遙連黃道正
御爐徐引瑞烟浮握機一卷承皇古顯比三驅卜大猷
武備修明全盛日黎元額手慶
宸游
轟雷掣電火連營疊礮叢鎗共一聲響徹八門開
紫極雲排兩翼現金城
神弓自教諸軍射
御馬常先衆騎鳴甲胄詩書䨇濟羙吾
皇智勇是天成
賜酺有
詔出
離宫甲士歡騰列拜中幸際太平瞻典禮不徒大武象
神功先春暖挹三陽麗積雪光涵萬斾紅如虎六師齊
挾纊鐃歌聲裏仰
鴻濛
元靈邃閣倚南潯
駐蹕時懐作述心詩繼
仁皇同典訓業遵
列祖並高深武功文德垂金鑑緯地經天作
寶箴慚愧(小臣/)踈筆陣敬從颺拜頌咸臨
聖駕南苑大閲恭紀六首　　　　　　田　懋
聖人恭已邁垂裳
鸞輅時廵闢九閶
文德覃敷歌鳳翽
武功聿奮重鷹揚爰徴月令諏良日更考天心應一陽
華葢平臨行漏轉惟聞複道㪚奇香
日麗金門淑氣通旋移仙仗向
帷宫三時務畢知民樂六出祥呈識歲豐霽色千郊平
輦路晴烟九陌轉和風始知
帝力難名處只在衢歌夏諺中
璚宇琳宫締構宏
聖心欽若轉屏營紹庭永矢羮墻慕景行彌深繼述情
丕顯丕承崇
往烈一逰一豫厪民生
宸章題處星辰麗糺縵卿雲得載賡
行營肅穆廣塲開
清蹕傳宣
萬乗來虹曵旌旄輝五色雲屯壁壘應三才干矛森處
明於電鉦鼓喧時隠若雷歩伐止齊嚴紀律日華深捧
晾鷹䑓
角力呈材士氣揚桓桓虎旅盡騰驤紛紜騎擁風雲轉
燦爛鋒生斗宿芒弓挽六鈞驚霹靂矢穿七札靖欃槍
太平休養軍多暇武節遐宣
國運昌
天厨頒賜飫芳鮮抃舞雍容奏凱旋地逈正宜呼俊鶻
風微不用載鳴鳶折衝樽爼非忘戰賞獲論功在得賢
何幸(小臣/)觀盛禮還期
夙夜懋乾乾
聖駕南苑大閲恭紀二首　　　　　　塞爾赫
雪晴南苑淨氛埃大閲欽瞻
萬乗來颯㳫羽林皆虎旅騰驤寳騎盡龍媒禮崇舊典
三驅洽旂展鮮雲八陣開文化更忻兼武畧
親臨指授迅風雷
一聲清蹕肅連營赫赫河魁太乙兵七校按行分雁翼
五雲作隊引
龍旌霜原日霽吳戈耀坰野風飛夏箭鳴
神武作君欽
廟算丕揚謨烈慶昇平
聖駕南苑大閲恭紀二首　　　　　　呂耀曾
乘時閲狩重三驅
法駕龍驤徧九衢析羽旌門昭
聖武擁麾幄殿肅
皇圖千官鵠立霜戈耀
萬乘雲屯玉甲趍
繼述同符遵典禮覲光揚烈顯訏謨
風和雪霽動輕寒
聖主臨軒七校團
德耀兩階光舜日典昭九伐凛周官
琳瑯珠玉揮毫見龍虎風雲列陣看共仰
天威顔咫尺呼嵩舞忭奉
宸懽
聖駕南苑大閲恭紀四首　　　　　　張廷璐
昇平職貢九垓同武備時修厪
聖衷雲集千官趨帳殿星羅萬象䕶
行宫旌旄色漾和風裏鎧甲光生麗日中畫鵠初陳飛
赤羽
君王親引六鈞弓
畿南冬狩敞軍營
輦路新開玉勒行羽衛森嚴環列宿花驄蹀躞導前旌
龍驤自昔稱中壘虎旅由來重禁兵咫尺
天威叨指顧期門甲士倍光榮
野曠沙平㪚馬蹄雕戈畫㦸擁東西烟光匝地千聲合
鼙鼓臨風萬隊齊氣壯六軍騰虎豹旂分八校耀虹霓
武功文德兼
昭代久已車書達象鞮
羽林夙昔荷
恩殊簡閲尤沾雨露濡
賜帑更頒天庾粟傳餐同飽大官厨長楊漢苑誇逰獵
甫草周原記選徒何似
聖朝隆典禮歡聲雷動遍
堯衢
聖駕南苑大閲恭紀四首　　　　　　吳應棻
畿南雲氣接
宸居東望扶桑掛日車天意放晴迎
玉輅山容展黛拱
金輿城鴉有隊隨陽舞苑桞無言待臘舒今夜滹沱應
解凍百靈環衛翼
周廬
元靈宫闕倚崔嵬賡和
奎章頃刻裁龍虎氣從千帳出鳳鸞聲自九天來簫韶
已奏平成業鼙鼓還思將帥才百里萊田標似錦列營
齊對晾鷹䑓
貔貅十萬耀戎裝共仰
龍鱗照日光馬控流星紅赭汗弓開滿月綠穿楊旂稍
風颭花千簇鹿角雲排卦八方兩翼中間羅萬象
盛朝軍制邁軒黃
恩綸大賚羽林軍踴躍歡聲動地聞將士渥沾三日宴
山河底定萬年勲陋他漢武金鐃曲拓得周宣石鼓文
大狩禮惟司馬職葵心一㸃捧紅雲
　
　
　
　
　
　
皇清文頴巻八十五
欽定四庫全書
皇清文頴卷八十六
　詩
　七言律詩
聖駕南苑大閱㳟紀四首　　　　　　凌如煥
旗門鼔吹曙光融
萬乗鑾輿出絳宫霽日全融馳道雪曉烟輕泛上林風
鐵衣隊隊鳴金鐙羽騎森森拓寳弓文徳久敷軍政肅
太平
天子秉元戎
甲胄
躬親按轡行黄金萬葉色晶瑩琱弓滿引穿楊技
御騎遙廵細柳營氣奮貔貅雲翼展光騰組練雪花生
徳威共仰
天顔近将士無譁號令明
帝座星臨耀九垓高張
黄幄晾鷹臺登壇角吹龍驤合匝地營横雁字來一片
雷聲紅日裏千竿旗影白雲堆止齊歩伐諧鉦鼓九進
連環次第催
囘駐營門八陣安静方動直卦圗看詰戎序應三農暇
紀嵗豐騰萬井歡
賜食賜金羅甲士從龍從虎列儒冠(微臣/)身沐
天恩渥簮筆從容咏大觀
聖駕南苑大閱㳟紀四首　　　　　　錢陳羣
瑞雪初晴
輦路開覲揚典禮肅風雷寒凝貔虎千官集雲擁郊原
萬騎來紺殿丹青思
締造
奎章金碧仰昭囘吾
皇繼序兼䋲武袵席從知慶八垓
禁旅兵樞慎所司親承
指授下丹墀陣通變化終歸律法合韜鈐在出竒文徳
久敷寰宇内武功敢忘太平時軍中共覩黄雲近韎韐
躬臨視六師
不數騶虞賦五豝禮成
恩賚復頻加玉匙飽飫大官米金錯分嘗哈密𤓰
聖主衞民心最切諸軍奉
徳聼無譁欣曕
鳳藻從天下墨色澄新映曉霞
一人親握帝王符天縱多能裕
睿謨玉帳開時光日月龍旂展處伏孫吴
九重宵旰惟無逸八政賔師戒不虞珥筆聲詩慚吉甫
為傳虎拜與山呼
聖駕南苑大閲㳟紀四首　　　　　　張廷瑑
聖武惟揚六㝢平選徒南苑駐霓旌簡稽令典崇周禮
羽獵雄風陋漢京地接滹沱瞻野闊日躔星紀慶陽生
順時禁旅森
行蹕糺縵榮光五色明
晾鷹臺敞勢穹窿肅穆
天顏寳幄中組練六師心向日貔貅萬旅氣成虹令嚴
鉦鐲申三略陣協星辰式九宫惇史即今書盛事文經
武緯邁車攻
雪霽沙平浄碧天驊騮千騎蹴寒烟森森戈甲迎霜麗
爚爚旌旗暎日鮮軍肅舊嫺司馬法
恩濃新賜水衡錢騶虞共咏
皇仁溥雉鹿都馴繞玉鞭
班聫此日侍彤闈喜見和風拂羽旗
睿藻載賡䋲
祖徳琱弓頻挽煥
天威於今邦政基磐石自昔詩篇賦采薇
盛世不忘修武事儒臣長扈
六龍飛
聖駕南苑大閲㳟紀四首　　　　　　春　山
晴旭天開映
九重
翠華南苑閱軍容露凝仙仗香烟細風送鸞旟瑞靄濃
龍虎六軍随日御貔貅萬隊協雲從
盛朝振武勤于邁吉日車攻喜再逢
離宫昨夜道新除珮玉鳴珂奉屬車萬畆棲雲登稼後
一陽應律報蓂初晶瑩積雪明金甲杳霞晴霞䕶紫虗
簇簇軍屯環拱處三申令肅岳山如
羽林列衞幔城開天筞中權虎豹才五色雲旗張廣幙
一聲畫角動層臺彎弧徹札
天威播擐甲廵師
聖武恢俞騎材官争踴躍摐琤金鼓似轟雷
師中有律士無譁赫奕兵威
聖主嘉八部龍驤騰武庫五言
鳳藻散天葩紹庭已識聲靈逺振旅還看
渥澤加緯武經文瞻
睿略金甌萬葉鞏
皇家
聖駕南苑大閲㳟紀四首　　　　　　鄒升恒
太平天子蒞元戎十萬旌旗颭朔風雪盡馬蹄飛電影
日晴犀甲耀霜空雕弓九合威儀盛畫鼓三聲歩伐同
一自
至尊親敎戰六軍超距氣増䧺
子月剛逢大閲期和門雙㦸麗金枝三驅號令周三隊
八陣風雲應八旗殪兕共傳
天子武割鮮均荷
聖人慈清時衅甲非忘戰看取桓桓盡虎羆
講武遐思
祖烈長
神宫親謁肅冠裳即看似火如荼陣先睹鏘金戞玉章
一徳賡歌齊虎拜兩階文武簇鵷行欣占五色凝華盖
韎韐叢中
寳翰光
山河表裏鞏金甌赫濯聲靈遍九州樽俎折衝歸禮樂
功名鼓舞出兠鍪師師久已宣文教将将仍欣仰
睿謀槖筆詞臣逢盛典萬年稽首頌
皇庥
聖駕南苑大閲㳟紀二首　　　　　　沈榮仁
翠輦初臨擁瑞雲廣場開處鼓鐃聞翼聫左右軍容盛
隊列東西陣影分執鋭披堅輝舜日辨方定位叶羲文
天家羽衞皆殊選忭舞人人奉
聖君
高臺
黄幄正當中八面森排七校䧺霞蔚雲蒸旗煥彩星馳
電掣礟飛空平時敎養
恩逾渥此日驍騰藝最工更仰
皇心無暇逸
躬擐金甲試雕弓
聖駕南苑大閲㳟紀四首　　　　　　徐以升
天垂景慶
帝垂裳文教覃敷武奮揚南北賮琛歸禹貢東西鶼鰈
入堯疆亦知世治兵無用誰道時平戰可忘
簡閲特行冬中典羽林千萬盡龍驤
銅龍漏曉
屬車行寒柳晴融樂鳥聲雲䍐高擎霞氣紫霓旌横拂
日華明千條馬埓如弦直百歩萊田似砥平坱莽神臯
䧺壁壘羃天錦繡五花營
鼔旗十二晾鷹張
天子親臨日月光九地龍虵縈曲直八門魚鳥制圓方
無譁霜凜干戈氣有爛星羅劒佩行共仰中央雲一朶
氤氲紅繞
御爐香
六軍
温詔乍傳宣
内府恩流百萬錢靈囿呼嵩山谷應和門挾纊鼓鐃闐
風清玉輦
龍顔喜露湛彤弓豹尾旋
聖世觀兵原耀徳金甌長卜太平年
聖駕南苑大閲㳟紀四首　　　　　　朱良裘
閱狩乗時出建章畿南風景宛岐陽
御圍乍合河山壮甲仗齊開日月光鐵騎星流青羽箭
珠幡雲繞綠沈槍昇平㑹覩軍容盛
睿念還期切
覲揚
六軍鼔吹叶歡雷
天子親廵壁壘來黄鉞臨時冬日暖玉鞭指處陣雲開
鉦鼙有節申師律部曲無譁辨将材獵獵旌旗風自肅
翠華直上最高臺
殷天動地迅霆威鏜鞳鏗鏘振鐵衣戈㦸舒芒臨雪耀
驊騮逐影嶺雲飛朂哉歩伐齊三表允矣
勲華被九圍慶協天人徴悦豫欣看文物有光輝
時和雉兔盛原田
敕許從禽
御幄前虎旅張弧懸皓月龍驤試馬踏連錢漫傳貍首
騶虞節寧詡車攻吉日篇
聖徳經文兼緯武兩階干羽入薰絃
聖駕南苑大閲㳟紀六首　　　　　　彭啓豐
閱狩
鑾輿駕六龍布昭神武控提封禮隆吉日循宵雅典重
周官届仲冬偃月旌旗羅陣法凌霜組練壮軍容共瞻
清蹕臨南苑饗士先垂雨露濃
貔貅羽衞鸊鵜刀金甲葳蕤䕶赭袍行列森嚴廵虎旅
陣圗合變仰龍韜平原雪浄驊騮騁廣澤風寒鷹隼高
從此軍門超細柳指揮親見
聖躬勞
連天鼓角殷轟雷駊騀揚旌颯㳫回昨日隂雲凝大野
今朝霽色麗高臺重光
祖徳丕基固黙契
天心萬象開四海銷兵長洗甲和風故遣靖繊埃
靈囿方看雉兔肥天山早説卷戎衣網開一面敷仁澤
制合三驅耀武威常以蕃昌占阜物偶因校獵肅行圍
宸衷更切垂堂戒弭節從容馭六飛
七校屯雲依翠䍐二虞萊野厲黃涔割鮮分賚由中禁
給札揮毫出上林敎選車徒籌有備輯柔干羽化彌深
武功自足昭文徳鐃吹如聞奏凱音
詰旦囘鑣道再除都人額手望
鸞旟岐陽萬古誇䧺駿漢苑長年頌樂胥
賜重挽强榮禁旅
恩深挾纊飽天儲(小臣/)願進車攻什不學相如賦子虛
聖駕南苑大閲㳟紀四首　　　　　　林令旭
雪霽初開輦路塵
翠華夙駕鳳城闉蒐苖法古軍容肅遊豫乗時武徳新
七萃旌旗光耀日三驅笳鼓氣先春
恩深挾纊人超乗
帳殿前頭頌
聖神
吹角旌門列騎輕雕弓抱月鐵衣明穿楊電激圍中賞
飛礟雷轟掌上聲旅萃貔貅兵甲利營連鵝鸛陣圖成
金湯萬里
天威播氣掃欃槍識太平
龍驤虎旅晝鳴笳士馬雲屯静不譁蹀躞錦韉分内廐
輝煌金甲襯明霞兩階干羽聲容盛萬國共球職貢遐
玉管吟成欽
睿藻長楊羽獵漫相誇
不動天風雉扇移晴光旭日䕶
龍旗軍聲逺振鐃歌奏
御氣遙通赤羽馳應識止戈昭
聖武曽聞無戰是
王師韜鈐祗向閒中習四海於今自靖綏
聖駕南苑大閲㳟紀三首　　　　　　徐以烜
馳道清塵
法駕移羽林排仗整鴻儀曈曨日耀黄金甲廣莫風翻
赤羽旗立鵠千官瞻肅穆穿楊百歩仰神竒玉驄周視
軍營遍紀律森嚴
帝者師
君王臨御晾鷹臺七校分行八陣開鎗試連環光掣電
礟飛子母勢轟雷龍旗徐引千軍合畫角齊鳴萬騎廻
洛水岐陽何足擬布昭
聖武邁䧺才
和門振旅禮初成正值條風應律生馬踏晴郊殘雪盡
幕連寒樹暮雲平經文緯武昭隆治弭矢櫜弓慶永清
才愧鄒枚叨珥筆敢将詞賦擬西京
聖駕南苑大閲㳟紀四首　　　　　　吴華孫
文教覃敷
聖澤周更瞻講武頌天庥西山翠映朱旗動南苑晴輝
霽雪浮陣簇羽林屯虎豹兵環神䇿肅貔貅欣逢鉅典
當農隙萬國嵩呼徹
帝州
紅雲捧處奏韶鈞鳳輦
躬臨簡閲親萬騎騰驤開曉仗六軍飛動飭勾陳排空
霜㦸含鋒鋭麗日星旗繪象新節合騶虞鳴羽鏑勇欽
天錫邁羣倫
芳郊瑞靄氣氤氲玉帳千官鵷鷺分衞接九天依日月
營開八陣合風雲驊騮色鬬金環轡鎧甲光生錦繡紋
共覩虞階干羽集
聖朝緯武即經文
節應芳芸化日長禮遵王制樂平康龍韜獨藴歸
神武
鳳藻高翔仰矞皇蹕駐郊坰濡湛露
鑾廻禁旅被恩光(微臣/)幸厠清班末珥筆何能罄頌揚
聖駕南苑大閲㳟紀四首　　　　　　梁文山
翠盖金支撼碧霄順時行狩
六龍調雲開
北闕鑾輿動雪盡平原獵騎驕珥筆鵷鸞周柱史選徒
貙虎漢嫖姚三軍擁處招揺出一路氤氲瑞靄飄
華林勝地接郊圻禁旅森羅䕶
紫微隊合貔貅昭
聖武旗搖龍虎肅
天威抨弦不使星狼逸繞仗爭看月兔肥自是於苖遵
古制驊騮百道踏雲飛
鎧甲光寒射曉暾
翠華指顧歴旌門天臨上苑威風轉地逼
宸居瑞氣屯霜仗雲麾迷日月霓旌電掣耀乾坤於今
不數西京賦萬國來庭拱
至尊
禮重三田羽斾揚更聞
天語敕幾康習戎却是崇文世勤政何分講武場不羡
周王廵甫草遝輕漢主獵長楊願随豹尾鸞旗裏作頌
時親
黼座傍
聖駕南苑大閲㳟紀二首　　　　　　張映斗
昇平海宇慶同文講武仍關
睿慮殷大閱久垂司馬法
中朝特重羽林軍三冬日暖宜蒐乗七萃雲屯佇䇿勲
閫外乍傳
天子詔已瞻華盖應霄雯
犀渠組練燦成堆鶴列平分八陣開赤羽干雲盤繡谷
黄龍捧日上金臺排空鼔角從天下照海旌旗捲地廻
忽聼鳴弦連破的
君王親射錦標來
聖駕南苑大閲㳟紀四首　　　　　　張為儀
彤雲深䕶晾鷹臺
聖主親臨閱武來
萬乗旌旗明日月九天號令肅風雷陽生緹室春光早
暖入紅橋霽色開最喜六花猶貼地平飛鐵騎浄無埃
鳴鐃振鐸選車徒指顧龍蛇展陣圗曉日晶瑩明組甲
朔風勁烈入雕弧馬嘶平野騰驤闊旗列諸方錦繡鋪
更向五雲高處望太平
天子握兵符
城南苑囿路逶迤雷動星陳簡六師洛水裳華傳盛事
車攻吉日詠新詩弭兵久遂昇平樂講武還勤暇豫時
韎韐臨戎昭有奭
君王福禄正如茨
振旅歸來日未晡曈曈晴景照高衢軍容共識䧺三輔
王㑹遙知徧八區律吕早宣
天藻盛金繒重沐
聖恩敷六軍喜氣通霄漢太乙鈎陳拱
帝都
聖駕南苑大閲㳟紀四首　　　　　　金徳瑛
敷文懿徳載櫜弓冬狩因時閲武功吉日應占蒐卒乗
期門奉
詔集羆熊風雲四面儲胥合日月中臨閣道通鵲尾香
飄徐按轡太平
天子統元戌
組練飛馳㨗羽翰城南草浄列營寛六師盡識尊尊誼
萬乗親升將將壇鼓角濤喧驚野外旌旗雲合映林端
正當雪積霜凝候挾纊
恩深士不寒
兵制深嚴仰
聖朝烝徒不數霍嫖姚環生陣勢随舒卷山立軍容敢
撼搖共荷
皇威争自奮夙嫺師律寂無囂
一人彀矢連穿札萬騎嵩呼動碧霄
振旅還旌我武揚止齊歩伐自知方清時久已銷兵氣
餘勇猶看騁獵場士飽馬騰襄
盛典金聲玉振頌
宸章昇平文敎覃無外永固鴻圗
寳籙長
聖駕南苑大閲㳟紀四首　　　　　　秦蕙田
昇平大典重車攻上苑
親臨吉日中龍虎作羣随寳纛貔貅列隊韔雕弓聲威
逺淨千峰雪氣色高騫萬里風干羽久昭文徳盛乗時
肄武耀神功
六軍山立䕶神京七校星羅拱
御營天廐夙調皆上駟羽林宿衞縂親兵聲騰鉦鼓河
山壮光絢旌旗日月明
盛世軍容彰赫濯威弧氣已靖欃槍
赤羽飛揚散五花韜鈐風后重専家三申有令王先制
萬隊無聲士不譁壁壘精嚴過細栁指揮倐忽走長蛇
神機火器尤無敵殷地雷轟轉電車
駐輦高臺翠葆翔經文緯武日重光三驅雲擁飛龍馭
七札星流屬羽芒
帳殿揮毫瞻
聖藻和門槖筆奏長楊消兵竊有平生願五色彰施仰
舜裳
聖駕南苑大閲㳟紀四首　　　　　　胡中藻
天家創業一戎衣山海梯航坐指揮寳鍔留塵封玉匣
長城如米聚金扉銘勲舊有麒麟閣講武新開虎豹圍
誰道承平循故事今朝草木想神威
禁旅宵嚴出建章武功無事亦難忘千官捧日随
天仗萬騎屯雲踏曉霜槍壘斜分沙岸濶轅門高揷玉
鞭長平明試聼行軍令鐵駟風翻簇寳装
玉勒徐行五壘中六軍擁䕶試䧺風且看雪羽光堪照
無限霜英日漸融八陣風廻圖逺勢兩階干舞想膚公
猶傳校獵揮餘勇箭簇三花野草紅
天池洗馬觧花韉月偃琱弓漫挽弦緹騎八門非用武
折衝千里不臨邉将軍且許傳杯酒甲士猶勞出賜錢
洛水周家稱盛事(微臣/)重咏六師篇
聖駕南苑大閲㳟紀四首　　　　　　齊召南
七萃朝嚴玉帳深九宫中位
紫微臨旌旗雲䍐高
龍纛壁壘天星動羽林百道長虹環劍氣八方䧺獸抱
鉦金由來文徳兼神武萬里烽銷碧海潯
禡牙金甲照南山軍令
重瞳曉自頒三陣指揮天地合百年清晏虎貔閒笳風
羽箭千雕落苑雪桃花萬馬還共説
至尊雄略盛射蛟
親取大弓彎
雲承
華盖駐旌門威控招揺壮㦸幡㑹士漢年臨渭曲衅車
周月在天黿靈鉟震起冬行狩棡鼔雷騰曉卧轅千載
雅詩賡獵碣不闗江漢咏鋪敦
星戈月羽肅森森虎旅魚麗萬貝綅
親整六師
天子事長安四海
聖人心禮成大閲春卿典誓在中軍夏徳深正報一陽
廻玉琯盡聽鐃吹起和音
聖駕南苑大閲㳟紀二首　　　　　　王㑹汾
龍旓長引電鍠鋩講武平時挍玉堂
天子䧺儀高上将
帝星符彩動文昌參斿戎路岐山曉白馬朱鬃渭水陽
共説西京多故事不闗鈐䇿授漁璜
南苑沙平海色新天開晴雪映華林控弦赤羽風翻雹
鏁甲團花日碎金都尉落雕初獻獲将軍鈹虎合頒禽
至尊英略兼雄藻誰賦長楊倚劍鐔
聖駕南苑大閲㳟紀二首　　　　　　孫宗溥
農閒振旅耀南畿一帯晴峰入翠微萬騎踏雲随曉仗
六軍捧日識
天威旗分荼火連營壘将號熊羆聽指揮金甲躬披光
燦爛鼓鼙聲裏五雲飛
旌立和門左右陳琱弓畫㦸一時新狩從文囿同民樂
網祝商郊與物春玉帳夜聞行漏箭珠旗曉淨屬車塵
鑾回警蹕天街肅
萬嵗嵩呼達
紫宸
聖駕南苑大閲㳟紀四首　　　　　　裘曰修
閶闔晨開六轡閑層霄星拱太微間光生
彩仗排成錦笙立
天營望若山赤羽分旗森虎衞黄金擐甲覲
龍顔閣門昨日傳
温㫖犒賜頻仍次第頒
晾鷹臺矗擁千官
黄幄親臨駐馬看鋭走雷霆聲震叠捷馳風雨勢瀰漫
六師奮武軍容整萬里銷烽海宇寛天下太平無一事
至尊猶念守成難
已占來嵗隴頭春瑞雪平鋪大地匀候應一陽稽月令
禮遵九伐舉時廵兵農交重垂邦憲文武兼資識
聖人信是居安常有備獨先兢業朂臣鄰
高原四望喜豐年滿路歡聲振旅旋億姓有心皆向日
一人每事必承
天輝煌
祖徳懸金鏡煥爛
宸章泐寳牋此際回
鑾歌飲至侍臣同進九如篇
聖駕南苑大閲㳟紀四首　　　　　　莊有㳟
堯階干羽洽重熈修武歡歌吉日詩
駕出明光陳宿衞烟清平樂麗朝曦龍騋電掣騰千騎
熊虎風廻動九旗即此聲名揚近逺知方有勇是仁師
和門鼉鼔一聲開碁布軍容實壮哉魚陣伍縫編列隊
雁行兩翼繞高臺平沙地濶轟雷馭
黄幄天臨正斗魁﨣﨣干城欣有託六師俱是出羣材
兆呈三白曉初晴紫氣黄雲䕶列營谷暖不知氷雪冷
天澄愈覺斾旌明覲揚
祖徳懐神武揆奮
皇圖息逺征軍法自來遵古制從知耀徳寓觀兵
聲靈赫濯邁岐陽典禮修明正萬方徳囿鳳麟來有象
農田獮狩戒無荒鑣鳴自協騶虞節樂奏宜登白雉章
幸厠西清傳盛事抽毫未敢效長楊
　
　
　
　
　
　
　
　
皇清文頴卷八十六
欽定四庫全書
皇清文頴巻八十七
　詩
　七言律詩
　　乾隆八年
聖駕東廵
　盛京㳟謁
祖陵大禮慶成詩十首(有序/)　　　　　陳世倌
　　洪惟我
皇上御極之八年庶績咸熙禮明樂備當累洽重熙之
　　㑹溯經營締造之初
念禮隆報本合萬國以抒忱孝首尊
親䖍一心以昭格况豳岐開基業之始典倍切於追崇
　　而
園陵蔵弓劍之區禮尤嚴乎禋祀於是以虞舜之大孝
　　符周武之配京序值清秋時惟七月䖍諏吉日恭
　　謁
祖陵奉侍
慈幃夙駕
鑾輅於時百靈擁衞庶官景從縣㝢騰聲四野歌呼齊
　　起川原生色萬郊禾黍俱豐出古北之䧺關詣瀋
　　遼之重地千重嶺岫遙瞻
王氣之絪緼萬樹松楸羣仰神區之蔥鬱
閟宫祗祓典禮燦陳帳殿齋居質明将事
孝推一本孚愛慤於僾聞愾見之餘誠徹九原通神明
　　於陟降上下之際
皇上肅然止敬穆乎無言緬
祖宗創造維艱地闢天開允垂卜世卜年之久念子孫
　　繼承不易膺符受籙敢忘克勤克儉之模禮徐遍
　　於
三陵忱每将夫一敬告成大祀乃燕明廷助祭百工均
　　頒酒脯輸誠六服咸與几筵大官之水陸畢陳飲
　　御之公卿既醉爾乃
衮垂藻火面南離以
當陽廷肅鵷鸞共北辰之居所黒齒趨蹌於王㑹雕題
　　拜舞於
天朝徳敎遐宣奮揚斯舉火荼日月黄麾動而七校齊
　　開龍虎鳥蛇畫角鳴而八陣咸合左射右射並宣
天子之威大綏小綏仍戴
聖人之徳而且推恩無外錫類多方自王公以逮軍民
　　槩沾膏雨由京邑以連荒徼普煦陽和既時邁而
　　伸殷薦之誠乃
回鑾而理垂裳之治此皆
皇上徳孚蒼昊孝通神明乃與圜丘祀
天方澤祀
地之禮並隆千古也(臣/)沗掌絲綸徒塵政府謬司敎習
　　無禆吉人弗獲随從
乗輿式觀典禮時逾三月未聆訓行于
天言身領百寮莫效肅雍於相祀敬成七律聊抒戀
主之愚忱㳟賦十章用志饗
親之逹孝云爾
熈朝區夏肇東瀛天作高山啓
大清
三后神靈時陟降
一人綂御際承平
祖宗文武垂先烈
原廟衣冠想舊京報本不忘親享祀旋看奏假賚思成
鵷班拜手送
鑾輿
帝侍
慈闈問省餘神列勾陳随輦後時當零露届秋初閭閻
共慶寧居樂稼穡羣覘大有書更喜太平真氣象出闗
民物似華胥
王氣蒼茫屬瀋遼陪都東去路迢遥渾河曲折環邉極
鉄嶺峥嶸接斗杓龍虎萬年長拱抱精靈五夜每趨朝
橋山弓劍歸蔵地時有紅雲上九霄
祠官典禮疊相承
列聖居歆儼式憑僾見愾聞通一氣水源木本溯
三陵粢盛潔處齋心逹膋膟焚餘香靄升
聖祖昔年殷薦後又看䋲
武肅嘗烝
履武姜嫄推
聖母篤生
始祖事神竒燕天
高帝初光宅纉緒
文皇實肇基
王業艱難垂世徳
皇心乾惕協靈祗
閟宫盥薦抒誠恪有道
曽孫對越時
燕喜一堂羣受祉
天厨稠疊
湛恩宣漢高沛邑歌風日建武南陽置酒年長白嵐光
遙對席松花江色靄浮筵
君臣宛似家人㑹既醉歡欣
黼座前
殿名崇政肅朝紳稽拜信桓及逺人鶚立鵷翔齊舞蹈
黄支烏弋並尊親八荒在闥聨中外六合為家篤主臣
應遣畵師閻立本圖成王㑹獻
丹宸
雍容典禮敷文徳震爚川原耀武功陣合鸛鵞緣大閲
軍分荼火為臨戎網留一面湯仁在禽失三驅易象同
却笑揚䧺誇羽獵何如吉甫詠車攻
恩詔頒來速置郵
徳音汪濊徧神州聼将匝地歡呼動知是經天惠澤流
錫類定能孚血氣宣威不獨鼓貔貅
聖朝至治歸仁孝庸行從來即大猷
告成大禮返
皇畿路過灤河望
六飛發
駕金風方颯爽廻
鑾玉雪正雰霏舞成七徳揚翬羽庭列千官拜衮衣赤
鳳白麟休獻瑞太平端拱自巍巍
聖駕東廵
　盛京㳟謁
祖陵大禮慶成詩八首(有序/)　　　　　于　振
　　我
皇上御極之八年泰階既平百揆時敘禮樂明備朝野
　　熙恬於是述
祖徳頌
宗功有事於
三陵禮也(臣/)竊惟謁
陵展孝為典最鉅載籍雖逺然漢唐以來可得而稽也
　　漢嘗以正月上陵百官四姓公主諸大夫外國朝
　　者侍子郡國計吏咸㑹至期晝漏初上大鴻臚設
　　九賔於寝殿鐘鳴謁者引客就位如儀乗輿自東
　　廂下升階展拜大官尚食太常奏文始五行之舞
　　郡國上計吏以次前當神軒告其郡榖賈人所疾
　　苦欲神知其動静焉唐禮朝陵之先日設黄麾仗
　　周衞陵寝至日質明七廟子孫及諸侯百僚蕃服
　　君長皆陪於司馬門内上至小次降輿入門再拜
　　躬親執饌閲視先帝后服御之物引諸功臣並入
　　執爵進俎奠訖乃復盖孝子事親曲盡愛敬之心
　　有如此者漢唐諸君去古已逺然未嘗不緣情制
　　禮以為法於後世故垂諸史冊以昭令式良有以
　　也(臣/)伏見我
皇上御㝢以來盡孝盡誠善繼善述體
祖
宗之心以為心法
祖
宗之政以為政僾乎如見愾乎如聞盖未嘗一日釋也
　　洪惟我
　朝發祥長白奄有中外肇萬世無疆之休實由我
列祖
列宗積徳累仁承
天景命豐功駿業昭垂奕禩肆我
聖祖六十一年之中三謁
園陵恪脩祀事孝之至仁之極也我
皇上敬䋲
祖武諏吉日飛六龍奉
慈寧備法駕百官咸㑹六師景從遂届
　興京舉行
盛典於時天澄其氣日朗其精松楸蔚然
閟宫肅穆
皇上萃精神嚴對越孝敬之至通於
神明洞洞然屬屬然視於無形聽於無聲念經營締造
　　之維艱思夙夜敬承之不易籩豆既飭肸蠁如聞
　　皇哉唐哉亦孝之至仁之極也昔周之王也定鼎
　　郟鄏卜世卜年承承繼繼然姬公陳王業之艱難
　　述農夫紅女衣食之事以推本風化之所由興必
　　以始基靖民歸之后稷十五王而文始平之十八
　　王而康克安之盖創業垂統若斯之難也故曰周
　　家世篤忠厚以成其福禄而啓佑後人我
祖
宗亦世啓鴻圖以昭兹來許而垂諸萬祀
皇上席重熙累洽之盛而不忘小心昭事之誠以視思
　　文之頌后稷于邠之咏公劉惟此王季貊其徳音
　　至於文王維新厥命光懿顯爍何以加焉彼漢之
　　衣冠出游唐之薦衣獻服直瑣瑣耳曽何足以嫓
　　此
鴻庥光斯
盛烈也哉臣沗列詞垣濫竽律館雖未獲躬随
法駕預於駿奔之末而朝夕論思日月獻納抒下情以
　　通諷諭宣
上徳而盡忠孝雖學殖荒落然雍容揄揚比於雅頌亦
　　其職也夫
盛徳所孚櫪馬猶知仰秣
太和感召游魚尚觧揚鬐况(臣/)庸愚敢忘舞蹈因不揣
　　蕪陋拜手稽首而獻詩曰
萬乗東廵展孝思鳴鳶前載漾微颸濕雲頓掃開芳甸
晴日平臨滿畵旗漢代歌風追鎬洛周家卜世溯豳岐
起居晨夕依
行殿仍似
深宫定省時
高山天作發祥初長白榮廻結隩區鴨濬仙源瞻王氣
鵲銜靈果啓鴻圗黄麾宿設周廬仗赤伏還陳
受命符載撫桮棬欽
祖徳
宸襟彌自斂盤盂
萬峰岝㟧藹松楸鬱鬱葱葱佳氣浮
寳祚無疆知地脉
曽孫有道荷
天庥衣冠拜處朝儀肅
綸綍宣時惠澤流春露秋霜方
怵惕歡聲早已動
皇州
雉堞峥嶸杳靄間
睿謨握勝控䧺關南臨渤海兼遼海東接松山與杏山
應運功成遺壘在
太平日久戌樓閒即今雞犬桑麻地饗蜡吹豳自往還
悠悠旌斾静無譁來享來王縂一家到處如安記里鼔
遣歸不假指南車鵞黄褶麗随
天仗狐白裘温扈
翠華欲倩龍眠高畫手摹成王㑹示荒遐
朔風凌競馬驂驔鸛鶴魚龍士所諳伏札能穿何論七
前驅不誡縂開三千屯月上霜威冽萬幕雲深雪意酣
日暮放罝鉦鼔卧又聞
帳殿啓經函
萬幾清暇富文章頃刻龍鸞天際翔
賦就
盛京思
劒舄
舞成
世徳念
羮墻宫懸肄業
皇猷壮瓊笈鐫摹
御墨香蠡管詎能窺
聖學願偕儀鳳記鏗鏘
冬序初迴是小春一陽來復届芳辰
鸞輿過處衢歌溢
鳳輦歸時巷舞頻共識
盛朝隆典禮咸知
純孝格
天人小臣愧乏卷阿頌鼓腹聊同撃壤民
聖駕東廵
　盛京㳟謁
祖陵大禮慶成詩八首(有序/)　　　　　王㑹汾
　　(臣/)伏見
皇上御極以來
　至治覃被浹于中外鴻文盛儀靡不徧舉
孝思烝烝格乎
天
祖今年秋七月
車駕幸瀋陽奉
皇太后謁
陵廟祗祗翼翼大禮紀成傍推典章所宜柴燎望秩羣
　　祀山川咸享明薦爰暨開國勛勞之臣亦酹尊爵
　　仁義嘉孚上下協應時則有屬國逺藩名王侍子
　　翖侯貴人咸馴我
　聲敎憺我
　威靈亘塗萬里鼓舞修職
皇歡載洽大號用孚
湛恩滂洋幽逺胥洎廼孟冬吉日旋
蹕闕庭備福受祉百官兆人懽喜歌呼共慶無疆萬年
　　之庥謹稽古者天子有大功徳大典禮則在位者
　　作為歌詩揚舉懿美流連勿忘所以備朝廷之彜
　　憲逹羣下之至情不可已也况
聖天子陳常立極巍巍
孝治邁古有光舞之蹈之宜在今日臣以愚陋荷特逹
殊恩得列近侍拜颺
庥烈臣實軄之雖辭謭理薄不足仰頌
聖明于萬一尚願随轅童壤翁之後抒其詠謠以羙
上徳之至盛光千載於禮儀云爾
東廵秋燦
九重霞黄道天開引
翠華父老望深豐沛地禮儀光盛
帝王家
龍旂紫塞懸弓月虎旅青霜拂劍花見説
歡顔動
文母我
皇親侍彩鸞車
晴色千林宿雨收望中禾黍翠盈疇香迎
豹尾塍雲合影轉蜺旌穗露浮已報豐年書太史便行
秋稼指神州從臣共識
皇情豫駐
輦時時賦滿篝
漠雲如海散朝煙皎皎青霄赤日懸遙望氣䧺元菟郡
更欣春照紫濛天呼嵩動地名王拜震電驚霆大號宣
萬里星躔拱
宸極
盛朝威徳被無邊
祖宗神武奠鴻功
靈命長祥
帝所鍾萬嵗山光榖林樹千年雲氣鼎湖龍堆明金粟
曕
冠劒路駐
仙斿繞柏松此日
精䖍奉嘉薦樂歌清廟叶黄鐘
寝殿崔嵬閟九闗遺弓瞻省動
龍顔青邱丹水經營地禹甸堯封氣象還星宿久澄霄
漢上熊罷長守翠微間
寺思孚感無窮意相照金碑玉蘚班
南陽白水睹
真人舊里今朝景物新天漢流精延析木醫閭修職貢
玗珣大風表海明樓殿絶島浮洲帯鳳麟一自
重瞳臨眺後山川全覺露精神
六龍時邁煥宗周鉅典環文次第修為想丹青開駿烈
已知川嶽遍懐柔露蕭車馬東都㑹香案煙雲
北闕浮
天上詔書銜鳳觜飛來春色滿神州
太平天子上
陵廻晴日千門萬户開星緯珠囊増潤處鳳儀璚管應
風來金甌永固占神䇿玉燭平調仰
睿才共慶
孝思繩
世徳蒼生流福詠康哉
聖駕東廵
　盛京恭謁
祖陵大禮慶成詩八首　　　　　　夏廷芝
熈朝孝治久昭融緒纉前徽
帝徳隆垂創艱難追
駿烈聲靈赫濯溯
鴻功橋山松棟千春鞏
原廟椒馨一氣通
翠輦親臨崇報本淵源黙契縂相同
清時典禮重明禋
駕擁龍旂正及辰沙磧千山森壁壘羽林萬騎肅鈎陳
已看琛賮來重譯並使懐柔及百神絶徼歡闐宣徳化
黄旄朱節紀東廵
揷天長白聳丹霄鴨緑瀠洄江水遙州接青營䧺地軸
野分箕尾煥星杓素題樸桷風猶古白馬彤車績尚昭
列祖
神宗貽䕃逺千年儉徳溯陶堯
寳城蔥鬱䕶雲煙肹蠁初升對越䖍
玉匣衮龍垂奕代
寝園弓劒感當年
宸衷肅穆抒三獻典禮精誠奉百籩至徳中孚能合漠
仁恩從此洽垓埏
祝嘏頻聞告孝慈中和雅奏啓純禧百年禮樂涵濡日
九廟神靈悦豫時往事何須追灞杜永年直欲邁周姬
推
恩更自酬房魏寄酹長深佐命思
黄花丹葉正清秋仰奉
慈顔頌作求視膳終朝陪
鳳輦承歡曉日近
龍樓九天作賦光霄漢萬國呼嵩拜冕旒
大孝由來天下養億年色笑進觥觩
景物
陪京衍慶長五雲開處坐明堂風清
帝里黄圗㑹秋滿
真人白水鄉
寵渥需雲頒虎旅
恩深湛露徧鵷行先時况有蠲租
詔蔀屋茅簷共樂康
蕃釐已降禮初成斾轉千貔野不驚十月陽春回海㝢
九重孝亨洽幽明黄榆紫塞敷
天澤東鰈西鶼遍頌聲光烈覲揚昭萬古(小臣/)珥筆矢
歌賡
聖駕東廵
　盛京恭謁
祖陵大禮慶成詩六首　　　　　　胡中藻
太平開國本岐豐四海車書此㑹同天列星辰朝斗比
地趨龍虎抱闗東貽
孫冊府存堯字似
祖輿圗尚禹功最是
橋山冠劒在每逢霜露厪
宸衷
馨香
園寝戒明粢典禮
時廵䕶六師祝史剛辰蠲九月犧人牲帖報先期蕭闗
北擁風雲騎沛上東開虎豹旗令節雒陽徒故事薦新
朔望陋常儀
艱難王業咏生民瀋水川南析木津五夜齋心符後甲
六龍御輦戒初辛庖霜可補周三禮灌玉還陪漢九賔
父老嵩呼齊拜舞太平
天子肅明禋
奏罷咸池思邈然朱華朝拂引回鞭要知侯國酎金日
猶是塗山執玉年黄目光流侵月露祥雲風裊篆爐烟
曽孫别有馨香處世徳尋求荅
在天
殷土芒芒控九州昔年麾指定諸侯高山已作天東顧
瀚海無波水北流龍斾巻舒随
輦輅地靈今古䕶松楸散齋
行殿重回首雲氣蒼蒼五朶浮
列祖精靈想像間
留都周覽悦
天顔歌風
御筆東京賦燕鎬從官六膳
頒遂有需雲同九埜先瞻觧雨下三闗
回鑾奏頌多文藻染翰慙随供奉班
　
　
　
　
　
　
　
皇清文頴卷八十七
欽定四庫全書
皇清文頴巻八十八
　詩
　七言律詩
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　鄂爾泰
日麗風和宛似春
詔筵清秘念儒珍才非房杜懐三徳身際
唐虞愧十臣奎壁每瞻星晷近蓬瀛乍覩物華新恩叨
醉酒深(五字張/説句)難比
親賜香醹重一廵
辨色開晨集孔鸞摳衣槖筆盡彈冠詞林禮樂千秋㑹
冊府
君王一例看細草銜
恩青茁茁高梧向日碧團團方塘却少源頭水魚藻欣
添太液瀾
文淵道脉本參聨
宸睠頻宣雅頌篇葵藿心傾惟翊
聖鹽梅寄重愧非賢鰲頭北面霑時雨豹尾南移拂曙
烟沙路萬人齊額手
東王公領玉堂仙
風雲契合樂融融襄賛誰堪慰
聖𠂻
天自居高心益下書方出洛道逾崇崆峒逸事真無藉
洙泗清源喜大同誓答
恩光驚老至橘陽紀月日禺中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　張廷玉
太和蒸作玉堂春得近瓊筵飫鼎珍徳仰羲文今
聖主心儀房杜古名臣須臾
鳯藻從天降咫尺
龍光映日新俯伏花磚承
指顧載聆
榮譽重逡廵
特許瀛洲集鳯鸞簮毫雅稱進賢冠席容玉筍分行坐
酒
賜金罍帶笑看共聼簫韶仙樂舉近瞻
黼黻瑞雲團随風咳唾皆
恩澤劉井中涵太液瀾
垂垂白髮首班聨拜捧
虞廷喜起篇職沗三公慚論道身依
上聖敢稱賢傳家富有金泥籍滿袖濃攜寳篆烟更愧
攝官居秘省日趨
香案領羣仙
乆已乾坤協氣融日躋
聖敬抱淵衷持盈每鑒登封侈鳴豫深嗤望祀崇辭貴
立誠垂世則政斯行健與
天同不須太史書邦瑞㑹見麟遊上苑中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　福　敏
木天高處占先春鎬宴榮叨席上珍一代文章開秘府
千秋遭際重儒臣
金鑾近接光華逈芸署偏霑雨露新歡洽鵷班歌喜起
獨隆今古此
親廵
霜明仙仗動
儀鸞廣樂調時盡振冠斑管佩攜應並記花磚座接得
頻看薇垣夜燭奎光爛珠樹明浮扇影團珍重
賜書留壁府詞源還許識波瀾
雲漢為章玉作聨光添藜閣燦瑤編殊榮漫擬誇稽古
盛事寧惟數集賢天酒濃分金掌露朝衣齊染
御爐烟紫霄香案由來説咫尺瀛洲便作仙
文物昭回瑞氣融持盈常自凜虗衷百年禮教
皇謨洽一字心傳
聖敬崇
泰運休明三代上英才陶鑄兩儀同
高深莫嫓何由賛祗在唐虞典誥中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　陳世倌
皇仁煦嫗氣如春川澤含輝嶽效珍奎璧有光聨日月
宫商協律應君臣百年禮樂規模逺一代文章運㑹新
特與詞垣昭曠典受
恩逾重轉逡廵
上苑花開待孔鸞
朝廷雅意重儒冠玉堂瑞靄千官集
寳翰輝騰萬衆看風裊雀罏香細細雲開雉扇影團團
瀛洲亭畔重題句似海詞源富綺瀾
華簮奕奕耀班聨既醉同賡湛露篇但即文辭能見道
從來聖主必求賢鳯池演漾涵晴旭雞樹蘢葱羃曉烟
顧影自慚雙鬢雪頭銜猶許領羣仙
陽月暄和喜氣融從容讌賞洽
宸衷仰承
睿澤心彌凛共勵儒修志益崇三葉尚留堯莢在五絃
應與舜琴同欣逢
聖世光文治交泰咸孚一徳中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　史貽直
瀛海波廻浩蕩春鵷班分列
御厨珍已将酒醴歡多士更以鹽梅朂近臣式燕禮成
麟閣重賡颺
恩入鳯池新開誠廣益
皇心切不數封山紀扈廵
丹地深嚴集孔鸞盍簮人盡慶彈冠
隆恩層疉三山似
睿藻輝煌七曜看法酒擎來仙露潤宫袍
賜出錦雲團從知此後登瀛客齊向文河溯水瀾
仗下清班煥璧聨木天重整荷
龍篇門連青瑣宜分草閣近丹梯號集賢五色鳯書凝
瑞靄三花馬鬛拂晴烟重來廻憶編摩地廿載曽叅玉
局仙
喜睹
天顔瑞氣融慚無啟沃答
宸衷細流難益洪濤壯土壤何増岱嶽崇講易今逢交
泰盛賦詩還慶笑言同文明
聖治隆千古兢業彌深
宵旰中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　任蘭枝
玉堂近接掖垣春石室圗球百代珍鳥革峥嶸動華屋
工倕經緯壯虞臣槐㕔領院
恩光重珠榜題楹氣象新法從迎
鑾皆鵠立喜瞻飛盖引逡廵
羽葆葳蕤拂鷺鸞堦除拜舞列貂冠天廻十月陽春好
地帶三山瑞色看宴比傳柑璚醴滿樂和孤竹紫雲圑
睿才頻見飛
鴻藻不借銀河萬頃瀾
南宫甲帳珮珂聫榮許同賡大雅篇文學信知平世貴
論思終羡古人賢映來芸閣吹藜火攜得金爐惹䄂烟
頒賜重叨
天澤渥願招巗谷引儒仙
聖主敷文大化融旁求英俊仰
皇衷材儲卿相經綸逺道訪䕫龍事業崇自識西京清
問切應看貞觀舊風同樹人已徧收麟鳯泰卦占爻日
正中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　彭維新
恩溥蓬山早得春縂敎凡品化殊珍文章詎竟儒門事
遭遇欣為
聖主臣丹地棟梁増絢煥木天階戺倍清新詞林望幸
心咸切五夜層簷幾度廵
仙仗旌旗裊鳳鸞沙隄鵷鷺肅衣冠海升日色橋邊曙
署建霞標畫裏看
御輦一臨光有耀玉堂是處錦成團圖書萬卷資陶冶
障取文河涴演瀾
環依
黼座列班聨侍宴均歌湛露篇疉暏
天章文載道頻煩
帝訓士希賢聲和逺協虞廷奏香重平連
禁苑烟即此便成蓬閬境無須海外問神仙
雲爛風恬景象融
帝歌喜起鬯淵衷巴詞那叶鈞天韻土壤何裨泰岱崇
夕惕朝乾靡有間北門東觀豈能同禮成賞洽紆
鑾輅芝蓋焜煌日正中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　張　照
由來
天笑物皆春况乃文江集妙珍禮樂百年歸
吉主圖書兩序領元臣
御光涵日龍成采仙筦調風鳯試新拜
錫琅玕開月窟蟲魚莫問舍人廵
棟間廻鳯更翔鸞五色榮光珥復冠河漢昭回如有意
烟雲飛動不容看七分入木
仙豪健肆筆成書垂露團賦述千秋推竇衆奚曽目渉
此䧺瀾
句截黄金玉刻聨瑤華札降捧
宸篇詩同漢帝七言倡韻取唐臣五字賢(劉長卿云五/言律如四十)
(個賢人著一/個屠沽不得)情有餘芬還得句筆無停趣下非烟今朝
五色雲多處若個真同脉望仙
騰華照宇日初融
神動天行淵黙衷穆若思文還下武朂哉宋璟更姚崇
泰包四徳宜惇勉坤繫三言尚克同由豫盍簮
恩澤渥交咨即在讌歡中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　汪由敦
氷署先吹暖律春
御筵香靄荷分珍晴霞曉散蓬瀛境湛露
恩均侍從臣東壁詩篇追自昔延英樂府記畨新(讌次/中和)
(清樂奏玉署/延英之章)欣逢盛典叨
殊渥芳醖
親頒第八廵(是日十召至臣御前八/賜酒  三人  次第)
研丹㸃筆燦翔鸞高捧光騰近侍冠清秘深堂纔蹔憇
矞皇
宸藻已傳看九霄星彩珠為斗五色雲機錦簇團自是
聖涯涵溟涬望洋何處溯文瀾
玉音辰告肅班聨風雅淵源典誥篇(宣諭有因文見道/不専尚詞章語)
保泰百年欽
主聖賡歌一徳勵臣賢繽紛更拜承筐賜馥郁同攜滿
袖烟欲笑金鑾傳密記祗從游幸詫羣仙
元氣均調
聖澤融儒風遐鬯仰
天衷鳳池波比滄溟濶鰲頂峯逾泰華崇廿載廻翔私
感切千秋祭㑹衆心同惟将稽古孜孜意永戴
堯仁業業中
　　恭和
御製駕幸翰林院賜宴分韻聫句後復得詩四首并示
　諸臣元韻　　　　　　　　　　劉統勲
翠輦移來翰苑春儲材深望得殊珍付将調燮經綸手
領此文章侍從臣師濟官寮周道擁廟廊鐘鼔一時新
沙堤何幸承
天歩豹尾雲旗匝幾廵
阿閣宏開集鳳鸞六曹三省列儒冠誰知文苑英華盛
便作周官典制看
詩就千言波灔灔
榜懸七寳月團團詞臣同此親芳矱觀海人曽見紫瀾
隆恩稠疊到班聨
温語如聞湛露篇錫爵豈惟明尚齒承筐兼以示求賢
宫商韻叶朱絃奏鼎鼐香凝玉篆烟甘露親從天上得
縱敎凡骨也登仙
開霽天光旭日融葵忱傾向矢丹衷西清敢詡詞章富
黄閣方齊相業崇
隆禮難酬千載遇
敷文已見萬方同朂哉珥筆承
恩者夙夜勤思夏屋中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　阿克敦
翰苑風和氣若春
御筵清樂足芳珍蘭臺棟宇光雲漢鳯沼簮纓集侍臣
聖藻欣瞻同日麗宫羅初啟拜
恩新登瀛自昔傳佳話幾見
楓宸降輦廵
仙仗凌晨動彩鸞爐烟濃處進賢冠直同颺拜千秋盛
莫作歌風一例看書
賜瑤函春細細扇開雉尾影團團
皇情到此知何極萬里澄波海上瀾
清班列坐儼星聨玉署人歌湛露篇長使巗廊多俊士
肻敎草野有遺賢屏開
黼座留華省堂
錫嘉名帶碧烟何幸身依雲路近不須蓬島問神仙
天語親承淑景融好将篤棐答
宸𠂻傳心不以詞章重紀盛還知禮樂崇詩誦緝熙期
日進書陳兢業敢雷同自慙卅載簮毫吏姓氏重叨蕊
籍中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　梁詩正
日華曉賁鳯池春學海千尋彚翠珍自古崇文歸論道
即今
聖主得賢臣榮光上映圗書秘景運重開甲子新
曠典寵驚前史罕幾畨拜舞重逡廵
蓬山深處集鵷鸞槖筆争峩學士冠要識雲霄殊異數
莫将科第等閒看譜傳樂府箾韶奏宴錫官厨湛露團
懽洽更聆
天語切聖門無涘一觀瀾
榜署
天題珠璧聨詩成更賦柏梁篇幸䝉此日榮稽古却勝
當年號集賢玉醴斟來親
御案綺文捧出帶爐烟瀛洲舊住神仙侣今更名標最
上仙
東觀多才道化融勤思則古厪
淵衷書探宛委方稱富學貫天人信可崇月露漫誇千
首麗堂亷合慶一心同幸随元老叨賡拜身在唐虞二
典中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　錢陳羣
瓊筵晨啟坐生春
聖主親賢比握珍
鴻運百年興禮樂鹿鳴初什答
君臣袖中鰲禁香烟裊庭際瀛洲草色新揷架
賜書千萬軸小留
天歩到檐廵
璇題雲構好棲鸞環侍羣仙七等冠優渥
恩綸真異數琳琅
新句許傳看文光直上應千尺和氣融來是一團不漏
蓬壺清淺水也随
學海助波瀾
賡歌體製擬珠聨百六詩成第一篇
歩輦初臨叅
至聖頭㕔並遣謁唐賢(院署有日孔子神廟韓/愈祠是  行禮有差)曈曨日
影浮雞樹澹沲風光上鶴烟不到五雲清秘地那知人
世有神仙
共欽
聖徳日昭融
提命諄諄感寸衷縱有心期思樹立慚無學殖答登崇
承筐賚予
恩光徧申宴叨陪茀禄同楯陛千行誰不羡幾生修到
玉堂中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　徳　齡
暖律吹廻十月春
皇恩稠疉重儒珍
奎文寵賁清華地
睿藻歡賡侍從臣仙掌逈開霞彩曙綺疏深網日華新
史官濡筆書榮遇豹尾雞翹見
特廵
仙客紛來跨碧鸞峨峨盡戴切雲冠佳辰邀得鑾輿幸
勝地真同蓬島看留覆錦袍憐彩纈送歸蓮炬見花團
何如
雨露今尤徧鳳沼光涵萬疊瀾
拜手欣随鵷鷺聨抽毫載和
慶雲篇信知已治仍求治况得多賢更尚賢愛日晴薫
書帶草緒風輕轉愽山煙
聖心黙與
天心契無事升中議集仙
玉署暉暉協氣融更於欽若仰
宸𠂻窮簷恒入經綸切藝苑先叨禮數崇既醉堯樽榮
帝錫疊霑周露媿臣同欣逢泰運觀文化藹藹堂㢘一
徳中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　塞爾赫
香烟榮霧暖疑春仗馬星羅雜綵珍南極曉開青瑣闥
北門宵集紫微臣曈曨瑞照雲衢朗輪奐巍瞻翰苑新
遙想千秋清秘地幾曽能得
六龍廵
隐隐層霄吹紫鸞漢庭公輔進賢冠藝林雅許千官入
盛典容随
萬乗看檻畔琪花香冉冉簷前寳盖影團團
太平天子崇文日湛露
恩深鳳沼瀾
珠琲䦨干錦共聨輝煌
睿藻冠鴻篇由來至聖超羣聖未必前賢邁後賢麗景
三竿升秘閣沉檀萬縷篆祥烟人間信有蓬瀛路今日
承
恩便是仙
日耀微軀暖更融
殊榮踰格感
皇衷即看蟲烏猶知化不是雲霄莫比崇虞夏精誠難
再見漢唐高議豈能同從知
聖學寛如海盡在涵濡長養中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　秦蕙田
恩到蓬山别作春集賢稽古重儒珍
勲華正啓文明晝
雨露偏霑侍從臣芸閣畫梁虹彩煥鑾坡晴日鏡光新
簮裾幸際垂裳盛異數今逢第一廵
綘闕平明下
玉鸞龍門鵠立進賢冠人從瀛海洲中見景向壺天畫
裏看禮
聖博山香篆細呼嵩霄陛朶雲團瓊筵此日瞻依切渥
澤平添鳯沼瀾
奎章朗照蘂珠聨落筆旋驚典誥篇直以斯文昭
大訓惟将實學勵希賢九成樂播中和氣一脉薪傳鄒
魯烟仰體
至尊流示意莫敎空負玉堂仙
旭暖風輕瑞靄融羣歡天意契
宸衷名言莫賛
高深量至治胥覘
聖敬崇鳯噦和聲三島合雲蒸喜氣萬方同自慚寸草
曽何補並荷栽培化育中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　勵宗萬
文敎涵濡已百春山川貢瑞士懐珍
治超貞觀年間主心慕凌烟閣裏臣史館
親臨從未有玉堂佳話一畨新賡歌燕衎存咨儆不用
登封續漢廵
樂奏簫韶集孔鸞千行劍佩列簮冠如春
温語環階聽有喜
天顔侍坐看拜
賜名茶烹鳯餅捧歸文綺剪花團
瑶編更共雲箋錫學海均沾百尺瀾
五字
宸題似璧聨宴成走筆更
裁篇豈将黼黻誇詞苑欲以箴規勵集賢掃去浮華空
月露自然藻麗湧雲烟瀛洲珥筆人何幸一食金丹骨
便仙
小春風日
湛恩融
訓士慇懃仰
聖衷所貴因文而見道須知業廣乃功崇禮隆洙泗心
源合世際唐虞
景運同自此菁莪看益盛連茹並進石渠中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　張若靄
鑾引晨風輦路春簮裾夾道列儒珍
帝非游豫輕嘉讌(是日有今日之宴期/君臣共勉之  諭)
恩不偏私逮衆臣(御製柏梁序云編檢庶吉士/  皆不獲與因復為柏梁體)芬馥滿
庭香篆細鏗鏘兩部樂懸新析波浮醴瀛洲署柱史從
容記數廵
珠樹陰森集鳯鸞瑤階蹌濟侍貂冠尊前燕笑趨承切
座上
龍光咫尺看
奎藻春生藜火艶
御袍黄映菊花團轆轤轉盡淳泓水難比
恩波百尺瀾
賡歌百六韻初聨拜賜還陳湛露篇
天眷獨鍾黄髪老臣愚深愧黒衣賢千絲心繭霞成綺
八餅頭綱雪泛烟更展
瑯函窺
御集等閒食字已登仙
陽和十月氣冲融
天鑒明良一徳衷
聖度不知滄海濶微塵詎益列山崇雲封芝檢從來諛
鳯翽梧岡此際同履盛未忘吁咈意唐虞景運日常中
　　㳟和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　嵩　夀
暖意微含十月春圗書府啓數家珍簮毫首列瀛洲客
領袖還推柱石臣藜閣探竒人自昔花磚攅彩跡重新
恩波覃被深如海
御酒黄封又幾巡
蓬瀛仙侣集鵷鸞
帝闕争彈貢禹冠署啓玉堂銜
命到燭移蓮炬帶
恩看依天清切紅雲捧直夜深沉碧月團圗史滿床供
討索潘江陸海滙波瀾
明光通籍備官聨儒雅風流詩百篇東觀千年蔵秘冊
西清永日集羣賢金鈴静聽増疎韻寳鼎微添裊篆烟
天仗近因叨扈從含毫獻賦職應仙
日照香階瑞氣融右文時復切
皇衷經帷召對
恩綸渥藝苑聨吟
禮意崇羲畫禹書神自合周情孔思道還同
萬幾餘暇揮
宸翰坐見民生大化中
　　㳟和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　張鵬翀
寒林花木逗芳春綺席歌䦨更
賜珍列坐賦詩徴喜起承筐侑酒洽
君臣雍容侍從人文盛宏整詞垣氣象新俄頃
天章復垂示欲呈巴曲重逡廵
仙苑朝來駐八鸞玉階環擁肅衣冠道因文顯毋岐視
古作今型好諦看鳯沼新泉聲㶁㶁鼇峰老樹鬱團團
論思清祕蘄無忝未許尋常㸃墨瀾
鵷行黻佩影聨聨
賜帙心睎學古篇倘信臯䕫書未讀可能房杜相稱賢
䦨邉小鳯烹清茗閣外飛鴻散紫烟獨愧樗材䝉
眷渥叨分官職是神仙
曝日常思獻暖融慚無素藴答
淵衷文章少日傳王勃經術中朝重戴崇醴設本縁聨
上下宴酣還擬證和同日斜池上鳴歸珮猶在
龍光炤燿中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　劉　綸
蓬島先回十月春長筵叨飽
御厨珍簮紳次第随仙侣几杖從容眷老臣宿聚魁三
占象逈天臨尺五拜
恩新風烏細轉諧金奏鈴索聲稀報酒廵
奎藻繽紛翥鳯鸞柏梁賡韻盛儒冠吟安竊媿含毫久
奏
進還容厀席看家有
賜書分玉軸人攜宫錦剪花團齋房
詔許顔清秘飛白騰光映翠瀾
重申
天語飭班聨見道長垂勸學篇石室遺文尋漢代金泥
故事陋唐賢槐㕔静對移磚影香案濃生惹袖烟獻納
殷勤關
睿慮謾誇翰墨署神仙
丹地新成麗景融鼇頭占籍戴葵𠂻昌黎作社儀兼備
宣聖親祠典更崇部列丙丁䝉
賚渥星廻甲子慶文同直敎下士觀光遍鵠立青袍候
日中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　嵇　璜
十月陽回氷署春榮
頒銀榜字懸珍丹扉降
輦隆
殊眷黄閣兼銜重老臣千載淵源瞻禮肅一堂清秘錫
名新重逢甲子占文治元㑹初開第二廵
畫檐夭矯起翔鸞雲擁仙曹肅珮冠七字柏梁臺上續
九成䕫樂日邉看瑤觴暖泛松醪滿綺席香分菊蕋團
晷影未移飛
睿藻早傾瀛海入文瀾
賡颺一徳慶班聨豈樂羣歌在藻篇稽古集成從懋學
因文見道勉希賢
至音雅叶鈞天奏寳篆晴霏瑞旭烟幸侍
玉皇香案畔底須蓬島作詩仙
清才承
詔愧王融惟有陽葵一寸衷錦市移來叨
賜渥彩牋捧出拜
恩崇書探冊府瑯環秘茗瀹㢘泉沆瀣同簮筆堯階傳
盛事康歌遥賦九衢中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　張映辰
駕臨藝苑儼乗春此地曽儲廊廟珍見説人才關國運
從來
聖主得賢臣蓬壺乆沐
恩光渥臺閣重瞻氣象新
錫宴從容謌既醉不敎委佩共逡廵
蘭署廻翔集鳯鸞一時榮路慶彈冠
璇題彩自雲中煥
睿藻高從天際看詞以艱深多理障書因通貫釋疑團
百川學海同歸海浩𣺌瀛洲好溯瀾
奎光五緯似珠聨拜手賡颺擬漢篇報
國文章期實學立身事業在希賢圗書儘許窺中秘冠
珮常教惹
御烟今日所䝉稽古力漫言金籙㑹羣仙
黍谷春生暖氣融木天高讌暢
宸衷文因見道言須立頌不忘規
徳愈崇酒醴笙簧
恩禮洽公孤卿尹後先同風吹僊仗
鑾廻處一朶雲飄桂苑中
　
　
　
　
　
皇清文頴巻八十八
欽定四庫全書
皇清文頴巻八十九
　詩
　七言律詩
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　裘曰修
丹地
恩華釀作春階陳百戲席羅珍兕觥晉酒昇平宴鶴髪
垂紳弼亮臣光賁尚方雲錦麗香分仙品露芽新便蕃
異數簪毫紀义手槐㕔日㡬廵
奎章舞鳯字廻鸞捧出齊峩七等冠一串珠璣天際落
兩行纓紱日邊看黄金鑄額霞成彩白玉為堂雪作團
任是汀洲鷗鷺侣都來瀛海泛澄瀾
莫論璧合與珠聨寧獨風雲月露篇此日眞成千載遇
後來還數㡬人賢探從碧落非無路歩入藍田更有烟
為問三山定何許不將縹緲羡神仙
一堂和氣樂融融
天語欽承識
聖衷
當宁即今勞寤寐吾儕何以答
髙崇百年恰値文明盛三接從知禮數同
香案前頭齊拜手珮聲眞在五雲中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　陳邦彥
詞館叨榮四十春白頭重預
御筵珍因文見道承
謨訓拜手賡歌契
主臣亘古未逢恩數異
至尊親幸物華新百年文治今逾盛甲子初開第一廵
仙署虹梁集鷺鸞玳筵高啟重儒冠雕盤玉饌盈前列
廣樂鈞天對
御看風遞歌聲纔數轉日移扇影巳如團
奎章累幅成分晷㸃筆疑傾萬丈瀾
簪裾璧合與珠聨宴鎬還歌魚藻篇共勉杜房扶雅化
湏知沈宋亦前賢
頒來文綺榮章服分得冰綃染麝烟何幸大羅天上㑹
廿年閒散復登仙
寒花迎
輦被春融瑞旭祥雲洽
聖𠂻萬巻賜書緗帙富五行頒賚
湛恩崇波添鳯沼風光麗
澤滿瀛洲雨露同文物京華陳雅奏
聖明聲教溢寰中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　鄂容安
槐堂新構動陽春仙掌淋漓飽
御珍講易漸逢來復候題詩重
賜集賢臣雲霞日麗文章煥甲子
天開禮樂新千載崇儒懸
曠典非闗封禪咏時廵
木天尺五駐儀鸞階下從容進徳冠花入小春鐘外暖
日融羣玉鏡中看侍臣分韻裁宫錦内使擎香剪月團
文宿七星環斗極瀛洲千頃助詩瀾
宸章飛灑湛珠聨周雅靈䑓又四篇地接西清承雨露
身依東觀愧材賢三竿日轉聞天樂十月風和駐
御烟華葢晴暉凝不散衣冠樓閣總神仙
青㝠契合動昭融乾惕彌深
聖主衷信以吁俞成典誥毎於風雅見修崇星邊使節
東都至日下分箋北序同泮水於論心獨切瞻依長在
五雲中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　觀　保
景風何處不流春曠典傳為翰墨珍文運逢時歸大雅
君恩破格到儒臣木天但覺三冬暖芸葉都含五露新
從此蓬山添故事玉堂曾被
玉鑾廵
繚繞霓旌控紫鸞槐㕔羅列拜貂冠雲中樂奏從容聽
天上詩成絡繹看酒泛宫壺心醉
徳筵開鼎鼐錦成團欲知
帝澤深何許千尺波廻太液瀾
薇垣奕奕五星聨嘉宴爭歌在藻篇學海難窺
天子聖師門惟淑相公賢
賜來雲錦分宫綵望去
銀毫篆墨烟顧影乍驚凡骨蜕瀛洲今日㑹羣仙
清冰朗映玉壺融一片虛明屬
聖衷聲教訖於寰海逺
恩光直與斗山崇唐虞之際將母似秦漢而還未可同
五色雲邊廻
輦過日華恰好麗天中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　于敏中
集賢初啓澤如春燦爛瓊筵列八珍豈但詞林傳盛事
果然
聖主得賢臣文聨東壁圖書滿詩叶南山松竹新此日
天顔知有喜聽來鵲語繞簷廵
高梧翽鳯竹棲鸞仗下西清集珮冠宴鎬恍同天上坐
登瀛逺勝畫中看
薰絃再撫卿雲爛法酒頻斟湛露團
聖學淵深涵溟渤酌蠡何幸得觀瀾
堂陛情敎上下聨侍臣同詠栢梁篇肯持薄技矜詞藻
願凛躬行志聖賢
黼座千秋思進鑑金泥五色陋升烟由來官職因人重
敢説蓬萊地是仙
殿頭
天語似春融從此詞垣奉折𠂻百六十人
恩並渥億千萬載道彌崇記言竊喜昌期遇保泰還欽
一徳同試向西奎瞻北斗紫微佳氣碧霄中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　董邦逹
璇霄大啓玉堂春
盛世川岩並效珍恰喜乾行逢泰運從知
聖主重賢臣蘭臺寵錫圖書富册府光華禮樂新法醖
遍霑歌既醉不湏監史繞筵廵
沙堤一帯集鵷鸞喜溢層雲日戴冠上相台階容接座
鈞天法部許頻看
頒來瓊笈兼文綺捧岀花箋並月團稠叠
天恩眞異數只慚學海未觀瀾
堂陛賡歌一徳聨雲霞絢采仰
鴻篇尊師已見崇
先聖朂徳從敎企昔賢讌罷金莖滋湛露歸來錦袖惹
香烟詞林掌故應重紀底説坡仙與謫仙
甲子瑶圖淑氣融
九重乾惕切淵衷登三咸五神逾凛舜儆堯咨業倍崇
華葢騰輝天意恊鰲峯忭舞衆心同(小臣/)竊幸依瀛海
長沐
恩波浩蕩中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　宋　楠
御墨曾題閬苑春驪珠字字總兼珍重揮金薤琳琅句
遍及瀛洲侍從臣天禄餘光垂照逺玉堂佳話紀聞新
獨慙
聖製高難和濡徧霜毫日㡬廵
左安門外集鵷鸞拜
賜齊峩日下冠寳紵欲尋刀尺製龍縑仍入畫圖看高
麗紙砑輕雲母普洱茶分小月團
秘笈琅函尤鄭重敬從學海溯波瀾
華蓋星光七曜聨玉書重叠典謨篇桓榮車服由稽古
張説文章在集賢乆向池頭霑雨露可無筆底走雲烟
房謀杜斷千秋業未要人呼是謫仙
讀書氣習漸消融想像唐賢好折衷無逸圖曾摹宋璟
(欽臣於乾隆元年蒙/  命無逸圖賦散館)濟時策尚愧姚崇天根月窟階原
峻道籥言筌理本同仰覩
乾文常炳耀離明垂象日方中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　鶴　年
天臨清署乍囘春川嶽瑰姿盡獻珍共慶文明開册府
頻將優禮及詞臣
賜來玉軸羣書富望入璇霄湛露新待漏北扉魚鑰動
森森劍佩敢逡廵
日華東畔集鵷鸞
翠輦過時盡整冠玉佩親承
天子顧雲韶特許侍臣看
龍章寳篆金為字碧網朱甍繡作團喜起一堂霑
聖澤鳯池倍覺長文瀾
栢梁嘉燕肅班聫侍從羣歌既醉篇
賜錦巳知逾舊典登瀛實覺愧前賢日邊彩耀金蓮炬
衣上香飄
御鼎烟彷彿身遊閶闔上何湏蓬島始稱仙
運際昇平萬象融夔龍碩輔慶和衷
謙懷肯襲金泥陋
睿慮彌兢寳位崇直擬醇文追典誥未湏訪道向空同
欲知保泰無窮意盡在
天章七字中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　吳應枚
冰曹
帝賚十分春蓮炬金輝豈足珍
親莅蓬壺排綺讌
特隆輔弼領詞臣翬飛剏見櫩楹燦架揷欣看巻軸新
千古巻阿差嫓羙游歌還只為時廵
夙駕遥聞噦噦鸞登瀛門外肅衣冠三霄
澤較瓊林勝五色雲連藝苑看湩乳酒醪香作液新聲
舊蹟錦成團笙簧奏罷
丹墀靜泉湧紛飛
筆底瀾
雙瞻
寶翰日星聨寸晷從容可百篇不獨
揮毫詩入聖從敎見道士希賢
硃題捧岀凝霞彩黄帕傳來帶篆烟一自近光聆
至訓儒流何必豔稱仙
典冊淵涵義類融精研理藴復
虗衷底湏封檢詞踰侈所望箴規
徳進崇三館獨叨珍賞備舉朝齊慶泰交同颺言莫罄
葵忱向願溥陽和徧域中
　　恭和
御製駕幸翰林院賜宴分韻聯句後復得詩四首并示
　諸臣元韻　　　　　　　　　　　徳　保
六龍到處即陽春
宸翰高懸照夜珍奏賦漫言惟漢帝登瀛已覺愧唐臣
風雲際遇賡揚古甲子昭囘禮樂新鴛鷺叨陪瑶席末
他時
玉輦望重廵
鳯池新築迓鳴鸞典禮雍雍儼劍冠萬舞簫韶徐入聽
九章衮冕近容看風和大地旗光定日麗中天扇影團
擬向
君王歌白雉秖今四海慶安瀾
無縫天衣不屑聨俄看珠玉已成篇縁思俊彥開清秘
為致英才闢集賢遲日漸移
金輅影微風細裊玉爐烟擎來綠篆雲霄上菲質深疑
閬苑仙
乾坤瑞氣藹融融
聖帝元臣喜合衷先後共由斯道覺古今初見此
恩崇嘉賔醉飽無差等王制尊卑有異同宴罷羲和扶
日馭仰看
紫極五雲中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　秦勇均
翠葢擎來滿署春欲從冊府探奇珍道光二典文明
主禮重
三朝館閣臣宏敞木天規自昔輝煌丹地象初新玉堂
典故多傳紀曾見金根到㡬廵
敢謂瀛洲集鳯鸞朝陽眞喜慶彈冠宫懸韶濩堪同聽
秘府圖書許共看宴傍
御筵香繞座綵連雲栱錦為團
恩波深沛儲才地網底珊瑚岀海瀾
昭囘雲漢五星聨大雅宜歌壽考篇
聖藻流輝文見道
皇情圖治寶惟賢薪槱也共芝承露巖壑還看玉吐烟
一徳交孚黄閣老
盛朝眞有地行仙
芸閣飄香瑞靄融
寵光逾分荷
宸衷共知有喜
天顔近願贊無疆
帝業崇左右史書霑化乆古今圖籍賞心同觀文肇啟
千秋運
虞陛欣瞻日正中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　栢　謙
芸署風光早迓春延英最重廟廊珍星辰光啓圖書府
雨露恩周侍從臣地接
龍光雲日近聲傳鳯沼管絃新
宸游信愜來歌意秘苑先邀
翠輦廵
翽羽聨翩集鳯鸞升階拜舞肅朝冠筵開分錫清班韻
句就齊陳
黼座看曉日光華張錦幔瑞霞明麗映花團
天顏有喜重揮翰學海難窮萬頃瀾
杯浮玉瀣錦茵聨愷樂還歌在鎬篇調鼎允宜崇舊傅
登瀛何必讓前賢藏書東觀充雲棟珥筆西清引篆烟
親見大羅天上事霓裳同詠聚羣仙
文治光昭景象融
訓詞敦切厪
宸衷材如房杜名無忝理究程朱學始崇
寵賚有加承澤厚感恩交勉此心同矢音欣繼巻阿咏
常在和風化日中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　張映斗
三霄長借玉堂春燾育羣才擬國珍光映台階連壁府
頌申
聖主得賢臣鈞衡翊贊人惟舊户牖箴銘徳又新咫尺
蓬瀛邀
玉􁉨崇文式化邁時廵
梧桐棲鳯竹棲鸞拜舞循牆共整冠法曲便從天上聽
寳書長向月中看龍鱗偃水雲流影燕綵飛花錦作團
湛露均沾
恩澤厚總歸聖海拓文瀾
帝歌先引韻分聨孔思周情仰
睿篇契合薪傳文載道埽除稗學士希賢雲開
黄幄調珠露日麗
彤墀起玉烟式讌禮成
頒賜渥璘㻞十賚軼眞仙
康衢歌鼔逗春融保泰勤惓切
聖衷官進三台增壯麗禮隆一徳備優崇
天家雨露儲才廣
國計綢繆作室同獨愧(小臣/)無補報葵忱惟慶日方中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　楊述曾
帝車東指藹生春册府圖書廊廟珍直以夔龍咨碩輔
不將嚴樂許詞臣明良巳慶堂廉叶文物應同日月新
豈似開元誇盛典祗希玉檢議時廵
式燕賡歌集鳯鸞金貂此日羡儒冠簫韶九奏行雲遏
龍衮三霄近日看香茗分擕甘露渥青綾拜
賜麗花團玉河咫尺榮光滿蓬海何湏溯紫瀾
羣玉琳瑯插架聨光躔
巍牓耀
鴻篇願書萬本勤稽古不愧千秋號集賢况沐
恩波深雨露頻頒
睿藻捧雲烟文章報
國慚無補敢擬人稱閬苑仙
陽和十月儼春融化入絪緼愜
聖衷巳被需雲霑澤潤還期泰陛翊功崇光華代値文
明晝翔洽歡徵品類同仰望日輪
皇鍳逺葵心長捧五雲中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　鍾　衡
六龍翔馭紫微春光照儒林列異珍已勅金蓮歸鎖院
還書玉署付詞臣登瀛自昔文章盛
錫讌於今雨露新禮樂百年成鉅典雍雍清禁喜逡廵
阿閣新巢集鳯鸞羣臣拜舞肅衣冠風吹簫管雲中聽
日射旌旗樹裏看寳鼎分來流玉液琅函賜岀簇花團
侍臣初試紅絲硯沾得恩波助筆瀾
瑞靄文明星斗聨頒來
宸翰玉為篇瀛臺典籍新承
㫖冊府圖書舊集賢
鳯詔九華臨日月
龍章五色燦雲烟應知
聖主儲才地不着蓬壺别院仙
賡歌喜起色冲融業業兢兢仰
聖𠂻直以泰交期道廣還將謙受致功崇周王鎬飲差
堪比漢帝汾歌未足同千載一時洵曠典百僚瞻拜五
雲中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　程鍾彥
陽和早逗
帝臺春冊府圖書啟祕珍道徳光華依
聖主昇平翊贊引元臣
鑾鳴上應星杓麗翬跂羣瞻夏屋新萬古貞符金簡在
蓬山咫尺紀東廵
桐䕃高岡集鳳鸞五雲閣下進賢冠珠躔毎効辰居拱
寳籙先呈
乙夜看南浦朝雲飛作棟上方春綵結成團九霄瀼露
宣
恩澤滙向瀛洲作紫瀾
七政祥開珠璧聨賡颺稠叠和
瑶篇
天心獨契文為道儒品還期藝且賢國寳球圖輝日月
人材臺閣接雲烟文明鼓吹由經術豈讓璈琅振列仙
璇題寳翰日華融奬勵恩勤仰
聖衷義篤臣鄰風自古心懷兢業徳彌崇長昭著述千
秋盛且喜諴和萬國同載筆摳衣歌在藻作成還記定
方中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　鄒一桂
玉堂良月早囘春秘笈傳來冊府珍四庫分書榮祿閣
三㕔講幄重元臣登瀛事續當年盛
賜宴筵開此日新咫尺木天聞
警蹕鳬趨鵠立共逡廵
銅街旭日聽和鸞冰署爭彈貢禹冠鈞樂喜聆
宸座奏雲章得近
御屏看茗
頒六詔黄金嫩錦
錫三吳紫鳯團最是
天書擎捧岀洗眸開帙慶觀瀾
柏梁裁體比星聨七字留傳樂府篇張説詩名唐代律
鄒陽才愧漢廷賢盃凝湛露承金滴筆染爐香裊篆烟
十載臺垣分籍乆今朝重㑹大羅仙
英英壁宿瑞光融肅肅鵷行簡
帝衷疏瀹詞源儒術裕主持文教
聖功崇六經鼓吹鳴庥盛萬國車書仰大同賡拜明良
新甲子璣衡舜日正天中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　孫　灝
東觀
綸宣藹若春吾
皇重道引儒珍賡歌拜手逢
昭代啟沃推心倚碩臣鳯羽雍容丹地密翬飛燦爛玉
堂新歡同宴鎬
隆儀肅執爵油油禮㡬廵
曾叨侍從接翔鸞復預
恩光戴法冠玉軸琳琅
三殿錫
奎文重疊五雲看聲鏘仙樂鈞天奏坐繞花甎旭日團
縻爵亦思酬尺寸涓流何以測洪瀾
華葢
親臨鷺序聨龍光
寵賚蓼蕭篇文闗忠愛寜無本學但詞章未即賢芸館
丁冬鈴索語槐㕔縹緲玉爐烟開元豈擅論思室不取
慿虛號集仙
垂衣
黼座日沖融頌不如規感
聖衷莫侈仙班蓬島近期增微壤泰山崇升賢殿改蘇
裴和高議泥封漢宋同獨仰
宸章謨典合願持兢業
一言中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　楊開鼎
葱鬱光浮閬苑春崇儒
寵遇廟廊珍中天雲日瞻
明聖東觀文章重老臣祕籍只今弦誦永
寳書此日墨華新一囘拜舞賡歌後詩滿霞箋酒滿廵
綵仗横空起翠鸞微臣新着惠文冠蟲雕七字含毫獻
鳯吐連篇搢笏看至意交孚春藹藹湛
恩汪濊露團團漫言伴奐巻阿樂翰灑文波見學瀾
君臣交省意綿聨不岀堯咨舜警篇春酒鎬宫傳盛事
秋風汾水陋前賢玉堂鈴索揺清韻寶檻簾櫳裊素烟
此日西清多樂地都人爭羡紫霞仙
一徳明良瑞日融笙簧酒醴樂和衷牙籖義闡程朱祕
綺繡光分黼黻崇樂奏九韶音許似詩裁二典意堪同
體元
天子調元相文敎昌明允執中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　周孔從
六龍飛御玉堂春
恩錫瓊筵盛八珍講侍金華優上相光分太乙屬詞臣
賡歌雅叶
宸章麗提命重頒
睿藻新歡洽盈廷沾既醉蓬山好景樂周廵
金鋪瑞色集鵷鸞環列華茵拜
冕冠禮樂三千欣共覩畫圖十八喜重看瑶筐再捧丹
霞錦碧椀新烹紫鳯團澤似玉河流浩蕩總歸瀛海壯
文瀾
星輝璧合與珠聨殊勝菁莪棫樸篇要識時康呈國瑞
端由
主聖卜臣賢摩挲石刻文垂露披拂牙籖字帶烟三島
十洲何足羡長依
紫禁即眞仙
喜霽
天顏暖日融䖍瞻
黼座凛葵衷西清式燕
恩波渥東壁聨吟典禮崇賀燕遷鶯今日共翔麟翥鳯
萬方同
聖情有眷箴無逸一徳明良景運中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　邵齊燾
堂廉交泰澤如春燕喜榮分
御府珍
天上鏗鏘聞
帝樂階前賡拜慕虞臣百年學殖栽培舊九載文思砥
礪新劉井柯亭光
睿筆仰承
恩寵共逡廵
蓬山
賜宴㑹鵷鸞髦士峩峩共正冠
璇命對揚稽首拜
瓊章暉麗舉頭看太陽俯鑒葵心向小草均霑露彩團
頃刻
九重飛
帝唱文河齊許導漪瀾
歡迎
六御肅班聨拜
賜羣稱天保篇文裕經邦宣大道榮邀稽古邁前賢葳
蕤秘籍餐鴻寶紛郁
宸章薆慶烟葑菲濫陪香案吏登瀛人説是神仙
昌期文物道光融舟楫鹽梅簡
聖衷伴奐游歌歸豈弟頻蕃
錫予荷珍崇臣才忝厠鄒枚後
帝徳惟應堯舜同珥筆揄揚難遍述我
皇經緯在時中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　竇光鼐
蓬島初迎十月春
聖皇崇奬廟廊珍簪毫幸際敷文代授簡榮稱博物臣
金鏡光華千載耀木天堂構一番新瓊筵法酒甘於露
心醉渾忘第㡬廵
藝苑摛華集鳯鸞渾如新沐共彈冠北辰星聚知環拱
東壁書全得飽看靜聽梁音三日繞榮分錦段百花團
天恩浩蕩眞同海觀海無能但溯瀾
煌煌
寶訓朂班聨匪但詞追雅頌篇謙受徳崇兼志下泰交
主聖望臣賢資清試酌冰甌茗氣直欣看玉鼎烟身到
蓬山驚且愧凡才何以侶羣仙
太和宇宙氣冲融調爕還資共濟𠂻百谷轉忘滄海大
一拳也贊泰山崇松扉颺拜遥堪嫓玉檢荒唐逈不同
湏識右文歸重道
宸襟披豁
聖謨中
　　恭和
御製駕幸翰林院賜宴分韻聨句後復得詩四首并示
　諸臣元韻　　　　　　　　　　　張泰開
湛露需雲藹若春蓬山式燕集儒珍遥聽噦鳯歡多士
欲作和羮重老臣日到花甎猶是舊星開壁府巳催新
蘭臺自古儲才地得奉
鑾輿次第廵
瓊林只合待棲鸞敬仰
天章共整冠字軼鍾王隆
錫予詩成珠玉許傳看裁身宫錦分鴛綺沁齒天香散
鳯團瀛海
恩波原㶑灔今朝新為注銀瀾
璇牓金題壁宿聨瑶箋復又璨鴻篇
王言渙汗崇稽古
帝念殷勤為集賢墨瀋萬年枝上露香縈太乙殿頭烟
(微臣/)幸得陪簪筆始信人間自有仙
月應陽春日正融昇平曲讌愜
宸𠂻
恩霑雨露由來渥身傍雲天未比崇詎有文章供潤色
畧知帖括愧雷同賡颺更識
王心一盡在持盈保泰中
皇清文頴巻八十九
欽定四庫全書
皇清文頴巻九十
　詩
　七言律詩
　　恭和
御製翰林院宴畢
駕幸貢院七律四首元韻　　　　　　鄂爾㤗
萬嵗千秋記此辰棘闈寥寂比荒闉㡬聞
玉趾移亭午来自詞垣論臼辛量校不收無行客奨成
深許讀書人(御製句云從今不薄讀書/人凡見者聞者莫不感奮)薔薇桃李皆含
澤中候凝和豈待春
政術頻煩喻鼎台科名
殷望属英才南朝風月徒為耳北斗權衡有是哉欲網
鳯麟希世出黙祈忠孝待天開文章報國談何易端委
須從性道来(御製句云志聖賢志應湏立言孔孟言大/是難臣盥手荘誦頓發深省不敢作文字)
(觀/)
鴻翥鵰盤祗自摶底曽雲路可相干飽温無意償三試
軾轍稱名匹二難國噐半為貧賤士棟材常起末㣲官
恩懐甲乙惟賢俊衣鉢矜傳局巳殘
試院停
鑾午漏沉奎堂吟續壁堂吟樷山木羙工求大埳井泉
㣲汲戒深持玉尺衡迷五色授朱衣柄譟儒林兼銜早
媿知人哲(臣於大學士任曽叨/恩命両主春闈)精白長應矢此心
　　恭和
御製翰林院宴畢
駕幸貢院七律四首元韻　　　　　　張廷玉
参差萬瓦麗霜辰鎻院森沉儼列闉禮樂重光逄甲子
文章乗運化庚辛三年黄卷讐書日五夜青袍槖茟人
共道
聖朝深雨露菁莪同領四時春
帝車五色焕中台冠劍雍容集衆才從邁魯詩賡戾止
和歌虞陛詠明哉蘭臺畫㦸凌晨啟蕋榜春華計日開
當代崇儒超徃牒棘闈驚喜
至尊来
杳靄青霄墜復摶科名曽說渃方干荆山有泣前人惜
滄海無遺自古難雪案辛勤憐素士氷衡公慎賴専官
宸章敬誦纒綿語忍使孤桐委㸑殘
柝鈴周匝漏初沉七度龍門聽苦吟(臣自通籍迄今分/校禮闈者三典鄉)
(㑹試/者四)鵰鶚盤雲秋翮健琳瑯堆几夜堂深敢云一頋羣
空翼但願多材萃作林此日
屬車叨侍從拜颺仍矢昔年心
　　恭和
御製翰林院宴畢
駕幸貢院七律四首元韻　　　　　　福　敏
珠斗輝澄仰北辰城魚舒鑰啟重闉崇文共識天開甲
食徳渾忘力學辛鳯舉鴻軒皆翌運玉衡金鑑定知人
翠華是䖏争先睹早覺陽和徧小春
百僚濟濟步三台總是中阿樂育才禮樂於斯為盛矣
文章亦幸有神哉珠呈滄海榮光耀玉剖荆山朗鑑開
争羡風雲多㑹合韜藏曽向霧中来
九秋健翮趁風摶氣象應教彩茟干直上龍門原不易
秃来兔穎亦良難懐文更望能尋道學古方無忝入官
努力
明時湏愛日桂林多少悵花殘
返轡重城日未沉錦嚢随
輦入髙吟文壇氣映風雲壮才士
恩沾雨露深歡動青袍迎
彩仗欣㸔丹桂倚華林
興朝盛事書惇史觀感能無報稱心
　　恭和
御製翰林院宴畢
駕幸貢院七律四首元韻　　　　　　陳世倌
文明景運應昌辰鎻院巍峩接帝闉萬里風雲期際㑹
十年燈火最艱辛詩書㳤世還成俗科目掄材在得人
自是
皇心周士類
親臨盛典紀千春
明明魁柄指三台珊網期收俊傑才針芥暗投非偶爾
鵾鵬能化亦神哉禹門浪撃桃花暖月殿香飄桂蕋開
從此士林湏努力
至尊曽幸棘闈来
雲程空濶待鵬摶誰道弓旌可易干文體要從心術正
功名無愧
主恩難特隆貢舉参羣議為待賢才設衆官敬讀
宸章生感奮定無人歎㸑琴殘
明遠樓高漏㸃沉撚髭欲斷費搜吟千門月色人聲静
萬舍燈熒夜氣深名姓忝曽登蕋榜
恩榮遂得厠瓊林回思四十年前事生植均闗造物心
　　恭和
御製翰林院宴畢
駕幸貢院七律四首元韻　　　　　　史貽直
棘圍光氣逼星辰
翠葆霓旌拂綺闉
聖世不忘羅俊彦儒生誰敢惮艱辛徘徊滄海探珠地
惆悵荆山獻玉人桃杏花前樷桂後
恩波無限逗陽春
奎斗星明接曙台
恩綸稠疊勵羣材誰為國士無雙者共仰
王心克一哉人說登瀛仙路逈
帝殷籲俊仕途開龍旂還向龍門度
鳯輦㸔從鳯沼来
九萬鵬程向此摶雲連矮屋月䦨干漏催蠟淚終宵易
茟走蠶聲得意難校藝塲中迎
黼座儒生隊裏擁從官躬逄
聖主旁求切莫恨柯亭㸑竹殘
分題握管暮沉沉曽向簷帷剪燭吟幸際風雲依
禁近多慚雨露沐
髙深
聖朝㑹見麟遊囿㤗運方㸔鳯在林禮樂百年瞻至治
薦賢為國有同心
　　恭和
御製翰林院宴畢
駕幸貢院七律四首元韻　　　　　　任蘭枝
翠華臨幸動星辰鎻院光輝照畫闉帳影連雲移甲乙
琯聲調律换庚辛周官久重賔賢地漢典勤求射策人
共仰
皇情富追琢菁莪詩裡露垂春
霞標千仭麗天台特敞東堂待俊才駿買金臺㸔正爾
鳯鳴桐樹咏良哉粉袍鵠立秋飈爽文陣虹騰曙景開
萬舍峥嵘添氣色
龍旌曽駐此中来
争言霧變與風摶珊網層層寳氣干鵲抵崑山論璧易
蚌沉滄海覔珠難榜期龍虎皆名士事羡歐梅作考官
舊忝
深恩持玉尺南宫連署粉毫殘
學市槐䟽花影沉風簷四璧起長吟文章報國情原切
俊乂招弓道更深採徧琨瑶皆入貢收来梓杞自成林
大科從此人相賀鼓舞咸知
聖主心
　　恭和
御製翰林院宴畢
駕幸貢院七律四首元韻　　　　　　彭維新
盛事連綿集令辰鸞聲噦噦指東闉羣瞻日馭當亭午
更向風簷恤搗辛
聖意厚期天下士儒流寕譲古時人棘闈舊是興賢地
玉輦經臨䖏䖏春
文昌躔次近三台月露風雲祗費才不媿科名斯卓矣
無求温飽詎難哉朝經暮史根源在秋桂春花接續開
結網殷勤非漫爾
皇家元待鳯麟来
扶揺九萬積風摶根托髙山見射干登第敢言酬志易
持衡當念得人難㡬多春夢耽榮路莫遣冬烘誚試官
豈乏殊材涵古淡知音應惜㸑桐殘
食葉蠶聲夜漏沉燒殘樺燭尚㣲吟從来雲路艱辛䖏
何意
天臨軫恤深
翰藻榮輝垂試院縹緗
勑賜徧儒林列行縫掖瞻
龍衮四表歡傳
樂育心
　　恭和
御製翰林院宴畢
駕幸貢院七律四首元韻　　　　　　張　照
槐花落盡及氷辰龍䍐紛蕤拂綺闉何事
至尊遙戾止為憐士子絶艱辛打頭屋矮風兼雨落手
蛟騰天與人胥入
重瞳廻注裏拈毫灑作藝林春
消磨髪背作黄台猶向春卿舉茂才方寸難忘餘習耳
三千斯擊亦悠哉月含清淚光如瀉茟有真花夢亦開
滌慮束身歸義府未妨得得十回来
蓬梗因風萬里摶雷搥何礙倒題干讀書始見民情易
窮理方知帝命難棫樸小材湏就育圭璋大徳不名官
文昌風月三千界莫使仙枝取次殘
如鱗萬舍杳沉沉想見風前墨吻吟人樂簮花諧所願
帝憐刖璞意何深欲教麟鳯遊郊藪先要琅玕溢泮林
賢有司今寰海遍尚敷文徳叶
皇心
　　恭和
御製翰林院宴畢
駕幸貢院七律四首元韻　　　　　　汪由敦
三霄湑露渥昌辰
仙仗重移向綺闉直為蓬山均
愷澤更從棘院
軫囏辛繡楹
寳帖榮觀國玉版
奎章懋作人試㸔和風吹長飬八紘随䖏布陽春(御製/詩并)
(直御製書聨扁頒發/  省貢院恭奉勒石)
奕奕虹光燭斗台百年羅網育真才鳯凰鳴矣梧生矣
元首明哉士朂哉月窟桂飄仙路逈春江杏倚上林開
誰知鱗次風簷隘特荷
君王玉趾来
鵬背曽㸔九萬摶門高詎敢寸私干披沙不道求金易
抱璞應憐獻玉難黎獻萬邦傳帝典賓興三物本周官
詞源學海敷
彛訓未許區區但守殘
鎻闈晝静漏森沉㡬度煎茶記舊吟(蘓軾有試/院煎茶詩)樺燭敢
辭通夕倦氷衡頻忝被
恩深珠璣百琲涵滄海杞梓千章蔚鄧林多少迎
鑾魚雅士欣欣就日見葵心
　　恭和
御製翰林院宴畢
駕幸貢院七律四首元韻　　　　　　劉統勲
盛事喧傳共此辰一聲
清蹕徹重闉詞垣巳慶新丹雘棘院還䝉
念苦辛在藻依蒲辭舊侣擔簦躡屩有勞人
天文朗耀懸珠斗徧燭鱗鱗萬舍春
聚奎有象應星台勉爾旁求得俊才
王國為楨洵羙矣臣心如水尚欽哉菁莪不向私門頌
桃李偏連上苑開何幸青衿瞻黻冕
至尊親到禮闈来
雲鵬有路九霄摶燕雀休慿弱羽干價比連城真贋别
目迷五色鑒裁難
訓言剴切垂貞石典故殷勤
問禮官多士㡬人能立志遺經長對短檠殘
風簷想像漏聲沉䟦燭含毫入夜吟此地㡬經文思苦
今朝一頋
聖恩深璠璵噐重光崑圃梁棟材多茂鄧林三復
宸章同拜手洪鈞陶鑄見
天心
　　恭和
御製翰林院宴畢
駕幸貢院七律四首元韻　　　　　　阿克敦
恰逄陽月最佳辰
特典傳宣遍九闉纔向花磚
親翰墨更從棘院
軫艱辛搜羅每下求賢詔㐮賛終期槖茟人此日
翠華勞警蹕千秋文苑總含春
文昌司命属三台玉尺金臺校衆才天地篤生寕偶爾
國家培養亦深哉誰将羙錦心為製漫道紅紗眼未開
好待春風秋露日持衡一矢潔清来
養成毛羽自飛摶厚禄休将末學干海底千層收欲盡
竿頭百尺進猶難曲江髙㑹題仙籍雁塔芳名重禮官
次第上林花信到莫教嘉實鳥銜殘
芹生玊井碧香沉海宇欣傳
御茟吟下士有懐無不逹
聖情能鍳一何深焦桐留韻歸宵雅秀木儲材積鄧林
共識
垂衣敷大化鈞陶萬類荷
皇心
　　恭和
御製翰林院宴畢
駕幸貢院七律四首元韻　　　　　　梁詩正
鑾輿臨幸及霜辰棘院深嚴傍
帝闉四海早瞻文焕爛
九重猶念士艱辛風簷晷促通經彦雲路梯攀射策人
從此
恩流登俊地陽和分取藝林春
奎光煜煜燭乾台自古瑶林萃衆才三載賢能書盛矣
百年禮樂運皇哉魚龍變化随春動桃李繽紛向日開
金牓更垂
天茟麗旁求
令典式将来
萬仭瓊霄鶚羽摶青雲入望盡思干漫言塲屋科名易
湏識
朝廷拜獻難白首一經憐下士丹鉛三復重簾官升沉
祗判持衡手莫使搜芳桂獨殘
冬冬院漏夜初沉猶記當年抱苦吟宫燭分来催草就
句臚唱罷被
恩深久咀橄㰖回初味敢侶鸞凰忘舊林他日倘教量
玊尺勉承
明主愛才心
　　恭和
御製翰林院宴畢
駕幸貢院七律四首元韻　　　　　　錢陳羣
燦爛文昌拱北辰垂芒下照
帝城闉時清真見才師濟
主聖偏知士苦辛樺燭閃風吟巻地青衫似草計偕人
拜瞻
天仗聞
天語輦路如随有脚春
人間有路接中台鎻院曽量斗石才試巳至三亦足矣
㧞能得五儘佳哉晷移蝸舍千行列雲擁龍門四扇開
最憶年時文戰北蹣跚六七番曽来(臣陳羣曽應京兆/試五南宫試三而)
(成進/士)
羽儀王國待扶摶不是尋常挟筞干擢秀鄧林心匠巧
求珠赤水夜光難瀾翻舌本推文傑氷作頭銜属試官
珍重
至尊延佇意摩挱莫厭漏聲殘
花開桂落寫升沉七字
宸章萬遍吟求士何妨求驥比爱才真與爱民深華簮
自昔憐初服玉筍經春戀故林寒畯一時齊忭舞敢将
志業答
皇心
　　恭和
御製翰林院宴畢
駕幸貢院七律四首元韻　　　　　　徳　齡
吾
皇籲俊練良辰鳯斾虹旌集錦闉祗為賢能勞寤寐特
於科第念艱辛虞門穆穆傳賓俊周雅芃芃賦作人十
月芳華香擁
座濃恩暖應小陽春
昇平有象恊三台藹藹
廷多黼黻才己遣旌旄問姝者更同喜起詠熈哉蒼龍
彩抱
宸章動若木華連
睿藻開自昔驊騮矜一頋争㸔千里籋雲来
直上清秋翼並摶伐檀那復置河干石多似玉分須急
金必披沙揀最難郊遂己㸔移不帥賔興惟待論為官
聖朝樂育同天地何況琴材㸑未殘
井亭桐葉影沉沉曽記當年事苦吟奔走未酧官爵重
文章詎報
國恩深嘉祥久兆芙蓉鏡盛事彌誇桂樹林幸上星辰
随曵履惟期不負讀書心
　　恭和
御製翰林院宴畢
駕幸貢院七律四首元韻　　　　　　塞爾赫
鑾輿臨幸趁良辰棘院崇墉接綺闉三載方窺魚變化
九重先念士艱辛興賢選俊
明廷典篝火聽雞皓首人愛物
天心揮玉藻龍門十月暖於春
三公昭徳映三台濟務湏慿選逹才進退於兹豈偶爾
股肱自古重良哉春風二月夭桃發瑞露三秋丹桂開
(臣/)愧愚頑仍分淺未能此地唱名来
青衿鵠立擬雲摶射策原非禄可干多士漫矜登第易
昔人端底歎才難翻飛遮莫騰雙翮隕越常憂曠一官
只為懐
恩勉衰老肯随霜葉就凋殘
聚奎堂外曉烟沉
輦路簫韶龍鳯吟
誥誡常聆
天語切栽培益感
帝恩深掄才自此澄冰鑑摛藻應㸔焕藝林千載一時
期共勉莫教辜負
聖君心
　　恭和
御製翰林院宴畢
駕幸貢院七律四首元韻　　　　　　秦蕙田
瀛洲雅讌洽良辰
帝輦還廵鎻院闉
九陛
温綸垂涣汗一時寒士釋酸辛容光不隔通㣲照棘地
初傳
警蹕人曠典千秋書甲子龍門十月普陽春
奎垣瑞氣近三台
聖世賓興禮上才燒尾浪高非偶爾穿楊心苦亦㣲哉
人稱冀北驊騮壮天與文昌日月開此際風簷瞻
翠葆殊榮偏喜話從来
培風荘叟羡飛摶直上青雲未易干下乗只今愁任重
治朝從古說才難正期志莭侔三代詎以文辭貿一官
寸晷厚叨
勤恤意寒窓忍爱雪燈殘
紫陌廻鑣日未沉光昭雲漢麗髙吟百年典寄權衡鉅
七字恩同覆載深畫燭那知輝
鳯藻青衫從此重雞林昇平盛事榮稽古情竭難傳報
稱心
　　恭和
御製翰林院宴畢
駕幸貢院七律四首元韻　　　　　　勵宗萬
霓旌翠葆拂星辰一片非烟散綺闉
特幸文塲觀整肅深憐舉子備艱辛日邉氣吐青雲客
山外觀回泣玉人四首
宸章勤慰勞枯桐殘桂總含春
慎遴冰鑒自奎台力屏囂浮㧞異才九載
旁求思切矣㡬回
申命曰欽哉化承累洽滋培厚運始中原氣象開注記
一時多
曠典賡歌纔自玉堂来
鵰鶚乗秋奮擊摶何曽老去屈方干盡除宿弊持衡易
特命新題剿說難入彀文雖知有數抱才人不患無官
雞窓自此都勤學書卷寕供蠧蝕殘
三條燭盡漏聲沉記得風簷擁鼻吟僥倖昔年為學淺
科名奕世受
恩深漸㸔暖律回寒谷又聽嚶鳴滿上林萬彚均歸
陶鑄裏傾陽惟有竭葵心
　　恭和
御製翰林院宴畢
駕幸貢院七律四首元韻　　　　　　張若靄
百年容易值兹辰拜聽
新綸出禁闉
鸞輅乍臨争舞忭雞窓回憶倍艱辛典隆獻筞明經地
念軫風簷雪案人何幸
天顔親指頋一時矮屋盡逄春
文昌炳炳麗中台嶽降嵩生有茂才舉矢成驕良巧矣
茹荼得蔗亦佳哉珊瑚網宻殷勤䕶桃李隂濃次苐開
聖治休明儒術重觀光争向
日邊来
碧漢迢遥彩翼摶鵬飛誰復敢私干風雲際㑹翺翔易
雨露涵濡報稱難夜永朱衣隂相士春遊紫陌待除官
盛朝最慎量才尺那惜三條燭蕋殘
銅壺聽徹漏沉沉廡下人還擁鼻吟得第詎忘雲路逈
崇儒今荷
主恩深明珠喜見来滄海小草先教托上林從此單寒
依廣厦昭回雲漢答
天心
　　恭和
御製翰林院宴畢
駕幸貢院七律四首元韻　　　　　　嵩　夀
帝徳乗乾撫五辰制開棘院麗城闉雲程千丈真騰躍
雪案三冬歴苦辛茟落風生能肖物衡懸氷鑑故由人
即今
上苑㸔花滿多是寒枝後試春
祥雲瑞靄䕶三台天佑
明時鍾異才金鼎調羮能辦矣龍門發軔信竒哉如椽
鉅茟千鈞立射斗文光一道開
聖念特憐多士苦棘闈欣見
翠華来
長風共擬學鵬摶遇合由来不可干温飽志曽除却未
科名籍要克當難探香月窟推佳士揺珮
金鑾拜列官漏盡清宵文思湧恬吟那計燭光殘
參差雉堞影沉沉鎻院風清入夜吟駿足應圗来絶逺
珊瑚啟網出重深爬羅文采絲抽繭澹蕩韶光花滿林
温語數行
宸瞩近春和育士
聖人心
　　恭和
御製翰林院宴畢
駕幸貢院七律四首元韻　　　　　　張鵬翀
禁苑行觴燕吉辰棘圍飛斾涖嚴闉荆山玊璞呈和氏
燕國金臺致劇辛健翮當風培萬里弱毫結陣掃千人
昌時加意勤
清問莫負紛綸井大春
斗魁髙㨖接星台首善人文上國才科苐摘髭誠易耳
英䧺入彀信竒哉鵠袍有淚臨風洒虎榜無私傍日開
更喜觀光承
御蹕歡迎夹道拜恩来
光華日月聚摶摶綵茟誰将象緯干風雨魚龍相混易
風塵簦屩脫離難司徒六行非空舉宵雅三終早肄官
聖主旁求申命切肯教㸃額恣摧殘
鯤桓雀躍意飛沉
當宁咨嗟動逺吟馬勒朝銜千壁静魚鱗夜簇萬燈深
珠璣詎抵賢為寳梁棟先儲士作林不薄讀書真有味
皇言肫切感人心
　　恭和
御製翰林院宴畢
駕幸貢院七律四首元韻　　　　　　劉　綸
堂開鳯咮際昌辰
華盖遥臨望
帝闉此日
宸遊増物色經時文戰憶艱辛風雲並䕶三千籍雨露
先霑十八人踏徧槐花秋報罷行㸔珊網結来春
干將有氣叶中台黄牓齊登重茂才文史三冬應足矣
名經千佛信佳哉祗知溟北風多便争許終南徑别開
自此登龍真得地
至尊親駕六飛来
脩翅垂天任擊摶誰矜采茟昔遊干每懐
宵旰求賢切彌覺文章報
國難筞射天人推漢制書升道藝重周官扶輪大雅資
真賞不獨芸忩飽蠧殘
明逺樓前漏欲沉五通十帖記披吟頻年襆硯慚材拙
両試持衡感遇深(乾隆戊午已未鄉㑹両試臣綸/並䝉    恩命充同考官)敢以
㣲㳙量學海祗期弱草藉華林鏁闈聴譜迎
鑾曲萬品鈞陶荷
聖心
　　恭和
御製翰林院宴畢
駕幸貢院七律四首元韻　　　　　　嵇　璜
光動魁躔紀瑞辰
鑾輿新賁鎻闈闉求賢
聖主如饑渇挟筞真才獨苦辛玉尺平量期獲雋金針
暗度属何人龍門此日紆
宸頋寒谷吹噓總是春
黼黻文章耀鼎台
朝廷立政在儲才知人則哲誠難矣觀國之光尚朂哉
天茟大書珠斗焕
帝歌庸作慶雲開從今郭隗臺邉路不數千金買駿来
前程九萬儘扶摶忍困藩籬不上干五色賦成迷目易
三條燭燼稱心難惟憑雅正師多士肯以浮華炫試官
博得
天顔回一笑短垣猶剰墨痕殘
棘院行行景象沉廵簷凝睇想幽吟政先釐剔頽風挽
澤漙滋培
至意深逺溯源流澄道𣲖盡刋枝葉振詞林千秋衡鑑
應相勵報
國先酧造士心
　　恭和
御製翰林院宴畢
駕幸貢院七律四首元韻　　　　　　張映辰
鸞旂玉輅耀三辰萬騎喧闐溢
帝闉文運宏開週再甲棘闈
親幸值先辛(是日/庚午)清班共集蓬瀛宴綺陌曽傳龍虎人
糺縵光華歌復旦不徒桃李滿城春
奎璧星明映斗台珊瑚鐵網試真才三條風燭偹嘗矣
萬里雲鵬不易哉丹桂有香從月落碧桃和露向春開
天街筞馬㸔花徧莫忘門前鵠立来
雲翼乗風九萬摶豐城光氣属吳干文如翻水成偏易
中擬青錢選極難自昔賢書傳盛典即今
聖治重儒官
右文雅意知辛苦好向芸編共抱殘
銅龍水咽漏聲沉記向
螭㘭珥茟吟
三殿常瞻
金闕逈五雲回首玉堂深追陪宴序遊文圃賡和詩才
媿學林叨被
殊榮何以報壺中一片矢冰心
　　恭和
御製翰林院宴畢
駕幸貢院七律四首元韻　　　　　　于　振
儒風有幸際
昌辰欣迓
鑾輿出
紫闉自是
一人勤教育非闗多士歎艱辛誰知
雲棟繙經日時厪風簷刻燭人拜頌
天章多感泣禹門鱗鬛盡回春
妙簡名臣佇鼎台三年大比為掄才試思不媿科名者
此志寕惟温飽哉桃杏己随佳日種芙蓉亦向小春開
三千弱水天風勁曽見飈輪㡬度来
溟海天池儘控摶何曽草澤老方干果如飯顆躭吟苦
不患陽春賞識難
帝世四門明
舜目
盛朝六典重周官春風苦啖紅綾餅勿笑蟲牙老齒殘
潛鱗健翮異飛沉蟋蟀經秋亦觧吟琴遇鍾期思愈切
驥逄伯樂感彌深從教乳燕栖文棟兼許巢烏集上林
雅意旁求羅俊彦
天書昭掲
聖人心
　
　
　
　
　
　
　
　
皇清文頴巻九十
欽定四庫全書
皇清文頴卷九十一
　詩
　七言律詩
　　恭賀
御製翰林院宴畢
駕幸貢院七律四首元韻　　　　　　裘曰修
棘闈光采動星辰鴛瓦鱗鱗接
紫闉運際龍飛天甲子風髙鶚薦日庚辛論文自詡千
秋事挟筞争来萬里人漫說此中桃李盛吹噓都属
上林春
祥凝五緯聚三台應運誰為特逹才經術一時推學者
股肱他日待良哉
天章遍許儒林誦
仙牓新從藝圃開曽是諸生攻苦地不圗親見
至尊来
閬苑翩躚鶴影摶瑤臺十二碧䦨干試㸔雷雨經綸起
未覺風雲際㑹難首闢四門符舜典載申三物重周官
聖朝玉尺高懸䖏不使良材㸑下殘
搦管曽驚晝影沉春蠶食葉憶孤吟有懐漫比漣漪浄
被
澤真同渤澥深謬謂文章抵鐘鼎不将廊廟負山林風
簷舊夢驚回首猶是青燈十載心
　　恭和
御製翰林院宴畢
駕幸貢院七律四首元韻　　　　　　陳邦彦
奎騰東井應昌辰
帝輦遙臨下紫闉纔向鳯池歌宴衎又從棘院閱艱辛
千行試舍邀
宸睠萬類洪罏荷
聖人一自
翠華逰幸後鵬霄鶯谷盡生春
賢書自昔寄中台選駿頻收馭逺才五色文章非易也
九重㢲命曰欽哉青燈夜雨連宵課紅杏春風傍日開
攻苦寒窻䝉
睿咏
恩隨墨瀋自天來
漫説長風萬里摶從來詔祿豈容干生逢
聖世飛騰易身入賢闗報稱難俊乂闢門符舜典明經
多士擬周官
鑾輿己度龍門影棫樸登歌尚未殘
天意憐才詩思沉簷風寸晷動高吟至公堂上秋雲淡
明逺樓中碧月深甲乙品題歸水鏡珪璋磨礪得瑶林
還鑣追憶紅綾夢更凛氷淵精白心
　　恭和
御製翰林院宴畢
駕幸貢院七律四首元韻　　　　　　鄂容安
玉堂高㑹近星辰試院鳴鸞
紫禁闉巨典鴻文超令甲景雲旭日正先辛(是日/庚午)從容
天步登龍路辛苦風簷立鵠人瑞氣珠宫渾不散賢闗
草木盡囘春
地憑北斗映三台桂籍槐㕔引彦才
君子游歌眞樂只文章場圃亦雄哉風簷月燭千廊寂
意蕋心花一院開貢樹分香
天語接他年公輔此中來
長風羽翼試高摶氣象虛傳彩筆干誠正由來與巳切
才華到底報
恩難鎬豐雅頌尊周士賈董風規貢漢官省識寸心關
得失秋江應不怨凋殘
霓旌鳯咮晝沉沉雲路鵬程入
聖吟千載持衡
天鑑在百年養士
國恩深芙蓉敢有先傳鏡桃李誰言自得林科第湏從
忠孝副雲霄儀羽
九重心
　　恭和
御製翰林院宴畢
駕幸貢院七律四首元韻　　　　　　觀　保
至徳垂裳拱北辰恭惟
仙仗越城闉頒來
丹詔逢先甲算到良時屆下辛(二十八/日辛未)零露巳霑儀鳳
侣和風兼拂聼鶯人棘闈咫尺金坡路十月春如二月
春
遥望丹梯接曙台網羅欲盡碧雲才遭逢如此人知否
辛苦猶䝉
帝念哉萬歲三呼千載㑹
重瞳一顧四門開桞邊蹀躞金臺駿知為庥明作瑞來
敢道憑空一鶚摶培風訝許九霄干花因向日開常早
草喜逢春緑不難屈指四年膺
寵命衡文三度典寒官追陪此地
恩尤切報稱常思五夢殘
星臺崒嵂玉璣沉北斗城邊萬籟吟天運左旋清漏逈
日華東出慶雲深畢箕風雨從民好奎壁文章徹藝林
一豫一遊闗繫重
帝王心是化工心
　　恭和
御製翰林院宴畢
駕幸貢院七律四首元韻　　　　　　于敏中
斗牛光氣應星辰尺五天南接
帝闉文運百年周甲子秋期八月過庚辛為
臨丹禁蓬山地還
念青衫席㡌人鎻院盛傳
車駕幸一時寒畯總生春
聚奎堂逈接中台此地三年一選才漫説功名偶然耳
亦知科第豈徒哉金臺本為求賢築珊網原因籲俊開
寄語槐花忙裏客好從洗髓伐毛來
璇榜
天題一氣摶兩行珠琲耀闌干若論觀國才非易語到
知人哲最難萬選伊誰如學士三升自昔重周官(小臣/)
却憶當年事㡬度風簷聽漏殘
日麗龍門曉霧沉文昌風景入
高吟花開桂落憐甘苦雲路鵬程閲淺深持鑑敢忘清
似水儲才還冀盛如林萬間廣厦千秋遇總是
君師敎育心
　　恭和
御製翰林院宴畢
駕幸貢院七律四首元韻　　　　　　董邦逹
文敎昌明際此辰五雲佳氣䕶層闉奎垣正耀重開甲
㢲命時申自納辛巳集蓬池傳鎬宴更臨棘院作周人
多將萬㸃
恩波雨灑遍千山桃李春
清時灼灼啟英台
帝念殷殷育俊才儒術眞堪經世也制科豈是為名哉
三秋蟾影香初馥二月仙姿紅又開多少風簷辛苦淚
翻從感激
聖恩來
積厚方將九萬摶可容輕易向時干傳薪有學斯無忝
翻水成文未足難自古闢門開盛典
熙朝敷政屬儒官程才大小周時用莫便迂疎但守殘
賢闗咫尺判升沉囘首當年鏁院吟忝與持衡慚識淺
肯敎張網畏淵深昭囘雲漢欽
天藻樂育菁莪滿士林屢被
恩膏難報稱願將氷雪勵臣心
　　恭和
御製翰林院宴畢
駕幸貢院七律四首元韻　　　　　　宋　楠
纔看水署集星辰又見
鑾輿轉鳯闉校士此間分甲乙撤闈前月紀庚辛洵知
上苑鳴珂侣原是風簷剪燭人兩地儒紳俱望
幸珠斿隨處佈陽春
蕊榜人多位鼎台經綸端藉出羣才文期有用為佳耳
士聽無譁尚慎哉壁府占祥星再耀史臣紀事帙重開
乾隆九載初冬吉
大駕親臨貢院來
鵬背長風九萬摶摩霄有路豈湏干氷甌雪椀盟心易
月斧雲斤措手難題目
禁中由
御定主司簾内異麤官千金得士期登用莫注蟲魚但
守殘
等閒雲路判升沉甘苦何期入
睿吟一代制科風尚貴百年
文敎濯磨深
龍章並仰書垂露鶯谷行看羽出林共慶生民來未有
帝王如此愛才心
　　恭和
御製翰林院宴畢
駕幸貢院七律四首元韻　　　　　　鶴　年
譽髦斯士慶逢辰
仙仗爭看溢巷闉棘院
親臨逢再甲風簷遍覽念多辛飛鳴益奮摶霄翼􁁜􁁜
應無失路人
鸞輅所過如挟纊不闗候値小陽春
寶翰輝煌照斗台
旁求至意屬眞才無私鑑物湏淵若有志觀光尚勉哉
詞館清華門益闢蓼蕭譽處宴新開相期握瑾懷瑜軰
盡入瀛洲座裏來
文陣湏將大力摶䄂中行巻漫輕干弊清簾外蒐羅易
題岀
宸衷擬議難自此諸生歸就學更無捷徑去求官三年
養得凌雲氣不怕天香桂子殘
龍門咫尺判升沉特軫
皇情寄雅吟辛苦三塲天不負漸摩百載澤尤深愧非
經笥叨師席漫向鱣堂課士林弦誦各教敦實學菁莪
仰副
育才心
　　恭和
御製翰林院宴畢
駕幸貢院七律四首元韻　　　　　　吳應枚
駕蒞瀛洲燕喜辰載
廵棘院繞闤闉詞曹榮並卿和相甘味囘思苦共辛放
眼選塲誰是佛殫心舉業始成人小春
旭日迎仙仗
賜與青陽左个春
奎光萬道接三台百載陶成間世才雲漢為章歌倬彼
海隅時舉詠康哉桂培蟾窟先期種雷動龍門特地開
多少青袍齊額手今朝親見
翠華來
三干水擊羡扶摶綵筆曾聞氣象干市駿有臺還鄭重
梯雲得路本艱難直從根柢端儒術常以公明朂試官
要副
九重臨幸意敢希弋獲守叢殘
鑾輅廻翔晝漏沉鹿苹魚藻矢清吟紅雲一朶瞻
天近樺燭三條想夜深如璧如圭珍待聘樹人樹徳蔚
成林玉堂遥望
恩同戴汲引惟期表素心
　　恭和
御製翰林院宴畢
駕幸貢院七律四首元韻　　　　　　徳　保
鑾輿初降棘圍辰士氣文光滿
帝闉倩補
衮龍修黼黻擬調鼎味試酸辛焜煌翰墨昭千古赫奕
謨猷仰
一人致嘱朱衣詳㸃額培成桃李待先春
昭明奎壁接三台
天步廵行重勸才際遇
明君將仕矣韞藏美玉待沽哉崔巍虎觀千尋上閶闔
龍門四逹開定有英賢孚
帝望賁然㑹見白駒来
仙仗来臨五鳳摶縁求鴻鳥漸於干共知入仕如今易
始信為
君自古難
聖意周詳憐士子公車感激奮
王官洪鈞鼓鑄斯文運不比尋常補缺殘
昭融和霽晝沉沉景物歡承
睿藻吟士習敎成敦古樸
天才神縱仰
高深鶯聲㡬處鳴幽谷春色新年發杏林從此
恩波籠鎻院觀光應勉致
君心
　　恭和
御製翰林院宴畢
駕幸貢院七律四首元韻　　　　　　秦勇均
鸞旂飄拂燦星辰文士歡迎傍鳯闉欣覩棘闈輝氣象
更煩
瑶翰詠艱辛十年寒暑横經客萬里闗山獻䇿人自入
宸衷加愛惜螢窻雪案總陽春
文昌光氣近三台玉尺平量
盛世才軍夢火山祥兆矣城飛聊矢意雄哉龍門轉盼
桃花麗蟾窟遥瞻桂子開從此揮毫添得意並誇曾接
聖人来
展翮羣思九萬摶最憐及第似方干莫言千仞登梯易
曾悵三年入彀難伯樂未逢空入市卞和㡬次獻當官
兩廊燈火今囘憶七札穿来月影殘
淵底珠光豈乆沉五雲多處聽龍吟層霄奎壁流輝逺
四國菁莪被澤深
法駕經臨歡士氣
宸章傳誦寶儒林草茅聼説叨
光寵倍矢傾葵報
國心
　　恭和
御製翰林院宴畢
駕幸貢院七律四首元韻　　　　　　栢　謙
三載從傳貢士辰試闈常傍禁城闉玉堂幸沐
新恩渥棘院寜忘舊日辛通籍正宜思故我濡毫原是
此中人欣瞻
鳯輦親臨幸纎草齊涵大造春
科名自古應奎台衡鑑還湏别茂才雲漢作人非偶爾
菁莪養士豈徒哉十年面壁蓬扉扄一日登雲蘃榜開
甘苦休言人莫喻曾看此地
翠華来
垂天羽翼任鵬摶鎻院森嚴未敢干螢火聚光窺慘淡
蜂房釀蜜識艱難青雲得路趨
雙闕白首窮經効一官多少幽情歸
睿鑑底因遲遇惜衰殘
科名得失判升沉下里休淆白雪吟景慶喜符昌運瑞
文章思報
國恩深
賜觀睿藻趨
瑶陛逺播
綸音遍藝林㑹向金門看釋褐輸忠誰不罄丹心
　　恭和
御製翰林院宴畢
駕幸貢院七律四首元韻　　　　　　張映斗
蓬池魚藻樂嘉辰載
幸文闈近綺闉臺笠四周瞻氣象
鑾輿一顧念艱辛青雲納履非無路白首懷鉛大有人
簾月燈風湫隘地
宸光煦照即陽春
席㡌隨身志鼎台㡬經磨礪盛年才心追作者良難耳
論少卑之曷尚哉織錦毎誇新様改栽花休問故園開
龍門莫悵秋濤冷瀛海
恩波汨汨來
鵰鶚俱從雲路摶禮羅豈屑雉媒干明珠十斛平量易
寶劍雙精鑒識難三䇿天人光漢詔九年選造重周官
法宫正鼓雲和瑟肯使焦桐㸑下殘
海天魚鳥各飛沉叨與看花馬上吟昔夢尚驚三榜發
新篇載紀五雲深昇平潤色歸經術大雅扶輪廣學林
玉尺金衡
天賜予儒臣長合矢氷心
　　恭和
御製翰林院宴畢
駕幸貢院七律四首元韻　　　　　　徐景熹
養士掄才撫五辰
翠華曉日岀重闉風簷晷度雙丸速樺燭光添五夜辛
南省探花曾有使秋林攀桂更多人紛綸經術邀知遇
試問誰如井大春
文昌列宿耀三台雲漢為章肯育才匣有寒芒歸識者
匵多美玉尚沽哉驊騮自見馳驅穩桃李還欣爛熳開
珍重書升成
曠典棘闈喜迓
六龍来
展翼皆期九萬摶原知天禄不湏干名經千佛題非易
健翮三秋奮未難抱璞乆應邀巨眼席珍果識重儒官
風雲多士霑
恩渥感激
天心滴淚殘
鎖院森嚴夜柝沉撚髭抱膝費清吟璠璵可有良工琢
杞梓眞邀大澤深桂蕊芬時環寳樹杏花開處上春林
作人棫樸逢
熈運簡在均宜報
聖心
　　恭和
御製翰林院宴畢
駕幸貢院七律四首元韻　　　　　　楊述曾
紀元甲子際昌辰雲漢昭回麗九闉鰲禁濡
恩歌宴樂龍門紆
念涉艱辛華筵此日簪毫侣短䇿當年席㡌人
特賁紫泥移
鳯輦一時藝苑總廻春
㢲地三條映斗台
聖朝羅網重英才振興士氣俱升矣稠疊
王言實大哉棘舍萬間雲色燦風簷四面日華開那知
燭淚燒殘處也入
重瞳盼睞來
培風鵬翮任飛摶勿以求心逐野干便腹五經眞不易
摘鬚一第未爭難文成黼黻方華國笥有衣裳省服官
三尺短檠看尚在書囊無底讀更殘
春蠶食葉晝沉沉鳳咮堂前㡬度吟名次臚雲邀
簡擢家仍
禁籞荷
高深一條氷繫膺華選二丈光分照上林更咏詩篇薪
棫樸金相玉琢答
皇心
　　恭和
御製翰林院宴畢
駕幸貢院七律四首元韻　　　　　　鍾　衡
蓬瀛宴罷値良辰
鳳蹕欣過
帝里闉官舍深嚴無請謁棘闈料峭倍艱辛應知他日
登龍客不負當年題柱人萬里鵬程從此始彈冠共慶
玉堂春
榮光熠熠耀三台為國湏求俊乂才氷鑑玉壺長在否
龍雕虎繡實雄㢤三條燭盡文星燦五夜風清鎖院開
最是月中攀桂客聨翩俱赴鹿鳴来
風簷咫尺欲鵬摶十丈文星射鏌干曽是槐黄情最切
由来棘緑景猶難清華有路堪酬志
明主憐才不惜官身際
聖朝文物盛莫敎歲月易摧殘
明時籲俊念升沉得失雲泥入
帝吟三載賔興宏典禮百年培養沐高深一行
鳳詔頒中禁五色龍旂出上林黄闥(小臣/)同拜獻賡歌
敬體
聖皇心
　　恭和
御製翰林院宴畢
駕幸貢院七律四首元韻　　　　　　程鍾彦
龍光燕喜慶芳辰
帝引奎雯駐綺闉杏苑南宫儲甲乙桂輪西顥應庚辛
長開科目登良士廣貯圗書待學人
鑾輅親臨宏沛澤成蹊桃李巳含春
銀漢光芒接斗台作人雅化起英才致身雲路誠榮矣
稽古行間尚朂哉道域已隨
天步闢賢闗特荷
聖恩開蓬山儤直揮毫彦都是
鴻鈞陶鑄來
扶揺九萬效鵬摶白雉青雲直上干閬苑迢遥瞻亦近
天門詄蕩到非難神凝如坐清華舘心靜誰移耳目官
摹得廟堂鐘吕韻砰鍧未覺漏聲殘
聨翩席舍晝隂沉下筆聞聲戒朗吟自古文章崇正始
從来淺陋即艱深天池芹藻涵
宏澤
上苑鶯花異衆林承乏掖垣宣
徳意竹梧長表向陽心
　　恭和
御製翰林院宴畢
駕幸貢院七律四首元韻　　　　　　鄒一桂
棘闈
臨幸及兹辰翠葆風和接九闉入彀英才爭踴躍思文
聖主識艱辛
廵遊寵被龍門客拜舞
恩霑雁塔人
錫下彤章雲五色難敎白雪和陽春
文章天禄曜三台珊網宏收報國才共體
乗乾常惕若尚思稽古凛欽哉紅綾宴自篝燈集丹桂
香因種徳開今日持衡舊懷璧莫忘甘苦此中來
萬里扶揺豈易摶青雲有路不湏干攤書五夜窮經苦
破浪三門歴級難理發程朱如月印文卑屈宋是衙官
更知為國求賢意仕學兼資讀未殘
功名得失豈浮沉把巻還湏仔細吟鹿苑看花承燕喜
鳳池歸燭受
恩深逺栽桃李敷卭筑舊采參苓入桂林此際從遊来
藝圃敢忘冰玉勵臣心
　　恭和
御製翰林院宴畢
駕幸貢院七律四首元韻　　　　　　孫　灝
鳯沼銜
恩宴吉辰龍津駐
輦瞰重闉頻瞻
日表
天巍煥頓改風簷地苦辛玉筍競誇門下士紗籠曾䕶
榜中人爭如雨露培根渥桃李金城萬樹春
文昌座逈冠三台
帝為蒼生佇上才第一官求誰可者無雙士貴豈虛哉
宫蟾乍喜凌雲接林杏先思向日開盛比橋門觀聽萬
鎖闈驚見
翠華来
滄溟六翮此鵬摶立鵠孤寒又若干
顧盻自
天儒不賤典文從古見猶難風前畫燭然深夕筆底春
蠶動試官氷鑑丁寜勞
聖訓夜珠投恐目光殘
桐井朱門列棘沉
宸襟清暇入高吟鄉三物後書升重
國百年来養士深
仙仗雲排光席舍
天章日麗照儒林(小臣/)窺管知誠陋籲俊惟期永
徳心
　　恭和
御製翰林院宴畢
駕幸貢院七律四首元韻　　　　　　楊開鼎
日旌月羽拂三辰警
蹕来遊雉堞闉欣展
舜顔臨太乙競瞻
堯顙類髙辛沙堤方宴登瀛客棘院来觀負笈人夾道
歡聲騰
御氣小春今正勝陽春
文昌六宿接三台珊網宏羅四宇才共矢氷心惟謹爾
敢忘
寳訓往欽哉半簷低處祥光擁一鑑懸時景運開説與
横經諸髦士龍門信有
六龍来
六月培風萬里摶青雲綵筆也能干懷中瑜瑾酧金鑑
字裏珠璣勝木難自昔天人推漢䇿由来俊乂屬周官
離蔬湏副旁求意莫向空山啖芋殘
銀河一抹夜初沉畫角聲中費苦吟玉尺平衡多士奮
龍文軒翥五雲深收羅經術歸藜閣珍重科名比桂林
自佩烏囊何所報
皇猷願贊育賢心
　　恭和
御製翰林院宴畢
駕幸貢院七律四首元韻　　　　　　周孔從
奎文璀璨應昌辰鎻院重重拱
帝闉幸倚玉堂叨
寵眷敢忘雲路共艱辛鹿鳴芩野歌君子鳳翽梧桐詠
吉人總為崇儒增
曠典
翠華行處藹陽春
雲凝華葢映三台璇曜靈鍾命世才文治薫蒸風尚矣
重闈葱鬱氣佳哉黄槐結䕃含秋爽紅杏催春報曉開
海底珊瑚澄鐵網一時爭道獻琛来
坐看雲鵬九萬摶鏡湖那復滯方干情知老鶴冲霄易
肯信新鶯岀谷難籲俊四門光舜典賓興三載重周官
皇情更軫風簷苦不負春蠶食葉殘
香焚紫案晚煙沉校閲曾分剪燭吟(今秋京兆試士/臣奉  命分校)細
領文情秋月朗難描風景夜堂深光含寶氣侵珠匣露
浥清芬滿桂林重捧
天章雲漢表羣才樂育
聖人心
　　恭和
御製翰林院宴畢
駕幸貢院七律四首元韻　　　　　　邵齊燾
棘闈榮幸値昌辰
鳳蓋鸞鈴歴翠闉儒雅銜欣資化育
宸居徹邃念甘辛衡梁攸寄
皇多士雲漢為章
聖作人甲子恰逢新日至
帝車指處即陽春
早為他年慎鉉台鎻闈
行幸重掄才
前旒俯察誠明矣
元首賡歌曰喜哉桐梓維楨知地敏山川欲雨睹雲開
英賢從此相望出何待箕星入夢来
九萬風區大翼摶清時爵禄不湏干惟賢自以身為取
則哲誰云
帝所難利見
飛龍瞻首物書升司馬慎論官丁寜寄語觀光士磨礪
寒窻共抱殘
春秋代序此飛沉虎嘯龍興蟋蟀吟樂育多方食徳舊
旁求在念荷
恩深彈冠好勸賢能駕炤藝敎遊道徳林慚愧(微臣/)預
斤斵永持清慎答
皇心
　　恭和
御製翰林院宴畢
駕幸貢院七律四首元韻　　　　　　竇光鼐
盛典初開選吉辰詰明
鳳駕岀重闉聨珠共睹奎光燦饌玉偏知蓼味辛濶到
海波能育物明如天火受同人直敎未脫藍袍者也沐
陽和大地春
熙朝元化接元台崇雅無庸輕艶才樂備禮明觀止矣
蘭馨桂馥氣佳哉周三物要諸生備虞四門看此日開
山岳由来資土壤儘容一得罄懷來
摩空健翮倚雲摶愷悌憑將百禄干合有魁儒推學富
免敎
聖主嘆才難文章自要爭千古科第寜惟博一官萬事
心花能結撰墨花開處燭花殘
三條燭盡漏聲沉嚼徵含宫費苦吟誰似賈生能䇿治
漫希揚子好思深圭璋有價諮都市梁棟湏才訪鄧林
自古人文闗國運虛公端合體
皇心
　　恭和
御製翰林院宴畢
駕幸貢院七律四首元韻　　　　　　張泰開
鎻院奎躔恊五辰
日華門外鳳城闉欲培士氣歸長養尤愛儒生耐苦辛
禮樂百年隆籲俊明良千載在知人蓬山宴後
龍旂岀
寵賁風簷萬國春
延英講席接元台為闢賢闗擢俊才傳世文章特末耳
匡時事業豈徒哉丹心自有氷壺潔寶氣先由鐵網開
糺縵
天書丕煥後共將衡鑑記從來
鵬程自昔趁風摶未許蜩鳩妄意干得失總由人事判
推敲應覺匠心難含經便欲窮三箧對䇿非徒効一官
多少儒臣隨
鳳輦濡毫猶憶燭花殘
十番棘院愧浮沉長對青燈擁袖吟幸拔泥塗驤首後
方知雨露沐
恩深驊騮合與開先路燕雀何期托
上林此際傾葵圖報答承明莫負
聖人心
　六言律詩
　　鏡水雲岑應
制　　　　　　　　　　　　　　　趙熊詔
近水遥岑交映鏡光雲影相涵平開一片皎潔亂㸃長
空蔚藍鑑洗獨澄秋月霞披常對晴嵐天然别苑圖畵
佳處全憑静探
　
　
　
　
皇清文頴巻九十一
欽定四庫全書
皇清文頴巻九十二
　詩
　五言排律
　　瞻仰
　盛京宫闕念
祖宗創業艱難恭賦　　　　　理密親王允礽
祗
命趨遼海崔巍仰
舊宫嚴凝天氣肅盤踞地圖雄念昔開王業乗時奏武
功師征方自葛城域又遷豐一劍風塵際三陲
指顧中
神威宣率土求莫協
蒼穹式廓彌增壯維垣遂克崇八門連閫域雙闕拄髙
空曵珮千官入輸琛百國同兵農旋定制禮樂漸移風
爰及純熙介逾看景歴融中原欣奠鼎故里抱遺弓陶
復追家室舂陵望欝葱星辰咸拱北王氣本從東幸是
餘休渥還令後裔䝉
聖慈垂闓澤
敕遣諭微躬逺歴關山峻來親
祀典隆丕基勞
櫛沐奕葉荷
帡幪松檟靈祗䕶枌榆社飲通有懐長不寐明發惕淵
衷
　　賦得萬壑泉消夏千峰翠作秋應
制　　　　　　　　　　　　　莊親王允禄
萬水迴環集千峯次第連披襟實樂矣縱目更悠然翠
寫秋容出清將夏暑捐涼風生密樹爽氣滿遥天仁智
情應洽生成道巳宣隨
鑾行幸日俯仰興無邊
　　鶴　　　　　　　　　　果毅親王允禮
舊號仙人騎蓬山路未岐九臯通碧落一舉到華池宛
轉青鸞舞雍容白鳯儀在隂聲可和警露夜先知入帳
非無術銜珠會有時緇衣誰製作縞袂想風姿食有芝
田粟棲應若木枝鵷凰頻接羽丹穴許同窺
　　驪山温泉　　　　　　　果毅親王允禮
西郵來奉使經此古温泉沸訝陽氷渙潛疑隂火然(海/賦)
(陽氷不冶/隂火潛然)濺波千㸃雪澈底一泓天可使纎埃浄能教
積滯捐(庾信温湯碑畧醴/泉消疾神水蠲疴)神功元一氣靈蹟儼雙仙盪
滌洪罏翕滄涵銀漢連虛無來素女彷彿遇丁芊(藝林/伐山)
(丁芊祝融女嫁元/㝠子為温泉之神)風珮揺聲細雲鬟照影妍鴻濛浮玉
海㶑灔泛珠淵下上華清月(唐温泉宫又/名華清宫)東西繡嶺烟
(東繡嶺在驪山右/西繡嶺在驪山左)寳箴張道濟綺語杜樊川宫憶初唐
建名垂貞觀年
　　扈
駕省農　　　　　　　　　　果毅親王允禮
洛水披圖日弇山紀石時八荒歸
雅化九域奠丕基拓地過隆古觀風舉盛儀
金輿彰順動玉琯叶昌期負弩趨疏勒飛書召郅支塞
雲縈紫盖邊月映紅旗北陸風霜潔西郊秉穗遺
翠華還上苑
玉輅過東菑止
輦求民瘼逥
鑾問土宜雲鋤紛似織露積簇如坻曠野逢耕耦中田
見秉犂草零藏雉葉桑翳宿鳩枝遂仿三推禮長歌七
月詩
鸞鑣花外駐
玉趾隴邊移照以春䑓景暄之黍谷曦何勞先甲戒不
減上辛祈嘉榖來麰布恩膏土脉滋歡呼田叟列忭舞
從臣隨國寳尊農業民天托甸師艱難三古繼訓誡百
齡垂實栗應連畝方苞定兩岐有年賡雅頌無逸著箴
規翠釡羮長滿紅蓮飯可炊蒼黎惟擊壤黄髪喜含飴
蜡臘民無缺羔豚嵗有資漫誇封㤗嶽却勝宴瑶池
徳比神農教
功超保介咨微臣陪扈從濡筆奏雍熈
　　勵志　　　　　　　　　果毅親王允禮
若木分枝近銀潢衍派殊清宵
螭陛侍長日鯉庭趨月露飄紅桂天星種白榆含光希
玉璞颺彩羡鵷雛少小惟耽學生平不貴諛惜隂思逺
道愛日勵修途遂恐檀為榖終期石有瑜劬勞思樸斵
誦習在盤盂奧理探心性天倫敬髪膚優游為善樂珍
重不貲軀拂几心偏適調琴意亦愉相期惟傳癖所鄙
只錢愚分陜周公旦裁桐晋叔虞未能同尺寸何敢較
錙銖制作窺神搆儀型仰聖模談經秦博士挾䇿魯諸
儒繡虎雖才俊雕蟲豈壯夫拈詩頻即席問字或趨隅
燕翼欽詒厥鴒原重友于蘿纎依柏直蓬弱頼麻扶天
上恩波濶寰中政教敷
皇仁頻洽浹
帝澤乆霑濡徳被尋常地風行百億區華萍開舜沼翠
萐長堯厨海甸頒王瑞河圖告帝符春風人樂愷化雨
物昭蘇殿閣摳衣入郊園攬轡紆曉風楊桞眼晴旭杏
花鬚腷膊碁鳴墅琤鋐矢揷壺林亭饒逸興硯几得清
娛蓬島曽遊未仙源得似無竹留餐雪个松挺傲霜株
扈
蹕千軍動陪
輿七萃呼邊風調冀馬塞月挽燕弧雲路三千里天街
十二衢野雲連草樹寒日淡烟蕪秋盡從禽樂時平教
戰須觧縧摶健鶻舉網截奔狐事偶陪蒐狩心常寄典
謨臨書先起草㸃筆試研朱接要提文柄探元握道樞
不煎氷作水肯買櫝還珠極口篇章共殫心竹素俱情
縁渉世澹貌以苦吟癯直道青松在閒心白鳥孤英賢
如不棄欲縶食塲駒
　　和題西湖韻　　　　　　　和親王𢎞晝
覽巻懐佳勝名區未許同平湖開㶑灔精舍倚巃嵸九
夏晴光泛三春瑞氣融雲山浮秀色景物奪天工暮靄
添烘染朝烟倍欝葱有花皆爛熳無雨亦空濛却勝宜
春苑還過避暑宫中流凌浩𣺌絶頂歎穹窿波共長天
白霞連夕照紅萬松排嶺面千堞繞湖東孤嶼寒香發
虛亭翠黛籠招提凌碧落岩壁引飛虹鳥噪斜陽外鐘
鳴古木叢葛翁留故跡丹叟有遺風玩月乗輕艇尋芳
跨玉驄往來無俗客傳說到村童白傅長堤上蘇公往
蹟中披圖如巳到吟眺興無窮
　　題西湖畫扇　　　　　　　慎郡王允禧
今識西湖面丹青顧陸同移山來筆底决水入毫中深
處行難盡髙原望去通峯頭含暮色林表見春工洲渚
形廽抱樓䑓氣欝葱野雲皆靉靆晴靄半空濛緑桂詩
人宅青蓮釋氏宫長橋羅近逺古塔起穹窿烟亘三潭
白霞分萬嶺紅星龕松羃䍥雪竇石玲瓏塢有燒丹叟
亭遲放鶴翁藥窻苔蘚合樵徑薜蘿豐城郭清輝徧村
墟碧樹籠隠聞鐘起寺恍見澗垂虹岫合猿藏壑花深
鳥在叢遊船邀落日客袖得清風嫩草隨芒履長堤引
玉驄椰瓢分蠟酒蠻榼從山童勝跡神能領竒觀意自
融從來詩畫興對此轉無窮
　　賦得龍池春草　　　　　　平郡王福彭
上苑陽和早龍池百卉鮮萋萋青匝地冉冉碧連天濃
染花梢露輕霏樹杪烟細叢依曲岸踈影落清泉色映
金階靜隂隨翠荇牽香塵棲嫩緑芳草鬭新妍
　　奉
命督修
福陵水法恭紀　　　　　　　　平郡王福彭
自天申㤗運卜地肇王基佳氣東京壮祥光北極垂
皇圖原鎬洛大業遡豳岐堂構經綸逺勲華建立竒一
成開草昧尺劍定邊陲景命天興漢乾符籙受姬作求
綿世徳紹述際昌期長嶺蟠龍脉渾河遶鳯池鼎湖攀
不及弓劍鎮於斯閶闔通霄漢烝嘗峙鼎彛烟霞呈瑞
靄草樹毓靈芝逺岫青羅列遥峰碧逶迤紛紛排彩仗
奕奕擁旌麾瀰𣺌江兼海蒼茫派與支㑹歸俱有極環
抱更無涯但覺霛源漲㣲嫌故道移菲材膺鉅任
寵命被恩私奉
詔臣初至鳩工力漸施増髙雲路繞培薄土膏滋曲岸
金堤固圓流璧月窺淪漣澄藻鑑㶑灔淨琉璃羣瀆朝
宗日千條一貫時涵泓生厚澤廣大擴宏規垣禁諸星
拱明堂萬馬馳寳城瞻帝闕喬岳奠坤維磴道連層級
松林接茂枝典謨鐫緑字功徳矗豐碑黎庶騰歡頌
君王格孝思恪恭承
聖訓摳謁肅朝儀萬世無疆福庥哉燕翼貽
　　香山　　　　　　　　輔國将軍博爾都
萬木欝蒼蒼逥巒碧照堂雲來山寺暝花覆石門香攀
樹登峯逺穿崖引澗長傍簷藤作壁近水竹為牀清嘯
臨芳甸髙吟向大荒彈琴魚觧聼拂席鳥爭翔塵世渾
相隔身名竟兩忘醉餘幽興劇歸路滿斜陽
福陵陪祀恭紀　　　　　　　　　　張玉書
大漠龍興日邊庭虎歩辰白山浮王氣黒水渡真人一
旅璇圖廓千秋景運臻宅都森拱衛卜域湧嶙峋拜手
瞻丹馭攀髯憶紫宸禡旗師應律籌幄動如神塞北收
俄頃河東定浹旬射鴽遼海岸獵兕嫩江漘駿馬諸藩
贄編珠絶島珍莠鋤張
聖武嘉植飲
皇仁書契文初炳耕桑詔屢申英雄來草澤廟社闢荆
榛綿蕞儀追古豳風俗舊淳地寒銀磧雪人燠翠華春
肇迹垂鴻永開基翼燕新衣冠藏石隧弓劍䕶霜筠殷
享祠官肅成功祝史陳雙峰窺日月虛殿拱麒麟盖代
規模濶敷天翊戴均痛餘趨磴下想像屬車塵
昭陵陪祀恭紀　　　　　　　　　　張玉書
玉歴歸
真主禎符際盛期丕承
髙廟烈式廓太平基仙馭追應杳神游儼在兹山河垂
睿畧日月仰
天儀開國經綸密當陽雨露滋聲華陳羽衛儉徳示茅
茨獻納龍墀引圖書鳯閣披愛賢通燕笑拊卒問瘡痍
訓切投醪事恩深挾纊時兩勤南漢駕頻趨北庭師水
劃熊津濶山廽雁磧竒旌門羅貢賮毳幕擁降旂環島
收唇齒縁邊戍虎羆雕弓臨塞勁鐵馬度遼馳指顧中
原計艱難締造規令模傳寳籙遺範鏤豐碑
先帝羮牆慕
今皇陟降思薦馨浮酎醴展苾溢松脂芝草周垣茁春
隂匝殿移五雲囬望𣺌霑灑有餘悲
　　長至日
上躬祀
南郊恭紀　　　　　　　　　　　　張　英
至日躔南極初陽紀仲冬繡裳添綵線玉琯應黄鐘慶
典同函夏明禋掌秩宗齋宫香霧繞㤗畤碧雲封視版
臨深殿
親郊出九重霜華迎
翠輦爟火照寒松登降聞
天語堂皇仰
帝容瑶臺
三后配黼帳百神從繭栗燔柴犢星辰䕶燭龍祠官調
寳瑟舞羽間金鏞一徳符穹昊羣僚秉肅雝遥瞻蒼璧
薦共覩紫烟濃
　　䝉
賜觀
聖製詩集恭紀　　　　　　　　　　張　英
聖藻盈緗帙髙吟
秘殿清端居因感物㡬暇偶怡情字掩三辰麗詞探六
義精含毫當
紫闥結念在蒼生瑞雪歌銀甕華星詠玉衡艱難憐荷
鍤辛苦憶從征句毎
臨軒得篇多
駐輦成烟霞邀盻賞巗壑記廵行氣溢河山壯思翻海
岳平規模凌雅頌律吕叶韶韺寳樹千尋直珠光萬斛
傾幸容依
黼席竊許聼金聲日映丹霄近奎懸碧漢明
賜觀恩數重捧讀寸心驚仙露臣同渥卿雲
帝載賡願偕芸閣侣常紀柏梁名
　　扈從謁
孝陵恭紀　　　　　　　　　　　　張　英
鼎湖龍乆去冠劍託幽官地接東溟日山藏大漠風入
雲浮寳幄跨澗落銀虹
寢殿周廬繞園林輦路通關城花自發温谷水常融松
棟思堯徳龍門頌禹功千峯爭侍蹕萬嶺儼呼嵩典禮
遵前制經營殫
聖衷望
陵廽玉仗瞻宇却花驄宗伯陳犧象祠官獻稑穜懿親
陪奠斚故老慟遺弓石馬嘶何處寒山夕照中
　　閱農應
制　　　　　　　　　　　　　　　陳廷敬
聖作勤三事
天行啟四聰有年惟
帝力無逸即田功桑柘扶鑾輅茅茨駐玉驄野花穿仗
發山翠拂旗空壤繡紛交錯川長引欝葱嘉禾方剡剡
瑞麥巳芃芃鶯度濯枝雨桞眠吹絮風周原千畆緑漢
粟萬箱紅下濟光明逺髙居造化工年華丹禁裏烟景
幔城中粒食増堯匕薫絃倚舜桐九農應送喜歌舞海
隅同
　　五月十二日
賜觀
聖製南廵詩巻恭紀　　　　　　　　陳廷敬
鳯紀天長乆
龍飛日正中萬年三月序九叙兩河功典禮虞廵重江
山禹甸雄
帝歌垂睿想民俗入王風翕闢乾坤共罏錘造化同詞
源方浩瀚元氣益冲融丹笈廽雲篆滄溟散彩虹璧連
還縹緲珠綴自玲瓏香影瑶編動鈆分寳字工鶯花供
御藻雨雪志年豐玉律飄陽管金聲韵嶧桐衢謡歡故
老巷舞走兒童
恩與留題遍榮逾錫命崇道周神理貴物感至和通謨
烈超千古文章逹四聰祥雲盈巻帙瑞色上書筒雅頌恢
皇統英華發
聖衷石渠春㶑灔藜火曉曈曨
髙厚思隆遇迂踈愧匪躬併将颺拜意稽首祝蒼穹
　　禮闈校士得十四韻　　　　　　陳廷敬
數到掄才地承
恩自
禁林纔移經席仗猶殷屬車音白首冰銜晚青春鎻院
深昔遊思短褐榮路愧華簪銀燭三條盡銅壺午夜侵
苑花應冉冉闈棘自森森簾下經過斷風前語笑沉樓
明金榜月䑓轉玉衡參(地隣觀/象䑓)屢輟中宵夣囬憐儤直
心香凝新繡網寒戀舊綾衾忝竊繁文字蹉跎細討尋
池邊蹲豈鳯書裏穴成蟫典職堪遲暮登賢欝滯滛不
辭鉤校切有暇得㣲吟
　　正月二十七日聞大軍收復成都保寧
午門宣捷恭紀　　　　　　　　　　徐乾學
禁城寒律轉
仙闕斗杓東蓂落過元夕星廽驗八風疲民勞
睿慮荒服厪
宸衷妙筭三軍稟飛書萬里通威行梁益部捷奏建章
宫九陌歡呼遍千官舞蹈同憶初騷貴筑未乆沸羌髳
賊隊紛於蟻妖氛黯似雺威弧元灼爍晴旭正曈曨閩
粵旋歸命涇原敢怙終遊魂餘絶徼逆孽剰狂童王應
猶蟣蝨劉稹本蠛蠓兩川形最險六載寇方訌鎖斷巴
江碧燒殘閣道紅一夫為猰㺄七姓作沙蟲井絡天懸
縋彭門地鑿谼鼎魚驕圉圉窟兎走憧憧頓甲環三輔
飛芻過九嵕折衝多燕頷制勝在重瞳
廟畧神批亢
天威迅發䝉鋒車馳學士
密勅授元戎鳯紙装縑袠龍文襲錦幪恩踰操玉斧寵
勝錫彤弓乍聼鳴笳鼓俄看掃螮蝀先聲㧞栅猛竒計
裹氊雄鐵騎重關㑹金鉦兩道攻葭萌趨閬郡平武向
資中江過嘉陵曲山臨玉壘崇青川開阸塞白水失艨
艟一鼓收緜雒崇朝定梓潼鋒驅突陣豕鞭截飲江虹
槁葉迎風墜春冰見晛融前茅排鸛鶴禁旅接羆熊精
甲從天降兇渠入地窮長虵膏劍鍔困獸縛車釭馬服
真名将龍驤屬上公同時資羽翼一瞬轉飛翀不數岑
吳績休論會艾功壺漿來僰婦歌舞雜巴童晝柝安廬
舍春耕播稑穜閭閻應衎衎禾黍漸芃芃此地遭青犢
當年劇亂蓬人家葵井在城邑芋田空荆棘封磐石狐
狸嘯射洪哀絃聼杜宇廋語覓芎藭三紀勞生聚千村
稍欝葱那堪重躪藉何計慰疲癃驅迫偏荼酷瘡痍切
慘恫生涯愁駭鹿物力歎枯㯶泛泛巢林燕嗷嗷呌澤
鴻及兹濡雨露多幸脫樊籠再覩雲中日重甦㸑下桐
輶軒将李郃轓蓋擁文翁亂定欣徭息時平祝嵗豐支
機披蜀錦釀酒醉郫筒恵化停車鄧威名坐樹馮徑須
開鶴甸不獨剖蠶叢破竹鋒迎刃磨崖柱勒銅
仁聲漸洱海武畧震崆峒玉燭調時序金泥告岱嵩普
天沾潤澤渙號走靊霳受賮咨重譯垂裳逹四聰格苗
虞化溥征扈夏勲隆拜手陳詩頌含生仰
化工
　　官軍收復成都
　午門宣捷恭紀(有序/)　　　　　　　陸　葇
　　(臣/)聞滇賊弗庭迄兹五稔幽譴既伏顕戮尚稽我
皇上旋轉在中張弛並用六師所臨罔不從風區區西
　　南徼外之地形同黑子以兵取之易於反掌而猶
　　竄跡鬼方閉關拒命祗以兩川之險向為賊守也
　　今斷自
宸衷簡書申勵爪牙之士奉揚
國威分路前驅一乃心力漢中甫下直趨保寧龍安納
　　欵成都底定軍鋒若飈彼蘀盡巻雖漢帝之滅公
　　孫宋祖之禽孟昶未能如此神速克奏膚功者矣
　　由是通道西羌順流三峽犄角此寇腹背夾攻料
　　其游魂惶駭莫遁倘不肉袒歸罪則内變将作必
　　有梟逆䜿之首以獻者臣材質最陋忝竊史官歌
　　咏之事固其所職也恭聞㨗音喜而不寐羣工作
　　頌何敢後焉敬賦斯篇以紀其盛
黼黻光乾徳樞機握㢲權金甌完鎖鑰玉斧闢垓埏奪
險軍威振恢紘
廟筭全俄聞三戰捷驟觧一方懸靄淨春霄逈風廽露
布宣火城如待旦
丹詔恍從天咫尺
龍顔喜東西虎拜䖍鵷行欣緩歩鳩杖慰華顛漏下闉
鐶啟珂鳴陌炬闐輝輝含譽粲縵縵慶雲鮮欲紀旂常
績湏操翰墨研營初屯大散寇或踞飛仙呼癸輸頻繹
開丁峽乍穿因糧多得助轉鬭更無前士巳歡騰飽民
猶効餼牽壺漿斜谷遍屝屨棧江沿合勢謀猷壮分兵
著數先崇牙踰白水别隊繞紅川驍騎排鵝鸛腥波斮
鮪鱣與峯齊積械逐鳥共揚鞭􁂭縛凌寒度枚啣取勝
偏在和師必克以律閫誠專夾擊雞踪後長驅鹿嶺巅
七盤愁實據八堵疾攻堅不泝岑侯艦還推鄧尉氊轞
車來重霸枝柵碎任圜飈發潼南屋冰漂灌口船刃由
鐵檻接旗至錦屏搴叠雁摧嘹嚦潛龍斷蜿蜒馬勲終
受戮譙縱枉同捐蓂吐陶階十榆收陜地千非憑聲赫
赫誰履道平平往者羌偕叛盈時罪罔悛賨人隨李特
米賊附劉焉節使甘䝉面書生忍負肩犍佳何弗拒頼
簡總堪憐莫灑璩瑗血都沾蠻觸涎柘黄驕躍轡黥黒
亂披鬈鍵户封箕斗棲巢倚劍綿但思嬰阻隘那肯慮
囬旋泥坂丸徒守蠶叢繭自纒碉􁩞籠上住匼匝甑中
眠鑄幣空銅穴徴緡困麴錢酢醅荷葉裹粔籹蜜香煎
醉賞遨床宴高援樹閣椽處貪堂鷰樂命冀釜魚延𤓰
舖沉沉霧松州寂寂烟花蜂銷億囷估客嘆虛淵杼軸
應停織郫筒也廢傳販樵刪桂種宿莽宅畬田赤岸霞
成縷朱提石似拳遺風渾索寞疲俗倍愚顓裠屐持犀
柄潢池弄棘鋋吠晴紛市犬啼夜滿林鵑逆黨奚難罄
洪流未可湔撓膚殊癬疥惻念此饑瘨幹止将寧汝奸
兇詎舍㫋固云除惡盡亦謂救焚然折匕申嚴約囊書
載短韀夏侯鼙鼓静諸葛陣圖圓旱切雲霓望名驚瘧
癘痊垂簾人坐肆走輦貨充㕓甲枕巴文洗銘梯盛字
鐫置郵歸版籍授鉞選材賢馭聽危崖叱帷經曉郭褰
趣装携瘦鶴到部飲亷泉扶茘新疏圃蹲鴟舊越阡裁
芙圍繪繡造粉縠清漣溉遠資耕鑿祠荒復豆籩蔗畦
苗漸茁鹽井脉相連涪扇澄藍紙橦花換翠鈿竹枝歌
婉婉渝舞足躚躚貢罷璆兼磬神浮杞與楩閭閻馴䑕
雀亭長耻鷹鸇庶矣蘇殘燼期於戒削朘元戎能輯衆
左相善籌邊近拊牂牁背遥批僰㸑咽燈檠謡易驗篆
板䜟宜詮篳路通荆蹻秋槎泛漢騫及鋒當賈勇扞圉
絶攀縁計日誅䝉詔環星拱薊燕職方王㑹月瑞木太
平年感遇羞糜禄趨蹌忝具員朝班裘豹飾俊彦珮蟬
聯互搦湘筠管僉題側理牋韓詩音逼古桞雅句爭妍
仗立容疲蹇麻生挹蕙荃請纓懐嚮往磨盾力拘攣引
領依
宸極抒忱憶廣筵逡廵承暖曝愽厚納埃涓采藻蓬萊
苑賡颺謨典篇宓疇宗象畫薫吹拂韶弦始覺寛宵旰
行知即凱還股肱咨爾弼胼胝問于畋
聖武昭桓撥
皇仁溥恤蠲心雖矜僕固法不宥髙駢悉剪鴟張翼窮
追豕突跧指碑遑祓過繫組諒懲愆干羽苗頑格商奄
洛邑遷竚看馳檄去亟為定昆滇
御試省耕詩　　　　　　　　　　　朱彛尊
長樂虬鐘啟端門羽仗排良辰元巳近暄景暮春佳
帝念勤民切羣情望幸皆蘋風吹近逺蘭澤洗氛霾銜
尾中流鷁拳毛内廐騧農輿沾雨露俞騎束鞞靫沙桞
津亭岸山松驛路牌西疇一以望東作此時偕于耜分
原上提筐饁水涯杏花殷似火菖葉小於釵巷静餳簫
市烟低土銼柴倉庚飛習習布榖語喈喈樂事紆
乾顧豐年協
睿懐歌時成夏諺行處即堯堦帳殿開黄屋人家繞翠
厓定知先稼穡力為減徭差吉日宣王禱空同軒后齋
星躔齊北拱聲教巳南諧曲渚宜浮洛芳樽逈勝淮
宸逰多悅豫振旅入天街
大駕重幸直北校獵時冬祭後三日恭紀
　　　　　　　　　　　　　　　　施閠章
九廟明禋重初冬爽氣髙停鑾纔盥薦出狩又旌旄組
轡王良馭珠弓羿氏弢六龍真逸足三輔舊神臯問寢
紆宸幄于田佩寳刀共知勤部勒豈謂騁遊敖霽日迎
僊仗朱霞炤
御袍合圍熊館破決中虎賁豪野獲窮山谷弦鳴落羽
毛皁雕雲外盡赤豹檻中嘷齒革資軍實豺狼念賊壕
是時求俊乂侍衛繼英髦五柞離宫盛甘泉彩筆操計
禽分勇怯講武寓甄陶虞甸爭除道郊圻待獻醪省方
天藻發渉逺
聖躬勞帳殿霜生劍騎營夜屬櫜鐃歌簫鼔競宴賞羽
林叨漢主誇宛馬姬書訓旅獒興朝誰諫獵蓄意忝含
毫
　　湯泉應
制(有序/)　　　　　　　　　　　　　明　珠
　　湯泉在遵化州西北四十里福泉山下寛平半畆
　　泉水沸出傍有冷泉均其氣候誠養徳和神之用
　　也
上以地近
孝陵頻經臨幸兼奉
太皇太后嵗時遊賞建宫其上樸而不華康熈辛酉三
　　月
駐蹕馬蘭峪
召扈從諸臣觀於温泉
命(臣/)宣示
上意使得周歴遊眺諸臣懽欣鼓舞咸頌
皇上之孝思儉徳規模𢎞逺足為千百世法乃各賦詩
　　應
制(臣/)以愚陋不獲賡颺萬一然身際
聖時私願託附不朽勉成二十四韻復序述其事以志
　　幸焉
御天來鳯輦浴日啟龍池淑景黄圖早朝暉紫幄披落
花縈綵仗初桞拂珠旗野逈紆
皇覽鑾停擁地祇翠巖深䆗窱瓊搆欝参差蘿磴時留
蹕松門不剪茨方塘含皎鏡文甃淨漣漪却望
陵園近彌深弓劍思山川開麗矚草木得華滋豫悅千
秋洽陽和庶物宜毎勤長樂養獨奏廣㣲詩溜暖春頻
駐波暄律罷吹逾涯㴠
帝澤曲逮被臣私並
命觀温渚相将陟澗湄氣凝漿五色味絶露三危凛節
何由度恩光實在斯赤鱗遊自異錦雁餙奚為瑞巳徴
靈液祥應頌玉芝逺侔堯徳儉只法禹宫卑孝理能馴
鹿仁風遂化鴟撫躬多竊幸好爵乆相縻喜共清泉挹
如從丹洞窺濯磨欣有賜調爕愧無竒願託潺湲水年
年奉
聖慈
　　湯泉應
制(有序/)　　　　　　　　　　　　　杜　臻
　　(臣/)聞水火者隂陽之精陽得質而隂得氣為凉為
　　燄隂得質而陽得氣為泉為湯則湯泉者實炎潤
　　之相資為坎離之既濟包含元氣保合太和由來
　　尚矣遵化州西北四十里福泉之山湯泉出焉甃
　　石為池方平如鑑不火而燠遇寒而温色白鉛溪
　　泛珍珠而成串烟青銅浦注甘露以揚芬噴薄則
　　魚目虎鬚流膏則醴泉玉液蠲疴益夀厥功茂焉
皇上問安視膳既無間於
宫闈養志承顔更時深於
廵幸以兹泉之潤可以致遐齡兹土之宜可以適
聖體乃營别舘特繕瑶池暄波逥繞於曲阿淑氣充周
　　乎
清禁爰游爰止攸躋攸寧洵尊養之獨至者矣且也山
　　連昌瑞地接
寝園冀北漁陽則
神京之左輔焉石門蘭峪則
孝陵之近郊焉
皇上感霜露之凄清肅烝嘗於祼獻松楸在望經隧道
　　以愴懐弓劍當年憶
龍髯而雪涕齊明盛服沐浴華池又孝思之獨切者也
　　况制崇淳樸境遠塵囂不剪茅茨仿唐堯之儉徳
　　無煩輪奐儼夏禹之卑宫豈比夫曲水昆明侈陳
　　宴飲華清興慶徒事遊觀巳哉嵗次重光月臨姑
　　洗(臣/)等恭承
嘉命仰黍谷而生春跪聼
温綸挹
恩波於在藻徘徊青駛盥潄芳馨濡毫乏庾信之文授
　　簡愧傅咸之句不揣蕪陋莫罄揄揚有
詔賦詩凡二十有二人臣臻敬賦五言排體一章其辭
　　云
勝蹟開温谷名山滙福泉坤輿畿輔拱王氣
寝園連溜暖春常在波暄火似然琉璃圍石甃蛺蝶落
金錢鏡澈空明月珠浮淡泞淵丹砂中藴地赤道上經
天難老宜眉夀長生駐偓佺延齡功獨盛濟物理仍全
聖主晨昏切
慈闈定省專有時移
鳯輦别舘下雲旃神女調香液瑶階遶瑞烟鶯歌臨水
處花笑舞觴前
帝孝真無極
皇情更自牽瞻依
橋嶺近悽愴玉衣懸裛露懐松柏惟馨肅豆籩
宸遊非逸豫孺慕㡬廽旋不改宫垣舊還除粉繪妍芳
規誠卓越儉徳永流傳竊愧清班忝俄承
睿㫖宣彈冠齊祓濯晞髪愛潺湲快覩氤氲色欣逢景
慶年滇池安鼎沸瘴海罷樓船澤潤垂千葉風和被八
埏
湛恩霑既渥染翰効㣲涓
　　湯泉應
制　　　　　　　　　　　　　　　沈　荃
紫塞風雲壮黄圖禁籞長
鑾輿臨薊甸羽衛警漁陽蘭峪嚴關矗湯泉逺岫蒼神
臯原峻拔瑞靄自廻翔
特詔觀仙液連鑣度碧岡遥瞻烟靉靉近聼玉鏘鏘鑑
入千峯翠霞蒸五色光噴珠紛上下舞蝶宛中央焦釡
流波灼丹砂著體香甘宜頻盥潄潔可坐徜徉古院棲
幽勝穹碑仰焜煌有懷探岣嶁無句續琳瑯載繹
天言重彌欽
聖孝彰晨昏勤定省左右適温凉暖谷疑調鼎瑶池儼
奉觴延齡輕玉醴却病勝神漿允矣
重闈慶休哉
景祚昌林巒森並列
陵寝欝相望黯黯松楸逈依依弓劍藏豈因供眺望庶
以肅烝嘗甃石渾仍舊繚垣不改常茨階昭樸質館宇
誡雕牆
儉徳超三古
仁心訖萬方如天真恊帝又日更師湯祓濯蠲民慝涵
濡裕物康洗兵蛟海外染翰鳯池傍下濟簪裾洽來歌
采藻揚
豫游行補助賡拜繼明良汾水寧誇漢驪山直陋唐靈
源叨寓目盛事耿難忘
　
　
皇清文頴巻九十二
欽定四庫全書
皇清文頴巻九十三
　詩
　五言排律
　瀛臺
賜宴恭紀　　　　　　　　　　　　孫在豐
皇建咸歸極時乗用御天龍飛春二十鷺序俊三千作
覩風雲際光華日月邉衣裳垂治理廊廟重材賢懸象
輝雙闕敷文盖八埏當陽陳玉醴惟月麗星躔燕喜趨
朝列鴻恩布廣筵
帝心惟懋賞臣職作恭先休沐時無暇訏謨定有年羣
氛經滌盪率土正陶甄萬國車書㑹三農稼穡㕓經旬
馳羽檄是處静戈鋋閩海鯨鯢息炎州翡翠鮮昆明收
水戰南詔渡瀘船雨洗桄榔樹風清卭笮烟來庭誠恐
後决勝氣無前捲甲標銅柱持衡在玉璿安邉思永輯
修内實維䖍易繫雲天象詩歌湛露篇西池三島曲北
斗五雲連縹緲蓬山上空濛瀛水漩彩虹橋作帯青雀棹
鳴舷映旭雕菰秀因風翠荇牽緑盈依岸葦紅露早秋
蓮魚沫潛遊泳鷗波覺静便劍蒲分翠鍔盤芡簇花鈿
靈沼容投釣丹邱可得荃那居歌在藻於牣躍于淵狎
餌紅鰓鯽吞鈎縮項鯿汀蘆風颯颯沙草碧芊芊拂地
垂絲繞圍塘匝樹圓梧應棲鳯鳥叢合待鷹鸇爽氣吹
竽籟芳聲弄管絃悠揚看舞蝶空濶見飛鳶矯矯晴雲
翼潺潺碧澗泉依枝思翽羽抱葉薄寒蟬緑樹紅樓見
銀河綺構縣䑓迎積翠色亭結望雲椽似水臣心切如綸
帝語傳無欺身可致匪懈志同堅庶績咸熈載羣工尚
勉旃鵷行齊拜舞魚貫就班聨宣勸飛觴急排當列鼎
駢八珍充綺席六膳溢嘉籩瀹鳯行庖爼烹鮮有鮪鱣
鹽梅羮入口蘭蕙氣流涎既飽
天顔喜無歸
玉㫖宣百壺留燕笑四座少拘攣鵲尾樽重泛龍團茗
載煎青磁含雪瑩官果作花鑴成禮威儀肅忘形逸興
遄上闌珠斗直午夜玉䋲偏一吸川方至交酬坐屢遷
徳将情燕衎儀一褏褊􁮞當世逢尭舜前身豈偓佺駑
非天上駟臣是酒中仙逐隊隨珠轡無能受玉鞭嘗羮
知異味在笥省多愆枉掃三錢筆虛摹十様箋步隨青
瑣出身向紫霄旋
賜綺逾華衰承筐壓錦韉恩常叨叠被忠欲效微涓報
國文章爾循躬職分然眷隆心耿耿才薄意戔戔青瀚
弢弓矢黄圖廣幅􁆟精微成典誥法象得坤乾白璧休
悲楚黄金巳築燕化馳神若駿道重直如弦無逸思求
瘼豳風繹獻豜野應多滯穗民用即康田疾苦時為軫
租庸半賜蠲猗歟賁草木沃若潤山川馮翼巻阿什貞
元河洛詮明良欣一徳王道自平平
　乾清宫
御試紀
恩　　　　　　　　　　　　　　　彭孫遹
軒后垂裳日姬王脫劍年貞符彌宇宙廣澤浹垓埏問
俗因廵岱勤民為濬川自然成帶礪仍此沛雲天租調
頻寛復煩苛盡滌蠲崇儒還釋奠重道必興賢萬里漸
文教羣材入化甄克知需藻鏡並命集花甎共仰氷衡
朗重䝉
玉勅宣入門徒踧踖俟屨敢遷延授簡螭㘭上摛毫鳯
扆前繽紛披彩仗清切近
彤筵繡槭承蒿柱文榱拂蕙櫋玲瓏珠綴遶錯落綺疏
圓
聖徳覘恭儉
宸居挹静便詎湏同禹室終未改堯椽太素規模逺初
春氣候先韶光空際轉淑景午餘妍寒色銷蘭路晴暉
散桞躔瑞雲叢捧日芳樹淡籠烟細靄霑衣重流霞染
案鮮筆牀紅窈窕硯沼碧淪漣百和研香麝雙番擘粉
牋移時宫漏下薄暝禁鐘傳殿隠鴛鴦甃簾垂翡翠錢
露浮棲爵外風定相烏邊紫篆春長潤丹蕖夕更然從
容
天語懌稠疊
主恩偏瓊茗教承飲珍肴出
賜籩屬厭情自飫消渇病應痊祇愧㣲才劣難窺
睿學全讀書窮閫奥論史破拘牽華黍吹笙遍青壇薦
璧䖍未能探海嶽空自守蹄筌霄漢三宸麗璿璣七曜
懸人人垂眷渥一一别丹鉛細似抽絲繭明如燭蕊淵
大鈞無枉互朽質有雕鑴叨被誠深矣鑽摩庶勉旃葵
心雖荏苒匪石亦長堅
　乾清宫
御試紀
恩　　　　　　　　　　　　　　　喬　萊
咫尺瞻
丹扆深嚴歴
紫宫網軒迎麗日複道屬長虹瑞結階前菌香飄仗外
楓綺疏廻窈窕珠户照玲瓏寒逐千門斂春還萬象融
堯蓂生次第漢桞隔溟濛寳鴨晴烟度銀虬晝刻通特
教連佩入更許劈箋同注硯金莖露披襟
玉座風千秋開學府三策佇文雄虎觀讐今古龍門冠
始終探搜殊草草敷奏敢匆匆棐几移窗緑蘭燈吐壁
紅從容聞
睿語優禮出
宸𠂻拜手螭頭下銜
恩豹尾中香茶神鼎沸法膳大官充梓杞宜清廟駑駘
亦錦幪㡬年慙刻鵠今日進雕蟲甲乙
天題濕雲霞
寳翰籠願言文報
國珥筆贊成功
　　西域貢獅子紀事　　　　　　　秦松齡
絶域來王㑹竒毛獻鳯城上林生氣色薄海兆昇平扶
㧞原同類後猊只異名含章資土徳受性本金精隅目
懸雙鏡修毫利五兵力堪摧猛兕心欲掣長鯨歕欱千
山氣梯航萬里情藏鋒隨綵仗斂吼望丹楹漢代聞修
貢姬王紀逺行來從烏弋重養傍玉津榮表瑞遊東海
乗風下太清形標林邑戰樂譜教坊聲舊史寧頻見興
朝自逺呈
賜觀開禁苑圖畫滿神京跡比郊麟美名羞越雉輕象
犀方懾服狐兎敢崢嶸
秘殿揮毫麗盈廷作賦成非珍難得物直鍳小邦誠
聖徳真無外
皇威尚有征西鶼與東鰈指顧入蓬瀛
　乾清宫
御試紀
恩　　　　　　　　　　　　　　　彭定求
乾曜瓊霄麗奎文紺宇明賡颺依
聖藻陶鑄切
皇情
秘殿初分牘
璇宫又秉衡
恩同宣室召
寵倍上林行瑞靄開
中禁祥烟儼太清凝神瞻肅穆
垂拱仰昇平松棟雲方縵虹梁景正晴丹書呈有象銅
漏聴無聲緗帙窮三篋瑶函富百城隃糜供内府象管
給延英硯滴蟾蜍潤箋披錦縠生
賜餐皆玉饌啜茗是金莖喜接
天顔霽深叨禮數榮夕香聞麝液宵燭見蓮檠積雪消
鴛瓦春星轉繡甍十年曽釋屩兹日勝登瀛每愧雕蟲
技真慚倚馬名菲葑寧有棄葵藿亦知傾式序隨仙露
傳歌和早鶯願言勤砥礪長此荷裁成
　　康熈十七年三月
皇上遣侍臣封祀長白山恭紀　　　　吳兆騫
配極神山峻修封
帝命崇金函新建岳玉檢此升中咸秩遵虞典昌期答
漢功星軺瞻二使雲燎視三公戴斗原承北苞袛獨峙
東千年今值
聖萬嵗昔聞嵩地接興龍近天開翥鳯雄嵯峨分氣象
䆗窱闢鴻濛五畤儀還陋三祠禮自同宗禋通肸蠁展
宷契昭融圭璧陳緹帟辛駒豁錦幪日華遥合扇雲氣
迥成宫列嶂輝瓊雪雙流亘玉虹壯哉符寳域赫矣麗
璇穹仙靄凝巖紫高霞鏡野紅何湏傳縱雉巳見永垂
鴻芝术祥侔岱枌榆祀比豐紫壇三望徧綘節百神通
運喜逢
文命書慙獻所忠
聖皇長有道靈秩慶無窮
　　喜雨　　　　　　　　　　　　顔光斆
一氣天人際三時
宵旰中精誠原不隔呼吸自相通雲暗
宫城樹塵清
輦道風
恩流雙闕近澤被四郊同甘液傾盆速隂膏潤物融黍
苗光薿薿麥穗勢芃芃動植多含態高低各占樷是誰
司造化真見發羣䝉浩蕩沾敷土蒼茫仰太空可能忘
帝力端合慰
皇𠂻良耜歌周室靈星紀漢宫歡聲畿輔外瑞景日華
東
國計時方泰農書嵗屢豐村村歸餉婦戸戸走樵童共
享盈寧樂難窺發育功(小臣/)慚獻頌拜舞效呼嵩
　　嘉禾
頒示羣臣恭紀　　　　　　　　　　謝陳常
綵仗廵方日嘉苗表瑞年地靈從土沃榖熟得天全玉
穗縱横發金莖左右駢芃芃垂廣陌彧彧布平田彩逐
雲霞起恩承雨露偏香多迎
翠輦頴秀拂金鞭
行殿禎祥睹康衢歌誦傳㑹因田畯喜合使從臣宣共
訝龍枝異齊聲鳯蘂聨豫遊同夏諺觧阜合虞絃
賜酺逾三日蠲租到八埏歸禾應有頌拜舞共堯天
　　咏葵　　　　　　　　　　　　湯右曾
少室初分種西川舊得名疏曽傳草木植每傍堦楹霜
後龍珠實春前鴨脚萌四時皆備氣五色競敷榮膩欲
調金粉繁看㸃綘英勻施朱的的文暎玉晶晶蜀錦俄
裁出吳綾細織成檀心能百結翠蕚觧雙擎宻謝多岐
葉疎縁獨立莖露承深淺盞月映短長檠本自齊姚魏
從教擬杜蘅乍添梅雨潤㣲颭葛風輕比艾迎門緑如
榴照眼明含薰酬淑序蓄味芼香羮顧此邱園質惟應
筐筥盛所懐丹一寸只向太陽傾
　　栽竹　　　　　　　　　　　　湯右曾
碧篠生孤徑幽姿抱一樷春移膏旋動晴種雪初融低
小茆簷稱葱青蘚砌同枝疎常得月葉宻暗尘風羅户
森相束窺窓影欲籠静揺金瑣碎㣲戞玉玲瓏引蔓朝
縈翠欹花晚亞紅每疑烟羃羃時見雨濛濛底用論千
畝惟湏拓半弓不凋思古節特立愛虛中宫徴徐流韻
檀欒漸拂空觧苞攢石隙抽笋短墻東粉洗娟娟静香
流細細通瑯玕雲肆植箘簵貢包充長養資元化栽培
仰嵗功龍吟栽嶰谷鳯實下樊桐
　　無暑清涼行宫即事　　　　　　法　海
漢苑傳三殿唐宫說九成誰知臨紫塞别自有蓬瀛太
谷羣山合高原一水瀠地形鍾秀異氣候得和平榛峪
新開館山莊舊
賜名峰竒分向背泉淨俯澄泓就下湖開鏡因高石作
城苑中多釣檻湖外有松棚圖史仍天禄論經邇集英
軒開晴亦潤樓敞雨還明簾幙熏風静長林赤日清朱
明如素律夏卉似春榮裌服還湏試蒲葵不用擎三庚
先降露六月始聞鶯舟比􁔩艚小車逾歩輦輕蜿蜒石
徑轉蝃蝀板橋横太液來鴻雁芝田馴鹿麖瑶臺蘭蕙
發靈沼芰荷生曲渚遵温洛嘉魚陋石鯨覆椽惟素瓦
結宇不雕甍座拱巖嵐色窗飛瀑布聲茅茨曽示儉渾
樸想持盈濫擬風人頌慚陪避暑行但欣調玉燭遊豫
際時亨
恩賜筆墨恭紀　　　　　　　　　　張廷玉
職忝文林貴身依
黼座親懐鉛春復夏吮墨暮還晨盡覩瑯嬛秘還分
御案珍彩毫光燦爛烏玉色玢璘栗尾雙枝重松烟萬
杵勻濯宜秋水潔製按歙川真毛頴為秦令陳元本綘
人夢花開五色問價值千緍錦繡圅先啟珊瑚架早陳
逺勝雞距健常覺麝香新簮去趨華省磨時選結隣照
形如可鑑運腕若通神青縷何堪數元霜未足倫紀
恩書鳯簡稽古愧龍賔敢說臨池好無勞畫荻頻碩隨
惇史後嵗嵗侍楓宸
　　恭頌
萬夀無疆詩四首　　　　　　　　　勵廷儀
皇恩敷率土
聖徳儷高天儀象璣衡設齋壇圭璧䖍欽承昭秘義奉
若肅真傳七政齊經緯三辰協後先隂陽咸順序寒燠
永無愆玉燭調元化金甌鞏大千麟洲佳氣滿鳯闕瑞
雲聨九域歡情洽霞觴祝億年
列聖留家法
皇𠂻奉典常顕承功自懋創守道兼長邁古經綸羙垂
庥歴數昌鴻圖元鞏固駿業益輝光堂構𢎞模振羮牆
世徳章聲施傳奕禩賮貢徧遐荒禮樂貽謀逺和鈞製
作良時雍開景運
聖夀慶無疆
寰宇恩膏普
深宫儉徳光履豐心自約守樸道彌彰每念中人産寧
思午夜羊茆茨洵嫓羙澣濯足傳芳物力偏深惜民勞
詎少忘化原留美利本務重農桑天地開成大
朝廷品節詳盈寧遍四海額手祝
仁皇
九重勤問夜六合仰垂衣拯溺勞頻
駕臨河理
萬㡬
親征窮朔漠問俗徧邦畿
行健通元命
乗乾運化機旦明澄
睿慮宵旰念民依奏對遲宫漏
經筵辨曙暉圖疇陳左右象緯晰精微無逸天同夀稱
觥上
禁闈
　　恭賦千林葉正肥　　　　　　　勵廷儀
夏木千章合葳蓁滿禁林光翻犀甲厚濃罩翠烟深不
畏三庚日能藏百囀禽静疑聽夜雨高始出遥岑葉展
蒲葵扇條抽碧玉簪望中常欝欝行處自隂隂萬畝垂
嘉䕃長林帶逺音滋培含
帝澤時有向榮心
勅修萬夀寺告成恭紀　　　　　　　蒋廷錫
淨土長生境天神䕶衛成俯臨春澗濶遥接
御街平殿閣重霄出旗旛緑樹迎寺傳天萬夀鐘鑄佛
千名細雨紅塵逈春陽碧瓦晴獅猊装寳座龍鳯畫丹
楹拜處飄香氣齋時有磬聲桞堤看繫馬竹院坐聞鶯
遊賞皆真趣登臨逺俗情深廊朝日映古木暮烟横西
去通山徑東來拱
帝京億年燈火盛長向佛前明
　　十二日
上親射金錢豹恭紀　　　　　　　　蒋廷錫
朔塞雲深候南山霧隠年韜文藏白草煥采發寒烟爪
利騰張猛身輕跳躍便志貪全鹿飽路值
六龍旋木葉千林矗塵飛
一騎先出房金鏃疾彎月寳弓圓鷙性思拏肉天威易
縳綿奔逃已股慄僵仆見腢穿置負明駝背攜歸行殿
前驚看人聚堵環立衆摩肩鬚勁垂霜潔毫斑帶血鮮
舊曾聞艾葉今始識金錢雪㸃胷間色風腥口上涎真
堪雄並虎寧止倍於豜孔武羔裘句長楊射獵篇幸隨
豹尾後窺管頌秋田
　　賦得時雨引和風　　　　　　　吕謙恒
和氣滋寰宇
皇心恊化工渙居承觧澤巽命鼓隨風殊異鳴條烈旋
看潤葉功飄來蓂草偃膏向黍苗芃沾灑屏翳御輕颺
少女宫遥天吹習習廣陌望濛濛漸滿三農碩欣占五
稼同涓能添太液清可扇芳叢林逈絲猶颺簾踈響易
通朱明方改律素顥正流空披拂如開霧霏㣲似發䝉
因知交㤗象萬寳慶年豊
　　乾隆二年夏四月五月乆不雨風霾間作麰麥失
　　　收自惟奉職無狀致此愆陽重貽
主上憂日夕負疚内熱如焚
皇帝深慮預防貶食散利蠲租赦罪責巳求言一誠所
　　　召嘉霔普應六月十三四等日大雨滂沱連綿
　　　霑足畿輔逺近亦疊報甘霖髙下周徧病中霍
　　　然喜賦三十韻用代吾民擊壤云爾
　　　　　　　　　　　　　　　　鄂爾㤗
聖徳先民瘼天心轉嵗功鳴簷春布濩浹壤晝溟濛氣
合桑林外膏回麥隴中人方書當暑農且望滋豐冉冉
朱陽近蚩蚩赤子懵朅來杲日甚旋與宻雲同龍井源
猶伏雷泉潤不通明星瞻有嘒倬漢亘長空田坼龜隣
䑕林烘貉引熊(旱魃一名貉熊/字能火又熱也)黍苗堪(堪何/堪也)萎翳鶉首
正隆蟲巫率雩為禮傷聞痛在
躬懸鞀無逸殿減膳未央宫疎網
温綸下蠲符厚澤隆媕娿姿老􁌇慚愧切瘝恫(先是九/上誡)
(卿曽引韓愈中朝大官老於事詎肯感激徒媕娿/之句慚愧蒼生愛戴心  御製夏日書懐詩也)别勅
留鴉舳中倉出玉穜算應防餒在憂似及飢窮象甲迎
仁術占辰叶道冲誠求基夙夜昭格際蒼穹倐忽隂霞
斂霏㣲曉霧䝉樹飈飛繞電池溜薄奔虹接夕鳩呼雨
連晨馬滴騣滂洋看緑縟優渥佇青葱始識徴皇極端
湏簡
帝𠂻八荒歸内宅萬寳本精充列職虛調化叅衡負代
工猥承
恩袞袞祇是慮忡忡薦璧沾湯雨和絃被舜風維魚殷
牧夢多稌洽龎鴻未克安愚分何能效大忠天人呼吸
裏悃欵月華東(月華門東偏即/南書房直所)
　　雍正二年
聖駕詣太學恭紀　　　　　　　　　徐　本
聖主垂裳日崇儒禮最先敷文光普被建極道無偏泗
水源流逺尼山統緒綿褒封隆爵秩追祀備紘綖首善
風聲樹成均雅化宣尊師勞
法駕視學列班聨東魯諸生集陽春吉日蠲瑞開蓂一
葉暖趁桞初眠銀闕千門曉璿霄萬騎闐卿雲晴䕶
輦朝旭彩浮旃丹鳯城迢逓青槐市欝芊上公容振鷺
扈從冕髙蟬簮佩迎
鑾肅圭璋執事䖍兩楹陳法器八佾應宫懸緹盎金莖
露瓊罏寳篆烟􁋽蕭通肸蠁酹鬯達淵泉盥薦孚顒若
羮牆恍見焉講堂
黄幄啟
御座紫微連咫尺垂
清問敷揚闡妙詮儀曹持案進祭酒執經前縹笈緗文
錦瑶函白玉編治平功有序精一理徐研徳是新民本
中為作聖傳庶僚咸陛立羣俊盡橋圜士氣歡無地
緼綸降自天大官傳
賜食太府出
頒錢俎豆升前哲冠裳逮後賢賔興歌簉跡論秀慶隨
肩兩序增唐舎三雍廣漢員凡材䝉雨露舉世荷陶甄
帝範丹青炳
皇言琬琰鑴儒風𢎞海宇徳教浹垓埏象協三階正時
成六位全璣衡調鳯歴奎壁映龍躔拜舞陪鵷列賡揚
拂彩箋攄辭忱莫罄惟頌萬斯年
　　入直
　南書房恭紀　　　　　　　　　　張廷璐
秘閣深嚴地文窗接
御墀侍臣趨直後中使下簾時釦砌朝烟散金莖曉露
滋薫罏珍鵲尾棐几淨烏皮緗帙光浮動瑶函錦陸離
閬瀛仙侣集宛委異書窺珠箔香雲繞銅壺漏㸃遲調
蘭分法膳膾鯉出蓬池細果金盤飣香秔玉粒吹魚依
靈沼荇鳥借上林枝自顧駑駘質深慚山澤姿一門恩
愈渥兩世遇尤竒守拙承先訓懐迂荷
主知簮毫慚視草向日願傾葵鉛槧當清晝編摩矢寸
私叨陪鵷鷺後拜首頌
皇慈
　
　
　
　
　
　
　
皇清文頴巻九十三
欽定四庫全書
皇清文頴卷九十四
　詩
　五言排律
　　乾隆三年
聖主躬耕藉田恭紀　　　　　　　　敷　文
聖主勤民切
躬耕典禮優神倉占沃壤
御耤敞
皇州吉亥千官集元辰百度脩既郊除近甸于耜遍遐
陬
華蹕祥光繞
方壇淑氣浮明農隆祀典敦本裕深謀曉發驂青輅晨
興駕玉虯嗇夫陳播植太史備諮諏時雨霑
仙仗油雲擁
翠斿東㕓行
駐輦南畝佇停騶穜稑繁多種耰鋤遍列侯霞旌明繡
野芝盖覆營疇京兆紛趨事司空早預籌三農齊抃手
千耦盡凝眸隴畔馴蔥犗林間喚乳鳩紺轅行復止縹
軛去還留膏澤連宵沛甘泉匝地流三推瞻祗敬一墢
見勤求農正祈多穫天官祝有秋粢盛知必飭醴酪咏
思柔大武陳天上思文頌道周省風胥協吉勞酒互相
酬發趾青旂展回
鑾翠幕稠(小臣/)叨侍從賡拜荅宏庥
聖主躬耕藉田恭紀(有序/)　　　　　　孫　灝
　　(臣/)聞帝廷敷治垂六府以厚生王政勤民重三農
　　而頒職春居左个千畝之甸斯開地税南郊三推
　　之儀肇舉姬周則禮隆躬秉炎漢則詔下親耕洪
　　縻頌太始之年清甽炳永明之䇿莫不命陽官而
　　戒典按春扈以諏辰代著鴻章事昭往牒欽惟
皇上
日麗堯衢
風熏虞陛
湛恩汪濊本人情以為田
至治馨香用民和而降福乃
紹基之三載將展事於
六飛寅賓當羲仲之春舉趾屆豳風之日青壇大啟畮
　　畫東南縹軛初廻推分五九時則至誠黙運禋祀
　　潛孚昭大順於隂陽協休徵於感召芳塍習習輕
　　吹應律之風綺陌芊芊潤灑知時之雨敞四塗而
　　引矚逺翠俱流邀
五輅以停輪纎塵不動萬絲斜㸃杏花偕菖葉分妍千
　　耦勻沾青笠與緑蓑交映載芟載柞周知稼穡之
　　艱難于豆于登早卜粢盛之豐潔(臣/)質均糠粃學
　　愧菑畬欣逄
親載之䖍衷思紀勸農之
令典涓埃㣲細難形山海之崇深雲日瞻依莫罄乾坤
　　之繪畵庶同歌於撃壤擬效祝於呼嵩肅獻葵誠
　　懽聫雀舞詩曰
堯朔當平秩周郊撫載陽春深資木徳星正協農祥
帝耤開畿甸
親耕莅廣場元辰先事擇吉亥上儀詳知稼陳無逸求
衣問未央嵯峩
丹闕曉縹緲瑞烟翔緩聽虬鐘啟勻排羽仗長芳原
華輦駐沙路錦帷張
衮冕山龍燦旌旂日月光
齋壇臨穆穆雅奏韻鏘鏘修祀蕭茅潔歌豐灌獻荘陌
阡紆黛耜穜稑疊青箱一墢咨成式三推過昔王公卿
緣序徧亞旅沐榮襄逺目崇臺逈休徴庶彚昌重巒蒸
霡霂甘澍灑蒼茫㸃散農人笠絲飄饁婦筐乍驚榆莢
雨徐看稻苗香潤喜沾犂足濃逾浥露瀼至誠昭黙感
上嵗卜神倉致孝粢盛告登新黍麥甞翠畦珠作穂沃
壤繡連疆力本邦基厚勤民
聖澤彰嵩呼交四野虎拜肅千行慶洽邀
清蹕
恩覃考舊章
綸言宣勞酒
黼座仰垂裳玉食膺諸福金甌鞏萬方儉惟師大禹仁
已頌陶唐蕆事隆文偹班朝
鉅典臧(小臣/)慙珥筆紀盛附賡颺
聖主躬耕藉田恭紀　　　　　　　　郭肇鐄
淑氣彌芳甸皇州轉化鈞農祥闗
睿慮
帝耤荷躬親享醴齋宫毖明禋祝史申祈年先覛土卜
日得元辰七校雲麾𨽻千門榆火新青箱儲玉粒翠葆
度香闉地敞宜晴旭風和静麴塵龍旗看渒渒虎旅正
駪駪綺陌花迎幕平原草似茵預占嘉禮洽行識化工
春縵縵仙班集森森稼器陳町畦紆若繡原隰次如鱗
一墢紺轅舉三推縹軛馴腴田膏欲發香稻布来勻率
作先卿士陳修逮庻人扶犂耕澤澤喜雨甸畇畇允矣
農夫慶俞哉
聖意純迎
鑾簫鼓合勞酒象尊廵盛典從今肅隆儀奕代振謳吟
来父老鼓舞遍臣鄰瑞靄依
黄幄祥光護
紫宸八垠胥撃壤七月待吹豳享
帝神倉富勤民
御廩均作詩歌有嵗長此荷
皇仁
　　乾隆三年
聖主臨雍禮成恭紀　　　　　　　　劉　藻
聖世文明啟敷天教澤宣虞廷垂舊典闕里溯薪傳觀
化人文盛當陽雨露便三雍欽矩矱萬國荷陶甄仰止
心彌切崇儒道必先丹青新結搆金碧映堂筵殿廡罘
罳麗宫牆棟宇連赤螭分糾結青鳳鬱聫翩瓦燦黄雲
色池流翠藻鮮松筠含古澤絲竹發真詮仰見
乾衷惕頻聞
巽命專先期嚴飭備屆日事明蠲旭景浮金闕晴光起
玉泉爐香仙仗外扇影
禁城邊上巳良辰近三春淑氣妍穠花輕著雨細栁淡
籠烟燕剪當風掠鶯梭拂露穿戒塗森羽衞在
廟列宫懸執鬯
皇情肅凝旒
睿志䖍馨香流碧荇疏越發朱絃分奠公卿逮趨陪鴛
鷺聫觀
光州十二習禮衆三千祭酒横經地論鐘造士年朱衣
開絳帳紫幄對青編顧問
龍顔喜颺言虎拜拳欽明稽古帝性道紹前賢大義昭
如日神機啟自
天
恩波方浩爾治象益巍然一徳明良會三階福履駢聞
風思鼓舞名藝就雕鐫典制垂千載車書被八埏(小臣/)
叨侍從擬上辟雍篇
聖主臨雍禮成恭紀　　　　　　　　何其睿
運際文明會人游教育中心傳懸日月思服遍西東華
宁榮光被熙臺淑氣冲花環青𤨏外菜釋
素王宫伊昔圜觀盛於今念典隆芝蘭春馥馥棫樸雨
芃芃造士
恩誠溥尊
師禮更崇肅將先日致顒若至誠通入廟翔
仙仗乘橋躡彩虹矞皇昭氣象綺麗照玲瓏璧水新漪
浄槐街宿霧空香雲承露湛文杏倚雲紅喜聽鸞聲噦
旋聞鼉鼓逄翬飛黄瓦煥鼎設紫烟籠百爾趨蹌謹諸
生磬折同升堂書授簡登席珮鳴璁事以敷陳切㡬由
講析融危㣲徵懋學位育著純功大道承悠乆精言契
折衷乾坤標六籍今古振羣䝉翰海沿江漢文山仰岱
嵩式瞻心不二移易道為公鳳徳輝千仞
龍飛動八風(小臣/)慙吉甫獻頌達
宸聰
聖主臨雍禮成恭紀　　　　　　　　王會汾
接統千齡合雝宫萬化先神扶文思運徳邁永平年乙
夜探瑶牒鴻都燦玉編會應興禮讓更用表陶甄雲擁
金根麗天廻璧水圓翠隂槐市近茜綬鶴紋聫爼豆森
成列鐘匏儼在懸儒臣同拜手髦彦亦随肩振振靈鼉
響愔愔玉琯傳告䖍行釋菜
命講即開筵章甫人三代淹中士八千材官都挾䇿侍
子解紬箋景曜髙辰動洪源百谷連霑濡遍榛楛鼓舞
及魚鳶舊憲㽞惇史精心啟道詮永惟鄒魯業直纂姒
姚篇絶學今方懋從風物自遷絃歌聲匝地杞梓䕃垂
天曉日橋門路非烟
紫盖邊於論爭獻頌周雅並昭宣
　　乾隆四年
聖駕南苑大閲恭紀　　　　　　　　張廷玉
聖世文明煥清時武略全習勤非校戰崇典為承
先古禮中冬閲前期大號傳
九重方念雪六出巳盈阡恵澤膏農畝光風齊野􁕽鳴
鉦齊部曲列幕按星躔斾展雲隨散旌颺日正懸金輿
瞻涖止貝胄各森然瑞靄凝芳苑明霞耀錦韉百靈随
寶騎八校捧瑶鞭
御箭星穿葉雕弓月滿弦歡聲呼
萬嵗講事重三田虎旅神皆竦鷹揚奮欲前登臺旗肅
肅引隊鼓淵淵浴鐵光繚繞轟雷響接連軍容觀整暇
陣勢布方圓但使嫻魚復何須折獸骿喜融春似海暄
覺日如年誰道三冬景都成二月妍
回鑾仙仗逈挾纊羽林旋衆志和而樂
皇心静且專敬邀
天
祖貺益展廟壇䖍
仁孝開千禩
恩威徧八埏經綸敷盛化贊畫愧前賢敢侈長楊賦欣
賡甫草篇大成君子徳寧僅邁周宣
聖駕南苑大閲恭紀　　　　　　　　鄂爾泰
方夏敷文會中冬教閲期
璇宫親考典萊野肅乘時吉戊諏三日先庚飭六師沙
龍承
御輦翠鳳引
鑾蕤列仗勾陳轉籠霄寶盖移鉦鼙轟順動校萃燦紛
緌飈静鳴鐃振霜清畫角知貝装旌析羽玉埒㦸交枝
映水吳鈎淬摛霞楚練垂射堋圍暈的犀革貢黄支都
尉身輕鳥材官笑却羆縱横分雁翼偏伍合魚麗地奮
雷霆軸天曛日月旗碧紛翻獵獵金鎻爛披披爪士嫻
鈐略
神謨妙握竒何須誇駿足真欲陋昆池辨曉沈雲豁彌
原霽雪遲
嚴尊増豫悦韎韐緩驅馳次舎躔中道周廵挈四維烟
髙臨䍐畢露散走南箕挾纊成暄景推心洽
睿慈聞聲思宿將䋲武溯前基往者經綸始猗歟帷幄
規傳炊曽露沐擐甲亦風纚一自收羣䇿無煩折尺箠
百年深濯浴萬國乆恬熈斥堠埋烽燧期門卧虎貔彯
纓仍齒胄講藝及牙禆兆是觀成賁占當繼照離
徳威原廣運
法駕儼隆儀返斾歡聲沸韜戈闓澤施上樞陪祕鉞令
史飾華覊
行殿瞻雲近濡郊湛露滋精神喬嶽聳氣象瀆川麾鼓
潤皆鴻造弛張豈異宜一陽初屆候萬彚己和吹羽舞
懐虞贊車攻譜籀詩情田培脉厚禮囿澹神怡鐵甲皆
農具笙鏞典樂司八荒昭
聖武端拱受重釐
聖駕南苑大閲恭紀　　　　　　　　王安國
帝徳兼文武軍容邁漢唐仲冬修狩禮大閲簡戎行鳳
闕排仙仗
鸞輿出建章雷霆開道路日月動旂常雪映郊原秀川
環壁壘長和門收積霰幕伍麗晴暘列隊魚鱗集周廬
雁翅翔翹材歡踴躍宛馬飽騰驤征伐惟
天子神威仰
聖王赭袍雲爛縵金甲鎖輝煌九節詩篇奏三侯畫的
張琱弓䧺貫革羽箭直穿楊衞士鳴鼙鼓圉人駕驌驦
坐懸蔥玉轡
御鞚紫絲韁
躬覽師徒健
廵行器械良五兵咸整飭七萃總軒昻部曲分牙帳馳
驅復上襄酋矛伸鶴膝寶劒帶干將勁挽千鈞弩堅持
百鍊鋼招揺朱雀幟銛利緑沈槍叱撥追風雨兜鍪耀
雪霜八門旗正正萬騎陣堂堂歩伐嫻規矩奔趨類頡
頏交綏成犄角接靷試鋒芒越石身材捷超車旅力剛
呼聲濤沸海礟燄火焚岡将帥饒謀略貔貅競武揚指
麾身使臂統領網從綱少長登髙辨偏縫按次詳膽由
忠作胄心以智為囊猛鋭前無敵縱横勢莫當匪惟強
本榦實可鎮邊防甫草攻車地長楊校獵場驊騮齊蹀
躞鷹隼驟飛颺纉
祖昭
英烈承
宗覲
耿光方行齊禹跡裒對識周疆蒐狩詳司馬師田自古
皇玉璜傳渭水石鼓勒岐陽
國是勤
宵旰兵機握
廟廊屏藩環北極畿甸制中央六合烽烟静
三朝軌物彰采薇宣偉績天保佐
垂裳
元首先羣䇿聲靈震四方
一人親閫幄萬載固金湯
聖駕南苑大閲恭紀　　　　　　　　䨇　慶
地接神臯重時逄嵗務閒有年豐巳兆冬狩
令初頒舊制遵
文囿前驅肅禁闤霓旌飄析羽
鸞輅振游環雲集森嚴簿星聫扈從班晴郊開禹甸别
苑渺瀛寰徑轉臨丹阜橋横跨碧灣出林臺崒峛遶郭
水洄澴
帝則崇無逸
宸遊念克艱陳師營梐枑講武闢榛菅虎拜来都閫龍
驤列上閑戈鋋明若雪壁壘峻如山畫鼓霆轟激琱弓
月抱彎合圍皆擐甲角技悉翹闗霜潔雕翎影塵清豹
尾斑千廬廵衛密八校止齊嫻翕赫昭軍實從容悦
聖顔詰戎咸震疉耀徳孰追攀
命賞嵩呼會承
恩歌吹間太平惟載筆恭紀頌聲還
聖駕南苑大閱恭紀　　　　　　　　張鵬翀
天衢龍在御靈囿鳳髙翔圍合乾坤大兵銷日月光順
時循獮狩
命駕控驪黄雪映金支麗花迎玉輅香明禋申肅穆曉
景逗清凉貔虎森周旅黿鼉静禹梁三驅非尚武九譯
自来王類禡依風雅畋虞法聖皇網開施澤逺獵卜得
賢昌藉以綏黎赤因兹答
昊蒼綢繆真有具險阻願無忘乾豆承千祀威弧靖八
荒黄圖増赫奕翠氣滿悠颺備豫人䝉福時和
帝降祥珠囊昭順則玉燭兆靈長燕坐鷹臺上軍聲樂
愷康
威鳳岐陽集神鷹夢澤翔中冬行狩獵南苑歘輝光海
子凝澄碧都人候赭黄弓刀方欲奮翰墨早流香纊挾
如回煖氷纒未覺凉平沙連翠幕積水度紅梁七萃䧺
多士三田邁古王隊分旗繹絡環合陣堂皇效獲
天顔喜求寧
帝業昌垂精思漠漠降鑒色蒼蒼磐石安彌永苞桑備
弗忘膺期鍾下武控馭極遐荒弭節旌杠巻迎鑾鐃吹
颺元符端獻瑞雲物復呈祥燕賜
恩胥洽賡歌韻更長
聖心宵旰切申命勅幾康
聖駕南苑大閱恭紀　　　　　　　　劉　綸
鑾輅勤時閱鯨鐘動曉晴三驅来
鳳苑七萃繞
龍城塗是孅阿啟塵從屏翳清熊羆森入隊鵞鸛互連
營衞列鈎陳象軍分太乙名
崇臺捫尺五大纛繪重明披練雪初霽彎弧月始生
天容方粹穆士奮尚縱横百萬胸羅壯三千膽錬精登
麾雙㦸闔蹴部一騶鳴摐罷金音肅桴餘鼓氣盈因兹
占
廟勝且以叶師貞聿自星杓轉行看日御迎諏辰當出
甲夙事已先庚
駐蹕摛
宸藻賡歌洽
睿情從禽今有戒率狩古攸行奕奕恢文囿輝輝建徳
旌九賓陳貝賮六羃静欃槍鞠旅徵司馬
頒緡詔水衡行間真挾纊農隙好稱觥信矣師無戰休
哉御不驚舞干仍在陛獵鼓亦充楹甫草稽周甸長楊
軼漢京(小臣/)随載筆永紀
泰階平
聖駕南苑大閱恭紀　　　　　　　　何其睿
萬乘臨畿甸三驅率典常代當文教洽禮載武功揚廣
漠風行肅中冬月令詳五音諧羽奏六琯紀雲翔平樂
開
南苑華林闢廣塲陳師時應律别墠位因方日炫蒼虬
動霜清翠鳳颺琱弓披月影寶鉞映星芒雁翼營連壘
鵰盤技截楊騰驤看正合變化識竒藏法從威儀盛元
戎節制強敦詩賡雅什束帛拜瑶筐海宇欣無外
齋宫念不忘詰戎恢禹跡立政發姬祥勝算收羣力承
謨覲耿光總干原大定輯瑞各来王縹緲天花璨絪緼
御藻香仰惟徴不息猶自戒無荒兢業歸
神武修和在
廟堂柔能懐逺邇長與奉
垂裳
聖駕南苑大閱恭紀　　　　　　　　吳嗣富
芳甸南原敞
熈朝武備詳三餘農事暇九伐
國威彰物候方含肅天時乍轉陽龍旂飄細栁鸞輅駐
長楊星列營初合雲屯幕徧張萬靈齊擁護百辟總趨
蹌晴麗旌旗色寒生組練光音從清角逺聲續鼓鼙長
山嶽遥相峙風雷迅莫當轉移俱應律坐作儼分行結
陣成荼火揚矛耀雪霜虎牙依北極豹尾鎮中央節制
嚴三表威儀整八方撫循如挾纊恩誼比同裳珍膳官
厨供金錢内府藏匪頒周逺邇拜荷異尋常競捧朱提
貴同沾緑醑香載言多侍從簪筆附賡颺欲識
天顔喜還看士氣揚武功知備豫文治樂平康
聖駕東廵
　盛京恭謁
祖陵大禮慶成詩　　　　　　　　　葉　酉
槖籥三辰正車書四海澄發祥知有自積慶豈無慿忠
厚垂光逺艱難創業𢎞垣墉豐邑作弓劒鼎湖升邰室
𤓰綿瓞橋山樹繞藤竒氛連太乙彩霧耀
諸陵
往聖珍符啟
今皇寶籙膺遂蠲庚午吉爰卜戊辰烝報本情偏切廵
方禮足徴
仗移星北拱
輦動震東乘日閃干旌曵雷輷萬騎輘名王効琛賮屬
國競鞲縢七校軍聲壯三驅士氣騰蹄輕五花馬眼疾
九秋鷹兔起弦開月狐驚箭釋掤戈矛森獻伎盧鵲各
呈能甫草差堪擬長楊詎足矜戎兵真克詰堂構看丕
承不用云亭禪何煩泰華登渾河波滉瀁銕嶺勢崚嶒
正位
元宫閟崇岡
禁籞層守祧嚴象設駐
蹕擁觚棱登降百靈衞幽明一氣凝精誠通㝠漠水木
仰
髙曽肹蠁巵盈酒馨香鼎實脀或燔兼或炙于豆復于
登肅肅金鏞奏鏘鏘玉瑟縆
宸容欽盥薦
睿慮凛氷兢禮樂明還備天人感必應豐穰康屢降保
定榖駢増率土謳吟遍當年締造稱徇齊生不世盪滌
力能勝旄鉞乗時奮乾坤一怒馮詩歌皇矣赫史紀勃
焉興繼體傳恭儉蜚聲播簡繒架懸聽政鼓帷集上書
幐稼穡終須念觀游夙所懲勲華隆作述謨烈裕雲仍
幸荷孫謀永欣將
祖武䋲洪惟
陛下聖日月共升恒
聖駕東廵
　盛京恭謁
祖陵大禮慶成詩　　　　　　　　　胡寶瑔
展謁心䋲
祖精禋孝格
天殷祥從啟後周祚溯開先寶命三才合瓊源一氣連
辨方符出震配極協基乾式廓由仁累維新在徳延流
虹將毓
聖長白預徴
仙武履吞朱果星臨貫紫躔篤生風表異乘運日華懸
丕搆初桓撥羣䧺盡伏跧十三推勁甲百萬却飛鋋拓
土聲威壯瞻原本實堅舟瑶勤相度襟帶勢洄沿再卜
今遼瀋千秋古澗瀍
亶聰能纘緒
列聖念稽田大統兼函夏神都乃定燕經營光宙合撫
御跨嵩滇乆道甌長固重熈㦸改煎我
皇懐肇迹繼志重仔肩松柏瞻依切羹牆對越專先期
詢
帝典諏日應虞璿
清廟申䖍告隆儀考實詮爰移雉尾扇逺颺魚鬚旃奉
侍
慈寧慶馳行福履駢霱雲隨羽葆香靄䕶珠軿雨霽塵
氛淨風和景物妍潔齊心翼翼定省意􁜈􁜈北口千盤
拱南天一線緣嚴闗通虎氣髙塞靖狼烟
行殿依層障
離宫仰舊椽憑軒
先澤逈染翰
睿情牽不為廵遊至非因逸興遄覲揚時惕若陟降每
兢然大獮徴徒盛脩戎振旅闐雙鞬攢韎韐萬騎接連
錢陣整花團槊塲寛栁拂韀秦成爭執㦸許少逞銜弦
絡野馳偏挺罘山逐更翾將藏仍觸蹶欲縱又聫猭扼
猛僵生兕追奔挫巨狿青骹騰白鵲素練㩳蒼鸇自覺
皆闗輻何曽待步鋗疊雙穿繡羽羣友散腥涎月滿乘
飛接星流帶走搴共驚
天智勇齊慶日充填甫草詩徒侈長楊賦苦研何如勤
講武不比樂遊畋
祖制宜常守遺風莫暫捐諸蕃羣引領候
駕㡬佪儃永念懐柔徳均歸統馭權壺漿看簇簇芻糗
効惓惓厥角還輸馬雕題亦獻豜晨車循水曲夜帳結
山巔咸戴
天家澤俱稱衆部賢名王邀眷遇國戚重姻聫鰜鰈同
胞與梯航總幅􁆟昔無私覆載今豈薄虛孱盡在生成
内寧令雨露偏凡兹皆
世徳長以固䧺邊聲教訖如此
恩威詎偶焉
御題標勝地
睿藻賁懸泉雷若山陽殷虯疑水窟眠巖腰梳靉靆石
齒濾潺湲喜氣勻寒燠時光賴節宣草青秋露潤林絢
晚霞褰
輦路依原隰沙程讓陌阡天和駢玉穗嵗稔穫霜私處
處吹豳樂家家鼓腹便昇平思
締造恬養本鈞甄到此皆疆理行来異毳氊塞門随撃
轂遼水復牽船
櫛沐聞堯腊風塵記禹胼遥睎形駊騀顒企氣蜿蜒景
彼松楸茂從茲𤓰瓞綿千峯朝
啟運
四祖慶光前肸蠁陳登豆翹襟潔几筵先河尊自出卜
洛溯營遷峻業垂無極鴻基永不騫矗如雲鬱蓊亘若
霓連蜷既仰龍東護還欽鳳北翩金銀隆地軸星宿耀
河壖
文祖方昭格
神宗復吉蠲
栢城藏劒舄
琳殿奉杯棬書謂材宜雘詩聞桷有梴瑶光騰釦砌瑞
色擁珠櫋鼇戴三山柱螭盤四寶磚祠官嚴辨省宗伯
戒愉綖執事鴛鸞肅陳牲繭栗巻觀孚咸有秩萃假洵
無愆
履位昭中正凝神表滌湔
洪歆誠巳達介福德加䖍僾愾通心結形聲㝠意筌焫
膋蕭燿燿灌鬱鬯涓㳙禮畢華芝動風行翠䍐旋餘香
烟羃䍥夾道樹蔥芊雉堞分樓櫓蜂房富市㕓莊馗平
似砥列隊宻於緶
象闕規模舊
臯門體制全即看霞繚繞並暎日炎燀圭地黄輿正儀
天紫盖圓一尊聫海甸萬類統垓埏舜簋惟和土堯題
喜不枅衣裳猶什襲圖訓尚連編示儉捐紈綺垂型却
玉磌依依欽
手澤
聖聖共心傳閶闔迎晨啟旌旗拂曙鮮早朝銀箭仗待
漏赤墀鞭忭舞聞宣
詔嵩呼敬上箋維城鏘劒珮列陛肅貂蟬
錫類蠲千庾流
恩注百川絹頒
仁共煦竿植過容悛枌社均霑被雲臺最繋攣厥初爭
附鳳應運翊鳴鳶銘鼎推同體援旍念控咽三勲親奠
斚諸佐使加籩鎮岳横青壁靈源匯碧漣惟神將璧帛
承
命薦牲牷廼令熊羆會旋觀組練挻軍容齊郅偈武節
集鮮扁後距成山立前茅擬水漩電馳戈閃閃雷動鼓
鼘鼘莫訝輈能挾兼誇札盡穿鸛鵞風欲巻荼火錦初
纒慶勞鐃聲奏呼騰凱唱還於焉開大酺是用宴華顛
豐沛興歌日邠岐望幸年駢羅肴盡蕙照耀燭皆蓮眷
顧容酬酢言情任笑嘕後人猶食舊
先志並垂憐所遇咸欣躍無誰更結悁餐和春以嫗交
讓性寧顓耕鑿安淳樸漸摩異巧儇培深徴皥皥化洽
近蹎蹎但覺心恒習都緣目乆擩深叢繁果實沃壤秀
禾弮蘇子靈槎接松花寶石濺三椏珍玉茁萬顆璨珠
蠙是水成甘醴其材悉杞楩射熊馳躡影釀鹿護長鬈
肪截摛冠雉銀翻縮項鯿土饒嘉産錯人厚古風扇自
昔能時保奚煩慮月脧無名誠蕩蕩有道信平平逖聽
常翹首騰歡㡬曲拳
文濤涵渤澥
筆露漬蘭荃賦就瞻
羲畫歌成叶舜絃惟馨光典冊至治握樞鍵用述
前謨大兼窺
聖德淵盤杅期日儆金鑑願心鐫紹衣符三五綿長紀
萬千
回鑾咸有慶敬獻上
陵篇
　
　
　
皇清文頴巻九十四
欽定四庫全書
皇清文頴巻九十五
　詩
　七言排律
　　讀性理有感　　　　　　理密親王允礽
自啟苞符河洛川日星垂曜麗中天溯從洙泗源流逺
逓接濂閩統系傳薪盡一燈時可續月随萬𣲖總成圓
盛朝道法崇前聖正學昌明炳昔年經訓菑畬勤
講殿儒宗闡繹表遺編潛心擬向針芒析觀理還期閫
奥穿桂苑凉生風拂座蘭堂晝静影移磚寸蠡響滴銅
壺㸃睡鴨香飄寶鼎烟棐几每陳緗帙滿牙籤徐展縹
囊鮮存誠爰識乾坤始立極能開象數先直取圖疇包
二五俄看禮樂備三千功兼敬義須交朂候别知行貴
不偏銘列東西皆要旨篇分内外悉真詮偉哉槖籥含
元化宛爾羹牆對昔賢盥手丹鉛恒矻矻服膺指趣特
拳拳浮華漸覺巵詞淺窅突憑將勝諦研細味如抽絲
繭緒旁搜似燭蕋珠淵玉盤綴露晨常浥蓮炬騰輝晚
更然鞶帨豈云資誦説鑽摩庶用弼仔肩就將夙夜求
無忝探賾鈎深尚勉旃
御苑恭賦　　　　　　　　　　慎郡王允禧
蓬莱别館鬱蒼蒼簾幙薰風日正長自有清機生水苑
更無煩暑到山莊窻前宻竹添晴翠池面新荷度逺香
落落星巖飛瀑布隂陰
輦路夾垂楊銜恩好鳥迎
仙仗戲藻文魚近彩航嵐氣祗疑臨户牖苔花似欲染
衣裳平臺雨過同秋爽髙閣雲歸起夕凉最是
萬㡬方暇晷援琴早識兆民康
　　奉
命統師北路示諸幕僚　　　　　平郡王福彭
萬里專征著戰袍㣲材私愧
特恩邀親承
睿算辭丹禁獨領王師出絳霄熈代武功垂逺略潢池
小醜㺯天驕旌麾耀日龍鱗動翡翠凌雲豹尾飄虎旅
三驅連鐵騎熊羆千合接銀鑣
廟謨乆巳膺戎狄文徳今將格有苗作頌情欽周吉甫
收邊事異霍嫖姚令嚴笳鼓威儀肅營列旂常部伍招
精鋭六軍功易建往還萬里路非遥
至仁耆定知無敵好畫凌烟答
聖朝
　　南苑大閱恭紀　　　　　　　　張　英
翠輦乘時駐翠㣲六軍講武近南畿禮嫺蒐狩遵王制
夢叶熊羆合御圍七校騰驤誇虎旅三驅指顧視龍旂
弓彎明月垂金勒人度春風動鐵衣鎧甲光疑林雪滿
驊騮色鬭嶺雲飛普天雷動鉦聲出捲地風鳴獵騎歸
翡翠旌麾翻曉日珊瑚鞭影入斜暉玉盤晚進黄羊熟
金彈新開白兔肥盛代豐岐皆宿將清時頗牧在彤闈
選徒自昔聞蒐乘治外當今賦采薇常藉羽干昭
聖徳還將戈楯耀
天威儒臣載筆慙謳誦緯武經文歴代稀
賜宴
　瀛臺迎薰亭紀
恩　　　　　　　　　　　　　　　陳廷敬
右掖南薰水殿凉
宸逰此日命瑶觴宜春小苑通平樂太液神池接建章
金瑣北連馳道合銀河西繞禁垣長依稀晝漏傳鳷鵲
宛轉霓旌下鳳凰映曉紅蕖難辨影廻風碧落只聞香
巳同葵葉傾朝日不與春華競艷芳山雜夏雲峰四起
林含時雨樹千行仙查逈拂滄溟外錦石曽支日月傍
雁沼芙蓉開别館龍樓花蕚集諸王公卿渥澤来丹陛
侍從殊榮値玉堂宵旰至今勞
聖主拜颺從此見明良移將綵仗趨長樂不待簫韶出
上陽翠渚張筵雲幕濕雕盤列爼繡綃黄天杯泛露承
仙掌寶鼎調蘭飫尚方深重
皇情同海岳逍遥
睿賞在林塘蓬莱嵗月春何限魚水
君臣興未央會見
賜酺歡父老巳看燕樂遍巖廊詩成宴鎬如周后曲奏
横汾陋漢皇
御藻昭回騰紫極詞曹翰墨侍明光清時不獻長楊賦
此日謳歌國步康
　瀛臺
賜宴紀
恩詩(有序/)　　　　　　　　　　　　彭孫遹
皇帝踐阼之二十年七月二十一日
召滿漢諸臣五品以上及翰林科道官
賜宴於瀛臺侑幣既頒上尊是錫
温綸叠布慰藉有加禮成復有蓮實菱藕之
賜羣臣咸醉飽而出稇載而歸感戴
皇仁淪浹肌髄(臣/)小臣也猥以備員史官䝉被
恩澤優渥踰涯罄竭涓埃髙深莫報敢循官司之掌竊
　　申頌禱之情敬上七言詩一首凡千有四百字為
　　一百韻具述
聖天子所以勸勉臣下徳意至深至厚庻宣羙於今兹
　　益揚休於来葉詩曰
瀛臺仙衞展
皇儀瑞靄氤氲曙色披方切怔營瞻紫極忽聞宣喚出
彤墀濫竽執簡慚官守錫宴承筐荷
主慈是日山河殊爽塏神州景物正恬熈飛葭玉琯仙
飈應聼竹金門素律移殘暑回凉晞湛露薄雲籠曉漏
朝曦共欣下濟光明會並命来游陟覽時西極嵯峩銀
作牓北溟漭沆璧為池麗城逈接朱霞表複道斜縈淥
水湄太液中開波浩蕩繚垣遥屬路逶迤芳荃橈傍圓
沙駐彩鷁舟從曲岸檥歘爾乘槎疑近斗偶然泛海欲
排碕雙丸吐納隂陽剖萬象溟濛宇宙彌似有河源千
里注更無地軸九垠垂稍窮津涘舒孤眺漸近川原辨
四維輕櫂随流㳂復泝清暉入抱憺相怡白蘋嫋嫋瀟
湘渚翠荇叢叢雁鶩陂百尺修緡搴瑇瑁一奩明鏡拭
琉璃練江不動纎蘿影珠浦長涵片月姿鼓枻重教緣
菼薍䟽渠别為貯瀾漪頗饒菰蔣紛漂泳最好芙蕖静
旖旎嫮質雅堪香霧耀靚粧㣲向午風欹瑶翰競㺯沈
浮態瓊翮留棲婀娜枝戲葉喁喁騰錦鬛巢莖往往躍
蒼龜舊傳閬苑應非幻親到鈞天却自疑便擬凌霄聽
廣樂妄希刷羽漸髙逵丹梯黛壁環相映紺宇紅亭恍
在斯鉤盾田塍原綺錯建章宫觀恰星摛樓迎灝氣融
銅掌殿倚晴空敞繡楣緹幔徐褰翔鳳咮畫橋平偃宛
虹鬐槐隂結盖苕苕立蘭氣生襟細細吹佳卉芊綿青
羃䍥層嵐縹緲碧厜㕒景移栝柏娛澄旭籟發松篁韻
逺颸是處祥烟浮藻井數行緑樹隠罘罳當軒始爇煎
螺篆遣仗初收拂霓旗文囿何妨来雉兔堯階仍未剪
茅茨因無闕政封章少為有元音刻漏遲倚佩尚思求
共理揮絃猶復致疇咨
聖朝不隔堂㢘義
天語猶申慰勉詞鎔埴由来歸大冶恪恭咸此賴
洪施合樽旋
召華裾集束帛驚看
寵賚随八繭新繅三就采七襄舊紝五總絲比聞王化
追覃葛盡斥穠裝曵薄絁况遇
至尊凝黈纊僅教致羙在宗彝弋綈自御班朝服織貝
偏充好用資彌覺
皇仁被體重敢渝臣節上衡持蓆衣遂得䝉安燠旅食
還當示等衰坐接孤卿交履舄人偕伯仲和壎箎蕙纕
暫觧何容裔艾綬爭懸倍陸離小藉柔苮羅席几半拈
弱錫就盤匜宰夫飭具羞鉶豆酒正程材薦醴酏炊出
雕胡光可鑑溲来粔籹滑於飴饌行鵞炙薌薰品羮芼
蓴菹草木滋糝入茱茰名上醬齊成芍藥作凝脂洩宣
辛烈需椒桂雕鏤㢘深視鼎鼒自是烹人調水火非闗
肉吏别澠淄再逄列籞供蕡實適値司罍授縹瓷會見
繁昌徴物産并將恭儉訓官師赤心先餉重針棗雅操
誰當飣座棃的爍珍苞歕秀液繽紛碩果挹寒澌分甘
乍喜身多幸佐飲真令樂不支蒲阪桑醪攅琥珀酃湖
芝醖潑酴醿漫勞膳士酬加觶
特遣親臣勸媵巵執法詎須憂豸史屬車寧必羡䲭夷
滌煩頓釋相如渴沈陸堪忘曼倩饑欲對酒鎗成蜾蠃
劇憐茗椀瑩蛟螭龍團乳暖春盈握雀舌香濃雪滿匙
酣洽可無吟蟋蟀低徊又見薄崦嵫侵尋執燭防情溢
傴僂循墻厪職思卜晝禮成皆醉飽自公辭退又將貽
析酲藷蔗徒虚語消食檳榔亦謾辭荷本貞萋芬未沬
薏尤清苦涅難緇咀餐菱藕能蘇肺凛冽氷霜直沁脾
豈意枯腸甞禁臠他年饑吻厭園葵樵蘇不㸑應休璉
鮭菜長貧庾杲之説餅曽聞思糗餌獻鮮空詫想腴鰭
賓筵幸覩壬林盛俊味還探丙穴竒折俎也知
恩獨厚加籩竊恐分非宜祗慚菅蒯孤生賤猥受圭璋
特達知歸院㡬經花底度戴天私作管中窺徳逾軒昊
猶謙抑澤覆垓埏益滲漓勒岱銘嵩升懿烈覲文揚武
際昌期
兩宫尊養無疆慶貳體元良有穀貽夙夜常存惟道岸
暄寒不輟是經帷
躬修渾器符乾曜
手纂輿圖奠地祗廵幸只緣親稼穯蒐苗端為肄熊羆
象鞮早巳輸琛賮卭筰俄看下杖箠嵗値雞竿䟽訟獄
時懸豹簴採箴規商霖每應桑林禱淇竹奚煩瓠子祠
蠲賦恩稠仍賑廪賜酺詔下更行糜勤民喜見豐年屢
招隠欣將好爵縻上相謀謨咸緝亮無司擕僕各委蛇
璇穹恍惚来儲祉宣室從容坐受釐景况昭回神合契
宸居肅穆治無為太平時節多閒暇交泰
君臣有燕私靈沼笙鏞同樂豈巻阿車馬盡閑馳恵沾
翔泳初何限潤及區萌詎有涯絶勝壺觴修洛禊陋他
簫鼓祀汾脽嘉魚賦叶崇邱詠鳴鹿重賡小雅詩願被
六英颺盛事長歌七徳鞏洪基
　　恭頌
萬夀詩　　　　　　　　　　　　　宋　犖
萬年
天子太平春大衍欣逄協洽辰表裏山河真孔固升恒
日月自常新虹流華渚先徵兆電繞樞星早降神有命
自天皇建極無為而治俗還醇從来十有歌君子自古
三多祝
聖人虞夏商周開夀域東南西朔轉洪鈞赤符握後雍
熈奏青簡書来羙善陳歴服無疆能纘
祖孝思不匱在尊
親寢門綵舞龍樓夕閬苑萱舒鳳輦晨
慈聖貽謀傳永永
元良垂裕慶振振桂宫言動聞詩禮鶴禁温恭慎笑顰
丕顯丕承師不逺重輝重潤瑞相因克昌厥後金枝衍
則百斯男
寶訓諄親睦平章光上下疇咨吁咈敬臣鄰春秋絃誦
敦庠序
郊廟馨香潔祀禋刑省三千執法簡條頒十六教民淳
官方考績徵龔遂輿論優賢借寇恂無黨無偏遵路直
有馮有翼弼謨詵緬思三蘖干天紀遂發千騶動地塵
迅轉秦車馳暢轂大鳴越鼓扣金錞
王師聲罪清淵藪大將臨戎掃棘榛韎韐未曽瞻至洛
黍苗先巳慰来郇星旗耀日全吞蜀霜㦸凌風直到閩
箭射六麋飛電刷軍摧九虎疾雷震西開僰道綏蠻徼
南闢梨闗奠海漘銅柱珠崖齊向化龍湖象郡悉来賓
鐵橋巳立韋臯壘玉斧還通荘蹻津紫盖黄旗降巳晚
青絲白馬悔何悛走林盡竄昆陽象營窟全除東郭㕙
况附臺灣收島嶼也随職貢逹江岷敷天共服
皇猷壯羣帥能欽
廟略遵何意狼烟明絶塞又煩
鸞輅出重闉桃花露拂朱旗染楊栁風牽
翠葆紉
三駕隂山奔駿虎一臨瀚海伏窮鱗詎裒荆旅淹三載
祗格苗頑逮七旬西賮南琛紛蹻蹻梯山航海互踆踆
象胥誰敢不来享
龍徳方知自有真天不階升髙莫並地非尺度逺無垠
堂㢘雖肅猶三接衽席能安及八夤有此武功何赫赫
矢其文徳更彬彬日新學問居無逸
天縱聰明聖莫倫火照青藜宵不夜珠探赤水旦方寅
左䋲右矩禔躬密玉振金聲履道純六藝精㣲尊曲阜
五經同異析成均每嘉文學如游夏更飭儒修判孟荀
孝秀書升羅俊髦圭璋特達黜囂嚚乾乾終日
宵衣屢矻矻窮年
旰食頻赤縣有儲常豫積蒼生無告輒周詢省方裒對
臨吳越輯瑞懐柔蒞晉秦賜復普天
恩蕩蕩蠲租率土室溱溱𤯝寛棘木春鷹化仁沛桑田
野雉馴己貯常平供大賚復留轉漕勸吹豳連年徐泗
衝波亟五載淮揚賑廩勻南畝百千羣貸粟西江十萬
逺輸囷澤飛鴻雁人安堵吏牧牛羊農樂畇寅畏治民
齊太戊普施利物嫓髙辛闗譏末作通平凖税恤商車
不算緡采菲受言因止輦懸鞀聞善即書紳
萬幾多暇奎章煥二酉餘閒
睿製伸雲漢昭回文濯錦蛟龍飛舞筆鈎銀詩如雅頌
饒温厚書使鍾王失寶珍更切随刋乘橇檋常勤咨警
渙絲綸桑乾齧岸狂瀾横瓠子衝隄故道堙鐵鎖支祁
齊下竹璧沈河伯捷楗薪渠成燕趙神為助水滙淮黄
績不冺草木知春先望幸梅花如雪又
時廵汾隂寶鼎輕沙礫成紀黄龍比蛭螾豈若
皇心安海宇轉忘
帝力奠河濵去年全免江東賦今嵗除征皖右民應見
虞廷儀鸑鷟會覘文囿舞麒麟南山翠色長蟠嶽北極
瑶光自照旻四十二年
恩愈渥千三百載羙誰臻俯慙門胄叨餘䕃竊附青雲
早致身鼎定乾坤歸一統任參調燮寵先臣螭頭交㦸
鵷班侍豹尾随車虬漏逡報國愚忠䝉鑒拔居官曲謹
仰陶甄濫竽旄節躋榮膴攬轡封疆事拊循未及鄭荘
能薦士僅如庾亮不私姻深慚懐抱褒清朗寔愧諴民
奨恵仁巳際時雍收棫樸尚圖嵗晚勵松筠都忘栁質
因霜悴惟矢葵心向日申駑鈍豈追千里馬品題空負
九方歅幸逄春日歌魚藻敢托秋風想鱠蓴但以鄉行
堪授杖或邀
國典許懸輪天髙地厚銘丹悃海晏河清頌
紫宸三萬二千成一嵗㣲臣長願戴靈椿
聖武逺揚青海平定詩　　　　　　　徐葆光
皇威逺播八荒遥青海㣲塵巳盡銷舉族就擒惟一戰
飛章奏捷只崇朝
睿謀制勝成功速英武安邊振古超式纘皇圖臨萬國
丕承
祖烈被三苗煌煌逺略恢西藏赫赫䧺師截外徼葱嶺
懸車行冒雪鹽池飛渡索為橋保全善類收餘燼掃浄
逰氛絶細么
御碣鴻文長鎮國安床佛子乍垂髫邉開逓頓連星海
火報平安上泬寥蕞爾蟻封猶内屬蠢兹蠆尾乃輕揺
恩加先世非常渥爵授新封越次邀月賜朱提増廪秩
嵗加章服累金貂韝邊飽後鷹先掣轅下鞭稀駑亦驕
隠匿屢彰容洗濯㣲勞不棄録芻蕘竟忘
聖徳如天覆忽騁窮邊作犬猋醜類䲭張徒取戮流言
簧鼓遽成訞八家狐黨原同惡餘部株連却被要何物
蜣螂偏㺯雹無端羊角驟揚飈盗兵寸壤横藏險蠶食
鄰封㡬見剽石峽一門通屬國金城五郡領嫖姚湟中
早練防秋卒塞外尤嚴撃夜刁士養三年皆宿飽騎團
萬隊盡成驍前鋒技勇能擒豹都尉頭銜總落鵰八陣
整来停似嶽六花變處湧成潮明駝嗅地知泉脉牧馬
歸營識夜標畊作連屯均讓畔薪茭棲畝共分樵枕戈
待釁心咸奮超距爭先氣更趫推轂元戎親按部誓師
新令更頒條逺廵斥堠排亭鄣近固邊陲壯麗譙堅壁
制人常重閉羸形示敵不輕佻狡焉思逞惟争利倐爾
来侵若就梟鎮海堡邊池鴨警青唐城外寇塵囂
天兵欲合旌旗閃神礟將轟砂礫飄金鼓一鳴齊耀甲
鈎環萬馬互連鑣懼誅抱首憐窮鼠吞刄號空慘沸蜩
既在圍中徒决驟巳逰釡底尚驚跳蠭屯只與三驅盡
莽伏咸憑一炬燒黑水岸傍雲漠漠白龍堆下草蕭蕭
六師聲討惟誅宛一箭飛書便下聊面縛軍門形䠞蹜
膽寒釁鼓語啁噍指天悔過心難剖刑馬重盟福再憿
都護尚需留鄭吉援兵誓不借張喬廹從黨羽心皆革
敗北渠魁罪更昭有惡務須除類盡不疑何待卜龜燋
軍中羆虎推韓范閫内韜鈐運賈鼂冦穴須尋虚處𢷬
敵形貴向勝前料
宸謨素秉先㡬斷將略常稱馭衆調遂選鋭師專用勦
徑申
天討不須招一朝徧慰雲霓望萬帳將成風雨漂虎跡
可尋巢易即氷城欲壊水難澆積薪鼾臥將然火危卵
嬉安未折苕鐵騎星馳旂半捲潛軍晦合月方朓闇中
揺足投機穽夢裡驚雷觸電熛讋伏受擒收一一窮奔
走嶮逐儦儦雲中矯翼皆遭網木末飛猱亦見撩俘及
二毛梟有母誅無噍類孽方齠比肩戢戢將膏斧纓項
纍纍盡曵彯元惡自知終授首逋誅敢望尚全腰普天
逃罪原無地白日羞形且遁宵自比四凶投昊北竟成
一脚走䕫魈焚巢窮鳥歸無所乞食遊魂鬼亦枵殘胔
飢烏来啄啄荒庭呌雁去嘹嘹虺除餘落皆安枕彗掃
長空永絶妖畊徧草青時澤澤風行日入處迢迢天開
神井膏常溢地過王師木不凋磧上收軍同浩瀚山邊
卸甲並嶕嶢矢無遺鏃班師樂鐃有新聲載路遥旗外
白翎驚鼓吹軍中朱鷺叶笳簫專車檻載魑兼魅歸騎
鞍捎鵞與鷂絶幕輕齎還累累浹旬振旅尚麃麃畜量
谷後分千足酒湧泉中酌萬瓢栁塞馬歸青乍放天山
弓掛雪初消
山陵方謁聞三捷露布遥傳示百僚吉語恰逄宣祝版
馨聞正値奠蘭椒蕩平朔漠揚
前烈昭告西藩復舊傜謙徳難名還覆載功成歸羙獻
宗祧勞還有禮
恩斯遍慶澤無私賞更饒廿萬帑金開内藏上公爵命
走輕軺榮親厚錫頒天錦
賜答温綸滿御綃咨汝莫辭優寵異知卿能保令名劭
功從采芑詩中叙畫待凌烟閣上描儆戒無虞惟稷契
修和有夏在顛夭止戈大武除三蘖伐罪餘威振八遼
伊里黠酋雖逺伏玉闗欵使巳来朝側窺
雲日顔先汗駭看魚龍舌盡撟九陌香衢迷錦樹三層
阿閣眴䟽寮井蛙到海方知大螳臂當車敢再憍定向
條支求甕卵佇從弱水貢文鰩七旬干羽同虞舜四表
光華協帝堯志廣職方編澤藪圖成王會列僬僥虎賁
帶下龍泉脱神臂􁃳中玉靶弨誕告武成追版涿乆宣
文徳象咸韶官箴並飭工無曠
聖訓重宣民不佻在野白茅連茹拔中田維莠帶根穮
賓興大典𢎞開榜耕耤三推
親把銚龍窟雲油随卤簿竹宫神火應燔燎孔門溯本
先尊聖魯頌懐音巳集鴞果見獻囚歸泮璧旋聞燕捷
踰昆瑶八方環拱瞻辰極萬古衡平正斗杓此日禮成
齊拜舞
天顔有喜仰重霄
　　賦得山雞舞鏡(七言排律十/二韻得山字)　　　劉　綸
山禽自是饒珍致舞入銀華意更閒乍啟雕籠驚的爍
旋開寶匣訝璘斒空明仿彿寒潭上来往依稀夕照間
顧影未須憐刷羽窺奩何計憶棲山風翻錦翼纔飄袂
日映花冠却整鬟赴節婆娑矜獨立回身綽約喜䨇攀
空花蹴處簷枝亞虚翠交時砌蘚斑似擬投林齊戢戢
可能對語便闗闗雲廻雉尾還呈態月轉螭頭尚照顔
如許攬輝依
鳳闕定教接翅起鵷班山梁縱説棲遲好畫檻寧辭飲
啄慳
氷鑑倘容長耀采㣲翎雖倦豈知還
　　賦得山雞舞鏡(七言排律十/二韵得山字)　　　于　振
明眸翠羽出荆山影入菱花借好顔似逐驚鴻来復去
却疑翔燕往仍還娉婷廻雪誠多態綽約凌雲本夙嫻
璧月正圓増皎潔錦衣乍展更斒斕光分漢殿如垂手
照比秦庭欲擁鬟黄鳥隔林徒睍睆青禽拂樹自緜蠻
能言鸚鵡容為伴息翼鷦鷯未許攀倘為酬
恩聊顧印若緣報
徳願啣環㣲軀敢側鴛凰隊陋質羞随鸞鳳班不愛稻
粱謀既拙止依枳棘分寧慳心懐故里思空切擬沐新
容意亦閒
聖世露濃霑庶類来儀猶得覲
天闗
　　賦得山雞舞鏡(七言排律十/二韻得山字)　　　汪士鍠
焜煌文羽澤深山照映髙堂明鏡間五色翠光揺碧檻
䨇飛綵翅出仙寰菱花開處霞章麗鸞架張来繡紱環
溪上誰為圖錦綺臺前自愛好容顔揚翹赴節髙随下
舒翼周規往復還日映盤龍依絳幘風廻舞鳳妥青綸
形分一水盈盈隔隊憶層岡渺渺灣整暇原同鵷鷺序
翶翔不共鶴鷗閒雲移宫扇臨丹地華繪天衣射紫闗
振迅芳崖曽照耀葳蕤雕砌更斒斕空中藻並登塲艷
象外文騰滿目班物色總歸
宸鑒逺九苞騫采願追攀
　　賦得山雞舞鏡(七言排律十/二韵得山字)　　　齊召南
虞羅逺致珍禽集覊客難窺舞態嫻明鏡巧懸光照灼
麗容驚睹錦斑斕似臨曲澗澄空翠却忘雕籠認故山
文耀彩鸞歡並翥冷嫌獨鶴興偏慳凝眸顧步軒仍輊
妬貌舒衿往復還莭應桑林呈合變工同榆曲度悠閒
銅臺曉日翔觚爵洛浦凌波響佩環嘯侣命儔猜孰是
分軀共景繪應艱閨人袨服休垂手座客華裾笑解顔
共訝廻風生羽翮早傳竒采動江闗形圖月殿清虚界
影入銀河碧落間好趁賓鴻来
聖代髙攀儀鳳出塵寰
　　賦得山雞舞鏡(七言排律十/二韵得山字)　　　杭世駿
誰將翠羽出花闗朗對青銅意態閒寶匣舊含輝皎潔
雕籠新照翅廻環錦衣未必輸文綬金爪何勞罥玉環
閬苑不棲春晏樹蒼苔猶印雨餘斑乍窺宛轉霓裳拂
作對蹁躚紫燕翾翹尾影疑宫扇合舉頭光訝翠裘彎
晴舒繡臆空中見風刷疎翎望裏還啼處祗憐交頸好
看塲誰惜折腰艱劇知意愜闗生動直愛身輕似轉圜
飲啄乆甘依麥隴飛翔何幸近蓬山已歸朗曜初呈技
豈假清溪始照顔
紫禁若容聆雅奏九苞随仗願躋攀
　　賦得山雞舞鏡(七言排律十/二韻得山字)　　　沈廷芳
文禽振羽出名山喜對菱花妙舞嫻皓魄乍開光熠燿
綺霞初映色斑斕標竒蓬集兼雲繞動影風来復雨還
火齊承冠分角睞錦帷張翼鬭花鬘姱姿長煥文明會
逸態横生意象間五采彰施呈瑞質䨇翹璪耀啟朱顔
妍超靈鵲乘圓月捷異馴鷗傍碧灣漫憶林泉矜耿介
自知毛羽最鮮殷鸞臺漸近休廻步鷺序非遥欲就班
得接清輝明炯炯詎偕凡鳥囀闗闗越裳翡翠應相並
衮服山龍擬共攀見説
彤廷時飲啄更看儀鳳徧瀛寰
　　賦得良玉比君子(七言排律十/二韵得来字)　　萬松齡
聖代欣逄人瑞出逺方仍貢物華来崐岡靈質千年藴
瀚海榮光萬里開炯炯氷心偏皎潔熊熊虹氣更昭回
懐中璞已經雕琢席上珍方待鑒裁自信圭璋宜特達
争傳瑚璉是良材晶熒瑜采潛生暖的皪瓊姿逈辟埃
清廟聲堪諧磬管齋房食可佐鹽梅秦風比徳思君子
陸圃儲文屬俊才憶釣周璜從渭水寧藏燕石在梧臺
帝廷琮璧朝羣后王會共球輯九垓地湧璇源通太液
天滋琪樹繞蓬莱鏘鳴
鳳闕冠裳集百道祥光護上台
　　賦得良玉比君子(七言排律十/二韵得来字)　　朱　荃
羙質由来羞自衒荆山良璞為誰開湮埋詎屑同珉石
剖琢何妨出草莱祗有純儒堪比徳但須巧匠與呈材
磨礱不遣留餘纇拂拭從教絶㸃埃性禀堅貞凌水碧
姿含温潤勝瓊瑰加功每得他山助待價時憑賈客猜
將命登朝先束帛薦馨告廟並樽罍年深楮葉雕初就
品重連城換未来藏處定應函黼匣賜時元合在金臺
如虹氣蚤縈霄漢照夜光看燭上台自信持身同拱璧
也知考器似掄才玉工若向
明廷獻願作南山萬夀杯
　　賦得良玉比君子(七言排律十/二韵得来字)　　張　漢
昆侖縣圃積崔嵬抱璞人看出草莱比玉原知君子貴
執圭喜覲
帝廷来精神共指山川見追琢還需匠石裁要使光輝
常照耀能消瑕玷未嫌猜不貪有道歸吾寶欲賈無端
恥自媒信與琮璜徵瑞應潔同氷雪淨塵埃價髙本是
豐年物品重旋登
聖世才赤檢封泥供
璽印黄流煮鬯注蠵杯悳成温潤兼能栗質許堅貞定
不回青瑣佩揺蒼水動白虹影貫碧天開衡齊星象資
璿飾樂止金聲作磬材席上有珍嘗待聘
賜環感荷遂趨陪
　　賦得薰風自南來(七言排律十/二韵得来字)　　陳大受
晝景舒長仁宇廣薰風披拂日邊来
垂衣南面開清韵觧愠中天仰
睿裁但覺冲融彌大地最宜煦嫗被羣材悠揚玉殿聲
初起蕩漾氷簾影乍開倐度青蘋看綺縠俄經緑蕙繞
芳荄爐煙細細飄羅幙宫樹隂陰颭緑苔共向離明資
發育頻申
巽命荷滋培銅烏漫轉
龍墀静羽幬紛從鳳扇廻指上絲桐歸長養望中雲漢
共昭回詎闗箕伯能宣滯自是
重華為阜財暖氣襲人期五日庥徵應律協三台太和
宇宙今親見願扇祥風徧九垓
　　賦得薰風自南来(七言排律十/二韻得來字)　　趙大鯨
日月光華泰運開南訛應律協恢台正逄永晝瑶堦肅
恰喜薰風
玉殿來爽氣乍從朱網度㣲凉潛拂綺疏廻飛飛静覺
銅烏轉隠隱遥随蓮漏催長養自能滋庶彚暄和應得
逹芳荄清音向午傳
丹籞嘉䕃凌空散緑槐花影入簾浮淑靄墨香縈几絶
纎埃虞琴雅奏期從欲帝治時雍叶阜財暗起青蘋敷
偃草還呼澍雨殷輕雷離明煦嫗飄三島巽位流行被
八垓五日聖時調玉燭
九重佳氣繞蓬莱(㣲臣/)竊幸依光近樂育均叨
聖澤培
　　賦得薰風自南來(七言排律十/二韵得来字)　　張映辰
炎精應候方司令無限祥飈
紫禁開位列祝融居火宅星標鶉首自南来㣲傳林杪
紛披至細逐爐煙次第催著物如熏真煦嫗時風曰聖
好栽培鳴條共覺千家静從律應教五日回髙轉金莖
何縹緲虚飄玉砌尚低徊遥從天上分清籟吹落人寰
絶㸃埃最喜雲生當户牖有時雨過長莓苔歌賡
帝世徵交泰化洽虞弦樂阜財鈴索宵懸聞閬苑觚稜
曉起拂銅臺由来澹蕩
恩如許未必吹嘘棄不才侍從竊叨長自愧敢言流韻
繼鄒枚
　
　
　
　
　
　
　
　
皇清文頴巻九十五
欽定四庫全書
皇清文頴巻九十六
　詩
　七言排律
　　乾隆三年
聖主躬耕耤田恭紀(有序/)　　　　　　陳大受
　　欽惟我
皇上乾德體元泰符凝命備中和而建極合參贊以成
　　能出十軒九舜之間攸隆郅治駕兩漢三唐而上
　　丕著鴻規府修事和大帡幪于有截仁育義正同
　　覆載以無私湛露灑
　丹霄屢下蠲租之
詔薰風披
　紫闥頻賡解慍之章舉鉅典於上辛祈屢豐於嘉穀
　　茅簷慶洽蔀屋春溫尤
　念王政不外於養民而民功莫先於教稼乘天因地
　　務開衣食之源東作西成冀睹盈寧之盛時維二
　　月
躬率三農
　玉軑遙臨陟青壇而展采土膏初起秉黛耜以
親耕蓋自我
聖祖仁皇帝知民為邦本凡耕夫織女之胼胝作息合
　　十二月而總繫於
宸衷曁我
世宗憲皇帝以食為民天尤貴粟重農而輔相裁成歴
　　十三年罔或愆於穡事駐龍旂於一墢家法猶傳
　　闢繡壤以加推前徽克紹薦馨
清廟既以承
先者奉
先布令春郊即以敬事者述事被天膏之優渥好雨知
　　時卜年穀之豐登如雲徧野歡騰隴畝咸稱我
后之仁喜溢簪裾共仰吾
君之孝謹拜手稽首而獻詩曰
天心仁愛在斯民
聖主躬耕舉上春千畝加推敦本計三農望歲慶元辰
祥開曙色龍旂捲瑞靄雲光
鳳輦巡候曉鵷班知有喜前驅羽騎凈無塵和風習習
生輕幰協氣融融滿畫輪常伯追陪依豹尾庶寮蠲潔
萃魚鱗空中桂燎氤氳合壇上瑤籩次第陳
芝蓋儼臨歆肇祀蘭塲廣闢薦明禋樂鳴太簇仙音朗
酌進匏樽玉醴醇繡壤膏腴環翠幕
珠宮穜稑燦竒珍柳邊葱犗金為絡花底絲鞭綵作紉
民力知勤歌
帝力
聖人作則勸農人崇臺咸仰
天容肅
御耦羣瞻地脈勻禮及公卿今更備畝終黎庶制仍遵
津莖㴻雨乘時發待澤良苗入望新詠起甫田聞雅什
感深
湛露徧朝紳農祥光映青旂轉春扈陽回綠野均共識
文心誠翼翼爭㸔禹甸正畇畇牧人夢叶多魚吉太史
書占大有頻粟薦
神倉昭
聖孝恩深
御廩頌
皇仁先知稼穡前謨遠祗念耕桑
帝德純自以太和還宇宙惟将率育答
蒼旻權衡國計恒教足醞釀輿情悉尚淳朋酒躋堂欣
介壽康年報蜡喜龡豳幸隨縹軛觀隆禮願捧葵心向
紫宸
聖主躬耕耤田恭紀　　　　　　　　梁文山
熙朝繼述美重光浩蕩
恩波被八荒
聖德巳知同覆載
宸衷尤自重耕桑
九重無逸巡千畝一墢惟勤率萬方考古田功興后稷
勸農歲序順勾芒烟郊雨浥芳塵静野甸風清湛露滂
臺畔公卿為主伯壇邊父老待
君王俄傳鳳闕華鐘發共仰
龍輿翠蓋張夾道驊騮爭蹴踏屬車鵷鷺盡廻翔濃隂
夜覆春城重密霧朝籠
御路長北極近瞻佳氣滿東㕓遙指彩雲颺種分穜稑
宮中獻色麗旌旂隴上揚祈穀告䖍通陟降捧璋致敬
肅趨蹌精誠直達犧尊外率作旋來翠幕旁京兆授鞭
呈縹軛司農布種執青箱花迎
仙仗明於錦鳥和農歌巧若簧金耦頻移耕澤澤紺轅
微動佩鏘鏘為祈九土函斯活爰效三推禮更詳在昔
吹豳陳穡事於今舉趾望農祥勞先兆姓勤芟柞瑞應
昌時若雨暘但願黍稌歌大有更思蠲潔薦烝嘗愛民
重祀兼仁孝法古遵先凛憲章此日榮光依
黼座一時喜氣溢穹蒼泥塗尚覺沾衣履樂利行看遍
井疆大有頻書盈百室屢豐載咏慶千倉恭逢鉅典欣
無似可許巴音誌不忘
睿慮方殷俾率育颺言更欲誦幾康
聖主躬耕耤田詩(有序/)　　　　　　　陳兆崙
　　乾隆三年仲春之月
皇帝躬耤千畝禮也維時甘澍初降晨飈颸然至誠感
　　通信有徵矣羽衞既陳
聖駕将發乃少開霽雲光溶溶若有待者
天子於是歴廣塲撫御耦王公卿大夫以次從事禮成
上還宮雨復降春旂露重而陛楯不濡紫陌塵清而爐
　　烟自靄氛縕肅爽神人以和畿輔内外六鄉六遂
　　之氓咸以為有秋之兆云夫欲綏萬邦而屢豐年
　　必先貴五穀而賤珠玉我
皇上䖍恭寅畏無時不然即事徵
心具見全體以承天時至敬也以奉祭祀至孝也以勸
　　農功至勤也以達庶政至順也凡在禮畊義種之
　　中敢忘雲行雨施之澤(臣/)用是踴躍歡忭拜手稽
　　首而獻詩曰
時清九陌韶光好澤潤千塍寶穡開
天賜有年綏萬國
聖勤無逸肇三推披圖宣室宵鐘動列仗
端門曙色催豹尾䙰褷隨
鳳輦虎賁蹀躞走龍媒濛濛香霧爐烟合冉冉流雲扇
影廻净掃瑤壇增肅穆森瞻華蓽逈崔嵬霏微雨解偕
神降宛轉風知應律來黛耜色分堤上柳紺轅聲殷澤
中雷周遭綉野延
宸賞取次靈苗荷
帝培秧馬似飛排遠陣土膏如釀發新醅南東畝合區
先後五九班應遞往回匝地歡呼環父老迎眸生意露
根荄十千自是聯維耦頴栗方将勝有邰行漏漸移亭
午影前旌還駐望春臺逡巡
仙蹕傳歸騎詄蕩
天閶絶㸃埃遶禁平林呈晻曖承
恩細路長莓苔巳知優渥周三輔湏識生成徧九垓被
隴何時無霡霂依山是處有臺萊萬年疆畎今咸理百
族情田此悉該
玉食猶然
躬率作(小臣/)尸素愧非才
聖主躬耕耤田恭紀　　　　　　　　汪士鍠
迎和舉趾重民天
詔命陽官備禮䖍已慶上辛
崇大祀旋諏吉亥
履王田青壇嶽立封人掌翠幄雲張甸帥傳農正恪恭
千畝始
法宮齋祓百僚先層城瓊鈒來閶闔夾道霓旌過井㕓
鑾輅安驅齊度隴
龍旂驂乘遠臨阡佩諧蒼玉崇基上壤潤芳塍廣阼前
葦籥競吹喧秉轡秧歌齊和簇鳴鞭奉宸葱犗麾肱赴
導
駕洪縻在手牽犁御協風楊柳外耜霑時雨杏花邊方
歡霡霂膏彌渥不怯泥塗步易邅播殖早湏農器撰
垂裳乍睹
帝衣褰
三推更進光前典
一墢重加邁往編濟濟循行排鴈鶩蹌蹌按序集貂蟬
紺轅縹軛開畦遠白叟黄童舉袂連翠笠從公風古樸
綠蓑終事業精專烝民率育
天顔喜保介來咨
德意宣勞酒慶行歌擊壤衢尊
恩溥逮摩肩鯨鐘雷動鈎陳轉豹尾星環
法駕旋東作
聖情期彧彧西成
睿想切乾乾因儲
御廩神倉積即㸔崇墉比櫛延嘉栗居歆充寶器飶香
禋祀實文籩
宸居端念豳風咏
黼座時陳無逸篇春豫
皇軒躬勸稼都人忭舞頌康年
聖主躬耕耤田恭紀　　　　　　　　王錫璋
二月融和物候新耕耘肇舉及良辰艱難稼穡關黎庶
宵旰勤勞厪
聖人甫睹
經筵開殿陛旋瞻
耕耤出城闉花迎
鑾輅紅初綻柳拂旌旂綠乍勻麥隴新苗平織浪芳堤
淺草細鋪茵三推廣闢千年業一墢祥占九野春甘雨
連村神有貺暖風被物路無塵餘糧定見先登圃上瑞
由來慶滿囷敬奉明粢崇報本恭承
嘉德自寧民
宸衷昭格時方泰
帝力敷宣俗倍淳湛露普天沾渥澤韶陽遍地沐
皇仁輿情此日咸歡暢紫陌年年望
幸頻
　　乾隆三年
聖主臨雍禮成恭紀　　　　　　　　汪士鍠
御宇綏猷撫萬方風行首善
莅宮牆
經筵早探文書府璧水新隆禮樂塲甫歴疆原
躬耒耜更期絃誦集膠庠稽儀卜吉
咨宗伯奠幣鳴球
詔太常露湛桐花迎
仗發春深芹葉薦筵芳
鸞旂映翠臨東序
雲䍐搖青出建章門闢櫺星金碧煥庭陳石鼓鼎彜光
天書璀璨題銀榜殿瓦琉璃照畫廊俎豆明馨
誠意格笙歌備奏
德容彰三階登降瞻
龍袞兩翼簪紳儼鴈行黛栢連雲祥靄護金支載道惠
風揚莘莘國子隨
仙蹕濟濟儒林侍講堂綷䌨巾裾循律度葳蕤劔珮謹
趨蹌雲屯鱗萃班初定星共辰居
幄正張
御几平移丹地近琅函旋展綠綈裝微文闡發霞敷采
大義昭宣斗耀芒研討千秋傳玉檢譚論六藝啓珠囊
諄諄
帝訓敷言遠赫赫
皇謨施教詳性道淵源符往哲勲猷格被駕前王瞽宗
惇祀幽光表
側席旁求俊彦翔庶彚甄陶歸典則姱修調爕協柔剛
圜橋觀聽槐街合夾道歡呼羽葆颺多士依依魚在藻
羣英翽翽鳳鳴岡欣逢
盛典鍧鐘鼓文物昭回
泰運昌
聖主臨雍禮成恭紀　　　　　　　　觀　保
景運維新燦八埏尊
師曠典辟雍傳峩峩松桷丹墻近片片琉璃翼瓦連燕
賀雕簷籠淑氣翬飛峻宇聳晴烟
重臨
聖闕從
丹闕纔
御經筵又
講筵
紫詔從容頒鳳彩
素王統緖接蟬聯右文直闢詩書囿論道重開禮義田
掌舍肅儀清甸路春官秩禮奏鴻篇三霄滴漏聞銀箭
九陛騰聲拂玉鞭蓬島彩移
仙仗近公卿衣㸃露華妍菁莪共率三千士縫掖咸瞻
尺五天鈞樂六莖陳管磬鐘鏞兩序扣筳篿文章光被
唐虞際位育功歸性教先薄海誦絃風永播諸生鼓篋
業逾專爐烟馥郁芸香細
睿藻輝煌墨彩鮮
聖學巍峩尊泰岱
湛恩深厚沐淵源作人巳自明經術祝鯁猶兼重養年
有赫威儀真穆穆無疆壽考更綿綿豐京豈獨歌靈沼
彤史于今喜並傳
　　乾隆四年
聖駕南苑大閲恭紀　　　　　　　　梁詩正
奉德
聖朝文化洽止戈
帝世武功修覲揚不忘欽
前烈繼述常思纘令猷
鳳綍曉頒傳大閲
鑾輿夙駕戾崇邱霞烘鳷鵲初陽麗塞拱蠮螉遠翠浮
寶仗日邊排簇簇珠旟風外颺悠悠雪消南苑搖金轡
塵凈西山映畫斿承
㫖前期威令肅犒師行在
聖恩優飽騰士馬先歡舞羅列車徒備噢咻方召莅師
綜禁旅熊羆分隊耀兜鍪九旗爛熳雲屯谷三校森嚴
氣食牛
天子戎衣親歴陣虎臣弁服自持籌鼓行旋見龍蛇動
甲擐齊将弓矢抽圍合風雲彌九地弦鳴霹靂中三侯
連營哮􁫹山疑震飛礟匉訇火迅流碁布六軍新壁壘
鯨奔千騎敵貔貅中權岳畤牢難撼後勁飈馳疾不留
七變星門猶摝鐸五成牙帳再傳枹指揮在在符機畧
進止人人協将謀緹彀申驅神獨王佽飛賈勇力常遒
喜看揷羽兵容飭忽聽鳴鐃纛影收營衛散時烟鳥下
干戈櫜後囿麟遊
一人有喜祥和致四伐無愆
賞賚稠牽去驊騮皆上駟載來金帛滿文輈﨣桓遍德
戎行樂侍從陳詩
主眷酧謨烈自今長煥爍聲靈從此永懷柔勾陳啓處
三階泰歌頌昇平荷
帝庥
聖駕南苑大閲恭紀　　　　　　　　周學健
乾坤清麗
聖圖長日月光華
帝道昌干羽兩階文德布車書一統武威揚巳櫜弓矢
陳時夏猶選車徒率典章紅線牽絲将測晷綠疇納稼
旣盈倉仲冬雅際三農隙大閲從知七校良
詔發元戎屯細柳
躬擐甲胄出長楊前期司馬申蘭表是日飛龍控錦韁
徹夜鸞聲騰斗極向明劒氣聚星芒霓旌欲傍螭頭轉
御仗遙瞻雉尾翔詩咏東都尋甫草
駕臨南苑駐旂常雲生華蓋羣峯紫地入平原萬馬黄
内府舊藏朱組甲中林新試綠沉槍虎賁森立期門側
麟趾欣承
輦道旁乍聽嚴威傳鼓角旋觀列騎動鉤錫犀函競騁
吳江練繡轂齊停朔嶺霜左啓雕弓開後勁右和銀韔
繞中央頻宣玉鐲馳驅正載擊瓊鉦步伐詳魚鳥獻形
通豹畧鸛鵝附翼舞千行珊瑚未擬連錢速珠轡初迴
雜寶装爰繳髙矰翔月兔更紆急箭下星狼輕飈不擾
朱旂靜旭景剛浮
翠幄張河岳百神俱震叠風雷一夕共低昻熊羆歡溢
殊恩洽鸞鵲書成
睿藻彰字嫓典謨羅筆陣音諧雅頌擅詞塲勲華事業
聲明盛周孔情思翰墨香在昔會同歌有繹於今申錫
正無疆赤騧北向歸靈囿丹鳳西來集
尚方輯瑞乘時朝
黼扆揮絃協律坐明堂自凝瑪瑙重霄露永繪龍山五
色裳從此金泥呈委宛豈惟石鼓紀岐陽
聖駕南苑大閲恭紀　　　　　　　　鄂容安
宅中馭外謀湏豫緯武經文國有常大閱禮行蒐狩後
仲冬占協日時良
紫宸朝啓
鑾輿駕赤甸平臨翠葆揚九伐素頒司馬法六師齊會
羽林郎營穿細柳申軍政陣展長蛇試廣塲四塞山河
過洛邑九天鐘鼓邁岐陽鸛鵝作隊連三駟龍虎為符
出兩廂百萬貔貅明早旭十千組練壓清霜旌幢盡挾
風雲氣刁斗全依日月光
天子有嚴親韎韐大官無事裹餱糧黄旂至止班聲肅
赤羽擎來遠勢張
特啓和門趨大帥獨當馳道引親王五花並驟金騠駃
八纛俱從繡裲襠
宣令直教山岳動騰呼眞擬海波長縱横遙亘飛虹影
會合同瞻戴斗匡風后握竒傳上古軒轅振武仰吾
皇神臯形勝推南苑勁旅精嚴萃朔方薄海共應師紀
律遙天本自掃欃槍威行以德幾常敕安不忘危道永
昌忠信在躬為甲胄農桑遍野是金湯叨隨
仙仗瞻雄武得傍行麾愧贊襄自是龍城停草檄偏宜
豹尾控絲韁
國恩莫報惟簪筆世業難忘學挽强長喜九邊鉦鼓靜
日陳干羽慶
垂裳
聖駕南苑大閱恭紀　　　　　　　　于　振
聖主膺圖憲百王時巡郊甸法陶唐訏謨久已昭文德
睿畧還應繼
耿光律轉金門鴻北嚮陽回黍谷鳥南翔
龍旌縹緲來平樂
鑾輅雍容出建章霜意乍酣清輦路雪花微綴兆農祥
雲依
御鎧千官列日麗
天弧萬幕張笳鼓競時鵝鸛合戈矛森處虎貔揚五兵
用舉蒐苗禮九伐爰甄器甲良殷地雷聲咸震叠嘶風
駿足盡騰驤唐弓引滿舒猿臂垂矢爭抽飲石梁貍首
騶虞原有節輸攻墨守總無方鳴鳶不載香塵細紫燕
徐迴錦陌長共識
宸遊宣紀律猶聞
天語勅幾康周官懸象頒朝典月令祈年謹葢藏酆水
鳬鷖思往牒塗山圭璧踵前芳禮闈書圃
皇心豫芝檢銀泥
帝業彰堯棟松生徵在宥舜廷絃撫慶垂裳青圻便欲
蕃麟趾丹穴行看集鳳凰稔歲並占延喜玉太平常臥
綠沉槍(小臣/)簪筆趨
仙禁拜手惟賡泰運昌
聖主南苑大閱恭紀　　　　　　　　曹秀先
喜睹修文樂太平仍傳講武近
神京中冬大閱稽周禮吉日時巡練府兵太史正書三
白現
聖人親駕六龍行軒轅臺上垂衣拱虞舜階前舞羽呈
初試唐弓名九合新抽夏箭號三成龍媒馴習騰天駟
豹仗飛揚拂柳營三萬公徒環帳殿六千君子重干城
摐金伐鼓儀容肅逐隊分鑣紀律明如見孫吳嫺陣勢
即同頗牧立勲名鐵衣晃處凝寒雪寶劔開時掣海鯨
衞霍少年才不忝幽燕老将氣尤横桓桓巳遂瞻雲願
濟濟爭聞動地聲北向皆山呼萬歲髙懸惟斗接長庚
傳宣中使
徽綸下廣挹三危玉露盈雲上於天開宴樂地中有水
象師貞投醪挾纊今猶古按轡登壇静不驚
神武風髙來外域
天顔日照共新晴從來軍政關為國不待
王師更有征蒐乘簡徒懐往訓覲光揚烈見
皇情
宸衷無逸超千載
睿藻如春布八紘還許和吟偕侍從早傳
溫語及公卿長楊羽獵卑前漢貍首騶虞協雅笙歲紀
恰輪葭管出游歌試聽鳳凰鳴
囬鑾南苑歡聲洽願上豳風
萬壽觥
聖駕南苑大閱恭紀　　　　　　　　董邦達
聖主乘時簡六師
翠華南苑駐行麾平林雪霽千旂繞廣甸風清萬騎馳
靄靄朝光浮綵仗熊熊晴旭麗金支代當全盛烽烟息
候是元冬閱狩宜頗牧近歸天策将貔貅雄列羽林兒
聲傳鼓角軍都靜令肅風雷政不私七萃連營排雁翼
八門分陳合魚麗大侯旣樹形成豹列隊横開勇若羆
親挽琱弓昭
睿武羣瞻玉帳凛
皇儀暖回纊挾春疑早寒解冰纒景欲移校罷歡聲騰
虎旅軫旋佳氣滿鸞旂已安磐石
天維眷猶
念苞桑
帝曰咨舊典無忘追
列祖先期有事展崇祠禽荒戒豫抒
宸藻獵卜徵賢動
主知憶昨六龍
臨太學於今四海誦
文思昌時喜覩麟遊藪瑞應從看鳳在岐禮示三驅埀
法則舞隆七德播聲詩車攻底用誇周鼓鐃吹眞堪陋
漢詞雅化久敷環渤澥武功不試靜邊陲(小臣/)載筆慙
韜畧獻賦逡巡拜
玉墀
聖駕南苑大閱恭紀　　　　　　　　周長發
太平遠畧仰承乾講武南畿
鳳詔傳霽雪乍融輝豹尾曉暾初起映龍旃星旄珠䍐
開千嶂畫㦸琱弓出
九天校獵長楊超漢武選徒甫草邁周宣時當農隙登
稌黍禮備冬烝實豆籩羣吏執鼙先戒衆虞人立表早
萊田建旂列鐲車徒肅進鼓鳴鐃壁壘堅衞簡羽林森
十二人雄虎旅萃三千霜花淬劒仍分舞楊葉彎弧定
可穿霞纈光生紅韎韐風騌勢驟鐵連錢五兵七校皆
依旐八陣三單盡拂鞭魚復軍容規坐作豹韜師律象
方員正竒悉欲遵成法
神武眞能統大權風㸃銅鉦聲自振霜清銀鎧色逾鮮
和門左右旌猶樹
寶幄周環斾復懸萬騎踏雲騰騕褭六軍迎日耀戈鋋
未妨軼獸仍開網還見珍禽即應弦赤雁白麟遊瑞圃
黄羊元鹿滿甘泉
熙朝頗牧韜弓矢
聖世夔龍叶管絃天保采薇安内外鴻圖鞏固萬斯年
聖駕南苑大閱恭紀　　　　　　　　周玉章
翠華夙駕載旌旃講武南畿甲仗鮮十二羽林銀作鎧
六千君子錦為韀
躬擐韎韐輝金碧樂奏鐃笳異管絃司馬恪居陪位列
親王禮率總戎先扈隨鵷鷺環
黄幄號令貔貅指
玉鞭攢㦸和門光爍爍振鼙中壘響鼘鼘彩斿髙展摩
天影火器爭開捲地烟成列雕弓彎滿月突圍鐵騎控
連錢一聲雷動山疑撼萬㸃星流札盡穿荼火分軍齊
步伐龍蛇結陣變方圓韜鈐莫測
宸衷密坐作胥從古法傳更喜
禁庭多頗牧由來宿将盛幽燕典隆獮狩方差馬技試
畋䱷又獻豜七德何煩觀舞綴三驅原不為遊田常修
組練昭
神武永靖欃槍樂幹年習戰昆明逾漢帝選徒甫草邁
周宣止戈自爾威中外遵道於今仰蕩平盛事敷陳慚
珥筆願賡天保九如篇
聖駕東巡
　盛京恭謁
祖陵大禮慶成詩　　　　　　　　　朱佩蓮
當陽
聖主運乘乾祀典宏開孝格天
殿上袞衣垂日月寰中繡壤奠山川重光謨烈文承武
一德明良
聖得賢布政九霄當宁日合歡萬國上
陵年仰承大統羮墻見俯御雄圖帶礪全復覩唐虞州
十二聿遵周孔禮三千肇基迹自
留都始
大孝躬勞庶物先撫有萬方民物富來同九牧貢輸駢
春暉報德臨朝後仁粒思文受命前共戴
慈宮尊養至式瞻
列祖祀禋䖍昌時特舉巡方典戚里欣承大饗筵周武
杜中曾獻勺漢髙渭北亦陳瑄上監往代參經緯獨盛
熙朝不襲沿耕耤南郊供簠簋蠶繅東苑理紘綖官脩
内外昭誠敬日練剛柔告吉蠲奉物參時将玉食敷天
裒對走花駽羣僚從祀黄流瓚
聖母先迎紫罽軿原廟衣冠遊舊里寢門飲膳問中涓
享岐有事偕勤止陟巘無勞念愼旃黙契璇宮開月扇
喜臨華渚度花磚黄麾漸引祥光啟彩仗齊排瑞靄連
灝氣遠圍秋澹沱冰輪逈映月嬋娟疎桐呌露斜行雁
髙柳嘶風兩岸蟬光霽上開新氣象霏微四斂忽吹扇
三霄澄景懸東壁萬里晴暉發北燕清曉衢歌傳白屋
斜曛野笛掛烏犍欣瞻圻甸禾栖畝遠卜要荒黍被阡
驛路不妨耕隴業沙隄别取牧塲塡騰驤出口飄雲䍐
迤邐延邊望海堧紅杏城髙分石碣黄花塞險扼喉咽
卿雲似蓋文稠叠王氣如龍勢蜿蜒南部偵邏先抃舞
北蕃候望盡喧闐萬年
天子欣臨境中國仁人喜蒞邊汜掃中塗成坦坦導游
王路履平平往來甌脫遙呵護瞻仰韋韝正婉嬋芝蓋
紆徐丹嶂合虹旗縹緲白雲穿懸崖遙指飛猿掛絶壁
爭看技䑕緣行近芳林鸞護尾立當青草鷺擎拳因乘
秋氣行時令爰往東都奮大畋田豕垂文原利執天狼
觀象尚張弮鳴笳邊将雄擒虎負弩蕃兒媚獻豜沇沇
溶溶犇大兕儦儦俟俟竄封猯合圍鹿塞芟蒿蔚周落
麞山柞杞楩望裏合蘭河瀇潒環中蒲類海萋芊
神姿自控三花鬛遠畧徐搖七寶鞭照夜白翔尋影迅
海東青聳入雲旋秋原莎靡驕媒雉大漠風揚縱爪鳶
乍格游騏收羂結轉鈎飛豹入拘攣曰驅有令從開網
命中方呼倒應弦叠獲豵豝驚縱送盈庖脯腊貯肥鱻
貙膢何止嫻車馬
園寝從敎執豆籩蓊薆枌榆森里社巍峩廊廟素題枅
球圖玉府先瞻切劒舄
橋山乍目擩帝子梧髙風往復大夫松老浪洄漩金波
鳬鶴陰翔集銀海龜魚暗濯湔駊騀岡陵台座埓葱蘢
林麓鼎趺聯堯塋窀穸封如斧殷武宗祊角有梴梐枑
中鋪張禮館旌轅外建衞齋員蓮花漏徹晨波湧蕭葉
香升曉火燀
聖德欽瞻龍繡袞
母儀肅整鳳文鈿太官上食承蒿柱大樂宣音繞蕙櫋
清液一泓浮鬱鬯紅霞幾朶透爐烟有孚盥薦昭顒若
如在精誠見僾焉風馬飛揚來晻濭雲旂搖曵下褊褼
居歆玉宇含丹渥具酌金尊漾碧漣德是馨香非黍稷
道能肥腯到牲牷呈祥祕殿瑤芝秀應瑞長楸玉露鮮
開創規模勞想像纘承懷抱屢沉研百年禮樂方興矣
一統河山豈偶然今日巡遊俄朶址當初祥發闥門淵
帝生東震原居位天作髙山最上巓自闢鴻䝉成宇宙
向疑窟宅住神僊姜嫄毓秀推人極亶父開基肇地偏
海甸鬱盤崇體勢遼濵奥衍遠連延四圍廣漠疆寛拓
三派澄江水曲踡與宅樂郊蕃藪澤建邦膏壤導䰻佃
駕龍春日賔暘谷躍馬秋風戰阪泉木拔道通開草昧
蹶生質訟化䝉顓威張楛矢山林啓䖍秉彤弓討伐專
締造雨風經櫛沐艱難手足瘁胝胼小懷大畏仁風布
邇懼遐驚武烈鐫上國舊推東海表王畿嗣涉大河遷
綢繆家室從沮漆和會陰陽卜澗瀍矩地向方仁氣正
規天分野尾星躔增城詄蕩飛樓櫓作廟崇閎架杙椽
河鼓雙旗分羽翼陰符八陣總包纒
聖神定鼎資先識
文武持籌具妙詮海截東藩三箭定山連西域大旗搴
神臯坱圠占昌世肇域鴻龎握治權爰拯生靈登袵席
盡收品彚入陶甄貽孫翼子天無極報德崇功嵗必耑
剛拜几筵前烈篤佇瞻宮闕舊章懸虎臣矯矯重呼蹕
髦士峩峩共佩瓀侍奉
金輿擕斗柄和調玉燭靖風祅弸彋吹幄聲徐轉婀娜
揚旂態有翩城指鵝渾頻彳亍江遵鴨綠幾佪儃漫山
文玉抽竒木彌水華苹透瑞蓮蘆絮烟霞朱雁集菭衣
雲錦白麟眠芬菲如適羣香國璀璨疑遊萬玉田入境
偕來瞻
帝座
升朝儼若撫天璇齊雲三殿星垣燦夾曜端門鳳翼騫
大展珙球王會禮髙懸墳典
帝京篇葵傾巳遍東西峽蛾伏無分大小开鶴野仙臣
瞻朶殿龍沙遺老拜烏氊金罍頒下疑瓊液玉饌分來
厭麥饘大酺慶成
丹詔下鴻恩喜沛紫泥傳侍僚宣力俱增級秋賦經巡
槪賜捐被德臣隣膺祉福漸仁士庶念桮棬承平自極
文明盛保治毋忘武衞宣講旅凌河看整暇陳師渤海
戒輕儇礚天髙樹靈鼉鼓拂漢遙揚彩鳳旜鵝鸛合離
成隊伍墨荼竒正入弢鍵觀來似海軍容壯撼去如山
陣勢堅耀雪鮮明擐鎧甲捎星浩汗擁戈鋋懸知奮武
鷹鸇逐一自揚威虎豹㾓散卽飈風彌坰野巻為收電
凈郊㕓花江襟帶鮫人集繡嶺屏藩雁戸編靈藥採來
葠五葉豐貂羅取珥雙鬈村村家碓長腰米處處人穿
縮頸鯿浪跋牛魚紅潑刺草遊蛇馬碧􁢯蜷風强壮士
彎銅弩俗樸齊民衣木棉地美絶蚊還絶蝎年豐無蜚
又無蝝金湯永固東京樂鼓舞歡留
大駕還來日沛宮髙帳飲歸時
輦路繞攀牽蒼生愛戴
宸遊豫紫陌方長
睿賞便一路承歡回玉勒有時迎笑傍珠韀鷄翹夾道
歌連臂豹尾交衢望叠肩饒樂郡邊飛蓋弭婆娑州外
綉帷褰含情嵐翠濃堪滴薄醉林光秀可憐城上遍圍
蓉錦幄道旁齊放菊金錢百昌接
輅爭呈媚萬彚迎
鑾競鬥妍榆塞霜花輕㸃袖荆關紅葉薄飛箋黄童鶴
躍雲成望白叟豨呼雪滿顚多效壺漿呈野簌或擕筐
筥獻香荃還
朝颺拜沾堯酒奏治薰時入舜絃遠近人風欣過化往
還農隙莫期愆
象輿乍駐三靈協
雉扇重開五曜圓頌上赤蛟綏奕奕曲成朱鷺鼓鼘鼘
河清海晏追三古華祝嵩呼遍八埏載筆(小臣/)歌
萬壽
聖人仁孝永綿綿
　
　
　
　
　
　
　
　
　
　
　
　
　
　
皇清文頴巻九十六
欽定四庫全書
皇清文頴巻九十七
　詩
　五言絶句
　　秋月　　　　　　　　　恒溫親王允祺
秋月漾清輝溶溶映薄幃堦前聞蟋蟀冷露滿裳衣
　　白雲寺　　　　　　　　恒溫親王允祺
山髙每出雲有寺在山上誰向寺中遊白雲自來往
　　西照寺　　　　　　　　恒溫親王允祺
流水自淙淙山深䕃古松斜陽回照處古刹一聲鐘
　　咏桂應教　　　　　　　　怡親王𢎞曉
桂樹生南國移根傍畫欄芳香披拂處疑向月中看
　　憇田家　　　　　　　　　愼郡王允禧
田家雞黍情坐愛牛羊返柴門風動聲殘陽四山滿
　　山居　　　　　　　　　　鎭國公德普
雲抱萬重山橋横半溪水紅樹接茅檐掩映斜陽裏
　　喬木　　　　　　　　輔國将軍博爾都
喬木緣溪水踈籬隔草庵門前停畫舫風景似江南
　　清池　　　　　　　　輔國将軍博爾都
清池映皎月沉沉素波靜遊魚亦悠然况兼竹栢影
　　夜坐　　　　　　　　輔國将軍博爾都
抱琴花下坐對月竟忘機曲終萬籟寂花影上人衣
　　題王石谷畫　　　　　輔國将軍博爾都
濕雲遮遠山急水喧横石有客臥草堂閉門讀周易
　　山荘四時應
制詩四首　　　　　　　　　　　　徐元夢
回蹕無多日山荘春已深依依芳草色似望翠華臨
翠華一臨幸觸處得清凉雨過千山碧風廻百草香
風雨欣時若端居倐復秋
聖心閒適處麋鹿總優游
霽色遍遙峰凝寒又逼冬
九重心目近不忘後彫松
　　北征大捷鐃歌八首　　　　　　狄　億
開天文武績首出是軒皇弧矢兼書契垂為萬載光
海波流太液滇水注昆池只剩燕然石
君王更勒碑
朔漠寒難釋欣鋪綠草茵詎因吹律轉
皇世本如春
江河流兩戒直北少源泉指顧飛甘醴坤輿亦轉旋
屢頒天廐馬頻賜御厨餐
宸渥何由報惟将寶劔看
刁斗三更夜征笳萬障秋
聖人親按壘雪㸃紫貂裘
負固荒沙外﨑嶇萬里程雕戈霄漢落始信是天兵
南望回杓斗春風度玉門
至尊停輦處時有瑞雲屯
　七言絶句
　　白牡丹　　　　　　　　理密親王允礽
鹿紫鵝黄自昔傳天然本色倍鮮妍瓊為樓閣層層現
玉作盤盂朶朶圓
　　綠牡丹　　　　　　　　理密親王允礽
雕鎪蒼玉起樓臺紅紫叢中巧樣裁碧葉承花花似葉
綠圖還有鳳銜來
賜荔枝五株恭紀　　　　　　理密親王允礽
叢生丹實綴瓊枝鶴頂殷紅逈異姿移植不教違物性
清芬如在海南時
　　紅葉　　　　　　　　　理密親王允礽
數株槲葉間丹楓一抹秋山入畫中縱使霜風能㸃染
也教都傍日邊紅
　　夜坐　　　　　　　　　恒溫親王允祺
風撼簾衣月照床人聲靜處漏聲長此間趺坐清如水
一巻楞嚴一篆香
　　中和節　　　　　　　　恒溫親王允祺
三分春色二分初又見階蓂一葉舒聞道中和推令節
唐人曾進勸農書
　　西爽閣晚眺　　　　　　恒溫親王允祺
因登小閣對斜曛匝地春光遠近分更喜西山供眺望
數峯如畫復如雲
　　有懷　　　　　　　　　恒溫親王允祺
雨過苔深絶㸃塵鳥啣桑黮過西隣麥黄秧綠柴門靜
獨立斜陽憶故人
　　日觀峯　　　　　　　　恒溫親王允祺
巍峯突兀接雲霄二月春融雪未消夜半鷄鳴紅日出
海門千尺湧金潮
　　䝉
恩賜聯句心作良田百世耕恭賦
　　　　　　　　　　　　　淳度親王允祐
靈臺方寸卽良田家法新從
聖主傳貽向本支千百世耕耘歲歲是豐年
　　山翁奉和
兄雍親王　　　　　　　　　怡賢親王允祥
山翁家在白雲中鶴髮蕭疎坐晚風門徑掃時幽蘚碧
杖藜扶處落花紅
　　漁翁奉和
兄雍親王　　　　　　　　　怡賢親王允祥
漁翁常占蓼花灣俯仰心同白鷺閒放艇有溪皆入畫
得魚無日不開顔
　　奉懷
兄雍親王隨
駕熱河避暑四首　　　　　　怡賢親王允祥
清暑山荘近塞垣年年扈蹕羡承
恩林亭水殿雲霞裏日侍
天顔笑語溫
沙隄雨過淨無埃深柳陰中輦路開風動葛衣香滿袖
行宮侵曉問安迴
墨池香霧湧波濤落紙雲烟格總髙
指授親承應更進彤軒長晝侍揮毫
磬峯髙聳片雲留萬木蕭森白露秋屈指
迴鑾期已近趨陪欣喜話前遊
　　泛舟呈
兄雍親王二首　　　　　　　怡賢親王允祥
曲嶼平橋掩映重蘭舟蕩漾意從容花香午送和風暖
草色朝含瑞露濃
輕舟容與碧溪潯㶑灔清波幾許深塵念到來消已盡
始知山水有清音
　　月夜　　　　　　　　　怡賢親王允祥
虛廊晏坐夜沉沉偶得新詩喜獨吟萬籟無聲風不動
一輪明月印波心
　　西郊　　　　　　　　　怡賢親王允祥
夾道千行御柳斜青青芳草襯晴沙春風十里西郊路
開遍墻頭處處花
　圓明園讌集呈
兄雍親王四首　　　　　　　怡賢親王允祥
綠水名園倚綘霄歡聯華蕚應嘉招躋攀不盡登臨興
閬苑蓬壺路未遙
西山泉水入池新池上松篁翠色勻瑤島靜涵千頃綠
瓊林長䕶一園春
芝榜髙題
御墨鮮陽春烟景浩無邊圓通妙諦誰能會一片光明
照大千
路入仙源逈不同披襟面面受和風向榮花木欣欣意
同在
堯天長養中
　　題畫六首　　　　　　　怡賢親王允祥
參差遠勢望難分筆底烟嵐逈不羣千澗泉聲千澗雨
萬重山色萬重雲
赤欄橋外柳毶毶千樹桃花一草庵正是春光三月裏
依稀風景似江南
片月啣山出遠天笛聲悠颺晚風前白鷗浩蕩春波濶
安穩輕舟淺水邊
碧海三山入望賒金銀宮闕映丹霞生身只合蓬萊住
桃實千年又著花
前村後舍意相親社飮團圞雜笑嗔此是昇平眞景色
收來畫裏更精神
瑤圃瓊臺玉作田髙人策蹇㶚橋邊詩成自為豐年喜
沽酒尋梅亦偶然
　　咏荷花　　　　　　　　怡賢親王允祥
銀塘珠露月三更風靜荷香遠益清為是出塵心不染
亭亭獨立逈含情
　　薔薇　　　　　　　　　果毅親王允禮
寂歴幽香透綺疏日晴風暖蝶來初從君乞取花間露
浣手臨牕讀道書
　　書牕夜雨　　　　　　　　怡親王𢎞曉
片片雲凝壓鳳城苔階細雨潤無聲欄前只有芭蕉葉
一夜蕭蕭直到明
　　送家兄奉使出塞　　　　　怡親王𢎞曉
花蕚樓前兩弟兄每從擕手問安行詩歌折柳頻相送
一在龍沙一鳳城
　　凝香齋　　　　　　　　　怡親王𢎞曉
紫白花開鬭粉粧簷前輕燕繞迴廊清幽眞覺塵難到
只有香風送畫堂
　　賦得秋露如珠　　　　　　怡親王𢎞曉
東方漸啟滿庭秋仙掌髙擎露未收自是湛恩天上足
明珠萬斛不湏求
　　咏萬年青　　　　　　　　怡親王𢎞曉
蘢葱嫩葉最宜人薄植能留天地春移向案頭常作伴
不凋應得比松筠
　　題畫四首　　　　　　　　愼郡王允禧
杉皮屋子枕溪頭燕尾春波碧玉流一片輕雲作微雨
隨風流出下灘舟
林邊一徑傍巖隈水閣風亭掩映開應是此中無暑到
瀑泉髙自半天來
古樹連踡帶石坡夕烟山靄兩相和老僧拄杖踏黄葉
秋在白雲深處多
玉水瑤山一抹同六花飄墜晚烟空地爐茶鼎幽人屋
夜半牕間宿火紅
　　山荘清曉圖　　　　　　　愼郡王允禧
落落長松滴清露㶁㶁流泉穿塢去數聲山鳥喚人醒
飛下空青不知處
　　題王石谷松牕讀書圖小幅　愼郡王允禧
鸛啄參差覆綠苔長松陰裏坐書臺山人只合山中老
爭似閒雲出岫來
　　桃花寺　　　　　　　輔國将軍博爾都
山寺憑欄對夕曛寒烟暮靄互氤氳數間茆屋圍紅樹
一曲清溪出白雲
　　東臯泛舟　　　　　　輔國将軍博爾都
乘興蘭橈泛碧溪漁歌驚散水禽啼白蘋渡口烟初暝
紅蓼灘前日漸低
　　南苑應
制　　　　　　　　　　　　　　　吳偉業
綠楊春繞栢梁臺羽蓋梢雲甲帳開知是
至尊親講武日邊萬馬射生來
車駕親征朔漠鐃歌六首　　　　　　張玉書
鐃吹聲髙朔氣融凱歌人仰
廟謨功宵衣决策
深宮裡萬里軍情指顧中
春風曾不度龍沙罽帳常霑六出花却喜雪融催草綠
馬嘶聲壮隱邊笳
鷹揚環擁
御營傍刻漏聲嚴夜未央北斗當頭天似水亂山迎面
月如霜
萬里眞同咫尺看嘽嘽鐵騎耐霜寒沙塲競唱從軍樂
瀚海何憂行路難
去日枯條未放春歸來榆柳綠初勻平沙草燠行圍蚤
獵得黄羊
賜從臣
近邊六月曉風和紅藥金英匝路多應為關門春蚤謝
穠華留待
屬車過
武功告成鐃歌十首　　　　　　　　張玉書
靈泉匝地浸春蕪縱目連營日正晡紅柳萬株新月吐
一輪冰鏡挂珊瑚
銀麟古鎭閱沙陀千里軍容靜鸛鵝無定河邊孤戍冷
受降城外屬藩多
漢唐渠水繞青畦烟火千家板屋齊統萬城頭天一顧
永銷兵革事耕犂
鐡駟明駝列廐陳輕舠擊檝大河濵官家纎悉皆儲峙
閭左何煩算一緍
萬里邊情等察眉
九重宸斷折羣疑早從
玉帳籌兵日預决樓蘭授首期
河經幾曲鏡波平
御座中流水自清到處魚鱗衘尾集總隨龍影負舟行
豐郡山圍古樹稠黄河水帶黑河流舊屯邊戍連秦塞
好灌腴田似夏州
三經脱脱城邊路此度風清解鐵衣飛鳥向人疑舊識
亂山隨馬送将歸
鳴鳩羽拂桑田雨布穀聲催麥浪風父老杖藜遮道望
太平
天子五雲中
鳳詔同瞻天北極雕弓長挂海西垂千秋汗簡神功紀
百丈磨崕
聖武碑
　知稼軒暑中侍直紀事四首　　　　張　英
稻畦𤓰隴翠芃芃移入城西
御苑中靜聽桔橰深柳外不湏丹藻繪豳風
秋雲亭北谿如帶嘉穎軒南柳作屏陌上新逄時雨過
秧鍼菜甲一齊新
數叢葭葦接芳汀作隊鴐鵝泛雪翎清淺波中金碧影
小橋斜過狎鷗亭
五月溫風過雨時田田初見綠參差驚看蘸水紅蕖艷
百朶先開太液池
　　奉
命泛舟
　西苑觀取魚并䝉
頒賜恭紀六首　　　　　　　　　　張　英
興慶池蓮照水紅恩分青雀御微風幾人曾到甘泉舘
來往波光㶑灔中
好雨連朝長暮潮輕舠緩轉木蘭橈西山指㸃青如黛
不覺經過玉蝀橋
秋早凉從
水殿生魚罾收處柳風輕縱横藻荇流船滑時聽鮮鱗
潑剌聲
新蟬乍喜報秋清
靈沼風和見物情綠樹陰中啼翡翠白蓮花底宿鵁鶄
空明䨇槳擊澄潭烟水菰蒲性所躭怪底夜來凉雨後
魚荘蟹舍夢江南
錦鬛銀腮滿泛船盈筐拜
賜荷
恩偏謾言玉鱠東南美親割華林第一鮮
恩賜新貢龍井天池珍茗二瓶恭紀三首
　　　　　　　　　　　　　　　　張　英
春山雷莢綠參差驛使南來供
御時千片月團天上味清芬先許近臣知
披雲和露出層巒雀舌名芽欲購難家住江南曾未識
得分珍味在長安
晚窻自煑石泉清靜聽松風第一聲喜沐
君恩分玉液不将仙露羡金莖
　　扈
　蹕西山至
　南苑紀事十二首　　　　　　　　張　英
遙望飛塵一綫輕平郊歴歴引䨇旌
皇情最愛田疇好萬騎傳呼逐隊行(上諭衞士勿踐民/  田)
擊壤歌衢樂自如不教雞犬避
皇輿山僧出定閒披衲野老來看勌倚鋤(寺僧不擾觀/者不令廻避)
古潭石碣蘚㾗斑常迓
鑾輿到碧山只為蛟龍留窟宅能将霖雨遍人間(扈從/幸黑)
(龍/潭)
隂崕盡日掩芳叢退谷亭幽曲徑通單騎不教傳警蹕
山泉聲繞玉花驄(退谷曲徑清流/與  御驄相繞)
空濛雲氣生虛壁遠近嵐光入小亭幾度凭䦨看不厭
山容野色總青㝠(來青軒髙敞/最宜遠眺)
凴虛髙閣俯松端千頃平疇入望寛山色自青雲自白
河流蒼莾古桑乾(石景山/晚眺)
翠竹烟梢碧玉姿傍崖臨水綠參差
皇心珍重凌霜節題作篔簹第一枝(潭柘有竹最茂/  御製詩詠之)
寶翰偏宜洞壑藏山光雲影入
天章一經洗筆溪頭水清澗長流
御墨香(西山諸勝地皆有/  御製題詠)
上林迴繞是清渠北渡平橋映碧虛
聖澤長同靈沼樂柳風生處看逰魚(流上臨/  看魚)
落照西山獵騎催長風駕雨自東來玉鞭動處雲隨馬
十里離宮頃刻回(獵回遇/風雨)
宮使頻看驛騎催遙從
長樂問安回寶弓
親射林中鹿為進
慈寧御饌來(太上親射鹿進/  皇太后)
靈境招提御柳邊紫金爐製本天然細看翡翠龍紋裏
猶記
先皇鑄鼎年(世德壽寺有寶鼎乃常/  祖時所鑄工巧異)
　講筵紀事五首　　　　　　　　　陳廷敬
縹帶紅籖鈿軸齊
御書房在殿廊西五經同異諸儒别一一
重瞳自品題
玉几丹霄晝漏長講章纔罷即封章芙蓉别殿秋将晚
新補歌風奏栢梁
閣門鑰入進書來紅蠟光中對御開知是
至尊勤夜讀三更燕寝月徘徊
第二螭頭㸃筆時起居親切近臣知年來神藻光青簡
日歴長編
御製詩
蛾眉供奉别東頭銅鴨香深䟦燭留下直玉階天漢上
金明門外月如鉤
賜櫻桃恭紀　　　　　　　　　　　陳廷敬
清曉朱櫻進
内園每從
丹禁飫頻繁雲霞百子池頭色風露三霄殿上恩
賜觀人葠植本應
制　　　　　　　　　　　　　　　陳廷敬
三稏玉蘂三珠樹五葉銅池五色雲不是乍從天上見
多應空向世間聞
　　三月二十六日
賜折枝牡丹恭紀三首　　　　　　　陳廷敬
八方風雨長靈芽朶朶紅雲散綵霞天意未曾私一物
上陽花勝洛陽花
樂天三度見花開曾惜花開老暗催卅載芸香香案吏
白頭驚捧
賜花回
鞓紅魏紫總天香蘭佩還宜薜荔裳歸去輕紗籠暖日
濳溪緋襯御袍黄
　　北征大捷功成振旅凱歌(有序/)　　陳廷敬
　　日者
皇上北顧邊陲永惟戡定
聖心獨斷决䇿
親征羣臣震悚陳表請
遣命将士毋煩車駕遠行䝉
詔制開喻弗允(臣/)廷敬伏念
皇上為天下勤勞歴涉沙磧
躬莅戰陣而臣下顧乃晏然安處其何以自寧於是謹
　　詣
宮門奏乞扈從䝉
天心矜憐謂(臣/)年力就老
恩㫖下頒(臣/)恭聽之頃不覺涕零伏念臣以衰薄不克
　　備戎行効職役今者
天戈一指兇醜破滅朝至暮捷
功成漏刻敷天率土罔不懽忻(臣/)受
恩髙厚無所報稱思惟撰述文句以導揚盛美於萬一
　　而(臣/)愧非其才惶恐踰時復不能自己(臣/)伏見
皇上覆育四海撫有萬邦東西朔南懷仁歸義聲教所
　　通遐荒異域侯王君長稽顙
闕廷至若
聖畧天威武功丕顯
御極以來平察哈爾定三逆取臺灣服倭羅斯收喀爾
　　喀掃蕩邊塵廓清疆宇固巳烜赫炳耀亘古今而
　　昭天壤緜歴服而奠生民矣迺厄魯特噶爾丹者
　　違我德化自絶生成梟獍猖狂侵陵屬國洵法所
　　必討師出有名
皇上躬御六龍親䕶諸将驅鷹揚螭虎之士臨大荒盡
　　窮幕風行電激聲振雷霆而天申顯佑百靈効順
　　風雨不驚水草應候時日吉良士馬利賴殱廿年
　　逋誅之寇建萬世不㧞之功此誠開闢迄今簡冊
　　所宣布宇宙所流傳
聖績神猷曠古無匹者也臣雖不能侍
行幄歴營壘親見翦獯屠戎之盛猶欲形之篇翰製為
　　詠歌以敬颺我
神武之光明亦(臣/)之至幸也謹按王師大獻奏愷樂周
　　禮始著其義釋者曰愷兵樂也司馬法云得意則
　　愷樂所以示喜也漢有短簫鐃歌魏克官渡晋征
　　遼東皆製歌曲被之聲樂凡以諷道戰伐之事而
　　申寫三軍凱樂之情柳宗元有鐃歌鼓吹曲宋有
　　姜䕫聖宋鐃歌曲皆其所自作以進之朝廷此皆
　　古體詩也然自岑參劉禹錫諸人巳自以今體為
　　凱歌聲調具有風雅之遺(臣/)今竊取宗元䕫進詩
　　之義詩用參禹錫之體作北征大捷功成振旅凱
　　歌(臣/)目雖昏眵勉自繕寫字畫蕪穢仰塵
慈鍳(臣/)不任榮忭不任兢惕之至
蕭蕭龍笛出關聲雲斾晴翻朔吹輕十萬羽林眠夜月
廻看北斗挂南營
月上旌門映細旃旄頭影落斷狼烟尚衣髙鎻黄金甲
長記龍韜决勝年
漠漠雲隨露布生
青宮送喜拜天行朝衣半濕蒼龍雨㸃㸃分明為洗兵
廻軍吹角罷連營疊鼓風多破陣聲寫入
天朝新樂府流傳神武見昇平
武功文德並崔嵬
聖藻篇章每獨裁萬古燕然留片石磨崖
親與勒銘廻
春歸苑樹别長安六月龍沙草露漙邊柳千條花萬朶
一時留取待回鑾
今來楊柳正依依昔去關河雨雪霏魚海輕隂猶未散
五雲常繞
六龍飛
天廐驍騰汗血斑嘶風别去籋雲還𤓰時不遣黄龍戍
苜蓿青青意自閒
劍花弓月拂雲還歸路邊庭障塞閒數首新詩翻鼓吹
凱歌聲裏舊關山
九邊萬里抱
神京地盡遙荒戍不驚夜夜關門開曉月
天家本不用長城
　　鐃歌　　　　　　　　　　　　田　雯
千峯送雨塞雷鳴天賜流泉繞
御營豹尾遠連山翠濕龍旗斜轉海雲平
　　平滇凱歌四首　　　　　　　　孫在豐
十月王師靖遠邊将軍馬上奏平滇九天日照三危地
萬里風清六詔烟
帶甲蠻天十萬師洗兵雲海羽林兒盤龍江外關山曲
楊柳歌殘雨雪時
雲津橋度碧雞關鐡馬金戈巻甲還玉案山頭塵一掃
圖披王會㸃蒼山
白帝雲連玉壘浮雪山烽照錦江流直教蜀道平如地
踏破蠶叢劒外收
　　大凌河　　　　　　　　　　　孫在豐
一碧清流飲馬過沙明水白大凌河千年泣血張兵備
風起猶聞不二歌(故明寧前兵備道張/春有不二歌一篇)
　　十三山　　　　　　　　　　　孫在豐
羣峯㸃㸃碧雲間削出連城玉一般只是簪來無綵筆
珊瑚一架十三山
　　凱歌六首(有序/)　　　　　　　　王鴻緖
　　周禮大司樂王師大獻則令奏愷樂大司馬若師
　　有功則左執律右秉鉞以先愷樂獻于社古者討
　　不服征不庭武功旣成飮至告廟必奏獻功之樂
　　所以娛神格祖而禁暴戢兵安民和衆讙訢鼓舞
　　導豫達順之意胥於是具焉樂詩逸不傳疑不離
　　雅頌者近是漢魏以來代有鐃歌鼓吹詞備載樂
　　府句調長短鏗鏘激昂卽愷樂變製唐開元岑參
　　始用七言絶句作凱歌六首音節中和克諧律呂
　　遞相祖述蔚然藝林我
皇上聖武神功討平絶漠邊鄙無警民生永寧戢矢櫜
　　弓陳常藝極鴻庥景運與天並久(臣/)鴻緒愚不敏
　　謹倣周愷樂漢魏鐃吹之遺用岑參體式撰上凱
　　歌明紀功德冀備筦絃之末而巍巍蕩蕩不能鋪
　　揚萬一拜手虔奏惟滋惶悚其詞曰
天王三将羽林兵紫塞黄沙萬里行雷電共看騰虎旅
風雲常自䕶龍旌
蒸土城邊
鳳輦行
恩波浩蕩溢天聲左餐右粥降蕃騎後舞前歌出塞兵
九重六甲裕戎韜千載昇平一日勞禡纛早曾輪指算
䇿勲初不爽秋毫
氐𦍑盡樂太平年
天子神功靖九邊試看龍沙千萬里秋風何處有狼烟
萬隊齊歌破陣歸金河玉塞遍春暉關門老将無征戰
閒話耕耘捲鐡衣
親臨雁塞擁星旄久握雕弧御戰袍却為萬方頻送喜
凱旋猶使
聖躬勞
時廵歌十首(有序/)　　　　　　　　　王鴻緖
　　(臣/)聞詩有六義頌者美盛德之形容以告成功而
　　風者民間之歌謠以見治化之旁洽然則歌與頌
　　固不可遺一也(臣/)謹述頌辭鋪敘
聖澤矣兹復採諸民情騐諸輿慕事皆徵實文無虛美
　　恭撰
時廵歌十章用被管絃之末極知弇陋聊以託里巷風
　　謠之遺云爾
銘功瀚海靖烽烟膏雨和風被八埏澤國桃花偏軫慮
更勞荒度奠山川
親乘四載閱洪河沉璧寧煩瓠子歌渠雨臿雲周
睿筭金隄竹楗佇恬波
孝治雍和萬國安
璇宮色養日承懽為觀一統山河盛躬奉
慈寧御玉鑾
敷天尊養答
慈恩孝德三朝侍寝門
玉趾步行扶
寶輦移風不待渙
王言
羽衛森森豹尾旁扈行
嚴蹕勸農桑引車輟馬頻
宣勅不使春疇一草傷
周官自昔貢形鹽漢𣙜唐征取次添今日熬波寛算額
海濵飛雪裕窮簷
重關水陸肇羲皇
特免竒贏較槖装霧渚烟津帆似織曉風安穩度千航
弭棹金閶駐
黼帷東南民隱細周咨吳謳徹晚聲相接盡是華封祝
聖詞
石頭盤鬱勢嵯峨二水三山勝賞多極目長江天萬里
一時都化作
恩波
問俗從容
睿藻摛言泉墨海浩無涯争傳大雅巻阿什盡繪豳風
七月詩
　　瀛洲亭補種新槐紀事四首　　　顧祖榮
天上分明應列星陰陰密葉接柯亭也知不比閒桃李
曾見三株綠滿㕔
綠㾗先上最髙枝得地纔知雨露宜巳卜他年鑽火候
好分餘影當青藜
托根何幸傍瑤京好護枝條待長成想到濃陰凉似水
晚風吹過讀書聲
長養多歸尺五天春城無際是晴烟扶踈亦抱凌雲意
擬向文昌殿裏傳
聖武功成凱歌六首　　　　　　　　胡會恩
流沙瀚海静無波大漠頻傳奏凱歌巳掃北庭回斗柄
更臨西極挽天河
制勝訏謨燭古今鵷行誰喻
九重心直從治定功成後始識
宵衣握算深
桓桓禁旅駐河濆刁斗聲嚴静夜聞邊樹周遭如列仗
齊看帳殿起松雲
仁威遠布拓堯封異域咸收列附庸浩蕩玉關西望遠
河源九曲本朝宗
龍堆北去地形髙猶記凌寒度不毛斷磧青青肥苜蓿
隨
鑾春雨潤如膏
乘時迅速便安邊四序纔周振旅旋却笑詩人歌撻伐
鬼方小醜待三年
　　鐃歌六首　　　　　　　　　　顧　藻
君王韎韐御戎衣虎騎龍驤激電飛越險不辭親陟遠
先聲萬里過金微
繡旗翠葆接行臺肅肅鈎陳翊衛開共望除兇同望歲
邊民歌舞
六龍來
紫塞歡迎過赫連平沙漠漠列戎旃緣知
聖武勤綏遠黄鉞親提萬里天
飛斾遙臨海色青鳴鑣萬馬黑河腥試看指顧排狼窟
駐蹕居胥待勒銘
鼓疊城頭玉壘清欃槍頓落陣雲平鐵山風静看歸馬
武德歌翻入塞聲
廟畧乘時出萬全威行絶域握幾先吾
皇神武功成日不數金城舊拓邊
　
皇清文頴巻九十七
欽定四庫全書
皇清文頴巻九十八
　詩
　七言絶句
　　滇南凱旋歌六首　　　　　　　王士禎
鈞天樂動五城樓
玉輅前行十二斿親見萬方頻送喜
翠華三度幸盧溝(湖南福建雲南大軍振旅皆/  駐蹕盧溝郊勞)
将軍收取舊山河飲馬瀾滄萬里波珍味
天厨人不識
禁中特遣一封駝
升中大禮視
圜丘黄幄天清宿霧收朝罷將軍先受賞
尚方催進紫貂裘
都人夾道看旌旄萬里歸來血洗刀鞲上竒鷹皆帶角
仗前天馬盡拳毛
原廟衣冠二十春太平今見上
陵辰象犀玳瑁新供祭巧使安南備九賔(上將謁安南/孝陵適)
(國請至京/封表)
清時王㑹徧諸方絶調昇平嗣柏梁從此漢家新樂府
白狼添詠又三章(今年上元賦賜朝臣宴於/效柏梁體  昇平嘉宴詩)　(乾清宮/御書頒)
(賜/)
　瀛臺
賜宴㳟紀六首　　　　　　　　　　王士禎
朝來
勅賜宴淋池桂檝蘭舟待水嬉度盡雲沙囘首望緑楊
風外颭黄旗
越羅吳錦尚方來黄紙書名繡作堆次第鵷行齊拜
賜凉蟬聲裏謝
恩廻
御舟往往艤沙汀瓊島中流日㡬經不是華林樂魚鳥
慈顔近在五龍亭
中㫖頻傳内大臣龍眠學士命重申捧觴跪起華裀上
蘋末風來㪚酒鱗(唐詩玉船風/動酒鱗紅)
崇蘭風汎共徘徊九畹揚揚取次開鄭重天香擕滿袖
移從𢎞徳殿中來
太液池中百子蓮花開十丈藕如船酒闌
宣賜歸鞍重錯認滄洲太乙仙
賜貢茶二首　　　　　　　　　　　王士禎
朝來八餅
賜頭綱魚眼徐翻晝漏長青篛紅籤休比並黄羅猶帶
御前香
兩府當年拜賜迴龍團金縷詫竒哉
聖朝事事寛民力騎火無勞驛騎來
賜櫻桃漿㳟紀　　　　　　　　　　王士禎
色映琉璃得未曾凉風長日拂觚稜人間不識嵰山雪
天上相逄玉井冰
　　上
陵歌三首　　　　　　　　　　　　王士禎
令支廻合萬重山閃日旌旗虎豹閑東望風雲過沛上
西來車騎出蕭關
遼水東廻北鎮斜龍盤虎踞
帝王家依依最是關門桞十二年前拂
翠華(辛亥今大駕謁年陵於/盛京  年十二  矣)
艱難
王業本岐豐扶杖來觀父老同
詔賜大酺還給復一時歌舞徧遼東
　　扈從紀事四首　　　　　　　　勵杜訥
獻歲纔過
命駕行不縁佳序緩期程省方問俗乘農暇瓠子桃花
趂浪平
勾陳羽衛臨畿甸帶郭連村抃舞迎野老自言蠲賦後
家家餘粟足春畊
麥滿田疇望雨時欣傳甘㴻迓
龍旗觀風錫宴新晴報徳合天心事事冝
花牋分列牓髙張選句摛辭効頌揚一路春風蓬户外
爭書
聖壽祝無疆
　懋勤殿芍藥春前盛開㳟賦二首　　勵杜訥
艶陽纔許鬭芳菲何事衝寒蕚巳肥松棟自來多湛露
不須欄畔待春暉
漫誇魏紫與姚黄幾見春先入建章早綻丹樓饒正色
得隨瓊蕋侍
君王
御製咏杜鵑花詩
賜(臣/)士竒恭紀三首　　　　　　　　髙士竒
滿院薰風拂絳跗亭亭孤幹托仙鋪吟成
寳墨流香瀋㪚作重霄雨露濡
鶴林移到自何年一片朱霞玉檻前弱植己甘巗畔老
翻因野逸得天憐
龍燄堆成火齊盤光摇釦砌晃瓊闌嘘培難荅陽和澤
捧日惟舒一寸丹
　　扈
　蹕登景山恭紀二首　　　　　　　髙士竒
細草新莎生碧甃古槐高栁暎朱楹薰風纔過端陽後
聽得鳴蟬第一聲
蘢葱仙境九成臺石磴螭文暗綠苔
聖主朝朝勤聽政看山一月幾囘來
　　夏日扈從
聖駕幸西山南苑恭紀十首　　　　　高士竒
懸崖百尺俯高稜捫葛攀蘿最上層跨馬不愁登陟險
身依日月氣憑陵(自黑龍潭乘馬度/峻嶺至五華閣)
荒山古寺夕陽邊萬木清隂一澗泉啼鳥嚶嚶迎綵仗
野花灼灼㸃金韀(廣泉寺綠隂夾路門繞流/泉鳥語花香山容太古)
帳殿風微暑氣凉夜深清籟發幽篁亭臺影裏人聲静
皎月新懸滿壁光(上於山亭夜坐對/  月賦詩一首)
深深古洞絶躋攀灑翰題詩碧漢間返照入林添氣色
半天旛影颺青山(御聖感寺照耀山谷是日/  書寳旛)
(上登寳珠洞賦詩賦詩一首贈寺僧海岫/命臣英臣士竒各)
行殿虛明月似銀髙張絳蠟坐華裀夜分獨自披章奏
内㫖連催召輔臣(上於行宫詳覧章奏必至夜分有時/召閣臣面議或至三鼓)
問安近侍頻馳馬視膳中官每進鮮心戀
慈寧
天性切朝朝遥憶
繡闈前(太上於南苑射鮮麅進絶於路/  皇太后中使徃來不)
巍巍高殿入雲孤寳地琉璃翠色鋪得附
六龍廵上界此身早巳到清都(上幸南苑元靈宮諸勝/特命臣士竒遍觀)
雨濕宫槐曉霧開今朝傳幸晾鷹臺爐烟香繞龍牀淨
猶待詞臣進講來(上於南苑仍行日/  講未嘗稍輟)
風送蟬聲直到門空庭寂寂見苔痕綠隂一片方亭午
半晌清凉造物恩(上真武廟門前古槐蒼鬱/  命遊憇其下)
駿騎嘶風寳轡明蒼麋射得早歸營年豐還講三驅禮
時有安危繫
聖情(上嘗言人君當安不忘危故於幾暇時勞餘聖躬/  是日合圍麋鹿成羣  上親射一巨鹿  俱釋)
(之/)
賜金盤時菓恭紀三首　　　　　　　高士竒
新香拂拂摘芳林澹碧微紅藴素心故事休傳王逸少
青嚢何用乞來禽(蘋果/)
蓮菂新收太液池黄金盤裏玉參差幾囘細嚼寒漿迸
想像紅衣裛露時(蓮子/)
紫角青包水府鮮中官初進
御筵前野人那識瀛洲味翻憶西湖過雨天(鮮/菱)
　瀛臺
賜宴詩十二首　　　　　　　　　　尤　侗
君王消夏蘂珠宮垂柳垂楊面面風綠水青山遶殿閣
千官影立畵圖中
新秋零露乍濃濃曉啟天門照燭龍十里香風吹不㪚
遥知蘭澤採芙蓉
玉泉一𣲖注流淙太液池邊隱畵艭自有恩波成五色
浣花不羡錦名江
並泛蘭橈度玉墀分明閬苑接瑶池大官預辦鈞天宴
内殿先頒金屈巵
御林深處綺筵開轟飲無煩黄紙催挹酒頻從北斗望
五雲千朶起蓬萊
吳綾越綺望如雲捧手疑沾百和薰正值銀河初渡後
天孫織錦就廻文
夢到瑶京弄紫鸞紅樓十二碧欄杆多因挾纊
君恩厚一夜西風不覺寒
靈囿分齊鵷鷺班雲堦月地許躋攀登高試上瓊華島
看盡齊州萬㸃山
休沐初聞罷早朝長楊五柞暫逍遥外人若問吹笙曲
先是彤弓後蓼蕭
水殿風微翠幄凉叢蘭九畹颺芬芳離騷紉作幽人佩
今日方稱
王者香
豈樂曾聞宴鎬京羣工獨飽雉頭羮小臣願借金莖露
還獻吾
皇萬壽觥
河漢
宸章彩鳳銜盈廷歌咢勝韶咸短才本乏凌雲賦欲報
慙無五色函
聖駕南巡視河吳越歡迎曲八首　　　徐　倬
淮黄合注幾千春璧馬臨河感
聖仁天錫九疇開禹貢時逄二月協虞巡
歲歲田收畆一鍾鷄豚醴酒足三冬南村北舍欣相告
天子親來為勸農
太平時節盛鶯花碧水丹山貢物華遥識
天顔還有喜江南無地不桑麻
菖蒲新緑杏花紅雞犬桑麻輦路中陌上吳歌真夏諺
民間細事繪豳風
軋軋機聲繞綠蕪揷秧時節水禽呼農家作苦官家曉
盡在新頒耕織圖
南郊士女踏陽春手執豚蹄祝社神粒粟寸絲皆
帝力五風十雨盡
皇仁
桃李今年故放遲鳬鷖共樂太平時休誇湖水三千頃
可比
天家太液池
錦纜牙檣接絳霄江神河伯盡來朝山呼萬歲逾千里
聲奪錢塘夜半潮
　　恭紀
聖恩詩八首(有序/)　　　　　　　　　徐　倬
　　伏惟在位之靖共維一侍從尤親立朝之報稱雖
　　同投閒倍切光依日月曾到雲霄影戢江湖不忘
　　廊廟况恩施于父子先後拜颺且澤及于妻孥家
　　庭順聚斯誠遭逄所希有而詠歌之莫罄者也洪
　　惟
皇帝陛下功宏幬載徳邁生成𢎞錫類之仁孝稱不匱
　　體羣臣之隱道在無私雖枯木朽株盡沐陽春之
　　澤凡黄童白叟胥逰化日之中(臣/)倬學慙樸遫年
　　及耄荒簡擢清班曾上花甎之直矜全末路得安
　　草野之生燕雀春風相將婦子雞豚社日共樂昇
　　平但念十載潛踪自分浮沉于下澤猶幸一經授
　　子希圖報効于涓埃(臣/)子翰林院侍講學士(臣/)元
　　正者屢荷榮遷兩頒
寳翰職斯有忝
恩巳無涯而猶越分陳情妄干
天聽以(臣/)倬同(臣/)妻年躋八十路隔三千猥縁烏鳥之
　　私乞從
鑾輿之便
特恩俯允
温諭有加且令鼓棹前驅軫及于脂車秣馬遂得擔嚢
　　早至歡生于送臘迎春囘淑氣于窮檐色縈寸草
　　起祥光而開篋賦寫高松一室團圞如登極樂之
　　國貧兒拜舞還疑春夢之中(臣/)倬何人膺斯隆遇
　　謹率妻子孫曾恭排香案望
闕叩頭謝
恩訖擬欲涓誠繕疏披瀝愚𠂻復因畎畆閑身不得拜
　　陳奏牘幸遇
六飛之南下得隨萬姓而歡迎瞻仰之餘敬呈蕪句其
　　詞曰
虞巡四十二年春就日瞻雲萬萬人誰獨感
恩情最切青衫白髪老儒臣
仙凡逈隔是蓬瀛身到三山近太清長憶通明香案下
玉皇親自㸃微名
萬國觀瞻屬四門圜橋禮樂有淵源三千弟子横經侍
再擁臯比是
特恩
傳家慙愧鳳池毛兩世
深恩歴史曹身在江湖心在
闕夢魂飛入五雲高
十年身隔鳳凰池一夜啣
恩介酒巵誰道八旬眉案下重添半百老萊兒
驛路三千道里深驊騮未度意沉吟乘船騎馬㝷常事
也費
天王俯恤心
圍爐如晝燭如銀兒捧辛盤獻老親絳縣漫誇堯甲子
今宵
恩抵八千春
晝靜真如對紫庭夜深呵䕶草堂靈平添奎壁光多少
牛斗中間見幾星
聖駕南廵詩二首　　　　　　　　　楊　瑄
春風
輦路草芊綿望幸輿情又十年聽得
南廵宣諭到家家引領五雲邊
路入京華繡壤平
翠華巡歴為春耕時禽也識勤民意桑壠隂隂布穀聲
恩賜玻璃眼鏡一副恭紀三首　　　　楊　瑄
珍逾照乘勝懸黎妙製新傳自海西親向
九重宣
賜出人間何用刮金鎞
并州快剪剖輕冰碾得如規碧月澄從此紙窻燈火夜
長牋小字寫秋蠅
摩挲䨇纈感年華蕙圃春風似隔紗一片空明塵翳淨
今朝真見
上林花
　暢春園書堂春日即事二首　　　　徐元夢
春光浩蕩是
天家五色迷離處處花探討自應忘歲月雲窻巻帙足
生涯
花光栁色䕃晴川諷詠何期此地偏黄鳥也知人意樂
朝朝啼向艶陽天
　　蒙
恩賜新笋數枝名鴈來笋恭紀二首　　張廷瓚
春林鴈筍露華滋驛使封題貢御時自昔京華曾未識
分頒塞北遇尤竒
觧籜香生綠玉痕得嘗珍味荷
君恩宵來清夢留人處家在江南水竹村
南廵扈從恭紀四首　　　　　　　　張廷瓚
春流如縠片帆開晚浦明霞錦作堆錯落紅燈浮水面
直疑龍獻夜珠來
赭黄華葢軟風吹童叟爭看鷁首移羽衛不教傳警蹕
天顔豈獨近臣知
棐几珊瑚架筆牀吳舠清晝擁書嚢芸牋五色頻揮灑
春浪長流翰墨香
桑麻四野㪚和風父老謳歌擊壤同
天詔猶言民力竭如傷只在
聖心中
觀河布徳詩十二首　　　　　　　　王九齡
昇平
聖主坐埀裳萬國共球集廟堂治至神堯無一事尚煩
帝念是懐襄
省方古帝有成謨奥壤如今説五湖此去觀河兼問俗
望中風物入吳都
三農
元后重春畦愛聽山村布穀啼佇見杏花菖葉裏躬乘
青輅問鋤犁
乘流彩鷁向江關縹緲
鸞旂霄漢間白叟黄童咸拜手春風三度識
龍顔
躬視河流日幾囘欲將沈竈作春臺任教白水黄茅地
龍馬衝泥盡到來
烟波何處植桑麻六馬欣瞻駕日車
天子自行沈璧玉寧愁春浪漲桃花
車駕乘春省俗時秋毫無擾肅諸司漁莊酒肆渾如故
萬乘雷行總不知
四民辛苦首農功春省吟成
睿藻工自是
宸𠂻崇稼穡陳詩不待獻豳風
望
幸雲霓渇九霄地連吳越豈迢遥太陽自識傾葵志早
見
恩光徧六橋
桞營校閲集熊羆挾矢爭看射㦸枝盛治揆文兼奮武
觀兵冝在太平時
金山千丈削芙蓉
翠輦經時駐碧峯笑指長江魚競躍妙髙臺上有
真龍
春藹龍翔鷁首東
天囘絳闕正薰風請磨千仞吳山石䖍勒
南廵萬世功
　
　
　
　
　
　
　
　
　
　
　
　
皇清文頴巻九十八
欽定四庫全書
皇清文頴巻九十九
　詩
　七言絶句
　　無暑清凉　　　　　　　　　　湯右曽
碧樹周阿夏景清三才萬物厪
皇情每尋解愠歌薰句已覺凉颸殿角生
　　萬樹園　　　　　　　　　　　湯右曽
遥青不斷緑雲鋪萬木蒼然緫畫圖對面千林有瑶島
蓬莱髙處望方壺
　　趵突泉　　　　　　　　　　　湯右曽
洑流噴薄雪成堆潤物資生一竇開直送
恩波到東海俱從天上發源来
　　石磯觀魚　　　　　　　　　　湯右曽
穿蒲戲藻自㳺行集網垂鈎了不驚自是
至仁周萬物一鱗一鬛總生成
　　瀑布　　　　　　　　　　　　湯右曽
曽從廬阜尋岩瀑憶到黄華問水簾今日銀河天半落
恍疑兩地一時兼
　　石壁　　　　　　　　　　　　湯右曽
廻崖沓嶂翠浮空峭壁巉巉揷水中直是五丁開不得
天然疊出錦屏風
　　曲水流觴　　　　　　　　　　湯右曽
波廻芝岸接菱汀曲水流杯眼乍經總為
帝書真第一恍從蘭渚到蘭亭
　　雙湖夾鏡　　　　　　　　　　湯右曽
夾鏡澄明倒碧虛四山晴翠繞
周廬分明圖畫西湖景此景西湖較不如
　　稻田麥隴　　　　　　　　　　湯右曽
稻垂麥仰足隂陽土厚泉甘草木香㑹吐雙岐銜九穗
一星天上應農祥
　　西嶺晨霞　　　　　　　　　　湯右曽
軒窻面面納虹霓左是丹臺右玉梯每惜寸隂勤
乙覽晨霞紅映數峯西
　　芝逕雲隄　　　　　　　　　　湯右曽
殊形特似産芝房行盡雲根别有莊横截一堤銀漢繞
大羅天在水中央
　　金蓮花　　　　　　　　　　　湯右曾
移根幸植玉階旁寳地蓮臺萬品香天與十分端正色
承
恩先借御袍黄
　　恭讀
御製麥秋詩　　　　　　　　　　　湯右曾
墨海雲煙五色鮮
宸毫灑向麥秋天自今金匱瑶函裏併入豳風豳雅篇
南廵聖徳詩五首　　　　　　　　　汪　倓
蘋汀藜渚雨還風四載勤勞神禹同今日河圗親指授
竚看宛委告成功
時廵
御宿應星躔章奏恭呈
玉座前五夜手批常逹旦輝輝宫燭動朝烟
一曲南風舜操傳香薫寳几展瑶編濬川廵狩徵前事
恰是虞書第二篇
廵行舊典及春畋禮射從容玉帳前一曲鐃歌纔奏罷
君恩先賜酒如泉
萬叠文漪湧翠螺三千香界壓銀河江心遥識天臨處
㸃㸃華燈照玉荷
　懋勤殿恭紀三首　　　　　　　　法　海
天階玉燭有光輝五夜披星到紫微自謂侍臣趨直早
不知深殿已
宵衣
晝漏稀聞出玉墀春風暖閣日遲遲
乾清宫裏圖書滿盡是
君王御筆批
每有㣲風到玉墀
九重廣逹四聰時閭閻莫謂
君門隔民隐深宮盡得知
恩賜鮮魚恭紀三首　　　　　　　　張廷玉
弱嵗相依鳯闕居邀
恩常得食嘉魚何期今日親承
賜手捧銀鱗下玉除
叨隨鵷鷺侍甘泉初割蓬池第一鮮昨夜多魚曽入夢
定知寰海兆豐年
日日裁書付錦鱗
湛恩傳語白頭親喜聞眠食都如舊好作春江把釣人
(時䝉起恩問/臣父  居)
　　雍正甲辰夏日奉
命隨
皇子讀書避暑於瀛臺即景紀事得詩十六章同事者
　　　恊理大學士事臣元夢吏部尚書臣軾學士臣
　　　敏侍講(臣/)世逺　　　　　　　張廷玉
泛舟疑入水雲卿天錫氷壺六月凉乆向鳯池霑渥澤
恩波新喜傍銀潢
帝子天成麟鳯姿分隂珍重日長時經旬不復窺園囿
佔畢儒生總未知
縹囊綈帙燦如林奥義微言日探尋更向龍樓聞
寳訓孔庭詩禮
聖人心
恩綸特錫五雲端多恐衰慵步屧難每到苑門纔繫馬
扁舟先待藕花灘(特㫖皇子師傅皆年老艱於步履苑/  中往来令舟人艤艇以待)
叨沐
天家雨露私抱書兩世傍瑶池白頭老監相逢話猶記
先臣進講時(康熈己未庚申間監先帝避暑瀛臺臣父/侍從每日進講老  猶親見之)
碧樹隂中紺宇開應時甘雨潤蒿莱
鑾輿祗為蒼生駕不是看花避暑来(苑中有時應宫祀/龍神)
(上兩次親詣祈/  晴雨皆立應)
千重金碧參差影一片玻瓈㶑灔光曾憶白家詩句好
蓬莱宫在水中央
畫屏山色層層見寳鼎香烟細細添几案何湏勤拂拭
纎塵不到水晶簾
擁書坐愛北窻風珍果
恩頒自法宫露在金盤香在室珠囊先擘荔支紅(䝉頒/恩)
(賜新/荔枝)
氷瓮風生玉雪濤浮𤓰沉李興偏豪置身已到神仙境
更啖綏山五色桃
天孫昨夜試龍梭織就紅綃萬㸃荷曉露未晞烟未散
彩雲多處一船過
溪邉日日泛舟行溪鳥親人若送迎廊廟江湖兼占取
青鸞隊裏白鷗盟
丹巖百疊繡芙蓉竒石装成宛轉峯石畔蒼松幾千尺
臨流欲化葛陂龍
帝念民依重力田别開幽徑苑西偏稻畦百畆桑千樹
一幅豳風畫宛然
晚風習習下藤蘿白石橋邉振玉珂行過朱闌回首望
凉蟬髙處夕陽多
彎環月挂古槐枝歸去休嫌短櫂遲擕得芰荷香滿䄂
緑楊磯畔下船時
駕幸釣臺釣魚
賜饌恭紀六首　　　　　　　　　　蔣廷錫
曉山迎日燦銅青夾道香蒿湛露零豹尾光中朝氣緑
半峰髙築釣魚亭
緑崖一逕俯長川趨步何殊上九天百尺翠屏開水殿
灤河環遶畫闌前
嫩雉鮮魚
賜上方金盤飽啖大官羊日来異味多嘗遍碧海紅蓮
第一香
天然平石坐清淪纔下長竿出錦鱗仁義為鈎恩作餌
遊魚鼓躍入絲綸
山光倒射緑萍開作隊駢頭上餌来滿缶柳根驚潑剌
還将楊栁貫魚腮
一縷烟雲起翠微凉風披拂釣魚磯詞臣奉
詔先歸去不教催詩雨濕衣
　　二十七日
上命登興安髙處逺眺恭紀四首　　　蔣廷錫
馬蹄得得踏寒莎日色雲光兩盪摩穏立興安最髙處
青天左界看山河
花飛短荻雲千叠葉落黄松玉萬株無數春蠶沙上卧
絶勝平逺范寛圖
掠掠風從脚下生始知身已接空㝠直將目力窮千里
着地天垂一線青
盪胸雲氣開秋色奔馬沙痕捲怒濤此處重陽無幾日
山頭先已
賜登髙
　　恭謝
聖恩詩四首(有序/)　　　　　　　　　汪　灝
　　康熈四十一年十二月二十八日(臣/)灝同(臣/)何焯
　　荷䝉
聖恩
欽賜為壬午科舉人一體會試(臣/)等遭逢
盛世異數殊榮制科以来實所未有(臣/)感激切至俯伏
　　思惟我
皇上學尊洙泗治駕唐虞重道崇儒大文徳於武功之
　　後爱才隆士廣賡歌於颺拜之時
聖藻炳若日星猶博搜夫葑菲
天章燦如河嶽尚𢎞採乎蒭蕘宵旰萬幾不忘翰墨精
　　勤五夜尤重文章
聖嗣趨庭日課以詩書禮樂親藩受教時探乎邱索典
　　墳加解額於棘闈多士羣叨樂育取異能於鎖院
　　五經别録才華明目達聰既毫釐之必晰因心作
　　則更小大之兼收灑湛露於九天真寰區所共祝
　　布春風於
三殿尤史冊所希聞臣技愧雕蟲文慚窺豹生昇平之
　　代徒慕簡編長逺僻之鄉未嫺鉛槧賢書無分負
　　七度之風簷大比長勞守三更之雪案親年漸老
　　夢隔雲山壮志未抒情殷
君國乃幸邀
聖朝特眷遂得沾盛代深仁縫掖書生槖筆許登宫禁
　　草茅賤士摛詞獲傍
彤庭
聖製煌煌容瞻
天而敬和
睿詞奕奕時就日以賡歌
御筆俯賜於丹霄
宸章仰窺於碧漢蘼蕪上逹竟荷
天褒葵藿漫陳幸叨
聖鑑復念(臣/)困頓鄉闈蹉跎塲屋
皇仁深厚仁超資格之中
帝澤涵濡澤及尋常之外徧搜乎二十一史無此竒逢
　　歴覽乎百千萬年罕兹異遇拜
綸音而激勸難喻蛇銜對
天使而歡欣莫禁雀舞蟾宫桂發
皇恩生輪外之枝鼇禁梅開仙榜粲臺前之蕚九州海
　　外争傳此日新榮萬載史中長頌今時特典情踰
　　矢口感極鏤心敬擬恭謝
聖恩詩四章隐微莫逹唯長祝
聖夀之萬千愚陋堪慙未足表洪鈞之一二臣不勝銜
恩感激拜手稽首恭呈
太平
聖治邁陶唐重士崇文沐寵光一様桂花香萬國獨頒
金粟兩枝黄
臘月寒枝剰幾叢破除氷凍是東風瑶階一夕生春草
都在
皇仁雨露中
特将定鏡辨媸妍何幸髙天碧月懸一自
聖人親䇿士人間玉尺總無權
塞上烟雲捲地平已拚百里宰邉城誰知飄泊秋風後
雪裏槐花一夜生
　　南書房敬觀
宸翰紀
恩詩六首(有序/)　　　　　　　　　　查愼行
　　康熙四十一年十一月初八日
皇上御乾清宫發
御書一千四百二十七幅
命大學士(臣/)張玉書吏部尚書(臣/)陳廷敬工部尚書(臣/)
　　王鴻緒副都御史(臣/)勵杜訥右諭徳(臣/)查昇展閲
　　分類以備
頒賜微(臣/)慎行適奉
命召試在南書房候
㫖因得隨諸(臣/)後仰瞻
天日之光洵有生之竒遇而人世所希覯者也欽惟我
皇上天亶聖姿日新大業體乾行之健殫
帝徳之勤學懋功純光華炳耀
深宫無逸㳺藝入神自真書以及行草由小楷以至擘
　　窠或臨倣各家或親書
御製有美畢萃無體不兼此雖極古今来專工八法終
　　身矻矻自名一家從未有如是之多而且精者是
皇上之御書固已超羣聖而駕百王矣而愚(臣/)於拜觀
宸翰之下仰見我
皇上神功聖徳冠絶千古者更有蠡測焉伏讀
御製北征凱旋諸詩
廟謨獨斷勝算萬全殱厥渠魁餘寛祝網闢版圖未闢
　　之地臣史䇿未臣之邦我
皇上宏猷偉畧冠絶千古者其一也伏讀
御製廵視河工省方問俗諸詩奠九有以敉寧恐一夫
　　之不獲萬姓已共安於耕鑿
一人恒自處於先勞遂致河海安瀾淮黄底定我
皇上仁民愛物冠絶千古者又其一也伏覩
御書大學聖經一章以至徃哲先賢格言銘序抉其精
　　微揭其奥義采諸儒之懿訓成
昭代之典謨獨於程朱二子則不書其名我
皇上崇儒重道冠絶千古者又其一也伏覩
御書自晋魏六朝以逮唐宋元明諸臣名蹟無不手撫
　　心賞至再至三類皆棄所短而取所長集書學之
　　大成為
帝書之第一而紙尾必署云臨某某書我
皇上聖不自聖冠絶千古者又其一也(臣/)一介微賤遭
　　逢盛事千載一時舞蹈謳吟自不能已譬取秋蟲
　　春鳥生覆載之内亦知鳴天地之恩恭賦短章以
　　紀
榮遇
玉檢初開五色烟淋漓元氣滿中天
宵衣旰食無多暇更灑雲藍十萬牋
咫尺丹霄映玉清觚稜日上入牕明忽聞風雨来天半
知是
君王落筆聲
一畫真成萬世師捧来千幅更神竒銀河直與
宸居接無數蛟龍起墨池
霞蔚雲蒸露未乾盡驅造化入毫端萬鈞腕力皆天授
擬學虞戈一筆難
良工巧匠日礱磨
淵鑒新鐫勝永和不似當年淳化閣帝王法帖笑無多
書訣端從主敬来數行
御札日星開可知筆正由心正入直多承
聖訓回
賜扇恭紀　　　　　　　　　　　　鄂爾泰
一握蒲葵雅自珍五明
題賜墨痕新南熏不是風風力到手深慚把柄人
　　辛酉暮春薄遊盤山三首　　　　徳　齡
隂隂桑柘鳥聲幽渺𣺌平灘帶緑疇誰傍名山成小築
枳花門巷嶺西頭
諸天樓閣畫圖中亂石幽泉一徑通知是僧厨燒槲葉
紅簷輕颺落花風
叅天松栢影縱横占岫嬌雲放午晴小坐僧牕證聞見
萬株寒翠木魚聲
　　湟中暮春詞　　　　　　　　　徳　齡
破裘農父趂春晴白髪垂肩驅犢行山頂雪融田似玉
一犂直上亂雲耕
　　夏日海防閲工書所見四首　　　髙　斌
熏風炎日歴長隄茂草蘢䕺路欲迷似喚勞人聲最好
緑楊深處鷓鴣啼
行趂微凉曉月妍清光一縷澈長川偶然自解詩中意
月在河心影在天
遍地蒲蘆葦蕩營村村籬落見花明海隅風物扶桑近
咸有葵心向日生
海日初生萬井烟相迎童叟盡歡然使君騎馬經過處
笑指髯翁是地仙
　　義州曲二章(錦州北/一百里)　　　　　　塞爾赫
大凌河水遶城流到海應知是盡頭白日荒荒照南郭
行人為唱古凉州
醫閭山前淑景微醫閭山後黄雲飛白沙北去望無極
塞草春来馬又肥
聖武逺揚平定青海詩八首　　　　　鄂爾竒
捷書三月奏甘泉上將專征破虜還萬里玉闗明月好
漢家勲業紀燕然
雨雪曽傳賦采薇年年征伐憶金㣲何如楊栁春風裏
早報元戎
獻捷歸
羌女羝奴次第擒更看葉䕶繫征輪戎王投甲齊歸日
青海從今無叛人
烟歛牙旗晝正晴天風吹送凱歌聲湏知
盛世酬功重緑綬新
頒大将營
幾日
恩綸下建章萬年
天子正埀裳鸞書會見来中省玉劍無煩請上方
降虜中宵感再生共傳
天語羡承平
宸心覆載原同量京觀應除紀武名
宵旰經年切治安
聖朝家法接殷盤
丹宸日日陳無逸創守身兼自古難
麗日卿雲覆玉階萬方送喜進
蓬莱侍臣早擬編皇雅慚愧元和司馬才
　　青海平定凱歌六首　　　　　　吳　襄
聖主當陽六幕清西陲萬里震
天聲竒功一戰收全部露布星馳奏
玉京
廟堂獨斷整王師大帥遥遵節制竒搗穴傾巢多算勝
神謀惟有
聖人知
霜花十月照刀鐶三捷軍聲七日間白草黄沙誰牧馬
天兵不放隻蹄還
鐡騎乘機復踐蹂煢婺就縳黨全收降旂獵獵春風捲
百萬羌番拜馬頭
貢獒獻雉競相從脱劍投戈永息烽壮士錦衣方奏凱
聖人黄幄正臨雍
講學談經干羽陳格苖不用到三旬洗兵自有天河水
更灑甘霖到八垠
　
皇清文頴巻九十九
欽定四庫全書
皇清文頴巻一百
　詩
　七言絶句
　　雍正丙午重九日
乾清宫
賜宴恭紀四首　　　　　　　　　　徐　本
賡揚喜起值簪萸
詔許鵷班渥大酺綽立螭頭分左右珮聲徐引上金鋪
爽氣横秋遍九垓門開閶闔映朝囬百寮次第看分韻
丞相親身授簡来
宸章欣賞九秋佳頒示羣臣樂孔皆一氣洪鈞調四序
天心原與
帝心諧
纔看蕋榜出
天門又侍
彤闈
詔語温慚愧儒生叨珥筆螭頭立近最承
恩
　　乾隆三年
聖主躬耕耤田恭紀十首(有序/)　　　　徐　本
　　臣聞易稱耒耜厚生之利爰昭詩咏来牟肇祀之
　　文斯著知稼穡之為寳民食居先念黍稷之維馨
　　親耕特重欽惟
皇上徳洽堯天仁周禹甸神人交協本繼述之精誠府
　　事聿修並清寕之燾育屢下蠲租之
詔恩流海澨山陬勤修勸課之經計悉茅簷蔀屋特以
　　重農之政惟率作以方興孝享之儀必
躬親而始偹乃於嚮明出治之首式詹耤田秉耒之期
　　節届中春辰傳吉亥誡事既嚴於官守致齋獨豫
　　乎
宸衷於是善氣潛孚休徴立兆甫協風之應律恰好雨
　　以知時芝蓋承花浥餘芳於南畝春旗罥柳滌新
　　翠於西疇用涖崇壇告䖍先穡冀三時之不害致
　　百榖之咸登笙簧與葦籥同音羽佾共勾陳並列
　　明禋已肅農器備陳
天子乃履似繡之芳塍啓如膏之沃壌控引而犁星運
　　力黄道平分驅馳而牛宿効能青陽畢逹三推具
　　舉一垡爰周俟庶職之逓加藉子来而終畝由是
　　乗兹霡霂播我秬秠轉斿旐以悠揚唱禾詞而絡
　　繹識
天顔之有喜知錫福以無疆而况望氣登臺乗陽行令
　　繼省耕而省嵗欲觀象以觀民兩穗並岐固平時
　　之習見五風十雨庶順化以迎庥從此東作西成
　　感民情而悦豫祈年息蜡叶神聼以和平臣職忝
　　贊㐮心慚勸相荷
恩榮於盛世每聼衢歌叨扈從於崇班益欽
帝力五辰常撫敬抒瞻仰之忱百福来同竊附賡颺之
　　末
百度修明首重農經邦本計在田功
帝廷下詔親耕耤太史先期奏協風
夙夜齋心契穆清預将祝版進承明青箱黛耜都
親覽總為勤民一念誠
禁苑深沉玉漏催聼傳鈴索
九重開
翠華纔駕千門曉天際濃雲送雨来
平疇隊仗擁初齊環衛無譁馬不嘶振鷺衣冠趨進耒
袞龍袍袖看扶犁
雨後登臺看耦耕土膏胍動水泉生獻来穜稑分秧早
不待催人布榖鳴
緑楊枝密藏鶯羽紅杏花深引燕雛指㸃煙蓑敲社鼓
分明繪出太平圗
頻年沛澤遍遐方
賜復蠲租數莫量今日三推勞
帝力欲教民廩似
神倉
但感民心便格
天萬邦綏定屢豐年直湏豫擬歌豳籥報答
君王首耤田
覃敷美利承
天眷徧召嘉祥惬
聖心吹徹歡聲揚喜氣凝成瑞靄作甘霖
萬幾日體乾行健千畝
躬耕穡事親拜舞共欣堯舜治追陪還愧股肱臣
　　乾隆三年
聖主躬耕耤田恭紀　　　　　　　　尹繼善
正嵗祈年閲上辛農祥有兆自元辰青鸞銜出
躬耕詔玉琯融風滿
帝闉
雲䍐星斿簇仗齊
齋宫􁮣屹峙壇西
一人親夙蒼龍駕萬戸春聲聼曉雞
来牟率育頌思文薦醴升香秩祀殷一片精誠昭格處
霓旌平接四山雲
黍稷馨惟明徳馨知時好雨驗從星清塵細灑千門逈
夾道榆楊盡放青
深樹鳴鳩勸荷鋤金根繹繹飭農車天田曙色分方罫
正是豳風入畫初
田功自古重人時暑雨祁寒軫怨咨此日朱紘
親秉耒艱難稼穡是真知
紺轅千畝駐輕煙已聼司農贊進鞭父老渾忘簔笠賤
扶犁恭導
聖人前
御耦加推數更優春隂敷緑滿平疇民間作苦
親嘗徧犁犢還驅未肯收
布榖聲中復間歌詞成三十六嘉禾陽囬寸草皆生意
不獨豐年黍稌多
觀耕臺畔列千官邇陌遥塍互欎盤次第青箱分獻種
至尊一一霽顔看
郊原風景足清嘉㕍齒班成静不譁秩秩銀潢齊載耜
明農知已遍
天家
槐棘曽叨三九行言隨蔥犗課農桑勤勞職在分
宵旰庶績惟思日贊㐮
畇畇終畝及農夫主伯歡趨亞旅呼共識
皇心珍土物不誇玉粟與珠襦
仙樂空濛近九霄咸豐有奏叶韺韶還将徴角推民事
不是遊觀轉玉鑣
細草回看輦路明香塵不動午風輕田家景物歸仙仗
採入農書分外清
萬家生命屬時幾望雨祈晴念不違莫謂
深宫無耒耜痌瘝切切是民依
　　乾隆三年
聖主臨雍禮成恭紀十首(有序/)　　　　徐　本
　　臣聞大君觀文以成化聖人明道以開天是以典
　　重尊師秩節必隆於先聖教崇講學鼓徴致警於
　　大昕斯成均有釋奠釋菜之文而璧水誌於樂於
　　論之咏也我
皇上御極之三年綱舉目張徳洋恩普聲教覃敷於六
　　合勲華逺被於八紘當政成化洽之時正樂備禮
　　明之日思纘承乎
列聖遂丕振夫前猷二月雷行并祈年於耕耤暮春和
　　應踵
詣學於
經筵維時黌序聿新廟堂増煥橋門恢廓煌哉四闢之
　　模殿宇巍峩麗矣中央之色炳
天章於紫柱字偕二十八宿以成章翔
聖藻於華楣義取三百六旬而合撰爰邁六龍之駕肅
　　瞻萬仭之墻發廣樂於金鐘如聞韶響宣嘏詞於
　　玉册恍睹麟書景行非遥儼後先之一揆動容胥
　　中證今古於同堂極一時致敬之忱昭曠代稀逄
　　之典隆儀大備講席爰開
聖藴精深洗羣儒之陋説
天顔睟穆協多士之環觀契位育於中庸法欽明於帝
　　典心傳洙泗治效唐虞䟽經術者萬言悉
睿思之一貫忭舞風生而雷動拜颺霧蔚以波騰發矇
　　者掲朗曜以經天遵路者順長河而歸海悦服於
　　兹極矣栽培彌有加焉觀光畀以榮光錫極因而
　　錫福行見英才軰出教思彰道徳之化神景運宏
　　開文治並乾坤而悠乆臣叨依
雲日謬次鹽梅幸傳韋氏之一經未備孔門之六藝仰
　　覩
作人盛事豫聞
至教精㣲贊助無能對揚莫罄肅将蕪咏敬矢葵忱云
　　爾
聖學淵深邁百王統傳洙泗道彌光辟雍肇舉尊崇典
鑾輅親臨爼豆香
天氣清和景物昌曉鐘聲動靄蒼蒼雲移
鳯輦層霄路風颺鑾旗數仭墻
摛詞染翰動星文鳳翥鸞翔逈不羣翹首
宸章懸日月辟雍佳氣曉氤氲
象尊龍勺斕斒列澗藻池芹次第陳䖍奉尼山香一瓣
湏知昭格在明禋
入廟䖍修釋奠儀備陳鐘鼓列尊彛禮行逺邁千秋典
道在心欽萬世師
禮成樂備日方中
紺幄遥開瑞靄籠
君道難名師道立棠梨花下坐春風
從容學圃愛三餘不數蘭臺與石渠今日
袞衣升講座牙籤親展聖人書
堯典欽明冠古今孔門性道闡精深從知位育平章業
都在雝宫肅廟心
文思天子振儒宗哲裔趨陪六館從觀聼萬人環碧沼
緑槐階下拜
山龍
大沛恩膏渙
徳音恬熙氣象感羣心歸来静坐絲綸閣黙念天家教
澤深
　　乾隆三年
聖主臨雍禮成恭紀八首　　　　　　尹繼善
章天雲漢燦奎光門啓櫺星爼豆香夹道松隂新欝翠
重簷鴛瓦煥離黄
纔見明禋格上丁更諏吉旦薦惟馨禮修釋奠䖍三獻
教在親師闡六經
噦噦鏘鳴建羽儀翠旌迎處見恬熙欣傳聖道昌明日
正是光華格被時
宸章絢爛麗銀鉤贊化功能洵莫儔不是心源相契合
焉知天地與同流
無言盥獻逹精誠玉豆雕籩設兩楹大樂從知臻善美
始終條理太和聲
數仭宫墻入望中教垂萬世仰崇隆欲觀美富門難得
特許儒臣助祭同
黼座親繙玉笈開一時雲物覩昭回
睿思包盡圗書秘不藉崆峒訪道来
駿奔執豆荷
恩榮濟濟雲礽耴次行
錫賚有加踰往制歡聲傳遍魯諸生
　　乾隆四年
駕幸南苑大閲恭撰鐃吹歌辭三十首(有序/)
　　　　　　　　　　　　　　　　勵宗萬
　　臣聞弧矢用威早著羲農之世兵戎克詰爰垂謨
　　誥之文無戰為王者之師止戈乃聖人之武是以
　　洛水㑹同六師偕作岐陽蒐狩十鼓猶存既櫜弓
　　矢以息兵戎猶聼鼓鼙而思将帥况春秋著蒐紅
　　之義大易垂即鹿之占晉鼓則百二俱陳虞羅則
　　東西並下因農隙以講事供乾豆以告䖍固非若
　　長揚羽獵誇禽獸之多子虚上林侈車騎之盛已
　　也欽惟我
皇帝陛下仁凾覆育道藴苞符巍峩之事業揚烈覲光
　　炳煥之文章經經緯史尋橦度索之國盡奉車書
　　雕題鑿齒之鄉咸遵正朔猶以清宴既登易弛武
　　事㑹同有繹始肅軍容乃命僕臣乃召司馬虞表
　　先期而戒事虎臣簡乗以扈從時值中冬典行大
　　閲循飛放之舊泊不事周阹按晒鷹之古臺無庸
　　麗飾周衛祗嚴而儲偫
法駕雍容以啓行日麗鳯凰之樓雪殘鳷鵲之觀和氣
　　所蒸天人協應敬恭将事上下交孚念
祖宗之創業圗維厥艱撫
天地之成功健行不息既申禋而用享遂擐甲以
躬廵旗分以八應八風而修荼火之容鼓作者三申三
　　軍而肅鸛鵝之隊首尾擊而互應方圎變以無方
　　士奮馬騰
仁者之師無敵風行雷動
聖人之勇如神因開網以驅禽遂張旃而數獲
聖主揮毫而灑藻從臣拜手以颺言在昔王子安之頌
　　二十四章馬相如之書七十二代皆止於粉飾太
　　平鋪陳侈麗寕足以彰豐功之赫濯美盛徳之形
　　容(小臣/)累世承
恩幸得身依
禁近喜聽笳歌之競擬陳鐃吹之餘情有溢於長言才
　　彌慚乎短綆不勝踴躍祗益屏營
南苑晴曛朔雪融六龍遥指漢回中
太平天子親師旅萬乗龍旗拂曉風
待漏千官聼禁鐘鳯樓晴雪瑞煙濃天街廿里鳴鞭曉
五色雲開駕六龍
雲闕巍峩樹寳幢靈宫禁籞肅戈鏦昇平尚憶興王日
紫氣浮来鴨緑江
列祖英靈陟降時肄兵曽此駐龍旗
曽孫有道天人助韎韐重来作六師
晒鷹臺上㸔鷹飛金甲葳蕤照鐡衣勒馬
至尊親入陣萬人歌舞拜天威
海子周阹百里餘金元舊泊富供儲
聖皇早切禽荒儆不待詞臣諌獵書(聖製有逸豫/戒禽荒句)
旌旗如火復如荼鉦鼓初陳八陣圗擐甲六軍齊虎拜
聖人神武挽雕弧
歩伐從容應止齊圎規方矩妙難稽連環九轉呈神技
萬騎勻圎簇馬蹄
千帳聫行㕍齒排宛虹䨇暎五雲階遥瞻
聖主臨黄幄
御賞恩濃酒似淮
燕京神駿勝龍媒飛騎初齊獵騎催不獨逸羣空冀北
神鷹還自海東来
三田法古合圍新絡繹遲充尚食珍
御箭一時傳得鹿先飛羽騎獻
慈親
中冬和氣暖氤氲玉律調陽布五雲駐馬
至尊親灑翰絶勝燕鎬與横汾
弓劍深藏閟
寝園尚垂仁愛息黎元
四朝玉燭親調日
聖武長傳萬葉孫
中夏揚旌駐玉鑾誓師青海肅登壇
先皇大烈今如在簪筆恩深舊從官(世宗憲皇帝以誓/  師大閲於此)
飛龍十二滿天閑萬里奔騰瞬息間天馬歌成齊叶和
侍臣有喜識
天顔
仁虞舊院嵗遊畋七十紅橋暎水邊
聖世自来遊幸少只今海子半成田
舊時南苑禁漁樵靈囿年来樂采蕘此日
至尊親講武祗聞嘉頌和歌謡
陽廻緹室近南郊縮酒先時貢脊茅多品祗應供備物
三田原不為君庖
侍臣優賜玉翎毛羽衛森嚴簇寳刀重譯萬方齊欵服
揚兵未覺
聖躬勞
八方清宴乆包戈弭節還同唱凱歌奨士恩濃沾飫賜
銅山錦市不争多
廻鑾容與士無譁歡喜都人候
翠華四海英雄争入網黄金臺築更誰誇(是月試/武進士)
四校神兵獵羽翔漢家雄武出長楊即今
聖主開湯網只卜飛熊問釣璜
和門晝静禮初成班馬蕭蕭捲斾旌從此軍營超細栁
萬年赫濯仰天兵
策府勲名照汗青武臣蒐乗在郊坰金城萬里如安枕
不用燕山勒舊銘
鸞輅龍鱗樂府増九如歌頌日初升山呼萬嵗人情喜
鐃吹聲喧羽騎騰
弭節雍容拜冕旒百神擁䕶盡懐柔
帝城萬井吹豳暇共説頒禽徧五侯
萬里梯航效獻琛鳴鴞多化泮林音臯陶淑問無湏奏
一百年来惠愛深
祖烈優游聖澤覃文章炳耀武功戡葳蕤四葉光華滿
日月經天海氣涵
雲日交暉薄海瞻九功七徳
聖謨兼(小臣/)身在卿雲裡三世
恩濃雨露沾
天鑒明昭感至諴
皇猷顯爍鳯書銜昇平億載鐃歌奏不似岐陽石鼓鑱
聖駕南苑大閲恭紀十首(有序/)　　　　陳大受
　　蓋聞軒皇建斾百靈效制勝之符風后揚旌八陣
　　闡握竒之秘揆文奮武功不後於平成天保采薇
　　治實綜乎内外是以夏官掌政典重西京冬狩應
　　時禮隆大閲詰戎兵而申九法裕宅中圗大之模
　　親韎韐以作六師宏保泰持盈之計我
皇上智臨萬國道濟羣生敷漸仁摩義之功紹累洽重
　　熙之治振笙簧於六藝雨露均華静鼙鼓於九邊
　　風雷順軌既已徳威惟畏猶然儆戒無虞緬維創
　　業之艱難彌切
深宫之宵旰櫛風沐雨
祖徳深長槖矢櫜弓
天庥篤厚用光我武存華山歸馬之師徒世選爾勞皆
　　遼海從龍之子弟詔糈優裕生齒殷繁律用丈人
　　師貞長子雖時平運㤗罔干九伐之
皇威而士飽馬騰應討四時之軍實乃於仲冬吉日
親閲八纛羣材集
南苑之神臯按北辰之方位時則天髙霧豁軍用懸旌
　　日暖風㣲士皆挟纊
天子乃躬擐甲胄戎臣已親執鼓桴伍兩正而風雨馳
　　歩伐齊而山嶽峙麾幢四合皆熊羆之士不二心
　　之臣號令三申觀士卒之能師武臣之力騰戈展
　　翼平分太乙之旗飛礟連環上應鉤陳之宿陟金
　　臺而開
黄幄髙標豹尾於班心注玉矢而彀琱弓
親射旄頭於空外覩
君王之神武増徒御之歡呼所謂以戰則克大得民和
　　用律惟臧實由天授者矣於是宣威既逺布徳彌
　　洪屬車分玉食之豐陪乗飫金盤之味探支芻粟
　　較裹糧授甲而有餘
特賜金繒比飲至策勲而加厚
聖主先成
鉅製思
祖功
宗徳之隆從臣共紀鴻猷陳赫聲濯靈之盛覲耿光而
　　揚大烈遠過石鼓之銘勲矢文徳以纘武功宣播
　　金鐃以合樂臣叨貳卿曹欣逢
大典備位曽供筆札幸得追隨
禁近之班承
恩特畀封疆勉圗綏輯兵民之畧仰瞻軍容之美盛振
　　古無疇賡歌
帝道之光華敷天共慶願繼凱歌之作用諧
盛世之音體用截句七言十首深慚謭陋曷勝悚惶
太平天子攬戎機號令先庚出虎闈冬狩有儀
天運合六花先象陣雲飛
禮隆大閲著周官禾黍全收上地寛連日雪晴陽氣逹
六軍雲集不知寒
桂觀靈祗實式憑緬懐
祖徳寳章騰我
皇智勇由仁孝武烈文謨丕顯承
剛日初諏協吉詹髙空霧歛出峯尖丹崖翠嶂層層合
玉帳珠旂隊隊嚴
日麗髙臺朔氣和虎牙龍額接陂陀
天容肅穆擐金甲軍令分明按玉戈
雲蒸霞蔚簇戎旃兩翼平開萬騎連龍虎鳥蛇誰辨識
個中指授契先天
寳纛飛揚結勢雄五兵齊奮奏膚功佽飛技擊饒餘勇
廟畧全歸整暇中
御幄平開瑞日明騶虞樂作玉弧鳴九天彀矢連翩中
海岳齊呼萬歲聲
返斾廻戈佇策勲師中振旅未斜曛
君王親授軒轅律華蓋重重繞吉雲
緯武經文國有常承平山海自梯航欲徴鐃吹超千古
説禮敦詩徧八方
聖駕南苑大閲恭紀八首　　　　　　蔣　溥
南苑髙揚大纛風雪消日暖啓曈曨
六飛過處
天威振自握龍韜御九戎
千官扈
蹕擁鳴鸞萬騎雲屯試寳鞍講武太平無事日紹衣常
念守成難
冬仲星官告吉辰一陽初動氣如春
聖人親被黄金甲策馬来廵壁壘新
一塵不動静浮埃忽候鳴笳捲斾来九進却㸔符九伐
火光中迸萬聲雷
紫煙光起接連環竒正縱横變化間鶴翼魚麗排陣法
轅門鼓響令如山
龍驤虎躍陣雲横勇氣驍騰百倍生十萬軍聲齊一震
中權以律又鳴鉦
将識鈐符諳禦防兵嫻紀律荷
龍光
皇仁錫賚恩膏遍挟纊歡騰士氣揚
大典初成日未西從
鑾歸騎蹴霜蹄五雲影裏
龍顔豫
萬嵗聲中虎拜齊
聖駕東廵
　盛京恭謁
祖陵大禮慶成詩十六首　　　　　　宋　楠
一統河山正百年開基遥遡鎬豐前龍旂十乗親承糦
載咏思文后稷篇
艱難王業起闗中展祀欣看
大駕東十日為霖天忽霽共知
聖孝格
元穹
愛日依依翠幰開秋原玉露浄飛埃松花江水明於鏡
照見紅鸞扇影来
海上神山戴巨鰲
橋陵劍舄彩雲髙薌蕭焫處天光合五色曈曨暎
柘袍
真庭肅肅下靈旗縹緲雲韶奏假時干羽兩階昭
世徳鳯樓重見鳯来儀
玉府丹書百世存河山帯礪儼新恩
鸞輿親酹功臣墓又見
髙皇六葉孫
名山望祀百靈趨積翠中天翊
聖圗應似白雲封内起山祗萬嵗効嵩呼
宫殿龍眉跡已陳秋山木落自嶙峋從官一騎頒香幣
異代猶䝉
錫類仁
行殿遥聞晝漏清龍賔十二燦芝英彩毫珠玉三千字
親灑雲箋賦
盛京
講武還登将将壇黄旗開處五龍蟠
君王神武真天授列陣先應懾可汗
平沙毳帳儼分行稽首齊稱
萬夀觴一自華山歸馬後百年甌脱盡耕桑
需雲藹藹宴枌榆遼瀋今年並賜租
鳯詔九重天上至一時歌舞遍康衢
一行貢使自朝鮮
詔許承恩侍廣筵歸向東瀛誇盛事堯樽親沃
聖人前
八年勤政攬
宵衣肯為時廵廢萬幾依舊緑章
躬省覽朝朝批荅下綸扉
元㝠應候玉花攢鈴索無聲漏向䦨遥憶塞垣當此夕
六龍天近倍髙寒
堯階蓂莢四回開日下欣聞
玉輅廻最羡千官隨豹尾紅雲遥捧日車来
　
　
　
　
　
　
　
　
　
　
　
　
　
　
皇清文頴巻一百
