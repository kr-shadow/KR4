#+TITLE: 楚詞補注-宋-洪興祖
#+DATE: 2016-06-11 12:24:22
#+SOURCE: github.com/kanripo/KR4a0003 master 0f5487a0                
欽定四庫全書　　　　　集部一
　楚詞補注目録　　　　　　楚詞類
　　(班孟堅云始楚賢臣屈原被讒放流作離騷諸賦/以自傷悼後有宋玉唐勒之屬慕而述之皆以顯)
　　(名漢興高祖王兄子濞於吳招致天下娛㳺子弟/枚乘鄒陽嚴夫子之徒興於文景之際而淮南王)
　　(安都夀春招賓客著書而吳有嚴/助朱買臣貴顯漢朝故世傳楚詞)
　漢䕶左都水使者光祿大夫臣劉向集
　後漢校書郎臣王逸章句
　　(一本云校書郎中後漢文苑傳云逸字叔師南郡/宜城人元初中舉上計吏為校書郎順帝時為侍)
　　(中著楚詞章/句行於世)
　　　離騷經第一(屈原第一無經字/釋文)
　　　九歌第二(釋文第三至九思下皆有傳字/一本九歌)
　　　天問第三(釋文第四/)
　　　九章第四(釋文第五/)
　　　逺遊第五(釋文第六/)
　　　卜居第六(釋文第七/)
　　　漁父第七(釋文第八/)
　　　九辯第八(宋玉第二/釋文)
　　　招魂第九(釋文第十/)
　　　大招第十(屈原或言景差/釋文第十六)
　　　惜誓第十一　(賈誼第十五/釋文)
　　　招隱士第十二(淮南小山/釋文第九)
　　　七諫第十三　(東方朔十二/釋文第)
　　　哀時命第十四(嚴忌第十四/釋文)
　　　九懐第十五　(王襃第十一/釋文)
　　　九歎第十六　(劉向第十三/釋文)
　　　九思第十七　(王逸第十七/釋文)
　　　　按九章第四九辯第八而王逸九章注云皆
　　　　解於九辯中知釋文篇第蓋舊本也後人始
　　　　以作者先後次叙之爾鮑欽止云辨騷非楚
　　　　詞本書不當錄班孟堅二序舊在天問九歎
　　　　之後今附于第一通之末云
　　　　(臣/)等謹案楚詞補注十七巻宋洪興祖撰興
　　　　祖字慶善丹陽人政和中登上舎第南渡後
　　　　召試授秘書省正字厯官提㸃江東刑獄知
　　　　真州饒州後忤秦檜編管昭州卒事迹具宋
　　　　史儒林傳案陳振孫書録解題列補注楚詞
　　　　十七巻考異一巻稱興祖少時從栁展如得
　　　　東坡手校十巻凡諸本異同皆兩出之後又
　　　　得洪玉父而下本十四五家㕘校遂為定本
　　　　始補王逸章句之未備者成書又得姚廷輝
　　　　本作考異附古本釋文之後又得歐陽永叔
　　　　孫莘老蘇子容本於闗子東葉少協校正以
　　　　補考異之遺云云則舊本兼載釋文而考異
　　　　一巻附之在補注十七巻之外此本每巻之
　　　　末原有汲古後人毛表字奏叔依古本是正
　　　　印記而考異已散入各句下未知誰所竄亂
　　　　也又目録之後有興祖附記稱鮑欽止云辨
　　　　騷非楚詞本書不當録班固二序舊在九歎
　　　　之後今附於第一通之末云云此本離騷之
　　　　末有班固二序與所記合而劉勰辨騷一篇
　　　　仍列序後亦不詳其何故豈但言其不當録
　　　　而未敢遽刪歟漢人注書大抵簡質又往往
　　　　舉其訓詁而不備列其考據興祖是編列逸
　　　　注於前而一一疏通證明補註於後於逸注
　　　　多所闡發又皆以補曰二字别之使與原文
　　　　不亂亦異乎明代諸人妄改古書恣情損益
　　　　盖於楚詞諸注之中特為善本故陳振孫稱
　　　　其用力之勤而朱子作集注亦多取其説云
　　　　乾隆四十六年九月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官　(臣/)陸費墀
欽定四庫全書
　楚詞補注巻一
　　　　　　　　　　　　宋　洪興祖　撰
　　(隋唐書志有皇甫遵訓參解楚辭七巻郭璞注十/巻宋處士諸葛楚詞音一巻劉杳草木蟲魚疏二)
　　(巻孟奥音一巻徐邈音一巻始漢武帝命淮南王/安為離騷傳其書今亡按屈原傳云國風好色而)
　　(不淫小雅怨誹而不亂若離騷者可謂兼之矣又/曰蟬蜕於濁穢以浮游塵埃之外不獲世之滋垢)
　　(皭然泥而不滓推此志雖與日月爭光可也班孟/堅劉勰皆以為淮南王語豈太史公取其語以作)
　　(傳乎漢宣帝時九江被公能為楚詞隋有僧道騫/者善讀之能為楚聲音韻清切至唐傳楚詞者皆)
　　(祖騫公/之音)
　離騷經章句第一　離騷
離騷經者屈原之所作也屈原與楚同姓仕於懐王為
三閭大夫三閭之職掌王族三姓曰昭屈景(戰國䇿楚/有昭奚恤)
(元和姓纂云屈楚公族芊姓之後楚武王子瑕食采於/屈因氏焉屈重屈蕩屈建屈平竝其後又云景芉姓楚)
(有景差漢徙大族昭/屈景三姓於闗中)屈原序其譜屬率其賢良以厲國
士入則與王圖議政事决定嫌疑出則監察羣下應對
諸侯謀行職修王甚珍之同列大夫上官靳尚妬害其
能共譖毁之(史記曰上官大夫與之/同列又曰用事臣靳尚)王乃疏屈原(疏一/作逐)屈
原執履忠貞而被讒衺(一作/邪)憂心煩亂不知所愬乃作
離騷經離别也騷愁也經徑也言己放逐離别中心愁
思猶依道徑(一云陳直徑/一云陳道徑)以風諫君也(太史公曰離騷/者猶離憂也班)
(孟堅曰離猶遭也明己遭憂作辭也顔師古云憂動曰/騷余按古人引離騷未有言經者盖後世之士祖述其)
(詞尊之為經耳非屈/原意也逸説非是)故上述唐虞三后之制下序桀紂
羿澆之敗冀君覺悟反於正道而還巳也是時秦昭王
使張儀譎詐懐王令絶齊交又使誘楚請與俱會武闗
遂脅(一作/脇)與俱歸拘留不遣卒客死於秦(史記曰屈平/既絀其後秦)
(欲伐齊齊與楚從親惠王患之乃令張儀詳去秦厚幣/委質事楚詳與佯同又曰秦昭王與楚婚欲與懐王會)
(屈平曰秦虎狼之國不可信不如無行懐王卒行入武/闗秦伏兵絶其後因留懐王然則使張儀譎詐懐王令)
(絶齊者乃惠/王非昭王也)其子襄王復用讒言遷屈原於江南(史記/曰懐)
(王長子頃襄王立令尹子蘭使上官/大夫短屈原於頃襄王王怒而遷之)屈原放在草野(草/一)
(作/山)復作九章援天引聖以自證明終不見省不忍以清
白久居濁世遂赴汨淵自沈而死(前漢地理志長沙有/羅縣荆州記曰縣北)
(帶汨水水源出豫章艾縣界西流注湘㳂湘西/北去縣三十里名為屈潭屈原自沈處汨音覓)離騷之
文依詩取興引類譬諭故善鳥香草以配忠貞惡禽臭
物以比讒佞靈脩美人以嫓於君(嫓配也/匹詣切)宓妃佚女以
譬賢臣虬龍鸞鳯以託君子飄風雲霓(飄一/作飇)以為小人
其詞温而雅其義皎而朗(一作/明)凡百君子莫不慕其清
高嘉其文采哀其不遇而愍其志焉(愍一作閔魏文帝/典論云優游按衍)
(屈原尚之窮侈極妙相如之長也然原據託譬喻其意/周旋綽有餘地長卿子雲不能及宋子京云離騷為詞)
(賦之祖後人為之如至方不/能加矩至圓不能過規矣)
帝高陽之苗裔兮(徳合天地稱帝苗𦙍也裔末也高陽/顓頊有天下之號也帝繫曰顓頊娶)
(于騰隍氏女而生老僮是為楚先其後熊繹事周成王/封為楚子居于丹陽周幽王時生若敖奄征南海北至)
(江漢其孫武王求尊爵於周周不與遂僣號稱王始都/於郢是時生子瑕受屈為客卿因以為氏屈原自道本)
(與君共祖俱出顓頊𦙍末之子孫是恩深而義厚也補/曰皇甫謐曰高陽都帝丘今東郡濮陽是也張晏曰高)
(陽所興之地名也劉子𤣥史通云作者自叙其流出於/中古離騷經首章上陳氏族下列祖考先述厥生次顯)
(名字自叙發跡實基於此降及司馬相如始以自/叙為傳至馬遷揚雄班固自叙之篇實煩於代)朕皇
考曰伯庸(朕我也皇美也父死稱考詩曰既右烈考伯/庸字也屈原言我父伯庸體有美徳以忠輔)
(楚世有令名以及於己補曰蔡邕云朕我也古者上下/共之咎繇與帝舜言稱朕屈原曰朕皇考至秦獨以為)
(尊稱漢遂因之唐五臣注文選云古人質與君同稱朕/又以伯庸為屈原父名皆非也原為人子忍斥其父名)
(乎/)攝提貞于孟陬兮(太歲在寅曰攝提格孟始也貞正/也于於也正月為陬補曰並出爾)
(雅陬側/鳩切)惟庚寅吾以降(庚寅日也降下也孝經曰故親/生之膝下寅為陽正故男始生)
(而立於寅庚為隂正故女始生而立於庚言巳以太歲/在寅正月始春庚寅之日卜母之體而生得隂陽之正)
(中也補曰天問云皆歸䠶鞠而無害厥躬何后益作革/而禹播降九歎云赴江湘之湍流兮順波湊而下降徐)
(徘徊於山阿兮飄風來之匈匈降乎攻切下也見集韻/説文曰元氣起於子男左行三十女右行二十俱立於)
(已為夫婦褢姙於巳巳為子十月而生男起巳至寅/女起巳至申故男年始寅女年始申也淮南子注同)皇
覽揆余初度兮(皇皇考也覽觀也揆度也初始也覽一/作鑒一本余下有于字五臣云我父鑒)
(度我初生/之法度)肇錫余以嘉名(肇始也錫賜也嘉善也言父/伯庸觀我始生年時度其日)
(月皆合天地之正中故/賜我以美善之名也)名余曰正則兮(正平也/則法也)字余曰靈
均(靈神也均調也言正平可法則者莫過於天養物均/調者莫神於地高平曰原故父伯庸名我為平以法)
(天字我為原以法地言已上能安君下能養民也禮曰/子生三月父親名之既冠而字之名所以正形體定心)
(意也字者所以崇仁義序長幼也夫人非名不榮非字/不彰故子生父思善應而名字之以表其徳觀其志也)
(五臣云靈善也均亦平也言能正法則善平理補曰史/記屈原名平文選以平為字誤矣正則以釋名平之義)
(靈均以釋字原之義名有五屈原以徳命也禮記曰三/月之末父執子之右手咳而名之又曰既冠而字之成)
(人之道也士冠禮云賓字之曰昭告爾/字爰字孔嘉字雖朋友之職亦父命也)紛吾既有此内
美兮(紛盛貌五臣曰/内美謂忠貞)又重之以脩能(脩逺也言已之生/内含天地之美氣)
(又重有絶逺之能與衆異也言謀足以安社稷智足以/解國患威能制強禦仁能懐逺人也補曰重儲用切再)
(也非輕重之重能本獸名熊屬故有/絶人之才者謂之能此讀若耐叶韻)扈江離與辟芷兮
(扈被也楚人名被為扈江離芷皆香草名辟幽也芷幽/而香文選離作蘺五臣云扈披也補曰扈音户左傳云)
(九扈為九農正扈民無淫者也扈止也江離説者不同/説文曰江蘺靡蕪然司馬相如賦云被以江離糅以蘼)
(蕪乃二物也本草蘼蕪一名江離江離非蘼蕪也猶杜/若一名杜蘅杜蘅非杜若也蘼蕪見九歌郭璞云江離)
(似水薺張勃云江離出海水中正青似亂髪郭恭義云/赤葉未知孰是辟匹亦切白正一名白茝生下澤春生)
(葉相對婆娑紫/色楚人謂之葯)紉秋蘭以為佩(紉索也蘭香草也秋而/芳佩飾也所以象徳故)
(行清潔者佩芳徳仁明者佩玉能解結者佩觿能决疑/者佩玦故孔子無所不佩也言已修身清潔乃取江離)
(辟芷以為衣被紉索秋蘭以為佩飾博采衆善以自約/束也補曰紉女鄰切方言曰續楚謂之紉説文云繟繩)
(也古者男女皆佩容臭臭香物也又曰佩帨茝蘭則蘭/芷之類古人皆以為佩也相如賦云蕙圃衡蘭顔師古)
(云蘭即今澤蘭也本草注云蘭草澤蘭二物同名蘭草/一名水香李云都梁是也水經云零陵郡都梁縣西小)
(山上有渟水其中悉生蘭草綠葉紫莖澤蘭如薄荷㣲/香荆湘嶺南人家多種之此與蘭草大抵相類但蘭草)
(生水傍葉光潤尖長有岐隂小紫花紅白色而香五六/月盛而澤蘭生水澤中及下濕地苗高二三尺葉尖㣲)
(有毛不光潤方莖紫節七月八月開花帶紫白色此為/異耳詩云士與女方秉蕳兮陸機云蕳即蘭也其莖葉)
(似藥草澤蘭廣而長節節中亦高四五尺漢諸池苑及/許昌宫中皆種之文選云秋蘭被涯注云秋蘭香草生)
(水邊秋時盛也荀子云蘭生深林本草亦云一種山蘭/生山側似劉寄奴葉無椏不對生花心㣲黄赤楚詞有)
(秋蘭春蘭石蘭王逸皆曰香草不分别也近時劉次莊/樂府集云離騷曰紉秋蘭以為佩又曰秋蘭兮青青綠)
(葉兮紫莖今沅澧所生花在春則黄在秋則紫然而春/黄不若秋紫之芬馥也由是知屈原真所謂多識草木)
(鳥獸而能盡究其所以情狀者歟黄魯直蘭説云蘭生/深山叢薄之中不為無人而不芳含香體潔平居與蕭)
(艾同生而不殊清風過之其香藹然在室滿室在堂滿/堂所謂含章以時發者也然蘭蕙之才徳不同蘭似君)
(子蕙似士夫槩山林中十蕙而一蘭也離騷曰予既滋/蘭之九畹又樹蕙之百畝招䰟光風轉蕙泛崇蘭以是)
(知楚人賤蕙而貴蘭矣蘭蕙叢出蒔以沙石則茂沃以/湯茗則芳是所同也至其發華一幹一華而香有餘者)
(蘭一幹五七華而香不足者蕙也蕙雖不若蘭/其視椒榝則逺矣其言蘭蕙如此當俟博物者)汩余若
將不及兮(汩去貌疾若水流也不一作弗五臣云歲月/行疾若將追之不及補曰汩越筆切方言云)
(疾行也南楚/之外曰汩)恐年歲之不吾與(言我念年命汩然流去/誠欲輔君心中汲汲常)
(若不及又恐年歲忽過不與我相待而身老耄也補曰/恐區用切疑也下竝同論語曰日月逝矣歲不我與)
朝搴阰之木蘭兮(搴取也阰山名補曰搴音蹇説文㩃/拔取也南楚語引朝㩃阰之木蘭阰)
(頻脂切山在楚南本草云木蘭皮似桂而香狀如楠樹/高數仭任昉述異記云木蘭川在尋陽江也多木蘭)
夕攬洲之宿莽(攬采也水中可居者曰洲草冬生不死/者楚人名曰宿莽言己旦起陞山采木)
(蘭上事太陽承天度也夕入洲澤采取宿莽下奉太隂/順地數也動以神祗自勅誨也木蘭去皮不死宿莽遇)
(冬不枯以喻讒人雖欲困巳巳受天性終不可變易也/攬一作㩜一作擥洲一作中洲補曰攬盧敢切取也莽)
(莫補切爾雅云巻施草/拔心不死即宿莽也)日月忽其不淹兮(淹久也忽/釋文作曶)春
與秋其代序(代更也序次也言日月晝夜常行忽然不/久春往秋來以次相代言天時易過人年)
(易老/也)惟草木之零落兮(零落皆墮也草曰零/木曰落零一作苓)恐美人之
遲暮(遲晚也美人謂懐王也人君服飾美好故言美人/也言天時運轉春生秋殺草木零落歲復盡矣而)
(君不建立道徳舉賢用能則年老耄晩暮而功不成事/不遂也補曰屈原有以美人喻君者恐美人之遲暮是)
(也有喻善人者滿堂兮美人是也/有自喻者送美人兮南浦是也)不撫壯而棄穢兮(年/徳)
(盛曰壯棄去也穢行之惡也以喻讒邪百草為稼穡之/穢讒佞亦為忠直之害也文選無不字五臣云撫持也)
(言持盛壯之年廢弃道徳用讒邪之言為穢惡之行補/曰撫芳武切不撫壯而弃穢者謂其君不肯當年徳盛)
(壯之時棄逺讒/佞也五臣注誤)何不改乎此度(改更也言願令君甫及年/徳盛壯之時修明政教棄)
(去讒佞無令害賢改此惑誤之度修先王之法也甫及/一作撫及一作務及文選云何不改其此度一云何不)
(改乎此度也五臣云何不早/改此法度以從忠正之言)乘騏驥以馳騁兮(騏驥駿/馬也以)
(喻賢智言乘駿馬一日可致千里以言任賢智則可成/於治也乘一作椉文選作䇿馳一作駝補曰駝即馳字)
(下/同)來吾道夫先路(路道也言已如得任用將驅先行/願來随我遂為君導入聖王之道)
(也文選作導夫先路一本句末有也字五臣云言/君能任賢人我得申展則導引入先王之道路)昔三
后之純粹兮(后君也謂禹湯文王也/至美曰純齊同曰粹)固衆芳之所在(衆/芳)
(諭羣賢言往古夏禹殷湯周之文王所以能純美其徳/而有聖明之稱者皆舉用衆賢使居顯職故道化興而)
(萬國寧也五臣云三王所以有/純美之徳以衆賢所在故也)雜申椒與菌桂兮(申重/也椒)
(香木也其芳小重之乃香菌薰也葉曰蕙根曰薰五臣/云雜非一也申用也椒菌桂皆香木補曰菌音窘博雅)
(云菌薰也其葉謂之蕙則菌與蕙一種也下文别言蕙/茝又云矯菌桂以紉蕙則菌桂自是一物本草有菌桂)
(花白蘂黄正圓如竹菌一作箘其字從竹五臣以為香/木是矣其以申為用則非也淮南子曰申茮杜茝美人)
(之所/懐服)豈維紉夫蕙茝(紉索也蕙茝皆香草以喻賢者言/禹湯文王雖有聖徳猶雜用衆賢)
(以致於治非獨索蕙茝任一人也故堯有禹咎繇伯夷/朱虎益䕫殷有伊尹傅説周有吕旦散宜召畢是雜用)
(衆芳之效也補曰本草云薫草一名蕙草生下濕地陶/隱居云俗人呼䴏草狀如茅而香為薰草人家頗種之)
(引山海經云薫草麻葉而方莖赤花而黑實氣如蘼蕪/可以巳厲又廣志云蕙草綠葉紫花陳藏器云此即是)
(零陵香生零陵山谷南越志名燕草黄魯直説與此異/已見上椒與菌桂木類也蕙茝草類也以言賢無小大)
(皆在所用茝白/芷也昌改切)彼堯舜之耿介兮(堯舜聖徳之王也耿/光也介大也補曰耿)
(古迥古/幸二切)既遵道而得路(遵循也路正也堯舜所以有光/大聖明之稱者以循用天地之)
(道舉賢任能使得萬事之正也夫先三后者據近以及/逺明道徳同也五臣云循用大道補曰上言三后下言)
(堯舜謂三后遵堯舜之/道以得路也路大道也)何桀紂之猖披兮(桀紂夏殷/失位之君)
(猖披衣不帶之貌猖一作昌釋文作倡披一作被五/臣云昌披謂亂也補曰博雅云裮被不帶也被音披)夫
惟㨗徑以窘步(捷疾也徑邪道也窘急也言桀紂愚惑/違背天道施行惶遽衣不及帶欲涉邪)
(徑急疾為治故身觸陷阱至于滅亡以法戒君也惟一/作維五臣云言桀紂苦人使亂用捷疾邪徑急步而理)
(之補曰桀紂之亂若衣披不帶者以不由正道而所行/蹙廹耳左傳曰待我不如捷之速也捷邪出也論語曰)
(行不由徑/徑步道也)惟夫黨人之偷樂兮(黨朋也論語曰羣而不/黨偷茍且也一無夫字)
路幽昧以險隘(路道也幽昧不明也險隘喻傾危言巳/念彼讒人相與朋黨嫉妬忠直茍且偷)
(樂不知君道不明國將傾危以及其身也補曰小人朋/黨偷為逸樂則中正之路塞矣隘狹也逺遊云悲世俗)
(之廹阨相如大人賦/作廹隘阨隘一也)豈余身之憚殃兮(憚難也殃咎也/一無身字補曰)
(小人用事則賢人被/殃憚徒案切忌難也)恐皇輿之敗績(皇君也輿君之所/乗以喻國也績功)
(也言我欲諌爭者非難身之被殃咎也但恐君國傾危/以敗先王之功五臣云言我所以不難殃咎諫爭者恐)
(君行事之失補曰皇輿宜安行于大中至正之道而/當幽昧險隘之地則敗績矣左傳曰大崩曰敗績)忽
奔走以先後兮及前王之踵武(踵繼也武跡也詩曰履/帝武敏歆言已急欲奔)
(走先後以輔翼君者兾及先王之徳繼續其跡而廣其/基也奔走先後四輔之職也詩曰予聿有奔走予聿有)
(先後是之謂也忽一作急補曰忽疾貌奔舊音/布頓切相導前後曰先後先先見切踵亦跡也)荃不察
余之中情兮(荃香草以喻君也人君被服芬香故以香/草為喻惡數指斥尊者故變言荃也察一)
(作揆中一作忠補曰荃與蓀同莊子云得魚而忘荃音/義云七全切崔音孫香草可以餌魚疏云蓀荃也陶隐)
(居云東間溪側有名溪蓀者根形氣色極似石上/菖蒲而葉正如蒲無脊詩詠多云蘭蓀正謂此也)反信
讒而齌怒(齌疾也言懐王不徐徐察我忠信之情反信/讒言而疾惡巳也齌一作齊補曰齌音賷又)
(音妻説文云齌炊餔疾也釋文齊或作齎並柤/西切五臣云齊同也反信讒人與之同怒於我)余固知
謇謇之為患兮(謇蹇忠貞貌也易曰王臣謇謇匪躬之/故補曰今易作蹇蹇先儒引經多如此)
(葢古今本/或不同耳)忍而不能舍也(舍止也言巳知忠言謇謇諌/君之過必為身患然中心不)
(能自止而不言也文苑無而字一本忍上有余字一無/也字五臣云恐君之敗故忍此禍患而不能止補曰顔)
(師古云舍尸夜切訓止息人之屋舍及星辰次舍其義/皆同論語曰不舍晝夜謂曉夕不息耳今人音捨非也)
指九天以為正兮(指語也九天謂中央八方也正平也/五臣云九陽數謂天也補曰九章云)
(所作忠而言之兮指蒼天以為正淮南子九天中央鈞/天東方蒼天東北變天北方𤣥天西北幽天西方昊天)
(西南朱天南方炎天東南陽天又廣雅九/天東方皥天南方赤天西方成天餘同)夫唯靈脩之
故也(靈神也脩逺也能神明逺見者君徳也故以喻君/言巳將陳忠䇿内慮之心上指九天告語神明使)
(平正之惟用懐王之故欲自盡也唯一作惟一無也字五/臣云靈脩言有神明長久之道者君徳也言我指九天)
(欲為君行正平之道而君不用我故將欲自盡/補曰王逸言自盡者謂自竭盡耳五臣説誤)曰黄昏
以為期兮羌中道而改路(補曰一本有此二句王逸無/注至下文羌内恕巳以量人)
(始釋羌義疑此二句後人所増耳九章曰昔君與我誠/言兮曰黄昏以為期羌中道而囘畔兮反既有此他志)
(與此/語同)初既與余成言兮(初始也成平也言猶議也補曰/成言謂誠信之言一成而不易)
(也九章/作誠言)後悔遁而有他(遁隱也言懐王始信任己與我/平議國政後用讒言中道悔恨)
(隱慝其情而有他志也遁一作遯他一作佗/五臣云悔改遯移也改移本情而有他志)余既不難
夫離别兮(近曰離逺曰/别一無夫字)傷靈脩之數化(化變也言我竭/忠見過非難與)
(君離别也傷念君信用讒言志數變易無常操/也五臣云傷惜也補曰數所角切化音花下同)余既滋
蘭之九畹兮(滋蒔也十二畝曰畹或曰田之長為畹也/五臣云滋益也釋文作􁁉音栽補曰説文)
(田三十畝曰/畹於阮切)又樹蕙之百畝(樹種也二百四十步為畝/言巳雖見放流猶種蒔衆)
(香修行仁義勤身自勉朝暮不倦也五臣云蘭蕙喻行/言我雖被斥逐修行彌多釋文畝作畮補曰畝莫後切)
(司馬法六尺為步步百為畝秦孝公之制二百四十步/為畝畹或曰十二畝或曰三十畝九畹蓋多於百畝矣)
(然則種蘭多於蕙也/此古人貴蘭之意)畦留夷與掲車兮(畦共呼種之名/留夷香草也掲)
(車亦芳草一名芞輿五十畝為畦掲一作藒文選作蒥/荑䔾車補曰畦音攜揭藒䔾並丘謁切相如賦云雜以)
(留夷張揖曰留夷新夷顔師古曰留夷香草非新夷新/夷乃樹耳一云留夷藥名爾雅藒車芞輿本草拾遺云)
(藒車味辛生彭城高/數尺白花芞音迄)雜杜衡與芳芷(杜衡芳芷皆香草/也言巳積累衆善)
(以自潔飾復植留夷杜衡雜以芳芷芬香益暢徳行彌/盛也衡一作蘅補曰爾雅杜上鹵注云杜衡也似葵而)
(香山海經云天帝山有草狀似葵其臭如蘼蕪名/曰杜衡本草云葉似葵形如馬蹄故俗云馬蹄香)兾枝
葉之峻茂兮(兾幸也峻長也文選作葰五臣云茂盛貌/音俊補曰相如賦云實葉葰楙葰音峻)
願竢時乎吾將刈(刈穫也草曰刈穀曰穫言己種植衆/芳幸其枝葉茂長實核成熟願待天)
(時吾將穫取收藏而饗其功也以喻君亦宜蓄/養衆賢以時進用而待仰其治也文選竢作俊)雖萎絶
其亦何傷兮(萎病也絶落也補曰萎/草木枯死也於危切)哀衆芳之蕪穢(言/巳)
(所種芳草當刈未刈蚤有霜雪枝葉雖蚤萎病絶落何/能傷於我乎哀惜衆芳摧折枝葉蕪穢而不成也以言)
(已修行忠信兾君任用而遂斥弃則使衆賢志士失其/所也五臣云言我積行為讒邪所害見逐亦猶植芳)
(草為霜露所傷而落雖如是於我亦何能傷但恐衆/賢志士見而蕪穢不自修也補曰蕪荒也穢惡也)衆
皆競進以貪婪兮(競並也愛財曰貪愛食曰婪以一作/而補曰並逐曰競婪盧含切音嵐)
憑不猒乎求索(憑滿也楚人名滿曰憑言在位之人無/有清潔之志皆並進取貪婪於財利中)
(心雖滿猶復求索不知猒飽也憑一作馮補曰憑皮氷/切索求也書序曰八卦之説謂之八索徐邈讀作蘇故)
(切則索亦/有素音)羌内恕巳以量人兮(羌楚人語詞也猶言卿/何為也以心揆心為恕)
(量度也補云羌去羊切楚人發語端也文/選注云羌乃也一云歎聲也量力香切)各興心而嫉
妬(興生也害賢為嫉害色為妬言在位之臣心皆貪婪/内以其志恕度他人謂與巳不同則各生嫉妬之心)
(推弃清潔使不得用也故外傳曰太山之䲭鳴嚇鴛雛/此之謂也興心文選誤作與心五臣云貪婪之人乃内)
(恕於已以量度它人謂與已同貪若否則各生嫉妬之/心讒譖之使不得進用補曰貪婪之人不知其非自恕)
(以度人謂君子亦有競進求/索之人故各興心而嫉妬也)忽馳騖以追逐兮(五臣云/忽急也)
(馳一作駝補/曰騖亂馳也)非余心之所急(言衆人所以馳騖惶遽者/爭追逐權貴求財利也故)
(非我心之所急衆人急於/財利我獨急於仁義也)老冉冉其將至兮(七十曰老/冉冉行貌)
(五臣云冉/冉漸漸也)恐脩名之不立(立成也言人年命冉冉而行/我之衰老將以來至恐脩身)
(建徳而功不成名不立也論語曰君子疾没世而名不/稱焉屈原建志清白貪流名於後世也補曰脩名脩潔)
(之名也屈原非貪名者然無善名以傳世君子所耻故/孔子曰伯夷叔齊餓于首陽之下民到于今稱之脩與)
(修同古/書通用)朝飲木蘭之墜露兮(墜墮/也)夕餐秋菊之落英(英/華)
(也言已旦飲香木之墜露吸正陽之津液暮食芳菊之/落華吞正隂之精蘂動以香淨自潤澤也餐一作飡五)
(臣云取其香潔以合已之徳補曰飲啜也音䕃餐吞也/七安切秋花無自落者當讀如我落其實而取其華之)
(落魏文帝云芳菊含乾坤之純和體芬芳之淑氣故屈/原悲冉冉之將老思飡秋菊之落英輔體延年莫斯之)
(貴/)茍余情其信姱以練要兮(苟誠也練簡也五臣云苟/且姱大練擇也且信大擇)
(道要而行補曰信姱言實好也與信/芳信美同意姱苦𤓰切要於笑切)長顑頷亦何傷(顑/頷)
(不飽貌言已飲食清潔誠欲使我形貌信而美好中心/簡練而合於道要雖長顑頷飢而不飽亦何所傷病也)
(何者衆人苟欲飽於財利已獨欲飽於仁義也補曰言/我中情實美又擇要道而行雖顔色憔悴形容枯槁亦)
(何傷乎彼先口體而後仁義豈知要者或曰有道者雖/貧賤而容貌不枯屈原何為其顑頷也曰當是時國削)
(而君辱原獨得不憂乎顑虎感切頷戸感切又上古/湛切下魚檢切顑頷食不飽面黄貌頷一作頷音同)擥
木根以結茝兮(擥持也根以喻本文選擥作掔補曰掔/啓妍切亦持也荀子云蘭槐之根是為)
(芷注云苖名蘭槐根名芷/然則木根與茝皆喻本也)貫薜荔之落蘂(貫累也薜荔/香草也緣木)
(而生蘂實也累香草之實執持忠信貌也言已施行常/擥木引堅據持根本又貫累香草之實執持忠信不為)
(華飾之行也五臣云貫拾也蘂花心也言我持木之本/佩結香草拾其花心以表已之忠信補曰薜蒲計切荔)
(郎計切山海經小華之山其草多薜荔狀如烏韭而生/於石上注云亦緣木生管子云薜荔白芷蘪蕪椒連五)
(臭所校校謂馨烈之鋭前漢樂章云都荔遂芳謂都/薜荔俱有芬芳也花外曰萼内曰蘂蘂花鬚頭點也)
矯菌桂以紉蕙兮(矯直也五臣云矯舉也舉此香木以/自比補曰九章云𢷬木蘭以矯蕙)
索胡繩之纚纚(胡繩香草也纚纚索好貌言已行雖據/履根本猶復矯直菌桂芬香之性紉索)
(胡繩令之澤好以善自約束終無懈倦也補曰/説文索昔各切草有莖葉可作繩索纚所綺切)謇吾法
夫前修兮非世俗之所服(言我忠信謇謇者乃上法前/世逺賢固非今時俗人之所)
(服行也一云謇難也言已服飾雖為難法我倣前賢以/自修潔非本今世俗人之所服佩文選謇作蹇世作時)
(五臣云蹇難也前修謂前代修習道徳之人服用也言/我所以遭難者吾法前修道徳之人故不為世俗所用)
(補曰謇又訓難易之難非蹇難之字也世所傳楚詞惟/王逸本最古凡諸本異同皆當以此為正又李善注本)
(有以世為時為代以民為人/之類皆避唐諱當從舊本)雖不周於今之人兮(周合/也)
願依彭咸之遺則(彭咸殷賢大夫諌其君不聽自投水/而死遺餘也則法也言已所行忠信)
(雖不合於今之世願依古之賢者彭咸餘法以自率屬/也補曰顔師古云彭咸殷之介士不得其志投江而死)
(按屈原死於頃襄之世當懐王時作離騷巳云願依彭/咸之遺則又曰吾將從彭咸之所居葢其志先定非一)
(時忿懟而自沈也反離騷曰弃由𥅆之所/珎兮摭彭咸之所遺豈知屈子之心哉)長太息以掩
涕兮哀民生之多艱(艱難也言已自傷所行不合於世/將效彭咸沈身於淵乃太息長悲)
(哀念萬民受命而生遭遇多難以隕其身申生雉經子/胥沈江是謂多難也五臣云太息掩涕哀此萬姓遭輕)
(薄之俗而多屯難補曰掩涕猶抆涙/也逺遊曰哀民生之長勤與此意同)余雖好修姱以鞿
羈兮(鞿羈以馬自喻韁在口曰鞿革絡頭曰羈言為人/所係累也五臣云言我雖習前人之大道而為讒)
(人所銜勒補曰鞿居依切羈居宜切下文云/余獨好修以為常修姱謂修潔而姱美也)謇朝誶而
夕替(誶諌也詩曰誶予不顧替廢也言已雖有絶逺之/智姱好之姿然以為讒人所鞿羈而係累矣故朝)
(諌謇謇於君夕暮而身廢弃也補曰/誶音䆳又音信今詩作訊訊告也)既替余以蕙纕兮
(纕佩帶也補曰纕息羊/切下云解佩纕以結言)又申之㠯攬茝(又復也言君所/以廢弃已者以)
(余帶佩衆香行以忠正之故也然猶復重引芳茝以自/結束執志彌篤也一云又申之㩜茝五臣云申重也攬)
(持/也)亦余心之所善兮雖九死其猶未悔(悔恨也言已履/行忠信執守清)
(白亦我中心之所美善也雖以見過支解九死終不悔/恨五臣云九數之極也以此遇害雖九死無一生未足)
(悔/恨)怨靈脩之浩蕩兮(上政迷亂則下怨父行悖惑則子/恨靈脩謂懐王也浩猶浩浩蕩猶)
(蕩蕩無思慮貌也詩曰子之蕩兮補曰今詩作湯湯蕩/也孔子曰詩可以怨孟子曰小弁之怨親親也親之過)
(大而不怨是愈疏也屈原/於懐王其猶小弁之怨乎)終不察夫民心(言巳所以怨/恨於懐王者)
(以其用心浩蕩驕敖放恣無有思慮終不省察萬民善/惡之心故朱紫相亂國將傾危也夫君不思慮則忠臣)
(被誅忠臣被誅則風俗怨而生逆暴故民心不可不熟/察之也民一作人五臣云浩蕩法度壊貌言我怨君法)
(度廢壊終不/察衆人悲苦)衆女嫉余之蛾眉兮(衆女謂衆臣女隂也/無專擅之義猶君動)
(而臣隨也故以喻臣蛾眉好貌蛾一作娥補曰反離騷/云知衆嫮之疾妬兮何必揚纍之蛾眉此亦班孟堅顔)
(之推以為露才揚巳之意夫冶容誨淫目桃心與孟子/所謂不由其道者而以汚原何哉詩人稱莊姜之賢曰)
(螓首蛾眉葢言其質之美耳/師古云蛾眉形若蠶蛾眉也)謠諑謂余以善淫(謠謂毁/也諑猶)
(譖也淫邪也言衆女嫉妬蛾眉美好之人譖而毁之謂/之美而淫不可信也猶衆臣嫉妬忠正言巳淫邪不可)
(任也以一作之五臣云讒邪之人謂我善為淫亂補曰/謡音遥爾雅徒歌謂之謡謂謡言也諑竹角切方言云)
(諑愬也楚以南謂之諑言衆女競為謡言以譖/愬我彼淫人也而謂我善淫所謂恕巳以量人)固時俗
之工巧兮偭規矩而改錯(偭背也圓曰規方曰矩改更/也錯置也言今世之工才知)
(強巧背去規矩更造方圓必失堅固敗材木也以言佞/臣巧於言語背違先聖之法以意妄造必亂政治危君)
(國也五臣云規矩法則也補曰偭音/面賈誼云偭梟獺以隱處錯音措)背繩墨以追曲兮
(追猶隨也繩墨所以正曲直補曰背/違也墨度名也五尺曰墨追古隨字)競周容以為度(周/合)
(也度法也言百工不循繩墨之直道隨從曲木屋必傾/危而不可居也以言人臣不修仁義之道背弃忠直隨)
(從枉佞苟合於世以求容媚以為常法身必傾危而被/刑戮也補曰偭規矩而改錯者反常而妄作背繩墨以)
(追曲者枉/道以從時)忳鬱邑余侘傺兮(忳憂貌侘傺失志貌侘猶/堂堂立貌也傺住也楚人)
(名住曰傺邑一作悒一本注云忳自念貌五臣云忳鬱/憂思貌悒不安也補曰忳徒渾切悶也鬱邑憂貌下文)
(曰曽歔欷余鬱邑兮五臣以忳鬱為句絶誤矣侘敕加/切傺丑利切又上勅駕切下勅界切方言云傺逗也南)
(楚謂之傺郭璞/云逗即今住字)吾獨窮困乎此時也(言我所以忳忳而/憂中心鬱邑悵然)
(住立而失志者以不能隨從世俗屈求容媚/故獨為時人所窮困憂一作自念一無也字)寧溘死以
流亡兮(溘猶奄也以一作而奄一作晻/下注同補曰溘奄忽也渴合切)余不忍為此態
也(言我寧奄然而死形體流亡不忍以/中正之性為邪淫之態一無也字)鷙鳥之不羣兮
(鷙執也謂能執伏衆鳥鴈鸇之類也以喻忠/正補曰鷙脂利切擊鳥也月令曰鷹隼蚤􁁉)自前世而
固然(言鷙鳥執志剛厲特處不羣以言忠正之士亦執/分守節不隨俗人自前世固然非獨於今比干伯)
(夷是也李善/文選世作代)何方圜之能周兮夫孰異道而相安(言何/所有)
(圜鑿受方枘而能合者誰有異道而相安耶言忠佞/不相為謀也圜一作圓周一作同一云方鑿受圓枘)屈
心而抑志兮(抑案也補曰/案讀若按)忍尤而攘詬(尤過也攘除也/詬恥也言巳所)
(以能屈案心志含忍罪過而不去者欲以除去恥辱誅/讒佞之人如孔子誅少正卯也釋文詬作訽補曰詬訽)
(並呼漏切又古豆切禮記曰/以儒相詬病詬病恥辱也)伏清白以死直兮固前聖
之所厚(言士有伏清白之志以死忠直之節者固乃前/世聖王之所厚哀也故武王伐紂封比干之墓)
(表商容之閭也補曰比干諫/而死孔子稱仁焉厚之也)悔相道之不察兮(悔恨也/相視也)
(察審也補曰/相息亮切)延佇乎吾將反(延長也佇立貌詩曰佇立/以泣言巳自悔恨相視事)
(君之道不明審察若比干伏節死義故長立而望將欲/還反終巳之志也補曰佇值吕切久立也異姓事君不)
(合則去同姓事君有死而巳屈原去之則/是不察於同姓事君之道故悔而欲反也)囘朕車以復
路兮(囘旋也路道/也囘一作迴)及行迷之未逺(迷誤也言乃旋我之/車以反故道及已迷)
(誤欲去之路尚未甚逺也同姓無相/去之義故屈原遵道行義欲還歸也)步余馬於蘭臯兮
(步徐行也澤曲曰臯詩云鶴鳴于九臯補曰臯九折/澤也一云澤中水溢出所為坎招䰟曰臯蘭被徑)馳
椒丘且焉止息(土高四墮曰椒丘言巳欲還則徐步我/之馬於芳澤之中以觀聽懐王遂馳高)
(丘而止息以須君命也馳一作駝五臣云椒丘丘上有/椒也行息依蘭椒不忘芳香以自潔也補曰司馬相如)
(賦云椒丘之闕服䖍云丘名如淳云丘多椒也按椒山/顛也此以椒丘對蘭臯則宜從如淳五臣之説焉語助)
(尤䖍/切)進不入以離尤兮退將復修吾初服(退去也言巳/誠欲遂進竭)
(其忠誠君不肯納恐重遇禍故將復去修吾初始清潔/之服也一無復字五臣云尤過也補曰九章云欲儃佪)
(以干傺兮恐重患而離尤離遭也/曹植七啓曰願反初服從子而歸)製芰荷以為衣兮(製/裁)
(也芰䔖也秦人曰薢茩荷芙蕖也補曰/芰奇寄切生水中葉浮水上花黄白色)雧芙蓉以為裳
(芙蓉蓮華也上曰衣下曰裳言巳進不見納猶復裁製/芰荷集合芙蓉以為衣裳被服愈潔修善益明雧一作)
(集補曰爾雅曰荷芙蕖注云别名芙蓉本草云其葉名/荷其華未發為菡萏已發為芙蓉芰荷葉也故以為衣)
(芙蓉華也故以為裳反離騷云衿芰茄之綠衣被芙蓉/之朱裳是也北山移文曰焚芰製而裂荷衣蓋用此語)
(薢茩音皆苟又上/胡買切下胡口切)不吾知其亦已兮苟余情其信芳(五/臣)
(云言君不知我我亦將止然我/情實美補曰芳敷方切香艸也)高余冠之岌岌兮(岌岌/高貌)
(補曰岌/魚及切)長余佩之陸離(陸離猶㠁嵯衆貌也言已懐徳/不用復高我之冠長我之佩尊)
(其威儀整其服飾以異於衆也補曰許慎云陸離美好/貌顔師古云陸離分㪚也九章云帶長鋏之陸離兮冠)
(切雲之/崔嵬)芳與澤其雜糅兮(芳徳之臭也易曰其臭如蘭/澤質之潤也玉堅而有潤澤)
(糅雜也補曰/糅女救切)唯昭質其猶未虧(唯獨也昭明也虧歇也/言我外有芬芳之徳内)
(有玉澤之質二美雜㑹兼在於巳而不得施用故獨保/明其身無有虧歇而巳所謂道行則兼善天下不用則)
(獨善其身虧一作虧其字從兮五臣云/唯獨守其明㓗之質猶未為自虧損也)忽反顧以遊目
兮(忽疾貌遊/一作游)將往觀乎四荒(荒逺也言巳欲進忠信以/輔事君而不見省故忽然)
(反顧而去將遂游目往觀四荒之外以求賢君也五臣/云觀四荒之外以求知巳者補曰爾雅觚竹北户西王)
(母日下謂之四荒皆四方昏荒之國禮失而求諸野當/是時國無人莫我知者故欲觀乎四荒以求同志此孔)
(子浮海居夷之意然原初未嘗去楚者同姓無可去之/義故也賈誼弔屈原云歴九州而相其君兮何必懐此)
(都失/之矣)佩繽紛其繁飾兮(繽紛盛貌繁衆也/補曰繽匹賓切)芳菲菲其彌
章(菲菲猶勃勃芬香貌也章明也言巳雖欲之四方荒/逺猶整飾儀容佩玉繽紛而衆盛忠信勃勃而愈明)
(終不以逺故改其行五臣云/佩忠信芳香之行彌加明潔)民生各有所樂兮余獨好
修以為常(言萬民禀天命而生各有所樂或樂諂佞或/樂貪淫我獨好修正直以為常行也文選民)
(作人修一作循補曰樂魚教切欲也下文云汝何博/謇而好修又曰苟中情其好修皆言好自修潔也)雖
體解吾猶未變兮豈余心之可懲(懲艾也言已好修忠/信以為常行雖獲罪)
(支解志猶不艾也豈一作非文選可作何五臣云言我/執忠貞之心雖遭支解亦不能變於我心更何所懼懲)
(懼也補曰解古蟹切説文懲㣻也㣻與艾並/音乂謂懲創也以可為何以懲訓懼皆非是)女嬃之嬋
媛兮(女嬃屈原姊也嬋媛猶牽引也一作撣援補曰説/文云嬃女字也音須賈侍中説楚人謂女曰嬃前)
(漢有吕須取此為名嬋媛音蟬爰水經引袁崧云屈原/有賢姊聞原放逐亦來歸喻令自寛全鄉人兾其見從)
(因名曰秭歸縣北有原故宅宅之東北有女須廟𢷬衣/石猶存秭與姊同觀女嬃之意盖欲原為寗武子之愚)
(不欲為史魚之直耳非責其不能為上官椒蘭也/而王逸謂女嬃罵原以不與衆合不承君意誤矣)申申
其詈予(申申重也言女嬃見己施行不與衆合以見放/流故來牽引數怒重詈我也詈一作罵予一作)
(余五臣云牽引古事而罵詈我補曰論語曰申申如也/申申和舒之貌女嬃詈原有親親之意焉九歌云女嬋)
(媛兮為余太息是/也予音與叶韻)曰鮌婞直以亡身兮(曰女嬃詞也鮌/堯臣也帝繫曰)
(顓頊後五世而生鮌婞狠也鮌亦作鯀一作􁉽文選亡/作方補曰婞下頂切東坡曰史記殛鮌於羽山以變東)
(夷楚詞鮌婞直以亡身則鮌葢剛而犯上者耳若小人/也安能以變四夷之俗哉如左氏之言皆後世流傳之)
(過九章亦云行婞直而/不豫兮鮌功用而不就)終然殀乎羽之野(蚤死曰殀言/堯使鮌治洪)
(水倖狠自用不順堯命乃殛之羽山死於中野女嬃比/屈原於鮌不順君意亦將遇害也殀一作夭一云羽山)
(之野補曰羽山東裔在海中妖殁也於矯切鮌遷羽山/三年然後死事見天問左傳曰其神化為黄熊入於羽)
(淵/)汝何博謇而好修兮紛獨有此姱節(女嬃數諌屈原/言汝何為獨博)
(采往古好修謇謇有此姱異之節不與衆同而見憎惡/於世也文選作蹇五臣云汝何博采古道於蹇難之世)
(好脩直節獨為姱大之行補曰博謇/當如逸説紛盛貌姱苦𤓰切好也)薋菉葹以盈室兮
(薋蒺藜也菉王芻也葹枲耳也詩曰楚楚者薋又曰終/朝采菉三者皆惡草以喻讒佞盈滿于側者也補曰今)
(詩薋作茨菉作綠薋音甆爾雅亦作茨布地蔓生細葉/子有三角刺人易據于蒺藜言其凶傷詩牆有茨以刺)
(梗穢菉音錄爾雅云菉王芻菉蓐也本草云藎草葉似/竹而細薄莖亦圓小生平澤溪澗之側俗名菉蓐草葹)
(商支切形似鼠耳詩人謂之巻耳爾雅謂之苓耳/廣雅謂之枲耳皆以實得名本草枲耳一名葹)判獨
離而不服(判别也女嬃言衆人皆佩薋菉枲耳為纔佞/之行滿于朝庭而獲富貴汝獨服蘭蕙守忠)
(直判然離别不與/衆同故斥弃也)衆不可户説兮孰云察余之中情(屈/原)
(外困羣佞内被姊詈知世莫識言巳之心志所執不可/户説人告誰當察我中情之善否也補曰管子曰聖人)
(之治於世不人告也不戸説/也淮南子曰口辨而户説之)世並舉而好朋兮(朋黨也/補曰説)
(文朋古鳯字鳯飛羣鳥從/以萬數故以為朋黨字)夫何焭獨而不予聽(焭孤也/詩曰哀)
(此焭獨言世俗之人皆行佞偽相與朋黨並相薦舉忠/直之士孤焭特獨何肻聽用我言而納受之也焭一作)
(煢予一作余補曰焭渠/營切今詩作惸聽平聲)依前聖以節中兮(節度文選/以作之)喟
憑心而歴兹(喟歎也歴數也言已所言皆依前世聖人/之法節其中和喟然舒憤懣之心歴數前)
(世成敗之道而為此詞也憑一作慿一作馮五臣云中/得也歴行也慿滿也言我依前代聖賢節度而不得用)
(故歎息憤懣而行澤畔矣補曰喟丘愧切方言云憑怒/也楚曰憑注云恚盛貌引楚詞康囘憑怒皮冰切列子)
(曰帝憑怒莊子曰侅溺於馮氣説文云馮懣也並音憤/喟憑心而歴兹者歎逢時之不幸也歴猶逢也下文云)
(委厥美而歴/兹意與此同)濟沅湘以南征兮(濟渡也沅湘水名征行/也補曰沅音元山海經)
(云湘水出帝舜塟東入洞庭下沅水出象郡鐔城西東/注江合洞庭中後漢志武陵郡有臨沅縣南臨元水水)
(源出牂牁且蘭縣至郡界分為五谿又零陵郡陽朔山/湘水出水經云沅水下注洞庭方會於江湘中記云湘)
(水之出於陽朔則觴為之舟至/洞庭則日月若出入於其中)就重華而敶詞(重華舜/名也帝)
(繫曰瞽叟生重華是為帝舜葬於九疑山在沅湘之南/言巳依聖王法而行不容於世故欲渡沅湘之水南行)
(就舜敶詞自説稽疑聖帝兾聞秘要以自開悟也一作/陳辭補曰敶列也先儒以重華為舜名按書云有鰥在)
(下曰虞舜與帝之咨禹一也則舜非諡也名也又曰若/稽古帝舜曰重華與堯為放勲一也則重華非名也號)
(也羣臣稱帝不稱堯則堯為名帝稱禹不稱文命則文/命為號伊尹稱尹躬暨湯則湯號也湯自稱予小子履)
(則履名也楚詞屢言堯舜禹湯今辨于此天下明徳皆/自虞帝始其於君臣之際詳矣故原欲就之而敶詞也)
啓九辯與九歌兮(啓禹子也九辯九歌禹樂也言禹平/治水土以有天下啓能承先志纘叙)
(其業育養品類故九州之物皆可辯數九功之徳皆有/次序而可歌也左氏傳曰六府三事謂之九功九功之)
(徳皆可歌也謂之九歌水火金木土穀謂之六府正徳/利用厚生謂之三事補曰山海經云夏后上三嬪於天)
(得九辯與九歌以下注云皆天帝樂名啓登天而竊以/下用之天問亦云啓棘賓商九辨九歌王逸不見山海)
(經故以為禹樂五臣又云啓開也言禹開樹此樂謬矣/騷經天問多用山海經而劉勰辨騷以康囘傾地夷羿)
(弊日為譎怪之談異乎經典如高宗夢得説/姜嫄履帝敏之類皆見於詩書豈誣也哉)夏康娛以
自縱(夏康啓子太康也/娛樂也縱放也)不顧難以圖後兮五子用失乎
家巷(圖謀也言太康不遵禹啓之樂而更作淫聲放縱/情慾以自娛樂不顧患難不謀後世卒以失國兄)
(弟五人家居閭巷失尊位也尚書序曰太康失國昆弟/五人須于洛汭作五子之歌此佚篇也巷一作居補曰)
(書云太康尸位以逸豫滅厥徳黎民咸貳乃盤㳺無度/畋于有洛之表十旬弗反有窮后羿因民弗忍距于河)
(厥弟五人御其母以從徯于洛之汭五子咸怨述大禹/之戒以作歌逸不見全書故以為佚篇它皆放此難乃)
(旦切巷里中道也此言太康娛樂放縱以至失邦耳逸/云不遵啓樂更作淫聲未知所據且太康不反國人立)
(其弟仲康仲康死子相立則五子豈有家居閭巷之理/盖仲康以來羿勢日盛王者備位而巳五子之失乎家)
(巷太康/實使之)羿淫遊以佚畋兮(羿諸侯也畋獵也一作田補/曰羿五計切説文云帝嚳射)
(官也夏少康滅之賈逵云羿之先祖也為先王射官帝/嚳時有羿堯時亦有羿是善射之號此羿商時諸侯有)
(窮后/也)又好射夫封狐(封狐大狐也言羿為諸侯荒淫遊/戲以佚畋獵又射殺大狐犯天之)
(孽以亡其國也補曰射食亦切弓弩發也天問/云帝降夷羿革孽夏民馮珧利決封狶是射)固亂流
其鮮終兮(鮮少也固一誤/作國鮮一作尠)浞又貪夫厥家(浞寒浞羿相/也婦謂之家)
(言羿因夏亂代之為政娛樂畋獵不恤民事信任寒浞/使為國相浞行媚於内施賂於外樹之詐慝而專其權)
(勢羿畋將歸使家臣逢䝉射而殺之貪取其家以為已/妻羿以亂得政身即滅亡故言鮮終補曰浞食角切傳)
(曰以徳和民不聞以亂以亂易/亂其流鮮終浞澆之事是也)澆身被服強圉兮(澆寒/浞子)
(也強圉多力也澆一作奡一云被於彊圉補曰澆五弔/切論語曰羿善射奡盪舟俱不得其死然奡即澆也五)
(耗切聲轉字異詩曰曾/是彊禦彊禦彊梁也)縱欲而不忍(縱放也言浞取羿/妻而生澆彊梁多)
(力縱放其情不忍其慾以殺夏后相也一本欲下有殺/字補曰左傳云昔有過澆殺斟灌以伐斟尋滅夏后相)
(杜預曰相失國依/於二斟為澆所滅)日康娛而自忘兮(康安也而/一作以)厥首用
夫顚隕(首頭也自上下曰顚隕墜也言澆既滅殺夏后/相安居無憂日作淫樂忘其過惡卒為相子少)
(康所誅其頭顚隕而墜地自此以上羿澆寒浞之事皆/見於左氏傳夫一作以一無夫字補曰顚倒也釋文作)
(巓隕從高下也左傳云昔有夏之方衰后羿自鉏遷于/窮石因夏民以代夏政恃其射也不修民事而淫于原)
(獸寒浞伯明氏之讒子弟也信而使之以為己相浞行/媚于内施賂于外愚弄其民而虞羿于田樹之詐慝以)
(取其國家内外咸服羿猶不悛將歸自田家衆殺而亨/之靡奔有鬲氏浞因羿室生澆及豷恃其讒慝詐偽而)
(不徳于民使澆用師滅斟灌及斟尋氏靡自有鬲氏收/二國之燼以滅浞而立少康少康滅澆于過后杼滅豷)
(干戈有窮由是遂亡論語兼義云羿逐后相自立相依/二斟夏祚猶尚未滅及寒浞殺羿因羿室而生澆澆長)
(大自能用師始滅后相相死之後始生少康少康生杼/杼又年長始堪誘豷方始滅浞而立少康計太康失邦)
(及少康紹國向有百載乃滅有窮而夏本紀云仲康崩/子相立相崩子少康立都不言羿浞之事是馬遷之疎)
(也/)夏桀之常違兮(桀夏之亡主也五臣/云言常背天違道)乃遂焉而逢殃
(殃咎也言夏桀上背於天道下逆於人/理乃遂以逢殃咎終為殷湯所誅滅)后辛之菹醢兮
(后君也辛殷之亡王紂名也藏菜曰菹肉醬曰醢菹一/作葅五臣云葅醢肉醬也補曰菹臻魚切説文酢菜也)
(一曰麋鹿為菹虀菹之稱菜肉/通醢音海爾雅曰肉謂之醢)殷宗用而不長(言紂為/無道殺)
(比干醢梅伯武王杖黄鉞行天罰殷宗遂絶不得長久/也而一作之補曰禮記云昔殷紂亂天下脯鬼侯以饗)
(諸侯史記曰紂醢九侯脯鄂侯淮/南子云醢鬼侯之女葅梅伯之骸)湯禹儼而祗敬兮(儼/畏)
(也祗敬也儼一作嚴補曰禮記/曰儼若思儼亦作嚴並魚檢切)周論道而莫差(周周家/也差過)
(也言殷湯夏禹周之文王受命之君皆畏天敬賢論議/道徳無有過差故能獲夫神人之助子孫䝉其福祐也)
(五臣云湯禹周文皆儼肅祗敬論議道徳無有差殊故/得永年補曰道治道也言周則包文武矣差舊讀作蹉)
(五臣以為/差殊非是)舉賢而授能兮(一云舉/賢才)循繩墨而不頗(頗傾/也言)
(三王選士不遺幽陋舉賢用能不顧左右行用先聖法/度無有傾失故能綏萬國安天下也易曰無平不頗也)
(五臣云無有頗僻循一作脩頗一作陂補曰思𤣥賦注/引楚詞遵繩墨而不頗遵亦循也作脩非是易泰卦云)
(無平不陂陂一/音頗滂禾切)皇天無私阿兮(竊愛為私所私為/阿一云所祐為阿)覽民
徳焉錯輔(錯置也輔佐也言皇天神明無所私阿觀萬/民之中有道徳者因置以為君使賢能輔佐)
(以成其志故桀為無道傳與湯紂為淫虐傳與文王徳/一作悳文選民作人補曰焉語助錯七故切上天佑之)
(為生賢佐/故曰錯輔)夫維聖哲以茂行兮(哲智也茂盛也/補曰行下孟切)苟得用
此下土(苟誠也下土謂天下也言天下之所立者獨有/聖明之智盛徳之行故得用事天下而為萬民)
(之主補曰睿作聖明作哲聖哲之人以有甚/盛之行故能使下土為我用詩曰奄有下土)瞻前而顧
後兮(瞻觀也顧視也前謂禹湯後謂桀/紂補曰説文瞻臨視也顧還視也)相觀民之計極
(相視也計謀也極窮也言前觀湯武之所以興顧視桀/紂之所以亡足以觀察萬民忠佞之謀窮其真偽也民)
(一作人補曰相息亮切言觀民之䇿此為至矣計䇿也/極至也相觀重言之也下文亦曰覽相觀於四極與左)
(傳尚猶有臭書/弗遑暇食語同)夫孰非義而可用兮孰非善而可服(服/服)
(事也言世之人臣誰有不行仁義而可任用誰有不行/信善而可服事者乎言人非義則徳不立非善則行不)
(成也五臣/云服用也)阽余身而危死兮(阽猶危也或云阽近也言/巳盡忠近於危殆一本死)
(下有節字補曰阽音簷臨危也小爾雅曰/疾甚謂之阽前漢注云阽近邉欲墮之意)覽余初其猶
未悔(言已正言危行身將死亡上觀初世伏節之賢士/我志所樂終不悔恨也五臣云今觀我之初志終)
(竟行猶/未為悔)不量鑿而正枘兮(量度也正方也枘所以充鑿/補曰量力香切鑿音漕穿孔)
(也枘而鋭切刻木端所以入鑿/淮南子云良工漸乎矩鑿之中)固前脩以菹醢(言工不/量度其)
(鑿而方正其枘則物不固而木破矣臣不度君賢愚竭/其忠信則被罪過而身殆也自前世修名之人以獲菹)
(醢龍逄梅伯是也菹一作葅五臣云邪佞在前忠賢何/由能進補曰九辯云圜鑿而方枘兮吾固知其鉏鋙而)
(難入夫邪佞在前而巳以正/直當之其君不察得罪必矣)曾歔欷余鬱邑兮(曽累也/歔欷懼)
(貌或曰哀泣之聲也鬱邑憂也曽一作増邑/一作悒補曰歔許居切欷香衣許毅二切)哀朕時之
不當(言我累息而懼鬱邑而憂者自哀生不當/舉賢之時而値菹醢之世也補曰當平聲)攬茹蕙
以掩涕兮(茹柔耎也攬一作㩜文選作掔五臣云茹臭/也蕙香草以喻忠正之心補曰茹文選音汝)
(玊篇云茹柔也一曰菜茹五臣以茹為香誤矣吕氏春/秋曰以茹魚驅蠅蠅愈至而不可禁則茹又為臭敗之)
(名非/香也)霑余襟之浪浪(霑濡也衣眥謂之襟浪浪流貌也/言巳自傷放在草澤心悲泣下霑)
(濡我衣浪浪而流猶引取柔耎香草以自掩拭不以悲/放失仁義之則也補曰爾雅衣眥謂之襟襟交領也浪)
(音/郎)跪敷衽以陳辭兮(敷布也衽衣前也陳辭於重華道/羿澆以下也故下句云發軔於蒼)
(梧也辭一作詞補曰跪巨/委切爾雅疏云衽裳際也)耿吾既得此中正(耿明也言/己上覩禹)
(湯文王修徳以興下見羿澆桀紂行惡以亡中知龍逄/比干執履忠直身以菹醢乃長跪布衽俛首自念仰訴)
(於天則中心曉明得此中正之道精合眞人神與化游/故設乘雲駕龍周歴天下以慰己情緩幽思也五臣云)
(明我得此中正之道補曰言巳所以陳詞於重華者以/吾得中正之道耿然甚明故也反離騷云吾馳江潭之)
(汎溢兮將折衷乎重華舒中情之煩惑兮恐重華之/不纍與余恐重華與沉江而死不與投閣而生也)駟
玉虬以椉鷖兮(有角曰龍無角曰虬鷖鳯皇别名也山/海經云鷖身有五采而文如鳯鳯類也)
(以為車飾虬一作虯椉一作乘鷖一作翳補曰言以鷖/為車而駕以玉虬也駟一乘四馬也虬龍類也渠幽切)
(説文云龍子有角者相如賦云六玉虯謂駕六馬以玉/飾其鑣勒有似玉虯也鷖於計烏雞二切山海經云九)
(疑山有五彩之鳥飛蔽一鄉五彩之鳥翳/鳥也又云蛇山有鳥五色飛蔽日名鷖鳥)溘埃風余上
征(溘猶掩也埃塵也言我設往行游將乘玉虬駕鳯車/掩塵埃而上征去離世俗逺羣小也補曰逺游云掩)
(浮雲而上征故逸云溘猶掩也按溘奄忽也濁合切征/行也言忽然風起而余上征猶所謂忽乎吾將行耳)
朝發軔於蒼梧兮(軔搘輪木也蒼梧舜所葬也搘一作/支補曰軔音刃戰國䇿云陛下嘗軔)
(車於趙矣軔止車之木將行則發之五臣以軔為車輪/誤矣山海經云蒼梧山舜葬于陽帝丹朱葬于隂禮記)
(曰舜葬于蒼梧之野注云舜征有苗而死因葬焉蒼梧/於周南越之地今為郡如淳曰舜葬九嶷九嶷在蒼梧)
(馮乘縣故或曰/舜葬蒼梧也)夕余至乎縣圃(縣圃神山在崑崙之上/淮南子曰崑崙縣圃維)
(絶乃通天言已朝發帝舜之居夕至縣圃之上受道聖/王而登神明之山縣一作懸一無絶字一本乃作絶補)
(曰縣音𤣥山海經云槐江之山上多琅玕金玉其陽多/丹栗隂多金銀實惟帝之平圃南望崑崙其光熊熊其)
(氣魂魂西望大澤后稷所潛平圃即懸圃也穆天子傳/云春山之澤清水出泉温和無風飛鳥百獸之所飲食)
(先王之所謂縣圃水經云崑崙説云崑崙之山三級下/曰樊桐一名板松二曰𤣥圃一名閬風上曰層城一名)
(天庭層音增淮南子言傾宫旋室懸圃閬風樊桐在崑/崙閶闔之中樊音飯又曰崑崙之丘或上倍之是謂涼)
(風之山登之而不死或上倍之是謂懸圃之山登之乃/靈能使風雨或上倍之乃維上天登之乃神是謂太常)
(之居東方朔十洲記曰崑崙山有三角一角正北上干/北辰星之燿名閬風巔其一角正西名曰𤣥圃臺其一)
(角正東名曰崑崙宫𤣥與縣古字/通天問曰崑崙縣圃其居安在)欲少留此靈瑣兮(靈/以)
(喻君瑣門鏤也文如連瑣楚王之省閤也一云靈神之/所在也瑣門有青瑣也言未得入門故欲小住門外瑣)
(一作璅五臣云璅門閣也補曰瑣先果切上文言夕余/至乎縣圃則靈瑣神之所在也神之所在以喻君也漢)
(舊儀云黄門令日暮入對責瑣丹墀/拜音義云青瑣以青畫户邊鏤也)日忽忽其將暮(言/巳)
(誠欲少留於君之省閤以須政教日又/忽去時將欲暮年歲且盡言已衰老也)吾令羲和弭節
兮(羲和日御也弭按也按節徐步也補曰山海經東南/海外有羲和之國有女子名曰羲和是生十日常浴)
(日於甘淵注云羲和天地始生主日月者也故堯因是/立羲和之官以主四時虞世南引淮南子云爰止羲和)
(爰息六螭是謂縣車注云日乘車駕以六龍羲和御之/日至此而薄於虞淵羲和至此而迴弭止也彌耳切)
望崦嵫而勿廹(崦嵫日所入山也下有䝉水水中有虞/淵廹附也言我恐日暮年老道徳不施)
(欲令日御按節徐行望日所入之山且勿附近冀及盛/時遇賢君也勿一作未補曰崦音淹嵫音兹山海經曰)
(鳥䑕同穴山西南曰崦嵫又云西曰􁛸嵫之/山淮南子云日入崦嵫經細栁入虞淵之汜)路曼曼其
脩逺兮(脩長也釋文曼作漫五臣云漫漫逺貌補/曰曼漫並莫半切集韻曼曼長也謨官切)吾將
上下而求索(言天地廣大其路曼曼逺而且長不可卒/至吾方上下左右以求索賢人與已合志)
(者也補曰/索所格切)飲余馬於咸池兮(咸池日浴處也補曰飲食/禁切九歌云與女沐兮咸)
(池逸云咸池星名盖天池也天文大象賦云咸池浮津/而淼漫注云咸池三星天潢南魚鳥之所託也又七諫)
(云屬天命而委之咸池注云咸池天神/按下文言扶桑則咸池乃日所浴者也)總余轡乎扶桑
(總結也扶桑日所拂木也淮南子曰日出湯谷浴乎咸/池拂于扶桑是謂晨明登于扶桑爰始將行是謂朏明)
(言我乃往至東極之野飲馬於咸池與日俱浴以潔已/身結我車轡于扶桑以留日行幸得不老延年夀也補)
(曰山海經云黒齒之北曰湯谷有扶木九日居下枝一/日居上枝皆戴烏郭璞云扶木扶桑也天有十日迭出)
(運照東方朔十洲記云扶桑在碧海中葉似桑樹長數/千丈大二千圍兩兩同根更相依倚是名扶桑淮南子)
(云扶木在陽州日之所曊曊猶照也説文/云榑桑神木日所出榑音枎湯與暘同)折若木以拂
日兮(若木在崑崙西極其華照下地拂擊也一云蔽也補/曰山海經南海之内黒水之間有木名曰若木若水)
(出焉又曰灰野之山有樹青葉赤華名曰若木日所入處/生崑崙西附西極也然則若木有二而此乃灰野之若)
(木歟淮南子曰若木在建水西未有十日其華照下地/注云若木端有十日狀如連珠華光也光照其下也一)
(云狀如蓮華天問云羲/和之未揚若華何光)聊逍遥以相羊(聊且也逍遥相/羊皆遊也言巳)
(總結日轡恐不能制年時卒過故復轉之西極折取若/木以拂擊日使之還去且相羊而遊以俟君命也或謂)
(拂蔽也以若木鄣蔽日使不得過也逍遥一作須/㬰羊一作佯補曰逍遥猶翺翔也相羊猶徘徊也)前望
舒使先驅兮(望舒月御也月體光明以喻臣清白也補/曰淮南子曰月御曰望舒亦曰纎阿史記)
(周本紀云百夫荷罕旗以先驅顔師古云先驅導路也/李善云先驅前驅也周禮王出入則辟左右而前驅)
後飛亷使奔屬(飛亷風伯也風為號令以喻君命言巳/使清白之臣如望舒先驅求賢使風伯)
(奉君命於後以告百姓或曰駕乘龍雲必假疾風之力/使奔屬於後補曰屬音注連也吕氏春秋曰風師曰飛)
(亷應邵曰飛亷神禽能致風氣晉灼曰飛亷鹿身頭如/雀有角而蛇尾豹文河圖曰風者天地之使乃告號令)
鸞皇為余先戒兮(鸞俊鳥也皇䳄鳯也以喻仁智之士/先一作前五臣云鸞皇靈鳥補曰山)
(海經女牀山有鳥狀如翟而五采畢備聲似雉而尾長/名曰鸞見則天下安寧瑞應圖曰鸞者赤神之精鳯皇)
(之佐也爾雅曰鶠鳯其/雌皇皇或作凰為去聲)雷師告余以未具(雷為諸侯以/興於君言巳)
(使仁智之士如鸞皇先戒百官將往適道而君怠惰告/我嚴裝未具余一作我補曰春秋合誠圖云軒轅主雷)
(雨之神一曰/雷師豐隆也)吾令鳯鳥飛騰兮繼之以日夜(言我使鳯/鳥明智之)
(士飛行天下以求同志續以日夜兾相逢遇也文選云/吾令鳯皇飛騰兮又繼之以日夜補曰山海經云丹穴)
(之山有鳥焉其狀如雞五采而文曰鳯鳥是鳥也飲食/則自歌自舞見則天下大康寧上言鸞皇鸞鳯皇之佐)
(而皇雌鳯也以喻賢人之同類者故為命先戒百官此/云鳯鳥以喻賢人之全徳者故令飛騰以求同志也)
飄風屯其相離兮(囘風為飄飄風無常之風以興邪惡/之衆屯其相離言不與巳和合也補)
(曰爾雅注云飄風旋/風屯徒昆切聚也)帥雲霓而來御(雲霓惡氣以喻佞/人御迎也言巳使)
(鳯鳥往求同志之士欲與俱共事君反見邪惡之人相/與屯聚謀欲離己又遇佞人相帥來迎欲使我變節以)
(隨之也帥一作率補曰御讀若迓霓五稽五歴五結三/切通作蜺文選云雲旗拂霓又云俯而觀乎雲霓沈約)
(郊居賦云雌霓連蜷並讀作側聲司馬温公云約賦但/取聲律便美非霓不可讀為平聲也爾雅蜺為挈貳説)
(文霓屈虹青赤或白色隂氣也郭氏云雄曰虹謂明盛/者雌曰蜺謂暗㣲者虹者隂陽交會之氣雲薄漏日日)
(照雨滴則/虹生也)紛緫緫其離合兮(紛盛多貌緫緫猶僔僔/聚貌五臣云紛亂也)斑
陸離其上下(斑亂貌陸離分散也言巳游觀天下但見/俗人競為讒佞僔僔相聚乍離乍合上下)
(之義斑然散亂而不可知也斑/一作班補曰斑駮文也下音户)吾令帝閽開闗兮(帝謂/天帝)
(閽主門者也補曰説文/云閽常以昏閉門𨽻也)倚閶闔而望予(閶闔天門也言/巳求賢不得疾)
(讒惡佞將上訴天帝使閽人開闗又倚天門望而距我/使我不得入也補曰天文大象賦曰儼閶闔以洞開注)
(云宫牆兩藩正南開如門象者名閶闔門淮南子曰排/閶闔淪天門注云閶闔始升天之門也天門上帝所居)
(紫㣲宫門也説文云閶天門也闔門扇也楚人名門曰/閶闔文選注云閶闔天門也王者因以為門屈原亦以)
(閶闔喻君門也/予音與叶韻)時曖曖其將罷兮(曖曖昏昧貌罷極也/罷一作疲補曰曖日)
(不明也音/愛罷音皮)結幽蘭而延佇(言時世昏昧無有明君周行/罷極不遇賢士故結芳草長)
(立有還意也而一作以五臣云結芳草自潔長立而無/趣向補曰劉次莊云蘭喻君子言其處於深林幽澗之)
(中而芬芳郁烈之不/可掩故楚辭云云)世溷濁而不分兮(溷亂也濁貪也/補曰溷胡困切)
好蔽美而嫉妬(言時世君亂臣貪不别善惡好蔽美/徳而嫉妬忠信也五臣云蔽隱也)朝
吾將濟於白水兮(濟渡也淮南子言白水出崑崙之山/飲之不死於一作乎補曰河圖曰崑)
(山出五色流水其白水入中國/名為河也五臣云白水神泉)登閬風而緤馬(閬風山/名在崑)
(崙之上緤繫也言巳見中國溷濁則欲渡白水登神山/屯車繫馬而留止也白水潔淨閬風清明言巳修清白)
(之行不懈怠也緤一作絏補曰閬音郎又音浪道書云/閬野者閬風之府是也崑崙上有九府是為九宫餘説)
(巳見縣圃下緤音薛左傳曰臣/負羈紲紲馬韁也馬滿補切)忽反顧以流涕兮哀高
丘之無女(楚有高丘之山女以喻臣言巳雖去意不能/已猶復顧念楚國無有賢臣心為之悲而流)
(涕也或云高丘閬風山上也無女喻無與已同心也舊/説高丘楚地名也五臣云女神女喻忠臣補曰離騷多)
(以女喻臣不/必指神女)溘吾遊此春宫兮(溘奄也春宫東方青帝/舍也溘一作壒補曰壒)
(塵也無/奄忽義)折瓊枝以繼佩(繼續也言巳行游奄然至於青/帝之舍觀萬物始生皆出於仁)
(義復折瓊枝以續佩守仁行義志彌固也補曰瓊玉之/美者傳曰南方有鳥其名爲鳯天為生樹名曰瓊枝高)
(百二十仞大三十圍以琳琅為實後漢注云/瓊枝玉樹以喻堅貞下文云折瓊枝以為羞)及榮華之
未落兮(榮華喻顔色落墮也補曰遊春/宮折瓊枝欲及榮華之未落也)相下女之可詒
(相視也詒遺也言已既修行仁義兾得同志願及年徳/盛時顔貌未老視天下賢人將持玉帛而聘遺之與俱)
(事君也詒一作貽補曰相息亮切下/女喻賢人之在下者詒音怡通作貽)吾令豐隆椉雲兮
(豐隆雲師一曰雷師下注同椉一作乘補曰九歌雲中/君注云雲神豐隆五臣云雲神屏翳按豐隆或曰雲師)
(或曰雷師屏翳或曰雲師或曰雨師或曰風師歸藏云/豐隆筮雲氣而告之則雲師也穆天子傳云天子升崑)
(崙封豐隆之葬郭璞云豐隆筮師御雲得大壯卦遂為/雷師淮南子曰季春三月豐隆乃出以將其雨張衡思)
(𤣥賦云豐隆軯其震霆雲師􁥎以交集則豐隆雷也雲/師屏翳也天問曰萍號起雨則屏翳雨師也洛神賦云)
(屏翳收風則風師也又周官有飌師雨師淮南子云雨/師灑道風伯掃塵説者以為箕畢二星列仙傳云赤松)
(子神農時為雨師風俗通云𤣥冥為雨師其説不同據/楚詞則以豐隆爲雲師飛亷為風伯屏翳為雨師耳)
求宓妃之所在(宓妃神女以喻隱士言我令雲師豐隆/乘雲周行求隐士清潔若宓妃者欲與)
(并心力也宓一作虙五臣云虙妃以喻賢臣補曰漢書/古今人表有宓羲氏宓音伏字本作虙顔氏家訓云虙)
(字从它宓字从宀下俱為必孔子弟子宓子賤即虙羲/之後俗字以為宓或復加山子賤碑云濟南伏生即子)
(賤之後是知虙之與伏古來通用誤以為密較可知矣/洛神賦注云宓妃伏犧氏女溺洛水而死遂為河神)
解佩纕以結言兮(纕佩帶也補曰洛神賦云願誠素/之先達兮解玉珮而要之亦此意)吾
令蹇脩以為理(蹇脩伏羲氏之臣也理分理也述禮意也/言已既見宓妃則解我佩帶之玉以結言)
(語使古賢蹇脩而為媒理也伏羲時敦朴故使其臣也/五臣云令蹇脩為媒以通辭理補曰宓妃伏犧氏之女)
(故使其臣/以為理也)紛緫緫其離合兮忽緯繣其難遷(緯繣乖/戾也遷)
(徙也言蹇脩既持其佩帶通言而讒人復相聚毁敗令/其意一合一離遂以乖戻而見距絶言所居深僻難遷)
(徙也補曰緯音徽繣呼麥切又音畫博雅作􁀙㦎/廣韻作徽繣此言隱士忽與我乖剌其意難移也)夕歸
次於窮石兮(次舍也再宿為信過信為次淮南子言弱/水出於窮石入於流沙也補曰郭璞注山)
(海經云弱水出自窮石窮石今之西郡刪丹葢其别流/之原淮南子注云窮石山名在張掖也左傳曰后羿自)
(鉏遷于/窮石)朝濯髪乎洧盤(洧盤水名禹大傳曰洧盤之水/出崦嵫之山言宓妃體好清潔)
(暮即歸舍窮石之室朝沐洧盤之水遁世隠/居而不肻仕也盤一作槃補曰洧于軌切)保厥美
以驕傲兮(倨簡曰驕侮慢/曰傲傲一作敖)日康娛以淫遊(康安也言宓/妃用志高逺)
(保守美徳驕傲侮慢日自娛樂以遊戲自恣無有事君/之意也五臣云淫久也言隱居之人日日安樂久遊無)
(意以匡君補曰説文云淫私逸也/爾雅久雨謂之淫故淫亦訓久)雖信美而無禮兮來
違棄而改求(違去也改更也言宓妃雖信有美徳驕傲/無禮不可與共事君來復棄去而更求賢)
(也棄一作弃補曰此孔子所/謂隱者子路所謂潔身亂倫)覽相觀於四極兮(覽相一/作求覽)
(補曰相/去聲)周流乎天余乃下(言我乃復往觀視四海周流/求賢然後乃求下也一云周)
(流天乎一無乎字補曰爾雅東至於泰逺西至於邠國/南至於濮鈆北至於祝栗謂之四極邠説文作汃汃西)
(極之水也又淮南子云東方東極之山曰開明之門南/方南極之山曰暑門西方西極之山曰閶闔之門北方)
(北極之山曰/寒門下音户)望瑶臺之偃蹇兮(石次玉曰瑶詩曰報之/以瓊瑶偃蹇高貌補曰)
(説文云瑶/玉之美者)見有娀之佚女(有娀國名佚美也謂帝嚳之/妃契母簡狄也配聖帝生賢)
(子以喻貞賢也詩曰有娀方將帝立子生商吕氏春秋/曰有娀氏有美女為之高臺而飲食之言已望見瑶臺)
(高峻睹有娀氏美女思得與共事君也佚釋文作妷補/曰娀音嵩李善引吕氏春秋曰有娀氏有二佚女為九)
(成之臺淮南子曰有娀在不周之北長女簡翟/少女建疵注云姊妹二人在瑶臺也佚音逸)吾令鴆
爲媒兮(鴆運日也羽有毒可殺人以喻讒佞賊害人也/補曰鴆直禁切廣志云其鳥大如鴞紫綠色有)
(毒食蛇蝮雄名運目雌名隂/諧以其毛歴飲巵則殺人)鴆告余以不好(言我使鴆/鳥為媒以)
(求簡狄其性讒賊不可信用還詐告我言不好也五臣/云忠賢讒佞所疾故云不好補曰好讀如好人提提之)
(好夫鴆之不可為媒審矣屈原何為使之乎淮南言暉/日知晏隂諧知雨葢類小人之有智者君子不逆詐不)
(億不信待其不可用然後弃之/耳堯之用鯀是也暉與運同)雄鳩之鳴逝兮(逝往也/釋文雄)
(作鳩補曰説文云鳩鶻鵃也爾雅云鶌鳩鶻鵃注云似/山鵲而小短尾青黑色多聲月令鳴鳩拂其羽即此也)
余猶惡其佻巧(佻輕也巧利也言又使雄鳩銜命而往/其性輕佻巧利多語言而無要實復不)
(可信用也五臣云雄鳩多聲言使辨捷之士往聘忠賢/我又惡其輕巧而不信補曰佻吐凋切又土了切爾雅)
(云佻/偷也)心猶豫而狐疑兮(補曰猶由柚二音顔氏家訓曰/尸子云五尺犬為猶説文隴西)
(謂犬子為猶吾以為人將犬行犬好豫在人前待人不/得又來迎候此乃豫之所以為未定也故謂不决曰猶)
(豫或以爾雅曰猶如麂善登木猶獸名也既聞人聲乃/豫緣木如此上下故稱猶豫水經引郭緣生述征記云)
(河津氷始合車馬不敢過要須狐行云此物善聽氷下/無水乃過人見狐行方渡按風俗通云里語稱狐欲渡)
(河無如尾何且狐性多疑故俗有狐疑之説未必一如/緣生之言也然禮記曰决嫌疑定猶豫疏云猶是玃属)
(豫是虎属説文云豫象之大者又老子曰豫兮若/冬涉川猶兮若畏四隣則猶與豫皆未定之辭)欲自
適而不可(適往也言巳令鴆為媒其心讒賊以善為惡/又使雄鳩銜命而往多言無實故中心狐疑)
(猶豫意欲自往禮又不可/女當須媒士必待介也)鳯凰既受詒兮(詒一作詔五/臣云詒遺也)
(言我得賢人如鳯凰者/受遺玉帛將行就聘)恐高辛之先我(高辛帝嚳有天/下號也高辛氏)
(為帝嚳帝嚳次妃有娀氏女生契言巳既得賢智之士/若鳯凰受禮遺將行恐帝嚳已先我得娀簡狄也遺一)
(作遣五臣云帝嚳喻諸國賢君補曰皇甫謐云高辛/都亳今河南偃師是張晏云高辛所興之地名也)欲
逺集而無所止兮(集一/作進)聊浮遊以逍遥(言已既求簡狄/復後高辛欲逺)
(集它方又無所之故且遊戲/觀望以忘憂用以自適也)及少康之未家兮留有虞
之二姚(少康夏后相之子也有虞國名姚姓舜後也昔/寒浞使澆殺夏后相少康逃奔有虞虞因妻以)
(二女而邑於綸有田一成有衆一旅能布其徳以收夏/衆遂誅滅澆復禹之舊績屈原設至逺方之外博求衆)
(賢索宓妃則不肻見求簡狄又後高辛幸若少康留止/有虞而得二妃以成顯功是不欲逺去之意也補曰二)
(姚事見左傳杜預云梁國有虞縣皇甫謐曰今河東大/陽西山上有虞城姚音遥説文云虞舜居姚虛因以為)
(姓/)理弱而媒拙兮(弱劣也拙鈍也五臣云我欲留聘二/姚又恐道理弱於少康而媒無巧辭)
恐導言之不固(言巳欲效少康留而不去又恐媒人弱/鈍達言於君不能堅固復使回移也)
世溷濁而嫉賢兮(世一/作時)好蔽美而稱惡(稱舉也再言世/溷濁者懐襄二)
(世不明故羣下好蔽忠正之士而舉邪惡之人美一作/善補曰再言世溷濁者甚之也屈原作此在懐王之世)
(耳惡去聲言可美者/蔽之可惡者稱之)閨中既以䆳逺兮(小門謂之閨䆳/深也一無以字)
(補曰爾雅宫中之門謂之闈/其小者謂之閨䆳雖遂切)哲王又不寤(哲智也寤覺/也言君處宫)
(殿之中其閨深逺忠言難通指語不達自明智之王尚/不能覺悟善惡之情高宗殺孝巳是也何况不智之君)
(而多闇蔽固其宜也補曰説文寐覺而有信曰寤閨中/既以䆳逺者言不通羣下之情哲王又不寤者言不知)
(忠臣之分懐王不明而曰哲王者以明望之也太史公/所謂兾幸君之一悟俗之一改也韓愈琴操云臣罪當)
(誅兮天王聖/明亦此意)懐朕情而不發兮余焉能忍與此終古(言/我)
(懐忠信之情不得發用安能久與此闇亂之君終古而/居乎意欲復去也一本忍下有而字釋文古音故補曰)
(此言當世之人蔽美稱惡不能與之久居也九歌曰長/無絶兮終古九章曰去終古之所居終古猶永古也考)
(工記注曰齊人之言終古猶言常也/集韻古音估者故也音故者始也)索藑茅以筳篿兮
(索取也藑茅靈草也筳小折竹也楚人名結草折竹以/卜曰篿文選藑作瓊五臣云筳竹筭也補曰索所革切)
(藑音瓊爾雅云葍藑茅注云藑葍一種花有赤者為藑/筳音廷篿音專後漢方術傳曰挺專折竹注云挺八段)
(竹也/音同)命靈氛為余占之(靈氛古明占吉凶者言已欲去/則無所集欲止又不見用憂懣)
(不知所從乃取神草竹筳結而折之/以卜去留使明智靈氛占其吉凶也)曰兩美其必合兮
孰信脩而慕之(靈氛言以忠臣而就明君兩美必合楚/國誰能信明善惡修行忠直欲相慕及)
(者乎巳宜/以時去也)恖九州之博大兮豈唯是其有女(言我思念/天下博大)
(豈獨楚國有臣而可止乎恖古文思/亦作思唯一作惟補曰女細吕切)曰勉逺逝而無狐
疑兮(一無/狐字)孰求美而釋女(五臣云靈氛曰但勤力逺去/誰有求忠臣而不擇取汝者)
(也補曰再舉靈氛之/言者甚言其可去也)何所獨無芳草兮(草一作艸舊作/卉補曰爾雅云)
(卉草疏云别二名也文選注/云卉百草總名楚人語也)爾何懐乎故宇(懐思也宇/居也言何)
(所獨無賢芳之君何必思故居而不去也此皆靈氛之/詞爾一作尒宇一作宅注同補曰若作宅則與下韻叶)
世幽昧以昡曜兮(昡曜惑亂貌世一作時昡一作眩補/曰昡日光也其字從日眩目無常主)
(也其字從目並熒絹切淮南云/嫌疑肖象者衆人之所眩耀)孰云察余之善惡(屈原/荅靈)
(氛曰當世之君皆闇昧惑亂不分善惡誰當察我之善/情而用己乎是難去之意也善惡一作中情文選善作)
(美/)民好惡其不同兮(民一/作人)惟此黨人其獨異(黨鄉黨謂/楚國也言)
(天下萬民之所好惡其性不同此楚國尤獨異也五臣/云好愛惡憎也補曰好惡並去聲黨朋黨謂椒蘭之徒)
(也/)户服艾以盈要兮(艾白蒿也盈滿也或言艾非芳草/也一名氷臺補曰要與腰同爾雅)
(艾氷臺注/云今艾蒿)謂幽蘭其不可佩(言楚國戸服白蒿滿其要/帶以為芬芳反謂幽蘭臭)
(惡為不可佩也以言君親愛讒佞憎逺忠直而不肯近/也其一作兮一作之五臣云言楚國皆好讒佞謂忠正)
(不可行/於身也)覽察草木其猶未得兮(察視也草一作艸/一作卉猶一作獨)豈珵
美之能當(珵美玉也相玉書言珵大六寸其耀自照言/時人無能知臧否觀衆草尚不能别其香臭)
(豈當知玉之美惡乎以為草木易别於禽獸禽獸易别/於珠玉珠玉易别於忠佞知人最為難也五臣云豈能)
(辨玉之臧否而當之乎玉喻忠直補曰珵/美猶九章言蓀美也珵音呈一曰珮珩也)蘇糞壤㠯充
幃兮(蘇取也充猶滿也壤土也幃謂之幐幐香囊也㠯/一作以補曰史記樵蘇後爨蘇取草也又淮南子)
(曰蘇援世事蘇猶索也幃許歸切下同爾雅云婦人之/褘謂之褵注云即今之香纓也褘邪交落帶繫於體因)
(名為褘/幐音騰)謂申椒其不芳(言蘇糞土以滿香囊佩而帶之/反謂申椒臭而不香言近小人)
(逺君/子也)欲從靈氛之吉占兮心猶豫而狐疑(言已欲從靈/氛勸去之吉)
(占則心中狐疑念楚國也補曰靈氛之占於異/姓則吉矣在屈原則不可故猶豫而狐疑也)巫咸將
夕降兮(巫咸古神巫也當殷中宗之世降下也補曰書/序云伊陟賛於巫咸前漢郊祀志云巫咸之興)
(自此始説者曰巫咸殷賢臣一云名咸殷之巫也説文/曰巫祝也古者巫咸初作巫山海經云巫咸國在女丑)
(北又曰大荒之中有靈山巫咸巫即巫昐巫彭巫姑巫/真巫孔巫抵巫謝巫羅十巫從此升降淮南子曰軒轅)
(丘在西方巫咸在其北注云巫咸知天道明吉凶據此/則巫咸之興尚矣商時又有巫咸也莊子曰鄭有神巫)
(曰季咸又有巫咸袑皆取此名言夕/降者神降多以夜陳寶之類是也)懐椒糈而要之(椒/香)
(物所以降神糈精米所以享神言巫咸將夕從天上來/下願懐椒糈要之使占兹吉凶也糈俗作□補曰糈音)
(所祭神米也孟康曰椒糈/以椒香米饊也要伊消切)百神翳其備降兮九疑繽其
並迎(翳蔽也繽盛也九疑舜所葬也言巫咸得已椒糈/則將百神蔽日來下舜又使九疑之神紛然來迎)
(知巳之志也疑一作嶷補曰翳於計切嶷與疑同迎魚/慶切迓也漢紀曰望祀虞舜於九嶷張揖曰九嶷在零)
(陵營道縣文潁曰九疑半在蒼梧半在零陵顔師古云/疑似也山有九峯其形相似水經云峯秀數郡之間異)
(嶺同勢遊/者疑焉)皇剡剡其揚靈兮(皇皇天也剡剡光貌補曰/剡以冉切九歌云横大江)
(兮揚/靈)告余以吉故(言皇天揚其光靈使百神告我當去/就吉善也五臣云告我去當吉補曰)
(靈氛之占筳篿折竹而巳至百神備/降九嶷並迎告我使去則可以去矣)曰勉陞降以上下
兮(勉強也上謂君下謂臣陞一作升補曰升降上/下猶所謂經營四荒周流六漠耳不必指君臣)求榘
矱之所同(榘法也矱度也言當自勉強上求明君下索/賢臣與己合法度者因與同志共為治也榘)
(一作矩矱一作彠五臣云此巫咸之言補曰榘俱雨切/矱紆縛烏郭二切淮南子曰知榘彠之所周注云榘方)
(也彠度/法也)湯禹嚴而求合兮(嚴敬也合匹也嚴一作儼/補曰自此以下皆屈原語)摯
咎繇而能調(摯伊尹名湯臣也咎繇禹臣也調和也言/湯禹至聖猶敬承天道求其匹合得伊尹)
(咎繇乃能調和隂陽而安天下也一作臯陶/補曰天問曰帝乃降觀下逢伊摯即伊尹也)茍中情其
好脩兮又何必用夫行媒(行媒喻左右之臣也言誠能/中心常好善則精感神明賢)
(君自舉用之不必須左右薦達/也一無又字五臣云苟且也)説操築於傅巖兮(説傅/説也)
(傅巖地名補曰説音/悦操七刀切築𢷬也)武丁用而不疑(武丁殷之高宗也/言傅説抱道懐徳)
(而遭遇刑罰操築作於傅巖武丁思想賢者夢得聖人/以其形像求之因得傅説登以為公道用大興為殷高)
(宗也書序曰高宗夢得説使百工營求諸野得諸傅巖/作説命是佚篇也補曰孟子曰傅説舉於版築之間史)
(記云説為胥靡築於傅險見於武丁武丁曰是也遂以/傅險姓之號曰傅説險與巖同徐廣曰尸子云傅巖在)
(北海之洲孔安國曰傅氏之巖在虞虢之界通道所經/有澗水壊道常使胥靡刑人築䕶此道説賢而隱代胥)
(靡築之以/供食也)吕望之鼓刀兮(吕太公之氏姓也鼓鳴也或/言吕望太公姜姓也未遇之)
(時鼓刀屠於朝歌也補曰史記云太公望吕尚者東海/上人本姓姜氏從其封姓故曰吕尚戰國䇿云太公望)
(老婦之逐夫朝歌之廢屠文王用之而王注云呂尚為/老婦之所逐賣肉於朝歌肉上生臭不售故曰廢屠淮)
(南子曰太公之鼓刀注云太/公河内汲人有屠釣之困)遭周文而得舉(言太公避/紂居東海)
(之濱聞文王作興盍往歸之至於朝歌道窮困自鼓刀/而屠遂西釣於渭濱文王夢得聖人於是出獵而遇之)
(遂載以歸用以為師言吾先公望子久矣因號為太公/望或言周文王夢天帝立令狐之津太公立其後帝曰)
(昌賜汝名師文王再拜太公亦再拜太公夢亦如此文/王出田見識所夢載與俱歸以為太師也補曰天問云)
(師望在肆昌何識鼓刀揚聲后何喜注云吕望鼓刀/在列肆文王親往問之對曰下屠屠牛上屠屠國)寗
戚之謳歌兮(寗戚/衞人)齊桓聞以該輔(該備也甯戚修徳不/用退而商賈宿齊東)
(門外桓公夜出甯戚方飯牛叩角而商歌桓公聞之知/其賢舉用為客卿備輔佐也補曰淮南子云甯戚欲干)
(齊桓公困窮無以自達於是為商旅將任車以商於齊/暮宿於郭門之外飯牛車下望見桓公乃擊牛角而商)
(歌桓公聞之曰異哉歌者非常人也命後車載之三齊/記載其歌曰南山矸白石爛生不遭堯與舜襌短布單)
(衣適至骭從昏飯牛薄夜半長夜漫漫何時旦桓公召/與語悦之以為大夫矸與岸同一作南山粲屈原舉吕)
(望傅説寗戚之事/傷今之不然也)及年歲之未晏兮(晏/晚)時亦猶其未央
(央盡也言巳所以汲汲欲輔佐君者兾及年未晏晚以/成徳化也然年時亦尚未盡兾若三賢之遭遇也其一)
(作而補曰説文央/久也詩曰夜未央)恐鵜鴂之先鳴兮(鵜鴂一名買􁀙常/以春分鳴也鵜一)
(作鷤五臣云鷤鴂秋分前鳴則草木凋落補曰鵜音提/鴂音決一音弟桂一音殄絹反離騷云徒恐鷤䳏之將)
(鳴兮顧先百草為不芳顔師古云鷤䳏一名買䤥一名/子規一名杜鵑常以立夏鳴鳴則衆芳皆歇䳏與鴂同)
(䤥音詭思𤣥賦云恃知巳而華予兮鶗鴂鳴而不芳注/云以秋分鳴李善云臨海異物志鶗鴂一名杜鵑至三)
(月鳴晝夜不止服䖍曰鶗鴂一名鵙伯勞也順隂陽氣而/生按禽經云巂周子規也江介曰子規蜀右曰杜宇)
(又曰鶗鴂鳴而草衰注云鶗鴂爾雅謂之鵙左傳謂之/伯趙然則子規鶗鴂二物也月令仲夏鵙始鳴説者云)
(五月隂氣生於下伯勞夏至應隂而鳴詩曰七月鳴鵙/箋云伯勞鳴將寒之候也五月則鳴豳地晚寒左傳伯)
(趙氏司至也注云伯勞以夏至鳴冬至止陸佃埤雅云/隂氣至而鵙鳴故百草為之芳歇廣韻曰鶗鴂闗西曰)
(巧婦闗東曰鸋鴂春分鳴則衆/芳生秋分鳴則衆芳歇未詳)使夫百草為之不芳(言/我)
(恐鵜鴂以先春分鳴使百草華英摧落芬芳不得成也/以喻讒言先至使忠直之士䝉罪過也草一作艸一作)
(卉一無夫字一無為字補曰爾雅疏/云百卉猶百草也詩云百卉具腓)何瓊佩之偃蹇兮
(偃蹇衆盛貌/佩一作珮)衆薆然而蔽之(言我佩瓊玉懐美徳偃蹇/而盛衆人薆然而蔽之傷)
(不得施用也五臣云薆亦盛也補曰薆/音愛方言云掩翳薆也注云謂薆蔽也)惟此黨人之不
諒兮(諒信一/作亮)恐嫉妬而折之(言楚國之人不尚忠信之/行共嫉妬我正直必欲折)
(挫而敗/毁之也)時繽紛其變易兮(其一作以五臣/云繽紛亂也)又何可以淹
留(言時世溷濁善惡變易/不可以久留宜速去也)蘭芷變而不芳兮荃蕙化而
為茅(言蘭芷之草變易其體而不復香荃蕙化而為菅/茅失其本性也以言君子更為小人忠信更為佞)
(偽也五臣云茅惡草以喻讒臣補曰上云謂幽蘭其不/可佩以幽蘭之别於艾也謂申椒其不芳以申椒之别)
(於糞壤也今曰蘭芷不芳荃蕙為茅則更與之俱化/矣當是時守死而不變者楚國一人而巳屈子是也)何
昔日之芳草兮(草一作艸/一作卉)今直為此蕭艾也(言往昔芬/芳之草今)
(皆直為蕭艾而巳以言往日明智之士今皆佯愚狂惑/不顧一無蕭字一無也字補曰顏師古云齊書太祖云)
(詩人采蕭蕭即艾也蕭自是香蒿古祭祀所用合脂爇/之以享神者艾即今之灸病者名既不同本非一物詩)
(云彼采蕭兮彼采艾兮是也淮南曰膏夏/紫芝與蕭艾俱死蕭艾賤草以喻不肖)豈其有他故
兮莫好脩之害也(言士民所以變曲為直者以上不好/用忠正之人害其善志之故一無也)
(字五臣云明智之士佯愚者為君不好修潔之士而自/損害補曰時人莫有好自修潔者故其害至於荃蕙為)
(茅芳草/為艾也)余以蘭為可恃兮(蘭懐王少弟司馬子蘭也恃/怙也補曰史記秦昭王欲與)
(懐王會屈平曰秦虎狼之國不可信不如無行懐王稚/子子蘭勸王行奈何絶秦歡懐王卒行入武闗秦伏兵)
(絶其後因留懐王子頃襄王立以其弟子蘭/為令尹然則子蘭乃懐王少子頃襄之弟也)羌無實而
容長(實誠也言我以司馬子蘭懐王之弟應薦賢達能/可怙而進不意内無誠信之實但有長大之貌浮)
(華而巳五臣云無實/無實材補曰長平聲)委厥美以從俗兮(委/弃)苟得列乎衆
芳(言子蘭弃其美質正直之性隨從諂佞苟欲列於衆/賢之位無進賢之心也補曰子蘭有蘭之名無蘭之)
(實雖與衆芳同/列而無芬芳也)椒專佞以慢慆兮(椒楚大夫子椒也慆/淫也慢一作謾釋文)
(作嫚慆一作謟補曰古今人表有令尹子/椒慆它刀切書曰無即慆淫注云慆淫也)榝又欲充夫
佩幃(椒茱萸也似椒而非以喻子椒似賢而非賢也幃/盛香之囊以喻親近言子椒為楚大夫處蘭芷之)
(位而行淫慢佞諛之志又欲援引靣從不賢之類使居/親近無有憂國之心責之也夫一作其五臣云子椒列)
(大夫位在君左右如茱萸之在香囊妄充佩帶而無芬/芳補曰榝音殺爾雅曰椒榝醜莍注云榝似茱茰而小)
(赤色子椒佞而似義猶榝之似椒也子蘭既巳無蘭之/實而列乎衆芳矣子椒又欲以似椒之質充夫佩幃也)
既干進而務入兮(干求而/一作以)又何芳之能祗(祗敬也言子/椒苟欲自進)
(求入於君身得爵禄而已復/何能敬愛賢人而舉用之也)固時俗之流從兮(一作從/流一本)
(從誤/作徙)又孰能無變化(言時世俗人随從上化若水之流/二子復以謟諛之行衆人誰有不)
(變節而從之者乎疾之甚也五臣云固此諂佞/之俗流行相從誰能不變節随時以容身乎)覽椒蘭
其若兹兮又况掲車與江離(言觀子椒子蘭變志若此/況朝廷衆臣而不為佞媚)
(以容其身邪掲一作䔾離一作蘺補曰子椒子蘭宜有/椒蘭之芬芳而猶若是况衆臣若掲車江離者乎掲車)
(江離皆香草不若椒蘭之盛也列/子曰臭過椒蘭荀子曰椒蘭苾芬)惟兹佩之可貴兮(之/一)
(作/其)委厥美而歴兹(歴逢也言已内行忠直外佩衆香此/誠可貴重不意明君弃其至美而逢)
(此咎也補曰上云委厥美以從俗言子蘭之自/弃也此云委厥美而歴兹言懐王之見弃也)芳菲菲
而難虧兮(虧歇而一作/其虧一作虧)芬至今猶未沬(沬巳也言巳所/行純美芬芳勃)
(勃誠難虧歇久而彌盛至今尚未巳也芬一作芬芬勃/一作浡補曰説文云芬艸初生其香分布沬音昧㣲晦)
(也易曰日中見沬招/魂曰身服義而未沬)和調度以自娛兮聊浮游而求女
(言我雖不見用猶和調己之行度執守忠貞以自娛樂/且徐徐浮游以求同志也五臣云女同志人也度法度)
(也補曰和調重言/之也女紐吕切)及余飾之方壯兮周流觀乎上下(上/謂)
(君下謂臣也言我願及年徳方盛壯之時周流四方觀/君臣之賢欲往就之也補曰高余冠之岌岌兮長余佩)
(之陸離所謂余飾之方壯也周流觀乎/上下猶言周流乎天余乃下也下音戸)靈氛既告余以
吉占兮(補曰靈氛告以吉占百神告以吉故而此獨曰/靈氛者初疑靈氛之言復要巫咸巫咸與百神)
(無異詞則靈氛之占誠吉矣然/原固未嘗去也設詞以自寛耳)歴吉日乎吾將行(言靈/氛既)
(告我以吉占歴善日吾將去君而逺行也五臣云歴選/也補曰上林賦云歴吉日以齊戒張揖曰歴筭也行胡)
(朗切/叶韻)折瓊枝以為羞兮(羞脯補曰張揖云瓊樹生崑崙/西流沙濱大三百圍高萬仭其)
(食之長生羞脩二物也見周禮羞致滋味/脩則脯也王逸五臣以羞為脩誤矣)精瓊爢以為
粻(精鑿也爢屑也粻糧也詩云乃裹餱糧言我將行乃/折取瓊枝以為脯腊精鑿玉屑以為儲糧飲食香㓗)
(兾以延年也五臣云精𢷬也取其清潔而延夀補曰爢/音糜文選音靡反離騷云精瓊靡與秋菊芳將以延夫)
(天年應劭云精細也瓊玉之華也周禮有食玉注云玉/陽精之純者食之以禦水氣鄭司農云王齊當食玉屑)
(粻音張食米也鑿音昨精/細未也左傳粢食不鑿)為余駕飛龍兮雜瑶象以為
車(象象牙也言我駕飛龍乘明智之獸象玉之車文章/雜錯以言已徳似龍玉而世莫之識也五臣云飛龍)
(喻道瑶象以比君子之徳言我逺游但駕此道徳以為/車補曰易曰飛龍在天許慎云飛龍有翼瑶美玉也言)
(以瑶象為車而駕以/飛龍也上為去聲)何離心之可同兮吾將逺逝以自
疏(言賢愚異心何可合同知君與己殊志故將逺去自/疏而流遁於世也五臣云忠佞兩心不可同吾將逺)
(去自疏逺也補/曰疏所葅切)邅吾道夫崑崙兮(邅轉也楚人名轉曰/邅河圖括地象言崑)
(崙在西北其高萬一千里上有瓊玉之樹也補曰邅池/戰切禹本紀言崑崙山高三千五百餘里日月所相避)
(隱為光明也其上有醴泉華池河圖云崑崙天中柱也/氣上通天水經云崑崙虛在西北去嵩高五萬里地之)
(中也其高萬一千里河水出其東北陬爾雅曰西北之/美者有崑崙虛之璆琳琅玕焉又曰三成為崑崙丘注)
(云崑崙山三重故以名云昔人引山海經西海之南流/沙之濱赤水之後黒水之前有大山名崑崙之丘其下)
(有弱水之淵環之又曰鍾山西六百里有崑崙山所出/五水今按山海經内崑崙虛在西北帝之下都方八百)
(里高萬仭山有木禾面有九井以玉為檻面有五門門/有開明獸守之百神之所在郭璞曰此自别有小崑崙)
(也淮南子云崑崙虛中有増城九重上有木禾珠樹玉/樹琔樹不死樹在其西沙棠琅玕在其東絳樹在其南)
(碧樹瑶樹在其北東方朔十洲記崑陵即崑崙中狹上/廣故曰崑崙山有三角其一角正東名曰崑崙宫其處)
(有積金為墉城面方千里城上安金臺五所玉樓十二/神異經云崑崙有銅柱焉其高入天所謂天柱也圍三)
(千里圓周如削下有回屋仙人九府所治又一説云大/五嶽者中嶽崑崙在九海中為天地心神仙所居五帝)
(所理凢此諸説/誕實未聞也)路脩逺以周流(言已設去楚國逺行乃/轉至崑崙神明之山其)
(路遥逺周流天/下以求同志也)揚雲霓之晻藹兮(揚披也晻藹猶蓊鬱/䕃貌也一本揚下有)
(志字藹釋文作濭一作靄五臣云揚舉也雲霓虹也畫/之於旌旗晻藹旌旗蔽日貌補曰晻藹暗也冥也晻烏)
(感切藹靄濭/並於蓋切)鳴玉鸞之啾啾(鸞鸞鳥也以玉為之著於/衡和著於軾啾啾鳴聲也)
(言巳從崑崙將遂陞天披雲霓之蓊鬱排讒佞之黨羣/鳴玉鸞之啾啾而有節度也五臣云玉馬佩也鸞車鈴)
(也言我去國亦守節度而行補曰許慎云鸞以象鳥之/聲詩云和鸞雝雝注云在軾曰和在鑣曰鸞禮記曰君)
(子在車則聞鸞和之音注云鸞在衡和在式正義云鸞/在衡和在式謂常所乘之車若田獵之車則鸞在馬鑣)
(韓詩外傳曰升車則馬動馬動則鸞鳴/鸞鳴則和應啾音揫埤倉云衆聲也)朝發軔於天津
兮(天津東極箕斗之間漢津也補曰爾雅析木謂之津/箕斗之間漢津也注云箕龍尾斗南斗天漢之津梁)
(疏云天河在箕斗二星之間隔河須津梁以渡故謂此/次為析木之津天文大象賦云天津横漢以摛光注云)
(天津九星在虛危北/横河中津梁所渡)夕余至乎西極(言巳朝發天之東/津萬物所生夕至)
(地之西極萬物所成動順隂陽之道且亟疾也補曰上/林賦云左蒼梧右西極注引爾雅西至于豳國為西極)
(又淮南曰西方西極/之山曰閶闔之門)鳯皇翼其承旂兮(翼敬也旂旗也/畵龍虎為旂也)
(文選翼作紛補曰周禮交龍為旂熊虎為旗左傳/曰三辰旂旗爾雅有鈴曰旂旂渠希切旗渠之切)高翺
翔之翼翼(翼翼和貌言巳動順天道則鳯皇來隨我車/敬承旂旗高飛翺翔翼翼而和嘉忠正懐有)
(徳也之一作而五臣云鳯皇承旂引路飛翔翼翼然扶/衞於己補曰古者旌旗皆載於車上故逸以承旂為來)
(随我車逺遊注云俊鳥夾轂而扶輪是也五臣以為引/路誤矣淮南曰鳯皇曽逝萬仞之上翺翔四海之外注)
(云鳥之高飛翼一上一/下曰翺直刺不動曰翔)忽吾行此流沙兮(流沙沙流如/水也尚書曰)
(餘波入于流沙五臣云流沙西極也補曰山海經流沙/出鍾山西行注云今西海居延澤尚書所謂流沙者形)
(如月生五日張揖云流沙沙與水流行/也顔師古曰流沙但有流沙本無水也)遵赤水而容與
(遵循也赤水出崑崙山容與游戲貌言吾行忽然過此/流沙遂循赤水而游戲雖行逺方動以潔清自洒飾也)
(補曰博雅云崑崙虛赤水出其東南陬河水出其東北/陬洋水出其西北陬弱水出其西南陬河水入東海三)
(水入南海穆天子傳曰遂宿于崑崙之阿赤水之/陽莊子曰黄帝游乎赤水之北登乎崑崙之丘)麾蛟
龍使梁津兮(舉手曰麾小曰蛟大曰龍或言以手教曰/麾津西海也蛟龍水虫也以蛟龍為橋乘)
(之以渡似周穆王之越海比鼉黿以為梁也使一作㠯/五臣云麾招也補曰麾許為切廣雅曰有鱗曰蛟龍有)
(翼曰應龍有角曰虬龍無角曰螭龍郭璞曰蛟似蛇四/足小頭細頸卵生子如三斛瓮能吞人龍屬也説文曰)
(津水/渡也)詔西皇使涉予(詔告也西皇帝少皥也涉渡也言/我乃麾蛟龍以橋西海使少皡來)
(渡我動與神獸聖帝相接言能渡萬民之厄也予一作/余補曰少皥以金徳玉白精之君故曰西皇逺遊注云)
(西皇所居在西海/之津予我也上聲)路脩逺以多艱兮(艱難/也)騰衆車使徑
待(騰過也言崑崙之路險阻艱難非人所能由故令衆/車先過使從邪徑以相待也以言巳所行高逺莫能)
(及也待/一作侍)路不周以左轉兮(不周山名在崑崙西北轉行/也五臣云左轉者君子尚左)
(補曰山海經西北海之外大荒之隅有山而不合名曰/不周注云此山形有缺不周匝因名之西北不周風自)
(此出也淮南子云西北方不周之山曰幽都之門又曰/崑崙之山北門開以納不周之風大人賦曰回車朅來)
(兮絶道不周張揖曰不周山在崑崙東南二千三百里/以山海經淮南子考之不周當在崑崙西北逸説是也)
(逺遊曰歴太皓以右轉太皓在東方自左而之右故下/云遇蓐收乎西皇也此云路不周以左轉不周在西北)
(海之外自右而之左故曰指/西海以為期也五臣説非是)指西海以為期(指語也期/㑹也言巳)
(使語衆車我所行之道當過不周山而左行俱㑹西海/之上也過不周者言道不合於世也左轉者言君行左)
(乖不與己同志也補曰博物志云七戎六蠻九夷八狄/謂之四海言皆近海漢張騫渡西海至大秦大秦之西)
(鳥遲國鳥遲國之西復言有海西海/之濱有小崑崙高萬仭方八百里)屯余車其千乘兮
(屯陳也五臣云屯聚也車所以載巳言君子以徳自載/亦如車焉聚千乘者言道徳之多並運於巳所在可馳)
(走補曰屯徒渾/切乘實證切)齊玉􁉨而並馳(􁉨錮也一云車轄也言/乃屯敶我車前後千乘)
(齊以玉為車轄並馳左右言從巳者衆皆有玉徳宜輔/千乘之君也即道千乘之國也補曰􁉨音犬方言云輪)
(韓楚之間謂之􁉨齊/同也言齊驅並進)駕八龍之婉婉兮(婉婉龍貌五臣/云八龍八節之)
(氣也婉於阮切釋/文作蜿於元切)載雲旗之委蛇(言巳乘八龍神智之/獸其狀婉婉又載雲)
(旗委蛇而長也駕八龍者言巳徳如龍可制御八方也/載雲旗者言已徳如雲能潤施萬物也蛇一作移一作)
(逶迤五臣云言我所往皆與神游故可御氣為駕載雲/為旗也補曰文選注云其高至雲故曰雲旗委於為切)
(蛇弋/支切)抑志而弭節兮神高馳之邈邈(邈邈逺貌言已雖/乘雲龍猶自抑案)
(弭節徐行高抗志行邈邈而逺莫能追及一云邁高馳/五臣云抑志按節徐行以候世人其邈逺莫能逮及也)
奏九歌而舞韶兮(九歌九徳之歌禹樂也韶九韶舜樂/也尚書簫韶九成是也補曰周禮有)
(九徳之歌九㲈之舞啓樂有九辯九歌又山海經夏/后開始歌九招開即啓也竹書云夏后啓舞九韶)聊
假日以媮樂(言巳徳高智明宜輔舜禹以致太平奏九/徳之歌九韶之舞而不遇其時故假日游)
(戲媮樂而巳假一作暇補曰顔師古云此言遭遇幽厄/中心愁悶假延日月苟為娛樂耳今俗猶言借日度時)
(故王仲宣登樓賦云登兹樓以四望兮聊假日以消憂/今之讀者改假為暇失其意矣李善注仲宣賦引荀子)
(多暇日亦承誤/也媮樂也音俞)陟陞皇之赫戲兮(皇皇天也赫戲光明/貌一無陟字陞一作)
(升補曰西京賦云叛赫戲以/煇煌赫戲炎盛也戲與曦同)忽臨睨夫舊鄉(睨視也舊/鄉楚國也)
(言巳雖升崑崙過不周渡西海舞九韶陞天庭據光曜/不足以解憂猶顧視楚國愁且思也補曰睨五計切)
僕夫悲余馬懐兮(僕御也/懐思也)蜷局顧而不行(蜷局詰屈不/行貌屈原設)
(去世離俗周天帀地意不忘舊鄉忽望見楚國僕御悲/感我馬思歸蜷局詰屈而不肻行此終志不去以詞自)
(見以義自明也五臣云蜷局回顧而不肻行/補曰蜷音拳蟲形詰屈也行胡郎切叶韻)亂曰(亂理/也所)
(以發理詞指總撮其要也屈原舒肆憤懣極意敶詞或/去或留文采紛華然後結括一言以明所趣之意也補)
(曰國語云其輯之亂輯成也凡作篇章既成撮其大要/以為亂辭也離騷有亂有重亂者總理一賦之終重者)
(情志未申/更作賦也)已矣哉國無人莫我知兮(巳矣絶望之詞無/人謂無賢人也易)
(曰闚其户閴其無人屈原言已矣我獨懐徳不見用者/以楚國無有賢人知我忠信之故自傷之詞一無哉字)
(補曰論語曰已矣乎吾未見好徳如/好色者也孔安國曰已矣發端歎辭)又何懐乎故都(言/衆)
(人無有知巳巳復何/為思故鄉念楚國也)既莫足與為美政兮吾將從彭咸
之所居(言時世之君無道不足與共行美徳施善/政者故我將自沈汩淵從彭咸而居處也)
叙曰昔者孔子叡聖明喆(音/哲)天生不羣(羣一/作王)定經術刪
詩書(一云俾定經/術乃刪詩書)正禮樂制作春秋以為後王法門人
三千罔不昭達臨終之日則大義乖而㣲言絶其後周
室衰㣲戰國竝爭道徳陵遲譎詐萌生於是楊墨鄒孟
孫韓之徒各以所知著造傳記或以述古或以明世(八/字)
(一作咸/以名世)而屈原履忠被譖憂悲愁思(一云憂/愁思憤)獨依詩人
之義而作離騷上以諷諫下以自慰遭時闇亂不見省
納不勝憤懣遂復作九歌以下凡二十五篇楚人高其
行義瑋其文采以相敎傳(或作/傳教)至於孝武帝恢廓道訓
使淮南王安作離騷經章句則大義粲然後世雄俊莫
不瞻慕(一作/仰)舒肆妙慮(一云攄/舒妙思)纘述其詞逮至劉向(顔/師)
(古讀如/本字)典校經書分為十六巻孝章即位深𢎞道藝而
班固賈逵復以所見改易前疑各作離騷經章句其餘
十五巻(一作/篇)闕而不説又以壯為狀(一作/扶)義多乖異事
不要括(一作/撮)今臣復以所識所知稽之舊章合之經傳
(八字一云/稽之經傳)作十六巻章句雖未能究其㣲妙然大指之
趣略可見矣且人臣之義以忠正為高以伏節為賢故
有危言以存國殺身以成仁是以伍子胥不恨於浮江
比干不悔於剖心然後忠立而行成(忠一/作徳)榮顯而名著
(著一/作稱)若夫懐道以迷國詳愚而不言(詳與佯/同詐也)顚則不能
扶危則不能安婉娩以順上(婉娩一作娩/娩一作僶俛)逡廵以避患
雖保黄耇終壽百年蓋志士之所恥愚夫之所賤也今
若屈原膺忠貞之質體清潔之性直若砥矢言若丹青
進不隱其謀退不顧其命此誠絶世之行俊彦之英也
而班固謂之露才揚已(一作/班賈)競於羣小之中怨恨懐王
譏刺椒蘭苟欲求進強(巨姜/切)非其人不見容納忿恚自
沈是虧其高明而損其清潔者也昔伯夷叔齊讓國守
分(一作/志)不食周粟遂餓而死豈可復謂有求於世而怨
望哉(一作/恨怨)且詩人怨主刺(一作/諫)上曰嗚呼小子未知臧
否匪面命之言提其耳風諫之語於斯為切然仲尼論
之以為大雅引此比彼屈原之詞優游婉順寧以其君
(一有/為字)不智之故欲提攜其耳乎而論者以為露才揚巳
怨刺其上強非其人殆失厥中矣夫離騷之文依託五
經以立義焉帝高陽之苖裔則厥初生民時惟姜嫄也
紉秋蘭以為佩則將翺將翔佩玉瓊琚也夕攬洲之宿
莽則易潛龍勿用也駟玉虬而乘鷖則時乘六龍以御
天也就重華而敶詞則尚書咎繇之謀謨也登崑崙而
涉流沙則禹貢之敷土也故智彌盛者其言博才益多
者其識逺(多一/作劭)屈原之詞誠博逺矣自(一有孔/丘字)終没以
來名儒博達之士著造詞賦莫不擬則其儀表祖式其
模範取其要妙竊其華藻所謂金相玉質百世無匹(世/一)
(作/歲)名垂罔極永不刋滅者矣(班孟堅序云昔在孝武博/覽古文淮南王安叙離騷)
(傳以國風好色而不淫小雅怨悱而不亂若離騷者可/謂兼之蟬蜕濁穢之中浮游塵埃之外皭然泥而不滓)
(推此志雖與日月爭光可也斯論似過其眞又説五子/以失家巷謂五子胥也及至羿澆少康貳姚有娀佚女)
(皆各以所識有所増損然猶未得其正也故博采經書/傳記本文以為之解且君子道窮命矣故潛龍不見是)
(而無悶闗雎哀周道而不傷蘧瑗持可懐之智甯武保/如愚之性咸以全命避害不受世患故大雅曰既明且)
(哲以保其身斯為貴矣今若屈原露才揚巳競乎危國/羣小之間以離讒賊然責數懐王怨惡椒蘭愁神苦思)
(強非其人忿懟不容沈江而死亦貶絜狂狷景行之士/多稱崑崙冥婚宓妃虛無之語皆非法度之政經義所)
(載謂之兼詩風雅而與日月爭光過矣然其文𢎞博麗/雅為辭賦宗後世莫不斟酌其英華則象其從容自宋)
(玉唐勒景差之徒漢興枚乘司馬相如劉向揚雄騁極/文辭好而悲之自謂不能及也雖非明智之器可謂妙)
(才者也政與正同顔之推云自古文人常䧟輕薄屈原/露才揚已顯暴君過劉子𤣥云懐襄不道其惡存於楚)
(賦讀者不以為過蓋不隱惡故也愚嘗折衷其説而論/之曰或問古人有言殺其身有益於君則為之屈原雖)
(死何益於懐襄曰忠臣之用心自盡其愛君之誠耳死/生毁譽所不顧也故比干以諌見戮屈原以放自沈比)
(干紂諸父也屈原楚同姓也為人臣者三諫不從則去/之同姓無可去之義有死而巳離騷曰阽余身而危死)
(兮覽余初其猶未悔則原之自處審矣或曰原用智於/無道之邦虧明哲保身之義可乎曰愚如武子全身逺)
(害可也有官守言責斯用智矣山甫明哲固保身之道/然不曰夙夜匪解以事一人乎士見危致命况同姓兼)
(恩與義而可以不死乎且比干之死㣲子之去皆是也/屈原其不可去乎有比干以任責㣲子去之可也楚無)
(人焉原去則國從而亡故雖身被放逐猶徘徊而不忍/去生不得力爭而強諌死猶兾其感發而改行使百世)
(之下聞其風者雖流放廢斥猶知愛其君眷眷而不忘/臣子之義盡矣非死為難處死為難屈原雖死猶不死)
(也後之讀其文知其人如賈生者亦鮮矣然為賦以弔/之不過哀其不遇而已余觀自古忠臣義士慨然發憤)
(不顧其死特立獨行自信而不囘者其英烈之氣豈與/身俱亡哉仍羽人於丹丘留不死之舊鄉超無為以至)
(清與太初而為隣此逺游之所以作而難為淺見寡聞/者道也仲尼曰樂天知命故不憂又曰樂天知命有憂)
(之大者屈原之憂憂國也其樂樂天也離騷二十五篇/多憂世之語獨逺遊曰道可受兮不可傳其小無内兮)
(其大無垠無淈滑而䰟兮彼將自然壹氣孔神兮於中/夜存虛以待之兮無為之先此老莊孟子所以大過人)
(者而原獨知之司馬相如作大人賦宏放高妙讀者有/凌雲之意然其語多出於此至其妙處相如莫能識也)
(太史公作傳以為其文約其辭㣲其志絜其行亷其稱/文小而其指極大舉類邇而見義逺其志絜故其稱物)
(芳其行亷故死而不容自疎濯淖汚泥之中以浮游塵/埃之外推此志也雖與日月爭光可也斯可謂深知巳)
(者楊子雲作反離騷以為君子得時則大行不得時則/龍蛇遇不遇命也何必沈身哉屈子之事盖聖賢之變)
(者使遇孔子當與三仁同稱雄未足以與此班孟/堅顔之推所云無異妾婦兒童之見余故具論之)
　　離騷贊序　　　　　　　　　　班孟堅
離騷者屈原之所作也屈原初事懐王甚見信任同列
上官大夫妬害其寵讒之王王怒而疎屈原屈原以忠信
見疑憂愁幽思而作離騷離猶遭也騷憂也明己遭憂
作辭也是時周室已滅七國竝爭屈原痛君不明信用
羣小國將危亡忠誠之情懐不能已故作離騷上陳堯
舜禹湯文王之法下言羿澆桀紂之失以風懐王終不
覺寤信反間之説西朝於秦秦人拘之客死不還至于
襄王復用讒言逐屈原在野又作九章賦以風諌卒不
見納不忍濁世自投汨羅原死之後秦果滅楚其辭為
衆賢所悼悲故傳於後
　　辨騷　　　　　　　　　　　　劉　勰
自風雅寢聲莫或抽緒奇文蔚起其離騷哉故以軒翥
詩人之後奮飛辭家之前豈去聖之未逺而楚人之多
才乎昔漢武愛騷而淮南作傳以為國風好色而不淫
小雅怨誹而不亂若離騷者可謂兼之蟬蜕穢濁之中
浮游塵埃之外皭(一作/皧)然涅而不緇雖與日月爭光可
也班固以為露才揚己忿懟沈江羿澆二姚與左氏不
合(離騷用羿澆等事正與左氏/合孟堅所云謂劉安説耳)崑崙懸圃非經義所載
然而文辭麗雅為詞賦之宗雖非明哲可謂妙才王逸
以為詩人之提耳屈原婉順離騷之文依經立義駟虬
乘鷖則時乘六龍崑崙流沙則禹貢敷土名儒詞賦莫
不擬其儀表所謂金相玉振百世無匹者也及漢宣嗟
歎以為皆合經術楊雄諷味亦言體同詩雅四家舉以
方經而孟堅謂不合傳體襃貶任聲抑揚過實可謂鑒
而弗精翫而未覈者也將覈其論必徵言焉故其陳堯
舜之耿介稱禹湯之祗敬典誥之體也譏桀紂之猖狂
傷羿澆之顚隕規諷之旨也虬龍以喻君子雲霓以譬
讒邪比興之義也毎一顧而掩涕歎君門之九重忠怨
之辭也觀兹四事同於風雅者也至於託雲龍説迂怪
豐隆求宓妃鴆鳥媒娀女詭異之辭也康囘傾地夷羿
弊日木夫九首土伯三目譎怪之談也依彭咸之遺則
從子胥以自適狷狹之志也士女雜坐亂而不分指以
為樂娛酒不廢沈湎日夜舉以為歡荒淫之意也(此皆/宋玉)
(之詞非屈原意自漢以來靡麗之賦勸百而/諷一其流至於齊梁而極矣皆自宋玉唱之)擿此四事
異乎經典者也故論其典誥則如彼語其夸誕則如此
固知楚辭者體慢於三代而風雅於戰國乃雅頌之博
徒而詞賦之英傑也(此語施於/宋玉可也)觀其骨鯁所樹肌膚所
附雖取鎔經意亦自鑄偉辭故騷經九章朗麗以哀志
九歌九辯綺靡以傷情逺遊天問瓌詭而惠巧招䰟大
招耀豔而深華卜居標放言之致漁父寄獨任之才故
能氣往轢古辭來切今驚采絶燄難與竝能矣自九懐
已下遽躡其跡而屈宋逸步莫之能追故其叙情怨則
鬱伊而易感述離居則愴怏而難懐論山水則循聲而
得貌言節候則披文而見時枚賈追風以入麗馬楊沿
波而得奇其衣被詞人非一代也故才高者苑其鴻裁
中巧者獵其豔辭吟諷者銜其山川童䝉者拾其香草
若能憑軾以倚雅頌懸轡以馭楚篇酌奇而不失其貞
玩華而不墜其實則顧眄可以驅辭力欬唾可以窮文
致亦不復乞靈於長卿假寵於子淵矣(一云獨任/當作獨往)
讚曰不有屈原豈見離騷驚才風逸壯志煙高山川無
極情理實勞金相玉式豔溢錙毫(煙一/作雲)
　
　
　楚詞補注巻一
欽定四庫全書
　楚詞補注巻二
　　　　　　　　　　　　宋　洪興祖　撰
　九歌章句第二　　離騷
　　　　東皇太一(一本自東皇太一至/國殤上皆有祠字)
　　　　雲中君
　　　　湘君
　　　　湘夫人
　　　　大司命
　　　　少司命
　　　　東君
　　　　河伯
　　　　山鬼
　　　　國殤
　　　　禮魂
九歌者屈原之所作也昔楚國南郢之邑沅湘之間其
俗信鬼而好祠(祠一作祀漢書曰楚地巫鬼重淫祀隋/志曰荆州尤重祠祀屈原制九歌葢由)
(此/也)其祠必作歌樂鼓舞以樂諸神(一無/歌字)屈原放逐竄伏
其域懐憂苦毒愁思沸鬱出見俗人祭祀之禮歌舞之
樂其詞鄙陋因為作九歌之曲(王逸注九辯云九者陽/之數道之綱紀也五臣)
(云九者陽數之極自謂否極取為歌名矣按九歌十一/首九章九首皆以九為名者取簫韶九成啓九辯九歌)
(之義騷經曰奏九歌而舞韶兮聊假日以/媮樂即其義也宋玉九辯以下皆出於此)上陳事神之
敬下見已之寃結託之以風諫故其文意不同章句雜
錯而廣異義焉(一云故其文詞/意周章雜錯)
吉日兮辰良(日謂甲乙辰謂寅卯補曰沈括存中云吉/日兮辰良葢相錯成文則語勢矯健如杜)
(子美詩云紅豆啄餘鸚鵡粒碧梧棲老鳯凰枝/韓退之云春與猿吟兮秋鶴與飛皆用此體也)穆將愉
兮上皇(穆敬也愉樂也上皇謂東皇太一也言巳將修祭/祀必擇吉良之日齋戒恭敬以宴樂天神也補)
(曰愉/音俞)撫長劔兮玉珥(撫持也玉珥謂劒鐔也劒者所以/威不軌衞有徳故撫持之也補曰)
(撫循也以手循其珥也博雅曰劒珥謂之鐔鐔劒鼻一/曰劒口一曰劒環珥耳飾也鐔所以飾劒故取以名焉)
(珥音餌鐔/覃淫二音)璆將鳴兮琳琅(璆琳琅皆美玉名也爾雅曰/有璆琳琅玕焉鏘佩聲也詩)
(曰佩玉鏘鏘言巳供神有道乃使靈巫常持好劒以辟/邪要垂衆佩周旋而舞動鳴五玉鏘鏘而和且有節度)
(也或曰糾鏘鳴兮琳琅糾錯也琳琅聲也謂帶劒佩衆/多糾錯而鳴其聲琳琅也鏘釋文作鎗補曰璆渠幽切)
(鏘七羊切禮記曰古之君子必佩玉進則揖之退則揚/之然後玉鏘鳴也琳音林琅音郎俗作瑯爾雅曰西北)
(之美者有崑崙虛之璆琳琅玕焉璆琳美玉名琅玕狀/似珠也本草云琅玕是石之美者明瑩若珠之色此言)
(帶劒佩玉以/禮事神也)瑶席兮玉瑱(瑶石之次玉者詩云報之以/瓊瑶瑱一作鎭補曰瑶音遥)
(一曰美玉也瑱壓也音鎭下文云白玉兮為鎭是也/周禮玉鎭大寶器故書作瑱鄭司農云瑱讀為鎭)盍
將把兮瓊芳(盍何不也把持也瓊玉枝也言已修飾清/潔以瑶玉為席美玉為瑱靈巫何持乎乃)
(復把玉枝以為香也五臣云靈巫何不持/瓊枝以為芳香取美潔也補曰盍音合)蕙肴蒸兮蘭
藉(蕙肴以蕙草蒸肉也藉所以藉飯食也易曰藉用白/茅也蒸一作䒱一作烝補曰肴骨體也蒸進也䒱烝)
(並同國語曰親戚宴饗則有殽烝注/云升體解節折之俎藉薦也慈夜切)奠桂酒兮椒漿(桂/酒)
(切桂置酒中也椒漿以椒置漿中也言巳供待彌敬乃/以蕙草蒸肴芳蘭為藉進桂酒椒漿以備五味也五臣)
(云蕙蘭椒桂皆取芬芳補曰説文奠置祭也漢/樂歌曰奠桂酒勺椒漿周禮四飲之物三曰漿)揚枹兮
拊鼓(揚舉也拊撃也枹一作桴/補曰枹房尤切擊鼓槌也)疏緩節兮安歌(疏希也/言肴膳)
(酒醴既具不敢寧處親舉枹擊鼓使靈巫緩節而舞徐/歌相和以樂神也五臣云使曲節希緩而安音清歌補)
(曰疏與/疎同)陳竽瑟兮浩倡(陳列也浩大也言己又陳列竽/瑟大倡作樂以自竭盡也補曰)
(禮記鍾磬竽瑟以和之竽笙類/三十六簧瑟琴類二十五絃)靈偃蹇兮姣服(靈謂巫/也偃蹇)
(舞貌姣好也服飾也姣一作妖服一作服補曰古者巫/以降神靈偃蹇兮姣服言神降而託於巫也下文亦曰)
(靈連蜷兮既留偃蹇委曲貌一曰衆盛貌方言曰好或/謂之姣注云言姣潔也姣與妖並音狡服與服同)
芳菲菲兮滿堂(菲菲芳貌也言乃使姣好之巫被服盛/飾舉足奮袂偃蹇而舞芬芳菲菲盈滿)
(堂室/也)五音紛兮繁會(五音宫商角徴羽也紛盛貌/繁衆也五臣云繁會錯雜也)君欣
欣兮樂康(欣欣喜貌康安也言巳動作衆樂合會五音/紛然盛美神以歡欣猒飽喜樂則身䝉慶祜)
(家受多福也屈原以為神無形聲難事易失然人竭心/盡禮則歆其祀而惠以祉自傷履行忠誠以事於君不)
(見信用而身放棄遂以危殆也五臣云君謂東皇也欣/欣和悦貌補曰此章以東皇喻君言人臣陳徳義禮樂)
(以事上則其君/樂康無憂患也)
　　　　東皇太一(五臣云毎篇之目皆楚之神名所/以列於篇後者亦猶毛詩題章之)
　　　　　(趣太一星名天之尊神祠在楚東以配東/帝故云東皇補曰漢書郊祀志云天神貴)
　　　　　(者太一太一佐曰五帝古者天子以春秋/祭太一東南郊天文志曰中宮天極星其)
　　　　　(一明者太一常居也淮南子曰太㣲者太/一之庭紫宫者太一之居説者曰太一天)
　　　　　(之尊神曜魄寶也天文大象賦注云天皇/大帝一星在紫㣲宫内勾陳口中其神曰)
　　　　　(曜魄寳主御羣靈秉萬機神圖也其星隱/而不見其占以見則為災也又曰太一一)
　　　　　(星次天一南天帝之臣也主使十六龍知/風雨水旱兵革飢饉疾疫占不明反移為)
　　　　　(災/)
浴蘭湯兮沐芳(蘭香草也補曰本草白芷一名芳香樂/府有沐浴子劉次莊云楚詞曰新沐者)
(必彈冠新浴者必振衣又曰與汝沐兮咸池晞汝髪兮/陽之阿皆潔濯之謂也李白亦有此作其詞曰沐芳莫)
(彈冠浴蘭莫振衣處世忌太/潔至人貴藏暉與屈原意異)華采衣兮若英(華采五色/采也若杜)
(若也言巳將修饗祭以事雲神乃使靈巫先浴蘭湯沐/香芷衣五采華衣飾以杜若之英以自潔清也補曰華)
(戸花切荀卿雲賦云五采備而成文衣華采之衣以其/類也本草杜若一名杜蘅葉似薑而有文理味辛香今)
(復别有杜蘅不相似按杜蘅爾雅所謂杜土鹵者也杜/若廣雅所謂楚蘅者也其類自别古人多雜引用爾雅)
(曰榮而不實/者謂之英)靈連蜷兮既留(靈巫也楚人名巫為靈子/連蜷巫迎神導引貌也既)
(已也留止也一本靈下有子字補曰蜷/音拳南都賦云蛾睂連巻連巻長曲貌)爛昭昭兮未央
(爛光貌也昭昭明也央已也言巫執事肅敬奉迎導引/顔貌矜莊形體連蜷神則歡喜必留而止見其光容爛)
(然昭明無/極巳也)蹇將憺兮壽宫(蹇詞也憺安也壽宫供神之/處也祠祀皆欲得壽故名為)
(壽宫也言雲神既至於壽宫歆饗酒食憺然安樂無有/去意也補曰憺徒濫切漢武帝置壽宫神君臣瓚曰壽)
(宫奉神/之宫)與日月兮齊光(齊同也光明也言雲神豐隆爵/位尊高乃與日月同光明也夫)
(雲興而日月昏雲藏而日月/明故言齊光也齊一作爭)龍駕兮帝服(龍駕言雲神曰/駕龍也故易)
(雲從龍帝謂五方之帝也言天尊雲神使之乘龍兼衣/青黄五采之色與五帝同服也五臣云言神駕雲龍之)
(車/)聊翺遊兮周章(聊且也周章猶周流也言雲神居無/常處動則翺翔周流往來且遊戲也)
(五臣云翺遊周/章徃來迅疾貌)靈皇皇兮既降(靈謂雲神也皇皇美貌/降下也言雲神來下其)
(貌皇皇而美/有光明也)猋逺舉兮雲中(猋去疾貌也雲中雲神所/居也言雲神徃來急疾飲)
(食既飽猋然逺舉復還其處也補曰猋卑遥切羣犬走/貌大人賦曰猋風涌而雲浮李善引此作焱其字从火)
(非/也)覽冀州兮有餘(覽望也兩河之間曰冀州餘猶他也/言雲神所在高邈乃望於莫州尚復)
(見他方也五臣云言神所居高絶下覽冀州横望四海/皆有餘而無極冀州堯所都思有道之君故覽之補曰)
(淮南子曰正中冀州曰中土注云冀大也四方之主又/曰殺黒龍以濟冀州注云冀九州中謂今四海之内)
横四海兮焉窮(窮極也言雲神出入奄忽須㬰之間横/行四海安有窮極也補曰禮記云以横)
(於天下注/云横充也)思夫君兮太息(君謂雲神五臣曰夫君謂雲/神以喻君也言夫君所居高)
(逺下制有國我之思君終不可見故歎息而憂/心也補曰記曰夫夫也為習於禮者上夫音扶)極勞心
兮􁊿􁊿(􁊿􁊿憂心貌屈原見雲一動千里周徧四海想/得隨從觀望四方以忘已憂思而念之終不可)
(得故太息而歎心中煩勞而􁊿􁊿也或曰君謂懐王也/屈原陳序雲神文義略訖愁思復至哀念懐王暗昧不)
(明則太息增歎心毎􁊿􁊿而不能巳也􁊿一作忡補曰/􁊿敕中切説文忡憂也引詩憂心忡忡楚詞作􁊿此章)
(以雲神喻君言君徳與日月同明故能周覽/天下横被六合而懐王不能如此故心憂也)
　　　　雲中君(雲神豐隆也一曰屏翳巳見/騷經漢書郊祀志有雲中君)
君不行兮夷猶(君謂湘君也夷猶猶豫也言湘君所在/左沅湘右大江苞洞庭之波方數百里)
(羣鳥所集魚鱉所聚土地肥饒又有險阻故其神常/安不肯遊蕩既設祭祀使巫請呼之尚復猶豫也)蹇
誰留兮中洲(蹇詞也留待也中洲洲中也水中可居者/者曰洲言湘君蹇然難行誰留待於水中)
(之洲乎以為堯用二女妻舜有苗不服舜往征之二女/從而不反道死於沅湘之中因為湘夫人也所留蓋謂)
(此堯之二女也五臣云誰將留待於中洲乎欲神之速/至也補曰逸以湘君為湘水神而謂留湘君於中洲者)
(二女也韓退之則以湘君為/娥皇湘夫人為女英留止也)美要眇兮宜修(要眇好貌/修飾也言)
(二女之貌要眇而好又宜修飾也眇一作妙一本宜上/有又字補曰要於笑切眇與妙同前漢傳曰幼眇之聲)
(亦音要妙此言娥皇/容徳之美以喻賢臣)沛吾乘兮桂舟(沛行貌舟船也吾/屈原自謂也言巳)
(雖在湖澤之中猶乘桂木之船沛然而行常香浄也五/臣云我復乘桂舟以迎神舟用桂者取香潔之異乘一)
(作椉補曰孟子曰如水之就下沛然誰能禦/之沛普賴切桂舟迎神之舟屈原因以自喻)令沅湘兮
無波(沅湘/水名)使江水兮安流(言已乘船常恐危殆願湘君/令沅湘無波涌使江水順徑)
(徐流則得安也補曰沅湘已見騷經水經及荆州記云/江出岷山其源若甕口可以濫觴潜行地底數里至楚)
(都遂廣十里名為南江初在犍為與青衣水汶水合東/北至巴郡與涪水漢水白水合至長沙與澧水沅水湘)
(水合至江夏與沔水合至潯陽分為九道東㑹於彭澤/經蕪湖名為中江東北至南徐州名為北江而入海也)
望夫君兮未來(君謂湘君/未一作歸)吹參差兮誰思(參差洞簫也/言巳供修祭)
(祀瞻望於君而未肯來則吹簫作樂誠欲樂君當復誰/思念也五臣云謂神肯來斯而我作樂吹聲參差當復)
(思誰言思神之甚一作篸􁏤補曰風俗通云舜作簫其/形參差象鳯翼參差不齊之貌初簪又宜二切此言因)
(吹簫而思舜也洞簫賦云吹參差而/入道徳洞簫簫之無底者篸􁏤竹貌)駕飛龍兮北征(征/行)
(也屈原思神略畢意念楚國願/駕飛龍北行亟還歸故居也)邅吾道兮洞庭(邅轉也/洞庭太)
(湖也言巳欲乘龍而歸不敢隨從大道願轉江湖之側/委曲之徑欲急至也五臣云轉道於洞庭湖上而直歸)
(補曰邅池戰切文選音陟連切原欲歸而轉道於洞庭/者以湘君在焉故也山海經曰洞庭之山帝之二女居)
(之是常游于江淵澧沅之風交瀟湘之淵出入多飃風/暴雨注云言二女遊戲江之淵府則能鼓動三江令風)
(波之氣共相交通又曰湘水出帝舜葬東入洞庭下注/云洞庭地穴在長沙巴陵也水經云四水同注洞庭北)
(會大江名之五渚戰國䇿秦與荆戰大破之取洞庭五/渚是也湖水廣員五百餘里日月若出没於其中湖中)
(有君山潜通吳之苞山郭景純江賦云苞山洞庭巴陵/地道潜陸旁通幽岫窈窕者也按吳中太湖一名洞庭)
(而巴陵之洞庭亦謂之太湖/逸云太湖蓋指巴陵洞庭耳)薜荔柏兮蕙綢(薜荔香草/柏槫辟也)
(綢縛束也詩曰綢繆束楚是也柏一作拍/槫一作搏補曰柏拍並音博綢儔叨二音)蓀橈兮蘭旌
(蓀香草也橈船小楫也屈原言巳居家則以薜荔槫飾/四壁蕙草縳屋乘船則以蓀為楫櫂蘭為旌旗動以香)
(潔自修飾也蓀一作荃旌一作旍補曰蓀荃見騷經橈/而遥切方言云楫謂之橈或謂之櫂周禮云柝羽為旌)
(爾雅云注旄首曰旌旍與旌同諸本或云乘荃橈乘一/作承或云采荃橈兮蘭旗皆後人増改或傳冩之誤耳)
望涔陽兮極浦(涔陽江陭名近附郢極逺也浦水涯也/補曰涔音岑碕音祈曲岸也今澧州有)
(涔陽浦水經云涔水出漢中南縣東南旱山北至沔陽/縣南入于沔涔水即黄水也集韻涔郎丁切水名其字)
(从令引楚辭望涔陽兮極浦未詳説文云/浦濱也風土記大水有小口别通曰浦)横大江兮揚
靈(靈精誠也屈原思念楚國願乘輕舟上望江之逺浦/下附郢之陭以渫憂念横度大江揚巳精誠冀能感)
(悟懐王使還己也五臣云言我逺遊此浦將横絶大江/揚其精誠於君側補曰横大江兮揚靈以湘君在焉故)
(也/)揚靈兮未極(極已/也)女嬋媛兮為余太息(女謂女嬃屈/原姊也嬋媛)
(猶牽引也言已逺揚精誠雖欲自竭盡終無從達故女/嬃牽引而責數之為已太息悲毒欲使屈原改性易行)
(隨風俗也五臣云言我揚精誠未巳女嬃牽引時事以/為不變節從容終不可為而為我歎息也補曰嬋媛巳)
(見騷/經)横流涕兮潺湲(潺湲流貌屈原感女嬃之言外欲/變節而意不能改内自悲傷涕泣)
(横流也補曰潺仕連/鉏山二切湲音爰)隱思君兮陫側(君謂懐王也陫陋/也言已雖見放弃)
(隱伏山野猶從側陋之中思念君也補曰隱/痛也孟子曰惻隱之心陫符沸切説文隱也)桂櫂兮蘭
枻(櫂楫也枻船旁板也一作栧五臣云桂蘭取其香/也補曰櫂直敎切枻音曳楫謂之枻一曰柂也)斲
冰兮積雪(斲斫也言巳乘船遭天盛寒舉其櫂楫斲斫/冰凍紛然如積雪言巳勤苦也一云斲曾冰)
(五臣云言志不通猶乘舟値天盛寒/斲斫冰凍徒為勤苦而不得前也)采薜荔兮水中(薜/荔)
(之草緣/木而生)搴芙蓉兮木末(搴手取也芙蓉荷華也生水中/屈原言已執忠信之行以事於)
(君其志不合猶入池涉水而求薜荔登山/緣木而采芙蓉固不可得也補曰搴音蹇)心不同兮媒
勞(言婚姻所好心意不同則媒人疲勞而無功也/屈原自喻行與君異終不可合亦疲勞而巳也)恩不
甚兮輕絶(言人交接初淺恩不甚篤則輕相與離絶言/已與君同姓共祖無離絶之義也五臣曰事)
(君之道亦/類此焉)石瀨兮淺淺(瀨湍也淺淺流疾貌補曰瀨落/葢切説文曰水流沙土也文選)
(注云石瀨水激石間/則怒成湍淺音牋)飛龍兮翩翩(屈原憂愁頫視川水/見石瀨淺淺疾流而)
(下將有所至仰見飛龍翩翩而上將有所登自傷棄在/草野終無所登至也五臣云下視水石淺淺而流仰觀)
(飛龍翩翩而舉物皆遂性我獨/不然也補曰説文云翩疾飛也)交不忠兮怨長(交友也/忠厚也)
(言朋友相與不厚則長相怨恨言已執/履忠信雖獲罪過不敢怨恨於衆人也)期不信兮告余
以不閒(間暇也言君嘗與己期欲共為治後以纔言之/故更告我以不閒暇遂以疏逺己也余一作我)
(五臣云言君與臣下為友而臣為不忠則怨而責之巳/為不信則以為閒爾疾其君初欲與己為治後遂相背)
(焉補曰此言朋友之交忠則見信不忠則生怨臣忠於/君則君宜見信而反告我以不閒所謂羌中道而囘畔)
(兮反既有此它志也此原陳/已之志於湘君也閒音閑)鼂聘騖兮江臯(鼂以喻盛/明也澤曲)
(曰臯言己願及鼂明已年盛時任重馳驅以行道徳也/鼂一作朝補曰鼂陟遥切早也騁音逞騖音務説文曰)
(騁直馳也/騖亂馳也)夕弭節兮北渚(弭安也渚水涯也夕以喻衰/言日夕將暮巳已衰老弭情)
(安意終志草壄也五臣云喻己盛少之時願驅馳於君/前及衰謝之日反安意於草野自歎之詞補曰騁騖弭)
(節不出江臯北渚之間自傷不得居朝廷也渚/沚也爾雅小洲曰陼韓詩章句水一溢而為渚)鳥次兮
屋上(次舍也再宿曰/信過信曰次)水周兮堂下(周旋也言已所居在/湖澤之中衆鳥舍止)
(我之屋上流水周旋己之堂下自傷/與鳥獸魚鱉同為伍也補曰下音戸)捐余玦兮江中(玦/玉)
(佩也先王所以命臣之瑞故與環即還與玦即去也補/曰捐音沿玦古穴切如環而有缺左傳曰佩以金玦棄)
(其衷也荀子曰絶人以玦皆取弃絶之義莊子曰緩佩/玦者事至而斷史記曰舉佩玦以示之皆取决斷之義)
遺余佩兮醴浦(遺離也佩瓊琚之屬也言已雖見放逐/常思念君設欲逺去猶捐玦佩置於水)
(涯冀君求己示有還意佩一作珮醴一作澧五臣云捐/遺皆置也玦珮朝服之飾置於江澧二水之涯者冀君)
(命已猶可以用也補曰捐玦遺佩以詒湘君與騷經解/佩纕以結言同意喻求賢也遺平聲方言注云澧水今)
(在長沙水經云澧水出武陵充縣注於洞庭按禹貢曰/又東至於澧史記作醴孔安國馬融王肅皆以醴為水)
(名鄭𤣥曰醴陵名也長沙有醴陵縣澧醴/古書通用今澧州有佩浦因楚詞為名也)采芳洲兮杜
若(芳洲香草藂生水中/之處補曰藂音叢)將以遺兮下女(遺與也女隂也/以喻臣謂己之)
(儔匹言已願往芬芳絶異之洲采取杜若以與貞正之/人思與同志終不變更也五臣云欲將己之美投於賢)
(臣者思與同志復為治道補曰遺去聲既詒湘君以佩/玦又遺下女以杜若好賢不巳也騷經曰相下女之可)
(詒/)峕不可兮再得(言日不再中年不/再盛也峕一作時)聊逍遥兮容與(逍/遥)
(遊戲也詩曰狐裘逍遥言天時不再至人年不再盛巳/年既老矣不遇於時聊且逍遥而遊容與而戲以待天)
(命之至也五臣云自言憂愁欲以决死死不再生/何由復遇逍遥容與待君之命冀得盡其誠心焉)
　　　　湘君(劉向列女傳舜陟方死於蒼梧二妃死/於江湘之間俗謂之湘君禮記舜葬於)
　　　　　(蒼梧之野葢二妃未之從也注云離騷所/歌湘夫人舜妃也韓退之黄陵廟碑云湘)
　　　　　(旁有廟曰黄陵自前古立以祠堯之二女/舜二妃者秦博士對始皇帝云湘君者堯)
　　　　　(之二女舜妃者也劉向鄭𤣥亦皆以二妃/為湘君而離騷九歌既有湘君又有湘夫)
　　　　　(人王逸以為湘君者自其水神而謂湘夫湘/人乃二妃也從舜南征三苗不反道死沅)
　　　　　(之間山海經曰洞庭之山帝之二女居之/郭璞疑二女者帝舜之后不當降小水為)
　　　　　(其夫人因以二女為天帝之女以余考之/璞與王逸俱失也堯之長女娥皇為舜正)
　　　　　(妃故曰君其二女女英自宜降曰夫人也/故九歌詞謂娥皇為君謂女英帝子各以)
　　　　　(其盛者推言之也禮有小君/君毋明其正自得稱君也)
帝子降兮北渚(帝子謂堯女也降下也言堯二女娥皇/女英隨舜不反没於湘水之渚因為湘)
(夫人補曰此言帝子之神降於北/渚來享其祀也帝子以喻賢臣)目眇眇兮愁予(眇眇/好貌)
(予屈原自謂也言堯二女儀徳美好眇然絶異又配帝/舜而乃没命水中屈原自傷不遭值堯舜而遇闇君亦)
(將沈身湘流故曰愁我也予一作余五臣云其神儀徳/美好愁我失志焉補曰眇眇㣲貌言神之降望而不見)
(使我愁也以况思賢/而不得見也予音與)嫋嫋兮秋風(嫋嫋秋風揺木貌補/曰嫋長弱貌奴鳥切)
洞庭波兮木葉下(言秋風疾則草木揺湘水波而樹葉/落矣以言君政急則衆民愁而賢者)
(傷矣或曰屈原見秋風起而木葉墮悲歲徂盡年衰老/也五臣云喻小人用事則君子棄逐補曰淮南云見一)
(葉落而知歲之將暮又曰/桑葉落而長年悲下音戸)白薠兮騁望(薠草秋生今南/方湖澤皆有之)
(騁平也薠或作蘋一本此句上有登字皆非也補曰薠/音煩淮南子云路無莎薠注云薠狀如葴葴音針見爾)
(雅又説文云青薠似莎者司馬相如/賦注云似莎而大生江湖鴈所食)與佳期兮夕張(佳/謂)
(湘夫人也不敢指斥尊者故言佳也張施也言己願以/始秋薠草初生平望之時修設祭具夕早灑掃張施帷)
(帳與夫人期歆饗之也一本佳下有人字一云與佳人/兮期夕張五臣云佳期謂湘夫人言已願以此夕設祭)
(祀張帷帳冀夫人之神來此歆饗以喻張設忠信以待/君命補曰説文云佳善也廣雅云佳好也張音帳陳設)
(也周禮曰凡邦之張事漢書曰供張東/都門外言夕張者猶黄昏以為期之意)鳥萃兮蘋中(萃/集)
(一本萃上有何字五臣/云蘋水草補曰萃音遂)罾何為兮木上(罾魚網也夫鳥/當集木巔而言)
(草中罾當在水中而言木上以喻/所願不得失其所也補曰罾音增)沅有茝兮醴有蘭(言/沅)
(水之中有盛茂之茝澧水之内有芬芳之蘭異於衆草/以興湘夫人美好亦異於衆人也茝一作芷醴一作澧)
(五臣云蘭芷喻己之善補曰水經云澧水又東南注於/沅水曰澧口葢其枝瀆耳引沅有芷兮澧有蘭或曰澧)
(州有蘭江/因此為名)思公子兮未敢言(公子謂湘夫人也重以卑/説尊故變言公子也言已)
(想若舜之遇二女二女雖死猶思其神所以不敢達言/者士當須介女當須媒也五臣云公子謂夫人喻君也)
(未敢言者欲待賢主補曰諸侯之子稱公子謂子椒子/蘭也思椒蘭宜有蘭茝之芬芳未敢言者恐逢彼之怒)
(耳此原陳已之志於湘夫人/也山鬼云思公子兮徒離憂)荒忽兮逺望觀流水兮潺
湲(言鬼神荒忽往來無形近而視之彷彿若存逺而望/之但見水流而潺湲也荒一作慌忽一作惚補曰慌)
(釋文文選並音荒此言逺望楚國若有若/無但見流水之潺湲耳荒忽不分明之貌)麋何食兮庭
中(麋獸名似鹿也食一作為補曰麋音眉月/令曰麋角解疏云麋隂獸情淫而游澤)蛟何為兮
水裔(蛟龍類也麋當在山林而在庭中蛟當在深淵而/在水涯以言小人宜在山野而陞朝庭賢者當居)
(尊官而為僕𨽻也裔一作裔補曰裔邉也末/也蛟在水裔猶所謂神龍失水而陸居也)朝馳余馬
兮江臯(一云朝馳/騁兮江臯)夕濟兮西澨(濟渡也澨水涯也自傷/驅馳不出湘潭之間補)
(曰澨音逝説文曰澨埤/增水邊土人所居者)聞佳人兮召予(予屈原/自謂也)將騰駕
兮偕逝(偕俱也逝往也屈原幽居草澤思神念鬼冀湘/夫人有命召呼則願命駕騰馳而往不待侣偶)
(也五臣云冀聞夫人召我將騰馳車馬與使者俱往喻/有君命亦將然矣補曰佳人以喻賢人與己同志者)
築室兮水中葺之兮荷葢(屈原困於世願築室水中託/附神明而居處也一本云以)
(荷葢五臣云願築室結茨於水底用荷葉葢之/務清潔也補曰築版築也葺七入切説文茨也)蓀壁兮
紫壇(以蓀草飾室壁累紫貝為室壇蓀一作荃補曰荀/子曰東海則有紫紶魚鹽焉紫紫貝也相貝經曰)
(赤電黑雲謂之紫貝郭璞曰今之紫貝以紫為質黑為/文㸃陸璣曰紫貝其白質如玉紫㸃為文本草云貝類)
(極多而紫貝尤為世所貴重淮南子曰腐鼠在壇注云/楚人謂中庭為壇七諫曰雞鶩滿堂壇兮注云高殿敞)
(陽為堂平場廣/坦為壇音善)匊芳椒兮成堂(布香椒於堂上一云播/芳椒兮盈堂補曰匊古)
(播字本作□漢官儀曰椒/房以椒塗壁取其温也)桂棟兮(以桂木為屋棟補曰/爾雅棟謂之桴注屋)
(檼/也)蘭橑(以木蘭為榱也補曰橑音老説文椽也/一曰星橑簷前木爾雅曰桷謂之榱)辛夷楣
兮(辛夷香草以作戸楣補曰本草云辛夷樹大連合抱/高數仞此花初發如筆北人呼為木筆其花最早南)
(人呼為迎春逸云香草非也楣音眉説文云秦/名屋櫋聨也爾雅楣謂之梁注云門戸上横梁)葯房(葯/白)
(芷也房室也五臣云以馨香為房之飾補曰本草白/芷楚人謂之葯博雅曰芷其葉謂之葯渥約二音)罔
薜荔兮為帷(罔結也言結薜荔為帷帳/補曰罔讀若網在旁曰帷)擗蕙櫋兮既張
(擗㭊也以㭊蕙覆櫋屋擗一從木一作擘㭊一作析櫋/一作槾五臣云罔結以為帷帳擗析以為屋聨盡張設)
(於中也補曰擗普覓切一/音覔櫋音綿又彌堅切)白玉兮為鎭(以白玉鎭坐席/也鎭一作瑱一)
(本為上/有以字)疏石蘭兮為芳(石蘭香草疏布陳也一本兮下/有以字一云疏石蘭以為芳五)
(臣云疏布/其芳氣)芷葺兮荷屋(葺葢屋也一本葺下有之字五/臣云以芷草及荷葉葺以葢屋)
(也/)繚之兮杜衡(繚縛束也杜衡香草一本兮下有以字/衡一作蘅補曰繚音了纒也謂以荷為)
(屋以芷覆之又以杜衡繚之也五/臣云束縛杜衡置于水中非是)合百草兮實庭(合百/草之)
(華以實庭中五臣云/百草香草實滿也)建芳馨兮廡門(馨香之逺聞者積/之以為門廡也屈)
(原生遭濁世憂愁困極意欲隨從鬼神築室水中與湘/夫人比鄰而處然猶積聚衆芳以為殿堂修飾彌盛行)
(善彌高也補曰廡音武説文曰/堂下周屋也廡門謂廡與門也)九嶷繽兮並迎(九疑山/名舜所)
(葬也嶷一作疑/補曰迎去聲)靈之來兮如雲(言舜使九嶷之山神繽/然來迎二女則百神侍)
(送衆多如雲也如一作若補/曰詩云有女如雲言衆多也)捐余袂兮江中(袂衣袖也/補曰袂彌)
(蔽/切)遺余褋兮醴浦(褋襜襦也屈原託與湘夫人共鄰而/處舜復迎之而去窮困無所依故欲)
(捐棄衣物裸身而行將適九夷也醴一作澧五臣云褋/禮襜袖襦也袂褋皆事神所用今夫人既去君復背已)
(無所用也故棄遺之補曰遺平聲褋音牒方言曰禪衣江/淮南楚之間謂之褋捐袂遺褋與捐玦遺佩同意玦珮貴)
(之也袂褋/親之也)搴汀洲兮杜若將㠯遺兮逺者(汀平也逺者謂/髙賢隠士也言)
(巳雖欲之九夷絶域之外猶求髙賢之士平洲香草以遺/之與共修道徳也者一作渚五臣云搴取也杜若以喻誠)
(信逺者神及君也補曰汀它丁切水際平地遺去聲既詒/湘夫人以袂褋又遺逺者以杜若好賢不已也舊本者音)
(渚集韻者/有覩音)時不可兮驟得(驟/數)聊逍遥兮容與(言冨貴有命/天時難值不)
(可數得聊且遊戲以盡年壽也與一作冶補曰/不可再得則已矣不可驟得猶冀其一遇焉)
　　　　湘夫人
廣開兮天門(補曰漢樂歌云天門開詄蕩蕩淮南/子注云天門上帝所居紫㣲宫門也)紛吾
乘兮𤣥雲(吾謂大司命也言天尊重司命將出游戲則/為大開禁門使乘𤣥雲而行補曰漢樂歌云)
(靈之車/結𤣥雲)令飄風兮先驅(廻風/為飄)使涷雨兮灑塵(暴雨為涷/雨言司命)
(爵位尊高出則風伯雨師先驅為軾路也灑一作洒軾/一作戒補曰涷音東爾雅注云今江東呼夏月暴雨為)
(涷雨灑所買切淮南子曰令雨師灑/道風伯掃塵自此巳上皆喻君也)君迴翔兮㠯下(迴/運)
(也言司命行有節度雖乘風雨然徐迴運而來下也/迴一作囘以一作來補曰迴翔猶翺翔也下音戸)踰空
桑兮從女(空桑山名司命所經屈原修履忠貞之行而/身放棄將愬神明陳己之寃結故欲踰空桑)
(之山而要司命也補曰山海經云東曰空桑之山注云/此山出琴瑟材周禮空桑之琴瑟是也淮南曰舜之時)
(共工振滔洪水以薄空桑注云空桑地名/在魯也女讀作汝親之之辭喻欲從君也)紛總總兮九
州(總總衆貌補曰堯時九州見禹貢商九州見爾雅周/九州見周禮鄒衍云赤縣神州内自有九州中國外)
(如赤縣神州者九乃所謂九州也淮南曰天地之間九土/州東南神州曰農土正南次州曰沃土西南戎州曰滔)
(正西弇州曰并土正中冀州曰中土西北台州曰肥土/正北濟州曰成土東北薄州曰隱土正東揚州曰申土)
(弇音/奄)何夀夭兮在予(予謂司命言普天之下九州之民/誠甚衆多其夀考夭折皆自施行)
(所致天誅加之不在於我也補曰此言九州之大生民/之衆或夀或夭何以皆在於我以我為司命故也言人)
(君制生殺與奪/之命也予音與)高飛兮安翔(言司命執持天政不以人/言易其則度復徐飛高翔)
(而/行)乘清氣兮御隂陽(隂主殺陽主生言司命常乘天清/明之氣御持萬民死生之命也清)
(一作精補曰易云時乘六龍以御天莊子曰乘/天地之正御六氣之辨乘猶乘車御猶御馬也)吾與君
兮齋速(吾屈原自謂也齋戒也速疾也/補曰齋速者齋戒以自敕也)導帝之兮九坑
(言巳願修飾急疾齋戒侍從於君導迎天帝出入九州/之山兾得陳己情也導一作道坑一作阬文苑作岡補)
(曰之適也坑音岡山脊也周禮職方氏九州山鎭曰㑹/稽衡山華山沂山岱山嶽山醫無閭霍山恒山也淮南)
(曰天地之間九州八極土有九山山有九塞何謂九山/會稽泰山王屋首山太華岐山太行羊腸孟門也原言)
(司命代天操生殺之柄人君亦代天制一國之命故欲/與司命導帝適九州之山以觀四方之風俗天下之治)
(亂/)靈衣兮被被(被被長貌一作披/補曰被與披同)玉佩兮陸離(言巳得/依隨司)
(命被服神衣被被而長/玉佩衆多陸離而美也)壹隂兮壹陽(隂晦也/陽明也)衆莫知兮
余所為(屈原言巳得配神俱行出隂入陽一晦一明衆/人無緣知我所為作也補曰此言司命開闔變)
(化能制萬民之命/人君亦當如此也)折疏麻兮瑤華(疏麻神麻也瑶華玉/華也補曰謝靈運詩)
(云折麻心莫展又云瑶華未敢折説者云瑶華麻花也/其色白故比於瑶此花香服食可致長夀故以為美將)
(以贈逺江淹雜擬詩云雜珮雖可贈/疏華竟無陳李善云疏華瑶華也)將以遺兮離居(離/居)
(謂隱者也言巳雖出隂入陽涉歴殊方猶思離居隱士/將折神麻采玉華以遺與之明巳行度如玉不以苦樂)
(易其志也補曰遺去聲離居猶逺者也/自此以下屈原陳己之志於司命也)老冉冉兮既極
(極窮也極/一作終)不濅近兮愈疏(濅稍也疏逺也言履行忠信/從小至老命將窮矣而君猶)
(疑之不稍親近而日以疏逺也濅一/作侵一作浸兮一作而愈一作踰)乘龍兮轔轔(轔轔/車聲)
(詩云有車轔轔也釋文作/軨音轔補曰今詩作鄰)高駝兮沖天(言已雖見疏逺/執志彌堅想乘)
(神龍轔轔然而有節度抗志高行沖天而驅不以貧困/有枉橈也駝一作馳補曰史記云一飛沖天沖持弓切)
(直上飛也集韻作翀與沖通此/言司命高馳而去不復留也)結桂枝兮延竚(延長也/竚立也)
(詩曰竚立以泣釋文延作/延補曰竚久立也直吕切)羌愈思兮愁人(言己乘龍沖/天非心所樂)
(猶結木為誓長立而望想念楚國愁且思也補曰此言/司命既去猶結桂枝以延望喻君捨己不顧益憂思也)
愁人兮奈何願若今兮無虧(虧歇也言巳愁思安可奈/何乎願身行善常若於今)
(無有/歇也)固人命兮有當孰離合兮可為(言人受命而生有/當貴賤貧富者是)
(天祿也己獨放逐離别不復會合不可為思也補曰君/子之仕也去就有義用捨有命屈子於同姓事君之義)
(盡矣其不見用則有命焉或離或合神實司/之非人所能為也一云孰離合兮不可為)
　　　　大司命(周禮大宗伯以槱燎祠司中司命疏/引星傳云三台上台司命為太尉又)
　　　　　(文昌宫第四曰司命按史記天官書文昌/六星四曰司命晉書天文志三台六星兩)
　　　　　(兩而居西近文昌二星曰上台為司命主/夀然則有兩司命也祭法王立七祀諸侯)
　　　　　(立五祀皆有司命疏云司命宫中小神而/漢書郊祀志荆巫有司命説者曰文昌第)
　　　　　(四星也五臣云司命星名主知生死輔天/行化誅惡䕶善也大司命云乘清氣兮御)
　　　　　(隂陽少司命云登九天兮撫/彗星其非宫中少神明矣)
秋蘭兮麋蕪羅生兮堂下(言巳供神之室空閒清淨衆/香之草又環其堂下羅列而)
(生誠司命君所宜幸集也秋一作龝下同麋一作蘪補/曰爾雅曰蘄茝蘪蕪郭璞云香草葉小如萎狀山海經)
(云臭如蘪蕪本草云芎藭其葉名蘼蕪似蛇床而香騷/人借以為譬其苗四五月間生葉作叢而莖細其葉倍)
(香或蒔於園庭則芬香滿徑七八月開白花管子曰五/沃之土生蘼蕪相如賦云穹窮昌蒲江離􁊈蕪師古云)
(蘪蕪即穹窮/苖也下音戸)綠葉兮素枝芳菲菲兮襲予(襲及也予我/也言芳草茂)
(盛吐葉垂華芳香菲菲上及我也枝一作華五/臣云四句皆喻懐忠潔也補曰襲音習予上聲)夫人自
有兮美子(夫人謂萬民也一云夫人兮自有美子補曰/夫音扶考工記曰夫人而能為鎛也夫人猶)
(言凡/人也)蓀何㠯兮愁苦(蓀謂司命也言天下萬民人人自/有子孫司命何為主握其年命而)
(用思愁苦也以一作為五臣云蓀香草喻司命言凡人/各自有美愛臣子司命何為愁苦而司主之盖自傷也)
(補曰此言愛其子者人之常情非司命所憂猶恐不得/其所原於君有同姓之恩而懐王曽莫之恤也蓀亦喻)
(君騷經曰荃不察/余之中情是也)秋蘭兮青青綠葉兮紫莖(言巳事神/崇敬重種)
(芳草莖葉五色芳香益暢也一本蘭下有生字/補曰詩云緑竹青青青青茂盛也音菁)滿堂兮
美人忽獨與余兮目成(言萬民衆多美人並㑹盈滿/於堂而司命獨與我睨而相)
(視成為親親也五臣云滿堂喻天下也謂天下亦有善/人而司命獨與我相目結成親親者為我修道徳爾謂)
(初與己/善時也)入不言兮出不辭(言神往來奄忽入不語言出/不訣辭其志難知辭一作詞)
乘囘風兮載雲旗(言司命之去乘風載雲其形貌不可/得見五臣云司命初與己善後乃往)
(來飄忽出入不言不辭乘風載雲/以離於我喻君之心與我相背也)悲莫悲兮生别離(屈/原)
(思神略畢憂愁復出乃長歎曰人居世間悲哀莫痛與/妻子生别離傷巳當之也補曰樂府有生别離出於此)
樂莫樂兮新相知(言天下之樂莫大於男女始相知之/時也屈原言巳無新相知之樂而有)
(生别離之憂也五臣云喻已/初近君而樂後去君而悲也)荷衣兮蕙帶儵而來兮忽
而逝(言司命被服香淨往來奄忽難當値也儵一作倐/來一作倈五臣云言神倐忽往來終不可逢以喻)
(君補曰莊子疏曰/儵為有忽為無)夕宿兮帝郊(帝謂/天帝)君誰須兮雲之際
(言司命之去暮宿於天帝之郊誰待於雲之際乎幸/其有意而顧巳五臣云須待也兾君猶待己而命之)與
女遊兮九河衝風至兮水揚波(王逸無注古本無此二/句文選遊作游女作汝)
(風至作飇起五臣云汝謂司命九河天河也/衝飇暴風也補曰此二句河伯章中語也)與女沐兮
咸池(咸池星名葢天池也一作/咸之池補曰咸池見騷經)晞女髪兮陽之阿(晞乾/也詩)
(曰匪陽不晞阿曲隅日所行也言巳願託司命俱沐咸/池乾髪陽阿齋戒潔巳兾䝉天祐也五臣云願與司命)
(共為清潔喻己與君俱行政教以治於國補曰晞音希/淮南曰日出湯谷浴於咸池拂於扶桑是謂晨明登于)
(扶桑是謂朏明至於曲阿是謂旦明逺遊/曰朝濯髪於湯谷兮夕晞余身兮九陽)望美人兮未
來(美人謂/司命)臨風怳兮浩歌(怳失意貌言巳思望司命而/未肯來臨疾風而大歌兾神)
(聞之而來至也五臣云以喻望君之使未至臨風/怳然而大歌也浩大也補曰怳敞怳也許往切)孔葢
兮翠旍(言司命以孔雀之翅為車葢翡翠之羽為旗旍/言殊飾也旍一作旌一本此句上有揚字補曰)
(相如賦云宛雛孔鸞孔孔雀也顔師古曰鳥赤羽者曰/翡青羽者曰翠周禮曰葢之圜也以象天漢樂歌曰庶)
(旄翠/旌)登九天兮撫彗星(九天八方中央也言司命乃陞/九天之上撫持彗星欲掃除邪)
(惡輔仁賢也五臣云飛登於天撫掃彗星言願將忠正/美行還於君前翦讒賊矣補曰左傳曰天之有慧以除)
(穢也爾雅彗星為欃槍彗祥歲切/偏指曰彗自此以下皆喻君也)竦長劒兮擁幼艾(竦/執)
(也幼少也艾長也言司命執持長劒以誅絶凶惡擁䕶/萬民長少使各得其命也釋文竦作慫補曰竦慫並息)
(拱切竦立也國語曰竦善抑惡慫驚也孟子曰知好色/則慕少艾説者曰艾美好也戰國䇿云今為天下之工)
(或非也乃與幼艾又齊王有七孺子注云孺子謂幼艾/美女也離騷以美女喻賢臣此言人君當遏惡揚善佑)
(賢輔徳也或曰麗姬艾封人之子也故美/女謂之艾猶姬貴姓因謂美妾為姬耳)蓀獨宜兮為
民正(言司命執心公方無所阿私善者佑之惡者誅之/故宜為萬民之平正也蓀一作荃五臣云蓀香草)
(謂神也以喻君補/曰正音征叶韻)
　　　　少司命
暾將出兮東方(謂曰始出東方其容暾暾/而盛大也補曰暾他昆切)照吾檻兮扶
桑(吾謂日也檻楯也言東方有扶桑之木其高萬仞日/出下浴於湯谷上拂其扶桑爰始而登照曜四方日)
(以扶桑為舍檻故曰照吾檻兮扶/桑也補曰檻䦨也戸黤切楯音盾)撫余馬兮安驅(余謂/日也)
(補曰淮南曰日至悲泉爰止其女爰息其馬是謂懸車/車日所乘也馬駕車者也御之者羲和也女即羲和馬)
(即六龍見/騷經注)夜晈晈兮既明(言日既陞天運轉而西將過/太隂徐撫其馬安驅而行雖)
(幽昧之夜猶晈晈而自明也晈一作皎補曰晈字从日/與皎同此言日之將出羲和御之安驅徐行使幽昧之)
(夜晈晈而復明也/補曰舊本明音亡)駕龍輈兮乘雷(輈車轅也補曰震東/方也為雷為龍日出)
(東方故曰駕龍乘雷也春秋命厯序曰皇伯登扶桑日/之陽駕六龍以上下淮南曰雷以為車輪注云雷轉氣)
(也輈張留切方言曰/轅楚韓之間謂之輈)載雲旗兮委蛇(言日以龍為車轅/乘雷而行以雲為)
(旌旗委蛇而長委/一作逶蛇一作虵)長太息兮將上心低佪兮顧懐(言日/將去)
(扶桑上而升天則俳佪太息顧念其居也低一作俳一/作儃補曰低佪疑不即進貌出不忘本行則思歸物之)
(情也以諷其君迷不/知復也上上聲升也)羌聲色兮娛人(娛樂也一/作色聲)觀者憺
兮忘歸(憺安也言日色光明旦燿四方人觀見之莫不/娛樂憺然意安而忘歸也補曰東方既明萬類)
(皆作有聲者以聲聞有色者以色見耳目之娛各/自適焉以喻人君有明徳則百姓皆注其耳目也)縆瑟
兮交鼓(縆急張絃也交鼓對擊鼓也縆一作絙/補曰縆古登切長笛賦曰絙瑟促柱)簫鍾兮
瑤簴(王逸無注簫一作蕭補曰儀禮有笙磬笙鍾周禮/笙師共其鐘笙之樂注云鍾笙與鍾聲相應之笙)
(然則簫鍾與簫聲相應之鍾歟簴其吕切爾雅/木謂之虡縣鍾磬之木也瑶簴以美玉為飾也)鳴䶵兮
吹竽(䶵竽樂器名也言巳願供修香美張施琴瑟吹鳴/䶵竽列備衆樂以樂大神䶵一作篪補曰篪與䶵)
(同並音池爾雅注云篪以竹為之長尺四寸圍三寸一/孔上出一寸三分名翹横吹之小者尺二寸廣雅云八)
(孔竽已/見上)思靈保兮賢姱(靈謂巫也姱好貌言巳思得賢/好之巫使與日神相保樂也補)
(曰古人云詔靈保召方相説者曰靈保/神巫也姱音戸叶韻舊苦胡切未詳)翾飛兮翠曾(曾/舉)
(也言巫舞工巧身體翾然若飛似翠鳥之舉也補/曰翾小飛也許緣切曾作滕切博雅曰䎖翥飛也)展詩
兮會舞(展舒補曰展詩猶陳/詩也會舞猶合舞也)應律兮合節(言乃復舒展/詩曲作為雅)
(頌之樂合會六律以應舞節補曰應/於證切漢樂歌曰展詩應律鋗王鳴)靈之來兮蔽日(言/日)
(神悦喜於是來下從/其官屬蔽日而至也)青雲衣兮白霓裳(言日神來下青/雲為上衣白蜺)
(為下裳也日出東方入西方故用/其方色以為飾也補曰霓見騷經)舉長矢兮射天狼(天/狼)
(星名以喻貪殘日為王者王者受命必誅貪殘故曰舉/長矢射天狼言君當誅惡也射一作䠶補曰射食亦切)
(晉書天文志云狼一星在/東井南為野將主侵掠)操余弧兮反淪降(言日誅惡/以後復循)
(道而退下入太隂之中不伐其功也補曰操持也七刀/切弧音胡説文曰木弓也一曰往體寡來體多曰弧淪)
(没也降下也戸江切叶韻晉志曰弧九星在狼東南天/弓也主備盗賊天文大象賦注云弧矢九星常屬矢而)
(向狼直狼多盗賊引滿則天下兵起河東賦云玃天狼/之威弧思𤣥賦云彎威弧之拔剌兮射嶓􁅚之封狼)
援北斗兮酌桂漿(斗謂玉爵言誅惡既畢故引玉斗酌/酒漿以爵命賢能進有徳也補曰援)
(音爰引也詩云酌以大斗斗酒器也又曰維北有斗不/可以挹酒漿此以北斗喻酒器者大之也斗舊音主射)
(天狼酌桂漿以諷其/君不能遏惡揚善也)撰余轡兮高駝翔(駝一作馳一無/此字補曰撰雛)
(免切定也持也逺遊曰撰余轡而正䇿反淪降者喻人/君退託不自有其功高馳翔者喻制世馭民於萬物之)
(上/)杳冥冥兮以東行(言日過太隂不見其光出杳杳入/冥冥直東行而復出或曰日月五)
(星皆東行也一云翔杳冥兮一無以字補曰杳深也/冥幽也日出東方猶帝出乎震也行胡岡切叶韻)
　　　　東君(博雅曰朱明耀靈東君日/也漢書郊祀志有東君)
與女遊兮九河(河爲四瀆長其位視大夫屈原亦楚大/夫欲以官相友故言女也九河徒駭太)
(史馬頰覆鬴胡蘇簡潔鈎磐鬲津也補曰女讀作汝下/同九河名見爾雅書曰九河既道注云河水分為九道)
(在兖州界又曰又北播為九河同為逆河入於海注云/分為九河以殺其溢漢許商上書云古記九河之名有)
(徒駭胡蘇鬲津今見在成平東光鬲縣界中自鬲津以/北至徒駭其間相去二百餘里是知九河所在徒駭最)
(北鬲津最南葢徒駭是河/之本道東出分為八枝也)衝風起兮横波(衝隧也屈原/設意與河伯)
(為友俱遊九河之中想䝉神祐反遇隧風大波涌起所詩/託無所也一本横上有水字五臣云衝風暴風也補曰)
(云大風/有隧)乘水車兮荷葢駕兩龍兮驂螭(言河伯以水為/車驂駕螭龍而)
(戲遊也一本螭上有白字補曰括地圖云馮夷常乘雲/車駕二龍史記曰水神不可見以大魚蛟龍為候博物)
(志曰水神乘魚龍驂蒼含切在旁曰驂驂兩騑也螭丑/知切説文云如龍而黄北方謂之地螻一説無角曰螭)
(一音离集韻/螹􁀙龍無角)登崑崙兮四望(崑崙山河源所從出補曰/援神契云河者水之伯上)
(應天河山海經云崑崙山有青河白河赤河黒河環其/墟其白水出其東北陬屈向東南流為中國河爾雅曰)
(河出崑崙虗色白所渠并千七百一川色黄百里一小/曲千里一曲直淮南曰河出崑崙貫渤海入禹所導積)
(石山/也)心飛揚兮浩蕩(浩蕩縱放貌言己設與河伯俱遊/西北登崑崙萬里之山周望四方)
(心意飛揚志欲陞天思/念浩蕩而無所據也)日將暮兮悵忘歸(言崑崙之中/多奇怪珠玉)
(之樹觀而視之不知日暮言己心樂志説忽忘還歸也/補曰此言登崑崙以望四方無所適從惆悵歎息而忘)
(歸也悵/失志也)惟極浦兮寤懐(寤覺也懐思也言已復徐惟念河/之極浦江之逺碕則中心覺寤)
(而復愁思也補曰惟思也極/浦所謂望涔陽兮極浦是也)魚鱗屋兮龍堂紫貝闕兮
朱宫(言河伯所居以魚鱗葢屋堂畫蛟龍之文紫貝作/闕朱丹其宫形容異致甚鮮好也文苑作珠宫補)
(曰河伯水神也故託魚龍/之類以為宫室闕門觀也)靈何為兮水中(言河伯之屋/殊好如是何)
(為居水中而沈没也補曰/此喻賢人處非其所也)乘白黿兮逐文魚(大鼈為黿/魚屬也逐)
(從也言河伯遊戲逺出乘龍近出乘黿又從鯉魚也一/無文字補曰黿音元紀年曰穆王三十七年征伐起師)
(至九江叱黿鼉以為梁陶隱居云鯉魚形既可愛又能/神變乃至飛越山湖所以琴高乘之按山海經睢水東)
(注江其中多文魚注云有班采也又文選云騰文魚以/驚乘注云文魚有翅能飛逸以文魚為鯉豈亦有所據)
(乎/)與女遊兮河之渚流澌紛兮將來下(流澌解氷也言/屈原願與河伯)
(游河之渚而流澌紛然相隨來下水為汚濁故欲去也/或曰流澌解散屈原自北流澌者欲與河伯離别也補)
(曰渚洲也澌音斯從仌者流氷也/從水者水盡也此當從仌下音戸)子交手兮東行(子謂/河伯)
(也言屈原與河伯别子宜東行還於九河之居我亦欲/歸也一本子上有與字補曰莊子曰河伯順流而東行)
送美人兮南浦(美人屈原自謂也願河伯送己南至江/之涯歸楚國也補曰江淹别賦云送君)
(南浦傷如之/何葢用此語)波滔滔兮來迎魚隣隣兮媵予(媵送也言/江神聞已)
(將歸亦使波流滔滔來迎河伯遣魚隣隣侍從而送我/也隣一作鱗補曰滔土刀切水流貌詩曰滔滔江漢媵)
(以證切予音與屈原託江海之神送迎巳者言時人遇/已之不然也杜子美詩云岸花飛送客檣燕語留人亦)
(此/意)
　　　　河伯(山海經曰中極之淵深三百仞唯氷夷/都焉氷夷人面而乘龍穆天子傳云天)
　　　　　(子西征至於陽紆之山河伯無夷之所都/居氷夷無夷即馮夷也淮南又作馮遲抱)
　　　　　(樸子釋鬼篇曰馮夷以八月上庚日渡河/溺死天帝署為河伯清泠傳曰馮夷華隂)
　　　　　(潼鄉隄首人也服八石得水仙是為河伯/博物志云昔夏禹觀河見長人魚身出曰)
　　　　　(吾河精豈河伯也馮夷得道/成仙化為河伯道豈同哉)
若有人兮山之阿(若有人謂山鬼/也阿曲隅也)被薜荔兮帶女羅(女/羅)
(兔絲也言山鬼仿佛若人見於山之阿被薜荔之衣以/兔絲為帶也薜荔兔絲皆無根緣物而生山鬼亦晻忽)
(無形故衣之以為飾也羅一作蘿補曰爾雅云唐䝉女/蘿女蘿兔絲詩云蔦與女蘿施于松上吕氏春秋云或)
(謂菟絲無根也其根不屬地茯苓是也抱朴子云菟絲/之草下有伏菟之根無此菟則絲不生於上然實不屬)
(也/)既含睇兮又宜笑(睇㣲眄貌也言山鬼之狀體含妙/容美目盼然又好口齒而宜笑也)
(五臣云山鬼美貌既宜含視又宜發笑補曰睇音弟傾/視也一曰目小視也説文云南楚謂眄曰睇眄眠見切)
(詩曰巧笑倩兮美目盻兮大招曰靨䩉奇牙宜笑嘕只/山鬼無形其情狀難知故含睇宜笑以喻姱美乘豹從)
(狸以譬猛烈辛夷杜衡/以况芬芳不一而足也)子慕予兮善窈窕(子謂山鬼也/窈窕好貌詩)
(曰窈窕淑女言山鬼之貌既以姱麗亦復慕我有善行/好姿故來見其容也善一作譱五臣云喻君初與己誠)
(而用之矣補曰窈音杳窕徒了切方言云美/狀為窕美心為窈注云窈幽静窕閒都也)乘赤豹兮
從文狸(狸一作貍五臣云赤豹文貍皆奇獸也將以乘/騎侍從者明異於衆也乘一作椉補曰從隨行)
(也才用切豹有數種有赤豹有𤣥豹有白豹詩曰赤豹/黄羆陸機云毛赤而文黑謂之赤豹狸有虎斑文者有)
(猫斑者河伯云乘白黿兮逐文魚山/鬼云乘赤豹兮從文狸各以其類也)辛夷車兮結桂旗
(辛夷香草也言山鬼出入乘赤豹從文狸結桂與辛夷/以為車旗言其香潔也文選桂誤作旌補曰以辛夷香)
(木為車結桂枝/以為旌旗也)被石蘭兮帶杜衡(石蘭杜衡皆香/草衡一作蘅)折芳
馨兮遺所思(所思謂清潔之士若屈原者也言山鬼修/飾衆香以崇其善屈原履行清潔以厲其)
(身神人同好故折芳馨相遺以同其志也五臣云所思/謂君也喻己被帶忠信又以嘉言而納於君也補曰遺)
(去/聲)余處幽篁兮終不見天(言山鬼所處乃在幽篁之内/終不見天地所以來出歸有)
(徳也或曰幽篁竹林也五臣云幽深也篁竹叢也補曰/篁音皇漢書云篁竹之中注云竹田曰篁西都賦云篠)
(簜敷衍編町成篁/注云篁竹墟名也)路險難兮獨後來(言所處既深其路/險阻又難故來晩)
(暮後諸神也五臣云言己處江山竹叢之間上不見天/道路險阻欲與神游獨在諸神之後喻巳不得見君讒)
(邪塡塞難以前進所以/索居於此補曰來音釐)表獨立兮山之上(表特也言山/鬼後到特立)
(於山之上/而自異也)雲容容兮而在下杳冥冥兮羌晝晦(言山鬼/所在至)
(高邈雲出其下雖白晝猶暝晦也五臣云表明也雖明/然自異立於山上終被雲鄣蔽其下使不通也容容雲)
(出貌杳深也晦暗也羌語詞也言雲氣深厚冥冥使晝/日昏暗一云日窈冥兮羌晝晦補曰此喻小人之蔽賢)
(也下/音户)東風飄兮神靈雨(飄風貌詩曰匪風飄兮言東風/飄然而起則神靈應之而雨以)
(言隂陽通感風雨相和屈原自傷獨無和也/飄一作飄飄五臣云自傷誠信不能感君也)留靈脩兮
憺忘歸(靈脩謂/懐王也)歲既晏兮孰華予(晏晩也孰誰也言己/宿留懐王兾其還已)
(心中憺然安而忘歸年歲晚暮將欲罷老誰復當令我/榮華也五臣云言君若能除去讒邪我則可進留止於)
(君所不然則歲晏衰老孰能榮華我乎補曰留止也不/必讀為宿留之留此言當及年徳盛壯之時留於君所)
(日月逝矣孰能使衰老之人復榮華乎自/此以下屈原陳己之志於山鬼也予音與)采三秀兮於
山間(三秀謂芝草也補曰爾雅苬芝注云一歲三華瑞/草也苬音囚思𤣥賦云冀一年之三秀近時王令)
(逢原作藏芝賦序云離騷九歌自詩人所紀之外地所/常産目所同識之草盡矣而芝復獨遺説者遂以九歌)
(之三秀為芝予以其不明又其辭曰適山而采之芝非/獨山草葢未足據信也余按本草引五芝經云皆以五)
(色生於五岳又淮南云紫芝生於山而不能生於盤/石之上則芝正生於山間耳逢原之説豈其然乎)石
磊磊兮葛蔓蔓(言巳欲服芝草以延年命周旋山間/采而求之終不能得但見山石磊磊)
(葛草蔓蔓或曰三秀秀材之士隱處者也言石葛者喻/所在深也五臣云芝草仙藥采不可得但見葛石爾亦)
(猶賢哲難逢謟䛕者衆也補曰磊衆石貌魯猥切詩曰/葛之覃兮施于中谷又曰南有樛木葛藟纍之蔓莫干)
(切俗/作蔓)怨公子兮悵忘歸(公子謂公子椒也言已所以怨/公子椒者以其知已忠信而不)
(肯達故我悵然失志而忘歸也補曰怨椒/蘭蔽賢如葛石之於三秀故悵然忘歸也)君思我兮不
得閒(言懐王時思念我顧不肯以閒暇之日召己謀議/也五臣云君縱相思為小人在側亦無暇召我也)
(補曰閒/音閑)山中人兮芳杜若(山中人屈/原自謂也)飲石泉兮䕃松栢
(言巳雖在山中無人之處猶取杜若以為芬芳飲石泉/之水䕃松栢之木飲食居處動以香潔自修飾也五臣)
(云飲清潔之水/䕃貞實之木)君思我兮然疑作(言懐王有思我時然/讒言妄作故令狐疑)
(也五臣云讒邪在旁起其疑惑作起也補曰然不疑也/疑未然也君雖思我而為讒者所惑是非交作莫知所)
(决/也)靁塡塡兮雨冥冥(靁一作雷補/曰塡音田)猨啾啾兮又夜鳴(又/一)
(作狖五臣云塡塡雷聲冥冥雨貌啾啾猨聲/皆喻讒言也補曰啾小聲也狖似猨余救切)風颯颯兮
木蕭蕭(言巳在深山之中遭雷電暴雨猨狖呼風木揺/動以言恐懼失其所也或曰雷為諸侯以興於)
(君雲雨冥昧以興佞臣猨猴善鳴以興讒言風以喻政/木以喻民雷塡塡者君妄怒也雨冥冥者羣佞聚也猨)
(啾啾者讒夫弄口也風颯颯者政煩擾也木蕭蕭者民/驚駭也蕭蕭文苑作捜捜補曰颯蘇合切捜捜動貌與)
(蕭/同)思公子兮徒離憂(言巳怨子椒不見達故遂去而/憂愁也五臣云思子椒不能用)
(賢使國若此但使我/羅其憂愁離羅也)
　　　　山鬼(莊子曰山有䕫淮南曰山出/嘄陽楚人所祠豈此類乎)
操吳戈兮被犀甲(戈㦸也甲鎧也言國殤始從軍之時/手持吴㦸身被犀鎧而行也或曰操)
(吾科吾科楯之名也補曰操持也説文云戈平頭㦸也/考工記曰吴粤之劒又曰吳粤之金錫爾雅曰南方之)
(美者有梁山之犀象焉考工記曰犀甲壽百年荀子/曰楚人鮫革犀兕以為甲鞈如金石鞈堅貌音夾)車
錯轂兮短兵接(錯交也短兵刀劒也言戎車相廹輪轂/交錯長兵不施故用刀劒以相接擊也)
(補曰錯倉各切詩傳云東西為交邪行為錯司馬法曰/弓矢圍殳矛守戈㦸助凡五兵長以衞短短以救長)
旌蔽日兮敵若雲(言兵士竟路趣敵旌旗蔽/天敵多人衆來若雲也)矢交墜兮
士爭先(墜墮也言兩軍相射流矢交墮壯夫奮怒/爭先在前也墜一作隧補曰隧與墜同)凌余
陣兮躐余行(凌犯也躐踐也言敵家來侵凌我屯陣踐/躐我行伍也躐一作􁀙補曰顔之推云六)
(韜有天陳地陳人陳雲鳥之陳左傳有魚麗之陳行陳/之義取於陳列耳俗作阜傍車非也躐􁀙並音獵行胡)
(岡/切)左驂殪兮右刃傷(殪死也言巳所乘左驂馬死右騑/馬被刃創也補曰殪壹計切驂見)
(逺遊創/初良切)霾兩輪兮縶四馬(縶絆也詩曰縶之維之言巳/馬雖死傷更霾車兩輪絆四)
(馬終不反顧示必死也霾一作/埋補曰霾讀若埋縶陟立切)援玉枹兮擊鳴鼓(言巳/愈自)
(厲怒勢氣益盛援一作搖枹一作桴補曰援音/爰引也左傳卻克傷於矢左并轡右援枹而鼓)天時墜
兮威靈怒(墜落也言巳戰鬬適遭天時命當墮落雖身/死亡而威神怒健不畏憚也墜一作隧文苑)
(作/懟)嚴殺盡兮棄原壄(嚴壯也殺死也言壯士盡其死命/則骸骨棄於原壄而不土塟也補)
(曰壄古野/字又叶韻)出不入兮往不反(言壯士出鬬不復顧入/一往必死不復還反也)平
原忽兮路超逺(言身棄平原山壄之中去家道/甚逺也一云平原路兮忽超逺)帶長劔
兮挾秦弓(言身雖死猶帶劒持弓示不舍武也補曰漢/書地理志云秦地廹近戎狄以射獵為先又)
(秦有南山檀/柘可為弓幹)首身離兮心不懲(懲㣻也言巳雖死頭足/分離而心終不懲㣻身)
(一作雖補曰懲/音澄㣻音乂)誠既勇兮又以武終剛強兮不可凌(言/國)
(殤之性誠以勇猛剛/強之氣不可凌犯也)身既死兮神以靈子魂魄兮為鬼
雄(言國殤既死之後精神強壯魂魄武毅長為百鬼之/雄傑也一云䰟魄毅一云子魄毅補曰左傳曰人生)
(始化曰魄既生魄陽曰魂用物精多則魂魄強疏云人/禀五常以生感隂陽以靈有身體之質名之曰形有嘘)
(吸之動謂之為氣氣之靈者曰魄既生魄矣其内自有/陽氣也氣之神者曰魂魂魄神靈之名本從形氣而有)
(附形之靈為魄附氣之神為魂附形之靈者謂初生之/時耳目心識手足運動啼呼為聲此則魄之靈也附氣)
(之神者神精神性識漸有所知此則附氣之神也魄在/於前魂在於後魄識少而魂識多人之生也魄盛魂強)
(及其死也形消氣滅聖人緣生以事死改生之魂曰神/改生之魄曰鬼合鬼與神教之至也魂附於氣氣又附)
(形形強則氣強形弱則氣弱魂以氣強魄以形強淮南/子曰天氣為魂地氣為魄注云魂人陽神魄人隂神也)
　　　　國殤(謂死於國事者小爾雅/曰無主之鬼謂之殤)
成禮兮會皷(言祠祀九神皆先齋戒成其禮敬乃傳歌/作樂急疾擊皷以稱神意也成一作盛)
傳芭兮代舞(芭巫所持香草名也代更也言祠祀作樂/而歌巫持芭而舞訖以復傳與他人更用)
(之芭一作巴補曰芭卜加切司馬相如/賦云諸柘巴且注云巴且草一名巴焦)姱女倡兮容與
(姱好貌謂使童稚好女先倡而舞則進退容與/而有節度也與一作冶補曰姱音夸倡讀作唱)春蘭兮
秋菊(菊一作鞠補曰古語云春/蘭秋菊各一時之秀也)長無絶兮終古(言春祠/以蘭秋)
(祠以菊為芬芳長相繼/承無絶於終古之道也)
　　　　禮魂(禮一作祀魂一作䰟或/曰禮魂謂以禮善終者)
　
　
　楚詞補注巻二
欽定四庫全書
　楚詞補注巻三
　　　　　　　　　　　　宋　洪興祖　撰
　天問章句第三　離騷
天問者屈原之所作也何不言問天天尊不可問故曰
天問也屈原放逐憂心愁悴(一作/瘁)彷徨山澤(一作/川澤)經厯
陵陸嗟號昊旻仰天歎息見楚有先王之廟及公卿祠
堂圖畵天地山川神靈𤦺(一作/瑰)瑋僪佹(一作/譎詭)及古賢聖
怪物行事周流罷倦(罷音/皮)休息其下仰見圖畵因書其
壁何而問之(何一/作呵)以渫憤懣舒瀉愁思楚人哀惜屈原
因共論述故其文義不次序云爾(天問之作其㫖逺矣/葢曰遂古以來天地)
(事物之憂不可勝窮欲付之無言乎而耳目所接有感/於吾心者不可以不發也欲具道其所以然乎而天地)
(變化豈思慮智識之所能究哉天固不可問聊以寄吾/之意耳楚之興衰天邪人邪吾之用捨天邪人邪國無)
(人莫我知也知我者其天乎此天問所為作也太史公/讀天問悲其志者以此柳宗元作天對失其㫖矣王逸)
(以為文義不次序夫天地之間千變/萬化豈可以次序陳哉序一作叙)
曰遂古之初誰傳道之(遂往也初始也言往古太始之/元虛廓無形神物未生誰傳道)
(此事也補曰列子殷湯問於夏革曰古初有物乎夏革/曰古初無物今惡得物自物之外自事之先朕所不知)
(也周禮訓方氏誦四方之傳道道猶/言也傳道世世所傳説往古之事也)上下未形何由考
之(言天地未分溷沌無垠誰考定而知之也考一作知從/定一作述補曰列子曰有形者生於無形則天地安)
(生故曰有太易有太初有太始有太素氣形質具而未/相離故曰渾淪又曰一者形變之始也清輕者上為天)
(濁重者下為地/沖和氣者為人)冥昭瞢闇誰能極之(言日月晝夜清濁/晦明誰能極知之)
(補曰㝠幽也所謂窈㝠之門也昭明也所謂大明之上/也瞢母豆切目不明也闇音暗閉門也此言幽明之理)
(瞢暗難知誰能/窮極其本原乎)馮翼惟像何以識之(言天地既分隂陽/運轉馮馮翼翼何)
(以識知其形像乎補曰淮南言天墜未形馮馮翼翼洞/洞灟灟故曰大昭注云馮翼無形之貌又曰古未有天)
(地之時惟像無形窈窈㝠㝠芒/芠漠閔澒濛鴻洞莫知其門)明明闇闇惟時何為(言/純)
(隂純陽一晦一明誰造為之乎補曰此言/日月相推晝夜相代時運不停果何為乎)隂陽三合何
本何化(謂天地人三合成德其本始何化所生乎補曰/天對云合焉者三一以統同吁炎吹泠交錯而)
(功引榖梁子云獨隂不生獨陽不生獨天不生三合然/後生逸以為天地人非也榖梁注云古人稱萬物負隂)
(而抱陽沖氣以為和然則傳所謂天盡名其沖和之功/而神理所由也㑹二氣之和極發揮之美者不可以柔)
(剛滯其用不得以隂陽分其名故歸於㝠極而謂之天/凡生類禀靈知於天資形於二氣故又曰獨天不生必)
(三合而形神/生理具矣)圜則九重孰營度之(言天圜而九重誰營/度而知之乎補曰圜)
(與圓同説文曰天體也易曰乾元用九乃見天則淮南/曰天地九重人亦有九竅天對曰無營以成沓陽而九)
(運輠渾淪䝉以圜號積陽為天九/老陽數也營經營也度量度也)惟兹何功孰初作之
(言此天有九重誰/功力始作之耶)斡維焉繫天極焉加(幹轉也維綱也/言天晝夜轉旋)
(寜有維綱繫綴其際極安所加乎幹一作筦補曰説文/云幹轂端沓也楊雄杜林云軺車輪幹也顔師古匡謬)
(正俗云聲類字林並音管賈誼服鳥賦云幹流而遷張/華勵志詩云大儀幹運皆為轉也楚詞云筦維焉繫此)
(義與幹同字即為筦故知幹管二音不殊近代流俗音/烏活切非也淮南曰帝張四維運之以斗東北為報德)
(之維西南為背陽之維東南為常羊之維西北為蹏通/之維注云四角為維也先儒説云天是太虚本無形體)
(但指諸星運轉以為天耳天如彈丸圍圜三百六十五/度四分度之一旁行四表之中冬南夏北春西秋東皆)
(薄四表而止張衡靈憲云八極之維徑二億三萬二千/三百里維謂四維極謂八極也一説云北極天之中也)
(天官書曰中宫天極星其一明者太一/常居也太𤣥經曰天圜地方極植中央)八柱何當東南
何虧(言天有八山為柱皆何當值東南不足誰虧缺之有/也虧一作虧補曰河圖言崑崙者地之中也地下)
(八柱柱廣十萬里有三千六百軸互相牽制名山大川/孔穴相通淮南云天有九部八紀地有九州八柱神異)
(經云崑崙有銅柱焉其高入天所謂天柱也素問曰天/不足西北故西北方隂也而人右耳目不如左明也地)
(不滿東南故東南方陽也而人左手足不如右強也又/曰天不足西北左寒而右凉地不滿東南右熱而左温)
(注云中原地形西北高東南下今百川滿/湊東之滄海則東西南北髙下可知)九天之際安
放安屬(九天東方皥天東南方陽天南方赤天西南方/朱天西方成天西北方幽天北方𤣥天東北方)
(變天中央鈞天其際㑹何分安所繫屬乎皥亦作昊變/一作欒一作鸞補曰際邊也傳曰九天之際曰九垠九)
(天之外曰九陔放上聲孟子曰遵海/而南放於琅琊放至也屬附也音注)隅隈多有誰知其
數(言天地廣大隅隈衆多寜有知其數乎補曰隅角也/爾雅厓内為隩外為隈淮南曰天有九野九千九百)
(九十九隅去地五億萬里注云九野/九天之野一野千一百一十一隅)天何所沓十二焉
分(沓合也言天與地合㑹何所十二辰誰所分别乎補/曰沓徒合切靈憲云天體於陽故圓以動地體於隂)
(故平以靜動以行施靜以合化堙鬰構精時育庶類斯/謂天元天何所沓言與地合也左傳曰日月所㑹是謂)
(辰故以配日注云一嵗日月十二㑹所㑹為辰十一月/辰在星紀十二月辰在𤣥枵之類是也若嵗在鶉火我)
(周之分野實沈之虚晉人/是居則十二辰所次也)日月安屬列星安陳(言日月/衆星安)
(所繫屬誰陳列也補曰列子曰天積氣耳日月星宿亦/積氣中之有光曜者靈憲曰星也者體生於地精成於)
(天列居錯跱/各有攸屬)出自湯谷次于䝉汜(次舍也汜水涯也言/日出東方湯谷之中)
(暮入西極䝉水之涯也補曰書云宅嵎夷曰暘谷即湯/谷也爾雅云西至日所入為太䝉即䝉汜也説文云暘)
(日出也或作湯通作陽汜音似淮南曰日出于暘谷浴/于咸池拂于扶桑是謂晨明登于扶桑爰始將行是謂)
(朏明至于曲阿是謂旦明至于曽泉是謂早食至於桑/野是謂晏食至于衡陽是謂隅中至于昆吾是謂正中)
(至于鳥次是謂小還至於悲谷是謂餔時至于女紀是/謂大還至於淵隅是謂高春至於連石是謂下春至於)
(悲泉爰止其女爰息其馬是謂懸車薄於虞淵是謂黄/昏淪於䝉谷是謂定昏日入於虞淵之汜曙於䝉谷之)
(浦行九州七舍有五億萬七千三百九里注/云自暘谷至虞淵凡十六所為九州七舍)自明及晦
所行幾里(言日平旦而出至暮而止所行凡幾何里乎/補曰論衡云日晝行千里夜行千里行太隂)
(則無光行大陽則能照物理論/云極南為太陽極北為太隂)夜光何德死則又育(夜/光)
(月也育生也言月何德於夭死而復生也一云言月何/德居於天地死而復生補曰博雅云夜光謂之月皇甫)
(諡日月以宵曜名日夜光書有旁死魄哉生明既生魄/死魄朔也生魄望也先儒云月光生於日所照魄生於)
(日所蔽當日則光/盈就日則光盡)厥利維何而顧菟在腹(言月中有菟/何所貪利居)
(月之腹而顧望乎菟一作兔補曰菟與兎同靈憲曰月/者隂精之宗積而成獸象兎隂之類其數偶蘇鶚演義)
(云兎十二屬配卯位處望日月最圓而出於卯上卯兎/也其形入於月中遂有是形古今注云兎口有缺博物)
(志云兎望月而孕自吐其子故天對云𤣥/隂多缺爰感厥兎不形之形惟神是類)女歧無合夫
焉取九子(女歧神女無夫而生九子也天對云陽/徤隂淫降施蒸摩歧靈而子焉以夫為)伯強
何處惠氣安在(伯強大厲疫鬼也所至傷人惠氣和氣/也言隂陽調和則惠氣行不和調則厲)
(鬼興二者當何所在乎/補曰強巨良切惠順也)何闔而晦何開而明(言天何所/闔閉而晦)
(㝠何所開發而明曉乎補曰闔閉户/也開闢户也隂闔而晦陽開而明)角宿未旦曜靈安
藏(角亢東方星曜靈日也言東方未明旦之時日安所/藏其精光乎釋文藏作臧補曰宿音秀臧與藏同爾)
(雅曰夀星角亢也注云數起角亢列宿之長國語曰辰/角見而雨畢注云辰角大辰蒼龍之角見者朝見東方)
(建戍之初寒露節也此言角宿未旦者指東方蒼龍之/位耳天對云孰旦孰幽繆躔于經蒼龍之寓而迋彼角)
(亢迋欺也具/往切亢音剛)不任汩鴻師何㠯尚之(汩治也鴻大水也/師衆也尚舉也言)
(鮌才不任治鴻水衆人何以舉之乎師一作鮌補曰汩/音骨國語曰禹決汩九川汩通也荀子曰禹有功抑下)
(鴻鴻即洪水也堯典曰湯湯洪水方割蕩蕩懷山襄陵/下民其咨有能俾乂僉曰於鮌哉帝曰吁咈哉方命圯)
(族岳曰异哉試可乃已帝曰往/欽哉九載績用弗成异舉也)僉曰何憂何不課而行
之(僉衆也課試也言衆人舉鮌治水堯知其不/能衆人曰何憂哉何不先試之也曰一作答)䲭龜曳
銜鮌何聼焉(言鮌治水績用不成堯乃放殺之羽山飛/鳥水蟲曳銜而食之鮌何能復不聴乎補)
(曰鴟處脂切一名鳶也曳牽也引也聼從也此言鮌違/帝命而不聼何為聼䲭龜之曳銜也天對云方陟元子)
(以𦙍功定地胡離/厥考而䲭龜肆喙)順欲成功帝何刑焉(帝謂堯也言鮌/設能順衆人之)
(欲而成其功堯當何為刑戮之乎補曰書云方命圮族/國語云鮌違帝命則所謂順欲者順帝之欲也天對云)
(盗堙息壤招帝震怒賦刑在下投棄於羽山海經云/鮌竊帝之息壤以堙洪水帝命祝融殺鯀于羽郊)永
遏在羽山夫何三年不施(永長也遏絶也施舍也言堯/長放鮌于羽山絶在不毛之)
(地三年不舍其罪也一無山字施一作㢮補/曰遏猶遏絶苖民之遏施捨也通作㢮音豕)伯禹愎鮌
夫何㠯變化(禹鮌子也言鮌愚狠愎而生禹禹小見其/所為何以能變化而有聖德也愎一作腹)
(注同一本何下有故字補曰愎弼力切戾也詩云出入/腹我腹懷抱也天對云氣孽宜害而嗣續得聖汙塗而)
(蕖夫固不/可以類)纂就前緒遂成考功(父死稱考緒業也言禹/能纂代鮌之遺業而成)
(考父之功也補曰纂作管切集也緒/音叙絲耑也記曰禹能修鮌之功)何續初繼業而厥
謀不同(言禹何能繼續鮌業而謀慮不同也補曰洪範/言鮌堙洪水汩陳其五行帝乃震怒不畀洪範)
(九疇彛倫攸斁鯀則殛死禹乃嗣興天乃錫禹洪範九/疇彛倫攸叙孟子曰禹之治水水之道也鮌堙洪水而)
(禹行其所無事雖承/父業其謀不同也)洪泉極深何以窴之(言洪水淵泉極/深大禹何用窴)
(塞而平之乎補曰窴與填同淮南曰凡鴻水淵藪自三/百仞以上二億三萬三千五百五十里有九淵禹乃以)
(息土填洪水以為名山注云息土不耗滅掘之益多故/以填洪水也天對云行鴻下隤厥丘乃降焉填絶淵然)
(後夷/於土)地方九則何以墳之(墳分也謂九州之地凡有九/品禹何以能分别之乎墳一)
(作憤補曰班孟堅云坤作地勢高下九則劉德云九則/九州土田上中下九等也天對云從民之宜乃九於野)
(墳厥貢藝而/有上中下)河海應龍何畫何歴(有鱗曰蛟龍有翼曰/應龍厯過也言河海)
(所出至逺應龍過厯遊之而無所不窮也或曰禹治洪/水時有神龍以尾畫地導水所注當決者因而治之也)
(一云應龍何畫河海何厯補曰山海經云應龍處南極/殺蚩尤與夸父不得復上故下數旱旱而為應龍之狀)
(乃得大雨山海經圖云犂丘山有應龍者龍之有翼也/昔蚩尤禦黄帝令應龍攻於冀州之野女媧之時乗雷)
(車服駕應龍夏禹治水有應龍以尾畫地即水泉流通/天對云胡聖為不足反謀龍知畚鍤究勤而欺畫厥尾)
(畫音/獲)鮌何所營禹何所成(言鮌治鴻水何所營度禹何/所成就乎補曰汩陳其五行)
(此鮌所營也六府三/事允治此禹所成也)康回馮怒􁪗何故以東南傾(康回/共工)
(名也淮南子言共工與顓頊爭為帝不得怒而觸不周/之山天維絶地柱折故東南傾也墬一作地一無以字)
(補曰馮皮膺切列子曰帝馮怒注云馮大也春秋傳曰/震電馮怒注云馮盛也方言云憑怒也楚曰慿注云恚)
(盛貌引康回慿怒然則馮慿一也列子曰共工氏與顓/頊爭為帝怒而觸不周之山折天柱絶地維故天傾西)
(北日月星辰就焉地不滿東南百川水潦歸焉注云共/工氏興霸於伏羲神農之間其後苖裔恃其強與顓頊)
(爭為帝又淮南言共工之力觸不周之山/使地東南傾注云非堯時共工傾猶下也)九州安錯川
谷何洿(錯厠也洿深也言九州錯厠禹何所分别之川/谷於地何以獨洿深乎安一作何補曰錯七故)
(切置也天對云州錯冨媪爰定於趾國語曰疏為川谷/以導其氣蔡邕月令章句曰衆流注海曰川爾雅云水)
(注川曰谿注谿曰谷集韻洿音户水/深謂之洿舊音烏無深義亦不叶韻)東流不溢孰知其
故(言百川東流不知滿溢誰有知其故也補曰列子云/渤海之東不知幾億萬里有大壑焉實為無底之谷)
(名曰歸墟八紘九野之水天漢之流莫不注之而無増/無减焉莊子曰天下之水莫大於海萬川歸之不知何)
(時止而不盈尾閭泄之不知何時已而不虛天對云東/窮歸墟又環西盈脈穴土區而濁濁清清墳壚燥疏滲)
(渴而升充融有餘泄漏復/行器運浟浟又何溢為)東西南北其脩孰多(脩長也/言天地)
(東西南北/誰為長乎)南北順㯐其衍幾何(衍廣大也言南北㯐長/其廣差幾何乎㯐釋文)
(作隋一作墮補曰爾雅云􁈕小而橢橢音妥又徒禾切/狹而長也疏引南北順橢其脩幾何㯐與橢同通作隋)
(淮南子云闔四海之内東西二萬八千里南北二萬六/千里注云子午為經卯酉為緯言經短緯長也又曰禹)
(乃使大章歩自東極至於西極二億三萬三千五百里/七十五歩使竪亥歩自北極至於南極二億三萬三千)
(五百里七十五歩注云海内有長短極内等也軒轅本/紀云帝令竪亥歩自東極至於西極得五億十選九千)
(八百八歩南北二億三萬一千三百里竪亥左手把算/右手指青丘北東盡泰逺西窮邠國東西得二萬八千)
(里南北得二萬六千里靈憲曰八極之維經二億三萬/三千三百里南北則短減千里東西則廣增千里自地)
(至天半於八極則地之深亦如之博物志曰河圖天地/南北三億三萬五千五百里東西二億三萬三千里其)
(説不同今/並存之)崑崙縣圃其凥安在(崑崙山名也在西北元/氣所出其巔曰縣圃乃)
(上通於天也凥一作居天對云積高於乾崑崙攸/居蓬首虎齒爰穴爰都補曰縣音𤣥凥與居同)増城
九重其高幾里(淮南言崑崙之山九重其高萬二千里/也二或作五補曰淮南云崑崙虚中有)
(増城九重其高萬一千里百一十四歩二尺六寸注云/增重也有五城十二樓見括地象此葢誕實未聞也)
四方之門其誰從焉(言天四方各有一門其誰從之上/下一云誰其從焉補曰淮南言崑)
(崙虛旁有四百四十門門間四里里間九純純丈五尺/此云四方之門葢謂崑崙也又云東北方方土之山曰)
(蒼門東方東極之山曰開明之門東南方波母之山曰/陽門南方南極之山曰暑門西南方編駒之山曰白門)
(西方西極之山曰閶闔之門西北方不周之山曰幽都/之門北方北極之山曰寒門凡八極之雲是雨天下八)
(門之風是節寒暑逸説葢出於/此然與上下文不屬恐非也)西北辟啟何氣通焉(言/天)
(西北之門毎常開啟豈元氣之所通辟一作闢一作開/補曰辟與闢同淮南云崑崙虚五横維其西北隅北門)
(開以納不周之風按不周山在/崑崙西北不周風自此出也)日安不到燭龍何照(言/天)
(之西北有幽㝠無日之國有龍銜燭而照之也補曰山/海經云鍾山之神名曰燭隂視為畫瞑為夜吹為冬呼)
(為夏不飲不食不喘不息身長千里人面蛇身赤色注/曰即燭龍也淮南云燭龍在鴈門北蔽於委羽之山不)
(見日其神人面龍身而無足雪賦云爛兮若燭龍銜曜/照崑山李善引山海經云西北海之外赤水之北有章)
(尾山有神人面蛇身而赤其瞑乃晦其視乃明是燭九/隂是謂燭龍詩含神霧曰天不足西北無隂陽消息故)
(有龍銜火精以/照天門中者也)羲和之未揚若華何光(羲和日御也言/日未出之時若)
(木何能有明赤之光華乎和釋文作龢揚一作陽天/對云惟若之華稟羲以耀補曰羲和若木已見騷經)何
所冬暖何所夏寒(暖温也言天地之氣何所有冬温而/夏寒者乎補曰素問天不足西北左)
(寒而右凉地不滿東南右熱而左温其故何也歧伯曰/隂陽之氣高下之理太少之異也注云高下謂地形太)
(少謂隂陽之氣盛衰之異西方凉北方寒東方温南方/熱氣化猶然矣又曰東南方陽也陽者其精降于下故)
(右熱而左温西北方隂也隂者其精奉於上故左寒而/右凉是以地有高下氣有温凉高者氣寒下者氣熱注)
(云以氣候騐之中原地形所居者悉以居髙則寒處下/則熱中華之地凡有高下之大者東西南北各三分也)
(其一者自漢蜀江南至海也二者自漢江北至平遥縣/也三者自平遥北山北至蕃界北海也故南分大熱中)
(分寒熱兼半北分大寒南北分外寒熱尤極大熱之分/其寒微大寒之分其熱微又東西高下之别亦三矣其)
(一者自汧源縣西至沙州二者自開封縣西至汧源縣/三者自開封縣東至滄海也故東分大温中分温凉兼)
(半西分大凉大温之分其寒五分之二大凉之分其熱/五分之二温凉分外温凉尤極變為大暄大寒也約其)
(大凡如此然九分之地寒極於東北熱極於西南中原/地形西北高東南下一為地形高下故寒熱不同二則)
(隂陽之氣有少有多故表温凉之異爾又曰至高之地/冬氣常在至下之地春氣常在注云高山之巔盛夏氷)
(雪汚下川澤嚴冬草生常在之義足明矣淮南云南至/委火炎風之野北方之極有凍寒積氷雪雹霜霰漂潤)
(羣水之野又曰南方有不/死之草北方有不釋之氷)焉有石林何獸能言(言天下/何所有)
(石木之林林中有獸能言語者乎禮記曰猩猩能言不/離禽獸也補曰石林與能言之獸各指一物非必林中)
(有此獸也呉都賦云雖有石林之岝崿請攘臂而靡之/雖有雄虺之九首將抗足而跐之注引天問云焉有石)
(林此本南方楚圖畫而屈原難問之於義則石林當在/南也按天問所言不獨南方之物但呉都賦以石林與)
(雄虺同稱則當在南耳天對云石胡不林往視西極按/淮南云西方之極石城金室未見石林所出也爾雅曰)
(猩猩小而好啼山海經鵲山有獸狀如禺㨗類獼猴被/髪垂地名曰猩猩又曰猩猩知人名其為獸如豕而人)
(面/)焉有虬龍負熊以遊(有角曰龍無角曰虬言寜有無/角之龍負熊獸以遊戲者乎補)
(曰虬見騷經熊形類大豕而性輕㨗好攀縁上高木見/人則顚倒自投地而下天對云有虬蜲蛇不角不鱗嬉)
(夫𤣥熊相/待以神)雄虺九首儵忽焉在(虺蛇别名也儵忽電光/也言有雄虺一身九頭)
(速及電光皆何所在乎一無速字補曰虺許偉切國語/云為虺弗摧為蛇將若何虺小蛇也然爾雅云蝮虺博)
(三寸首大如擘則虺亦有大者其類不一招䰟南方曰/雄虺九首往來儵忽儵忽疾急貌天對曰儵忽之居帝)
(南北海注云儵忽在莊子甚明王逸以為電非也按莊/子云南海之帝為儵北海之帝為忽乃寓言耳不當引)
(以為/證)何所不死長人何守(括地象曰有不死之國長人/長狄春秋云防風氏也禹㑹)
(諸侯防風氏後至於是使守封嵎之山也一云何所不/老補曰山海經不死民在交脛國東其人黒色夀不死)
(注云圓丘上有不死樹食之乃夀有赤水飲之不老又/大荒之山日月所入有人三面一臂竒右其人不死淮)
(南曰西方之極石城金室飲氣之民不死之野國語仲/尼曰昔禹致羣神於㑹稽之山防風氏後至禹殺而戮)
(之其骨節專車又曰山川之守足以綱紀天下者其守/為神客曰防風氏何守也仲尼曰汪芒氏之君守封嵎)
(之山者也為漆姓在虞夏商為汪芒氏於周為長狄今/為大人客曰人長之極幾何仲尼曰長者不過十之數)
(之極也注云十之三丈則防風氏也今湖州武康縣東/有防風山山東二百歩有禹山防風廟在封禺二山之)
(間榖梁文公十一年叔孫得臣敗/狄于鹹長狄也射其目身横九畆)靡蓱九衢枲華安居
(九交道曰衢言寜有蓱草生於水上無根乃蔓衍於九/交之道又有枲麻垂草華榮何所有此物乎蓱一作荓)
(補曰此謂靡蓱與枲華皆安在也爾雅萍蓱注云水中/浮蓱也山海經曰宣山上有桑焉其枝曰衢注云枝交)
(互四出又少室之山有木名帝休其枝五衢注云言樹/枝交錯相重五出有象路衢天對云有萍九岐厥圖以)
(詭注云衢岐也逸以為生九衢中恐謬魏都賦云尋靡/蓱於中逵葢用逸説也李善云靡蔓也枲相里􁂒爾雅)
(有枲麻麻有子曰枲天對云浮山孰産赤華伊枲/引山海經浮山有草焉其葉如麻赤華即枲華也)一蛇
吞象厥大何如(山海經云南方有靈蛇吞象三年然後/出其骨一或作靈大或作骨補曰山海)
(經南海内有巴蛇身長百尋其色青黄赤黒食象三嵗/而出其骨君子服之無心腹疾在犀牛西也注云今南)
(方蚺蛇亦吞鹿消盡乃自絞於樹腹中骨皆穿鱗甲間/出亦此類也楊大年云逸注楚詞多不原所出或引淮)
(南子而劉安所引亦本山海經其注巴蛇事文句頗謬/戾乃知逸慿它書不親見山海經也呉都賦云屠巴蛇)
(出象/骼)黒水𤣥趾三危安在(𤣥趾三危皆山名也在西方/黒水出崑崙山也趾一作沚)
(補曰言黒水𤣥趾三危皆安在也書曰道黒水至於三/危入於南海張揖云三危山在鳥鼠之西黒水出其南)
(天對云黒水淫淫窮于不姜𤣥趾則北三危則南西京/賦云昆明靈沼黒水𤣥阯言昆明靈沼取象於黒水𤣥)
(阯也李善云黑水𤣥阯謂/昆明靈沼之水沚非是)延年不死夀何所止(言仙人/禀命不)
(死其夀獨何所窮止也補曰素問云上古有真人夀敝/天地無有終時中古之時有至人者益其夀命而強者)
(也亦歸於真人其次有聖人者形/體不敝精神不散亦可以百數)鯪魚何所鬿堆焉處
(鯪魚鯉也一云鯪魚鯪鯉也有四足出南方鬿堆竒獸/也鯪一作陵所一作居鬿一作魁補曰鯪音陵山海經)
(西海中近列姑射山有陵魚人面人手魚身見則風濤/起天對云鯪魚人貌邇列姑射是也陶隱居云鯪鯉形)
(似鼉而短小又似鯉魚有四足吳都賦云陵鯉若獸注/引陵魚曷止與逸説同鬿音祈堆多回切山海經云北)
(號山有鳥狀如雞而白首鼠足名曰鬿雀食人天對云/鬿雀峙北號惟人是食注云堆當為雀王逸注誤按字)
(書鴭音堆雀屬也/則鬿堆即鬿雀也)羿焉彃日烏焉解羽(淮南言堯時十/日並出草木焦)
(枯堯命羿仰射十日中其九日日中九烏皆死墮其羽/翼故留其一日也彃一作彈一作斃補曰山海經黒齒)
(之北曰湯谷居水中有扶木九日居下枝一日居上枝/皆戴烏注云羿射十日中其九離騷所謂羿焉射日烏)
(焉解羽傳曰天有十日日之數十也此言九日居下枝/一日居上枝者大荒經曰一日方至一日方出明天地)
(雖有十日自使以次迭出運照而今俱見為天下妖故/羿稟天命洞其靈誠仰天控弦而九日潛退也歸藏易)
(云羿彃十日説文云彃射也音畢引□焉彈日□與羿/同然則彃或作彈葢字之誤耳淮南又云羿除天下之)
(害死而為宗布注云羿古之諸侯此堯時羿非有窮后/羿又云日中有踆烏踆猶蹲也春秋元命苞云陽成於)
(三故日中有三足烏者陽精也天對云大澤千里羣鳥/是解注中烏當為鳥後人不知因配上句改為烏也山)
(海經云大澤方千里羣鳥之所生及所解又穆天子傳/曰比至曠原之野飛鳥之所解其羽然以文意考之鳥)
(當如字宗元改從鳥/雖有所據近乎鑿矣)禹之力獻功(句/絶)降省下土四方(言/禹)
(以勤力獻進其功堯因使省察下土四方也一無/四方二字補曰降下也省察也書曰惟荒度土功)焉得
彼嵞山女而通之於台桑(言禹治水道娶塗山氏之女/而通夫婦之道於台桑之地)
(焉一作安一云焉得彼塗山之女而通於台桑塗釋文/作涂補曰嵞音塗説文云㑹稽山也一曰九江當嵞也)
(書曰娶於塗山辛壬癸甲疏引左傳禹㑹諸侯於塗山/杜預云塗山在夀春東北蘇鶚演義云塗山有四一者)
(㑹稽二者渝州三者濠州四者文字音義云嵞山古國/名夏禹娶之今宣州當塗縣也塗山氏女即女嬌也史)
(記曰辛壬娶塗山癸甲生啟吕氏春秋曰禹娶塗山氏/女不以私害公自辛至甲四日復往治水故江淮之俗)
(以辛壬癸甲為稼娶日也淮南曰禹治鴻水通轘轅山/化為熊謂塗山氏曰欲餉聞鼔聲乃來禹跳石誤中鼔)
(塗山氏往見禹方作熊慙而去至嵩高山下化/為石方生啟禹曰歸我子石破北方而啟生)閔妃匹
合厥身是繼(閔憂也言禹所以憂無妃匹者欲為身立/繼嗣也補曰左傳云嘉偶曰妃爾雅云妃)
(匹也/對也)胡維嗜不同味而快鼂飽(言禹治水道娶者憂無嗜/繼嗣耳何特與衆人同)
(欲茍欲飽快一朝之情乎故以辛酉日娶甲子日去而/有啟也一本嗜下有欲字一本快下有一字一云胡維)
(嗜欲同味維一作為鼂一作晁一作朝補曰鼂晁並音/朝莫之朝此言禹之所嗜與衆人異味衆人所嗜以厭)
(足其情欲禹所嗜/者拯民之溺爾)啟代益作后卒然離蠥(益禹賢臣也/作為也后君)
(也離遭也蠥憂也言禹以天下禪於益益避啟於箕山/之陽天下皆去益而歸啟以為君益卒不得立故曰遭)
(憂也蠥一作孽一作孼補曰蠥魚列切孟子曰禹薦益/於天益避禹之子於箕山之隂朝覲訟獄者不之益而)
(之啟曰吾君之子也謳歌者不謳歌益而謳歌啟曰吾/君之子也書曰啟與有扈戰於甘之野説者曰有扈氏)
(與夏同姓啟繼世以有天下有扈不服大戰於甘故曰/卒然離蠥也汲冢書云益為啟所殺非也天對云彼􁀾)
(克臧俾姒作夏獻后益於帝諄/諄以不命復為叟耆曷戚曷孽)何啟惟憂而能拘是達
(言天下所以去益就啟者以其能憂思道德而通其拘/隔拘隔者謂有扈氏叛啟啟率六師以伐之也補曰惟)
(思也拘執也禹甞薦益於天矣啟賢能敬承繼禹之道/憂思天下因民心之歸代益作后因民心之不予以伐)
(有扈是能變通/而不拘執也)皆歸䠶□而無害厥躬(射行也□窮也/言有扈氏所行)
(皆歸於窮惡故啟誅之長無害於其身也䠶一作射□/一作鞠補曰凡能取中皆曰射□窮也音菊此言啟之)
(所為皆歸於中理而/窮情夫孰能害之者)何后益作革而禹播降(后君也革/更也播種)
(也降下也言啟所以能變更益而代益為君者以禹平/治水土百姓得下種百榖故思歸啟也補曰據上所言)
(則啟固賢矣然禹之播降待益作革然後能成功特天/與子則與子故益不有天下耳焚山澤奏鮮食所謂作)
(革也稷降播種而曰禹播降者水土平然後嘉糓可殖/故也降乎攻切見騷經天對云益革民艱咸粲厥粒惟)
(禹授以土/爰稼萬億)啟棘賔商九辯九歌(棘陳也賔列也九辯九/歌啟所作樂也言啟能)
(修明禹業陳列宫商之音備其禮樂也補曰史記契佐/禹治水有功封於商興於唐虞大禹之際此言賔商者)
(疑謂待商以賔客之禮棘急也言急/於賔商也九辯九歌享賔之樂也)何勤子屠母而死
分竟地(勤勞也屠裂剥也言禹􁀙剥母背而生其母之/身分散竟地何以能有聖德憂勞天下乎地一)
(作墜補曰􁀙判也音疈史記楚世家陸終生子六人坼/剖而産焉干寶曰前志所傳修已背坼而生禹簡狄胷)
(剖而生契厯代乆逺莫足相證魏黄初五年汝南屈雍/妻生男從右胳下水腹上出而平和自若母子無恙詩)
(云不拆不副無災無害原詩人之㫖明古之婦人常有/坼剖而産者矣又有因産而遇災害者故美其無害也)
(禹母事出帝王世紀禹以勤勞修鯀之功故曰勤子也/上云九辯九歌言啟以禹故得享備樂何以修已生禹)
(而反遇災害邪言坼剖而産則有之死分竟地未必然/也竟地猶言竟天也唐段成式云迸分竟地葢用此語)
帝降夷羿革孽夏民(帝天帝也夷羿諸侯殺夏后相者/也革更也孽憂也言羿弑夏家居)
(天子之位荒淫田獵變更夏道為萬民憂患天對云夷/羿滔淫割更后相夫孰作厥孽而誣帝以降補曰左氏)
(云在帝夷羿冒于原獸忘其國恤而/思其麀牡武不可重用不恢于夏家)胡䠶夫河伯而妻
彼雒嬪(胡何也雒嬪水神謂宓妃也傳曰河伯化為白/龍游於水旁羿見䠶之眇其左目河伯上訴天)
(帝曰為我殺羿天帝曰爾何故得見䠶河伯曰我時化/為白龍出遊天帝曰使汝深守神靈羿何從得犯汝今)
(為虫獸當為人所䠶固其宜也羿何罪歟深一作保羿/又夢與雒水神宓妃交接也一本胡下有羿字䠶一作)
(射補曰䠶食亦切下同妻心計切此言射河伯妻雒嬪/者何人乎乃堯時羿非有窮羿也革孽夏民封狶是射)
(乃有窮羿耳淮南云河伯溺殺人羿射其左目注云/堯時羿射十日繳大風殺□窳斬九嬰射河伯)馮
珧利決封狶是䠶(馮挾也珧弓名也決䠶韝也封狶神/獸也言羿不修道德而挾弓䠶韝獵)
(捕神獸以快其情也䠶一作射補曰馮音慿珧音遥爾/雅弓以蜃者謂之珧注云用蜃飾弓兩頭因取其類以)
(為名又曰蜃小者珧注云王珧即小蚌也説文云珧蜃/甲也所以飾物儀禮有決遂注云決猶闓也以象骨為)
(之著右大擘指以鈎弦闓體也遂射韝也以韋為之所/以遂弦也説文云韝射臂決也封大也狶虛豈切方言)
(云豬南楚謂之狶淮南云堯時封狶長蛇皆為民害堯/使羿斷脩蛇禽封狶此言有窮羿亦封狶是射而反為)
(民害也左傳曰樂正后夔生伯封實有豕心貪□無厭/忿類無期謂之封豕有窮后羿滅之此則窮竒饕餮之)
(類以惡/得名者)何獻蒸肉之膏而后帝不若(蒸祭也后帝天帝也/若順也言羿獵䠶封)
(狶以其肉膏際天帝天帝猶不順羿之所為也蒸一作/烝補曰冬祭曰蒸膏脂也詩曰皇皇后帝謂天帝也天)
(對云夸夫快殺鼎狶以慮飽馨膏腴/帝叛德恣力胡肥台舌喉而濫厥福)浞娶純狐眩妻爰
謀(浞羿相也爰於也眩惑也言浞娶於純狐氏女/眩惑愛之遂與浞謀殺羿也補曰寒浞見騷經)何羿
之䠶革而交吞揆之(吞滅也揆度也言羿好䠶獵不恤/政事法度浞交接國中布恩施德)
(而吞滅之也一無革字補曰禮云貫革之射左傳云蹲/甲而射之徹七札焉言有力也羿之射藝如此唯不恤)
(國事故其衆交合而吞滅/之且揆度其必可取也)阻窮西征巖何越焉(阻險也/窮窘也)
(征行也越度也言堯放鮌羽山西行度越岑巖之險因/墮死也補曰羽山東裔此云西征者自西徂東也上文)
(言永遏在羽山夫何三年不施則鮌非死/於道路此但言何以越巖險而至羽山耳)化為黄熊巫
何活焉(活生也言鮌死後化為黄熊入於羽淵豈巫醫/所能復生活也一本化下有而字補曰左傳曰)
(昔堯殛鯀于羽山其神化為黄熊以入於羽淵實為夏/郊三代祀之國語作黄能按熊獸名能奴來切三足鱉)
(也説者曰獸非入水之物故是鱉也一云既為神何妨/是獸説文云能熊屬足似鹿然則能既熊屬又為鱉類)
(東海人祭禹廟不用熊肉及鱉為膳斯豈鮌化/為二物乎抑亦以左傳國語不同兼存之也)咸播秬
黍莆雚是營(咸皆也秬黍黒黍也雚草名也營耕也言/禹平治水土萬民皆得耕種黒黍於雚蒲)
(之地盡為良田也一作黄雚一作莆藿補曰詩云維秬/維秠爾雅曰秬黒黍秠一稃二米秠亦黒黍但中米異)
(爾秬音巨説文黍禾屬而黏也莆疑即蒲字蒲水草可/以作席李商隱詩云直是滅雚莆與圖同韻雚薍也音)
(丸與萑同左氏云萑苻之澤是也以莆為黄以雚/為藿皆字之誤耳天對云維莞維蒲維菰維蘆)何由
并投而鮌疾脩盈(疾惡也脩長也盈滿也由用也言堯/不惡鮌而戮殺之則禹不得嗣興民)
(何得投種五榖乎乃知鮌惡長滿天下也補曰并並也/言禹平水土民得並種五榖矣何由鮌惡長滿天下乎)
(所謂葢前/人之愆)白蜺嬰茀胡為此堂(蜺雲之有色似龍者也/茀白雲逶移若蛇者也)
(言比有蜺茀氣逶移相嬰何為此堂乎葢屈原所見祠/堂也補曰蜺雌虹也茀音拂説文云􁶍雲貌疑即此茀)
(字天對云王子/怪駭蜺形茀裳)安得夫良藥不能固臧(臧善也言崔文/子學仙於王子)
(僑子僑化為白蜺而嬰茀持藥與崔文子崔文子驚怪/引戈擊蜺中之因墮其藥俯而視之王子僑之尸也故)
(言得藥不善也一本夫上有失/字補曰崔文子事見列仙傳)天式從横陽離爰死(式/法)
(也爰於也言天法有善隂陽從横之/道人失陽氣則死也補曰從即容切)大鳥何鳴夫焉喪
厥體(言崔文子取王子僑之尸置之室中覆之以弊篚/湏㬰則化為大鳥而鳴開而視之飜飛而去文子)
(焉能亡子僑之身乎言仙/人不可殺也喪一作□)蓱號起雨何以興之(蓱蓱翳/雨師名)
(也號呼也興起也言雨師號呼則雲起而雨下獨何以/興之乎蓱一作荓一作萍補曰蓱音瓶號乎刀切山海)
(經屏翳在海東時人謂之雨師天象賦云太白降神於/屏翳注云其精降為雨師之神博雅作荓翳張景陽詩)
(云豐隆迎號屏顔師古云屏翳一曰蓱號大人賦/云召屏翳誅風伯刑雨師注云屏翳天神使也)撰體
恊脅鹿何膺之(膺受也言天撰十二神鹿一身八足兩/頭獨何膺受此形體乎一云撰體脅鹿)
(何以膺之補曰撰具也雛綰切恊合也脅虚業切説文/云雨膀也膺於陵切書曰永膺多福膺當也受也天對)
(云氣怪以神爰有竒軀/脇屬支偶尸帝之隅)鼇戴山抃何以安之(鼇大龜也/擊手曰抃)
(列仙傳曰有巨靈之鼇背負蓬萊之山而抃舞戲滄海/之中獨何以安之乎戴一作載抃釋文作拚補曰鼇音)
(敖抃音卞列子云五山之根無所連箸帝命禺強使巨/鼇十五舉首而戴之迭為三番六萬嵗一交焉五山始)
(峙而不動張衡賦云登蓬萊而容與兮鼇雖抃/而不傾𤣥中記云即巨龜也一云海中大鼈)釋舟陵
行何以遷之(釋置也舟船也遷徙也舟釋水而陵行則/何能遷徙也言龜所以能負山若舟船者)
(以其在水中也使龜釋水而陵行則何以能遷徙山乎/補曰列子云龍伯之國有大人舉足不盈數歩而暨五)
(山之所一釣而連六鼇合負而趨歸其國灼其骨以數/焉此言鼇在海中其負山若舟之負物今釋水而陸反)
(為人所負何罪而見徙也天對云惡釋/而陵殆或謫之龍伯負骨帝尚窄之)惟澆在户何求
于嫂(澆古多力者也論曰澆盪舟言澆無義淫佚其嫂/往至其户佯有所求因與行淫亂也補曰澆堯弔)
(切見/騷經)何少康逐犬而顛隕厥首(言夏少康因田獵放犬/逐獸遂襲殺澆而斷其)
(頭補曰説文顛倒也俗/作㒹下同隕從高下也)女歧縫裳而館同爰止(女歧澆/嫂也館)
(舍也爰於也言女歧與澆淫佚/為之縫裳於是共舍而宿止也)何顛易厥首而親以逢
殆(逢遇也殆危也言少康夜襲得女歧頭以為澆因斷/之故言昜首遇危殆也一本顛下有隕字殆上有天)
(字/)湯謀易旅何以厚之(湯殷王也旅衆也言殷湯欲變/易夏衆使之從已獨何以厚待)
(之乎補曰書云攸徂之民室家相慶曰傒/予后后來其蘇湯之厚其衆以德而已)覆舟斟尋何
道取之(覆反也舟船也斟尋國名也言少康滅斟尋氏/奄若覆舟獨以何道取之乎補曰斟軄深切左)
(傳云有過澆殺斟灌以伐斟尋滅夏后相注云二斟夏/同姓諸侯相失國依於二斟為澆所滅然則取斟尋者)
(乃有過澆非少康也天對云康復舊物尋焉保/之覆舟喻易尚或艱之承逸之誤也取此茍切)桀伐䝉
山何所得焉(桀夏亡王也䝉山國名也言夏桀征伐䝉/山之國而得妺嬉也補曰國語云昔夏桀)
(伐有施有施人以未嬉女焉注/云有施嬉姓之國未嬉其女也)妺嬉何肆湯何殛焉(言/桀)
(得妺嬉肆其情意故湯放之南巢也妺一作未殛一作/極補曰妺音末嬉音喜説文云殛誅也引書殛鯀于羽)
(山或作□/音義同)舜閔在家父何以鱞(舜帝舜也閔憂也無妻/曰鱞言舜為布衣憂閔)
(其家其父頑母嚚不為娶婦乃至於鱞也補曰鱞古頑/切經傳多作鰥書曰有鰥在下曰虞舜此言舜孝如此)
(父何以不/為娶乎)堯不姚告二女何親(姚舜姓也言堯不告舜/父母而妻之如令告之)
(則不聴堯女當何所親附乎一云女何所親補曰書云/女于時觀厥刑于二女釐降二女于媯汭嬪于虞二女)
(娥皇女英也孟子曰舜不告而娶為無後也君子以為/猶告也又萬章曰舜之不告而娶則吾既得聞命矣帝)
(之妻舜而不告何也曰帝亦知告焉則不得妻也伊川/程頥曰舜不告而娶固不可堯命瞽使舜娶舜雖不告)
(堯固告之爾堯之告/也以君治之而已)厥萌在初何所億焉(言賢者預見/施行萌牙之)
(端而知其存亡善惡所終非虛億也億一作意/補曰億度也論語曰億則屢中意與億音義同)璜臺十
成誰所極焉(璜石次玉者也言紂作象箸而箕子歎預/知象箸必有玉杯玉杯必盛熊蹯豹胎如)
(此必崇廣宫室紂果作玉臺十重糟丘酒池以至于亡/也補曰左傳曰夏后氏之璜璜美玉也郭璞注爾雅云)
(成猶重也淮南云桀紂/為琁室瑶臺象廊玉牀)登立為帝孰道尚之(言伏羲始/畫八卦修)
(行道德萬民登以為帝誰開導而尊尚之也補曰登立/為帝謂匹夫而有天下者舜禹是也史記夏商之君皆)
(稱帝天對云惟德登帝帥以/首之逸以為伏羲未知何據)女媧有體孰制匠之(傳言/女媧)
(人頭蛇身一日七十化其體如此誰所制匠而圖之乎/補曰媧古華切古天子風姓也山海經云女媧之膓化)
(為神處栗廣之野注云女媧古神女帝人面蛇身一日/中七十變其膓化為此神列子曰女媧氏蛇身人面牛)
(首虎鼻此有非人之狀而有大聖之德注云人形貌喙/自有偶與禽獸相似者亦如相書龜背鵠歩鳶肩鷹)
(耳淮南云黄帝生隂陽上駢生耳目/桑林生臂手此女媧所以七十化也)舜服厥弟終然為
害(服事也言舜弟象施行無道舜猶服而事之然象終/欲害舜也補曰此言舜德足以服象而象終為害也)
(書云父頑母嚚象傲克諧以孝史記云舜父瞽叟盲而/舜母死瞽叟更娶妻而生象愛後妻子常欲殺舜舜順)
(事父及後母與/弟日以篤謹)何肆犬體而厥身不危敗(言象無道肆/其犬豕之心)
(燒廪窴井欲以殺舜然終不能危敗舜身也一云何得/肆其犬豕一云何肆犬豕補曰列女傳云瞽叟與象謀)
(殺舜使塗廪舜告二女二女曰時唯其戕汝時唯其焚/汝鵲如汝裳衣鳥工往舜既治廪戕旋階瞽叟焚廪舜)
(往飛復使浚井舜告二女二女曰時亦唯其戕汝時其/掩汝汝去裳衣龍工徃舜往浚井格其入出從掩舜潛)
(出/)呉獲迄古南嶽是止(獲得也迄至也古謂古公亶父/也言吳國得賢君至古公亶父)
(之時而遇太伯隂譲避王季辭之南嶽之下採藥於是/遂止而不還也補曰迄許訖切史記古公亶父有長子)
(曰太伯次曰虞仲少子季厯古公曰我世當興者其在/昌乎長子太伯虞仲知古公欲立季厯以傳昌乃二人)
(亡如荆蠻文身斷髪以讓季厯太伯之犇荆蠻自號句吳/荆蠻義之從而歸之千餘家立為吳太伯太伯卒弟仲)
(雍立仲雍/即虞仲也)孰期去斯得兩男子(期㑹也昔古公有少子/曰王季而生聖子文王)
(古公欲立王季令天命及文王長子太伯及弟仲雍去/而之吳吳立以為君誰與期㑹而得兩男子兩男子謂)
(太伯仲雍也/去一作夫)縁鵠飾玉后帝是饗(后帝謂殷湯也言伊/尹始仕因縁烹鵠鳥)
(之羮脩玉鼎以事於湯湯賢之遂以為相也補曰史記/阿衡欲干湯而無由乃為有莘氏媵臣負鼎爼以滋味)
(説湯致於王道淮南云伊尹憂天下之不治調和五味/負鼎爼而行注云負鼎爼調五味欲其調隂陽行其道)
(孟子云吾聞以堯舜之道要湯未聞割烹也伊尹負鼎/干湯猶太公屠鈎之類於傳有之孟子不以為然者慮)
(後世貪鄙之徒託此以自進耳若謂/初無負鼎之説則古書皆不可信乎)何承謀夏桀終以
滅喪(言湯遂承用伊尹之謀而伐夏桀終以滅亡也一/無夏字喪一作□補曰此言伊尹承事湯以謀夏)
(桀也喪/去聲)帝乃降觀下逢伊摯(帝謂湯也摯伊尹名也言/湯出觀風俗乃憂下民博)
(選於衆而逢伊尹舉以/為相也乃一作力注同)何條放致罰而黎服大説(條鳴/條也)
(黎衆也説喜也言湯行天之罰以誅於桀放之鳴條之/野天下衆民大喜悦也服一作伏補曰書云伊尹相湯)
(代桀遂與桀戰於鳴條之野又曰造攻自鳴條朕載自/亳注云鳴條在安邑之西史記桀敗於有娀之虛犇於)
(鳴條此言條放者自鳴條放之也致罰者湯誥所謂致/天之罰也黎謂羣黎百姓也湯以臣放君而黎民悦服)
(者代虐以寛故也天對云條伐巢放/民用潰厥疣以夷於膚夫曷不謡)簡狄在臺嚳何宜
𤣥鳥致貽女何喜(簡狄帝嚳之妃也𤣥鳥燕也貽遺也/言簡狄侍帝嚳於臺上有飛燕墮遺)
(其卵喜而吞之因生契也一云帝嚳何宜貽一作詒喜/一作嘉補曰詩云天命𤣥鳥降而生商𤣥鳥鳦也湯之)
(先祖有娀氏女簡狄配高辛氏天使鳦下而生商者謂/鳦遺卵簡狄吞之而生契為堯司徒而有功封之於商)
(也嚳苦篤切天對云嚳狄禱禖契形於胞胡乙/鷇之食而怪焉以嘉以詩考之非史氏之妄也)該秉季
德厥父是臧(該苞也秉持也父謂契也季末也臧善也/言湯能包持先人之末徳修其祖父之善)
(業故天祐之以為民主也補曰天對云該德𦙍考蓐收/於西爪虎手鉞尸刑以司慝左氏傳少皥氏有四叔曰)
(重曰該曰修曰熈使該為蓐收世不失職遂濟窮桑宗/元所云謂此也按此當與下文相屬下云弊於有扈則)
(秉季德者謂夏啓也該兼也言能兼秉大禹之末德猶/曰恒秉季德耳恒豈亦人名乎厥父是臧言為父所善)
(以有天/下也)胡終弊于有扈牧夫牛羊(有扈澆國名也澆滅/夏后相相之遺腹子)
(曰少康後為有仍牧正典主牛羊遂攻殺澆滅有扈復/禹舊跡祀夏配天也補曰書序云啓與有扈戰于甘之)
(野淮南曰有扈氏為義而亡注云有扈夏啓之庻兄以/堯舜與賢啓獨與子故伐啓啓亡之左傳少康滅澆于)
(過非有扈也逸説非是地理志云扶風鄠縣是扈國此/言禹得天下以揖讓而啓用兵以滅有扈氏有扈遂為)
(牧竪也天對云牧正矜矜/澆扈爰踣承逸之誤也)干恊時舞何以懷之(干求也/舞務也)
(恊和也懷來也言夏后相既失天下少康幼小復能求/得時務調和百姓使之歸已何以懷來之也補曰書云)
(三旬苗民逆命帝乃誕敷文徳舞干羽于兩階七旬有/苗格恊合也言舜以時合舞于兩階而有苗格也莊子)
(曰執干而舞干盾也天對云階干以/娛苖革而格不迫以死夫胡狃厥賊)平脅曼膚何以肥
之(言紂為無道諸侯背畔天下乖離當懷憂癯瘦而反/形體曼澤獨何以能平脅肥盛乎一本平上有受字)
(補曰受即紂也曼音萬李善云曼輕細也天對云/辛后騃狂無憂以肥肆蕩㢮厥體而充膏于肌)有扈
牧竪云何而逢(言有扈氏本牧竪之人耳因何逢遇而/得為諸侯乎一曰其爰何逢一曰其云)
(何逢補曰此言啓滅有扈之國其後子孫遂為民庶牧/夫牛羊其初以何道而得為諸侯也竪童僕之未冠者)
(巨庾/切)擊牀先出其命何從(言啟攻有扈之時親於其牀/上擊而殺之其先人失國之)
(原何所從出乎/一云其何所從)恒秉季德焉得夫朴牛(恒常也季末也/朴大也言湯常)
(能秉持契之末德修而𢎞之天嘉其志出田獵得大牛/之瑞也補曰説文云特牛牛父也言其朴特朴匹角切)
(一云平豆/切無樸音)何往營班禄不但還來(營得也班徧也言湯/往田獵不但驅馳往)
(來也還輒以所獲得禽獸徧施禄惠於百姓也補曰詩/云經之營之營度也記曰請班諸兄弟之貧者班分也)
(言湯田獵禽獸往營所以施禄惠於/百姓者不但還來而已必有所分也)昏微遵迹有狄不
寜(昏閽也遵循也迹道也言人有循闇微之道為婬妷/踰禮之行者不可以安其身也謂晉大夫解居父也)
(遵一作循/有一作佚)何繁鳥萃棘負子肆情(言解居父聘吳過陳/之墓門見婦人負其)
(子欲與之淫泆肆其情欲婦人則引詩刺之曰墓門有/棘有鴞萃止故曰繁鳥萃棘也言墓門有棘雖無人棘)
(上猶有鴞汝獨不愧也補曰列女傳陳辯女者陳國采/桑之女也晉大夫解居甫使於宋道過陳遇采桑之女)
(止而戲之曰女為我歌吾將舍女乃為歌曰墓門有棘/斧以斯之夫也不良國人知之知而不已誰昔然矣又)
(曰為我歌其二女曰墓門有楳有鴞萃止夫也不良歌/以訊止訊予不顧顛倒思予大夫曰其棘則是其鴞安)
(在女曰陳小國也攝乎大國之間因之以饑饉加/之以師旅其人且亡而况鴞乎大夫乃服而釋之)眩弟
竝淫危害厥兄(眩惑也厥其也言象為舜弟眩惑其父/母並為淫泆之惡欲共危害舜也害一)
(作虞補曰眩弟猶惑婦/也言舜有惑亂之弟也)何變化以作詐後嗣而逢長(言/象)
(欲殺舜變化其態内作姦詐使舜治廪從下焚之又命/穿井從上寘之終不能害舜舜為天子封象於有庳而)
(後嗣子孫長為諸侯也一云而後嗣逢長天對云象不/兄龔而奮以謀葢聖孰凶怒嗣用紹厥愛補曰孟子云)
(仁人之於弟不藏怒不宿/怨封之有庳富貴之也)成湯東廵有莘爰極(有莘國/名爰於)
(也極至也言湯東廵狩至有莘/國以為婚姻也補曰莘所申切)何乞彼小臣而吉妃是
得(小臣謂伊尹也言湯東廵狩從有莘氏乞匄伊尹因/得吉善之妃以為内輔也補曰孟子曰伊尹耕於有)
(莘之野湯三使往聘之史記曰阿衡欲干湯而無由乃/為有莘氏媵臣列女傳云湯妃有莘氏之女明而有序)
(左傳以后稷之妃為/吉人與此吉妃同意)水濵之木得彼小子夫何惡之媵
有莘之婦(小子謂伊尹媵送也言伊尹母妊身夢神女/告之曰臼竈生鼃亟去無顧居無幾何臼竈)
(中生鼃母去東走顧視其邑盡為大水母因溺死化為/空桑之木水乾之後有小兒啼水涯人取養之既長大)
(有殊才有莘惡伊尹從水中出因以送女也一無彼字/補曰濵水際也送女從嫁曰媵列子曰伊尹生乎空桑)
(注云伊尹母居伊水之上既孕夢有神告之曰臼水出/而東走無顧明日視臼水出告其鄰東走十里而顧視)
(其邑盡為水身因化為空桑有莘氏女子採桑得嬰兒/於空桑之中故命之曰伊尹而獻其君令庖人養之長)
(而賢為殷湯相與注/説小異故并録之)湯出重泉夫何辠尤(重泉地名也/言桀拘湯於)
(重泉而復出之夫何用罪法之不審也補曰辠古罪字/尤過也前漢志左馮翊有重泉史記曰夏桀不務德百)
(姓弗堪乃召湯而囚/之夏臺已而釋之)不勝心伐帝夫誰使挑之(帝謂桀/也言湯)
(不勝衆人之心而以伐桀誰使桀先挑之也挑一作祧/補曰帝謂帝履癸即桀也挑徒了切倉頡篇云挑招呼)
(也書曰造攻自鳴條朕載自亳天對云湯行不類重泉/是囚違虐立辟實罪德之由師馮怒以割癸祧而讎)
㑹鼂爭盟何踐吾期(言武王將伐紂紂使膠鬲視武王/師膠鬲問曰欲以何日至武王曰)
(以甲子日膠鬲還報紂㑹天大雨道難行武王晝夜行或/諫曰雨甚軍士苦之請且休息武王曰吾許膠鬲以甲)
(子日至殷今報紂矣吾甲子日不到紂必殺之吾故不/敢休息欲救賢者之死也遂以甲子日朝誅紂不失期)
(也一作㑹晁請盟補曰鼂晁並朝夕之朝詩云肆伐大/商㑹朝清明注云㑹甲也箋云㑹合也天期已至兵甲)
(之強師率之武故今伐殷合兵以清明書牧誓/曰時甲子昧爽武王朝至於商郊牧野乃誓)蒼鳥羣
飛孰使萃之(蒼鳥鷹也萃集也言武王伐紂將帥勇猛/如鷹鳥羣飛誰使武王集聚之者乎詩曰)
(惟師尚父時惟鷹揚也蒼一作倉補曰詩注鷹鷙鳥也/如鷹之飛揚按詩鷹揚指尚父此云羣飛者士以類從)
(也/)到擊紂躬叔旦不嘉(旦周公名也嘉善也言武王始/至孟津八百諸侯不期而到皆)
(曰紂可伐也白魚入於王舟羣臣咸曰休哉周公曰雖/休勿休故曰叔旦不嘉也到一作列補曰六韜云武王)
(東伐至于河上雨甚雷疾周公旦進曰天不祐周矣意/者吾君德行未備百姓疾怨邪故天降吾災請還師太)
(公曰不可武王與周公旦望紂之陣引軍止之太公曰/君何不馳也周公曰天時不順龜燋不兆占筮不吉妖)
(而不祥星變又凶固且待之何可驅也天對云頸紂黄/鉞旦孰喜之余謂武王之事太公佐之伯夷諫之佐之)
(者以救天下之溺諫之者以懲萬世之亂武未盡善叔/旦不嘉其意一也爾雅疏曰到者自逺而至也周公武)
(王弟故/曰叔旦)何親揆發足周之命以咨嗟(揆度也言周公於/孟津揆度天命發)
(足還師而歸當此之時周之命令已行天下百/姓咨嗟嘆而美之也一無何字一云周命咨嗟)授殷天
下其位安施(言天始授殷家以天下其王位安所施用/乎善施若湯也位一作德天對曰位庸芘)
(民仁克/莅之)反成乃亡其罪伊何(言殷王位已成反覆亡之/其罪惟何乎罪若紂也乃)
(一作/及)爭遣伐器何以行之(伐器攻伐之器也言武王伐/紂發遣干戈攻伐之器爭先)
(在前獨何以行之乎補曰爭/遣伐器謂羣后以師畢㑹也)竝驅擊翼何以將之(言武/王三)
(軍人人樂戰竝載驅載馳赴敵爭先前歌後舞鳬藻讙/呼奮擊其翼獨何以將率之也鳬藻讙呼一云如鳥喿)
(呼補曰六韜云翼其兩旁/疾擊其後擊翼葢兵法也)昭后成遊南土爰底(爰於也/底至也)
(言昭王背成王之制而出遊南至於楚楚人沈之而遂/不還也補曰左傳齊侯伐楚曰昭王南征而不復寡人)
(是問對曰昭王之不復君其問諸水濵注云昭王成王/孫南巡守渉漢船壤而溺史記昭王之時王道微缺南)
(廵狩不返卒於江上其卒不赴告諱之也成遊/謂成南征之遊猶所謂斯遊遂成也底音㫖)厥利惟
何逢彼白雉(厥其也逢迎也言昭王南遊何以利於楚親/乎以為越裳氏獻白雉昭王德不能致欲)
(往逢迎之補曰後漢書曰交阯之南有/越裳國周公居攝越裳重譯而獻白雉)穆王巧梅夫何
為周流(梅貪也言穆王巧於詞令貪好攻伐逺征犬戎/得四白狼四白鹿自是後逺方不至諸侯不朝)
(穆王乃更巧詞周流而往説之欲以懷來也一云夫何/周流梅一作㙁補曰方言云梅貪也亡改切其字從手)
(賈生云品庶毎生是也集韻云梅母罪切慙也梅母亥/切貪也諸本作梅釋文毎磊切其字從木傳寫誤耳珻)
(玉名音媒亦非也左傳云穆王欲肆其心周行天下將/必有車轍馬跡焉祭公謀父作祈招之詩以止王心王)
(是以獲没於祗宫史記云周穆王得驥温驪驊駵騄耳/之駟西廵狩樂而忘歸徐偃王作亂造父為穆王御長)
(驅歸周以救亂巧/梅言巧於貪求也)環理天下夫何索求(環旋也言王者/當修道德以來)
(四方何為乃周旋天下而求索之也天對曰穆懵祈招/猖洋以游輪行九野惟怪之謀補曰穆王事見竹書穆)
(天子傳後世如秦皇漢武託廵狩以求神僊皆/穆王啟之也志足氣滿貪求無厭適以召亂)妖夫曳
衒何號于市(妖怪也號呼也昔周幽王前世有童謠曰/檿弧箕服實亡周國後有夫婦賣是器以)
(為妖怪執而曵戮之於市也補曰曳牽也引也衒熒絹/切行且賣也曵衒言夫婦相引行賣於市也襃姒事見)
(國/語)周幽誰誅焉得夫襃姒(襃姒周幽王后也昔夏后氏/之衰也有二神龍止於夏庭)
(而言曰余裦之二君也夏后布幣糈而告之龍亡而漦/在櫝而藏之夏亡傳殷殷亡傳周比三代莫敢發也至)
(厲王之末發而觀之漦流於庭化為𤣥黿入王後宫後/宫處妾遇之而孕無夫而生子懼而弃之時被戮夫婦)
(夜亡道聞後宫處妾所弃女啼聲哀而収之遂奔襃襃/人後有罪幽王欲誅之襃人乃入此女以贖罪是為襃)
(姒立以為后惑而愛之遂為犬戎/所殺也補曰藏一作弆弆即藏也)天命反側何罰何佑
(言天道神明降與人之命反/側無常善者佑之惡者罰之)齊桓九㑹卒然身殺(言齊/桓公)
(任管仲九合諸侯一匡天下任竪刁易牙子孫相殺虫/流出户一人之身一善一惡天命無常罰佑之不恒也)
(㑹一作合補曰卒終也論語曰桓公九合諸侯不以兵/車管仲之力也國語曰兵車之屬六乗車之㑹三孫明)
(復尊王發微曰桓公之㑹十有五十三年㑹北杏十四/十五年㑹鄄十六二十七年㑹幽僖元年㑹檉二年㑹)
(貫三年㑹陽糓五年㑹首止七年㑹寗母八年㑹洮九/年㑹葵丘十三年㑹鹹十五年㑹牡丘十六年㑹淮是)
(也孔子止言其九者葢十三年㑹北杏桓始圖伯其功/未見十四年㑹鄄又是伐宋諸侯僖八年㑹洮十三年)
(㑹鹹十五年㑹牡丘十六年㑹淮皆有兵車故止言其/㑹之盛者九焉史記曰管仲病桓公問曰易牙何如對)
(曰殺子以適君非人情不可開方何如曰倍親以適君/非人情難近竪刁何如曰自官以適君非人情難親管)
(仲死桓公卒近用三子三子専權桓公卒易牙與竪刁/殺羣吏而立公子無詭為君桓公病五公子各樹黨爭)
(立及桓公卒遂相攻以故宫中莫敢棺桓公尸在牀上/六十七日尸蟲出於户無詭立乃棺赴按小白之死諸)
(子相攻身不得歛與見殺無/異故曰卒然身殺甚之也)彼王紂之躬孰使亂惑(惑/妲)
(已/也)何惡輔弼讒諂是服(服事也言紂憎輔弼不用忠直/之言而事用謟讒之人也謟一)
(作讇補曰服行也用也武王數紂曰賊虐諫輔崇信/姦回莊子曰好言人之惡謂之讒希意導言謂之謟)比
干何逆而抑沈之(比干聖人紂諸父也諫紂紂怒乃殺/之剖其心也補曰抑沈猶九章云情)
(沈抑而/不達也)雷開阿順而賜封之(雷開佞人也阿順於紂乃/賜之金玉而封之也一云)
(雷開何順/而賜封金)何聖人之一德卒其異方(聖人謂文王也卒/終也言文王仁聖)
(能純一其德則天下異方終皆歸之也補曰文王順紂/而不敢逆武王逆紂而不肯順故曰異方或曰下文云)
(梅伯受醢箕子/佯狂此異方也)梅伯受醢箕子詳狂(梅伯紂諸侯也言/梅伯忠直而數諫)
(紂紂怒乃殺之葅醢其身箕子見之則被髪詳狂也詳/一作佯補曰梅音浼紂諸侯號淮南子曰醢鬼侯之女)
(葅梅伯之骸史記曰箕子紂親戚也紂為淫佚箕子諫/不聼或曰可以去矣箕子曰為人臣諫不聼而去是彰)
(君之惡而自説於民吾不忍為也乃被髪詳狂而為奴/遂隠而鼔琴以自悲故傳之曰箕子操詳詐也與佯同)
稷維元子帝何竺之(元大也帝謂天帝也竺厚也言后/稷之母姜嫄出見大人之跡怪而)
(履之遂有娠而生后稷后稷生而仁賢天帝獨何以厚/之乎竺一作篤一云帝何竺鳥何燠竝無之字補曰爾)
(雅云竺厚也與篤同詩曰厥初生民時維姜嫄生民如/何克禋克祀以弗無子履帝武敏歆攸介攸止載震載)
(夙載生載育時維后稷注云姜嫄之生后稷乃禋祀上/帝於郊媒而得其福史記曰周后稷名弃其母有邰氏)
(女曰姜嫄為帝嚳元妃姜嫄出野見巨人跡心忻然悦/欲踐之踐之而身動如孕者居期而生子左氏曰微子)
(啟帝乙之元子説者曰元子首子也姜嫄為帝嚳/元妃生后稷簡狄為次妃生契故曰稷維元子也)投之
於冰上鳥何燠之(投弃也燠温也言姜嫄以后稷無父/而生弃之於冰上有鳥以翼覆薦温)
(之以為神乃取而養之詩曰誕寘之寒氷鳥覆翼之燠/一作懊補曰燠音郁熱也其字從火懊貪也無熱義詩)
(曰不康禋祀居然生子誕寘之隘巷牛羊腓字之誕寘/之平林㑹伐平林誕寘之寒冰鳥覆翼之鳥乃去矣后)
(稷􁀾矣注云大鳥來一翼覆之一翼藉之史記曰初欲/弃之因名曰弃及為成人遂好耕農帝堯聞之舉為農)
(師逸云后稷無父而生按稷以帝嚳為父特姜嫄感巨/迹而生有神靈之徴耳天命𤣥鳥降而生商亦猶是也)
何馮弓挾矢殊能將之(馮大也挾持也言后稷長大持/大強弓挾箭矢桀然有殊異將)
(相之才馮一作憑補曰此與下文相屬馮如馮珧之馮/武王多才多藝言馮弓挾矢而將之以殊能者武王也)
(天對曰旣歧既嶷宜/庸將焉用逸説也)旣驚帝切激何逢長之(帝謂紂也/言武王能)
(奉承后稷之業致天罰加誅於紂切激而數其過何逢/後世繼嗣之長也驚一作敬切一作功補曰此言武王)
(伐紂震驚而切責之不顧君臣之義惟/紂無道故武王能逢天命以永其祚也)伯昌号衰秉鞭
作牧(伯昌謂文王也秉執也鞭以喻政言紂號令既衰/文王執鞭持政為雍州之牧也補曰号與號同孔)
(叢子羊客問於子思曰古之帝王中分天下而二公治/之謂之二伯周自后稷封為王者之後子孫據國至大)
(王王季皆為諸侯矣焉得為西伯乎子思曰吾聞殷王/帝乙之時王季以九命作伯受圭瓚秬鬯之賜故文王)
(因之得専征伐此以諸侯為伯猶周召之君為伯也西/伯戡黎注云文王為雍州之伯史記紂以西伯為三公)
(賜弓矢斧鉞使得專征/伐周官曰牧以地得民)何令徹彼歧社命有殷國(徹壞/也社)
(土地之主也言武王既誅紂令壞邠歧之社言已受天/命而有殷國因徙以為天下之太社也一云命有殷之)
(國補曰此言文王秉鞭作牧以事紂而武王伐殷以有/天下也論語曰三分天下有其二以服事殷周之德可)
(謂至德也已矣謂文王也詩云廼立冢土戎醜攸行冢/土大社美太王之社遂為大社也記曰王為羣姓立社)
(曰大社歧在右扶風美陽中水/鄉因歧山以名太王自豳徙焉)遷藏就歧何能依(言太/王始)
(與百姓徙其寶藏來就歧下何能使其民依倚而隨之/也太王一作文王補曰按詩云度其鮮原居歧之陽注)
(云文王謀居善原廣平之地亦在歧山之南説文云歧/周文王所封也然太王居邠狄人侵之始邑於歧山之)
(下則遷藏就歧葢指太王也/天對曰踰梁橐囊羶仁蟻萃)殷有惑婦何所譏(惑婦謂/妲己也)
(譏諫也言妲巳惑誤於紂不可復譏諫也補/曰國語曰殷辛伐有蘇有蘇氏以妲已女焉)受賜兹醢
西伯上告(兹此也西伯文王也言紂醢梅伯以賜諸侯/文王受之以祭告語於上天也補曰史記紂)
(醢九侯脯卾侯西伯聞/之竊歎紂囚西伯羑里)何親就上帝罰殷之命以不救
(上帝謂天也言天帝親致紂之罪罰故殷之命不可復/救也一云上帝之罰補曰此言紂為無道自致天討故)
(不可救也天對云孰/盈癸惡兵躬殄祀)師望在肆昌何識(師望謂太公也/昌文王名也言)
(太公在市肆而屠文王何以識知/之乎識一作志補曰識與志同)鼔刀揚聲后何喜(后/謂)
(文王也言呂望鼔刀在列肆文王親往問之吕望對曰/下屠屠牛上屠屠國文王喜載與俱歸也天對云奮力)
(屠國以髀/髖厥商)武發殺殷何所悒(言武王發欲誅殷紂何所/悁悒而不能乆忍也補曰)
(悒音邑憂也不安也天對/云發殺曷逞寒民于烹)載尸集戰何所急(尸主也集/㑹也言武)
(王伐紂載文王木主稱太子發急欲奉行天誅為民除/害也補曰史記武王東觀兵至於盟津為文王木主載)
(以車中軍武王自稱太子發言奉文王以伐不敢自專/補曰記云祭祀之有尸也宗廟之有主也示民有事也)
(主有虞主練主尸神象也以人為之然/書序云康王既尸天子則尸亦主也)伯林雉經維其
何故(伯長也林君也謂晉太子申生為後母驪姬所譖/遂雉經而自殺一無何字補曰左傳晉獻公伐驪)
(戎驪戎男女以驪姬歸生奚齊驪姬嬖欲立其子使太/子居曲沃姬謂太子曰君夢齊姜必速祭之太子祭於)
(曲沃歸胙於公姬毒而獻之泣曰賊由太子太子奔新/城十二月戊申縊於新城國語云雉經於新城之廟注)
(云雉經頭槍/而懸死也)何感天抑墬夫誰畏懼(言驪姬譖殺申生/其寃感天又譖逐)
(羣公子當復誰畏懼也墬一作墬一作墬補曰墬即地/字左傳云狐突適下國遇太子曰夷吾無禮余得請於)
(帝矣又曰帝許我罰有罪矣敝於韓此/言申生之寃感天抑地而誰畏懼之乎)皇天集命惟何
戒之(言皇天集禄命而與王者王者何不常畏愼而戒/懼也補曰詩云天鑒在下有命既集此言何所戒)
(慎而致天/命之集也)受禮天下又使至代之(言王者既已修行禮/義受天命而有天下)
(矣又何為致使異姓代之乎一無又字代一作伐補曰/受禮天下言受王者之禮於天下也有德則興無德則)
(亡三代之王是不/一姓可不慎乎)初湯臣摯後兹承輔(言湯初舉伊尹/以為凡臣耳後)
(知其賢乃以備輔翼承疑用其謀也承一作丞補曰孟初/子曰湯之於伊尹學焉而後臣之與此異者此言伊尹)
(為媵臣後乃以為相耳孟子言/湯尊徳樂道不以臣禮待之也)何卒官湯尊食宗緒(卒/終)
(也緒業也言伊尹佐湯命終為天子尊其先祖以王者/禮樂祭祀緒業流於子孫天對云湯摯之合祚以乆食)
(補曰官湯猶言相/湯也尊食廟食也)勲闔夢生少離散亡(勲功也闔吳王/闔廬也夢闔廬)
(祖父夀夢也夀夢卒太子諸樊立諸樊卒傳弟餘祭餘/祭卒傳弟夷未夷未卒太子王僚立闔廬諸樊之長子)
(也次不得為王少離散亡放在外乃使專設諸刺王僚/代為吳王子孫世盛以伍子胥為將大有功勲也補曰)
(史記吳夀夢卒有子四人長諸樊次餘祭次餘昧次季/札公子光者諸樊之子也以為吾父兄弟四人當傳至)
(季子季子即不受國光父先立即不傳季子光當立遂/弑王僚代立為王是謂吳王闔廬天對云光徴夢祖憾)
(離以厲傍偟激/覆而勇益徳邁)何壯武厲能流厥嚴(壯大也言闔廬少/小散亡何能壯大)
(厲其勇武流其威嚴也補曰闔/廬用伍子胥孫武破楚入郢)彭鏗斟雉帝何饗(彭鏗/彭祖)
(也好和滋味善斟雉羮能事帝堯堯美而饗食之補曰/斟勺也諸深切鏗可衡切饗有香音神仙傳云彭祖姓)
(籛名鏗帝顓頊之𤣥孫善養性能調鼎進雉羮於堯堯/封於彭城厯夏經殷至周年七百六十七嵗而不衰籛)
(音/翦)受壽永多夫何乆長(言彭祖進雉羮於堯堯饗食之/以夀考彭祖至八百嵗猶自悔)
(不夀恨枕髙而唾逺也補曰莊子曰彭祖得之上及有/虞下及五伯又曰吹呴呼吸吐故納新熊經鳥伸為夀)
(而已矣此導引之士養形之人彭祖夀考者之所好也/天對云鏗羮於帝聖孰嗜味夫死自暮而誰饗以俾夀)
中央共牧后何怒(牧草名也有實后君也言中央之州/有歧首之蛇爭共食牧草之實自相)
(啄嚙以喻夷狄相與忿爭君上何故當怒之乎牧唐本/作牧注同一作枚補曰爾雅曰中有枳首蛇焉枳首歧)
(頭蛇也韓非子曰虫有螝者一身兩口爭食相齕遂相/殺也古今字説云螝古虺字天對云螝齧已毒不以外)
(肆/)螽蛾微命力何固(言螽蛾有􁩡毒之蟲受天命負力/堅固屈原以喻蠻夷自相毒􁩡固)
(其常也獨當憂秦吳耳一作蠭蟻補曰螽音峰傳曰􁑌/䘍有毒而况國乎蛾古蟻字記曰蛾子時術之是也􁩡)
(音若痛也天對云細/腰羣螫夫何足病)驚女采薇鹿何祐(祐福也言昔者/有女子采薇菜)
(有所驚而走因獲得鹿其家/遂昌熾乃天祐之祐一作佑)北至回水萃何喜(萃止也/言女子)
(驚而北走至於囘水之上/止而得鹿遂有禧喜也)兄有噬犬弟何欲(兄謂秦伯/也噬犬齧)
(犬也弟秦伯弟鍼也言秦伯有/齧犬弟鍼欲請之補曰噬音筮)易之以百兩卒無禄(言/秦)
(伯不肯與弟鍼犬鍼以百兩金易之又不聴因逐鍼而/奪其爵禄也補曰春秋昭元年夏秦伯之弟鍼出奔晉)
(傳曰罪秦伯也晉語曰秦后子來仕其車千乗后子即/鍼也天對注云百兩葢謂車也逸以為百兩金誤矣兩)
(音亮車/數也)薄暮雷電歸何憂(言屈原書壁所問略訖日暮/欲去時天大雨雷電思念復)
(至自解曰歸何憂乎補曰薄暮日欲晚喻年將/老也雷電喻君暴怒也歸何憂者自寛之詞)厥嚴不
奉帝何求(言楚王惑信讒佞其威嚴當日墮不可/復奉成雖從天帝求福神無如之何)伏匿
穴處爰何云(爰於也吾將退於江濵伏匿穴處耳當復/何言乎天對云合行違匿同若所咿嚘忿)
(毒竟/誰與)荆勲作師夫何長(荆楚也師衆也勲功也初楚邊/邑之處女與吳邊邑處女爭采)
(桑於境上相傷二家怒而相攻於是楚為此興師攻滅/吳之邊邑而怒始有功時屈原又諫言我先為不直恐)
(不可乆長也一云夫何長先補曰史記呉王僚九年公/子光伐楚㧞居巢鍾離初楚邊邑卑梁氏之處女與呉)
(邊邑之女爭桑二女家怒相滅兩國邊邑長聞之怒而/相攻滅吳之邊邑呉王怒故遂伐楚取兩都而去荆勲)
(作師夫何長言楚雖有功呉復伐楚非長乆/之䇿也此楚平王時事屈原徴往事以諷耳)悟過改更
我又何言(欲使楚王覺悟引過自與以謝於吳不從其曰/言遂相攻伐言禍起於細微也悟一作寤補)
(更音庚太史公曰屈平雖放流睠顧楚國繫心懷王不/忘欲反冀幸君之一悟俗之一改也其存君興國而欲)
(反覆之一篇之中三致志焉然終無可柰何/故不可以反卒以此見懷王之終不悟也)呉光爭國
乆余是勝(光闔廬名也言呉與楚相伐至於闔廬之時/呉兵入郢都昭王出奔故曰呉光爭國乆余)
(是勝言大勝我也補曰楚昭王十年吳王闔廬伐楚楚/大敗呉兵遂入郢懷王與秦戰為秦所敗亡其六郡入)
(秦不返故屈原徴荆勲作/師呉光爭國之事諷之)何環穿自閭社丘陵爰出子
文(子文楚令尹也子文之母鄖公之女旋穿閭社通於/丘陵以淫而生子文弃之夢中有虎乳之以為神異)
(乃取収養焉楚人謂乳為㝅謂虎為於莬故名鬬㝅於/莬字子文長而有賢仁之才也一云何環閭穿社以及)
(丘陵是淫是蕩爰出子文補曰左傳初若敖娶於䢵生/鬬伯比若敖卒從其母畜於䢵淫於䢵子之女生子文)
(焉以其女妻伯比實為令尹子文天對也/注曰爰出子文哀今無此人但任子蘭)吾告堵敖以不
長(堵敖楚賢人也屈原放時語堵敖曰楚國將衰不復/能乆長也一本以下有楚子補曰左傳楚子滅息以)
(息媯歸生堵敖及成王焉楚子文王也莊公十九年杜/敖生二十三年成王立杜敖即堵敖也天對注云楚人)
(謂未成君而死曰堵敖堵敖楚文王兄也今哀懷王將/如堵敖不長而死以此告之逸注以堵敖為楚賢人大)
(謬然宗元以堵敖/為成王兄亦誤矣)何試上自予忠名彌彰(屈原言我何/敢嘗試君上)
(自干忠直之名以顯彰後世乎誠以同姓之故中心懇/惻義不能已也試一作誡予一作與彰一作章天對云)
(誠若名不尚曷極/而辭補曰予音與)
叙曰昔屈原所作凡二十五篇世相教傳而莫能説天
問以其文義不次又多竒怪之事自太史公口論道之
多所不逮至於劉向揚雄援引傳記(一作/經傳)以解説之亦
不能詳悉所闕者衆日無聞焉既又解(一作/訓)詞(一作/説)乃
復多連蹇其文(一云乃復/支連其文)濛澒其説(上莫孔下乎孔切/濛澒大水也澒一)
(作鴻/音同)故厥義不昭微指不晢自游覽者靡不苦之而不
能照也今則稽之舊章合之經傳以相發明為之符驗
章決句斷事事可曉俾後學者永無疑焉
　
　
　
　楚詞補注巻三
欽定四庫全書
　楚詞補注巻四
　　　　　　　　　　　　宋　洪興祖　撰
　九章章句第四　離騷
　　　　惜誦(一作/惜論)
　　　　渉江
　　　　哀郢
　　　　抽思
　　　　懷沙
　　　　思美人
　　　　惜往日
　　　　橘頌
　　　　悲囘風
九章者屈原之所作也屈原放於江南之壄思君念國
憂心罔極故復作九章(史記云上官大夫短屈原於頃/襄王王怒而遷之乃作懐沙之)
(賦則九章之作/在頃襄時也)章者著也明也言已所陳忠信之道甚
著明也卒不見納委命自沈楚人惜而哀之世論其詞
以相傳也(卒釋文作􁀙騷經之詞緩九章之詞切/淺深之序也五臣云九義與九歌同)
惜誦以致愍兮(惜貪也誦論也致至也愍病也言巳貪/忠信之道可以安君論之於心誦之於)
(口至於身以疲病而不能忘愍一作愍/補曰愍音敏惜誦者惜其君而誦之也)發憤以杼情(憤/懣)
(也杼渫也言已身雖疲病猶發憤懣作此辭賦陳列利/害渫已情思以風諌君也杼一作舒補曰杼渫水槽也)
(音署杜預云申杼舊意然文選云抒情素又曰/抒下情而通諷諭其字竝从手上與丈吕二切)所作忠
而言之兮(言已所陳忠信之道先慮於心合於仁義乃/敢為君言之也作一作非一本忠下有心字)
(補曰作為也下文/云作忠以造怨)指蒼天以爲正(春曰蒼天正平也設/君謂已作言非邪願)
(上指蒼天使正平之也夫天明察無所阿私惟徳是/輔惟惡是去故指之以為誓也補曰正音征叶韻)令
五帝以㭊中兮(五帝謂五方神也東方爲太皥南方爲/炎帝西方爲少昊北方爲顓頊中央爲)
(黄帝㭊猶分也言已復命五方之帝分明言是與非也/一本作折中補曰㭊與析同按史記索隠解折中於夫)
(子引此為證云折中正也安均云折斷也中當也言欲/折斷其物而用之與度相中當故言折中也中陟仲切)
戒六神與嚮服(六神謂六宗之神也尚書禋於六宗嚮/對也服事也言已願復令六宗之神對)
(聽已言事可行與否也一云以鄉服補曰孔叢子曰宰/我問禋於六宗孔子曰所宗者六埋少牢於太昭祭時)
(也祖迎於坎壇祭寒暑也主於郊宮祭日也夜明祭月/也幽禜祭星也雩禜祭水旱也禋於六宗此之謂也孔)
(安國王肅用此説又一説云六宗星辰風伯雨師司中/司命一云乾坤六子顔師古用此説一云天地四時一)
(云天宗三日月星辰地宗三太山河海一云六爲地數/祭地也一云天地間游神也一云三昭三穆王介甫用)
(此説一云六氣之宗謂太極沖和之氣蘇子/由云捨祭法不用而以意立説未可信也)俾山川以
備御兮(俾使也/御侍也)命咎繇使聽直(咎繇聖人也言已願復/令山川之神備列而處)
(使御知已志又使聖人咎繇聽我之言忠直與否也夫/神明照人心聖人達人情故屈原動以神聖自證明也)
(命一作㑹使一作以補曰舜舉咎繇不仁/者逺惟兹臣庻罔或干予正故使之聽直)竭忠誠㠯事
君兮(竭盡一本君/下有子字)反離羣而贅肬(羣衆也贅肬過也言/已竭盡忠信以事于)
(君若人有贅肬之病與衆别異以得罪謫也補/曰贅之芮切肬音尤瘤腫也莊子曰附贅懸肬)忘儇媚
以背衆兮(儇佞也媚愛也背違也言已修行正直忘爲/佞媚之行違偝衆人言見憎惡也補曰儇隳)
(緣切説文慧也一曰利也言已忘佞/人之害已為忠直以背衆背音佩)待明君其知之(須/賢)
(明之君則知已之忠也書曰知人則哲秦繆公/舉由余齊桓任管仲知人之君也一本無明字)言與行
其可迹兮(出口為言/所履爲迹)情與貌其不變(志願為情顔色為/貌變易也言已吐)
(口陳辭言與行合誠可循迹情/貌相副内外若一終不變易也)故相臣莫若君兮(言相/視臣)
(下忠之與佞在君知之明也補曰/相視也息亮切傳曰知臣莫若君)所以證之不遠(證驗/也言)
(君相臣動作應對察言觀行則知其善惡所證/驗之迹近取諸身而不逺也一本之下有而字)吾誼先
君而後身兮(言我所以修執忠信仁義者誠欲先安君/父然後乃及於身也夫君安則已安君危)
(則已危也補曰誼與義同/人臣之義當先君而後已)羌衆人之所仇(羌然辭也怨/耦曰仇言在)
(位之臣營私為家已獨先君後身其義相反故為/衆人所仇怨一本羌下有然字一本仇下有也字)專惟
君而無他兮(惟一作思/一作為)又衆兆之所讎(兆衆也百萬為/兆父怨曰讎言)
(已專心思欲竭忠情以安於君無有他志不與衆同趨/故為衆所怨讎欲殺已也兆一作人一本讎下有也字)
壹心而不豫兮(豫猶/豫也)羌不可保也(保知也言已專壹忠/信以事於君雖為衆)
(人所惡志不猶豫顧君心不可保知易/傾移也一本此句與下文皆無也字)疾親君而無他
兮(疾/惡)有招禍之道也(招召也言已疾惡讒佞欲親近君/側衆人悉欲來害巳有招禍之道)
(將遇/咎也)思君其莫我忠兮(言衆人思君皆欲自利無若已/欲盡忠信之節忠一作知補曰)
(此言君不以/我為忠也)忽忘身之賤貧(言巳憂國念君忽忘/身之賤貧猶願自竭)事君
而不貳兮(貳二也而/一作其)迷不知寵之門(迷惑也言已事君/竭盡信誠無有二)
(心而不見用意中迷惑不知得遇寵之門户當何由之/也補曰老子云寵為不寵非君子之所貴也屈原惟不)
(知出此故以信/見疑以忠被謗)忠何罪以遇罰兮(罰/刑)亦非余心之所志
(言已履行忠直無有罪過而遇放逐亦非我本心/宿志所望於君也一本此句末與下文皆有也字)行不
羣以巔越兮(巔殞/越墜)又衆兆之所咍(咍笑也楚人謂相啁/笑曰咍言已行度不)
(合於俗身以巔墮又為人之所笑也或曰衆兆之所異/言已被放而巔越者行與衆殊異也補曰咍呼來切説)
(文云蚩/笑也)紛逢尤以離謗兮(紛亂貌也尤過也補曰紛衆/貌言尤謗之多也離遭也)
謇不可釋(謇辭也釋解也言已逢遇亂君而被罪過/終不可復解釋而説也一本句末有也字)情
沈抑而不達兮(沈沒也/抑按也)又蔽而莫之白(言已懐忠貞之/情沈沒胷臆不)
(得白達左右壅蔽無肻白達已心也一本句末有也字/補曰情沈抑而不達人君不知其用心也又蔽而莫之)
(白羣臣莫肯/明已所存也)心鬱邑余侘傺兮(鬱邑愁貌也侘猶堂堂/立貌也傺住也楚人謂)
(失志悵然住立為/侘傺也心一作忳)又莫察余之中情(言已懐忠不達心/中鬱邑惆悵住立)
(失我本志曾無有/察我之中情也)固煩言不可結詒兮(詒遺也詩曰詒/我徳音也固一)
(作故一本結下有而字/補曰詒音怡贈言也)願陳志而無路(願思也路道也/言己積思累日)
(其言煩多不可結續以遺於君欲見君陳已志又無/道路也補曰思美人曰媒絶路阻兮言不可結而詒)退
靜黙而莫余知兮進號呼又莫吾聞(言已放棄所在幽/遠衆無知已之情)
(也補曰號大/呼也音豪)申侘傺之煩惑兮(申重也言衆人無知巳/之情思念惑亂故重侘)
(傺悵然/失意也)中悶瞀之忳忳(悶煩也瞀亂也忳忳憂貌也言/巳憂心煩悶忳忳然無所舒也)
(中一作心補曰瞀音/茂忳徒昆切悶也)昔余夢登天兮魂中道而無杭(杭/度)
(也詩曰一葦杭之魂一作䰟杭一作航補曰/杭與航同許慎曰方兩小船竝與共濟為航)吾使厲神
占之兮(厲神葢殤鬼也左傳曰晉侯夢大厲搏膺而踊/也補曰禮記王立七祀有泰厲諸侯有公厲大)
(夫有族厲注/云厲主殺罰)曰有志極而無旁(旁輔也言厲神為屈原/占之曰人夢登天無以)
(渡猶欲事君而無其路也/但有勞極心志終無輔佐)終危獨以離異兮(言已行忠/直身終危)
(殆與衆人異/行之故也)曰君可思而不可恃(恃怙也言君誠可思/念為竭忠謀顧不可)
(怙恃能實任/已與不也)故衆口其鑠金兮(鑠銷也言衆口所論萬/人所言金性堅剛尚為)
(銷鑠以喻讒言多使君亂惑也補曰鑠書藥切鄒陽曰/衆口鑠金積毁銷骨顔師古曰美金見毁衆共疑之數)
(被燒煉以/至銷鑠)初若是而逢殆(殆危也言巳志行忠信正直/性若金石故為讒人所危殆)
懲於羮者而吹􁒬兮(言人有歠羮而中熱心中懲㣻見/􁒬則恐而吹之言易改移也獨已)
(執守忠直終不可移也一無者字一云懲於熱羮者一/云懲熱於羮􁒬一作􁒬一作韲補曰懲戒也􁒬音賫鄭)
(康成云凡䤈醬所和細切為􁒬一曰/𢷬薑蒜辛物為之故曰􁒬曰受辛也)何不變此志也(何/不)
(改忠直之節隨從吹􁒬之志也一云何不變此/之志一本自此句至又何以為此援竝無也字)欲釋階
而登天兮(釋置也登上也人欲上天而釋其階知其無/由登也以言我欲事君而釋忠信亦知終無)
(以自通也補曰釋名云階梯也孟子所謂完廪捐階是/也易曰天險不可升語曰猶天之不可階而升欲釋階)
(而登天甚言/其不可也)猶有曩之態也(曩曏也言欲使已變節而/從俗猶曏者欲釋階登天)
(之態也言已所不能履行也猶有/一作又猶補曰謂懲羮吹􁒬之態)衆駭遽以離心兮又
何以為此伴也(伴侣也言已見衆人易移意中驚駭遂/離已心獨行忠直身無伴侣特立于世)
(也一無衆字補曰言衆人見已所為/如此皆驚駭遑遽離心而異志也)同極而異路兮又
何以為此援也(路道也言衆人同欲極志事君顧忠佞/之行異道而殊趨也援引也言忠佞之)
(志不相援引而同也補曰/援于願切接援救助也)晉申生之孝子兮(一無/晉字)父信
讒而不好(好愛也申生晉獻公太子也體性慈孝獻公/娶後妻孋姬生子奚齊立為太子因誤申生)
(使祭其毋於曲沃歸胙於獻公孋姬於酒肉置鴆其中/因言曰胙從外來不可信乃以酒賜小臣以肉食犬皆)
(斃姬乃泣曰賊由太子於是申生遂自殺故曰父信讒/而不愛也補曰禮記曰晉獻公將殺其世子申生公子)
(重耳謂之曰子盍言子之志於公乎世子曰不可君安/驪姬是我傷公之心也然則盍行乎曰不可君謂我欲)
(弑君也天下豈有無父之國哉吾何行如之使人辭於/狐突曰申生有罪不念伯氏之言也以至於死申生不)
(敢愛其死雖然吾君老矣子少國家多難伯氏不出而/圖吾君伯氏茍出而圖吾君申生受賜而死再拜稽首)
(乃卒是以為/恭世子也)行婞直而不豫兮(婞很也豫厭/也豫一作斁)鮌功用而
不就(鮌堯臣也言鮌行婞很勁直恣心自用不知厭足/故殛之羽山治水之功以不成也屈原履行忠直)
(終不囘曲猶鮌婞很終獲罪罰補曰申生之孝未免陷/父於不義鮌績用不成殛於羽山屈原舉以自比者申)
(生之用心善矣而不見知於君父其事有相似者/鯀以婞直忘身知剛而不知義亦君子之所戒也)吾聞
作忠以造怨兮忽謂之過言(始吾聞為君建立忠䇿必/為羣佞所怨忽過之耳以)
(爲不然今/而後信)九折臂而成醫兮吾至今而知其信然(言人/九折)
(臂更歴方藥則成良醫乃自知其病吾被放棄乃信知/讒佞為忠直之害也一云九折臂而為良醫一云吾至)
(今而知其然一云吾今而知其然補曰左氏云三折肱/知為良醫孔叢子云宰我問曰梁丘據遇虺毒三旬而)
(後瘳大夫衆賓復獻攻療之方何也夫子曰三折肱為/良醫梁丘子遇虺毒而獲療諸有與之同疾者必問所)
(以已之之方焉衆人為此故各/言其方欲售之以已人之疾也)矰弋機而在上兮(矰繳/射矢)
(也弋亦射也論語曰弋不射宿弋一作隿補曰矰音增/淮南云矰繳機而在上􁁛罟張而在下雖欲翺翔其勢)
(焉得注云矰弋射/鳥短矢也機發也)罻羅張而在下(罻羅捕鳥網也言上/有罥繳弋射之機下)
(有張施罻羅之網飛鳥走獸動而遇害喻君法繁多百/姓動觸刑罰也補曰罻音尉記曰鳩化為鷹然後設罻)
(羅下/音户)設張辟以娯君兮(辟法也娯樂也補曰辟毗亦/切説文云法也節制其罪也)願
側身而無所(言君法繁多讒人復更設張峻法以/娯樂君巳欲側身竄首無所藏匿也)欲儃
佪以干傺兮(儃佪猶低佪也干求也傺住也言已意欲/低佪留待於君求其善意恐終不用恨然)
(立住補曰儃知然切儃佪不/進貌干傺謂求仕而不去也)恐重患而離尤(尤過也言/已欲求君)
(之善意恐重得患禍逢罪過也補曰/恐去聲重儲用切增益也離遭也)欲髙飛而遠集兮
君罔謂汝何之(罔無也言已欲遠集它國君又誣罔我/言汝遠去何之乎補曰言欲髙飛遠集)
(去君而不仕得無謂/我逺去欲何所適也)欲横奔而失路兮堅志而不忍(言/已)
(意欲變節易操横行失道而從佞偽心堅/於石而不忍為也一云葢志堅而不忍)背膺牉以交
痛兮(膺胷也牉分也一本牉下有合字一云背膺敷牉/其交痛補曰牉音判傳曰夫妻牉合也字林云牉)
(半/也)心鬱結而紆軫(紆曲也軫隠也言巳不忍變心易行/則憂思鬱結胷背分裂心中交引而)
(隠痛也結一作約補/曰紆縈也軫痛也)檮木蘭以矯蕙兮(矯猶糅也檮一/作擣矯一作撟)
(糅一作揉補曰檮音擣斷木/也撟舉手也釋文古昴切)糳申椒以爲糧(申重也言/已雖被放)
(逐而棄居於山澤猶重糳蘭蕙和糅衆芳以為糧食飲/有節修善不倦也糳一作鑿補曰左傳曰粢食不鑿鑿)
(精細米説文曰糲米一/斛舂九斗曰糳並音作)播江離與滋菊兮(播種也詩曰/播厥百榖滋)
(蒔/也)願春日以爲糗芳(糗糒也言已乃種江離蒔香菊采/之為糧以供春日之食也補曰糗)
(去久切乾飯屑也孟子飯糗茹草江離/與菊以為糗糒取其芳香也糒音備)恐情質之不信
兮(情志也質性/也質一作志)故重著以自明(言我修善不懈恐君不/深照已之情故復重深)
(陳飲食清潔以自著/明也補曰重直用切)矯兹媚以私處兮(矯舉也兹此也/釋文作橋居表)
(切補曰撟本/從手舉手也)願曾思而遠身(曾重也言已舉此衆善可/以事君則願私居遠處唯)
(重思而察之/補曰曾音増)
　　　　惜誦(此章言已以忠信事君可質於明神而/為讒邪所蔽進退不可惟博采衆善以)
　　　　　(自處/而已)
余㓜好此竒服兮(奇異也或曰/奇服好服也)年既老而不衰(衰懈也/言已少)
(好奇偉之服履忠直之行至老不懈/五臣云衰退也雖年老而此心不退)帶長鋏之陸離兮
(長鋏劒名也其所握長劒楚人名曰長鋏也五臣云陸/離劒低昂貌補曰鋏古挾切莊子曰韓魏為鋏注云鋏)
(把也史記曰彈劒而歌曰長鋏歸來乎/文選注云鋏刀身劒鋒也有長鋏短鋏)冠切雲之崔嵬
(崔嵬髙貌也言已内修忠信之志外帯長利之劒戴崔/嵬之冠其髙切青雲也嵬一作巍五臣云切雲冠名補)
(曰崔音摧嵬/巍並五囘切)被明月兮珮寶璐(在背曰被寳璐美玉也/言已背被明月之珠腰)
(佩美玉徳寳兼備行度清白也珮一作佩五臣云被猶/服也明月珠名補曰淮南云明月之珠不能無纇注云)
(夜光之珠有似月光故曰/明月璐音路說文云玉名)世溷濁而莫余知兮(溷亂也/濁貪也)
(一無/兮字)吾方髙馳而不顧(言時世貪亂遭君蔽闇無有知/我之賢然猶髙行抗志終不囘)
(曲也一本句末有兮字五臣云言我冠帯佩服莫不盛/美加之忠信貞潔而遭世溷濁無相知者顧世上如此)
(故髙馳不顧願駕/虬螭而逺去也)駕青虬兮驂白螭(虬螭神獸宜於駕/乗以喻賢人清白)
(宜可信任也五臣云虬螭皆龍/類補曰虬見騷經螭見九歌)吾與重華遊兮瑤之圃
(重華舜名瑤玉也圃園也言已想侍虞舜遊玉圃猶言/遇聖帝升清朝也遊一作游一云瑤石次玉也補曰山)
(海經云槐江之山上多琅/玕金玉實惟帝之平圃)登崑崙兮食玉英(猶言坐明/堂受爵位)
(崑崙一作崐崘食一作飡五臣云瑤圃玉英皆美言之/補曰爾雅西北之美者有崐崘虛之璆琳琅玕焉援神)
(契曰玉英玉/有英華之色)吾與天地兮同夀與曰月兮同光(言已年與/天地相敝)
(名與日月同耀一云同夀齊光一云比夀齊光五臣云/言若得值於此時而我年徳冀如是也補曰莊子曰吾)
(與日月參光吾/與天地爲常)哀南夷之莫吾知兮(屈原怨毒楚俗嫉/害忠貞乃曰哀哉)
(南夷之人無知我賢也/補曰國語云楚為荆蠻)旦余濟乎江湘(旦明也濟渡也/言已放弃以明)
(旦之時始去遂渡江湘之水言明旦/者紀時明刺君不明也乎一作於)乘鄂渚而反顧兮
(乗登也鄂渚地名補曰楚子熊渠封中子紅/於鄂鄂州武昌縣地是也隋以鄂渚為名)欸秋冬之
緒風(欸歎也緒餘也言已登鄂渚髙岸還望楚國嚮秋/冬北風愁而長歎心中憂思也五臣云秋冬之風)
(搖落萬物比之讒佞是以歎焉補曰欸音/哀方言云欸然也南楚凡言然者曰欸)歩余馬兮山
臯邸余車兮方林(邸舍也方林地名言我馬强壯行於/山臯無所驅馳我車堅牢舍於方林)
(無所載任也以言已才徳方壯誠可任用弃在山野亦/無所施也邸一作低補曰邸典禮切低無舍義風賦云)
(邸蕚葉而振氣/注云邸觸也)乘舲船余上沅兮(舲船船有牎牖者補/曰舲音靈淮南云越)
(舲蜀艇注云舲小船也釋文作柃/補曰上謂遡流而上也上上聲)齊呉榜以擊汰(呉榜/船櫂)
(也汰水波也言已始去乗牎舲之船西上沅湘之水士/卒齊舉大櫂而擊水波自傷去朝堂之上而入湖澤之)
(中也或曰齊悲歌言愁思也補曰字書􁀙船也/呉疑借用榜北孟切又音謗進船也汰音泰)船容與
而不進兮淹囘水而疑滯(疑惑也滯留也言士衆雖同/力引櫂船猶不進隨水囘流)
(使已疑惑有還意也疑一作凝五臣云容與徐動貌淹/留也疑滯者戀楚國也補曰江淹賦云舟凝滯於水濱)
(杜子美詩云舊客舟凝滯皆用/此語其作凝者傳冩之誤耳)朝發枉陼兮(枉陼地名/陼一作渚)
夕宿辰陽(辰陽亦地名也言已乃從枉陼宿辰陽自傷/去國日已逺也或曰枉曲也陼沚也辰時也)
(陽明也言已將去枉曲之俗而趨時明之鄉也補曰前/漢武陵郡有辰陽注云三山谷辰水所出南入沅七百)
(五十里水經云沅水東逕辰陽縣東南合辰水舊治在/辰水之陽故取名焉楚詞所謂夕宿辰陽也沅水又東)
(歴小灣謂/之枉渚)茍余心其端直兮(茍誠也其一作之/五臣云茍且也)雖僻遠
之何傷(僻左也言我惟行正直之心雖在遠僻之域猶/有善稱無害疾也故論語曰子欲居九夷也僻)
(一作辟五臣云/原自解之詞)入溆浦余儃佪兮(溆浦水名儃佪一作/邅廻五臣云溆亦浦)
(類邅轉廻旋也/補曰溆徐吕切)迷不知吾所如(迷惑也如之也言已思/念楚國雖循江水涯意)
(猶迷惑不知所之也/一本吾下有之字)深林杳以冥冥兮(山林草木茂盛/一云杳杳以冥)
(冥杳一作晦冥冥一作/冥寞五臣云冥冥暗貌)猨狖之所居(非賢士之道徑一/本此句上有乃字)
(五臣云猨狖輕捷之獸喻國之昏亂邪巧/生焉非賢智所能處也補曰猨狖見九歌)山峻髙㠯蔽
曰兮(言險阻危傾/也以一作而)下幽晦㠯多雨(言暑濕泥濘也補曰/此言隂氣盛而多雨)
(也/)霰雪紛其無垠兮(渉氷凍之盛寒補曰詩云如彼雨/雪先集維霰霰霙也一曰雨雪雜)
(垠音銀/畔岸也)雲霏霏而承宇(室屋沈没與天連也或曰日以/喻君山以喻臣霰雪以興殘賊)
(雲以象佞人山峻髙以蔽日者謂臣蔽君明也下幽晦/以多雨者羣下專擅施恩惠也霰雪紛其無垠者殘賊)
(之政害仁賢也雲霏霏而承宇者佞人並/進滿朝庭也補曰霏芳微切詩雨雪霏霏)哀吾生之無
樂兮(遭遇讒佞/失官爵也)幽獨處乎山中(遠離親戚/而斥逐也)吾不能變心
而從俗兮(終不易志/隨枉曲也)固將愁苦而終窮(愁思無聊/身困窮也)接輿
髠首兮桑扈臝行(接輿楚狂接輿也髠剔也首頭也自/刑身體避世不仕也桑扈隠士也去)
(衣裸䄇效夷狄也言屈原自傷不容於世引此隠者以/自慰也臝一作裸補曰論語曰楚狂接與歌而過孔子)
(楊子曰狂接輿之被其髪也莊子曰嗟來/桑扈乎髠音坤去髪也臝力果切赤體也)忠不必用兮
賢不必㠯(以亦用也補曰語曰不使大臣怨/乎不以左氏曰師能左右之曰以)伍子逢殃
兮(伍子伍子胥也為呉王夫差臣諫令伐越夫差不聽/遂賜劒而自殺後越竟滅呉故言逢殃補曰子胥伍)
(員也史記越王句踐率其衆以朝呉呉王喜惟子胥懼/曰是棄呉也諫不聽賜子胥屬鏤之劒以死將死曰抉)
(吾眼置呉東門之上以觀越之滅呉也/莊子曰伍員流于江鄒陽曰子胥䲭夷)比干菹醢(比干/紂之)
(諸父也紂惑妲己作糟丘酒池長夜之飲斷斮朝涉刳/剔孕婦比干正諫紂怒曰吾聞聖人心有七孔於是乃)
(殺比干剖其心而觀之故言菹醢/也一云比干紂之庶兄菹一作葅)與前世而皆然兮(謂/行)
(忠直而遇患害如/比干子胥者多也)吾又何怨乎今之人(自古有述亂之/君若紂夫差不)
(用忠信滅國亡身當何為復怨/今之君乎五臣云此自抑之詞)余將董道而不豫兮(董/正)
(也豫猶豫也言已雖見先賢執忠被/害猶正身直行不猶豫而狐疑也)固將重昏而終身
(昏亂也言巳不逢明君思慮/交錯心將重亂以終年命)亂曰鸞鳥鳳皇日以遠兮
(鸞鳳俊鳥也有聖君則來無徳/則去以興賢臣難進而易退也)燕雀烏鵲巢堂壇兮(燕/雀)
(烏鵲多口妄鳴以喻讒佞言楚言愚闇不/親仁賢而近讒佞也補曰壇音善見九歌)露申辛夷死
林薄兮(露暴也申重也叢木曰林草木交錯曰薄言重/積辛夷露而暴之使死於林薄之中猶言取賢)
(明君子弃之山/野使之顛墜也)腥臊並御芳不得薄兮(腥臊臭惡也御/用也薄附也言)
(不識味者並甘臭惡不知人者信任讒佞故忠信之士/不得附近而放逐也補曰臊音騷周禮曰豕盲視而交)
(睫腥犬赤股而躁臊左傳曰薄而觀之薄廹也逼近之/意如字一音博下文忽翺翔之焉薄瞭杳杳而薄天並)
(同/)隂陽易位時不當兮(隂臣也陽君也言楚王惑蔽羣/佞權臣將代君與之易位自傷)
(不遇明時而當暗世補曰隂陽/易位言君弱而臣強也當平聲)懐信侘傺忽乎吾將行
兮(言已懐忠信不合於衆故悵然住立忽/忘居止將遂逺行之它方也一無忽字)
　　　　渉江(此章言已佩服殊異抗志髙逺國無人/知之者徘徊江之上歎小人在位而君)
　　　　　(子遇/害也)
皇天之不純命兮(徳美大稱皇/天以興君也)何百姓之震愆(震動也/愆過也)
(言皇天不純一其施則萬物夭傷人君/不純一其政則百姓震動以觸罪也)民離散而相失
兮方仲春而東遷(仲春二月也刑徳合㑹嫁娶之時言/懷王不明信用讒言而放逐已正以)
(仲春隂陽㑹時徙我東行遂/與室家相失也一無方字)去故鄉而就遠兮遵江夏
以流亡(遵循也江夏水名也言已東行循江夏之水而/遂流亡無還鄉之期也補曰前漢有江夏郡應)
(劭曰沔水自江别至南郡華容為夏水過郡入江故曰/江夏水經云夏水出江流於江陵縣東南注云江津豫)
(章口東㑹中夏口是夏水之苔江之汜也所謂過夏首/而西浮顧龍門而不見也又云又東至江夏雲杜縣入)
(于沔注云應劭曰江别入沔為夏水源夫夏之為名始/於分江冬竭夏流故納厥稱既有中夏之目亦苞大夏)
(之名矣當其決入之所土謂之賭口焉鄭𤣥注尚書滄/浪之水言今謂之夏水劉澄之著永初山川記云夏水)
(古文以為滄浪漁父所歌也因此言之水應由沔今按/夏水是江流沔非沔入夏假使沔注夏其勢西南非尚)
(書又東文余亦以為非也自賭口下沔水兼通夏目而/㑹於江謂之夏汭故春秋傳呉伐楚沈尹戍奔命於夏)
(汭也杜預曰漢水/曲入江即夏口矣)出國門而軫懐兮(軫痛也/懐思也)甲之鼂吾
以行(甲日也鼂旦也屈原放出郢門心痛而思始去正/以甲日之旦而行紀時日清明者刺君不聰明也)
(鼂一作晁補曰鼂晁並讀為朝暮之朝馮衍賦云甲子/之朝兮汩吾西征注云君子舉事尚早故以朝言也)
發郢都而去閭兮荒忽其焉極(言已始發郢去我閭里/愁思荒忽安有窮極之)
(時一無都字一本荒上有怊字其一作之補曰前漢南/郡江陵縣故楚郢都楚文王自丹陽徙此後九世平王)
(城之後十世秦㧞我郢徙東/郢閭里門也荒忽見九歌)楫齊揚以容與兮(楫船櫂/也齊同)
(也揚舉也補/曰楫音接)哀見君而不再得(言巳去乗船士卒齊舉/楫櫂低佪容與咸有還)
(意自傷卒去而不/得再事於君也)望長楸而太息兮(長楸大梓太一作/歎補曰楸音秋)
涕淫淫其若霰(淫淫流貌也言已顧望楚都見其大道/長樹悲而太息涕下淫淫如雨霰也)
過夏首而西浮兮(夏首夏水口也船獨流為浮也/補曰荀子曰夏首之南有人焉)顧龍
門而不見(龍門楚東門也言已從西浮而東行過夏水/之口望楚東門蔽而不見自傷日以逺也補)
(曰水經云龍門即郢城之東門又伍端休江陵記/云南闗三門其一名龍門一名修門修門見招䰟)心嬋
媛而傷懐兮(嬋媛猶/牽引也)眇不知其所蹠(眇猶逺也蹠踐也/言巳顧視龍門不)
(見則心中牽引而痛逺視眇然足不知當所踐蹠/也其一作余一無其字文苑作所它補曰蹠音隻)順風
波以從流兮焉洋洋而為客(洋洋無所歸貌也言已憂/不知所踐則聽船順風遂)
(洋洋逺客而無所歸也補曰洋洋/水盛貌焉讀如且焉止息之焉)淩陽侯之汜濫兮(淩/乘)
(也陽侯大波之神濫一作灠補曰戰國䇿云塞漏舟而/輕陽侯之波則舟覆矣淮南云武王伐紂渡于孟津陽)
(侯之波逆流而擊注云陽侯陵陽國侯也其國近水溺/死於水其神龍為大波有所傷害因謂之陽侯之波也)
(應劭曰陽侯古之諸侯有罪自/投江其神為大波汜孚梵切)忽翺翔之焉薄(薄止也/言已遂)
(復乗大波而遊忽然無所/止薄也之一作而一作兮)心絓結而不解兮(絓懸補曰/絓礙也音)
(畫/)思蹇產而不釋(蹇產詰屈也言已乗船踏波愁而恐/懼則心肝縣結思念詰屈而不可解)
(釋也補曰山曲曰/􁡤嵼義與此同)將運舟而下浮兮(運囘/也)上洞庭而下
江(言已憂愁身/不能安處也)去終古之所居兮(逺離先祖/之宅舍也)今逍遙而
來東(遂行遊戲/涉江湖也)羌靈䰟之欲歸兮(精神夢遊還故居也/羌一作唴補曰羌發)
(聲也唴丘亮/切於義不通)何須㬰而忘反(倚住顧望/常欲去也)背夏浦而西思
兮(背水嚮家/念親屬也)哀故都之日遠(逺離郢都/何遼遼也)登大墳以逺望
兮(想見宫闕與廊廟也水中/髙者為墳詩曰遵彼汝墳)聊以舒吾憂心(且展我情/渫憂思也)
哀州土之平樂兮(閔惜鄉邑之饒富/也補曰樂音洛)悲江介之遺風(逺/渉)
(大川民俗異也介一作界補曰薛君韓詩章句曰/介界也曹子建詩云江介多悲風注云介間也)當陵
陽之焉至兮(意欲騰馳道安極也陵一作淩補曰前漢/丹陽郡有陵陽仙人陵陽子明所居也大)
(人賦云反大/壹而從陵陽)淼南渡之焉如(淼滉彌望無際極也渡一/作度一云淼瀁彌望無棲)
(集/也)曾不知夏之為丘兮(夏大殿也丘墟也詩云於我乎/夏屋渠渠懐王信用讒佞國將)
(危亡曾不知其所居宮殿當為墟也補曰夏大/屋楊子曰震風淩雨然後知夏屋之為帡幪也)孰兩東
門之可蕪(孰誰也蕪逋也言郢城兩東門非先王所作/邪何可使逋廢而無路補曰説文曰蕪薉也)
心不怡之長久兮(怡樂/貌也)憂與愁其相接(接續也言已念/楚國將墟心常)
(含戚憂愁想續無/有解也其一作之)惟郢路之遼遠兮(楚道逶迤/山谷隘也)江與夏
之不可渉(分隔兩水/無以渡也)忽若不信兮(始從細微遂見疑也/一本若下有去字)
至今九年而不復(放且九嵗君不覺也補曰卜居言屈/原既放三年不得復見此云至今九)
(年而不復按楚世家屈原傳六國世表劉向新序云秦/欲吞滅諸侯屈原為楚東使於齊以結強黨秦國患之)
(使張儀之楚賂貴臣上官大夫靳尚之屬及令尹子蘭/司馬子椒内賂夫人鄭袖共譖屈原屈原遂放於外乃)
(作離騷當懐王之十六年張儀相楚十八年楚囚張儀/復釋去之是時屈平既疏不復在位懐王悔不用屈原)
(之䇿於是復用屈原屈原諫懐王曰何不殺張儀懐王/使人追之不及三十年秦昭王欲與懐王㑹屈平曰不)
(如無行懐王卒行當頃襄王之三年懐王卒於秦頃襄/聽讒復放屈原以此考之屈平在懐王之世被絀復用)
(至頃襄即位遂放於江南耳其云既放三年謂被/放之初又云九年而不復葢作此時放已九年也)慘鬱
鬱而不通兮(中心憂滿慮閉/塞也通一作開)蹇侘傺而含慼(悵然住立/内結毒也)
外承歡之汋約兮(汋約好貌補/曰汋音綽)諶荏弱而難持(諶誠也/言佞人)
(承君歡顔好其諂言令之汋約然小人誠難扶持/之也補曰諶音忱信也荏音稔語曰色厲而内荏)忠湛
湛而願進兮(湛湛重厚貌補曰詩曰湛湛露斯注云湛/湛茂盛貌丈減切相如賦云紛湛湛其差)
(錯注云湛湛積/厚之貌徒感切)姤被離而鄣之(言已體性重厚而欲願/進讒人妬害加被離析)
(鄣而蔽之被一作披補曰被讀曰披反離騷曰/亡春風之被離鄣音章壅也記曰鮌鄣洪水)堯舜之
抗行兮(行下/孟切)瞭杳杳而薄天(一無瞭字一云杳冥冥而/薄天補曰瞭音了目明也)
(杳杳/逺貌)衆讒人之嫉姤兮被以不慈之偽名(補曰堯舜與/賢而不與子)
(故有不慈之名莊子曰堯不慈舜不孝言此/者以明堯舜大聖猶不免讒謗況餘人乎)憎愠惀之
脩美兮(脩一作修補曰愠紆粉切心所愠/積也惀力允切思求曉知謂之惀)好夫人之忼
慨(釋文作礚苦蓋切補曰忼苦朗切忼慨憤意君子之/愠惀若可鄙者小人之忼慨若可喜者惟明者能察)
(之/)衆踥蹀而日進兮(踥一作躞一作踕一作慷惵補/曰踥思葉切蹀音牒踥蹀行貌)美
超逺而逾邁(此皆解於/九辯之中)亂曰曼余目以流觀兮(曼猶曼/曼逺貌)
(補曰説文曼/引也音萬)冀壹反之何時(言已放逺日以曼曼周流/觀視意欲一還知當何時)
(也/)鳥飛反故鄉兮(思故巢也補曰淮南云鳥飛/反鄉狐死首丘各哀其所生)狐死必
首丘(念舊居也補曰記曰樂樂其所自生禮不忘其本/古人有言曰狐死正丘首仁也廣志曰狐死首丘)
(豹死/首山)信非吾罪而棄逐兮(我以忠信/而獲過也)何日夜而忘之(晝/夜)
(念君不/逺離也)
　　　　哀郢(此章言已雖被放心在楚國徘徊而不/忍去蔽於讒諂思見君而不得故太史)
　　　　　(公讀哀郢而/悲其志也)
心鬱鬱之憂思兮(哀憤結縎慮煩/寃也一無心字)獨永歎乎增傷(哀悲/太息)
(損肺/肝也)思蹇產之不釋兮(心中詰屈/如連環也)曼遭夜之方長(憂不/能眼)
(時難/曉也)悲秋風之動容兮(風為政令動揺也言風起而草/木之類搖動君令下而百姓之)
(化行也一本云悲夫補曰九辨曰悲哉秋之/為氣也蕭瑟兮草木搖落而變衰意與此同)何囘極之
浮浮(囘邪也極中也浮浮行貌懐王為囘邪之政不合/道中則其化流行羣下皆效也補曰極至也詩曰)
(江漢浮浮浮浮水流貌此言囘/邪盛行猶秋風之搖落萬物也)數惟蓀之多怒兮(數紀/也蓀)
(香草也以喻君蓀一作荃補曰數所矩切計也/惟思也言計思其君多妄怒無罪而受罰也)傷余心
之懮懮(懮痛貌也言已惟思君行紀數其過又多忿怒/無罪受罰故我心懮懮而傷痛也補曰懮音憂)
(説文云/愁也)願搖起而横奔兮(言已見君妄怒無辜而/受罰則欲揺動而奔走)覽民
尤以自鎮(尤過也鎮止也言已覽觀衆民多無過惡而/被刑罰非獨巳身自鎮止而慰已也補曰鎮)
(音/珍)結微情以陳詞兮(結續妙思/作辭賦也)矯以遺夫美人(舉與懐/王使覽)
(照也補曰/遺去聲)昔君與我誠言兮(始君與巳謀政/務也誠一作成)曰黄昏以
爲期(且待日没間靜時也補曰淮南曰薄于虞淵是謂/黄昏黄昏喻晚節也戰國䇿云行百里者半於九)
(十此言末/路之難)羌中道而囘畔兮(信用讒人/更狐疑也)反既有此他志
(謂巳不忠遂外疏也/補曰志音之叶韻)憍吾以其美好兮(握持寳玩以侮/余也一無其字)
(補曰此言懐王自矜伐也憍矜/也莊子曰虛憍而恃氣讀若驕)覽余以其脩姱(陳列好/色以示)
(我也覽一作鑒脩一作修/補曰姱好也亦有戸音)與余言而不信兮(外若親巳/内懐詐也)
(一作/途言)蓋爲余而造怒(責其非職語横暴也蓋/一作盍補曰爲去聲)願承閒而
自察兮(思待清宴自解説也補曰閒音/閑莊子曰今日宴閒察明也)心震悼而不敢
(志恐動悸/心中怛也)悲夷猶而冀進兮(意懐猶豫/幸擢㧞也)心怛傷之憺憺
(肝膽剖破血凝滯也補曰怛當/割切悲慘也憺談敢切安靜也)兹厯情以陳辭兮(發此/憤思)
(列謀謨也一/作厯兹情)蓀詳聾而不聞(君耳不聽若風過也蓀一/作荃詳一作佯補曰詳詐)
(也與/佯同)固切人之不媚兮(琢瑳羣佞/見憎惡也)衆果以我為患(謟諛/比巳)
(于劒㦸也補/曰患音還)初吾所陳之耿著兮(論説政治道明白/也補曰耿古􁀩切)豈
至今其庸亡(文辭尚在可求索也一/云豈不至今其庸止)何毒藥之謇謇兮
(忠信不美如毒藥也一云何獨樂斯之謇謇兮補曰/書曰若藥不瞑眩厥疾不瘳傳曰美疢不如惡石)願
蓀美之可完(想君徳化可興復也/蓀一作荃完一作光)望三五以爲像兮(三/王)
(五伯可/修法也)指彭咸以爲儀(先賢清白/我式之也)夫何極而不至兮(盡/心)
(修善獲官爵也補曰此言以聖賢/為法盡心行之何逺而不至也)故遠聞而難虧(功名/布流)
(長不/滅也)善不由外來兮(才徳仁義/從巳出也)名不可以虛作(愚欲強/智不能)
(及也補曰此言有/實而後名從之)孰無施而有報兮(誰不自施徳而䝉/福補曰施矢䜴切)
孰不實而有穫(空穗滿田無所得也以言上不施惠則/下不竭其力君不履信誠則臣下偽惑)
(也穫一/作獲)少歌曰(小唫謳謠以樂志也少一作小補曰少/矢照切荀子曰其小歌也注云此下一)
(章即其反辭總論前意反覆説之也此章有少歌有倡/有亂少歌之不足則又發其意而為倡獨倡而無與和)
(也則總理一賦之/終以為亂辭云爾)與美人抽怨兮(爲君陣道/㧞恨意也)并日夜而
無正(君性不端晝夜謬也并一作弃一云并憾日夜/無正補曰并並也馮衍賦云并日夜而憂思)憍
吾以其美好兮(示我爵位及財/賄也憍一作驕)敖朕辭而不聽(慢我之/言而不)
(采聽也敖一作謷補/曰敖倨也與傲同)倡曰(起倡發聲造新曲/也補曰倡與唱同)有鳥自南
兮(屈原自喻生楚國也補曰孔子曰鳥則擇木木豈能/擇鳥子思曰君子猶鳥也疑之則舉矣色斯舉矣翔)
(而後集故古/人以自喻)來集漢北(雖易水土志不革也補曰禹貢/嶓冡導漾東流爲漢周禮荆州)
(其川江漢漢楚水也水經及山海經注云漢水出隴西/坻道縣嶓冢山初名漾水東流至武都沮縣始爲漢水)
(東南至葭萌與羌水合至江夏安陸縣名沔水故有漢/沔之名又東至竟陵合滄浪之水又東過三澨水觸大)
(别山南入/於江也)好姱佳麗兮(容貎說美/有俊德也)牉獨處此異域(背離/鄉黨)
(居他邑也牉一作叛一作/㭊補曰牉音泮舊音伴)旣惸獨而不羣兮(行與衆異/身孤特也)
(補曰惸渠榮/切無弟兄也)又無良媒在其側(左右嫉妬/莫衒鬻也)道卓遠而日
忘兮(卓一/作連)願自申而不得望北山而流涕兮(瞻仰髙景/愁悲泣也)
(北山一/作南山)臨流水而太息(顧念舊故思親戚/也流水一作深水)望孟夏之短
夜兮(四月之末隂盡極也補曰上云曼遭夜之方長此/云望孟夏之短夜者秋夜方長而夏夜最短憂不)
(能寐冀夜短/而易曉也)何晦明之若歲(憂不能寐/常倚立也)惟郢路之遼遠
兮(隔以江湖/幽僻側也)䰟一夕而九逝(精䰟夜歸/幾滿十也)曾不知路之曲
直兮(忽徃忽來行亟疾也一本云曾不知路之曲直兮/魂識路之營營何靈魂之信直兮南指月與列星)
(願徑逝而未得兮人/之心不與吾心同)南指月與列星(參差轉運/相遞代也)願徑逝
而未得兮(意欲直還君不/納也未一作不)䰟識路之營營(精靈主行徃/來數也或曰)
(識路知道路也營一作焭補曰詩/注云營營徃來貎焭焭憂也音瓊)何靈䰟之信直兮(質/性)
(忠正不/枉曲也)人之心不與吾心同(我志清白/衆泥濁也)理弱而媒不通
兮(知友劣弱/又鄙朴也)尚不知余之從容(未照我志之所欲也補/曰言尚不知己志况能)
(召我/也)亂曰長瀨湍流泝江潭兮(湍亦瀨也逆流而上曰/泝潭淵也楚人名淵曰)
(潭言已思得君命緣湍瀨之流上泝江淵而歸郢也補/曰瀨見九歌說文逆流而上曰泝洄泝向也水欲下違)
(之而上也潭水出武陵一説楚/人名深曰潭徒含切又音淫)狂顧南行聊以娯心兮
(狂猶遽也娯樂也君不肯還已則復遽走南/行幽藏山谷以娯已之本志也一無聊字)軫石崴嵬
蹇吾願兮(軫方也故曰軫之方也以象地崴嵬崔巍髙/貌也言雖放弃執履忠信志如方石終不可)
(轉行度益髙我常願之也嵬一作㠢補曰軫石謂石之/方者如車軫耳集韻崴音隈嵬吾回切又崴鳥皆切嵬)
(音懷崴嵬不平也一曰山/形崴舊音委誰切㠢音淮)超回志度行隱進兮(超越也/言己動)
(履正直超越回邪志其法度隱行/忠信曰以進也補曰說文隱安也)低佪夷猶宿北姑兮
(夷猶猶豫也北姑地名言己所以低佪猶豫/宿北姑者冀君覺寤而還己也低一作俳)煩寃瞀容
實沛徂兮(瞀亂也實是也徂去也言己憂愁思念煩寃/容貌憤亂誠欲隨水沛然而流去也補曰瞀)
(音/茂)愁歎苦神靈遙思兮(愁歎苦神者思舊鄉而神/勞也靈遙思者神遠思也)路遠
處幽又無行媒兮(路遠處幽者道遠處僻/也無行媒者無紹介也)道思作頌聊
以自救兮(一無/以字)憂心不遂斯言誰告兮(道思者中道作/頌以舒怫鬱之)
(念救傷懷之思也憂心不遂/不達也誰告者無所告愬也)
　　　　抽思(此章言己所以多憂者以君信諛而自/聖眩於名實昧於施報已雖忠直無所)
　　　　　(赴愬故反復其/詞以泄憂思也)
滔滔孟夏兮(滔滔盛陽貌也史記作陶陶補曰說文滔/水漫漫大貌他刀切又滔聚也音陶前云)
(方仲春而東遷此云滔滔孟夏者屈/原以仲春去國以孟夏徂南土也)草木莽莽(言孟夏/四月純)
(陽用事煦成萬物草木之類莫不莽莽盛茂自傷不/蒙君惠而獨放弃曾不若草木也補曰莽莫補切)傷
懷永哀兮(懷思也/永長也)汩徂南土(汩行貌徂徃也言己見草/木盛長而已獨汩然放流)
(徃居江南之土僻遠之處故心傷而長悲/思也土一作去補曰汩越筆切見騷經)眴兮杳杳(眴/視)
(貌也杳杳深冥貌也史記作窈窈補/曰眴與瞬同說文云開闔目數揺也)孔靜幽黙(孔甚也/詩曰亦)
(孔之將黙黙無聲也言江南山髙澤深視之冥冥/野甚清淨漠無人聲一云孔靜兮史記黙作墨)鬱結
紆軫兮(紆屈也軫痛也/史記紆作寃)離慜而長鞠(慜痛也鞠窮也言/己愁思心中鬱結)
(紆屈而痛身遭疾病長窮困苦恐不能自全也/史記慜作愍而作之補曰離遭也慜與愍同)撫情効
志兮(撫循也効/猶覈也)寃屈而自抑(抑按也言已身多病長窮/恐遂巔沛撫己情意而考)
(覆心志無有過失則屈志自抑/而不懼也史記云俛詘以自抑)刓方以爲圜兮(刓削補/曰刓吾)
(官切圓/削也)常度未替(度法也替廢也言人刓削方木欲以/爲圜其常法度尚未廢也以言讒人)
(譖逐放已欲使改行/亦終守正而不易也)易初本廸兮(史記廸作由/一無初字)君子所
鄙(鄙耻也言人遭世遇變易初行遠離/常道賢人君子之所恥不忍爲也)章畫志墨兮(章/明)
(也志念也史記志/作職補曰畫音𫉬)前圖未改(圖法也改易也言工明於/所畫念其䋲墨修前人之)
(法不易其道則曲木直而惡木好也以言人遵先聖之/法度修其仁義不易其行則徳譽興而榮名立也史記)
(圖作/度)内厚質正兮(史記作内/直質重兮)大人所盛(言人質性敦厚/心志正直行無)
(過失則大人君/子所盛美也)巧倕不斲兮(倕堯巧工也斲斫也史記/作巧匠斲一作劉一作斷)
(補曰倕音垂書曰埀汝共工莊子曰工倕旋而蓋規矩/淮南曰周鼎著倕使銜其指說文云斲斫也劉殺也作)
(斲者/是)孰察其撥正(察知也撥治也言倕不以斤斧斲斫/則曲木不治誰知其工巧者乎以言)
(君子不居爵位衆亦莫知其賢能也史記作/揆正補曰說文曰撥治也比末切揆度也)𤣥文處幽
兮(𤣥墨也幽冥也/史記作幽處)矇瞍謂之不章(矇盲者也詩云矇瞍/奏工章明也言持𤣥)
(墨之文居於幽冥之處則矇瞍之徒以爲不明也言持/賢知之士居於山谷則衆愚以爲不賢也瞍一作􁄚史)
(記無瞍字補曰有眸子而/無見曰矇無眸子曰瞍)離婁微睇兮(離婁古明目者/也孟子曰離婁)
(之明睇眄之也補曰淮南曰離朱之明卽離婁也黄帝/時人明目能見百步之外秋毫之末睇音弟說文曰目)
(小視也南楚/謂眄曰睇)瞽以爲無明(瞽盲者也詩云有瞽有瞽言/離婁明目無所不見微有所)
(眄盲人輕之以爲無明也言賢者遭困厄俗/人侮之以爲癡也補曰說文瞽目但有狀也)變白以爲
黑兮(世以濁爲清也/史記以作而)倒上以爲下(俗人以愚爲賢/也補曰下音戶)鳯皇
在笯兮(笯籠落也徐廣曰笯一作郊補曰笯音暮釋/文音奴又女家切説文曰籠也南楚謂之笯)雞
鶩翔舞(言聖人困厄小人得志也史/記鶩作雉補曰鶩鳬屬音木)同糅玉石兮(賢愚/雜厠)
(補曰糅雜/也女救切)一槩而相量(忠佞不異補曰槩/平斗斛木古代切)夫惟黨人鄙
固兮(楚俗狹陋鄙一作交史/記云夫黨人之鄙妬兮)羌不知余之所臧(莫照我/之善意)
(也史記云羌/不知吾所臧)任重載盛兮(補曰盛多也言所任者重/所載者多也重直用切)陷
滯而不濟(陷没也濟成也言己才力盛壯可任重/載而身放弃陷沒沉滯不得成其本志)懷瑾
握瑜兮(在衣爲懷在手爲握瑾瑜美玉也補曰傳/云鍾山之玉瑾瑜爲良瑾音僅瑜音逾)窮不
知所示(示語也言己懷持美玉之德遭世闇惑不别善/惡抱寳窮困而無所語也史記云窮不得余所)
(示/)邑犬之羣吠兮吠所怪也(言邑里之犬羣而吠者怪/非常之人而噪之也以言)
(俗人羣聚毁賢智者亦以其行度異故羣而謗之也一/云邑犬羣兮吠所怪也史記無之字一本此句與下文)
(無也/字)非俊疑傑兮(千人才爲俊一國髙爲傑也史記云/誹駿疑桀補曰淮南云知過萬人謂)
(之英千人謂之俊百人/謂之豪十人謂之傑)固庸態也(庸厮賤之人也言衆/人所謗非傑異之士)
(斯庸夫惡態之人也何者徳髙者不合於衆行/異者不合於俗故爲犬之所吠衆人之所訕也)文質疏
内兮(史記疏作踈補曰内舊音訥疏/疏通也訥木訥也釋文内如字)衆不知余之異采
(采文采也言己能文能質内以疏達衆人不知我/有異藝之文采也史記余作吾徐廣曰異一作奥)材朴
委積兮(條直爲材壯大爲朴壯一作庬史記朴作樸/積一作質補曰說文云朴木皮也樸木素也)莫
知余之所有(言材木委積非魯班則不能别其好醜/國民衆多非明君則不知我之能也)重
仁襲義兮(重累也襲及也補曰淮南云聖/人重仁襲恩注云襲亦重累)謹厚以爲豐
(謹善也豐大也言衆人雖不知己猶復重/累仁徳及興禮義修行謹善以自廣大也)重華不可□
兮(□逢一作遌史記作悟補曰□遌當作□音忤與迕/同列子□物而不慴是也釋文遌五各切心不欲見)
(而見曰□/於義頗迃)孰知余之從容(從容舉動也言聖辟重華不/可逢遇誰得知我舉動欲行)
(忠信/也)古固有不竝兮(並俱補曰此言聖賢有不並時而/生者故重華不可□湯禹不可慕)
(也/)豈知其何故(言徃古之世忠佞之臣不可俱並事君/必相剋害故曰豈知其何故一本此與)
(下句末皆有也字史/記云豈知其故也)湯禹乆遠兮邈而不可慕(慕思也/言殷湯)
(夏禹聖徳之君明於知人然去乆遠不可/思慕而得事之也史記云邈不可慕也)懲連改忿兮
(懲止也忿恨也/史記連作違)抑心而自強(抑按也言己知禹湯不可/得則止已留連之心改其)
(忿恨按慰已心以自強勉也/強史記作彊補曰強巨兩切)離慜而不遷兮(慜病也遷/徙也慜史)
(記作湣/一作閔)願志之有像(像法也言己自勉修善身雖遭病/心終不徙願志行流於後世爲人)
(法也史記/像作象)進路北次兮(路道也/次舎也)日昧昧其將暮(昧冥也/言己思)
(念楚國願得君命進道北行以次舍/止兾遂還歸日又將暮不可去也)舒憂娯哀兮(娯樂/史記)
(云含憂/虞哀)限之以大故(限度也大故死亡也言己自知不/遇聊作詞賦以舒展憂思樂己悲)
(愁自度以死亡而已終無它志也/補曰孟子云今也不幸至於大故)亂曰浩浩沅湘(史記/此句)
(末至明告君/子竝有兮字)分流汩兮(浩浩廣大貎也汩流也言浩浩/廣大乎沅湘之水分汩而流將)
(歸乎海傷已放棄獨無所歸也分一作汾補曰汩音骨/者水聲也音鶻者涌波也莊子曰與汩俱出郭象云洄)
(伏而涌出/者汩也)脩路幽蔽道遠忽兮(脩長也言己雖在湖澤/之中幽深蔽闇道路甚)
(遠且乆長也史記蔽作拂自道遠忽兮以下有曾唫恒/悲兮永嘆慨兮世旣莫吾知兮人心不可謂兮四句)
懷質抱情(史記云懷/情抱質)獨無匹兮(匹雙也言己懷敦篤之/質抱忠信之情不與衆)
(同故孤焭獨行無有/雙匹也匹俗作疋)伯樂旣没驥焉程兮(伯樂善相馬/也程量也言)
(騏驥不遇伯樂則無所程量其才力也以言賢臣不遇/明君則無所施其智能也史記没作殁焉上有將字補)
(曰戰國䇿云昔騏驥駕鹽車上呉坂遷延負轅而不能/進遭伯樂仰而鳴之知伯樂之知己也淮南子曰造父)
(不能爲伯樂注云伯樂善相馬事秦繆公又王逸云孫/陽伯樂姓名而張晏云王良字伯樂非也王良善馭事)
(趙簡/子)萬民之生各有所錯兮(錯安也言萬民禀受天命/生而各有所錯安其志或)
(安于忠信或安于詐僞其性不同也一云/民生有命史記民作人一云民生禀命)定心廣志余
何畏懼兮(言己既安於忠信廣我志意當復/何懼乎威不能動法不能恐也)曾傷爰哀
永歎喟兮(爰於也喟息也言己所以心中重傷於是歎/息自恨懷道不得施用也曾一作增補曰曾)
(音增喟/丘愧切)世溷濁莫吾知人心不可謂兮(謂猶說也言己/遭遇亂世衆人)
(不知我賢亦不可戶告人說一云念不可謂兮史記云/世溷不吾知心不可謂兮一云世溷莫知不可謂兮)
知死不可讓願勿愛兮(讓辭也言人知命將終可以建/忠伏節死義願勿辭讓而自愛)
(惜之也補曰屈子以爲知死之不可讓則捨生而/取義可也所惡有甚於死者豈復愛七尺之軀哉)明告
君子吾將以爲類兮(告語也類法也詩云永錫爾類言/已將執忠死節故以此明白告諸)
(君子宜以我爲法度/一本明下有以字)
　　　　懷沙(此章言己雖放逐不以窮困易其行小/人蔽賢羣起而攻之舉世之人無知我)
　　　　　(者思古人而不得見伏節死義而已太史/公曰乃作懷沙之賦遂自投汨羅以死原)
　　　　　(所以死見於此賦/故太史公獨載之)
思美人兮(言己憂思/念懷王也)擥涕而竚眙(竚立悲哀涕交横也/補曰擥猶拔也竚直)
(呂切乆立也眙直視也丑吏切文選注/云佇眙立視也今市聚人謂之立眙)媒絶路阻兮(良/友)
(隔絶道壊崩也一云媒絶而/道路阻文苑作路絶而媒阻)言不可結而詒(秘密之語/難傳誦也)
(一無/而字)蹇蹇之煩寃兮(忠謀盤紆氣盈胷也寃一/作惋補曰易曰王臣蹇蹇)陷滯而
不發(含辭鬱結不得揚也陷一作/滔補曰懷沙云䧟滯而不濟)申旦以舒中情兮(誠/欲)
(日日陳己心也以一作不補曰九/辯云申旦而不寐五臣云申至也)志沈菀而莫達(思念/沈積)
(下得通也一無志字/補曰菀音鬱積也)願寄言於浮雲兮(思託要謀/於神靈也)遇豐
隆而不將(雲師徑遊/不我聽也)因歸鳥而致辭兮(思附鴻鴈/達中情也)羌宿
髙而難當(飛集山林道徑異也一云羌/迅髙而難寓補曰當値也)髙辛之靈盛兮
(帝嚳之德茂神靈也盛一作晟一作威補曰史記帝嚳/髙辛者黄帝之曾孫生而神靈自言其名張晏曰髙辛)
(所興之/地名也)遭𤣥鳥而致詒(嚳妃吞燕卵以生契也言殷契/合神靈之祥知而生於是性有)
(賢仁爲堯三公屈原亦得天地正氣/而生自傷不遭聖主而遇亂世也)欲變節以從俗兮
(念改忠直/隨讒佞也)媿易初而屈志(慙恥本行中回傾也補曰/媿與傀同志音之叶韻)獨
歷年而離愍兮(修德累歲/身疲病也)羌􁛫心猶未化(憤懣守節不/易性也補曰)
(􁛫與/慿同)寧隱閔而壽考兮(懷智佯愚/終年命也)何變易之可爲(心不/改更)
(死忠正也一云/何變初而可爲)知前轍之不遂兮(比干子胥䝉禍/患也轍一作道)未改
此度(執心不回/志彌固也)車既覆而馬顚兮(君國傾側任小人也/車以喻君馬以喻臣)
(言車覆者君國危也/馬顚仆者所任非人)蹇獨懷此異路(遭逢艱難/思忠臣也)勒騏驥
而更駕兮(舉用才德/任俊賢也)造父爲我操之(御民以道須明君/也補曰史記秦之)
(先造父以善御幸於周繆王得驥温驪驊/騮騄耳之駟西廵狩父音甫操七刀切)遷逡次而勿
驅兮(使臣以禮得中和也補曰遷逡猶逡廵行不進貎/再宿爲信過信爲次說文曰次不前也逡七旬切)
聊假日以須峕(朞月考功知徳化也補曰假/日見騷經須待也峕古時字)指嶓冢之
西隈兮(澤流山野被流沙也嶓冢山名尚書嶓冢導漾/隈一作隅補曰嶓音波禹貢導嶓冢至於荆山)
(注云嶓冢在梁州指嶓冢/之西隈言日薄於西山也)與纁黄以爲期(待閒靜時與/賢謀也纁黄)
(葢黄昏時也纁一作曛補曰纁淺絳也/其爲色黄而兼赤曛日入餘光並音薰)開春發歲兮(承/陽)
(施惠養/百姓也)白日出之悠悠(君政温仁/體光明也)吾將蕩志而愉樂兮
(滌我憂愁𢎞佚豫也將/一作且補曰愉音逾)遵江夏以娯憂(循兩水涯/以娯志也)擥大
薄之芳茝兮(欲援芳茝以爲佩也擥一作/㩜茝一作芷補曰薄叢薄也)搴長洲之宿
莽(采取香草用飾已也楚/人名冬生草曰宿莽)惜吾不及古人兮(生後殷湯/周文王也)
(惜一作然一/云古之人)吾誰與玩此芳草(誰與竭節盡忠厚也此/一作斯補曰玩五換切)
(說文/弄也)解萹薄與雜菜兮(萹萹畜也雜菜雜香之菜補曰/萹音匾爾雅曰竹萹蓄注云似)
(小蔾赤莖節好生道旁本草云亦呼爲萹竹萹薄謂萹/蓄之成叢者按萹蓄雜菜皆非芳草此言解去萹菜而)
(備芳茝宿莽/以爲交佩也)備以爲交佩(交合也言己解折萹蓄雜以/香菜合而佩之言修飾彌盛)
(也備一/作脩)佩繽紛以繚轉兮(徳行純美能絶異也以一作/其補曰繽匹賔切繚音了繚)
(繞/也)遂萎絶而離異(終以放斥而見疑/也補曰萎於危切)吾且儃佪以娯憂
兮(聊且遊戲樂所志/也儃佪一作徘徊)觀南人之變態(覽察楚俗/化改易也)竊快在
中心兮(私懷僥倖而欣喜也一無在字一/云吾竊快在其中心兮一無吾字)揚厥慿而不
竢(思舒憤懣/無所待也)芳與澤其雜糅兮(正直温仁/徳茂盛也)羌芳華自中
出(生含天姿不外受也補曰/出尺類切自中而外也)紛郁郁其遠承兮(法度文/辭行四)
(海也一云行度文辭流四海也承一/作蒸補曰說文郁有章也承奉也)滿内而外揚(修善/於身)
(名譽/起也)情與質信可保兮(言行相副/無表裏也)羌居蔽而聞章(雖在/山澤)
(名宣布也居一作重/一云居重蔽而聞章)令薜荔以爲理兮(意欲升髙事貴/戚也以一作而)
憚舉趾而緣木(憚難也誠難抗/足屈踡跼也)因芙蓉而爲媒兮(意欲/下求)
(從風俗也/因一作用)憚蹇裳而濡足(又恐衣裳被垢濁也補曰莊/子曰蹇裳躩歩蹇起䖍切葢)
(讀若褰謂摳衣/也足一作之)登高吾不說兮(事上得位/我不好也)入下吾不能
(隨俗顯榮/非所樂也)固朕形之不服兮(我性婞直/不曲撓也)然容與而狐疑
(俳佪進退/觀衆意也)廣遂前畫兮(恢廓仁義𢎞聖道也/補曰畫音穫計䇿也)未改此度
也(心終不變内自守也一/無也字補曰度徒故切)命則處幽吾將罷兮(受禄當/窮身勞)
(苦也一無則字/補曰罷讀若疲)願及白日之未暮(思得進用先年老也/一本句末有也字)
獨焭焭而南行兮思彭咸之故也
　　　　思美人(此章言己思念其君不能自達然反/觀初志不可變易益自修飭死而後)
　　　　　(已/也)
惜徃日之曾信兮(先時見任身親近也補曰史記云原/博聞強志明於治亂嫺於辭令入則)
(與王圖議國事以出號令出則/接遇賔客應對諸侯王甚任之)受命詔以昭詩(君告屈/原明典)
(文也詩一作時補曰國語曰莊王使士亹傅太子箴問/於申叔時叔時曰教之詩而爲之導廣顯徳以耀明其)
(志/)奉先功以照下兮(承宣祖業/以示民也)明法度之嫌疑(草創憲/度定衆)
(難也補曰史記云懐王使屈原造爲憲令屬草藁未定/上官大夫見而欲奪之屈平不與因讒之曰王使屈平)
(為令衆莫不知每一令出平伐其功/曰非我莫能為也王怒而疏屈平)國富強而法立兮
(楚以熾盛/無盗姦也)屬貞臣而日娭(委政忠良而遊息也補曰屬/音燭付也娭音嬉戲也一作)
(娯非/是)秘密事之載心兮(天災地變乃在/念也秘一作移)雖過失猶弗治
(臣有過差赦貰寛也弗/一作不補曰治音持)心純庬而不泄兮(素性敦厚慎/語言也泄一)
(作貰補曰庬厚也莫/江切泄漏也音薛)遭讒人而嫉之(遭遇靳尚及上官/也嫉之一作佞嫉)
君含怒而待臣兮(上懷忿恚/欲刑殘也)不清澈其然否(内弗省察/其侵寃也)
(澈一作徴補曰/澈音轍瀓音澄)蔽晦君之聰明兮(專擅威恩/握主權也)虛惑誤又
以欺(欺罔戲弄若轉丸也/一云惑虛言又以欺)弗參驗以考實兮(不審窮覈/其端原也)
遠遷臣而弗思(放逐徙我/不肯還也)信讒諛之溷濁兮(聽用邪僞/自亂惑也)
(溷濁一/作浮説)盛氣志而過之(呵罵遷怒妄誅戮也盛古作晠/補曰漢書曰聞將軍有意督過)
(之/)何貞臣之無辠兮(忠正之行少愆/忒也辠一作罪)被離謗而見尤(虛/䝉)
(誹訕獲過愆/也離一作讟)慙光景之誠信兮(質性謹厚貎純慤也補/曰說文云景光也此言)
(已誠信甚著/小人所慙也)身幽隱而備之(雖處草野行彌篤也補曰/此言身被放棄多讒謗也)
臨沅湘之𤣥淵兮(觀視流水心悲/惻也沅一作江)遂自忍而沈流(遂赴/深水)
(自害賊也/遂一作不)卒没身而絶名兮(姓字斷絶形體没也一云/名字斷絶形杇腐也没身)
(一作/沈身)惜壅君之不昭(懷王壅蔽不覺悟/也古本壅皆作廱)君無度而弗察
兮(上無撿押以知下也補/曰撿押隱括也押音狎)使芳草爲藪幽(賢人放竄弃/草野也補曰)
(說文藪/大澤也)焉舒情而抽信兮(安所展思/㧞愁苦也)恬死亡而不聊(忍/不)
(貪生而顧老也補曰恬安/也言安於死亡不茍生也)獨鄣壅而蔽隱兮(遠放隔塞/在裔土也)
(鄣一作彰音如/鄣壅一作雍)使貞臣爲無由(欲竭忠節靡其/道也爲一作而)聞百里
之爲虜兮(補曰晉獻公虜虞君與其大夫百里傒以百/里傒爲秦繆公夫人媵百里傒亡秦走宛楚)
(鄙人執之繆公聞百里傒賢以五羖羊皮贖之釋其囚/與語國事繆公大說授之國政號曰五羖大夫孟子曰)
(百里奚自鬻於秦養牲者五羊之皮食牛以要/秦繆公莊子曰秦穆公以五羊之皮籠百里奚)伊尹烹
於庖㕑吕望屠於朝歌兮(朝知/苗切)寗戚歌而飯牛(見騷經/天問)
不逢湯武與桓繆兮世孰云而知之呉信讒而弗味兮
(宰噽阿諛甘如蜜也弗一作不補曰淮南云古人味而/不貪今人貪而不味此言貪嗜讒諛不知忠直之味也)
子胥死而後憂(竟爲越國/所誅滅也)介子忠而立枯兮(介子介/子推也)文
君寤而追求(文君晉文公也寤覺也昔文公被孋姬之/譖出奔齊楚介子推從行道乏糧割股肉)
(以食文公文公得國賞諸從行者失忘子推子推遂逃/介山隱文公覺寤追而求之子推遂不肯出文公因燒)
(其山子推抱樹燒而死故言立枯也/七諌中推自割而食君亦解此也)封介山而爲之禁
兮(一無/而字)報大德之優游(言文公遂以介山之民封子推/使祭祀之又禁民不得有言燒)
(死以報其徳優游其靈䰟也補曰史記晉初定賞從亡/未至隱者介子推推亦不言禄禄亦不及介子推從者)
(乃懸書宫門文公出見其書曰此介子推也吾方憂王/室未圖其功使人召之則亡遂求其所在聞其入緜上)
(山中於是文公環緜上山中而封之以爲介推田號曰/介山以記吾過且旌善人莊子曰介子推至忠也自割)
(其股以食文公公後背之子推怒而去抱木而燔死淮/南曰介子歌龍蛇而文君垂泣也封介山而爲之禁者)
(以爲介推田也逸説/非是優游大德之貌)思乆故之親身兮因縞素而哭之
(言文公思子推親自割其身恩義尤篤因爲變服悲而/哭之也補曰親身言不離左右也縞音杲說文云縞素)
(白緻/繒也)或忠信而死節兮(仇牧荀息/與梅伯也)或訑謾而不疑(張儀/詐欺)
(不能誅也訑一作􁀿補曰訑/謾皆欺也上音移下謨官切)弗省察而按實兮(君不參/錯而思)
(慮也補曰/省息井切)聽讒人之虛辭(謟諛毁訾/而加誣也)芳與澤其雜糅兮
(質性香潤/徳之厚也)孰申旦而别之(世無明智/惑賢愚也)何芳草之早殀兮
(賢臣被讒命不/乆也殀一作夭)微霜降而下戒(嚴刑卒至死有/時也下一作不)諒聰不
明而蔽壅兮(君知淺短無所照也一云不聰明/補曰易噬嗑夬卦皆曰聰不明也)使讒諛
而日得(佞人位高家冨/饒也家一作䝉)自前世之嫉賢兮(憎惡忠直/若仇怨也)謂
蕙若其不可佩(賤弃仁智言難用/也補曰若杜若也)妬佳冶之芬芳兮(嫉/害)
(美善之婉容也佳一作娃補曰娃於佳切呉楚/之間謂好曰娃冶妖冶女態易曰冶容誨淫)􁙱母姣
而自好(醜嫗自飾以粉黛也補曰􁙱音謨説文云􁙱母/都醜也一曰黄帝妻貌甚醜姣妖媚也音絞好)
(音/耗)雖有西施之美容兮(世有好女之異貌也補曰西施/越之美女越絶書曰越王句踐)
(得採薪二女西施/鄭旦以獻呉王)讒妬入以自代(衆惡推遠/不附近也)願陳情以
白行兮(列巳忠心/所趨務也)得罪過之不意(譴怒横異/無宿戒也)情寃見之
日明兮(行度清白皎如/素也寃一作宛)如列宿之錯置(皇天羅宿有度/數也補曰宿音)
(秀錯倉/各切)乘騏驥而馳騁兮(如駕駑馬而長驅也/補曰騏驥駿馬也)無轡銜
而自載(不能制御乘車將仆補曰詩云六轡/如琴説文銜馬勒口中行馬者也)乘汜泭以
下流兮(乘舟汜船而渉渡也編竹木曰泭楚人曰柎秦/人曰撥也乘一作椉泭一作柎補曰汜音泛泭)
(音敷説文云編木/以度柎與泭同)無舟楫而自備(身將沉沒而危殆也/楫一作檝補曰説文)
(云楫舟/櫂也)背法度而心治兮(背弃聖制用愚/意也治一作殆)辟與此其無
異(若乘船車無轡櫂也辟一/作譬補曰辟喻也與譬同)寧溘死而流亡兮(意欲淹/沒隨水)
(去/也)恐禍殃之有再(罪及父母/與親屬也)不畢辭而赴淵兮(陳言未/終遂自)
(投/也)惜壅君之不識(哀上愚蔽心不照也識一作明補曰/識音試亦音志馮衍賦云韓盧抑而)
(不縱兮騏驥絆而不試獨慷慨而/遠覧兮非庸庸之所識亦叶韻也)
　　　　惜往日(此章言已初見信任楚國幾於治矣/而懐王不知君子小人之情狀以忠)
　　　　　(為邪以僭為信卒見/放逐無以自明也)
后皇嘉樹橘徠服兮(后后土也皇皇天也服習也言皇/天后土生美橘樹異於衆木來服)
(習南土便其風氣屈原自喻才徳如橘樹亦異於衆也/便其風氣一云便且遂也一云便其性也補曰禹貢淮)
(海惟揚州厥包橘柚錫貢漢書江陵千樹橘與千户侯/等異物志云橘為樹白華赤實皮既馨香又有善味徠)
(與來同説文云周所受瑞麥來/麰天所來也故為行來之來)受命不遷生南國兮(南/國)
(謂江南也遷徙也言橘受天命生於江南不可移徙種/於北地則化而為枳也屈原自比志節如橘亦不可移)
(徙/)深固難徙更壹志兮(屈原見橘根深堅固終不可/徙則專一巳志守忠信也)緑
葉素榮紛其可喜兮(緑猶青也素白也言橘青葉白華/紛然盛茂誠可喜也以言已行清)
(白可信任也榮一作華補曰爾雅草謂之榮木謂之華/此言素榮則亦通稱也曹植賦曰朱實不萌焉得素榮)
(李尤七歎曰白華緑葉扶疎冬榮/金衣素裏班理内充皆謂橘也)曾枝剡棘圓果摶兮
(剡利也棘橘枝刺若棘也摶圜也楚人名圜為摶言橘/枝重累又有利棘以象武也其實圓摶又象文也以喻)
(已有文武能方圓也圓果一作圜實摶一作槫補曰曾/音增重也剡音琰方言曰凡草木刺人江湘之間謂之)
(棘注引曾枝剡棘説文云摶圜也其字/從手槫柩車也其字從木音同義異)青黄雜糅(一作/揉)
文章爛兮(言橘葉青其實黄雜糅俱盛爛然而明以言/巳敏達道徳亦爛然有文章也補曰橘實初)
(青既熟則黄若以青為/葉則上文巳言緑葉矣)精色内白類可任兮(精明也類/猶貌也言)
(橘實赤黄其色精明内懐潔白以言賢者亦然外有精/明之貌内有潔白之志故可任以道而事用之也一云)
(類任道兮補曰青黄雜糅言其外/之文精色内白言其中之質也)紛緼冝脩(一作/修)姱而
不醜兮(紛緼盛貌醜惡也言橘類紛緼而盛如人宜修/飾形容盡好無有醜惡也補曰紛音墳緼音氲)
(集韻蒶藴積/也姱好也)嗟爾㓜志有以異兮(爾汝也㓜小也言嗟/乎衆臣女少小之人)
(其志易徙有/異於橘也)獨立不遷豈不可喜兮(屈原言巳之行度/獨立堅固不可遷)
(徙誠可喜也補曰自此/以下申前義以明已志)深固難徙廓其無求兮(補曰凡/與世遷)
(徙者皆有求也吾之志舉世莫/得而傾之者無求於彼故也)蘇世獨立横而不流兮
(蘇寤也言屈原自知爲讒倿所害心中覺寤然不可變蘇魏都/節猶行忠直横立自持不隨俗人也補曰死而更生曰)
(賦曰非蘇/世而居正)閉心自愼不終失過兮(言已閉心捐欲敕愼自/守終不敢有過失也一)
(云終不過兮一云終不失過兮補/曰閉必結切闔也俗作閇非是)秉徳無私參天地兮
(秉執也言巳執履忠正行無私阿故參配天地通之神/明使知之也補曰天無私覆地無私載秉徳無私則與)
(天地/參矣)願歲并謝與長友兮(謝去也言巳願與橘同心并/志歲月雖去年且衰老長爲)
(朋友不相逺離也補曰説文云謝辭去也也/此言已年雖與歲月俱逝願長與橘為友)淑離不淫梗
其有理兮(淑善也梗強也言巳雖設與橘離别猶善/持已行梗然堅強終不淫惑而失義也)年
歲雖少可師長兮(言巳年雖㓜少言有法則行有節度/誠可師用長老而事之補曰言可爲)
(人師/長)行比伯夷置以爲像兮(像法也伯夷孤竹君之子/也父欲立伯夷伯夷譲弟)
(叔齊叔齊不肯受兄弟弃國俱去之首陽山下周武王/伐紂伯夷叔齊扣馬諫之曰父死不葬謀及干戈可謂)
(孝乎以臣弑君可謂忠乎左右欲殺之太公曰不可引/而去之遂不食周粟而餓死屈原亦自以修飾潔白之)
(行不容於世將餓餒而終故曰以伯夷爲法也補曰行/下孟切比音鼻近也韓愈曰伯夷者特立獨行亘萬世)
(而不顧者也屈原獨立不遷宜與伯夷無異/乃自謂近於伯夷而置以爲像尊賢之詞也)
　　　　　橘頌(美橘之有是徳故曰頌管子篇名有/國頌説者云頌容也陳為國之形容)
悲囘風之搖蕙兮(囘風爲飄飄風/囘邪以興讒人)心寃結而内傷(言飄/風動)
(搖芳草使不得安以言讒人亦别離忠直使得罪/過也故巳見之中心寃結而傷痛也寃一作宛)物有
微而隕性兮(隕落也言芳草爲物其性微眇易以隕/落以言賢者用志精㣲亦易傷害也)聲
有隱而先倡(倡始也言讒人之言隱匿/其聲先倡導君使亂惑也)夫何彭咸之造
思兮曁志介而不忘(曁與也尚書曰譲于稷契曁臯陶/介節也言巳見讒人倡君爲惡則)
(思念古世彭咸欲與齊志節而不能忘也補曰曁其/冀切此言物有㣲而隕性者己獨不忘彭咸之志節)萬
變其情豈可蓋兮(蓋覆也言讒人長於巧詐情意萬變/轉易其辭前後反覆如明君察之則)
(知其態也一云萬變情豈其/可蓋兮補曰蓋古太切掩也)孰虚僞之可長(言讒人虛/造人過其)
(行邪僞不可久長必遇禍也補曰此言聲有隱/而先倡者然明者察之則虚僞安可久長乎)鳥獸鳴
以號羣兮(號呼也/音豪)草苴比而不芳(生曰草枯曰苴比合/也言飛鳥走獸羣鳴)
(相呼則芳草合其莖葉芬芳以不暢也以言讒口衆多/盈君之耳亦可令忠直之士失其本志也補曰苴釋文)
(七古切茅藉祭也鮑欽止本云七閭子旅/二切林徳祖本云反賈士加二切比音鼻)魚葺鱗以自
别兮(葺累也補曰/别彼列切)蛟龍隱其文章(言衆魚張其鬐尾葺/累其鱗則蛟龍隱其)
(文章而避之也言俗人朋黨恣其/口舌則賢者亦伏匿而深藏也)故荼薺不同畝兮(二百/四十)
(歩爲畝言枯草荼薺不同畝而俱生以言忠佞亦不同/朝而俱用也薺一作若若一作苦補曰荼音徒爾雅荼)
(苦菜疏引易緯云苦菜生於寒秋經冬歴春得夏乃成/月令孟夏苦菜秀是也葉似苦苣而細花黄似菊堪食)
(但苦耳又爾雅云蒫薺實疏引本草云薺味甘人取其/菜作葅及羮詩云誰謂荼苦其甘如薺又曰堇荼如飴)
(此言荼苦而薺甘不同/畝而生也若杜若也)蘭茝幽而獨芳(以言賢人雖居/深山不失其忠)
(正之行茝/一作芷)惟佳人之永都兮(佳人謂懐襄王也邑/有先君之廟曰都也)更統
世而自貺(更代也貺與也言巳念懐王長居郢都世統/其位父子相舉今不任賢亦將危殆也補曰)
(更平聲貺虚/王切叶韻)𦕈逺志之所及兮(言巳常眇然高志執行/忠直兾上及先賢也)
憐浮雲之相羊(相羊無所據依之貌也言巳放弃若浮/雲之氣東西無所據依也羊一作徉)
介眇志之所惑兮(介節也言巳能守耿介之眇/節以自惑誤不用於世也)竊賦詩
之所明(賦鋪也詩志也言已守高眇之節不用於世則今/鋪陳其志以自證明也補曰古詩之所明者與)
(所遇同故/屈原賦之)惟佳人之獨懐兮(懐/思)折若椒以自處(處居也/言巳獨)
(念懐王雖見放逐猶折香草以自/修飭行善終不怠也若一作芳)曾歔欷之嗟嗟兮(歔/欷)
(啼貌曾/一作増)獨隱伏而思慮(言巳思念懐王悲啼歔欷雖獨/隱伏猶思道徳欲輔助之也伏)
(一作/居)涕泣交而凄凄兮(凄凄流貌一云交下而凄凄妻/下一作流補曰凄寒凉也音)思
不眠以至曙(曙明也以一作/而至一作極)終長夜之曼曼兮(曼曼長/貌補曰)
(曼莫/半切)掩此哀而不去(心常悲慕補曰/掩撫也止也)寤從容以周流兮
(覺立徙倚而行/步也以一作而)聊逍遙以自恃(且徐游戲/内自娱也)傷太息之愍
憐兮(憂悴重歎心辛/苦也一作愍歎)氣於邑而不可止(氣逆憤懣結不/下也補曰顔師)
(古云於邑短氣上音烏下/烏合切一讀皆如本字)糺思心以爲纕兮(糺戾也纕/佩帶也一)
(作瓖補曰糺繩三合也/瓖玉名一曰馬帶玦)編愁苦以爲膺(編結也膺胷也/結胷者言動以)
(憂愁自係結也一注云膺/絡胷者也補曰編音邊)折若木以蔽光兮(光謂/日光)隨飄
風之所仍(仍因也言已願折若木以蔽日使之稽留因/隨羣小而遊戲也補曰騷經云飄風屯其相)
(離亦/此意)存髣髴而不見兮(髣髴謂形貌也一云不得見補/曰髣髴形似也髴沸拂二音)
心踊躍其若湯(言巳設欲隨從羣小存其形貌察其情/志不可得知故中心沸熱若湯也踊躍)
(一作/沸熱)撫珮衽以案志兮(整飭衣裳自寛慰也補曰衽/衣䘳也音稔案抑也與按同)超
惘惘而遂行(失志偟遽而直逝/也補曰惘音罔)歲曶曶其若頽兮(年歲/轉去)
(而流没也補曰曶音/忽頽徒回切下墜也)峕亦冉冉而將至(春秋更到/與老㑹也)薠蘅
槁而節離兮(喻己年衰齒隨落也一云蘋/蘅一云蘋蘩補曰槁音考)芳以歇而不
比(志意巳盡知慮闕也以一/作已補曰比合也音鼻)憐思心之不可懲兮(履信/被害)
(志不㣻也補/曰㣻音乂)證此言之不可聊(明巳之謀/不空設也)寧逝死而流
亡兮(意欲終命心乃/快也逝一作溘)不忍爲此之常愁(心情悁悁常如/愁也一云此心)
(之常/愁)孤子唫而抆淚兮(自哀焭獨心悲愁也抆一作收/補曰唫古吟字歎也抆音吻拭)
(也/)放子出而不還(逺離父母無依歸也屈原傷己/無安樂之志而有孤放之悲也)孰
能思而不隱兮(誰有悲哀而不憂也隱/憂也詩曰如有隱憂)照彭咸之
所聞(覩見先賢之法/則也照一作昭)登石巒以遠望兮(昇彼高山瞰楚/國也補曰山少)
(而鋭曰巒/落官切)路眇𦕈之黙黙(郢道遼逺居僻陋也補曰𦕈/𦕈逺也黙黙寂無人聲也)
入景響之無應兮(竄在山野無人域也補曰景於境切/物之隂影也葛洪始作影響或作嚮)
(古字/借用)聞省想而不可得(目視耳聽歎寂黙也補/曰省息井切察也審也)愁鬱鬱
之無快兮(中心煩寃常懐忿也/之一作而快一作決)居戚戚而不可解(思念/憔悴)
(相連接也一無可字/補曰解除也居隘切)心鞿羈而不形兮(肝膽係結難解/釋也形一作開)
(補曰鞿羈見騷經不形謂/中心係結不見於外也)氣繚轉而自締(思念𦂳巻而/成結也𦂳巻)
(一作繾綣補曰繚音了纒也締文/尔切又音啼結不解也集韻引此)穆眇眇之無垠兮(天/與)
(地合無垠形也補曰賈誼賦云/沕穆無間沕穆深㣲貌垠音銀)莽芒芒之無儀(草木彌/望容貌)
(盛也補曰芒莫郎切芒芒廣大貌/詩曰宅殷土芒芒儀匹也見爾雅)聲有隱而相感兮(鶴/鳴)
(九臯聞/於天也)物有純而不可為(松栢冬生禀氣純也補曰此/言天地之大𦕈𦕈芒芒然聲)
(有隱而相感者己獨不能感君何哉物有純/而不可為者己之志節亦非勉强而為之也)藐蔓蔓之
不可量兮(八極道理難筭計也一作/邈漫漫補曰藐音邈遠也)縹綿綿之不可紆
(細㣲之思難斷絶也補曰/縹匹妙切紆音迂縈也)愁悄悄之常悲兮(憂心惨惨/常涕泣也)
(補曰悄親小切/詩云憂心悄悄)翩冥冥之不可娱(身處幽冥心不樂也/補曰翩疾飛也楊子)
(曰鴻飛冥冥此言巳欲疾/飛而去無可以解憂者也)凌大波而流風兮(意欲隨水/而自退也)
(補曰言乗風/波而流行也)託彭咸之所居(從古賢俊/自沉沒也)上高巖之峭岸
兮(升彼山石之峻峭也峭/一作陗補曰並七笑切)處雌蜺之標顛(託乗風氣遊/天際也補曰)
(標杪也其字從木/顛頂也蜺見騷經)據青冥而攄虹兮(上至𤣥冥舒光耀/也補曰攄舒也)
遂儵忽而捫天(所至高𦕈不可逮也補/曰儵音叔捫音門撫也)吸湛露之浮源
兮(湛厚也詩曰湛湛/露斯源一作凉)漱凝霜之雰雰(雰雰霜貌也言巳/雖昇青冥猶能食)
(霜露之精以自潔也補曰漱縮又切説/文曰蕩口也雰音芬詩傳雰雰雪貌)依風穴以自息
兮(伏聽天命之緩急也補曰歸藏曰乾者積石風穴之/翏翏淮南曰鳳凰羽翼弱水暮宿風穴注云風穴北)
(方寒風從地出也宋/玉賦云空穴來風)忽傾寤以嬋媛(心覺自傷又痛惻/也嬋媛一作撣援)
(一作/擅徊)馮崑崙以瞰霧兮(遂處神山觀濁亂之氣也一云/瞰霧露一云瀓霧露補曰馮登)
(也瞰視也/苦濫切)隠㞶山以清江(隠伏也㞶山江所出也尚書/曰㞶山導江言巳雖逺遊戲)
(猶依神山而止欲清澄邪惡者也㞶一作􁯢一作汶補曰/㞶􁯢汶並與岷同書曰岷山導江岷山在蜀郡氐道縣)
(大江所出史記作汶山列子音義/引楚詞隠汶山之清江隠依據也)憚涌湍之礚礚兮(憚/難)
(也涌湍危阻也以興讒賊危害賢人/也礚一作磕補曰礚苦蓋切石聲)聽波聲之洶洶(水/得)
(風而波以喻俗人言也巳欲澄清邪惡復為/讒人所危俗人所謗訕也補曰洶音凶水勢)紛容容之
無經兮(言巳欲随衆容容則無經緯於世人也補曰此/言楚國變亂舊常無定法也容容變動之貌)
罔芒芒之無紀(又欲罔然芒芒與衆同志則無以立紀/綱垂號諡也補曰此言楚國上下昏亂)
(無綱/紀也)軋洋洋之無從兮(言欲軋沕已心仿佯立功則其/道無從至也軋一作乹注云乹)
(愓巳心補曰釋文軋於八切此言懐亂之勢/如水洋洋雖欲軋絶之而無由也沕濳藏也)馳委移之
焉止(雖欲長驅無所及也一作馳逶蛇/之焉至補曰委音逶焉於乹切)漂翻翻其上下
兮(登山入水周六合也漂一作飄翻/一作幡一作潘補曰漂浮也音飄)　翼遙遙其左右(雖/逺)
(念君在旁側也補曰翼疾/趨也語曰趨進翼如也)汜潏潏其前後兮(思如流水/遊楚國也)
(補曰汜濫也音泛/潏涌出也音決)伴張㢮之信期(伴俱也㢮毁也言巳/思君念國而衆人俱)
(共毁已言内無誠信不可與期也補曰伴讀若背/畔之畔言巳嘗以㢮張之道期於君而君背之也)觀炎
氣之相仍兮窺煙液之所積(炎氣南方火也火氣煙上/天為雲雲出凑液而為雨)
(也相仍者相從也煙液所積者所聚也補曰液音亦神異經/曰南方有火山晝夜火然抱朴子曰南海蕭丘之中有)
(自生之火常以/春起而秋滅)悲霜雪之俱下兮聽潮水之相撃(言巳/上觀)
(炎陽煙液之氣下視霜雪江潮之流憂思在心/而無所告也補曰七發云江水逆流海水上潮)借光景
以往來兮施黄棘之枉策(黄棘棘刺也言已願借神光/電景飛注往來施黄棘之刺)
(以爲馬䇿言其利用急疾也補曰言己所以假延日月/往來天地之間無以自處者以其君施黄棘之枉䇿故)
(也初懐王二十五年入與秦昭王盟約於黄棘其後爲/秦所欺卒客死於秦今頃襄信任姦囘將至七國是復)
(施行黄棘之枉/策也黄棘地名)求介子之所存兮(介子/推也)見伯夷之放迹
(伯夷叔齊兄也放逺也/迹行也一云放放逐也)心調度而弗去兮(弗一作不補/曰調度見騷)
(經/)刻著志之無適(無適言己思慕子推伯夷清白之行/尅心遵樂志無所復適也補曰刻勵)
(也著/立也)曰吾怨往昔之所冀兮(冀幸也言己怨往古以邪/事君而幸䝉冨貴也一無)
(昔/字)悼來者之悐悐(悐悐欲利貌也言傷今世人見利悐/悐然欲競之也悐一作逖補曰悐它)
(的切/勞也)浮江淮而入海兮從子胥而自適(適之補曰越絶/書曰子胥死王)
(使捐於大江乃發憤馳騰氣若奔馬/乃歸神大海自適謂順適已志也)望大河之洲渚兮
悲申徒之抗迹(申徒狄也遇闇君遁世離俗自擁石赴/河故言抗迹也補曰莊子云申徒狄諫)
(而不聽負石自投於河淮南注云申徒/狄殷末人也不忍見紂亂自沉於淵)驟諫君而不聽
兮(驟數也一/本作而君)重任石之何益(任負也百二十斤爲石言/已數諫君而不見聽雖欲)
(自任以重石終無益於萬分也一云任重石石一作秙禾/補曰秙當作䄷音石百二十斤也稻一柘為粟二十升)
(黍一䄷為粟十六升大升半又三十斤爲鈞四鈞爲石/秙音庫禾不實也義與此異文選江賦云悲靈鈞之任)
(石注引重任石之何益懹沙礫而/自沉懷沙即任石也與逸説不同)心絓結而不解兮(絓/懸)
(一作/結絓)思蹇産而不釋(蹇産猶詰屈也言巳乘水蹈波乃/愁而恐懼則心懸結詰屈而不可)
(解一本無/此二句)
　　　　悲囘風(此章言小人之盛君子所憂故託遊/天地之間以泄憤懣終沉汨羅從子)
　　　　　(胥申徒以/畢其志也)
　楚詞補注巻四
欽定四庫全書
　楚詞補注巻五
　　　　　　　　　　　　宋　洪興祖　撰
　逺遊章句第五　離騷
逺遊者屈原之所作也屈原履方直之行不容於世上
為讒佞所譖毁下為俗人所困極章皇山澤(一作傽/徨山野)無
所告訴乃深惟元一修執恬漠思欲濟世則意中憤然
文采鋪(一作繡/一作秀)發遂叙妙思託配仙人與俱遊戲周歴
天地無所不到然猶懐念楚國思慕舊故忠信之篤仁
義之厚也是以君子珍重其志而瑋其辭焉(古樂府有/逺遊篇出)
(於/此)
悲時俗之迫阨兮(哀衆嫉妬迫脅賢也阨一作/隘補曰阨音厄或讀作隘)願輕舉
而逺遊(高翔避世/求道真也)質菲薄而無因兮(質性鄙陋無所/因也因一作由)焉
託乗而上浮(將何引援而升雲/也補曰乘時證切)遭沈濁而汙穢兮(逢遇/闇主)
(觸讒佞也/而一作之)獨鬱結其誰語(思慮煩寃/無告陳也)夜耿耿而不寐兮
(憂以悐戚目不眠也耿耿猶儆儆不寐貎也詩云耿耿/不寐耿一作烱補曰耿烱並古茗切一云耿耿不安也)
魂焭焭而至曙(精魂怔忪不寐故/至曙也焭一作營)惟天地之無窮兮(乾/坤)
(體固居/常寧也)哀人生之長勤(傷己命禄多憂患也補曰此原/憂世之詞唐李翺用其語作拜)
(禹/言)往者余弗及兮(三皇五帝/不可逮也)來者吾不聞(後雖有聖我/身不見也一)
(云吾不可聞/一云余弗聞)步徙倚而遥思兮(彷偟東西/意愁憤也)怊惝怳而乖
懐(惆悵失望志乖錯也補曰怊音超/悵恨也惝昌兩切怳詡往切驚貌)意荒忽而流蕩兮
(情思罔兩無據依/也補曰荒呼廣切)心愁悽而增悲(愴然感結涕沾懐也/悽一作凄補曰悽痛)
(也/)神儵忽而不反兮(魂靈逺逝遊四維也/儵一作倐反一作返)形枯槁而獨
留(身體寥廓/無識知也)内惟省以端操兮(捐棄我情慮専一也一/云林素我情補曰操七)
(到/切)求正氣之所由(棲神藏情治心/術也由一作繇)漠虚静以恬愉兮(恬/然)
(自守内/樂伕也)澹無為而自得(滌除嗜欲/獲道實也)聞赤松之清塵兮(想/聼)
(真人之徽美也塵一作虚補曰列仙傳赤松子神農時/為雨師服水玉教神農能入火自燒至崑山上常止西)
(王母石室隨風雨上下炎帝少女追之亦/得仙俱去張良欲從赤松子遊即此也)願承風乎遺
則(思奉長生/之法式也)貴真人之休徳兮(珍瑋道士夀無窮極真/一作至補曰休美也)
美往世之登仙(羡門子喬古登真也美一作/羡仙一作倦子喬一作子高)與化去而
不見兮(變易形容/逺藏匿也)名聲著而日延(姓字彌章流千/億也著一作彰)竒傅
説之託辰星兮(賢聖雖終精著天也傅説武丁之相辰/星房星東方之宿蒼龍之體也傅説死)
(後其精著於房尾也補曰大火謂之大辰大辰房心尾/也莊子曰傅説得之以相武丁奄有天下乘棗維騎箕)
(尾而比於列星音義云傅説死其精神乘東維託龍尾/今尾上有傅説星其生無父母登假三年而形遯淮南)
(云傅説之所以/騎辰尾是也)羨韓衆之得一(喻古先聖獲道純也羨/一作美衆一作終補曰)
(羨似面切貪慕也列仙傳齊人韓終為/王採藥王不肻服終自服之遂得仙也)形穆穆以浸逺
兮(卓絶鄉黨/無等倫也)離人羣而遁逸(遁去風俗/獨隠存也)因氣變而遂曾
舉兮(乗風蹈霧升皇庭也/補曰曾音增髙舉也)忽神奔而鬼怪(往來奄忽出/杳冥也怪一)
(作恠補曰淮南云鬼出電入又/曰電奔而鬼騰皆神速之意)時髣髴以遥見兮(託貎/雲飛)
(象其形也補曰説文/云髣髴見不諟也)精晈晈以往來(神靈照曜皎如星/也晈一作皎釋文)
(作皦以/一作而)絶氛埃而淑尤兮(超越垢穢過先祖也淑善也/尤過也言行道修善所以過)
(先祖也絶一作超尤一作郵補曰氛妖氣/左傳曰楚氛惡淑尤言其善有以過物也)終不反其故
都(去背舊都遂登/仙也其一作乎)免衆患而不懼兮(得離羣小/脱艱難也)世莫知
其所如(奮翼髙舉昇天衢也自此以上皆美仙人超世/離俗免脱患難屈原想慕其道以自慰緩愁思)
(復至志意悵然自傷放逐恐命/不延顧念年時因復吟歎也)恐天時之代序兮(春秋/迭更)
(年老/暮也)耀靈曄而西征(託乘雷電以馳騖也靈曄電貌詩/云曄曄震電西方少隂其神蓐収)
(主刑罰屈原欲急西行者將命於神務寛大也補曰博/雅云朱明耀靈東君日也張平子云耀靈忽其西藏潘)
(安仁云曜靈曄而遄邁皆用此語/曄音饁光也征行也逸説非是)微霜降而下淪兮(淪/者)
(喻上用法之刻深也/補曰淪沈也音倫)悼芳草之先零(不誅邪僞害仁賢/也古本零作蘦補)
(曰零/落也)聊仿佯而逍遥兮(聊且戲蕩而觀聼也/補曰仿佯旁羊二音)永歴年而
無成(身以過老/無功名也)誰可與玩斯遺芳兮(世莫足與議忠貞/也斯遺芳一作此)
(芳/草)晨向風而舒情(想承君命竭誠信也/晨一作長向一作鄉)髙陽邈以逺兮
(顓頊乆矣在其前也以一作巳補曰屈原髙陽氏之苗/裔也馮衍賦云髙陽㦝其超逺兮世孰可與論兹注引)
(史記髙陽氏沈深而有謀疏/通而知事故欲與之論事)余將焉所程(安取法度修/我身也焉一)
(作安補曰説文程品也/十髮為程一程為分)重曰(憤懣未盡復陳辭也補/曰重直用切見騷經)春
秋忽其不淹兮(四時運轉/往若流也)奚乆留此故居(何必舊鄉/可浮遊也)軒
轅不可攀援兮(黄帝以往難引攀也軒轅黄帝號也始/作車服天下號之為軒轅氏也補曰史)
(記黄帝姓公孫名/曰軒轅援音爰)吾將從王喬而娛戲(上從真人與戲/娛也娛一作遊)
(補曰列仙傳王子喬周靈王太子晉也好吹笙作鳯鳴/遊伊洛間道士浮丘公接上嵩高山三十餘年後來於)
(山上見桓良曰告我家七月七日待我緱氏山頭果乘/白鵠住山巔望之不得到舉手謝時人數日去淮南云)
(王喬赤松去塵埃之間離羣慝之紛吸隂陽之和食天/地之精呼而出故吸而求新蹀虚輕舉乘雲游霧可謂)
(養性矣/戲音嬉)飡六氣而飲沆瀣兮(逺棄五榖吸道滋也補曰/飡吞也七安切飲歠也音)
(䕃沆胡朗/切瀣音械)漱正陽而含朝霞(飡吞日精食元符也陵陽/子明經言春食朝霞朝霞)
(者日始欲出赤黄氣也秋食淪隂淪隂者日没以後赤/黄氣也冬飲沆瀣沆瀣者北方夜半氣也夏食正陽正)
(陽者南方日中氣也并天地𤣥黄之氣是為六氣也含/一作食補曰莊子云御六氣之辨李云平旦為朝霞日)
(中為正陽日入為飛泉夜半為沆瀣天𤣥地黄為六也/大人賦云呼吸沆瀣兮飡朝霞琴賦云餐沆瀣兮帶朝)
(霞五臣注云沆瀣/清露朝霞赤雲)保神明之清澄兮(常吞天地/之英華也)精氣入
而麤穢除(納新吐故垢濁清也補/曰麤聰徂切物不清也)順凱風以從遊兮(乘/風)
(戲蕩觀八區也南風曰/凱風詩曰凱風自南)至南巢而壹息(觀視朱雀之所/居也補曰山海)
(經丹穴之山有鳥焉五彩而文曰鳯鳥南巢豈南方鳯/鳥之所巢乎成湯放桀於南巢乃廬江居巢非此南巢)
(也/)見王子而宿之兮(屯車留止/遇子喬也)審壹氣之和徳(䆒問元/精之秘)
(要/也)曰道可受兮(言易者也一/曰云無言也)不可傳(誠雞論也一云而/不可傳補曰曰者)
(王子之言也謂可受以心不可傳以言語也莊子曰/道可傳而不可受謂可傳以心不可受以量數也)其
小無内兮(靡兆/形也)其大無垠(覆天地也補曰淮南云深閎/廣大不可為外析毫剖茫不)
(可為内/垠音銀)無滑而䰟兮(亂爾精也無一作毋滑一作淈一/云無淈滑而魂補曰淈滑並音骨)
(淈濁也/滑亂也)彼將自然(應氣/臻也)壹氣孔神兮(專巳心也補曰列/子曰心合於氣氣)
(合於神壹専/也孔甚也)於中夜存(恒在身也補曰孟子曰梏之反/覆則其夜氣不足以存夜氣不)
(足以存則其違/禽獸不逺矣)虚以待之兮(執清静也補曰莊子曰/氣者虚而待物者也)無
為之先(閑情欲也補曰此所謂感而後/應迫而後動不得巳而後起)庻類以成兮(衆/法)
(陳/也)此徳之門(仙路徑也補曰老子曰/𤣥之又𤣥衆妙之門)聞至貴而遂徂兮
(見彼王侯而奔驚也補曰莊子曰獨有/之人是之謂至貴屈子聞其風而往焉)忽乎吾將行(周/視)
(萬宇渉四逺也補曰天台賦云覩靈驗而遂徂/忽乎吾之將行仍羽人於丹丘尋不死之福庭)仍羽人
於丹丘兮(因就衆仙於明光也丹丘晝夜常明也九懐/曰夕宿乎明光明光即丹丘也山海經言有)
(羽人之國不死之民或曰人得道身生毛羽也補/曰羽人飛仙也爾雅曰距齊州以南戴日為丹穴)留不
死之舊鄉(遂居蓬萊處崑崙也補曰忽臨睨夫舊鄉謂/楚國也留不死之舊鄉其仙聖之所宅乎)
朝濯髪於湯谷兮(朝沐浴於温泉湯谷在東方少陽之/位淮南言日出湯谷入虞淵也補曰)
(湯音/暘)夕晞余身兮九陽(晞我形體於天垠也九陽謂天/地之涯兮一作乎垠一作根補)
(曰晞日氣乾也仲長統云沆瀣當飡九陽代燭注云九/陽日也陽谷上有扶木九日居下枝一日居上枝九歌)
(曰晞汝髪兮陽之阿張/衡賦曰晞余髪於朝陽)吸飛泉之微液兮(含吮𤣥澤之/肥潤也補曰)
(六氣日入為飛泉又張揖云/飛泉飛谷也在崑崙西南)懐琬琰之華英(咀嚼玉英/以養神也)
(補曰琬音宛琰音剡皆玉名/黄庭經曰含漱金醴吞玉英)玉色頩以脕顔兮(面目光/澤以鮮)
(好也脕一作艷一作曼補曰頩美貎一曰斂容普茗普/經二切脕凙也音萬艷美色也曼色理曼澤也黄庭曰)
(顔色生光/金玉澤)精醇粹而始壯(我靈強健而茂盛也補曰班/固云不變曰醇不雜曰粹又)
(醇厚也/美也)質銷鑠以汋約兮(身體癯瘦柔媚善也補曰汋/音綽汋約柔弱貌莊子曰肌)
(膚若氷雪綽約若處子質銷鑠謂凡質/盡也司馬相如曰列仙之儒形容甚臞)神要眇以淫放
(䰟魄漂然而逺征也漂一作飄補曰眇/與妙同要眇精微貎廣雅曰淫遊也)嘉南州之炎徳
兮(竒美太陽/氣和正也)麗桂樹之冬榮(元氣温煖不殞零也補曰/桂凌冬不凋山海經桂林)
(八樹在賁禺東/注云畨禺也)山蕭條而無獸兮(溪谷寂寥/而少禽也)野寂漠其
無人(林澤空盧罕有民也寂一/作家莫一作寞其一作乎)載營魄而登霞兮(抱我/靈魂)
(而上升也霞謂朝霞赤黄氣也魄一作魂補曰老子曰/載營魄説者曰陽氣充魄則為魂魂能運動則生金矣)
掩浮雲而上征(攀縁蹈氣而飄/騰也征一作升)命天閽其開闗兮(告帝/衛臣)
(啟禁門也/其一作而)排閶闔而望予(立排天門而須我也閶闔一/作闔閶補曰排推也大人賦)
(曰排閶闔/而入帝官)召豐隆使先導兮(呼語雲師/使清路也)問大微之所居
(博訪天庭在何處也大一作太大象賦云矚太微之峥/嶸啟端門之赫奕何宫庭之宏敞類乾坤之翕闢注云)
(太微宫垣十星在翼軫北天子之宫庭五/帝之坐十二諸侯府也其外蕃九卿也)集重陽入帝
宫兮(得升五帝之寺舍也一本入上有以字補曰文選/云重陽集清氣又云集重陽之清徴注云言上止)
(於天陽之宇上為陽清又為陽故曰重/陽余謂積陽為天天有九重故曰重陽)造旬始而觀清
都(遂至天皇之所居也旬始皇天名也一云旬始星名/春秋考異郵曰太白名旬始如雄雞也補曰造至也)
(大象賦注云鎮星之精為旬始其怒青黒象狀如鼈見/則天下兵起李竒曰旬始氣如雄雞見北斗旁列子曰)
(清都紫微鈞天/廣樂帝之所居)朝發軔於太儀兮(旦早趨駕於天庭也/太儀天帝之庭習威)
(儀之/處也)夕始臨乎於微閭(暮至東方之玉山也爾雅曰東/方之美者有醫無閭之珣玕琪)
(焉釋文於於其切一云微母閭補曰周禮東北曰幽州/其山鎮曰醫無閭爾雅疏云地理志遼東郡無慮縣應)
(邵曰慮音閭顔師古曰即所/謂醫巫閭是縣因山為名)屯余車之萬乘兮(百神侍/從無不)
(冇/也)紛溶與而並馳(車騎籠茸而競驅也補曰溶音容水/盛也大人賦曰紛鴻溶而上厲溶音)
(甬/)駕八龍之婉婉兮(虬螭沛艾屈偃蹇也/婉釋文作蜿音菀)載雲旗之逶
蛇(旄旐竟天皆霓霄/也此二句見騷經)建雄虹之采旄兮(係綴螮蝀/文紛錯也)五色
雜而炫燿(衆采雜厠而明朗也補曰/炫音縣明也燿音曜照也)服偃蹇以低昂兮
(駟馬駊騀/而鳴驤也)驂連蜷以驕驁(驂騑驕驁怒顛狂也補曰説/文云騑驂旁馬則騑驂一也)
(初駕馬者以二馬夾轅謂之服又駕一馬與兩服為參/故謂之驂又駕一馬乃謂之駟故説文云驂駕三馬也)
(駟一乗也兩服為主參之兩旁二馬遂名為驂總舉一/乘則謂之駟指其騑馬則謂之驂詩曰兩驂如舞是二)
(馬皆稱驂也服馬夾轅其頸負軛兩驂在衡外挽靷助/之服兩首齊驂首差退也連蜷句蹄也蜷巨圓切驕驁)
(馬行縱恣也上/居召下五到切)騎膠葛以雜亂兮(參差駢錯而縱横也/一作轇轕以一作其)
(補曰騎竒寄切轇音膠轕音葛車馬喧雜貌/一云猶交加也一曰長逺貌一曰驅馳貎)斑漫衍而
方行(繽紛容裔以並升也漫一作曼補曰斑駮文也漫/莫半切衍弋戰切漫衍無極貌前漢書云漫衍之)
(戲/)撰余轡而正策兮(我欲逺馳路何從/也補曰撰見九歌)吾將過乎句芒
(就少陽神於東方也句一作鈎補曰山海經東方勾芒/鳥身人面乘兩龍注云木神也昔秦穆公有明徳上帝)
(使勾芒賜書夀九十年左傳曰木正為勾芒月令曰其/帝太皥其神勾芒注云此木帝之君木官之佐自古以)
(來著徳立功者也太公金匱曰東海之神曰勾芒墨子/云鄭繆公晝日處廟有神人面鳥身素服面狀正方神)
(曰帝厚汝明徳使錫汝夀十年使/若國昌公問神名曰予為勾芒也)歴太皓以右轉兮(遂/過)
(庖犧而諮訪也東方甲乙其帝太皓其神勾芒太皓始/結􁁛罟以畋以漁制立庖㕑天下號之為庖犧氏皓一)
(作/皥)前飛廉以啓路(風伯先導以開/徑也啟一作燭)陽杲杲其未光兮(日/耀)
(旭曙旦欲明也其一作/亦補曰詩云杲杲出日)淩天地㠯徑度(超越乾坤之形/體也徑一作俓)
(補曰徑直/也與俓同)風伯為余先驅兮(飛廉奔馳而在前也先一/作前補曰為去聲詩曰為)
(王前驅淮南曰令雨/師灑道風伯掃塵)氛埃辟而清涼(掃除霧霾與塵埃/也一曰辟氛埃補)
(曰辟除也/必亦切)鳯皇翼其承旂兮(俊鳥夾轂/而扶輪也)遇蓐収乎西皇
(􁁉少隂神于海津也西方庚辛其帝少皓其神蓐収西/皇即少昊也離騷經曰召西皇使渉予知西皇所居在)
(于西海之津也乎一作於補曰山海經西方神蓐収左/耳有蛇乘兩龍人面白色有毛虎爪執鉞金神也太公)
(金匱曰西海之神曰蓐収國語云虢公夢在廟有神人/面白毛虎爪執鉞立於西阿召史嚚占之對曰如君之)
(言則蓐収也左傳/云金正為蓐収)擥彗星㠯為旍兮(引援孛光以翳身/也擥一作攬旍一)
(作旗補曰/旍即旌字)舉斗柄㠯為麾(握持招揺東西指也補曰天/文志北斗七星杓㩦龍角杓)
(斗柄也麾旗/屬吁為切)叛陸離其上下兮(繚𨽻叛散以别分/也補曰叛音判)遊驚
霧之流波(蹈履雲氣浮游清波/也一曰浮澂清也)旹曖曃其曭莽兮(日月/晻黮)
(而無光也曖曃一作晻曀一作黤黮補曰曖音愛曃音/逮暗也曭音儻日不明也莽莫朗切晻烏感切日無光)
(也曀於計切隂而風為曀黤/音晻深黒色黮徒感切黑也)召𤣥武而奔屬(呼太隂神/使承衛也)
(補曰禮記曰行前朱鳥而後𤣥武二十八宿北方為𤣥/武説者曰𤣥武謂龜蛇位在北方故曰𤣥身有鱗甲故)
(曰武蔡邕曰北方𤣥武介虫之長文/選注云龜與蛇交曰𤣥武屬音燭)後文昌使掌行兮
(顧命中宫勅百官也天有三宫謂紫宫太微文昌也故/言中宫紫宫一作紫微補曰大象賦云文昌制戴匡之)
(位注云文昌六星如匡形故史遷天官書云斗魁戴匡/六星曰文昌宫其中六星司録此天之六府計集所㑹)
(也晉天文志文昌六星在北斗魁前一曰上將二曰次/将三曰貴相四曰司録五曰司命六曰司寇掌行謂掌)
(領從行者/故下文云)選署衆神以並轂(召使羣靈皆侍從也補曰/署常恕切置也大人賦曰)
(悉徴靈圉而選之兮/部署衆神於揺光)路曼曼其脩逺兮(天道蕩蕩長無/窮也脩一作悠)
(補曰曼曼/見騷經)徐弭節而髙厲(按心抑意徐從容也徐一作/颯補曰厲渡也大人賦紛鴻)
(溶而/上厲)左雨師使徑侍兮(告使屏翳/備不虞也)右雷公以為衛(進近/猛將)
(任威/武也)欲度世以㤀歸兮(遂濟于世追先祖也一本欲上/有遂字一云欲逺度世一云遂)
(逺度世補曰度/世謂仙去也)意恣睢㠯担撟(縱心肆志所願高也撟/一作矯補曰恣千咨切)
(睢許鼻切恣睢自得貎恣一音資二切大人賦云掉指/橋以偃蹇史記索隠云指居桀切橋音矯張揖云指橋)
(隨風指靡也担釋文云音丘列切舉/也橋居廟切史記作撟其字從手)内欣欣而自美兮
(忠心悦喜徳純深也而/一作以一云徳絶殊也)聊媮娛以自樂(且戲觀望以㤀/憂也自一作淫)
(補曰媮樂/也音俞)渉青雲以汎濫游兮(隨從豐隆而相佯也/一無以字一無游字)忽
臨睨夫舊鄉(觀見楚國/之堂殿也)僕夫懐余心悲兮(思我祖宗/哀懷王也)邊
馬顧而不行(馳驂徘徊睨故鄉/也補曰邊旁也)思舊故以想像兮(戀慕/朋友)
(念兄弟也以一/作而像一作象)長太息而掩涕(喟然增歎泣沾裳也屈/原謂修身念道得遇仙)
(人託與俱遊周歴萬方升天乘雲役使百神而非所樂/猶思楚國念故舊欲竭忠信以寧國家精誠之至徳義)
(之厚/也)汜容與而遐舉兮(進退俛仰復欲去/也補曰汜音泛)聊抑志而自
弭(且自厭按/而踟蹰也)指炎神而直馳兮(將候祝融與諮謀也南/方丙丁其帝炎帝其神)
(祝融炎神/一作炎帝)吾將往乎南疑(過衡山而觀九/疑也疑一作娭)覽方外之荒
忽兮(遂究率土/窮海嵎也)沛罔象而自浮(水與天合物漂流也罔/象釋文作􁀙瀁上摩朗)
(下以養切補曰沛流貌文選云戫汩飂涙沛以罔象兮/注云罔象即仿像也又云罔象相求注云虚無罔象然)
(也/)祝融戒而還衡兮(南神止我令北征也還衡一作蹕/御一云戒其䟆禦補曰山海經南)
(方祝融獸身人面乘兩龍火神也國語曰夏之興也祝/融降於崇山太公金匱曰南海之神曰祝融揚雄賦云)
(廻軫還衡衡轅前横木大人賦云祝融/警而蹕御注云蹕止行人也御禦也)騰告鸞鳥迎宓
妃(馳呼洛神/使侍予也)張咸池奏承雲兮(思樂黄帝與唐堯也咸/池堯樂也承雲即雲門)
(黄帝樂也屈原得祝融止巳即時還車將即中土乃使/仁賢若鸞鳳之人因迎貞女如洛水之神使達己於聖)
(君徳若黄帝帝堯者欲與建徳成化制禮樂以安黎庻/也一云張樂咸池補曰周禮有大咸堯樂也樂記云咸)
(池備矣注云黄帝所作樂名堯增修而用之咸皆也池/之為言施也言徳無不施也又吕氏春秋云帝顓頊令)
(飛龍作樂效八風之音命之曰承雲淮南云有/虞氏其樂咸池承雲九韶注云舜兼用黄帝樂)二女御
九韶歌(美堯二女助成化也韶舜樂名也九成九奏也/屈原美舜遭值於堯妻以二女以治天下内之)
(大麓任之以職則百僚師師百工惟時於是遂禪以位/升為天子乃作韶樂鐘鼓鏗鏘九奏乃成屈原自傷不)
(值於堯而遭濁世見斥逐也補曰御侍也孟子所謂二/女婐也書曰簫韶九成鳯皇來儀周禮曰九徳之歌九)
(㲈之/舞)使湘靈鼓瑟兮(百川之神皆謡歌也補曰上言二/女則此湘靈乃湘水之神非湘夫)
(人/也)令海若舞馮夷(河海之神咸相和也海若海神名也/馮夷水仙人淮南言馮夷得道以潛)
(於大川也今一作命補曰海若莊/子所稱北海若也馮夷河伯也)𤣥螭蟲象並出進兮
(鬼魅神獸喜樂逸豫也螭龍類也象罔象也皆水中神/物一云列螭象而並進兮補曰螭丑知切國語曰水之)
(怪龍/罔象)形蟉虬而逶蛇(形體蜿蟺相銜受也蛇一作迤補/曰上於九下巨九切蟉虬盤曲貎)
雌蜺便娟㠯增撓兮(神女周旋侍左右也娟一作蜎補/曰蜺見騷經便讀作㛹毗連切娟)
(於縁切便娟輕麗貌爾雅疏引雌蜺㛹嬛嬛與娟同/釋文嬛虚捐切撓而照切釋文從手集韻撓纒也)鸞
鳥軒翥而翔飛(鷦鵬𤣥鶴奮翼舞也軒一作鶱補/曰方言翥舉也楚謂之翥章庻切)音樂
博衍無終極兮(五音安舒靡有窮也/補曰衍廣也逹也)焉乃逝㠯俳佪(遂/往)
(周流䆒九野也以一作/而補曰焉辭也尤䖍切)舒并節㠯馳騖兮(縱舍轡銜而/長驅也補曰)
(淮南云縱志舒節以馳大區大人/賦云舒節出乎北垠注云舒緩也)逴絶垠乎寒門(經過/后土)
(出北區也寒門北極之門也逴釋文作踔勑孝切乎一/作兮補曰逴逺也敇角切淮南曰出於無垠鄂之門注)
(云垠鍔端崖也李善曰絶垠天邊之際也淮南曰/北方北極之山曰寒門大人賦曰軼先驅於寒門)軼迅
風於清源兮(遂入八風之藏府也源一作涼補曰軼音/逸三蒼曰從後出前也迅急也思𤣥賦云)
(且余沐/於清原)從顓頊乎增冰(過觀黑帝之邑宇也補曰北方/壬癸其帝顓頊其神𤣥冥太公)
(金匱曰北海之神曰顓頊淮南云/北方有凍寒積冰雪雹羣水之野)歴𤣥冥㠯邪徑兮(道/絶)
(幽都路窮塞也補曰/左傳水正為𤣥冥)乘間維㠯反顧(攀持天紘以休息/也補曰孝經緯云)
(天有七衡而六間相去合十一萬九千里淮南云兩維/之間九十一度注云自東北至東南為兩維市四維三)
(百六十五度一度/二千九百三十里)召黔嬴而見之兮(問造化之神以得/失補曰大人賦云)
(左𤣥冥而右黔雷汪云黔嬴也天上造化/神名或曰水神史記作含靁黔具炎切)為余先乎平
路(開軌噵我入道域也/一本先下有道字)經營四荒兮(周遍/八極)周流六漠(旋/天)
(一帀天一作地補曰漢/樂歌作六幕謂六合也)上至列缺兮(窺天間隙補曰缺/與缺同陵陽子明)
(經云列缺去地一千四百里大人賦云貫列缺之倒影/注云列缺天閃也文選云列缺曄其照夜應劭曰列缺)
(天隙電/照也)降望大壑(視海廣狹補曰列子曰渤海之東有/大壑焉實惟無底之谷名曰歸墟注)
(引山海經東海/之外有大壑)下峥嶸而無地兮(淪幽虚也嶸一作巆/補曰顔師古云峥嶸)
(深逺貎也上仕/耕切下音宏)上寥廓而無天(空無形也寥一作嵺補/曰師古云寥廓廣逺也)
視儵忽而無見兮(目瞑/眩也)聽惝怳而無聞(窈無聲也補曰/師古云惝怳耳)
(不諦也淮南云若士曰我游乎罔宸之野北息乎沈墨/之鄉西窮冥冥之黨東開鴻濛之光此其下無地而上)
(無天聴焉無/開視焉無眴)超無為㠯至清兮(登天庭也補曰淮南云/契大渾之樸而立至清)
(之/中)與泰初而為隣(與道并也補曰列子曰太初者氣之/始也莊子曰泰初有无无有无名按)
(騷經九章皆託游天地之間以泄憤懣卒從彭咸之所/居以畢其志至此章獨不然初曰長太息而掩涕思故)
(國也終曰與太初而為/隣則世莫知其所如矣)
　
　
　
　
　
　
　
　
　
　
　
　
　楚詞補注巻五
欽定四庫全書
　楚詞補注巻六
　　　　　　　　　　　　宋　洪興祖　撰
　卜居章句第六　離騷
卜居者屈原之所作也屈原體忠貞之性(體一作履/性一作節)而
見嫉妬念讒佞之臣承君順非而䝉富貴己執(一作/獨)忠
直而身放弃心迷意惑不知所為乃徃至太卜之家稽
問神明决之蓍龜卜己居世何所宜行冀聞異策(聞一/作審)
(異一/作要)以定嫌疑故曰卜居也(五臣云卜己/宜何所居)
屈原既放三年(逺出郢都/處山林也)不得復見(道路僻逺/所在險也)竭知盡
忠(建立策謀披心/胷也知一作智)而蔽鄣於讒(遇諂佞也/一無而字)心煩慮亂(慮/憤)
(悶也慮/一作意)不知所從(迷所著也一/云迷瞀眩也)徃見太卜(稽神明也一/此句上有乃)
(字/)鄭詹尹(工姓/名也)曰余有所疑(意遑/惑也)願因先生決之(斷吉/凶也)
詹尹乃端策拂龜(整容儀也五臣云策蓍也立策拂龜/以展敬也補曰龜策傳曰摓策定數)
(灼龜/觀兆)曰君將何以教之(願聞其要/一無將字)屈原曰(吐詞/情也)吾寧悃
悃欵欵(志純一也欵一作款五臣云悃欵懃苦貌/補曰悃苦本切欵苦管切誠也俗作欵)朴以
忠乎(竭誠信也五/臣云朴質也)將送徃勞來(追俗人也補曰/勞去聲來如字)斯無窮
乎(不困貧也五臣云以此二事問其所宜以下類此補/曰上句皆原所從也下句皆原所去也卜以決疑不)
(疑何卜而以問詹尹何哉時之人去其所當從從其/所當去其所謂吉乃吾所謂凶也此卜居所以作也)寧
誅鋤草茅(刈蒿菅也鋤一作鉏補曰鋤/士魚切釋名云去穢助苗也)以力耕乎(種稼/穡也)
將游大人(事貴戚也五臣云大/人謂君之貴幸者)以成名乎(榮譽/立也)寧正言
不諱(諫君/惡也)以危身乎(被刑/戮也)將從俗富貴(食重/祿也)以媮生乎
(身安樂也補曰/媮樂也音俞)寧超然髙舉(讓官/爵也)以保真乎(守𤣥/黙也)將哫
訾栗斯(承顔色也栗一作慄斯一作嘶一作促訾粟斯/補曰哫促竝音足唐本子祿切訾音貲哫訾以)
(言求媚也慄音栗謹敬也粟讀若憟音粟/詭隨也斯讀若􁀙音斯慄也竝見集韻)喔咿儒兒(強/笑)
(噱也一作嚅唲補曰喔音握咿音伊嚅音儒唲/音兒皆强笑之貎一云喔咿強顔貎唲曲從貎)以事婦
人乎(詘蜷局也五臣云以事/婦人諂君之所寵者)寧㢘節正直(志如玉也/潔一作絜)以
自清乎(修㓗/白也)將突梯滑稽(轉隨俗也補曰文選注云突/吐忽切滑也滑音骨稽音雞)
(五臣云委曲順俗也揚雄以東方朔為滑稽之雄又曰/鴟夷滑稽顔師右曰滑稽圜轉縱捨無窮之狀一云酒)
(器也轉注吐酒終日不巳出口/成章不窮竭若滑稽之吐酒)如脂如韋(柔弱曲也五/臣云能滑柔)
(也補曰韋/柔皮也)以潔楹乎(順滑澤也文選作絜五臣云/絜楹謂同諂䛕也絜苦結切)寧昂
昂(志行髙也昂一作/卬補曰昂卬音同)若千里之駒乎(才絶殊也五臣云/千里駒展才力也)
(昂昂馬行貎補曰漢武帝謂劉徳為千/里駒顔師古云言若駿馬可致千里也)將汜汜(普愛衆/也汜一)
(作泛五臣云/汜汜鳥浮貎)若水中之鳬乎(羣戲遊也一無乎/字補曰鳬野鴨也)與波上
下(隨衆/卑高)偷以全吾軀乎(身免憂患偷一作愉補/曰愉與偷同茍且也)寧與騏
驥亢軛乎(沖天區也亢一作抗五臣云騏驥抗軛謂與/賢才齊列也抗舉也補曰軛於革切車轅前)
(也/)將隨駑馬之迹乎(安歩徐也五臣云/駑馬喻不才之臣)寧與黄鵠比翼
乎(飛雲嵎也五臣云黄鵠喻逸士也比翼猶比肩也補/曰漢始元中黄鵠下建章宫太液池中師古云黄鵠)
(大鳥一/舉千里)將與雞鶩争食乎(啄糠糟也五臣云雞騖喻讒/夫争食争食祿也騖鴨也)
此孰吉孰凶(誰喜/憂也)何去何從(安所/由也)世溷濁而不清(貨賂/行也)
(五臣注文選改/世為俗以避諱)蟬翼為重(近佞讒也補曰李/善云蟬翼言薄也)千鈞為輕
(逺忠良也五臣云隨俗/顛倒重小人輕君子也)黄鐘毁棄(賢者匿也五臣云黄/鐘樂器喻禮樂之士)
(補曰國語云黄鐘所/以宣養六氣九徳也)瓦釡雷鳴(羣言獲進一云愚讙訟/也五臣云瓦金喻庸下)
(之人雷鳴/者驚衆也)讒人髙張(居朝堂也補曰張音帳自侈/大也左傳隨張必弃小國)賢士
無名(身窮/困也)吁嗟黙黙兮(世莫論也吁一作于黙一/作嘿五臣云嘿嘿不言貎)誰知
吾之㢘貞(不别/賢也)詹尹乃釋策而謝(愚不能明也五臣/云釋捨也謝辭也)曰
夫尺有所短(騏驥不/驟中庭)寸有所長(雞鶴知時而鳴補曰莊/子云梁麗可以充城而)
(不可以窒穴尺有所短也騏驥驊騮一日/而馳千里捕鼠不如貍狌寸有所長也)物有所不足
(地毁東南補曰列子曰物有/不足天傾西北地不滿東南)智有所不明(孔子厄於陳/也補曰校人)
(曰孰謂子産智予既烹/而食之智有所不明也)數有所不逮(天不可計量也補/曰史記曰人雖賢)
(不能左畫/圎右畫方)神有所不通(日不能夜光也補曰神龜能見/夢於元君不能避余且之網智)
(有所困神有/所不及也)用君之心(所念/慮也)行君之意(遂本/操也)龜策誠不
能知事(不能決君之志/也一云知此事)
　
　
　
　
　
　
　
　
　
　
　楚詞補注巻六
欽定四庫全書
　楚詞補注巻七
　　　　　　　　　　　　宋　洪興祖　撰
　漁父章句第七　離騷
漁父者屈原之所作也屈原放逐在江湘之間憂愁嘆
吟儀容變易而漁父避世隠身釣魚江濵欣然自樂時
遇屈原川澤之域怪而問之遂相應答楚人思念屈原
因叙其辭以相傳焉(卜居漁父皆假設問答以寄意耳/而太史公屈原傳劉向新序嵇康)
(髙士傳或採楚詞莊子漁/父之言以為實錄非也)
屈原既放(身斥/逐也)游於江潭(戲水/側也)行吟澤畔(履荆/棘也)顔色憔
悴(皯黴黒也補曰皯/古旱切黴力遟切)形容枯槁(㿑瘦瘠也補/曰槁音考)漁父見而
問之(怪屈/原也)曰子非三閭大夫與(謂其故官/史記作歟)何故至於斯
(曷為遭此患也史/記云何故而至此)屈原曰舉世皆濁(衆貪鄙也一作世/人皆濁史記作舉)
(世混濁而我獨清衆/人皆醉而我獨醒)我獨清(志潔/己也)衆人皆醉(惑財賄也/一云巧佞)
(曲/也)我獨醒(㢘自/守也)是以見放(弃草野也一本/此句末有爾字)漁父曰(隠士/言也)
聖人不凝滯於物(不困辱其身也史記云夫/聖人者一本物上有萬字)而能與世
推移(隨俗/方圎)世人皆濁(人貪婪也一作舉世皆/濁史記云舉世混濁)何不淈其
泥(同其風也史記作隨其流補/曰淈古沒切又乎沒切濁也)而揚其波(與沈浮也五/臣云淈泥揚)
(波稍隨/其流也)衆人皆醉(巧佞/曲也)何不餔其糟(從其俗也補/曰餔布乎切)而歠
其釃(食其祿也文選釃作醨五臣云餔糟歠醨微同其/事也餔食也歠飲也糟醨皆酒滓補曰釃力支切)
(以水䍤糟也/醨薄酒也)何故深思高舉(獨行忠直五臣云深/思謂憂君與民也)自令
放為(逺在他域史記云何故懐/瑾握瑜而自令見放為)屈原曰吾聞之(受聖人/之制也)
新沐者必彈冠(拂土坌也補曰荀子云新浴者振其衣/新沐者彈其冠人之情也其誰能以巳)
(之僬僬受人/之掝掝者哉)新浴者必振衣(去塵/穢也)安能以身之察察(巳/清)
(潔也五臣云察察潔白也史/記云又誰能以身之察察)受物之汶汶者乎(䝉垢塵/也補曰)
(汶音門汶濛沾辱也一音昏荀子注引/此作惛惛惛惛不明也惛門昏二音)寧赴湘流(自沈/淵也)
(史記作常/流常音長)葬於江魚之腹中(身消爛也一無之字史記/云而葬乎江魚腹中耳)
安能以皓皓之白(皓皓猶皎皎也皓一作/皎五臣云皓白喻貞節)而䝉世俗之
塵埃乎(被㸃汚也一無而字塵埃史記/作温蠖説者曰温蠖猶惛憒也)漁父莞爾而笑
(笑離齗也莞一作莧補/曰莞爾微笑胡板切)鼓枻而去(叩船舷也枻一作栧/補曰枻音曳舷船邊)
(也/)歌曰(一本歌上/有乃字)滄浪之水清兮(喻世昭明補曰浪音/郎禹貢嶓冢導漾東)
(流為漢又東為凔浪之水注云漾水至武都為漢至江/夏謂之夏水又東為滄浪之水在荆州孟軻云有孺子)
(歌曰滄浪之水清兮可以濯我纓滄浪之水濁兮可以/濯我足清斯濯纓濁斯濯足矣自取之也水經云武當)
(縣西北漢水中有洲名滄浪洲地説曰水出荆山東南/流為滄浪之水是近楚都故漁父歌云云余案尚書禹)
(貢言導漾水東流為漢又東為滄浪之水不言過而言/為者明非它水盖漢沔水自下有滄浪通稱耳漁父歌)
(之不達水地宜/以尚書為正)可以濯吾纓(沐浴升朝廷也吾一作我/五臣云清喻明時可以修)
(飾冠纓/而仕也)滄浪之水濁兮(喻世/昏闇)可以濯吾足(宜隠遁也吾/一作我五臣)
(云濁喻亂世可/以抗足逺去)遂去不復與言(合道真也補曰藝文志/云屈原賦二十五篇然)
(則自騷經至漁父皆賦也後之作者茍得其一體可以/名家矣而梁蕭統作文選自騷經卜居漁父之外九歌)
(去其五九章去其八然司馬相如大人賦率用逺遊之/語史記屈原傳獨載懐沙之賦揚雄作伴牢愁亦旁惜)
(誦至懐沙統所去取未必當也自漢以來靡麗之賦勸/百而諷一無復惻隠古詩之義故子雲有曲終奏雅之)
(譏而統乃以屈子與後世詞人同/日而論其識如此則其文可知矣)
　
　
　
　
　
　楚詞補注巻七
欽定四庫全書
　楚詞補注巻八
　　　　　　　　　　　　宋　洪興祖　撰
　九辯章句第八　楚詞
九辯者楚大夫宋玉之所作也辯者變也謂敶道徳以
變説君也(史記曰原死之後楚有宋玉唐勒景差之徒/皆好辭而以賦見稱皆祖屈原之從容辭令)
(終莫敢直諫辯一作辨/辯治也辨别也説音税)九者陽之數道之綱紀也(五臣/云宋)
(玉惜其師忠信見放故作此辭以辯/之皆代原之意九意亦與九歌同)故天有九星以正
機衡地有九州以成萬邦人有九竅以通精明屈原懐
忠貞之性而被讒邪傷君闇蔽(一作/昧)國將危亡乃援天
地之數列人形之要而作九歌九章之頌以諷諫懐王
明己所言與天地合度可履而行也宋玉者屈原弟子
也閔惜其師忠而放逐故作九辯以述其志至於漢興
劉向王襃之徒咸悲其文依而作詞故號為楚詞亦采
其九以立義焉(采一/作承)
悲哉秋之為氣也(寒氣聊戾嵗將/暮也哉一作夫)蕭瑟兮(隂令促急風/疾暴也五臣)
(云蕭瑟秋風貌言屈原枉見放逐其情如/秋節之悲故託言秋之為狀而盛述之)草木揺落(華/葉)
(隕零肥潤去也一/本句末有兮字)而變衰(形體易色枝葉枯槁也自傷/不遇将與草木俱衰老也)
憭慄兮(思念暴戾心自傷也五臣云憭慄/猶悽愴也補曰憭舊音流又音了)若在逺行(逺/客)
(出去之/他方也)登山臨水兮(陞髙逺望/視江河也)送將歸(族親别逝/還故鄉也)泬寥
兮(泬寥曠蕩空虛也或曰泬寥猶蕭條蕭條/無雲貎寥釋文作嵺補曰泬音血嵺高貌)天髙而氣
清(秋天髙朗體清明也言天髙朗照見無形傷君昏亂/不聰明也氣清一作氣平補曰清疾正切説文云無)
(垢薉也古/本作瀞)􁒛􁘙兮(源瀆順流漠無聲也􁒛一作寂􁘙一/作寥一作漻五臣云寂漻虚静貎補)
(曰説文云􁒛無人聲與寂同􁘙空虚也與/寥同漻深清也並音聊一云􁘙崖虚也)収潦而水清
(溝無溢濫百川浄也言川水夏濁而秋清傷/人君無有清明之時也五臣云潦雨水音老)㦧悽增欷
兮(愴痛感動歎累息也五臣云㦧悽悲痛貎/欷泣歎補曰憯七感切欷虚毅切歔欷也)薄寒之中
人(傷我䏎膚變顔色也五臣云薄廹/也有似廹寒之傷人補曰中去聲)愴怳懭悢兮(中情/悵惘)
(意不得也五臣云愴怳懭悢皆悲傷也補曰愴怳失意/貎上初兩下許昉切懭悢不得志上口廣切下音朗又)
(音/亮)去故而就新(初㑹鉏鋙志未合也五/臣云去故就新别離也)坎廩兮(數遭患/禍身困)
(極也廩一作壈五臣云坎壈困窮也/補曰廩力敢切坎廩失志一曰不平)貧士失職(亡財遺/物逢寇)
(賊也貧/一作窮)而志不平(心常憤懣/意未服也)廓落兮(䘮妃失耦塊獨立/也五臣云廓落空)
(寂/也)羇旅而無友生(逺客寄居孤單特也羇一作/羈一無生字補曰羇旅寓也)惆悵兮
(後黨失輩惘愁毒也/五臣云惆悵悲哀也)而私自憐(竊内念己/自憫傷也)燕翩翩其辭
歸兮(將入大海飛囘翔也五臣/云言秋深也翩翩飛貎)蟬􁒛漠而無聲(螗蜩斂/翅而伏)
(藏也􁒛漠/一作寂寞)鴈廱廱而南遊兮(雄雌和樂羣戲行也廱一/作嗈一作癰補曰廱與嗈)
(同詩曰嗈嗈鳴鴈鴈隂起則/南陽起則北避寒就燠也)鵾雞啁哳而悲鳴(奮翼鳴/呼而低)
(昂也夫鴈蟬遇秋寒將入水穴處而懐憂懼候鴈鵾鷄/喜樂而逸豫言己無有候鴈鵾鷄之喜樂而有蟬燕之)
(憂懼也補曰鵾鷄似鶴黄白色切/啁哳聲繁細貎上竹交下陟豁)獨申旦而不寐兮(夜坐/視瞻)
(而達明也坐一作/起五臣云申至也)哀蟋蟀之宵征(見􁵪􁇾之夜行自傷/放弃與昆蟲為雙也)
(或曰宵征謂七月在野八月在宇九月在户十月/蟋蟀入我牀下是其宵征征行也五臣云宵夜也)時亹
亹而過中兮(時巳過半日進徃也亹亹進貌詩云亹亹/文王五臣云亹亹行貎過中謂漸衰暮也)
(補曰亹/音尾)蹇淹留而無成(雖乆夀考無成功也五臣云蹇/語詞也念己将老淹留草澤無)
(所成/也)
悲憂窮戚兮(修徳見過愁懼惶也戚一作慼文選作蹙/補曰戚慼蹙竝倉歴子六二切廹也促也)
(憂/也)獨處廓(孤立特止居一方也五臣云廓空也/謂己窮蹙處於空澤補曰處昌舉切)有美一
人兮(位尊服好/謂懐王也)心不繹(常念弗解内結藏也五臣云繹/解也言思君之心常不解也補)
(曰繹抽絲也/陳也理也)去鄉離家兮(偝違邑里之他邦/也補曰離去聲)徠逺客(去/郢)
(南征濟沅湘/也徠一作來)超逍遥兮(逺去浮遊離州域/也五臣云無所依)今焉薄(欲止/無賢)
(皆讒賊也五臣云/焉何也薄止也)專思君兮(執心壹意在胷/臆也思一作恖)不可化(同/姓)
(親聫恩義篤也五臣云/化變也補曰化舊音花)君不知兮(聰明淺短/志迷惑也)可柰何(頑/嚚)
(難啟長/歎息也)蓄怨兮積思(結恨在心/慮憤鬱也)心煩憺兮㤀食事(思君/念主)
(忽不食也補曰憺徒濫切/憂也食事謂食與事也)願一見兮道余意(舒寫忠誠/自陳列也)
(余一/作我)君之心兮與余異(方圎殊性猶白黒也五臣云願/一見君道忠信之意君心以是)
(為非故與/余異矣)車既駕兮朅而歸(囘逝言邁欲返國也一無/既字補曰朅丘傑切去也)
不得見兮心傷悲(自傷流離路隔塞也一本心下無傷/字五臣云將去歸國而君不見察故)
(心悲/也)倚結軨兮長太息(伏車重軾而涕泣也一無長/字補曰軨音零車轖間横木)涕
潺湲兮下霑軾(泣下交流濡茵席也一本霑上無下字/五臣云潺湲流涕貌軾車上所慿者)
忼慨絶兮不得(中情恚恨心剥切也忼一作慷補/曰忼慨壯士不得志忼口朗切)中瞀
亂兮迷惑(思念煩惑忘南北也五臣云歎與相絶而不/見使中昏亂迷惑也瞀昏也補曰瞀音茂)
私自憐兮何極(哀祿命薄常含慼也私一作思/五臣云自憐失志也極窮也)心怦怦
兮諒直(志行中正無所告也五臣云心存諒直終日不/足怦怦心不足貌補曰怦披繃切心急一曰忠)
(謹/貌)
皇天平分四時兮(何直春生/而秋殺也)竊獨悲此廩秋(微霜凄愴/寒栗冽也)
(廩一作凜五臣云秋氣凜然而萬物揺落喻已為讒/邪所害是以播遷故竊悲此也補曰廩與凜同寒也)白
露既下百草兮(萬物羣生將被害也/下一作降一云下降)奄離披此梧楸(痛/傷)
(茂木又芟刈也披一作被五臣云言秋氣傷物之甚也/奄同離羅也既凋百草而梧楸同罹此患百草喻百姓)
(林木喻賢人補曰奄忽也遽也離披/分散貎被與披同梧桐楸梓皆早凋)去白日之昭昭兮
(違離天明而湮没也五臣/云白日喻君言放逐去君)襲長夜之悠悠(永處冥冥而/覆蔽也五臣)
(云襲長夜謂因受覆蔽也悠/悠無窮也補曰襲因也入也)離芳藹之方壯兮(去己盛/美之光)
(容也補曰藹繁/茂也於蓋切)余萎約而悲愁(身體疲病而憂貧也萎/文選作委五臣云言離)
(去芳盛之徳方壯之任使余委弃而悲愁也/約弃也補曰萎於為切草木枯也約窮也)秋既先戒
以白露兮(君不𢎞徳而嚴令也/一本戒下有之字)冬又申之以嚴霜(刑罰/刻峻)
(而重深也五臣云喻暴/虐相濟為害也申重也)収恢台之孟夏兮(上無仁恩以/養民也夫天)
(制四時春生夏長人君則之以養萬物秋殺冬藏亦順/其宜而行刑罰故君賢臣忠政合大中則品庻安寧萬)
(物豐茂上闇下僞用法殘虐則貞良被害草木枯落故/宋玉援引天時託譬草木以茂美之樹興於仁賢早遇)
(霜露懐徳君子忠而被害也台一作炱一作□五臣云/恢台長養也釋文台他來切補曰舞賦云舒恢炱之廣)
(度注云恢炱廣大貌炱與台古字通黄魯直云恢大也/台即胎也言夏氣大而育物爾雅曰夏為長嬴是也集)
(韻炱煤塵也/臺胎二音)然欿傺而沈藏(民無駐足竄巖穴也楚人/謂住曰傺也欿本多作坎)
(釋文藏作臧音藏五臣云坎陷傺止也言収斂長養之/氣使陷止沈藏但以秋氣殺物矣皆喻楚之君臣也補)
(曰欿與/坎同)葉菸邑而無色兮(顔容變易而蒼黑也邑一作/䓃五臣云言草木殘瘁也菸)
(䓃傷壊也補曰菸音於/臭草也䓃草傷壊也)枝煩挐而交横(柯條糾錯而崱/嶷也五臣云煩)
(挐擾亂也補曰挐女/除切牽引也煩也)顔淫溢而將罷兮(形貎羸瘦無潤/澤也五臣云顔)
(容也淫溢積漸也罷毁/也補曰罷乏也音疲)柯彷彿而萎黄(肌肉空虚皮乾/腊也萎一作委)
(一作􁌐五臣云柯枝也􁌐黄/葉凋補曰彿音費􁌐枯死也)萷櫹槮之可哀兮(華葉巳/落莖獨)
(立也萷一作□補曰萷音梢萷蔘木枝竦也釋文文選/竝音朔萷櫂木無枝柯長而殺者櫹音蕭槮音森櫹槮)
(樹長貎選云橚爽櫹/槮是也􁀙與萷同)形銷鑠而瘀傷(身體燋枯被病乆/也五臣云瘀病皆)
(喻巳離愁苦補曰/瘀於去切血瘀也)惟其紛糅而將落兮(蓬茸顛仆根蠧/朽也糅一作楺)
(而一作之五臣云惟思也紛糅衆雜也言思姦邪/衆雜將或毁落補曰糅女救切蓬蒲孔茸仁勇切)恨其
失時而無當(不值聖王而年老也五臣云又/悵失其明時不與賢君相當)擥騑轡而
下節兮(安歩徐行而勿驅也擥一作掔音啓妍切五臣/云為此擥轡按節徐行游渉草澤也下節按節)
(也補曰擥力敢切持也掔啟妍切亦/持也其字從臤作擥誤矣騑音菲)聊逍遥以相佯(且/徐)
(徘徊以遊戲也一作􁀙佯一/作相羊補曰相佯徙倚也)嵗忽忽而遒盡兮(年嵗逝/往若流)
(水也遒一作逝五臣云忽忽運行貌/補曰遒即由即秋二切迫也盡也)恐余夀之弗將(懼/我)
(性命之不長也弗一作不五臣/云將長也補曰將有漸之詞)悼余生之不時兮(傷己/幼少)
(後三/王也)逢此世之俇攘(卒遇譖讒而遽遑也五臣云俇攘/憂懼貌一作恇勷一作􁁜躟補曰)
(俇音匡攘而羊/切㹤也遽也)澹容與而獨倚兮(焭焭獨立無朋黨也/五臣云澹徒感切容)
(與徐步也/倚立也)蟋蟀鳴此西堂(自傷閔巳/與蟲並也)心怵惕而震盪兮
(思慮惕動沸若湯也盪一作蕩五臣云怵惕/震蕩自驚動也補曰怵音黜盪音蕩揺動貎)何所憂之
多方(内念君父及兄弟也/五臣云方猶端也)卬明月而太息兮(上告昊旻/愬神靈也)
(卬一作仰太一作大/補曰卬望也音仰)歩列星而極明(周覽九天仰觀星/宿不能臥寐乃至)
(明也補曰/明舊音亡)
竊悲夫蕙華之曾敷兮(蕙草芬芳以興在位之貴臣/也五臣云曾重也敷布也)紛
旖旎乎都房(被服盛飾於宮殿也旖旎盛貌詩云旖旎/其華文選作猗柅上音倚下女綺切五臣)
(云都大也房花房也喻君初好善布徳有如此也旖一/作㫊於可切旎乃可切補曰集韻㫊倚可切其字從可)
(㫊旎旌旗貌旖音倚其字從竒旖/旎旌旗從風貌天子所宮曰都)何曾華之無實兮(外/貎)
(若忠而/心佞也)從風雨而飛颺(隨君嗜欲而囘傾也夫風為號/令雨為徳惠故風動而草木揺)
(雨降而萬物殖故以風雨喻君言政令徳/惠所由出也五臣云喻其後隨佞人之言)以為君獨服
此蕙兮(體受正氣/而高明也)羌無以異於衆芳(乃與佞臣之同情/也五臣云我謂君)
(獨好美行乃無異於衆/人之心而受其佞也)閔竒思之不通兮(傷己忠䇿無/由入也思一)
(作恖五臣云閔自傷/也竒思謂忠信也)將去君而髙翔(適彼樂土之他域/也五臣云髙翔逺)
(去/也)心閔憐之慘悽兮(内自哀念/心隠惻也)願一見而有明(分别貞/正與僞)
(惑也五臣云心之憂/傷願見君而自明)重無怨而生離兮(身無罪過而放/逐也五臣云重)
(念也自念無怨咎於君而生離隔補/曰重去聲九歌云悲莫悲兮生别離)中結軫而增傷(肝/膽)
(破裂心剖􁀙也傷一作慯五臣云心中結怨/軫憂而增悲傷補曰傷痛也憂也􁀙普逼切)豈不鬱陶
而思君兮(憤念蓄積盈胷臆也思一作/恖補曰書云鬱陶乎予心)君之門以九重
(閨闌扄閉道路塞也一云閨闥五臣云雖思見君而君/門深䆳不可至也補曰月令云九門磔攘天子有九門)
(謂闗門逺郊門近郊門城門/臯門庫門雉門應門路門也)猛犬狺狺而迎吠兮(讒佞/讙呼)
(而在側也五臣云狺狺開口貌迎犬拒賢人/使不得進也補曰狺音垠犬争一云犬聲)闗梁閉而
不通(閽人承指呵問急也五/臣云閉闗喻塞賢路也)皇天淫溢而秋霖兮(乆雨/連日)
(澤深/厚也)后土何時而得漧(山阜濡澤草木茂也而一作兮/漧一作乾五臣云后土地也補)
(曰漧與/乾同)塊獨守此無澤兮(不䝉恩施/獨枯槁也)仰浮雲而永歎(愬/天)
(語神我何咎也古本仰作卬五臣云衆人皆䝉君/澤而我獨不霑故仰望而長歎也補曰歎平聲)
何時俗之工巧兮(世人辯慧/造詐偽也)背繩墨而改錯(違廢聖典/背仁義也)
(夫䋲墨者工之法度也仁義者民之正路也䋲墨用則/曲木截仁義進則讒佞滅二者殊義不可不察也五臣)
(云喻信詐僞弃忠正易置禮/法也補曰錯置也七故切)却騏驥而不乗兮(斥逐子/胥與比)
(干也不一作弗乗一作椉五/臣云騏驥良馬喻賢才也)策駑駘而取路(信任豎貂/與椒蘭也)
(五臣云喻疎賢才而親/不肖也駑駘喻不肖)當世豈無騏驥兮(家有稷契/與管晏也)誠
莫之能善御(世無堯舜及桓文也五臣云言豈無賢才/但君不能用也御謂御馬者補曰古者車)
(駕四馬御之為難/故為六藝之一也)見執轡者非其人兮(遭值桀紂之亂/昏也一無者字)
故駶跳而逺去(被髮為奴走横奔也一作駒跳一作駶/駣五臣云言見君非好善之主故賢才)
(皆避而逺去駒即騏驥也跳走貌補曰馬立不常謂之/駶音局一本駒亦音衢六切釋文跳徒聊切躍也駣徒)
(浩切馬/三嵗名)鳬鴈皆唼夫粱藻兮(羣小在位食重祿也鴈釋/文作鶩一無夫字五臣云)
(粱采藻水草補曰唼喋鳬/鴈食貌上音翣下音霅)鳯愈飄翔而髙舉(賢者遯世/竄山谷也)
(愈一作俞飄翔一作飄飄補曰俞與/愈同荀子曰其身俞危是也舉音倨)圜鑿而方枘兮(正/直)
(邪枉行殊則也五臣云若鑿圎穴斫方木内之而必參/差不可入喻邪佞在前忠賢何由能進補曰鑿音造鏨)
(也枘音/汭柄也)吾固知其鉏鋙而難入(所務不同若粉墨也一/無其字五臣云鉏鋙相)
(距貌補曰鉏狀所牀舉/二切鋙音語不相當也)衆鳥皆有所登棲兮(羣佞並進/處官爵也)
鳯獨遑遑而無所集(孔子棲棲而困厄也一無獨字一/作惶惶五臣云賢才竄逐獨無所)
(託遑遑不/得所貌)願銜枚而無言兮(意欲括囊而静黙也願一/作顧五臣云銜枚所以止)
(言者也補曰周禮有銜/枚氏枚狀如箸横銜之)嘗被君之渥洽(前䝉寵遇錫祉/福也五臣云我)
(亦欲不言而自弃為昔者嘗受君之/厚澤故復不能巳也渥厚也洽澤也)太公九十乃顯榮
兮(吕尚耆老/然後貴也)誠未遇其匹合(遭值文王功冠世也五臣/云太公吕尚年九十而窮)
(困遭西伯而用之當未遇之時故無匹偶而與相/合也言巳所以弃逐者其行亦不與君意同也)謂騏
驥兮安歸(躊躇吳坂/遇伯樂也)謂鳯皇兮安棲(集棲梧桐食竹實/也五臣云騏驥安)
(歸在於良樂鳯皇安歸在/於聖明自喻時無知巳也)變古易俗兮世衰(以賢為愚/時闇惑也)
(五臣云代衰之時則必/變古之法易常之道)今之相者兮舉肥(不量才能視/顔色也五臣)
(云將相士而用舉肥美者不言其才/行此疾時之深補曰相視也去聲)騏驥伏匿而不見
兮(仁賢幽處而隠藏也五臣云騏驥伏匿/而不見至雖願忠其焉得皆喻己也)鳯皇髙飛而
不下(智者逺逝之四方/也補曰下音户)鳥獸猶知懐徳兮(慕歸堯舜之/聖明也釋文)
(懐作/衆)何云賢士之不處(二老太公/歸文王也)驥不驟進而求服兮
(干木闔門而辭相/也五臣云服御也)鳯亦不貪餧而妄食(顔闔鑿坏而逃/亡也坏一作培)
(補曰餧於偽切揚子曰食其不妄/説者曰非義不妄食引此為證)君弃逺而不察兮(介/推)
(割股而自放/也弃一作棄)雖願忠其焉得(申生至孝/而被謗也)欲寂漠而絶端
兮(甯武佯愚而不言也漠一作嗼一作寞五臣云寂/寞止息貎補曰廣雅嗼音莫安也説文􁀙嗼無聲)竊
不敢忘初之厚徳(嘗受祿惠識舊徳也五臣云言我将/心不思於君不能㤀君昔之厚徳耳)
獨悲愁其傷人兮(思念纒結/摧肝肺也)馮鬱鬱其何極(憤懣盈胷/終年嵗也)
(馮一作慿其一作之何一作安五/臣云慿鬱鬱愁心滿結也極窮也)霜露慘悽而交下兮
(君政嚴急刑罰/峻也慘一作憯)心尚幸其弗濟(冀過不成得免脱也幸/一作幸尚幸一云徜徉)
(補曰幸説文作/幸當以幸為正)霰雪雰糅其增加兮(威怒益盛刑酷烈/也其一作而補曰)
(雰雰/雪貌)乃知遭命之將至(卒遇誅戮/身顛沛也)願徼幸而有待兮(冀/䝉)
(貰赦宥罪法也宥一/作止補曰徼古堯切)泊莽莽與壄草同死(將與百卉俱/徂落也一云)
(泊莽莽兮與埜草同死一作材草泊一作汩/補曰泊止也莽莽莫古切草盛壄埜竝野字)願自徃而
徑遊兮(不待左右之紹介也/一云願自直而徑徃)路壅絶而不通(讒臣嫉妒/無由達也)
欲循道而平驅兮(遵放衆人所履/為也欲一作願)又未知其所從(不識/趨舍)
(何所/宜也)然中路而迷惑兮(舉足猶豫/心囘疑也)自壓桉而學誦(弭情/定志)
(吟詩禮也壓一作厭桉一作按一作壓塞補曰集韻壓/益渉切按也桉與按同抑也止也釋文厭於鹽切安也)
(誦疾/恭切)性愚陋以褊淺兮(姿質鄙鈍寡所知也補/曰褊畢善切急也狹也)信未達
乎從容(君不照察其真僞也乎一作兮一作於一本云/然中路而迷惑兮悲蹭蹬而無歸性愚陋以褊)
(淺兮自壓按而學詩蘭蓀雜/於蕭艾兮信未達其從容)
竊美申包胥之氣盛兮(申包胥楚大夫也昔伍子胥得/罪於楚將適於吳見申包胥謂)
(曰我必亡郢申包胥答曰子能亡之我能存之遂出奔/吳為吳王闔閭臣興兵而伐楚破郢昭王出奔於是申)
(包胥乃之秦請救兵鶴立於秦庭啼呼悲泣七日七夜/不絶聲勺飲不入於口秦伯哀之為發兵救楚昭王復)
(國故言氣盛也/古本盛皆作晟)恐時世之不固(俗人執誓/多不堅也)何時俗之工
巧兮(静言諓諓/而無信也)滅規榘而改鑿(弃捐仁義信讒佞/也補曰鑿音造)獨耿
介而不隨兮(執節守度/不枉傾也)願慕先聖之遺教(循行道徳/遵典經也)處
濁世而顯榮兮(謂仕亂君/為公卿也)非余心之所樂(彼雖富貴我/不願也補曰)
(樂五/教切)與其無義而有名兮(宰噽專吳/握君權也)寧窮處而守髙(思/從)
(夷齊於首陽也補曰髙孤到/切一苦浩切即枯槁之槁)食不媮而為飽兮(何必秔/粱與芻)
(豢也一無而字補/曰媮他鈎切巧也)衣不茍而為温(非貴錦繡及綾/紈也一無而字)竊慕
詩人之遺風兮(勤身修徳/樂伐檀也)願託志乎素餐(不空食禄而/曠官也詩云)
(彼君子兮不素餐兮謂居位食祿無/有功徳名曰素餐也釋文作食音孫)蹇充倔而無端兮
(媒理斷絶無因縁也補曰倔俱物巨物二/切儒行云不充詘於富貴充詘喜失節貌)泊莽莽而無
垠(幽處山野而無隣也泊一/作汩補曰垠岸也音銀)無衣裘以御冬兮(言已飢/寒家困)
(貧也御一作禦補曰御魚據切詩云我有㫖蓄/亦以御冬注云御禦也以禦冬月乏無時也)恐溘死
不得見乎陽春(懼命奄忽不踰年也一本自霜/露慘悽而交下至此為一章)
靚杪秋之遥夜兮(盛隂脩夜何難曉也/補曰靚音静杪末也)心繚悷而有哀
(思念糾戻膓折摧也悷一作㤡補曰繚音了繞/繞悷盧帝切又音列懍悷悲吟㤡音列憂也)春秋逴
逴而日髙兮(年齒巳老將晚暮也/補曰逴竹角切逺也)然惆悵而自悲(功名/不立)
(自矜/哀也)四時逓來而卒嵗兮(冬夏更運去若頽也逓一作/迭補曰逓更易也本作遞)
隂陽不可與儷偕(寒往暑來難追逐也釋文/隂作􁂺補曰儷偶也音戾)白日晼晚
其將入兮(年時欲暮才力衰也/補曰晼音宛景㫙也)明月銷鑠而減毁(形容/減少)
(顔貌虧也補曰日出於東方入於西極故/言入月三五而盈三五而缺故言減毁)嵗忽忽而遒
盡兮(時去晻晻若鶩/馳也忽一作曶)老冉冉而愈㢮(年命逝徃促急危/也老一作夀愈一)
(作俞釋文㢮作施補曰/俞與愈同施與㢮同)心揺悦而日幸兮(意中私喜想/用施也揺一)
(作遥一作愮幸一作幸補曰揺動/也愮憂也無喜悦義幸與幸同)然怊悵而無冀(内無/所恃)
(失本義也補/曰怊音超)中憯惻之悽愴兮(志願不得心肝沸也之/一作而一注云心傷慘)
(也/)長太息而增欷(憂懐感結重歎悲/也補曰欷虚毅切)年洋洋以日往兮
(嵗月巳盡去奄/忽也以一作而)老嵺廓而無處(亡官失祿去家室也嵺/一作廖補曰玉篇云􁘙)
(廓空也/力么切)事亹亹而覬進兮(思想君命幸復位/也補曰覬音異)蹇淹留而
躊躇(乆處無成卒放弃也補曰躊躇進退貌躇丈吕/切舊本自霜露慘悽而交下兮至此為一章)
何汜濫之浮雲兮(浮雲晻翳興讒佞/也補曰汜與泛同)猋壅蔽此明月(妨/遮)
(忠良害仁賢也夫浮雲行則蔽月之光讒/佞進則忠良壅也補曰猋卑遥切犬走貌)忠昭昭而願
見兮(患竭蹇蹇/而陳誠也)然霠曀而莫達(邪僞推排而隠蔽也然/一作蔽露一作雱補曰)
(霠音隂雲覆日/也曀隂風也)願皓日之顯行兮(思望聖君之聘請也/日以喻君詩云杲杲)
(出日補曰皓光也/明也日出貎也)雲䝉䝉而蔽之(羣小專恣掩君/明也䝉一作濛)竊不
自聊而願忠兮(意欲竭死不顧生也聊一/作料補曰料量也音聊)或黕㸃而汙
之(讒人誣謗被以惡名也補曰黙説文都/感切滓垢也又陟甚切汚也汙烏故切)堯舜之抗行
兮(聖迹顯著/髙無顛也)瞭冥冥而薄天(茂徳焕炳配乾坤也瞭一/作杳補曰瞭音了明也一)
(音杳薄/附也)何險巇之嫉妒兮(亂惑之主/嫉其榮也)被以不慈之僞名
(言堯有不慈之過以其不傳丹朱也/舜有卑父之謗以其不立瞽瞍也)彼日月之照明兮
(三光照察/鏡幽冥也)尚黯黮而有瑕(雲霓之氣蔽其精也補曰/黯鄔感切黮徒感切雲黑)何
况一國之事兮(衆職叢務/君異政也)亦多端而膠加(賢愚反戾人/異形也補曰)
(集韻膠加戾也膠音/豪加丘加切王逸説)
被荷裯之晏晏兮(荷芙蕖也裯袛裯也若檐䄖矣晏晏/盛貎也藝文類聚作披荷稠之炅炅)
(補曰被音披又如字裯音刀説文袛裯短衣方/言汗𥜗自闗而西謂之袛裯爾雅晏晏柔也)然潢洋
而不可帶(潢洋猶浩蕩不著人貎也言人以荷葉為衣/貎雖香好然浩浩蕩蕩而不可帶又易敗也)
(以喻懐王自以為有賢明之徳猶以荷葉為衣必壞敗/也補曰潢音晃户廣切水深廣貎洋音養滉瀁水貎)
既驕美而伐武兮(懐王自謂有懿徳又/勇猛也驕一作憍)負左右之耿介
(恃怙衆士被甲兵也懐王内無文徳不納忠言外好武/備而無名將所以為秦所誘客死不還補曰耿古幸切)
(明也逸以/介為介胄)憎愠惀之脩美兮(惡孫叔敖與子文也補/曰愠䊸粉切惀力允切)好
夫人之慷慨(愛重囊瓦與莊蹻也釋文/慨作礚莊蹻一作椒蘭)衆踥蹀而日進
兮(無極之徒在帷幄也踥一作𨄌釋/文作啑諜補曰踥思協切蹀音牒)美超逺而逾邁(接/輿)
(避世辭金玉/也逾一作愈)農夫輟耕而容與兮(愁苦賦斂/之重數也)恐田野之
蕪穢(失不耨鋤/亡五榖也)事緜緜而多私兮(政由細微以亂/國也緜一作綿)竊悼
後之危敗(子孫絶嗣/失社稷也)世雷同而炫曜兮(俗人羣黨相稱/舉也補曰曲禮)
(云毋雷同注云雷之發/聲物無不同時應者)何毁譽之昧昧(論善與惡/不分㭊也)今修
飾而窺鏡兮(言與行副面不慙也/今一作余窺一作視)後尚可以竄藏(身雖/隠匿)
(名顯彰也補曰/竄逃也匿也)願寄言夫流星兮(欲託忠策/於賢良也)羌儵忽而
難當(行疾去亟路不值/也補曰儵音倐)卒壅蔽此浮雲兮(終為讒佞所/覆冒也卒一)
(作/上)下暗漠而無光(忠臣喪精/不識謀也)堯舜皆有所舉任兮(稷契/禹益)
(與咎繇也/舉一作尃)故髙枕而自適(安卧垂拱/萬國治也)諒無怨於天下兮
(巳之行度/信無尤也)心焉取此怵惕(内省審己無畏/懼也焉一作安)椉騏驥之瀏
瀏兮(衆賢並進職事修也椉一作六補/曰椉與乘同瀏流桺二音水清也)馭安用夫強策
(百姓成化刑不用也策一作䇿補/曰強巨良切䇿馬箠所以驅䇿)諒城郭之不足恃兮
(信哉險阻/何足恃也)雖重介之何益(身被甲鎧猶為虜/也補曰介甲也)邅翼翼而
無終兮(竭身恭敬何有極/也補曰邅行不進)忳惽惽而愁約(憂心悶瞀自/約束也補曰)
(忳徒渾切惽音昬説文怓也愁約謂/窮約而悲愁也語曰不可以乆處約)生天地之若過兮
(忽若雲馳/駟過隙也)功不成而無効(道徳不施/志不遂也)願沈滯而不見兮
(思欲潛匿自屏/弃也不一作無)尚欲布名乎天下(敷名四海垂號謚/也補曰下音户)然
潢洋而不遇兮(俍倡後時/無所逮也)直怐愗而自苦(守死忠信以/自畢也釋文)
(作􁁉􁁉苦一作若一作善/補曰怐遘冦二音愗音茂)莽洋洋而無極兮(周行曠野/將何之也)
忽翺翔之焉薄(浮遊四海/無所集也)國有驥而不知椉兮(推逺周/邵興伊)
(摯也補曰曹子建/以此為屈子語)焉皇皇而更索(不識賢愚尚暗昧/也補曰更平聲)甯
戚謳於車下兮(飯牛而歌厮賤役也/一本謳下有歌字)桓公聞而知之(言/合)
(聖道應/經術也)無伯樂之善相兮(驥與駑鈍/幾不别也)今誰使乎譽之(後/世)
(歎譽稱其徳也譽一作訾/補曰訾音貲思也亦通)罔流涕以聊慮兮(愴然深思/而悲泣也)
惟著意而得之(知天生賢不虚出也補/曰著明也立也足也)紛純純之願忠
兮(思碎首腦而伏節也/一作紛忳忳而願忠)妒被離而鄣之(讒邪妒害而壅/遏也被一作披)
(鄣一作彰補曰被音披反離騷云亡春風之被離/鄣音章舊本自何汜濫之浮雲兮至此為一章)
願賜不肖之軀而别離兮(乞丐骸骨/而自退也)放遊志乎雲中(上/從)
(豐隆而觀望/也志一作意)椉精氣之摶摶兮(託載日月之光耀也楚/人名圓曰摶也摶一作)
(槫補曰摶/度官切)騖諸神之湛湛(追逐羣靈之遺風也/補曰湛舊音羊戎切)驂白霓
之習習兮(驂駕素虹而東西也言己雖去舊土猶/修潔白以厲身也驂一作參一作六)歴羣
靈之豐豐(周過列宿存六/宗也靈一作神)左朱雀之茇茇兮(朱雀奉送/飛翩翻也)
(茇釋文作芺於表切一作茷音蒲艾切一云/左朱雀之拔拔補曰集韻拔茷茇皆有斾音)右蒼龍之
躣躣(青虬負轂而扶轅也躣釋文作躩音/同補曰躣躣行貎其俱切廣韻引此)屬雷師之闐
闐兮(整理車駕而鼓嚴也補曰屬/朱欲切連也闐音田鼓聲)通飛㢘之衙衙(風伯/次且)
(而掃塵也通一作道補曰衙衙行/貎舊五乎切又牛吕切集韻音魚)前輊輬之鏘鏘兮(軒/車)
(先導聲轉轔也輊一作輕補曰輊音致詩曰如輊如軒/説文云輬卧車音涼招魂云軒輬既低注云軒輬皆輕)
(車名則作/輕輬亦通)後輜椉之從從(輜軿侍從響雷震也補曰説/文輜軿車前衣車後也從楚)
(江/切)載雲旗之委蛇兮(旂旗盤紆背雲/霄也委一作逶)扈屯騎之容容(羣/馬)
(分布列前後也/補曰屯徒渾切)計專專之不可化兮(我心匪石不可轉/也補曰化舊音花)
願遂推而為臧(執履忠信/不離善也)賴皇天之厚徳兮(靈神覆祐/無疾病也)
還及君之無恙(願楚無憂君康寜也言己雖陞雲逺遊/隨從百神志猶念君而不能忘也補曰)
(恙舊音羊説文恙憂也一曰虫入腹食人心古者草居/多被此毒故相問無恙乎蘇鶚演義引神異經云北方)
(大荒中有獸食人吩人則病羅人則疾名曰㺊㺊者恙/也黄帝上章奏天從之於是北方人得無憂無疾謂之)
(無/恙)
　
　
　
　
　楚詞補注巻八
欽定四庫全書
　楚詞補注巻九
　　　　　　　　　　　　宋　洪興祖　撰
　招䰟章句第九(䰟一作/魂下同)　楚詞
招䰟者宋玉之所作也(李善以招䰟為小/招以有大招故也)招者召也以
手曰招以言曰召䰟者身之精也宋玉憐哀屈原忠而
斥棄愁懣(一作/憂愁)山澤䰟魄(一作/魄)放佚厥命將落故作招
䰟欲以復其精神延其年夀外陳四方之惡内崇楚國
之美以諷諫懐王冀其覺悟而還之也(太史公讀招/䰟悲其志)
朕㓜清以㢘潔兮(朕我也不求曰清不受曰㢘不汙曰/潔潔一作絜五臣云皆代原為辭)
身服義而未沬(沬巳也言我少小修清潔之行身服仁/義未曾有懈巳之時也補曰沬莫貝切)
(易曰日中見沬注云沬徵昧/之明也一云日中而昏也)主此盛徳兮牽於俗而蕪
穢(牽引也不治曰蕪多草曰穢言己施行常以道徳為/主以忠事君以信結交而為俗人所推引徳能蕪穢)
(無所用之也五臣云主守也言己主執仁義忠/信之徳為讒佞所牽迫使荒蕪穢汙而不得進)上無所
考此盛徳兮(考校五臣云上/君也考察也)長離殃而愁苦(殃禍也言/己履行忠)
(信而遇暗主上則無所考校已之盛徳長遭/殃禍愁苦而已也離一作罹五臣云罹羅也)帝告巫陽
(帝謂天帝也女曰巫陽其名也巫一作□五臣云玉假/立天帝及巫陽以為辭端補曰山海經云開明東有巫)
(彭巫□巫陽巫几巫相/巫履注云皆神醫也)曰有人在下(在一/作於)我欲輔之(人/謂)
(賢人則屈原也宋玉上設天意祐助貞良故曰帝告巫/陽有賢人屈原在於下方我欲輔成其志以厲黎民也)
䰟魄離散汝筮予之(䰟者身之精也魄者性之決也所/以經緯五藏保守形體也筮卜問)
(也蓍曰筮尚書曰決之蓍龜言天帝哀憫屈原䰟魄離/散身將顛沛故使巫陽筮問求索得而與之使反其身)
(也予一作與補/曰予去聲下同)巫陽對曰掌㝱(巫陽對天帝言招䰟者/本掌㝱之官所主軄也)
(㝱一/作夢)上帝其難從(言天帝難從掌㝱之官欲使巫陽招/之也一云其命難從一云命其難從)
(補曰難文選/讀作去聲)若必筮予之恐後之謝(一云謝之/一無之字)不能復
用巫陽焉(謝去也巫陽言如必欲先筮問求䰟魄所在/然後與之恐後世怠懈必去卜筮之法不能)
(復修用但招之可也五臣云若必筮而招之恐後代懈/怠去卜筮之法但以招䰟為事陽意不欲以筮與招相)
(次而行以為不筮/而招亦足可也)乃下招曰(巫陽受天帝之命因下/招屈原之䰟乃一作因)䰟
兮歸來(還歸屈原之/身一作徠歸)去君之恒幹(恒常也幹體也易曰/貞者事之幹五臣曰)
(君謂/原也)何為四方些(言䰟靈當扶人飬命何為去君之常/體而逺之四方乎夫人須䰟而生䰟)
(待人而榮二者别離命則霣零也或曰去君之恒閈閈/里也楚人名里曰閈也一云何為乎四方乎一作兮一)
(注云䰟待人而榮補曰些蘇賀切説文云語詞也沈存/中云今䕫峽湖湘及南北江獠人凡禁呪句尾皆稱些)
(乃楚人/舊俗)舍君之樂處而離彼不祥些(舍置也祥善也言/何為舍君楚國饒)
(樂之處而陸離走不善之鄉以犯觸衆惡也/舍一作捨離一作罹五臣云捨去也罹羅也)䰟兮歸來
東方不可以託些(託寄也論語曰可以託六尺之孤言/東方之俗其人無義不可託命而寄)
(身/也)長人千仞惟䰟是索些(七尺曰仞索求也言東方有/長人之國其高千仞主求人)
(䰟而食之也惟一作唯五臣云皆假立其惡而甚言/之補曰山海經云東海之外大荒之中有大人之國)十
日代出(代/更)流金鑠石些(鑠銷也言東方有扶桑之木十/日竝在其上以次更行其熱酷)
(烈金石堅剛皆為銷釋也補曰莊子曰昔者十日竝出/萬物皆照十日見天問代出言一日至一日出交會相)
(代/也)彼皆習之䰟徃必釋些(釋解也言彼十日之處自習/其熱䰟行往到身必解爛也)
(皆一/作自)歸來兮不可以託些(言䰟魄宜急來歸此誠不可/以託附而居之也一無兮字)
(一云歸/來歸來)䰟兮歸來南方不可以止些(言南方之俗其人/甚無信不可乆留)
(也/)雕題黑齒(雕畫也題頟也黒一作墨五臣云雕鏤也/補曰禮記南方曰蠻雕題交趾注云雕題)
(刻其肌以/丹青涅之)得人肉以祀以其骨為醢些(醢醬也言南極/之人雕畫其額)
(齒牙盡黒常食嬴蟀得人之肉用祭祀先祖復以其骨/為醢醬也一云而祀一云得人以祀無肉字五臣云醢)
(肉醬/也)蝮蛇蓁蓁(蝮大蛇也蓁蓁積聚之貎補曰山海經/蝮蛇色如綬文大者百餘斤一名反鼻)
(蛇爾雅蝮虺愽三寸首大如擘本草引張文仲云蝮蛇/形乃不長頭扁口尖人犯之頭足貼著蝮音覆蓁音臻)
封狐千里些(封狐大狐也言炎土之氣多蝮虺惡蛇積/聚蓁蓁争欲齧人又有大狐健走千里求)
(食不可逢遇也五臣/云大狐其長千里)雄虺九首(首頭也五臣云虺亦蛇/名補曰天問已見虺許)
(鬼/切)往來儵忽吞人以益其心些(儵忽疾急貌也言復有/雄虺一身九頭往來奄)
(忽常喜吞人䰟魄以益其心賊害之甚/也儵一作倐五臣云益其心助其毒也)歸來兮不可以
乆淫些(淫遊也言其惡如此不可乆遊必被害也一云/魂兮歸來一云歸來歸來不可乆淫無以字五)
(臣云淫/淹也)䰟兮歸來西方之害流沙千里些(流沙沙流而/行也尚書曰)
(餘波入於流沙言西方之地厥土不毛流沙滑滑/晝夜流行從廣千里又無舟航也從廣一作縱横)旋入
雷淵(旋轉也淵室也淵文選作泉補曰旋泉絹切唐避/諱以淵為泉山海經云雷澤中有雷神龍身而人)
(頭/)爢散而不可止些(爢碎也言欲渉流沙少止則囘入/雷公之室轉還而行身雖爢碎尚)
(不得休息也爢一作靡釋文作糜一/作麋非是補曰爢靡為切爛也壊也)幸而得脱其外曠
宇些(曠大也宇野也言從雷淵雖得免脱其外/復有曠逺之野無人之土也幸一作幸)赤螘若
象(螘蚍蜉也小者為螘大者謂之蚍蜉也螘一作/蟻補曰山海經大蜂其狀如蠭朱蛾狀如蟻)𤣥蠭
若壺些(壺乾瓠也言曠野之中有赤蟻其狀如象又有/飛蠭腹大如壺皆有蠚毒能殺人也蠭一作蜂)
(釋文作􁑌五臣云壺器名補曰蠭音峯/方言云􁑌大而蜜謂之壺蠭蠚音壑)五榖不生藂菅
是食些(柴棘為藂菅茅也言西極之地不生五榖其人/但食柴草若羣牛也藂一作叢菅一作葌補曰)
(藂草叢生也菅葌竝音/姦説文葌草出吳林山)其土爛人求水無所得些(言西/方之)
(土温暑而熱燋爛人肉渴欲求水無有源泉而不可得/也補曰前漢西域傳烏弋地暑熱莽平又天笁卑濕暑)
(熱/)彷徉無所倚廣大無所極些(倚依也言欲彷徉東西/無民可依其野廣大行)
(不可極也一云言西方之土廣大遥逺無所臻極雖欲/彷徉求所依止不可得也一作仿佯五臣云仿佯遊行)
(貎極窮也補曰廣雅云/彷徉徙倚也彷蒲忙切)歸來兮恐自遺賊些(賊害也言/䰟魄欲往)
(者自予賊害也一云歸/來歸來補曰遺巳季切)䰟兮歸來北方不可以止些增
氷峨峨飛雪千里些(言北方常寒其氷重累峨峨如山/涼風急時疾雪隨之飛行千里乃)
(至地也五臣云增積也峨峨高貌補曰神異經北方有/曾氷萬里厚百丈尸子曰朔方之寒地凍厚六尺北極)
(左右有不/釋之氷)歸來兮不可以乆些(言其寒殺人不可乆留/也一云歸來歸來一云)
(不可以/乆止)䰟兮歸來君無上天些(天不可/得上也)虎豹九闗(五臣/云闗)
(鑰/)啄害下人些(啄齧也言天門凡有九重使神虎豹執/其闗閉主啄齧天下欲上之人而殺之)
(也/)一夫九首拔木九千些(言有丈夫一身九頭強梁多/力從朝至暮拔大木九千枚)
(也/)犲狼從目往來侁侁些(侁侁往來聲也詩曰侁侁征/夫言天上有豺狼之獸其目)
(皆從奔走往來其聲侁侁争欲啗人也侁一作莘五臣/云從豎也侁侁衆貎補曰南北曰從即容切釋文足用)
(切與注意不/合侁所臻切)懸人以娭(懸釋文作縣娭一作嬉/一作娛補曰娭許其切)投之深
淵些(投擿也言犲狼得人不即啗食先懸其頭用之/娭戲疲倦巳後乃擿於深淵之底而棄之也)致
命於帝然後得瞑些(瞑卧也言投人巳訖上致命於天/帝然後乃得眠卧也瞑一作眠五)
(臣云致送也送人之命於/天帝補曰瞑音眠又音銘)歸來徃恐危身些(往即逢害/身危殆也)
(一/一)　(云歸來歸來/云䰟兮歸來)䰟兮歸來君無下此幽都些(幽都地下/后土所治)
(也地下幽冥故稱/幽都一無此字)土伯九約其角觺觺些(土伯后土之/侯伯也約屈)
(也觺觺猶狺狺角利貌也言地有土伯執衛門户其身/九屈有角觺觺主觸害人也觺一作􁖽五臣云觺觺銛)
(利貌補曰觺音/疑又牛力切)敦脄血拇(敦厚也脄背也拇手母指也/脄一作脢補曰脄脢音梅又)
(音妹脊側之肉説文云背肉也易/咸其脢一曰心上口下拇莫垢切)逐人駓駓些(駓駓走/貌也言)
(土伯之狀廣肩厚背逐人駓駓其走捷/疾以手巾血漫汚人也補曰駓音丕)參目虎首其身
若牛些(言土伯之頭其貌如虎而有三目身又肥大狀/如牛也參一作三補曰參蘇甘切博雅云參三)
(也/)此皆甘人歸來恐自遺災些(甘美也災害也言此物/食人以為甘美往必自)
(害不旋踵也歸來一云歸來歸來一作歸來/兮災釋文作菑補曰遺與也去聲菑與災同)　䰟兮歸
來入修門些(修門郢城門也宋玉設呼屈原之䰟歸楚/都入郢門欲以感激懐王使還之也補曰)
(修門已見九/章龍門注中)工祝招君背行先些(工巧也男巫曰祝背/倍也言選擇名工巧)
(辯之巫使招呼君倍道先行導以在前宜隨之也五臣/云工祝良巫也君謂原言良巫背行在先君宜隨後補)
(曰背/音倍)秦□齊縷(□絡縷綫也篝釋文作篝補曰篝/古侯切籠也笿也笿音落可熏衣)鄭綿
絡些(綿纒也絡縳也言為君䰟作衣乃使秦人織其篝/絡齊人作綵縷鄭國之工纒而縛之堅而且好也)
(綿一作緜補曰/説文緜聨微也)招具該備永嘯呼些(該亦備也言撰設/甘美招䰟之具靡)
(不畢備故長嘯大呼以招君也夫嘯者隂也呼/者陽也陽主䰟隂主魄故必呼嘯以感之也)䰟兮歸
來反故居些(反還也故古也言宜急/來歸還古昔之處也)天地四方多賊姦
些(賊害也姦惡也言天有虎豹地有土伯東有長人西/有赤蟻南有雄虺北有增氷皆為姦惡以賊害人也)
(地一作□/一作□)像設君室(像法也君/一作居)静閒安些(無聲曰静空/寛曰間言乃)
(為君造設第室法像舊廬所在之處/清浄寛閒而安樂也補曰間音閑)高堂邃宇(䆳深也/宇屋也)
檻層軒些(檻楯也從曰檻横曰楯軒樓版也言所造之/室其堂高顯屋甚深邃下有檻楯上有樓板)
(形容異制且鮮明也五臣云檻欄層重也/軒檻樓上板補曰一云檐宇之末曰軒)層臺累榭(層/累)
(皆重也無木謂之臺有木謂之榭補曰説文臺觀/四方而高者榭臺有屋也一曰凡屋無室曰榭)臨高
山些(言復作重層之臺累石之榭其顛眇眇上/乃臨於高山也或曰臨高山而作臺榭也)網户朱
綴(網户綺文鏤也朱丹也綴縁也網一作/罔五臣云織網於户上以朱巴綴之)刻方連些(刻/鏤)
(也横木闗柱為連言門户之楣皆刻鏤綺文朱丹其縁/雕鏤連木使之方好也五臣云又刻鏤横木為文章連)
(於上使之方好補曰/連集韻作槤門持闗)冬有穾厦(穾複室也厦大屋也詩/云於我乎夏屋渠渠厦)
(一作夏五臣云穾厦重屋補曰穾深也隠暗處/爾雅東南隅謂之窔厦胡雅切穾窔竝於叫切)夏室寒
些(言隆冬凍寒則有大屋複穾温室盛夏暑熱則有/洞達隂堂其内寒涼也室一作屋補曰夏胡駕切)川
谷徑復(流源為川注谿為谷徑過也復反也川一作谿/徑一作俓五臣云徑往也補曰爾雅水注谿為)
(谷説文泉出/通川為谷)流潺湲些(言所居之舍激導川水徑過園/庭囘通反復其流急疾又潔浄)
(也/)光風轉蕙(光風謂雨巳日出而風草木有光也轉揺/也五臣云日光風氣轉汎薄於蘭蕙之叢)
汜崇蘭些(汜猶汎汎揺動貌也崇充也言天雨霽日明/微風奮發動揺草木皆令有光充實蘭蕙使)
(之芬芳而益暢茂也五臣/云崇高也補曰汜音泛)經堂入奥(西南隅謂之奥經/一作徑古本作陞)
(奥釋文作隩五臣云言自蘭蕙/經入於此矣補曰奥烏到切)朱塵筵些(朱丹也塵承/塵也筵席也)
(詩云肆筵設机言升殿過堂入房至室奥處上則有朱/畫承塵下則有簟筵好席可以休息也或曰朱塵筵謂)
(承塵搏壁曼延相連接也摶一作薄補/曰鋪陳曰筵藉之曰席説文筵竹席也)砥室翠翹(砥石/名也)
(詩曰其平如砥翠鳥名也翹羽也五臣云以砥石為室/取其平也又以翠羽相飾之補曰砥音咫礪石也書傳)
(云砥細於礪皆磨石也榖梁云天子之桷斵之礱之/加宻石焉注云以細石磨之翹祈堯切鳥尾長毛也)挂
曲瓊些(挂懸也曲瓊玉鈎也言内卧之室以砥石為壁/平而滑澤以翠鳥之羽雕飾玉鈎以懸衣物也)
(或曰儃室謂儃佪曲房也挂一作絓五臣/云玉鈎挂於室中補曰絓罥也古賣切)翡翠珠被(雄/曰)
(翡雌曰翠被衾也補曰翡赤羽雀翠青羽雀異物志云/翠鳥形如燕赤而雄曰翡青而雌曰翠翡大於羣其羽)
(可以飾幃帳顔師古曰鳥/各别異非雌雄異名也)爛齊光些(齊同也言牀上之/被則飾以翡翠羽)
(及珠璣刻畫衆華其文爛然而同光明/也五臣云以珠翠飾被光色爛然相齊)蒻阿拂壁(蒻蒻/席也)
(阿曲隅也拂薄也五臣云以蒻席替/壁之曲補曰蒻音弱蒲也可以為席)羅幬張些(羅綺屬/也張施)
(也言房内則以蒻席薄牀四壁及與曲隅復施羅/幬輕且涼也補曰幬禪帳也音幬爾雅幬謂之帳)纂組
綺縞(纂組綬類也一作繤一作綦五臣云縞練也補曰/纂作管切似組而赤組音祖綺文繒也縞音杲素)
(也一曰細繒纂蒼白色一/曰青黒文禮記有綦組綬)結𤦺璜些(璜玉名也言幬帳/之細皆用綺縞又)
(以纂組結束玉璜為帷帳之飾也/琦一作竒補曰琦五名璜半璧也)室中之觀多珍怪些
(金玉為珍詭異為怪言縱觀房室之中四方珍竒玩好/怪物無不畢具也珍一作珎怪一作恠補曰珎恠皆俗)
(字/)蘭膏明燭(蘭膏以蘭香煉/膏也燭一作爥)華容備些(容貎也言日暮/遊宴燃香蘭之)
(膏張施明燭觀其鐙錠雕鏤百獸華竒好備/也五臣云華容謂美人也補曰錠都定切)二八侍宿
(二八二列也言大夫有二列之樂故晉/悼公賜魏絳女樂二八歌鍾二四也)射逓代些(射猒/也詩)
(云服之無射逓更也言使好女十六人侍君宴宿意有/厭倦則使更相代也或曰夕逓代夕暮也逓一作遞五)
(臣云君或猒之則逓/代進矣補曰射音亦)九侯淑女(淑善補曰九侯謂/九服之諸侯也)多迅
衆些(迅疾也言復有九國諸侯好善之女多才長意用/心齊疾勝於衆人也五臣云其來迅疾衆多於此)
盛鬋不同制(鬋鬢也制法也五臣云盛飾理鬢/其制不同補曰鬋音翦女鬢垂貌)實滿宫
些(宫猶室也爾雅曰宮謂之室言九侯之女工巧妍雅/裝飾兩結垂鬢鬘下髪形貌竒異不與衆同皆來實)
(滿充後官也一云垂髮鬢下鬋一云/垂鬘下髴補曰鬘髪美也髴首飾也)容態好比(態姿也/比親也)
(五臣云比宻也補曰好王逸作/美好之好五臣作好愛之好)順彌代些(彌乆也言美/女衆多其貌)
(齊同姿態好美自相親比承順上意乆則相代也代一/作世五臣云彌猶次也好相親宻和順次以相代也補)
(曰作世/者非)弱顔固植(固堅也植志/也植一作立)謇其有意些(謇正言貎/也言美女)
(内多㢘恥弱顔易媿心志堅固不可侵犯則謇然發言/中禮意也謇一作蹇五臣云謇正直貌有意禮則之意)
姱容脩態(姱好貌脩長也/補曰姱苦爪切)絙洞房些(絙竟也房室也言/復有美好之女其)
(貎姱好多意長智羣聚羅列竟識洞達滿於房室也絙/一作縆五臣云洞深也補曰絙與亘同文選云洞房呌)
(窱而/幽邃)蛾眉曼睩(曼澤也睩視貌蛾一作娥睩一作睇五/臣云曼長也補曰李善云曼輕細也音)
(萬睩音禄説文/云目睞謹也)目騰光些(騰馳也言美女之貎蛾眉玉/白好目曼澤時睩睩然視精)
(光騰馳驚惑人心/也五臣云騰發也)靡顔膩理(靡緻也膩滑也五臣云靡/好也補曰吕氏春秋靡曼)
(皓齒注云靡曼細理弱/肌美色也膩女吏切)遺視矊些(遺竊視也矊脈也言/諸美女顔容脂細身)
(體夷滑心中矊脈時時竊視安詳審諦志不可動也矊/一作􁔍一作􁁉五臣云矊目中瞳子言目清澈烱然見)
(其瞳子補曰方言黸瞳之子謂之矊注云/矊邈也音綿廣韻瞳子黒也又矊眇逺視)離榭脩幕(離/别)
(也修長也/幕大帳也)侍君之閒些(間静也言願令美女於離宮别/觀帳幕之中侍君閒静而宴遊)
(也補曰/間音閑)翡帷翠帳飾髙堂些(言復以翡翠之羽雕飾幬/帳張之高堂以樂君也帳)
(一作幬飾一作餝補曰/在旁曰帷餝與飾同)紅壁沙版(紅赤白色也/沙丹沙也)𤣥玉梁
些(𤣥黒也言堂上四壁皆罜色令之紅白又以丹沙畫/飾軒版承以黒玉之梁五彩分别也一云𤣥玉之梁)
(五臣云黒玉/飾於屋梁)仰觀刻桷(補曰左傳丹楹刻桷文選云龍/角雕鏤説文椽方曰桷音角)
畫龍蛇些(言仰觀視屋之榱橑皆/刻畫龍蛇而有文章也)坐堂伏檻(檻楯/也)臨曲
池些(言坐於堂上前伏檻楯下/臨曲水清池可漁釣也)芙蓉始發(芙蓉蓮/華也)雜芰
荷些(芰菱也秦人謂之薢茩言池水之中有芙蓉始發/其華芰菱雜錯羅列而生俱盛茂也或曰倚荷謂)
(荷立生水中持倚之也五/臣云芰水草荷芙蓉之莖)紫莖屏風(屏風水葵也補曰/本草鳬葵即莕菜)
(生水中俗名水葵/又防風一名屏風)文縁波些(言復有水葵生於池中其/莖紫色風起水動波緣其)
(葉上而生文也或曰紫莖言荷莖紫色也屏風謂荷葉/鄣風也縁文選作緑五臣云風起吹之生文於緑波中)
(也/)文異豹飾(豹猶虎豹補曰/詩云羔裘豹飾)侍陂陁些(陂陁長陛也言/侍從之人皆衣)
(虎豹之文異来之飾侍君堂隅衛階陛也或曰侍陂池/謂侍從於君遊陂池之中赫然光華也陁一作陀補曰)
(陂音頗陀音駞不/平也文選陂音波)軒輬既低(軒輬皆輕車名也低屯也/一曰低俛也補曰軒曲輈)
(藩車也輬音/涼卧車也)歩騎羅些(徒行為歩乘馬為騎羅列也言/官屬之車既巳屯止歩騎士衆)
(羅列而陳竢/須君命也)蘭薄户樹(薄附也樹種也五/臣云木叢生曰薄)瓊木籬些(柴/落)
(為籬言所造舍種樹蘭蕙附於門户外以玉木為其籬/落守禦堅重又芬香也五臣云言夾户種叢蘭又栽木)
(為藩籬以自蔽/瓊者美言也)䰟兮歸來何逺為些(逺為四方而乆不/歸也五臣云此足)
(可安居何用/逺去為也)室家遂宗(宗衆也補/曰宗尊也)食多方些(方道也言/君九族室)
(家遂以衆盛人人曉味故飲食之和多/方道也五臣云營造飲食亦多方畧)稻粢穱麥(稻稌/粢稷)
(穱擇也擇麥中先熟者也補曰顔師古云本草所謂稻/米者今之稬米耳説文云稻稌也又急就篇云稻黍􁉷)
(稷左太冲蜀都賦云粳稻漠漠益知稻即稬共粳並出/矣粢子夷切本草云稷即穄也今楚人謂之稷穱音捉)
(稻處種/麥也)挐黄粱些(挐糅也言飯則以􁀙稻糅稷擇新麥/糅以黄粱和而柔嬬且香滑也補曰)
(挐女居切記云飯黍稷稻粱白黍黄粱本草黄粱出/蜀漢商浙間亦種之香美逾於諸粱號為竹根黄)大
苦醎酸(大苦豉也醎一作鹹五臣云鹹鹽也酸酢也大/苦鹹酸辛甘皆和之使其味行補曰本草豉味)
(苦故逸以大苦為豉然説左氏者曰醯醢鹽梅不及豉/古人未有豉也内則及招䰟偹論飲食言不及䜴史游)
(急就篇曰及有無夷鹽豉盖秦漢以來始為之耳據此/則逸説非也又爾雅云蘦大苦郭氏以為甘草又詩云)
(隰有苓陸機草木蟲魚疏云苓大苦也可/為乾菜此所謂大苦盖苦味之甚者爾)辛甘行些(辛/謂)
(椒薑也甘謂飴蜜也言取豉汁和以椒薑/醎酢和以飴蜜則辛甘之味皆發而行也)肥牛之腱(腱/筋)
(頭也五臣云腱筋肉補曰腱居/言切膂腱肉也一曰筋之大者)臑若芳些(臑若熟爛也/言取肥牛之)
(腱爛熟之則肥濡􁌄美也若一作弱臑一作□一作胹/臑仁珠切臑音耎胹音而釋文作䎡而兖切補曰集韻)
(腝􁀙胹臑皆有而音説文云爛/也一曰臑嫰耎貎􁌄蘇本切)和酸若苦陳吳羹些(言/吳)
(人工作羮和調甘酸其味若苦而復甘也五臣云酸苦/皆得中補曰若猶及也羮音郎􁂄也集韻云魯頌楚詞)
(急就篇羮與房漿為韻淮南曰荆吳芬馨以嚂其口嚂/音藍又云煎熬焚炙調齊和之適以窮荆吳甘酸之變)
(注云二國善/醎酸之和)胹鼈炮羔(羔羊子也胹一作臑釋文作濡/而朱切五臣云濡煮也補曰濡)
(集韻音而亨肉和湆也炮蒲/交切合毛炙物一曰裹物燒)有柘漿些(柘藷蔗也言復/以飴蜜胹鼈炮)
(羔令之爛熟取藷蔗之汁為漿飲也或曰血鼈炮羔和/牛五藏為羔臛鶩為羹者也柘一作蔗一注云胹鼈炮)
(羔和牛五藏臛為羹者也補曰相/如賦云諸柘巴苴注云柘甘柘也)鵠酸臇鳬(臇小臛也/補曰鵠鴻)
(鵠也臇子兖切臛/少汁也鳬野鴨也)煎鴻鶬些(鴻鴻鳫也鶬鶬鶴也言復/以酸酢烹鵠為羹小臇臛)
(鳬煎熬鴻鶬令之肥美也補曰鶬音倉麋鴰/也此言以酢漿烹鵠鳬為羹用膏煎鴻鶬也)露雞臛蠵
(露雞露棲之雞也有菜曰羹無菜曰臛蠵大龜之屬也/蠵一作蠵補曰鹽鐵論曰煎魚切肝羊淹雞寒臛字書)
(作􁂄呼各切又音霍肉羹也集韻涪陵/郡出大龜一名靈蠵音携又以規切)厲而不爽些(厲/烈)
(也爽敗也楚人名羹敗曰爽言乃復烹露棲之肥雞臛/蠵龜之肉則其味清烈不敗也補曰爽音霜協韻老子)
(曰五味令/人口爽)粔籹蜜餌有餦餭些(餟餭餳也言以蜜和米/麪熬煎作粔籹𢷬黍作)
(餌又有美餳衆味甘美也擣黍一作擣麥一作揉米補/曰粔音巨籹音女又音汝粔籹蜜餌也吳謂之膏環餌)
(粉餅也方言曰餌謂之餻餳謂之餦餭注/云即乾飴也音張皇一曰餅也一曰餌也)瑶漿蜜勺(瑶/玉)
(也勺沾也古本蜜作□補曰勺音/酌一云丁狄時斫二切沾音添)實羽觴些(實滿也羽/翠羽也觴)
(觚也言食巳復有玉漿以蜜沾之滿于羽觴以漱口也/五臣云勺和也觴酒器也挿羽于上補曰杯上綴羽以)
(速飲也一云作生爵/形實曰觴虚曰觶)挫糟凍飲(挫捉也凍冰也五臣云/糟酒滓也可以凍飲李)
(善云凍冷也補/曰挫宗卧切)酎清涼些(酎醇酒也言盛夏則為覆蹙/乾釀提去其糟但取清醇居)
(之冰上然後飲之酒寒涼又長味好飲也補曰酎直又/切三重釀酒月令孟夏天子飲酎注云春酒至此始成)
華酌既陳(酌酒斗也陳一作敶五臣云華酌謂置華於/酒中補曰華采也説文云酌盛酒行觴也)
有瓊漿些(言酒罇在前華酌陳列/復有玉漿恣意所用也)歸來反故室敬而無
妨些(妨害也言君䰟急來歸還反所居故室子孫承事/恭敬長無禍害也一云歸來歸來一云歸反故室)
(無來/字)肴羞未通(魚肉為肴羞進也補曰肴/骨體又葅也致滋味為羞)女樂羅些(言/肴)
(膳巳具進舉在前賔主之禮殷勤/未通則女樂倡蕩羅列在堂下也)敶鐘按鼓(按徐敶一/作陳按一)
(作桉五臣云/按猶撃也)造新歌些(言乃奏樂作音而撞鐘徐鼓/造為新曲之歌與衆絶異也)渉
江采菱發揚荷些(楚人歌曲也言己渉渡大江南入湖/池采取菱芰發揚荷葉喻屈原背去)
(朝堂隠伏草澤失其所也菱一作䔖文選作陽荷注云/荷當作阿渉江采菱陽阿皆楚歌名補曰淮南云歌采)
(菱發陽阿又云足蹀陽阿之舞注云陽阿古之名倡又/云欲美和者必先始於陽阿采菱注云陽阿采菱樂曲)
(之和/聲)美人既醉朱顔酡些(朱赤也酡著也言美女飲啗/醉飽則面著赤色而鮮好也)
(酡一作􁉦一本云當作袉徒何切著也/為􁉦者菲補曰酡音䭾飲而赭色著面)娭光眇視(娭戲/也眇)
(眺也娭一作/嬉一作娛)目曾波些(波華也言美女酣樂顧望娭戲/身有光文眺視曲眄目采盼然)
(白黑分明若水波而重華也五臣云言美人既為/戲樂光彩横出眇然逺視目若水波補曰曾重也)被文
服纖(文謂綺繡也纖謂羅/縠也補曰纎細也)麗而不竒些(麗美好也不竒/竒也猶詩云不)
(顯文王不顯顯也言美女被服綺繡曳羅縠其/容靡麗誠足竒怪也一云被兹文服纎麗不竒)長髮曼
鬋(曼澤髮一作鬢補/曰曼音萬鬋音翦)豔陸離些(豔好貎也左氏傳曰宋/華督見孔父之妻目逆)
(而送之曰美而豔言美人長髮工結鬋鬢/滑澤其狀豔美儀貎陸離而難具形也)二八齊容(齊/同)
(補曰二八巳見舞賦云/鄭女出進二八徐侍)起鄭舞些(鄭舞鄭國之舞也言/二八美女其儀容齊)
(一被服同飾奮袂俱起而鄭舞也或曰鄭舞鄭重屈折/而舞也補曰相如賦云鄭女曼姬邊讓賦云齊倡列鄭)
(女羅戰國策云被鄭國之女粉白黛黒立於衢間非知/而見之者以為神淮南子注云鄭袖楚懐幸姬善歌工)
(舞因名鄭舞/鄭重殷勤也)衽若交竿(竿竹竿也衽一作/袵補曰而甚切)撫案下些(撫/抑)
(也言舞者廻旋衣衽掉揺囘轉相鈎狀若交竹竿以手/抑案而徐下來也一云撫抵也以手抵案而徐下行也)
(五臣云衽衣襟也言舞人廻轉衣襟相交如竿也以手/撫案其節而徐行也補曰下音户唐段安節樂錄曰舞)
(者樂之容古有/大垂手小垂手)竽瑟狂會(狂猶/並也)搷鳴鼓些(搷撃也言衆/樂竝會吹竽)
(彈瑟又搷撃鳴鼓以進八音為之節也搷一作嗔一作/填文選作槙徒年切補曰搷田殿二音集韻嗔音田引)
(詩振旅/嗔嗔)宫庭震驚(震動也/驚駭也)發激楚些(激清聲也言吹竽/撃鼓衆樂並會宫)
(庭之内莫不震動驚駭復作激楚之清聲以發其音也/補曰淮南曰揚鄭衛之浩樂結激楚之遺風注云結激)
(清楚之聲也舞賦云激楚結風陽阿之舞五臣云激急/也楚謂楚舞也舞急縈結其風李善云激楚歌曲也列)
(女傳曰聴激楚之遺風上林賦云鄢郢繽紛激楚結風/文穎曰激衝激急風也結風廻風亦急風也楚地風既)
(自漂疾然歌樂者猶復依激結/之急風為節其樂浞迅哀切也)吳歈蔡謳(吳蔡國名也/歈謳皆歌也)
(補曰歈音俞古賦云巴俞宋蔡說文云歈歌也徐鉉曰/渝水之人善歌舞漢高祖采其聲後人因加此字按楚)
(詞巳有此語則歈盖歌/之别稱耳徐説非是)奏大呂些(大吕六律名也周官/曰舞雲門奏大吕言)
(乃復使吳人歌謡蔡人謳吟進雅樂奏大吕五音六律/聲和調也文選奏作秦五臣云吳蔡秦皆國名補曰大)
(吕非秦聲五/臣説非是)士女雜坐亂而不分些(言醉飽酣樂合罇/促席男女雜坐比)
(肩齊膝恣意調戲/亂而不分别也)放敶組纓(組綬敶一作陳/補曰纓冠系也)班其相紛
些(紛亂也言男女共坐除去威嚴放其冠纓舒/敶印綬班然相亂不可整理也班一作斑)鄭衛妖
玩(鄭衛國名也妖玩好女也補曰/許慎云鄭衛新聲所出國也)來雜陳些(雜厠也陳/列也言鄭)
(衛二國復遣妖玩之好女來雜/厠俱坐而陳列也陳一作敶)激楚之結(激感也結頭/髻也補曰結)
(古詣切/束髪也)獨秀先些(秀異也言鄭衛妖女工於服飾其結/殊形能感楚人故異之而使之先進)
(也五臣云秀異/而先進於前)菎蔽象棊(菎玉也蔽簙箸以玉飾之也/或言菎蕗今之箭囊也菎一)
(作琨一作箟補曰菎音昆香草也琨玉名箟竹名蔽集/韻作􁗫其字從竹方言簙謂之蔽秦晉之間謂之簙吳)
(楚之問謂之蔽或謂之箭裏或/謂之棊博雅云博箸謂之箭)有六簙些(投六箸行六/棊故為六簙)
(也言宴樂既畢乃設六簙以菎蔽作箸象牙為棊麗而/且好也簙一作博補曰説文云局戲也六箸十二棊也)
(鮑宏博經云所擲頭謂之瓊瓊有五采刻為一畫者謂/之塞刻為兩畫者謂之白刻為三畫者謂之黒一邊不)
(刻者五塞之間謂之五塞列子曰撃博樓上注云撃打/也如今雙陸碁也古博經云博法二人相對坐向局局)
(分為十二遁兩頭當中名為水用碁十二枚六白六黒/又用魚二枚置於水中其擲采以瓊為之瓊畟方寸三)
(分長寸五分鋭其頭鑽刻瓊四面為眼亦名為齒二人/互擲采行碁碁行到處即竪之名為驍碁即入水食魚)
(亦名牽魚毎牽一魚獲二/籌飜一魚獲二籌畟音側)分曹並進(曹/偶)遒相迫些(遒亦/迫言)
(分曹列偶並進技巧投箸行碁轉相遒廹使不得擇行/也或曰分曹並進者謂並用射禮進也五臣云遒急也)
(言務以/求勝)成梟而牟(倍勝為牟文選梟作鳬補曰漢書梟/騎注云梟勇也若六傅之梟作鳬非)
(是淮南曰善博者不欲牟不恐不勝注云博/其棊不傷為牟梟堅堯切牟過也進也大也)呼五白些
(五白簙齒也言己碁巳梟當成牟勝射張食棊下兆於/屈故呼五白以助投也兆於屈一作逃於窟補曰列子)
(云樓上博者射明瓊張中説者曰凡戲争能取/中皆曰射明瓊齒五白也中去聲射食亦切)晉制犀
比(晉國名也制作也比/集也補曰比頻二切)費白日些(費光貎也言晉國工/作簙棊箸比集犀角)
(以為雕飾投之皜然如日光也/補曰費耗也昲日光也芳未切)鏗鍾揺簴(鏗撞也揺動/也鏗釋文作)
(銵簴一作虡五臣云虡懸鐘格言撃鐘則/揺動其格補曰鏗銵並苦耕切虡竒舉切)揳梓瑟些(揳/鼓)
(也言衆賔既集共簙以相娛樂堂下復鳴大鐘左右歌/吟鼔琴瑟也五臣云揳撫也以梓木為瑟補曰揳古入)
(切轢也書/亦作戛)娛酒不廢(娛/樂)沈日夜些(言雖以酒相娛樂不/廢政事晝夜沈湎以)
(㤀憂也或曰娛酒不發發旦也詩云明發不寐言日夜/娛樂又曰和樂且湛言晝夜以酒相樂也夜一作夕)
蘭膏明燭(一作/爥)華鐙錯些(言鐙錠盡雕琢錯鏤飾設以/禽獸有英華也鐙一作雕五)
(臣云以蘭漬膏取其香也華謂有光華補曰鐙音登説/文曰錠也徐鉉曰錠中置燭故謂之鐙又説文曰錯金)
(涂也亦/支錯)結撰至思(撰猶博也五臣云言我能撰深心/以思賢人補曰撰述也定也持也)蘭
芳假些(假至也書曰假于上下蘭芳以喻賢人也言君/能結撰博專至之心以思賢人賢人即自至也)
(補曰假/音格)人有所極同心賦些(賦誦也言衆坐之人各欲/盡情與巳同心者獨誦忠)
(信與道徳也五臣云極盡也賦聚也賢人盡至則同心/相聚君可選也補曰釋名曰敷布其義謂之賦漢書曰)
(不歌而誦謂之賦五臣以/賦為聚盖取賦斂之義)酎飲盡歡樂先故些(故舊也/言飲酒)
(作樂盡巳歡欣者誠欲樂我先祖及與故舊人也酎/一作酌一本盡上有既字五臣云樂君先祖及故舊)䰟
兮歸來反故居些(言䰟神宜急來歸反還楚國/居故舊之處安樂無憂也)亂曰獻
嵗發春兮(獻/進)汩吾南征(征行也言嵗始來進春氣奮揚/萬物皆感氣而生自傷放逐獨)
(南行也五臣云汩疾也亦代原為詞補曰汩于筆切文/選自此至白芷生句末皆有些字一本至誘騁先有些)
(字/)菉蘋齊葉兮(菉王芻也蘋一作薠/補曰菉音緑見騷經)白芷生(言屈原放/時菉蘋之)
(草其葉適齊白芷萌芽方始欲生據時所見/自傷袞也猶詩云昔我往矣楊栁依依也)路貫廬江
兮左長薄(貫出也廬江長薄地名也言屈原行先出廬/江過歴長薄長薄在江北時東行故言左也)
(五臣云在其左也補曰前漢地/理志廬江出陵陽東南北入江)倚沼畦瀛兮(沼池也畦/猶區也瀛)
(池中也楚人名池澤中/曰瀛五臣云倚立也)遥望博(遥逺也博平也言己循/江而行遂入池澤其中)
(區瀛逺望平/博無人民也)青驪結駟兮(純黒為驪結連也四馬/為駟補曰驪呂知切)齊千
乘(齊同也言屈原嘗與君俱獵於此官屬齊駕駟馬或/青或黒連千乘皆同服也補曰自此以下盛言畋獵)
(之樂以/招之也)懸火延起兮𤣥顔烝(懸火懸鐙也𤣥天也言己/時從君夜獵懸鐙林木之)
(中其火延燒及於野澤煙上烝天使黒色也烝一作/蒸補曰顔容也説文蒸火氣上行也蒸進也衆也)步
及驟處兮(驟走也/處止也)誘騁先(誘導也騁馳也言獵時有歩/行者有乗馬走驟者有處止)
(者分以圍獸己獨/馳騁為君先導也)抑騖若通兮(抑止也騖馳也若順也/五臣云止馳騖者使順)
(通獵/事)引車右還(還轉也言抑止馳騖者順通共獲引車/右轉以遮獸也還一作旋一云引右運)
(無車字補/曰還音旋)與王趨夢兮課後先(夢澤中也楚人名澤中/為夢中左氏傳曰楚大)
(夫鬬伯比與䢵子之女婬而生子弃諸夢中言己與懐/王俱獵于夢澤之中課第羣臣先至後至也一注云夢)
(草中也補曰夢音䝉又去聲楚謂草澤曰夢爾雅曰楚/有雲夢先儒云左傳楚子與鄭伯田於江南之夢地理)
(志南郡華容縣南有雲夢澤杜預云南郡枝江縣西有/雲夢城江夏安陸縣亦有雲夢或曰南郡華容縣東南)
(有巴丘湖江南之夢雲夢一澤而毎處有名者司馬相/如子虛賦云雲夢者方八九百里則此澤跨江南北毎)
(處名存焉左傳楚昭王寢㝱於雲中則此澤亦得單稱/雲單稱夢也沈存中云書曰雲土夢作乂孔安國注書)
(云雲夢在江南不然也據左傳吳人入郢楚子渉睢濟/江入于雲中王寢盜攻之以戈撃王王奔鄖楚子自郢)
(西走渉睢則當出於江南其後渉江入於雲中遂奔鄖/鄖則今之安州渉江而後至雲入雲然後至鄖則雲在)
(江北也左傳鄭伯如楚王以田江南之夢曰江南之夢/則雲在江北明矣江南則今之公安石首建寧等縣江)
(北則玉沙監利/景陵等縣也)君王親發兮(發/射)憚青兕(憚驚也言懐王/是時親自射獸)
(驚青兕牛而不能制也以言嘗侍從君獵今乃放逐嘆/而自傷閔也兕一作兕五臣云憚懼也時君王親射青)
(兕懼其不能制我佐君殺之補曰憚當割切莊子云憚/赫千里音義云千里皆懼爾雅兕似牛注云一角青色)
(重千/斤)朱明承夜兮(朱明日也/承續也)時不可以淹(淹乆也言嵗/月逝往晝夜)
(相續年命將老不可乆處當急來歸也一云時不淹一/云時不可淹一云時不見淹五臣云日夜相承四時不)
(得淹/止)臯蘭被徑兮(臯澤也被覆/也徑路也)斯路漸(漸沒也言澤中/香草茂盛覆被)
(徑路人無采取者水卒增溢漸没其道將至弃捐也以/言賢人乆處山野君不事用亦將隕顛也五臣云埋沒)
(凋落補曰漸/音尖流入也)湛湛江水兮(湛湛/水貎)上有楓(楓木名也言湛/湛江水浸潤楓)
(木使之茂盛傷己不䝉君惠而身放弃曾不若樹木得/其所也或曰水旁林木中鳥獸所聚不可居之也補曰)
(楓音風爾雅楓攝攝注云似白楊葉圎而歧有脂而香/本草云樹高大商洛間多有説文云楓木厚葉弱枝善)
(揺漢宫殿中多植之至霜後/葉丹可愛故騷人多稱之)目極千里兮傷春心(言湖/澤博)
(平春時草短望見千里令人愁思而傷心也或曰蕩春/心蕩滌也言春時澤平望逺可以滌蕩愁思之心也一)
(作傷心悲補曰心舊音蘇含切按詩逺/送于南與實勞我心叶韻正與此同)䰟兮歸來哀江
南(言䰟魄當急來歸江南土地僻逺山林嶮阻誠可哀/傷不足處也五臣云欲使原復歸於郢故言江南之)
(地可哀如此皆諷君之詞補/曰庾信哀江南賦取此為名)
　
　
　
　
　
　
　
　
　
　
　
　
　楚詞補注巻九
欽定四庫全書
　楚詞補注巻十
　　　　　　　　　　　　宋　洪興祖　撰
　大招章句第十　楚詞
大招者屈原之所作也或曰景差疑不能明也(屈原賦/二十五)
(篇漁父以上是也/大招恐非屈原作)屈原放流九年憂恖煩亂精神越散
與形離别恐命將終所行不遂故憤然大招其魂盛稱
楚國之樂崇懐襄之徳以比三王能任用賢公卿明察
能薦舉(一無/明字)人宜輔佐之以興至治因以風諫達巳之
志也
青春受􁛮(青東方春位其色青也􁛮去也􁛮一作謝補/曰淮南曰扶桑受謝日炤宇宙炤炤之光輝)
(燭四海文選云隂/謝陽施注引此語)白日昭只(昭明也言嵗始春青帝用/事盛隂己去少陽受之則)
(日色黄白昭然光明草木之類皆含氣芽蘖而生以/言魂魄亦宜順陽氣而長養也補曰只音止語已詞)春
氣奮發(春蠢也/發洩也)萬物遽只(遽猶競也言春陽氣奮起上/帝發洩和氣温燠萬物蠢然)
(競起而生各欲滋茂以言精魂亦宜奮/發精明令己盛壯也補曰遽其據切)冥淩浹行(冥𤣥/冥北)
(方之神也淩猶/馳也浹徧也)魂無逃只(逃竄也言嵗始春陽氣上陞/隂氣下降𤣥冥之神徧行淩)
(馳於天地之間収其隂氣閉而藏之故魂不/可以逃將隨太隂下而沈沒也一作伏隂)魂魄歸徠
無逺遥只(遥猶漂遥放流貎也魂者陽之精也魄者隂/之形也言人體含隂陽之氣失之則死得之)
(則生屈原放在草野憂心愁悴精神散越故自招其魂/魄言宜順陽氣始生而徠歸巳無逺漂遥將遇害也一)
(作䰟魄一/作徠歸)魂乎歸徠無東無西無南無北只(言我精魂/可徠歸矣)
(無散東西南北四方異俗多賊害也古本乎皆作兮/一作徠歸一云魂乎歸兮一云無東西而南北只)東
有大海溺水浟浟只(浟浟流貎也言東方有大海廣逺/無涯其水淖溺沈没萬物不可度)
(越其流浟浟又迅/疾也補曰浟音悠)螭龍竝流上下悠悠只(悠悠螭龍行/貎也言海水)
(之中復有螭龍神獸隨流上下並行遊戲/其狀悠悠可畏懼也悠一作攸古作脩脩)霧雨淫淫(地/氣)
(發泄天氣不應曰/霧淫淫流貎也)白皓膠只(皓膠水凍貎也言大海之/涯多霧惡氣天常甚雨如)
(注壅水冬則凝凍皓然正白回錯膠戾與/天相薄也皓一作浩補曰膠戾也音豪)魂乎無東湯
谷􁒛只(言䰟神不可東行又有湯谷日之所出其地無/人視聴􁒛然無所見聞或曰􁒛水蘸之貎乎一)
(作兮一本􁒛下有/寥字補曰蘸没也)魂乎無南南有炎火千里(炎火盛貎/也尚書曰)
(火曰/炎上)蝮蛇蜒只(蜒長貎也言南方太陽有積火千里又/有惡蛇蜿蜒而長有􁩡毒也補曰蜿音)
(駌蜒/音延)山林險隘(林一/作陵)虎豹蜿只鰅鱅短狐(蜿虎行貎也/言南方有高)
(山深林其路險阨又多虎豹匍匐蜿蜒以候伺人也鰅/鱅短狐類也短狐鬼蜮也補曰鰅魚恭切鱅以恭切鰅)
(鱅狀如犁牛又鰅魚名/皮冇文鱅魚音如彘鳴)王虺騫只(王虺大蛇也爾雅曰/蟒王蛇也騫舉頭貎)
(也言復有鰅鱅鬼蜮射傷害人大蛇羣聚舉/頭而望其狀騫然也補曰鶱讀若騫音軒)魂乎無南
蜮傷躬只(蜮短狐也詩云為鬼為蜮言魂乎無敢南行/水中多蜮鬼必傷害於爾躬也乎一作兮補)
(曰榖梁子曰蜮射人者也前漢五行志云蜮生南越亂/氣所生在水旁能射人甚者至死陸機云一名射影人)
(在岸上影見水中投人影則射之或謂含沙射人孫真/人云江東江南有虫名短狐谿毒亦名射工其虫無目)
(而利耳能聴在山源谿水中聞人聲便以口中毒射/人説文云蜮似鱉三足以氣射害人音蜮又音或)魂
乎無西西方流沙漭洋洋只(洋洋無涯貎也言西方有/流沙漭然平正視之洋洋)
(廣大無涯不可過也補/曰漭母朗切水大貎)豕首縱目(縱一作從補曰南/北曰縱將容切)被
髮鬤只(豕猪也首頭也鬤亂貎也/鬤古作長補曰鬤而羊切)長爪踞牙誒笑狂只
(誒猶强也言西方有神其狀猪頭從目被髮鬤鬤手足/長爪出齒倨牙得人強笑憙而狂獝也或曰娭笑樂也)
(謂得人憙樂也此盖蓐収神之狀也一云豕爪踞一作/倨誒一作娛補曰踞音據蹲也誒音僖説文云可惡之)
(詞漢書嘻笑/注云强笑也)魂乎無西多害傷只(言西方金行其神獸/剛強皆傷害人也)
魂乎無北北有寒山逴龍赩只(逴龍山名也赩赤色無/草木貎也言北方有常)
(寒之山隂不見日名曰逴龍其土赤色不生草木不可/過之必凍殺人也或曰逴龍色逴越也赩懼也言起越)
(寒山赩然而懼恐不得過也逴一作卓補曰逴音卓逺/也山海經西北海之外有章尾山有神身長千里人面)
(蛇身而赤是燭九隂是謂燭龍疑此/逴龍即燭龍也赩許力切大赤也)代水不可渉深不
可測只(言復有代水廣大不可過度其深無/底不可窮測沈没人也代一作伐)天白顥顥
(顥顥光貎補曰顥/音皓説文白貎)寒凝凝只(凝凝水凍貎也言北方冬/夏積雪其光顥顥天地皆)
(白冰凍重累其狀凝凝其寒酷烈傷肌/骨也凝一本及釋文並作嶷魚力切)魂乎無徃盈北
極只(盈滿也北極太隂之中空虚之處也言我魂歸乎/北極空虚不可盈滿往必隕墜不得出也補曰淮)
(南云北極之/山曰寒門)魂魄歸徠閒以静只(言己䰟魄宜急徠還/歸我之身隨己遊戲)
(心既閒樂居清/静也一作徠歸)自恣荆楚安以定只(四方多害不可以/遊獨荆楚饒樂可)
(以恣意居之安/定無危殆也)逞志䆒欲(逞快也/䆒窮也)心意安只(欲嗜欲也/言楚國珍)
(竒所聚集尤多姣女可以快志/意窮情欲心得安樂而無憂也)窮身永樂年壽延只(言/居)
(於楚國窮身長樂保延年/壽終無憂患也永一作安)魂乎歸徠樂不可言只(言楚/國饒)
(樂不可勝敶/也一作徠歸)五榖六仞(五榖稻稷麥豆麻也七尺曰仞/補曰説文云仞伸臂一尋八尺)
(也/)設菰梁只(設施也苽梁蔣實謂雕葫也言楚國土地/肥美堪用種植五榖其穗長六仞又有苽)
(粱之飯芬香且柔滑也或曰仞因也以五榖因苽粱厠/為飯也菰一作苽補曰菰苽並音孤此言積榖之多爾)
(非謂穗長/六仞也)鼎臑盈望和致芳只(臑熟也致致醎酸也芳/謂椒薑也言乃以鼎鑊)
(臑熟羹臛調和醎酸致其芬芳望之滿案有行/列也臑一作胹釋文作腩徒南切補曰腩􁂄也)内鶬鴿
鵠(鶬鶬鶴也鴿似鳩而小青白鵠黄鵠也内一作肭補/曰内與納同肭肥也鶬音倉爾雅鶬麋鴰注云即鶬)
(鴰也徐朝七喻云雲鶬水鵠/禽蹯豹貽鵠有白鵠有黄鵠)味豺羹只(豺似狗言宰夫/巧於調和先定)
(甘酸乃内鶬鴿黄鵠重以豺肉故/羮味尤美也補曰豺狼屬狗聲)魂乎歸徠恣所嘗只
(嘗用也言羹飯既美魂宜急徠歸/恣意所用快己之口也一作徠歸)鮮􁍏甘鷄(生潔為鮮/􁍏大龜也)
(釋文/作□)和楚酪只(酪酢酨也言取鮮潔大龜烹之作羹調/以飴蜜復用肥鷄之肉和以酢酪其味)
(清烈也補曰酪乳/漿也酨音載漿也)醢豚苦狗(醢肉醬也苦以膽和醬也/世所謂膽和者也豚古作)
(□補曰集韻/作□音同)膾苴蒪只(苴蒪蘘荷也言乃以肉醬啗烝/豚以膽和醬啗狗肉雜用膾炙)
(切蘘荷以為香備衆味也蒪一作􁁉補曰苴即魚切蒪/普各匹沃二切本草蘘荷葉似初生甘蔗根似薑芽博)
(雅云蒪苴蘘荷也九歎蘘荷/注云蒪菹也或作䔿非是)吳酸蒿蔞(蒿蘩草也蔞香/草也詩曰言采)
(其蔞也一作芼蔞注云芼菜也言吳人善為羹其菜若/蔞味無沾薄言其調也補曰爾雅云蘩皤蒿即白蒿也)
(可以為葅陸機云春生秋乃香美可食又蔞蒿也葉/似艾生水中脆美可食蔞龍珠切以菜和羹曰芼)不
沾薄只(沾多汁也薄無味也言吳人工調醎酸爚蒿蔞/以為虀其味不濃不薄適甘美也或曰吳酸􁌴)
(䤅􁌴䤅榆醬也一云吳酢􁌴䤅補/曰沾音添益也􁌴音模䤅音途)魂兮歸徠恣所擇只
(言衆味盛多恣魂志意擇/用之也一作魂乎徠歸)炙鴰烝鳬(鴰一作鵠鳬一作/梟補曰炙音柘燔)
(肉也鴰麋鴰/也古活切)煔鶉敶只(煔爚也言復炙鶬鴰烝鳬鴈煔/爚鶉鷃敶列衆味無所不具也)
(補曰煔音潜/沈肉於湯也)煎鰿􁂄雀(鰿鮒􁂄一作臛補曰鰿舊音/積集韻賾責二音小魚也)遽
爽存只(遽趣也爽差也存前也言乃復煎鮒魚臛/黄雀勑趣宰人差次衆味持之而前也)魂乎
歸徠麗以先只(言先進靡麗美物以/快神心也麗一作進)四酎并孰(醇酒為/酎并俱)
(也/)不歰嗌只(嗌䬼也言乃醖釀醇酒四器俱熟其味甘/美飲之醲滑入口消釋不苦歰令人不䬼)
(滿也歰一作澀補曰歰不滑也嗌於萆切/又音益咽喉也䬼飫也於泫切一作饐)清馨凍􁶐(馨/香)
(之逺聞者也凍猶寒也􁶐/一作飲補曰集韻作㱃)不歠役只(獸飲也役賤也言/醇醲之酒清而且)
(香宜於寒飲不可以飲役賤之人即/以飲役賤之人即易醉顛仆失禮敬)吳醴白糵(再宿為/醴糵米)
(麴也補曰説文/云醴酒一宿熟)和楚瀝只(瀝清酒也言使吳人醲醴和/以白米之麴以作楚瀝其清)
(酒尤醲/美也)魂乎歸徠不遽惕只(言飲食醲美安意遨遊長/無惶遽怵惕之憂也一作)
(徠/歸)代秦鄭衛鳴竽張只(言代秦鄭衛之國工作妙音使/吹鳴竽箎作為衆樂以樂君也)
(代一/作岱)伏戲駕辯楚勞商只(伏戲古王者也始作瑟駕辯/勞商皆曲名也言伏戲氏作)
(瑟造駕辯之曲楚人因之作勞商之歌皆要妙之音可/樂聴也或曰伏戲駕辯皆要妙歌曲也勞絞也以楚聲)
(絞商音為之清激也補曰/文選云或超延露而駕辯)謳和揚阿(徒歌曰謳揚舉也/阿曲也補曰揚阿)
(即陽阿巳/見招魂)趙簫倡只(趙國名也簫樂器也先歌為倡言/樂人將歌徐且謳吟揚舉善曲乃)
(俱相和又使趙人吹簫先倡五聲/乃發也或曰謳和揚阿皆歌曲也)魂乎歸徠定空桑只
(空桑瑟名也周官云古者絃空桑而為瑟言魂急徠歸/定意楚國聴瑟之樂也或曰空桑楚地名一作徠歸下)
(並/同)二八接舞(接聨也舞/一作武)投詩賦只(投合也詩賦雅樂也/古者以琴瑟歌詩賦)
(為雅樂關睢鹿鳴是也言有美女十六人聨/接而舞發聲舉足與詩雅相合且有節度也)叩鐘調磬
(叩撃也金曰/鐘石曰磬也)娛人亂只(娛樂也亂理也言美女起舞叩/鐘撃磬得其節度則諸樂人各)
(得其理有/條序也)四上競氣(四上謂上四國代秦鄭衛也補曰/四上謂聲之上者有四謂代秦鄭)
(衛之鳴竽也伏戲之駕辯/也楚之勞商也趙之簫也)極聲變只(言四國競發善氣/窮極音聲變易其)
(曲無終/巳也)魂乎歸徠聴歌譔只(譔具也言觀聴/衆樂無不具也)朱脣皓齒
(皓白朱脣/一作美人)嫭以姱只(嫭姱好貎也言美人朱脣白齒嫭/眄美姿儀狀姱好可近而親侍左)
(右也嫭一作嫮補曰/嫭音䕶姱苦花切)比徳好閒習以都只(言選擇美人/比其才徳容)
(貌都閒習於禮節乃敢進也補曰比/必寐切間音閑漢書曰間雅甚都)豐肉微骨(豐厚也/微細也)
調以娛只(言美人肥白潤澤小骨厚肉肌膚柔/弱心志和調宜侍燕居以自娛樂也)魂乎歸
徠安以舒只(言美女鮮好可以/安意舒緩憂思也)嫮目宜笑(嫮眄瞻貎補/曰嫮與嫭同)
蛾眉曼只(曼澤也言復有異女工於嫮眄好/口宜笑蛾眉曼澤異於衆人也)容則秀雅
(則法也/秀異也)穉朱顔只(穉幼也朱赤也言美女儀容閒雅動/有法則秀異於人年又㓜穉顔色赤)
(白體香/潔也)魂乎歸徠静以安只(言美好之女可以/静居安精神也)姱脩滂
浩(脩長也滂浩廣大也一/作脩廣婉心婉一作逺)麗以佳只(佳善也言美女身/體脩長用意廣大)
(多於所知又性/婉順善心腸也)曾頰倚耳(曾重也/倚辟也)曲眉規只(規圜也言/美女之面)
(丰容豐滿頰肉若重兩耳郭辟/曲眉正圜貎絶殊也郭一作却)滂心綽態(綽猶多也態/姿也滂一作)
(漫綽一/作淖)姣麗施只(姣好也言美女心意廣大寛能容衆/多姿綽態調戲不窮既好有智無所)
(不施/也)小腰秀頸若鮮畢只(鮮卑衮帶頭也言好女之狀/腰支細少頸鋭秀長靖然而)
(特異若以鮮卑之帶約而束之也補曰前漢匈奴傳黄/金犀毗孟康曰要中大帶也張晏曰鮮卑郭洛帶瑞獸)
(名也東胡好服之師古曰犀毘胡帶之鈎亦曰鮮/卑魏書曰鮮卑東胡之餘也别保鮮卑山因號焉)魂乎
歸徠思怨移只(移去也言美女可以㤀憂去怨思/也思一作恖古本作怨思移只)易中
利心以動作只(言復有美女用志滑易心意和利動作/合禮能順人意可以自侍也補曰易以)
(豉/切)粉白黛黑施芳澤只(言美女又工糚飾傅著脂粉面/白如玉黛畫眉鬢黒而光浄又)
(施芳澤其芳/香鬱渥也)長袂拂面(袂袖也/拂拭也)善留客只(言美女工舞/揄其長袖周)
(旋屈折拂拭人面芬香流/衍衆客喜樂留不能去也)魂乎歸徠㠯娛昔只(昔夜也/詩云樂)
(酒今昔言可以終夜/自娛樂也昔一作夕)青色直眉美目媔只(媔黠也言復/有美女體色)
(青白顔眉平直美目竊眄媔然黠慧知人/之意也補曰青色謂眉也媔音綿美目貎)靨輔竒牙宜
笑嘕只(嘕笑貎也言美女頰有靨輔口有竒牙嘕然而/笑尤媚好也輔一作䩉補曰靨於牒切䩉與輔)
(同扶羽切頰車也左氏輔車相依淮南云竒牙出􁳰䩉/揺注云將笑故好齒出􁳰䩉頰邊文婦人之媚也又云)
(靨輔在頰前則/好嘕虚延切)豐肉微骨體便娟只(便娟好貎也巳解/於上補曰便平聲)
魂乎歸徠恣所便只(便猶安也言所選美女五人儀貎/各異恣魂所安以侍棲宿也補曰)
(便平/聲)夏屋廣大沙堂秀只(沙丹沙也言乃為魂造作高/殿峻屋其中廣大又以丹沙)
(朱畫其堂其形/秀異宜居處也)南房小壇(房室也壇猶堂/也補曰壇音善)觀絶霤只(觀/猶)
(樓也霤屋宇也言復有南房别室閒静小堂樓觀特高/與大殿宇絶逺宜遊宴也補曰觀音貫釋名曰觀者於)
(上觀望也霤音淄説文曰霤屋水流也禮/記中霤注云古者複穴是以名室為霤云)曲屋歩壛(曲/屋)
(周閣也歩壛長砌也壛一作櫩補曰上林賦歩櫩周/流李善云歩櫩長廊也集韻櫩與簷同壛與閻同)宜
擾畜只(擾謹也言南堂之外復有曲屋周旋閣道歩壛/長砌其路險狹宜乘擾謹之馬周旋曲折行遊)
(觀也畜一作嘼一作獸補曰畜音嗅師古云嘼者人之/所養獸是山澤所育故爾雅説牛馬羊豕即在釋畜論)
(麋鹿虎豹即在釋獸説文云嘼㹌也六/畜之字本自作嘼後乃借畜養字為之)騰駕歩遊(騰/馳)獵
春囿只(春草始生囿中平易也言從曲閣之路可駕馬/騰馳而臨平易又可歩行遂往田獵於春囿之)
(中取禽/獸也)瓊轂錯衡(金銀為錯瓊一作瑶/補曰詩云約軧錯衡)英華假只(假大/也言)
(所乘之車以玉飾轂以金錯衡英華照燿大/有光明也假一作嘏補曰假大也嘏亦大也)茞蘭桂樹
鬱彌路只(言所行之道皆羅桂樹茞蘭香草鬱鬱/然滿路動履芳潔徳義備也茞一作芷)魂乎
歸徠恣志慮只(言魂乎徠歸居有大殿宴有小堂遊有/園囿恣君所志而處之也慮一作處)
孔雀盈園畜鸞皇只(畜養也言園中之禽則有孔雀羣/聚盈滿其中又養鸞鳥鳯皇皆神)
(智之鳥可珍重也畜釋/文作慉補曰畜許六切)鵾鴻羣晨(鵾鵾雞鴻/鴻鶴也)雜􁟽鶬只
(鶖鶬鵚鶖也詩云有鶖在梁言鵾雞鴻鶴羣聚候時鶴/知夜半鵾雞晨鳴各知其職也雜以鶖鶬之屬鳴聲啾)
(啾各有節度也/補曰鶖音秋)鴻鵠代遊曼鷫鷞只(曼曼衍也鷫鷞俊/鳥也言復有鴻鵠)
(往來遊戲與鷫爽俱飛翩翻曼衍無絶巳也曼一作漫/鷞一作鸘補曰鷞鸘並音霜鷫鷞長頸綠身其形似鴈)
(一曰鳯皇别名馬融曰其羽如紈高首而脩頸説文曰/西方神鳥也東方發明南方焦明西方鷫鷞北方幽昌)
(中央/鳯皇)魂乎歸徠鳯皇翔只(言所居園圃皆多俊大之鳥/咸有智謨魂宜來歸若鳯皇)
(之翔歸有徳就同志也或曰鸞皇以下皆大/鳥以喻仁智之士言楚國多賢魂宜來歸也)曼澤怡面
(怡懌貌也怡一作/台注云台澤貎也)血氣盛只(言魂來歸己則心志説樂/肌膚曼緻面貌怡懌血氣)
(充盛身體強壯/也盛一作晠)永宜厥身保壽命只(言魂既還歸則與/巳身相共俱生長)
(保壽命終百年也/一云長保命只)室家盈廷爵禄盛只(言已既保年壽/室家宗族盈滿)
(朝廷人有爵祿/豪強族盛也)魂乎歸徠居室定只(言官爵既崇宗族/既盛則居家之道)
(大安/定也)接徑千里出若雲只(言楚國境界徑路交接方千/餘里中有隠士慕己徠出集)
(聚若/雲也)三圭重侯(三圭謂公侯伯也公執桓圭侯執信圭/伯執躬圭故言三圭也重侯謂子男也)
(子男共一爵故言重侯也補曰公侯伯/子男同謂之諸侯三圭比子男為重)聴類神只(言楚/國所)
(包中有公侯伯子男執玉圭之君明於知人聴/愚賢之類别其善惡昭然若神能薦達賢人也)察篤夭
隠(篤病也早死為天/隠匿也夭一作殀)孤寡存只(言三圭之君不但知賢/愚之類乃察知萬民之)
(中被篤疾病早殀死及隠逸之士存/視孤寡而振贍之也補曰篤厚也)魂兮歸徠正始昆
只(昆後也言楚國公侯昭明魂宜來歸遂忠/信之志正終始之行必顯用也兮一作乎)田邑千畛
(田野也畛田上道也邑都邑也/詩云徂隰徂畛補曰畛之忍切)人阜昌只(阜盛也昌熾/也言楚國田)
(野廣大道路千數都邑衆多人/民熾盛所有肥饒樂於他國也)美冒衆流(冒/覆)徳澤章只
(章明也言楚國有美善之化覆冒羣/下流於衆庶徳澤之惠甚著明也)先威後文(威/武)善美
明只(言楚國為政先以威武嚴民後以文徳撫/之用法誠善美而君明臣直魂宜還歸也)魂乎歸
徠賞罰當只(言君明臣正賞善罰惡各當其/所也一作徠歸補曰當平聲)名聲若日
照四海只(言楚王方建道徳名聲光輝若日之/明照見四海盡知賢愚照一作昭)徳譽配
天萬民理只(言楚王修徳於内榮譽外發功徳配天能/理萬民之寃結也理一作治一本此二句)
(次善美明/只之後)北至幽陵(幽陵猶/幽州也)南交阯只(交趾地名補曰/記云南方曰蠻)
(雕題交趾注云交趾足相鄉後漢書云其俗男女同川/而浴故曰交阯阯與趾同興地志云其夷足大指開析)
(兩足並立/指則相交)西薄羊腸(羊腸山名補曰戰國䇿注云羊腸/趙險塞名山形屈辟狀如羊腸今)
(在太原晉/陽之西北)東窮海只(言榮譽流行周遍四極無逺不聞/也補曰書云東漸于海西被于流)
(沙朔南暨聲教訖于四海史記曰北至于幽陵南至于/交阯西至于流沙東至于蟠木淮南曰南至交阯北至)
(幽都東至陽/谷西至三危)魂乎歸徠尚賢士只(言魂急歸徠楚方尚/進賢士必見進用也)
(一作徠歸一云尚進/士只一云進賢士只)發政獻行(獻/進)禁苛暴只(言楚王發/教施令進)
(用仁義之行禁絶苛刻/暴虐之人也禁一作絶)舉傑壓陛(一國之髙為傑壓抑/也陛階次也壓一作)
(厭陛一作階補/曰厭於甲切)誅譏罷只(譏非也罷駑也言楚國選舉/必先升用傑俊之士壓抑無)
(徳不由階次之人非惡罷/駑誅而去之補曰罷音疲)直嬴在位(嬴餘補曰嬴音盈/説文云有餘賈利)
(也/)近禹麾只(禹聖王明於知人麾舉手也言忠直之人/皆在顯位復有嬴餘賢俊以為儲副誠近)
(夏禹指麾取士一國之人悉進之也/一云誠近夏禹所稱舉賢人之意也)豪傑執政(千人才/曰豪萬)
(人才曰傑傑一/作俊執一作理)流澤施只(言豪傑賢士執持國政惠/澤流行無不被其施也)魂
乎徠歸國家為只(言魂乎急徠歸為國家作/輔佐也補曰據注為去聲)雄雄赫赫
天徳明只(雄雄赫赫威勢盛也言楚王有雄雄之威赫/赫之勇徳配天地體性高明宜為盡節也)
三公穆穆(穆穆和/美貎)登降堂只(言楚有三公其位尊高穆/穆而美上下玉堂與君議)
(政宜急徠歸處履/之也降一作玉)諸侯畢極立九卿只(言楚選置三公/先用諸侯盡極)
(乃立九卿以續之用士/有道不失其次序也)昭質既設(昭質謂明旦也補曰/記云質明而始行事)
大侯張只(侯謂所射布也王者當制服諸侯故名布為/侯而射之古者選士必於鄉射心端忠正射)
(則能中所以别賢不肖也言楚王選士必於鄉射明旦/既設禮張施大侯使衆射之中則舉進不中退却各以)
(能陞民無怨望也補曰射侯/見周官考工記禮記射義)執弓挾矢(挾持也/矢箭也)揖辭讓
只(上手為揖言衆士將射己持弓箭必先舉手以/相辭讓進退有禮不失威儀也一云揖讓辭只)魂乎
徠歸尚三王只(尚上也三王禹湯文王也言魂急徠歸/楚國舉士上法夏殷周衆賢並進無有)
(遺失/也)
　
　
　
　
　楚詞補注巻十
欽定四庫全書
　楚詞補注巻十一
　　　　　　　　　　　　宋　洪興祖　撰
　惜誓章句第十一　楚詞
惜誓者不知誰所作也或曰賈誼疑不能明也(漢書賈/誼洛陽)
(人文帝召為博士議以誼任公卿絳灌之屬毁誼天子/亦疎之以誼為長沙王太傅意不自得及度湘水為賦)
(以弔屈原賦云所貴聖之神徳兮逺濁世而自藏使麒/麟可係而羈兮豈云異夫犬羊又曰鳯皇翔于千仞兮)
(覽徳輝而下之見細徳之險微兮遥增撃而去之彼尋/常之汙瀆兮豈容吞舟之魚横江潭之鱣鯨兮固將制)
(於螻蟻與此/語意頗同)惜者哀也誓者信也約也言哀惜懐王與
巳信約而復背之也古者君臣將共為治必以信誓相
約然後言乃從(一作/從之)而身以親也盖刺懐王有始而無
終也
惜余年老而日衰兮嵗忽忽而不反(言哀己年嵗巳老/氣力衰微嵗月卒)
(過忽然不還而功/不成徳不立也)登蒼天而高舉兮歴衆山而日逺(言/己)
(想得道真上升蒼天高抗志行/經歴衆山去我鄉邑日以逺也)觀江河之紆曲兮離四
海之霑濡(言己遂見江河之紆曲志為盤結遇四海之/風波衣為濡濕心愁身苦憂悲且思也遇一)
(作/過)攀北極而一息兮吸沆瀣以充虚(言己周流行求道/真兾得上攀北極)
(之星且中休息吸清和之氣以充空虚療飢渴也以一/作㠯補曰晉志云北極五星天運無窮三光迭耀而極)
(星不移故曰居其所而/衆星共之沆瀣巳見)飛朱鳥使先驅兮駕太一之象
輿(言己吸天元氣得其道真即朱雀神鳥為我先導遂/乗太一神象之轝而遊戲也補曰淮南云左青龍右)
(白虎前朱鳥後𤣥武注云角亢為青龍參伐為白虎星/張為朱鳥斗牛為𤣥武沈存中云朱雀莫知何物但謂)
(鳥而朱者羽族赤而翔上集必附木此火之象也或云/鳥即鳯也然天文家朱鳥乃取象於鶉南方七宿曰鶉)
(首鶉火鶉/尾是也)蒼龍蚴虬於左驂兮白虎騁而為右騑(言己/徳合)
(神明則駕蒼龍驂白虎其狀蚴虬有威/容也補曰蚴於糾切虬渠糾切騑音妃)建日月以為蓋
兮載玉女於後車(言己乃立日月之光以為車盖載玉/女於後車以侍棲宿也補曰大人賦)
(云載玉女而與之歸張揖/曰玉女青要乗弋等也)馳騖於杳冥之中兮休息虖
崑崙之墟(言己雖馳騖杳冥之中脩善不倦休息崑崙/之山以遊觀也騖一作􁓮虖一作乎補曰説)
(文虚大丘也丘於切崐崘/丘或謂之崑崙虛或從土)樂窮極而不猒兮願從容虖
神明(言己周行觀望樂無窮極志猶不猒/願復與神明俱遊戲也虖一作乎)渉丹水而駝
騁兮(丹水猶赤水也淮南言赤/水出崑崙也駝一作馳)右大夏之遺風(大夏外/國名也)
(在西南言己復渡丹水而馳騁顧見大夏之俗思念楚/國也補曰淮南云九州之外有八殥西北方曰大夏)
黄鵠之一舉兮知山川之紆曲再舉兮睹天地之圜方
(言黄鵠養其羽翼一飛則見山川之屈曲再舉則知天/地之圜方居身益高所睹愈逺也以言賢者亦宜高望)
(逺慮以知君之賢愚也黄一作鴻一或作壹睹一作覩/一作知補曰始元中黄鵠下建章宮太液池中師古云)
(黄鵠大鳥一舉/千里非白鵠也)臨中國之衆人兮託囘飈乎尚羊(尚羊/遊戲)
(也言己臨見楚國之中衆人貪佞故託囘風逺行遊戲/也一云託囘風乎倘佯補曰尚音常與倘同飈某韻作)
(飆音/標)乃至少原之壄兮(少原之壄仙人/所居壄一作野)赤松王喬皆在
旁(言遂至衆仙所居而見赤松子與王喬也喬一作僑/補曰淮南云王喬赤松去塵埃之間離羣慝之紛吸)
(隂陽之和食天地之精/蹀虚輕舉乘雲游霧)二子擁瑟而調均兮(均亦調也/補曰國語)
(云律者所以/立均出度也)余因稱乎清商(清商歌曲也言赤松王喬/見己歡喜持瑟調絃而歌)
(我因稱清商之/曲最為善也)澹然而自樂兮(澹一/作淡)吸衆氣而翺翔(衆/氣)
(謂朝霞正陽淪隂沆瀣之氣也言己得與松喬/相對心中澹然而自欣樂俱吸衆氣而遊戲)念我長
生而乆僊兮不如反余之故鄉(言屈原設去世離俗遭/遇真人雖得長生乆僊)
(意不甘樂猶思楚國念故/鄉忠信之至恩義之篤也)黄鵠後時而寄處兮鴟梟羣
而制之(言黄鵠一飛千里常集高山茂林之上設後時/而欲寄處則鴟梟羣聚禁而制之不得止也言)
(賢者失時後軰亦為讒佞所排逐一作鴻鵠/補曰鴟稱脂切鴟鵂怪鳥梟堅堯切不孝鳥)神龍失水
而陸居兮為螻蟻之所裁(螻螻蛄也蟻蚍蜉也裁制也/言神龍常潛深水設其失水)
(居於陵陸之地則為螻蟻蚍蜉所裁制而見啄齧也以/言賢者不居廟堂則為俗人所侵害也蟻一作螘補曰)
(螻音樓管子曰蛟龍水虫之神者也乘於水則神立失/於水則神廢莊子曰吞舟之魚碭而失水則蟻能苦之)
夫黄鵠神龍猶如此兮况賢者之逢亂世哉(言黄鵠能/飛翔神龍)
(能存能亡奄然失所為鴟梟螻蟻所制其困如此/何况賢者身無爵祿為俗人所困侮固其宜也)壽冉
冉而日衰兮固儃囘而不息(儃囘運轉也言己年夀日/以衰老而楚國羣臣承順)
(君非隨之運轉常不止息/也固一作國儃一作邅)俗流從而不止兮衆枉聚而
矯直(枉邪也矯正也言楚國俗人流從謟䛕不可/禁止衆邪羣聚反欲正忠直之士使隨之也)或偷
合而茍進兮或隠居而深藏(言士有偷合於世茍欲進/取以得爵位或有脩行徳)
(義隠藏深山而/君不照知也)苦稱量之不審兮(稱所以知輕重量所/以别多少補曰稱量)
(並平/聲)同權槩而就衡(槩平也權衡皆稱也言患苦衆人/稱物量榖不知審其多少同其稱)
(平以失情實則使衆人怨也以言君不稱量士之賢愚/而同用之則使智者恨也補曰權稱錘也㮣平斛木也)
(衡平/也)或推迻而茍容兮或直言之諤諤(言臣承順君非/可推可迻茍自)
(容入以得高位有直言諤諤諫正君非/而反放弃之也迻一作移諤釋文作讍)傷誠是之不察
兮并紉茅絲以為索(單為紉合為索言已誠傷念君待/遇茍合之人與忠直之士曾無别)
(異猶并紉絲與茅共為索也一云并繩絲以/為索注云單為繩合為索補曰紉女巾切)方世俗之
幽昏兮(幽昏不/明也)眩白黑之美惡(眩惑也言方今之世君/臣不明惑於貪濁眩於)
(白黑不能知人善惡之/情也一本眩下有於字)放山淵之龜玉兮(龜可以決吉/凶故人亦珤)
(之放/弃也)相與貴夫礫石(小石為礫言世人皆弃崑山之玉/大澤之龜反相與貴重小石也言)
(闇君貴佞僞/賤忠直也)梅伯數諫而至醢兮(巳解於離騷經醢一/作菹一云至菹醢兮)
(補曰梅/音浼)來革順志而用國(來革紂佞臣也言來革佞諛/從順紂意故得顯用持國權)
(也/)悲仁人之盡節兮反為小人之所賊(言哀傷梅伯盡/忠直之節諫正)
(於紂反為來革所/譖而被賊害也)比干忠諫而剖心兮(剖一/作割)箕子被髮
而佯狂(巳解於九章佯一作/詳補曰詳與佯同)水背流而源竭兮(竭釋文/作渴補)
(曰渴音竭/水盡也)木去根而不長(言水横流背其源泉則枯竭/木去其根株則枝葉不長也)
(以言人背仁義違/忠信亦將遇害也)非重軀以慮難兮惜傷身之無功(言/巳)
(非重曖我身以慮難而不竭忠誠傷/生於世間無功徳於民也軀一作體)已矣哉獨不見夫
鸞鳯之高翔兮乃集大皇之壄(大皇之壄大荒之藪一/無夫字大一作太壄一)
(作野一注云皇/美也大美之藪)循四極而回周兮見盛徳而後下(言鸞/鳥鳳)
(皇乃高飛於大荒之野循於四極回旋而戲見仁聖之/王乃下來集歸於有徳也以言賢者亦宜處山澤之中)
(周流觀望見高明之君乃當仕也回/一作佪而回周兮一作以周覽兮)彼聖人之神徳兮
逺濁世而自藏(言彼神智之鳥乃與聖人合徳見非/其時則逺藏匿迹言已亦宜效之也)使
麒麟可得羈而係兮(一無得字一本/係下有之字)又何以異虖犬羊
(言麒麟仁智之獸逺見避害常藏隠不見有聖徳之君/乃肯來出如使可得羈係而畜之則與犬羊無異不足)
(貴也言賢者亦以不可枉屈為高如可/趨走亦不足稱也虖一作乎一作夫)
　
　
　
　
　
　
　
　
　
　
　
　
　
　
　楚詞補注巻十一
欽定四庫全書
　楚詞補注巻十二
　　　　　　　　　　　　宋　洪興祖　撰
　招隠士章句第十二　楚詞
招隠士者淮南小山之所作也昔淮南王安博雅好古
招懐天下俊偉之士(漢書淮南王安好書招致賔/客數千人作為内外書甚衆)自八
公之徒咸慕其徳而歸其仁(神仙傳曰八公詣門王執/弟子之禮後八公與安俱)
(仙/去)各竭才智(竭一/作擅)著作篇章分造辭賦以類相從故或
稱小山或稱大山其義猶詩有小雅大雅也(漢藝文志/有淮南王)
(羣臣賦四/十四篇)小山之徒閔傷屈原又怪其文昇天乗雲伇
使百神似若仙者雖身沈沒名徳顯聞與隠處山澤無
異故作招隠士之賦以章其志也(也一作/云爾)
桂樹叢生兮(桂樹芬香以興屈原之忠貞也補曰郭璞/云桂白華叢生山峯冬常青間無雜木)
山之幽(逺去朝廷/而隠藏也)偃蹇連蜷兮(容貎美好悳茂盛也/蜷一作巻補曰音權)枝
相繚(仁義交錯條理成也以言才徳高明宜輔賢君為/貞幹也五臣云皆樹之美貌亦喻原之美行補曰)
(繚紐也/居休切)山氣巃嵸兮(岑崟㠁嵯雲滃鬱也巃一作巄五/臣云巃嵸雲氣貎補曰巃力孔切)
(嵸音摠/山孤貎)石嵯峨(嵯峨嶻孼峻蔽日也/五臣云嵯峨高貎)谿谷嶄巖兮(﨑嶇/閜寪)
(嶮阻􁀙也五臣云嶄巖險峻貎補曰嶄/鉏咸切閜呼雅反寪于軌反􁀙苦滑反)水曾波(踊躍灃/沛流迅)
(疾也曾/一作增)猨狖羣嘯兮(禽獸所居至樂佚也猨/一作蝯補曰狖以狩切)虎豹嘷(猛/獸)
(争食欲相囓也以言山谷之中幽深險阻非君子之所/處猨狖虎豹非賢者之偶使屈原急來也補曰嘷胡高)
(切咆/也)攀援桂枝兮(登山引木逺望愁也一云引持美木/喻美行也五臣云援持也言原引持)
(美行淹留於/此以待明君)聊淹留(周旋中野/立踟蹰也)王孫遊兮(隠士避世在/山隅也遊一)
(作游五臣云原與楚同姓故云王/孫補曰樂府有王孫遊出於此)不歸(違偝舊土/棄室家也)春草
生兮(萬物蠢動/抽萌芽也)萋萋(垂條吐葉紛華榮也/五臣云萋萋草色)嵗暮兮(年齒/巳老)
(夀命/衰也)不自聊(中心煩亂常含憂/也補曰聊音留)蟪蛄鳴兮(蜩蟬得夏喜/呼號也五臣)
(云蟪蛄夏蟬補曰莊子云蟪蛄不知春秋説者云寒蟬/也一名蝭蟧春生夏死夏生秋死或曰山蟬秋鳴者不)
(及春春鳴者不及秋廣雅云蟪蛄蛁蟧即楚詞所云/寒螿者也方言云蛥蚗齊謂之螇螰楚謂之蟪蛄)啾
啾(秋節將至悲嘹噍也以言物盛則衰樂極則/哀不宜乆隠失盛時也補曰啾啾衆聲音揫)坱兮軋
(霧氣昧也補曰坱烏朗切軋於黠切賈誼賦云坱圠無/垠注云其氣坱圠非有限齊也集韻軮軋逺相映貎)
山曲􁖶(盤詰屈也補曰􁖶音佛/山曲也一音皮筆切)心淹留兮(志望/絶也)恫慌忽
(亡妃匹也一作洞荒忽五臣云憂/思深也補曰恫音通痛也慌上聲)罔兮沕(精氣失也五/臣云失志貎)
(補曰沕潛藏也美/筆切文選音勿)憭兮栗(心剝切也栗一作慄補曰/憭音了又音聊一音留)虎
豹穴(嵺穿岤也穴一作岤五臣云既危苦又進虎豹之/穴補曰淮南云虎豹襲穴而不敢咆襲入也咆嘷)
(也嵺音料/岤音血)叢薄深林兮(攢刺棘也補/曰深草曰薄)人上慄(恐變色也/上一作之)
(五臣云/慄戰也)嶔岑碕礒兮(山阜􁀙嵎嶔一作􁃓岑一作崯碕/礒一作﨑嶬補曰嶔音欽岑音吟)
(碕音綺礒音蟻又音錡嶔岑山/高險也碕礒石貎﨑嶬山形)碅磳磈硊(崔嵬嵼嵃補/曰碅綺矜切)
(釋文苦本切非也碅從囷硱從困磳/七冰切磈於□切硊魚毀切並石貎)樹輪相糾兮(交錯/扶疎)
(糾一作糺扶疎一作糾/紛五臣云輪横枝也)林木茷骩(枝條盤紆一無林木/二字茷一作茇一作)
(柭一作茷補曰茇柭茷並音跋茷木枝/葉盤紆貎通作茇骩音委骩骳屈曲也)青莎雜樹兮(草/木)
(雜居補曰本草云莎古人為詩多用之/此草根名香附子荆襄人謂之莎草)薠草靃靡(隨風/披敷)
(薠一作蘋靃一作萑一作靃補/曰靃靡弱貎靃草木花敷貎)白鹿麏麚兮(衆獸並遊/麚一作䴥)
(補曰麏音君麞/也麚音加牝鹿)或騰或倚(走住異趨一/云走䟭殊也)狀貌崯崯兮峨
峨(頭角甚殊峨峨一作嶬嶬/音蟻五臣云頭角高貌)淒淒兮漇漇(衣毛若濡也/兮一作而漇)
(一作縰補曰漇/疏綺切潤也)獼猴兮熊羆(百獸俱也補曰羆/音陂如熊黄白文)慕類兮
以悲(哀己不遇也從此以上皆陳山林傾危草木茂盛/麋鹿所居虎兕所聚不宜育道徳養情性欲使屈)
(原還歸郢也五臣云言山中之獸猶慕/儔類而悲哀放弃獨處實難為心也)攀援桂枝兮(配/託)
(香木誓同志也援/一作折一無援字)聊淹留(踟蹰低佪待明時也一/云倚立蹢䠱待明時也)虎豹
鬬兮(殘賊之獸/忿争怒也)熊羆咆(貪殺之獸跳梁吼也/補曰咆蒲交切嘷也)禽獸駭兮
(雉兎之羣/驚奔走也)亡其曹(違離黨輩/失羣偶也)王孫兮歸來(旋反舊邑入/故宇也一作)
(來/歸)山中兮不可以乆留(誠多患害/難隠處也)
　
　
　
　
　
　
　
　
　
　
　
　
　
　楚詞補注巻十二
欽定四庫全書
　楚詞補注巻十三
　　　　　　　　　　　　宋　洪興祖　撰
　七諫章句第十三　楚詞
　　　　初放
　　　　沈江
　　　　怨世(世一/作上)
　　　　怨思
　　　　自悲
　　　　哀命(一作哀/時命)
　　　　謬諫(謬一/作繆)
七諌者東方朔之所作也(昔枚乘作七發傅毅作七激/張衡作七辯崔駟作七依曹)
(植作七啓張協作七命皆七諫之類李善云七發者説/七事以起發太子也猶楚辭七諫之流五臣云七者少)
(陽之數欲發陽明于君也前漢東方朔字曼倩為太中/大夫免為庶人後常為郎上書自訟不得大官欲求試)
(用/)諫者正也謂陳法度以諫正君也古者人臣三諌不
從退而待放屈原與楚同姓無相去之義故加為七諫
慇懃之意忠原之節也或曰七諫者法天子有爭臣七
人東方朔追憫屈原故作此詞以述其志(一作/意)所以昭
忠信矯曲朝也
平生於國兮(平屈原名也一/本國上有中家)長於原壄(髙平曰原垌外/曰野言屈原少)
(生於楚國與君同朝長大見逺棄於/山野傷有始而無終也壄一作野)言語訥譅兮(出口/為言)
(相答曰語訥者純也譅者難也譅一作歰釋文作/譅補曰並所立切集韻作□口不能言也通作歰)又無
彊輔(言已質性忠信不能巧利詞令言語訥鈍/復無彊友黨輔以保達已志也彊一作强)淺智褊
能兮(褊狹也補曰褊必/善切説文衣小也)聞見又寡(寡少也屈原多才有/智博聞逺見而言淺)
(狹者是/其謙也)數言便事兮見怨門下(門下喻親近之人也言/已數進忠言陳便宜之)
(事以助治而見怨恨於左右/欲害已也一作數諫便事)王不察其長利兮卒見棄
乎原壄(言懐王不察已忠謀可以安國利民反信䜛言/終棄我於原野而不還也一無見字壄一作野)
伏念思過兮無可改者(言已伏自思念行/無過失可改易也)羣衆成朋兮
(羣一/作群)上浸以惑(上謂君也浸稍也言佞人相與羣聚/朋黨成衆君稍以惑亂而不自知也)巧
佞在前兮賢者滅息(滅消也言佞臣巧好其言順意承/㫖旦夕在於君前而使忠賢之士)
(心懐恐懼吞聲小語消滅/謇謇之氣以避禍患也)堯舜聖已沒兮(一無/聖字)孰為忠
直(言堯舜聖明今已沒矣誰/為盡忠直也補曰為去聲)髙山崔巍兮(崔巍髙貎補/曰上徂囘下)
(五回/切)水流湯湯(湯湯流貎言已仰視高山其形崔巍而/不知頺㢮俛視水流湯焉流行而不知)
(竭自傷不如山川之性身将顛沛也/補曰書云湯湯洪水方割湯音商)死日将至兮與麋
鹿同坈(陂池曰坈言已年嵗衰老死日将至不得䖏國/朝輔政治而與麋鹿同坈鳥獸為伍将墜陷坈)
(穽不復乆也補曰坈字/書作抗丘庚切俗作坑)塊兮鞠(塊獨䖏貌匍匐為鞠一/作塊鞠兮補曰塊苦對)
(切/)當道宿(夜止曰宿言巳孤獨無耦塊然獨䖏/鞠然匍匐當道而躓卧無所棲宿也)舉世皆
然兮(舉一/作與)余将誰告(舉與也言舉當世之人皆行佞偽/當何所告我忠信之情也一無余)
(字補曰告姑沃/切易初筮告)斥逐鴻鵠兮(鴻鵠/大鳥)近習鴟梟(鴟梟惡鳥/一無習字)
(梟一作鴞補曰斥音赤梟不/孝鳥鴞于驕切惡聲之鳥也)斬伐橘柚兮(橘柚羙木補/曰尚書厥包)
(橘柚小曰橘大曰柚柚似橙而實酢/吕氏春秋果之美者有雲夢之柚)列樹苦桃(苦桃惡/木言君)
(親近貪賊姦惡之人而逺仁賢之士也補曰桃自有苦/者如苦李之類本草云羊桃味苦陶隠居云山野多有)
(之詩隰有/萇楚是也)便娟之脩竹兮寄生乎江潭(便娟好貌屈原/以竹自喻言有)
(便娟長好之竹生於江水之潭被䝉潤澤而茂盛自恨/放流而獨不䝉君之恵也乎一作於補曰便平聲娟鳥)
(𤣥/切)上葳蕤而防露兮(葳蕤盛貌防蔽也補曰葳音威/蕤儒佳切草木乘貌集韻作蕤)下
泠泠而來風(泠泠清凉貎言竹被潤澤上則葳蕤而防/蔽霧露言能有所覆也下則泠泠清凉可)
(休庇也以言巳徳上能覆葢於/君下能庇廕於民補曰泠音靈)孰知其不合兮(孰一/作固)若
竹栢之異心(竹心空屈原自喻志通達也栢心實以喻/君闇塞也言已性達道徳而君閉塞其志)
(不合若松栢/之異志也)往者不可及兮(謂聖明之王堯/舜禹湯文武也)來者不可
待(欲須賢君年齒已/老命不可待也)悠悠蒼天兮莫我振理(悠悠憂貌/振救也言)
(已憂愁思想則呼蒼天言已懐忠正而君不知羣下無/有救理我之侵寃者補曰太史公屈原傳云人窮則反)
(本故勞苦倦極/未甞不呼天也)竊怨君之不寤兮吾獨死而後已(言已/私怨)
(懐王用心闇惑終不覺寤令我/獨抱忠信死於山野之中而巳)
　　　　初放
惟往古之得失兮(言巳思念古者人君得道則安/失道則危禹湯以王桀紂以亡)覽私
微之所傷(傷害也言已又觀人君私愛佞讒受其微言/傷害賢臣者國以危殆也楚之無極吳之宰)
(噽是/也)堯舜聖而慈仁兮後世稱而弗忘(言堯舜所以有/聖明之徳者以)
(任賢能慈愛百姓故民/至今稱之也弗一作不)齊桓失於專任兮夷吾忠而名
彰(夷吾管仲名也管仲将死戒桓公曰竪刁自割易牙/烹子此二臣者不愛其身不慈其子不可任也桓公)
(不從使專國政桓公卒二子各欲立其所傳公子諸公/子並爭國亂無主而桓公尸不棺積六十日䖝流出戸)
(故曰失于專任夷/吾忠而名著也)晋獻惑於孋姬兮申生孝而被殃(已/解)
(於九章篇中孋一作/孋補曰並力支切)偃王行其仁義兮荆文寤而徐亡
(荆楚也徐偃王國名也周宣王之舅申伯所封也詩曰/申伯畨畨既入於徐周衰其後僣號稱王也偃諡也言)
(徐偃王修行仁義諸侯朝之三十餘國而無武備楚文/王見諸侯朝徐者衆心中覺悟恐為所并因興兵擊之)
(而滅徐也故司馬法曰國雖强大忘戰必危葢謂此也/補曰史記周穆王西廵狩徐偃王作亂造父為穆王御)
(長驅歸周以救亂淮南子云徐偃王被服慈恵身行仁/羲然而身死國亡子孫無類注云偃王於哀亂之世脩)
(行仁義不設武備楚文王滅之徐國今下邳徐僮是也/又曰徐偃王好行仁義陸地而朝者三十二國王孫厲)
(謂楚莊王曰王不伐徐必反朝徐乃舉兵伐徐遂滅之/後漢書曰徐夷僣號率九夷以伐宗周西至河上穆王)
(畏其方熾乃分東方諸侯命徐偃王主之偃王行仁義/陸地而朝者三十六國穆王後得驥録之乘乃使造父)
(御以告楚令伐徐一日而至於是楚文王大舉兵而滅/之博物志云偃王既治其國仁義著聞江淮諸侯服從)
(者三十六國穆王聞之遣使乘馹一日至楚使伐之偃/王仁不忍鬭其民為楚所敗元和姓纂云伯益之子夏)
(時受封於徐至偃王為楚所滅按徐偃王當周穆王時/楚文王乃春秋時相去甚逺豈春秋時自有一徐偃王)
(邪然諸書稱偃王多云穆王時人唯博物志姓纂伹云/為楚敗滅不指文王其説近之後漢書乃以穆王與楚)
(文王同/時大謬)紂暴虐以失位兮周得佐乎吕望(卒怒曰暴賊/善曰虐言殷)
(紂暴虐以失其位周/得吕望而有天下也)修往古以行恩兮封比干之丘壟
(小曰丘大曰壟言武王修先古之法敬愛賢能克紂封/比干之墓以彰其徳宣示四方也壟一作隴補曰集韻)
(壟有/籠音)賢俊慕而自附兮日浸淫而合同(才敵千人為俊/浸淫多貌也言)
(天下賢能英俊慕周之徳日来親附浸滛盛多四海/並合皆同志也浸一作侵補曰浸音侵浸滛漸潰)明
法令而修理兮蘭芷幽而有芳(言周家選賢任士官得/其人法令修理故幽隠)
(之士皆有嘉名也一/云法令修而循理兮)苦衆人之妬予兮(言已患苦楚國/衆人妬我忠直)
(欲害/巳也)箕子寤而佯狂(箕子紂之庶兄見比干諌而被誅/則被髮佯狂以脱其難也佯一作)
(詳補曰詳/與佯同)不顧地以貪名兮心怫欝而内傷(言已欲效/箕子佯狂)
(而去不顧楚國之地貪忠直之名念君/闇昧心為傷痛而怫鬱也補曰怫音佛)聯蕙芷以為佩
兮過鮑肆而失香(言仁人聯結蕙芷服之於身過鮑魚/之肆則失其性而不芬香也以言已)
(積絫忠信為讒人所毀失其忠名也芷一作若佩一作/珮香一作芳補曰古人云與不善人居如入鮑魚之肆)
(謂惡人之行如/鮑魚之臭也)正臣端其操行兮反離謗而見攘(謗訕/也攘)
(排也言正直之臣端其心志欲以輔君反為讒人所謗/訕身見排逐而逺放也補曰操七到切行下孟切攘而)
(羊/切)世俗更而變化兮(而一/作以)伯夷餓於首陽(言當世俗人/皆改其清潔)
(化為貪邪當若伯夷餓於首陽而身垂功名也補云馬/融云首陽山在河東蒲坂華山之北河曲之中蘇鶚演)
(義云蒲坂有雷首山伯夷叔齊所居故云首陽山又隴/西地名首陽東有鳥䑕山亦謂之首陽又杜預云洛陽)
(之東首陽山之南有小山西瞻宫闕北望夷齊又阮籍/詩云歩出上東門遥望首陽岑下有採薇士上有嘉樹)
(林據夷齊所居此山是矣語語注以蒲坂為/是恐誤又後漢注亦云首陽山在洛陽東北)獨廉潔而
不容兮叔齊乆而逾明(叔齊伯夷弟也言已獨行㢘潔/不容於世雖飢餓而死幸若叔)
(齊乆而有榮名/也逾一作愈)浮雲陳而蔽晦兮使日月乎無光(言䜛/佞陳)
(列在側則使君不/聰明也乎一作兮)忠臣貞而欲諫兮䜛諛毁而在旁(言/忠)
(臣正其心欲諫其君䜛/毀在旁而不敢言也)秋草榮其將實兮(其一/作而)微霜下
而夜降(微霜殺物以喻䜛諛言秋時百草将實微霜夜/下而殺之使不得成熟也以言䜛人晨夜毀已)
(亦將害巳身使其/忠名不得成也)商風肅而害生兮(啇風西風肅急/貌一作肅肅)百
草育而不長(言秋氣起則西風急疾而害生物使百華/不得盛長以言君令急促剗傷百姓使不)
(得保其性命/也育一作墮)衆竝諧以妬賢兮(諧同/也)孤聖特而易傷(言/衆)
(佞相與並同以妬賢者雖有聖明之智孤特/無助易傷害也一云聖孤特補曰易以䜴切)懐計謀而
不見用兮巖穴處而隱藏(士曰隠寳曰藏言已懐忠信/之計不得列見獨䖏巖穴之)
(中隠藏/而已)成功隳而不卒兮(隳壊也補/曰翾規切)子胥死而不𦵏(言/子)
(胥為吳代楚破郢謀行功成後用讒言賜劒棄死故言/死而不葬也補曰吳王取子胥尸盛以鴟夷革浮之江)
(中故曰死而不𦵏也葬/音藏瘞也顔師古音臧)世從俗而變化兮隨風靡而成
行(言當世之人見子胥被害則變心從俗/以承上意若風靡草羣聚成行而羅列)信直退而毁
敗兮虛偽進而得當(言信直之臣被䝉譖毁而身敗棄/虚偽之人進用在位而當顯職也)
追悔過之無及兮(之一作而/無一作不)豈盡忠而有功(言君進用/虛偽之臣)
(則國傾危追而自悔亦無所及也已欲盡/忠直之節終不能成其功也豈一作覬)廢制度而不
用兮務行私而去公(言在位之臣廢先王之制度務/從私邪背去公正爭欲求利也)終
不變而死節兮惜年齒之未央(言巳執守清白而死忠/直終不變節惜年齒尚)
(少夀命未盡/而将夭逝也)将方舟而下流兮兾幸君之發矇(大夫方/舟士特)
(舟矇僮矇也言我将方舟隨江而浮兾幸懐王開其矇/惑之心而還已也方一作舫矇一作矇補曰舫與方同)
(説文云方併舟也亦作舫素/問曰發䝉解惑未足以論)痛忠言之逆耳兮恨申子
之沈江(申子伍子胥也吳封之於申故號為申子也哀/痛忠直之言忤逆君耳使之恚怒若申胥諌吳)
(王殺而沈/之江流也)願悉心之所聞兮(心一/作余)遭值君之不聦(悉盡/也聴)
(逺曰聦言已欲盡忠竭其所聞陳列政/事遭值懷王闇不聰明而不見納也)不開寤而難道
兮(道一/作導)不别横之與縱(緯曰横經曰縱言君心常惑而/不可開寤語以政道尚不别繒)
(布經緯穔縱不能知賢愚/亦明矣補曰别彼列切)聴姧臣之浮説兮(姧一/作姦)絶國
家之乆長(言君好聽邪説之臣虚言浮説以自/誤亂將絶國家累世乆長之祿也)滅規榘
而不用兮背繩墨之正方(言君為政滅先聖之法度而/不施用背棄忠直之臣以自)
(傾/危)離憂患而乃寤兮(離一/作罹)若縱火於秋蓬(蓬蒿也秋時/枯槁言君信)
(任佞諛不慮艱難卒遭憂患然後/乃覺若放火於秋蒿不可救制也)業失之而不救兮尚
何論乎禍凶(言君施行業以失道身将危殆/尚復論國之禍凶豈不晚哉)彼離畔而
朋黨兮獨行之士其何望(言彼䜛佞相與朋黨並食重/禄獨行忠直之士當復何望)
(宜窮困也補/曰望平聲)日漸染而不自知兮(稍積為漸汙變為染/積一作漬補曰漸音)
(尖/)秋毫微哉而變容(鋭毛為毫夏落秋生言君用䜛邪/日以漸染隨之變化而不自知若)
(秋毫更生其容㣲眇而日長大也毫一作豪一無哉字/哉一作裁補曰莊子秋豪雖小司馬云兎豪在秋而成)
(一云毛至秋而耎細故以喻小説/文云豪豕鬛如筆管者毫長鋭毛)衆輕積而折軸兮原
咎雜而累重(咎過也言車載衆輕之物以折其軸而不/可乘其過咎由重絫雜載衆多之故也以)
(言國君聼用羣小之言則壊敗法度而自傾危也原一/作厚補曰戰國䇿云積羽沈舟羣輕折軸累釋文力瑞)
(切/)赴湘沅之流澌兮恐逐波而復東(言已心清潔不能/乆居濁世故赴湘)
(沅之水與流澌俱浮恐遂乘波而東入大海/也補曰説文澌水索也澌流氷也此當從仌)懐沙礫而
自沈兮不忍見君之蔽壅(礫小石也言已所以懐沙負/石甘樂死亡自沈于水者不)
(忍乆見懐王壅蔽於䜛佞也/壅一作雍補曰壅塞也音雍)
　　　　沈江
世沈淖而難論兮(沈沒也淖溺也難一作/不補曰淖泥也女孝切)俗岒峨而㠁
嗟(岒峨㠁嵯不齊貌言時世之人沈沒財利用心淖溺/不論是非不别忠佞風俗毁譽高下㠁嵯賢愚合同)
(上不任賢化使然也岒一作岑補曰竝魚/今切㠁楚岑切嵯义宜切一音倉何切)清泠泠而殱
滅兮(清泠泠以喻潔白殱盡也滅消也殱一作瀐一作/纎一云而日瀐兮補曰殱盡也瀐泉一見一否並)
(音/尖)溷湛湛而日多(溷湛湛喻貪濁也言泠泠清潔之士/盡棄銷滅不見論用貪濁之人進在)
(顯位日/以盛多)梟鴞既以成羣兮𤣥鶴弭翼而屏移(言貪狼之/人並進成)
(羣亷潔之士歛節而退也以一作已補曰鴞于驕切䆁/文何苗切史記師曠鼓琴有𤣥鶴二八舞于廊門山海)
(經雷山有𤣥鶴粹黒如漆其夀滿三百六十嵗/則色純黒昔黄帝習學于崑崙山有𤣥鶴飛翔)蓬艾親
入御於牀笫兮(笫牀簀也以喻親密一無入字補曰笫/音姊牀也方言陳楚謂之笫又阻史切)
(説文牀/簀也)馬蘭踸踔而日加(馬蘭惡草也踸踔暴長貌也/加盛也言蓬蒿蕭艾入御房)
(中則馬蘭之草踸踔暴長而茂盛也以言佞諂見親近/則邪偽之徒踊躍而欣喜也補曰踸勑錦切踔勑角切)
(又丑角切説文云踸踔行無常貌本草云馬蘭/生澤旁氣臭花似菊而紫楚詞以惡草喻惡人)棄捐葯
芷與杜衡兮余奈世之不知芳何(言棄捐芳草忠正之/士當奈世人不知賢)
(何葯一作蘭衡一作蘅一本余下有今字一云余奈/夫世不知芳何一云余奈夫不知芳何釋文葯音約)何
周道之平易兮然蕪穢而險戲(險戲猶言傾危也言周/家建立徳化其道平直)
(公方所履無失而言蕪穢傾危者心惑意異也以平直/為傾危則以忠正為邪枉也詩曰周道如砥其直如矢)
(補曰易以䜴/切戲音希)高陽無故而委塵兮(高陽帝顓頊也委塵/坋塵也言帝顓頊聖)
(明克讓然無故被塵翳言與帝共工爭/天下也淮南子曰顓頊與共工爭為帝)唐虞㸃灼而毁
議(㸃汙也灼炙也猶身有病人㸃炙之言堯舜至聖道/徳廣被尚㸃炙謗毁言有不慈之過卑父之累也補)
(曰集韻議/有儀音)誰使正其真是兮(言佞人妄論以善為惡乃/非訕聖王當誰使正其真)
(偽乎已以忠被/罪固其宜也)雖有八師而不可為(八師為禹稷卨臯/陶伯夷倕益夔也)
(言堯舜有聖賢之臣八人以為師傅/不能除去虛偽之謗平疾䜛之辭也)皇天保其高兮后
土持其久(言皇天保其高明之姿不可踰越也后土持/其乆長不可掘發也賢人守其志分亦不可)
(傾奪也一云/不可輕脱)服清白以逍遥兮偏與乎𤣥英異色(𤣥英/純黒)
(也以喻貪濁言已被服芬香履修清白偏與貪濁者/異行不可同趣也色一作采補曰爾雅冬為𤣥英)西
施媞媞而不得見兮(西施美女也媞媞好貌也詩曰好/人媞媞也補曰淮南云嫫母有所)
(美西施有所醜又曰曼頰皓齒形夸骨佳不待脂粉芳/澤而性可説者西施陽文也媞大奚切媞媞安也一曰)
(美/好)􁙱母勃屑而日侍(􁙱母醜女也勃屑猶媻姍膝行貌/言西施媞媞儀容姣好屏不得見)
(􁙱母醜惡反得媻姍而侍左右也以言親近小人斥逐/君子也日一作近補曰􁙱音謨屑蘓骨切勃屑行貌媻)
(姍一作/蹣跚)桂蠹不知所淹留兮(桂蠹以喻食禄之臣也言/桂蠹食芬香居髙顯不知)
(留止妄欲移徙則失甘美之木亡其䖏也以言衆臣食/君之禄不建忠信妄行佞諂亦將失其位喪其所也補)
(曰蠹音妬/木中虫)蓼蟲不知徙乎葵菜(言蓼䖝處卒烈食苦惡/不能知徙於葵菜食甘)
(美終以困苦而癯瘦也以喻已修潔白不能變志易行/以求禄位亦将終身貧賤而困窮也知一作能補曰蓼)
(辛菜也音了魏都賦云習蓼蟲之忘/辛李善引楚詞蓼蟲不知從乎葵藿)處湣湣之濁世兮
今安所達乎吾志(言已居濁溷之世無有達我清白之/志也湣一作涽一無乎字一云今安)
(達乎吾志補/曰湣音昬)意有所載而逺逝兮固非衆人之所識(識知/也言)
(已心載忠正之志欲逺去以求賢人君/子固非衆人所能知也補曰識音志)驥躊躇於弊輂
兮(躊躇不行貌輂一作轝一作/輦補曰輦拘玉切大車駕馬)遇孫陽而得代(孫陽伯/樂姓名)
(也言衆人不識騏驥以駕敗車則不肯進遇伯樂知其/才力以車代之則至千里流名徳也以言俗人不識已)
(志亦將遇明君建/道流化垂功業也)吕望窮困而不聊生兮遭周文而舒
志寗戚飯牛而商歌兮桓公聞而弗置(皆解於離騷經/弗一作不補曰)
(聊賴/也)路室女之方桑兮(路室客/舍也)孔子過之以自侍(言孔/子出)
(逰過於客舍其女方采桑一心不/視喜其貞信故以自侍過一作遇)吾獨乖剌而無當兮
(乖差也刺邪也補/曰剌戾也力達切)心悼怵而耄思(耄亂也九十曰耄言/古賢俊皆有遭遇我)
(獨乖差與時邪刺故心中自傷怵/愓而思志為耄亂補曰思去聲)思比干之恲恲兮(恲/恲)
(忠直之貌補曰恲/披耕切忼慨也)哀子胥之慎事(子胥臨死曰抉吾兩/目置吴東門以觀越)
(兵之入也死不忘國故言慎事也補/曰子胥慎事吴王而見殺故哀之)悲楚人之和氏兮
獻寳玉以為石遇厲武之不察兮(厲厲王/武武王)羌兩足以畢
斮(斮㫁也昔卞和得寳玉之璞而獻之楚厲王或毁之/以為石王怒㫁其左足武王即位和復獻之武王不)
(察視又㫁其右足和乃抱寳泣於荆山之下悲極血出/於是暨成王乃使工人攻之果得羙玉世所謂和氏之)
(璧也或曰兩足畢索索盡也以言玉石易别於忠佞尚/不能知已之獲罪是其常也一本云兩足以之畢斮補)
(曰斮仄畧切劉向新序云荆人卞和得玉璞而獻之荆/厲王使王尹相之曰石也王以和為謾而㫁其左足厲)
(王薨武王即位和復奉玉璞而獻之武王王使王尹相/之曰石也又以為謾而㫁其右足武王薨共王即位和)
(乃奉玉璞而哭於荆山中三日三夜泣盡而繼之以血/共王聞之乃使人理其璞而得寳焉又淮南子注云楚)
(人卞和得美玉璞於荆山之下以獻武王王以示玉人/玉人以為石則其左足文王即位復獻之以為石刖其)
(右足抱璞不釋而泣血及成王即位又獻之成王曰先/君輕刖而重剖石遂剖視之果得美玊以為璧蓋純白)
(夜光故曰和氏之璧又琴操曰卞和得玉璞以獻楚懐/王使樂正子占之言非玉以其欺謾斬其一足懐王死)
(子平王立和復抱其璞而獻之平王復以為欺斬其一/足平王死和欲獻恐復見㫁乃抱其玉而哭荆山之中)
(諸説不同按史記楚世家武王卒子文王立文王卒子/熊囏立是為杜敖其弟弑杜敖自立是為成王則淮南)
(子注為是新序之説與朔同/然與史記不合今並存之)小人之居勢兮(志狹智少/為小人也)
視忠正之何若(言小人智少慮狹茍欲承順求媚以居/位勢視忠正之人當何如乎甚於草芥)
(也之一/作其)改前聖之法度兮(前一/作先)喜囁嚅而妄作(囁嚅小/語謀私)
(貌也言小人在位以其愚心改更先聖法度背違仁義/相與耳語謀利而妄造虛偽以譖毁賢人也囁嚅或作)
(噂沓補曰囁如葉切嚅如朱切説/文云噂聚語也引詩噂沓背憎)親䜛諛而疏賢聖兮
訟謂閭娵為醜惡(讙譁為訟閭娵好女也言君親信䜛/諛之臣斥逐忠正背先聖法度衆人)
(讙譁之訟以好為惡心惑意迷而不自知也一無謂字/娵一作娶補曰荀子曰閭姝子奢莫知媒兮亦作閭娵)
(韋昭云梁王魏瞿之美女娵音鄒集/韻娶音須人名引荀子閭娶子奢)愉近習而蔽逺兮
孰知察其黒白(言君近謟諛習而信之蔽逺賢者言不/見用誰當知已之清白彼之貪濁也愉)
(一作俞補/曰愉音愈)卒不得效其心容兮(卒一/作來)安眇眇而無所歸
薄(薄附也言已放流不得内竭忠誠/外盡形體東西眇眇無所歸附也)專精爽以自明兮
晦冥冥而壅蔽(言已專壹忠情竭盡耳目之精明欲以/助君而為佞人之所壅蔽不得進也)
年既已過太半兮然埳軻而留滯(輡軻不遇也言已年/已過五十而輡軻沈)
(滯卒無所逢遇也埳一作轗一作輡補曰埳苦闇切軻/苦个切又音坎可轗音坎埳坷不平也輡軻車行不平)
(一曰不/得志)欲髙飛而逺集兮恐離罔而滅敗(罔以喻法言/已欲高飛逺)
(止他方恐遭罪法以滅敗/忠厚之志也離一作罹)獨寃抑而無極兮傷精神而
壽夭(夀命/夭也)皇天既不純命兮余生終無所依(依保也一/本無上四)
(句/)願自沈於江流兮絶横流而徑逝(徑一/作逺)寕為江海之
泥塗兮安能乆見此濁世(言已思委命於江流沈為泥/塗不忍乆見貪濁之俗也)
　　　　怨世
賢士窮而隐處兮(士一/作者)亷方正而不容(言時貪亂者衆/賢者隐蔽㢘正)
(之士不能/容於世也)子胥諫而靡軀兮比干忠而剖心子推自割
而飤君兮徳曰忘而怨深(已解於九章也一云推自割/而食君兮補曰靡美皮切飤)
(音寺糧也/食音同)行明白而曰黒兮荆棘聚而成林(荆棘多刺/以喻䜛賊)
(言巳修行清白皎然日明而䜛人聚而/蔽之謂之暗使不得進也聚一作藂)江離棄於窮巷
兮蒺藜蔓乎東廂(廧序之東為東廂以言賢者棄捐閭/巷小人親近左右也藜一作䔧補曰)
(曼音萬/廂廡也)賢者蔽而不見兮䜛諛進而相朋(相朋一作在/位朋一作明)
梟鴞並進而俱鳴兮鳯皇飛而髙翔(言小人相舉而論/議賢智隠而深藏)
(也/)願壹往而徑逝兮(壹或/作一)道壅絶而不通(言已思壹見/君盡忠言而)
(遂徑去障蔽於䜛/佞而不得至也)
　　　　怨思
居愁懃其誰告兮獨永思而憂悲(言已放在山澤心中/愁苦無所告愬長憂)
(悲而已懃/一作苦)内自省而不慙兮操愈堅而不衰(言已自念/懐抱忠誠)
(履行清白内不慙於身外不/媿於人志愈堅固不衰懈也)隠三年而無決兮嵗忽忽
其若頽(言巳放在山野滿三年矣嵗月廹促去若頽下/年且老也古者人臣三諌不從待放三年君命)
(還則復無/則遂行也)憐余身不足以卒意兮(憐一作怜卒/釋文作碎)兾一見
而復歸(言已自憐身老不足以終志意/幸復一見君陳忠言還鄉邑也)哀人事之不幸
兮(幸/舜)屬天命而委之咸池(咸池天神也言已自哀不能/修人事以見愛於君属禄命)
(於天委之神明而已補曰言巳遭時之不幸無可奈何/付之天命而已逸説非是屬音燭付也淮南云咸池者)
(水魚之囿也注/云水魚天神)身被疾而不間兮(間差也補曰閭廖/也音諫差楚懈切)心
沸熱其若湯(言已修行仁義身反被病而不閒差憂/道不立心中怛然而氣熱若湯之沸沸)
(一作怫補曰/怫音費忿貌)冰炭不可以相並兮(並併/也)吾固知乎命之不
長(言氷見炭則消炭得氷則滅以喻忠佞不可並處則/相傷害固知我命之不得長久將消滅也一云固知)
(余命之不長一云吾/乎固知命之不長)哀獨苦死之無樂乎惜予年之未
央(自哀惜死年尚/少也予一作余)悲不反余之所居兮(一本不下/有得字)恨離
予之故鄉(不得歸郢/見故鄉也)鳥獸驚而失羣兮(飛者為鳥走者/為獸羣一作群)
(補曰禮記云今是大鳥獸失喪其羣匹越月踰時焉則/必反廵過其故鄉翔囘焉鳴號焉蹢䠱焉踟蹰焉然後)
(乃能/去之)猶髙飛而哀鳴(言鳥獸失其羣偶尚哀鳴相求以/刺同位之人曽無相念之意也)
狐死必首丘兮夫人孰能不反其真情(真情本心也言/狐狸之死猶嚮)
(丘穴人年老将死誰有不/思故鄉乎言巳尤甚也)故人疏而日忘兮新人近而
俞好(言舊故忠臣日以䟽逺䜛諛新人日近而見親也/俞一作愈一云新人愈近而日好補曰俞與愈同)
莫能行於杳冥兮孰能施於無報(言衆人誰能有執心/正行於杳冥之中施)
(於無報之人乎言皆茍且而行以求/利也補曰傳曰行乎冥冥施乎無報)苦衆人之皆然兮
乗回風而逺逰(言巳患苦衆人皆行茍/且故乘風而逺去也)凌恒山其若陋
兮(凌乘也恒山北嶽也陋小也補曰恒/胡登切恒山在中山曲陽縣西北)聊愉娱以忘憂
(言已乘騰髙山以為痺小陟險猶易聊且/愉樂以忘悲憂也愉一作媮補曰並音俞)悲虚言之無
實兮(䜛言無誠/君不察也)苦衆口之鑠金(已解於/九章中)過故鄉而一顧
兮泣歔欷而霑衿(言已逺行猶思/楚國而悲泣也)厭白玉以為面兮(厭/著)
(也補曰厭於/葉切一音淹)懐琬琰以為心(言已施行清白心/面若玉内外相副)邪氣入
而感内兮施玉色而外滛(滛潤也言䜛邪之言雖自内/感已志而猶不變玉色外潤)
(而内愈/明也)何青雲之流瀾兮(瀾一/作爛)微霜降之䝉䝉(䝉䝉盛/貌詩云)
(零雨其䝉言遭佞人羣聚造作虚詞君政用急天早下/霜則害草木傷其貞節也之一作而䝉一作濛注同)
徐風至而徘徊兮(而一作之/一作徘徊)疾風過之湯湯(風為號令/言君命寛)
(則風舒風舒則已徘徊而有還志也令急風疾則/已惶遽欲急去也湯一作蕩一云疾風舒之蕩蕩)聞南
藩樂而欲往兮(藩蔽也南國諸侯為天子藩蔽故稱藩/也唐本無樂而二字補曰樂五効切注)
(讀作/入聲)至㑹稽而且止(㑹稽山名也言已聞南國饒樂/而欲往至㑹稽山且休息也)見
韓衆而宿之兮問天道之所在(韓衆仙人也天道長/生之道也衆一作終)借
浮雲以送予兮載䳄霓而為旌(旌旗也有鈴為旌也載/一作戴一云載虹霓而)
(為旍補曰梁書王筠傳沈約製郊居賦要筠讀至雌/霓連蜷約曰僕常恐人呼為霓上五激下五鷄切)駕
青龍以馳鶩兮班衍衍之冥冥(言極/疾也)忽容容其安之兮
超慌忽其焉如(不知所之也焉一/作安補曰如去聲)苦衆人之難信兮願
離羣而逺舉(舉去也言苦見俗人多言無信不可據/任故願離衆而逺去也補曰舉有據音)登
巒山而逺望兮(巒小山也一云/登巒無山字)好桂樹之冬榮(南方有/不死之)
(草北方有不釋之氷也/一云好桂茂而冬榮)觀天火之炎煬兮聼大壑之波
聲(大壑海水也言已仰觀天火下覩海/水心愁思也補曰煬以讓切炙燥也)引八維以自道
兮(天有八維以為剛/紀也道一作導)舍沆瀣以長生(言巳乃擥特八維/以自導引舍沆瀣)
(之氣以不死也補曰沆/胡亢瀣胡介切本作瀣)居不樂以時思兮(以一作而/一云思時)食
草木之秋實(秋實謂棗/栗之屬也)飲菌若之朝露兮構桂木而為
室(言飲食潔清所處芬/香也補曰菌音窘)雜橘柚以為囿兮(囿一/作圃)列新夷
與椒楨(雜聚衆善以自修飭也補曰/新夷即辛夷也楨女貞也)鵾鶴孤而夜號兮
哀居者之誠貞(言鵾鷄鶬鶴大鳥猶知賢良哀/惜已之履行正直而不施用也)
　　　　息悲
哀時命之不合兮傷楚國之多憂(言已自哀生時禄命/好行公正不與君合)
(憐傷楚國無有忠/臣國家多憂也)内懷情之潔白兮(潔一/作質)遭亂世而離
尤(言已懐潔白之志以得罪/過於衆人也而一作以)惡耿介之直行兮世溷濁
而不知(言衆人惡明正之直士以/君闇昧不知用之過也)何君臣之相失兮上
沅湘而分離(言䜛佞害已使明君放逐/忠臣上下分離失其所也)測汨羅之湘水
兮(汨水在長沙羅縣下注/湘水中補曰汨音覓)知時固而不反(言已沈身汨/水終不還楚)
(國/也)傷離散之交亂兮遂側身而既逺(遂去而/遷流也)處𤣥舍之
幽門兮穴巖石而窟伏(巖穴也言巳修徳不用欲/伏巖穴之中以自隠藏也)從水
蛟而為徒兮與神龍乎休息(自喻徳如蛟龍而/潜匿也乎一作而)何山石
之嶄巖兮靈魂屈而偃蹇(言山石髙巖非已所居靈魂/偃蹇難止欲去之也嶄一作)
(嶃補曰並/士銜切)含素水而䝉深兮曰眇眇而既逺(素水白水/也言雖逺)
(行不失清白之節/也䝉深一作濛濛)哀形體之離解兮(解一作懈補/曰解音懈)神􁁛
兩而無舍(罔兩無所據依貌也舍止也自哀身體陸離/逺行解倦精神罔兩無所據依而舍止也􁁛)
(一作罔補曰郭象曰/罔两景外之微隂也)惟椒蘭之不反兮(椒子椒也蘭子/蘭也不一作無)
魂迷惑而不知路(言子椒子蘭不肯反已魂魄/迷惑不知道路當何如也)願無過
之設行兮(䆁文行/戶更切)雖滅沒之自樂(言願設陳已行終無/過惡雖身没名滅猶)
(自樂不改易也/補曰樂去聲)痛楚國之流亡兮哀靈脩之過到(言懐/王之)
(過已至於惡楚國将危亡/失賢之故也補曰到至也)固時俗之溷濁兮志瞀迷而
不知路(瞀悶也迷惑也言已遭遇亂世心/中煩惑不知所行也補曰瞀音茂)念私門之正
匠兮(匠教/也)遥渉江而逺去(言己念衆臣皆營其私相教/以利乃以其邪心欲正國家)
(之事故已/逺去也)念女􁂆之嬋媛兮涕泣流乎於悒(於悒増歎/貌也已解)
(於離騷經悒一作邑/補曰於悒音見九章)我决死而不生兮雖重追吾何及
(言亦無可復還也/一云吾其何及)戲疾瀨之素水兮望髙山之蹇産(言/巳)
(履清白其志如水雖遇棄放猶志/仰髙逺而不懈也高山一作喬木)哀高丘之赤岸兮遂
沒身而不反(言已哀楚有髙丘之山其岸峻嶮赤而有/光明傷無賢君将以阽危故沈身于湘流)
(而不還也/沒一作歿)
　　　　哀命
怨靈脩之浩蕩兮(已解於/離騷經)夫何執操之不固(操志也固/堅也言巳)
(念懐王信用䜛佞志數變移/而不堅固也補曰操七到切)悲太山之為隍兮(隍城下/池也易)
(曰城復于隍也隍一作湟補曰/説文城池有水曰池無水曰隍)孰江河之可涸(涸塞也/言太山)
(将頽為池以喻君且失其位用心迷惑過惡已成/若江河之決不可涸塞也補曰涸乎固切水竭也)願承
閒而效志兮(志一作忠補/曰閒音閑)恐犯忌而干諱(所畏為忌所/隠為諱干觸)
(也言已願承君閒暇之時竭効忠言/恐犯上忌觸衆人諱而見刑誅也)卒撫情以寂寞兮
(寞一/作漠)然怊悵而自悲(怊悵恨貌也言已終撫我情寂寞/不言然怊悵自恨心悲毒也補曰)
(怊音/超)玉與石其同匱兮(匱匣也其/一作而)貫魚眼與珠璣(圜澤/為珠)
(㢘隅為璣以言君不知賢愚忠佞之士猶同玉石雜魚/眼與珠璣同貫而不别也一云麤嵎為璣補曰璣字音)
(機珠不/圓也)駑駿雜而不分兮(駑頓馬也良馬為/駿補曰頓與鈍同)服罷牛
而驂驥(在轅為服外騑為驂言君選士用人雜用駑駿/不異賢愚若駕罷牛驂以騏驥才力不同也補)
(曰罷/音皮)年滔滔而自逺兮(滔滔行貌/逺一作往)壽冉冉而愈衰(自傷/不遇)
(年衰老也愈一作俞補曰俞/與愈同衰所淚切一所戾切)心悇憛而煩寃兮(悇憛憂/愁貌也)
(寃一作怨釋文作宛於袁切補曰悇他胡切/憛他闇切一曰禍福未定屈草自覆曰宛)蹇超揺而
無冀(蹇辭也超揺不安也言已自念年老/心中悇憛超揺不安終無所冀望也)固時俗之工
巧兮滅規榘而改錯(補曰錯/七故切)却騏驥而不乘兮策駑駘
而取路當世豈無騏驥兮誠無王良之善馭見執輿者
非其人兮故駒跳而逺去(皆已解在九辯補曰許慎云/王良晉大夫御無恤子良也)
(所謂御良也一名孫無政為趙簡子御死/而託精於天駟星天文有王良星是也)不量鑿而正
枘兮恐榘矱之不同(已解於離騷經同一作周補曰鑿/才到切枘而鋭切榘俱兩切矱烏)
(郭/切)不論世而髙舉兮恐操行之不調(調和也言人不論/世之貪濁而髙舉)
(清白之行恐不和於/俗而見憎於衆也)弧弓弛而不張兮(弛觧弧一作故/弛一作㢮釋文)
(作矤補曰弧音胡説文木弓也一曰/往體多來體寡曰弧弛矤並音矢)孰云知其所至(言/弧)
(弓雖强弛而不張誰知其力之所至乎/以言賢者不在職位亦不知其才徳也)無傾危之患難
兮焉知賢士之所死(言國無傾危之難則不知賢士之/伏節死義補曰老子云國家昏亂)
(有忠/臣)俗推佞而進富兮節行張而不著(張一作明補/曰著張慮切)賢
良蔽而不羣兮朋曹比而黨譽(補曰比/音鼻)邪説飾而多曲
兮正法弧而不公(弧戾也言世俗之人推佞以為賢進/富以為能故君之正法膠戾不用衆)
(皆背公而曏私也一本邪下/有枉字補曰膠音豪戾也)直士隠而避匿兮(避一/作辟)讒
諛登乎眀堂(眀堂布政之官也言忠直之士隠身避世/讒諛之人反登明堂而為政也補曰左傳)
(勇則害上不/登於明堂)棄彭咸之娱樂兮(言棄彭咸清潔之行娱/樂風俗則為貪佞也補)
(曰彭咸以伏節死義/為樂而時人棄之)滅巧倕之繩墨(言工滅巧倕之繩/墨則枉直失其制)
(也言君偝先王之/法則自亂惑也)菎蕗雜於黀蒸兮(枲翮曰黀煏竹曰/蒸言持菎蕗香直)
(之草雜於黀蒸燒而燃之則不識於物也以言取忠直/棄之林野亦不知賢也一作菎蕗黀一作菆一作靡一)
(作樷一作䕺一作叢一作藂一云菎蔬雜於黀䇰補曰/菎音昆蕗音路箟與箘同箘簬也音窘亦音昆黀麻䕸)
(也菆麻蒸也並音鄒蒸折麻中榦也䇰竹炬也並音/烝樷䕺藂並與叢同草叢生也菆亦音叢靡音糜)機
蓬矢以射革(矢箭也言張强弩之機以蓬蒿之箭以射/犀革之盾必摧折而無所能入也言使愚)
(巧任政必致荒/亂無所能成)駕蹇驢而無策兮(蹇跛也/䇿箠也)又何路之能
極(極竟也言君任駑頓之臣使在顯職如駕/跛蹇之驢又無鞭箠終不竟道将傾覆也)以直鍼而
為釣兮(釣一作鈎補/曰鍼音針)又何魚之能得(言君不能以禮敬/聘請賢者猶以直)
(鍼釣魚無/所能得也)伯牙之絶弦兮(伯牙工鼔琴也補曰列子/伯牙善鼓琴鍾子期善聽)無
鍾子期而聼之(鍾子期識音者也言鍾子期死伯牙破/琴絶絃不肯復鼓以世無知音也言已)
(不遇明君識忠直者亦/宜鉗口而不語言也)和抱璞而泣血兮(一云/和氏)安得良
工而剖之(和卞和也剖猶治也已解於上篇/也安一作焉剖一作刋一作刑)同音者相
和兮(謂清/濁也)同類者相似(謂好惡也以言君清明則潔白/之士進君闇昧則貪濁之人用)
(易曰方以類聚物/以羣分似一作仇)飛鳥號其羣兮鹿鳴求其友(同志為/友言飛)
(鳥登高木志意喜樂則和鳴求其羣而呼其耦鹿得美/草口甘其味則求其友而號其侣也以言在位之臣不)
(思賢念舊曽不若鳥獸也詩曰嚶其鳴/矣求其友聲又曰呦呦鹿鳴食野之苹)故叩宫而宫應
兮彈角而角動(叩擊也彈揳也宫角五音也言叩擊五/音各以其聲感而相應也以言君求仁)
(則仁至修正則下直也一云叩宮而商應彈角而徵動/補曰莊子云皷宫宮動皷角角動音律同矣淮南云調)
(絃者叩宮宮應彈角角動此同聲相和者/也注叩大宫則少宫應彈大角則少角動)虎嘯而谷風
至兮(虎陽物也谷風陽氣也言虎悲嘯而吟則谷風至/而應其類也以言君修徳行正則百姓隨而化也)
龍舉而景雲往(龍介虫隂物也景雲大雲而有光者雲/亦隂也言神龍將舉陞天則景雲覆而)
(扶之輔其類也言君好賢士則英俊往而並集也補曰/詩曰習習谷風易曰雲從龍風從虎新序孔子曰虎嘯)
(而谷風起龍興而景雲見淮南云虎嘯而谷風至龍舉/而景雲屬注云虎土物也谷風木風也木生於土故虎)
(嘯而谷風至龍水也雲生水故龍舉而景雲屬管輅别/傳曰徐季龍與輅共論龍動則景雲起虎嘯則谷風至)
(以為火星者龍參星者虎火出則雲應參出則風到此/乃隂陽之感化非龍虎之所致也輅言若以參星為虎)
(則谷風更為寒霜之風非東風之名是以龍者陽精以/潛為隂幽靈上通和氣感神二物相扶故能興雲夫虎)
(者隂精而居于陽依木長嘯動於巽林二數相感故能/運風况龍有潛飛之化虎有文明之變招雲召風何足)
(為疑季龍言龍之在淵不過一井之底虎之悲嘯不過/百歩之中形氣淺弱所通者近何能漂景雲而馳東風)
(輅言君不見隂陽燧在掌握之中形不出手乃上引太/陽之火下引太隂之水嘘呼之間煙景以集自然之道)
(無有/逺近)音聲之相和兮言物類之相感也(言鳥獸相呼雲/龍相感無不應)
(其類而從其耦也傷君獨無精誠之心以動/賢也一云音擊而相和兮一無言及也字)夫方圜之
異形兮(一云若夫/圜一作圓)勢不可以相錯(言君性所為不與已/合若方與圜不可錯)
(雜勢不/相安也)列子隠身而窮處兮(列子古賢士也補曰列子/名禦冦其書曰子列子窮)
(容貌有飢色居鄭圃/四十年人無識者)世莫可以寄託(言列子所以隠佚/不仕而窮處者以)
(世多詐偽無可以寄/命託身也以一作與)衆鳥皆有行列兮鳯獨翔翔而無
所薄(已解於九辨也翔翔一作翺翔一/作洋洋薄一作合補曰行胡岡切)經濁世而不得
志兮願側身巖穴而自託(言已歴貪濁之世終不得展/其志意但甘處巖穴之中而)
(隠伏也一無側/身二字有依字)欲闔口而無言兮嘗被君之厚徳(闔閉/也言)
(巳欲閉口結舌而不復言以/嘗被君之厚禄故不能黙也)獨便悁而懐毒兮愁鬱鬱
之焉極(言憂愁之無窮便悁一作申旦/愁一作慿補曰悁忿也音淵)念三年之積思
兮願壹見而陳詞(思一見君而陳忠言也壹或作一補/曰糜信以為屈原著辭見放九年今)
(東方朔謬諫之章云三年積思願壹見愚謂此言朔自/為也案漢書朔傳亦鬰邑於不登用故因名此章為謬)
(諫若云謬語因託屈原以諷漢主也諷一作誣糜信魏/樂平太守也一作庾信予按卜居云屈原既放三年不)
(得復見則三年積思正謂屈原也/唯以謬諫名篇當如糜信之説爾)不及君而騁説兮(騁/馳)
(也/)世孰可為明之(言已不及賢君而騁極忠説則時世/闇蔽無可為明真偽也補曰為去聲)
身寢疾而日愁兮(寝卧/也)情沉抑而不揚(言已身被疾病/卧而愁思自傷)
(忠誠沈抑而/不得揚達也)衆人莫可與論道兮悲精神之不通(言當/世之)
(人無可與議事君之道者哀我/精神所志而不得通于君也)
　　　　謬諫(鮑慎思云篇目當在亂曰之後按古本/釋文七諫之後亂曰别為一篇九懐九)
　　　　　(思皆/同)
亂曰鸞皇孔鳯日以逺兮(孔孔雀也一/云鸞孔鳳皇)畜鳬駕鵝(一云/畜鳬)
(駕鵝補曰駕音加博雅􁈥鵞雁/也􁈥音加郭璞云鴐鵞野鵝也)鷄鶩滿堂壇兮(高殿敞/揚為堂)
(平場廣坦為壇揚一/作陽補曰壇音善)鼃黽㳺乎華池(鼃蝦蟇也華池芳/華之池也言君推)
(逺孔鳳斥逐賢智畜養鵝鶩親近小人/滿于堂庭鼃黽喻䜛䛕弄口得志也)要􁑄奔亡兮騰
駕槖駝(要一作騕補曰並音杳應劭曰騕褭古之駿/馬赤喙𤣥身曰行五千里橐音託又音駱)鉛
刀進御兮遥棄太阿(要􁑄駿馬太阿利劍也言君放逺/要􁑄英俊之士而駕橐駝任使罷)
(駑頓朽之人而棄明智之士也補曰賈誼/云莫邪為鈍兮鉛刀為鋸鈆音沿青金也)㧞搴𤣥芝兮
(𤣥芝神草也補曰搴音/蹇本草黒芝一名𤣥芝)列樹芋荷橘柚萎枯兮(橘柚美/木也)
苦李旖旎(旖旎盛貌也言君乃㧞去芝草賤棄橘柚種/殖芋荷養育苦李愛重小人斥逐君子也補)
(曰旖烏可切當作㫊/旎儺可切見九辯)甂甌登於明堂兮(甂甌瓦器名也/補曰甂音邉方)
(言自闋而西盆盎小/者曰甂也甌小盆也)周鼎潛乎深淵(周鼎夏禹所作鼎/也左氏傳曰昔夏)
(禹之有徳逺方圖物貢金九牧鑄鼎象物桀有皆徳鼎/遷於商商紂暴虐鼎遷于周是為周鼎言甂甌之器登)
(明堂周鼎反藏于深淵之水言小人任政賢者隠匿也/乎一作於補曰漢郊祀志云宋太丘社亡而鼎沒于泗)
(水彭/城下)自古而固然兮吾又何怨乎今之人(言往古嫉妬/忠直而不肯)
(進用我何為獨怨今/世之人乎自慰之詞)
　
　
　
　
　
　
　
　
　
　
　
　
　
　
　楚詞補注巻十三
欽定四庫全書
　楚詞補注巻十四
　　　　　　　　　　　　宋　洪興祖　撰
　哀時命章句第十四　楚詞
哀時命者嚴夫子之所作也夫子名忌(忌㑹稽吴人本/姓荘當時尊尚)
(號曰夫子避漢明帝諱/曰嚴一云名忌字夫子)與司馬相如俱好辭賦客逰於
梁梁孝王甚竒重之忌哀屈原受性忠貞(一云受/命而生)不遭
明君而遇暗世斐然作辭歎而述之(一云追/以述之)故曰哀時
命也
哀時命之不及古人兮夫何予生之不遘時(遘遇也詩/云遘閔既)
(多言巳自哀生時年命不及古賢聖之出遇清/明之時而當貪亂之世也遘一作遭閔一作愍)往者不
可扳援兮倈者不可與期(言往者聖帝不可扳引而及/後世明王亦不可須待與期)
(傷生不遇時遭困戹也扳一作攀/倈一作来補曰扳與攀同引也)志憾恨而不逞兮(憾/亦)
(恨也論語曰與朋友共敝之而無憾逞解也補曰/逞丑郢切説文逞通也楚謂疾行為逞一曰快也)杼中
情而屬詩(屬續也言已上下無所遭遇意中憾恨憂而/不解則杼我中情屬續詩文以敶已志也杼)
(一作抒補曰抒/常與切屬音燭)夜炯炯而不寐兮懐隠憂而歴兹(言巳/中心)
(愁怛目為炯炯而不能眠如遭大憂常懐戚戚經歴年/嵗以至於此也炯一作􁀙釋文作烱隠一作殷補曰炯)
(古茗切光也烱俱永切炎蒸也隠痛/也殷大也注云大憂疑作殷者是)心鬱鬱而無告兮
衆孰可與深謀(言巳心中憂毒而無所告語/衆皆謟䛕無可與議忠信也)欿愁悴而
委惰兮(欿愁貎也委惰懈惓也惰釋文/作􁀙補曰欿音坎不自滿足意)老冉冉而逮之
(言已欲行忠信而不得進欿然愁悴意中/懈惓年復已過為老所及而志不立也)居處愁以隠
約兮(居一作凥/以一作㠯)志沈抑而不揚(言已放於山澤隠身守/約而志意沈抑不得揚)
(見於君而/永憂恨也)道壅塞而不通兮(通一/作達)江河廣而無梁(言已/欲竭)
(忠謀䜛邪壅塞而不得達/若臨江河無橋梁以濟也)願至崑崙之懸圃兮采鍾山
之玉英(鍾山在崑崙山西北淮南言鍾山之玉燒之三/日其色不變言已自知不用願避世逺去上崑)
(崙山遊於懸圃采玉英咀而嚼之以延壽也補曰淮南/云鍾山之玊炊以鑪炭三日三夜而色澤不變則至徳)
(天地之精也許慎云鍾山北陸無日之地/出美玉援神契曰玉英玉有英華之色)擥瑶木之橝
枝兮(擥一作􁂝樿一作撣/補曰橝大男切木名)望閬風之板桐(板桐山名也/在閬風之上)
(言已既登崑崙復欲引玉樹之枝上望閬風板同之山/遂陟天庭而遊戲也板一作阪補曰博雅云崑崙虚有)
(三山閬風板桐𤣥圃水經云崑崙三級下曰樊桐一名/板松二曰𤣥圃一名閬風上曰層城一名天庭淮南云)
(懸圃凉風樊桐在崑崙/閶闔之中樊讀如飯)弱水汩其為難兮(尚書曰道弱/水至於合黎)
(也補曰汩音骨一于筆切應劭曰弱水出張掖刪丹西/至酒泉合黎餘波入于流沙師古曰弱水謂西域絶逺)
(之水乘毛車以渡者/耳非張掖弱水也)路中㫁而不通(言已想得登神山/顧以娱憂廹弱水)
(不得涉渡路絶不通所/為無可也㫁一作絶)勢不能凌波以徑度兮(以一作/而度一)
(作/渡)又無羽翼而髙翔(言已勢不能為船乘波渡水又/無羽翼可以飛翔當亦窮困也)然
隠憫而不達兮(憫一/作閔)獨徙倚而彷徉(徙倚猶低佪也言/已隠身山澤内自)
(憫傷志不得達獨徘徊彷/徉而逰戲也一作仿佯)悵惝罔㠯永思兮(㠯一作而/補曰惝昌)
(掌切/驚貌)心紆􁇆而増傷(言巳含憂彷徉意中悵然惝罔長/思心屈纒痛苦重傷也補曰􁇆當)
(作/軫)倚躊躇以淹留兮(以一/作㠯)日飢饉而絶糧(蔬不熟曰饉/言已欲躊躇)
(久留恐百姓飢餓糧食絶乏也絶古本作􁃎糧/一作粻補曰􁃎古絶字反􁃎為繼或作㡭非是)廓抱景
而獨倚兮超永思乎故鄉(言已在於山澤廓然無耦獨/抱形景而立長念楚國心不)
(能已惝惘長思故鄉也乎一/作兮一云超永思乎此故鄉)廓落寂而無友兮誰可與
玩此遺芳(玩習也言已居處廓落又無知/友當誰與講習忠信之謀也)白日晼晚其
將入兮哀余壽之弗將(將猶長也言日月西流晼晚而/歿天時不可留哀我年命不得)
(長乆也弗一作/不補曰晼音苑)車既弊而馬罷兮蹇邅徊而不能行
(言已周行四方車以弊敗馬又罷極蹇然邅徊不/能復前而不遇賢君也徊一作廻補曰罷音疲)身既
不容於濁世兮不知進退之冝當(言巳執貞潔之行不/能自入貪濁之世愁)
(不知進止之冝/當何所行者也)冠崔嵬而切雲兮劒淋離而從横(淋離/長貌)
(也言已雖不見容猶整飾衣服冠則崔嵬上摩於雲/劒則長好文武並盛與衆異也補曰崔音摧淋音林)衣
攝葉以儲與兮(攝葉儲與不舒展貌補曰攝之/葉切曲折也儲音宁又音佇)左袪挂
於榑桑(袪袖也詩云羔裘豹袪言已衣服長大攝葉儲/與不得舒展徳能𢎞廣不得施用東行則左袖)
(挂於榑桑無所不覆也挂一作絓榑/一作扶桑一作乘補曰榑與扶同)右衽拂於不周兮
六合不足以肆行(六合謂天地四方也言已西行則右/衽拂於不周之山以六合為小不足)
(肆行言道徳盛/大無所不包也)上同鑿枘於伏戲兮(戲一/作羲)下合矩矱於
虞唐(言已徳能純美冝上輔伏戲與同制量下佐堯/舜與合法度而共治也合一作同矩一作規)願
尊節而式高兮志猶卑夫禹湯(言已雖不見用猶尊髙/節度意卑禹湯不欲事)
(也/)雖知困其不改操兮終不以邪枉害方(言已雖自知/貧賤困極不)
(能變志易操終不能邪枉/其身以害公方之行也)世並舉而好朋兮壹斗斛而
相量(言今世之人皆好朋黨竝相薦舉持其貪佞/之心以量清潔之士壹或作一斗一作升)衆比
周以肩廹兮(比親也周合/也以一作而)賢者逺而隠藏(言衆佞相與/合同並肩親)
(比故賢者逺逝而藏隠/匿也一云隐而退藏)為鳯皇作鶉籠兮雖翕翅其不容
(為鳳皇作棲以鶉鴳之籠雖翕其翅翼猶不能容其形/體也以言賢者遭世亂雖屈其身亦不能自容入一本)
(作上有而字翅一作/翼補曰翕虚及切)靈皇其不寤知兮(一無/寤字)焉陳詞而
効忠(言懐王闇蔽心不覺寤安所陳/詞効已之忠信乎詞一作辭)俗嫉妬而蔽賢兮
孰知余之從容(言楚國風俗嫉妬蔽賢無/有知我進退執守忠信也)願舒志而抽
馮兮(馮一作慿一作懣一作/愁補曰馮音慿亦音憤)庸詎知其吉凶(庸用也言/已思舒志)
(意援引憤懣盡極忠信當/何縁知其逢吉将被凶也)璋珪雜於甑窐兮(璋珪玉名/也窐甑土)
(孔一作珪璋補曰甑子孕切窐音攜又音鼃淮/南云弊箄甑瓾在袇菌之上注云瓾甑帶音鼃)隴亷與
孟娵同宫(隴㢘醜婦也孟娵好女也言世人不識善惡/乃以甑窐之士雜厠圭玊又使醜婦與好女)
(同室也以言君闇惑不别賢愚/也補曰娵女名音鄒一音須)舉世以為恒俗兮(恒/常)固
將愁苦而終窮(言舉世不識賢愚以為常/俗我固當終身窮困而已)幽獨轉而不
寐兮惟煩懣而盈匈(懣憤也言巳愁思展轉而不/能卧心中煩憤氣結滿匈也)䰟眇
眇而馳騁兮心煩寃之􁊿􁊿(言巳精䰟眇眇獨馳心中/煩懣􁊿􁊿而憂也䰟一作)
(魂之一作而補/曰􁊿丑弓切)志欿憾而不憺兮(憺安補曰/大暫切)路幽昧而
甚難(言巳心中欿恨意識不安欲復/逺去以道路深冥難數移也)塊獨守此曲隅兮
然欿切而永歎(言巳獨處山野塊然守此/山曲心為切痛長歎而已)愁脩夜而宛
轉兮(而一/作之)氣涫􁌩其若波(言巳心憂宛轉而不能卧愁/夜之長氣為涫􁌩若水之波)
(也其一作而波一作湯補曰涫沸也/釋文音館集韻官貫二音􁌩與沸同)握剞劂而不用兮
(剞劂刻鏤刀也補曰剞居綺切劂居衛切又九月/切應劭曰剞曲刀劂曲鑿説文云剞􁁕曲刀也)操規
榘而無所施(言已懐徳不用若工握剞劂而無所刻/鏤持方圜而無所錯也一云而無施)騁
騏驥於中庭兮焉能極夫逺道(言騏驥壹馳千里乃騁/之中庭促狹之處不得)
(展足以極逺道也以言使賢者/執洒掃之役亦不得展志意也)置猨狖於櫺檻兮夫何
以責其㨗巧(言猨狖當居髙木茂林見其才力而置之/櫺檻之中廹局之處責其㨗巧非其理也)
(以言君子當在廟堂為政而棄之山林責其智能亦非/其冝也猨一作蝯狖一作㹸㨗一作㨗補曰櫺音零階)
(際/欄)駟跛鼈而上山兮吾固知其不能陞(言巳念君信用/衆愚欲以致治)
(猶若駕跛鼈而欲上山我固知/其不能登也補曰跛波可切)釋管晏而任臧獲兮(臧/為)
(人所賤繫也獲為人所係得也賤繫一作殘擊補曰方/言云臧獲奴婢賤稱也罵奴曰臧罵婢曰獲男兒聓婢)
(曰臧女而婦奴曰獲亡/奴為之臧亡婢謂之獲)何權衡之能稱(言君欲為政反/置管仲晏嬰任)
(用敗軍賤辱係獲之士何能稱權衡興至治乎或/曰臧守藏者也獲生禽者也皆卑賤無知之人)箟簬
雜於黀蒸兮機蓬矢以䠶革(巳解於七諌也箟竹也一/作菎蕗黀一作菆一作叢)
(一作靡䠶/一作射)負檐荷以丈尺兮欲伸要而不可得(背曰負/荷曰檐)
(言巳居於衰亂之世常低頭俛視若以背肩負檐丈尺/而歩不敢伸要仰首以逺罪過也檐一作擔補曰檐擔)
(並都濫切負也擔又都甘切釋名/曰任也任力所勝也要與腰同)外廹脅於機臂兮(廹/脅)
(近附也機臂弩身也於一作以臂一作辟補曰莊/子云中於機辟辟毗亦切疏云辟法也機關之類)上牽
聫於矰隿(言已居常怖懼若附强弩機臂畏其妄發上/恐牽聨於隿䠶身被矰繳也隿一作弋補曰)
(聫音連矰音/増隿與弋同)肩傾側而不容兮(一云不得容補曰/孟子云脅肩謟笑)固陿
腹而不得息(言已欲傾側肩背容頭自入又不見納故/陿腹小息畏懼患禍也陿一作愜腹一作)
(膓補曰陿/音狹隘也)務光自投於深淵兮(務光古清白之士也/補曰務光見莊子)不
獲世之塵垢(言古有賢士務光憎惡濁世言不見從自/投深淵而死不謂䜛佞所塵汚已慕其行)
(也垢一作埃補曰屈/原傳不獲世之滋垢)孰魁摧之可乆兮願退身而窮處
(言已為諛佞所譛被過魁摧不可/久止願退我身處於貧窮而巳)鑿山楹而為室兮(楹/柱)
(而一/作以)下被衣於水渚(渚水涯也言巳雖窮猶鑿山石以/為室柱下洗浴水涯被已衣裳不)
(失清/潔也)霧露濛濛其晨降兮(一作/朦朦)雲依斐而承宇(言幽居/山谷霧)
(露濛濛而晨來下浮雲依斐承我屋霤晝夜闇冥/也斐一作霏一云雲衣斐斐而承宇補曰斐音非)虹霓
紛其朝霞兮(霓一/作蜺)夕滛滛而淋雨(言天雲雜色虹霓揚/光紛然炫燿日未明)
(旦復有朝霞則夕淋雨愁且思也/補曰詩云朝隮于西崇朝其雨)怊茫茫而無歸兮(茫/一)
(作/芒)悵逺望此曠野(言已幽居遇雨愁思茫茫無所依歸/但見曠野草木盛茂也曠一作廣)
下垂釣於谿谷兮上要求於僊者(言已幽居無事下則垂/釣餌於谿谷上則要結)
(僊人從之受道也求/一作結補曰要平聲)與赤松而結友兮(一無/而字)比王僑而
為耦(言已執守清潔遂/與二子為羣黨也)使梟楊先導兮(梟楊山神名即/狒狒也導一作)
(道補曰説文周成王時州靡國獻狒人身反踵自笑笑/則上脣掩其目食人爾雅狒狒如人被髪迅走食人注)
(云梟羊也山海經曰其狀如人靣長脣黒身有毛反踵/見人則笑狒父費切淮南云山出嘄陽注云山精也一)
(説云梟羊大口其初得人喜而笑却脣上覆額移時而/後食之張衡𤣥圖曰梟羊喜獲先笑後愁謂人鑿其脣)
(於額而得/禽之也)白虎為之前後浮雲霧而入冥兮騎白鹿而
容與(言已與仙人俱出則山神先/道乘雲霧騎白鹿而游戲也)䰟眐眐以寄獨兮(眐/眐)
(獨行貌也補曰眐音征从目眐眩獨/視也博雅云眐眐行也其字从耳)汩徂往而不歸(言/我)
(䰟神眐眐獨行寄居而處汩然/遂往而不還也補曰汩于筆切)處卓卓而日逺兮(卓卓/高貌)
(卓一作逴逺一作/高補曰逴音卓)志浩蕩而傷懐(言巳随從仙人上㳺/所居卓卓日以高逺)
(中心浩蕩罔然/愁思念楚國也)鸞鳯翔於蒼雲兮故矰繳而不能加(一/無)
(而字補曰/繳音酌)蛟龍潜於旋淵兮身不挂於罔羅(言鸞鳯飛/于千仞蛟)
(龍藏於旋淵故矰􁁂不能逮羅罔不能加也以言賢者/亦宜髙舉隠藏法令不能拘也旋一作深罔一作網補)
(曰淮南云藏志乎九旋之/淵注云九廻之淵至深也)知貪餌而近死兮不如下㳺
乎清波(清波清潔之流無人之處也言蛟龍明於避害/知貪香餌必近於死故下㳺於清波無人之處)
(也以言賢者亦不宜貪禄/位以危其身也而一作之)寜幽隠以逺禍兮孰侵辱之
可為(言巳亦寕隠身幽藏以逺患/禍不能久被侵辱誠為難也)子胥死而成義兮屈
原沈於汨羅雖體解其不變兮(其一/作而)豈忠信之可化(補/曰)
(化音/花)志怦怦而内直兮(怦一作恲補/曰披耕切)履繩墨而不頗(皆/已)
(解於離騷/九辯七諫)執權衡而無私兮稱輕重而不差(差過也言/已如得執)
(持權衡能無私阿稱量賢愚必不/過差各如其理也補曰差七何切)摡塵垢之枉攘兮(枉/攘)
(亂貌概一作慨一作狂/攘一作枉攘摡滌也)除穢累而反真(言巳又欲摡激/濁亂之臣使君)
(除去穢累而反於清/明之徳真一作惪)形體白而質素兮中皎潔而淑清
(言已自念形體潔白表裏如素心/中皎潔内有善性清明之質也)時猒飫而不用兮且
隠伏而逺身(言時君不好忠直之士猒倦其言而不肯/用故且隠伏山澤斥逺已身也補曰飫於)
(據/切)聊竄端而匿迹兮嗼寂黙而無聲(言已竭忠而不見/用且逃頭匿足竄)
(伏自藏執守寂寞吞舌無聲也嗼一作漠一作歎/一作嘆一云歎寂漠補曰嗼音莫説文􁀙嗼也)獨便
悁而煩毒兮(便悁一/作悁悒)焉發憤而抒情(言巳懐忠直之志/獨悁悒煩毒無所)
(發我憤懣泄/已忠信也)時曖曖其將罷兮(曖一作薆補/曰罷音皮)遂悶歎而
無名(言已遭時不明行善罷倦心遂煩悶傷/無美名以流後世也歎一作漠一作嗼)伯夷死於
首陽兮(一作首山一/云首陽之山)卒夭隠而不榮(言伯夷餓於首陽/夭命而死不饗其)
(爵禄得其榮寵也夭一/作殀補曰夭於表切)太公不遇文王兮身至死而不
得逞(言太公不遇文王至死不得解于厮/賤一無得字補曰逞丑京切縱也)懐瑶象而佩
瓊兮願陳列而無正(言已懐玊象履忠信願陳列己/志無有明正之君聼而受之也)生
天墜之若過兮忽爛漫而無成(爛漫猶消散也言已生/於天地之間忽若風雨)
(之過晻然而消散恨/無成功也爛一作瀾)邪氣襲余之形體兮(一無/體字)疾憯怛
而萌生(襲及也言已常恐邪惡之氣及我形體疾病/憯痛横發而生身僵仆也補曰怛多達切)願
壹見陽春之白日兮恐不終乎永年(言已被疾憂懼恐/隨草木徂落不能)
(至陽春見白日不/終年命遂委棄也)
　
　
　
　
　
　
　
　
　
　
　
　
　楚詞補注巻十四
欽定四庫全書
　楚詞補注巻十五
　　　　　　　　　　　　宋　洪興祖　撰
　九懐章句第十五　楚詞
　　　　匡機(匡一/作主)
　　　　通路
　　　　危俊(危一/作包)
　　　　昭世
　　　　尊嘉
　　　　蓄英
　　　　思忠(思一作申一作/由一云逰思)
　　　　陶壅(壅一作/廱音同)
　　　　株昭(昭一作明一作招/云珠昭一云林招)
九懐者諌議大夫王襃之所作也(襃字子淵蜀人/也為諌大夫)懐者
思也言屈原雖見放逐(一作/流放)猶思念其君憂國傾危而
不能忘也襃讀屈原之文嘉其温雅藻采敷衍執握金
玉委之汚瀆遭世溷濁(溷一/作泥)莫之能識追而愍之(一作/諸)
故作九懐以禆其詞(釋文作埤作/䛐埤頻彌切)史官錄第遂列于篇
(一作/編)
極運兮不中(周轉求君/道不合也)來将屈兮困窮(還就農桑修播/植也來一作求)
(一作/永)余深愍兮慘怛(我内憤傷心切剥也/愍一作愍慘一作憤)願一列兮無
從(欲陳忠謀/道隔塞也)乘日月兮上征(想托神明/陞天庭也)顧逰心兮鄗酆
(回眄周京念先聖也文王都酆武王都鄗二聖有徳明/於用賢故顧其都冀遭逢也顧一作願補曰鄗下老切)
(在長安西上林苑中/酆在京兆杜陵西南)彌覽兮九隅(歴觀九州/求英俊也)彷徨兮蘭
宫(逰戲道室誦五/經也一作仿偟)芷閭兮葯房(居仁履義守忠/貞也閭一作室)奮揺兮
衆芳(動作應禮行馨/香也衆一作種)菌閣兮蕙樓(節度彌高/徳成就也)觀道兮從
横(衆人瞻望聞功名/也補曰横音黄叶)寳金兮委積(志意堅固/䇿謀明也)美玉兮盈
堂(懿譽光明/滿朝廷也)桂水兮潺湲(芳流衍溢/周四境也)揚流兮洋洋(潔白/之化)
(動百/姓也)蓍蔡兮踊躍(蓍龜喜樂慕清高也蓍筮也蔡大龜/也論語曰臧文仲居蔡補曰淮南云)
(大蔡神龜注云大蔡元龜所出地名因名其龜為大蔡/家語云臧氏有守龜其名曰蔡文選云摶耆龜注云耆)
(老也龜之老者神引耆蔡兮踊躍據此則蓍當作/耆然注以為蓍龜之蓍蓍雖神草安能踊躍乎)孔鶴
兮囘翔(畏怖羅網陞青/雲也鶴一作鵠)撫檻兮逺望(登樓伏楯/觀楚郢也)念君兮
不忘(思慕懐王結中/情也不一作弗)怫鬱兮莫陳(忠言藴積不列聼也/莫一作弗陳一作敶)
(補曰怫/音佛)永懐兮内傷(長思切切/中心痛也)
　　　　匡機
天門兮墬户(金闈玉闥君之舍也/墬一作墬一作地)孰由兮賢者(誰當涉/履英俊)
(路/也)無正兮溷厠(邪佞雜亂/來並居也)懐徳兮何覩(忠信之士/不見用也)假寐
兮愍斯(衣冠而寝自憐傷也不脱冠帶而卧/曰假寐詩曰假寐永歎愍一作愍)誰可與兮
寤語(衆人愚闇誰與/謀也一無與字)痛鳳兮逺逝(仁智之士/遁世去也)畜鴳兮近
處(畜養佞䛕而親附也鴳釋/文作鷃補曰鴳音晏雇也)鯨鱏兮幽濳(大賢隠匿竄/林藪也鱏一)
(作鱓補曰鯨音勍海大魚也/鱏音尋鱓音善皮可為鼓)從蝦兮逰陼(小人並進在/朝廷也鯨鱏)
(大魚也蝦小魚也陼一作渚補曰蝦釋文/音遐説文云蝦蟇也一曰蝦虫與水母㳺)乘虬兮登陽
(意欲駕龍/而陞雲也)載象兮上行(遂騎神獸用登天也神象白身/赤頭有翼能飛也補曰行胡岡)
(切/叶)朝發兮葱嶺(旦發西極之高山也補曰後漢書云西/至葱嶺注云葱嶺山名其山高大生䓤)
(故/名)夕至兮明光(暮宿東極/之丹巒也)北飲兮飛泉(吮𠻳天液之浮/源也補曰張揖)
(云飛泉在/崑崙西南)南采兮芝英(咀嚼靈草/以延年也)宣逰兮列宿(徧歴六/合視衆)
(星也補曰文選云将/北度而宣游宣徧也)順極兮彷徉(周繞北辰/觀天庭也)紅采兮騂
衣(婆娑五采芬華英也古本虹采/兮霓衣補曰騂思營切赤色)翠縹兮為裳(衣色瓌/瑋耀青)
(葱也補曰縹疋/沼切帛青白色)舒佩兮綝纚(緩帶徐歩五玉鳴也一本/舒下有余字補曰綝林森)
(二音纚力知所宜二/切衣裳毛羽埀貌)竦余劒兮干将(握我寳劒立延頸/也補曰張揖云干)
(將韓王劒師也博物志干將陽龜文莫耶隂漫理此/二劒吴王使干将作之莫耶干將妻也夫婦善作劒)騰
蛇兮後從(神虺侍從慕仁賢也騰一作滕一云從後補/曰荀子云螣蛇無足而飛文子曰騰蛇無足)
(而騰郭璞云螣龍類/能興雲霧而㳺其中)飛駏兮歩旁(駏驉奮飛承轂輪也/補曰駏音巨淮南云)
(北方有獸其名曰蹷常為蛩蛩駏驉取甘草蹷有患蛩/蛩駏驉必負而走郭璞曰卭卭似馬而青穆天子傳卭)
(卭距虚日/走五百里)微觀兮𤣥圃(上晲帝圃/見天園也)覽察兮瑶光(觀視斗/柄與玉)
(衡也瑶一作揺補曰淮南云瑶光者資糧萬物者也注/云瑶光北斗杓第七星也居中而運歴指十二辰擿起)
(隂陽以殺生/萬物者也)啓匱兮探筴(發匣引籌考禄相/也筴釋文作笧)悲命兮相
當(不獲富貴值流/放也相一作所)紉蕙兮永詞(結草為誓長訣行/也補曰紉女巾切)將離
兮所思(背去九族/逺懐王也)浮雲兮容與(天氣滃溶/乍東西也)道余兮何之
(來迎導我/難隨從也)逺望兮仟眠(遙視楚國闇未明也一作芊瞑/一作晦昏補曰集韻云䀒瞑遥)
(視/)問雷兮闐闐(君好妄怒威武盛/也補曰闐音田)隂憂兮感余(内愁鬱/伊害我)
(性也憂/一作愁)惆悵兮自怜(悵然失志/嗟厥命也)
　　　　通路
林不容兮鳴蜩(國不養民/賢宜退也)余何留兮中州(我去諸夏/將逺逝也)陶
嘉月兮緫駕(嘉及吉時驅乘駟也/緫一作摠一作驅)搴玉英兮自脩(采取/瓊華)
(自脩飾也/脩一作修)結榮茝兮逶逝(束草陳信遂奔/邁也逶一作逺)將去烝兮逺
遊(違離於君之四裔也爾雅曰林烝君/也或曰烝進也言去日進而逺也)徑岱土兮魏闕
(行出北荒山高桀也闕一作國補曰岱泰山也注云北/荒疑岱本代字春秋傳曰魏大名也一曰象魏闕名許)
(慎云巍巍髙/大故曰魏闕)歴九曲兮牽牛(過觀列宿九天際也補/曰爾雅河鼓謂之牽牛)聊
假日兮相佯(且徐遊戲􁒳年嵗也􁒳一作/消相一作􁀙釋文作􁀙音祥)遺光燿兮周
流(敷揚榮華/垂顯烈也)望太一兮淹息(觀天貴将/止沈滯也)紆余轡兮自休
(綏我馬勒/留寢寐也)晞白日兮皎皎(天精光明而照察也晞一作/晞皎一作皎補曰晞明之始)
(升也睎/望也)彌逺路兮悠悠(周望八極/究地外也)顧列孛兮縹縹(邪視/彗星)
(光瞥瞥也補曰孛/薄沒切縹匹妙切)觀幽雲兮陳浮(山氣滃鬱而羅/列也陳一作敶)鉅寳
遷兮砏礉(太嵗轉移聲礚磑也補曰砏普貧/披班二切磤音殷又於謹切石聲)雉咸雊兮
相求(飛鳥驚鳴䳄雄合也補曰雊音遘前漢郊祀志云/秦文公獲若石云于陳倉北阪城祠之其神或嵗)
(不至或嵗數來也常以夜光輝若流星從東方來集於/祠城若雄雉其聲殷殷云野鷄夜鳴以一牢祠之名曰)
(陳寳又曰漢興世世常來光色赤黄長四五丈直祠而/息音聲砰隠野雞皆雊此陽氣舊祠也注云陳寳若來)
(而有聲則野雞皆鳴以應之又揚雄校獵賦云追天寳/出一方應駍聲擊流光壄盡山窮囊括其雌雄注云天)
(寳陳寳也陳寳神來下時駍然有聲又有光精也下時/窮極山川天地之間然後得其雌䧺䧺在陳倉雌在南)
(陽故云野/盡山窮也)泱莽莽兮究志(周望率土逺廣大/也補曰決於朗切)懼吾心兮
懤懤(惟我憂思意愁毒也/補曰懤憂也音儔)歩余馬兮飛柱(徘徊神山/且休息也)覽
可與兮匹儔(歴觀羣英求配合也二人為匹四/人為儔儔一作疇一云一人為匹)卒莫有
兮纎介(衆皆邪佞/無忠直也)永余思兮怞怞(愁心長慮憂無極也/補曰怞憂貌音由)
　　　　危俊
世溷兮冥昏(時君闇蔽臣貪佞/也一云世溷濁兮)違君兮歸真(將去懐王/就仁賢也)
(一云臣/違君兮)乘龍兮偃蹇(驂駕神獸/拏紛紜也)髙囘翔兮上臻(行戲遨/逰遂至)
(天也回/一作廻)襲英衣兮緹䌌(重我絳袍采色鮮也襲一作龍/補曰緹音提䌌音習集韻緹赤)
(色䌌緶衣也七/入切又音妾)披華裳兮芳芬(徐曳文衣動馨香/也詩曰婆娑其下)登羊
角兮扶輿(陞彼高山徐顧睨也輿一作與補曰莊子摶/扶揺羊角而上者九萬里疏云旋風曲戾猶)
(如羊角音義云風曲上行曰羊角相如賦云扶輿猗靡/史記注云郭璞曰淮南所謂曽折摩地扶輿猗委也按)
(今淮南子云曽撓/摩地扶於猗那)浮雲漠兮自娱(乘雲歌吟而逰戲也/或曰浮雲漢漢天河)
(也/)握神精兮雍容(握持神明動容儀也一云握精明一/云接精神一云按神明一云按精明)
(雍一/作癰)與神人兮相胥(留待松喬/與伴儷也)流星墜兮成雨(隂精並/降如墮)
(雨也補曰春秋夜中星隕如/雨公羊曰如雨者狀如雨)進瞵盼兮上丘墟(天旦欲/明至山)
(溪也進一作集古本無上字補/曰瞵力辰切視貌盼普莧切)覽舊邦兮滃鬱(下見楚/國之亂)
(危也覽一作臨補曰/滃鄔孔切雲氣起也)余安能兮久居(將背舊鄉/之九夷也)志懐逝
兮心懰慄(心中欲去内傷悲也一無懰/字補曰懰音留懰慄憂貌)紆余轡兮躊躇
(緩我馬勒而低佪/也一云情躊躇)聞素女兮㣲歌(神仙謳吟/聲依違也)聼王后兮
吹竽(伏妃作樂/百虫至也)魂悽愴兮感哀(精神惆悵/而思歸也)膓囘回兮盤
紆(意中毒悶心紆/屈也回一作廻)撫余佩兮繽紛(持我玉帶/相糾結也)高太息兮
自憐(長歎傷已/逺放棄也)使祝融兮先行(俾南方神/開軌轍也)令昭明兮開
門(炎神前驅/關梁發也)馳六蛟兮上征(乘龍直驅/陞閶闔也)竦余駕兮入冥
(遂馳我車/上寥廓也)歴九州兮索合(周遍天下求雙/匹也索一作寡)誰可與兮終
生(莫足與友/為親宻也)忽反顧兮西囿(見彼隴蜀/道阻阨也)都軫丘兮﨑傾
(山陵嶔岑難涉歴也軫丘一作丘陵/補曰軫丘猶九章言軫石也﨑音欹)横垂涕兮泫流(悲/思)
(念國泣雙下也補曰/泫胡犬切涕流貌)悲余后兮失靈(哀惜我后/違天法也)
　　　　昭世
季春兮陽陽(三月温和/氣清明也)列草兮成行(百卉垂條/吐榮華也)余悲兮
蘭生(哀彼香草獨隕零也/生一作萃一作悴)委積兮從横(枝條摧折/傷根莖也)江離
兮遺捐(忠正之士/棄山林也)辛夷兮擠臧(仁智之士抑沈沒也臧/一作将補曰擠子雞切)
(排也臧音/藏匿也)伊思兮往古(惟念前世/諸賢俊也)亦多兮遭殃(仁義遇/罰禍及)
(身也遭/一作逢)伍胥兮浮江(吴王棄之/於江濵也)屈子兮沈湘(懐沙負石/赴汨淵也)
運余兮念兹(轉思念此/志煩寃也)心内兮懐傷(膓中惻痛/摧肝肺也)望淮兮
沛沛(臨水恐慄畏禍患也一云/淵沛沛補曰沛普貝切)濵流兮則逝(意欲隨水/而隠遁也)
榜舫兮下流(乘舟順水㳺海濵也榜舫一作榜艕一作/榜舡一作摘艕一作摘舫補曰榜音謗進)
(船也舫音方併船也艕補孟切船也/東坡本作榜舫釋文榜作摘摘取也)東注兮礚礚(濤波/踊躍)
(多險難也礚一作礚釋文/作磕補曰並苦蓋切石聲)蛟龍兮導引(虬螭水禽馳在/前也又作文蛇)
(在前也一云/蛟龍沃兮)文魚兮上瀨(巨鱗扶已渡涌/湍也文一作大)抽蒲兮陳坐
(㧞草為席/處薄單也)援芙蕖兮為蓋(引取荷花以覆身也一云/援英兮為蓋一云援英)水
躍兮余旌(風波動我揺旗/旛也旌一作旍)繼以兮㣲蔡(續以草芥入已/船也以一作㠯)
(補曰蔡/艸也)雲旗兮電騖(遂乘風電/驅横奔也)儵忽兮容裔(往来亟疾/若鬼神也)
(補曰儵/音叔)河伯兮開門(水君竢望/開府寺也)迎余兮歡欣(喜笑迎已/愛我善也)
顧念兮舊都(還視楚國/思郢城也)懐恨兮艱難(抱念恚恨/常欲還也)竊哀兮
浮萍(自比如蘋生水/瀕也萍一作蓱)汎淫兮無根(隨水浮㳺乍東西也/一作沉淫一作汎揺)
(補曰揺當作滛舊音羊瞻切巴東有滛預石通作灎又/相如賦云汎滛泛濫汎音馮浮也一讀作泛灎一讀作)
(馮滛皆通汎一作沉/滛一作揺皆非是)
　　　　尊嘉
秋風兮蕭蕭(隂氣用事/天政急也)舒芳兮振條(動揺百草/使芳熟也)㣲霜兮
眇眇(霜疑㣲薄/寒深酷也)病殀兮鳴蜩(飛蟬巻曲/而寂黙也)𤣥鳥兮辭歸(燕/將)
(入海化/為蛤也)飛翔兮靈丘(悲鳴神山/奮羽翼也)望谿兮滃鬱(川谷吐氣/雲闇昧也)
熊羆兮呴嘷(猛獸應秋將害賊也呴一作􁀙補曰呴/音吼一音雊一音烏角切嘷胡刀切)唐
虞兮不存(堯舜已過/難追逐也)何故兮乆留(宜更求君/之他國也)臨淵兮汪
洋(瞻望大川廣無極也/補曰汪洋晃養二音)顧林兮忽荒(回視喬木與山薄/也補曰荒火晃切)
修余兮袿衣(整我袗裳自結束也修一作脩補曰袿音/圭廣雅袿長𥜗也釋名婦人上服曰袿其)
(下垂者上廣/下狹如刀圭)騎霓兮南上(託乘赤霄登張翼/也補曰上一音常)椉雲兮囘
囘(載氣溶溶意中/惡也椉一作乘)亹亹兮自强(稍稍陞進遂自/力也強一作彊)將息兮
蘭臯(且欲中休/止方澤也)失志兮悠悠(從高視下目眩惑/也悠悠一作調調)蒶藴兮
黴黧(愁思蓄積靣垢黒也蒶一作紛補曰蒶音墳藴於/雲切蒶藴藴積也黴音眉物中乆雨青黒一曰敗)
(也黧憐題/切黑黄)思君兮無聊(想念懐王忘寢食/也補曰聊音留)身去兮意存
(體逺情近在胷/臆也存一作在)愴恨兮懐愁(心中憂恨/内悽惻也)
　　　　蓄英
登九靈兮逰神(想登九天放精/神也神一作精)静女歌兮㣲晨(神女夜/吟聲激)
(清/也)悲皇丘兮積葛(皇美釋文/丘作丠)衆體錯兮交紛(言已見美/大之丘葛)
(草縁之而生交錯茂盛人不異而采取則不成絺綌也/以言楚國士民衆多君不異而舉用則不知其有徳也)
貞枝抑兮枯槁(貞/正)枉車登兮慶雲(慶雲喻尊顯也言葛/有正直之枝抑棄枯)
(槁而不見采枉壤惡者滿車陞進反見珍重御尊顯也/以言貞正之人棄於山野佞曲之臣陞於顯朝枉一作)
(桂登一作升補曰漢天文志若煙非煙若/雲非雲郁郁紛紛蕭索輪囷是謂慶雲)感余志兮慘
慄(動踊我心如析割也慘一作/憀補曰憀力周力彫二切)心愴愴兮自憐(意中切/傷憂悲)
(楚也一云/心悲兮)駕𤣥螭兮北征(將乘山神/而奔走也)曏吾路兮葱嶺(欲/踰)
(髙山度阻險也路一作道葱/一作葸補曰曏屬也音向)連五宿兮建旄(係續列星/為旗旐也)
(補曰宿/音秀)揚氛氣兮為旌(舉布霾霧作旗表也/氛一作雰旌一作旍)歴廣漠兮
馳騖(徑過長沙/馳駟馬也)覽中國兮冥冥(顧視諸夏/尚昧晦也)𤣥武歩兮水
母(天龜水神侍送/余也天一作大)與吾期兮南榮(與已為誓㑹炎野也/南方冬温草木常茂)
(故曰/南榮)登華蓋兮乘陽(上攀北斗躡房星也乘一作椉補/曰大象賦云華蓋於是乎臨映注)
(云華蓋七星其柢九星合十六星如蓋/狀在紫㣲宫中臨勾陳上以䕃帝坐)聊逍遥兮播光
(且徐遊戲/布文采也)抽庫婁兮酌醴(引持二星以斟酒也補曰大/象賦注云庫樓十星五柱十)
(五星衡四星合二十九星在角南晉天文志云庫樓十/星六大星為庫南四星為樓按庫樓形似酌酒之器故)
(云王逸誤以天庫及二十/八宿之婁以為庫婁耳)援瓟𤓰兮接糧(啗食神果志/猒飽也瓟一)
(作匏糧一作粮補曰大象賦云瓟𤓰薦果於震閨注云/五星在離珠北天子之果園占大光潤則嵗豐不爾則)
(𤓰果之實不登洛神賦云歎匏𤓰之無匹注引史記云/四星在危南瓟𤓰天官星占曰瓟𤓰一名天雞在河鼓)
(東/)畢休息兮逺逝(周徧留止/而復去也)發玉軔兮西行(引支車木/遂驅馳也)
(補曰行/胡岡切)惟時俗兮疾正弗可乆兮此方(世憎忠信愛謟/諛也此一作北)
寤辟摽兮永思(心常長愁拊心踊也辟拊心貌也辟一/作擗補曰詩云寤辟有摽注云辟拊心)
(也摽婢小切擊也張景陽七命云㷀嫠/為之擗摽擗避辟切摽避櫂切驚心也)心怫鬱兮内傷
(憂思積結肝腑爛/也補曰怫音佛)
　　　　思忠
覽杳杳兮世惟(觀楚泥濁俗愚蔽也惟/一作維補曰惟謀也)余惆悵兮何歸
(罔然失志/無依附也)傷時俗兮溷亂(哀愍當世/衆貪暴也)將奮翼兮高飛(振/翅)
(翺翔絶/塵埃也)駕八龍兮連蜷(乘虬翺翔見容貌也蜷/一作踡補曰並音權)建虹旌
兮威夷(樹螮蝀旗紛光/耀也旌一作旍)觀中宇兮浩浩(大哉天下/難徧照也)紛翼
翼兮上躋(盛氣振迅/陞天衢也)浮溺水兮舒光(遂渡沈流揚精/華也溺與弱同)淹
低佪兮京沶(且留水側息河洲也水中可居為洲小洲/為渚小渚為沶京沶即髙洲也一作彽徊)
(低一作徘京一作洲一注云小渚為洔小洔曰沶補曰/京人所為絶高丘也一曰大也沶直尸切洔與沚同)
屯余車兮索友(住我之駕求松喬/也補曰索所革切)都皇公兮門師(遂見/天帝)
(諮祕要也/覩一作睹)道莫貴兮歸真(執守無為修朴/素也貴一作遺)羨余術兮可
夷(念已道藝可悦樂也詩云既/見君子我心則夷夷喜也)吾乃逝兮南娭(往之太/陽逰九)
(野也逝一作逰補曰娭音熈/大人賦云吾欲往乎南娭)道幽路兮九疑(渉歴深山/過舜墓也)
(疑一/作嶷)越炎火兮萬里(積熱彌天不可/處也處一作渡)過萬首兮㠜㠜(見/海)
(中山數萬頭也海中山石㠜㠜嶽嶽萬首交跱也萬首/一作千首㠜㠜一作旌旌一注云萬首海中山名補曰)
(㠜音擬又/魚力切)濟江海兮蟬蜕(遂渡大水解形體也補曰淮/南云蟬飲而不食三十日而)
(蜕/)絶北梁兮永辭(超過海津長訣去也辭一作/詞補曰江淹别賦用此語)浮雲鬱
兮晝昏(楚國潰亂/氣未除也)霾土忽兮塺塺(風俗塵濁不可居也/塺一作梅補曰霾音)
(埋塺音/梅塵也)息陽城兮廣夏(遂止炎野/大屋廬也)衰色罔兮中怠(志欲/懈倦)
(身罷勞也色一作/氣補曰怠有胎音)意曉陽兮燎寤(心中燎明内自覺也/燎一作半釋文作憭)
(補曰憭/音了)乃自侯兮在兹(徐自省視至此䖏也侯一作眎/在一作存自侯一作息軫恐非)
(補曰侯視/也當作診)思堯舜兮襲興(喜慕二聖/相繼代也)幸咎繇兮獲謀(冀/遇)
(虞舜與/議道也)悲九州兮靡君(傷今天下/無聖主也)撫軾歎兮作詩(伏車/浩歎)
(作風/雅也)
　　　　陶壅
悲哉于嗟兮(愁思憤懣/長歎息也)心内切磋(意中激感/膓痛惻也)欵冬而生
兮(物叩盛隂不滋育/也補曰欵叩也)凋彼葉柯(傷害根莖/枝巻曲也)瓦礫進寳兮
(佞偽愚戇/侍帷幄也)捐棄隨和(貞良君子棄山澤也補/曰隋侯之珠和氏之璧)鉛刀厲御
兮(頑嚚之徒/任政職也)頓棄太阿(明智忠賢放斥逐也/補曰頓音鈍不利也)驥垂两耳
兮(雄俊佯愚閉口目也補曰賈/誼賦云驥垂两耳服塩車兮)中坂蹉跎(衆無知已不/盡力也補曰)
(坂音反説文坡者曰阪一曰/澤障一曰山脅也蹉跎失足)蹇驢服駕兮(駑鈍之徒為/輔翼也服一)
(作般釋文作舨補/曰般舨並與服同)無用日多(僮䝉並進/填滿國也)修潔處幽兮(執/履)
(清白居/陋側也)貴寵沙劘(權右大夫佯不識也補曰沙/蘇何切摩挱也劘音磨削也)鳳皇不
翔兮(賢智隠處/深藏匿也)鶉鴳飛揚(小人得志/作威福也)乘虹驂蜺兮(託駕/神氣)
(而逺/征也)載雲變化(陞高去俗易形貌也補曰化音/花曹子建橘賦化與家同韻)鷦䳟開
路兮(仁士智鳥導在前也一作焦明補曰博雅鷦/䳟鳳也音明楊子鷦明冲天不在六翮乎)後屬
青蛇(介虫之長衛惡/姦也屬一作厲)歩驟桂林兮(馳逐正道/徳香芬也)超驤巻阿
(騰越曲阜過阨難也/補曰巻曲也音拳)丘陵翔儛兮(山丘踴躍而歡喜也/儛一作舞補曰翔舞)
(亦丘陵/之勢也)谿谷悲歌(川瀆作樂進五音也/補曰悲歌亦謂水聲)神章靈篇兮(河/圗)
(洛書緯䜟文/也緯一作經)赴曲相和(宫商並㑹/應琴瑟也)余私娱兹兮(我誠樂/此發中)
(心也娱/一作樂)孰哉復加(天下歡悦/莫如今也)還顧世俗兮(囘視楚國/及衆民也)壊
敗罔羅(廢棄仁義修諂/諛也罔一作網)巻佩將逝兮(祛衣束帶/將横奔也)涕流滂
沲(思君念國泣霑/衿也流一作泗)
　　　　株照
亂曰皇門開兮(王門啓闢路四通/也一云皇開門兮)照下土(鏡覽幽冥/見萬方也)株
穢除兮(邪惡已消逺逃/亡也株一作珠)蘭芷覩(俊乂英雄/在朝堂也)四佞放兮(驩/共)
(苖鮌竄/四荒也)後得禹(乃獲文命/治江河也)聖舜攝兮(重華秉政執紀/綱也舜一作􁁉)昭
堯緒(著明唐業/致時雍也)孰能若兮(誰能知人/如唐虞也)願為輔(思竭忠信/備股肱也)
　
　
　
　
　
　
　
　
　
　
　楚詞補注巻十五
欽定四庫全書
　楚詞補注巻十六
　　　　　　　　　　　　宋　洪興祖　撰
　九歎章句第十六　楚詞
　　　　逢紛
　　　　離世(一作靈懐與諸本異又以怨思為離世/逺逝為怨思移逺逰在第五皆非是)
　　　　怨思(思一/作世)
　　　　逺逝(逝一/作遊)
　　　　惜賢
　　　　憂苦
　　　　愍命(愍一作閔/命一作念)
　　　　思古
　　　　逺遊(遊一/作逝)
九歎者䕶左都水使者光禄大夫劉向之所作也向以
博古敏達典校經書辯章舊文(辯一/作辨)追念屈原忠信之
節故作九歎歎者傷也息也言屈原放在山澤猶傷念
君歎息無已所謂讃賢以輔志騁詞以曜徳者也(讃一/作賛)
(輔一作鋪/曜一作燿)
伊伯庸之末胄兮(胄後也左氏傳曰戎子/駒支四嶽之裔胄也)諒皇直之屈
原(諒信也論語曰君子貞而不諒言屈原承伯庸/之後信有忠直美徳甚於衆人也直一作貞)云余
肇祖于髙陽兮惟楚懷之嬋連(嬋連族親也言屈原與/懐王俱顓頊之孫有嬋)
(連之族親恩深而義篤也嬋/一作蟬補曰嬋連猶牽連也)原生受命于貞節兮鴻永
路有嘉名(鴻大也永長也路道也言屈原受隂陽之正/氣體合大道故長有美善之名也有一作以)
齊名字於天地兮(謂名平/字原也)並光明於列星(謂心達道要/又文采光耀)
(若天有列星也補曰九/章云與日月兮齊光)吸精粹而吐氛濁兮(氛惡氣也/左氏傳曰)
(楚氛甚惡言已吸天地清明/之氣而吐其塵濁内潔浄也)横邪世而不取容(言已體/清浄之)
(行在横邪貪枉之世而不能/自容入于衆也一無取字)行叩誠而不阿兮(叩擊也/阿曲也)
(叩一/作切)遂見排而逢讒(言已心不容非以好叩擊人/之過故遂為讒佞所排逐也)后聼
虚而黜實兮(黜貶也/實誠也)不吾理而順情(言君聼讒佞虚言/以貶忠誠之實不)
(理我言而順邪偽/之情故見放流也)腸憤悁而含怒兮(補曰悁烏/𤣥切忿也)志遷蹇
而左傾(言己執忠誠而見貶黜腸中憤懣悁悒而怒則/志意遷移左傾而去也一云志徒倚而左傾)
心戃慌其不我與兮(戃慌無思慮貌慌一作怳其一作/而補曰戃慌失意上坦朗下呼晃)
(切/)躬速速其不吾親(速速不親附貌也言君心戃慌而/無思慮不肯與我謀議用志速速)
(不與已相親附/也其一作而)詞靈脩而隕志兮(隕墮也易曰有隕自/天也辭一作詞志一)
(作/意)吟澤畔之江濵(畔界也濵涯也言已與懐王辭訣/志意墮落長吟江澤之涯而已)椒
桂羅㠯顛覆兮(顛頓也/覆仆也)有竭信而歸誠(言已見先賢若/椒桂之人以被)
(禍其身顛仆然猶竭/信歸誠而志不懼也)讒夫藹藹而漫著兮(藹藹盛多貌/也詩云藹藹)
(王多吉士漫汚也一無夫字漫一/作㬅注云㬅汗也曼汗以自著)曷其不舒予情(曷何/也言)
(讒人相聚藹藹而盛欲漫汚人以自/著明君何不舒我忠情以詰責之乎)始結言於廟堂兮
(結猶聫也廟者先祖之所居也言人君/為政舉事必告於宗廟議之於明堂也)信中塗而叛之
(塗道也叛背也言君始嘗與已結議連謀於明堂/之上今信用䜛言中道而更背我也塗一作涂)懐蘭
蕙與衡芷兮(衡一/作蘅)行中壄而散之(言已懐忠信之徳執/芬香之志逺行中野)
(散而棄之傷不見/用也壄一作野)聲哀哀而懐高丘兮心愁愁而思舊
邦(言已放斥山野發聲而唫其音哀哀/心愁思者念高丘之山想歸故國也)願承閒而自恃
兮徑淫曀而道􁁉(淫曀闇昧也詩云不日有曀言已思/承君閒暇心中自恃冀得竭忠而徑)
(路闇昧遂以壅塞補曰閒一音/諌據注音閑曀於計切􁁉音雍)顔黴黧以沮敗兮(黧黒/也沮)
(壊也黧釋文作藜補/曰黴音眉沮音咀)精越裂而衰耄(越去也裂分也耄/老也言已欲進不)
(得中心憂愁顔色黧黒靣目/壊敗精神越去氣力衰老也)裳襜襜而含風兮(襜襜揺/貌補曰)
(襜蚩占切/衣動貌)衣納納而掩露(納納濡濕貌也上曰衣下曰/裳言巳放行山野下裳襜襜)
(而含疾風上衣濡濕而掩霜露單行獨處/身苦寒也補曰説文云納絲溼納納也)赴江湘之湍
流兮順波湊而下降(湊聚也言巳乘船赴江湘之疾流/順聚波而下行身危殆也一云赴)
(江湘而横流補曰湊千/候切降下也乎攻切)徐徘徊於山阿兮(阿曲隅也/徘一作彽)飄
風来之洶洶(洶洶讙聲也言已至於山之隈曲且徐徘/徊冀想君命飄風卒至復聞讒佞洶洶欲)
(来害已也洶一作匈/補曰洶音凶水勢)馳余車兮𤣥石(𤣥石/山名)歩余馬兮洞
庭(洞庭水名補曰/謂洞庭之山)平明發兮蒼梧夕投宿兮石城(石城/山名)
(也言已動履大水宿止名/山用志清潔且堅固也)芙蓉蓋而蔆華車兮(蓋一作/盖補曰)
(蔆與䔖同/花黄白色)紫貝闕而玉堂(紫貝水蟲名援神契曰江/水出大貝也一云白玊堂)薜
荔飾而陸離薦兮(陸離美玉也薦卧席也/飾一作餝薦古作􁀔)魚鱗衣而白
蜺裳(魚鱗衣雜五綵為衣如鱗文也言所居/清潔被服芬芳徳體如玉文綵燿明也)登逢龍而
下隕兮(逢龍山名逢一作逄古本作/蓬補曰逢符容切逄皮江切)違故都之漫漫(言/已)
(登逢龍之山而遂下顧去楚國之/遼逺也漫一作曼補曰漫莫半切)思南郢之舊俗兮腸
一夕而九運(言已思念郢都邑里故俗腸/中愁悴一夕九轉欲還歸也)揚流波之潢
潢兮(潢潢大貌補曰潢/音晃水深廣貌)體溶溶而東囘(溶溶波貌也言/已隨流而行水)
(盛廣大波高溶溶/將東入於海也)心怊悵以永思兮意晻晻而日頽(言/已)
(將至於海心中怊恨而長思意晻晻而稍下恐不復還/也日一作自頽一作隤補曰晻烏感切頽下墜也與隤)
(同/)白露紛㠯塗塗兮(塗塗厚貌/一云紛紛)秋風瀏㠯蕭蕭(瀏風疾/貌也言)
(四時欲盡白露已降秋風急疾年嵗且/老愁憂思也一云瀏瀏補曰瀏音流)身永流而不還
兮䰟長逝而常愁(言已身隨水長流不復旋反則䰟/魄遂去常愁念楚國也䰟一作魂)歎
曰譬彼流水紛揚礚兮(礚一作礚補曰/並丘蓋切石聲)波逢洶涌濆滂
沛兮(水性清潔平正順而不争故以喻屈原也言水逢/風紛亂揚波滂沛失其本性以言屈原志行清白)
(遭逢貪佞被過放逐亦失其本志也濆一作紛補/曰洶詡拱切洶涌水聲濆扶刎扶文二切涌也)揄揚
滌盪漂流隕往觸崟石兮(崟鋭也言風揄揚水流隕往/觸鋭利之石使之危殆以言)
(讒人亦揚已過使得罪罰也崟一/作岑補曰岑鉏簪切山小而鋭)龍卭脟圏繚戾宛轉
阻相薄兮(言水得風則龍卭繚戾與險阻相薄不得順/其流性也以言忠臣逢讒人亦匡攘惶遽而)
(竄伏也脟一作綸補曰脟音臠圏/懼免切繚音了戻力結切曲也)遭紛逢凶蹇離尤兮
(言以遭逢紛濁之世而遇百凶以/蹇蹇之故遂以得過也尤一作郵)垂文揚采遺將来兮
(言已雖不得施行道徳將垂典雅之文揚/美藻之采以遺將来賢君使知已志也)
　　　　逢紛
靈懐其不吾知兮靈懐其不吾聞(言懐王闇惑不知我/之忠誠不聞我之清)
(白反用䜛言/而放逐己也)就靈懐之皇祖兮愬靈懐之鬼神(言已所/言忠正)
(而不見信願就懐王先祖告語其寃使照/已心也鬼神明察故欲愬之以自證明也)靈懐曽不吾
與兮(與一/作知)即聼夫人之諛辭(言懐王之心曽不與我合/又聼用讒諛之言以過怒)
(已也即一作惻夫一作讒/一云夫讒人補曰即就也)余辭上參於天墬兮旁引之
於四時(言已所言上參之於天下合之於地旁引四時/之神以為符騐也一無辭字墬一作墬一無之)
(字/)指日月使延照兮(延長也/照知也)撫招揺㠯質正(招揺北斗/杓星也斗)
(主建天時言已上指語日月使長視己之志撫北斗之/杓柄使質正我之志動告神明以自徴驗也㠯一作使)
(補曰禮記招揺在上注云在北斗枃間/指時者隋志云招揺一星在北斗杓間)立師曠俾端詞
兮(師曠聖人也字子壄生無目/而善聼當晉平公時端正也)命咎繇使竝聼(言己之/言信而)
(有徴誠可據行願立師曠使正其詞令咎繇並/而聼之二聖聰明長於人情知真偽之心也)兆出名
曰正則兮卦發字曰靈均(言已生有形兆伯庸名我為/正則以法天筮而卜之卦得)
(坤字我曰靈均以法地/也補曰兆龜折兆也)余幼既有此鴻節兮長愈固而
彌純(言已幼少有大節度以應天地長大修行而彌純/固也鴻一作洪愈一作逾一作俞補曰俞與愈同)
不從俗而詖行兮(詖猶傾也補/曰詖彼寄切)直躬指而信志(言已執/履忠信)
(不能隨從俗人傾易其行直身/而言以信巳之志終不回移也)不枉繩以追曲兮屈情
素以從事(言已心正直不能枉性以追曲俗/屈我素志以從衆人而承事之也)端余行其
如玉兮述皇輿之踵跡(言思正我行令之如玉不匿瑕/惡以承述先王正治之法繼續)
(其業而大之也/補曰行户更切)羣阿容以晦光兮(晦㝠也光明/也羣一作群)皇輿覆
以幽辟(幽僻闇昧也言羣臣皆行枉曲以蔽君之聰/明使楚國闇昧將危覆也補曰辟匹亦切)輿
中塗以回畔兮駟馬驚而横犇(馬以喻賢臣也言君為/無道國人中道倍畔而)
(去之賢臣驚怖奔亡/爭欲逺也犇一作奔)執組者不能制兮(執組猶織組也/織組者動之於)
(此而成文於彼善御者亦動之於手而盡馬力也詩云/執轡如組一無能字補曰組綬屬列女傳曰詩云執轡)
(如組两驂如舞孔子曰信若是詩則可/以治天下也言執之於此而成文於彼)必折軛而摧轅
(言駟馬驚奔雖有執轡之御猶不能制必摧車軛而折/其轅也以言賢臣奔亡使國荒亂而傾危也補曰軛轅)
(前也於革/切轅輈也)㫁鑣銜㠯馳騖兮(鑣勒也銜飾口鐡也㫁一/作絶㠯一作以補曰鑣彼)
(苗/切)暮去次而敢止(暮夜也次舍也止制也言車敗馬奔/鑣銜㫁絶猶自馳騖至於暮夜乃舍)
(無有制止之者也以言人臣一去/君亦不復得拘留也去一作者)路蕩蕩其無人兮(蕩/蕩)
(平易貌也尚書/曰王道蕩蕩)遂不禦乎千里(禦禁也言君國之道路/蕩蕩空無賢人以不待)
(遇之故遂行千/里逺之他方也)身衡陷而下沈兮(衡横也下沈/一作不行)不可獲
而復登(言己逺去千里身必横陷沈没/長不可復得登引而用之也)不顧身之卑賤
兮惜皇輿之不興(言已逺行千里不敢顧念身之貧賤/欲慕高位也惜君國失賢道徳不盛)
(也/)出國門而端指兮兾壹寤而錫還(言已放出國門正/心直指執履誠信)
(幸君覺寤賜已以還命也一/本兾上有方字錫一作賜)哀僕夫之坎毒兮(坎恨也/毒恚也)
(坎一作歁補曰歁/音坎食不滿也)屢離憂而逢患(屢數也言已不自念/惜身之放逐誠哀僕)
(御之夫坎然恚恨以數逢憂/患無已時也補曰患平聲)九年之中不吾反兮思彭
咸之水逰(言已放出九年君不肯反我中心愁/思欲自沈於水與彭咸俱逰戲也)惜師延
之浮渚兮(師延殷紂之臣也為紂作新聲北里之樂紂/失天下師延抱其樂器自投濮水而死也補)
(曰史記衛靈公至於濮水之上夜半聞鼓琴聲召師涓/聼而寫之乃之晋見晉平公令師涓援琴鼓之師曠曰)
(此亡國之聲師延所作也與紂為靡靡之/樂武王伐紂師延東走自投濮水之中)赴汨羅之長
流(言已復貪慕師延自投於水身浮渚涯/冀免於刑誅故遂赴汨水長流而去也)遵江曲之逶
移兮(逶移長貌一云/遵曲江之逶虵)觸石碕而衡逰(言已願循江水逶/移而行反觸石碕)
(而復横流所為無可/也補曰碕曲岸音祈)波澧澧而揚澆兮(澧澧波聲也回/波為澆也澧唐)
(本作灃補曰澆女教切湍也/一曰水囘波見集韻舊音叫)順長瀨之濁流(言已横流/而行水波)
(澧澧回而揚澆邪引已船則/順長瀬之流以避其難也)淩黄沱而下低兮(黄沱江/别名也)
(江别為沱也沱釋文作沲補曰沱唐何/切江别流出崏山東别為沱低脂市切)思還流而復反
(言已凌乘黄沱低船而下將入於海心/思還水之流冀幸復旋反也還一作逺)𤣥輿馳而竝集
兮(𤣥者/水也)身容與而日逺(言已以水為車與船並馳/而流故身容與日以逺也)櫂舟
杭以横濿兮(濿渡也由帶以上為濿杭一作航以一作/而濿一作厲一注云由膝以上為厲補曰)
(濿履石渡/水通作厲)􁶑湘流而南極(􁶑亦渡也言已乃櫂船横行/南渡湘水極其源流也􁶑一)
(作濟而一作於補/曰􁶑集韻作􁶑)立江界而長吟兮愁哀哀而累息(言/巳)
(還入大江之界逺望長吟心中悲歎而/太息哀不遇也界一作介累一作絫)情慌忽以忘歸
兮神浮遊以髙厲(言已心愁情志慌忽思歸故鄉/則精神浮逰高厲而逺行也)心蛩
蛩而懐顧兮(蛩蛩懐憂貌心一/作志補曰蛩音卭)䰟眷眷而獨逝(眷眷顧/貌詩曰)
(眷眷懐顧言已心中蛩蛩常懐大憂内自顧哀則䰟神/眷眷獨行無有還意也眷一作睠補曰睠古倦切顧也)
歎曰余思舊邦(思一/作悤)心依違兮日暮黄昏羌幽悲兮(言/我)
(思念故國心中依違不能逺去日暮黄昏/無所歸附中心悲愁而憂思也羌一作嗟)去郢東遷(去/一)
(作/王)余誰慕兮讒夫黨旅其㠯兹故兮(旅衆也言已去郢/東徙我誰思慕而)
(欲逺去乎誠以讒夫朋黨/衆多之故而見放棄也)河水淫淫情所願兮(淫淫/流貌)顧
曕郢路終不返兮(言河水滛滛流行日逺誠我中心之/所願慕也觀視楚郢之道路終不復)
(還反内自/哀傷也)
　　　　離世
惟鬱鬱之憂毒兮志坎壈而不違(坎壈不遇貌也言已/放逐心中鬱鬱憂而)
(愁毒雖坎壈不遇志不離/於忠信也補曰壈力感切)身憔悴而考旦兮(憔悴憂貌/也考猶終)
(也旦/明也)日黄昏而長悲(言已心憂憔悴從夜終明不能寢/寐日入黄昏復涕泣而長悲也)
閔空宇之孤子兮(宇居也無/父曰孤)哀枯楊之寃鶵(寃煩寃也/生哺曰鷇)
(生啄曰鶵言已既放傷念坐於空室之中孤子焭焭東/西無所依歸又悲哀飛鳥生鶵其身煩寃而不得出在)
(於枯楊之樹居危殆也言已有孤子之憂寃鶵之/危也補曰鶵崇初切生噣鶵鳥子生而能自啄者)孤雌
吟於髙墉兮(墉墻也易曰射隼于髙墉之上言寃鶵之/生早失其雄其母孤居吟於髙墻之上將)
(復遇害也言已亦失其所居在/於林澤居非其䖏恐顛仆也)鳴鳩棲於桑榆(言鳩鳥/輕佻巧)
(利乃棲於桑榆居茂木之上鼓翼而鳴得其所/也以言讒佞弄口妄説以居尊位得志意也)𤣥蝯失
於濳林兮獨偏棄而逺放(言𤣥蝯材力㨗敏失於髙深/之林則獨偏遇放棄忘其能)
(也以言賢人棄在/山澤亦失其志也)征夫勞於周行兮(行道也詩云苕苕/公子行彼周道)
處婦憤而長望(言征行之夫罷勞周道行役過時而不/得歸則處婦憤懣長望而思之也以言)
(已放在山澤之/中曽無思之也)申誠信而罔違兮情素潔於紐帛(申重/也罔)
(無也紐結束也易曰束帛戔戔言巳放弃雖無有思之/者然猶重行誠信無有違離情志潔淨有如束帛也一)
(云情結素釋文紐女九切補曰紐/系也一曰結而可解或作紉非是)光明齊於日月兮文
采燿於玉石(言巳耳目聰明如日月之光無所不照/發文序詞爛然成章如玉石有文采也)傷
壓次而不發兮(壓鎮壓也次失次也壓/一作厭釋文於甲切)思沈抑而不揚
(言巳懐文武之質自傷壓鎮失次不得/發揚其美徳思慮沈抑而不得揚見也)芳懿懿而終敗
兮(懿懿/芳貌)名靡散而不彰(靡散猶消滅也言已有芬芳懿/美之徳而放棄不用身將終敗)
(名字消滅不得彰明於後世/也靡一作糜補曰靡音眉)背玊門以犇騖兮(玉門君/門犇一)
(作/奔)蹇離尤而干詬(干求也言巳背君門奔馳而去者以/巳忠信之故得過於衆而自求辱也)
(詬一作訽補曰並音茍辱/也又許候胡遘丘候三切)若龍逢之沈首兮(補曰逢/音龎)王
子比干之逢醢(聖賢忠諫/而見誅也)念社禝之㡬危兮(㡬一/作機)反為
讎而見怨(言已念君信用讒佞社稷㡬危以故正/言極諫反為衆臣所讎而見怨惡也)思國
家之離沮兮躬獲愆而結難(言巳思念國家綱紀将以/離壊而竭忠言身以得過)
(結為患難也補曰沮/將緒切難乃旦切)若青蠅之偽質兮(偽猶變也青蠅/變白使黒變黒)
(成白以喻讒佞/詩云營營青蠅)晉驪姬之反情(言讒人若青蠅變轉其/語以善為惡若晉驪姬)
(以申生之孝/反為悖逆也)恐登階之逢殆兮(之一/作而)故退伏於末庭(末/逺)
(也言巳思欲登君階陛正言直諫恐/逢危殆故復退身於逺庭而竄伏也)孽臣之號咷兮(號/咷)
(讙呼臣一作子補曰/號乎髙切咷音逃)本朝蕪而不治(言佞臣妖孽委曲/其聲相聚讙譁君)
(以迷惑國將傾危朝用蕪薉而不治也補/曰治平聲楊惲曰田彼南山蕪穢不治)犯顏色而觸
諫兮反䝉辜而被疑(言已以犯君之顏色觸禁而諫反/䝉罪辜而被猜疑不見信也一無)
(色字諫/一作諱)菀蘼蕪與菌若兮(菀積蘼一作靡/補曰菀音鬱)漸􁁟本於洿
瀆(汙瀆小溝也洿一作汙補曰漸子亷切荀子云蘭茝/槀本漸於蜜醴一佩易之漸浸也管子云五沃之土)
(五臭疇生蓮與蘪蕪藁本白芷本草云藁本莖葉/根味與芎藭小别以其根上苗下似禾藳故名之)淹芳
芷於腐井兮(淹漬也/腐臭也)棄雞駭於筐簏(雞駭文犀也筐簏/竹器也言積漬衆)
(芳於汙泥臭井之中棄文犀之角置於筐簏而不帶佩/蔽其美質失其性也以言棄賢智之士於山林之中亦)
(失其志也一作駭鷄簏釋文作箓音録補曰集韻並音/鹿竹髙篋也戰國䇿楚獻雞駭之犀夜光之璧於秦援)
(神契云神靈滋液則犀駭雞宋哀曰角有光雞見而駭/也後漢傳大秦國有駭雞犀注引抱樸子云通天犀有)
(一理如綖者以盛米置羣雞中雞欲/往啄米至輙驚却故南人名為駭雞)執棠谿㠯刜蓬兮
(棠谿利劍也刜斫也㠯一/作以補曰刜斷也音拂)秉干將以割肉(干將亦利劍/也利劍宜以)
(為威誅無狀以征不服今乃用斫蓬蒿割熟肉非其宜/也以言使賢者為僕𨽻之徒非其冝也論語曰割鷄焉)
(用牛/刀)筐澤㵼㠯豹鞹兮(筐滿也澤㵼惡草也鞹革也論/語曰虎豹之鞹言取澤㵼惡草)
(盛於革囊滿而藏之無益於用也以言養育小人置之/髙堂亦無益于政治也補曰鞹去毛皮也本草澤㵼葉)
(狹長叢生淺水/中多食病人眼)破荆和㠯繼築(築大杵也言破和氏之/璧以繼築杵而舂敗玉)
(寳失其好也以言取賢人刑傷/使執厮役亦害忠良失其冝也)時溷濁猶未清兮(時一/作旹)
世殽亂猶未察(察明也言時世貪濁善惡殽亂尚未清/明也補曰殽一作淆並乎交切雜也)
欲容與㠯竢時兮(時一作旹/一作之)懼年嵗之既晏(晏晚也言/已欲逰戲)
(以待明君恐年嵗已晩/身衰老也晏一作旰)顧屈節以從流兮心鞏鞏而不
夷(鞏鞏拘攣貌也夷悦也言思屈已忠直之節隨俗流/行心中拘攣仁義不舒而志不悦樂顧一作願鞏一)
(作蛩補曰鞏音/拱以韋束也)寕浮沅而馳騁兮下江湘㠯邅廻(邅廻/運轉)
(也言已不能隨俗寕浮身於沅水馳騁/而去遂下湘江運轉而行也㠯一作而)
歎曰山中檻檻余傷懐兮(檻檻車聲也詩云大車檻檻/言巳放去山中車行檻檻鳴)
(有節遇自傷不遇心愁/思也補曰檻音艦上聲)征夫皇皇其孰依兮(皇皇惶遽/貌言巳惜)
(征行之夫心常惶遽一身獨處/無所依附也征夫一作征征)經營原野杳冥冥兮(南/北)
(為經東西為營言已放行山野之/中伹見草木杳冥無有人民也)乘騏騁驥舒吾情兮
(言巳願欲乘騏驥馳騁以求賢君/舒肆忠節展我之情也乘一作椉)歸骸舊邦莫誰語兮
(言已思念故鄉雖死欲歸骸骨/於楚國無所告語達已之心也)長辭逺逝乘湘去兮(言/已)
(欲歸骸骨於楚國而衆不知故復/長訣乘水而欲逺去也辭一作詞)
　　　　怨思
志隠隠而鬱怫兮(隠隠憂也詩云憂/心殷殷一作隠隠)愁獨哀而寃結(言/已)
(放流心中隠隠而憂愁思念怫鬱獨自哀傷執行/忠信而被䜛邪寃結曽無解已也一云愁獨哀哀)膓紛
紜㠯繚轉兮(紛紜亂貌也繚繞/也補曰繚音了)涕漸漸其若屑(漸漸泣/流貌也)
(言已憂愁腸中廻亂繚繞而轉泣涕交流/若磑屑之下無絶時也補曰漸側銜切)情慨慨而長
懐兮(慨慨歎貌也詩/云慨我寤歎)信上皇而質正(上皇上帝也言已/中情憤懣慨然長)
(歎欲自信理於上帝使天正其意也/質一作貞補曰信音伸正平聲叶)合五嶽與八靈兮
(五嶽五方之山也王者廵狩考課政化之處也東為泰/山西為華山南為衡山北為恒山中央為嵩山八靈八)
(方之/神也)訊九鬿與六神(訊問也詩云執訊獲醜九鬿為北/斗九星也言巳忠直而不見信用)
(願合五嶽與八方之神察己之志上問九鬿六宗之神/以照明之也訊一作誶鬿一作魁補曰訊音信誶息醉)
(切鬿音祈星名也北斗七星輔一星在/第六星旁又招揺一星在北斗杓端)指列宿以白情
兮訴五帝㠯置詞(言巳願復指語二十八宿以列已清/白之情告訴五方之帝令受我詞而)
(聼之也置/一作宣)北斗為我折中兮(折一作質補曰折/中平也中音衆)太一為
余聼之(折正也言已乃復使北斗為我正/其中和太一之神聼其善惡也)云服隂陽之
正道兮(陽為仁也/隂為義也)御后土之中和(土色黄其味甘故言/中和也言羣神勸我)
(承天奉地服循仁義處/中和之行無有違離也)佩蒼龍之蚴虬兮(蚴虬龍貌補/曰於糾渠糾)
(二/切)帶隠虹之逶虵(隠大也逶虵長貌/補曰虵唐何切)曳彗星之皓旰兮
(曵引也晧旰光也彗一作篲晧一作皓補/曰晧下老切旰音汗相如云采色澔汗)撫朱爵與鵕
䴊(朱爵鵕䴊皆神俊之鳥也言已動以神物自喻諸神/勸我行當如蒼龍能屈能伸志當如大虹能揚文采)
(精當若彗星能耀光明舉當若鵕䴊飛能冲天也補曰/鵕䴊浚儀二音釋文鵕音迅師古云鷩也似山雞而小)
遊清靈之颯戾兮(颯戾清涼貌/靈一作霧)服雲衣之披披(披披長/貌也言)
(積徳不止乃上遊清冥清凉之庭被服雲氣而通神明/也服一作□補曰黄庭經云恍惚之間至清靈□與服)
(同/)杖玉華與朱旗兮(華一/作䇿)埀明月之𤣥珠(朱赤也黒/光曰𤣥也)舉
霓旌之墆翳兮(墆翳蔽隠貌旌一作旍補/曰墆音帝博雅云障蔽也)建黄纁之總
旄(緫合也黄纁赤黄也天氣𤣥黄故曰黄纁也言已修/善彌固手乃杖執美玉之華帶明月之珠揚赤霓以)
(為旌雜五色以為旗旄志行清明車服又殊也/纁一作昏注云黄昏時天氣𤣥黄故曰黄昏)躬純粹
而罔愆兮承皇考之妙儀(儀法也言巳行度純粹而無/過失上以承羙先父髙妙之)
(法不敢解也一本承上有永/字妙一作眇注云高逺之法)惜往事之不合兮横汨羅
而下濿(言已貪惜以忠事君而志不合故欲/横渡汨水以自沈沒也濿一作厲)椉隆波而
南渡兮(隆盛也椉一作/乘渡一作度)逐江湘之順流赴陽侯之潢洋
兮下石瀨而登洲(言已願乘盛波逐湘江之流赴陽侯/之大波過石瀨之湍登水中之洲身)
(歴危殆不遑安處也補曰潢/戸廣切洋以掌切水深貌)陵魁堆以蔽視兮(魁堆高/貌陵一)
(作陸魁一作鬿補曰/陵大阜陸高平地)雲冥冥而闇前山峻髙以無垠兮
遂曾閎而廹身(垠岸涯也曽重也閎大也言已所在之/處前有高陵蔽不得視後有峻大之山)
(廹附於巳幽藏山/野心中愁思也)雪雰雰而薄木兮(雰雰雪貌/木一作林)雲霏霏
而隕集(隕下也/集會也)阜隘狹而幽險兮(大陵曰阜/狹陋也)石㠁嵯以
翳日(翳蔽也言已居隘險之處山石蔽日霜雪並㑹身/既憂愁又寒苦也補曰㠁嵯楚岑又宜二切山不)
(齊/)悲故鄉而發忿兮(忿恚/也)去余邦之彌久(言已不得還/歸中心發恚)
(自恨去我國/邑之甚乆也)背龍門而入河兮(龍門郢/東門也)登大墳而望夏
首(言已虚被讒言背郢城門而奔走将入大河登/其髙墳以望夏水之口泄思念也大一作髙)横舟
航而􁶑湘水兮(􁶑一/作濟)耳聊啾而戃慌(聊啾耳鳴也戃慌/憂愁也言已願乘)
(舟航濟渡湘水寂無人聲耳中聊啾而自鳴意中憂愁/而戃慌無所依歸也一作黨荒補曰聊音留戃他朗慌)
(呼晃/切)波淫淫而周流兮鴻溶溢而滔蕩(滔蕩廣大貌也/言已愁思戃慌)
(又見水中流波滛滛相隨鴻溶廣大悵然失志也鴻一/作澒補曰澒鴻並乎孔切溶音勇水盛也大人賦云紛)
(鴻溶而/上厲)路曼曼其無端兮周容容而無識(言巳所行山/澤廣逺道路)
(悠長周流容容而無/知識也補曰識音志)引日月以指極兮(極中也謂/北辰星也)少須
㬰而釋思(釋解也言巳施行正直願引日月使照我情/上指北辰訴告於天冀君覺寤且解憂思須)
(㬰之/間也)水波逺以冥冥兮眇不睹其東西(暏一/作覩)順風波以
南北兮霧宵晦以紛紛(宵夜也詩云肅肅宵征言已渡/廣水心迷不知東西霧氣晦冥)
(白盡若夜也紛/紛一作紛闈)日杳杳以西頽兮(頽一/作隤)路長逺而窘廹
(言日已西頹年嵗卒盡道路長逺/不得復還憂心廹窘無所舒志也)欲酌醴以娱憂兮(醴/醴)
(酒也詩云為酒/為醴憂一作意)蹇騷騷而不釋(蹇難也言已欲酌醴酒/以自娱樂心中愁思不)
(可解/釋也)
歎曰飄風蓬龍埃坲坲兮(蓬龍猶蓬轉風貌也坲坲塵/埃貌蓬一作逢坲一作浡補)
(曰坲音佛塵/起也浡音同)􁁈木揺落(􁁈一作草補/曰􁁈與草同)時槁悴兮(槁枯也/悴病也)
(言飄風轉運揚起塵埃揺動屮木使之迎時枯槁莖葉/被病不得盛長也以言䜛人亦運轉其言埃塵忠直使)
(之被病而傷形也/補曰悴音遂律切)遭傾遇禍不可救兮長吟永欷涕究
究兮(究究不止貌也言已遭傾危之世而遇患禍不可/復救故長歎歔欷而涕滂流不可止也究一作焭)
(古本/作究)舒情敶詩冀以自免兮頽流下隕身日逺兮(言已/舒展)
(中情敶序志意冀得脱免患禍然身頽流日逺不得還/也一云頽流下逆身日以逺兮一云頽流下隕身逝逺)
(兮/)
　　　　逺逝
覽屈氏之離騷兮心哀哀而怫鬱(言已觀屈原所作離/騷之經博達温雅忠)
(信懇惻而懐王不寤/心為之悲而怫鬱也)聲嗷嗷以寂寥兮(嗷嗷呼聲也寂/寥空無人民之)
(貌也嗷一作噭釋文作寂􁀙上七到下音老一作􁀙嘐/音同補曰嗷嗷衆口愁也噭呼也音叫集韻􁀙音寂􁀙)
(􁀙寂静也/音草老)顧僕夫之憔悴(言已思為屈原訟理寃結嗷/嗷而呼山野寂寥空無人民)
(顧視僕御心皆憔悴而有/憂色也補曰悴遂律切)撥諂諛而匡邪兮(撥治也匡/正也諂一)
(作/讒)切淟涊之流俗(切猶槩也淟涊垢濁也言已如得進/用則治讒諛之人正其邪偽槩貪濁)
(之俗使之清淨也補曰/淟他典切涊乃殄切)盪渨涹之姦咎兮(盪滌也渨涹/汙薉也亂在)
(内為姦咎惡也補曰渨烏回切/涹烏禾切博雅渨穢也涹濁也)夷蠢蠢之溷濁(夷滅也/蠢蠢無)
(禮義貌也詩云蠢爾蠻荆言已欲盪滌讒佞汙穢之臣/以除姦惡夷滅貪殘無禮義之人也補曰蠢出尹切)
懐芬香而挾蕙兮(挾持芬/一作芳)佩江蘺之婓婓(一作菲菲補/曰婓音霏説)
(文往来/婓婓貌)握申椒與杜若兮冠浮雲之峨峨(峨峨髙貌也/言已獨懐持)
(香草執忠貞之行志意高厲冠切/浮雲不得而施用也峨一作峩)登長陵而四望兮覽
芷圃之蠡蠡(圃野樹也詩云東有圃草蠡蠡猶歴歴行/列貌也言已登高大之陵周而四望觀香)
(芷之圃歴歴而有行列傷人不采而佩帶也言已亦修/徳行義動有節度而不見進用也一無樹字補曰蠡禮)
(戈/切)遊蘭臯與蕙林兮睨玉石之㠁嵯(顧視而睨玉石以/喻君門也㠁嵯不)
(亝貌也言已放流猶喜居蘭臯蕙林芬芳之處脩行/清白動不離身上睨君門賢愚並進㠁嵯不亝也)揚
精華以眩燿兮(炫燿光貌/一作耀)芳鬱渥而純美(渥厚芳/一作芬)結桂
樹之旖旎兮(旖旎盛貌詩云旖旎其華一作猗狔/補曰於綺乃綺二切集韻猗狔弱貌)紉荃
蕙與辛夷(言已揚耳目之精其明炫燿姿質純美猶復/結桂枝索蘭蕙修善益固徳行彌盛也荃蕙)
(一作/蕙草)芳若兹而不御兮捐林薄而菀死(菀積也言已修/行衆善若此而)
(不見用將棄林澤菀積而死恨功/不立而志不成也補曰菀音鬱)驅子僑之犇走兮(驅/馳)
(也子僑王子僑/也犇一作奔)申徒狄之赴淵(申徒狄賢者避世不仕/自沈赴河也言己修善)
(不見進用意欲驅馳待王子僑隨之奔走以學道/真又見申徒狄避世赴河意中紛亂不知所行也)若由
夷之純美兮(由許由也夷伯/夷也一作夷由)介子推之隠山(言已又有/清高之行)
(如許由堯讓以天下辭而不肯受伯夷叔齊讓國而餓/死介子推逃晉文公之賞隠身深山無爵位而有顯名)
(也/)晉申生之離殃兮(殃一/作䜛)荆和氏之泣血吳申胥之抉
眼兮(一作子胥補/曰抉烏決切)王子比干之横廢(皆已解/於九章)欲卑身而
下體兮心隠惻而不置(言已欲卑身下體以順風俗心/中惻然而痛不能置中正而行)
(佞䛕/也)方圜殊而不合兮鉤繩用而異態(言方與圜其性/不同鉤曲繩直)
(其態殊異而不可合也以/言忠佞異志猶鉤繩也)欲竢時於須㬰兮日隂曀其
將暮(日以喻君隂曀闇昧也言已欲待盛世/明時君又闇昧年嵗已暮身將老也)時遲遲其
日進兮(遲遲行貌詩云行/道遲遲其一作而)年忽忽而日度(度去也言天/時轉運日進)
(遲遲而行己年忽去日以衰老也而一作以補/曰辰去速而來遲遲遲來遲也忽忽去速也)妄周容
而入世兮内距閉而不開(言已欲妄行周比茍容自入/於君心内距閉而意不開敏)
(於忠正而愚/於讒䛕也)竢時風之清激兮(風以喻政/激感也)愈氛霧其如
塺(塺塵也言已欲待明君之政清潔之化以感激風俗/而君愈貪濁如氛霧之氣來塵塺人也愈一作逾補)
(曰塺/音梅)進雄鳩之耿耿兮(耿耿小/節貌)讒介介而蔽之(言已欲/如雄鳩)
(進其耿耿小節之誠信讒人尚復介隔蔽而障之况有/鸞鳯之志當獲譖毁固其宜也介一作紛注云分隔)
黙順風以偃仰兮(黙/寂)尚由由而進之(由由猶豫也言巳/欲寂黙不語以順)
(風俗隨衆俛仰而不敢毁/譽然尚猶豫不肯進也)心懭悢以寃結兮(懭悢失志/貌也心一)
(作志懭一作􁀙補曰懭苦/晃切悢音朗􁀙胡晃切)情舛錯以曼憂(言己欲隨從/風俗尚不肯)
(進意中懭悢心為寃結情意舛錯而/長憂苦也補曰舛尺兖切曼音萬)搴薜荔於山野兮
采撚支於中洲(撚支香草也言已雖憂愁猶采取香草/以自約束修善不怠也支一作枝洲一)
(作州補曰撚音煙相如賦云枇杷/橪柿其字從木郭璞云橪支木也)望高丘而歎涕兮悲
吸吸而長懐(言已遥望楚國而不得歸心為/悲歎涕出長思也下而一作其)孰契契而
委棟兮(契契憂貌也詩云契契寤歎契一作挈補曰爾/雅佻佻契契逾遐急也契苦絜切注云賢人憂)
(歎逺益/急也)日晻晻而下頽(言誰有契契憂國念君欲委其/梁棟之謀若已者乎然日頽暮)
(傷不得行也補曰/晻音奄日無光也)
歎曰江湘油油長流汩兮(油油流貌也詩云河水油油/言已見江湘之水油油長流)
(将歸於海自傷放流獨無所歸也/一云油油江湘補曰汩于筆切)桃揄揚汰盪迅疾兮
(言水尚得順其經脈揚蕩其波使之迅疾自傷不得順/其天性揚其志意而常屈伏汰一作波補曰挑撓也坦)
(彫切揄動也汰/音太一音大)憂心展轉愁怫鬱兮(展轉不寤貌詩云/展轉反側言已放)
(棄不得竭其忠誠心中愁悶展轉怫鬱不能寐也/一曰愁鬱鬱兮補曰今詩作輾卧而不周曰輾)寃結
未舒長隱忿兮(言已抱守寃結長隠山/野心中忿恨無已時也)丁時逢殃可奈
何兮(丁當也言已之生當逢遇殃咎安可/奈何自閔而已一本可上有孰字)勞心悁悁涕
滂沲兮(言已欲竭節盡忠終不見省但勞我心/令我悁悒悲涕而横流也補曰悁音絹)
　　　　惜賢
悲余心之悁悁兮哀故邦之逢殃(言已所以悲哀心中/悁悒者哀念楚國信)
(用讒佞將逢殃咎/也悁悁一作悁邑)辭九年而不復兮(辭一/作詞)獨煢煢而南
行(煢煢獨貌也言已與君辭訣而出至今/九年不肯反已常獨煢煢南循江也)思余俗之流
風兮(風/化)心紛錯而不受(紛錯憒亂也言巳念我楚國風/俗餘化好行䜛佞心為憤亂不)
(能受其/邪偽也)遵壄莽以呼風兮(莽/草)歩從容於山廀(廀隈也言/己循山野)
(之中以呼風俗之人欲語以忠正之道故徐/步山隈遊戲以須之也廀一作廋一作藪)廵陸夷之
曲衍兮(大阜曰陸夷/平也衍澤也)幽空虚以寂寞(言已廵行陵陸經/歴曲澤之中空虚)
(杳㝠寂寞/無人聲也)倚石巖以流涕兮憂憔悴而無樂(言已依倚/巖石之山)
(悲而涕流中心憔/悴無歡樂之時也)登巑岏以長企兮(巑岏鋭山也企立/貌詩云企子望之)
(補曰巑徂丸/切岏吾官切)望南郢而闚之(闚視也言已乃登高鋭之/山立而長望顧視南郢楚)
(邦悲且/思也)山脩逺其遼遼兮(遼遼/逺貌)塗漫漫其無時(塗道也/言已遥)
(視楚國山林長逺遼遼難見道/路漫漫誠無時至也一作曼曼)聼𤣥鶴之晨鳴兮于高
岡之峨峨(𤣥鶴俊鳥也君有徳則來無徳則去若鸞鳯/矣故師曠鼓琴天下𤣥鶴皆銜明月之珠以)
(舞也言巳聼𤣥鶴振音晨鳴乃於高岡之上峨峨之顛/見有徳之君乃來下也以言賢者亦宜自安䖏以須明)
(君禮敬己然後/仕也一作峩峩)獨憤積而哀娛兮翔江洲而安歌(言已/在山)
(澤之中思慮憤積一哀一樂故逰/江水之中洲安意歌吟自寛慰也)三鳥飛以自南兮(一/云)
(飛/飛)覽其志而欲北(言已在於湖澤之中見三鳥飛從南/來觀察其志欲北渡江縱恣自在也)
(自傷不得北歸曽不若飛鳥也補曰博物志王母來見/武帝有三青鳥如烏大夾王母三鳥王母使也出山海)
(經韓愈詩云浪慿三/鳥通丁寧用此也)願寄言於三鳥兮去飄疾而不可
得(言已既不得北歸願因三鳥寄善言以遺/其君去又急疾而不可得心為結恨也)欲遷志而
改操兮心紛結其未離(言已欲徙意改操隨俗佞偽中/心亂結未能離於忠信也其一)
(作/而)外彷徨而遊覽兮内惻隱而含哀(言已外雖彷徨於/山野之中以遊戲)
(然心常惻隠含/悲而念君也)聊須㬰以時忘兮(一作/忘時)心漸漸其煩錯
(言已且欲須臾以忘憂思中心漸漸錯亂意/不能已也其一作而補曰漸子亷切流入也)願假簧以
舒憂兮(笙中有舌曰簧/詩云吹笙鼔簧)志紆鬱其難釋(紆屈也鬱愁也/言已欲假笙簧)
(吹以舒憂意中紆/鬱誠難解釋也)歎離騷以揚意兮猶未殫於九章(殫/盡)
(也言己憂愁不解乃歎唫離騷之經以揚已志/尚未盡九章之篇而愁思悲結也猶一作獨)長嘘吸
以於悒兮(嘘吸於悒皆啼泣/貌也噓一作呼)涕横集而成行(言已吟歎/九章未盡)
(自知言不見省用故長嘘吸/而啼涕下交集自閔傷也)傷明珠之赴泥兮魚眼璣
之堅藏(言忠良棄捐/讒佞珍用也)同駑驘與椉駔兮(馬母驢父生子/曰驘椉駔駿馬)
(也補曰駔作/朗切牡馬)雜班駮與闒茸(班駮雜色也闒茸駑頓也/言君不明智斥逐忠良而)
(任用佞䛕委棄明珠而貴魚眼乘駑驘雜駿馬重班駮/喜闒茸心迷意惑終不悟也班一作斑補曰闒茸劣也)
(上託盍下/乳勇切)葛藟虆於桂樹兮(藟葛荒也虆緣也詩曰葛/藟虆之虆一作累一注云)
(藟巨荒也補曰藟刀/水切虆倫追切蔓也)䲭鴞集於木蘭(䲭鴞鸋鳺貪鳥也/言葛藟惡草乃縁)
(於桂樹䲭鴞貪鳥而集于木蘭以言小人進在顯位/貪佞升為公卿也補曰鴞于驕切郭璞云鸋鳺䲭類)偓
促談於廊廟兮(偓促拘愚之貌補曰偓促廹/也一曰小貌於角楚角二切)律魁放乎
山間(律法也魁大也言拘愚蔽闇之人反談論廊廟之/中明於大法賢智之士棄在山間而不見用也乎)
(一作/於)惡虞氏之簫韶兮好遺風之激楚(言世人愚惑惡/虞舜簫韶之樂)
(反好俗人滛泆激楚之音也猶言惡/典謨中正之言而好諂䛕之説也)潛周鼎於江淮兮
爨土鬵於中宇(爨炊竈也詩云執爨踖踖鬵釡也詩云/溉之釡鬵言乃藏九鼎于江淮之中反)
(炊土釡於堂宇之上猶言棄賢智近愚頑者也補曰/鬵音潛又才滛切大釡也一曰鼎大上小下若甑)且
人心之持舊兮(持一/作有)而不可保長(言賢人君子其心所/志自有舊故執守信)
(義不可長保而行/之也一無而字)邅彼南道兮征夫宵行(言已放流轉/彼江南之道)
(晨夜而行身勤勞也/一本征上有以字)思念郢路兮還顧睠睠涕流交集
兮泣下漣漣(漣漣流貌也詩云泣涕漣漣言已思念楚/郢之路冀得復歸還顧眄視心中悲感涕)
(泣交㑹漣漣而流/也補曰睠音眷)
歎曰登山長望中心悲兮(言已登於高山長望楚國/則心中悲思而結毒也)菀
彼青青泣如頽兮(菀盛貌也詩云有菀者桺言巳觀彼/山澤草木莫不茂盛青青而生已獨)
(放棄身將萎枯故自傷悲涕泣俱下/也菀一作苑補曰菀音鬱青音菁)留思北顧涕漸漸
兮(言己所以留精思常北顧而視郢都想見鄉邑/思念君也故涕漸漸而下流補曰漸仄銜切)折鋭
摧矜凝汜濫兮(摧挫也矜嚴也凝止也汜濫猶沈浮也/言巳欲折我精鋭之志挫我矜嚴忠直)
(之心止與俗人更相沈浮/而意不能也補曰汜音泛)念我煢煢䰟誰求兮(言巳自/念煢煢)
(東西䰟魄惶遽而求忠直之士欲與事/君亦誰乎此不能沈浮之道也一作魂)僕夫慌悴散若
流兮(慌亡也言已欲求賢人而未遭遇僕御之人感懐/愁悴欲散亡而去若水之流不可復還也補曰慌)
(音荒博雅/云忘也)
　　　　憂苦
昔皇考之嘉志兮喜登能而亮賢(言昔我美父伯庸體/有嘉善之徳喜升進)
(賢能信愛仁/智以為行也)情純潔而罔薉兮(補曰薉/與穢同)姿盛質而無愆
(言己受先人美烈情性純厚志意潔白身無瑕穢姿質/茂盛行無過失也情純潔一云外清潔姿一作資質一)
(作/實)放佞人與諂諛兮斥䜛夫與便嬖(便利也嬖愛也以/言君如使己為政)
(則放逺巧佞諂諛之人斥逐讒夫與便利嬖愛之臣/而去之也補曰便毗連切嬖卑義切賤而得幸曰嬖)親
忠正之悃誠兮(悃厚也正一作政之一作與/補曰政與正同悃苦本切)招貞良與
明智(言已如得秉執國政則使君親任忠正/之士招致幽隱明智之人今與衆職也)心溶溶其
不可量兮(溶溶廣大貌/其一作而)情澹澹其若淵(澹澹不動貌也/言已之心智謀)
(廣大溶溶如川不可度量情/意深奥澹澹若淵不可妄動)回邪辟而不能入兮誠願
藏而不可遷(言已執志清白淵静回邪之言滛辟之人/不能自入於已誠願執藏此行以承事君)
(心終不移也補/曰辟匹亦切)逐下祑於後堂兮(下祑謂妾御也補曰/集韻祑音秩祭有次)
(也/)迎宓妃於伊雒(宓妃神女蓋伊雒水之精也言己願/今君推逐妾御出之勿令亂政迎宓)
(妃賢女於伊雒之水以配/於君則化行也雒一作川)刜䜛賊於中廇兮(刜去也中/廇室中央)
(也廇一作霤一注云堂中央也補/曰廇音淵中庭也刜㫁也音拂)選吕管於榛薄(吕吕/尚也)
(管管仲也言己欲為君斫去䜛賊之臣於堂廇之中選/進吕尚管仲之徒以為輔佐則邦國安寕也薄釋文音)
(博/)叢林之下無怨士兮江河之畔無隱夫(畔界也言已/欲舉士必先)
(於叢林側陋之中使無怨恨令江河之/界無隠佚之夫賢人盡升道可興也)三苗之徒以放
逐兮(三苗堯之佞臣也尚/書曰竄三苖於三危)伊臯之倫以充廬(伊伊尹也/臯臯陶也)
(充滿也言放逐佞諛之徒若三苗者置之四裔進用伊/尹臯陶之徒使滿國廬則讒邪道塞也補曰自此以上)
(皆言皇考之美自此/以下言今之不然也)今反表以為裏兮顛裳㠯為衣(顛/倒)
(也言今世之君迷惑讒佞反表以/為裏倒裳以為衣而不能知也)戚宋萬於兩楹兮(宋/萬)
(宋閔公之臣也與閔公博爭道以手搏之絶其脰戚親/也楹柱也兩楹之間戶牖之前尊者所處也一云宋萬)
(戚於兩/楹兮)廢周邵於遐夷(不用曰廢周周公旦也邵邵公/奭也遐逺也言君反親愛篡逆)
(之臣若宋萬者置於兩楹之間與謀政事廢棄/仁賢若周公邵公者放於逺夷之外而不近也)却騏驥
以轉運兮(却退也/轉移也)騰驢驘以馳逐(騰乘也言退却騏驥/以轉徙重車乘駑頓)
(驢驘反以奔走馳逐急疾失其性也以言役使賢/者令之負檐進用頑愚以任政職亦失其志也)蔡女
黜而出帷兮(蔡女蔡國賢女也黜貶/也一本女下有疾字)戎婦入而綵繡服
(戎戎狄也言蔡女美好反見貶黜而去離帷幄戎/狄醜婦反入椒房被五綵之繡衣夫人之服也)慶忌
囚於阱室兮(慶忌吴之公子勇而有力阱深陷也補曰/阱疾郢囚性二切淮南云王子慶忌死於)
(劒注云吳王僚之弟子闔閭殺僚慶忌勇/健亡在鄭闔閭畏之使要離刺慶忌也)陳不占戰而
赴圍(陳不占齊臣有義而怯聞其君戰將赴之飯則失/匕上車失軾既至聞鍾皷之聲因怖而死言乃囚)
(勇猛之士若吳慶忌於阱陷之中使陳不占赴/圍而戰軍必敗也以言君用臣顛倒失其人也)破伯牙
之號鍾兮(號鍾琴名號一作/号補曰乎高切)挾人筝而彈緯(挾持也筝/小瑟也緯)
(張絃也言乃破伯牙號鍾所鼓之鳴琴反持凡人小筝/急張其弦而彈之也以言世憎惡大賢之言親信小人)
(之語也補曰軒轅本紀云黄帝之琴名號鍾傅𤣥琴賦/云齊桓公有鳴琴曰號鍾長笛賦云號鍾高調風俗通)
(云筝䝉恬所造一云秦人薄義父子爭琴而分之因以/為名文選注引挾秦筝而彈徽人筝一作介筝小瑟一)
(作小/琴)藏瑉石於金匱兮(瑉石次玉者匱匣也瑉/一作珉補曰並音旻)捐赤瑾
於中庭(赤瑾美玉也言乃藏珉石置於金匱反棄美玊/於中庭言不知别於善惡也言人而不别玉石)
(則不知忠佞之分/也補曰瑾音近)韓信䝉於介胄兮(韓信漢名將也介/鎧也胄兠鍪也)
行夫將而攻城(言使韓信猛將被鎧兠鍪守於屯陣藏/其智謀令行伍怯夫反為將軍而攻城)
(必失利而無功也/補曰行胡朗切)莞芎棄於澤洲兮(莞夫離也芎芎窮/也皆香草也夫離)
(一作符籬補曰莞音丸本草白芷一名/莞一名芙蘺爾雅莞芙蘺注云蒲也)瓟瓥蠹於筐簏
(瓟瓠也瓥瓢也方為筐圓為簏言棄夫離芎藭于水澤/之中藏枯匏之瓢置於筐簏令之腐蠹言愛小人憎君)
(子也或曰蠹囊也瓟一作匏瓥一作蠡補曰方言瓥陳/楚宋魏之間或謂之瓢注云匏勺也音麗瓟與匏同一)
(音/雹)麒麟奔於九臯兮(麒麟仁獸也君有徳/則至無徳則去也)熊羆羣而逸
囿(熊羆猛獸以喻貪殘也囿苑也言騏麟奔竄於九臯/之中熊羆逸踊於君之苑也以言斥逺仁徳之士而)
(養貪殘之人也逸一作/溢注云滿溢君之苑)折芳枝與瓊華兮樹枳棘與薪
柴(小棗為棘/枯枝為柴)握荃蕙與射干兮(射干香草補曰握具物/切射音夜荀子曰西方)
(有木焉名曰射干莖長四寸生於高山之上而臨百仞/之淵木莖非能長也所立者然也注引陶𢎞景云花白)
(莖長如射人之執竿又引阮公詩云夜干臨層城是生/於高處也據本草在草部中又生南陽川谷此云木未)
(詳/)耘藜藿與蘘荷(耘耔也詩云千耦其耘蘘荷蒪菹也/藿豆葉也言折棄芳草及與玉華列)
(種柴棘掘㧞射干而耨耘藜藿失其所珍也以言賤棄/君子而育養小人也補曰蘘而羊切蓴普各切即大招)
(所稱苴/蓴也)惜今世其何殊兮(何殊一/作舛異)逺近思而不同(言已/哀惜)
(今世之人賢愚異性其思/慮或逺或近智謀不同也)或沉淪其無所達兮(淪/沒)或清
激其無所通(清明也激感也言或有耳目沈沒無所照/見或有欲感激行於清明亦復不能通達)
(分别其臧否也一本無兩所字補曰此言沈淪於/世俗者困而不能達清激以自厲者介而不能通)哀余
生之不當兮獨䝉毒而逢尤(言哀我之生不當昭明之/世舉賢之時獨䝉苦毒而)
(遇罪/過也)雖謇謇以申志兮君乖差而屏之(言已雖竭忠謇/謇以重達其志)
(君心乃乖差而不與我同故遂屏棄而/不見用也謇一作蹇差一音楚嫁切)誠惜芳之菲菲
兮反以兹為腐也(腐臭也言已自惜被服芳香菲菲而/盛君反以此為腐臭不可用一無也)
(字/)懐椒聊之蔎蔎兮(在衣曰懐椒聊香草也詩曰椒聊/且蔎蔎香貌蔎一作藹一注云在)
(袖曰懐補曰蔎桑/葛切集韻引此)乃逢紛以罹詬也(言已懐持椒聊其/香蔎蔎身修行潔)
(動有節度而逢亂世遂為讒佞所害而見恥辱也罹/一作離詬一作訽一本句末無也字補曰詬呼候切)歎
曰嘉皇既歿終不返兮(嘉美也皇君也以言懐王不用/我謀以歿於秦遂死而不歸終)
(無遺命使/已得還也)山中幽險郢路逺兮(言已被放在此山澤深/險之處去我郢道甚遼)
(逺/也)讒人諓諓孰可愬兮(諓諓讒言貌也尚書曰諓諓靖/言言讒人諓諓承順於君不可)
(告以忠直之意也補/曰諓音翦巧言也)征夫罔極誰可語兮(言已放逐逺/行憂愁無極)
(衆皆佞䛕不可/與語忠信也)行唫累欷聲喟喟兮(欷歎貌喟歎聲也/累一作絫一作纍)
懐憂含戚(一云心/懐憂戚)何侘傺兮(言已行常歌唫増歎累息/懐憂含戚悵然侘傺而失)
(意也補曰上丑/加下丑利切)
　　　　愍命
冥冥深林兮樹木鬱鬱山參差以嶃巖兮阜杳杳以蔽
日(言已放在屮野處於深林冥冥之中山阜高峻樹/木蔽日望之無人但見鳥獸也參差一作嵾嵾)悲
余心之悁悁兮(一作/悄悄)目眇眇而遺泣(遺墮也言己居於/山林心中愁思目)
(視眇眇而/泣下墮也)風騷屑以揺木兮(騷屑風/聲貌)雲吸吸以湫戾(吸/吸)
(雲動貌也湫戾猶巻戾也言已心既憂悲又見疾風動/揺草木其聲騷屑浮雲吸吸巻戾而相隨重愁思也湫)
(一作啾戾一作涙補曰湫/子小切戾力結切曲也)悲余生之無歡兮愁倥偬於
山陸(倥偬猶困苦也言悲念我之生遭遇亂世心無歡/樂之時身常困苦於山陸之中也補曰倥偬苦貢)
(走貢二切困苦也/又音孔偬事多也)旦徘徊於長阪兮夕仿偟而獨宿(言/已)
(旦起徘徊行於長阪之上夕/暮獨宿山谷之間憂且懼也)髪披披以鬤鬤兮(披披鬤/鬤解亂)
(貌也鬤古本作鬃補曰/鬤而羊切鬃匹昭切)躬劬勞而瘏悴(劬亦勞也詩云/劬勞於野瘏病)
(也詩云我馬瘏矣言已履渉風露頭/髪解亂而身罷病也補曰瘏音徒)䰟俇俇而南行兮
(俇俇惶遽之貌䰟一作魂/行一作征補曰俇具往切)泣霑襟而濡袂(袂袖也言已/中心憂戚用)
(志不安䰟魄俇俇惶遽南行悲感外/發涕泣交下霑衣袖也濡一作掩)心嬋媛而無告兮
口噤閉而不言(閉口為噤也言已愁思心中牽引而痛/無所告語閉我之口不知所言衆皆佞)
(偽無可與謀也/補曰噤巨䕃切)違郢都之舊閭兮(閭/里)回湘沅而逺遷(言/巳)
(放逐去我郢都故閭回於湘沅之水/而逺移徙失其所之也回一作過)念余邦之横陷兮
(補曰横/戸孟切)宗鬼神之無次(同姓為宗次第也言我思念楚/國任用䜛佞將横䧟危殆巳之)
(宗族先租鬼神失其/次第而不見祀也)閔先嗣之中絶兮(嗣/繼)心惶惑而自
悲(言已傷念先祖乃從屈瑕建立基功子孫世世承而/繼之至於己身而當中絶心為惶惑内自悲哀也)
聊浮逰於山陿兮(陿山側也補/曰與峽同)歩周流於江畔(畔/界)臨深
水而長嘯兮且倘佯而汜觀(汜博也言已憂愁不能寕/處出升山側遊戲博觀臨)
(水長嘯思念楚國而無解/已也補曰倘音常汜音泛)興離騷之微文兮冀靈修之
壹悟還余車於南郢兮復往軌於初古(軌車轍也月令/日車同軌言已)
(雖見放逐猶興離騷之文以諷諌其君冀其心一寤有/命還已已復得乘車周行楚國脩古始之轍跡也補曰)
(車同軌今中庸/文也古音故)道脩逺其難遷兮傷余心之不能已(言/已)
(後或歸郢其路長逺誠難遷徙/然我心中想念於君不能已也)背三五之典刑兮(典常/刑法)
絶洪範之辟紀(洪範尚書篇名箕子所為武王陳五行/之道也言君施行背三皇五帝之常典)
(絶去洪範之法紀任意妄為/故失道也補曰辟婢亦切)播規榘以背度兮(播/棄)錯權
衡而任意(錯置也衡稱也所以銓物輕重也言君棄先/王之法度而不奉循猶置衡稱不以量物更)
(任其意而商輕重必失道徑違人/情也補曰錯七故切意有臆音)操繩墨而放棄兮傾
容幸而侍側(側旁也言賢者執持法度而見放棄傾頭/容身䜛諛之人反得親近侍於旁側也幸)
(一作/達)甘棠枯於豐草兮(甘棠杜也詩云蔽芾甘棠補曰/爾雅杜甘棠注云今之杜梨)
藜棘樹於中庭(堂下謂之庭言甘棠香美之木枯於草/中而不見御反種蒺蔾棘刺之木滿於)
(中庭以言逺仁/賢近䜛賊也)西施斥於北宫兮仳倠倚於彌楹(西施/美女)
(也仳倠醜女也彌猶徧也楹柱也言西施美好棄於後/宫不見進御仳倠醜女反倚立徧兩楹之間侍左右也)
(補曰仳歩浼倠虎猥切又仳音毗倠呼維切説/文云醜面也淮南注云仳倠古之醜女音靡也)烏獲戚
而驂乘兮燕公操於馬圉(烏獲多力士也燕公邵公也/封於燕故曰燕公也養馬曰)
(圉言與多力鳥獲同車驂乘令仁賢邵公執役養馬失/其宜也補曰孟子曰舉烏獲之任許慎云秦武王之力)
(士/)蒯聵登於清府兮咎繇棄而在壄(蒯聵衛靈公太子/也不順其親欲害)
(其後母清府猶清廟也言使蒯聵無義之人登於清廟/而執網紀放棄聖人咎繇於外野政必亂身危殆也一)
(作棄於壄外一作外野/補曰蒯苦怪聵五怪切)蓋見兹以永歎兮(以一/作而)欲登階
而狐疑(言已見君親愛惡人斥逐忠良誠欲進身/登階竭盡謀慮意中狐疑恐遇患害也)椉白
水而高騖兮(椉一/作乘)因徙弛而長詞(言已恐登階被害欲/乘白水高馳而逺遊)
(遂清潔之志因徙弛却退而/長訣也弛一作㢮一作施)
歎曰倘佯壚阪沼水深兮(倘佯山名也壚黄黒色土也/沼池也詩云王在靈沼言倘)
(佯之山其阪土𤣥黄其下有池水深而且清冝/以避世而長隠身也補曰説文壚黒剛土也)容與漢
渚涕淫淫兮(漢水名也尚書曰嶓冢導漾東流為漢言不/已將欲避世遊戲漢水之岸心中哀悲而)
(能去涕流/淫淫也)鍾牙已死誰為聲兮(鍾鍾子期牙伯牙也言/二子曉音今皆已死無)
(知音者誰為作善聲也以言君不/曉忠信亦不可為竭謀盡誠也)纎阿不御焉舒情兮
(纎阿古善御者言纎阿不執轡而御則馬不/為盡其力言君不任賢者賢者亦不盡其節)曾哀悽欷
心離離兮(離離剥/裂貌)還顧高丘泣如灑兮(言已不遭明君/無御用者重自)
(哀傷悽愴累息心為剝裂顧視楚國悲/慼泣下如以水灑地也補曰灑所宜切)
　　　　思古
悲余性之不可改兮屢懲艾而不迻(言已體受忠直之/性雖數為䜛人所)
(懲艾而心終不移易也艾一作㣻一作􁁉迻/一作移補曰艾㣻並音又迻遷徙也通作移)服覺晧以
殊俗兮(覺較也詩云有覺徳行晧猶明/也晧一作浩一作酷注並同)貌揭揭㠯巍巍
(揭揭高貌也巍巍大貌也言己被服衆芳履行忠正較/然盛明志願高大與俗人異也巍釋文作魏音危補曰)
(揭居/謁切)譬若王僑之乘雲兮載赤霄而淩太清(言己志意/高大上切)
(於天譬若仙人王僑乘浮雲載赤/霄上凌太清遊天庭也淩一作凌)欲與天地參壽兮(一/無)
(欲/字)與日月而比榮(言己修行衆善冀若仙人王僑得道/不死遂與天地同其夀命與日月比)
(其光榮流名於後世/不腐滅也一無而字)登崑崙而北首兮(首嚮補曰/首音狩)悉靈
圉而來謁(悉盡也靈圉衆神也言己設得道輕舉登崑/崙之上北向天門衆神盡來謁見尊有徳也)
(圉釋文作圄補曰並魚吕切大人賦云悉徴靈圉而選/之兮張揖曰靈圉衆仙号也淮南云騎蜚廉而從敦圄)
(注云敦圄仙人名郭璞/云靈圉淳圉仙人名也)選鬼神於太隂兮登閶闔於𤣥
闕(言己乃選擇衆鬼神之中行忠正者與/俱登於天門入𤣥闕拜天皇受勅誨也)回朕車俾西
引兮褰虹旗於玉門(褰祛也玉門山名也言乃旋我之/車而西行褰舉虹旗驅上玉門之)
(山以趣/疾也)馳六龍於三危兮(三危西/方山也)朝西靈於九濵(朝召/也濵)
(水涯也言乃馳騁六龍過於三危之山召西/方之神㑹於大海九曲之涯也西一作四)結余軫於
西山兮横飛谷以南征(結旋也飛谷日所行道也言乃/旋我車軫横度飛泉之谷以南)
(行也軫/一作車)絶都廣以直指兮(都廣野名也山海經曰都廣/在西南其城方三百里蓋天)
(地之中也補曰淮南曰建木在都廣蓋天地之中也注/云都廣南方山名又曰八殥之外有八紘南方曰都廣)
(注云國名山在此/國因復曰都廣山)歴祝融於朱冥(朱赤色也言己行乃/横絶於都廣之野過)
(祝融之神於朱冥之野也補曰莊子曰/南冥者天池也傳曰南海之神曰祝融)枉玉衡於炎火
兮(枉屈也衡/車衡也)委兩館于咸唐(委曲也舘舍也咸唐咸池/也言己從炎火又曲意至)
(於咸池而再/舍止宿也)貫澒濛以東朅兮(澒濛氣也朅去也澒一/作鴻補曰澒鴻並乎孔)
(切濛䝉孔切大/水也朅丘列切)維六龍於扶桑(言遂貫出澒濛之氣而/東去繫六龍於扶桑之)
(木扶一作榑補曰春秋命厯序曰皇/伯登扶桑日之陽駕六龍以上下)周流覽於四海兮
志升降以高馳(言已既周行遍於四海之外意欲/上下高馳以求賢士也升一作陞)徴九
神於回極兮(徴召也回旋也極中也謂/㑹北辰之星於天之中也)建虹采以招指
(虹采旗也招指指麾也旗所以招指語人也言已乃召/九天之神使㑹北極之星舉虹采以指麾四方也一作)
(采/虹)駕鸞鳯以上遊兮從𤣥鶴與鷦明(鷦明俊/鳥也)孔鳥飛而
送迎兮(一作/庭迎)騰羣鶴於瑶光(鶴靈鳥也以喻潔白之士/言已乃駕乘鸞鳯明智之)
(鳥從鷦明羣鶴潔白之士過於瑶光之星質已修行之/要也鶴一作鵠瑶一作揺一注云鶴白鳥也補曰瑶光)
(北斗杓/星也)排帝宫與羅囿兮(羅囿/天苑)升縣圃以眩滅(言遂排/開天帝)
(之宫入其羅囿出升縣圃之山而望目為炫燿精明/消滅心愁思也升一作陞縣一作懸補曰縣音𤣥)結
瓊枝以雜佩兮立長庚以繼日(長庚星名也詩云西有/長庚言已精明雖消滅)
(猶結玉枝申脩忠誠立長庚之星以繼/日光晝夜長行志意明也一作繼曜)凌驚靁以軼駭
電兮(一無以字補/曰軼音佚)綴鬼谷於北辰(綴係也北辰北極星/也論語曰譬如北辰)
(居其所而衆星拱之言遂凌乘驚駭之雷追逐奔軼之/電以至於天使北辰係綴百鬼勿令害賢者也鬼谷一)
(作百/鬼)鞭風伯使先驅兮囚靈𤣥於虞淵遡高風以低佪
兮(遡一作泝一云遡高風以徘徊補曰/泝遡一也泝向也逆流而上曰泝洄)覽周流於朔方
(靈𤣥𤣥帝也虞淵日所入也淮南言日出湯谷入于虞/淵言乃鞭風伯使之掃塵囚𤣥帝之神使無隂冥周徧)
(流行於/北方也)就顓頊而敶詞兮考𤣥冥於空桑(空桑山名也/𤣥冥太隂之)
(神主刑殺也言乃就聖帝顓頊敶列已詞/考問𤣥冥之神於空桑之山何故害賢也)旋車逝於崇
山兮(崇山驩兠所放/山也逝一作遊)奏虞舜於蒼梧(言已從崇山見驩/兠以佞故囚至蒼)
(梧告愬聖舜已行忠直而遇/斥棄冀䝉異謀也虞一作帝)㴉楊舟於㑹稽兮(楊木名/也詩云)
(汎汎楊舟㑹稽山/名也㴉一作濟)就申胥於五湖(湖大池也言已復乘/楊木之輕舟就伍子)
(胥於五湖之中問志行之見者也一本揖大禹於江濵/一注伍子胥作申包胥然上文有申子注云子胥也)
見南郢之流風兮殞余躬於沅湘(言還見楚國風俗妬/害賢良故自沈於沅)
(湘而不/悔也)望舊邦之黯黮兮(黯黮不明貌也邦一作鄉/補曰黯烏感黮都感切)時
溷濁其猶未央(言己望見故國君闇不明羣下貪/亂其化未盡心憂愁也一無其字)懐蘭
茝之芬芳兮妬被離而折之(言已懐忠信之行故為衆/佞所妬欲共被離摧折而)
(棄之也被一作/披補曰被音披)張絳帷以襜襜兮風邑邑而蔽之(邑邑/微弱)
(貌也言君張朱帷襜襜鮮明冝與賢者/共處其中而政令微弱適以自蔽者也)日暾暾其西舍
兮(其一/作而)陽焱焱而復顧(言日暾暾西下將舍入太隂之/中其餘陽氣猶尚焱焱而顧欲)
(還也以言已年亦老暮亦思還返故鄉也焱一/作炎補曰暾他昆切焱火華也音琰炎音同)聊假日
以須㬰兮何騷騷而自故(言已思年命欲暮願且假日/遊戲須㬰之間然中心愁思)
(如故終不解/也故一作苦)
歎曰譬彼蛟龍乘雲浮兮(一云譬彼雲龍無乘雲浮兮/一句一云乘雲游兮一云乘)
(浮雲/兮)汎淫澒溶紛若霧兮(言已懐徳不用譬若蛟龍潛/於川澤忽然乗雲汎滛而遊)
(紛紜若霧而乃見之也汎一作沉澒一作鴻補/曰汎滛已見九懐澒鴻並乎孔切溶戈孔切)潺湲轇
轕(轇一作膠補/曰轕音葛)雷動電發馺高舉兮(言蛟龍升天其形/潺湲若水之流縱)
(横轇轕遂乘雷電而高舉也以言已亦想遭明時舉/而進用補曰馺素合切方言馺馬馳也注云疾貌)升
虚凌冥沛濁浮清入帝宫兮(言龍能登虚無凌清冥棄/濁穢入天帝之宫言已亦)
(想升賢君之朝斥去貪佞之/人也升一作登沛一作棄)揺翹奮羽馳風騁雨遊無
窮兮(言龍既升天奮揺翹羽馳使風雨言已亦願奮/竭智謀以輔事賢君流恩百姓長無窮極也)
　　　　逺遊
　
　
　
　
　
　
　
　
　
　
　
　
　
　楚詞補注巻十六
欽定四庫全書
　楚詞補注巻十七
　　　　　　　　　　　　宋　洪興祖　撰
　九思章句第十七　楚詞
　　　　逢尤(逢一/作見)
　　　　怨上
　　　　疾世(世一/作俗)
　　　　憫上(憫一/作閔)
　　　　遭厄
　　　　悼亂(一作隠思/一作散亂)
　　　　傷時
　　　　哀嵗
　　　　守志
九思者王逸之所作也逸南陽人(一作/南郡)博雅多覽讀楚
辭而傷愍屈原故為之作解又以自屈原終沒之後忠
臣介士遊覽學者讀離騷九章之文莫不愴然心為悲
感高其節行妙其麗雅至劉向王襃之徒咸嘉其義(一/云)
(咸嘉/歎之)作賦騁辭㠯讃其志則皆列於譜録世世相傅(皮/日)
(休九諷叙云屈平既放作離騷經正詭俗而為九歌辨/窮愁而為九章是後詞人摭而為之若宋玉之九辯王)
(褒之九懐劉向之九歎王逸之九思其為清怨素艶幽/快古秀皆得芝蘭之芬芳鸞鳳之毛羽也揚雄有廣騷)
(梁竦有悼騷不知王逸奚罪其文/不以二家之述為離騷之兩派也)逸與屈原同土共國
悼傷之情與凡有異竊慕向襃之風作頌一篇號曰九
思以禆其辭未有解説故聊叙訓誼焉(一無/叙字)辭曰(逸不/應自)
(為注解恐其子延/夀之徒為之爾)
悲兮愁哀兮憂(傷不/遇也)天生我兮當闇時(君不/明也)被諑譖兮
虚獲尤(為佞人所傷害也諑毁/也尤過也補曰諑音卓)心煩憒兮意無聊(愁君/迷蔽)
(忿姦興也憒亂也聊樂/也補曰憒音潰聊音留)嚴載駕兮出戲遊(將以釋/憂憤也)周八
極兮歴九州(求賢/君也)求軒轅兮索重華(覬遇如黄帝堯/舜之聖明也)世
既卓兮逺眇眇(去前聖逺然不可得也卓逺/也卓一作逴補曰逴音卓)握佩玖兮
中路躇(懐寳不舒悵仿偟/也補曰躇音除)羡咎繇兮建典謨(樂古賢臣/遇明君也)
(咎一/作臯)懿風后兮受瑞圖(懿深也屈原之喻也風/后黄帝師受天瑞者也)愍余命
兮遭六極(愍一/作憫)委玉質兮於泥塗(見放逐汙辱若䧟泥/塗中也泥一作埿)
遽傽遑兮驅林澤(遽一作遂傽一作章一作慞一/作憒補曰集韻傽徨行不正)歩屏
營兮行丘阿(憂憒不知所為徒經營奔走也/補曰屏音并卑盈切征彸也)車軏折兮
馬虺頽(驅騁不能寕定車弊而馬病也軏一作軸補曰/語云小車無軏軏車轅耑持衡者一作軌非是)
(虺音灰集/韻作􁁜􁁜)憃悵立兮涕滂沲(憂悴而涕流也憃一作䚎/一作惆一作怊補曰憃丑)
(江切䚎音同視不/明也一曰直視)思丁文兮聖明哲(丁當也文文王也/心志不明願遇文)
(王時/也)哀平差兮迷謬愚(平楚平王差吴王夫差也平王/殺忠臣伍奢奢子員仕吴以破)
(楚夫差不用子胥/而為越所滅也)吕傅舉兮殷周興(吕吕望傅傅説兩/賢舉用而二代以)
(興盛/也)忌嚭專兮郢吴虚(忌楚大夫費無忌嚭吴大夫宰/嚭虚空也忌嚭佞偽惑其君而)
(敗二國空虚郢楚都也嚭一/作嚭補曰普美切集韻從喜)仰長歎兮氣䭇結(仰將訴/天也䭇)
(結也補曰䭇於結切/説文飰窒也與噎同)悒殟絶兮咶復蘇(憤忿晻絶徐乃/蘇也殟釋文作)
(愠咶一作活一作恬蘇釋文作穌補曰/殟廣雅云極也音温咶息也乎刮切)虎兕爭兮於廷
中(廷朝廷也虎兕/惡獸以喻姦臣)豺狼鬭兮我之隅(隅旁也言衆佞辯/爭常在我傍也)
雲霧㑹兮日冥晦(衆偽蔽君如雲霧之/隱日使不可得見也)飄風起兮揚塵
埃(回風為飄以喻小人造設姦偽賊害/仁賢為君垢穢如回風之起塵埃也)走鬯罔兮乍東
西(動觸諂毁東西趨走一作鬯䟫一作暢䟫一本云䟫/敞音又主尚切補曰集韻有䟫敞尚二音距也蹋也)
(有䟫音/餉正也)欲竄伏兮其焉如(無所/逃難)念靈閨兮隩重深(靈謂/懐王)
(閨閤也言欲訴論輙為羣邪所逆/不能得通達隩一作奥一作窈)願竭節兮隔無由望
舊邦兮路逶隨(逶隨迂逺也近而障隔則/與迂逺同也逶一作委)憂心悄兮志
勤劬(悄猶慘也劬勞也志一/作以補曰悄子小切)䰟焭焭兮不遑寐(䰟一/作魂)目
眽眽兮寤終朝(眽眽視貌也終朝自旦及夕言通夜不/能瞑也眽一作脉一作眩補曰眽目眩)
(視貌/音脉)
　　　　逢尤
令尹兮謷謷(今尹楚官掌政者也謷謷不聼/話言而妄語也補曰謷五高切)羣司兮譨
譨(羣司衆僚譨譨猶偬偬也言皆競於佞/也羣一作群補曰譨譨多言也奴侯切)哀哉兮淈淈
(淈淈一國並亂/也補曰淈音骨)上下兮同流(君臣俱愚/意無别也)菽藟兮蔓衍(菽/藟)
(小草也蔓衍廣延也補曰/菽釋文音焦藟力水切)芳虈兮挫枯(虈香草名也挫/枯棄不用也補)
(曰虈許苖切本草白芷一名虈説/文楚謂之蘺晉謂之虈齊謂之茝)朱紫兮雜亂㑹莫兮
别諸(君不識賢使紫奪/朱世無别知之者)倚此兮巖穴(退遁/逃也)永思兮窈悠
(長守忠信念無違而/塗悠逺也悠一作窕)嗟懐兮眩惑(懐懐王也為衆佞/所欺曜目盡迷瞀)用
志兮不昭(獨行忠信無明/已者昭一作照)將喪兮玉斗遺失兮鈕樞(鈕/樞)
(所以校玊斗玉斗既喪將失其鈕樞言放棄賢者逐去/之一注云鈕樞玊斗皆所寳者補曰釋文鈕女有切一)
(作劔/非是)我心兮煎熬惟是兮用憂(熬亦煎也憂無已也煎/熬一作熬􁓉釋文作􁓈)
(補曰並/音炒)進惡兮九旬(紂為九旬之飲而不聼正惡一作/思進惡一作集慕九旬一作仇荀)
(一注云紂為長夜之飲/補曰仇荀謂仇牧荀息)復顧兮彭務(彭彭咸務務光皆/古介士恥受汙辱)
(自投於水而死也復一作退/務一作瞀注同釋文音牟)擬斯兮二蹤(擬則也蹤跡/也言願效此)
(二賢之迹/亦當自沈)未知兮所投謡吟兮中壄(未得所死且仿/偟也一作野)上
察兮璇璣(璇一作旋一作琁機補/曰北斗魁四星為璇璣)大火兮西睨攝提兮
運低(璇璣天中故先察之大火西流攝提運下夜分之/候愁思不寐起視星辰以解戚者也流一作匿補)
(曰大火房心尾也晉志攝提/六星直斗杓之南主建時節)雷霆兮硠礚(雷聲補曰上/音郎下苦蓋)
(切/)雹霰兮霏霏(霏霏/集貌)奔電兮光晃凉風兮愴悽(獨處愁/思不寐)
(見雹電凉風之至益/憂多也晃一作照)鳥獸兮驚駭相從兮宿棲(言鳥獸/驚惶尚)
(相從就傷己單/獨心用悲也)鴛鴦兮噰噰(和鳴/貌也)狐狸兮徾徾(相隨貌/補曰徾)
(釋文音眉/一作嶽非)哀吾兮介特(介特獨也一/吾下有子字)獨處兮罔依(罔無/也)
蝼蛄兮鳴東蟊􁈳兮號西蛓緣兮我裳蠋入兮我懐蟲
豸兮夾余惆悵兮自悲(言已獨處山野與衆虫為伍心/悲感也一作􁓐􁁉蛓一作􁉃懐)
(一作衣豸一作豸補曰螻蛄婁姑二音蟊􁈳矛節二音/蟊虫食草根者爾雅􁈳茅蜩似蟬而小青色音截蛓音)
(次説文云毛虫有毒螫人蠋音蜀豸/直氏切有足謂之蟲無足謂之豸)佇立兮忉怛(佇停/補曰)
(忉音刀憂勞/也怛丁葛切)心結縎兮折摧(補曰縎結/也音骨)
　　　　怨上
周徘徊兮漢渚(言己山中愁憤復之漢水之涯/庶欲以釋思念也渚一作濵)求水神
兮靈女(冀得水中神/女以慰思念)嗟此國兮無良(此國楚國也言君/臣無善皆凶愚也)
媒女詘兮謰謱(謰謱不正貌一云媒女一云媒拙訥兮/補曰詘與訥同方言謰謱拏也南楚曰)
(謰謱音連縷注云言譇/拏也一曰謰謱語亂也)鴳雀列兮譁讙(鴳雀小鳥以喻/小人列位也言)
(小人在位患失之競為佞/謟聲呶呶也鴳一作鷃)鴝鵒鳴兮聒余(鴝鵒鴳雀類/也多聲亂耳)
(為聒補曰/鴝音劬)抱昭華兮寳璋(昭華玉名璋一作章補曰淮/南云堯贈舜以昭華之玉)
欲衒鬻兮莫取(行賣曰衒鬻賣也言已竭忠信以事君/而不見用猶抱此昭華寳璋衒賣之璋)
(玉名/也)言旋邁兮北徂(已不見用欲逺去也旋/一作逝一云逝言邁兮)叫我友兮
配耦(叫急叫也言此國已無良人/庶北行遇賢友而以自耦也)日隂曀兮未光(北方/多隂)
(隂一/作□)閴睄窕兮靡睹(閴窺也睄窕幽冥也一作闐䏴雿/補曰閴古覔切睄與宵同窕徒了)
(切深/也)紛載驅兮高馳(適北無所遇/故欲馳而去)將諮詢兮皇羲(皇羲/羲皇)
(也諮問詢謀所以安已也/一云羲伏羲伏羲稱皇也)遵河臯兮周流路變易兮時
乖(所志不遇無所用/其志也時一作旹)濿滄海兮東遊沐盥浴兮天池(天/池)
(則滄海也濿一作/厲補曰濿與厲同)訪太昊兮道要(太昊東方青帝也/將問天道之要務)云
靡貴兮仁義(太昊答惟仁義為/上補曰義有儀音)志欣樂兮反征就周文
兮邠岐(聞惟仁義故欣喜復之西方就/文王也邠岐周本國邠一作豳)秉玉英兮結誓
(願與文玉約信以/玉英為贄幣也)日欲暮兮心悲(日暮而嵗邁年將/老悲不見進用也)惟
天禄兮不再(福不冄至年嵗/一過則終訖也)背我信兮自違(若背忠信/以趨時俗)
(則違本心/故不忍為)踰隴堆兮渡漠(隴堆山名漠沙漠/也一云漢漢水也)過桂車兮
合黎(桂車合黎皆/西方山之名)赴崑山兮􁁌騄(崑山崑崙也言渡隴/堆適桂車合黎乃至)
(崑崙取駿馬而絆之騄駿馬名崑一作昆􁁌一/作䮍補曰􁁌竹及切絆馬也騄耳馬名音緑)從卭遨
兮棲遲(卭獸名遨遊也􁁌騄從卭而棲遲顧望也/一云從盧敖兮補曰卬謂卬卬駏虛也)吮玉
液兮止渴齧芝華兮療飢(玉液瓊蘂之精氣芝神草也/渴啜玉精飢食芝華欲僊去)
(也渴釋文作㵣補曰吮常兖切/呧也又子兖切潄也㵣與渴同)居嵺廓兮尠疇(嵺廓空/洞而無)
(人也尠少也疇匹也言獨/行而抱影也補曰嵺音寥)逺梁昌兮㡬迷(梁昌陷據失/所也迷惑欲)
(還也陷據/一作蹈懅)望江漢兮濩渃(濩渃大貌也還見江漢水大/也漢一作海補曰濩音穫渃)
(音若大/水也)心緊絭兮傷懐(緊絭糾繚也望舊土而心感傷/也絭一作韏一作繾綣補曰緊)
(繾並袪引切韏綣/並苦逺切纒綿也)時昢昢兮旦旦(日月始出光明未盛/為昢昢一作朏一云)
(旦旦一云且旦補曰昢日將曙朏/月未盛明並普突切且子魚切)塵莫莫兮未晞(莫莫/合也)
(晞消也朝陽未開霧/氣尚盛莫一作漠)憂不暇兮寢食吒増歎兮如雷(吒/一)
(作咤増一作曾補曰/吒竹嫁切吐怒也)
　　　　疾世
哀世兮睩睩(睩睩視貌賢人不用小人持/勢也補曰睩目睞謹也音禄)諓諓兮嗌喔
(諓諓竊言嗌喔容媚之聲補/曰嗌音益喔於角切又音屋)衆多兮阿媚(阿/曲)骫靡兮成
俗(委靡面柔也/骩一作委)貪枉兮黨比貞良兮焭獨(詩云獨行焭/焭焭一作惸)
鵠竄兮枳棘鵜集兮帷幄(木帳曰帷言大人處卑賤小/人在尊位也鵠一作鶴鵜一)
(作鴺一作鶬補曰鵜音/啼與鴺同説文鴺鶘也)蘮蕠兮青䓗(蘮蕠草名青䓗見/養有光色也補曰)
(蘮居滯切蕠女猪切集韻/蘮蒘似芹可食䓗當作葱)槀本兮萎落(槀本香草也喻/賢愚易所落舊)
(音/格)覩斯兮偽惑(惑一作盛一云/疾斯兮偽忒)心為兮隔錯(隔錯失/其性也)逡
廵兮圃藪(藂林/曰藪)率彼兮畛陌(田間道曰畛/陌塍分界也)川谷兮淵淵
(深/貌)山峊兮峉峉(峉峉長而多有貌也峊一作阜一作屈/峉一作硌補曰峊即阜字峊舊音五結)
(切集韻作􁁉高山也峉/音額山高大貌硌音落)叢林兮崯崯(崯崯衆饒貌崯一/作岒補曰並音吟)
株榛兮岳岳(岳岳衆木檀也株一作林/補曰博雅木叢生曰榛)霜雪兮漼溰(積/聚)
(貌一作溰溰一作漄漄補曰漼/音摧溰五來切霜雪積聚貎)氷凍兮洛澤(洛竭也寒/而水澤竭)
(成冰補曰集韻氷謂之􁅅澤其字从仌上音洛/下大洛切又曰凙氷結也引此云冬氷兮􁅅凙)東西兮
南北罔所兮歸薄(言四方皆無/所停止也)庇廕兮枯樹匍匐兮巖
石(宂可/居者)踡跼兮寒局數(一云踡跼兮數年一云踡/跼兮寒風數補曰數音促)獨處
兮志不申(踡傴/僂也)年齒盡兮命迫促魁壘擠摧兮常困辱
(魁壘促廹也擠摧折屈也壘一作纍補曰魁/苦罪切壘纍並音磊魁壘盤結也擠子奚切)含憂强老
兮愁不樂(愁早老曰强/也不一作無)鬚髪薴顇兮顠鬢白(薴亂也顠/雜白也鬚)
(一作䰅薴一作蔓鬢一作顮補曰薴音獰/艸亂也顇音悴顦顇也顠疋沼切髪亂貌)思靈澤兮一
膏沐(靈澤天之膏潤也蓋/喻徳政也靈一作雲)懐蘭英兮把瓊若(英華瓊若/食也蘭一)
(作/華)待天明兮立躑躅(言懐蘭把若無所施之欲待明君/未知其時故屏營躑躅一作蹢䠱)
(補曰上文隻/下文局切)雲䝉䝉兮電儵爍(儵爍疾也闇多而明少/也䝉一作濛補曰爍書)
(灼/切)孤雌驚兮鳴呴呴(雌一作雛補/曰呴音握)思怫鬱兮肝切剥忿
悁悒兮孰訴告(一云於悒悒兮補曰怫/音佛悁一緣切告入聲)
　　　　憫上
悼屈子兮遭厄(子男子之/通稱也)沈玉躬兮湘汩(賢者質美故/以比玉湘汨)
(皆水名補/曰汩音覔)何楚國兮難化(言楚國君臣之亂不/可曉喻也兮一作之)迄于今
兮不易(政教荒阻不可/變也于一作乎)士莫志兮羔裘(言政穢則士貪/鄙無有素絲之)
(志皎潔/之行也)競佞諛兮讒䦧(䦧不相聼一云讒䦧/䦧補曰䦧虚的切)指正義兮
為曲訿玉璧兮為石(一作璧玉補/曰訿音紫)殦鵰遊兮華屋(殦一/作鶻)
鵕䴊棲兮柴蔟(鵕一作鵔棲一作指一作蒨音竄/補曰鵕素俊切䴊音儀蔟干木切)起奮
迅兮奔走違羣小兮謑訽(謑恥辱詬陋之言也訽一作/呴補曰謑音傒訽許候切又)
(胡豆切荀子無亷恥而忍䕶訽注云/謂罵辱也䕶音奚一云謑訽小人怒)載青雲兮上昇適
昭明兮所處(終無所舒情故欲乗雲升天就/日處矣昭明日暉昇一作陞)躡天衢兮
長驅踵九陽兮戲蕩(衢路也九陽/日出處也)越雲漢兮南濟秣余
馬兮河鼓(河鼓牽牛别名補曰爾雅河鼓謂之/牽牛晋志曰河鼓三星在牽牛北)雲霓紛
兮晻翳(雲一作霄/翳一作鬱)參辰回兮顛倒(參辰皆宿名夜分而/易次故顛倒失路也)
(補曰楊子吾不/覩參辰之相比)逢流星兮問路顧我指兮從左(流星發/所從也)
(一云顧/指我兮)俓娵觜兮直馳(觜一作訾補曰娵酒于切觜音/訾爾雅娵觜之口營室東壁也)
御者迷兮失軌遂踢達兮邪造(流星雖甚猶不得道踼/達誤過也邪一作衺補)
(曰踢音湯達他達切一音跌跌踼/行不正貌林云踼徒郎大浪二切)與日月兮殊道志閼
絶兮安如(志望已訖不知所之如/一作歸補曰閼音遏)哀所求兮不耦攀天
階兮下視(下一/作俛)見鄢郢兮舊宇(鄢郢楚都也言上天所/求不得意欲還下視見)
(舊居也補曰鄢於建切地名在楚音/偃者在鄭音焉者在潁川釋文音幰)意逍遥兮欲歸衆
穢盛兮杳杳(衆穢喻佞人/言將復害已)思哽饐兮詰詘(饐一/作咽)涕流瀾
兮如雨(還為衆偽所/害故悲泣也)
　　　　遭厄
嗟嗟兮悲夫(傷時/昏惑)殽亂兮紛挐(君任佞巧競疾忠信交/亂紛挐也殽一作散釋)
(文殽乎巧切補/曰挐女居切)茅絲兮同綜(不别好惡綜一作䋴補曰/綜子宋切機縷也列女傳)
(曰推而往引/而來者綜也)冠屨兮共絇(上下無别屨一作屣補曰絇/具于切鄭康成云絇謂之拘)
(着舄屨頭/以為行戒)督萬兮侍宴(華督宋萬二人宋大/夫皆弑其君者也)周邵兮負
蒭(周公邵公言楚君使忠賢如周邵者負蒭/反以督萬之人侍宴補曰説文蒭刈艸也)白龍兮見
䠶靈龜兮執拘(白龍川神靈龜天瑞補曰河伯化為白/龍羿射之眇其左目神龜見夢於宋元)
(君曰予為清江使河伯/之所漁者余且得予)仲尼兮困厄(仲尼聖人而/厄於陳蔡也)鄒衍
兮幽囚(鄒衍賢人而為佞/邪所攝齊遂執之)伊余兮念兹(伊惟也/兹此也)奔遁兮
隠居(欲避/世也)將升兮高山(升一作陟/一作階)上有兮猴猿欲入兮
深谷下有兮虺蛇左見兮鳴鵙右睹兮呼梟(鵙伯勞也/山有猴猿)
(谷有虺蛇左石衆鳥閴無人民/所以愁懼也補曰鵙古覔切)惶悸兮失氣(悸懼也失/氣䁆然而)
(將絶補曰/悸其季切)踊躍兮距跳(以泄憤懣也補/曰跳徒招切)便旋兮中原(旋/一)
(作/絶)仰天兮増歎(仰一/作卬)菅蒯兮壄莽(壄一作野補曰菅/音姦蒯苦怪切)雚
葦兮仟眠(一作千眠一作/仟𤣥仟一作吁)鹿蹊兮􁭳􁭳貒貉兮蟫蟫(蟫/蟫)
(相隨之貌鹿蹊一作𤣥鹿􁭳一作䠪􁭳􁭳一作繼踵補/曰蹊徑也䠪吐管切集韻作躖說文云禽獸所踐處也)
(貒音湍似豕而肥一/音歡蟫滛潭二音)鸇鷂兮軒軒(軒軒將止之貌/補曰鷂音燿)鶉䳺
兮甄甄(甄甄小鳥飛貌䳺一作䳺一云鶉鴳/兮飄飄一作鶉鴿補曰䳺鳥甘切)哀我兮寡
獨靡有兮齊倫(齊偶齊/一作匹)意欲兮沈吟廹日兮黄昏(意且/欲遟)
(望又促暮當棲/宿也廹一作白)𤣥鶴兮髙飛(鶴一作鸛/一云鵾鷄)曾逝兮青冥(青/冥)
(太清曾一作/増逝一作逰)鶬鶊兮喈喈(鶬鶊鸝黄也/喈喈鳴之和)山鵲兮嚶嚶(嚶/嚶)
(鳴之/清也)鴻鸕兮振翅(鴈之大者曰鴻鸕鸕/鶿也振翅將飛也)歸鴈兮于征(征/行)
(也言/將去)吾志兮覺悟懐我兮聖京垂屣兮將起跓竢兮碩
明(垂釋文作埀測夾切碩一作須補曰屣/所尔切跓竹旬切集韻重主切停足)
　　　　悼亂
惟昊天兮昭靈(昊天夏天也昭/明也靈神也)陽氣發兮清明風習習
兮龢煖(煖一作㬉古作/燸補曰乃管切)百草萌兮華榮(榮一/作英)堇荼茂兮
扶疏(堇葪也荼苦菜也扶一作敷補/曰爾雅齧苦堇注云今堇葵也)蘅芷彫兮瑩嫇(蘅/杜)
(蘅芷若芷皆香草嫇一作/冥補曰瑩於銘切嫇音銘)愍貞良兮遇害將夭折兮碎
糜(一作/爢)時混混兮澆饡(饡餐也混混濁也言如澆饡之/亂也餐一作餮補曰饡音賛説)
(文云以/羮澆飯)哀當世兮莫知覽往昔兮俊彦亦詘辱兮係纍
(釋文作累/力桂切)管束縛兮桎梏百貿易兮傅賣(傅一作傳補/曰淮南云伯)
(里奚轉鬻注云伯里奚知虞公不可諫/轉行自賣於秦為穆公相傳亦有轉音)遭桓繆兮識舉
(管管仲百百里奚也管仲為魯所囚齊桓釋而任之百/里奚晉徒役秦穆以五羖之皮贖之為相也補曰繆音)
(木/)才徳用兮列施(徳一/作得)且従容兮自慰(以古賢者皆/然緩已憂也)玩
琴書兮遊戲(補曰戲/音希)廹中國兮迮陿(無所用志故云/窄陿一作窄陜)吾
欲之兮九夷(子欲居九夷/疾時之言也)超五嶺兮嵯峨(超越也將之/九夷先歴五)
(嶺之山言/艱難也)觀浮石兮崔嵬(東海有浮石之/山崔嵬山形也)陟丹山兮炎
野(復之南山丹山炎/野皆在南方也)屯余車兮黄支(一本此句在就祝/融兮稽疑之下補)
(曰楊子曰/黄支之南)就祝融兮稽疑(黄支南極國名也祝融赤帝/之神稽合所以折謀求安已)
(之處/也)嘉已行兮無為(嘉善也言祝/融善已之處)乃回朅兮北逝(復旋/至北)
(方也回一作廻/補曰朅去竭切)遇神孈兮宴娭(孈北方之神名也言遇/神宴而待之孈一作孈)
(釋文作/孈音擕)欲静居兮自娱(言已遇神而宴樂/亦欲安居自娱也)心愁慼兮不
能(慼一/作戚)放余轡兮策駟(復欲去也/放一作収)忽飈騰兮浮雲(一云/忽風)
(騰兮/雲浮)蹠飛杭兮越海(蹠一/作跖)從安期兮蓬萊(蓬萊海中山/名也安期生)
(仙人名也言/欲往求仙也)緣天梯兮北上登太一兮玉臺(登一/作升)使素
女兮鼓簧(太一天帝所在/以玉為臺也)乗戈龢兮謳謡(乘戈仙人也/和素女而歌)
(也補曰張晏云玉女青/要乘弋等也戈字從弋)聲噭誂兮清和(噭誂清暢貌嗷/釋文作激音叫)
(誂他弔切補曰噭呼也楚謂/兒㕸不止曰噭咷咷音糶)音晏衍兮要媱(要媱舞容/也補曰説)
(文媱曲肩貌方言媱遊/也江沅之間謂戲為媱)咸欣欣兮酣樂余眷眷兮獨悲
(言天神衆舞皆喜/樂獨已懐悲哀也)顧章華兮太息(章華楚臺名也/太息憂歎也)志戀
戀兮依依(戀一/作鬱)
　　　　傷時
旻天兮清凉(秋天為旻天秋節/至故清且凉也)𤣥氣兮高朗(秋冬陽氣/升故高朗)
(也朗一/作明)北風兮潦洌(寒節至也洌一作/烈補曰潦音寮)草木兮蒼唐(始/凋)
(也草一作艸/唐一作黄)􁌨蚗兮噍噍(促寒將蟄/故噍噍鳴)蝍蛆兮穰穰(將變/貌)
嵗忽忽兮惟暮(暮/末)余感時兮悽愴(感時以/悲思也)傷俗兮泥濁
矇蔽兮不章寳彼兮沙礫捐此兮夜光(夜光明/珠也)椒瑛兮
涅汙葈耳兮充房(葈耳惡草名也/充房侍近君也)攝衣兮緩帶操我兮
墨陽(墨陽/劍名)昇車兮命僕將馳兮四荒(四裔謂/之四荒)下堂兮見
蠆(蠆土螽也喻佞人欲/害賢如蠆之有螫毒)出門兮觸螽巷有兮蚰蜒邑多
兮螳螂睹斯兮嫉賊心為兮切傷俛念兮子胥仰憐兮
比干投劔兮脱冕龍屈兮蜿蟤(蜿蟤自/廹促貌)潛藏兮山澤匍
匐兮叢攅(叢攅羅/布也)窺見兮溪澗流水兮沄沄(沄沄/沸流)黿鼉
兮欣欣鱣鮎兮延延羣行兮上下駢羅兮列陳自恨兮
無友特處兮煢煢(獨行/貌)冬夜兮陶陶(長/貌)雨雪兮冥冥神
光兮熲熲鬼火兮熒熒(神光山川之精能為/光者也熒熒小火也)修徳兮困
控(將誰困控言/無引已也)愁不聊兮遑生(遑/暇)憂紆兮鬱鬱惡所兮
冩情
　　　　哀嵗
陟玉巒兮逍遥(玉巒崑崙山也山脊/曰巒逍遥湏㬰也)覽高岡兮嶢嶢(山/嶺)
(曰岡嶢嶢/特高也)桂樹列兮紛敷(崑崙山多桂/樹紛錯敷衍)吐紫華兮布條
(桂華紫色/布敷條枝)實孔鸞兮所居(孔鸞/大鳥)今其集兮惟鴞(鴞小鳥/也以言)
(名山宜神鳥處之猶朝庭冝賢者/居位而今惟小人故云鴞萃之也)烏鵲驚兮啞啞(神鳥/至則)
(衆鳥集從今反鴞往/處之故驚而鳴也)余顧瞻兮怊怊(怊怊四/逺貌)彼日月兮
闇昧(日月無光雲霧之所蔽/人君昏亂佞邪之所惑)障覆天兮祲氛(祲惡/氣貌)伊我
后兮不聰(后/君)焉陳誠兮効忠攄羽翮兮超俗(無所効其/忠誠故翻)
(飛而/去也)遊陶遨兮養神(陶遨心/無所擊)乘六蛟兮蜿蟬(蜿蟬羣蛟/之形也龍)
(無角/曰蛟)遂馳騁兮陞雲揚彗光兮為旗秉電䇿兮為鞭(復/欲)
(升天求/仙人也)朝晨發兮鄢郢(郢楚/都也)食時至兮増泉(増泉天/漢也)繞
曲阿兮北次(次/舍)造我車兮南端(復適南/方也)謁𤣥黄兮納贄
(𤣥黄中央/之帝也)崇忠貞兮彌堅(雖遥蕩天際之間/不失其忠誠也)歴九宫兮
徧觀(九宫天/之宮也)睹秘藏兮寳珍就傅説兮騎龍(傅説殷王/武丁之賢)
(相也死/補辰宿)與織女兮合婚舉天罼兮掩邪(罼宿名也畢有/囚姦名故欲以)
(掩取邪佞/之人也)彀天弧兮䠶姦(弧亦星名也弧矢弓/弩故欲以䠶姦人也)随真人
兮翺翔(真仙/人也)食元氣兮長存(元氣/天氣)望太㣲兮穆穆(太㣲/天之)
(中宫穆穆/和順也)睨三階兮炳分(太㣲/之階)相輔政兮成化建烈業
兮垂勲(當與衆仙共輔天/帝成化而建功也)目瞥瞥兮西沒道遐迥兮阻
歎志稸積兮未通悵敞罔兮自憐(言陞仙之亊廹而不/通故使志不展而自)
(傷/也)
　　　　守志
亂曰天庭明兮雲霓藏三光朗兮鏡萬方(天清則雲霓/除日月星辰)
(昭君明下理/賢愚得所也)斥􁶒蜴兮進龜龍䇿謀從兮翼機衡(􁶒蜴/喻小)
(人龜龍喻君子璇璣玉衡以喻君能任賢/斥去小人以自輔翼也一云奮䇿謀兮)配稷契兮恢
唐功(配匹也恢大唐堯也稷契堯佐也言遇明君/則當與稷契恢大堯舜之善也一曰恢虞功)□英
俊兮未為雙(雙匹/也)
　楚詞補注巻十七
