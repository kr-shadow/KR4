#+TITLE: 沈氏三先生文集-宋-
#+DATE: 2016-06-11 12:24:34
#+SOURCE: github.com/kanripo/KR4d0036 master 33fdd655                
沈氏三先生文集卷第一
西溪文集卷第一
　翰林學士右諌議大夫知制誥充群牧使兼判吏部流内銓判尚書禮部長興縣
　　　　開國伯食邑八百户輕車都尉賜𬗋金魚袋沈(御名/同音)文通諱遘
　　歌詩
　　　　奉祠西太乙宫賦
　　　　應制依韻和　御製後苑賞花釣魚
　　　　杭州燕思閣分題四首
　　　　　得偃松院　得巽亭
　　　　得歸字　得胡瓌馬
　　送劉泌歸建州　何公南袐閣公會
　　送沈景休知常州　送詩僧思齊歸呉
　　送何中復赴髙陵簿　送張吉老兩浙提刑
　　贈梅聖俞柑實　天台山送僧象㣲歸山
　　滑州新修東園　贈楊樂道建茶
　　和楊樂道省中述懷
　　王景彛省舎孤竹　和邵興宗還館
　　和陳和叔祕閣會話　送李瑜通判潤州
　　送梅公儀知杭州　送許當通判泉州
　　送陳舜俞壽州從事
　　送呉冲卿省舎觀蘓才翁題壁
　　沈沔天隠樓　杭州僧修廣法喜堂
　　景德寺考試院和李子儀重陽日
　　景德寺考試院壁和王介甫所題詩
　　次韻和王景彛十一月朔早朝
　　次韻和宋次道省直
　　次韻和次道十一月朔蚤朝
　　送余良孺太監致仕歸鄊
　　次韻和樂道出省後見寄
　　和劉原甫陽春冝白雪
　　送韓玉汝知洋州　送辛有終知鄂州
　　蓬莱山送徐仲㣲赴蓬莱令
　　送句諶通判頴川
　　和鄰㡬荅李公逹遺嘉慶李
　　次韻和冲卿省直　次韻和景彛秋興
　　次韻和鄰㡬喜司馬君實錢君倚章伯鎮入省
　　次韻和邵不疑省直　和君倚景靈行
　　次韻和君實苦雨　送徐同年
　奉祠西太乙宫賦
躬明詔以攝事兮奉祠乎太乙之霛戒前期之三日
兮祇祓而造乎神庭命徒御以夕駕兮候北斗之尚
明啟國門而西出兮頋旭日之旣升背城關之嵯峨
兮氣佳㢤其可挹度川原之平逺兮風泠然其可乘
方春陽之發茂兮感萬物之舒荣塘氷㪚兮波已淥
野雪消兮艸欲青時嘉魚之浮躍間好鳥之嚶鳴池
籞嚴以望幸兮于以見承平之多豫耒耜載以就田
兮于以見黎民之楽生予心逍然其有獲尚安知乎
一舎之逺而遄征者乎爾廼逍遥而舒榮髙舉而遐
嘱氤氲兮雲霞之合隠嶙兮䑓殿之矗鐘磬之音兮
砰焉而震於耳金碧之光兮燁焉而眩於目曽城縣
圃乎閬苑崑崙乎其逺也若不可到海中之神山其
邇也若猶可疑漢家之甘泉巍巍乎㕠觀沈沈乎重
関鞠躬而下屏息以前趍就乎下房之次而齋嚴乎
其間于是㳺心於神明致思於精粹披柱史之書玩
􁇀園之義考星經之説合道家之記盖太乙北辰之
主而天之貴神也其尊五福其行九宫上運乎樞機
下監乎吉㐫㳂漢曁唐是類是宗聖朝囙焉定畤西
東盖所以逆三神接萬靈致諸福綏群氓者焉惟月
孟陬惟日辛卯迎氣於郊寔恊吉卜侍臣焉承其祀
史焉賛其禮牢醴兮芬芬幣玉兮煒煒盖節兮葳㽔
旛旍兮旖旎三陔之壇兮所以降上神八通之道兮
所以賔衆鬼威靈兮如在盻蠁兮受記時也太隂旣
傾列宿在纒𬗋宫之右天極粲然帝閽兮若啟氛翳
兮若褰羙光之發兮赫奕而炤燿休氣之充兮輪囷
而蜿蜒凢厥執事之臣莫不肅然震動俯伏於地既
𧺫而賛饗曰泰一報享臨示厥祥錫衍天子萬壽無
疆大宗小宗継承不忘於是事旣功休出而言歸告
僕夫以促㘘吾将奏釐於太㣲
　　應制依韻和御製後苑賞花釣魚
春入花房次第開上林先望属車来時忘萬物均民
楽恩許羣臣奉燕杯鳯下朝陽時鼓舞魚㳺太液自
徘徊愚心願獻千年夀豈持歡娯一日陪
　　杭州燕思閣分題四首
　　　七言得偃松院(以席間所/望見為題)
古寺半空人跡稀老松自偃何年有擢幹欲聳不及
㝷蟠枝却覆遂盈畆群鳯曬日相婆娑病蛟眠沙獨
蚴蟉五月南風翠幄凉三冬朔雪穹廬厚本知託植
湏岡陵豈應詘身此培塿往来不用為嘆嗟題詩調
咲兒女口
　　　五言得巽亭(以後圃諸亭/亭觀為題)
守居鳯凰背茲亭壓其顛蒼崖當前断崩騰埶将騫
洪濤從天来萬鼔㵼百川髙士耳目曠壮夫胸膽搴
維昔孰經始蔣侯丗稱賢斯人去已乆陳迹亦屢遷
我来感且慕拂拭頗増妍尚存甘棠意善政或有傳
　　　五言得歸字(探韻送完夫以送君/出門歸五字為韻)
相識已恨晚相從每嫌稀如何復相失頓與中懐違
淮江風波接来云逺我圻一朝晤語隔詎能忘嘆欷
置酒衆賔賦觴筆交横飛髙亭山氣佳落日暑力㣲
金池莫辭滿後㑹豈易􁌜病夫意不淺亦且倒載歸
　　　七言得胡瓌馬(是日觀画/以画為題)
古来畫馬為丗貴前有韓幹後相瓌幹之所圗􁐴御
蚤鑄金有式易為好瓌閱衆馬兼漢胡遂窮䏻事絶
代無隂山七騎實瓌造傳之至今為画寳筆端神玅
難盡譽(去/声)會見真馬騰在圖真馬今人亦何識但愛
幹馬肥且澤後丗復有伯楽生丹青雖渝尚典刑
　　　五言送劉泌歸建州
東都宦逰客風塵厭巳乆欣然理扁舟歸鴈不回首
身與汳流下心先淮波赱何時過江望家山見孤嶁
武夷天下名衆溪環左右幽尋莫辭倦勝事不可負
逍遥其無㡬官期諒難後
　　　七言何公南袐閣公會
公從書閣登詞掖西帥重歸始五年當日諸寮半荣
落後来㡬軰雜愚賢齋前花樹多新植架上塵籖亂
舊編嘉遇荣名時所貴從容感詠屬觴篇
　　　七言送沈景休知常州
叠鼔翻波汳流響㕠旌炤地秋日晴蘭陵使君下齋
舸都門送客冠盖傾使君去從金馬署顔朱髮􁇀意
氣横十年侍詔困嚢粟千騎乞得專名城城居雖小
地廼大物衆力薄俗喜争惠窮遷暴各有術從来治
者難其乎使君才勇固自許一州詎足煩神明從容
談笑朞月爾坐聽道路傳能聲教行民服已無事乘
時豫樂與衆并恵山􁉥溪兩秀絶丹轂画隼當春行
還有歌詩冩髙興賔客誰許從唱賽
　　　七言送詩僧思齊歸吴
西風送霜河水落東都歸客不可晋嚢衣卷詩載輕
舸飘然獨下東南州吴山木落衆峰出越湖潦散孤
嶼浮橘丹蓴𬗋新薦爼若下醪羙不計售十年塵埃
一日去猿𥘉脱檻薦下韝幽潜逺颺肻回首送之却
頋令人愁鱸魚正肥張翰老田園将蕪陶潜憂子歸
應有問予者為觧區區茲有由
　　　七言送何中復赴髙陵簿
昔𥘉送君向秦關君時失意多悲嘆今来送君復西
去君懐新命多歡語别君重見凢四年顔色如故氣
軒軒文章學問益老冨卓然逺致信可賢長安古都
今大府并護關西諸節度邇臣元老来後先賢士大
夫還而聚君持利器往從之當能一發胸中竒莫嗟
湏臾廷下屈我有鎡䥓又乘時君家湘衡萬餘里十
年逺逰何所事髙車駟馬終當歸弩力無為故人恥
　　　五言送張吉老兩浙提刑
秋日響舡鼓西風轉檣烏使節東南行光華滿江吴
里門過舊逰弩矢方前驅威嚴勉自勵寜頋舊酒徒
　　　五言贈栂聖俞柑實
柑實来海濵萬里亦以勤中州富佳果乃無一與倫
薦之君子堂豈以多為珍甘滋露欲晞華色丹猶新
愛之勿乆留有酒應速賔
　　　五言天台山送僧象㣲歸山
吾聞天台乆甞讀興公賦茲為東南鎮神霛之所㩀
竒挺究萬状嵩岱不足語頗疑說過夸特為辝之嫭
象㣲廼州民能識山之故從容試為問聊得一二䟽
赤城建霞標上與牛斗附萬有八千丈矗若天一柱
瀑布發髙源飛流翻四注雪霜浮虗空晦明亂朝莫
巖足多丹石光華燦寳璐　溪百餘仭欲濟毛骨怖
九折凌峻梁五界窮幽路芝蘭㪚竒艸松桂羅嘉樹
祥風吹白雲飘然若可御幽閟足瓌恠纎悉難畢具
凢跡古不到神物隂自䕶傳聞昔人說中有洞天處
是名不死墟衆真所㳺聚玉堂敞金庭碧林列瑶圃
有能從而求得之迺􁦆去斯言寕可信良非吾所慕
吾志夲丘壑乆已失厥趣誰言石渠客乃甚轍中鮒
秋風日已髙歸心浩欲騖茲山宿所愛送爾𬗟東頋
吾廬因爾卜伻来審繪素
　　　七言滑州新修東
漠家東郡古延津詔属王畿􁩤邇臣儀物増荣都府
舊㤙光流浹吏民新已明條教康罷俗更餙林園楽
盛辰蚤賦中和来奏御知公不乆整歸輪
　　　又
北輔為藩自昔優使君深壮稱公矦樓臺重拂前人
記(園中楼臺多賈魏/公李衛公所折造)池圃更新此日逰比歲豊和多
愷楽乗春臨賞幾遟晋史君詩藻無窮思賔席誰堪
奉唱酬
　　　七言贈楊楽道建茶
建溪石上􁆾先春萬里封包數数珍羸病從来苦多
飲髙情應只属詩人
　　　五言和楊樂道省中述懐
少小學書史頗知道所存功名謂陳迹古人不復論
旣困乃干澤羽翼何翩翻𥘉登羣玉府猶接文字言
脱落司會廷始從俗吏煩朱墨事勾校笞榜窮奸諼
終日坐當案曾不聞休番舊學泯不講舊志兹益昬
中悼素尚違仰愧前修尊去之未云果蕩尔何當返
覽君自警作使我忘囂袢友道乆寥濶期君於此敦
　　　五言王景彛省舎孤竹
濯濯青玉竿矯矯孤雲姿潜根失其托憔悴非故時
主人幸加憐曷不徙所冝歲寒風霜節無愧君子知
　　　七言和邵興宗還館
三年重到集仙庭却理陳編不自停閣下舊題㡬巳
暗壁中遺簡尚余青故人擾擾誰相好丗事悠悠我
特醒坐看重雲開白日獨揺脩翮入髙㝠
　　　七言和陳和叔袐閣會話
羣玉嵯峨壓石渠我𥘉通籍預讎書三年未厭承明
直一日更從俗吏居對案不堪文墨弊離群長恨咲
言踈𬗋宸蚤逻春朝永時得期君過舊廬
　　　五言送李瑜通判潤州
吴越千里廣故鄣臨上㳺江山號未險人物自風流
在昔為成國於今亦大州時平除圄守地勝足遨逰
青嶂南朝寺蒼烟北固樓蓴鱸秋天老行棹莫遅留
　　　七言送公儀知杭州
禁閣深嚴帝策書侍臣才調蜀相如屡從金馬辭番
直又下承明佩左魚弩矢前駈登北固(京口為錢塘/属郡)
壷漿迎路過姑蘓(姑蘓公/旧治)使君詩老江山勝早晚新
篇到石渠
　　　五言送許當通判泉州
我昔温陵行始𥘉得許矦温陵故佳勝况從吉士㳺
日月雖無㡬所楽良綢繆歸来十載間再見朝王州
故人重相遇尊酒更勸酬歡意我已衰壮心君益遒
君顔反更少我但未白頭乃知中都劳豈若江湖優
嗟㢤石渠客有似魚𬒳鈎何不㫁去之未知所從流
羡君翩然歸春風㠶画舟錦衣鄊治中弩矢驅道周
舊廬何光輝髙堂薦甘羞仕者固應爾自餘信悠悠
送君喜寧已頋我愧莫收幸君􁛮友明我志無所求
　　　五言送陳舜俞壽州從事
天下賢良選公車凢㡬人君矦獨髙第声實兩無倫
鸑鷔来丹穴麒麟出九真推先東國士傾動漢廷臣
未引金閨籍聊為幙府賔還家莫晋滯行看夀陽春
　　　七言和吴冲卿省舎觀蘓才翁題壁
空堂老璧隃麋昬蘓子之蹟丗所珍龍虎變化生風
雲拏石攫木力萬鈞斯人豪竒邁倫羣平生慷慨半
道淪髙辭壮論胡不存惜㢤獨以藝聞
　　　五言沈沔天隠樓
吴㑹富山水呉興盛人物風流自南朝德譽丗不沒
吾宗州之望譜序逺且蕃煌煌全盛時冠盖充里門
吾廬兩溪旁足跡逺城市宛自仙者居胡然人間世
自我登羣玉十年未得歸秋風東南望悵息欲下飛
軒軒吾宗子自少慕竒徫仕意一不如去之若泥滓
起樓臨孤墅自以天隠名超焉􁛮用友於茲寄生平
我𥘉聞以疑今迺送而喜出處亦何常要之不苟爾
俗化日以薄士路令人哀吾黨多狂簡不知所以裁
子歸慎厥修先之以㢘譲風行自田閭来者知所尚
庶㡬吾州士禮義丗弗虧庶㡬吾宗門長為衆表儀
毋獨矜汝名毋獨行乎怪鳥獸非所群山林固何頼
吾雖糜扵此亦若與子逰勔㢤其無悶勿為至人羞
　　　五言杭州僧修廣法喜堂
圂圂學佛者營營良足悲不知佛之楽誰使汝學為
廣師吾州秀智觧迺天資旣以法為喜萬縁脱若遺
髙堂客滿坐玅談破羣疑来者豈不辨辨此堂之題
　　　七言景徳寺考試院和李子儀重陽日
勁風踈雨深秋節古寺重扃􁐴坐人菊色未開期有
待莫香欲佩使誰紉登髙莫作西城望把鏡湏憐白
髮新持酒勸君休惜醉定知歸日不盈旬
　　　七言景德寺考試院壁和王介甫所題詩(二/首)
石藍開盡紅著地瓜蔓半枯黄倒垂坐看一夜芳意
歇風霜即是蚤寒時
夜風吹雨冷通帷鳴鴈𥘉聞一一悲幸好歸時歸未
得愁来莫讀壁間詩
　　　七言次韻和王景彛十一月朔早朝
日上扶􁪇闢九関天威咫尺不違顔簮紳就次𥘉傳
警内外分朝迭進班霜壓陛隅螭闖首風摇殿户獸
鳴環聖君從諌寛狂直丹檻無容復敢攀
　　　五言次韻和宋次道省直
少小學文史焉知事簿書時為吏舍直端與玉山踈
叢竹聊相對孤斟強自攄猶欣二三子佳句數開予
　　　七言次韻和次道十一月朔早朝
𬗋宸陛㦸百重深拜朔官儀列弁簮旭日未全開宿
靄清風先已歛羣隂邇臣自識宵衣志下士徒懐夙
退心虞氏致平猶有戒願聞歌載誦餘音
　　　五言送余良孺太監致仕歸鄊
士有逢辰泰荣名四十㫷更持使者節数建守臣麾
清懿推朝品慈良號吏師修塗方自致壮志未容衰
雅尚先知止歸心浩若馳君㤙寵年至監尹峻官儀
緩帶金鱗重安輿紫綬垂逹尊傾我里盛觀聳當時
擺落公門事逍遥野老嬉維應愛玉軆五福保期頥
　　　七言次韻和楽道出省後見寄
君從司㑹陞延閣更軄華光奉講論却頋簿書劳已
甚􁐴懐僚友意仍存新居近指西城路舊約還㝷北
海樽便欲相期五人者軒車蚤晚下宫門
　　　五言和劉原甫陽春冝白雪
陽春冝白雪良時冝少年試攀瓊樹枝芳意已覺妍
梅花𥘉厭多楊花乍疑早園林光氣生衆物競鮮好
一春都幾日行楽遽勿遅何辭踏泥出猶當秉燭歸
少年自應然老大寕復爾豈不感物華尚能強醇醴
　　　五言送韓玉汝知洋州
帝制一海内畫州以域民小大雖有殊執任兩各均
祖宗𥘉垂統所重尤守臣授受何其艱便坐躬簡輪
承平彌百年法敝㡬不泯其文豈弗具其實盖已淪
遂令師帥官十九非其人諱矦出名家英声邁儔倫
昔為兩劇縣遺羙今猶新匪直却邑良固是臺閣珍
胡然不晋用出駕㕠朱輪洋州實大府左右控蜀秦
厥土從古楽厥俗於茲淳矦才何足拖談笑坐飬神
君子學無苟不讓誠當仁旣富而後教禮義庶可循
坐聽千里謡上徹九重宸表以視四方寵以厲縉紳
因之明黜陟審辨玉與珉尚使天下治復如前代純
鄙言真區區感激為矦陳
　　　七言送辛有終知鄂(牛僧孺始為武昌節度/今辛矦𥘉為鄂)
江漢交流古要津髙牙大斾壓城闉昔尊承相𥘉開
府今屬郎官試治民迎路壷漿因問俗前車弩矢便
行春由来羙化先南國遺楽猶應詠厝薪
　　　五言蓬莱山送徐仲㣲赴蓬莱令
㴾海三神山蓬莱隠嵯峨仙人桂葉舟浮矣明月波
驚塵不可到飛鳥不能過世人但傳聞欲往為奈何
胡然古荒王甘心事欺詑於今禱祠跡往往存山阿
當時燕齊間方士肩相摩遺俗頗淪胥官不嚴禁訶
子去為邑尹施舎各有科兹實繋教化無冝反媕婀
平生學詩書仁術甞切磋毋曰百里小民人豈不多
誰當之武城敢復絃歌
　　　七言送句諶通判頴川
朝駈欵叚北省客莫駕屏星州治中朱顔緑髮出塵
土長纓髙盖生清風彼都之勝實楽國頴汝交貫淮
波通使子乞得一麾去寕復汲汲湏江東
　　　五言和鄰㡬荅李公逹遺嘉慶李
朱實出東土名􁐴與衆殊友人重家果分贈比明珠
堆盤薄霞色熨齒清露腴恨君賞意淺有酒空盈壷
　　　五言次韻和冲卿省直
省舎實𥚹迫強分庭與軒君看午熟時何異炊甑然
内景雖屡清外物苦益喧濁河不足滌當㝷崐崙源
頋身無羽翼大呌不得前却圗湏臾濟雪散和氷丸
嗟我江湖人胡為投此間羡君冨髙興尚堪吟詠煩
　　　五言次韻和鄰㡬喜司馬君實錢君倚章伯
　　　鎮入省
我夲魯連徒放跡江湖濵強茲就朝列俯仰羞衆人
𥘉從東觀㳺尚得文字親晚為大農屬始與俗吏倫
薄書異我學勾校違我貞有如鍜戈劔而乃驅匠輪
顛倒失所措左右迷厥津怳不知適從但欲逃深榛
獨幸良友朋志尚畧一均繼今三君来益欣得有隣
誰云典司殊舎次宻若鱗誰云晤語希牗户日屡巡
論文必髙玅談道皆淵淳揮㺯塵白玉傾倒巾𬗋綸
謂應饜飢渇寕復辞昬晨願言勿有倦行即徂秌春
宦㳺固難常出處各有循公等其謂何我意益欲踆
一朝成契濶相望椘與秦髙㑹不得再空将竒音塵
　　　五言次韻和景彛秋興
蘭蕙含清露芙蕖堕緑波暑随朝雨盡凉入暮天多
已覺金行早誰調玉燭和西風但髙詠将奈緑　何
　　　五言次韻和邵不疑省直
藹藹大農府隂隂道南廬夜直何其頻我性實已踈
每来兀兀坐中懐欝不舒幸茲新凉至燈火理舊書
秋風吹我衣浩然發歸思念我去江湖人事不復記
優擾彌十年忽忽都一寐中夜慎勿思無枕不得睡
　　　七言和君倚景靈行
東城大道何逶迤中直清廟表六屝右臨景霛秘館
之翼翼左帶相國浮圖之巍巍道旁第舎多赩赫車
無停輪馬交䇿風塵勃欝千丈髙素衣化緇㕠眦塞
南阡窮卷我所居上下省户兩歲餘病軀羸乗實厭
畏每趋徑路宫城隅宫牆倚空背環極隠嶙樓䑓露
金碧朝霞夕照天半明墻下行人徒眩惑我甞入謁
得縱觀威容物采嚴且完鸞車歲歲躬献亨孝思盻
蠁通神歡重門設衞日常闔靈境郍令世人雜但見
長松恠石列若屏突兀隂森兩遮匝我家東南滄海
涯乗時偶来觀德輝歸飛故隠自有期何必於此空
歎欷
　　　五言次韻和君實苦雨三首
浩浩雨不止寥寥風且寒敢言裘褐具尚幸室廬完
彌月天形晦無時轍跡乾田臯何處在誰復頋䔥蘭
不見清秋月悠悠雨過弦重陽𥘉未觧委炤固無偏
安得長風御都驅宿藹旋還當三五夕圎魄獨當天
積潦髙秋後幽居病客心每憐荷折蓋猶愛菊包金
獨坐有餘恨臨觴莫厭深多情省郎直永夜祇清吟
　　　五言送徐同年諤出京
激立㡬年志淹遅一日享還家晝錦樂拜壽綵衣荣
未辟諸矦府無矜晚宦情重来奏千牘應咲舊題名
西溪文集卷第一
　　從事郎處州司理叅軍髙布　重校兼監雕
沈氏三先生文集卷第五十二
雲巢編卷弟一
太常寺奉禮郎審官西院主簿沈遼睿逹著
　歌詩
　　卧龍雪　寄陸九
　　和頴叔西園春宴　和頴叔蓬莱閣
　　望海亭　秦望閣
　　贈桃源大師還剡　送智印師還㑹稽
　　禅老閣　春日中和堂
　　　寄題僧榮妙勝齋　送師說兄弟西歸
　　　讀􁉋生傳　觀金沙花有感
　　　贈有道者　留題廣教安素堂
　　　贈王伯虎　七月五日立秋初夜(觀/月)
　　　七月十日天隂　将去錢唐望烏峰有感
　　　送榮叔歸蕭山　留題榮師妙勝齋
　　　寄昭慶闍梨　過楊子望金山懐(南/屏)師
　　　春日懐道順稚卿同舎古體
　　　有感　蔡邕
　　周巨勝　觀蕉葉
　　登澧陽楼　殘花
　　寄才仲　寄南屏師
　　緑髪　釣魚
　　澧州水　重賦
　　寄贈舒州徐處士　寄贈伊先生
　　贈長蘆福長老　寄崇徳大師
　　贈夾山長老兼示石門蹇太傅
　　西閣秋杪感懐　屈平(一首)
　　　雑詩(六首)贈磻翁龍尾硯
　　　春日行　春霖
　　　飬猿　甲辰年五月十五日夜澧陽(觀/月)
　　　隂溽　清晨
　　　稚子　澧陽大水
　　　崇山　簫鼓曲
　　　諷仕(二首)池上
　　　贈大中鎮國長老　逰瑞巖
　　　天竺白雲堂　雪竇山
　　　龍潭　金鵞方丈
　　　漁浦躬師　金山寳覺師
　　　西上　道旁
　　　暫来　東歸
　　　寄四明神智師　寄雅上人
　　　題寄老軒　次韻酬郎祖徳
　　　次韻酬明發華宗　翻臺經
　　　承示㑹稽大資政公思歸篇輒次元韻
　　　赴齋　荅文翁
　　和羙叔澄心堂　頋浦觀潮
　　陪頴叔賦欽院牡丹　題大中寺覺雲師壁
　　崑山　西舎
　　題廣嚴禅師房　湖亭懐子羙
　　鄞江上作　寄文翁
　　龜兹舞詩　荅金山禪師
　　春晚偶題
　卧龍雪
錯落卧龍雪近春殊未消庭前玉札碎竹裏鈆華飄
陽氣在幽曩輕寒生　漻城中清酪熟歌吹上岧嶤
　寄陸九
賀老湖邊春水生野陽浮動北風輕天邊重闘歌筦
響鑑裏綵舟金翠明大抵盛時湏着意要知吾軰未
忘情君如彦道䏻懐㡌便逐輕㠶作此行
　和頴叔西園春宴
閑居喜逰覧嘯詠待春風春風来無逆潜将群卉通
卧龍形勝地矢􁐈鑑湖中府寺壓山起亭䑓􁃽穹
幽翮弄新儔夭葩散珎叢弱栁不勝妍脩煙杳蒙蘢
太守樂邦人縱觀迨時豊天邊振簫瑟縹眇大鼇宫
逰人􁓨行樂十里畫羅紅金綉不誇冨隋珠巧玲瓏
眄睐闘舟劇歡呼金鼓雄躊躇水中巧公子射琱弓
神技窮怪變舞衣事雍容草樹日欣欣笑語咸嗈嗈
念此駘蕩節衆樂兹無窮吾昔事冶逰浚都盛朋從
邇来翻澹泊白髪成衰翁欲進一樽酒坐来還無悰
追懐少年趣那知化人功慷慨芳樹下日斜萬人空
喧呼趣歸馭壁月生簾櫳
　和頴叔蓬萊閣
海上僊山豪泛泛随狂潮仙人毒其危禺強資巨鰲
澒洞絶世紛扵焉樂逍遥長年誓不死玉觀何岧嶤
麻姑朝按行洪崖莫相招宴勞酌瓊液献酬肯相饒
月裏振金珮風前吹玉簫至真逰樂地世俗風波遥
我夲丘壑人居然厭煩囂歩此重閣峻仙意何飄飄
下視照湖春浩蕩生波濤爱茲為中峙想可娱洪高
蕭洒𬗋霞衣淡泊顔氏瓢聊樂白駒影軒裳真　牢
賀老乆不作吾方餌金膏輕身化羽翼把𬒮窮丹霄
　望海亭
平昔懐壮觀欲浮滄海逰乖暌未即去歎恨成淹留
縱歩越山頂危亭停斗牛頋視東北軒烟雲莾浮浮
氣像凌萬有心膽森相投暫欣區霿明三江如帶流
信哉天地大蕩蕩難為侔迤邐睨山川㣲茫使人愁
春曉㸔晴旭秋宵懸玉鈎未遂逢海若空然想蓬丘
老氏患有身安得六翮脩終期赤松軰敖蕩成蛟虬
　秦望閣
秦王昔東狩猖狩慕長生訾黄杳不下空山獨含情
瞻彼萬仭勢強茲千載名居然作南屏翠影臨重城
伊昔賢太守樂此烟雲輕慿高結葉構顯敞資神明
後来宅此地决訟休群氓仰止鎮静姿仁心繇是閎
東州七萬井利病随時平百姓望太守雲間引雙旌
政成宴賔從籩豆陳前楹上下此相樂於焉歌太寕
􁛁想仲蔚隱聿懐安石清荒湛焉用戒終想愧峥嵘
　贈桃源太師還剡
金庭昔相㑹我髪才勝冠長嘯望海嶠志懐九霄丹
道人方少壮談笑昇仙壇一别支一載流年劇飛翰
韋布早相誤多病甘衰殘道人自怡恱形神愈堅完
訪我吳山陽相頋生驚歎使我負愧耻終身謝仙官
猶欣𬒳闇黮得與世路寛若逢羡門老為余假青鸞
　送智印師還㑹稽
窮居謝世事浩蕩如孤雲生計委夣幻焉䏻履紛紛
上人逺来過高談紓所聞天上曼陁華吾知恱清芬
至理有神仙㑹為貝多文法力浩無邊諒䏻抗三軍
鼎新布金地檀施咸訢訢翩然揖歸𬒮吾固殊其群
浮杯渡天壍歸路稽山垠昨夜一尺雪佳氣生鋤耘
擁毳可待飽尚應事高薫後㑹復何時相望此江濆
吾巳與心約行當宅榆枌他年白蓮㑹何慙張隱名
　禪老閣
少年尚淵黙偃仰事詩書端然忘緼籍乃欲㝷榮涂
一辱未知𥙷三獻何其愚深中雅有趣寕終渾泥塗
用物必傷已誓将老江湖在人旣少與扵此固何誅
賞心不期侈澹泊自有餘儻逢安石軰知余為善謨
　春日中和堂
春風何處来婉婉不暫停芳林二三月赤白闘敷榮
我念造化始有誰主其平天地不相千世人強經營
陽光肆燠沐幽禽弄和聲春風迎我咲宛轉入軒楹
雖非少年客感事豈忘情拂拭乆懸榻開簾敞高明
衰病無可樂聊兹寄平生彭殤付一夣吾巳䏻逃名
　寄題僧榮妙勝齋
婉婉江記室故廬在西陵疇昔文雅地何年鍾𣑽興
越江下朝海門前紺波騰蒼茫夣筆事誰似畫橋稱
世道乆蒙昧至人絶句䋲名存誰有實身徃復奚憑
萬生着動静其初匪云應紛然競其趣自茲逺真乗
上人學智者高談信䏻承知以妙為勝新題敞相仍
色相不足誇是境方清澄行期授記誨為我比然燈
　送師說兄弟西歸
逍遥卧山舘乆已謝勞生春和不與較安得駐君行
昔㑹殊可樂今歸豈忘情所樂去如掃有情紛若縈
引領望河橋雙舟鮮且輕楊州㸔紅藥睢逺弄朱櫻
頻羡君此逰夣寐過吳城誰知一感别聊復亂吾清
讀􁉋生傳
秦人𬒳塗炭酈生自清狂暴吏不得加高懐信旁洋
山東赤龍長興嘯取功名馮軾下全齊其身先就烹
古人不輕死何嘗貴其生頋巳有所造二凃皆一征
有誰怜是翁欲㠯身狗榮未䘚杯酒樂倉茫禍来嬰
所懐奄不救焉如監門清乃知繆厝置視世已皆輕
死者良可歎世俗方營營至仁吾所師但欲窮山耕
　觀金沙花有感
天艶迎人意欲迷不言正是怨深時愁膓百端不堪
續惆悵年年開向誰
　贈有道者
昔吾知飬生始自皇人経其説迺浩慱隱奥通神靈
錦􁂫固申行夣寐嗟沉冥十年不一開未甘遂遺形
矯矯高平生真訣炳丹青要妙不在多一言如彂硎
使人乆滯念霍如病巳醒豈徒固衰朽且将延百齡
我雖欲亟試未䏻廣娉婷明年走浚上要當宅重扄
信如君所説誓将鄙心銘為報不易言高山栢亭亭
　留題廣教安素堂
佛舎静不喧求心知有趨誰言幽人迹寂寥為善住
太師説㳒地何為號安素安得此麄言令人起驚悟
旣不起㓕定宜已堕諸數不說福徳多冥冥知正度
念復　饒益䏻仁起兹護獨示毉王功豈為有生故
伊音究法樂清言對芳樹何日敞廬歸過汝窮朝莫
　贈王伯虎
盛暑劇焚燎深林稱幽棲衰殘不勝事遂得休天倪
重関人響絶憫黙與時違慨念百年樂誓将老鋤犁
吾子造府㦸勤拳苦攀躋迺欲強訪我清言相與稽
君方事軒冕我乃樂山溪所向適殊涂安得問軏輗
要我有所賦将報錦與綈病思何足云有愧測海蠡
　七月五日立秋初夜觀月
酷暑殊未却㣲風𥘉夜清徘徊中庭歩復賞月華明
物色豈驟變人情自先驚長林最蕭洒瑟瑟戰秋聲
野心獨怡懌念此歲月征聊持一樽酒馮几坐南楹
　七月十日天隂
江海積隂地浮雲朝莫生秋耒不為雨庭户含孤清
南方八九月殘暑尚未平大火正西流迺得逃炎蒸
衰桞弄金颷幽蝉咽復鳴漸欣泉石趣巳厭葛衣軽
夙昔抱幽志何心守鏗鏗已䏻閉諸外無憂人事縈
　将去錢塘望烏峰有感
海燕􁛮故巢明秊復来棲逰人去故里飄飄困東西
三年豈云逺徃徃遂乖睽猶如水中木那得有定稽
青山為無聊野水含悽悽人生百年樂中復失故蹊
悲歌夜半清收淚不可啼深愧社中翁生死守一谿
無榮安得辱萬事皆可齊吾性楽幽閒未遂親鋤犁
為約平生逰終不為世迷箕頴有夙心老将守田畦
　送榮叔歸蕭山
疇昔来㑹計浮舟出江隄蒼茫望津道隱隱辟招提
虗氣彂峻嶺疑有至人棲龍象茲擁衛群木皆萋萋
吾家浮屠老早歲離煩迷持律破三業悟道臻渊倪
法網覆衆生一念絶町畦戒刀割大　水陸無象犀
凡物有極勢固難叙階梯兀然𬒳衣械誰䏻判金泥
六時宣法音萬生荷提携愚人本無識有識自難稽
如我觧所説安可議東西稽首送歸馭信羙舊山蹊
　留題榮師玅勝亝
萬生托鈞播美好皆因人公䏻以妙勝有趣即為真
􁃽雅翠山聳參差芳草新欲知閑客意亦以勝吾身
　寄昭慶闍梨
二年客江漢不知春與秋東来望呉越歴記昔時逰
䔥山江水西萬屋白雲迷地勢旣洒落家家臨水隄
中有一大士法與天台齊至行通神明多果無階梯
吾昔屡入室遂能離筌蹄誰言似金粟真巳謝荆溪
憫憫強冠帯悠悠恨乖暌仍作趙魏行何年造幽棲
臨風一問訊深巳愧提撕
　過楊子望金山懐南屏師
滄冥有餘力楊子生狂瀾葉秋将西渡竚立成盤桓
吾豈懐土人苦厭世事艱自念從此厺何時復丘樊
　觀蕉葉(二首)
春隂薄薄壓輕寒朱檻無聊愁梦􁍥唯有庭蕉㑹人
意芳心欲展復㣲攅
憶昔紅蕉狼藉時玉人携手淚沾衣今日芳心為誰
展天邊怊悵未成歸
　登灃陽樓
眇眇江湘萬里平夕陽明䖏楚山横已知多病摧生
計那為青春感客情牢落不如孤鶴羽支離何慕古
人名追懐年少區區意還似西軒一夣驚
　殘花
忽忽春已老強行芳樹邊不䏻驚白髮何用惜流年
殘紅不可擷復畏青條折榮落終歲事何心翻惙惙
　寄才仲
陶令在彭澤放懐天壌間横江三百里徃徃向廬山
多㝷簡寂醉時訪逺公閑不復頋吏迹世人指為頑
公子負文華少年成青綸風流不屑俗為邑得星灣
節節香爐峯㨿案見蒼顔何勞事舟楫緩歩可躋攀
形骸付物外勿使人事関巖壑高世人有誰偕徃還
新篇定盈軸佳句不可刪南風儻垂寄誠足慰衰孱
　寄南屏師
庭栁日衰落已聼莫蝉吟吾州西郭外誰感故人心
卧病觀元化悠悠信難諶不為物所遷固知幽趣深
情来念不淺道䘮理亦沉相望五千里江漢水涔涔
神逰不可到短夣安能㝷不如東歸翼華髮滿瑶簮
　綠髪
少年爱緑髪櫛沐對春時多病乆衰瘁感事還成悲
昔人寕非我我意頋何知不湏下照水始識無生岐
　釣魚
池上獨垂釣日斜含夕隂㳺魚方適意㣲我亦無心
投竿乃有獲頋女猶顛擲脫鈎捨之去我與女偕適
　澧州水
火行厭袢溽隂雨重為沴時序亦已僣衰羸頓知敝
蒼茫洞庭上五江劇奔逝民阽為魚憂浮桴具生計
吾廼羈旅人高軒俯東勢携持頋未免仁心安所濟
冐軼瓜瓠區平原信容裔池荷失清賞流萍蕩階砌
咨嗟竹囱卧凄風振衣袂欲謀一觴樂幸来豁蒙滯
　重賦
永念暑雨煩居然蹈憂冷寕謂生怨咨甘為小人敝
隂淫亦何患臨觀大川逝竹屋雖小踈𥙷苴豈無計
水性夲就下平川衍無勢壅隘或不勝湫底何由濟
河伯逢海若足使誇洋㵝池魚肆􁁃泳洋洋旁軒砌
流汗一巳收蕭騷撫輕袂安得趣東㱕舟航應不滯
　寄贈舒州徐䖏士
昔爱灊川逰青林覆幽石道人携手行䔥然名山客
誰知堕世路譬如覉飛翮林臯未脫去紛纷頭𣣔白
輕負皇人經猶懐稚川䇿幸已棄韋帯逺謝功名迹
聊希閉関士正苦身為役别来二千日還丹應有獲
母忘鋒􁂫贈使我昇僊籍将酧金鐶脆青綾三萬尺
　寄贈伊先生
在昔齊光禄招余訪仙宫崇嵓九疊峻行望庵前松
(是時先生種松自虚/仙觀北関連至庵下)下馬過星壇超然挹孤風華冠
映紺髪談笑想鴻濛飲之青菁飯俞以朝元功頋余
方覉束焉䏻謝人中闇黮七八歲日月何匆匆吾非
人寐客不煩一言攻已知棄寵辱安䏻為世庸還丹
何時就白雲弄秋空相望江湖上杳杳復蒙蒙
　贈長蘆福長老
逹麽西歸不記年雪山消息更茪然行人不㑹真如
事唯愛長蘆含暮烟
　寄崇徳大師
滄波眇眇太湖邊引領西風為悵然已㑹老師忘世
事阿蘭那行郎真禅
　贈夾山長老兼示石門蹇大博(周輔)
古佛不㓕法䖏䖏唯青山如來大道塲多出荆湘間
吾聞夜山勝欲徃􁑴躋攀一接老師語巳如陟孱顔
秋風孤猿嘯絶壑古松殷夜半天樂清龍象稽首還
爲我告卓令法樂元非艱欲令沉痾愈邂逅毉至閑
　西閣秋杪感懐
秋入孤城萬木凋荒山野水出林稍澧中夷落無烽
火湖上風雲有闘蛟經歲杜門人不識終身謝事世
何嘲故廬寂寂烏峰下誰為迎霜葺艸茅
　屈平
屈平已放逐行吟成九欹孤心抱幽恨君王将若何
才調固灑落胡為情慮多哀哀撫長鋏軋軋感女蘿
彼已不我待吾将懐彼郍空令泪羅水予客泣清波
　雜詩(六首)
䓤舊竹林下秋来多獨徃豈無夕禽喧固勝人語響
欲詠葛天歌支離難自強何如黙黙為中心亦怠賞
夭娥属客舞府樂寂聲寥翹彦列中堂于以娯終朝
誰言野人樂孤坐自逍遥青松有幽操白石割圭刀
大生若朝露哀樂迭相招焉用金玉姿甘𬒳膏火銷
翛然卧林下不繫市與朝何必薄周孔使我為
身世日泯泯譬彼一毫輕胡為　首陽不必造承明
逹人不言命耻向寵辱驚不為檻下虎即作林中麖
憫憫欲夸俗皎皎還為名卜筮雖小蓻逸哉嚴居平
古人有精思飄飄出天壌遺形若屣履寕復頋煩鞅
高鳯㑹幽趣迺貽漂麥譲禦㓂好逰適初聞内觀賞
希夷夲人境奚憚不可徃有説即忘言指象真為駔
少小負不覉長大好丘壑天事與人為信㢤何寥廓
乃知戞戞行皆為名所縳寕為瑣瑣人有非利所纓
至行夲無為俗論自羙悪強行或顛沛終始豈億度
朱張信吾師王貢不可作咄咄轅門駒母以吾斟酌
逹人體無為汎汎若野馬胡為狂夫志􁂚然小天下
知足自有餘多謀始恨寡可否必繫已出處焉用假
大塊勞群物吾生信容冶死生㑹如一高情迺䏻捨
　贈磻翁龍尾硯
龍尾山盤八十里龍尾有潭下無底秋月亭亭潭氣
黒其中有石色如墨山川秀氣散不為風雲頑不為
砂礫融結至寳有物主水上経營無䖏所經年始獲
不敢賈我昔逰江南有客遺我誇龍子吾知龍䏻變
化是或不可制追琢為巨硯大筆揮離騷中圓體天
形外方作地象精光熠熠角生浪熟視乃有紺羅文
瑩潤無與比玩爱何可論我今樗散無所事特贈華
陽鴻筆䴡藻人吾聞蜀都多學士寘諸文府為戰具
君如窮経遂絶筆請典大軸傳後嗣
　春日行
宫梅撲地白氊班細柳結煙金縷䌓春華年年來不
已人生七十半衰􁍥少時豪放猶不敵何况覉棲落
荆蠻􁂫中琵琶金鳯閑古曲情深属誰弹病目矇矇
對荒山東風有意為挎関棄置萬事一夣還江湖水
生愁夜寒
　春霖
春霖漫不已楊栁一何衰江國多晏寒㣲晹来亦遲
豈不念向荣惜逐秋風悲植物固如此勞生何可為
誰将區中境遥與青松期勿勿從古然滯念良可遺
　飬猿
孤猿逸重巘清嘯乆不聞中懐為牢落日跂吳山雲
宓子有深致逺将清思分蕭颯野人恣慰我澧江濆
動静得直性超然離世紛春華二月來苑囿争敷棻
誰言関閉趣聊以樂朝曛毋懐故山歸吾将汝為群
　甲辰年五月十五日夜澧陽觀月
少年悵不樂明日何為㢤掦眉一遐賞寂寂更傷懐
念昔吾州樂泛舟湖上来佳賔適所好歡計成金罍
妖歌有送響度曲清且哀留連夕陽下夜色起山隈
光明水晶域素彩中天開龍香弄微風四頋絶纎埃
澄波照上下倒景出瑶䑓紅燭漸向㣲始知夜漏催
美人屢更衣含咲玉山隤歡樂殊未央皷枻中洲逥
人生無憂患遇樂且衘杯悵余失交臂萬里来天涯
覉愁那無感情慮長如灰神逰忽自笑安知頋形骸
　隂溽
楚梅半已熟苦雨含􁧰愴不嫌茅屋踈頓喜方池漲
洞庭納七澤萬里相揺漾凝隂有餘潤􁋏霈劇浩蕩
古稱卑􁉡地乆痗累丁壮况我憔悴人那䏻保亡恙
蓮下雙鳬嬉竹裡隂泉響幸無世慮迫聊且安俯仰
　清晨
清晨振衣起起步芳池側徘徊俯丹檻倒影見欺魄
不識稽中散定非風塵格長懐謝靈運本自林泉客
吾衰厭世道不以形為役頋非冕弁人冕弁匪所適
(永嘉有謝公嵓向逰其中觀畫像像甚貭野)
　稚子
讀書北軒下獨翫太古清稚子請我説糟粕頋何明
念彼鏗鏗人方起浩浩情遺茲以蹈彼於理或易平
深愧鄹魯生章句誓成名記問數寸間孰知躬所行
為人鬻所有利如九河傾中性或易遷吾志将難攖
汍然美造化庶使學躬耕
　澧陽大水
澧陽地湫底夏雨無時休䟽悪三尺城民阽為魚憂
竹屋易飄蕩薄㢤生生謀覉人豈但免飾隷資桴浮
洞庭信巨浸畜洩浮荆州無廼中江隘千里壅其流
永懐吾州樂宅土何夷由海隘不厭多歲旱亦有收
胡為此契闊暴下安得瘳嗟嗟南上人狐貉守一丘
　崇山
少小諷二典已知崇山遥朅来澧川溪迺更識岧嶤
始詠皇國盛土宇包前朝荒徼撫民社置官頒教條
湏驚覉旅迹舟車任飄飄中吳五千里衝渉信已遼
使人重増念鬰結自無聊何當奮歸棹江漢水迢迢
　簫鼓曲
樂不在歡合悲不在生離感此簫鼓曲巳堪華髮衰
月明大隄路兩暗浙江西狼籍一盃酒凄凉千里期
誰言天涯恨逸韻起想思清角竟不返悒然心不怡
　諷仕(二首)
仁治貴不殺為吏滋頑蔽孰謂才不才跂跂在高位
詔䇿暴過悪行建元侯斾冗散坐姦臧還来咨善地
世無三年黜焉得終身廢遂使貪猾人昻昻罔知畏
政治明賞罰於法不假易吁嗟韓馮翊胡為子孫戒
聖人不出世斯民憂倒縣仁心欲援手寕以身為先
仲尼貴用我孟子推諸天二聖有特立何嘗持後前
後来迺昧已惘惘為利牽紛拏竊古語不頋内所愆
信如一丘貉孰有然不然苟伸刀割用於世已為賢
鼎鼐雜錡釡誰知重烹煎然提地史録不如觀長川
　池上
池上少人迹多霖含㣲陽幽禽有清弄戯翼沙洲傍
頋余不知惧知是機已忘
　贈大中鎮國長老
昔從東南來稅駕依金地迎風歩峻閣始眺澧陽市
蒼茫烟霧下一水縈如袂夷落雜連峰精廬遥相峙
宅上信覉客杜門忽彌歲風雲一蕭散身世兩無累
懐歸悵有感史遷念晋滯引脰企昔㳺野馬埋蒼翠
何時藍轝去復将老師值請掃嵓下石為𫐠空王偈
　逰瑞嵓
已恨初年不學僊老来何處更參禪西風揺落歲事
晚卧對高嵓㸔落泉
　天竺白雲堂
四十餘秊随世縁眼昏頭白更茫然它時一念若不
㫁来向此山開福田
　雪竇山
世路衮衮何年体青山白雲且淹留千㝷飛雪下嵓
竇落日洗耳前溪頭
　龍潭
潭中有龍不可知但見瀑水從天来我欲垂鈎畏血
掯却上北嶺聴奔雷
　金鵞方丈
金鵞山勢高崔崔乗興已泛滄洲逥計較百年䏻幾
日不知此地何時来
　漁浦躬師
江東江西多舊逰十載重来蓬鬢秋多愧老師觀自
在慇懃渡口送歸舟
金山竇覺師
不安甽𤱔強西逰二月春風占渡頭寄語道人莫相
笑歸時迎我到瓜洲
　西上
一年為客厭西東白髪生来百事慵道路莫驚行李
薄初無盛意學終童
　道旁
道旁桃李闘芳菲歡意長随断夣歸夣去梦来何可
計春風斜日鴈孤飛
暫來
重入都城誰與鄰暫来還去不知春繁華年少莫相
咲身是無為閑道人
　東歸
㫁知無樂亦無憂薄有田園滄海頭得意已同毛義
去欣然載酒上東舟
寄四明神智師
甬水樓頭㸔盡山南城寺裏扣禪關老師多事猶相
記千里馳書慰病孱
　寄雅上人
幽樂軒前春欲歸紅葩綠蕚闘芳菲一杯新酹邀誰
飲石首魚鮮赤蟹肥
　題寄老軒
道人寄老故山前雪頂霜眉意嗒然門外少年方作
樂誰家為汝説因縁
　次韻酬郎祖徳
老去法光不足驚嬰㝷世事或䏻精眼花頭白終無
用臥看紗窓曉日明
　次韻酬明彂華宗
長卿􁑴遊欲東還幸與諸公俱出関世事轉頭都委
夢人生何計得長閑殘花爛熳飄村䲧細雨廉纎隔
碭山誰冩熈寕十才子老夫亦入畫圈間(出有正元十才子出/関圖至今多有傳本)
　承示㑹稽大資政公思歸篇輒次元韻
進退不辱古巳稀䏻如二䟽盖有數中間已辞五鼎
食今年欲㓗一身去引身欲去強辝老東部聊復須
寛詔人間萬事如一夢何人顛倒真可笑紅梅夜彂
新春枝黄堂宴坐賦思歸巳知無心更無礙青山歴
歴孤雲飛
　赴齋
爾来世事乆忘懐十日長関九日齋白髮蒼顔見無
相不妨應供此間来
　翻臺經
不見康楽初翻経崇䑓百尺但有名當時玅意遥可
想木葉落盡青山横
　和羙叔澄心堂
已悟無生杜世機誰䏻操筆更題詩平居赤軸粗有
適老去長齋不強持烱烱色空都可計紛紛多事豈
煩知有人欲識澄心要但問君知我為誰
　荅文翁
陶令初㝷彭澤来相如巳搆臨卭䑓正當啣盃行樂
事恵我鴻笔何為㢤湖中多魚近易捕石上老蕨拳
未開夫子不肯至我室行駕畫舸遥相陪
　奉陪頴叔賦欽院牡丹
昔年曽到洛城中玉椀金盤深淺紅行上荆溪溪畔
寺愧将白髪對東風
　頋浦觀潮
放舟頋浦望江流烟雨冥冥小麥秋長憶故園逰觀
樂不知此地有潮頭
　崑山
崑崙山在玉関西此地還疑暗有嵠玉石不分殊可
惜背臨斜日望虹霓(乆旱禱雨山下故有落句)
　題大中寺覺雲師壁
老来情緒似秋烟水畔林間不計年世事紛紛何可
較城西寺裏學參禪
　題廣嚴禪師房
二十餘年談性空不知強　盡無功愁来白髪如秋
草為置浮生㫁梦中
　西舎
壮志巳謝不復㝷無頼老境行見侵已知䈥力不自
任况復華髮如霜林少年裁詩喜言老誰知老大都
無心閑學維摩㘴禅定户外唧唧鳴幽禽
　　江上作
秋潮柏江余𣣔去二秊窮谷江之下疾目不瞩西飛
鴻幽懐長寄斜陽樹且余欲行去何之白雲繚繞故
山棲蒼顔終不為人役不妨抱甕治田畦
　湖亭懐子美
秋來湖亭誰與樂荷華半摧栁葉落憶昔榜舟乗夜
月行觴數與君相酢如今一西復一東有如萍苴流
水中白頭無心治世故何時勝處重相逢
　龜茲舞
龜茲舞龜舞始自漢時入樂府世上雖傳此樂名不
知此樂猶傳否黄扉朱邸晝無事美人親㝷教坊譜
衣冠盡得畫圗看樂噐多因西域取紅緑結䄄坐後
部長笛短簫形製古雞婁揩皷舊所識饒貝流蘇分
白羽玉顔二女高䯻花孔雀羅衫金畫縷紅靴玉帯
踏筵出初驚翔鸞下玄圃中有一人奏羯鼓頭如山
兮手如雨其間曲調襍晋椘欹詞至今傳晋語湏臾
曲罷立前廡歎息平生未嘗睹清都閬苑昔有夢寂
莫如今在何所我家家住江海涯上國樂事殊未知
玉顔邀我索題詩它時有夣與誰期
　寄文翁
白兎觀邊僊路長華林修竹到南庒比鄰雞犬易過
屋適意琴書動滿床目㫁鶺鴒分漢莭心随鴻鴈極
天潢欲移畫舸遥相訪正恐田家五月忙
　荅金山禪師
逺公手札逺相招陶令懐歸正欝陶遥想宴堂長夏
静坐臨江水㸔風濤
　春晚偶題
幸有陶公五株栁不恋河陽千樹花數日東風吹𣣔
盡小軒寂寂日西斜
雲巢卷第一

　　從事郎處州司理叅軍高布重校兼監雕
沈氏三先生文集卷第二
西溪文集卷第二
　　歌詩
　　　代人進南郊禮成　晚雨後過城東
　　　和江隣㡬送文丞相還㳺普安院
　　　和王㣲之漁陽圖　送袁陟通判撫州
　　　過江隣㡬官舎
　　　奉酬楊祖二閣老中書省齋宿見寄
　　　送蘓結赴蜀州推官
　　　後殿考進士觧嘲
　　　和吳仲庶延藝閣後牡丹花
　　　送宻學施侍郎知杭州
　　　奉祠東太乙宫七首
　　　西太乙宫致齋遣興　訪净因璉上人
　　　次韻和張元常中秋夜不見月
　　　送劉定下第　弔普濟大師
　　　南漪堂　次韻和少述秋興
　　　送諸進士赴禮部
　　　　次韻和李審言上元寄王巖夫
　　　　次韻和王巖夫有美堂㑹諸年契
　　　　次韻和盧中甫有美堂㑹諸年契
　　　　次韻和王仲至李審言見寄
　　　　次韻和王巖夫見寄
　　　　次韻和李審言與孫少述㑹遊審言以病(不/至)
　　　　次韻和少述見贈兼簡審言
　　　　許當郎中自温陵寄詩敘舊㳺之感奉酬
　　　　江隂楊使君寄示與楊從事唱和詩一軸(奉/酬)
　　　次韻和孫少述潤州望海樓
　　　次韻和少述雪中見寄　和少述春日
　　　謝王勝之行部浙東還示詩
　　　江氏明薦堂　次韻和鞠顏叔㳺山
　　　平望道中
　　　将至京口先寄孫少述并呈晏子俞
　　　奉酬潤州余少卿見寄
　　　到淮南
　　　戲盧中甫錢才翁
　　　山光寺　謝太傅廟
　　　自楊州與中甫才翁偕行
　　　和才翁行次山陽
　　　甓社湖　和中甫新開湖
　　　和中甫吕氏園亭　題楊州山光寺
　　代進南郊禮成(并序)
伏以皇帝陛下即祚巳来躬祀郊廟者凢十一大事
盛禮前世之所難能今陛下有之而孝思不巳精意
彌發定雅楽興寳鼎並嚴三后以配上帝天地祖宗
之霛以順以格増前人之光為萬世之法詩書所載
二帝三主之事業今具之於陛下已宋之德其有窮
㢤臣自獲位於朝得奉祠事而両攝綏僕親侍穆穆
之光以觀盛禮臣不勝大幸
宋徳承天序郊丘必以時先期發明詔戒日具多儀
閟舘嚴真祖清宫謹大祠孝思追祖考禋祀致神祇
三聖同升侑群靈罔弗祗声文更舊律鼎鬲列親規
禮楽荣觀洽雲雷慶澤施歡声充有截盛事極無遺
皇祚千齡永成能萬世宜臣心奚以荅歌頌一毫厘
　　晚雨後過城東
東城雨始歇𬗋陌無纎埃佳氣四靣起㳺光泛楼臺
日莫市井合呌舞何暄豗我時騎過之頋瞻顔屡開
欣其幸如此平歲無愁猜吾人雖安坐猶能詠康㢤
　　和江鄰㡬送文丞相還㳺普安院
優優市朝士一身衆役該官曺畏軄業人事煩往来
朝出被風雨莫還衝塵埃竟歲長若此何時能休㢤
適聞丞相行巾車城西隈冠盖盛出送車馬相喧豗
吾有四君子約言共追陪烏躔轉背午歸来倦支骸
道㫄有精舎聊兹釋鞍䪎殿閣欝四合髙明絶纎塵
曲池舎清波魚鳥中沼洄禁園直南望參差隠樓臺
秋風肅衆物野氣日夕佳幽趣坌来會俗紛頓可推
髙情𬗟山水劇語雜譏談清賞何以娱一枰聊為開
豈徒事争決要且資歡哈謂言坐上客茲楽那易諧
城中苦多事况復日月催功名未有立壮志先欲摧
幸時得聞暇一出紓吾懐此言固可結此碩惟恐乖
湏臾夕炤下欲起姑徘佪檻轡更㽞頋餘興無窮涯
　　七言和王㣲之漁陽圖
燕山自是漢家地北望分明掌股間休作画圖張屋
壁空令壮士老朱顏
　　五言送袁陟通判撫州
上林珊瑚枝太液琉璃波孔鸞相徘徊鳬鷃不敢過
嘉樹日零落清流成悪腐凢鳥闘嬉鳴珍群摇翮去
去兮将安之江山歛羽儀何時復来還聊以三歲期
　　五言過江鄰㡬官舎
君舎城之背蕭然十𤱔餘四垣通野墅一舸泛官渠
夏木隂成後凉天雨歇𥘉公門日無事觴詠莫容踈
碕岸淺可弄平流清且漪葭浦乱垂影魚鳥悉浮嬉
浩蕩江湖思差池林壑期誰能共兹語終約不吾期
碩見豈辞逺况從吾友行清談開憤懑髙詠聽鏗鍧
赤日煩暑却晚風凉氣生歸鞍任傾倒莫惜釂餘觥
　　五言奉酬楊祖二閣老中盡省齋宿見寄
詞省非吾㨿維應賴兩公自憐雖壮齒多病祗衰翁
飲興端難強詩情乆已窮還家即髙臥客轍任西東
　　七言送蘓結赴蜀州推官
嘉陵劔閣萬里道自古當為行役憂於今帝制自無
外仕者何必盡中州我昔成都兩歲㽞春風秋月多
遨逰湏知錦成雖云樂不如早還滄海頭
　　五言後殿考進士觧嘲
綘闕連碧城白日横采霓鈞天萬舞徹鸞鳯鳴且飛
我為帝所逰十日不知返我楽殊未央尚恨春晝短
東風吹蟠桃花落滿我衣拂去還復来悠然生我思
頋􁛮衆仙人我自人間丗丗累雖可憎天上亦多事
　　七言和呉仲庶延萟閣後牡丹花(時後殿/考進士)
零落欄杆暗蘚侵花包憔悴怨春深吾君意在延經
萟不學前王宴豫心
承明待詔盡名儒一碩當君奏六符獨咲開元供奉
客惟将歌句奉歡娱
　　七言送宻學施侍郎知杭州
塞外風煙河上塵歸来始覺二毛新承明自厭頻趋
直滄海還思一濯巾幕府旌旗𥘉壓境画舡歌吹便
行春湖山滿目舊㳺在何日從公醉𬗋􁃇
奉祠東太乙宫七首
　　七言歩虗辭二首
碧城絳闕半夜開翠旗玉節相徘徊景光散堕燈火
蔽歩虗一声天上来(迎神)
赤鳥鼓舞楊朝暉白榆零落收夕霏侍臣再拜謝神
貺歩虗一声天上歸(送神)
　　五言讀道書一首(是日/大風)
甘泉三日齋讀盡群王書天風𧺫寒門便欲凌大虗
頋身無羽翼歎息知何如
　　五言齋居有感一首
城中塵埃多白日迷東西城中市井喧半夜猶鼓鼙
我夲江海人偶来東都客寸心雖自丹両鬂頗欲白
一為城南宿晚若與丗違不聞車馬音但見烟霞飛
自喜復自羞胡然乆覊旅秋風㺯濤時聊可整歸艣
　　七言致齋一首
君王無意學神仙獨為蒼生致吉蠲四月麥苗殊未
好一畨靈雨即豊年
　　七言祀畢大雨一首
由来聖作與天通甘澤祥飈撒爼中更賜太元千歲
筴平明馳賀未央宫
　　七言齋居寄楊祖二閣老一首
蕭洒城南尺五天盡凉髙枕夢逰仙劳君揮翰𬗋宸
裏汗浥朝衣不得眠(予儤直未满/二君代直)
　　七言西太乙宫致齋遣興二首
城中暑雨方欝陶城外秋風已蕭瑟下馬觧衣髙枕
眠惟恐祠官報歸日
我来西郊始三日超然便若與丗違市朝迺在咫尺
爾况復萬里滄浪歸(西郊一云甘泉)
　　七言訪净因璉上人一首
春風才得馬蹄乾便向城西學問禅不是重隂開白
日自披雲霧覩青天
　　次韻和張元常中秋夜不見月
月色𥘉無别人心自有分長令照清夜猶勝掩重雲
老去歡難強衰来飲易醺君家冨歌管獨不使人聞
　　送劉定下第
六科收賢才所得豈非真奈何如劉子反爾棄若淪
衆頗為我嗟我斯自能信言也尚莫知行之得無訒
謝去不復頋所重非吾身孝友且為政况茲有民人
廣陵昔冨都今已空殘甚行矣思自強公卿皆子任
　　弔普濟大師
鄊里多長者平生愛斯人誰言相識晚俛仰跡已陳
短章昔固許掛劔義所申空堂對孤詠寂寞猶相親
　　南漪堂
山遶湖堂寺遶山平生願向此中閑青雲白水相浮
蕩野客髙僧獨往還少年自嫌軒冕累囙循将恐鬂
鬚斑南漪㝡是逍遥地且挹清波濯愧顏
　　次韻和少述秋興
浩蕩西風動客𥚑飘然歸思滿田廬少時豈省為名
誤老去真知與丗踈勝事祇随詩句盡壮懐猶向酒
柸舒南山已有終年約三徑何年得自除
　　送諸進士赴試禮部
吾州號多士今茲見諸生自非中正奮焉識鄉里評
但喜後来秀紛若春華荣髙㑹存故事土歌追鹿鳴
勸酬皆嘉賔襍奏瑟與笙何以為子贈贈子毋驕盈
一獻未足信要之觀厥成行矣其自厲傾耳聞吉声
　　次韻和李審言上元寄王巖夫
此都豪䴡歲仍豊此夕都人凱楽中車馬笙簘千里
至樓臺燈火九衢通香輿軋軋凌風駛粉袂翩翩照
地紅病守行春真強更堪攀倚少年叢
　　次韻和王巖夫有羙堂㑹諸年契
西寺題名墨尚新今為賔主此堂人縱談更𧺫揮青
塵極醉何妨倒𬗋綸梁苑舊逰皆巳往吳山髙㑹正
臨春欲知勝事常難得嘉句先應動薦紳
　　次韻和盧中甫有羙堂㑹諸年契
華屋陳髙會春風衆物新嘉賔共科籍勝事動邦人
大白期無算清談信絶塵詩豪兩難敵弱力壓千鈞
　　次韻和王仲至李審言見寄
相如未用尚文園暴勝威名丗巳傳攬轡一時髙莫
挹著書千首浩無邉頋慙局趣何能駕望絶騏駵不
得前聖世料材方責實便應歸泛五湖船
　　次韻和王巖夫見寄
前日移舟就近村送君西望大梁門九重宫闕天光
逺千里江湖水氣昏壮士遨逰應自適少年離别枉
傷魂北州為政湏當厲即上青雲欵帝閽
　　次韻和審言與孫少述㑹逰審言以病不至
三呉髙士壓英躔乘興南来得暫延俗役更思抛吏
几勝逰還約泛湖船平生慕義如飢渇自昔論交孰
後先獨恨良朋不相對一吟嘉句重悁悁
　　次韻和少述見贈兼簡審言
十年髙臥占東南禹穴幽蹤乆已探峻節千尋山壁
立虗懐萬頃海波涵愧非仲舉能延士賴有君公爲
對談大句聮来兩豪絶應知弱力已難堪
　　許當郎中自温陵寄詩叙舊逰之感奉酬
少小温陵客於今記昔逰故人情㝡厚嘉句逺相求
勝事成陳迹流年换白頭僧坊屢題壁知有舊痕不
　　江隂楊使君寄示與楊徙事唱和詩一軸奉酬
使君嶷嶷下中臺幕府飘飘得上才仲寳𥘉招庾郎
至㣲之還遇竇生来江山滿目歸吟筆賔主相忘屬
酒杯自愧鄰城非勝賞聮章大軸為誰開
　　次韻和孫少述潤州望海樓
北固峩峩鐡甕完京口浩浩海門連鵬摶羊角来天
外鰲戴方壷献几前西府旌旗猶壮睹南朝宫殿盡
蒼烟登臨不用成悲感自得開懐一曠然
　　次韻和少述雪中見寄
坐看和氣變農愁三白前占歲大收未及勸耕巡屬
縣不妨釃酒望髙樓剡中人逺空相憶韓子詩成枉
見投正欲與君論出處偏舟何日肯東浮
　　和少述春日
春日融融二月晴春風藹藹百花明少年嬉逐正應
急何處歌蕭走馬声
風流自古吴王國一一湖山盡勝逰上已清明㝡佳
節萬家臨禊錦維舟
𥘉晴池閣暖無塵花落絲飛不避人秪愛年年好光
景湏知華髮一畨新
卧病江東又見春髙齊長日生生塵看花飲酒應難
強猶有詩情謝故人
　　謝王勝之行部浙東還示詩
雒陽貴公子才氣盖九州言從承明觀出治東諸侯
繍衣自天下龍節横江浮威䎹雷霆發恵澤河漢流
簿領􁛮俗吏清談揖前修三月𥘉行部飛㠶絶潮頭
諸山嶙嶙出委蛇轉前騶衆川淙淙来方洋放扁舟
仁智得所好逍然忘百憂歴訪寕憚逺窮探詎辭幽
髙懐期康楽遯跡嘉逺㳺從容頋賔從此楽復有不
長歌裁大句從者誰敢酬歸来特示我明珠知闇投
我夲丘樊士乆已失厥謀終無考槃　但有伐檀羞
庶㡬不逺復未愧公閲休
　　江氏明薦堂
夫子剛且勇一摧遂終身於今斗牛間欝然氣不申
平生慕用意碣刻晋千春更爲祠堂詠尚代雞酒陳
　　次韻和鞠顏叔㳺山
吏案方無事明㳺出近山相從得所好終日有餘閑
棄置形骸外逍遥宇宙間谷風吹浙浙澗水濯潺潺
灌木開雲䕃餘花㪚錦班輕輿㽞石歩短棹下湖湾
古寺群峯合孤洲萬竹環𬗋鱗驚躍𧺫白羽倦飛還
對酒忘塵事臨流見病顏支離真可笑光景信難攀
且共隤然醉誰知是閉關(王仲淹云劉伶/古之閉關人也)
　　平望道中
積水不知際孤舟縁断隄新晴寒氣簿短日暮天低
為客情猶昨重来路已迷區區何計了長負舊林栖
　　将至京口先寄孫少述并呈晏子俞
為郡無聞困米塩先生有道獨幽潜豫章因甚尊徐
孺益部何能詘蜀嚴已脱簿書身自放肆尋山水意
寕厭京江㝡欲方洋䖏碩從屏星卷画幨
　　奉酬潤州余少卿見寄
兩鎮旌旗對撫邦老成循政獨難㕠賜環巳許歸西
省擁檝方来絶大江後乗願陪幽賞盡詩新頓使勇
心降主人意厚春潮小且卷孤㠶偃畫杠
　　到淮南
呉山已逺見淮山未覺風塵上客顏家在滄浪重回
首彷徉且作半年閑(彷徉一作逡巡又云/北舟聊得半年閑)
　　戲盧中甫錢才翁
晴日春風花氣浮少年嬉逐満楊州誰憐居士身常
病獨坐空船理白頭(居士身常病一作終歲愔愔病)
　　山光寺一首(寺本隋煬/帝故宫)
髙臺已傾曲池平江都宫殿野艸生隋家事逺不湏
問淮南非復百年城(今楊州城/非唐舊城)
　　謝太傅廟
功業由来出偶然晋師豈必勝苻堅謝公更欲收民
望故築新城坐自全
　　自楊州與中甫才翁偕行
相遇得所好相從如所期平生慕用友形跡無牽羇
道路逺千里冬春踰再時要将窮吾楽忽厭行遅遅
　　和才翁行次山陽
灔灔春波遶廓回飛花無數逐風埃山陽舊客誰相
識尫病區區又到来
　　甓社湖
青天澹無雲白水平無波拖舟鏡中行奈此清絶何
我行不自亟三日才百里卷卷何所感似泛呉江水
湖水清無際清極不可觸吾纓𥘉自㓗将安濯吾足
　　和中甫新開湖
渺渺清波百里浮昔逰曾是一扁舟十年人事都如
夢猶識湖邊舊客郵
　　和中甫吕氏園亭
長日隂隂雨與風病夫髙卧一舟中少年歡氣誰能
遏縱走名園看落紅
　　題楊州山光寺
馬蹄輕蹙柳花浮醉入淮南第一州不是青樓羞薄
倖自縁無錦作纒頭(此是中甫和晴日/春風花氣浮詩)
髙臺已傾池已平隋家宫殿春艸生千年前事何足
歎淮南非復舊時城(此詩傳自山光/寺壁與集中異)
西溪文集卷第二
沈氏三先生文集卷第五十三
雲巢卷第二
　　歌詩
　　　次韻奉酬文翁　奉酬舜文即次元韻
　　　張公洞下　題楊師壁
　　　奉和敦義張公洞　将行寄蒋三
　　　招静之　陽羡浮翠亭
　　　　昭君操　酬思誠見贈
　　　寄慶復允中　䘮表姑挽詞二
　　　　初聞鶴唳　和毅公賦謝僊
　　　　和李正甫喜雨　和李㤗叔
　　　　和清順　龍居觀泉
　　　　贈清道　贈覺師
　　　　酬楊高士　池陽(三絶)
　　　　林平(二絶)西齋
　　　　雲間　陸機雲碑
　　　　和宋平叔莫子謡　過水心寺訪芝上人
　　　　㤗叔召食鱠　㤗叔求桂漿
　　　　次韻和宋平叔　自懐
　　　　次韻和李正甫　白鷺
　　　　戯贈伯　洪備　題徑山二首
　　　　和李子儀即元韻　和張寳臣即元韻
　　　　和李正甫　和李㤗叔見菊有感
　　　　酬海公即次元韻　方池
　　　　題上天竺　走筆奉酬正夫即次(元/韻)
　　　　聞杜䳌　次韻酬李正甫對雪
　　　　行田舎　題宸奎閣
　　　　次韻酬公夫(二首)次韻酬李㤗叔
　　　　召邵彦瞻　題垂雲亭
　　　　次韻酬鄭榮緒　夜坐有感
　　　　新作小屏　開窓
　　　　和頴叔冲寂觀　奉陪頴叔賦吐綬鳥
　　　　奉陪頴叔和覺師　復和二首
　　　　惠聚上方　善權閱軒巖
　　　　次韻和允中送覺師
　　　　秋早登任閣　戯呈慶復乞畫
　　　　奉送景升西上　雲間
　　　　奉和宋平叔　題上天竺天仙閣
　　　　次韻酬㤗叔　庭
　　　　竹軒　黄鸝一聲
　　　　舟行　道中
　　　　九龍洞(在邵州)西津
　　　　讀書　愚溪
　　　　雜詩四首　詒隱者三首
　　　　善飲　夷山
　　　晋室　東嶺
　次韻奉酬文翁
昔人幽操有至樂吾豈含華企冲漠已知勞生委夢
幻不問萬事紛紛作四十秊来春復秋但見花開更
花落最爱長夏適我懐新竹森森初解籜修林喬木
結青䕃下蔽文牎與朱箔巳将形骸付物外何必高
下窮崖壑老去詩書強遮眼尔来悉已懸髙閣多病
不頼世人知吾亦扵人無厚薄陽狂長鄙向子平絃
歌偶似陶淵眀無事長甘數斗粟終不茍就五鼎烹
南庄夫子􁛮聲名姱我田家蚕且耕誰知此意正相
合寂寥應咲魯諸生
　奉酬舜文即次元韻
我生無庸如㫁絡巳分老死填溝壑不䏻掉舌強附
㑹何暇論經更穽鑿菜無甑敝欲生塵玉川婢麄常
赤脚世間要塗不易驟身外名韁誰可縳本無道義
軽王公亦不悲傷念流落水鄊夏半不厭熱繞舎新
篁尚含籜訟庭勾釘非吾事吏按煩苛都可却農民
漸使安甽畆和氣終湏蠲疹瘼子羽不肯過我室懸
榻何妨卧西閣年来多病亦廢飲墻下度泥委杯酌
舊學迂踈不適時譬如石田何可矱欲捕大鵬逐
嶠終不勞心事弋繳行當㱕掃烏峰下試煉金鼎長
生藥
　張公洞下
道人升天乆不逥至今洞門向北開當時僊仗人不
識白雲繚繞山間来闖然初望焼香臺百歩九折多
蒼苔僊官委蛇劔佩肅霓旌羽盖光漼漼鶴馭欲下
風作媒雪猿白鳯勢欲頽嵌巖石孔誰敢飲洞下風
水聲如雷龍車遥遥断消息數百年来化爲石六朝
人物丘墓壊白骨盡爲泥土蝕吾昔已煉九華丹欣
㝷二洞窮幽寂稚川方求句漏令長史亦頼旌陽力
手種青菁期可檡未䏻脫去空羈靮籃輿徃来不憚
勤搔首山前髪班白
　題楊師壁
年来病勌厭尋山且寄清冷白水間最愛楊師舊茅
舎頻来借榻伴高閑
　奉和敦義張公洞
誰識此間非洞天白雲輪囷石蘭班松篁蔽空世務
隔日月不動仙家閑金堂玉室不可測霓旌羽盖終
當還蛟龍沉淵馬空住㑹與楊許來追攀
　将行寄蔣三
春風迎我到荆谿行㸔秋成憶故畦乗興厺来何可
恨為君引領隔湖西
　招静之
浙西夫子蚤相陪解印新從海上来借得谿邊五畆
宅與君共酌任公臺
　陽羡浮翠亭
江南山川若奔鹿下照江流翠相瞩朝望長干暮石
牌山頭年年春艸緑我昔常爱江南逰當時少秊今
白頭人生匆匆寄幻事六朝得䘮唯荒丘陽羡本自
江南州水邊孤煙千古愁沙禽関關夜相呼稲梁自
足知何求我生巳如不繫舟投老為誰計沈浮腰間
墨綬亦偶尔此地欣與心相投行㱕三吳卜幽隱不
復更到枚囬洲漁父丈人莫相笑解帯扵此聊遲留
　昭君操
王昭君漢宫女漢宫女嫁配虜生如桃李花皖皖託
朝露春風一推折零落在泥土君王委心事匈奴不
知匈奴在何處黄門扶我上車厺遥望漢君隔煙霧
十秊簾下學畫眉不知還為娥眉誤當時恩怨或易
忘今日悲愁那可訢夢中徃徃作歌舞滿目異類誰
與語但見驚風吹塵沙豈識春還復秋暮山林強鬼
向夜哭夜夜氈車宿荒戌胡人從來不照鏡但見白
髪垂霜縷念知此意終不傳獨自援琴弹作譜彈作
譜寄與漢宫人一曲未終淚如雨
　酬思誠見贈
都下相逢意氣歡翩翩清興到江干壮心已􁛮馳千
里簿禄猶慙繫一官閑比水雲随所適朽如溝木不
勝蟠欣然於此重相㑹一讀新篇九起歎
　寄慶復允中
木葉飄蕭巳半殷試臨高處望君山野田繚繞来時
路畫舸逍遥数日閒坐想故人應見億如今秃髪不
勝班兩州相望無千里莫惜新篇㫁徃還
　䘮表姑挽詞
不盡華髪飬奄聞朝露傷人雖恨長夜生巳在西方
靈輤過空坂羅繻空北堂欲知蕭史處松柏正凌霜
　又
憶昔祖姑前曽觀八法研常嗟道韞在終愧右軍傳
幻化巳委世清明當作仙松門一長慟丹旐上新阡
　初聞鶴唳
海天寥寥禾黍秋人籟已息煙霧收數聲鶴唳草堂
静何若更向咸陽㳺
　和毅公賦謝僊
常爱金泉謝自然題詩多在蘂珠篇玄洲靈草自有
種西郭故人還作仙飛馭飄揺誰可想㫁雲流散世
空憐錦江何處無由到乞與齊諧異日傳
　和李正甫喜雨
朝来靈雨下巖阿秋氣歡聲到處多頓起西疇千頃
稻斬新南浦萬重波乍欣勝意閑㝷賞晚得高吟更
作魔憔悴病夫毛骨爽巨床坐聼四明欹
　和李㤗叔
一身已與世相違寕假虗名竹帛垂老厺讀書聊自
遣病多飲藥倚支持長因斜日増離恨却有秋風慰
所思屡辱高吟不即報使耒多值欲眠時
　和清順
世事咄咄非余知常爱天籟林中吹子雲老来亦嗜
酒秦女屢曲釵頭璃不忮不求自得趣不知梅蕚生
南枝昨日偶㝷北山去清矌正值窮冬時道人相惱
更題詩信道匡鼎解人頥
　龍居觀泉
泉聲泠泠山間落山下有田朝夕作東涇西瀆乆巳
涸夜来暴雨溪聲悪我欲浮舟到西郭山前灘瀬石
鑿鑿坐㸔横流出林薄欲行未行翻不樂朝市權利
方相摶民聲愁嘆入溝壑不如曲几安寂寞我享趙
子清都樂
　贈清道
少年好書老彌篤牙籖錦嚢数百軸江左墨妙世不
瞩有唐諸公粗可録諸公草法無可稱中葉始有張
顛名張顛下筆有神㑹其妙不似黙畫成後来沙門
有藏真措意瀟洒尤更精當時二子最名盛至今學
者皆伏􁊅本朝蘇公名弟况汝南蒲陽亦有聲比来
諸公已老死其餘卑俗類可憎我昔乗興逰都城列
子示我新素屏始知無擇得此道長沙道人今復生
歸來窮巷掩柴荆惠然相訪得忘形贈我數行豈無
意勢如九河注滄溟中間龍蜃䧏沒升歎伏不暇獨
可驚自欲何䏻謝言情欲贈金玉還愧輕慇懃之揖
喜不勝使我區霧老後明
　贈覺師
我昔乗興逰荆溪數訪道人谿水西道人飄然捨我
去有如白雲謝汙泥我来雲間亦未乆惠然相頋携
枯藜時人莫将老相識解空第一湏菩提
　酬楊高士
秋來當砌㸔金錢不為流年悵白顛巳向滄洲逢九
日更欣高士况新篇牛山誰見沾衣客籬下空懐採
菊賢遥望白衣猶未至不妨細雨竹窓前
　池陽(三絶)
池南栁色未全黄池北萱芽尚帶霜老去㝷春不嫌
早春深㽞與少年郎
水南殘鍾水北清浮雲断處玉鈎明持盃欲飲還㸔
㡌十里春江如鏡平
寒煙寂寂鏁青谿圓月亭亭上曲堤小杜風情遥可
想閑調絲竹舞金泥
　林平(二絶)
林平勝處向東紆水轉山逥畫不如或息或勞都可
樂白雲深處五浮圗
河邊栁眼澹煙浮臈破春㱕一歲休不復平時羈旅
恨離明還泊北城頭
　西齋
東齋清曠西齋静上下徃来唯一徑幸有方牀不得
眠行休已有陶潜興
　雲間
野田茫茫秋水清生盡蒲蔍無人耕不知三吳地力
壮老鶴空向煙中鳴
　陸機雲碑
朝日欲出已復西人間興廢那可知崑山陵谷乆巳
變水旁唯有将軍碑
　和宋平叔莫子謡
南方氣候多不叙茫茫萬生亦殊趣人性雖或異所
冝莫不知愛膚與肌時方盛夏困多旱高堂方喜遂
我私有䖝名為物甚小樸樸無状安䏻為諸公所賦
雖甚美盛道觜吻良見欺虎豹齒牙利如兵我尚不
畏矧此㣲㣲物曽不如蚊䖟天生有命各有情何用
譏侮起紛争我心坦然如日月我若呶呶我當罰
　過水心寺訪芝上人
行年四十髪已班似夢非夢寄人間數日秋風稍強
徤閑㝷戒律過南山
　㤗叔召食鱠
酷暑隆隆不可活聞有玉鱗纎手割不得相從飽便
腹空聼高吟何灑落
　㤗叔求桂漿
越人逺寄桂花漿敝屋欣聞破鼻香遽遣小奴分送
客夜来已敗不堪嘗
　次韻和宋平
憶昔衘盃折梅處孤山寺前千丈塘横遮青林闘殘
雪暗入紅䄂晋清香徃遊都城雖屡賞縱有素艶終
殊芳莫辝遶林行百匝更嚼嫩蘂薫愁腸
　自懐
十月北風流舶逥官曹無事人吏稀欲沽斗酒自為
樂􁂫無一錢還典衣平生懶性不預事終老閑暇誰
謂非筋骨衰􁍥若畏冷更移方榻對斜暉
　次韻和李正甫
故國重㝷梅柳春自憐頭上二毛新已知憫黙安無
位寜免低昻為有身前日少年都自夢比来賤仕始
憂貧多慚幕府文章客都為風光作主人
　白鷺
清江濯濯生菰蒲一雙白鷺雪不如輕煙細雨不肯
去潮来正有浮陽魚
　戯贈伯泓供備
公子好樂唯好琴初傳一曲費千金其聲微妙出世
外若聼無聞古與今烏孫琵琶止四絃濮上箜篌人
不傳西湖圎月籠修煙一盃緑酒為陶然
　題徑山二首
昔日道師開法筵老人化龍去山前至今勝迹冠西
境高第相備為敬田平生自得物外趣尔来更薄區
中縁終随老師學善住行種芝草休天年
五峰相望势如掌中有紺園閟龍象坦爱曲道兩盤
逥不知身出浮雲上浮雲悠悠覆朝市朝市小人鼎
中沸暫来欣得避世愁奈我未老先白頭
　和李子儀即元韻
胡人泛舶萬里来頭上㲲布纏作堆建武賮琛終罷
献元和亭榭不求材(憲宗訪沉香亭子材令/市舶沉檀委地不用)君王方
講羽干舞太守何妨樂聖杯莞庫賤生固多幸天邊
長見利蓬開
　和張寳臣即元韻
始余倦逰念還家一身泛然寄天涯頭上白髪日益
加朱顔不駐爐中􁪍飄飄逸氣凌紫霞猶着黄綬趨
泥沙烈日謾憑烏㡌遮窮巷㱕来夕煙斜閉門正欲
謝喧譁何憚屋室多痺窊楊桞欲落鳴饑鵶八月秋
風想乗槎市中有金誰攫拏自欲歸耕老菑畬嗜好
已背梨與櫨那復開口増詉詉眼昏白晝生黒花老
悲獨向児女夸枯轍不䏻活鱨魦騏驥垂耳伏塩車
一官欣得飽魚蝦頓首致謁辝當衙愚拙不遇何復
嗟川陸舊遊殊不遐才渡楊子已聞哇吳女蓬鬢多
髦髿西湖信羙謝若耶松竹夾道繁根芽势利屈曲
如盤蝸衞青變化乃龍蛇深閨召客舞雙髽撫手相
勸競呀呀西崦老師自煑茶太守陳樂奏渝巴湖水
洗面去塵痂故山白怕晋文沙田裏小児放猪猳爲
樂徃徃鳴簫笳亦有狐兎怛怛罝令人指手徒爲椰
賤軄馳使告及瓜聿来甬束絶紛華箝口不復露頰
牙聮曺相係瓊與葭上官庇覆不汝瑕優㳺重見林
中葩四時風露換物華新詩迭致思無邪吾子俊㧞
誠可嘉豈獨鄙言数矜誇高吟大字耀𥿄麻時維未
亨道不汙屡出珠玉䏻愧奢麻姑手爪幸見􁅥長篇
垂况理不差正如予㦸相鏖义
　和李正甫
山川旱氣赤如虹大海半涸驚魚龍行人渇死道不
通時見飛鳶墜長空日輪軋軋未背吳獨坐高堂酌
瓊液下視萬屋生白煙不復平日瞻青山閉目欲想
瑶池瀕欲徃萬里増黄塵長億􁦆人李太白若乗鯨
魚應腐鱗晚飡一盤薦黒黍出鐺巳敗色如土忽得
諸篇排硬言伏讀未終汗如雨
　和李㤗叔見菊有感
雨露蕭條歲景催庭前黄菊未全開楊雄嗜酒寜為
樂杜甫愁吟亦薄材故國欲㱕行解綬滄洲無路可
浮杯新亭秋興君知否潮信方随月色迴
　酬海公即次元韻
早遊諸方見佛祖若䏻開口便相許長爱當時王老
師不開麄言反細語大道逍遥本不遐青天萬里孤
鴻舉比来多病卧環堵低頭不茹亦不吐上座何為
相示來龍駒豈煩伯樂頋更湏歸去造丈室擎拳便
是諸魔路
　方池
森森古木䕃方池池上秋来一夕知墜葉沉波青徹
底倚欄無事㸔魚嬉
　題上天竺
平生未省人間樂老去唯求世外閑它日終當断家
事藍輿蓬舸訪名山
　走筆奉酬正夫即次元韻
樂府古有行路難但悲白髮憐朱顔時命多向賢才
慳詰屈不平萬世間壮心欲馳歩輙􁚂試出鋒頴官
已癏中心忽忽惓且煩不如歸去江海閑要懸大刀
数撫鐶何陋九夷與八蠻自頋鄙性踈且頑誰䏻随
時事黠姦從来多病筋力孱正當落魄卧深山敝廬
數椽粗可跧安居里巷鍵重関終日無人踐茅管冠
帶下修衣袂黫高歌一曲舞雲鬟比鄰有酒時見頒
春風秋月與我閑夜静佩玉鳴珊珊高人逸士或徃
還蓬舟自訪来前彎行歌紅藥與香蘭已増俗物近
塵寰一身䔥然念早鰥髭鬚憔悴半已班誰能更問
秃與鬝旦聼溪水聲潺潺強来為吏腰少彎幸讀君
詩錦繡篇相望欝欝何可刪君豈乆居五两綸
　聞杜䳌
杜䳌花發春山明杜䳌鳥啼行人驚世上有誰能忘
情一身離家作逺行為名受辱為法攖為利𬒳奪為
官争憂愁嗟蹙向誰説那忽聼此㫁膓聲吾家家住
在泉亭煙水相望数月程呼児酤酒多酌客聊用相
慰如平生
　次韻酬李正甫對雪
苦寒冽冽日夜増朔風軒軒勢相凌遥山頑碧空崚
􁭢高堂閑坐擁敝繒欲釂一杯意巳仍結欹黄竹但
伏膺愁雲漫漫方四騰海氣上簿𥘉不勝雪線雜下
風作稜漸著弱桞頭鬅鬙半積軒砌發幽層枯樹兀
兀愁飢鷹紛然不已失構塍一飲一斗心易矜試歩
薄冰猶戰競圎圭方壁䧏復登憶昔前年正嚴凝攝
事大蜡清晨興平生㸔雪寔未曽徤僕駿馬半醉乘
或前或後望交朋不辨明河與玉澠烈火萬炬氣不
蒸𬒳面唯有凍與冰歸来心目如水澄喜㸔道傍刳
作燈豊年為瑞古有稱凍死何暇談鄒滕欲邀君飲
恨不能相酬莫問凖與䋲
　行田舎
輕煙㣲雨滿金塘天氣清明看下秧䈥骨已衰難自
力田家次苐賜壷漿
　題宸奎閣
至和天僊臨御乆䏻通祖印空諸友化成殿上召禅
師親宣玉偈傳金口鄮山山上建華閣宸翰光芒燦
星斗江湖小臣稽首觀永為茲山傳不朽
　次韻酬公夫二首
野性孱踈寄浩然不邀虚譽借人延賤官牽帥終非
意故國歸休粗有田平昔是非猶可計後来去就孰
為賢西軒一夢無餘事不似南柯與世傳
海舶不來官事閑朝雲夕雨看西山強從委吏心雖
易欲避宵人勢亦難臥探古書聊自適醉攀庭柯幸
怡顔因尋舊友清歡意猶有榴裙數處班
　次韻酬李㤗叔
歲寒倚遍甬東楼喜上江邊一葉舟流轉生涯長壁
立飄䔥官况信雲浮欲逢故舊開青眼先得詩章説
白頭縱有一樽聊可飲正當相對論窮愁
　召邵彦瞻
青嶂疊疊西南馳上下佛宫䈥力疲一樽欲與魯山
醉悵望車馬來何遲
　題垂雲亭
老師有意出人間便學垂雲也未閑帶雨有時歸北
嶺随風依舊過南山
　次韻酬鄭榮緒
長夏若袢暑何適可開眼為約山間行逺訪金僊舘
時當歲旱凶人跡尚猶罕况復有遊客來結青雲伴
古松臨水瀕我意秋可欵悵羡彼中人一去不復返
高深步巘崿我道方坦坦山僧多故人不復怪敖誕
延我火齊伴酌我流霞醆少小不預事老大更慵懶
巖花為誰擷藕絲悶獨綰尔来復多雨昨夜重湖滿
欲榜一舟歸舟敝不可㨂世事乆忘懐吾言固無間
無樂亦無憂亮非斗筲算
　夜坐有感
齋閣夜不寐耿耿對華燭眼病懶讀書投老亦忘欲
華寵非我願終不蹈迫辱五𤱔窮巷居薄有數斗粟
歸耒解衣快何為愧仰屋天睛歩明月雨暗一棊局
四夷正耀兵百姓食不足為謝支離䟽吾方外羈束
　新作小屏
少年喜讀書偃仰在方床不知晝日勞常爱秋夜長
烱烱户牖明椅椅燈燭光我樂自有趣驊驑歩康荘
道學貴深思千古浩無方投機踐聖域所戒怠且狂
常鄙小人儒不䏻志軒昂蹈襲已陳語何為浪遑遑
尔耒四十歲鬢髮已如霜囬首念疇昔此意殊未忘
曲屏倚方枕可以寄彷佯誨言示稚子朝夕當此強
　開窓
齋居病紆欝况復當梅霖鑿開小窓明坐對佳樹隂
翠㣲映書帙凉氣生衣襟豈唯豁心目聊可發幽吟
　和頴叔冲寂觀
疇昔學輕舉衰齡恨未逢慇懃㝷福地邂逅聼仙鍾
唯阜規摹古煙霞氣象濃滆湖開左泒勾曲聳西峯
宫殿瞻黄皓風期想赤松區中誠乆厭物外或䏻容
落日窺三島隂雲隔九重蛟淵無狌害兎井識遺蹤
遐企旌陽隠旁鄰凾里封翹心冥有感稽首敢忘恭
幽士期相訪扁舟志未從拳拳望僊境尼父歎猶龍
　奉陪頴叔賦吐綬鳥
佛舎有珍羽垂頷秘丈綬對客輙復吐粲粲如絺繍
其吐豈適然乃在喜惧間已吐亦復收倉卒一瞬還
緑玉聳角毛褐羽珠欄班方其振舞時意氣艶且閑
吾欲語阿師不如放深山稲梁使自得不復勞深関
奉陪頴叔和覺師
疇昔欲求法初叅溈印禪巳知物外趣頓謝區中縁
不學蘭那行終歸兠率天即心如有澄何暇問方圓
復和
老師善言法何者名為禅不復著言句應當離事縁
挹水何有用攀雲誰望天欲知證心要為我示偏圓
　又
耆崛治談玅少林方坐禪於世誠大事投機非小縁
休公祗彈指　老呼蒼天子能分半座為畫相光圓
　惠聚上方
卧病甬東乆偶㝷吳㑹游不知陶令意乃與身為仇
恤隱豈不美更恐増人愁㫣勉有餘暇強来訪林丘
此地多山石鳥道與雲浮松筠欝回合四頋皆良疇
僕本山野人聊此謝羈愁從容日已夕歸意良悠悠
　善權閱軒巖
古寺寄林丘清泉高下流山僧空自老岩石不知秋
龍去潭水白猿冷楓樹幽軒前一楸局誰與汝忘憂
　次韻和允中送覺師
心在白雲居逍遥誰復如從来機事少終與俗清踈
師已脫敝屣吾方還故廬它年若相見應更老渠渠
　戯呈慶復乞畫
鷙鳥寕有種詩盡多不傳豈期猛厲氣專羙鷹與鸇
有客畫鴉鶻古帋含秌煙羽毛被玄甲瓜用森戈鋋
想見太公望桓桓統中權何如鄞中尉側目誰敢前
吾方病拘欝逍遥溪水邊賞此神駿物霜風相孤蹇
從公乞玅墨小齋伴衰孱何以報雅况作詩致卷卷
　秋早登住閣
病夫倦拘欝遐賞寄重閣大火欲西流高林巳揺落
海旁土氣淺風雨易回薄数日多狂颷餘暑亦潜郤
千山在大際清氣遥可託平生樂煙霞幽歩誰與約
緬懐機雲軰襟靈信夷廓草草蹈危機千載尚可啄
吾知非世用白首甘寂寞攝令亦偶然何䏻求民瘼
勾釘盡誅歛下筆良多作不如陳大丘行歸老丘壑
　雲間
蠟屐去陽羡乗桴望雲間腰垂陶令印意在荘生環
斯民乆困敝何用恵孤瘝於心儻有愧拂衣㱕故山
奉送景升西上
京口楊夫子知名三十秋青袗尚為邑相見松江頭
傾盖曽未乆歡若平生遊適當及瓜代浩然治西舟
薦章滿公車行想拜恩休萬里起跬歩青雲眇難儔
余方㱕東路於此悵夷猶行觴莫辝醉分䄃雲間樓
　奉和宋平叔
海角厭多雨乍晴山更嘉梅林半黄熟柳帶剰天斜
忽忽乆不懌悠悠誰可涯世如有夫子終不歎匏瓜
　題上天竺天僊閣
乆厭朝市冗粗䏻忘盖纒頭依𣑽唄地行結西方縁
山前種香稲山下流清泉此地旣岑寂此心良㤗然
法師清净觀昭我修初禪斯言儻不踐何路休餘年
　次韻酬㤗叔
志示有不遇繇来多感傷未途長憫黙徃事委冥茫
偃蹇乾坤外推移日月長初心寄林壑何事襲軒裳
才地慙前軰文華咲老蒼討論聊自適仕進亦惟惶
直欲馳千里寕誰出一鄊典謨窺禹契教化識軒唐
不信時難駕焉知命弗将士雖殊用舎吾豈托炎凉
寳釰埋霜鏑明珠稱夜光三公猶可去一命孰難忘
壮莭深無累高歌詠更鏘振衣辝旦望逸跡寄朱張
筦庫心何愧江湖幸退藏朝辞汴師日夜渡淛河霜
故國㝷仙路當秊結客塲二毛雖老醜一醉迺㝷常
花圃風生席雲齊月滿床清欹憐落落高論接琅琅
誰謂羇遊地還陪君子觴衆推朋好厚不間弟兄行
斟酌南堂夜逍遥甬水陽長篇荷高意他日結離膓
　庭栢
欝欝庭下栢何年移此栽雖然失地性夲自凌雲材
不復鵉鳯集空餘鳥雀来誰為許長史㧞宅去塵埃
　竹軒
古人爱修竹蕭洒臨幽軒勁莭有高致清聲無俗喧
春日闘鏁碎秋風撼琅玕誰如謂川冨千𤱔可懸冠
　黄鸝一聲
隂隂三四木官舎悄無鄰何處黄鸝囀来驚白髪新
浪随殊俗過可負舊山春自笑親香火㸔經作鈍人
　舟行
我舟莫行疾我家日巳逺行遲終不到不到何由返
吳椘千萬里江山道回轉白頭多傷感方寸不勝亂
　道中
昔我離家時月生正如鈎行行載見月巳在天南頭
我身豈當然吏議不可酬不手亦何愧揺尾終無求
黙黙就孤征悽悽懐百憂吳山望不盡巳泛楚江流
木落知歲寒客子多悲愁一慟一斗血安䏻望松楸
　九龍洞(在邵州)
洞中石乳色如霜欲煑刀圭未得方歎息此生来巳
晚更将殘命笑嵇康
　西津
山後山前到巳頻更㝷􁍥雪過西津愚溪愁客今何
在應有猿猱解咲人
　讀書
病骨愔愔百不如不應投老更㸔書古今得䘮今方
辯且向斜陽弄蠧魚
　愚溪
愚溪水中多圓石水邊竹樹山如壁夫子幽棲十二
年至今使人長嘆息
　雜詩
白雲非我役出没在山間我亦何所事籃輿自徃還
不知樂與否聊尔寄衰孱早恨冠冕誤空今鬢毛班
　又
我昧明哲戒置身在天涯憫憫常畏人豈異汦中蛙
吳山千萬里夢寐不到家永懐故山樂輕舟棹煙霞
　又
屈平作天問委骳窮不悔寥寥千載還柳子強復對
二子誠多材無乃振憔悴區區亦何為吾方游物外
　又
巨蛇老且蛻不如蟬脫飛茫然寄块圠生死亦一歸
逹人觀元化其言玄且㣲生死有不䫫於是知者稀
秌池夜觀月方與水相輝聊尔乘物化指象終為非
　詒隱者二首
汝勿輕王侯王侯非汝曹地勢有輕重太山與鴻毛
鼓腹一歡咲不如鍾鼓豪我樂彼不預山林且陶陶
晉室昔中圯正人多戮死加害寕無辝惟其不狥巳
朝室有難置山林或䏻巳誰云清議在美玉不全燬
矌逹余所嘉数欲玩遺史撫卷輙増感終夕那復理
　東嶺
東嶺寄吾廬西崦多屐齒何為不憚陟下視湘川水
此水不湧激朝莫流未巳煙雲媚幽趣落日更清泚
徙倚有高木獨徃每自喜山猿助我嘯幽鳥司我跋
山僧忽吾恠使汝識善逝
雲巢卷第二
沈氏三先生文集卷第三
西溪文集卷第三
　歌詩
　　十一月二十二日朝辞　出都
　　出都日大雪　陳橋馹
　　城北别親友　信武殿
　　道中見新月寄内
　　烽大䑓　老農問
　　荅老農
　　将至􁧤州從事張祥寄詩和荅
　　道中示三使
　　雄州遇唐子方奉使光還奉贈
　　使還雄州曺使君夜㑹戲贈
　　發瓦橋十里而河梁敗還坐客亭復上馬戲詠
　　道旁垂柳
　　過兾州聞介甫送虜使當相遇繼得移文以故
　　事請避諸路又以詩見寄次韻和荅
　　至澶州遇吴長文謁告歸奉贈
　　還家自戲　出都
　　贈李審言　贈王平甫
　　漕舟　汳河贈審言
　　平甫許詩未至贈　淮隂矦廟
　　和平甫寄介甫羡會稽之行
　　和平甫越州　淮山
　　将至錢塘先寄施侍郎
　　送十二叔歸巴陵　至樂齋
　　畫寢　山中楽
　　鑑湖　愛山
　　依韻和韓子華㳺趙氏園亭
　　彭州使君郎中寄示懐舊之篇輙次韻奉酬
　　将赴㑹稽過杭州寳日大師法喜堂
　　将赴淮南再過䔥山昭慶寺闍梨叔師所居
　　依韻和杭州施正臣與李審言王道粹宴有羙
　　堂唱酬
　　依韻和李審言見贈敘舊
　　依韻和施正臣逰聖果寺
　　贈剡縣桃源官王道士
　　次韻和不疑借書鄰㡬遇其寝
　　次韻和冲卿中秋不見月
　　大行皇帝挽歌辤　陳府君挽歌辭
　　呉正肅公挽歌辤　晏元献公挽歌辤
　十一月二十二日朝辤
朝辭承明殿莫下金馬門伏讀明詔意仰思聖主恩
蠢彼獯鬻氏禮數迺弟昆帝𥘉務息民金繒代更屯
嗣皇謹遵業使傳交塞垣下臣非知古有舌詎得論
恭承丁寜命敢不夙夜犇
　　五言出都
十年中都官未審去宫闕一朝使萬里馹騎催早發
徘徊景陽道瞻望未央闥髙城接浮雲佳氣正幡欝
我馬何遅遅中情屢如失王事戒靡盬臣心敢它䘏
曷月還歸㢤歸期幸可必
　　五言出都日大雪
朔風萬里来一夜卷飛雪澷澷國門路轉轂失故轍
鳥翼壓不開馬蹄僵欲折問我行安之銜命使胡羯
君㤙念勤逺敦遣禮無缺賜金戒私装卜日出漢莭
太官載供張厩馬先簡閱光華自難勝敢復訴劳苶
獨哀徒御衆驅馳犯寒切每懐寔靡及朂爾保嘉烈
　　五言陳橋馹
天命豈人力神功非智闚萟祖昔臣周周德乆已衰
上将分六師北征在郊圻士䘚中夜起神器倉猝移
誰言一朝变迺定萬丗基國門一舎地傳舎猶當時
故老無復存遺話嗟何知維㽞威神在凛然萬方歸
　　五言城北别親友
朝出北門道復車何轟轟頋皆我親友送我胡中行
置酒古寺堂勸酌紛縱横飲䦨眎四坐悄若意弗平
試問坐上客客言安敢承謂我自慷慨固無兒女情
幸當無事時奚忽為北征僯我不受辱往拜單于营
憂我衰病餘䟦涉萬里程二者所不堪奈何誰使令
我咲謂坐客我豈徇利名仕旣不得已王命方丁寜
上羞傳介子下愧蘓子卿苐結匈奴心以保先帝盟
惓惓謝親友敢辭釂餘觥
　　五言信武殿
匈奴昔南牧先帝躬濯征旌旗從天下龍虎百萬兵
元臣坐帷幄大将當鼔鉦黄盖臨城樓城下萬歲声
卷起黄河波飄入单于营單于膽先破犬羊亂縱横
大黄殪賢王京觀封鯢鯨甘雨洗原野清風掃羶腥
王師奏凱歸殘胡稽䫙盟於今五十載北塞維蠶耕
黎民亦何知但見原廟成下臣方奉使過謁慓若驚
威神敢云測尚兾通精誠
　　五言道中見新月寄内
離别始十日已若十歲長行行見新月淚下不成行
念我一身出萬里使臨湟王命不得辤上馬猶慨慷
一日不見君中懐始徊徨我行朔方道風沙雜氷霜
朱顏㝡先黧緑髪次第蒼腰帶减舊圍衣巾㪚餘香
郵亭苦夜永燈火寒無光獨歌使誰和孤吟詎成章
輾轉不得寐感極還自傷思君知何如百語不一詳
胡鴈方南飛玉音未可望願君愛玉體日看庭樹芳
欲知歸期蚤東風㺯浮陽
　　七言烽火臺二首
厯厯相望隠舊堆孤穿兎穴半空推行人不識問野
老云是昔時烽火臺
烽火銷来五十年居民𥘉不識戈鋋耕桑滿野帝何
力千里邊城自晏然
　　七言老農問
使者輶車歲不停金繒兼載價連城洛陽年少今何
怯未省傳聞敢請纓
　　七言荅老農
聖主仁恩務息民收兵方外卷威神老農自保太平
樂焉用空言羞使臣
　　七言将至􁧤州從事張祥寄詩和荅
驛騎驅馳萬里身錦貂渾欲变緇塵平生未識行邊
地今日𥘉欣遇故人洗眼已驚㕠鯉至相看應訝二
毛新羡君獨得從軍樂三歲髙陽幕裡賔
　　七言道中示三使二首
𥘉持詔節下宫衙四牡臨門敢頋家稍逺郊畿還感
慨却瞻原隰自光華使行萬里誰非病義重千鈞始
拜嘉遥指燕山數歸日都城猶未有多花
漢家㤙信撫群戎坐息邊民楽歲豊自古所求中國
治於今無復四夷功金繒但取一州賦使介何辤萬
里通頋我衰羸豈堪此共楊威命賴諸公
　　七言雄州遇唐子方奉使先還奉贈
擁節纔臨塞北垣正逢歸騎下幽燕昔𥘉並命銀臺
下今獨先還赭案前胡地風沙辭異域漢家日月望
中天邊城尊酒雖云楽聞說腥膻更慘然
　　使還雄州曺使君夜會戲贈三首
風霜滿靣使胡歸洗眼看君喜可知更出佳人對紅
燭今霄醉倒欲何辭
法曲新声出禁坊邊城一聽醉千觴明朝便是南歸
客已覺身飛日月傍
粉面嬌環紅綉裙主翁獨遣勸佳賔它時金谷重相
遇還許尊前問故人
　　發瓦橋十里而河梁敗還坐客亭復上馬戲詠
　　道旁垂柳二首
客亭門外纎纎栁觧使行人去復還為謝春風揺蕩
意上林桃杏正堪攀
行盡塘陂日已西回頭綠樹却遅遅柔條秀絶向人
甚忍不從容折一枝
　　遇兾州聞介甫送虜使當相遇繼得移文以故
　　事請避諸路又以詩見寄次韻和荅
風沙敝盡旧狐裘走馬歸来過兾州聞報故人當邂
逅便臨近舘為遅㽞不容傾盖論時事空寄新詩冩
容愁却望後車塵已合蕭声清㫁去如流
　　至澶州遇吳長文謁告歸奉贈
萬里風霜一病身歸来𥘉喜渡河津舉頭已近長安
日洗眼先逢玉署人平昔每嫌踈舘舎今兹暫許接
車塵延英對後應多睱東閣期誰共賞春
　　還家自戯二首
憶昨邊城𥘉見春纎纎垂栁正矜新不知逺客貪歸
意欲把狂絲繫画輪
逺客歸来眼自明小桃滿院笑相迎當時若折邊城
栁定負春風薄行名
　　出都
秋風歸夢入東吳乞得城居占越湖聖主㤙深未知
報豈如張翰為􁃇鱸
　　贈李審言
使節葳㽔出漢宫我方受瑞守江東觧還印綬甘元
禮霽去威嚴幸弱翁金珮並辭丹屏下画舲相接汳
波中過江弩矢應交路歛避湏如御史騘
　　贈王平甫
輕舟喜出大梁城更得髙才共載行海内相知君與
操從容尊酒論平生
　　漕舟
漕舟上太倉一鍾且千金太倉無陳積漕舟来無極
畿兵已十万三垂戌更多廟堂方濟師将柰東南何
　　汳河贈審言
黄流千里從天来中貫帝居縈斗魁與君共宣聖主
德餘波漸暨東南垓
　　平甫許時未至
平生每愧不能詩今與詩豪晝夜随已許大篇湏强
和少收鋒鍔始相知
　　淮隂侯廟
淮隂本自市人子始定三齊便請王明哲保身非所
責如何終欲比張良
　　和平甫寄介甫羡㑹稽之行
君家兄弟古人期入直西垣已恨遅莫羡迂踈乞州
去朝廷多事待論思
　　和平甫越州
六朝開國盡東州此地常居第一流四海今皆歸聖
主万兵猶得眎元矦江山執勝登臨好市邑空殘賦
役稠我去正應千百慮不知能復縱吟不(王詩云縱吟/還勝白蘋洲)
　　淮山
淮山万重𬗋淮波千里清聊兹快吾目又以㓗吾纓
夷門多塵埃黄河自泥濁我行何遅遅回望未央閣
　　将至錢唐先寄施侍郎(去年送施詩有何日/從公醉𬗋􁃇之句)
億時送公公索詩欲從公醉亦狂辭今叨東鎮㤙方
厚更過鄰城喜可知已分尊前非敵量獨憐湖上失
春期江南地煖霜無力橘緑蓴丹蟹自肥
　　送十二叔歸巴陵
讀書不遇古所有間居得地今日稀丗故紛紛定難
了况獨身已與衆違洞庭水清君山碧白酒滿市魚
滿磯都門一到十日耳猶恨風塵汗我衣
　　至樂齋
至人得至羙迺能逰至楽茲理難與言紛紛徒爾學
五經陳縱横夫豈非糟粕吾方任常然来者尚吾覺
　　畫寐
衙退冠佩捐吏休簿書却山城賔客稀永日臥髙閣
　　山中樂
誰言府中居自得山中樂獨醉還自醒無人事醻酢
　　鑑湖
鑑湖千頃山四連昔為大澤今平田庸夫况可與慮
始萬年之利一朝毁
　　愛山
朝凭秦望𬗋玉几莫倚卧龍青錦屏平生愛山今日
足尚恨軒冕縈吾形
　　依韻和韓子華㳺趙氏園亭
春色先從禁苑来侯家次苐競池䑓清明已近鞦䩠
動上已相尋曲水開繍幕風㣲花自舞金炉日永麝
銷灰病夫歡意郍能強漫作山公倒載回
　　彭州使君郎中寄示懐舊之篇輙次韻奉酬
昔下承明得善藩𥘉無佳政可勝殘與民共楽湖山
好邅世承平法制寛當日清談羞俗士歸来白髮困
塵鞍羡君正逐春遨盛豈减東州舊賞歡
　　将赴㑹稽過杭州寳月大師法喜堂
悠悠十年别惚惚一夢中故人已白髮相對一病翁
日短語不盡潮生舟復東自咲更自愧此身猶飛
蓬
　　将赴淮南再過䔥山昭慶寺闍黎叔師所君
始作山隂行還㝷廣陵路此身未許閑長負滄洲趣
往来古寺居再與髙僧遇俗慮雖暫空勞生竟難訴
　　依韻和杭州施正臣與李審言王道粹宴有羙
　　堂唱酬
昔為鄰政愧難参今讀新詩歎召南羙化由来穪楽
國勝逰還足發清談江山臨眺乗秌霽旌節聮歸卷
夕嵐病客區區方北去尚思堂下停驂
　　依韻和李審言見贈敘舊
目與公家三丗舊坐看髙閈壓亨衢楩柟屡構明堂
厦麟鳯更参聖代符結友固應皆以義論詩何獨取
於愚歸舟早晚乗潮度猶得西湖一笑無
　　依韻和施正臣逰聖果寺二首
盤崕絶巘與天通汗澷煙霞謝丗籠聳𧺫浮圖山突
兀自然衙石玉青葱古人興廢千年上㳺客登臨一
嘯中誰為燕然愧班竇弧城覊㨿亦銘功(排衙石有/錢鏐刻詩)
長愛髙僧住絶岑定知無復俗縁侵人生優擾應從
昔丗事悠悠豈獨今軒冕儻来真可愧山林歸去莫
嫌深孟軻事業誰能及告子唯先不動心
　　贈剡縣桃源宫王道士
我昔剡谿逰道人亦相遇重来十歲餘顔色宛如故
頋我病衰早鬢毛已蒼然乃知丗上榮詎若山中閑
道人家東都問胡不歸北北方多風塵素衣化為黒
斯言吾所信吾志亦江湖瀟洒㑹稽守平生欣莫如
君㤙容苟安碩奉三年計幸爾数到城間談北方事
　　次韻和不疑借書鄰㡬遇其寢
嗟我江湖人野性實踈簡况從衰病侵事事益以懶
豈不思自強所資乃有限但愛江夫子平生事髙散
維於讀書勤晝夜不去眼每劳從事賢獨使簿書綰
揮署曽不劳兼人信無赧有時倦欲休就席𥘉不煖
鄰友更借書丁丁叩門版尤厭吏舎喧牛羊閧棚棧
不如歸吾廬静對日晼晼詩成還示我足以驚幽孱
　　次韻和冲卿中秌不見月
木葉飄飄客正悲浮雲更𧺫蔽朱曦分無好月臨清
夜且共芳樽楽盛時宻户那憂風蕩燭重簾寕怯露
侵肌金壷漏盡玉山倒天外睛隂誰復知
　　大行皇帝挽歌辭五首
正統千齡接端朝四紀長無為獨髙拱愽施極多方
昔也穪何力今焉怨彼蒼維應傳聖嗣有以尉民望
　　二
厯數當興運謳歌属太平成康能述業文景善持盈
海外咸来獻區中不識兵至仁終莫報何以盡群情
　　三
欲識承平事君王五十年耕桑連萬里歌吹𬒳三邊
德至消群慝恩深極漏泉如何一朝變群慟訴蒼天
　　四
四海蒼生衆真知不丗逢方将請巡幸然後議登封
鑄鼎未云就乗雲安所從尤哀此下國無路望髯龍
　　五
西望陵䑓逺隂隂白日昏孤臣欲從死累世未酬恩
身隔千官列心随万國犇維臨滄海上泣洫就湔痕
　　陳府君挽歌辭
呉㑹多長者斯人昔所欽髙材誰復見令聞獨㽞今
松栢開原埶笳簫送水隂安知此吉卜有子服朝簮
　　呉正肅公挽歌辤三首
天下賢良選當時第一才文章袐群玉事業炤三台
暫作東山去還期宣室来蒼生方願治梁木何先摧
　　又
四海瞻師宰中朝倚典刑胡然賦全器獨弗與多齡
柱石虧宫廟塩栂輟鼎鉶風流不可挹無愧史臣名
　　又
笳鼓周南地公甞此保厘都人懐舊德行路𧺫新悲
昔我祈難老今天莫愸遺呼嗟如可贖猶碩可身為
　　晏元獻公挽歌辤二首
英才動先聖盛業啟今王朝庭尊元老官師仰典常
才還宣室對遽歎哲人亡獨有勲名在書為後丗光
　　又
四海尚多事君心属太平天胡不遺憗邦早奪耆門
柱石傾宫構塩梅廢鼎烹斯人無復見誰意在蒼生
沈氏三先生文集卷第五十四
雲巢卷第三
　　歌詩
　　　　水車　召楚興禪師
　　　　春日二絶　楊花
　　　　樂神　山上
　　　　李華　日落
　　　　黄鸝　春林
　　　　散郎亭　棗花寒
　　　　讀書　奉送伯才都官代歸
　　　　觀大水望朝陽巖作(元次山所名者)
　　　　滄洲亭懐古　出瀟江泊蒲洲
　　　　次韻荅陳生問禪　復作過啇翁墓
　　　　水車　鈷鉧潭
　　　　庭下菊　龍興觀
　　　　寄題聱隅塚亭　過李氏澹塘别墅
　　　　還湘南集　有感
　　　　荅林夫五頌次元韻
　　　　贈飲客　雪後
　　　　次韻酬陳生求書　贈廣祐上人
　　　　奉送馬令歸長沙　奉贈王笥王尊師
　　　　仙居閣　寄題譚氏需亭
　　　　望浯臺示無競　太平上方
　　　　送唐道士遊南岳　贈張明之
　　　　唁下第　朱趙二使者示問
　　　　零陵觀大水　謝履道天麻
　　　　奉簡莘叟　次韻慱古贈王道人
　　　　戯贈莘叟明之(莘叟姓陳明之姓張)
　　　　奉贈王道人　平生
　　　　将行泊瀟江　宿浯溪
　　　　謝蔚宗木綿　嬋姢亭
　　　　静照庵　石鷰坡
　　　　峽山寺　白水
　　　　題文殊峯寺(乃思勇二公卓錫處)
　　　　雪後
　　　　南臺禪師云得蔚宗書報老夫入山
　　　　君山　洞庭山雪
　　　　次韻奉贈巴陵上官令
　　　　奉韻上官令　重示
　　　　代諸生送王鎮判官
　　　　贈送盧緫赴調　渡西
　　　　古興十六首　寄金山禪師
　　　　次韻酬楚興三頌　九日
　　　　送畢公綽　火星􁏾
　　　　白髪　矦灘
　　　書堂寺(藏貞故棲也)日道
　　　　公　五言
　水車
黄葉渡頭春水生江中水車上下鳴誰道田間得機
事不如抱甕可忘情
　召楚興禪師
匡床我示維摩疾持鉢師来舎衞城與汝欲分香積
飯不妨作戯説浮生
　春日二絶
壁下茶鐺乆不黔更無白眼與人嫌春来老困還多
睡時有狂風入破簾
寂寂山間誰與言悶搔短髪向香煙死灰朽木君知
否不似胡人面壁禪
　楊花
島夷三月不知春唯有楊花似故人老大相逢何可
語滿頭白髮不勝嚬
　樂神
夷人事神正自醵山頭水邊與神樂大巫龎衣手揺
鐸群児伐鼓更鳴角青山歴歴神欲歸湘水灕灕日
脚西小大酣歌向山棲神羔滿盎均汝釐
　山上
山上桃花紅欲焼山間病老苦無聊古人有時亦好
飴已醉復醒真似勞誰䏻忘情學枯木不如隱几㸔
猿猱攀援上下豈無意新林落日風
李華
山僧種李華華白誰肯折春風欲去時庭前紛如雪
緑葉始有芽繁香且未歇欝陶何可道空庭歩明月
　日落
日落沙頭山巳昏饑烏投瞑下前村誰云野客無多
事歩出林間自掩門
　黄鸝
黄鸝何處来　我夷即下緑葉掩窮陬春容巳衰謝
百年如轉轂悲歡正相駕感事一傷懐吾年四十化
　春林
春林日巳　隔我遥山青下簾曝幽卧野鳥鳴嚶嚶
鳴鳴有時息息林亦衰寂生物自環轉何心翻戚戚
　散郎亭
法華寺上散郎亭老樹蒼崖如有情歡戚已随時事
去代間秪有古人名
　棗花寒
山禽哺雛半欲摶坐想葛帔臨風湍数日隂霖復未
畼不知更作棗花寒
　讀書
讀書十車老巳忘人生得意湏少壮白髪漸多䈥力
衰誰為流年更惆悵自寄蠻夷朋舊稀更将黄卷卧
斜暉古来枉直何足道昨日皦皦今還非
　觀大水望朝陽巖(元次山所名者)
前日巖間欲結廬下眺江水百歩餘春水濺濺出乳
竇青山白石半洿塗不到津頭已三月誰知江水漲
天墟遥望横流不敢濟巖日已有人􁉞魚
　滄洲亭懐古
瀟水悠悠天際来来江古木抱山囬柵中人物不滿
把日晏市散多蒼苔九疑巉天古雲埋遥想帝子龍
車逥心衰目極何可望九歌寂寂令人哀
　奉送伯才都官代歸
前日使君佩銅魚雅望巳合升華塗一遭黯黮誠非
辜人為歡憤我若無夷州巳非人所居况復筦庫治
嬴餘幸及瓜時咲還都襟懐落落貞丈夫
　次韻荅陳生問禪
從来多事笑歸宗我已無心豈有通逹士猶䏻知夣
夢世人何用更空空江頭冷落三秋月山半支離一
病翁不到古今䏻與否林間拭目㸔来鴻
　出瀟江泊蒲洲
汎汎瀟江水天生西北流蒼煙開蛋市曉日下蒲洲
清矌適幽歩方洋如昔㳺何為沙上鳥相避小山頭
　水車
山田遶山脚江水何可作車輪十丈圍飛湍半天落
鴈翅挿修筦随流淂深酌升䧏豈無勢長江怒相薄
(慱)有如萬夫力讙呼傾衆壑曽不捨晝夜美源終未
涸人間有機事由來生巧悪善彼漢隂老忘懐抱純
朴
　復作過啇翁墓
當年不佩封侯印後世誰㝷堕淚碑定逺将軍豈夸
勇関南常侍最䏻詩故人不觧傳遺事五嶺猶䏻識
信旗墓下寂寥無鼓角秋風獨向白楊悲
平生氣業許誰知官制應崇九尺碑已為朝廷恢逺
略不應江漢獨無詩交牙石鎻先偏陣野焼光開後
隊旗老婦尫殘誰主奠從耒伯道使人悲
同預楊公國士知延陵應得我題碑人間巳悟黄梁
夢泉下誰㝷古劔詩邕𬋩巳聞圗象祭廣源無復納
䧏旗水禽山鳥無人意獨觧飛鳴不觧悲
蒼頭巳作歸来曲不信全生廋氏碑疑有史官争立
傳終無嗣子與聞詩後房已閉千金妓私廟空收五
采旗聞説詔書優贈典孤魂應結九泉悲
　庭下菊
夷天九月尾秋氣殊未肅病士蒙葛衣正如庭下菊
憶昔移菊初夏暑方煩　瘴山旱無雨憔悴茲不足
安得望茅茨竊自譬松竹神僊乆視藥孤根寄窮谷
　鈷母潭
余讀子厚書始聞鈷母潭榜舟西江下振歩愚溪南
高下凌山阿松篁蔽秋嵐土人識其地古木森楩楠
水深日波瀾此理亦易探古木為鈷鉧土音正相參
所記或不然信書殊未甘此公廢已乆山水窮年躭
造化毫楮間浮寔㣲相錟幽心有黙識西歸助清談
　寄題聱隅塚亭
不識聱偶生斯人亦豪怪挾書海上來軒昻軼前軰
何為老窮阨獨與當時背寵禄出一時此書終不廢
客死江都舘骸骨埋荒穢幸㑹田使君開塋北門外
浮屠清矌地馬鬛森松檜百年一坏土誰當論窮㤗
　龍興觀
山林揺落江水寒松下古觀生秋蘭白日無人午夜
静玉皇殿上朝仙官但聞金環玉佩鳴珊珊麻姑女
子不下壇有誰乞得延齡丹人生不如爲善好草頭
曉露空潸潸
　還湘南集
蚤識陶公父子名未知李老思尤清後来無復䏻文
客瀟水湘山空月明
　過李氏澹塘别墅
淵明昔巳愛吾廬我亦悁悁憶故居君有東臯千束
稲山前更望澹塘湖
　荅林夫五頌次元韻
無心難與有心期欲說無心巳自癡㑹得金剛本来
性此人與我合先知
白髪生来何可驚不求雜食豈湏耕山間一榻無餘
事但㸔山花枯復榮
海水浩蕩煙蒼茫我欲求渡無舟航東西路迷何苦
渡楞伽山下秋風凉
世間明闇一毫端為底忙時不肯閑水盛草深牛不
動始知縁業有多般
阿弥陁佛一爐香欲道知時巳是狂若得醫師除我
病何煩䈥力更求方
　有感
我身如断蓬我性如孤鶴飄揺寄林野不復人間樂
豈知鷄與犬朱門肆依託雖沐稲梁恩安䏻逺嫌薄
理或不在我幽懐放寥廓人生䏻幾時百年共揺落
　贈飲客
鄙性不嗜餘不知酒中樂古人䏻閉関此興　可度
形骸委物外寵利安䏻薄何為攘臂人喧卑同燕雀
朝揮百神王夕引群憂涸疇昔二三公逃死向杯杓
我樂不在是陶然造冲漠子當劇醉時相訪南山脚
　雪後
瀟川夜飛雪草舎朝成氷㣲陽始下燭南山浩如蒸
林木散孚甲烏鳥營巢橧物化不可戚深挹南天僧
　次韻酬陳生求書
老朽何心託市朝正當鼓腹詠軒尭由來方外希夷
樂漸與人間路逕遥澤畔應無漁父問松間時聼葛
天謡髯君莫及兒童伎留取禇中翡翠翹
　贈廣祐上人
不入四明路侵㝷已十年葛藤論徃事蟬蛻想蒼煙
松下數株石巖前千丈泉何為不肯徃芒屩更参禅
　奉送馬令歸長沙
腰間新佩臨桂章㱕着綵衣拜高堂鴻鴈知時自翔
翥驊驑得路方騰􁑂正煩絃歌治疲佫仰㸔干羽来
䧏王憔悴山間老遷客不䏻相送出瀟湘
　奉贈玉笥王尊師
玉笥羽人不絶食鬢毛清潤顔色赤中黄僊翁傳妙
經十年功成人不識身如孤雲行無迹欲上九疑望
南極岣嶁不見神禹碑瀟湘貞得浮丘伯城南濯足
江水碧逍遥城中混名徳東巗西穴巳爛遊共過廬
陽㝷簡寂
　仙居閣
鶴馭已㱕三十春至今重閣無纎塵蟠桃誰知天上
事白骨不駐城中人門外江流似平昔林間鳥雀空
悲辛當時晋矦強辟榖黄石老翁悟終身
　寄題譚氏需亭
譚子作需亭佳客同宴樂宴樂乃餘事文華相慱約
散紩列經史所㳺盡通慱揮毫断新義諸生困穿鑿
中厨具烹餁高懐肆杯扚遥想大論時紛紛塵毛落
春風豁幽欝秋日延林薄人生樂名教安在甘寂寞
相期一窮逹豈止為脾臄窮逹乃在天得時即鳴躍
在昔鄭司農處身固窮索饗客頗豊侈水陸薦金錯
其後李北海高材冠臺閣摛文示時彦萬金資一酌
遺風不在是斯名豈苟作泥沙何足道正當為善謔
子雲老嗜酒行當躡芒屩為君説難字猶䏻中一喙
　望浯臺示無競
每愛瀟江西北流水邊幽石強為留㱕時欲借浯䑓
望何處坡陁可繫舟
　太平上方
山上白雲澹無情不如山前利與名水西落日何時
盡二十一萬鍾罄鳴
　送唐進士遊南岳
瀟湘一片雲翩翩上南岳不依澗底石欲引瑶臺鶴
乗風出崖嶠帯月縈林薄若㑹洪崖生為求金鼎藥
　贈張明之
文雅張夫子飄然東嶺居不随人毁譽獨與道盈虗
歡咲一棊局湛沈萬卷書三年流竄客相見止如初
　唁下第
時厺亦可惜浩然若滄溟平生窮古學老大困新經
君抱松竹操余無龜筮靈相㸔故眼在惟有遥山青
　朱趙二使者示問
古木巃嵸山徑斜不知使者出山窊羈禽野獸遥相
避亦有人㝷顔闔家
　雲陵觀大水
春雨淫不巳江水一夕漲初聞漸其柵離明已三丈
老弱走山去浮沉困丁壮高楼半欲没木杪維舟舫
睢阜已懐襄那䏻辨閭卷升高瞰其下犬牙縈疊嶂
始知地形隘何由保無恙湘川浩東下其埶不相譲
安得驅山澤移徙就空矌市井安且平黎民獲生飬
群流亦適性千里肆夷漾斯懐知未遂蓬苑獨怊悵
　謝履道天麻
仙客餌赤箭其根乃天麻延年不復老飛身混煙霞
文斤蚤得道山下多靈芽世士所購求金玉如泥沙
吾昔負嬴疾衰齡畏風邪䈥骨困連卷跳偏竟何嗟
履道知我欲􁂫封寄山家呼奴為煑食惜巳鬢毛華
　奉簡莘叟
紅葉飄蕭秋後山相望止在一嵠間老夫無用方安
命夫子何為蚤閉関世事不随歌吹樂此身畧與水
雲閑經年不見寕相外安在區區事徃還
　次韻博古贈王道人
調笑同方朔機㣲似幸靈嚢中萬金藥機上九仙經
虚静孤猿噪支離病鶴形子雲稱隱徳扵此識沉冥
　戯贈莘叟明之(莘叟姓陳明之姓張)
仲子絶不出留侯數相頋二客雖不同所知均一趣
仲子屏世故修然掩蓬户留侯喜奕棊清歡寄玄悟
　奉贈王道人
身世飄揺如断雲此生不復世間塵䏻言得䘮歸諸
命唯有東坡王道人
　平生
平生愛閑今幸閑投老愛山今住山不復區區同眩
事正當眇眇出人間
　将行泊瀟江
憫憫乆同巢幕燕翩翩今作北㱕鴻湘山瀟水愁無
度更泊孤舟夜雨中
　宿浯溪
孤蓬衝雨出湘西欲向崕間寄一棲天外月華如有
意故来相伴宿浯谿
　謝蔚宗木綿
嶠南地熟氣如煙木華蒙茸散為綿使君作細逺相
寄表似夷錦紅欲燃病士榻上殘青氈山中苦寒多
破穿使君相贈何可言困来不妨伸脚眠
　嬋姢亭
天邊新月一弦生堂上美人肢躰輕何似君家庭下
竹孤風高莭照人清
　静照庵
優優百秊何可為正應静處得忘機心猿不動無餘
境照見人間是與非
　石鷰坡
祁陽縣南石鷰坡驟雨乾時燕子多行李蕭踈常畏
雨誰䏻駐馬待滂沲
　峽山寺
峽山山下古招提叢木猶藏半泐碑正自㑹昌多難
後至今龍象繞山悲
　白水
九江水色白如雪流水瀟湘尚未渾落日虗頭人已
散獨晋煙樹送黄昏
　題文殊峯寺(乃思勇二公卓錫處)
二公誅茒今㡬秊至今山下一爐煙駐舟薄致伊蒲
饌欲結諸公寂静縁
月落山時魚鼓鳴華堂不動夜来燈人間優優方多
事誰似爐間白髪僧
　雪後
朝來風雪滿湘山頓失群峰上下間風定雪休㱕舫
穏江流不動碧潺潺
　南臺禪師云得蔚宗書報老夫入山
支持病骨上南臺一眺雲林眼暫開不道雲長更饒
舌已将名姓入山来
　君山
我来洞庭上延首望君山君山不可見止在狂波間
風休水亦息煙嵐露空碧何煩問法意開口成塵迹
　洞庭山雪
洞庭春雪曉霏霏一陣風来半已晞唯有山隂吹不
盡田塍片叚衲僧衣
　次韻奉贈巴陵上官令
古人善治身擺落在塵土明哲所自任不為小人侮
嗟我一何愚逍遥寄天宇長嫌桞下汙有意荘生堵
㣲官𬒳黯黮逺放瀟湘浦閉関絶世故况復揮談麈
蒙恩許北下始接諸公武若得一丸藥頓發三年瞽
巴陵遇言㳺高文璨瑶圃泠泠挹清風使人懐玉斧
　奉贈上官令
洞庭春水静楚山氣雄勁欲言世上清不敵巴陵令
山深多猿嘯水涸縱鱗泳牛刀有餘間盡入安仁詠
　重示
不識南宗與北宗欲齊得䘮已非通若将直指生為
夢便可偏知色是空莫為嚴周馳誕説欲輕摩詰作
衰翁古人言句真芻狗天外秋来有信鴻
　代諸生送黄鎮判官
瀟湘秋水漲山阿小駐㱕舟緑玉波幹苑主人青眼
在湘南使者薦書多庭中紫詔迎綸綍道上黄花醉
叵羅賤客十年京國夢恨無羽翼從鳴珂
　贈送盧緫赴調
山東盧翁舊儒者少年乆客都城下先朝数困春官
薦投𬒮攀鞍學弓馬大黄六鈞猿臂挽武庫官箭長
分靶横門較蓺在第一武士賈勇来相迓天子臨觀
虎豹群弓滿不苦何由化固知窮逹不在我乞得叅
軍何足吒晚除一尉来荆域白髪婆娑誰復識部中
夷落寄戎政上下六年無盗賊使者垂庥太守惜地
薄噐寒無勢力平生介直耻自媒一𥿄薦書終不得
中間安南大将出甞願奮身借一㦸翻䝉羽檄督軍
饟靈渠首運三千石小官繇使當自効觧衣操舟上
灘磧同行嘲笑何自苦殊勝陶公閑運甓功勞㳙埃
何足道甫得臨湘升斗食高堂老母終天年屏居古
寺甘窮寂從来畏慎不干人糲食布衣殘喘息春秋
祀事亦粗給妻子不為饑寒逼三年終䘮壮心在矍
鑠安䏻忘吏役古劔不折終不埋老馬豈甘長伏櫪
却持手板謁公府斗擻青衫塵土迹我知盧公意可
憐世人　家輕相測何如市井輕薄児朝来指白莫
為黒
　古興十六首
朝亦㸔踰山莫亦㸔踰山芳華春樹外古澹白雲閑
絶頂有池水昔年棲玉顔妙靈想不駐𬗟慕何由攀
春草日巳枯山中少人迹草間秋蛩鳴遥知歲寒逼
人生何可恃金丹湏努力流景終不回永歎尚何益
我不歎白髪安得新少年徃者不失勢後来豈䏻賢
世間亦多士倚伏良有縁寄語夸奪子古人已皆然
脩道湏隂功留矦亦何為區區欲報怨方為帝王師
辟榖學赤松強為女子飴黄石更殉葬空令後人疑
皖皖何氏女不食終不饑普公南遷日金鏡識仙衣
清冷少言語時時露天機㝠数有時盡玉棺有餘輝
古人喜功名冐死立竒莭嗟我亦何弱翰墨老蒙拙
冨貴難茍求耻随世汨沒千年柏庭下不負金光骨
不識楊子雲清峭想玄鶴後世欲論文斯人不可作
死生固有命一青為投閣相厺已千年空山甘寂寞
黄葉日已落西颷易驚衰憶昔陽春下芳華弄葳蕤
四序不代運生物皆凌夷勿勿盖常理晚莫令人悲
百草皆有種風土不可移甘􁅪與美悪所得自適冝
東家鮐背翁前日迺嬰児耄傀寄百年誰可強扶持
芳華有不實不實未足悲神仙不死藥多採南山芝
天外青青山重雲忽蒙翳青山終不移明目未可睨
秋風方憀憟冥雨何時霽不見希夷翁欲學窮年睡
夜半山氣冷始知秋序深開軒望明月西嶺莾涔涔
人籟乆已息繁然蟪蛄吟緬懐故丘鶴清唳有餘音
遥與白雲期豈憚氷雪侵人情與物象邂逅愜幽心
夜滿漸已長清風入松林逍遥掩蓬户㣲凉生衣襟
瀟湘望秋月清曠無風埃誰知故園影亦向裔夷来
水際衰老翁練衣獨裴徊頫仰方自適爲誰指玄胎
落葉何足歎歲莫皆枯枝白髪不可摘我老誰不知
榮瘁乃常理日月潜推移荘生強欲下秪䏻觧人頥
我意不自適何為浪多憂艸舎亦無事浩如水中舟
陵谷尚或遷百年為誰侜不作亦不止生肇知吾優
前日春巳㱕􁍥花尚赤白秋来初未頃園林亦早索
桃實乆已空黄柑年可摘唯有半折松青青獨如昔
少年勿嘆息明年復春色莫疑衰老翁住世方為客
疇昔一夢還強憂亦強喜殘息若少延視今諒亦尔
何為有得失寕非為物使長哂王潜夫區區論天咫
　渡西
百家渡西日巳落青山上下猿鳥樂欲因新月望呉
雲遥㸔北斗掛南岳一夢愔愔已十秋古人不死終
未休草舎瀟條誰與語清香吹過白蘋洲
　次韻酬楚興三頌
莫欺隠几維摩老不為文殊不設齋寂寂青山何所
有霜風落葉滿空堦(右荅設齋)
給孤長者㝷常有應供如来不易逢二施本無差别
理莫論庭栢與庭松(右荅施衣)
已住世間如影響不牽法相論偏圓山邊苑屋随縁
業不是當時忍辱仙(右荅見贈)
　寄金山禪師
秋来清血洒瀟湘遥望東流帯夕陽爲過金山沾法
力便随潮水入錢塘
　九日
去年九日始離家行到江南見菊花今日裔夷逢節
物獨将白髪換年華
　送畢公綽
畢子治車馬㳺學去成均成均首善地俊乂方軿臻
為儒當讀書術業藏諸身群居乆昧是終亦為塗人
通塞雖有時操修貴道真求益當擇友好徳必有鄰
吾為授裔客其言何足珍行矣當自慎思慰高堂親
　火星巖
火星巖下石崚嶒殿閣相望止一僧莫問人間興廢
事門前流水几前燈
　白髪
山頭甘寔半已黄領上白髪日更長青雲合散寄孤
　日道
日道纒南復纒北蓬户長開少人迹三噫七哀非我
意我身乃是投荒客
　龎公
㐮陽龎公少檢束白頭女冠亦不秃世所奔趨我獨
棄我已有餘彼不足鹿門有月樹下行江漢無風舟
上宿不識當時捕魚客但爱長康畫金粟金粟杜口
不復言龎公為人不夸俗東西有人問老夫但道明
燈照苑屋
　五言
五言七言正兒戯三行五行亦偶尔我性不飲豈觧
醉正如春風弄群卉四十年来目㓜事老厺何湏别
愚智古人不生亦不㓕吾今不作亦不止寄語悠悠
世上人浪生浪死一埃塵洗墨無池筆無塚時亦作
戯怡吾真
雲巢卷第三
沈氏三先生文集卷第四
西溪文集卷第四
　制誥
　　觀文殿大學士除節度使知邊鎮制
　　翰林學士除御史中承制
　　誡勵貢士敦尚行實詔
　　内殿崇班劉象輿可左監門衞将軍致仕
　　宣州涇縣主簿陳育可秘書校書郞致仕
　　安素䖏士髙憚可光禄寺丞致仕
　　内殿崇班張崇亮可内殿丞制
　　職方貟外郞石元之可屯田郞中
　　袐書丞韓震可太常愽士
　　度攴貟外郞充集賢校理沈康可司封貟外郞
　　餘如故
　　供俻庫付使桑湜可文思副使
　　德州録事叅軍韓嘉言可光禄寺丞
　　著作佐郞周尹吕公善可並祕書丞
　　供俻庫付使王丗卞可西京左藏庫付使
　　奏舉人前懐州武德縣令周佐尭
　　奏舉人前懐州修武縣令梁造可並大理寺丞
　　前著作佐郎魏應臣前大理丞田曽杜子才前
　　将作監主簿劉公懿可並舊官服闋
　　太常愽士朱詰徐説可並屯田貟外郎
　　内臣加㤙
　　撫州奏臨川縣臨汝鄊何彧(一百七歲)可本州
　　助教
　　隴州汧陽縣主簿袁衍可太子洗馬致仕
　　内侍省内常侍韓永文可内殿崇班
　　奏舉人前綿州神泉縣令觧𥙷之
　　奏舉人前相州永和縣令吕偽可並大理寺丞
　　故虞部貟外郎致仕范尭佐男昇卿可試将作
　　監主簿
　　陳州録事参軍尚起可太子中舎致仕
　　入内東頭供俸官綦元享可内殿崇班
　　皇姪孫右千牛衞将軍丗頵可贈右屯衞大將
　　軍
　　供俻庫付使曹任可西京左藏庫付使
　　大理評事張太寜将作監丞王儀可並大理寺
　　丞太常寺太祝王景純可大理評事
　　開封府推官祠部貟外郎充秘閣校理張芻可
　　度支員外郎餘如故
　　江州録事參軍監鄂州買納茶塲和偓可(大理/評亊)
　　東頭供奉官李永慶崔昭明可並内殿崇班
　　台州寧海縣令魏昻可試大理評事充山南東
　　道節推知南劍州劍浦縣
　　奏舉人前權武信軍節推安宗謹可大理寺丞
　　陜州文學趙㳤可華州别駕
　　禮賔使李中祐可六宅使
　　大理寺丞馬希元魏綘耿仲履時選陳安丗可
　　並太子中舎
　　内東頭供奉官廖浩然可内殿崇班
　　殿前都虞侯天平軍節度觀察㽞後李璋奏百
　　姓醫生王逢辰可試國子四門助教
　　供俻庫付使李詵可西京左蔵庫副使
　　大理寺丞充本寺詳斷官王彭可太子右替善
　　大夫
　　将作監主簿吕昌祐可太常寺太祝
　　荆湖南路轉運使祠部貟外郎直集賢院陸詵
　　可刑部貟外郎依前職
　　大理寺丞冦誦可加騎都尉
　　皇親太子率府率宗粹以下可並右千牛衞(将/軍)
　　皇親左監門衞将軍克楊以下可並右領軍衞
　　大将軍
　　勅賜進士及第朱長文可試祕校守許州司户
　　參軍
　　殿中丞符拱之可太常博士
　　前信州録事參軍朱逢吉可太子中舎致仕
　　屯田貟外郎舒照亮可都官貟外郎
　　太常少卿席平可光禄卿
　　祕書省著作佐郎王琳可袐書丞
　　内殿崇班馮天祐可左監門衞将軍
　　左蔵庫付使李賡可庄宅使
　　内殿承制周世昌可供俻庫副使
　　内殿承制唐詵等並可供僃庫付使
　　内殿崇班張宗訥等並可内殿承制
　　入内内侍省内東頭供俸官曹崇吉可内殿崇
　　班
　　西京左藏庫副使白均可供僃庫使
　　前守汀州上杭縣尉兼主簿張奎可試祕校充
　　春州軍事推官通判春州兼知夲州
　　左侍禁田文廣可行太子左清道率府副率濮
　　州鄄城縣尉鄭務先可兾州棗強縣令
　觀文殿大學士徐節度使知邉鎮制
内外之臣文武是憲出入帷幄所以重學問之求征
伐四方所以賴爪牙之任雖自二柄寔均一途盖權
有以適变者各存乎時材可以應衆者維其所用眷
言方靣申建将臣東自朕心告于尔衆具官某材劇
志大經明行修博習前載之方講聞當世之務自始
陳力周爰在廷慤乎秉其一心毅然見其中立登在
法從實先近僚用陪袐殿之嚴益重中朝之選夙夜
無怠陟降有常弗吐剛而茹柔侃焉正色能盡忠而
補過維曰靖恭固有大臣之方允為本朝之望屬茲
謀帥尤必得人我方才難僉以汝薦是用舉斧越之
利裁麾節之華授之兵符分以州部凢茲授受之重
寔維推擇之艱於􁓭總万兵之權當一靣之寄董之
以紀律撫之以恵㤙非勇無以先人非謀無以慮敵
機至而後應名正而後行必使師徒無傷彊場不警
戎狄靣内而至方外率循朝廷奠枕以居天下咸若
皆汝之責其往欽㢤
　　翰林學士除御史中丞制
御史中執法典綱紀總方畧大臣之任也凢朝廷内
外公卿百執事雖各有分職矣然其有枉直有興壊
所以察舉之使一納於軌則而以成治體者是其任
也夫豈輕授之㢤具官某行有典刑學有師法文章
必適於用論議必造乎理周旋内外風采甚著自居
金鑾之袐樞機周宻頋問浹洽藹然有大臣之躰是
冝益試以政序其功效故朕以尔長御史且今大夫
缺位御史之任汝得專焉凢汝之職汝旣知之矣汝
其懋之無俾官有曠事法有廢舉以為汝謪也
　　誡勵貢士敦尚行實詔
朕上稽三代下監漢唐設為選舉之法以進天下之
士數詔執事更定其制維恐不盡又使天下興建學
校自京師所以長育人材維恐不至朕之於選舉可
謂勤矣然比歲以来士之進於有司者益不及于前
時鄊非無學也而莫從學非無師也而莫事讀書者
弃其實為文者取其華羣居燕䖏則不聞仁義之談
雜進並趍則不聞禮譲之節一且較之於利害之途
欲其有古人之風不可得矣然而遂論之以充吾之
列位而以治民成化其可望乎嗚呼凢尔守令師帥
官吾所以共治天下者也豈不念此今吾将重申之
夫自治者能治人不自治者治于人髙爵重禄所以
待天下之賢也然豈直欲寵其一身㢤将欲以治吾
民爾今不能自進其德修其業乃欲暏吾之髙爵重
禄亦以難矣凢尔守令師帥之官其皆告尔之士民
以朕之詔使各自進於此毋怠毋忽毋重有前日之
弊凢貢之於朝者必得名稱其實材充於舉斯可矣
苟繆於此國有常憲朕不得私
　　内殿崇班劉象輿可左監門衞将軍致仕
勅某夫壮而陳力老而還政仕者之常也惟尔早以
材武服于朝列今年至而請謝朕嘉尔有知止之思
是用因尔功状陞尔以環衞之秩俾休于家以安尔
私始終之荣祗服焉可
　　宣州涇縣主簿陳育可秘書校書郎致仕
敕某始以貲粟献于有司故賜之以官亦旣効力乃
以疾告尚念其奔赱之劳命以京司之秩以為尔里
閭之寵朕所以報尔者至矣其恭承之可
　　安素處士髙憚可光禄寺丞致仕
勅某夫舉逸民禮賢者所以歸天下之心厲士大夫
之志古聖王之事也朕今用之惟尔經明行修髙尚
其事安于丘園前日大臣更以爲言朕不奪尔志以
處士之名今部使者又言尔年彌髙而德弥邵冝進之
王官爲朝廷之光故命尔丞於光禄即安于家朕豈
不貪用賢㢤頋尔老矣不可復劳以官職之事尔其
服我休寵益懋厥修毋近名毋行恠以全尔之節以
穪朕之㤙可
　　内殿崇班張崇亮可内殿丞制
勅某考課之法文武並用所以勸能勵衆也以尔積
累劳次旣位列朝今歲格荐應復當序進進之一等
奉承制㫖往𢡟厥職以荅光寵可
　　職方貟外郎石元之可屯田郎中
　　袐書丞韓震可太常博士
敕某等夫三載考積唐虞之所以叙百官而成大治
稱盛德者也朕今用之以尔等並由俊造之第更著
事功以序位于朝今歲格荐應復當増秩増之一等
南官正郎秩宗博士皆髙選也汝欽承之無替朕命
可
　度攴貟外郎充集賢校理沈康可司封貟外郎
　　餘如故
勅某夫録德而定位量能而授任官人之大方也然
考績黜陟之典自古用之所以示勸沮出誅賞礪丗
而磨鈍者也惟尔文辭之羙發於儁科材用之裕見
于𥘉仕朕用大臣之荐登尔于學官擢尔于書閣升
位于朝再居郎位者復三年矣今有司稽閱来上以
尔當陟故進汝以王爵之副盖左曺之前列也尔其
欽承之無易我丕顯之訓可
　　供僃庫付使桒湜可文思副使
勅某朝庭設武爵之等所以待材力之士也今丞相
言汝節義勇幹有古将帥之烈又退譲㢘靖不自伐
其劳以祈進朕惟尔父有功于國而殁其身為吾士
大夫之所稱慕今尔克丗其家又為吾丞相之所舉
朕何愛一等之爵而不以褒尔㢤其陞貳諸使之上
列以稱朕之意所以圗報者在尔焉可
　　德州録事參軍韓嘉言可光禄寺丞
勅某廷尉天下之平而有司之至重也為其属者豈
可以非其人㢤今大理言尔以法律自請而試之有
効故命爾丞于京司以佐廷尉其所以為尔職者既
知之矣其祗服焉可
　　著作佐郎周尹吕公善可并秘書丞
勅某等咸以俊選擢佐著作出宰縣道今有司考課
按此當遷進丞旧省序于朝列往服休寵毋怠尔修
可
　　供僃庫副使王丗卞可西京左蔵庫副使
勅某文武班爵之法各有名品以待吾士大夫之賢
而進退上下自以功罪古今不易之道也惟尔蚤以
劳能序位于朝遂貳諸使今考績應率再遷尔于上
列光寵多矣尔其思之可
　　奏舉人前懐州武德縣令周佐尭
　　奏舉人前懐州修武縣令梁造可並大理寺丞
敕某等吏部選法有歲考之第有功罪之計有荐論
之目其法宻矣州縣之吏有能應之㝡而無殿者皆
良吏也以尔等並繇令宰以有課効按籍来上故命
尔丞于庭尉其漸光顯往祗厥服無易無怠可
　　前著作佐郎魏應臣前大理丞田曽杜子才前
　　将佐監主簿劉公懿可並舊官服闋
勅某等夫三年之䘮聖人之中制也過猶不及矧吾
士大夫立于朝廷以承教化一風俗者可不奉此以
尔等頃罹不幸顛沛去職今禮服終矣其復尔位移
孝為忠朕所望于尔也可
　　太常愽士朱詰徐說可並屯田員外郎
敕某等古之郎選重矣非茂材雅行簡于衆者未嘗
輕授也今雖尚書之職分異不皆署曹然其官儀地
望自髙矣以尔等並用文學射䇿以歴位于朝今有
司考績當陟並遷尔于司田副郎夫德懋懋官功懋
懋賞無易尔心無替朕命尚有顯爵重禄以待汝(焉/可)
　　内臣加㤙
勅某等朕制禮作樂大祫宗廟旣事告休推錫在位
咸以周浹尔等奉事閨闥豈無劳勩均之賞渥以盡
無不酬報之誼可
　　撫州奏臨川縣臨汝鄊何彧一百七歲可夲州
　　助教
勅某洪範五福百夀古者有飬老之禮而天子巡狩
先見百年盖老者人之所尊而為國家者可以教者
也朕比詔天下博采以聞今尔夲郡以尔来上朕甚
嘉之故命尔以下士之秩助教于州里尔其保期頥
之福承朝廷之意安于丘閭荣且逸也可
　　隴州汧陽縣主簿袁衍可太子洗馬致仕
敕某奔赱州縣亦旣有年今其老矣願還官政嘉尔
止足録尔勤勩升秩朝序歸安里閭足爲寵荣其往
祇服可
　　内侍省内常侍韓永文可内殿崇班
勅某中侍之臣出入禁闥受宣詔命至親宻矣非小
心端信能寡其過者吾弗用也以尔㓜而秀毓出于
群軰周旋服事其勤不怠朕甚嘉之故稽尔歲績増
尔之秩班于中朝以爲尔寵戒之懋之無替厥素朕
不忘尔也可
　　奏舉人前綿州神泉縣令觧𥙷之
　　奏舉人前相州永和縣令吕撝可並大理寺丞
勅某等夫有百里之地得專其政而行其志古諸侯
之選也有能撫其民人使無散流平其賦訟使無偏
枉以成三載之績而又有保任之舉者朕其可不賞
以勸之㢤以尔等並爲劇縣以有功状歸于有司有
司稽攷咸應其法書而来上肆朕擢尔丞于廷尉列
于王官尔其祗畏所事無怠厥舊庶乎益進于朝永
有光顯也可
　故虞部貟外郎致仕范尭佐男昇卿可試将作
　　監主簿
勅某夫朝廷之士生則有爵禄之寵殁則褒立其嗣
吾於士大夫㤙可謂至矣尔父尭佐服事陳力致位
於郎老而請去始終可紀今其亡也朕尚念之故推
敘及尔錫以一命試于工正之屬尔其飾恭慎思自
進於名以無忝尔考之羙可
　　陳州録事參軍尚起可太子中舎致仕
勅某州縣之職劳矣尔周旋其間至于十年而不能
自奮以出今乃以老告朕甚閔之故命有司攷状来
上秩尔以春宫之屬通籍乎朝所以為尔㤙者至矣
尔其保之以終福禄可
　　入内東頭供奉官綦元亨可内殿崇班
勅某内宰小臣所以給房闥之役趍赱之任也故非
其乆無過其劳可書者未嘗輙遷焉以汝叅典禁藏
四歲于此而出納無違鉤較甚明且有嬴羡以禆少
府之用籍奏前上朕甚嘉之不可遺也其增秩一等
班于殿朝以為尔報其往遵軄毋棄前効可
　皇姪孫右千牛衞将軍丗頵可贈右屯衞大将
　軍
勅某夫立愛自親始所以教天下之教也朕于宗室
貴之冨之罔有不至其不幸而淪謝者亦必褒顯尊
寵之所以篤始終無穷之㤙也惟尔孝友恭肅有聞
於家謂冝夀考以表于衆奄忽而化徹于予聞何傷
如之其贈以大将軍之章綬使九原而可作也尚知
我親親之德無存殁之異而歆服焉可
　　供僃庫付使曺任可西京左蔵庫付使
勅某延安囯之西圉也吾宿師以固之謀師以䕶之
又擇材勇之士属之麾下所以爲其爪牙之任以尔
蚤縻武爵遂貳内使實應是選以監州兵今維夏戎
服命王師不出無以爲尔功而累日計歲拊循講輯
之劳不可不報也其陞諸使之前列以爲尔㤙尔其
祗朂圖有後効可
　　大理評事張太寜将作監丞王儀可並
　　大理寺丞太常寺大祝王景純可大理評事
勅某等朝廷制爵禄以待天下之士大夫其路廣矣
其流衆矣然既試以聀而質其成序以陟之則其法
一焉太寜也由辭科儀與景純也由丗賞各以㢘能
而應課最有司舉三歲之典来上肆朕並以為廷尉
之屬或承其長或平其法皆曰良選漸于榮階尚有
不次之賞以俟尔卓然之効尔其勔焉可
　　開封府推官祠部貟外郎充祕閣校理張芻可
　　度支貟外郎餘如故
勅某東觀吾圖書之府而禮樂之源也其流至髙京
兆吾大衆之地而四方之則也其治至難其用人非
有文學政事之寔未甞輕以授也以尔資賦甚羙矯
然有立並應是選優有餘裕實充多士之望而有司
舉考績増秩之典以言故遷尔郎位一等夫特達之
士豈計其歲月之劳而序進之㢤頋三載之法朝廷
之舊不可廢也固有尊顯光大之爵以待尔維以懋
焉可
　　江州録事參軍監鄂州買納茶塲和偓可(大理/評事)
勅某大司農制天下之貨財以給縣官之用凢任其
事者皆有賞罰今乃言尔前領武昌榷茶而能遵聀
謹法有益于司農請以賞之肆今選尔于庭尉平以
荅尔勞以勸能吏可
　　東頭供奉官李永慶崔昭明可並内殿崇班
勅某等三班武吏其取雜矣其進艱矣有能以㢘自
持以勤自効奮而出乎其間者可不尚之今尔等克
應其法籍以為奏故命之班于殿中序于朝列其為
尔寵不亦多乎往㢤祗服可
　　台州寜海縣令魏昻可試大理評事充山南東
　　東道節椎知南劔州劔浦縣
勅某前日天下令長多非其人始詔刺舉牧守之臣
察兼為之故逺近之縣十七八治朕甚嘉之汝其選
也汝旣三歲𬒳代而知者尚鮮何㢤雖然不可不少
襃也其升職幕府復為百里益有以薦于朝者當命
汝遷焉可
　　奏舉人前推武信軍節推安宗謹可大理寺丞
勅某天下之治乆矣士大夫雜還歸吾有司者不可
勝數而吏部尤衆盖吾公卿之才間而自出雖然賢
不肖不分溷焉一途孰從而辨之㢤故設為考績之
法甚僃又使刻舉之臣薦其所知覆之中銓以質其
成然後命之以遷所以用人者如此其慎庶㡬人人
而得其真乎以尔端恪修㓗有聞于衆實應吾法故
陟尔為廷尉丞列于王官以漸光顯尔其服我之丕
訓畏于厥職以思進也可
　　陜州文學趙㳤可華州别駕
勅某朝廷以羙名豊禄寵養士大夫者使之為政治
民也尔不念此乃自投于法是冝棄而弗用矣尚矜
其過或自悔復稍進于籍使處近州益觀厥為以出
後命可
　　禮賔使李中祐可六宅使
勅某朕彊理天下申畫州部並建牧帥以制四方而
蜀在西南一都㑹也故常用左右之臣以撫其地又
命材武之将以佐其軍其寄付之重疇選之艱固以
異矣以尔功名之後能丗其羙厯守邊障率有成効
故躐諸使之等以選尔秩領両道之兵以輔尔帥其
所以為汝職者吾旣授之尔師矣尔其善助之有賞
有罰待尔而出矣可
　　大理寺丞馬希元魏絳耿仲履時選陳安丗可
　並太子中舎
敕某等天下治安郡縣衆職鉅細煩簡皆有常法吾
士大夫當其任者能遵之而勿失順之而弗優使官
無廢事民無病政吏無奸聞以至于朝者皆良吏也
以尔等並有伐閱在于有司自秩廷尉於兹三歲豈
可不遷以勸之㢤其升東宫之屬通籍于朝亦足以
顯矣其益自懋以進不已可
　　内東頭供奉官寥浩然可内殿崇班
勅某禁闥小臣衆矣非以德舉而材選也特以給左
右之役導内外之事而已故未甞輕命以遷所以異
乎吾外廷士大夫之典也今尔考不幸乃有遺封以
尔為請朕念尔考事我之乆位于通顯汝亦謹信無
咎故進汝之秩班于殿朝以為汝寵朕于汝父子可
謂至矣其思所以報我者焉可
　　殿前都虞侯天平軍節度觀察㽞後李璋奏百
　　姓醫生王逢辰可試國子四門助教
敕某尔以醫為技事我戚里有言于朝称厥能効願
得齒于士籍故錫尔一命以為之㤙其慎厥操術無
辱于官也可
　　供僃庫副使李詵可西京左藏庫副使
敕某尔父端懿太主之子囯之近戚而降年不永奄
忽云亡朕甚哀之既以贈禭極其禮數又得其遺封
乃以尔為言朕旣益傷其天性之㤙豈復于尔有所
愛㢤其陞序諸使之前列以荣尔立朝之路以尉尔
考泉壌之思可
　　大理寺丞充本寺詳㫁官王彭可太子右賛善
　　大夫
勅某夫法者國之防獄者民之命也盖一失其平則
天下無所措其手足矣故自唐虞三代莫不重之書
不云乎欽㢤欽㢤惟刑之恤㢤夫以舜為君而臯陶
為士尚且丁寜飾戒如是之勤况後之不及乎恭惟
先帝審刑之意恊于唐虞故朕于法官之任益不敢
輕以尔明察忠恕通律家之夲故以尔為廷尉之属
今有司考三歲之積而實稱朕選可不遷以為勸㢤
其升東宫之寮序于朝列尚觀其後益有褒顯尔其
懋之可
　　将作監主簿吕昌祐可太常寺太祝
敕某夫考績之法唐虞之所以馭百官而成大治稱
盛德者也朕今用之以尔故相之後為吏有方應于
陟典故升尔于奉常之屬夫丗禄之子雖其進也異
乎材德之舉然旣授之政而能奉職自效無悖于理
吾亦何愛而不以褒進之乎爾其懋之可
　　荆湖南路轉運使祠部貟外郎直集賢院陸詵
　　可刑部員外郎依前職
敕某荆州之域其方数千里國家畫為兩部分命使
者其南部郡縣數十内撫江漢外制群蛮吏民甚衆
兵食甚廣克稱厥任常难其人自吾淂詵無復一方
之憂吾誠嘉之惟詵行義之羙材智之邵更職儒館
出入中外文雅政事沛焉有餘自将命于南風迹尤
著朕方任之以重致之于逺而有司舉三載之典請
以明陟朕豈以歲月之計而待特逹之士㢤頋考績
之法尭舜所用朝廷之舊不可輙廢故遷尔郎位一等
貳于司憲盖尚書之髙選也其往祇服吾且圗尔之
功矣尔其属㢤可
　　大理寺丞冦誦可加騎都尉
勅某朕前以大袷之禮薦于宗廟旣事告休推廣慶
賜罔有逺迩莫不周浹况吾士大夫服勞在位而可
遺之乎其賜尔勲一等以称朕意往㢤袛服可
　　皇親太子率府率宗粹以下可並右千牛衞将
　　軍
勅某等棠棣之詩曰棠棣之華鄂不韡韡凢今之人
莫如兄弟又曰兄弟旣具和楽且孺言篤兄弟之㤙
以及九族也盖周公作之召公歌之而周之懿德也
朕甚慕焉汝等席慶承祉畜德揚采陟䧏朝邸允其
藩睦實稱朕之意故思有以褒寵之其各遷所秩列
之禁衞鳴呼汝其恭于師保服于詩禮慎修思永以
享長乆之禄以恊我親親之㤙可
　　皇親左監門衛将軍克楊以下可並右領軍衞
　　大将軍
勅某等昔関雎之化行而麟應之故公族振振信厚
與禮相應無犯于非何其盛也朕上承祖宗之慶下
撫宗子之衆刑于袵席以御天下庶乎古先明王之
德而汝等祇序上下克有禮節穆然令問揚于外廷
使我尚無愧于前人甚可嘉也肆詔宗正條上因汝
故秩環衞遷于大将鳴呼汝其夙夜祗飾無蹈匪彛
以斁我家邦之治可
　　敕賜進士及第朱長文可試祕校守許州司户
　　參軍
勅某前日朕詔有司以天下所貢士来試于廷尔以
文辭之羙得署乙科屬于吏部吏部舉限年之法未
即用也今旣冠矣請命以官惟尔早成旣登策選復
歸于家益修不迨而且大夫之丗也其人事其吏方
冝亦習而明矣往椽州服母廃母易以啟揚我休命
可
　　殿中丞符拱之可太常博士
勅某唐虞三載考績三考黜陟幽明朕誠遅之周禮
三歲大計群吏而誅賞之郁郁乎文吾從周審官之
法是也今其以尔閥閱来上請以遷朕惟尔武功之
丗而能卓然自奮于文學以苐雋造之選旣可尚矣
今出佐西帥之府而其治行又應吾有司之比頋可
不以陟㢤其升之春官博士以厲其志往㢤祗服可
　　前信州録事參軍朱逢吉可太子中舎致仕
勅某凢士大夫壮者吾勉以進之老者吾優以退之
頋豈私于一士㢤所以勸乎群臣也以尔周旋州縣
至於十年旣不能卓然自奮以祈于用今乃自列乞
身以去朕豈復有愛于尔而不以厲于衆㢤其升秩
春宫之屬通籍于朝以称朕意其往祗服可
　　屯田貟外郎舒昭亮可都官貟外郎
勅某周官太宰之八法曰官計以弊邦治謂三歲而
㫁群吏以廃置之也朕方綜覈名實眎以爲法惟尔
繇俊造之苐周旋外廷遂位于郎以長一州今有司
上尔伐閱克應其法故進尔秩一等付于中都夫饒
劇郡也甚難其材有能称厥職朕且待以不次之位
尚復序而進之㢤尔其懋焉可
　　屯田貟外郎李秉等可並服闋舊官
勅某等傳曰䘮三年以爲極云則弗之忘矣然先王
之制不可過也尔等昔者不幸至于大故以去其位
今旣除矣冝復尔舊立身揚名以顯厥先吾所望于
尔也可
　　太常少卿席平可光禄卿
勅九卿之尊法河海而通寒暑光禄之貴典宿衞而
惣郎吏自漢以来其選甚重夲朝之制非老成乆次
亦未嘗輕用也具官某文學之選𥘉無能名甞佐御
史厯守大郡遂貳九列朕方以唐虞考績之典甄序
百工故陟尔為正卿夫其官儀之寵恩數之豊凢厥
在廷能致于此者幾希矣尔其惕畏強勉以究所軄
以荷我丕顯之命可
　　秘書省著作佐郎王琳可祕書丞
勅某學者之言必曰治民今夫令長之任莫親於民
矣然旣居之而能稱之者何少也豈徒能言之乎吾
無取焉尔今汝其學者也其所居又大縣也尔之遷
三歲矣今復升尔位于朝我之所以為尔寵者至矣
尔亦甞能行其所聞乎其祗聽朕命夫欲下之信者
莫若躬欲衆之格者莫若德劳徕之惻怛之寛則惠
於吏猛則暴于民如是而已汝其奉行母自斁壊邦
有常憲可
　　内殿崇班馮天祐可左監門衞将軍
勅某夫陳力就列不能者止豈曰能讓㢤亦循其分
而已然視諸貪而不知敗者斯可賢矣茲朕所以加
優乎去位之臣也今汝之年雖未至而以疾自列亦
可謂能循其分者歟其陞秩環衞退安于家以厲吾
士大夫之意可
　　左蔵庫副使李賡可庄宅使
勅某太官之建惣膳夫庖人内外饔亨人之五軄在
殿中六尚其為任獨重而其事獨叢矣非幹敏之吏
不能辨也以尔陳力從事三歲于茲攷會其状减應
旧典故遷尔以諸使之正以荅尔劳其往祗服可
　　内殿承制周丗昌可供僃庫副使
勅某廣内祕府吾所以聚天下之書而延天下之材
者也夫其講論六藝是正文字則諸臣之任矣若乃
筦庫之責出納之禁則命之以中侍之臣所以重其
事也惟尔端信㢘飾更使内外咸有善稱自軄東觀
益勤不怠故吾舉考績之制命尔貳乎諸使之列尔
其思我所以褒尔者毋廃厥修期永終譽可
　　内殿承制唐詵等並可供僃庫付使
　　内殿崇班張宗訥等並可内殿承制
勅某等天下乂安方外無警而兵之不試者乆矣材
武之臣寕復有非常之功而取不次之賞乎然方鎮
有屯戍邉圍有徼侯拊循講輯譏察誰何之劳亦不可
遺也尔等並以勇選而領軍事按籍以遷或貳諸使
或承制㫖皆曰顯爵其往祇服益圖祈報可
　　入内内侍省内東頭供奉官曹宗吉可内殿崇
　　班
勅某北戎請和一方無警然邊常宿兵以僃豫不虞
而塞外之事軍中之情吾所欲知故以軒闥之臣乗
遽往来以察之而尔實當其選于兹三歲其劳可書
増秩一等序于朝列報尔之寵其祇服焉可
　　西京左蔵庫付使白均可供僃庫使
勅某五嶺之南桂林之管其地千里外接夷粤常宿
兵置帥以衞連城而前日鳥戦之冦數入以侵優我
郡邑之民故臨遣使臣往撫定之旣乃荐尔之材請
以督一道之兵爲之貳肆迁尔于諸使之正就涖其
政凢尔之職尔旣已參而知之矣其益悉乃心奮乃
力毋敗乃事以奸我邦憲可
　　前守汀州上杭縣尉兼主簿張奎可試秘校充
　　春州軍事推官通判春州兼知夲州
勅某春州在南海之徼崎嶇夷貊之間華人不居盖
自昔記之矣國家斥有四疆声教咸暨置吏治民一
視中州其德澤之所浸禮義之所揉固已變于古矣
然吏之往者猶加優其㤙所以慰其萬里之心也今
吏部調尔為州從事且緫守長之仕故朕命尔服章
禀賜率踰常等以為尔㤙雖曰逺且劳矣其亦寵而
豊乎往㢤祗服可
　　左侍禁田文廣可行太子左淸道率府付率
勅某夫知進而不知退辱莫甚焉知得而不知失殆
莫甚焉今尔之年㡬于耄而旣犯乎禮與律矣其免
於辱且殆者幾何吾所以尚加優而謝汝者以汝尚
能自請尔其升秩東宫之屬荣其歸路嗚呼吾之于
小臣始終之㤙其至矣㢤可
　　濮州鄄城縣尉鄭務先可兾州棗強縣令
勅某夫良民之為生艱矣其黠悪者乃羣行而奪優
之豈不哀㢤故雖一邑之小必有尉者以此也然猶
恐其或弗能稱職故設為賞法以勸之今尔之所𥙷
除者實應于格有司條上遷尔邑令益有民事其往
試之無忝朕命可
沈氏三先生文集卷第伍十五
雲巢卷第四
　歌詩
　　種芲　送僧應參禅
　　芲藥塵外亭(開山朗公)踏盤曲二首
　　山西　庭下
　　次韻荅椘興　郊外馬嘶
　　㬌星觀　芲殘
　　寒山　過商翁墓
　　澹山􁏾　愚溪
　　石角山　湘中宿臺步寺
　　泛舟上湘口舘　法華石門
　　禅僧􁏾　奉謝上官令詩卷
　　贈别子瞻　題子瞻雪堂郎次前韻
　　徳相送荆公三詩用元韻戲爲之
　　徳相所示論書聊復戲酬
　　德相恵新茶復次前韻奉謝
　　與徳相遊雲光　送夏八赴南陵
　　　青谿　初創二山
　　　奉贈芝師參揔禅師　奉贈行師參慎禆師
　　　𥘉汨磁湖　感昔㳺
　　　無生　五言贈别愽明二古
　　　七言奉送潤之守永静
　　　寄博古　送超禅師(雲門派)
　　　居雲巢　奉送李大夫歸長沙
　　　奉送世羙歸陽羡　奉送次翁
　　　奉送明雅師(善鼓琴者)
　　清泠臺二絶句　奉送殊師利
　　伯翔父捝歌　左史洞(在北山)
　　寄老石(在右山)清泠䑓(在右山)
　　初耕東坡(在左山)
　　種花
世事流光同一汙天涯白髮未還家慇勤更種庭前
草為㸔秌来一似芲
　　送僧應參禅
古寺窮居歲月移東㟠西崦不相知從来伹識群羊
䜟不道亦逢獅子兒瀟水葷膻從此隔雪山消息更
何疑明年我過湘西去問訊山前我為誰
　　芲藥塵外亭(開山明公)
導師昔示化靈墟肇開鑿山間百草芲救病皆為藥
尔來三百歲法音亦間作為人布福時随縁四豊樂
然師法王嗣金錫中天落海衆蚤知歸天龍訢有託
鼎新金布地煙雲助回薄岣嵝對岑寂瀟湘供盥濯
維摩老且病身世两無着行期過丈室為我探泉壑
　　踏盤曲二首
湘江東西踏盤去青煙白霧将軍樹社中飲食不要
錢楽神打起長腰鼓女兒帯鐶着縵布歡笑捉郎神
作主明年二月近社時載酒牽牛㸔父母
胡盧笙不着簧細腰鼓三尺長吹笙撃鼓山之旁噭
跳宛轉樂盤王盤王死来三千年古曲舊詞至今傳
山祥水氣不㫁䖏壞木燒作兠娄煙
　　山西
山西誰家桃李樹半是少年行樂處去年芲謝今年
開惟有人生不如故
　　庭下
庭下亂生春草芲夭紅不稱野人家澷開澷落無人
折留得孤根數寸槎
　　次韻荅椘興
落莫餘生何可同正如枯死道邊蓬隨風流轉惟無
㝎定處由來自性空
　　郊外馬嘶
春草滿空春水流士人放馬白蘋洲細風遲日嘶鳴
䖏遥憶金明池上㳺
　　景星觀
南津古觀巳半摧老松千尺黃蒲開禮斗層壇故基
在真人一去終不来終不来兮往何許朝􁧤洲兮莫
玄圃應笑营营世上人轉手巳為泉下土
　　芲殘
花發芲殘都不知誰将白髮更題詩山西日永無多
事閑㸔樵夫數局基
　　寒山
黃牛巖下水彎彎葛帔籃輿自往還不是湘纍莫相
問祗應枯瘁似寒山
　　過商翁墓
征南名地蚤相知老向瀟湘㸔立牌壮莭獨馳南嶠
事古風不括故山詩愁煙半鏁黄茅壠部曲誰㝷舊
将旗遥矚蕪江想靈氣孤雲落日不勝悲
　　澹山巖
昔造陽羡二洞天我生巳當謝人間尔來投裔亦無
事澹山巖下欣躋攀群峯駕肩来江水㑹前灣靈氣
縚洞口夐如寳陁山輦道轉西升斗入初無艱翡翠
鑿穹廬略與天相彎寛廣容萬席清潤非人寰東南
豁陽明仰視如含環青蘿傳喬木亦有敗葉黫造化
遺玉像其人清且閑巧工或可為誰能陟巔顔秦時
隱君去成仙空留石牀水雲般藥爐不復九霞覆唯
餘渥赭繁茅菅至行禅師化巨蠎好事大守驅群頑
崇壇峭罅皆可躡三穴旁出門無關壁間玉乳化為
石何術可煑完衰孱恨無仙骨空盤桓欲留未可終
當還僕夫告余趣歸馭落日西下雲班班
　　愚溪
榜舟下瀟江泛泛入愚溪昔人不復見秋草空凄凄
委蛇望僧園雲屋倦攀躋林髙日氣薄磔磔鳴山雞
倒景相吐吞清明合致犂昔人悵投裔感事多悲悽
北邙一杯土榮辱今方齊人生無百年外物安可迷
谿水㵼石間喧喧如鼓鼙了無人世想粗可休天倪
吾亦𬒳黯黮東山飽蒿藜二年巳數至屐齒連山溪
行亦歸三吴孤猿安故棲它年若有夢邂逅識江西
　　石角山
歩屐岀東津遥跂石角山山迴道亦轉卓犖煙雲間
何人峻重閣三休直孱顔吾想造化功為此肅神姦
嵌巖或中穴特立氣甚頑此角誰可折寕當混塵寰
㳺士何足知伹剥苔蘚斑西首望城闉羣山合如環
下臨有鼻道落日行人還楓葉秋𣣔丹蕪江逗潺潺
重游何用戒蓬戸初無関
　　湘中宿臺歩寺
湘源初甚㣲屡挹不滿缸比至臺歩虗泛泛為長江
虗頭市初集魚豆皆成樁夷獠不識人笑鬻彘與龎
緑荷竭苞苴人散誰復撞鷗鳥亦来下酒斾停空杠
我来憇桑門竹户映蓬窻夜寝那可寐江流正淙淙
　　泛舟上湘口舘
瀟水漫南来湘川趣東下二水始相㑹清豪不相藉
山迴石瀬出木老脩煙嫁泛泛白蘋洲林風媚如畫
宿昔感騷憤幽興遥相借不謂垂老年覉孤窮山舎
潮来刺舟去孤月臨清夜安得胯鯨魚不復人間化
　　法華石門
窮居謝世故乆厭夷落喧出亦何所適徃徃傲石門
石門在山腰東西列祗園崈崖三折上蒼壁煙嵐昬
松下閴無人唯有風中幡安得嵆阮流相與抗玄言
群鶚感余顙日莫噪隂樊吾衰那復辦孤吹拂歸軒
　　禅僧巖
瀟湘山水窮𣣔偏㝡後乃得禅僧巖禅僧成道乆巳
化獨有崖崿青巉巉䧏身入洞不甚險突兀三室誰
彫劖東西有道若蛇竇白雲羃羃門無緘持火旁行
不知際七穿八竅遥相銜㳙㳙乳泉白如雪由來此
地殊仙凡主人引我復深入行指㠗穴尤嵌嵓中間
石鼓有異響撃拊想可參韶咸吾身乆病苦下溼復
畏神怪來邀攙直趣岀洞上南巘豁若巨海張雲㠶
山芲斕斑出竹杪亦有禽鳥聲諵諵欲還未可復小
駐日脚巳過東岡杉
　　奉謝上官令詩卷
一軸新詩錦不如何為輕易贈狂夫巴山楚水無窮
勝不必王維更畫圖
　　贈别子瞻
平生雅㳺眉陽客五年不見鬚已白借田東坡在江
北芟夷蓬蒿自種麥相逢不盡一樽酒故態那復論
歡戚手抱阿武勸餘瀝維摩老夫失㝎力老夫寂寂
出三湘更𣣔卜居池水陽薄田止湏數十畝田上更
樹麻與桑老來正苦迫生事清明雖近猶可秧罷亞
若可慱乾麨以無易有遥相望我舟即行不可駐𣣔
卜後㑹誠茫茫佗時有信若可寄不用辛苦為詩章
　　題子瞻雪堂即次前韻
眉陽先生齊安客雪中作堂愛雪白堂下佳𬞞巳數
畦堂東更種連坡麥不能下帷學董相何暇悲歌如
寗戚布裘藜杖自来往山禽幽弄均春力桉上詩書
羅縑緗爐中燒藥笑王陽晨炊且糴北倉粟冬服巳
栺山前桑南岡差髙多種橘迤北漸下冝栽秧北鄰
亦有放逹士道路壼榼常相望
　　徳相送荆公三詩用元韻戲為之
幽居卧山間不與世相接餘生委蒲栁滯想遺空劫
徳相蚤相親頋我情未厭數枉南堤歩更引青谿艓
相見亦何事坐對群峰疊春陽始萌動煙嵐森劔鋏
亷纎數日雨萬里浮塵浥赤白未殘芲修穠半敷葉
行招老僧語遥瞩東田饁窮崖厯可造峻流誰敢渉
衰齡易生倦幽巖􁂗調攝徳相知我憊雙眸困垂睫
髙詠椘公作𣣔引維摩􁎷初聞未甚觧静聴疑可獵
有如太華峯跛躄豈易躡不知泛滄海何力施舟楫
遥窺土山勝昔乃文靖業二公雖異時名徳逺相躐
山川若有待風物増悲惵未知葵矦履孰與攴郎蹀
勝㳺可㮣見筆力方峩嶪更紓别後情琅琅鋪簡牒
倡髙必和寡排比安且帖簫竽合古律宫羽自諧恊
世人所欽慕有口空嚅囁東床坦腹士左右參經笈
為賦奕碁句璆琳吐胷脅鏘然不可閉由來知徤㨗
謂如伯升勇揚兵開宛葉豈比文信君無謀䘮張靨
致死在必勝甘言方示怯尾章示戒訓足以傳芳諜
後生知自勵何必棰楚挾正如嚼氷雪清泠快牙頰
我昔造公室公方任調爕辱枉淵明贈今猶秘巾箧
當時墮官去終身欣廢跕冠帶遂巳捐頭惱深埋擪
肯羡冥冥鴻安知栩栩蝶心清乆無夢神固安知魘
少小鋭文史老大心更懾是古豈余心非今寕我愜
况復論翰墨尔来那可輙不識渾脫舞何愧張顛帖
所居飬鵞鴈菰蒲觀　喋(亦/有)藜藿畦粗充匕與挾孰
知名可貴安用禄為槢無求豈有沮不動誰能嗋汝
堅百萬衆淮濆空雉堞陵陽丈五墳朱雲本輕俠百
年竟何徃終當封馬鬛何必悵霜毛更向䆫前鑷
　　徳相所示論書聊復戲酬
野舎老餘生雅尚今已愜不逃世憂患餘事寄巾蹀
行㝷青山轉㘴對青山疊欲隨白雲去儻與幽人接
盤桓太清洞悵望長江艓昔時古錦􁂫今還白羽􁎷
不復叔夜煆真淂孫登攝九華一枯藜青溪一孤楫
淂䘮苟自達死生安足惵朱顔乆不駐白髪何為鑷
羣物自流轉吾生寄天爕徳相屡相過老夫寕足躡
由來廢井水不如長劔鋏徃徃論書法軒軒兩日睷
中郎石經在元常表軍㨗漢魏多傳人至宋有遺帖
唐室初最盛漸衰自中葉歐虞𬗟誰嗣顔柳何足躐
篆籕昔難工草聖誰敢輙巨山作散隷雄古掀龍鬛
貞觀喜飛白凌厲騰春蝶豈特豁神觀直可祛鬼魘
古人有所寓天性難必協所志有小大其材有勇怯
或惮懦文雅或軒昻豪俠或轉戦鞍馬或驅馳弋獵
或發於止諌或淂於訟牒或奮奪床陛或造成械槢
或為神所追或自執所劫或酔㕥賈禍或詐以行諜
或習於娯樂或勞於呿嗋有燦如文錦有劲如金梜
有倚如戈鋒有點如山嶪有駛或如波有媚或如靨
或騰如煙霏或落如鳥跕淵妙𣣔飛動拙悪愧偏擪
當寝或不寐當晝亦忘饁有譽終甚㣲或毀則羣囁
為功有不至考古安能厭十年幸能􁂗萬金毫豈浥
金玉敷卷軸龍蛇閟箱笈是惟小夫枝寕當丈夫業
譬如論唐虞何曽道郇葉如君負髙識於此何足挾
一戦雖未覇遐心豈即怗朝廷方洽熈四夷皆逺懾
坐復洮河地直擣幽燕脅朝夕奏竒功羣儒争鼔篋
太平任文治虜血何煩喋道德以為宇威武以為堞
豈比叔孫生雜用隨何頰吾衰何可道不死同原渉
　　徳相惠新茶復次前韻奉謝
暑雨闇窮山道􁌇不可躡隱几念投老葛衣坐摇􁎷
林端使者至乃得徳相帖佳惠致新茗逺来自閩笈
吾聞北苑勝不與群山接山下㡬千家以此為生業
新陽一日至東風方獵獵百草尚勾甲靈茅巳先㨗
所採僅毛髮厥工巧烹爕甘泉列盎釡熾炭浩旁疊
修竹為之規黃金為之梜形摹各臻妙製作易妥帖
至尊所虗佇守臣方惕懾其上為虬龍蜿蜒奮鱗鬛
稍䧏乃交鳯文翼相盤跕函封趣北道驛使互防挾
四方老金玉擬議誰敢輙屹屹徤士檐飄飄迅溪艓
糓雨不及潤權門已盈篋帶􁧸體正方葵華角仍擪
始傳盛王鄭後来止㳺葉大為權勢迫小或盜賊刼
其問起闘奪亦數冐刑槢南夷出重購不憚浮海楫
北虜比尤好喜笑開胡睫豈不産印蜀豈不生椘葉
厥品乃大戾固難一理攝朱門猒酒肉辯士厲舌頰
儒生備夜誦晨夫困朝饁禪翁過工煑老獲空腹喋
綺席夢騰騰玉山頭嶪嶪無魚乃尚可非此意不厭
一泛舌已潤載啜心更愜不唯豁神觀亦足暢煩惵
清泠生肺肝爽快勝挀鑷孰不恃薏苡伏波煩謗囁
孰不飲醇酎伯仁憂腐脅祖逖敦雅尚鴻漸未慱渉
君謨號精鍳才翁亦相躐玉川七椀興令人觧頥靨
竒章兩串賜遺芳在圗諜余昔喜賔客為世困書牒
輕重必酬酢徃来煩蹻蹀自從竄夷裔所藏多敗浥
亦幸衰老年數病脾氣怯棄置在髙閣䰟夢昬多魘
拘病出湘漢餘生若蝉蝶希夷有幽卧刀劔銷鋩鋏
一榻􁂗空曠百骸淂和協乆已廢翰墨况復道游侠
有味飬元和無物累吾嗋臨風𣣔占謝遥企山西惵
　　與徳相逰雲光
方駕出齊山五月未甚暑遥瞻六峯道修煙莾如禇
浮屠在山半卜築氣象古松風下石竇隂泉鳴竹䲧
堂堂老禅子逰方遍中土十年不下山不及朝市語
拂雲有幽歩凌空開峻宇登山復望山六峰艶如舞
時當一隂候陽氣驕且橆龍蛇伏草莽徃徃暴為雨
由茲向摇落流光不足數籃輿當復来相與同文許
　　送夏八赴南陵
老夫乆客三湘水歸来喜食江南鮆白雲猶識舊山
川青眼多慙老兄弟當時親友半不在中表相存如
夢寐公酉冢上春草生白眉始與君相際髙堂老人
八十一不間衰㣲論末契招我卜宅居其旁自頋麋
鹿何由係春風引我齊山行穿雲踏石構巢橧相見
常無一樽酒山中枯淡令人憎凉風未至正苦熱君
怱佩印臨南陵南陵相去五舎近馬蹄車轍常相仍
安輿綵衣淂荣飬况有大舸如飛鵬歩上南山一延
首江風浩浩雲騰騰
　　青谿
青谿八月老菰蒲孤吹修煙出水隅誰問西湖少年
楽閑将世事将蒼鬚
　　初創二山
左山叢古木萦帶多羙竹右山少平地硱磳㫁蒼玉
於此豈無竹簫踈倚巖谷上參九頂道俯浸青谿澳
於彼豈無石嵌崖大如屋㬌業讀書䖏基構有遺躅
始吾購二山何為不相属中間古蘭若臺觀當山腹
嵓洞九十七龍蛇所潛伏昔人作軒榭髙深竒林麓
我乃巢西崦手自親鋤斸青溪漫無際島嶼相重復
兩餘山更佳春流漲平峪下矙池陽市修煙㺯芬馥
大江天上來淮山點眉緑老夫豈無意落日傲鴻鵠
東嶺亦誅苑小庵粗客足六峰引南睇九華執相續
白雲與誰期千載媚平陸清矌無俗韻脩明資逺目
去秌已種夌今春復栽粟野老豈余欺東坡幸膏沐
二山誰與適最與枯藤熟相見詎無人頋我真麋鹿
百年一瞬事何暇知委曲得此化餘年不問君平卜
　　奉贈芝師叅揔禅師
𣣔識東林路王廬苐一山昔人開勝地大士啟禅關
鷲嶺不遺法席谿誰敢攀因師訪消息為寄九峯間
　　奉贈行師參慎禅師
觀音二十五圎通止在禅師一指中金鉢直随流水
去不湏芒屩更西東
　　初泊磁湖(時子瞻在齊安)
歸舟不觧洞庭㠶舟上騒人雪滿簮小駐武昌江北
岸春風今夜泊江南
　　感昔㳺
江南二月春水生不如春草滿山青江南故人半不
在不如春水似有情三年放逐三湘客今日歸來頭
𣣔白欲㝷舊游心更懶青山閉門長寂寂
　　無生
昔别江南去三湘多煙霧今從三湘歸江南正如故
不湏下照水還驚我非汝白髮如秋蓬巳得無生路
　　五言贈别慱明二古
三年客零陵所淂唯二古彼室雖屡空髙誼詒先矩
顧我被遷斥數過南山䲧攘臂豈無人乆要何足數
君無一樽酒我無一柸黍相見動移晷不及市朝語
愽古練世故黒白誰敢侮明古喜方術虗懐安疾苦
古人䖏其道足以察臧否何用輕薄児口舌賣州府
度宜始詩書襟靈各翹楚隂徳有陽報終當大門戸
老夫趣北歸顧予求所䖏昬悖何可言愧汗𣣔如雨
詩人慎加飡斯意亦可取不忘雙鯉魚遥想瀟湘渚
　　七言奉送潤守之永静
昔年持檄向朔方九月踏氷渡河梁夜入銅臺天𣣔
雪北風慘澹沙塵黃今年江南秋巳半出送車騎江
之陽江邉賔從坐揮汗赤曰桂木鳴蜩螗欲知朔南
氣候異由來道路山川長使君腰組上北道一亭一
堠遥相望出近入勞豈知逺万舟結駟本不忙徃時
尊公帥陜右名姓乆巳威戎羗想聞公子千騎出北
部應巳逃名王青榆白柳千里肅誰敢牧馬来邊疆
當時公子靣如月尔來使君鬚帶霜明年朔方春雪
凍為憶江南梅蕚芳平居秌浦釣赬鯉何如榆關封
白羊朝廷太平四方静聖武神功由廟堂三年瓜期
當受代指麾舎人催治装踈公𣣔向九華老野夫相
望齊山旁
　　寄慱古
齊山落㬌覆青谿谿上幽人半病羸曽作瀟湘江上
客水風山月合相知
　　送超禆師(雲門派)
老夫結庵南山前此生終不蹈世縁邂逅雲門亦何
言白雲無心媚青天禅師來自廬江瓀一住秋浦逾
十年不露鋒角常坦然四方禅客芒屩穿朝来撃鼓
登法筵一鉢出置行路邉笑謝大衆如雲連欲以此
身老林泉秋風飄飄江上舡想見玄沙扣舡舷諸方
有人問病孱為道如今不叅禅
　　居雲巢
我昔泛歸艇逍遥下湘川願言覿開士為我㫁攀縁
不識逹摩老誰将言句傳幽林淂邂逅故歩空囂然
邇来齊山下乃在青谿邊一徑雖甚㣲松竹上參天
白雲本無迹作巢䫫烏鳶上下絶人籟由來在山巔
朝炊一盂飯夕寄一榻眠委羸豈無事亦爇爐中煙
乆已浄諸業自然忌盖纒此身與此世影響寄餘年
時有佳客至相與傲林泉客去後孤坐隱隱風中絃
　　奉送李大夫歸長沙
秋潮夜落江為墟青谿茁茁生菰蒲舟舫逍遥賔徔
踈誰識長沙李大夫十年持節使江吳轉入七閩将
漕車道上狂賊未伏誅少壮瘡痍官吏逋公方疾驅
布威徳朝廷彂兵趣捕賊兵多賊少即日䧏公獨至
今為失職白首飄然歸故國由来仕官終無極借令
得意任公卿年迫桑榆心更惜昔時柴車一束書今
日朱門百口食大夫月奉三萬錢何必要凃争埶力
野人結庵齊山傍早歲曽為門下客不遺簮履恵相
訪頋我青山唯四璧野人適自三湘来布衣猶帶湘
山碧公舟少駐洞庭下盡洗都城塵土迹
　　奉送世羙歸陽羡
我昔求為陽羡令輕舟巳有鴟夷興㝡愛銅棺山峻
極自結籃輿陟雲徑銅棺山挿南斗魁下視群峯如
突犀太湖千里在眉睫髙深從此窮攀隮欣然有意
即獨徃明月夜夜眠荆谿當時便可跨黄鵠何意人
間同木雞飄飄數年如一夢爾来卜室齊山西故人
多謝姚夫子數往車馬來山蹊秋風忽指陽羡去𣣔
脫黄綬躳鋤犁人生衣食苟自足何為卑辱趣塵泥
田間九月白酒熟鱸魚正肥多置箆老夫為君更破
戒臨風引領長江堤
　　奉送次翁
君為秌浦令我廼老遷客相見雖不數臨風若相得
老病捐丗故苑茨寄山春不識河陽花豈有澹臺迹
山前逢野叟人能頌休德惠利春陽敷清冷秋月白
前日觧墨綬青雲振鵬翼枉駕一笑别廽首幽林隔
人生幸逢時功名不遺力不煩别後問我若南岡石
　　奉送明雅師(善鼔琴者)
天竺山前十畝園老夫乆種彼工縁草堂和尚指初
禅辯净二士立我前光明琉璃真金僊修持内外常
湛然此心不轉今十年手中一炷𬗋檀煙孤峰飛来
自西天山間芲木非世妍彼諸佛子忌盖纒吾知此
地為敬田師子血乳如流泉老来癈斥去湘川歸来
江南已華顛邂逅道人雙足纒厯訪名山不惮煩始
自赤城滄海邊一帶復濟楊子川直上鍾山長榻眠
南来不下涇溪舩歩至秋浦方息肩将窮祖山上淮
壖廬峰勝遊想翩翩頂上終不巢烏鳶亦不教觀談
偏圓公卿貴人喜相延三尺枯木揮朱絃人問佛意
如何弹此曲寂寥少人傳
　　清冷臺二絶句
山前繚繞白雲飛山下溪流那復廻不向此間休歇
去寕将白髮汙塵埃
落日𣣔下清冷臺月華已破東堈来誰道幽人得幽
趣老夫病眼不曽開
　　奉送殊師刊
道人壮年曵長𥚑挾䇿貟藝西入都𣣔歩青雲不淂
凃不如濯足歸江湖轉岀淮山一麻𥜗天柱峰前明
月孤調御丈夫真我師不復飲食形不枯歸来故土
弃妻拏金玉百萬𥘉若無四十削髮入浮屠有如浮
雲飛太虗達摩壁觀聊自娯飲光苦行誰復如河西
将軍氣皃鹿一見猶如水中魚南陽侍郎説詩書為
築小庵即朝晡諸漏已盡無復餘此身安淂為丗拘
不持一鉢上王廬秋風有意入三吳天竺二山佛子
居赤城更在滄海隅彼土觀縁小踟躇何時復来㝷
老夫清冷臺下苑已誅為晋一榻待跏趺不辝更貯
一斛蜜山間老境任􁐣􁐣
　　伯翔父捝歌
平日並㳺客老来相見稀窮山忘我日丹旐愴君歸
雲水野情在風埃人事非不知九泉下誰與欵談圍
君向畨隅去何心瘴霧間雖能脫世網恨不到鐘山
雅裁誰復見幽㝷歩可攀滄茫大江上應與月明還
　　左史洞(在北山)
萬古齊山石誰開左史洞左史今何在蒼崕本不動
履嶮下重壑幽深鬼神緫石門絶世路乆為塵泥擁
青天十𤱔地㠝岏如覆瓮琬琰鑿屋壁煙霞列梁棟
崕間不死藥必非近時種人去境長在境與人為重
欲觀疇昔意幽禽發清哢吾方寄淵寂無礙亦無縦
手自翦荆棘結苑當石空長與麋鹿逰不復人間夢
　　寄老石(在右山)
老不在髮自此態漸自迫唯老不在我寄老山前石
朝來石上坐雲氣溼衣襞夜􁂗石上眠月影照嵓壁
何為市南老一歡復一戚嘖嘖恨身老更㕥身為役
人言老且死老死何足惜昔人有至言人命在一息
　　清冷臺(在右山)
清泠不在境石嶠乃天成我無卜築功為臺亦強名
南山豈不佳不見浮雲生青谿淡無緒何處賔鴻聲
誰云飲酒楽正欲亂其明不知弹琴士何用物外平
清冷亦強名指象真砰砰落落睎白髮身丗秌毫輕
　　初耕東坡(在左山)
觀田東坡去春事日巳掲耕破嶺上雲鑿開巖下月
種我十畆粟中有薇與蕨優游䘚歲事山前梳秃髮
雲巢卷苐四
　　　從事郎䖏州司理叅軍髙布重校兼監雕
沈氏三先生文集卷第五
西溪文集卷第五
　　制誥
　　　試大理評事前保信軍節推鄭曄可大理寺
　　　　　丞試祕校前兾州衡水縣令丁錞可著
　　　　　作佐郎
　　　文思使李樞可康州刺史
　　　文思使郝元規可右騏驥使
　　　奏舉人前太原府大谷縣令王可乆奏舉人
　　　　　前權知嘉州軍事推官趙嗣宗可並大
　　　　　理寺丞
　　　都官郎中楊佐可司封郎中
　　　光禄寺丞韓宗道可著作佐郎
　　　東頭供奉官趙鼎刑几可並内殿崇班
　　　漳州録事叅軍前監郢州亰山縣酒稅申房
　　　　　可太子洗馬致仕
　　　宣徽北院使鎮寜軍莭度使判郅州充亰東
　　　　　西路安撫使曹佾奏小方脉毉人李整
　　　大理評事馬直温可衞尉寺丞
　　　東頭供奉官唐贇許士良可並内殿崇班
　　　龍圗閣直學士左司郎中知河陽李兊可左
　　　　　諌議大夫依前充龍圗閣直學士餘如
　　　　　故
　　　大理評事蔣續可衛尉寺丞
　　　内殿崇班李光嗣可内殿承制
　　　衛尉寺丞薛昌裔楊仲安可並大理寺丞
　　　西亰左蔵庫副使楊文廣可供備庫使
　　　軄方貟外郎蕭映可屯田郎中太子中舎路
　　　　　諌可殿中丞
　　　内殿祟班丁政可内殿承制
　　　陜府西路都轉運使兵部郎中充天章閣待
　　　　　制彭思永可右諌議大夫依前充天章
　　　　　閣待制充髙陽關路都部署兼安撫使
　　　　　知瀛州
　　　應才職兼茂明於體用科新授河南府澠池
　　　　　縣主簿蘇轍可試祕校充商州軍事推
　　　　　　官
　　　　西亰左蔵庫副使夏元象可文思副使
　　　　祠部郎中判三司塩鐡句院吕公孺可刑部
　　　　　　郎中
　　　　右千牛衞長史閣門承受陸思恭可舒州桐
　　　　　　城縣主簿
　　　　堂後官膳部貟外郎馬千之可倉部貟外郎
　　　　　　免堂後官
　　　　西京左蔵庫副使髙允元可文思副使
　　　故樞宻副使贈兵部尚書王疇遺表長男太
　　　　　廟齋郎岠可太常寺太祝次男嵃嶼嶰
　　　　　可並秘書省校書郎
　　　國子愽士劉舒可虞部貟外郎
　　　大理評事宋慶曽可光禄寺丞
　　　前保信軍節度推官慎鐸可太子中舎致仕
　　　故太子少傳致仕贈太子太保孫抃遺表孫
　　　　　男永年可守将作監主簿
　　　仙韶副使張氏劉氏可並掌樂依舊仙韶副
　　　　　　使
　　　　崇儀副使李克忠可六宅副使
　　　　空名試監簿
　　　　駕部員外郎王誨可虞部郎中
　　　　太子中舎王永可殿中丞
　　　　屯田貟外郎黄照可都官貟外郎
　　　　右驍衛大将軍龔州刺史宗瑗所生母耿氏
　　　　　　可同安縣太君
　　　　供備庫副使錢適可左武衞将軍致仕
　　　　皇姪右武衞大将軍仲琳可安州觀察使安
　　　　　　睦侯
　　　　磁州防禦使徔式所生母南陽縣太君李氏
　　　　　　可永嘉郡君
　　　　右驍衞大将軍龔州刺史宗瑗長女可永嘉
　　　　　　縣君
　　　　殿中丞尹林可國子愽士
　　　　入内内侍髙班蔣永徳等二十人各加㤙
　　　　空名試監簿助教各壹道
　　　前守桂州録事叅軍胥世程可太子中允致
　　　　　仕
　　　都官員外郎勾當法酒庫鄭燾可職方員外
　　　　　郎
　　　文思副使曹傑可左蔵庫副使
　　　龍圖閣直學士工部侍郎李兊奏醫人髙昭
　　　　　慶可試國子四門助教不理選限
　　　北京晋司御史臺正名知班驅使官李早可
　　　　　蓬州蓬山縣主簿勤晋
　　　前殿中丞李洙等可並舊官服閱
　　　右清道率府副率致仕王與權可司禦率府
　　　　　副率致仕
　　　中武将軍儂宗旦可右千牛衞将軍
　　　贈工中王𥙿長男無逸可試将作監主簿
　　　職方貟外郎致仕區法男令輿可試将作監
　　　　　主簿
　　　西上閤門使王道恭可康州刺史仍舊西上
　　　　　閤門使成都府利州路鈐轄
　　　持服人前内殿承制閤門祗候郭士選可禮
　　　　　賔副使前禮賔副使郭士逸可崇儀副
　　　　　使東頭供奉官郭士逵可内殿崇班
　　　江浙等路提點鑄錢公事職方貟外郎何若
　　　　　谷可祠部郎中
　　試大理評事前保信軍莭推鄭曄可大理寺丞
　　試祕校前兾州衡水縣令丁錞可著作佐郎
敕某等朝廷乆安而仕者益衆多故吏部之法益宻
而嚴盖官人之慎不如是則濫而有能應其法㕥得
進者豈非良吏哉惟尔曄暨錞伐閱効實皆㝡無殿
是用臨閱于廷並櫂于王官廷尉東觀之屬徃服于
位靖共夙夜思有攸立無累我明可
　　文思使李樞可康州刺史
敕某南方多事群蠻屡擾吏民不淂休息朕甚憂之
故使靖守廣又思淂忠勇材智之将以佐其軍惟尔
樞前日在廣能捍不虞之冦以全其城其効己試然
則熟知樞賢其以樞領刺史之符徃護一道之兵以
為靖貳矧靖甞請尔以自輔其必䏻恊心均力以紓
朕南顧之憂矣徃惟祗服可
　　文思使郝元規可右騏驥使
敕某荆州北部外撫夷粤而武陵之要用武之地也
治民禦侮盖難其人而大臣方薦爾元規之材故朕
以尔徃領郡事又躐升使列數等以重其行朕維是
大臣之信故褒用及尔其勉思所㕥自効者稱尔所
知對我明命
　　奏舉人前太原府大谷縣令王可乆奏舉人前
　　權知嘉州軍事推官趙嗣宗可並大理寺丞
敕某等吏部選法宻矣然用以進退州縣之吏尚或
失之豈非難哉今尔等伐閱之状既應其法朕又躬
辦于前然後進尔于廷尉之屬王官之列其徃思服
凡尔之奔走于役者㡬歲于兹矣得之之艱未若守
之之艱也如何其勿怠可
　　都官郎中楊佐可司封郎中
敕某水之為利害也甚矣尭舜其猶病諸故厯代建
以為官莫之能廢而朕用稽焉惟尔佐學行材智亷
正膚敏實吾士大夫之望而自領都水出入累歲夙
夜盡瘁具有厥功朕甚嘉之故因有司大比之叙陟
尔左曹之正以為朕寵其徃宿尔業愈獻厥成則亦
當有以稱尔矣欽㢤可
　　光禄寺丞韓宗道可著作佐郎
敕某夫士大夫能世其家而保其祿位者固可稱矣
况又能自奮其名以致其身者可不尚之㕥尔名臣
之後克篤學問㕥苐俊造之選故今考三歲之典擢
尔于東觀之屬以顯尔能且使在位之家有㕥知勸
尔亦愈思厥服可
　　東頭供奉官趙鼎邢几可並内殿崇班
敕某等有司言尔積勞計日咸應於法而當遷故朕
進尔班于殿中從朝者之後夫由奔走之冗而至此
者艱矣尔其徃服母怠而舊愈自刻厲庶㡬有㕥稱
我之寵榮可
　　漳州録事參軍前監郢州亰山縣酒稅申房可
　　太子洗馬致仕
敕某夫壮而宣其力老而休其身仕者之羙也故古
者皆欲褒顯之㕥風在位然則雖爾州縣之卑豈可
遺乎其以房為東宫之屬通籍于朝勉㢤初終㕥稱
吾意可
　　宣徽北院使鎮寜軍莭度使判鄆州充亰東西
　　路安撫使曹佾奏小方脉毉人李整
敕某夫毉之於人不可湏臾而無者也矧吾大臣而
有請於尔毉者其可勿許申按故事試㕥一命以為
吾大臣之㤙焉可
　　大理評事馬直温可衞尉寺丞
敕某夫善積者身尊勞大者報豊皆有稱也今尔累
日考成則得遷一官使能奮然有以自出于衆則吾
豈不能不次而待尔乎其徃思効可
　　東頭供奉官唐贇許才良可並内殿崇班
敕某等考績黜陟之法朝廷之大信一均于尔臣工
豈以貴賤而有間㢤贇等籍于三班其己乆矣功状
無殿是應於法故遷之叙于殿朝之列頋尔之舊可
謂先寵其往自厲尚克稱之可
　　龍圖閣直學士左司郎中知河陽李兊可左諌
　　議大夫依前充龍圗閣直學士餘如故
敕左右侍從之職股肱藩宣之寄中外之選兩莫重
焉然效大者必遲故考之至乎四歲禮優者必異故
進之加手二等有國之典也具官某脩潔無玷亮直
有守入備言責出殿方靣風采之羙足稱一時故今
申按于故陟爾以正諌大夫且仍延閣之舊㕥臨盟
津之奥尔其祗服有㕥善其官而稱我之意無忽可
　　大理評事蔣續可衞尉寺丞
敕某呉大縣也号為難治今汝為令藹然有聲惟汝
名臣之後能濟其羙吾甚嘉之而有司方以大比之
書来上故陟汝丞于司衞汝其懋哉吾尚有㕥褒汝
者且無愛焉尔可
　　内殿崇班李光嗣可内殿承制
敕某夫有内朝之籍以護一州之兵武吏亦顯矣其
可不勉今又㕥考課法増尔秩一等尔将曷㕥稱我
之寵歟其夙夜乃事思有所立豈特無蹈于咎悔而
已可
　　衞尉寺丞薛昌裔楊仲安可並大理寺丞
敕某等夫行逺必自邇登髙必自卑君子之道也仕
者亦猶尔今汝等能積其勞三歲故進其秩一等使
積而不已則其進也将無所不至亦在懋之而已其
往無怠可
　　西亰左藏庫副使楊文廣可供備庫使
敕某前日南夷負恩為亂以覆壞我郡邑至於用師
而後㝎雖朕不徳不能懐服方外而亦将吏不戒不
習之罪也故深察徃失而推擇所遣益不敢輕惟尔
文廣材武忠勇更事有勞故今以尔㧾一道之兵戍
于邕管又陞尔于諸使之正㕥重其行尔其祗聼朕
命戒疆事習軍計使南徼無警而朕為知人則時乃
之功矣其往欽㢤可
　　職方貟外郎蕭映可屯田郎中太子中舎路諌
　　可殿中丞
敕某等夫臣能奉職㕥効於上上能念功㕥報於下
則萬事其有隳而百工其有惰㢤然則爵賞雖貴不
淂而吝也今吾按有司之奏各進尔等秩一等其往
祗服益思所㕥善其職而取報之寵者亦惟休㢤可
　　内殿崇班丁政可内殿承
敕某海旁諸郡夷蜑雜䖏奪攘侵害無時無之然則
持兵徼候之吏不可㕥不報其勞也㕥尔居職三歳
無有敗事部使言状應㕥褒陟故遷尔一等㕥信賞
法㕥勸武功可
　　陜府西路都轉運使兵部郎中充天章閣待制
　　彭思永可右諌議大夫依前充天章閣待制充
　　髙陽關路都部署兼安撫使知瀛州
敕河北四方之重而髙陽又河北之衝也内蓄勁兵
外抗疆虜則帥守之任豈輕㢤具官某資賦純茂材
問優給更佐臺省參列侍從風采之羙簡在朕心故
陟尔㕥諌臣之長仍廷閣之舊㕥臨于瀛尔其往服
厥事思所㕥息民備敵之宜㕥揚尔能以稱朕意可
　　淮南等路都大彂運使守少府監孫長卿可右
　　諌議大夫充陜府西路諸州水陸計度都轉運
　　使兼本路營田勸農使
敕秦地千里古之建國莫疆焉今雖郡縣然猶建五
府宿重兵㕥制西戎則天下之重也其将命刺舉盖
難其人具官某行義甚修風力甚壮内佐大農亰兆
之㑹外領平刑漕食之劇勤勞不怠厥功粲然其㕥
某秩諌大夫臨使西道尔其宣我威澤足我儲峙使
疆事無警而百姓有𥙿時汝之能其往祗服可
　　大理寺丞閻温仁公孫廸可並太子中舎著作
　　佐郎趙庾可祕書丞太常寺奉禮郎張鼎可大
　　理評事
敕某等古人有言奉職循理亦可以為治故審官之
法以責士大夫者如是而已今尔等三歲之績既應
其状可不遷以厲之其各遷一等徃服尔事益思自
進亦惟休㢤可
　　應才識兼茂明於體用科新授河南府渑池縣
　主簿蘇轍可試祕校充商州軍事推官
敕某朕奉先聖之緒㕥臨天下雖夙寤晨興不敢康
寕而常懼躬有所闕羞于前日御便坐㕥延二三大
夫垂聼而問而轍也指明其㣲甚直不阿雖文采未
極條貫靡究亦可謂知愛君矣朕親覽其獨嘉焉其
以轍為州從事㕥試厥功克慎尔術思永修譽可
　　西亰左蔵庫副使夏元象可文思副使
敕某彭武一道西夏之吭而諸部之翰也其将吏必
皆材選而爾元象既參其屬今考其歲成則又當遷
焉文思之副前列之寵其思所以克稱者夙夜無懈
可
　　祠部郎中判三司塩鐡句院吕公孺可刑部郎
　　中
敕某三司主國大計盖重事也故其屬皆朝廷之選
精能疆力之士而公孺也岀入數遷朕稱其職惟尔
公孺大臣之世脩潔有立㕥自致於位朕誠嘉之故
因有司之藉遷尔左曹之正㕥顯尔名㕥章朕㤙其
往祗服永有尔休可
　　右千牛衛長史閤門承受陸思恭可舒州桐城
　　縣主簿
敕某執事殿閣有年有勞按用舊典叙尔于王官之
後往服所職慎厥身修思永可
　　堂後官膳部貟外郎馬千之可倉部貟外郎充
　　堂後官
敕某夫三公㘴大府㕥論道輔政故不親小事而㕥
尔諸吏奉行文書檢察纎悉然其責亦己重矣惟尔
千之從事累歲祗慎周宻克濟其軄故増其秩一等
㕥報尔勞以勸尔䫫其徃服我休顯之命無易可
　　西京左蔵庫副使髙允元可文思副使
敕某武吏㕥材勇進以功力賞古之制也方天下無
事兵革不試則汝武吏安淂自効以取賞㢤然内外
之職歲月之勞亦不可遺也今允元最状旣應陟法
其増秩一等以明勸羣吏可
　　故樞宻副使贈兵部尚書王疇遺表長男太廟
　　齋郎岠可太常寺太祝次男嵃嶼嶰可並祕書
　　省校書郎
敕某等朕方圖尔考之材登于右府以左右樞機遂
觀其成而不幸即亡朕心永傷何有窮己故推恩徧
于尔等其各思所㕥自立㕥紹尔家㕥稱朕意可
　　親姪崿可守将作監主簿
敕某尔之叔父朕所用大臣之良也朕哀其早丗既
推㤙徧于其嗣又延叙及尔朕之於尔叔父可謂盡
矣尔其自厲無辱朕􁩤可
　　國子愽士劉舒可虞部員外郎
敕某朕垂拱法宫以守四世之成嘉與士大夫共之
而勿失然則内外奉職循理之吏皆朕之所與進也
今有司言舒功状當陟其命増秩一等㕥信三歲之
典㕥稱朕意其往祗所服無怠可
　　大理評事宋慶曽可光祿寺丞
敕某朕惟尔祖先帝之大臣有勤勞於國家尔父方
執史筆㕥事朕左右尔克承其丗官簿㕥應審官之
法来上朕誠嘉之故陟尔丞于光禄其益思厥修無
替尔服可
　　前保信軍莭度推官慎鐸可太子中舎致仕
敕某夫壮而盡其力老而還其身士亦可㕥無愧矣
今聼鐸之請而進其秩於朝者之後使有以榮其歸
路其欽承之可
　　故太子少傅致仕贈太子太保孫抃遺表孫男
　　永年可守将作監主簿
敕某朕於先帝之大臣故家恩禮無所不至今復推
叙子尔永年㕥順尔祖之志吾於孫氏可謂盡之矣
其往祗服可
　　仙韶副使張氏劉氏可並掌樂依舊仙韶副使
敕某禁省内職各有司列故遷序尔各有品制不可
逾也以尔選於樂府克善其工遂佐使事今復進尔
典樂之秩以為尔恩其益慎于職無怠以永有光寵
可
　　崇儀副使李克忠可六宅副使
敕某武爵有諸司使以賞有功㕥序群材盖云顯矣
豈易進㢤今尔克忠伐閱之状旣應賞法則雖顯爵
亦不可得而吝也其升之上列以示勸其衆汝其祗
服無斁可
　　空名試監簿
敕某水溢于河㕥害亰西故命興工徒㕥塞之而汝
能獻粟㕥佐其役朕所嘉也其錫之一命㕥報其忠
可
　　駕部貟外郎王誨可虞部郎中
敕某夫公卿之世能保其家㕥不失其繼者朕皆欲
安護之以始終大臣之恩况汝誨學行純固克濟其
羙有聞于時而有司方言汝功状當陟實有以稱朕
之意其遷誨正于郎位徃祗厥服思永终譽可
　　太子中舎王永可殿中丞
敕某審官以三歲弊群吏之治而進退之其從来乆
矣今上汝官簿無負於法當進者也其進之一等㕥
信常典以勸在廷汝其欽㢤可
　　屯田貟外郎黄照可都官貟外郎
敕某河東据西北之㑹地險兵疆自古以為重故其
守帥必吾左右文武之臣而其幙府亦必材能強濟
之士而汝照實𬒳其選必有㕥稱其任矣今有司計
汝舊課故進汝秩于中都之次盖常典也吾有不次
之賞湏汝嘉績於後汝其懋之可
　　右驍衞大将軍龔州刺史宗瑗所生母耿氏可
　　同安縣太君
敕某春秋之義母㕥子貴盖先王之制也後丗莫不
放焉具官某母氏温惠有徳𬒳選宫邸克生令子冠
珮立朝乃因夀聖之慶自列丐㤙朕敢忘先王之制
不成尔子之志㢤其封君大縣以示國禮數之寵可
　　供備庫副使錢適可左武衛将軍致仕
敕某陳力􁂗列旣淂班諸使之後顯矣今乃自請㕥
不能而去其位是可嘉者其進適於環衞之列使歸
安于家以報其勞往維自休可
　　皇姪右武衛大将軍仲林可安州觀察使安睦
　　侯
敕朕親九族㕥恊萬邦其恩至矣豈復有存殁之間
㢤具官某孝睦恭惠有聞于家謂宜夀考終享多福
奄忽物故震傷朕心不能以己其㕥安睦之使綬侯
印贈于其苐惟尔有知尚饗之㕥自榮可
　　磁州防禦使從式所生母南陽縣太君李氏可
　　永嘉郡君
敕夫人子之於其親欲盡其心者固無窮也况有冨
貴之資者㢤具官某母某氏躬有懿徳入事宗邸有
子受封旣啟名縣今復以壽聖之㤙進之大郡維尔
夀考多福其享無己可
　　右驍衞大将軍龔州刺史宗瑗長女可永嘉縣
　　君
敕某朕推親之㤙㕥輯九族其施愽矣今復從汝父
之請縁夀聖之慶封汝以大縣汝其祗服可
　　殿中丞尹林可國子愽士
敕某承平之治官有成法群工庶士能守之而無咎
者皆得㕥三歲而遷其秩頋非優㢤惟尔念此靖恭
于位㕥尔禄無替於後可
　　入内内侍髙班蔣永德等二十人各加恩
敕某等永昭之役大矣其奔赱斡督之煩多吾中侍
之臣也今事旣禮成宜有以褒顯之其各進階若勲
一等㕥答尔勞以稱朕意可
　　空名試監簿助教各壹道
敕某歲饑民不自給官既為廪振之而汝能自輸所
有㕥為助朕用汝嘉賜汝一命㕥荅汝誠其恭承􁩤
　　可前守桂州録事叅軍胥丗程可太子中允致
　　仕
敕某州縣之職勞矣汝奔走其間至于老而自謝㕥
去予思所㕥慰汝之心使著汝之籍於朝休㢤往保
尔福于家可
　　都官貟外郎勾當法酒庫鄭燾可職方員外郎
敕某羣司百工在中都者雖小大各有其業必皆㕥
材選維汝燾學行並懋尤有善問故使登尔于前増
尔秩一等其往率厥職愈厲於進不已可
　　文思副使曹傑可左蔵庫副使
敕某秦地用武其将佐必材勇之士汝傑實充其選
而有勞故遷優其使等以明勸信賞于下尚慎旃㢤
　　龍圗閣直學士工部侍郎李兊奏醫人髙昭慶
　　可試國子四門助教不理選限
勑某人情莫不欲康寕而壽考則醫者其可㕥己乎
吾旣於近臣之恩無所不至而兊方以尔為請故賜
汝一命㕥順兊之志其徃慎尔術無廢可
　　北亰留司御史臺正名知班驅使官李早可蓬
　　州蓬山縣主簿勒留
敕某大名國之别都群司百工具有故事汝執􁑗御
史旣有年矣視秩命士庸荅尔勞維慎厥終無辱我
命可
　　前殿中丞李洙等可並舊官服闋
敕某等三年之䘮天下之逹禮不淂過也汝等去位
為服既復常矣其還居于舊惟孝與忠惟汝之責懋
之㢤可
　　右清道率府副率致仕王與權可右司禦率府
　　副率致仕
敕某朕受天之􁩤承宗廟之重大賚四海曁尔臣工
咸與之進故命與權升副司禦往廸寵休思慎厥稱
　　可中武将軍儂宗旦可右千牛衞将軍
敕某尔逺在徼外有地與衆而能嚮義循徳深執忠
順不失其守朕實尔嘉故遷尔環衞之貴其益恭畏
無易以永保尔禄於後可
　　贈工中王𥙿長男無逸可試将作監主簿
敕某尔父為縣擒盜奮身不顧遂至狀殁朕所震嗟
旣已褒顯贈䘏之甚厚又推叙及于汝等其徃祗畏
思有脩立無墜尔考之烈可
　　職方員外郎致仕區法男令輿可試将作監主
　　簿
敕某尔父陳力之乆自請還事而為尔祈㤙故吾㠯
尔試工正之屬㕥報尔父之勞其夙興夜寐思所㕥
自立無墜厥世可
　　西上閤門使王道恭可康州刺史仍舊西上閤
　　門使成都府利州路鈐轄
敕蜀古之建國今雖郡縣而連城數十地險㕥逺故
常以文武之帥兵而守之又㕥材勇之将為其佐皆
吾左右之選未甞輕也具官某功臣之世克濟其羙
将命宣㫖有勞内外朕所察焉其㕥道恭領州刺史
之符往貳成都之帥其悉乃心㕥績乃考之烈無墜
我丕顯之命可
　　持服人前内殿承制閤門祗侯郭士選可禮賔
　　副使前禮賔副使郭士逸可崇儀副使東頭供
　　奉官郭士逵可内殿崇班
敕某等朕惟親親之誼布恩於下一均無間故今並
進尔士選等官㕥順尔母将殁之請其各率身􁂗禮
無忘孝忠㕥稱明􁩤可
　　江浙等路提點鑄錢公事職方員外郎何若谷
　　可祠部郎中
敕某國家置官東南采山鑄錢㕥給縣官之用通百
姓之利盖非精能強力之吏不能任事朕旣選於衆
用尔若谷又遷尔尚書左曹之正㕥示恩數之異其
往思所㕥稱職之効無怠可
西溪文集卷苐五
沈氏三先生文集卷苐五十六
雲巢卷苐五
　歌詩
　　走筆酬亨甫所示二篇次韻和之
　　送曾䖏善赴寳應尉　五葉松
　　保寕太君捝辭　七言奉寄三衢趙少師
　　臺下　江水二首
　　太古師弹琴示道輔　寄題野翁無悶堂
　　奉酬巴陵令　奉寄持平兄弟
　　　寄䖏善不動庵　次韻元章見寄
　　　奉酬楊聖咨　次韻伯成見贈
　　　永壽太君捝詞　子固捝詞
　　　走筆奉酬伯昌示瀟湘煙竹圖
　　　奉贈善果師　奉酬通叟社曰
　　　白頻芲　與善果師遊石堵
　　　雲巢醮上清冷臺
　　　清冷臺𥘉夏一首寄上翟舅
　　　暑雨二首　白石爛望齊山
　　婆娑亭　奉贈仲益南上
　　奉送志國赴舉　題熈怡亭
　　開北山望白石爛　奉送孝續歸九江
　　奉送太古歸舊隠
　　以沉香柱杖奉寄揔老戯呈句偈
　　與公詡游西禅新閣　次韻奉酬公詡短句
　　奉送安行弟赴慱羅守
　　次韻悟師見寄　奉寄零陵太平禅師
　　戲贈石堵二師　偶寄林夫
　　　奉送醇老　蘇武歸漢圖一首
　　　西禪新閣　次韻酬余君見贈
　　　奉酬伯昌志國所示古調
　　　齊山偶題三首　寄道輔
　　　代人上杭守趙資政生辰詩
　　　無柱亭　南漪堂
　　　寳雲叢翠亭　逺行
　　　登覧　雜感
　　　村舎　邉思
　　感懷　山中
　　醼集　怨思
　　送行　陪客逰山
　走筆酬亨甫所示二篇次韻和之
邯郸一夢黄梁熟人生正如水中木不向黄塵瞠病
目悽悽猶寄一椽屋物外日月無淹速苟能自逹萬
事足清明神觀何可瀆不在文章夸滿腹少壮已徃
誰能逐此身正如車軑轂始来齊山秌正肅山間于
于太古俗穿雲作巢倚山麓白髮老人誰檢束山松
森森丰天緑松下石色如蒼玉古人清風郍可贖夫
子知我心所𣣔飲光一衲隠窮谷不復區區論徃躅
　　其二
老去不為世網萦我為清冷亦假名不識丹臺與赤
城此間寂寂無人聲下視千里山川平其間隠顯自
䀲明稽康作樂知未精荘周能寕何用櫻有動不在
弹與枰至静何為論攙搶大飲不復論缸罌一醉寕
復更觧酲當如羙璞含其英不如不琢鳴琤琤一去
一来寄死生寵辱外事何足驚髙篇琅琅示我情乆
巳䘮魄今載營呼奴擁篲掃柴荆當有佳客来此行
　　送曽䖏善赴寳應尉
我初隱身治蓬藟餘生不復人間世左山右山白雲
上一動一静浮塵外齊山山上老夫庵青谿谿南侍
中苐朱顔公子不易識短衣𣢾叚来相際長堤相望
雖甚逺有意即行終不計東鄰竹閣長夏熱我構雲
巢方自蔽斕斑石臺始一眺寂静庵基猶未薙隨雲
步訪胡矮老放懐止得殊師利石橋寺前夜月冷金
鷄峯下秌霖霽君恃馬足下惮逺我駕藍輿隨䖏稅
六峰老師氣軒豁九華雌山苦隂晦庵前菜茹常不
厭城裏羊肩難數置漫天風雪一暢目滿榻春陽欣
炙背裴休自參黄蘖禅院福豈是一昌尉相見終年
已觧空分襟一别郍成滯拍江春水浮鷁首萬里青
天運鵬趐順風莫寄南來書老夫𬗋門多自閉
　　五葉松
在昔金池藏逺自朝鮮来鉢中黄松實㪚向庵前裁
迨今㡬百年已出白雲堆莹潤孔翠質夭嵪蒼龍媒
五岐媚夭葩繁日半山開秋風黄莆拆玉粒謝岨崃
我語九華人為我乞條枚還令古師意長對清冷臺
　　保寕太君捝詞(時子母也)
自適田閭樂不随華寵移龎恩開大邑懿德鏤豊碑
古澤浩東注仙山安不隳髙門有孝嗣巨痛感風枝
繼奉荀門好欽聞孟母賢鳯雛持漢莭鶴夀享天年
丹旐映落日新松含夕煙正應黄壌下稽首奉金僊
　　七言奉寄三衢趙少師
浮石山前十里松逍遥誰在白雲中孔光蚤上三公
印衞武終為百歲翁禅客方談無上道史官空記太
平功昔年翹館青衫客非佛非心江水東
　　臺下
石梅落落𣣔黄時細雨濛濛暗不間數日不行臺下
路不知江水過山来
石臺竹徑自天成細草芳芲随地生白髮老人無是
䖏一枝枯竹伴經行
　　江水二首
江水入谿来無復故谿䖏山前浮大艑前日行人路
遥堤半㓕木茅舎馴鷗鷺始知南山逺欲往不易渡
世事寕有㝎吾生若朝露大海為陸陵昔人非大悟
　　其二
江水何漫漫青山眇無畔𣣔㝷青谿源魚龍路已㫁
今年刈麦早無復為人患獨憐行路子束馬髙山半
暑雨未當止浮雲􁝏不散行聼瀑泉鳴葛帽臨幽澗
　　太古師彈琴示道輔
我臥南山正如夢朝来欲過左史洞陽羡羽人惠相
訪三尺焦桐行自從山上赤日烈如火洞裏石泉凝
作凍揮手一奏離騷曲促軫重作髙山弄嵓下隠隠
白雲生松風冷冷幽鳥哢誰識㐮陽魏夫子錙衣逺
来自崤雍身出重圍戰不死振翼江南若孤鳯數日
相從丼淡薄不與人間同倥偬夫子能知琴中趣不
叱老夫無世用三人出洞日巳斜青山茫茫煙瞢瞢
　　寄題野翁無悶堂
餘不衣冠故吾里上下三吴一谿水方山峨峨出清
泚野翁卜築當山趾春氣來自楊栁始不待葩華著
桃李蓮生半卷未猒眼已在紅蕖明鏡裏秌風瑟瑟
最先至千里蒼煙椄山起車聲馬足不淂到無悶主
人方隠几想見野翁形氣古少年詞蕐奮瓌瑋春秌
八十尚不倦一篇一詠無餘晷有材無用古所歎知
􁩤不憂方可喜神完皃固淂所飬從来軒冕如糠粃
嗟余䟦疐亦可鄙老向江南治蓬藟隠身齊山絶人
跡獨與白雲同作止白雲無心歸故山故山自與野
翁閑聊上南岡一引領落日巳在桑榆間
　　奉酬巴陵令
身世不相若孤卧南山雲怱枉故人問乃是巴陵君
君治最瀟灑洞庭天下聞髙材有餘暇壯觀誰能群
子賤不弹琴河陽自工文大軸寫麗句瓊華襲蘭薫
贈我豈無意我衰何足云三復不知報悵望長江濆
　　奉寄持平兄弟
平昔相從三十年白雲唯識皖公山當時肺腑半黄
壤何用枯槁留人間
　　寄䖏善不動庵(為宝應尉氷余名也)
莫笑當年梅子真區區吏事走風塵風塵自是南昌
事誰識庵中不動人
　　次韻元章見寄
錢塘故都麗府寺雲中分徃徃淂佳客翩翩多好文
自余去湘水無復瞻吳雲披㝷二篇意豈减鮑參軍
西堵菰蒲老南岡梅柳芳當時有佳意十載尚餘香
投老甘寂寞歸期殊渺茫君能斵句麗幽眇淂張皇
　　奉酬楊聖咨
霜林不障北山青淮北江南一畫屏草舎乆無年少
夢故人猶記詠歸亭當時皖皖同朝露不計星星向
暮齡千里相望一驩笑北風浩浩水冷冷
　　次韻伯成見贈
水上浮雲㫁不還松間幽石自斑斑𬗋門不接紅塵
路滿座長将白日閑彺觧誰能㝷赤軸無情還自愛
青山清冷臺下無多路㫁葛枯藤不足扳
　　永壽太君捝詞
帝􁩤方優渥仙軿去杳冥松筠傳懿行今石勒新銘
雙闕不復望三山依舊青慈祥豈無報獨不享遐齡
身謝漢廷路神逰湘水歸山川想如昔鄰里欲誰依
夢㓜乆已窹悲歡今是非最傷芸閣彦無復老莱衣
　　子固捝詞
江左老儒宗鴻名五紀中晚方參法從乆已冠群公
纕服始去位仙丹浩無功古人稱不朽終不愧軻雄
典學蚤名世緒餘為吏師㓻嚴终不倚亮直欲誰欺
疾惡太阿刄立言黃絹辭平生游舊意流涕向豐碑
　　赱筆奉酬伯昌示瀟湘煙竹圗
三年瀟湘客不厭瀟湘游二水相㑹䖏下有白蘋洲
洲上多羙竹出沒清淺流森森百頃青玉簳長與脩
煙浮歲乆無人採徃徃半折古岸頭坡陁上下不知
際直接九疑千古愁當時古人相㑹䖏至今作亭在
林幽最愛苦雨時吾甞揮輕舟樂與漁人相徃返其
意豈在網與鈎由来古人能放逹何必傲王侯洛陽
公子有佳致落筆直與造化侔方拏抨圖止數尺冩
出瀟湘千里秌南山老夫謝世故一榻静卧如浮漚
遣使持書逺相示欲與老夫醒病眸老夫困瘁不知
報丗上誰為王子猷
　　奉贈善果師
大士隠精藍不踐白衣舎老夫厭世紛屏迹南山下
經時不相見道味遥相借豈是困煩溽蕭然両閑暇
白雲等無心幽林媚如畫常恨簡寂履不入東林社
還疑松山老怕荅龎公話吾庵朝暮成莫向人間化
　　奉酬通叟社日
秋入瀟湘拍江水夷人社㑹秋聲喜山城寂寞無人
行白醪赤鮮追閭里窮客閉門食無魚雖有士子半
屠沽與君俱爲投荒客落日怊悵臨城偶
　　白蘋芲
白蘋芲生水中緑葉牽𬗋莖浩蕩向西風西風日夜
冷落日河洲静
　　與善果師逰石堵
秋氣日巳佳幽㝷欲誰與邂逅淂彿子逍遥臨石堵
江南氣候晚九月始無暑木葉乍殞霜川原新濯兩
喬松轉山路中天揭華宇由来安禅寂不當混泥土
侵㝷淂幽歩周旋聞宻語芥蔕同一生天地同一旅
歎戚自流轉悠悠意何𥙷倦羽息㴱林游魚依夕渚
吾生幸無事陶然知所䖏日晏坐北軒何用論今古
　　雲巢醮上清冷臺
太清朕無形厯􁅝縣衆星北斗橫天中衆星朝帝廷
顧余草芥士於此寄餘齡崇壇設香火秘笈開真經
仙客七八人歩虗上清冥再拜致勤懇肹蠁參神靈
願言枯朽骨清净老嵓扄石臺峻重崖四山合如屏
夜寂天更髙松風響泠泠列炬如長虹隠映春林青
乆已謝世故何心混羶腥齋心肅不寢已聞朝露零
　　清泠臺𥘉夏一首寄上翟舅
清冷竹樹暗成隂漸有溪流過此岑草草作巢方寄
老愔愔設榻本無心松門不隔紅塵路月疊初無俗
物侵𣣔向人間訪消息渭陽應有遠逰呤
　　暑雨二首
暑濕卧南窻将夕暴雨作緑樹暗濛濛流泉鳴鑿鑿
黔突苟幸足心静本無樂夜半長風號江流應更悪
　　其二
委蛇白水来恍若煙中素始驚孤渚失已轉前山去
清光照白璧悍執衝雲樹吾𣣔棹輕舟正畏驚湍怒
　　白石爛望齊山
西江水過南山来青莎白砂一半槯夜来雨猛山谷
溢平昔夷余安在哉拏舟欲過白石爛江風激激無
纎埃古来白石亦可恠狂湍蕩潏終不頽南山經春
草木王群峰委曲青雲堆江中落㬌若圖畫山翁住
䖏無崔嵬山翁憔悴如橋木不與世俗同樽罍江邉
山下人不識斜日獨上清冷臺
　　婆娑亭
老不為白髪老態自婆娑風力日已鑠流光䏻幾何
憫憫去世網􁐣􁐣寄嵓阿無令後生笑隠几學商那
　　奉贈仲益南上
昔日錢塘布衣客畫舸揺摇岀淮北腰間新佩青銅
章行著緑衣歸故國漢水西流雲夢澤髙堂老人頭
未白兄弟頻年收羙科公卿要涂聲寂寂公車荐章
動盈束萬里清雲不遺力老夫在吴始相得惠廷髙
車踐荆棘相見怱怱如夢寐尔来無復人間迹子方
䇿名在清時霜天正可搏鵬翼遥知後㑹不可期吾
心已作南山石
　　奉送志國赴舉
青谿八月孤蒲老山城飄瀟秋氣早弄水庭前萬斛
舩一㠶直上青雲抄沄川公子乆論討筦庫卑棲欲
輕矯阿閣鳯鶵誰不知渥洼龍種人間少㧞荐當如
頷下髭收科真探懷中寳人生淂意湏自奮何用米
塩長擾擾齊山病夫樂枯槁相見清歡慙老倒它時
不忌金玉音爲記雲巢髙縹緲
　　顕熈怡亭
齊山翠微青天外西鄰還雲脩竹裏不如道人熈怡
亭巍然逈出青溪水云誰窮髙視千里亦不沮洳埋
蓬藟清辰門外千家供落日香銷一禅几𣣔知道人
熈怡楽泛舟偏向江淮艤逰人莫問老夫名聊詠春
紅與秋𬗋
　　開北山望白石爛
欲㝷白石爛故開北山路所向雖似殊吾真淂孤嶼
容與水上雲娑羅月中樹滕意已自適何必方舟渡
　　奉送孝續歸九江
池陽决曹竇君掾三年勾釘煩指呼朝来脱去如敝
屣華舟泛泛歸王廬君家世吏二千石縁餙儒雅窮
詩書昔歲先君使湖外特薦尊府聞公車廷尉于公
有隂徳翩翩青𬗋登華塗江城僻院本無事窮山培
塿多荒蕪中間葉侯乆無政頋遇僚吏無精粗狴犴
縲因常數百小大徃徃多非辜不知滯獄困寒暑直
疑爲吏憂妻孥惟君不茹亦不吐獨自垂釣来南湖
使者交章任爲令從此平歩青雲衢香爐峰前木葉
落樽壘好在黃家壚此来行李有佳句莫忌齊山黧
老夫
　　奉送太古歸舊隠
前年姚令下陽羡老夫爲賦銅宫山飄飄道人今復
徃有如孤雲誰可攀三尺古琴膝上弹一柸龍水刀
無環藥囊空空何所有獨抱冲氣參人生冨貴無金
丹湏臾白骨凋朱顔何爲愁苦強作樂逍遥不去煙
霞間吾昔東遊豈無意腰下銅章初不関至今山水
尚可想㫁夢時向荆谿還安得此身如白鶴飛與道
人天外閑路逢仙友若相問爲道緑髮今瓓斑
　　以沉香柱杖奉寄揔老戲呈句偈
七尺潜虬出海汙乆同病士御三車㫋檀彫㫁終非
相薝蔔芬芳謾㪚芲絶是離非參妙用穿雲渉水伴
生涯東林大士還知否止此無言是作家
　　與公詡㳺西禪新閣
清谿水浮青油幕漾漾輕舟上西郭髙林參天轉山
脚山上黄葉山前落西禪道人屹重閣松風冷冷半
天作左江右湖若可酌青山四圍走巘崿道逢支遁
躡禪屩方水幽㝷同一噱世事區區為名縳生死去
来一丘狢不知林間寄冲漠笑傲髙明秌氣索日斜
回舟興不薄有意重来何用約吾歸南岡若孤鶴新
月纎纎下簾箔坐想行臺夜更樂橋下水聲鳴鑿鑿
　　次韻奉酬公詡短句
紅葉飄簫下石臺掃除山徑半天開百年老木和煙
斫萬頃晴天看月来
　　奉送安行弟赴慱羅守
博羅四十雪上鬚前年将兵出髙奴直取金湯癿名
帳卷旗夜過烏波涂黠羗倉惶不睱戰即時破蕩禽
作俘橐馳牛馬以萬計白米青塩歸我儲朝廷下令
趣軍賞丹砂書檄黄金書慱羅觧甲入帥府歸功老
成為後圖漢兵百萬若㙈虎弓劔勁利無全胡不知
黠羗欲送死夭樂給事先六軀群帥無功坐待􁩤
天子神聖貸不誅慱羅奮髯笑呼盧黄綬却參朝士
裾踰年都城困鹿土乞淂一麾南海隅江外山川舊
逰好撃鼔鳴笳聨舳艫秌風翻浪白如雪羙酒滿舡
誰要酤齊山老翁謝世故不知門外賢與愚相見欣
然拂碁局不妨逰戲為歡娯灊山金丹乆已􁂗仙夫
道友来相呼慱羅俯首竊自笑薄􁩤若尔何為乎圗
形不止凌煙閣迅歩扶我青雲衢豈如小邦苟廪祿
畫喏足以嬉朝晡嗣宗巳卜匡山宅雙林工簏青谿
魚子歸當在十載外老境共寄江南墟
　　次韻悟師見寄
一裘一葛謝時人似與孤雲老鶴親峭石山前静無
事桃芲零落㡬紅春
不将大辯擬天親終媿西来面璧人無是無非從此
去不同多刼一微塵
　　奉寄零凌太平禪師
昔住東江不記年青松白竹望瀟川先知大士當行
化故卜幽棲為結縁五姓香芲瞻法坐六時清磬㑹
諸天山前耆舊如相見應坐維摩老病禅
　　戲贈石堵二師
青山古木隠禅扃一炷青香數卷經却笑擔囊南北
客強㝷言語學無生
　　偶寄林夫
南山雪未消秌浦春太早柳蕚為誰開梅芲同我老
少年薄遊意落日清空杳林下寂無人煙外啼幽鳥
　　奉送醇老
近世考吏師誰如李荆州斯人不可作伊落青松丘
江上逢故客揚名談舊逰蚤被北海薦不向龍門羞
三年州從事利刀無全牛毁譽豈無人春夢空悠悠
乃知雲臺棟當向華岱求潢汙一尺水豈䏻縱吞舟
老夫卧山野自将麋鹿儔雖云相見晚笑語欣相投
曠不入州府何由接綢繆江南二月春㘴想潁水流
適當及瓜代哂笑豈不優它年青雲路六翮固巳修
嵩杪有髙士為記南山幽
　　蘇武歸漢圖一首
蘇武不辱漠廷節生辭匈奴歸北闕胡服椎髻李将
軍反袂悲號與武别隂山茫茫天将雪北風吹旗旗
　　　余昔淂胡馬四軸其間旗幟人物若有行者
　　　從永仲慱淂胡馬二從仢昌慱淂蘇武别李
　　　陵凡三人絹素之色與昔所收大相若遂合
　　　而褾之為六軸名蘇武别李陵圖焉從官乃
　　　常惠也
　　　　西禪新閣
秋浦千萬山蒼煙媚髙木流髟落浦中泓澄一川渌
江南佳地麗六代多遺躅不見石城人空餘瓊樹曲
長圍山勢壮不駐如車轂道人敝重閣却倚山陽麓
西江㵼軒外雪浪髙如屋未若秌浦佳平鋪紺文縠
水中白石爛汎汎如孤鶩天外九蕖蓉突兀摇蒼玉
太白一盃酒杜郎滿頭菊千載忽已空白骨埋荒谷
齊山皓髪客逍遥老枩竹拏舟試一眺時方秋氣肅
飄蕭得勝意逺邇窮幽矚行當乗月来置榻山頭宿
　　　　次韻酬余君見贈
老来無暗亦無明寄息深山避世情夫子暗投珠玉
惠我身正似一毫輕
　　　　奉酬伯昌志國所示古調
餘㬌避丗讙棲遲在丘壑公子引車騎相訪南山崿
長離舞員嵩同爲九皐鶴脱莭雖殊塗髣髴當年楽
間關幽鳥哢淩亂餘芲落春夙豈有意羣生自囬薄
夙昔欽二妙聨凾得佳作頋予非季子何足聞古楽
葩華玩洒藻銀鈎窺雅博故知霄鴻意不爲塵埃鑠
吾蚤拙世用投老更衰索慙無錦繍叚何由報金錯
　　　　齊山偶題三首
杜子風情春水波至今詩句使人夸不知朽骨猶存
否山上年年黃菊花
朝雲未散白笴陂落日巳過銅陵西不向人間生皓
髪直㝷仙客上青谿
山腰嵌巖山頂平此下直眺池陽城城中歡戚自流
轉不似山石都無情
　　　　寄道輔
髯弟南来白髮垂襄陽夫子最相知倉惶河外元戎
客泠落江南夜半棊雲外渺漲㠶信隔秋山重疊驛
書遲何縁得與君相㑹共酔山前白玉巵
　　　　代人上杭守趙資政生辰詩
盛世君臣㑹功成在太平一陽迎律至元老應時生
直道升烏府仁風擁使旌猷為安廟社惠愛及民垊
帖㤗三朝事光華萬古名至誠無隱蔽妙識造圓明
愛日㤙光佈流泉句偈清邦人祝公夀龜鶴入蓬􁧤
　　　　無柱亭(右左山)
結茅在何䖏為屋豈無柱山前巉嵓石四方適中度
誰知屋下人其心亦無柱悠然寄此間自淂無生路
　　　　南漪堂
湖上逍遥避百愁年来頻向比中休簷前山勢翠相
照床下􁉚紋清不流縈帶夕陽移畫舸留連明月卧
前州髙僧㑹取遲意應有人来悵昔逰
　　　　寳雲叢翠亭
群山駕肩東南傾平湖照眼正中明上人置亭倚絶
巘寳雲拂樹當前楹春陽未徹地先煖秋氣𣣔下風
已清㐮才不足道佳㬌聊書䕺翠為其名
　　　　遠行
少年事遠逰迢迢指岐路遥天值秌晏煙光澹如素
寥落淮南山影入楊子渡出入三十年乆嗟韋帶悞
老来感節物此意誰與喻獨知擁毳坐無復晨征路
　　　登覧
我意欲窮眺山林蔽四域尔来已彫落萬里情何極
古人多悲秋我念不如黙終朝對青山煙嵐有餘色
欲上百尺樓羸軀恐顛側
　　　襍感
咄咄待秌至秋至安足驚年華去如掃正如寵與榮
區區白駒隙君子慎所行不如陶淵明超然自歸耕
　　　村舎
西山草廬下古木蔽中園九月罷亞收流水滿郊原
茅茨何所樂姑無人世喧多謝朝市人吾方効孤騫
　　　邉思
西風方折膠戍兵岀巳屡赤藏候騎㱕翩翩如鳥羽
犬羊舊巢穴不逺横山路漢将知為誰三軍倚全護
上頼天子聖邉方無闘捕運籌有餘略彫弓射狐兎
何謝倉頭公廽為兒女頋
　　　感懐
秋氣已憀慄况乃隂雨多顔色不衰謝淮有庭前莎
幽忩坐讀書諷古空長哦多謝髙世人辯口知縣河
幹旋白日光何用魯陽戈念我無術進憂愁将柰何
　　　山中
朝逰白雲裏夕憇長松邊俯視世間人但見萬井煙
流轉非一日正如水潺湲吾方欲髙歩嘉遁休中年
　　　醼集
袢暑乆拘欝訢然對秋光薄具招友朋相與娯中堂
清觴味雖薄果蓏具青黄尤愛簷間竹風来響琳瑯
正頼文舉賢坐客乃其常相歡意氣間髙韻信軒昻
　　　怨思
幽人有幽怨其意豈為秌西風多感傷乃尔増百憂
展轉長夜枕徘徊千尺樓浮生䏻㡬時年華亦易遒
儻非拳拳志諒復何所求天道或難平此理可信不
　　　送行
昔我来東州送客滿江郭揮涕望井閭愁懐寄杯酌
泛然千里外秋来意非薄客舎冷瀟騷那復事飾䑾
㳺官非我懷俯仰令人怍何時脫身去餘生老丘壑
親朋永相過焉能事官爵
　　　陪客逰山
相從雲中去飛盖雲中斜峭嶺想貟㠐横溪勝若耶
巖通新雨溜林暗殘春芲𬗟懷武林興夣寐㱕山家
雲巢卷苐五
　　　從事郎䖏州司理參軍髙布　重校兼監彫
沈氏三先生文集卷第六
西溪文集卷第六
　　　都官貟外郎楊異等可並職方貟外郎殿中
　　　　　丞李之純可太常慱士屯田員外郎張
　　　　　宗雅可都官員外郎
　　　虞部員外郎朱仲元可比部貟外郎
　　　梓州司户叅軍集賢院年滿孔目官馮天錫
　　　　　可守婺州金華縣尉
　　　草澤國子監篆石經章友直可試将作監主
　　　　　簿不理選限
　　　祕書丞歐世英可太常慱士
　　　御前毛詩學究及苐梁舜舉可守輝州司法
　　　　　參軍
　　　前守将作監主簿曽孝雍可服闋舊官
　　　太常愽士郭琪可屯田員外郎殿中丞劉介
　　　　　可國子慱士賛善大夫石弁可殿中丞
　　　　　國子慱士王諤臣可虞部貟外郎
　　　奏舉人前真州錄事參軍李及可著作佐郎
　　　　　奏舉人前青州録事參軍趙億可大理
　　　　　寺丞
　　　宮苑使宋有言可南作坊使
　　　将作監主簿任廓可奉禮郎
　　　大理評事梁彦通可光禄寺丞
　　　䖍州雩都縣主簿趙㝎可大理寺丞致仕
　　　前守莫州鄭縣令劉庠可著作佐郎
　　　奏舉人前忠武莭度推官楊甫可大理寺丞
　　　　　奏舉人前河南府偃師縣主簿兼縣尉
　　　　　事甄履可著作佐郎
　　　著作佐郎任桶可祕書丞大理寺丞劉長年
　　　　　可太子中舎
　　　故司農卿陳宗元孫男仲甫可試将作監主
　　　　　簿
　　　永興軍節度推官大理評事前知儀州崇信
　　　　　縣事尹光臣可大理評亊充山南東道
　　　　　節度推官知梓州東關縣事
　　　虞部貟外郎致仕滕宗愈男希孟可試将作
　　　　　監主簿
　　　相州湯隂縣主簿麻永圖可太常寺奉禮郎
　　　　　致仕
　　　溪洞鶴州知州向守興可銀酒監武餘如故
　　　前權亳州觀察推官蔡天球前唐州桐栢縣
　　　　　令陳紘可並著作郎
　　　供備庫副使郭琪可西亰左蔵庫副使
　　　内殿崇班曹誌可内殿承制
　　　特奏名進士諸科可並逐州長史文學
　　　内殿崇班吳惟寕等可並内殿承制
　　　祕書省正字吴安夲将作監主簿劉士劭劉
　　　　　士彦並可舊官服闋
　　　祕書丞孔宗翰可太常愽士
　　　右賛善大夫蘇㳙可殿中丞
　　　著作佐郎張元方可祕書丞
　　　屯田郎中陳徽卿可都官郎中
　　　三司度攴判官工部貟外郎充集賢校理宋
　　　　　敏求可刑部貟外郎餘如故
　　　庫部郎中宋忠臣可司農少卿
　　　翰林侍讀學士右諌議大夫環慶路安撫使
　　　　　兼知慶州韓絳奏進士張康可試國子
　　　　　四門助教不理選限
　　　教坊使杜仁經等加㤙
　　　司天監靈臺郎史繼荘等可並司天監主簿
　　　太常少卿葛官可光禄卿
　　　逐便人宋易從可沂州參軍
　　　亰東轉運使祠部郎中成奕可刑部郎中權
　　　　　陜西轉運副使金部員外郎薛向可司
　　　　　勲員外郎
　　　司勲郎中充祕閣校理孫崳可太常少卿餘
　　　　　如故
　　　經恩叙理追官人前内殿承制曹諷可崇班
　　　堂後官右賛善大夫馬千之可殿中丞餘如
　　　　　故
　　　特除名人王方可鄭州參軍
　　　尚藥奉御直醫官院栢仲宣可醫官副使
　　　内殿承制閣門祗候曹偓可禮賔副使
　　　将作監主簿李昭璉可大理評事
　　　荘宅使端州刺史内侍押班石育可内侍右
　　　　　班副都知餘如故
　　　奉職張文簡(青/州)張衮臣(鄭/州)可逐州長史
　　　賢妃苗氏奏親姊永安縣君苗氏男習進士
　　　　　張士昌兖國公主奏苗賢妃親􁶱甥習
　　　　　進士張閱可並試将作監主簿
　　　三司度支判官祠部貟外郎直集賢院同修
　　　　　起居汪王安石可刑部貟外郎餘如故
　　　内殿崇班宋熈可内殿承制
　　　文思使康州刺史沈惟恭可左蔵庫使
　　　樞宻副使給事中包拯妻仁壽郡君董氏可
　　　　　進封永康郡夫人
　　　六宅使端州刺史郭逵可果州團練使充龍
　　　　　神四廂都指揮使
　　　司勲貟外郎曹元舉可依前官充三司塩鐡
　　　　　判官
　　　衛尉寺丞胡宗質可大理寺丞
　　　持服人前西亰左蔵庫副使武永孚可依前
　　　　　官免持服
　　　祕書丞直祕閣充編修唐書官吕夏卿可太
　　　　　常愽士餘如故
　　　皇姪孫故右監門衞大将軍仲翹可贈眉州
　　　　　防禦使追封通義侯
　　　屯田員外郎王衮可都官貟外郎太常愽士
　　　　　杜保衡可屯田貟外郎
　　　前簡州平泉縣主簿李佶可守祕校致仕
　　　隰州司理參軍劉安仁可光禄寺丞充大理
　　　　　寺詳㫁官遼州平城縣令韓晋卿可大
　　　　　理寺丞充夲寺詳㫁官
　　　奏舉人前同州郃陽縣令張于可著作佐郎
　　　　　奏舉人前權西亰留守判官張宗䜛可
　　　　　大理寺丞
　　　畫邊芲藝學澄州無虞縣主簿御書院祗候
　　　　　馬用可中嶽廟令装界藝學南州三嵠
　　　　　縣主簿御書院祗候朱懐玉可東嶽廟
　　　　　令
　　　内殿承制雷周輔可供僃庫副使
　　　比部貟外郎致仕黄仲英可加上護軍左清
　　　　　道率府副率致仕鄭蛻洗馬致仕張道
　　　　　可並加騎都尉
　　　吏部貟外郎知制誥兼侍讀楊畋可依前官
　　　　　兼侍讀充龍圗閣直學士知諌院
　　　度支貟外郎直祕閣同修起居注司馬灮可
　　　　　　起居舎人同知諌院餘如故
　　　　韶州樂昌縣主簿兼縣尉事梁師孟可太常
　　　　　　寺奉禮郎
　　　　廣南西路鈐轄皇城使忠州刺史宋㝎可果
　　　　　　州團練使舊官充廣南西路安撫都監
　　　　　　兼知冝州
　　　　刑部郎中充集賢校理馮浩可依前官集賢
　　　　　　校理充三司度支判官
　　　　皇親兒男賜名四十七人可並右内率
　　　冝州郷貢進士區宋臣可夲州文學
　　都官貟外郎楊異等可並職方貟外郎殿中丞
　　李之純可太常愽士屯田員外郎張宗雅可都
　　官貟外郎
敕某等朕綜核名實信賞必罰庶㡬乎吏稱其職民
安其業如漢之全盛時故攷百工之績而陟降之未
甞不詳且慎也今有司㕥尔等伐閱之状来上咸應
于法而無殿者其可㕥不賞而陟之㢤其各増秩一
等尚書副郎秩宗愽士皆清選也其各懋之與我同
底于治可
　　虞部員外郎朱仲元可比部員外郎
敕某瓊管四州在大海之中古島夷之地也自前丗
㠯来數服數叛而甞弃之矣國家威德加乎方外故
請吏納貢得比中州然将命㕥往者亦㕥勤矣惟尔
徃為之守兩歲而還撫輯有方王制無廢申按故事
是應㠯賞故増一等之秩㕥荅萬里之勞往㢤祗服
可
　　梓州司户參軍集賢院年滿孔目官馮天錫可
　　守婺州金華縣尉
敕某給事祕府亦旣有年其勞可書官以爲報大縣
之佐厥職姦㓂往惟勤畏無敗常憲可
　　草澤國子監篆石經章友直可試将作監主簿
　　不理選限
敕某夫五經之列於學官㝎㕥隷古而傳於學者布
於天下盖己乆矣然尚念其文字或失而繆也故詔
使考其真而著之石㕥爲後世法維尔友直實㕥小
學之選而參其事今有司言尔篆體之精能盡師法
又愽習多識修㓗有守願㕥官之故朕錫尔一命試
于工正之屬㕥荅尔勞㠯表尔能其往祗服可
　　祕書丞歐世英可太常愽士
敕某朕坐法宮出號令㕥制群生之命而其所以承
流而宣化者莫重於郡守盖其於民也獨親於政也
獨專豈非重㢤其法度甚僃其訓告甚明有能稱朕
之選且不次而賞之今進尔一等之秩者盖三歲之
常典非所㕥褒尔為州之能也其祗聼朕命懋之畏
之㕥取不次之賞可
　　御前毛詩學究及第梁舜舉可守輝州司法參
　　軍
敕某尔前以明經来試于廷旣當吾選而念尔尚少
未即任以吏也今旣冠矣其於人事亦已習乎徃掾
州郡謹奉常憲毋有奸斁可
　　前守将作監主簿曽孝雍可服闋舊官
敕某夫三年之䘮亦已乆矣先王制禮不可過也尔
昔者䘖恤㕥去位今其復常以從我還汝舊服恭我
新􁩤事親孝者事君必忠尔其念㢤可
　　太常愽士郭琪可屯田貟外郎殿中丞劉介可
　　國子監愽士賛善大夫石弁可殿中丞國子愽
　　士王諤臣可虞部貟外郎
敕某等書曰知人則哲能官人盖尭舜之所難也然
所以能使百僚師師百工惟時者非有考績之典歟
今夫外廷之士衆矣固未甞人人而從容乎朕前也
然則安得人人而辨之哉故祖述唐虞憲章三后所
以損益審官之法甚備庶㡬乎黜陟之明勸沮之信
而在位者皆得其材今乃以尔等来上皆應其法而
當遷者也朕甚嘉之其各遷一等往服新命母忝我
丕顯之訓可
　　奏舉人前真州録事參軍李及可著作佐郎奏
　　舉人前青州録事參軍趙億可大理寺丞
敕某等州縣之吏以千數吾未始一登進於前而辨
其贒不肖也故命有司考其推薦之多者參質其殿
㝡以聞朕則親臨而擢之夫豈不重且慎㢤今汝等
其選也或屬廷尉或佐東觀往悉乃力以服乃事母
俾有壞以負我重且慎之意可
　　宫苑使宋有言可南作坊使
敕某内朝諸使武爵之顯也夫豈甞輕㕥命㢤㕥尔
小心寡過厯職之乆其勞可書故遷正使之列㕥為
尔報其徃悉乃力祗率常憲母忝顯爵㕥廢朕命可
　将作監主簿任廓可奉禮郎
敕某筦庫之守出納之吝有司之事尔然累日計歲
祈利程功亦不可不賞㕥為勸也故今考尔之績遷
秩一等者所㕥答尔三歲之勤夫能大者任重勞多
者報豐維尔勉焉毋羞于後可
　　大理評事梁彦通可光禄寺丞
敕某河東吾股肱之地而西北之樞也故㕥舊相帥
之其兵事之祕軍書之宻盖有不得聞于外者汝實
參焉克斡父蠱以濟厥功吾甚嘉之故命有司考績
増秩光禄益慎機畫罔有墮墮可
　　䖍州雩都縣主簿趙㝎可大理寺丞致仕
敕某夫鍾鳴漏盡夜行不止古人之所恥也今汝乃
㕥捕盜爲功而自列吾方信令於天下豈可獨遺於
尔㢤然汝之老亦不可復參吾官職之事矣其升秩
廷尉歸安於家足㕥自榮其往祇服可
　　前守莫州鄭縣令劉庠可著作佐郎
敕某匈奴慕義歸服北方無事然猶宿兵積糓㕥僃
豫不虞頋漕輓之弗能給也故設平糴之法推賞募
吏以辨之今有司上尔之最實應於令且察尔俊造
之等治行甚羙任舉者衆故擢尔東觀之屬盖文學
之選也亦云寵矣其往祗服可
　　奏舉人前忠武莭度推官楊甫可大理寺丞奏
　　舉人前河南府偃師縣主簿兼縣尉事甄履可
　　著作佐郎
敕某等夫士之未達也不患乎不知於上患乎身之
不脩既知於上而彂聞光顯矣顧可不善始善終㢤
今尔等繇州縣之卑而至乎朕前則擢尔于王官可
謂彂聞光顯矣尔其夙夜㕥思靖共厥位益保多福
　　可著作佐郎任桶可祕書丞大理寺丞劉長年
　　可太子中舎
敕某等有百里之地斯可㕥爲政矣耕桑有時也勿
奪焉貢賦有藝也勿擾焉衆之所利者導之衆之所
害者去之先之則信勞之則恱繼之以無倦如是而
已今尔等所居皆大縣也亦甞念於此乎有司考績
盖用常法升位于朝我㤙則厚尔其服我之訓夙夜
以思無作官辱無起民羞無廢我丕顯之命可
　　故司農卿陳宗元孫男仲甫可試将作監主簿
敕某九卿顯爵也法得任子若孫故雖其殁猶弗遺
尔維宗元實司農之正不幸殞謝故推叙及尔錫㕥
一命試于工正之屬尔其夙興夜寐聿修厥徳無忝
尔祖可
　　永興軍莭度推官大理評事前知儀州崇信縣
　　事尹光臣可大理評事充山南東道節度推官
　　知梓州東關縣事
敕某尔前㕥察亷為縣未乆而㕥親丧去今既復常
矣其還尔舊百里之地有民人焉有社稷焉惟尔為
政賞罰有典尔其懋之可
　　虞部貟外郎致仕滕宗愈男希孟可試将作監
　　主簿
敕某夫引年謝政之臣吾所㕥加優其㤙以及其嗣
者豈特報其壮時之勞亦欲慰其歸休之心而勸吾
士大夫始終之禮也維尔父陳力之乆老而還事朕
甚嘉之故褒叙及尔錫以一命試于工正之屬尔其
慎脩思永以安尔親以稱我意可
　　相州湯隂縣主簿麻永圗可太常寺奉禮郎致
　　仕
敕某尔為州縣吏者二十年矣曾不能自奮㠯求為
可知乃甞㘴法以廢今既耄矣始乞身㕥去頋奚足
以稱者獨哀其犇走之乆故加㕥亰寺之屬以優其
歸嗚呼尚使仕于我者知我之仁㢤可
　　溪洞鶴州知州向守興可銀酒監武餘如故
敕某世以武烈名于南方遂有厥土而忠勞鄊順繼
繼不怠朕甚嘉之故今命汝王官之真㕥典一州之
衆汝其恭我職貢固我疆圉毋隳而舊以永福禄可
　　前權毫州觀察推官蔡天球前唐州桐栢縣令
　　陳紘可並著作佐郎
敕某等夫士之難進也不患乎上之不知患乎名之
不立此古之人所㕥難進也今汝天球曁紘皆以儒
自進而任州縣有聞於衆有薦於朝故朕命有司登
汝使前竝擢汝東觀之屬列于王官朕斯知汝矣其
各往思夙興夜寐圗永終譽無累我明可
　　供備庫副使郭琪可西亰左蔵庫副使
勅某嶠外五管容南都㑹為之守者又總監一道之
兵㕥佐其帥其任重矣今以尔琪往夫内則吾民外
則諸蠻撫之以㤙接之㕥信皆可懷也夫何内外之
有遷躐使列㕥為尔寵汝其戒之善輔尔帥毋忝我
命可
　　内殿崇班曹誌可内殿承制
敕某功烈之世旣位於朝配我宗女實維材選賜秩
一等奉承制㫖往服優寵夙夜祗戒無有敗逸可
　　特奏名進士諸科可並逐州長史文學
敕某等朕旣以延天下之士試於廷而賜甲乙之苐
矣又念尔等易農而學應書躬䇿至于厯年且老而
無所成其名甚可慜也故命有司條上覆之於前均
賜一命叅佐州服㕥為尔寵往㢤祗省知我之仁可
　　内殿崇班吳惟寕等可並内殿承制
敕某等文武班爵之法各因其材而為制不相奪倫
其考績黜陟以示勸沮則一也尔等並以勞次序位
殿中從朝者之後今復以歲格遷尔一等進承制㫖
益顯于廷其各往服蚤夜袛戒思稱厥職尚克荷我
之􁩤可
　　祕書省正字吳安夲将作監主簿劉仕邵劉士
　　彦並可舊官服闋
敕某等䘮不過三年所㕥告民有終而㠯莭制者也
禮之大體於是乎在今有司舉故事言汝等執丧自
去日月當復故申命於朝還汝于位雖曰舊物其命
惟新尚使身立而名揚孝之終矣可
　　祕書丞孔宗翰可太常愽士
敕某先聖之後四十七丗世有聞人以紹厥家盖盛
徳之裔必當有顯雖百世可知也惟尔宗翰質行之
茂文辭之富能濟其羙燁然有聲而自登俊造之選
升位于朝三歲于茲矣有司考課遷尔于奉常愽士
其往率厥職益進於道尚無忝於前人無墜於我命
亦惟休㢤可
　　右賛善大夫蘇㳙可殿中丞
敕某夫三歲考績唐虞之所㕥任百官成大治稱盛
徳者也朕今用之㕥尔名卿之後克丗其家文雅有
餘吏事兼邵故因有司大比之状命尔㕥遷丞于殿
中漸于顯仕朂㢤自進於義無怠無易尚有不次之
舉無間於尔也可
　　著作佐郎張元方可祕書丞
敕某審官弊羣吏之治三載而一上之有司之常法
也朕總擥綱纪躬親吏治視其幽明裁㕥進退所㕥
示誅賞御臣下也惟尔前實有罪故朕格有司大比
之籍不即用汝使汝退而思戒今更一歲尚克自厲
矣進丞舊者從朝者之後斯實優渥汝其畏之毋重
往悔可
　　屯田郎中陳徽卿可都官郎中
敕某四海之廣生民之衆一受制於朕朕豈獨能治
之㢤其所㕥共之者郡縣守令是也然則天下之治
否常必由之矣其可㕥失其人興㕥尔繇文學之選
周旋于外稔有善状故以尔将一州之師今有司大
比又増尔郎位一等寵益至而身益尊矣亦能承流
而宣化稱我之意乎其明聼朕訓先之勞之無倦庶
㡬卓然之効㕥希不次之賞也可
　　三司度支判官工部貟外郎充集賢校理宋敏
　　求可刑部員外郎餘如故
敕某司農制天下之財以足國用㕥調盈虗東觀聚
天下之書㕥育人財㕥出禮義士大夫之選莫重焉
惟尔敏求並應厥任柔而立愿而恭直而温好學不
倦疆力有餘朕甚嘉之故因有司考績之典増尔郎
秩一等司刑之副尚書髙選往服于位益修不怠朕
且圗尔之用可
　　庫部郎中宋忠臣可司農少卿
敕某九卿之貳為爵髙矣外廷之士計日循級而能
至者㡬希惟尔服在朝序周旋吏事厯歲滋乆其勞
亦多考績来上遷尔于大農之副寵益至而身益尊
矣其亦能卓尔而立彂于事功以稱我之㤙乎其勉
無怠可
　　翰林侍讀學士右諌議大夫環慶路安撫使兼
　　知慶州韓綘奏進士張康可試國子四門助教
　　不理選限
勑某尔㕥儒自名而實㕥毉為伎入㳺亰師衆用稱
焉乃有薦者願得齒于士籍故錫尔一命為吾近臣
之恩其益慎操術毋重辱也可
　　敎坊使杜仁經等加㤙
敕某等海内治安朝廷穆然朕誠與群臣楽之而㕥
時燕敖庶乎交其驩欣以及萬民則尔等執樂之工
豈無勤乎矧大禮告成澤及天下亦不可遺也其各
推之寵名以示溥愽無外之㤙可
　　司天監靈臺郎史繼荘等可並司天監主簿
敕某等昔先王建大中以當天心觀天文㕥察時變
故有日官以底日禮也今尔等職太史者十年于兹
亦已勤矣其各増秩一等往序厥職夙夜精思毋昏
迷于天象㕥干邦法可
　　太常少卿葛宮可光禄寺卿
敕朝廷治㝎百年法制寛裕士大夫各居其位能遵
職謹業㕥無大過累日計歲以至髙爵者豈非承平
之致歟朕方嘉之寜有愛於尔官師㢤以尔具官某
文學之苐自底厥躬更職于外具有功状遂貳卿列
今復進尔灮禄之正夫九卿重禄也一州重任也群
材在廷能臻此者㡬希矣尔将奚以為稱奚㠯為報
耶其徃思之究之身愈尊者責愈至可不畏㢤可
　　逐便人宋易從可沂州參軍
敕某有司奏尔前罪甚醜是旣棄而弗收宜矣然祫
廟大慶㤙𬒳動植豈獨不以及尔㢤其復著於籍參
掾下州嗚呼尔亦有知者乎尚知我之仁有㕥自訟
無羞于我多士可
　　亰東轉運使祠部郎中成奕可刑部郎中權陜
　　西轉運副使金部貟外郎薛向可司勲貟外郎
敕某等四海之廣郡縣之衆朕所以付而治之者轉
運使是也頋非重㢤自亰㕥東距于海兼齊魯之制
汝奕主之自陜㕥西至于戎盡秦漢之畧汝向主之
奕也有長厚之譽向也有膚敏之實並㕥材選而往
将􁩤能稱厥職朕甚嘉焉故各増尔秩一等㕥昭陟
明之義尔其祇服凢為吏太剛則折太柔則廢尔其
戒之維秉厥中毋違我所以付治之意可
　司勲郎中充祕閣校理孫瑜可太常少卿餘如
　故
敕某秘府蔵室吾所㕥官畯能之士而四海之淵源
也然遷不以時而使有流落之歎㤙不異衆而使有
渾淆之議則士大夫何勸焉㕥尔瑜名儒之世學問
自給參僃儒省厯年之多是謂乆次故陟尔奉常之
貳盖九卿之髙選也光寵多矣尔其畏服毋替我命
可
　　經㤙叙理追官人前内殿承制曹諷可崇班
敕某朕前舉大祫之禮薦于宗廟旣而推㤙海内與
物更始故雖有負罪去籍之吏亦得進而用之豈非
溥愽之施㢤今叙諷以漸班于殿中我徳厚矣汝其
思属有㕥自新毋重往悔可
　　堂後官右賛善大夫馬千之可殿中丞餘如故
敕某三公之府萬事之夲其地勢也重其樞機也嚴
然則為之吏者亦難矣㕥尔端飭亷敏從事厯載益
勤不怠故増尔秩一等仍其故服愈念周宻毋隳前
効可
　　特除名人王方可鄭州參軍
敕某人臣之誼守官守莭不易之道也前日南徼群
獠乗邊無僃闕我城邑而汝攝事刺史之半不能死
之遽先棄去㕥自遁邦有常憲故除尔吏籍與衆共
之今大禮之慶推㤙四海故又推叙及汝參于州掾
汝其自省知我之仁可
　　尚藥奉御直醫官院栢仲宣可醫官副使
敕某周禮醫師掌毉之政令歲終則稽其毉事㕥制
其食今尔仲宣執技從事為日已乆故復審覈厥能
進秩増禄貳于其長尔其益慎干術㕥佐政令毋有
怠忽可
　　内殿承制閤門祗候曹偓可禮禮賔副使
敕某元功之後戚里之屬旣位於朝今復縁朕誕日
之慶増尔之秩貳于諸使㕥為中宫之恩尔其祗畏
脩省以保寵禄無蹈咎悔可
　　将作監主簿李昭璉可大理評事
敕某夫考績之法唐虞之所以熈百工而成大治稱
盛徳者也朕今用之以尔繇俊造之選參工正之屬
而有司稽閱應于陟典故升尔于廷尉之平其漸光
顯矣往㢤祇服可
　　荘宅使端州刺史内侍押班石育可内侍右班
　　副都知餘如故
敕某中外之臣出入帷幄受宣詔命宿衞親宻非端
信廉飭小心寡過者不可用也况參總厥任當内宰
之責豈可輕㢤以尔服事左右多厯年所遂領近班
而忠勞自資日益不懈朕甚嘉之故升尔貳于内侍
之率尔其夙夜思畏母㕥寵自矜毋以權自怙庶㡬
乎永保尔禄無負我㤙可
　　奉職張文簡(青/州)張衮臣(鄭/州)可逐州長史
敕某等三班武吏輕矣其有驅馳服事之乆而能㕥
禮請老而去者亦可嘉也其各以參于大郡之佐歸
安于家有㕥自榮可
　　賢妃苗氏奏親姊永安縣君苗氏男習進士張
　　士昌兖國公主奏苗賢妃親􁶱甥習進士張閱
　　可並試将作監主簿
敕某等屬者朕誕日之慶均賚宫闈使淂推及近歲
今賢妃曁兖國公主乃㕥尔等為言皆苗氏之􁇢也
其各錫以一􁩤試于工正之屬其往祇服思有攸立
毋辱于位可
　　三司度支判官祠部貟外郎直集賢院同脩起
　　居注王安石可刑部貟外郎餘如故
敕某左右史以記言動㕥立書法以觀後嗣其任莫
重焉故朕選于衆以尔安石為之惟尔安石經明行
修秉君子之節材劇志大通聖人之方信其可㕥任
重而致逺簡在乎朕心者矣今遷尔郎位一等盖有
司之常法亦非朕所㕥畜尔之意也尔其往服待我
之用可
　　内殿崇班宋熈可内殿承制
勅某西戎即叙邉無大警而執兵誰何之吏猶累日
計歲以受賞豈非幸㢤尔前罷鎮戎旣得推㤙矣今
復自陳不己朕亦何愛而不以勸有勞者乎其升秩
一等奉承制旨往乗一鄣思有所報可
　　文思使康州刺史沈惟恭可左蔵庫使
敕某内朝諸使武爵之貴皆所㕥賞勞能馭材勇者
也豈苟幸於人㢤然前日乾元之慶均賚宮闈使得
推及近戚而德妃乃以尔惟恭為言朕豈復愛數等
之名而不㕥慰妃之意㢤其升序前列國帑之正寵
轂多矣尔其思服無斁常憲可
　　樞宻副使給事中包拯妻仁壽郡君董氏可進
　　封永康郡夫人
敕鵲巢采蘩召南之風王教之夲而公侯之事也具
官某妻董氏出于盛族而有温惠之實歸于良士而
有輔佐之効今朕旣以拯貳于公府而執機柄矣則
其中壷禮􁩤之數有常典㢤其䟽以名郡為湯沐㕥
稱小君之寵可
　　六宅使端州刺史郭逵可果州團練使充龍神
　　四廂都指揮使
敕王者六軍内以宿衞亰師外以威制諸夏其将帥
之任莫重焉㕥尔具官某志節材氣勇有餘𥙿周旋
疆圉其勞可書故厯選於衆㕥尔董我連營之師且
優㕥團結之秩尔其執軍之律謹國之法以樹功揚
名稱我所㕥擢尔之􁩤可
　　司勲員外郎曹元舉可依前官充三司塩鐡判
　　官
敕某國家之大計在三司而塩鐡又貨利之豐也任
其事者必能吏乃稱焉以尔元舉夙用敏給明習法
令治郡刺部咸有善最故以尔賛司㑹之劇夫多取
則病於下少取則廢於用維其盈虗歛㪚以足國𥙿
民繄尔之能其往祇服可
　　衞尉寺丞胡宗質可大理寺丞
敕某有司計羣吏之治三歲而後進退之所㕥序人
材明誅賞古之道也以尔宗質自丞司衛簿状無殿
恊于陟法故升于廷尉以漸光顯其徃祇服毋怠厥
脩永有尔禄可
　　持服人前西亰左蔵庫副使武永孚可依前官
　　兑持服
敕某夫䘮㕥去位禮之經也起以從事政之權也右
有之矣朕今用焉㕥尔永孚材武斡用厯試既効不
幸而至於大故方障戍擇人之時豈得使遂其無窮
之心㢤其疆復尔位徃守北壘事親孝者事君必忠
吾所望於尔焉可
　　祕書丞直祕閣充編修唐書官吕夏卿可太常
　　愽士餘如故
敕某天禄石渠典籍之府禮樂之源非修㓗愽習之
士則弗能稱其任惟尔夏卿材質之羙術業之邵預
成唐史遂參書閣斯可謂能稱其任者矣有司弊三
載之治故遷尔奉常愽士亦文學之選也往服厥位
益進于道有以迪我顯命可
　　皇姪孫故右監門衞大将軍仲翹可贈眉州防
　　禦使追封通義侯
敕朕於親親之㤙旣無所不至矣况其殂殁豈復有
所愛㢤惟尔具官某孝恭端飭早有令聞謂實宗子
之望奄忽㓙告衋傷我心何可及已其􁩤有司贈以
州使之綬候國之章以慰尔靈㕥揚我寵尔其饗焉
　　屯田貟外郎王衮可都官貟外郎太常愽士杜
　　保衡可屯田員外郎
敕某等朝廷治㝎士大夫幸當其時而進於位以周
旋乎太平之致豈非休㢤然患常生乎乆安而因循
苟簡之弊不能無也在乎疆勉而已矣詩曰夙夜匪
懈書云懋㢤懋㢤今有司弊三載之治故各増尔秩
一等其各往服祇我明訓思有攸立毋自斁敗可
　　前簡州平泉縣主簿李佶可守祕校致仕
敕某始仕州縣而已老矣乞身以去亦可嘉焉升秩
亰省歸安閭里㤙禮之厚来者知勸可
　　隰州司理參軍劉安仁可灮禄寺丞充大理寺
　　詳斷官遼州平城縣令韓晉卿可大理寺丞充
　　本寺詳㫁官
敕某等書曰五刑有服惟明克允然則刑者教之輔
也使或不從而不信則民無所措其手足矣教何有
㢤俗吏不知經術亦安及此今㕥尔安仁曁晉卿咸
㕥明经而進試之法律又習故並㕥為廷尉之屬其
往率厥職惟通惟平毋背于先王之訓欽㢤可
　　奏舉人前同知郃陽縣令張于可著作佐郎奏
　　舉人前權西亰留守判官張宗說可大理寺丞
敕某等天下士大夫逹於朝廷者吾既知之矣彼州
縣之吏動㕥千數卑且逺矣朕亦何從而辦之乎故
設為薦任之法而取之一有汚敗刑茲無赦然則薦
而任之者亦已艱㢤今擢尔東觀宗說廷尉並列于
王官其往祇飭保尔一節毋辱于已知毋背我官訓
可
　　畫邉芲藝學澄州無虞縣主簿御書院祇候馬
　　用可中嶽廟令装界藝學南州三嵠縣主簿御
　　書院祗候朱　玉可東嶽廟令
敕某執技於府㕥勞自陳据其舊次宜𬒳推賞嶽鎮
祠宇具有職事徃服惟慎毋自墮斁可
　　内殿承制雷周輔可供備庫副使
敕某全蜀之廣制為两部各置守将以治兵民其任
重矣今㕥尔周輔徃佐軍事又進尔于諸使之貳㕥
重尔行其徃悉乃心宣乃力軍有常律毋得怠廢可
　　比部員外郎致仕黄仲英可加上護軍左清道
　　率府副率致仕鄭蜕洗馬致仕張道可並加騎
　　都尉
敕某等朕前以大祫之禮薦于宗廟旣事告休推廣
慶賜罔有逺邇莫不周浹况吾士大夫陳力之舊歸
老之羙而可遺之乎其各賜勲一等以稱朕意可
　　吏部貟外郎知制誥兼侍讀楊畋可依前官兼
　　侍讀充龍圖閣直學士知諌院
敕朕總御綱紀愽覽兼聴庶㡬乎先王之治而聰有
所未逹明有所未燭實賴二三大夫為吾耳目朝夕
納忠㕥自輔然舉㕥任其責者常難其人具官某直
清之操卓尔不群閎逹之材綽然有𥙿岀入内外蕳
在朕心傳不云乎如有所譽其有所試其以畋陞于
延閣長于諌臣鳴呼朕之舉尔可謂盡矣尔其觀古
名臣所㕥獻可替否守節狥義之烈以思自効㕥稱
朕意焉可
　　度攴員外郎直秘閣同脩起居注司馬光可起
　　居舎人同知諌院餘如故
敕某朕奉祖宗之成業㕥臨天下夙興夜寐而欲寡
其過未能也故愽延亮直之臣使得禆𥙷警戒其不
迨庶㡬有益故察于群臣而淂尔灮惟尔光學有源
夲行有師法方而能通直而不撓可謂卓然特逹者
其正秩右史叅職諌省往服乃位盡規毋隱務稱朕
所㕥舉尔之意可
　　韶州樂昌縣主簿兼縣尉事梁師孟可太常寺
　　奉禮郎
敕某天下之貨聚於三司三司之法能任事者賞之
豈務於多取㢤足國經費而已今其言尔前採韶山
之鈆㕥贍鑄錢其利歲倍於法當賞故升尔太常之
属以荅尔勞其往祇服可
　　廣南西路鈐轄皇城使忠州刺史宋㝎可果州
　　團練使舊官充廣南西路安撫都監兼知宜州
敕某㠐外夷獠數叛不賔誠德不足以懐也将威不
能以服也宜州在西之衝為一都㑹鎮禦僃豫尤難
其才惟尔㝎材武忠勇有古将帥之烈周旋南鄙勤
勞不怠是冝舉其已試之効優以團結之秩撫輯一
道專守千里有民有兵其任重矣尔其宣我徳澤揚
我威制尚使蠢尔之蠻靣内来化時乃之功其往祗
服可
　　刑部郎中充集賢校理馮浩可依前官集賢校
　　理充三司度支判官
敕某三司制天下之財而度支獨主國之大計其出
入多寡之數則有常矣而盈虗輕重之宜豈無術㢤
故非精明通習之能亦不可以與也以尔某文學之
選列在東觀甞佐亰兆又使外部更事多矣宜佐司
㑹之劇㕥勸其効尔其往服夙夜自疆圗稱服命可
　　皇親兒男賜名四十七人可並右内率
敕某國家神明之後夲枝百世蕃衍無疆朕旣丕受
上帝之祉曷敢不施于尔孫子㢤故因乾元之慶申
詔宗正悉奏諸孫之能勝衣者四十七人制名命官
咸傳之藉咨尔父兄尊尔師保慎尔威儀使㓜子有
所視有所聞長而無犯於非義以成乎信厚之德豈
非休㢤其識朕指無忽可
　　冝州郷貢進士區宋臣可本州文學
敕某逺人之陋學者常少有能自表於衆是可進焉
以尔宋臣岀于嶺徼而甞與計偕来今且老矣而無
所成其名自陳于朝有足憫者錫尔一􁩤歸榮州里
尚使海隅之俗知有所勸可

西溪文集卷苐六
沈氏三先生文集卷第五十七
雲巢編卷苐六
　太常寺奉禮郎審官西院主簿沈　潦　叡逹
　　歌詩
　　　越州永福院大像讃
　　　如來八相二十四依圖讃
　　　如来入胎　如来出胎
　　　如來納妃　如来出家
　　　如来䧏魔　如來成道
　　　　如来輪法輪　如來涅盤
　　　　摩訶迦葉波　釋迦阿難
　　　　摩田提　啇那和脩
　　　　優波毱多　提多迦
　　　　彌遮迦　佛陀難提
　　　　佛陁蜜多　脇尊者
　　　　冨郍奢　馬鳴
　　　　毗羅　龍樹
　　　　提婆尊者　羅睺羅尊者
　　　　伽難提　伽邪舎
　　　　鳩摩羅䭾　闍夜多尊者
　　　　婆脩槃陁尊者　摩奴羅
　　　　鶴勒那夜奢　師子尊者
　　　　零陵先賢賛　澹巖先生
　　　　三元先生　髙溪老人
　　　　法華道人　景星觀真人
　　　　申天師　尤尊師
　　　　素公　白鶴觀鍾
　　　阿育王塔　煙塘老人
　　　子厚　零陵王祠
　　　陶公　進賢女真
　　　太平和尚禮塔亭
　　　椘興禪師真賛　南儼導師賛
　　　富地賛　王右軍觀鵞圖賛
　　　王武子觀馬　西峯和尚賛
　　越州永福院大像賛
浮屠之説傳中州使人知真如寂㓕之法然後中州
承事彿為聖人事佛非彿心也佛名如来佛之生也
以諸相為彿也是相為妄㕥火身為佛耶是身無體
然而非佛則不名為法是有生者所以登正覺成上
道也佛不㓕世以為滅也不滅不生一佛滅諸佛生
諸佛滅一佛生故友提偷婆生人以土木為佛儼然
彿也人以風火為身宛然身也吾謂還之土木還之
風火則是佛與我皆妄也故知我則知佛是以明慧
之士以彿為一而愚者事分器也猶假以攝心所謂
有盡為有為法無盡為無為法者是巳昔者錢氏有
吳越之地事佛為最篤文穆王有子曰儀開府治于
㑹稽公宫㩀卧龍之山儀親以其女為尼者三人又
出其私財數千萬即卧龍之隂為佛廟名曰寳積儀
自為文内佛藏中吳越國旣除忠懿王以其族歸京
師繇是寳積衰而其徒浸以散去日朘月壊大殿之
外　為荆榛龍象鏬側禽䑕攸居嘉祐六年長興公
來為是州旣将大治學宫乃取寳積之舊殿以為孔
子殿頋視其中則大像巋然在焉或謂公儒者必毀
之公曰夫功難成而易壊前人厯年而成之吾一旦
而壞之頋未足以抑浮屠而徒傷前人之功且浮屠
之法方行於天下而塔廟之役未有禁也壊於此将
成於彼使徙而歸之其徒是可省十萬之貲於後也
於是永福智印師聞而謁公願淂以歸永福之正殿
曰為是殿十有六年矣而大像不能成計其費盖千
萬也今願因公而成焉公許之為命工度作凢傭役
之費悉取之其徒二月癸巳先遷中軀其脩丈有八
尺大十有三圍其重莫能勝計乃作樏車于陸方舟
于河以遷山動風旋隱隱隆隆人不知其功三拂以
次遷逮諸菩薩弟子凡十有二軀以及四壁楣帯奥
窔之像或突或繪咸因彼寘此小則㝷尺大至逾丈
皆不失毫釐有若其素金相玉毫大　重𥜗堂堂乎
正位端嚴跂立之侍冠胄櫻甲之神森然在刻六月
壬申廼訖工内外完具煥若新焉觀者䕫䕫稽首瞻
仰咸以是為大事勝縁非偶然脗合者不可以知見
道也於是時長者之施日以大来重屋崇崇中嚴外
隆爰及别殿増痹為穹不函其力而靡不庸是歲秋
八月公去而治于杭智印始𣣔賛其事廼來請文於
余余方得維摩之說蹈無生法忍辱杜門逺謝人事
何能為文頋不得巳強為之賛云金仙頎妙相尊稽
首十万户正法於何為生何為㓕(其一)我聞諸佛號
如來大匠升天巧模畫一切有為吾知假㦯盛㦯衰
繋其逢得福在心不在佛(其二)在昔王子今何徃成
就愛女青蓮中阿育文殊在深谷繇来所贖本虗空
(其三)善㢤檀施非一力所願此地臻極樂種種妙香
襍諸珍我咸供捨無貪着(其四)彼時如来在寳積我
心永壊若不足今日如来歸道塲我心歡喜遂瞻依
(其五)願我諸佛施慈悲咸㕥是心承是報世世子孫
應供飬長獲饒益無時衰(其六)稽山盤盤翠相疊鑑
水泱泱􁀩無極地執愽平人物古晉伐衣冠盛扵此
(其七)遺風勝事􁛁可㝷大士逰方諒無礙龍光有應
我為證億萬斯年示來者(其八)
　　如來八相二十四依圖讃
昭慶法師導集衆縁圖畫如来八相及二十四祖于祥
符寺之東堂唐杜中令先為圖讃辭多不詳俾余為
叙其事庶使觀者既覩其相又攷其行以崇多福焉
　　如來入胎
如来入胎在兠率宫乗白象王䧏于夢中太卜奉占
大福所鍾當生聖人清浄玄通天為獻食姜好侈豊
諸國來賀善㢤大雄
　　如来出胎
四月八日明星始生從右脇化墮地即行諸天䧏侍
金機獻誠相好荘嚴香湯潔清上天下地放大灮明
瑞應所臻其何可名
　　如来納妃
始其少時王爲納妃有女端嚴名曰瞿夷徃同獻華
一念不移雖云其妃清浄何爲行逰北門沙門啟機
乃敕還車㕥法爲師
　　如来出家
既将出家天神致啟方夜之半振衣而起侍衞在前
神使昬委白馬踰城玉田休止王起追及竦然致禮
知其爲神非世能尔
　　如来䧏魔
菩提行成守是浄戒天魔相驚𣣔来破壞彼三玉女
娬媚夭態有億萬兵不戰巳敗其魔與子畫地自悔
攝以慈力皆使度世
　　如來成道
多刼所修至于成道三時所得無復顛倒身能飛行
水火可蹈我知法身無有生老何天之覆何地之燾
其天人師是為佛寳
　　如来轉法輪
諸天溥來𣣔聞我法為轉法輪稽首歡洽昔佛滅度
羣生作業不值佛世生死百刼善㢤梵王為衆垂接
度所未度三塗盡攝
　　如來涅槃
示疾雙林入般涅槃摩耶感夢諸天一觀付囑法藏
巍然金棺山崩河竭六種震翻諸行無常我知其端
寂滅為楽快㢤竺乹
　　摩訶迦葉波
迦葉尊者初修禪那一造如來為分半座我持苦行
六塵盡破我禮雙足法藏云播金珠示因伽棃是荷
傳于阿難有倡斯和
　　釋迦阿難
阿難拳拳相兒端妍三願敬陳侍佛之前揔持苐
博貫真詮情無頋著為覆右肩經稱我聞有質其傳
風奮三昧以終化縁
　　摩田提
始摩田提生于罽賔有大慧眼時崇勝因伽𣑽所説
為法之津阿難次授為法之輪不顯一偈繼我能仁
合掌信受善㢤聖人
　　商那和脩
啇郍和修勇猛有才佛巳入滅始自海来迦葉受記
心弘智開財施旣盡法施爰恢青林締構龍去不廻
辟支化縁噫嘻善㢤
　　優波毱多
毱多出世後一百年其所化度與彿齊肩如來受記
述其妙縁為狝猴主採華奉仙䧏波旬衆繋屍訟天
摩頂之偈何以加焉
　　提多迦
多迦未生先遇大聖及其出家四果已證化度有情
我法彌盛十二億衆絶煩惱病常轉法輪續佛之􁩤
孰有去来樂我清净
　　弥遮迦
維弥遮迦始初出家眼目脩明如青蓮華淂大辯才
嗣法提多海水無際我揚其波以聖傳聖平等無差
雖云半億其能意耶
　　佛陀難提
難提乾乾應化有縁天雨丼露含潤大千佛子相承
牛口是傳不有辯慧正法誰詮摧伏諸魔其孰敢前
雖云分别乃歸一源
　　佛陁宻多
佛陁宻多功德甚深善巧方便開導孔壬被國之王
外道如林我持朱幡欲移厥心竭彼才智其口乃瘖
遂化尼乾有如球琳
　　脇尊者
伊脇尊者來示夙縁在母腹中垂六十年及其䧏世
眉髮皓然不汙五欲明識貫穿維其不卧聖證乃傳
我無煩惱稽首敬田
　　冨郍奢
郍奢受嘱法藏流行閑林宴㘴時遇馬鳴始論空有
悟于假名斬舌不許削髮示情為言其理譬如登月
能㓕諸暗乃逹無生
　　馬鳴
馬鳴大士初興法樂華氏城中為捨貪著􁦼吒索金
請師代酢團泥置塔佛相爰作王有大業施法使薄
犍稚之聲善利斯慱
　　毗羅
毗羅尊者大聖仰可紹隆正法絶煩惱鎻言詞方便
諭諸福禍摧伏邪心如彼烈火在南天竺建論無我
用破沉冥而證多果
　　龍樹
龍樹大士夙通諸學無所不知強明辯慱帝釋龍宫
法忍是作南天竺國外道悔悪其所論譔光明恢廓
神呪示功徃生安樂
　　提婆尊者
提婆太師機智雄深自頋其影無愧於心國有天神
威猛難任我奪其精讋服匪忱其道始行百論是欽
無我被害豈伊能侵
　　羅睺羅尊者
羅睺羅生體本清浄龍樹提婆嗣爲三聖維持外道
鬼書方盛一覩成誦我功斯勝䧏彼邪心爲之作證
不有至人誰尸其正
　　伽難提
伽難提出號爲神僧觀其所脩冥躋三乗捨生樹下
火焚不崩巨象引之如山如陵願力充滿爲時所矜
巋然渚波来者伏􁊅
　　伽邪舎
伽邪舎生初逰海邊值大宫殿乞食于前乃有餓鬼
識其前縁分布肴膳化為膿涎我悟無學生㓕息焉
受授惟聖不其偶然
　　鳩摩羅䭾
鳩摩羅䭾名聲早著其智如海為教之主行化一國
其人頑魯使集鉄馬惟我示汝其人敬信大論是布
三界修行善乎筏諭
　　闍夜多尊者
維闍夜多善化群有敬持威儀佛所記受彼人作業
師為之救化火為池其報乃宥行見餓鬼慘然推究
為鳥說因徳為上首
　　婆脩槃陁尊者(即天親菩薩)
婆修槃陁善能分别導利衆生名言布列其兄無着
為之辯折示疾以諭乃請㫁舌着云㫁舌大乗亦絶
千部論師天親所説
　　摩奴羅
摩奴羅出慱通三藏少𣣔知足其言演暢恒河以南
外道浸廣我為法故挺身而徃逰行教化毗羅振響
正法不堕契我無上
　　鶴勒郍夜奢
勒郍夜奢夙明聖智具大福徳人所敬事人所敬事
奉行教誨正法眼藏惟一無二蠢蠢衆生輪廻於是
不有聖師我法其替
　　師子尊者
師子比丘智短明徹嗣承我法大振其説干時國王
已䧟迷轍利劒加我有乳無血是時正法泯焉㡬絶
繄諸天龍䕶持不滅
　　零陵先賢賛(并序)
零陵之地多峻山羙川彌亘數千里而士之生其間
有異行特操者亦不苟合惟其逺中州也故多隠晦
不出至脩身學道化為神仙盖其地然也余放斤於
時間居無事采其人有可善者為論次其行追琢為
文辭使人可頌詠遂至於不朽若其強聒蒙幸雖䏻
邀寵利於一時者皆不著豈特人乎㢤苟噐之有足
稱者亦傳于篇
　　澹巖先生(姓周氏諱貞實)
矯矯先生其道孔夷當秦之暴不為世羈世方尚名
干禄之資先生鄙是非我之知名患之本禄禍之基
果蓏為食草木為衣人孰不死富貴何為秦人徴之
蛻觧其尸方床曲几及其尊彛皆化為石可隠可持
千載以還遺風曷追其言不朽斯吾之師
　　三元先生(姓屈氏諱䖏静)
三元之山其下維穴旁通羅浮神施鬼設在昔白公
逃彼椘􁅒厥宗來䋣後氏為屈道人之生夙契仙骨
幽棲山間功行濬發爰駕白鶴上朝金闕于今髙名
掲若日月彼李氏子訪道巖崫乃淂素書皆其隱訣
喜未及讀期我不殁䄂之出山半道灰㓕我來自西
稽首致謁遺基巋然告以勿伐
　　髙溪老人(姓唐氏)
我居溪旁我樂其流老猒也紛乃即于舟告爾子孫
我将我游逰不復止長川悠悠泛彼孤蓬人不堪憂
我方自適魚鳥之儔豈不衣食亦過舊丘豈無其事
於是垂鉤垂三十年皤然不休我度其心於世無尤
安知世間爲公爲侯維其無尤此其爲優
　　法藥道人(諱志遇)
法華道人徳完行孤于巖之下結草爲廬文蛇穹龜
徃来且旴師不怛駭伏于座隅化是邦人我正如愚
不誅不距建爲浮屠時有盗來竊其衣𥜗適與師遇
竄于崎嶇師徐勞之母傷尔膚盗還稽首其去徐徐
年七十餘不畜其徒苟非法器安用鄙夫一旦入滅
正坐跏跌于是末世快㢤歸乎
　　㬌星觀真人(唐氏女諱法信)
昔我真人
　　　　　　来迎𬗋雲之車白羽之屏鸞騫鳯翔
旂盖亭亭先生稽首上朝太清弟子何知但聞其聲
瞻仰太虗乍隱乍明頃之雙履墮于清冥寂寥故宫
誰其經營匪鳩自鳴乃唯隂兵至今二神守其門扄
邦人禱之載赫厥靈維其神靈垂休我氓
　　申天師
天師乹乹初事軒轅盡傳其道遂至長安時其老母
祁陽之干越數千里時致盤飡維其盤飡芳馨具繁
母驚其神欲徃一觀天師請行有如飛翰一瞬而至
都城正歡其毋不虞穢氣旁奸居于長安遂不復還
後數百年故山岏岏行朋乞福乃其衣冠
　　尤尊師
道人始來行丐市鄽其道若狂手持敗鞭數語市人
我将升天身跨白龍此鞭用焉州将聞之囚于土圜
有頃已出猶如風煙復持其鞭咲語自然守怒兵之
兵不淂前徐徐引去乃知其仙其始未化孰知其賢
時有老校為之招延及其将逝遺屎户邊化為黄金
璀璨聮拳再拜受之以終天年
　　素公
懐素善書我知其然能淂此道造于幽玄始其操觚
媚于盂槃厥功之成其盤三穿在唐中葉號為多賢
草法之妙未暢其傳迨我律師落筆翩翩學士大夫
為之讋焉才逸氣豪辭藻相鮮遺風至今清如流泉
嗟我白首来㳺湘川過師故棲訪其遺妍有塚嶙嶙
有池淵淵不矚其人唯餘蒼煙
　　白鶴觀鍾(屈真人上升䖏)
白鶴之觀在祁陽東先生上升此其遺蹤爰有信鍾
甚宇且洪一旦風霆躍于江中黄冠震驚鳩潺水工
探泝索㳂其誰能窮時有巨商昭潭息風夜夢道人
託身江蓬曰惟祁陽乃吾之宫其人闖然上傴下豊
旦而求㫋長江溶溶斯鍾偃蹇乃在水衝視其欵識
與夢實同遂載以歸駭我衆聦文彩煌煌上蟠二龍
至今大聲與天相通
　　阿育王塔(在福田虗山上)
東方有山名曰福田其下維虗旁流二川蒼煙白雲
上巉青天乃有屋堵壓于層巔世傳肓王道力無邉
神兵所造八萬四千惟是夷人如鳥獸然不汝遐外
亦攝善縁金輪上標力士四旋天龍䕶持何千萬年
何千萬年陵谷或遷維是聖功不崩不騫
　　煙塘老人
昔有漁父煙塘之瀕以魚為生聚居成群適有白鰻
戲田之津或捕獲之速我諸鄰将以為羹乃覯老人
曵杖而來布衣縞巾為語諸君勿烹是鱗是乃為龍
湘江之神咸以為誕吾羔方珎芼以椒蘭和之丼􁅪
莫不厭足笑語欣欣老人復云禍且及君有頃大風
震電轔轔曽不旋踵䧟為􁬋淪惟是老人為示諄諄
龍豈不靈乃時之屯
　　子厚(姓栁氏諱宗元)
我㳺愚谿我思若人孰使之文而罹其屯譬彼璆琳
誰不汝珍一毀于琢遂投窮津孰賢而昌孰拙而湮
唯其所遭毁譽乃振子厚之賢胡不是循泣岐呌閽
猶幸一申或怒或娭越十二辰曷若其黙㕥休天均
我來溪旁想其風神隂崕之竹下瀬之蘋十世以還
半為荒榛當時寵華俱為黃塵丗或為名有偽有真
誰如子厚軻雄之隣
　　零陵王祠(姓唐氏諱丗旻)
五代之亂天歩失綱兵緾九有厭于奪攘孰順不賊
孰暴不昌踰五十年相為矦王惟我唐王孔武且強
威神赫然萬夫之防一旦起兵其衆攘攘遂殺州将
宅是永方馬氏之興剽悍陸梁我屈于衆乃天之亡
方其􁂗擒恕氣柳揚巨刄穴胸不仆不僵已而為神
白晝旁洋福禍我民克相彼蒼迨我天朝父老獻章
為之請封乃封故鄊作我王廟在江之陽春秋祠事
白醪騂羊坎坎其皷幽幽其篁孰敢不䖍祀典是将
　　陶公(諱岳)
陶公振振好學有文自其少時已㧞不群晚為諸生
益肆厥存旣陟士藉業履孔塵遂為聞人期于青雲
通藉郎曹厯刺江濆其才有餘不忘典墳有志舊史
荆湘是論惟是故州揔記群分子長實禄更生慱聞
於惟陶公挹其清芬詳迷備言貽彼後昆却視矯夀
乃穫乃耘使之執鞭彼猶欣欣
　　進賢女真(姓何氏)
進贒之阜東江北湋青林白砂煙雲霏霏先生下翔
蚕令英徽時㑹三女若夢而飛㕥食我桃妙齡不饑
大道不晦至人發揮晉公南遷順風有祈示以金鏡
識其仙衣清風冷泠潜灮隱輝亦或不逆露我天機
冥數有期人将疇依尸觧示變如蟬斯飛我㳺南崗
觀闕巍巍簮履如此孰摶其㣲
　　太平和尚禮塔亭賛(在常寕山下)
道人乾乾行化湘川禮是塔者十萬八千時年七十
行解妙圎作亭山下開示信縁
　　椘興禪師貞賛
堂堂者誰咄咄者誰㕥爲是者不識以爲非者不知
圓融孤峭繪素何爲繪素何爲稽首導師
　　南巖導師賛
堂堂導師生于閩粤齠齓出家妙相竒骨爲一大事
應期而出佛修行時廼始落髮初參西峰噐識旁逹
周旋五年行觧㣲宻行化大和名聞已徹大江之涘
有蛟為孽無有善淫舟舫聮沒師為黜伏龍洲始垤
至于黃梅夏暑道暍土人來告乹溪方絶其衆洶洶
無以盥啜為投妙偈洪流乃决遂造武平彼豪致謁
我邑南巖有如耆崛請師宴坐少駐巾鉢夜有巨虵
驤首来奪正眼一視虵乃蟠結復有戾虎包哮猖獗
師不為駭虎亦馴率天人恱焉請見玄刹師縁黙契
布金營苃乃脫伽梨衲㡌直䄌戮力僝工神鬼剞劂
不日化成小大訢説四方歸依奔走竭蹷時苦大旱
田畝焦渇乞偈致雨笑許其説頃之澍雨利均坱圠
牧牛于野數困虎咥牧人羣訢為之軫恤時有青猴
徃来式遏蕃息十年大􁎤耕撥已而猴死夜夢于聞
從師乞名請建廟室名曰金成享之䟽糲垂庥彼牧
其祀方秩師所導化洞言凶吉或請于師天機勿洩
時師肯首因是結舌遂不復言人無以伐彼守羼提
謂我顛越捕繋廷下靣加訊折神色宴然不自辯别
禠㡌投火火方烈烈火㓕㡌完守怒愈疾遂㕥為妖
塗之汙血有熾其薪㡌益光潔彼乃悔罪訟其凢劣
惟彼南康盤山嵽㟫彿陀波利昔所布薩爰有石泉
一旦汙衊石泉之下神䜟先述後五百年此泉當窒
有白衣來乃㝎光佛彼衆發䜟奔走迎屈師以舟徃
雨華膠轕江流之下乃有㫁枿舟揖所觸必湛于汨
徃来為害師為一撥順流而去巨舟斯豁山已無泉
龍象蹙頗師扣之錫其泉乃溢留正三載法筵益設
河源聖舩乆癈波淈屢竭人力其誰能㧞南海建塔
将運羣物不有巨舸厥費屑屑或請于師師以惻怛
授㕥偈徃洪流夜發載浮于江塔工斯畢彼徒不道
假于賈褐厥載未濟暴風軒突不知津涯敗我溟㴾
逐良出守敬聞名實稽首門下􁂗弟子列具厥神化
獻于帝闥乞名題寺均慶是掲潭龍不害年登人逸
王贄奉使方冬無雪懇請未終瓊瑶交戞數日未止
淖我使莭王復来訊乃大霽澈自時厥後恭事惕牀
有或不䖍莫不相詰始自七閩上逹亰闕公卿士夫
悼稚耆耋咸来致禮以祈度脱大中乙卯正月六日
正其生時稽首辭訣八十有二泊然于㓕圖畫毫相
端嚴昭晣瞻仰如在孰有孰弗妙行聖上巍峩纎悉
丗所傳聞萬分之一我賛㕥偈文辭鄙拙有如㤗山
揮以毫末南山可勵北海可竭南巖道妙並明日月
　　富池賛
昔吴祚􁩤奄有江東桓桓将臣時惟甘公公當少時
任俠􁑖雄負眊帶鈴肆行暴兇踰二十年廼始變風
折節下士𣣔希大功西赴劉表表方惛瞢去依黄祖
祖亦弗容廼歸大帝武昌之宫英毅維瑜武烈維蒙
二公合薦恊于帝衷公論荆州兵弱易攻蕞尔夏口
猶如蒿蓬我㧞夏口楚關一空必取荆州遂規巴卭
時帝大恱予惟汝從遂㧞夏口其言信充使屯當口
威震軍中帝白興霸卿惟虎熊從戦赤璧追奔折衝
固守夷陵檐當穴胸益陽之瀬雲長辟鋒濡湏之出
曹公失蹤皖城先登斬彼元戎合肥失律寔祐帝躬
有戰必勝無謀弗庸愛育士卒傾財任忠迨今千年
威名日隆㕥余所聞人神道同為人克正為神必聪
血食後世幽明咸通太尉崇秩有褒大封虎旗金節
曲盖琱弓大江之下祠宫峻崇千舟萬艘誰敢弗恭
粢盛潔脩牛羊碩豊風飈不驚川流溶溶我昔南下
言瞻峻墉感歎盛烈弗磨弗　因即舊史纂其初終
昭示後人永于無窮
　　王右軍觀鵝圖賛
右軍清豪不䧏不汙後世何知獨觀其書
　　王武子觀馬圗賛
武子豪雋世稱馬癖殊勝癡叔床頭置易
　　西峯和尚賛
五臺之山聖凡混同廼惟大士肇化西峯唐室下裒
群生困窮師始振錫于江之東始次秋浦宴休禪叢
指彼窣堵當興勝功一弄鐵笛龍呤夕空至人難知
是為凡庸時有鄭傳祈門之雄假竊位號擅其疆封
師觀昔縁徃造軍中一軍盡驚標戈挾弓鄭亦惶駭
遣謝弗通師頋使者往諭汝翁惟昔有縁乃來相從
鄭亦感寤欣然向風瞻望毫相光明粹融垂髮被額
猶如兒童面布七星其言雍雍鄭雖暴戾為之致恭
遂獻上差以為祠宫休止門觀幽深峻崇申警戒嚴
實備弗空師為鄭言彼山穹窿吾當徃視乃營厥工
遺我芒屫置于西墉中夜寂然鄭窺其櫳已不復見
香芲重重鄭大悔恨内懐怔忪甫旦師在曽無動容
視厥芒屩實敝且塳道其所􁅝山川奔衝坤山卓然
水流石硔三十六谿谿灮溶溶吾淂其地蒼煙鴻濛
旣留我錫于彼嵓松鄭驚其神使按厥蹤往反越月
其言信充鄭始震驚内訟頑懵彼土方突疾氣相蒙
師取盂水佛慈感通以施下民捄其鞠凶始徹膏肓
遂起疲癃小大勇躍幸甚㑹逢師忽謂傳吾當暫去
西北有突即當徃度鄭懇留止曽不復頋乃升靈山
極其峻䖏誅苑結庵聖功潜布土人或知乃來飲哺
瞻仰髙徳衆所依怙時鄭中衰羣兇不附數困侵軼
實懐危懼躬遣信介乞其來助師亦惻然乃旋歸馭
敵人在竟師命徹戌一指其兵兵皆亡怖㪚赱折趾
鄭營安固遂入西峯安穏善住無有逺迩或老或孺
凡所度人至于千數天方驕旱踰時不雨人或懇請
必蒙甘澍惟時呉王治楊為府赤地三年群祀咸舉
歙有汪王實食其土吏奉王命歸于神主神夜夢吏
吾豈弗預豈如西峰威德弘普乃大聖人實通帝所
其馭五龍誰敢齟齬吏夢旣覺乃大驚悟來懇于師
師曽弗拒歸語而王雨今可竚大雨三日横流甽畆
王心欣恱有懷欽慕山無信鍾師潜有募得其信人
乃下秋浦三日而還洪鍾在虞上有欵識五臺之鑄
呉王營齋求福其嗣為無遮㑹以祈善䕶師心黙知
飛鉢来赴越數百里有如佳少齋来及半王啟其故
乞名大衆大衆未諭師起下座頋謂王語名曰凌藤
㕥承汝祚呉王惘然不知其趣訊其所来祈門之下
王以為誕延之别廡訪諸祈門無一言誤王大崇信
請延巾屨請建道塲了不可駐錫之𬗋袍亦不一御
願淂羙錦以為信具遂獻羙錦易其綈紵裝之金錢
蠲彼租賦當是之時人識佛祖及師之還鄭疾以固
已而鄭死臨其塚基天祐三年六月大暑召集大衆
吾将西遡慎無治事厝之故宇後有人来當知所措
其後三年有僧甚倨直造堂上發其蒙覆顔兒容色
不愆于素岀而焚之祥光載路奉彼遺骨手自塗塑
像成僧失若無所遇相好巍巍慰我黎庶載祀三百
道化彌著世所形容乃其麄粗繆述為偈頋奚云𥙷
惟是椶拂庶永終古
雲巢卷第六
　　　　從事郎䖏州司理叅單髙布重校兼監彫
沈氏三先生文集卷苐七　西溪文集卷苐七
　　　賀正表三首　賀冬表二首
　　　謝春服表一首　謝冬服表一首
　　　中書賀壽星見表一首
　　　中書謝譯經御筵表
　　　賀即位表　慰國哀表
　　　賀皇太后表　越州謝上表
　　　謝賜暦日表　謝改官表
　　　謝上表(自越移楊至中道/再移杭州上表)
　　　　代人進新修禄令表
　　　　代人奏請更㝎科埸約束状
　　　　免龍圖閣學士状　免翰林學士状
　　　　中書謝傳宣入伏早出状
　　　　中書謝譯經院御筵状
　　　　舉邵亢自代　自代
　　　　自代　自代
　　　　自代　進奉銀二千两状
　　　　進挽歌辭状　笏記
　　　中書謝春宴笏記　陳乞劄子苐一
　　　第二　第三
　　　第四　上殿劄子
　　　乞移鄆州劄子　上殿劄子
　　　開封府乞増屬官劄子
　　　上中書奏記　下上虞縣令教一首
　　　　賀正表三首
伏㕥推二氣之元求三統之法斯得天數以為王正
傳㑹千齡之期皷舞多方之慶(中/賀)恭惟
尊號皇帝陛下稽受皇筞荅揚祖休克謹持盈之圗
㘴收前世之烈中外底輯神人以寕登太平之歌方
傳之於不已錫皇極之福固受之以無疆臣等叅服
宰司親逢盛旦率籲官師之衆鈞同朝野之勸
伏以推六律之夲以求隂陽之端考三統之元以觀
日月之㑹實得天數著為王正誕當十載之期乆屬
一人之慶(中/賀)恭惟尊號皇帝陛下欽明文思神靈狥
齊奉祖宗之成基兼帝皇之能事天方顯相我用丕
承登夀考於萬年豈特比商宗之永開夲枝於百丗
固将齊周室之隆臣等祇服宰司籲先群辟仰對罦
罳之峻敢傾祈頌之䖍
伏以具物於春聖人所以撫節有為於政王者所㕥
求端(中/賀)恭惟　皇帝陛下臨教保民晉明燭蔀㑹年
位之始浹天人之驩異俗来威百昌薦貺臣守郡于
外不獲進慶闕庭
　　　　賀冬表二首
伏以氣復於陽數生於子日月閏積之所起寒燠風
雨之所占(中/賀)恭惟　皇帝陛下獨運乾剛紹䋲祖武
拱天序之正鍳生民之康一新靈辰交薦福本孚佑
逺祚㘴臻太寕臣逺紆郡章隔望朝弁但馳存闕之
之悃莫綴充庭之聨
伏以日極於南考爲三統之法陽生㕥復推見二儀
之心當厯紀之開元冝帝符之錫羙(中/賀)恭惟
尊號皇帝陛下志氣獨茂輝灮日新運神化於無爲
均成功於洪造天瑞来格民靈樂胥奏封禪之書方
且彂輿人之頌歌天保之雅固将充萬壽之期臣等
僃位明廷逢辰大慶無以褒揚於盛德維知鼓舞於
太平　謝春服表一首
伏蒙(云/云)春物始和㤙仁下逮申詔攸司之舊匪攽在
笥之衣拜賜知榮撫躬懐愧(中/謝)恭㕥　尊號皇帝
陛下遹熈聖緒髙拱太平憲天端以叙彛倫揭時令
㕥垂大法乃茲仲月均錫官師臣等備位在廷逢辰
多慶服之不稱寔畏詩人之譏禠於終朝益思易象
之戒庶殫乃力㕥𥙷厥尤
　　　　謝冬服表一首
伏蒙(云/云)大火始流清風既應告歲功於天吏彂時令
於王廷申命攸司匪攽在位粲然束帛之厚寵如華
衮之褒臣等(中謝)恭惟尊號皇帝陛下徳曁九圍仁
深萬物感肅霜之莭嘉獻裘之勤思與官師並均安
燠悉推在笥之惠俾無䘚歲之憂臣等參服典司親
逢嘉靖功不勝禄已負素飡之尤服非稱躬更招彼
其之刺幸收它効得謝至㤙
　　　　中書賀壽星見表一首
至治升聞休符恊應發乾文於南極告夀考於一人
海縣同瞻民靈胥慶(中謝)恭以　尊號皇帝陛下徳
音獨茂仁性自然致孝于上下神祇推㤙于内外夷
夏若臣庶之細安能報稱于萬方維昊穹之靈固將
保佑於千億倬焉垂象允矣示人臣等參服近司親
逢嘉應仰望顒昻之㘴俯深踴躍之歡
　　　　中書謝譯經御筵表
社鳴紀節式尊誕聖之辰具葉翻經方祝後天之壽
㤙推慈惠宴旅豆觴仰承覆露之私俯愧亨嘉之㑹
(中謝)伏惟尊號皇帝陛下清净自懋欽明日躋逺追
九皇之蹤近属三后之綂福祿是荷㘴致無疆之休
神人具依共持不拔之祚臣等參居宰席並受國㤙
敢資西竺之勝因庶効華封之善頌重當飫賜益戴
上仁
　　　　賀即位表
皇帝陛下以今月𥘉二日奉膺顧命纂臨大寳乾坤
交㤗日月著明普天之下讙呼鼓舞(中賀)臣聞易曰
大人以繼明傳曰王者大一統肇自古始迄于後来
神器之傳必屬元聖伏惟　皇帝陛下受昊穹之命
承三后之休繼體先皇正位儲兩神祇㕥之克相夷
夏由是宅心天人之符如響斯應上下之感不謀而
同國家之運方興祖宗之業既㝎重熈累洽于萬斯
年有生之䫫莫不自幸臣内聨侍從外守藩垣不獲
奔走稱慶闕庭
　　　　慰國哀表
大行皇帝奄棄萬國承詔號踴絶而復生(中/謝)恭以大
行皇帝徳象天地仁育萬物臨御浸乆夷夏一心奉
諱之初震動殞裂伏惟皇帝陛下孝思罔極何可堪
處臣伏限守郡仰遵制㫖不獲匍匐奉慰瞻望闕庭
　　　　賀皇太后表
臣伏聞皇太后陛下恭承顧􁩤進受鴻名母儀正於
朝廷孝治刑於天下(中/賀)恭㕥皇太后陛下體坤元之
徳配宸極之尊内教著于六宫隂化行于四海所以
輔成前朝之治保佑大統之歸
皇帝陛下祗述先猷克循要道率有司而上洪册奉
徽稱以明至尊盛禮甫行羣倫胥慶臣守藩于外營
職有常不獲奔走稱慶闕庭
　　　　越州謝上表
臣(某)言(云云)以親為請淂郡甚優越去宮庭介居江
海􁂗職之始撫心弗寕(中謝)伏念臣本維諸生知守
前緒親逢文治之盛冐塵科選之榮擢躋儒林遂執
史筆學不足以達治亂於顧問實難文不能以通古
今於述作何有誤出聖明之遇進登侍從之塗僶俛
備官逡巡待罪維大㤙未報豈敢便安其身顧私飬
弗充不勝進退之廹輙以誠乞旣兹奠居幸溢於涯
感無以喻此盖伏遇尊號皇帝陛下天地之徳覆載
而無所不容日月之明照臨而無所不暨故臣淂遂
其犬馬之志安于藩翰之間况兹為州自昔建國連
帶數郡之廣惣齊萬兵之權有可以為無所于苟尚
寛東顧之慮少獲萬分之心
　　　　謝賜曆日表
臣某言(云云)歲事更新王正建始肇頒曆纪推授民
時(中/謝)臣聞王事夲於隂陽聖人參諸天地能使四時
不忒然後萬物淂宜自羲農以来逮尭舜之盛未有
不務於此而能遂臻厥成恭惟尊號
皇帝陛下撫有庶邦規恢大業凢四海之廣莫不受
制於庭而群生之㣲一皆遂性於下自非求端之騐
曷由致治之明臣職在飬民幸均受賜敢不奉行之
謹以全愛育之仁
　　　謝改官表
臣某言(云云)侍從於中初乏朝廷之𥙷藩宣於外汔
㣲治行之聞此焉褒優甚矣僣濫(中/謝)伏念臣起家單
賤遭世幸榮學未迨於古人而陪東觀屬書之選文
不適於當丗而賛右省代言之司雖繇至公實已虗
受比縁私飬之迫輙丐方州之行䖏躬苟安待罪不
暇亟推増秩之典殆非責實之文齋戒奉膺啟居無
措此盖伏蒙尊號皇帝陛下總攬操柄愽收臣工謂
甚愚者可無它謂能守者或有立夲賞刑之大信以
率彛倫稽黜陟之常經㕥昭庶品故令踈窳之質均
𬒳寵靈之私臣敢不夙夜以思動静惟警終收犬馬
之効無愧於中庶全天地之仁不孤其施
　　　　謝上表(自越移楊至中道/再移杭州上表)
守藩無状待罪不遑連増秩以過優再易地而逾重
夙夜深念啟居若驚(中/謝)伏念臣本維諸生偶奏薄技
登于群玉之府已過所冝進於𬗋微之廷愈非其㩀
容容徒能自守㫁㫁固無它竒國家之㤙豈維一日
犬馬之効何有萬分比請州居實迫私飬曽未踰歲
之乆固㣲可書之勤内徙淮南才及中道􁂗更淛右
是為故鄊始聨史觀之名復躐臺郎之選寵榮駢厚
憂悸更深此蓋伏遇尊號皇帝陛下愽愛為仁有容
成徳收報於官師者甚薄推惠於臣庶者必隆盖将
盡淂其心然後咸罄其力况臣之陋自知甚明所㕥
獨誓於中豈敢但期於衆殞首之日披腹是求
　　　　代人進新脩禄令表
臣等聞古者任官以職所以均邦治而立民極也列
爵㕥地所以等臣功而明王制也三代㕥前典刑蓋
畧二漢而下因革不同班禄之法随時㕥㝎㦯禀以
糓帛或俸以金錢葢徳髙而位尊者其賜優能薄而
任輕者其受寡必有等籍以為權衡(中謝)竊以國家
造邦百年垂統萬丗若稽賦禄之序叅用前古之宜
然内外之官大小之職其著之品者累百其分而名
者㡬千下逮兵爵之籍差列尤衆而舊章弗完公令
罔著或援之先例或裁之一時顧不責於攸司乃數
煩於中覆因循斯乆創㝎惟時恭以　尊號皇帝陛
下懋正九功緝熈百度彛倫攸叙率祖宗之規摹治
具畢張盡帝王之能事凢厥法制悉從刋明唯兹秩
賜尚虧典則乃詔臣等以(云云)修為大宋禄令臣等
祇畏承命講求踰時論次名品稽合義䫫㩀(云/云)所
以著岀禄之律示官人之方又以杜上前之煩文還
有司之常訓攽於方國俾遵畫一之規詔於将来允
示不刋之典臣等智非愽極才謝兼通苐勤明詔之
嚴敢謂成書之善将塵扆陛若蹈淵氷
　　　　代人奏請更㝎科塲約束状
伏以選士之法自古論之莫不以行爲先藝次之盖
行夲也藝末也取其本而遺其末可也未有取其末
而遺其本也者古之所謂藝者皆可用之實尚且謂
之末今之所謂藝者皆無用之具乃􁑖以爲辨論之
之法甚亡謂也然國家用進士一路以取士百年矣
英才異能淂之不爲少而失之亦已多何也盖其制
之有敝而不革者尔夫進士之法固不可以猝變古
者不變法而治盖能因其法以通之也臣竊見天下
州郡發觧舊有封彌謄錄之制近又有考試官不淂
與長吏相見之令夫州郡發觧亦古所謂郷舉里選
也其任在郡守縣令先察其行乃試其藝行修而藝
㦯不至舉之可也行虧而藝或可觀不舉可也故律
有貢舉非其人之法甚重今則不然凢有籍於版者
皆聚之使試既試則削其名易其書漫不知其誰何
徒以雕篆之敝法考無用之空文敦朴後茂不幸而
小不如其法度則一皆黜之庸汚淺陋幸而僅不失
其法度則一皆取之守令之任無所尸責律令之設
是為虗文豪傑老成則轉棄於下剽薄後進則馮凌
於上風流不支日愈一日甚非國家選賢官材之本
意也此盖當時建議者務為苛細以希一時固不及
知天下之大公國家之逺體矣臣竊謂今朝廷方議
更㝎取士之制冝因罷去天下州郡發觧封彌謄録
及試官不得與長吏相見之令别為約束使長吏與
試官精加詢察依格考㝎必淂學行兼備名實相副
為衆所推者即許解送如有背公狥私去留不允者
並許論告即行推劾論罪如律所告虗者重行科㫁
永不得入科塲仍令刺舉之官嚴加覺察務盡公議
如此則材能悉收而野無遺逸濫幸旣革而士知修
飭又以示天下之大公明國家之逺體以為後丗之
法
　　　　免龍圗閣學士状
今月二十一日准閤門告報伏䝉聖㤙特授臣依前
尚書吏部郎中免龍圖閣學士令臣授敕誥者聞命
震恐不知所容伏念臣質行單陋材不足用列在侍
從已非所㩀而比蒙進職任以亰府臣所以不敢自
辭者誠兾淂竭其犬馬之力幸有所立以謝萬分方
夙夜惴惴大懼不能勝其任而曽未踰月復増寵名
雖國家所以遇臣下者甚厚然非臣之所敢當也伏
望陛下察臣之遇無使過其分以速顛覆而責其来
効尚不辱朝廷之㤙申戒有司收還詔書臣之頋也
維陛下裁許臣不勝大幸所有勅誥臣未敢祗受臣
無任激切屏營之至
　　　　免翰林學士状
今月初四日准閤門差人齎到敕誥各一道伏蒙聖
㤙特授臣依前右諌議大夫充翰林學士知制誥者
聞命震驚不知所措伏念臣起於諸生質行淺薄學
問不能純師文章不足行逹列於侍從已非所㩀又
安可以與聞宻􁩤對裁訓辭播之大廷逹於天下者
㢤况今侍讀等學士知制誥待制皆一時之髙選其
材能莫不在臣之右伏望皇帝陛下察臣之愚無状
為不勝其任收還制書而選於衆必淂其人以盡公
議臣不勝幸甚所有勅誥臣未敢祇受臣無任激切
屏營之至
　　　　中書謝傳宣入伏早出状
右臣等(云云)公府樞機之原所當盡瘁人臣夙夜之
誼豈敢告勞豈謂伏蒙皇帝陛下仁隱及㣲㤙覃迨
下甫茲庚伏之候遽傳中岀之言許其䖏休淂以夙
退夫王人聼政固有四時之冝而臣職在公何取一
身之逸自非愛育之厚曷致優㳺之私臣等參陪近
司首𬒳隆渥永惟圗報之効誓在捐軀之𥘉
　　　　中書謝譯經院御筵状
誕聖當期方薦南山之夀繙經演法敢蘄西竺之祥
勝事甫成群靈胥慶沛彂惠慈之况加優觴豆之勸
臣等參服宰司預聞譯義雖兾真乗之利仰資難老
之祺酣詠逾涯飲服無斁
　　　　舉邵亢自代
伏見太子中允集賢校理邵亢器質渾厚學術精明
其辨論足以當顧問之求其文章足以備典冊之選
臣所自揆不如逺甚謹具状舉以自代
　　　　自代
臣伏覩三司塩錢副使工部郎中呉充行義修㓗資
材愽敏其學術論議足以當顧問其文章體用足以
裁辭􁩤臣前甞舉以自代實所不及伏望朝廷特賜
進用庶盡公議
　　　　自代
臣伏見大理寺丞祕閣校理韓維虗静之性本於自
然䟽明之材可以大任臣之自揆實所不如
　　　　自代
臣伏見刑部貟外郎集賢校理吴充材資自髙學問
不倦施之政事沛然有餘用以代臣實允公議
　　　　自代
臣伏見兵部貟外郎充集賢校理邵必端亮修㓗好
學守道出入文館資望俱髙揆之公議臣所不及
　　　　進奉銀二千両状
臣伏以聖人繼明海縣均慶凢在為臣之列莫不思
効厥誠前件銀山川之精天地所寳敢備充庭之實
庶修任土之儀謹進
　　　　進挽歌辭状
右臣伏聞大行皇帝園陵卜吉大事有期臣身備侍
從而守郡於外不淂犇走執事之後不勝追慕殞裂
之情謹齋戒撰成大行皇帝挽歌辭三首
　　　　笏記
𣑽譯甫终将獻上乗之福㤙仁下逮遽推宴爼之私
拜况過優捐軀曷報
　　　　中書謝春宴笏記
春物熈華宸居睱豫中開宴賜下逮臣工(中/謝)伏惟尊
號皇帝陛下盛徳對時至仁自性弗為獨楽務與衆
均臣等備位在廷逢辰多慶畧無報稱苐有戰兢
　　　　陳乞劄子第一
臣輙披誠素上冐聖聰顧循罪戾殞越無措伏念臣
父某昨任通判滑州保舉本州白馬縣令楊稷充亰
官其人近㕥贓除名臣父㘴累於法當追一官停再
念臣父厯任州縣致位於朝凢四十年未甞一掛於
法而薦任者過數十人今行年六十始得為郎而遽
為舉者所累奪官免職在臣之情豈勝憂迫夙夜惟
念思有以祈贖而臣蒙國寵厚備職侍從又例得計
歲磨勘㕥進官在臣之身竊幸實多臣願移臣終身
磨勘之㤙以贖父一朝之罪伏望陛下特開聖造俯
察私𣣔許臣永不磨勘而赦臣父追官但免所居之
任亦足㕥行常法臣不勝大願再念臣父所獲之罪
非自已作獨以知人有所不盡故𬒳㘴累向使臣父
自作弗善臣亦豈敢進干朝廷以屈常法犬馬之情
苟賜矜納則父子立朝尚期有立以報萬分臣無任
徬徨激切俟命之至取進止
　　　　苐二
右臣(云/云)寵靈優厚加於無功畢臣之身不足以謝
然犬馬之情尚有未盡者輙冐萬死敢言之伏念臣
昨於去年中以臣父某㘴舉官事當追免臣遂具奏
乞臣永不磨勘而赦臣父追官是時竊計朝廷㕥臣
未當磨勘故不賜允納今臣父追免已久而臣幸蒙
㤙遷官臣之愚素豈能遂己伏惟陛下孝治天下仁
覆萬物有生之䫫既莫不遂其性而得其所故臣之
愚素尚覬淂申再念臣父厯仕州縣凢四十年白首
垂老始淂為郎而遽㕥保任之累免廢在臣之情夙
夜不遑安䖏臣願還臣所進秩二等自今更不磨勘
而許復臣父所免官一等伏望陛下特開聖造究察
私𣣔許檢㑹前奏曲賜矜可臣無任徬徨激切祈㤙
俟罪之至
　　　　第三
臣聞私而求申於公者非直臣而求必於主者非順
有一於此是為罪人今臣乃負二罪而敢有言者君
親之義不淂有隱一日獲罪是其甘心維陛下矜而
聴之不勝大幸伏念臣昨於去年中以臣父某坐舉
官事當追免臣遂具奏乞臣永不磨勘而赦臣父追
官是時竊計朝廷以臣未當磨勘故不賜從納臣近
於二月中蒙㤙特授臣起居舎人臣尋两具奏乞還
臣所進秩自今更不磨勘而許復臣父所免官尋再
奉聖㫖不許臣又竊計朝廷以臣父㘴廢於法未當
叙復而齒於朝故亦不賜從納臣即己祗受并具奏
其意臣近蒙㤙特授臣尚書禮部郎中臣亦己祗受
今明堂禮成大賚天下而臣父幸得以例叙復而齒
於朝則臣之愚素猶兾得申伏望陛下特開聖造究
察私志許檢㑹臣前後四状許臣納起居舎人及尚
書禮部郎中兩官而復臣父舊官依例差遣臣之㣲
誠賤䜛旣以盡於前奏不復敢喋喋取瀆於上維陛
下矜而聽之不勝大幸
　　　　苐四
右臣(云/云)朝廷已行之􁩤非敢固辭犬馬未盡之誠
尚期從欲再三之瀆誅放所丼伏念臣父子立朝寵
靈兩厚在私之幸於臣實多獨念臣父當垂老之年
𬒳奪官之責臣所㕥夙夜深念啟處不皇思有所圗
以贖厥咎輙上還臣身之進秩願得復臣父之免官
賤誠雖明天聽猶隔徬徨若失俯仰無措伏望皇帝
陛下天地覆載而無所弗兼日月照臨而無所不察
載矜愚欵終賜俞音臣伏恐朝廷以臣父免官未當
叙用則乞留臣所納轉官㤙澤候臣父将来合當叙
用許復舊官則臣㕥禄飬親一淂如志以身報囯畢
當殞身臣無任祈㤙俟罪感激懇切之至
　　　　上殿劄子
右臣(云/云)臣相次兩具状奏乞納臣新􁩤復官父舊
官今月七日再准中書劄子奉聖㫖所乞不行便令
受誥勅者身賤言輕再三瀆上聖㤙寛大不即誅殛
不勝幸甚臣竊計朝廷以臣父坐廢於法未當叙復
而齒於朝所以臣之愚請不賜從納臣亦豈敢喋喋
重千天聼然臣區區犬馬之誠父子之念實未能已
竊幸它日臣父叙復而齒於朝則臣尚敢自陳而兾
得請所有勅誥臣已於當日祗受奉表稱謝訖
　　　　乞移鄆州劄子
臣輙以悃幅上干聖明進退為憂俯伏待罪伏念臣
行能朽薄猥列從官之後國㤙過厚夙夜震恐未知
所以為報而犬馬之質早衰多病比年尤甚邅遇朝
廷大治四方無事臣淂以優㳺飬安于外粗了職事
未從誅廢不勝大幸再念臣到任已踰二年伏恐例
當除替臣竊聞鄆州曹佾到任亦已二年或應召移
臣欲望聖慈特許􁂗差臣知鄆州臣雖罷悴無状尚
可黾免殚其餘力以報國㤙
　　　　上殿劄子
臣伏見朝廷比歲置官遣使自亰師逹於天下凢征
賦之重力役之衆有所病於民者悉寛除之所以惠
飬百姓徳澤甚厚臣愚以謂尚有未盡者郡縣或以
虗名建而民力分不能給其一事也盖一郡雖小必
有一郡之役一縣雖小亦必有一縣之役地非加廣
也民非加衆也昔合而役於一者今乃分而役於二
然則欲民力之有餘不可淂矣是所謂㕥虗名而取
實弊殆當時議者之過而今天下以軍名者多是也
臣愚不足以盡其利害願陛下屬之有司詳議取近
世所置軍縣度其小大逺近可省者皆省而并之如
其舊不獨以損吏役而舒民力又以汰冗官而節多
費庶㡬稱朝廷所以愛育百姓之意取進止
　　　　開封府乞増屬官劄子
臣伏見開封府所治亰師其職事之劇固非天下郡
府之比然今郡府之大者其佐皆置通判職事官六
人雖郡府之大職事之劇自不能開封什二三而開
封之佐乃獨置推判官四人盖失之從事乆矣且行
尹事者固當責以大體夫使國家徳澤不宣法制不
行百姓失業大衆弗治是其咎也若簿書期會之煩
笞榜訊騐之細皆當責其佐今則不然一府之事無
小大行尹事者常與其佐襍治之索其精神弊其支
軆朝而視事昏而後罷僅能給一日之務夫人之材
力亦有分矣事物之来則無窮也以有分而應無窮
雖賢智或不能盡况如臣等之愚而欲使國家徳澤
宣流法制張明百姓篤其業大衆無敢犯不可得矣
其弊在於為之佐者少而事不分任不專行尹事者
不淂盡心於所責尔盖舉其大者必遺其細察於近
者必闇於逺理之常也臣願陛下裁擇可増置府推
官二貟與舊為四貟使均治獄訟判官二員使共治
諸務若此則事分而任專處心者精為力者省法理
必盡其精紀綱脩而無廢行尹事者淂壹意而尸所
責庶㡬有成以靖亰色以觀四方㕥稱陛下憂勤内
外之意取進止
　　　　上中書奏記
某守郡無状無以稱朝廷惠飬百姓之意夙夜自訟
不知所為維朝廷寛大未加之罪幸甚幸甚所守柬
南大郡學者甚衆州雖有學而無官學者下知所師
某輙有奏乞除試祕書省校書郎孫侔一職事官管
句本州學侔之為人相府所知不持某言然朝廷嘗
已􁩤侔為楊州學官侔固辭恐朝廷疑侔前意而奏
難言其私故敢陳之於左右侔向㕥固辭楊州學官
者是時侔兄觀在朝其禄尚足以周其族故侔得㕥
自守而不願仕朝廷亦髙之而不奪其守自居扵湖
安其賤窮未嘗妄與人交况其有取於人也今乃不
幸而失其兄侔方自經營以迎其䘮扵蜀自此其家
事衣食嫁娶一岀於侔侔旣無祿又不能爲生則其
家飢寒之憂近在朝夕雖欲不仕不可淂矣恭惟某
官閣下方爲朝廷致天下士而官之如嚮者顔復等
召至一試尚淂一邑如侔者固非復等所能望劉敝
甞奏言侔是王安石吕公著之流信知言也然則侔
豈止一州郡學官而已如朝廷自以有處侔者則非
某所知不然則朝廷亦不惜一職事官於侔以慰此
州學者之心又侔方窮困當朝廷憂天下不𣣔一物
失其所之時某故敢盡言侔之思維左右留意幸甚
幸甚
　　　　下上虞縣令教一首
上虞悪民李氏者一邑之害而四方之所共知也自
敗邑令王存以来朝廷士大夫莫不切齒而欲葅醢
之然則居官者不能使伏其辜亦何㕥為民之上今
足下居縣亦可謂能矣然舉兹以議始未也其覽此
而留意且其家内亂專殺屠牛醸酒用禁物置兵械
皆安然而不恠欲發而致之於法非艱然所以前后
不能發之者由其族大而耳目羽翼布滿於縣廷把
持上下長短王存由之以敗後莫不以為戒故也然
存所以為其所敗者由為州者非其人耳今足下既
無王存之失而僕又幸不至於前人之惽其彂李氏
之姦而致之法冝在今日維㣲維㡬乃克有濟足下
今日成此僕明日當言於朝廷且不獨一言而已要
當再言三四言必使朝廷知足下之才而用之乃已
耳其無忽
西溪文集卷苐七

　　從事郎處州司理叅軍髙布重校兼監雕
沈氏三先生文集卷第五十八
雲巢卷第七
　　雜文
　　　張季鷹東歸圖賛　秦穣侯就封圖賛
　　　十才子岀関圖賛　王子猷訪戴圖賛
　　　道林二頌　誌公賛
　　　紂錫妲巳冠怶圖
　　　蘇州承天寺永安長老語錄序
　　　彭城太尉詩序　花藥字序
　　　阿耨達池右繞圖序　四明山延勝院碑
　　　杭州吴山英烈王碑
　　　天慶觀火星閣記
　　　花藥山法堂碑　三逰山記
　　張季鷹東歸圖賛
季鷹道孤翩然歸吴誰知其志止爲鱸魚
　　秦穰侯就封圖賛
秦相出關其車千乗将歸于穣道路疲病范睢何人
簀中餘命不煩半策奪我樽柄
　　十才子出関圖賛
正元詩客遠渉山林羇棲竆愁不忘嘔吟當時貴人
華屋歆淫無有丹青能傳于今
　　王子猷訪戴圖賛
千巖萬壑合為一谿中夜大雪玉華渺㳽𣣔訪若人
揚舲水西飄然興盡吾将歸兮
　　道林二頌
衆生不觧修道便欲㫁除煩惱煩惱本来空寂将道
便欲求道但一念心即是何湏别䖏㝷計大道曉在
目前迷倒愚人不了佛性天真自然亦無因縁修造
不識三毒虚假妄執沉淪生老昔時迷日為晚今日
覺時非早
　　二
我今滔滔自在不羡王公卿宰四時猶若金剛昔樂
心常不改法寳喻於湏弥智惠廣於江海不為八風
所牽亦無精進懈怠任性浮沉若顛㪚誕縱横自在
便使刀劍臨頭我自安然不採
　　誌公賛
大道常在目前雖在目前難覩若欲悟道體真莫除
聲色言語言語即是大道不假㫁除煩惱煩惱本來
空寂妄情互相纒繞一切如影如響不知孰悪孰好
有心取相為實定知見性不了若欲作業求佛業是
生死大兆生死業常隨身黒闇獄中未暁悟理本来
無異覺浚誰晚誰早法界量同太虚衆生智心不小
但能不起人我涅槃法食常飽
　　紂錫妲巳冠帔圖
昔殷王紂寵嬖之妃名曰妲巳時在沙丘錫之冠服
姱示以禮媠媠其容　其止二嬪侍側龍黻金凢
巧工圖焉竆其俊美其工伊何維周昉氏
　　蘇州承天寺永安長老語錄序
余昔逰江南上下廬山西走泐潭造黄蘖傍淮上歴
訪諸祖道塲岀金陵還吴越大应江南名為逹者余
皆巳知之矣後二年之荆州荆州尤多古精舎余嘗
觀古記所載名徳碩老多岀于荆衡㐮漢之間余在
澧陵最乆漕陵一障乃有夾山樂普欽山龍潭層山
五大寺南臨藥山北望玉泉聮延不絶當其盛時海
㑹山積上下皆数千百人地勝勢劇至子今承嗣不
衰為其師者莫不推擇其人余既從江吴淮楚之士
相與徃来盖巳多矣然其可者纔二三人古人有言
如沙中金不其然歟夫太陽之昇于天明者視其出
沒中是豈不坦然㢤至瞽者待相而後知與明者固
亡别矣明與瞽易識知與否難言此叢林所以紛紛
也維摩大士神通自在其說雖多然不可刪世之學
者樞機一發便使人掩口不暇已可厭矣盖其心有
逹不而言無多寡世之人獨知蹈龍右人言辭應對
亹亹如影響之相符以為其功頋何異於数寳者㢤
不惟不充於外其中乃惘惘爾悠悠爾至於逹者則
不然也永安禅師名祟智吴人張氏子𥘉受具即出
逰諸方先受記嘱心智黙了遂為五祖戒禅師之嗣
戒師者先雲門三世孫也既獲五祖印可乃東歸于
吳𥘉住文殊還永安師為吳人而継主吴二道塲其
行乃自弱齡至於耊老有足伏人者不然豈其州人
推尊之㢤一日弟子祟章出其所以開示於人若弟
子者為大軸嘱客不逺千里而来請余為序異㢤余
豈知之者歟昔如來以正法眼蔵授大迦葉蝉聮蠶
緒以傳于今為佛為祖豈一人㢤然迦葉不能知世
尊三昧况其他乎了則為得昧則為失所以為難者
非特在機辯也余方在朔野沙塵之中延首以望居
以不得一接其風味為恨古人所謂說尺不如行寸
余觀其言與攷其行豈特尺寸之間也若夫陟高坐
運象牙奪無䙷之一辯伏六道之士余不得而間之
矣是斯録矣所謂扣宫而宫應之随機之義如是而
巳余欲見其人以是觀之亦何必在名山古刹之下
㢤崇章所傳甲乙次第如右治平貳年玖月拾㭍日
序
　　彭城太尉詩序
大師彭城公五言詩二章䟦状後一帖在明州寳雲
道塲始吴越時大師公以諸子胙土四明每訪諸道
扵尊者既入朝数以手札拳拳致焉尊者諱義通新
羅人𥘉以其學造螺溪法師說華嚴大㫖頓悟即謝
其徒傳天台教觀遂為一代法師其後門人有若知
禮有若遵式式號慈雲大師禮號法智大師是二人
者皆傳其道法智之後有若本如有若崇短有若尚
賢有若梵臻慈雲之後有若祖韶而天台之妙遂逹
於天下余昔過道塲見正公正乃臻公之髙弟而法
師之曽孫也因觀太師公手墨爱其清徤雅麗有足
尚者正方且勒諸樂石遂請余題其後盖太師姓錢
氏諱惟治字世和少好學善書在藩時夜夢朱衣人
以土壅其頦頰云是金天王使者及西遷出刺華州
踰貳拾年乃騐官至神武統軍贈太師載在國史云
熈寕五年十一月十六日序
　　花藥字序
禅師𥘉出家依萬杉宣公宣公為一代老徳以為法
器也名之曰義然巳落髮受具宻示心印行化諸方
凢十有七年止扵萬壽始轉法輪為人天師後十年
遷于花藥與余㑹於零陵為法樂之友而禅師所以
表徳者有所不稱余請易焉余謂以無為法者其未
然也義無乎在及其然也義無乎不在經曰諸法如
義不其然歟若夫為一大事出現於世不能大濟含
識者定非佛子其所然者亦嘗大濟於人乎請以大
濟表徳昔馬祖謂丹霞曰我子天然遂名天然萬杉
之意正謂禅師能黙契諸義有足然者乎苟曰然無
有是䖏因箸其大方以示知者
　　阿耨逹池右繞圖序
釋氏右繞乆矣自允堪律師亂之於是始訟堪不能
讎其義而入㓕師堪者張為竒説而世人或疑之於
是净戒基上人出阿耨達池圖而疑者泮焉西域記
云阿耨逹池東靣銀牛口流出　伽河繞池一匝入
東南海南靣金象口流出信度河繞河一匝入西南
海西靣瑠璃馬口流出縳蒭河繞池一匝入西北海
北靣頗胘師子口流出徙多河繞池一匝入東北海
南山宣律師方志云阿耨逹池唐言無熱惱池也東
有銀牛口出　伽河右繞池一匝流入東南海(上加/右字)
(餘皆/類此)所謂右繞者東廽南轉也東廽南轉者繞池匝
而後入于海東逥北轉者繞池不匝而遂入海繇是
而言東廽北轉為右繞者謬矣世之學者當以西域
記與方志為信云熈寕元年六月望日序
　　四明山延勝院碑
四明山有大長老曰修巳𥘉居太白峰能行其道不
履世事十有餘年人無識者然人莫不聞太白道人
有至行天聖𥘉歩下太白峰始逰是道塲其主者瞻
望毫想知其為太白道人也稽首致礼請事巾履乃
日吾之先自石牀來我先師有言是為大福地當有
至人來然後興師逮是不可捨我去矣師心巳黙許
後数日州大姓與諸佛徒凡数十百人來造牀下上
州所具䟽請以時說法當時在㑹者莫不瞻仰嘆伏
側聆法音皆以為登佛道獲本心也由是為善者知
所恃焉其地在四明山之中四旁百里曠無居人土
瘠氣寒逾春常有積雪方夏時水泉流行舟車不通
者或越月踰時故人跡罕至師之居也益日得其道
而逰方之士以一語一黙請留門下者盖不可勝計
至于閭巷耄倪莫不郷徃願事其人州人既将為師
大治道塲乃請于天子敕賜名延勝後二年州易守
守欲屈其道以為不近于世師遂去㳺衡岳轉運使
貳部張公夏方假守錢唐雅知其道為髙妙即強邀
止之廼啓龍興之法席明年明守罷州人乃相携持
奔走東嚮蹈重江而請于錢唐於是復還也益來攻
甚力至于今甫二十年乃始大備自一榱一桷莫不
精壮業業崇崇化成焉嗚呼後人非吾師之道入人
之深孰能臻是歟後之人逰吾門瞩吾奥有不待開
撃而了然明徹者則知是道塲為吾師其不可終巳
若吾師無上之道三昧之功門人之所傳者不箸于
是乃記其因始僕何人而足記之㢤欲叩諸空而不
有𣣔質之文而何云不耻蕪穢為之辭曰
吾聞如來號釋迦𥘉談正法居耆闍諸祖相傳浩無
涯廼自逹摩来中華曹溪信具悶堵波燈分水别相
聱牙尔來百世敝所加浮圖布列如河沙法本為諭
返為譁大乗小乗立名家不求諸心既巳差乃至妄
說實亦邪(其/一)
善㢤大士釋之雄五十餘年功行隆𥘉住太白最髙
峰草衣汎食樂我躬䧏于延勝何名同誓以度脫嗣
佛功大音一振豁羣聾汝昔孰聵今孰通四衆稽首
欽道風願以金帛明精衷崇餙師席配佛宫千百億
費誰汝庸(其/二)
重門嶙嶙揖朝陽金刻大篆掦天光正位隆隆仰法
王唯以牟尼非他方䑓觀飄飄勢欲翔海鯨怒撃洪
鍾掦修廡連連挾两廂華旙不動天樂張法座湛湛
伏象王祖意不道何有亡庖厨修㓗来衆香甘露味
美不可量(其/三)
導師無作何為斯憫此像教将陵夷如來本願在慈
悲故為羣生作㱕依厥𥘉開山知為誰成是大事吾
不尸於彼於此何有疑佛土内外増光輝吾知後世
永不衰何在勇施陀羅尼鄙夫無能讃菩提有愧句
偈垂豊碑(其/四)
　　杭州吴山英烈王碑
余觀太史公所記王忠烈甚備而左氏春秋左氏國
語世本戦國䇿其錄尤慱而辭意尤精明然其岀不
一頗相乖迕吴子之伯也忠臣謀士寕一人㢤而太
史公獨為王作傳趙華作吴越春秋大􁅊皆王功烈
其名與吴相盛衰嗚呼王之忠毅志節機䇿雄勇不
能超絶於世孰能臻是㢤方其患難竆阨時不能比
於人而不死死非難也維王之所隱忍者知必有所
成就也至於逞憤忿窮威力岀人之不能何其偉歟
余以謂有志者必能先信其巳而後能信於人信其
已者内有統也信於人者外不屈也若其不能信于
巳則决不能信於人是以知才之難也若王者可謂
有志矣至其所趣則難與為仁焉使天愚闇偷生之
子狂獪強死之人仰聞王之風采其有以激於中乎
不獨彼一時也至于今百世可知也生則饗大位死
則廟食不絶誰為不冝嘉祐八年春正月吴山新廟
成某日太守行祀事維廟有碑而不刻其雄名盛烈
使晦于史䇿而不顕具瞻余乃即太史所記刪其枝
辭十五而増以他書凡三倍遂以刻焉系之銘日新
我王廟自我黎人以祀以祈以媚于神維吳婁豊人
安以嬉時報神饗春秋靡違大江沄沄有撃其潮俾
安其碕母使我勞人肆厥心㦯善或淫不縦其尤助
天匪忱麗牲有碑我篆其休有赫王威在彼道周神
功在人人報于前寢隆有光保其萬年
　　天慶觀火星閣記
三湘之間惟永為奥區土俗朴甚不雜五方之民故
其人純一而少事然歲多水旱之災不沉溺則灰燼
民生艱焉雖其人知為善殖福樂於拖與而不蒙神
明之祐者盖其誠心有所不至也為老子道者舄群
姓聮閭閻飬妻子其祠宫則狸鼠之所穴也為浮屠
道者與群姓通商賈逐酒肉其塔廟則屠膾之所聚
也主善者孰不知老氏本清净釋氏有齋戒㢤不以
為非也至於身汗衊而礼星辰含膏血而作梵唄此
神明之所弗祐也玉笥山道士王舜卿謁衡岳還泛
瀟水而上将造其宫則門户皆蓬蔂也訪其左右則
閴無人者乆矣於是造州而求寓焉太守李侯方崇
其道即命有司扳為之主由是州大姓欣然郷徃之
知其道清净為可尊也居間念所以弭災患而祈福
禄者即其宫而祠火徳焉盖其地直南方也元豊三
年三月　日閣成其上建火星像旁列九星合祠焉
其下為齋修嚴奉之室則王君之所居也王君處身
㓗清翛然能履其道與人和易而多禮其主祠於是
也吾知其将至誠窽天関祈福憙下群岷神格其祠
人安其廬赤龍不驚囬禄伏蔵禾黍豊登牛羊肥字
然後為善殖福者為不誣矣不苟為是也又将化其
狸䑕之所穴屠膾之所聚皆為道塲道人釋子咸安
其教使為福者知所依鄉則其善報豈少㢤始余為
謀其事趙郡李述修以告諸大姓乃克成之為閣者
名氏皆列左方以示後来
　　花藥山法堂碑
花藥山之崇勝寺法堂成或問法有堂乎有堂所以
為衆也諸上善人欲聞我法者當是之時如海之㑹
如雲之合無有際止然後法有堂焉諸佛不說法諸
祖亦不說法何者名法以有為者一土一木皆是真
如以無為者天宫龍象盖亦土苴求我道能達此事
者若瞽而明若瞆而聦吾與其能知而未必其能行
也熈寕捌年大濟然禅師自萬壽来始以無二菩提
聞導有生直造佛祖天龍恱焉諸上人者以故堂痺
圯為不稱也扵是召州之大姓長者相與謀而作新
之以其九年丙辰秋七月鳩工度材距明年夏五月
甲申落成其崇玖仭厥廣八十有五㝷其工與費以
億萬数至不可計噫其壮也望之屹屹然視之潭潭
然登之廓然䖏之㤗然在㑹之士莫不瞻仰賛歎以
為禆師道力之所化成者非一手一足之功也元豊
二年余為湘南客始聞其事既又造其筵為禅師道
維摩黙然之義侯胝一指之機曹溪有無之對南陽
即現之化於是堂也其猶上下手之間乎欲著不朽
以偈賛之其辭曰
阿閼佛塔孰知其方優曇鉢華未聞妙香賛歎希有
如不吉祥然公之堂乾乾然公應化三湘利樂天人
成是道塲望之屹屹湏弥之岡視之潭潭滄海之洋
如鵬之運如翬之翔荘嚴顕相嶪嶪煌煌法鼓朝鳴
大衆瞻相鴈進鶚立白豪妙光龍象護持雨華紛掦
巍乎不動萬法之王衡山之左二水之陽為功為徳
保于無疆
　　三逰山記
余卜居齊山逾月欲一探左史洞而不知其地四月
丁巳㑹公華徳相至遂召唐生者俱㳺焉出延慶蘭
若旁山東行北上数百歩觀李氏書堂遺趾益北去
委蛇山谷間道滋峻多叢竹高木時有隹花赤白芳
菲襲人不逺三四里地頗平斗下石壁間嶔巖丈餘
直北不知其際皆蓬藟無人迹崖西徹陽氣生草木
其東平峭㓗白雨露之所不至也徳相欲題名索筆
不得悵然者乆之左之右有三洞或可入㦯不可入
是謂石燕洞復南出循山北上豁然望青谿圩田直
池湯楼觀窣堵若圖画下山西皆　嶒怪石有一穴
甚峻欲下不得道槃桓其下以謂不可登矣乆廼褰
荆棘躡顛石得上慄慄如履鋒刄且首歩極危殆至
洞下嵓勢若彫斵實天之成俯聼水声冷冷将不竆
其淵取火者緩不至廼止是謂石虎洞下求左史洞
失道陟䧏崖坂頗厭苦之巳廼識其䖏石㠝㠝若深
地四旁相若𣣔下不敢委藜而引蔓般􁚂乃得下觀
杜牧之與張公子題名字頗泐滅吴仲庻與張伯益
㳺復作大篆題之此洞后也北望石下有蛇竇竇口
才廣尺有咫俯身伏入宛延象虵行乃得至洞中寛
聳可容百軰有遺骸焉直北岀山頂而巳晡矣乃謀
還前㙏截山腰過書堂觀涌泉遂歸且将僦工與浮
屠者為棺其遺骸而瘞之公革姓夏名琮徳相姓馬
名永譽時元豊五年壬戌也
　　其二
四月巳卯潤之公闢徳相來㑹余将為九華之逰也
方食景徳超禅師與明推照上人至及行有隂雲至
石堵巳微雨寺在青山下直望金鷄峰髙木数十畞
始成于熈寕中寺甚壮麗與其僧徽語九華道徽云
適自靈觀来水漲而橋絶矣馬濡首僅得渡尔徳相
鋭欲徃不聽徽云今夕雨水則䧏小槃桓可也明日
雨不止遂先至龍潭出馬牙市南行觀民家擗楮為
𥿄皆即其溪流有足佳者至其寺山甚峻宛宛匿其
寺地微隘耳龍潭水出寺東引其一支正東廡作小
山為水戯其流匯為谿四旁多洲渚寺僧云昔皆美
田為浲水害遂不可治潤之指其尊府天章公所卜
築書堂䖏但餘竹樹如毛無復故基也㳺龍潭還徳
相猶欲徃九華而雨勢未巳頗以為恨将至清泉数
十里尔猶苦泥濘不可乗遂岀銅駝亭過公受山居
小飲廼㱕潤之姓滕名希仁公闢姓夏名畺公受廼
其兄名某者云
　　其三
九月癸巳䖏善邀余㳺九華即上馬行至石堵守日
巳夕矣月旁死魄多浮雲與寺僧歩松林間索索始
有秋氣明入靈芝驛朝食過五谿寺觀前日浲水道
民田半為砂磧其所㓕木徃徃合抱大石如車輪御
者云方水作時是木與石如断荄如流沬尔今溪流
益南去不復出寺下矣過曹溪寺寺在山麓泽中有
白鷴数十徃来與寺僧甚押余語䖏善李太白在黄
山聞胡公有双白鷴能馴飬之就手取食太白訪之
胡公遂以贈太白唯求一詩太白欣然㑹其雅意因
援筆三呌文不加點以贈(黄山在秋浦南䂖八/十里事在翰林集中)余謂䖏善寺僧
不如胡公也日巳暮廼次曽庄巳有㣲雨所見九華
止一二峰尔昔滕大夫為余言欲觀九華至曽庄可
㮣見不待登山也登山廼自為境耳明日先上頭陁
寺寺甚佳乃唐王文季書堂上有五粒松蔣頴叔為
青陽令時題其壁間云昔金地蔵自新羅浮海來庵
扵左山即化成寺是也松種岀新羅至今生子可食
與他松異矣至寺即大雨旁具左下食曽庄廼上觀
音嵓上山甚峻松竹夾道雲氣薈蔚跬歩不見人臨
觀上下二雪潭其巔飛瀑下淙澗中常如積雪寺僧
云春夏之交尤隹其旁数百歩無暑氣也復上数里
幾山頂廼至其寺亦有頴叔題處今餘二十年如新
墨餘無佳士名跡岀寺後数十歩得觀音嵓無足隹
者且将踰小壠過劉道人庵㑹大雨從者云道悪不
可乗乃㱕堅上人云世傳此山為雌山有㳺客輙隂
晦自匿如羞澁者岀山三十里至慕善隂雲皆潰散
望九華正如屏突兀峭㧞不類他山䖏善云於是一
觀亦足矣滕大夫云九華有名自太白始太白所名
者止九子峰也其它仙人峰蓮華峰側峯双峯各自
有名世人合為九華未必是也今欲質諸山下無足
與語者姑識之是行也涉五日才得其一二所未至
者續訪之䖏善姓曽名孝藴九華乃其别業也
　從事郎䖏州司理叅軍髙布校勘兼監雕
雲巢卷第七
沈氏三先生文集卷第八
西溪文集卷第八
　　　上殿薦馮京劄子
　　　舎人院連署奏乞召張瓌還職状
　　　薦胡宗愈吕惠卿劄子
　　　薦吕恵卿孫侔常秩状
　　　上殿薦王囬孫侔常秩劄子
　　　薦孫侔状　乞舉府界知縣劄子
　　　乞罷府事劄子第一至第三
　　　　上两府賀正二啓　上两府賀冬二啓
　　　　上两府二書　謝两府三啓(杭州上)
　　　　上并州判府太師相公
　　　　上㽞守太師侍中　慰太師相公䟽五首
　　　　謝人投書　樞宻太尉
　　　　通判郎中　知郡郎中
　　　　賀冬二首　知縣郎中
　　　　知郡少卿　常州知郡兵部
　　　　台州通判都官　梓䕫路鈐轄六宅太保
　　　　發運司勲　催發錢帛太傅
　　　　前蘇州知郡司封　洪州知府待制
　　　　相度茶税太傅　渭州知府侍讀侍郎
　　　　新越州簽判屯田　状元學士
　　　　楚州知郡職方　知府宻學諌議
　　　　知郡郎中　雜還賀正二首
　　　　衞州知郡覩察太傅
　　　　雜還　新越州知府宻學
　　　　　上殿薦馮京劄子
臣近䝉恩除知制誥臣不敢輙為辤讓然臣獨有所
夫安者敢言之臣皇祐元年及第是歲状元馮京今
為龍圗閣待制知江寜府顧京官次乃在臣下者由
京避今宰相冨弼親嫌不得知制誥為中書屬官也
京始與石楊休並命修起居注継以唐詢范鎮然皆
在京後楊休詢之試為知制誥京皆不得與末乃與
鎮並試而除知待制今詢鎮皆以次補為學士而京
運換三州不一遷且京自以状元及第而其𥘉命修
起居注時冨弼尚未為宰相則京之進用固不由於
弼矣以詢鎮臣言之則非平時用人先後之體以親
嫌言之則非聖朝大公平施之道京材質甚羙中外
所稱不應㽞滯凢此三者臣愚以謂皆非所宜伏望
陸下特出聖断進京之職得比衆人以盡公議臣亦
因得以安不勝區區取進止
　　　舎人院連署奏乞召張瓌還職状
臣等伏以張瓌前因命劉沆贈官制詞事遂出𥙷郡
追原其意為過本薄故朝廷亦不深譴今下遷于逺
粗足塞責而本院供職者少且瓌材質之羙有𥙷朝
廷不宜㽞滯於外臣等竊以謂可召瓌還職使在侍
從傋顧問與論議亦朝廷急材助治之一也臣等不
勝拳拳愚慮謹具状奏聞伏候敕㫖
　　　薦胡宗愈吕惠卿劄子
臣伏見光禄寺丞監楚州粮料院胡宗愈權永興軍
節度掌書記監杭州清酒務吕惠卿二人並修身髙
材好學不倦其議論文章皆足以過人又皆明習世
務可施有政為朝廷之用伏望陛下特賜采擇母使
㽞滯以厲士大夫之望後有不如所舉臣當連坐其
罪取進止
　　　薦吕惠卿孫侔常秩状
臣伏見權永興軍節度掌書記監杭州清酒務吕惠
卿學有操術材劇噐慱試祗書省校書郎孫侔志行
剛烈特逹不群試将作監主簿常秩經明義修安於
窮賤凢此三人皆當今士大夫之髙選舉而用之無
所不宜而臣之所知亦無以過此伏乞朝廷采擇任
使後有不如所舉臣當連坐其罪
　　　上殿薦王囬孫侔常秩劄子
臣伏見前毫州衞真縣主簿王囬試祕書省校書郎
孫侔試将作監主簿常秩三人並躬修道徳畜其術
業施於有政無所不宜天下士大夫所共推髙以為
不及臣竊謂方今朝廷求人如不足天下賢士大夫
略以舉用如囬侔秩固應在衆人之先而不宜在後
伏乞陛下特賜召命寘之臺閣以觀其能它後小有
不如所舉臣當坐欺罔之罪取進止
　　　薦孫侔状
臣伏見試秘書省校書郎孫侔節行文學名在朝廷
今閒居湖州安其賤貧守道愈篤東南學者莫不碩
得以為師臣本州為两浙諸郡首學者甚衆而州學
獨無官欲望朝廷特除侔一職事官管句本州學使
州之學者有所歸又以風朝廷尊賢飬士之意於天
下臣不勝所願
　　　乞舉府界知縣劄子
臣伏見開封府所領十七縣其知縣皆用京朝官獨
考城等七縣用近制奏舉頗為得人餘皆審官院差
而不得人者十常五六王畿之内風化之本四方是
則苟令長非其人則征賦不均獄訟不平百姓受其
弊非所以長風化示四方也臣欲乞今後開封祥符
两縣知縣從朝廷選差外其餘十五縣並令本府與
府界提黜司推擇能吏連状舉奏如任内犯入己贓
及職事不舉坐以黜免者所舉官並與同罪取進止
　　　乞罷府事劄子第一
臣本府今月七日准敕断左軍逓院官吏為勘傳永
昌公事己施行訖臣躬被聖選攝行尹事而明不能
以辨訟威不足以制吏使中都之獄有無辜之訴御
史以聞参質明傋聖君仁厚悉從寛貸然此豈特小
吏簿責而己其大咎乃在臣也方朝廷總覈名實以
革事弊群臣之政顧臣敢獨苟免以虧大治臣前此
已具面奏伏乞即賜裭免以全至公以盡人言臣無
任傍徨殞越之至臣見待罪在府未敢入赴朝參未
敢便行交割本職公事聼候指揮次
　　　第二
臣䝉恩待罪京府今已踰歲臣本無状自知甚明其
𥘉𬒳命實貪聖主特逹之遇乃不自量兾竭其愚幸
有所立以謝萬分故自居職以来夙夜惴惴不敢自
暇而駑朽之質果不可彊凢臣之所能既以止矣而
臣之所治未有聞也雖聖主寛大之恩務欲盡臣下
之技不急譴誅即復假臣以日月之効而臣之設施
亦不可復加朝廷士大夫之議亦不肯容臣而且為
聖朝之累矣伏望　陛下深計京邑之重不可以曠
不治審察臣之不肖終不可責以有成推擇材吏使
以代臣臣或尚得竊食苟容則丐一閑州猶敢為陛
下奉行法令撫飬百姓少荅天地之施臣不勝幸甚
取進止
　　　第三
臣近甞具奏以臣到府踰年職事無状乞從罷免守
一閑州而待命二旬未蒙賜可傍徨憂畏不知所措
臣聞君試臣以職而攷其實弗効者黜臣事君以身
而盡其力不能者退此朝廷治否常必由之而不可
因循苟簡者也伏念臣材質淺薄曽不敢望中人而
致身待從已非所㩀又誤當推選使治京邑視事已
来既一歲矣都城之内姦薄之俗未甞革也穿窬之
盗未甞絶也囹圄之繫未甞虗也此三者乃京邑之
先務而臣在職不為不乆獨無一可紀者其試用弗
効亦己明甚然則雖欲不自引劾以退寜不畏人之
言哉方陛下奮乹剛厲威断躬親庶政縂覈名實以
臨群臣而京邑四方之則治逺者必自近始可使非
其人而付之以輕天下之望乎臣願陛下深察而㽞
意即賜罷免臣不勝幸甚况今在廷之臣皆一時材
能之選莫不過絶於臣舉以代臣無不可者臣如䝉
天之幸未就誅棄尚獲傋群臣之後者猶兾得一小
州畢其餘力少謝陛下臣不勝悃愊祈俟之至取進
止
　　　上两府賀正二啓
伏以推二氣之元求三統之㑹斯得天数以為王正
維廊廟之尊有神明之相與時恊應介福無彊恭以
某官以真儒之材對太平之運咸有一徳寵綏四方
本朝㤗華之基方傳之而不㧞群公股肱之體固共
之以無窮迎蹈靈辰擁全多祉某居藩有守拜慶無
階瞻望門墻傾輸悃愊
伏以合三律之数斯建王正謹首時之和其順天道
恭惟某官文武備業聖賢逢辰輔行福威鎮撫夷夏
屬歲元之端朔鈞帝祉於群靈坐致洽平共熈全盛
某居藩有守拜慶無階瞻望門墻傾輸悃愊
　　　上两府賀冬二啓
伏以考日於南律元定三統之法占易之復陽生見
二氣之心惟廊廟之尊有神明之相與時恊應介福
無疆恭以某官直道純誠全能茂業獨立本朝之上
超髙前世之功維天錫羡於國家維帝仰成於公宰
坐臨糓旦并括多祥永固靈長之基益爭中外之望
某居藩有守拜慶無階瞻望門墻傾輸悃愊
伏以氣動於泉物源於子隂陽相緝之際律暦更起
之端恭惟某官熈正天工翼安國體躬秉勲徳上當
聖神㑹長景之為元與端朝而鈞慶益崇乆大茂對
明昌某守郡有覊候門莫及瞻祈之極悃愊實劳
　　　上两府二書
某蒙恩遷官未敢以謝伏念無状竊禄待罪不暇聖
君寛假復就増秩内訟愧恐不知所措然私情有所
未盡者輙敢自請於朝伏惟閣下方以盛徳至公承
輔聖君若某之所請幸無屈於法無虧於義則或借
一言之益開陳上前使某事親之心有以自安則為
某之賜豈薄也哉維左右留意不勝大幸
伏念某奉遵詔書守在江湖之上瞻望公府邈然斗
極之旁再更二州連易三歲日月愈云逺矣門䦨益
以踈焉欲時以書自通庶将其意念或為禮之瀆適
重厥尤進退不獲其從夙夜莫知所措恭以某官至
誠自性盛徳在躬惟天降祐之靈惟帝知人之哲登
序圭衮運平機衡遂當顧命之憂克寜宗廟之緒功
施後世名盖前人方将紀於太常昭昭而不冺祚及
来裔永永以無疆雖當盡辤詎足為頌某所賦無状
自惟甚明幸東南偏方安阜無事當朝廷大治典書
尚寛故可俛厲其愚未能投効而去維其覆露盖有
𥘉終若尔訟言於何殚悉
　　　謝两府三啓(杭州上)
國恩駢厚私幸充盈顧非其堪若無所措伏念某早
繇曲學親得盛時一登備於儒林遂進陪於法從汔
無稱道宜有訟言尚頼聖明愽容賢智恊輔終獲全
婞直之守㡬不從引効而歸得請為州去國猶昨越
在海山之裔且㣲治行之閒而増秩連仍易地優重
奉親處風土之羙還家申桑梓之恭寵荣之加皆過
其分品題之賜實有所從此盖伏遇某官分序群材
甄明衆職欲使賢愚各當其任咸在本朝中外並奏
厥功共熈大治故俾單踈之質誤當奨育之私敢不
周旋百為鞏固一節但憂力之不逮或累至明若其
義之所安無失素教過此以徃未知所裁
伏䝉聖恩(云/云)代言於中莫有云𥙷守藩於外未聞
厥成方待黜幽之文遽推増秩之賞逡巡承命僶俛
包羞伏念某生而甚愚學不能進徒知樸直之自守
不知感激以取名然且抱槧懐鈆出入乎承明之署
荷嚢持槖上下乎太㣲之廷請為一州連制千里在
私之分已過報國之勞無稱重此進遷益為虗受始
終循省啓處震慙此盖伏遇某官代天之工秉國之
正大匠斤斧曲直莫不適其宜良工甄陶方圓莫不
稱其用曽是散窳重煩品題謹當厲乃百為保其一
節庶㡬萬分之立終謝大公之成過此以還不知所
措
昨奉勑(云/云)聖君之賜得狥私求宰政之平遂開公
議靖言其幸若無所容伏念某起家緒餘遭世文治
始玷科選入居朝廷校東觀之書是正何有執太史
之筆統紀未終復誤出於上恩使登陪於法從㩀非
其所顧何以堪雖僶俛以備官實逡廵而待罪㑹圖
就飬因輙陳誠乃兹為州是克如志此盖某官權衡
萬務甄冶百工智愚莫不盡其方中外無一失其所
故今無状得用自安謹當祗畏所居庶㡬奉承攸命
以謝大徳以全至公過此以還未知所措
　　　上并州判府太師相公
伏審某官易節成徳撫封太原冊書班聞士論和附
恭以某官自天生徳與世㑹亨歴試朝廷之難式孚
華夏之望越參大政再踐家司有靖乱之功銘于彛
䁀有致平之業格于皇天雖外均乎逸劳實内倚乎
藩屏上惟全晋之舊大河之東縂萬兵之符制二虜
之患必用元臣之重以張連帥之威盖以師長百僚
故特尊於端揆且将節度諸将故專卑於中權富貴
歸於故鄉弩矢驅於縣令人臣之極行路以荣然海
隅之民尚有􁦠望政事之召實期湏臾豈伊一方獨
被大賜某守藩于逺拜慶無階瞻望欣愉倍百常品
　　　上留守太師侍中
伏念某竊伏東藩藐然萬里之逺仰占台象倬尔三
階之崇禮殊等威埶絶中外固不敢以翰墨之屑輙
自通於屏案之前維是瞻望慕用之無窮不知夙夜
啟居而有間豈謂某官詘六公之貴忘相國之卑命
記室以古辤因行人而傳賜寵踰衮贈光照海濱内
視其愚實無以稱於題品尚期有立庶㡬不辱於門
䦨下情無任感激之至
　　　慰太師相公䟽五首
不意凶變竊承奄丁荼毒伏惟攀號躃踴五内分崩
何可勝處孝思奈何罔極柰何
日月流速伏承荼毒如昨奄移晦朔伏惟攀慕號絶
叩地呌天何所迨及孝思奈何罔極柰何某在逺無
由陳慰下誠哀愴之至
季春極喧伏惟太師相公孝履支持即日某蒙恩
不審自経荼毒氣力何如伏惟節哀順變以全禮制
下情所望
伏以太師相公大孝之徳海内所聞今茲荼毒何可
勝處然聖人之制禮有節文伏望勉抑哀毁以副聖
君之意士民之望某䝉恩有素無由叙慰於前豈任
哀怚卷卷之至
　　　謝人投書
某叩頭辱書及文編辤髙義豊讀之跫然雖在荒疚
猶知為况之過而無足以當甚愧也晋陵固多賢士
大夫某既皆得交之而聞足下之名尤髙獨未得闚
顔色聼辤義而為鄙陋之恨者盖非一日矣今乃得
所示文甚厚雖浅薄不能勝識一二然亦有以知足
下有自強不息之志能飬其氣至於充實彂而為文
章無内餒不足之患如足下所示者古人何足道也
某固不肖無足以賛左右四方有餘師如足下之言
而欲有求於我者過矣過矣承攝事旁邑春喧無恙
来使立取報以歸呼書吏不至自書不謹勿恠
　　　樞宻太尉
伏審奉膺制召入賛樞廷有嚴麾節之驅甫臨畿甸
之近行當謁候實慰瞻言
　　　通判郎中
承𬒳詔除出監州治欽惟才彦乆著朝閨顧此迂踈
幸聮官政辱先凾幅良着意勤感服之深陳叙非悉
　　　台州通判都官
伏審㳙辰之良受署以禮兹惟材選允恊朝俞方引
聼於善猷且進膺於寵数逺煩示問深着勤私感服
之深陳叙非悉
　　　梓䕫路鈐轄六宅太保
承被茂恩進陞使列仍遷兵寄益示寵光逺况牋凾
載隆謙羙睠私甚厚感服無忘
　　　發運司勲
伏審𢡟膺詔撿遷總使權寵章所宣朝論惟允恭以
某官性資甚羙林具自将襲世緒之髙華覽徳輝之
休茂更歴中外所居風聲簡在上心荐持使節惟江
淮漕計之重實國家兵食之源必屬能賢故兹柬進
悵莫陪於賓慶維加保於道腴欣頌所深叙言非悉
　　　催發錢帛太傅
伏念稔聞喜聲未克良覯惠然髙誼𬒳以書辤講好
甚隆為感無斁尚兹間逷願益愛頥區區之心縷縷
不已
　　　前蘇州知郡司封
伏審已觧郡章趨還帝所維朝廷之彦為士夫之望
臨治方州推聞異等矧大治之世並升雋髦且至公
之時敢有䜛説方傾聞於寵数遽傳况於牋凾禮意
有加感銘無斁
　　　楚州知郡職方
伏念暌違若新節物更異緬慕髙㮣坐馳鄙心亟闚
書筆之華審聞福履之祐維其拘綴未遂展承碩益
愛頥前迎光寵感頌之至叢積于斯
　　　知府宻學諌議
伏審就宣皇制増秩諌司伏惟歡慶恭惟某官學造
精㣲文成法度躬會前朝之盛對揚至徳之休便蕃
從聮風采禁路比入陪於樞近方告逺猷遽出殿於
藩防盖申冲志今兹陞進益示褒優諒無間於湏臾
遂上参於丞弼無縁面慶但此願言
　　　知郡郎中
承已除代遂當還朝辱書過勤為况良厚感藏之至
敷叙寕周
　　　雜還賀正二首
竊以陽暦端朔王春授時發生之𥘉政教之首伏惟
某官躬有盛業進居明廷践臨正歲之元叢𬒳善祥
之澤屈占理翰過衍吉辤意尚之勤誌懐以重
伏以陽暦端朔元春授時發生之𥘉政教之首方餘
隂之退伏冝吉士之亨嘉垂致儀牋過形善頌載惟
感誌何以誦言
　　　衞州知郡觀察太傅
伏審奉将制命出撫方州㳙辰之良受署以禮恭以
某官性資純茂噐度閑深蚤繇近屬之華遂被副車
之選學而不倦禮以自持簡在上心之明推聞戚苑
之羙暫兹居外盖不逺於京師行且召還固自存於
國典謙虗無間凾愊逺臻抱感之叢盡言於此
　　　新還
伏念相見風米無一日之忘瞻言道途有千里之隔
莫從展晤徒益傾馳亟闚書筆之華欣承福履之裕
矧繄雋望著在本朝行自外臺之煩入躋近列之貴
維加愛育以對寵靈感頌并深敷陳罔既
　　　新越州知府宻學
伏審奉膺中詔移鎮東藩徽音来傳輿議胥慶恭以
某官天資粹茂徳噐閎深親逢累洽之期奮先群雋
之路入登冊府蔚尔文章之華超列迩臣赫焉事業
之著廣陵舟車所㑹乆煩老成㑹稽山水為鄉聊資
沈氏三先生文集卷苐五十九
雲巢卷苐八
　雜文
　　龍㳺寺宴堂記　翰林唐公祠堂記
　　浮碧軒記　東上閣門使康州刺史陶公傳
　　任社娘傳　代人上太守求薦書
　　代人上長沙謝諌議書
　　代人獻利害書　代人投半刺書
　　代人上太守書
　　龍㳺寺宴堂記
金山在楊子江中流南直蓏山渡視丹陽城下人物
皆可識其望楊州山川隱隱如屏障而白沙在其西
飄㠶舳艫夕至順趋大海波濤洶湧雲霧晦㝠雖在
数百里外止於一瞬也四方之㳺士始望其山竣特
不羣其上翠微森森如冠㡌珍禽翺翔雅音不絶其
下魚龍岀沒千變萬化莫知其際及登其間重樓複
壁横出慢廽頋瞻眺聼氣象雄壮眇然不知其身之
在世網也近世衣冠人物多出扵東南而徃来金山
者冠盖相望于道丹陽太守有重客乃岀逰其上為
雅集而皆設饌佛右雖過客欣欣莫不為止而前為
主或病之今長老寳覺師住持二年始作堂於其東
以延太守者嘱客以其意請名於余余為題之曰宴
堂語其客曰若宴者豈特為太守宴㢤上人所以宴
坐也日岀而人境諠譁釃酒撃鮮慢舞夭歌而賓客
驩然者太守宴尔江無飈山氣清冷寂不聞丗俗之
聲而虚白生者上人宴也余以為在人情者不足而
今有餘而寳覺師是能為轉物者耶無以吾言為是
而所以是者在此客以為知言請以示其師因以叙
其桷云熈寕五年二月八日記
　　翰林唐公祠堂記
公諱詢字彦猷性髙介中勁而外荘與世寡合少慕
賈誼劉向之為人以憤吊世故為意及為御史遂欲
行所聞正色紏劾無所頋避其後雖出䖏内外猶以
言責為巳任大要以威福當歸人主而規靡上意皆
陳天戒朝廷竦然執政者惮之及為江東轉運使入
辭仁宗嘗勞公曰吾極知卿清正数諭執政尚未来
請得無不悅於其意耶公拜稽首辭以不佞未幾乃
召還修起居注遂知制誥有司言公自為御史官十
餘年不遷上以為亷於是進秩二等以褒賞焉在青
州時仁宗宴駕哀號盡禮一昔鬚鬢皆白官吏愕然
知公為忠義之至也歴蘇杭青三州鎮所至皆留滯
乆之有以不容規公曰吾孤立無援姑盡直道豈可
屈㢤其為政常若不屑意方其撫納指擿莫不造禮
當時號嚴明凢與人交固少與可及巳知之終不可
間所不與者亦不苟合以為􁁅平居清澹無他嗜好
唯書画研墨焚香烹茶以為娯尔所為文章論事似
賈長沙下茟逼歐陽率更皆其所喜者自先内閣時
田疇生業甚厚皆歸諸昆苐而未嘗𣸪問歲得任子
亦先諸族比其終二子七孫廼未薦公卿尤賢之以
為不可跂及歴職既多在東南㝡愛錢塘之靈隱以
為山水當為天下苐一而公之幽宫乃卜扵寳峯葬
後三年仲子埛為圖其像作堂于寺之西軒以申公
志公神骨清峻有圭之質所謂神仙中人也其行事
世次有國史與墓碑在欲瞻公之像者此粗知其為
人以警夫世云
　　浮碧軒記
文慧師始作南漪堂成客有湖山之賞者必造焉駕
車馬者盖相續御舟舫者軸相銜文慧師頋其人可
與㳺者與之其所不者亦不拒繇是徃來之士惟懼
其至之後也後三年客至益繁師曰吾寕為是紛紛
者歟使我安所適乃築次于其東中間五筵為宴坐
之所而其趣尤清矌平澹與其志相冝也尚書郎元
君始至為篆其榜曰浮碧軒而㳺者𣸪至焉凢出西
城者不至浮碧為不能盡其勝一日文慧訪余曰昔
作南漪為客舘也所以不拒人者以為人皆假物以
適其性唯山水之勝人人皆冝之我欲使人人皆得
其楽也今我作此軒而又至焉我乃不得其所我學
清净者也安得一語之使母慁我而人得其楽乎余
曰然亦何惮正為来者不知意尔吾師能使人得其
楽而人於吾師何濁不然豈人情也㢤文慧曰善於
是為述其意以告來者若浮碧之箸景與文慧師之
為人有吾友開彦長之南漪堂記云熈寕元年八月
十五日
　　東上閣門使康州刺使陶公傳
陶弼字啇翁五代祖矩自九江徙祁陽晋太尉侃之
裔也今為零陵人父岳始讀書為儒者博渉無不通
仕至軄方員外郎弼少俶儻有噐識能傳其父辞長
於歌詩有傳于世以其古雅疑為古人也或曰此零
陵布衣耳以是稱學士大夫数以仕進不利滋不覊
宕蕩江吴間好事者多從其㳺所至人皆稱商翁而
不名也妻丁氏故晋公謂之姪晋公自南海還老於
光山弼依門下弥年多所聞知持論頗縦横習世故
不復陋於鄙矣雖晋公之緒餘亦其資易悟也皇祐
中常寕夷唐和反使者楊畋奉詔專誅弼入謁與語
畋大喜以為能給兵攻挑由平大破之表其功授衡
州司士取太平峒始調陽朔主簿為柳州司理參軍
於是廣源蠻儂智髙叛楊畋為安撫使召弼掌機冝
未至畋方下英江而賊釋畨禺之圍出臨賀弼捨舟
從其執衣数十人間関歩岀太平塲以赴畋適大将
蔣偕敗一軍数千人皆沒偕死三日矣散卒巳當斬
徃徃奔賊求䧏弼出山間数與亡卒遇一夕矯畋命
以帛為織使從者行招其兵随自将益削木為榜許
與不死比至臨賀得卒尚千五百人又矯畋命給藉
驛餉之畋方圖其功而畋召還乃罷歸選陽朔令治
甚有威惠其教民者不以勾釘為能邑在山徼少林
木輙課人植所易茂者夾道行不旬歲行者悉庇其
林籟于今懐之弼嘗攝興安令以靈渠為乆敝乃條
其利病以書属太守䔥固請治之曰日者廣源蠻為
害乆不制且煩天誅其岀必資是為塗方無事時公
私力完易就它時即公之功也固不聼後交趾反上
岀武庫兵以賜将士奉使者漕安南兵費数百萬計
卒用之秩滿遷大理寺丞監潭州粮科院李中師奉
使嶠西薦其才遂知賔州因使浚靈渠上巳知弼能
矣目欲属南方事即擢拜崇儀付使知容州明年遷
六宅副使知欽州州舊治寕越徙新城未乆上下悉
草舎弼始教人坯陶為瓦屋未朞堂堂多大厦至今
視他州為雄治平二年遷崇儀使知邕州冠新平井
隧蕩然人不𣸪以生為楽而蕭注以貪暴不治罷及
弼至力能惠飬之而其峒豪恃注為槖囊益雪歛其
下不堪命弼使人喻以威福不易貸乃少戢稍循法
令然復苦交趾為侵暴諸酋更來献其土物請内附
弼為䧏意謝遣之諸酋仰曰陶公我父母也誓不負
我公明年夏大雨水而邕城􁃠下長老言昔嘗困水
害殺数千人弼乗城聎其三邊皆水也既集矣趣
下令岀其耄倪上北山以避害益發屯騎雄畧二軍
以戍之巳而水大至弼身操版築傳城下召属吏督
諸兵分受役上下已完俻益為土嚢数千置通道中
数日雨尤暴井泉溢積壌皆涌水於是獲土嚢之利
内外乏食矣為發廪以賑於内方舟以饟於外當是
時水不湛者三版耳及水浲即無一人死者自横㝷
以東数州皆沒矣秩滿加右騏驥使復留邕在邕凢
五年納附䧏者数千百人藉其租比國人弼乆乘障
厭之請便藩得鼎州察訪使章惇治辰溪蛮荐弼材
詔徙辰州遷皇城使明年遂成疾足弱不良行求罷
有詔撫納北溪蛮加忠州刺史交趾之亂𣸪知邕州
王師大出而賊巳去殘其三城無噍類幸逃山間猶
朝夕股慄弼受詔與左右数十騎直入左江峒民知
弼至始入保宣撫使郭逵御大軍躡賊臨冨良江度
賊且䧏以弼為能得其人且專功使為後殿賊使人
以檄求䧏為計者逵得檄即以中夜旋不先令也大
将旗鼓巳行而前軍尚弗知騎歩相蹂藉亂行賊方
柵江左使人來覘知弼為殿也乃不追弼方嚴軍不
動遲明而後引不然大軍且敗先是逵上劉紀所弃
廣源峒以為功朝廷以為順州縣机郎焉及其旋以
為它将不足守乃薦弼詔遷西上閣門使知順州其
地岀邕城深入二千餘里山悪多毒草瘴氣時弼老
矣在辰溪巳数請致軍事及是怏怏不得志数謂賔
吏曰吾受國㤙厚不敢辭也順之戍兵纔数千戍乆
率苦癘閩粤之士死者十常七八北軍生還者十一
二弼亦疾甚然蚤莫劳軍視其良若意氣激揚雖甚
剛戾者莫不感泣病䘚亦悉奮起願為之用交趾欲
𣸪其故地也先襲机郎奪之将進攻廣源獨難弼不
敢進以弼在邕時恩信及其土豪也交趾所欲為弼
必先知諜至土豪皆執以献喻以逆順輙不殺縦去
由是心服至弼死終不敢犯朝廷以弼求歸遷東上
閣門使不拜𣸪表其疾以為邊檄憂以其年䘚弼少
時逰吴行山間有二鯉魚戯溪上水弼竚觀之旁有
老父頋曰此龍也行且闘君亟去勿停弼去百歩所
大雷震而雨其旁岸皆圯大木㧞又出大雲食遇暴
風飈怒一日二十七艘皆溺獨弼一舟濟時人以是
竒恠之為人樂施好士平時所得俸禄悉以與人楊
畋死弼折錢五千給畋家踰二十年弼死分巳而家
至貧不恤也父時有田業甚豊及弼逰宦悉為其昆
弟蕩費之而弼未嘗言弼之死其妻在鄊里僦居爾
論曰弼生邉鄙為儒者子以辭章稱於世足矣頋豈
知功名事業蹈古人風烈㢤治廣源時病寢劇数請
老矣猶區區以㤙徳輯柔群醜保其孤城死之日不
以一言及私其忠毅於是有足悲者故叙之
　　任社娘傳
吴越王時有娼名社娘者姓任氏妙麗善歌舞性甚
巧其以意中人人輙不自觧盖其夭媚者出扵天資
乾興中陶侍郎使吴越陶文雅醖藉有不覊之名神
宗深寵睠之王知其為人也使使謂社曰若能為吾
蠱使者我重賜汝社即謝王曰此在使者何如然我
能得之必假王寵臣使我居客舘然後可為也王許
諾社即詐為閽者女居竆屋服弊衣就門中窺使者
使者時行屏間社故為遺其犬者竊出捕之悚懼遷
延户傍陶一頋巳心動其莫岀汲水駐立觀客車騎
甚乆陶復覘之然而社未嘗敢少望使者也明日王
遣使勞客樂作社少為塗餙雜群女徃來樂後以縦
觀陶故逸蕩其恠既数目社因劇飲為歡笑㑹且罷
使者休吏就舎是時客使左右非北吏多知其事吏
既岀使者獨望廳事上社繆為不見使者復出汲水
方陶意巳不自持乃呼謂社曰遺我一盃水來社四
頋巳為望見使者乃大驚投􁂭缾拜而走陶疾呼謂
社曰吾渴甚疾持入來社為羞澁畏人乆之方進使
者曰汝何為乃自汲頦動不應復問之社又故作吴
語曰王令國中有敢邀使客語者罪至死矣陶曰汝
必死復何惮我也令汝不死廼強持其手曰我閨中
故靜我與汝一觀社固辭不敢即強引入閨中排置
榻上曰敢動者死社即佯噤不敢語陶即出呼吏喜
曰持燭來吏進奉燭燭來巳具吏引闔其户而去社
曰我賤不可我歸矣比其就寢甚艱難巳而晝漏且
下社曰我安從歸陶曰我送汝矣然明日復来我以
金帛為好也社曰我家貧受使者金帛是速我死然
我生平好歌為我度曲為詞使我為好足矣陶許諾
乃為送至其家然尚不知其為倡也使者明日見王
王勞之語甚歡既還舘為作歌自歌之歌曰好因縁
悪因縁柰何天秪得郵亭幾夜眠别神仙琵琶撥㫁
相思調知音少待得鵉膠續断絃是何年是夕書以
贈之明日王召使者曲宴於山亭命倡進社之班在
下其服之褒愽陶頗不能别也王既知之從客謂陶
曰昔稱吴越之女善歌舞今殊無之未知燕趙之下
定何如也陶曰在北時聞有任氏者今安在王曰公
孰得之陶曰乆矣王乃使社出拜陶熟視而笑知其
為王所蠱也亦不以為意而社遂歌其詞飲酒甚樂
社前謝王王大恱賜之千金明年北使來請見社於
王王命社出使者曰昔謂何如今乃桃苻社應声曰
桃符正為客厲所畏使者不恱巳而又嘲社者社如
龜筴何客不鑚社曰客兆得逰魂請􁆖其文使者大
慙明日王賜千金後社之家甚冨既老矣将嫁為人
妻廼以其所居第與其槖中金百萬為佛寺在通衢
中自請其榜於王王賜之名所謂仁王院者也至于
今其寺甚盛
　　　余𥘉聞樂章事云在胡中盖不信之然其詞
　　　意可考者冝在他國及得仁王院近事有客
　　　言其始終頗異乎所聞因為叙之寺為沙門
　　　者多倡家余所知凢数軰
　　代人上太守求薦書
某官閣下右人有言曰知而復知是謂重知時然後
言人不厭其言某竊嘗誦之矣若某者勢孤而無援
謀拙而数竒承先公緒餘以從諸吏之行甚自愧也
昨試令於東邑也自強其不肖之身朝夕從事於民
政方新法之𥘉布宣條教加安南之役師旅在境於
是時也豈敢必其不敗㢤數欲投劾而去矣時以閣
下有古人之徳著當世之望某竊不自揆為可竭駑
駘之效於此庻乎一頋之遇也已而将事于幕府乃
蒙泛容之對賜之教言許以卯翼生成之㤙某再拜
奉之不敢失墜是則閣下之爲知某也然有不幸不
得而訊者遽奪於後来䘚失於乗成某竊自安之曰
命也夫某之於閣下必不蒙戾以自弃也閣下之於
某必不納謗以置疑也然今日之復求於麾下豈必
零陵之粟爲可苟而二水之魚爲可食㢤拳拳於中
者不敢忘閣下之然諾也此所以蘄閣下之復知者
也某雖不敏也不敢効薄悪者以其浮譽必曰邀閣
下之識某雖不材也不敢效闇懦者佞恱必曰邀閣
下之知其技之㫁㫁情之戞戞誠未敢後於人也閣
下亦詳而察之歟前日閣下之剡章也某方在鄙上
執必未能先左右之士及其上也豈敢必追閣下之
言乎苟或追之冝必厭之是以不敢言也來歲之章
此其當言之時也金石之信旣在前矣某之身亦在
左右矣儻於是一薦之㤙不獲岀門下者某誠何人
㢤或曰閣下以某之疾為不足以辱清舉伯牛之病
不間四科杜預垂癭功平吴㑹况某之疾行其愈矣
是以不敢後它人而求閣下之重知者而又當是之
時閣下必不厭其言也誠直言切不復敢文惟閣下
幸察之
　　代人上長沙謝諌議
某官閣下某蒙頓不肖則榮陽之世嗣也行能無取
則零陵之下吏也以不肖之嗣為無取之吏而輙有
聞於閣下者竊意閣下必有以憐之有以成之是某
言亦為罪不言亦為罪也惶恐惶恐某昔者為令於
東邑也方閣下領湘南之節來鎮南夏某於是時引
領企踵而望下風焉欣然忙曰閣下當知某也将成
某者必閣下也朝思之夕志之日引而月申焉欲决
一竒䇿奮一昌言以求閣下之知且三年卒無獲馬
悵悵乎遂将去矣既而岀上府望旗棨進謁於左右
拜台光於堂下伏蒙閣下一頋之坐隅賜之話言懊
懊乎誠有以知閣下之不棄某也退而懟曰不肖之
嗣其自弃也歟無取之吏其自蔽也歟王公大人不
汝弃不汝蔽也於是天與之幸焉乃有督郵之命持
檄而來陳力就列者復三易月矣督郵賤有司也蚤
夜抱案牘受命于州将之前勾釘之是勤出納之是
司又復将奮昌言决竒䇿以求閣下之知是必知其
無有也然竊聼於道路之言方今台鼎有虚位上意
瞩舊人閣下行西召而升機柄之任某之愚其有望
於閣下者豈可在他人後㢤且湘南之吏上下無幾
人其敢有望於閣下者亦閣下之所知也某伏自惟
念先公文簡之嗣在今日如涸轍之魚喁喁然其不
枯而活者巳無㡬賤有司之吏如隂崖之木愔愔然
其可度而材者亦無幾若某者閣下亦憐而成之乎
州将之薦先於幙中者二年矣固不敢兾也然知某
者三使䑓也既皆薦之矣某亦四𥙷吏而七書考矣
猶陶之将噐者也一失於此其淪于沙礫而泥滓乎
韓非論說之難不如聽之難子産以謂不言誰知其
志某之志也亦可哀也其進言于閣下之前且不究
况是區區尺牘之間㢤狂愚拙直干冐鈞聴無任惶
恐之至
　　代人獻利害書
某官閣下某竊謂禮樂刑政為教化之具者莫不有
極惟治財之法所以利病于世為無竆故曰法弊則
變變乃通此古今之大要也治亂得失繇是上焉方
今朝廷修明法度以致太平其所作興者既巳俻矣
而於利病之術尤纎悉也上出于論思左右之臣下
逮於市并蒭蕘之士皆能畢智竭慮以申其說非特
利于公上也亦以利其巳也於是四海九州罔有内
外莫不蒙其利矣朝廷以為它使者不足以緫統其
事故建官焉必擇其通明傳敏之人以任之行之数
年於寵遇之数今𣸪有隆于前日矣非有位于朝不
使也𣣔其執重足以有臨也非有名於世不擢也欲
其才刄足以有㫁也卓然之隆者也若某者蒙鈍不
肖之人也何足以知利病之權歟結髮從仕甫二十
年三遇銓選矣厪身悉力適無敗事當塗過聴以為
能論薦者盖有之矣其采而知之者亦不絶焉昨為
令東安也方新法之行吏民不知所向加之師旅在
境劳徕之不暇某于是時推行措置莫不盡理亦幸
免焉非曰能也不敢忽故皆慮之不敢懈故皆躬之
尔今之為椽史非有可專者也毫厘而必承之朝夕
而謹視之而巳本局有苦酒之法誠無利而有害寕
獨一州乎天下皆是也及役錢有過費或可財省者
試條其一二具於别牘唯閣下采擇焉前日閣下之
按部也竊伏諸吏之行瞻望下風其有所陳者必隆
心而詢訪之其有可行者必馳檄而號布之小大之
吏獨恨其無藴耳苟藴之孰不願陳於閣下之前也
某乏困放賤吏也竊懐區區焉所謂利於巳者非特
此一事也敢因布其腹心以求閣下之知遇焉庻以
考察其愚不可謂無意於其間者也干冐尊嚴無任
惶恐之至
　　代人投半刺書
某官閣下右之士進謁於先逹公卿之門者必有贄
士之贄羔鴈也羔鴈云乎㢤亦以徹其誠而已其誠
之著于外於是知禮者正賢否决嫌疑此其所以有
贄也羔鴈之贄廢乆矣至唐之儒者将進謁於先達
公卿之門以右贄為違衆於是始以其所業文代之
其所以致誠一也若某者州閭之賤士也不幸先人
仕官不及顕而奄然弃諸孤某宅是弊盧恪是遺訓
不敢失墜有懼詒辱先人教敕諸子者曰尔爲士先
王之道雖在方䇿其所學者古之人不得而見之今
之世有先逹之名公大人苟至吾州者必造焉母以
尔爲愚而自弃也趋風而拜傾耳而聼幸而蒙一頋
之重一言之教豈若是窺陳編呻糟粕而巳㢤譬猶
日月之明雨露之澤臨燭而沐浴之者可以爲終身
之賜也小子不敏朝夕不敢忘而州乃甚僻左其至
於斯者或持節以使一方或揔百城而臨之貳之皆
先逹之人也某未始不造焉其蒙一頋之重一言之
教者為不少矣佩之刻之是以為終身之賜也某不
佞竊伏閣下之名舊矣今廼身郎官之尊半刺史之
任而臨是諸吏撫我百姓斯吾州之大幸也某輙不
自揆而将進謁焉数日矣或曰子執親之䘮未有不
篤于禮者也今既祥練而以其麄服登有位之門其
亦安乎某曰所以遵先人之訓也古之人自晋㐮墨
縗以來何嘗不預朝廷之事矧是卷卷之先志也将
俟終䘮而進焉則先人之訓不早墜歟此乃某之未
安也是以揆日㓗誠而徹名焉某之文鄙拙不足以
汙閣下鍳矋姑以其誠而獻亦與夫狂狷之士持一
漫刺而干典謁者爲有間矣冐聞左右伏俟報命進
之以爲幸退之以爲愧未可知也無任瞻望之至
　　代人上太守書
某官閣下韋布之士韞其志業有得於古人之誼不
肯錄錄於世者莫不求知於先逹之門汲汲乎遑遑
乎苟有知者右與今皆是也然其執有不同者昔之
士進謁於先逹也重重故不苟今之士也輕輕故不
信昔之先逹其接士也難難故觀其志今之先逹也
易易苟不却之而巳尔是以古之士雖在衡茅畎畞
之間能掦名顕行於一時者其進不苟而先逹者能
觀其志以将其名爲褒襮之也若夫先逹者非有髙
才美徳不足稱也非有大名顯位不足附也維有其
材故能觀之維有其徳故能來之維有其名故能伏
之維有其位故能緫之於是四者苟無一焉不足以
延士士亦何所求焉孔子謂言㳺曰汝得人焉爾乎
武城小邦也聖人之志於是其可觀也若某者􁏛啓
不肖之士也頑頓而不佞鄙朴而無文少承先人之
教求學於古人之誼其亦乆矣不幸先人仕宦不終
蚤棄諸孤墝埆之田不足以耕汙潢之池不足以漁
三求薦於有司而無一獲其亦無庸於世矣此材之
不足者也亦命也今則巳矣然不敢負先人之教而
失其所操守苟先逹之至於是也必從容而進謁焉
且将求其知也或欣然以為可教或茫乎其若不聞
非某有所苟也亦今之執然也伏帷閣下之材之徳
之名之位小子何足以形容而遽数之㢤今日之望
於門下也非特桑梓礼也瀟水之望澬江一葦尔所
以願見而求之者不止在政化之下也所以瞻仰而
依附者且蘄有終身之遇又将至於不杇也寕若小
夫之子子持一漫㓕之刺益竊昔人之言以為先靣
之資㢤若某之志庶幾乎承一言之重而採擇焉它
時為不辱於門下者也竊惟閣下之施為於功事者
朝廷既巳知之矣行且迅召而亟升之翺翔乎青雲
之上矣儻未然也授之使節以經制於一方則朝夕
尔甚非敢䛕也道路之所洽聞者也是以不敢后於
衆人而求進焉閣下幸與其進也而觀之苟以其介
介之志為可教者則閣下進拜而行也為有得焉以
将其名於無竆為使不錄錄於世矣惟閣下觀其始
来之意而察其篤守之行以知之則某今日之干典
謁也平生之遇也閣下留意焉卷卷之所望者不止
乎不却之而巳尔干冐棨㦸不任悚慄之至
雲巢卷第八

　　從事郎䖏州司理叅軍高布校勘兼監雕
沈氏三先生文集卷第二十三
長興集卷第十三　龍圖閣學士沈括存中著
　刀筆
　　　進南郊式表　謝知制誥表
　　　奉敕譔奉元暦序進表
　　　熈寕九年謝早出表
　　　熈寕十年謝早出表
　　　除翰林學士謝宣召表
　　　除翰林學士笏記
　　　除翰林學士謝敕設表
　　　除翰林學士謝賜對衣鞍轡馬表
　　　宣州謝上表
　　進南郊式表
臣某等言伏奉敕命編脩南郊式者郊丘事重筆削
才難猥以㣲能叨承遴選(中謝)盖聞孝以配天爲大
聖以饗帝爲能越我百年之休明因時五代之流弊
前期戒具人輒爲之騷然臨祭視成事或㡬乎率尔
盖已行之品式曽莫紀於官司故國家講燎禋之上
儀而臣等承撰次之明詔迨兹彌歲僅乃終篇猶因
用於故常得刪除其紛冗恭惟　皇帝陛下體聖神
之質志文武之功嘉與俊髦靈承穹昊物方鬯茂以
薦信而無慙人且昭明知因陋之為耻固将制禮作
樂以復周唐之舊豈終循誦習傳而守秦漢之餘則
斯書也譬大輅之推輪與明堂之營窟推夲知變實
有𥙷於将来随時施冝亦不為乎無𥙷臣等編脩到
南郊式共一百一拾卷并目録一卷謹随表上進以
聞
　　謝知制誥表
臣某言伏蒙聖恩授臣依前官知制誥者祗荷寵光
伏増震恐臣某中謝竊以敷揚挌訓宣發聖謨智不
足知則言有時不䫫辭不能逹則意有所不傳将鼓
舞聖神之廣聞以成就光大之盛業如臣之比盖不
出庻寮之間量力而共詎敢蒙躐等之進方陛下發
號施令作新萬物傳之無窮而群臣之謀度宜小大
一心出於並世譬之陳脩彊畎之始宜得宿艾魁壘
之才濫𬒳褒庸固嘗自論而不獲退求守分未知私
義之所安此盖伏遇　皇帝陛下圗成庻工茂遂群
匹起之於緯簘之賤煦之以成物之仁兼受師言誤
收謏學誓期殚力於未至終懼䧏材之難渝不顯亦
臨上雖宏於徳善作汝用咎臣敢忘於後艱圗報之
心沒而後已臣某無任瞻天望聖激切屏營之至謹
奉表稱謝以聞
　　奉敕譔奉元暦序進表
臣某言數術之學素匪該明論譔之間終成獵渉臣
某中謝竊以疇人翫治官事乆流歲未五更暦凡再
弊正元失紀扻漏出表而不以聞有司具存畔官離
次而莫之省捜絶統之曲藝得遺瞽於播精天雖信
其難諶億不免乎屢中求􁥲駁於迎日推䇿之際消
忽㣲於連珠合璧之間篾希南正之工僅免西流之
失㑹成新率甫及終篇此盖　皇帝陛下愍墜缺之
文收㫁爛之學考星辰之行以求其故輔天地之化
以相其宜使民知早晚趋勉之期於時無雨暘寒暑
之沴将百世有所稽若豈片言可以形容始専考訂
其是非終使發揮於篇目典領條奏顧匪劉歆之慱
通推傳序文増愧倪寛之寡陋上干震矅無𥙷威嚴
　　熈寕九年謝早出表
臣某言今月初二日伏蒙　聖慈特䧏中使傳宣入
伏早下至末伏依舊者凌室頒氷方脩故事百官岀
沐遽𬒳優恩祗荷寵休退惟震憟臣某中謝此盖
皇帝陛下施同天地仁察鳶魚當永暦之初庚􁇆羣
心之癉暑特寛從事均賜出休伏日早歸上體聖神
之䘏物大夫夙退敢忘臣子之愛君遂蜩鼹之私誠
濯雲漢之大潤至恩𣣔報沒齒難期臣某無任感天
荷聖激切屏营之至謹奉表稱謝以聞
　　熈寕十年謝早出表
臣某言伏蒙　聖慈特䧏中使傳宣入伏早下至末
伏依舊者竊以初庚應暦甫當金火之剛強先甲申
恩遽荷乾坤之覆育臣某中謝此盖　皇帝陛下徳
同天地施及飛潜方即髙明之君不忘祥延之䘏寛
坐曹之常業俾夙退以便私岀於上聖之至恩非若
昔人之自受從事鞅掌未申𥙷報之勤退食委虵更
沐優容之賜罄孤忠而自効誓隕㓕以為期徒貫至
誠莫酬洪造臣某無任感天荷聖激切屏营之至謹
奉表稱謝以聞
　　除翰林學士謝宣召表
臣某言伏蒙　聖慈差左班殿直充翰林待詔董士
隆至臣所居奉宣聖㫖召臣入院充學士者使人即
命昔常待天下之才詔節所加固已孤朝廷之望上
惟異恩之難報曽莫寵數之敢懐臣某中謝伏念臣
起身至㣲渉徳未㡬無良質以受學從下習以日汙
一紀從師訖無一業之僅就十年試吏隣於三黜而
偶全未能捽茄苟生歸老壙埌之下尚将亹浴自勵
起觀禮樂之興固嘗疾沒世而無聞况當大有為之
盛際日懼危㣲之易失未能肯綮之不甞一對燕間
顧塵泥而已失驟更焚使傳羽翮於将衰地兼兩禁
之要華職㧾三曹之㑹蜜禮踰常分徒知儒者之至
榮官惟其人敢冐　之所畏此盖伏遇　皇帝陛
下範圍二極紀綱四方𬒳日月之光矇蓇為之有用
因天地之化脩翶得以成材過均雨露之濡覃及鳶
魚之察恩荣至厚避托無從在於論思已迎知其有
負惟其中悃私敢必於異時圖報之心沒而後已臣
某無任感天荷聖激切屏营之至謹具状奏以聞
　　除翰林學士笏記
新授翰林學士朝散大夫行起居舎人知制誥權三
司使編脩内諸司敕式詳定重脩編敕長興縣開國
男食邑三百户賜𬗋金魚袋臣沈某伏蒙　聖恩授
臣前件職及差遣者祗􁊅渙渥伏積經營伏念臣諸
生起家白首待䛇一日之遇望清光於交㦸之間再
閠未朞預俊逰於復門之召如臣忝遇自昔難逢仰
惟天地之過恩思効㳙塵而無術此盖伏遇　皇帝
陛下深圖宅俊兼逮芻菜遂容曲㣲濫𬒳題餙罄一
心而謀報盡兹世以為期臣某無任感天荷聖激切
屏營之至
　　除翰林學士謝敕設表
臣某言伏蒙　聖慈以臣入院賜臣敕設者外饔視
徹宿陳􁂍㦸之間光禄興觴盛張金鑾之下榮觀駭
於衆目異數鍾於一時臣某中謝此盖伏遇　皇帝
陛下雨露均慈陵阿将意􁁃濡至徳盛禮極於百籩
崇飫多儀御恩過於三嘆徒竭飛潜之志莫酬覆幬
之仁臣某無任感天荷聖激切屏營之至謹具状奏
謝以聞
　　除翰林學士謝賜對衣鞍轡馬表
臣某言伏蒙　聖慈賜臣衣一襲金腰帯一條銀鞍
轡馬一疋者司服在庭校人致命𬒳眷私之安燠傳
顯餙死之有階非沒身而不已循踐此語灰粉為期
臣某無任瞻天荷聖激切屏營之至謹奉表稱謝以
聞
長興集卷第十三
沈氏三先生文集卷第六十
雲巢卷第九
　　　萬府君夫人朱氏墓誌銘
　　　張司勲墓誌銘
　　　賀州推官知陽朔縣李君墓碣銘
　　　東安縣尉王君墓銘
　　　福昌縣太君李氏墓銘
　　萬府君夫人朱氏墓誌銘
南新萬君夫人朱氏錢唐人世為吴越陪臣皇考以
官從王俶入朝卒京師夫人飬於諸父以孝聞及歸
萬君君故大家也夫人事其舅姑與愛其宗族南新
之人莫不道萬母以為賢而萬君之兄死其妻甚少
父母欲奪而嫁之輙悲憤涕泣曰叔姒遇我㤙厚又
有一女我終不忍去萬氏遂不嫁及其女成人夫人
為擇婚家咨謀周至甚於巳女卒得善人而伯姒年
七十餘乃卒夫人性好浮屠書終日持誦不懈或有
所不通輙復能黙識人或問夫人夫人曰我若有所
記明白不疑我知其前習也中年遂不御葷血至其
終垂三十年世之所難能者豈善縁有次第乎㢤萬
氏之祖善權為唐大将功盛官顕至其下衰乃力田
為生及萬君甚貧諸宗或為縣史益晦不振夫人嘗
教戒三子者曰豊衣食莫如耕祈寵禄莫如學是謂
不辱其先故長子與少子服勞於家而仲子延之為
諸生其在州黨刻苦術業有名於庠校而南新不岀
進士人或語夫人延之無益生計夫人終不信不奪
其業数給其資使逰學四方嘉祐中遂擢第調鄂州
司法參軍其歸也夫人老矣延之請迎夫人之官夫
人謂延之曰吾安於郷里不可去而汝為法官苟以
吾為念當務寛平如吾朝夕在旁也吾雖不徃亦足
以為孝飬矣而延之為吏精明其用法律好仁而不
濫部使者交章薦寵之即其官擢為常寕令其歸省
膝下夫人喜曰汝能為吏吾死不恨矣母以吾為累
其亟治行吾年八九十而耳目不衰汝視吾治絲枲
細綴不異少年當無憂也延之遂行治平元年十有
二月甲子卒於家年八十有三以明年某月甲子大
葬府君名玶先卒三子曰炳曰延之曰冝之四女嫁
楊氏施氏両元氏皆卒二孫曰涇曰沆皆從學延之
於余在州黨為友兄弟後又於家府為属官其持䘮
歸也㑹余於荆楚之間属余為銘銘曰
嫟嫟夫人孝厥家上下宗族安且和外耕内𧖟有條
科我以妙乗出三摩仲子起家服青緺行封大邑光
寵多作善䧏祥理非佗刻此銘章永不磨
　　張司勲墓誌銘
公諱某字隱直漢留侯七世孫紘居番陽至五代祖
晟乃自番陽徙浦城遂世仕於閩皇考尚書公始以
孤童從楊文公逰京師以進士中甲科歴官刑部郎
中直史館致仕乃宅吴其卒贈開府儀同三司吏部
尚書彭城劉敞銘于墓隱直其長子也少明雋好學
有噐識未冠時巳卓然爲成人與劉邍甫楊審言兄
弟爲友前軰長者多賢之寳元中西方用兵以布衣
上䟽論朝政進啓政十篇乞召對巳報罷又陳邉要
数萬言不能用即移書二府以古今兵事成敗訂其
是非於時雖不合公卿翕然以爲材数舉進士既不
中且壮矣尚書公爲陜西轉運使范文正公鎮永興
始勸公仕於是𥙷太廟齋郎郎任以為洛陽主薄盖
始仕也其所操决巳如老吏數决滯訟洛陽人善之
三年魚周詢拜御史中丞薦以為主簿仁宗方開言
路臺諌官盡人物之選其言執政得失無不聼當是
執政者不敢作威福陳賜叔唐子方諸公以此顕名
一時隱直在臺中乃主薄諸公皆推以為友皇祐二
年拜明堂既齋前殿矣人藉藉傳有泛恩過以問河
郯郯曰聞之公曰或傳外戚欲得節度使中貴求為
觀察使者於法不可遷将以亦聞之乎是進上既許
之而諭於執政矣此非不蠧也何為黙然郯大懼即
與其僚請奏事仁宗愧且怒責所授言郯疑以問公
公曰某聞之以告得罪寕有憾耶明日禮成有泛恩
二人者遂不遷然上怒未巳推窮且急郯亦終不言
唐子方之論温成也夜召公以决之公曰足下當言
責尚何疑為此足以塞責子方繇是𬒳逐其所建明
皆此類也執政聞而憎之秩滿上改大理評事范公
文正守青社薦公文行乞召試學士院因請以為從
事但除青州判官而巳比至而文正公病且革以府
事一諉之文正公從陳州至彭門而薨公馳哭于彭
門相其後事而還代歸京師尚書将請老遂求東南
官三司請以為懐寕令懐寕劇邑也治之数月廷遂
無訟而羅原茶埸户歲輸茶百萬前日之敝上茶之
入三倍其次茶五倍既不足捽它草木皆為茶以是
致大賈賈不售為令者不得去及公至始約束必得
善茶其上者倍之其次不過一再倍吏告以法且留
公矣公曰使民不加歛賈得善茶何為不售民歡呼
相告及期畢具是歲大賈至乃先諸埸筭以其得善
貨也上下以為便僑户出丁錢其去來不常十年間
吏不時省籍而無除遂至萬数其去者責於里胥故
任役者率破産為大害公一日按籍除其亡者六千
益新丁三之一因以聞上遂為諸縣法吏言令之圭
田五百斛請賦之公疑其不明也使訪之得田三百
畆輸有司賦其田而巳自昔守令莫不然然畢取之
號草頭供輸於是通判李基聞而詣公曰君不可以
獨清盍為我諭之其除者亦半因謂李曰勿廣語人
使人反側無益也二年孫長卿為江淮發運使因以
親嫌罷於是尚書公老矣乃還吴遂不復造朝臺檄
趣召數移疾不行尚書公捐舘時公年及知命執䘮
盡禮秋而後起人以為難終䘮始還臺遷殿中丞相
當國方薦公公曰視老矣不可以乆留遂得通判湖
州以歸二年繁昌公卒哀毀如尚書公之䘮然隱直
家故貧朝夕鬻粥或不足未始以告人治平三年入
朝於是閑居十年矣今上即位遷尚書虞部員外郎
王丞相珪提舉百司先諸公薦始編定百司勅是時
自陳丞相諸公薦者十二人詔賜對便殿勞問甚渥
於是子方新領三司請以為判官即權領户部判官
事户部主諸道上供金帛自慶暦時迫諸道上供入
倍常歲諸盗始為敝吏不能較一歲所負至二十五
六萬前日内帑無所考質於是有詔使公覆較以慶
暦伍年為凖因建言轉運使以經制為職盍以為殿
最中間不滿歲而去者以数告其代幾可以勸沮朝
廷遂頒以為法而計三年之入最一百三十萬又督
發川峽所負入便錢至五十萬大計頼焉乆之始正
權户部判官序其秩視提點刑獄在三司凡七年乃
以司勲員外郎出知越州兼浙東兵馬鈐轄部使者
率新進少年以新法督責其下戾甚吏馳走不給事
巳蹈罪咎㑹稽為大府公以樂易處其吏民吏不欺
而頼以安法度皆舉踰年徙蘇州未行又改明州明
州尚書公之故治也遺爱餘美尚在耳目人皆喜公
之来公亦樂其州為易治於是詢求民隱数日之間
政令一新時方病鹽法法巳過矣吏縁為姦自昌國
縣置發引鋪而公私之貨混淆不可辨其利於公者
削矣公至則除引鋪使民市於官市於官者不為定
格益嚴其禁期不敢犯未幾入緡錢八十萬既足其
目而又益三百萬未閱月移成都路提點刑獄自在
三司固巳親其秩矣三易鎮乃始遠徙人皆為之恨
且勸公辭之公曰吾辭之重得罪執政雖然吾㒹革
族多豈其願也吾不敢辭陳力而巳於是求對及見
上下憫劳乆之曰行且遷矣遂行自四明之徙歴八
月乃至部所始至務大體不以暴刻為功自熈寕巳
前第五等户不猺及新法起乃岀免役錢公以為朝
廷立法本以寛民今乃賦困竆之民非上意因奏免
者十二萬户蜀民大恱㑹茂州蛮叛数日覆軍殺将
進圍汶山郡坤維騷然公與轉運使俞充行分将兵
方無事時兵常不足及是官軍多死夷兵且深入公
移帥府請與之約和以緩其來且待王師之至也帥
府用其畫猶連公手札上聞巳而王師至夷兵不侵
軼者公之力也先時蜀使者多循故事不閱兵仗公
至成都将閱之咸以為不可且生民心公曰吾職事
也遂發視之噐甲多敝敗不可用使修完益移檄支
部舉新之至是軍興乃獲用朝廷方併州縣以充大
晨之財永康之廢未乆請復以為永康縣川峽道阨
塞多瘴癘它時使者行部多不以春夏岀茂州之役
自三月至七月徃來無朝夕之休比官軍粗備乃還
至永康感疾矣輿帰成都病小間今樞宻馮公當世
候之公嘱當世以后事神色不動處生死之際若徃
來也以熈寕九年八月十日以其官終于官舎享年
六十二嗚呼隱直天性渾厚喜怒不形聲色雖子弟
有過未始言子弟皆化其徳仕官四十年歴典三鎮
至于奉使未嘗一罣於法亦未嘗廢一吏所至皆稱
最與人交温温若不足及臨事不苟變在三司時左
右新進假途以致要津者如奕棊而公坦然不以為
意也有文集十卷其上論朝政䟽啓及論西方用兵
書號慶暦先書後書又十卷蔵于家曽祖諱靄仕於
閩祖諱　皇贈户部侍郎考諱沔尚書公也夫人彭
城劉氏封彭城縣君為人明爽善治家公於家事一
切不問者夫人是頼先二年卒男子八人元方進士
及第平輿令中書吏房習學公事元振元憲元舒舉
進士餘尚㓜女七人太常寺奉禮郎沈某著作郎郭
茂恂試将作監主簿蘇亨節太廟齋郎盧道原其婿
也餘尚㓜公卒之明年䘮始自蜀歸諸孤将以九月
某日葬公穹山先公尚書之兆使來乞銘余平昔從
公之㳺固巳欽慕矣及代於㑹稽親見其民愛隱直
如父母　大道為綵城以障其行至數十涕慕不使
去者移日此尤可尚者嗚呼隱直其有徳君子歟乃
為之銘曰
嗚呼隱直其學慱矣而志不遂其徳完矣而位不充
或恨其弗逢維其命之竆其逹也不過為王為公建
一切之功若其徳則考古人而不愧将來世而無终
為能執其中使九原可作非夫人之與其誰從
　　賀州推官知陽朔縣李君墓碣銘
君姓李氏諱忠輔字道舉零陵人曾大父冲生師運
師運生帷簡皆不仕至君始為諸生少時巳卓然克
篤術業為不群矣於是潯陽陶公岳方為州大儒名
聞四方君以其文辭上謁陶公大稱賞以其子妻之
及冠逰長沙造内閣李公受於幙下納頋甚厚延挹
以為後進首由是知名皇祐元年秋州薦于春官不
合遂南歸與陶啇翁相善文墨志氣適其所好雖黨
也然湖湘間舉稱二人有異材後啇翁以戎事得官
至顯逺数欲引君君獨不肯屈既老矣巳困於北上
乃縁恩格釋褐調鐔津尉盖𥘉筮也君之學為政乆
矣一出其鋒上下皆推是邑人有聆其旁舎得地中
蔵鏹者群刼之至則無有也其主訟于令君馳徃捕
悉獲之然視其人本非兇毒者皆以為地中物如遂
鹿耳遂釋之或謂君必案以法當獲賞君曰彼以過
聴自貽孽我安用傳致殺人以求官終不取州猶以
君不討賊為罰然部使者聞而賢之亦数有見譽者
攝遷江令踰月邑大治桂林北岀興安為靈渠自秦
時䟽鑿以饟嵪南而前為令者皆武人乆無政隄防
鏬漏漕舟数不通復以君假令至則鋤其姦敝民訟
一清乃大完築盡復其故跡益溉其旁田疇甚多而
桂林為嵪西帥府帥潘侯夙愛其材欲致之㑹新制
八路使者得按格除吏遂調桂州司户參軍潘侯加
禮遇焉方交趾反也不數日覆三州公私騷動君為
咨謀調發所𥙷於上者甚力蠻亦不深入當涂者交
章薦寵之遷賀州推官知陽朔縣事大兵南岀而邑
當大道使者傍午勞來供億羽檄日数十里君怡然
不撓而益辦然民力屈矣嬴粮者道多逋亡諸令率
自将上道君疾暴下乃輿行櫛沐瘴霧疾重困至杋
郎巳致役而氣血殆矣復輿歸王師亦族乃謁告以
便毉数移檄而使者惜其去輙不許卒以告歸熈寕
十年冬十月辛亥終於里第享年六十二啓手足時
神色和易戒諸子力學守約而已平生所為文章甚
多其在藁者二十卷號湘南集夫人陶氏也五男曰
述慎修廸修徳修允修皆有學行為良士二女嫁同
郡何宗望胡敏行元豊元年十二月乙酉卜葬于歸
徳鄉先營之右為吉兆其葬諸子來乞銘以掦其先
人之美余謂君能教其子以禮也夫為之銘曰
道舉之學乆巳成五十從政艾且明使其當年造王
庭何愧古人建功名遭命不造誰主平獨留惠愛三
邑珉子孫美澤方大亨昭示来裔詔斯銘
　　東安縣尉王君墓銘
君諱岳字景申姓王氏楚彭城人景申為人剛毅少
所屈下皇考君捐館時景申尚未冠治䘮哀毁如成
人終䘮閉門讀書不履世故數年學大就進止屹然
為古儒者山東學士皆右之州以禮請為庠正其所
教導弟子悉有師法三薦于春官皆為舉首治平四
年始登進士乙科試秘書省校書郎以太夫人長安
君閻氏年九十求為下邳尉為吏矣終不㫖小䧏志
視其令奄奄若無物自州從事皆卑之然公卿大人
使者莫不知景申為材不以􁶲吏遇也不滿歲坐法
免丁閻夫人之憂如禮巳除服奉母夫人條氏来湘
南當涂者巳鄉其名矣至即委以縣事攝諸吏乏固
有以過人者新制吏藉付於外臺而長沙為湘南㑹
府諸吏小大咸集號多士往往為調佞以于禄其有
所倚藉亦蹇傲以驕人景申處其間有不能平多所
折辱至廷叱而衆詬之其人雖慙伏不敢荅然愾怨
多矣景申弗恤也乆之調湘鄉主簿太守卬其材檄
攝瀏陽令地有銀冶聚四方不逞難治而易謗士挾
姦者不得慾縱景申所辱者交攻之復免官使者俟
之加厚焉雖失職然領事無間日㝡後𥙷東安尉鄙
夷小邑也户不滿千室太半棲崖谷間以故無吏事
夷人不知爲學景申爲新孔子廟使雄壮方秋與其
令釋菜行禮上下所未識也禮成以書抵余曰使後
世有學者知是爲名教主景申所存如此元豊三年
太守與三使者交薦之當遷矣暴感疾遂不可治以
閠九月丙辰卒享年四十有六卒之前日吏直於東
厢夜半忽驚寤見景申騎馬張盖從者騶呼甚盛奔
岀從之巳不見及且病革矣噫景申其窮歟其材與
氣終不一申而沒地也使世不偷儒以苟爲得者亦
有激乎曽祖乂祖改皆不仕考尚賔官至尚書虞部
員外郎母夫人條氏夫人荘氏一男日淳一女尚㓜
條夫人時年八十有二拊其尸慟曰人不復知我子
為孝矣載其柩歸葬于某郷某之原某年某月也余
方客於湘中景申以余為相知其死也嘱其子來乞
銘曰先人之治命也為之銘曰
嗚呼景申既剛克仁生不得奮其志死将為神吾知
其輔善夭滛上相蒼旻終不傳木憑石以要羶葷後
有神靈之興者知為府君十世之間考斯文
　　福昌縣太君李氏墓銘
夫人姓李氏江寕上元人曽大父弘義大父潜江南
有國時以公族為逹官至皇考文覧始入天朝擢進
士科任武昌軍節度掌書記以卒夫人事父母孝處
宗族和皇考君愛之始笄矣将慎選其配以嫁焉乃
得蔣侯侯世儒者家衡陽甚寠從學四方及成昏依
李氏未去兄子偕省其世父也将西逰京師無資以
治嚴夫人為釋金條脫以賜之直十餘萬錢偕由是
能成就其業决科成名卒以母事夫人其升朝請于
朝廷封賛皇太君蔣侯以明道三年登第夫人事之
猶其父也内外属因夫人悉充滿其不足侯含徳不
耀卒於光山從事今贈官為工部侍郎夫人春秋壮
止一子曰僅乃端居閉門獨以教子為事僅載就舉
有司輙不利遂以宫苑𥙷太社郎令為朝奉大夫其
始通閨也復進封福昌縣太君夫人老矣不復治家
事棲心竺乾道大夫從仕上下篤行誼謹法律能保
其禄位者夫人之教也熈寕八年簽判道州侍夫人
于北堂八月微感疾是月晦召大夫婦孫戒敕家事
不苟生不怛化奄然而逝享年七十有八一子即大
夫君也二女巳嫁孫八人曽孫二人後當某年某月
歸葬歴陽趙唐之先瑩從吉卜也大夫乞銘於余謂
可考信於後世者余豈誣乎㢤為之銘曰
嬺嬺夫人妙徳柔嘉作配哲人允宣厥家母道三紀
慈祥惠和安輿朱􁚫天澤載加子婦順承孫曽衆多
含飴玩綵綏我壽遐天有五福既備不頗人有三從
恊于寵華歸􁩦先塋生死可嗟勒銘幽宫終古不磨
　　從事郎處州司理參軍髙布重校兼監雕
沈氏三先生文集卷第二十四
長興集卷第十四
　刀筆
　　謝復起居舎人充龍圗閣待制表
　　延州謝到任表　謝加恩表
　　謝賜暦日表　謝賜衣襖表
　　慰祔廟表　謝傳宣奨諭表
　　同天節功徳䟽
　謝復起居舎人充龍圖閣待制表
臣某言今月三日進奏院逓到敕誥各一道伏蒙
聖恩授臣依前行起居舎人充龍圖閣待制散官封
賜如故仍放朝謝者俾臨便郡仰戴睿慈更荷誤恩
就加顯秩顧惟忝冐交積兢營臣某誠惶誠懼頓首
頓首伏念臣􁶰然孤生出遭興運乏髙明之志藴苟
獵渉於㙯文早延寵於書林亟躋榮於禁掖荐更噐
使特出聖知此縁際㑹於有為屢賜從容於讌對養
心無術曽蔑𥙷於國謀燭理甚卑輒敢干於罪議尚
容陳力未即投荒去違日月之清光出付江吴之善
壌為一身之計蹎沉豈望於再生惟許國之心灰杇
未忘於自奮分沒身於散地甘絶意於亨衢鈞播無
垠不能喣咻於既墜宸恩横𬒳超然振擢於無階不
使自棄於難值之辰尚冀收功於将盡之日上聖為
恩之至此顧臣䖏已之何如蹈死無難畢生奚報盖
此伏遇　皇帝陛下盛徳天覆大明日躋輔萬物於
曲成矜一夫之不獲遂䝉善貸勿使遐遺弃席已傷
再施華幄㸑材収用復立榮塗敢不勉智力以自強
奉　詔條而興治懋勤夙值祗述聖明不忘含垢之
至仁感深鏤骨固守報君之素節誓以捐軀臣無任
感天荷聖激切屏營之至謹奉表稱謝以聞
　　延州謝到任表
臣某言伏蒙　聖恩授前件差遣巳於今月十五日
到任上訖夙祗眀詔𬒳使連城屈師于之顯庸起幽
孱於已墜浼恩踰分感涕無從臣某(中謝)竊以榮河
而西阻山為塞背雕隂而劃壌得烏延之故庭虎旅
百營貔士十萬四府連衡而鸛鵞成列五州共貫而
隅落相鈎扼左袵之喉襟執西衝之筦鑰治吏累洽
野無暴師民忘預戒之虞俗沃乆安之習扳輿羽扇
樂罷儆之空名緩帶䡖裘示四方以無事武衞欝而
不奮荔戎偃然自驕逮元聖之題期監百王而更化
政象參稽於治古新書一講於神謀廊九将之鋭師
掲百樓之峻壘弊旗摝鐸逹竒正者近古無倫弁服
介纓翹鍾䁀者一旦成市礪燕吴之栗鍔收屈兾之
異材的如星熒目液瞻掉而不敢視矯然鵲厲谷量
色别者無足稱法度備具如此之嚴才能衆多於斯
為盛求其将明之可任豈徒長率之為難如臣者沉
愚寡䏻堅陋難餙積縁幸遇浸冐大恩群逰衆人之
間無𥙷萬分之一頃以狂冥之論自干義刑上繄容
厚之仁屈從寛赦未更歲月遽荷湔提望國門之光
猶疑却歩履侍臣之署驟若再生身驚飄葉之輕心
劇臨渊之慄逮賜燕朝之對再趨交㦸之宸威座𥘉
瞻俯勾陳而欲仆温詞載色恍神觀之頓還膏踰雨
露之生慈甚義方之教假海岱之使節總河洛之師
屯再易名城曽未浹日禮優臨遣身奉楉言踰聖作
之初終講睿謀之緼賾措長御之格爛典誥之難名
論古人之功皆筆牘之餘意非素期之所及悉蒙賜
於一朝巵酒至㣲尚足死食馬之士三㦸之獲未䏻
酬解縳之恩才非昔人遇超夐古此盖　皇帝陛下
照齊日月惠浹天淵遏戎􁀣以兼收㣲謏聞之或棄
教之載之而期至於善念兹釋兹而各盡其方鳶或
戾天竊兾下材之可作鴞之食椹尚希天性之難移
敢不盡慮力行求　聖神責任之實晝警夕惕思天
地亭育之恩臣聞心决則氣為之盈勇生於義之所
激援枹誓衆則雖三軍而可陵受命忘家則視白刃
為無物雖難強者㫁㫁之技獨自信者區區之心有
如白水之難移不及黄泉而弗措儻十駕而可及雖
千能而必為圖報之堅誓志如此臣某無任感天荷
聖激切屏營之至謹奉表稱謝以聞
　　謝加恩表
臣某言准進奏院逓到　敕誥各一道伏蒙
聖恩授臣朝散郎依前充龍圗閣待制加騎都尉進
封開國子食邑二百者竊以誕揚孚号一新法度之
原朋錫丕釐下及鎻凉之品臣某(中謝)竊以脩矌㣲
之逸典合昭莫於聼朝形容大猷翕受駿龎之命惠
休濵土疇離渙衍之恩熈濶世不講之盛儀起正王
難能之大烈綜稽稱實方訓迪於治工班授政常敢
冐干于德澤幸踰械量心兼震榮此盖
皇帝陛下廣塵霧之容廓天地之施因崇闈之裒對
嘉服列之駿承不遺外采之遐覃及榮名之賜敢不
祗欽義訓方底舊聞苟圖報之有階非沒身而不已
臣某無任感天荷聖激切屏營之至謹奉表稱謝以
聞
　　謝賜暦日表
臣某言今月四日都進奏院逓到　敕書一道伏蒙
聖慈賜臣元豊四年暦日一卷者五紀順平四時信
飾述先王之大奉頒四海之正元祗荷恩榮兼深震
忭臣某(中謝)伏惟　皇帝陛下道體乾運法侔帝王
廣延宣問以盡神嘉生茂氣之来相天人欽授以集
巍巍之功日月送迎用成嶷嶷之徳敷天蒙貺羣物
底期臣職布邦條躬承詔錫仰慶無彊之暦俯授萬
民之中服命兢榮與衆歡蹈臣某無任感天荷
聖激切屏營之至謹奉表稱謝以聞
　　謝賜衣襖表
臣某言今月一日左侍禁倪詢到延州伏蒙
聖慈特䧏　敕書賜臣翠毛細錦綿􁰜襴一領兼賜
就糧本城諸軍貟寮等初冬衣襖餘從宣命指揮者
臣等已於當日各祗受訖使人即詔笥服将恩發命
之初心已踰扵挾纊拜榮之日氣驟劇於噓枯顧無
荷㦸之勞越受觧衣之賜捐身為誓力報唯期臣某
(中謝)伏惟　皇帝陛下躬聖神之欽明並天地之化
育旁脩𥙷發之令下及封彊之臣興篚錫以鈞休授
使華而致寵服而視事敢忘都士之有常𬒳以晝行
深懼梁鵜之不稱期於顛隕莫踰榮恩臣與本路将
佐諸軍等無任感天荷聖激切屏營之至謹奉表稱
謝以聞
　　慰祔廟表
臣某言伏承　慈聖光憲皇后祔廟禮畢者方中永
閟丗室追崇聖念難居普天同戚臣某(中謝)伏惟
皇帝陛下自天鍾聖嚴逺致隆感虞事之既成接神
道之兹始仰視榱桶知孝徳之徳忘聞其容聲慨靈
逰之如在
　　謝傳宣奨諭表
臣某言伏蒙　聖恩傳宣撫問者臣聞都俞堂陛之
上帝堯極天下之明褒貶片言之間孔子擅萬世之
法况當大明之無所屈至徳之不可階舒惨迪四時
之工嚬笑移矌代之俗豈臣之㣲而遽當蒙格訓之
賜求義所在則以何塞名實之歸怔營省循俯仰頓
越臣某(中謝)此盖　皇帝陛下稽順休命保惠庻工
謂推誠可以成物而發為過恩錄藝所以興能而先
其下逹豈止淪扵肌腑為終身之溢榮固當銘在􁐷
匜遺歴代之寳訓志圗力報期盡此生臣某無任瞻
天荷聖激切屏營之至謹奉表称謝以聞
　　同天節功徳䟽
臣等伏以秘緯孚先蜜祚剛亨之運璿靈啟㤗甫當
震育之期欵神畤以躋誠接丕裭於邃御庻休景㑹
萬宇同寅　皇帝陛下伏願天固壽祺日隆帝羡濬
襲無疆之暦紹開有永之年地拱天臨契千齡之炳
爍日升月亘延四海之鴻祥臣等無任瞻天祝聖激
切屏營之至謹具䟽奏聞
長興集卷第十四
　　　從事郎處州司理叅軍髙布重校兼監雕
沈氏三先生文集卷第六十一
雲巢卷第十
　　邵州立禅師塔銘　伯少卿埋銘
　　宋太子中舎張傳師墓誌銘
　　廣照大師塔銘
　　朝奉郎守國子慱士致仕錢君墓銘
　　隱居放言　謝趙資政
　　謝諸先軰　祭張司勲文
　　諭客辭　題畫像
　　　真覺開堂　龍華三㑹啓文
　　　代乞致仕表　巢父槁銘
　　　景徳乞席䟽　祭曽舎人
　　　息庵銘左右山　祭外姑彭城縣君文
　　　門箴　重居開堂
　　　勸學䟽　禱神文二
　　　豫章黄魯直　叡逹跂魯直詩
　　　魯直帖　沈睿逹墓誌銘
　　邵州立禅師塔銘
禪師名惠立桂林蔣氏子也生不食葷血始九歲出
家依同郡蕩律師求度五年遂度為沙門入鹿門山
觀三乗經律深達法相造龍牙遷公一言頓徹若獲
亡金若復故舎推為龍牙上首山盤水渟還同未悟
且三紀邵陵太守崔侯廼啟西湖之法席以延凡舄
始轉法輪為四衆師逾二十年无為无作度度不愛
金錢為崇餙其道埸舉新之至无所用其力益獻土
田廬舎以供朝夕費朝廷岀使者按夷人所獻地使
者屈禪師先入示信夷人屈膝受指使者以為功将
薦於上辭不許轉運使請遷衡岳之大伽藍亦不許
識者韙之元豊四年二月三日戒侍者具湯沐訖不
示疾亦不說偈正坐入㓕問年七十七間臈六十三
門人善琮茶毗之其以骨建塔于寺之西南隅太守
關侯祀以書抵余道其高行乞偈以賛之稽首三歸
銘之偈曰
少林壁觀本无說至於咄咄蓋巳末造妙顯微參諸
佛不能无心但小黠大士迅飛岀南粤道化邵陵嗣
耆崛端如亭亭海中月内含圓明外平澈不牽名勢
事攘奪不拂因縁爲㫁㓕法門浸衰誰可遏三湘五
溪同一茂巍巍堵波閟靈骨将與彌勒當來出南山
孤雲自起沒縳芻右流終不竭
　　伯少卿埋鉻
公諱振字發之世爲錢塘人以皇考尚書公任爲大
祠郎起家歴上髙臨淮二縣主簿遷茶陵縣令尚書
公捐館觧官去還調星子縣令有能名公卿使者交
薦改大理寺丞監蘇州税遷太子中舎知剡縣剡淛
右大邑民頑悍吏多爲姦公至逾年峻法鉏治𥘉卒
不撓而其民始伏樂生興事為作砩畜水漑田五千
頃至今迨三十年不壞號沈郎砩移巴西縣引仲弟
在蜀不當行改金華縣轉殿中丞其治尤嚴於在剡
時不勞而公私晏然遂稱無事仁宗祀明堂拜國子
慱士賜五品服知藤州方儂智髙亂二廣公疾驅隃
嶠而賊巳平臨州視事城中蕭然无有官府閭舎始
募兵調夫戮力為築城郭立府寺閲歲舉新之轉虞
部員外郎朝廷方行賞丁太夫人憂既除進比部貟
外郎通判衛州不赴換北作坊雖身在都下然未嘗
逰權執門唯跡訪道術方士購求古書為事歲滿以
其勞進駕部貟外郎英宗即位拜虞部郎中轉比部
郎中乞監灊山靈仙觀於是有掛冠志前在官者多
不治事祠奉不嚴神明不格公至始革易敝病敦崇
清修逐道士伊居喆而其徒莫敢不肅山西諸沙門
多不戒而魁領文鐃尤恣横公盡録其過移州縣遂
黥之一山為清代還轉駕部郎中今上即位拜司表
少卿乞監崇山崇福宫遂拂衣東歸祀南郊封長興
縣開國男食邑三百户頃之上章請老詔許之乃脫
冠冕與其所知為方外之逰後三年以熈寕六年十
二月已丑卒于河東之私第享年七十三以明年三
月庚申葬龍居山先塋之左惟公内剛外柔其與人
交𥘉不校細故及犯之亦不可觧有急難或不能自
存数捐巳以濟之為孤􁁪男女子婚嫁者数人所至
為人辨曲直其不能直若巳推之平日好聚書聚㡬
二萬卷當其终不懈所至末年益勤時数日不御藥
遺令戒敕後事凢数百言無一語悖大底言性命示
儉約而巳猶以聚書諉諸孫使勿忘吾志云𥘉皇考
尚書與世考侍郎皆以太常少卿䘚于官及公拜司
農謂左右曰吾仕宦四十年不苟進亦未嘗有過殁
從二父以卿葬足矣曽祖諱承慶仕吳越國為營田
使入朝改大理寺丞謝病去祖諱英以清徳為世稱
贈吏部尚書考諱同任太常少卿贈開府儀同三司
吏部尚書國史有傳聚鍾陵潘氏集賢校理汝士之
女封安吉縣君先卒二男逵大理寺丞知永嘉縣述
許州司户叅軍監杭州楊村鹽埸二孫男价試将作
監主簿修尚㓜三女長適㑹稽進士史叔參先卒次
適國子慱士孫純次適大理寺丞趙君紀七孫女長
適大廟齋郎崔熈餘尚㓜遺令使某為銘不敢辭銘
曰烏峰蜿蜿奠西土群山㑹合執如舞流泉冷冷䧏
北塢白雲升天或為雨頋然司農踵先武從政四方
孰余侮致位九卿樂幽處歸于九泉適我所松楸相
望考與祖或後或前維孫子百世千秋承世祀陵谷
或遷神作主
　　宋太子中舎張傳師墓誌銘
君諱誨字傳師姓張氏皇考尚書公自浦城徙居吴
今為吴人尚書公在仁宗時治職任事位顯矣君年
始數歲巳能治其家號孝友謹厚不預人事以其餘
力讀書夜不半不寐宗族朋友稱賢焉𥘉𥙷太廟齋
郎數抜進士薦不中苐當仕矣乃以親命来調杭州
新城主簿遷延不行者復十餘年及尚書公歸老于
吴乃𥙷州從事盖不去膝下而幕府事不廢公私殱
悉必應尚書公捐館哀毀骨立人以為難終䘮試判
入髙等授寕海軍觀察推官奉繁昌太夫人之官時
伯兄隱直仲兄樞言以才徳著名数徃來錢塘兄弟
雍睦人不能目其優劣踰年太夫人卒兄弟號護其
䘮以歸泣血三年情過於禮治平三年服除調成徳
軍節度推官今丞相建安公出使朔方深噐其材特
表薦之㑹定武帥孫次公卒君其壻也次公家楊其
子少不能歸乃以次公治命請十上乞君官楊州以
經紀其後遂除楊州税未上改江都令於是朝廷方
遣使行天下以新法從事使者欲省廣陵入江都爲
一縣召君議議皆合即薦君乞改秩治江都縣事二
邑在淮海號煩劇君擇吏史按圖籍因改邑一切舉
新之而人不知撓盖君不以孑子為譽而識者黙知
其為能當是時淮南旱甚官除民租矣太守以下圭
租尚弗蠲君為言之乃蠲其半而令之田獨豊君悉
除之百姓以為亷方使者開洪澤渠導溪子港皆有
勞在賞格治江都凡五年乃得代遷太子中舎還朝
江淮發運使薦君華亭塩監巳拜詔将行丞相識其
故吏也擢通判祁州及還吴隱直卒於蜀而其䘮始
歸兄弟友愛尤篤悲痛不巳巳治舟行矣暴得疾以
熈寕十年八月壬寅卒于舟中享年五十四嗚呼傳
師止于斯乎善悪報施不可道也幸不幸不可知也
即以其年十一月巳酉從隱直歸葬尚書公之兆余
以為逝者有知傳師无憾矣夫人孫氏賢明能治其
家六男曰元載元恪元均巳舉進士元功元伯元及
尚少四女嫁著作佐郎禇理隴西李士衮大廟齋郎
晁端復少者未笄葬有日矣其子屬余為銘以余為
知傳師者必不苟作也其世次尚書公之諱不書有
劉公原甫之碑傳于世銘曰傳師始以孝友聞其材
豈特後二昆四十綵衣戯寝門其視仕進如浮雲公
卿大臣数薦論方且振歩望九閽有如大車任萬鈞
未駕巳覆何可云穹隆山深吴江渾下從先公宅揄
枌不在其身在子孫千百億載流清芬
　　廣照大師塔銘
廣照大師名慧欽錢唐人七歲出家依寳雲寺惟清
上人惟清以醫名多賔客廣照求度時雖甚少巳特
然不羣及落髪盡能傳老師之術益通黄帝扁鵲諸
書其視脉投藥不煩病者霍然巳即謝不往不以其
技為工遇所知即行貴賤不間也廣照操心為善能
以意攝物无内外自趣法樂不為絶行不為苟合與
寳月廣公為友士大夫多賢之言善行必推二人皇
祐中㤙賜紫衣後七年加號廣照中間為其衆請主
寺事也食者千指帑無一錢廣照不祈於人求獻者
相踵有餘為易其摧木圯瓦進有筵安有次矣付其
弟子仲猷而去數語人曰吾将休吾身于寂寞之埸
不為丗累也方余少時讀書西山下與寳雲諸公徃
來者甚乆其朝夕相從若家也而廣照每遇余雖甚
盛暑與間處必嚴衣履而後追動不逾矩余以是尚
之及吾家翰林公開府始識廣照尤加異禮其有所
召如寳月圓明天竺二公在㑹者不過数人廣照必
先焉文通頃語余曰他日予為州當謀屈廣照主其
教門以表領也人或聞者皆以翰林公言為然後三
年卜居青龍時余将詣京師送余於檇李又追於嘉
禾之丘憫憫不去余固異之未逾月余以事復至杭
則寳月既入㓕一夕矣居數日青龍以廣照訃來釋
氏耋倪與士大夫走哭二道塲者道為壅皆曰善人
逝矣善人逝矣時熈寕元年十一月辛卯也嗚呼當
末法時善士常少而二大士繼去其可傷也巳其生
也以善攝不善猶不足况其巳乎入㓕後十三日仲
猶奉其棺自青龍去以明年正月壬申葬北山鮑家
田為後者弟子猷法孫彦贇彦昌凢三人曽孫曇性
一人猷曇皆紫方𫀆廣照善棊又善書與其氏族皆
不書非其事也将葬余為之銘曰廣照拳拳不名仁
者以世放行孰云可捨其定在心如調象馬其慧及
物乃出陶冶吾昔有志逺追香社善人先逝我懐曷
冩水泡電光一切皆假凖此崒波西峰之下
　　朝奉郎守國子慱士致仕錢君墓銘
君諱羔羊字升卿故吴越王諸孫父曰先芝校書集
賢院任為太祠郎𥘉調烏程桐廬二縣尉遷寕徳令
升卿有材尚氣不苟合在寕徳與太守辨事不能直
太守廷辱升卿置手扳地上脫冠綬岀門去遂不肯
仕数年乃請老得太子洗馬以歸時年四十矣以霈
㤙再遷國子慱士賜緋衣銀魚升卿家西湖上有園
林亭榭終日幽居酣飲不修人事與其所知相忘於
形骸之外飲既無度不能常足輙自醸率不及熟巳
盡酌有一婢善庖客至與其婢戮力烹雖手自持以
餉客欣如也或入城市昬然據鞍唯其所遇不劇醉
不歸歸亦不復出太守能知其賢者多饋給之不以
厚薄為意亦多不謝龍閣祖公無擇為州乃以賄累
升卿羈置衢州㑹赦徙湖州雖流離困阨衣食屢空
而飲終不廢熈寕六年十一月𥘉六其妻仁和縣君
張氏先卒後五日升卿卒其婢亦死出其家􁂫篋無
直一錢者親朋耆舊相與謀大事自湖載其柩歸于
吴以明年二月二十八日葬集賢君墓左五男廣國
靖國輔國康國充國爲嗣銘曰世所強者不以爲樂
終不得其志乃湛于飲陶然生死之間何可悲
　　隱居放言
人在天地間生死一息尔孰爲死亡以生死爲得失
者天下皆是也生死不脫是較毫末者也逹者不言
言者不逹是難言耶言者難也知者難也必造乎眇
茫視其身如幻夢者至人也影響之至也是往來也
白黒之判是利不也将以生爲妄耶其死焉徃是死
猶生耶混混於此其亦不明矣性猶金也情猶滓也
匠氏範金爲噐不竆其滓則噐不利金有利鈍耶匠
有巧拙耶唯棠谿鏌耶之人能知金之爲利而天下
利噐少也性之明也至於有亡之際古人聖賢皆得
之孔子曰吾得忘唯顔淵爲殆庻故曰用之則行捨
之則蔵唯我與爾有是盖有時而忘也其心在天下
者也佛能忘我能忘万物豈忘而巳乎在乎是者我
乃不可忘是以爲其真忘也三茅之山有仙人逰焉
負琴而行吟其與人言若人也調琴以爲曲狂吟以
爲詩學道者不辨也至於御風雲忽焉而超逝形與
物皆化也東掖之山有髙僧焉其生也无以靈乎人
既死之五月或發其棺視之香氣郁然而形不壞也
彼既徃而不遺此乃遺而不徃則是何耶将以為幻
妄則吾知天地為幻妄矣是有得於内而不惑外有
耶夫是之謂至妙茫乎其有得也戚乎其无有也發
於言也縱其支離者将而得乎簡易㩀乎其中而運
乎四方也窮支離者将汗漫而不知止荘生所以誕
也㩀其中而不知適墨子所以愚也使人知之孰與
不知无為㢤庶乎知者也
　　謝趙資政
薦引下陳雖有常制俯及不肖乃惟至恩竊念某生
也甚愚豈稱為吏陳編之學無聞於世衡門之志聊
以自娯鄉當強仕之年勉有起家之望惟知古人行
巳之誼不度當世取容之冝由是拙踈𬒳憎權倖浩
然斥去幸亦歸休不苟其樂者終不滔其憂不附其
榮者亦不罹其辱職安守蔵心獲奉親蟠木不刋誰
識其萬乗之噐老驥巳謝安能致千里之功豈謂某
官躬公旦大賢之姿任阿衡天下之重江海之浸衆
流必歸岱華之陽羣木是植内䖏機柄以熈四海之
至和出為藩垣猶耻一夫之不獲特形慰薦曲有褒
揚方造物者以為不才非知巳乎安肯遺力維其所
去斯以為難枯卉𬒳春暘之華弱禽蒙羽翼之賜使
終老丘壑所可永者吾之仁尚有位朝廷篤不忘者
公之賜惕然有感瑟彼在中過此以還不知所措
　　謝諸先軰
䇿名盛旦振武華涂士林之傳里閈増輝方國家憲
天圖治為時擇人試以群經之言敦我一家之說以
是齊道徳辨賢能在公卿者皆同門之人提衡鑑者
亦受業之士苟用一律足顯衆人蕩蕩乎莫之或非
郁郁乎於斯爲盛先軰足下有韞志尚克勤師言温
温者瓊瑶之姿楚楚者楩柟之質懐鈆抱槧乆推儒
者之素風學古入官當識先王之善道適欽盛美首
辱牋封頋惟老拙之無庸敢當文藻之垂貺古或輕
羙璞而有投鵲之尤我亦乏青雲以爲贈刀之報羗
自憎愧不知所裁
　　祭張司勲文
嗚呼昔在懐寕登公之門今二十年肺腑之託世故
歡戚如一夢然惟我不肖何足可道獨蒙頋憐我行
天下求訪盛徳誰如公賢公所藴蓄著于文章粲粲
成篇當在朝廷為國光輝乃獨悁悁公孰不容執政
信䜛七年不遷出守二鎮民方安政乃易使權馳数
千里誰適我願于彼劔川蜀羗巳騷兵敗将死為之
憂煎奉詔于敉六月盛暑半塗而旋其命也夫其命
也夫乃在乎天不得於此必得於彼何後何先彭城
䘮歸我始來㑹吳門之偏旂旐之来撫棺一慟晉陵
之壖我公之徳有過人者愈乆而愈傳維金石之可
䥴矢以辭寄於一奠亦何足以盡卷卷
　　諭客辭
或問若人者何為廼自晦於埃塵皓髮茁其在領兮
固将喻乎世紛使能績其蟺緒兮亦紆組而垂紳矧
一出其璆琳兮寕特粲奎昴而歩鉤陳非其材之不
逮兮而生之不辰盖龜或不足智而蓍或不足神余
頋客少安若人者是謂不能混於滑滑而能委於忞
忞者乎彼冠不緌亦足以束髪彼褐不完亦足以蔽
身彼智雖不足亦離世而葆真委形山材兮驁古始
而凌風雲不杜機以驚俗不属騷以况均不暇和同
於群物又烏識乎緇磷忽乎為野馬在山之上忽乎
為孤吹于水之津彼亦一息此亦一息世之遑遑者
終或不窹我之寂寂者秪是以為顰其不可道者維
古有其人
　　題畫像
余棲于零陵将二年卧鶴山人王棲道屬客来圖余
像其不可圗者余為申之以辭然皆眩也所以為逰
戯也
有不知者強為余盖有知者亦其捕為纁黄為丹白
邪嬗死灰與朽株探山林以獨徃兮即猿鳥之幽娯
豈萍苴之如弓亦泛泛於江湖昔敦媚放藝文兮既
華髪而蒼鬚終非混混之可諉弓方将佚老於无无
苟不暴夷以為絜何必襲惠以為汙挹古人之全徳
兮将歲月以云徂羗余心之所得㑹群有於無餘彼
􁐣􁐣為周而栩栩為蝶亦甚惑矣余與是其相忘於
影響乎
　　真覺開堂
天台示止觀為法沙門以行觧為師絶出煩惱之津
示現真如之境自諸祖述作巳逹者皆著聲問而群
生歸依得度者豈易量数了義大師宻踐師度衆推
辯才巳度城中之縁翻懐林下之樂誰識黃蘗相契
者裴公有如逺師忘言者陶令時升師子之座大振
海潮之音為彼因縁无煩謙挹
　　龍華三㑹啓文
龍華有㑹如來記弥勒之縁鳯暦无彊億姓祝聖人
之夀巍巍之盛蕩蕩難名仰瞻北闕之崇咸罄華封
之􁃶㳟惟皇帝陛下纂尭為徳邁舜成功推群靈不
宰之恩恊諸佛能仁之化聖人應運巳洽太平之期
文武㑹朝丕顯搢紳之列知郡某官宣掦國化惠恤
民情上資西竺之因敢獻後天之筭(臣)僧某及本州
耆艾等䖍誠法㑹共薦至誠遥望嚴宸恭伸半偈
妙香芬郁望丹墀咸罄歡誠薦上釐聖主萬年天祚
徳龍華三㑹佛為師四時雨露均天澤九有山河拱
慶基欲計南山千億夀直湏弥勒下生時
　　代乞致仕表
束髮從仕歴事三朝始自州縣至于郎省陳力就列
今五十年早蒙先帝技擢出領使節入位三司及陛
下即位繼承恩召入覲清光委以藩條特加奨勵(臣)
周旋奮激銘在肺肝爰當傳老之年竊慕挂冠之請
願乞骸骨以飬兵園上對升平之朝下樂桑榆之景
　　巢父橋銘
誰作此橋山旁老乆老父有巢白雲之下瞻彼崖崿
将適吾履豈无逰客徃嬉來豫不踏溪壑坦夷鞏固
敢告後人無壊朴素
　　景徳乞席䟽
般若正宗方延海衆坐卧法具必藉信縁惟景徳之
名藍控江南之大道天龍擁護巾鉢徃來故遠丐於
仁人共興崇於三寳
　　祭曽舎人
維年月日餘杭沈某謹以清酒牲牢敢昭告于故友
子固舎人兄之靈嗚呼昔有以相知者世豈復知公
今逝矣而吾方寄死於衰嬴欲矢諸文辭以抒哀兮
空皎皎其何為吾聞聦明正直殁将為神尚何疑清
酒在罇牲牢在拌即具事神之禮以告維公来下而
饗之
　　息庵銘(左右山)
我心不動是身亦息結茅竆山宴樂禅寂於是身心
猶若太虗㳺戯上下是息亦無
　　祭外姑彭城縣君文
維熈寕七年歲次甲寅四月戊辰朔十七日甲申子
壻承奉郎行太常寺奉禮郎沈某謹以清酌庻羞致
祭于外姑彭城縣君劉氏夫人之靈嗚呼託姻門下
行二十年東西㑹㪚思愛纏綿夫人淑明文華燦然
維遼與贑誰敢争先勞勞有生以悲為樂平昔之好
永懐如昨前在京師羇㳺索寞僦居相望有無寄託
天遺不幸我室淪亡夫人撫視泣血淋浪我東曰歸
啓菆在航長慟来訣旁人為傷勿勿三年如夢始寐
夫人云何疾亦不起𥘉聞凶訃適在故里馳望塚山
黙告所以神明有知為是䆒非生者何樂逝者何悲
世無足事死或可疑要其究竟死乃其歸我方來吴
正㑹靈席諸舅哀號訴其凶懟追往傷今情何可任
輙陳薄奠以抒余心尚饗
　　門箴
政之善出于是政不善亦出于是斯民何知惟令所
置勿謂可欺固亦易制師言不私是乃可畏朝而闢
焉小大必治逮昬而闔亦休吾吏治得其平謂我豈
弟有或不然乃門之媿
　　重居開堂
昔者諸佛有大慈為我衆生能作怙究明真如之性
超出煩惱之津盖非小縁誠一大事惟重居之寳刹
乃陽羡之敬田𣣔聞法音當得開士某人宿植徳本
樂說辨才早逰諸方黙受宻印以拳拳四衆之請蘄
的的大匠之來幸無多謙副此瞻望
　　勸學䟽
行季乆在成均親受經於王丞相其言性命之要仁
義之本出入神明之際至於點晝之意章句之體既
一貫之矣古人有言士患不明經取青紫如拾芥不
其然欤方新學之来諸君亦有意乎其悱發切磋非
如簡䇿之略也苟恊我皆願交於下風所忻慕者也
　禱神文二
維年月日謹以清酌庶羞敢昭告于晋平西将軍孝
侯鄱陽君建威将軍忠壮侯之神蕞尔小邑頻年𬒳
灾小大艱食不知所告惟民之不夭乃省乃度方綏
恤而勸導之耄倪雜然耒􁤼滿野乃數日以来滛雨
不止千里之地經界漫焉若令與民将何能為屑然
有懐豈吾土之民不知事神而神弗福歟何為至斯
劇也将軍吾土之神也昔在晋室三世之功劇于覆
載千載之下廟貌􁃽然今令與丞有祈祠下祈神威
惠䧏為豊穣雨不為沴而民有望将大興祠宇時其
血食以報神休作新夏屋増崇其座挾建二壁以祠
鄱陽君忠壮侯之神至于門墻咸使祟髙鑿彼川流
俯至門外以為行啇報賽之津攝令之去不可逺期
惟丞與民實預祈禱敢以菲薄仰祈昭鍳尚饗
君之祠吾土之望也疇昔威惠昭然在人今令與丞
有祈祠下乞神之靈䧏為豊穣雨不為沴而民有望
春秋之祀丹青之飾其敢不崇期于永乆以報神休
附録
雲巢詩并序
　　豫章黄魯直
東陽沈叡逹少日名滿諸公間讀書取支書字作文
章敖倪一世以自為師其所鋤植縱奪未嘗依人自
為一家亦周旋得意畜畫聲伎必𣣔妙天下几研間
陶瓦金銅物皆閱數百年逺者溢出周秦然其好竒
無厭勌言論無可豪舉負氣不自金玉一縱恣䋲墨
外以是故逐不得列士大夫漂轉江湖態度巳老廼
得九華秋浦之間叡逹自慶曰使我自卜擇如是矣
遂築於齊山之下清居燠室冬夏具冝其麓之寛平
度為子舎飯牡飬雛使自取足不以關我又買舎旁
二山左山大木岑蔚其陽敏竹右山地皆載石洗剔
塵土岀其伏藏皆偃蹇有敖世意舎北行山溪間可
以杖藜㳺衍其知名巖洞為九十有七其卑青溪秋
浦以為塹其髙大江以為壑於以仰髙而望逺想見
曩時中朝士大夫之㳺居此山及此山之九隱既巳
湮沒而無傳傷夫泪䘮於俗萬世同流風雨所漂摇
靡有定正吾其終巢於此山於是削跡􁜤根謝去少
習因病為藥瞑眩自攻休其百骸與心俱死化冠裳
以為野服息交㳺以見古人屏放聲伎盡空所有卧
榻隱几無人掃除筆硯塵濛生理若寄而讀書不虗
用日多得古人著意處文章雄竒能轉古語為我家
物山林之歲月盡以從事故比學土大夫為見功多
因自號其所居曰雲巢從眉山蘇子瞻乞文子瞻曰
虎豹來田吾以是累吾方刮除毛皮獨以形立子當
愛我不當要我作文又欲乞文於南豊曽子固㑹子
固以憂去中書舎人而捐舘於金陵則以告豫章黄
庭堅曰敢託於子文黄庭堅曰曽子固蘇子瞻文章
磊落旁日月居一世後前能軒輊人庭堅戯弄筆墨
不經師匠家人子語耳君安用此雖然三十年藉藉
沈叡逹吾敢自愛无能之詞以恨之故傳載雲巢之
因起訖於崇城而繋以詩以俗觀之吾與叡逹皆得
罪以道觀之則俟君子其詩曰在昔人豪負世機醜
及其髙丘名麗箕斗修士溺於名文人溺於口豪士
溺於財壮夫溺於酒不用其長舉擿瑕垢禮義卞章
觀心則陋我觀雲巢其歸无咎維彼蒙鳩室家于茗
婦子䘮勞夕不謀朝鬼瞰之室燕雀附高禍盈去飛
其雛燔焦息丘以樵糞田以毛義示子孫食力而敖
解其天弢奠此雲巢
　　叡逹跋魯直詩
余自得此詩甚喜之讀既乆幾可誦然每紬繹其書
終不厭古人所謂能道人心所欲言者魯直之謂乎
　　魯直帖
庭堅頓首𥘉約十五日遣人送靈夀杖往取糟薑而
燈夜醉卧景徳方丈明日病酒家中催放舩甚急意
緒欲􁊆嬾向筆研故遂不果遣人承動静又所湏皆
不急耳别來日欲寓書匆匆秪了眼前及此不可以
爽雲巢之約撥忙就此不審可意否公三逰山記皆
手録奉還六合𥿄寫得一軸鄙作楚詞至金陵輙為
一喜事人擕去亦不足觀故不别用紙録上也道中
時作小詩别信當寄上天氣北極妍暖不審體力何
如伏惟動静燕譽頗復㳺歴諸山否永仲将去更得
誰與㳺亦有乞士皜人可與雲水耶濯纓之乎遮日
向西回觀雲巢定非俗物髪白矣政使向前有味更
能過往時所饗否願安樂雲巢勿作銅官以北夢也
區區隨食河外日以相逺臨書懐想増勞千萬以淡
漠自夀因北風惠音三月丙寅庭堅頓首再拜
叡逹奉禮執事
　　　又
勉作此文蹇淺不堪承
見約甚嚴故湏録上寫得尤不堪筆畫憨濁廼成墨
猪　漫欲存録切不冝用此刻石恐不當煩叡逹妙
墨粗得一書字浄潔人為寫石廼佳　庭堅再拜上
　　沈睿逹墓誌銘
睿逹諱遼姓沈氏世為錢唐人贈吏部尚書諱英之
曽孫太常少卿贈開府儀同三司諱同之孫金部郎
中贈光禄卿諱扶之子翰林學士右諌議大夫諱遘
之弟也睿逹少㑺㧞不羣自為兒時巳荘重寡語及
長汛覧經史尤好左丘明班固書下筆摸擬輙近似
之詞致雅麗未冠家居巳有文章聲名藉然傳京師
趣操髙爽常超然有物外意謾不喜進取迫於親命
出應有司再不中乃次翰林公任為将作監主簿監
夀之酒税未就官丁母夫人憂哀毁㡬不勝䘮卒還
闕吴丞相充為三司使薦監内藏庫未逾年復薦監
金耀門書庫熈寕𥘉朝廷析審官為東西二院以其
故為東院而増置西院以典領武臣崇班以上又置
主簿貟以佐其長以君為審官西院主簿當是時丞
若簿皆朝廷之所慎選出則為監司矣論者以君方
且繇此進擢乃坐與其長不合罷江淮發運使薛向
與其副連章薦監明州市舶司遷太常寺奉禮郎才
二年市舶廢改監杬州軍資庫㑹秀州華亭闕令承
漕檄攝邑事而監司有挾舊怨者因是攟摭萬端必
欲危中以法適民有忿争相牽告事連及君遂文致
之君不能與吏辯一切引服受垢奪官徙永州丁父
憂哀毁如母夫人時更赦徙池州卒實元豊八年二
月九日也享年五十四睿逹姿軒闢秀發工為詞章
灑落豪放無世俗氣而尤長於為詩自除母夫人䘮
至都下諸公交口譽之王荆公贈以詩云風流謝安
石瀟洒陶淵明其子元澤見其文亦貽之詩云前日
覽隹作淵明知不如其爲王氏父子見噐如此是時
􁉥公自叅知政事爲宰相當國秉政更新法度而睿
逹議論寖不合以是見踈亦㑹以審官主簿罷去遂
擯不用及謪零陵自娱肆山水間益刻苦爲文追子
厚之作徙秌浦喜曰使我自擇得此足矣乃築室於
齊山之上名之曰雲巢夏凉冬温各有攸處又規山
之麓爲子舎飯牡飬雛使自取足母以關我旁山耕
鋤以供伏臘行其居後丘荒之間得異處焉旁䕃嘉
禾下臨青溪鬋茅爲庵築土爲臺蒔藥種花以自覧
適復杜牧張祐所逰左史洞往來其間禠屏冠帶衣
以野服横榻隱几頽然不復有軒冕意属有微恙告
終雲巢爰𥘉得病尚如平時子敦師調官京師召所
與逰貴池令鄭東陞属以後事命家人以素服鄭令
曰君精爽不耗何豫慮也君曰人命呼吸間耳幸為
我速治之巳而果卒大􁜴之日肌色如生人益異之
君好義忼慨重然諾罷官明州聮事者𬒳劾以急于
君君巳代還至越矣即弃家扁舟浮江往辨明之得
不坐性坦夷和𥙿待人如一靡有厚薄喜從交㳺飲
酒談謔好畜古物金銅陶瓦圖書之属近閲数百年
逺者溢出周秦或分挈以去亦無所愛惜妙於楷隷
諸書備古今體寸墨尺𥿄落筆輙為人争取及還自
零陵舟經冨池巳暮不可入港旅泊江滸忽大風怒
號駭浪騰播舟人相頋失色冨池有吴大尉丼寕廟
即致誠虔禱神享其衷風果小息君𣣔大振顯神之
威靈為具載大尉仕吴竒謀忠義作賛以稱之乎作
楷法書為大軸置廟中乃為好事者掇去是夜神見
夢州将趣使還之詰朝訊其事果得之以卑廟令并
著其異云君素探内典深味禪説庶幾於維摩黙然
俱眠一指之意故於詩章往往及之旣居雲巢不事
請謁然名公鉅人往來東南者每泊青谿必就見於
廬下相對清談或終日不倦居山未乆人化其徳昔
好鬪争每為開諭後稍馴服及君之卒逺近為堕睷
焉賢士大夫莫不悼痛嘆惜而蘇子瞻尤哀之嘗語
人曰􁓬逹末路蹭蹬使人耿耿求此才韻豈易得㢤
雲巢遂為茂草言之酸辛云君昔在沅湘間聞有道
士善捕逐鬼魅役使丁甲人甚神之過南嶽聞其適
至亟召之巳去矣常恨失之一日在齊山道士者忽
來欣然迎見從容問曰冨貴非吾願所欲知者夀耳
為我視之道士許諾歸夜作法入冥窮觀明旦謂君
天上構楼巳就可趣治装矣道士去無幾何而卒余
以詩哭君曰緋衣持板湏君至白玉樓成君作記空中
但覺嘒管聲牗下嗒然俄委蛻余賦詩時𥘉不知有
道士說也巳乃闇合豈上帝固以長吉待君歟平生
所著有雲巢編二十卷夫人張氏贈户部侍郎瓌之
曽孫刑部郎中直史館贈開府儀同三司馮之孫司
勲貟外郎贈朝請大夫諷之女家世相配克成婦道
先君十四年卒享年三十四将合葬於杭州錢唐縣
龍居山從尚書之兆二男敦師敏師敦師前主泰州
泰興薄粹如謹厚居官有稱三女長適郊社齋郎合
肥馬永譽早卒次適吴郡張夀光季寔歸余之子
将葬其孤敦師以余職在論譔馳書以馬倩所紀行
迹來請銘余娶君之妹豈惟戚姻實有雅好
沈氏三先生文集卷第二十五
長興集卷第十五
　刀筆
　　　謝賜夏藥表　賀㨗表
　　　謝賜戎服表　謝轉龍圗閣直學士表
　　　謝賜夏藥表　謝将士曲珎已下授官表
　　　謝賜對衣表　随州謝表
　　謝賜夏藥表
臣某言今月二十一日入内内侍省内東頭供奉官
史瓖到延州伏蒙　聖慈傳宣撫問及賜臣百藥一
甬臣於當日祗受訖三庚應節暦當熏暑之期五藥
均慈恩出仁民之澤祗膺感抃捧拜震驚臣某(中謝)
此盖　皇帝陛下兼天地之涵容相神明之發育時
屬藴陽之侯惠流扇暍之仁興飲錫扵王醫出使旄
於少府㣲張仲之義過矜六月之勞乏髙馮之功越
當一劑之賜體驟蠲於燔炭心内慄於飲氷濡雲漢
之大章傳肖翹之末類期於顛隕莫諭恩榮臣某無
任戴天荷　聖激切屏营之至謹奉表稱謝以聞
　　賀㨗表
臣某言伏見陜西河東諸路兵馬收復銀夏韋宥蘭
石州清逺軍米脂細浮圗石堡塞門鳴沙薑詐王都
等城寨者􁍌蟊肆螫方興四罪之誅蓬芰何心已格
兩階之舞臣某(中謝)竊以誅止元悪故兵無兼時之
勞義存大公則衆非百姓之敵陳師而牛酒日至入
國而市井不移戴白遺民尚識故鄉之閭巷壺漿塞
路復見大漢之衣冠此盖
皇帝陛下帝卑大中天錫勇智盡霜露之所墜恊風
雷而不迷豈容一方獨不霑道徳之澤因其多罪力
拯於水火之中纉文武之顯功遂祖宗之美志豈止
播為聲詩而着在金石固将薦之郊廟而告於神明
指河外之八州将悉歸於禹貢撫西方之九國巳掩
跡扵寕王臣參護制兵属聞大凱心存魏闕阻奉萬
年之觴身望法宫敢同百獸之舞臣無任歡呼忭蹈
激切屏營之至謹奉表稱賀以聞
　　謝賜戎服表
臣某言今月𥘉八日准
御前封逓到賜目一道賜臣戎服𬗋緊絲䧟銀線花
襖子一領紅罽錦䧟金銀勤白一條烏漆和泥金䧟
蚌装花鞘手刀一口豹皮襔裏䩨靬一副金線烏梢
細弓一張射甲長箭五十隻銀纒桿槍二條繍門旗
二面者二矛交䩨先王所以謀有功淑旂大綏燕師
所以席嘉寵壮戎昭之美耀煥武服之華章敢圖乏
才過叨眷渥臣某(中謝)此盖
皇帝陛下貫道命以端夲兼權實以趣方恢不世之
奥區紹格天之峻烈大錫師中之命申嚴閫外之威
顧無方叔之壮猷越受武公之分命賜書出道馳騎
傳呼駭衆目以衆觀舉一軍而皆賀匈奴未㓕誓摩
疊以先登玁狁于㐮嬰前疑而敢避益堅素志圗報
異恩臣某無任感天荷　聖激切屏营之至謹奉表
稱謝以聞
　　謝轉龍圗閣直學士
臣某言今月初八日都進奏院逓到詔書一道以臣
辭免龍圖閣直學士所辭宜不允者臣㝷巳祗受訖
官有定選必待純才恩出非常過收駁業名分可畏
榮懼兼深臣某(中謝)伏念臣起於諸生岀逢盛際貧
不過斗食之慕知未出流習之汙誤蒙一顧之榮驟
越衆人之望器危昜覆質窳難材𥘉無二善之聞日
興危亡為比保全至於今日終始出於
聖恩土木無知尚當震躍精誠儻䫫敢憚糜捐雖蒙
堅蹠勁而不辭况盤根錯節之敢避颯然須髮之變
白巳先蒲柳之衰不知氣力之㡬何尚極榆枋之决
值震威之取亂奮天吏以拘原甫聞瞽䥢之音沛發
榮懐之慶進知干分深虞顛隕之招退不獲辭徒知
俯僂之懼此盖　皇帝陛下道至能化而士有成徳
功極造物而人無能名接事之變則法為政刑一民
之心則示之與奪錄霄聞而𢡟賞歆天下之赴功間
楚君臣無問萬金之委慰趙子弟不惜千户之封致
兹瑣蒙亦冐褒渥敢不粛将廟筭力振天聲束馬仇
方傳飱逖士斬潘辰於踈勒竊慕古人係可敦於藁
街不忘素志賈三軍之餘勇蕩九姓以為期臣某無
任感天荷　聖激切屏营之至謹奉表稱謝以聞
　　謝賜夏藥表
臣某言今月十九日入内内侍省内東頭供奉官幹
當染院權苑容約到延州伏蒙
聖慈傳宣撫問及賜臣夏藥一角臣於當日祗受訖
寵責維藩恩勞夙駕發靈蘭之異品将細札之殊榮
祗沐　眷慈過矜瘅暑臣某(中謝)此盖
皇帝陛下至仁天覆厚徳時行適庚伏之届期軫常
生之失御若良參辦本内府之秘經亭育示私體雲
章之濡澤駭輝華扵多目鼓抃蹈於一軍驟疑羽翼
之脩徑即冕旒之對拳拳誓報指白水以為盟㫁㫁
輸勤惟丹誠之自信臣某無任感天荷
聖激切屏營之至謹奉表稱謝以聞
　　謝将士曲珎巳下授官表
臣某言准九月二十七日
聖㫖夲路将士新授西上閣門使曲珎等五百十五
人伏蒙
聖恩等第授官及减年磨勘者决䇿授成力未伸於
閫外圗功錫命恩首及於軍中臣某(中謝)竊以蠢兹
裔藩自千義殺㮄角並進者五路輔車相依者四軍
威神所臨雖㑹歸於必勝褒庸之寵惟先拜為至榮
此盖　皇帝陛下藏用不居予物從厚念四牡之駕
行釋昆夷之憂㣲一日之勞遽蒙東山之閔罄全師
而𢡟賞罔一介之或遺勝氣折千里之衝歡聲賈三
軍之勇臣忝司節鉞職在總齊荣抃之誠倍深将卒
臣某無任瞻天望聖激切屏營之至謹奉表稱謝以
聞
　　謝賜對衣表
臣某言准都進奏院逓到中書劄子一道伏蒙
聖慈賜臣衣一對金腰帯一條者悸帯異章粲衣𬒳
體仰天威之咫尺對命節之光華臣某(中謝)伏念臣
䧏才鯫愚趣學卑陋奨進幸逢於樂育提携獨出於
聖知誤忝榮塗對襲内衣者四詔一辭魏闕不侍清
光者六年西殿叙班為陳跡之巳乆兼金在笥感舊
物之復還追故歩以心驚拜深恩而涕落此盖
皇帝陛下廓两儀之度總萬化之原灼三宅以興民
差六章而疇績賁仙花之美餙副威鳯之彌文瞻篚
錫之来猶記尚衣臚句之節望宸居而拜如聞内朝
鍾鼓之音異數屡頒此生難報惟畢忠勤之誓少伸
螻蟻之誠臣某無任感天荷
聖激切屏營之至謹奉表稱謝以聞
　　随州謝表
臣某言伏蒙
聖恩授臣均州團練副使随州安置臣巳於今月日
到随州訖才㣲識暗誤𬒳寵陞任過力窮卒招敗覆
上頼聖神之賜特寛斧鉞之誅尚隷州團曲從寛典
臣某中謝伏念臣裔方陋習寒屋孤生出逢聖時望
止一㕓之末業驟登朝路遽叨越次之殊榮居常懐
超冐之憂必欲求報効之實罄丹誠而後巳蹈白刃
而敢辭然而才薄趣卑心勤事謬措一身而無地宜
萬死之難逃豈圗天造之曲容特屈大威而伸宥
長興集卷第十五
　　　從事郎處州司理叅軍髙布重校勘兼監彫
沈氏三先生文集卷第二十六
長興集卷第十六
　　　　　謝謫授秀州團練使表　又
　　　　　秀州謝表　又
　　　　進守令圗表　又
　　　　　謝進守令圗賜絹表　又
　　　　　謝分司南京表
　　謝謫授秀州團練副使表
臣某言伏蒙
告命授臣秀州團練副使夲州安置不得簽書本州
公事勲賜如故者效官無状國有常刑昜地便私恩
出非望兢營自念感懼交深臣某(中謝)伏念臣出自
寒門苟循世緒虺隤白首無一畞以退耕黾勉清時
希斗食以自祿偶　聖神之委照㧞疵賤扵片言枝
出一而已殚才屢試而益屈志尚希於僥倖心愈昧
於自知先帝不加忍誅假之善地㣲臣未獲死所上
孤至恩心存溝壑之歸望絶雲章之潤敢謂大明之
繼照曲念　先朝之舊臣不使遂弃於遐陬尚聴稍
遷於便地惙然有再生之意復収於垂盡之年此盖
皇帝陛下推好生之仁敷上聖之惠大開天地之施
不遺簮履之㣲致此餘年獲霑渙渥永懐雨露之賜
更盡螻蟻之心感極難形惟知頓伏臣無任曕天荷
聖激切屏營之至謹奉表稱謝以聞
　　又
臣某言伏蒙　告命授臣秀州團練副使本州安置
不得簽書公事勲賜如故者自干政刑義當永弃重
見閭里特出異恩獲貫餘生實係再造臣某(中謝)伏
念臣塵泥常調江海孤生寕復自聊壮志催傷於晚
路出逢盛際片言偶合於聖知冐進踰涯積盈招覆
顛沛已期於殘㓕存全曲荷於寛矜百口衘恩三年
擢髮分永沉於散地寕復望於内遷蓬蓽蕭條已退
編於民籍姓名埃沒忽復挂於命書敢圖漢域之遐
上􁇆法宫之念精誠所激感抃難名此盖
太皇太后陛下凝一徳於至神齊萬化於治古照均
日月之廣施無雨露之偏罪出其身不使廢松檟之
奉恩歸比壌有以慰鄊井之懐荷大造之至仁盡此
生而難報臣某無任瞻天荷　聖激切屏營之至謹
奉表稱謝以聞
　　秀州謝表
臣某言伏蒙　聖恩授臣秀州團練副使夲州安置
不得簽書公事勲賜如故臣已於今月日到秀州訖
祗荷寛恩曲矜舊物重見故里獲庇餘生臣某(中謝)
伏念臣早以庸才謬叨䌓寄上負任使客祭已决於
此身下念孤忠生還特出於聖造復覩江吴之蹃尚
疑夣寐之逰感極心驚屑然涕落此盖
皇帝陛下揚對天之大烈握盡神之潜機丕圖庻工
㧾攬淳治造化至力肖翹亦荷於昭蘇天地為心枯
搞一均於化育使垂盡之朽骨與萬化而同新雖奮
竭之心難伸於已廢之日惟忠孝之志敢罄於未死
之前瞻望闕庭臣某無任感天荷　聖激切屏營之
至謹奉表稱謝以聞
　　又
臣某言伏蒙　聖恩授臣秀州團練副使夲州安置
不得簽書公事勲封賜如故臣已於今月日到秀州
訖未填溝壑重見鄉閭　聖恩如天死生難報臣某
(中謝)伏念臣資才素下幸遇㝡深勵苦節者歴年未
中年而白首訖無少効以酬至恩荷洪造之存全假
餘生於晷刻三年無半面之舊一日見平生之親正
使自謀寕復過此幸深為懼感極難名此盖
太皇太后陛下躬上聖之睿神措大業於安永仁民
愛物發於至誠率土普天感戴聖徳尚當拾難恕之
責不忍絶自新之門使歸骨於舊廬慰首丘之餘戀
苟此生圖報之無路雖瞑目不忘於大恩瞻望闕庭
臣某無任感天荷　聖激切屏營之至謹奉表稱謝
以聞
　　進守令圖表
臣某言臣先准熈寕九年八月八日中書劄子奉
聖㫖編脩天下州縣圖准今年二月十八日尚書省
批状許令投進者攬提封於堂上徒盡謏聞措方輿
於日中愧非良史臣某(中謝)竊以漢得関中之籍始
盡天下之險夷周建主方之官務同萬民之弊利文
不備則不足資實用事不核則無以待有為編探廣
内之書叅更四方之論該備六體略稽前世之舊聞
離合九州兼收古人之餘意四海可以隃度率土聚
於此書僅𣣔終篇適縁罪去出守封疆者再閠流落
江湖者七年每行抱於遺編幸終塵於乙覧伏惟
皇帝陛下道充八極恩悼萬邦仁智信武之民翕歸
扵禹貢昧任侏離之樂並趍於舜方掩躋聖之九圍
惣雲師之二監使百世有所詢考豈片言可以形容
上愧充國之金城無禆廟畧逺跡賈躭之隴右粗紀
方聞今畫守令圗並以二寸折百里其間道路迃直
山川隔礙䖏各随事准折内廢置郡縣開拓邊境移
徙河渠並㩀臣在職日已到文案為定後未係臣罷
職别無圖籍修立大圖一軸髙一丈二尺廣一丈小
圖一軸諸蹃圖一十八軸並用黄綾装縹副夲二十
軸用𬗋綾装縹謹随表上進以聞
　　又
籠絡簡編僅收駁技辨離星土蔑有異聞臣某(中謝)
竊以載籍以還圖牒猥具人秉異説制不相㳂務慱
洽者廣着難考之要荒趋簡約者漫弃備存之縣道
未盡奠方之名實何𥙷建邦之講求今考舊文叅傳
新意凡守令之所職咸具討論在聲教所未加姑從
疑闕稽經於四庫之廣藏抵隙於九土之方言歲星
一周抱殘編而自力更書五易驚爛簡之復收伏惟
太皇太后陛下徳𬒳無疆化覃有截執玉帛之國跡
已掩於塗山受大小之球功並隆於啇后亘幽陵蟠
木之境兼五戎九貉之區挈國子来普天砥属盡日
月之所照豈縑素之可形考古驗今徒效芻蕘之獻
挂一漏萬無禆海嶽之藏
　　謝進守令圖賜絹表
臣某言伏蒙　聖恩以臣投進守令圗了畢特支賜
絹一百疋仍許任便居住者討論踈略方在譴訶賙
䘏重仍遂兼榮幸欽承威詔涕汗交流臣某(中謝)竊
念臣學不逮人仕空有志早聞忠義之訓遂有奮竭
之心然而然不素髙事難倚辨城役留屯於並塞軍
興專職於守彊效力無門上孤西顧之托垂恩貰死
特寛軍候之刑百口相随七年念咎敢上希於寛詔
巳絶望於生還藜藿苟安實蒙再造丘墦有幸併荷
深恩此盖
皇帝陛下樂堯舜之仁邁禹湯之度如天之無不覆
遂物之所以生惜簮履之弃捐拯焦枯於溝壑全其
骸骨賜以便安訪遺老於故閭詠太平之舒日生負
素志不能效力於當年沒而有知尚期酬恩於瞑目
瞻望天闕臣某無任感恩荷　聖激切屏營之至謹
奉表稱謝以聞
　　又
臣某言伏蒙　聖恩以臣投進守令圖了畢特支賜
絹一百疋仍許任便居住者缺簡程工方虞於速譴
匪頒将命遽𬒳於過恩祗荷寛矜伏深震惧臣某(中)
(謝)切念臣材不濟務識後常倫頃縁誤恩謬職邊瑣
興師忽生於禆将護築旋隷於王人弱羽昜摧一身
丼俟於夷滅大眀委照萬死曲荷於存全更緣方域
之小聞得返漁樵之舊業屢阽死所豈班白之敢期
垂老餘年皆朝廷之所賜此盖
皇帝太皇太后陛下恩同天地施及芻莱出䖏既原
其夲心功過亦容以相𥙷愍繫匏之不食開生路於
巳衰聴其釋佐吏之拘使親得庻民之事歩歸故里
敢忘畎畆之心囬望
宸廷猶深犬馬之恋瞻望闕庭臣某無任感天荷聖
激切屏營之至謹奉表稱謝以聞
　　謝分司南京表
臣某言今月十九日潤州差人送到官告一道伏蒙
聖恩授臣左朝　散郎守光禄少卿分司南京許於
外州軍任便居住勲封賜如故臣已即日祗受訖生
全之賜已荷恩矜叙追之期岀於望外目觀訓敕心
尚驚疑臣某(中謝)伏念臣出自寒門苟循世緒虺隤
白首無一𤱔以退耕黾勉清時希斗粟以自禄偶聖
神之委照㧞疪賤於片言技一出而已殚才屢試而
益屈使臨劇塞於義不敢辭難但謂平時常才亦可
勉力更無異䇿唯信孤忠比臣在任之時適當用兵
之際始罷靈州之役誤蒙手敕之褒逮邊議之再興
鍳逺攻之非利請完近塞𣣔以救属寮客戦之輕孤
論中移無以囬王人專制之鋭由臣不職竟累偏師
效力無門上孤西顧之託垂恩貰死特寛軍候之刑
敢圗垂盡之年重沐再生之賜洪造興物難囬霜霰
之餘聖恩及臣更過天地之力怔營感懼既隕而蘇
此盖
皇帝陛下徳施川流睿慈天廓薫陶所至徧飛潜動
植之㣲潤澤一均無髙深逺近之異推恕心以多道
不盡人於一端進退必原其夲心功過或許以相𥙷
如臣之比尚且不遺雖奮竭之心難伸於已廢之日
惟忠孝之志敢忘於未死之前臣無任感天荷　聖
激切屏營之至謹奉表稱謝以聞

長興集卷第十六
　　　從事郎處州司理叅軍髙布重校兼監雕
沈氏三先生文集卷第二十七
長興集卷第一十七
　　　　謝江寕府王相公啓
　　　　　知制誥謝兩府啟
　　　　　謝兩制
　　　　　回新及第人啟事
　　　　　囬黄直講啟
　　　　　到延州謝兩府啟
　　　　　謝轉運啟
　　　　賀孫河東手状
　　　　賀諌院舎人啟
　　　謝江寕府王相公啟
右某啓蒙恩授前件職及差遣者内命叨荣邦㑹申
秩地兼要重匪惟薄技之素殚任非賢勞實懼誤恩
之虚委顧無可致之善以蒙不次之知所以飬育教
載使之成人提携假借至于此日一出鼓舞之至造
豈復形容之可言淪在心誠皦如天日此盖伏遇判
府僕射相公包荒忘已樂善無方濟天下於太平遂
萬物而不宰罄大夫學士之所論無小材片善之或
遺盖取愽則不能無厖任大則戒於有累致兹孱瑣
誤玷甄揚雖然齒髮之向衰尚期忠義之可奮誓堅
螻蟻之志仰酬陶冶之恩
　　　知制誥謝兩府啟
右某啓蒙恩授前件職幸出不謀承命震悚竊以立
朝廷之位則重輕四方之觀代人主之言以翕張天
下之事必先求學問義理之所在然後察是非趋向
之何如豈惟圗慎於知人殆将於此乎觀政自非盡
一時之選無以厭多士之心如某者學未知方才不
充物少甞有志於眀善所知不出於衆人方主上發
號施令作新萬物傳之無窮而廟堂咨謀度宜賢智
一心出於並世譬之陳修疆畎之始冝得宿艾魁壘
之才濫及惷冥盖甞自論而不獲退求分守未知私
義之所安此盖伏遇某官圗成庻工茂相羣匹在陶
埏大鈞之所及雖陵阿小物之不遺敷納師言曲收
謏學誓期殚力於未至終懼䧏才之難渝不顯亦臨
雖蒙嘉於聖日作汝用咎敢忘戒於後難圖報之心
沒而後巳
　　　謝兩制
此盖伏遇某官椎廣徳心援進後學頋無臺𣏌之善
以蒙長飬之仁来㳺来歌雖䧏才之難強弗得弗措
敢無意於異時尚兾竭能以卒圗報
　　　囬新及第人啓事
右某啟伏審光𬒳褒聞起膺賔納上求道學𥙿問之
與處士非安宅美志而不居得古人之甚難囬弊習
於一日乆虚碩治之意以待成材之興在睿簡之所
先皆論篤之素與方私承問之可幸敢卜紹介之見
先猥屈御人已懐重意之虗委徃　門下尚寵拜嘉
之為榮祗荷臨存敢忘佩服
　　　囬黄直講啟
右某啟伏審光𬒳褒聞起膺賔納惟王學之至重盖
三代之所先開之於物至之前終之于王者之事非
徒化育之有賛乃實治亂之大原自非有成徳逹材
之資不足持先生長者之論有原者治殆如此既弊
則講之滋難将收於㫁爛之中畧可知圗任之意伏
惟某官誦學之富素髙於師聞發育於人乆形於心
術不階左右之相特出訪逮之明多士已􁑔於敷言
四方将此乎觀法當務振其所来起寕止　相於巳
傳方私承問之有從敢卜使介之見枉重意虗辱拜
貺為榮
　　　到延州謝兩府啓
右某啓蒙恩授前件差遣巳於今月十五日到任上
訖祗應明詔出總連城屈師干之顯庸起幽孱於巳
墜浼恩過幸千分為憂伏念某愚無所長暗不逺事
趋貢籍者殆三四上隷銓筦者㡬二十年幸齒髮之
未衰偶聖賢之盛際驟化塵泥之賤濫班省閣之華
碌碌衆人之間曽㣲小𥙷師師百官之表獨負腆顔
向自挂於丹書分永沉於散地未更歲月遽𬒳湔收
望属車之塵出生平之意外忝名城之寄寕此日之
敢懐燃灰卒荷於鈞陶杇株再沐於雨露况西門之
筦鑰繋一道之慘舒地大兵強御之不可以無術粟
多民庻飬之必使其知方兹豈下材之所能特出樂
善之過與此盖伏遇某官包荒致厚𥙿衆無方濟天
下於太平遂萬物而不宰志存覆育曽㣲片善之或
遺徳𬒳幽潜尚􁇆一夫之不獲過均餘潤俯及将衰
特寛三宥之仁以觀終身之報敢不慎圖来効力致
勇功不擇衆人之所難期於千能而後巳心知所狥
敢愛桑榆之末光誠在必爲尚布忠義之可奮誓堅
螻蟻之志知酬甄冶之恩
　　　謝轉運啟
右某啟伏蒙運使學士曲加褒借仰辱薦收非所揣
量過遇而感循其涯分獲寵爲驚竊以古之教人不
待其為士然後學人無不學不待其有希然後為要
之非學不足以成材則其䖏心不出於為利人皆盡
其夲質才亦㡬於易知中世巳還善教乆墜學既主
於為祿勢必至於狥人有欲既入則不能無邪所趋
不同而均於有為况其無素飬之具得之以一日之
間尊賢愈隆越偽益速既以難甄辨之術乃始嚴保
任之科薦納未能必良好悪仍復相半試一不効言
即見疑㒺進者既不得而分䔍論者亦相牽而廢始
皆謂之良選卒亦出於空言豈誠救弊之無方患在
因人而廢法始既講厲之無素終則誠信之不交下
有聲利之牽故艱於無心而樂於有跡上疑黨與之
蔽則收其顯效而畧其素資絜士既難以跡求善人
復耻以言用是法不可獨恃而在舉者之可否人不
可徧取而繋别之之是非苟擇而付之猥盡其詳則
求而得者冝亦少信今兹纉緒之始人有願治之心
議自清閑㫁於睿哲衆心亟於更化天下望於此時
苟非行髙徳完業盛器慱用捨不枉於行巳語黙有
足以兼人退不㓗於方㢘進無嫌於權利朝廷謂之
得士有司不爲失言則可以副上所以期下之心下
所以稱上之意如某者賦才素薄從學未明專致一
身之䏻僅岀衆人之下貧不能免於有狥義無以避
於苟爲逢時治康與物俯仰常固謂之有負寕敢卜
於見明此盖伏遇某官推巳盡誠望人以約聦明行
於意表訪逮極於方来侏儒衡梠之至㣲收羅藴崇
而不棄求其昜知之行則曲士必見其長不以所難
望人則匹夫可與爲善在舉知之名則甚重量當日
之用則昜充其有取舎之心僅若毫氂之比足枝梧
於近用不牽制於虗名致此㣲人謬玷公選行可之
仕寕敢望古於人量力而供庻或私於一技勉思力
到上答恩評
　　　賀孫河東手状
右某啟伏審改使邊劇入賜清間士民驚傳恨然失
頼伏惟邊不弛俻者六世柄之所属者數公其橾舎
一術之非良則翕闢百變之自此急人如是在势且
然迎河左還則掊燕而守踰澮西折盖判秦而疆地
大兵堅與古為抗豈惟臨遣之至重固亦僉言之共
期惟藐孤生驟乖厚託
　　　賀諌院舎人啓
右某啓伏審外庭拜命西掖代言英材蒙知清論歸
羙竊以文章辭令之選兹實法度風教之原惟厚薄
邪正之所歸乃治亂盛衰之攸繋纂辞深厚故䏻通
物変之㣲賛指坦明遂可格天下之動以至諭恩懇
惻隠民疲俗之変心申制簡嚴武夫悍䘚之奪氣盖
識通於用者遇變皆合言發於性者感人易深豈特
經綸之大猷兹惟鼓舞之盛事矧欲流風之復古屬
當施令以趋時冝席真賢上副眀主恭以諌院舎人
純賦學敏深資性原兼来百善之長獨收髙世之譽
機靈深造於徳務志力乆形於功名潤色鋪張固歸
大手建眀将順實禀素心謇諤霜臺耻混衆人之諾
諾講摩聖訓力震大聲之谹谹以樂育則休有成材
之風以直筆則刋正将来之法振翼雲漢垂光虹蜺
　　所傳縉紳交頌燦然述作将建一家之言說於
討論庶追三代之業盛際甫期扵登賛庻休行𬒳於
康功雅辱眷存竊盛欣躍未遑慶覿先屈眷辭深惟
䧏挹之謙祗益感銘之實
長興集卷第十七
沈氏三先生文集卷第二十八
長興集卷第十八
　　　　謝運判啟　賀賈殿前啓
　　　　　囬廣徳葉職方書　賀樞宻吕侍郎
　　　　賀樞宻薛侍郎啓　賀趙龍圖啓
　　　　賀年啓　元正賀隣郡太守
　　　　元正賀隣郡通判　謝建平張賛善
　　　　與學官張節推書(噐之)荅李觧元書
　　　謝運判啓
右某恩踰素分使以臨民歲未再成遽叨進秩惟陵
陽之屬郡據南楚之上㳺豈曰非才繼叨假守尚頼
髙明之在部特優憃鄙之為邦擴金冶以䏻容弃玉
瑕而不指此盖伏遇某官魁然以國噐之重藐然忘
師府之嚴觀事功之際而唯責其成畧文墨之近而
不求其備餘光所燭遂容冐分之安溢愛上聞兹辱
過情之譽敢不益嚴職守増勵夤誠上酬天地之私
次荅撫庥之賜感荷之至不任下懐
　　　賀賈殿前啓
右某伏審上􁊅䛇㫖之嚴入護殿巖之秘伏惟歡慶
恭以某官器度宏逺材猷敏眀謹重足以飾躬威惠
足以禦衆謂萬夫之望故外分節制之崇以四國是
瞻故内總腹心之寄側聞譽命簡自清衷屬分江國
之麾阻從賔閎之見歡抃之至但切下懐
　　　囬廣徳葉職方書
右某啓假守偏麾幸宻仁人之境講聞善政具為拙
者之依長民竊愧於誤恩𬒳命遽叨於昜地方圖進
記已辱貺書辭意褒嘉禮問優過䫫河南之尺牘藏
之為榮若衞人之瓊琚永以為好
　　　賀樞宻吕侍郎啓
右某伏審上𬒳制書進登樞府眀良恊契逺迩均歡
竊以帷幄之嚴儀刑所寄㡬㣲之㑹丞弼致隆兹屬
光華之辰進居宥宻之地實席元哲共熈永圖恭惟
某官學𢡟庶㡬徳隆可乆論追啇誥之雅謀合臯謨
之嘉迪康兆民将眀後覺名實並隆而含章屡䀲語
嘿惟義而䖏巳甚休况朝野具瞻之益深而廟堂虗
位之兹乆側聞譽命盖出清衷知柔知剛亶惟邦之
舊老為仁為夀将見世以太清某以守郡逺方不獲
稱慶鈞屏瞻望台光無任懽抃歸依之至
　　　賀樞宻薛侍郎啓
右某伏審􁊅受眀䛇秉持中樞自邇及遐率歡且慶
恭以某官識窮物理之妙才通世務之䌓政聲為吏
道之師治行聳士林之望蓍蔡其智而情偽無不察
權衡其公而輕重不能欺榷六路之饒轉江淮之粟
而用不屈主大農之計佐邦國之人而力有餘嶷然
文武之全才簡在聖神之深注唯中山之重地控定
武之絶邊玉帳潜神懾外夷之㤗志􁇁裘請命知中
國之深仁道以時行徳冝位稱果疇績用入賛㡬㣲
閲禮敦詩坐釐天縡之柄經邦論道行正中台之符
　　　賀趙龍圖
右某啓伏審進登延閣徃殿雄藩慶人主之異知興
士倫之榮慕竊以圖書祕府號稱雲漢之居洮隴新
封望重邊防之寄入則論思獻納登蓬􁧤之逰出則
控制綏懐總将帥之任苟非器慱之用孰分西顧之
憂㳟以某官敏識通㣲瓌才應務量􁁃方整徳廸剛
眀妙䇿凌雲擢起英豪之域亨衢振翼俄登直侍之
聯賢臨一時名軼近古自天子推為國器而大臣願
備已知翺翔要津談笑已成於殊最幹旋邊計富強
尤頼於嘉謀注倚増隆聲猷日茂式是西屏隠若長
城近出禁中上固推於頗牧威聞塞外氣已懾於羌
氐豈容仗鉞以乆留行有秉鈞之殊拜
　　　賀年啓
右某伏以杓見於寅㑹三元而為朔陽來於㤗皷萬
物以囬春惟視履以考祥茂對時而介福恭以某官
徳容師衆才賦坤輿雅意在於夲朝威風􁑔於江介
偃藩均逸已觀慶績之成尊主芘民行有具瞻之拜
屬假麾於偏壌阻造見於賔閎祈頌之誠昕夕于是
　　　元正賀隣郡太守
右某伏以首祚於元巳驗寅杓之建履端於始重當
人統之更茂惟徳助之多翕有天和之受恭以某官
貴名得衆懿行直躬朱輪両􁚫暫宣寛大之䛇玉峯
閎徹即歸禁近之嚴属分江國之麾阻從賔宏之見
　　　元正賀隣郡通判
右某伏以首祚於元已驗寅杓之建履端扵始重當
人統之更恭惟某官徳禀雄成才鍾特起侯藩佐治
教源雖頼於同流禁苑需賢帝眷即膺於大任
　　　謝建平張賛善
右某伏審上𬒳詔嚴進陛宫属伏惟歡慶某官鍾材
特起禀徳雄成聳士林之乆傾惜俊僚之尚屈以有
餘之恢刃至則收功然不器之良能豈容近用未皇
馳賀先辱貺書悚荷之深敷陳奚既
　　　與學官張節推書(器之)
某再拜器之學官執事伏蒙示諭以州學説書事前
時已粗陳其梗㮣兾當見察而執事以某辭之過拒
之堅不然也自仲尼聖人未甞絶人如某不肖其可
以拒人耶某嘗讀論語陽貨遇孔子而勸之仕孔子
曰諾吾将仕矣説者謂孔子以順辭免某常以謂不
然欲仕誠孔子之心盖諸侯未能用之孔子未甞失
時也先王之道誠在於五經自漢始以言舉人而五
經為學者一藝言行分立而聖人之道始䀲非特學
者不至亦教人者之罪也某愚鄙義行未有加於人
諸君既過聴而見從雖㣲執亊之言某将悉其有無
傾困倒廩以効朋友之職然孟子不受曹交之請以
謂交苟不為雖孟子其如之何哉此其所以不受也
某不才獨安能為孟子之所不䏻苟以謂講説為不
然則不講未必能完可言而不言與不可言而言其
為失一也某亦何取於不言盖力有所不及則不敢
耻於不能雖然以是遺諸君亦不可謂無意也孔子
曰吾叩其兩端而竭焉非必竭天下之道也竭其教
人之忠而巳矣空言不度其所冝未見其能忠也若
某之淺陋雖為之不能有益於人徒不盡其誠非所
以待諸君也期必見察幸甚不宣某再拜
　　　荅李觧元書
某再拜希古觧元足下始某樂聞足下之名而又幸
見其顔色矣雖然未敢遂謂盡能識而知之就觀足
下之文辭卷舒抑揚馳鶩浹洽雖然則謂之足矣未
見其不可也當其議論出沒之際猶曰未敢决然自
信如某者固可以自信耶足下不以其不肖而問焉
况其取於天下慱學多識者也異時樂善篤義奮然
而来者之先果然必足下也某不幸少更艱難憂離
轉側出入十餘年之間平居所以朝夕託而生者一
出於其身思慮幸而不忘者皆非出於精眀強力之
心雖其氣耗而意索今日得從諸君之逰不至於遂
泯而已者於某計不為不厚矣彼以庠序之教誨育
諸生皆賢者之事非學於人者所能為也辱書之重
仰之畏之願謹學焉文編已傳之謹奉歸左右不宣
某再拜
長興集卷第十八
　　　從事郎處州司理叅軍髙布重校兼監雕
沈氏三先生文集卷第二十九
長興集卷第十九
　　　荅李彦輔秀才書
　　　上海州通判李郎中啓
　　　荅崔肇書
　　　荅同人書
　　　上歐陽參政書
　　荅李彦輔秀才書
某再拜彦輔足下雨後道絶連日阻見示及封建書
及再辱簡以某之不敏而足下問之非所以問也求
𣣔奉咨顧有所未得者二説焉書之為理無以復加
矣其取後世延促盛衰以為得失之驗恐子亦失之
也荀卿曰君子道其常小人計其功此非吾子斬然
特起之論借乎右人以發之則固冝某之不樂為足
下取也與足下無語天下之大而語之其身所以為
君子小人之異而又求必於貴賤窮逹之效在足下
固以謂不可夫豈不與封建之理同哉觀其所操設
則天下之法得矣延促盛衰非所謂驗也某始未得
柳子厚之書聞其有非國語夫子廟碑對賀者之説
固知宗元文不足與巳矣其學如是而語之以聖人
之取舎宜不知也道為知者傳其所不知君子無憾
焉學者於其所未覩吾不知其可不可也則於書而
求之求欲得吾之决不求得吾之疑今欲悉取於書
之間聴某之所為如前日之請而罷巡撿之吏四十
日之功以某計之可三十日良畢有不集者某任其
責二説者不行巡檢不去成敗之責某不敢任也府
符以某代令非謂才能過之也以某前日之来民皆
自附去則復潰以謂民情少安於某則冝聴其所為
民懐其惠不懐其人今或一拘以法如前日之為則
某與縣令未見能異也某今日至屯已輒觧約束易
置什伍衆稍安集某無他技能至於與民要約粗有
一日之信閤下無以沐陽為念也教命不許離部竊
比門下諸生不自踈外輒用實封啓聞幸賜報可不
勝惓惓某再拜
　　荅崔肇書
某再拜崔君足下人之於學不專則不能雖百工其
業至㣲猶不可相兼而善况君子之道也若某則不
幸所兼者多矣衆人之所患而某之所取心雖劭而
力屈功雖益而業悖求乎其人而不似考乎其藝而
不信日侈月肆卒其無所至而歸足下不欲其終舎
君子而小人是求也捝焉而不行則推焉而欲其進
也然某少之時其志於為學雖專亦不能使外物不
至也復不幸家貧亟於祿仕仕之最賤且勞無若為
主簿沂海淮沐地環數百里苟獸蹄鳥跡之所及主
簿之職皆在焉然既已出身為吏不得復若平時之
髙視闊歩擇可為而後為固宜少善其職矣所職如
是皆善固不能也𣣔其粗善必稍刪其多岐專心致
意畢力於其事而後可也而又間有徃還吊問歲時
膢臘公私百役十常兼其八九乍而上下乍而南北
其心懵懵跦跦不知天地之為天地而雪霜風雨之
為䀲明燠凉也勢既如此而又将求乎其所不可至
慕乎其所不可求見其亡未見其得見其徃未見其
至也語不云乎夫子之求之也其諸異乎人之求之
與某之不兢不敢有希于是苟才之所及敢不惟吾
子之詔雖實不能願學焉審問之慎思之篤行之不
至則命也不宣括再拜
　　荅同人書
某再拜諸君足下某觀古之為人友者其鄊人則相
與率其子弟而從事之至於推於朝廷逹於天下議
論喟然感動後生然其人皆聰明慱通卓然魁竒其
就之若楊雄所謂䀲斯光窒斯通亡斯存不如是所
傳亦不乆而消是其不得於心者卒亦不得於人其
勢可必也某嘗以謂禮義可為古人可求也乃益感
激奮觀百世之上禮樂治亂之端所居必少行其心
及今為吏則與鄊人之為吏者校能㓗藝不能有以
異也而䈥力謀慮先之而衰雖年日加長氣日加折
未至耄悖如此之速也豈非學不益進勞若耗其思
慮無善友以琢磨其心未至於浩乎其沛然也古之
人以友天下之善士為未足猶将極心慮之所及摩
冥冥之無窮抽萬世之潜黙况而又吾之所疑理理
之所在某不知也彼説焉此説焉審别其是非而取
之以吾子之心信其是無信其多雖失之某猶必謂
得之范曄之稱張楷曰學者随之所居成市随者成
市曄遽何以知楷為賢耶楊子雲曰後世復有楊雄
必好之矣其自取之眀而無信於多者如此使揩而
在随之雖萬人吾猶與雄也雖然先王之制確然不
可移如吾子之説者盖其法也援而加之後世可傚
之而不可必用如是則沛然過古人逺矣足下其思
之謂之何如某再拜
　　上海州通判李郎中啓
某啓某承帖之眀日伏奉十七日教令惟不肖不獲
奔走之懼安敢有所辭託以貽幕府之念某皇恐死
罪沐陽之民已再叛矣不謂能再集其心皆不堅䖏
置小不如理亦終叛耳始之所謂皆無預於某然二
月旦半農事日急而河役搔動如此為縣吏者不得
不慮况今而後責且在某使某自為計不過敗某其
職謁歸非義不可也為百姓計則豈但一端而已齊
魯之民其天性陸梁倔強平日居家常椎牛劙冡蹶
強挽滿未可以無術御也某未至河上吏人持前後
使帖二十一通其間約束常數日一昜或再昜雖未
皆施行如帖之説民心不能無揺且與數萬人之役
而號令不堅分界不明是所以促其亂也必欲使某
為之自石龍盡金塾二十九里若如諸君者而交焉
今又幸辱君子之招縦不睱歛簿書攝衣冠而先焉
又豈至於拒而不徃也方今丞相士大夫皆岀於諸
生丞相士夫大職治禮樂教化繋天下根夲其取友
不宜反輕孟子曰其交也以道其接也以禮交不以
道餽且不可以受况可受扵師友耶某非獨自觧亦
所以為諸君謀也不宣某再拜
　　上歐陽叅政書
叅政侍郎閤下自周公之沒主於今千有餘歲其間
可以有爲於天下殆不過二三人二三者人不可得
而待而又皆無可行之位與其時使得其人而又幸
有其時與位天下知之如周公之於成王則将如何
而望之其所以舉天下之政亦必自其大者而後至
於無所不舉也凡世之有益於用之物一有不傋者
人皆知其闕禮樂在天下爲用最大寂然千有餘歲
而天下之人未甞謂之闕者人之所望於聖人者意
已絶不復萌於心則若初未甞有禮樂者既絶於心
又未嘗講於視聴則其謂之無異而棄之必然禮樂
之教㡬何其不終廢也伏惟閤下獨立一世為天下
之師三十年餘矣其飬肓賢才風動天下未有不如
其意所未䏻必者天下之時與朝廷之位則今既又
得之矣以其不可得而待扵古者而遇於今而又有
其時與位天下之所望於閤下閤下所以自䖏某愚
淺不敢懸定於心抑将舉天下之政必自其大者則
禮樂宜已在閤下之所先乆矣然觀者古至治之時
法度文章大備極盛後世無不取法至於技巧器械
大小尺寸黒黄蒼赤豈能盡出於聖人百工羣有司
市井田墅之人莫不預焉其䘚使天下之材不遺而
至於大傋極盛後世無不取法在所用之何如耳某
甞得古之樂説習而通之其聲音之所出法度之所
施與夫先聖人作樂之意粗皆領畧成書一通亦百
工羣有司之一技不敢嘿而不獻非敢以為是也盖
以謂必𣣔盡天下之議則荒唐悠謬之論亦将有来
獻者也

長興集卷第十九
　　　　從事郎處州司理叅軍髙布重校兼監彫
沈氏三先生文集卷第三十
長興集卷第二十
　　　與蔡内翰論樂書
　　　與張舎人論樂書
　　　與孫侍講論樂書
　　　荅陳闢秀才書
　　　荅徐秘校書
　　　荅同人書
　　　再囬蘇州學生簡
　　與蔡内翰論樂書
史舘内翰閤下昔周之盛也清廟大眀之音作於上
武象南箾之樂興於庭魚麗鹿鳴關雎貍首之聲塞
于天地之間嘉祥羙物備至而天下風教習俗皆寛
舒廣𥙿蔚然號為至平極治之時及其亾也樂師瞽
矇抱其樂器適楚適齊或散入於河海聖人喟然以
謂禮樂云者其關天下盛衰如此方其時朝廷士大
夫天下諸侯羣有司之人莫不皆賢才知能之士而
無敢與周公並者豈不在禮樂其尤乎為聖人之業
也後世雖有欲治之王操積安大定之勢有臣如漢
之董仲舒賈誼唐之房杜魏成而卒常以禮樂自愧
士益薄不及古人尤以此見也本朝百年康治巳有
其效而百姓未覩先王仁聲徳澤洋洋之髙致故先
皇帝夙夜留意雅樂而有司相㳂故事未有一定可
守之論獨閤下奮衣超然逺覧髙見納天下之議身
任先王之大典㫁之於心而不疑某以謂於此之時
天下之賢者宜各盡其所聞不肖者相率而聴職乎
執篁秉籊下士之列以發宣賛揚天子之宏業盛事
苟力之所能者不宜有所辭又况門下諸生其望盛
徳之為光最親則身率而聴職者固當先羣士以進
也不幸有職於諸侯不得攝衣為諸生之先謹集其
所聞為樂論一篇以備有司一端之論
　　與張舎人論樂書
判班舎人閤下古之為政者未嘗不謀於人而人亦
樂有以告之而不自疑其僣昜也衆人之思慮豈復
能賢於聖人上之人雖賢不敢不盡於人下之人雖
不肖不敢不盡於已故天下常相遇以至誠不知有
四海之大蠻貊之逺治之盖常若一身焉後世之居
上而賢明知能則希復若古之能自抑黜其聰眀以
與四方從容切磨而士亦承望進退不敢自信非大
賢盛徳之人不能獨出百世之後眇然得其髙風如
古人者也某前年始獲進於門下閤下不以其愚進
而問之以聲音之所出律吕之所夲度量權衡之所
生浩乎其聴而不知其涯也茫乎其思而不知其對
也大賢盛徳之遇今雖得之而失之不在乎不能謀
於人而在乎不能有以合乎上也雖然自堅其說不
敢迎謂之不然以疑乎上之人謂之誠者必岀於此
於是退而集其所聞為樂論一篇附使者以獻有問
焉而不敢不盡盖小人之忠也
　　與孫侍講論樂書
侍講學士閤下古之公卿大夫非徒以任朝廷之職
亦将以師率天下使下之人知其徳行術業可以蒙
朝廷之尊禮者則就之學焉上之人非徒有以告也
而又将自此而觀人之材可任以事者取之不肖者
憐而教之及其世衰道廢其責大臣不苟以其職而
曰不用仁心遺忘㣲賤不肯飲食教載之是古之卿
大夫皆嘗教人下之人就而學之不為僣也伏惟閤
下徳行術業四方之所尊信而朝廷禮任之矣士之
願就而學者茍知所向某知其不之於四方而之京
師不之於他門而渠然来矣某甞得古之樂説思其
聲音之所出法度之所施與夫先聖人作樂之意盖
甞習焉而未有遇於其間也竊不疑古人之説願将
受教於門下然則閣下其将憐而教之邪抑将以其
㣲賤而拒之某不敢必苟進是說以聴於執事㐲惟
少賜裁察
　　荅陳闢秀才書
某再拜陳君足下㐲承惠書教之以所不逮義理眀
白讀而忘其不敏輝然也至其輕屈不貲之意猥加
重禮於不肖則冝若不欲其来而推拒之而又號而
訕焉君子進退扵人豈如是赫然其暴宜不然也抑
足下激於有所獲茫然忘其人之可否有以過告者
遂不加亮而見謂乎此也足下文章汪􁏳洋溢畛域
甚髙其所期而至者甚大某尚不能窺其文况有以
知其實雖欲不使足下之意委於草芥虚辱而不報
且不知其道何所出而可也某少時之於天下士大
夫無所不願交然其為吏則求完於一官其為家則
求盡於一身過此未甞敢加毫末於其外至於鋒芒
圭􁈉發見於人者過以取之非素心敢願也不顧氣
力有分而欲強自摽置豈不嗔悖流離以取戮笑耶
審其如此方且求諸其人以盈其虚尚安敢足下之
告也直乃足下好學樂善所以自任者當如是耳然
不敢懸定足下之意而不盡其所謂伏惟亮之不宣
某再拜
　　荅徐秘校書
某再拜前日承書日思所以荅而愚者方病不能有
所立浮沉俯仰日入於不肖将自懲艾之不睱尚安
仲車之敢謀也雖照某甞以謂今之為士無田𤱔以
為之食無桑枲以為之衣不可遂弃骨肉之飬而死
亾之是蹈則猶未免乎有求於人也未免乎有求於
人擇於人之可為者不岀於仕祿則将何適而不枉
盖士有不得已而势必岀於仕則無怪於上之人遇
之不以道也士固有時至於此故其上不㓗察察之
譽而下不嫌於為利夫以進為近於利者其退不過
謂之亷君子進退不居於斯二者則庸不謂之非義
耶某之所以自處者如此固以為甚汙然不敢舎其
所安而求髙乎虗辭仲車亦有以教之耶某再拜
　　荅同人書
某再拜諸君以下以古人進退相處某素不敢望於
人足下所論非某之心也何事不可以為學一身所
為尚多可以為孟子者豈直須不見齊王然後為孟
子哉孟子曰是以論其世也彼此異時某亦安能拘
拘效古人起居也士固不以退爲賢以退爲賢者以
利䖏之也君子之退固有道又况其進也度於心而
安者則爲之不安者而去之未必皆是也盖可以進
焉心則不安而身行之雖幸中於義其爲自賊則一
也至於衣服米塩一日不得則無聊某何以異於人
四年于兹豈心之所欲盖貧賤者固如是不敢不安
耳大凡有爲而爲者其心皆勞况天之賦才固皆有
限不可以勉強某尚且以不得先世之職爲憂亦何
睱捨此而改圖足下苟察之凡此之勢皆可知不然
某之愚終不獲亮也某再拜
　　再囬蘇州學士簡
某再拜前者已有簡歸幣於諸君未蒙見亮敢復終
其說于左右所貴於幣者以為禮非以為貨也即未
有去之實而虚委之以幣是貨之也足下将太守之
命以禮見此幣之所以来也其以禮辭之則幣之所
以去也禮為之主而幣從之者也是幣不可以獨行
獨行則貨也今禮與意皆徃矣而獨以幣留豈惟某
取之無義亦足下留之無名許其大而不許其小古
人盖甞以為悔不然此何足辭後車數十乘委之以
千乘之國古人盖有所不辭而受者不孝之身恨不
能副太守與諸君之美意耳不謂幣之可懐也義至
此盡矣嫌於利勝而詨詨盡言之亦行之可耻者足
下忍使某至此不亮哉某再拜
長興集卷第二十
沈氏三先生文集卷第三十一
長興集卷第二十一
　　　萬春圩圗記
　　　楊州重脩平山堂記
　　　楊州九曲池新亭記
　　　邢州尭山縣令廳壁記
　　　蒼梧䑓記
　　萬春圩圗記
江南大都皆山也可耕之土皆下㬎厭水瀕江規其
地以堤而蓻其中謂之圩蕪湖縣圩之大者唯荆山
之北土豪秦氏世擅其饒謂之秦家圩李氏據有江
南置官領之裂為荆山黄春黄池三曹調其租以給
賜後宫本朝以属蕪湖縣租還大農太平興國中江
南大水圩吏歐陽某護圩不謹圩以廢廢且八十年
其間數𣣔治之轍為㳺説所格有司藏其議一車不
能載嘉祐六年轉運使武陵張顒判官南陽謝景温
復㑹其議使宣州寕國縣令沈披圖視其状披還以
謂前之以為不可興者説皆可講也其一以謂秋夏
之水非廣澤無所容排其二十里以為墟則二十里
之水将無所受溢則為害不𥙷所得夫丹陽石臼諸
湖圩之北藩也其綿浸三四百里當水發時環圩之
壌皆湖也如丹陽者尚三四其西則属于大江而規
其二十里以為圩豈遽䏻為水之消長是説之無足
患一也又曰圩之西南迎荆山為防江出峽中則水
壅以灌山東今其下荆山之西流皆不能百歩折其
堤以違荆山之衝弃以與江二百歩之廣則水無所
迫不幸而壅則其阻在荆山之西非圩之為祸其東
則播為枝流以分其委是説之無足患二也又曰圩
水之所赴皆有蛟龍伏其下而岸善崩向之敗未甞
不以此盖圩之水鑿(才到/反)堤而出釃於堤外其下不得
不為淵淵深而岸隤其中非所當怪也今當鑿下為
複堤鄣水出於數十歩之外注之江中則淵者在數
十歩之外其淫衍漸隤不能數十歩以為圩敗是説
之無患三也又曰自圩之廢納租而茭牧其間者百
餘家矣一日皆罷遷其業势迫必且為姦此尤不然
圩成固且與人奪之人而與人雖力不足為圩害何
所取於義昔之茭牧者今使之得耕其中势不以耕
而昜茭牧固茭牧之所願非得使之為姦是説之無
足患四也又曰圩之東南濵於大澤風水之所排堤
不能乆堅也此其地非有斬然崛起之势陵遲而来
者皆百餘歩傳堤為柳百行其下搴葦以列蓻之則
水之所齒者在百歩之外而堤未甞與水遇其為堤
之址数丈以廣而末鋭纔數尺無與水忤使其势不
得與我争是説之無足患五也謝君雅知其可為及
是請之奏其詞上即報可賜作者粟三萬斛使者持
詔書徑發屬縣不復關白比司比司以為望上書言
其不利書三上果詔追罷前报轉運使可者使判官
上對以謂役且起所發已萬計業不可罷圩且成歸
罪所司即敗者重(平声)坐之無敢辭乃遂興之方是時
歲饑百姓流冗縣官方議發粟因重其庸以募窮民
旬日得丁萬四千人分隷宣城寜國南陵當塗蕪湖
繁昌廣徳建平八縣主簿宣子駿舜元澤瑾傑載分
部作治儀披摠五縣之丁授其方畧轉運司移其治
於蕪湖比日一自臨觀於是發原决藪焚其菑翳五
日而野開表堤行水稱材賦工凡四十日而畢其爲
慱六丈崇丈有二尺八十四里以長夾堤之脊列植
以桑爲桑若干萬圩中爲田千二百七十頃取天地
日月山川草木雜字千二百七十名其頃方頃而溝
之四溝澮之爲一區一家之澮可以舫舟矣隅落部
伍直曲相望皆應法度圩中爲通途二十二里以長
北與堤㑹其袤可以兩(去声)車列植以柳爲水門五又
四十日而成凡發縣官粟三萬斛錢四萬歲出租二
十而三總爲粟三萬六千斛菰蒲桑枲之利爲錢五
十餘萬圩既成天子賜其名曰萬春其始格議者滋
不快更造異說務危傷之後四歲郡國十八大水江
浙漢沔間所在泛人廬舎流徙皆以萬計宣池之間
圩之沉者千餘區而萬春獨屹然藩其一方群小圩
皆恃以無毁先是萬春適就又過其　東十五里築
圩曰百丈其工半萬春因其舊器材藁委之郡邑使
者不復親臨矣典議復非老習多少年喜事易之弗
爲意方大水也百丈在沉中欲中傷有司者漫言萬
春亦沒御史以爲言天子遣使者臨視之使者新用
事𣣔立威不肯直有司盛論百丈不當立劾奏轉運
使追其前對䛇書無状使判官皆坐謫而百丈㑹廢
或者以謂水害衡𬒳天下如是數十年百年儻一有
之宣池之間圩之亡者以千數而百丈獨蒙其名使
者義不直雖然水之為禍不常而百丈適遇其不幸
始時人固有以為不可興興且復敗者百丈豈不既
敗矣乎是𣣔使聴者不惑不可得而又𣣔廷中懸决
其是非得失於千萬里之外置弗治有司晏然視其
敗而不為意此固理之難蘄者予獨悲夫作者之意
甞謂子言天下之財不足以相飬豈獨野人之憂在
上者所當任也江南之斥土如萬春者數百㐮漢青
徐之間人益希其過江南者不貲異時有言其可耕
者天下莫之應也予且使天下信之故其治萬春甚
力其挑衆獨任犯患難而不顧者意豈獨萬春而巳
也一萬春之成未足信於人而人固已信百丈之敗
矣始之𣣔以為唱者乃所以實天下之毁者也予以
謂天下之事其勢常若臨危之物衆人引之不能進
一人排之則譁然徃矣盖處順勢者昜為力矯衆違
者難為功成功者常䖏於順勢至其不偶乃出於異
端固君子謂之有命也歟予觀萬春圩圗樂其成功
而又悲百丈之不幸乃輯其說而序其下
　　楊州重脩平山堂記
楊州常節制淮南十一郡之地自淮南之西大江之
東南至五嶺蜀漢十一路百州之遷徙貿易之人徃
還皆出其下舟車南北日夜灌輸京師者居天下十
之七雖選帥常用重人而四方賔客之至者語言面
目不相誰何終日還㘴滿堂而太守應决一府之事
自若徃徃亦不睱盡舉其職不然大敗不可復支雖
力足以自信始皆不敢迎謂之可治卒亦岀必於甚
勞然後䏻善其職故凡州之宴賞享勞太守之所逰
䖏起㞐率皆有常處不能以意有所揀擇以爲賔客
之懽前日今叅政歐陽公爲楊州始爲平山堂於比
觀上之時引客過之皆天下豪俊有名之士後之人
樂慕而来者不在於堂榭之間而以其爲歐陽公之
所爲也由是平山之名盛聞天下嘉祐八年直史館
丹陽刁公自工部郎中領府事去歐陽公之時纔十
七年而平山僅若有存者皆朽爛剝漫不可枝撑公
至踰年之後悉徹而新之凡工駔廪餼材藁之費調
用若干皆公黙計素定一日指受其䖏所以為堂之
壮麗者無一物不足又封其庭中以為行春之臺昔
之樂聞平山之名而来者今又将登此以慱望遐觀
其清凉髙爽有不可以語傳者也楊為天下四方之
衝旦至乎此者朝不知其徃朝至乎此者夕不知其
徃民視其上若通道大途相值偶語一不快其意則
逺近搔括謗諠紛不可觧公於此時能使威令徳澤
洽於人心政事大小無一物之失而寄樂於山川草
木虗閑矌快之地人知得此足以為樂而不知其致
此之為難也後人之登是堂思公之所以樂将有指
碑以告者也
　　楊州九曲池新亭記
建隆元年太祖親討李重進之亂駐蹕於城北使石
守信破壁取重進重進以火死楊州既歸後因即其
地以為原廟天子歲五遣使獻詞以家人之禮進于
廟下楊州刺史率其官屬月再朝焉嘉祐八年詔以
直史館丹陽刀公守楊州當淮南大水之後民艱不
支歲藉不入公以惠和慈仁康集勞来直心正身脩
明百職文武賔吏各率其業罔敢怠傲民卒用寕歲
以太康乃以吉日巡視宫廟按垣　室曰此上聖所
以眷錫我邦休有惠烈實冐邦土祠事弗䖍無以報
稱廢徹無所神惠不歆於是墁甃丹　弊脱黯黦一
新以為瓌麗宏絜而又治其北垣蜀岡之渊廢宫之
墳哆其故堂慱而新之對峙二亭臂張於前木茂泉
清鳬鴈與與光氣上下朝霏夕隂浮動於檐櫨之間
而不知其有故宫廢苑荒榛㫁蔓之可悲也治平二
年二月之䀲工徒告休公将勞成於是属其叅軍事
沈某考詞於碑而繼之以詩曰
昔在建隆天子有征環楊有師盗不敢􁊅躰磔肩分
孰為肘肱推其中軍車裂馬騰截截疆埸炎不可薄
既　其吭附者益落士勵而奮髙噪大躍車盤轂交
有萬其羣氣抑不掦投兵而奔我師蹙之潰其國門
軍于其軍持其大醜狥于淮人天子在師将以武克
不驚不愆以殞元慝有赫在天䧏則在廟孔威有神
綏我億兆公在朝庭崇事有嚴卒奠以出龍旂纎纎
廢無燕松其福不下公作新亭以御鐏􁍟諸臣友朋
孔燕俟俟我邦有休公實来為不冺有考我公之思
　　邢州尭山縣令廳壁記
地方百里聴事於庭者萬家上不得專逹於天子下
不得賔飬國中之善士其官謂之縣令其秩不得齒
於天子之下士静牽動違势如槁毛士能得志於斯
亦可謂賢矣其選既輕故民未嘗厚望於吏吏之自
期亦以此則因謂之治豈所謂治者耶吾王君聖羙
之為尭山不以其軽者入干心而獨為其所難剝槌
㫁裂之政不得行皎明察深矯属之名不立而下皆
有以相先不暴不争肆耕而飽食事益不至縣令之
庭縣既已空無事乃治其所居之堂凡前後之共為
此邑者不忍其人沒而不章則又納其壁中以縣令
之題名予客過趙魏之郊問其故家舊俗皆嘅然喜
言三晋戰國之事自七國之時趙數窘秦人於兩河
之間秦方強天下所憚獨在趙故趙常受兵為天下
勁國其後四分以為代魏燕趙踣漳南蹶上黨肩凥
頓僨不能相支而邯郸鉅鹿穿裂摧壊獸驚鳥决獨
當四方之鋒其人生而知有戦闘攻掠之備習聞而
成風者已乆而不可遷雖當積安無事之日其天性
固以異于他俗此冝治之甚難而聖羙摩撫調飬之
既成則又推之於前後之人若無心於得失者宜乎
民安之不難矣聖羙以嘉祐六年得尭山於其将去
使来求記於予則治平元年也錢塘沈某記
　　蒼梧臺記
予始至海州入其境聞有朐羽之山書於經見於傳
記小説疑其為非常而未覩其為物也東望有山蔚
然立於大海洪波之中日月之光蔽映下上疑此為
二山者問之則二山顧在其西痺薄秃陋不充所望
向予所覩蔚然者乃獨在其海中故瑯琊贛榆之墟
而今之東海縣也予過海州登胊山而壮之其望大
海若吾之左右臂天地日月之逰動出沒可俯而窺
也胊山昔予小之而不顧者能尚可以如此况其瞠
然意可以無胊山者予得從而登焉豈不益壮吾觀
耶於是有職不得徃其明年東海令以事去而予得
攝其官其徃也以歲之四月方草木脩茂山氣秀蔚
下礸口忛海而渡以至邑之九日登蒼梧之山望大
海之津晨鷄初鳴夜漏未極而東方雲騫氣如渥朱
旛懸幟羅烟炎四發乆之溟波洞赤欝揚沸騰爚如
洋金而朝日始放焉乍妥茫洋扶輿光景仰射隙釃
上指人動馬行影在霄漢反顧海之為州僅在蒼烟
䀲霧查藹之間藐然如一浮萍之不可分此其卑者
猶有大山焉曰由吾関山予雖得至其下竟不果登
而歸聞其多猛獸異物徃嘗有死于逰者其言未必
信然而予固未可以與猛獸異物辨之也蒼梧之為
孤秀挺絶四游八騖仰髙俯下日月之所徧耳目之
所接吾得而盡於此山矣盖可以無求於彼而足也
乃謀築觀其上以與邑人歲時彷徉翺翔遊乎浩渺
混茫之中以忘吾憂势不能遽成而予之不乆於此
也粗記其一日之逰使後之人可以跡予言而為之
猶足樂其不廢也
長興集卷第二十一
沈氏三先生文集卷第三十二
長興集卷第二十二
　　　潤州金山二使君祠堂記
　　　筠州興國寺禪恱堂記
　　　蘇州清流山錢氏奉祠館記
　　　泗州龜山水陸禪院佛頂舎利塔記
　　　　宣州石盎寺傳燈閣記
　　　　延州重脩嘉嶺英烈王廟記
　　潤州金山二使君祠堂記
江南為國時升楊潤宫室邑閭環江相望金山能盡
有三州山川之盛觀衣冠徃還非東府西川之貴人
大族則諸侯之重客也其舊勢餘澤至本朝為之借
資岀力者尚未衰也慶暦中錢使君因其徒以罪相
訟訴於有司撃去其主者而表以為禪院使吴僧瑞
新㞐之其徒度其势不能復得所欲一夕火其㞐比
東方明一山盡赭新既至因其殘破一切刮去故跡
隤髙培下穹山大谷一日皆変化墮殘人始莫不怪
之已而為廣堂複殿翼然臨無窮之大江菑巨石梁
魚鱉之宅朝江而暮廬殆於必完矣㑹新死復中廢
為講舎乆之鞠使君復召禪者逹觀圓通代居之或
卒或去至冝覺師相因十餘年斤斧之聲相聞而昔
之言金山之盛者今復過之矣予少時自金陵来潤
州初望見金山纔若鳬鴈渺渺浮沉江波中順流張
㠶不半日至其下予猶記其室廬略皆鹵莾非若今
之嚴煥也未三十年而廢興且三四然每廢輙復加
壮雖任之在其主者而能使之興且在二使君也熈
寕四年寳覺師為二使君之祠于山中而求予文以
記其説曰二人之才能皆為潤人之所思不獨寺之
所頼者如此云錢使君名彦逺官終祠部貟外郎鞠
使君名真卿今為太常丞集賢校理知普州寳覺南
漳道人務周也
　　筠州興國寺禪悦堂記
嘉祐中予客宣之寕國邑溪之西有古佛祠垣棟顛
夷叢薈之間披道至其下僅若有人跡而學者守静
居之北三年則山嘯木偃複宫曼閣嵬嶪於溪山之
間既完矣其所以動其邑人使之輸財捐力凢一櫋
櫨塗藁之細皆出静之梱致已則委之而去莫知其
所抵後十四年予自禁廷謫守宣州一日典客以佛
者見望其貌則静也徐問其所從来曰客髙安郡之
興國寺即其廬為浮圖髙數百尺而又使郡人呉文
忠與其弟文讃賦泉二百萬闢大堂於其下堂成榜
其目曰禪悦而未有以傳其績所以軽千里篾山川
之阻以至于宣将子是請所以侈堂之成功而願有
以告于其後也予聞之佛之為教凡所為廟塔器餙
飲食起居一莫不寓其法于其間不獨其道有以動
人而學其法者多能自䖏於得䘮勢利之外以其無
待於勢乃能使不役于势者為之用以其不覸於利
乃能使覸於利者為之忘其所樂以狥之此静之所
以屢為宫廬之壮而力嘗若有餘者豈其所操任者
獨能果於衆人乎静之言曰其堂之袤可以飯千人
其廊踈徼道麗嚴宏傑可以獨名于大江之西也天
下之言宫祠之盛者無越於江西是堂也又将闖然
獨賢于其間至此知静始弃邑溪之勤不翅若一弊
帚殆不足難也佛之所為寓其法於事物之間其㣲
至於無所不在而語言文字為籧篨則子復可言予
之所能書盖静之所𣣔言而主予以為之説者如此
而巳元豊三年二月庚午記
　　蘇州清流山錢氏奉祠館記
姑蘇錢君僧孺将謀塟其親而築館於其側歲時率
其羣子弟族人祭拜其間凡家有冠昏大事則即而
謀焉以謂古之為飬者端韠搢紳俯仰䟦屈極朝夕
之勤以為不足而又慱求天下之善道良友廣㞐吉
服以成其志及其捐居處之安宴行之樂而退即扵
山林丘墓禽捿草伏之野其将委形而待化乎壌穴
之間即将乘変倐散以逰乎混茫杳渺之間固莫可
得而知也就其所知者登髙則有懐歸思逺之意安
居則有春　霜露之感發乎人之自然則夫親之所
安者爲儻在是也於是下龍塘之水陟飛泉之山得
地之奥焉俯而可濯者清流之泉依而可室者秀嶺
之麓四逰而可望者荻胥之野與彭陽之丘也夫其
連山起其左大湖支其右近者若趨逺者若翔四時
之物逓迎而遞化者交於逰目之所及山深而土良
木茂而泉清朝霏夕隂吐翕変化於􁐺櫨之間可以
思可以悲可以樂此舘之大㮣也錢君好學有才志
論當世事慨然喜於有為其追先述志以成其福祿
使後世守之而弗墜者豈但以此而已耶
　　泗州龜山水陸禪院佛頂舎利塔記
龜山西壓大淮其枝自舒蓼漫衍而北度盱眙之𡵻
東折其勢垂盡而一峯巍然壁挂踵曵大淵縈淮墳
蹂慱野壓奔流之滙縻大菑不能窮其深也世傳淮
靈伏其下怪風暴浪翕忽崩怒山淵投播飛鳥震落
而覆舟發野其害𬒳於數州祥符中淮南至行師始
營佛寺子山之陽偶像數百皆爚金為之所以鎮淮
祗走龍蜃以為水暴者力未就而門人自信繼其業
相因數十年江淮之間掲貲幣轉材篚粮即工于山
下者相尾於道慶暦中　詔遣中貴人持佛頂骨舎
利凾以金塔坎于山脇於是即山為宫逶虵登䧏環
絡彌布中為浮圖十有三成為髙二百有五十尺面
峙峻閣而複殿翼其後廊踈勾繚下濵淮澨至于天
清景明洪流凝湛彩鏤之餙浮動波間鍾梵之聲飄
颻下上於杳渺之際舟揖出於其下者莫不爲俳徊
翔佯掇操而仰望躊躇者乆之予徃来淮泗之間經
于是山者殆數千每至必翔集顧慮無風波之虞然
後敢濟近歲過之則舟人鼓氣自若無復向日危懼
恂慓之色問其居人則指以語予曰今之操髙㓨舟
而濟䖏則異時之大淵深潭也其說以爲汴流之所
堙然汴之始鑿於西漢元成之間距今濁河之委貫
淮而東者千有餘歲惟審之渊不於此時泯慢而乃
驟堙於數十年之間則其謂之禬禳消伏之所爲固
未容辦也觀龜山之為袤不能數里而宫廬像塔羙
奥之如此盖其經營以終其績者自信師之裔宗衍
者衍主是山且三十年人信衍故衍得以發其才于
宫廬像塔之羙自至行發其原再傳至于衍而後細
大之物無一不具以匹夫之勢徒歩以就萬金之室
者豈昜為力哉方天下至治極盛四方朝貢餉䭞于
京師舟車道其下者居天下十分之七竒風駭浪不
作人得以嘯歌俯偃以濟不測之大嶮别其為神靈
所擁而宫廟為之馮翼斯亦理之宜有者况其覺寂
之所寓理相冥絶詎可以起作之意識而𣣔窮其変
神者哉
　　宣州石盎寺傳燈閣記
凡所謂山川國邑一切空有動寂諸相其廣塵若沙
之無窮有大聖人出曰是皆妄也以為妄者亦妄也
道不二不二也者非一也唯不二與非一則名尚無
所寄况其為言也於是有一乘三乘十二分七拘胘
十二韋陁無盡藏法遣一切妄執有大聖人岀曰是
亦妄也法無作無住至於無說無説亦妄也則有一
語一黙一眴搖屈伸而具百千億塵沙法門其為術
可謂至約矣釋迦以是付之迦葉世相傳述其流入
于中國記其説者其積又且數百卷嗚呼多哉宣州
石盎寺有孚師少逰四方得禪者學以歸又𣣔廣其
傳于異時悉聚其書營複屋以藏之曰傳燈閣或謂
書為道之累所以釋書而傳之以心又将收其客智
澤粕以寓古人之所弃豈正法眼之謂也予以謂無
傷也是𣣔使人無言者言何預哉孚之所欲者傳夫
豈傳書也苟得其人雖十二韋陁蔵相夲空寂苟非
其人毗耶據坐未易識辯知其所以爲善巧方便奚
至翦翦計校於理相筌筏之間哉
　　延州重脩嘉嶺英烈王廟碑文
元豊四年春夏戎黜其長引兵擾邊夲道以驛聞詔
有司夏罪當治出虎符發諸道兵㑹陕西河東六經
絡四十七将歩騎數十萬同日西討鄜延路師岀之
日天子遣使者出内庫香劑　上自封書以授守臣
以禮告于英烈之祠師出上郡破党項之衆七萬于
圁上執夏人狥地至五原而還凡師所至無風雨霰
雹􁀣癘之災軍還預有功于是行者莫不貴顯惠
獨神有是克相國師物無震奰晏暘順遂不愆師求
爵号祭秩其尊而宫室痺陋未稱位號無以示
天子尊顯嚴報之意於是賜度支錢三百萬因舊祠
而新之凡其皇廬盥燔糦湢之舎儐祼之位至于牲
豆容物莫不備稱祠當師牙之南山髙木蕃蓊然上
出城堞之杪而室棲其椒歲時禬薦旗纛杳藹鏞罄
之聲聞于五城祠且作求有以表神之烈著見于後
世跡神之所由興而邑之人無可與考信者有司發
故祠之壁乃得昔人所記數篇掇其雅馴可跡者自
魏黄𥘉二年二月乙丑天有大聲而星隕于烏水之
隂顔上大覆如車若有人植其上者盖石也赫連勃
據有朔方始尊而祠之唐末北平王髙萬與節制彰
武軍有所感于神名其山嘉嶺而石人之祠始盛于
此康定中党項入廬關州發卒迎戦為勇所遮于拷
栳城党項襲虚薄延州一夜且轒輼厭旦将危西州
州之人禱于嘉山中夜大雪虜驚起視南山草木皆
兵也於是師潰而歸始命爵為威顯公凡有所祈薦
粛若有物應之歲輒大穰上即位復尊神為英烈王
其秘怪神物發見于人者至是有加焉惟物之無所
趣者為無所􁑣于道有所趣則有從有逆從之至至
于無所􁑣于道則天與政一而鬼神之情不為難知
道有所逆其趣異其歸日以相逺故天與政不相為
用而鬼神物怪發為竒傀以千害于政事其趣日以
相逺則其情不足以相知道不足以相命不足以相
知則其發必謂之竒不足以相命則其接必至于有
害故先王之政理于此而天地鬼神陟䧏先後出于
一道　主上以道命興四方之才以義用天下朝廷
百官政令法度下至于交萬物莫不有道隂陽寒暑
小大之物無不茂阜飾和山川墳衍神姦不作而赫
靈異物徃徃發為嘉祥顯貺難功羙利以􁁃𬒳天下
上方虚已退挹歸功於鬼神誠信並薦而禮命爵秩
興䧏涗徹之文視以上下天下知其為安息利遂而
莫能名其成功此冝有所形容蹈嘆昭神之貺以顯
掦　天子之盛徳着在金石傳之無窮其詞曰
髙奴額額　烏水其下　維魏黄初　有命来舎
逮今千年　神食兹土　歲無雹暘　民不疲痩
歴世數十　我宋受命　始啓爵宇　爰自康㝎
康㝎之師　虜狨塞門　我戎行　赫然有聞
夏人惽驕　婦驁不綱　自覆其巢　噪徒以狂
跳人綏徳　将㦸我彊　帝震夏　大興師征
超圁漸河　㧞其九城　始剪撫寕　㝡以萬䤋
遂殱葡萄　至于左澤　凡師所經　㒺有災謫
惟帝時動　與天䧏陟　帝不名功　散圖尔肄
人懋爵頒　神襲命祀　廟貌􁇠陋　不稱祭秩
發幣太府　考是燕室　烏水湯湯　騃鼓洋洋
新宫既荒　神具樂康　騃鼓崇崇　神格新宫
鑾車畫􁖨　翩其以風　有風自惟　神御肴䔩
薦盥興㐲　旗旐煜煜　有風自樾　神陟在墳
笙鏞鼓神　我舞踆踆　神錫有年　以風以雨
神錫晉夀　式燕式譽　多黍多稌　嘉山之下
無悔無怒　神職伊祜　帝撫萬方　天鍳惟徳
神罔怨恫　孰非帝力　行則在上　居則在憺
莫逺莫志　五城是瞻

長興集卷第二十二
　　　　從事郎䖏州司理叅軍髙布重校兼監彫
沈氏三先生文集卷第三十三
長興集卷第二十三
　　　岸老堂記　江州攬秀亭記
　　　東京安禅記　勅賜崇聖智元殿記
　　　池州新作鼓角亭記
　　岸老堂記
岸老既歸扵夢溪之上築堂而命之曰老老不在堂
而老者之髮茁其以白其心若頽雲之淡太虛也蝯
鵠其形支木杭草之與居也臂交扵上不私其禄而
休予以苑丘之羙䕃也濎濙虚納物來不辭而濯予
以靈溪之浩浸也非歩非騫胡胡然循堦而鳴者塏
予以澗崖之冷風也仰之在顔頋則在几圭擁而繪
張者望予以四旅之群峰也岸老之所樂聚之接之
其來而不窮者堂之爲老用也十履之而以跬計者
吾堂之袤也十抗之以爲席者吾隠以肘也野不加
抑而下視不加眀而遠者封高以爲之構也向之者
不聸背之者不頋作焉者不變䇿而過者趣與人謬
也苟足扵是而無所羡故吾謂之乗參昴而躡飛景
則彼且以為揚粃為虻咮也吾謂之坐㤗山以浮勃
潏則彼且以為一蓬之梗與鷦鷯之鷇也微陽始升
至於歛陳而畢歲物随之盛衰變化無一息之停一
以為梟一以為雉是非相捽扵前是老也岸然坐而
視之雖通都甲觀望之如蒸霞霧履之若乗雲氣小
隙容鼓車半估當一國以𬒳之富視十跬之隘若营
丘之與一鍧然且不碩昜之非以羙奥為不足慕也
棲騖以桶决吕梁以溉巵何所資於有餘方其晦晹
風雨雪霜霧露相與遇於無所祈無所厭之時蟲魚
草木相與遇於縁延蓊􁝝不机不藝之地飛者相與
遇於翔佯勾輈之和走者相與遇於決擲角脚之樂
客相與遇於相迩而相忘相安而不相噐之適五者
不待否而至與之為澶澷與之為無間雖有其餘無
所受之雞不才於飛而羽生於蹠累然之贅無𥙷於
齮齒方且睢盱鍾鼓之侈而忘眩視之悲何哉
　　江州攬秀亭記
江州㨿呉鄣之麓垂踵江澨虹騫螭絡貫城皆山而
庶民列館㑹市於其下㙜觀㕓廬高下隠見於茂䕃
篁竹之間西有荷芰之池南属差廬連嶂紺天挾以
湓浦甘棠之水北漸九江之釃流隱然幕植於百里
之外者淮南群舒之諸山四時之景变化吐吸䫫無
常物非語言繪素之所䏻一官司士大夫都人之家
大率皆因山故崇㙜危榭可以臨高而逺駣者甍陛
相望然所得多主一景江湖山水闤闠之趣不䏻兼
有也郡城廣寕監之西垣有故樓之湮為棄數雉東
瞰井邑其㙜觀㕓廬隠見於茂䕃篁竹之間者齒布
其下荷芰之池差廬甘棠湓浦大江江北之群山悉
羅於左右前後前此為群者嘗築觀其上其法􁃠陋
不足以三絶賞羙觀之所㑹至此乃徹而新之上為
重堦廣堂以御賔燕其前可以席工歩珩珮之節環
堂為晝踈綺撩可以來㳫遞之景而盡嘨歌俯仰之
適李白嘗有詩以謂九江秀色可攬結吾將此地巢
雲松使九江之秀可攬而無所遺者非此無以當之
今太守莆田蔡履中之䂓畫而監廣寕監南昌孟處
善元徒以成之凢覽觀之勝雖素具至此而后畢為
吾耳目之所有其雄特則廬山之峻峙奥竒閟靈之
所御燭為象曜散為璚觹蒸為虹霓激為霰雨矛拒
㦸磔者連峰累百木搖霧集則寒暑為之失行大江
之闡衍翕為二三敷為八九震風之所鼓則巨浪山
屹飛鳥跖堕澄熒不掦則日星璯錯連檣萬艘鳥驚
而争先其曠麗則南山千丈瀑布西江萬頃明月足
以稱豪而四時之葩華綦組糅駮塢别為曹連山茂
木隠見於雲煙之間乍晦倐明終坐而屢変者不可
以形殫此大略若夫時和歲登人物阜樂徒歌而腹
嬉飽食而朋逰於是太守率其僚士為賔射豆觴休
營百軄與都人士女嘨咏興俯追古人所以與民共
樂者千里秀色入於樽爼山飛水游蓮婦櫂二嘨欹
之聲雜起於珮環竽瑟之間當是之時清淳之氣和
平之樂浹於人心其高舉逺蹈則有沼白蓮㰚英菊
巾車卉服以逰乎方檢之外其悲傷感㮣則有慨高
婦之胡琴壯大江之黄雲冩意撫節流於咏嘆其遺
風餘跡尚有以攄滌滯滛以為後世之羙者此又非
得以言諭者也履中治江而百軄舉民旣安其政又
求有以共樂之而處善䏻推其志以􁂗竒曠之賞凢
此皆將傳之不朽而某適客過潯陽以記見属古之
人欲盡其所言者必有詩以繫之詩生於言之不足
事有不䏻以言宣而見於聲辭窈眇曲拆之際者葢
有待於詩也予不及落是亭之成旣序其大致而復
亂之以詩異日使君登是亭覽群物之㑹談咤交錯
觥籌雜進促坐屢舞主人将誇客以江圃之富則僕
之詩尚䏻為公一价之助也其詩曰標子衣兮清風
攬秀色兮堂中情何為兮飄飄來無端兮去無蹤從
化人兮瀛州乗揚焱兮下視識故里兮回覧慘孤眄
兮紅澨浩四顧兮悲欹傷千里兮客目杳江呉兮何
處望雲鴻兮㫁續水渺渺兮霜天江魚跳波兮漸緸
緑遵長陸兮浩觀澹靈川之澄停汎華清兮芙蓉縈
秀渚兮煙横憇羅襪兮蘭州遡浩波兮掦衡眇何為
兮波神硠琱舷兮婵姢皷輕秧兮杭枻登湓陽之王
鱣倚風樵兮佇立遲天邊之歸艎送孤鴻兮目修滿
中浦兮夕陽誰與偑兮予懐擷汀洲之秋芳(二)南有
山兮欝蒼蒼漸滙澤兮屹中江負南溟兮半墨凾七
澤兮當暑而蒼􁧈青雲卷兮修聞森珪璧兮庭中泉
曵崖而響落雪曀曀兮霾空朝惟䓤蘢兮暮窓紫綠
酒如空兮山色裏吴杭翳壠兮楚桑旖旖行人笑歌
兮賔醉起(三)桂樴兮庬　躍長艘兮江湄劃流羽兮
徑徃航素波兮楊緌投嶮遇兮争先絶奔流兮坌入
噪焱風兮下瀬士虎頋兮比立横怒浪兮側飛􁎷千
橈兮電進過江陽兮未昔失千里兮一瞬萬夫呼兮
髀躍波鴻洞兮山震觀者㦸鬛兮鼓氣况匹夫之所
狥(四)有大人兮山之陂佩日月兮帯虹霓横九垓兮
方車駕矞皇兮招揺以為旗䧏吾湫兮朝氛陟吾阻
兮夜輝爛煌煌兮靈光噀流景兮雲中頋瞻猲兮衡
鄣聊弭駕乎神峰敞修除兮延望靈之來兮藹空五
雲蓊蓊兮銜山列華觀兮山間敞陽扉兮東椒連繍
曲兮南樊既萦帯兮蕙塢亦逶遲兮籟淵煙闇慘兮
籠木淡倚閣兮半褰客燕兮將歸臨風兮浩歌白鳥
亂兮霜汀晚日天下際兮蘋未徴波望西江兮浩渺
遠山如眉兮江木小失晝景於頋眄起千門之夜燎
迷列星兮下上混波間與林秒
　　東京永安禅院　勅賜崇聖智元殿記
道不可相古人以謂强名之物之所由而非所止者
道也止則非道以此名乎所不䏻名者故道為芻車
名為寓馬佛者名其身且三以體言則曰法身以智
言則曰報身以用言則曰化身芻車之行寓馬之歩
體也照起則智現事接則用生此名之分也慶暦中
佛之徒宗澤刻像佛於成都之西永安禪院闢廣殿
以居之為敷蓮千房以妥大像復為蓮英千苞出於
房間房别一佛赩千苞皆佛也而攝於一像是所謂
盧舍那者始名其殿曰千佛千佛者報身之所生而
所謂化身者也今夫所謂盧舎那者千佛之所自生
而以智名者智所以作聖而聖者化之積也於是改
賜其名曰崇聖智元之殿而上視御飛白字以嚴其
㮄佛之名體宻玅難跡非上聖超悟境昭等螎孰䏻
控慱無形冩之毫素一言所標而顯三身差别之慧
辦十萬調御之雄照者哉觀夫妙相凝湛神筆飛煥
日月之光鬰蟠於　櫨之間神耀相宣群餙嚴翼至
者赫然若有臨其上有臨其左右一望璙章而盧舎
那之身具環視衆色而千百億之身圓非由内出不
自外鑠不堕諸見而見以此期乎厯堦趨隅以瞻夫
表掲者是不可以無誌也微臣瞻仰
聖製以偈賛曰　具足無畏天人師大毗盧海不思
議玅湛圓澄離諸量一念不動遍十方芬陀一葉一
釋迦衆生差别之所現無作光眀等法界是明諸佛
大報身因陀羅相不可覩要假名言顯實際我此見
佛清净眼因智元故發妙眀非内非外及中閭文字
相空獲自性前聖後聖嚴此殿是故此殿㝡吉祥是
像非像真非真一薩婆若等無二不堕諸見見真像
如金剛山生道塲一豪光相施伽沙盡諸有情得無
漏
　　池州新作鼓角門記
諸侯之臯門必有觀所以布宣政令察天地祲祥考
民言物俗之羙惡民於是觀法象聼政教之所出凢
國之治亂政刑之失得莫不由此而後及乎四方故
國有太號令大慶頒則即而與衆聼焉諸侯之國廢
而守令承天子之命以施發於下者其事未甞廢也
故凢郡邑之府門必為崇堙伉石凢朝廷之詔令典
章郡國之鼓旗纛槊至於下漏考時發昕嚴夜凡作
衆之鼓政皆典蔵於是異日有司簡忽故常文弛不
綱於是天子赫然詔州郡牙門得設鴟極法亞宫室
使守臣司之以䖍天子之命令以宣耀　朝廷政教
之威重非徒有以尊郡國之勢為一方羙觀而已池
州有將屯鍾官在列郡為㨿朝廷教詔於此乎入所
以息飬條治其邦人者於此乎出政有時期物有位
序於此乎聼忽而不治使至於杇弊剥澷無以蔽風
雨豈　朝廷所以付守相之意耶巨材生於山林貨
力出於民取材於山合民之力以為官府庫庾宜不
為難至於力不岀於身發不及其家民未嘗知役而
􁂗堂之巨室者此不繫夫守相之才智者歟故雖一
堂之任一日之役必有所待而後䏻也為外州使民
不知劳公家之財無所屈而羙壯之觀隨所栺頋而
新可以為難矣左澤右山後江前溪笳鼔之聲朝與
翔禽宿氛抑揚容與於邸閣山林之間暮與駃䭵逺
水下上浮動於江湖盎􁝏之際使見者識政教之所
存聞者知晨暮之所禁端委搢紳以逰乎其下者思
夫朝夕出納於此者不可以不恪則與夫殚土木之
費佐觴豆之侈以快一昔之嬉楽者異矣前日之杇
弊剥澷者使君既得而新之物之新其終必復到於
弊惟事之與物相待為重者使其事較然不可墮略
則物不待詔而必完故予所言者不在一㙜觀之新
而以郡國體要為先務俾後時有考焉抑使君之志
歟使君朝散卽東萊王君文正副守朝請大夫開封
李君端臣也
長興集卷第二十三
　　　　從事郎處州司理叅軍髙布重校兼監雕
沈氏三先生文集第三十四
長興集卷第二十四
　　　秀州崇徳縣建學記
　　　杭州新作州學記
　　　蕭蕭堂記
　　　隨州法雲禪院佛閣鍾銘記
　　秀州崇徳縣建學記
韓退之為䖏州孔子廟碑曰自天子而下得通祀而
徧天下者惟社稷與孔子然其祀事皆無如孔子之
盛所謂生民以來未有如孔子者此其効歟予常以
謂退之失言祀事之盛衰其得失在後世孔子何與
焉使孔子無一豚肩之享於墟墦之間何損其為聖
人以舜禹之巍巍不待有天下至孔子乃待祀事然
後尊歟其智足以知聖人孟子獨稱宰我子貢有若
如子路親事孔子而師之然猶有所不說知孔子為
難則其譽孔子固冝難也治天下國家其上至於無
以加下至於匹夫販婦得有其四體髮膚者捨孔子
之道不可此天下所共知者聖人之跡也至其卓然
有所立雖顔子欲從之而有不䏻者故先王擇天下
㝛艾舒大之才以為公卿鄊老使率其属以興四方
之俊異禮樂法度秋陽江漢以暴濯之猶懼其不䏻
進苟為不至於此而僅循其末流則道或㡬乎息矣
呉越多山而湖澤漸其下其枝者涯渚之間不辨牛
馬崇徳居山澤之介孔道四出戰國之時闔廬勾踐
嘗大戰於㰎李禦児之間裂其地而守之至今墟壟
綱絡稲蟹之利轉徙數州元豊八年括蒼呉君伯舉
為是邑也始為之築宫廟以祠孔子聚學者擇經師
而教之以義理行䏻不苟使之為文章誦習務中有
司之程而已培高為堂宴有貳室繚以環廬豊約稱
事四方聞令賢皆來學唯恐在后崇徳為遠邑縣令
為小官興材賦工動觸吏禁非篤誠自信強有才者
不䏻任也此其成􁂗之難未若持之之難也僨犀象
决鴻鵠之噐非㴱山大谷則無以飬其材執䂓矩而
求之若不祀其材所飬則沈沈之室執䂓矩者所視
也飬之以先王之所待以興者而不徒循其末跡則
其為役也不為苟羙矣
　　杭州新作州學記
古之䖏民者其業雖有分而其教之以禮義徳術則
無貴賤必出於一道所以用之於朝廷者則前日修
之於其家者所以服於猷𤱔者則異日用之於朝廷
者非若優獸者不使以摶埴游祔者不任以服馬也
賢有才者理之不䏻者由之而莫敢廢焉而已耳少
而學長而習焉安之若天性資之如寒衣而饑食一
日五家之比不由之不棄且夷膚矣不待有所狥而
後為也自五家之比則已教之以所當學過而至於
五比之閭則又掲之以書而瀆告之其教飬之具益
衆則益詳其相與而居弗與其畔也則親之以閭黨
相與徃還弗與其狎也則肅之以賔祭合而用之欲
其和理也則齊之以卒乗矯強弗率前其敗亂也則
威之以刑誅撻罰朝操其所任以出夕相從以歸仰
而觀其上則宫廟室廬莫非先王之法象也俯而履
其下則彊井徑術莫非先王之經理也居而閱其身
則簮屨服冕莫非先王之名物也散而察其起居出
處老老而稚㓜贍生而哭死莫非先王之禮義節文
也非䏻有羽毛鱗喙以馳騖乎山林沒於渊而天逰
者捨此其何適哉至諸侯自為政所以措其國家者
出於多道而民始習於幸忌分抵義屈力以贍其欲
偲然不厭也立而觀其朝夕之相與非譁然覆其人
而兵其頸則操勢挾數以籠天下至於詐竆勇奪強
者僨諸侯而并負之然而不數十年復起而亡秦人
人欲為秦之所為則秦尚安得晏然獨有其利哉其
勢雖欲無至此豈可得也至漢有天下碩治之主間
起乃始知尊先王黜百家異時得古人之藁刓簡振
其埃熏而誦說之然獨為士者出於此而民之忸於
舊俗者猶固浩然也非刑名法令不足以撼之故吏
常以法用而學者羞言之至於治天下之實其勝負
未䏻甚異也道既出於二則勢之所在者常執天下
之勝而區區之空文何益於不勝哉至陳蕃李膺軰
出以義莭相奮勵抗志力行欲以移天下之習􁮂椐
血皆帚驅而畚運之未為快也然卒不䏻振一歩杭
一横草以捄凌遲之禮樂何哉由飬之不廣教之不
以漸故也百年弊習使可以俯仰咄嗟而致頌聲嘉
瑞則先王之為法不苟如是其煩且詳矣國朝郡邑
皆立學校春秋長吏親用弊於廟自三尺之衣者􁀒
聼入學廪食於縣官又賜以百家之書設經師為之
講教其施設條目皆天子稱制以命之朝廷之於學
無遺重矣而吏或不以為意彼固非敢倦　天子之
令以為不當先然誅罰期㑹米塩之細務一事不至
則知有所廃闕儒者履仁蹈信不救急故其効乃在
數十年之後急近而忽遠此人情之常至於任政教
之本原以身先士民此大儒公卿之事未可以他長
吏比也杭為大州當東南百粤之㑹地大民衆人物
之盛為天下第一元豊八年邦伯溝公自尚書左丞
拜資政殿學士來牧是州凡政之僵弛敗　不綱者
一切振去而更置之未眀衣冠而坐設庭燎以聼事
大昕一府皆空無一人跡庭下者四方之賔客已肩
相摩於門矣公悉與之酧酢燕劳嘯咏終日府寺癐
廩亭傳杠梁柢籍鈔掲凡有司之務不期月赫然一
新殆無遺役矣公曰此未足以副朝廷求治之意也
飬材勸徳為天下得人莫先於學校前日雖有其具
未䏻慱延四方之學者呺然若大瓢無所適於容則
若勿置之愈也乃率僚属親徃視學者所居則垣隤
屋陊神主暴露諸生不免沐霧雨喟然曰飬士患無
有具既有以進之則士之不勸非所患也具如是不
可以不新部刺史朝請大夫韓公敦善樂勸與公恊
謀發弊轉材百工毛㑹不踰時則前日之隤垣陊屋
蓬居而蠋宿者悉已丹髹繪刻上室而下堂矣廊陛
繹舒殿像孔嚴褒徳崇配則圖其周廬以七十二門
弟子與二十五大儒之像考古議禮則状其堂序以
三代車輿噐服之容餙尊經嚴師則翼然在上者講
論之堂也勸藝禮士則環而可居者肄業之室也工
致其巧史督其度巨細委曲䂓鈎矩拆物盡其法者
暴揚㸑滌几席晳梐凢生飬之具也元祐二年朱鳥
戒夕日次上丁百工告休公将釁考位神展物體性
於庭公乃端委造洗實觴以進慱士弟子賛幣承飪
登䧏興伏佩環鏘鳴禮數備具不汰不簡受爵既徹
乃升公堂西向以禮學者於是諸生牆立請質所疑
横經挾簡交進牙退各獲所求既而陳豆觴班爵齒
徳席工興爼𢋫歌迭賦酣詠儒史嚴夕而罷州人相
携遮道擁觀旂纛過跲途不容跬排躙争進襁提相
先莫不嗟咨垂洟知先王之道尊重崇顯禮義可慕
貨利可恥父以告其子長者歸以告其少者児童群
戯羅列豆籩纓冠秉枚効其拜俯道之以善其順且
昜入由此可見矣况其有以勸之也慶暦中公甞講
學扵此今乃為邦伯建浙西鼓旗垂封君之印饗諸
生見故老閱芹苑之舊跡此其為勸豈待他哉公以
道徳經術相
天子出擁東方諸侯路刺史以文雅方重康撫吴㑹
合志一心茂明先王所勉使經誦之聲芽蘖肆長收
効扵異時者實自今日某邦人也今将以多君子惠
賚於我邦豈可使經始之跡寂寥無聞於後世耶既
以論次其始未又将記邦人之言掲之隆碣以告后
世焉其詞曰政孰自夲必圖其綱􁆾隱鈎堅非政之
良我有大柄匪震匪威彼侗弗昭發為神徴孰忸惰
淫覿狂以嬉我抜其萌投以禮詩青領垂縷斃其故
武移之如天子見斤斧凢此有為由莫非學我邦我
庠自公爰作公作新庠考度揆律挾桶跟超其徒坌
出蓊然雲興後堂左室重栾藻題昔之圮垣鳶梟所
嘷今也誦絃匪徒噐之公教諄諄匪徒教之公先以
身孰謂乕兕牙之以手為政之難優乕何有不艱不
疚唯公之厚其在慶暦公官於此赫然有聞遂相
天子以我之先以期尔后公惠我邦豈不旣富浙水
如㵼青山之下跡誰與倫猗歟昔者
　　簫簫堂記
岸老琴於竹間鳥呶其上魚裔其下竹間之風骹然
鳴以相和少進焉則鳥䎀而去之魚勅然逃於㴱渊
向也惟草木之見今于然則予也向以予為草木也
習之今也以予為非草木也跳焉予樂竹間之簘簘
嚢枕几而與居曽二物之㓂哉頋䎀予之所樂何耶
彼其一者以羅死於覆苓之苃一者以弋獲於蘙弣
之樊吾靣目羅者也其起居弋者也彼安得不䎀吾
之所同哉同於弋者鳥䎀之同於利者市人噪之所
同者多其取敵亦厚矣子獨不見澤朝之氛澒然一
息而半楚國舒六之山皆膓然垂七日而後履其畔
未甞辝於物也而物莫䏻形於其中彼又烏與為敵
哉䖏乎物之所不求則㴱道乎人之所不襲則遠貫
竹而西俯而可漁者吾碕之以㴱閣擁木負薈㨜而
可望者吾嶝之以遠亭左吾盧右澶渼䕃若植藟者
吾介之以簘簘之堂岸老奕於亭而木之影揺於罫
絃於閣而水之聲発於緱偃休於堂則若佩琅玕蘙
雕鷸以閱桒林之奏以今古為一昔以晝夜為司爟
前日魚鳥之所楽余攘之以為已適而魚鳥逐矣物
之於人相為鄒楚乆矣方其木草茂賜獸踶鳥跡之
道交於中國中國之民窟居懸釡而資鳥獸之餘及
其驅乕犀放龍虵胥山林而童藝之丘陵為卭畢江
湖為大罛而罥格之智殚焉故人之所弃魚鳥之所
牧魚鳥之所楽人之所楽人之所弃也屑人之所弃
而攘魚鳥之所楽謬於人情吾自此遠矣奚待瞷空
谷弊車馬之力傖􁂫矉目而較文跬之遠哉岸老於
比也峨而醉粛而興曼然而咲客至則告之曰藋蔓
獵子之纓蟪蛄之哄無以歩齊夏歸矣無庸攝車為
也噫
　　隨州法雲禪院佛閣鍾銘
天封大狐襄漢之勝粤浮圖之宫獨雄於東南法雲
院乃其𡵨出者元豊七年其徒慶璉師建佛閣於院
之西壖栾櫨三因重橑翼舒下俯阡陌中廬杭以軌
鍾方將劑金錫䂓良型以為欔　撥怒之巨聲求予
以鳴其子予時謪漢東寓於是院覩其經始既斵不
日則岌乎買漢矣曰偉哉為力乎來夫其合山川之
羙靈以成就官貌則其偉觀巨麗不待召而有此無
足竅者抑知夫鍾之所寓夫道者乎夫鍾者里居䫫
䖏則以為発朝棷夜群逰族食之莭其聲有踈有數
則心術寓焉其為法初曰速声四十九発以四十九
功徳拯三畏業次非速百四十聲以百四十不共法
為出世間因後經八萬四千聲普収八萬四千塵劳
極未耒際或曰聲之逺聞者不過數里其乆不過兼
刻而曰拯三途岀世間極未耒際得非過歟是不然
也有生之䫫迷䘮夲体奔趣流識妄現山川國邑空
有羙惡一切諸相相起為境則有大小袁近多寡古
今乆速一切名色分量暌其完体惟照所對於是聖
人以其不可思議神智力縁建立法明振提冥謬無
竆方便遇事指途因此聲根乃掲二炬初終則為乆
速之聲有所拯者利於遠有所待者利於乆乆速境
也以幻境法順接级縁中間乆速皆非逈無可名不
壊声塵直指非相群相齊泯寂用遍含声体一貫非
自耳得復何遠近乆速之有哉異斯道者乃其自障
非法有妄也縱未䏻反源㑹禮以力縁故亦獲世報
何也凢所謂三超六䫫下逮天地國邑草木蟲豸之
悉一出於有生之妄識以其霿篾顛憤之妄見尚䏻
締結宇宙淪翳實果外道幻法亦䏻上凌禅境下軔
風持况不思議神智力縁之所建立者哉其為道也
非可以理喻以言其為法如是而巳者是之為銘銘
曰
衆生法性無有邊是故鍾声無有邊衆生法性無有
量是故鍾声無有量非聲非聞離根境具千二百圓
功徳以此聞根妙法身普施十方作佛事第一速聲
四十九速㧞二界沉淪苦初終後際一念空罪性如
風如電火第二非速百四十顯示諸佛不共門非速
作乆破二邊語言不攝離名相八萬四十經乆声舒
長為接未耒際衆生不盡聲不盡此聲非㫁無㝡後
我今開此觀音門無凢聖情咸得入此声無礙遍河
沙以河沙遍此声故即声即法即衆生更無衆生聞
声者了知声相常寂㓕惟一真心含法界鍾銘
歲耦端蒙嘉月维正度物播財作是大羽不窕不蠡
以茀永後
長興集卷第二十四
沈氏三先生文集卷第三十五
長興集卷第二十五
　　　張中允墓誌銘
　　　開封府推官金部員外郎劉君墓誌銘
　　　太康縣君啇民墓誌銘
　　張中允墓誌銘
君諱牧字飬正其先河東人劉繼元之亡河東乃來
居澶州曽王父某王父某父皓至是始仕卒於東頭
供奉官君少强學為進士未逹以父勲起為三班借
職監澶州竹木務遷奉職監徳州徳平酒務以其素
學不樂以武用自謁為蘇州常熟主簿其後用師於
夏州天下㮻於兵復議益賦於五嶺君時為廣州四
㑹尉謂使者言交州地非䏻饒也其大商賈胡頼以
富者其根乃在異國知將困之彼則踔海而去晝夜
萬里廣遂將不為州矣與其無事而失廣州孰若捐
尺寸之利為百姓計多也使者然其言為格其令去
為萬夀主簿於頴州以疾不行改鄆州中都尉時盗
頻発有司數坐法去君盡擇良兵授吏卒日夜督試
為完其廩舎撫之有恩歆以重利而法其不恪者常
日為賊鄉道者皆反以其情告君于是群偷十五相
鈎以敗歲擊治且俘㡬二百人甞轉運使過縣君入
謁語未交有賊牒至使者為之留舘君徴得其情夜
半馳即其棲盡拘以歸使者大喜于坐上其狀遷秘
書省校書郎知歙州休寕縣休寕江南大邑其俗隂
害販獄自喜至吏不䏻治君䏻得其徴情必抔其根
抵而鋤夷之其謀益不用皆去為善良而寺中以無
事改太常寺太祝秩滿簽書資州判官事又通判秀
州代還以疾卒於亰師年六十有八以子贈太子中
允時景徳元年契丹入遂城踰保轢定僨　於唐河
既僵而起東薄瀛兾魚爛而南引軍厭河于是天子
即師旣而客戦數不利虜勢攜驟請講平乃使閤門
祗候曹利用以王命詔之罷軍時王欽若守大名以
虜新得志未有敗形疑其言無状遮利用未遣㑹圍
合不得出狄人請平者前后數曹詔誰可以使報者
或言供奉府君忠毅可用即召與語人主　然為感
入辭手稚子以見曰以此累陛下臣不操質歸死不
復入白溝矣既遣　上與其子金三百两使賜其家
稚子則君也於是生九年矣府君既出為徼騎所掠
將見窘乃呼告之以所以耒之意騎乃引與俱得見
主单于单于不任軍事主㫁者乃其母䔥帳軍軒轅
中呼府中入道两家語正歡賜飮食之皆良厚使以
其意歸報未至澧州㑹狄人謀襲我北寨北寨盖庫
兵䖍也府君轉出兵間聞其私乃夜馳至軍下見督
軍周文質告之以其謀文質以告李繼隆秦翰使謹
備非常是時皇帝軍河南二人者將水北軍黎明虜
果引兵走北寨不得入迎射其大帥撻覽越于馬下
其衆奔亂自相笮與死兵者當上以其軍已破易徳
也復使申前約詔有司歲給单于金繒良幣直數十
萬為结􁁅府君為道詔書及所以遣曹太師利用意
狄䔥復喜曰天王不欺我可還將利用來吾與之卒
計府君乃馳至大名而大名之圍未觧以竒計得入
見曺太師擕與俱出夜縋于壁外旦登巄􁦀而望愕
曰是蟄者安可入耶府君曰彼衆不吾備也吾已再
出其間無畏為也遂與俱行見单于每䔥褰其車以
木横軛上為誤具坐飲所與言意常在得関南之地
二人者每刺拆其端竟取要領得其使與俱還道逢
其别將有所驅虜者府君遮謂之曰單于與天子言
不負約未有効先自見不信非使臣所望也于是乃
還所俘數百人牛羊雜畜以千計既逹行在當謁府
君獨以無籍不得見天子始時與曹太師俱出大名
觧鞍寢其上枕之以股曰與子為昆弟死生無相忌
及是曹太師復使北而以府君為左侍禁罷之厯數
官皆外遷而曹太師已貴顯用事府君未甞得入見
至真宗封太山過濮州府君為州都監遂以說千乗
輿上記其人曰汝尚復爾耶比吾還可即乗傳耒人
謂府君自此且起行未至逆除華州都監竟卒于官
轉運使郡守相皆為追訟其功詔録其一子此君之
所為得官者簡勁以氣節自喜善與人交家貧不事
生業讀書好為文章尤長于詩生平以此自始有集
十卷始娶趙氏封蓬萊縣君后娶韋氏今為長夀縣
君二子蒭刑部郎中秘閣校理蕘三班奉職一女子
適士人聞人宷八孫公履公益公震公賁公巽其三
人皆稚八女子適殿中丞章元方太子中舎李稷試
校書郎沈某蘇州長洲主簿錢僧孺其四人未嫁曽
孫男女七熈寕元年歸公之䘮于濮州之鄄城某月
甲子㐮事於陳㙜原之舊茔刑部君之嗣子也甞喟
然謂某曰始時吾翁馳單車操两國從约出入幡幡
死生間以俠自任可謂有劳矣其失勢見軋于權倖
及其身在時而不䏻以自明此其卒也婦弱子㓜不
知誌其室此先大夫生平泣血以惜者也今公復亡
矣予可不勤於誌耶其列於家牒可以考信于耳目
者子䏻為我書而納諸其壙使死者有知尚克有伸
於地下也某始聞其以義自奮壯士也卒以不見知
於人竆死小官𥘉若可疑退而考諸國史而信是可
悲也哉雖然微公言固將請而銘之金石觀二人相
要於矢石之間及其䖏成功爵位不啻相去若燕楚
方事未冷而名巳幾于晦滅尚欲以取舎是非一證
于書傳而區區求古人於功名之際者何哉銘曰維
昔燕戎嚙疆構阻吏陊不綱凾暴我圉虎臣奏功帝
不時歆彼劉我邦不報以淫六師殷作戾于澶淵伏
馬包兵羞有豆籩諤諤張君徃泣疆事逷震其心釋
殼請吏什伍后先係踵交臂既庭不寕民用匪疚士
饁在原馬莝在廐忝稷　貿疆邑如繍邦人來歌攜
挈子婦彼喋囁者阻以為庸刮骨鋤根㫁其語蹤天
厚公祉多令孫子勉勉中允有嘉維嗣車不下驂靡
職不試翹翹自掲謂冝多媚誰嗇公者不遐以逝熈
寕之元陽月維糓有翩斯旟言阻于濮帝丘維宇楚
宫在户我卜其藏作是吉土牲箕碩良乃事敏克寵
我后人世昌令徳
　　開封府推官金部員外郎劉誌銘
公諱黄中字師厚河中人也其先漢安平釐候習之
後世家于安平曽王父節王父贈司空延始徙居于
蒲父紳贈左驍衛將軍公明悟有志行其為兒童則
知誦書學通經史尤長於議論伯兄綜為樞蜜直學
士以䕃𥙷將作監主簿五遷為太子中舎奉朝請又
三遷為尚書貟外郎歴虞部金部二曹陞朝散大夫
勲上輕車都尉𥘉任許州單鎮次吉州皆以監酒稅
有羡課用知秀州嘉㒷縣事秀為道衝而嘉㒷居州
治下為劇邑常得有才令則為之初治公從容燕笑
談客滿坐若無事於縣者而職事無所不修去知楚
州塩城縣縣依海多盗賊公為設科禁要為不可犯
有姦必知其狀索之亦未甞不得盗以此皆去不入
其境縣之北有塩官其鹵田及薪菜之地歲澷衍稍
吞嚙其傍民田塩官轉運使職也有司畏使者不敢
何問公以其侵汙將無已時悉為鈎考圖劵按之以
法而表定其經界使者果大怒切上令巳下使亟還
塩官地無令塩工乆失職公力持之亦不為变至今
頼以為法遷通判明州是時歲飢公為經畧公私得
粟萬餘斛賑給之民不以為優而所沾給者皆自以
得更生州雖舊有學官而學政乆不舉公為闢其故
宫齋廬講舎無不偹善嚴壯應法自是􁂗學而以文
行超者相屬于時以選知楚州未知改知真州真楚
皆要州朝廷甞以擇守為重重而真阻大江敖倉舟
檝之所湊者於東南為盛其俗少土著以操舟通賈
賣為業宿姦巨猾亦徃徃藏其間有迫人之危以取
貨于大江風濤之間及挾姦以相訾笮欺罔於市井
閭里者公悉䏻鈎察其情果于擊㫁大者至於流徙
而無所假借郡居四方之㑹賔客之至者相銜于道
向之為州者一切皆盡其歡迎劳承稱以毁譽為輕
重及公至是則悉力于州事徃還宴見賔主纔足以
交歡成禮而巳人亦莫得以議而州以治聞按察使
上其狀召還為群牧判官遷開封府推官所至有善
跡士大夫交譽之未幾以疾終年甫五十公在家孝
謹晚事繼母䏻盡其飬而親戚樂其仁輕施與未甞
問家之有無為治嚴察敢為而卒歸之於仁厚甞以
謂法律者死生禍福之所繫尤盡心焉前後平冤獄
頼公以脱於死者十餘人大臣屢荐其噐䏻未及用
不幸早卒時慶暦八年三月某甲子也夫人盛氏雅
有賢行治其家有法度封永城縣君後公二十年卒
以熈寕元年某月某日合葬于楊州江都縣之某原
二子珵太子中舎璪泉州清溪令二女子適大理評
事盛觀仲賛善大夫盛仲孫五孫汴濟溱漢沆銘曰
綏下以徳公也則仁刑不貰姦公也則察彼觀謂然
公也一節位不䆒才夀不終位百年中身何急而逝
蜀江在上有衍䢴水公即新宫萬世于此
　　太康縣君商氏墓誌銘(并叙)
太康縣君商氏尚書郎中劉君諱允之嬪比部貟外
郎餘慶其考也家于营丘禄于朝者不曠于世夫人
爲児童已䏻自異于人孝父母才于女子之事皆天
性無所勉强旣嫁爲人㴱閑不嗜嬉笑縫紉燔事舅
姑惟其所任不縮以爲難孝子孫先之以孝睦子其
庶猶的也字其父如其母妾御無所忌暴而甚約于
爲家惟其時事有所羞于賔客則悉其有無以身佐
之饔甞徃省其姑夀昌君驟遇其疾及江風不可濟
夫人强行之􁂮人以禁告夫人曰然我固知之吾姑
之疾暴不可待矣不有鬼神其將忍吾耶中濟舟危
覆者數㮄者僵墨失氣墜其所操夫人徐視之色無
異常日善柔人也于此人乃大伏其義更嚴畏之初
封夀安縣君太康改命也熈寕二年九月庚寅夫人
之年七十有四以考終某月甲子從先大夫之兆以
葬于楊州廣陵之顔原子男五人階仲同年進士爲
着作佐郎侃汝州司法叅軍佐傳皆應州舉四女子
皆已嫁供奉官高士言通州司法叅軍張大理寺丞
盛考甫内殿崇班盛樊仲其婿也銘曰
司徒命虞始啓元字世碩其光蹶宋為商柔嘉夫人
胄自青土誰蕃其家父母皇祖遺此后人令吉且婦
涖燔佐餕躬薦其劳元夫是承子秩于朝令名未歸
􁂫詔以􁃅夫大云徂斬焉見毁后公幾何亦棄孫子
歲旅大辰堋于新里有濯其北蜀岡靡靡无悔无懟
神祚伊祉表有行梓俯則䢴水于幽斯銘以諗耒裔
長興集卷第二十五
　　　　從事郎處州司理叅軍高布重校兼監雕
沈氏三先生文集卷第三十六
長興集卷第二十六
　　碑誌
　　　故夏侯夫人墓誌銘　淳于氏墓誌銘
　　　蔡孝廉母胡氏墓誌銘
　　　故長安縣太君高氏墓誌銘
　　　同提點廣南東路刑獄公事文思副使兼御
　　　史大夫趙君墓誌銘　席氏墓誌銘
　　　故尚書水部郎中致任孫君墓誌銘
　　故夏侯夫人墓誌銘
夫人青州臨淄人大理寺丞夏侯君綱之子䖏士呉
郡許君洸之夫人其為兒時已自有立如成人父母
常竒之以嫁賢夫㑹許君客青州以為其才可依以
夫人歸之生佺朝寛寗寔四男子大理評事丁倫士
人傳肱呉純司方景錢中復錢大受傳惇李師温鄭
中立之妻九女子某于夫人為甥少長見其裝餙舉
動如一㴱沉寡言笑事舅姑無所愛靳而仁其家大
小冝之方舅氏在微約窮匱之時夫人身佐其為家
僶俛有無雖衣裘簮珥夫甞趣時之好惡而發取一
物中年乃至有羙田以食有廣厦以居為富家乆之
既䖏士卒盡推其畜藏劵質呼諸子而告之曰而翁
好學為善足以遺而曹此可以為飬吾閉口矣或以
家事問之終不一應曰吾老　婦知教飬諸子與諸
孫俟死而已無以吾告也後其家復貧賣屋以為食
夫人所居雖甚􁃠而用或不給晏然不問也年六十
有九熙寕二年十一月甲申以疾終明年十一月丙
申即蘇州之呉縣以葬有孫十九人資㴱㝡知名曽
孫男子一諸孤使來敦名以葬某既為之銘泣以致
使者曰某之諸舅惟夫人㝡後亡母之晜弟盡矣使
斯銘不　予之悲其有窮耶哀哉徃矣銘曰
昔我舅氏初在隱約惟夫人居同憂共樂夫人始來
載室以車比其中年有腯在廟有㫖在廬孫子媚好
晨經暮書下逮御人妾女乗夫夫人撫之純有法則
初終一心靡不夷直山曰天平里曰至徳云誰之從
皇辟惟特有相維其肇此幽穸
　　淳于氏墓誌銘
虞部買外郎蓬萊王君世昌早䘮其室既除合其親
戚而燕曰嬪氏不獲執登爼以為昆弟憂仲氏柔良
甚才使因其兄以有吾家何如於是醴賔而謀諸王
氏宗老用弊於寢咸曰其良無卜而冝夫人歸王氏
五􁂗館而四生男子曰子琦子淵子京子韶皆以儒
進竝時為京官御史自見扵世一女子嫁士人淳于
通王氏既大盖夫人姓淳于氏其先有齊大夫髠以
詭滑顯名諸候世為齊人其後有淳于某為某官盖
生夫人夫人為児時已孤依世母以長䏻母事之終
其身為家而長少懐相事而宗族親大夫卒夫人經
理其家内外翕和䘮祭孔偕晚乃得子不以爱故㢮
其矜嚴羞賔饌友身相饎㸑故諸子卒用有立嘗遇
窮􁁪於道立交與言即觧所愛萬泉臂環賙之人以
為女子之難末年諸孫男女三十有三人時節並見
髫鬟肩差從其婦子前擯後扶隨有襁攜號為盛家
夫人年若干以卒若干年以葬某郡某原其墓先大
天王君從其子之友沈某其銘銘曰
諸母維母大夫維士有禮有則莫不受祉來翔一身
蕃有孫子或緌其冠或襁或攜云來自初無毁無疪
爲母爲妻夀考令儀維子之友實仕同時知我謂予
宣鈞勿辭掲行有誄系此碩詩
　　蔡孝亷母胡氏墓誌銘
楚之君子蔡祥有母之䘮哭扵郊三年而後入既除
以其自爲石書誌於墓者墨以來乞銘於錢塘沈某
曰諸孤不獲事母不敢以莫之誌也惟禍災之不期
懼不䏻䘮以隕棄其虞事不得走梁走越而謀之今
則幸䏻身造以請母之行暴於是矣惟所取而與之
銘致其墨以哭某與蔡君游不可以銘之辭出吊且
誄曰夫人姓胡氏楚人父宿有郷里行稱為長者夫
人年十有六而歸其君子諱某官卒某郡某官夫人
為家而夫不憂有姑則繼也及蔡氏之叔母皆刻嚴
難為下惟天人觴之曰楽衣之曰吉蔡氏女子子夫
人為其継母撫之均一嫁之則甚賄曰我非為嫌也
不使其有憾以傷為子之行則吾愛之而已其稚娣
與其良皆卒婺妾衆不䏻保其孤夫人収之有㤙御
其下無所假借不避怨仇者以諸子諸子依夫人卒
皆䏻世而未嘗以言也既孀乃委事其婦好佛言棄
其生平所樂而學之至䏻忘喜愠視生事泊如卧而
不夣者十有七年以卒治平四年十一月丙戌也享
年六十有一其孤曰𥘉祥襗祹初已仕爲許州長葛
主簿女子嫁三詔㢘同徐𢋫㢘同進士釋褐而死一
女子未嫁孫男子十女子八曽孫男女七其始終如
是是之爲銘銘曰
生以其春死以其葬以禮始卒孰爲無相子啐於左
孫徹於右歲時不衍是謂有後
　　故長安縣太君高氏墓誌銘(并序)
夫人姓高氏其先以官顯於江南李氏歸欵乃始徙
居毗陵皇父諱禹錫甞爲无爲軍推官與同時爲吏
巢縣主簿睢陽張君孝友相善歡甚甞於座屬張君
曰始吾與子同年進士而又偕仕一郡出相軰居相
聞吾心莫予冝者吾三女子所鍾獨在其稚也技䏻
性好皆莫如稚才吾憐之不䏻輕属人吾爲君之子
徳可嫁無恨也主簿始固已義高君頋未有爲高君
歡者於是二家卒相與爲婚姻明年夫人歸張氏納
之巢則今殿中丞贈虞部貟外郎處約其夫也夫人
性脩謹慈順舅姑楽得以為歸婦不以家之有無易
其心常約身勤事人愛憚之小大率教魚魚申申皆
為令家殿中丞預朝請夫人格當封詔以為萬夀縣
君乆之殿中丞卒夫人䘮之如禮教子弟以清白卒
其子以善聞嘉祐七年用子䕃進封長安縣太君夫
人盖老矣而縫紉祭享之事不廃於身行年七十有
七治平二年五月丙寅終于楊州軍慕子國子慱士
慎言之官九月某甲子從先大夫虞部之葬於廣陵
之顔原夫人二子其一人早世無爵位某仲子慱士
慎言也一女子嫁士人鄭琪三孫義仲南仲和仲五
女孫皆尚㓜銘曰
夫人之先孔碩有家祖烈考材誕載厥華以有夫人
克自中世歸冝其良乃孫及子率禮自躬仁家慎祀
不以禍轢不以毁終於何萬年有獵其封
　　同提點廣南東路刑獄公事文思副使兼御史
　　大夫趙君墓誌銘
熙寕元年廣南東路同提點刑獄缺文思副使知㢘
州趙趙某有治状即以命之人聞其治㢘譽甚高喜
相戒曰若嘗知有趙康州乎視萬人賊若􁅈子持折
箠笞唾之且死猶刈旗殺士今其弟又賢庸易知耶
弩力每為不義君即其官未㡬感属病且革碩還印
契歸死中國書未報卒雄州明年䘮還廣陵遂堋焉
君之先碭郡城武人曽祖晟以子為樞宻副使贈太
師至大父贈光禄少卿和始徙居楚州之山陽贈尚
書比部郎中約言君之考也君諱師望字公弼以䕃
𥙷三班奉職當授使樞宻為請善地上曰佗日某未
甞有請必優之以為右班殿直閤門祗候辭職不敢
拜六遷為慶州業樂寨主寨人多羗胡狎吏喜訟有
罪常迂文申之使入羊馬自觧獨君持法不少貰而
治雅有恩故訟為哀息鎮戎軍守相劉貽孫討叛羗
火虜悵慢其地虜空塞出戰君為其駐泊兵馬都摄
西路廵檢軍彭陽方與客飲聞変勒兵從坐起不告
其家妻子馳泣邀與之言徑出不頋身䧟陣奮擊虜
即觧去遷淮南東路駐泊都監用執政荐擢儀渭路
渭無軍政將吏廃法惡君之異已欲去之以罪頋無
可以挂吏者獨詆其不習邊人情斥徙江南東路明
其𬒳誣者群上乃起知廉州州有珠貢歲発民沉海
取珠珠有時不至州縣課督慘刻民有自相儥賣或
為盗山澤間君至聞之曰是刺史罪也即日皆觧縦
慰遣使之還業而上書自言明年珠乃大息過於異
時人怪之以為獲嘉瑞嘗諠言交趾入㓂列郡皆閉
城告變京師君逆䇿其不然隂部勒將卒日開壁縱
飲使者按督軍興以㢘為有備及有詔根治飛語而
㢘獨無㾗跡可議朝廷始高其䏻甫用之㑹不幸君
性簡介少屈於人好書傳律令生平所知表論其才
皆一時名卿顯人故事當遷官必從有司自言以是
君曽十年不遷其子以䕃𥙷三班而悉教之學問卒
皆為進士曰峴曰靚其三子方㓜未命曰覺覧寛夫
人山陽王氏靈山令頥之息職方郎中柄之孫邑封
秀容先君先君両月卒合葬江都縣之東寕郷原君
之夀五十有四君之卒熈寕元年十月乙巳君之葬
二年十月丙寅也銘曰
趙世其居自臯狼􁏌羸中跳土汾漳後支播流顛厥
常或泳於淵或天翔大夫䟽原啓芒碭承家世修揭
自強珥纓揷簡营肆方彼嘉無相逢天戕大江斯瀕
掎崇崗甓塗固完靈所藏我銘無竆柄幽光
　　席氏墓誌銘
夫人毗陵袁氏䖏士良之妻同郡席氏佐之女大父
翊曽大父循子男四人黙照煦烈三女子皆早世夫
人歸袁氏五十有五年年七十有六以卒治平元年
予為掾淮南有吊於北州過楊者皆重客疑必有貴
者䘮已而使來告哀求文銘其葬則予友人毗陵袁
君思正之親席夫人也予旣善思正冝其知其母夫
人之賢為可信於後遂考次其行而叙之曰夫人謙
謹和柔天性甚順於為善常樂聼人之講學又䏻以
教其不率者由是席氏在州為大家凢百餘人皆䏻
使之愛已由已而有善既歸氏之家與席相若而處
之如其家是時處士之大母有疾喜恚衆人嚴之弗
敢親夫人獨常盡其歡終身如一日姑又老而夫人
之得其心如祖姑而加戚焉為之致醫藥飲食祭禱
所以為飬者無所不至袁君有所施與於人甞惟其
後惟恐其不得為也孤女頼以嫁者七人以此屢至
於困而行之自若至思正中進士甲科賢有名於時
而夫人初若未聞之者其䏻取捨於事如此思正為
高郵軍司理以獄用而夫人雅不喜笞辱人思正尤
以此治獄常主於情而不負勝以法也日與其弟三
人者承觴運履晏晏愉愉環嬉於前夫人康寕夀考
克有終飬卒之日思正貧至不䏻舉䘮高郵之大夫
皆争出力葬之葬巳而皆謝弗取船載䘮以歸葬於
無錫之某原思正夫人子默也銘曰
舒餘偃衍蔚而崗者夫人之藏兮匿耀含徽不愆有
承後則有昌兮華曄曄者其夲丸丸其徳不瑕以有
後昆
　　故尚書水部郎中致仕孫君墓誌銘
孫氏之先陳桓子無宇之子書爲齊大夫伐莒有功
景公賜之樂安姓孫氏書之孫武臏皆以用兵顯名
諸候三十餘世至君之曽祖崇生贈工部尚書朓朓
之子曰冕爲禮部郎中直史館有名雍熈咸平間君
諱龍舒字士雲以五品子𥙷齋郎厯江州徳化主簿
永康軍青城尉睦州録事叅軍監杭州江漲橋酒稅
知温州平陽縣知循州通判楚同鄆三州又除知簡
州不行自大理丞五遷為駕部貟外郎分司南京君
性和易與人交必自傾盡而内剛不為苟利有所見
明必逡廵退讓以盡衆人之議然卒亦莫䏻過也少
時甞與晜弟分財至不持一錢歸浩然自以為滿意
得倦不問所散有餘則為酒者終日與客飲欣然忘
俸曰子孫患不為善人而不患不富也故人雅相善
有後貴為宰相者在朝廷門未甞有其跡至其罷去
則先徃見之循州故蛮夷地無學者君為之築宫延
經師使州子弟從之逰乆之循之俗遂変而循之有
學者自君始既分司歸曰使吾有一子仕則吾老矣
後二年子路進士登科為徐州彭城主簿其年君以
見官致仕又二年　寕元年十二月八日以疾卒彭
城年六十有一四年某月某日歸君之䘮於杭州即
夫人順昌縣君郎氏之柩而合葬焉四男子曰路晤
儒籲二女子嫁太常慱士葛汝平士人刁玣孫四人
其一男子也曰惠卿銘曰
内柔不支外剛不馳孰不有施君施則冝少事令績
老事令歸匪迎匪隨我謀孔時越山如堵仇水之阻
我疇其固萬世之怗
長興卷第二十六
　　　從事郎處州司理叅軍髙布重校勘兼監雕
沈氏三先生文集卷第三十七
長興集卷第二十七
　　碑誌
　　　虞部貟外郎許君墓誌銘
　　　贈屯田貟外郎葉君墓志銘
　　　宋故桐廬縣尉杜君墓誌銘
　　　萬年縣君許氏夫人墓誌銘
　　　宗室故贈同州觀察使馮翊候墓誌銘奉
　　　　　勅撰
　　　宗室故㴱州防禦使饒陽佐克已妻長寕縣
　　　　　君武氏墓誌銘奉　勅撰
　　　宗室故贈䖍州觀察使南康候墓誌銘奉
　　　　　勅撰
　　　宗室右龍武軍大将軍萊州團練使克𢡟妻
　　　　　安夀縣君武氏墓誌銘奉　勅撰
　　虞部貟外郎許君墓誌銘
君之先曰許姜國於荆鄙荆人墟其社去為許氏且
千年矣仕為常孰令家于吴曰延祚其子贈光禄卿
曰仲莊生君之考贈禮部尚書曰試禮部有高行名
盛於雍熈咸平間其族人多微至得任子弟禮部舎
其子弗官而官其族人者八九既而捐舘第則子盖
正夫也朝禄其孤𥙷將作主部五遷比部貟外郎更
七官為州守以卒鳴呼許君也君諱正字茂中夷暢
謙仁人未嘗見其愠信豊如臯再為縣主簿含山保
昌襄陽三為縣令末守撗蒙二州為政寛不簡不為
炳炳少市名所居人愛之不忍其去踰嶺航江䌫于
湓浦得疾疽㾱於指且病呼吏卒而告之曰吾疾殆
困汝可從此還無以吾家為也衆為之泣是日卒於
舟年五十有九初君之籍未應𥙷州而撗州方擇吏
吏多弗稱資君以徃屬治平　郎政故事得自擇使
入賀君以其子遘行其守䝉也又使其子适賀熈寕
由是君之二子皆𥙷吏矣始禮部捐其室子之稍以
與族人逮君之身而二子之􁩤來歸之豈非天歟配
馬氏先君卒五子遘江寕府漂陽尉䘮踰年以毁卒
适舒州太和主簿曰逺與其二女皆稚某於君諸舅
之子也雅知君冝為之銘銘曰
有坂之墟兮可坎而宫靈將下之兮我占既從命之
不淑兮寕丁自躬子若孫兮䔍兹令終欽欽考材兮
孔完既攻萬世是啚兮匪威之逢
　　贈屯田貟外郎葉君墓誌銘
䖏士葉君諱某字明逺其皇祖諱畧自金陵徙家延
平其子曰仁昶君之考也君昆弟九人與居艱難困
苦弊衾糗食率其群弟以事其親以至於有家其父
母則曰吾所以成吾家者以有是子也其弟則曰吾
所以立吾身者以有是兄也君之事父母惟其所求
無不厭其欲而兄弟樂愛之志于鄊人莫不以為有
徳盖其天性誠篤順悌有不學問而䏻者其為家嚴
恪常若有所待族人子弟有得於外雖飲食細物必
問其從耒與之交逰皆一時端人至於行義不飭者
雖勢不得不見以其去必使取所坐榻滌之曰此非
吾設榻之意也日晏坐於門視鰥寡負版之不售者
必使厚其直以取之鄊人之貧嬴艱急甞於君乎取
嬴而不以為厭也三男子曰棐恭棐廸棐忱慶暦六
年十一月甲子君以疾卒年五十有五而棐恭以進
士起家為都官貟外郎四贈君屯田貟外郎夫人曹
氏再封夀昌福清二縣太君後君㡬年卒三女子嫁
士人黄昌齡𬋩道梅州司理叅軍陳皐謨諸孫七人
曰云云君之才學無所施當世然予與君之子與孫
逰其䂓模風跡予有以知其才盖不仕仕且有所施
而名随之世之論士者必求之於事業與名嗚呼是
果可以知士乎否耶銘曰
仁其所親惠於令人惟克是圗匪暴匪聞頥丘有威
松栢之下無躒其藏後有大者
　　宋故桐廬縣尉杜君墓誌銘
某徃時借居蘇州辰朝天靈甚有大夫入門徑升堂
語揖軒然儒者也蒼頭奴攜一樽酒置榻上出大柸
引酌淋漓滿前時起以柸属予予不䏻酒黙對之坐
語落落可聽俄醉爛然自引去莫知其誰後甞以問
人曰此必杜君昌期也其後二十年某過蘇州外昆
弟方竒䄂出一卷書曰竒之友杜桐廬有才不遇卒
兄為我銘其墓使不復悲其死死且有傳也某発卷
識其名曰嘻吾故人也持耒與子銘君字信臣越州
山隂人大理寺丞彚征之曽孫太常奉禮郎克慧之
孫於潜令虗巳之子少孤無以飬其母從祖父承相
歧國正獻公表以為太廟齊郎出𥙷劍浦東陽烏江
三縣尉或乆或不乆皆有䏻名末為桐廬尉未行卒
于家君自𥙷吏益不飮酒㪟莭行好賦詩未甞娶妻
而有子未仕有女未嫁君卒一年子孝孫舉其考之
䘮葬於蘇州原曰射清鄊曰彭華縣曰長洲日月熈
寕四年二月甲子也銘曰
少也似不覊壯也䏻思去之二十年三仕而三歸延
不延命也嗚呼杜君可以無悲
　　萬年縣君許氏夫人墓誌銘
夫人呉郡許氏兵部郎中式之子歸職方貟外郎孫
君淮封萬年縣君職方卒夫人尸其家十有七年年
七十有二以卒兵部某之舅氏也每過高郵則拜夫
人於其廬比又過之則夫人之髮粲然老矣治其家
鞠其子孫人不忍其劳夫人處之甚安有親者至則
出其婦子羅拜其前擁嬰提稚升䧏勸劳莫不呴然
有恩踧然有禮鳴呼善人哉夫人之子五人皆非其
出子愛之人之子或不若也而又愛其母若與之為
婦姒族人之貧者頼夫人以食女子之孤者頼夫人
以嫁用是至於甚貧鄊人有為吏將罹於法夫人猶
䏻出力以觧其賕吏以是得生夫人退而視其槖則
枵然懸矣夫人雅好事佛有所祈輙若有物告之其
意其事怪邦人徃徃䏻言之其行足以有所感且然
歟子曰珙􁁱皆早世珙嘗仕矣終於真州之楊子尉
今學於家者曰璹曰瑑孫六男子其三名曰鉞鐸釿
熈寕六年十一月甲子將葬夫人於楊州江都之顔
村使人走京師來求銘㑹某領使過高郵臨夫人之
䘮吊其孤而為之銘銘曰
若子吾子若母吾婦其情則然初無去取曰東其居
西顧惟廬匪斯時之良萬歲是圗
宗室故贈同州觀察使馮翊候墓誌銘奉
　勅撰
君諱叔藻字景文普州防禦使克繼之子武信軍莭
度使循國公承慶之孫高宻郡王徳恭之曽孫景佑
五年以宗子𥙷　内率府副率厯右監門衛率右千
牛衞将軍右監門衞右武衞大將軍嘉州刺史右羽
林大将軍陵州團練使州廃更祈州團練使熈寕七
年二月辛已以疾卒贈同州觀察使馮翊侯君柔友
善與人居所居必得英􁁅通樂律喜為歌詩有集十
卷傳其家陵州廃君方疾喟然嘆曰吾弟叔蕃為集
州州廃而吾之弟卒吾其死於是乎後數日果卒夫
人向氏永楽縣君子男四人曰動之葵之皆卒釋之
右監門率府率禄之三班奉職二女子未嫁以熈寕
八年十月巳酉歸葬汝州梁縣秦悼王之兆銘曰
謂冝夀考孰靳其與匪延斯延不既有子下宅維居
汝墳之祖炳銘幽墟萬世其初
　　宗室故㴱州防禦使饒陽候克巳妻長寕縣君
　　武氏墓誌銘奉　勅撰
夫人故宗室㴱州防禦使饒陽候克已之妻性武氏
封長寕縣君饒陽候好學早卒於是夫人之齒尚少
歛其夫之遺藁􁃅之以告其子曰此汝父以遺汝者
使児曺為善人吾可以無憾矣乆之子叔韶裒叔皆
以經術詞業試有司優第越遷環衞帥領宗室以為
榮未㡬諸子相継即世夫人皆老矣撫諸孫劬然有
恩以熈寕八年二月乙丑卒於家年七十有二冬十
月已酉歸葬於汝州梁縣秦悼王之兆夫人性剛嚴
其歸也其夫以為冝而舅姑以為有禮子男四人曰
叔韶贈鎮東軍節度觀察留後㑹稽郡公叔曠贈右
監門衞大将軍叔裒贈天平君節度觀察留後東平
郡公其一子早卒女五人其婿曰右班殿直鄭從兾
供備庫副使李應之右班殿直白永清内殿承制王
禹錫石侍禁王伯玉諸孫男子七曰化之右内率府
率命之贈右屯衛大將軍皆早卒檢之右武衛大將
軍賔州刺史㴱之右監門衞大將軍膍之右千牛衞
將軍致之右千牛衞將軍粛之右班殿直曽孫男子
六曰公邵右千牛衞將軍公餗右内率府副率公卨
右監門率府率公𬗟右内率府副率公著公彦皆三
班奉職銘曰
華曄曄者其本丸丸善於何觀觀子則然孰匪爾有
既臧以夀作於新宫以燕尔後
　　宗室故贈䖍州觀察使南康候墓誌銘奉
　　勅撰
公諱克凝字希政熈寕八年閠四月公以疾聞甲午
卒詔以䖍州觀察使南康候告于第冬十月已酉歸
公之䘮於汝州從秦悼王之兆以葬凢傳於葬者率
命於有司而　詔侍臣以銘其藏臣某謹按南康候
故䖍州觀察使南康候承睦之子廣陵郡徳雍之孫
秦悼王廷羙之曽孫景佑元年以宗室子𥙷右班殿
直乆之厯諸衛率府副率遷右監門衞將軍右領軍
衞大將軍右驍衞大將軍徳州刺史右龍武軍大將
軍保州團練使以卒公先南康候之之衆子其卒也
贈子以其考之官與其邑爵以寵荣之公謹約好禮
䏻誦記多識朝廷官府之儀物至于有事于
宗庙朝廷必先衆人以徃而身之所造者未嘗以一
日廃也故其昆弟戚属莫不知愛之而嚴惮也夫人
安平縣君張氏子男二人曰叔澹右武衞大將軍貴
州刺史叔晰右監門衞大將軍女一人右班殿直李
山甫之妻夀安縣君先公以卒孫男子五人右監門
率府率下之右内率府副率隋之三班奉職明之徳
之其一人與女子四人尚稚銘曰
克永紹緒孔令有譽我圖尔家作爾舊宇枌檟其旅
子孫伊祜匪斯時之良萬世之固
　　宗室右龍武軍大將軍萊州團練使克𢡟妻安
　　夀縣君武氏墓誌銘奉　勅撰
夫人姓武氏宗室右龍武軍大將軍萊州團練使克
𢡟之妻封安壽縣君熈寕六年十月十五日卒年五
十有五以八年十月已酉歸葬於汝州梁縣秦悼王
之兆夫人慈順勤睦家人冝之子三人曰叔頗右羽
林大將軍蓬州團練使叔紇右武衞大將軍康州刺
史叔邯右千牛衞將軍女子二人嫁左侍禁焦公叔
三班奉職胡天常銘曰
甓塗固完兮靈將下此以安兮有衍斯原荆樲維藩
兮鳴呼有靈尚宅於兹
長興卷第二十七
　　　從事郎處州司理叅軍高布重校勘兼監雕
沈氏三先生文集卷第三十八
長興集第二十八
　　碑誌
　　　文思副使張君墓誌銘
　　　大理評事司農寺主簿賈君墓誌銘
　　　尚書職方貟外郎中通判西京留守司兼畿
　　　内監牧勸農事專切提舉催促西京内園課
　　　　司園課等事上護軍賜緋魚袋楊君墓誌
　　　　銘
　　　故信陽軍羅山縣令陳君墓誌銘
　　　定國軍節度觀察留後光禄大夫檢校工部
　　　　尚書使持節同州諸軍事同州刺史兼御
　　　　史大夫知青州兼管内堤堰橋道勸農使
　　　　充京東東路安撫使兼本州兵馬都揔管
　　　　上柱國河澗郡開國候食邑一千一百戶
　　　　食實封二百户贈侍中向公墓誌銘
　　文思副使張君墓誌銘
君諱克儉字約之其先無棣人徙居京師者三世曽
王父贈左千牛衞大将軍寛王父贈張徳軍節度使
疑父左藏庫使以君贈左羽林軍大將軍昭信軍以
䕃𥙷三班奉職九遷為文思副使厯開封府陽武縣廵
埽廵轄環慶二州馬逓鋪并州天門關鳯翔府秦州
㴞山寨三為兵馬監押秦用西路㳂邊廵檢湟中諸
羗優邊君獨摧鋒先登功居多擢知寕化永静軍趙
州歸卒於京師君少拳勇善騎射知書薦之　朝廷
者多當世名卿大夫君初得任子舍其子弗官而官
其兄之孤其在永静逄河决且冐城郭君與縣令
張頌出沒決間蒙大險排水土以拯塾溺不火食者三
日事平悉推其勞於頌頌用是遷秩而君未嘗與人
言也不暱其所爱推己之善以善人皆甚难之行則
君之性術㮣可見矣晚節喜佛學嘗端居燕坐盖若
無心於世者一日謂其孥曰我将逝矣則莫之信也
少日復謂其孥曰門有呼者趣徃聼之為誰其孥之
乎門比反於室則君葢仕矣年五十有七卒之日熈
寕六年三月丙午也夫人胡氏封安定縣君後君之
卒二年歲十有一月庚申夫人之齒五十有三以疾
捐其家明年正月辛酉合葬于祥符縣之八角原子
玠早世宿琰皆左班殿直宏蜜皆三班借職實完學
於其家女子之嫁者三人其壻曰頴州團練推官楊
瓖左侍禁姚舜舉太庙齊郎晏時一女子與孫元禮
元賔元老一女孫皆尚㓜銘曰
裒其難善則推之夫也則仁兮孰靳其私位不顯其
顯惟義兮孰有䏻是而不吾憾兮
　　大理評事司農寺主簿賈君墓誌銘
君諱士彦字升之鄧州穰人御史中丞贈李部侍郎
黯之子以䕃𥙷秘書省正字三遷為大理評事始禮
部疾革自為奏論時政得失而卒不及其私天子哀
之詔禄其嗣子君按籍當遷而推以與其叔父
以是拜官而君免䘮起監鄧州酒務大臣有薦君者
君時已知名代還留三司編理案籍㑹獄官缺君攝
事治有䏻名擢攝審刑詳議數月法有不䏻决者君
為発眀之義以見為法之意囚坐流死得傳輕議者
十餘軰方　朝廷以義制法令四方報讞其所開闔
施舎皆関治體天下始知法令政教相與為夲末而
學者無二道君謂其法當傳後冝属有司次集以為
新格朝廷用其言為置官司領之以親老求還山南
改京西南路提點刑獄司檢法州縣無淹獄官府無
廃事乆之司農召為主簿未領以疾不幸君性慱寛
好學問強記無所疑於物其與人交柔易人也至于
操事論則凛然雖強者為之下惜其才未見於用而遂
卒卒之日熈寕八年十二月乙未眀年某月某甲子
夫人吕氏携其孤葬君于穣之冠軍原其孤曰收于
是生五年矣予與君逰雅知君而又感君之不幸為
之誄而且著之銘銘曰
耒之日未形逝之日未可求則夭詎非脩耶逹匪我
有窮無傷其仁則屈詎非伸耶穣之山有喬斯宫穣
之水濫可㳺匪騫匪兢我龜是謀
　　尚書職方郎中通判西京留守司兼畿内監牧
　　　勸農事專切提舉西京内園司園課等事上
　　　護軍賜緋魚袋楊君墓誌銘
君諱構字起宗其先華隂人漢太尉楊震葬華隂其
後子孫傳其譜為最君之先在其籍中曽王父某贈
刑部貟外郎郁始捷居鄭之榮陽至君乃復來居蘇
州王父右諌議大夫贈禮部尚書覃父司農少卿贈
司農卿文友君始以䕃𥙷官舉進士為永州推官權
淮南節度掌書記知杭州臨安縣事監在京翅院坐
法誦監淄州酒秘有司言其過薄不當治復起知衢
州江山縣未行大臣有薦君者留編樞蜜院文字出
通判楊州以親䘮去復通判明州江寕河南府未之
河南而卒其為臨安也以著作佐郎六遷為職方郎
中君好學善属文日誦數千言事継母以孝聞所至
其職以不廃民楽其政而利其所興作尤篤意於學
者所至必興建學舎為事士以此多從之逰在明州
築錢湖儲水數千頃以救㓙旱而名不以為勞太守
死家逺貧無以歸君與之俸租數百斛不足則又発
其􁂫禇以継之族人之䘮不䏻舉而君與之㐮事者
十餘人君格當為州以母故江寕河南皆其自請知
本愛人厚於其親而不昵於貨利士至於此盖可以
無憾矣熈寕六年十一月望日君過故人僧法雲與
之論死生變故之情喟然有所感曰吾其死乎於座
為吾言請以自見意若知其有所徃者人盖未之信
也明日過州守飯暮歸拜其親召其子若孫而告之
以疾傴然若將䧏榻則盖已逝矣年五十有八娶高
氏封金華縣君子男五人曰持楚州寳應縣主簿曰
瓌頴州團練推官知㐮州中廬縣曰玩光州司理叅
軍瑁琛皆世其學女子嫁封州軍事推官鄭夷甫二
女子尚稍后某年將葬君於蘇呉縣長洲鄊黄村善
塢其孤使來謀銘君之親某之姉也方哀君之不幸
而又感君之有以成其終也是以為銘銘曰
曷之夾兮則未始以徃也爲飄風爲断荄似寓而非
寓者歟曷之徃兮則未始至也孰䘮孰取似窹而非
窹者歟子既知其徃矣抑又知夫或莫之徃者歟是
疆是𤱔荆樲惟旅孔作既固子孫之祜
　　故信陽軍羅山縣令陳君墓誌銘
君諱經字公適其先平原厭次人曽王父尭王父象
之始徙居海州世治經爲儒者君之考尚以家學進
終駕部貟外郎君少好學䏻属文以進士起家爲靳
州廣濟主簿民有犯法坐死者獄已上府属君攝令
以其情應讞謁守為理其死州從之得减死論囚亦
自不知所以得免者人以此稱君恤親䘮去䘮除為
真州六合主簿六合真大邑多強宗挾吏勢市權飬
客令以下為其俯仰君適到有吏慢詬於縣門之下
君欲慘治之或以其過薄君争以為民敢懻忮視其
長上職根吏以為姦今法不行於吏而獨怪民不畏
法無義于是繫治踰月刑而后狥于市横猾為之縮
氣㑹泗州盱眙令以疲不職廃本部擇可任劇者以
君行而盱眙以治聞獄有乆不核者君得其欺㰅以
示之皆憚服無敢不情州部官長交薦君稍遷信陽
軍羅山令乃開舘延四方學者與之講學清談終日
及殿課吏状而羅山復在㝡格居無幾以疾卒于其
官享年四十君學人也于先王之業無所不説其為
人仁而才居家得鄊人之歡姻族益親仕于邦則當
劇處繁䏻以多為約人信頼之夀不中身位不出吏
部選方其無事亦無以発君之才且仁人之所以蘄
君者于君也何憾焉夫人除氏生四男子曰宷宇察
宰皆學于鄊先生察為宣徳郎知湖州烏程縣事宰
與賔興鄊人賢之熈寕四年舉君之䘮卜于朐山之
隂以葬属余為之銘余方病彌旬不及君之成事扵
是徐夫人之祔也乃卒銘焉某與烏程同年進士烏
程允篤君子也與余雅善得子如烏程冝且不杇余
則銘夫藏耳乎銘曰
有丘如廩有山如朐賦兹惠人作是吉居彼強而落
曽謂弗溝純莫予疵豈不令夀宅物惟夥宅卜伊祜
匪騫斯威信淑有後
　　定國軍節度觀察留後光禄大夫檢校工部尚書
　　　使持節同州刺史兼御史大夫知青州兼𬋩
　　　内堤堰橋道勸農使充京東東路安撫使兼
　　　本州兵馬都緫𬋩上柱國河間郡開國候食
　　　邑一千一百户食實封二百户贈侍中向公
　　墓誌銘
向為邑於夏商之世國於東方者太岳之後群姜世
為諸候踰濟而南邑於龍亢之墟别而宋逰者其子
孫為向氏公諱經字審理世居京師贈太師尚書令
兼中書令曺國公瑀之曽孫尚書左僕射兼門下侍
郎同中書門下評章事贈太師尚書令兼中書令唐
國文簡公敏中之孫駕貟外郎贈尚書令傅亮之子
而　今皇后之之父母晋國夫人呉氏燕國長公主
之子景祐二年以晋國請𥙷試秘書省校書郎後八
年魏國大長公主表授秘書省正字八遷為虞部貟
外治平三年上在藩納后於頴宫越遷莊宅使晋國
夫人䘮去官服除即舊官拜嘉州團練使改光州遷
濰州防禦使明州觀察使侍祠南郊拜定國軍節度
觀察留後累加光禄大夫上柱國食河間候千一百
户實封二百户厯監在京都茶庫布庫京南榷貨務
知越州山隂青州千乗縣時晋國已老青州負海霾
雨凊􁉡變發不常而縣令常出按事不便於飬求還
京師詔聼觧千乗還歲餘復起勾當在京抽稅竹木
務熈寕元年提舉集禧觀明年岀知陳州始到親閱
繫囚察其間有冤者取其械着他囚曰此冝死而吏
乃欲慢謾殺無罪乎立改繫窮治冤者獲申而使者
自以為無恨未數月獄已具死得傳生議者三人西
華令掠囚死纍中後數更騐治皆信以為無他公一
見得其詐敕吏収令一府皆縮氣莫敢欺是時朝廷
方新法度以事責吏而吏或不稱公以謂京師法令
之所出而三輔肘腋相維持首冝行天下法不可以
他郡自比率其僚属日夜攻講考論凢詔令至州者
即推明施下民便公之令而州以大治歲大雪公将
施公私僦錢以寛貧民有司持文以為不可公曰是
固吾責也然上使我守陳陳之民竆且死獨非我責
歟頋事有後先緩急守自為之不尔累也故事方鎮
別給庫錢饗軍不隷州府自以親吏領之歲杪上計
則入其餘公斥庫錢付之主藏給州府之費有餘則
歸之有司至還不持一錢歸罷陳更蔡州又易河陽
時早蝗人多餓而州粟少不足徧餉公乃自出奉田
得其租數百斛以飴餓者於是民争出粟佐公施人
不加歛而有餘之粟益出未㡬移徐州上以公乆處
外不欲復劳以事召還提舉景靈官新昌里開大第
以賜之人以公出入朝廷名譽貴重視天下之事弃
之其心不啻若毛毫之輕而方公且惕然自歉曰方
朝廷有為時大夫苟患無智䏻於此時不䏻有所操
任以報天子乃欲自寜耶連表請外㑹薛中有太獄
歲飢青齊間盗數發於是以公知青州辭對便殿賜
坐語甚乆既行使尚宫燕遣有司供帳都東門三宫
使者皆在觀者墻立又発都坊車徒以給其行青人
見公來讙曰我識之矣是徃千乗君今復將徳吾州
乎公亦以州事自任考閱百職撫摩調柔鈎㰅剗革
殆無餘力矣于是且病寢食爲廢或莫知䘏也乆之
而病且革尤力起視事或謂之曰公病矣無以州事
與人乎公曰上遇我厚頋不䏻自力忍敢畏死他日
病間趣召還闕乃始以印授使者遂行熈寕九年二
月乙未次淄州臥遂不起年五十有四上聞震悼朝
不御者三日命侍持詔迎公之䘮于淄中宫出哭于
新昌第二月丙辰公之䘮至自淄天子遣使臨奠慶
夀寳慈宫交遣謁者吊酸道中鞭靮相望中宫親臨
其䘮于國門之外戊午以待中告其第以右正言寳
文閣待制常秩攝鴻臚卿入内内待省副都知蘇利
渉典護穿復給太常鹵簿以七月辛酉㐮事于開封
府開封縣豊㙜村即祖塋以葬夫人李氏魏國公長
主從子贈右領軍衞将軍文且之子封齊國夫人継
室張氏兵部郎中中庸之子封商國夫人皆先公捐
其家女一人坤寕殿也子男五人宗愈早世宗回宗
良内殿崇班閣門祗候其子殤也女子未嫁者三卒
于室者二諸孫子男四公荘厚孝謹居晋國䘮飦粥
踰月甞刺血寫佛書菜食以終䘮居處質約不以貴
勢近戚自異常奉祠　太祖皇帝别廟坤寕殿召見
行宫勉公以忠恪盡節而公亦以善事三宫為勸卒
皆不及其家公以吏事自喜至以貴顯事無大小故
自省决雖有司出納課罰細事大吏常所藐者公必
自為之以謂事或藏於其間而變故之生常在於所
忽故所至事以不廃而民愛之行則遮門請留去而
見思可謂有恩矣至其夀夭報施凢所謂有命者豈
公之所憾哉銘曰
大獄之羌昔荒東嵎支睽而南厥啓向墟僨邦族離
氏別為向中世有聞自宋而䧏或蹶或騫宅無常土
肆生唐公始大胃緒汸汸其原衍衍其流後誰申之
公有令猷暠暠其流其原驛驛帝嘉有子乃􁏭天極
公仕之初靡職不冝有兹士民益艱初時公之云來
莫公瑕疵逮其既去無時公思周流藩翰四旟有翩
入侍帝宸都俞燕言勞賢寵隆孰與比蕃公去青州
先君之從樂儀具將哀榮初終豊㙜維宇浚丘在户
我裒其阻又山如舞松栢　頥丘之巋匪艱伊旗
有燕孫子
長興卷第二十八
　　從事郎處州司理叅軍高布重校勘兼監雕
沈氏三先生文集卷第三十九
長興集卷第二十九
　碑誌
　　東作坊使銀青光禄大夫檢校工部尚書兼御
　　　史大夫知隰州軍州兼𬋩内勸農事兼𬋩内
　　　本州駐泊軍馬公事太原縣開國男食邑三
　　　百户上柱國王君墓誌銘
　　長壽縣君田氏墓誌銘
　　宋故玉山縣君施氏墓誌銘
　　故朝散大夫右諌議大夫知應天府兼南京留
　　　守司公事畿内勸農使上護軍清河縣開國
　　　男食邑三百户賜紫金魚袋張君墓誌銘
　　東作坊使銀青光禄大夫檢校工部尚書兼御
　　　史大夫知隰州軍州兼𬋩内勸農事兼𬋩内
　　　本州駐泊軍馬公事太原縣開國男食邑三
　　　百户上柱國王君墓誌銘
君諱克字希仁其先大名莘人四世家京師曽王父
兵部侍郎祐贈大師尚書令晋國公秘書丞贈工部
貟外郎懿之孫水部貟外郎贈工部侍郎諒之子幼
孤以䕃𥙷太廟齋郎厯調開封府太康尉廬州慎縣
主簿楊州江都令母憂去䘮除起監鎮戎軍拆慱務
遷大理丞知祈州皷城縣事移泉之晋江還監富國
倉累遷水部貟外郎宰相表君才任將帥召對便殿
言軍事稱㫖改内園使都監涇原路兵馬夏戎㓂秦
州君以第五将兵屯水洛虜觧去榷知儀州又知丹
州遷東作坊使知隰州以卒是時熈寕十年二月乙
未君之年五十有四君生平倜儻好大節以功名自
許待人不為畦畛輕施與無所計較知兵通古今宏
毅人也守丹時方用師銀州諸群屯兵悉發而慶州
兵亂關東名城多閉丹州東壓天渾塞汾晋之隘賊
馳河関戰丹城不下半日計発近縣丁壯十日不至
减少無兵民多散居河隩揺手且亂君隂部勒將卒
區處市人丁壯度可以自守一不問軍事日開壁縱
飲民瞰君信以為無事牛羊者無所愛訖於兵觧州
居两川間多水患一日大水猥至君馳救城門水已
偃　而入民乗屋呼噪吏相視不知為䇿君率士卒
登牌自頺巨以先衆於是救者蟻咐水為之却門乃
得闔而城已不壊州之南有山據川之盛流水激以
湃城城為之數危君欲募工墮山之麓復為繚堤以
環城纉工以萬計論者難之時役卒不滿百人君自
撫勸指授方畧閱歲山夷而堤成藝柳堤上上明徳
君他日思君則指其所藝曰此内園柳也山外兵結
未觧丹為小州而城池浚治凢戰守之具大小重輕
強弱皆有曺軰次第揃掲圖籍嚴整俻具朝廷以為
䏻就発金帛以賜之時方下免猺令州縣所為多不
當法意君更丹隰兩州皆預猺議使者獨倚君以辦
其為說精深有法曲拆皆中事情民以為寛便厯三
州两縣所至事以不廃而民愛恱之去而見思其卒
也民哭之哀衆為之罷市至有画像以至者初君在
晋江州負海商舶之所出入多珍怪異物異時吏以
賣價挂法者相仍㑹獄起主者欲市權詞所逮及皆
鈎致慘治少所假借守以下皆堕法中獨君攘臂無所
預人乃始知君有牆域憚之戒無敢犯丹州守有俸
田俯州城下君悉曼以為新堤近邊多屯营而埸
圃狹不足以受委積既又斥宅圃以張之在隰歲旱
有芻藁數千秉悉以假俸户之貧者州非大設不発
庫錢暇日對僚属清談從容巵酒家厨而巳與族人
居一樽爼必共盡之然後忻然自以為滿意至啓手
足家惟空壁衣食不䏻賙其孤君數強無疾忽為盡
以戒其平震言甚切至大要以世受國恩當進退以
義勿為身謀而已與其家人言亦數及大故后數月
果不幸以其年某月某日葬君於開封縣新里鄊大
邊村之祖塋夫人張氏封金華縣君子男四人震太
常寺奉禮郎權正中書刑房公事需霖靄未仕女子
一人未嫁孫豪傑英皆㓜銘曰
蕃有家兮善之裒造兹后人廸令修將孔武兮洵多
猷治則仁兮夀孰為謀彼浚之干有條斯原彼浚之
水公逝靡靡無懟無侈公有孫子左陵靣谷塗宫之
卜是維萬年以弗不淑
　　長夀縣君田氏墓誌銘
夫人姓田氏其先齊諸公子祖諱匀家蜜之諸城有
鄊李子某居齊魯間為學者娶同郡趙氏是為考姚
夫人㓜孤鞠於大母田氏故大家夫人相其家事事
益理邦人賢之而碩委命者相踵乆之得滄州無棣
李君諱頎以歸后君仕至太常少卿而封夫人長夀
縣君始太常之家巳去無棣而楚居母仁夀郡太君
已老夫人常以飬不及其親見其姑必慨然自傷曰
女子也生必有所歸吾姑與吾母安敢擇焉以其事
親者事其姑漱紉饎滌必身任之盖捨夫人則御之
不安太常所與逰皆一時聞人毎過從燕語相盡間
不容一再日而夫人佐其享以至禠衣以為継而處
之𥙿如也夫人事仁夀㡬四十年歡若一日䘮之日
盖夫人之年六十矣尚䏻致毁日一飯𬞞治於不勝
於是太常方舉未卜者十襯從其母以葬帷裳衾禭
之具一諉之夫人之手至於穿復封藝皆夫婦親之
既塴有異鵲數十翔于墳上君夫人來則或集於其
肩啅於其膝太常捐其家夫人䘮之至於治其藏如
戚其姑而恩有加焉後從其子出仕於四方他日語
及墳墓則涕洟不止曰吾寕歸掃丘墓安鄰里鄊黨
以死何以閱傳舎為哉謂其子婦曰吾老矣非齊寂
焚誦之業無以累吾可也未幾元豊二年七月庚午
疾革於京師子之儀之寓舎年六十有九夫人姓高
方有誠恪其治家甚嚴事至於無所欺赴人之急難
篤骨肉之愛至於禇無餘衣盛服不及珠玉之飾以
終其身人不以其慈仁為不可及所居閭巷去之雖
乆猶有䏻道其義善者一男子河中府萬泉縣令編秩
刪定官之儀也三女子嫁大理丞何景初鄭意大常
慱士林邵孫尭行太廟齋郎一女子未嫁九月初
甲子其孤以其䘮歸從先君之域於楚之山陽陽㒷
之原夫人之子詞富學明隱然節義士也與予逰且
乆自言其所以教飬以成之之自嗚呼夫人哉銘曰
不愆其有既令遐夀君子維子是謂不朽下泉之賔
有條淮墳歸歟非歟嗚呼夫人
　　宋故玉山縣君施氏墓誌銘
君姓施氏兵部郎中元長之子母曰廬江君何氏贈
太子大師晋陵文恭胡公之仲婦其君子名宗質今
為比部貟外郎君㓜警了多藝䏻不為翾矜之行廬
江君卒君事繼母而愛之如其子事舅姑以為有禮
其君子則曰是冝吾家至客里姻家莫不善親而高
君之義鄰之人有道死京師者天暑貧無以為槥君
為脫纓珥発􁂫衣以䘏之而又賙其行使得以䘮還
其君子從父之妹卒歸其孤於外郎君為之子飬求
令配以嫁之者三人文恭嘉祐中拜樞蜜副使君從
其姑南康夫人入見柔儀殿中宫頋南康問從者為
誰即以君對又問其門世乃曰胡氏令婦吾乆以得
之所聞從䥖服以賜慰劳加等文恭在朝廷君夫婦
留飬於京師者踰二十年文恭薨而兵部君相継即
世君經裳惡食逮於䘮除乆之從外郎之官獨眷眷
以去南康之飬為不忍巳而南康訃至號慟不食數
日遂蒙之以熈寕九年七月甲子不幸年五十有四
元豊二年三月甲子即丘於常州無錫旌賢鄊廬江
原子簿修秀州嘉興尉安修益修奕修守將作監主
簿二女子其一已有嫁某友人陳留逺之儀其壻也
其斗是行以來求銘銘曰死者生之歸匪歸之懟唯
乆慈追柄柄之既然要綿綿之無期鹿人覺夢迷是
非殘此剛栗昭原岯
　　故朝散大夫右諌議大夫知應天府兼南京留
　　守司公事畿内勸農使上護軍清河縣開國男
　　食邑三百户賜紫金魚袋張公墓誌銘
公諱蒭字聖民大王父隋濮州鄄人也王父皓始仕
於朝廷為東頭供奉官父牧贈職方郎中公少貧䏻
軒然自持於困中力學為文章起家應鄊舉為州第
一人覆試禮部公名復第一由是聲譽翕然吏部𥙷
江州司户叅軍遷餘杭令縣初無學公為開堂廬
盛勸迎之禮率其子弟日講誦其間自是邑多學者
縣依山多未發之土公為導澤浸之利趣時勸耕田
以廣饒州歲遣大校治賦於諸邑者令常與之為儐
介歛取於民属厭而後去有州校至餘杭簿督令以
下責賕於伉胥公鈎得其姦杖而械送之州於是路
使者以下偉其才為之薦藉甚厚改著作佐郎知大
名府永濟縣事時貝州軍亂丞相潞公宣撫河北表
公從軍得預軍議貝州平遷國子監直講潞公監修
國史以公為史舘檢討未㡬同知太常禮院是時太
常方議温成後園寢公論不合奪職監潭州酒務潭
州西接五溪諸猺属縣益陽梅山乆為猺人所㨿招
合亡命時出為盗湘中吏不䏻禁是時天章閣待制
劉元瑜安撫湖北公依其幕下始議欲通梅山以說
于元瑜使士人楊謂即其廬告之以逆順禍福得其
豪與俱出見元瑜坐之堂下飲劳終日皆呼蹈曰使
君幸貰我罪使得伍民籍碩保邊奉約束自是湖湘
之間盗亦方稀朝廷安平無事不務邊略以楊謂𥙷
州縣官餘一切不報至熈寕中梅山竟復為縣而公
未甞以言也歲餘從通判楊州乆之除秘閣校理判
登聞皷院吏部南曹知登州召爲群牧判官開封府
推官廷事迎觧曺無留訟都人稱之遷三司户部判
官丁親䘮去終禫起爲淮南轉運使至部數月抑掦
稱職不累月除荆湖江淛淮南制置発運副使発運
司歲漕粟六百二十萬斛築敖倉於淮南以受諸路
轉運之粟粟至淮南倉然後隷癸運司発運司以餉
京師歲乆江湖見舟益少粟至不以時而発運之舟
乆繫運卒皆羸餓私発所載以食抵死徒者無虗獄
有司膠舊法無爲變者公至部始請下発運舟以𥙷
諸路之缺舟既出而民塩稍得至於湖湘之間公復
為之謹塩政峻治吏禁弗稱者乆之姦塩不出而歲
漕大至㡬七百萬斛朝廷以為䏻再遷刑部郎復將
漕踰四年除三司塩鐡副使既而以集賢殿修殿知
越州州逺不便親飬改蜜州少時復移滄州滄州居
北邊為重鎮公常以逺親為戚戚丐還者數上以知
陳州入提舉在京諸司庫務公每自按治漕事多所
操勒其下為之歛手時有善承伺當路者公甞靣斥
其人既而以賄敗同軰多挂吏而公獨以此顯名俄
拜諌議大夫安撫京師南路知鄧州士之方亷者莫
不自喜至州踰歲復以親亂徙知應天府兼南京留
守司公事元豊三年九月丙戌暴疾終於官年六十
有六公性仁厚無　於物與公逰終始無可與間者
人有一善必傾心愛之樂推後學凢所汲引其後多
至公卿事継母仁夀君過其所生陳留有第舎花木
甚盛仁夀愛之不忍去公數欲觧官以狥親之樂既
不果去而擇官無羙惡惟以近陳留為樂而竟卒于
南京士無踈戚聞公䘮皆悵然哀之公端修無所附
離不爲訾訐危行爲集賢修撰凢十年上察其退㢘
擢寘侍從某治平中叅楊州軍事是時公爲本道轉
運使某以官見公公一見坐語終日時有詔路使者
人得荐所部官一人公即以某當詔書後數歲某不
幸失邊豆之助遂壻公門下每見公之所以治身爲
家推財樂施天性純茂與昆弟親友相從笑歌歡怡
始終如一嗚呼古所謂善人君子者其公也哉公少
好讀易老而弥邵所爲文章凢四十卷其好學䔍志
又如此夫人魏氏兵部郎中兼之女今爲昌元郡君
子九男子公履太子中舎知開封府太康縣事公賁
濮州司法叅軍公巽公臨公濟皆承務郎一稚未名
其三人早世曰公益太庙齋郎公震將作主簿公晋
公之始仕屢為進士第一人而公之子公益復為别
頭第一人士人榮之女子嫁國子慱士章元方陜西
轉運使李稷江寕府溧陽縣丞錢丞朝奉郎王九齡
其一未行與某之室凢六人諸孫男女九公堋有日
諸孤謀銘其墟者使人走延以告時當有軍事就所
䏻言者如是嗚呼銘哉
孰㽎匪善蹈善惟艱寔公少修不強所安弗轢弗依
逮於白首從容令都樂不蘄忸先耄中零不淑謂何
仁則公與豈曰不那巉巉新藏有穹大原匪谷焉依
神實公藩既安斯狙丕用爾後匪龜則謀公作伊兆
丘有則顛石有則磨公無泯夷以直匪它
長興卷第二十九
　　從事郎處州司理叅軍髙布重校勘兼監雕
沈氏三先生文集卷第四十
長興集卷第三十
　　　宋故夀安縣君林氏墓誌銘
　　　贈崇徳縣君任氏墓誌銘
　　　故朝散大夫知楚州陳君墓誌銘
　　　故天章閣待制沈興宗墓誌銘
　　宋故夀安縣君林氏墓誌銘
夫人林氏其先閩越人後乃徙家於群舒世有顯者
大父諱特實輔真宗皇帝尚書左僕射贈太尉曽祖
諱保圖贈司空考諱湜尚書虞部郎中夫人不及事
母以孝於所継見稱州閭笄髮歸㝷陽陶氏朝請郎
致仕諱舜卿其夫也陶為潯陽望姓夫人姑歸而朝
請君擢進士第祖父以驍衞将軍致仕家居父母皆
強艾不異宫而食者百餘人夫人從其君子以事其
大舅姑睦婣其族人至於不䏻間之非其黨朝請君
有卒蚤卒夫人止其孤無以異於已之子躬儉陋於
物無所嗜慕赴人之急推其所以為飬者不少靳也
觀書略䏻誦說以其所誦說授諸子勸之為學甚力
數子後皆為學者相踵以進士𥙷吏鄊人榮之資夲
慧洎晚益喜佛學遂逹其要至䏻不以喜怒哀楽累
其心用夫品命夀安縣君元豊七年十二月甲子夫
人之年五十有四以疾卒於家於是朝請君之䘮始
練而夫人捐其廬以明年四月乙酉合葬於江州徳
化縣白鶴鄊招賢里王墓山之原五男子曰康夫衡
州司户叅軍節夫雄州防禦推官知湖州録事叅軍
事彦夫端夫堯夫皆以學行論鄊黨二女子山南東
道節度推官知傳州録事叅軍事錢塘鄊道州营道
縣主簿曺堯風其壻也孫男女四某頃歲謫守宣州
而節夫叅軍事甚冝其職學問施之於身見於文章
及其齊裳之愍姻里懐其義淑思有以表後世使人
來以銘請道人之善固君子之所樂况吾交逰之親
哉是冝為之銘銘曰
士修于宫彼逑之光譬彼埸苗錯本必良夫人既歸
靡居匪康有俶在宗有宴在堂孫子媦婦後先徹甞
左豆右漿垂紳将将維南有原翳翳其棫車馬具臧
安此厚穸
　　贈崇徳縣君任氏墓誌銘
奉議郎曽君之夫人任氏其先定陶人殿中侍御史
贈秘書監惟吉之曽孫尚書都官貟外郎贈吏部尚
書曉之孫龍圖閣直學士尚書户部侍郎贈吏部尚
書顓之孫其君子名某夫人歸曽氏三就舘其一男
子也定州司户叅軍諶女子之存者適前進士申道
夫人年二十有七而捐其孤以夫秩應封贈崇徳縣
君元祐元年十月甲子奉議之䘮㐮事於濠州鍾離
聞絃鄊之泉澗村將舉夫人而祔焉子諶始走伻告
某以卜墨而請銘以塴予以謂人之生於其所無事
則雖有墨賜之智辨其羙名大節生不見之於身而
又無考于其後者可勝數哉况閨婦室子而又不幸
零落于緫笄之年而求其有卓然顯聞之行雖惷子
知其不獲則又何考焉然則夫人在家而父母昆弟
無違志既歸則冝其家人而子有立是亦足知夫人
其略槩矣丞相宣靖魯公于其君子叔父也聞夫人
有善行必以告其族人曽為法家大門䖏之䏻無憾
於禮義睦婣者冝其為難而尊者取之其善以令其
家可矣其無憾也予其銘焉銘曰
居之而安䖍之不煩不觀其常觀其所難世公之家
族大事難夫人之賢吾以此占奄忽即世曽未壮年
整者善騫頴者易刓非苟靳之在理則然吾焉歸穴
鳴呼夫人
　　故朝散大夫知楚州陳君墓誌銘
君諱向字適中世家睦州建徳曽王父􁁱王父嗣元
至考逸乃始以子䕃為奉議郎君㓜䟽敏方七歲時
奉議君病家甚貧母葉夫人日對之泣君曰獨憂翁
臥耳我耳長大何至苦貧族人壮其言知其必有立也
嘉祐中以進士䇿名授婺州金華縣主簿遷㤗州㤗
興縣令山南東道節度推官熈寕中遷著作佐郎荆
湖北路轉運司𬋩勾文字時三溪蛮擾邊有薦君可
任軍事者亟召見未至復使歸還於部得預邊議蛮
酋彭師晏方逹㤗數獵官軍君驅即其居以禍福譬
觧邀其俱出卒得師晏歸以檢校秘書丞司農事勾
當公事多日更加開封縣赤縣惟南部為劇君治渉
歲獻至者三以婆荆変事擢知辰州兼㳂邊都廵檢
使縁軍事得對所陳多稱古人謂自皆一陞而君獨
㕥親辭後復㕥常平事入見對乆之上頋曰辰州不
足累卿當委㕥一路上提舉淮南常平事未行改治
府界賜五品服甞行部抵陳留佛寺夜未半間垣夜
淘淘君人聲者起燭之四望積骸蔽野皆貧無以葬
者委骨於此君惻然哀之明日具以所見聞請斥官
地數頃以葬之即日報可仍以君㧾領凢得遺骸八
萬餘每三千為一坎皆溝封什伍為曹序有表總有
圖䂓其地之一隅以為佛寺歲僧寺之徒一人使掌
其籍君能推朝廷之恵及于朽骨則其所以全飬生
身者可以知君之仁矣是時新下令官曹非公事無
得使役人君集舊法甞一使吏有司遽按君犯法當
免官上察其情止降一等差黙檢府界及京東路冗
役数月㑹復尚書省官除度支員外郎永𥙿陵建君
以本曹兼擢京西路轉運使典治陵寢時工徒集于
陵下者以萬計當盛夏井飲不継徒多暍死君爲䟽
洛水注之陵下士卒蟻附而汲釃布百里無復瘨暍
者予時客㐮漢聞里巷間歌吟其惠今乃始知出于
君從虞主還復歸為郎官乆之出為江南西路計度
轉運副使坐舉所部官不應格徒知楚州奉議君䘮
君扶柩歸哀毁且病至真州疾遂革君自秘書丞三
遷朝散郎勲輕車都尉夀五十有三以卒夫人葉氏
文安縣君子男四松恪恬悟松早世恪為饒州司理
叅軍女子　二信州司理叅軍曽仔齊州司户叅軍
徐䖏仁其壻也諸孫男子三居易居仁居厚元祐四
年十月甲子將反壌于潤州丹徒長山之白雲崗載
有日恪來求誌於某曰不患無所傳於後者先大夫
患無以傳者恪也敢以此請其與君姻家冝知君為
可信於後也為之次其事而銘諸其墓銘曰
顯顯江西屢以才試譬彼大車當騁而躓夀踰中身
豈曰不延如公之仁謂冝百年巉巉長山左崗前陌
沒而有歸是惟公宅
　　故天章閣待制沈興宗墓誌銘
沈氏之先以國命三代之前為帝少旻玄㝠之後國
絶於商周之間周武王以封其季弟那季盖其後有
沈子嘉見㓕於楚楚以為縣使公子王為沈王其子
孫時時見於春秋經傳而葉公諸梁㝡顯于楚凢沈
國三絶其子孫有出於茅姓者自漢以後居武康者
為大族齊郡丹陽下邳皆沈望其人徴不足稱自以
其望卑稍拆而入于武康故武康之沈亦不堅知其
所出自公之六世祖陵仕呉越府為奉國軍鎮遏使
復為鄮人公之曽祖敬其子幹始贈屯田郎中孫兼
太子中舎贈刑部侍郎公之考也公諱起字興中少
篤學有聞州閭州舉進士第一人復以髙第調滁州
軍事推官発運使長監真州轉般倉刑部病公委官
守歸侍少時以䘮免有司坐公擅去以法䘮除爲天
平軍節度推官薦公者數十人皆名軰顯人格當遷
以前坐報罷廷議以親疾得罪既以䋲法而又不與
其進無以勸天下爲子者乃特遷大理寺丞知通州
海門縣海門負海土卑間一二歲潮一至輙冐人廬
舎民逃徙以避之至相奴隷以自給公爲設防障水
爲堤百里以長引江水以灌其中田益闢民相招携
以歸僮僕其民者感公義亦拆劵歸之户口大息公
撫納休劳吊以阜饒人徳公相與築祠以報之長吏
欲表上其事公力止之曰此令職也安可以為利秩
滿遷殿中丞知饒州鄱陽縣饒劇郡鄱陽州所治令
少稱職者公特於此得譽御史缺中丞包拯未甞識
面驟引公自輔除監察御史公亦慨然喜於得言其所
指􁆾弹劾無所假借每論朝廷大體如吏部格選焉
吏以私挂法無重輕終身不遷公以為人才難得一
挂文則廃其終身為已甚可限歲年使得自新立縣
令考課法設河渠司領諸道水政用漢故事擇卿大
夫子弟入宿衞選賢良文學髙第給事宫省不冝車
任䆠人書數十上㑹興國軍鐡官𥙷吏法下從官御
史議皆謂法已弊不可無議獨公抗議以從舊便論
不合出為太常慱士通判越州御史中丞韓康公以
公議是亦請去而𥙷吏法竟不便歲餘知蘄州遷屯
田貟外郎親祠明堂改都官賜緋衣銀魚袋去知楚
州齊魯間歲飢盗數法州縣不䏻禁以公提點京東
路行獄公事督捕盗賊公至部開首贖法使其黨自
相圖不二三月盗皆睽疑轉相束縳唯恐在後且虜
海岱間悉平移廣南西路轉運使進司封貟外郎改
工部郎中間封府判官出為荆湖南路轉運使賜三
品服凢山林川澤所出毛羽筋革舟檝竹箭之材皆
資於荆部発取於民者歲以不貲吏相􁂫槖為姦户
率計𤱔以取盈費或倍屣而州縣或莫之省公計實
用所省十六七官自與啇估交易民無所預而簿入
有餘召為三司塩鐡副使兼直舎人院熈寕三年岀
師寕夏韓康公以宰相宣撫陜西五路首制軍食亟
薦公可以倚辦除集賢殿修撰陜西路都轉運使公
馳至部發諸郡藁粟大集塞下㑹環慶軍政不戢丞
相去位公亦罷知江寕府絻三月入提舉在京諸司
庫務知吏部流内銓三司度支副使嘗奉使契丹至
王廷其著位乃與黨項使人班公立争以謂黨項陪
臣不當軰王人辭不就位乆之乃黜夏人自後根此
以為法五年除刑部郎中天章閣待制廣南西路經
略使兼知貴州眀年坐邊議罷以都官貟外郎直史
舘劉彛代領廣西未㡬復起公知潭州再閱月移知
杭州進爵為男食長與縣三百户熈寕八年安南作叛
攻䧟欽㢘邕三州乃免彛官陟涪陵公亦坐謫為郢
州團練副使㑹赦移秀州又移温州元祜初彛復用
為都水丞人謂公且復起不幸以疾終於蘇州年若
干盖元祐三年七月二十六日也公樂善好獎㧞人
物敦尚風義一與人從容不問其浮沉終身不少替
弊弊出其天性公之通判越州自御史出佐大府未
為謫也乃㴱自刻礪為善所居有堂易名曰志省自
為之記以謂人患自謂不當免者寡一不得意則欝
屈見於色不然倣慢略以為放逹二者皆失士之䖏
退當退省自修資朋友以攻其過雖一堂奥之安不
敢以為㤗而必志吾思焉某賢公之志而未知其自
進者果何如及公放棄十餘年而畏整嚴慎口未甞
議人過言不及官府間事惟以經史著述自修乃始
見公䖏憂䏻自刻信志省不為徒言方公出使湖湘
對延和乞令宗子祖免親出外汰冗卒而復府兵屯
田法後皆施行公生平喜言兵甞以兵說干范文正
公文正噐其才期有所施用公乃著呉武子三篇以
自見有文集二十餘卷藏於其家夫人雷氏長安縣
君子男九人二女子嫁承議郎王松年宣徳郎晏冝
孫諸孫二十有三人以元祐四年十一月十八日卜
蘇州呉縣之長山鄊五頋原以葬某與公同逺祖鄊
閭相鄰以晚時軰見公公不以先生長者自居與之
伉酬推引白首不移識公三十年見公門下人皆終
始如児女子知公為天性非勉強所䏻也諸孤來求
銘以葬某在罪譴不當評品人物生平與公厚其可
以無銘銘曰
自其邦人少也與公至于一簀一跡始終不寕其居
掲掲自勵謂無尔艱中道以躓愈退益修此公自期
夀夭得䘮付莫我知狄胥之墳原田莓莓公宫之圖
宜莫此村下幽既墟納此信刻不騫不崩逮石斯
長興集卷第三十
　　從事郎䖏州司理叅軍髙布重校兼監雕
　　　　　此處闕一卷
沈氏三先生文集卷四十二
長興集卷第三十二
　　孟子觧
人之情無節則流故長㓜貴賤莫不為之節制從流
而下則狎於鄙慢從流而上則樂於僣侈
關之有征抑逰者也王者之禁逰惰未作故有里布
屋粟関市􁇀林之征政事修民不失其業然後禁可
行也故周官國凶札則弛関門之征但譏而已文王
與孟子之時天下之政不可謂之修民之不失其業
者盖鮮故孟子欲去関市之征文王去関之征而不
及於市関所以待天下之民市則吾國中也文王之
國中與孟子之時法度固冝有間矣大夫左右國人
皆曰賢又見其賢焉然後用之大夫左右國人皆曰
可殺又見其可殺焉然後殺之此待大臣之道也若
群臣庶人則公卿士師之事也孟施舎之勇飬其在
已者飬其在已者至於無懼而後已北宫黝之勇飬
其在外者一飬其在外者至于視萬乗猶匹夫而後
已故曽子曰自反不縮雖褐寛慱吾不惴焉自反而
縮雖千萬人吾徃矣曽子為䏻飬其在已者則子夏
之所飬可知矣
告子曰不得於言勿求於心不得於心勿求於氣言
三者均見其一則見其二也孟子則有重輕焉不得
於心勿求於氣可則心重矣不得於言勿求於心不
可則言輕矣故曰志氣之帥也雖然持其志不可以
暴其氣志壹則動氣氣壹則動志壹之為言專也氣
不可以專守以志為之重也知志之為重而不䏻守
其氣反足以動其志則夫蹶者趋者是也孟子曰説
大人者藐之勿視其巍巍然此持其氣也在彼者皆
我所不為也在我者皆古之志也吾何畏彼哉此持
其志也何謂浩然之氣曰難言也其為氣也至大至
剛以直飬而無害則塞乎天地之間浩然充完也屈
伸俯仰無不中義仰不愧於天俯不怍於人立於天
地之間而無所憾至大也是則受非則辭不可以勢
刼不可以氣移至刚也可則進不可則退可則行不
可則止直其義雖難不辭非其義雖徴不茍至直也
義集於身則氣充於心盡其志而無所慊于天地之
間者飬之之至也小人之氣固有殺身而不可毁缺
者然而異乎君子者非道與義也
必有事焉而勿正心勿忘勿助長也舜有事焉非以
其爲仁義而後爲之也人皆有是心舜能勿忘而已
求仁義而爲之所謂正心與助長者也
市㕓而不征㕓謂布中之居工啇之肆是也自依園㕓
之法不當復征其貨古者市㕓皆無征孟子曰征啇
自此賤丈夫始是盖生於後世也法而不㕓謂啇之
無市居者有司以法治之而已不必有㕓乃得爲市
也戰國急於征求無市籍者皆不得貨易至秦漢猶
存此令故孟子欲令為市者不必有㕓有㕓者勿征
其貨也㕓無夫里之布夫里之布聖人以抑逰惰于
㕓而責夫里之布非古之道也
子路人告之以過則喜禹聞善言則拜大舜有大焉
善與人同舍已從人樂取於人以為善已有善則碩
以與人人有善則樂取於已皆有為也則舍已而從
人兼有三者舜其所以為大歟
辭十萬而受萬非欲富之道也以郷為不可為而以
卿之禄而為之何以異於是
請野九一而助國中什一使自賦八家為井井九百
𤱔其中以為公田八家皆私百𤱔同飬公田雖田九
一田中之廬家二𤱔半出於公田其實亦什一也國
中之地不可以為井則無同飬之法故使人人自出
什一之賦謂園㕓之在國中者
治世之民無職則耕未有無事者雖國君使之治公
田亦曰藉曰助偕共力十一而巳甞有無事之民可
使而耕者卿大夫圭田五十𤱔躬耕不可使人則無
可使者故曰絜田所謂絜者絜然取其五十𤱔之入
而已其實則食五夫之田也以其不受地浄入其租
故曰絜以别私田也古者士大夫有田有禄盖有常
職者有常禄而又有田以祭所以等豊凶與民(同/也)
桀紂之失天下也失其民也失其民者失其心也得
其民有道得吾之心斯得民矣我之所欲者與之聚
之我之所不欲者勿施之也楊雄曰天地之得斯民
也斯民之得一人也一人之得心矣天下之心雖衆
一人之心是也一人之心吾心是也知吾之與人同
也安知人之不與天下同哉詩云執柯伐柯其則不
逺人之患在好為人師斆學之道來學焉則吾所以
教也有問焉則吾所以告也今於其教也不待其來
學于其告也不待其有問非教學之道也好為人師
也
君子平其政行辟人可也焉得人人而濟之辟法也
政政事行徳行平其政平其行示人以法而已杠梁
不時有司之責也詩云尹氏大師維周之􁅊秉國之
鈞天子是毗俾民不迷平其政也儀刑文王萬邦作
孚平其行也
賢不肖之間相去不䏻以寸為父兄言也所以樂有
賢父兄者以其中也飬不中才也飬不才也如中也
棄不中才也棄不才則其父兄之賢與不肖相去不
䏻一間利者對不利而為言也在人也順之者謂之
利逆之者謂之不利在噐也銛者謂之利椎者謂之
不利在水也行者謂之利壅者謂之不利在動也便
者謂之利違者謂之利孟子曰天下之言性者則故
而已矣故者以利為本故猶常也役于物者非其本
性也順利而無所鑿者天命也故禹之行水也行其
所無事也行其所無事者水之利也動而莫不順利
者盡其性也舜由仁義行孔子從心所欲不踰矩順
利之至也行而不失其貞者盡其情也喜怒哀樂之
未發謂之中發而皆中節謂之和貞之至也故易曰
利貞者性情也然則性情之盡者利與貞而已矣小
人之為不善非便之也役於物而不知也君子之於
義未必皆便之也至于便之而後出於性
思之而盡其義始條理也行之而盡其道終條理也
知及之而不䏻勝其任者力不足也力足以至於古
人而義未必盡合者知不足也宰我子貢有若其智
皆足以知　伯夷柳下惠伊尹則皆䏻任聖人之事
者也盖皆有所不足此孔子所以集大成也
耳目䏻受而不䏻擇擇之者心也故物交物則引之
而已心則不然是則受非則辭此其所以為大也從
耳目口體而役其心者小人之道也
學烏獲之任是亦為烏獲而巳為之而不至者才也
孔子曰力不足者中道而止今汝画天子討而不伐
諸候伐而不討討者治其罪也伐則致力而巳不敢
有所治諸候有加地之見於經者易曰康候有錫馬
蕃庶錫馬加命也蕃庶進地也詩曰錫之山川土田
附庸諸候固有加地之道也有加地之道則必預有
以待之取諸鄰而與之不可也故其始封也雖曰百
里預有以待之則有至乎五百里者故􁅏之邦畿周
以為一公二候　鄘衞是也雖表其地而未䏻有也
魯之百里之地五而有其地所以異於先王之(制/也)
善不至於誠不盡其心者也盡其心則性也知性則
知天矣天之與我者存而不使放也飬而無敢害也
是之謂事天夀夭得䘮我不得而知知修身而已身
既修矣所遇者則莫不命也所謂修身也不䏻窮萬
物之理則不足擇天下之義不䏻盡已之性則不足
入天下之道徳窮理盡性以此小人之樂于食色沒
身不厭誠欲之也萬物皆俻於我矣反身而誠若小
人之誠於食色也樂莫大焉人不可以無恥無恥之
恥無恥矣恥莫恥於不知恥也
仁言不如仁聲之入人㴱也聲聞也善政善行作於
比而聞於彼之謂聲詩曰載色載笑匪怒伊教言也
相土烈烈海外有截聲也
君子之道四其君安則容其君安則恱是事君人者
也君不幸則死之不爲一君存亡社稷安則容社稷
安則恱是安社稷臣者君危社稷則去社稷不幸則
死之天之所與者與之天之所棄者棄之不爲一性
存亡視天而已天民也其終也順受其三皇皇憂天
下之不治者墨子之道也塊然無情於萬物者老子
之道也有命有義正已而物正者大人之道也行至
於大人盡矣指其所化謂之聖指其所以聖謂之神
恭敬者弊之未將者弊者所以符恭敬而非所以為
夲也誠慤者恭敬之實者也恭敬而無實君子不可
以虚拘伯髙之䘮孔氏之使者未至冉子攝束帛乗
馬而將之孔子曰異哉使我不誠於伯髙好名者䏻
譲千乗之國好義者譲不足以言之善者仁之質不
忍者仁之動性之命於天者莫不善也雜于物然後
有不善者人之常不善者徳之害也全其常者謂之
仁仁人一也仁言其徳人言其體四體不具不足以
為人仁亦如此而已矣如是者仁之質也由是善也
怵於心而為不忍者仁之動也言其術雖一日之不
忍謂之仁可也言其人小有不足而謂之人則不可
孔子孟軻之言仁指其事則雖一牛羊之不忍而謂
之仁指其人雖管仲湏無不得為仁而顔淵仲弓猶
告之以所未至其為仁則同所以命之者異也
貊稽曰稽大不理於口孟子曰無傷也士憎兹多口
言之於人也憎之則滋多強自修而已詩曰肆不殄
厥愠亦不愪厥問不可者欲之小人也可者欲之可
謂善人矣徒知其可欲而未䏻有諸巳未信其為君
子也有諸已則可謂信人矣書曰敬修其可碩
善射者之教人志於彀而已䏻者從之今之與楊墨
辨者如追放豚隨而教之不受而去則又從而招之
所以自䖏者既屈而欲其聼者之必入可謂惑矣
有布縷之征布泉也縷布帛也
長興集卷第三十二
以浚闕按
　　　長興集四十一　卷
　　　今前闕一卷至十二卷
　　　中闕三十一一卷
　　　浚闕三十三至四十一
　　　九卷共闕二十二卷
沈氏三先生文集卷第九
西溪文集卷第九
　　刀筆
　　　湘州知郡屯田　知郡郎中
　　　通州都官　運使學士
　　　雜謝九首　鄆州知府侍讀
　　　兖州知府少卿　環慶部署都使太傅
　　　潞州知府學士　大两省知州
　　　諸州知州以下　两浙轉運學士提刑郎中
　　　　越州通判太傅　越州簽判以下
　　　　揚州通判國愽　新陜西都運諌議
　　　　常州知郡兵部　轉運兵部學士
　　　　杭州知府宻學侍郎　諸州知州以下
　　　　職司逺迎　雜還逺迎二首
　　　　丹州新學記　張貫之真賛
　　　　贈昭信軍節度使遂國公宗顔謚昭𥙿
　　　　贈司空兼侍中晏殊謚元獻
　　　　贈某官藍元用謚荣恪
　　　　贈中書令程琳謚文簡
　　　　三司獄空道塲功徳䟽右語
　　　　功徳䟽右語　真宗皇帝忌日醮文
　　　　温成皇后醮文　乾元節罷散道塲齋文
　　　　順祖皇帝齋文　真宗皇帝忌日齋文
　　　　太宗皇帝忌日齋文
　　　　章獻皇太后忌日齋文
　　　　章獻皇太后齋文
　　　　章穆皇后齋文　文懿皇后齋文
　　湖州知郡屯田
此者承詔之藩引舟在道側望封圻之近稔聞治行
之髙無縁至前以釋所碩遽辱書而為况仰執禮之
過勤方此索居重期多愛感懐之至談叙奚窮
　　　知郡郎中
伏審已交舊符方待新令遽煩書禮良著意勤感服
之深敷陳罔既
　　　通判都官
伏承受代觧印趋装還朝遽煩詒書良謂約禮感銘
之至敷叙寕周
　　　運使學士
伏審某官拜恩計府抗節行臺詔目敷聞部吏傾望
維属城之無状晞善庇以有歸竊跂齋舲已臨近甸
順履霜嚴之氣保綏神舎之休迎對在前歡愉劇此
尚期加愛畢副所懐
　　　雜謝九首
伏念奉間風期頻更節物緬慕髙誼坐馳鄙心忽闚
牋牘之華欣承福履之𥙿雖其遐阻来多晤言願益
愛頥前迎光寵感頌之至叢積于斯
此者吏介書来牋凾斯暨載懐勤厚良用感銘
此者叨冐國恩進陞官等寵靈非稱憂畏弗寜約禮
過勤詒書来况永言髙義寘在鄙心
蒙𬒳朝恩進陞禁閣假行尹事實治畿封顧非可任
之材安取所期之効僶俛就職啟居不皇靖言其從
盖有攸賴此盖某官楽善之誼上存本朝相先之誠周
及多士矧茲蕞陋之質尤𬒳品題之私方将奏記於
前亟奉置郵之問惠尔辤誨􁇪焉恩輝雖然劳謙之
隆乃重無状之負謹當佩服蘄永寵華區區所懐縷
縷無斁
此者䝉𬒳朝恩進陞禁閣假行尹事實治畿封顧非
可任之材安取所期之効僶俛就職啟居不皇維楽
善之誠有相先之誼惠爾辤問粲焉恩私雖然劳謙
之光乃重無状之負謹當佩服蘄永寵華區區所懷
縷縷無斁
此者蒙𬒳朝恩進陞禁閣假行尹事實治畿封顧非
其才方憂所稱惠然辤問粲爾恩私永當佩藏敢有
倫斁
伏蒙仁私以某赴郡過府特垂寵訪感服之至不任
下誠
此者奉𬒳朝恩進司帝制竊自惟於非㨿實隂頼於
為容伏惟某官志在本朝楽得多士慕南山之詠萬
壽是期玩菁莪之歌百朋以錫推援無倦髦彦並升
故雖蒙陋之姿亦冐寵靈之幸適將馳謝遽辱騰書
禮意并隆感服無斁
奉𬒳朝恩進司帝制顧㣲善状實玷寵章髙誼不遺
荣函逺暨禮周意厚感極愧并
　　　鄆州知府侍讀
伏審自請上前外臨方面㳙辰署治已日戒行恭惟
某官學兼九流材備数噐奮先群雋之路簡在至公
之心入直北門盖方倚以大用出藩東夏兹由徇於
素誠且汶陽上㳺天平巨鎮版輿安穏錦衣輝華故
里犬雞之聲宻以相接新阡松檟之植甫不越疆并
為寵荣豈但息偃適将馳慶遽辱騰書禮意甚隆感
服無斁
　　　兖州知府少卿
伏審荣𬒳詔恩進陞卿列居奉常之次允属能賢縂
刺史之權尚㽞外部於維華望著在本朝行從疾召
之歸遂陟近班之貴方将賛慶遽辱騰書禮意并隆
感服無斁
　　　環慶部署都使太傅
伏審光𬒳詔恩擢司戌律伏惟慶慰某官忠純有立
材武自将蚤縻勇爵之荣積著戰多之茂周旋邊障
祥核兵家属謀帥於六師遂進階於諸将兹惟上選
允恊朝僉方引聼於善猷遽辱煩於荣問永懐感服
奚暇敷陳
　　　潞州知府學士
伏審榮被詔函進陞史閤仍當方面之寄寔督連城
之權寵章所宣朝論惟允方将馳慶遽辱騰書禮意
甚隆感銘無斁尚念朋㳺之闊獨深節物之思願益
愛頥以熈福祉區區之意縷縷莫宣
　　　大两省知州
此者承詔之藩引舟過府即瞻盛徳良慰鄙心
　　　諸州知州以下(職司改/郡為部)
此者承詔之藩引舟過郡辱書為劳将意甚勤即奉
晤言并深感素
　　　两浙轉運學士提刑郎中
此者奉承中詔出守東藩欽惟刾部之賢實獲庇身
之幸引舟在道觀徳有期甫霜氣之戒寒諒道腴之
増勝尚蘄愛輔茲副瞻言
　　　越州通判太傅
此者奉承中詔出守東藩欽惟能賢實共官事辱先
函愊益示勤私前遅晤言并申感素
　　　越州簽判以下
此者奉承中詔出守東藩吏介書来牋函斯暨禮意
良厚感銘不忘
　　　楊州通判國愽
此者將命之藩引舟過府承有按田之後莫皇就見
之勤使介書来牋封斯暨愛存甚厚感服無忘
　　　新陜西都運諌議
此者承詔之藩引舟在道方卜中河之遇亟煩一介
之書即奉晤言并申感素
　　　常州知郡兵部
此者奉承中詔出守東藩拏舟在途指日過郡方引
觀於盛徳幸開慰於鄙心亟枉華牋實将髙誼愛存
良厚佩服莫勝更遅晤言并申感素
　　　轉運兵部學士
昨奉勑(云/云)聖君之賜為郡則優使者之賢庇身斯
幸伏念某性匪甚敏學𥘉弗充先生諸餘雖講聞之
已乆朝廷法律曽省習之未皇今用治民實兹從事
漠然無措必矣包羞尚頼髙明之臨一以寛假為濟
永惟鄙託不能倦談
　　　杭州知府宻學侍郎
此者奉承中詔出守東藩欽惟能賢實在鄰治滄溟
之滸幸𬒳於餘波良匠之旁固宜於縮手辱先函幅
益示勤私感服之深陳叙非悉
　　　諸州知州以下
此者奉承中詔出守東藩視事有𥘉騰書来暨禮意
甚厚感銘不忘
　　　職司逺迎
伏承使節来次近郊有勤道途自保休勝即前迎謁
得叙悃私
　　　雜還逺迎二首
伏蒙仁私以将次郡城特垂荣翰感服之至不任下
誠
此者祗承詔言歸直右省引舟在道辱介示書禮意
過隆感服無斁
　　　丹州新學記
古之學者學道與藝道與藝必出於師而師在庠序
故學者亦必在焉後之學者學利而已利不待師而
能也故學者不在乎庠序而在乎家焉夫先王之所
以必用庠序者士之所在也教之所出也後世之所
以無用庠序者士不在也教何有焉盖三代亡而庠
序之法七矣漢以来不能及也然其間碩治之主當
塗之士有志乎先王之治者甚衆欲近而反逺欲厚
而反薄陵夷以至乎大壊若不可復者豈固不可復
與亦失其術而已夫不䆒其本而末是圗不知其可
也故雖有庠序之制師弟子之禮亦非先王之意矣
宋興既百年當慶暦間海内晏靖民趣於治天子休
之以謂禮樂可興而三代之治可放而致也於是遂
登群材修法度始詔天下更立學制而増大之延師
儒先経藝使學者務進於道變文之弊以近古使學
者不獨為利而已當是時天下之士不誡而勸不率
而趋惟恐其後雖天下之人亦舉相慶以望教化之
行太平之成也而執事者不能稱上意其所以注措
皆甚誖謬始失於太學而天下從以墮于今十餘年
莫復有言治學者甚哉道之難行也孟軻有言王者
之不作未有䟽於此時者也失慶暦之詔可謂王者
之舉矣而莫克终使天下之士失所望然聖人之心
豈遂替哉執事者未能及爾此天下之士所以卷卷
而有待者也然則今之郡縣有能治學以待於上者
豈非忠哉丹州直雍之北近邊郡也其俗尚武不知
學文常以武人守之益不以學為事雖慶暦之詔亦
不能奉行今供備庫副使梁侯鑑之来始謀興學州
故有孔子廟因即其旁而為學舎既甚備又為聚書
迎師所以教與飬者莫不盡於是丹之民始知有學
来者源源已而有詔使天下貢士於京師𥘉丹當貢
三人而州之民既無有應詔者乃一取於它州及是
所貢三人皆州之秀也於是丹之民益知學之可貴
長者悅少者慕来者則愈衆或謂梁侯教化由上出
者也發乎朝廷逹乎天下三代之法起於井田成於
庠序兹之謂有本不立而區區其未非過歟梁侯曰
教化固由上出也然吾為刺史不可以不奉詔書詔
書不曰勸學乎且吾之道民以學而来者靡然豈我
之能毆之也亦民之樂於善耳吾将以樂為善之民
以待上之教化豈謂過歟於是士大夫知梁侯為吏
之有方而其材果可為朝廷用也梁侯既喜其民之
樂於學又懼後之人或嫚而不顧使丹之民不得卒
為善而遷於悪也将以其事銘之石以示後之人乃
来求文於余余既感夫學之廢乆而慶曆之詔不克
終又嘉梁侯之用心者逺可以風乆四方故為著其
本末而不辤嘉祐二年六月庚午記
　　　本治論序
臣聞君明而臣修君作而臣行維君臣克恊於一而
其志通其道濟故紀綱以輯百度以釐君不得其為
君則臣不得其為臣故紀綱以亂百度以圯未有有
君而無臣也未有有臣而無治者也君以是罔弗聖
臣以是罔弗賢二帝以是為二帝三王以是為三王
古之善言治者不越是矣聖人復起不易是矣國家
基業固天地聲教徹四海祖宗三世功治全矣陛下
以上聖之姿端拱太平恭儉過於前人仁慈聞於天
下三十年間臨政而願治可謂勤且至矣然而紀綱
百度尚未臻祖宗之世者豈治乆必變法乆必弊與
殆群臣之未盡能而衆職之末盡舉甚非所以副陛
下憂劳之意也臣愚不足以䆒天下之事識治亂之
㡬然甞學舊史竊聞故老凢前代之成敗祖宗之遺
烈亦粗講熟輙以所聞見爲論三十篇篇著一事合
而名曰本治皆國家之大躰當今之先務而一本以
聖人之法或質以前世之迹或㮣以祖宗之制謂可
施而行而無悖於理者惟陛下㽞神而試擇焉不勝
區區大幸(臣)謹上
　　　張貫之真賛
公生于齊海岱之靈覧我徳輝儀于王庭濯濯其文
矯矯其質匪躬之故維直維一朝廷是咨卿士是儀
是謂先覺老成之師神之聼之介以夀祉冝爾後人
来拜于是
　　　贈昭信軍節度使遂國公宗顔謚昭𥙿
國家興四世百年間宗子之盛盖以千数其能卓然
以名聞者有矣其能履法度以不失其寵者又多焉
夫生乎深宫之中非有師保之良詩禮之習而能然
固足尚也今考遂國公之始终無所虧者而又好學
自疆以数𬒳天子賞異尤可稱者也太常論謚曰昭
裕茲無間然矣
　　　贈司空兼侍中晏殊謚元獻
司空𥘉以聖童召見章聖皇帝即以卿噐之維先帝
知人之哲所以奨厲而育成其材者非它臣敢望而
司空亦自以天子為知已所以感奮一心以事上者
又非它臣所及故终先帝世未甞去左右君臣之遇
盛以極矣上嗣位以先帝之所属且東朝之舊遂大
任之夫以少年起逺外為两朝親臣登丞相府為國
元老非髙材盛徳孰克任之嗚呼賢哉有司舉謚法
曰主善行徳曰元文賢有成曰獻夫以道正身以身
正國推賢進能維公罔私可謂主善行徳矣學為世
師文為國華進退法度始終一徳可謂文賢有成矣
謚曰元獻有司之議是請從之
　　　贈某官藍元用謚荣恪
藍元用以世仕自黄門至内侍都知領大鎮㢘察殁
以一品贈權禄名数咸極岡加考前後所居職多以
能稱而鮮敗状無悪於衆人無羞於朝廷視諸其黨
斯亦可尚者也禮今三品則謚元用今一品太常議
曰荣恪當從焉
　　　贈中書令程琳謚文簡
贈中書令程公蚤以林名聞于時天子不次用之歴
中執法司國計尹大衆極朝廷之選既試効卓然遂
𠫭丞相事任國之重天下稱其平出爲藩屏經营二
方以寕盖以其林爲國家用者三十年大事罔不與
總位将相爲邦之翰固天下之望也歟今有司論謚
曰文簡夫制節謹度忠信以接禮勤劳公家一徳而
不懈程公有焉考之於法可謂當矣孰能間議哉
　　　三司獄空道塲功德䟽右語
伏以至仁當天品物咸若尚念中都之廣未殚庶獄
之情是用乗肅殺之辰班踈滌之詔宥恩浹𬒳重行
蕩空申命有司率循故事命竺乾之衆啓𣑽唄之塲
秘密並宣允臻於勝果福祥所報願謝於洪私稽首
真如同歸正覺
　　　功徳䟽右語
伏以真人御世式應千齡之期大覺牗民允為諸福
之地甫属誕弥之節祗陳𣑽唄之塲秘藏並開勝縁
斯在伏碩皇帝陛下淵黙髙拱優㳺太清錫羡神策
之長延洪多子之慶益推慈祉大芘舍生
　　　真宗皇帝忌日醮文
伏以荆山之鼎既成空瞻橋塚帝所之㳺不返孰問
鈞天真宗皇帝道本希夷治由清静黙運無為之妙
坐還太古之淳今皇帝聖性自然孝思罔極感諱辰
於禮典嚴齊法於道家真宗皇帝伏願登御崆峒從
㳺汙漫錫羡上靈之福延洪後嗣之休今皇帝伏碩
覆燾無彊照臨有赫奠枕岱嵩之固卜年箕翼之長
然后股肱忠良藩屏信厚共賛㐮於盛徳期恊齊於
太平
　　　温成皇后醮文
伏以掖位既收望仙㳺之逾逺寢園備設属諱日之
継臨温成皇后濟羙髙門升華宸御内佐六宫之治
方此蒙成上賔七日之㳺亟其不返今皇帝顧懐懿
徳追賁徽稱載嚴時祀之修申戒道家之薦温成皇
后伏碩歸真紫極登籍黄庭擁佑邦家之昌䧏釐福
禄之厚今皇帝伏願道均覆載功被華夷永臨北極
之尊益固南山之壽凢兹勝利咸與衆均
　　　乾元節罷散道塲齊文
伏以玊燭均和甫導正陽之氣電樞紀節属當誕聖
之期奄暨多方同歸善頌恭惟皇帝陛下躬荷皇策
上當天心持四世之盈紹林於前緒保百年之業孚
佑於下民相公樞宻參政左右王家股肱國體率籲
周行之衆宗蘄大覺之神皇帝陛下伏願聦謀日躋
明哲時敏祚子孫於無極登壽考之不忘相公樞宻
参政伏願同寅恊恭奮庸熈載盛業著於當世荣名
流於後来然後文武和於朝旄倪安於野凢在有生
之類一歸大順之中
　　　順祖皇帝齊文
王業攸開實尊於祖徳禮経有奉載及於諱辰順祖
皇帝積慶自躬發祥于後雖光靈之逾逺顧廟寝之
具嚴今皇帝祗序聖功遹思孝饗既盡誠於蒸祀復
薦福於浮圗順祖皇帝伏願妙悟真如超歸正覺推
羡昊穹之祉䧏興家祚之休今皇帝伏碩徳以日新
功與世廣闓本枝於百代登壽考於萬齡然後百工
並熈九族咸穆恊致太平之烈克成不㧞之基
　　　真宗皇帝忌日齋文
伏以威靈在天永惟文考之烈明發追孝允謂聖人
之能真宗皇帝徳侔古先功濟華夏暢聲明於一代
遺膏澤於四方今皇帝丕承緝熈對越感慕既飾精
於明祀復祈薦於大雄真宗皇帝伏願超脱六塵歸
安十地敷錫惠慈之福保佑靈長之基今皇帝伏碩
文明日躋武哲時𢡟開本枝於百世登壽考於萬年
然後臣隣輔丞戚近藩屏咸恊恭而宣力永致國以
延洪
　　　太宗皇帝忌日齋文
永世克孝本皇祖之垂謀継序不忘維孝孫之善述
太宗皇帝躬叄造國底定多方實立一王之基遂開
萬世之嗣今皇帝継承不怠明彂有懐申戒上賔之
辰追嚴西竺之薦太宗皇帝伏願登慈悲之室超通
惠之門䧏佑家邦召来戬糓今皇帝伏願撫國長楙
對時太平日月齊其光華天地均其髙厚然後卿宰
翼翼本枝詵詵恊躋内外之和率歸仁壽之域
　　　章獻皇太后忌日齋文
坤徳載物所以順承于乾王化自家所以儀刑于國
章獻皇太后肅恭明哲徽懿慈祥親承顧命之憂擁
佑聖躬之茂今皇帝欲報罔極不寐有懷遵諱日於
禮經薦福因於𣑽竺章獻皇太后伏願往憑六法超
脱五門推惠力之無方保邦基於不㧞今皇帝伏願
聖問時敏徳音日新永綏六氣之和安享萬年之壽
然后三事良弼益宣劳而納忠四隣懿親咸講義而
敦睦凢在覆載一陶㤗寜
　　　章獻皇太后齋文
内徳之盛位正於六宫母儀之尊功施於四海章獻
皇太后天作之合文定厥祥本顧託於先朝能擁全
於聖質今皇帝遹追慈教浚發孝思永維諱日之憂
對越道家之福章獻皇太后㐲願觧真凢路脱屣仙
塵上從八景之㳺下撫千齡之會今皇帝伏願乾坤
合徳日月並明置國泰山之安維宗麟趾之茂然后
群公庶尹安其位遂及世家黎元百姓樂其生咸知
帝力
　　　章穆皇后齋文
伏以聖人致孝之極神明是通浮屠利物之因幽顯
攸頼恭惟章穆皇后起盛徳之後居正體之尊徽音
不泯信史咸在今皇帝奉先以禮追逺必誠慱謀衆
福之門獨嚮三乗之果章獻皇后伏願圓成正覺歸
悟真如推妙廕於諸天保太寜於百代今皇帝伏願
陟降帝右輝光日新援神筴於泰元占維熊於吉夣
然后親賢恊輔中外宅心休然一世之和貽乎萬祀
之承
　　　文懿皇后齋文
伏以太虗無垠雖神明之莫䆒孝思有感儻盻蠁之
可求恭惟文懿皇后積慶自先發祥開後既奉尊於
正號遂登祔於祖宫今皇帝篤霜露之思追日月之
逺式嚴佛事仰薦仙㳺文懿皇后伏碩超不二之門
證無上之果隂持聖緒駿發孫謀今皇帝伏碩萬壽
無彊百禄是荷盛徳配於尭禹卜年過於夏啇然後
本枝盤牙卿士心膂上以撫五辰之正下以遂萬物
之和凢在有生咸歸大順
西溪文集卷第九
　　　從事郎處州司理叅軍髙　布重校兼監雕
沈氏三先生文集卷第十
西溪文集卷第十
　　　祭濮王文　祭故吴越國王文
　　　祭贈太師孫公文
　　　中書祭皇后舅某将軍文
　　　中書祭秦國太夫人　祭國太夫人
　　　代人祭吴春卿文　祭唐待制文
　　　洛苑使英州刺史裴公墓誌銘
　　　尚書職方郎中致仕劉公墓誌銘(并序)
　　　宿州司户參軍吴君墓誌銘
　　　陶叔獻墓誌銘
　　　建寕軍節度推官丁君墓誌銘(并序)
　　　長夀縣太君魏氏墓誌銘
　　　方夫人墓誌銘
　　　尚書都官員外郎江君墓碣文
　　祭濮王文
惟王帝室之長本根是庇宗正之老九族是序貴有
九命髙而不危富有萬鍾満而不溢上所尊禮下之
儀表今兹薨謝疇弗弔悲爵則真王禭則華衮名数
之寵存殁其極皷吹在行旌旙在列敢陳薄奠以薦
衆誠
　　　祭故吴越國王文
惟靈昔甞有吴越之地而能推惠於其民故享天之
報子孫蕃衍昌大以施於無窮而幽宫在兹民實嚴
之故今因民之心祗薦薄禮
　　　祭贈太師孫公文
惟公行義之修著於鄉而鄉人不忘慶善之積發於
後而世遂大故神靈之宅莫敢弗恭而觴修之陳實
因衆皇
　　　中書祭皇后舅某将軍文
惟靈忠純有立材勇自将徳門之慶戚里之光登于
王朝縻我武爵富貴是期功名是樂雖得其位未充
厥材奄焉永逝怛有餘哀翣栁在塗笳簫在列千歲
之歸一觸以徹尚饗
　　　中書祭秦國夫人
惟靈孝友肅雝慈祥温惠襲慶髙門歸嬪吉士克生
賢子相我聖明咸有一徳垂拱仰成丞相在朝夫人
在第壽考康寕五福充備天子嘉之封君大邦䄖翟
象服為龍為光天乎難諶命也有極奄忽以终無恨
于色吾君嗟悼徹樂廢朝禮加一等官師是昭日吉
辰良旟旐西指肅奠以辭靈其鍳此尚饗
　　　祭　國太夫人
惟靈柔明之徳形于閨門慶善之祥大于丞相丞相
文武入輔岀征再執魁柄作時阿衡大邦為封萬鍾
為飬匪也直今来者難尚帝命丞相撫封大原師長
百辟端揆之尊朝廷是荣搢紳是慕丞相請祠夫人
之故安車駟馬即寜三川丞相純孝風于九􁇋五福
既充百齡何促奄忽其歸罔有不足天子致賵恩加
禮豊寵靈光渥畢于泉宫某守藩在南望弔弗及寄
奠叙詞哀盈恨集尚饗
　　　代人祭吴春卿文
維公剛徤渾粹渊泉澳清萬人之傑一旦之英巉焉
特立弗與衆并朅来東州𥘉以文試進士賢良再冠
多士金玊其聲虹霓其氣進登臺閣入侍軒墀皜皜
之質濯濯之儀彼群在庭疇敢與夷紫㣲右垣金鑾
北户代帝之言啓帝之慮嘉謨逺猷日旉于下上属
公賢将付機衡尹以大衆示觀厥成𥘉不告劳敏如
神明民有譽言朝有正論維公之才唯上之信乃參
台司以斡大運平津之學賈生之忠宋璟之直楊綰
之公奮于廟堂蹇蹇匪躬長風大川孤航莫濟重隂
積氣皎日為蔽公當是時乞身以退出作屏翰四方
之宣入陪講藝邇英之筵乃睠雒宅宫鑰是專帝方
難材民胥願治胡為奮人而不然遺天子震嗟士夫
出涕嗚呼天之於物固自有偏曷於善人尤不與年
而彼姦傲鮮弗永焉嗚呼前公後卿富貴烜爀存莫
有聞殁奚足惜從昔以来未始有息孰如公䘮天下
吊悲况於友朋義均戚私望哭陳奠庶来臨之
　　　祭唐待制文
惟靈有直清之徳立于本朝而身致顯荣有慶善之
祥施于後嗣而代益昌茂固搢紳之所髙行而鄉閭
之所尊慕也某既為里人通世契復幸守土得申所
懐方時清明陳奠菲薄尚嚮
　　　洛苑使英州刺史裴公墓誌銘
至和元年秋七月乙亥洛苑使英州則史裴公卒于
晋州後三年當嘉祐二年其子士禹為西京留守推
官始謀以冬十月辛酉葬公于河南府之永安縣歸
恩鄉乃使人以公之世次伐閱始終之状来請銘予
為之論次曰裴氏出河東聞喜唐丞相文獻公輝郷
公九代祖也其後或徙于蒲之萬泉至公之皇祖贈
右神武軍将軍延復来居京師遂為開封人皇祖三
子伯麗澤右補闕仲濟内客省使季䴡正尚書金部
員外郎贈刑部尚書公之皇考也𥙷闕以文學客省
以武功尚書以政事皆為祖宗名臣於是開封之裴
獨盛于世公諱徳輿字載之皇妣曰河南縣太君宋
氏公少以仲父任賜同學䆒出身再迁太常寺奉禮
郎監和州酒大理評事監越州税光禄寺丞大理寺
詳断官遂為其寺丞通判河中府河中公故里也親
戚故人多在公既至悉召戒以國法不可犯為吏者
不得以私貸已而皇妣之族弟以事至府公辦其曲
寘於理自是訖公去不復有至府者迁太子中舎知
梁山軍殿中丞通判永興軍有盗十七人殺人於市
以逸公以謀獲之請其帥宜盡戮以徇帥難之公曰
白日殺人長安市安此非常盗也不盡戮無以威衆
帥勉從之既而有以言於朝者詔遣御史覆視帥懼
且譲公其後獄自白而詔不問帥乃伏徙知啇州州
有官冶其徒皆四方流人常縶之以役公曰是亦人
也豈不可以善待之而使之遷耶悉㢮其縶卒無一
人敢冐法遷國子慱士虞部員外郎入權開封府推
官岀知潁州民有少孤而畜於舅氏者舅死随其妻
適某氏其妻又死乃告某氏曰昔我孤舅氏夫婦育
我甚恩今又不幸碩得其䘮以歸合葬於舅某氏不
與乃間使人盜其骨去某氏怒執以告法當坐死公
呼某氏前曰若知彼盗若妻墓何也曰是嘗欲求吾
妻之丧将以合葬於其舅尔公曰是故可嘉者也笞
而遣之擢提點梓州路刑獄進金部知陜府徙耀州
不行同州饑以選知同州民流者復業召對賜三品
服提點京東路刑獄所部有廣濟渠歲調民濬之而
其𬒳調者獨二州既乆不堪其困公奏代以漕兵歲
省民力数十萬至今頼之進司勲知鳯翔府是時元
昊反而兵乆不觧関中調發百出府所賦十陪它州
公諭民以國事與期而寛之衆樂皆先期以辦連詔
褒異擢䕫州路轉運使遷主客郎中大臣薦公有文
武材拜西上閤門使益州路兵馬鈐轄歲満益帥頼
公自輔乃上言願留公即詔加昭州刺使復留二歲
還遷四方舘使知貝州徙兾州未㡬貝州亂公聞即
發兵既至賊已拒守猶奪其西関城所全者甚衆兾
去貝百里𥘉聞其亂民大優或勸公為備公不為動
閭里帖息貝部鎮有悪民乘醉辱鎮吏出不遜語吏
顧無所属則来告公立斬之自是無敢譁者貝乆不
下有素害公者言公前為貝断妖獄不能絶其類使
有今日亂詔以属御史事雖辯由黜為池州團練副
使起拜染院使信州兵馬都監進洛苑使徙宣州又
徙開封府太康縣朝儀直前枉且復用遂加英州刺
史晋州兵馬鈐轄又徙知涇州未行以疾不起年六
十七公為人剛亷篤實而自信不為苟合其居家如
在官毅然不可犯遇事無大小皆為度使可持乆為
吏長於治民前後更七州至今稱思之其自歧徙䕫
州人遮道以泣及自蜀還歧父老復相率出迎是時
天乆旱公至而大雨歧人益以徳既去而送者如𥘉
去時其自貝徙冀民挽持之终日而騎不得前冀吏
或排其衆撃之曰汝乃奪我公吏卒或傷貝守怒使
械数人衆乃稍去天性勤於公家其謫信州愈自勵
纎悉必躬或謂公少居此且遷優㳺而已何自勞也
公曰九謫者固将以苦之也且吾職當尔尤喜薦士
盖所薦者数百其至公卿為時聞人者多矣平生讀
書善老荘之説故其被黜流者累年雖家人不見其
有異也夫人宣城縣君史氏継夫人安平縣君李氏
二子士龍太廟齋郎早亡次士禹也二女適瀘州軍
事推官楊諤温州軍事判官趙頡二孫陟随陟試将
作監主簿予少已聞公之名得識公者又十年知公
為深嘗嘆公之材方進而斥旣起而不能盡其用以
卒為後世之悲故為之銘而不讓銘曰裴出河東其
顯歲千耀卿之後七世再遷遷于京師厥家既大及
公之身其羙益濟公𥘉從政奮然敢為四十年間實
稱吏師其剛莫摧其勇莫遏斥去無言我完我節君
子之學重乎有施公治七州于今歌之位雖弗充公
則亡恨琢石以銘来世之信
　　　尚書職方郎中致仕劉公墓誌銘(并序)
皇祐五年冬十二月尚書職方郎中劉公始致仕既
素愛吴中山水之佳遂築室以居而置其家事一不
問獨月與呉士大夫之賢者縱㳺酣飲徃来虎丘洞
庭之間從其㳺者亦皆樂之而不知倦如是者十年
年八十一乃卒吴士大夫更相吊以謂世之以老歸
者雖多而類不能知自放之樂使知之又頗以痊病
而不可彊則如公者乃無幾人是可賢也余家吴中
與公家有舊當公之歸余方位于朝不得從其㳺今
公将葬諸孤来乞銘故余樂為之論次而不辤公諱
某字禹昌袁州臨江人也少孤知自立學問舉進士
天禧三年及第為福州懐安尉杭州仁和主簿徐奭
胡則等数人薦其材擢為大理寺丞知越州蕭山縣
遷殿中丞知蘇州長洲縣大常慱士尚書屯田貟外
郎黄汴河催促綱運賜五品服都官貟外郎通判杭
州職方員外郎知與元軍屯田郎中知温州都官職
方郎中知廣徳軍几九居官皆以治行聞公知於吏
事盖天資也凢遇事無險易煩簡必窮其根抵盡其
是非然後傳之法令關鍵牢宻吏不能闚而為姦故
所居無不治其守官雖權貴有氣力不能奪長洲多
過客或求發民以輓船一人不與郡至為移書亦不
聼杭州守多逹官自任不循以度公一皆執正守𥘉
不能平後事有失而𬒳按舉乃始愧謝所至必為民
興利除悪蕭山鑿鄭河数十里以便轉輸興元治山
道以省棧閣葺三堰以灌漢中田皆息民大費而著
以為後世利温州俗事妖神壊化亂法公捕誅其首
悪而餘一不問民更得自新故公所居能懐其民而
其去也必見思古所謂循吏者不過此矣其為人樂
易簡直無内外之異不汲汲於進取使黄汴河故事
歲得奏計召見前此者多自陳其劳以受賞公未嘗
一言及私元昊反時詔近臣舉可以任邊事者翰林
學士蘇紳以公應詔公遽自請不就人或勸之公曰
士當自用以所能則官無曠矣兵非吾事也豈可苟
利一身而使公家有廢哉盖公之自任者如此然用
是難進而所施止於一州豈不惜哉夫人髙陽縣君
紀氏賢明而材公之歸老能優㳺而不以家為憂者
夫人是助先公一年卒二子敦前秀州軍事推官孜
前處州䴡水縣令四女長適尚書屯田郎中徐執中
次適衞尉寺丞陳維孫次適雄州軍事推官王諶早
卒次尚㓜余聞劉氏世著姓而臨江諸劉歴五代獨
不顯自皇考尚書工部員外郎諱某始仕於朝主三
司磨勘善其官而世以其官名之公又與其弟尚書
主客郎中立之継有能名主客之子敞攽又皆髙材
敞今翰林侍讀學士重於朝廷凢三世為天下聞人
盛矣然則劉氏未嘗不顯於世獨不遭其時耳豈謂
無其人哉公之葬實以嘉祐六年某月某甲子在某
州某縣某鄉之原夫人祔焉銘曰虎丘蒼蒼洞庭峩
峩昔公来㳺賔從歗歌洞庭廖廖虎丘翳翳今公来
葬行路悲涕松栢在山有宛其城千秋安此亦維平
生
　　　宿州司户叅軍吴君墓誌銘
皇祐五年七月某甲子宿州司户叅軍吴君卒後二
年某月某甲子葬於東海朐山之隂君諱君庸字伯
起世為東海著姓大父宿大理評事致仕以徳行名
州里善教諸子有法曰元賓元卿継以進士上第曰
元瑜以能力佐父治家君其子也母曰㳺夫人少端
敏工辭章為吴氏之秀始冠策慶暦六年進士為青
州臨淄主簿丁継母譚夫人憂免既除調宿州司户
叅軍𥘉至衆頗少之已而大舉其職僚吏乃更推憚
刺史薦之於朝州事無大小皆以濟部使者聞而又
薦之未踰年而薦者已数人然知其材者愈多而其
役愈加矣君素嬴至是被疾乆之又以使者符走山
陽遂革不可治年二十八無子嗚呼可為悲矣君孝
謹為州里所稱王妣福昌縣君某氏之殁獨以不見
君為恨侍譚夫人疾晝夜不觧帶服䘮已病歲餘瘇
能起其為人温恭修㓗尤善朋友尚信義故聞其䘮
而嗟恫出涕者多矣予與君皆婚陸氏知君之深先
葬其弟君衮奉其親之命来乞銘銘曰有菀乎文以
成厥名有勤乎官乃殞厥身命不吾傷而傷其志壽
不吾知而知其仁銘之無窮以尉其親
　　　陶叔獻墓誌銘
㿖江陶叔獻字元之其先自晋大司馬侃以来世為
㿖江大族自其父方左侍禁杭州巡檢卒官始家於
杭是時君始冠矣家甚貧奉母夫人孫氏以孝稱好
學明經能文吴越學者多從之皇祐元年春三月登
進士第四月乙酉病卒於京師年三十六君俶儻有
大節仁於宗族信於朋友善議論通古今所至公卿
大夫皆為之禮且謂其必用於時而不可量者也豈
謂其亟已者也嗚呼其命矣𥘉君之卒諸朋友賓客
既相與歛賻殯君于國東門外其妻唐氏則携其二
男一女歸江陵外家孫夫人老無所歸遂飬於其外
孫戴顯甫吕壽終顯甫者秀州人舉進士有名令年
𬒳選爲毫州永城尉遂載君之丧歸以十二月壬午
與君之考妣序葬於月輪山之東原嘉祐八年也唐
氏先已亡三子者不知其所矣嗚呼益可悲夫君所
爲文章皆㪚亡獨所撰西漢文類行於世予與君皆
皇祐進士昔哭其死今見其葬非予孰爲銘者銘曰
嗚呼元之世皆有死奚甚可悲獨子之身生死百罹
沒而冥冥一歸于已使其昭昭子恨多矣吴山之陽
大江洪洪髙岡茂林是惟新官親安于前子從于後
得其歸哉妻子何有
　　　建寜軍節度推官丁君墓誌銘(并序)
建寜軍節度推官丁君者蘇州人也皇祐元年春三
月先帝臨第進士于庭余與丁君俱在籍中始相識
既出而丁君日来過余不知倦余去佐金陵丁君亦
去為杭州餘杭主簿余入位于朝丁君再調為開封
府中牟主簿用今樞宻副使胡公薦得建寜軍節度
推官自丁君之去餘杭至于建寜遺余書者月不絶
在中牟每以其職事詣府必三四過余而後去故余
與之益熟而丁君實通敏習時事善與人交而人多
稱之丁君亦勇自奮欲進顯於時而榮其親不幸而
已於此其父某老矣其四子二女皆㓜未立哀哉其
命耶夫士之有負其材而不能合於時而又得大臣
稱藉如其志矣使進而不已亦何求而不得耶然卒
已於此嗚呼世之皇皇汲汲不知命者聞之亦可以
少覺矣哉丁君者名伯𥘉字慎之年四十六母某氏
妻周氏以嘉祐七年八月十四日卒於建州明年某
月某日葬於湖州某縣某鄊銘曰生也不能充其欲
死而遺其親之憂獨得吾銘尚尉尔幽
　　　長壽縣太君魏氏墓誌銘
長夀縣太君魏氏三司使尚書禮部侍郎贈太尉羽
之女也母曰南陽郡太君程氏魏氏世新安人太尉
公當太宗時為三司使十八年有功於國為一時名
臣其族既大而顯愛其女為擇所歸而得張公公少
孤奉其母安吉縣太君章氏居京師有姉為楊文公
夫人號南陽郡太君夫人既歸張氏事安吉南陽鈞
用婦禮孝愛恭惠未嘗有懈文公賢之常曰魏氏有
女張氏有婦張公以材能進位於朝出入任事夙夜
在公不顧其家家事一出於夫人而張氏故大家也
夫人内治其室以法度外接親黨以恩意内外莫不
服而歸之張公中廢下遷流落者十餘年夫人處之
如平時故張公益自信不以為戚張公平生㢘不治
生業及以孝歸居于呉而資飬或不足夫人薄衣約
食不以其不足累於張公盖夫人學浮屠通其書之
説故其於窮達之際能泊然安於命而不以外物動
其心此士君子有所不及而夫人能之賢矣𥘉夫人
與張公恩義甚篤公既卒夫人感慕哭泣遂𬒳疾不
可治積五年年七十三治平元年五月甲子卒於杭
州七月甲申歸祔于張公之墓張公諱沔其葬有翰
林侍讀學士劉君之銘可考也夫人三子諷國子愽
士詵尚書都官員外郎誨杭州觀察推官五女長嫁
國子慱士刁維次随州節度推官章中正次嫁進士
陳玘次嫁駕部貟外郎邊球次嫁太常寺太祝胡湘
再嫁屯田郎中石元之孫男十四人長元忠楊州廣
陵主簿次元方試将作監主簿女十二人長嫁進士
沈遼次嫁湖州司户叅軍蘇液曽孫三人夫人兄瓘
尚書吏部侍郎弟琰光禄卿夫夫𥘉封長安壽昌及
今長壽凢三邑也始余佐金陵為張公属官而與三
子㳺其後又為婚姻通家及是則少子為余州從事
迎夫人居官長子通判湖州未行次子通判越州時
時以公事来省其親三子皆純孝諸婦循睦孫曽滿
前閨門熈熈足以為夫人樂然夫人已老而疾痼遂
不起嗚呼吾所知夫人之賢可謂信而銘之以傳於
後無愧矣銘曰顯顯魏氏於國有功我之宗兮晏晏
張公善人之師我所歸兮孝睦慈惠秉心淵塞攸好
徳兮維諷詵誨克紹厥羙冝其子兮夀有餘齡飬有
餘禄終多福兮穹隆之陽從公斯宅視雙石兮
　　　方夫人墓誌銘
夫人姓方氏東陽人贈尚書屯田貟外郎允之女母
曰南陽縣太君施氏夫人年二十一歸于郡人陳君
奭生五男曰磐曰舜臣曰寳臣曰䃤曰確三女適張
氏曹氏王氏年七十嘉祐元年十二月某甲子寢疾
以明年八月某甲子葬于金華縣先塋之次確余同
年進士也以書来曰確不孝不得䆒母之飬恨即死
念無以盡其心幸得銘母之懿以蔵諸幽使後世有
聞確之望也敢以請余昔甞聞東陽人道夫人之賢
者曰夫人少孝有屯田君之䘮南陽悲甚夫人始十
餘歲能開勉南陽以理退則銜哀不能食宗族稱以
為異既歸陳氏舅姑賢之任以家事上下咸得其心
無間言皇姑常曰我家大非我婦莫能輯也皇姑殁
專内治祭祀以時賓客以禮凢婦人之事小大罔不
躬群婦循服天性仁儉所以自飬者甚薄而内外之
孤收字嫁娶無一失所者甚愛諸子而寳臣確嘗逰
學京師者五年夫人未嘗命以歸或以爲言夫人曰
吾子能自求於學吾志也確登甲科爲滁台二州從
事欲迎夫人以行夫人不可曰顓而心無以吾爲憂
也陳君以徳行名州里夫人有助諸子修整舜臣寳
臣皆爲進士確尤有名逹於爲政又夫人之教東陽
人道夫人之賢如此是可以銘而傳信於後者也夫
人殁時陳君為太常寺奉禮郎致仕舜臣寳臣先卒
確為台州判官銘曰陳在東陽世惟大家肅肅内治
風于迩遐其治自何夫人是力孝睦慈儉婦功母徳
其歸之良其子之荣既豊而𥙿既夀而寜宅之維深
石也不朽銘以善辭永詔爾後
　　　尚書都官員外郎江君墓碣文
衢州開化縣之江村原有墓者故尚書都官貟外郎
江君之所葬也江氏世為縣著姓君諱某字執中性
剛而行髙又負其材未嘗少屈於人與人交必稱其
善而責其不善故賢者莫不願得與君交而不賢者
莫不自畏君又不肯有所匿以謂非盡心於人之義
用是小人多不快徃徃造為毁言君亦不為之易也
使君能少加裕於衆則盡善矣古之人不足道也雖
然君之慷慨烈直古之人何足道哉君始以進士連
為建洪兩州觀察推官遷秘書省著作佐郎知江寜
府上元縣所至名聲出人上慶暦中西方用兵而北
邊多警近臣有薦其材者擢通判信安軍病不行知
益州温江縣遂監州之交子務是時文丞相帥蜀而
成都大府其官属與四方之賔客號為多士而皆莫
敢望江君丞相加禮焉代還通判台州四遷至尚書
都官貟外郎君有兄不肖以妾為正室兄死益無頼
亂家事太夫人命斥還其家不伏反訴君於部使者
使者庸人又素悪君不為辨而聞於朝追君對獄信
州予時佐建康軍而君過焉予徃見君曰君不能受
汙而必求直耶君笑曰是寜能汙我顧不可使吾親
對獄耳而治獄者又無状不能辨君即自誣為辭詔
奪一官廢君既歸告人曰我知不遇於斯時也乆矣
獨以吾親在尚欲以仕為荣耳今乃得休吾身以飬
吾親焉自是日閉門不與俗人通而以讀書教子弟
為事間則㳺山水賦詩飲酒一不以外物動其心後
二年年五十六乃卒嗚呼為國家者常思材之難得
幸得之未能用而小人又乗埶并力以敗之彼小人
者可一日而使居位耶古之人所以有發憤而自棄
於山林無悔者不足恠也君卒後九年予為㑹稽君
之子崧一日来曰先人之葬章望之表民實為銘其
世次卒葬月日终始既具然知先人者莫如公今墓
有碣未有則也碩公有以刻之則先人為不朽而崧
死且不恨矣予既常嘆君之材不用於時以廢死又
悲小人之在位者實繁而為國家之害未已庶㡬有
得吾言而創艾之然則吾之言其可已耶嘉祐七年
四月十五日
西溪卷弟十
　　　　從事郎處州司理叅軍髙布重校兼監雕
