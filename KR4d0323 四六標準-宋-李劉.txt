#+TITLE: 四六標準-宋-李劉
#+DATE: 2016-06-11 12:25:01
#+SOURCE: github.com/kanripo/KR4d0323 master 98658472                
欽定四庫全書　　　　集部四
　四六標準　　　　　　别集類三(宋/)
　　提要
　　　　(臣/)等謹按四六標準提要四十巻宋李劉撰
　　　　明孫雲翼箋釋劉字公甫崇仁人嘉定七年
　　　　進士歴官寶章閣待制雲翼有橘山四六箋
　　　　注已著錄劉平生無他事可述惟以儷語為
　　　　専門所著有類藁續類藁梅亭四六今皆未
　　　　見此本乃其門人羅逄吉所編以劉初年館
　　　　何異家及在湖南蜀中所作彚為一集題曰
　　　　標準蓋門弟子尊師之詞也凡分七十一目
　　　　共一千九十六首自六代以來箋啓即多駢
　　　　偶然其時文體皆然非以是别為一格也至
　　　　宋而嵗時通候仕宦遷除吉凶慶弔無一事
　　　　不用啓無一人不用啓其啓必以四六遂於
　　　　四六之内别有専門南渡之始古法猶存孫
　　　　覿汪藻諸人名篇不乏迨劉晚出惟以流麗
　　　　穏貼為宗無復前人之典重沿波不返遂變
　　　　為類書之外編公牘之副本而冗濫極矣然
　　　　劉之所作頗為隸事親切措詞明暢在彼法
　　　　之中猶為寸有所長故舊本流傳至今猶在
　　　　錄而存之見文章之中有此一體為别派别
　　　　派之中有此一人為名家亦足以觀風會之
　　　　升降也至雲翼之注蕪雜特甚然亦有足備
　　　　考證者舊本所載亦姑附存焉乾隆四十三
　　　　年六月恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總校官(臣/)陸費　墀
欽定四庫全書　　　　集部四
　四六標準目録　　　　　别集類三(宋/)
　　巻一
　　　言時政
　　　䞇見
　　巻二
　　　論事
　　巻三
　　　薦舉
　　巻四
　　　舉科目
　　　謝座主
　　巻五
　　　謝到任
　　　謝解任
　　巻六
　　　通交代
　　巻七
　　　謝除授(内除/)
　　巻八
　　　謝除授(外除/)
　　巻九
　　　謝辟置
　　　舉自代
　　　宣賜
　　　被召
　　巻十
　　　進職
　　　轉官
　　　改官
　　　宫觀
　　　致仕
　　巻十一
　　　雜謝
　　巻十二
　　　謝惠詩文
　　巻十三
　　　謝及第
　　　謝科舉
　　巻十四
　　　生辰
　　　婚姻
　　巻十五
　　　師傅(封爵附/)
　　　宰相
　　巻十六
　　　參政
　　　樞宻
　　巻十七
　　　中堂
　　　史掖
　　　六部
　　　臺諫
　　巻十八
　　　寺監
　　　學官
　　　宫教
　　巻十九
　　　六院
　　　架閣
　　巻二十
　　　制帥
　　　經畧
　　巻二十一
　　　安撫(帥守附/)
　　巻二十二
　　　總領
　　巻二十三
　　　都大
　　　提舶
　　巻二十四
　　　漕使
　　巻二十五
　　　憲使
　　巻二十六
　　　倉使
　　　宋正
　　巻二十七
　　　太守上
　　巻二十八
　　　太守下
　　巻二十九
　　　倅
　　巻三十
　　　諸司屬官
　　巻三十一
　　　教官
　　巻三十二
　　　州官
　　　武官
　　　寄居官
　　巻三十三
　　　宰
　　巻三十四
　　　丞
　　巻三十五
　　　簿
　　巻三十六
　　　尉
　　巻三十七
　　　監官
　　巻三十八
　　　學職
　　　進士
　　巻三十九
　　　賀正
　　巻四十
　　　賀冬
欽定四庫全書
　四六標準卷一　　　　　　宋　李劉　撰
　言時政
　　上史丞相(嘉定丙子○宋史寧宗紀嘉定元年以/史彌逺為右丞相丙子為嘉定九年宋)
　　(史本傳彌逺字同叔浩之子寧宗崩擁立理宗拜/太師左丞相兼樞密使進封㑹稽郡王卒追封衞)
　　(王諡忠獻初彌逺既誅韓侂胄相寧宗十有七年/迨寧宗崩廢濟王非寧宗意立理宗又獨相九年)
　　(擅權用事專任憸壬理宗德其立己之功不思社/稷大計雖臺諫言其姦惡弗恤也彌逺死寵渥猶)
　　(優其子孫厥後為製碑銘以公忠翊運定策元勳/題其首濟王不得其死識者羣起而論之而彌逺)
　　(反用李知孝梁成大等以為鷹犬於是一時君子/貶竄斥逐不遺餘力云○元李有古杭雜記云溫)
　　(陵吕中作國史要略謂南渡之後一壊於紹興之/檜再壊於開禧之韓三壊於嘉定之史愚亦謂理)
　　(宗四十年在御一壊於嵩之再壊於大/全三壊於似道也相之壊國如此哉)
索長安之米擬就辟書(漢書東方朔傳臣言可用幸異/其禮不可用罷之無令但索長)
(安米上大笑因使待詔金馬門山谷詩公車徒詔老恢/諧饑來索米長安街漢自詔舉之外其府寺郡國屬吏)
(皆令自辟左雄疏吏職滿歲宰府州郡乃得辟舉晉書/魏舒傳陳留周震屢為諸府所辟辟書既下公輒喪亡)
(僉號震為殺公掾阮籍傳太尉蔣濟聞其有雋才而辟/之籍詣都亭奏記曰開府之日人人自以為掾屬辟書)
(始下而下走為首徐氏曰公府辟命自西京則然東漢/之世公卿尤以辟士相高卓茂習詩禮為通儒而辟丞)
(相府蔡邕博學好詞章而辟司徒橋𤣥府周舉博學洽/聞為儒者宗而辟司徒李郃府又有五府交辟如黃瓊)
(者四府並命如陳紀者一洗末世茍合之風矣宋史選/舉志宋初内外小職任長吏得自奏辟熈寧間悉罷歸)
(選部然處要職任尋又立專法聽舉於是辟置不能全/廢也唐曹松詩辟書來幾日遂喜就嘉招張籍詩辟書)
(逺到開呈客公服新成著謝恩/王介甫詩辟書今日看君去)伏光範之門尚干賓謁
(唐光範門在大明宫含元殿西舊唐書廣德二年郭子/儀於都省領副元帥事宰臣百寮自光範門送至省門)
(杜氏通典公主受冊設冊案便次於光範門韓文謹伏/光範門再拜獻書柳文僕時通籍光範門含元殿賦瞵)
(光範之揭揭謁於歇切説文白也爾雅請也告也曲禮/問士之子長曰能典謁矣幼曰未能典謁也注謁請也)
(謂能擯贊出入以事請告也左傳唯我鄭國之有請謁/焉注謁告也增韻訪也請見也漢書謁歸謂請歸袁盎)
(傳上謁注若今通名也史記酈生踵軍門上謁/按劒叱使者使者懼而失謁跪拾謁還走入報)特有惓
惓之意(劉向傳惓惓之義司馬遷傳惓惓之忠注惓惓/忠謹之意亦作卷賈捐之傳敢冒死竭卷卷朱)
(浮傳臣浮愚/戇不勝惓惓)未敢察察而言(韻㑹察察過詳貌老子俗/人察察又其政察察注察)
(察急且疾也漢書五行志不敢察察言注不敢察察明/言之夏侯勝傳惡察察言師古曰察謂計謀不敢明顯)
(言之也屈原漁父篇安能以身之察察受物之汶/汶者乎後漢書尹敏傳何為察察而遇斯患乎)輒以
萬分(莊子今於道秋毫之端萬分未得處一焉又其存/之國也無萬分之一戰國策故纒牽於事萬分之)
(一也張釋之傳有如萬分一谷永傳不足以報塞萬分/李尋傳庶幾萬分有一可采蕭望之傳奉萬分之一揚)
(雄劇秦美新雖未究萬分之一亦臣之極思也黃瓊傳/庶有萬分無恨三泉鄭興傳留聽少察以助萬分桓榮)
(傳補益萬分杜密傳不亦萬分之一/乎柳文茍有輔萬分之一雖死無憾)寫之四六(柳文駢/四儷六)
(錦心繡口盧氏記四六之作起自徐庾雲莊四六餘語/云帝王之制備載乎書典謨訓誥誓命之文多以四字)
(為句惟鮮對偶後之制誥間以六字而以四字成聨者/亦多賦者古詩之流今則四六矣詩三百篇其間長短)
(句固無幾四者殆四六之所祖陳後山詩四六老能工/韓子蒼答曾公衮啓舊知四六之工彌起再三之歎)
儀圖愛助此周人待山甫之情(詩人亦有言德輶如毛/民鮮克舉之我儀圖之)
(仲山甫舉之愛莫助之鄭𤣥云儀匹也人之言云德甚/輕然而衆人寡能獨舉之以行者言政事易耳而人不)
(能行者無其志也我與倫匹圖之而未能為也愛惜/也仲山甫獨能舉此德而行之惜乎莫能助之者)翕
受敷施亦虞舜舉臯陶之意(尚書翕受敷施九德咸事/俊乂在官孔傳翕和也能)
(合受三六之德而/用之以布施政教)他無求者公幸聽之竊惟國家閒暇
之時(東坡答試館職人啓國家求賢之道必於閑暇/無事之時賢者報國之功乃在緩急有為之際)當
思文武久長之術(陸賈傳賈時時前説詩書高帝罵之/曰乃公居馬上得之安事詩書賈曰)
(馬上得之寧可以馬上治乎且湯武逆/取而以順守之文武竝用長久之術也)況外夷之雲擾
(長楊賦豪俊麋沸雲擾漢書敘傳天下雲擾注言盜賊/擾亂如雲而起赤伏符曰四夷雲擾龍鬬於野杜篤傳)
(海内雲擾諸夏滅微晉陽/秋天子䝉塵四方雲擾)貴内治之日嚴(詩序天保以/上治内采薇)
(以下治外尚書/日嚴祇敬六德)詎云行李之通(左傳行李之往來韻㑹/舉要云昭十三年行理)
(之命注使人也國語行理以節逆之周禮小行人孔鼂/注亦作李漢天文志騎官左角曰理史記天官書作李)
(蓋古文理與李通管子大理皆作李李濟翁資暇集謂/􁘈為古文使字改行李為行使誤矣宋方勺泊宅編云)
(世言行李杜預云使人也唐李濟翁曰當作行使余按/史記臯陶為大理一本作大李天官書熒惑為李注云)
(外則理兵内則理政又黄帝有理法一篇注李者法官/之號總兵刑故名李法北史敘傳李氏為堯之理官因)
(為氏後改為李則與理其義自通蓋人將有遠行必先/治裝如孟子之言治任鄭當時之言治行理亦治也○)
(按宋史寧宗開禧三年韓侂胄誅後以許奕為金國通/問使嘉定元年金人歸大散關及濠州遣使來賀瑞慶)
(節金主殂命曾從龍使金弔祭遣宇文紹彭使金賀即/位二年金遣費摩正來告哀遣俞應符賀金主生辰遣)
(費培使金賀正旦三年遣黄中賀金主生辰四年遣余/嶸賀金主生辰是年金國有難賀生長使不至五年遣)
(傅誠賀金主生辰六年遣董居誼賀金主生辰遣真徳/秀賀金主即位㑹金國亂不至而還七年金國來督歲)
(幣真德秀奏罷歲幣八年遣丁煟賀金主生辰/九年遣留筠賀金主生辰所謂行李之通也)可緩苞
桑之慮(易其亡其亡繫於苞桑疏苞本也凡物繫於桑/之苞本則堅固也若能其亡其亡以自戒慎則)
(有繫於苞/桑之固)國虛難動民困易摇豈待謀國之數公知諱
用兵之兩字(宋名臣言行錄熈寧初富弼再相神宗首/問邊事公曰臣愚以為首當推恩惠布德)
(澤二十年未可道著用兵二字上問/所當先如何公曰阜安宇内為先)然能應則乃可謂
定故欲翕者未始不張(老子將欲翕/之必固張之)今徒千里而畏人
未思四境之不治一氣先竭百為弗開(尚書至於百/為大不克開)羣
材付之乍佞以乍賢(王尊傳尊之身三/期之間乍佞乍賢)正論聽其自鳴
而自息(東坡集譬之候蟲時鳴/自鳴自己何足為損益)耳目之受既狹心腹之
委亦偏為赤子為龍蛇未始得敵情之實(韓文以武則/忿而憾以恩)
(則肆而横一以為/赤子一以為龍蛇)以皮幣以犬馬但云量事力之宜軍
籍既隱於蔽䝉將材又阨於媢嫉舟師未練馬政不修
鑿斯池築斯城豈可無九攻之具(呂氏春秋公輸般為/高雲梯攻宋墨子設)
(為守宋之備般九攻之墨子/九卻之高適詩雲雷隨九攻)鍛乃戈礪乃刃孰能遏再
鼓之衰(尚書鍛乃戈矛礪乃鋒刃左傳云戰/勇氣也一鼓作氣再而衰三而竭)仰而思之
無非事者上作而下不應朝廷每有是言(東坡策别云/天下之禍莫)
(大於上作而下不應其患起於天子無同憂患之/臣而將軍無腹心之士一有緩急將誰為之倡哉)外呼
而内不聞郡國亦為此論惟事事備乃可無患(尚書惟/事事乃)
(其有備有/備無患)言人人殊何以成功(封禪書方士言封禪人/人殊曹參傳諸人以百)
(數言人/人殊)周得上漢得中策將安出(匈奴傳王莽拜十二/部將十道竝出窮追)
(匈奴莽將嚴尤諫曰臣聞匈奴為害所從來久矣未聞/上世有必征之者也後世三家周秦漢征之然皆未有)
(得上策者也周得中策/漢得下策秦無策焉)蠡治内種治外責恐宜分(越語/范蠡)
(曰四封之内百姓之事蠡不如種也四封之外敵國之/制立斷之事種亦不如蠡也越絶書種躬正内蠡出治)
(外内不煩濁外無不得臣主同心遂霸越邦東坡策略/越之滅呉以内外不相擾是以能有所立范蠡治外凡)
(四封之外所以待呉者種不知也大夫種治内凡四封/之内所以富國强兵者蠡不知也二人者各專其能各)
(致其力是以/不勞而滅呉)試考先朝立四總管之謀(隋書韋世康傳/時天下唯置四)
(大總管并揚益三州竝親王臨統唯荆州委於世康時/論以為美中興㑹要總管自魏始歴代沿革不常宋慶)
(厯七年析河北四路各置都總管一員建炎元年李綱/言守備當於沿江沿淮沿河置帥府要郡以控扼其帥)
(府文臣一員帶安撫使馬步軍都總管武臣一員充副/總管改路分為副總管路鈐轄為副鈐轄州鈐轄為副)
(都監遇朝廷起兵則副總管為帥副/鈐轄都監各以兵從出聽其節制)及觀諸儒分三大
鎮之説(南齊三鎮謂壽陽盱眙淮隂元魏高閭曰三鎮/淮南之本原魏了翁傳了翁轉對論江淮襄蜀)
(當分為四重鎮擇人以任虛心以聽假/以事權資以財用為聨絡守禦之計)皆欲取之人望
(李膺傳雖匱人望内含秘願盧植/傳盧尚書天下大儒人之望也)從而假以事權(宋史/魏了)
(翁傳了翁轉對論江淮襄蜀當分為四大鎮擇人以/任虛心以聽假以事權資以財用此蓋出其緒論云)一
用孔明陸遜之規模(蜀志諸葛亮傳亮外連東呉内平/南越立法施度整理戎旅工械技)
(巧物究其極科教嚴明賞罰必信無惡不懲無善不顯/至於吏不容奸人懐自厲道不拾遺强不侵弱風化肅)
(然也呉志陸遜傳評曰劉備天下稱雄一世所憚陸遜/春秋方壯威名未著摧而克之罔不如志予既竒遜之)
(謀略又歎權之識才所以濟大事也又曰/遜忠誠懇至憂國忘身庶幾社稷之臣矣)力行晁錯充
國之議論(漢書晁錯傳錯言守邊備塞勸農力本當世/急務二事詔舉賢良文學士錯在選中上親)
(策之對策者百餘人唯錯為高第趙充國傳充國上屯/田奏留屯得十二便出兵失十二利充國奏毎上輒下)
(公卿議臣初是充國計者什三中什五最後十八有詔/諸前言不便者皆頓首服朝廷毎有四夷大議常與參)
(兵謀問/籌策焉)移江上之屯於淮上實關表之粟如關中使權
守禦之方漸講招懐之略(袁安傳光武/招懐南虜)衆犬方狺則格
天囘照(狺疑斤切本作㹞説文㹞犬吠聲或作狺宋玉/九辯豈不鬱陶而思君兮君之門九重猛犬狺)
(狺而迎吠兮關梁閉而不通趙壹刺世嫉邪賦欲竭誠/而盡忠路盡險而靡縁九重既不可啓又羣犬之狺狺)
(杜詩㹞㹞國多狗栁文狺狺嘯呼曹植上疏求存問親/戚曰葵藿之傾葉太陽雖不為之囘光然向之者誠也)
兩虎既傷則取亂侮亡(既傷徽本誤作共鬬戰國策陳/軫曰有兩虎爭人而鬬管莊子)
(將刺之管與止之曰虎者戾蟲人者甘餌今兩虎爭人/而鬬小者必死大者必傷子待傷虎而刺之則是一舉)
(而兼兩虎也無刺一虎之勞而有刺兩虎之名史記莊/子欲刺虎館竪子止之曰兩虎方且食牛食甘必爭爭)
(則必鬬鬬則大者傷小者死從傷而刺之一舉必有兩/虎之名又趙奢傳如虎鬬於穴中將勇者勝藺相如傳)
(如兩虎共鬬勢不俱生春申君傳兩虎相與鬬而駑犬/受其弊寇恂傳天下未定兩虎安得私鬬尚書兼弱攻)
(昧取亂/侮己)是為屈羣策以共圖(揚子法言漢屈羣/策羣策屈羣力)奚至無
寸功之可論(李廣傳自漢征匈奴廣未嘗不在其中然/終無尺寸之功以封侯何也杜詩從軍十)
(年餘能無/分寸功)與其待一朝之患始出於兹孰若折千里之
衝早為之所(家語不出尊俎之間折衝千里之外賈復/傳有折衝千里之威馬融傳帝王之所以)
(耀神武而折遐衝者也左傳不如/早為之所無使滋蔓蔓難圖也)若任人而疑疑人而
任(陸宣公奏議凡欲選任將帥必先考察行能疑者不/使使者不疑李石傳贊任人不疑得親親用賢之道)
則聞事不實實事不聞(新唐書陸贄傳任者不必才才/者不必任聞不必實實不必聞)
(所信不必誠所誠不必信行不必當當不必行桯史秦/檜既死高宗詔湯鵬舉執法殿中選人任盡言以啓賀)
(之曰請言有宋之姦臣無若亡秦之巨蠧忠臣不用而/用臣不忠實事不聞而聞事不實忠憤扼腕智識寒心)
何怪草野之私言(韓非子慮事廣肆/則曰草野而倨侮)動違槐棘之成算
(周禮左九棘孤卿大夫位焉面三槐三公位焉注樹棘/以為位者取其赤心而外刺象以赤心三刺也槐之言)
(懐也懐來人於/此欲與之謀)日月逝矣風雨萃之(柳宗元弔樂毅文/大厦之騫兮風雨)
(萃之車亡其軸/兮乘者棄之)無謂天變不足慮人言不足從(宋史王/安石傳)
(安石傳經義出己意辯論衆不能詘甚者謂天變不足/畏祖宗不足法人言不足恤淳祐改元理宗幸太學御)
(筆云王安石謂天命不足畏云云此三語為萬世之罪/人豈宜從祀孔子合削去以正人心息邪説東坡擬進)
(士對御試策云詩書所稱不可勝言所可知者必畏天/必從衆必法祖宗未嘗言天命不足畏衆言不足從祖)
(宗之法不足用/也蓋指安石)庶幾君子有所恃小人有所畏(東坡祭/歐陽文)
(忠公文民有父母國有蓍龜斯文有傳學者有/師君子有所恃而不恐小人有所畏而不為)恭惟某
官(韻㑹某者未定之位宅也凡不知名者皆言某穀梁/傳范寗注鄧某地陸德明釋文曰不知其國故云某)
(地今知其為何官矣而亦云某官者如尚書云/元孫某禮記云孝王某蓋指其官而省文云爾)堪輿間
氣(漢書藝文志堪輿金匱十四巻許慎云堪天道輿地/道也甘泉賦屬堪輿以壁壘兮張晏曰堪輿天地總)
(名也春秋演孔圖正氣為帝間氣為臣玉堂遺範韓𢎞/制天毓間氣時推上材楊矩行韓建制星緯炳靈山河)
(間氣王摩詰詩入用還推間氣賢楊巨源詩間氣登三/事又廟謨膺間氣劉真卿詩間氣生真宰又大才生間)
(氣王文公集受天/間氣為世元龜)社稷世臣(蕭望之傳望之堂堂折而/不撓輔佐之能近古社稷)
(臣也汲黯傳古有社稷/之臣至如汲黯近之矣)砥柱不移回平原黃河之決(陜/州)
(志砥柱山一名三門山南曰鬼門中曰神門北曰人門/水經注昔禹治洪水山陵當水者鑿之故破山以通河)
(河水下流包山而過山見水中若柱然故曰砥柱也宋/唐譽之昨夢錄云白馬之西即砥柱也水常高柱數尺)
(方河怒為柱所抳力與石鬬晝夜有聲如雷震議者欲/鑿柱以殺河之怒石堅終不能就山谷詩河從天來砥)
(柱立吕氏春秋古龍門未闢吕梁未發河出孟門大溢/逆流無有邱陵沃衍平原高阜盡滅之名曰洪水漢書)
(黄河如帶物理論河色黄赤衆川之流蓋濁之也/爾雅河出崑崙墟色白所渠并千七百一川色黄)終風
且曀洗咸池白日之光(曀音縊詩終風且曀不日有曀/終風終日風也隂而風曰曀山)
(海經東南海之外甘水之間羲和之國有女子名曰羲/和方日浴于甘淵羲和者帝俊之妻生十日郭璞注羲)
(和蓋天地始生主日月者也故堯因此而立羲和之官/淮南子日出於暘谷浴於咸池吕溫狄梁公立廬陵王)
(傳讚取日虞淵洗光咸池潛授五龍/夾之以飛黃山谷詩咸池浴日月)力調更化琴瑟之
絃(董仲舒傳竊譬之琴瑟不調甚者必解而更張之乃/可鼓也為政而不行甚者必變而更化之乃可理也)
復享和戎金石之樂(左傳鄭人賂晉侯以歌鐘二肆及/其鎛鐘女樂二八晉侯以樂之半)
(賜魏絳曰子教寡人和諸戎狄以正諸華八年之中九/合諸侯如樂之和無所不諧請與子樂之魏絳於是乎)
(始有金/石之樂)如將道古今而譽德(韓文才畯滿前道古今/而譽盛德入耳而不煩)亦
可紀簡策以垂功然太師維垣輔隆興不滿一歲(詩价/人維)
(藩太師維垣注太師三公也垣牆也彌遠父浩隆興元/年拜右僕射兼樞密使五月除知紹興不拜淳熈五年)
(復右/僕射)今西平有子相嘉定行且十年(柳文蔡人率止惟/西平有子西平有)
(子惟我有臣彌逺嘉定/元年入相至此九年)此非門户之私榮(晉書郗鑒傳/是臣門户子)
(弟孫盛傳自是關君門户事南史王曇首傳門户何寄/王訓傳是興門户者陸慧曉傳顧琛一公兩掾英英門)
(户王奐傳百年/門户宜思後計)實負乾坤之重寄用藥莫先於無病(東/坡)
(志林節慎在未病之前/而服藥在已病之後)止車當在於未奔(法言或曰奔/壘之車沉流)
(之航可乎曰否或曰焉/用智曰用智於未奔沉)相亦惟終(尚書自周有終相亦/惟終孔傳君臣用忠)
(信有/終)邦其無斁(尚書萬邦惟無斁孔傳/萬國惟乃無斁我周德)如某者拙由地
稟狷不時宜獨竊考治亂之原知當謹幾微之㑹貧賤
不能以達志憂患又從而熏心(詩憂心如熏東/坡集積憂熏心)昔在服
中欲上范文正之書而無路(涑水紀聞范文正公服中/上宰相書言朝政得失及)
(民間利病凡萬餘言王曾見而偉之時晏殊亦在京師/薦一人為館職曾謂殊曰公知范仲淹舍不薦而薦斯)
(人乎已為公置不行宜更薦仲淹也殊從之范文正公/集上執政書某居親之喪上書言事踰越典禮取笑天)
(下豈欲動聖賢之知為身名之計乎某謂居喪越禮有/誅無赦豈足動聖賢之知耶矧親安之時官小禄薄今)
(親亡矣縱使異日授一美衣對一盛饌尚當泣感風樹/憂思無窮豈今几筵之下可為身名之計乎蓋聞忠孝)
(者天下之大本孝不逮矣忠可/忘乎所以冒哀上書言天下事)今來闕下願作石徂徠
之頌而難言(宋史石介傳介字守道耕徂徠山下魯人/號介徂徠先生杜衍韓琦薦擢太子中允)
(㑹吕夷簡罷相夏竦既除樞密使復奪之以衍代章得/象晏殊賈昌朝范仲淹富弼及琦同時執政歐陽修余)
(靖王素蔡襄竝為諫官介喜曰此盛事也歌頌吾職其/可已乎作慶厯聖徳詩所稱多一時名臣其言大姦蓋)
(斥竦也詩且出孫復/曰子禍始於此矣)薦之吾相皆欲令主金耀之書(韓/文)
(薦之吾相致之吾君金耀門名宋西京宫城東二門曰/賓耀啓明西二門曰金耀乾通金耀門有文書庫舊曰)
(三司文書倉俗曰故紙倉多藏三司帳籍三司今版曹/也自銓曹而下儲藏帳籍之所其後置六部架閣下大)
(扺成案留部二年然後置而/藏之又八年則入之金耀焉)謀及乃心則姑願應銅梁
之辟(尚書謀及乃心謀及卿士謀及庶人銅梁山名在/合州石照縣南五里一云銅梁山在涪江之南七)
(里左思蜀都賦外負銅梁宕渠杜/詩銅梁書及遠又銅梁阻一辭)等勤大播(賈誼傳大/鈞播物注)
(以造化/為大鈞)盍進小忠(杜詩蹉跎/效小忠)敢輸肺腑之微誠(劉向傳/臣幸得)
(託肺腑師古曰謂肝肺相附著/王莽傳伏自惟念得託肺腑)盡告腹心之元老(詩方/叔元)
(老注元大也五官之/長出於諸侯曰元老)一毫有補萬坐亦甘(廉范傳不勝/師資之情罪)
(當萬坐劉根傳小/兒無狀分當萬坐)平津之招賢有三惜難受汲生之戇
(西京雜記平津侯自以布衣為宰相乃開東閣營客館/以招天下之士其一曰欽賢館以待大賢次曰翹材館)
(以待大材次曰接士館以待國士公孫𢎞傳𢎞嘗與汲/黯請間黯先發之𢎞推其後上常説所言皆聽嘗與公)
(卿約議至上前皆背其約以順上指黯廷/詰之汲黯傳上謂人曰甚矣汲黯之戇也)洛陽之太息
者六實欲全周勃之功(賈誼傳誼雒陽人也拜梁懐王/太傅數上疏陳政事言事勢可)
(為痛哭者一可為流涕者二可為長歎息者六時丞相/絳侯周勃免就國人有告勃謀反逮繫長安獄誼以此)
(譏上上深/納其言)
　　上鄭參政(昭先○宋史寜宗嘉定十二年以鄭昭/先兼參知政事○鄭昭先字景紹閩縣)
　　(人初主蒲城簿歎曰僥倖一第問學未悉遂遊朱/文公之門遷知歸安邑民愛之累官知樞密院事)
　　(參知政事進右丞相鄭氏譜云昭先之祖長樂人/弟嘗殺人扺死奮曰吾弟未有子吾當代之遂言)
　　(於官官不察因死於獄而釋其弟弟出不德其兄/而反凌其孤寡其子乃攜母渡水遊居嶺上遇一)
　　(僧指山下地曰白羊眠處鷓鴣啼此貴宂也葬之/五世出宰相又為擇居於山下五世果生昭先)
干祿選曹未遂斗升之食(漢百官表百石以下有斗食/佐吏之秩是為少吏注漢官)
(名秩簿云斗食月俸十一斛一説/計日而食一斗二升故云斗食也)脩容政府率須四六
之文(禮記季孫之母死哀公弔焉曾子與子貢弔焉閽/人為君在弗内也曾子與子貢入於其廐而脩容)
(焉疏二子初時不具衣服故閽人拒之司馬相如傳脩/容乎禮園翺翔乎書囿柳文脩容於轅門之外躡履於)
(油幢/之前)循例之常非頌則禱(禮記君子謂之善頌善禱疏/頌者美盛德之形容禱者求)
(福以自輔張老因美以譏之故為/善頌文子聞過知服故為善禱)然古者執可殺之贄
(周禮春官士執雉注雉取其守介而死不失其節疏雉/性耿介不可生服其士執之亦當如雉耿介為君致死)
(不失節操也東坡詩君看三/代士執雉本以殺身為小補)而今則獻無用之言(柳文/抱無)
(用之文戴/不肖之容)反欺閽人(周禮天官閽人注司農昏以啓閉/者毛氏曰門者晨昏啓閉閽亦主)
(啓閉舉昏以該之論語稱/晨門而不言昏亦互見也)謂有己見輒輟贊山譽斗之
佞(新唐書韓愈傳贊學者/仰之如泰山北斗云)移為滴露增海之忠(後漢書/楊倫傳)
(塵加嵩岱霧集淮海晉書虞預傳山河之量非塵露可/益虞溥傳積一勺以成江河累微塵以崇峻極張衡奏)
(事飛塵增山霧露助海曹植求自試表冀以塵露/微誠補益山海傅咸詩零露濬江海飛塵崇山嶽)某聞
夷夏貴賤名位不同(左傳名位不/同禮亦異數)南北動息機緘相繫
(莊子意者其有機緘而不得已/耶意者其轉運而不得自止耶)兩庭分而漢室弱(光武/紀建)
(武二十四年正月匈奴薁鞬日逐王比遣使欵五原塞/求捍禦北虜十月匈奴薁鞬日逐王比自立為南單于)
(於是分為南北匈奴袁安傳北單于為耿蘷所破遁走/烏孫塞北地空餘部不知所屬竇憲日矜已功欲立左)
(鹿蠡王為北單于下公卿議安以為宜令南單于反其/北庭無緣更立北單于以增國費且漢供給南單于費)
(直歲一億九十餘萬今北庭彌遠其費過倍乃空盡天/下而非建策之要也憲險急負勢竟立右鹿蠡王為單)
(于後遂反叛卒如安策所謂兩庭分而漢室弱也兩庭/者沙鉢羅可汗建庭於雎合水謂之南庭吐陸建牙於)
(鏃合山謂之北庭以伊列水為界所謂南單于北單于/也唐詩二庭歸望斷萬里客心愁又二庭追虜騎六月)
(動周師宋程大昌北邊備對云匈奴之族雖曰逐水草/遷徙不常然亦擇形勢利便據一地以為之庭猶中國)
(之有京邑也遇戰爭游獵則隨事而出事已復歸其舊/其設險據要略與中國同惟不建築城郭則大異耳徽)
(本改兩庭為/三分殊無謂)五胡擾而晉事多(晉元帝紀贊五胡扛鼎/七廟隳尊五胡劉淵匈)
(奴石勒羯慕容皝鮮/卑苻洪氐姚萇羌也)嘗試考古以驗今(韓非子嘗試君/之動貌而後言)
(之莊子嘗試論之荀子嘗試之説鋒/起范雎傳豈敢以疑事嘗試於王哉)恐當制治於未亂
(尚書制冶於未/亂保邦於未危)然而内備外禦之計墮在文恬武嬉之
中(韓文大慝適去狼莠不薅相臣將/臣文恬武嬉習熟見聞以為當然)民力中乾(左傳張/脉僨興)
(外彊中乾柳文含蝎孕蠧外邪中乾又膚/輳營胃外彊中乾精神内傷神沮脉殫)邦儲内滲(滲/所)
(禁切説文下漉也/封禪書滋液滲漉)以人材則弗競以士氣則不揚將多
庸人軍半虛籍總無敵國之外患已非盛世之遠圖設
有赤白囊之馳(丙吉傳吉為相馭吏見驛騎持赤白囊/邊郡發奔命書馳來至因隨至公車刺)
(取知虜入雲中代郡吏歸府白狀因曰恐虜所入邊郡/二千石有老病不任兵馬者宜可豫視吉善其言召東)
(曹案邊長吏瑣科條其人未己詔召丞相御史問以虜/所入郡吏吉具對御史大夫卒遽不能詳知以得譴讓)
必貽赭黃繖之慮(説文繖蓋也廣韻織絲綾為蓋亦作/傘六典尚輦局掌輿輦繖扇大朝㑹)
(則繖一翰二陳於庭宋朝㑹要方繖古張帛避雨之制/今有方繖大繖宋史輿服志政和八年詔民庶享神不)
(得造紅黃繖扇東坡/詩日高黄繖下西清)天大地大託之真無敵之儒(老子/道大)
(天大地大王亦大域中有四大法言魯不/用真儒故也用真儒無敵於天下安得削)人謀鬼謀當
為不可勝之備(易繫辭天地設位聖人成能人謀鬼謀/百姓與能晉摯虞門銘人謀鬼謀道在)
(則尊趙充國傳戰而百勝非善之善者也故/先為不可勝以待敵之可勝此語出孫子)無非事者
必有先焉折衝尊俎之間固貴矯情而鎮物(晉書謝安/傳謝𤣥既)
(破苻堅有捷書至安方對客圍碁看書了無喜色碁如/故客問之徐答云小兒輩遂已破賊既還内心喜甚過)
(户限不覺屐齒之折其/矯情鎮物如此餘見前)銷患廟堂之上要須從衆而廣
謀撤去私情力行實政培植根本振刷精神(李尋傳本/强則精神)
(折/衝)大勢既張何事弗立當機不發雖悔莫追(尚書弗慎/厥德雖悔)
(可追應劭傳如或致悔其可/追乎又敗法亂政悔其可追)執政之猶股肱相尊等耳
(田蚡傳太尉相尊等耳有讓賢名熊克啓尚書/之為喉舌寖具師瞻執政之猶股肱佇顓國秉)憂國之
如饑渴公早圖之恭惟某官學本六經氣鍾五緯(五星/謂之)
(五緯李百藥詩經綸五緯同/駱賔王詩五緯連影集星躔)涵今茹古胷藏有本之源
泉(皇甫湜韓退之墓誌茹古涵今/無有端涯渾渾灝灝不可窺測)揭德振華身作不清
之玉雪(韓文貞曜先生墓志揭德振華於古有光又張/給事墓銘嗚呼徹也世慕顧以行子揭揭也噎)
(喑以為生子獨割也為彼不清作/玉雪也不清徽本改不淆甚無謂)自其不辭小官於州
縣之日(自警編范正平字子夷嘗言其家家學不卑小/官居一官便盡心治一官之事只此便是學聖)
(人也若以為州縣之職徒/勞人耳非所以學聖人也)已知可以大受為社稷之臣
人交惜其用遲帝已嗟於見晩(主父偃傳偃上書闕下/朝奏暮召入見是時徐)
(樂嚴安亦俱上書言世務書奏上召見/三人謂曰公皆安在何相見之晚也)致身兩社(左傳/間於)
(兩社為公室輔注周社亳社兩社之間朝廷執政所在/疏魯是周之諸侯故國社謂之周社哀四年亳社災是)
(魯國有亳社外朝在庫門之内東有亳社西有國社臨/川集間朝廷之兩社揉方域之萬邦又取甘茂之十官)
(最先諸老間季友/於兩社乃允具瞻)倒指六年自生民以來未有盛於夫
子任天下之重時則有若阿衡(尚書在太甲時/則有若保衡)三台色
齊(史記天官書魁下七星兩兩相比者曰三能三能色/齊君臣和不齊為乖戾注三能音三台東方朔傳願)
(陳泰階六符注/泰階三台也)萬物氣吐(杜甫舂陵行序得結輩數十/公落落然參錯天下為邦伯)
(萬物吐氣天下/少安可待矣)惟保我子孫黎民之衆則格於皇天上
帝之心(尚書我聞在昔成湯既受命時則有若伊尹格/於皇天在太戊時則有若伊陟臣扈格於上帝)
如某者鹿鹿無竒(王制疏獨獨鹿鹿也鹿鹿無所依漢/書蕭曹傳贊錄錄未有竒節注錄錄)
(猶鹿鹿言在/凡庶之中也)魚魚何算(元和聖德詩魚魚雅/雅注魚鳥飛行成隊)謬塵一第
(爾雅塵久也晉書蔡謨傳豈惟微臣其亡之戒實昭聖/世惟塵之累范𢎞之傳免惟塵之譏塞素飡之責唐王)
(鐸詩三塵上相逢明/主九合諸侯愧昔英)濫底百寮(底下也爾雅疏凡物之/柢必在底下杜詩有才)
(無命百寮㡳山谷詩李侯畫隱百寮底又/法當憔悴百寮㡳又從軍補椽百寮底)憔悴之吟湘
濵孰為之地(屈原漁父篇屈原既放游於湘潭行吟澤/畔顔色憔悴形容枯槁灌夫傳獨不為李)
(將軍地乎田延年傳欲為道地張湯傳文事/有可以傷湯者不能為地注不能作道地也)嗟吁而攀
蜀道竟失所天(李白蜀道難噫吁嚱危乎高哉蜀道之/難難於上青天梁竦傳昧死自陳所天)
(趙壹傳寧當慢傲加於所天/文選剖心摩踵以報所天)既銜弗洎之悲(莊子曾子/再仕而心)
(再化曰吾及親仕三釡而心樂後仕/三千鍾不洎吾心悲郭象注洎及也)漫作為貧之仕適
之謂才堪之謂力不足乎揚(韓文凡適於用之謂才堪/其事之謂力穀梁傳不言)
(齊侯何也以其不足乎揚/不言齊侯注不足稱揚)薦之吾相致之吾君皆非所
冀(見/上)但願王者之佐(管子霸言篇才振四海王之佐也/董仲舒傳贊劉向稱仲舒有王佐)
(之才雖伊吕無以加李固傳元精所生王之佐臣王允/傳郭林宗見而竒之曰王生一日千里王佐才也延篤)
(傳李文德謂公卿曰延叔堅有王佐之才奈何屈千里/之足乎荀彧傳何顒異之曰王佐才也張華傳阮籍見)
(之歎曰王佐才也世説司馬景王命虞松作表不可意/鍾㑹為定五字王召見拊手歎息曰此生王佐才也南)
(史臧盾傳幼從諸葛璩受五經璩學常有數十百人盾/處其間無所狎比璩曰此生王佐才也北史于謹傳太)
(宰元天穆見之歎曰王佐才也宋弁傳至京師見尚書/李冲言論移日冲異之曰此生一日千里王佐才也新)
(唐書李靖傳仕隋為殿内直長尚書牛𢎞見之曰王佐/才也杜如晦傳時府屬多外遷王患之房𤣥齡曰去者)
(雖多不足吝如晦王佐才也馬周傳贊非王佐才疇克/及此蕭遇傳負大節以王佐自任楊琯傳贊雖古王佐)
(無以加房琯傳贊德器有王佐才李晟傳贊雖三王之/佐無進其能齊澣傳李嶠稱有王佐才杜黃裳傳達權)
(變有王佐才略崔造傳與韓㑹盧東美/張正則三人皆自謂有王佐才號四蘷)毎先天下而憂
(五朝名臣言行錄范文正公少有大節慨然有志於天/下嘗自誦曰先天下之憂而憂後天下之樂而樂也)
儀圖之莫助之斐然僭躐(躐踰跨也禮記學不躐等/跋躐前行曰躐餘見前)其
進也與退也惟所指撝(説文摩所以指麾也通作撝易/撝謙注謂指揮皆謙也韓文守)
(官去官在今日指/揮又誰復稟指撝)
　　上曾樞密(從龍○宋史寧宗嘉定十二年以曾從/龍同知樞密院事三月參知政事四月)
　　(罷理宗端平元年復以從龍參知政事本傳曾從/龍字君錫慶元五年擢進士第一歴官知樞密院)
　　(兼參知政事卒贈少/師詳第二十一卷)
讀阿房之賦早累殊知(摭言崔偃試進士東都呉武陵/謂偃曰公方為天下求竒才敢)
(獻所益因出袖中書偃讀之乃杜牧阿房宫賦坐客皆/警武陵曰牧方試有司請以第一人處之偃謝已得其)
(人至第五偃未應武陵勃然曰不爾宜以賦見還偃曰/如教牧果異等曾從龍傳嘉定七年知貢舉公甫蓋是)
(年登/第)投光範之書今無他覬(詳首/條)特以門牆之舊(法言/倚門)
(牆則/麾之)得觀鼎鼐之新(杜詩調和/鼎鼐新)欲輸愚慮之千(史記淮/隂侯傳)
(愚者千慮/必有一得)往扺賀錢之萬(史記吕公善沛令避仇從之/客因家焉沛中豪傑吏聞令)
(有重客皆往賀蕭何為主吏主進令諸大夫曰進不滿/千錢坐之堂下高祖為亭長素易諸吏乃紿為謁曰賀)
(錢萬實不/持一錢)譬諸大海豈有待而增加然在細流固不嫌
於傾寫(李斯傳河海不擇細流/山谷詩意氣要傾瀉)某聞交隣有道寢兵固
帝王之功(管子寢兵之説/勝則險阻不守)制勝無形銷患在廟堂之上
(張協詩折衝尊俎/間制勝在兩楹)今虎狼之交噬(宋史嘉定十二年三/月金人㓂淮西知楚)
(州賈涉使李全救却之詔加全廣州觀察使金人圍安/豐軍及滁濠光州江淮制使李珏命池州都統制武師)
(道忠義軍都統制陳孝忠救之皆不克進金人遂分兵/自光州犯黄州之麻城自濠州犯和州之石磧自旴眙)
(犯滁州之全椒來安及揚州之天長真州之六合淮南/流民渡江避兵金逰騎數百至采石楊林渡建康大震)
久蚌鷸以相持(戰國策趙且伐燕蘇代為燕謂惠王曰/今者臣來過易水蚌方出曝而鷸喙其)
(肉蚌合而箝其喙鷸曰今日不雨明日不雨即有死蚌/蚌亦謂鷸曰今日不出明日不出即有死鷸兩者不肯)
(相捨漁者得而并禽之陸賈春秋後語亦載此/事即有死蚌作必見蚌脯以雨叶脯妙出天然)殘喘儻
甦怒將移於水蟹(甦本作穌死而更生曰穌通作蘇今/作甦乃俗書也禮記蟄蟲昭蘇注更)
(息曰蘇晉書解系傳系字少連為雍州刺史與趙王倫/有隙倫得志收系兄弟梁王彤救之倫曰我於水中見)
(蟹且惡之況此人兄弟輕我乎東坡詩怒移水中蟹愛/及屋上烏前人下語不茍如此句人只知用解系事而)
(不知曾經東/坡拈出也)新酋稍逼殃易及於池魚(酋愁秋切酋長/魁帥之名風俗)
(通曰城門失火禍及池魚舊説池仲魚人姓字也居宋/城門城門失火延及其家仲魚燒死又云宋城門失火)
(人汲取池中水以灌沃之池水空竭魚悉露死喻惡之/流并傷良謹也宋周煇清波雜志云張無盡嘗作一表)
(云魯酒薄而邯鄲圍城門火而池魚禍上句出莊子下/句不知所出廣韻以池仲魚為人姓名白樂天詩有火)
(發城頭魚水裡救火竭池/魚失水不主姓名之説)至如歸附之民亦是紛爭之
釁(宋史嘉定八年蘭州盜程彦輝求内附四川制置使/董居誼卻之九年秦州人唐進與其徒何進等引衆)
(十萬來歸董/居誼拒卻之)戰守和之未決難察察言兵食信之何先
宜事事備(竝見/前)令徒懲創已往之失(創楚諒切/懲也傷也)遂致闊
略方來之憂(馮衍傳闊略梢小之禮鍾離/意傳闊略逺縣細微之愆)本惡張皇事
反流於怠弛(尚書張皇六師疏/張大我之六師)初求鎮靜弊乃致於蔽
䝉最是民困易摇仍覺兵虛必潰言之唇腐(東方朔傳/唇腐齒落)
(服膺而不釋儒林傳/唇腐齒落而不知益)識者心寒(史記李斯傳足以為寒/心又荆軻傳足為寒心)
(注凡人寒甚則心戰恐懼亦心戰今以懼譬/寒言可為心戰谷永傳臣永所以破膽寒心)城非不高
池非不深險誰與守飢者欲食勞者欲息怨豈在明(尚/書)
(一人三失怨豈/在明不見是圖)藉令有效死之民亦未見決勝之將(鼂/錯)
(傳有必勝之將/無必勝之民)外憂縱緩内蠧已多願察積薪厝火之
形(賈誼傳夫抱火厝之積薪之下而寢其上/火未及然因謂之安方今之勢何以異此)亟為徹桑
未雨之計通民氣於士氣參天心於人心收拾羣材(説/文)
(拾掇也廣韻收拾又斂也後漢書盧植傳宜勑收拾以/安游魂徐昉傳收拾缺遺建立明經韓文頽墮委靡潰)
(敗不可收拾又無人收拾/理則那又收拾不可遲)恢張衆志戒牧守之忮刻斥
將帥之驕殘亟厚邦儲速蒐軍實(楚語榭不過講軍實/注軍實戎士也左傳)
(以數軍實又墮軍實而長寇讐軍實指車徒器械朱浮/傳多置官屬以損軍實注謂甲兵糧儲也荀彧傳徼其)
(軍/實)無非事者綱既舉則目張(詩四方為綱箋綱者能張/衆目文中子薛牧問於仲)
(長子光子光曰舉/一綱而衆目張)不蚤圖之枝未害而本撥(左傳若不/早圖後君)
(噬臍其及圖之乎詩人亦有言顛沛之揭枝葉未有害/本實先撥注揭見根貌樹木將欲顛仆傾拔之時其根)
(揭然而見此時枝葉未有折/傷之害而根本實先斷絶)和羮固異於濟水(左傳和/如羮焉)
(水火醯醢鹽梅以烹魚肉燀之以薪宰夫和之齊之以/味濟其不及以洩其過君子食之以平其心若以水濟)
(水誰能/食之)同舟況迫於遇風(鄧析書同舟涉海中流遇風/救患若一所憂同故也孔叢)
(子呉越之人同舟濟江中流遇風波其相救如左右手/者所患同也王弼周易略例投戈散地則六親不能相)
(保同舟而濟則胡/越何患乎異心)公輔居兩社之間相尊等耳(田蚡傳/太尉相)
(尊等耳有讓賢名按相去聲言太尉與相其尊/等耳今作平聲讀連下句蓋斷章餘見上條)大臣不
四方之慮人望謂何(禮記邇臣守和宰正百官大臣慮/四方疏謂二伯州牧之等謀慮四)
(方此大臣/亦兼冢宰)恭惟某官恭懿而惠和(左傳高辛氏有才子/八人忠肅共懿宣慈)
(惠和天下之/民謂之八元)𢎞深而肅括(法言或問士何如斯可以禔/身曰其為中也𢎞深其為外)
(也肅括則可/以禔身矣)榮進素定夙瞻魁下之三台(名臣遺事諫/議大夫張師)
(德謁向文簡敏中曰師德兩詣王相公門皆不得見恐/為人輕毀望公從容明之一日方議知制誥公曰可惜)
(張師德向公曰何謂公曰某於上前説張師德名家有/士行不意兩及吾門狀元及第榮進素定但當靜以待)
(之耳若奔競使無階而進者當何如也向公方以師德/之意啓之公曰某處安得有人敢輕毀人但師德後進)
(待我淺也/餘見上條)昭晰無疑豈待日中之見斗(韓文昭晰者無/疑優游者有餘)
(易豐六二豐其蔀日中見斗往得疑疾有孚發若吉九/四豐其蔀日中見斗遇其夷主吉注蔀覆煖障光明之)
(物也所豐在蔀幽而無覩者也日中者明之盛也見斗/者闇之極也疏處光大之世而為極闇之行譬日中而)
(斗星見故曰日中見斗也唐書昭宗/天祐元年二月丙寅日中見北斗)信儒者有益於國
見天之將任是人未嘗揚己以取名殆欲格王而正事
(尚書惟先格/王正厥事)自參宥密(詩夙夜基命宥密傳宥寛密寧/也箋早夜始順天命不敢解倦)
(行寛仁安靜之政以定天下寛仁所/以止苛刻也安靜所以息暴亂也)益謀弼諧(尚書謨/明弼諧)
古所謂隣哉之臣(尚書隣哉臣哉孔傳隣近/也言君臣道近相須而成)人將責賢
者之備(唐太宗贊春秋之/法常責備於賢者)誠能歸草茅之公議置在本
朝(梅福傳廟堂之議非草茅所當言也誠/恐身塗野草尸并卒伍故數上書求見)從而散廊廟
之泰和達之薄海(尚書外薄四/海咸建五長)此真漢相矣(王商傳河/平四年單)
(于來朝引見白虎殿丞相商坐未央廷中單于前拜謁/商商起離席與言單于仰視商貌大畏之遷延卻退天)
(子聞而歎曰/此真漢相矣)豈憂匈奴哉(馮唐傳上既聞廉頗李牧為/人良説乃拊髀曰嗟乎吾獨)
(不得廉頗李牧為/將豈憂匈奴哉)上將恨無官以酬公(新唐書李德裕/傳劉稹誅策功)
(拜太尉進封趙國公德裕固讓言唐興太尉惟七人尚/父子儀乃不敢拜裴度為司徒十年亦不遷臣願守舊)
(秩足矣帝曰吾恨/無官酬公毋固辭)公亦可有辭於永世(尚書其爾之休/終有辭於永世)
如某者戇由氣稟(戇陟降切説文愚也從心贛聲或作/惷周禮司刺三赦曰惷愚注惷愚生)
(而癡騃意昏者禮記哀公問寡人惷愚表記其民之敝/惷以愚注謂情不澆詭汲黯傳甚矣汲黯之戇也髙祖)
(紀王陵可然少戇/師古曰戇愚也)拙不時宜頃因場屋之文特䝉偉視
(王荆公詩塲屋/聲名看出羣)繼修竿牘之敬又沐賞音(莊子小夫之/智不離苞苴)
(竿牘敝精神於蹇淺注苞苴以遺竿牘以問遺問之具/小知所殉文選雖實唱髙猶賞爾音山谷詩忍向時人)
(覓賞/音)回回州縣之塵(楚辭腸回回兮盤紆揚雄傳徒回/回以徨徨馬融傳紛紛回回南北)
(東西風行雲轉匃磕隱訇黄塵勃滃闇若霧昏劉/公幹雜詩沈迷簿領書回回自昏亂回回心亂貌)落落
功名之夢(落落不相入也老子落落如石耿/弇傳落落難合馮衍傳落落如玉)本謂伯樂
之既顧羣馬可空(韓文伯樂一過冀北之野而馬羣遂/空夫冀北馬多天下伯樂雖善知馬)
(安能空其羣耶解之者曰吾/所謂空非無馬也無良馬也)寧知烏獲之難逢匹雛莫
舉竊料黑頭之宰相(晉書諸葛恢傳恢弱冠知名試守/即邱長轉臨沂令為政和平值天)
(下大亂避地江左名亞王導庾亮嘗謂曰明府當為黒/頭三公王珣傳珣弱冠與謝𤣥為桓溫掾溫嘗謂之曰)
(王掾當作黑頭公北史濟南王彧字文若少有才學時/譽甚美侍中崔光見而謂人曰黑頭三公當此人也)
亦憐白腳之門生(唐趙璘因話錄李太師逢吉知貢舉/牓成未放而入相禮部王尚書播代)
(放牓及第人就中書見座主/時語好腳踪門生白腳未詳)然願廣萬間以庇寒(杜詩/安得)
(廣厦千萬間大庇/天下寒士俱歡顔)詎敢私升斗之活涸(莊子莊周家貧/往貸粟於監河)
(侯河侯曰我將得邑金貸子三百金周忿然作色曰周/昨來有中道而呼者顧見車轍有鮒魚焉問之曰子何)
(為者耶對曰我東海波臣也君豈有升斗之水而活我/哉周曰諾我將南遊呉越之王激西江之水而迎子可)
(乎鮒魚忿焉作色曰吾得升斗之水為活/耳君乃言此曾不如早索我於枯魚之肆)捲珠簾於未
老勿疑驚燕之呢喃(湘山野錄吕申公薦陳堯佐堯佐/遂大拜極懐薦引之德因作燕詞)
(曰二社良辰千家庭院翩翩又見新歸燕鳳凰巢穩許/為隣瀟湘煙暝來何晩亂入紅樓低飛綠岸畫梁時拂)
(歌塵散為誰歸去為誰來主人恩重珠簾捲申公笑曰/自恨捲簾人已老莫愁調鼐子無功公老於廊廟而藴)
(籍如此呢喃語不了也劉/季孫詩呢喃燕子語梁間)令江水兮安流庶遂間鷗之
浩蕩(楚辭令湘源兮無波使江水兮安/流杜詩白鷗波浩蕩萬里誰能馴)
　贄見
　　見趙茶馬(彦綰○全篇用茶馬事茶馬沿革見都/大門按職源併茶馬為一司始於元豐)
　　(四年此蓋成都等路提/舉故通篇兼用蜀事)
訪火井於臨邛偶逃水厄(一統志火井在伏龍山下地/窪若池以水引之隱隱出地)
(中少頃炎熾夏月積雨停水則焰生水上水為沸而寒/如故冬月水涸則上上有焰觀者至焚衣裾異苑臨邛)
(縣有火井漢室之隆則炎赫彌熾桓靈之際火勢漸微/諸葛孔明一瞰而更盛至景曜元年人以燭投即滅其)
(年蜀并於魏博物志臨邛有火井縱廣五尺深二三丈/在縣南百里昔時有以竹木投之以取火諸葛丞相往)
(視之後火轉盛熱以盆著井上煑鹽得鹽入以家火即/滅迄今不復燃也文選火井沉熒於幽泉高爓飛煽於)
(天垂注蜀都有火井欲出其火先以家火投之隆隆如/雷聲爓出爛然以竹筒盛之接其光而無灰杜詩斬木)
(火井羣猿呼又煙塵侵火井注蜀有火井在邛州故邛/有火井縣世説王濛好茶人至輙飲之士大夫甚以為)
(苦毎欲候濛必曰今日有水厄洛陽伽藍記給事中劉/縞慕王肅之風專習茗飲彭城王謂縞曰卿不慕王侯)
(八珍專好蒼頭水厄海上有逐臭之夫里内有效顰之/婦子其是也自是朝貴不復設茗惟江表殘民逺來降)
(者侍中元叉欲為設茗先問卿於水厄多少蕭正德不/曉乂意曰下官雖生水鄉立身以來不遭陽侯之厄舉)
(座皆笑山谷詩不嫌水厄幸來辱寒泉湯鼎聽松風按/火井亦出茶山谷煎茶賦云夷陵之壓磚臨邛之火井)
(是/也)望星槎於仙漢行拜月題(博物志舊説云天河與海/通有人居海渚者年年八)
(月有浮槎去來不失期人有竒志立飛閣於查上多齎/糧乘槎而去十餘日中猶觀星斗日辰自後茫茫然亦)
(不覺晝夜去十餘月奄至一處有城郭狀屋舍甚嚴遥/望宫中多織婦見一丈夫牽牛渚次飲之牽牛人乃驚)
(問曰何由至此此人具説來意并問此是何處答曰君/還至蜀郡訪嚴君平則知之後至蜀訪君平曰某年月)
(日有客星犯牽牛宿計年月正是此人到天河時也周/密癸辛雜志云自唐諸詩人皆以乘槎為張騫事雖老)
(杜用事不茍亦有乘槎消息近無處問張騫之句按騫/本傳止云漢使窮河源而已至張華博物志乃云云然)
(未嘗指為張騫也及宗懔作荆楚歲時記乃言武帝使/騫使大夏尋河源乘槎見牛女不知何據又王子年拾)
(遺記云堯時有巨槎浮於西海查上有光若星月二月/一周天名曰貫月查則堯時已有此查矣莊子加之以)
(衡扼齊之以月題月題馬額上當顱/如月形者東坡詩門外青驄響月題)慰江湖渴夢之深
(山谷以雙井茶送孔常甫詩校經同省竝門居無日不/聞公讀書故將茗椀澆舌本要聽六經如貫珠心知韻)
(勝舌知腴何似寶雲與真如湯餅作魔應不寢慰君渴/夢吞江湖唐何諷夢渴賦云奔九江走五湖手不暇於)
(斡運心不息於躊蹰見波漸竭而百川如淺岸益高而/低淤將枯腹慊爾而不覺肺燥然而不濡又云以吾此)
(夕之一夢見自/古不足者之心)瞻原隰華鑣之沃(詩皇皇者華於彼原/隰鑣悲交切説文馬)
(銜也爾雅鑣謂之钀釋名包也在旁包斂其口/韓詩清塗振華鑣詩六轡沃若詩詁潤澤也)伏念某
地寒而根淺(劉向别錄鄒衍在燕有谷地美而寒不生/五穀晉書列女傳王渾妻鍾琰生子濟女)
(亦有才淑為求賢夫時有兵家子甚俊濟欲妻之白琰/琰曰要令我見之謂濟曰此人才足拔萃然地寒壽促)
(不足展其器用楊方傳縉紳之徒咸厚遇之自以地寒/不願久留京華求補逺郡北史陳元康傳元康地寒時)
(以為殊賞新唐書李揆傳苗晉卿數薦元載揆輕載地/寒載銜之舒元輿傳地寒不與士齒韓詩外傳草木根)
(荄淺未必撅也飄風興暮雨/墜則撅必先矣此以茶喻)年運而骨高(莊子予年運/而往矣杜陵)
(瘦馬行東郊瘦馬使我傷骨骼硉兀如/堵牆韓駒父詩官清馬骨高此以馬喻)斟酌胷中固乏
可人之風味(漢書敘傳斟酌六經蔡邕傳斟酌羣書李/固傳斟酌元氣左慈傳手自斟酌莫不醉)
(飽山谷以團茶贈晁無咎詩贈君越侯所貢蒼玉璧可/以烹玉塵試春色澆君胷中過秦論斟酌古今來活國)
(禮記孔子曰管仲遇盜取二人焉上以為公臣曰其所/與游辟也可人也蜀志費禕傳君信可人晉書桓溫傳)
(常行經王敦墓望之曰可人可人可人或作可兒兒與/人通用梁書范雲傳沈攸之召與語聲色甚厲雲貌不)
(變徐自陳説攸之乃笑曰卿定可兒山谷詩十年擇對/無可人又平生心賞建溪春一邱風雨極可人穀梁傳)
(僖元年注江熈曰雖千載之事難明然風味之所期古/猶今也世説注高逸沙門傳支遁居㑹稽晉哀帝欽其)
(風味杜詩西河共風味山谷詩風/味窺大雅又風味極不淺○喻茶)局促轅下粗知範我
之馳驅(灌夫傳局趣效轅下駒應劭曰駒者駕著轅下/局趣䠞小之貌張晏曰俛頭於車轅下隨母而)
(已師古曰張説非也駕車不以牝馬皇皇者華曰我馬/維駒非隨母也按説文局促也從口在尺下復局之趣)
(亦作促音趨玉切廣/韻短也蹙也○喻馬)與其包裹而供權倖之鑚(東坡和錢/安道寄思)
(建茶詩收藏愛惜待佳客不敢包裹鑽權/倖烏臺詩案云此詩譏世之小人○喻茶)不若蹭蹬而
任風塵之老(杜詩蒼茫風塵際蹭蹬騏驥老志士/懐感傷心胷已傾倒蹬音鄧○喻馬)況乏
揮毫之百斛(山谷雙井茶送子瞻詩人間風日不到處/天下玉堂森寶書想見東坡舊居士揮毫)
(百斛瀉明/珠○喻茶)固應病顙之十年(柳文起廢答中廐病顙之/駒顙之病且十年色𤣥不)
(尨無異技硿然/大耳○喻馬)懶問蓬萊羣仙之司(盧仝謝孟諫議寄/新茶詩蓬萊山在)
(何處玉川子乘此清風欲歸去山上羣/仙司下土地位清高隔風雨○喻茶)遂叱邛徠九折
之馭(王尊傳先是琅琊王陽為益州刺史行部至邛徠/九折阪歎曰奉先人遺體奈何數乘此險後以病)
(去及尊為刺史至其阪問吏曰此非王陽所畏道耶吏/對曰是尊叱其馭曰驅之王陽為孝子王尊為忠臣山)
(海經崍山江水出焉華陽國志嚴道縣南有邛郲山/山上凝氷夏結縈迴九折王陽去官之所○喻馬)其
甘如薺豈必衆嘗(詩誰謂荼苦其甘如薺荼音徒薺音/泚説文荼苦荼也徐曰即今之茶字)
(薺廣韻云甘菜淮南子云薺水也冬水王而生仲夏土/王而死又其枝葉細靡通謂之靡草師嚝占以薺為甘)
(草稼穡作甘故以為歲豐之候王應麟玉海周詩記苦/荼茗飲出近世春秋書齊荼漢書志荼陵陸顔諸人雖)
(已轉入茶音而未易字文也自陸羽茶經盧仝茶歌趙/贊茶禁以後遂易荼為茶丁謂進新茶表右件産異金)
(沙名非紫笋江邊地暖方呈彼茁之形闕下春寒已發/其甘之味有以少為貴者焉敢韞而藏諸無名氏詩甘)
(薺非子敵宫槐讓我先陳後山詩君如雙井茶/衆口願一嘗顧我如麥飯猶足填饑腸○喻茶)言刈其
蔞願為君御(詩翹翹錯薪言刈其蔞之子于歸言秣其/駒蔞龍殊切爾雅翼云蔞古今以為珍菜)
(大招云呉酸蒿蔞王逸曰蔞香草也郭氏云江東用以/羮魚李膺傳荀爽嘗就謁膺因為其御既還喜曰今日)
(得御李君/矣○喻馬)恭惟某官雲龍氣局(張舜民小説熈寧中有/㫖下建州製宻雲龍其)
(品尤高東都事略廖正一字明略晚登蘇門子瞻大竒/之時黄秦晁張號蘇門四學士毎來必令侍者朝雲取)
(密雲龍一日又命取蜜雲龍家人謂是四學士窺之乃/明略也山谷蜜雲龍詩亂雲蒼璧小盤龍貢包新様出)
(元豐午牕欲眠視濛濛喜君開包碾春風按宋龍鳳團/今人徒聞名而不識其形製宋建安人黄儒作品茶要)
(錄列四十餘色細色三十六品麤色五品近世江隂徐/子擴暖姝由筆云嘉靖十六年正月丹陽孫曲水於留)
(都得團茶一餅形如象棋子厚三四分面有戲珠盤龍/中一方圍楷書萬壽龍芽四字真宋物也雲翼按此即)
(茶錄中細色第五號宋大觀二年與貢新銙御苑玉芽/同造蓋高品也曲水先大父别號即此可想其形製云)
天驥風標(顔延年赭白馬賦漢道亨而天驥呈材任昉/追封衡陽王詔風標秀特器體淹𢎞南史柳)
(憕傳柳憕風標才氣恐不能為/少主臣山谷詩遺編想風標)架屋桃源三椀澆五千
之巻(昌黎桃源圖詩架巖鑿谷開宫室接屋連牆千萬/日盧仝詩一椀喉吻潤二椀破孤悶三椀搜枮腸)
(我有文字/五千卷)乘軺僰道一雄將十萬之雌(軺市昭切使車/也僰蒲北切説)
(文犍為蠻夷从人棘聲司馬相如傳略通夜郎僰中注/駹筰邛僰四種皆夷名山谷詠李伯時摹韓幹三馬詩)
(緬懐胡沙英妙質/一雄可將十萬雌)卻笑前丁後蔡之籠加(東坡詩君不/見武夷溪邊)
(粒粟芽前丁後蔡相籠加爭新買寵各出意今年鬬品/充官茶建州郡志建州大小龍團始於丁晉公而成於)
(蔡君謨國朝太平興國二年始置籠焙造龍鳳茶咸平/中丁晉公為福建漕監造御茶進龍鳳團慶歴間蔡公)
(端明為漕始改造小龍團茶仁廟尤所珍惜是後最精/者曰龍團勝雪外有蜜雲龍一品號為竒絶方靈芽敷)
(折之初常先民焙十餘日進發飛騎疾馳不出中春頭/綱已至京師歐陽永叔聞君謨進小龍團驚歎曰君謨)
(士人也何/至作此事)安得超范軒欒之繳繞(柳文晉問晉國多馬/屈焉是産四散惝怳)
(開合萬狀其小者則連牽繳繞仰乳俯齕其材之可者/收斂攻教棹手飛縻指毛命物百步就羈牽以荀息御)
(以王良超以范鞅軒以欒鍼左傳/范鞅超乘欒鍼為右軒公出於淖)加臭味而厚賔客漫
令策兔褐之功(山谷煎茶賦云苦口利病解膠滌昏未/嘗一日不放著而策茗椀之勲者也又)
(云酌兔褐之甌瀹魚眼之鼎既加臭味而厚賓客前四/後四各用其一蔡襄茶錄茶色白宜黑盞建安所造者)
(紺黑紋如兔毫其坏微厚熁之久熱難冷/為要用出他處者或薄或紫皆不及也)畫骨相而遺
毛皮諒必察驪黃之外(山谷詩曹霸弟子沙苑丞喜作/肥馬人笑之李侯論幹獨不爾)
(妙畫骨相遺毛皮列子秦穆公謂伯樂曰子之年長矣/子姓有可使求馬者乎伯樂對曰臣有所共與擔纒束)
(薪者有九方皋此其於馬非臣之下也穆公見之使行/求馬三月而反曰已得之矣牝而黄使人往取之牡而)
(驪穆公不悦曰敗矣子之所使求馬者色物牝牡尚不/能知又何馬之能知也伯樂喟然歎息曰一至於此乎)
(是乃其千萬臣而無數者也若皋之所觀者天機也得/其精而忘其粗見其内而忘其外若皋之相馬乃有貴)
(於馬者也馬至/果天下之馬也)如某者不持圭璧(山谷以小龍團及半/挺贈晁無咎詩我持)
(𤣥圭與蒼璧以暗投人渠不識城/南窮巷有佳人不索賔郎常晏食)未洗袴袍(山谷題李/伯時頓塵)
(馬詩竹頭搶地風不舉文書堆案睡自/語忽看高馬頓風塵亦思歸家洗袍袴)特窘城南晏食
之謀(見上/文)遂入冀北暮取之數(韓文伯樂一過冀北之/野而馬羣遂空又朝取)
(一人焉拔其尤暮/取一人焉拔其尤)味已輸於第一(東坡詩注草茶盛於/兩浙日注第一自景)
(祐以來洪州雙井白芽製/作尤精遂為草茶第一)價敢望於倍三(韓文昔人有/鬻馬不售于)
(市者知伯樂之善相也從而/求之伯樂一顧價增三倍)草茶無賴空有名敢妄希
於湔袚(東坡詩草茶無賴空有名高者妖邪次頑礦湔/將先切滌也灑也袚敷勿切説文除惡祭也又)
(絜也除也戰國策汙明説春申君曰君獨無湔袚我也/山谷煎雙井茶詩能洗茗椀湔袚我風袂欲挹浮邱翁)
塞翁未必不為福或可備於走趨(淮南子塞上之人其/馬亡入胡中人皆弔)
(之其父曰此何知不為福居數月其馬將胡駿馬而歸/人皆賀之其父曰此何遽不為禍家富馬良其子好騎)
(墮而折其脾人皆弔之其父曰此何不遽為福居一年/胡人大入塞丁壯皆引弦而戰近塞之人死者十九此)
(獨以跛之故父子相保韓/文佩玉長裾不利走趨)
　　上魏運使(了翁○宋史魏了翁字華父邛州蒲江/人慶元五年進士贈秦國公諡文靖詳)
　　(見本/條注)
聞宇宙之大名如瞻喬嶽(杜詩諸葛大名垂宇宙/又巫峽忽如瞻華嶽)抱江
湖之渴夢今在下風(山谷詩慰君渴夢吞江湖詳見上/條左傳羣臣敢在下風鄒陽傳竊)
(高下風之行師古曰/言在下風側聽高尚)乏紹介以為容(王褎四子講德論/無介紹安從行乎)
(公卿鄒陽傳蟠木輪囷離竒而為萬乘器者以/左右先為之容也馬援傳無左右為容之介)脩辭誠
而求見(易脩辭立其誠所以居業也宋李略該聞錄云/林逋隱居西湖朝廷命守臣王濟體訪逋投䞇)
(一啓其文皆儷偶聲律之流乃以文學保薦詔下賜束/帛而已濟曰草澤之士文須滑稽不友王侯文學之士)
(則修辭立誠俟時致用逋兩失/之是宋人以儷語為脩辭也)某聞士之任重固不止
獨善其身儒者道高要當知有貴於巳若靡然斷趾以
適屨(荀爽傳後世之人好福不務其本惡禍不易其軌/傳曰截趾適屨孰云其愚何與斯人追欲喪軀誠)
(可痛/也)必至於舐痔以求車(莊子宋人有曹商者為宋王/使秦其徃也得車數乘王説)
(之益車百乘反於宋見莊子曰夫處窮閭阨巷困窘織/屨槁項黄馘者商之所短也一寤萬乘之王而從車百)
(乘者商之所長也莊子曰秦王有病召醫破癰潰痤者/得車一乘舐痔者得車百乘所治愈下得車愈多子豈)
(治其痔耶何得車之多也子行/矣趙壹傳舐痔結駟正色徒行)操行既卑國家何賴有
能卷舒之際(袁宏傳蘧寗以之卷舒柳下以之三/黜杜詩白髪甘雕喪青雲亦卷舒)不為
燥濕所移(漢書律厯志銅為物至精不為燥濕寒暑移其/節不為風雨暴露敗其形介然有常似乎士)
(君子之行申屠蟠傳味道守貞不為燥濕輕重不為窮/通易節淮南子夫烏之啞啞鵲之唶唶豈嘗為寒暑燥)
(濕變其/聲哉)如蘇文忠之違熈豐亦不茍同於元祐(宋史蘇/軾傳高)
(宗即位贈太師諡文忠熈寧元豐神宗年號/王安石為相元祐哲宗年號司馬光為相)若劉忠肅
之惡章蔡然非强附於伊川(宋史劉摰字莘老永靜東/光人嘉祐中擢甲科哲宗)
(即位擢侍御史疏蔡確十惡章惇凶悍輕侻無大臣體/皆罷去紹興初贈少師諡忠肅伊川先生年譜云孔文)
(仲奏先生汗下憸巧素無鄉行實錄孔文仲載呂申公/之言曰文仲為蘇軾所誘又申公家傳亦載其與呂大)
(防劉摯王存同較文仲所/論朱光庭事語甚激切)是名蜀珍(法言蜀莊沉冥蜀/莊之才之珍也不)
(作茍見不治茍得久幽而不改其操雖隋和何以加諸/舉兹以旃不亦寶乎吾珍莊也居難為也邵氏見聞錄)
(薛簡肅公知成都范蜀公方為舉子一見愛之公還朝/載蜀公以去或問簡肅曰自成都歸得何竒物曰蜀珍)
(産不足道吾歸/得一偉人耳)可重趙鼎(史記平原君傳毛先生一至/楚而使趙重于九鼎大呂)
觀公氣象(柳文先友記元全柔河南人氣象甚偉/韓詩氣象硉兀未可攀又氣象難比侔)視古
等倫(甘延壽傳投石超距絶於/等倫杜詩尊榮邁等倫)兹故賦明月烏鵲之詩
(魏武帝短歌行月明星稀烏鵲南飛繞樹三匝何枝可/依明帝步出夏門行䠞迫日暮烏鵲南飛繞樹三匝何)
(枝可/依)亟欲快景星鳳凰之覩(韓文朝廷之士引領東望/若景星鳳凰之始見也爭)
(先覩之/為快)恭惟某官眼高四海(東坡詩眼高/四海空無人)胷著千年(陳/后)
(山詩胷中歴歴著千/古筆下源源赴百川)漢相有真宜居蕭曹丙吉之冠(王/商)
(傳此真漢相矣丙吉傳贊近觀漢相高祖開基蕭曹為/冠孝宣中興丙魏有聲文中子魏相篇子謂魏相真漢)
(相識兵略達/時令遠乎哉)鄭公所願蓋在稷契臯陶之良(新唐書魏/徵傳徵頓)
(首曰願陛下俾臣為良臣毋俾臣為忠臣帝曰忠良異/乎曰良臣稷契咎陶也忠臣龍逢比干也良臣身荷美)
(名君都顯號子孫承傳流祚無疆忠臣已嬰禍/誅君陷昏惡喪國夷家祇取空名此其異也)當炙手
可熱之時(唐裴光裕東觀奏記魏國公崔鉉秉政鄭魯/楊紹復段環薛䝉一時俊造鉉所取信凡有)
(補吏議事或與之參酌時人語曰炙手可熱楊鄭段薛/欲得命通魯紹環䝉杜詩炙手可熱勢絶倫此指韓侂)
(胄/)凜掉頭不顧之節(杜詩巢父掉頭不肯住東將入海/隨煙霧詩卷長留天地間釣竿欲)
(拂珊瑚樹魏了翁傳遷/秘書郎以親老乞外補)長卿甫還於巴路(司馬相如傳/相如為郎數)
(歲㑹唐䝉略通夜郎僰中發巴蜀吏卒千人郡又多為/發轉漕萬餘人用軍興法誅其渠率巴蜀民大驚恐上)
(聞之乃遣相如責唐䝉等/因告諭巴蜀民以非上意)元濟已叛於蔡城(新唐書呉/元濟傳少)
(陽死子元濟匿不發喪偽表請元濟主兵㑹傳言董重/質殺元濟族其家李吉甫請遣使弔賻元濟不得命乃)
(悉兵四出焚舞陽及葉掠襄城陽翟關東大恐魏了翁/傳了翁知嘉定府行次江陵蜀大將呉曦以四川叛)
神山可巢固自薄蓬萊而不即(史記蓬萊方丈瀛洲三/神山者在渤海中諸仙)
(人及不死藥在焉未至望之如雲及到三神山反居水/下風輒引去終莫能至韓詩我能屈曲自世間安能從)
(女巢神山柳文謫龍説吾故居鈞天帝宫下上星辰呼/吸隂陽薄蓬萊羞崑崙而不即魏了翁傳韓侂胄以誤)
(國誅朝廷收召諸賢了翁預焉㑹史彌遠/入相了翁察其所為力辭召命開門授徒)欃槍未落必
欲借荆楚以同功(欃楚咸反槍楚行反爾雅彗星為欃/槍注亦謂之孛言其形孛孛似掃彗)
(史記天官志長二丈類彗星退而西北三月生天欃長/四丈末兑退而西南三月生天槍京房曰天欃為兵赤)
(地千里枯骨藉藉晉天文志云妖星四曰天槍其出不/過三月必有破國亂君伏死其辜殃之不盡當為旱饑)
(暴疾五曰天欃石氏曰雲如牛狀甘氏云本類星末鋭/長數丈河圖曰歲星之精流為天槍熒惑散為天欃天)
(槍歲星所生見以甲寅天欃辰星所生出以壬寅石氏/曰槍欃棓彗異狀其殃一也天文志云孝文時天槍夕)
(出西南占曰為兵喪亂其六年十一月匈奴寇上郡雲/中漢起兵以衞京師也唐中宗文明元年七月辛未夕)
(有彗星於西方長丈餘八月甲辰不見是為天欃昭宗/景福元年十二月丙子天欃出於西南己卯化為雲而)
(没崔駰傳運欃槍以電掃兮清/六合之土宇杜詩戮力掃欃槍)雖卒成孺子之名(史記/孫子)
(傳遂成䜿/子之名)然已立懦夫之志(袁宏傳後生擊/節懦夫増氣)一麾而出
(文選屢薦不入/官一麾乃出守)十暑於兹(杜詩十暑岷山/葛三霜楚户砧)回視獨對三
千字之人(夏竦詩縱横禮樂三千/字獨對丹墀日未斜)誰肯甘頓十九年之
刃(莊子庖丁曰今臣之刀十九年矣賈誼傳屠牛坦一也/朝解十二年而芒刃不頓者所排擊剝割皆衆理解)
(注頓讀曰鈍魏了翁傳嘉定十五年被/召入對蓋自了翁去國十有七年矣)萬牛不能回邱
山之重(杜詩萬牛回/首邱山重)四牡又復勤原隰之馳(詩四牡騑/騑周道逶)
(遲/)要路在前聊養韓忠獻之器(韓琦傳琦字穉圭相州/安陽人弱冠舉進士第)
(二贈尚書令諡忠獻胡氏傳家錄公徙開封府推官理/事不倦暑月汗流浹背府尹王博文大器重之曰此人)
(要路在前而治民/如此真宰相器也)榮進素定何必王文正之門(見前上/曾樞密)
(條魏了翁傳了翁再入朝史彌遠欲/引以自助了翁正色不撓未嘗私謁)然海内所以屬望
於公蓋天下尚有可為之事(五朝名臣言行錄吕誨字/獻可官至御史中丞獻可)
(病手書托溫公為墓志溫公亟省之已瞑目矣溫公呼/之曰更有以見屬乎獻可復張目曰天下事尚可為君)
(實勉之自警篇云獻可忍死謂溫公以天下尚可為當/自愛後溫公相天下再致元祐之盛獻可不及見矣至)
(溫公薨獻可之子由庚作挽詩曰地下若逢/中執法為言今日早昇平記其先人之言也)幸昌其志
以濟斯民惟功名當久逺之看(翰苑新書慶厯初歐陽/永叔張安道王素俱除)
(諫官蔡君謨以詩賀曰御筆親除三諫官喧然朝野競/相歡當年流落丹心在自古忠良得路難必有謀猷禆)
(帝右直須風采動朝端世間萬物俱塵土留取/功名久遠看三人以其詩薦於上尋亦除諫官)則富貴
乃緒餘之事(莊子其緒餘以為國家/注緒者殘也謂殘餘也)如某者居貧甚肆
從仕難任(韓詩居閒食不/足從仕力難任)大汗漫九垓之期分甘控地
(淮南子若士與汗漫期於九垓之上韓詩騰身誇汗漫/莊子蜩與鷽鳩笑之曰我決起而飛槍榆枋時則不至)
(而控於地/而已矣)逐侏儒一囊之俸豈必鑽天(東方朔傳侏儒/長三尺餘俸一)
(囊粟錢二百四十臣朔長九尺/餘亦俸一囊粟錢二百四十)乃逺隨黃鵠之梯(李白/蜀道)
(難地崩山摧壯士死然後天梯石棧相鉤/連黄鵠之飛尚不得過猨猱欲度愁攀緣)蓋願事碧鷄
之使(王褎傳方士言益州有碧鷄金馬之寳可祭祀致/也宣帝使褎往祭焉注金形似馬碧形似鷄也王)
(褎碧鷄頌曰持節使王褎謹拜南崖敬移金精神馬縹/碧之鷄處南之荒深谿迴谷非士之鄉歸來歸來漢德)
(無疆廉平唐虞澤配三皇左思蜀都賦金馬騁光而絶/景碧鷄儵忽而曜光後漢書西南夷傳越嶲郡青蛉縣)
(禹同山有碧鷄金馬光景時時出見華陽國志碧/鷄光景人多見之杜詩如何碧鷄使把詔紫薇天)雖神
索於大巫之側(莊子小巫見大巫拔茅而棄此其所以/終身弗如也呉志張紘見柟榴枕愛其)
(文為作賦陳琳在北見之以示人曰此吾鄉里張子綱/所作也後紘見陳琳作武庫賦應機論與琳書深歎美)
(之琳答曰自僕在河北與天下隔此間率少於文章易/為雄伯故使僕受此過差之談非其實也今景興在此)
(足下與子布在彼所謂小巫見大巫神/氣盡矣杜詩不謂矜餘力還來謁大巫)當氣蘇於君子
之前(杜詩計拙百僚/下氣蘇君子前)嗟逺道胡為來哉幸將在此(蜀道/難其)
(險也如此嗟爾逺道/之人胡為乎來哉)居是邦事其賢者儻或許之
　　上任中書(希夷○宋史本傳希夷字伯起其先眉/州人四世祖伯雨為諫議大夫其後仕)
　　(閩因家邵武登淳熈三年進士第調浦城縣簿從/朱熹學開禧初主太常簿歴禮部尚書兼給事中)
　　(端明殿學士簽書樞密院參知政事諡宣獻時史/彌逺柄國專政希夷具員而已議者頗譏其拱嘿)
披雲漢之天章夙見舍人之様(東坡詩手抉雲漢分天/章新唐書徐堅字元固)
(聖厯中東都留守楊再思王方慶共引為/判官屬文典厚再思毎曰為鳳閣舍人様)勒山林之俗
駕來瞻學士之真(孔稚圭北山移文請迴俗士駕為君/謝逋客言行錄綦北海先生崈禮字)
(叔厚公覃思於學問文章彊記默識繇唐虞三代以暨/國朝之隆君臣事迹如指諸掌視唐燕許常楊為不足)
(道上毎曰綦某之文有體真學士也山谷詩玉/堂端要真學士須得儋州秃鬢翁蓋指東坡)極知大
匠之門難飭小夫之牘(莊子小夫之知不離/苞苴竿牘詳見前)顧無藉手
(左傳宣子私覿子産以玉與馬曰敢不藉手以拜子命/起舍夫玉是賜我玉而免我死也謂以玉馬藉手拜子)
(産應奉傳心焉憤邑/聊以藉手藉自夜反)輒用引吭(吭通作肮説文頸也鮑/照賦引圓吭之纖婉韓)
(詩引吭/吐鏗轟)竊聞師儒竝世之難(山谷次子瞻韻師儒竝世/難日月過箭疾史記仲尼)
(弟子列傳孔子數稱臧文仲/柳下惠然皆後之不竝世)類有今古殊時之歎韓昌
黎之於太白漫夜夢以晝思(韓詩李杜文章在光焰萬/文長夜夢多見之晝思反)
(微/茫)陳後山之於大蘇恨江空而歲晚(陳師道字無己號/後山送蘇公知杭)
(州詩平生羊荆州追送不作逺豈不畏簡書放麑誠不/忍一代不數人百年能幾見昔如馬口銜今作禁門鍵)
(一雨五月涼中宵大江滿/風帆目力短江空歲年晚)今有文章之伯(杜詩毎語見/許文章伯)
實在邦域之中公求士甚士之求公既聞命矣(東坡勤/上人詩)
(集序歐陽公好士為天下第一有一言中於道不逺千/里而求之者甚於士之求公以故能盡致天下豪傑)
後視今猶今之視昔盍往拜之(京房傳臣恐後之視今/猶今之視前也王羲之)
(蘭亭序後之視今/亦由今之視昔)伏念某氣懦弗張骨凡難換(歐詩換/骨莫求)
(丹九轉榮名/何待禄千鍾)一科十年之不補愧在無聞(韓昌黎復志/賦哀白日之)
(不與吾謀兮至今十年其猶初豈/不登名於一科兮曾不補其遺餘)半通五兩之甚甘止
於為養(法言食如螘衣如華朱輪駟馬金朱煌煌無己/泰乎曰由其德舜禹受天下不為泰不由其德)
(五兩之綸半通之銅亦泰矣注五兩之綸半/通之銅皆有秩嗇夫之印綬印綬之微者也)曾幾何日
竟失所天(趙壹傳寧當慢傲加于所天文選剖心摩踵/以報所天蜀志卻正傳託身所天心焉是恃)
陷眥腐膺僅能逃死(柳文創鉅痛仍號於穹旻排土濡/涕頓首成墳陷膺腐眥寒暑在廬)
(草木悴死/鳥獸躊蹰)磨肌戛骨奚暇送窮(韓昌黎送窮文磨肌戛/骨吐出心肝企足以待)
(寘我/讐寃)祥琴翕忽以成聲(禮記祥之日鼓素琴告民有終/也以節制者也又子張既除喪)
(而見予之琴和之而和彈之而成聲作曰先王制禮不/敢不至焉又孔子既祥五日彈琴而不成聲十日而成)
(笙歌祥祭名去凶即吉之義王臨川集祥琴既御吉服/以朝東坡詩祥琴雖未調餘悲不敢留李白賦揮霍翕)
(忽/)塵甑雎盱而望賜(范丹傳桓帝時以丹為萊蕪長不/到官遇黨人禁錮結草室而居有)
(時絶粒閭里歌之曰甑中生塵范史雲釜中生魚范萊/蕪雎呼回切盱凶于切説文盱仰目也蒼頡篇張目貌)
(列子而雎雎而盱盱高誘注睢盱視聽貌王延壽賦鴻/濛樸略厥伏睢盱儲光羲詩春光既蕩漭伏戰亦睢盱)
心口相語但欲從小宰之銓(三國志心與口討韓詩手/摩袖拂心語口周禮天官)
(小宰中大夫二人説文銓衡也尚書銓掌七品以上選/侍郎銓掌八品以下選流外謂之小選小宰銓即侍郎)
(銓/也)面目可憎未敢作大鈞之問(送窮文凡使吾面目可/憎語言無味者皆子之)
(志也劉禹錫問大鈞賦序孤居慮靜滯念歘起伊人理/之不可以曉也將質諸神乎謹貢誠馳精敢問大鈞)
惟是忍見賢之渴(諸葛武侯傳總攬英雄思賢如渴/山谷詩空餘見賢心忍渴望梅嶺)所
當修覿德之恭或聞庸下之姓名已辱暗中之摸索(語/林)
(許敬宗性輕傲見人多忘之或謂其不聰曰卿/自難記若遇何劉沈謝暗中摸索著亦可識)逢人必
項斯之説幾於神比而天同(道山清話余少時嘗與文/潛在館中因看隋唐嘉話)
(見楊祭酒贈項斯詩云度度見詩詩總好今觀標格勝/於詩平生不解藏人善到處逢人説項斯因問諸公唐)
(時未聞項斯有詩名也文潛曰必不足觀楊君詩律已/如此想其所好者皆此類也葛常之韻語陽秋云劉禹)
(錫隋唐嘉話載楊祭酒贈項斯詩云云斯集中佳句如/晚春花云疎與香風㑹細將泉影移别張藉云子城西)
(竝宅御水北同渠拙惡有餘宜祭酒公謂標格勝於詩/也祭酒乃敬之也其贈斯詩鄙俗如此與斯亦奚逺哉)
(今按項斯字子遷江東人㑹昌四年進士為丹徒尉有/詩一卷受知於張水部籍不獨楊敬之也唐人作主客)
(圖以李益為清竒雅正主張籍楊敬之為升堂客則敬/之在唐與籍齊名文潛常之亦非定論也韓文感二鳥)
(賦孰左右者為之/先信天同而神比)伴直難浩然之呼特以職親而地近
(孟浩然為王右丞所知一日王待詔金鑾召浩然商較/風雅上忽臨幸浩然錯􁂚伏牀下王不敢隱因奏聞上)
(欣然召見命吟舊作浩然拜舞誦詩至不才明主棄之/句上憮然曰卿自不求朕朕未嘗棄卿奈何誣朕因放)
(歸南山東坡詩玉堂清冷不成眠伴直難呼孟/浩然韓文吾時在翰林職親而地禁不敢相聞)仰高山
之景行(詩高山仰止景行行止傳景大也箋景明也古/人有高德如山者則仰慕之有明行者則而行)
(之鶴林玉露云景本訓明而世俗有景仰景慕之語失/其義矣野客叢書云後漢書劉愷傳今愷景仰前修注)
(景慕也則此謬其/來久矣詳别見)感流水之賞音(呂氏春秋伯牙善鼔/琴鍾子期善聽之方)
(鼓琴志在泰山鍾子期曰善哉乎鼔琴巍巍乎如泰山/志在流水鍾子期曰善哉乎鼓琴洋洋乎志在流水鍾)
(子期死伯牙擗琴絶絃終身不復鼓琴為世無足鼓琴/者也潘岳夏常侍誄雖實唱高猶賞爾音山谷詩寂寞)
(吾道付萬世忍/向時人覓賞音)樂莫樂兮相知安有又傲翰林之理(屈/原)
(九歌悲莫悲兮生別離樂莫樂兮新相知韓文韓/愈亦人耳彼傲宰相又傲翰林其將何求必不然)見所
見而後去姑慰不願封侯之心(嵇康傳康居貧與向秀/共鍛於大樹之下以自)
(贍給鍾㑹往造焉康不為之禮良久㑹去康謂曰何所/聞而來何所見而去㑹曰聞所聞而來見所見而去㑹)
(以此憾之李白與韓荆州書白聞天下談士相聚而言/曰生不用封萬户侯但願一識韓荆州何令人之景慕)
(一至於/此耶)恭惟某官學冠儒纓道航聖瀆(法言舍舟航而/濟乎瀆者末矣)
(舍五經而濟/乎道者末矣)家故雄於四蜀(巴蜀黔漢/為四蜀)誰敢齒於諸任
(左傳周之宗盟異姓為後寡/人若朝於薛不敢與諸任齒)騎鯨暫駐於九龍(説文鯨/海大魚)
(也春秋後語宋玉對楚王曰鯨魚朝發崑崙之墟暮宿/孟津尺澤之鯢豈能與量江漢之大哉杜詩若逢李白)
(騎鯨魚道甫問訊今何如東坡/詩願持空手去獨控横山鯨)振鬛遂喑於萬馬(東坡/三馬)
(贊時西域貢異馬首高八尺龍顱而鳳膺虎脊而豹章/出東華門入天駟監振鬛長鳴萬馬皆喑父老縱觀以)
(為未始見也芥隱筆記云劉夢得稱韓文/云鸞鳳一鳴蜩螗革音東坡字法昉此)周情孔思心
傳先聖之不傳(李漢韓文序日光/玉潔周情孔思)宋豔班香文到古人
之未到(杜牧示姪阿宜詩高摘屈宋豔濃薫班馬香李/杜泛浩浩韓柳摩蒼蒼韓文辱示初筮賦實有)
(意思但力為之/古人不難到)久於詳試(蕭望之傳欲詳試其/政事復以為左馮翊)昨乃遄
歸(詩式遄其歸遄速也/莊子不若遄歸也)士則快於睹先(韓文朝廷之士/引領東望若景)
(星鳳凰之始見也/爭先睹之為快)帝已嗟於見晩(見上鄭/參政條)能典朕禮咨
伯直清(尚書咨四岳有能典朕三/禮又夙夜惟寅直哉惟清)肯從吾兒煩君調護
(留侯傳四人從太子年皆八十餘上大驚曰吾求公數/歲公避逃我今公何事從吾兒游乎煩公幸卒調護太)
(子/)玉堂草罷又吟紅藥之翻(揚雄傳上玉堂注黄圖有/大玉堂小玉堂殿元城語)
(錄太宗以玉堂之設其來尚矣但虛傳其號而無正名/乃飛白書玉堂之署四字以賜焉夢溪筆談故事堂中)
(設視草臺毎草制則具衣冠據堂而坐今但存空臺謝/元暉直中書省詩紅藥當堦翻蒼苔依砌上紅藥謂紅)
(芍/藥)金匱紬餘還對紫薇之伴(司馬遷傳紬史記石室金/鐀之書注紬謂綴集之音)
(冑鐀與匱同通典中書之官舊矣謂之中書省自晉魏/始後魏謂之西臺隋初改為内史省光宅元年改為鳳)
(閣開化元年改為紫薇省岑參詩三殿花/香入紫薇白樂天詩紫薇花對紫薇郎)彼智效一官
而不足(莊子故夫知效一官行比一鄉德合一/君而徴一國者其自處也亦若此矣)此身兼
數器而有餘(薛宣傳經術文雅足以謀王體斷/國論身兼數器有退食自公之節)人望一
條之冰其容已肅(王君玉國老談苑陳彭年在翰林所/兼十餘職皆文翰清秘之目人謂其)
(署銜為/一條冰)公傍九霄之月所樂不存(杜詩星臨萬户/動月傍九霄多)豈非
為天子之私人實持公議(新唐書百官志翰林學士專/掌内命凡拜免將相號令征)
(伐皆用白蔴其後選用益重而禮遇/益親至號為内相又以為天子私人)行且作清廟之近
弼尤佩逺憂(詩序清廟祀文王也鄭箋清廟者祭有清/明之德者之宮也天德清明文王象焉故)
(祭之而歌/此詩也)今外夷訌阻之時(訌音虹説文䜋也詩蟊賊/内訌增韻亂也通作虹詩)
(實虹/小子)正中國圖回之日(荀子圖回天下於掌上而辨白/黑注回轉也言圖謀運轉天下)
(之事如在/掌上也)天地亦大矣保邦當在於未危(老子天大地/大王亦大尚)
(書制治於未亂/保邦於未危)人物方眇然求才不嫌於太廣(王逸少/帖蔡公)
(遂委篤深可憂當今人物眇然而艱疾若此令人短氣/山谷詩門無行媒迹草木傷憔悴人物方眇然誰能委)
(圭幣又馬當一曲孤煙人物于今眇然蔡光/啓詩人物於今歎眇然孤墳宿草已生煙)與其待倉
猝而市三年之艾(猝通作卒説文犬從草暴出逐人也/宋名臣言行錄范忠宣公純仁嘗曰)
(人材難得欲隨事有用則緩急無以應手七年之病求/三年之艾非儲之以待如病者何故雅以人才為己任)
(毎有引薦必先公議及其至也内舉有/所不避其不可則人君所主亦必爭)不若及閒暇而
滋九畹之蘭(説文畹田二十畮也集韻韻㑹田三十畮/曰畹離騷經余既滋蘭之九畹兮又樹蕙)
(之百畮王逸注畹十二畞韓詩樹/蘭盈九畹梁盧蕣詩滋蘭成秀畹)時來為之(新唐書張/嘉貞傳秘)
(書監姜皎得罪張嘉貞附㑹權幸請加詔杖俄而皎死/後廣州都督裴伷先下獄帝問法當何如嘉貞復援皎)
(例張説進曰臣聞刑不上大夫士可殺不可辱皎事既/不可追伷先豈容復濫上然其言嘉貞退謂説曰何言)
(事之深也説曰宰相者時來即為之豈能長據若貴臣/盡當可杖恐吾等行當及之魏志劉廙傳遭乾坤之靈)
(值時來之運晉書賈充傳贊邀遇時來遂階榮命晉書/載記慕容垂傳但時來之運未至故韜光俟奮耳北史)
(于謹傳州縣之職昔人所鄙台鼎之位須待時來南/史膺時來之運劉長卿詩勿謂州縣卑時來自為用)天
下幸甚(丙吉傳決定大策天下幸甚東坡賀韓丞相/啓四方聳觀萬口同慶天下幸甚天下幸甚)某
藐無可贄輒誦所聞幽桂遺榛菅底敢累犯嚴之口(榛/音)
(臻説文果實如小栗又木叢生貌菅音官説文茅也爾/雅白華野菅昌黎雪後寄崔斯立詩藍田十月雪塞關)
(我興南望愁羣山攢天嵬嵬凍相映君乃寄命於其間/秩卑俸薄食口衆豈有酒食開容顔殿前羣公賜食罷)
(驊騮蹋路驕且閑稱多量少鑒裁密豈念幽桂/遺榛菅幾欲犯嚴出薦口氣象硉兀未可攀)江梅託
桃李但欲薰自潔之香(山谷上東坡詩江梅有佳實託/根桃李塲桃李終不言朝露借)
(恩光孤芳忌皎潔冰雪空自香古來和鼎實此物升廟/廊杜牧之詩濃薫班馬香山谷詩然以明哲之火熏以)
(忠信之香又頗熏見知香陳後山詩/松篁有節元宜晚桃李無蹊只自薫)
　　上呉宣撫(獵○宋史呉獵字德夫潭州醴陵人登/進士第初主潯州平南簿時張栻經略)
　　(廣西檄攝靜江府教授知常州無錫縣用陳傅良/薦召試守正字光宗久不覲重華宮上疏切諫又)
　　(白宰相留正乞召朱熹楊萬里時陳傅良以言過/宮事不行求去獵切責之傅良改容謝㑹偽學禁)
　　(興獵言陛下臨御未數月今日出一紙去宰相明/日出一紙去諫臣昨又聞侍講朱熹以御札畀祠)
　　(中外惶駭謂事不出於中書是謂亂政獵既駁史/浩謚又請以張浚配享阜陵議皆不合出為江西)
　　(轉運判官尋劾罷久之黨禁弛起為廣西轉運判/官除户部員外郎總領湖廣江西京西財賦除秘)
　　(閣修撰主管荆湖北路安撫司公事知江陵府金/人圍襄陽朝廷命獵節制本路兵馬加寳謨閣待)
　　(制京湖宣撫使呉曦俄反於蜀警報至獵請魏了/翁攝參議官訪以西事募死士入竟陵命其將王)
　　(宗廉死守調大軍及忠義保捷分道夾擊金人遂/去又督董逵等援德安董世雄孟宗政等解襄陽)
　　(之圍西事方殷獵為討叛計請于朝以王大才彭/輅任西事仍分兵抗均房諸險漕粟歸峽以待王)
　　(師及曦誅除刑部侍郎充四川宣諭使朝廷命旌/别淑慝以敷文閣學士四川安撫制置使兼知成)
　　(都府嘉定六年召還卒家無餘貲蜀人思其政畫/像祠之獵初從張栻學乾道初朱熹㑹栻於潭獵)
　　(又親炙湖湘之學一出於正獵實表率之有畏齋/文集奏議六十卷諡文定○陶朱新錄韓侂胄作)
　　(偽學逆黨籍頒行天下獵列名/其間詳啓意乃任寧鄉主簿作)
祭主簿之竈揆分已庳(孫寳傳寳以明經為郡吏御史/大夫張忠辟寳為屬欲令授子)
(經更為除舍設儲偫寳自劾去忠固還之心内不平後/署寳主簿徙入舍祭竈請比隣忠隂察怪之使所親問)
(寳前大夫為君設除大舍子自劾去者欲為高節也今/兩府高士俗不為主簿子既為之徙舍甚悦何前後不)
(相副也寳曰高士不為主簿而大夫君以寳為可一府/莫言非士安得獨自高且不遭者可無不為況主簿乎)
升侍郎之階見賢有耀(韓詩升階揖侍/郎歸舍日未欹)未之藉手(見上/條)
率爾脩辭竊以平生識元魯山便無他憾(新唐書卓行/傳元德秀字)
(紫芝河南人質厚少緣飾少孤事母孝舉進士不忍去/左右自負母入京師既擢第母亡以不及親在而婚終)
(身不娶兄子襁褓喪親無貲得乳媪德秀自乳之數日/湩流能食乃止既長將為娶家苦貧乃求為魯山令房)
(綰毎見德秀歎曰見紫芝眉宇使人名利之心都盡蘇/源明嘗語人曰吾不幸生衰俗所不恥者識元紫芝也)
(及卒李華諡曰文行先生天/下高其行不名謂之元魯山)於人見歐陽子乃謂竒逢
(欒城集上韓太尉書轍之來也於山見終南嵩華之高/於水見黄河之大且深於人見歐陽公而猶以為未見)
(太尉也故願得/觀賢人之灮耀)三復師儒竝世難之詩(見/前)再歌生世何
用早之句(陳後山觀六一堂圖書詩生世何用早/我已後此翁頗識門下士略已聞其風)江濤
如此孰能百斛而獨扛(謝安傳嘗與孫綽等汎海風起/浪湧安吟詠自若舟人以安為)
(悦猶去不止安徐曰如此將安歸耶宋朱新仲詩/風濤如此亦安歸韓詩龍文百斛鼎筆力可獨扛)人物
眇然誰可一洗乎萬古(杜詩一洗萬古/凡馬空餘見前)疑山川之沉寂
恐宇宙之泬寥(尸子天地四方曰宇往古來今曰宙司/馬相如傳追怪物出宇宙泬呼決切九)
(辨泬寥兮天高而氣/清韻㑹泬寥空貌)適我願兮(詩邂逅相遇/適我願兮)在此行矣
(左傳虞不獵矣在此行也又衣/身之偏握兵之要在此行也)恭惟某官肝膽一劒(韓/詩)
(肝膽一古劒/波濤兩浮萍)精神五兵(韓詩腸胃繞萬/象精神驅五兵)言行擇君子之
中庸德業得賢人之久大(繫辭可久賢人之/徳可大賢人之業)涕唾富貴
(韓文不啻如棄涕/唾無一分顧藉心)談笑功名蜀道天高久已放龜而縱
鶴(葉石林詩話趙清獻公以清德服一世平生蓄雷氏/琴一張鶴與白龜各一所向與之俱始除帥成都公)
(單車就道以琴鶴龜自隨元豐間再移蜀以龜投淮水/故其詩曰馬尋舊路知歸去龜放長淮不復來張九成)
(横浦語錄趙清獻帥蜀乃以一琴一鶴一龜自隨想其/致可知及再帥蜀縱鶴放龜想又以為累矣自是渠清)
(入妙/處)長沙地褊不妨狎鷺而馴鷗(漢書注長沙王來朝/稱壽歌舞但張袖小)
(舉手上問之曰臣國小地狹不足回旋列子海上之人/好鷗者毎旦之海上從鷗鳥游鷗鳥之至者百數而不)
(止其父曰吾聞鷗鳥皆從汝游取來吾玩之明日之海/上鷗鳥舞而不下杜詩白鷗波浩蕩萬里誰能馴山谷)
(詩老驥心猶在白鷗盟已寒又唯有白鷗盟未/寒又此心吾與白鷗盟又輕鷗白鷺定吾友)新詔禄
於壽宫(玉清萬壽宮宋徽宗建乃命宰執兼/使副用真宗玉清昭應宮故事也)表眷懐於
宣室(賈誼傳文帝思賈誼徵之至入見上方受釐坐宣/室未央前正室也東方朔傳宣室先帝之正處也)
(何武陳湯王嘉皆召見宣室西京賦宣室玉堂譬衆/星之拱極刑法志上常幸宣室注布政教之室也)今
天下尚有可為之事無競維人(詩無競維人四方其訓/之注言人君為國無疆)
(乎維在得其賢人若得賢人則/國家彊矣餘見上魏運使條)凡海内所謂不獲之夫
豈勝其衆能風霆於庶物(禮記風霆流行庶物露生霆/雷也謂地以神氣風雷之等)
(流布其行庶衆也言衆物感此神氣風霆之形露/見而生人君法此地之生物事事奉之以為教也)必霖
雨於四方(尚書若歲大旱/用汝作霖雨)天之大任是人恐不免耳(謝/安)
(傳安妻劉惔妹也既見家門富貴而安獨靜退/乃謂曰大丈夫不如此也安揜鼻曰恐不免耳)道之將
行也命孰能止之某鹿鹿無庸(見上鄭/參政條)狙狙有志(韓文/瞿翟)
(狙狙狙/七餘切)半生拙學已不計班貲之崇庳(韓文若夫商財/賄之有無計班)
(貲之崇庳是所謂詰匠氏之不以杙為楹/而訾醫師以昌陽引年欲進其豨苓也)一世偉人所
願觀道德於前後(魏志鍾繇傳文帝即位遷太尉封平/陽鄉侯時司徒華歆司空王朗竝先)
(世名臣文帝謂左右曰此三公者乃一代之偉人也後/世殆難繼矣南史何炯傳從兄戢謂人曰此子非止吾)
(門之寶亦為一代偉人范文正公王元之像贊昔王文/正公居宰府二十年未嘗見愛惡之迹天下謂之大雅)
(㓂萊公左右天子却契丹保社稷天下謂之至忠樞密/馬公慷慨立朝有犯無隱天下謂之正直此三君子者)
(一代之偉人也韓文三為屬吏時經/五年觀道德於前後聽教誨於左右)騷騷忍渴(韻㑹騷/愁也東)
(坡詩夜牕騷騷閙風竹/山谷詩忍渇望梅嶺)貿貿望塵(禮記有餓者䝉袂輯/屨貿貿然來注貿貿)
(目不明之貌趙咨傳望塵不及南史何點/傳豫章王尚望塵不及吾當望岫息心)然李生之從
事湖南知㑹計當而已矣(韓文送湖南李正字序李/生自湖南從事請告來覲)果
呉公之召置門下豈遥增擊而去之(賈誼傳年十八以/能誦詩書屬文稱)
(於郡中河南守呉公聞其秀材召置門下弔屈原賦見/細德之險微兮遥矰擊而去之矰漢書作增注增重也)
(言見苛細之人險阨之/證故重擊其羽而高去)
　　上曾運使(槃○詳啓意蓋/為寧鄉簿時作)
一行作吏俗莫俗於簿書(嵇康傳一行作吏此事便廢/梁書何𦙍傳一行為吏此事)
(遂/乖)六轡觀風華莫華於禮樂(詩六轡如濡禮記命太史/陳詩以觀民風王莽傳遣)
(使分行天下覽觀風俗唐貞觀八年分遣蕭瑀李靖楊/恭仁王珪竇靜李大寛劉德威皇甫無逸韋挺李襲譽)
(張亮杜正倫趙智等巡省天下延問疾苦觀風俗之得/失察刑政之苛弊詩序皇皇者華君之遣使臣也送之)
(以禮樂言逺/而有光華也)恃在鎔之所鑄(董仲舒傳夫上之化下下/之從上猶泥之在鈞惟甄)
(者之所為猶金之在/鎔惟冶者之所鑄)忘躍冶之不祥(莊子今大冶鑄金/金踊躍曰我且為)
(鏌鎁大冶必以/為不祥之金)斐然脩辭持此徼福(左傳天惠徼福於/敝邑之社稷辱收)
(寡君又寡君願徼福於周公魯公以事君又徼福於太/公丁公又徼福於厲宣桓武又徼福於先君獻穆又惠)
(徼周公之福徼堅/堯切求也邀也)伏念某材庳莫亢(庳説文中伏舍徐/曰低小屋通作卑)
(詩謂山/蓋庳)質窳無竒(窳説文汚窬也史記/舜陶河濵器不苦窳)長鑱掘黃獨之
苗只傷地脉(杜詩長鑱長鑱白木柄我生托子以為命/黄獨無苗山雪盛短衣數挽不掩脛黄獨)
(俗名土芋根惟一顆而色黄故謂之黄獨山谷云往時/儒者不解黄獨義改為黄精學者承之以余攷之蓋黄)
(獨是也本草赭魁肉白皮黄色巴漢人蒸食之江東謂/之土芋江西謂之土卵蒸煑食之類芋魁南州多食之)
(而俗人改曰黄精子美流離未至作道人劒客食/黄精也史記䝉恬傳此其中不能無傷地脉哉)短檠
喧綠幕之讀徒損天和(韓詩長檠八尺空自長短檠二/尺便且光黄簷綠幕朱户閉風)
(露氣入秋堂涼太學儒生東魯客三十辭家來射策夜/書細字綴語言兩目眵昏頭雪白此時提攜當案前看)
(書到曉那能眠一朝富貴還自恣長檠高張照珠翠又/囊空甑倒誰救之我今一食日還併自然憂氣損天和)
(安得康强保天性東坡/詩恐君雕琢傷天和)苦無計以養親遂强顏而干禄
(司馬遷傳言不辱者所謂强顔耳/劉向雜事此天下强顔女子也)一科不補漫得雉於
喝盧(韓詩豈不登名於一科兮曾不補其遺餘晉書劉/毅於東府聚樗蒲大擲一判應至數百萬餘人竝)
(黑犢以還唯劉裕及毅在後毅次擲得雉大喜褰衣繞/床大呌謂同坐曰非不能盧不事此耳裕惡之因挼五)
(木久之曰老兄試為卿答既而四子俱黑其一子轉躍/未定裕厲聲喝之即成盧毅意殊不快南史顔師伯為)
(侍中孝武與樗蒲帝得雉大悦謂必勝師/伯後得盧帝失色師伯遽斂手曰幾得盧)五技已窮欲
屠龍而單產(荀子梧鼠五技而窮宋王楙野客叢書云/今讀荀子梧鼠為貓鼠之鼠藝文類聚亦)
(編入鼠門僕攷之乃螻蛄非鼠也案本草廣雅皆謂荀/之梧鼠為螻蛄一名碩鼠易晉如碩鼠孔穎達正義引)
(蔡邕勸學篇云碩鼠吾能不成一技注云能飛不能上/屋能緣不能窮木能游不能度谷能穴不能藏身能走)
(不能先人荀子梧鼠五技而窮竝為螻蛄也魏詩碩鼠/刺重斂皆謂大鼠則爾雅所謂碩鼠關中呼為鼩鼠陸)
(機云今河東有大鼠能人立交前兩足於頸上跳舞善/鳴食人禾苗逐則走木空中亦有五技或謂之雀鼠然)
(則螻蛄與此鼠同名碩鼠皆有五技但螻蛄技窮而此/鼠技不窮耳陸佃埤雅謂五技而窮者為飛生與諸説)
(異今按飛生人多不解為何物宋江陵幾雜志云先君/知鳳翔府竹園中得一物如蝙蝠巨如大鴟有識者云)
(此鼯鼠也一名飛生飛而生子毎欲飛則緣樹至顛能/下不能高也莊子朱泙漫學屠龍於支離益單千金之)
(家三年技成而無所/用其巧注單盡也)騷屑倚門之望(騷説文擾也爾雅/動也檀弓騷騷注)
(急疾貌屑説文動作切切也方言屑屑不安也郭璞曰/往來貌梁呉筠詩仲秋黄葉下長風正騷屑杜詩撫跡)
(猶酸辛平人固騷屑又干戈況騷屑史記王孫賈母曰/汝朝出而晚來吾倚門而望唐王泠然詩恨見高堂上)
(朝朝獨/倚門)卑陬祭竈之謀(陬將侯切莊子子貢卑陬失色/瑣瑣然不自得注卑陬愧恧貌)
(韓詩棲棲法曹/椽何處事卑陬)趨蹌閣前之鈴僅逃箠楚(詩巧趨蹌兮/正義云巧為)
(步趨其舉動蹌然行而張足曰趨今之捷步禮有徐趨/疾趨韓詩趨蹌閣前鈴太守有鈴閣羊祜傳鈴閣之下)
(侍衞不過十數人野客叢書云杜詩脱身簿尉中始與/箠楚辭鮑注曰非謂簿尉受杖杖有罪者耳僕謂不然)
(官屬受杖其來久矣後漢戴宏為郡督郵曽以職事見/詰府君欲撻之云云三國志黃蓋為守長署兩掾教曰)
(若有姦欺終不加以鞭杖宜各盡心此屬官受杖之明/驗也自晉至唐此類尤多晉書向雄傳雄初仕郡為主)
(簿太守劉毅嘗以非罪笞雄後與毅俱為侍中初不交/言北史庫狄連為鄭州刺史開府參軍皆加捶撻魏收)
(為中外府主簿頻被撻楚唐書邕州經略使陳曇怒判/官劉緩杖之二十五而卒浙西觀察使韓臯封杖决安)
(吉令孫解臀杖十下而死劉晏考所部官六品以下杖/訖而奏杜牧之詩云參軍與縣尉塵土驚劻勷一語不)
(中治笞箠滿身瘡韓退之詩云判司卑官不堪説未免/捶楚塵埃間舉此以驗杜詩之意可見豈謂杖有罪者)
(哉/)倚賴天涯之釣大隔波濤(杜詩二儀積風雨百谷漏/波濤舍弟卑棲邑防川領)
(簿曹又倚賴天涯/釣猶能掣巨鰲)我有二天(三輔決錄蘇章為冀州刺/史行部有故人為清河太)
(守案得其姦貨乃設酒接以溫顔太守喜曰人各有一/天我獨有二天章曰今日蘇孺文與故人歡飲私恩也)
(明日冀州刺史白奏事/公法也遂舉正其罪)今既數月幸樓臺之近水(詩話/范文)
(正公鎮錢塘蘇鱗為屬縣巡檢城中兵官往往皆獲薦/書鱗在外邑未見收錄因公事入府獻詩曰近水樓臺)
(先得月向陽花木/易為春公即薦之)盍桃李之托根(宋廣平梅花賦序鳴/呼斯梅託根非其所)
(山谷詩江梅有佳/實托根桃李塲)薰南豐之香人爭出其門下(杜牧詩/濃薰班)
(馬香陳後山觀六一堂圖書詩向來一瓣香敬為曾/南豐韓文諸公貴人爭欲令出我門下交口薦譽之)認
西江之派我未免為鄉人(吕居仁集歌詩至豫章始大/出學者同作共和錄其名曰)
(江西宗派以其源流皆出豫章也其次曰陳無己潘邠/老謝無逸洪龜父饒德操何正平徐師川林子仁洪玉)
(父汪信民李希聲韓子蒼李商老晁師川何正平曰吾/乃居行間乎子蒼云我自學古人夏均父又以在下列)
(為恥漁隱叢話吕居仁近世以詩得名自言傳衣江西/作宗派圖自山谷以下列陳無己等二十五人為法嗣)
(楊廷秀江西宗派詩序云江西宗派詩者詩江西也人/非皆江西也人非皆江西而詩曰江西者何繫之也繫)
(之者何以味不以形也文獻通考江西詩派一百三十/七巻續派二十巻黄山谷而下三十五家又曾紘曾思)
(父子/詩)試伸仰首之鳴(韓文今有有力者當其前矣聊試/仰首一鳴號焉庸詎知有力者不)
(哀其窮而忘一擧手一投足之勞而轉/之清波乎柳文仰首伸吭張目而視)庸卜終身之遇
恭惟某官眼高四海(東坡詩眼高/四海空無人)筆落九天(山谷懐淵/明詩空餘)
(詩語工落/筆九天上)惟其有之種種文清之似(詩惟其有之是以/似之宋史曾幾字)
(吉甫其先贛州人徙河南府幼有識度入太學有聲兄/弼提舉學事渡江溺死幾以遺澤補官銓試第一賜上)
(舍出身除校書郎林靈素得幸朝士爭趨之幾稱疾不/往視靖康初提舉淮東茶鹽高宗即位改提舉湖北徙)
(廣西運判江西提刑又改浙西㑹兄開為禮部侍郎與/秦檜力爭和議檜怒開去幾亦罷僑居上饒七年檜死)
(起為浙西提刑知台州治尚清淨民安之賀允中薦召/對帝大悦授秘書少監幾承平時已為館職去三十八)
(年而復至鬚鬢皓白衣冠偉然權禮部侍郎孝宗受禪/幾又上疏數千言將召屢請老乃遷通奉大夫致仕卒)
(諡文清按宋曾氏三望最初溫陵宣靖公公亮明仲次/南豐舍人鞏子固兄弟然其祖致堯起家又在溫陵之)
(先其後則/幾之族也)繇來久矣源源忠恕之傳(薛宣傳日至吏以/休息所繇來久翼)
(奉傳所繇來久不改其本/司馬遷傳所從來逺矣)宜供奉於軒墀(新唐書李白/傳有詔供奉)
(翰林東坡詩供奉清班非老處㑹稽何日乞方回新唐/書百官志以中書務劇文書多壅滯乃選文學之士號)
(翰林供奉與集賢院學士分掌制誥書/勑開元二十六年改翰林供奉為學士)顧馳驅於原隰
(見/前)無波古井浸秀水之芙蓉(白樂天贈元微之詩無波/古井水有節秋竹竿一為)
(同心友三及芳歲闌孟郊詩妾心古井水波瀾誓不起/東坡詩年來煩惱盡古井無由波李詩清水出芙蓉天)
(然去/雕飾)有腳陽春轉光風於蘭蕙(開元遺事人謂宋璟為/有腳陽春言所至之處)
(如陽春及物也宋玉招/䰟光風轉蕙汎崇蘭些)雲開衡嶽(韓詩五岳祭秩皆三/公四方環鎮嵩當中)
(噴雲泄霧藏半腹雖有絶頂誰能窮我來正逢秋雨節/隂氣晦昧無清風潛心黙禱若有應豈非正直能感通)
(須臾靜掃衆峯出仰見突兀撑青空蘇文公/之精誠能開衡嶽之雲而不能回憲宗之惑)星聚壽沙
(晉天文志長沙一星在軫之中/主壽命明則壽命長子孫昌)治不收聲各使安其田
里(韓文治不收聲事常出名上循吏傳庶民所以各安/其田里而亡歎息愁恨之聲者政平訟理也與我共)
(此者其惟良/二千石乎)民無遺便皆自得於湖山(韓文韋丹墓志/居三年于江西)
(八州無遺便新修滕王閣記春生秋殺陽開隂閉令/修於户庭數日之間而人自得於湖山千里之外)六
條逺憺於風稜(漢百官表武帝元封五年初置郡刺史/掌奉詔條察州治一條强宗豪右田宅)
(踰制以强凌弱以衆暴寡二條二千石不奉詔書遵承/典制倍公向私旁詔守利侵漁百姓聚斂為姦三條二)
(千石不卹疑獄風厲殺人怒則任刑喜則淫賞煩擾刻/暴剝截黎元為百姓所疾山崩石裂訞祥訛言四條二)
(千石選署不平茍阿所愛蔽賢寵頑五條二千石子弟/恃怙勞勢請託所監六條二千石違公下比阿附豪强)
(通行賄賂割損正令也李廣傳威祾憺乎隣國/注神靈之威曰稜憺動也韓詩四海欽風稜)百吏莫
逃於水鏡(淮南子夫鏡水之與形接也不設智故而方/圓曲直弗能逃也襄陽記諸葛孔明為臥龍)
(龎士元為鳳雛司馬德操為水鏡皆龎德公語也晉書/樂廣傳衞瓘㑹朝之耆舊適與魏正始中諸名士談論)
(見廣而竒之曰此人之水鏡見之瑩然若披雲霧而見/青天也北史蔡大寶見柳莊嘆曰襄陽水鏡復見於兹)
(山谷詩塞上金湯惟粟/粒胷中水鏡是人材)尚念某頃嘗執贄頗辱賞音(見/前)
無地置錐慙處囊之非頴(莊子堯舜有天下子無置錐/之地史記枚臯傳舜無立錐)
(之地以有天下食貨志貧者無立錐之地史記平原君/傳使遂蚤得處囊中乃脱頴而出非特其末見而已注)
(穎環/也)留渴待井愧汲綆之不脩(曹植文渴而後穿井飢/而後種植陳后山詩巧)
(手莫為無麪餅誰能留渴待逺井莊子褚小者不可以/懐大綆短者不可以汲深荀子短綆不可以汲深井之)
(泉劉向説苑夫短綆不可以汲深井知鮮不可/以與聖人之言韓詩歸愚識夷塗汲古得脩綆)與其索
大寒之裘(法言大寒而後索/衣裘不亦晚乎)不若乞來年之麨(麨音炒/糗也一)
(作麵東坡詩期君正似種宿麥忍餓待食來年麨注酉/人呼搗麥屑為麨武帝元狩元年遣謁者勸種宿麥宿)
(麥二字/本此)涓人買死馬首亦繫招徠(戰國策燕昭王見郭/隗曰齊因孤國之亂)
(而襲破燕孤極知力小不足以報然得賢士與共國以/雪先王之恥孤之願也郭隗對曰王誠博選國中之賢)
(而朝其門下天下之士必趨於燕矣昭王曰寡人將誰/朝而可郭隗曰古之君人有以千金求千里馬者三年)
(不能得涓人請求之三月買千里馬馬已死買其首五/百金反以報君君大怒涓人對曰死馬且買之況生馬)
(乎馬今至矣不期年千里馬之至者三今王誠/欲致士先從隗始隗且見事況賢於隗者乎)上天不
生鶴翎盍歸啄菢(韓退之薦士詩鶴翎不天生變化在/啄菢通波非難圖尺地易可漕注菢)
(薄報切鳥伏/卵謂之菢)歸投之切敷敘奚殫
　　上董制置(居誼○董居誼字仁夫臨川人淳熈中/進士嘉定六年六月充賀金國生辰使)
　　(至金㑹彼有内變悉得其國中事宜以歸陞學士/四川制置使在蜀鎮靜不擾為政寛和民得安堵)
　　(按宋史嘉定七年三月以董居誼為四川制置使/八年蘭州盜程彦暉求内附居誼卻之九年秦州)
　　(人唐進與其徒何進等引衆十萬來歸居誼卻之/十二年春詔居誼詣行在以聶子述代之金人犯)
　　(洋州洋州破居誼自利州遁沔州三月興元軍士/張福莫簡等作亂以紅巾為號四月福入利州聶)
　　(子述遁殺總領楊九鼎居誼落職奪三官七月張/福伏誅奪居誼二官永州居住崔與之傳成都帥)
　　(董居誼以黷貨為叛卒所逐總領楊九鼎遇害蜀/大擾叛卒即張福莫簡也鶴林玉露云九鼎在蜀)
　　(以刻剝致諸軍之怨軍士莫簡作亂殺九鼎以金/銀實其腹曰使貪腹飽飫然則居誼九鼎俱黷貨)
　　(之人同僨蜀事公甫為居誼所辟/又同郡人故徃來啓劄多溢美云)
四年再累於大鈞非言可謝(賈誼傳大鈞播物師古曰/今造瓦者謂所轉者為鈞)
(董仲舒傳猶泥之在鈞惟甄者之所/為師古曰甄作瓦之人鈞造瓦之法)萬里重瞻於小隊
有喜難名(杜詩元戎小隊出郊坰問柳尋花到野/亭川合東西瞻使節地分南北任流萍)竊聞
没階之趨又須銜袖之贄(韓文文書銜袖賈島詩銜/袖有新詩欲見張與韓)獵
較固難於違俗效顰安得而成妍(顰亦作矉蹙也莊子/西子病心而矉其里)
(之醜人見而美之亦捧心而顰里之富人見之閉門而/不出貧人見之挈妻子而去之彼知美矉而不知矉之)
(所以/美)伏念某意廣才疎(孔融傳負其高氣志在靖難而/才疎意廣迄無成功南史蕭惠)
(開傳才疎意/廣竟無成功)名浮實淺(禮記君子恥名/之浮於行也)諸公過聽雖欲
挽之振鷺之羣(詩振鷺于飛于彼西廱我客戾止亦有/斯容注振振羣飛貌鷺白鳥也喻杞宋)
(之君有潔白之德來助祭於周之廟蔡邕傳鴻漸盈階/振鷺充庭注喻潔白之士羣集君之朝也邊讓傳振鷺)
(之集西雍濟/濟之在周庭)一飽難諧敢望富於屠羊之肆(山谷詩一/飽事難諧)
(五車書作伴東坡集抱百年之永歎博一飽之無時莊/子王謂司馬子綦曰屠羊説居處卑賤而陳義甚高子)
(綦為我延之以三旌之位屠羊説曰夫三旌之位吾知/其貴於屠羊之肆也萬鍾之禄吾知其富於屠羊之利)
(也然豈可以貪爵禄而使吾君有妄施/之名乎説不敢當願復反吾屠羊之肆)徒感招徠之厚
遂忘跋履之勞經瞿塘灩澦之危寸心欲折(瞿唐峽舊/名西陵峽)
(乃三峽之門兩岸對峙中貫一江灩澦堆當其口寰宇/記䕫州灩澦堆在州之西蜀江中心瞿塘峽口冬水淺)
(出二十餘丈夏水漲半没灩澦歌云灩澦大如馬瞿塘/不可下灩澦大如牛瞿塘不可流又云灩澦大如象瞿)
(塘不可上灩澦大如襆瞿塘不可觸謝靈運詩寸心若/不諒微命察如絲杜詩寸心亦何有又戀主寸心明又)
(以兹報主寸心赤又平生方寸心又羈絆心常折又歸/心折大刀又心折此淹留又心折此時無一寸路迷何)
(處問三秦别/賦心折骨驚)上梁山桂林之峻雙腳已低(晉張載劒閣/銘巖巖梁山)
(積石峩峩逺屬荆衡近綴岷峨是曰劒閣壁立千仞窮/地之險極路之峻桂林一名八柱又名八桂言八桂成)
(柱也在/臨桂)不自意全(高帝紀不自意先入關呉王濞傳吾/乘傳至此不自意全東坡集七年逺)
(謫不自意全萬里/生還適有天幸)得至公側(韓文何由致其/身於其人之側)就新懦而
悼前猛詎應寄斂退於趨營(韓詩斂退就新懦趨營悼/前猛歸愚識夷塗汲古得)
(脩/綆)酬知己而效小忠或可因蹉跎而束縛(杜詩束縛酬/知己蹉跎效)
(小忠周防期稍/稍太簡遂匆匆)兹蓋伏遇某官求士為國與物為春(莊/子)
(使神滔蕩而不失其充日夜無傷而/與物為春注與物為春言養物也)網羅蜀珍既厚楓
柞柟櫨之蓄(楓音風説文厚葉弱枝善摇西京賦木則/梓棫梗楓呉都賦木則楓柙豫章柞音怍)
(漢五柞宫用木以名詩柞棫斯拔柟如占切上林賦楩/楠豫章師古曰今所謂楠木櫨籠都切上林賦華楓枰)
(櫨師古曰今黄櫨木也南都賦楓/柙櫨櫪呉都賦綿杬杶櫨餘見前)收拾鄭璞欲置璆鐵
銀鏤之間(戰國策應侯曰鄭人謂玉未理者璞周人謂/鼠未腊者璞周人懐璞過鄭賈曰欲買璞乎)
(鄭賈曰欲之出其璞乃鼠也因謝不取任昉王文憲公/集序一眄之榮鄭璞踰於周鼎互見尹文子及漢書應)
(奉傳尚書梁州厥貢鏐鐵銀鏤砮磬爾雅璆琳/玉也郭璞云美玉之别名鏤鋼鐵可以刻鏤)況如鄉
里之小兒(陶潛傳潛為彭澤令郡遣督郵至縣吏白應/束帶見之潛歎曰吾不能為五斗米折腰拳)
(拳事鄉里小兒邪杜詩五陵豪貴反顛倒鄉里小兒狐/白裘陸務觀老學庵筆記晉語兒人二字通用桓溫行)
(經王敦墓曰可兒可兒蓋以可人為可兒也故晉書及/孫綽與庾諒箋皆作可人淵明不肯束帶見鄉里小兒)
(亦謂小/人耳)乃是門牆之舊物(法言倚門牆則麾之左傳祀/夏配天不失舊物王獻之傳)
(青氊我/家舊物)撰書辭具馬幣既加繾綣之誠(韓文於是譔書/詞具馬幣卜日)
(以授使者求先生之廬而請焉詩無縱詭隨以謹繾綣/説文不相離也集韻纒綿貌侯景傳繾綣衿期綢繆寤)
(語/)防瘴癘養形神乃委駢蕃之貺(韓詩遺我數幅書繼/以藥物珍藥物防㢓)
(厲書勸養形神左傳/駢蕃左右亦是率從)肺腑固知於銘德(腑或作胕通作/附劉向傳幸得)
(託肺腑田蚡傳以肺腑為相衞青傳以肺附待罪行間/注如肝肺之相附著猶言心膂也王莽傳伏自惟念得)
(託肺腑魏志夏侯/尚傳以親舊肺腑)頂踵何足以酬知(劉賔客集摩頂/至趾豈足上酬)某
敢不思稱使令圖惟忠益蓋在元戎所自辟於天子豈
欲收虵雀之恩(韓文書記之任亦難矣非宏辯通敏兼/人之材莫宜居之然皆元戎自辟然後)
(命於天子茍其帥之不文則其所辟或不當亦其理宜/也搜神記隋侯見大蛇傷救而治之蛇銜珠以報徑盈)
(寸純白而夜光可以燭堂楊震傳注續齊諧記曰震父/寶年九歲時至華隂山北見一黄雀為鴟梟所搏墮於)
(樹下為螻蟻所困寶收歸置巾箱中唯食黃花百餘日/毛羽成乃飛去其夜有黄衣童子向寶再拜曰我西王)
(母使者君仁愛救拯實感成濟以白環三枚與寶令君/子孫潔白位登三事當如此環矣其後楊氏世傳黃雀)
(所銜玉環至天寶中為楊國忠所奪不知所在駱賔王/啓隂山之雀敢懐飱蘂之心漢東之蛇期致投珠之報)
惟先生無圖利於大夫庶或盡鷄夫之報(韓文使先生/無圖利於大)
(夫而私便其身圖史記孟嘗君傳秦昭王囚孟嘗君欲/殺之孟嘗君使人扺昭王幸姬求解幸姬曰願得君狐)
(白裘孟嘗君有一裘獻之昭王更無他裘客有能為狗/盜者乃夜為狗以入秦宫藏中取出以獻孟嘗君得出)
(夜半至函谷關昭王悔使人追之關法鷄鳴出客孟嘗/君恐追至客有能為鷄鳴而鷄盡鳴遂發傳出始孟嘗)
(君引此二人於賔客賔客盡羞之及有秦難卒此二人/拔之自是之後賔客皆服孟嘗君韓詩進之雞犬效)
　　上李侍郎(􁧶○眉州志􁧶丹稜人燾第四子舉進/士入為館職文聲赫然班對備陳忠讜)
　　(為沿制置副使開閫于鄂甚得江漢之心入為禮/部尚書資政殿學士卒諡文肅所著有悦齋集○)
　　(宋史寧宗嘉定四年四川制置大使司置安邊司/以經制蠻事命成都路提刑李􁧶潼川路安撫許)
　　(奕共領之理宗紹定四年以李􁧶為煥章閣直學/士四川制置使知成都府六年詔崔與之李􁧶鄭)
　　(性之赴闕嘉熈元年以李􁧶同知樞密院事四川/宣撫使二年詔近覽李􁧶奏知蜀漸次收復然殘)
　　(創之餘撫綏為急其降德音諭朕軫恤之意四月/以李􁧶同簽樞密院事督視江淮京湖軍馬是年)
　　(􁧶薨特贈資政殿大學士○周密癸辛雜識云蜀/中類試主司多與士人相約為暗號中朝亦有之)
　　(而蜀以為常李壁季章􁧶季永同登庚戌科己酉/類試二公皆以文名而律賦非所長鄉人侯某者)
　　(以能賦稱因資之潤色既書巻不以詩示侯侯疑/其必有為將出門故少留李遂先出侯踵其後至)
　　(納卷所以小金牌與吏取二李卷一觀則景聨皆/曰日射紅鸞扇風清白獸尊侯即改用之遂皆中)
　　(選由此觀之則科塲關節繇來久矣二李以名父/之子拔萃之材尚由此進何怪么䯢小醜乎因漫)
　　(及之以/為世慨)
捧從事之檄假道不專(杜氏通典部郡國從事史毎郡/國各一人漢制也主督促文書)
(舉非法後漢朱震為州從事奏太守單匡贓罪管輅别/傳刺史裴徽檄召輅為文學從事典略張楊靈帝時為)
(井州武猛從事盧江七賢傳陳衆辟州從事有劇賊淳/于臨等數千人攻縣州牧惶怖衆乘單車駕白馬諭賊)
(降之民立生祠曰白馬從事應劭漢官儀司𨽻都官從/事掌洛陽中百姓晉書孟嘉傳轉勸學從事鍾離意别)
(傳三辟從事謝承後漢書周樹達於法善能解煩釋疑/八辟從事東觀漢記樊準為别駕從事世稱氷清杜詩)
(將軍昔著從事衫檄刑狄切説文二尺書後漢書毛義/少節家貧以孝行稱張奉慕其名往候之坐定而府檄)
(適至以義守令義捧檄而入注檄召書也袁安傳初為/縣功曹奉檄從事從事因安致書於令安曰公事自有)
(郵驛私請則非公曹所持辭不肯受注毎州/史皆有從事史趙曄傳為縣吏奉檄迎督郵)　升侍郎
之階見賢有便(韓詩升階揖侍/郎歸舍日未欹)闕然藉手(莊子闕然數/日不見餘見)
(上任中/書條)率爾脩辭恭惟某官心契九秋(杜詩天寒奈九/秋山谷詩霜落)
(園林失/九秋)文焰萬丈(韓詩李杜文章/在光焰萬丈長)二螭㘭處非仁義不
陳王前(新唐書百官志起居舍人分侍左右秉筆隨宰/相入殿若仗在紫宸内閣則夾香案分立殿下)
(直第二螭首和墨濡筆皆在㘭處時號螭頭螭抽知切/説文若龍而黃北方謂之地螻或云無角曰螭宋趙彥)
(衞雲麓漫抄云所謂螭首蓋殿/陛間壓階石上鐫鑿之飾也)五鳳樓中有言語必妙
天下(五鳳樓唐宋皆有之通鑑開元二十三年上御五/鳳樓酺宴元德秀傳𤣥宗在東都大酺五鳳樓下)
(宋㑹要兩京大内南面三門正南面曰五鳳樓國初建/開寶元年御五鳳樓肆赦景德四年御五鳳樓觀酺祥)
(符四年將賜酺有司請改五鳳樓名上曰太祖建樓因/瑞應立名不可改也梁周翰五鳳樓賦五鳳翹翼若鵬)
(運風雙龍蟠首若鼇戴宫李詩隱隱五/鳳樓賈捐之傳君房下筆言語妙天下)方餘色石(列子/天地)
(亦物也物有不足故昔者女媧氏鍊五/色石以補其闕山谷詩補天鍊五色)忽觸佞山(列子/女媧)
(氏斷鼇足以立四極其後共工與顓頊爭天下怒觸不/周山史記共工氏與祝融戰不勝而怒乃頭觸不周山)
(崩天柱折地維缺女媧乃鍊五色石以/補天劉向傳用賢如轉石去佞如拔山)遂横野水之舟
(韋應物詩春潮帶雨晚來急野渡無人舟自橫司馬溫/公詩話寇萊公才思融逺年十九進士及第初知巴東)
(縣有詩云野水無人渡/孤舟盡日橫為人膾炙)歸屹中流之柱(山谷砥柱銘跋/云余觀砥柱之)
(屹中流閲頽波之東注有似乎君子士大夫立于世道/之風波可以託六尺之孤寄百里之命不以千乘之利)
(奪其大節則可以/不為此石羞矣)道之將行也命孰能止之天將大任
是人恐不免耳(見前上呉/宣撫條)暫輟北門之鑰(左傳鄭人使/我掌其北門)
(之管注管鑰也王君玉國老閒談寇準鎮大名府北使/路由之謂曰相公望重何以不在中書準曰主上以朝)
(廷無事北門鎻/鑰非準不可耳)來分東梓之符(唐改梓州為梓潼郡/為東川節度使治所)棠
棣之華固已生光於五馬(詩棠棣之華鄂不韡韡凡今/之人莫如兄弟南齊柳元策)
(兄弟五人皆領郡號五馬杜詩五馬/爛生光􁧶兄弟垕坖壁塾皆知名)棟梁之器詎應回
首於萬牛(世説庾子高目和嶠森森如百丈松雖磊坎/有節目施之大厦有棟梁之用杜詩大厦將)
(傾要梁棟萬牛/回首邱山重)㑹乘閶闔之風(離騷經吾令帝閽開關/兮倚閶闔而望余淮南)
(子排閶闔注閶闔始升天之門也易通卦驗/秋分閶闔風至服䖍曰兑音金其風閶闔)亟對罘罳
之月(罘房尤切説文兎罟也揚雄羽獵賦張竞埜之罘/罳新兹切説文罘罳屏也緗素雜記云漢文帝紀)
(未央宫東闕罘罳災顏師古曰謂連闕曲閣也以覆重/刻垣墉之處其形罘罳然一曰屏也崔豹古今注罘罳)
(屏也罘復也罳思也臣來朝君至門外當就舍更詳熟/思所應對之事也唐蘇鶚演義云二説皆誤罘罳从□)
(是形不思是聲罘浮也罳絲也謂織絲之文輕疎浮虛/象網羅交文之狀蓋宫殿簷户之間也文宗實錄太和)
(中甘露之變羣臣奉上出殿北門裂斷罘罳而去杜甫/天寶末詩云罘罳朝共落棆桷夜同傾溫庭筠補陳武)
(帝與王僧辨書罘罳晝卷閶闔晨開皆非曲閣屛障之/意相如子虛賦罘網彌山此亦羅雀之網即罘罳為網)
(不謬矣段成式酉陽雜俎云士林間多呼殿榱桷護雀/網為罘罳其淺誤也如此禮記曰疏屏天子之廟飾鄭)
(注云屏謂之樹今罘罳也刻之為雲氣蟲獸如今之闕/張揖廣雅云罘罳謂之屏劉熈釋名曰罘罳在門外罘)
(復也罳思也臣將入請事於此重復思之也漢書五行/志文帝七年未央宫東閣罘罳災劉向以為罘罳在外)
(諸侯之象後果七國舉兵又王莽性好時日小數遣使/壊渭陵延陵園門罘罳曰使民無復思漢也魚豢魏略)
(曰黃初三年築諸闕門外罘罳予自筮仕已來見搢紳/數十人皆繆言罘罳事子謂二説皆通以罘罳為網則)
(結繩為之施於宫殿楹門如蘇鶚之説是也以罘罳為/屏則刻木為之施於城牆門闕之上如段成式之言是)
(也然二説之中段説較長按五行志注云罘罳闕之屏/也玉篇云罘罳樹屏門外也又云罘兎罟也但屏上雕)
(刻為之其形如網罟之狀故謂之罘罳宋子京詩云秋/色入罘罳又云嵩嶽倚罘罳皆其義也東坡詩壁月挂)
(罘/罳)某久於竊䕃甫此望塵(趙咨傳望塵不及/潘岳傳望塵而拜)異人異書
不但慰望梅之渴(王充傳充好論説閉門潛思户牖牆/壁各置刀筆著論衡八十五篇袁山)
(松漢書充所作論衡中土未有傳者蔡邕入呉始得之/恒秘玩以為談助其後王期為㑹稽太守又得其書及)
(還許下時人稱其才進或曰不見異人當得異書問之/果以論衡之益由是遂見傳焉抱朴子曰時人嫌蔡邕)
(為異書或搜求其帳中隱處果得論衡抱數卷持去邕/丁寧之曰唯我與爾共之勿廣也世説魏武行役失道)
(軍皆渴乃令曰前有大梅林饒子甘酸可以解渴士卒/聞之口皆出水乘此得及前源陳暄食梅賦魏無林而)
(止渴范留/信而前嘗)同姓同業尚或希拔茹之征(韓文送何堅序/何與韓同姓而)
(近堅以進士舉於吾為同業同姓而近也同業也於其/不得願而歸其可以無言耶易拔茅連茹以其彚征吉)
(茹如倨切茅根也又/人余切相牽引貌)
　　見李提刑(􁭤○􁭤燾之子/蘷路提黠刑獄)
系成紀之望敢論繼别之宗(李廣傳廣隴西成紀人也/地理志注隴即隴山此郡)
(在隴之西故曰隴西成紀縣在天水郡禮記别子為祖/繼别為宗繼禰者為小宗疏别子為祖者謂諸侯適子)
(之弟别於正嫡故稱別子也為祖者别與後世為始祖/謂此别子子孫為卿大夫立此别子為始祖繼别為宗)
(者謂别子之世世長子恒繼别/子與族人為百世不遷之大宗)受月湖之知抑有同門
之契(月湖謂何異宋史何異字同叔撫州崇仁人紹興/二十四年進士歴官刑部侍郎權工部尚書知泉)
(州致仕異高自標置有/詩名所著月湖集行世)假道得見賢之便脩辭為執贄
之先恭惟某官一世儒宗(匡衡孔光傳贊自漢武興學/公孫𢎞以儒相其後蔡義韋)
(賢𤣥成匡衡張禹翟方進孔光平當馬宮及當子晏咸/以儒宗居宰相位禮樂志叔孫通將制定禮儀見非于)
(齊魯之士然卒為漢儒宗業垂後世蕭望之傳贊望之/堂堂折而不撓身為儒宗輔佐之能近古社稷臣也翟)
(方進傳贊方進以孤童身為儒宗致位宰相五行志景/武之世董仲舒治公羊春秋始推隂陽為儒者宗續漢)
(書盧植名著海内學為儒宗師丹傳唐林上疏曰丹經/為世儒宗德為國黄耉後漢周舉傳博物洽聞為儒者)
(所宗鄭𤣥傳經傳治熟稱為純儒齊魯間宗之賈逵傳/謝鄭賈之學行乎數百年中遂為諸儒宗晉書賀循傳)
(朝廷疑滯皆諮之於循循輒依經而對為當世儒宗晉/書儒林傳贊范平等學府儒宗譽隆望重晉書鄭冲傳)
(以儒宗/登保傅)三朝壽俊(尚書罔或耆/壽俊在厥服)田里之無愁歎幾森畫
㦸之香(循吏傳庶民所以安其田而無歎息愁恨之心/者政平訟理也韋應物詩兵衞森畫㦸燕寢凝)
(清/香)原隰之有光華仍揭繡衣之節(武帝紀遣直指使者/暴勝之等衣繡衣杖)
(斧分部/逐捕)使登表著(左傳朝有著定㑹有表衣有襘帶有/結㑹朝之言必聞於表著之位師古)
(曰朝内列位有定/處所謂表著者也)丕究猷為(尚書有猷/有為有守)豈惟朝廷賴有
德之尊(東坡集士以德望進/則風俗厚而朝廷尊)抑使海内䝉不知之潤(東/坡)
(集餘膏所燭常分無盡之光/䝉霧而行皆獲不知之潤)不謂解彭門之組(彭門山/在成都)
(路彭州北三十里雨峯對立如闕名天彭門蜀都/賦出彭門之闕杜詩彭門劒閣外號略鼎湖旁)便欲
挂神武之冠(南史隱逸傳陶𢎞景字通明稜陵人讀書/萬餘卷一事不知以為深恥家貧求宰縣)
(不遂脱朝服挂神武門公卿祖之/供帳甚盛宋齊以來未有斯事)正恐蒲輪之迎(武帝/紀遣)
(使者安車蒲輪束帛加璧徵魯申公枚乘傳以/安車蒲輪徵乘注蒲輪以蒲裹輪取其安也)難遂橘
顆之隱(幽怪錄巴邛人有橘園霜後諸橘盡收餘二大/橘如三斗盎巴人異之剖開毎橘有二叟鬚眉)
(皤然肌膚紅明皆相對象戲談笑自若一叟曰橘中之/樂不減商山但不得深根固蒂為愚人摘下耳詳别見)
即觀詔下入對席前(賈誼傳至夜半文帝前席師/古曰漸促近誼聽説其言也)某久
於傾心方此望履(莊子邱得幸於季願望履幕下注/言視不敢望其面望履結而還也)雖
吾宗之老孫子未知所裁(杜詩吾宗老孫/子質朴古人風)然是邦之賢
大夫或與之進
　　上梁運使(綸/)
手捫參井冒希入幕之賔(李白蜀道難捫參歷井仰脅/息郗超傳桓溫懐不軌欲立)
(霸王之基超為之謀謝安與王坦之嘗詣溫論事溫令/超帳中臥聽之風動帳開安笑曰郗生可謂入幕之賔)
(矣/)身近斗牛喜見乘槎之使(詳見趙/茶馬條)竊循禮例再具贄
緘伏念某不自力田(列女傳力田/不如逢年)乃謀耕禄長風引去
固應違汗漫之期(史記及到三神山反居水下/風輒引去終莫能至餘見前)平地尚
多亦可逐侏儒之俸(白樂天詩更無平地堪行處虚受/朱輪五馬恩東方朔傳侏儒長三)
(尺餘俸一囊粟/錢二百五十)必欲勇乘灩澦之象(灩澦歌灩澦大如/馬瞿塘不可下灩)
(澦大如象瞿/塘不可上)幾何不餧巫峽之魚(餧弩罪切説文飢也/五經文字云今經典)
(相承以此為餧飼之/餧别作餒為飢餓字)百丈牽江失勢頓成於千丈(南史/朱超)
(石傳宋武北伐超石前鋒入河軍人緣河南岸牽百丈/有漂渡北岸者杜詩百丈内江船又百丈誰家上瀨船)
(又呉檣楚艦牽百丈又百丈牽江色注百丈牽船索也/連竹為之周公謹癸辛雜志云鍾㑹呼捉船索為百丈)
(趙氏注云百丈者牽船篾内地謂之彈平聲/韓詩躋攀分寸不可上失勢一落千丈强)萬夫拱手
納溝知恥於匹夫不自意全(呉王濞傳吾乘傳/至此不自意全)僅以身
免(史記樂毅傳齊王遁/而走莒僅以身免)汩俱其出粗見平生忠信之功
(莊子與齊俱入與汩偕出郭象注磨翁而旋入者齊也/回伏而湧出者汩也列子孔子自衞反魯息駕乎河梁)
(而觀焉有懸水三十丈圜流九十里有一丈夫方將厲/之孔子使人竝涯止之丈夫不以錯意遂度而出孔子)
(問之曰巧乎有道術乎丈夫對曰始吾之入也先以忠/信及吾之出也又從以忠信忠信錯吾軀於波流而吾)
(不敢用私所以能入而復出也孔子謂弟子曰二三子/識之水猶可以忠信誠身親之而況人乎宋唐子西謫)
(官渡淮中流風作舟欲覆作詩曰聖宋非狂楚清淮異/汨羅平生仗忠信今日任風波高適詩忠信涉波濤)
痛定而思可為行險僥倖之戒(韓文今而思之如痛定/之人思當痛之時不知)
(何能自/處也)召驚魂而復幹(柳文收召魂魄駱賔王詩萬行/流别淚九折切驚魂東坡集收)
(驚魂於散亡假餘生之晷刻又隻影自憐命寄江湖之/上驚魂未定夢遊縲絏之中幹體也宋玉招魂乃下招)
(曰魂兮來歸去君之恒幹何為乎四方些魏詠之/傳庸神而宅偉幹韓詩子雖軀幹小老氣橫九州)企英
節以脩容(漢書夜企而望歸注企謂舉足而竦身周禮/掌節以英蕩輔之注謂為函器盛節餘見前)
營吻無竒(周禮注吻口腃也韓文毎營度欲出口吻聲/鳴益悲操筆欲書將下復止竟亦不能竒也)
汗顏有靦(韓文血指汗顏詩有靦面目疏靦面見人之/貌徐氏曰凡人所瞻視心實見之故有識别)
(無恥之人面見之而已心實否也國語雖靦然人/面哉實禽獸也陳子昂集顧揣涯分實靦心顏)恭惟
某官盛名如晝和氣猶春四牡勤原隰之咨三鑽巴火
(杜詩九鑽巴噀火神仙傳欒巴為尚書正朝大㑹巴後/到又飲酒西南啖之詔問謝曰臣本縣成都市失火臣)
(故因酒為雨以滅之後驛/書問成都果然正旦失火)萬牛回邱山之重共託蘇天
(杜詩萬牛回/首邱山重)人但知河内借寇之情(寇恂傳建武二年/拜潁川太守七年)
(代朱浮為執金吾明年從車駕擊隗囂而潁川盜起帝/引軍還謂恂曰潁川迫近京師當以時定惟念獨卿能)
(平之耳恂對曰潁川輕剽聞陛下有事隴蜀故狂狡乘/間相詿誤耳如聞乘輿南向賊必惶怖歸死即日車駕)
(南征恂從至潁川盜賊悉降而竟不拜郡百姓遮道/曰願從陛下復借寇君一年乃留恂長社鎮撫吏人)誰
能識關中留蕭之意(杜詩關中既留蕭丞/相幕下復用張子房)邊陲既靜定
稱幕下之冰壺(韋應物詩文苑臺/中妙冰壺幕下清)吏道當澄尚託胷中
之水鏡(山谷詩塞上金湯惟粟粒胷中水/鏡是人材詳見前上曾運使條)特恐魚鳬之
國(揚雄蜀本紀蜀始王曰蠶/叢次曰伯庸次曰魚鳬)難稽龍馬之圖(青箱雜記/本朝太宗)
(御書及典籍圖畫寶瑞之物竝藏於龍圖閣按宋太祖/英宗無集不為閣太中祥符初以太宗以武定并汾以)
(文致太平聖謨寶訓與河圖洛書相表裏建龍圖閣以/藏太宗御書閣在含光殿西偏北連禁中東曰資政殿)
(西曰述古殿上藏太宗御製御書并文集總五千一百/一十五卷軸冊景德元年閣成以戚綸杜鎬兼待制)
㑹當紀日月之常(劉熈釋名日月為常畫日月於其端/天子所建言常明也尚書厥有成績)
(紀於/太常)亟入聽星辰之履(鄭崇傳崇為尚書僕射數求見/諫諍上初納用毎見曵革履上)
(笑曰我識鄭尚書履/聲杜詩聽履上星辰)尚念某不辭險道(太白蜀道難其/險也如此嗟爾)
(逺道之人胡/為乎來哉)求備走趨(韓文佩玉長/裾不利走趨)使臣之載馳載驅
或小留於斧繡(詩載馳載驅周爰咨諏雋不疑傳/暴勝之為直指使者衣繡衣持斧)辟客
之且喜且懼尚迄託於帡幪(後漢書太原閔仲叔者世/稱節士建武中應司徒侯)
(霸之辟既至霸不及政事勞苦而已仲叔恨曰始䝉嘉/命且喜且懼今見明公喜懼皆去以仲叔為不足問邪)
(不當辟也辟而不問是失/人也遂辭出投劾而去)
　　代上安撫(詳啓意似上衞涇者蓋涇自華亭徙居/崑山中淳熈十一年狀元後黄由一科)
　　(啓云應西山之石移果崑岡/之玉出是也時涇為湖南帥)
去民畞而就吏夙歸坯冶之中(韓文送牛堪序去民畞/而就吏禄由是為卿相)
(者常常有之崔駰傳坏冶一陶羣生得理/坏鋪枚切瓦未燒郭璞爾雅注鎔物之冶)聞仁政而受
㕓今在帡幪之下(法言震風凌雨然後/知厦屋之為帡幪也)久㷀㷀而在疚
(詩㷀㷀在疚左傳㷀㷀余在疚傅咸傳斬然在疚/㷀葵營切或作惸憂也通作􁉑獨也疚音救病也)難僕
僕而望塵(潘岳傳與石崇等諂事賈/謐毎候其出輒望塵而拜)逮兹祥除(禮記朞/而小祥)
(又朞而大祥皆祭/名去凶即吉之義)敢以贄謁恭惟某官直方而大(易坤/六二)
(直方大不/習旡不利)智勇且仁應西山之石移(宋郭彖暌車志平/江俚俗舊傳讖記)
(云潮過唯亭出狀元又云西山石移狀元南歸淳熈庚/子三月二十二日呉縣穹窿山大石自麓移立山半石)
(所經草木皆壓藉宛然行迹可驗其秋八月十八日海/潮大至過唯亭環城而西穹窿在城西唯亭距城東北)
(四十五里明年省試平江歲貢者盡下唯黃由以國學/解中選未廷試皆傳黃由魁天下已而唱名果然由字)
(子由平江人按黃由宋孝宗淳熈八年狀元衞涇十一/年狀元庚子為淳熈七年二人聨魁蓋應石移之兆)
果崑岡之玉出(尚書火炎崑岡玉石俱焚呂氏春秋人/不愛崑山之玉江漢之珠而愛已之蒼)
(璧小璣淮南子崑崙山中有珠樹玉/樹鹽鐵論崑山之旁以玉璞扺烏鵲)識其小者數虎榜
之十年(歐陽詹傳詹與韓愈李觀崔羣玉王涯聨第進/士時號龍虎榜宋張唐卿題壁詩一舉首登龍)
(虎榜十年身到/鳳凰池詳别見)誰其似之扛龍文之百斛(韓詩龍文百/斛鼎筆力可)
(獨/扛)付榮進於素定(見上曾/樞密條)屢勇退於急流(邵氏見聞錄/錢若水為舉)
(子時見陳希夷於華山希夷曰明日當早來如期往見/有一老僧與希夷擁地爐坐熟視若水久之不語以火)
(箸畫灰作做不得三字徐曰急流勇退人也若水/辭去後為樞密使年四十餘致仕僧麻衣道者也)怡然
野水之孤舟(見上李/侍郎條)屹若頽波之砥柱(劉禹錫詩世道/劇頽波我心如)
(砥柱山谷詩砥柱閲/頽波又頽波閲砥柱)於皇更化(詩於皇武王陸機詩/於皇聖世時文維晉)副
帝登庸(尚書疇咨若時登庸宋史開/禧三年以衞涇參知政事)彌綸兩社之間(易/繫)
(辭易與天地準故能彌綸天/地之道餘見上鄭參政條)弼亮萬幾之務(尚書弼亮/四世又一)
(日二日萬幾疏一日二日/之間有萬種幾微之事)騰身跨汗漫豈料羣兒之愚
(韓詩李杜文章在光燄萬丈長不知羣兒愚那用故謗/傷又騰身跨汗漫不著織女襄宋史嘉定元年六月衞)
(涇/罷)濯足歌滄浪少警衆人之醉(屈原漁父篇舉世皆濁/何不掘其泥而揚其波)
(衆人皆醉何不補其糟而歠其醨乃歌曰滄浪之/水清兮可以濯吾纓滄浪之水濁兮可以濯吾足)假泰
階六符之照(東方朔傳陳泰階六符注泰階三台也毎/台二星凡六星符六星之符驗也黃帝泰)
(階六符經曰泰階者天之三階上階為天子中階為諸/侯公卿大夫下階為士庶人上階上星為男主下星為)
(女主中階上星為諸侯三公下星為卿/大夫下階上星為元士下星為庶人)措長沙千里之
平(韓詩長沙千里平勝地猶在/險況當江濶處斗起勢匪漸)少留蔽芾之甘棠(詩蔽/芾甘)
(棠勿剪勿伐召伯所苃毛/傳蔽芾小貌甘棠杜也)庸展切磋之淇澳(詩序淇澳/美武公之)
(德也有文章又能聽其規諫以禮自防故能入相於周/美而作是詩也此以入相期衞且用當家故事故知此)
(啓上/涇)公歸無所即有衮衣繡裳之詩(詩九罭之魚鱒魴/我覯之子衮衣繡)
(裳鴻飛遵渚公歸無所於汝信處箋云王迎周公當以/上公之服往見之時東都之人欲周公留不去故曉之)
(云公西歸而無所居則可就汝誠處是/東都也今公當歸復其位不得留也)我儀圖之請繼
濃墨大字之頌(石介慶厯聖德頌序古者一雲氣之祥/一草木之異一蹄角之怪一羽毛之瑞)
(當時羣臣猶且濃墨大字金頭鈿/軸以稱述頌美時君功德餘見前)伏念某名在屬籍(史/記)
(商鞅定法宗室非軍功不得為屬籍/文帝紀復諸劉有屬籍家無所與)實則寒儒朝虀暮
鹽長兀窮年之燈火(韓文太學十年朝虀暮鹽焚/膏油以繼晷恒兀兀以窮年)夏弦
春誦恐孤傳世之詩書(禮記春誦夏弦太師詔之注誦/謂歌樂也弦謂以絲播詩陽用)
(事則學之以聲隂用事則學之/以事因時順氣於功易成也)方小丈夫偕計之時(武/帝)
(紀徵吏民有明當世之務習先聖之術者縣次續食令/與計偕注計者上計簿使也郡國毎歲遣詣京師上之)
(偕者俱也令所徵之人與上/計者俱來而縣次給之食)適大參政登朝之日對硯
中龍蛇之影遥識璇魁(夏竦詩殿上衮衣明日月硯中/旗影動龍蛇春秋運斗樞斗第)
(一天樞第二璇第三璣第四權第五衡第六開陽第七/摇光第一至第四為魁第五至第七為標合而為斗)
接天邊鴻鴈之行偶聨金榜(禮記兄弟之齒鴈行杜詩/卿家兄弟功名震麒麟閣)
(畫鴻鴈行劉禹錫詩熒/煌仰金榜錯落飛濡翰)所恨拘貴賤之分末由觀道德
於前(韓文觀道德於前/後聽教誨於左右)天惠仁侯(韓文今天/幸惠仁侯)曉行湘水
(杜詩夜醉長沙/酒曉行湘水春)赤舄几几雖嘗再拜於車塵(詩公孫碩/膚赤舄几)
(几疏周公遜避成功之大美為太/師履其赤舄其舄之飾几几然)素冠欒欒何敢數干
於閽吏(詩庶見素冠兮棘人欒欒兮勞心慱慱兮注/素冠練冠也既祥之冠棘急也欒欒瘠貌)賴
廩人之繼粟活孝子於寢苫(苫説文蓋也韻㑹凶服者/以為覆席禮記居倚廬寢)
(苫枕塊不脱絰帶又寢/苫枕塊哀親之在土也)幸周踰月之期(禮記魯人有朝/祥而暮歌者孔)
(子曰又多乎哉/踰月則其善也)敢廢披雲之敬(謝廣傳贊樂令/披雲高天澄澈)十年不
調或欲為再命之圖(張釋之傳以貲為騎郎事文帝/十年不得調亡所知名周禮大)
(宗伯以九儀之命正邦國/之位一命受職再命受服)一氣轉鈞願更使匹夫之獲
(杜詩八荒開壽/域一氣轉鴻鈞)
　　代見丞相(代朱提幹○/提幹見本門)
齒塵埃之下吏夙感大恩(廣韻齒錄也禮記終身不齒/注猶錄也增韻列也左傳不)
(敢與諸任齒韓文齒下士於朝又判/司卑官不堪説未免捶楚塵埃間)拜雲漢之上台輒
裁小櫝(詩倬彼雲漢昭回於天箋雲漢謂天河也三台/星名上台司命為太尉中台司中為司徒下台)
(司禄為司空莊子小夫/之知不離苞苴竿櫝)戴德有邱山之重(柳詩邱山/仰德耀)脩
辭無月露之工(李諤傳連篇累牘/不出月露之形)斐然摇毫(毫筆也廣/志云漢諸)
(郡獻兔毫書鴻門題唯趙國毫中用西京雜記天子筆/管以錯寶為跗毛皆以秋兎之毫曹植長歌行筆出狡)
(兎之毫韓詩摇/毫擲簡自不供)滂若流汙(呉質書申之再三赧然汗/下韓文蹙然汗出以慙)伏
念某妄庸晚進(高五王傳灌嬰聞魏勃教齊王反責問/勃勃曰失火之家豈暇先言丈人後救)
(火乎因退立股戰而慄灌將軍熟/視笑曰人謂魏勃勇妄庸人耳)艱苦早孤念昔先人
固嘗拜龍虎之榜(見上/條)不腆後嗣何敢吐蝸蚓之科(公/羊)
(傳不腆先君之服不腆先君之器左傳不腆敝邑之禮/又書而不法後嗣何觀新唐書選舉志取士試之小道)
(而不以逺大是猶以蝸蚓之餌垂海而望吞舟之魚/不亦難乎所以食垂餌者皆小魚就科目者皆小藝)然
徒用外家之恩(王符傳安定俗鄙庶孽而符無外家為/鄉人所賤南史到洽傳父坦以洽無外)
(家乃求娶於羊/𤣥保以為外氏)始得塵下士之列(爾雅塵久也注塵垢/稽久也晉書蔡謨傳)
(豈惟微臣其亡之誠實招聖朝惟塵之/累范𢎞之傳免惟塵之譏塞素餐之責)頂踵實歸於陶
鑄(任昉彈文自頂/至踵功歸造化)肺肝嘗切於鏤銘甘辭曹椽之優(蓋/延)
(傳歷郡列椽州從事注古者三公下至郡縣皆有椽屬/續漢志建武十八年立刺史十三人人主一州皆有從)
(事史假佐毎郡/皆置諸曹椽)聊適步兵之隱(阮籍傳聞步兵㕑營人/善釀有貯酒三百斛乃)
(求為步兵校尉遺落世事雖去/佐職恒游府内朝宴必與焉)經禮三百亦嘗偕計吏
之行進士五千獨未中太常之第(儒林傳其高第可以/為郎中太常籍奏後)
(漢書伏恭傳太常試經第一拜博士/白樂天詩唯求太常第不管曲江花)猶䝉藏疾(左傳川/澤納汙)
(山藪藏疾瑾瑜匿瑕/國君含垢天之道也)獲遂養痾(痾音阿説文病也高彪/傳養痾傲士謝靈運詩)
(養痾邱園中又臥痾對空/林山谷詩丈人養痾臥)侵尋二考之書(漢武帝紀巡/郡縣侵尋泰)
(山矣郊祀志作浸尋注浸漸也/尋就也王安石詩湖海老浸尋)濩落再命之計(莊子瓠/落無所)
(容注瓠音護瓠落猶廓/落也杜詩居然成濩落)然念長伯樂之廐茍不自鳴(韓/文)
(以某在公之宇下而又辱居姻婭之後/是生於匠石之園長於伯樂之廐者也)縱或抱和氏之
珍誰其見賞(淮南子隋侯之珠和氏之/璧得之者富失之者貧)敢伸九頓首之
請(左傳申包胥如秦乞師公為之/賦無衣九頓首而坐秦師乃出)併祈一轉手之仁(韓/文)
(庸詎知有力者不哀其窮而忘一/舉手一投足之勞而轉之清波乎)恭惟某官直大以方
(見/前)清和而任時則有若伊陟實繼阿衡之覺先(尚書在/太甲時)
(則有若保衡在太戊/時則有若伊陟臣扈)公其惟時成周足邁伯禽之拜後
(尚書公其惟時成周建無窮之基公羊傳封魯公為周/公也周公拜乎前魯公拜乎後注始受封父子俱拜文)
(王廟明以周公之功封魯公也史彌/逺浩之子亦封魯公此啓蓋上彌逺)積十六載更弦之
化(董仲舒傳竊譬之琴瑟不調甚者必解而更張之乃/可鼓也為政而不行甚者必變而更化之乃可理也)
收七十城馮軾之功(酈食其傳馮軾下齊七十餘城注/馮讀曰憑據也言但安坐乘車而)
(游説蒯通傳酈生一士伏軾掉三寸舌下齊七十餘城/宋史彌逺遣使詣金求和金人以大散隔牙二關濠州)
(來/歸)營東豳西煩整頓乾坤之手(列子東行至營人民猶/是也問營之東復猶營)
(也西行至豳人民猶是也問豳之西/復猶豳也杜詩整頓乾坤濟時了)燕南越北知扶持
宗社之心(王允傳故得扶持王室於危亂之/中李固傳論至矣哉社稷之心乎)方將恢萬
世之基益廣開衆正之路(劉向傳杜閉羣枉之/門廣開衆正之路)有如門
下桃李之數(唐狄仁傑薦張柬之為相又薦夏官侍郎/姚崇監察御史桓彥範太平州刺史敬暉)
(數人率為名臣或謂仁傑曰天下桃李盡在公門仁傑/曰薦賢為國非為私也韻㑹小補云世稱薦用人士謂)
(之桃李謂起自狄梁公然唐詩已有滿門桃李屬春官/之句劉向説苑陽虎得罪於衞北見簡子曰自今以來)
(不復樹人矣簡子曰唯賢者為能報恩不肖者不能夫/樹桃李者夏得其休息秋得其實焉樹蒺藜者夏不得)
(休息秋得其刺焉此其事祖也唐人嘲裴晉公詩破卻/千家作一池不栽桃李種薔薇薔薇花落秋風起荆棘)
(滿庭君始知/正用此事)或堪籠中參术之儲(元行冲傳謂狄仁傑/曰下之事上譬之富)
(家儲積以自資也脯腊膎胰以供滋膳參术芝桂以防/疢變門下充為味者多矣願以小人充備一藥石仁傑)
(笑曰君正吾藥籠/中物不可一日無)是能容之非敢望也(豫讓傳非所敢/望也願布腹心)
尚念某難留冰幕(韋應物詩文苑臺/中妙冰壺幕下清)盍反糟邱(南史陳/暄嗜酒)
(兄子秀致書於暄友冀以諷諫暄聞與秀書曰昔周伯/仁渡江惟三日醒吾不以為少鄭康成一飲三百杯吾)
(不以為多又曰江諮議有言酒猶兵也兵可千日不用/不可一日不備酒可千日不飲不可一飲不醉美哉江)
(公可與論酒矣吾平生所願身沒之後題吾墓曰陳故/酒徒陳君之神道又云何水部眼不識杯鐺吾不離瓢)
(杓汝寧與何同日而醒與吾同日而醉乎速營糟邱吾/將老焉李詩憶昔洛陽董糟邱為余天津橋南造酒樓)
(又此江若變作春酒/壘麴便作糟邱臺)一氣之轉鴻鈞儻拜成終之賜萬
間之庇寒士敢忘報國之心(俱見/前)
　　代上丞相(代趙催綱誗夫○宋紹興十一/年置提舉坑冶司催綱官一員)
綴京幕之下寮茫無操挾(左思詩英/俊沉下僚)瞻宰衡之上相敬
布依歸(王莽傳拜為宰衡位上/公酈炎傳絳灌臨宰衡)惟其恃我公之如昔賢
故敢提孤生而進門下(張霸傳起自孤生致位郡/守周榮傳榮江淮孤生)蓋臯
陶之弼舜以翕受為規模(尚書翕/受敷施)至伊尹之佐湯以旁
招為事業(尚書旁/招俊乂)下至蕭曹丙魏之於漢以及房杜姚
宋之在唐皆因收拾四海之材(説文拾掇也廣韻收拾/又斂也徐防傳收拾缺)
(遺建立明經盧植傳宜勑收拾以安遊魂韓文頽墮委/靡潰爛不可收拾又無人收拾理則那又收拾不可遲)
用能輔成一代之治載在信史(公羊傳如爾所不知/何春秋之信史也)是
為元勳(梁簡文詩護羌擁/漢節校尉立元勳)至如先正越王之忠實開孝
宗隆興之業(史浩傳浩字直翁明州斳縣人隆興元年/拜尚書右僕射御史王十朋論之出知紹)
(興自是不召者十二年淳熈初除少保觀文殿大學士/五年復為右丞相浩喜薦人才自經筵將告歸乃於小)
(官中進江浙之士十五人皆一時選如薛叔似楊簡陸/九淵石宗昭陳謙葉適袁夑趙靜之張子智後皆擢用)
(不至通顯者六人而已十年請老除太保致/仕封魏國公嘉定十四年進封越王諡忠定)張子公服
其汲引之量(宋史張燾字子公饒之德興人宣和八年/進士第三人靖康元年坐李綱累貶紹興)
(二年吕頥浩薦除司勳員外郎遷起居舍人提舉江州/太平觀召為兵部侍郎尋權吏部尚書金使至朝議欲)
(上拜金詔燾力爭於是廷臣皆不敢拜時秦檜方主和/惟恐少忤敵意出燾知成都府兼本道安撫使在蜀四)
(年西邊不驚乞祠以李璆代之臥家十三年二十五年/檜死起燾留守金陵二十九年除吏部尚書三十年致)
(仕三十一年復知建康府孝宗受禪同知樞密隆興元/年遷參知政事以老病不拜固求致仕卒諡忠定燾外)
(和内剛帥蜀有惠/政民祠之不忘)沈德和愧其錄用之吉(沈介字德和/德清人累官)
(兵部尚書為荆湖制置使風采獨持金/人潛卻其為郡卓有清聲豪猾斂迹)不惟國以得士
而昌亦是家有達賢之後(東坡晁君成詩集序達賢者/有後張湯是也達賢而有後)
(吾是以知蔽賢之無後也黃石公三畧傷賢者殃及三/世蔽賢者身當其害達賢者福流子孫嫉賢者其名不)
(令/)故國非謂喬木實倚世臣成績紀於太常益光先業
(尚書厥有成/績紀于太常)恭惟某官忠貫日月(新唐書郭子儀傳贊/天寶末盜發幽陵外)
(阻内訌子儀自朔方提孤兵轉戰逐北誼不還顧當是/時天子西走唐祚若贅斿而能輔太子再造王室雖唐)
(祚方永亦由忠貫日/月神明扶持者哉)誠塞天淵(班固答賔戲聲/盈塞乎天淵)溫乎得
聖人之和毅若任天下之重人見伯禽之拜後依然無
驕士之風(史記魯世家周公戒伯禽曰我文王之子武/王之弟成王之叔父我於天下亦不賤矣然)
(我一浴三捉髪一飯三吐哺起以待士猶/恐失天下之賢人子之魯慎毋以國驕人)誰知孔鯉之
異聞得之自趨庭之日垂紳正笏不動聲色(歐文垂紳/正笏不動)
(聲色而措天下/於泰山之安)强本折衝自得精神(李尋傳夫本强則/精神折衝本弱則)
(招殃致凶為/邪謀所陵)齊城既入於地官(春秋定公十年夏齊人/來歸鄆讙龜隂田按宋)
(史寧宗嘉定元年遣王柟以韓侂胄蘇/師旦首畀金金人來歸大散關及濠州)周寶乃歸於天
府(春秋定公八年冬盜竊寶玉大弓九年夏得寶玉大/弓周禮天府掌祖廟之守藏與其禁令凡國之玉鎮)
(大寶器藏焉宋寧宗嘉定十四年京東河北節制使賈/涉繳進富勒呼所獻皇帝躬膺天命之寶元符三年御)
(府寶圖一冊鎮江都統翟朝宗以玉檢來上其文若合/符契又得受命於天既受永昌玉璽七月丁亥太常奏)
(受璽之禮製寶輿法物十一月詔曰朕觀前代宜陽受/瑞江寧闡珍猶能洪濟大業今朕曷敢不承閏十二月)
(奏獻宗廟十五年正月御大慶殿設黃麾半仗受玉璽/奉安天章閣十六年七月置奉安符寶所建殿以内臣)
(掌之元周密癸辛雜志云恭膺天命之寶真宗初即位/所製其後毎朝效之易世則藏去靖康之變金人擕玉)
(寶十有四以去而此寶居其二焉其一則哲宗元符三/年所製其一欽宗靖康元年所製也及金人内亂南遷)
(玉寶多為䝉古所取當時識者謂此物不/宜鋪張故鄭昭先有可弔不可賀之論云)然且厚椳闑
扂楔之用(韓文犬木為杗細木為桷欂櫨侏儒椳闑扂/楔各得其宜施以成室者匠氏之工也椳音)
(隈户樞也闑魚列切門限也扂亭㸃/切門關牡也楔音屑門兩傍木也)幾於無毫髮絲粟
之遺(老泉集天下之人毛髮/絲粟之才紛紛然而起)是乃傳禹稷之心豈但接
韋平之武(班固敘傳𤣥成退讓仍世作相平/當傳漢興惟韋平父子至宰相)伏念某強
名屬籍(見代上/安撫條)本實寒儒既無長吉之文章(李賀傳賀/字長吉系)
(出鄭王後七歲能辭章韓愈皇甫湜始聞不信過其家/使賀賦詩援筆輒就如素搆其目曰高軒過二人大驚)
(自是/有名)又乏更生之學問(劉向傳向字子政本名更生為/人簡易廉靖樂道積思經術晝)
(誦書傳夜觀星/宿或不寐達旦)幼年筆硯燈無太喜之花(薛宣傳下至/財用筆硯皆)
(為設方略班超傳安能久事筆硯間乎注研音硯陸/機傳君苖見兄文輒欲焚其筆硯杜詩燈花何太喜)繼
世簪裳袍已半枯之葉(東坡詩青衫/半作霜葉枯)一尉南昌而奚補
(梅福傳福字子真為南昌尉一朝棄妻子/去九江李詩梅生亦何為來作南昌尉)再丞廣信以
徒勞(韓文再轉而為丞兹邑寰宇記唐上元元年因江/淮轉運使元載之請謂廣信川原夐廣關防襟帶)
(宜置州又謂其信可美也故以名/州梁竦傳州縣之職徒勞人耳)雖亦䝉臺府之吹嘘
然終厄銓曹之選調兹贅員於冰漕(漕在到切説文水/轉穀也王隆小學)
(篇以水通輸曰漕趙/充國傳冰解漕下)實隸役於日畿(類説拾遺帝畿千/里象日月徑圍故)
(曰日/畿)幸逢大匠之鈞陶誰非躍冶(見上曾/運使條)正恐無言之
桃李下自成蹊(史記李廣傳贊李將軍悛悛如鄙人口/不能道辭及死之日天下知與不知皆)
(為盡哀彼其忠實心誠信於士大夫也諺曰/桃李不言下自成蹊此言雖小可以喻大也)敢因三吐
哺之餘(韓文周公之為輔相其急於見賢也/方一食三吐其哺方一沭三捉其髮)輒伸九頓
首之懇(左傳秦哀公為之賦無衣九頓首而坐無/衣三章一章三頓首以謝故云九頓首)譬諸
草木安能酬雨露之恩(左傳譬諸草木吾臭味也東坡/詩草木盡能酬雨露榮枯安敢)
(問乾/坤)刈為薪芻亦是報乾坤之造(詩翹翹錯薪/言刈其楚)
　　代上丞相(代鄭司理○燕翼貽謀錄今之司理參/軍五代之馬部軍都虞侯判官也以牙)
　　(校為之州鎮專殺而司獄事者輕視人命太宗開/寶六年詔諸州竝置司寇參軍以新及第九經五)
　　(經及選人資序相當者/充之後為司理參軍)
觸五嶺之熱叨李椽以終更(漢書張耳傳南有五嶺之/戍注嶺者西自衡山之南)
(東窮於海一山之限耳而别標名則有五焉裴氏廣州/記云大庾始安臨賀桂陽揭陽是為五嶺鄧德明南康)
(記五嶺者臺嶺之嶠在大庾騎田之嶠在桂陽都龎之/嶠在九真萌渚之嶠在臨賀越城之嶠在始安杜詩五)
(嶺皆炎熱宜人獨桂林胡建傳黃帝李法注獄官名師/古曰李者法官之號也古文李與理通管子書大理皆)
(作李左氏行李行理竝見於傳李濟翁資暇集謂李為/古文使字改行李為行使誤矣昭帝紀注更有三品謂)
(卒更踐更過更谷永與/段㑹宗書終更亟還)企六符之光趨槐庭而執贄(東/方)
(朔傳願陳泰階六符詳見/前周禮面三槐三公位焉)既快鳳凰景星之覩(韓文朝/廷之士)
(引頸東望若景星鳳凰之/始見也爭先覩之為快)輒謀烏鵲明月之依(魏武帝/短歌行)
(月明星稀烏鵲南飛遶樹三匝何枝可依明帝步出/夏門行䠞迫日暮烏鵲南飛遶樹三匝何枝可依)脩
辭斐然犯分愧甚伏念某簪裳墜緒塲屋老生(王荆公/詩塲屋)
(聲名看出羣管輅傳鄧颺曰此老生之常譚/輅答曰夫老生者見不生常譚者見不譚)再鼓而衰
已蹉跎於壯志(左傳一鼓作氣再而衰三而竭廣雅蹉/跎失足也杜詩淮海莫蹉跎韓詩嗚呼)
(吾意其/蹉跎)三獻不刖乃塵綴於末科(琴操卞和者楚野民/得玉獻懐王使樂正)
(子占之言玉石以為欺慢斬其一足懐王死子平王立/和復獻之平王又以為欺斬其一足平王死子立為荆)
(王和復欲獻之恐復見害乃抱其玉而哭晝夜不止涕/盡繼之以血荆王遣使問之於是和隨使獻王王使剖)
(之中果有玉昌黎答崔立之書其他可否自計已熟足/下乃比獻玉者以為必竢工人之剖然後見知於天下)
(雖兩刖足不為病僕之玉固未嘗獻而/足固未嘗刖足下無為為我戚戚也)初無進取之狂
粗識簡書之畏(詩王事多艱不遑啓居豈不懐歸畏此/簡書毛傳簡書戒命也疏所以不得歸)
(者畏此簡書/奔命相救)味我自愛桐鄉之句謾試弓刀(朱邑傳我/故為桐鄉)
(吏其民愛我必葬我桐鄉後世子孫奉嘗我不如桐鄉/民王介甫封舒國公詩桐鄉山逺復川長紫翠連城碧)
(滿隍今日桐鄉誰愛我當時我自愛桐鄉唐詩大雪滿/弓刀單于夜遁逃東坡詩使君夕不坐衙門散弓刀山)
(谷詩昨解弓刀辭大僕又騎從嚴弓刀/又卷旗懸弓刀又弓刀陌上望行色)誦人誰送臨賀
之詩往司狴犴(唐楊憑為李夷簡所劾責授臨賀尉姻/友無敢送者獨徐晦送至藍田不數日)
(夷簡請為監察晦曰生平不踐公門公何取而見拔夷/簡曰聞君送楊臨賀不顧犯難肯負國乎由是知名晦)
(憑所薦也東坡詩當日無人送臨賀至今有廟/祀潮州揚子狴犴使人多禮鄉亭之獄曰犴)粗知勿
誤於庶獄(尚書其勿誤/於庶獄庶慎)初無可折之片言歲厄閏年良
動故人之念(東坡詩只有黃楊厄閏年宋陸佃埤雅云/黃楊木性堅緻歲長一寸閏年倒長一寸)
(羅願爾雅翼云黃楊歲長一寸遇/閏年則否牡丹遇閏年花開輒小)天憐孤迹偶逃新鬼
之羣(左傳吾見新鬼大故鬼小杜詩戰哭多新鬼又/新鬼含寃舊鬼哭東坡詩老去常憂伴新鬼)竊
聞大鈞之無垠(漢書大鈞播物坱北/無垠韻㑹垠地埒也)雖占小善而必錄
(韓文占小善/者率一錄)譬猶草木雨露無甘苦之分(杜詩雨露之/所濡甘苦齊)
(結/實)雖在江湖潢潦願涓塵之助(潢胡光切説文積水池/潦魯皓切路上流水左)
(傳潢汙行潦之水服䖍曰畜小水謂之潢韓詩潢潦無/根源張衡奏事飛塵增山霧露助海謝朓傳潢汙之水)
(思朝宗/而毎竭)恭惟某官道先民覺忠結主知(司馬遷傳不能/納忠效信有竒)
(策材力之譽/自結明主)聖朝之相頻頻已過中書十四秋之數(宋/呉)
(處厚青箱雜記云王文正公旦相真宗僅二十年值四/夷納欵海内無事天書薦降祥瑞沓臻而大駕封岱祠)
(汾皆為儀衞使扈蹕處士魏野獻詩曰聖朝宰相頻頻/出君在中書十四秋西祀東封俱已畢可能來伴赤松)
(遊/)閟宫之詩奕奕方開異姓五百年之封(詩序閟宫頌/僖公能復周)
(公之宇也詩閟宫有侐實實枚枚又新廟奕奕奚斯所/作箋閟神也姜嫄神所依故廟曰神宫奕奕姣美也舊)
(傳郭璞讖云天目山垂兩乳長龍飛鳳舞到錢塘海門/一點巽峯起五百年間異姓王史彌逺封㑹稽郡王故)
(云按宋史寧宗嘉定十四年八月賜史彌逺家廟追/封史浩為越王配享孝宗廟廷故有閟宫奕奕之語)無
敵知真儒之功(法言魯不用真儒故也如用/真儒無敵於天下安得削)可久見賢
人之德(繫辭可久則賢人之德王弼注德業既/成則入於形器故以賢人目其德業)問鄧禹
而披輿地蓋將膺萬國之貢珍(鄧禹傳光武至廣阿舍/城樓上披輿地圖指示)
(禹曰天下郡國如是今始乃得其一子前言以吾慮天/下不足定何也班固東都賦春王三朝㑹同漢京天子)
(受四方之圖籍/膺萬國之貢珍)得伊尹以格皇天詎止俘三朡之寶玉
(尚書時則有若伊尹格於皇天三朡國名今定陶者相/傳為然朡祖叢切或作艐書序夏師敗績湯遂從之遂)
(伐三朡俘厥寶玉誼伯仲伯作典寳俘取也言夏師既/敗走保於三朡其國之寶玉皆輸於三朡湯追之桀走)
(南巢湯於是俘其寶玉以歸按宋史寧宗嘉定/十五年正月朔御大慶殿受恭膺天命之寶)惟有邦
有家九德咸事(尚書日宣三德夙夜浚明有家日嚴秖/敬六德亮采有邦翕受敷施九德咸事)
則無怠無荒四夷來王(尚書無怠無/荒四夷來王)豈以洵故官冗耶
(老泉上韓丞相書今洵幸為諸公所知似不甚淺而相/公尤為有意至於一官則反遲疑不決者嗟豈天下官)
(以洵故/冗耶)願善鄭以勸來者(左傳鄭伯如周始朝桓王也/王不禮焉周桓公言於王曰)
(我周之東也晉鄭焉依善鄭以勸來/者猶懼不蔇況不禮焉鄭不來矣)尚念某固望斗升
之活(見上曾/樞密條)亦希尺寸之垂(鄧禹傳光武見禹甚歡謂/曰生逺來寧欲仕乎禹曰)
(不願也但願明公威德加於四海/禹得效其尺寸垂功名於竹帛耳)猶泥在鈞猶金在鎔
是全託一陶之造(董仲舒傳猶泥之在鈞惟甄者之所/為猶金之在鎔唯冶者之所鑄崔駰)
(達㫖坯/冶一陶)若川作舟若旱作雨諒欲遂萬物之宜(尚書若/濟巨川)
(用汝作舟楫若歲大旱用汝作霖雨王陵傳宰相者上/佐天子理隂陽順四時下遂萬物之宜外鎮撫四夷諸)
(侯内親附百姓使卿/大夫各得任其職也)
　
　
　四六標準卷一
欽定四庫全書
　四六標準卷二　　　　　宋　李劉　撰
　論事
　　代王縣丞上薛檢正(極○捕盗求改官○宋史薛/極字㑹之常州武進人以父)
　　(任調上元主簿中詞科為大理評事嘉定十五年/特賜同進士出身歴官參知政事封毘陵郡公加)
　　(少保和國公致仕時為中/書門下省檢正諸房公事)
效微勞於采棒曾發宿奸(魏志曹操年二十舉孝廉為/郎除洛陽北部尉曹瞞傳曰)
(太祖初入尉廨繕治四門造五色棒懸門左右各十餘/枚有犯禁者不避豪彊皆棒殺之京師斂迹莫敢犯者)
(晉崔豹古今注車輻棒也漢朝執金吾金吾亦棒也以/銅為之黄金塗兩末謂為金吾御史校尉郡守都尉縣)
(長之類皆以木為吾用以夾車故謂/之車輻趙廣漢傳其發奸摘伏如神)開公道於青雲與
叨信賞(范雎傳不意君能自致於青雲之上髙適贈縣/尉詩迹留黄綬人皆歎心在青雲世莫知曹鄴)
(杏園即席上同年詩岐路不在天十年行不至一旦公/道開青雲在平地楊升菴丹鉛總録云史記所云青雲)
(之士蓋指聖賢立言傳世者後世乃以登仕路為青雲/謬矣京房易傳云青雲所覆其下有賢人隠續逸民傳)
(嵇康早有青雲之志南史陶宏景曰仰青雲睹白日不/為遠矣梁衡陽王鈞曰形入紫闥意在青雲袁彖贈隠)
(士庾易詩白日清明青雲遼亮昔聞巢許今見臺尚阮/籍詩抗身青雲中羅網孰能施李白詩所以青雲人髙)
(歌在巖户合而説之青雲豈仕進之謂哉韓非子信賞/以盡能必罰以禁邪管子開必得之門信慶賞也漢宣)
(帝紀贊信賞必罰綜核名實吳志潘濬傳信賞必/行法不可干唐書陸贄傳信賞必罰霸王之資也)料虎
頭而茍免(莊子丘所謂無病而自炙也疾走料/虎頭編虎須㡬不免虎口哉料音聊)棄雞肋
而未能(九州春秋夏侯淵為黄忠所殺操臨漢中至陽/平欲攻劉𤣥徳而不得進欲守又難為功乃出)
(令曰雞肋官屬不曉所謂楊脩便自嚴裝人驚問何以/知之脩曰雞肋棄之可惜食之無所得以比漢中知公)
(欲還也俄操迴師後漢書楊脩傳曹操自平漢中欲因/討劉備而不得進欲守之又難為功䕶軍不知進退何)
(依操於是出教唯曰雞肋而已外曹莫能曉脩獨曰/夫雞肋食之則無所得棄之則如可惜公歸計決矣)幸
而得之知所自矣切以鬻牒度民者非國計之得已(僧/史)
(略曰度牒自南北朝有之見髙僧傳名籍限局必有憑/由即今祠部牒也唐㑹要曰天寶六年制僧尼令祠部)
(給牒則僧尼之/給牒自𤣥宗始)亂名改作者乃王制之必誅今有偽為
二三尺之綾遂可坐罔八百緡之鏹(燕翼貽謀録僧道/度牒毎歳試補刋)
(印板用紙摹印新法既行獻議者立價出賣毎牒一紙/為價百三十千然猶歳立為定額不得過數熈寧元年)
(始出賣於民間初歳不過三四千人至元豐六年限以/萬數而䕫路轉運司増價至三百千以次減為百九十)
(千建中靖國元年増至二百二十千六年詔改用綾紙/依將仕郎校尉例南渡以後再立新法度牒自六十千)
(増至百千淳熈初増為五百千又増為七百千又著為/停榻之令許客人増百千興販又増作八百千漢書注)
(鏹錢貫也韻㑹以/鏹貫錢也通作繦)是姦夫與人主同利(賈山傳錢者亡/用器也而可以)
(易富貴富貴者人主之操柄也令民為之是與/人主共操柄不可長也貨殖傳上爭王者之利)故平世
而天下乏財我能往彼亦能往歟(左傳楚人謀徙於阪/髙蔿賈曰不可我能)
(往㓂亦能往/不如伐庸)是可忍孰不可忍也稽諸令甲(宣帝紀地/節四年詔)
(曰令甲死者不可復生如淳曰令有先後故有令甲令/乙令丙師古曰如説是也甲乙者若今之第一第二篇)
(耳後漢書后妃紀設外戚之禁編諸甲令注前書/音義曰甲令者前帝第一令也有甲令已令丙令)載在
先庚(易巽九五先庚三日後庚三日吉王弼注申命令/謂之庚天以正齊物不可卒也民迷固久直不可)
(肆也故先申三日令著之後復/申三日然後誅而無怨咎矣)茍能掩羣而得其人(曲/禮)
(大夫不掩羣疏羣謂禽獸共聚也羣聚則多/不可掩取之王制諸侯不掩羣注為盡物也)則有第功
而改其秩(周必大論縣尉捕盗賞格云國朝㑹要凡縣/尉躬親鬬敵捉殺賊全火以上合入令録人)
(並授京官仍賜緋章服其後奸弊日生凡縣尉因弓手/捉到强盗七人其奏狀必云馬前三歩親自捉獲以此)
(為軍功捕盗例/得改次等官)輿論猶疑其未厚(輿衆也易弟子輿/尸左傳輿人之誦)臺
端至見於申明(唐百官志侍御史久次者一人知雜事/謂之雜端殿中監察職掌進名遷改及)
(令史考第臺内事/專決亦號臺端)詎知應格之官終困舞文之吏(汲黯/傳好)
(興事舞文法注舞猶弄也新唐書栁公綽傳行部至鄧/縣吏有納賄舞文二人同繫獄縣令以公綽素持法謂)
(必殺貪者公綽判曰贓吏犯法/法在姦吏壞法法亡誅舞文者)功疑從重顧以無可疑
而從輕(尚書罪疑惟/輕功疑惟重)令出惟行必欲扼其出而惟反(尚/書)
(令出惟行/弗惟反)自非國論恪守邦條孰云牛馬走之功(司馬/遷傳)
(太史公牛馬走注言已/為太史公掌牛馬之僕)便有鷄犬飛之幸(神仙傳伍被/得罪於淮南)
(王安恐為所誅乃誣告安謀反八公謂安曰可以去矣/此乃天之發遣王王若無此事日復一日未能去世也)
(八公使安登山大祭埋金地中即白日昇天漢史秘之/恐人主廢萬機而競求安道乃言自殺安臨去時餘藥)
(器置在中庭鷄犬舐啄盡得昇/天故鷄鳴天上犬吠雲中也)伏念某粗識丁字(新唐/書張)
(宏靖傳宏靖素貴其詬責士皆曰反虜嘗曰天下無事/而輩挽兩石弓不如識一丁字宋王楙野客叢書云今)
(文人多用不識一丁字祖唐書語按續世説乃个字非/丁字蓋个與丁相似傳寫之誤又觀張翠微考異亦作)
(个字乃知世説之言為信又觀蜀志南史皆有所識不/過十字之語史通謂王平所識僅通十字恐是十字亦)
(未可知按所識不過十字即蜀/志王平傳中語史通特述之耳)濫塵乙科(儒林傳歳課/甲科四十人)
(為郎中乙科二十人為太子舍/人丙科四十人補文學掌故)以十年而到鳳池可羞
儕軰(夢溪筆談張虞進士第一登科期集於興國寺題/詩句於壁曰一舉首登龍虎榜十年身到鳳凰池)
(有人續云君看姚曄并梁固不得朝官未可知後果終/於京官儕牀皆切説文等軰也左傳吾儕小人增韻類)
(也又在詣/切等也)呼五百而取䑕穴何等勲庸(崔豹古今注五/伯一伍之伯也)
(五人曰伍五長為伯故稱伍伯一曰戸伯漢制兵吏五/人一户竈置一伯故户伯亦曰火伯以為一竈之主也)
(漢諸公行則戸伯率其伍以導引也古兵士服韋弁今/户伯服赤幘纁衣素韎弁之遺制也後漢書虞詡傳走)
(卒注走卒五百之類也續漢志曰伍伯公八人中二千/石六人千石六百石皆四人自百石以下皆二人黄綬)
(武官五百文官辟車鈴下侍閤門闌部署街里走卒皆/有程品多少隨所典領率皆赤幘絳褠即今行鞭杖者)
(也曹節傳越騎營五百妻有美色韋昭曰伍當也伯導/也使之導引當道陌中以驅除也案今俗呼行杖人為)
(五百也禰衡傳令五百將出欲加箠注五百猶今之問/事也晉書庾純傳賈充嘗宴朝士而純後至充謂曰君)
(行常居人前今何以在後純曰且有小市井事不了是/以來後世言純之先嘗有五百者充之先嘗有市魁者)
(以此相譏焉唐蘇世長為刺史因民不率教引咎自撻/伍伯疾其詭鞭之見血趙奢傳猶兩䑕鬬於穴中將勇)
(者勝韓詩立召賊曹呼/伍伯盡取䑕輩尸諸市)然用一尉之酸寒(揚雄傳東南/一尉韓詩酸)
(寒溧陽尉五/十㡬何髦)盡得羣兇之狼藉(漢書注狼藉甚盛韻㑹/離披雜亂貌草不編為)
(狼/藉)不言禄而禄亦弗及(左傳晉侯賞從亡者介/之推不言禄禄亦弗及)轉為丞
而丞亦負余(韓文博陵崔斯立以前大理評事言得失/黜官再轉而為丞喟然曰丞哉丞哉余不)
(負丞而/丞負余)既有功而不見知(詩序四牡勞使臣之來/也有功而見知則悦矣)則為
善者亦何利(陳湯傳司馬法曰軍賞不踰/月欲民速得為善之利也)㑹逢上哲出
正舊條事若出於天然(谷永傳陛下天然之性鄧隲傳/陛下躬天然之姿賈逵傳陛下)
(通天然之明桓郁傳陛下躬天然之姿第五倫傳躬天/然之徳南史王僧䖍傳僧䖍論宋文帝書天然勝羊欣)
(功夫少於欣又云天然縱放/極有筆力杜詩天然二寸魚)恩有為之地者(張湯傳不/能為地灌)
(夫傳仲孺獨不為李將軍地乎注言今既毀/程令李何地自安也田延年傳欲為道地)伏遇某官
靖共正直(詩靖共爾位好是正直注靖謀也共具也言/有徳未仕之君子勿汲汲求仕自有明君謀)
(具汝之爵/位此㫁章)明允篤誠(左傳有髙陽氏才子八人齊聖廣/淵明允篤誠天下之民謂之八愷)
(晉起居注太保衛瓘明允篤誠有匪躬之志文選先識/博覽明允篤誠東坡集才全而徳備積厚而施博明允)
(篤誠坐/屈羣策)數典廷平識胥皁百端之情偽(通典漢宣帝地/節三年初於廷)
(尉置左右平員四人光武省右平唯有左平一人掌平/決詔獄冠法冠續漢書百官志廷尉平一人秩六百石)
(周禮胥有十二人注胥讀如胥謂其有才知為什長皁/賤人直馬者左傳士臣皁皁臣𨽻皁在早切馬閑也揚)
(雄太僕箴僕臣/司馬敢告執皁)屢將使指知寒素五剡之艱難(司馬相/如傳宣)
(其使指剡奏剡/也法言奏不剡)察其捕蒲澤之姦可僥寸賞(左傳鄭國/多盗取人)
(於萑苻之澤萑胡官切韻㑹/薍也苻馮無切爾雅苻鬼目)憐其索長安之米將及三
年(東方朔傳無令但索長/安米詳見一卷首條)故因屯膏(易屯其膏小貞吉/大貞凶象曰屯其)
(膏施未光也注處尊位不能恢宏博/施屯難其膏澤非能光其施者也)復申㢲命(易重㢲/以申命)
(象曰隨風㢲君子以申命行事疏風/之隨至非是令初故訓以申命行事)惟是望賜更欲乞
靈(左傳齊來乞師曰/願乞靈於臧氏)使早遂通籍之圖(元帝紀得為大/父母父母兄弟)
(通籍注籍者為二尺作牒記其年紀名字縣之宫門案/省相應乃得入也陳湯傳宜以時解縣通籍注通籍不)
(禁止令得出入也魏相傳光夫人顯及諸女皆通/籍長信宫注謂禁門之中皆有名籍恣出入也)無久
受逆旅之困(李斯傳雖逆旅之宿不勤于此矣潘岳傳/語曰許由辭帝堯之命舍於逆旅外傳曰)
(晉陽處父過寗舍於逆旅舊唐書馬周傳宿於新豐逆/旅主人惟供諸商販而不顧待駱賔王集遂歸逆旅再)
(軫危途歐陽永叔詩/道路今猶困旅人)是為終始盡出生成某敢不俯策
駑庸(蘇武傳陵雖駑怯王陵傳陛下不知其駑下石奮/傳疲駑無以輔治師古曰駑凡馬之稱故以自喻)
仰酬駿惠(詩駿惠我文王曾孫篤之/注大順文王之意此借用)日之夕矣踏可免
於選人(詩日之夕矣牛羊下來宋史選舉志元祐初左/司諫王巖叟言自罷辟舉而言選格可以見功)
(過而不可以見人材中外病之於是不得已而别為之/名以用其平日之所信故有踏逐申差之目踏逐實薦)
(舉而不與同罪且選才薦能而謂之踏逐非雅名也又/按東坡與鮮于子駿尺牘云若可踏逐辟召幸先之以)
(此見踏逐/為當時語)天實臨之報敢忘於國士(豫讓傳范中行氏/皆衆人遇我我故)
(衆人報之至於智伯國/士遇我我故國士報之)
　　上樞密鄭知院(昭先○宋史寧宗嘉定七年以左/諫議大夫鄭昭先簽書樞密院事)
出幕罔功妄作大鈞之問(劉禹錫有問大/鈞賦詳見前)掃門得請敬
投光範之書(髙五王傳魏勃少時欲求見齊相曹參家/貧無以自通乃常獨早掃齊相舍人門外)
(舍人怪之以為物而司之得勃於是/舍人見勃曹參以為舍人餘見前)引吭何有於鏗鍧
(韓詩引吭/吐鏗轟)出吻謾勞於營度(韓文每營度/欲出口吻)姑裁狂簡仰
黷髙明(孔融傳髙明/必為偉器)伏念某質窳而材凡(窳音愈勇士/切説文汚窬)
(也史記器不苦窳/缺也又墮窳病也)氣凋而力腐(韓文弱於才/而腐於力)少也師為
己之學未深志於四方(左傳子有四方之志禮記天地/四方者男子之所有事也故必)
(先有志於其所有事孔叢子人生有/四方之志豈鹿豕哉而當羣聚乎)壯而恥有道之貧
始强顔於一第(駱賔王啟雖無為光宅欣預比屋/之封而有道賤貧恥作歸田之賦)每懷
竹帛之尺寸(鄧禹傳禹得效其尺/寸垂功名於竹帛耳)詎甘溝瀆之尋常(爾/雅)
(水注谷曰溝注澮曰瀆六尺曰尋倍尋曰常孔鮒小爾/雅四尺謂之仞倍仞謂之尋尋舒兩股也倍尋謂之常)
俛焉孳孶(俛本作頫漢書注即俯字亦音勉孶/孜通禮記俛焉日有孳孶斃而後已)為爾寂
寂(晉書桓温傳温以雄武專朝窺覦非望或卧對親寮/曰為爾寂寂將為文景所笑南齊書王融字元長自)
(恃人地三十内望為公輔夜直中/書省歎曰作此寂寂使鄧禹笑人)猶有布韋之氣習(山/谷)
(詩平生習/氣須料理)未忘子墨之生涯(揚雄傳聊因筆墨成文章/故藉翰林以為主人子墨)
(為客卿以風王荆公詩多難飄/零歳月賖空餘文墨舊生涯)灰撥隂何不過人間煙
火之語(山谷詩寒爐餘㡬火灰裏撥隂何後山詩話言/深思苦求乃得西京雜記揚子雲曰長卿賦似)
(不從人間來其神化所至耶山谷跋東坡卜算子詞云/東坡道人黄州時作語意髙妙似非吃煙火食人語非)
(胸中有萬卷書筆下無/一㸃塵俗氣孰能至此)氣摩屈賈亦非天上雲漢之章
(杜詩氣劘屈賈壘目短曹劉/墻東坡詩手抉雲漢分天章)然小人僅可以小知故大
慙或謂之大好(韓文與馮宿論文書僕為文意中以為/好則人必以為惡矣小稱意人亦小怪)
(之大稱意即人必大怪之也時時應事作俗下文字下/筆令人慙及示人則人以為好矣小慙者亦蒙謂之小)
(好大慙者即必以為大好矣劉後村啟大慙謂之大好/每觀舊作而忸怩小人可以小知焉覩斯文之鉅麗)
摹訓誥之軌範稍續茶經(唐陸羽著茶經蒸焙有法留/藏有方烹煎有訣甫里先生)
(陸龜蒙嗜茶置園於顧渚山下歳入茶租自為品題以/繼茶經東坡詩先生有意續茶經㑹使老謙名不朽)
凖筆削之權衡頗脩僧史(宋史藝文志僧贊/寧撰僧史略三巻)雖諸公貴
人欲出其門下(韓文栁子厚墓志名聲大振一時皆慕/與之交諸公要人爭欲令出我門下交)
(口薦/譽之)然古來此物當棄之道傍(山谷詩古來和鼎實此/物升廟廊歳月坐成晩)
(煙雨青已黄得升桃李盤以遠初/見嘗終然不可嘗擲棄官道傍)迄回蓬島之船(郊祀/志蓬)
(萊方丈瀛洲三神山望之如雲及到反/居水下水臨之患且至風輙引船而去)去泛瞿塘之棹
(僧圓澤詩吳越山川尋/已遍却回煙棹上瞿塘)郾城之陪宗閔本圖向闕以連
鑣(韓退之郾城晩飲贈副使馬侍郎及馮李二員外詩/城上赤雲呈勝氣眉間黄色見歸期幕中無事惟須)
(飲即是連鑣向闕時馮李謂/馮宿李宗閔時並從征故云)少陵之客嚴公㡬入磨牙
之吮血(雲溪友議嚴武擁麾西蜀累於飲筵對客騁其/筆札杜甫拾遺乗醉言曰不謂嚴挺之有此兒)
(也武恚目久之曰杜審言孫子擬捋虎鬚合座皆笑以/彌縫之房太尉綰亦微有所忤憂怖成疾二公㡬不免)
(虎口矣李白作蜀道難為房杜危之也其略曰劒閣崢/嶸而崔嵬一夫當關萬夫莫開所守或非人化為狼與)
(豺朝避猛虎夕避長蛇磨牙吮血殺/人如麻錦城雖云樂不如早還家)二年劒外(杜詩劒/外忽傳)
(收薊北又草木變衰行劒外又劒外官人冷/又劒外春天遠又何曽劒外清皆指蜀言)寸歩矛頭
(晉書顧愷之傳桓元與顧愷之同在殷仲堪座共作/危語元曰矛頭淅米劒頭炊堪曰百歳老翁攀枯枝)動
與仇謀詎敢愛鴻毛之命(韓文命與仇謀取敗㡬時又/死有重於㤗山或輕於鴻毛)
嘗有天幸乃偶全馬革之屍(衛青傳其大將軍軍亦有/天幸未嘗困絶也游俠傳)
(適有天幸窘急常得脱馬援傳男兒要當死於邊野/以馬革裹屍還塟耳何能卧牀上在兒女子手中耶)難
擊柱以爭功(叔孫通傳羣臣飲酒爭/功醉或妄呼拔劒擊柱)姑闔門而俟罪西
曹地忍幸不汝疵(丙吉傳西曹地忍之李竒曰地猶第/也師古曰地亦但也語聲之急耳左)
(傳予取予求/不爾瑕疵)東閤天寛理難自絶(公孫宏傳開東閤以/延賢人朱雲傳且留)
(我東閤師古曰閤者小門也東向開之避當庭門而引/賔客以别於椽史官屬也閤音葛説文門旁户也爾雅)
(小閨謂/之閤)實為時輩所見推許夸哉韓子之辭(昌黎潮州/謝上表臣)
(受性愚陋人事多所不通惟酷好學問文/章未嘗一日暫廢實為時輩所見推許)圖報國恩獨
惟文章悲矣栁侯之志(栁子厚獻平淮西雅表伏自忖/度有方剛之力不得備戎行致)
(死命况今已無事思/報國恩獨惟文章)然果恥匹夫之弗獲(韓文聞古之/君子相其君)
(也一夫不獲其所若已推而内之溝中今有人生七年/而學聖人之道以修其身積二十年不得已一朝而毀)
(之是亦不/得其所矣)詎容名一藝而不庸(韓文占小善者率以/録名一藝者無不庸)冐
焉以前恃此無恐(左傳豈其嗣世九年而棄命棄職其/若先王何恃此以不恐韓文若防之)
(制水恃/以無恐)恭惟某官冠冕四輔(蜀志姜維傳注忠孝義節/百行之冠冕尚書亂為四)
(輔傳為我四維之輔禮運注左輔右弼前疑後丞為四/輔大戴禮周公立於前謂之道太公立於左謂之充召)
(公立於右謂之弼史佚立/於後謂之丞是為四輔)柱石九筵(霍光傳將軍為國/柱石師古曰柱者)
(梁下之柱石者承柱之礎也言大臣負國重任如屋之/柱及其石也元后傳位歴將相國家柱石臣也朱浮傳)
(事有柱石之寄注以屋為喻也周禮注周人明堂度九/尺之筵東西九筵南北七筵堂崇一筵五室凡室二筵)
自其不卑小官之時已見將降大任之器獨司兵本全
樞機品式之功(爰盎傳絳侯為太尉本兵柄注執兵權/之本宣帝紀樞機周密品式具備上下)
(相安莫有/茍且之意)參秉國鈞總甲胄衣裳之柄(詩秉國之鈞四/方是維注均平)
(也持國政之平維制四方疏居權衡之任四方之事是/其所維制尚書惟甲胄啟戎惟衣裳在笥孔傳甲鎧胄)
(兠鐅也言不可輕用/兵服不可加非其人)有常立武(詩序常武召穆公美宣/王也有常徳以立武事)
(因以為/戒然)無競維人(詩無競惟人四方其訓之注言人君/為國無彊乎維在得其賢人若得賢)
(人則國/家彊矣)齊人歸鄆讙之田已見仲尼之小試(左傳定公/十年齊人)
(來歸鄆讙龜隂田按宋史寧宗嘉定元年六月以韓侂/胄蘇師旦首畀金金人來歸大散關及濠州所謂齊人)
(歸田/也)宣王復文武之境亦惟方叔之壯猷(詩序車攻宣/王復古也宣)
(王能内修政事外攘夷狄復文武之境土修車馬備器/械復㑹諸侯於東都因田獵而選車徒焉詩方叔元老)
(克壯/其猷)諒欲四夷之來王(尚書無怠無/荒四夷來王)益思九徳之咸事
(尚書九徳咸/事俊乂在官)爾惟麴糵固將齊酒醴之和(尚書若作酒/醴爾惟麴蘖)
(周禮酒正辨五齊之名一曰泛齊二曰醴齊三曰盎齊/四曰緹齊五曰沈齊鄭注齊者每有祭祀以度量節作)
(之/)雖有絲麻定不棄蒯菅之賤(左傳楚人入鄆莒無備/故也詩曰雖有絲麻無)
(棄蒯菅雖有姬姜無棄蕉萃凡百君子莫不代匱此逸/詩也絲可為帛麻可為布皆精細之物也蒯苦怪切茅)
(之類可為䋲菅音奸似茅而滑澤/無毛柔靭宜為索皆草之麤者)尚念某百無操挾再
有干摩(蘇秦傳以出揣摩索隠曰摩姥何反髙誘/曰摩合也江邃曰揣人主之情摩而近之)天下
官豈以洵故冗耶或容寸進(見第一/卷末條)海内士賢於隗者
至矣是在一陶(崔駰傳坏冶一陶餘見/第一卷上曽運使條)
　　上衛參帥(涇○辭權司户○衛涇字清叔華亭人/舉進士第一伉直尚氣節屢上封事論)
　　(宰執專權不為勢怵勸光宗朝壽皇請誅韓侂胄/歴官參知政事三世同居御書友順二字扁其堂)
　　(一統志涇自華亭徙居崑山之石浦淳熈中舉進/士第一累官參知政事歴事三朝出入内外憂國)
　　(忘家終始一節與朱文公友善文公卒移文新安/取經書傳注刋行卒贈太師諡文節○第三十二)
　　(卷有通潭州曽司户啟葢辭/而不允衛涇時為湖南帥)
請隣祭竈正虞詘道之非(孫寳傳御史大夫張忠署寶/為主簿寶徙入舍祭竈請比)
(隣忠怪之使所親問寶寶曰道不可詘身/詘何傷且不遭者可無不為况主簿乎)越俎代庖滋
負畔官之恥(莊子庖人雖不治庖尸祝不越/尊俎而代之矣尚書畔官離次)處賤良難
於拒貴(曲禮長者賜賤者不敢辭栁文段太尉逸事狀/太尉自涇州以司農徴戒其族過岐朱泚幸致)
(貨幣慎勿納過岐泚固致大綾三百疋太尉壻韋晤堅/拒不得命至都太尉怒曰果不用吾言晤謝曰處賤無)
(以拒/也)靡初猶願於圖終(尚書既往背師保之訓弗克於/厥初尚頼匡救之徳圖維厥終)
退未遂於一辭(禮記君子三揖/而進一辭而退)告敢忘於三瀆(易初筮/告再三)
(瀆瀆則/不告)切以士伸於知己固若錐之處嚢(史記晏嬰傳/越石父賢在)
(縲紲中晏子解左驂贖之載歸弗謝入閨越石父請絶/晏子戄然謝曰嬰雖不仁免子于厄何子求絶之速也)
(石父曰不然吾聞君子詘於不知己而信於知己者方/吾在縲絏中彼不知我也夫子既以感寤而贖我是知)
(已知己而無禮固不如在縲絏之中晏子於是延為上/客平原君傳夫賢士之處世若錐之處嚢中其末立見)
上急於貪賢則有羅而致幕(新唐書孔戣傳韓愈上疏/留戣曰今戣據禮求退陛)
(下若不聽亦無傷義而有貪賢之美韓文不聽其去以/明人君貪賢敬老之道也荆公詩從來貴勢公何慕自)
(是賢名上所貪韓文以/禮為羅羅而致之幕下)至如常鱗凡介之儔匹(韓文天/池之濵)
(大江之濆曰有怪物焉葢非/常鱗凡介之品彚儔匹也)何計雙鳬乗鴈之去來(揚/雄)
(傳譬若江湖之雀渤澥之烏乘鴈/集不為之多雙鳬飛不為之少)彼方惡蟹於水中(解/系)
(傳我於水中見蟹且惡之東/坡詩怒移水中蟹詳見前)此敢探龍於頷下(莊子河/上有家)
(貧恃緯蕭而食者其子没於淵得千金之珠其父謂其/子曰取石來鍛之夫千金之珠必在九重之淵而驪龍)
(頷下子能得珠者必遭其睡也/使驪龍而寤子尚奚微之有哉)伏念某自紆士服(紆音/於韻)
(㑹縈/也)粗識亷隅(説文亷仄也徐曰稜也儀禮注側邊曰/亷禮記注堂亷謂堂基南畔亷稜之上)
(隅陬也又方也角也詩維徳之隅注疏隅者角亷者稜/角必有稜以比屋之外角喻人貌由内而外正儒行近)
(文章砥礪亷隅東坡/詩夢回布被起亷隅)萬物皆塵妄意古人之學業(蔡襄/詩世)
(間萬物皆塵土留/取功名久遠看)一科不補墮身俗吏之簿書(韓文豈/不登名)
(於一科兮曾不補其遺餘賈誼傳夫移風易俗使天下/回心而鄉道類非俗吏之所能為也俗吏之所務在于)
(刀筆筐篋而/不知大體)今趨蹌閣前之鈴(韓詩㸃綴簿上/字趨蹌閣前鈴)雖倚賴
天涯之釣(杜詩倚賴天涯/釣猶能掣巨鰲)然於茍賤(甘茂傳以茍賤/不亷聞於世)終
不忍為誰誤兩連帥之知(禮記五國以為屬屬有/長十國以為連連有帥)俾承
三語掾之乏(晉書阮瞻字千里司徒王戎問曰聖人貴/名教老莊明自然其旨同異瞻曰將無同)
(戎咨嗟良久即命辟/之時人謂之三語掾)比權量力等齊汩之與俱(賈誼過/秦論度)
(長絜大比權量力則不可同年而語/矣莊子與齊俱入與汩偕出詳見前)商財計資真唯阿
之相去(韓文商財賄之有無計班資之髙卑老子唯之/與阿相去㡬何注同為應對而相去㡬何疾時)
(賤質而貴文老子翼云唯阿皆應聲唯恭而阿慢/也吕吉甫云唯之與阿出于聲一也相去㡬何)奈朝
有逐客之令(李斯傳秦王乃/除逐客之令)使士無出位之思難恥過
以作非(尚書無恥過作非孔傳/誤而文之遂成大非)盍為法而受惡(左傳孔/子曰董)
(狐古之良史書法不隠趙宣/子古之良大夫也為法受惡)彼有取爾藉不為鼷䑕而
發機(魏志杜襲為丞相長史時許攸不附太祖而有慢/言欲先伐之襲曰千鈞之弩不為鼷䑕發機萬石)
(之鍾不以莛撞起音區區許攸/何足以勞神武哉太祖曰善)仰而思之何苦與鷄鶩
而爭食(屈原卜居寧與黄鵠比/翼乎將與鷄鶩爭食乎)當望塵而雅拜(潘岳傳/岳性輕)
(躁趍世利與石崇等謟事賈謐每候其出輒望/塵而拜何武傳槃辟雅拜服䖍人行禮容拜也)嘗敷袵
以陳詞(離騷經跪敷袵以陳/辭兮耿吾得此中正)言語精神不能自明(韓文/意雖)
(甚專事似率爾言語精神不/能自明不蒙察允遽以慙歸)頑頓奊詬殆於無恥(陳平/傳士)
(之頑頓嗜利無恥者亦多歸漢注頑頓謂無亷隅也/賈誼傳奊詬之節注奊詬謂無志分也奊音胡詰反)杜
陵既蹭蹬於垂翅忍辭大臣(杜詩青冥卻垂翅蹭蹬無/縱鱗又常擬報一飯況懷)
(辭大/臣)韓子非狂惑而䘮心豈傲相國(韓愈釋言若夫狂/惑䘮心之夫蹈河)
(而入火妄言罵詈者則有之矣而愈人知其無是疾也/二公合處而㑹必曰韓愈亦人耳彼傲宰相又傲翰林)
(其將/何求)今日之受非前日之受是吉人之辭寡躁人之辭
多(易將叛者其辭慙中心疑者其辭枝吉人之辭寡/躁人之辭多誣善之人其辭游失其守者其辭屈)萬
一矜從俾自得湖山之外(韓文令修於户庭數日之間/而人自得於湖山千里之外)
尺寸勉竭固猶在邦域之中(孔光傳卒無/尺寸之效)恭惟某官勲
塞兩儀(繫辭易有太/極是生兩儀)惠斂一道(韓文斂此大惠/兮施施一川)翕受敷
施而下士之風厚(見前/注)旁招謹簡而蓄徳之地寛(尚書/旁招)
(俊乂慎簡乃僚易君子多/識前言往行以畜其徳)陜而東陜而西方宏周召之
化(史記召公世家自陜以西召公主之自陜以東周公/主之注陜者葢今宏農陜縣是也郡國志陜縣有陜)
(陌二伯所分括地志陜原在陜州/西南二十五里分陜從原為界)洛之南洛之北自多
温石之材(韓文東都固士太夫之冀北也恃才能深藏/而不市者洛之北涯曰石生南涯曰温生)
願從祝鷄之翁(列仙傳祝鷄公者洛陽人也居尸鄉北/山下養鷄百餘年鷄皆有名字千餘頭)
(暮棲樹下朝放散之欲取呼名即種别而至賣鷄及子/得千餘萬輒置錢去之呉作池養魚後登呉山鴉雀數)
(百常出其旁北夢𤨏言李太尉徳裕左降朱崖與段少/常成式書曰自到朱崖幸且頑健居人多養鷄往往飛)
(入官舍今且作祝鷄翁耳杜/詩尸鄉餘土室難説祝鷄翁)徑返屠羊之肆(見第一卷/上董制置)
(條/)庶不重勞於造化(賈誼傳天地為鑪兮造化為工莊/子以天地為大鑪造化為大冶淮)
(南子造化者之攫援物/也譬猶陶人之埏埴也)抑令少遠於嫌疑(禮記決嫌/疑别同異)某
敢不洗濯其心(左傳在上位者洒濯其心壹以待人洒/亦作洗山禮切説文滌也平帝紀洒心)
(自/新)靖共爾位(詩靖共爾位好/是正直詳見前)大鈞播物切勿為小智而
私(賈誼傳大鈞播物兮坱北無垠小智自/私兮賤彼貴我通人大觀兮物無不可)直道事人持
此作曲成之報(繫辭曲成萬/物而不遺)
　　代趙縣丞上衞參帥(師展○參帥葢/衛涇時帥湖南)
進光範之三書昔徼一顧(韓文伯樂一顧増/價三倍餘見前)試藍田之
貳令今𨽻四封(韓文藍田縣丞㕔記丞之職所以貳令/左傳我有四封而詰其盗何故不可張)
(儀傳敝邑恐懼懾伏繕/甲厲兵守四封之内)事非出於天然(谷永傳陛下天/然之性詳見前)
誰肯為之地者(灌夫傳武安謂灌夫曰程李俱東西宫/衛尉今衆辱程將軍仲孺獨不為李將)
(軍地乎注言今既毀程令李何/地自安也田延年傳欲為道地)切恃處嚢之舊遂忘躍
冶之嫌(俱見/前)歳在丁卯之間(丁卯謂寧宗開禧三年/是年呉曦叛自稱蜀王)日
有戊申之奏(趙充國傳六月戊申奏七月/甲寅璽書報從充國計焉)行人爭御下
暴骨於三軍(國語秦景公使其弟鍼來求成叔向命召/行人子員行人子朱曰朱也在此叔向曰)
(召子員子朱曰朱也當御叔向曰肸也欲子員之對客/也子朱怒曰皆君之臣也班爵同何以黜朱也撫劒就)
(之叔向曰秦晉不和久矣今日之事幸而集子孫饗之/不集三軍之士暴骨夫子員道賔主之言無私子常易)
(之姦以事君者吾所能/禦也拂衣從之人救之)權首逋誅上寒心者累月(後漢/書夫)
(為權首鮮或不及呉王濞傳毋為權首將受其咎殷浩/傳㓂讐稽誅姦逆並起東坡詩天誅亦久稽李斯傳足)
(以為寒心荆軻傳足為寒心谷永傳臣永所/以破膽寒心孫楚書引領南望良用寒心)維時新豐
之旅(舊唐書馬周傳西遊/長安宿於新豐逆旅)忍愧宗周之嫠(左傳嫠不恤/其緯而憂宗)
(周之/隕)虎守九關難叩閽而告天子(離騷虎豹九關兮啄/害下人些張衡賦呌)
(帝閽使闢扉兮/覿天皇於瓊宫)鵲遶三匝遂升階而揖侍郎(韓詩升階/揖侍郎餘)
(見/前)冐投銜袖之書(韓文文書銜袖賈島詩銜/䄂有新詩欲見張與韓)極論寢薪
之勢(賈誼傳夫抱火厝積薪之下而/寢其上火未及然因謂之安)恐坐西曹之謫(陳/遵)
(傳曹事數廢西曹以故事適之注/適讀曰謫按舊法令而罰之也)反蒙東閤之延(公孫/宏傳)
(起客館開東閤以延賢/人師古曰閤小門也)引之後堂使竭陳其議論待以
前席多優假之過辭(賈誼傳文帝前席師古曰/漸促近誼聽説其言也)不踰時
聞所陳略施行矣(賈誼傳贊追觀孝文元嘿躬行/以移風俗誼之所陳略施行矣)為知
已死此意何敢忘耶(史記士為知己者死女為悦己者/容東坡與刁景純書呉興自晉以)
(來賢守風流相望而不肖獨以罪去垢累溪/山景純相愛之深特與洗飾此意何敢忘耶)伏念某强
名皇宗其實素士(南史始興王傳王儉嘗歎云始/興王雖尊貴而行履都是素士)寡更
生之經術蹉跎太乙之期(王子年拾遺記劉向于成帝/之末校書天禄閣專精覃思)
(夜有老人著黄衣植青藜杖叩閣而進見向暗中獨坐/誦書老父乃吹杖端爛然大明因以照向說開闔以前)
(事向因受洪範五行之文恐辭說繁廣忘之乃裂裳及/紳以記其言至曙而去向請問姓名云我是太乙之精)
(天帝聞金卯之子/有博學者下觀焉)乏太白之詞章牢落長庚之夢(李陽/冰草)
(堂集序李白字太白凉武昭王九世孫驚姜之夕長庚/入夢故生而名白以太白字之上林賦牢落陸離魏都)
(賦臨菑牢落/鄢郢丘墟)然猶可自别於流俗未嘗肯受知於衆人
逢麴未免於流涎(杜詩汝陽三斗始朝天道逢麴/車口流涎恨不移封向酒泉)見彈
何嫌於求炙(莊子且女大早計見卵而/求時夜見彈而求鶚炙)三吐哺而下白
屋昔者見之(蕭望之傳恐非周公相成王躬吐握之禮/致白屋之意師古曰周公攝政一沐三握)
(髪一飯三吐哺以接天下之士白屋謂白蓋之屋以茅/覆之賤人所居說苑周公下白屋七十人而天下之士)
(皆至髙彪傳垂接白屋王莽傳開門延士/下及白屋吾丘壽王傳由窮巷起白屋)一舉手而轉
清波今其時矣(韓文庸詎知有力者不哀其窮而忘/一舉手一投足之勞而轉之清波乎)欲
卜終身之計試裁小子之章恭惟某官學覺天民忠結
人主(司馬遷傳有竒䇿材/力之譽自結明主)禮樂三千字早獨斡於倫魁
(夏竦詩縱横禮樂三千字斡烏括切說文蠡柄也揚雄/傳廼搜逑索耦臯伊之徒冠倫魁注冠等倫而魁傑)
才名四十年晩始參於政路(杜詩才名三十年坐客寒/無氊陳後山詩才名四十)
(年盛氣/葢諸儒)惟其已大而物小是以退易而進難(禮記事君/難進而易)
(退則位有序易進/而難退則亂也)逺使問潞公之年幸其未老(文彥博/傳彥博)
(逮事四朝任將相五十年名聞四夷元祐間契丹使耶/律永昌劉霄來聘見彦博於殿門外卻立改容曰此潞)
(公也耶問其/年曰何壯也)兒童誦君實之字持此安歸(東坡詩兒童/誦君實走卒)
(知司馬持此欲安歸造物不我捨魏志鍾㑹傳我自淮/南以來畫無遺䇿四海所共知也我欲持此安歸乎)
入亞秩於紫宸(梁王僧辨表紫宸曠位江淹文衍教紫/宸唐六典紫宸殿即内朝正殿也兩京)
(記大明宫有紫宸殿在宣政殿北即内衙正殿唐㑹/要右補闕施敬本疏紫宸殿者漢之前殿周之路寢)出
分符於赤社(文帝紀初與郡守為銅虎符竹使符師古/曰與郡守為符者謂各分其半右留京師)
(左以與之史記三/王世家受兹赤社)展洞庭九州之大聊卧孤舟(韓詩洞/庭九州)
(間厥大誰與讓南匯羣崖水北注/何奔放瀦為七百里吞吐各殊狀)措長沙千里之平如
安九鼎(韓詩長沙千里平左傳夏之有徳貢金九/牧鑄鼎象物又武王克啇遷九鼎於洛邑)帖楚
之衣裳一正(帖音鐵通作怗廣韻安也服也公羊傳僖/四年卒帖荆注服也博雅靜也榖梁傳衣)
(裳之㑹十有一未嘗有/挿血之盟也信厚也)歸周之衮繡何疑(詩我覯之子/衮衣繡裳公)
(歸無所於/汝信處)馬勃牛溲儻廣儲藏之用(韓文玉札丹砂赤/箭青芝牛溲馬勃)
(敗鼓之皮俱收並蓄待/用無遺者醫師之良也)䑕肝蟲臂敢干亭毒之中(莊子/以汝)
(為䑕肝乎以汝為蟲臂乎又通於亭毒之表列子亭之/毒之注亭毒化育也亭謂品其形毒謂成其質毒韻㑹)
(音/篤)官豈以洵故冗邪士賢於隗者至矣(俱見/前)某敢不服
襲廉勤刮摩躁妄(韓文刮/垢磨光)小草有遠志敢自詭於參苓
(世說謝太傅始有東山之志桓公見藥中有遠志公問/謝此藥又名小草何以一物二名謝未即答郝參軍答)
(曰處則為遠志出則為小草謝公殊有愧色山谷詩青/松出澗壑十里聞風聲上有百尺松下有千歳苓自性)
(得久要為人制頽齡小草有遠志相依在平生舊唐書/元行冲傳行冲性不阿順嘗謂狄仁傑曰下之事上譬)
(貴家儲蓄脯腊胰膎以供滋膳參术芝桂以防痾病門/下堪充旨味者多願以小人備一藥物仁傑曰此吾藥)
(籠中物何/可一日無)大匠無棄材或兼收於扂楔(韓文送張道士/詩大匠無棄材)
(尋尺各有施况當營都邑杞梓用不疑進學解欂櫨/侏儒椳闑扂楔各得其宜施以成室者匠氏之工也)
　　上安撫衛大參(涇/)
備老𣆀之役不贏數米之糧(莊子老𣆀之役有庚桑楚/者偏得老𣆀之道又簡髪)
(而櫛數米而炊郭象注理錐刀之末也又南榮趎/贏糧七日七夜至老子之所贏音盈方言儋也)倚孔
子之墻輒起鑄金之問(揚子人有倚孔子之墻誦莊韓/之書則引諸門乎曰在夷貉則)
(引之倚門墻則麾之又或問世言鑄金金可鑄歟曰吾/聞覿君子者問鑄人不問鑄金或曰人可鑄歟曰孔子)
(鑄顔淵矣或人踧爾/曰問鑄金得鑄人)見彈固嫌於太早索裘尤戒於大
寒敢因麴車之逢(俱見/前)預祝甌窶之滿(史記滑稽傳楚/大發兵加齊齊)
(王使淳于髠之趙請救兵齎金百斤車馬十駟淳于髠/仰天大笑冠纓索絶王曰先生少之乎髠曰今者臣從)
(東方來見道傍有禳田者操一豚蹄酒一盂而祝曰甌/窶滿篝汙邪滿車五榖蕃熟穰穰滿家臣見其所持者)
(挾而所欲者/奢故笑之)伏念某門庳無挾質弱不張迫於三釜之
謀妄斗升之嚵嚼(莊子曾子曰吾及親仕三釜而心樂/嚵音讒與饞通饕也韓詩雖食八九)
(無嚵名嚼噬也或作噍山谷/詩看人取卿相妄意亦嚵嚼)墮在一科之㡳空分寸以
躋攀(㡳下也韓詩躋攀分寸不/可上失勢一落萬丈强)尋飲露之湘纍(楚辭飲/菌苦之)
(朝露兮揚雄反騷敬弔楚之湘纍栁文/魂其安遊覲湘纍兮不以罪死曰纍)難乞火於曹相
(蒯通傳初田榮叛項羽劫齊士不與者死處士東郭先/生梁石君在劫中强從及榮敗二人醜之入深山隠居)
(客謂通曰先生知梁石君東郭先生世俗所不及何不/進之於相國乎通曰諾臣之里婦與里之諸母相善也)
(里婦夜亡肉姑以為盗而逐之婦過所善諸母語以事/里母即束藴請火于亡肉家曰昨暮夜犬得肉爭鬬相)
(殺請火治之亡肉家遽追呼其婦臣請乞火於曹相國/廼見相國曰婦人有夫死三日而嫁者有幽居守寡者)
(將何取曰取不嫁者通曰然則求臣亦猶是也彼東郭/先生梁石君隠居不嫁願足下使人禮之相國曰敬受)
(命皆以為上賔韓詩外傳齊有隠士東郭先生梁石君/當曹相國為齊相也客謂匱生曰東郭先生梁石君世)
(之賢也吾聞先生得謁曹相國願先生為之先臣里母/相善婦見疑盗肉其姑去之恨而告于里母里母曰安)
(行今令姑呼汝即束藴請火去婦之家曰吾犬爭肉相/殺請火治之姑乃直使人追去婦還之故里母非談説)
(之士束藴請火非還婦之道然物有所感事有適可何/不為之先匱生曰請盡力為東郭先生梁石君束藴請)
(火於是曹相國因匱生/迎東郭先生梁石君)元戎十乗忽來霄漢之邊(詩元/戎十)
(乗以先/啟行)泰階六符首照盆盎之下(東方朔傳願陳㤗階/六符詳見前盎於浪)
(切廣雅盎謂之盆瓿􁀙罏缶也說文盎盆也山谷詩碌/碌盆盎中陳簡齊詩盆盎三年裡詩名四海傳言監酒)
(税/)受約束於大府(韓文以為當得躬詣大府受約束於/下執事郅都傳郡守畏都如大府言)
(猶如統/屬之也)付竿牘於小夫(莊子小夫之知/不離苞苴竿牘)苦乏君房之語
言(賈捐之傳君房下/筆言語妙天下)輒冐晉公之書記(新唐書舒元輿/傳擢髙第有能)
(名裴度表掌興元書記/文檄豪傑一時推許)代匱丞壁(左傳凡百君子莫不/代匱君子指在位者)
(言君子或有匱乏之時不可不得人以/代其事也韓文有藍田縣丞㕔壁記)承乏椽曹(左傳/攝官)
(承乏言攝其官守承其空乏以事/君猶云代匱杜詩椽曹乘逸興)初無左右之容(馬援/傳無)
(公輔一言之薦無/左右為容之介)亶為特達之遇(四子講徳論特達而/相知者千載之一遇)
(也招賢而處友者衆士之常路也韻㑹云特但也獨也/禮記珪璋特達徳也疏云行聘之時惟執珪璋特以通)
(達不加/餘幣)今既數月矣幸免適於西曹(陳遵傳西曹以故/事適之師古曰適)
(讀曰謫案舊法/令而罰之也)勤至他人乎盍輸誠於東閤(左傳鄭六/卿餞宣子)
(於郊子太叔賦褰裳宣子曰起在此敢勤子至于他人/乎子太叔拜詩子惠思我褰裳渉溱子不我思豈無他)
(人宣子答言已今崇好在此不復令子適/他人太叔拜以答之梅福傳且留我東閤)欲借一陶之
力將為再命之階近水樓臺諒不難於得月(俱見/前)連雲
門户幸無憚於捲簾(唐元和中士人下第多為詩刺試/官獨章孝標作歸燕詩獻庾承宣)
(侍郎曰積壘危巢泥已落今年故向社前/歸連雲大厦無棲處更傍誰家門户飛)恭惟某官柱
石朝家(霍光傳將軍為國柱石師古曰柱者梁下之柱/石者承柱之礎也言大臣負國重任如屋之柱)
(及其石也朝家猶言朝廷新唐書劉巨容傳朝家多負/人顔真卿傳朝家使程萬里統十萬衆自太行而來周)
(必大詩朝家法備農啇信王安石詩須信朝家重儒術/一時同榜用三人又尊賢優老朝家美又朝家意在取)
(遺/才)權衡士類衡山千里暫勤申伯之于蕃(禮記自江至/於衡山千里)
(而遙宋湖南安撫司在潭州即今長沙府也衡山在衡/陽縣北詩維申及甫維周之翰四國于蕃四方于宣注)
(四國有難則往捍/禦之為之藩屏)淇澳三章即詠武公之入相(詩序淇/澳美武)
(公之徳也有文章又能聽其規諫以禮/自防故能入相於周美而作是詩也)廣馬勃牛溲之
蓄(韓文牛溲馬勃敗鼔之皮俱收/並蓄待用無遺者醫師之良也)厚豕苓鷄壅之儲(莊/子)
(藥也其實堇也桔梗也鷄癕也豕零也是時/為帝者也注豕零即猪苓雞癕即雞頭名芡)豈無他人
皆借吹噓而送上(詩豈無他人惟子之故杜詩揚雄/更有河東賦惟待吹噓送上天)頗
有此客必蒙摸索於暗中(謝安傳征西大將軍桓温請/安為司馬既到温甚喜言生)
(平歡笑竟日既出温問左右頗/嘗見我有如此客不餘見前)忍飢既及於明年(東坡/詩忍)
(飢待食明年/麨詳見前)卜稼請從於嗣歳(禮記社之日位卜來年/之稼詩載燔載烈以興)
(嗣/歳)某縱無以報(東坡祭韓忠獻公文/雖無以報不辱其門)敢負此心身雖未
可以許人(史記刺客傳老母在政身未敢以許/人也注禮記云父母存不許人以死)士固必伸
於知己黑頭宰相必賸滋九畹之蘭(俱見/前)白腳門生或
請備一株之李(談叢王泠然上裴耀卿書云拾遺補闕/寧有種乎僕不佞亦相公一株之桃李)
(也/)
　　代上安撫(乞寛假/)
采杖禽姦罪已㡬於失入(見本卷/首條)洪鈞貸下情卒附於
從輕(貸音泰説文/施也又借也)愧在其肝(東坡詩吾刀不汝/問有愧在其肝)感深至
骨永言百吏之底(杜詩有才無命百僚底山/谷詩法當憔悴百僚底)無如一尉
之卑(揚雄傳東南一尉白樂天詩王夫子送君為一尉/東南三千五百里路途雖逺位雖卑月俸猶堪活)
(妻/子)日噉二升便謂養鷹鸇以逐鳥雀(南史傳僧祐與子/琰並為山隂令著)
(竒績時云諸傅有治縣譜不以示人時劉元明歴山隂/令政常為第一琰子翽代元明為山隂令問元明答曰)
(我有竒術卿家譜所不載作令唯日噉一升飯莫飲酒/此第一䇿也左傳見無禮于其君者誅之如鷹鸇之逐)
(鳥雀/也)夜半片紙常使摶虎豹而捕龍蛇稍遺亡命之徒
(張耳傳亡命遊外黄師古曰命者名也凡言亡命謂脱/其名籍而逃亡呉漢傳亡命至漁陽蔡邕傳張敞亡命)
(擢授劇州又亡命江海遠/跡呉㑹王常傳亡命江海)即褫告身而去(褫音池説文/奪衣也易終)
(朝三褫之唐制凡選主者受行㫖而奏行謂之奏受視/品及流外則判補皆給以符謂之告身至徳中專以官)
(爵賞功及收散卒大將軍告身一通才易一醉江陵㡬/雜志唐告身初用紙肅宗朝有用絹者貞元後始用綾)
至有毫釐之謬(禮記差之毫/釐謬以千里)又難三尺之逃(杜周傳不/循三尺法)
(孟康曰以三尺/竹簡書法律也)要之為不捕之猫尉真無狀(崔祐甫傳/禮迎猫為)
(其能食田䑕以其為人去害雖細必録今不能食䑕而/反乳之猫職不修東坡集養猫以捕䑕不可以無䑕而)
(養不捕之猫蓄犬以防奸不可以無奸而蓄不吠之犬/史記鯀之治水無狀索隠曰言無功狀杜延年傳甚亡)
(狀師古曰無善狀杜欽傳哀老姊垂白隨無狀子出關/師古曰無狀猶言不肖賈誼傳自傷為傅無狀章帝紀)
(詔刺史明加督察尤無狀者注謂其/罪惡尤大其狀無可寄言故云無狀)至於鞫受辯之䑕
職在有司(張湯傳父為長安丞出湯為兒守舍還䑕盗/肉父怒笞湯湯掘薫得䑕及餘肉劾䑕掠治)
(傅爰書訊鞫論報并取/䑕與肉具獄磔堂下)某之迂愚人所鄙笑無子真之
骨浪求吏隠於呉門(梅福傳福字子真九江壽春人也/為郡文學補南昌尉王莽顓政一)
(朝棄妻子去九江至今傳以為仙後人有見福于㑹稽/者變姓名為呉門市卒云互見前李詩一尉居倐忽梅)
(生有仙骨杜詩吏隠/逢梅福遊山憶謝公)非随㑹之材安得盗奔於秦國(左/傳)
(晉以士㑹將中軍於是晉國之盗逃奔於秦羊舌職曰/吾聞之禹稱善人不善人遠此之謂也善人在上則國)
(無倖民列子晉國苦盗晉侯問趙文子曰取盗何方文/子曰周諺有言察見淵中魚者不祥智析隠匿者有殃)
(君欲無盗莫若舉賢而任之/於是用随㑹而羣盗奔秦焉)既青氊之物略在(王獻之/傳獻之)
(夜卧齋中有偷兒入其室盗物都盡獻/之徐曰偷兒青氊我家舊物可特置之)而絳裾之迹粗
明(張敞傳敞守京兆尹長安市偷盗尤多敞乃召其酋/長數人責問因貰其罪令致諸偷以自贖皆以為吏)
(遣歸休置酒小偷悉來賀且飲醉偷長以赭汙其衣裾/吏坐里閭閲出者汙赭輙收縛之絳或作縫虞詡傳潜)
(遣貧人能縫者傭作賊衣以采綖縫/其裾為幟有出市里者吏輙禽之)悉上送官乞從辯
究惟良折獄反責過差(尚書非佞折/獄惟良折獄)罪無在多已聽惟
行之令(尚書惟厥罪無在大亦/無在多又令出惟行)人有不及誰原可恕之
情(晉書衛玠字叔寶好言元理常以人有不及可以/情恕非意相干可以理遣故終身不見喜愠之容)伏
遇某官日月容光山藪藏疾(左傳山藪藏/疾瑾瑜匿瑕)俯念䑕肝之
細(莊子以汝為蟲臂/乎以汝為䑕肝乎)難安鷄肋之拳(劉伶傳嘗醉與俗/人相忤其人攘袂)
(奮拳而往伶徐曰雞肋不/足以安尊拳其人笑而止)罪疑惟輕但令勿誤於庶獄
(尚書罪疑惟輕功疑惟重又其/勿誤于庶獄惟有司之牧夫)人誰無過寧忍求備於
一夫(左傳人誰無過過而能改善莫大焉/尚書毋忿疾于頑毋求備于一夫)致此孤危迄
從寛假某敢不謹衡諸念深佩此恩王者之法若江河
不再犯矣君子之過如日月願一洗之
　　代上楊提刑(求庇/)
主㑹計之文書恐無多日瞻光華之禮樂將近二天(見/前)
亟函疵賤之名(韓詩自嗟孤賤足瑕疵/范石湖詩物情棄疵賤)謹候涓疇之聽
(涓音蠲石奮傳為髙祖中涓陳勝傳涓人注涓人主潔/除之人中涓官名主居中而涓潔者四人為儔律厯志)
(疇人/子弟)伏念某一寒無似(范雎傳范叔一寒如此哉禮記/哀公曰寡人雖無似也注無似)
(猶言/不肖)百拙有餘十年身事於考亭未聞大道(宋道學名/臣言行録)
(晦翁晩居考亭作精舍/曰滄洲號滄洲病臾)千載胄傳於渭水安識壯圖(史/記)
(齊太公世家西伯將出獵卜之曰所獲非龍非彲非虎/非羆所獲霸王之輔於是西伯獵果遇太公於渭之陽)
(杜詩居然/屈壯圖)妄縁一日之長(世説顧劭問龎士元吾與子/孰愈曰陶冶世俗與時浮沉)
(吾不如子論王霸之餘䇿覽倚伏之要害吾似/有一日之長王珪曰臣於數子有一日之長)躐受乙
科之寵(儒林傳乙科二十/人為太子舍人)中更家棘(詩棘人欒欒兮傳/棘急也箋急于哀)
(戚之人形貎/欒欒然瘦瘠)遂爽戌𤓰(左傳齊侯使連稱管至父戍葵/丘𤓰時而往曰及𤓰而代宋蕭)
(參希通録云士大夫以交代為𤓰期據此乃一季代守/耳今例稱𤓰期不當況因請代弗許而作亂非美事乎)
甘踸踔者九年(莊子趻踔而行趻音踸/義同踸踔行不進也)始雎盱於寸禄
(雎翾規切說文仰目也盱匈于切説文張目也莊子盱/盱雎雎前五行志萬衆睢睢一曰睢盱小人喜悦貎左)
(思詩外望無寸禄内顧無斗儲李頎送盧少府詩行/人懷寸禄小吏獻新圖白氏六帖縣尉一命寸禄)王
珣能令公喜恐未必然(郗超傳超為大司馬桓温參軍/傾意禮待時王珣為温主簿亦)
(為温所重府中語曰髯參軍短主簿/能令公喜能令公怒超髯珣短故也)孫寶安得自髙聊
復爾耳(孫寶傳士安得自高阮咸傳咸與籍居道南諸/阮居道北北阮富而南阮貧七月七日北阮盛)
(曬衣服皆錦綺燦目咸以竿挂大布犢鼻於庭人或怪/之答曰未能免俗聊復爾耳北史慕容紹宗自云有水)
(厄遂于戰艦中浴并自投於水冀以厭當之主簿房豹/白曰公若實有水厄非禳所能卻若其實無禳之何有)
(紹宗笑曰不能/免俗為復爾耳)惟是塵埃而捶楚(韓詩判司卑官不堪/説未免撻楚塵埃間)
(詳見/前)孰為風雨之帡幪(法言震風凌雨然後/知厦屋之為帡幪也)敢持矮屋
之官(天寶遺事進士張彖授華隂簿時縣令太守俱非/其人多行不法張生有吏道勤于政每申舉一事)
(則太守令尹抑而不從張生曰大丈夫有凌雲蓋世之/志而拘于下位若立身于矮屋中使人擡頭不得遂拂)
(衣遁于/嵩山)聊累崇臺之芘恭惟某官果達而藝清任以和
自其不辭於小官可卜晩成之大器(老子大方無隅大/器晩成大音希聲)
(大象/無形)編之詩書而無愧肯詭十禽(韓文編之乎詩書之/䇿而無愧措之乎天)
(地之間/而無虧)送以禮樂而有光遄驅四牡(見/前)肅受周祥刑之
寄(尚書受王嘉師/監于兹祥刑)實專唐採訪之權(唐百官志景雲三/年置十道按察使)
(開元二年改曰十道按察採訪處/置使乾元元年改曰觀察置使)展衡山千里而遥民
無遺便(禮記自江至于衡山千里而遙韓文凡為/民去害興利若嗜欲於江西八州無遺便)滋沅
湘九畹之種士有特招(楚辭濟沅湘以南征兮又余既/滋蘭之九畹兮漢武帝紀朕嘉)
(賢者樂知其人廣宣厥道/士有特招使者之任也)有如至賤以至愚自此受容
而受察(韓文宜行則行宜止則/止受容受察不復進謝)主簿自有職分雖無可
備於使令(韓文主簿尉/乃有分職)使臣周爰咨諏更乞曲加於全
䕶(詩載馳載驅周爰咨諏傳忠信為周訪問于善為咨/咨事為諏箋爰於也大夫出使馳驅而行見忠信之)
(賢人則于是訪/問求善道也)
　　代許提幹上丞相(宋建炎四年詔諸路提刑司除/武臣提刑添置幹辦公事官許)
　　(其存留文臣一員此提刑幹也熈寧六年提舉常/平司置主管官五年改為幹辦公事此常平幹也)
　　(宣和間置茶鹽提舉屬官一員此茶鹽幹也紹興/十一年置提舉坑冶司幹辦公事一員此提泉幹)
　　(也詳啟意當是/坑冶司提幹)
贊冶鑄之司滿秩濡須之塢(說文冶銷也遭熱即流遇/冷即合與冰同意故從冰)
(鑄讀如唾呪之呪說文銷金也董仲舒傳惟冶者之所/鑄淮南子冶工之鑄器濡須水在今廬州府巢縣一名)
(天河水俗呼馬尾溝源出巢湖呉志吕蒙傳蒙從權拒/曹公于濡須勸權夾水口立塢宋龔相濡須塢詩南北)
(安危限兩關迅流一去㡬時還凄凉千古干戈地春水/方生鷗自閑宋提舉司治所在無為軍巢其屬邑也)
恃鑪錘之舊歸身光範之門(錘主纍切莊子皆在鑪捶/之間耳捶亦作錘皆治鍜)
(而為器者/餘見前)持幕府十年之蹤(李廣傳莫府省文書師古/曰莫府者以軍幕為義軍)
(旅無常居止故以帳幕言之杜/詩十年出幕府自可持旌麾)干泰階六符之照(見/前)切
惟遺大投艱之日(尚書予造天役遺/大投艱于朕身)正任賢使能之時
天既全付予有家昆夷喙矣(韓昌黎平淮西碑天既全/付予有家今傳次在予予)
(不能事事其何以見郊廟詩混夷駾矣維其喙矣注混/夷夷狄國也駾突喙困也見文王之使者將士衆過己)
(國則惶怖驚走奔突入此/柞棫之中而逃甚困劇也)我惟無斁其康事烝徒楫之
(尚書我惟無斁其康事公勿替刑四方其世享詩奉璋/峩峩髦士攸宜渒彼涇舟烝徒楫之注渒舟行貌烝衆)
(也渒渒然涇水中之舟順流而行者乃衆徒舟/人以楫櫂之故也興衆臣之賢者行君政令)與其拮
据捋荼之獨勞(詩予手拮据予所捋荼予所蓄租予口/卒瘏拮音吉据音居撠持撠据謂以手)
(爪挶持草也荼萑苕也予所/捋者是荼之草言作巢之苦)不若疏附奔走之分任(詩/予)
(曰有疏附予曰有先後予曰有奔奏予曰有禦侮傳率/下親上曰疏附相通前後曰先後喻徳宣譽曰奔奏武)
(臣折衝/曰禦侮)孔明之布公道先廣腹心(蜀志諸葛亮評曰亮/為相國撫百姓示儀)
(軌均官職從權制開誠心布公道用心平而/勸戒明可謂識治之良才管蕭之亞匹矣)𤣥齡之訪
賢才在恢耳目(舊唐書房喬字𤣥齡署渭北道行軍記/室參軍賊冦每平衆人競求珍玩𤣥齡)
(獨先取人物/致之幕府)使嘉魚不入於釣罩(詩南有嘉魚烝然罩/罩疏嘉魚喻賢者有)
(善徳罩音笊傳罩罩籗也捕魚器也籗助角反捕魚籠/也爾雅籗謂之罩李廵曰編細竹以捕魚也韓詩依然)
(當鼎味豈/不辱釣罩)則凡馬空費於豆芻誠能開衆正之路杜羣
枉之門(劉向傳杜閉羣枉之/門廣開衆正之路)何難建久安之勢成長治
之策(賈誼傳天下順治海内之氣清和咸理名譽之美/垂于無窮建久安之勢成長治之策以承祖廟以)
(奉六親/至孝也)恭惟某官清和而任直大以方續師保萬民之
功人羡魯公之拜後(尚書惟周公師保萬民民懷其徳/宋史理宗紹定六年史彌遠進太)
(師左丞相兼樞密使魯/國公加食邑一千户)開父子三公之美天諒史丹之
推誠(史丹傳贊史丹父子相繼高以重厚位至三公丹/之輔道副主掩惡揚美傅㑹善意雖宿儒達士無)
(以加/焉)不惟歸齊疆之侵(法言孔子用于魯齊/人章章歸其侵疆)又將取燕
人之悦寧王遺寶果全璧以來歸(尚書寧王遺我大寶/龜史記藺相如傳趙)
(惠文王時得楚和氏璧秦昭王聞之願以十五城請易/璧趙王求人可使報秦者相如曰臣願捧璧往使城入)
(趙而璧留秦城不入臣請完璧歸趙宋史寧宗嘉定十/五年正月朔御大慶殿受恭膺天命之寶詳見首卷代)
(趙催綱上/丞相條)下國綴旒爭奉珍而入賀(詩帝命式於九圍/受大球小球為下)
(國綴旒注綴結也旒旌旗之垂者小玉謂尺二寸圭大/玉長三尺珽湯既為天所命則得用之是受之於天故)
(言受也湯執珪搢珽以與諸侯會/同結定其心如旌旗之旒縿著焉)諒思翕受於九徳(尚/書)
(翕受敷施/九徳咸事)益用勤施於四方(尚書惟公徳明先於/上下勤施於四方)庶㡬
折千里之衝(見/前)無使有一朝之患如某者揆材無似(禮/記)
(哀公曰寡人雖無似/注無似猶言不肖)知命不猶(詩彗彼小星維參與昴/肅肅宵征抱衾與裯寔)
(命不猶注猶若也不若者/言禮命之數不同此借用)向者偶然一第之登固在作
者七人之後再命既升於畿幕(周禮再命受服選/詩結綬登王畿)三熏
㡬沐於甄陶(韓文三浴/而三熏之)不虞局促之駒(灌夫傳局促/效轅下駒)竟
作差池之燕(詩燕燕于飛差池其/羽箋謂舒張其尾翼)一星終矣(左傳十二/年矣是謂)
(一終一星終也歳/星十二歳一周天)十日寒之兹偶幸於章交(漢書章/交公車)復
得瞻於禮樂草茅言天下聊復陳千一之愚(新唐書馬/周傳贊周)
(之遇太宗顧不異哉由一介草茅言天下事若素宦于/朝明習憲章者非王佐才疇以及兹韓信傳愚者千慮)
(必有/一得)桃李在公門或不罪再三之獻(見上巻代/見丞相條)
　　代王丞上丞相
躡南墻之故迹有幸終更(韓文藍田縣丞㕔壁記庭有/老槐四行南墻鉅竹千挺更)
(工衡反漢書注天下人皆直戍邊三日亦名為/更律所謂繇戍也谷永與段㑹宗書終更亟還)企東閤
之翹材無能為役(西京雜記平津侯開東閤營客館以/招天下賢士一曰欽賢館以待大賢)
(次曰翹材館以待大材次曰接士館以待國士/左傳於先大夫無能為役言不足為其役使也)徒以生
三台之下久於望六符之光(俱見/前)既乏根柢之先容(鄒/陽)
(傳蟠木根柢輪囷離竒而為萬/乗器者以左右為之先容也)恐成草木之徒腐(後漢/書朱)
(穆傳彼與草木俱朽此與金石相傾新唐書髙儉竇威/傳贊髙竇雖縁外戚姻家然自以才猷結天子厠迹名)
(臣垂榮無窮時有遇合故見諸事業古來賢豪不遭興/運埋光鏟采興草木俱腐者可勝咤哉東坡淮隂侯廟)
(碑使水行未殞火流猶潛則/將軍與草木同朽麋鹿俱死)敢修駢斐敬布依歸伏念
某赤城迂儒(孫靈符㑹稽記赤城山土色皆赤巖岫連/沓狀似雲霞懸霤十仞謂之瀑布飛流洒)
(散冬夏不竭山谷絶澗崢嶸無㡳長松葛藟幽藹其上/又云赤城山内則有天台虛嶽玉室璿臺名山略記赤)
(城山一名燒山其上石壁皆如霞色望之如雉堞故名/東鄉司君所居洞周回三百里上有玉清平天按赤城)
(山在天台縣北六/里為第六大洞天)白屋賤士(蕭望之傳非周公致白屋/之意師古曰謂白蓋之屋)
(以茅覆之賤人/所居詳見前)壯歳從燭湖之學敢論同門之朋中年
題慈恩之名偶直更弦之化(摭言神龍以來杏園宴後/皆於慈恩寺塔下題名同)
(年中推善書者記之他日有將相則朱書之戴氏䑕璞/云予得唐鴈塔題名刻細閱之凡留題姓名僧道士庶)
(前後不一非止新進士也唐進士時于曲江宴賞之暇/有此㑹猶今北使過錢塘例於浙江觀潮天竺焚香耳)
(若以鴈塔題名為登第慶賀之辭則/觀潮燒香亦可顓言穹廬之來使乎)雖已長伯樂之廐
(韓文是生於匠石之園/長於伯樂之廐者也)未及掃曹相之門(見/前)供簿四方
空釣鰲於海上(侯鯖録李白謁宰相板上題云海上釣/鰲客李白宰相問曰先生臨滄海釣巨)
(鰲以何物為釣線白曰以風波逸其情乾坤縱其志以/虹霓為線明月為鈎又曰以何物為餌白曰以天下無)
(義氣丈夫為餌宰相竦然杜詩舍弟卑棲邑防川領/簿曹又云倚頼天涯釣猶能掣巨鰲此兼用兩事)貳
令一邑聊聽鶴於雲間(陸機傳華亭鶴/唳豈可復聞乎)適逢操刀製錦
之傷(左傳子皮欲使尹何為邑子産曰不可猶未能操/刀而使割也其傷實多子有美錦不使人學製焉)
(大官大邑身之所庇也而使學/者製焉其為美錦不亦多乎)連為越俎代庖之役(莊/子)
(庖人雖不治庖尸祝/不越尊俎而代之)士民相安其勞拙(陽城傳撫字心/勞征科政拙)
臺府過謂之亷勤然所謂推轂之章(漢書吕氏雅故本/推轂髙帝就天下)
(馮唐傳跪而推轂鄭當時傳其推轂士及官屬丞史師/古曰言薦舉人如推轂之運轉也田蚡傳推轂趙綰為)
(御史大夫師古曰謂升/薦之若轉車轂之為也)竟奪於負舟之力(莊子藏山於/澤藏舟於壑)
(謂之固矣然而夜半有力/者負之而趨昧者不知也)辟書在手元非夢鹿之真(阮/籍)
(傳辟書始下下走為首栁文垂露在手清風入懷列子/鄭人有薪于野者遇駭鹿而斃之藏諸隍中覆之以蕉)
(俄而遺其所藏之處遂以為夢順塗而詠其事傍人用/其言而取之薪者不厭失鹿其夜真夢藏之之處又夢)
(得之之主遂訟而爭之士師曰若初真得鹿妄謂之夢/真夢得鹿妄謂之實請二分之以聞鄭君鄭君曰士師)
(將復夢分/人鹿乎)銓法如毛率是待羝之乳(杜詩秦時用商鞅/法令如牛毛蘇武)
(傳牧羝羝乳乃得歸師古曰羝牡羊也羝不當乳故設/此言示絶其事若燕太子丹烏頭白馬生角之比也)
極知乾璞(應劭傳昔鄭人以乾䑕為璞鬻之於周宋愚/人亦寶燕石緹䌌十重夫覩之者掩口胡盧)
(而/笑)難問大鈞(劉禹錫有問大/鈞賦詳見前)然橘柚柤梨既匪老人之
宜種(莊子柤梨橘柚其味相反而皆可于口/老泉集譬如豫章橘柚非老人所種也)椳闑扂楔
惟祈宰相之兼收(見前代趙縣丞/上衛參帥條)况大臣以至公為心
令匹夫無不被其澤敢以尚能起拜之賤(黄霸傳長吏/許丞老病聾)
(督郵白欲逐之霸曰許丞亷吏雖老尚能拜/起迎送正頗重聽何傷善助之毋失賢者意)仰依雜進
巧拙之仁(韓文登明選公雜進巧/拙紆餘為妍卓犖為傑)恭惟某官世濟王勲
(周禮夏官司勲王功曰/勲注輔成王業若周公)家傳相業我聞在昔有伊尹伊
陟之相望(尚書我聞在昔成湯既受命時則有若伊尹/格於皇天在太戊時則有若伊陟臣扈格于)
(上/帝)民到于今稱召虎召公之是似(召康公奭十六世孫/召穆公虎佐宣王平)
(淮夷故江漢之詩曰王命召虎來旬來宣文武受命召/公維翰予曰無小子召公是似注似嗣也汝之所為乃)
(嗣汝先祖/召公之功)然雖箕裘於鼎鼐(禮記良冶之子必學為裘/良弓之子必學為箕疏裘)
(衣裘也良冶之子習見世業陶鑄金鐵使之柔合以補/治破器故子弟仍學為裘續補獸皮片片相合箕栁箕)
(良弓之子習見世業使幹角屈撓調和成弓故子弟仍/學為箕取栁之和軟撓之成箕說文鼎三足兩耳和五)
(味之彛器也爾雅鼎絶大謂之鼐漢書宣帝時漢陽得/寶鼎上刻書曰王命尸臣云云張敞議曰殆周之褎賜)
(子孫刻銘其先功者/也杜詩調和鼎鼐新)未能粉澤於旂常(釋名九旗之名/日月為常畫日)
(月于其端天子所建言常明也交龍為旂旂倚也畫作/兩龍相倚依也通以赤色為之無文采諸侯所建也周)
(禮司勲凡有功者銘書于王之/太常按鼎鼐旂常皆銘功之物)詎如格天格帝之勲卓
乎是父是子之懿(揚子法言石奮石建父子之美也/無是父無是子無是子無是父)從
容而調萬化談笑而制四夷六十之甲子甫周已是十
六年之相國(宋史寧宗嘉定元年冬十月史彌/遠為右丞相此啟葢十六年所上)八千歳
之春秋方盛㑹當率千八百而朝王(莊子上古有大椿/者以八千歳為春)
(八千歳為秋賈誼傳春秋鼎盛淮南子禹決江疏河随/山刋木平水土定千八百國賈山傳昔者周葢千八百)
(國孔融傳九牧/之地千八百君)諒圖百志之惟熈(尚書疑謀勿/成百志惟熈)益思九
徳之咸事(尚書九/徳咸事)老者之閱少者之決參用所長(十二/國史)
(齊子竒年十八齊君任為東阿既行矣君悔之使追焉/使者不追還曰臣見所與同載者白首矣夫老者之智)
(少者決之此必/能理東阿矣)洋然而動于然而來各安所適(韓文今/若聞有)
(以書進宰相而求仕者而宰相不辱焉而薦之天下枯/槁沉溺魁閎寛通之士必且洋洋焉動其心峩峩焉纓)
(其冠于于/焉而來矣)公有無窮之聞(尚書公其惟時成周建無/窮之基則亦有無窮之聞)邦
其永孚于休(尚書君罔以辯言亂舊政臣罔/以寵利居成功邦其永孚于休)尚念某壯
雖無聞老尚有志王通之門出房杜或能垂記於賈瓊
(杜淹文中子世家王通字仲淹隋文帝時奏太平十二/策公卿不悅文中子知謀之不用也乃續詩書正禮樂)
(修元經讚易道九年而六經大就門人自遠而至河南/董常大山姚義京兆杜淹趙郡李靖南陽程元扶風竇)
(威河東薛收中山賈瓊清河房元齡鉅鹿魏徴太原/温大雅潁川陳叔達等咸稱師北面受王佐之道焉)諸
葛之器亞管蕭終不遺於廖立(蜀志諸葛武侯傳贊器/能政理抑亦管蕭之亞)
(匹也廖立傳立字公淵武陵臨沅人先主以為巴郡太/守後主襲位徙長水校尉立本意自謂才名宜為諸葛)
(之貳而更游散常懷怏怏丞相亮表廢為民立/躬耕自守聞亮卒垂泣歎曰吾終為左袵矣)
　　代趙尉上丞相
寒酸一尉不當詣相國之門(韓詩酸寒/溧陽尉)齋沐三熏輙復
飾小夫之櫝(韓文方將坐足下三浴而三熏之/莊子小夫之智不離苞苴竿櫝)忘此身
之為不肖(韓文忽忘身之不肖/兮謂青紫其可拾)恃在上之有仁人(韓文/今有)
(仁人在上若不往告之而遂行是果/於自棄而不以古之君子待吾相也)斐然抽毫(謝莊賦/抽毫進)
(牘以命/仲宣)惕若負刺(易君子終日乾乾夕惕若/霍光傳若有芒刺在背)切惟大臣
事君以得士為急後學進身於知己獨難如將恥有道
之賤貧(東坡集忠臣可使死封疆而不能受無根之謗/議志士本不求富貴而不能安有道之賤貧)
烏得安不求之聞達(諸葛丞相出師表臣本布衣躬耕/於南陽茍全性命于亂世不求聞)
(達于/諸侯)故水火之急當大聲而疾呼(呼呼箇切韓文蹈水/火者之求免於人也)
(不惟其父兄子弟之慈愛然後呼而望之也將有介於/其側者雖其所憎怨茍不至乎欲其死者則將大其聲)
(疾呼而望/其仁之也)而根柢之容患無因而至前(鄒陽傳明月之/珠夜光之璧以)
(暗投人於道衆莫不按劒相/眄者何則無因而至前也)燕趙如椎汝潁如錐所愧
處嚢之無穎(啟顔録祖士言與鍾雅相嘲鍾曰我汝潁/之士利如錐卿燕代之士鈍如鎚祖曰以)
(我鈍搥打汝利錐鍾曰自有神錐不可得打祖曰既有/神錐亦有神搥鍾遂屈史記平原君傳毛遂曰使遂得)
(蚤處嚢中乃脫穎而/出非特末見而已)天地為鑪隂陽為炭何嫌躍冶之
不祥(賈誼傳天地為鑪兮造化為工隂陽為炭兮萬物/為銅莊子今大冶鑄金金踴躍曰我且為莫邪大)
(冶必以為/不祥之金)惟其有不並蓄而俱收(韓文俱收並/蓄待用無遺)然後可
以高舉而遠引以古待吾相儻未獻昌黎之書(韓文上/宰相書)
(聞古之君子相其君也一夫不獲其所若已推而内之/溝中今有仁人在上位若不往告之而遂行是果於自)
(棄而不以古之君/子之道待吾相也)況懷辭大臣何敢賦少陵之句(杜詩/常擬)
(報一飯況/懷辭大臣)輙忘三瀆(易再三瀆/瀆則不告)猶幸一陶(崔駰傳坏/冶一陶)恭
惟某官道純粹精(易大哉乾乎剛健/中正純粹精也)徳直方大(東坡賀/韓丞相)
(啟如乾之中正挺然而純粹精/如坤之六二隤然而直方大)恢然秉鈞當軸之望(車/千)
(秋傳贊車丞相履伊/尹之列當軸處中)見於縫掖章甫之時(禮記哀公問/於孔子曰夫)
(子之服其儒服與孔子對曰某少居魯衣縫掖之衣長/居宋冠章甫之冠注縫猶大也大掖之衣大袂禪衣也)
六館諸生仁勇未窺其全美(唐百官志祭酒司業掌邦/國儒學訓導之政令有六)
(學一國子學二太學三四門四律學五儒學六算學也/昌黎太學生何蕃傳歐陽詹生言曰蕃仁勇人也或者)
(曰蕃居太學諸生不為非義塟死者之無歸哀其孤而/字焉惠之大小必以力復斯其所謂仁歟蕃之力不任)
(其體其貌不任其力吾不知其勇也歐陽詹生曰朱泚/之亂太學諸生舉將從之來請起蕃蕃正色叱之六館)
(之士不從亂/兹非其勇歟)三年博士聖賢已兆於相逄(韓文三年博/士冗不見治)
(又聖賢相逢/治具畢張)方將破崖岸而為文(韓文既噤不得施用/則盡枿去牙角一躡)
(故蹤破崖/岸而為文)俄遽登瀛洲而給札(唐太宗初作文學館以/房杜等十八人為學士)
(每訪以詩書政事號十八學士命閻立本圖像以章禮/賢天下仰慕謂之登瀛洲司馬相如傳上令尚書給筆)
(札師古曰札木簡之小薄者/也時未多用紙故給札以書)獨儀烏府(朱博傳御史府/中列柏樹常有)
(野烏數千棲宿其上晨/去暮來號曰朝夕鳥)數進鯁言(鯁通作骾徐氏曰古/有骨鯁之臣遇事敢)
(刺骾不從俗也漢陳平傳至諸史中五六處字皆从魚/廣韻刺在㗋又骨骾謇諤之臣謂直言難受如骨之咈)
(咽歐陽氏曰骨骾二字説者多誤以骨刺㗋為說宋景/文以骨强四支冠其上以骨書之葢欲正世人之失又)
(於本贊尾後出骾正一語葢欲互見二字可通用二字/訓堅强正直之義骨骾猶言骨立之類按新唐書李棲)
(筠傳贊云剛者天徳故孔子稱剛近仁骨彊四支故君/有忠臣謂之骨骾又云吉甫踐天宰謀謨是矣而骾正)
(有愧於/父云)旋陞端殿之崇(後唐明宗始置端明殿學士以/馮道趙鳳為之宋明道二年改)
(承明殿為端明殿復/置學士以宋綬為之)寖陟宥庭之密(詩基命宥密注宥/寛密寧也此借用)
(宋人以樞密/院為宥庭)領衆職甚稱上意獨與漢樞(魏相傳宣帝/始親萬機厲)
(精為治練羣臣核名實而/相總領衆職甚稱上意)有一徳克享天心迄調商鼎
(尚書惟尹躬暨湯咸有一徳克享天心受天/明命東方朔傳伊尹負鼎俎和五味以干湯)璇璣密運
平象緯於泰階(尚書在璿璣玉衡以齊七政文選玉/衡正而㤗階平杜詩天闕象緯逼)寶
厯紹開演鴻休於神策(梁書畏上天而躬寶厯史記封/禪書黄帝得寶鼎神策又天増)
(授皇帝太/元神策)退小人進君子邦其永孚于休(尚書君罔以/辯言亂舊政)
(臣罔以寵利居成/功邦其永孚于休)扶皇極正人心公有無窮之聞(尚書/公其)
(惟時成周建無窮之/基則亦有無窮之聞)然且日下七十士而無驕士之色
(劉向說苑周公旦白屋之士所/下者七十人而天下之士皆至)抑將歳用八百員而破
限員之私(舊唐書崔祐甫傳常衮當國雖賄賂稍絶然/無所甄異故賢愚同滯及祐甫代衮薦延推)
(舉無復疑滯日除十數人作相未逾年凡除吏㡬八百/員多稱允當新唐書李絳傳崔祐甫為宰相不半歳除)
(吏八百員徳宗曰公多姻故何耶祐甫曰/所問當與不當耳非臣親故孰知其才)無毫髪絲粟
之遺(老泉集方是之時天下之人毛髪/絲粟之材紛紛然而起合而為一)為木屑竹頭之
用(陶侃傳時造船木屑及竹頭悉令舉掌之咸不觧所/以後正㑹積雪始晴㕔事前餘雪猶濕於是以屑布)
(地及桓温伐蜀又以侃所貯竹頭/作丁裝船其綜理微密皆此類也)洋洋動于于來者皆
有歳不我與之歎(韓文洋洋焉動其心峩峩/焉纓其冠于于焉而來矣)衮衮登紛
紛厭者復無世不吾知之憂(杜詩諸公衮衮登臺省廣/文先生官獨冷甲第紛紛)
(厭粱肉廣文/先生飯不足)自非頑頓奊垢而悉無寸長(賈誼傳頑頓/無恥奊詬無)
(節師古曰頓音鈍奊音胡結反詬音后謂無志分/也説文奊頭斜骫奊態也集韻傾頭作態也音纈)孰不
呌呼攀援以求伸尺屈(繫辭尺蠖之屈以求信/也龍蛇之蟄以有身也)伏念某
叨承王胄僅讀父書(趙奢傳括徒能讀父/書傳不知合變也)乏李白之文
章莫望六丁之取(韓詩李杜文章在光燄萬丈長平生/千萬篇金薤垂琳琅仙官勑六丁雷)
(電下取將流落人/間者太山一豪芒)無劉向之經術難希太乙之知(見前/代趙)
(縣丞上衞/參帥條)顧念青氊(王獻之傳青/氊我家舊物)悉由白戰(漁隠叢話/云歐公守)
(汝隂因雪㑹客賦詩禁體物語如玉月梨梅練絮露鵠/鵝銀等事皆禁勿用東坡守汝隂得雪㑹飲聚星堂約)
(客賦詩效歐公體不以鹽玉鶴鷺等為比不使皓白鮮/素等事落句云汝南先賢有故事醉翁詩語誰續說當)
(時號令君聽取白/戰不許持寸鐵)常恐墜箕裘之緒(見上/條)且重為門户
之羞(晉書郄鑒傳是臣門户子弟孫盛傳自是關君門/户事南史王曇首傳門户何寄王訓傳是興門户)
(者陸慧曉傳顧琛一公兩椽英英門户王奐傳百年門/户宜思後計夏侯湛傳承門户之業王茂傳成門户者)
(必此兒也新唐書奸臣傳許敬宗除著作郎/喜謂所親曰仕宦不為著作無以成門户)故自脫懷
綳以來(綳通作繃音與崩同説文束也廣韻束兒衣漢/書襁褓孟康注即今小兒繃韓詩爵勲逮僮𨽻)
(簪笏自/懷繃)惟知力筆硯之技解后兩随於秋計蹉跎獨黜
於春官(並見/前)再屈於人未能續三世登科之記(揮麈録/李昌武)
(宗諤之子昭遘十八歳鎻㕔及第昭遘子果卿果卿之/子士亷皆不逾是歳登甲科三世俱曽為探花郎亦衣)
(冠盛事也東觀奏記宣宗尤重科目鄭顥知舉帝索科/自記顥撰十三卷自武徳至大中仍乞今後放榜録及)
(第人姓名記賦題進入有司按續編次此登科記之始/也宋洪适編大宋登科記三十二卷自建隆庚申迄紹)
(興庚辰二萬三千六百人有竒李椿撰中興登科小録/三巻自建炎戊申至嘉熈戊戌取名字鄉貫三代諱刋)
(之/)一行作吏亦既踰十年不調之期(見/前)墮在常鱗凡介
之行(韓文葢非常鱗凡/介之品彚匹儔也)絶無蚍蜉蟻子之援(韓文當其/圍守時外)
(無蚍蜉蟻子之援所/欲忠者國與主耳)歸意濃而宦情薄徒索米以何為
(東坡送路都曹詩序乖崖公在蜀有録事參軍老病廢/事公責之曰何不歸明日參軍求去且以請留别其略)
(曰秋光都似宦情薄山色不如歸興濃公驚歎曰吾/過矣同僚能詩而吾不知因留而慰薦之餘見前)君
恩重而臣命輕欲製衣而豈敢(東坡到昌化軍謝表恩/重命輕咎深責淺離騷)
(製芰荷/以為衣)俯随篲擁(揚雄傳或擁帚篲而先驅應劭曰鄒/衍之燕昭王郊迎擁篲為之先驅師)
(古曰篲亦以埽/者也互見後)仰賴甄收惟其識我公之如古人是以
提孤身而進門下所望翹材之館不遺光範之書(並見/前)
或一經於品題(李白與韓朝宗書一/經品題便作佳士)必百倍於光價(唐/文)
(粹生其羽翼長其光價/韓詩光價豈止百倍過)小草有遠志已為深根固蔕之
謀(山谷詩小草有遠志相依在平生醫和不並世深根/且固蔕人言可醫國何用太早計小大材則殊氣味)
(固相似老子是謂深根/固蔕長生久視之道)大厦無棄材願借枯木朽株之
託(韓詩大匠無棄材尋尺各有施鄒陽傳/有人先游則枯木朽株樹功而不忘)
　　代上宣同知(繒○宋史本傳宣繒慶元府人嘉泰/三年太學兩優釋褐歴官兵部尚書)
　　(嘉定十四年同知樞密院事兼/參知政事卒贈太師諡忠靖)
登庸𤨏闥(尚書疇咨若時登庸孔傳誰能咸熈庶績順/是事者將登用之李頎詩徒言青𤨏闥不愛)
(承明/廬)翊贊機庭五材誰能去兵寔自右樞而基命(左傳/天生)
(五材民並用之廢一不可誰能去兵兵之設久矣所以/威不軌而昭文徳也詩基命宥密注基始命信宥寛密)
(寧/也)四人丕單稱徳聿觀左袵之革心(尚書惟兹四人昭/武王惟冐丕單稱)
(徳孔傳使布冐天下大盡舉行/其徳又四夷左袵罔不咸頼)一賢得輿(易剥上九君/子得輿小人)
(剥廬疏君子居之則為民覆/䕃使得全安則得車輿也)多士舉笏(自警編仁宗問/王懿敏曰大寮)
(中孰可命以相事者懿敏曰下臣其敢言帝曰姑言之/懿敏曰惟宦官宫妾不知姓名者可充其選帝憮然有)
(間曰唯富弼耳懿敏下拜曰陛下得人矣既告大庭相/富公士大夫皆舉笏相賀或密以聞帝益喜曰吾之舉)
(賢於夢卜矣劉後村詩話富公由并州入相外庭至于/舉笏相賀王逢原獨云要須待見成堯舜未敢輕浮作)
(頌聲所見高于/石徂徠一等矣)恭惟某官心潛百聖(法言敢問潜心于/聖曰昔仲尼潜心)
(於文王矣達之顔子亦潜/心於仲尼矣未達一間耳)識洞萬微(尚書一日二日萬/㡬孔傳㡬微也)
兩學諸生共服何蕃之仁勇(詳見前繒由太/學兩優釋褐)三年博士
獨推韓愈之公明(韓文三年博士冗不見治又進學解/諸生業患不能精無患有司之不明)
(行患不能成無患有司之不公/繒由太學博士召試為校書郎)六鼇方戴於海中(列子/渤海)
(之中有大海焉實惟無底之谷其中有五山焉一曰岱/輿二曰員嶠三曰方壺四曰瀛洲五曰蓬萊五山之根)
(無所連著常随波上下帝使巨鼇十五舉首而戴之五/山始峙而龍伯之國有大人暨五山之所一釣而連六)
(鼇華嶠後漢書學者稱東觀為老氏/藏室道家蓬萊繒嘗為秘書少監)千騎忽臨於江右
(漢書東方千騎長人古辭陌上桑東方千餘騎夫/壻居上頭繒權考功郎出知吉州即今吉安府)載馳
使蕩(周禮掌節以英蕩輔之注謂為/函器盛飾繒提㸃福建刑獄)重入郎闈(遷考功/員外郎)
進領袖於羣仙(晉書魏舒堂堂人之領袖又後進領袖/有裴秀唐詩引領羣仙上紫微文選羣)
(仙縹緲餐/玉清涯)廣登庸於千佛(唐王保定摭言張倬柬之之/孫數舉進士不第捧登科記)
(頂上戴之曰此千佛名經也/楊誠齋詩强仕初登千佛名)合從碧落(韻㑹碧落天也/杜詩碧落真難)
(陟青雲不可梯李詩歩綱繞碧落王摩詰詩鳳扆朝碧/落又碧落風煙外李陟詩碧落高高雲萬里山谷詩心)
(似蛛絲/遊碧落)徑啟黄扉(翰苑新書漢丞相金印紫綬黄扉熊/轓所以異車服於百辟也宋子京詩)
(七年辭玉署/再入佐黄扉)顧展轉於納言(尚書命汝/作納言)復回翔於批勑
(禮記回翔焉李蕃傳蕃遷給事中勑有不可遂於黄紙/後批之吏曰宜别連白紙蕃曰别以白紙是文狀也何)
(名批/勑耶)公蓋得賢人之久(繫辭可久則/賢人之徳)上亦占已日之孚
(易革巳日乃孚彖曰已日乃孚革而信之注民可與/習常難與通變故革之為道即日不孚已日乃孚也)比
繹師虞(尚書出入自爾師虞庶言同則繹孔傳出納/之事當與衆言度之衆言同則陳而布之)晉
陪兵柄(繒試吏部侍郎/權兵部尚書)精神千里(李尋傳本强則精神/折衝家語折衝千里)
(之/外)掌股四夷(國語將還玩於掌股之上以得其志注還/轉也玩弄也脛本曰股袁紹傳譬之嬰兒)
(在掌股之上絶其哺乳立可餓殺張/元傳則邊章之徒宛轉掌股之上矣)齊人歸鄆讙之田
曾無亡矢遺鏃之費(春秋定公十年齊人來歸鄆讙龜/隂田三田即汶陽田為齊所侵者)
(賈誼過秦論九國之師逡廵遁逃而不敢進秦無亡矢/遺鏃之費而天下諸侯固已困矣宋史嘉定元年金人)
(來歸大散關及濠州葢/以韓侂胄首易之也)竇憲據高文之憤必有犁庭掃
穴之期(班固勒燕然山銘有漢元舅竇憲爰該六師跨/安候登燕然躡冐頓之區落焚老上之龍庭將)
(上以攄高文之宿憤光祖宗之元靈漢書匈奴/傳犁其庭掃其閭郡縣而置之師古曰犁耕也)然所憂
正重於所忻(王羲之傳與㑹稽王箋陳殷浩不宜北伐/并論時事曰今雖有可欣之㑹内求諸已)
(而所憂乃重於所欣傳曰/自非聖人内寧必有外憂)故知己當詳於知彼(孫武子/凡戰知)
(已知彼然後可也知己知彼百戰不殆不知彼/而知己一勝一負不知彼不知己毎戰必敗)惟事事
備難察察言(俱見第一/巻首條)㓂萊公之拜同知邊徼聞風而
交懼(㓂凖傳凖字平仲華州下邽人淳化二年/拜諫議大夫樞密院副使改同知院事)范文正
之除副使士夫置酒以相驩(職官分紀慶厯初方委任/韓琦范仲淹入討元昊元)
(昊大懼上表稱藩上曰昊賊納欵皆琦仲淹之力也即/召為樞密副使天下聞之欣然士夫皆酌酒相賀曰上)
(用韓琦范仲淹非惟為社/稷之福乃天下生民之幸)世皆以此望公公當出而拯
世天民非予覺而誰也惟尹暨湯(尚書惟尹躬暨/湯咸有一徳)宰相
以時來則為之安劉必勃(張嘉貞傳宰相者時來則為/之豈能長據詳見前高帝紀)
(周勃厚重少文然/安劉氏者必勃也)如某者夙持蹇拙(栁文驅去蹇/拙手目開利)全蹈
迂疎恥忍貧於有道之邦强顔拾第(見/前)疾没世於無稱
之域妄意策名(左傳策名委質魏志臧洪傳吾子託身/於盟主臧洪策名於長安韓文況策名)
(於薦/書)效官既局於卑微(莊子智效一官杜詩/名位豈肯卑微休)臨事每牽
於才分(分符/問切)徒持文墨(蕭何傳徒持/文墨議論)頗慕老蒼(杜詩結/交皆老)
(蒼韓詩田巴兀老蒼/山谷詩兒中兀老蒼)縫霧裁雲本欲和其聲而鳴國家
之盛(杜詩裁縫雲霧成御衣韓文抑不知天將和其聲/而使鳴國家之盛耶抑將窮餓其身思愁其心腸)
(而使自鳴/其不幸耶)穿天出月今乃破其體而成窮苦之言(皇甫/湜顧)
(況集序逸歌長句駿發踔厲往往穿天心出月脅意外/驚人語非尋常所能及也韓文懽愉之辭莫工窮苦之)
(辭易好張文潜集唐之晩年詩人類多窮士如孟東野/賈閬仙之流皆以刻琢窮苦之言為工東坡詩胡為三)
(十載尚作/窮苦辭)人憐王某之文最宜為誥(昌黎王仲舒神道/碑天子曰王某之)
(文可思最宜為誥豈可久以/吏事役之復拜中書舍人)自笑盧殷之讀止用資詩
(昌黎盧殷墓志君能為詩自少至老詩可録傳/者在紙凡千餘篇無書不讀然止用以資為詩)然使之
作一頌以勒燕然(竇憲傳憲與北單于戰於稽落山大/破之斬名王以下萬三千級降者前)
(後二十餘萬人遂登燕然山去塞三千/餘里刻石勒功紀漢威徳令班固作銘)又否則草尺書
而招贊普(新唐書吐畨列傳吐畨本西羌屬在析支水/西其俗謂强雄為賛丈夫曰普故號君長曰)
(賛普東坡詩小臣願對紫/薇花試草尺書招賛普)於人未肯多遜(昌黎潮州謝/上表紀泰山)
(之封鏤白玉之牒鋪張對天之閎休揚厲無/前之偉績雖使古人復生臣亦未肯多讓)雖老尚堪
一行(舊唐書李靖傳吐谷渾冦邊太宗顧謂侍臣曰得/李靖為帥豈非善也靖乃見房元齡曰靖雖年老)
(固堪/一行)騎驢到京自己舉頭於白日(昌黎孟生詩騎驢到/京國欲和熏風琴舉)
(頭看白日泣/涕下霑襟)上馬横槊誰令仰脅於青天(槊色角切矛/屬通作矟南)
(史桓榮祖傳或曰何不讀書榮祖曰曹操曹丕上馬横/槊下馬談論此可不負飲食矣君輩無自全之技何異)
(犬羊乎李詩蜀道難難於上/青天又捫參歴井仰脅息)不惟入悽愴之岷山(岷山/在今)
(茂州即隴山之南首直上六十里可望成都山海經岷/山江水出焉而東流注於大江杜詩珠玉走中原岷峨)
(氣悽/愴)又使度嗚咽之隴水(隴山在隴州西北六十里山/高而長其頂有泉説文云隴)
(山天水坂也辛氏三秦記云隴西關其坡坂九迴不知/高㡬里欲上者七日乃越高處可容百餘家下處數十)
(萬戸其上有清水四注俗歌曰隴頭流水鳴聲幽咽遙/望秦川心肝斷絶去長安千里望秦川如帶閩中人上)
(隴者還望故鄉悲思而歌則有絶死者周地圖記云其/山高處可三百里登高東望秦川可五百里目極冺然)
(桑梓與雲霞一色其上有懸溜吐於山中為澄潭曰萬/石潭流溢散下皆注於渭東人西役升此而望故鄉莫)
(不悲思其歌云隴頭泉水流離西下念我行役飄然曠/野登高望遠涕淚雙墮是此山也杜詩磨刀嗚咽水)
奪其數寸之管(管筆管也崔豹古今注䝉恬作筆以枯/木為管史官載事用彤管言以赤心紀)
(事王子年拾遺記張華述博物志晉武賜麟角筆以麟/角為管庾廙字幼簡侍中袁彖雅慕之贈以象牙筆管)
(梁元帝著書筆有三品忠孝全者用金管書之徳行清/稡者用銀管書之文章贍麗者以斑管書之歐陽通詢)
(之子自矜能書必以犀象為管湘州守贈李徳裕斑竹/筆管竒采爛然因為賦報之王羲之筆經有人以緑沉)
(漆竹管及鏤管見遺青箱雜記紀少瑜嘗夢陸倕授青/鏤管一束白樂天元微之應制科有纖鋒細管筆攜以)
(就試韓文操數寸之管書盈尺之紙高可/以釣爵位循次而進亦不失萬一於甲科)授以丈二之
殳(殳音殊説文以杸殊人也禮殳以積竹八觚長丈有/二尺建於兵車旅賁以先驅詩伯也執殳為王前驅)
(釋名殳矛殳咮也長丈二尺而無刃有所撞桎於車上/使殊離也杜牧詩誰知我亦輕生者不得君王丈二殳)
馘獻皁郊取印頗如於斗大(馘古獲切説文軍戰斷耳/也詩在泮獻馘方輿勝覽)
(皁郊堡在天水軍天水縣東北四十里去秦州三十里/宋有皁郊博易鋪塲舊𨽻沔戎司劉甲為利路安撫乞)
(還本司劉昌祖在西和州王大才在沔州大才之兵屢/衂昌祖不救遂棄皁郊按宋史寧宗嘉定七年四川制)
(置司遣提舉皁郊博易務何九齡率諸將戰於秦州城/下敗還十一年春正月金人圍皁郊堡二月金人破皁)
(郊死者五萬人十三年九月金人犯皁郊堡沔州統制/董炤等與戰大敗宋劉時舉中興編年通鑑云嘉定十)
(一年正月金人圍皁郊堡二月䧟皁郊王師與戰勝負/半之死者五萬人制置司招忠義人復皁郊三月利州)
(統制王逸等率官軍及忠義人收復忠義人十萬出攻/秦州官軍繼進至赤谷口忽王逸傳劉昌祖之命退師)
(而忠義軍遂潰金統制包長壽合長安鳳翔之衆復攻/皁郊不克引兵趍西和州劉昌祖焚西和州而遁金人)
(䧟西和州昌祖奪五官韶州安置周顗/傳今年殺諸賊奴取金印如斗大繫肘)威申赤谷積甲
㡬至於山齊(殄徒典切説文盡也左傳俾殄其師赤谷/有二漢書陳湯傳郅支數借兵擊烏孫深)
(入至赤谷城又從間道入赤谷過烏孫渉康居界至滇/池西西域傳烏孫國大昆彌治赤谷城去長安八千九)
(百里賈逵永平頌威震赤谷此西域赤谷也此赤谷在/今秦州西南七里中有赤谷川杜詩晨發赤谷亭艱險)
(方自兹指秦州赤谷也上文所謂忠義人攻秦州至赤/谷口即此赤谷也東觀漢紀劉盆子與丞相已下二十)
(餘萬人詣宜陽降光武積甲於宜陽城西高與熊耳山/等劉子𤣥史通曰赤眉既降棄甲誠衆必與山比峻則)
(血流漂杵之説也梁書高祖紀熊耳比峻未足云擬睢/水不流曷其能及韋叡傳叡破魏軍高祖遣中書郎周)
(捨勞於淮上叡積所獲於軍門捨觀之謂叡曰/君此獲復與熊耳山等李詩積甲應將熊耳齊)豈期一
落千丈之強(韓詩躋攀分寸不可/上失勢一落千丈强)乃在百里九十之半
(戰國策甘茂謂秦王曰詩云行百里者半於九十此/言末路之難注逸詩言行九十里適足為五十里耳)魏
尚削爵自難聨向闕之鑣(馮唐傳魏尚為雲中守坐上/功首虜差六級下之吏削其)
(爵罰作之韓詩城上赤雲呈勝氣眉間黄色/見歸期幕中無事惟須飲即是連鑣向闕時)雍齒封侯
何敢拔擊柱之劒(張良傳上置酒封雍齒為什方侯羣/臣罷酒皆喜曰雍齒且侯我屬無患)
(矣叔孫通傳羣臣飲爭/功醉或妄呼拔劒擊柱)雖一發五豝舉員粗備(詩彼茁/者葭壹)
(發五豝于嗟乎騶虞注豕牝曰豝虞人翼五豝以待公/之發儀禮注詩有一發五豝五豵于嗟騶虞之言樂得)
(賢者衆多歎思至仁之人以充其官宋史選舉志初選/人四考有舉者四人得磨勘遷京官始詔増為六考舉)
(者五六人須/有本部使者)然九門八翼第考尚虧(陶侃傳夢生八翼/飛而上天見天門)
(九重已登其八唯一門不得入閽者以杖/擊之因墮地折其左翼及寤左腋猶痛)猶泥在甄只
合大鈞之問(董仲舒傳夫上之化下下之從上猶泥之/在鈞惟甄者之所為師古曰甄作瓦之人)
(也鈞造瓦之法其中旋轉者劉禹錫問大鈞賦序云始/余失臺郎為刺史又貶州司馬俟罪朗州三見閏月人)
(咸曰數之極理當遷焉因作謫九年賦以自廣是歳臘/月詔追明年自闕下重領連山郡印綬人咸曰美惡周)
(必復第行無恤歳抄其復乎居五年不得調歳二月有/事于社致齊孤居慮靜滯念數起伊人理之不可曉也)
(將質諸天乎謹貢誠/馳精敢問大鈞云云)析薪匪斧誰為蟠木之容(詩析薪/如之何)
(匪斧弗克疏言析薪之法如之何乎非用斧不得斫之/鄒陽傳蟠木根柢輪囷離竒而為萬乗器者以左右為)
(之先容也師古曰/容謂彫刻加飾)雅聞嚴徐之奮飛(韓詩東馬嚴徐已/奮飛枚皋即召窮)
(且/忍)率出歸張之吹送(韓詩況承歸與張二公迭嗟悼青/冥送吹噓强箭射魯縞注孟郊為)
(歸登張建/封所知)非親非故誠無半面之夤縁(唐崔祐甫為相/不至期年而除)
(吏八百多其親舊或者以為譏祐甫曰不然非親與舊/則安得而知之謝承後漢書應奉嘗詣袁賀賀時出行)
(閉門造車匠於内開扇出半面視奉後數十年於路是/車匠識而呼之北齊書楊愔聰記强識半面不忘陳後)
(山詩平生天上張公子尚記門間半面人元稹詩半面/契終始夤通作寅夤縁連也韓詩青壁無路難夤縁)
立巳立人所望高情之特達(四子講徳論特達而相知/者千載之一遇也禮記珪)
(璋特達徳也疏云行聘之時唯執珪璋得特通達不加/餘幣正義云聘享之禮有珪璋璧琮璧琮則有束帛加)
(之乃得達珪璋則不用/束帛故云特達互見前)惟是賀厦之燕(淮南子湯沐具/而蟣蝨相吊大)
(厦成而燕雀相賀東/坡詩驚飛賀厦燕)便學鳴秋之蟲(王褎傳蟋蟀俟秋/唫古今注蟋蟀一)
(名吟蛩一名寒蛩韓文/以雷鳴夏以蟲鳴秋)非所謂氣和而言甘(韓文心醇/而氣和左)
(傳幣重/而言甘)安得必命通於心肯(翰府名談云唐莊宗時禁/旅王慶乞敘功賞曰侍從)
(濟河日臣係第一隊入汴臣屬先鋒乞推補莊宗頷之/他日又言亦不納莊宗好樂樂工子弟至有得官者謂)
(慶曰子何不學我吹管稍稍能之亦不獲用後李嗣源/亦言其勞莊宗曰知慶薄有功但每見慶則心憤然安)
(得更有賜與之意因舉唐太宗詩曰待余心肯日是汝/命通時夫主天下生靈賞罰之柄而所言若此誠有命)
(也/)尚念某從軍無狀(傅介子傳以從軍為官史記鯀之/治水無狀注言無功狀詳别見)
己事何言(賈誼傳三代之所以長久者己事/可知也蕭望之傳此己事之驗也)然或蒙羞
蘋藻於王公(左傳澗溪沼沚之毛蘋蘩蕰藻之菜筐筥/錡釜之器潢汙行潦之水可薦於鬼神可)
(羞於/王公)固猶能蒸芝菌之祥瑞(菌音窘説文地蕈也爾雅/中馗菌疏大者名仲馗小)
(者名菌栁文使受天澤餘潤雖朽枿敗腐不能生植/猶足蒸出芝菌以為瑞物東坡詩枯朽猶能出菌芝)定
百四十三人元功之籍難爭汗馬之勞(漢功臣表漢興/自秦二世元年)
(之秋初以沛公總帥雄俊三年然後西滅秦立漢王之/號五年東克項羽即皇帝位八載而天下廼平始論功)
(而定封訖十二年侯者百四十有三人究其本末/并敘位次以昭元功之侯籍云蕭何傳汗馬之勞)作千
二十四字聖徳之詩或助飫羶之奏(韓文輙依古作/四言元和聖徳)
(詩一篇凡千有二十四字指事實録具載明天子文武/神聖以警動百姓耳目傳示無極其詩畧云乃以上辛)
(於郊用牡宵昇於丘奠璧/獻斚飫沃羶薌産祥降嘏)
　　代上曾運使(槃/)
庾吏抱關將踐更而受代(庾音與説文水漕倉也一云/倉無屋者詩傳露積曰庾詩)
(我庾維億疏庾是未入倉囷昭帝紀注貧者願得/顧更錢者次直者出錢顧之月二千是謂踐更也)臺郎
持斧行奏記以遄歸(虞詡傳臺郎顯職仕之通階李詩/臺郎選才俊張謂詩共襆臺郎被)
(漢武帝紀遣直指使者衣繡衣杖斧朱博傳文學儒史/時有奏記文心雕龍公府奏記郡將奏牋詩式遄其歸)
(列子不若遄/歸遄速也)所幸𨽻容察之中(韓文受/容受察)亦既拜存全之
賜未遂托根之願(山谷詩託/根桃李塲)難忘繞樹之情(魏武帝短/歌行繞樹)
(三匝何/枝可依)伏念某才不逮中知難語上學詩學禮固非但
志於世科肯構肯堂不謂失身於門䕃(尚書若考作室/既底法厥子乃)
(弗肯堂矧肯構易臣不密則失身趙廣漢傳失身墮功/司馬相如傳文君既失身於司馬山谷詩失身來作管)
(城公晉書范宏之傳階籍門䕃屢登崇顯宋真宗大中/祥符二年以門䕃授京官年二十五以上求差使者令)
(于國學受業及二年審官院與判監官/考試其業乃以名聞文選門籍勲䕃)頃嘗鶚舉(後漢/樊凖)
(薦龎參曰鷙鳥累百不如一鶚/孔融薦禰衡亦云語出鄒陽傳)竟作鷁飛(左傳僖公十/六年六鷁退)
(飛過/宋都)眯目簸糠又强顔於秋賦(莊子播糠眯目則天地/四方易位矣蚊虻噆膚)
(則通昔不寐矣賦鄉貢也晁錯傳乃以臣錯充賦薛能/下第詩秋賦春還計盡違自知身是拙求知盧嗣業詩)
(徒歩求秋賦持杯給暮饘宋太平興國八年/詔歳選秋賦是曰彞章爰自近年遂隳前制)轉㗋捩手
還觸忌於冬烘(昌黎送窮文捩手覆羮轉㗋觸諱凡所/以使吾面目可憎語言無味者皆子之)
(志也摭言鄭薫侍郎主文誤謂顔標乃魯公之後時徐/方未寧意在激勸忠烈乃以標為狀元謝日問及廟院)
(標曰寒畯未嘗有也始知誤取或嘲曰主司頭腦太冬/烘錯認顔標作魯公葉少藴避暑録話云唐人言冬烘)
(是不了了之語故有錯認顔標之/句人以為戲談今蜀人多稱之)行且及𤓰(見/前)誰其采
菲(詩采葑采菲無以下體葑音豐蕪青也菲始鬼反爾/雅菲茐詩箋云此二菜者上下皆可食而其根有美)
(時有惡時采者勿以根惡而并棄其葉喻夫婦/以禮義合以顔色親不可因色衰而并棄其禮)人不易
知而知亦未易固乾璞之可羞(范睢傳人固未易知知/人亦未易也應劭傳昔)
(鄭人以乾䑕為璞鬻之於周宋愚夫亦寶燕石/緹䌌十重夫睹之者掩口盧胡而笑注䌌音襲)公固求
士而士不自求恐缶鐘之難辨(莊子以二缶鐘惑而所/適不得矣郭象注各自)
(信據故不知/所之餘見前)妄乞一封之奏(韓詩一封朝/奏九重天)或為再命之
階(周禮再/命受服)敬為曽南豐試展瓣香之禮(陳后山詩素琴/久絶絃碁酒頗)
(闕供向來一瓣/香敬為曾南豐)何為陳師道長令三徑之荒(陳后山詩/耕蠶無一)
(㕓庖井要三徑又蕭條寒巷荒三徑又三徑未成心己/㝠世間惟有白鷗知山谷詩何為陳師道白髪三徑草)
恭惟某官學者泰山(新唐書韓愈傳贊自愈沒其言/大行學者仰之如泰山北斗云)國
之喬木撑腸文字抉雲漢而批天章(盧仝詩三碗搜枯/腸惟有文字五千)
(巻東坡詩撑腸拄腹文字五千巻又/公昔騎龍白雲鄉手抉雲漢分天章)滿腹精神噓海岱
而出雲氣(温嶠傳錢世儀精神滿腹韓文/龍噓氣成雲尚書海岱惟青州)昨倦握蘭之
直(應劭漢官儀尚書郎伏奏事與黄門對揖/跪受故稱尚書郎懷香握蘭趨走丹墀)洊收分竹
之庸(唐子西詩漢節從/分竹劉鞭不用蒲)禮樂之遣使臣惟道王之志慮
(周禮秋官掌交道王之徳意志慮使知王之/好惡辟行之注好者行之惡者辟而不為)仁義之利
吾國肯随俗之酸鹹(韓詩雲夫吾兄有狂/氣嗜好與俗殊酸鹹)然而華原隰
之中(詩皇皇者華于彼原隰毛傳皇皇猶煌煌也高平/曰原下濕曰隰忠臣奉使能光君命無遠無近如)
(華不以高/下易其色)孰若引星辰而上(杜詩持衡留藻/鑒聽履上星辰)所聞四輩
之召(新唐書馬周傳中郎將常何言臣客馬周忠/孝人也帝即召之未至乃遣四輩督趣之)不出
期月之間山川出雲皆望及時之潤(公羊傳觸石而出/雲膚寸而合不崇)
(朝而徧雨乎天/下者惟泰山耳)樓臺近水寧無得月之思(范文正公鎮/錢唐兵官皆)
(被薦獨巡檢蘇麟不遇乃上詩曰近水樓臺/先得月向陽花木易為春公即薦之詳見前)勉驢技之
一鳴(栁文黔無驢有好事者載以入放之山中虎視之/尨然大物也驢一鳴虎大駭以為且噬已然往來)
(視之覺無異能者稍近益狎蕩倚衝冐驢不勝怒蹏之/虎因喜計之曰技止此耳因跳踉大􁫹㫁其㗋盡其肉)
(乃/去)希馬價之三倍(韓文昔人有鬻馬不售於市者知伯/樂之善相也從而求之伯樂一顧價)
(増三/倍)畫地作餅固知無補於飢腸(魏志盧毓傳前此諸/葛誕鄧颺等馳名譽)
(有四牕八達之誚帝疾之詔曰選舉/莫取有名如畫地作餅不可啖也)㸃鐵成金尚冀少
回於頑面(傳燈録雲門如九轉丹砂㸃鐵成金澄公藥/汞銀徒可玩入煆則飛去山谷與洪駒父書)
(古之能為文章者真能陶冶萬物雖取古人/之陳言入於翰墨如靈丹一粒㸃鐵成金也)
　　代上林提舉(行知/)
服百里之勞偶逃訶譴(賈誼傳大譴大何之域/師古曰譴責也何問也)干六條
之察尚冀吹噓(六條見第一巻上曾運使條鄭泰/傳孔公緒清談高論噓枮吹生)初非
俊偉之才(王褎傳褎有俊才儒林傳兒寛有俊才王充/傳以俊才知名虞詡傳子恭有俊才楊脩傳)
(好學有俊才龎參傳卓爾竒偉高才武/略有魏尚之風成公綏傳少有俊才)及乏依乗之舊
(李靖贊依/乗風雲)乃敢持小人而累君子其殆恃我公之如古
人竊以褎斜二谷之深未如選穽(漢溝洫志褎水通渭/斜水通沔師古曰褎)
(斜二谷名其谷皆各自有水耳順帝紀注褎斜/漢中谷名南谷名褎北谷名斜首尾七百里)呂梁千
仞之峻豈若縣灘(莊子孔子觀於呂梁懸水三十仞流/沬四十里黿鼉魚鱉之所不能游也)
(注司馬云河水/有石絶處也)是以繡衣之褎揚(杜詩繡衣春/當霄漢立)罕及銅
章之疎賤(百官表縣令長皆秦官秩比/六百石以上皆銅印墨綬)然舉筦庫舉賊
盜尚且推賢(禮記趙文子所舉于晉國管庫之士七十/有餘家孔子曰管仲遇盜取二人焉上以)
(為公臣曰其所游僻也可人也呂氏春秋顔涿聚梁甫/大盜也學於孔子後漢書左原傳顔涿聚梁甫之巨盜)
(段干木晉國之大駔卒為齊之忠臣魏之名賢韓文昔/者管敬子取盗二人為大夫於公趙文子舉管庫之士)
(七十有餘家夫惡求其初又古之進人者或取/於盜或舉於管庫今布衣雖賤猶足以方於此)況有社
稷有人民是亦為政嘻亦甚矣(禮記嘻其甚也史記魯/仲連傳噫嘻亦太甚矣)
(先生之/言也)委而棄之必有命世之賢(劉向傳贊聖人不出/其間必有命世者焉)
(魏志天下將亂非命世之才不能濟也裴駰史記序信/命世之宏才也索隱云按孟子云其間必有名世者趙)
(岐云名世次聖之才物來能名此/言命者名也言賢人有名于世也)乃能反今之俗伏念
某名為宗姓寔則儒生不忍窮於多士之時妄斗升之
嚵嚼(嚵音讒與饞通韓詩雖食八九無嚵名嚼噬也/也或作噍山谷詩看人取卿相妄意亦嚵嚼)雖
得雋於一科之末竟分寸以躋攀(左傳凡師得雋曰克/韓詩躋攀分寸不可)
(上/)九載績用之弗成(尚書九載/績用弗成)三仕令尹而無愠所幸
拙勤之相補(莊子聞道雖晩而以勤補拙也陳後山詩/拙勤終不補他日愧無傳山谷詩他人勤)
(拙猶/相補)不逃裁鑒之至公烏𫉬力足為器足施維其時矣
(栁文有行三塗而墜千仞之下者仰望于道號以求出/過之者日千百人皆去而不顧然其猶望而不止也俄)
(而有若烏𫉬者持長綆千尋徐而過焉其力足為也其/器足施也號之而不顧顧而曰力不能則其人知必死)
(於大壑矣詩物其/有矣維其時矣)伯樂過不睨遇不顧誰復念之(韓文/木在)
(山馬在肆遇之而不顧者雖日累千萬人未為不材與/下乘也及至匠石過之而不睨伯樂遇之而不顧然後)
(知其非棟梁之/材超逸之足也)敢裁小子之章試作大鈞之問(見前代/上宣同)
(知/條)恭惟某官眼高四海(東坡詩眼髙/四海空無人)胸綜九流(綜子宋/切説文)
(機縷也又作孔切郭璞巫咸贊經技是搜術藝是綜九/流一曰儒二曰道三曰隂陽四曰法五曰名六曰墨七)
(曰縱横八曰雜九曰農榖梁序九流分而微言隠藝文/志諸子十家其可觀者九家而巳使其人遭明主聖王)
(得所折𠂻皆股肱之材也仲尼有言禮/失而求諸野彼九家者不猶愈于野乎)自其不辭小官
於州縣之時已知可以大受為社稷之器(袁宏詩汲黯/社稷器棟梁)
(天表/骨)屹持家學(左雄傅諸生試家法注/儒有一家之學故稱家)傑立朝行(行寒/剛切)
(詩寘彼周行傳列也箋周之列位/謂朝廷臣也韓詩使𫉬升朝行)再轉為丞至於三而
無悶(韓文再轉為丞兹邑易遯世無/悶不見是而無悶説文悶懣也)一麾出守取其二
而無嫌(選詩一麾/乃出守)上嘉風雷之新(易風雷益君子以見/善則遷有過則改)
中有星軺之遣褰帷燭隠按行蔽芾之甘棠(後漢書郭/賀字喬卿)
(荆州刺史有殊政百姓歌曰厥徳仁明郭喬卿中正朝/廷上下平顯宗賜以三公之服黼黻冕旒勅行部去襜)
(帷使百姓見其容貌以彰有徳唐賈琮冀州刺史之部/言曰刺史當逺聽廣視紏察美惡何有反垂帷裳以自)
(掩塞乎乃帝御者塞帷百城聞/風竄竦詩蔽芾甘棠勿翦勿伐)總轡馭姦湔袚逶遲之
苞栩(戰國策汗明説春申君曰君獨無湔袚㒒也山谷/詩寄語諸公肯湔袚又能澆茗椀湔袚我又一朝)
(被湔袚又湔袚用神兵又其誰湔袚汝又湔袚瘴霧姿/又道家蓬蓬見仙伯我亦湔袚與清流詩周道逶遲又)
(肅肅鴇羽集于苞栩王/事靡盬不能蓻稷黍)尚念一寒之迹(范睢傳范叔/一寒如此哉)若
為寸進之謀(老子不敢進寸而退尺韓/文進寸退尺卒無可成)幸而桑梓之偶
同(詩維桑與梓/必恭敬止)或者蒯菅之可采(左傳雖有絲/麻無棄菅蒯)儻使藏
舟於楚壑半夜遽移(莊子藏舟于壑藏山于澤謂之固/矣然則夜半有力者負之而走昧)
(者不/知也)是雖操瑟於齊門三年奚益(韓文齊王好竽有求/仕於齊者操瑟而往)
(立王之門三年不得入叱曰吾瑟鼓之能使鬼神上下/吾鼔瑟合軒轅氏之律呂客罵之曰王好竽而子鼓瑟)
(雖工如王不好何是所謂/工於瑟而不工於求齊也)敢裁小牘試卜終身鵰鶚之
有秋天恐即登於碧漢(杜詩蛟龍得雲/雨鵰鶚在秋天)龜魚之䕃瓦影
望亟轉於清波(韓詩湖上新亭好公來日出初水紋浮/枕簟瓦影䕃龜魚應科目時與人書庸)
(詎知有力者不哀其窮而忘一舉/手一投足之勞而轉之清波乎)
　　代回袁通判(求汲引/)
同官為僚凄其一夢(左傳先蔑之使也荀林父止之曰/同官為寮吾嘗同寮敢不盡心乎)
(詩絺兮綌兮凄其以風注凄寒風也杜詩白首颯/凄其東坡詩舊遊空在人何處三十三年真一夢)千里
命駕厚甚尺書(嵇康傳東平吕安服康高致每一相思/輙千里命駕史記若使一介奉咫尺書)
(古樂府中/有尺素書)遥驚呉下之非(江表傳孫權謂吕䝉曰卿今/當塗掌事宜學問以自開益)
(蒙始就學篤志不倦後魯肅過蒙言議常欲受屈肅拊/蒙背曰吾謂大弟但有武畧耳至于今者學識英博非)
(復呉下阿䝉䝉曰士别三日即更刮/目相待大兄今諭何一稱穰侯乎)愧乏郢中之和(文/選)
(楚襄王問于宋玉曰先生其有遺行歟何士民衆庶不/譽之甚也宋玉對曰客有歌于郢中者其始曰下里巴)
(人國中屬而和者數千人其為陽阿薤露國中屬而和/者數百人其為陽春白雪國中屬而和者數十人引商)
(刻羽雜以流徵國中屬而和者不過數人而已是其/曲彌高其和彌寡世俗之民又安知臣之所為哉)恭
惟某官抱負甚偉(後漢儒林傳抱負墳策雲集京/師韓文抱負其業東歸于家)揚歴
彌深當日鸞棲困打頭之矮屋(仇覽傳覽字季智一名/香考城令王渙署為主)
(簿謂覽曰主簿聞陳元之過不罪而化之得無少鷹鸇/之志耶覽曰以為鷹鸇不若鸞鳳渙謝遣之曰枳棘非)
(鸞鳳所棲百里豈大賢之路以一月俸為資勉入太學/天寶遺事張彖為華隂簿為守令所抑歎曰大丈夫有)
(凌雲葢世之志而拘于下位若立身矮屋之下東坡與/子由詩宛丘先生長如丘宛丘學舍小如舟常時低頭)
(誦經史忽然/欠伸屋打頭)乃今驥展會籋足於浮雲(蜀志龎統以從/事守萊陽令不)
(治免官魯肅遺先主書曰龎士元非百里之才使處治/中别駕始當展其驥足耳漢天馬歌志俶儻精權竒籋)
(浮雲晻上馳注籋音躡言天/馬上躡浮雲晻然而上馳)顧恐陳人(莊子人而無人/道是之謂陳人)
或能為地(灌夫傳獨不為李/將軍地乎詳見前)喚殷兄呼張丈各無少年
之誇(白樂天詩猶有誇張少年處笑呼張文喚殷兄/東坡詩頭白江南醉司馬寛心時復喚殷兄)謁
周君扺李生甚思得交之幸(昌黎送湖南李正字序侍/御與周君於今為先輩成)
(徳李生温然為君子有詩八百篇傳詠於時惟愈也業/不益進行不加脩顧惟未死耳往拜侍御謁周君扺李)
(生退未嘗/不發愧也)只恨鴻毛泰山之輕重(司馬遷傳死有重於/泰山或輕於鴻毛用)
(之所趨異也東坡集天下無事則公卿之言/輕於鴻毛天下有事則匹夫之言重於泰山)決非鶴髪
老子之堪任(梁庾肩吾詩鶴髪辭軒冕鮐背烹葵菽杜/詩清秋鶴髪翁庾信賦鶴髪鷄皮馬援傳)
(頗哀老子使得遨遊陶侃/傳老子婆娑正坐諸君輩)某有可推賢(尚書推/賢讓能)寧當愛
力(韓文吾豈有/愛於力乎哉)今作禁門鍵頗切懷歸(陳后山詩昔為/馬口銜今作禁)
(門鍵詩豈/不懷歸)贈以金錯刀别䂓效報(張衡四愁詩美人贈/我金錯刀何以報之)
(英瓊/瑶)
　　代回謝判院(求推輓/)
朞年作别又占騎氣之來(漢志車氣騎氣徒氣白土功/氣黄車氣乍高乍下往往而)
(聚騎氣卑而布卒氣搏東坡詩馭風騎/氣我何勞楊廷秀詩乘風騎氣不用行)一見甚懽便辱
雄文之寵喜邂逅之適願(詩邂逅相遇/適我願兮)忘褎拂之過情
恭惟某官鄉里清門(杜詩於今為/庶為清門)朝廷素學佳人在空
谷愛莫助之(杜詩絶代有佳人幽居/在空谷詩愛莫助之)公子是監倉寧無
識者(東坡詩但見東軒堪隠/几不知公子是監倉)君來何暮(亷范傳亷叔/度來何暮)我
計已成(魏志杜襲傳吾計已定卿勿復言/東坡詩君歸定何日我計久已熟)自此恐有出
處之疎奈何敢當推輓之寄(左傳或推/之或輓之)某罔功曵履(馬/周)
(傳鳴玉/曵履)決意投簪(文選昔聞投簪逸海/岸又聊以投吾簪)某水某丘所釣
遊敢祈加敬(韓文楊侯始冠舉于其鄉歌鹿鳴而來也/今之歸指其樹曰某樹吾先人之所種也)
(某水某丘吾童子時所釣遊也鄉人莫/不加敬誡子孫以楊侯不去其鄉為法)在阡在陌可來
往請俟倦歸(韓文古之老于鄉者將自佚非自苦閭井/田宅具在親戚之不仕與倦而歸者不在)
(東阡在北陌可/杖屨來往也)
　　回林省元(求牒試/)
逃虛空之境過辱寵臨(莊子夫逃虛空者藜藋柱乎鼪/鼬之徑踉位其空聞人足音跫)
(然而喜矣而況乎昆弟/親戚之謦欬其側者乎)讀駢驪之文益加謙㢲(栁文駢/四驪六)
報於何有(左傳勞之不/圖報於何有)藏弆為榮(游俠傳陳遵字孟公/性善書與人尺牘主)
(皆藏弆以為榮師/古曰弆亦藏也)恭惟某官秀出七閩(閩東南越周禮/職方氏七閩注)
(叔熊逃難於濮蠻其後分七/種東坡詩青山漫漫七閩路)僑遊三楚(韻㑹僑寓也増/韻旅寓而居也)
(别作㝯史記貨殖傳夫自淮北沛陳汝南南郡此西楚/也彭城以東東海呉廣陵此東楚也衡山九江江南豫)
(章長沙是/南楚也)舊聞林藻科目之選(唐林藻莆田人貞元中/進士累官侍御史藻披)
(之子披有九子俱為刺史/號九林而藻蕰尤知名)實出常衮教育之前(新唐書/常衮傳)
(衮為福建觀察使始閩人未知學衮至為設鄉校使作/為文章親加講導與為客主鈞禮觀游燕饗與焉由是)
(俗一變歳貢士與内州等韓文歐陽生哀辭衮以文辭/進有名於時又作大官臨􁍤其民時未㡬皆化翕然詹)
(于時獨秀出㐮加敬愛閩/越之人舉進士由詹始)晬然風標(南史栁憕傳風標/才氣恐不能為少)
(主臣任昉進封衡陽王詔風標秀/特氣體淹宏山谷詩遺編想風標)實是苖裔(離騷帝高/陽之苖裔)
(兮詳/别見)欲作摶鵬扶摇之快(莊子冥海者天池也有鳥焉/其名為鵬背若泰山翼若垂)
(天之雲搏扶摇羊角而/上者九萬里然後圖南)特在彫蟲篆刻之工(法言或問/吾子少而)
(好賦曰然童子彫蟲篆/刻俄而曰壯夫不為也)幸擷天葩(韓詩天葩/吐竒芬)早收地芥
(夏侯勝傳士病不明經術經術/茍明其取青紫如俛拾地芥耳)某重勤覓舉(舊唐書今/之舉人有)
(乖事實鄉議決小人之筆行修無長者之論策第喧競/於州府祈恩不勝於拜伏上啟陳詩惟希欬唾之澤摩)
(頂至足冀荷提攜之恩故俗號舉人皆稱覓舉覓為自/求之稱未是知人之辭察其形而度其材則人品於兹)
(見矣又薛登疏方今舉士俗號覓舉覓/者自求也是以耿介之士羞于自拔)極欲備員(史記/博士)
(雖七十人特備員弗用儒林傳文學掌故補郡屬備員/師古曰云備員者示以升擢之非藉其實用也申屠剛)
(傳武帝時相許昌等皆以列侯繼踵􁗍􁗍亷謹為/丞相備員而已杜詩幕府初交辟郎官幸備員)顧慙
識賢之不先且復聞命之已晩誠不忍竒寶之横道愛
莫助之(韓文誠不忍竒寶横棄道側而閤下/篋櫝尚有少闕不滿之處猶足更容)何待譬美
玉之即人會有識者(後漢書逸民傳即人者人亦即之/注即就也東坡答黄魯直書此人)
(如精金美玉不即人而人即之將/逃名而不可得何以我稱揚為)
　　回卓省元(求牒試/)
辱賁儷牋見需舉牒(賁需/卦名)諸弟子随臣久矣宿諾已多
(叔孫通傳諸弟子儒生随臣久矣與/共為儀願陛下官之高帝悉以為郎)大樂正詔王升之
限員有數(禮記大樂正論造士之秀以告於王而升諸/司馬曰進士司馬辯論官材論進士之賢者)
(以告于王/而定其論)然以横棄道傍之寶(見上/條)孰無欲出門下之
心(韓文栁子厚墓志諸公要人爭/欲令出我門下交口薦譽之)思成物之成更俟暗
中之摸索(語林許敬宗性輕傲見人多忘之或謂其不/聰曰卿自難記若遇何劉沈謝暗中摸索著)
(亦可/識)問有餘曰有則當送上以吹噓(杜詩惟藉吹噓送/上天韓詩青冥送)
(吹/噓)
　　回張學諭(求牒試/)
辱賁儷牋見需舉牒當暑紾絺綌君未謂之失時大寒
索衣裘僕且疑其已晩(法言大寒而後索/衣裘不亦晩乎)葢卜稼當先
於嗣歳(禮記社之日位卜來歳之稼注卜者問/後歳稼所宜詩再燔再烈以興嗣歳)非積薪
可望於後來(汲黯傳陛下用人如積薪耳後來者居上/按積薪事如此用極活及觀李衛公積薪)
(賦云雖後束之高處必居上而先焚又得翻案/之法始知文章妙處無窮在人筆力斡旋之耳)嘉魚得
賢與共之愛而莫助(詩序南有嘉魚樂與賢也太平/之君子至誠樂與賢者共之也)有
馬借人今亡矣報不成章(詩跂彼織女終日七襄/雖則七襄不成報章)
　　回鄭解元(求牒/)
百適裝懷見賢不敏(游俠傳陳遵為京兆史曹事數廢/西曹以故事適之故事有百適者)
(斥滿百西曹白請斥東坡詩號訴甘百適/文選牒訴倥偬裝其懷左傳謝不敏焉)朋緘委貺取
數何多(獸二為友具二為朋詩朋酒斯饗毛傳兩尊曰/朋禮記取數多者仁也夫勉于仁者不亦難乎)
恭惟某人傑出七閩僑遊三楚(見上回林/省元條)寸心如水家
有履聲(李詩男兒方寸心杜詩退食遲回達寸心王荆/公詩千里歸來一寸心鄭崇傳臣門如市臣心)
(如水又我識/鄭尚書履聲)兩鬢成絲客無氊坐(杜子美送鄭䖍貶台/州司戸詩鄭公樗散)
(鬢如絲酒後常稱老畫師乂戲贈鄭/廣文詩才名三十年坐客寒無氊)顧慙溢格無可薦
賢大寒而後索衣裘愛焉莫助(見上/條)明月以暗投道路
報不成章(鄒陽傳明月之珠夜光之璧以暗投人於道/衆莫不按劒相眄者何則無因而至前也)
　　回李新恩(求宏詞文字○宋紹興三年立博學宏/詞科凡十二題制誥詔表露布檄箴銘)
　　(記賛頌序於内雜出六題分為三塲每塲一今一/古試人先投所業三巻朝廷降付學士院考其能)
　　(者召/試)
討論宗𣲖不無意於通家(孔融傳融幼有異才年十歳/随父詣京師時河南尹李膺)
(以簡重自居勑外非當世名人及與通家皆不得白融/欲觀其人語門下曰我是李君通家子弟門者言之膺)
(問高明祖父嘗與僕有舊恩乎融曰先君孔子與君先/人李老君同徳比義而相師友則融與君累世通家衆)
(坐莫不歎息栁詩通家殊孔李舊好/即潘楊東坡詩喜見通家賢子弟)問訊淵源知有心
於緯國(晉書躡履問訊杜詩道甫問訊今何如成帝紀/儒林之官四海淵源班彪傳敷文華以緯國典)
(守賤薄而/無悶客)贈言甚辱(荀子贈人以言重于金石珠玉説/苑贈人以軒不若贈人以言辱猶)
(屈也士昬禮今吾子辱請吾子就宫注以白造淄曰辱/疏云謂以潔白之物造置於淄色器中是汙白色猶今)
(賔至巳門亦是屈辱/故云左傳拜命之辱)借聽則孤(韓文借聽於/聾求道於盲)恭惟某人
胸湛秋霜(唐卓行傳元徳秀其志凜凜若秋霜爭嚴/孫楚書志厲秋霜梁簡文詩影類九秋霜)筆
翻春潦眺董公孫之對固是世科(眺錯傳詔有司舉賢/良文學士錯在選中)
(上親策詔之武帝紀詔賢良明于古今王事之體/受策發問或以書對於是董仲舒公孫宏等出焉)稷契
臯陶之良亦其家學顧薄人間之風日(梁四公記羅子/春為梁武帝入)
(龍洞求珠得食如花藥膏飴食之香美賫食至京師得/人間風日乃堅如石不可食唐蘇鶚杜陽雜編寶厯二)
(年淛東國貢舞女二人舞態豔逸非人間所有每舞罷/上令内藏之金屋寶帳葢恐風日所侵故也山谷詩人)
(間風日不到處天上玉堂森寶書又/人間風日不可奈故待成隂葉下來)欲裁天上之煙雲
(杜詩揮毫落紙如雲煙/又裁縫雲霧成御衣)千金寧殫於屠龍(莊子朱泙漫/學屠龍於支)
(離益殫千/金之家)一箭即觀於中鵠某語力已腐(韓文弱于才/而腐于力)
論才亦庳所謂博學所謂宏詞昔嘗親炙(韓昌黎答崔/立之書夫所)
(謂博學者豈今之所謂者乎所謂宏詞者豈今之所謂/者乎又送鄭十校理序觀道徳於前後聽教誨於左右)
(可謂親薫/而炙之矣)既傲翰林既傲相國今已迷津(韓文既傲宰/相又傲翰林)
(其將何求李詩迷津覺路失託勢随風翻孟浩然詩桃/花何處是遊子已迷津山谷詩坐閲歳月代青雲已迷)
(津/)初非有得魚之筌(莊子筌者所以得/魚得魚而忘筌)乃蒙問不龜之
藥(莊子宋人有善為不龜手之藥者世世以洴澼絖為/事客聞之請買其方百金客得之以說呉王越有難)
(呉王使之將冬與越人水戰大敗越人裂地而封之能/不龜手一也或以封或不免於洴澼絖則所用之異也)
同姓也同業也詎敢吝一編之傳(韓文同姓而近也同/業也張良傳良遊下)
(邳圯上有一老父至良所直墮其履圯下曰孺子下取/履良為下取履因跪進父以足受之曰孺子可教矣出)
(一編書曰讀是則為王者師視其/書乃太公兵法良異之常習誦)自求之自趣之更願
博萬巻之讀(杜詩讀書破萬巻山谷/詩要讀田郎萬巻書)
　
　
　
　
　
　
　
　四六標準巻二
欽定四庫全書
　四六標準巻三　　　　　宋　李劉　撰
　薦舉(宋史選舉志紹興二十二年右諫議大夫林大/鼐言薦舉一路貪躁者速化亷靜者陸沉請立)
　(為限隔舉狀年勞參酌竝用下其議中書舍人洪遵/給事中王希亮等上議曰本朝立薦舉之法必使厯)
　(任六考所以遲其歲月而責其赴功必使舉官五員/所以多其保任而必其可用今如議臣之請則有力)
　(者惟圖見㳄無材者茍冀終更出官十餘年可以坐/待京秩不可一也今欲減改官分數以待無舉削者)
　(則當被舉之人必有失職淹滯之歎不可二也京官/易得馴至郎位任子之恩愈不可減非可以救入流)
　(之弊不可三也更祖宗成法/不可四也如故便議遂寢)
　　謝董侍郎(居誼/)舉狀
隨驃騎之幕濫備執鞭(霍去病傳元狩三年春為驃騎/將軍右北平太守路博徳屬驃)
(騎將軍封邳離矦北地都尉衛山從驃騎將軍封義陽/矦歸義矦因淳王復陸支樓剸王伊即靬皆從驃騎將)
(軍封復陸支為杜矦伊即靬為衆利矦從驃矦破奴昌/武矦安稽從驃騎有功益封各三百戸杜詩雲深驃騎)
(幕夜隔孝廉船史記管晏列傳假令/晏子而在余雖為之執鞭所忻慕焉)剡公車之章遽蒙
推轂(剡音燄說文鋭利也易剡木為矢禮圭剡上削爾/雅剡㗉利也法言奏不剡東方朔傳待詔公車師)
(古曰公車今屬衛尉上書者所詣也劉向傳章交公車/田蚡傳推轂趙綰為御史大夫王臧為郎中令師古曰)
(推轂謂升薦之若轉車轂之為也鄭當時傳其推轂士/師古曰推轂言薦舉人如車轂之運轉也杜詩推轂期)
(孤/騫)心感恩於破白(燕翼貽謀錄元祐元年以改官甚多/吏部侍郎孫覺請歲以百人為限從)
(之紹聖三年吏部乞以毎申五人引見不拘數則其歲/有三百餘員也中興以來改官人數絶少歲不過數十)
(人雖令選人舉官逐員放散數亦不増至紹熈初號為/頓増亦僅三十餘員慶元以後歲有溢額蓋孤寒路絶)
(得者五員俱足而不得者多不破白勢使然也按破白/宋人語指舉員而言鄭雪巖啓經年夜雨誰憐泮茆之)
(清一日春風忽破庾梅之白戴象麓啓/榮甚初官之破白怳如再第之取青)面抱愧而發紅
(山谷詩皺面黄鬚已一/翁尊前猶發少年紅)伏念某稟生多艱從宦尤拙(潘/岳)
(閒居賦司馬安四至九卿良史題之/以巧宦之目巧誠有之拙亦宜然)貴人令其出門下
既不善於走趨(韓文柳子厚墓志諸公要人爭欲出我/門下交口薦譽之試大理評事王君墓)
(志鼎也不可以柱車馬也不可/使守閭佩玉長裾不利走趨)大夫羅而致幕中亦倍
勤於收拾(韓文以禮為羅羅而致之幕下又頽墮委靡/潰敗不可收拾又無人收拾理則那又收拾)
(不可遲又非其人雖與同/列未嘗比數收拾互見前)豈謂半年之内復為千里之
行治法征謀紛紛未定(昌黎送石處士序方今㓂聚於/垣師環其疆農不耕收財粟殫)
(亾吾所處地歸輸之塗/治法征謀宜有所出)幕謨檄筆錄錄無竒(昌黎送矦/參謀赴河)
(中幕詩檄筆無與讓幕謀職/其膺漢書錄錄未有竒節)然白日實照其積誠則赤
雲可占於勝氣(韓昌黎郾城晚飲詩城上赤雲呈勝氣/睂間黄色見歸期注蔡未平數月前呉)
(武陵自硤石望東南氣如旗鼔矛盾皆顚倒少選黄白/氣從西北出盤蜿相交告公曰今西北王師所在黄白)
(喜氣也敗氣為賊賊必亾矣按兵書/云雲如日天有赤氣繞地不可攻)況値匈奴百年之
運(匈奴傳孝宣之世承武帝奮擊之威直匈奴百年/之運因其壊亂幾亾之阨權時施宜覆以威德)必
復春秋九世之讐(匈奴傳天子意欲遂困胡廼下詔曰/髙皇帝遺朕平城之憂髙后時單于)
(書絶悖逆昔齊襄公復九世之讐春秋大之師古曰公/羊傳莊四年春齊襄公滅紀復讐也襄公之九世祖昔)
(為紀矦所譛而烹殺/于周故襄公滅紀也)颭犀札而咤犛旄在此行矣(韓孟/征蜀)
(聯句刑神咤犛旄隂燄颭羣札説文西南夷長髦牛曰/犛一角曰犀犛尾曰氂以餙物曰旄颭職琰切風吹貌)
(札甲也夫差水西之甲三千刑/神隂燄主我師而言餘見前)封龍額而獵麟腳竊有
望焉(韓文晚秋郾城夜會聯句䇿勲封龍額歸獸/獵麟腳韓王信傳以校尉擊匈奴封龍額矦)曽未
輸横草之勞(終軍傳軍無横草之功得列宿衛/注言行草中使草偃臥故曰横草)何遽辱
采蘋之薦(詩于以采蘋/南澗之濵)乏呉下阿蒙之學顧曰淹該(淹/漬)
(也禮記淹之以樂好註謂浸漬之該備也韓/詩包羅委𤨏該餘見第二巻代回袁通判條)無江南子
布之詞反云典麗(呉志張昭字子布彭城人也少好學/博覽衆書才士陳琳等皆稱善之典)
(略曰劉荆州甞自作書欲與孫伯符以示禰正平正平/蚩之言如是為欲使孫䇿帳下兒讀之耶將使張子布)
(見/乎)裨益之功甚寡(説文禆接益也徐曰若衣之接益也/儀禮註裨之言埤也詩政事一埤益)
(我/)奬予之實何多兹蓋伏遇某官以社稷臣(汲黯傳古/有社稷之)
(臣至如汲黯近之矣蕭望之傳望之堂/堂折而不撓輔佐之能近古社稷臣也)為詩書帥(左傳/晉謀)
(元帥趙衰曰卻縠可説禮樂而敦詩/書詩書義之府也禮樂德之則也)孤忠可貫於日月
(新唐書郭子儀傳贊雖唐命方永/亦由忠貫日月神明扶持者哉)至誠足逹於天淵(班/固)
(答賔戲聲盈/塞於天淵)一鶴一琴人皆望清獻之出(宋史趙抃傳/神宗立召知)
(諫院及謝帝曰聞卿疋馬入蜀以一琴/一鶴自隨為政簡易亦稱是乎詳别見)萬牛萬甕賊必
待崇文之擒(唐憲宗即位劒南劉闢自稱畱後元和元/年正月以高崇文為左神䇿行營節度使)
(討闢九月克成都十月闢伏誅韓文元和聖德詩萬牛/臠炙萬甕行酒以錦纒股以紅帕首有恇其兇有餌其)
(誘/)佇觀十乘之行(詩元戎十乘/以先啓行)大作三軍之氣繫單于
之頸慰祖宗在天之靈(賈誼傳請必繫單于之頸而/制其命伏中行説而笞其背)犂
匈奴之庭為蠻夷猾夏之戒(匈奴傳犂其庭掃其閭郡/縣而置之師古曰犂掃也)
(尚書蠻夷猾夏㓂賊/姦宄孔傳猾亂也)於以侈旂常之績歸而䇿鼎鼐之
勳(俱見/前)凡在紅蓮綠水之間(南史庾杲之字景行王儉/用為衛將軍長史蕭緬與)
(儉書曰盛府元僚實難其選庾景行汎淥水/依芙蓉何其麗也時人以入儉府為蓮花池)必入赤箭
青芝之用(韓文進學解赤箭青芝注赤箭生陳/倉山谷及太山少室青芝出太山)某敢不
力磨其鈍(梅福𫝊爵禄束帛者天下之/底石髙祖所以厲世磨鈍也)圖稱所蒙(羊祜/表臣)
(雖小人敢緣所蒙念存斯/義陳后山詩所得非所蒙)插羽銘山敢衒文章之小技
(昌黎郾城聯句銘山子所上插羽余/何怍杜詩文章一小技於道未為尊)冶金伐石願歌竹
帛之大功(韓文冶金伐石垂耀無極/鄧禹傳垂功名於竹帛耳)
　　謝魏運使(了翁/)舉狀(魏了翁嘉定八年遷潼川路/轉運判官○宋張荃翁貴耳)
　　(集云鶴山先生母夫人方坐蓐時其先公晝寢夢/有人朝服入其臥内因問為誰答曰陳了翁覺而)
　　(先生生故用其號命名陳瑩中前三名登第後兩/甲子鶴山中第亦第三名其出處風節相似處極)
　　(多在東南時有了翁/家子弟必異遇之)
據地承顔非有豚蹄之祝(雋不疑傳不疑據地曰竊伏/海濵聞暴公子威名舊矣今)
(乃承顔接辭史記滑稽傳淳于髠曰臣從東方來見道/傍有穰田者操一豚蹄酒一盂而祝曰甌窶滿篝汙邪)
(滿車五穀蕃熟穰穰滿家臣見其/所持者狹而所欲者奢故笑之)為天啓齒乃蒙蟲臂
之收(山谷詩佳人從何來為天啓/玉齒莊子以汝為蟲臂乎)勞軍將之打門(盧仝/詩日)
(髙丈五睡正濃軍將叩門驚周公口/云諫議送書信白絹斜封三道印)發函書而驚坐(呉/質)
(答東阿王書奉所惠貺發函伸紙陳遵傳時列矦有與/遵同姓字者毎至人門曰陳孟公坐中莫不震動既至)
(而非因號其人/曰陳驚坐云)難道今人之不古但虞吾黨之累公(袁/盎)
(傳吾不足/以累公)伏念某於道無聞甚愚不肖毎思名敎之樂
地何必事功(樂廣傳王澄胡母輔之等皆任放為逹或/至裸體廣聞而歎曰名敎内自有樂地何)
(必乃/爾)亦知富貴之浮雲不如貧賤徒緣一第之㡳彊為
三釜之謀(莊子曾子曰吾及親仕三釜而心/樂陳后山詩可堪親老須三釡)中罹弗洎
之悲(莊子不洎吾心悲洎/及也言祿不逺親)甚悔未信之仕以風為解遂
回蓬島之船(郊祀志蓬萊方文瀛洲此三神山者在渤/海中及到三神山反居水下水臨之患且)
(至則風輒引船而去及秦始皇至海上/使人入海求之船交海中皆以風為解)斡流而遷徑泛
瞿塘之水(賈誼傳斡流而遷或推而還注斡音菅斡轉/也還讀曰旋瞿塘見第一巻上董制置條)
既元戎所自辟於天子(韓文書記之任亦難矣非兼人/之材莫宜居之然皆元戎自辟)
(然後命/於天子)非先生敢圖利於大夫(韓文使先生無圖利于/大夫而私便其身圖)
綴錦城雪嶺之觀未容黔突(錦官城在萬里橋南因其/有錦官故名猶合浦之珠)
(官也李詩錦城雖云樂不如早還家雪山在威州西南/一百里與乳州白狗嶺相連山有九峯上有積雪春夏)
(不消杜詩公來雪山重公去雪山輕淮南子孔子無/黔突墨子無暖席韓文孔席不暇暖墨突不得黔)厠
天水祈山之役濫佐青油(諸葛亮傳亮身率諸軍攻祈/山戎陣齊整賞罰肅而號令)
(明南安天水安定三郡叛魏應亮關中震響李正封詩/從軍古云樂談笑青油幕宋劉瑀與顔峻書曰朱修之)
(三代叛兵一朝居青油幕下作謝宣明面/向人青油幕宋將幕也以青油縑為之)方深國事之
憂遑復身謀之恤(詩我躬不閲/遑恤其後)車輪四角何敢累推轂
之人(陸龜蒙詩君心欲漂落妾意正棲託願得雙車輪/一夜生四角東坡詩多謝新詩累推轂豨膏那解)
(轉方輪淳于髠曰豨膏棗軸所以/為滑也而不能運方軸餘見前)厦屋萬間亦莫認捲
簾之處(杜詩安得廣厦千萬間陳堯佐燕詞為誰/歸去為誰來主人恩重珠簾捲詳見前)敢謂
誠心之傾倒(杜詩志士懷感傷心胸已傾倒山/谷詩推轂天下士誠心要傾倒)竟煩强
箭之吹噓(韓詩青㝠送吹/嘘强箭射魯縞)兹蓋伏遇某官學者泰山(新/唐)
(書韓愈傳贊學者仰/之如泰山北斗云)國之元氣(前律厯志太極元氣函/三為一郎顗傳助順元)
(氣含養萬物李固傳斟酌元氣運平四時紀瞻傳原元/氣之本求天地之根髙適詩獨立調元氣清心豁窅㝠)
年不可及寧妨待天下之清(崔湜傳湜舉進士累官中/書令執政時年三十八嘗)
(暮出端門緩轡賦詩張説見之歎/曰文與位固可致其年不可及也)時來則為終必得聖
人之任(張嘉貞傳宰相者時來/則為豈能長據詳見前)引扁舟於蓬島(隗囂傳/范蠡收)
(責句踐乗偏舟於五湖注偏舟特舟也劉攽曰偏舟按/史傳皆作扁舟扁特也不當作偏按上云回蓬島之船)
(此句複出/疑有舛誤)閲十暑於岷山(杜詩十暑岷山/雪三霜楚戸砧)人疑魁枕參
首之淹(史記天官書衡殷南斗魁枕參首正義曰衡斗/衡也魁斗第一星也言北方斗斗衡直當北之)
(魁枕於參星之首北斗之杓連於龍/角南斗六星為天廟丞相太宰之位)公無瓶居井睂之
悔(游俠傳揚雄酒箴譬之於物子猶瓶矣觀/瓶之居居井之睂酒漿不入口臧水滿懷)卿自用卿
法(晉書庾敳傳敳字子嵩王衍不與敳交敳卿之不置/行曰君不得為耳敳曰卿自君我我自卿卿我自用)
(我家法卿自/用卿家法)吾親屬吾思(昌黎送張道士序張道士嵩/高之隱者有文武長材寄迹)
(老子法中為道士以養其親聞朝廷將治東方貢賦之/不如法者三獻書不報長揖而去詩曰詣闕三上書臣)
(非黄冠師臣有平賊策陛下幸聴之寧當不竢報歸袖/風披披答我不事爾吾親屬吾思魏了翁傳遷校書郎)
(以親老乞補外/乃知嘉定府)駭聞渡瀘之行(説文瀘水名出牂牁江/一名若水放旄牛徼外)
(入江有瘴氣蜀志五月渡瀘魏了翁傳了翁行次江陵/蜀大將呉曦以四川叛了翁䇿其必敗明年曦誅蜀平)
(了翁奉/親還里)倐罹陟屺之變(詩陟彼屺兮瞻望母兮母曰嗟/予季行役夙夜無寐上愼旃哉)
(由來無棄魏了翁傳/丁生父憂解官心喪)故者無失其故未能致唁於生芻
(禮記親者毋失其為親也故者毋失其為故也唁説文/弔生也詩疏弔謂弔死唁謂唁生皆是相痛傷之名也)
(徐穉傳穉字孺子豫章南昌人郭林宗有毋憂穉徃弔/之置生芻一束於廬前而去衆怪不知其故林宗曰此)
(必南州髙士徐孺子也詩不云乎生/芻一束其人如玉吾無徳以堪之)誅之不可勝誅敢
望噓枯於死草(鄭泰傳孔公緒清談高論噓枯吹生詩/無草不死無木不萎李賀詩誰知死草)
(生華/風)忽辱遺我雙魚之寵(古樂府客從遠方來遺我雙/鯉魚呼童烹鯉魚中有尺素)
(書/)見貽駕彼四牡之章(詩駕彼四牡四牡騤騤/君子所依小人所肥)學落質
凡顧謂識髙而韻邃(左傳閔子騫曰夫/學殖也不學將落)氣凋力腐反云
才贍而意新(韓文弱於才而腐於力李百藥傳何/身老而才之壯齒宿而意之新乎)近功
缺然遠業安在初不敢冀緇衣之改(詩緇衣之宜兮敝/予又改為兮注緇)
(衣卿士聽朝之正服此衣若敝願王家/復改而為之願其常居此位常服此服)何為過蒙華衮
之褎(穀梁傳序一字之褎寵逾華衮/之贈片言之貶辱過市朝之撻)師魯之從事陜西
容有知之而弗薦(尹洙傳洙字師魯河南人以儒學知/名舉進士厯河南府戸曹參軍安國)
(軍節度推官舉書判拔萃改山東道節度掌書記用大/臣薦召試為館閣校勘歐陽公尹師魯墓志世之知師)
(魯者或推其文章或尚其議論或多其材能至其忠義/之節處窮逹臨禍福無愧于古君子則天下未必能盡)
(知之師魯遇事無茍難而勇于敢為其所以見/推于世者亦所以取嫉於人故其卒窮以死)永叔之
退居潁上乃虞賢者之不聞(東坡勤上人詩集序歐陽/公好士為天下第一盡致)
(天下豪傑自庸衆人以顯于世者固多矣然士之負公/者亦時有之意公之於士自是少倦而其退老於潁水)
(之上則猶論士之賢者/惟恐其不聞於世也)所欣吾道之有歸豈獨小人之
受賜某不知所報(左傳臣不任受怨君亦不任/受德無怨無德不知所報)當勉其
頑氣象未可攀但感幽桂榛菅之薦(韓詩稱多量少鑒/裁密豈念幽桂遺)
(榛菅幾欲犯顔出薦/口氣象硉兀未可攀)歲月坐成晚尚託江梅桃李之香
(山谷詩江梅有佳實託根桃李塲孤芳忌皎/潔氷雪空自香歲月坐成晚煙雨青已黄)
　　謝鄒運使(孟卿/)舉狀(鄒孟卿字淳甫開禧中登進/士第除知豐城㑹興元軍士)
　　(莫簡張福亂制置使聶子述遁殺總領楊九鼎䧟/朗州果州朝議孟卿文武全材授行軍參議一戰)
　　(敗之簡自殺福請降官至四川制置兼茶馬使時/西北敵不敢犯邊被譛賜死明年事白復其官謚)
　　(忠襄得/勑葬)
王事靡盬未敢懷歸(詩四牡騑騑周道逶遲豈不懷歸/王事靡盬我心傷悲注盬不堅固)
(也疏云無不堅固我/當從役以堅固之)使臣見知忽叨論薦(詩序四牡勞/使臣之來也)
(有功而見知則説/矣韻會叨濫也)況沐成終之賜尤銜引重之恩(灌夫/傳兩)
(人相為引重張晏曰相薦逹為聲勢/也師古曰相牽引而至于尊重也)伏念某蠢蠢隨行
(韓詩十年蠢蠢隨朝行/又豈比恒人長蠢蠢)狙狙何算(狙七餘切韓/文瞿瞿狙狙)少始知
學亦有立功立言之心(左傳穆叔曰豹聞之大上有立/德其次有立功其次有立言雖)
(乆不廢此/之謂不朽)壯不如人已作為貧為養之仕(左傳燭之武/曰臣之壯也)
(猶不如人今老/矣無能為也已)偏親弗洎(見上/條)百念頓消漢庭諸公漫
惜斯人之憔悴(劉文房餞蕭郎中赴潤州序蕭公建隼/此地化行五年漢庭羣公待以美職呂)
(和劉公神道碑重氛再廓闔境昭蘇由是漢庭諸公始/重其節東坡詩漢庭諸公必動色又歴詆漢諸公杜詩)
(冠蓋滿京華/斯人獨憔悴)魯國男子自知吾意之蹉跎(績漢書曹操/將殺楊彪孔)
(融聞之不及朝服見操曰融魯國男子便當褰衣而去/不復朝矣東坡詩遥知魯國眞男子韓詩嗚呼吾意其)
(蹉/跎)引船既遠於蓬萊(見上/條)鼔枻試觀於灩澦(枻音裔楫/也一曰柂)
(也屈原漁父篇漁父莞爾而笑鼓枻/而去灎澦見第一巻上董制置條)沭浴而戒行李人
謂何斯(韓文沭浴戒行李載書冊問道所由/又昔者人謂斯何今者人謂何斯)饑渴之歌
采薇歲亦陽止(詩采薇采薇薇亦柔止曰歸曰歸心亦/憂止憂心烈烈載饑載渴又曰歸曰歸)
(歲亦陽止箋西伯將遣戍役先與之期以采薇之時饑/渴言其苦也十月為陽曰汝何時歸乎亦至十月乃得)
(歸也又丁寧歸/期定其心也)雖連收乘矢之發恐未免一簣之虧豈
無他人欲令出其門下(詩豈無他人韓文諸公/要人爭欲令出我門下)不有君
子寧可棄之道傍(左傳襄仲曰不有君子其能國乎國/無陋矣韓大誠不忍竒寶横棄道側)
(山谷詩擲/置官道傍)兹蒙四牡之章(詩序四牡勞使臣/之來也四牡五章)遂足五豝
之數(詩彼茁者葭一發五豝毛傳豕牝/曰豝虞人翼五豝以待公之發)在繡衣六條之
察定匪狥私(見第一巻上/曽運使條)然華衮一字之褎郤疑過實
(見上/條)蓋經邦本諸政事(尚書論/道經邦)而緯國取於文章(班彪/傳敷)
(文華以/緯國)游夏求賜之異科雖孔門而難僃董賈龔黄之
殊傳在漢世而罕全(漢書敘傳賈生矯矯弱冠登朝遭/文睿聖屢抗其疏述賈誼傳抑抑)
(仲舒再相諸矦讜言訪對為世純儒/述董仲舒傳龔遂黄霸在循吏傳)自視欿然前言戲
耳士固伸於知己蓋非搖尾而後憐(史記越石父曰君/子詘于不知己而)
(信于知己者詳第二巻上衛參帥條韓文/若俛首帖耳摇尾而乞憐者非我志也)德不待於成
身郤合銘心而自厲(柳文古之知己者不待來求而後/施德舉能而已其受德者不待成)
(身而後拜賜/感知而已)兹蓋伏遇某官人今而心古行峻而氣平
分閫乘軺欲轍環於四海(謝安傳贊任總中臺效章分/閫陸贄奏選將而任分之以)
(閫儒林傳申公弟子乘軺傳/從至見天子韓文轍環天下)揚金斂璞眞鑒别於九流
(老泉集上文丞相書於此有人求金於沙斂而揚之惟/其揚之也精是以責金於揚而斂則無擇焉不然金與)
(沙礫皆不錄而已矣唐六典定九流之品格補萬方/之闕政權德輿集裁百辟之章疏助九流之刀尺)尚
煩入蜀之星(李郃傳郃字孟節善河圖風星和帝即位/分遣使者微服單行至各州縣觀採風謡)
(使者二人當到益部投郃候舍時夏夕露坐郃因仰觀/問曰二君發京師時寧知朝廷遣二使耶二人默然驚)
(相視曰不聞也問何以知之卻指星示云有二使星向/益州分野故知之耳東坡詩須煩凌雲手去作入蜀星)
正及渡瀘之月(蜀志諸葛亮傳出/師表云五月渡瀘)遂見山平劍閣浪静
瞿塘劉闢就誅昌黎上元和之頌(唐書劉闢反詔髙崇/文與兵馬使李元奕)
(河南西道礪討之闢陷梓州執東川節度李康崇文引/兵趨梓州闢歸康以自雪崇文斬康又敗闢衆扵鹿頭)
(闗遂克成都擒闢至長安誅之昌黎/集有元和聖徳詩内及誅劉闢事)子璋授首少陵形
敬定之功(唐書梓州刺史段子璋反襲李奐扵綿州道/遇遂州殺刺史虢王巨奐戰敗奔成都子璋)
(自稱梁王西川節度使崔光遠與奂共攻斬之杜甫贈/花卿歌子璋髑髏血糢糊手提擲還崔大夫孟卿有平)
(興元功/故云)既飲至而䇿勲復重臨而領郡(劉禹錫詩郡人/重得黄丞相)
子午之竒可出但當飽戊巳之屯(魏略夏矦楙為安西/將軍鎭長安諸葛亮)
(於南鄭與羣下計議魏延請假精兵五千負糧五千直/從裦中出循秦嶺而東當子午而北不過十日可到長)
(安楙聞延至必乘船逃走而公從斜谷來二十許日足/逹一舉而咸陽以西可定矣三秦記子午長安正南地)
(也山名秦嶺谷名褎斜平帝紀元始五年秋通子午道/從杜陵直絶南山徑漢中師古曰子北方午南方言通)
(南北道相當今京城直南山有谷通梁漢道者名子午/谷又宜州西界慶州東界有山名子午嶺此則北山是)
(子南山是午共為子午道元帝紀發戊巳校尉注戊巳/校尉者鎭安西域無常治處亦猶甲乙等各有方位而)
(戊與已四季寄旺故以名官也一説戊巳居中校尉處/三十六國之中故曰戊巳又屯田以耕土為事故取戊)
(巳/)甲寅之報未來何以寛庚癸之呼(趙充國傳上以書/敕讓充國充國上)
(書謝罪因陳兵利害六月戊申奏七月甲寅璽書報從/充國計焉呼去聲左傳呉申儀乞糧於公孫有山氏曰)
(佩玉橤兮余無所繫之㫖酒一盛兮余與褐之父睨之/對曰梁則無矣麤則有之若登首山以呼曰庚癸乎則)
(諾/)尚屈餽餉關中之手(漢書楚漢相距滎陽蕭何轉漕/關中給食不乏高帝曰填國家)
(撫百姓給餽餉不絶/糧道吾不如蕭何)且圖轉輸渭上之功(漢書溝洫志/鄭當時為大)
(司農言異時關中漕粟從渭上渡六月罷而渭水道九/百餘里時有難處引渭穿渠起長安旁南山下至河三)
(百餘里徑易漕度可令三月罷上以為/然發卒穿渠三歲而通以漕大便利)諒思人物之眇
然(山谷詩人物方眇然詳/見第一巻上任中書條)僅有征夫之邇止(詩卜筮偕/止會言近)
(止征夫邇止注卜筮俱會聚人占之/其言近止則征夫如今應到不遠矣)劒外之官易冷聊
借吹嘘(杜詩劒外官/人冷詳見前)幕中之辯非傾謾加收錄(韓文幕/中之辯)
(人反以汝為叛臺中/之評人反以汝為傾)某敢不稍鐫懶習(鐫遵全切琢石/也杜詩小來習)
(性/懶)謹佩味言(鄭當時傳誠/有味其言也)號門生而知恩例欲自同於
蛇雀(柳文凡號門生而不知恩之所自者/非人也餘見第一巻上董制置條)報國士之遇
我誓當小異於馬牛(史記豫讓傳至於智伯國士遇我/故國士報之韓文小人之懐惠兮)
(猶知獻其至愚固余異於馬/牛兮寧止乎飲水而求芻)
　　謝衛參帥(涇/)舉關陞(宋高宗紹興十四年司封郎/中李澗上言今知縣再任六)
　　(考乃陞通判而丞與諸司屬官初無吏責及以自/考關陞故人皆有所擇而不願就又因民事得罪)
　　(之人雖㣲罪亦終身廢弃故人皆有所懼而不肯/就請自今應理親民者竝通及六考關陞而應緣)
　　(民事之人自徒/以上乃取旨)
小子狂簡之成章無能為役(左傳於先大夫無能為/役言不足為其役使也)大
鈞坱圠而播物有味其言(賈誼傳大鈞播物坱/圠無垠餘見上條)幸辱僃
於使令亦足謂之遭遇不應論薦便累吹嘘伏念某受
質無竒望世亦狹童而强學粗知萬物之皆塵(蔡君謨/詩世間)
(萬物皆塵土畱/取功名乆遠看)壯不如人縱得一科而何補(左傳燭之/武曰臣之)
(壯也猶不如人韓文豈不登/名於一科兮曽不補其遺餘)舍對白抽黄之業(柳文眩/耀為文)
(𤨏碎排偶抽黄/對白啽哢飛走)為出朱入墨之謀(周書蘇綽傳綽字令/綽武功人拜大行臺)
(左丞始制文案程式朱出墨入及計帳戸籍/之法陳后山詩胡然落朱墨不坐致公矦)人言棲枳
之官決無鸞鳳(仇香傳枳棘非鸞鳳之/棲百里豈大賢之路)渠知求芻之志
固異馬牛(見上/條)不圖賈子之泛湘(賈誼傳誼既以適去/意不自得及渡湘水)
(為賦以/弔屈原)偶際召公之分陜(公羊傳自陜而東者周公主/之自陜而西者召公主之注)
(陜者𢎞農陜縣是也郡國志陜縣有陜陌二伯所分括/地志陜縣在陜州西南二十五里分陜從原為界王莽)
(傳分陜立二伯師古曰分陜者言依周公召公/故事自陜以東周公主之自陜以西召公主之)望塵雅
拜孰非夾道以疾馳(潘岳傳與石崇等謟事賈謐毎候/其出與崇輒望塵而拜何武傳槃)
(辟雅拜服䖍曰行禮容拜也韓文武夫前呵/從者塞途供給之人各執其物夾道而疾馳)敷袵陳詞
獨念此君之小異(離騷經跪敷袵以陳辭兮耿吾得此/中正孟嘉傳嘉少知名禇褎有器識)
(庾亮大會府州人士嘉坐次甚逺褎問亮江南有孟嘉/其人何在亮曰在坐卿但自覓褎厯觀指嘉曰此君小)
(異得無/是乎)令以竿牘小夫之智(莊子小夫之智/不離苞苴竿牘)效於詩書
元帥之前(左傳晉謀元帥趙衰曰卻/縠可説禮樂而敦詩書)一年於兹五技窮
矣(荀子梧䑕五技/而窮詳見前)可以止則止方願返於屠羊(莊子屠/羊説曰)
(願復返吾屠羊/之肆詳見前)莫之為而為駭忽勞於薦鶚(鄒陽傳臣/聞鷙鳥累)
(百不如一/鶚詳見前)亟嘗輸欵願且避賢(公孫𢎞傳願歸矦印乞/骸骨避賢者路高適詩)
(避賢初/罷相)豈期刺史之天(趙嘏詩尋花偶坐將軍樹飲酒/方重刺史天東坡詩一見刺史)
(天/)決為將軍之地(灌夫傳獨不為/李將軍地乎)識字有數敢當淹博
之稱(楊文公談苑晉開運中詔令兩制各作詩賦一篇/付禮部為考試之式獨學士李懌不肯曰李懌識)
(字有數因人成事使令白衣入貢部中下第必矣胡能/作文章為世模楷時論美之山谷詩識字有數我自知)
(又按蜀志南史皆有所識不過十/數字之語此亦識字有數之意)了事亦癡寧有疏通
之實(傅咸傳楊駿弟濟素與咸善與書曰江海之流混/混故能成其深廣天下大器非可稍了而相觀毎)
(事欲了生子癡了官事官事未/易了也了事正作癡復為快耳)非相國賜之大禮之過
詎至是耶(韓文愈為御史得罪德宗朝同遷於南者凡/三人獨愈為先收用相國之賜大矣百官之)
(進見相國者或立語以退而愈辱賜坐語相國之禮過/矣賜之大禮之過於敵以下受之宜何以報況在天子)
(之宰/乎)使天下洋然動于然來其必由此(韓文枯槁沉溺/魁閎寛通之士)
(必且洋洋焉動其心峨峨/焉纓其冠于于焉而來矣)古之所以求士今者於是見
公㳟惟某官身佩安危(新唐書李晟傳贊提孤軍抗羣/賊身佩安危而氣不少衰者徒)
(以忠義感人故豪英樂為之死耳東/都事略王曽毅然大節身佩安危)力關造化兒童之
誦君實乆佚丘園(東坡獨樂園詩兒童誦君實/走卒知司馬易賁于丘園)逺使之
問潞公暫司管鑰(宋史文彦博傳彦博逮事四朝任將/相五十一年名聞四夷元祐間契丹)
(使耶律永昌劉霄來聘入朝望見彦博卻改立容曰此/潞公耶問其年曰何壯也又彦博為王安石所惡力引)
(去判大名府轉運判官汪輔之奏彦博不事事帝批其/奏以付彦博曰以侍中舊德故煩卧䕶北門此用㓂萊)
(公北門/鎻鑰事)察湖南之從事(韓文李生自湖南/從事請告來覲)欲冀北之空
羣(韓文伯樂一過冀北/之野而馬羣遂空)雖有絲麻(左傳雖有絲麻無/棄菅蒯詳見前)且
颺糠粃(晉書習鑿齒與孫綽共行時綽在前顧鑿齒曰/沙之汰之瓦石在後鑿齒曰簸之揚之糠粃在)
(前/)意者恥匹夫之不獲欲其收多士以攸奔(詩濟濟多/士秉文之)
(德對越在天/駿奔走在廟)無以我公亟展伊周之業(詩無以我/公歸兮)豈惟
委吏得專文武之功某既累公知寧當自棄少留東閤
難掩人言魏勃之庸(朱雲傳薛宣為丞相謂雲曰在田/野亡事且畱我東閤可以觀四方)
(竒士雲曰小生乃欲相吏耶宣不敢復言高五王傳灌/嬰在滎陽聞魏勃本敎齊王反責問勃勃曰失火之家)
(豈暇先言丈人後救火乎因退立股戰而栗灌將/軍熟視笑曰人謂魏勃勇妄庸人耳何能為乎)更遶
南枝或僃臣客馬周之對(魏武短歌行月明星稀烏鵲/南飛遶樹三匝何枝可依舊)
(唐書馬周傳周至京師舍於中郎將常何之家太宗令/百寮上書言得失何以武吏不涉經學周乃為條陳便)
(宜二十餘事事皆合旨太宗怪其能問/何何曰此非臣所能家客馬周具草也)
　　謝曽運使(槃/)舉關陞(宋王明清玉照新志云曽吉/父早歲入館然平生不曽關)
　　(陞後來雖厯監司郡守猶帶權發遣也吉甫為廣/西漕嘗舉其屬吏姓黄者改官赴部告行吉甫云)
　　(有一事乆擬奉白先生早往下關陞于門下實有/利害耳今按吉父名幾宋史有傳即曽運使之先)
　　(也詳啓意任/寧鄉簿作)
墨綬主書苦乏曳裾之譽(左雄傳今之墨綬猶古諸矦/注墨綬謂令長北山移文紐)
(金章綰墨綬漢官儀邑宰銅章墨綬秩六百石白帖主/簿主掌簿目仇覽傳今日太學曳長裾飛名譽者皆主)
(簿後/耳)繡衣察吏忽承推轂之言(鄭當時傳其推轂士及/官屬丞史誠有味其言)
(也/)況下考之甫書曽微勞之未效便辱吹嘘之送(杜詩/揚雄)
(更有河東賦惟/待吹嘘送上天)允為特達之知(四子講德論特逹而相/知者千載之一遇也詳)
(別/見)伏念某何足控摶(賈誼鵩賦千變萬化兮未始有極/忽然為人兮何足控揣孟康曰控)
(引也揣持也言人生忽然何足引持自貴惜也/如淳曰控引也摶音團控摶玩弄愛生之意也)不堪位
置(梁武帝書評羊欣書如婢作夫人/不堪位置而舉止羞澁終不似眞)抱鉏犂而餓空谷
乃無端以讀書(王粲詩不能效沮溺相隨抱鉏犂韓詩/奈何君獨抱竒才手把鉏犂餓空谷又)
(今者無端讀書史/智慧只足勞精神)裹章服而揖上官還不習於為吏(嵇/康)
(與山濤絶交書危坐一時痺不得搖性復多蝨爬掻無/已而當裹以章服拜揖上官三不堪也賈誼傳不習為)
(吏視已/成事)邂逅六條之察(見第一巻上/曾運使條)吉蠲一瓣之香(詩/吉)
(蠲為饎注吉善蠲潔也善潔為酒食之/饌陳后山詩向來一瓣香敬為曾南豐)祝甌窶而操豚
蹄不夸而狹(見上謝魏/運使條)見丸彈而求鶚炙匪躁斯狂(莊/子)
(見卵而求時夜/見彈而求鶚炙)不謂蘇天尚為李地(俱見/前)燈花夜報(杜/詩)
(燈花何/太喜)奏藁朝馳誦説云乎顧謂文章之典雅(文中子/學者博)
(誦云乎哉必也貫乎道文章/茍作云乎哉必也濟乎義)㑹計而已反稱政術之疏
通難當一字之襃(穀梁傳序一字之/褎寵踰華衮之贈)乃辱八珍之犒(昌/黎)
(薦士詩善善不汲汲後時徒悔懊救死具八珍不如一/簞犒周禮珍用八物注八珍謂淳熬淳母炮豚炮牂擣)
(珍漬熬/肝膋也)小草之有遠志但欲深根(山谷詩小草有逺志/相依在平生醫和不)
(竝世深根/且固蔕)老芋之為茯神誰欺精鑒(柳文余病痜且悸/謁醫視之曰唯茯)
(神為宜明日市諸市烹而餌之病加甚召醫而尤其故/醫求視其滓曰吁盡老芋也彼鬻藥者欺子而獲售子)
(之懵也而反尤/於予不亦過乎)伏遇某官家傳忠恕嫡嗣文清(宋史曾/幾傳遷)
(通奉大夫卒謚文清詳/見第一巻上曾運使條)洊疇剖竹之庸(李詩我家小阮/賢剖竹赤城邊)
繼著握蘭之望(應劭漢官儀尚/書郎懐香握蘭)濡轡而馳原隰疑若小
然(詩六轡如濡載馳載/驅注如濡言鮮澤也)聽履而上星辰恐不免耳(杜詩/持衡)
(畱藻鑑聽履上星辰謝安傳安妻見家門富貴而安/獨靜退乃謂曰丈夫不如此也安掩鼻曰恐不免耳)尚
念斗升之嚵嚼(山谷詩看人取卿/相㤀意亦嚵嚼)若為分寸之躋攀(韓/詩)
(躋攀分寸/不可上)目其貌耳其言雖乏同進之交譽(韓文潁川/陳彤始吾)
(見之楊湖南門下頎然而長薰然而和吾目其貌耳其/言因以得其為人及其乆也果若不可及吾見湖南之)
(禮有加而同進之士交譽/也又以信吾信之不失也)知其主信其客姑令從事之
流聲(韓文知其客可以信其主者宣州也知其主可以/信其客者湖南也宜乎從事於是而流聲實于天)
(朝/也)鶚薦一飛馬價三倍(俱見/前)某雖無以報敢辱所知(東/坡)
(祭韓忠獻公文況我小生罕見寡聞敢不師公治民與/軍雖無以報不辱其門又祭歐陽文忠公文蒼顔白髪)
(復見潁人潁人思公曰此/門生雖無以報不辱其門)始與箠楚辭儻遂少陵脱身
之願(杜詩脱身薄尉/中始與箠楚辭)尚煩左右芼請歌昌黎薦士之詩
(昌黎薦士詩彼微水/中荇尚煩左右芼)
　　謝林提舉(行知/)舉關陞(詳啓意任/寧鄉簿作)
抱會計之簿書安知鼇釣(杜詩舍弟早棲邑防州領簿/曹倚頼天涯釣猶能掣巨鼇)
瞻光華之禮樂忽拜鶚書曾微攀援之緣何自聽聞之
誤伏念某性徒是古學不前人(陳后山集學不/前人年不後人)尋墜緒
之茫茫我之懷矣(進學解尋墜緒之茫茫獨旁捜而逺/紹詩我之懷矣自貽伊阻注懷安也)
踵常途之役役誰者念之(進學解踵常途之促促窺陳/編以盗竊注促促諸本多作)
(役/役)坐違汗漫之期(淮南子若士與汗/漫期於九垓之上)遂逐侏儒之飽(東/方)
(朔傳侏儒飽/欲死詳見前)主簿四十亦知鄧禹之笑人(仇覽傳覽少/為書生淳默)
(鄉里無知者年四十縣召補吏選為蒲亭長朞年稱大/化時考城令河内王渙政尚嚴猛聞覽以德化人署為)
(主簿南齊書王融傳為爾/寂寂鄧禹笑人詳見前)公車三千豈乏鄭莊之薦士
(史記滑稽傳東方朔初入長安至公車上書凡用三千/奏牘公車令兩人共持舉其書僅然能勝之注公車司)
(馬掌殿司馬門夜徼宫天下上事及闕下凡所徵召皆/總領之漢書鄭當時字莊贊曰張釋之之守法馮唐之)
(論將汲黯之正直鄭當時之推/土不如是亦何以成其名哉)未有不求而得者(曹植/與吴)
(質書夫求而不得者有之/矣未有不求而自得者也)吾非惡此而逃之(韓文大丈/夫之遇知)
(於天子用力於當世者之所為也吾非/惡此而逃之是有命焉不可幸而致也)馬失之瘦士失
之貧其來已乆(史記滑稽傳當其貧困時人莫省視至/其貴也乃爭附之諺曰相馬者失之瘦)
(相士者失之貧/其此之謂耶)牂生於奥鶉生於突彼各有由(莊子吾/未嘗為)
(牧而牂生於奥未嘗好田而鶉生於突注牂/牝羊也奥西南隅未地突東南隅鶉火地)甘心妄校
尉之行間(李廣傳諸妄校尉已下注妄猶凡也呉王濞/傳諸賔客皆得為將校尉行間候司馬師古)
(曰在行/伍間)絶意諸貴人之門下(韓文諸公要人爭/欲令出我門下)忽繡斧
之問俗(漢書武帝紀遣直指使者暴勝之等衣繡衣杖/斧分部逐捕後漢書張綱傳遣八使循行風俗)
如緇衣之好賢(禮記好賢如緇衣惡惡如巷伯則爵/不瀆而民作愿刑不試而民咸服)察
之進旅之間寵以關陞之剡妄庸人耳顧稱履行之端
詳(見前謝衛參/帥舉關陞條)誦説云乎反謂詞章之典雅(見上/條)一字
已榮於華衮(見/前)八音何有於爰居(八音謂履行端詳詞/章典雅八字莊子昔)
(者海鳥止於魯郊魯君御而觴之於廟奏九韶以為樂/具太牢以為膳注海鳥國語爰居止魯東門之外三日)
(臧文仲使國人祭之又曰魯矦也/東坡詩爰居非所養俯仰眩金奏)其求士甚士之求公
公無愧古(東坡勤上人詩集序歐陽公好士為天下第/一士有一言中于道不逺千里而求之甚十)
(士之求公以故/盡致天下豪俊)不即人而人自即我我則靦顔(野王二/老傳即)
(人者人亦即之東坡荅山谷書此人如精金美玉不/即人而人即之將逃名而不可得何以我稱揚為)伏
遇某官斂經濟才(舊唐書𤣥宗紀廟堂之上無非經濟/之才裴度李晟神道碑有經邦濟世)
(之/才)攬澄清轡(范滂傳登車攬轡慨然有澄清天下之志/世説陳仲舉言為士則行為世範登車攬)
(轡有澄清/天下之志)衆人皆醉揩醒眼以旁觀(屈原漁父辭舉世/皆濁何不掘其泥)
(而揚其波衆人皆醉何不餔其糟/而歠其醨揩丘皆切揩摨摩拭也)萬物走圓改方心而
不忍(柳河東乞巧文敢願聖靈悔禍矜臣獨艱付與媚/姿易臣頑顔鑿臣方心規以大圓㧞去呐舌納以)
(工/言)念天地之大矣懼人物之眇然顧以毛髪絲粟之長
(俱見/前)悉在權度錙銖之内(律厯志度長短者不失毫釐/權輕重者不失黍絫十黍為)
(絫十絫為銖八銖為錙二十四/銖為兩禮記雖分國如錙銖)有如齷齪(酈食其傳齷/齪好苛禮應)
(劭曰齷齪急促之貌司馬相如傳委瑣齷齪拘文牽俗/師古曰齷齪局陿也齪音初角反韓詩駑駘誠齷齪市)
(者何/其稠)亦與吹嘘惟今之謀人念不到此(尚書惟今之謀/人姑將以為親)
雖古之膚使何以加諸(法言張騫蘇武之奉使也執節/没身不屈王命雖古之膚使其)
(猶劣/諸)某敢不䇿不肖身為必報計馬價既増於三倍驢
技更勉於一鳴(俱見/前)大夫薦人與之大夫固無是事國
士遇我報以國士惟既厥心
　　謝衛參帥(涇/)特薦
周公還贄僅收三士之材(荀子周公謂伯禽之傳曰我/文王之為子武王之為弟成)
(王之為叔父吾於天下不賤矣然而吾所執贄而見者/十人還贄而相見者三十人貌贄之士百有餘人欲言)
(而請畢事者千有餘人於是吾僅得三士焉以正吾身/以定天下注禮臣見君則不還贄敵者不敢當則還之)
(禮尚往來也士相見禮曰主人復見之以其/贄曰吾夫子辱使某見請還贄於將命者)毛遂僃員
輒在一人之數(平原君傳趙平原君求救合從於楚約/與門下文武備具者二十人偕得十九)
(人餘無可取者有毛遂者自贊於平原君曰遂聞君將/合從於楚約與食客門下二十人偕不外索今少一人)
(願君即以遂/備員而行矣)不求而獲(曹植與呉質書夫求而不得者/有之矣未有不求而得者也)
其得也榮竊惟范蜀公之封章七輩皆為名勝(宋史范/鎭字景)
(仁成都革陽人累封蜀郡公贈金紫光祿大夫謚忠文/輩補妹切説文若軍發車百兩為輩以車非聲廣韻等)
(輩按婁敬傳使者十輩韓安國傳漢使十輩/至梁傳介子傳三輩趙克國傳凡七十輩)吕文靖之
賔客三朝賴其儀刑(宋史呂夷簡字坦夫壽州/人贈太師中書令謚文靖)殆勱相
國家之功(尚書其惟吉士用勱相我/國家孔傳勉治我國家)自旁招俊彦而始
(尚書旁招俊彦啓廸後人/孔傳旁非一方美士曰彦)然主擇客客擇主亦各有宜
(馬援傳當今之世非獨/君擇臣也臣亦擇君矣)故公求士士求公苦難相値(見/上)
(條/)裴晉公於韓愈至公僅使之就閒(昌黎和裴晉公詩/長愁典午非材職)
(得就閒官/即至公)歐陽子於聖俞素交乃㤀於推薦(宋史文苑/傳梅堯臣)
(字聖俞宣州宣城人工為詩錢惟演畱守西京特嗟賞/之為㤀年交歐陽脩與為詩友自以為不及累遷尚書)
(都官員外郎預修唐書書成未奏而卒歐陽公梅聖俞/詩序聖俞以䕃補為吏累舉進士輒抑于有司困于州)
(縣自以其不得志者樂於詩而發之故其平生所作於/詩尤多世既知之矣而未有薦於上者昔王文康公嘗)
(見而歎曰二百年無/此作矣亦不果薦)況在疎賤何與品題某殖學多荒
賦姿不頴偶掇一科之㡳强為三釜之謀入墨出朱職
甚安於祭竈(俱見/前)依紅汎綠夢不到於轅門(山谷詩夢/不到漢東)
(又海南海北夢不到周禮掌舍設車宫轅門注王行上/宿阻險之處則以車為陣相向為門穀梁傳置旃以為)
(轅門注轅門卬車以轅表門項籍傳/諸侯將入轅門膝行而前餘見前)敢圖前茅(左傳前/茅慮無)
(注楚以茅為旌識慮無慮備/有無也如今軍行前有斥候)采及下菲(詩采葑采菲無/以下體詳見前)
迨今數月無補報於絲毫(韓文曾無絲毫/事為報答效)未始一言乞
躋攀於分寸(韓詩躋攀分/寸不可上)小人屬饜而已非惡此而逃
之(左傳願以小人之腹為君子之心屬饜而已屬足也/言小人之腹飽猶知饜足君子之心亦宜然韓文吾)
(非惡此而逃/之是有命焉)大鈞坱北無垠果何修得此(見/前)欲使塵埃
之吏(韓詩判司卑官不堪/説未免捶楚塵埃問)進為館學之儲(太學/六館)受德者
不待成身感知而已(柳文士之知己者不待來求而後/施德舉能而己其受德者不待成)
(身而後拜賜/感知而已)盡己者謂之確論揣分謂何(舊唐書王珪/傳太宗謂珪)
(曰卿識鑒清通尤善談論自房𤣥齡等咸宜品藻又可/自量孰與諸子賢對曰孜孜奉國知無不為臣不如𤣥)
(齡才兼文武出將入相臣不如李靖敷奏詳明出納惟/允臣不如溫彦博處繁理劇衆務必舉臣不如戴胄以)
(諫諍為心恥君不及於堯舜臣不如魏徴至如激濁揚/清嫉惡好善臣於數子亦有一日之長太宗深然其言)
(羣公亦各以為盡/己所懐謂之確論)伏遇某官以社稷臣為詩書帥(俱見/前)
傅説之輔台德宜楫巨川(尚書朝夕納誨以輔台德/又若濟巨川用汝作舟楫)君
陳之和厥中暫藩王室(尚書惟周公克愼厥始惟君陳/克和厥中惟公克成厥終又以)
(藩王室以/和兄弟)式篤緇衣之好(見上/條)庸為夾袋之藏(巵史吕/䝉正為)
(相諸子嘗云大人為相甚善但人言無能為公曰我誠/無能但能用人此眞宰相事也公夾袋中有冊子毎四)
(方人替罷謁見必問有何人才客去隨即疏之悉分門/類或一人而數人稱之者必賢也朝廷求賢取之囊中)
(故公為相文武百/官各稱職者以此)故令駑才亦玷鶚表某敢不激昂大
節(王章傳不自激昂如淳曰激厲抗揚之意師古/曰卬讀曰仰仰頭為健揚雄傳激昂萬乘之主)感刻
異知諸侯薦人與之諸侯固無是理國士遇我報以國
士請事斯言(見/前)
　　謝曾安撫(從龍/)特薦(詳啓意時倅/武岡權知軍)
伏蒙鈞慈露章特薦者(何武傳所舉奏二千石長史必/先露章服罪者為虧除免之而)
(已露章者欲使之知虧減也減除其狀直令免去也宋/史選舉志嘉泰二年命監司守臣舉十科政績所知自)
(代露章列薦竝籍記審察任滿則取/其舉數多有政績行誼者升擢之)竊以儀曹論秀舊
累殊知(南史孔逷好典故學為齊尚書儀曹郎唐授禮/部郎制儀曹之任實籍文雄郎吏之選必資時)
(秀禮記大樂正論造士之秀者以告于王而升諸司馬/曰進士嘉定七年曽從龍知貢舉梅亭是年登第故云)
帥閫舉能今叨亞選負畱連之藻鑑(北史王晞傳晞詣/晉祠賦詩曰日落)
(應歸去魚鳥見畱連忽相王使召晞不時至明日盧思/道曰昨被召得無以魚鳥致怪耶晞曰昨晚陶然頗以)
(酒漿致責卿輩亦是畱連/之一物豈直魚鳥而已)辱根柢於朽株(鄒陽傳蟠木/根柢又有人)
(先游則枯木朽株樹功/而不㤀注根柢下本也)施重人輕感深言淺伏念某不
堪位置何足控摶(見前謝曾運/使舉關陞條)少而恥有道之賤貧冐
焉干祿壯欲行所知之學問愚不適時今難望不龜之
封(見第二/巻末條)聊爾監無蟹之郡(歸田録宋初懲藩鎭之弊/置通判以貳州事既非宫)
(屬故嘗與知州爭權毎云我是監郡朝廷使我來監汝/舉動無所制有錢昆少卿者餘杭人常求補郡人問其)
(所欲昆曰但得有螃蟹無通判則可至今以為口/實東坡詩欲問君王乞符竹但憂無蟹有監州)由貳
攝長無儋石之儲晏然(揚雄傳雄家不過十金/無儋石之儲晏如也)粗廉且
平信蠻貊之邦行矣(漢宣帝紀吏不/亷平則治道衰)初無詞藻何有聲
名周公欺我哉還贄僅收於三士(見上/條)韓愈亦人耳願
忠豈後於百官(韓文韓愈亦人耳彼傲宰相又傲翰林/其將何求又四海九州之人自百官已)
(下其孰不願/忠而望賜)濫吹其間(韓非子齊宣王使人吹竽南郭/處士請為王吹竽宣王説之廩)
(食以數百人宣王死湣王立好一一聽之處士逃一曰/韓昭矦曰吹竽者衆吾無以知其善者田嚴對曰一一)
(而聽之梁書庾肩吾傳/懷䑕知慙濫竽自恥)循涯而懼(任昉牋顧已循涯實/知塵沗陳子昂集顧)
(揣涯分實/靦心顔)兹蓋伏遇某官爽邦良弼(尚書爽邦由哲又/夢帝賚于良弼)
命世元臣(見/前)暫勤分竹於武安(杜詩幾分漢庭竹潭州/古長沙郡唐景福中改)
(武安軍節度使宋湖南安撫司/治所在焉曾盖時為湖南安撫)共徯聽麻於文德(玉堂/雜記)
(凡鎻院文臣職事明日赴文德殿聽麻宰相樞密皆不/在惟輪參政一員押麻董巴記云東京有蔡矦紙即倫)
(也用故麻名麻紙木皮名縠紙故網名網紙初學記以/生布作紙絲綖如麻故名麻紙宋文德殿即文明殿雍)
(熈元年改名文德淳化中張洎奏今之文德殿即唐之/宣政在周為中朝在漢為前殿在唐為正衙凡朔望起)
(居大冊拜對四夷君/長試制舉人皆在此)曉行夜醉已開南嶽之雲(杜詩夜/醉長沙)
(酒曉行湘水春東坡集公之精誠能開衡山之雲而不/能回憲宗之惑宋朱弁風月堂詩話云昌黎謁衡岳詩)
(云噴雲泄霧藏半腹雖有絶頂誰能窮濳心默禱若有/應豈非正直能感通須㬰淨掃衆峯出仰見突兀撑青)
(空東坡廟碑即取此詩也其議論雄偉讀者皆竦或謂/坡取此似傷于太易余曰三百篇詩中有婦人女子自)
(言志者仲尼不刪去以垂訓後世乃獨疑坡之於退之/乎況坡所閲文字過眼無遺他人不過蓄為詩料坡乃)
(取之作大碑板以/為議論尤不可及)暮捲朝飛又作西山之雨(王勃詩畵/棟朝飛南)
(浦雲朱簾暮/捲西山雨)雖自湖入海是亦東歸之兆(詩我東/曰歸)然望
魁與台亟還北落之樞(魁四星為璇璣三台六星兩兩/而居一曰天柱史記天官書北)
(落師門一星在羽林南北長安城北門曰北落門以象/此也漢天文志北宫𤣥武虗危危為蓋屋虗為哭泣之)
(事其南有衆星曰羽林天軍軍西為壘或曰戍旁一大/星北落北落若微亾軍星動角益稀及五星犯北落入)
(軍軍起火金水尤甚火入軍憂水水患木土軍吉晉天/文志北落師門一星在羽林南落者天之藩落也師門)
(軍門也主非常以備兵李太白司馬將軍/歌北落明星動光彩南征猛將如雲雷)庶不戰可屈
於人兵(孫子百戰百勝非善之善者也不戰而屈人之/兵善之善也法言狙詐家曰但詐之計不戰而)
(屈人兵堯舜也曰不戰而屈人/兵堯舜也霑項漸襟堯舜乎)見用儒無敵於天下(法/言)
(如用眞儒無/敵于天下)一莊荒甚亦思向花木之陽(唐餘錄崔羣/自中書舍人)
(知舉歸其妻李氏勸樹莊田為子孫業羣笑曰予有美/莊良田遍在天下夫人何憂夫人曰不聞君有此業羣)
(曰吾前歲放春榜三十人豈非良田耶夫人曰若然者/君非陸贄相門生乎曰然夫人曰往年君掌文柄使人)
(約其子簡札不令就試如君以為良田即陸/氏一莊荒矣羣慙而退累日不食餘見前)半刺芬然
詎意入蘋蘩之薦(庾亮答郭豫書别駕舊與刺史别乘/同宣王化於萬里其任居刺史之半)
維昔武矦之一表實同説命之三篇(東坡樂全先生文/集序諸葛孔明不)
(以文章自名而開物成務之資綜理名實之意自見于/言語至出師表簡而盡直而不肆大哉言乎與伊訓説)
(命相表裏非秦漢以來/以事君為悦者所能也)首焉推向寵之淑均繼則舉費
褘之忠實(武矦出師表侍中侍郎郭攸之費褘董允等/此皆良實志慮忠純是以先帝簡拔以遺陛)
(下將軍向寵性行淑均曉/暢軍事先帝稱之曰能)今以二難并之美(滕王閣序/四美具二)
(難/并)併於一不肖之身(韓文忽㤀身之不肖/兮謂青紫其可拾)自視欿然公
言過矣然士固伸於知己則聽豈待於成身(俱見/前)諸侯
薦人與之諸矦乆無是事國士遇我報以國士當厲乃
心某敢不剗磢鈍頑(剗楚限切通作剷廣韻削也磢楚/兩切或作㼽説文磋垢瓦石韓文)
(滌濯剗磢/磨滅瑕垢)鞭磨慵惰號門生而不知恩者非人也詎敢
弭㤀(柳文凡號門生而不知恩之所自者非人也詩心/之憂矣不可弭㤀王僧孺傳思子為勞未能㤀弭)
(舊唐書郭子儀傳悼之流涕曷可弭㤀唐德宗段太/尉紀功碑行路興悲懦夫増氣矧予之懷其可弭㤀)視
匹夫不獲其所者若推之更祈終惠其為感槩(郭解傳/隂賊感)
(槩師古曰感槩者感意氣而立/節槩也呉都賦俗有感槩之風)罔既鋪棻(文選桑麻鋪/棻注棻與紛)
(通盛/貌)
　　謝林寺丞(行知/)特薦
素韠御祥夢空懷於故宇(韠壁吉切説文韍也所以蔽/前以韋為之古者席地而坐)
(以臨俎豆故設蔽膝以備濡漬禮記韠君朱大夫素士/爵韋注此𤣥端服之韠也韠之言蔽也凡韠以韋為之)
(以象裳色則天子諸侯𤣥端朱裳大夫素裳惟士𤣥裳/黄裳雜裳也服皆素韠儀禮士冠禮筮于廟門主人𤣥)
(冠朝服緇帶素/韠即位於門東)繡衣薦士選猶及於陳人(莊子人而無/人道是謂之)
(陳/人)暌離恍隔於累年(韓詩與子昔暌/離嗟余苦屯剝)屯蹇既濵於九死
(文選紛屯邅與蹇連兮又雖九死/具猶未悔暌離屯蹇用四卦名)廼䝉記憶(北史陳元/康傳神武)
(馬上有所號令九十餘條/元康屈指數之盡能記憶)尚送吹嘘(杜詩惟待吹/嘘送上天)始而
驚疑終則慙懼人棄而已獨取此心定異於常情(史記/貨殖)
(傳人棄我取/人取我與)今無而古則聞兹事實關於世道非言可
謝於禮敢違伏念某命固不猶(詩寔命/不猶)材亦無似(禮記/寡人)
(雖無/似)湘濵憔悴安得自髙(漁父篇屈原既放遊于江潭/行吟澤畔顔色憔悴孫寶傳)
(士安得獨自/高詳别見)蜀道嘻嚱固為親屈(嚱休宜切通作戲李/詩噫吁嚱危乎高哉)
(蜀道之難難於上青天後漢書廬江毛義家貧以孝行/稱南陽張奉慕其名往候之坐定而府檄適至以義守)
(安陽令義捧檄而入喜動顔色奉者志尚士也心薄之/固辭而去及義母死公車徴遂不至奉歎曰賢者固不)
(可測往日之喜/乃為親屈也)彼蒼有罰(詩彼蒼者天爾雅穹蒼蒼天/也春為蒼天注萬物蒼蒼然)
(生/)莫白此心棘人欒欒勞心忉忉幸而終制(詩庻見素/冠兮棘人)
(欒欒勞心慱慱兮慱音團注棘急也欒欒瘠貌詩無思/遠人勞心忉忉注憂勞也忉音刀正義曰以言勞心故)
(云憂/勞)逹官紛紛諸公衮衮誰寔恤孤(杜詩諸公衮衮登/臺省廣文先生官)
(獨冷甲第紛紛厭粱/肉廣文先生飯不足)忽聞一節之趨(禮記凡君召以三/節二節以走一節)
(以趨在官不俟履在外不俟車注節所以明/信輔君命也使使召臣急則持二緩則持一)常及十夫
之獻(尚書民獻/有十夫)漫令厠九人之後才難不其然(厠閒也/柳詩才)
(難不其然卒與大患期山谷/詩才難不其然有亦未易識)至謂冠一路之賢吾斯未
能信豈固察驪黄之外(詩有驪有黄毛傳純墨曰驪黄/騂曰黄列子秦穆公使九方皋)
(求馬反報曰牝而黄使人取之牡而驪伯樂曰皋/之所觀在其内而㤀其外馬至果天下之良馬也)憐其
困牛皁之同(鄒陽傳使不羈之士與牛驥同皁師古曰/皁厯也揚雄方言云梁宋齊楚燕之間謂)
(厯曰皁皁/在早反)人謂斯何(韓文昔者/人謂斯何)公言過矣舊游門下既
已玷一株之桃(談叢王泠然上裴耀卿書拾遺補闕寧/有種乎僕不佞亦相公一株之桃李也)
今去籠中乃猶取三年之艾(舊唐書元行冲傳嘗謂狄/仁傑曰門下賔客堪充㫖)
(味者多願以小人備一藥物仁傑乃笑/謂人曰此吾藥籠中物何可一日無也)恩淪於髓(漢書/淪肌)
(浹/髓)愧溢其肝兹蓋伏遇某官德與春和氣如秋杳(杜詩/司徒)
(清鑒懸明鏡尚/書氣與秋天杳)方淳熈之雜然竝進固不乏於時才(淳/熈)
(宋孝宗/年號)惟簡肅之老而愈剛實見稱於聖主(宋史林栗/字黄中福)
(州福清人紹興十二年進士厯官兵部侍郎以論朱熹/罷知泉州卒謚簡肅栗為人强介有才而性狷急欲快)
(其私憤遂至詆毁名儒廢絶師敎雖疇昔/議論雄辯可觀不足以蓋晚節之謬也)今賢者識其
大者蓋有之是以似之(詩左之左之君子宜之右之右/之君子有之惟其有之是以似)
(之注似嗣也左陽道朝祀之事右隂道喪戎之事此/二德我先人竝能有之是以先王使其子孫嗣之)不
然再轉而為丞(韓文再轉而/為丞兹邑)誰能三已而無慍徧持使
簜(周禮掌節以英簜輔之注謂為函器盛節一曰畵函/疏云其函猶是簜但以英華有畵意故更曰畵函也)
始入郎闈君不行兮夷猶(九歌君不行兮夷/猶蹇誰畱兮中州)羗難得而
覼縷(離騷羗中道而改路羗楚人發語辭猶言何為也/左思呉都賦斯實神妙之饗象嗟難得而覼縷爾)
(梁呉筠移此乃方寸之恒情羗難得而/覼縷也覼縷次第也言難知其次第也)廣帥之重唐制
已然(韓文嶺之南其州七十其二十二𨽻嶺南節度其/四十餘分四府府各置帥然嶺南節度為大府若)
(嶺南帥得其人則一邊盡治故選帥常重於他鎭非/有文武威風知大體可畏信者則不幸往往有事)上
弄印以選賢(趙堯傳高祖持御史大夫印弄之曰誰可/以為御史大夫者皇甫冉詩位重登壇後)
(恩深弄/印時)公聞命而就道(新唐書郭子儀傳贊朝聞/命夕引道無纖介自嫌)何恙
弗已(公孫𢎞傳君不幸罹霜露之疾何恙不已師古曰/恙憂也已止也言何憂于疾不止也禮記曰疾止)
(復初/也)盡興則歸(王徽之傳徽之字子猷性卓犖不羈嘗/居山隂夜雪初霽月色清朗忽憶戴逵)
(逵時在剡便乘小舟詣之經宿方至造門不前而反人/問其故徽之曰本乘興而來興盡而反何必見安道耶)
得之傳聞似恐昔疾而今愈恬於出處豈非人醉而我
醒然天下之所少者非才則海濵之來歸者有日勱相
我國(尚書用勘/相我國家)謹簡乃僚(尚書愼/簡乃僚)勉令進進不已之人
皆動于于然來之意(韓文必且洋洋焉動其心峨/峨焉纓其冠于于焉而來矣)某敢
不請事斯語力勉其頑德不待於成身豈知敘柳河東
之感(見前謝鄒運/使舉狀條)士固伸於知己自當發韓昌黎之狂
(韓文答崔立之書士固信于知/己微足下無以發吾之狂言)
　　謝瀘帥楊尚書(汝明○瀘州為古巴國地梁置瀘/州取瀘川為名隋析富義縣置瀘)
　　(川為瀘州治後置郡仍縣號唐復瀘州後改瀘川/郡後復瀘州宋因之宣和初置瀘川軍節度景定)
　　(初為元所取尋收復改江安州徙治江之南楊汝/明眉州青神人舉進士為成都府觀察推官時呉)
　　(曦叛汝明不受逆曦之招及曦平宣諭使呉/獵以聞遂召汝明入補官累遷工部尚書)
屬城受察已感芘身(北山移文跨屬城之雄冠百里之/首韓文受容受察左傳大官大邑)
(身之庇也任昉/集庇身有地)帥閫簡僚更叨舉首(董仲舒傳子大/夫褎然為舉首)得
固榮於劵外(莊子劵内者行乎無名劵外者志乎期費/注劵分也夫行于分内者行不由于名期)
(費有益無益期於損己以為物也/山谷詩人生但安樂劵外豈吾力)愧有玷於牘端嘗觀
七篇之包羅(史記孟子列傳退而與萬章之徒/序詩書述仲尼之意作孟子七篇)頗考五
人之名數齊王為都之知罪惟孔距心獻子取友之難
㤀必樂正子使下駟或當於上駟(史記孫臏之齊齊將/田忌善而客待之忌)
(數與齊諸公子馳逐重射孫子見其馬有上中下輩謂/田忌曰今以君之下駟與彼上駟取君上駟與彼中駟)
(取君中駟與彼下駟既馳三輩畢而/田忌一不勝而再勝卒得王千金)則後魚或誚於前
魚(史記魏王與龍陽君共船而釣龍陽君得千餘魚而/涕下曰臣之始得魚也臣甚喜後得益大臣欲棄前)
(所得矣今以臣之凶惡也而得為王拂枕席夫四海之/内其美人亦甚多矣聞臣之得幸于王也畢蹇裳而趍)
(王矣亦曩臣之/所棄前魚也)矧某不才舉世所鄙坐力田之傷地脉
迄不逢年(史記佞幸傳諺曰力田不如逢年善仕不如/遇合列女傳力田不如逢年力桑不如遇國)
(卿蒙恬傳此其中/不能無絶地脉哉)欲養生以息天黥未能絶粒(莊子庸/詎知夫)
(造物者之不息我黥而補我劓使我乘成以隨/先生耶任昉述異記荀環字叔偉濳修卻粒)得郡豈
嫌於如斗(南史宗慤為豫州典籤多所連執慤大怒曰/慤年六十得一州如斗大不能復與典籤共)
(臨/之)蹊田適値於奪牛(左傳牽牛以蹊人之田而奪之牛/牽牛以蹊者信有罪矣而奪之牛)
(罰已/重矣)有土此有財貧於近監改邑不改井窮乃無錐(易/改)
(邑不改井無喪無得傳燈錄香巖頌去年貧未是貧今/年貧始是貧去年貧無卓錐之地今年貧錐也無華陽)
(國志瀘州土地雖廹山川/特美鹽井魚池一郡豐沃)不幸千里之旱可哀竟無斗
升之水以活(莊子君豈有升斗之/水而活我哉詳見前)蒙袂弗勝其貿貿(禮/記)
(有餓者蒙袂輯/履貿貿然來)納溝寖覺其纍纍(石顯傳印何纍纍師/古曰纍纍重積也)
捄火暇問丈人只得焦頭而爛額(高五王傳失火之家/豈暇先言丈人而後)
(救火乎霍光傳曲突徙薪亡/恩澤焦頭爛額為上客耶)無麵欲為巧婦但知剜肉
以醫瘡(陳后山詩巧手莫為無麵餅誰能畱渴待逺井/聶夷中詩醫得眼前瘡剜卻心頭肉陳後山詩)
(昔日剜瘡/今補肉)思飢實自於己飢忍痛難思於方痛(韓文今/而思之)
(如痛定之人思當痛之/時不知何能自處也)非惡其聲也實關鄉人孺子之
心何誕之節兮固頼方伯連帥之惠(誕音單詩旄丘之/葛兮何誕之節兮)
(注誕濶也言旄丘之葛兮何為濶之節兮以當蔓延相/及以興方伯之國何為使之連屬亦當憂患相及禮記)
(天子百里之内以共官千里之内以為御千里之外/設方伯五國以為屬屬有長十國以為連連有帥)鶴
膝蜂腰尚未全復(南史齊陸厥傳沈約用以聲制韻/有平頭上尾蜂腰鶴膝此借用)牛
溲馬勃何足兼收(韓文牛溲馬/勃俱收竝蓄)兹蓋伏遇某官德與春
融氣如秋杳(杜詩尚書氣/與秋天杳)閶闔之開黄道夙高北闕之
星辰(杜詩閶闔開黄道衣冠拜紫宸高帝紀蕭何治未/央宫立東闕北闕師古曰未央殿雖南嚮而上書)
(奏事謁見之徒皆詣北闕公車司馬/亦在北焉是則以北闕為正門也)斧鉞之下青冥暫
養南山之霧雨(杜詩斧鉞下青冥樓船過洞庭北風隨/爽氣南斗避文星列女傳陶答子相陶)
(其政不修而家益富其妻抱子而泣姑問泣何也曰妾/聞南山有𤣥豹霧雨不下食欲以澤其身而有文章也)
(故有威而逺害今夫子不修徳而家益厚禍/且至矣謝朓詩雖無𤣥豹姿且隱南山霧)七年可即
戎矣九罭以公歸兮(詩序九罭美周公也詩是以有衮/衣兮無以我公歸兮箋云願以衮)
(衣封公于此無/以西歸此借用)觀察急於賦刺史私於民洞知委折(韓/文)
(為刺史者恒私于其民不以實應乎府觀察使者恒急/於其賦不以情信乎州誠使刺史不私于其民觀察使)
(不急于其賦如是而政不/均令不行者未之有也)今日飲者恩來日按者法未
忍舉行(蘇章傳故人為清河太守章行部按其姦臧乃/請太守為設酒肴陳平生之好曰今日蘇孺文)
(與故人飲者私恩也明日冀州刺/史案事者公法也遂舉正其罪)閔其存活數千之羸
(説文羸瘦也禮記注羸憊貌東/坡詩何以累君子十萬貧與羸)寵以治平第一之薦(賈/誼)
(傳河南守呉公治/平為天下第一)然飢饉札瘥之甫定熈洽謂何(札側/八切)
(周禮司關凶札注謂疾疫死亾也國語夭札瘥昏注疫/死曰札瘥才何切爾雅病也杜預曰小疫曰瘥大疫曰)
(札/)且文詞學問之乆荒博深安在尚書拔十得五矣(文/選)
(拔十得五尚曰比肩蜀志龎統性好人倫毎所稱述多/過其才時人怪而問之統曰當今雅道陵遲善人少而)
(惡人多今拔十失五猶得其半而可以崇邁世敎使有/志者自厲不亦可乎新唐書趙憬傳拔十得五賢愚猶)
(半李綘傳古人言拔/十得五猶得其半)孝亷聞一知幾耶(左雄傳雄請孝/亷年不滿四十)
(不得察舉廣陵徐淑年未及舉臺郎詰之答曰詔書曰/有如顔回子竒不拘年齒是以本郡以臣充選郎不能)
(屈雄詰之曰昔顔回聞一/知十孝亷聞一知幾耶)徳不待於成身士固伸於知
已(見/前)某敢不懲羮吹沸(楚辭懲於羮而吹虀兮何不變/於此志也傅奕傳懲沸羮者吹)
(冷虀傷弓之/鳥驚曲木)求牧與芻諸侯失國託於諸侯無使飢餓
於吾土國士遇我報以國士敢㤀佩服於斯言銜荷惟
深戴宣罔既
　　代謝衛參帥(涇/)
浮食畫墁又占芙蓉之幕(禮記君子與其食浮於人也/寧使人浮於食四六集營開)
(楊柳幕展芙蓉李文饒詩芙蓉/客暫依劉夢得詩歸路芙蓉幕)飛章推轂遂依桃李之
門(蔡邕傳陳璜使人/飛章言邕餘見前)敬裁小子狂簡之章少謝大鈞坱
圠之賜(見/前)伏念某地寒無狹(劉向别錄鄒衍在燕地美/而寒不生五穀新唐書舒)
(元輿傳地寒不/與士齒詳見前)天巧亦慳(韓詩文字窺天巧束坡詩召/用既晚矣天命良復慳又若)
(人富天巧又似亦費天巧又嘲笑破天慳李詩披/豁露天慳王介甫詩不恤我躬瘁乃歎天澤慳)膽落
穹廬莫繼忠宣之衣鉢(蘇武傳賜武馬畜服匿穹廬揚/雄傳碎轒輼碎穹廬注旃帳也)
(匈奴傳匈奴父子同穹廬卧師古曰其形穹隆故曰穹/廬洪皓傳皓字光弼番陽人少有竒節登政和四年進)
(士假禮部尚書使金不屈流遞冷山留北中凡十五年/忠義之聲聞於天下以忤秦檜安置英州卒謚忠宣)
力扛洪鼎又慙文惠之箕裘(法言力有扛洪鼎揭華旗/洪适傳适字景伯皓長子)
(也與弟遵同中博學宏詞科後三年弟邁亦中是選由/是三洪名滿天下适以文學聞望遭時遇主自兩制一)
(月入政府又四閲月居相位又三/月罷政家居十有六年卒謚文惠)徒藉義方(左傳石碏/曰臣聞愛)
(子敎之/以義方)獲沾世禄雖幸挂名於秋賦(文選使名挂史筆/韓文挂名經端韻)
(㑹貢士曰賦晁錯傳以臣充賦猶民歸賦/於縣官故曰上以正取謂之賦互見前)未能得雋於
春闈(左傳得雋曰克又以中雋也元稹詩競走墻前稀/得雋高懸日下表無私姚鵠詩三年竭力向春闈)
(塞斷浮華衆路岐蒯希逸詩一振/聲華入紫㣲三開秦鏡照春闈)槃旋州縣之勞(蔡邕/釋誨)
(盤旋乎周孔之庭宇/韓文隱者之所盤旋)祇慄簡書之畏偶終墨綬(見/前)獲近
碧幢(方干詩問津求拜碧油幢歐/陽詹詩十萬兵車擁碧油)適泰階六符之光擁
元戎十乘之寄(俱見/前)生匠石之園長伯樂之廐固可卜
其終身(韓文是生於匠石之囷/長於伯樂之廐者也)挹浮丘之袂拍洪崖之
肩復自憐其凡骨(郭璞遊仙詩左挹浮丘袖右拍洪/崖肩借問蜉蝣輩寧知龜鶴年)聊
作斗升之活敢希分寸之攀(俱見/前)況西山行地之仙有
八百輩(許眞君傳眞君留讖云吾仙去一千二百四十/年間豫章之境五陵之内當出地仙八百人其)
(師出于豫章大揚吾敎江心忽生/沙洲掩過沙井口者是其時也)而旌陽同日之舉僅
十二人(十二眞君傳許眞君名遜字敬之本汝南人也/弱冠師大洞君呉猛傳三清法要鄉舉孝亷拜)
(蜀旌陽令以晉室棼亂棄官東歸以東晉孝武帝太康/二年八月一日於洪州西山上昇與同昇十二弟子作)
(勸戒詩十首以遺世眞君升龍車命弟子陳勲時荷冊/前導周廣曽亨驂御黄仁覽與其父族侍從旴烈與其)
(母郭侍從仙春四十二人同/時白日拔宅上昇鷄夫亦從)不應妄庸(見/前)亦預推薦兹
葢伏遇某官三朝元老(詩方叔/元老)四海眞儒(法言魯不用/眞儒故也如)
(用眞儒無/敵于天下)魁下兩星付榮進於素定(史記天官書魁下/六星兩兩相比者)
(名曰三能餘見第/一巻上曽樞密條)胸中五色補造化而不言(山谷詩公/有胸中五)
(色線平生補衮用功深李/賀詩筆補造化天無功)靡辭三命之滋共(左傳宋正/考父佐戴)
(武宣三命滋益㳟故其鼎銘曰一命而僂再命而傴三/命而俯循墻而走亦莫余敢侮饘於是粥於是以餬余)
(口/)要厯四方之維翰(詩四方攸同/王后維翰)自洪移福瓣香續𣲖
於南豐(洪州有洪崖以洪崖先生居之隋文帝因以名/州福州有福山郡國志上有神人裸身散髪人)
(見必有福唐因更閩州曰福州按曽南豐行狀為英宗/實錄檢討官通判越州厯知齊襄洪州進直龍圖閣知)
(福州兼福建路兵馬鈐轄/所謂自洪移福也餘見前)由登入京夾道寄聲於司馬
(登州古牟子國以文登山得名宋史司馬光傳蘇軾自/登州召還縁道人相聚號呼曰寄謝司馬相公毋去朝)
(廷厚自愛以活我司馬温公行狀神宗崩公赴闕庭衛/士見公入皆以手遮額曰此司馬相公也民遮道呼曰)
(公無歸洛畱相天子活百姓/所在數千人公懼遂徑歸洛)閩閫休歌於來暮(見/前)呉儂
莫切於去思(東坡詩語音猶自帶呉儂何武傳其所居/亦無赫赫名去後常見思謝安傳在官無)
(當時譽去後/為人所思)陜而東陜而西方欲𢎞周召之化洛之南
洛之北務多收温石之材(俱見/前)包荒得尚于中行(易包/荒用)
(馮河得尚/於中行)采菲何嫌於下體(見/前)致兹孤進亦累一陶(崔/駰)
(傳坏冶/一陶)某敢不退自激卬(王章傳不/自激卬)勉圖報稱(孔光傳/無以報)
(稱注稱/副也)滕王閣之合賔佐既辱異知(韓文滕王閣記其/年九月公與監軍)
(使燕于此閣文武賔士皆與在席新唐書王勃傳勃道/出鍾陵九月九日都督大宴宿命其壻作序以夸客因)
(出紙筆徧請客莫敢當至勃汎然不辭都督怒起更衣/遣吏伺其文輒報一再報語益竒乃矍然曰天才也請)
(遂成文/極歡罷)翹材館之招賢人應無棄物(見/前)
　　代謝帥座(契家子弟謝合尖○五代史李崧傳長/興中明宗春秋高秦王從榮多不法晉)
　　(高祖為六軍副使懼禍及求出外藩時契丹入鴈/門明宗選將以捍太原晉祖欲之議乆不決崧曰)
　　(太原國之北門宜得重臣非石敬塘不可晉祖深/德之隂遣人謝崧曰為浮圖者必合其尖盖欲使)
　　(崧終始成已事也按宋制薦舉限以五員/以初薦為破白末薦為合尖亦云合頴)
塵埃委吏夙依厦屋之萬間(杜詩安得廣/厦千萬間)造化全功遂
拜春風之一紙(楊誠齋求陳壻薦書詩獨念東牀客猶/沉左選曹春風半張紙立地作宜敖)
受知襞積(相如傳襞積褰縐鬱橈谿谷張/衡思𤣥賦美襞積以酷烈兮)懷感輪囷(鄒/陽)
(傳輪囷離竒注囷音去輪反輪囷離竒委/曲盤戻也韓詩窮途致感激肝膽還輪囷)竊以山巨源
之念遺孤吾聞語矣(山濤傳濤字巨源少有器量與嵇/康吕安善後遇阮籍便為竹林之)
(遊康後坐事臨誅謂子紹曰巨源在汝/不孤矣杜詩范雲堪作友嵇紹自不孤)柳子厚之記先
友誰實圖之(柳子厚先君石表隂先友記先君之所友/凡天下善士舉集焉今之世言交者以為)
(端敢悉書所尤厚者/附兹石以銘于背)非遲遲於救死之八珍(韓詩救死/具八珍不)
(如一簞犒/詳見前)則淺淺於蘇枯之一溉(韓文蘇枯弱彊嵇康/養生論夫為稼于湯)
(之世偏有一溉之功者雖終歸于焦爛必一溉者後枯/然則一溉之益固不可誣也東坡詩區區效一溉豈能)
(濟含生又一/溉兹湯旱)有如念故人之子擢之於筦庫之中(禮記/趙文)
(子所舉於晉國管庫/之士七十有餘家)成始成終不進不止(魏志荀令君/之進善不進)
(不休宋書劉穆之為丹陽/尹凡所薦逹不納不止)以此稱於天下(韓文感恩則/有之矣將以)
(稱於天下曰知/己知己則未也)豈當求之今人(王衍傳武帝聞其名問/王戎曰夷甫當今誰比)
(戎曰未見其比當從古人中/求耳杜詩似君須向古人求)某窺管識卑(東方朔傳以/筦窺天注筦)
(古管字三國志注庚申令曰議者以軍吏雖有功能德/行不足堪任郡國之選明君不官無功之臣不賞不戰)
(之士治平賞德行有事賞功能論者之言一似管窺虎/歟世説王獻之數歲時嘗看諸門生樗蒲見有勝負因)
(曰南風不競門生輩輕其小兒乃曰此郎亦管中窺豹/時見一班宋莊綽雞肋云人知管窺為王獻之事而其)
(原乃魏武令中/語故兩著之)挈瓶知小(左傳雖有挈瓶之知守不假/器禮也瓶汲水器也言小知)
(為人守器尚/知不以假人)備太史牛馬之走終覺駑庸(司馬遷報任/少卿書太史)
(公牛馬走走猶僕也謙言/已為太史公掌牛馬之僕)讀先人科斗之藏卒無象似
(孔安國尚書序於壁中得先人所藏古文虞夏商周之/書及傳論語孝經皆科斗文字昌黎科斗書後記愈事)
(董丞相幕府識閒封令服之者陽冰子授余以其家科/斗孝經愈實蓄之而不暇學曽南豐詩深愧薄材無像)
(肖/)羗為貧而出仕(羗發語辭/猶言何為)窘將母之不遑(詩王事靡/盬不遑將)
(母毛傳/將養也)倚門之望既深(見第一巻上/曽運使條)對床之歡亦廢(韋/蘇)
(州示元眞元常詩那知風雨夜復此對牀眠東坡與子/由詩對牀欲作連宵話野客叢書云東坡詩蓋祖韋蘇)
(州然韋又有贈令狐士曹詩有秋簷滴滴對牀寢之句/則夜雨對牀亦可施於朋友白樂天招張司業云能來)
(同宿否聽雨對床眠此善用韋意不膠於兄弟也至鄭/谷訪元秀上人詩云且共髙僧對榻眠思元昉上人詩)
(云毎思聞淨語夜雨對䋲牀則夜雨對牀亦可施於/僧矣今人但用之於兄弟者以其經東坡拈出故耳)鷄
鶩爭食難舒狷者之懷烏鵲無依漸作歸歟之計(俱見/前)
豈謂荆潭之裴垍(昌黎有荆潭唱和詩序注此謂裴垍/楊憑唐藝文志有裴均荆潭倡和集)
(一巻作/裴垍非)首求瀍榖之石洪(昌黎送石處士序御史大夫/烏公為節度之三月求士于)
(從事之賢者有薦石先生者曰先生居瀍穀之/閒仁且勇若以義請而彊委重焉其何説之詞)總角丱
兮憐其進拜於牀下(丱古患切音慣本作丱束髮貌詩/婉兮孌兮總角丱兮毛傳丱幼稚)
(也箋云丱然而稚正義云總聚其髪以為兩角丱然兮/幼稚如此馬援傳援有疾梁松來候之獨拜牀下援不)
(答諸子問曰梁伯孫帝壻貴重朝廷大人奈何獨/不為禮援曰我乃松父友也雖貴何得失其序乎)厥齒
長矣不應曵尾於途中(左傳子之齒長矣不能事人又/君之齒長矣未有太子莊子楚)
(有神龜巾笥而藏之廟堂之上此龜者寧其畱骨而貴/乎寧其生而曵尾於塗中乎潘尼鼈賦或頓足而鷹距)
(或曵尾/於塗中)假之寵靈(後漢書鄧隲/傳寵靈顯赫)長其光價(唐文粹生其/羽翼長其光)
(價韓詩光價/豈止百倍過)遂從數月卒獲四章譬如為山實易虧於
一簣(尚書為山九/仞功虧一簣)志在流水誰能寫之五絃(李詩愧非/流水韻叨)
(入伯牙絃山谷詩當時朱絃寫心曲果在高山流水/間禮記舜作五絃之琴以歌南風之詩而天下治)忽
逢公車之交(劉向傳章交公/車人滿北軍)遂合浮圖之穎(宋制改官/限舉者五)
(員最後一章/謂之合穎)父書是讀果何有於家聲(史記趙奢傳藺/相如曰括徒能)
(讀其父書不知變也司馬遷傳陵既生降隤/其家聲梁任昉傳四子竝無術業墜其家聲)兒事已癡
豈眞明於吏治(傅咸傳生子癡了官事/官事未易了也詳見前)伏讀八字足華
一生卵而翼之所謂如天之福我(左傳勝如卵予翼而/長之資治通鑑上問)
(姚崇卿子何官才性何如對曰臣子為人多欲而不謹/是必以事干魏知古知古微時臣嘗卵而翼之李義山)
(集卵翼不自於他門頂踵實非其己物/左傳如天之福兩君相見何以代此)顔之厚矣未知
何地以報公(尚書顔厚有忸怩詩/巧言如簧顔之厚矣)此蓋伏遇某官藩屏
重湖(南遷録洞庭湖西岸有沙洲堆阜隆起在青草湖/下一湖之内中有此洲南名青草北名洞庭所謂)
(重湖/也)凖繩百吏坱圠播物大鈞運於無垠(見/前)追琢成章
小子至於有造(詩周王壽考遐不作人追琢其章金玉/其相毛傳追彫也金曰彫玉曰琢相質)
(也又成人有德小子有造毛傳造為也/鄭箋成人謂大夫士小子其弟子也)憐宣孟之無後
(左傳韓厥言於晉矦曰成季之勳宣孟之忠而/無後為善者懼矣成季謂趙衰宣孟謂趙盾也)撫叔敖
之如生(滑稽傳楚相孫叔敖且死屬其子曰我死汝必/貧困若往見優孟言我孫叔敖之子也居數年)
(其子窮困負薪逢優孟與言曰我孫叔敖之子也優孟/即為敖衣冠抵掌談語歲餘像敖莊王置酒優孟前為)
(壽莊王大驚以為/孫叔敖復生也)襃華衮之一言器蟠木於萬乘(俱見/前)
遂令長往之興(後漢書逸民傳贊江湖冥滅山/林長往遠性風疎逸情雲上)亦入旁
招之儲重惟此恩將何以謝某敢不恪共爾位惟既厥
心我有二天已幸厠七十家之舉士更三日猶希與八
百吏之除(俱見/前)
　　代謝茶漕司(詳啓意其人姓晏名/大正蓋晏殊之後)
需次糟丘敢圖内舉(李詩憶昔洛陽董糟丘為余天津/橋南造酒樓又此江若變作春酒)
(壘麯便作糟丘臺左傳外/舉不避仇内舉不避親)贅貟油幕使效裏言(左傳寡/人出伯)
(父無裏言入/又不念寡人)昉兹服役之初(昉音倣公羊傳昉於此/乎注昉適也齊人語)敢
廢脩詞之敬(易脩詞/立其誠)竊惟中興重藩宣之寄(詩序烝民/尹吉甫美)
(宣王也任賢使能周室中興焉漢宣帝紀贊可謂中興/德侔殷宗周宣矣光武紀孝宣帝化致升平稱為中興)
(後漢書光武受命中興丙吉傳贊孝宣中興丙魏有聲/蘇武傳明著中興輔佐趙充國傳在漢中興充國作武)
(循吏傳序漢世良吏于是為盛稱中興焉韋𤣥成傳荆/蠻來威故稱中興劉歆傳武帝單于守藩百蠻服從中)
(興之功未有高焉者也匈奴傳四夷賔服稱為中興王/導傳禮樂征伐翼成中興茍崧傳元帝天縱聖哲光啓)
(中興祖逖傳士雅叶迹中興克復九州之半唐蔣義傳/非我失之自我復之為中興光武是也郭子儀傳中興)
(之功日月可冀杜詩今朝漢社稷重數中/興年注中竹仲反又百年垂死中興時)故於機事置
書局之官(中興㑹要國朝安撫司其屬有勾管機宜文/字建炎初新置主管機宜文字書寫機宜文)
(字各一員紹興四年詔書寫機宜文字除係事干機密/其餘文字竝不得簽書俸給京官依通判選人依簽判)
當建炎羽檄之交實許陪於贊畫(宋高祖即位改元建/炎漢髙帝紀羽檄徵)
(天下兵息夫躬傳羽檄重迹而狎至師古曰檄者以木/簡為書長尺二寸用徵召也其有急事則加以鳥羽挿)
(之示速疾也魏武奏事/云今邊有警露檄挿羽)迨紹興鞬櫜而後始無預於文
移(建炎五年改元紹興樂記包以虎皮名曰鞬櫜鄭𤣥/注甲兵之衣曰櫜其字或作建臯史記車甲弢而藏)
(之府庫而弗復用倒載干戈苞之以虎皮將率之士使/為諸侯名之曰鞬櫜王肅曰所以能櫜干戈而不復用)
(者將率之力也故建以/為諸矦謂之建櫜也)雖曰閒曹(唐詩閒曹猶得/醉薄俸勝耕田)然亦
異數(左傳名位不/同禮亦異數)如某者志雖自好學未知方為箕為
裘亦自勉家傳之業(見/前)不狩不獵居然承世祿之恩(詩/不)
(稼不穡胡取禾三百㕓兮不/狩不獵胡瞻爾庭有縣貆兮)未敢荒筆硯之耕(唐王勃/所至請)
(為文人謂舌織/而衣筆耕而食)然已負懷繃之愧(韓詩簪笏/自懷繃)一行作吏
甚安筦庫之卑(嵇康傳一行作吏/此事便廢餘見前)萬里侍親忽有從軍
之命(淮南王傳丁壯從軍傅/介子傳以從軍為官)猥容浮食(禮記君子與其/使食浮于人也)
(寧使人/浮于食)使典内籌幸若出於天然恐有為之地者(俱見/前)
恭惟某官氣質凝遠(新唐書宋璟傳璟風/度凝遠人莫涯其量)風調浚明黄
鍾為宫散作人間之和氣(律厯志問而吹之以為黄鍾/之宮史記律中黄鐘白虎通)
(黄鍾中和之氣言陽氣/于黄泉之下動養萬物)大玉不琢中藏天下之至文(禮/記)
(大圭不琢山谷詩/天球不琢中粹和)肯為入蜀之星實卜守吳之嵗周爰
咨度暫煩四牡之馳(俱見/前)薄言旋歸即䕶六飛之馭(詩/執)
(訊獲醜薄言還歸還音旋文帝紀帝躬御六飛親至/潭袁盎傳陛下騁六飛馳不測注六馬之疾若飛也)凡
叨氣類(文選𢎞長風/流許與氣類)例沐吹噓致令疵賤之蹤(范雲詩/物情棄)
(疵/賤)獲𨽻走趨之數某敢不靖共爾位洗濯其心(竝見/前)詩
禮聞於過庭敬脩可願(尚書敬脩/其可願)孝友施於有政増益
未能
　　代謝茶使與合尖(以下徽本分作第三巻今依家/藏本及鄢陵劉氏本併歸二巻)
綴玉鈐之冷幕已廹踐更(鈐其淹切兵鈐以閉房神府/以備非常後漢書方術傳鈐)
(決之符注云兵法有玉鈐篇及𤣥女六韜要決曰太公/對武王曰主將有隂符則鈐符皆兵家所用李靖有兵)
(鈐新書一巻隋志有太公隂符鈐録一巻宋有景德虎/鈐經王勃太公贊豹韜禳惡龍鈐辟邪六一居士詩符)
(略縱横/輕玉鈐)飛金節之薦函偶成合穎(周禮凡邦國之使節/山國用虎節土國用)
(人節澤國用龍節皆金也以金為節鑄/龍虎人之象柳文幢牙茸纛金節折羽)功莫崇於引重
(灌夫傳兩人/相為引重)惠莫大於成終㳙吉日以修詞(漢禮樂志/㳙選休成)
(注㳙除也除惡選取美成者也宋祖廟/歌錄時㳙日詩吉日維戊又吉日庚午)順下風而請謝
(莊子黄帝順下風膝行而進左傳羣/臣敢在下風鄒陽傳竊高下風之行)竊惟選舉既弊授
受俱難相易則從之輕已發蘇老泉之歎用決者恨其
早可考黄山谷之詩(山谷詩用智常恨髦用决常恨早/推轂天下士誠心要傾倒海宇日)
(清明廟堂勤洒掃何為/陳師道白髪三徑草)君驕士而士亦驕君主擇客而
客或擇主故達官多寡助之恨而志士無茍合之期(諸/葛)
(豐傳茍/合取容)兩不相逢一至此極況如大正可謂小知緬思
舊學之碑有慙元獻(宋史晏殊字同叔撫州臨川人七/歲舉神童賜同進士出身仁宗朝)
(宰相謚元獻篆其/碑首曰舊學之碑)不傍貴人之户卻似小山(晏幾道字/叔原有小)
(山詞一巻山谷序之曰叔原人英也其癡亦自絶人仕/宦連蹇而不能一傍貴人之門是一癡也論文自有體)
(不肯一作新進士語此又一癡也費資千百萬家人飢/寒而面有孺子之色此又一癡也百人負之而不恨己)
(信人終不疑其欺己此又一癡也至其樂府可謂俠邪/之大雅豪士之鼔吹若妙年美士近知酒色之娱苦節)
(臞儒晚悟裙裾之樂鼓之舞之使宴/安酖毒而不悔是則叔原之罪也哉)第恐荒簪笏之家
(陳子昂集屈富貴於/沉冥雜薜蘿於簪笏)未免厲布韋之業(賈山傳布衣/韋佩之士)虀
鹽十載於太學僅竊末科(韓文太學四/年朝虀暮鹽)草茅一介之狂
言幾投大僇(馬周傳由一介草茅言天下事范滂傳/今之循善身䧟大僇莊子為世大僇)甫
息浮湘之枻冐隨諭蜀之車(司馬相如傳遣相如責唐/䝉等因諭告巴蜀民以非)
(上/意)錄錄無竒安有幕中之辯(漢書蕭曹傳贊錄錄未有/竒節韓文幕中之辯人反)
(以汝/為叛)沾沾自喜若為席上之珍(竇嬰傳魏其沾沾自喜/耳師古曰沾沾輕薄也)
(禮記儒有席上/之珍以待聘)偶蒙諸臺共剡乘矢(法言奏不剡繫辭/剡木為矢言有四)
(薦/)為山九仞極知一簣之虧(見/前)撞鐘千鈞此豈寸莛之
力(莛音亭説文枝莖也魏志/萬石之鐘不以寸莛起音)誰其從臾(韻會慂勸也方/言南楚凡已不)
(欲喜怒而旁人説者謂之慫慂或作臾衡山王傳日夜/縱臾如淳曰縱才勇切臾讀作勇師古曰奬勸亦或作)
(容/)辱此吹噓樂莫樂兮相知何敢急於自衒(屈原九歌/樂莫樂兮)
(新相知東方朔傳自衒鬻者以千數梅福傳赴闕庭自/衒鬻者不可勝數文選自衒自媒者士女之醜行也)
遲之遲而又乆諒欲察其所安(禮記賔牟賈起免席而/請曰夫武之備戒之已)
(乆則既聞命矣敢問/遲之遲而又乆何也)好不改於緇衣襃果踰於華衮(竝/見)
(前/)退惟内樸反稱凝重之姿正愧中乾何取純深之學
(左傳外彊中乾/柳文外邪中乾)殆假㸃睛之筆(水衡記張僧繇于金陵/安樂寺畵四龍不㸃睛)
(毎云點之即飛去人以為妄誕因點/其一須臾雷霆破壁一龍乘雲上天)俾舐換骨之丹(列/仙)
(傳淮南王仙去餘藥器置在中庭鷄犬舐啄之盡得昇/天歐陽永叔詩換骨莫求丹九轉榮名何待祿千鍾山)
(谷詩欲换凡/骨無仙丹)人訝其通籍之階宜淹而速(元帝紀得為/大父母父母)
(兄弟通籍應劭曰籍者為二尺作牒記其年紀名字物/色懸之宫門案省相應乃得入也陳湯傳宜以時解懸)
(通籍孟康曰通籍不禁止令得出入也魏相傳霍夫人/顯及諸女皆通籍長信宫師古曰通籍謂禁門之中皆)
(有名籍恣/出入也)自恐負親民之計雖寵若驚(老子寵/辱若驚)此蓋伏
遇某官風鑒精明(袁宏傳風鑒散朗或捜或引王導傳/少有風鑒識量清逺陸機傳贊風鑒)
(澄爽神/情俊邁)天機沉邃(淮南子内有以通于天機而不以貴/賤貧富勞逸失其志德者也晉書郭)
(文傳天機鏗宏/莫有闚其門者)逶遲苞栩盍周道之遄歸(詩肅肅鴇羽/集于苞栩王)
(事靡盬不/能蓺稷黍)蔽芾甘棠殆召公之是似(詩蔽芾甘棠又無/曰予小子召公是)
(似/)峻東壁圖書之領(晉天文志東壁二星主文章天下/圖書之秘府也李泌傳月蝕東壁)
(祕曰東壁圖書之府吾/以宰相并學士當之矣)專西秦權牧之司(提舉秦/州茶馬)相馬
舉肥恐小駟有足乘之理(宋玉九辯今之相者兮舉肥/騏驥伏匿而不見兮左傳乘)
(小駟鄭入也小駟/馬名鄭國所獻)煎茶有味思大匠無可棄之材(山谷/煎茶)
(賦前四後四各用其一少則美多則惡發揮其精神又/益於咀嚼盖大匠無可棄之材太平非一士之畧以為)
(茶馬提舉所薦/故以茶馬為喻)欲令轅下之駒漫僃籠中之物故雖弄
印迄使在鎔某敢不謹佩此恩力鞭其鈍公車薦士諒
不收私報之情直道事人持此答曲成之造(竝見/前)
　　代董侍郎謝史丞相(詳啟意盖/代董居誼)
六年百謫託大造以全生(陳遵傳故事有百適者斥注/適讀曰謫左傳秦師克還無)
(害則是我有/大造于秦也)一旦異恩錄微勞而贖過(劉向説苑主有/超異之恩則臣)
(必死以/復之)盡復官階之舊仍沾祠廩之新毫髪不出於他
人(李義山集卵翼不自於/他門頂踵實非其己物)頂踵皆歸於化地(任彦昇集/自頂至踵)
(功歸/造化)伏念某素無操挟積有僥逾州縣常才既躐從甘
泉之槖(揚雄傳毎上甘泉常法從師古曰法從者以言/法當從耳一曰從法駕也趙充國傳安世待槖)
(簪筆張晏曰槖契囊也近臣負/囊簪筆從備顧問或有所紀也)藩垣重寄更溢分益部
之符(李郃傳使者二/人當到益部)指心願報於寵光(蜀志徐庶辭先/主而指其心曰)
(本欲與將軍共圖王霸之業者以此方寸之地也詩/為龍為光傳龍寵也疏為君所寵遇為君所光榮)揣
力終牽於分量體廟謨安靜之意何敢勤兵(光武紀明/明廟謨)
承宣司減汰之餘又難増戍然畫地而守之策(孫子虗/實篇我)
(不欲戰雖畫地而守之敵不得與我戰者乖其所之也/後漢書荀彧傳以十分居一之衆畫地而守之注言畫)
(地作限隔也鄒陽/傳畫地而不敢犯)亦無日不討諸人㑹殘息欲竄身於
三秦(韓信傳三秦可傳檄而定也項羽三分關中立秦/將章邯為雍王都廢丘司馬欣為塞王都櫟陽董)
(翳為翟王都高/奴是為三秦)聚重兵專垂涎於四蜀(賈誼新書垂涎/相告巴蜀黔漢)
(為四/蜀)計我師之籍無八萬人分邊面之屯幾二千里(宋/隆)
(興初賀子忱知樞宻院有武臣陳理功賞辭氣不平謂/朝廷推賞一次輕如一次賀正色云只為邊面一次近)
(如一次武/臣無辭)上藉朝廷之威德下憑將士之忠誠首殄渠
魁既奏皁郊之一鼓(尚書殲厥渠魁皁郊堡在天水軍/天水縣四十里去秦州二十里左)
(傳一鼓/作氣)既殲羣醜不遺嶓冢之隻輪(詩順彼長道屈此/羣醜榖梁傳匹馬)
(踦輪無反者注踦輪一隻之輪公羊傳匹馬隻輪無反/者注匹馬一馬也隻踦也皆喻盡潘岳西征賦曾隻輪)
(之不反􁞥三/師以濟河)偶興元偏帥殞於挑兵(左傳三次及於事/而帥偏師言非全)
(軍/)致散關諸卒潰而延敵(陸儼山知命錄大散關在寶/鷄南二十里和尚原在焉山)
(自西來即秦嶺一支不獨為秦蜀之界亦中國南北之/界也方輿勝覽云大散關在沔州梁泉縣係極邊為秦)
(蜀要路按漢高帝引兵從固道敗章邯於陳倉諸葛出/散關圍陳倉曹操自陳倉出散關至河池後魏尉遲迴)
(自散關伐蜀後唐郭崇韜入散關取鳳州石敬塘伐蜀/入散關後周王璪出兵自散關趨秦州李義山詩散關)
(三尺雪回夢舊鴛機今按後漢書延岑引北入散關注/在陳倉縣南十里有散谷水勝覽失引一統志大散關)
(在今寶鷄縣南五十二里通褒斜大路宋史寧宗開禧/二年十二月金人破大散關三年夏四月四川忠義人)
(復大散關尋復破嘉定元年六月金人歸大散關十年/十二月統制劉雄棄大散關遁金人據之十一年二月)
(金人焚/大散關)雖在韋臯去鎭之後(韓文疆外之險莫過蜀土/韋臯去鎭劉闢守後血人)
(于牙不/敢吐口)難逃孔明貶職之辜(蜀志街亭之敗戮馬謖以/謝衆上疏曰臣以弱才叨)
(竊非據不能訓章明法臨事而懼至有街亭違命之/闕箕谷不戒之失咎皆在臣請自貶三等以督厥咎)投
畀囚山甘作浯溪之老(詩取彼讒人投畀豺虎豺虎不/食投畀有北有北不受投畀有)
(昊柳河東囚山賦虎豹咆􁫹代狴牢之吠嘷予胡井眢/以管視兮窮坎險其焉逃匪兕吾為柙兮非豕吾為牢)
(聖日以理兮賢日以進誰使吾山之囚吾兮滔滔浯溪/在今永州祈陽縣南五里流入湘江唐元結自道州歸)
(愛其山水因家焉宋陳衍云元氏始命之意因水以為/浯溪因山以為峿山作室以為􁮟室三吾之稱我所自)
(也制字從水從山從广我所命也三/者之目皆自吾焉我所擅而有也)適逢沛澤遂叨汝
水之歸(汝水在臨川東北六里謝/靈運集序瀕汝水以為城)兹遇飛龍之御天(易/飛)
(龍在天又時乘/六龍以御天)曲念病駒之屬地(柳河東起廢答中廐/病顙之駒以其病不)
(得齒他馬食斥棄異早恒少食屏立/擯辱掣頓異甚垂首披耳懸涎屬地)錄其尺寸踦許復
於鴈門(孔光傳卒無尺寸之效踦音欹説文一足也方/言梁楚之問物體不具者謂之踦雍梁之間獸)
(支體不具者謂之踦段會宗傳足以復鴈門之/踦注會宗為鴈門守坐事廢後復為都尉故云)活以斗
升涸足蘇於鮒轍(見/前)孰主張是(莊子孰主張/是孰維綱是)遂濟登兹
(韓文上勤下順遂/濟登兹不亦休乎)此蓋伏遇某官柱石九筵(霍光傳將/軍為國柱)
(石師古曰柱者梁下之柱石者承柱之礎也言大臣負/國重任如屋之柱及其石也周禮夏后氏太室殷人重)
(屋周人明堂度有九尺之筵禮記疏明堂在國之陽/其制東西九筵東北七筵堂崇一筵五室凡室二筵)綱
維八極(淮南子廓四方析八極注八極八方之極晉地/理志八絃之外名為八極八極之廣東西二億)
(三萬一千三百里南北/二億三萬一千三百里)談笑洗咸池之日(新唐書狄仁/傑傳贊取日)
(虞淵洗光咸/池詳見前)從容封函谷之泥(隗囂傳囂將王元以為/天下成敗不可知不願)
(專心内事遂説囂曰今天水完固士馬最强北收西河/上郡東收三輔之地案秦舊迹表裏山河元請以一丸)
(泥為大王東封函谷關此萬世一時也梁/戴暠從軍行當今函谷上惟見一丸泥)博陸之益戸
萬七千詎足報伊周之烈(霍光傳以河北東武陽益封/光萬七千戸與故所食凡二)
(萬戸贊曰光以結髪内侍遂匡國家安/社稷擁昭立宣雖周公阿衡何以加此)汾陽之書考二
十四自應褊齊晉之功(新唐書郭子儀傳授中書令考/二十四贊曰子儀完名高節爛)
(然獨著福祿永終雖/齊桓晉文比之為褊)方藏疾以匿瑕(左傳山藪藏/疾瑾瑜匿瑕)務厲
世而磨鈍(梅福傳爵祿束帛者天下之/底石高祖所以厲世磨鈍也)復其官為子孫
之計見此恩乃父母之心某敢不仰佩殊私益磨晚節
(鄒陽傳晚節末路石顯傳元帝紀晚節寢疾師/古曰晚節猶言末時也顔眞卿傳晚節偃蹇)誘我松
桂未敢勒北山之移(孔稚圭北山移文誘/我松桂欺我雲壑)收之桑榆庶
幾補東隅之失(馮異傳異大破赤睂於崤底降璽書勞/異曰赤睂破平士卒勞苦始雖垂翅回)
(谿終能奮翼渑池可謂/失之東隅收之桑榆)
　　代陳帥機(元勳/)謝衛參帥(涇/)
細書成文蒐實材於公舉(後漢書循吏傳其以手迹腸/方國者皆一札十行細書成)
(文/)大鈞播物挈冗吏以名聞雖嘗僃於使令初無堪於
選錄況受及𤓰之代難徼采菲之恩(竝見/前)不謂三人之
占(尚書三人占則從二人之言孔/傳夏殷周卜筮各異三法竝卜)乃使匹夫之被一陶
異甚(見/前)再省瞿然(瞿權俱切説文鷹隼之視也徐曰驚/視貌禮記曽子聞之瞿然又瞿瞿如)
(有求而弗得疏眼目速瞻之/貌又視容瞿瞿疏驚遽之貌)　伏念某頑疎之資浮沉
於世(游俠傳豈若卑論齊俗與世浮沉而取榮名哉世/説顧劭問龎士元吾與子孰愈曰陶冶世俗與時)
(浮沉吾不如子論王霸之餘䇿覽/倚伏之要害吾似有一日之長)塵容俗狀果何有於
詳華(文選抗塵容/而走俗狀)綿力薄材豈眞能於强濟(嚴助傳越/人綿力薄)
(材不能/陸戰)門䕃只宜於平進(晉書范𢎞之傳階籍門䕃屢/登崇顯庾亮傳皆非姻族各)
(以平進後周劉璠欲立邊功不樂隨牒平進南史蔡興/宗傳吾素門平進與主上甚疎新唐書選舉志朋比貴)
(勢妨平進之路唐孫綮北里志序多膏梁子弟平進嵗/不及三數人南史王騫傳謂諸子曰吾家本素族自可)
(依流平進/不須茍求)閫僚自合其宣勞粗奉文書無可言之功狀
(史記鯀之治水無狀/索隱曰言無功狀)非有方略難曲盡於事宜(霍去病/傳上嘗)
(欲敎之呉孫兵法對曰顧方略何如耳趙充國傳上問/度羗虜何如充國曰千聞不如一見兵難喻度臣願馳)
(至金城圖上方略薛宣傳下至財/用筆硯皆為設方略利用而省費)是直常鱗凡介之匹
儔(韓文天池之瀆大江之濆曰有怪物/焉蓋非常鱗凡介之品彚匹儔也)何計乘鴈雙鳬
之多少(揚雄傳江湖之雀勃解之鳥乘鴈/集不為之多雙鳬飛不為之少)矧入幕之日
淺而歸袖之風披(韓詩寧當不俟/報歸袖風披披)三匝徬徨不識捲簾
之意一封覼縷忽聞推轂之言(俱見/前)得之駭然望不及
此(文選臣之始望尚未至是温/庭筠啓榮非始圖事過初望)既非請益而得是為特
逹之知公求士甚士求公乆無是事(俱見/前)子生孫孫復
生子難報此恩(列子子又生孫孫又生子子又有/子子又有孫子子孫孫無窮匱也)此蓋
伏遇某官直大而方(東坡啓直大以/方廣博而良)清和且任與人不
求僃斯心即孔孟之心(尚書與人不求/僃檢身若不及)乃言㡳可行所
論合禹臯之論(尚書皋陶曰朕言惠可底/行禹曰俞乃言底可績)暫甘棠之美
召(詩序甘棠美召伯也/召公之敎明於南國)即淇澳之相周(詩序淇澳美武/公之德也有文)
(章又能聽其䂓諫以禮自防故/能入相於周美而作是詩也)雖俊乂始入於旁招而
巧拙或容於雜進(俱見/前)遂令遯尾之客(易遯尾厲勿用/有攸往正義云)
(為遯之尾最/在後遯者)亦入需頭之章(蔡邕獨斷凡羣臣上書于/天子者四一曰章二曰奏)
(三曰表四曰駁議章者需頭稱稽首上書謝恩陳事詣/闕通者也奏者亦需頭表者不需頭蔡君謨詩禁林京)
(兆荷恩光三上需頭乞郡章楊升菴丹鉛續錄云獨斷/所謂需頭者蓋空其首一幅以待詔旨批答陳請之奏)
(用之不需頭者申謝之奏用之楊萬里知筠州謝表云/需章匄外退以其私便郡疏恩出於自擇需章字用獨)
(斷語也然君謨在誠齋之前已/先用其語升菴豈偶未見耶)某敢不銘刻鴻私鞭磨
駑鈍藉使百無逢於世亦有一回顧之榮指心圖稱於
品題(見/前)騰口難論於報效(易咸其輔頰/舌騰口説也)然稱於天下曰
知己今者非耶(韓文感恩則有之矣將以稱/於天下曰知己知己則未也)使遇以國
士報衆人天厭之矣(見/前)
　　代章監倉謝衞安撫(瑑/)
下士代耕之祿僅守積倉上臣事君以人忽騰薦櫝(荀/子)
(下臣事君以貨中臣事/君以身上臣事君以人)憐其出身於幽谷(詩出自幽谷/遷于喬木)
使之陟彼乎高岡(詩陟彼高岡/我馬𤣥黄)愧在盧前(舊唐書文苑/傳楊烱與王)
(勃盧照隣駱賔王以文辭齊名海内稱為王楊盧駱亦/號為四傑烱聞之謂人曰吾愧在盧前恥居王後當時)
(議者亦/以為然)感從隗始(孟郊詩受恩慙始隗王安/石詩恩從隗始詫燕臺)竊以管庫
七十家之舉古道乆衰(見/前)法筵第一義之觀今聞尤聳
(言行錄崇政殿説書吕希哲除右司諫辭未獲命禮書/蘇軾在邇英戲之曰法筵龍象當觀第一義希哲笑而)
(不言退謂范祖禹曰若辭不獲當以楊畏為首時畏在/言路而頗險為子瞻所厚故希哲及之武帝問逹磨如)
(何是聖諦第一義答云廓然無聖/杜詩願聞第一義回向心地初)有嚴十乘(詩元戎/十乘)所
部九州鳳翼龍鱗孰不希於攀援(法言攀龍鱗附鳳翼/㢲以揚之勃勃乎其)
(不可/及乎)牛溲馬勃皆有望於蓄藏(見/前)及下車之云初(李白/與韓)
(荆州書昔王子師為豫章未下車/即辟荀慈明既下車又辟孔文舉)乃推轂於綦賤(綦音/其極)
(也荀子/君綦貴)其為銜戢(陶詩銜戢知何謝冥報以相貽説文/戢藏兵也詩載戢干戈爾雅聚也疏)
(藏聚/也)實倍等夷(張良傳諸將陛下故等夷師古曰夷平/也言故時皆齊等杜詩清襟照等夷)
伏念某質窳無竒材卑莫抗服箱以走渠憐滿脰之黄
鍾(詩睆彼牽牛不以服箱柳河東牛賦若知牛乎牛之/為物魁形巨首牟然而鳴黄鍾滿脰自種自斂服箱)
(以/走)按劒無因誰肯先容於白璧(鄒陽傳明月之珠夜光/之璧以暗投人於道路)
(莫不按劒相眄者何/則無因而至前也)强折腰於為米(陶濳傳吾不能為/五斗米折腰拳拳)
(事鄉里/小兒耶)眞眯目於簸糠(莊子簸糠眯目則天地/四方易位矣詳見前)今蒙需
章(見上/條)可使升秩(需升/卦名)父書是讀果何有於家傳兒事
已癡豈眞堪於世用一字之襃已過(俱見/前)兩喜之溢何
多(莊子夫兩喜必多溢美之/言兩怒必多溢惡之言)伏遇某官以社稷臣為詩
書帥與人不求僃收毛髪絲粟之微嘉善矜不能無絲
麻菅蒯之間(俱見/前)有如頑頓(陳平傳士之頑頓嗜利無/恥者注頓讀曰鈍頭鈍謂)
(無亷/隅)首辱甄陶九罭之魚鱒魴即遄歸於周室(詩九罭/之魚鱒)
(魴我覯之子衮衣繡裳/鴻飛遵渚公歸無所)千里之馬騏驥會交獻於燕庭
某敢不增所未能修其可願嘗為委吏已蒙葑菲之收
(竝見/前)寘彼周行尚幸蒹葭之采(詩采采巻耳不盈傾筐/嗟我懷人寘彼周行又)
(兼葭采采白露未已/所謂伊人在水之涘)
　　代趙撫屬(汝諿/)謝衞安撫合尖
溝水流行乆汙芙蓉之幕(李文饒詩桃李蹊空乆芙蓉/客暫依劉夢得詩歸路芙蓉)
(府離堂玳瑁筵南史庾景行汎/綠水依芙蓉何其麗也詳見前)岸花飛送暫違桃李之
蹊(杜詩岸花飛送酒檣燕語畱人/李廣傳贊桃李不言下自成蹊)重感眷畱倍深銜戀
更裁四六少謝萬分伏念某再省妄庸一何僥倖當大
參政十乘啓行之日適小丈夫三年垂滿之時惟其樂
莫樂兮相知是以遲之遲而又乆敷施翕受更無假於
先容(俱見/前)前輓後推又不遺於餘力(左傳或推之或轅/之史記平原君傳)
(秦之攻我也/不遺餘力矣)居然穿縞之末(詩居然生子韓安國傳强/弩之末勢不能穿魯縞注)
(曲阜善作縞尤為/輕緩故曰魯縞)迄成合穎之謀(見/前)感溢瓶罍(詩瓶之/罄矣維)
(罍之恥韓詩朝廷未省有/遺䇿肯不垂意瓶與罍)功歸爐冶乃瞻衡宇情已迫
於欣奔(歸去來辭乃瞻/衡宇載欣載奔)及告油幢恩數勤於眄睞(釋名/幢童)
(也其狀童童然也三朝志金節隋制也黑漆竿上施圓/盤周綴紅綜拂八層黄綉龍袋籠之王公以下皆有節)
(制同金節韜以碧油名碧油幢方干詩問津/求拜碧油幢任昉箋咳唾為恩眄睞成飾)謫將滿百
(陳遵傳故事有百適/者斥注適讀曰謫)辭不免多(易躁人/之辭多)今蒙慨然允為
幸甚鯤鵬水擊强希萬里之圖(莊子北溟有魚其名為/鯤鯤之大不知其幾千)
(里也化而為鳥其名為鵬鵬之背不知其幾千里/也是鳥也水擊三千里摶扶搖而上者九萬里)烏鵲
月明深結一枝之戀(見/前)恭惟某官東郊道洽(尚書命畢/公保釐東)
(郊又道/洽政治)西陜化成(公羊傳自陜而/西者召公主之)展長沙萬里之平民
無遺便(見/前)對宣室半夜之問王曰遄歸(賈誼傳上方受/釐宣室問鬼神)
(之本誼具道所以然之故至夜半/文帝前席詩徐方不回王口還歸)凡今日毛髪絲粟之
材(見/前)皆他時欂櫨侏儒之用(韓文欂櫨侏儒欂音薄櫨/音盧三者皆屋之短柱欂)
(一名枅櫨一名/楶侏儒一名梲)欲作大鈞之問(見/前)又虞小器之盈(文選/小器)
(易盈先/取沉頓)敢陳攄謝之辭(攄抽居切博雅/舒也又摛也)更致依投之悃
常擬報一飯奈何回首於南山(杜詩今欲東入海即將/西去秦尚憐終南山回)
(首清渭濵常擬報一飯況懷辭/大臣白鷗没浩蕩萬里誰能馴)可以觀四方自此馳神
於東閣(朱雲傳薛宣為丞相雲往見之謂雲曰在田野/無事且畱我東閣可以觀四方竒士雲曰小生)
(乃欲相吏耶/宣不敢復言)
　　代趙撫屬(汝諿/)上提刑(此篇自亟蒙推轂以下徽/本舛錯今依劉本改正)
油幕綴員漸廹終更之候(青油幕宋將幕也以青油縑/為之韓詩談笑青油幕谷永)
(傳終更/亟還)繡衣察吏鼎來剡奏之章(匡衡傳無説詩匡鼎/來服䖍曰鼎猶言當)
(也若言匡且來也應劭曰鼎/方也法言奏不剡漸鼎卦名)初非光明俊偉之材又無
假借攀援之勢(漢文帝紀假借納用莊子可攀/援而闚注攀本作攀援引也)古之所
以薦士今者於是見公伏念某名為宗支(詩本支百世/注本本宗也)
(支支/子也)實本士檢(檢檢押也法言蠢廸檢押注檢/押猶法度也言動必蹈於法度)恥懷繃
之簪笏恐受衆疑(韓詩簪笏/自懷繃)隨韋布之縑緗偶叨一第
(縑堅嫌切説文并絲繪也廣韻絹也緗思將切説文帛/淺黄色也梁書昭明太子傳遍該湘素王僧孺傳含吐)
(緗縹之上今按縑緗皆書衮也江摠陶貞白集序校之/鉛墨緘以緹緗晉中興書傅𤣥盛書有青縑􁐏布􁐏絹)
(􁐏昭明太子詠書袠詩幸雜緗囊用聊因/班女織柳文具筆札拂縑緗贊揚大功)慨念勉峴程
回之術業(新唐書宗室宰相傳李峴呉王恪孫折節下/士翊戴肅宗李勉字𤣥卿鄭惠王元懿曾孫)
(少好學鯁亮廉介為宗臣表謚貞簡李程字表臣襄邑/恭王神符五世孫擢進士宏辭賦日五色造語警拔士)
(流推之贈太師謚曰繆李回字昭度新興王德良六世/孫長慶中擢進士第又䇿賢方正異等同中書門下平)
(章事贊曰周之卿士周召毛原皆同姓國也唐宰相以/宗室進者九人林甫姦䛕幾亾天下李峴和柔在位無)
(所發明餘以材稱職/號賢宰相嗚呼盛歟)終愧周召毛原之等夷(張良傳諸/將皆陛下)
(故等夷師古曰夷平也言/故時皆齊等餘見上文)何以亢身(左傳將行子南子/産咨於太叔太叔)
(曰吉不能亢/身焉能亢宗)莫如殖學(左傳夫學殖也不學將落殖殖/苖也不學如苖之不殖將裒落)
(也/)方以此自勵於己何敢輕受知於人細桷大杗壹冥
心於輪扁(杗音盲爾雅杗廇謂之梁説文屋大梁也桷/椽也左傳抽桷擊扉韓文大木為杗細木為)
(桷袁昂傳恩隆絶望之辰慶集冥心之日杜詩自古江/湖客㝠心若死灰莊子輪扁斵輪于堂下注斵輪人名)
(扁/)長箋短櫝肯請命於子公(陳咸傳咸滯於郡守時車/騎將軍王音輔政信用陳)
(湯咸數賂遺物予書曰即蒙子公/力得入帝城死不恨子公湯之字)來事元戎實叨末屬
適䑕竊狗偷之盜蕩摇我疆(叔孫通傳此特羣盜䑕竊/狗偷耳何足置之齒牙間)
(左傳蕩搖/我邊疆)奪烏飛魚泳之歡劬勞於野(韓文志同而氣/合魚川泳而鳥)
(雲飛也詩鴻鴈于飛肅肅/其羽之子于歸劬勞于野)濫承渙渥(易渙汗/其大號)許减常員
(宋制限舉者五人/減員言不必足數)然風憲之一削不圓(考工記築氏為/削注即今書刀)
(古用竹簡筆誤則以刀削之因名其刀曰削/孔子世家筆則筆削則削原陟傳削牘為疏)則天門之
九關難叩(楚辭虎豹九關兮啄害下人些陶侃傳夢生/八翼飛而上天見天門九重已登其八唯一)
(門不/得入)解后行露之聽(詩序行露召/伯聽訟也)夤緣宿霧之披(杜詩/萍汎)
(苦夤緣韓詩青壁無路難夤緣北史李繪傳儀貌端偉/神情朗儁繪舅河間邢晏與繪清言歎其高遠每稱曰)
(若披雲霧如對珠玉樂廣/傳若披雲霧而覩青天)甫及褰帷亟蒙推轂既不為
有力負舟而走又不生無因按劒之疑(俱見/前)伯氏塤仲
氏箎安得齊名之譽(詩伯氏吹壎仲氏吹箎及爾如貫/諒不我知張萱疑耀云八音皆克)
(諧無不和者而詩人喻兄弟之和獨以壎箎漢宋諸儒/皆無明解今閲樂律諸書乃知七音各自為五聲如宫)
(磬鳴而徵磬和獨壎箎則二器共為一音塤為宫而箎/之徵和塤為宫而箎之羽和伯宫也仲徵也此古人所)
(以喻同/氣也)臺中評幕中辯初無贊畫之功(韓文言箴幕中/之辯人反以汝)
(為叛臺中之評/人反以汝為傾)猥借溢言(莊子兩喜必有溢美之言/又傳其常情無傳其溢言)特
加吹送(杜詩揚雄更有河東/賦惟待吹嘘送上天)犍為之磬十六大似無心
而得之(禮樂志成帝時犍為郡於水濵得古磬十六枚/議者以為譱祥劉向因是説上宜興辟雍設庠)
(序隆雅頌之聲盛揖讓之容以風化天下三禮/圗十六枚同一筍簴為編磬蓋薦語凡十六字)公車之
牘三千誰有不求而至者(史記滑稽傳東方朔初入長/安至公車上書凡用三千奏)
(牘公車令兩人共特舉其書僅然能勝之注公車司馬/天下上事及闕下凡所徴召皆總領之陳后山詩三千)
(奏牘諸儒上曹植與呉質書夫求而不/得者有之矣未有不求而自至者也)内則感國士之
遇我外則賀天下之有公輪囷在肝(韓詩窮途致感/激肝膽還輪囷)緘
封於髓(韓詩緘封在骨/髓耿耿空自竒)伏遇某官人今而道古内介而
外通嘉善矜不能所學皆周孔之學(韓詩生平企仁/義所學皆孔周)舉
直錯諸枉此心即伊傅之心駪駪六轡之載馳(詩駪駪/征夫每)
(懷靡及六轡如濡載馳載驅/駪疏臻切説文馬衆多貌)落落萬物之吐氣(杜工部/覽元道)
(州舂陵行兼賊退示官吏作二首志之曰當天子分憂/之地效漢官良吏之目今賊盜未息知民疾苦得結輩)
(十數公落落然參錯天下為州/伯萬物吐氣天下少安可待矣)有懷鵷鷺之序(杜詩不/息豺狼)
(鬬空慙鴛鷺行韓詩鵷鷺欲歸仙仗裏/又丹掖列鵷鷺趙冬曦詩從容會鵷鷺)及識脊令之原
(詩脊令在原/兄弟急難)參以月評(許劭傳劭與從兄靖俱有高名/好共覈論鄉黨人物毎月輒更)
(其品題故汝南/俗有月旦評焉)慨然露奏振雲天之高誼(宋書謝靈運/傳英辭潤金)
(石高誼/薄雲天)䇿塵土之孤蹤暴公子之薦不疑昔聞其語(雋/不)
(疑傳勝之知不疑非庸人敬納其戒/遂表薦之徵詣公車拜為青州刺史)楊湖南之信陳子
今媿斯言(韓文送陳秀才彤序潁川陳彤始吾見之楊/湖南門下頎然其長薫然其和吾目其貌耳)
(其言因以得其為人及其乆也果若不可及夫湖南之/于人不輕以事接爭名者之于藝不可以虗屈吾見湖)
(南之禮有加而同進之士交/譽也又以信吾信之不失也)某敢不深自佩銘痛加砥
礪(鄒陽傳㡳厲名號者不以利傷行師古/曰㡳厲言其自修亷隅若磨厲于石者)謝恩私室敢
矜小技之文章(羊祜傳拜爵公朝謝恩私門吾所不/取杜詩文章一小技於道未為尊)不
辱公門願勉大閑之節誼(蘇文雖無以報不辱其門新/唐書卓行傳贊節義天下大)
(閑士不/可不勉)
　　代趙撫屬上衛參帥求合尖(自乆無此事以上徽/本舛錯依劉本改正)
一官頂踵冐假借之深恩(文帝紀諫説雖切/常假借納用焉)三沭肺肝
乞品題之終惠(李翰林集一經/品題便作佳士)恃在有容之大(尚書有/容德乃)
(大/)㤀其取數之多(禮記取數/多者仁也)伏念某雖出天潢(史記天/官書咸)
(池曰天五潢五潢者五帝車舍又王良旁有八星絶漢/曰天潢魏王固表分枝若木疏𣲖天潢何遜詩鳳駕出)
(天/潢)初無地望(北史公孫表傳鴈/門李氏地望懸隔)燈花何喜一科不補於
遺餘(杜詩燈花何太喜韓文豈不登/名於一科兮曽不補其遺餘)袍葉半枯萬事已
甘於濩落(東坡詩青衫半作霜葉枯莊子瓠落無/所容注瓠音䕶瓠布䕶也落零落也)浪爾
依芙蓉之幕下(見/前)誰其采薜荔於水中(薜荔音鼻戾増/韻香草屈原九)
(歌采薜荔兮水中搴芙蓉兮木末/心不同兮􁀙勞恩不甚兮輕絶)適逢先十乘於偃藩
(漢書敘傳木偃息以藩魏兮申重繭以存荆師古曰段/干木客居魏魏王敬而禮之秦欲伐魏或諫曰魏君賢)
(者是禮國人稱仁未可圖也秦遂止兵左思詩吾希段/干木偃息藩魏君梁書王僧孺傳偃息藩魏甘卧安郢)
遂得底百僚而𨽻役(杜詩有材無命/百僚底詳見前)不虞一見便辱異
知識元方而用季方乆無此事(徽本作人一天而我漢/二天信有此事○後)
(書陳紀字元方弟諶字季方與紀齊德同行父子竝著/高名時號三君毎宰府辟召常同時旌命羔鴈成羣當)
(世者靡/不榮之)媒石子而羅温子不曰非才(韓文以温生為才/於是以石生為媒)
(以禮為羅又羅/而致之幕下)借以齒牙(南史謝朓傳朓字元暉好奬/人才會稽孔顗粗有才筆未)
(為時知孔圭嘗令草讓表以示朓朓嗟吟良乆手自折/柬寫之謂圭曰士子聲名未立應共奬成無惜齒牙餘)
(論其好/善如此)傳之羽翼(柳文假以羽翼偶之騫騰駱口/賔王詩倐忽摶風生羽翼  矢)我莫
若鮑叔(史記管晏列傳生我者/父母知我者鮑子也)逢人必説項斯(見第一/巻上任)
(中書/條)遂令虧簣之山迄作合尖之塔(見此巻代/謝帥座條)唯是過
屠而大嚼(桓譚新論人聞長安樂則出門而西向笑知/肉味美則過屠門而大嚼曹植與呉質書過)
(屠門而大嚼雖不得肉貴/且快意韓詩肯效屠門嚼)難㤀見麴以流涎(杜詩道逢/麴車口流)
(涎/)兼幸生匠石之園託根未正(韓文是生於匠石之園/宋廣平梅花賦序嗚呼)
(斯梅託根非其所山/谷詩託根桃李塲)縱欲附翹材之館張本已疎(西京/雜記)
(平津矦營客館以招天下賢才次曰翹材館以待大材/任九卿將軍二千石者處之左傳注預為後地曰張本)
(公羊傳昭公二十五年秋七月上辛大雩季辛又雩傳/言上辛者為下辛張本荀崧傳左丘明張本繼未發明)
(經意多/竒偉)豈無列薦之員亦有十科之目(宋哲宗元祐元/年立十科舉士)
(法詳/别見)或蒙送上亶謂成終大鈞無垠拔士不遺於餘力
(俱見/前)小子有造歸恩豈在於他門(詩肆成人有德小子/有造李義山集卵翼)
(不自於/他門)㳟惟某官以社稷臣為詩書帥(俱見/前)喬嶽之蓄
雲泄霧人蒙潤而不知(韓魏公行狀公姿貌英待骨骼/清聳圖繪傳天下人以謂高山)
(大嶽望之氣象雄傑而包育細㣲蓄泄雲雨藏匿/寶怪蓋自然也蘇文䝉霧而行皆獲不知之潤)滄海
之包乾括坤物何歸而不得(水華海賦且其為器也/包乾之奥括地之區)尚
念碧油之屬(三朝志王公以下皆有節韜以碧油方干/詩問津求拜碧油幢歐陽詹詩十萬兵樞)
(擁碧油楊萬里詩/錦水花潭照碧油)欲舐丹竈之餘(見/前)縹緲孤鴻漸恐回
頭之斷漏(東坡孤鴻辭缺月挂疎桐漏斷人初靜時見/幽人獨往來縹緲孤鴻影驚起卻回頭有恨)
(無人省揀盡寒枝不/肯棲楓落呉江冷)差池歸燕寧能絶望於捲簾(見/前)幸
從昌黎弟子之員(韓文弟子不必不如/師師不必賢於弟子)經寘陸氏門生
之列(韓文愈與童子俱/陸公之門人也)茅茹以其征吉今期已免於西
曹(易拔茅茹以其彚征吉丙吉傳西曹/地忍之陳遵傳西曹以故事適之)桃李悉在公門
他日尚希於東閣(見/前)
　　代陳縣尉(愷/)上衛參帥求舉削
酸寒溧尉古須强箭之吹噓(韓詩酸寒溧陽尉五十幾/何髦青冥送吹噓强箭射)
(魯/縞)憔悴湘濵今累大鈞之坱圠(屈原漁父辭屈原既放/遊於江潭行吟澤畔顔)
(色憔悴形容/枯槁餘見前)百無操挾萬有狂愚然而恃大參政之寛
洪必不責小丈夫之躁妄竊以三吐哺三握髪而下士
周公豈欺我哉一舉手一投足之乞憐韓愈抑亦人耳
(俱見/前)況幸在犀甲熊旂之下(書周官函人為函犀甲七/屬虎兕六屬國語夫差衣)
(水犀之甲者三千劉熈釋名熊虎為旂軍將所建象其/猛如虎與衆期其下也柳河東平淮西雅金第煌煌錫)
(盾雕戈犀甲熊/旂威命是荷)乃無與豨苓鷄壅之中(莊子藥也其實/堇也桔梗也鷄)
(癕也豕零也是時為帝者也注/鷄壅即鷄頭名芡豨苓即猪苓)恐虗此生何用於世是
以頃者之詣府(韓文躬詣大府受/約束於下執事)敢於冐焉以呈身(舊/唐)
(書韋澳傳澳字子斐性貞退寡欲登第後十年不仕伯/兄温與御史中丞高元裕友善温請用澳為御史謂澳)
(曰高二十九持憲綱欲與汝相面汝必得御史澳不答/温曰高君端士汝不可輕澳曰然恐無呈身御史竟不)
(詣元裕之門東軒筆録孫參政抃為御史中丞薦唐介/呉中復為御史人或問曰聞君未嘗與二人相識而遽)
(薦之何也孫答曰昔人恥呈身御史今/豈求識面臺官也後二人皆以風力稱)温乎其和可知
既蒙異顧(韓文温乎其容/若加其新也)粲然有文相接實激懦衷(董/仲)
(舒傳粲然有文以相/接驩然有恩以相愛)惟是下考之垂成猶冀上天之吹
送(杜詩揚雄更有河東/賦唯待吹噓送上天)懼捲簾之或晚㤀躍冶之非祥
伏念某鹿鹿無庸徂徂何取(俱見/前)砥節礪行不能窺前
輩之藩籬(蔡邕郭有道碑砥節礪行有道正辭爾雅樊/籬郭璞云藩籬也史記曾無藩籬之艱又北)
(築長城而守藩籬莊/子吾願遊於其藩)種學績文且未識古人之糟粕(韓/文)
(種學績文以蓄其有泓涵演迤日大以肆莊子然則君/之所讀者古人之糟魄已夫糟酒滓也魄亦作粕說文)
(已漉麤/糟也)半生一第寸祿八年(左太冲詩外望無寸祿内/顧無斗儲白帖縣尉一命)
(寸/祿)茅舍聽鷄猶是儒酸之氣味(温庭筠詩鷄聲茅/店月人迹板橋霜)竹弓
射鴨安知吏隱之風流(東坡詩已作觀魚檻仍開射鴨/堂注孟郊為溧陽尉開射鴨堂)
(孟郊詩短蓑不怕雨白鷺相爭飛短楫畫菰蒲鬬作豪/横歸笑伊水健兒浪戰求光輝不如竹枝弓射鴨無是)
(非又射鴨復射鴨鴨驚菰蒲頭鴛鴦亦零落彩色/難相求杜詩吏隱逢梅福山谷詩吏隱極風流)然粗
覺無愧於心幸以此不惡於下慨念一寒之迹(范雎傳/范叔一)
(寒如/此哉)若為再命之階(周禮再/命受服)得拜馬前已遂執鞭之願
(韓文以故人稚弟拜北平王於馬/前史記雖為之執鞭所欣慕焉)無為牛後遂興見彈
之思(蘇秦傳寧為鷄口無為牛後莊子汝亦/太早計見卵而求時夜見彈而求鴞炙)然記碧油
之幢(見上/條)頗辱黄金之諾(季布傳得黄金百/不如得季布諾)以其時則
可矣敢不長鳴異乎人之求歟眞成自鬻(梅福傳昔秦/武公好力任)
(鄙叩關/自鬻)伏遇某官直方且大清任而和公路垂紳即正
槐庭之面(歐文垂紳正笏周禮秋官朝士掌/建邦外朝之法面三槐三公位焉)矦方賜履
暫為蘭畹之滋(左傳賜我先君履東至於海西至於河/南至於穆陵北至於無棣離騷經余既)
(滋蘭之九畹/兮詳見前)遇民猶兒(東坡詩青衫半作霜葉/枯遇民如兒吏如奴)求士如
渴東山𤓰苦共思零雨之遄歸(詩我徂東山慆慆不歸/我來自東零雨其濛有)
(敦𤓰苦烝在栗薪箋云敦猶專專也婦人思其君子之/居處專專如𤓰之繫綴焉𤓰之瓣有苦者以喻其心苦)
(也/)南國甘棠未若敷天之純被(詩序甘棠美召伯也/召伯之敎明於南國)顧
以椳闑扂楔之細(椳竒限戸樞闑門限扂亭㸃切門關/牡楔音屑門兩旁木韓文椳闑扂楔)
(各得/其宜)皆在毛髪絲粟之中(老泉集天下之人毛髪絲粟/之材紛紛然而起合而為一)
欲善鄭來請從隗始某敢不激昂駑鈍報稱鴻私桃李
悉在公門既感東風之鼔舞葑菲無以下體尚幾秋露
之均沾(俱見/前)
　　代趙縣丞(善倪/)上撫州林守(洽/)求舉削
贊長官之雨不善避嫌(縣丞稱贊府南部新書裴子雨/為下邳令張晴為縣丞二人俱)
(有聲氣而善語言曽論事移時吏人竊相語曰縣官甚/不和長官稱雨贊府即道晴贊府稱晴長官即道雨終)
(日如此非不和乎語林商則任廩丘尉性廉縣令丞多/貪因宴會舞令丞皆動手尉則回身而已令問其故則)
(曰長官動手贊府亦動手惟有一尉亦動手百姓何容/活耶韓文丞位高而偪例以嫌不可否事詩疏作詩之)
(人自謂避嫌之不審趙充國傳媮得避嫌之便師古曰/慊亦嫌字公羊傳言伐何避嫌也惡乎嫌嫌與鄭人戰)
(也/)戴刺史之天夙蒙假䕃(趙嘏詩尋花偶坐將軍樹飲/酒方重刺史天䕃於禁切説)
(文草隂地徐曰草所庇也入陰景曰䕃荀子木/成蔭而衆鳥息焉亦作蔭左傳木根無所庇廕)惟是升
斗之活若為分寸之躋流涎乆動於麴車(俱見/前)病顙輒
希於箕秣(河東起廢答病顙駒大而不厖可餙焉於是/衆牽駒上燥士大廡下莝以雕胡秣以香箕)
印刓果否(韓信傳刻印刓忍不能予/注手弄角訛不忍授也)冶躍可乎(見/前)竊以
寗戚之歌鬷明之言雖賢不免(韓文夫牛角之歌辭鄙/而義拙堂下之言不書)
(於傳記齊桓舉以相國叔向攜手以上然則非言之難/為聽而識之者之難遇也伏以閣下尚賢而與能哀窮)
(而悼屈既有聽之之明又有振之之力寗戚之/歌鬷明之言不發於左右則從而失其時矣)匠石之
園伯樂之廐所係尤深(韓文是生於匠石之園/長於伯樂之廐者也)既辱在
於使令且已叨於識察將以知已稱於天下乃使勤子
至于他人(俱見/前)縱欲冥心(杜詩冥心/若死灰)何以藉口(左傳晉/人曰若)
(茍有以藉口而/復命於寡君)伏念某號為宗姓實則儒生束髪所期
豈念祖宗之簪笏(束髪猶云結髪李廣傳臣結髪與匈/奴戰師古曰言始勝冠霍光傳贊光)
(以結髪内侍班彪傳結髪/學問班固傳結髪脩身)摘髭不力竟慙伯仲之壎箎
(韓詩連年取科/第若摘頷底髭)怵於食貧(詩自我徂爾三歲食貧注言/三歲以來乏於榖食已貧矣)
遂爾諾仕一行作吏已徒勞州縣之間(見/前)再轉為丞眞
覺出簿尉之下(韓文文書行丞涉筆占位署惟謹不/敢畧省官雖尊勢力反出主簿尉下)顧
惟蹇拙(乞巧文驅/去蹇拙)粗守公勤不利走趨寧免長官之罵
(韓文佩玉長裾不利走趨杜/詩醉即騎馬歸頗遭官長罵)尚能拜起孰非太守之恩
(循吏傳許丞廉吏雖/老尚能拜起送迎)試以代庖幾於環轍(韓文轍/環天下)莽誰
欺於揆牧(尚書納于百揆孔傳揆度也度百事/總百官又咨有十二牧州長謂之牧)復攝事
於子男(左雄傳今之墨綬猶古諸矦注/墨綬謂令長即古子男之國也)奈何五章漠無
寸援得不得之有命當安造物之鑪錘(增韻鑪冶也錘/傳追切通作鎚)
(鍛器莊子/鑪鎚之間)樂莫樂兮相知更傍誰家之門戸(屈原九歌/樂莫樂兮)
(新相知古今詩話元和十三年士人下第多為詩刺試/官獨章孝標作歸燕詩獻庾承宣侍郎曰積壘危巢泥)
(已落今年故向社前飛連雲樓/閣無棲處更傍誰家門戸飛)伏遇某官眼高四海(東/坡)
(詩眼高四/海空無人)氣蓋諸公(史記季布傳布弟季心氣蓋關中/晉書王濟傳風姿英爽氣蓋一時)
(李詩大梁貴公子氣蓋蒼梧雲陳后山詩才名四十年/盛氣蓋諸儒唐尚馳諸葛孔明賦氣蓋全呉胷吞大魏)
(張説宋璟碑/氣蓋風雲)千佛姓名早宜登於文石(唐王保定摭言/張倬柬之之孫)
(數舉進士不第捧登科記頂上戴之曰此千/佛名經也梅福傳登文石之陛渉赤墀之塗)三神步武
晚猶會於郎星(郊祀志蓬萊方丈瀛洲此三神山者在/渤海中天文志五帝坐後聚十五星曰)
(哀烏/郎位)戴馳孑孑之旟(詩孑孑干旟在浚之都注孑孑干/旟之貌鳥隼曰旟建旟謂州長之)
(屬/)有偉皇皇之轡(見/前)胡然斂惠(韓文斂此大惠/兮施於一州)復此專
城(古詩四十專城居后山詩四十專城古亦稀李/詩虎符合專城王摩詰詩少年白晳專城居)公不
嫌旋馬於蟻封(鄧粲晉紀王湛字處冲隱德人莫之知/兄子濟往省湛濟性好馬而所乘馬駿)
(駛湛曰此雖小駛然力薄不堪苦近見督郵馬當勝此/濟取督郵馬與湛試之歩驟不異於濟而馬不相勝湛)
(曰今直行車路何以别馬勝不唯當就/蟻封耳於是就蟻封盤旋馬果倒踣)士則歎烹鷄於
牛鼎(史記函牛之鼎不可以烹鷄邊讓傳傳曰函牛之/鼎以烹鷄多汁則淡而不可食少汁則熬而不可)
(熟/)雙旌屬耳(新唐書百官志節度使辭日賜雙旌雙節/記室新書太守雙旌五馬霍光傳將軍之)
(廣明都郎屬耳/注屬耳近耳也)五袴煖然(東觀漢紀廉范為蜀郡太守/百姓歌之曰廉叔度來何暮)
(昔無襦今五袴/莊子煖然似春)謝康樂之文章尚餘此地(南史謝靈運/幼便頴悟文)
(章之美與顔延之為江左第一襲封康樂/公為臨川内史在郡遊放為有司所糾)顔平原之氣
節如見其人(新唐書顔眞卿為殿中侍御史宰相楊國/忠惡之出為平原太守後遷撫州刺史撫)
(州志公為刺史建土塍陂/溉田民感其惠立祠祀之)竊觀帥屬之文(尚書六卿分/職各率其屬)
可見察吏之意不知庸下還入選中(劉孝綽啓寵光/曲被獨在選中)既
旁無蟠木之容姑且作大鈞之問(俱見/前)盡枿去牙角雖
無績學之泓涵(枿牙葛切説文伐木餘也廣韻伐木餘/枿也謂斫髠而復生漢書三枿之起或)
(作蘖書若顚木之有由蘖韓文博陵崔斯立種學績文/以蓄其有泓涵演迤日大以肆既禁不得施用則盡枿)
(去牙角一躡故跡/破崖岸而為之)託根借恩光或許孤芳之皎潔(山谷/詩江)
(梅有佳實託根桃李塲桃李終不言朝/露借恩光孤芳忌皎潔冰雪空自香)
　　代黄縣簿(夢得/)上樓倉漕(觀/)求合尖
瞻使槎於霄漢無地脩容(荆楚歲時記漢武帝令張騫/使大夏尋河源乘槎經月而)
(至一處見城郭如官府室内有一女織又見一丈夫牽/牛飲河杜詩繡衣春當霄漢立柳文脩容於轅門之外)
(躡履於油幢/之前詳見前)抗簿領之塵埃以身得察(北山移文抗塵/容而走俗狀梁)
(書朱屛傳當局簿領伏挺傳簿領沉廢王瞻傳不廢簿/領劉孝綽傳簿領亦宜稍習何敬容傳勤于簿領又簿)
(領文案不復經懷韓詩判司卑官不堪説未免/捶楚塵埃間樂毅傳假節于魏以身得察於燕)聞高標
之戍削(李詩高標絶人喧杜詩妙選異高標又高標跨/蒼穹子虗賦衯衯裶裶揚祂戍削師古曰揚舉)
(也祂曵也或舉或曵則戍削然見其降殺之美也一云/戍鮮也削刻除貌今按説文戍雪律切從戊含一滅也)
(九月陽氣㣲萬物畢成陽下入地也戍/音絮乆人持戈守邊也二字宜有辨)絶末俗之夤緣
(夤通作寅夤緣連也韓/詩青壁無路難夤緣)遂忍恥以自鳴望徼恩於回顧
竊以為山九仞正虞一簣之虧(見/前)持綆百尋斯動三塗
之望(左傳正義服䖍云三塗太行轘轅崤渑也謂三塗/為三處道也柳文有行三塗之艱而墜千仞之下)
(者過之者日千百人皆去而不顧其人猶望而不止也/俄而有若烏獲者持長綆千尋徐而過焉其力足為也)
(其器足施也號之而不顧顧而曰/不能力則其人知必死於大壑矣)故功莫崇於引重(灌/夫)
(傳兩人相/為引重)而恩無大於成終必以為無益而舍之則未
有不求而得者(曹植與呉質書夫求而不得者/有之矣未有不求而自得者也)伏念某
﨑嶇百戰(陸賈傳﨑嶇山徑間潘岳賦軌﨑嶇以低昂/王昌齡詩為君百戰如過籌山谷詩劉郎才)
(力能/百戰)濩落一科棲枳棘之叢中但合出朱而入墨搴芙
蓉兮木末安知汎綠以依紅(俱見/前)偶效役於轅門(項藉/傳羽)
(見諸矦將入轅門張宴曰軍行以車為陣相向為門/故曰轅門師古曰周禮掌舍王行則設車宫轅門也)遂
贅員於幕府文書堆案眞成俗吏之為(元稹詩滿眼文/書堆案邊山谷)
(詩文書堆案睡自語賈誼傳夫移風易俗使天下回心/而向道類非俗吏之所能為也俗吏之所務在于刀筆)
(筐篋而不/知大體)獄訟如絲粗了癡兒之事兩蒙連率交剡公
車惟是緇衣之三章尚須華衮之一字月明繞樹自憐
烏鵲之何依(俱見/前)海上問津或謂斗牛之可訪(宋之問/詩明河)
(可望不可親願/得乘槎一問津)惟是夙蒙於廉察(惟是二字複出疑舛/張敞傳察廉為甘泉)
(倉長趙廣漢傳/察廉為陽翟令)未嘗得效於使令冐然有言可謂不韙
(韙羽鬼切説文是也左/傳犯五不韙而以伐人)然茍以昌平之言可信(韓文友/朋之中)
(所敬信者昌平孟柬野東野吃吃説足下不離口崔大/敦詩不多見每每説人物亦以足下為處子之秀近又)
(得李七翺書亦云足下之文遠其兄甚夫以昌平之/賢其言一人固足信矣況又崔與李繼至而交説耶)則
或如尹公之取必端徑援筆以㸃睛(張彦遠名畫記張/僧繇於金陵安樂)
(寺畫四白龍不點眼睛每云點睛即飛去人以為妄誕/固請㸃之須臾雷電震壁二龍乘雲騰去上天二龍未)
(㸃眼者/尚在)當勒銘於刻骨(曹植表鏤/肌刻骨)恭惟某官盛名如晝
和氣猶春自其甲進士之科(儒林傳歲課甲科/四十人為郎中)即合庚
佐王之學(禮記其日庚辛注庚之言更也易/先庚三日王弼注申命令謂之庚)百川既倒
屹砥柱之固存(韓文障百川而東/之迴狂瀾於既倒)萬木盡僵凜嶺松之
獨秀(韓詩森森萬木夜僵/立陶詩冬嶺秀孤松)由曲臺之議禮(翼奉傳未央/宫有曲臺殿)
(鄒陽傳秦倚曲臺之宫枚乘傳遊曲臺臨上路王尊傳/行幸曲臺儒林傳孟喜舉孝廉為郎曲臺署長又后蒼)
(説禮數萬言號曰后氏曲臺記藝文志曲臺后蒼九篇/注行射禮於曲臺后蒼為記故名曲臺記漢官儀大射)
(於曲臺晉灼曰天子射宫也長門賦覽曲臺之央央唐/禮樂志唐初用隋禮元和間王彦盛始為曲臺新禮三)
(十巻文選曲臺之禮九師之易/沈隱矦集復禮曲臺反樂宣榭)謂直筆以記言(謂字/疑舛)居
然偏城(臧洪傳論偏城/既危曹袁方穆)斂此大惠(韓文斂此大惠/兮施於一州)田里
之無愁歎有偉民庸(周禮民/功曰庸)原隰之有光輝亟將使指
(司馬相如傳宣其使指令百姓皆/知天子意馮奉世傳奉使有指)福星所照(宋四朝國/史哲宗念)
(東國困於役竄復以鮮于侁為京東轉運使司馬光曰/以侁之賢不宜使居外顧齊魯之區雕敝已甚須侁為)
(福星救之耳比行曰福星往矣/安得如侁百輩布列天下乎)旱魃已消(詩旱魃為虐/如惔如焚箋)
(曰魃鬼人形眼在頂上神異經南方有人長二尺袒身/兩目在頂上走行如風名曰魃所見之國大旱赤地千)
(里/)然設有膠東三萬户之流民(循吏傳王成為膠東相/治甚有聲宣帝最先襃)
(之下詔曰膠東相成勞來不勸流民自占八萬餘口/其賜成爵關内矦按三萬戸當作八萬口由記之誤)必
將匄江西斗升水而活我(莊子君豈有升斗之水而活/我哉又激西江之水而迎子)
尚煩周度(詩周爰/咨度)為此曲防然後遄四牡之歸(見/前)於以
扈六飛之馭(後從曰扈袁盎傳陛下騁/六飛注六馬之疾若飛也)思天地之大矣
念人物之𦕈然欲善鄭來請從隗始(俱見/前)主簿能令公
喜今謂斯何(郄超傳超為桓温參軍傾意禮待時王珣/為温主簿亦為温所重府中語曰髯參軍)
(短主簿能令公喜能令公怒超髯/珣短故也韓文今者人謂斯何)使者或不汝容信乎
命矣(東坡詩勸農使者不汝/容因君作詩先自劾)
　　代回楊評事(洪之/)謝求薦
立一鶚之表方有待焉(鄒陽傳鷙鳥累百/不如一鶚詳見前)遺雙魚之書
何其駛也(古辭飲馬長城窟行客從遠方來遺我雙鯉/魚呼童烹鯉魚中有尺素書増韻駛馬行疾)
(也魏晉世語司馬宣王辟州泰三十六日擢為新城太/守宣王為泰㑹使尚書鍾繇調泰君釋褐登宰府三十)
(六日擁麾蓋守兵馬郡乞兒乘小車一何駛乎泰曰誠/有此君名公之子少有文采故守吏職獮㺅騎土牛又)
(何遲也衆賔咸悦益部耆舊傳雜記云每朝會何祇坐/次楊洪洪嘲祇曰君馬何駛祇曰故吏馬不敢駛但明)
(府未著/鞭耳)不能辭璧(左傳受/飧反璧)又愧報瓊(詩投我以木瓜/報之以瓊琚)恭
惟某官騰茂蜚英(司馬相如傳激清流揚/微波蜚英聲騰茂實)閎中肆外(韓/文)
(先生之於文可謂閎/其中而肆其外矣)十事九律僃知小大之情(主父偃/傳所言)
(九事其八事為律令一事諫伐匈奴按十事九律當作/九事八律但宋人承誤已乆如余元一賀荆南劉帥啓)
(云當宁興嗟幾十事而九律士林爭覩謂一代之幾人/是也禮記必察小大之比以成之注小大猶輕重已行)
(故事/曰比)千條萬端未容上下其手(左傳穿封戌與公子圍/爭鄭囚正于伯州犁伯)
(州犁上其手曰夫子為王子圍寡君之貴介弟/也下其手曰此子為穿封戌方城外之縣尹也)見何晚
也(主父偃傳公皆安/在何相見之晚也)愛莫助之儻寛食麨之期(東坡詩/忍飢待)
(食明年麨/詳見前)敢愛拔茅之力(易拔茅茹韓文吾/豈有愛于力乎哉)此亦公舉
安用謝為(談賔錄唐證聖中劉竒為侍郎注張文成司/馬鍠為御史二人因申屠瑒以謝竒正色曰)
(舉賢無私/何以見謝)某報國無功知賢不早翺亦云審知足下矣
豈復寘疑(韓文近又得李七翺書亦云足下之文過其/兄甚故不待求見相信已熟既相見不要約)
(已相親審知足下/之才充其容也)起在此敢勤他人乎更祈加察(見/前)
　　回資官王縣尉(昌大/)謝舉狀
某謹簡乃僚因剡公車之牘(見/前)冥升在上詎收私室之
恩(易冥升在土消不富也注進而不息故雖冥/猶升羊祜傳拜爵公朝謝恩私門吾所不取)從而謝
焉非所望也伏惟某官器能環碩趨造端温紫電神鋒夙
志屠龍之學(古今注呉大皇帝有實劒六一曰白虹二/曰紫電三曰辟邪四曰流星五曰青冥六)
(曰百里王勃滕王閣序紫電青霜王將軍之武庫唐中/宗授張錫尚書制白虹良寶紫電竒鋒詳十三巻回王)
(正奏/條)青冥强箭暫閑射鴨之弓今大夫羅而置幕中
宜諸公爭令出門下(俱見/前)亦意飛黄之去(符瑞圖曰騰/黄者神馬也)
(其色黃亦名乘黄亦曰服黃或作古黃或曰翠黄一名/紫黃其狀如狐背上有兩角出白民之國乘之壽三千)
(歲萬畢術曰天下有道飛黃服皁注/黄帝時飛黄服皁韓詩飛黄騰踏去)何憂破白之難勤
子至他人乎輒復吹噓而送上見我有此客否定皆摸
索於暗中(俱見/前)某過厚貽箋良高陳誼(莊子屠羊説居/處卑賤而陳義)
(甚/高)蘋蘩可薦其何恨行潦之濵(左傳蘋蘩蕰藻之菜潢/汙行潦之水可薦於鬼)
(神可羞/於王公)桃李不言度有成蹊之日(見/前)
　　回郭僉判(仲洪/)謝舉狀
謹簡乃僚輒效吹噓之送(尚書愼簡乃僚杜詩/唯待吹噓送上天)非相為
賜何勤駢儷之詞(榖梁傳虞虢之相救非相為賜也今/日亡虢而明日亡虞矣公羊傳唇亡)
(則齒寒虞虢之相救非相為賜則晉今日/取虢而明日虞從而亡爾注賜猶惠也)銜袖鳴謙(韓/文)
(文書銜袖易/鳴謙貞吉)開緘擊節(謝尚傳坐者撫掌擊節袁宏傳/後生擊節懦夫增氣南史王籍)
(傳至若耶溪賦詩云蟬噪林逾靜鳥鳴山更幽劉孺見/之擊節不能已也王筠傳沈約製郊居賦讀至墜石堆)
(星及水懸埳而帶坻皆擊節稱贊魏略王朗答太/祖書承旨之日撫掌擊節東坡詩擊節為爾謡)恭惟
某官器資凝遠文獻靖共(見/前)大夫不均我獨勞洊子男
於四國(詩大夫不均/我從事獨賢)陛下用少臣已老尚賓客於諸矦
(漢武故事上至郎署見一老郎鬢眉皓白問何其老也/對曰臣姓顔名駟以文帝時為郎文帝好文而臣好武)
(景帝好老而臣尚少陛下好少而臣已老是以三葉不/遇上感其言擢為會稽都尉杜詩甫也諸矦老賔客)
所聞止一簣之虧然乆閲千帆之過(劉夢得詩沉舟側/畔千帆過枯木前)
(頭萬樹春東坡/詩流落千帆側)陟彼北山而憂父母慕有切於終身(詩/陟)
(彼北山言采其杞王/事靡盬憂我父母)失之東隅而收桑榆恩冀沾於錫
命(見/前)有嘉懇欵合命那融(那囊何切爾雅於也注語之/絶韻也融余中切爾雅長也)
(此蓋俗語那/移通融之意)用是采焦尾之桐(蔡邕傳呉人有燒桐以/㸑者邕聞火烈之聲知)
(其良木因請而裁為琴果有美音而其尾猶焦故時人/名曰焦尾琴焉捜神記呉人有燒桐以㸑者蔡邕聞其)
(爆聲曰此良桐也因請之削以為琴而燒不盡因名焦/尾琴有殊聲焉蕭子顯齊書王仲雄善彈琴當時妙絶)
(江左有蔡邕焦尾琴在主/衣庫上勑五日一給仲雄)初非有捩鼻之木(捩力結切/抝也増韻)
(紾也捋也宋俞文豹唾玉集太宗子元儼有威聲號八/大王有人謁張乖崖投丞相及給事書皆納之袖中無)
(語及八大王書乃曰眞捩鼻木按南史殷浩語孫盛曰/莫作强口馬我當捩卿鼻孫曰卿不見決鼻牛人當勞)
(卿頸捩鼻木乃獸毉所用牛馬鼻為木所捩不得不從/猶云為人牽鼻也宋人好用當代人語入文字中如有)
(蟹無通判及近水樓臺先得月等語唾玉集世罕見/故此語似稍僻今以對焦尾之桐蓋以生對熟法也)觀
其主觀其所主幸可免勢利之嘲簡厥脩簡其不脩願
不負品題之意(尚書簡厥修亦/簡其或不修)
　　回成都副將謝舉狀
行三軍則誰與正賴戎昭(左傳戎昭果毅/以聽之之謂禮)舉一人焉拔
尤亦惟世選(尚書世/選爾勞)何勤私謝更以文為恭惟某官敭
厯甚詳慨慷自許(慷口朗切或作慷説文慨也慨口溉/切慷慨壯士不得志也通作愾晉書)
(段灼傳此賈誼所以慷慨于漢文又私懷慷慨陸機傳/言論慷慨冠乎終古夏統傳子路見夏南憤恚而忼愾)
執干戈衛社稷克稱其家(禮記戰于郎公叔禺人與其/隣童汪踦往皆死焉魯人欲)
(勿殤童汪踦孔子曰能執干戈以衛社稷/雖欲勿殤也不亦可乎韓文稱其家兒也)安邊境立功
名不聞亦式(鼂錯傳安邊境立功名在于良將不可不/擇也詩不諫亦式不聞亦入傳性與天合)
(也箋云不聞人之/道説亦自合于法)是堪勇往爰以名聞某獲共扞城(詩/傳)
(干捍也箋干也城也皆所以禦難也左傳百官承事朝/而不夕此公矦之以扞城其民也故詩曰糾糾武夫公)
(矦干城東坡詩誰/信儒官也捍城)敢㤀推轂(馮唐傳臣聞上古王者遣/將也跪而推轂詳見前)
霸陵醉尉呵李廣不足為懷(李廣傳嘗夜從一騎出從/人田間飲還至亭霸陵尉)
(醉呵/止廣)成都猛將有花卿尚須努力(杜詩成都猛將有花/卿學語小兒知姓名)
　　回史郡僉謝提刑舉狀
使家選衆所舉惟賢(韓詩州家申名使家/抑坎軻秖得移荆蠻)記室脩辭何
為至我(續漢百官志三公大將軍皆有記室主上表章/報書記孔平仲談苑前輩與大官書多稱執事)
(與足下劉子元與宰相書曰足下韓退之與張僕射書/曰執事即其例也記室本王矦賔佐之稱他人不可通)
(用/)自合巻還於鯨錦(杜詩錦鯨巻還/客始覺心和平)又疑已費於麝煤
(山谷詩萬里風帆水著天麝煤鼠尾過年年滄江盡夜/虹貫月定是米家書畵船麝煤謂墨也又廷珪贗墨出)
(蘇家麝煤漆澤紋烏鞾又書回銀鉤壯句與麝煤香又/成都九經石歲乆麝煤寒又一幅溪藤照麝煙李建中)
(題楊凝式大字壁詩枯杉倒/枝霜天老松煙麝煤風雨寒)伏惟某官掞材不貲(蓋寛/饒傳)
(用不貲之軀師古曰訾與貲同不貲/者言無貲量可以比之貴重之極也)藏器有用(易君子/藏器于)
(身待時/而動)暫作糟丘之主(監酒/務)屈為冰幕之賔(韋應物詩/文苑臺中)
(妙氷壺/幕下清)奮迅驥程何慮缺書馬之一(萬石君傳石建為/郎中令奏事下建)
(讀之曰書馬者與尾而五/今廼四不足一獲譴死矣)飛騰鶚表便當足鳴鹿之三
(左傳歌鹿鳴/之三三拜)是為特逹之知豈俟吹噓之送(俱見/前)某誤
勤稱謝但切負慙同寮未嘗聞知人遐不謂矣(舊唐書/婁師德)
(傳狄仁傑未輔政師德薦之武后問師德知人乎對曰/臣嘗同僚未聞其知人也后曰朕用卿師德薦也誠知)
(人矣詩心乎愛矣遐不謂矣注遐逺謂勤也我/心愛此君子君子雖逺在野豈能不勤思之乎)貪天之
功以為己渠敢爾邪(左傳介之推曰竊人之財猶謂/之盜況貪天之功以為己力乎)
　　代回楊評事(洪之/)謝舉狀
助國薦賢我已慙於不武(呉良傳為國所重必在得人/報恩之義莫大薦士左傳勝)
(之不武不勝為笑又以亂易整/不武又仁而不武無能逹也)飛牋陳誼公何富於斯
文(莊子屠羊説身處卑賤而陳/誼甚髙禮記多文以為富)進而三薰(韓文方將坐/足下三浴而)
(三薰/之)敢不重拜(左傳穆叔曰臣聞之訪問於善為咨咨/親為詢咨禮為度咨事為􁁸咨難為謀)
(臣獲五善/敢不重拜)恭惟某官居官能大(柳文先君石表陰先友/記袁高河南人以給事)
(中敢諫爭貞直忠謇舉/無與比能使所居官大)折獄惟良(尚書非佞折/獄惟良折獄)廣厦萬
間徒啓乏才之歎(杜詩安得廣/厦千萬間)陽春一曲反成寡和之
音(岑參詩獨有鳳凰池上/客陽春一曲和皆難)頃珠璧之暗投恨衣裘之晚
索(俱見/前)深恐遠井之待(陳后山詩巧手莫為無/麫餅誰能畱渴需遠井)有孤時
夜之求(莊子見卵而求時/夜注責司晨也)汔濟云初(易小狐汔濟濡其/尾説文汔水涸也)
(疏汔者將盡之名小才不能濟難事同小狐/雖能渡水而無餘力必須水汔方可渉川)踐盟敢後
子若無言幾失子況又崔李之繼至交説耶(左傳晉叔/向適鄭鄭)
(鬷蔑惡欲觀叔向從使之收器者而往堂下一言而善/叔向執其手以上曰昔賈大夫惡娶妻而美三年不言)
(不笑御以如皋射雉獲之其妻始笑而言賈大夫曰才/之不可以己子若無言吾幾失子矣韓文夫以昌平之)
(賢其言一人固足信矣況/又崔與李繼至而交説耶)君家所有更贈君無㤀孔孟
之養氣傳道者(山谷送張叔和詩但回此光還照已平/生倦學皆日新我提養生之四印君家)
(所有更/贈君)某初緣然諾(張耳傳此固趙國立名義不侵為/然諾者也灌夫傳夫不好文學喜)
(任俠已然諾/注已必也)洊辱詞華得古磬於犍為君言過矣(見/前)獻
天球於清廟予日望之(尚書天球河圖在東序天/球美玉也或作璆餘見前)
　　回高承直(不倚/)謝舉
奉一札以推賢徒得君重(後漢書循吏傳一札十行汲/黯傳吾徒得君重注徒但也)
(重威/重也)合衆言而剡奏安用謝為(見/前)貽箋惠然(詩惠然肯/來惠順肯)
(可也有順/心則可來)為禮過矣恭惟某官蜚英戚畹(漢紀寄肺/腑於戚畹)策
雋儒林翠竹碧梧籍甚名家之秀(韓文退見少傅翠竹/碧梧鸞鵠停峙能守)
(其業/者也)紅蓮綠水藹然入幕之賔(南史庾杲之傳庾景行/汎綠水依芙蓉何其麗)
(也詳/見前)國人曰賢然後用之君子之道焉可誣也某與箝
紙尾(南史蔡廓遷吏部尚書曰選事若悉部見付不論/不然我不能為徐干木署紙尾韓文鉗以左手右)
(手摘紙尾鴈/鶩行以進)甚靦面顔(説文靦面見也徐曰凡人所瞻/視心實見之故有識别無恥之)
(人面見之而已心實否也國語雖靦然人面哉實禽獸/也詩注􁂦姡也姡戸刮反醜也使女為鬼蜮則不可得)
(見汝姡然有面目乃是人也孫/炎曰􁂦與姡皆面見人之貌)遣介奉咫尺書良感渠
渠之意(韓信傳發一乘之使奉咫尺之書師古曰八寸/曰咫咫尺者言其簡牘或長咫或長尺喻輕率)
(也廣韻渠/渠勤也)今子使萬里外敢懷惘惘之憐(昌黎送殷員/外序今人適)
(數百里出門惘惘有離別可憐之色今子使萬里外/國獨無幾㣲出於言面豈不眞知輕重大丈夫哉)
　　代回危敎授(稹/)謝列薦(稹及第經年未脱選調入/京注授幾一年而未得闕)
　　(○危稹字逢古臨川人淳熈中進士以詩名著厯/屯田郎中上言國家治亂之故忤用事者出知漳)
　　(州後歸與鄉老為眞率㑹所著有巽齋集弟和開/禧初進士為上元主簿大闢祠宇以祀明道先生)
　　(眞西山/記之)
舉爾所知不如鄉人之善者於我乎館今為有力者奪
之(檀弓生於我乎館死於我乎/殯莊子有力者負之而走)隨衆笑而笑焉非所謝
而謝也恭惟某官早收名第(韓詩連年/收科第)獨振妙聲(廣韻/妙好)
(也又小年也杜詩明公獨妙年/潘岳西征賦終童山東之英妙)坐廣文之氊似成二十
四考(杜詩廣文到官舍又坐客寒無氊新/唐書郭子儀傳校中書令考二十四)待公車之詔
行及三百六旬(東方朔傳令待詔公車尚/書朞三百有六旬有六日)所頼金玉之
相(詩追琢其章金玉其/相相思將切質也)不改簞瓢之樂昔三人占而汝
則逆用靜為宜(尚書三人占則從二人之言又卿士從/龜從筮從汝則逆庶民逆吉龜筮共違)
(于人用静/吉用作凶)今八音諧而人以和來儀可必(尚書八音克/諧無相奪倫)
(神人以和又簫韶/九成鳳凰來儀)某甚腐於力(韓詩弱于材/而腐于力)徒味其言
(鄭當時傳誠/有味其言也)荀文若之不進不休於予愧甚吾夫子之
可乆可速惟君裁之
　　代回崇仁潘宰(方/)謝舉(代何月湖/)
比剡需章聊紀陟明之績(尚書三考黜陟/幽明詳見前)鼎來巽牘顧
捐投暗之疑(比需鼎巽/四卦名)受言藏之(詩彤弓弨兮/受言藏之)無可謝
者恭惟某官刃有餘地(莊子恢恢乎其於/游刃必有餘地矣)琴不下堂(韓/詩)
(外傳子賤治單父彈鳴/琴身不下堂而單父治)君子學道則愛人計望風而成
俗小人難事而易悦肯違道以近名(尚書㒺違道以干/百姓之譽莊子為)
(善無/近名)作新鴞泮之好音(鴞音梟詩翮彼飛鴞集于泮林/食我桑黮懷我好音疏云惡聲)
(之鳥食桑黮而變音喻不/善之人感恩惠而從化)餘事虹隄之竒觀(韓詩餘事/作詩人王)
(荆公詩餘事文章海外傳山谷詩石隄眠長虹朝野簽/載趙州石橋望之如初月出雲長虹飲澗六一居士集)
(有偃虹/隄記)是為實茂(司馬相如/傳騰茂實)當以名聞某推轂力綿(鄭/當)
(時傳其推轂士嚴/助傳綿力薄材)投簪心棘(文選昔聞投簪逸海岸今/見解蘭縛塵纓又聊以投)
(吾簪棘/急也)潘令君之桃李度已成隂(晉潘岳為河陽令植/桃李花人號曰河陽)
(一縣花庾信枯木賦若非金/谷滿園樹即是河陽一縣花)何將軍之山林惟當托䕃
(杜工部陪鄭廣文遊何將軍山林詩不識南塘路今知/第五橋宋張禮茂中遊南城記云今第五橋在韋曲之)
(西與沈家橋相近南塘不審所在按許渾詩云背嶺枕/南塘其亦在杜曲左右乎月湖金谿人崇仁為隣邑故)
(偕以/為況)
　　代回涂察推(岑求舉未允/)
通家講好托年契以為多(孔融傳累世通家柳文於崔/君有通家之舊摭言俱捷謂)
(之同年進士會宴曲江崔彖告假不赴乃以彫幰載妓/遊觀崔沆為主罰錄事判之云紫陌紅塵便隔同年之)
(面青雲得路可知異日之心杜荀鶴次同年/張曙詩九華仙叟驚凡骨同到蓬萊豈偶然)助國薦賢
惜歲員之無幾裘不供於晚索璧乃負於暗投(俱見/前)所
幸在邦域之中必能察形骸之外(莊子今子與我遊於/形骸之内而子索我)
(於形骸之外不亦過乎/韓詩誰能檢㸃形骸外)恭惟某官槐根之芷(荀子蓬生/麻中不扶)
(而直蘭槐之根是為芷注蘭槐香草也本草白芷一名/白茞陶𢎞景云離騷所謂蘭茞也蘭槐當是蘭茞别名)
(故云蘭槐之/根是為芷也)蘭茁其芽(韓文幼子姢好靜秀瑤環瑜/珥蘭茁其芽稱其家兒也)俊
逸參軍已露囊中之穎(李詩俊逸/鮑參軍)逍遙嘉客竟歸幕府
之羅(詩所謂伊人于焉逍遙/又所謂伊人于焉嘉客)乃今懷黄拖紫之人(楊僕/傳懷)
(銀黄注黄金印也晉書儒林傳紆青拖紫服冕乘軒魏/略紆青拖紫以千萬為數沈約齊司徒安陸昭王碑自)
(兹以降懷/青拖紫)半是汎綠依紅之客寧須畵餅(俱見/前)更助譟
旗(㓂恂傳士馬四集幡旗蔽野恂乃令士卒乘城鼔譟/六一居士集安得二子接揮鋒兩交鋩我亦願助勇)
(鼓旗譟其旁管輅别傳瑯琊太守單子春聞輅一黌之/儁欲得見輅輅造之大㑹賔客百餘人輅問子春今欲)
(與輅為對者若府君四座之士/邪子春曰吾自與卿旗鼔相當)某有味其言甚腐于力
請待來年之麨時則易然(俱見/前)恐及往戍之𤓰風斯下
矣(莊子故九萬里/則風斯在下矣)
　
　
　四六標準巻三
欽定四庫全書
　四六標準巻四　　　　　宋　李劉　撰
　舉科目(宋史選舉志凡六門一曰科目二曰學校試/三曰銓注四曰補䕃五曰保任六曰攷課)
　　謝劉閣學(光祖/)舉節操方正可僃獻納科(宋史劉/光祖字)
　　(德脩簡州陽安人登進士第累官起居郎集議卜/孝宗山陵與朱熹皆謂㑹稽山陵土薄水淺乞議)
　　(改卜熹與祠光祖再疏畱之劉德秀劾光祖出為/湖南運判不就韓伲冑擅朝目士夫為偽學光祖)
　　(撰涪州學記諫官張全指為謗訕謫居房州侂胄/誅召除右文殿修撰知襄陽府進寳謨閣待制知)
　　(遂寧府改京湖制置使以寳謨閣學士知潼州府/嘉定十五年卒諡文節趙汝愚稱其論諫激烈似)
　　(蘇軾懇惻似范祖/禹世以為名言)
遠客從軍自分塵埃之内(鄭吉傳以卒伍從軍數出西/域王粲從軍詩從軍有苦樂)
(但問所從誰漢詩十五從軍征八十始得歸左延年從/軍行苦哉邊地人一歲三從軍又從軍何等樂一驅乗)
(雙駁梁江淹從軍詩從軍出隴北長望隂山雲隋孫萬/壽詩郗超初入幕王粲始從軍李詩從軍玉門道逐虜)
(金微山王維詩簇甲/從軍易風雲識陣難)近臣薦士許司雨露之邊(杜詩獻/納司存)
(雨露邊地分/清切任才賢)以仞牆則未窺(栁文杜黄裳為相有牆仞/不佞以謀又難窺夫子牆)
(唐文粹烏可究其/津涯而窺其牆仞)且尺牘之不貢(陳遵傳與人尺牘/文選盡言非尺牘)敢
謂暗中之摸索怱蒙送上以吹嘘此難求之今人斯可
稱曰知己(俱見/前)竊以為臣止於敬皆有陳善閉邪之心
事君致其身豈無明目張膽之志(大唐新語韋仁約彈/右僕射褚遂良遂為)
(同州刺史遂良復職黜仁約為清水令或慰勉之仁約/􁕠曰僕守狂鄙之性假以雄權而觸物使發丈夫當正)
(色之地必明目張膽不/能碌碌為保妻子也)自方正為賢良之號(漢文帝紀/二年詔舉)
(賢良方正能直言極諫者以匡朕之不逮武帝/紀建元元年詔舉賢良方正直言極諫之士)而獻納
歸侍從之班(隋唐嘉話武宗即位/謂兩省為侍從班)視嘉言罔伏之時(尚/書)
(嘉言罔/攸伏)無不諫亦入之意(詩不聞亦式/不諫亦入)然元祐十科之
創建不落第三(宋史選舉志元祐中司馬光為相奏請/設十科舉士一曰行義純固可為師表)
(科有官無官人皆可舉二曰節操方正可僃獻納科舉/有官人三曰智勇過人可僃將帥科舉文武有官人四)
(曰公正聰明可僃監司科舉知府以上資序五曰經術/精通可僃講讀科六曰學問該博可僃顧問科七曰文)
(章典麗可僃著述科以上有官無官人皆可舉八曰善/聽獄訟盡公得實科九曰善治財賦公私俱便科十曰)
(練習法令能斷請讞科以上舉有官人應職事官自尚/書至給舍諫議寄祿官自開府儀同三司至大中大夫)
(職官自觀文殿大學士至待制每歲須於十科内舉三/人仍具狀保任中書置籍記之其人任官無狀坐以謬)
(舉之罪詔/皆從之)至紹興五載之選掄以此居一(宋史選舉志/紹興三年復)
(司馬光/十科)蓋象龍亦有致雨之理(法言象龍之致雨艱矣/哉龍乎龍乎淮南子土)
(龍致雨許愼注云湯遭旱作土龍以象雲從龍也唐牛/僧孺象化説象龍禱雨三月不應巫病民盜王甚愁孺)
(有言曰王無愁也象之誤也夫龍善化雨而時乎在天/天使雨龍得化不使雨龍不得化聖人象龍而救民是)
(乃象其/化者也)而存羊實餘愛禮之心儻非其人難稱此意如
某學未聞道年不後人(陳後山集聖俞以詩名家仕/不前人年不後人可謂窮矣)好
論古今未離舉子之習氣(東坡詩習氣尚饞貪又多情/好事餘習氣又書生習氣未)
(能/無)儳説得失不過處士之大言(儳音讒又仕陷切説文/儳互不齊也廣韻輕言)
(也又參雜也禮記母儳言朱氏曰謂儳長者之先而言/後漢書孔僖傳鄰房生梁郁儳和之注儳謂不與之言)
(而傍􁕠也方術傳論處士純盜虛名無益于用東坡答/李端叔書妄論利害儳說得失此正制舉人習氣譬之)
(候蟲時鳴自鳴自己何足損益又上皇帝書賈生固天/下之奇才所言亦一時之奇䇿然請為屬國以繫單于)
(則是處士之大/言少年之鋭氣)夲浪為錦城雪嶺之觀(杜詩煙塵犯雪/嶺又雪嶺界天)
(白錦城/熏日黄)乃輒與祈山天水之役(蜀志諸葛丞相率諸軍/攻祁山南安天水安定)
(三郡叛魏應蜀關中響震郡國志祁山在成州長道縣/東十里漢水逕其南有諸葛武矦壘壘之左右猶有豐)
(草葢武矦所植也圖經云祁山去秦之天水縣三十里/山圍六七里髙數十丈晉志天水郡漢明改漢陽治上)
(邽魏為重鎮晉分為天水及武/陽兩郡兼置秦州唐為秦川)空有幕中之辯(見/前)竟無
堂上之奇(文選張協詩何必操/干戈堂上有奇兵)誰誤聽聞忽蒙論薦我
於辭命則不能也謾稱春藻之葩(曹植文章序質素也/如秋蓬摛藻也如春)
(葩山谷詩挽條咀春/葩韓詩天葩吐奇芬)人之彦聖其心好之浪許秋竿之
節(白樂天詩無波古/井水有節秋竹竿)平生失在小丈夫之悻迺今亦有
大君子之知所可䝿者遇大賢韓子所以賀矦喜(昌黎/薦矦)
(喜狀其人自言為閣下所知面有矜色曰矦喜死不恨/矣愈感其言賀之以酒謂之曰盧公天下之賢刺史也)
(未聞有所推引葢難其人而重其事耳今子鬱然為選/首其言死不恨固宜也身在貧賤為天下所不知獨見)
(遇於大賢/為可貴耳)不待求而後施德柳侯於是感崔卿(柳河東/上大理)
(崔大卿應制舉啓古之知己者不待來求而後施德舉/能而已其受德者不待成身而後拜賜感知而已故不)
(叩而響不介而合則其/舉必至而其感亦甚)不謂古心(韓文孟生江海/士古貌又古心)復見
今世兹蓋伏遇某官四朝壽俊(尚書罔或耆/壽俊在厥服)一世眞儒
(法言魯不用眞儒故也/如用真儒無敵于天下)夲夲元元所學皆周孔之學(漢/書)
(叙傳元元夲夲數始于一班固傳元元本本/殫見洽聞韓詩生平企仁義所學皆周孔)孜孜汲汲
此心即禹稷之心(尚書予思日孜孜禮記皇皇/然汲汲然如有追而弗及也)胷中風
月之無邊(山谷集舂陵周茂叔胷/中灑落如光風霽月)筆下源泉之不擇(陳/後)
(山詩筆下源/源赴百川)使天下之大老二盍歸乎來則匈奴之長
技三亦何所措(鼂錯傳上下山阪出入溪澗中國之馬/弗與也險道傾仄且馳且射中國之騎)
(弗與也風雨疲勞饑渇弗困中國之人弗/與也此匈奴之長技也匈奴之長技三)方居家而為
善(後漢書問東平王處家何/等最樂土言為善最樂)思報國之以人若為控地
之飛(莊子我決起而飛槍榆枋時/則不至而控於地而已矣)亦入牋天之剡(山谷/詩此)
(事可牋天公蘇子美愛/愛歌此樂亦可牋天公)某敢不圖惟報稱益自激昂(王/章)
(傳不自/激昂)待以國士待以衆人何敢作厠中之報(豫讓傳/乃變名)
(姓為刑人入宫塗厠中挾匕首欲以刺襄子襄子如厠/心動執問塗厠之刑人則豫讓内持刀兵曰欲為知伯)
(報/仇)不負天子不負所學庻免為門下之羞(舊唐書陸贄/傳贄以受人)
(主殊遇不敢愛身事有不可極言無隱朋友規之以為/太過䞇曰吾上不負天子下不負吾所學不恤其他)
　　謝李參政(璧/)舉獻納科(宋史李璧傳璧字季章眉/之丹稜人少英悟日誦萬)
　　(餘言周必大見其文異之曰此謫仙才也歴官參/知政事端明殿學士進資政殿學士致仕諡文懿)
塵纓解縛方將發興於雲山(北山移文昔聞投簪逸/海岸今見解蘭縛塵纓)宗
衮垂襃欲使司存於雨露(文選阽危頼宗/衮餘見上條)喜固多於溢
美(莊子兩喜多/溢美之言)恥乃在於過情其殆無私之私豈容不
德其德(老子上德不/徳是以有德)竊以士無賢不肖俱欲希一世之
知德不孤有隣亦樂道諸人之善葢近來仕進之徑(唐/書)
(盧藏用初隱終南山後出仕司馬承禎甞召至闕下將/還天台山羣公祖道藏用指終南山曰此中大有佳處)
(何必天台承禎徐曰以余觀之/此乃仕塗之㨗徑耳藏用大慙)或罕由薦舉之門心肯
命通底勞介紹(見第二巻上/宣同知條)言甘幣重自有夤縁(左傳/幣重)
(而言甘誘我也韓詩/青璧無路難夤縁)宗臣之考十科夲為何事(曹參傳/贊為一)
(代之宗臣師古曰言為後世之所尊仰故曰/宗臣也杜詩居守付宗臣又宗臣集精選)冡宰之計
羣吏不出此途(周禮太宰之職三嵗則大計羣/吏之治而誅賞之注三載考績)遂令牋
天之章僅作畫地之餠(俱見/前)然某所見與衆則殊樂莫
樂兮相知止願出大賢之門下(屈原九歌樂莫樂兮新/相知韓文諸公要人爭)
(欲令出/我門下)得不得之有命寧須商小利於楮中(韓文商財/賄之有無)
(山谷集計楮中/者心醉于九九)矧如不腆之蹤(見/前)可謂所持者狹(史記/滑稽)
(傳臣見其所持者/狭而所欲者奢)識字有數學何有於多聞了事亦癡
才豈周於庶務(詳第三巻謝衛/參帥舉關陞條)質不足以望粹然之器
文不足以窺作者之藩(柳詩難窺夫子牆/莊子吾願游其藩)宜諸公臺省
之登庸(杜詩諸公衮/衮登臺省)任此士江湖之落莫(山谷詩天恢/獵德網日饎)
(養賢鼎此士落江湖熟思令人癭/韓詩吾相兩優游他人雙落莫)繄誰欺於裁鑒(繄音/衣語)
(助左傳繄/我獨無)羌忽累於眀揚(羌音腔發語端楚辭羌中道/而改路又羌内恕已以量人)
(兮注猶乃也尚/書明明揚側陋)方正乃賢良之科必名門而後稱(見上/條)
獻納蓋侍從之事豈俗吏之能為(賈誼傳類非俗/吏之所能為也)况去
國十三年之餘閱人多矣(葢寛饒傳富貴無常忽則易/人如此傳舍所閲多矣陸機)
(文川閲水以成川世閲人而為世北齊書王晞曰我少/年以來閲要人多矣房𤣥齡傳髙孝基曰僕觀人多矣)
(未有如此郎者唐韓滉有知人之鑒見楊於陵甚悦曰/吾閲人多矣無如楊生貴而有壽山谷詩小夫閲人葢)
(多矣東坡詩此/帶閲人如傳舍)今起家二千石之薦舉世觀焉(楊雄傳/丁傅董)
(賢用事諸附離之者/或起家至二千石)不應凡材猥玷異目此葢伏遇某
官清朝良弼(尚書夢帝/賚予良弼)名世真儒錬色石以補天親揮
九日(列子天地亦物也物有不足故女媧氏煉五色石/以補其闕山海經大荒之中暘谷上有扶桑十日)
(所浴九日居上枝一日居下枝皆載烏淮南子堯時十/日竝出草木焦枯堯命羿仰射十日中其九烏皆死墮)
(羽翼晉傅𤣥詩湯谷發清曜九日棲髙枝郭璞十日贊/十日竝出草木焦枯羿乃控弦仰落陽烏可謂洞感天)
(人懸/符)觸佞山而還里坐閱一星(史記三皇記共工氏與/祝融戰不勝而怒乃頭)
(觸不周山崩天柱折地維闕劉向傳去佞如㧞山左傳/一星終矣李璧傳御史葉時論璧反復詭譎削三秩謫)
(居撫州後復官提舉洞霄宮久/之復以御史奏削三秩罷祠)甫尋川路之風煙(杜詩/川路)
(風煙擾俱/宜下鳳凰)適值岡巒之烽火(杜詩萬國盡征/戍烽火被岡巒)内嚴殄捕
外示招懷(李璧傳璧復除端明殿學士知遂寧府未至/而潰兵張福入益昌戕王人略閬剽果至遂)
(寧璧傳檄諭之福等讀檄泣下約解甲降㑹官軍至挑/賊賊忽盡燔其城璧馳書大將張威使先斷賊汲路與)
(糧道以長圍法授之威用其/謀賊遂平璧尋引疾奉祠)賊憚崇文之名如杵投臼
(韓文元和聖德詩是日崇文入處其宇闢窮見窘無/地自處俯視大江不見洲渚遂自顛倒若杵投臼)民
誦西平之子惟我有臣(柳文平淮夷雅蔡人率止惟西/平有子西平有子惟我有臣李)
(璧傳璧父燾典國史孝宗甞問燾卿諸子孰可用燾以/璧􁕠璧父子與弟􁧶皆以文學知名蜀人比之三蘇云)
俊乂宜在於旁招(尚書旁/求俊彦)巧拙猥容於雜進(韓文登明/選公雜進)
(巧/拙)有如庸下亦僃數中某敢不勉自激昂圖惟稱塞有
吏材更世事媿非臨川老子之倫(六一居士集薦王安/石呂公著劄子王安)
(石德行文學為衆所推守道安貧剛而不屈/久更吏事兼有時才曾召試館職固辭不就)絶當世追
古人敢忘眉山端明之薦(宋史黄庭堅傳蘇軾為侍從/時舉庭堅以自代有瓌偉之)
(文妙絶當世孝友之行追/配古人其重之也如此)
　　謝任尚書(希夷/)舉著述科
上命公以納言甫膺隆委(尚書命汝/作納言)公報上而薦士宜
首異材(吳良傳為國所重必在得/人報恩之義莫大薦士)是何濡滯出晝之人
辱此吹嘘上天之賜(杜詩惟待吹/嘘送上天)名充著述實發兢慙
某聞簡厥修簡其不修古不謂之恩地(尚書簡厥修亦/簡其或不修)
觀其主觀其所主近反類於市區然而推賢揚善之盛
心乃是輔國長民之元氣眇然一世知此幾人司馬公
請建十科夲為何事崔祐甫盡除羣吏不假此途(俱見/前)
謾勤為天啓齒之勞(山谷詩佳人何時/來天為啓玉齒)間有畫地作餠
之笑(魏志盧毓傳選舉莫取名/名如畫地作餅不可啖也)如僕所見與衆則殊蓋
伯牙之絶朱絃特為知者(呂氏春秋伯牙鼔琴鍾子期/聽之方鼔琴而志在泰山鍾)
(子期曰善哉鼓琴巍巍乎若泰山少選之間而志在流/水鍾子期又曰善哉乎鼔琴湯湯乎若流水鍾子期死)
(伯牙破琴絶絃終身不復鼔琴以為世無足復為鼓琴/者非獨琴若此也賢者亦然山谷詩朱絃已為佳人絶)
(青眼聊因/美酒横)如虞卿之取白璧是有命焉(史記虞卿者游/説之士也躡蹻)
(擔簦説趙孝成王一見賜黄金百鎰白璧一雙再見為/趙上卿故號為虞卿韓文是有命焉不可幸而致也)
第令收名定價於大君子之門何必商功計利於賤丈
夫之隴(韓文商財賄之有/無計班資之崇痺)況歐陽公不能挽聖俞之逹
(見第三巻謝衛/參帥特薦條)而東坡老亦難拔方叔之窮(宋史李廌/傳廌字方)
(叔蘇軾謂其筆墨瀾飜有飛沙走石之勢拊其背曰子/之才萬人敵也鄉舉試禮部軾典貢舉遺之賦詩以自)
(責與范祖禹將同薦諸/朝未幾相繼去國不果)物固假於氣嘘命實通於心肯
(見第二巻代/上宣同知條)況某無狀(史記鯀之治水亡狀賈誼傳自/傷為傅亡狀師古曰亡善狀章)
(帝紀刺史明加督察尤無狀者注言其/罪惡尤大其狀無可寄言故云無狀)觸事多畸(畸通/作奇)
(不耦/也)荷鋤而耕寛閒只傷地脉(韓文耕於寛閑之野釣/於寂寞之濱餘見前)
乘槎而游汗漫又犯天河(見/前)無端讀書(韓詩今者無/端讀書史)有
時為養既痛三千鍾之弗洎(見/前)又瀕四五十之無聞小
材不離於小官已知安分(董仲舒傳小材雖絫日不離/于小官賢材雖未久不害為)
(輔/佐)大慙或謂之大好人自過情(見/前)馴致誤執事之知(易/馴)
(致其/道)欲令僃弟子之列(韓文若世無孔子/不當在弟子之列)先唱之矣又
唱之矣肯引去蓬萊之風船(柳文答貢士元公瑾論仕/進書足下之文左馮翊崔)
(公先唱之矣秉筆之徒由是增敬足下之行汝南/周頴客又先唱之矣逢掖之列亦以加慕餘見前)昔謂
斯何今謂斯何卻囘作瞿唐之煙棹(韓文昔者人謂斯/何今者人謂斯何)
(僧圓澤詩吳越山川尋/已遍却囘煙棹上瞿唐)旁觀千丈之落(韓詩失勢一/落千丈强)自
計三寸之存(平原君傳毛先生以三寸之舌彊于百萬/之師蒯通傳掉三寸舌下齊七十餘城張)
(良傳以三寸舌為帝者師張儀傳視吾/舌尚在不其妻笑曰舌在也儀曰足矣)心不同兮媒勞
委禽勿強(屈原九歌心不同兮媒勞恩/不甚兮輕絶左傳強委禽焉)射有似乎君子
正鵠是求敢圖進退之間偶合髙明之見(孔融傳髙明/必為偉器)
徑持典麗舉及妄庸(見/前)皇帝曰嘻徃贊碧幢之帥(韓文/皇帝)
(曰嘻豈不在我方干詩問津求拜碧油幢武/元衡詩碧幢遙隔霧紅斾漸依山詳見前)翰林為主
入言墨客之卿(揚雄傳聊因筆墨為文章故藉翰/林以為主人子墨為客卿以諷)不以
昧於時宜為俗儒是可稱於天下曰知己(韓文感恩則/有之矣將以)
(稱於天下曰知/己知己則未也)兹葢伏遇某官眼髙四海(東坡詩眼髙/四海空無人)
胷著千年(陳后山詩胷中歴歴著/千年筆下源源赴百川)盛之白玉堂辭足以
鼔天下之動(陳后山詩大科異等固其常小却盛之白/玉堂法言鼔萬物者其雷風乎鼓萬民者)
(其號/令乎)拜於青瑣闥學足以格君心之非(漢舊儀黄門屬/黄門令日暮入)
(􁕠青瑣門拜/名曰夕郎)龍墀引聽履之星辰(舊唐書劉棲楚傳以/額叩龍墀出血苦諫)
(韓渥詩靜時閒語上龍/墀杜詩聽履上星辰)鶴禁賓重離之日月(漢宮闕疏/鶴宫太子)
(所居凡人不得輙入故曰鶴禁列仙傳周靈王太子七/月七日乘白鶴駐山顛謝時人而去後世稱太子之駕)
(曰鶴駕禁曰鶴禁易明兩作/離大人以繼明照于四方)是固見耐官之器(杜陽雜/編朱泚)
(始亂長安源休姚令言為偽宰相日益自負乃收圖書/貯倉廪作蕭何事業休語偽黄門侍郎蔣諫曰若度其)
(才即吾為蕭姚為曹耳識者聞之謂休不耐官職五朝/名臣言行録向敏中除右僕射麻下日翰學李昌武當)
(􁕠眞宗謂之曰朕自即位未嘗除右僕射今日以命敏/中此殊命也敏中應甚喜門下賀客必多卿徃觀之昌)
(武往見門無一人乃具以所/見􁕠上笑曰敏中大耐官職)孰能知憂國之心大厦非
一木之枝故椳闑扂楔與欂櫨而竝蓄(韓文大木為杗/細木為桷欂櫨)
(侏儒椳闑扂楔各得其宜/施以成室者匠氏之工也)小市無千金之藥故芝苓參
术合薑桂以兼收(灌夫傳適有萬金良藥舊唐書元行/沖傳嘗謂狄仁傑曰下之事上亦猶)
(蓄聚以自資也譬貴家儲積則脯腊膎胰以供滋味參/术芝桂以防痾疾門下堪充百味者多願以小人僃君)
(藥物韓詩外傳薑桂因地而生不因地而辛/禮記必有草木之滋焉以為薑桂之類也)急求燭武
則無以重朝廷(左傳晉秦圍鄭佚之狐言于鄭伯曰國/危矣若使燭之武見秦君師必退公從)
(之辭曰臣之壯也猶不如人今老矣無能為也已公曰/吾不能早用子今急而求子是寡人之過也然鄭亡子)
(亦有不利/焉從之)近捨皇甫則無以勸巖穴(新唐書皇甫湜傳/裴度辟為判官度)
(脩福先寺將立碑求文於白居易湜怒曰近捨湜而逺/取居易請從此辭度謝之湜即請斗酒飲酣援筆立就)
(度贈以車馬繒綵甚厚湜大怒曰自吾為顧況集序未/嘗許人今碑字三千字三縑何遇我簿耶度笑而從之)
雖隻字片言之無用(陸機謝平原内史表片言隻字不/關其間東坡詩隻字片紙皆收藏)
亦三光五嶽之所分(劉夢得栁文序八音與政通而文/章與時髙下三代之文至戰國而)
(病秦漢復起漢之文至列國而病唐興復起夫政龎而/土裂三光五嶽之氣分大音不完故必混一而後大振)
不忍棄捐(髙適詩直道常兼/濟微才肯棄捐)力加收拾(韓詩無人收拾/理則那又收拾)
(不可/遲)何其久也必有以也知己在於遣中(詩何其處也/必有與也何)
(其久也必有以也注黎之臣子言我君何以久畱于衛/必以衛有功德于我故也典略州郡被詔書有軍功為)
(長吏者當沙汰之劉僃疑其遣/中韓文中山劉夢得亦在遣中)我儀圖之愛莫助之亦
漫為之言上(見/前)感知而已(柳文其受德者不待成/身而後拜賜感知而已)勿謝
可乎某敢不圖稱所蒙(羊祜傳臣雖小人敢/縁所蒙念存斯義)力鞭其後
(莊子善養生者如牧羊/然視其後者而鞭之)舍文章之小技(杜詩文章/一小技)勉節
義之大閑(新唐書卓行傳贊節誼/天下大閑士不可不勉)孔明之栢四十圍香
葉試尋於鸞鳳(杜詩孔明廟前有老栢柯如青銅根如/石霜皮溜兩四十圍黛色參天二千尺)
(苦心豈免容螻蟻/香葉終經宿鸞鳳)任公之竿五十犗大鉤㑹掣於鯨鯢
(莊子任公子為大鉤巨緇五十犗以為餌蹲乎㑹稽投/竿東海犗居拜切説文騬牛也廣韻犍牛也增韻凡畜)
(健强者/皆曰犗)
　　代虞制參謝劉閣學(光祖/)舉科目(詳啓意制參名/剛簡允文之孫)
　　(子珏知連州孫伋翰林編修徙居臨川曽孫集元/奎章閣學士槃湘州判官著辯國語集子安民知)
　　(安福蓋以文學科第/世其家者詳見下方)
梧幕綴員曾微寸善(杜詩清秋幕府井梧寒獨宿江城/蠟炬殘永夜角聲悲自語中天月)
(色好/誰看)荷囊薦士猥玷異科(野客叢書前輩謂尚書紫荷/囊事荷乃負荷之荷人誤讀)
(為平聲雖歐陽文忠公宋景文公有所不免僕謂不然/唐類表有云佩蒼玉負紫荷沈約宋志蕭子顯齊志皆)
(曰紫祫囊俗呼曰紫荷隋志朝服綴紫/荷則是紫荷之説自晉宋以來有之矣)予之豈以為私
受者未能無愧葢知爾而羞獻納嘗聞摩詰之詩(王摩/詰送)
(邱為落第歸江東詩憐君不得意况復栁條春為客黄/金盡還家白髮新五湖三畞宅萬里一歸人知爾不能)
(薦羞稱/獻納臣)若依劉而增感傷已發仲宣之賦(魏志王粲字/仲宣山陽高)
(平人年十七除黄門侍郎以西京擾亂不就乃之荆州/依劉表表以粲貌寢而體弱通侻不甚重也文選注仲)
(宣依劉表登江陵城樓懷歸作登樓賦述進退危懼之/情其略云登兹樓以四望兮聊暇日以銷憂心悽愴以)
(感發兮意忉怛而㦧惻杜詩/徑欲依劉表還疑厭禰衡)殆主擇客則客亦擇主(馬/援)
(傳當今之世非獨君/擇臣也臣亦擇君矣)使官求人則人不求官(晉愍帝紀/贊選者為)
(人擇官官者為身擇利南史何/尚之傳官當圖人人安得圖官)自甘桃李之不言(李廣/傳桃)
(李不言下/自成蹊)誰識蘋蘩之可薦矧如剛簡(虞允文傳允文/出入將相垂二)
(十年子三人公亮公著杭孫孫八人皆好脩唯剛簡最/知名嘉定中召不至終利路提㸃刑獄按虞剛簡與魏)
(了翁范仲黼李心傳輩講學蜀東門外得程朱㣲旨著/易詩論語説以發明其義蜀人師尊之子珏知連州亦)
(以文學/知名)籍是迂疎山東山西不能世將相之業(趙光國/辛慶忌)
(傳贊秦漢已來山東出相山西出將其風聲/氣俗自古而然今之歌謠慷慨風流猶存耳)水南水北
居然任賓客之聫(韓詩水北山人得名聲去年去作幕/下士水南山人又繼往鞍馬僕從塞)
(閭里水北石/洪水南温造)雖學問粗知德性之尊然英華恐非和順
之發(禮記情湥而文明氣盛而化/神和順積中而英華發外)蛙拘墟而局促何所
見聞(荘子井鼃不可以語/于海者拘于虛也)燕巢幕以徘徊若為材識(左/傳)
(季札謂孫林父曰夫子在此猶燕/之巢于幕上文選巢幕無畱燕)徒以固窮之力不忘
尚志之功反觀寸心粗識無邊之風月(杜詩得失/寸心知)洞視
萬古略知不廢之江河(李漢韓文序洞視萬古憫惻當/世杜詩王楊盧駱當時體輕薄)
(為文嘲未休爾曹身與名/俱滅不廢江河萬古流)所願就有道而正焉未得事
大夫之賢者曾摳衣之不敏(禮記侍先生之禮摳/衣趨隅必謹唯諾)乃推
轂以見收元祐宗臣之立十科夲為何事紹興宰相之
計羣吏尚出此途今徒有存羊之名或者發畵餅之歎
然受德者不待成身而拜賜柳子厚固已言之(俱見/前)既
有知兮又欲識路而疾驅韓退之亦安取此(昌黎復志/賦昔余之)
(既有知兮誠坎軻而艱難既識/路又疾驅兮孰知余力之不任)所感大矣無謝得乎此
葢伏遇某官道純粹精(易剛健中正/純粹精也)德直方大(易直方/大不習)
(旡不/利)羽翼孔孟學傳先聖之不傳黼黻卿雲文到古人
之未到(廣絶交論舒向金玉淵海卿雲黼黻/河漢韓文但力為之古人不難到)碩果何嫌
於不食(易剝上九碩果不食君子得輿小人剝廬王弼/注處卦之終獨全不落故果至于碩而不見食)
(也/)匏瓜自得於含章(易姤九五以杞包瓜含章有隕自/天王弼注杞生肥地包𤓰繫而不)
(食九五得地而不/食含章而未發)人之為言胡得焉特祝承明廬之三
入(詩采苓采苓首陽之巔人之為言茍亦無信舍旃舍/旃苟亦無然人之為言胡得焉疏教君止讒之法若)
(有言人之罪過令君舍之舍之者誠亦無得答然矣但/能如此不受偽言則人之偽言復何所得焉既無所得)
(自然讒止應瑒詩問我何功德三入承/明廬言初為侍郎又為常侍又為侍中)天之未喪斯文
也故應靈光殿之獨存(王延壽魯靈光殿賦魯恭王好/治宮室遭漢中微盜賊奔突自)
(西京未央建章之殿皆見/隳壞而靈光巋然獨存)時來為之(見/前)民生幸甚豈謂
誠心之傾倒(山谷詩推轂天下/士誠心要傾倒)肯收孤迹之沈冥(法言/蜀莊)
(沈冥注晦迹不仕故曰沈/冥孟郊詩沈冥不計日)得於不求(曹植與吳質書夫/求而不得者有之)
(矣未有不求/而得者也)亦自可賀某敢不佩所品題銘之衷曲(詩/亂)
(我心曲鄭箋心曲心之委曲/也疏亂我心中委曲之事)歲月坐成晩且熏坡老之
香(山谷上子瞻詩歲月坐成晚煙/雨青已黄杜牧詩濃熏班馬香)江湖永相忘更勉後
山之報(后山贈魯直詩陳詩傳筆意願立/弟子行何以報嘉惠江湖永相忘)
　　謝曾尚書(㬇/)舉著述科
裁小子而成章無能為役(左傳於先大夫無能為/役言不足為其役使也)觀近
臣而為主有味其言(鄭當時傳誠/有味其言也)予之豈以為私受者
未能免愧切以十科薦士著述難堪(詳見/前)八座舉賢銓
綜尤重(續漢書光武分增三公曹為二其一曹主嵗終/書課諸州郡事改常侍曹為吏曹主選舉祠祀)
(事民曹主繕脩功作鹽池苑囿事客曹主護駕羌胡朝/賀事二千石曹主詞訟中都官主水火盜賊與三公為)
(六曹幷一令一僕二人謂之八座晉蔡謨譲尚書疏八/座之任非賢莫居綜子宋切三蒼云理經也謂機縷持)
(絲交者屈侂制經令得開合唐高季輔為吏部侍郎凡/所銓綜時稱平允太宗賜金背鏡以表清鑒考功貟外)
(郎劉思立子憲為河内尉思立今日亡明日選人有索/憲闕者時馬載為吏部侍郎書曰無乃注冬集朝廷咸)
(曰真銓綜流品之司可謂振理風俗也宋璟為吏部尚/書與侍郎李乂盧從愿等大革前弊取舍平允銓綜有)
(叙/)唐文章之籙登者幾人(柳文自孔氏以來兹道大闡/家修人勵刓精竭慮者幾許)
(年矣其間登文章之籙波/及後代越不過數人耳)晉人物之甄拔於一字(山濤/傳濤)
(所奏甄㧞人物各為題目時稱山公啓事蔡謨傳謨父/充未仕時河内山簡嘗與琅邪王衍書目蔡子當今之)
(正人衍以書示衆曰山子以正字拔人然未易可/稱後衍聞克在選官曰山子正人之言驗于今矣)使品
題之太過恐稱塞之易孤伏念某命固不猶(詩寔命/不猶)才
亦無似(禮記寡人/雖無似也)萬巻未供於啜飲一科何補於遺餘
(見/前)結柳送窮仍覺語言之無味(昌黎送窮文主人使奴/星結柳為車縛草為船)
(載糗與粻牛繫軛下引㠶上檣三揖窮鬼而告之又/凡所以使吾面目可憎語言無味者皆子之志也)剖
瓜乞巧不堪豪傑之跪呈(河東乞巧文剖瓜犬牙且拜/且祈又㫄羅萬金不鬻敝帚)
(跪望豪傑/投棄不有)雖庚桑久役於老聃(莊子老聃之役有庚桑/楚者偏得老聃之道以)
(北居畏壘之山居/三年畏壘大穰)然毛遂無聞於趙勝(史記平原君謂/毛遂曰先生處)
(勝之門下三年於此矣左右未有所/稱誦勝未有所聞是先生無所有也)不圖科薦特辱名
聞惟才薰班馬之香乃名秀發(杜牧詩髙摘屈宋/豔濃薰班馬香)非學
探舒向之海莫號淵源(廣絶交論舒向全玉淵/海董仲舒傳淵源所漸)至求英
詞能配古作自李杜韓柳之不出殆歐蘇陳黄為庻幾
何者妄庸得此奬拂前言戲耳不待智者而後知小子
識之則欲假之以自厲攷古人之所佩(韓文復志賦攷/古人之所佩兮)
(閱時俗/之所服)仰盛德之安窮(韓文復志賦仰盛德以/安窮兮又何忠之能輸)非盡讀
三萬軸之牙籖(韓詩揷架三萬/軸一一懸牙籖)難仰答十六枚之古磬
(見/前)恭惟某官國之喬木學者泰山公方引韋世康而告
休(隋書韋世康京兆杜陵人性恬素好古不以得喪干/懷為絳州刺史慨然有止足之志與子弟書曰吾生)
(因緒餘夙霑纓弁亟登衮命頻涖方岳志除三惑心慎/四知今髦雖未及壯年已謝霜早梧楸風先蒲桺祿豈)
(須多防滿則止年不待暮有疾/則辭世康逍遙公夐之子也)士皆知杜如晦之必相
(舊唐書杜如晦傳秦王府中多英俊被外遷者衆太宗/患之房𤣥齡曰府僚去者雖多葢不足惜杜如晦聰明)
(識逹王佐才也必欲經營四/方非此人莫可遂奏為府屬)平生五色線豈睆織女之
襄(杜牧之詩平生五色線願補舜衣裳睆當作跂詩跂/彼織女終日七襄睆彼牽牛不以服箱注織女三星)
(鼎足而成三角望之跂然襄駕也駕謂更其肆也肆謂/止舍之處天有十二次日月所止舍舍即肆也七襄謂)
(自卯/至酉)向者一瓣香不廢嫡孫之行(陳后山詩向來一瓣/香敬為曾南豐世雖)
(嫡孫行名/在惡子中)滿期開閣早與捲簾(見/前)某敢不仰體鴻鈞俯
鞭駑鈍著作前烈之餘事豈足醻知(班固答賔戲取舍/者昔人之上務著)
(作者前列/之餘事)節誼天下之大閑持此誓報(新唐書卓行傳/贊節誼天下之)
(大閑士不/可不勉)
　　謝趙尚書(汝述/)舉可補著述科(宋史趙汝述字明/可太宗八世孫淳)
　　(熈十一年進士歴官刑部侍郎遷尚書知平江府/卒汝述為尉應詔上封事論議懇惻立朝薦引多)
　　(知名之士然為時相所親/躐躋通顯人亦以此少之)
小子成章無可薦揚之實近臣為主猥騰典麗之襃未
嘗敢請於牆藩(揚雄賦雷鬱律而巖/突兮電倐忽於牆藩)乃辱徑收之箧櫝
(韓文足下箧櫝尚有少/闕不滿之處猶足更容)感知而已(柳文其受德者不待/成身而後拜賜感知)
(而/已)懷愧奈何切以一字拔人今古稱山公之啓(一字㧞/人山簡)
(事山公啓/事山濤事)十科舉士兒童誦司馬之賢(東坡詩兒童誦/君實走卒知司)
(馬/)幸猶愛禮以存羊誰復按圖而索駿(符子齊景公好/馬命善畵者圖)
(之訪似者朞年不得今人君攷古籍以求賢亦不可得/也梅福傳今不循伯者之道迺以三代選舉之法取當)
(世之士猶察伯樂之圖求騏驥於市而不可/得亦已明矣杜詩應圖求駿馬驚世得麒麟)著述雖前
烈之餘事(見上/條)文學亦先聖之末科珠玉不補於饑寒
豈堪混泥塗之辱(東坡上韓魏公求葬進士董傳書傳/之才器固不通於世用然譬之犀象)
(珠玉雖無補于饑寒要不可使在泥/塗中左傳使吾子辱在泥塗久矣)干羽無取于戰陣
猶足僃宗廟之容(尚書舞干羽于兩階孔傳干楯羽翳/也皆舞者所執孔疏爾雅干扞也孫)
(炎云干楯自蔽扞也以楯為人扞通以干為楯名故干/為楯爾雅又云纛翳也郭璞云舞者執以自蔽翳也故)
(明堂位云朱干玉戚以舞大武戚斧也是武舞執斧執/楯詩云左手執籥右手秉翟是文舞執籥故干羽者舞)
(者所執周禮樂師凡舞有羽舞有干舞注羽舞者折羽/干舞者兵舞疏云干戈兵事所用故以干舞為兵舞)
有如一藝之不庸(韓文名一藝/者無不庸)亦是匹夫之弗獲昔趙
尚書垂德於不報柳矦嘗感其收撫之恩(河東上趙宗/儒尚書啓收)
(撫之恩始於枯朽動心於無/情之地施惠於不報之人)至李從事因文而得交韓
子又念其饑寒之聚(昌黎送李正字序李生之尊府以/侍御管汴之鹽鐵李生與其弟學)
(讀書習文辭故得交李生父子間侍御有無盡費/於朋友今則又不忍其三族之饑寒聚而館之)不圖
今日(光武紀不圖今日復見漢官威/儀袁紹傳不圖今日乃相得也)復見古人如某者
蠢蠢隨行(韓詩我今進退幾時失十/年蠢蠢隨朝行行胡剛切)徂徂何取(韓文瞿/瞿徂徂)
徒守寒素之氣習(東坡詩書生/習氣未能無)尚持文墨之生涯(蕭何/傳徒)
(持文墨議論王荆公詩多難飄/零嵗月賖空餘文墨舊生涯)居於大江之濱甘見笑
於獱獺(韓文天池之濱大江之濆有怪物焉/窮涸不能自致乎水為獱獺之笑)行乎劎閣
之險幸偶脫於豺狼(李詩劎閣峥嶸而崔嵬一夫當關/萬夫莫開所守或匪親化為狼與)
(豺/)既銜三釡弗洎之悲(莊子曾子曰吾及親仕三釡而/心樂後仕三千鍾弗洎吾心悲)
又罹一子更死之禍(東坡乞常州居住表/舉家重病一子喪亡)兩髦已雪百
念俱氷學業實負其初心精深安在(韓文余生三十有/八年髮之短者日)
(益白齒之摇者日益脱聰明不/及于前時道德日負其初心)詞華甚慚於大手炳蔚
謂何(王珣傳夢人以大筆如椽與之既覺語人云比當/有大手筆事陸瓊傳諸大手筆並中勅付瓊徐陵)
(傳世祖髙宗之世國家有大手筆皆陵草之蘇頲傳頲/封許國公張説燕國公以文章顯故時號燕許大手筆)
(韓詩章彚/霍炳蔚)今屢為丞相而言(昌黎送諸葛覺往隨州讀/書詩我雖官在朝氣勢日)
(局縮屢為丞相/言雖懇不見錄)蓋甚愧丈人之厚(杜詩甚愧丈人/厚甚知丈人眞)枚臯
之窮且忍何敢躁耶(韓文東馬嚴徐已奮飛枚臯即/召窮且忍又願少安之毋躁)孟
郊之久無成㑹且歸矣(韓詩有窮者孟郊受材實雄驁/廟堂有賢相愛過均覆燾胡為)
(久無成便以歸期告詩㑹且歸矣無庶予子憎傳㑹/㑹于朝也卿大夫朝㑹于君朝聴政夕歸治其家焉)不
虞科薦又累甄收伏遇某官氣杳秋天(杜詩尚書氣/與秋天杳)愛
深冬日(左傳趙衰冬日之日/也趙盾夏日之日也)作納言之㗋舌惟山甫克
舉之(詩王命仲山甫式是百辟出納王命王之㗋舌德/輶如毛民鮮克舉之我儀圖之維仲山甫舉之箋)
(云出王命者王口所自言承而施之納王命者時之所/宜復于王也皆奉順其意如王口㗋舌親所言也正義)
(曰舉者提持之/言謂施行之)用夾輔之股肱則周公其人也(左傳昔/周公太)
(公股肱王室夾輔成王成王勞之而賜之盟平當傳/孝莫大于嚴父嚴父莫大于配天則周公其人也)長
慮却顧為根夲之計兼收竝蓄無葑菲之遺(韓文俱收/竝蓄待用)
(無遺餘/見前)凡今得羽翼而飛(柳文假以羽翼偶之騫騰劉/賓客集表而出之為生羽翼)
誰非借齒牙之助(南史謝朓傳士子聲名未立/應共奬成無惜齒牙餘論)尚念朝
廷半老儒之日(杜詩文物多師古朝廷半老/儒直詞寧戮辱賢路不﨑嶇)無棄文章
一小技之人(見/前)必令綢繆於束芻廉恥缺矣(詩綢繆束/芻三星在)
(隅今夕何夕見此邂逅子兮子兮如此邂逅何注綢繆/纏綿束薪之貌言薪芻待人事而束猶室家待禮而成)
(詩序白華廢/則廉恥缺矣)故雖參差之荇菜左右芼之(詩參差荇菜/左右芼之注)
(左右助也芼擇也后妃既/得荇菜必有助而擇之者)上不負天子下不負所學日
監在兹(新唐書陸贄傳吾上不負天子下不負所學皇/它恤乎詩無曰高高在上陟降厥士日監在兹)
待之國士報之以衆人天厭之矣(見/前)
　　謝成都帥黄侍郎(疇若/)舉科目(宋史黄疇若字伯/庸隆興豐城人淳)
　　(熈五年進士歴官華文閣待制知成都府進龍圖/閣待制以平蠻功進一秩畱蜀四年弊根蠧穴苖)
　　(耨髮櫛以煥章閣學士/致仕所著有竹坡集)
旅牀爭席夢難蜀道之登(莊子其反也舍/者與之爭席矣)軍將打門驚
報禰書之至(盧仝詩軍將打門驚周公禰衡/傳孔融深愛其才上疏薦之)世固有十
科之薦士公獨能萬里而舉人愧在其肝(東坡詩有/愧在其肝)感
深於髓(韓詩緘封/在骨髓)伏念某至愚不肖素賤且貧無端讀
書遂奪耕田之樂(韓詩今者無/端讀書史)有時為養不供菽水之
歡(禮記孔子曰啜菽飲/水盡其歡斯之謂孝)猛思萬物之皆塵(蔡襄詩世間/萬事俱塵土)
彌覺一科之不補(韓文豈不登名于一/科兮曾不補其遺餘)汗漫踸踔欲尋
墜緒之茫茫(淮南子吾與汗漫期于九垓之外汗漫𦕈/茫也莊子吾以一足趻踔而行韓文尋墜)
(緒之茫茫獨/旁捜而逺紹)勃窣媻珊尚踵常途之役役(司馬相如傳/媻珊勃窣上)
(金隄師古曰謂行於叢薄之間也韓/文踵常途之促促窺陳編以盜竊)雖大慙必謂大好
(韓文大慙者即/必以為大好矣)然小材不離小官(董仲舒傳小材雖/纍日不離于小官)安
得自髙聊復爾耳能令公喜定未必然(俱見/前)行搴湘水
之芙蓉(屈原湘君搴/芙蓉兮木末)誰託江梅之桃李(山谷詩江梅有/佳實託根桃李)
(塲/)今作禁門鍵要須百年幾見之人(陳后山送蘇公知/杭州詩一代不數)
(人百年能幾見昔如/馬口銜今為禁門鍵)君如雙井茶眞副衆口一嘗之願
(陳后山詩子如雙/井茶衆口願一嘗)顧持著述猥舉妄庸經術無游夏之
源脩明安在(董仲舒傳考其師友淵/源所漸猶未及乎游夏)文詞乏屈宋之豔
秀發謂何(杜牧詩高/摘屈宋豔)然經品題敢自暴棄孰云畵餅初
無益於饑腸(魏志盧毓傳名如畵地作餅不可啖也/陳后山詩顧我如麥飯猶足塡饑腸)如
入太倉亦莫不有飽意伏遇某官斗牛間氣(雷次宗豫/章記吳未)
(亾恒有紫氣見斗牛之間張華聞雷孔章妙逹緯象乃/要宿問天文孔章曰唯斗牛之間有異氣是寳物也精)
(在豫章豐城張華遂以孔章為豐城令至縣掘深二丈/得玉匣長八尺開之得二劒其夕斗牛間氣不復見孔)
(章乃畱其一匣而進之劍/至光耀煒曄煥若電發)奎璧清躔(孝經援神契奎星/屈曲相鉤似文章)
(之畫晉志東璧二星主文章天下圖書之/秘府也杜詩聲華夾宸極早晩到星躔)筆裁霧而縫
雲不作人間煙火之語(杜詩裁縫雲霧/成御衣詳見前)身馭風而騎氣
直依天上日月之光(東坡答黄魯直書意其超逸絶塵/獨立萬物之表馭風騎氣以與造)
(物者游楊廷秀詩/御風騎氣不用行)倦持上雍之囊(司馬遷傳僕又薄從/上上雍郊祀志自古)
(以雍州積高神明之隩故立畤郊上帝秦德公立遂都/雍雍之諸祠自此興武帝紀行幸雍祠五畤東坡詩筆)
(橐從/上雍)出草諭巴之檄(司馬相如傳乃遣相如責唐蒙/等因諭告巴蜀民以非上意)雪
山增重(杜詩公來雪山/重公去雪山輕)天府益腴(婁敬傳膏腴之地此/所謂天府師古曰府)
(聚也萬/物所聚)斯人乃福星頓釋冕旒之西顧(東坡謝二鮮于/君以詩文見寄)
(詩我懷元祐初珪璋滿清班維時南隆老奉使獨未還/迂叟向我言青齊歲方艱斯人乃福星遣出虛危間公)
(自注司馬温公謂軾曰子駿福星也東京人困甚且令/往彼寇恂傳昔髙祖任蕭何於關中無復西顧之憂)
用汝作舟楫共觀衮繡之東歸諒勱相於國家先旁招
於俊乂(俱見/前)兼收馬勃(昌黎進學解牛溲馬勃敗鼔/之皮俱收竝蓄待用無遺)曲
菢鶴翎(韓詩鶴翎不天生變化在/啄菢注鳥伏卵謂之菢)仰盛德之安窮(昌黎/復志)
(賦時乗閒以獲進兮顔垂懽而愉愉/仰盛德以安窮兮又何忠之能輸)望夫人兮已逺(昌/黎)
(閔已賦昔顔氏之庶幾在隱約而平/寛余昬昬其無類望夫人其已逺)主簿乃有分職縱
欲福以難功(韓文藍田縣丞㕔壁記主簿尉乃有分職/謁衡岳廟詩竄逐蠻荒幸不死衣食纔足)
(甘長終侯王將相望久/絶神縱欲福難為功)侍郎非通神明曷不祈而得施
(新唐書百官志肅代以後天下多故官員益溢銓法無/可道者協律郎沈既濟極言其弊曰古今選用之法九)
(流常叙有三科而已曰德也才也勞也而今選曹皆不/及且吏部令甲雖曰度德量材計勞然攷校之法皆在)
(書判簿歴言辭俯仰之間侍郎非通神不可得而知則/安行徐言非德也空文善書非才也累資積攷非勞也)
(苟執不失猶乖得人况衆流茫茫耳目有不足者乎/柳文古之知己者不待來求而後施德舉能而已)某
敢不謹佩惠意自鞭古心(韓詩古心雖自鞭世路終難/抝山谷詩古心自有着鞭地)
諸矦薦人與之諸矦寧有是事國士遇我報以國士請
誦斯言
　　代趙撫屬謝衛參帥(汝楫/)舉科目
百舍治任己問征夫之前路(莊子百舍重趼而不敢息/注百舍止宿也增韻三十)
(五里為一舍廣韻任擔也負也詩疏任者謂器物人所/扶持任在前負在後如林切陶淵明歸去來辭問征夫)
(以前路恨晨/光之熹微)十科舉士又勞播物之大鈞(見/前)頂踵知恩
(文選自頂至/踵功歸造化)肺肝懷感竊以賓筵有秩古歌衛武之功
(詩序賓之初筵衛武公刺時也詩賓之初筵左右秩秩/注筵席也左右謂折旋揖讓也古者將行燕射先為燕)
(禮其賓之初入門以至于升筵其折旋揖讓隨/其左右趨翔威儀甚肅敬而秩秩然不失禮也)藩翰多
賢舊説湖南之客(昌黎送楊支使序當今藩翰之賓客/惟宣州為多賢又知其客可以信其)
(主者宣州也知其主可/以信其客者湖南也)今以時移而事異誰堪德舉以
言揚(禮記或以德進或/以事舉或以言揚)况如日夕之牛羊㑹且歸矣(詩/日)
(之夕矣牛羊下来注言雞之將棲日則夕矣牛羊從下/牧地而來畜産出入尚使有期節至于行役者乃反不)
(也又㑹且歸矣無/庶予子憎解見前)相彼月明之烏鵲愛莫助之(見/前)又勤
科薦之榮允謂陶成之厚伏念某一寒無挾百拙有餘
偶躐末科非有宗英之禮樂(河間獻王傳武帝時獻王/來朝獻雅樂􁕠三雍叙傳)
(四國絶祀河間賢明/禮樂是脩為漢宗英)來依大府適逢元帥之詩書(韓文/躬詣)
(大府受約束于/下執事餘見前)假以三能之光(漢書注能音/台詳見前)借以九鼎
之重(平原君傳毛先生一至楚/而使趙重於九鼎大呂)從骨而肉(左傳所謂生/死而肉骨之)
(也/)如翼斯飛(詩如跂斯翼/如翬斯飛)肅肅宵征久馳心於魏闕(詩/肅)
(肅宵征夙夜在公注肅肅疾貌宵夜征行也/莊子身在江海之上心居乎魏闕之下)遲遲晝出
終戀德於膺門(李膺傳膺以聲名自髙士有/被其容接者名為登龍門)果蒙吹嘘
薦以科目取其材術固無師友之淵源(董仲舒傳贊考/其師友淵源所)
(漸/)旌以勤勞是亦塵埃之職分(韓詩判司卑官不堪/説未免捶楚塵埃間)政
事之可觀安在館閣之稱選謂何强名器識之詳華浪
應文章之典麗前言戲耳不待智者而後知小子識之
敢不假兹而自勵伏遇某官清廟一柱(詩箋清廟者祭/有清明之德者)
(之宮也天德清明文王象焉故謂其廟/曰清廟杜詩初聞伐松栢猶卧天一柱)泰階六符(見/前)虛
已受人不厭䝉再三之瀆(易山下有澤咸君子以虛受/人又䝉初筮告再三瀆瀆則)
(不/告)承天載物眞得坤六二之方(易彖曰至哉坤元萬物/資生乃順承天象曰地)
(勢坤君子以厚德載物六/二直方大不習旡不利)暫為召畢之保釐(尚書命畢/公保釐東)
(郊/)聊續荆潭之倡和(韓文有荆潭唱/和詩序詳别見)牛溲馬勃隨所用
以兼收蟲臂䑕肝不以微而見棄故令庸下亦在數中
某敢不增所未能求為可貴著作前烈之餘事不足酬
知節誼天下之大閑持此誓報(俱見/前)
　　代囘舒尉謝舉科目
從臣十科之薦一歲三人牧夫庶獄之難千變萬狀(尚/書)
(庶獄庶慎惟有司之牧夫新唐書杜甫/傳贊千彚萬狀李漢韓文序千態萬貌)兹以盡公而舉
又何私謝之為恭惟某官遠抱甚都(都美也盛也司馬/相如傳車從雍容)
(閑雅/甚都)賢勞已久居然前跋而後㚄(詩狼跋其胡載㚄其/尾公孫碩膚赤舄几)
(几正義曰老狼垂頷有胡進則躐其胡而前倒退則跲/其尾而倒于尾上進退有難而不失其猛韓文跋前而)
(躓後動輒得咎/注躓多作㚄)誰其右挈而左提(張耳陳餘傳以兩賢/王左提右挈而責殺)
(王滅燕/易矣)今歸幕下之羅足脫囊中之穎(見/前)比來科選擬
用名聞深疑詐木鶴之仙(述異記天姥山南峯昔魯般/刻木為鶴一飛七百里酉陽)
(雜俎魯班巧侔造化嘗作木鳶其父乗之至吳㑹吳人/以為妖殺之般怨吳人于肅州城南作一木仙人舉手)
(指東南吴地/大旱三年)豈復尋蕉鹿之夢(列子鄭人有薪于野者/遇駭鹿擊而斃之覆之)
(以蕉俄而遺其所藏之/處遂以為夢詳見前)然此夲畵地之餅何以假為(韓/信)
(傳大丈夫定諸矦即為眞王耳何以/假為餘見前謝成都帥黄侍郎條)果能受去堊之斤
徑當削入(莊子郢人堊墁其鼻端若蠅翼使匠石斵之/匠石運斤成風聽而斵之盡堊而鼻不傷郢)
(人端立不失容削息約切考工記築氏為削注即今書/刀古用竹簡筆誤則以刀削去因名其刀曰削原陟傳)
(削牘為䟽孔光時有所言輒削其藁樊宏/所上便宜削夲草陳羣上封事輒削其草)不然時夜之
早計無乃明月而暗投(俱見/前)某疾讀來函病頓去枕(三/國)
(典略陳琳作諸書及草檄成呈太祖太祖先苦頭/風是日疾發臥讀琳所作翕然而起曰此愈我病)家君
作宰好吟孤騖之齊飛(王勃滕王閣序家君作宰路出/名區童子何知躬􁅢盛餞又落)
(霞與孤騖齊飛秋/水共長天一色)客食加餐特報雙魚之遠遺(古辭飲/馬長城)
(窟行客從遠方來遺我雙鯉魚呼兒烹鯉魚中有尺素/書長跪讀素書書中意何如上言加餐飯下言長相憶)
　謝座主
　　謝曾中書舍人(從龍/)
五芒色正夙瞻柱史之躔(劉禹錫柳河東文集序粲然/如繁星麗天而芒寒色正人)
(望而敬者五行而已晉天文志東一星/曰柱史主記過古有左右史之象也)一刺字漫始見
舍人之様(禰衡傳衡有才辯而氣尚剛傲建安初來遊/許下始逹潁州乃陰懐一刺既而無所之適)
(至於刺字漫滅舊唐書徐堅傳揚再思王方慶為東都/畱守引為判官表奏專以委之賞其文章典實曰此鳳)
(閣舍人樣如此/才識走避不得)仰髙山而景行感流水之知音(俱見/前)由
其願一識之未償(太白集但願/一識韓荆州)是以身十返而不悔竊
以去民就吏牛堪未始謝於門(昌黎送牛堪序去民畞/而就吏祿其為獲也亦)
(大矣然吾未嘗聞有登第/於有司而進謝於其門者)負業歸家齊皥亦不非其上
(又送齊皥下第序齊生之兄為時名相朝之碩臣皆其/舊交有司用是連枉齊生齊生不以云抱負其業東歸)
(於家吾觀於人有不得志則非其上者衆矣/若齊生者不以閔於有司其不亦鮮乎哉)惟是筆硯
荒涼之業(東坡集塵埃筆硯漸忘舊學之淵/源奔走簿書粗識小人之情偽)實受錘鑪
特逹之知(見/前)説戰塲文人還迷於五色(唐李華作弔古/戰塲文汚為故)
(書他日與蕭穎士讀之稱工華問今誰可及穎士曰君/加精使能至矣華愕然而服摭言李程貞元中試日五)
(色賦先牓落矣初出試楊於陵見其賦藁破曰德動天/鑒祥開日華謂程曰公今須作狀元翼日雜文無名於)
(陵不平㩦之以詣主文主文歎賞不已於陵曰當今塲/中若有此賦侍郎何以待之主文曰非狀元不可於陵)
(曰茍如此侍郎已遺賢矣亟取程所納巻對之不差一/字因擢為狀元前牓不復放矣東坡詩集余與李薦方)
(叔相知久矣領貢舉事而李不得第愧甚作詩送之其/略云與君相從非一日筆勢翩翩疑可識平生謾説古)
(戰塲過眼終/迷日五色)讀刑賞論公放出於一頭(東坡詩尚欲放/子出一頭自注)
(云嘉祐初軾與子由寓興國浴堂美叔怱見訪云從歐/陽公游久矣公令我來與子定交謂子必名世老夫須)
(放他出一頭也又歐陽公與梅聖俞書云讀蘇軾文不/覺汗出快哉快哉老夫當避此人放出一頭地也陳後)
(山詩老子終當讓一頭東坡年譜嘉祐二年文忠公知/舉患時文以詭異相髙思欲救之梅聖俞與其事得公)
(論刑賞以示文忠公公驚喜欲以冠多士疑曽子固所/為子固文忠公門下士也乃寘第二復以春秋義第一)
若揆門生座主之常(唐玉保定摭言得第謂之前進士/俱㨗謂之同年有司謂之座主南)
(部新書杜審權知舉放盧處權有戲之曰座主審權/門生處權崔沆放盧瀣談者稱座主門生沆瀣一氣)當
辨國士衆人之報伏念某學未至古年不後人(陳后山/集學不)
(前人年/不後人)少也好修強記輒數千字(新唐書韓愈傳愈自/知讀書日記數千百)
(言又孔穎逹八歲受/學記誦日千餘言)長而無述覓舉凡二十年(舊唐書/俗號舉)
(人皆稱覓舉覓為自求/之稱未是人知之辭)雖有道則恥賤貧亦無心於圖
富貴(揚素傳但恐富貴來/逼臣臣無心圖富貴)可堪親老又著儒冠而忍羞
(杜詩儒冠/多誤身)寧試有司不願君門之徑入(昌黎復志賦君/之門不可徑而)
(入兮遂從/試於有司)冐陳三策略吐寸衷自知明主可為忠言(趙/充)
(國傳明主可為忠/言遂上屯田奏)特恐貴人不喜生語(韓文諸公貴人/既得志皆樂軟)
(熟媚耳目者不喜聞生/語一見輒戒門以絶)頭顱自揣(摭遺陶𢎞景與從弟/書云昔仕宦期四十)
(左右作尚書郎即投簪髙邁今三十/六方作奉朝請頭顱可知不如早去)口吻益悲(韓文每/營度欲)
(出口吻聲/鳴益悲)卒猛吐其狂愚竟儳説於得失不謂暗中之
摸索遂蒙送上之吹嘘(俱見/前)既有詞意皆精妙之襃復
加筆力可敬服之語(韓詩龍文百斛/鼎筆力可獨扛)喘竹筒於儕輩(昌/黎)
(寄崔立之詩童稚見稱説祝身得如斯儕輩妬且熱喘/如竹筒吹老婦願嫁女約不論財貲老翁不量力累日)
(笞其/兒)増紙價於京朝(左思傳思賦三都搆思十年時人/未之重張華見而歎曰班張之流)
(也於是豪貴之家竸相傳寫洛中紙貴南史殷淑儀傳/謝莊作哀䇿文奏之帝卧覽讀起坐流涕曰不謂當今)
(復有此才都下傳冩紙墨為之貴世説庾闓作楊都賦/成人競傳寫都下為之紙貴郭受詩衡陽紙價頓能髙)
人亦有言衣鉢恐成於故事(詩人亦有言進退維谷又/人亦有言靡哲不愚又人)
(亦有言德輶如毛摭言放牓後狀元以下到主司庭謝/名曰謝衣鉢衣鉢謂得主司名第其㦯主司先人同名)
(第即謝大衣鉢也葉石林云唐末禮部知貢舉有得程/文優者即以己登科時名次處之不以甲乙為髙下也)
(謂之傳衣鉢和凝登第名在十三後得范魯公質遂處/以十三其後范登相位官至太子太傅封國於魯與凝)
(皆同有獻詩云自此廟堂/添故事登庸衣鉢亦相傳)我則無勇鼓旗空譟於後塵
(左傳我無勇吾志其目也又師之耳目在吾旗鼔進退/從之又鼔譟而出冦恂傳士馬四集幡旗蔽野恂乃令)
(士卒乗城鼓譟六一居士詩安得二子接/揮鋒兩交鋩我亦願助勇鼔旗譟其旁)既經品題敢
自暴棄遺餘不補十年任韓子之窮(俱見/前)名節茍全一
第眞魯山之溷(新唐書元結傳結少不羈十七乃折節/向學事元徳秀天寳十二載舉進士禮)
(部侍郎楊俊見其文曰一第溷子耳有司得子是頼果/擢上第復舉制科按魯山當作次山豈因紫芝誤記耶)
身未可許人也猶欲與後死之斯文(聶政傳老母在政/身未敢以許人也)
子亦來見我乎政恐事先生之有罪伏遇某官求士為
國事君以人(荀子上臣/事君以人)言動必書今立二螭頭而和墨
汁(百官志起居舍人分侍左右秉筆隨宰相入殿若殿/在紫宸内閣則夾香案分立殿下直第二螭首和墨)
(濡筆皆即㘭處時號螭頭許渾詩纔/歸龍尾含雞舌更立螭頭運兔毫)榮進素定寧止四
龍首之至黄扉(西清詩話本朝狀頭入相者呂文穆蒙/正王文正曾李文定迪宋元憲庠元憲)
(登庸知制誥石揚休賀以詩曰皇朝四十三龍首身到/黄扉止四人副樞王伯庸堯臣曰何不道已四人而特)
(言止惜哉盖伯庸繼元憲魁天下士然未幾薨于位自/慶厯及今迄未有先多士而後大拜者異哉餘見前)
竊聞滿籠之參芝豈少一株之桃李然勱相國家之業
自旁招俊乂而基公求士甚士之求公㑹須連茹(俱見/前)
子絶長非長者絶子自合負荆(廉頗傳廉頗聞之肉袒/負荆因賓客至藺相如)
(門謝罪注肉袒者謂袒衣而/露肉也荆楚也可以為鞭也)某一莊未荒萬間是芘向
來瓣香之敬眞為南豐此去翹材之延願觀東閤(俱見/前)
　　及第謝宗縣尉(炳/)
薦書下士徼君子之異知(昌黎感二鳥賦曾不得薦書/齒下士於朝以仰望天子之)
(光/明)奏記中涓缺門生之庸敬(蕭望之傳鄭朋奏記望之/曹參傳參以中涓從如淳)
(曰中涓如中謁者師古曰涓潔也言在中主知潔清灑/掃之事葢親近左右也戴氏鼠璞云今人通竿牘言典)
(籖王府官也記府掌記幕府官也已難用之書吏中涓/之稱尤更為僭漢石奮為中涓受書謁此豈臣下所宜)
(用/)抑馬周實淹於逆旅(舊唐書馬周傳少孤貧落拓不/為州里所敬補博州助教刺史)
(逹奚恕屢加咎責又為浚儀令崔賢所辱遂感激西遊/長安宿於新豐逆旅主人唯供諸商販而不顧待周遂)
(命酒一㪷八升悠然/獨酌主人深異之)非牛堪敢傲於有司(注見/下文)未之負
荆(見上/條)遐不削牘(詩遐不謂矣注遐遠謂勤也雖逺在/野豈能不勤思之乎禮記引詩瑕不)
(謂矣注瑕之言胡也原陟/傳削牘為疏注牘木簡也)恭惟某官眼髙四海(東坡詩/眼髙四)
(海空/無人)筆落九天(山谷詩空餘詩語/工落筆九天上)繙十二經尤有取太
平之典(莊子孔子往見老聃而老𥅆不許於是繙十二/經以説老𥅆杜淹文中子世家西游長安見隋)
(文帝坐太極殿召見因奏太平䇿十有二策尊王/道推覇略稽古驗今恢恢乎運天下于指掌矣)􁕠三
千字謂當冠秀士之羣(禮記命鄉論秀士升之司徒/曰選士韓詩誇映秀士羣)馬
小殿於及門鼇固安於戴石(宜春傳信錄盧肇就江西/解為試官末送肇有謝啓)
(云巨鼇屓屭首冠蓬山試官謂之曰昨限以人數擠排/雖獲仰展深慙名第奉凂焉得首冠蓬山之謂肇曰必)
(知明公垂問大凡頑石在上巨鼇戴之豈非首冠耶一/座大笑夢溪筆談鄭毅夫自負時名國子監以第五人)
(送意甚不平謝主司啓事有李廣事業自謂無雙杜牧/文章止得第五之句又云騏驥已老甘駑馬以先之巨)
(鼇不靈因頑石之在上主司深銜之他日廷策主司為/考官必欲黜落以報其不遜有試業似獬者枉遭斥逐)
(既而發考巻則獬/乃第一人及第)孜孜甘旨屈為孟東野之窮(韓詩有/窮者孟)
(郊受材實雄驁孜孜/營甘旨辛苦久所冐)懇懇精忠方抱梅南昌之節(梅福/傳為)
(郡文學補南昌尉後去官歸壽春數因縣道/上言變事求假軺傳詣行在所條􁕠急政)凄其風木
(詩凄其以風注凄寒風也韓詩外傳/樹欲靜而風不止子欲飬而親不在)越在塊苫(禮記寢/苫處塊)
(所以為至/痛飾也)諒朝祥之琴成聲(見/前)則暮召之葢相望(主父/偃傳)
(朝奏暮召入見文帝紀冠葢相望結轍于道食貨志千/里游敖冠葢相望董仲舒傳使者冠葢相望問勤勞恤)
(孤/獨)某頃偕鄉計(武帝紀令與計偕師古曰計者上計簿/使也偕者俱也令所徴之人與上計者)
(俱/來)嘗累公知由庶士而登司徒不知恩者非人也(柳河/東與)
(顧十郎書大凡以文出門下由庶士而登司徒者七/十有九人又凡號門生而不知恩之所自者非人也)去
民畞而就吏祿豈進謝則為私乎(昌黎送牛堪序登第/於有司者去民畞而)
(就吏祿其為獲也亦大矣未聞進謝於其門者豈有司/之待之也抑以公不以情其進而謝於其門也則為私)
(乎/)顧迷京洛之塵(陸機詩京洛多風塵謝朓詩誰能久/京洛淄塵染素衣孟郊詩如知呉楚)
(水不及/京洛塵)實隔蓬萊之水(史記蓬萊方丈瀛洲此三神山/者在渤海中及到反居水下終)
(莫能/至)故者無失為故乃不知儼然衰絰之中(禮記親者/毋失其為)
(親也故者毋失其為故也又吾子儼然在/憂服之中左傳在衰絰之中是以未敢請)誅之不可勝
誅自當即麾之門牆之外(法言在夷狄則引/之倚門墻則麾之)顧勤一介
(左傳一介之/使注一夫也)先枉雙魚既倒植之可慙(莊子草木之倒/植者過半賈誼)
(賦聖賢逆曵/兮方正倒植)復暗投而失報(鄒陽傳以闇/投人於道)青衫短笏漸
從矮屋以著身(見/前)紫磨眞金尚負洪鑪之定價(孔融聖/人優劣)
(論金優者曰紫磨猶人之有聖也南史林邑傳林邑王/陽邁初在孕其母夢生兒有人以金席藉之其色光麗)
(夷人謂金之精者為陽邁若中國云紫磨者因以為名/尚書惟金三品疏黄金謂之􁁉其美者謂之鏐郭璞曰)
(鏐即紫/磨金也)然已長伯樂之廐敢遂荒陸氏之莊(俱見/前)某無
以報恩期於強學(禮記夙夜強學以待問/法言君子強學而力行)其行已若有
愧於道何以文為(韓文感二烏賦其行已不敢有愧於/道其閒居思念前古當今之故亦僅)
(志其一二/大者焉)雖無報而不辱其門請從今始(東坡祭韓忠/獻公文公惟)
(人傑而不自賢堂名閱古以古律身况我小生罕見寡/聞敢不師公洽民與軍雖無以報不辱其門又祭歐文)
(忠公夫人文蒼顔白髮復見潁人潁人/思公曰此門生雖無以報不辱其門)
　
　
　
　
　
　
　
　
　
　
　
　
　
　四六標準巻四
欽定四庫全書
　四六標準巻五　　　　　　宋　李劉　撰
　謝到任
　　代鄒給事到帥任謝任參政(鄒給事當是鄒應龍/時除潭帥詳啓意可)
　　(見詳本巻後條任參政當是/希夷詳第一巻上任中書條)
輿轎隃嶺方營三徑之謀(嚴助傳輿轎而踰嶺拕舟而/入水服䖍曰轎音橋謂隘道)
(輿車也臣瓉曰今竹輿車也徑音勁説文歩道也徐曰/道不容車故曰歩道小道也三輔決錄蔣詡竹下開三)
(徑惟故人求仲羊仲從之㳺陶潛/傳聊欲絃歌以為三徑之資可乎)鼓枻浮湘又玷十連
之寄(屈原漁父篇漁父莞爾而笑鼔枻而去枻以制切/楫也一曰柁也或作栧梁劉峻詩鼓枻浮大川)
在相國知之至矣(韓文四海九州之人自百官已下欲/以其業徹相國左右者多矣皆憚而)
(莫之敢獨愈辱先/索相國知之至矣)殆鄉人善者好之(任希夷傳其先睂/州人其祖賢臣仕)
(閩因家邵武鄒應龍邵/武府泰寧縣人故云)昉涖事之云初(公羊傳昉於此/乎何休注適也)
(齊人/語)豈修詞其敢後恭惟某官人今而心古氣勁而貌
和學問淵源得尊主庇民之道(舊唐書太宗紀贊以房/杜之智不踰乎丘軻遂)
(能尊主庇民者遭時也李晟傳功與時並才與世生茍/藴其才遇其時尊主庇人何代蔑有東坡詩尊主庇民)
(君有道樂天/知命我無憂)緒餘土苴為開物成務之才(莊子道之真/以治身其緒)
(餘以為國家其土苴以治天下繫辭夫易何為者也夫/易開物成務冐天下之道如斯而已者也疏開通天下)
(之志成就/天下之務)自翊輔於天樞(鬼谷子人君亦有天樞生飬/成藏亦復不别干而逆之逆)
(之雖盛/必衰)迄規恢於土宇(揚䧺諫書規恢萬載之業詩/爾土宇昄章亦孔之厚矣)晉
參大政益播壯猷天將降任是人庸釋髙文之宿憤(班/固)
(封燕然山銘序上以攄高/文之宿憤光祖宗之𤣥靈)予惟克邁乃訓共觀周召之
同心(尚書爾交脩予㒺予/棄予惟克邁乃訓)某分閫㒺功(杜詩分閫救/世用賢豪)歸
田已幸(張衡有/歸田賦)敢意躋班於延閣(延長也藝文志孝武/建藏書之䇿置寫書)
(之官如淳曰劉歆七略曰外則有太常太史博士之職/内則有延閣廣内秘室之府淮南子延閣棧道蜀都賦)
(結陽城/之延閣)更令承惠於价藩(賈誼傳恭承嘉惠/兮詩价人惟藩)惟是清淑
扶輿之區(藝苑雌黄云後漢陳球傳太尉李咸時病乃/扶輿而起韓退之送廖道士序云衡山之神)
(既靈而郴之為州又當中州清淑之氣蜿蟺扶輿磅礴/而鬱積王襃九懐云登羊角兮扶輿王介甫詩扶輿渡)
(陽羨窕窈一川花按趙穆别傳汲郡修武趙君/薦宰相不就太守羊伊遂扶輿激喻以灮歲貢)尚多愁
恨歎息之俗䑕窮已甚(俱見/前)蚊負奚堪(莊子其於治天/下也猶渉海鑿)
(河而使蚊/負山也)必先逹之士為之前焉既感裏言之賜(韓文/士之)
(能享大名顯當世者莫不有先逹之士負天下之望者/為之前焉左傳寡人出伯父無裏言裏言納我之言)
有刺史之榮無其難者尚祈終惠之私(韓文丈夫官至/刺史亦榮矣雖)
(然民之豐約懸於州縣令不以言連帥不以信民就窮/而歛愈急吾見刺史之難為也崔君為復州其連帥則)
(于公崔君之仁足以蘓復人于公之賢足以庸/崔君有刺史之榮而無其難為者將在於此乎)
　　代鄒給事到帥任謝鄭參政
籲天還印甫辭五嶺之炎(尚書保抱擕持厥婦子以哀/籲天籲音喻呼也杜詩五嶺)
(皆炎熱宜/人獨桂林)易地剖符遽得三湘之勝(杜詩得歸茅屋赴/成都眞為文翁再)
(剖符李詩嘯起白雲飛七澤歌吟綠水動三湘三湘/謂湘潭湘鄉湘陰小學紺珠經三湘謂江湘沅也)將
母固諧於安便(詩王事靡盬不遑/將母注將飬也)拊躬但愧於叨逾冒
再僂而弗俞(左傳一命而僂再/命而傴三命而俯)知一陶之有自(崔駟傳/坏冶一)
(陶/)恭惟某官才𢎞而毅器博以周鬷假無言贊一日萬
幾之運(詩鬷假無言時靡有爭傳云鬷總假大也總大/無言無爭也箋云總升堂而齊一皆服其職勸)
(其事寂然無言語者禮記注言奏大樂于清廟之中/人皆肅敬金聲玉色無有言者尚書一日二日萬幾)柔
嘉維則聳六服羣辟之瞻(詩仲山甫之德柔嘉維則令/儀令色小心翼翼疏云言此)
(仲山甫之德如何乎柔和而美善唯可/以為法則尚書六服羣辟㒺不承德)人固料代何之
用參(曹參傳蕭何薨參聞之告舍人趣治/行吾且入相居無何使者果召參)上亦知安劉
之必勃(高帝紀周勃厚重少文/然安劉氏者必勃也)两地碧雲之暫駐既厚
仔肩(江淹雜體詩日暮碧雲合美人殊未來詩佛時仔/肩示我顯德行傳佛大也仔肩克也箋佛輔也輔)
(弼是任示道以顯明之德正義曰鄭讀/佛為輔弼之弼肩勝也即堪任之義)九天黃道之安
行亟膺顓靣(唐詩九天日月開黄道月令正義日有九/道河圖帝覽嬉云黄道一青赤白黒道各)
(二春從靑道夏赤秋白冬黒李尋傳天官上相上將皆/顓面正朝孟康曰朝太微宮垣也西垣為上將東垣為)
(上相各專一面而/正天之朝事也)某守藩弗績席䕃終更(谷永與段㑹/宗書終更亟)
(還/)所願歸田徑返林烏之哺(成公綏烏賦序夫烏為瑞/乆矣以其返哺識養故為)
(吉鳥春秋運斗樞飛翔羽翮為陽陽氣仁故烏返哺也/譙子法訓夫孝行之本朁本而求末者未有得之者也)
(如或得之君子不貴矣烏者而有返哺之心况人而無/孝心者乎張協七命囿絶反哺之烏束晳文嗷嗷林烏)
(受哺于子杜詩林烏返哺聲/山谷詩看盡林烏反哺兒)敢期易鎭竟為檣燕之畱
(杜詩檣燕/語留人)惟一重一掩號淳古之江山(杜工部集岳麓/山道林二寺行)
(一重一掩吾肺腑山鳥山花吾友于注一重一掩山也/有如吾肺腑然又潭府邑中甚淳古太守庭内不喧呼)
而九辨九歌餘芬香之草木(離騷啓九辨與九歌兮夏/康娯以自縱屈原有九歌)
(六首以事神之言寓忠君之意原弟子宋玉惜其/師忠信見放作九辨五首以辨之皆代原之意)豈小
材之能任由大造之曲成謂國小不足囘旋此豈為我
輩而設(漢書注應劭曰景帝後二年諸王來朝有詔更/前稱壽歌舞長沙定王但張袖小舉手左右笑)
(其拙上怪問之對曰臣國小地狭不足囘旋阮籍傳藉/嫂嘗歸寧籍相見與别或譏之籍曰禮豈為我設耶)
使政平而無愁歎庻不為門下之羞(見/前)
　　榮州到任謝丞相(榮州即今嘉定州榮縣本漢南/安縣地齊立南安郡隋置太牢)
　　(縣屬資州唐析太牢置旭川縣以縣/置榮州宋以光宗潜藩陞紹熈府)
佐黔巫之東鄙甘半刺之翺翔(河東武岡銘序元和七/年四月黔巫東鄙蠻獠)
(雜擾杜詩半/刺已翺翔)守巴僰之南榮累一陶之坏冶(榮州有榮/梨榮隱榮)
(德三山故名楚辭與吾期兮南/榮崔駰傳坏冶一陶羣生待理)幕府十年之未久(杜詩/十年)
(出幕府自/可持旌麾)角巾兩火之可逃(羊祜與弟書云既定邊事/當角巾東洛歸故里薛革)
(除左散騎常侍年至而無疾請告角巾東洛時甚重之/李詩角巾東出商山道道經云兩火一刀可以逃言剡)
(中多名山可以避災也剡字從兩火榮字亦兩火故云/諸集拾遺李畋為國子直講求郡晨登講席諸生見畋)
(巾上兩焰火起/是日得榮州)間關半朞(王莽傳馳入宫間關至漸臺/荀彧傳荀君乃越河冀間關)
(以從曹氏注猶/言崎嶇展轉也)辛苦萬狀(杜詩寂寞甘辛苦孟/郊詩感激増萬狀)甫兹領
事率爾裁牋伏念某才不瘉人(瘉通作愈勝也前藝/文志不猶瘉於野乎)學
徒泥古招諸生於館下幾毁於隨(昌黎進學解國子先/生晨入太學招諸生)
(立館下誨之曰業精於勤/荒於嬉行成於思毀於隨)處别駕之治中無材可展(蜀/志)
(龎統傳統守來陽令不治免官吳將魯肅遺先主書曰/士元非百里才也使處治中别駕之任始當展其驥足)
(耳/)姑俟及瓜之代(見/前)式遄行李之歸(詩式遄其歸注式/用遄速也言周人)
(欲仲山甫/之速歸)敢圖分銅獸之符(文帝紀初與郡守為銅虎/符竹使符栁文皇帝下銅)
(獸/符)猥使展石龜之郡(宋葉廷珪海錄碎事榮州榮梨山/有石洞洞中有石狀如龜形案十)
(道圖云此州乃/古石龜州也)惟義和之僻壤(榮州唐天寳初改義和/郡乾元初又為榮州宋)
(因/之)實光廟之濳藩(朝野雜記天子即位嘗所領州鎮自/防禦而下皆陞軍名若節鎮州則建)
(為府宋史光宗紀紹興十七年生于籓邸二十年/授右監門衛率府副率轉榮州刺史進封榮王)升軍
開府獨未霑恩(榮州以光宗潜/藩陞為紹熈府)視邦選矦率多就近(韓/文)
(視邦選矦/以公來尸)葢民田嵗租止五千石而公使年計僅六百
緡財匪鬼輸全仰作鹹之潤(尚書潤/下作鹹)郡資井養詎堪竭
澤之漁(易㢲乎水而上水井井養而不窮也史記竭澤/涸漁則蛟龍不合隂陽呂氏春秋竭澤而漁豈)
(不得魚而明年無魚焚林而/田豈不得獸而明年無獸)比縁花破於皁胥(周禮注/胥讀如)
(諝謂其有才知為什長左/傳士臣皁賤人直馬者)今遂草薙而赤立(薙音㬱除/草也禮記)
(季夏燒薙注先薙其草燒之韓文乃/草薙而禽獮之又公私掃地赤立)欲俾尋常之外頓
增十萬之輸數罟入池寧保四郊之無擾强弩射市但
嗟薄命之先穿(後漢書李業傳賢者不避害/譬猶彀弩射市薄命者先死)上下交征
公私可痛(食貨志漢之為漢幾四十年矣公私/之積猶可哀痛失時不雨民且狼顧)弗獲於
上不可治矣欲加之罪其無辭乎(左傳晉矦將殺里克/使謂之曰子弑二君)
(與一大夫為子君者不亦難乎對曰不/有廢也君何以興欲加之罪其無辭乎)恭惟某官師保
萬民(尚書昔周公師保/萬民民懐其德)弼亮四世(尚書弼亮四/世正色率下)天欲吾
君繼壽皇之聖(宋史淳熈十六年孝宗内禪光宗/上孝宗尊號曰至尊壽皇聖帝)帝賚
我公紹忠定之勳(尚書夢帝賚予良弼史浩/傳賜諡文惠改諡忠定)禹以功臯
以謨遹全絶德(法言君子絶德小人絶力或問絶德曰/舜以孝禹以功臯陶以謨非絶德耶)
絳之果霍之勇抑又餘收(法言或問近世社稷之臣曰/若張子房之智陳平之無悞)
(絳矦勃之果霍将軍之勇終之/以禮樂則可謂社稷之臣矣)不惟垂紳正笏而措泰
山之安(歐陽公晝錦堂記垂紳正笏不/動聲色而措天下於泰山之安)且復守志厲操
而抗浮雲之節(劉愷傳躬浮雲之/志兼浩然之氣)勤勞二紀無寸晷之
敢休(晉潘尼詩寸/晷難可踰)懇避三公至累年而不受(史彌逺傳/寧宗崩擁)
(立理宗拜太師依前右丞相兼/樞宻使進封魏國公六辭不拜)戒謹恐懼之如此熾昌
耆艾以固然(詩俾爾熾而昌俾爾壽而臧又俾爾壽而/大俾爾耆而艾正義曰使汝得福則昌而)
(且大使汝年壽/則耆而又艾)周公仰而思之不迷勤敎(尚書旁作穆/穆迓衡不迷)
(文武/勤教)伊尹聖之任也尤務旁招肆令愚儒(張湯傳此/愚儒無知)來
效凋郡(韓文豈無凋/郡庸以自效)尚念某進退維谷(詩人亦有言進/退維谷傳谷窮)
(也正義曰谷是山谷墜谷/是窮困之義故云谷窮)兢戰履冰(詩戰戰兢兢如臨/湥淵如履薄冰)
思庻民所以安恐有負十行之賜(循吏傳庶民所以安/其田里後漢書循吏)
(傳皆一扎十/行細書成文)得一事可自罷庶幾免百謫之盈(韓文愈/無適時)
(才用漸不喜為吏得一事為名可自罷去不啻如棄涕/唾游俠傳陳遵為京兆史曹事數廢西曹以故事適之)
(侍曹輙詣寺舍白遵曰陳卿今/日以某事適遵曰滿百乃相聞)輙修謝上之緘(韓文有/潮州袁)
(州謝/上表)併控由中之悃
　　太守到任謝丞相(權武岡○地理沿革表武岡夲/漢零陵郡都梁縣晉武帝分都)
　　(梁置武岡縣宋省武岡入都梁隋省都梁入長沙/郡邵陽縣後復置武攸縣唐武德改武攸曰武岡)
　　(宋置武/岡軍)
竊以邊郡負丞愧何功於渉筆(韓文丞渉筆占位署惟/謹又予不負丞而丞負)
(予/)中朝改牧命以次而設麾(漢書注中朝内朝也大司/馬左右前後將軍侍中常)
(侍散騎諸史為中朝/丞相以下為外朝)雖時暫以從權亦日虞於非據(繫/辭)
(非所據而據焉身必危桓/豁傳階藉門寵遂叨非據)重感大造陶鎔之賜敢廢小
吏竿牘之恭(俱見/前)伏念某全抱迃疎倍勤抆拭(朱博傳/抆拭用)
(禁注抆/拭摩也)廣文轗軻既保全茅屋之歸(杜詩德尊一世常/轗軻名垂萬古知)
(何用先生早賦歸去来石田茅/屋荒蒼苔又得歸茅屋赴成都)半刺翺翔又減縮葵邱
之代無蟹易嫌於監郡不龜敢望於封矦方圖下攷之
書恪布中涓之謝(俱見/前)日君乏使故矦攬轡以疾驅(左/傳)
(日臣之使於楚也又寡君乏使又日君乏使使臣斯司/馬東坡詩故矦𤓰在有頽垣范滂傳登車攬轡韓文無)
(疾其驅天/子有詔)夜枕不安新尹懷章而未上(婁敬傳安枕而/臥杜詩酒酣誇)
(新尹朱買臣傳買臣衣故衣懐其印綬守/邸怪之前引其綬視其印㑹稽太守章也)勤廟堂之軫
念(楚辭鬱結紆軫兮謝荘月賦情/紆軫其何託韓文軫其饑寒)慮獄市之擾姦(曹參/傳夫)
(獄市者所以幷容也今君擾之姦人安所容乎孟康曰/獄市兼受善惡若窮極姦人姦人無所容竄久且為亂)
姑令副貳之車(職源王之倅車注倅乃副車今以/通判為倅者周禮謂太守之副)且護
方寸之印(淮南王傳以方寸之印/丈二之組塡撫方外)鶉兮胡瞻於不獵(詩/不)
(狩不獵胡瞻爾/庭有懸鶉兮)馬也詎可以守閭(韓文鼎也不可以柱/車馬也不可使守閭)
正使五日京兆之間(張敞傳今五日京/兆耳安能復案事)亦有千里宅生
之寄(宋翰苑新書云後漢書劉愷曰二千石宅生千里/之師尤宜尊重典禮以身先之今按劉愷傳無宅)
(生二/字)科瑣邊吏非蒙眞漢相之知(丙吉傳召東曹案邊/長吏瑣科條其人注)
(瑣録也欲科條其人老少及所經歴知其夲/以文武進也王商傳此眞漢相矣詳見前)申畵郊圻
安得假齊王之命(尚書申畫郊圻慎固封守淮隂矦傳/齊夸詐多變不為假王以塡之其埶)
(不定臣請自/立為假王)兹葢伏遇某官得聖之任為帝者師(張良/傳以)
(三寸舌為/帝者師)萬億年敬天之休豈止書郭中令之考(尚書/公其)
(以予萬億年敬/天之休餘見前)五百歲名世者出葢欲傳孟軻氏之宗
更新紹定之初元(紹定宋理/宗年號)遴選神爵之良吏(神爵漢/宣帝年)
(號循吏傳孝宣繇仄陋登至尊厲精為治拜刺史守相/輙親見問觀其所繇二千石有治效輙以璽書勉厲増)
(秩賜金故漢世/良吏於是為盛)謂友邦必立之亞旅正欲充虛(尚書嗟/我友邦)
(冢君司徒司/馬司空亞旅)幸督郵未逐於聾丞不妨借聽(黄覇傳長/史許丞老)
(病聾督郵白彼逐/之韓文借聽於聾)雖小人乘器終於必奪(繫辭負也者/小人之事也)
(乗也者君子之器也小人而/乗君子之器盗思奪之矣)然大鈞播物允矣無垠(詩/允)
(矣君子/餘見前)某敢不三思而行一日必葺(左傳叔孫所舍雖/一日必葺其牆屋)
(去之日/如始至)雖慙尸祝越尊俎而代庖人之勞(荘子庖人雖/不治庖尸祝)
(不越尊俎/而代之矣)當籍吏民封府庫以待將軍之至(髙帝紀籍/吏民封府)
(庫待將軍師古/曰籍謂為簿籍)
　　太守謝史丞相(眉州到任○眉州為漢武陽南安/二縣地屬犍為郡蜀漢及晉宋皆)
　　(因之齊分置齊通郡梁/立青州西魏改眉州)
伏以乘榮隱之障方幸終更(張湯傳迺遣山乗障師古/曰乗登也登而守之鄣謂)
(塞上要險之處别築為城因置吏士而為障蔽以捍冦/也榮隱山在榮州北三十里相傳古有榮隱先生脩道)
(於/此)分通義之符濫叨詳試(西魏眉州治通義縣唐天寳/初改通義郡蕭望之傳帝察)
(望之經明持重材任宰相欲/詳試其政事復以為左馮翊)適値賓賢而觀國(易觀六/四觀國)
(之光利用賔於王象/曰觀國之光尚賔也)又令主試於坤文(淮南子坤維在/西南言主蜀試)
既徹棘圍(通典武德以來禮部閱試之日皆嚴設兵衛/薦棘圍之捜索衣服譏訶出入以防假濫焉)
(五代史和凝傳凝知貢舉是時進士多浮薄喜為諠譁/以動主司主司每放牓則圍之以棘閉省門絶人出入)
(以為常凝徹棘開門而士皆/肅然無譁所取皆一時之秀)遂趨𤓰戍伏念某賤資蹇
淺(荘子敝精/神乎蹇淺)觸事坎艱(蹇坎/卦名)學術荒卑弗知深造之以
道技能譾薄又非適用之謂才(譾音翦淺也史記能薄/材譾韓文適於用之謂)
(才堪其事/之謂力)出幕十年一登文石(杜詩十年出幕府梅福/傳願一登文石之陛)
奉祠三載半刺武岡(輿地紀勝武岡因漢伐五溪蠻/保此岡故名左右二岡相峙)曾
未滿秩之間倏奉專城之寵(古詩陌上桑/四十專城居)跨犍牂之徼
命與仇謀(犍音乾牂音贓後漢郡國志益州有犍為郡/牂牁郡韓丈命與仇謀取敗幾時犍犗牛牂)
(牝羊也借地名/對牛羊甚巧)求牛羊之芻心勞政拙(陽城傳撫字心/勞征科政拙)
得以理去不自意全(東坡集七年逺讁不自意/全萬里生還適有天幸)丙穴維
舟徑欲歸耕於谷口(後漢書公孫述傳注丙穴出嘉魚/在漢中按丙穴在今䕫州府逹州)
(東北廢明通縣井峡中凡十穴穴口向丙故名杜詩魚/知丙穴由來美法言谷口鄭子真不屈其志而耕乎巖)
(石之下名震于京/師豈其卿豈其卿)庚書傳置顧令改牧於峩眉(禮記注/庚之言)
(更也律厯志斂更于庚易先庚後庚取更變之義王弼/注申命令謂之庚漢制有卒更踐更過更庚書猶更書)
(也峩眉在今嘉定州南二百里來自岷山連岡疊嶂/延袤三百里至此突起三峰其二峰對峙宛若蛾眉)惟
是四蜀之封疆(巴蜀黔漢/為四蜀)重在三蘇之鄉國然好文而
慕權勢至今餘西漢之風(漢書地理志景武間文翁為/蜀守教民讀書法令未能篤)
(信道德反以好文/刺譏貴慕權勢)其事守如古君臣近世異北墉之記
(東坡眉山逺景樓記吾州之俗有迎古者三其民尊吏/而畏法事太守縣令如古君臣既去輙畫像事之今太)
(守黎矦希聲軾先君子之友人也既滿将代不忍其去/相率而畱之上不奪其請既畱三年民益信遂以無事)
(因守居之北墉而/增築之作逺景樓)比縁兵潰轉覺民流厥既獻賢能之
書(周禮卿大夫之職三年則大比考其德行道藝而興/賢者能者鄉老及鄉大夫羣吏獻賢能之書於王)
甫及理愁恨之歎伋去誰守猶幸滴博之雲收(杜詩已/收滴博)
(雲中戍注滴博西山城名雲中言其髙也高適上/疏所謂在窮山之巔公西山詩轉粟上青天是也)超願
乞歸孰念玉關之人老(班超傳臣不敢望到酒泉郡但/願生入玉門關墨客揮犀云蔡)
(持正久在邊任晚年以龍圖閣直學士再守平涼作喜/遷鶯一闋以自廣云霜天清曉望紫塞古木寒雲衰草)
(溪馬嘶風邊鴻翻月隴上鐵衣寒早欲歌倚曲悲壯盡/道天恩須報塞垣樂盡路鞬錦領山西年少談笑刁斗)
(靜烽火一把長報平安耗聖主憂邊威懐遐方驕虜且/寛天討歲華向晚愁思誰念玉關人老太平也且歡娯)
(須把金尊頻倒此曲成大傳都下束軒筆録蔡挺自寳/元以後歴邊任至熈寧初猶帥平凉㑹邊無事因作樂)
(歌以敎邊人有誰念玉關人老之句自/此盛傳至都下未幾召為樞密副使)兹蓋伏遇某官
箕裘輔弼徴角君臣精神峻喬嶽之瞻(朱异傳器宇𢎞/深神表峯峻)
談笑囘狂瀾之倒(韓文障百川而東/之廻狂瀾于既倒)大鈞播物實細别
於九流(見/前)直柄當權亦曲成於萬物(侯喜石鼎聫句直/柄未當權塞口且)
(呑聲繫辭範圍天地之化/而不過曲成萬物而不遺)有念一寒之蹇剝(定命錄魏/元忠有善)
(相者謂曰公當位極/人臣然命多蹇剝)已成十暑之暌離(蹇剝暌離/四卦名)更以
一麾(見/前)試之再鼓(韓詩有琴具徽/絃再鼔聴愈淡)某敢不謹固封守(尚/書)
(慎固/封守)宣布中和(王襃傳使襃作中和樂職宣布詩師古/曰中和者言政治和平也樂職者言百)
(官各得其職也宣布者風化暜洽無所不被王楙野客/叢書云今率以中和樂職詩為太守事詳王襃何武傳)
(乃監司頌朝廷德化非太守事也中和樂職宣布乃三/詩萹名注謂中和者政教隆平樂職者百官樂職宣布)
(者德化周洽豈/郡守所安哉)前江陵後𢎞農詎能及劉昆之政(後漢/書儒)
(林傳劉昆字桓公徴為光祿勲光武詔問昆曰前在江/陵反風滅火後守𢎞農虎北渡河行何德政而致是事)
(昆對曰/偶然耳)治南陽如上蔡仰在申召父之規(前漢書循吏/傳召信臣字)
(翁卿遷上蔡長其治視民如子遷南陽太守/其治如上蔡吏民親愛信臣號之日召父)感悚惟深
敷陳㒺旣
　　榮州到任謝桂制置
假守三榮叨塵統部(三榮謂榮棃/榮隱榮德)牽江萬里既見吏民
(杜詩百丈牽江色又呉檣楚艦牽百文又百丈内江船/昌黎潮州謝上表到州上訖與官吏百姓等相見東坡)
(潁州謝到任表已/見吏民惟知感怍)比甞奏記以徹名(朱博傳文學儒/吏時有奏記)復
敢修辭而謝上(見/前)惟和義之斗絶(寳融傳河西斗絶在/羗胡中注斗峻絶也)
(蜀志蜀土斗絶一隅/栁詩西垂下斗絶)實夜郎之奎隈(漢地里志犍為郡/屬益州應劭曰故)
(夜郎國陸務觀入榮州境詩眇然孤城天一方傳者或/云古夜郎莊子奎蹄曲隈乳間股腳自以為安室利處)
(山谷詩奎蹄曲隈取脂澤奎傾畦切説文兩髀/之間隈烏回切説文水曲隩也斗奎二宿名)事簡地
偏舊稱道院(眉州志俗敦禮讓政清訟簡李熈績詩民/俗畏公無訟事郡齋閒似野人居山谷西)
(州道院賦云筠懐不嚚於訟故筠守號為江西道院按/官閒事簡皆謂之道院宋人以江隂為兩浙道院通州)
(為淮南/道院)吏貪民悍今類法塲葢一歲止五百石之經租
而諸司近八十萬之折估郡資井養財匪鬼輸(井鬼/宿名)屬
因權攝之多馴至綱維之敗壯哉䑕雀公肆侵牟(梁書/張率)
(字士簡呉郡吳人嗜酒事事寛恕于家務尤忘懐為新/安太守遣家僮載米三千石還呉宅既至遂耗大半率)
(問其故答曰䑕雀耗也率笑曰壮哉䑕雀竟不研問景/帝紀漁奪百姓侵牟萬民注牟若蛑賊也漁若漁獵也)
翩彼鴟鴞交騰喧譟(鴞音梟詩翩彼飛鴞集於泮林注/翩飛貌鴞惡聲之鳥也鴟稱脂切)
(爾雅茅鴟怪鴟郭璞曰茅鴟即今鳩鴟似鷹而白恠鴟/即鵂鶹鴞于矯切鴟屬陸佃曰大如斑鳩綠色其鳴有)
(禍俗云/禍鳥)致連帥括三井之羡(今眉州彭山/縣有九井)為屬縣代二
稅之輸上關閫制之聽聞(關白也王襃傳進退得關其/忠佞幸傳公卿皆因關說玉)
(海諸司相質其制有三/一曰關二曰刺三曰移)下籍吏胥之專擅去其螟螣始
云歛此以錫民(螟音㝠螣音特詩去其螟螣及其蟊賊/無害我田穉李廵云食禾心曰螟言其)
(姦冥冥難知也食禾葉者言其假貸無厭故曰螣也食/禾節者言貪狼故曰賊也食禾根者言其梲取萬民貨)
(財故云蟊也孫炎曰皆政貪所致因以/為名尚書歛時五福用敷錫厥庻民)信及豚魚今則
改之以僃塞(易中孚豚魚吉彖曰豚魚吉信及豚魚也/正義云魚者蟲之幽隱豚者獸之微賤人)
(君内有誠信雖隱/微之物信皆及矣)莫非王事均是邦財黔其廬赭其垣
正足為參元之喜(栁河東賀進士王參元失火書黔其/廬赭其垣以示其無有而足下之才)
(能乃可以顯白而不汚其實出矣是祝/融回禄之相吾子也是以終乃大喜也)馬若羊金若粟
初何與張奐之家(張奐傳羌豪帥感奐恩德上馬二十/匹先零奠長又遺金鐻八枚奐竝受)
(之而召主簿於羌前以酒酹地曰使馬如羊不/以入廐使金如粟不以入懐悉以金馬還之)不才之
劉甞仕於蜀亦知風寒之數處(王吉傳冬則為風寒之/所偃薄干寳晉紀呉使)
(紀陟奉使如魏晉文王問呉之戍備幾何陟對曰自西/陵至江都五千七百里又問曰道理甚逺難為堅固對)
(曰疆界雖逺而險要必爭之地不過数四猶人雖有八/尺之軀靡不受患其䕶風寒亦數處耳文王善之裴松)
(之曰人有八尺之軀靡不受患防護風寒豈惟數處取/譬若此未足稱能若曰譬如金城萬雉所急防者四門)
(而已方陟此對不猶愈乎玉海逺連夷徼先江陽僰水/之扞防近護風寒謹昌元巴川之控禦按此正蜀數處)
(之風寒也曾極詩兵戈歲歲渉江干将帥誅求/盍少寛未得三軍如挟纊憑誰數處護風寒)何止日
費於千金(孫子用兵之法日費千/金然後十萬之衆舉矣)與其捐潤下之鹹徒
滋他族(尚書潤下作鹹/注水鹵所生)孰若助攻苦之淡以張吾軍(叔/孫)
(通傳呂后與陛下攻苦食啖師古曰啖當作淡淡謂無/味之食也言其攻擊勤苦之事而食無味之食也左傳)
(我張吾三軍而被吾甲兵以/武臨之韓詩亦足張吾軍)然一郡四邑之間(四邑謂/眉山彭)
(山丹棱/青神)有百孔千瘡之費(韓文百孔千/瘡隨亂隨失)得斗勺之水斯
活矣庶逃涸轍之枯(見/前)無尺寸之膚不愛焉實恐剝膚
之及(易剝牀以膚切近災也王弼注牀者人之所/以安剝牀未及其身也牀既剝盡以及其身)恭惟
某官𢎞深而肅括(見/前)簡要而清通(世説新語吏部郎闕/文帝問其人於鍾㑹)
(㑹曰裴楷清通王戎簡/要皆其選也於是用裴)後勁中權文武作萬邦之憲(左/傳)
(前茅慮無中權後勁詩文武吉甫萬邦為憲疏王師所/以得勝者以有文德武功之臣尹吉甫其才略可為萬)
(方之法受命逐狄王委/任焉故北狄逺去也)外鎮内附精神折千里之衝(王/陵)
(傳宰相者上佐天子理隂陽順四時下遂萬物之宜外/填撫四夷諸矦内親附百姓李尋傳夲彊則精神折衝)
(家語不出尊俎之/間折衝千里之外)定不奪牛於蹊田(左傳抑人亦有言/曰牽牛以蹊人之)
(田而奪之牛牽牛以蹊者信/有罪矣而奪之牛罰已重矣)但欲捕蝗之害稼(新唐書/姚崇傳)
(開元四年山東大蝗民祭拜不敢捕崇請遣使分道焚/瘞倪若水拒不應命崇移書誚之若水懼乃縱捕得蝗)
(十四萬石/蝗害訖息)有憐薄命值雷轟薦福之碑(冷齋夜話范文/正公守鄱陽有)
(書生獻詩甚工文正禮之書生自言天下之寒饑者無/在某右時盛行歐陽率更文字薦福碑石夲直千錢文)
(正為打千夲使售于京紙墨已具一夕雷碎其碑故時/人為之語曰有客打碑來薦福無人騎鶴上揚州東坡)
(作窮措大詩曰一夕雷轟薦福碑王明清玉照新志云/雷轟薦福碑事見楚僧慧洪冷齋夜話去嵗婁彦發機)
(自饒州通判歸詢之云薦福雖號鄱陽巨刹元無此碑/乃慧洪偽為是説然東坡已有詩云云攷慧洪此書距)
(坡下世已逾一紀葢未甞/先接則非洪之鑿空矣)或辱寛征使乳復零陵之穴
(栁文零陵郡復乳穴記石鍾乳餌之最良者也連之人/告盡焉者五載矣今刺史崔公至穴人来以乳復告邦)
(人恱是祥也穴人笑之曰是惡知所謂祥耶嚮者吾以/刺史貪戾嗜利徒吾役而不吾貨也吾是以病而紿焉)
(今吾刺史令明而志潔先/頼而後力吾是以誠告焉)乞從舊額以惠疲甿(甿謨盲/切通作)
(氓說文民也周禮注懵懵無知貌/亦通作萌劉向傳民萌何以戒勉)其敢不祗遹寛條(尚/書)
(今民將在祗/遹乃文考)布宣隆指修慘怛忠利之實(怛當割切說/文憯也漢書)
(支體傷則/心憯怛)銷愁恨歎息之聲(見/前)可以言未可以言亦恃
有仁人之在上(韓文今有仁人在上位若不往告之而/遂行是果于自棄而不以古之君子待)
(吾相/也)哀之命不哀之命也更惟恕躁者之多辭(韓文其/哀之命)
(也其不哀之命也知其在命而且鳴/號之者亦命也繫辭躁人之辭多)歸倚惟深敷宣㒺
既
　　通判到任謝薛參政(宣武岡軍/)
滿神圉之祠廪無繼粟(司馬相如傳悉徵靈圉而選之/兮部署衆神於遥光又鬼神接)
(靈圉賓于閑館注/靈圉衆仙號也)贊夫夷之長戍偶及𤓰(武岡軍夲漢/零陵郡夫夷)
(縣地武帝時/為武夷矦國)題輿佐岳以安能(謝承書周景為豫州辟/陳蕃為别駕不就景題)
(别駕輿曰陳仲舉座不復更辟蕃起就職陳子昻集/題輿佐嶽無展驥之能白帖貳職四嶽佐理六條)伐
輻寘河之有愧(詩坎坎伐輻兮寘之河之側兮注輻檀/輻也側猶涯也言君子之人不得仕進)
(坎坎然身自伐輻置之于/河之側若待明君乃仕)輒裁小牘少謝大鈞(見/前)伏念
某全抱迂疎平沈庸俗徒有黽勉六七年之歎(黽音閔/爾雅勉)
(也詩黽勉同心亦作僶陸機文賦在有無而僶勉通作/閔谷永傳閔勉通樂嚴氏詩詁云力所不堪心所不欲)
(而勉强為之曰黽又詩何有何亡/黽勉求之又黽勉從事不敢告勞)尚何扶摇三萬里之
圖頃由掌故之官(鼂錯傳以文學為太常掌故匡衡傳/以不應令除為太常掌故儒林傳丙)
(科四十人補文學掌故應劭曰掌/故六百石吏主故事言為架閣)猥分齒胄之教(唐𤣥/宗紀)
(入學齒胄文選入虎/闈而齒胄言為國錄)大風有隧俄然電掃以雷驅(詩大/風有)
(隧貪人敗類傳隧道也箋西風謂之大風正義曰大作/泰西風成物物豐泰也上言王用惡人此云惡有夲性)
(不可改變如大風所從之來自有其道/唐太宗紀風除霆掃文選雷動風驅)古井無波幸爾
水清而石見(白樂天詩無波古井水古樂府艶歌行夫/壻從門來斜柯西北眄語卿且勿盻水清)
(石自見山谷詩水清石見君所知此是吾家秘密藏又/難以口舌爭水清石自見職林海邊有越王石甞隠雲)
(霧相傳云清亷太守乃得見宋虞愿/為晉安太守往觀之清徹無所隱蔽)特畀治中之任(漢/官)
(儀文帝時丞相于定國條州大小為設吏員治中别駕/諸郡從事通典治中從事史一人居中治事主衆曹文)
(書漢制也白帖别/駕亦曰治中從事)俾從方外之游(世說謝奕字無奕桓/温辟為司馬奕既上)
(猶推布衣交在温座岸幘嘯詠無異常日宣武每曰我/方外司馬北史王昕性閑澹寡欲雖王事鞅掌而雅操)
(不移人謂之/方外司馬)維時都梁之區(都梁山在武岡軍東一百/三十里漢以此名縣都梁)
(石在武岡州治東南髙十丈餘都梁水在武/岡城西南㑹夫夷水經新化益陽入于洞庭)乃昔槃瓠
之境(後漢書西南夷傳昔髙辛氏有犬戎之冦募有能/得其將呉将軍頭者購黄金千鎰邑萬家妻以少)
(女時帝有狗其毛五采名曰槃瓠遂銜人頭造闕診之/乃呉將軍首也帝不得已以女配槃瓠槃瓠負女走入)
(南山經三年生六男六女其後滋/蔓號曰蠻夷今長沙武陵蠻是也)歲租仰於永邵(永州/漢長)
(沙國邵州即/今寳慶府)峒窟接於辰沅(辰州漢武陵郡唐置州沅/州梁沅陵郡隋屬辰州唐)
(改沅/州)元和遣兵惡其置魁而立伍(伍當作帥栁文武岡/銘序元和七年黔巫)
(東鄙蠻獠雜擾盜弄庫兵賊脅守帥南/鉤牂牁外誘西原置魁立帥殺牲盟誓)崇寧升郡猶未
建牧而立參(宋崇寧四年以邵州疆境廣漠析武岡綏/寧二縣置武岡軍周禮太宰乃施典于邦)
(國而建其牧立其監設其/參傳其伍陳其殷置其輔)葢一歲止萬石之租而四郊
無百金之子(漢文帝紀百金中/人十家之産也)然而事簡鴈鶩之左右
亦稀(韓文文書行吏抱成案詣丞巻其前/鉗以左手右手摘紙尾鴈騖行以進)況已食浮螃
蠏之有無何計(禮記故君子與其使食浮于人也寧使/人浮于食東坡詩欲問君王乞符竹但)
(憂無蠏有監/州詳見前)儻水火不交於百姓(北史趙軌隋文帝時/為齊州别駕有能名)
(後詔徴入朝父老送者各揮涕曰别駕在官水大不與/百姓交是以不敢杯酒相送公清如水請酌一杯水相)
(餞軌受/飲之)則風月亦足以平分(東坡詞獨倚胡牀庾公樓/外峯千朶與誰同坐明月)
(清風我别乗一來有唱終須和/還知麽自從添箇風月平分破)此葢伏遇某官弼亮天
功平章人品(尚書平/章百姓)謂柳子而在臺省未必如司馬之
可傳(昌黎栁子厚墓誌銘使子厚在臺省時自持其身/已能如司馬刺史時亦自不斥斥時有人力能舉)
(之且必復用不窮然子厚斥不久窮不極其文學/辭章必不能自力以致必傳於後如今無疑也)使趙
温而果丈夫又何患郡丞之能伏(後漢趙温字子柔為/京兆郡丞歎曰丈夫)
(當雄飛安能雌伏遂/棄官去後官至三公)況黔東嘯呼之已靖(武岡銘序黔/巫東鄙洞窟)
(林麓嘯/呼成羣)有湖南清絶之可親(杜詩湖南清絶地萬古一/長嗟宋陳簡齋武岡詩黛)
(染峯巒水染藍右/分湖北左湖南)使自謀之何以過此(于湖居士集祿/優足以仁族事)
(簡足以養痾使某/自謀不過如此)其敢不謹修厥職勉既乃心思曹王
踔騎之功無羞宗派(昌黎曹成王碑初觀察使虐使將/國良往戍界良以武岡叛于是以)
(王帥湖南以討良為事王即假為使者從一騎踔五百/里抵良壁大呼我曹王來受良降良不得已錯愕迎拜)
(盡降/其軍)哦杜老化鯤之句更問詞源(杜詩佇鳴南嶽鳳欲/化北溟鯤又浩蕩問)
(詞/源)
　　通判到任謝葛簽樞(武岡軍/)
誨館下之諸生夙蒙采菲(見/前)補黔中之上佐兹遂及瓜
(職源别駕長史司馬通謂之上佐新唐書王忠嗣傳明/日見責不失一金吾羽林將軍歸宿衛不者黔中上佐)
(耳詳/見前)揣弱念以易盈(韓詩强懐張不/滿弱念缺易盈)撫窮途而致感(阮/籍)
(傳籍率意獨駕不由徑路車跡所/窮輙慟哭而返杜詩似欲慰窮途)伏念某學不聞道才
無瘉人負米為親飽固悲於弗泪(家語子路見於孔子/曰由也事二親之時)
(常食藜藿之食為親負米百里之外親殁之後南遊於/楚從車百乘積粟萬鍾欲食藜藿為親負米不可復得)
(也餘/見前)析薪無子賤亦覺其有涯(左傳其父析薪其子弗/克負荷莊子吾生也有)
(涯/)顧平生竊祿以代耕乃三歲賣文而求活(丁隱君歌/前日相逢)
(正賣文一錢不直空云云今來利作採山斧可以抛身/麛鹿羣杜詩夲賣文為活翻令室倒懸焦氏筆乘云言)
(其無假借也語不露味之愈佳揚子雲却蜀人錢十萬/穆修却富人五百金二子之自負何如哉賣文為活段)
(湛/事)頃申以柳易播之請(昌黎栁子厚墓誌中山劉夢得/當詣播州子厚泣曰播州非人)
(所居將拜疏/願以栁易播)遂忘得隴望蜀之嫌(岑彭傳人苦不足/既平隴復望蜀)愧
在其䏏悵莫追於駟馬(東坡詩有愧在其肝謝惠連口/箴宣納之由寔伊樞機唯舌是)
(出馳駟/莫追)言提其耳甘束咮於孤雄(詩非靣命之言提其/耳箋非但對靣語之)
(親提撕其耳言教道之熟咮音晝説文喙也廣/韻鳥口或作喙栁文牝雞咿嚘兮孤雄束咮)既待牧
羝(蘇武傳使牧羝羝乳乃得歸師古曰羝牡羊也羝不/當産乳故設此言示絶其事若燕太子丹烏頭白馬)
(生角/之比)詎容展驥(見/前)兹出回天之力(文選回天倒日之力/張𤣥素傳張公論事)
(遂有囘/天之力)竟諧縮地之功(神仙傳費長房遇壺公能縮地/千里聚在目前沈佺期詩縮地)
(黄泉出昇/天白日飛)鮑叔不以我為貪傷哉貧也(史記管晏列傳/吾始困時甞與)
(鮑叔賈分財多自與鮑叔不以我為貪知我貧也禮/記子路曰傷哉貧也生無以為養死無以為禮也)伊
尹恥匹夫不獲眞若推之公豈謂長史之有材(新唐書/張柬之)
(傳武后謂狄仁傑曰安得一竒士用之仁/傑曰荆州長史張柬之雖老宰相材也)僕固感國士
之遇我兹葢伏遇某官爽邦良弼(尚書爽邦由哲注/爽邦言明國事)輔
世眞儒欲立立人所學實資於孔孟匪求求我此心脗
合於羲文(易蒙亨匪我求童蒙童蒙求我疏闇者求明/明者不咨于闇莊子為其脗合注脗然自合)
(之道又脗合/無波際貌)然韓魏公自恨用明允之太遲(宋史文苑/傳宰相韓)
(琦見蘇洵所著權書而善之/奏于朝召試舍人院不至)而歐陽子亦愧知聖俞而
不薦(見/前)雖昔何如今今何如昔(南史蜀士李膺為涪令/有才辯西昌矦藻為益)
(州以為主簿使至都武帝恱之謂曰今李膺何如昔李/膺對曰今勝昔昔事桓靈之主今逢堯舜之君帝嘉其)
(對以為益/州别駕)願公之求士甚士求公(見/前)庻皆有突兀大厦
之驩(杜詩安得廣厦千萬間大庇天下寒士俱歡顔嗚/呼何時眼前突兀見此屋吾廬獨破受凍死亦足)
斯不但屬饜小人之腹(左傳願以小人之腹為君子之/心屬厭而已杜注言小人腹飽)
(猶知/厭足)某敢不俯安雌伏(見/前)仰任鳶飛文儒申申詎能繼
巫磻之公綽(河東武岡銘御史中丞栁公綽為時碩臣/殿於大邦文儒申申有此武功又黔山之)
(巑巫水/之磻)武岡矯矯尚及見江左之夷吾(王導傳桓彛初/過江見朝廷㣲)
(弱憂懼不樂往見導極譚世事曰向見管夷吾無復憂/矣導以討華軼功封武岡矦贊曰虎嘯焱馳龍升雲映)
(武岡矯矯匡時緝政/懿績克宣忠規靡競)
　　通判到任謝臺諌(李趙留梁汪/)
别洛下之諸生久歸來於茅屋(謝安傳安能為洛下諸/生詠王摩詰詩洛下諸)
(生解詠詩杜詩先生早賦歸去來/石田茅屋荒蒼苔言學錄解任)補黔中之上佐偶及
代於葵丘(王忠嗣傳明日見責不失一金五羽林將軍/歸宿衛不者黔中上佐耳左傳齊矦使連稱)
(管至父戍葵/邱詳見前)既滌籀以服勤(籀音宙謂印文也周宣王/時太史籀作大篆故稱籀)
(文滌籀猶云洗印新唐書百/官志三日洗印視其刓缺)盍濡毫而貢謝伏念某地
寒寡挾天巧亦慳(俱見/前)鹵莽而耕鹵莽而耘已慙學落
(莊子昔予為禾耕而鹵莽之則其實亦鹵莽而報予芸/而滅裂之其實亦滅裂而報予左傳夫學殖也不學將)
(落/)鼓譟以入鼓譟以出更愧名浮(左傳宋公子圍龜為/質於楚而歸華元享)
(之請鼓譟以出鼓譟以復入曰習攻華氏宋公殺之/禮記先王諡以尊名節以壹惠恥名之浮于行也)頃
從文學掌故之聫(儒林傳能通一藝以上/補文學掌故言為架閣)躐綴國子先
生之後(進學解國子先生晨/入太學言為國錄)經笥之嘲未發(邊韶傳韶/字孝先以)
(文學知名教授數百人曽晝日假臥弟子私嘲之曰邉/孝先腹便便懶讀書但欲眠韶應時對曰邊為姓孝為)
(字腹便便五經笥但欲眠思經事寐與周公通夢/靜與孔子同意師而可嘲出何典記嘲者大慙)謗篋
之惡已盈(史記甘茂傳魏文侯令樂羊將而攻中山三/年而拔之樂羊返而論功文矦示之謗書一)
(篋樂羊再拜稽首曰此非/臣之功也主君之力也)鄉人不善者惡之成是貝錦
(詩萋兮斐兮成是貝錦彼譛人者亦已太甚貝水介蟲/也餘蚳貝甲黄質白文餘泉貝甲白質黄文女工集采)
(而織錦使萋兮斐兮文章相錯以成是貝文以興讒/人集已諸過而搆之以過惡相積以成此罪狀也)相
國之賜也大矣止於甌㬰(韓文遷於南者三人獨愈為/先収用相國之賜大矣荀子)
(流丸止于甌㬰流言止于智者注甌㬰皆器也揚子方/言陳魏鄭宋之間謂罃為㬰甌㬰謂地之坳坎如甌㬰)
(者/也)荏苒三年(荏音衽苒音染荏苒猶侵尋也又展轉也/通作荏染詩荏染柔木潘岳詩荏苒冬春)
(謝/)僥倖貳郡軫之旁鶉之尾不惟非螃蠏之宫(春秋元/命苞軫)
(星散為楚州分為楚國南方三辰秦為鶉首周為鶉火/楚為鶉尾釋典十二星宮有巨蟹焉巨蟹宮於辰為未)
(度分井鬼晉天文志自張十七度至軫十一度為鶉尾/於辰在已楚之分野屬荆州故云非螃蟹之宮山谷詩)
(雖為天上三辰次未免人間五鼎烹正/謂蟹也隂陽家以井鬼之分為巨蟹宮)丹之穴犀之顚
近又築鯨鯤之觀(武岡銘有穴之丹有犀之顛匪曰余/固公不可賂左傳古者明王伐不敬)
(取其鯨鯤而封之以為大戮於/是有京觀以懲滛慝詳别見)然以非材之典午(譙周/甞書)
(版示文立曰典午忽兮月酉没兮典午謂司馬也月酉/八月也至八月而文王果崩賈充傳賛典午分崩韓詩)
(長慙典午非材職/得就閒官即至公)固在協恭而同寅(尚書同寅協/恭和衷哉)水火
弗與百姓交無須餞别(見謝薛/參政條)風月不用一錢買何必
平分(李詩清風明月不用一錢買/玉山自倒非人推餘别見)兹葢伏遇某官道格
君心識通治體(賈誼傳賛/通逹國體)進務閑邪而陳善退思激濁
以揚清(王珪傳激濁揚/清嫉惡好善)天豁露繁南嶽要聞於鳴鳳(杜/詩)
(爽氣金天豁清談玉露繁/佇鳴南嶽鳳欲化北冥鯤)氷清霜潔北臺自肅於棲烏
(蘇味道懐臺中諸侍御詩薄游忝霜署直措戒氷心鄴/都故事御史臺在宮闕西南其門北開以取冬殺之義)
(通典御史府中列柏樹常有野烏數/十棲宿其上晨去暮来號曰朝夕烏)姑試治中(通典治/中從事)
(史一人居中治事主/衆曹文書漢制也)且遊方外(莊子彼游方之外者也/而邱由方之内者也世)
(說桓温辟謝奕為司馬既上猶推布衣交在温/坐岸幘嘯詠無異常日宣武每曰我方外司馬)某敢不
修其可願(尚書敬修/其可願)勉爾遁思(詩慎爾優游勉爾遁思/正義曰思而不來設言)
(與之訣汝誠在外優游之事勉力行汝遁思之志/勿使不終也極而與之自訣之辭思語辭不為義)聾且
何傷正欲不聞於黜陟(黄霸傳許丞亷吏頗重聽何傷/且善助之幸無失賢者意韓文)
(理亂不知黜陟不聞大丈/夫不遇于時者之所為也)噤不得用又當且止於吟哦
(韓文博陵崔斯立黜官再轉而為丞兹/邑既噤不得施用對樹二松日哦其間)
　　除兩浙運幹謝趙尚書(汝述/)
䑛淮南之丹久辱青㝠之送(韓詩青㝠送/吹嘘餘見前)涸江西之轍
仍為綠水之依(見/前)非公寔與之主張(荘子孰/主張是)此事亦幾
於濩落(莊子瓠落無所容注瓠/音濩濩落猶廓落也)既祗賤役盍控謝牋恭
惟某官北海脩身(後漢書北海王睦少好學博通書傳/謙恭好士千里交結自名儒宿德莫)
(不造門由是/聲價益廣)東平樂善(東平王傳帝手詔國中傅曰日/者問東平王處家何等最樂王)
(言為善最樂其言/甚大副是要腹矣)禮樂三雍之對卓爾不羣(漢書河間/獻王德武)
(帝時來朝獻雅樂對三雍宮賛曰夫/惟大雅卓爾不羣河間獻王近之矣)文章萬丈之光飄
然無敵(韓詩李杜文章在光燄萬丈長/杜詩白也詩無敵飄然思不羣)密勿星辰之履
(後漢書謝夷吾傳雖密勿在公而身出心隱魏志杜恕/傳密勿大臣晉書王坦之傳賛或寄重文昌允釐于衮)
(職或任蕐綸閣密勿于王言南史劉穆之傳密勿軍國/心力俱盡杜詩經緯固密勿夢弼注黽勉也髙適詩深)
(沉謀九德密勿契千齡王荆公詩優遊/太平日密勿老成人杜詩聽履上星晨)彌縫天地之爐
(左傳彌縫其闕而匡救其菑賈/誼傳天地為鑪兮造化為工)當江濤如此之時(宋朱/新仲)
(詩天氣未佳宜且住/江濤如此欲安行)思烝徒楫之之計(詩烝徒楫之箋/烝衆也渒渒然)
(涇水中之舟順流而行乃衆徒船人以/楫擢之故也興衆臣賢者行君政令)汲引不遺於片
善(李習之集汲引之惠如㠶得風鮑/照詩一言分珪爵片善辭草萊)縶維長恐其遐心
(詩序白駒大夫刺宣王也箋刺其不能留賢也詩皎皎/白駒食我塲苖縶之維之以永今朝又毋金玉爾音而)
(有遐心注宣王不能用賢有乗白駒而去者願此白駒/食我塲中之苖我則絆之繫之以永今朝愛而欲留之)
(也既不可留當傳書信毋得自愛/音聲貴如金玉而有疎逺我之心)潤物之澤無聲既優
既渥(杜詩好雨知時節當春乃發生隨風潜入夜潤物/細無聲詩既優既渥既霑既足正義云既已優洽)
(既已/饒渥)推轂之言有味不進不休(荀勗傳帝甞謂曰魏武/帝言荀文若之進善不)
(進不止荀公逺之/退惡不退不休)斷度收羅欲細桷大杗之各得(柳文/然後)
(斷度收羅捎危顛芟繁柯乗水潦之波以入于河而/注焉杗音盲韓文大木為杗細木為桷此以木喻)叉
負偃植將震風凌雨而後知(唐書劉𢎞基傳賛若榱椽/梁柱以成大室叉負偃植)
(各安所施而無遺材法言震風凌雨/然後知夏屋之為帡幪也此以室喻)能令此意之常存
豈獨於今之受賜如某無用所向多艱未能茹商嶺之
芝(前漢王貢傳序漢興有東園公綺里季夏黄公甪里先/生此四人者當秦之世避而入商雒深山以待天下)
(之定皇甫謐髙士傳四皓見秦亂作歌曰漠漠髙山深/谷迤邐曄曄紫芝可以療飢唐虞世逺吾將安歸賈至)
(詩悠哉千里心欲采商山芝杜詩吾愛/漢初老時清猶茹芝又千載商山芝)還復索長安之
米(見/前)誰其知者公獨惻然夲欲化鯤而為鵬(莊子北冥/有魚其名)
(為鯤鯤之大不知其幾千里也化而為/鳥其名為鵬鵬之背不知其幾千里也)不料喝盧而成
雉(南史顔師伯傳孝武甞與樗蒲帝擲得雉大恱謂必/勝師伯後得盧帝失色師伯遽歛手曰幾作盧唐李)
(翺五木經元章注雉/為二梟為六盧為四)然感恩固在於知已則受德豈待
於成身(俱見/前)但令古路之未荒(韓詩仁義路久荒/柳詩銅駝御路荒)敢恨
吾廬之獨破(杜詩吾廬獨破/受凍死亦足)愈幸甚三為屬吏矣相國
知之(韓文愈幸甚三得為屬吏朝夕不離/閣下出入五年又相國知之至矣)起在此勤至
他人乎執事責也(老泉集若夫其言之可用與其身之/可貴與否者執事事也執事責也於)
(洵何有哉/餘見前)
　　代石僉判(孝理/)到任謝丞相
絃歌學道偶得代於𤓰期(見/前)造化為工俾充員於蓮幕
(賈誼傳天地為鑪兮/造化為工餘見前)待闕之日既淺陪京之地甚䧺(張/衡)
(賦於顯樂都既麗且康/陪京之南居漢之陽)偏親有就養之驩數口無啼饑
之苦(韓文冬暖而兒號/寒年豐而妻啼飢)孰主張是(見上/條)遂濟登兹(韓文/上勤)
(下順遂/濟登兹)全由大鈞鑪錘之功敢廢小夫竿牘之敬(俱見/前)
伏念某粗勤家學尚缺世科揆材僅可以麤供渉世敢
萌於厚望惟宵人之乃祖乃父(廣陵王傳母邇宵人注/小人也尚書惟乃祖乃)
(父世篤/忠貞)與先生則非故非親(唐崔祐甫為相不至期年/除吏八百多其親舊或者)
(以為譏祐甫曰不然非/親與舊則安得而知之)辱收夾袋之姓名力加論薦(名/臣)
(言行錄吕文穆公夾袋中有冊子每四方人㬱罷謁見/必問其有何人才客去隨即疏之悉分門類或有一人)
(而數人稱之者必賢也朝廷求賢取之囊/中故公為相文武百官各稱職者以此)凡今懷繃之
簪笏實出挈提(繃悲萌切説文束也廣韻束皃衣也韓/詩爵勲逮僮𨽻簮笏自懐繃注繃小兒)
(衣也以繒帛為之亦謂/之襁陳餘傳左提右挈)家世受知已四十年兄弟感恩
非一二數兹偶償百里之債亦欲干半刺之除然而母
老家貧難需久次矧是望輕資淺當避勝流適聞僉掾
之虛(僉掾即/僉判)輒致緘詞之請亟䝉中入非有裏言(見/前)尋
承繼粟繼肉之頒又沐載笑載色之遇(詩載色載笑/匪怒伊教)由
衷所請如嚮之從(繫辭其受/命也如嚮)人或謂分寸之躋攀何其
廉也(韓詩躋攀分寸不可上東方/朔傳割之不多又何廉也)自不翅三百之距踊
惟恐失之(左傳距躍五百曲踊三百百莫白切勵也距/躍超越也謂距地向前超躍越物而過凡三)
(次勉勵而為之曲踊跳踊也謂向上跳而折腹下亦三/次勉勵而為之百猶勵也一説百猶阡陌之陌距躍直)
(跳也曲踊/横跳也)捧檄而歸倚門亦喜(俱見/前)伏遇某官相邦哲
輔經國元勳喬木有臣既世襲格天之業泰山若礪將
代膺裂地之封(漢功臣表封爵之誓曰使黄河如帶泰/山若礪國以永存爰及苖裔應劭曰帶)
(衣帶也厲砥厲石也河當何時如衣帶山當何時如砥/石言如帶礪國尤永存以及後世之子孫也衛青傳臣)
(青子在襁褓中未有勤勞上幸裂地封為/三矦蔡邕釋誨德𢎞者建宰相而裂土)惟元老克壯
其猷(詩方叔元老克壯其猶正義云方叔天/子之大老能光大其軍謀之道以討之)故人兵不
戰而屈(法言不戰而屈/人兵堯舜也)寧王遺寳復還受命之符(尚書/寧王)
(遺我大寳龜傳寜王安天下之王周密癸辛雜志云嘉/定十四年七月賈渉為淮東制閫日遣都統司計議官)
(趙珙徃河北蒙古軍前議事得其大將富勒呼所獻皇/帝恭膺天命之寶一座進于朝明年正月朔御大慶殿)
(受寳大赦天下此寳眞宗初即位所製其後每朝效之/易世則藏去靖康之變金人取玉寳十有四以去而此)
(寶居其二及金人内亂寶玉多為蒙古所得識者謂此/物不宜鋪張是以鄭昭先有可弔不可賀之論宋史賈)
(渉傳初翟朝宗得玉璽獻諸朝至是趙珙還又得玉璽/文與璽同而加大朝廷喜璧之歸行慶賞李全以璽賞)
(為節/度使)匈奴奉珍行納稱藩之欵(宣帝紀匈奴呼韓單于/款五原塞願奉國珍朝)
(匈奴傳臣/服稱藩)諒深綢繆牖戶之計不廢收蓄欂櫨之材(見/前)
有如龍蟠虎踞之邦(呉錄劉備曾使諸葛亮至京因覩/秣陵山阜乃歎曰鍾山龍盤石頭)
(虎踞帝王/之宅也)豈但魚泳鳥飛之樂(韓文志同而氣合魚川/泳而鳥雲飛也愈樂是)
(賓主之/相得也)因其粗更於民事使之往贊於藩條(晉書應詹/傳贊入居)
(列位則嘉謨屢陳出/撫藩條則惠政斯洽)某敢不滌濯其心靖共爾位(見/前)石
生羅致於幕下已叨從欲之仁(尚書俾予從欲/以治餘見前)越王胎
養於國中終冀亢身之賜(魏志王朗傳胎養必全則孕/者無自傷之哀新生必復則)
(孩者無不育之累蔣濟傳句踐胎養以待用昭王恤病/以雪仇後漢書章帝紀諸懷􁦎者賜胎養穀人三斛越)
(語將免者以告公令醫守之生丈夫二壺酒一犬生女/子二壺酒一豚彌逺父浩封越王故借用越事左傳不)
(能亢身焉/能亢宗)
　　幕官到任謝丞相
掃曹相之門慙非齊俊(見/前)趨嚴公之幕已次蜀都(杜詩/白頭)
(趨幕府又昔/在嚴公幕)仰銜坯冶之陶(崔駰傳坯/冶一陶)退整韋弦之佩
(韓非子說林西門豹之性急故佩韋以緩已董安于之/心緩故佩弦以自急故以餘補不足以長續短之謂明)
(主范丹傳以性狷急不/能從俗常佩韋於朝)輒于涓吏肅布謝牋伏念某窳
薄無堪嶔﨑可笑(桓彞傳彞字茂倫少孤貧雖簞瓢處/之晏如雅為周顗所重甞歎曰茂倫)
(嶔﨑歴落固/可笑人也)弱於材腐於力絶知天巧之慳(韓文夫傲/雖凶德必)
(有恃而敢行愈弱於材而腐於力不能奔走乗機抵巇/以要權利夫何恃而傲李詩披豁露天慳東坡詩嘲詠)
(破天慳又若人富天/巧又似亦費天巧)加其膏希其光又覺已功之淺(韓/文)
(養其根而竢其實加其膏而希其光根之茂者其/實遂膏之沃者其光曄仁義之人其言藹如也)徒緣
稽古之力(桓榮傳榮大㑹諸生陳其車馬/印綬曰今日所蒙稽古之力也)未忘及物之
心然既更憂患之甞亦漸失賤貧之恥漢庭諸老誤欲
招之使來(劉文房餞蕭郎中赴潤州序蕭公建隼此地/化行五年漢庭羣公待以羙職吕和劉公神)
(道碑重氛再闢闔境昭蘇由是漢庭諸公始重其節山/谷詩漢庭諸公必動色史記汲黯傳招之不來麾之不)
(去/)魯國一男何所恃而敢傲(楊彪傳孔融魯國男子明/日便當拂衣而去韓文傲)
(雖凶德必有恃而敢行愈弱/于材而腐于力夫何恃而傲)豈謂没階之進洊勤吐哺
之勞誨之以先正之規模未甞忘敵勉之以中權之謨
畫莫若審機(並見/前)趣令沐浴以宵行(韓文宵則沐浴戒/行事載書冊問道)
(所/由)不容濡滯於晝出南浮江漢既聞克敵之聲(詩江漢/浮浮武)
(夫滔/滔)西望岷峨僅獻養威之䇿(東坡詩西望太白横岷/峨陸機論深溝髙壘按)
(甲養/威)只今疆埸(埸音易邊境也詩疆埸翼翼又疆埸有/瓜左傳疆埸之邑一彼一此食貨志殖)
(於疆/易)粗立藩籬(過秦論北築長城/守藩籬却匈奴)要恃吾有以待之(孫/子)
(無恃其不來恃吾有以待之無/恃其不攻恃吾有所不可攻)則雖來無能為也(蜀志/先主)
(傳劉璋聞曹公將向漢中内懐恐懼從事張松説之曰/劉豫州使君之宗室而曹公之深讎也若使之討張魯)
(魯必破魯破則益州彊曹公雖來無能為也又曹公自/長安舉衆南征先主遥䇿之曰曹公雖來無能為也我)
(必有漢/川矣)惟是受禕允之任(孔明出師表斟酌損益進盡/忠言則攸之禕允之任也)
居然乏羣博之材(韓文當今藩翰之賓客惟宣州為多/賢與之游者二人隴西李博清河崔)
(羣羣與博之為人吾知之以羣博論之凡在宣州/之幕下者雖不盡與之游皆可信而得其為人矣)大鈞
坱圠以無垠寧忍匹夫之求僃(尚書無求僃于/一夫餘見前)小枝拳
曲而不中徒勞巧匠之旁觀(莊子仰而視其細枝則拳/曲而不可以為棟梁俯而)
(視其大根則軸解而不可以為/棺槨韓文巧匠旁觀縮手袖間)每念食浮(禮記君子與/其使食浮于)
(人也寜使/人浮于食)倍成顔厚(尚書顔厚有忸/怩詩顔之厚矣)此葢伏遇某官直
方而大智勇且仁王曰惟爾君陳率由舊典(尚書王若/曰君陳惟)
(爾令德孝恭又乃惟/由先正舊典時式)時則有若伊陟克對保衡(尚書在/太戊時)
(則有若伊/陟臣扈)積十年調鼎之功成四海覆盂之勢(史記滑/稽傳連)
(四海之外以為/席安於覆盂)豈謂魚潰之敵(潰音㑹散也左傳民逃/其上曰潰後漢書劉陶)
(傳八方分崩/中夏魚潰)尚為鼠竊之謀(叔孫通傳此特/羣盗䑕竊狗偷)未煩十乘
之啓行已使隻輪之不返(竝見/前)破竹數節之後當無留
難(杜預傳預伐呉衆議百年之寇未可盡尅宜俟来冬/更為大舉預曰昔樂毅籍濟西一戰以并强齊今兵)
(威已振譬如破竹數節之後皆迎刃而解/無復著手處也杜詩胡危命在破竹中)取果旬日之
間不妨持重(晉載紀慕容農謂慕容垂曰取果于未熟/與自落不過旬日之間然其難易美惡相)
(去逺矣北齊書陸法和傳侯景度江朱元英問法和曰/景今圍城其事云何法和曰凡人取果宜待熟時不撩)
(自落檀越但待侯/景熟何勞問也)願狥金城之略(趙充國傳願馳至/金城圖上方略)勿
貪石堡之功(新唐書王忠嗣傳帝方事石堡董延灮建/言請下石堡詔忠嗣分兵接應忠嗣出軍)
(而士無賞格李灮弼入說曰大夫惜數萬段賜以啓讒/口有如不㨗歸罪大夫大夫先受􁧻矣忠嗣曰吾固審)
(得一城不足制敵失之未害于國吾忍以數萬人命易/一官哉明日見責不失一金吾羽林將軍歸宿衛不者)
(黔中上佐耳灮弼謝曰大夫/乃行古人事灮弼又何言)復楚而泣請師勝於天定
(史記伍子胥傳人衆者勝天天定亦能/破人東坡詩人衆者勝天天定亦勝人)伐崇而功因壘
必以地降(詩與爾鉤援以爾臨衝以伐崇墉左傳文王/聞崇徳亂而伐之軍三旬而不降退修教而)
(復伐之因/壘而降)如某者戰野非長(袁盎傳非有奇計/攻城野戰之功)銘
山猶勇(韓詩銘山/子所工)觀我竒士極知東閤之多賢(見/前)裕乃
父功只頌西平之有子(柳河東平淮西雅王曰咨愬裕/乃父功昔我文祖惟西平是庸)
(蔡人率止惟西平有子/西平有子惟我有臣)
　　代囘鄒泉州(應龍/)到任(宋史鄒應龍字景初邵武/之泰寧人慶元二年進士)
　　(第一歴官資政殿學士簽書樞密院事知慶元府/兼沿海制置使卒贈少保諡文清洪景盧夷堅志)
　　(云泰寧鄒景初為士人時詣大乾廟焚香夢到一/處拾錢錢堆撇滿地而才得二十五文而止意甚)
　　(少傍人云邵武解額二十六名若更得一錢便為/壓腳矣慶元乙卯秋試遂占第二說者曰此居二)
　　(十五人之上夢已驗矣次年春乃魁天下㦯者賀/曰錢上有元字状元之謂也君以壬辰生恰二十)
　　(五歲尤為的確神告他人不如是之切也鄒自書/其事以告友人危微云又云慶元元年邵武軍秋)
　　(試進士其春秋義第一篇題乃公㑹晉矦宋公云/云公至自㑹考官懐安丞王遇得兩巻而解額有)
　　(限但可取其一乃攜示同院衆皆曰甲者詞意清/快勝于次巻然不見公至自㑹之意于是寘乙選)
　　(中及再讀乙䇿語犯廟諱乃黜乙取甲洎折封乙/為李閎祖甲乃鄒應龍也鄒原名某乞夢于太乾)
　　(廣祐王廟夢兩龍盤旋已騰上一龍背越前而出/遂更名次年省闈莫子純冠首鄒居第二子純已)
　　(有官遂升鄒為大魁泉州春秋七閩地秦閩中郡/漢閩越國南朝置南安郡隋平陳廢郡屬泉州詳)
　　(别/見)
執草東臺(六典唐龍朔二年改給事中為東臺舍人翰/苑新書按類要云德宗實録上命盧杞為饒)
(州刺史給事中袁髙宿直當草制遂執以謁宰相按此/則給事直宿亦草制矣職林初寮除毛友給事中制東)
(臺論駁之司此言應龍由給事中/出守泉州也本傳不載亦史失之)憩棠南國(憩音器息/也夲作憩)
(詩蔽芾甘棠勿翦勿敗召伯所憩詩序/甘棠美召伯也召伯之教明於南國)言求諸道駁正
之氣凛然(尚書有言逆于汝心必求諸道白集除鄭覃/制給事中之職凡制敕不便于時者得封奏)
(之刑獄有未合於/理者得駁正之)惠斂一州牧御之材裕矣(韓文斂此/大惠兮施)
(於一州後漢書寇恂文武/僃足有牧人御衆之才)恭惟某官𢎞深而肅括明允
而篤誠(俱見/前)魁下三台付榮進於素定(宋史寧宗夲紀/慶元二年賜禮)
(部進士鄒應龍以下四百/九十有九人及第出身)胷中五色肯噤默以求容(山/谷)
(詩公有胷中五色線平生補衮用功深/說文噤口閉也韓文既噤不得施用)名滿四海而守
之以謙(山谷詩名滿/四海非真榮)忠結兩宮而退然不恃露門晩講
緝熙日月之光明(周書武帝建德三年正月朝羣臣露/門蕭撝傳及撝入朝屬置露門學高)
(祖以撝為文學博士玉海沈重於露門館講論語詩日/就月將學有緝熈於光明注緝熈光明也日就謂學之)
(使每日有成就月將謂至于一月則有可行緝熈于光/明言學作光明于彼有光明之人謂選擇賢中之賢乃)
(從之學/此借用)天禁夕趨鼔舞風雷之號令(孫逖詩上林天禁/裏王維詩夕奉天)
(書拜瑣闡揚子法言/鼔萬物者其雷風乎)甚念含飴之樂(後漢書馬皇后紀/含飴弄孫飴音怡)
力抗陳情之章(晉書孝友傳李密字令伯父早亡母何/氏改醮祖母劉氏躬自撫養密奉事以)
(孝謹聞泰始初徵為大子洗馬以祖母/年髙無人奉養遂不應命上疏陳情)萬牛挽之首不
囘(杜詩萬牛囘/首邱山重)六鼇去而山為重(列子龍伯之國有大/人暨五山之所一釣)
(而連六鼇於是岱輿員嶠/二山流于北極沈于大海)前驅畫㦸(韋蘇州詩兵/衛森畫㦸)出鎮
清源(泉州唐天寳中為清源郡唐末閩王所據石晉時/附南唐陞清源軍節度輿地紀勝清源洞在泉山)
(之顛謝履泉南詩閩嶺/天南表清源第一州)海道無虞雖京師蒙九里之潤
(郭伋傳徵拜潁川太守帝勞之曰賢能太守/去帝城不逺河潤九里冀京師并蒙福也)天子有詔
則刺史乃三公之儲(韓文無疾其驅天子有詔後漢書/尚書令僕出為郡守郡守入為三)
(公/)某夙託同寮尤深贊慶(周禮大行人慶賀以贊/諸矦之喜注贊助也)燭之
武老矣無能為矣一力謀歸(左傳燭之武曰臣之壯也/猶不如人今老矣無能為)
(也/)仲山甫舉之愛莫助之萬祈自重(見/前)
　　代囘史吉州(定之/)到任(吉州春秋百越地秦九江/郡漢豫章郡呉分置廬陵)
　　(安城二郡隋廢二郡置吉州詳見後/定之當是彌逺之族詳啓意可見)
選侯相閱(韓文視邦選矦以公來/尸功臣表積其功曰閱)作牧价藩(詩价人維/藩箋价甲)
(也被甲之人謂卿士掌軍事者正義云价者甲之别名/以其身被甲故稱甲人于周禮司馬之卿也以兵甲之)
(事國之所重且舉司/馬以明六卿藩屏也)除目初傳道路知其辦治(姚合詩/一日觀)
(除目三年損道心張敞傳審如掾言武必辦治梁矣辦/治猶言能治也尹賞傳四子皆至郡守皆尚威嚴有辦)
(治/名)建牙伊始氣色益以精明(兵書曰牙旗者將軍之精/凡始竪牙必以剛日魏志)
(典韋初為張遼士屬趙寵牙門長吏莫能勝韋一手建/之晉袁宏祭牙文敢建髙牙烈烈桓桓宋王誕祭牙文)
(敬建髙牙顯兹威靈鄭鮮之祭牙文崇牙既建義鋒増/厲後漢滕輔祭牙文敬建髙牙神武攸託新唐書李光)
(弼傳光弼與郭子儀齊名世稱李郭其代子儀朔方也/營壘士卒麾幟無所更而光弼一號令之氣色乃益精)
(明/云)恭惟某官材應時須(晉書世既須才才應世至劉琨/答盧諶書才生于世世實須才)
(孫逖行崔綸制名當嵗調才應時須杜詩管葛亦/時須又竇氏檢察應時湏山谷詩持此應時須)美由
世濟(左傳此十六族也世/濟其美不隕其名)疏廣與受早承給侍之恩(疏/廣)
(傳廣為太子太傅兄子受為少傅太子每朝因進見太/傅在前少傅在後父子竝為師傅朝廷以為榮南史朱)
(脩之傳脚疾不堪獨行見特給扶侍袁憲傳表請解職/不許給扶二人始安王遥光傳加侍中中書令給扶)
謝安有𤣥當是後來之慶(謝𤣥傳𤣥字㓜度少穎悟與/從兄朗俱為叔父安所器重)
(安甞戒約子弟因曰子弟亦何豫人事而正欲使/其佳𤣥答曰譬如芝蘭玉樹欲使其生于庭階耳)有華
分竹俶載戍瓜(詩俶載/南畞)斡白粲之連檣(斡古緩切運也/轉也食貨志擅)
(斡山海之貨師古曰斡謂主領也讀與管同粲蒼按切/說文稻重一䄷為粟二十斗為米十斗曰穀為米六斗)
(大半斗為粲刑法志為鬼薪白粲謂舂也杜詩精鑿/成白粲又連檣荆州船東坡詩白粲連檣一萬艘)驅
紅旗而破賊(白樂天詩紅旗破賊非/吾事黄紙除書無我名)帶牛佩犢漫游魑
魅之䰟(龔遂傳民有帶持弓劒者使買劍買牛賣刀買/犢曰何為帶牛佩犢張重華傳石季龍自斃遺)
(燼游䰟宜/速平蕩)鋒蝟斧螗佇築鯢鯨之觀(説文蝟蟲似豪豬/爾雅彚毛刺方言)
(蜩秦晉謂之蝉楚謂之蜩宋衛謂之螗河東平淮西/雅進次于郾彼昬卒狂衰兇鞠頑鋒蝟斧螗餘見前)印
金斗大(周顗傳今年殺諸賊奴/取金印如斗大繫肘)詔璽星馳(斗星/宿名)某快覩
未先(韓文爭先/覩之為快)賀成已後(杜詩髙飛燕/雀賀新成)烹魚拜貺良深
藏弆之榮(古詩飲馬長城窟行呼童烹鯉魚中有尺素/書貺通作況武帝紀拜況于郊注況賜也)
揷羽奏功預卜遄歸之慶(韓詩銘山子所工挿羽余何/怍荘子不若遄歸也遄速也)
　　代囘張建昌(嵩/)到任(建昌軍秦九江郡地漢豫章/南城縣地呉置臨川郡治南)
　　(城隋廢郡置撫州/宋改今名詳别見)
入覲夲朝(荀子人君用之則勢在夲朝而宜蕭望之傳/雅志在夲朝法眞傳光贊夲朝四子講德論)
(陳懇誠於/夲朝之上)出藩支郡(鼂錯傳割其支郡師古曰支郡在/國之四邊者也韓詩漢刑支郡黜)
(宋史職官志昔者興國初詔廢支郡出乎一時十國為/連周法斯在一道署使唐制可尋至若號令之行風教)
(之出先及于府府以及州州以及縣支郡之不可廢明/矣宜復置支郡𨽻于大府蘇文重使一夫之不獲特捐)
(支郡以/見收)朱轓皂葢分竹使之半符(續漢志二千石皂葢/朱轓文帝紀初與郡)
(守為竹使符應劭曰竹使符皆以竹箭五枚長五寸鑴/刻篆書第一至第五師古曰與郡守為符者右畱京師)
(左以/與之)碧澗紅泉壯麻源之三谷(謝靈運入華子岡麻源/第三谷詩南州實炎德)
(桂樹緣寒山銅陵映碧澗石磴瀉紅泉郡志紅泉在南/城縣麻源第三谷自砂中流出色紅謝靈運賦訊丹砂)
(於紅泉宋李柸詩一派寒泉下翠巒彩虹飛出亂雲端/紅流傳是丹砂液深處應藏九轉丹華子岡者相傳甪)
(里先生弟子華子/期得仙翔集於此)雙旌戾止(唐貢官志節度使辭日賜/雙旌雙節詩我客戾止戾)
(止至/止也)五袴煖然(莊子煖/然如春)恭惟某官濟美篤誠(左傳世濟/其美又明)
(允篤/誠)受材膚敏(詩殷士/膚敏)神俊一鳴之表萬馬皆喑(東坡/三馬)
(贊時西域貢馬首高八尺龍顱而鳳膺虎脊而豹章出/東華門入天駟監振鬛一鳴萬馬皆瘖父老縱觀以為)
(未始/見也)躊蹰四顧之間全牛自解(荘子庖丁為文惠君解/牛文惠君曰善哉技葢)
(至此乎對曰始臣解牛之時所見無非牛者三年之後/未甞見全牛也動刀甚㣲謋然已解如土委地提刀而)
(立為之四顧為/之躊蹰滿志)需章交上(蔡邕獨斷章者需頭/奏者亦需頭詳别見)渙渥畱
中忽願奏於民庸遽勇收於朝蹟(盧子諒詩收迹府朝/遂去左右言辭職而)
(去也韓詩足弱不/能歩自宜收朝蹟)江漘閩徼旴為佳麗之邦(說文漘水/涯也爾雅)
(上坦平而下水深為漘詩置之河之漘兮獨孤及新亭/記建昌與兩粤七閩相犬牙王平叔建昌軍記抗禦七)
(閩牽制百粤西漢地理志南城縣注旴水西北至南昌/入湖漢旴水之名肇于此或謂江南旴村有老姥自此)
(山去故號旴母江見南唐韓熈晟旴江亭記或謂旴真/君窮水源至血木嶺因此得名宋陳起文旴為江西佳)
(郡地界/閩粤)顔記謝詩公有按行之便(宋楊堯臣詩軍壘近/仙山麻姑第三谷靈)
(運詩亦存魯/公記可讀)無嫌斗絶(竇融傳河西斗絶在羌胡中注/斗峻絶也前漢書云成山斗入)
(海蜀志蜀土/斗絶一隅)㑹即升遷(斗升/對)某漸欲投簪(左思詩躇蹰/足力煩聊與)
(投吾/簪)歸聽擊柝(左傳魯擊/柝聞于邾)有山房三萬軸之私積託在
部封(東坡李氏山房藏書記余友李公擇少時讀書於/廬山五老峯下既去而山中之人思之指其所居)
(為李氏山房韓詩鄴侯/家多書挿架三萬軸)願刺史二千石之公餘賜之覆
護
　　代囘楊贛州(長孺/)到任(贛州以章貢二水合流得/名漢豫章郡雩都贛縣地)
　　(隋廢郡置䖍州後唐陞昭信軍節度/宋軍額仍舊紹興中改贛州詳别見)
坐分龜組(衛宏漢官儀列矦黄金印龜紐文曰印丞相/將軍黄金印龜紐文曰章中二千石銀印龜)
(組文曰章應劭漢官儀曰印者因也龜者隂也抱甲負/文隨時蟄藏以示臣道功成而退李尤印銘龜紐犢鼻)
(用爾作程孔愉傳以討華軼功封餘不亭矦愉甞行經/餘不亭見籠龜于路者買而放之龜中流左顧數四及)
(是鑄矦印而印龜左顧三鑄如初/陸倕教文太守薄德謬叨龜組)臥護虎城(張良傳卧/而護之新)
(唐書裴度傳為朕卧護北門可也郡志贛城舊名䖍城/宋紹興中有小警意䖍字為虎頭或有以兆之乃改名)
(贛東坡詩行看鳳尾詔/却下虎頭州謂贛州也)世選爾勞上固望象賢之美(尚/書)
(世選爾勞予不掩爾善/又惟稽古崇德象賢)皇揆余度公肯孤熊夢之邦(離/騷)
(皇覧揆余于初度兮詩吉夢維何/維熊維羆又維熊維羆男子之祥)建牙云初(詳上/條)交口
相慶恭惟某官麋珠果腹(莊子腹猶果/然注飽貌)佩璐潤身(説文/璐玉)
(也楚辭被明月兮佩寳璐/世溷濁而莫余知璐音路)素所自期豈止二中而四下
見於歴試眞覺一洗而萬空(杜詩一洗萬/古凡馬空)甫畢素冠(詩/庻)
(見素冠兮棘/人欒欒兮)聿來朱紱(李詩朱紱白銀章杜詩朱/紱有哀憐又聞君已朱紱)即家
以拜(龔勝傳即拜勝為講學祭酒師古曰就其家而拜/之趙充國傳即拜酒泉太守辛武賢為破羌將軍)
得郡也榮(東坡詩得郡書生/榮還家昔人重)清冰在壺決不作繭絲之
計(選詩清如玉壺冰杜詩烱然一段清氷出萬壑置之/迎風寒露之玉壺國語以為繭絲乎注繭絲賦稅)
丹砂點鐵復何憂薤本之強(山谷與洪駒父書古之能/為文章者真能陶冶萬物)
(雖取古人之陳言入于翰墨如靈丹一粒點鐵成金也/龎參傳為漢陽太守郡人任棠有竒節參到先候之棠)
(不與言但以薤一大夲水一盂置户屏前參思其微意/曰水者欲吾清也拔大夲薤者欲吾擊强宗也歎息而)
(還東坡詩㧞薤已/觀賢守政詳見前)若作霖雨則無怨咨之民(尚書小民/惟曰怨咨)
如臨父母則有慘怛之愛(繫辭無有師保如臨父母武/帝紀君者心也民猶支體支)
(體傷則心憯/怛㦧亦作慘)惠而好我(詩惠而好我攜手同行注惠爱/也性仁愛而又好我者與我相)
(攜持同/道而去)更以贈君(山谷詩君家/所有更贈君)願觀清白之子孫(楊震/傳子)
(孫常蔬食歩行或欲令為開産業震不肯曰使/後世稱為清白吏子孫以此遺之不亦厚乎)大慰華
巓之父老(新序齊宣王對閭邱印曰士亦華髮墮顚而/後不用耳蔡邕傳華顛胡老注顛頂也謂白)
(首也崔駰傳唐且華顛而/悟秦甘羅童牙而報趙)崆峒日麗姑暫歌桂子之香
(崆峒山在贛州南六十里章貢二水夹以北馳唐十道/記其顛有湖湖有艑艚底人或動之風雨立至方輿勝)
(覽崆山在州南二十里南康記山出空青因以名之或/呼為崆峒山多林木果實蓋州治地脉之母也東坡詩)
(日麗崆峒曉/風酣章貢秋)閶闔天開即歸報麥岐之熟(説文閶闔天/門也楚人名)
(門曰閶闔徐曰按楚辭叫帝閽使開關兮倚閶闔而望/予潘岳賦夢良人兮來遊若閶闔兮洞開此則通名為)
(閶闔今人但指天門誤矣張堪傳堪為漁陽太守/民歌曰桑無附枝麥穗兩岐張君為政樂不可支)某㒺
功分閫(謝安傳贊任總/中臺效章分閫)有幸卜鄰(左傳晏子如晉公更/其宅反則成矣既拜)
(乃毁之而為里室皆如其舊則使宅人反之且諺曰非/宅是卜唯隣是卜二三子先卜隣矣杜詩李邕求識面)
(王翰願/卜隣)屬州之得陽公同業也同道也(昌黎送何堅序/堅以進士舉於)
(吾為同業其在太學也吾為博士堅為生生博士為同/道同業也同道也於其不得願而歸其可無言耶堅道)
(州人道之守陽公賢也道於湖/南為屬州湖南楊公又賢也)便道而至滕閣為記之
為賦之(昌黎滕王閣記愈少時聞江南多臨觀之美而/滕王閣獨為第一十四年以言事斥守揭陽便)
(道取疾又不得過南昌而觀所謂滕王閣者太原王公/觀察江南西道以書命愈曰子其為我記之竊喜載名)
(其上乃不辭而承公命其江山之好/登望之樂雖老矣尚能為公賦之)
　謝解任
　　太守解任謝丞相(權武岡軍/)
補上佐以㒺功叨書下考(見/前)攝邊城而非據又遂合符
(易非所據而據焉蔡謨傳昔階謬恩蒙忝非據傅爕傳/郡將范津名知人舉爕孝廉及津為漢陽與爕交代合)
(符而去鄉/邦榮之)虔控謝於大鈞併修辭於小櫝(見/前)伏念某至
愚不肖多病早衰壯不如人紛兩髦之已雪(説文髦髮/也詩髡彼)
(兩髦毛傳髦者髮至睂禮記脱髦注幼時剪髮為之至/年長垂著兩邊髦然也宋璟致仕表霜毫在頸雪刺滿)
(頭杜詩鬢髮/還應雪滿頭)老而無子寒百念以成冰(左傳小人老而/無子知擠于溝)
(壑/矣)徒依突兀之萬間(杜詩安得廣厦千萬間大庇天下/寒士俱歡顔嗚呼何時眼前突兀)
(見此屋吾廬獨/破受凍死亦足)尚獲翺翔於半刺(杜詩半刺/已翺翔)夜聽紞如
之五鼓頗似官蛙(鄧攸傳攸守吴郡刑政清明後稱疾/去百姓數千人畱牽攸船不得進攸)
(乃小停夜中發去吳人歌之曰紞如打五鼔雞鳴天欲/曙鄧矦挽不畱謝令推不去晉惠帝紀甞在華林園聞)
(蝦蟇聲謂左右曰此鳴者為官乎為私/乎或對曰在官地為官在私地為私)曉聞欵乃之一
聲便如野鹿(栁詩漁翁夜傍西巖宿曉汲清湘然楚竹/煙消日出不見人欵乃一聲山水綠山谷)
(云欵乃湖中節歌聲音襖靄項氏家説云劉蜕文集有/湖中靄迺歌劉言史瀟湘詩有閑歌暖迺深峡裏元次)
(山有湖南欵乃歌三者皆一事但用字異爾欵夲音哀/亦作上聲讀後人因柳子厚集中有注字云一夲作襖)
(靄遂欲音欵為襖音乃為靄不知彼注自謂别夲作襖/靄非謂欵乃當音襖靄也山谷不加深考從而實之是)
(特未見劉蜕劉言史之詩爾莊子上如標枝民如野/鹿張藉寄紫閣隱者詩野鹿伴茅屋秋猿守栗林)偶
挈甁之缺守(左傳雖有挈瓶之智守不假器注瓶汲水/器也喻小智為人守器猶知不以借人陸)
(機賦患挈瓶之屢空病/昌言之難屬缾小器也)暫越爼以代庖敢言田里便無
於歎愁(俱見/前)似覺蠻貊可行其忠信淺有蒲蓮深有葭
葦(昌黎鄆州谿堂詩公作谿堂播播流水淺/有蒲蓮深有蒹葦公以賓燕其鼔駭駭)小不虺蜮
大不鯨鯢(河東武岡銘序我老洎幼由公之仁小不為/虺蜮大不為鯨鯢思重事持不邇而逺莫可)
(追/已)胡瞻爾庭人固疑其鶉突(詩不狩不獵胡瞻爾庭有/懸鶉兮莊子未甞好田而)
(鶉生于突郭璞/云鶉鸙之屬也)此非子坐自亦愧於象環(史記仲尼弟/子傳孔子既)
(没弟子思慕有若狀似孔子弟子相與共立為師師之/如夫子時也他日弟子進問曰昔夫子當行使弟子持)
(雨具已而果雨弟子問曰夫子何以知之夫子曰詩不/云乎月離于畢俾滂沱矣昨暮月不宿畢乎他日月宿)
(畢竟不雨商瞿年長無子其母為取室孔子使之齊瞿/母請之孔子曰無憂瞿年四十後當有五丈夫子已而)
(果然敢問夫子何以知此有若默然無以應弟子起曰/有子避之此非子之座也禮記孔子佩象環五寸而綦)
(組綬注象有文理者也環取可循而無窮疏孔子以象/牙為環廣五寸以綦組為綬也所以然者失魯司寇故)
(謙不復佩德佩及事佩示已無德事也佩象環者象牙/有文理言已有文章也而為環者示已文教所循環無)
(窮/也)幸新尹之鼎來許陳人之屏退(俱見/前)竹齋藥竈尚堪
清風明月之分(少陵寄高使君適岑長史参詩豈異神/􁦆宅俱兼山水鄉竹齋燒藥竈花嶼讀)
(書牀餘/見前)桂棹蘭舟已夢秋水長天之共(楚辭桂棹兮蘭/枻斵氷兮積雪)
(劉綺莊詩桂楫木蘭舟風江竹箭流曾子固詩從此七/橋風與月夢魂長到木蘭舟王勃滕王閣詩序落霞與)
(孤鶩齊飛秋水/共長天一色)滿秩雖無於多日庇身尚假於一雲(任/彦)
(昇牋徒生之倫庇身有地/杜詩四海八荒同一雲)恭惟某官直大以方清和而
任天以寧皇同符於孝祖(寕皇謂寕宗孝祖謂孝宗揚/䧺甘泉賦同符三皇馬援傳)
(同符/高祖)帝賚我公濟美於越王(尚書夣帝賚予良弼宋史/史浩傳紹興三十二年立)
(建王為皇太子浩除起居郎兼太子右庶子孝宗受禪/遂以中書舍人遷翰林學士知制誥隆興元年拜尚書)
(右僕射淳熈初除少保觀文殿大學士五年復為右丞/相十年請老除太保致仕封魏國公光宗即位進太師)
(紹熈五年薨封㑹稽郡王寕宗登極/賜諡文惠嘉定十四年追封越王)繼自今文子文孫
宜用汝作霖雨(尚書繼自今文子文孫其勿/誤于庻獄庶慎惟正是乂之)乃立太師
太傅眞於我如浮雲(宋史史彌逺傳寧宗崩推立理宗/於是拜太師依前右丞相兼樞密)
(使進封魏國公六辭不拜因乞解機政歸田里亟出關/帝從之寳慶二年拜少師賜玉帶紹定元年上太后尊)
(號拜太傅八辭不拜六年將拜太師三具奏辭乞免出/命不許乃拜太師依前右丞相兼樞密使魯國公又三)
(具奏辭紹定五年上疏乞謝事/拜太傅未幾拜太師左丞相)竟囘渙汗之揚(易渙九/五渙汗)
(其大號渙王居旡咎注處尊履正居㢲之中散汗大號/以盪險阨者也人遇險阨驚怖而勞則汗從體出故以)
(汗喻險阨劉向傳言號令/如汗汗出而不反者也)可見撝謙之確(易謙六四旡/不利撝謙象)
(曰旡不利撝謙不違/則也注指撝皆謙)邴侯病瘉合從隂德以受封(丙吉/傳宣)
(帝生數月以皇曾孫坐衛太子事繫吉見而憐之擇謹/厚女徒令保養曾孫望氣者言長安獄中有天子氣上)
(遣使者無輕重一切皆殺之吉閉門拒使者不納曾孫/病幾不全者數焉吉數敇保養乳母加致醫藥視遇甚)
(有恩惠昌邑王廢大臣議所立未定吉奏記光尊立皇/曾孫宣帝初即位賜吉爵關内矦吉為人深厚不伐善)
(自曾孫遭遇絶口不道前恩掖庭宮婢則令民夫上書/自陳甞有阿保之功辭引使者丙吉知狀上親見問然)
(後知吉有舊恩而終不言上大賢之封吉為博陽矦臨/當封吉疾病上將使人加紼而封之及其生存也夏矦)
(勝曰臣聞有隂德者必享其樂以及子孫今/吉未獲報而疾甚非其死疾也後病果瘉)富公年高
固有夲朝之故事(富弼傳弼請老加拜/司空進封韓國公)諒恥匹夫之不
獲必遂萬物以攸宜(王陵傳宰相者上佐/天子下遂萬物之宜)尚念某何足
控摶不堪位置雞壅也豕苓也亦嘗累藥籠之收(竝見/前)
䑕肝乎蟲臂乎斯固在化罏之運(杜詩功名造/化鑪餘見前)其為頌
徯㒺既編摩
　　代林提管(岊/)謝五府
抱管𣙜之文書眞成為米(𣙜音角漢天漢元年初𣙜酒/酤韋昭曰以木渡水曰𣙜謂)
(禁民酤獨官開置如道路設木為𣙜獨取利也陶濳/傳為五斗米折腰杜詩負米晩為身每食臉必泫)守
踐更之嵗月有幸及𤓰帡幪曲免於震凌(俱見/前)川藪密
藏於疾汚(左傳川澤納汙山藪藏疾注川是流水澤是/委水衆水所歸故總言納汙山有木藪有草)
(毒蟲所聚/故云藏疾)孰主張是遂濟登兹良勞大造之陶鈞敢廢
小夫之竿櫝某箕裘有緒筆硯不靈勃窣盤珊僅脫身
於選穽(竝見/前)嶔嵜歴落姑策足於縣灘(選詩何不䇿髙/足先據要路津)
(餘見/前)盍求泥軾之榮(黄覇傳賜車葢特高一丈别駕主/簿車緹油屏泥於軾前以章有德)
郤落銅官之冗(銅官主鑄錢昔潭州長沙有銅官山楚/鑄錢處王頥赴建州錢監詩官曹似是)
(錫與/銅)聚鐵成錯未能羨泉府之泉(唐哀帝時魏博羅紹/威以牙軍之逼召朱)
(全忠殪八千餘家其餘攻討悉平全忠畱魏半年供億/所殺牛羊豕近七十萬資糧稱是所賂遺又近百萬比)
(全忠之去蓄積為之一空紹威雖去其偪而魏兵自是/衰弱乃悔曰聚六州四十三縣鐵鑄此一錯不成也周)
(禮大府玉府内府外府泉府天府/職内職金職幣皆掌財幣之官)餔糟獨醒豈善㑹酒
人之酒(漁父衆人皆醉何不餔其糟而歠其醴周禮酒/正之出日入其成月入其要小宰聽之歲終則)
(㑹唯王及后之飲酒不㑹以酒式誅賞酒人/掌為五齊之酒祭祀則共奉之以役世婦)冐依行缺
聊復坐曹(山谷詩我方凍坐酒官/曹為公然薪炙氷硯)二親高年一則以喜
而一則以懼三釜微祿時乎為養而時乎為貧誰為元
帥之謀載復歩兵之餼(阮籍傳籍聞歩兵厨營人善釀/有貯酒三百斛乃求為歩兵校)
(尉遺落/世事)歲糜月費不共桂玉之爨炊(韓文月費俸錢嵗/靡廩粟戰國䇿蘇)
(秦對楚王曰楚國之食貴於玉薪貴於桂謁者難得/見如鬼王難得見如天帝今臣食玉炊桂因鬼見帝)冬
暖年登未辦布荆之包裹(韓文冬暖而兒號寒年豐而/妻啼饑南史王誕傳荆釵布)
(裙足得成禮范雲傳江祏求雲女婚姻酒酣巾箱中取/剪刀與雲曰且以為聘雲笑受之至祏貴雲又因酣曰)
(荆布之家理隔華盛因出剪刀還之李商隱祭外舅文/紵衣縞帶雅貺或比于僑呉荆釵布裙髙誼每符于梁)
(孟東坡詩森然有/六女包裏布與荆)有懷覲省屢願汰歸(魏舒傳時欲沙/汰郎官非其才)
(者罷之舒曰吾即/其人也樸被而出)日食太倉之陳亦皆帝力(杜詩日糴/太倉五升)
(米漢書太倉之粟陳陳相因高適詩/耕耘忘帝力杜詩汝等豈知䝉帝力)人言長安之樂豈
為我曹(桓譚新論人聞長安樂出門向西/笑人知肉味美即對屠門而嚼)不自意全(見/前)
遂得善罷伏遇某官彌綸天縡(揚雄賦上天之縡杳旭/卉兮注縡音載事也新)
(唐書杜黄裳傳贊皆/足穆天縡經國體)涵養人材椳闑扂楔各得宜與其
進也(見/前)風雨霜露無非教栽者培之(禮記天有四時春/秋冬夏風雨霜露)
(無非教也地載神氣神氣風霆/風霆流行庻物露生無非教也)福遂及於容容(漢書白/璧不可)
(為容容/多後福)考亦書於下下某自非木石亦有肺腸(詩自有/肺腸俾)
(民卒狂正義云肺腸五臟之物言之以表/其心元氏長慶集忝非木石粗有肺肝)烏獲力足為
器足施維其時矣伯樂過不睨遇不顧亦有命焉(俱見/前)
　
　
　
　
　
　
　
　
　
　
　
　四六標準巻五
欽定四庫全書
　四六標準巻六　　　　　宋　李劉　撰
　通交代
　　代董侍郎(居誼/)囘聶制置(子述○聶子述建昌府/南城縣人紹熈中進士)
　　(官至吏部侍郎尋以制置出帥西蜀已而致仕歸/適有盗殺郡守朝廷遣將欲屠城子述單騎至麾)
　　(下力陳民寃乃止殺其渠魁民頼以安卒諡文定/按宋史寧宗嘉定十二年春正月召董居誼詣行)
　　(在以新利州路安撫使聶子述為四川制置使二/月董居誼自利州遁夏四月紅巾賊張福入利州)
　　(聶子述遁殺總領楊九鼎董居誼落/職奪三官五月召聶子述詣行在)
聮鑣北闕不得同父母之邦(韓詩即是聮/鑣向闕時)分閫西垂兹
又託子孫之契(陲是為切本作垂説文逺邊也尚書西/垂注垂逺外之名左傳虔劉我邊垂庾)
(亮傳吾憂西陲過于歴陽杜詩起予幸斑白因是託子/孫童蒙訓曰同僚之契交承之分有兄弟之義至其子)
(孫亦世講之前輩專以此為務今人知之者/蓋少矣王元之詩古人重交代子孫不相忘)頓足欲舞
(文選頓足起舞抗首髙歌/東坡詩我聞其來喜欲舞)盥手修辭(盥古玩切説文澡/手也左傳奉匜沃)
(盥増韻以盆/沃洗曰盥)恭惟某官節凜松筠(儲光羲詩特逹踰/珪璋節操方松筠)識
髙蓍蔡(蔡龜名食貨志元龜為蔡一曰出蔡因以為名/法言樗里子之智也使其知國如知葬則吾以)
(疾為蓍龜韓詩/刺史肅蓍蔡)有謀猷則順於外孰窺省闥之功(尚書/爾有)
(嘉謀嘉猷則入告爾后于内爾乃順之/於外汲黯傳願出入禁闥補過拾遺)非仁義不陳於
前親結冕旒之眷(杜詩萬國衣冠拜冕/旒柳詩天冕垂前旒)兹峻登瀛之歩
(唐禇亮傳太宗為天䇿將軍寇難旣平於是以杜如晦/房𤣥齡等十八人命圖其像使亮為之贊號十八學士)
(分為三番遞宿閣下給珍/膳天下傾慕謂之登瀛洲)載馳諭蜀之車(司馬相如傳/乃遣相如責)
(唐蒙等因諭告巴/蜀民以非上意)騎火照山紅奏功伊邇(韓詩西來騎/火照山紅夜)
(宿桃林臘月中手把命珪兼相印/一時重疊賞元功詩不逺伊邇)雪嶺界天白借重方
深(雪山在威州西南一百里與乳川白苟嶺相連山有/九峯上有積雪春夏不消杜詩雪嶺界天白錦城曛)
(日/黄)佇展壯猷進膺顯册某久於蚊負甚矣䑕窮(俱見/前)糠
粃在前安得有告新之政(南史傅劌代劉元明為山隂/令問元明曰願以舊政告新)
(令/尹)山藪藏疾尚或希議故之恩(左傳山藪藏疾正議云/山有木藪有草毒蟲所)
(聚故云藏疾周禮八議一曰議親二曰議故三曰議賢/四曰議能五曰議功六曰議䝿七曰議勤八曰議賓)
　　通項運使(寅孫/)
星臨玉壘(李郃傳有二使星向益州分野詳别見玉壘/山在灌縣西北二十九里湔水出焉左思賦)
(包玉壘以為宇郭璞江賦玉壘作/東别之標杜詩玉壘浮雲變古今)冰觧金城(趙充國傳/馳至金城)
(圖上方略又/水觧漕下)王人之上諸矦宜復次地官之屬(公羊傳/王人者)
(何微者也曷序乎諸矦之上先/王命也周禮地官其屬六十)使臣之拜五善乃肯來
天府之雄(左傳穆叔如晉晉矦享之歌鹿鳴之三三拜/韓獻子使行人子員問之對曰鹿鳴君所嘉)
(寡君也敢不拜嘉四牡君所以勞使臣也敢不重拜皇/皇者華君教使臣曰必諮于周臣聞之訪問於善為咨)
(咨親為詢咨禮為度咨事為諏咨難為謀臣獲五/善敢不重拜蜀志益州險塞沃野千里天府之土)江漢
頓清岷峨增重恭惟某官忠為國許(周札傳以身許國/死而後已孔稚珪)
(詩本持許國志況復武功彰東/坡詩許國心猶在匡時術已虛)學富家傳聖門服七歲
之師(新序齊有閭丘卭年十八道遮宣王願仕宣王曰/子年尚稚未有咫角驂駒而能服重致逺者也對)
(曰不然昔者顓頊行年十二而治天下秦項橐七歲為/聖人師由此觀之卭不肖耳年不稚矣戰國䇿文信矦)
(使張唐相燕弗肯行少庶子甘羅請行之文信矦叱去/甘羅曰夫項橐生七歲為孔子師今臣生十二歲于兹)
(矣君其試臣/奚遽言叱)兵法擅萬人之敵(項籍傳書足記姓名而/已劒一人敵不足學學)
(萬人/敵耳)矧在鯉趨之日已聞禽拜之風(公羊傳封魯公為/周公也周公拜乎)
(前魯公/拜乎後)筆鋒萬馬之交奔(鮑照詩五説窮舌/端五車摧筆鋒)才刃千牛
之立觧(見/前)亷而不劌出幕府之十年(劌音媿説文利傷/也禮記君子比徳)
(於玉亷而不劌義也/杜詩十年出幕府)直哉惟清典容臺之三禮(尚書夙/夜惟寅)
(直哉惟清淮南子夏桀之時容臺振而掩覆注/行禮容之臺類要太常曰容臺尚書典朕三禮)出登郡
冣(魏顔斐字文林治/為雍州十郡之最)入庀郎闈(庀普弭切治也又具/也左傳官庀其司)旋
為一節之趨(見/前)盡司六路之餉生財有道立武足兵(詩/序)
(有常徳以/立武事)爰趣覲於嚴宸謂亟登於禁甬(韓詩龍旂垂/天衛雲韶凝)
(禁/甬)師旅因之饑饉天顧在西(蜀志呉使張温來聘温問/秦宓曰天有頭乎曰有之)
(曰在何方宓曰詩云乃眷西顧以此推之頭在西/方寇恂傳髙祖任蕭何於闗中無復西顧之憂)禮樂
逺而光華水焉得北(杜詩愁邊有江/水焉得北之朝)爰進木天之直(夢/溪)
(筆談内諸司舍屋唯秘閣最宏壯/閣下穹窿髙敞相傳謂之木天)重尋蓬雪之游(杜詩/欲奪)
(蓬婆雪/外城)歴井捫參昔既依蓮於緑水(見/前)張箕舒翼今將
轉粟於青天(張衡東京賦鵝鸛魚麗箕張翼舒王濟注/鵝與鸛皆陣名魚麗陣勢箕張翼舒亦陣)
(之名杜詩轉/粟上青天)寧須漕軵之淹(軵音冗説文反推車令有/䂤付也一曰輕車也淮南)
(子軵車而餉馮奉/世傳再三發軵)既報賦輿之總(左傳羣臣率賦輿為/魯衞請注兵車也)
月升金掌(杜詩卿月升金/掌王春度玉墀)天近玉京(玉京山在成都府/資縣西南五十里)
(峭嶮壁立挿天連雲儼然在目上有觀曰太霄山/谷詩注玉京山在香罏峯下落星寺僧開軒對之)某一
介無他八年於外何幸故人之至可容老我之歸(王荆/公詩)
(老我孤主恩結草以為期/陳後山詩老我何所懐)糠粃揚前愧無補庚癸之諾
(見/前)樵蘇爨後知可飽戊巳之營(韓信傳千里餽糧士有/饑色樵蘇後爨師不宿)
(飽師古曰樵取薪也蘇取/草也詩樵彼桑薪餘見前)願及戍𤓰亟戒行李(韓文宵/則沭浴)
(戒行/李)遣信使謝蜀道已騰父老之驩(司馬相如傳遣信/使曉諭百姓師古)
(曰誠信之人/以為使也)與將軍皆楚人亦有子孫之託(季布傳曹/丘生至揖)
(布曰僕與足下皆楚人使僕游揚足下名于天/下顧不羙乎杜詩起予幸班白因是託子孫)其為欣
幸罔既編摩
　　通眉州趙開國(希濬/)
魯衛兄弟之政班固後於先茅(漢書馮立與兄野王相/代為太守歌之曰大馮)
(君小馮君兄弟繼踵相因循聰明賢知惠吏民政如魯/衛徳化均周公康叔猶二君班次也左傳使魯為之班)
(後鄭言使魯序其次第魯人/以鄭伯爵使居後餘見前)召杜父母之歌揚更慙於
前粃(召信臣傳百姓親愛號之曰召父杜詩傳時人方/于召信臣故南陽為之語曰前有召父後有杜母)
(餘見/前)肅迎千騎(漢書東方千騎長人古辭陌上桑東方/千餘騎夫壻居上頭隋盧思道日出東)
(南隅行會待東方騎遥居最上頭徐伯陽詩欲識東方/千騎歸藹藹日暮風塵起張孝祥詩千騎東方白玉鑣)
敬遣䨇魚恭惟某官卓爾不羣飄然無敵(並見/前)更生寳
苑蘊金淵玉海之竒(劉向傳向本名更生通材能屬文/辭淮南有枕中鴻寶苑秘書更生)
(得之㓜而讀誦劉峻廣絶交論舒向金玉淵海卿雲黼/黻河漢梁書朱异傳异字彦和有詔求異能之士明山)
(賓表薦异曰竊見錢塘朱异器宇宏深神表峯/峻金山萬丈縁陟未登玉海千尋窺映不測)長吉錦
囊挾陣馬風檣之逸(新唐書文藝傳李賀字長吉系出/鄭王後七歲能文章每騎弱馬從)
(小奚奴背古錦囊遇所得書投囊中母探囊中見所書/多怒曰是兒嘔出心乃已耳杜牧之李賀集序雲烟聯)
(綿不足為其態也水之迢迢不足為其情也春之盎盎/不足為其和也秋之明潔不足為其清也風檣陣馬不)
(足為其勇也瓦棺篆鼎不足為其古也時花美女不足/為其色也荒國侈殿梗莽丘隴不足為其怨恨悲愁也)
(鯨呿鼇擲牛鬼蛇神不/足為其虛荒誕幻也)三峽洊依於緑水(水經注三峽/謂廣溪峽巫)
(峽西/陵峽)連鑣決勝於赤雲(韓詩城上赤雲呈勝氣/又即是連鑣向闕時)寰内五
等之侯洊敭已遍(寰説文王者封畿内縣也穀梁傳寰/内諸矦非有天子之命不得出會諸)
(矦疏寰内者三都在中諸矦四面繞之故曰寰内寰音/縣古縣字一音環禮記王者之制禄爵公侯伯子男凡)
(五等注獨以矦為名而稱諸矦者舉/中而言又爾雅矦為君故以矦言之)腰間六國之印滌
濯方新(蘇秦傳使我有雒陽負郭田二頃豈能佩六/國相印乎唐百官志三日洗印視其刓缺)今
得蟇頥(蟇頥山在州城東七里自象耳山連峯壁立西/瞰玻瓈江五十餘里至此磅礴蹲踞形類蟇頥)
(故名宋陸務觀詩玻瓈江上栁如絲行樂家家要及時/只怪今朝空巷出使君人日宴蟇頥張逺宵詩水突蟇)
(頥灘穿/龍𤓰)大似雞肋(見/前)然四蜀衣冠之郡宜煩禮樂之英
(巴蜀黔漢為四蜀唐通義志士以名節相尚/東漢時多死節光武嘉之曰士大夫之郡也)在三蘇翰
墨之塲宜著文章之守(杜詩徃者十四五出游翰墨塲/栁詩足逸詩書囿鋒摇翰墨塲)
(六一居士詞文章太守/揮毫萬斛一飲千鍾)尚念黎侯之晩賦(東坡眉山逺/景樓記太守)
(黎矦希聲先君子之友人也作逺景樓吾州之人求文/以為記軾將歸老故丘布衣幅巾從邦君于其上酒酣)
(樂作援筆而賦之以頌/黎侯之遺愛尚未晩也)無為叔度之暮來(見/前)千里之駒
原隰每懐於靡及(劉徳傳徳字路叔少修黄老術有智/略少時數言事召見甘泉宫武帝謂)
(之千里駒師古曰言若駿馬可致千里也年齒㓜少故/謂之駒按千里駒數見史傳難以悉舉姑列其目劉徳)
(之外魏曹休晉傅咸劉曜符朗宋張敏梁蕭映王規劉/杳王茂任昉齊丘仲孚袁昂北魏李孝伯袁曜北齊馮)
(翊王潤崔昂元文選後周杜杲隋張乾威唐李暠成王/千里詩皇皇者華于彼原隰駪駪征夫每懐靡及注征)
(夫謂使臣駪駪多貌使臣之行必有上介衆介既受/君命當速行毎人懐其私相稽留則于事將無所及)九
罭之鱒朝廷何患其不知(鱒音樽詩九罭之魚鱒魴我/覯之子衮衣繡裳注緵罟謂)
(之九罭孫炎曰九罭謂魚之所入有九囊也鱒才損反/郭璞云似鯶子赤眼者江東人呼魴魚為鯿疏鱒魴是)
(大魚處九罭之小網非其宜以興周公是聖人處東方/之小邑亦非其宜詩序九罭羙周公也周大夫刺朝廷)
(之不知也魏相傳朝廷已深/知弱翁治行方且大用矣)某夙托門朋更連隣䕃豈
料託子孫之契又將合郡國之符(俱見/前)綈袍戀戀願見
故人(范雎傳以綈袍戀戀有故人之意索/隱曰綈厚繒也音啼葢今之絁也)歩屧村村久
誇新尹(杜詩歩屧隨春風村村自花栁田翁逼社/日邀我甞新酒酒酣誇新尹蓄眼未見有)恐鞭
其後俾營斜谷之木牛(莊子善養生者若牧羊然視其/後者而鞭之蜀志建興九年出)
(軍圍祁山始以木牛運十二/年由斜谷出始以流馬運)幸疾其驅式慰并州之竹
馬(韓文無疾其驅天子有詔郭伋傳伋前并州素結恩/徳始至行部至河西羙稷有童兒數百各騎竹馬道)
(次迎拜伋問兒曹何自逺來對曰/聞使君到喜故來奉迎伋辭謝之)其為忻幸罔旣敷宣
　　通徐架閣(天麟○宋四朝史何執中傳執中為吏/部尚書以四選按集吏藏於家以舞文)
　　(取賄請置架閣庫命官莅之以主管尚書某官架/閣為名或遇其廢則以省郎兼之否則以六部監)
　　(門兼之徐天麟清江人開禧初進士累官武學博/士論對言人主當持心以敬通判惠潭二州權英)
　　(徳府所至興學明教有惠政著兩漢㑹/要漢兵夲末西漢地理疏山經等書)
隨冠葢於京華昔焉託契(鄒陽傳使者冠葢相望杜詩/悄悄憶京華又旅食京華春)
主文書於几閣今乃為僚(漢刑法志文書盈於/几閣典者不能徧覩)偶因越
尊俎而代庖人之勞又可封府庫以待將軍之至(俱見/前)
不容禮緩敢用書先恭惟某官南州高士之家(徐穉傳/郭林宗)
(有母憂穉徃弔之置生芻一束於廬前而去衆/怪不知其故林宗曰此必南州高士徐孺子也)西園先
生之子(天麟為徐夢筆商老從/子西園先生葢其父也)通介寧從世俗不煩孟
徳之疑(魏志徐邈字景山魏國初建為尚書郎時科禁/酒而邈私飲校事趙達問以曹事邈曰中聖人)
(太祖甚怒盧欽著書稱邈曰或問欽徐公當武帝時人/以為通自在涼州及還京師人以為介何也欽曰徃者)
(毛孝先崔季珪等用事貴清素之士皆變易車服以求/名高而徐公不改其常故人以為通比來天下奢靡轉)
(相效倣而徐公雅尚自若不與俗/同故前日之通乃今日之介也)名位豈肯卑微眞符
釋氏之送(杜陵徐卿二子歌君不見徐卿二子生絶竒/感應吉夢相追隨孔子釋氏親抱送並是天)
(上麒麟兒吾知徐公百不憂積善衮衮生公矦/丈夫生兒有如此二雛者名位豈肯卑微休)蔚然三
館之望(西京雜記平律矦三館一曰欽賢次曰翹材次/曰接士東坡詩三館曝書防蠧毁注三館謂昭)
(文集賢史館總/名崇文院也)已在八年之前誰令甲科亦補文學之
掌故(匡衡傳衡射䇿甲科不應令儒林傳歲課甲科四/十人為郎中乙科二十人為太子舍人丙科四十)
(人補文/學掌故)聊復庚約即是翰林之主人(揚雄傳藉翰林以/為主人子墨為客)
(卿以/風)某偶獲交龜(應劭漢官儀云印者因也龜者隂也/抱甲負文隨時蟄藏以示臣道功成)
(而退衛宏漢舊儀中二千石銀印龜紐大𤣥經龜緺/孔愉傳印龜左顧梁陸倕敎謬叨龜組竊願已祗)眞
成附驥(史記伯夷傳顔淵雖篤學附驥尾而行益顯漢/書樊酈傳贊方其鼓刀僕御販繒之時豈自知)
(附驥之尾勒功帝籍慶流子孫哉後漢書隗囂/傳蒼蠅之飛不過數歩即託驥尾得以絶塵)合而離
離而合詎知有聮事之期(史記老子傳始秦與周合/而離離五百歲而復合)同
自異異自同又當廣結交之句(盧仝與馬異結交歌昨/日仝不仝異不異是謂)
(大同而小異今日仝自仝異自異是謂仝不往兮/異不至韓詩往年弄筆嘲同異怪辭驚衆嘲不已)
　　通魏府判(岠/)
李膺非昔自應陪澤畔之大夫(南史蜀士李膺有才辯/西昌矦藻使至都武帝)
(謂曰今李膺何如昔李膺對曰今勝昔昔事桓靈之主/今逢堯舜之君帝嘉其對以為益州别駕詳見前屈原)
(漁父屈原既放行吟澤畔顔色憔悴/漁父見而問之曰子非三閭大夫與)魏相有孫顧亦補
黔中之上佐(新唐書魏徴傳徴五世孫謩為宰相議事/讜切無所囘畏宣宗甞曰謩名臣孫有祖)
(風朕心/憚之)將託交龜之契盍修致鯉之恭(並見/前)恭惟某官
家夲黄扉(翰苑新書漢丞相金印紫綬黄/扉黒幡所以異車服於百辟也)心如白屋(吾/丘)
(壽王傳由窮巷起白屋師古曰白屋以白茅覆屋也蕭/望之傳致白屋之意師古曰謂白葢之屋以茅覆之賤)
(人所/居)風烈挺挺稱故國之世臣(新唐書魏謩傳謩之議/論挺挺有祖風烈詩所)
(謂是以似/之者歟)領袖堂堂成外家之宅相(魏舒傳少孤為外/家甯氏所養甯氏)
(造宅相宅者云當出貴甥外祖母以魏氏甥小而慧意/謂應之舒曰當為外家成此宅相為相國參軍文帝深)
(器重之每朝會目送之曰魏舒堂堂人之領袖也梁書/王規傳規子褎七歲能屬文外祖袁昻重之謂賓客曰)
(此兒當成吾宅相北史李繪傳舅邢晏與繪清談歎其/高逺每歎曰若披雲霧如對珠玉宅相之寄良在此矣)
聞塤篪之伯仲(見/前)皆規矩於高曽(爾雅王父之考為曽/祖王父曽祖王父之)
(考為高祖王父晉書周訪/傳贊曰子曰孫重規疊矩)白眉最良(蜀志馬良字季常/襄陽人兄弟五人)
(並有才名鄉里為之諺曰馬氏五常/白眉最良良眉中有白毛故以稱之)黒頭必貴(晉書諸/葛恢傳)
(弱冠知名庾亮甞謂曰明府當為黒頭三公王珣傳桓/温謂之曰王掾當作黒頭公北史元彧傳崔光見彧謂)
(人曰黒頭三/公必此人也)顧屈閬風之歩(崑崙山有三角其一正北/干星辰之輝曰閬風巔其)
(一正西曰𤣥圃臺其一正東名崑崙宫皆仙人所居張/衡賦似閬風之遐坂杜詩閬風𤣥圃與蓬壺中有高堂)
(天下/無)來監巫水之州(栁文武岡銘/巫水之磻)此地之峻嶺崇岡昔
罕羣賢之至(王右軍蘭亭序羣賢畢至少長咸/集此地有崇山峻嶺茂林修竹)同坐之
清風明月近方别駕之添(見/前)公胡為乎來哉(李詩嗟爾/逺道之人)
(何為乎/來哉)民何修而得此但恐傍觚稜之月(西都賦上觚/稜而棲金爵)
(觚稜闕角也東坡詩囘首觚稜一/夢中又璧月挂罘罳珠星照觚稜)難久淹緹屏之星(黄/霸)
(傳别駕車緹油屏豫章列士傳孔恂字巨卿為别駕别/駕車舊有屏星如刺史車刺史因怒欲去之恂曰徹去)
(屏星毁國舊儀别駕可/去屏星不可去乃止)不俟突黔(見/前)即迎泥紫(漢舊儀/天子六)
(璽皆以武都紫泥封之李詩天書降紫/泥又銜出紫泥封杜詩亨衢照紫泥)某一寒竊禄再
暑負丞(韓文余不負/丞而丞負余)北山久笑於驚猿(北山移文蕙帳/空兮夜鶴怨山)
(人去兮/暁猿驚)南嶽忻迎於鳴鳯(杜詩佇鳴/南嶽鳯)半載之期非逺尺
書之貢敢稽願察來何暮之謡及瓜而代(俱見/前)庶幾推
不去之令接淅而行(鄧攸傳謝/令推不去)
　　通武岡權通判譚知録(良弼/)
湘濱試吏綴寮寀於元昆(高祖紀及壯試吏注初官曰/試吏昆通作晜説文周人謂)
(兄曰昆儀禮疏昆兄也杜詩戮/力自元昆韓文受命于元兄)黔鄙轉丞附交承於貴
介(武岡銘序黔巫東鄙藍田縣丞㕔壁記再轉而為丞/兹邑左傳王子圍寡君之貴介弟也劉伶傳貴介公)
(子縉紳/處士)既共飲玻瓈之水(東坡詩我家眉山隂與子同/一邦相望六十里共飲玻瓈)
(江今按玻瓈江在眉州蟇頥山下即岷江也源出岷山/瑩若玻瓈因名一名蟇頥津即唐田令孜沈孟昭圗處)
又並馳琬琰之山(昌黎陪杜侍御游湘西兩寺/詩深林高玲瓏青山上琬琰)託契良
多修辭敢後恭惟某官魯沂華胄(梁史何昌寓為吏部/尚書有閔姓求官者)
(昌寓問是誰後曰閔子/騫昌寓笑曰遥遥華胄)虞學高流(禮記有虞氏養國老/于上庠注上庠太學)
(也在/西郊)所謂傑然摘頷不難於取第(韓詩連年收科/第若摘頷下髭)式相
好矣因心尤篤於友兄(詩兄及弟矣式相好矣無相猶/矣又維此王季因心則友則友)
(其兄注善/兄弟曰友)屈從樾䕃之清(淮南子盥汗交流休樾䕃則/脱然而喜注樹如車葢狀為)
(樾言多隂也又武王䕃暍人于/樾下而天下懐之感于恩也)良見棣華之厚(詩棠棣/之華鄂)
(不韡韡凡今之/人莫如兄弟)兹借糾曹之望(糾吉酉切或作糺察也/周禮大司徒糾萬民)
式隆監郡之權(職官分紀闕宗時中丞孫汴上言通判/古監郡闕  一州利害全籍論議與近)
(下僚屬不同乞今後闕/曰州郡設通判夲與闕)　　(移藩鎭不得奏辟通判上/判一郡之事知州有不法)
(者得舉奏之今既辟闕/必不執守卿言極闕)　(只恩地事有不可/  得辟簽判一員)行矣章交
(劉向傳章/交公車)亟其圭覲(詩以其介圭入覲于王注以其所/藏之大圭入行覲禮而見於王)
某里閭晩出閥閲早凋昨倚席之不才投閒乃分(後漢/書儒)
(林傳自安帝覧政薄於藝文愽士倚席不講朋徒相視/怠散樊準傳博士倚席不講儒者競論浮麗韓文投閒)
(置散乃/分之宜)兹題輿之有命佐治何能(唐中宗授李承嘉户/部尚書制栢臺憲府)
(高膺弄印之榮芝甸神州獨著題輿之任中興會要知/成都席益奏州郡置倅所以佐郡守之治入則貳政出)
(則按/縣)所幸規矩之陳前可容瓦石之在後(孫綽傳沙之/汰之瓦石在)
(後/)友一鄉之善舊正頼於告新歌别駕之功今敢希於
勝昔(王祥傳祥字休徴徐州刺史吕虔檄為别駕委以/州事于是冦盜充斥祥討破之州界清静時人歌)
(之曰海沂之康實頼王祥邦/國不空别駕之功餘見上條)
　　通李制機(元龍/)
望太白於岷峨知登上佐(東坡詩西望太白横岷峨注/太白鳯翔山也岷峨蜀山也)
辭石洪之瀍榖幸託底寮(昌黎送石處士序先生居嵩/邙瀍穀之間東坡詩青衫莫)
(厭百僚底山谷詩李侯畫隱百僚底又/法當憔悴百僚底又從軍補掾百僚底)漫期飛逐於冥
鴻(法言鴻飛冥冥/弋人何簒焉)敢恥棄餘之竹馬(殷浩傳浩少與桓/温齊名而每心競)
(温既以豪傑自許每輕浩浩不知憚也及浩廢温語人/曰少時吾與浩共騎竹馬我棄去浩輙取之故當出我)
(下/也)斐裁手筆(南史王儉傳手筆典裁為當時所重范曄/傳手筆差易于文不拘韻故也韓文貶損)
(道徳乃至手/筆以問之)敬控心期(楊公筆録宋向桞與顔竣友善/竣貴栁貧曰我與士遜心期久)
(矣豈可以勢利處之任彦昇詩中道遇心期栁詩誰為/後來者當與此心期陳後山詩得失妍蚩只自知略容)
(千載有心期王荆公詩心期自與衆人殊山谷詩少/日心期轉謬悠又心期曉月秋霜又心期誠不淺)恭
惟某官飛譽隱谹(仇覧傳今日太學曵長裾飛名譽者/皆主簿後耳盧照隣詩伊人表時彦)
(飛譽滿司存谹音横亦/作􁀙揚雄傳隱隱􁀙􁀙)掞材良實大科異等一翁二季
之相望(陳後山贈二蘇公詩異人間出駭四方嚴主陳/李司馬揚一翁二季對相望竒寳横道驥服箱)
(誰其識者有歐陽大科異等固/其常小却盛之白玉堂望平聲)鉅典雄編三史六經之
可亞(詩書樂易禮春秋為六經書詩春/秋為三史又史記兩漢書為三史)君陳父祖固存
世績(見/前)越公兒郎信有家風(新唐書楊𢎞禮傳𢎞禮字/履莊素弟之子太宗征遼)
(拜兵部侍郎領歩騎二十四軍跳出賊背所向披靡帝/壯之謂徐敬宗曰越公兒郎故有家風還拜中書侍郎)
(遷司/農卿)滿腹精神燭照數計而龜卜(温嶠傳錢世儀精神/滿腹韓文若河汱下)
(流而東注若駟馬駕輕車就熟路而王良/造父為之先後也若燭照數計而龜卜也)撐腸文字日
光玉潔而蛟翔(盧仝詩三椀搜枯膓惟有文字五千巻/東坡詩撐膓拄腹文字五千巻李漢韓)
(文序詭然而蛟龍翔蔚然而虎鳯躍鏗然而韶鈞鳴日/灮玉潔周情孔思千態萬貌卒澤於道徳仁義炳如也)
若為碧落之功名(碧落天也李陟詩碧落高高雲萬里/王維詩鳯扆朝碧落又碧落風烟外)
(李白詩歩/綱繞碧落)淹此青油之談笑(韓愈與李正封聨句從軍/古云樂談笑青油幕燈明)
(夜觀棊月/暗秋城柝)辟書薦墨一飛皆可以冲天(六一居士集未/乾薦禰之墨已)
(彎射羿之弓山谷詩更磨薦禰墨推挽起疲懦淳于/髠傳此鳥不飛則已一飛冲天不鳴則已一飛驚人)檄
筆幙謀三進顧遲於及霤(韓詩檄筆無與讓幕謀職其/膺左傳三進及溜而後視之)
(正義云溜謂簷下水溜之處入門伏而不省起而/更進三進而及于君之屋漏言廹于公之前也)諒惟
中幄(張良傳運/籌帷幄中)正借前籌(張良傳臣請借前箸以籌之/張晏曰求借所食之箸用指)
(畫也韓詩兹道誠/可尚誰能借前籌)斟酌損益必盡忠言(出師表斟酌損/益進盡忠言則)
(攸之禕允/之任也)治法征謀抑有主出(韓文方今㓂聚于垣師/環其疆農不耕收財粟)
(殫亡吾所處地歸輸之/塗治法征謀宜有所出)竊聞機筦徑即州麾君薄淮陽
耶寧更迂朱幡之駕(汲黯傳君薄淮陽耶吾今召君矣/景帝紀詔曰吏者民之師也車駕)
(衣服宜稱令長吏二千石車兩朱幡注幡車之/蔽也後漢書輿服志二千石皆皂葢朱兩幡)誰踰仲
卿者會即趨丹掖之班(王章傳初章為諸生學長安獨/與妻居章疾病無被卧牛衣中)
(與妻决涕泣妻呵怒之曰仲卿京師尊貴在朝廷人誰/踰仲卿者今疾病困戹不自激卬乃反涕泣何鄙也王)
(僧孺表神夢紫/霄心飛丹掖)某無挾而窮不殖以落(見/前)上青天而仰
脅頃逄三峽之倒流(李詩蜀道難難於上青天又捫參/歴井仰脅息杜詩詞源倒流三峽)
(水/)瞻白日於舉頭還望九門而郤走(韓詩孟生江海士/古貌又古心豈識)
(天子居九重鬰沈沈一門百夫守無籍不可尋遷/延乍却走驚恠靡自任舉頭看白日泣涕下霑巾)偶文
翁剖符之再駐(文翁傳景帝末為蜀郡守仁愛好教化/杜詩得歸茅屋赴成都眞為文翁再剖)
(符/)許于思棄甲而復來(左傳宋城華元為植廵功城者/謳曰睅其目皤其腹棄甲而復)
(于思于思棄甲復/來于思多鬚貌)舊政既幸於告新大事又忻於從長
(周禮大事則從其/長小事則專逹)豈無他人不如同姓後先兩託於交
承(詩有枤之杜其葉菁菁獨行睘睘豈無他人不如/我同姓嗟行之人胡不比焉人無兄弟胡不佽焉)既
見君子庶幾有臧早夜一期於規誨(詩未見君子憂心/怲怲既見君子庶)
(幾有臧韓文敢不敬/蚤夜以求從祝規)
　　通呉運幹(彬/)
登畿入幕濫同賓客之聯(顔延年詩結綬/登王畿餘見前)授印合符將
託子孫之契(見/前)恐以我而為簡敢脩辭而立誠恭惟某
官學業醇明器資凝逺長卿凌雲之氣入室何難(司馬/相如)
(傳相如既奏大人賦天子大悦飄飄有淩雲氣游天地/之間意法言如孔氏之門用賦也則賈誼升堂相如入)
(室/矣)興公擲地之聲摩空有素(孫綽傳甞作天台山賦辭/致甚工初成以示友人范)
(榮期云卿試擲地當作金石聲也李賀/詩殿前作賦聲摩空筆補造化天無功)自來歸於韶石
(韶石山在韶州曲江縣北四十里相傳舜奏樂於此竒/石三十六韶之山多竒而韶石為最䨇闕又韶石之竒)
(絶者王荆公詩沄沄曲江水天借九秋色樓臺飛半空/秀氣盤韶石東坡詩首參虞舜歎韶石次謁六祖登南)
(華詳/别見)謂徑上於瀛洲(見/前)顧煩上界之官(韓詩上界眞人/足官府豈如散)
(仙鞭笞鸞鳯/終日相追陪)更贊中都之漕(杜氏通典漢興高皇帝時/漕轉山東之粟以給中都)
(官歲不過数十萬石中/都官謂京師之官府)駕輕車就夷路聊養修名(韓文/若駟)
(馬駕輕車就熟路而王良造父為之先後/也離騷老冉冉其將至兮恐修名之不立)入太學招諸
生請觀近比某不堪索米又復泛蓮(俱見/前)敢圖觧后之
間適有交承之好隴西李愽與處者所敬惟賢(韓文送/楊支使)
(序愈聞當今藩翰之賓客惟宣州為多賢與之游者二/人隴西李愽清河崔羣羣與愽之為人吾知之道不行)
(于主人與之處者非其類雖有享之以季氏之富不一/日留也愈未甞至宣州而樂頌其主人之賢者以其取)
(人信/之也)河南呉公甞學焉自今以始(賈誼傳河南守呉公/聞誼秀材召置門下)
(文帝聞呉公治平為天下第一故與李斯/同邑而甞學事焉詩自今以始歲其有)
　　通兩浙林運幹(良顯/)
湖船一笑夙傾觧后之心(薛宣傳壹关為樂師古曰壹/关謂一為歡笑耳关古笑字)
氷幕同僚強附交承之契(韋蘇州詩文史臺/中妙氷壺幕下清)望筍輿而
來止(張耳傳箯輿前師古曰箯輿者編竹/木以為輿北堂書鈔云亦云筍輿)飭竿牘以斐
然(見/前)恭惟某官秀出三山譽騰四海摩空作賦能瘖萬
馬之聲(李賀詩殿前作賦聲摩空東坡/三馬贊振鬛長鳴萬馬皆瘖)發䇿决科卓踞
六鼇之首(法言須以發䇿决科列子使巨鼇十/五舉首而戴之又一釣而連六鼇)采魯芹
於泮水(詩思樂泮水薄采其芹魯矦戾止言觀其旂注/泮水泮宫之水也芹水菜也言水則采取其芹)
(宫則采/取其化)燃楚竹於清湘(栁詩漁翁夜傍西巖/宿曉汲清湘燃楚竹)藉未為國
子之先生亦合入文學之掌故(見/前)顧屈清廟之器(新唐/書李)
(珏傳珏為殿中侍御史宰相韋處厚曰/清廟之器豈擊搏才乎除禮部員外郎)來贊皇華之灮
飄氣凌雲寧肯久依於緑水舉頭見日便應直上於青
霄(俱見/前)某拆襪短材(北夢瑣言偽蜀韓昭仕至禮部尚/書文思殿大學士粗有文章至於)
(琴棋書算射法悉皆渉獵以此承恩於後主時有朝士/李台嘏曰韓八座事藝如拆襪線無一條長時人韙之)
濫巾末屬(北山移文/濫巾北嶽)偶然承乏遂供越俎之勞(左傳攝/官承乏)
(杜詩雅薦/非承乏)正爾失眞久抱佩環之愧屬聞行李之問道
(俱見/前)喜至捲書而欲狂(杜詩謾巻詩/書喜欲狂)江漢以濯之豈但
慰懐賢之渇草木吾味也庶幾慰承教之私(左傳季武/子曰今譬)
(草木寡人在君君之臭味也又譬諸草木吾臭/味也臭味言同類也文選臭味風雲千載無爽)
　　通潭州劉教授(時可○潭州古三苖國秦漢長沙/郡晉置湘州隋置潭州宋屬荆湖)
　　(南路武安軍節度湖南安撫/轉運司治所在焉詳别見)
祭孫寳之竈既竭吾才(見/前)倚仲尼之牆此非子坐(法言/倚孔)
(子之牆絃鄭衛之聲/誦韓莊之書餘見前)懐哉觧去(詩懐哉懐哉曷月子還/歸哉注懐安也思鄉里)
(處者故曰今亦安不哉安不/哉何月我得還歸見之哉)賢者鼎來(見/前)是雖期會之
偶然(賈誼傳大臣特以簿書不報期會之間以為大故/師古曰言特以簿書期會為急劉昆傳偶然耳)
強曰交承亦可也恭惟某官學有源夲行無瑕玼(玼音/疵玉)
(中石也亦作疵左傳予取予求不爾/瑕庛韓詩佳句喧衆口考官敢瑕玼)自題千佛之姓名
宜展三神之歩武(俱見/前)居官能大何嫌枳棘之棲(栁文/能使)
(所居官大/詳見前)匪我求蒙思樂藻芹之采(易匪我求童䝉詩/思樂泮水薄采其)
(芹又思樂泮水薄/采其藻注藻水草)槃槃潭府(槃盤同韓詩/潭潭府中君)犖犖楚材(犖/力)
(角切史記天官書此其犖犖大者左傳雖楚有材/晉實用之孟浩然詩共理分荆國招賢貴楚材)人非
生知之其必由學(禮記君子如欲化民/成俗其必由學乎)教亦多術矣先
致其知道夲諸身士速哉肖(法言速哉七十/子之肖仲尼也)舞雩沂水
共觀夫子之循循發軔天津即繼諸公之衮衮(軔音認/王逸云)
(止輪木去木動輪而發行天津即析木之津在箕斗之/間日月五星於此徃來故謂之津離騷朝發軔於天津)
(兮夕余至/乎西極)某強顔越俎(見/前)矯首望塵(思𤣥賦仰矯首以/遥望兮魂敞惘而)
(無儔餘/見前)佩有若之環此難久假叱王尊之馭所冀疾驅
(俱見/前)
　　通善化盧縣丞(補之○善化夲漢臨湘縣地宋/析置與長沙俱潭州倚郭縣)
請隣祭竈不知枳棘之棲(見/前)越俎代庖定匪竹松之對
(韓文南牆鉅竹千挺/對樹二松日哦其間)懐哉觧去賢者鼎來(俱見/前)請從臭
味之同(郭璞贈温嶠詩人亦有言松/竹有林及爾臭味異苔同岑)試論踐更之代(見/前)
恭惟某官胷蟠萬巻(山谷詩胷蟠萬巻夜灮寒筆倒三/江硯滴乾又故衣未補新衣綻空)
(蟠胷中/書萬巻)學綜九流(見/前)人見千佛之姓名有坐涎者(賈誼/新書)
(垂涎相告杜詩道/逢麴車口流涎)渠知一第之溷子眞摘頷然(見/前)惟其
具大受之規模故不辭小官於州縣九年考績再轉為
丞亟辭禹穴之雲烟(史記太史公自序上㑹稽探禹穴/張晏曰禹廵狩至會稽而崩因葬)
(焉上有孔穴民間曰禹入此穴正義曰呉越春秋禹登/委宛之山發石乃得金簡玉字以水泉之脉山中又有)
(一穴深不見底謂之禹穴/杜詩南尋禹穴見李白)來慰湘江之草木守經据古
寧肯破崖岸而為文(貢禹傳生有伯夷之亷史魚之直/守經據古不阿當世韓文博陵崔)
(斯立種學績文以蓄其有既噤不得施用則盡析/去牙角一躡故跡破崖岸而為之為之一作為文)騰實
飛聲會即登瀛洲而入直(見/前)某非據而據(繫辭非所/據而據焉)時
行則行顚倒衣裳公豈嫌於李下(詩東方未明顚倒衣/裳古詩君子防未然)
(不處嫌疑間𤓰田不/納履李下不整冠)簸揚糠粃我眞愧於盧前(新唐書/文㙯傳)
(盧照隣駱賓王皆以文章齊名天下稱王楊/盧駱四傑楊烱甞曰吾愧在盧前恥居王後)幸叱馭而
疾驅即裹章而送上(俱見/前)子生孫孫生子且強附於交
承(列子子又生/孫孫又生子)余負丞丞負余姑别容於商㩁(韓文余/不負丞)
(而丞負余漢書揚㩁古今㩁克角切説文敲擊也博雅/揚㩁都凡也徐曰㩁之言罩也人謂粗略而舉之曰揚)
(㩁集韻大舉也又虛郭切手反復也韓詩聖籍/飽商㩁劉子𤣥史通序載削餘暇商㩁史篇)
　
　
　
　
　
　
　
　
　
　
　
　
　
　
　
　四六標準巻六
欽定四庫全書
　四六標準卷七　　　　　宋　李劉　撰
　謝除授(内除/)
　　代魏兵部(了翁/)除編修檢討謝丞相(魏了翁𫝊嘉/定十五年被)
　　(召入對蓋去國十有七年矣上嘉納其言進兵部/郎中俄改司封郎中兼國史院編修官職官分紀)
　　(太平興國八年以楊文舉為國子丞史舘編修朝/野雜記淳化二年以殿中丞郭延澤太子右贊善)
　　(大夫董元亨並為史館檢討紹興九年詔史館見/修徽宗實錄以實録院為名檢討官無定員令提)
　　(舉秦檜辟差近制檢討官六員嘉定二年曽君錫/自起居郎兼檢討官除權侍郎當陞𢃄修譔而員)
　　(數已溢乃䧏㫖權以檢討官繫銜俟將來有闕/日陞𢃄以從官為檢討官葢自曽君錫始也)
郎省眞除叨綴夏官之屬(岑參詩華省謬為郎周禮四/曰夏官其屬六十掌邦政)
史闈假寵仍綢東觀之書(陸機洛陽記東觀在南宫髙/闕十二間介於承風觀和帝)
(紀帝幸東觀閲篇籍博𨕖藝術之士以充其官竇章傳/太僕鄧康薦章入東觀為校書郎黄香傳詔詣東觀讀)
(未見書酷吏傳高彪舉孝亷為郎中校書東觀呉華覈/傳東觀儒林之府當講校文藝處定疑難漢時皆名學)
(碩儒乃/任其職)曽微共二之材(左傳祝佗曰臣展四體以率舊/職猶懼不給而煩刑書若又共)
(二徼大罪也共二共二/職也謂祝與嘉好之事)況冐兼三之寄(魏了翁傳嘉定/十五年了翁被)
(召入對進兵部郎中俄改司/封郎中兼國史院編修官)一陶厚甚(崔駰傳坏/冶一陶)重拜
悚然(左傳敢/不重拜)竊以兵書之在史家近分四種(漢書藝文/志漢興張)
(良韓信序次兵法凡百八十二家刪取要用定著三十/五家諸吕用事而盗取之武帝時兵政楊僕捃摭遺逸)
(紀奏兵録猶未能備至孝成命任宏論次/兵書為四種四種謂權謀形勢隂陽伎巧)文事之有武
備古號二塗(家語有文事者必有武/備有武事者必有文備)故長槍大劒雖有
毛錐之嘲(唐白樂天與元微之應制各有纖鋒細毫之/筆攜以就試相顧而笑目為毫錐故白贈元)
(詩云策目穿如札毫鋒利似錐五代史史𢎞肇傳𢎞肇/曰安朝廷定禍亂直須長槍大劒若毛錐子安足用哉)
(三司使王章曰無毛錐子軍賦何從集乎毛錐子葢言/筆也山谷詩收拾從來古錦囊今知老將敵難當囊中)
(尚有毛錐子花/底樽前作戰塲)而亂臣賊子難免麟筆之懼(呉融詩偶/持麟筆侍)
(金閨盧綸詩/麟筆刪金篆)欲兼美職宜屬全材如某者見謂迂疎藐
無操挾少徒志科名之苟得壯始知事業之無窮頃因
去蓬島之船(了翁傳開禧元年召試學士院改秘書/正字明年遷校書郎以親老乞外補)甘
囘汎瞿唐之棹(僧圓澤詩郤囘烟棹上瞿唐/了翁丁生父憂觧官心喪)既徧塵於
藩閫(釋詁塵久也歴/官漢州眉州)亦洊駕於軺軒(嘉定四年擢潼川/路提㸃刑獄公事)
(八年兼提舉常平等事遷轉運判官遂寧闕守了翁行/郡事十年遷直秘閣知瀘州主管潼川路安撫司公事)
州縣十七年詎曰朞年之去國(嘉定十五年被召入對/自了翁去國十有七年)
(矣/)水陸八千里寧論千里而見王敢圖三朝之會同(班/固)
(東都賦春王三/朝會同漢京)倏䝉一札之收召(後漢書一/札十行)義難俟駕
禮合造朝甫入覲於朶雲(東坡詩一朶紅雲捧玉皇注/翼聖傳玉皇君居於雲房常)
(有紅雲/遶之)遄進班於列宿(後漢書郎官/上應列宿)載惟文昌之務(天/文)
(志斗魁載匡六星曰文昌宫又文昌在斗西北子亥之/間後天文志文昌為貴臣後百官志法文昌尚書出納)
(王命敷奏萬機斯乃文昌天府晉天文志文昌六星在/北斗魁前天之六府也主集計天道晉百官志注尙書)
(令是謂文昌天府唐天文志文昌天之六/司劉伯疏八座比於文昌二丞方於管轄)尤嚴武部之
司(通典魏置五兵尚書謂中兵外兵騎兵别兵都兵晉/因之後魏有七兵尙書後周置大司馬唐因之龍朔)
(二年改司戎大常伯光宅元年改/夏官尙書天寳十一載改武部)蓋五材民並用之古
無去兵之理(左傳天生五材民並用之廢一不可誰能/去兵兵之設久矣所以威不軌而昭文徳)
(也/)而多壘士之恥也今當整旅之時(壘音磊曲禮四郊/多壘此卿大夫之)
(辱也注數見/侵伐則多壘)矧不崇朝之間(詩曽不崇朝又崇朝其雨/傳崇終也從旦至食時為)
(終朝公羊傳/不崇朝而雨)兼綴編年之職(新唐書元徳秀傳蕭頴士/罪子長不編年而為列傳)
(後世因之非典訓也劉子𤣥史通陸機晉書列紀三祖/直序其事竞不編年年既不編何紀之有又紀者編年)
(也傳者列事也編年者歴帝王之歲月猶春/秋之經紀事者録人臣之行狀猶春秋之傳)昔揚雄經
歲餘之待詔僅試郎員(揚雄傳大司馬王音竒其文雅/薦雄待詔歳餘奏羽獵賦除為)
(郎給事/黄門)至韓愈願年老而著書尙辭史筆(昌黎答張籍/書吾子論排)
(釋老不若著書然有一説化當世莫若口傳來世莫若/書又懼吾力文未至也三十而立四十而不惑吾於聖)
(人既過之猶懼不及矧今未至請待五六十然後為之/冀其少過也河東論史官書退之宜思可為速為果卒)
(以為恐懼不敢則一日可引去又何/以云行且謀也文選使名挂史筆)蛙固難於語海(莊/子)
(井蛙不可與語海者拘于虛也/夏蟲不可與語氷者篤于時也)蚊詎可以負山恭惟某
官柱石九筵(並見/前)權衡庶彚(彚類也易/庶類蕃殖)合臯陶合稷契
天知許國之心(周札傳以身許國死而後已杜詩丈夫/誓許國憤惋復何有東坡詩許國心猶)
(在匡時/術已虛)若伊陟若巫賢人仰傳家之學(尙書在昔成湯/既受命時則有)
(若伊尹在太戊時則有若伊陟/巫咸在祖乙時則有若巫賢)調十五載更絃之化收
七十城憑軾之功(俱見/前)雖當百志之惟熙(尚書疑謀勿/成百志惟熙)
益思九徳之咸事(尙書九徳咸/事俊乂在官)必欲與天地而相似(繫/辭)
(與天地相似故不違知/周乎萬物而道濟天下)不容委人物以眇然(見/前)猥挈孤
蹤亦汚高選某敢不勉思厥職惟既乃心乏姚崇奏決
之材恐空塵於戎部(新唐書姚崇傳為濮州司倉參軍/遷夏官郎中契丹擾河北兵檄叢)
(進崇奏決若流武后賢/之即拜侍郎塵字重前)成魏收直筆之願當圖勉於䇿
書(北齊書魏收傳初帝令諸臣各言所志收曰臣願得/直筆東觀早成魏書故帝使收專其任勅收曰好直)
(筆我終不作魏/太武誅史官)
　　代鍾監丞(震/)除秘書省著作郎謝丞相(鍾震湘潭/人受業朱)
　　(文公建主一書院講道鄉士夫咸宗之學者稱為/主一先生著作郎歴代沿革不常宋初以為寄禄)
　　(官元豐正名始實有職掌修篹/日厯祭祀祝辭則著作郎佐之)
渉筆膠庠正覺丞哉之負(韓文丞渉筆占位署惟謹注/渉或作濡東膠學名禮記養)
(國老於東膠注膠之言糾也所以糾察王事疏東膠亦/太學在國中王宫之外方氏曰飾也飾物者所以致其)
(文韓文丞哉丞哉余/不負丞而丞負余)濫竽冊府復叨儒者之榮(梁書庾/肩吾傳)
(懐䑕知慙濫竽自恥穆天子傳天子西登崑崙見王母/癸巳至於羣玉之山先王所謂䇿府也東坡集皆儒者)
(之極榮豈駑材/之所稱餘見前)蜕凡骨於高明聳危肝而感激切以圖
書之府實通天上之星辰(晉天文志東壁二星主文章/天下圖書之秘府也星明王)
(者興道術行國多君子星失色大小不同王者好武經/士不用圖書隱李泌傳月蝕東壁泌曰東壁圖書之府)
(吾以宰相并/學士當之矣)英雋所躔不受人間之風日(方言躔歴也/日運為躔月)
(運為睃徐氏曰星之躔次星所履/行也呉都賦英雄之所躔餘見前)未能免俗(見/前)何自為
郎(馮唐傳父老何自為郎師古曰/言年已老矣何乃自為郎也)左太冲之賦三都始
求此職(左思傳思欲賦三都會妹芬入宫移家京師乃/詣著作郎張載訪岷卭之事遂搆思十年門庭)
(藩溷皆著筆硯遇得一句即便疏/之自以所見不愽求為秘書郎)岑文夲之奏二頌乃
稱是官(新唐書岑文夲傳貞觀元年除秘書郎兼直中/書省太宗既籍田又元日朝羣臣文夲奏籍田)
(三元頌二篇文致華贍李/靖復薦於帝擢中書舍人)況黄道日月之明(月令正義/日有九道)
(考靈曜曰萬世不失九道謀鄭注河圖帝覽嬉曰黄道/一青赤白黒道各二日春從青道夏赤秋白冬黒續厯)
(志賈逵論星圖有規法日月實從黄/道山谷詩日月黄道明桃李春畫永)値紫皇春秋之富
(晉天文志紫微宫鉤陳口中一星曰天皇大帝史記齊/悼惠世家高后崩皇帝春秋富未能治天下山谷詩紫)
(皇訪問/富春秋)鏘韶鈞而蔚虎鳳邁漢九流(李漢韓文序諸史/百子皆搜抉無隱)
(汗瀾卓踔奫泫澄深詭然而蛟龍翔蔚/然而鳯虎躍鏘然而韶鈞鳴餘見前)充棟宇而汗馬
牛過唐四庫(桞文其為書處則充棟宇出則汗牛馬新/唐書藝文志序貞觀中魏徴虞世南顔師)
(古繼為秘書監請購天下書藏於内庫𤣥宗置修書院/於著作院其後大名宫光順門外東都明福門外皆創)
(集賢書院學士通籍出入既而太府月給蜀郡麻紙五/千畨季給上谷墨三百三十六丸歲給河間景城清河)
(愽平四郡兔一千五百皮為筆材兩都各聚書四部以/甲乙丙丁為次列經史子集四庫其夲有正有副軸帶)
(帙籖皆異/色以别之)職固隣於書蠧(蠧都故切説文木中蟲韓詩/豈殊蠧書蟲生死文字間)
名亦近於郎烏(漢天文志五帝坐後聚/十五星曰哀烏郎位)是為清資宜擢
素望(南史范泰傳泰卒議贈開府殷景仁曰泰素望不/重不可擬議台司王繢傳齊武帝為撫軍吏部尚)
(書張岱選繢為長史吏呈選牒高帝笑曰此可謂素望/王鎭之傳阮萬齡少知名為孟昶建威長史時袁豹江)
(夷相系為昶司馬時/人謂昶府有三素望)伏念某楚狂一介(震湘/潭人)鄭重半生
(韻會鄭直正切重也鄭重慇勤也王莽傳非皇天/所以鄭重降符命之意師古曰鄭重猶言頻煩也)世科
不補於遺餘(見/前)家學僅安於淡泊(揚雄傳人君以澹泊/為夲韓詩泊與澹相)
(遭/)三仕甘廣文之冷若將終焉(魏志陳思王傳登魚山/臨東阿喟然有終焉之)
(志晉書郄愔傳築宅章安有終焉之志江逌傳耽翫載/籍有終焉之志王羲之傳初度浙江便有終焉之志許)
(邁傳眇爾自得有終焉之志梁書劉慧斐傳遊匡山遂/有終焉之志劉紆傳卜築東澗有終焉之志陶季直傳)
(及在京口便有終焉之志陳書江總傳貽厥于孫有終/焉之志南史謝靈運傳放蕩為娯有終焉之志王彬傳)
(卜築于積榖山有終焉之志王秀之傳營理舍亭小宅/有終焉之志蕭眎素傳天然簡素有終焉之志東坡啓)
(頃者海外澹乎蓋將終焉/偶然生還置之勿復道也)一朝拔從事之尤聊復爾耳
敢意大鈞之播(俱見/前)眞無鈍鑛之遺(鑛古猛切夲作磺/或作礦五金朴石)
因其就須入之章(宋史選舉志監察御史陳垓建言乞/申戒飭銓法十弊四曰須入不行徼)
(幸撓法謂初改官人必作知縣今多規免茍圖京局躐/求倅貳遂使不曽歴縣之人冐當郡寄也宋制初改官)
(人必作縣令謂之須入紹興初申嚴/之後或廢弛孝宗在位持之甚嚴)華之以不次之擢
(漢永初二年詔朕將親覽待以不次又靈帝好學侍中/祭酒樂松賈䕶多引無行趨勢之徒喜陳方俗閭里之)
(事帝甚悦之待以不次之位後漢書何進袁隗表陳寔/以不次之位唐書孫伏伽傳高祖初受禪伏伽最先諫)
(欲盡下情故不次見拔崔造傳造以給事中同/平章事徳宗以造敢言為能立事故不次用之)籍田之
芟載柞既沭三薫(芟所銜反柞音窄詩序載芟春籍田/而祈社稷也詩載芟載柞其耕澤澤)
(注載始也除草曰芟除木曰柞周公成王之時萬民樂/治田業將耕先始芟柞其草木待土氣蒸逹然後耕之)
愽士之冗不治更榮再轉但欲乞治中而去(俱見/前)詎敢
窺廣内之藏(劉向七略武帝廣獻書之路百年之間書/積如丘山外有太常太史愽士之藏内則)
(延閣廣内/秘室之府)蓬弱風波敢望接三神之武(蓬蓬萊弱弱水/三神山蓬萊方)
(丈瀛/洲)虀鹽朝暮初無送五鬼之文(送窮文太學四年朝/韲暮鹽又子之朋儔)
(非六非四在十/去五滿七除二)忽從米廩之間(禮記米廩有虞氏之庠/也注庠序亦學也魯謂)
(之米廩疏言魯之米廩是有魯氏之庠魯以虞氏/之庠為廩以藏粢盛虞帝上孝令藏粢盛之委焉)驟綴
蘭臺之屬(唐龍朔二年改秘書省/曰蘭臺其監改名太史)孰主張是遂濟登兹
兹蓋伏遇某官命世眞儒(並見/前)爽邦哲輔(尚書爽/邦由哲)載萬
物以坤元之厚(易至哉坤元萬物資生/又坤厚載物徳合無疆)餁百度於鼎實
之和(易以木㢲火亨餁也又鼎有實尚書百度/惟貞晉書劉寔傳正位上台光餁鼎實)李贊皇
五十四歲而相君其年如父(李徳裕祖栖筠封贊皇縣/子父吉甫封贊皇縣侯徳)
(裕封贊皇縣伯舊唐書李徳裕傳初徳裕父吉甫年五/十一出鎭淮南五十四自淮南復相今徳裕鎭淮南復)
(入相一如父之/年亦為異事)王文正一十八載之當國惟徳之符(王/旦)
(傳旦字子明大明莘人太平興國五年進士旦凡柄用/十八年為相僅一紀贈太師尚書令魏國公諡文正)
方宏翕受之規益廣旁招之路(俱見/前)有憐冗散亦玷超
遷某敢不讀未見之書(黄香傳香愽學經典䆒精道術/初除郎中肅宗詔香詣東觀讀)
(所未見書北史李鉉傳鉉以鄉里寡文籍來游京師讀/所未見書樓攻媿集王文定公淮為校書郎既入舘屏)
(去人事益讀未見書/休假亦入抵暮始歸)求多聞之友總一百三家之略益
深稽古之功(漢書藝文志劉歆總羣書而奏其七略故/有輯略有六藝略有諸子略有詩賦略有)
(兵書略有術數略有方技略六藝略易十三家書九家/詩六家禮十三家樂六家春秋二十三家論語十二家)
(孝經十一家小學十家凡六藝九/種一百三家三千一百二十三篇)摭五三載籍之遺或
上得賢之頌(司馬相如傳五三六經載籍之傳惟見可/觀也師古曰五五帝也三三王也餘見前)
　　代江淮陳制幹(韡/)除監丞謝丞相(宋史陳韡字子/華福州侯官人)
　　(開禧元年進士嘉定十四年賈渉辟京東河北幹/官改淮東制置司幹辦公事遷將作監丞又遷太)
　　(府寺丞差知眞州淮東提㸃刑獄加直寳章閣兼/知寳應州遷宗正寺丞權工部郎中改倉部員外)
　　(郎紹定三年盗起閩中以寳章閣直學士起復知/南劒州提舉汀州邵武軍兵甲公事福州路兵馬)
　　(鈐轄兼招捕使加提㸃刑獄四年盗平進右文殿/修譔六年進寳章閣待制知隆興府贛冦起詔節)
　　(制江西廣東福建三路捕冦軍馬盗平進權工部/侍郎改江東安撫使知建康府遷權工刑二部尙)
　　(書淳祐四年拜參知政事七年知樞密院景定二/年卒贈少師諡忠肅史臣曰陳韡將帥才也優于)
　　(劉之傑多矣將作監丞/漢官後漢魏晉因之)
烏幕充員方驟通於閨籍(左傳楚幕有烏李詩謬/題金閨籍得與銀臺通)雉工
列屬更躐造於朝紳(左傳郯子曰我髙祖少皥之立也/五雉為五工正利器用正度量夷)
(民者也注雉有五色夷平也雉/聲近夷故以五雉名工正之官)不三閲月之間乃兩承
天之寵(易在師中吉/承天龍也)感恩踰分拊已増慚竊惟國家立
法之至公人材循序而後進欲其脱選必限以六考而
舉以五員(宋史選舉志七階選人湏三任六考用奏薦/及功賞迺得陞改凡流外人三任七考有舉)
(者六員移縣令通判有班行舉者三員與磨勘凡進納/人六考有職官或縣令舉者四員移注四任十考有改)
(官者五人舉之與磨勘紹興二十九年洪邁王希亮等/上議曰自一命已上仕于州縣之間雖有眞賢實廉勢)
(不能自逹于上故為之立薦舉之法必使之歴任六考/所以遲其歲月而責其赴功必使之舉官五員所以多)
(其保任而/必其可用)至若轉丞非内之列院則外之諸郡縱有特
頌之殊渥亦難盡越於常規葢須得百年幾見之人(陳/後)
(山送蘇公知杭州詩一/代不數人百年能幾見)乃可稱一歲九遷之命(任彦昇/表雖千)
(秋之一日九遷荀爽之十旬逺至方之微臣未為速逹/野客叢書云李善注文選一日九遷云東觀漢紀謂車)
(丞相自高寢郎一月九遷為丞相日字當為月字之誤/也李善此注未是按漢書高寢郎田千秋訟太子寃武)
(帝立拜為大鴻臚師古注立拜者立見而即拜之言不/移時也謂千秩因此一言頃刻之間自高寢郎超遷九)
(級至大鴻臚非謂一日之間九次遷除也一日非誤千/秋拜相在鴻臚數月之後非一月也此云一歲尤誤)
詎容異數(左傳名位不/同禮亦同數)猥及凡材如某者稟質顓䝉(法/言)
(天降生民倥侗/顓䝉注頑愚也)賦材迂滯蚤記教忠之訓(左傳子之能/仕父教之忠)
(䇿名委質/貳乃辟也)未知造道之方摘句分章粗恥空談而無用
(呉書趙咨使魏文帝嘲咨曰呉王頗知學乎咨曰呉王/浮江萬艘帶甲百萬任賢使能志存經略雖有餘間博)
(覽書傳歴史籍探竒異不效書生尋章摘句而已新唐/書段秀實傳慨然有濟世意舉明經其友易之秀實曰)
(􁆱章摘句不足/以立功乃棄去)陳力就列豈敢大言以為欺容貌不能
以勝衣(禮記其中退然如不勝衣其言呐呐然如不出/諸其口韓詩外傳周公事文王身若不勝衣言)
(若不/出口)智略何有於湊輻(吾丘壽王傳子在朕前之時知/略輻湊師古曰言其無方而至)
(若車輪之/歸於轂)適英主際中興之運(見/前)而遺黎懐内附之思
遂令面白之書生(宋書沈慶之傳太祖將北討慶之固/陳不可上使徐湛之江湛難慶之慶)
(之曰治國譬如治家耕當問奴織當訪婢今欲/伐國而與白面書生輩謀之事何由濟上大笑)徃贊碧
幢之元帥雖戎政無能為役(俱見/前)然君命寧敢辭難(李/膺)
(傳事不辭難罪不/逃刑臣之節也)齊人歸疆正可閔離離之黍(詩彼黍/離離彼)
(稷之苖正義曰鎬京宫室毁壊其地盡為禾黍/大夫行役見而傷之此歸疆指濠州大散關)周行多
士詎欲伐坎坎之檀(詩示我周行又濟濟多士又坎坎/伐檀兮注坎坎伐檀聲言君子之)
(人不得仕進坎坎/然身自斬伐檀木)敢圖禀議之來洊沐超遷之寵甫離
七階之選(宋史選舉志凡選入階官為七等其一曰三/京府判官留守判官節度觀察判官即後來)
(承直郎其二曰節度掌書記觀察支使防禦團練判官/即後來儒林郎其三曰軍事判官京府留守節度觀察)
(推官即後來文林郎其四曰防禦團練軍事推官軍監/判官即後來從事郎其五曰縣令録事參軍即後來從)
(政郎其六曰試銜縣令知録事即後來修職郎其七曰/三京軍廵判官司理户曹司户法曹司法參軍主簿縣)
(尉即後來廸功郎是為七階選人又廸功修/職從仕從政文林儒林承直為選人七階)遽參貳監
之聮家人蓋有嚴君昔居是職(易家人有嚴君焉父母/之謂也按夲傳韡父孔)
(碩為朱熹吕/祖謙門人)癡兒未了公事乃事此官(見/前)既材能不及
於中庸又名實未孚於上下挈提至此(陳餘傳左/提右挈)稱塞
謂何恭惟某官命世宗工爽邦實輔(見/前)積十五年秉鈞
之績(文選秉鈞/當軸之士)成七十城憑軾之功(見/前)謂明王立政惟
人當廣開於塗轍(尚書明王立政不/惟其官惟其人)而宰相代天理物
難純用於規繩(續通典當左輔右弼之/寄總代天理物之名)將收度外之材
(魏志楊阜傳曹公有雄才逺略能用度外之人所任各/盡其力夢溪筆談范文正公常言諸葛武矦能用度外)
(人用人者莫不欲盡天下之才常患近已之好/惡而不自知也能用度外人然後能周天下事)用作邊
隅之氣必使䝉臯比以出(比平聲臯比虎皮也左傳齊/師宋師次于郎公子偃曰宋)
(師不整可敗也宋敗齊必還請擊之公弗許自雩門竊/出䝉臯比而先犯之公從之大敗宋師于乗丘楊用修)
(丹鉛續録云鄭𤣥曰樂記倒載干戈包之以虎皮名之/曰建櫜櫜韜也其字或作建臯服虔引此以觧左傳今)
(人雖知臯比之為虎皮/而不知其原出于此也)姑為買馬首之謀(見/前)故略等夷
(張良傳諸將皆陛下故等夷師/古曰夷平也言故時皆齊等)特加簡拔某敢不仰銜
恩意退激懦衷指心誓報於寵靈(蜀志曹操獲徐庶母/庶辭先主而指其心)
(曰夲欲與將軍共圖王霸之業者以/此方寸之地也鄧騭傳寵靈顯赫)臨事益思於忠力
得人朝廷得人幕下無愧石洪温造之流(昌黎送温處/士序相為天)
(子得人於朝廷將為天子得文武/士於幕下求内外無治不可得也)遇我國士遇我衆人
明辨中行智伯之報(見/前)
　　除國子録謝丞相(北齊國子寺有正録二員隋一/人唐因之宋大觀元年從薛昻)
　　(請始置正/録二員)
金耀庀司愧乏主書之最(庀音弭切治也又具也/左傳官庀其司餘見前)璧流
選屬幸叨糾事之聮(歸崇敬傳古天子學曰辟雍壅水/環繞如璧故前世曰璧池璧沼糾)
(吉酉切察也周禮小宰凡宫之糾禁注糾猶割也察也/疏云糾舉其非事已發去依法斷割之事未發者審察)
(之又祭僕有司糾百官之戒具注糾謂校録所當共之/牲物續會要學正掌行學規凡諸生之犯規者待以五)
(等之罰學録掌佐/學正糾不如規者)非有清資而至然夫何素望之及此
(見前代鍾監/丞謝丞相條)一陶厚甚三省瞿然(蜀志先主傳伏自三/省受國厚恩瞿驚視)
(也禮記曽子聞之瞿然或作懼東方/朔傳懼然易容申屠剛傳懼然自刻)竊以化民成俗由
學乎其來已古(禮記君子如欲化民成俗其必由學/乎古之王者建國君民教學為先)傳
道授業觧惑也必立之師(韓文古之學者必有師師者/所以傳道受業觧惑也法言)
(一閧之市必立之平/一巻之書必立之師)況風化之夲原(禮樂志劉向説上/宜興辟雍設庠序)
(陳禮樂隆雅頌之聲盛揖讓之容以風化天下薛宣傳/御史大夫内承夲朝之風化王襃傳刺史王襄欲宣風)
(化于衆庶王導傳風化之夲在于/正人倫人倫之要在乎設學校)尤國人之矜式雖居
小職亦選鉅儒(揚雄傳鴻生鉅儒俄軒冕/雜衣裳修唐典匡雅頌)在元祐間寔
用張横渠之輩(吕大臨横渠先生行狀先生諱載字子/厚世大梁人父廸仕仁宗朝知涪州卒)
(于官不克歸僑寓于鳯翔郿縣横渠鎭因家焉登嘉祐/二年進士第未第時文潞公以故相判長安聞先生名)
(行之美聘以束帛延之學/宫異其禮際士子矜式焉)至紹聖末亦取游建安之流
(伊洛淵源楊文靖公游察院墓誌公諱酢字定夫建州/建陽人登元豐六年進士第用侍臣薦召為太學録除)
(愽士公以食貧待次奉親不便就擬知河清縣范忠宣/公判河南辟公自隨為學教授未幾還朝除公太學愽)
(士/)此豈庸虛所能稱塞伏念某禀資苦窳(史記河濱器/皆不苦窳注)
(苦讀如盬音古盬/麤也窳音庾病也)殖學疎蕪小人可以小知無廣大髙
明之見大慙謂之大好乃琑碎俳偶之辭(桞文昡耀為/文琑碎俳偶)
(餘見/前)矧至四五十之無聞重感三十鍾之弗洎兩鬢已
雪百念皆氷敢意登畿獲齒管庫(俱見/前)陳人無用茍安
掌故之蹤(謂主金/耀門書)名士滿前詎堪首善之職(韓文才畯/滿前儒林)
(傳教化之行也建首善/自京師始繇内及外)忽䝉分席(席謂師席也禮記席/間函丈謂講問之時)
(其席相對席/間足以指畫)莫遂循墻(家語正考父佐戴武宣三命兹/益恭故其鼎銘曰一命而僂再)
(命而傴三命而俯循/牆而走亦莫余敢侮)有先逹者為之前尙恐後生之可
畏(韓文士之能享大名顯當世者莫不有/先逹之士負天下之望者為之前焉)占小善者必
以録益知大播之無垠(進學觧占小善者率以/録名一藝者無不庸)伏遇某
官柱石九筵權衡百度(俱見/前)粉米山藻之色别繪以衮
章(尚書子欲觀古人之象日月星辰山龍華蟲作會米/宗彞藻火粉米黼黻絺繡孔傳粉若粟米米若聚)
(藻水草/有文者)鹽梅水火之味殊飪之鼎實(左傳和如羮焉水/火醯醢鹽梅以烹)
(魚肉燀之以薪齊之以味易鼎象也以木㢲火亨飪也/又鼎有實選詩王生和鼎實晉書劉寔傳正位上台光)
(飪鼎/實)雖當青衿刺學之後(詩青青子衿悠悠我心詩序/子衿刺學校廢也亂世則學)
(校不/修焉)不㬱緇衣好賢之心(禮記好賢如緇/衣惡惡如巷伯)有憐蠧魚之
專(韓詩豈如蠧書/蟲生死文字間)俾致螟蛉之祝(法言螟蛉之子殪而/逢蜾臝祝之曰類我)
(類我久則肖之矣/韓詩入學誨螟蛉)天位與共天職是豈出王公之私人
患好為人師特恐犯聖賢之戒某敢不益磨行檢加飭
禮維懲創孝先之晝眠(見/前)追隨昌黎之晨入(進學觧國/子先生晨)
(入太/學)命汝教胄豈徒教小技之文章(尙書命汝典樂教/胄子杜詩文章一)
(小/技)匪我求䝉願勉求放心之學問(見/前)
　　除國子録謝執政
抱關金耀已汙掌故之科(見/前)分席黌宫初乏知新之學
(黌通作横學舍鮑/徳傳修起横舍)進非有徳遷不以勞永言小善必録
之由(進學觧占小/善者率以録)全出大鈞無垠之造(見/前)所感厚甚無
謝可乎竊以太學風化之夲原其來已古大夫國人所
矜式必立之師故雖尾僚亦關首善(並見/前)道出羲皇而
過屈宋猶曰於我何有哉(少陵贈鄭廣文醉時歌先生/有道出羲皇先生有才過屈)
(宋又儒術於/我何有哉)文規姚姒而逮莊騷尙聞有笑於列者(進/學)
(觧有笑於列者曰先生欺余哉又作為文章其書滿家/上規姚姒渾渾無涯下逮莊騷太史所録子雲相如同)
(工異/曲)不善螟蛉蜾臝之祝(詩螟蛉有子蜾臝負之教誨/爾子式榖似之螟蛉桑蟲也)
(俗謂之桑蟃蜾臝蒲盧也即細腰蜂俗呼為蠮螉埤雅/云説文云天地之性細腰純雄無子列子曰純雄其名)
(穉蜂蓋其類也摙泥作房如併竹管取桑蟲負之七/日而化為子其祝聲可聴法言云類我葢其音云也)寧
無驪駒狗曲之嘲(儒林傳王式除博士博士江公心嫉/式謂歌吹諸生曰歌驪駒式曰聞之)
(於師客歌驪駒主人歌客毋庸歸今日主公為主人日/尚早未可也江翁曰經何以言之式曰在曲禮江翁曰)
(何狗/曲也)伏念某學不知方仕未能信呻其佔畢缺師友之
淵源(呻音申一音新吟也佔敕占反視也簡謂之畢禮/記今之教者呻其佔畢注言今之師自不曉經之)
(義但吟誦其所視簡之文董仲舒傳贊/攷其師友淵源所漸猶未及乎游夏)著之話言皆童
孺之糠粃(左傳樹之風聲分之采/物著之話言為之律度)冐昧登畿之綬(選詩/結綬)
(登王/畿)追隨筦庫之家甲第梁肉之紛紛豈為我設(並見/前)
窮年膏油之兀兀反教人為(進學觧焚膏油以繼晷恒/兀兀以窮年頭童齒豁竟)
(死何禆不知慮/此而反教人為)敢意成均(禮記於成均以及取爵於上/尊也疏董仲舒春秋繁露云)
(成均為五帝之學虞庠是/舜學則成均為五帝學也)獲齒糾録(見/前)居然從國子先
生之後何以報王公大人之知伏遇某官該輔天功奮
庸人望收斂攻教恐駑馬有十駕之材(栁文其材之可/者收斂攻教掉)
(手飛縻指毛命物百歩就羈荀子夫驥一日/而千里駑馬十駕則亦及之矣此以馬喻)搜攪流離
謂鱒魴皆九罭之選(栁文大罟㫁流修網亘山罩罶䍡/罣織紝其間扼龍吭㧞鯨鰭戮白)
(黿逐毒螭叱馮夷立水湄搜攪流離掬/縮推移詩九罭之魚鱒魴此以漁喻)亦既招諸生而
立館下(進學解招諸/生立館下)不嫌養萬鍾而教國中憐其役役
之常(進學解踵常/塗之役役)課以循循之誘某敢不益磨行檢謹
飭亷隅孝先晝眠正恐嘲師之無笥(見/前)昌黎晨入詎應
詰匠以為楹(進學解是所謂詰匠氏之不以杙為楹/而訾醫師以昌陽引年欲進其豨苓也)
　　除國子録謝給舍臺諫
補文學掌故之官何心髙位崇京師首善之化乃尾下
僚是名清資非有素望(並見/前)躐進金閨之秩(謝朓詩既/通金閨籍)
(杜詩李侯/金閨彦)仍依璧水之流(見/前)三省疎庸(蜀先主傳伏自/三省受國厚恩)
一何僥冐竊以成均合國之子弟爰立之師(周師氏以/三徳三行)
(教國子凡國之/貴游子弟學焉)簡書畏我之友朋必歸之録(詩豈不懐/歸畏此簡)
(書傳簡書戒命也正義云古者無紙有事書之/于簡謂之簡書左傳簡書同惡相恤之謂也)官曹雖
小職任不輕在元祐間則伊川横渠其選(伊川先生年/譜游太學時)
(海陵胡翼之先生方主教導嘗以顏子所好何學論試/諸生得先生所試大驚即延見處以學職元豐八年司)
(馬公光吕公公著韓公絳上其行誼/於朝授西京國子監教授餘見前)至紹聖後則建安
龜山之流(胡文定公楊文靖公墓誌公諱時字中立熈/寧九年中進士第晩以秘書郎召除邇英殿)
(説書兼國子/祭酒餘見前)今雖乏人何為至我(通鑑唐昭宗命鄭綮/為相堂吏徃告之綮)
(笑曰諸君誤矣使天下更無人未至鄭綮/新書夲傳人皆不識字宰相亦不及我)伏念某志雖
語上材不逮中㓜而學之亦欲垂竹帛之尺寸(見/前)齒之
長矣初未離溝瀆之尋常(左傳使少司冦挳以歸曰子/之齒長矣爾雅水注谷曰溝)
(注溝曰澮注澮曰瀆説文溝水瀆廣/四尺深四尺六尺曰尋倍尋曰常)甘心此士之江湖
(山谷詩此/士落江湖)絶意眞人之官府(韓詩上界眞人足官府周/禮太宰之職以經邦國以)
(治官府又以八法治官/府鄭注百官所居曰府)敢望主文書於几閣(漢刑法志/文書盈於)
(几閣典者/不能徧覩)又獲陪冠帶於橋門(後漢儒林傳冠帶縉紳/之人圜橋門而觀聽者)
(葢億/萬計)鄭虔無氊亦懼官長之罵(少陵戲贈鄭廣文詩醉/即騎馬歸頗遭官長罵)
(才名三十年/坐客寒無氊)邊韶有笥尙貽弟子之嘲顧敢招諸生以
來前(俱見/前)亦恃有仁人之在上(韓文伏念今有仁人在/上位若不徃告之而遂)
(行是果于自弃而不以/古君子之道待吾相也)伏遇某官綱維國論管攝文盟
存先覺覺後之心推欲立立人之學雖當青衿佻逹之
後(詩青青子衿又挑兮逹兮在/城闕兮注挑逹徃來相見貌)不改緇衣館粲之誠(詩/緇)
(衣之宜兮敝子又改為兮適子之館兮還予授子之粲/兮注緇黒色卿士聽朝之正服也宜徳稱其服也敝而)
(又改願常居此位常服此服也卿士于王宫有館/舍干畿内有采禄欲其常朝于王常食此禄也)念聖
人之及萬民亦惟養士(易天地養萬物聖/人養賢以及萬民)思君子之有
三樂無若育材故宫商執爨之桐(韓詩遇賞還同爨下/餘樂天詩馬因囘首)
(雖増價桐遇知音已半焦駱賓王啟聽清音/於爨餘枯桐發響收夜灮於𤣥璧恠石騰輝)以規矩登
塲之木某敢不靖共爾位(詩靖共爾位正直是與注靖/謀也共具也言有徳未仕之)
(君子勿汲汲求仕自有明君謀具汝之爵/位其志在于正直之人終是與之為治者)滌濯其心(見/前)
業精於勤荒於嬉固當檢押(進學觧業精于勤荒于嬉/行成于思毁于隨法言君)
(子純終領聞蠢廸檢押師古曰蠢動也廸/道也由也檢押猶隱括也言動猶檢押也)學行之上言
之次尤願琢磨(法言學行之上也言之次也教/人又其次也咸無焉為衆人)
　　除國録謝葛祭酒(洪○宋史夲傳洪字容父婺州/東陽人登淳熈十一年進士第)
　　(直煥章閣為國子祭酒遷工部侍郎仍兼祭酒拜/參知政事封東陽郡公進大學士兼侍讀守夲官)
　　(致仕卒/諡端獻)
掌故無文學之實正覺靦顔(儒林傳以治禮掌故以文/學禮義為官師古曰言治)
(禮掌故之官夲以有文學習禮義而為之詩有靦面目/注靦姡也面醜也使汝為鬼蜮則不可得見今汝姡然)
(有面目乃是人也姡/與靦皆面見人之貌)首善葢風化之原猥容箝尾(見/前)環
顧其中未見可者(栁河東答韋中立論師道書辱書云/欲相師僕道不篤業甚淺近環顧其)
(中未見/可師者)先逹之士為之前焉(昌黎與于襄陽書士之能/享大名顯當世者莫不有)
(先逹之士負天下/之望者為之前焉)忻然小官之不辭樂在君子之易事
切以受業傳道解惑也既立之師(見/前)同寅恊恭和衷哉
必率其屬(尙書六卿分/職各率其屬)思昔吕正獻掌成均之日實舉
張横渠居正録之官(言行録吕正獻公公著之為祭酒/也前後所薦學官如王囘呉政姜)
(濳張載皆一世大儒王存顧臨為元祐名臣常秩呉申/黄履朱臨盛僑亦顯於世處士程頥隱居不仕公命愽)
(士即其家敦請以為太學/正頥固辭公即命駕過之)今兹尋墜緒之茫茫(進學觧/尋墜緒)
(之茫/茫)詎宜用餘子之碌碌(禰衡傳唯善魯國孔融𢎞農/楊修常稱曰大兒孔文舉小)
(兒楊徳祖餘子/碌碌莫足數也)阜螽草蟲非得其類(詩喓喓草蟲趯趯/阜螽未見君子憂)
(心忡忡注草蟲常羊也阜螽蠜也草/蟲鳴則阜螽躍而從之異種同類)奔蜂藿蠋難奏爾
庸(荘子奔蜂不能化藿蠋越雞不能伏鵠卵/注奔蜂小蜂也蠋音蜀豆藿中大青蟲也)如某者鹿
鹿凡材魚魚末學賦資蹇淺迷高明廣大之天淵渉世
坎艱多患難賤貧之日月漫焉未能信之仕凄其不足
畏之年兹由几閣之文書躐綴橋門之冠帶(俱見/前)出羲
皇過屈宋猶曰儒術於我何有哉(杜詩先生有道出羲/皇先生有才過屈宋)
(又儒術于我何有哉/孔邱盜跖俱塵埃)規姚姒逮荘騷尙聞諸生有笑於
列者(韓文上規姚姒渾渾無涯下逮莊騷太史所録又/招諸生立舘下誨之言未既有笑于列者曰先生)
(欺余/哉)況無所挾何恃而前亦惟親大司函丈之間(函音/咸唐)
(龍朔中改國子監為司成舘祭酒/為大司成禮記布席席間函丈)可以習小雅肄三之
業(禮記宵雅肄三官其始也注宵之言小也肄習也習/小雅之三謂鹿鳴四牡皇皇者華也此皆君臣宴樂)
(相勞苦之詩為始學者習之所以/勸之以官且取上下相和厚也)伏遇某官以耆壽俊
(尚書罔或耆/壽俊在厥服)為社稷臣(見/前)天下之逹尊三公難他遜君
子之所教五帝曰汝諧(尙書帝曰俞/徃哉汝諧)資自治治人之準
繩(法言大器其猶規矩準繩乎/先自治而後治人之謂大器)垂先覺覺後之矩彠(彠/音)
(雘楚辭求榘/彠之所同)天之高也星辰之逺也今幸立弟子之行
(杜詩三千/弟子行)陽以㬥之江漢以濯之初何畏官長之罵(杜/詩)
(廣文到官舍繫馬堂階下/醉即騎馬歸頗遭官長罵)某敢不尊其瞻視審所歩趨
(莊子歩亦/歩趨亦趨)商財貨之有無計班資之崇庳遐不謂矣(進/學)
(解商財貨之有無計班資之崇庳忘已量之所稱指前/人之瑕疵詩心乎愛矣遐不謂矣注遐逺謂勤也我心)
(愛此君子君子雖逺在野/豈能不勤思之乎此借用)觀道徳於前後聽教誨於左右
願卒成之(韓文三為屬吏時經五年觀/道徳於前後聽教誨於左右)
　　除國録囘諸州
掌故金耀已愧曠瘝首善璧流誤叨糾録三省吹嘘之
自(俱見/前)一歸披拂之仁(莊子風起北方一西一/東孰居無事而披拂是)恭惟某
官以欲立立人之心推先覺覺後之學黼黻溝中之斷
(莊子百年之木破為犧尊青黄而文之其斷/在溝中比犧尊於溝中之斷則美惡有間矣)宫商爨下
之焦致兹一寒之蹤分此獨冷之席(俱見/前)某未由面謝
先辱手牋有感輪囷(郤陽傳輪囷離竒/注委曲盤戾也)無詞稱塞
　　除架閣謝丞相
十年出幕迷舊跡於新蹊(杜詩十年/出幕府)一氣轉鈞納陳人
於故府(左傳士彌牟曰晉之從政者新子姑受功歸吾/視諸故府家語使有司求諸故府其可得也)
拔之喧囂倥􁦖之域(北山移文敲朴諠囂犯/其慮牒訴倥􁦖裝其懐)賦以棲遲
偃息之間(詩或偃息在牀/或棲遲偃仰)蜕凡骨以漸輕聳危肝而知
感竊以周九職之任既重司書(周禮天官司書掌邦之/六典八法八則九職九)
(正九/事)唐六典之分已存掌故至若版曹之籍(中興題名/記舊制金)
(耀門文書庫多藏三司/帳籍三司今版曹也)專之金耀之藏在昔時特曰筦
庫之官至聖世則為儲才之地栽培拱把僃震風凌雨
之帡幪(俱見/前)追琢璵璠供方澤圓丘之琮璧(詩追琢其/章左傳以)
(璵璠斂家語羙哉璵璠逺而望之奐若也廣雅圓丘/大壇祭天方澤大圻祭地周官蒼璧禮天黄琮禮地)豈
應庸下偶玷選中(劉孝綽啓寵光/曲彼獨在選中)伏念某質窳無竒學
落不殖(見/前)少時磊塊尙抱風雲之壯懐(磊音壘説文衆/石也塊當作隗)
(五賄切音與洧同説文陮隗高也世説王遜問王忱阮/籍何如司馬相如忱曰阮籍胷中磊隗故須澆之言同)
(相如惟有酒異山谷詩酒澆胷次之/磊隗韓詩風雲入壯懐泉石别幽耳)中歲蹉跎稍除湖
海之豪氣(説文蹉跎失時也廣韻失足杜詩淮海莫蹉/跎韓詩烏乎吾意其蹉跎李詩流灮欺人忽)
(蹉跎魏志許汜與劉􁃻並在劉表坐共論天下人汜曰/陳元龍湖海之士豪氣不除􁃻問汜君言豪寧有事邪)
(汜曰昔過下邳見元龍久不與語自上大牀卧使客卧/下牀備曰君有國士之名今天下大亂望君憂國忘家)
(而君求田問舎是元龍所諱也何縁當與君語如小人/欲卧百尺樓上卧君于地何但上下牀之間邪表大笑)
漫焉未能信之仕已是不足畏之年生辰挹斗而揚箕
竟失餘而得少(昌黎三星行我生之辰月宿南斗牛奮/其角箕張其口牛不見服箱斗不挹酒)
(漿箕猶有神靈無時停簸揚無善名已聞/無惡聲已讙名聲相乗除得失少有餘)奴星結栁而
送鬼奈驅去以復還(昌黎送窮文元和六年正月乙丑/晦主人使奴星結栁作車縛草為)
(船揖窮鬼而告之又蠅營狗苟/驅去復還斗箕桞鬼四宿名)周行萬里之關山(韋莊/詞寂)
(寞關/山道)復累一陶之坏冶(崔駰傳坏/冶一陶)馬伏轅而蜷局直為
仰秣之謀(左思賦邦有湫阨而踡跼踡跼不伸/也韓詩外傳伯牙鼓琴而六馬仰秣)燕巢幕
以參池猥沐巻簾之顧(左傳夫子之在此也猶燕之巢/於幕上也詩燕燕于飛差池其)
(羽注謂張/舒其尾翼)南宫攷藝濫厠使令(唐職林舊説禮部郎中/掌省中文翰謂之南宫)
(舍人杜詩南宫吾/故人白馬金盤陀)東閣望塵曽微懇禱(見/前)忽使接紳緌
之武(緌説文系冠纓内則緌結纓頷下以固冠結/之餘者散而下垂謂之緌楊彪傳纓緌縉紳)遽今
司几閣之文(見/前)蠅頭牛腰姑備朝廷之遺逸(齊衡陽王/鈞嘗手自)
(細書五經置于巾箱以備遺忘賀玠問曰殿下家自足/墳素復何須蠅頭細書藏巾箱中東坡詩蝸殻卜居心)
(自放蠅頭寫字眼能明陳後山詩蠅頭小字密行書山/谷詩青燈分坐寫蠅頭李詩書秃千兔毫詩裁兩牛腰)
(山谷詩定作牛腰/簡傳抄聽小胥)䑕牙雀角謹防胥吏之漫欺(詩誰謂/雀無角)
(何以穿我屋誰謂䑕無牙何以穿我墉傳不思物變而/推其類雀之穿屋似有角者視牆之穿推其類可謂䑕)
(有牙箋物有似而不同雀之穿屋不以角乃以咮今彊/暴之男召我而獄不以室家之道於我乃以侵陵物與)
(事有似而非者/士師所當審也)白日青春了無公事黄簾緑幕宛是儒
生(韓詩黄簾緑幕朱户/閉風露氣入秋堂凉)非大鈞妙播物之仁則小人無
得輿之理(易君子得輿/小人剝廬)兹葢伏遇某官經邦碩徳濟世
元勲竊窺堯舜君民之心豈數韋平父子之業(平當傳/漢興惟)
(韋平父子/至宰相)寳鼎九廟以衣裳之會(吾丘壽王傳汾陽得/寳鼎武帝嘉之薦見)
(宗廟蔵于甘泉宫又天祚有徳而寳鼎自出韓文禘祫/議謹按禮記天子立七廟一壇一墠今國家徳厚流灮)
(創立九廟是九廟始于唐也榖梁傳衣裳之會十有一/未嘗有挿血之盟也信厚也兵車之會四未嘗有大戰)
(也愛民也隨隱漫録云齊桓公盟洮盟牡丘會鹹會淮/兵車之會四莊十三年會北杏十四年會鄄十五年會)
(鄄十六年盟豳二十七年盟豳會檉盟貫/會陽榖首止寗毌葵丘衣裳之會十有一)金城四方於
樽俎之前(陳渉世家金城/千里餘見前)𤣥齡入相二十三年求賢則
如一日(舊唐書房𤣥齡傳賊冦每平衆人競求珍玩𤣥/齡獨先收人物致之幕府聞人有善若已有之)
(自以居端揆十五年/頻表辭位優詔不許)吉甫薦士三十餘輩流澤葢在異
時(新唐書李吉甫傳吉甫當國經綜政事/衆職咸治引薦賢士大夫愛書無遺)顧慙孤賤之
蹤亦綴收羅之數某敢不温尋宿學(温燖也暖也語温/故而知新疏云讀)
(如温燖之温若温燖可食也左傳尋盟注尋重也疏云/尋温也尋盟者前盟已寒更温之使熱温舊即是重義)
(故以尋/為重)討理初心商財賄計班貲恐孤徳懋懋官之意
(尙書徳懋懋官功/懋懋賞餘見前)厲亷恥行禮義圖報先覺覺後之恩
　　除架閣謝五府臺諫侍從
賓氷漕之筵正虞謫滿(趙充國傳氷解漕下師古曰漕/下以水運水而下也陳遵傳故)
(事有百適者斥滿百西/曹白請斥言為運幹)主地官之庋猥玷恩除(庋音已/板為閣)
(以藏物以作􁍘架閣屬户曹/故云主地官之庋除滿對)有憐鞅掌之勞(詩王事鞅/掌注鞅荷)
(也掌捧之也負荷捧持以趨走言促遽也一曰鞅掌失/容貌詩疏煩勞狀鄭云鞅如馬鞅之鞅掌以手拘物詩)
(補傳鞅掌皆所以拘/物謂為王事所拘)少佚筋骸之束(禮記禮義也者人/之大端也所以講)
(信修睦而固人肌膚/之㑹筋骸之束也)此大均妙播物之巧然小人有乗
器之慚(繫辭負也者小人之事/也乗也者君子之器也)竊惟周設司書既任版
圖之職漢立掌故實崇文學之流(俱見/前)馴至皇朝(易馴/致其)
(道疏馴猶/狎順也)率儲清望元豐設庫已重此官紹興正名益
艱其選(中興題名記紹興三/年立六部架閣庫)況三司併歸民曹之後以
獨員專庀金耀之藏英俊聚於闕庭多由此出文書盈
於几閣初不爾煩(並見/前)士當利吾器以俟時(韓文進齊/皥下第序)
(有司連枉齊生齊生不以云乃曰我之未至/也有司其枉我哉我將利吾器而俟其時耳)上亦溉其
根而食實(韓文浚其源導其所/歸沃其根將食其實)詎容瓠落(見/前)獲預茹連
(茹人余切相牽引貌/又茅根易拔茅連茹)伏念某意廣才疎(見/前)名浮藝薄韓
子四十歲以後轉負初心(韓文余生三十有八年聰明/不及于前時道徳自負于初)
(心又孤負平生/心已矣知何奈)栁侯五六從以來無為朝士(栁文栁氏/號為大族)
(五六從以來無為朝士者/豈愚䝉獨出數百人右哉)矧可憎之面目仍不利於走
趨(俱見/前)從軍無尺寸之功(杜詩從軍十年/餘能無分寸功)知勢幾千丈
之落(見/前)燕巢於幕固非丹穴之羽毛(左傳季札謂孫林/父曰夫子在此猶)
(燕之巢於幕上抱朴子靈鳯値孟戲而反丹穴張正見/詩丹山下威鳯來集帝梧中韓詩丹穴五色羽其名為)
(鳯/凰)蛙拘於墟亦豈青冥之脚手(莊子井蛙不可以語于/海者拘于虛也昌黎月)
(蝕詩把沙脚手鈍/誰使汝解縁青冥)孰為之地有隕自天(易以杞包𤓰/有隕自天)拔
之輶軒咨度之餘(輶音由説文輕車也風俗通周秦常/以歲八月遣輶軒之使採異代方言)
(張恊七命語不傳於輶軒地/不被乎正朔詩周爰咨度)付以按牘文書之寄開門
羅雀得鼷䑕不食之倉(鄭當時傳門外可設爵羅禆雅/鼷䑕有螫毒者甘口􁣹人及鳥)
(獸皆不痛春秋所書/食郊牛之角者也)充棟汗牛皆鴈鶩所箝之紙(韓文/文書)
(吏抱成案巻其前鉗以左手右/手摘紙尾鴈鶩行以進餘見前)或容暇日粗理陳編(韓/文)
(窺陳編/以盗竊)此流俗所謂寂寞之濱(韓文耕於寛閑之/野釣於寂寞之濱)而愚
儒則為藏修之計(張湯傳此愚儒無知禮記故君子之/於學也藏焉修焉息焉游焉注藏謂)
(懐抱之/修習也)伏遇樞密弼諧兵柄(尙書謨明弼諧爰盎傳/夲兵柄注執兵權之夲)參
贊政機强夲朝以折千里之衝(李尋傳閉絶私路拔進/英雋退不任職以彊夲)
(朝夲彊則精神折衝/夲弱則招殃致凶)舉明主以建萬世之策(王吉傳欲/治之主不)
(世出公卿幸得遭遇其時言聽計從然未有/建萬世之長策舉明主於三代之隆者也)綢繆牖户
收叉負偃値之材(新唐書二劉殷許等列傳贊帝王之/將興其威靈氣燄有以動物悟人者)
(故士有一槩皆塡然躍而附之若榱椽梁棟以成/大室叉負偃植各安所施而無遺材諸將之謂耶)絺繡
衣裳辨火藻黼黻之色(尙書藻火粉米黼黻絺繡孔傳/藻水草有文者火為火字粉若)
(粟米米若聚米黼若斧形黻為兩已/相背葛之精者曰絺五色僃曰繡)肆令謏聞之士(禮/記)
(發慮憲求善良足以謏聞不足以動衆注謏思了反聞/音問謏之言小也疏聞聲聞也足以謏聞者言不學之)
(人能有片職謀慮法式求善以自輔/此是人身上小善故小有聲聞也)亦入旁招之儲某
敢不跧伏寛閑(跧音專縮足也王延壽靈/光殿賦狡兎跧伏於拊側)温尋廢忘(忘/無)
(放切廣韻/遺忘也)歐永叔之辨曲直或得於陳案之觀(宋史歐/陽修傳)
(貶夷陵無以自遣因取舊案反復觀之見其枉直乖錯/不可勝數於是仰天嘆曰以荒逺小邑且如此天下固)
(可知自爾遇/事不敢忽也)魏弱翁之條便宜願助故事之奏(魏相傳/相字弱)
(翁明易經有師法好觀漢故事及便宜章奏以為古今/異制方今務在奉行故事而已數條漢興已來國家便)
(宜行事奏/請施行之)
　　代陳架閣(登/)謝丞相
贊使指於計臺曽微素望(馮奉世傳奉使有指司馬相/如傳宣其使指都漕曰外計)
(亦曰計臺/餘見前)主吏文於民部猥玷清流(隋開皇三年改度/支為民部三國志)
(注沐並戒子書材/質滓濁汙于清流)未論分寸之躋攀且遂斗升之饞嚼
少安三釜實感一陶(俱見/前)惟天朝嚴法令之藏不遺片
紙(東坡詩隻字/片紙皆收藏)而地官專版籍之掌又異他曹(周禮大/司徒之)
(職掌建邦土地之圖與其人民之數以佐王安擾邦/國以天下土地之圖周知九州之地域廣輪之數)凡
財貨之夲末源流(荀子田野縣鄙者財之夲也垣窌倉/廩財之末也百姓時和事業得叙者)
(貨之源也等賦府庫者貨之流也故禹十年水湯七年/旱而天下無菜色十年之復年榖復熟而陳積有餘無)
(他故焉知夲末/源流之謂也)與夫家之施舍戒令(周禮鄉師之職以/國比之法以時稽)
(其夫家衆寡辨其老㓜貴賤廢疾牛馬之物辨其/可任者與其施舍者掌其戒令糾禁聽其獄訟)悉從
閣束(庾翼傳此輩宜束之髙閣/韓詩春秋三傳束髙閣)特設司存故凡守金耀
之門(見/前)多以儲玉班之彦(新唐書李宗閔傳為中書舍/人典貢舉所取多知名士若)
(唐冲薛庠袁都等世謂之玉笋北夢瑣言蔣凝侍郎有/人物毎到朝士家以為祥瑞號水月觀音前代潘安仁)
(衛叔寳何以加此唐末朝士中有人物者時號玉笋班/又外郎班清緊不雜亦號玉笋班鄭谷寄張起居詩渾)
(無酒泛金英菊漫道官居玉笋班山谷次張文/潛韻詩誰憐舊日青錢選不立春風玉筍班)汗牛充
棟雖同鴈鶩之生涯(見/前)待兔守株或綴鴛鸞之歩武(􁙀/子)
(宋人有耕者田中有株兔走觸折頸而死因釋耕/守株冀復得兔為宋國所笑李詩枳棘棲鵷鸞)欲諧
衆口(東坡詩醋釅/不堪調衆口)必取譽髦(詩譽髦斯士傳/有名譽之俊士)如某者才
不瘉人(瘉通作愈勝也晉語東/方之士孰為瘉注賢也)學徒是古﨑嶇一第志
其目而中眉(左傳魯侵齊顏息射人中/眉曰我無勇吾志其目也)奔走四方困於
心而衡慮亦念聖賢之所立底須爵位而後傳彼正已
而不求於人此言何謂然居下而弗獲於上吾道難行
冐焉為東閤之趨志在便南陔之養(詩序南陔孝子/相戒以養也)索
長安之米衆固揶揄(王霸傳市人皆大笑舉手揶/揄之注説文曰手相笑也)對昆
明之荷再逄摇落(武帝紀元狩三年減隴西北地上郡/戍卒半發適吏穿昆明地臣瓉曰西)
(南夷傳有越嶲昆明國有滇池方三百里漢使求身毒/國而為昆明所閉今欲伐之故作昆明池象之以習水)
(戰在長安西南周囘四十里庾信遊昆明池詩密菱障/浴鳥高荷没釣船薛道衡遊昆明池詩荷心宜露泫竹)
(逕重風來元行恭遊昆明池詩欹荷瀉圓露卧桞横清/隂九辯草木摇落而變衰鄭谷詩那堪流落逄摇落)
敢意篤豚魚之信(見/前)不肯遺蟣蝨之微(史記摶牛之蝱/不可以破蟣蝨)
(盧仝詩下/界蟣蝨臣)竟挈陳人俾洿故府雀角䑕牙之案牘韞而
藏之(並見/前)牛溲馬勃之階梯庶其在此(韓詩以為已階/梯餘俱見前)
伏遇某官乾坤間氣(春秋演孔圖正氣為帝間氣為臣/秀氣為人玉堂遺範韓𢎞制天毓)
(間氣時推上材楊矩行韓建制星緯炳靈山河間氣楊/巨源詩間氣登三事又廟謨膺間氣劉長卿詩間氣生)
(眞宰又大材生間氣王文/公集受天間氣為世元龜)社稷世臣(見/前)寸心結人主之
知一力任天下之重使宅百揆久著經邦論道之功(尚/書)
(有能奮庸熈帝之載使/宅百揆又論道經邦)兹惟三孤始膺貳公𢎞化之寄
(尙書少師少傅少保曰三孤貳/公𢎞化寅亮天地弼子一人)文武萬邦而為憲精神
千里而折衝(俱見/前)章章已見於歸疆(法言齊人章章歸/其侵疆注章章當)
(為慞慞蓋古通用懼也/此指金人歸淮陜侵地)汲汲不忘於求士殆欲市燕人
之駿(見/前)故先揖越國之蛙(韓非子越王慮伐呉欲人之/輕死也出見怒鼃乃為之式)
(從者曰奚敬於此王曰為其有氣故/也明年請以頭獻王者歲十餘人)知某親老家貧難
以待三年之艾憐某身勤事左無使虧一簣之山(韓文/身勤)
(而事左辭/重而請約)姑令守几閣之文書庶或僃朝廷之遺逸某
敢不靖共爾位増益未能芽甲根荄固已累洪鈞之一
氣(説文芽萌芽也東方朔傳朱草萌芽揚雄箴夲在萌/芽草木初生曰甲説文甲位東方之孟陽氣萌動從)
(木戴孚申之象徐曰孚猶葭莩殻籜也禮樂志/根荄以遂五行志毓孕根荄師古曰草根曰荄)椳闑扂
楔尚希託廣厦之萬間(見/前)
　　代舒架閣(祐/)除耤田令謝丞相(説文耤帝耤千畆/也古者使民知借)
　　(故謂之耤天子諸侯所耕田借人力以終之通典/耤田令周為甸師漢文帝始開耤田置令丞東漢)
　　(及魏闕晉武復置江左省宋元嘉中又置續會要/宋元豊三年詔耤田令隸太常寺中興會要南渡)
　　(初開紹興十五年初除康與之為耤田令/三十一年詔耤田司權罷官吏後復置)
故府抱書安分百僚之底(見/前)新畬載耜庀司千畞之間
(詩如何新畬於皇來牟傳田二歲曰新三歲曰畬箋云/月令孟春之月天子親載耒耜措之於參保介之御間)
(天子為藉千畆國語宣王即位不藉千畆張衡賦躬三/推於天田修帝耤于千畆山谷詩帝藉開千畆農功先)
(九/州)絲綸如拜於王言(禮記王言如絲其出如綸王言如/綸其出如綍正義綸麤於絲綍又)
(大於綸明王者出言下所/倣之其事漸大不可不愼)耕鑿詎忘於帝力(帝王世紀/擊壤歌鑿)
(井而飲耕田而食/帝力於我何有哉)頂踵出生成之造(文選自頂至踵功/歸造化李義山集)
(卵翼不自于他門/頂踵實非其已物)肺肝深銘鏤之私竊惟周立甸師(周/禮)
(甸師掌帥其屬而耕耨玉/籍以時入之以共齍盛)漢為田令(文帝紀二年春詔/曰夫農天下之夲)
(也其開藉田朕親率耕以給宗/廟粢盛注藉謂蹈藉也詳題下)中古不常於廢置(注見/題下)
夲朝獨厚於優崇端拱親耕猶附九農正之末(宋史太/宗紀端)
(拱元年正月乙亥親耕耤/田左傳九扈為九農正)元祐著令已班五監簿之前
(宋史/無考)用為羽儀須清流而後畀(易其羽可用為儀三國/志注沐並戒子書材質)
(滓濁汚/于清流)取諸閥閲必素望之已高(見/前)如某者學既粃糠
才尤蕪穢早荒家訓不自策力田之科(文帝紀孝悌天/下之大順也力)
(田為生/之夲也)晩藉世資乃就食代耕之禄一官漫尉(山谷漫/尉詩序)
(庭堅讀漫叟文愛其不從于役而人性物理奫然詣于/根理因戲作漫尉一篇其畧云豫章黄魯直既拙又狂)
(癡漫尉葉公城漫撫病/餘黎山谷時為葉縣尉)再轉為丞會逄除吏八百之恩
偶玷筦庫七十之數(俱見/前)心雖同於白水(左傳重耳曰/所不與舅氏)
(同心者/如白水)夢不到於青雲(山谷詩海南海北夢/不到又夢不到漢東)適金耀之
虛員濫角巾而承乏(文選濫巾北嶽羊祜與從弟䕶書/年已朽老既定邊事當角巾東洛)
(還歸鄉里左/傳攝官承乏)小人屬饜而已既慙地位之高(南史豫章/王嶷傳自)
(以地位隆重深懐退素盧仝詩山上羣/仙司下上地位清高隔風雨餘見前)大鈞坱圠無垠
更渉天田之峻(後漢禮儀志高帝令天下立靈星祠言/祀后稷而謂之靈星者以后稷又配食)
(星也舊説星謂天田星也一曰龍左角為天田官主榖/張晏曰農祥晨見而祭也宋兩朝天文志天田二星距)
(西星去極八十二度半入角二度半東都賦躬三推/於天田桞河東聞藉田有感詩天田不日降皇輿)束
吏文於高閣(晉書庾翼傳此輩宜束之高/閣韓詩春秋三傳束高閣)習容典於曲
臺(見/前)矧當大享之丁辰聿嚴祼鬯(封禪文逄吉丁辰景/命也爾雅丁當也郭)
(璞注當値也文選正丁厥時韓文適丁民之有是時也/國語先時五日王即齋宫百官御事各即其齋三日王)
(乃淳灌饗醴及期/王祼鬯饗醴乃行)其在先農之乙地正給粢盛(漢章帝/元和中)
(正月北廵耕于懐縣其藉田儀正月始耕常以乙日祀/先農乃耕于乙地唐禮樂志皇帝孟春吉日享先農遂)
(以耕耤晉禮志漢儀縣邑常/以乙日祠先農乃耕於乙地)使之參保介之間(禮記天/子乃以)
(元日祈榖于上帝乃擇元辰天子親載耒耜措之于參/保介之御間疏措置也保介車右也御者御車之人車)
(右及御人皆是主參乗於時天子在左御者在中/車右在右言置此耒器於參乗保介及御者之間)於以
聞籩豆之事漸階閨籍(韓詩漸階/羣振鷺)可齒朝紳(増韻齒列/也韓文齒)
(下士/于朝)載柞載芟何敢恥有道之榖(詩載芟載柞其耕澤/澤傳除草曰芟除木)
(曰柞疏言民樂治田業于是始芟其所田之草/始除其所田之木待其土氣烝逹然後耕之)不稼不
穡所愧取無功之禾(詩不稼不穡胡取禾三百億/兮傳種之曰稼斂之曰穡)伏遇
某官柱石九筵(見/前)權衡百辟明堂以序五位遹觀四海
之會同(班固明堂詩於昭明堂明堂孔陽聖皇宗祀穆/穆皇皇上帝宴饗五位時序誰其配之世祖光)
(武遹音聿爾雅述也又自也西都賦春王三/朝會同漢京受四海之圖籍膺萬國之貢珍)少保兹惟
三孤實任兩儀之寅亮(繫辭易有太/極是生兩儀)謂臺閣之儀正須
子弟(唐選舉志李徳裕曰朝廷顯官須公卿子弟為之/何者少習其業臺閣之儀不教而自成詳别見)
庶宗廟之器可交神明丕蕆八窻四達之儀(蕆音闡孝/經援神契)
(明堂者天子布政之宫上圓下方八窻四達在國之陽/五經異義明堂上圓下方八牖四闥劉允濟明堂賦穆)
(穆四門可納四氣明/明八窻均調八風)式講三公五推之典(禮記帥三公/九卿諸矦大)
(夫躬耕帝藉天子三推/三公五推卿諸矦九推)肆令駑鈍猥備駿奔(詩對越在/天駿奔走)
(在廟駿須閏切増韻云取敏疾之義禮/記大傳注駿疾也疾奔走言勸事也)某敢不滌濯其
心靖共爾位(並見/前)誕后稷之稼有相當益虔農正之司
(詩誕后稷之穡有相之道注大矣后稷之掌稼穡有見/助之道謂若神助之力也左傳九扈為九農正詳見前)
帥甸師之屬而耕尚終託天官之造(周禮天官冢宰甸/師下士二人府一)
(人史二人胥三十人徒三百人甸師掌帥其屬/而耕耨王藉注屬謂府史胥徒也甸師字複出)
　　代舒架閣除耤田令謝五府侍從
故府綴員粗謹吏文之守(見/前)容臺列屬叨陞帝藉之司
(宋太祖藉田/令俱屬太常)跽綸綍之王言(跽音技説文長跽也釋名/見所敬忌不敢自安荘子)
(擎跽/曲拳)齒簮纓於京秩寵踰望表愧溢情涯惟漢家田令
之官寔周制甸師之職歴代不常於廢置夲朝獨厚於
優崇(並見/前)元祐定班葢在三監簿之上(元祐哲宗年號/三監簿謂國子)
(將作/軍器)端拱蕆事猶附九農正之中(宋史太宗端拱元年/正月乙亥親耕耤田)
(還御丹鳯樓大赦宋史禮志耤田令三皆位/司農卿南少退北上左傳以蕆陳事餘見前)馴至中興
(以漸而致曰馴致易/馴致其道餘見前)始歸宗伯(宋史高宗紀紹興十五/年正月辛酉初置耤田)
(十六年正月壬辰親饗先農於東郊/行耤田禮執耒耜九推詔告郡縣)禮樂以俟君子惟
寅又欲其惟清(尚書夙夜惟/寅直哉惟清)籩豆則有司存弗仕則幾
於弗問(詩弗仕弗問勿罔君子注仕察也問與察一也/但累文以丁寧之言王為政雖不監問之不察)
(理之必天下之民勿得/欺罔其上之君子也)豈圖庸下偶玷選中(同前謝/丞相啓)伏
遇某官當世眞儒斯民先覺文武為萬邦之憲精神折
千里之衝(俱見/前)朝夕輔台有猷必告於我后(尚書朝夕/納誨以輔)
(台徳又爾有嘉謀嘉/猷則入告爾后于内)夙夜基命不戰可屈於人兵(詩夙/夜基)
(命宥密傳基始命信也正義云早起夜卧/始于信順天命法言堯舜不戰而屈人兵)方將厚鹽梅
麴糵之功諒必廣芝术參苓之蓄肆令駑鈍猥效駿奔
(俱見/前)某敢不欽乃攸司(尚書欽乃攸/司愼乃出令)敬修可願(尚書敬/修其可)
(願/)八政一食勤身敢怠於共齍(齍音資尚書三八政一/曰食周禮甸師掌帥其)
(屬而耕耨王籍以時入之以共齍盛注齍盛祭祀所/用榖也粢稷也榖者稷為長是以名云在器曰盛)三
公五推拭目尚觀於載耜(楊修書觀者駭視而拭目張/敞傳拭目傾耳陳後山詩拭)
(目萬人看/餘見上條)
　　代范文思(應鈐/)謝史丞相(宋史范應鈐字旂叟豊/城人開禧元年舉進士)
　　(調永豐尉知崇仁縣調提轄文思院幹累官直煥/章閣大理少卿應鈐開明磊落守正不阿别白是)
　　(非見義必為不以得失利害動其心徐鹿卿曰應/鈐經術似兒寛決獄似雋不疑治民似龔遂風采)
　　(似范滂理財似劉晏而正大過之人以為名言四/朝會要太平興國三年置掌造金銀犀玉工巧之)
　　(物金彩繪素装鈿之飾以供輿輦册寳法物及凡/器服之用𨽻少府監熈寧三年詔文思院兩界監)
　　(官立定文臣一員武臣一員並/朝廷選差其内侍勾當官並罷)
試邑三年乏民庸之善狀(周禮民功曰庸賈誼傳自傷/為傅無狀師古曰無善狀杜)
(延年傳甚亡狀/師古曰亡善狀)入京一月典工尹之異除(左傳使為工/尹注掌百工)
(之/事)身未登光範之門夢弗到文石之陛(俱見/前)非求而得
何徳以堪竊以半面之異孟嘉非相求於未面(謝丞書/應奉年)
(二十時詣彭城相袁賀賀時出行閉門造車匠於内開/扇出半面視奉奉即委去後數十年於路見車匠識而)
(呼之白帖半面之故元稹詩半面契終始陳後山詩尚/記門中半面人孟嘉傳字萬年為庾亮勸學從事正旦)
(亮大會州府人士禇裒有器識問江州有孟嘉其人安/在亮曰在座卿但自覓裒歴觀指嘉曰此君小異將無)
(是乎詳/别見)一言而得鬷蔑亦幾失於無言(見/前)次焉須左右
之譽褎否則出公卿之論薦今者絶蚍蜉之援(見/前)俄而
綴鵷鷺之行(杜詩空慙/鴛鷺行)是為特逹之知(四子講徳論特/逹而相知者千)
(載之一遇/也詳見前)未有報酬之計伏念某一愚自信三仕無庸
初隱弓刀不敢學上書之尉(唐詩大雪滿弓刀山谷詩/騎從嚴弓刀又弓刀陌上)
(望行色又昨解弓刀丞太僕又巻旌解弓刀梅/福傳補南昌尉後去官數因縣道上言變事)繼逃麴
糵偶叨舉筦庫之家(禮記乃命大酋秫稻必齊麴糵必/時韓文尚何麴糵之託而昬冥之)
(逃耶言/監酒務)當父母喜懼之年效子男附庸之役(言為/縣令)取田
疇而伍早知有殺之之歌(左傳子産從政一年輿人誦/之曰取我衣冠而禇之取我)
(田疇而伍之孰殺子産吾其與之及三年又誦之曰我/有子弟子産誨之我有田疇子産殖之子産而死誰其)
(嗣/之)聞絃歌之聲況乃多莞爾之笑偶成善罷安有去思
身未可以許人(見/前)仕有時而為養已干小宰題治中别
駕之輿(周禮天官治官之屬小宰中大夫二人小宰之/職掌建邦之官刑以治王官之政令凡官之糾)
(禁宋制縣令轉/通判故云題輿)敢問大鈞録時文思索之量(青箱雜紀/云事物紀)
(原云唐有文思院葢天子内殿之比也其事見畫斷然/非工作之所而采太平興國三年始置文思院掌工巧)
(之事而非唐制矣周禮考工記㮚氏掌攻金其量銘曰/時文思索允臻其極嘉量既成以觀四國注時是也言)
(是文徳之君思求可以為民立法者而作此量/信至於道之中故工作之所號文思院餘見前)誰寔吹
嘘而送上遽䝉摸索於暗中(俱見/前)天生五材古豈容於
一闕(左傳天生五材民並用之謂金木水火土也考工/記以飭五材鄭注云此五材金木皮玉土賈疏云)
(鄭有皮玉無水火者以百工定造器物之人水火單用/不得為器知有皮玉者此三十工内函人為甲韗人為)
(臯陶造鼓鮑人主治皮又有玉/人之等故知有皮玉無水火也)國有六職今未廢於百
工(考工記國有六職百工與居一焉注事/官之屬於天地四時之職亦處其一)然宫室苑囿
之無増(漢文帝紀贊孝文皇帝即位二十三/年宫室苑囿車騎服御無所増益)且律度量
衡之已正(尚書同律度量衡傳律法制/及尺丈斛斗斤兩皆均同)惟服食器用間
屬尚方(尚書畢獻方物惟服食器用朱雲傳願賜尚方/斬馬劒師古曰尚方少府之屬官也作供御器)
(物劉向傳上令典尚方鑄作事師古曰/尚方主巧作金銀之所若今之中尚署)在梓匠輪輿率
多居肆是雖虗轄(宋𣙜貨務都茶塲雜買務雜買/塲左藏庫文思院謂之四轄)盍得
實材猶泥猶金固難逃於陶冶(董仲舒傳猶泥之在鈞/惟甄者之所為猶金之)
(在鎔惟冶/者之所鑄)不稼不穡顧何取於囷㕓(詩不稼不穡何取/禾三百囷兮又不)
(稼不穡何取禾三百廛兮囷丘倫反正義曰月令修囷/倉方者為倉圓者為囷周禮注囷圓倉是也一夫之居)
(曰/廛)雖銜卵翼肉骨之恩(左傳子西曰勝如卵余翼而長/之又所謂生死而肉骨者也)
實負血指汗顔之愧(韓文不善為斵血指汗/顔巧匠旁觀縮手䄂間)兹葢伏遇
某官鹽梅家學衮冕世臣一柱擎天獨扶千萬間之廣
厦(雲溪友議鄭太穆致書于于司空曰閣下為南溟之/大鵬作中天之一柱騫騰則日月暗摇動則山嶽頽)
(杜詩猶卧天一柱注神異經崑崙山地下有八柱拄廣/十萬里有三千六百軸互相牽制名山大川孔穴相通)
(明皇雜録張説撰姚崇神道碑石八柱承/天高明之位列四時成歲亭毒之功成)三槐䕃地詎
數十八載之中書(東坡三槐堂銘序晉國王公歴事大/祖太宗天下望以為相卒以直道不)
(容于時葢嘗手植三槐于庭曰吾子孫必有為三公者/已而其子魏國文正公相眞宗於景徳祥符之間享其)
(福禄榮名者十有八年銘曰魏公之業與槐俱萌既相/眞宗四方砥平歸視其家槐隂滿庭王城之東晉公所)
(廬鬰鬰三槐/惟徳之符)每翕受以敷施務兼收而並蓄(俱見/前)惟是
其所非非其所是既杜閉羣枉之門(劉向傳持不斷之/意者開羣枉之門)
故求者不與與者不求以恢𢎞志士之氣(出師表誠宜/開張聖徳以)
(光先帝遺徳恢/𢎞志士之氣)某敢不仰思識拔誓竭靡捐(元后傳當/殺身靡骨)
(師古曰靡碎也音武皮反杜詩致/君堯舜付公等早據要路思捐軀)赤水無心詎敢作還
珠之語(荘子黄帝游乎赤水之北遺其𤣥珠使知索之/而不得使離朱索之而不得也乃使象罔象罔)
(得之注明得眞者非用心也唐張籍用裴晉公薦為國/子愽士而東平帥李師道辟為從事籍賦節婦吟見志)
(以辭之云君知妾有夫贈妾䨇明珠感君纒綿意繫在/紅羅𥜗妾家高樓連苑起良人執㦸明光裏知君用心)
(如日月事夫誓擬同生死還君/明珠䨇涙垂何不相逢未嫁時)白雲在目願終憐負米
之情(新唐書狄仁傑字懐英并州太原人授并州法曹/參軍親在河南仁傑登太行山反顧見白雲孤飛)
(謂左右曰吾親舍其下瞻悵久之雲移乃得去家語子/路見於孔子曰由也事二親之時常食藜藿之實為親)
(負米百里之外親殁之後南遊於楚積粟萬鍾願食藜/藿為親負米不可復得也杜詩負米晚為身毎食臉必)
(泫/)
　　代衛運幹(樸/)除太社令謝丞相(翰苑新書周建國/左宗廟右社稷故)
　　(有典祀掌以時祭祀秦漢有太祝令景帝改為祠/祀武帝更曰廟祀後漢祠祀屬少府魏晉有太祝)
　　(令丞宋有明堂令丞隋置郊社令唐因之掌郊社/明堂祠祀祈禱及茅土衣冠等事夲朝嘉祐初置)
　　(郊社令命石祖元為之熈寧初郊社局令張伯世/言局有郊社名而不主四郊之事於是始主四郊)
　　(壇壝之事渡江闕紹興十九/年始除韓彦直為太社令)
計幕終更方俟通班之命(谷永與段會宗書終更亟還/劉子𤣥史通少小從仕早躡)
(通/班)容臺置屬遽叨司社之除(大社令/屬太常)非鈞播之無垠(見/前)
知爨餘之必棄(韓詩遇賞還/同爨下餘)恩淪骨髓感鍥肺肝(鍥音/契去)
(計切荀子/鍥而不舍)竊惟太祝奉禮之攸司實與正字校書而相
埓(埓音劣/等也)禮樂自天子出義先郊社之明籩豆則有司
存職在典章之習非取簮紳之素望(見/前)必先閥閲之清
流(三國志注沭並戒子書/材質滓濁汙於清流)庶存子諒之心(禮記致樂以/治心則易直)
(子諒之心油然生矣疏/子謂慈愛諒謂誠信)克贊寅清之職(見/前)詎應庸下遽
玷選中(劉孝綽啓寵灮/曲被獨在選中)伏念某累舉無成(韓文四舉/而後有成)孤
蹤何取三仕庇身於内幕無足策名一官主畫於外臺
僅知守法(黨錮傳南陽宗資主畫諾謝夷吾傳尋功簡/能為外臺之表袁紹傳注謁者為外臺陳頵)
(傳刺史銜命/國之外臺)惟是日畿之奔走(類説拾遺帝畿千里象/日月徑圍故曰日畿)
實多風浪之侵凌獨憑卵翼之恩曲全羈迹盡出齒牙
之賜遂足薦章既可脱離選調之灘便使饜飫小人之
腹(並見/前)適値糟糠之在褥(宋𢎞傳糟糠/之妻不下堂)小稽松菊之迎
門(歸去來辭僮僕歡迎稚子/候門三徑就荒松菊猶存)除書有隕以自天(昜姤九/五以杞)
(包𤓰含章/有隕自天)愧汗滂流而至地(莊子汗流至踵趙壹傳/下筆氣結流汗竞趾)身
如病鶴詎容陪鵷鷺之行(山谷詩身如病鶴翅翎/短心似亂絲頭緒多)技止
黔驢何足玷麒麟之楦(楦呼願切説文履法也朝野僉/載盈州令楊烱詞學優長恃才)
(簡傲不容于時每見朝官目為麒麟楦人問其故曰今/酺樂弄假麒麟者刻畫頭角修飾皮毛覆之驢上廵塲)
(而走及脱皮褐還是驢耳無徳而衣朱紫與覆麒麟皮/何别陳後山詩是身雖臭腐寧作青紫楦山谷詩忽思)
(麒麟楦突/兀令人驚)此大丞相所謂采葑之意(見/前)在小丈夫則懐
據蒺之慙(易困于石/據于蒺藜)摩頂放踵而知恩糜骨捐軀而難
報(見上/條)伏遇某官棟桴九廟(桴音孚爾雅棟謂之桴廣/韻屋棟也班固傳荷棟桴)
(而高/驤)坏冶萬殊(崔駰傳坏冶一陶繫辭萬物/散殊高適詩衆才凈萬殊)少保兹惟
三孤獨任兩儀之寅諒(見/前)冡宰掌建六典並收四海之
賢能(周禮太宰之職掌建邦之六典以佐王治邦國一/曰治典二曰教典三曰禮典四曰政典五曰刑典)
(六曰/事典)惟俊乂宜在於㫄招何巧拙亦容於雜進(見/前)曲念
一門之父子(楊誠齋詩惟君有子又/擢桂父子仇香仍一門)甚如異姓之弟兄
輔翼之振徳之不遺餘力(見/前)吹嘘是披拂是倍費元功
(荘子孰嘘吸是孰居無事/而披拂是國語以贊元功)憐某在伯仲之間獨補選階
之冗恐某試子男之邑未閑吏道之師(薛宣傳吏道以/法令為師朱博)
(傳贊所在而/治為世吏師)必令致曲以有成(鄭𤣥注曲猶/小小之事)不忍徑麾
之使去(史記汲黯傳招之/不來麾之不去)天生地育尚難囘霜雪之餘
嶽峻海深何嘗假㳙塵之助(見/前)受知如此揣分謂何某
敢不退省内愆甘求外補(漢安帝紀永初二年詔上/尚書公府通調令得外補)成
終成始得䝉亟屏之四方使過使功猶願少殫於一得
(新唐書李靖傳蕭銑據江陵詔靖安輯帝謂靖逗遛詔/都督許紹斬靖紹為請而免靖率兵八百破其屯俘擒)
(五千帝謂左右曰使/功不如使過靖果然)
　　代董惠州(居誼/)除鼓院謝丞相(地理沿革表惠州/春秋百越地後屬)
　　(南海郡宋秦齊屬南海東莞二郡隋立循州大業/州廢立龍川郡唐武徳曰循州天寳曰海豊郡屬)
　　(嶺南道漢改禎州别立循州於北境今按郡志惠/州秦漢屬南海晉析置東官梁陳改梁化隋廢梁)
　　(化置循州煬帝廢循州改龍川郡唐復循州中宗/改雷鄉郡𤣥宗改海豊郡南漢劉鋹改禎州又析)
　　(興寧置齊昌府宋仁宗天禧二年避御名改禎州/為惠州徽宗宣和二年改博羅郡高宗紹興三年)
　　(復為惠州會要登聞鼔院國初曰鼓司以内臣掌/之在宣徳門南街北廊至道三年命太子中舍王)
　　(濟勾當鼓司用朝臣勾當自此始景徳四年詔改/為登聞鼓院掌諸上封而進之以達萬人之情燕)
　　(翼詒謀録唐有理匭使五代以来無聞淳化三年/詔置理檢司以錢若水領之其後改曰登聞院又)
　　(置鼓于禁門外以逹下情名曰鼔司宋張湜雲谷/雜記云文昌雜録云登聞鼔院未知起于何代因)
　　(讀唐會要顯徳五年有抱屈人賫鼓于朝堂愬遂/令東西都門各置登聞鼓葢始于此愚按世説晉)
　　(元帝時張闓私作都門早閉晚開羣小患之詣州/府不理撾登聞鼓又晉范堅傳帳吏邵廣盗官幔)
　　(正刑棄市二子撾登聞鼓求自没為奚官奴以贖/父命後魏刑法志世祖闕左懸登聞鼔有窮寃則)
　　(撾鼔公車上奏又隋高祖詔四方詞訟有枉屈州/縣不理者乃詣闕伸愬有所未聽撾登聞鼓則登)
　　(聞鼓其來已久非始于唐也元周密癸辛雜識云/今登聞鼓院初供職吏具湏知軍狀稱夲院舊管)
　　(鼓一面在東京宣政門外被太學/生陳東等擊碎不曽搬取前來)
負丞支郡冐分千里之符(見/前)承命夲朝俾典四方之匭
(匭音軌匣也唐百官志武后垂拱二年有魚保宗者上/書請置匭以受四方之書乃鑄銅匭青匭曰延恩在東)
(丹匭曰招諫在南白匭曰伸/寃在西黒匭曰通𤣥在北)恩逾望外愧溢情涯竊惟
聖王量能授官寧無差擇(差初加切擇也詩既/差我馬差擇釋詁文)君子居
昜俟命惟有靖共(見/前)傳明戒於鄙夫史大書於巧宦(韓/文)
(將大書特書汲黯傳黯姊子司馬安亦少與/黯為太子洗馬安文深巧善宦四至九卿)茍睥睨孔
鸞之集(睥音譬睨音詣傍視也司馬相如子虛賦宛雛/孔鸞注孔孔雀鸞鸞鳥上林賦遒孔鸞促鵕儀)
(韓詩明庭集孔鸞曷取于/鳬鷖山谷詩入對隨孔鸞)皆覬覦雞犬之仙(覬音寄覦/音于廣韻)
(欲得也左傳下無覬覦白樂天/詩世務經摩揣周行竊覬覦)材固難全官亦有限牛
溲馬勃雖待用於醫師(見/前)蟲臂䑕肝盍冥心於造化(南/史)
(袁昻傳恩隆絶望之辰慶集冥心/之曰杜詩冥心若死灰餘俱見前)如某者才眞樗㪚(莊/子)
(吾有大木人謂之樗又匠石之齊見櫟社樹其大蔽牛/弟子曰自吾執斧斤以隨夫子未嘗見材如此其羙也)
(匠石曰已矣勿言之矣㪚木也注不在可/用之數故曰散木杜詩鄭公樗散鬢如絲)性實棗昬(范/曄)
(香序棗膏昬䝉甲馢淺俗非謂無助於馨/烈乃當彌増於尤疾棗膏昬䝉比羊𤣥保)科名不補於
遺餘(見/前)塵俗敢辭於抗走(北山移文抗塵/容而走俗狀)楚萍試邑僅
逃製錦之傷(家語楚昭王渡江江中有物大如斗圓而/赤直觸王舟王使使問於孔子孔子曰此)
(所謂萍實者也可剖而食吉祥也杜詩充饑憶楚萍一/統志萍鄉縣在袁州西一百四十里夲宜春縣地孫呉)
(析置萍鄉縣屬安成郡以楚昭王渡江得萍實於此故/名左傳猶未能操刀而使割也其傷實多子有羙錦不)
(使人學製焉大官大邑身之所庇而/使學者製之其為羙錦不亦多乎)古栝佐州濫竊代
庖之譽(處州為古栝蒼/州有小括山)冐然乗障(張湯傳乃遣山乗障/注乗登也登而守之)
許以造朝既得郡於南交(尚書宅南/交指惠州)漸理裝而西返常
鱗凡介之儔匹自分泥沙(韓文大江之濱有怪物焉非/常鱗凡介之品彚儔匹也然)
(是物也負其異於衆也且/曰爛死于泥沙吾寧樂之)䨇鳧乗鴈之去來何心渤澥
(揚雄傳譬若江湖之雀渤澥之鳥乗/鴈集不為之多䨇鳧飛不為之少)顧惟椎鈍乃辱甄
收其求士甚士之求公廖廖斯道(見/前)不即人而人自即
我愧愧此恩(東坡答山谷書此人如精金羙玉不/即人而人即之將逃名而不可得)伏遇
某官忠結主知道先民覺大鈞播物惟隨器以剸裁(剸/音)
(團裁/割也)直柄當權肯狥情而俯仰(韓文石鼎聯句直柄未/當權塞口且吞聲莊子)
(引之則俯舍之則仰彼/人之所引非引人也)察某乏蟻子之援知某無鴞炙
之求(俱見/前)特使啞鍾(唐初即用隋樂隋用黄鍾一宫唯/擊七鍾其五懸而不擊謂之啞鍾)
(張文收乃依古斷竹為十二律與祖孝孫/等次調五鍾叩之而應由是十二鍾皆用)入司路鼓(周/禮)
(夏官太僕出入王之大命建路鼓于/大寢之門外而掌其政以待逹窮者)爰居聞樂不勝疑
駭之情(國語海鳥曰爰居止于魯東門之外臧文仲使/國人祭之莊子海鳥止于魯魯矦觴之于廟奏)
(九韶以為樂具大牢以為膳鳥眩視憂悲不敢食/一臠不飲一杯三日而死司馬彪曰即爰居也)罔象
得珠殆匪經營之力(莊子黄帝遊乎赤水之北豋乎崑/崙之丘而南望還歸遺其𤣥珠使)
(知索之而不得使離朱索之而不得使喫詬索之而不得/也乃使象罔象罔得之黄帝曰異哉象罔乃可以得之)
(乎/)某敢不仰承殊渥勉䇿孤踪守虎豹之關無使君門
之壅(宋玉招䰟虎豹九/關啄害下人些)逹豭豚之訟必思民瘼之通(瘼/音)
(莫説文病也詩求民之瘼郭璞曰東齊/謂病曰瘼通作莫今詩作求民之莫)
　　代囘鄒泉州(應龍/)賀新除(詳啓意葢代/月湖下同)
夏辟三千參聮弗績(晉書刑法志夏后氏之王天下也/則五刑之屬三千殷因于夏有所)
(損益書序吕命穆王訓夏贖刑參七南反周禮設其參/注參三分也謂卿三人又官聮以會官治注聯讀為連)
(謂國有大事不能獨共則六官共舉/之小宰職曰以官府之六聮合邦治)冬官六十攝長何
庸(周禮六曰冬官其屬六十大/事則從其長小事則專逹)非帡幪實免其震凌(見/前)
則山澤密藏其汙疾(左傳川澤納汙山藪藏疾正義云/川是流水澤是委水衆水所歸故)
(總云納汙山有木藪有草/毒蟲所聚故總云藏疾)恭惟某官儒者給事(山谷詩/儒者給)
(事中顧公甚魁偉晉書儒林傳陳劭字節良以儒學徴/為陳留内史㤗始中詔曰陳劭愽通六籍耽悦典誥老)
(而不惓宜在左右以篤儒教可為給事中藝文類聚胡/廣曰給事中常侍從左右無員位次侍中之下常侍或)
(名儒或/國親)王之藎臣(詩王之藎臣無念爾祖無念爾祖聿/修厥徳傳藎進也箋今王之進用臣)
(當念汝祖為之法吕氏/曰忠愛之篤進進無己)海水簸弄明月珠兹亦竒矣(韓/詩)
(婆娑海水南/簸弄明月珠)曉漏追隨青瑣闥誰其似之(杜詩曉漏追/隨青瑣闥晴)
(牕㸃檢/白雲篇)曲為蟠木之容(見/前)未許槁梧之暝(荘子儻然立/於四虛之道)
(倚於槁枯而吟/注無所復為也)然以挂冠之歲月(見/前)居然曳履於星辰
(杜詩聽履/上星辰)恐嘖人言(左傳嘖有煩言韻會/嘖嘖鳴也又爭言貌)誰侜予羙(侜/音)
(周説文有廱蔽也詩誰侜予羙心焉忉忉傳侜張誑也/箋誰誰讒人也汝衆䜛人誰侜張誑欺我所羙之人乎)
欲乞骸骨而去(疏廣傳上疏乞骸骨張安世傳上疏歸/侯乞骸骨杜延年傳以老病乞骸骨)
更借齒牙之餘(見/前)某視䕃可驚(左傳趙孟視䕃曰朝夕/不相及誰能待五䕃日)
(景也趙孟意衰/以日景自喻)託根自喜(山谷詩託/根桃李塲)望崦嵫而勿迫漸
為歴吉日之謀(離騷經欲少留此靈璅兮日忽忽其將/暮吾令羲和弭節兮望崦嵫而勿迫又)
(靈氛既告子以吉占兮歴吉日乎吾將行張華詩羲和/䇿六龍弭節越崦嵫歴遍歴而選之也言靈氛告我還)
(去今選擇吉日/將為逺行也)驅豐隆以寄聲敢致登閬風之祝(豐隆/或曰)
(雲師或曰雷師郭璞云豐隆筮師御雲得大壯卦遂為/雷師離騷經吾令豐隆乗雲兮求宓妃之所在又朝吾)
(將濟于白水兮登閬風而絏馬閬風仙山也栁/文安得不憑豐隆愬蜚亷以寄聲于寥廓耶)
　　代囘諸路賀新除
旅小宰之班自慙久假(旅序也儀禮鄉飲酒禮司正升/相旅周禮小宰之職掌建邦之)
(官刑以治王官之/政令凡宫之糾)渙大昕之號猥遂為眞(昕音忻説文/旦明也日將)
(出也周禮大昕之朝趙廣漢傳為京兆尹滿歲/為眞尹翁歸傳以髙第入守扶風滿歲為眞)雖參筆
槖之華(趙充國傳夲持槖簪筆師古曰槖/所以盛書也簪筆者挿筆于首)實懼缾罍之
溢(杜詩缾罍/易滿船)未遑摧謝(張湯傳湯摧謝師古曰若/上有責即摧折而謝也)先辱
飛牋鏘然韶鈞杳黙咸池之奏(李漢韓文序蔚然而虎/鳯躍鏗然而韶鈞鳴莊)
(子咸池九韶之樂張之洞庭之野鳥聞之而飛獸聞之/而走又帝張咸池之樂于洞庭之野吾始聞之懼復聞)
(之怠卒聞之而惑蕩/蕩黙黙乃不自得)粲若藻火扶持夜燎之灮(東坡詩/文字粲)
(藻火詩夜未央庭燎之灮陳/後山詩扶豎夜燎齊朝灮)徒深篋衍之藏(莊子夫芻/狗之未陳)
(也盛以篋衍中以文繡尸祝齋戒以將/之注衍笥也盛狗之物也司馬云合也)莫效襜褕之報
(張衡四愁詩羙人贈我貂䄡䄖何以/報之明月珠説文直裾謂之䄡䄖)
　　代囘衆官賀新除
攝事貳卿閲時無補(攝失渉切廣韻兼也一曰假也左/傳攝官承乏閲欲雪切車千秋傳)
(無伐閲功勞師古曰閲/經歴也閲時猶言經時)䝉恩進律滿歲為眞(王制有功/徳于民者)
(加地進律注律法也正義曰即大行人上公九命繅藉/九寸冕服九章建常九斿之等是也平帝紀吏在位二)
(百石以上一切滿秩為眞/韓延壽傳滿歲稱職為眞)曽㢲謝之未遑辱謙撝之先
及(見/前)燦然駢麗寵此畸涼(畸或作竒不耦也説文/涼薄也左傳虢多涼徳)牘制
有嚴不克視施而為報襟期甚厚惟當永矢以弗諼(梁/書)
(高澄與侯景書繾綣衿期綢繆素分陳書侯安都傳款/襟期于話言推丹赤于造次世説顧孟著甞以酒勸周)
(伯仁伯仁不受顧因移勸柱曰詎可便作棟梁自遇周/得之欣然遂為衿契也詩日糴太倉五升米時赴鄭老)
(同襟期諼通作諠爾雅忘/也詩獨寐寤言永矢弗諼)
　
　
　
　
　
　
　
　
　
　
　
　
　四六標準巻七
欽定四庫全書
　四六標準巻八　　　　　　宋　李劉　撰
　謝除授(外任/)
　　代潭州鄒帥(應龍/)謝丞相
守藩灕水莫奏膚公(灕音離水名在桂州灕山之隂輿/地廣記灕水湘水二水皆出海陽)
(山而分源南流為灕北流為湘漢討南粤戈船將軍出/零陵下灕水即此漢書注灕水出零陵郡栁詩桂州西)
(南又千里灕水鬬石麻蘭高又崩雲下灕水陶弼詩湘/灕水色秋前老獨秀嵐灮霽後勻桂州即今桂林府詩)
(薄伐玁狁以奏膚公/毛傳膚大公功也)分閫湘流又承嘉惠(謝安傳贊任/總中臺效彰)
(分閫賈誼傳恭承嘉惠兮竢罪長沙/張九齡詩征鞍窮郢路歸棹入湘流)仍進璧奎之直(孝/經)
(援神契奎星屈曲相鉤似文章之畫晉天文/志東壁二星主文章天下圖書之秘府也)益華翼軫
之旁(地理沿革表潭州鶉尾之次翼軫之度古三苖之/地禹貢荆州之域楊誠齋詩使星下照翼軫旁西)
(山南浦/囘風光)知勤洪造之甄陶敢廢小夫之竿牘(俱見/前)恭惟
某官乾坤間氣(春秋演孔圖正氣為帝間/氣為臣秀氣為人詳見前)社稷世臣(見/前)
一日萬幾殫輔贊彌縫之力(尚書一日二日萬幾新唐/書房杜傳贊宰相所以代)
(天者也輔贊彌縫而藏諸用使斯/人由而不知非明哲曷臻此哉)九州四海知親附塡
撫之心(王陵傳宰相者外塡撫/四夷諸矦内親附百姓)故齊人章章有侵疆之
歸(見/前)而魏地糾糾方樂郊之適(詩糾糾葛屨可以履霜/糾糾稀踈之貌屨夏葛)
(冬皮魏俗趨利惟取其賤故糾糾然夏日所服之葛屨/至冬日猶謂其可以履霜也詩序葛屨刺褊也魏地陿)
(隘其民機巧趨利其君儉嗇褊急而無徳以將之又碩/䑕碩䑕無食我苖三歲貫女莫我肯勞逝將去汝適彼)
(樂/郊)非用儒無敵於天下(見/前)何不戰可屈於人兵(法言堯/舜不戰)
(而屈/人兵)惟公克成厥終永息四夷之警(尙書惟周公克慎/厥始惟君陳克和)
(厥中惟公克成厥終/四夷左袵罔不咸頼)俾予從欲以治允為萬世之功(尚/書)
(俾予從欲以治四方風/動又萬世允頼時乃功)況方中二十四考之書(見/前)詎容
專五三六經之美(尚書罔俾阿衡專美有商司馬相如/傳五三六經載籍之傳維見可觀也)
(師古曰五五帝/也三三王也)某久違東閤幸宅南交(俱見/前)徒以奉萱
草之親(詩焉得諼草言樹之背野客叢書云今人稱母/為北堂萱蓋祖毛詩云云按注諼草令人忘憂)
(背北堂也其意謂君子為王前驅過時不反思念之切/安得諼草種于北堂以忘其憂葢北堂幽隂之地可以)
(種萱初未甞言母也不知何以遂相承為母事借謂北/堂為幽隂之地則凡婦人皆可以言北堂矣何獨母哉)
難於戀梅花之外(杜詩漢節梅花外春城海水邊/又梅花萬里外雪片一冬深)所祈
便養徑歸緜上之田(左傳介之推不言禄禄亦弗及與/母偕隱晉侯求之不獲以緜上為)
(之田曰以志吾/過且旌善人)亦欲投閒稍養漳濵之疾(韓文投閒置/散乃分之宜)
(漳江在漳浦/縣梁山下)豈意大鈞之坱圠(見/前)復容小袖之囘旋(漢/書)
(注景帝後二年諸王來朝有詔更前稱壽歌舞定王但/張裏小舉手左右笑其拙上怪問之對曰臣國小地狹)
(不足囘旋潭/州漢長沙國)爵禄兩崇敢但襲荆潭之倡和(昌黎荆潭/唱和詩序)
(徳刑之政並勤/爵禄之報兩崇)中和並播庶無傷衡岳之扶輿(王襃傳/益州刺)
(史王襄使襃為中和樂職宣布詩藝苑雌黄云後漢陳/球傳太尉李咸時病乃扶輿而起退之送廖道士序云)
(衡山之神既靈而郴之為州又當中州清淑之氣蜿蟺/扶輿磅礴而鬱積王襃九懐云登芊角兮扶輿王介甫)
(詩扶輿渡陽羡窈窕一川花又趙穆别傳汲郡修武/趙君薦宰相不就太守羊伊遂扶輿激俞以灮歲貢)
　　除成都漕到任謝史丞相
伏以再命典州愧偏城之玩愒(周禮再命受服杜詩詔/下選郎署傳聲典信州)
(又宇宙蜀城偏臧洪傳論偏城既危曹袁方穆李燾詩/絶塞邛郲外偏城越雋東愒音契説文息也又音慨貪)
(也左傳翫歲而/愒日其與幾何)六條遣使玷夲道之轉輸(寇恂傳以輦/車驪駕轉輸)
(前後不絶/餘見前)不由推轂之功全出轉鈞之賜(俱見/前)恩隆頂
踵感激肺肝竊以益部夙繫使星星詎知其隕石(李郃/傳使)
(者二人當到益部又有二使星向益州分野春秋僖公/十六年春隕石于宋五左傳隕石于宋五隕星也注但)
(言星則嫌星使石隕故重/言隕石杜詩丹砂同隕石)成都舊稱陸海海烏料其揚
塵(漢書地理志號稱陸海為九州膏腴師古曰言其地/髙陸而饒物如海之無所不出故云陸海杜篤傳帶)
(以涇渭號曰陸海注東方朔曰漢都涇渭之南此謂天/下陸海之地潘岳西征賦班述陸海珍藏張叙神臯奥)
(區注高平曰陸萬物出於海闗中地高物産饒富是謂/陸海神仙傳麻姑謂王方平曰見東海三變為桑田矣)
(向到蓬萊水淺於徃者略/半也東海行復揚塵乎)蓋自利路之荒殘(宋史地理/志利州路)
(三府興元隆慶同慶十二州利金洋閬/巴沔文蓬龍階西和鳳二軍大安天水)尋至潼川之剽
掠(地理志潼川府九縣郪中江涪城射洪鹽亭通泉飛/烏銅山東關永㤗左思賦刼剞熊羆之室剽掠虎豹)
(之/落)督責惟深於西道劬勞良慘於北山(詩陟彼北山言/采其杞又或不)
(知呌號或/慘慘劬勞)巧婦尸之尚難責無麫之餅(詩誰其尸之有/齊季女陳後山)
(詩巧婦難/為無麫餅)老農惰甚若為取不稼之禾(尙書惰農自安/詩不稼不穡胡)
(取禾三/百廛兮)伏念某多病不才至愚極陋(王襃傳無有游觀/廣覽之知顧有至)
(愚極陋/之累)少年躁妄夏蟲語氷而不知(莊子夏蟲不可語/於氷者篤於時也)
中歲險艱呉牛見月以猶喘(世説滿奮畏風在晉武帝/坐北窻作瑠璃屏實密似)
(疎奮有難色帝笑之答曰臣猶呉牛見月而喘注今之/水牛唯生江淮間故謂之呉牛也南土多暑而此牛畏)
(日見月疑是日所以喘風俗通呉牛望/見月則喘使之苦于日見月怖而喘焉)進旣乏雞犬之
效(轉詩進乏/雞犬效)退巳孤鷗鷺之盟(山谷詩老驥心猶在白/鷗盟已寒又唯有白鷗)
(盟未寒又此心/惟與白鷗盟)天宇浮眉尙青眼逢迎之舊(韓詩天宇/浮修眉濃)
(緑畫新就注言遠山横如修眉也此眉指眉山東坡送/吕嘉州詩横空好在修眉色青箱雜記范諷詩惟有南)
(山與君眼相逢不改舊時青阮籍傳能為青白眼見禮/俗之士以白眼對之嵇康齎酒挾琴造焉籍大悦乃見)
(青眼山谷詩今日相㸔青眼舊他年肯作白頭新荆/軻傳太子逢迎却行為導杜詩錦里逢迎有主人)雪
山到面驚白頭彼此之新(范石湖呉船録云雪山三峯/爛銀琢玉出大面山後雪山)
(在西域去此不知幾里而了然見之其峻極可知又云/雪山崔嵬刻削凡數十百峯初日照之雪色洞明如爛)
(銀晃耀曙灮中此雪自古至今未甞消也杜詩經心石/鏡月到面雪山風鄒陽傳白頭如新傾葢如故劉禹錫)
(詩雪裏高山頭白早杜詩别來頭併白相對眼終青山/谷詩讀書頭愈白見士眼終青王立之詩話云身更萬)
(事已頭白相對百年終眼青看鏡白頭知我老平生青/眼為君明故人相見尙青眼新貴如今多白頭江山萬)
(里將頭白骨肉十年終眼青此東坡詩/也用青眼對白頭非一而工拙有差)比聞驪駕之虛
(寇恂傳以輦車驪駕轉輸注驪駕併駕/也擊車人絶行也韻會駕三馬為驪)大有鶚書之薦
(見/前)蜀人題柱頗榮弩矢之前驅(華陽國志成都十里有/昇仙橋送客觀司馬相)
(如初入長安題其門曰不乗赤馬駟車不過汝下成都/記司馬相如初西去過昇仙橋題柱曰不乗高車駟馬)
(不過此橋果以車馬至其處杜詩壯節初題柱司馬相/如傳相如至蜀太守以下郊迎縣令負弩矢先驅蜀人)
(以為/榮)呉客思蓴恐負樵蘇之後爨(晉書文苑傳張翰字/李鷹呉郡人齊王冏)
(辟為東曹掾因見秋風起乃思呉中菰菜蓴羮鱸魚膾/曰人生貴得適志何能羈官數千里以要名爵乎遂命)
(駕而歸著首丘賦俄而冏/敗人皆謂之見機餘見前)駭采葑於下體(詩采葑采菲/無以下體注)
(葑音豐蕪青也郭璞云今菘菜也上下皆可食而其/根有羙時有惡時采之者不可以根惡時并棄其葉)孰
蟠木之先容(見/前)人則擇官官則擇人上思異甚(蜀志許/靖傳審)
(量五材為官擇人茍得其人雖仇必舉茍非其人雖親/不授晉愍帝紀贊選者為人擇官官者為身擇利郭默)
(傳時當為官擇才若人臣自擇官安得不亂乎南史何/尚之傳官當圖人人安得圖官欒城集若謂侍郎久次)
(當遷尙書臣不知尙書久次遂當遷執政/乎此則為人擇官而非為官擇人也)用者不才才
者不用外議謂何(陸贄傳任者不必/才才者不必任)此葢伏遇某官柱
石九筵(見/前)權衡六幕(漢書禮樂志專精厲意逝九閡紛/云六幕浮大海師古曰六幕猶言)
(六合/也)熈帝載使宅百揆爕和歴二紀之間(尚書有能奮/庸熈帝之載)
(使宅百揆又率循/大卞爕和天下)立太傅兹惟三公辭遜閱十年之久
(見/前)葢欲復文武之竟(竟今文作境詩序宣王能内修/政事外攘夷狄復文武之竟土)然
後受周畢之封帝王出萬全率由先正舊典之式(鼂錯/傳帝)
(王之道出於萬全兩軍相為表裏各用其長技衡加之/以衆此萬全之策也尚書乃惟由先正舊典時式民之)
(治亂/在兹)春秋大一統迄還寧人有指之疆(董仲舒傳春秋/大一統者天地)
(之常經古今之通誼也尙書率寧人有指/疆土孔傳循文王所有指意以安疆土)率土莫非王
臣皇天旣付中國(尚書皇天旣付中國/民越厥疆土于先王)始由孤棘(周禮/秋官)
(朝士掌建邦外朝之法左九棘孤卿大夫位焉羣士在/其後右九棘公矦伯子男位焉羣吏在其後注樹棘以)
(為位者取其赤心而外刺象以赤心三刺也/疏取其赤心而外刺者據三詢三刺而言)出正顓槐
(又面三槐三公位焉州長衆庶在其後注槐之言懐也/懐來人於此欲與之謀疏此亦據三詢而言也李尋傳)
(顓面/正朝)窺於我如浮雲之心豈貪富貴有迨天未隂雨之
責尚克綢繆眷言黑水之惟梁(尙書華陽黒水惟梁州/宋程大昌禹貢論云梁)
(雍二州皆指黑水為境而歴代地書迄無的指今得二/書以為之證漢志葉榆貪僕自滇嶲故地南行接會勞)
(水終入南海會其源派近三四千里又滇池有黒水祠/在焉可證一也唐咸通中樊綽宣慰安南親行西南諸)
(夷而著為蠻書以載其所見山川曰蠻水之南流入于/南海者凡四區江西珥河麗水彌諾江皆羅絡西南諸)
(夷而南入大海其間有麗水者古黒/水也三危山實臨峙其上可證二也)正窘青天之轉粟
(杜詩轉粟/上青天)飛芻旣急(主父偃傳飛芻輓栗注運/載芻粟令其疾至故曰飛)刻楮尤
艱(楮即會子之屬文獻通攷云糴米以楮鹽夲以楮百/官之俸給以楮軍士之支犒以楮州縣支吾無一而)
(非楮銅錢以罕見為寳物價翔騰楮價損折民生憔悴/戰士常有不飽之憂州縣小吏無以養亷為歎皆楮之)
(弊也列子宋人有為其君以玉為楮葉者三年而成鋒/殺莖柯毫芒繁澤亂之楮葉之中而不可别也列子聞)
(之曰使天地之生物三年而成一/葉則物之有葉者寡矣此借用)知其熟魚鳧之游(揚/雄)
(蜀夲紀蜀始王曰蠶叢/次曰伯雍次曰魚鳧)念其無蚍蜉之援(見/前)特加識察
俾效馳驅某敢不思廣咨諏力圖任負三十鍾致一石
無敢辭難(主父偃傳使天下飛芻輓粟起于黄腄琅邪/負海之郡轉輸北河率三十鍾而致一石師)
(古曰六斛四斗為鍾計其道路所/費凡用百九十二斛乃得一石至)百畞分食九人亦當
加念惟知黽勉(黽音閔爾雅勉也詩/黽勉同心詳見前)皇恤駑庸流馬木
牛儻可息民而休士豢龜籠鶴終希置散以投間(俱見/前)
　　除成都漕謝政府
連四千石之任蔑聞蜀郡之歌(吾丘壽王傳連十餘城/之守任四千石之重師)
(古曰郡守都尉皆二千石以壽王為都尉不置太守兼/總二任故云四千石也亷范傳范遷蜀郡太守成都民)
(物豐盛邑宇逼側舊制禁民夜作而更相隱蔽燒者日/屬范乃削毁先令但嚴使儲水而已百姓為便乃歌之)
(曰亷叔度來何暮不禁火/民安作平生無𥜗今五袴)餽十萬竈之屯仍玷益州之
分(東坡詩令嚴鐘鼔三更/月野宿貔貅萬竈烟)由支郡驅馳於夲路(見/前)恐短
材蹩躠於長塗(蹩蒲結切音與别同躠音屑蹩躠旋行/貌一曰行不正莊子蹩􁋧為仁踶跂為)
(義注用力貌亦作徶㣯史記相如傳/媥姺徶㣯漢書相如傳作便姍嫳屑)令先甲以惟行(易/先)
(甲三日王弼注甲者創制之令也創制不可責之以舊/故先之三日後之三日正義云甲為十日之首故創造)
(之令謂之為甲漢謂令之重者為/甲令即此意也尚書令出惟行)命重申而莫避(易重/㢲以)
(申/命)竊以雲門陸澤夙稱要害之膏腴(左思蜀都賦指渠/口以為雲門灑滮)
(池而為陸澤雖畢星之滂沱尚未齊其膏液雲門言自/渠口而灌田故指渠口為雲門猶雲來則雨至也滮池)
(蓄水池也言自此而灑田為陸地之膏澤/雖月離于畢而雨滂沱不若膏澤之齊也)石棧天梯素
忌吮磨之牙血(蜀道難地崩山摧壯士死然後天梯石/棧相鉤連又朝避猛虎夕避長虵磨牙)
(吮血殺/人如麻)六歩七伐周不愆於庸蜀(尚書及庸蜀羌髳微/盧彭濮人今日之事)
(不愆于六歩七歩乃止齊焉夫子勗哉不愆于四伐五/伐六伐七伐乃止齊焉勗哉夫子孔傳就敵不過六歩)
(七歩擊刺少則四五多/則六七庸在江漢之南)十鍾一石漢實敝於西南(漢食/貨志)
(時又通西南夷道作者數萬人千里負擔餽饟/率十餘鍾致一石師古曰言其勞費用功重)兵不寓
農(新唐書兵志古者兵法起於井田自周衰王制壊而/不復至唐立府兵始一寓之于農其居處敎養畜材)
(待事動作休息皆有節目雖不/能盡合古法葢得其大意焉)今益異古三逢單閼之
歲(太歲在卯曰單閼許愼注曰單盡閼止/也言陽氣推萬物而起隂氣盡止也)一無強禦之
人(詩不侮鰥寡不畏彊禦疏/不畏懼於強梁禦善之人)萬夫莫開之劒關踆踆奔
走(李白蜀道難劒閣崢嶸而崔嵬一夫當關萬夫莫開/杜詩焉能心怏怏祗是走踆踆踆或作䞭説文行速)
(䞭也張衡西京/賦大雀踆踆)五百餘里之石穴綽綽去來(漢溝洫志/作褎斜道)
(五百餘里道果便近而水多湍石不可漕魏志注孫資/別傳曰諸葛武矦在南鄭議者欲就討之帝以問資資)
(曰昔武皇帝征南鄭取張魯陽平之役危而後濟又自/徃㧞出夏侯淵軍數言南鄭直為天獄中斜谷道為五)
(百里石穴耳言其深/險喜出淵軍之辭也)戰不因糧(孫子故善用兵者用兵/于國因糧於敵陳湯傳)
(不煩一夫之役不開府庫/之藏因敵之糧以贍軍用)敗必仇餉剜心醫眼忍能閉
眼而不醫(聶夷中詩醫得眼/前瘡剜去心頭肉)椎髓剝膚安有曼膚之可
剝(昜剝牀以膚韓文剝膚椎髓公私掃地赤/立楚辭平脅曼膚何以肥之注肥澤之貌)此際把天
隅之繡(杜詩春日垂山/鬢天隅把繡衣)何術流地上之錢(新唐書劉晏/傳晏能權萬)
(貨重輕使天下無甚貴賤而物常平自/言如見錢流地上毎朝謁馬上以鞭算)伏念某不才之
人無用於世敎胄乏祝螟之效(法言螟􁀙之子殪而逢/蜾臝祝之曰類我類我)
(久則肖之矣韓/詩入學誨螟蛉)監州無㞡驥之能(見/前)三暑僰侯分終身
之不齒(禮記屏之遠方西方曰棘東方曰寄終身不齒/注棘當僰僰之言偪使之偪寄于夷狄説文僰)
(挺為蠻夷從人棘聲司馬相如傳略通夜郎僰中齒猶/録也古者謂年齡齒亦齡也以年相次是錄其長㓜故)
(云齒猶/錄也)一寒瓦屋甘俛首以為眉(瓦屋山在榮經縣東/一百二十里形如瓦)
(屋上有念佛烏娑羅花其岩朝見辟支午見普賢夜有/神燈號辟支道塲或問禪惠大師瓦屋何以木皮葢師)
(曰錦府豈從機上織劒門寧自匣中開范石湖呉船錄/云瓦屋山在雅州少南則大瓦屋形狀宛然瓦屋一間)
(也小瓦屋亦有灮相謂之辟支佛現過/秦論俛首係頸委命下吏眉謂眉州)未能銷愁歎之
聲更冀玷禮樂之遣(並見/前)依蓮而汎緑水況當傍籌邊
之樓(籌邊樓在成都府治西李徳裕傳文宗太和中徳/裕自兵部侍郎為劒南西川節度成都及南失姚)
(恊西亡維松由清溪下洙水而左盡為蠻有乃建籌邊/樓按南道山川險要與蠻相入者圖之左西道與吐蕃)
(接者圖之右其部落衆寡饋餫遠邇曲折咸具乃召習/邊事者與之指畫啇訂凡虜之情偽盡知之於是二邊)
(侵懼南詔請還所俘略四千人吐/蕃維州將悉怛謀以城降餘見前)轉粟而上青天又可
訪支機之石(支機石在今成都府城東嚴眞觀張華博/物志載有人居海上乗槎到天河得一支)
(機石歸以問嚴君平今蜀人相傳卽此石也宋/之問詩更將織女支機石還訪成都賣卜人)然造幣
則刻楮難於刻玉(見上/條)而調夫則鑄人重於鑄金(法言/或問)
(世言鑄金金可鑄與曰吾聞/覿君子者問鑄人不聞鑄金)刈葵巳覺其傷根(杜詩淘/米少汲)
(水汲多井水渾刈葵/莫放手放手傷葵根)緩歩又難於拯溺跋胡㚄尾(詩狼/跋其)
(胡載㚄其尾胡頷下懸肉也載則㚄跲也/老狼有胡進而躐其胡則退而跲其尾)劌目鉥心(劌/姑)
(衛切音與愧同利傷也老子亷而不劌鉥時橘切又/音沭長針也説文綦鍼也韓文劌目鉥心刃迎縷解)昧
於一來(左傳楚子伐鄭鄭人將禦之子産曰晉楚將平/諸矦將和楚王是故昧於一來昧猶貪冐也)
瞠若四顧(瞠抽庚切音與琤同直視也莊子/瞠若乎其後高適詩四顧何慘烈)恭惟某官
基命兩社棟國九筵(並見/前)太微三光風霆閟流形之用
(漢書天文志南宫朱鳥權衡衡太微三光之廷孟康曰/軒轅為權太微為衡也禮記地載神氣神氣風霆風霆)
(流形萬/物露生)鴻鈞一氣雨露無甘苦之分(杜詩雨露之所/濡甘苦可結實)已
欲立而立人道先覺以覺後謂江漢朝宗於海必導岷
而導嶓(尙書荆及衡陽惟荆州江漢朝宗于海又岷/山導江東别為沱又嶓冡導漾東流為漢)當
荆益跨有之時欲保呉則保蜀(諸葛武矦傳荆州北據/漢沔利盡南海東連呉)
(會西通巴蜀此用武之國益州險塞沃野千里天府之/土若跨有荆益保其巖阻西和諸戎南撫夷越則霸業)
(可成漢室/可興矣)重載必歸於牛負(兒寛傳大家牛/車小家擔負)畏塗何止
於烏飛(莊子畏塗者日殺一人則父子兄弟相戒管子/以任重行畏塗至逺期為君子為能矣烏飛恐)
(當作鳶飛馬援傳仰/視飛鳶跕跕墮水中)雲深憐滴博之邊(杜詩已收滴博/雲中戍詳别見)
氷解思先零之漕(趙充國傳充國擊先零土屯田奏請/分屯要害處氷解漕下繕郷亭浚溝)
(渠治湟陿云云宋人/所謂冰漕皆夲諸此)乾矣暵矣遇人之艱難矣(詩中谷/有蓷暵)
(其乾矣有女仳離嘅其歎矣嘅其歎矣遇人之艱難矣/暵音漢傳菸也菸緌也正義云燥也由菸死而至于乾)
(燥故以暵為菸也谷是水之所注蓷/處其中而乾故至以陸草傷水為喻)輔之翼之又從而
振徳之某敢不盡力鞠躬(出師表鞠躬盡/力死而後已)愛人節用安
危之意注將相使臣弗敢與聞(陸賈傳天下安注意相/天下危注意將將相和)
(則士豫附左傳三夏天子所/以享元矦也使臣弗敢與聞)錢榖之問至廟堂君子惟
能通志(韓文幸今天下無事小大之官各守其職錢榖/甲兵之問不至于廟堂論道經邦之暇捨此宜)
(無大者焉王陵傳問天下錢榖一歲出入幾何易同人/唯君子為能通天下之志繫辭唯深也故能通天下之)
(志唯幾也故能/成天下之務)
　　除成都漕謝侍從
無中和之歌轉上聞於太學(王襃傳益州刺史王襃欲/宣風化於衆庶聞襃有俊)
(材請與相見使襃作中和樂職宣布詩選好事者令依/鹿鳴之聲習而歌之時汜鄉矦何武為僮子選在歌中)
(乆之武等學長安歌/太學下轉而上聞)有禮樂之雅獲下拜於少城(舊唐/書地)
(理志蜀王夲都廣都之樊鄉張儀平蜀後自赤里街移/治于少城今州城是也郡志成都太城即府子城秦張)
(儀所築謂之太城初儀屢築屢頽忽有大龜出于江儀/以問巫巫曰隨龜築之功果就又稱龜城少城在子城)
(西惟西南北之三壁東即太城之西墉張儀既築太城/後一年又築少城容齋筆録云晉益州刺史治太城成)
(都太守治少城左太冲蜀都賦亞以少城接乎其西注/少城小城也杜詩秋盡東行且未廻茅齋寄在少城隈)
(又憶昨離少城而今異楚蜀又東望少城花滿烟/百花高樓更可憐又重遊先主廟更歴少城闉)十年
出幕之孤鴻(杜詩十年出幕府北史盧思道周時為武/陽太守位下不得志為孤鴻賦以寄情)
萬里題橋之駟馬(萬里橋在成都中和門外寰宇記諸/葛武矦送費禕聘呉至此曰萬里之)
(行始于此矣又唐史載𤣥宗狩蜀過此問橋名左右對/以萬里𤣥宗歎曰開元末僧一行謂更二十年國有難)
(朕當逺遊至萬里之外此是也遂駐蹕成/都杜詩萬里橋西宅百花潭北莊餘見前)超遷寵甚稱
塞闕然靖循表選之由(循吏傳公卿缺則選/諸所表以次用之)定出裏言
之賜(見/前)竊以收蜀而給轉漕史稱蕭何之功(蕭何傳何/以丞相留)
(收巴蜀計户轉漕給軍鄂千秋曰何/轉漕關中給食不乏此萬世功也)諭巴以擅運輸文
見相如之檄(司馬相如諭巴蜀檄聞其發兵興制驚懼/子弟憂患長老郡又擅為轉粟運輸皆非)
(陛下/之意)非天府前腴而後瘠(見上/條)殆雪山昔重而今輕(杜/詩)
(諸葛蜀人愛文翁儒化成/公來雪山重公去雪山輕)萬甕萬牛窘韋臯之去鎭(昌/黎)
(元和聖徳詩疆外之險莫過蜀土韋臯去鎭劉闢/守後萬牛臠炙萬甕行酒有惟其兇有餌其誘)一琴
一鶴欠清獻之乗軺(見/前)況從漢棧之囂闐(張良傳良因/説漢王燒絶)
(棧道師古曰棧道閣道也囂説文聲也氣出頭上从㗊/从頁頁首也鄭氏曰象聲之形聲形不可象故象其氣)
(從口出左傳湫隘囂塵注聲也詩選/徒囂囂闐説文盛貌詩振旅闐闐)不見秦兵之耐戰
(史記張儀曰秦帶甲百餘萬車千乗騎萬疋虎賁之士/踀跼科頭貫頥奮㦸者至不可勝計山東之士披甲䝉)
(胄以會戰秦人捐甲徒裼以趨敵左挈人頭右挾生虜/夫秦卒與山東之卒猶孟賁之與怯夫烏獲之與嬰兒)
(垂千鈞于鳥/卵必無幸矣)益州疲敝民不聊生(出師表天下三/分益州疲敝)劒閣
崢嶸君誰與守(蜀道難劒門/崢嶸而崔嵬)飛鳥桃蟲當徴於後思(詩/予)
(其懲而毖後患莫予荓蜂自求辛螫肇允彼桃蟲拚飛/維鳥未堪家多難注肇始允信也桃蟲鷦也鳥之始小)
(終大者爾雅云桃蟲鷦其雌名鴱陸機疏云今鷦鷯是/也微小于黄雀其雛化而為鵰故俗語鷦鷯生鵰言始)
(小終大者始為桃蟲長大而為/鷦鳥以喻小惡不誅成為大惡)木牛流馬詎宜付之庸
人如某者志夲熊熊(山海經其光熊熊其氣魄魄注皆/光氣炎盛相焜燿之貌史記索隱)
(亷頗傳贊清飆凛凛壯氣熊熊庾信趙國公集序熊熊/旦上増城抱日月之光燄燄宵飛南斗觸蛟龍之氣)
才終鹿鹿(見/前)滿頭素髪意已蕭條(潘岳賦斑鬢彪以承/弁兮素髪颯以垂領)
(杜詩素髪乾垂領又飄蕭將/素髪又不堪人事日蕭條)眯目黄塵法當憔悴(山谷/詩法)
(當憔悴/百寮底)進豨苓於館下以冗見治(言為/國録)希驥足於治中
無才可展(法言晞驥之馬亦驥之乗也/注晞慕也言為武岡通判)火燄生於兩角
(諸集拾遺李􁆙為國子直講求郡晨登講/席諸生見􁆙巾上兩燄火起是日得榮州)月影轉於半
輪(李詩峨眉山月半輪/秋影入平羌江水流)雖洊擁於䨇旌悄無聞於五袴
(悄七小切/增韻静也)適承驪駕之缺(見/前)驟䝉龍節之頒(周禮地官/掌節凡邦)
(國之使節山國用虎節土國用人節/澤國用龍節皆金也以英蕩輔之)求者不予而予者
不待求此恩厚甚食以足兵而兵不足以食兹事奈何
冐哀籲而弗囘(尚書以/哀籲天)恐顚隮之難免(尚書我/乃顛隮)兹葢伏
遇某官國之元氣學者泰山(並見/前)惓惓先天下之憂(范/文)
(正公岳陽樓記先天下之/憂而憂後天下之樂而樂)卓卓得聖人之任(韓詩高意/還卓卓)
論思獻納精神折千里之衝(文選朝夕論思日/月獻納餘見前)諏度詢
謀採訪遴十道之選(詩周爰咨諏周爰咨謀周爰咨度/周爰咨詢舊唐書地理志貞觀元)
(年因山河形便分天下為十道一曰關内道二曰河南/道三曰河東道四曰河北道五曰山南道六曰隴右道)
(七曰淮南道八曰江南道九曰劒南道十曰嶺南道開/元二十一年分天下為五十道每道置採訪使檢察非)
(法如漢刺/史之職)萬里東溟之隔導江漢以朝宗(王維詩大河/注東溟尚書)
(江漢朝/宗于海)十年北風之涼閔岷峨之悽愴(詩北風其涼雨/雪其雱王襃傳)
(襲貂狐之燠者不憂至寒/之悽愴杜詩岷峨氣悽愴)行行且止避御史難歴井以
捫參(桓典傳拜侍御史常乗驄馬京師畏憚為/之語曰行行且止避驄馬御史餘見前)皇皇者
華遣使臣且翕箕而挹斗(詩序皇皇者華君遣使臣也/詩維南有箕不可以簸揚維)
(北有斗不可以挹酒漿維南有箕載翕其舌維北有斗/西柄之掲正義曰箕星不可簸揚者徒翕置其舌而已)
(斗星不可挹㪺者亦徒西其柄之掲然/耳亦猶王之宫司虛列而無所用也)某敢不問民疾
苦察吏否臧寧損食以節衣無剥廬而豐屋(易小人剥/廬又豐其)
(屋蔀其家象曰豐其屋天/際翔也損節剝豐四卦名)戍蓬婆之雪謹操蘇武之節
旄(杜詩已收滴博雲中戍欲奪蓬婆雪外城蓬婆吐蕃/城名在雪山之外蘇武傳杖漢節牧羊卧起操持節)
(旄盡落陶侃傳王導入石頭城令/取故節侃笑曰蘇武節似不如是)跂織女之星徐問張
騫之機石(詩跂彼織女終日七襄注跂隅貌織女三星/跂然如隅三星鼎足而成三角望之跂然故)
(云隅貌襄反也終一日歴七辰至夜/而反徒見其如是何曽織乎餘見前)
　　除成都漕謝檢正都司(宋宰屬有檢正有左右司/左右司即隋尚書都司國)
　　(史補二十四司呼/左右司為都公)
分江鄉之符偶綴益州之分(王灣詩飛棹歴江鄉李詩/流浪憶江鄉李郃傳有二)
(使星向益/州分野)出澤國之節就令周道之馳(周禮澤國有龍/節詩周道倭遲)
輕孤熟路之車(韓文若駟馬駕輕車就熟路言/先守榮眉二州就除成都漕也)大乏生
財之道循牆莫避(家語三命而/俯循牆而走)叱馭知慙(見/前)竊以中和
布宣金馬亦煩於遣使(王襃傳方士言益州有金馬碧/雞之寳可祭祀致也宣帝使襃)
(徃祀焉/餘見前)疲敝危急木牛尚困於餽師(出師表益州疲敝/此誠危急存亡之)
(秋/也)蓋窘十餘鍾一石之輸(見/前)頗仰三百萬斛榖之糴(趙/充)
(國傳吾謂耿中丞糴二百萬斛榖食貨志昭帝五鳯中/大司農耿壽昌奏言故事歲漕關東榖四百萬斛以給)
(京師用卒六萬人宜糴三輔𢎞農河東上黨/太原郡榖足供京師可以省關東漕卒過半)比既失丘
山之㬥㬥(暴音僕茍子上得天時下得地利中得人和/財貨渾渾如泉源汸汸如河海暴暴如丘山)
(注暴暴卒起之貌言物/多委積高大如丘山也)乃專責原隰之皇皇(見/前)琴鶴清
規或又似劈琴而煮鶴(李啇隱雜纂殺風景八事内有/燒琴煮鶴東坡詩明朝只恐兼)
(烹鶴注小説不好事者爨琴煑鶴其詩曰自從烹鶴燒/琴後獨坐青山背月明東坡帖衞懿公好鶴以亡其國)
(房次律好琴得罪至死乃/知燒煮之士亦自有理)繭絲拙計今不待成繭而取
絲委之駑庸何以黽勉伏念某秉心抗直渉世迂疎綿
力薄材位合居於人下(並見/前)虛悲空警憂乃犯於衆先
(韓詩離離挂空/悲慼慼抱虛警)甘以狂愚老於廢棄慨一寒之去國驚
十暑之浮家(新唐書張志和傳顔眞卿為湖州刺史志/和來謁眞卿以舟敝漏請更之志和曰願)
(為浮家泛宅/徃來霅苕間)晨入太學而招諸生投閒乃分(見/前)夜發清
溪而向三峽假守非才(李詩夜發清溪向三/峽思君不見下渝州)方弄月於
峨眉(李詩一振高名滿帝/都歸時還弄峨眉月)遽觀風於海眼(杜工部石笋/行君不見益)
(州城西門陌上石笋䨇高蹲古來相傳是海眼苔蘚食/盡波濤㾗杜光庭石笋記云舊傳石笋之名有六曰石)
(笋曰蜀妃闕曰沉西石曰魚鳧仙壇曰西海之眼曰五/丁石門又成都記云距石笋二三尺毎夏月大雨徃徃)
(䧟作土穴泓水湛然凡三五日忽然不見故有海眼之/説唐段柯古續酉陽雜俎蜀石笋街夏中大雨徃徃得)
(雜色小珠俗謂地當海眼莫知其故蜀僧惠嶷曰前史/説蜀少城飾以金璧珠翠桓温惡其太侈焚之合在此)
誦詩授政敢曰使四方而不能咨諏為謀是當拜五善
以求獲(見/前)此葢伏惟(撿正/云)司存雨露身逼雲霄(檢詳/云)彌
綸省闥弼亮廟廊(編修/云)司存雨露感會風雲(後漢書二/十八將傳)
(論中興二十八將世以為上應二十八宿未之詳也然/咸能感會風雲奮其知勇稱為佐命亦各志能之士也)
(杜詩風雲感會起屠釣韓詩/風雲一朝會變化在一身)○(詳定/云)爕和帝載翊贊天
樞(鬼谷子人君亦有天樞/生養成藏亦復不别)○(左右/史云)身為國史(杜氏左傳/序身為國)
(史躬覽載籍必/廣記而備言之)君舉必書(左傳君舉必書書/而不法後嗣何觀)推轂多有
味之言(見/前)䝉霧獲不知之潤(東坡集餘膏所燭常分無/盡之灮䝉霧而行皆獲不)
(知之/潤)謂呉蜀相為唇齒當廣咨諏(陸機傳或曰呉蜀脣/齒之國也夫蜀滅呉)
(亡理則然矣夫蜀葢藩援/之與國而非呉之存亡也)得信布以任爪牙亦資餽餉
(漢書序傳爪牙/信布腹心良平)有可福虛危之次(東坡詩斯人乃福/星遣出虛危間)諒
多憚參井之捫(見/前)病駒弗稱於文羈(栁河東起廢答病/顙駒大而不尨可)
(秣飾焉於是衆牽駒上燥土大廡下莝以雕胡秣/以香萁錯貝鱗纕鑿金文羈絡以和鈴纓以朱緌)老馬
或諳於故路(韓非子齊桓公伐孤竹春徃冬還返迷失/道管仲曰老馬之智可用也乃放老馬而)
(隨之遂得道焉杜詩古/來存老馬不必取長途)藐然外服(尚書越/在外服)假以裏言(見/前)
乗白露以采葭(詩蒹葭采采白露未已所謂伊人在水/之涘遡廻從之道阻且右遡遊從之宛)
(在水中沚注采采猶萋萋盛也蒹葭之草采采然雖盛/未堪家用必待白露凝戾為霜然後堅實中用以興秦)
(國之民雖衆而未順徳教必待周禮以教/然後能從上命國乃得興此采葭借用)俾青天之轉
粟(見/前)某敢不愛人節用盡力鞠躬勉千里之贏糧(韓信/傳千)
(里餽糧士/有饑色)甘三年之刻楮然公車實無希於暮召(俱見/前)
但錦城能不願於早還(蜀道難朝避猛虎夕避長虵磨/牙吮血殺人如麻錦城雖云樂)
(不如早/還家)四牡遄歸而苞栩載飛且謹戍西山之雪(詩翩/翩者)
(鵻載飛載下集于苞栩王事靡盬不遑將父鵻鳺鴀也/鳥之慤謹者人皆愛之可以不勞猶則飛而下止于栩)
(木喻人雖無事豈可獲安乎感勵之杜/詩西山白雪三城戍南浦清江萬里橋)萬象皆春而孤
槎自客何因近南斗之星(杜詩萬象皆春氣孤槎自客/星蘇味道詩逺從南斗外遥)
(仰列/星文)
　　除成都漕謝李制置(􁧶/)
守江鄉之符正慙玩愒出澤國之節濫僃將輸(俱見/前)亟
控需章(需章章之有需/頭者詳見前)冀囘渙汗(劉向傳易曰渙汗其/大號言號令如汗汗)
(出而不反者也今出善令未能/踰時而反是反汗也需渙卦名)兹奉大元帥之承制(袁/紹)
(傳承制以韓馥/為奮威將軍)必欲小行人之疾驅(周禮秋官司冦大/行人中大夫二人)
(小行人下大夫四人小行人掌邦/國賓客之禮籍以待四方之使者)冐昧滌紅(李賀詩金/科篆字紅)
(屈盤滌紅謂滌印也新唐書百官志/節度使視事三日洗印視其刓缺)凌兢布白(甘泉賦/馳閶闔)
(而入淩兢師古曰淩/兢者寒涼戰栗之處)伏念某百無操挾獨有迂疎學無
所成空敝精神於蹇淺(莊子小夫之智不離苞苴竿牘/敝精神于蹇淺注昬于小物所)
(得者/淺)仕未能信僅存肝膽之輪囷(韓詩窮途致感/激肝膽還輪囷)立館
下招諸生一鳴輒斥(新唐書姦臣傳李林甫居相位十/九年蔽欺天子耳目諫臣皆持禄)
(養資補闕杜璡再上書言政事斥為下邽令因以語動/其餘曰君等獨不見立仗馬乎終日無聲而飫三品芻)
(豆一鳴則黜/之矣餘見前)坐堂上稱太守再鼓已衰(東坡後杞菊賦/吁嗟先生誰使)
(汝坐堂上稱太守前賓客之造/請後掾屬之趨走言歴守榮眉)獨感吾選韓厥之知(晉/語)
(趙宣子言韓獻子于靈公以為司馬河曲之役趙孟使/人以其乗車干行獻子執而戮之宣子召而禮之皆告)
(諸大夫曰二三子可以賀我矣吾舉厥/也而中吾乃今知免于罪矣詳見後)皇顧孰殺子産
之怨(見/前)止須書考力乞投閒(韓文投/閒置㪚)敢圖清朝(李詩更/奏逺清)
(朝/)驟畀漕事惟成都夙稱陸海海已近於揚塵而益部
舊號使星星今同於隕石(俱見前除成都漕/到任謝史丞相條)熬波無潤
(南史張融傳作海賦文辭詭激以示顧顗之顗之曰卿/此賦實超𤣥虛但恨不道鹽耳融即求筆注曰漉沙搆)
(白熬波出素積雪中春飛/霜暑路尚書潤下作鹹)刻楮難成(見/前)百畞食九人寧
忍奪金於白晝(列子齊人有欲金者清旦衣冠而之市/適鬻金者之所因攫其金而去吏捕得)
(之問曰人皆在焉子攫人之金何曰取金之時不見人/徒見金賈誼傳白晝大都之中剽吏而奪之金師古曰)
(剽刼/也)十鍾致一石尤難轉粟於青天此豈駑庸所能黽
勉(俱見/前)聞將軍之令不聞天子之詔敢不膝行(周亞夫/傳軍中)
(聞將軍之令不聞天子之詔項籍傳羽/見諸侯將入轅門膝行而前莫敢仰視)急觀察於賦與
急刺史於民尚期指教(昌黎送許郢州序為刺史者恒/私於其民不以實應乎府為觀)
(察使者恒急於其賦不以情信乎州誠使刺史不私於/其民觀察使不急於其賦如是而政不均令不行者未)
(之有/也)恭惟某官識𢎞且毅氣直以方學廣而聞多(爭臣/論學)
(廣而聞多不/求聞於人也)才全而能鉅(荆潭唱和詩序鏗鏘發金石/幽眇動鬼神信所謂材全而)
(能鉅/者也)光猗蘭之葉世載其英(杜詩仙李盤根大猗蘭奕/葉光蜀都賦江漢炳靈世)
(載其/英)勁前茅之權帝嘉乃績(尚書子懋乃徳嘉/乃丕績餘見前)受任危
難之際(出師表受任於敗軍之/際奉命於危難之間)折衝談笑之間邉境膽
寒士民心服薦呉起薦西門豹悉送吹嘘(劉向説苑田/子方謂翟黄)
(曰何子賜車轝之厚也翟黄對曰昔者西河無守臣進/呉起而西河之外寧鄴無令臣進西門豹而魏無趙患)
(酸棗無令臣進北門可而魏無齊憂魏欲攻中山臣進/樂羊而中山㧞魏無使治之臣臣進李克而魏國大治)
(是以進此五大夫者/爵禄倍以故至於此)咨向寵咨郭攸之尤加摸索(出師/表侍)
(中侍郎郭攸之費禕董允等此皆良實志慮忠純愚以/為宫中之事事無大小悉以咨之將軍向寵性行淑均)
(曉暢軍事愚以為營中/之事悉以咨之餘見前)有如蹩躠(蹩蒲結切説文踶也/一曰跂也躠私列切)
(旋行貌一曰行不正莊子蹩/躠為仁踶跂為義注用力貌)亦俾馳驅某敢不恪奉六
條圖拜五善(俱見/前)維駒維騏維駰維駱肯自怠於鞭笞
(詩我馬維駒六轡如濡又我馬維騏我馬維駱我馬維/駰説文馬二歲曰駒詩注六尺以上馬五尺以上駒説)
(文騏馬青驪文如博棊也爾雅隂白雜毛駰注隂淺黑/今之泥驄白馬黒鬛駱注夏后氏駱馬黒鬛互見前陸)
(賈傳漢王起巴/蜀鞭笞天下)我任我輦我車我牛願少寛於轡策(詩/我)
(任我輦我車我牛我行既集蓋云歸哉注轉餫之役有/負任者有輓輦者有將車者有牽傍牛者虞詡傳願寛)
(假轡策勿令有/所拘閡而已)其為頌徯罔既敷宣
　　謝黄制副賀除成都漕
某受容察於偏城正虞謫滿(韓文受容受察不/復進謝餘見前)畀將輸
於一道安得誤除知必出於流言(荀子流言/止于智者)迺遽䝉於
􁘥記(􁘥音徃揚雄傳因江潭以􁘥記兮注􁘥徃也記書/記也謂弔文也言因江水之邊而投書記以徃弔)
(也/)蠅雖貪夫附驥(隗囂傳蒼蠅之飛不過数歩即託驥/尾得以絶羣廣絶交論附騏驥之旄)
(端軼歸鴻/于碣石)犬不足以續貂(趙王倫傳倫僣即帝位諸黨/皆登卿將並列大封其餘同)
(謀者咸超階越次不可勝紀至於奴卒厮役亦加以爵/位每朝會貂蟬盈坐時人謂之諺曰貂不足狗尾續)
使萬一如傳聞當再三而退避區區之懇(左傳是區區/者而不予畀)
(又宋國區區而有詛有祝楚元王傳豈為區區之禮哉/師古曰區區謂小也食貨志桓公用區區之齊陸賈傳)
(欲以區區之越與天子抗衡為敵國竇田灌韓傳贊藉/福區區其間崔駰傳思效其區區禰衡傳宣操區區之)
(惠又臣等區區敢不以聞古詩一心抱/區區杜詩浮名尋已已嬾計託區區)續續以陳(陳後/山詩)
(續續題詩/不耐閒)比羞蘋蘩甚愧施輕而報重(羞説文進獻也/左傳蘋蘩蕰藻)
(之菜可羞/于王公)兹奉竿牘不覺情過而禮踰(韓文茍來者吾/斯進之而已矣)
(烏待其禮踰/而情過乎)百感稠重尺牋勃窣(司馬相如傳媻姍勃/窣師古曰謂行于叢)
(薄之/間)亟其申稟仰乞丙原(丙明也説文萬物成炳然漢/志明恊于丙○此啓自比羞)
(蘋蘩以下/似有舛錯)
　　謝順慶李知府賀除成都漕(順慶府古巴子國秦/屬巴郡漢為充國安)
　　(漢等縣地晉屬巴西郡劉宋析置宕渠郡唐天寳/初改南充郡大厯中改充州宋初以州𨽻梓州路)
　　(寳厯間陞/順慶府)
某蕭然塵土殊乏郡庸聞之道途謂有使命(左傳祝佗/私於萇𢎞)
(曰聞諸道路不知信否南史何/敬容傳草萊之人聞諸道路)知流言之難信省孤迹
之不堪正使誤除亦當請免敢圖采聽便辱品題某有
敢簸揚實無被受不稼蔑取禾之理(見/前)負乗惟致寇之
憂(繫辭易曰負且乗致寇至負也者小人之事也乗也/者君子之器也小人而乗君子之器盗思奪之矣)
先布尺牋少攄寸悃(攄抽居切/博雅舒也)嗣規申控敢幸丙原
　　代羅制機(􁀙/)改除太守謝史丞相(自黎州改衡州/○地理沿革表)
　　(黎州秦漢屬蜀郡東晉李特據蜀置漢源郡後周/開越雋置黎州唐天寳曰洪源郡蜀劒南道宋復)
　　(黎州屬成都府路衡州秦屬長沙郡漢屬長沙國/東漢屬長沙零陵二郡呉置湘東郡劉宋為湘東)
　　(國梁置衡州隋為衡山郡唐天寳/為衡陽郡宋復衡州屬荆湖南路)
假守漢源冐控陳情之請(注見/題下)改麾晉嶺實諧便養之
謀(郡志晉嶺山在今衡州府桂陽州南/八十里相傳此嶺晉時出銀鉛砂礦)寛庭闈萬里之
懐(杜詩我已無家尋弟妹君今何處訪庭闈錢起詩借/問還珠盈合浦何如鯉也入庭闈王介甫詩刻章琢)
(句獻天子釣取/薄禄懽庭闈)出坏冶一陶之力(見/前)福如天而徼受(左/傳)
(如天之福又君惠徼福於/敝邑之社稷詩並受其福)感無地以寄言(嵇康琴賦吟/詠之不足則)
(寄言以廣意山谷集諒無地以寄言故莫傳于膾炙/又風流無地寄言章帝紀注無可寄言故云無狀)伏
念某學殖蕪疎賦材蹇淺(莊子敝精/神于蹇淺)詩書門户所求無
忝於父兄(晉書孫盛傳若此史遂行自是關君門户事/南史陸慧曉傳顧琛一公兩掾英英門户王)
(奐傳百年門户宜思後計王曇首傳武帝問王𢎞曰卿/弟何如卿答曰若但如下官門户何寄王訓傳僧正惠)
(超見而竒之曰四郎舉動和韻是興門户者唐任瓌傳/瓌早孤叔父忠每曰吾子雖多庸保耳所以寄門户者)
(瓌也新唐書奸臣傳許敬宗除著作郎喜謂/所親曰仕宦不為著作無以成門户詳見前)塵土簪裳
其實徒勞於州縣(梁竦傳州縣之/職徒勞人耳)倚閩山而製邑(閩山/一名)
(烏石山在今福州府城西南隅與九仙山/對峙蔡襄詩低囘傾北斗突兀起東閩)攀蜀道以籌
邊(成都府有籌/邊樓詳見前)過灔澦百牢之關甚安蓮幕(灔澦堆百/牢關皆在)
(今䕫州府十道志梁州有百牢關一統志魏辛毘云䕫/州百牢關兵馬不可越杜詩䕫州險過百牢關李義山)
(詩莫嘆萬重山君還我未還/武關猶在望何況百牢關)叱邛崍九折之坂忽冐竹
符(邛崍山在今榮經縣東四十里夲名卭筰故卭人筰/人界也九折坂在卭崍山路阻峻囘曲九折乃至山)
(上/)惟此沉黎(漢書西南夷傳徙筰都最大師古曰筰都/後為沉黎郡武帝紀定西南夷以為武都)
(牂柯越雋沉黎文山郡臣瓚曰沉黎治笮都/去長安三千三百三十五里領縣二十一)界在雪嶺
(杜詩雪嶺界天白李燾詩絶塞卭崍外/偏城越雋東山含初夏雪林偃夕陽風)綏懐六詔安有
竒功(新唐書南蠻列傳南詔或曰鶴拓曰龍尾曰苴咩/曰陽劒夲哀牢夷後烏蠻别種也夷語王為詔其)
(先渠帥有六自號六詔曰䝉雋詔越析詔浪穹詔邆睒/詔施浪詔䝉舍詔兵埒不能相君蜀諸葛武矦討平之)
(元李京雲南志略詔漢語國君也䝉氏居䝉舍川號䝉/舍詔施望久據石和城號施浪詔豐咩據鄧睒川號鄧)
(睒詔豐時据浪穹號浪穹詔波衝據越折川號/越折詔輔原羅據越雋號蒙雋詔是為六詔)荏苒二
年僅無乏事起家至二千石萬有餘榮(揚雄傳諸附離/之者或起家至)
(二千/石)倚門有九十親一則以懼敢謂洪鈞之轉復容畵
㦸之森(俱見/前)許邛筰之還轅(筰材各反音昨漢書西南/夷傳自滇以北君長以十)
(數卭都最大自嶲以束北/君長以十數徙筰都最大)指衡湘而昜組(衡山在今衡/山縣西三十)
(里周禮職方氏荆州之鎭曰衡山寰宇記宿當翼軫度/應璣衡故曰衡山湘水在衡州東源出廣西興安縣陽)
(海山流至分水嶺分/流北流者謂之湘水)蓋范史之傳循吏僅十數人如桂
陽之有治聲乃二三軰(衡州漢初屬長沙國又分屬桂/陽郡東漢長沙桂陽二郡𨽻荆)
(州范曄後漢書循吏傳魏颯字子産遷桂陽太守俗不/知禮颯下車修庠序之教設婚姻之禮朞年邦俗從化)
(視事十年郡内清理茨充字子河代颯為桂陽亦善其/政教民種殖桑柘麻紵之屬勸令養蠶織屨民得利益)
(焉許荆字少張遷桂陽太守郡濱南州風俗脆薄不識/學義荆為設喪紀婚姻制度使知禮禁在事十二年父)
(老稱歌徴拜諫議大夫卒于官桂陽人為立廟樹碑後/漢循吏舉天下郡國三百餘年僅得十二人桂陽居其)
(三而颯為稱首傅/介子傳殺略三軰)尚詭圖於後效(京房傳自詭效功師/古曰詭責也自以為)
(憂責/也)期力企於前修有民人焉有社稷焉姑俟及𤓰之
代孰主張是孰綱維是俾全啜菽之懽(禮記啜菽飲水/盡其歡斯謂之)
(孝餘俱/見前)揆厥所元亶知其自恭惟某官名垂宇宙(杜詩/諸葛)
(大名垂/宇宙)力負乾坤作室而厥子肯堂有偉相門之相(尚/書)
(若考作室既底法厥子乃弗肯堂矧肯構孟嘗君傳相/門必有相南史王訓傳訓召見文徳殿上目送之謂朱)
(异曰可謂/相門有相)若金而用汝作礪是維功令之功(尚書若金/用汝作礪)
(史記太史公曰余讀功令至于廣勵學官之路漢書請/著功令注新立此條請以著于功令功令篇若今選舉)
(令/)談笑郤萊人之兵(家語定公與齊侯會于夾谷獻酢/既畢齊使萊人以兵鼓譟刼定公)
(孔子歴階而進以公退曰裔不謀髪夷不亂華俘不干/盟兵不偪好君必不然齊侯心怍麾而避之於是乃歸)
(所侵魯之四邑/及汶陽之田)笞係制單于之命(賈誼傳行臣之計請/必係單于之頸而制)
(其命伏中行/説而笞其背)隂陽和而在内附何難外撫於四夷(王陵/傳宰)
(相者上佐天子理隂陽順四時下遂百/姓之宜外塡撫四夷諸矦内親附百姓)上下交而其志
同尤欲曲成乎萬物(易泰小徃大來吉亨則是天地交/而萬物通也上下交而其志同也)
(繫辭範圍天地之化而/不過曲成萬物而不遺)故如椎鈍亦預甄收某敢不刻
骨藏恩指心誓報乃瞻衡宇快林烏反哺之情(歸去来/辭乃瞻)
(衡宇載欣載/奔餘見前)當走京師窺槐龍顓面之拜(東坡詩日髙/黄繖下西清)
(風動槐龍舞/交翠詳别見)
　　代董通判(居誼/)除知惠州謝丞相
佐州東輔偶計日以合符(三輔郡名前百官表注京兆/在尚官前街東入故中尉府)
(馮翊在太上皇廟西入右扶風在夕陽街北入故主爵/府長安以東為京兆長陵以北為左馮翊渭城以西為)
(右扶風/餘見前)乞郡南荒忽何天之從欲(説文何儋也徐鉉曰/儋何即負何也爾雅)
(何鼓謂之儋鼔是何為負何也今負何字/作荷又皆上去二聲而何但為誰何字矣)雖云小壘亦
出大鈞請裁狂簡之章少答生成之造伏念某蠧書淺
學(見/前)鴈塔末科(古今詩話唐韋肇及第偶於慈恩寺鴈/塔題名後人效之遂成故事宋張茂中)
(游城南記慈恩寺夲隋無漏寺唐永徽三年沙門𤣥装/起塔初惟五塔磚表上心效西域窣堵波即袁宏漢記)
(所謂浮屠祠也長安中摧倒天后及王公施錢重加營/建至十層其云鴈塔者天竺記逹親國有伽葉佛伽藍)
(穿石山作塔五層最下一層作鴈形謂之鴈塔嘉話録/謂張莒及進士第閒行慈恩寺因書同年姓名于塔壁)
(後以為故事按唐登科記有張台無張莒台于大中十/三年崔鉶下及第馮氏引之以為自台始若以為張莒)
(則台詩亦有題名之説矣塔自兵火之後止存七層長/興中西京留守安重霸再修之判官王仁裕為記長安)
(士庶毎嵗春時遊者相屬熈寧中失火經宵塗圬皆剝/而磚始露唐人墨蹟于是畢見今孟郊舒元輿軰尚存)
(其無聞後世者不/可勝數互見前)自役俗吏之塵始習癡兒之了依蓮
何有薦屢剡於公車(俱見/前)種秫既登政偶安於田里(陶/潛)
(傳為彭澤令在縣公田悉令種/秫榖曰令吾常醉於酒足矣)冐昧題輿之座聊息吾
黔(見/前)解后越俎之庖偶調衆口(東坡詩醋釅/不堪調衆口)煩需章之
交上冀渙渥之留中(俱見/前)人豈不自知耶小才未容於
大用仕者行其義也分憂亦所以近君(孟浩然詩郎官/舊華省天子命)
(分/憂)輒從五嶺之間乞乗一障而去(俱見/前)蹌蹌儀鳯鷁自
分於退飛(尚書鳥獸蹌蹌鳯/凰來儀餘見前)跕跕墮鳶馬何辭於後殿
(馬援傳當吾在浪泊西里間毒/氣熏烝仰視飛鳶跕跕墮水中)鵝城㪷大(惠州志飛鵝/嶺在惠州南)
(五里四面皆水水源自石埭山發西南而東遶嶺折而/過大通橋入于西湖郡以此名為鵝城方輿勝覧舊經)
(相傳有古仙放本鵝流而至于此因建城故至今稱為/鵝城僧曇秀來惠州見東坡坡曰山中人見公還必求)
(土物何以應之秀曰鵝城清風鶴嶺明月人人送與東/坡白鶴新居上梁文鵝城萬室錯居二水之間鶴觀一)
(峯獨立千巖之上夢歸惠州白鶴山居詩鵝城亦何有/偶拾鶴毳遺又鵝城見諸孫貧苦我為傷斗俗作㪷毛)
(氏曰考工記一豆注當作斗豆即古斗字左傳豆區鍾/釜當作斗後人誤作俎豆之豆讀之今俗書作㪷葢訛)
(併耳餘/見前)鱷穴淵深(鱷湖在惠州豐湖南小而深亦曰鱷/池東坡云西新橋下舊名鱷湖葢嘗)
(有蛟鱷/之類)飽惠州之飯讀淵明之詩兹亦竒矣(讀當作和/山谷跋子)
(瞻和陶詩詩云子瞻責嶺南時宰欲殺之飽喫惠州飯/細和淵明詩彭澤千載人東坡百世士出處雖不同氣)
(味乃/相似)使渤海之民沾宣帝之化所願學焉(龔遂傳宣帝/即位渤海左)
(右郡盗賊並起上以遂為渤海太守問何以息其盗賊/遂對曰海濱遐逺不霑聖化其民困于饑寒而吏不恤)
(故盗弄陛下之/兵于潢池中耳)恭惟某官佐王經邦(周禮以佐王均邦/國疏王不獨治故)
(云佐王尚書論道經/邦孔傳經緯國事)量能授職雖馬勃牛溲兼收並蓄
何所不容(見/前)然蠅營狗茍驅去復來奚其為政(送窮文/朝悔其)
(行暮已復然蠅營/狗茍驅去復還)凡干内補悉與外除求仁得仁我則
異於是以德報德公其許之歟某尚逺戍期敢忘政學
(左傳子産曰僑聞學而後/入政未聞以政學者也)一麾乃出守孰非大丞相之
恩庶民所以安願課良刺史之效(俱見/前)
　　除武岡通判謝丞相
散人細滿干續食於夲朝(荘子散人又惡知散木新唐/書隱逸傳陸龜䝉字魯望居)
(于甫里不乗車升舟設蓬齎束書茶竈筆牀釣具徃來/時謂江湖散人南史宋文帝元嘉時守宰以六期為斷)
(及宋末以治民之官六年過久乃以三年為斷謂之小/滿齊武帝永明元年宋末以治民之官六年過久乃以)
(三年為斷謂之小滿而遷換去來又不能依三年之制/詔自今一以小滿為限武帝紀徴吏民有明當世之務)
(習先聖之術者縣/次續食令與計偕)宰物曲成特轉丞於支郡(鼂錯傳削/其支郡師)
(古曰支郡在國之四邊者也宋史職官志昔者興國初/詔廢支郡出于一時十國為連周法斯在一道署使唐)
(制可尋至若號令之行風教之出先及于府府以及州/州以及縣縣以鄉里自上而下由近及逺支郡之不可)
(廢也明矣宜復置支郡𨽻于大府韓詩漢刑支郡黜東/坡啓得請支郡僃負屬城又重使一夫之不獲特捐支)
(郡以/見收)詎能希展足之驥頼未廢病顙之駒(俱見/前)愧溢情
顔感踰分願伏念某平沉庸俗全抱拙疎骨相既屯乏
雲雷經綸之學(呉志虞翻字仲翔孫權以為騎都尉數/犯顔諫爭權不能容又性不恊俗多見)
(謗毁坐徙丹陽涇縣復徙交州翻别傳翻放棄南方云/自恨疎節骨體不媚犯上獲罪韓詩久欽江總文才妙)
(自嘆虞翻骨相屯昜雲雷屯君子以經/綸注君子經綸之時杜詩雲雷屯不已)丘園自賁非河
漢黼黻之文(昜賁于丘園束帛戔戔疏丘園是質素之/處于此施飾不華侈費用則所束之帛戔)
(戔衆多也劉峻廣絶交論舒/向金玉淵海卿雲黼黻河漢)猥䝉養士之仁濫綴教胄
之屬(謂國/録)經笥之嘲未發謗篋之惡已盈(俱見/前)先生學
雖勤言雖多譽難酬毁(進學觧先生學雖勤而不由其/統言雖多而不要其中文雖竒)
(而不濟於用行雖/修而不顯于衆)相國禮之過知之至罪止從疑(見/前)俾
奉叢祠(陳勝傳廣之次所旁叢祠中師古/曰叢謂草木岑蔚處也祠神祠也)實為寛典掘
雲而破嵽嵲歸尋黄獨之苖(嵽音迭嵲音孽韻會嵽嵲/山高貌杜詩凌晨過驪山)
(御榻在嵽嵲韓詩掘雲破嵽嵲採月漉坳泓注嵽嵲山/小而不安貌杜詩黄獨無苖山雪盛短衣數挽不掩脛)
乗月而弄潺湲飽飲紅泉之水(紅泉在撫州府城西三/十二里銅山下謝靈運)
(詩乗月弄潺湲/又石磴冩紅泉)倏三周於歲籥(東坡集屢/更歲籥)冐一問於化
甄兹䝉天恩俾貳斗壘都梁樂土(都梁城在武岡州東/五里長沙定王子封)
(都梁矦國于此都梁山在武岡州東一百三十里都梁/水出武岡州西南武岡漢為都梁夫夷二縣地詩逝將)
(去汝適/彼樂土)巫水舊磻(栁文巫/水之磻)崇寧㧞縣而升軍甫百餘歲
(宋崇寧四年以郡州疆境廣漠/析武岡綏寧二縣置武岡軍)嘉定揠僉而置倅方一
二員及𤓰之戍雖遙種漆之謀有待(樊宏傳宏父重字/君雲營理産業物)
(無所棄嘗欲作器物先種梓漆時人嗤之然/積以歲月皆得其用向之笑者咸求假焉)威為龍蛇
恩為赤子當贊郡條(韓文以武則忿以憾以恩月積/而肆一以為赤子一以為龍蛇)小
不虺蜮大不鯨鯢仰憑國力(栁文武岡銘序由公之仁/小不為虺蜮大不為鯨鯢)
(恩重事持/不邇而逺)恭惟某官得聖之任為帝者師(張良傳以三/寸舌為帝者)
(師東坡集才惟/王佐學夲帝師)父子繼世三公邁史丹仕漢朝之績(史/丹)
(傳贊史丹父子相繼高以重厚位至三公丹之輔導/副主掩惡揚羙傳會善意雖宿儒逹士無以加焉)明
良慶會六字紹越王輔孝廟之勳(宋史史浩傳浩治第/鄞之西湖上建閣奉)
(兩朝賜書又作堂上為書明/良慶會名其閣舊學名其堂)鹽梅水火鼎實惟和粉米
繡絺衮章亦别(俱見/前)存竹頭於舸艦(陶侃傳時造船木/屑及竹頭悉令舉)
(掌之咸不解所以及桓温伐蜀以/侃所佇竹頭作丁装船詳别見)拾桐尾而宫商(見/前)念
椎鈍之無他嘆陸沉之已久(荘子方且與世違而心不/屑與之俱是陸沉者也注)
(人中隱者譬無水而沉儲光羲詩王屋嘗逺遁/伊川復陸沉杜詩反朴時難遇忘機陸易沉)日月出
矣時雨降矣將令萬物之得宜(莊子日月出矣而爝火/不息其於光也不亦難)
(乎時雨降矣而猶浸灌/其於澤也不亦勞乎)江漢濯之秋陽暴之寧忍匹夫
之不獲因其素出於門下使之姑試於治中某敢不滌
濯其心靖共爾位思稱屏星之重(俱見/前)圖為杯水之清
(隋書循吏傳趙軌為齊州别駕在州四年考績連最徴/入朝父老相送者各揮涕曰公清若水請酌一杯水奉)
(餞軌受/而飲之)魚尾既頳詎敢竭斗升於東海(頳音檉説文赤/色也夲作䞓詩)
(魴魚䞓尾王室如燬通作竀左/傳如魚竀尾注魚勞則尾赤)烏頭可白儻或憐三匝
於南枝(燕丹子燕太子丹質於秦秦遇之無禮不得意/欲歸秦王不聽謬言曰令烏白頭馬生角乃可)
(丹仰天嘆烏即白頭馬為生角/秦王不得已而遣之餘見前)
　　除武岡通判謝宣參政(繒/)
祝釐秩滿干續食於大鈞(釐説文福也封禪書文帝制/曰祝釐者歸福于朕百姓不)
(與焉自今祝致敬母有所祈師古曰釐夲字作福假借/用耳音同僖武帝紀縣次續食令與計偕注令所徴之)
(人與上計者俱來/而縣次給之食)宥過恩深俾轉丞於小壘(尚書宥/過無大)得
逾劵外(莊子劵内者行乎無名劵外者志乎期/費山谷詩人生但安樂劵外豈無力)愧益情
涯伏念某全蹈拙疎見謂庸俗(趙充國傳/見謂忠謹)乾愁漫解初
非了事之癡(韓詩乾愁漫解坐自累與/衆異趣誰相親餘見前)虛警空悲直坐
信書之誤(韓詩離離挂空悲戚戚抱虛警/栁詩信書成自誤經事漸知非)偶䝉灮範擢
糾成均(糾吉酉切察也謂/為學錄詳見前)韓愈乏赤箭之材徒勞晨入
(進學解國子先生晨入太/學又赤箭青芝詳别見)鄭虔荒蒼苔之屋端合早歸
(杜詩先生早賦歸去/來石田茅屋荒蒼苔)獲領叢祠(見上/條)允為寛典青精可
飯居然乏大藥之資(杜詩豈無青精飯使我顔色好苦/乏大藥資山林跡如掃學林新編)
(云陶隱居登眞訣有乾食青精䭀飯其法即南燭草浸/米烝飯㬥乾其色青如􁁉珠食之延年丹書抱陽山人)
(藥證曰夫大藥者湏鍊沙中汞能取/鉛底金黄芽為根蔕水火鍊功深)黄獨無苖聊爾託
長鑱之寄(杜詩長鑱長鑱白木柄我生託子/以為命黄獨無苖山雪盛詳見前)三年於此
百念蕭然誰為推轂之言忽有題輿之命(並見/前)青袍朝
士之最困遽借牙緋(杜詩青袍朝/士最困者)黄紙除書之無名特
加齒録(白樂天詩緑醅新酎嘗初熟黄紙除書到不知/又紅旗破賊非吾事黄紙除書無我名王濬傳)
(有二孫過江不見齒録沈佺期囘波詞姓名/雖䝉齒錄袍笏未賜牙緋此聮葢用其語)雖尚俟數
年之戍亦強名半刺之官(常清净經吾不知/其名強名曰道)伏遇某官
弼亮天工辨章人物(後漢書劉愷傳職在辨章百姓宣/羙風俗班固傳惇睦辨章之化洽)
(鄭𤣥注辨别也章明也元周密癸辛雜志人呼平章為/辨章見尚書大傳第一曰辨章百姓百姓昭明史記則)
(又以為便章百姓韓文公袁/氏先廟碑亦用辨章二字)贊一氣洪鈞之槖籥(槖籥/音託)
(藥老子天地之間其猶槖籥乎虛而不屈/動而愈出注槖籥中空虛又能有聲氣)覃萬間廣厦
之帡幪天地為鑪造化為工力扶公道江漢以濯秋陽
以㬥洞見物情閔其嘗誨館下之諸生使之姑試治中
之别駕初無驥足之可展始見牛溲之不遺(俱見/前)某敢
不銘骨鏤心(曹植責躬表臣自抱釁歸藩鏤肌刻骨栁/文銘心鏤骨無報上天杜詩食恩暫鹵莽)
(鏤骨抱/酸辛)洗膓滌胃(南齊書竺景秀以過繫作部荀伯玉/曰使得自新必吞刀割膓飲灰洗胃)
(帝釋/之)七年之病三年之艾未容急禄以代耕百畞之田
五畞之桑且合力田而報國
　　除武岡通判謝葛僉書(洪/)
奉祠秩滿學干禄於天朝(韓文流聲/實于天朝)起廢恩深轉為丞
於斗壘(史記太史公自叙春秋補敝起廢栁文今兹是/州起廢者二焉東坡詩今年聞起廢山谷詩諸)
(公起廢/自林泉)自匪推當時之轂何由題仲舉之輿拜渥自天
歸恩有地伏念某材眞無似命亦不猶(並見/前)糞壤孤豚
初豈願犧於太廟(史記莊子傳子獨不見郊祭之犧牛/乎養食之數歲衣以文繡以入太廟)
(當是之時雖欲為孤豚豈可得乎韓詩孤/豚眠糞壤不慕太廟犧糞壤二字出此)榆枋斥鷃抑
難附鳯於高岡(莊子我决起而飛槍榆枋時則不至而/控於地而已矣又斥鷃笑之法言附鳯)
(翼詩鳳凰鳴矣于彼髙/岡梧桐生矣于彼朝陽)弗能藏畔以自埋(莊子是自埋/于民自藏于)
(時注修田農之業/是隱藏于隴畔)猥取入朝之見妬(鄒陽傳女無羙惡/入宫見妬士無賢)
(不肖入/朝見嫉)館下之誨言未既粗免嘲師(見/前)臺中之評品為
傾渠能原毁(昌黎言箴臺中之評人反以/汝為傾又有原性原毁等篇)兩年雲卧(鮑/昭)
(詩雲卧恣天行謝靈運詩披雲卧石門杜詩雲卧衣裳/冷李詩雲卧游八極又雲卧從所適又雲卧歸丹壑又)
(雲卧起/咸爭)百念氷銷負米為身飽只増於多感(杜詩負米/晚為身每)
(食臉/必泫)析薪無子賤亦覺其有涯任諸公臺省之登甘此
士江湖之落(並見/前)獨嘗侍夫子之履舄(舄􁚜也古今注/以木置􁚜下乾)
(腊不畏泥濕故曰舄三禮/圖複下曰舄單下曰履)頗辱知小人之肺肝方通國
稱匡章之非乃逄人説項斯之善士固伸於知己況受
殊知身未可以許人詎容弗許伏遇某官四朝元老一
代眞儒(並見/前)自治治人所學皆周孔之學(法言先自治/而後治人之)
(謂大器韓詩生平企/仁義所學皆周孔)先覺覺後斯民即堯舜之民從容
取日於虞淵(吕温狄梁公立廬陵王傳贊取日虞淵洗/光咸池濳授五龍夾之以飛於休梁公社)
(稷之臣濡迹應變與唐屈伸妖虹横/夭鳴牝專晨獨立大道指南生人)談笑作霖於商野
耆壽俊在服精神眞足以折衝(尚書罔或耆壽俊在厥/服李尋傳夲疆則精神)
(折/衝)敉寧武圖功夙夜密陪於基命(尚書以于敉寧武圖/功孔傳翼佐我周用)
(撫安武事謀立其功詩夙夜基命宥密注基始/命信宥寛密寧也早起夜卧行寛仁安静之政)獨念江
濤之如此深思人物之眇然(並見/前)與其倚信於詐忠(張/湯)
(傳狄山曰臣固愚忠若/御史大夫湯乃詐忠)不若收羅於戇直(汲黯傳甚矣/汲黯之戇也)
(又汲黯之正直賈捐之/傳置之爭臣則汲直)留何蕃於太學昔誰從祭酒之
言(昌黎何蕃傳太學六館之士百餘人以蕃之義行言/於司業陽先生城請諭留蕃於是太學闕祭酒會陽)
(先生出道/州不果留)處士元以治中今端出將軍之力有感在此
無謝得乎某敢不銘鏤殊私激昂晚節且忍饑而待麨
(俱見/前)無乞酒而厭漿(袁子正書太歲/在酉乞漿得酒)不利走趨梅福難
班於文石(韓文佩玉長裾不利走趨/梅福傳願壹登文石之陛)尙能拜起李臯願
踔於武岡(黄霸傳許丞亷吏雖老尚能拜起送迎正頗/重聽何傷韓文曹成王碑國良以武岡叛正)
(以討良為事從一騎踔五/百里抵良壁盡降其軍)
　　代衛太社(樸/)除袁州通判謝丞相(袁州秦屬九江/郡漢屬豫章郡)
　　(孫呉及晉兼屬安成郡隋於宜春縣置袁州因袁/山為名大業初改為宜春郡唐初復置袁州屬江)
　　(南道開元間屬江南西道天寳初復為宜/春郡乾元初仍為袁州宋因之互見後)
徼恩改秩義難社下之留乞闕養親許待治中之次川
藪密藏其汙疾帡幪曲免於震凌終始生成後先超躐
全出大鈞坱北之造請陳小子狂簡之章伏念某天巧
素慳地寒寡挾父書是讀願再續於世科(並見/前)門䕃可
羞空屢偕於計吏(宋史選舉志眞宗大中祥符二年以/門䕃授京官年二十五以上求差使)
(者令于國學受業及二年審官院/與判監官考試其業乃以名聞)﨑嶇三仕踸踔七階
(選人七階廸功修職從仕從/政文林儒林承直詳見前)獨䝉公相之憫憐(宋朱彧/可談云)
(祖宗故事宰相呼相公節度使帶開府儀同三司元豐/官制前同中書門下平章事亦呼相公謂之使相三公)
(正眞相之任呼公相尚書改令㕔為公相㕔蔡京首以/太師為公相其子攸自淮康軍節度使除開府儀同三)
(司遂父呼公相子呼相公時傳京父子入侍西宴上云/相公公相子京對云人主主人翁其際遇如此老學菴)
(筆記菴京為太師賜印文曰公相之印因自稱公相童/貫亦官至太師都下人謂之嫗相杜牧詩我家公相家)
(劍佩常/丁當)不翅子姪之覆育燕巢於幕方欣得近於樓臺
魚濳在淵敢望上汚于池沼乃辱綴太常之屬亟令脱
小宰之銓(並見/前)計校平生擢髪固難於數罪(韓詩計較/平生事殺)
(却理亦宜范雎傳擢賈之/髪以贖賈之罪尚未足)躋攀分寸吹毛宜速於求疵
(韓詩躋攀分寸不可上前漢書有司吹毛求疵後漢書/杜林傳吹毛索疵詆欺無限四子講德論莫不肌栗慴)
(伏吹毛求疵/益施螫毒)牽牛自分於奪牛失馬敢期於得馬適嚴
君之引疾從神圉而祝釐(並見/前)懐眷戀庭闈之情欲甘
啜菽(禮記啜菽飲水盡其懽斯謂之孝注菽大豆也熬/豆而食曰啜啜菽飲水以菽為粥以常啜之飲水)
(更無餘物/以水而已)願出宰山水之縣少徯及𤓰(韓詩出宰山水/縣讀書松桂林)
忽䝉一陶之仁超陞半刺之任(並見/前)宜春多勝葢具見
韓昌黎之詩(韓詩莫以宜春/逺江山在勝遊)爾袁得賢亦足考李㤗伯
之記(李泰伯袁州學記今代遭聖神爾袁/得賢君俾爾由庠序踐古人之跡)詎應伐輻(詩/坎)
(坎伐輻兮寘之河之側兮注坎坎伐檀聲輻檀輻也君/子不得進仕坎坎然身自斬伐檀木欲以為輪輻之用)
猥玷題輿收之沸湯烈火之中分以清風明月之寄子
來幾日我有二天伏念某官心契禹臯道侔伊吕書汾
陽二十四考事方半於古人取河朔一百餘州功已高
於今日璇璣密運而屢躋豐稔寳玉來歸而重見泰平
(寧宗嘉定十三年鎭江副都統翟朝/宗以恭膺天命之寳來獻詳見前)時惟萬世永頼之
功尚恥一夫不被其澤老老㓜㓜皆重費於保全(東坡/集顧)
(已于時齟齬于/人費力保全)子子孫孫將奚為而報稱某敢不銘恩
鏤膂圖報誓心肉骨之卵翼之可坐須於泥軾(左傳所/謂生死)
(而肉骨之也又勝如卵予翼而長/之黄霸傳泥于軾前以章有德)吹嘘是披拂是尚終
託於化鑪(見/前)
　　除兩浙運幹謝丞相
掃門執贄曽干相國之知(見/前)得闕登畿俾贊使家之畵
(選詩結綬登王畿韓/詩州家申名使家抑)免待及瓜之次足寛索米之憂頓
令小人之屬饜實感大鈞之坱圠伏念某學落不殖器
窳無竒(並見/前)一科玷鄉老之賓(周禮地官司徒鄉大夫/之職三年則大比攷其)
(德行道義而興賢者能者鄉老及鄉/大夫帥其吏與其衆寡以禮禮賓之)三仕作諸侯之客
(杜詩甫也諸矦老賓/客又早作諸矦客)鉥心擢胃僅成抽黄對白之文(貞/曜)
(先生墓誌其為詩劌目鉥心刃迎縷解鉤章棘句搯擢/胃腎神施鬼設間見曽出乞巧文抽黄對白啽哢飛走)
歴井捫參安識泛綠依紅之樂(見前心胃井/參四宿名)既脱岷峨
之險(岷山在成都之西青城山是也/峨山在成都西南峨眉山是也)復罹嬴博之悲(禮/記)
(延陵季子適齊於其反也其長子死葬於/嬴博之間注嬴博齊地今泰山縣是也)兩年甫詣於
選曹百拙難營於近禄獨䝉三握髪之遇許垂一舉手
之恩(並見/前)嚴徐奮飛共勸枚臯之且忍(韓詩東馬嚴徐/已奮飛枚臯即)
(召窮/且忍)歸張嗟悼或疑東野之無成(韓詩況承歸與張二/公迭嗟悼青冥送吹)
(嘘強箭射魯縞胡為/久無成更以歸期告)適聞掾屬之虛實在神臯之近(文/選)
(實為地之奥區神臯注/神者羙言之澤畔曰臯)冐為冶躍(見/前)便辱陶成滿腹飲
河止冀斗升之水(莊子偃䑕飲河不過滿腹又/豈有斗升之水而活我哉)舉頭見
日乃依尺五之天(韓詩舉頭看白日泣涕下沾襟杜詩/爾家最近魁三象時論同歸尺五天)
(公自注俚語曰城/南韋杜去天尺五)禄足代耕政堪學製十年出幕或笑
未了公事之癡(杜詩十年出幕府自可持旌麾/傅咸傳生子癡了公事詳見前)三命循
牆可無不入帝城之恨(陳咸傳王音輔政信用陳湯咸/數賂遺湯予書曰即䝉子公力)
(得入帝城死/不恨餘見前)孰披拂是遂濟登兹(並見/前)恭惟某官坤厚
承天(昜地勢坤君子以厚德載/物又至哉坤元乃順承天)謙平稱物(昜地中有山/謙君子以裒)
(多益寡稱/物平施)作典寳於俘寳之日共知出伊尹之功(書序/夏師)
(敗績湯遂從之遂伐三朡俘厥/寳玉義伯仲伯作典寳詳見前)書得玉於竊玉之餘益
足表魯公之德(春秋定公八年冬盗竊寳玉大弓九年/夏得寳玉大弓左傳書曰得器用也凡)
(獲器用曰得得用焉曰獲史彌逺封魯公按宋史寧宗/嘉定十五年春正月御大慶殿受恭膺天命之寳詳見)
(前/)不然肅愼底貢之舉(國語昔武王克商通道于九夷/八蠻肅愼氏貢楛矢石弩以分)
(大姬配虞胡公/而封諸矦于陳)曷在君奭為保之時(史記召公為/保周公為師)帝於
一二日之幾誕敷文德(尚書帝乃/誕敷文德)公其億萬年之敬肅
將祗歡(尚書公其以予萬億年敬/天之休又公功肅將祗歡)必令四夷之來王亦
惟九德之咸事賜之大禮之過知之至豈終捐已爨之
桐視所以觀所由察所安姑使作向陽之木(並見/前)所慚
小物(尚書克/勤小物)亦累曲成(繫辭曲成萬/物而不遺)某敢不欽乃攸司
(尚書欽乃攸/司慎乃出令)事從其長(周禮大事則從其/長小事則專逹)合東西而贍
使節思漕波尺地之通(杜詩川合東西瞻使節韓詩/通波非難圖尺地易可漕)敬
蚤夜以從祝規俟洪鈞一氣之轉(昌黎送石處士序先/生起拜祝辭曰敢不)
(敬蚤夜以求從祝規於是東都之人咸/知大夫與先生果能相與以有成也)
　　除兩浙運幹謝俞樞密(應符/)
十年幕府公事未了於癡兒(見上/條)千里邦畿幹譽又思
於傖父(易幹父之蠱用譽注以柔處尊用中而應承先/以斯用譽之道也韻會傖音與棖同呉人罵楚)
(人曰傖晉陽秋云呉謂中州人曰傖左思傳/此間有傖父欲作三都賦廣韻楚人别種)不失依蓮
之職足寛索米之憂一陶甚恩三沭以謝恭惟某官基
命夙夜勱相國家敉寧武圖功茂展同寅之略任舊人
共政共期先甲之孚迓寧人遺寳之休受匈奴奉珍之
賀(並見/前)俾予從欲以治𤣥圭足可以告功(尙書禹錫𤣥/圭告厥成功)
惟公克成厥終大器益思於自治(法言先自治而後/治人之謂大器)昆
夷喙矣烝徒楫之思無競之維人圖有辭於永世(並見/前)
伏念某百無象似(曽南豐詩㴱愧/薄材無象肖)獨有駑庸已知咋舌
以悔狂(史記灌夫傳齚舌/自殺注齚齧也)無敢刺口而論事(韓詩彼皆/刺口論世)
(事有力未/免遭驅使)詎意贊木牛之運(見/前)乃猶用芻狗之陳(莊子/夫芻)
(狗之未陳也盛以篋衍巾以文繡尸祝齋戒以將之/及其已陳也行者踐其首脊蘇者取而爨之而已)城
南巷窮漫云去天之尺五(韋曲杜鄠近長安諺曰城南/韋杜去天尺五山谷詩城南)
(窮巷有佳人不/索賓郎常晏食)江西轍涸亦惟乞水之斗升然或䝉二
三執政之知猶可僃八百除吏之數(並見/前)小枝巻曲而
不中詎容詰匠氏而杙楹(莊子吾有大樹人謂之樗其/大夲擁腫而不中繩墨其小)
(枝巻曲而不中規矩立之塗匠者不顧韓文是所謂/詰匠氏之不以杙為楹杙橜也楹柱也杙小而楹大)大
鈞坱圠而無垠儻或陶河濱之苦窳(史記舜陶河濱河/濱器皆不苦窳)
否則安倉庫之氏(王嘉傳孝文時吏居官者或長子孫/以官為氏倉氏庫氏則倉庫吏之後)
(也言為/監倉)亦願甘盆盎之中(簡齋詩盆盎三年裡詩篇四/海傳注晁無咎謫監信州酒)
(日和東坡梅花詩落身麴糵盆盎/裏晨對梅花無酒温言監海務)客燕差池曽辱捲簾
之顧(杜詩秋燕已/如客餘見前)病駒局促更希膏鬛之恩(河東起廢/答或膏其)
(鬛或劘其脽御夫盡/飾然後敢持詳見前)
　　代衛機宜(樸/)謝史丞相
偕計吏於外臺未能拾紫(後漢書謝夷吾傳尋功簡能/為外臺之表晉書陳頵傳刺)
(史銜命國之/外臺餘見前)司閒曹於内幕乃使奉親抜之墨水之餘
(開寳通禮北齊朝會儀諸郡守勞訖遣陳士儀字有謬/誤及書跡濫劣者必令飲墨水一升杜氏通典北齊選)
(舉多㳂後魏之制其課試之法字有脱誤者呼起立席/後書有濫劣立飲墨水一升東坡詩麻衣如再着墨水)
(眞可飲注梁試進士/不中程者飲以墨水)付以青氊之舊請裁小牘少謝大
鈞(並見/前)惟國家重謀帥之權(左傳晉/謀元帥)故子弟許主書之
辟豈惟機事(繫辭幾事不/密則害成)宜有司存亦將培德而蓄材
欲使象賢而趾美(韓文若既自克自敬勤/及先人存趾美成進士)當建炎多壘
之日實等諮謀洎紹興偃革以來始逃僉擬(高宗建炎/四年改元)
(紹/興)似若取禾於不稼(詩不稼不穡胡/取禾三百廛兮)然當肯播于厥菑
(尙書厥父菑厥子/乃弗肯播矧肯穫)如某者百拙無堪一愚自信恥襲懐
繃之簮笏妄希弓冶之箕裘豈知下俚之音(並見/前)不中
儀曹之度(六典魏晉宋齊梁陳後魏北齊有儀曹郎鄭/谷詩小儀澄澹轉中儀禮記用器不中度不)
(粥于市兵車不/中度不粥于市)能門有矜式也獨無君貺之科(宋史王/拱辰字)
(君貺開封咸平人元名拱壽年十/九舉進士第一仁宗賜以今名)有司豈枉我哉姑利
齊生之器(昌黎送齊皥下第序齊生之兄為時名相出/藩于南朝之碩臣皆其舊交齊生舉進士有)
(司用是連枉齊生齊生不以云乃曰我之未至/也有司其枉我哉我將利吾器而俟其時耳)欲返邯
鄲之歩(莊子子獨不聞夫壽陵餘子之學行於邯鄲與/未得國能又失其故行矣直匍匐而歸耳注邯)
(鄲趙/國都)更為湘水之行適侍親闈既移他鎭姑求筦庫之
節以慰倚門之思(見/前)敢意甄收曲加器使猥從新府(王/勃)
(滕王閣詩序南昌/故郡洪都新府)復得舊除畫棟朝雲此非吾事(王勃/滕王)
(閣詩畫棟朝飛南浦/雲珠簾夕捲西山雨)短檠夜雨適與心謀(韓詩長檠八/尺空自長短)
(檠二尺便且光此時提擕/當案前看書到曉那能眠)不勞奔走於顔行(嚴助傳逆/執事之顔)
(行文穎曰顔行猶雁行在前行/故曰顔也師古曰行胡郎反)賸可周旋於膝下碧幢
整睱更無可奉之文書綵服雍容此外何求於造化(杜/詩)
(綵服日向庭闈趨又朝/夕高堂念應宜彩服新)兹葢伏遇某官道先民覺忠結
主知嶽立八年(李詩多君秉古/節嶽立冠人曹)淵澄百揆收公道於廟
堂之上用必惟人散和氣於宇宙之間動無棄物遂令
太史馬牛之走(見/前)來觀旌陽雞犬之飛(許遜字敬之汝/南人舉孝亷拜)
(蜀旌陽令尋以晉室棼亂棄官東歸以東晉孝武帝太/康二年八月一日於洪州西山舉家四十二口抜宅上)
(昇雞犬亦/隨飛去)某敢不増所未能求為可貴孝友施政當思
令德之君陳(尚書君陳惟爾令德孝恭/惟孝友于兄弟克施有政)法令為師肯作
無能之薛惠(薛宣傳宣子惠為彭城令宣從臨江遷至/陳留過其縣宣心知惠不能留彭城數日)
(終不問惠以吏事惠自知治縣不稱宣意遣門下掾送/宣至陳留令掾進見自從其所問宣不教戒惠吏職之)
(意宣笑曰吏道以法令為師可問而知及能與不/能自有資材何可學也衆人傳稱以宣言為然)
　　代衛機宜(樸/)謝陳憲(天宜/)
贅員内幕漫為寸禄之謀(左太冲詩外望無/寸禄内顧無斗儲)受察外臺
忝與一人之數(平原君傳今少一人願君即以遂備員/而行矣韓文朝取一人焉拔其尤餘見)
(前/)可無竿牘自逹姓名伏念某學未之方仕非能信呻
其佔畢頗不後于衆人(並見/前)觀我朶頥終未聞于大道
(易舍爾靈龜觀我朶頥象曰觀我朶頥亦不足貴也注/朶頥嚼也朶是動義靈龜喻已之明徳朶頥謂朶動之)
(頥以嚼物/喻貪惏也)屠龍有志(見/前)畫虎何功(馬援傳所謂畫虎/不成反類狗者也)爨
無欲清遂強隨於計吏(莊子吾食也執粗而不臧爨無/欲清之人吾今朝受命而夕飲)
(氷吾其内熱與注對火而不思涼明其所饌儉薄也/所饌儉薄而内熱飲氷者誠憂事之難非羙食之為)貨
不中度竟見黜於儀曹(見上/條)姑求筦庫之官以慰倚門
之望敢圖申令復使主書臺隍枕夷夏之交有嚴屏翰
(王勃滕王閣詩序臺隍枕夷/夏之交賓主盡東南之羙)户庭得湖山之外亦簡文
書(韓文令修于庭户數日之間/而人自得于湖山千里之外)姑從容膝下之歡且增
益胷中之學幸孰大此端有由然恭惟某官器宇浚明
風猷凝逺自其不辭小官於州縣已具可以大受之規
模(模通作摹説文規也韻會規倣也高帝紀規摹𢎞逺/鄧展曰若畫工規模物之摹韋昭曰正圓之器曰規)
(摹者如畫工未施采事摹之矣師/古曰取喻用摹謂立制垂範也)暨宅牧于南交(尚書/宅南)
(交又宅/乃牧)果馳聲於北闕(北山移文馳聲九州牧高帝紀/立東闕北闕師古曰未央殿雖)
(南嚮而上書奏事謁見之徒皆詣北闕公/車司馬亦在北焉是則以北闕為正門也)帝念江右俗
近嶺陬非得持斧之繡衣(武帝紀遣直指使者暴勝之/等衣繡衣持斧分部逐捕)
莫戢弄兵之赤子(龔遂傳陛下赤子弄陛/下之兵於潢池中耳)濡轡甫驅於
駱馬(詩六轡如濡又我馬維/駱注如濡言鮮澤也)埋輪已讋於豺狼(張綱傳/漢安元)
(年遣八使循行風俗餘人受命之部而綱獨埋其車輪/於洛陽都亭曰豺狼當路安問狐狸讋質渉切音與浙)
(同説文失氣言也張湯/傳羣臣震讋或作攝)翠羽浮雲便作絳宫之想紅旗
破賊即觀黄紙之除(白樂天詩紅旗破賊非/吾事黄紙除書無我名)某有愧伐
檀之官(詩事伐檀刺貪也在位貪鄙無/功而受禄君子不得仕進焉)莫施横草之力
(見/前)尙徼餘芘惠及閒曹子弟亦何預人聊復爾耳(謝𤣥/傳謝)
(安嘗戒約子姪因曰子弟亦何預人事而正欲使其佳/𤣥答曰譬如芝蘭玉樹欲使其生於庭階耳阮咸傳未)
(能免俗聊/復爾耳)孝友是亦為政幸卒教之
　　代衛機宜謝樓提舉(起同前/)
恭惟某官昭代儒宗(杜詩昭代麒麟閣何人第一功劉/向傳仲舒為世儒宗師丹傳丹經)
(為世儒宗德為/國黄耉詳見前)清朝壽俊(李詩更奏/逺清朝)精神灑落光風霽
月之標(張九齡詩灑落出重雲山谷濓溪詩序舂陵/周茂叔人品甚高胷中灑落如灮風霽月)翰
墨淋漓貯霧含雲之筆(栁河東楊尚書寄郴筆詩截玉/銛錐作妙形貯雲含霧到南溟)
自三年之博士(韓文三年博/士冗不見治)盍旬日以封矦(車千秋傳/千秋無他)
(材能術學又無伐閲功勞特以一言/寤意旬月取宰相封矦世未嘗有也)行莫為乎王留去
孰如於公猛兩轓焜燿久游康樂之城(謝靈運封康樂/公為臨川内史)
六轡委遲遂訪右軍之宅(詩四牡騑騑周道倭遲倭夲/作委於危反倭遲歴逺之貌)
(王右軍宅在撫州府/治東即今府學是也)散積倉於南畞蘇涸轍於西江皇
華寧久於馳驅清切即司於獻納(並見/前)
　　代衛機宜謝陳知府(起同前/)
恭惟某官天韻浚明風猷膚碩早參諸彦孰如棠棣之
華(杜詩入幕/諸彦集)徧閲後生不起積薪之嘆民庸既茂朝績
亦高居然專城尚此斂惠田疇之成子産既永歌之(並/見)
(前/)朝廷之知弱翁行且召矣(魏相傳遷揚州刺史考案/郡國守相多所貶退相與)
(丙吉相善時吉為光禄大夫予相書曰朝廷已深知弱/矦治行方且大用矣願少愼事自重藏器於身相心善)
(其言為/霽威嚴)
　　代王支鹽謝丞相(定辟差/)
投光範之書方委身於鑪錘(錘主蘂切鍛器莊/子在鑪錘之間)從英簜
之辟許效役於牢盆(周禮以英蕩輔之注蕩當為帑謂/以函器盛此節或曰英蕩畫函漢)
(食貨志募民自給費因宫器作鬻鹽官與牢盆蘇林曰/牢價直也今世人言顧手牢如淳曰牢廪食也古者名)
(廪曰牢盆鬻鹽盆也劉禹錫崔公倕碑公幹池/鹽于蒲修牢盆謹衡石煎和既精斂散乃盈)既無待
闕之淹又有便家之樂小人屬饜足以行矣大均坱圠
於是見之伏念某赤城迂儒白屋賤士(並見/前)徃歲從獨
湖之學難強附於同門中年題慈恩之名偶適逢於當
軸(田千秋傳贊當軸處/中括囊不言餘見前)然雖生三台之下未及望六符
之光(東方朔傳願陳泰階六符注泰階三/台也每台二星六符六星之符騐也)供簿四方師
友粗稱其愿慤貳令一邑臺府過謂之亷勤其如通籍
之章難及守株之士(並見/前)百拙自安於到部諸公或勸
其千堂馬勃牛溲妄作兼收之想(見/前)龜毛兔角理無速
就之期(書云商紂之時蔡生毛毚生角童謡曰彼毛者/貂而龜也毛彼角者鹿而兔也角占者謂干戈)
(將起尋果有武王之事述異記商紂時大龜生毛兔生/角兵甲將興之兆山谷詩截斷中流爭一句不離兔角)
(與龜毛東坡詩刮毛/龜背上何時得成氊)姑安轅下齷齪之蹤(見/前)徃守海瀕
廣斥之𣙜(尙書海濱廣斥厥貢鹽絺孔傳濱涯也言復/其斥鹵疏鹵鹹地也東方謂之斥西方謂之)
(鹵/)頗聞此職夲亦在遴選之中偶遂爾私兹端出曲成
之賜感恩厚甚無謝可乎伏遇某官世濟王勳(周禮司/勳王功)
(曰勳注輔成/王業若周公)家傳相業從容而餁百度談笑而羈四夷
斷度收羅細桷大杗之各得(栁文然後斷度收羅捎危/顚芟繁柯乗水潦之波以)
(入于河而流焉韓文大木為杗細木為/桷各得其宜施以成室者匠氏之工也)滌濯剗磢精金
頑礫之自分(剗楚簡切削也磢通作㼽楚兩切説文磋/垢瓦石以碎瓦石去垢韓文濯滌剗磢磨)
(滅瑕/垢)毎隨物以賦形常量能而授職憐其乏泛水依紅
之質(見/前)姑且贊熬波出素之司(南史張融傳融作海賦/文辭詭激以示顧顗之)
(顗之曰卿此賦實超𤣥虛但恨不道鹽耳融即求/筆注曰漉沙搆白熬波出素積雪中春飛霜暑路)庶羨
地征(周禮以土均之法辨五物九等制天下之地征以/作民職以令地貢以斂財賦以均齊天下之政)
無棄天産(周禮以天産作隂德以中禮防之以地産作/陽德以和樂防之鄭注天産者動物六牲之)
(屬地産者植/物九榖之屬)某敢不謹司倉廩平用權衡舉膠鬲於魚
鹽之中敢妄希於尺寸活禦冦於鮒轍之内當知感於
斗升(並見/前)
　　囘諸郡賀成都漕
弄半輪之月正慙俛首以為眉(李詩峨眉山月半輪/秋影入平羗江水流)觀
一道之風猥使強顔而將指(見/前)薾然疲役(莊子薾然疲/役而不知其)
(所歸可不哀耶注薾音捻忘貌疲病困之狀凡物各以/其所好役其形骸至于疲困薾然不知所以好此者歸)
(于已云何也杜詩疲薾/茍懐䇿又疲薾煩親故)畏此簡書(見/前)未敢驅六轡之絲
(詩六轡如絲/傳言調忍也)已䝉襃一字之衮恭惟某官温恭為德豈
弟宜民飛紫馬之英聲(杜詩使君騎紫馬注謝靈運守/永嘉人曰騎紫馬者太守也按)
(謝靈運事不見/正史葢附會也)奉黄龍之寛詔(宣帝紀黄龍元年詔曰/朕既不明數申詔公卿)
(大夫務行寛大順民所疾苦將/欲配三王之隆明先帝之德也)平生無襦今五袴已騰
蜀郡之歌(見/前)勉勵増秩賜千金即拜漢庭之璽(循吏傳/序二千)
(石有治理效輒以璽書勉一/増秩賜金或爵至闗内矦)有憐濩落俾效轉輸自非
送上之吹嘘安得暗中之摸索(並見/前)某終慙非據亟已
引辭投以木𤓰愧乏衛人之厚報(詩序木𤓰羙齊桓公/也衛國有狄人之敗)
(出處于漕齊桓公救而封之遺之車馬器/服焉衛人思之欲厚報之而作是詩也)集于苞栩但
深周道之懐歸(詩肅肅鴇羽集于苞栩又四牡騑騑周/道倭遲豈不懐歸王事靡盬我心傷悲)
　　囘諸郡通判賀除成都漕
守藩支郡曽微牧御之才出節夲朝忽冐轉輸之委方
免章之需報辱慶櫝之鼎來(並見/前)或承之羞不知所賀
(左傳子文治兵于暌終朝不戮一人子玉復治兵于蒍/終日鞭七人貫三人耳國老皆賀子文蒍賈尚㓜後至)
(不賀子文問之對曰不知所賀子玉子文所薦賀者賀/其所舉得人葢謂子文略而子玉詳也不知所賀策其)
(必敗互/見後)伏惟某官材優世濟學夲躬行宜澤佩以登朝
暫題輿而佐嶽(陳子昻表題輿佐/嶽無展驥之能)車葢一丈詎容緹屏
之淹(黄霸傳賜車葢特高一丈别駕主/簿車緹油屏泥于軾前以章有德)風月平分行膺
佩刀之贈(晉書王裁傳裁覽之子導之父初吕虔有佩/刀工相之以為必登三公可服此刀虔謂祥)
(曰茍非其人刀或為害卿有公輔之量故以相與祥臨/薨以刀授覽曰汝後必興定稱此刀覽後奕世多賢才)
(興于江左/矣餘見前)某自惟骯髒(趙壹傳伊優北堂上骯髒倚/門邊注骯髒高亢悻直之貌)曷
稱馳驅流馬木牛冀選管蕭之亞(諸葛武矦傳評可謂/識治之良才管蕭之)
(亞匹矣/餘見前)湖魚藪獸願亟歸濠濮之間(濠濮二水名莊子/與惠子游濠梁水)
(上又釣于濮水世説簡文入華林園顧謂左右曰會心/處不必在逺翳然林木便自有濠濮間想覺鳥獸禽魚)
(自來/親人)徒勤繭幅之遺(法書要録王羲之蘭亭序用蠶繭/紙䑕鬚筆北户録晉宋間有一種)
(紙長丈餘就船/抄之世謂繭紙)莫效貂襜之報(張衡詩羙人贈我貂䄡/䄖何以報之明月珠)
　　囘諸郡教授賀除成都漕
對月半輪愧無治狀(唐穆寧剛正為侍御史及為廣州/刺史治有狀拜太子諭德餘見前)
觀風一道忽玷恩除已控懇辭力祈俞允敢意三鱣之
席(楊震傳有冠雀銜三鱣魚飛集講堂前都講取魚進/曰蛇鱣者卿大夫服之象也數三者法三台也先生)
(自此/升矣)見貽䨇鯉之書伏惟某官夙掞天葩早收地芥朋
來游夏共師夫子之循循道出羲皇不羨諸公之衮衮
(並見/前)堂下不嫌于繫馬(杜詩廣文到官/舍繫馬堂階下)海中即佇於掣
鯨(杜詩式看翡翠蘭苕/上未掣鯨魚碧海中)行題千佛之名徑上三神之島
某自憐芻狗詎稱木牛(並見/前)美人琅玕良感草木之吾
味(張衡詩美人贈我金琅玕/何以報之䨇玉盤餘見前)愛我藥石幸母金玉乎爾
音(左傳臧孫曰季孫之愛我疢疾也孟孫之惡我藥石/也夫石猶生我疢之美其毒滋多詩母金玉爾音而)
(有遐/心)
　　囘諸司屬官賀除成都漕
再乗一障慙無牧養之功(張湯傳居一障間又迺遣山/乗障韓文下猶取一障而乗)
(之/)分察六條猥被將輸之命已力申於㢲避何誤辱以
謙施伏惟某官仕與學優美由世濟羅而致幕下便覺
羣空錐之處嚢中即觀穎脱(並見/前)鴻儀有漸(易鴻漸于/陸其羽可)
(用為/儀)鵬怒斯飛(莊子鵬之背不知其幾千里/也怒而飛其翼若垂天之雲)某已控需
章丏還節傳集于苞栩籲天但切於懐歸投以木𤓰厚
誼更漸於匪報(並見/前)
　
　
　
　
　
　
　
　
　
　
　
　
　
　四六標準巻八
欽定四庫全書
　四六標準巻九　　　　　　宋　李劉　撰
　謝辟置(文獻通考徐氏曰公府辟命自西京則然東/漢之世公卿尤以辟士相髙卓茂習詩禮為)
　(通儒而辟丞相府蔡邕博學好詞章而辟司徒橋元/府周舉博學洽聞為儒者宗而辟司徒李郃府又有)
　(五府俱辟如黄瓊者四府並命如陳紀者往往名公/鉅卿以致賢才為髙而英才俊士以得所依乘為重)
　(一洗末世茍合輕就之風矣宋周煇清波雜志云建/炎兵興日帥臣許辟置幕屬既素為知己其於婉畫)
　(禆助良多今惟四川制帥如故事他皆命於朝賓主/邈不通情殆與郡縣官等閫寄兵謀無從咨訪川泳)
　(雲飛豈復有相得之樂緩急利/害既不相及相忘於江湖宜也)
　　再辟制幹入蜀謝丞相
遮曰而走長安㡬穿破履(杜牧詩惆悵江湖釣竿手却/遮西日向長安莊子衣敝履)
(穿史記東郭先生待詔公車貧困饑寒衣破履不完杜/詩頻游任履穿又履穿四明雪山谷詩寜穿東郭履不)
(遺子/公書)登天而攀蜀道忽得舊氊知坱圠之無垠(並見/前)難
趦趄而不進(韻㑹趦趄趨不進貌通作咨且易臀無膚/其行次且王肅云行止之礙張載銘一人)
(荷㦸萬/夫趦趄)輒修贄見併吐謝𠂻伏念某骯髒亡奇雎盱有
志一科不補墮身溝瀆之尋常萬物皆塵妄意簡編之
尺寸(並見/前)繇頃年之從辟抵中道而遭艱跨海渉湖痛
猶未定(韓文如痛定之人思當痛/之時不知何能自處也)捫參歴井夢不敢尋
(六國張敏與髙恵為友每相思不能相見便于夢中相/尋王昌齡詩曉夕雙帆歸鄂渚愁將孤月夢中尋東坡)
(詩夢尋/西南路)故因祥除甘就部闕適干西清之衆論許為東
閤而一言遂令索米之人(並見/前)或動乞漿之興(袁子正/書太嵗)
(在酉乞/漿得酒)鬻璞而售乾璞誰適為容(應邵傳昔鄭人以乾/䑕為璞鬻之于周宋)
(愚夫亦寳燕石緹䌌十重/夫覩之者掩口盧胡而笑)翹材以待大材非汝所及(西/京)
(雜記平津侯開東閤營客館以招天下/賢材次曰翹材館以待大材詳見前)猶見益州之元
徳尚思吳下之阿蒙羅而致之兆足行矣(並見/前)㡬葬魚
腹固嘗回孝子之車(史記屈原傳寜赴常流而葬乎/江魚腹中耳韓詩魚腹甘所葬)又
過羊腸益合叱忠臣之馭(魏武苦寒行羊腸坂詰曲車/輪為之摧晋太康地記常山)
(曲陽有恒山坂號飛狐口上壺闗縣有羊腸坂史記羊/腸之西正義云大行山坂道名南屬懐州北屬澤州劉)
(向新序趙簡子上羊腸之坂羣臣皆推車唐楊烱詩山/路遶羊腸江城鎮魚腹宋鮑照詩淖坂既馬領磧路又)
(羊腸陳江總詩三春/别帝鄉五月度羊腸)竊聞殿西之顧頗及雲南之師要
是四蜀之可憂(巴蜀黔漢/為四蜀)殆非一端而遽止雖托重固
在詩書之帥(見/前)然㧞尤宜得文武之材(韓文朝取一人/焉㧞其尤又將)
(為天子得文/武士于幕下)置諸鄒枚之間(李詩梁苑傾鄒枚韓詩卓/犖傾鄒枚王摩詰詩侍從)
(有鄒/枚)葢有禕允之任(見/前)豈應愚下可在選中(劉孝綽啟/寵先曲被)
(獨在選中王裒傳選好事者令依鹿鳴之/聲習而歌之時汜鄉侯何武選在歌中)兹葢伏遇某
官身佩安危(新唐書李晟傳賛提孤軍抗羣賊身佩安/危而氣不少衰者徒以忠義感人故豪英)
(樂為之/死耳)心存開濟(杜詩百年開/濟老臣心)獨揮九日再為天地而
立心(見/前)八荒一雲復令山澤之通氣(杜詩四海八荒同/一雲繫辭天地定)
(位山澤通氣䟽艮兊象/山澤山澤異體而通氣)從政如彼其久樂不存焉當今
舍我其誰聖之任也粤從更化(董仲舒傳為政而不行/甚者必變而更化之乃)
(可理也當更化不更化/雖有大賢不能善治也)專務調元(班固傳降烟煴調元/氣髙適詩獨立調元)
(氣/)三階既平元首有股肱之喜(尚書股肱起哉元/首喜哉餘見前)五部
方擾中國無疥癬之憂(疥音芥說文瘙也或作蚧癬音/蘚説文乾痬也釋名徙也浸滛)
(移徙後漢書鮮卑傳蔡邕議邉垂之患手/足之蚧掻中國之困胸背之瘭疽餘見前)然欲折千里
之衝是必開衆正之路(並見/前)得人朝廷得人幕下寜有
重輕(韓文相為天子得人扵朝廷/將為天子得文武士扵幕下)誠死城郭誠死封疆
要加儲飬(賈誼傳父兄之臣誠死宗廟法度之臣誠死/社稷輔翼之臣誠死君上守禦扞敵之臣誠)
(死城郭封疆故曰聖人/有金城者此物此志也)如有所試俾勉此行某敢不體
認一陶攀縁九折(並見/前)堪其事者謂之力藉莫酬相國
之知(韓文自百官已下欲以其業徹相國左右者多矣/皆憚而莫之敢獨愈辱先索相國之知至矣凡適)
(于用之謂才堪其事之謂力愈于二者雖日勉焉/而不近不見斥以不肖幸矣其何敢敖于言乎)遠而
使之觀其忠詎敢作衆人之報(莊子逺使之而觀其忠/近使之而觀其敬煩使)
(之而觀其能委之以財而觀其仁卒然問焉而觀其智/急與之期而觀其信醉之以酒而觀其量雜之以處而)
(觀其色臨之以/危而觀其節)
　　謝董制置(居誼/)辟充成都撫幹(宋史寕宗嘉定七/年三月以成都府)
　　(路安撫使董居誼為四川制置使八年夏四月秦/州人唐進與其徒何進等引衆十萬來歸居誼拒)
　　(却之十年四月金人分兵圍棗陽光化軍詔四川/制置使董居誼酌量緩急便宜行事十一年金人)
　　(焚大散關破皁郊十二月正月召居誼詣行在以/利路安撫聶子述代之二月金人犯洋州居誼自)
　　(利州遁四月紅巾賊張福入利州聶子述遁殺縂/領楊九鼎居誼落職奪三官七月復奪居誼二官)
　　(居誼帥蜀大失士心金/人乘之宋師所至輙潰)
簿領抗塵自分湘濵之憔悴(梁書朱异傳當局簿領諮/詢詳斷伏挺傳簿領沉廢)
(臺閣未理王瞻傳精神益朗不廢簿領劉孝綽傳美錦/未可便製簿領亦宜稍習何敬容傳聪明識治勤于簿)
(領又簿領文案不復經懐陳書黄法氍傳便書䟽閑明/簿領北史司馬子如傳簿領之務予奪任情北山移文)
(抗塵容而走俗狀屈原漁父屈原既/放遊扵江潭行吟澤畔顔色憔悴)帥幢辟屬許令蜀
道之攀縁(太白蜀道難黄鶴之飛尚/不得過猨猱欲度愁攀縁)初無待扵懇祈便
力為之振㧞請裁四六少謝萬分(詳見第/一巻)竊觀我宋帥
蜀之臣無若前後趙張之懿(漢書傳賛前有趙張後/有三王此指趙抃張詠)忠
定之薦辟必方亷恬退之人(宋史張詠字復之濮州人/中進士第位至工部尚書)
(謚忠定太宗朝知益州真宗朝以詠前在蜀治行優異/復命知益州傳諭詠曰得卿在蜀臣無西頋之憂矣五)
(朝名臣言行録轉運使黄觀好舉時才之士公勸曰舉/人當舉好退者好退則亷謹知耻舉之志節愈堅少有)
(敗事莫舉奔競者奔競則能曲事謟媚求人知已舉/之必矜材好利累及舉者其人既觧奔競何必舉乎)清
獻之奏揚皆骨鯁敢言之士(宋史趙抃字閱道衢州西/安人舉進士事仁宗英宗)
(神宗位至參政謚清獻初知睦州移梓州路轉運使改/益州英宗朝加龍圖閣直學士知成都神宗朝以大學)
(士復知成都其為政善因俗設施寛猛不同在成都尤/為世所稱論曰包拯吳奎趙抃唐介四臣面諍鯁吭逆)
(心或不能堪而仁宗容/之無咈誠盛徳之主哉)欲濟其美在簡乃僚伏念某殖
學不豐聞道猶淺怵於為飬強營三釡之謀拙不適時
竟墮一科之底謂屠龍之可學(並見/前)又畫虎之不成(馬/援)
(傳所謂畫虎不/成反類狗者也)孫寳安得自髙且棲矮屋(見/前)王珣能令
公喜偶傍轅門(言以主/簿受辟)其實出朱入墨之材終非泛緑
依紅之器(並見/前)駭從臣之出牧(杜詩民到于/今歌出牧)指尊選以
見招(山谷送李次翁别友賦曩聞義扵孫李指尊/選以先招惜予行之舒舒曰其夜以為朝)我猶
未免鄉人固應累陶鎔之造翁真善幹國事何至須斗
筲之徒(五朝名臣言行録淳化四年两川民饑起復張/詠知成都公至問城中所屯兵尚三萬人而無)
(半月之食公知鹽價素髙而廪有餘積乃下其估聽民/以米易鹽未踰月得米數萬斛軍中聞而呼曰前所給)
(米皆不可食今一一精/好此翁真善幹國事者)聞已牋閶闔之風(晋劉謐之有/與天公牋韓)
(詩寄牋東南風天門西北祈/風通易緯西方為閶闔風)欲共泛瞿塘之水成都萬
事好每歌誰能委珪幣之詩(杜詩成都萬事好豈若歸/吾廬山谷詩人物方𦕈然)
(誰能委/珪幣)長沙千里平恐發忍著主衣裳之笑(韓詩長沙/千里平勝)
(地猶在險陳後山詩主家十二樓一身當三千古來妾/薄命事主不盡年起舞為主壽相送南陽阡忍著主衣)
(裳為人/作春妍)進退維谷(詩人亦有言進退維谷注谷窮/也谷是山谷墜谷是窮困之義)傴僂
循墻(左傳一命而僂再命而傴三命而俯循墻而走初/命為士其容僂再命為大夫其容傴三命為卿其)
(容俯位益髙身益下也墻/謂公門循墻不敢安行也)及見移文不容控避鮑叔真
能知我他復誰知政身未可許人盍為公許(並見/前)恭惟
某官含洪光大(易坤厚載物徳合无疆/含宏光大品物咸享)明允篤誠(左傳/昔髙)
(陽氏有才子八人齊聖廣淵/明允篤誠天下謂之八愷)親結冕旒進儀筆槖(並見/前)
晝日三接而天心黙契(易晉康侯用錫馬/蕃庶晝日三接)終嵗九遷而
人望尚奢(見/前)一節使燕言靣無㡬㣲之見(寜宗嘉定五/年六月遣董)
(居誼賀金主生辰㑹金國亂不至而還禮記一節以趍/韓文今人適數百里出門惘惘有離别可憐之色今子)
(使萬里外國獨無㡬㣲出扵言/靣豈不真知輕重大丈夫哉)三刀夢益氣色歸號令
之明(晋書王濬傳夜夢懸三刀于卧屋梁上須㬰又益/一刀濬驚覺意甚惡之主簿李毅再拜賀曰三刀)
(為州字又益一者明府其臨益州乎及賊張宏殺益州/刺史皇甫晏果遷濬為益州刺史王摩詰詩逺樹刀州)
(出天際栁詩/夢喜三刀近)欲擇幕賔必先朝彦(居誼為成都府路/安撫使餘見前)况
㡬兩㡬駟而出定多驥尾之攀(韓文不知楊侯去時城/門外送者㡬人車㡬兩)
(馬㡬匹/餘見前)何一琴一龜之餘亦取鶴翎之短(山谷詩身如/病鶴翅翎短)
(餘見/前)以識字有數為敏贍淹該之學(楊文公談苑晋開/運中詔令两制各)
(作詩賦一篇付禮部為考試之式獨學士李懌不肯曰/李懌識字有數因人成事使令白衣入貢部中下第必)
(矣胡能作文章為世模楷時論美之山谷詩識字有數/我自知又按蜀志南史皆有所識不過十字之語史通)
(謂王平所識僅通十字/此亦識字有數之意)以多言數窮為貫穿通逹之才
(老子多言數窮不如守中數王弼注去聲謂理數也明/皇注音朔今以對識字有數當從朔音穿去聲司馬遷)
(傳賛貫穿經傳馳騁古今杜詩貫穿無/遺恨薈蕞何技癢賈誼傳賛通逹國體)自視歉然公言
過矣然已入朝取良馬之數(昌黎送温處士序伯樂知/馬遇其良輒取之又朝取)
(一人焉/㧞其尤)難更作夕避長蛇之疑(太白蜀道難朝避/猛虎夕避長蛇)某敢
不澡雪此心鞭磨所學銘諸肺腑惟國士遇之國士報
之(見/前)借以齒牙乃執事事也執事責也(老泉集若其言/之可用與其身)
(之可貴與否者執事事也/執事責也于洵何有哉)縱使盡無用扵世亦將求不
辱其門(東坡祭韓忠獻公文敢不師公治民與軍雖無/以報不辱其門又祭歐陽文忠公夫人文潁人)
(思公曰此門生雖/無以報不辱其門)舉李生何辭當謹佩愛直之贈(韓文/有愛)
(直篇贈李君房别畧云李生南陽公之甥也今之從事/扵彼也吾為南陽公愛之又未知人之舉李生扵彼者)
(何辭彼之所以待李生者何道舉不失辭待不失道雖/失之此足愛惜而得之彼為歡欣扵李生道猶若也)
為董公從事豈但陪合樂之嬉(韓文汴州東西水門記/序隴西公作東西水門)
(成大合樂設水嬉㑹監軍軍司馬賓佐僚屬將校熊羆/之士肅四方之賔客以落之士女和㑹闐郭溢郛既卒)
(事其從事昌黎韓愈請紀成績隴西公謂/董晋晋本仲舒之裔自廣川徙隴西故云)
　　代趙主簿(希坡/)謝衛參帥辟撫屬
黄綬抗塵幸蒙恩而受代(薛宣傳欲言縣丞尉者刺史/不察黄綬師古曰丞尉職卑)
(皆黄綬北山移文/抗塵容走俗狀)碧幢率屬辱剡奏以充員(方干詩問/津求拜碧)
(油幢法言/奏不剡)雖未占天問之果酧(劉禹錫問大鈞賦楚臣/天問不酧今臣過幸一)
(獻三/酧)豈不假人言而後得頂踵皆歸扵特逹(禮記圭璋/特逹䟽行)
(聘之時惟執圭璋特以通逹不加餘幣四子講徳論/特逹而相知者千載之一遇也韻㑹特但也獨也)肺
肝倍激扵輪囷(韓詩肝膽/還輪囷)伏念某名為皇宗實本素士
(南史始興王傳王儉嘗歎云始/興王雖尊貴而行履都是素士)先人存趾嘗首列扵儒
科(韓文若既自克自敬勤及先人存趾美進/士續聞成宗惟服任遂功為孝子在不怠)元舅拊頭
謂必成其宅相(唐楊扵陵登第調潤州句容尉浙西觀/察使韓滉有知人之鍳謂其妻栁氏曰)
(吾閱人多矣後貴且夀無如楊生者生子必位宰相以/女妻之既而生嗣復滉拊其頂曰名位皆踰其父楊門)
(之慶也竟如其言陳後山詩少日拊頭斯類我莫年垂/淚向西風魏舒傳少孤為外家寗氏所飬寗氏起宅相)
(宅者云當出貴甥外祖母以魏氏甥小而慧意謂應之/舒曰當為外祖成此宅相梁書王規傳規子褒七嵗能)
(屬文外祖司空袁昂重之謂賔客曰兒當成吾宅相北/史李繪傳河間邢晏繪舅也與繪清言歎其髙逺曰若)
(披雲霧如對珠玉宅/相之寄良在此矣)遭家多難(詩維予小子/未堪家多難)欲仕無津
(陶侃傳鄱陽孝亷范逵嘗過侃侃追送百餘/里逵曰卿欲仕郡乎侃曰欲之用于無津耳)躡屩擔簦
輕别家園之松菊(史記虞卿者㳺説之士也躡屩擔簦/説趙孝成王徐廣曰蹻草履也簦長)
(柄笠音登笠有柄者謂之簦歸/去來辭三徑就荒松菊猶存)懐鉛抱槧甘依學舍之
韲鹽(槧有三音于亷切削牘也在敢切斷木為槧削版/牘也七豔切説文櫝樸也謂始削粗樸也西京雜)
(記揚子雲好事常懐鉛提槧從諸計吏訪殊方絶域四/方之語以為裨補輶軒所載東觀漢紀曹褒為漢禮儀)
(晝夜研精寝則懐/抱鉛筆餘見前)偶爾登名(韓文豈不登/名于一科兮)漫而試吏(元/結)
(傳浪者亦漫為/官乎呼為漫郎)㑹計而已初無出位之思名實未加濫
竊代庖之譽不堪位置何足控摶㤗階六符忽擁旄麾
而至(並見/前)明堂一柱不遺扂楔之㣲(禮記䟽夏曰世室/殷曰重屋周曰明)
(堂周禮殷人四阿重屋鄭元/注云四阿若今四柱餘見前)曲假存全屢令任使及瓜
而代詎希東閤之留(朱雲傳且/留我東閤)繞木何依空結南枝之
戀不圗裁鍳忽辱薦揚錐之處囊中初無見穎羅而致
幕下欲使空羣(並見/前)重惟蟣蝨之官(盧仝詩下士蟣蝨/臣韓詩官無蝨其)
(間杜牧書孔子廟碑隂記/彼仁義蝨官也可以置之)夐乏蚍蜉之捄(見/前)一齊衆楚
豈能回莊嶽之音九舜十堯不敢望隆冬之糓(桓範要/論執權)
(者衆雖九舜猶亂韓子桀紂生而在上位雖十堯舜不/能化之梁元帝伐侯景檄文叶和萬邦平章百姓十堯)
(九舜曷足云也淮南子禹決江疏河以為天下興利不/能使水西流后稷闢王墾草以為百姓力農然而不能)
(使禾/冬生)知賢而舉惟斷乃成(昌黎平淮西碑凡/此蔡功惟斷乃成)縱寄牋閶
闔之風未知利鈍(韓詩寄牋東南風天門西北祈風/通易緯秋分閶闔風至注西風也)然
銘心泰華之石豈易銷磨伏遇某官四海真儒三朝舊
弼文章有斐再見武公之賢(詩序淇澳美武公之徳也/有文章又能聽其規諫以)
(禮自防故能入相于周美而作是詩也詩有/斐君子如切如磋又有斐君子充耳琇瑩)招選無遺
一洗將軍之陋(衛青傳賛蘇建嘗責大将軍至尊重而/天下之賢士大夫無稱焉願將軍觀古)
(名將所招選者勉之哉青謝曰自魏其武安之厚賔客/天子常切齒彼親待士大夫招賢黜不肖者人主之柄)
(也人臣奉法遵職/而已何與招士)自元戎十乗之啟至長沙千里之平
茍有寸長悉入大鈞之播不遺餘力復收小子之狂欲
令奔走扵顔行力借吹噓而送上萬一所請或不見却
㝷常之恩豈可並言某敢不銘佩異知激昂晚節(並見/前)
將母來諗身雖未可以許人(諗音審謀也告也相思念/也詩是用作歌將母來諗)
(箋諗告也以飬父母/之志來告于君也)懐徳維寜士固必伸扵知己(詩懐/徳維)
(寜宗子維城注懐和也和安汝徳以施于/民無行酷虐之政惟安汝之國矣餘見前)
　　代盧尉(仲雋/)謝諸司辟知資興縣(資興本郴縣地/漢永和初析置)
　　(漢寜縣三國吳改曰陽安晋改曰晋寜𨽻桂陽郡/陳廢入郴縣隋改晋興縣唐貞觀中省咸亨中改)
　　(置資興縣𨽻郴州五代時廢為寨宋嘉定四年平/冦析郴縣兩鄉于青要置資興縣紹定中改興寜)
　　(縣徙治管子/壕今因之)
箠楚塵埃之徼福偶幸代更(韓詩判司卑官不堪説未/免捶楚塵埃間餘見前)
繭絲保障之謀人猥勤特辟(尚書鞠人謀人/之保居餘見前)戴使天之
私覆循材地以中慙(晋謝琨自負材地不妄交納後魏/辛雄疏選補之法妙盡才具如不)
(可並後地先才晋書王藴傳遷吏部郎每一官闕求者/十軰藴輒連狀行之曰某人有地某人有材務存進退)
(各隨其才故不得者無怨焉陳書蔡凝傳凝年位未髙/而才地為時所重後主謂蔡徽曰蔡凝負地矜才無所)
(用/也)惟義郴據楚之上流(郴州秦長沙郡項羽徙義帝都/郴故曰義郴項藉傳古之王者)
(必居上㳺徙之長沙都郴師古曰游流也宋凌/伯裕郴江前集序郴居湘楚上游以山水名)而資興
為晋之故縣(注見/題下)數百年瓦礫之迹猶有刼灰(曹毗志/恠云漢)
(武鑿昆明池極深悉是灰墨無復土舉朝不觧以問東/方朔朔曰臣愚不足以知之可試問西域胡帝以朔不)
(知難以移問至後漢明帝時外國道人來入洛陽時有/憶方朔言者乃試以武帝時灰墨問之胡人云經云天)
(地大刼將盡則刼燒此刼燒之餘乃知朔言有㫖周書/庾信傳談刼燼之灰飛辨常星之夜落唐詩眼看朝市)
(為陵谷始信昆明有刼灰王荆公詩愆陽陵秋更暴横/焮我欲作昆明灰又日月紛紛付刼灰山谷詩收足垂)
(親子存身/亘刼灰)五六載鋒鏑之餘肇稱新邑(尚書王肇稱殷/禮祀于新邑)
俗多䑕嘯財欠鬼輸欲其賣劔以買牛相與抱孫而歌
犢是在撫字之職宜得通練之材歴數部封何限囊中
之頴豈期庸妄遂蒙送上之嘘(並見/前)雖未占天問之果
酬(劉禹錫問大鈞賦楚臣天問/不酬今臣過幸一獻三售)詎敢不星言而夙駕(詩/星)
(言夙駕説于桑田注雨止星見夙早也文/公于雨下命主駕者雨止為我晨早駕)伏念某起扵
寒逺持是空疎三年飲墜露扵湘濵(楚辭朝飲木/蘭之墜露兮)一念
繞落霞扵滕閣下車攘臂敢嬰搏虎之嘲學道愛人難
奉割鷄之笑不虞製錦輒使代庖(並見/前)此葢伏遇某官
大鈞無垠小善必録(韓文占小善/者率以録)耻納溝不被其澤欲
恵逺黔出推轂有味之言不遺寒素或者封囊之露許
還假印之真(並見/前)借以聲光寛其轡䇿(虞詡傳願寛假/轡策勿令有所)
(拘閡/而已)某敢不力摩凋俗盡布教條不鄙夷其民當使鳥
言夷靣之俗(韓文栁侯為州不鄙夷其民動以禮法又/小吏十餘家皆鳥言夷靣始至言語不通)
事慈恵之帥如在熊旂金節之前(釋名熊虎為旂象其/猛也昌黎平淮西碑)
(金節煌煌錫盾雕戈/犀甲熊旂威命是荷)
　舉自代(共三條徽本缺今補○唐制常參官及刺史/授上訖三日内舉一人自代宋咸平間秘書)
　(丞陳彭年請用唐故事舉官自代詔秘書丞直學士/馮拯陳堯叟参詳之拯等上言常參官及節度觀察)
　(防禦刺史少尹畿赤令并七品以上清望官授訖三/日内于四方館上表讓一人以自代其表付中書門)
　(下毎官缺以見舉多者量而授之今官品制度沿革/不同請令兩省御史臺尚書省六品以上諸司四品)
　(以上授訖具表讓一人自代于閤門投下方得入/謝在外者授訖三月内具表附驛以聞遂著為令)
　　謝李侍郎(􁧶/)舉自代
玉堂圗舊趣四軰以來宣(馬周傳遣使者四軰敦趣傅/介子傳殺畧三軰王翦傳使)
(使還請善田者五軰張湯傳使使八軰簿責湯婁敬傳/使者十軰韓安國傳漢使十軰至梁趙充國傳凡七十)
(軰餘/見前)寳閤冠班舉匹夫而為代止流言扵智者發􁘥記
而信然(並見/前)感固感扵相知慙則慙扵不稱竊以伯禹
固遜扵后稷曷嘗稽首扵殳斨(尚書禹拜稽首讓于稷/契暨臯陶又垂拜稽首)
(譲于殳斨/暨伯與)仲尼謂不如顔淵何與及肩之子貢(家語子/夏問于)
(孔子曰顔回之為人奚若子曰回之仁賢于丘曰子貢/之為人奚若子曰賜之敏賢于丘曰子路之為人奚若)
(子曰由之勇賢于丘曰子張之/為人奚若子曰師之莊賢于丘)葢惟善能舉其類然擬
人必以其倫(禮記擬人必于其倫郄鍳傳王敦謂鍳曰/樂彦輔短才耳考之以實豈勝滿武秋耶)
(鍳曰擬人必于其倫彦輔道韻平淡體識冲粹武秋失/節之士何可同年而言三國志辛毗傳注裴松之曰擬)
(人必于其倫取譬宜引其類故/君子于其言無所茍而已矣)未聞取原隰馳驅之人
謂可備軒墀供奉之數(新唐書百官志元宗以中書務/劇文書多壅滯乃選文學之士)
(號翰林供奉與集賢學士分掌制誥東坡/詩供奉清班非老處㑹稽何日乞方回)鳯兮巢閣方
將揚覽徳之輝(尚書中候堯即位七十年鳯凰止庭伯/禹拜曰黄帝軒轅時鳯皇巢閣皇甫謐)
(帝王世紀黄帝齊于中宫鳯皇或止帝之東園或/巢阿閣賈誼傳鳯皇翔于千仞兮覽徳輝而下之)馬也
守閭正恐累知人之鑒(韓文鼎也不可以柱/車馬也不可使守閭)伏念某嶔
﨑萬狀拓落一官器窳識凡安能超卓學荒術陋何有
深醇當光皇之末年教胄子者數月(尚書命汝典/樂教胄子)一鳴
輒斥刺天不羡扵羣飛(昌黎祭栁子厚文子之視人自/以無前一斥不復羣飛刺天)
四國于宣見雪幸逃扵衆吠(詩四國于蕃四方于宣正/義曰四方恩澤不至則往)
(宣暢之使霑王化栁文僕來南二年冬幸大雪踰嶺被/南越中數州數州之尖皆蒼黄吠噬狂走者累日至無)
(雪乃/已)十暑貫岷山之葛(貫音射説文貸也廣韻賖也杜/詩十暑岷山葛三霜楚户砧)
一寒仍范叔之袍乏四騏四駱之咨諏端方烏有無一
鶴一龜之風采澄按何功(並見/前)豈謂我家侍郎之賢(李/詩)
(今日竹林晏我家賢侍郎/三杯容小阮醉後發清狂)曲念吾宗孫子之老(杜詩吾/宗老孫)
(子詳/見前)惟學士學先聖之道(見下/文)况敷文敷國典之華(宋/紹)
(興十年置敷文閣以藏徽宗御製詔曰徽宗皇帝宸章/奎畫煥乎若三辰之文麗天垂光賁餙羣物殆與詩書)
(相表裏崇建層閣以嚴宅藏恭以敷文為名宜置學士/直學士待置以次列職備西清之咨訪為儒學之華寵)
(其著/于令)两命以起知章足為光寵(新唐書隐逸傳賀知章/字季真越州永興人開)
(元中遷禮部侍郎兼集賢院學士一日併謝宰相源乾/矅語張説曰賀公两命之榮足為光寵然學士侍郎孰)
(為美説曰侍郎衣冠之選然要為具員吏學士/懐先王之道經緯之文然後處之此其為間也)一字之
㧞叔夜却恐麄踈(山濤傳濤所奏甄㧞人物各為題目/蔡謨傳謨父克未仕時山簡嘗與王)
(衍書曰蔡子尼今之正人衍以書示衆曰山子以正字/㧞人然未易可稱嵇康傳山濤將去選官舉康自代康)
(乃與濤書告絶曰足下舊知吾潦倒麄踈/不切事情自惟亦皆不如今日之賢能也)徳不待扵成
身士固伸扵知己(並見/前)此葢伏遇某官四朝元老(詩方/叔元)
(老注元大也五官之長出于諸侯/曰天子之老方叔天子之大老)一世真儒奉命任危
難之間(諸葛武侯出師表受任于敗/軍之際奉命于危難之間)固國還封疆之界
南人不復反矣(漢晉春秋諸葛武侯在南中所在戰㨗/聞孟獲者為夷漢所並服募生致之使)
(觀營陣問曰此軍何如獲曰向者不知虗寔故敗今蒙/賜觀看若祗如此即定易勝耳武侯笑縦使更戰七縱)
(七擒而猶遣獲獲止不去曰公天/威也南人不復反矣遂至滇池)東山以公歸兮(詩我/徂東)
(山慆慆不歸又無以我公歸兮無使我心悲兮箋東都/之人欲周公留之為君謂成王所齎来衮衣願即封周)
(公子此無以/我公西歸)然神旗㦸纛既久長扵魏師(韓文旌節有/韜豹尾神旗)
(橐兠㦸纛/以長魏師)則光禄金紫當即封扵晉國(事物記原云魏/晉以來有左右)
(光禄及光禄大夫皆銀印青綬重者加金章紫綬因稱/金紫光禄大夫後周以為散官裴度傳蔡平䇿勲進金)
(紫光禄大夫宏文館大學士上/柱國晉國公户三千復知政事)走卒知司馬頋令領嵩
陽崇福之宫(東坡詩児曹誦君寔走卒知司馬宋在外/宫觀杭州洞霄宫亳州明道宫華州雲䑓)
(觀建州武夷觀召州崇道觀成都玉局觀建州仙都觀/江州太平觀洪州玉隆觀五嶽廟嵩山崇福宫舒州靈)
(仙觀東坡温公行/狀公四任崇福宫)單于問大蘇亦知起元祐眉山之學
(東坡詩時時鴂舌問三蘇又單于/若問君家世莫道中朝第一人)宜煩泥檢(説文檢書/署也徐曰)
(書函之盖也三刻其上䋲緘之然/後填以泥題書而印之也詳見前)來趣脂車(曹植詩星/陳夙駕秣)
(馬脂車詩爾之/亟行遑脂爾車)幸舍人之治裝(見/前)副天子之虛佇帝乃
誕敷文徳正藉臣隣(尚書帝乃誕敷文/徳舞千羽于兩階)王惟圗任舊人
適登丞弼(見/前)藉令念小草之有逺志(山谷詩小/草有逺志)何至引
老芋而替茯神(栁文余病痜且悸謁醫視之曰惟茯神/為宜眀日買諸市烹而餌之病加甚召)
(醫而尤其故醫求觀/其滓曰吁盡老芋也)某敢不銜佩異知磨礲晚節(韓文/磨礲)
(乎事/業)集賢以待侍讀固使臣不敢與聞(新唐書開元十/二年宴學士張)
(説等于集仙殿于是改殿名集賢改修書使為集賢殿/學士書院學士五品以上為學士每以宰相為學士知)
(院事左傳三夏天子所以/享元侯也使臣弗敢與聞)征夫豈不懐歸願君子惟能
通志(詩駪駪征夫每懐靡及又豈不懐歸王/事靡盬繫辭惟深也故能通天下之志)
　　代回董恵州(居誼/)謝舉自代
咨垂共工自當申稽首之遜(尚書帝曰疇若予工僉曰/垂哉帝曰俞咨垂汝共工)
(垂拜稽首譲于/殳斨暨伯與)舉康自代得無笑炙背之疏(嵇康傳山/濤將去選)
(官舉康自代康乃與濤書告絶曰野人有快炙背而/美芹子者欲獻之至尊雖有區區之意亦已疏矣)銜
䄂恵然開緘愧甚(並見/前)恭惟某官有致逺之器無欲速
之心屢薦不入官姑取一麾而去(顔延年詩屢薦不入/官一麾乃出守杜牧)
(之詩擬把一/麾江海去)三宿而出晝無勤千里之追難進易退我
不如(禮記事君難進而易退則位有序易進而難退則/亂也東坡鶴歎園中有鶴馴可呼我欲呼之立坐)
(隅鶴有難色側睨予豈欲臆對如鵩乎驅之上堂立須/㬰投以餅餌視若無戞然長鳴乃下趨難進易退我不)
(如/)見賢不薦誰當耻(東坡送任伋通判黄州詩吾州之/豪任公子少年盛壯日千里無媒)
(自進誰識之有才不用今老矣知/命無憂子何病見賢不薦誰當耻)聊復爾耳止或尼之
某欲為王留徒得君重(並見/前)得隴望蜀戲已騐扵前言
(岑彭傳人苦不知足既得隴/復望蜀毎發一兵頭髪為白)召鄒延枚客正觀扵末至
(謝惠連雪賦梁王不悅逰扵兎園乃置㫖酒/命賓客召鄒生延枚叟相如末至居客之右)
　　代回倪告院(千里/)謝舉自代(宋初于右掖門置院/四司告身案並集于)
　　(此以備中書除改本司郎官各主其事淳化五年/始專置司官于省内凡官誥各以本司告身印印)
　　(之官誥院提舉一人以知制誥充判院一人以帶/職京朝官充元豐五年行官制文武告身屬吏部)
　　(審官告屬兵部封贈及命婦告屬司封加勲及拜/將校告屬司勲○倪千里字起萬東陽人紹熈中)
　　(任蘓學教授因其羡積飬士復作/義廪以資禮文之費士心悦服)
禀令推賢得公為重(尚書王言惟作命不言臣下㒺/攸稟令又推賢譲能庶官乃和)袖
箋委貺陳義甚髙(莊子屠羊説居處/卑賤而陳義甚髙)文則其文謝非所
謝恭惟某官學有原本行無瑕疵(左傳予取予求不汝/疵瑕也韓詩佳句喧)
(衆口考官敢瑕疵栁詩進身齊選擇失路同瑕/疵山谷詩遇人不崖異順物無瑕疵互見前)委蛇結
緑之珍是宜廟序(委於危反蛇音移詩委蛇委蛇傳行/可蹤跡也箋委曲自得之貎䟽動而)
(有常使人可蹤跡而效之范雎傳周有砥砨宋有結緑/梁有縣黎楚有和璞此四寶者良工之所失也而為天)
(下名器曹植七啟佩則結緑縣黎寳之妙㣲曹丕與鍾/繇書晉之垂棘魯之璵璠宋之結緑楚之和璞價越萬)
(金貴重都城/序東西墻也)騰踏飛黄之駿而伏鹽車(淮南子飛黄神/馬也文選整頓)
(雲輅驂飛黄韓詩飛黄騰踏丢戰國策驥伏鹽車而上/太行伯樂遭之驥俯而噴仰而長鳴賈誼傳驥垂两耳)
(服鹽車兮師古曰駕鹽車也李商/隠詩人疑迷麥市馬似困鹽車)使在論思獻納之班
(班固西都賦朝夕/論思日月獻納)必有輔賛彌縫之益(新唐書房杜傳/賛輔賛彌縫而)
(藏諸/用)某濫持荷槖(見/前)謬厠李官(天文志房南衆星曰騎/官左角理右角將史記)
(天官書作李盖/古文理與李通)守正奉公實不如扵戴胄(王珪傳濟繁/治劇衆務必)
(舉臣不/如戴胄)明刑弼教義當孫扵臯陶(尚書明于五刑以弼/五教又禹拜稽首讓)
(于稷契/暨臯陶)不謂髙情猶勤私謝恵而好我皆藹如仁義之
言(詩恵而好我攜手同行韓/文仁義之人其言藹如也)更以贈君願力蹈中庸之
正(山谷詩君家/所有更贈君)
　宣賜
　　賀黄制置(伯固/)賜金帶(青箱雜記本朝之制待制/止繫皂鞓犀帶遷龍圖閣)
　　(直舉士始賜金帶歸田録太宗皇帝謂銙玉不離/石犀不離角可貴者惟金創為金銙以賜羣臣方)
　　(團毬路賜兩府御仙花賜學士以上今俗謂毬路/為笏頭御仙花為荔枝○黄伯固將樂人為建昌)
　　(尉累官四川安撫制置使終兵部侍/郎涖官行已為時所重卒諡忠簡)
分閫疇庸(杜詩分閫救世用賢豪漢宣帝紀疇其爵邑/祭遵傳疇其爵邑世無絶嗣注疇等也言功)
(臣死後子孫襲封世世與先人等栁文皇天/疇庸審厥保承荀彧傳増疇户邑注疇等也)錫鞶疏寵
(説文鞶大帶也易或錫之鞶帶終朝三禠之左傳鞶厲/㳺纓昭其數也又鄭伯之享王也王以后之鞶鑑與之)
(注鞶帶而/以鑑為餙)三品百鍊焜煌内府之朌(尚書厥貢惟金三/品孔傳金銀銅也)
(白帖百鍊之金言百鍊之不耗劉琨詩何意百鍊鋼化/為繞指柔唐詩光生百鍊金焜户衮切説文煌也煌胡)
(光切説文煇也増韻焜煌光也/朌賦也禮記名山大川不以朌)萬釘九環褒表中權之
勁(楊素傳開皇十八年素大破突厥優詔褒揚賜縑三/萬疋及萬釘寳帶新唐書夷狄傳西綂葉䕶可汗獻)
(萬釘寶鈿金帶山谷詩萬釘寶帶琱狨席職官分紀隋/薛道衡出為襄州縂管髙祖謂曰爾之去朕如斷一臂)
(扵是賚物三百段九環金帶馬十疋遣之周書熊安生/傳髙祖入鄴幸其第賜象笏及九環金帶李徳林傳開)
(皇元年令徳林與于翼髙熲等同修律令事訖奏聞别/賜九環金帶一腰六一居士詩白髪垂两鬢黄金腰九)
(環/)不勤使請彌覺道存恭惟某官追琢其相(詩追琢其/章金玉其)
(相注追彫也金曰彫玉曰琢相質也治寶物為器所以/可彫琢其體以為文章者以金玉本有其質性故也以)
(喻文王所以可修餙其道以為/聖教者由本心性有睿聖故也)柔恵且直(詩申伯之徳/柔恵且直揉)
(此萬邦聞于四國注申/伯之徳安順而且正直)言忠信行篤敬學素得于書紳
極髙明道中庸強何虞於袵革(疏髙明謂天也言賢人/由學如天之髙明之徳)
(道通也又能通逹乎中庸之理也袵卧席也/北方剛猛好鬬故以甲鎧為席寢宿于中)上嘉羊祜
輕裘之緩(羊祜傳祜在軍常輕裘緩帶身不被/甲鈴閣之下侍衛者不過十數人)欲厲田
單仗鍤之横(戰國策田單將攻狄往見魯仲子仲子曰/將軍攻狄不能下也將軍之在即墨坐而)
(織簣立而仗挿為士卒倡當此之時將軍有死之心而/士卒無生之氣此所以破燕也當今將軍黄金横帶而)
(馳乎淄渑之間有生之樂/無死之心所以不勝者也)肆分紫磨之真(爾雅黄金謂/之盪美者謂)
(之鏐郭璞云鏐即紫磨金也林邑記上金為紫磨金又/曰陽邁金南史南海扶南國王諸農死子陽邁立陽邁)
(初在孕其母夢生兒有人以金席藉之其色光麗夷/人以金之精者為陽邁若中國云紫磨者因以為名)昭
示黄河之信(功臣表封爵之誓曰使黄河如帶泰山若/礪國以永存爰及苖裔于是申以丹書之)
(信重以白/馬之盟)為兵餽之何不受從革作辛(尚書金曰從/革從革作辛)匪
伊垂之則有餘在師中吉(詩匪伊埀之帶則有餘匪伊/巻之髪則有旟注言非故埀)
(此帶也帶于禮自當有餘也禮大帶/埀三尺易在師中吉无咎王三錫命)向來衆口之鑠(鄒/陽)
(傳衆口鑠金積毁銷骨師古曰美金見毁衆共疑之數/被燒鍊以至銷鑠讒佞之人肆其詐巧離散骨肉而不)
(覺知野客叢書屈原九章曰故衆口其鑠金兮初若是/而逢殆注引鄒陽之語在後豈宜引證鄧析子曰衆口)
(鑠金三人成虎則先原已有此言矣國語衆心成城衆/口鑠金王充論衡在五行二曰火五事二曰言言與火)
(值故衆口鑠金風俗通云俗説有美金于此衆人咸共/詆訾言其不純賣金者欲其售因取鍜燒以見真故云)
曾不累月而銷賜爾通天略吐胸中之十萬(昌黎平淮/西碑賜汝)
(節斧通天御帶崔浩傳世祖指浩示髙車渠帥曰汝曹/視此人尫纎懦弱其胸中所懐乃踰于甲兵宋名臣傳)
(范文正公領延安閱兵選將日夕訓練夏人聞之相戒/曰無以延州為意今小范老子腹中自有數萬甲兵不)
(比大范老/子可欺也)用汝作礪便㸔腰下之两重(尚書若金用汝/作礪宋魏㤗東)
(軒筆録舊制學士以上並有一人朱衣吏引馬所服帶/用黄金而無魚至入两府則朱衣二人引馬謂之雙引)
(金帶懸魚謂之重金矣世傳館閣望為學士者賦詩云/眼裏何時赤腰間甚日黄及為學士又作詩曰眼赤何)
(時两腰黄㡬日重謂雙引重金也眼/前何日赤腰下㡬時黄白樂天詩也)某聳聽夬揚(易夬/揚于)
(王庭孚號有厲疏夬決也以君子決小人故可/以顯然發揚决㫁之事于王者之庭此借用)阻陪旅
賀(夬旅/卦名)寛營平先零之漕儻免裹屍(趙充國傳與大將/軍霍光定册尊立)
(宣帝封營平侯擊先零羗上屯田奏分屯要害處氷觧/漕下馬援傳男兒要當死于邉野以馬革裹屍還𦵏耳)
賜賛皇于闐之珍尚祈拭目(新唐書李靖傳靖五代孫/彦芳家蔵靖破蕭銑時所)
(賜于闐玉帶十三胯七方六刓胯各附環以金固/之楊脩書觀者駭視而拭目杜詩拭目萬人看)
　　賀魏侍郎(了翁/)賜金帶(宋史理宗紹定六年十一/月以魏了翁為華文閣待)
　　(制知瀘州潼川安撫使賜金帶魏了翁傳/知瀘州進華文閣待制賜金帶因其任)
賜璽襃賢(循吏傳序以璽書/勉厲增秩賜金)横金增秩(見上/條)書盈于閣
進思緯國之文華(漢刑法志文書盈于几閣/班彪傳敷文華以緯國)帶錫之鞶
昭示立朝之賓客(見上/條)登庸有漸寵錫非常恭惟某官
根柢六經(柢典禮切説文木根也徐曰華葉之根/曰蒂木之根曰柢杜詩詞林有根柢)光芒
五緯(劉禹錫栁先生文集序粲然如繁星麗/天而芒寒色正人望而敬者五行而已)忠信篤敬
學素得扵書紳髙明中庸強何關扵袵革一笑㣲生於
偃月(新唐書奸臣傳李林甫有堂如偃月號月堂毎欲/排搆大臣即居之思所以中傷者若喜而出即其)
(家碎矣唐岑嵓吉凶影響録李林甫創一堂有却月之/形名曰却月堂欲破人家族則入堂精思後有斵棺之)
(禍惡之者有詩云却月堂中喜色新明朝應有/破家人禄山反噬家還破須信難欺是鬼神)十年良
耻於倚氷(天寳遺事楊國忠為右相公卿以下頥指氣/使或勸陜郡進士張彖謁之彖曰君軰倚楊)
(右相如㤗山吾以為氷山耳若皎日既/出君軰得無失所恃乎遂隐居嵩山)上應念徙薪之
言(霍先傳臣有過主人者見其竈直突傍有積薪/客謂主人更為曲突逺徙其薪不者且有火患)人望
還采薇之帥(詩序采薇遣戍役也文王之時西有昆夷/之患北有玁狁之難以天子之命命將率)
(遣戍役以守衛中國/故歌采薇以遣之)姑朌芝檢(檢書函之盖也三刻其/上䋲檢之然後填以泥)
(題書而印之也陳江縂為南陽王讓吳郡表芝泥馳印/發命開函張鷟奏章芝泥發彩宣鳯藻而騰文蘭檢流)
(香潤龍縑而動色王子年拾遺記元封二年浮忻國貢/蘭金芝泥常以此泥封諸函匣漢世上將出征及使絶)
(國多以此泥為璽封衛青張騫蘇武傳介/子之使皆受金泥封璽所謂芝泥蘭檢也)仍進松班(唐/開)
(成元年正月詔以入閣日次對官班退立于東階松樹/下須宰臣奏事畢齊至香案前各言本司事雖紫宸殿)
(亦有松樹為待制官立位元㣲之詩松門/待制應全逺馬戴詩待制松隂移玉殿)申錫九環誰
曰有常而循故庚金百鍊式彰從革之作辛(尚書金曰/從革從革)
(作辛孔傳金/可以改更)佩則有餘(見上/條)服之無斁(詩為絺為綌服/之無斁箋服整)
(也整治之無厭倦是/其性貞專此借用)褭蹄麟趾不由郿塢之貯儲(漢武/帝紀)
(詔曰往者朕郊見上帝泰山見金又有白麟神馬之瑞/宜以黄金鑄麟趾褭蹄以恊瑞焉注獲白麟有瑞故鑄)
(金如麟馬以協嘉瑞也古有駿馬名騕褭赤喙黒身日/行萬五千里也董卓傳築塢于郿髙厚七丈曰萬嵗塢)
(卓誅塢中珍蔵/有金二三萬斤)鳯閣鸞臺端屬趙家之世界(新唐書百/官志光宅)
(元年改中書為鳯閣令為内史埀拱元年改門下省為/鸞臺李嶠傳進麟臺少監同鳯閣鸞臺平章事姚崇傳)
(進同鳯閣鸞臺平章事新唐書劉/禕之傳不經鳯閣鸞臺何謂之勅)無勤使請更覺道存
横安平之金不難破敵(見上/條)觧武侯之帶寜久渡瀘(蜀/志)
(諸葛亮傳劉備以亮有殊量及三顧亮於草廬之中亮/深謂備雄姿傑出遂解帶寫誠厚相結納又五月渡瀘)
(深入不毛沈約王僧逹顔峻傳論披胸觧帶義止賓/僚王勃餞霍使君序臨風雲而觧帶眄江山以揮涕)衮
以公歸礪資汝作某聳聞郵報竊賀厦成(並見/前)兩赤重
黄自異佩芄蘭之葉(芄音丸芄蘭草名詩序芄蘭刺恵/公也驕而無禮大夫刺之詩芄蘭)
(之葉童子佩韘雖則佩韘能不我甲容兮遂兮埀帯悸/兮箋容容刀也遂瑞也言恵公佩容刀與瑞及埀紳帯)
(三尺悸悸然行止有節度/然其徳不稱服餘見前)千紅萬紫寜能對松栢之柯
(王荊公詩百紫/千紅占得春)頌詠惟深敷宣罔既
　　代回嗣秀王(師揆/)賀賜玉帯(宋孝宗繼綂封秀王/子孫為嗣秀王按宋)
　　(史師揆太/祖九世孫)
揚庭渙號(易夬揚于王庭渙渙/汗其大號詳見前)分寳展親(尚書分寳玉/于同姓之國)
(時庸/展親)追琢其章璀璨簮紳之長(詩追琢其章金玉其相/注追雕也金曰雕玉曰)
(琢周禮追師掌治衡笄衡笄以玉為之而職曰追師則/追亦治玉之名追琢金玉使成文章璀音崔璨音粲説)
(文玉/光也)温潤而澤彰施衮繡之光(禮記君子比徳于玉温/潤而澤仁也縝密以栗)
(知也亷而不劌義也埀之如墜禮也叩之其聲清越以/長樂也瑕不掩瑜瑜不掩瑕忠也孚尹旁逹信也氣如)
(白虹天也精神見于山川地也圭璋特逹徳也/天下莫不貴者道也尚書以五采彰施于五色)恭惟某
官徳濬璿源(顔延年詩玉水記方流璇源載圎折宋璿/源分𣲖太祖位下徳惟從世令予伯師希)
(與孟由字號師/字係九世孫)望儲琳館合宫薦瑞恪陪圭邸之恭(管/子)
(黄皇有合宫以廣政尸子欲觀黄帝之行于合宫史記/成王削桐葉為圭以封叔虞邸典禮切説文屬國舍徐)
(曰諸矦來朝所舍曰邸顔師古曰漢制郡國/朝宿之舍在京師者悉名邸白帖諸王朱邸)御府闡珍
寜假玉人之琢萬釘錯落(崔顥詩錯落金鏁甲注間厠/也東坡詩錦袍錯落真相稱)
六服焜煌(焜戸衮切説文煌也増韻焜煌先也或作煇/封禪書燠炳煇煌又公渾切服䖍曰明也煌)
(胡先切説/文煇也)某未能造朝猶稽走賀揚休屹立更勤珠璧
之投(鄒陽傳明月之珠夜光之/璧以暗投人于道餘見前)病骨難堪莫辦瓊瑶之
報(東坡詩病骨難堪玉帯圍詩/投我以木桃報之以瓊瑶)
　被召(共四條徽本闕今補/)
　　賀綿州髙知府(定子/)赴召(綿州在成都東北三百/六十里本漢廣漢郡之)
　　(涪縣蜀漢屬梓潼郡晋以後屬梓潼巴西二郡西/魏改縣曰巴西置潼州隋初改為綿州後改為金)
　　(山郡唐初復為綿州天寳初改巴西郡乾元初復/為綿州宋仍舊互見後○宋史髙定子字瞻叔嘉)
　　(定二年舉進士授郪縣主簿辟丹稜令以同産弟/魏了翁守眉改監資州酒務差知夾江縣長寜軍)
　　(㝷知綿州時元兵穿鳯州塞破武休下興元小校/張鉞以其徒潰入文州殺守臣楊必復將自龍趨)
　　(緜以闖成都安撫使黄伯固奏定子兼參議官措/置文龍備禦定子乃部分諸軍扼青塘嶺鉞就擒)
　　(定子身任两司之責極其勞勩以收捕張鉞功進/三官以防遏收招潰兵功又進一官進直寳章閣)
　　(再任頃之召入奏事吏民追送莫不流涕鄰郡聞/定子至焚香夾道舉手加額曰㣲公吾屬塗炭乆)
　　(矣歴官簽書樞宻院事兼/權參知政事卒贈少保)
疇庸亷水(栁文皇天疇庸審厥保承亷水在綿州彰明/縣北平地泉出宋書明帝因言及貪泉問梓)
(潼人范栢年曰卿鄉土有此泉否栢年對曰梁益間惟/有亷泉讓水不聞有貪泉帝善之即拜梁州刺史按今)
(漢中府亦/有此二水)奏計甘泉(文帝紀上幸甘泉師古曰甘泉在/雲陽即奏林光宫武帝紀受計于)
(甘泉師古曰受郡國所上計簿也若今之諸/州計帳髙駢詩歸來長安道召見甘泉宫)駕兩朱轓
去載屹頽波之柱(劉禹錫詩世道劇頽波我心如砥/柱山谷詩砥柱閱頽波餘見前)奉
尺一詔兹晨趨文石之塗(陳蕃傳尺一選舉注漢以尺/一板冩詔書山濤傳宰相三)
(日不朝與尺一令歸第令何慮耶陽球傳/不得稽留尺一魏志明帝紀尺一詔書)用人如斯(魏/志)
(毛玠傳玠為東曹掾太祖歎曰用人/如此使天下人自治吾復何為哉)通國幸甚恭惟某
官參旗孕秀(晋輿服志參旗分景帝車含曜晋天文志/參魏益州禮記參取象熊旂象伐注輈人)
(熊旂六斿以象伐也晋天文志參旗九星在參西一曰/天旗一曰天弓西南九星曰九斿天子之旗也蘇易簡)
(擬宋玉大言賦參/旗井鉞嚴武備也)井絡載英(蜀都賦岷山之精上為井/絡江漢炳靈世載其英)
師友卿雲黼黻交輝扵河漢(廣絶交論舒向金玉/淵海卿雲黼黻河漢)伯仲
伊吕羽毛盍在於雲霄(杜詩伯仲之間見伊吕指揮若/定失蕭曹三分割據紆籌策萬)
(古雲霄/一羽毛)言從磊落之州(杜詩綿州州府何磊落顯慶年/中越王作孤城西北起髙樓碧)
(瓦朱甍/照城郭)茂著蕃宣之最(見/前)適貔貅之狼狽(貔貅猛獸史/記黄帝教熊)
(羆貔貅貙虎以與炎帝戰扵阪泉之野狽音貝狼屬生/子欠一足二足相離而行離故猝遽謂之狼狽神異經)
(狽無前足/附狼而行)委鴻鴈於牛羊(詩序鴻鴈美宣王也萬民離/散不安其居而能勞來還定)
(安集之詩鴻鴈/于飛哀鳴嗸嗸)一人之情千萬人之情親援桴而立鼓
(杜牧之阿房宫賦一人之心千萬人之心也桴音浮擊/鼔杖亦作枹桴棟之桴音夫世多誤用史記司馬穰苴)
(傳援桴皷之急則忘其身索隠曰枹音浮正義/曰皷挺也田仁傳提桴皷立軍門不及任安)百歩而
止五十歩而止紛棄甲以曵兵公獨作張雎陽之守城
(新唐書張許傳賛張廵許逺以疲卒數萬嬰孤墉抗方/張不制之虜鯁其㗋牙使不得摶食東南牽掣首尾豗)
(潰梁宋間大小數百戰雖力盡乃死而唐全得/江淮財用以濟中興引利償害以百易萬可矣)上不識
顔平原之何狀(新唐書顔真卿傳禄山反河朔盡䧟獨/平原城守具備使参軍李平馳奏帝大)
(喜謂左右曰朕不識真/卿何如人所争乃若此)兹令四軰(陳餘傳候者往十軰/皆死傅介子傳三軰)
(趙充國傳凡七十軰馬周傳/遣使者四軰敦趣互見前)趣覲九宸此行登仙富貴
乃緒餘之事(新唐書倪若水傳時天下乆平朝廷尊榮/人皆重内任雖自冗官擢方靣皆自謂下)
(遷班景倩自揚州採訪使入為大理少卿過汴州若水/餞于郊頋左右曰班公是行若登仙吾恨不得為騶僕)
惟公懋徳功名留乆逺之㸔(尚書惟公懋徳克勤小物/蔡襄詩世間萬事俱塵土)
(留取功名/乆逺看)某屯蹇百罹(詩我生之初尚無為我生之後/逢此百罹説文罹心憂也又遭)
(也冐也爾雅毒/也注憂思惨毒)暌離半世(韓詩與子昔暌離嗟予苦/屯剥屯蹇暌離四卦名)玷
征夫之濡轡幸君子之得輿(並見/前)有徳進則朝廷尊既
聞耳矣(東坡集士以徳望進則風俗厚而朝廷/尊食貨志既聞耳矣注聞于天子之耳)所用賢
則功施普當拭目焉(王襃傳賢者國家之利器也所任/賢則趨舍省而功施普器用利則)
(用力少而就/效衆餘見前)
　　回諸處賀召命
匹雛無力乆動歸去來兮之思四牡何功誤叨詣行在
所之命(俱見/前)方切循孔墻之避(家語三命而/俯循墻而走)未遑謝鄭
轂之推(鄭當時傳其推轂士及官屬丞史師古/曰推轂言薦舉人如車轂之運轉也)敢意雲
箋先馳霧驛恭惟某官璽書增秩斧繡生輝徳既厚於
蘇栝道仍隆於㧞茹(並見/前)嘘是拂是起死草之華風(李/賀)
(詩誰知死/草生華風)縶之維之憐生芻之空谷(詩皎皎白駒食我/場苖縶之維之以)
(永今朝皎皎白駒在彼空谷生芻一束其人如玉注宣/王不能用賢有乘白駒而去願此去者乗白駒而來使)
(食我場中之苖我則絆之繫之以永今朝愛而欲留之/也今乘此皎皎然白駒之賢人在彼大谷之中矣汝行)
(所舍主人禮餼雖薄止有束芻要得其/徳如玉者就之不可貪餼而棄賢也)齒牙所借(見/前)羽
翼斯成(張良傳羽翼/已成難動矣)顧某欲拜威顔(左傳天威不/違顔咫尺)既愆
膂力(尚書番番良/士旅力既愆)不能者止詎堪再傍扵九闗(宋玉招/魂虎豹)
(九闗言天門九/重虎豹守之)兆足以行或許退專扵一壑(謝鯤傳明/帝問鯤曰)
(論者以君方庾亮自謂何如答曰端委廟堂使百僚準/則則鯤不如亮一邱一壑自謂過之陸機文古之逸民)
(輕天下而欲專一邱之懽擅一/壑之美豈不身重于宇宙哉)徒勤襃餙但愧感藏
　　謝趙制置(彦呐/)安總領(癸仲/)賀辭召不允(宋史趙/彦呐字)
　　(敏若彭州人登四川類試第少以材稱吳曦叛彦/呐結義士殺其偽䕫守禄禧遂顯名嘉定十二年)
　　(安丙檄使經理西和州轉提㸃㝷帥沔寳慶元年/移帥興元紹定間為桂如淵李􁧶黄伯固副使端)
　　(平元年遂升正使三年金人大入至三泉彦呐大/敗貶衡州詳見後安癸仲安丙之子董居誼帥蜀)
　　(大失士心金人乗之宋師所至輒潰聶子述代之/時癸仲知果州子述檄兼参議官紅巾賊叛子述)
　　(檄癸仲兼節制軍馬任討賊之責宋史理宗寳/慶元年以安癸仲為戸部郎中縂領四川財賦)
漕氷未解敢希全璧之歸(趙充國傳/氷解漕下)戍雪將更誤玷與
環之寵(杜詩西山白雪三城戍南浦江清萬里橋荀子/聘人以珪問士以璧召人以瑗絶人以玦反絶)
(以環范寗榖梁傳注君賜之環則還賜之/玦則往栁詩未賜大夫環又賜環留逸響)傴僂再三而
引避(家語一命而傴再命而僂三命而俯循墻而走傴/於語切僂音樓身向前也傴恭于僂俯恭于傴)
威顔咫尺之難處此非左右之先容孰與吹嘘而送上
伏念某志隨學落氣與年凋虛警空悲皆信書而成誤
乾愁漫解覺行道之猶非(並見/前)自再泝於岷江已九鑚
於巴火(杜詩九鑚/巴噀火)奉法循理奈倡矣而莫隨節用愛人
愧行之之未盡(自警篇李文靖公作相常讀論語或問/之公曰沆為宰相如論語中節用而愛)
(人使民以時两句尚未能行/聖人之言終身誦之可也)毎覺匹雛之無力敢言四
牡之有功(詩序四牡勞使臣之來/也有功而見知則説矣)招大夫以旌豈為我
設(阮籍傳嫂嘗歸寜籍相見與别/或譏之籍曰禮豈為我設哉)越小臣諸節亦厠旁
招(尚書惟厥正人越小臣諸節孔傳于小臣諸有/符節之吏厠初吏切釋名雜也一曰間也次也)未敢
隨召驛之塵將復返屠羊之肆詎期巽櫝莫反渙章此
葢制置某官以禮樂英為詩書帥十七年干城之底績
數百戰尊爼之折衝(並見/前)迄厲二矛重弓之威(詩朱英/緑縢二)
(矛重弓注二矛重弓備折/壊也美僖公用兵征伐)俾無匹馬隻輪之返(榖梁傳/秦伯襲)
(鄭晋人與姜戎要而結之殽匹馬倚輪無返者注倚輪/一隻之輪公羊傳匹馬隻輪無反者注匹馬一馬也隻)
(踦也皆喻盡潘岳西征賦曽/隻輪之不反緤三帥以渡河)草尺書而招賛普聞已請
降(東坡詩試草尺書/招賛普詳見前)奬三軍而定中原即觀奏凱(出師/表南)
(方已定兵甲已足當奬帥三軍北定中原凱通作愷軍/勝之樂周禮春官王師大獻奏凱樂左傳晋文公振旅)
(愷以入于晋樂書風謂之凱風天地之怒氣散王師大/獻謂之愷樂人之怒氣已焉雲笈軒轅記帝五十二戰)
(天下大定始作棡鼔曲靈䕫吼鵰鶚争石/墜崖壯士怒元雲朱鷺等曲謂之凱歌)每借齒牙之
餘論不遺毛髪之謭材(並見/前)致茲無用之人亦有罔功
之奏(尚書敷同/日奏㒺功)此葢總領某官世濟膚公(詩薄伐玁狁/以奏膚公)
家傳逺略(張九齡詩山川動/逺略原隰軫皇情)卿月髙升於金掌(杜詩卿/月升金)
(掌/)陣雲連㨗扵玉闗(庾信詩陣雲千里散黄河一代清/玉闗在燉煌郡壽昌縣漢龍勒縣)
(也玉闗在縣北陽闗在玉闗之南故曰陽一/縣而兩闗者自此而趨西域有南北道故也)智運木牛
師不憂於左次(易師左次无咎象曰/左次无咎未失常也)權兼茗駿貢争效
於右牽(禮記效馬效羊者右/牽之效犬者左牽之)佇積勛庸徑登鬷假(鬷音/奏假)
(音格詩既載清酤賚我思成亦有和羮既戒既/平鬷假無言時靡有争綏我眉夀黄耇無疆)妄借齒
牙之重不遺毛毳之㣲(韓詩外傳盍胥對晉平公曰鴻/鵠一舉千里所恃者六翮耳背)
(上之毛腹下之毳益一把飛不為加髙損一把飛不為/加下今君之食客門左門右各千人亦有六翮在其中)
(矣將皆背上之毛腹下之毳耶毳嗤瑞切/細毛也按此一聫與前重複宜更訂之)致此絲綸許
令敷奏(尚書敷/奏以功)某敢不益加黾勉復策駑庸雖無治聲
塞海内寡二之問(吾邱夀王傳子在朕前之時知畧輻/湊以為天下少雙海内寡二及至連)
(十餘城之守任四千石之/重甚不稱在前時何也)願陳民徳當雲中第一之歌
　　謝利路髙提刑(稼/)賀辭召不允(宋史忠義傳髙稼/字南叔卭州蒲江)
　　(人真徳秀一見以國士期之嘉定七年進士潼川/制置使崔與之聞其名辟幹辦本司公事稼持論)
　　(不阿及鄭損為制置使即求去損之入蜀也稼同/産弟魏了翁誦言于朝謂必敗事損銜之遂劾罷)
　　(稼寳慶三年元兵至武階損棄沔而遁桂如淵鎮/蜀辟通判沔州如淵以便宜命稼利路提刑司兼)
　　(權興元府制置司如淵既罷李􁧶代之御史汪剛/中如淵黨也欲使稼分其罪乃謂蜀之敗實由稼)
　　(削二官李心傳見上訟稼無罪制置使趙彦呐以/參議官避之㑹彦呐召還宻奏留稼以直秘閣知)
　　(沔州利州提㸃刑獄兼參議官沔無城依山為阻/北兵大至稼死之詔進稼七官為正議大夫龍圗)
　　(閣直學士諡曰忠後以子斯得報政累贈太師稼/為人慷慨有大志推轂人士常恐不及視財如糞)
　　(土死之日聞者莫不流涕所著有/縮齊類稿三十巻斯得自有傳)
氷漕終更誤玷予環之寵(見上/條)露章未允難從俟駕之
私(何武傳所舉奏二千石長吏必先露章/禮記凡君召在官不俟屨在外不俟車)退循頂踵之
歸皆出齒牙之借(並見/前)至勤下問尤佩髙情恭惟某官
胸著千年(陳後山詩胸中/歴歴著千年)身兼數器(薛宣傳經術文雅/足以謀王體斷國)
(論身兼數器有/退食自公之節)人或刼刼而不足(韓文人皆刼/刼我獨有餘)公獨恢
恢乎有餘(莊子恢恢乎其扵/逰刃必有餘地矣)縶之維之惟恐生芻之空
谷(詩皎皎白駒食我場苖縶之維之以永今朝又皎皎/白駒在彼空谷生芻一束其人如玉注縶絆維繫也)
(宣王不能用賢有乗白駒而去者願此白駒食我場中/之苖我則絆之繫之以永今朝愛而欲留之也空大也)
(言乗白駒而去之賢人今在大谷之中矣汝行所舍之/主人禮餼雖薄止有生芻一束耳當得其人如玉者而)
(就之不可貪/餼而棄賢也)嘘是拂是能吹死草之華風徳既辱扵蘇
枯道亦隆扵㧞茹(並見/前)致兹頑鈍亦預招徠(徠古文/來字)某
敢違威顔(左傳天威不違顔咫尺言君/尊如天其威嚴常在顔靣)既愆膂力(尚書/番番)
(良士膂/力既愆)不能者止詎堪再傍於九闗兆足以行或許退
休於一壑(並見/前)
　四六標準巻九
欽定四庫全書
　四六標準巻十　　　　　　宋　李劉　撰
　進職
　　賀董侍郎(居誼/)進職(雜學除學士/)
制垣進秩(職源翰林學士與中書舍人分為兩/制權徳輿集左右掖垣承天子誥命)寳閣升
班(宋㑹要龍圗閣宋大中祥符中建在㑹慶殿西偏以/奉太宗御書御製文集及典籍圖書寶瑞之物東坡)
(集中禁寶儲學士班在樞宻直學士之/下大中祥符六年詔結銜在本官之上)諭蜀良勞勉狥
假留之願(司馬相如傳諭告巴蜀民以非上意冦恂傳/百姓遮道曰願從陛下復借冦君一年乃留)
(恂長社鎮/撫吏人)登瀛固寵况加真拜之榮(宋史職官志仕人/以登臺閣升禁從)
(為顯官而不以官之遲速為榮滯以差遣要劇為貴途/而不以階勲爵邑有無為輕重時人語曰寜登瀛不為)
(卿寜抱槧不為監翰苑新書李昉入直翰林盧多遜已/任學士太祖見昉在多遜下問其故宰相曰昉以本官)
(直學士院未即真拜真/拜學士在多遜之上)綸綍載揚紳緌交慶(見/前)恭惟某
官清如秋刷(爾雅釋詁挋拭刷清也周禮淩人職夏頒/氷掌事秋刷注刷清也先鄭云刷除氷室)
(當更納新氷後鄭云秋凉/氷不用可以清除其室)和若春陽雲夢胸寛吞一百
八盤而無險(司馬相如傳吞若雲夢者八九其於胸中/曽不蔕芥陸務觀入蜀記南陵山極高大)
(有路如綫盤屈至絶頂謂之一百八盤葢施州正路山/谷詩浮雲一百八盤縈落日四十八渡明又云一百八)
(盤擕手上又云一百八盤天上路又云蛇退猿啼百八/盤即此謂也一百八盤自荆州上峽入黔中路名山谷)
(書萍鄊縣㕔云略江陵上䕫/峽過一百八盤渉四十八渡)天風背厚獨負三十六郡
而有餘(莊子風之積也不厚則其負大翼也無力故九/萬里則風斯在下矣而後乃今培風背負青天)
(而莫之夭閼者而/後乃今將圖南)三年有成萬物吐氣(杜少陵舂陵行/序今盗賊未息)
(知民疾苦得結軰十數公落落然參錯天/下為方伯萬物吐氣天下少安可待矣)不見賈誼固
深半夜之思(賈誼傳文帝思誼徵之至入見至夜半文/帝前席既罷曰吾乆不見賈生自以為過)
(之今不/及也)願借冦君難抑庶民之請(見上/文)仍魚鳬之開國
(見/前)峻龍馬之負圗(曲阜集河圖寵/名増峻班列)一札細行增井鉞參
旗之重(後漢書一札十行細書成文天官書東井為水/事其西曲星曰鉞晉天文志列鉞一星附井之)
(前主伺滛奢而斬之故不欲其明明與井齊則用鉞于/大臣參旗九星在參西晉書輿服志參旗分景帝車含)
(曜蘇易簡擬宋玉大言賦日烏月兎曜文明也參/旗井鉞嚴武偹也詳見賀綿州高知府赴召條)三謨
大訓貫奎文壁府之華(尚書有二典三謨又赤刀大訓/孝經援神契奎主文章注奎星)
(屈曲相鉤似文章之畫晉天文志東壁二星主/文章天下圖書之秘府也明則圖書集道術行)歡動南
衙(唐制天子居曰衙行曰駕一曰行軍有衙尊者所在/後人因以治為衙宇文士及傳南衙諸臣靣折廷爭)
(李揆傳本朝置南比衙文武區别高元裕/傳西頭勢乃重南衙樞宻之權過宰相)膽寒西賊(宋/名)
(臣傳范文正公與韓魏公協謀必欲收復靈夏横山之/地邉上謡曰軍中有一韓西賊聞之心骨寒軍中有一)
(范西賊聞/之驚破膽)學士象八節不過一嵗之少留(新唐書百官/志分注景龍)
(二年置𢎞文館大學士四人以象四時學士八人以象/八節直學士十二人以象十二時又翰林學士一嵗則)
(遷/)刺史入三公便在五雲之多處(後漢書尚書令僕出/為郡守郡守入為三)
(公杜詩南極一星朝北/斗五雲多處是三台)何限麒麟之畫(漢宫殿䟽天禄/麒麟閣蕭何造)
(以藏秘書畫賢臣蘇武傳宣帝甘露三年二月單于始/入朝上思股肱之羙乃畫霍光等至蘇武凡十一人於)
(麒麟閣明著中興輔佐列/於方叔召虎仲山甫焉)滿期龜鶴之還某何足控搏
(並見/前)洊蒙料理(南史陳帝紀論黄塵汚人衣皂莢相料/理王徽之傳為桓冲騎兵參軍冲謂徽)
(之曰卿在府日/乆比當相料理)白水魚竿之入幕竟作退飛(杜詩白水/魚竿客清)
(秋鶴髪翁胡為來幕下秪合在/舟中左傳六鷁退飛過宋都)青天鳥道之撫膺又勤
羅致(李詩蜀道難難於上青天西當太白有鳥道可以/横絶峩眉巔捫參歴井仰脅息以手撫膺坐長歎)
(韓文以禮為羅/羅而致之幕下)與其徒索長安之米(見/前)不如來賦灧澦
之堆(李詩瞿塘灔澦堆東坡作灔澦堆賦云世以瞿塘/灔澦堆為天下之至險以余觀之葢有功于斯人)
(者因為之賦以待好/事者試觀而思之)直為文翁再剖符兆足行矣(杜詩/得歸)
(茅屋赴成都直/為文翁再剖符)安得仙人九節杖亟往從之(真誥楊義/夢蓬萊仙)
(翁柱赤九節杖而視白龍杜詩安/得仙人九節杖柱到玉女洗頭盆)
　　賀陳提刑(天宜/)進職
懋賞外臺(尚書功懋懋賞謝夷吾傳尋功簡能/為外臺之表晉書刺史國之外臺)升班中
秘(見/前)激西江之水已驗澄清(莊子我將南游吳越之/王激西江之水而迎子)貫
東壁之星有光臨照(石氏星經東壁/之星主文籍)恭惟某官載揚淑
問(詩淑問在臯陶在泮/獻囚淑問善問獄)誕受嘉師(尚書受/王嘉師)方當攬轡之
初(見/前)適有跳梁之冦(蕭朢之傳小夷跳梁於/山谷間梁絶水取魚者)無煩芟薙
(薙音豸廣韻芟草也韓/文乃草薙而禽獮之)竟折萌芽(李尋傳防絶萌芽以/盪滌濁穢東坡冨鄭)
(公神道碑維彼北戎謂帝/我驕帝聞其言折其萌芽)為赤子為龍蛇各安汝迹(韓/文)
(以武則忿以憾以㤙則横而/肆一以為赤子一以為龍蛇)不鯨鯢不虺蜴時乃之功
(栁文小不為虺蜮大不為鯨鯢/恩重事持不邇而逺莫可追已)簡于楓陛之知(説文觧/字云楓)
(木厚葉弱枝漢宫殿中多植之景福/殿賦芸若充庭槐楓被宸陛音婢)華以蓬山之直(華/嶠)
(後漢書學者稱東觀為老氏/藏室道家蓬萊山直秘書省)雲烟縹緲暫煩俯章貢之
流(緲㣲也海賦神仙縹緲飱玉清杜詩築居仙縹/緲章貢二水合為贛水東坡詩風酣章貢秋)朝夕
論思行即遂承明之謁(兩都賦朝夕論思日月獻納嚴/助傳君厭承明之廬注翰林有)
(承明金鑾在石渠門/外選詩謁帝承明廬)某竊聞成命輒布賀緘何敬非刑
諒益謹五辭之聽(尚書何敬非刑何度非及/又兩造具偹師聽五辭)有功則悦
行將勞四牡之征(詩序四壮勞使臣之來/也有功而見知則悦矣)
　　代回趙茶馬(彦綰/)謝進職
寳儲進直(東坡謝除龍圖閣學士表中禁寶儲上應奎/壁之象先朝謨訓逺同河洛之符趙葢以龍)
(圖閣學士提/舉川司茶馬)璽命諭留經河緯洛之文章官由人重(易/繫)
(辭河出圖洛出書聖人/則之言進直龍圖閣)控蜀通秦之𣙜牧功以久成(山/谷)
(詩玉鈐金印臨参井控蜀通秦四十州𣙜謂茶牧謂馬/宋制秦馬舊二萬疋乾道秦川買馬之額嵗為萬有一)
(千九百匹有竒川司六千秦司五千九百成都利州路/十一州産茶二千一百二萬斤其後文州改𨽻秦司而)
(川司增珍州之額共為四千八百九十六秦司六千一/百二十合兩司為萬有一千十有六疋所謂控蜀通秦)
(之𣙜/牧也)更何為哉其有試矣恭惟某官天潢擢秀(史記天/官書王)
(良旁有五星絶漢曰天潢元命包曰潢主河渠所以度/神通八方宋均云天潢天津也津湊也主計度也崔廓)
(答豫章王啟禀秀天潢承輝日/觀吕安書植根芳苑擢秀清流)奕葉飛英禮樂逺而光
華遄車言邁(並見/前)忠信行扵蠻貊思馬斯臧(詩駉駉牡/馬在坰之)
(野薄言駉者有驈有皇有驪有黄以車彭彭思無疆思/馬斯臧正義云僖公思遵伯禽之法反復思之無有竟)
(已至于馬亦/令使至此善)兹膺因任之榮(宋制進秩還任者謂之因/任平齋集鞏嶸擢都大坑)
(冶鑄錢司職事修舉直秘閣/因其任凡十餘年曠典也)仍拜加恩之寵嵗九遷其
自此(見/前)晝三接其必然(易晝日/三接)某越在師屯(漢律勒兵/而守曰屯)
例蒙巽謝翦白鹿坡前之草中夜枕戈(白鹿山在今成/都府彭縣四北)
(二十里舊有金覺禅寺相傳晉佛圖澄所建劉琨傳琨/與范陽祖逖為友聞逖被用與親故書曰吾枕戈待旦)
(志梟逆虜常恐祖生先吾/著鞭其意氣相期如此)對碧鷄坊裏之花何時樽酒
(碧鷄坊在成都杜詩時出碧鷄坊西郊近草堂市橋官/栁細江路野梅香東坡詩時夢碧鷄坊杜詩何時一樽)
(酒重與/共論文)
　轉官
　　代董侍郎轉官謝三府
守關山之戍愧乏殊勲(梁簡文詩關山逺可度逺度復/難思王訓詩驅車度關山關山)
(恒晻靄陳陸瓊詩邉城與明月俱在關山頭徐陵詩關/山三五月客子憶秦川阮卓詩關山陵漢開霜月正徘)
(徊北周王褎詩關山夜月明秋色照孤城唐崔融詩萬/里照關山蒼茫非一狀沈佺期詩暈落關山迥光含霜)
(霰㣲杜詩關山空月寒又關山同一/照孟郊詩行當獻天子然後致殊勲)序嵗月之勞猥升
華秩無功報上有愧積中(愧字/重)伏念某一出西垂(説文/垂逺)
(邉也左傳䖍劉我邉垂谷永傳三垂晏然庾/亮傳吾憂西陲過于歴陽此西垂指蜀言)六逢朔易
(尚書平/在朔易)惟是窮日之力麄守封疆(禮記正其封疆潘岳/詩申命群司保爾封)
(疆/)不敢貪天之功輒僥爵賞(左傳竊人之財猶謂之盗/况貪天之功以為已力乎)
兹蒙恩紀(後漢書孔融傳文舉既非舊好鴻豫亦無恩/紀吳志朱治傳所以供奉輔䕶甚有恩紀蜀)
(志先主至京見權綢繆恩紀二主妃子傳人倫之始恩/紀之隆莫尚于此矣晉書陳敏傳公胄早交恩紀特隆)
(刁協傳協素無恩紀募從者皆委之陳書江縂傳夙荷/昭晉恩紀契闊姚察傳東朝攀附恩紀謬加江淹詩儲)
(后䧏嘉命㤙/紀被㣲身)俯録年勞(後魏吏部郎中薛淑上言使選/曹惟取年勞不簡賢否則義均)
(行鴈次若貫魚勘簿呼名一吏足矣東魏高澄秉政乃/革後魏崔亮年勞之制務求才實宋張栻胡銓乆不理)
(年勞上嘉其亷静詔栻/特進兩官銓磨勘四官)揆厥所元豈無其自恭惟某官
翼扶萬化器使羣工天地為爐每曲成扵萬物(賈誼傳/天地為)
(鑪造化為工繫辭範圍天地之/化而不過曲成萬物而不遺)山藪藏疾豈求備于一
夫(左傳山藪藏疾瑾瑜匿瑕尚書/爾無忿疾于頑無求偹于一夫)致此孤蹤亦叨異數
(左傳禮/亦異數)誓殫駑力仰答鴻休
　　轉朝請郎謝黄侍郎(伯固○杜氏通典朝請郎隋/置散官葢採晉宋齊梁陳並)
　　(有奉朝請為名唐因之顯慶制侯出身正七品上/叙宋元豐更官制以朝請郎換前行員外郎侍御)
　　(史/)
荒服輦輸何益樵蘇之後(尚書五百里荒服冦恂傳以/輦車驪駕轉輸前後不絶韓)
(信傳樵蘇後㸑師不宿飽/注樵取薪也蘇取草也)副郎銖積叨升糠粃之前(韓/文)
(韋侍講盛山詩序韋矦以考功副郎守盛山東坡集/寒女之絲銖積寸累孫綽傳簸之颺之糠粃在前)曾
㣲日奏之功(尚書敷同/日奏罔功)僅守年勞之叙(見上/條)然扵踈拙
亦是僥踰自昔就第之侯號奉朝請(後漢書賈復傳復/以列矦就第二十)
(八將傳論所加特進朝請而已注耿弇好畤矦食邑二/縣奉朝請漢律春曰朝秋曰請杜氏通典奉朝請無員)
(本不為官位宣帝紀宣帝為皇孫時得奉朝請漢官觧/注三輔職如太守獨奉朝請張禹以特進奉朝請蕭朢)
(之以關内矦奉朝請續漢書前漢列矦奉朝請在長安/次三公通典東京罷省三公外戚皇室諸矦多奉朝請)
(奉朝請者奉朝㑹請召而已野客叢書今呼朝請郎及/奉朝請並作上聲攷漢書朝請其説有二如漢律所云)
(此合從去聲如竇嬰不得朝請王陵竟不朝請之類是/也師古注才姓反如杜氏通典所云當作上聲故韓退)
(之東坡詩並/作上聲押也)本朝雜端之職頃視班聨(杜氏通典侍御/史之職有四謂)
(推彈公廨雜事定殿中監察以下職事及進名改轉臺/内之事悉主之號為臺端他人稱之曰端公其知雜事)
(者謂之雜端/最為雄劇)自官制正名之餘(宋史職官志宋承唐制/居其官不知其職者十)
(常八九自真宗仁宗以來議者多以正名為請咸平中/楊億首言文昌㑹府有名無實宜復其舊既而言者相)
(繼乞復二十四司之制至和中吳育亦言尚書省天下/之大有司而廢為閑所當漸復之然朝論異同未遑釐)
(正神宗即位慨然欲更其制熈寜末始命館閣校唐六/典元豐三年以摹本賜群臣乃置局中書命翰林學士)
(張璪等詳定下詔肇新官制省臺寺/監領空名者一切罷去而易之以階)寄員郎前行之禄
(仝上元豐三年詳定所上寄禄格元祐初以流品無别/詔寄禄官悉分左右詞人為左餘人為右兩京新記尚)
(書郎自兩漢已後妙選其人唐武徳貞觀以來尤重其/寄吏兵部為前行最為要劇自後行改入皆為羙選考)
(功員外專掌試貢舉人員外郎之最朢者司門都門屯/田虞水膳部主客皆在後行閑簡無事宋史職官志元)
(豐寄禄格以階易官新官朝請郎舊官前行員外郎侍/御史新官朝散郎舊官中行員外郎起居舍人新官朝)
(奉郎舊官後行員外郎左右司諫通典開元令尚書六/曹吏部兵部為前行户部為中行禮部工部為後行)
遥瞻粉省知隔㡬塵(杜詩馨香粉署妍白樂天詩文昌/新入有光輝紫界宫墻白粉闈錢)
(起詩粉署花騘入丹霄紫誥重杜氏通典省中皆以胡/粉塗壁廣異記唐韋行式為西川採訪使有姪曰子威)
(溺于神仙修煉之術有歩卒丁約者執厮役于部下子/威頗私之一日辭去謂子威曰郎君道情深厚不欺暗)
(室終當棄俗尚隔兩塵子威曰何謂兩塵約曰儒/謂之世釋謂之刼道謂之塵善堅此心亦復遐夀)近視
土山不容一蹴(談賔錄唐諸郎不自員外拜者謂之土/山頭果毅言遽拜崇品有似長征兵回)
(便授邉逺果毅景雲中趙謙光自大理正便遷戸部郎/中而員外郎賀渉遂戲詠曰員外由來羙郎中望不優)
(寜知粉署裏飜作土山/頭蹴子六切説文躡也)頋某無似知命不猶(見/前)載馳載
驅曾何禆扵苞栩(詩肅肅鴇羽集于苞栩王事靡盬不/能藝稷黍䟽言先勞而後獲所集以)
(喻人當先勞/而後得所安)不稼不穡亦何取扵廛禾(詩不稼不穡胡/取禾三百㕓兮)
(不狩不獵胡瞻/爾庭有懸貆兮)偶成鑚員外之天誰實為將軍之地(灌/夫)
(傳今衆辱程將軍獨不為李將軍地/乎師古曰言既毁程令廣何地自安)兹盖伏遇某官以
大司馬(杜氏通典大司馬古官也掌武事項羽以曹無/咎周殷並為大司馬朱博傳武帝罷太尉始置)
(大司馬以冠將軍之號春秋運斗樞黄帝坐/𤣥滬與大司馬容光臨觀鳳銜圖置黄帝前)為冠軍侯
(霍去病傳上曰票姚校尉去病斬首捕虜二千二十八/級得相國當户斬單于大父行藉若侯産捕季父羅姑)
(比再冠軍以二千五百/户封去病為冠軍矦)飬民以致賢人(蕭何傳臣願大/王王漢中飬其)
(民以致賢人牧用巴蜀/還定三秦天下可圖也)開誠而布公道(蜀志諸葛武矦/傳評約官職從)
(權制開誠/心布公道)河以南皆為晋土爭擊楫以渡江(祖逖傳帝/以逖為奮)
(威將軍豫州刺史渡江中流擊楫而誓曰祖逖不能清/中原而復濟者有如大江辭色壯烈衆皆慨歎逖愛人)
(下士雖踈交賤𨽻皆恩禮遇/之由是黄河以南盡為晉土)陜而東主之周公且徹桑
於未雨(公羊傳自陜而東者周公主之/自陜而西者召公主之詳別見)藉腹中之兵甲
(崔浩傳世祖指浩示高車渠帥曰此人尫纎懦/弱手不能彎弓持矛其胸中所懐乃踰于甲兵)成塞上
之金湯(山谷詩塞上/金湯惟粟粒)燕人恱則取之昆夷維其喙矣(詩/混)
(夷駾矣維其喙矣傳駾突喙困也箋混夷夷狄國也見/文王之使者將士衆過已國則惶怖驚走奔突入此柞)
(棫之中而逃甚困劇也王伯厚辭學指南云宣和取燕/山群臣稱賀令一館職作表仍語以燕人悦則取之一)
(句不得不使其人捜經句欲對未得王/初寮曰何不曰昆夷維其喙矣遂用之)猶念獮猴騎土
牛之鈍(魏志州泰為司馬宣王所知屢在艱中宣王留/缺待之至三十六日擢為新城太守宣王為泰)
(㑹使尚書鍾繇調泰曰君釋褐登宰府三十六日擁麾/葢守兵馬郡乞兒乘小車一何駛乎泰曰誠有此君名)
(公之子少有文采故守吏職獮㺅騎土牛又何遲也衆/賔咸悦李詩獮㺅騎土牛羸馬夾䨇轅又沐㺅而冠不)
(足言身騎土/牛滯東魯)欲試奔蜂化藿蠋之竒(莊子奔蜂不能化/藿蠋越鷄不能伏)
(鵠卵注奔蜂小蜂也蠋音蜀藿蠋豆藿中大青蟲也/説文蜀葵中蠶詩蜎蜎者蠋一名蚅爾雅蚅為蠋)下
至斗量(吳書吳使中大夫趙咨使魏魏主問吳如大夫/者㡬人咨曰聪明特逹者八九十人如臣之比)
(車載斗量不可勝数唐武后遣使存撫四方所舉之人/無問賢愚悉加擢用時人為之語曰補闕連車載拾遺)
(平斗量欋槌侍御/史盌脱校書郎)尚叨寸進(老子不敢進寸而退尺韓/文進寸退尺卒無所成)
某所慙骯髒(趙壹傳伊優北堂上骯髒倚/門邉注骯髒高亢悻直之貎)不足控搏(見/前)
吾愛吾廬詎敢希扵軒冕(陶詩孟夏草木長遶屋樹扶/踈衆鳥欣有託吾亦愛吾廬)
(莊子今之所謂得志者軒冕之/謂也軒冕在身物之儻來者也)我任我輦願少緩扵鞭
笞(詩我任我輦我/車我牛詳見前)
　　轉朝奉郎謝監司
内服輦輸何益樵蘇之後(尚書越在内服百/寮庶尹餘見前)外郎銖積
叨升糠粃之前(惠帝紀中郎郎中滿六嵗爵三級四嵗/二級外郎滿六嵗二級蘇林曰外郎散)
(郎也餘/見前)曾㣲日奏之功僅守年勞之次然扵庸謭亦是
僥逾自昔就第之侯號奉朝請(並見/前)本朝横榻之任實
視班聨(通典侍御史知雜事者謂之雜端最/為雄劇食坐之南設横榻謂之南床)其為員外
之前行葢在官制之改後遥瞻粉省知隔㡬塵仰視土
山詎容一蹴頋其無似知命不猶(並見/前)水馬之走徒勞
自甘退舍(杜詩鴈兒爭水馬注水馬生水中善行如馬/亦謂之海馬陳藏器云水馬一名水黽群游)
(水上水涸即飛長寸許四脚非海馬之水馬也東坡詩/君不見水馬兒歩歩逆流水大江東流日千里此蟲趯)
(趯長在此左傳凡師一宿為舍増韻三十五里曰一舍/左傳其避君三舍吕覽宋景有三善言熒惑徙三舍)
土牛之騎宜鈍何敢著鞭(野客叢書前軰馬詩多引劉/琨傳事如山谷詩眼明見此)
(玉花騘徑思著鞭随詩翁是也此大綱言著鞭耳非為/馬設前此葢有為馬言者按蜀志何秪謂楊洪曰故吏)
(馬不敢駛但明府未著鞭耳世人局/於所見推究不廣類如此餘見上條)偶成鑚員外之天
誰實為將軍之地兹盖伏遇某官仁深引類(劉向傳在/上則引其)
(類在下則/推其類)義重噓枯(後漢書嘘/枯吹生)憐其剪籠中之翎假之
羽翼(韓詩惟此兩夫子家居率荒凉帝欲長吟/哦故遣起且僵翦翎送籠中使㸔百鳥翔)憫其困
轅下之軛借以齒牙(灌夫傳侷促/若轅下駒)既費挈提(陳餘傳左/提右挈挈)
(詰結切説文縣/持也從手劫聲)又加奬勞愧無成績可書日月之常(尚/書)
(厥有成績紀于太/常釋名日月為常)尚託餘庥歸守烟霞之痼(新唐書田/游巖傳高)
(宗幸嵩山親至其門謂曰先生比佳否答曰臣所謂泉/石膏肓煙霞痼疾者帝曰朕得君何異漢獲四皓乎)
　　回趙司户等賀轉官
斗壘藏瘝曾㣲嵗最(瘝或作癏病也尚/書若時瘝厥官)天朝懋賞俾叙
年勞(見/前)是為平進之常(晉書庾亮傳皆非姻族各以平/進南史蔡興宗傳吾素門平進)
(與主上甚疎王騫傳嘗從客謂諸子曰吾家本素族自/可依流平進不須茍求禇淵傳論平流進取坐致公卿)
(周書劉璠字寶義沛人慷慨好功名志欲主事邉城不/樂随牒平進新唐書李徳裕嘗論公卿子弟艱于進取)
(武宗曰向聞楊虞卿兄弟朋比貴勢有妨平進/之路昨黜楊知立鄭朴等抑其太甚耳互見前)難講同
僚之謝敢圗髙誼(平原君傳寡人聞君髙義願與君為/布衣交董仲舒傳講聞高誼之日乆)
(矣杜詩故人有孫/宰高義薄層雲)見畀屬辭恭惟某官義篤官聨(周禮/冡宰)
(以八法治官府三曰官聨以㑹官治注官聨謂國有六/事一官不能獨共則六官共舉之聨讀作連古書連作)
(聨聨謂連事通/職相佐助也)情親事契胥保恵胥教誨有味其言(尚/書)
(古之人猶胥訓誥胥保惠胥教/誨鄭當時傳誠有味其言也)孰披拂孰吹噓不愛其
力(莊子風起北方一西一東有上彷徨孰嘘吹是/孰居無事而披拂是韓文吾豈有愛於力乎哉)有憐
邉賞躐綴外郎笑猴騎土牛之蹤真成鈍滯(見/前)觀雀化
水蛤之變要是沉淪(禮記季秋之月爵入大水為蛤述/異記淮水中黄雀至秋化為蛤至)
(春復為黄雀五百年化為蜃蛤國語趙簡子歎曰雀入/于海為蛤雉入于淮為蜃黿鼉魚鼈莫不能化唯人不)
(能哀/夫)或承之羞不知所賀(見/前)某未能辟榖(史記留矦世/家乃學辟榖)
(道引輕身郊社志李少君以榖道郤老方見上李竒曰/榖道辟榖不食之道也魏文帝典論潁川郤儉能辟榖)
(餌茯/苓)久已思蓴(蓴通作蒓水葵也本草生水中葉似鳬/葵浮水上採莖堪噉三月至八月莖細)
(如釵股名絲蓴九月至十月漸麤在泥中名瑰蓴張翰/傳翰字季鷹吳郡人齊王冏辟為大司馬東曹掾因見)
(秋風起乃思吳中菰菜蓴羮鱸魚膾曰人生貴得適志/何能覊宦數千里以要名爵乎遂命駕而歸著首邱賦)
士夫爭磨勘而殺人幸容茍免(宋史蘇軾傳王安石曰/人須知行一不義殺一)
(不辜得天下弗為乃可軾戲曰今之君子爭/減半年磨勘雖殺人亦為之安石笑而不言)將軍以告
身而易醉行可匄歸(唐書至徳中專以官爵賞功及收/散卒大將軍告身一通纔易一醉)
　改官
　　改官謝丞相
璧水綴員已抱罔功之愧(禮記天子辟雍注辟雍圜如/璧實以水内如覆盆外如偃)
(葢也桓譚新論王者作圖池以璧形實/水其中以圜壅之名曰辟雍言為國錄)金閨登藉復叨
寓禄之恩(齊謝朓詩謬通金閨藉李/詩謬題金閨籍言為架閣)此聖世優職事之
常而愚夫無功狀之實全出鑪錘之造敢忘竿牘之恭
(並見/前)竊以禄至宣徳之階雖八品秩(通典宣德郎隋置/散官唐因之顯慶)
(制伯出身七品下叙子出身從七品上叙宋史職官志/文散官朝奉承直郎正六奉直通直郎從六朝請宣徳)
(郎正七朝散宣奉郎從七給事承事郎正八承奉/承務郎從八儒林登仕郎正九文林將仕郎從九)俗羡
通班之寵號再登科(劉知㡬史通忤時篇僕少/小從時早躡通班班次也)舉必五
員職須六考(宋紹興二十九年洪遵王希亮等上議曰/自一命已上仕于州縣之間雖有真賢實)
(亷勢不能自逹于上故為之立薦舉之法必使之歴任/六考所以遲其嵗月而責其赴功必使之舉官五員所)
(以多其保任/而必其可用)貳卿為之進巻(東坡集文昌貳卿位/次八座謂侍郎也)萬乘
至扵臨軒(史丹傳天子/自臨軒檻)使百里或九十之差則分寸有
千丈之落幸或通扵班筍又免待扵戍𤓰(並見/前)惟甄異
扵庭紳許帯行扵職組以此刈薪扵翹楚斯亮天功(詩/翹)
(翹錯薪言刈其楚注翹翹薪貎錯雜也楚雜/薪之中尤翹翹者尚書欽哉惟時亮天功)如其不稼
以取禾曷孚人望(見/前)如某者起于素賤加以朱愚(莊子/不知)
(乎人謂我朱愚/知乎反愁我軀)自安鷽鳩斥鷃之棲(莊子蜩與鷽鳩笑/之注崔云鷽讀為)
(滑滑鳩一名滑雕司馬云學鳩小鳩也李云鶻鵰也毛/詩草木疏云鶻鳩班鳩也簡文云月令鳲鳩拂其羽是)
(也又斥鴳笑之注司馬云斥小澤也亦作尺鴳於諫反/字亦作鷃韻㑹鴽屬爾雅鳸鴞陸佃云品中膳羞禮記)
(内則鶉鴳鴳不木/處安矣故謂之鴳)亦乏蚍蜉蟻子之援(見/前)隨材官蹶張
之後不自意全(申屠嘉傳以材官蹶張從高帝擊項籍/如淳曰材官之多力能脚蹋彊弩張之)
(故曰蹶張師古曰今之弩以手張者曰擘張以足/蹋者曰蹶張吳王濞傳吾乘傳至此不自意全)補文
學掌故之聨已逾分願(儒林傳以治禮掌故以文學禮/義為官又嵗課丙科四十人補)
(文學掌故師古曰言治禮掌故之/官本以有文學習禮義而為之)感大鈞無垠之播物
(見/前)欲小子有造扵成人(詩肆成人有/徳小子有造)進之東膠(禮記周/人飬國)
(老于東膠注東膠亦太學在國中王宫之東通典周制/太學為東膠小學為虞庠膠之言紏也所以紏収學士)
(也/)告扵南靣如絲如綸而如綍有隕自天(易姤九五以/杞包𤓰有隕)
(自天疏言無能傾隕之/者唯天能隕之此借用)在沚在陵而在阿孰為之地(詩/菁)
(菁者莪在彼中阿既見君子樂且有儀菁菁者莪在彼/中沚既見君子我心則喜菁菁者莪在彼中陵既見君)
(子錫我百朋注菁菁然茂盛者蘿蒿所以得茂盛者由/生在阿沚陵之中得阿沚陵之長飬故茂盛以興君之)
(長飬/人才)伏遇某官坤厚載物(見/前)鼎烹飬賢(易鼎象也以木/巽火亨餁也聖)
(人亨以享上帝而/大亨以飬聖賢)耻一夫之納溝中欲得其所招諸生
而立館下恐毁扵隨故雖紏録之曹亦加超遷之渥某
敢不修其可願欽乃攸司(並見/前)卑者止髙者流當益厲
六館之仁勇(韓文太學生何蕃傳惜乎蕃之居下其可/以施于人者不流也譬之水其為澤不為)
(川乎川者高澤者卑高者流卑者止是故蕃之/仁義充諸心行諸太學積者多施者不遐也)直而温
寛而栗庶可助九徳之敷施(尚書帝曰䕫命女典樂教/胄子直而温寛而栗剛而)
(無虐簡而無傲又翕/受敷施九徳咸事)
　　改官謝喬司業(行簡○同第七巻除國錄謝葛祭/酒啟頭○宋史喬行簡字夀朋婺)
　　(州東陽人學于吕祖謙之門登紹熈四年進士第/歴官浙西提㸃刑獄兼知鎮江府遷起居郎兼國)
　　(子司業拜參知政事兼知樞密院事尋拜右丞相/嘉熈三年拜平章軍國重事四年加少師封魯國)
　　(公贈太師謚文惠所著有周禮縂説孔山文集癸/辛雜志云喬文惠行簡嘉熈之末自相位拜平章)
　　(軍國重事年八袠矣時皆以官貴長年羡之而公/晚年子孫淪䘮况味尤惡嘗作上梁文云有園有)
　　(冶聊為卒嵗之遊無子無孫盡是他人之物又乞/休表云少壯老百年已踰八袠祖子孫三世僅存)
　　(一身聞/者憐之)
伏遇某官道航聖瀆(法言捨舟航而濟乎瀆者末/矣捨五經而濟乎道者末矣)材棟
儒林(史記有儒林傳董/仲舒發藻儒林)左史讀五典三墳葢將倚相(左/傳)
(左史倚相趍過王曰是良史也子善視之是能讀三墳/五典八索九邱注倚相左史名韓安國傳天子方倚以)
(為漢相元載杜相國神道/碑俾時不迷倚以為相)國子學九徳六舞暫假司成
(尚書亦行有九徳周禮以樂舞教國子舞雲門大卷大/咸大磬大夏大濩大武禮記大司成論説在東序職林)
(隋煬帝改國子學為國子監復置祭酒唐龍朔/改為司成館祭酒為大司成光宅改為成均監)當江濤
如此之時(朱新仲詩江濤如/此欲安行詳見前)軫根本𦕈然之慮欲作成
扵六館(通典西京國子領六學一曰國子學生徒三百/人二曰太學生徒五百人三曰四門學生徒千)
(三百人四曰律學生徒五十人五曰書/學生徒三十人六曰算學生徒三十人)以表厲扵四方
(儒林傳本人倫勸學興禮崇化/厲賢以風四方太平之原也)有漼者淵不嫌葭葦之
衆(詩菀彼栁斯鳴蜩嘒嘒有漼者淵萑葦淠淠漼丁罪/反深也淠淠衆也正義曰栁木盛而多蟬淵水深而)
(生葦言大者之/旁無所不容)言刈其楚葢為薪槱之儲(詩翹翹錯薪/言刈其楚觧)
(見上條又芃芃棫樸薪之槱之濟濟辟王左右趣之傳/芃芃本盛貌棫白桵也樸枹木也槱積也山木茂盛萬)
(民得而薪之賢人衆多國家得用蕃興槱音酉/積木焼也晉書羅憲傳薪槱之任清規自逺)况素出
扵門墻尤願承其模範(法言務學不如務求師師者人/之模範也模不模範不範為不)
(少/矣)某敢不尊其瞻視識所歩趨(莊子夫子言亦言也/歩亦歩也趍亦趍也)雖
藻火粉米之不同貴賤位矣(孝經非先王之法服不敢/服鄭注云天子服日月星)
(辰諸矦服山龍華蟲卿大夫服藻火士服粉米/繫辭天尊地卑乾坤定矣卑高以陳貴賤位矣)儻蘋蘩
錡釡之可薦左右芼之(詩于以采蘋南澗之濵于以采/藻于彼行潦于以盛之維筐及)
(筥于以湘之維錡及釡于以奠之宗室牖下注蘋大蓱/也藻聚藻也方曰筐圓曰筥湘烹也錡釡屬有足曰錡)
(無足曰釡又參差荇菜左右/芼之注左右助也芼擇也)
　　回劉教授(大川/)謝舉改官
綴曲江之題知賢已久(玉泉子慈恩寺連接曲江京輦/勝景毎嵗新得第者畢列名于)
(此張禮遊城南記江以水流屈曲得名司馬相如賦臨/曲江之隑洲葢其地也劇談云曲江本秦隑洲唐開元)
(中䟽鑿為勝境歐陽詹曲江記兹地循原北峙迴岡旁/轉圜環四匝中成坎窞窙窌港洞生泉翕源崇山濬川)
(鉤結盤䕶涵虛抱景氣象澄鮮滌慮延/歡棲神育靈于此觀之可以得其槩矣)玷直指之寄察
士為先(見/前)方踧踖扵循墻(韻㑹踧踖若不自容也詩詁/引論語踧踖如也謂歛足則)
(踖踖小歩/也餘見前)遂蹉跎扵削櫝(韓詩烏乎吾意其蹉跎杜詩/淮海莫蹉跎原陟傳削櫝為)
(䟽/)有來巽謝良仭謙光(易謙尊/而光)伏惟某官行有宫庭(荀/子)
(君子言有壇宇行有防表道有一隆言道徳之求不下/於安存言志意之求不下於事言道徳之求不二後王)
(道過三代謂之蕩法二後王謂之不雅髙之下之小之/臣之不外是矣是君子之所以騁志意於壇宇宫庭也)
(注宫謂之室庭門户之内也君子雖騁/志意論説不出此壇宇宫庭之内也)文為鞶帨(法言/今之)
(學也非獨為之華藻也又從而繡其鞶帨惡在老不老/也注鞶音盤帨音税鞶大帶也帨佩巾也所以佩物而)
(為飾也言古之學者存其大體所以易也今之學者/有經傳章句如華藻繡鞶帨其文彌繁所以難也)吹
更生之藜杖孰非鴻寳之言(王子年拾遺記劉向校書/天祿閣専精覃思夜有老)
(人植青藜杖扣閣而進見向暗中獨坐誦書老父乃吹/杖端爛然大明因以照向説開闢以前事向因受五行)
(洪範之文至曙而去向請問姓字云我是太乙之精天/帝聞金卯之子有博學者下觀焉劉向傳淮南有枕中)
(鴻寶秘書向父徳治淮南/獄得其書更生幼而讀誦)栽夢得之桃花不作大鈞之
問(劉禹錫字夢得再遊𤣥都觀詩序云余貞元二十一/年為屯田員外郎時此觀未有花是嵗出牧連州尋)
(貶朗州司馬居十年召至京師人人皆言有道士手植/仙桃滿觀如紅霞因戲贈㸔花諸君子詩云紫陌紅塵)
(拂靣來無人不道㸔花回𤣥都觀裏桃千樹盡是劉郎/去後栽以志一時之事旋又出牧今十有四年復為主)
(客郎中重遊𤣥都觀蕩然無復一樹唯兎葵燕麦動摇/於春風耳因再題以俟後逰詩云百畆庭中半是苔桃)
(花浄盡菜花開種桃道士歸何處前度/劉郎今又來禹錫有問大鈞賦詳别見)淹回如此静退
恬然兹雖騰一鶚之章恨未足五豝之數(並見/前)某蟇頥
無政(蟇頥山在眉山縣東七里狀如蟇頥因名陸務觀/入蜀記蝦蟇培在山麓頭鼻吻頷絶類而背脊皰)
(處尤逼真造物之巧有如此者自背上深入得一洞穴/石色綠潤泉泠泠有聲自洞出垂蝦蟇口鼻間成水簾)
(水品所載第/四泉是也)龍節非材(周禮澤國/用龍節)下車而舉慈明豈種
私門之桃李(晉東海王越臨兗州以江應元為别駕委/以州事與應元書曰昔王子師為豫州未)
(下車辟荀慈明下車辟孔文舉貴州人士有堪應此者/不元舉郄鍳為賢良阮修為直言程收為方正時稱其)
(得人王允傳允字子師黄巾賊起特選拜豫州刺史辟/荀爽孔融等為從事荀爽傳爽字慈明㓜而好學潁川)
(為之語曰荀氏/八龍慈明無䨇)築臺而招郭隗欲開公道之荆榛(鮑昭/樂府)
(將起黄金臺上谷郡圖經黄金臺易水東南十八里燕/昭王置千金于臺上以延天下之士孔融書燕昭築臺)
(以招郭隗王隐晉書段匹碑進屯故安縣故燕太子丹/金臺述異記燕昭王故城中土人呼賢士臺亦謂招賢)
(臺詳見前曹鄴詩一旦公道開青雲在/平地杜詩王風委草莽戰國多荆榛)惟慙程力之綿
(程説文品也禮記注謂器所容䟽容受多少禮/記引重鼎不程其力漢書緜力薄材注緜弱也)更辱摛
文之綺(説文綺文繪也選/詩高談一何綺)
　宫觀(宋設祠禄之官以佚老優賢祖宗時員數絶少/熈寕以後乃増焉時方經理時政患疲老不任)
　(事者廢職欲悉罷乃使任宫觀以食其禄時相王安/石亦欲以此處異議者遂詔宫觀母限員並差知州)
　(人以三十/月為任)
　　賀瀘帥楊尚書(汝明/)進職奉祠
元帥賢勞清都均逸(列子清都紫㣲鈞天廣樂帝之所/居注清都紫㣲天帝之所居也唐)
(凌敬詩聊排靈璅闥徐歩入清都王荆公集賜韓琦/詔方均逸豫適此外虞潁濵龍川志畧均逸偃藩)文
昌八座昔倡九牧以阜民(劉伯䟽八座比於文昌二丞/方於管轄尚書六卿分職各)
(率其屬以倡九/牧阜成萬民)幕府十年今解五符而還里(杜詩十年/出幕府張)
(釋之傳安知尺藉五符注軍士伍伍相保之符信也唐/車服志西京北都留守給麟符東方青龍符南朱雀符)
(西騶虞符/北𤣥武符)顯拜緑綈之寵(説文綈厚繒也外戚傳中黄/門持詔緑綈方底注厚繒方)
(底盛書/囊形)峻加紫殿之班(成帝紀永始四年春正月行幸/甘泉郊泰畤神光降集紫殿西)
(京雜記成帝設雲帳雲幄雲幕于甘泉紫殿世謂三雲/殿三輔黄圖帝于甘泉宫起紫殿刻鏤黼黻以玉餙之)
(又唐有紫㣲殿紫宸殿續通典端明殿/學士馮道趙鳳制擢自玉堂升于紫殿)歸哉歸哉(詩殷/其靁)
(在南山之陽何斯違斯莫敢或遑振振君/子歸哉歸哉注勸以為臣之義未得歸也)幸甚幸甚(韓/文)
(伏惟俯加憐察幸甚幸甚白樂天/醉吟先生傳幸甚幸甚餘何求哉)伏惟某官柔嘉維則
(詩仲山甫之徳柔嘉維則令儀令色小/心翼翼注柔和而羙善唯可以為法則)從容以和(尚書/無依)
(勢作威無倚法以削/寛而有制從容以和)節槩抗岷峨之横(節㮣操介也郭/觧傳感槩師古)
(曰感意氣而立節㮣李/詩可以横絶峨眉顛)淵源深江漢之濯髙(缺/)迅歩不
受人間風日之塵(梁四公記羅子春為梁武帝入龍洞/求珠得食如花藥膏飴食之香羙賫)
(食至京師得人間風日乃堅如石不可食唐蘇鶚杜陽/雜編寶厯二年浙東國貢舞女二人舞態艶逸非人間)
(所有每歌舞罷上令内人藏之金屋寶帳葢恐風日所/侵故也山谷詩人間風日不到處天上玉堂森寶書又)
(人間風日不可奈/故待成隂葉下來)緩轡徐驅徑曵天上星辰之履(周亞/夫傳)
(按轡徐行杜詩持衡/留藻鑒聼履上星辰)五月瀘溪之入(漢書地里志瀘惟/水出牂牱郡句町)
(縣諸葛武矦傳五/月渡瀘深入不毛)九鑚巴火之新(杜詩九鑚/巴噀火)大國十連
民無遺便(禮記十國以為連連有帥昌黎韋丹/墓誌居三年於江西八州無遺便)細書一
札王曰遄歸(後漢書循吏傳皆一札十行細/書成文詩徐方不回王曰還歸)乃思晝行
之榮(項籍傳冨貴不歸故鄊如錦衣夜行魏張允為雍/州刺史太祖曰卿還本州可謂衣繡晝行矣劉禹)
(錫詩朝服歸/來晝錦榮)欲就晚賦之樂(注見/下文)日出而作皆言倦飛
則知還(莊子日出而作日入而息逍遥於天地之間而/心意自得歸去來辭雲無心以出岫鳥倦飛而)
(知還周益公集張忠簡公闡已奉祠禄陛辭上曰卿姑/暫還秋凉復召卿矣公既退詩云八請犯天顔今日出)
(漢關渾如倦飛/鳥日暮傍朝還)夜行不休誰作急流之勇退(魏田豫乞/遜位曰年)
(過七十而居位譬猶鍾鳴漏盡而夜行不休罪人也遂/稱疾邵氏見聞録云錢若水為舉子時見陳希夷于華)
(山希夷曰明日當再來若水如期徃見一老僧與希夷/擁地爐坐熟視若水乆之不語以火箸畫灰作做不得)
(三字徐曰急流勇退人也畫墁錄若水謁華山陳摶曰/目如㸃漆黒白分明當作神仙有紫閣老僧曰不然他)
(日但能冨貴急/流勇退人也)偉公髙節立我懦夫孔戣耳目未覺衰
力控二宜之䟽(昌黎尚書左丞孔公墓誌公年七十三/三上書去官愈謂曰公尚壯奚去之果)
(曰吾年至一宜去吾為左丞不能進退郎官惟相之為/二宜去愈明日奏䟽曰戣為人守節清苦筋力耳目未)
(覺衰老戞國忘家用意/至到不宜苟順其求)温公肺腸為已有暫營獨樂之
謀(司馬温公獨樂園記逍遥相羊惟意所適明月時至/清風自來行無所牽止無所抳耳目肺腸巻為已有)
(魏鶴山經外雜抄元次山心規云我鼻/我目我口我耳温公之意葢出於此)况㡬兩㡬駟羡
巨源之歸(昌黎送楊少尹序昔䟽廣受二子以年老一/朝辭位而去于時公卿設供張祖道都門外)
(車數百兩道路觀者多歎息泣下共言其賢今楊與二/疏其意豈異也予忝在公卿後遇病不能出不知楊矦)
(去時城門外送者幾人車幾兩馬幾匹/道邉觀者亦有歎息知其為賢與否)而一㕓一區足
子雲之樂(楊雄傳雄字子雲其先楊李官至廬江太守/漢元鼎間避仇復遡江上處㟭山之陽曰陴)
(有田一壥有宅一區/世世以農桑為業)南方已定足可從赤松之逰(出師/表南)
(方已定兵甲已足張良傳願棄人間事從赤松子遊耳/師古曰赤松子仙人號也神農時為雨師服水上教神)
(農能入火自焼至昆山上常止西王母石室/随風雨上下炎帝少女追之亦得仙俱去)東征是皇
尚當為蒼生而起(詩既破我斧又缺我斨周公東征四/國是皇哀我人斯亦孔之將注皇匡)
(也周公既反攝政東伐此四國誅其君罪正其民人而/已謝安傳安石不肯出將如蒼生何殷浩傳深源不起)
(當如蒼/生何)某夙䝉異顧輙布賀忱既羡公未老而得閒(遯/齊)
(閑覽趙嘏詩早晚粗酬心事了水邉歸去一閑人若身/事了則仕進之心益熾愈無歸期矣王易簡云青山得)
(去且歸去官職有來還自來是豈能須㬰忘情於軒冕/邪余嘗於驛舍見人題壁云謀生待足何時足未老得)
(閒方是閒余深味其言服其精當而愧未能行/也此與夫一日㸔除目三年損道心者異矣)又愧我
每懐之靡及(詩皇皇者華于彼原隰駪駪征夫每懐靡/及箋春秋外傳曰懐私為每懐衆行夫既)
(受君命當速行每人懐其私/相稽留則于事將無所及)挹浮邱之袂尚願執鞭(郭/璞)
(遊仙詩左挹浮邱袂右拍洪崖肩列仙傳浮邱公接/王子喬以上嵩高山史記雖為之執鞭所欣慕焉)登
黎侯之樓或蒙援筆(東坡眉山逺景樓記今太守黎矦/希聲軾先君子之友人也作逺景)
(樓日與賔客僚吏游處其上軾方為徐州吾州之人以/書徃來未嘗不道黎矦之善而求文以為記嗟夫軾之)
(去郷乆矣所謂逺景樓者雖想見其處而不能道其詳/矣然州人之所以樂斯樓之成而欲記焉者豈非上有)
(易事之長而下有易治之俗也哉若夫登臨覽觀之樂/山川風物之羙軾將歸老於故邱布衣幅巾從邦君於)
(其上酒酣樂作援筆而賦之/以頌黎矦之遺愛尚未晚也)
　　賀李侍郎進秩敷文閣學士提舉嵩山崇福宫(敷/文)
　　(閣紹興十年置以藏徽宗御製置學士直學士待/制以次列職嵩山即禹貢外方山東謂大室西謂)
　　(少室嵩其縂名也謂之室者以其下各/有石室崇福宫有管勾或提舉提㸃官)
枤杜勞還(枤音第木獨生又孤髙貎詩有枤之杜有睆/其實王事靡盬繼嗣我日日月陽止女心傷)
(止征夫遑止詩/序枤杜勞還也)嵩髙均逸(白虎通中央之岳獨加高字/者何中央居四方之中而高)
(故名餘/見前)大行臺之保大載纘武功(魏書以僕射源懐為/行臺巡北邉隋書百)
(官志行臺尚書令視正二品劉禹錫詩南荆西蜀大行/臺左傳夫武禁暴戢兵保大定功安民和衆豐財者也)
(暴而不戢安能保大猶有晉在安能定功晉紀縂論逆/取順守保大定功詩二之日其同載纉武功言私其豵)
(獻豜于公注纉繼功事也繼續/武事年常習之使不忘戰也)真學士之拜真誕敷文
徳(言行錄綦崇禮字叔厚覃思於學問文章視唐燕許/常揚為不足道上每曰綦某之文有體真學士也山)
(谷詩玉堂端要真學士須得儋州秃鬢翁漢書嵗滿為/真宋李昉入直翰林先是盧多遜已任學士太祖見昉)
(在多遜下問其故宰相曰昉以本官直學士院未即真/拜真拜學士在多遜之上尚書帝乃誕敷文徳舞干羽)
(于兩/階)有偉急流之退(見上/條)式觀晚節之香(李彦平録韓/魏公在北門)
(九日燕諸僚佐有詩云不羞老圃秋容淡/且㸔黄花晚節香識者知其晚節之髙)恭惟某官博
極羣書(司馬遷傳自劉向楊雄博極群書皆稱遷有良/史之才馮衍傳九嵗能誦詩至二十而博通群)
(書/)洞視萬古(李漢韓文序洞視/萬古愍惻斯世)用之禮義講唐虞扵細
氊(禮記故勇敢强有力者天下無事則用之于禮義天/下有事則用之于戰勝王吉傳廣厦之下細㫋之上)
(明師居前勸誦在後上論/唐虞之際下及殷周之盛)詰爾戎兵撻秦楚之堅甲(尚/書)
(其克詰爾戎兵/以陟禹之迹)昔者狂瀾之倒(韓文障百川而東/之迴狂瀾於既倒)屹然
暢轂之堅(詩文茵暢轂駕我騏馵注暢長也轂車輪中/之木周書庾信傳棧秦車於暢轂沓漢鼓於)
(雷門王元長詩序/暢轂埋轔轔之轍)逺揚邇昭(栁河東平淮西雅宛宛周/道于山于川逺揚邇昭陟)
(降連/連)外鎮内拊(王陵傳外鎮拊四夷/諸矦内親附百姓)盡護諸將(陳平傳/拜以為)
(護軍中尉/盡䕶諸將)不聳一塵(左傳邉鄙不/聳注聳動也)王曰遄歸將軍籌帷
幄之内(詩徐方不回王/曰遄歸餘見前)我戍未定且收身矢石之間(詩/我)
(戍未定靡使歸聘注言我方戍于北狄未得定止無人/使歸問安否所以憂也左傳親受矢石叔孫通傳䝉矢)
(石争天下韓詩放意機衡外收身矢石間東/坡詩道傍儻有山中舊問我收身早晩回)學士象四
時(新唐書百官志景龍二年置𢎞文/館大學士四人以象四時詳見前)光禄正二品(宋史/百官)
(志諸金紫光祿大夫知樞宻院事參知政事同/知樞密院事太尉開國郡公上柱國為正二品)祝釐太
室真聞呼萬歳之三(封禪書文帝制曰祝釐者歸福于/朕百姓不與焉自今祝致敬毋有)
(所祈注釐福也尚書大傳尚考太室之儀唐為虞賓鄭/𤣥曰太室明堂之中央室也王融曲水詩序接禮貳宫)
(考庸太室武帝紀帝至於中岳獲駮麃見夏后啟母石/翌日親登嵩高御史乘屬在廟旁吏卒咸呼萬嵗者三)
(於是令祠官/加増太室祠)詔禄禁廬又可襲六藝而七(閣職曰禁塗/亦曰禁廬封)
(禪書一藝襲六為七司馬相如傳/將襲舊六為七注六經加一為七)班接西京之鸞鶴歡
騰北墅之龜魚(韓詩瓦影䕃龜魚又/谿有薲芡有龜有魚)身與名而孰親(老/子)
(名與身孰親身與貨孰多注/名遂則身退財多則害身也)事隨憂而共減(韓詩事随/憂共减詩)
(與酒/俱還)起視當世允謂全人(莊子工乎天而俍乎人者唯/全人能之俍音良注工於天)
(即俍於人矣謂之全人全人/則聖人也崔云俍良工也)某聳聞除書亟裁斐語起
温公扵崇福不無願公入相之人(東坡司馬温公行狀/公居洛十五年再任)
(留司御史臺四年提舉崇福宫神宗崩公赴闕臨衞士/見公入以手加額曰此司馬相公也民遮道呼曰公無)
(歸洛留相天子活百姓所在數千人聚觀之宋史温公/傳論新法害民將二十年方是時光退居于洛若將終)
(身焉而世之賢人君子以及庸夫愚婦日夕引領朢其/為相至或號呼道路願其無去朝廷是豈區區材智能)
(得此於人哉徳之/盛而誠之至也)迎老子扵函闗且致為我著書之請
(史記老子傳居周乆之見周之哀廼遂去至關關令尹/喜曰子將隐矣彊為我著書於是老子廼著書上下篇)
(言道徳之意五/千餘言而去)
　　代董制置賀安觀文(丙/)除節使開府宫觀(宋史安/丙字子)
　　(文廣安人淳熈間進士開僖二年邉事方興程松/為四川宣撫使吳曦副之丙陳十可憂于松松不)
　　(省曦反丙與楊巨源李好義合謀誅之七年丙為/湖廣安撫使政尚嚴酷判官章徠劾丙丙授崇信)
　　(軍節度使開府儀同三司萬夀觀使賜旌節金印/衣帶鞍馬卒贈少師理宗賜謚忠定宋羅大經鶴)
　　(林玉露云安子文與楊巨源李好義合謀誅逆曦/旋殺巨源而専其功乆之朝廷疑其䟦扈俾帥長)
　　(沙子文盡室出蜀嘗自賛云靣目鄒捜行歩藞䕢/人言托住半周天我道一場直戲耍今日到湖南)
　　(又成閒話靶在長沙計利析秋毫㕔前豢豕成/群糞穢狼籍肥腯則烹而賣之罷鎮捆載歸蜀)
元老求閒(詩方叔元老克壯其猶傳元大也/五官之長出于諸矦曰天子之老)清朝䟽寵
(李詩更奏/逺清朝)齋壇授鉞新大將之威儀(韓信傳信亡蕭何/追還漢王曰以為)
(大將何曰王素慢無禮今拜大將如呼小兒此乃信所/以去也王必欲拜之宜擇日齋戒設壇場具禮乃可王)
(許之淮南子國有難君卜吉日以授旗鼓將入廟門趨/至堂下北靣而立主親操鉞持頭授將軍其柄曰從此)
(上至天者將軍制之復操斧持授將軍其柄曰從此下/至淵者將軍制之摯虞新禮議漢魏故事遣將出征符)
(節郎授鉞于朝堂新禮遣將御臨軒尚書授節鉞古兵/書跪而推轂之義也東坡啟出節少府授鉞齋壇杜詩)
(授鉞築壇/聞意㫖)揆路彯纓等上公之體貌(尚書使宅百揆狄/梁公表載塵鉉路)
(韻㑹彯彯長組貌梁書張充與王儉書彯纓天閣既謝/廊廟之華綴組雲臺終慙衣冠之秀選詩仕子彯華纓)
(駱賔王詩彯纓倍紱冕尚書庸建爾于上公賈誼/傳夫嘗已在貴寵之位天子改容而體貎之矣)仍峻
琳宫之領(大中祥符除向敏/中制式建琳宫)用華梓里之歸(詩惟桑與/梓必恭敬)
(止/)綸綍載揚紳緌胥慶恭惟某官材宏且毅器博而周
所守匪親化為豺狼頃㡬失劔門之壯(李詩劔閣峥嶸/而崔嵬一夫當)
(關萬夫莫開所守或匪親化為狼與豺宋史安丙傳吳/曦為四川宣撫副使受金詔稱蜀王僣號建官稱臣于)
(金以丙為丞相長史丙度徒死無益陽與/而隂圖之遂與楊巨源李好義等誅曦)無禮扵君誅
如鳥雀公迄回沔水之朝(左傳見無禮於其君者誅之/如鷹鸇之逐鳥雀也詩沔彼)
(流水朝宗于海宋史孫忠銳失守散關丙檄其還欲廢/之先命楊巨源以沔兵二千策應巨源至鳯州斬忠鋭)
(丙遂以忠鋭附偽進表之罪聞于朝丙以沔州都統司/所統十軍權太重故自吳璘至挺曦皆有尾大不掉之)
(憂乃請分置副都/統制各不相𨽻)是為非常之功(陳琳為袁紹檄州郡/有非常之人然後有)
(非常之事有非常之/事然後立非常之功)宜受不次之賞(丙傳曦反朝廷初/聞變莫知所為密)
(䧏帛書曰安丙素推才具有志事功如能圖曦報國/以明本心即當不次推賞雖二府之崇亦無所吝)况
尅復四州扵談笑(楊巨源傳巨源謂丙曰曦死賊膽已/破關外四州為蜀要害不取必有後)
(患于是分遣李好義復西和州張林李簡/復成州劉昌國復階州孫忠鋭復散關)而撫摩八載
之瘡痍(劉敬傳瘡痍者未起季布傳/創痍未瘳杜詩端拱問瘡痍)若時登庸遂典樞
機之貳(丙傳開僖七年三月詔丙同知樞/密院事兼太子賔客手書召之)聞命就道又
成藩屏之留(丙傳丙行次廣徳軍進觀文/殿學士知潭州湖廣安撫使)方深虛佇之
思忽控飬恬之請(莊子古之治道者以恬飬知生而無/以知為也謂之以知飬恬注恬静而)
(後知不蕩知不蕩而性不失也夫無以知為/而任其自知則雖知周萬物而恬然自得也)槖兠㦸纛
儼千乘以啟行(禮軍事懸壺以序聚􁎗注懸壺為漏以/次更序柝守偹以兩木相擊行夜説文)
(兠鍪首鎧也東觀漢紀馬武擊隗囂身被兠鍪鎧甲獻/帝春秋太史慈與孫策戰于神亭策得慈兜鍪車頴秦)
(書符登刻兜鍪作死休字齊書周盤龍曰貂蟬出於兠/鍪説文㦸有枝兵也増韻䨇枝為㦸單枝為戈周禮掌)
(舍棘門棘即㦸也以㦸為門太公兵法㦸之神名大將/風土記㦸長一丈三尺奮揚俯仰能兼五兵子虛賦建)
(干將之雄㦸郭躬傳漢制棨㦸即為斧鉞纛軍中大皂/旗名韓文槖兠㦸纛以長魏師互見前詩元戎十乘以)
(先啟行戎車既安如輊如軒元戎大車也有/戎車十乘以在軍先欲以啟突敵陣之前行)衡紞紘綖
視三階而命秩(紞都感切紘音横綖音延冠下曰衡説/文紞冕冠塞耳者紘冠巻也一曰纓從)
(下而上者纓無緌者從下仰屬於冠綖冠上覆通作延/禮記前後邃延注言皆出冕前後而垂䟽云延用三十)
(升布染黄覆冕上冕以板為之左傳衮冕黻珽帶裳幅/舄衡紞紘綖昭其度也注衡所以維持冠者紞冠之垂)
(者紘纓從下而上者綖冠之上覆者四者皆冠之餙張/衡東京賦乃整法服正冕帶珩紞紘綖玉笄綦㑹火龍)
(黼黻藻/綷鞶厲)仍從神圉(司馬相如傳靈圉燕于/閑館注靈圉衆仙號也)以佚安期(列/仙)
(傳安期先生者瑯琊阜鄊人也賣藥於東海邉時人皆/言千嵗翁秦始皇東逰請見與語三日三夜賜金璧度)
(數千萬出於阜鄊亭皆置留書以赤玉/舄一量為報曰後數年求我於蓬萊山)是為地上之仙
(墨客揮犀蜀人魏野隐居不仕人多與之遊冦萊公尤/愛之嘗有贈公詩云好向天上辭冨貴却來平地作神)
(仙䝉齋筆談王魏公當國屢求退不許魏野寄以詩云/人間宰相唯三載君在中書十四年西祀東封俱已了)
(好來平地作神仙東坡/詩羡君平地作飛仙)何愧山中之相(南史隐逸傳陶/𢎞景字通明丹)
(陽秣陵人梁武帝早與之游即位後恩禮愈篤屢加禮/聘並不出國家每有吉凶征討大事無不前以諮詢月)
(中常有數信時人/謂為山中宰相)向也雲無心而出岫今則水有時乎
回淵(東坡醉翁操醉翁去後空有朝吟夜怨山/有時而童巔水有時而回淵思翁無歳年)惟出入
將相之榮雖聖賢而難必至功名終始之際尤今古之
罕全貫一節扵行藏知百年之夀考(詩夀考且寕/以保我後生)從容
甲第寜肯甘田宅之汚(胡建傳射甲舍門師古曰甲舍/即甲第髙帝紀賜大第室孟康)
(曰有甲乙次第故曰第也史記王翦傳翦將六十萬人/攻燕請羙田宅園池甚衆既至關使使還請善田者五)
(軰或曰將軍之乞貸亦已甚矣翦曰秦王怛而不信人/今空秦國甲士而專委於我我不多請田宅為子孫業)
(以自堅顧令秦/王坐而疑我矣)笑傲午橋自可窮園林之勝(新唐書裴/度傳時内)
(䜿擅權天子擁虛器度不復有經濟意乃治第東都集/賢里沼石林叢岑繚幽勝午橋作别墅具燠館凉臺號)
(緑野堂度野服蕭散不問人間事昌黎和裴相公感㤙/言志詩文武成功後居為百辟師林園窮勝事鍾鼓樂)
(清/時)某聳聞盛事敬仰髙風季鷹思吳亦欲為適志之舉
(張翰傳見秋風起乃思吳中蓴鱸曰/人生貴得適志遂命駕而歸詳見前)相如還蜀何當效
負弩之迎(司馬相如傳至蜀太守以下郊迎/縣令負弩矢先驅蜀人以為寵)
　　代秘丞林郎中(夢英/)謝丞相得祠禄(林夢英字仲/虎與陸九淵)
　　(年相若篤信其學遂師焉登淳熈二年第授祁陽/簿再調衡州法曹所至整飭精明為部使者郡守)
　　(所知一日改官五剡俱集改知武陵縣寛民戢姦/興學勤教士習丕變通判靖州討平峒蠻知武岡)
　　(軍未上退居城西金石臺建藏書樓徜徉其間薛/叔似辟為宣撫司參議官召除國子監丞遷宗正)
　　(丞權工部郎又除秘書丞權司封/奉祠歸年踰八十人稱山房先生)
老而妄動自速煩言(左傳嘖有煩言注/忿争也詳見前)罪以疑輕尚沾
㣲禄(尚書功疑惟/重罪疑惟輕)重惟踈謬倍費保全(東坡集向非人/主獨賜保全則)
(臣之㣲生豈有今日又顧已/於時齟齬於人費力保全)戴洪造之難名(東坡集草/芥賤㣲敢)
(干洪造乾坤廣/大曲遂私誠)撫孤蹤而増感伏念某狷弗諧世戇獨
愈人少而耻有道之賤貧妄希干禄(東坡集忠臣可使/死封疆不能受無)
(根之謗議志士本不求富/貴不能安有道之貧賤)壯始悟不義之富貴亦足辱
身(司馬遷傳太上不/辱先其次不辱身)固嘗把江海之麾(杜牧將赴呉興/登樂游原詩清)
(時有味是無能閑愛孤雲静愛僧欲/把一麾江海去樂遊原上望昭陵)惟不願氷山之倚
(天寶遺事楊國忠為右相或勸陕郡進士張彖謁之彖/曰君軰倚楊右相如泰山吾以為氷山耳遂隐居嵩山)
(詳見/前)甫違繒繳(繒音增箭有綸繳音皎箭著之以罥鳥/足謂之矰繳子虛賦㣲矰出纎繳施)
便入林泉(杜詩悵朢好林泉曽子固詩清興入林泉王/荆公詩身世託林泉黄山谷詩書札到林泉)
食神圍之祠凡五六任(見/前)頓屠坦之刃㡬十九年(賈誼/傳屠)
(牛坦一朝觧十二牛而芒刃不頓者所排擊剝割皆衆/理觧也注頓讀曰鈍莊子臣之刀十九年矣而刀刃若)
(新發/於硎)自量叔夜之不堪(見/前)任笑仲連之強作毋友不如
已者乃師教之以義強委重焉則君命也(韓文先生仁/且勇若以義)
(請而强委重焉/其何説之辭)自屠羊之反肆(見/前)即殺馬而毁車(後漢/書周)
(爕傳馮良字君郎出于孤㣲少作縣吏奉檄迎督郵慨/然耻在厮役因壊車殺馬毁裂衣冠乃遁至犍為從杜)
(撫學妻子求索踪迹斷絶後乃見草中有敗車死馬衣/裳腐朽謂為虎狼盗賊所害發䘮制服積十許年乃還)
(郷里東坡詩殺馬毁車從/此逝子來何處問行藏)誰誤聽聞忽蒙㧞擢念士非
其招而往孔子奚取焉茍傲無所恃而行韓愈亦人耳
(韓文傲雖凶徳必有恃而敢行愈之族親鮮少無扳聨/之勢於今不善交人無相先相死之友於朝無宿資蓄)
(貨以釣聲勢弱于才而腐于力不能奔走/乘機抵巇以要權利夫何恃而傲餘見前)抗辭有罪引
疾為欺冐然扶憊以奉承(憊音稗廣韻羸困也通俗文/疲極曰憊疲劣也易係遯之)
(厲有疾憊也莊/子先生之憊)識者逆憂其顛沛清班難玷顧再轉而
為丞(白樂天詩早接清班登玉陛/東坡詩珪璋滿清班餘見前)素行久愆非一鳴而
輒斥(李林甫傳不見立仗馬乎終日無/聲飫三品芻豆一鳴則黜之矣)既名欺世安所
避刑竊鈇無往而非疑(列子人有亡鈇者意其隣之子/視其行歩竊鈇也顔色竊鈇也)
(言語竊鈇也動作態度無徃而不竊鈇也俄而扣其谷/而得其鈇也日復見其隣人之子動作態度無似竊鈇)
(者/)聚鐵不容扵鑄錯(通鑑初田承嗣鎮魏博選募六州/驍勇之士五千人為牙軍以自衞)
(日益驕恣羅紹威惡之力不能制借兵朱全忠誅之紹/威雖去其逼而魏兵自是衰弱紹威悔之謂人曰合六)
(州四十三縣鐵不能/為此錯也互見前)乍賢乍佞身已變扵三期(見/前)偽行
偽言誅何逃扵七日(孔子家語孔子朝政七日而誅亂/政大夫少正卯子貢曰少正卯魯)
(之聞人也夫子為政而始誅之或者為失乎孔子曰天/下有大惡五而竊盗不與焉一曰心逆而險二曰行辟)
(而堅三曰言偽而辯四曰記醜而博五曰順非而澤五/者有一於人則不免君子之誅而少正卯皆兼有之此)
(乃人之姦雄/不可以不除)投荒已幸(柳詩投荒垂一紀新詔下荆扉/又一身去國六千里萬死投荒)
(十二/年)續食謂何(武帝紀徴吏民明當世之務習先/聖之業者縣次續食令與計偕)豈老
芋之似茯神元非罔市(見/前)而逺志之為小草失在出山
(世説謝太傳始有東山之志桓公見藥中有逺志公問/謝此藥又名小草何以一物二稱謝未即答郄參軍答)
(曰處則為逺志出則為/小草謝公殊有慙色)無墜諸淵(禮記稷公問子思曰/為舊君反服古與子)
(思曰古之君子進人以禮退人以禮故有舊君反服之/禮今之君子進人若將加諸膝退人若將墜諸淵母為)
(戎首不亦善乎又/何反服之禮之有)姑予之釡譽而召毁而去聖則何心
(季布傳陛下以一人譽召臣一人毁去/臣臣恐天下有識者聞之有以窺陛下)吉之先動之㣲
汝曾不悟(繫辭㡬者動之㣲/吉之先見者也)致勤大播(見/前)如此曲成(繫/辭)
(曲成萬物/而不遺)伏遇某官謙虛受人(謙當作咸易咸/君子以虛受人)坤厚載
物(見/前)謂士非梁冀之賔客謾與招徠(梁冀傳冀誅故吏/賔客免黜者三百)
(餘人朝/廷為空)至人言盧杞之姦邪固難覆護(舊唐書盧杞傳/上曰衆人論杞)
(姦邪朕何不知李勉曰盧杞姦邪天下/人皆知唯陛下不知此所以為姦邪也)怒猶疑其溢惡
(莊子兩怒必/多溢羙之言)殺寜失之不經(尚書與其殺不/辜寧失不經)疾雷震霆
扵物無存全之理(春秋大雨震雷榖梁傳震雷電霆也/説文云震霹靂也電者即雷之光與)
(此傳異易震為雷故何休亦以震為雷霆者霹靂之别/名有霆必有電故傳曰電霆也或當電霆為一也公羊)
(傳何休注有聲名/曰雷無聲名曰電)葢天容地乃今知寅亮之功(高后紀/盖之如)
(天容之/如地)見大徳之好生(繫辭天地之大徳曰生尚/書好生之徳洽于民心)豈匹
夫之受賜某仰銜厚施已廹頽齡斗升之活波臣固貪
舊物(莊子我東海波臣也君豈有升斗之水/而活我哉王坦之傳青氊我家舊物)七十而致
君事正在新年(禮記大夫七十而致事若/不得請則必賜之几杖)與其身後重
作偽之愆(尚書作偽/心勞日拙)不若生前瀝哀祈之悃澗愧林慙
之無盡悔不可追(北山移文林慙無盡澗愧/不歇秋桂遣風春蘿罷月)鍾鳴漏盡
而不休行將焉入(魏志田豫傳答司馬宣王書曰年過/七十而居位譬猶鍾鳴漏盡而夜行)
(不休是罪人也隋書栁彧傳其人年垂八十鍾鳴漏盡/若令舉刺所損殊大王僧孺為韋雍州致仕表途遥齒)
(截漏廹鍾鳴高舂之景一斜不周之風忽至徐陵為王/儀同致仕表星迴日薄通人有乞老之言漏盡鍾鳴前)
(史有夜行之誡左傳棄疾曰吾與殺吾/父行將焉入又臣而不臣行將焉入)得反初服(離騷/經進)
(不入以離憂兮退將修吾初服張/九齡詩征途屢反此初服已非然)實出大鈞小人之過
必文何嗟及矣(詩啜其泣矣/何嗟及矣)君子之愛以徳願卒成之
(禮記君子之愛人也以徳/細人之愛人也以姑息)
　　代李制機(大有/)得祠謝丞相
幕府效愚猥蒙重劾(嚴延年傳延年遣吏掾趙繡按大/姓高氏得其死罪繡為兩劾欲先)
(白其輕者觀延年意怒迺出其重劾延年已知其如此/矣趙繡至果白其輕者延年索懐中得重劾即論殺之)
公朝宥過特畀真祠(尚書宥過無大刑故無小宋/宫觀曰真祠亦曰真廷真館)感無
地以寄言(山谷白山茶賦諒無地/以寄言故莫傳于膾炙)徳如天而難論伏念
某才固無似命亦不猶(並見/前)門户百年難問庭前之雀
(夏矦湛傳承門户之業受過庭之訓南史王奐傳百年/門户宜思後計新唐書崔信明傳信明五月五日日方)
(中生有異雀五色集庭樹太史良占之曰五月為火火/為離為文日中文之盛也雀五色而鳴雀文彩此兒將)
(以文顯但雀形既小祿位/不高貞觀中為秦川令卒)科名二紀真同竿上之魚(歐/陽)
(公歸田録梅聖俞以詩名當世然終不得一館職晚年/在唐書局充修書官尚冀書成酬勞得一貼職以償素)
(碩書垂就而卒時人莫不歎其竒薄初受敕修書語其/妻刁氏曰吾之修書可謂猢猻入布袋矣刁氏對曰君)
(於仕宦亦何異鮎魚上竹/竿耶聞者皆以為善對)幸且安百里之子男(左雄傳/今之墨)
(綬猶古諸矦注墨綬謂/令長卽古子男之國也)誰使作諸矦之賓客(杜詩甫也/諸矦老賓)
(客/)既叨賛畫安敢隠情堂上之兵未可屈人于不戰(張/協)
(詩何必操干戈堂上有竒兵法言堯舜不戰而屈/人兵皇甫嵩傳百戰百勝不如不戰而屈人之兵)幕中
之辯真乃以我而為傾(韓詩幕中之辯人反以汝為/叛臺中之詳人反以汝為傾)怒
因水蟹之移(東坡詩怒移水中/蟹詳見第一巻)殃竟池魚之及言如綸
綍固疑乍佞以乍賢(並見/前)法猶權衡寜免則筆而則削
(禮樂志今之刑非臯陶之法也而有/司請定法削則削筆則筆救時務也)奪其兩秩倐已朞
年適逢肆𤯝之恩(尚書眚/災肆赦)輒動問鈞之請賜之大知之
至前感已多(並見/前)閔其窮察其愚兹恩尤厚(韓文屬乎/其容若閔)
(其窮也又邈乎其/容若不察其愚也)過蒙復玷特賜祝釐(見/前)疾雷震霆扵
物無存全之理(見上/條)祥風甘雨乃今有覆露之功(黄帝/占風)
(不及地和緩而來謂之祥風符瑞圖祥風者瑞風也一/名景風禮稽命徴出號令合民心則祥風至孝經援神)
(契徳至八方則祥風至尚書大傳王者徳及皇天則祥/風起詩以御田祖以祈甘雨文選習習祥風祈祈甘雨)
(括地圖谷山有叢雲甘雨晁錯傳覆/露萬民如淳曰覆䕃也露膏澤也)恭惟某官社禝世
臣鼎彛家學(梁任昉序功名鼎彛/杜詩昭然開鼎彛)以一二日萬㡬之無
曠(尚書一日二日/萬幾無曠庶官)乃十五年獨力而有餘得伊尹以格
皇天亦既俘三鬷之寳玉問鄧禹而披輿地行將膺萬
國之貢珍諒欲四海之㑹同益思九徳之咸事矧惟孤
迹夙累一陶(並見/前)兹加抆拭之仁(朱博傳長陵大姓尚/方禁少時嘗盗人妻)
(見斫創著其頰博聞知召見問禁是何等創也禁叩頭/服狀博笑曰大丈夫固時有是馮翊欲灑卿恥抆拭用)
(禁能自效不師/古曰抆拭摩也)殊有發生之漸某敢不銘心圗報沒齒
銜恩桃李盡在公門豈終使一株之慘淡(韓詩傍有一/株李顔色慘)
(慘似含嗟/餘見前)葑菲無以下體尚希發寸草之華滋(梁王筠/詩素莖)
(表朱實綠葉厠華滋東坡詩憐我枯槁質借潤生華滋/王荆公詩仰㸔青青草亦復少華滋又草木已華滋又)
(遶屋正華滋又小/園封植佇華滋)
　致仕
　　回李致政(坤載/)
聫事少城一星終矣(孟浩然詩華省曾聨事仙舟復與/俱少城在成都駱賓王詩彭山折)
(坡外井絡少城隈詳見前左傳十二年矣是謂一終/一星終也注嵗星十二年而一周天故云一星終)懐
章仁里數月扵兹(朱買臣傳買臣懐其印綬歩歸郡邸/守邸前引其綬視其印㑹稽大守章)
(也/)未皇致擁篲之恭(篲音遂史記騶子如燕昭王擁彗/先驅索隐曰彗帚也謂為之掃地)
(以衣袂擁帚而却行恐塵埃之及長/者所以為敬也高帝紀擁彗迎門)猥先辱踵門之見
恭惟某官盤根仙種(杜詩仙李盤根/大猗蘭奕葉光)發藻儒英(漢書董/仲舒發)
(藻儒/林)夷恵可否之間夙播仲元之譽(法言或問子蜀人/也請人曰有李仲)
(元者人也其為人也奈何曰不屈其意不累其身曰是/夷惠之徒歟曰不夷不惠可否之間也黄瓊傳不夷不)
(惠可否之間葢聖賢居身之所珍也蜀志秦宓傳王商/為李𢎞立祠宓與書曰李仲元不遭法言令名必淪其)
(無虎豹之文故也可謂攀/龍附鳳者矣仲元名𢎞)逹榮前後之舉莫回令伯之
髙(晉書李宻字令伯詔徵為太子洗馬以祖母年高乃/上疏曰前太守臣逵察臣孝亷後刺史臣榮舉臣秀)
(才臣以供飬無/主辭不赴命)終難束手扵袖間(韓文不善為斵血指/汗顔巧匠旁觀縮手)
(䄂/間)竟出摘髭扵頷底(韓詩連年收科第若摘頷底/髭迴首卿相位通途無他岐)一第
直溷子終嫌識路之疾驅(新唐書元結傳一第慁子耳/有司得子是賴韓文既識路)
(又疾驅兮孰知/余力之不任)再轉而為丞甘作急流之勇退(見/前)㝷橘
中之四皓(幽恠錄巴卭人家有橘園霜後諸橘盡收餘/二大橘巴人剖之每橘有二叟髮眉皓然皆)
(相對象戲一叟曰橘中/之樂不減商山詳見前)見林下之一人(遯齋間覧韋丹/鎮江西以詩寄)
(僧靈澈云王事紛紛無暇日浮生冉冉只如雲已為平/子歸休計五老峯前必共君澈答詩云年老心閒無外)
(事麻衣草坐亦容身逢人盡道休/官去林下何曾見一人葢譏之也)致為臣而歸良可厚
近古之俗(東坡逺景樓記吾州之/俗有近古者三詳别見)從邦君其上尚為賦
逺景之樓(東坡逺景樓記軾將歸老于故邱布衣幅巾/從邦君於其上酒酣樂作援筆而賦之詳見)
(前/)車㡬兩馬㡬匹孰不羡楊矦之賢(見/前)薤一本水一盂
更願聞任棠之誨(龎參傳參為漢陽太守郡人任棠有/竒節參到先候之棠不與言但以薤)
(一大本水一盂置户屏前自抱孫兒伏于户下參思其/㣲意良乆曰水者欲吾清也㧞大本薤者欲吾擊强宗)
(也抱兒當户欲吾開/門恤孤也歎息而還)
　　回彭致政(琛/)謝致政(壬仲/)
一經教子人服義方(韋賢傳賢四子長子方山為高寢/令次子𢎞至東海太守次子舜留)
(魯守墳墓少子𤣥成復以明經歴位至丞相故鄒魯諺/曰遺子黄金滿籯不如一經左傳石碏曰臣聞愛子教)
(之以/義方)五福錫民天頒仁爵(尚書歛時五福/用敷錫厥庶民)未皇走慶先
沐陳箋伏惟某官典刑老成(詩雖無老成人尚有典刑/注老成人若伊尹伊陟臣)
(扈之屬雖無此臣猶有/常事故法可案用也)魁壘耆艾(壘音磊魁壘壯貌鮑/宣傳朝臣亡有大儒)
(骨鯁白首耆艾魁壘之/士五十曰艾六十曰耆)漢庭用少功名雖恨扵蹉跎(陳/后)
(山詩漢庭用少公何在不使群飛接羽翰杜詩閒君已/朱紱且得慰蹉跎孟郊詩顧已誠拙訥干名已蹉跎)
周王作人夀考固同扵飛躍(詩周王夀考遐不作人又/鳶飛戾天魚躍于淵豈弟)
(君子遐不作人注周王文王也文王是時九十餘矣故/云夀考作人者變舊造新之辭言變化紂之惡俗近如)
(新作人也鳶䲭類惡鳥飛而至天喻惡人逺去不為民/害魚躍于淵喻民喜得所此引詩斷章不必如本義也)
蔚秋蘭之流馥(晉潘尼詩流聲馥秋蘭摛藻艶春華北/周宗懔詩一枝猶桂馥千歩有蘭香)
忻春草之隨袍(杜詩春草随青袍又渚/花兼素錦汀草亂青袍)貴老為近扵親
式稱綵衣之飬(禮記貴老為其近於親也敬長為其近/於兄也列女傳老萊孝飬二親行年七)
(十作嬰兒自娛著五采斒斕衣嘗取漿堂上/跌仆因卧地為小兒啼或弄鶵鳥於親側)乞言以成
其禄㑹聞黄髪之詢(禮記凡飬老五帝憲三王有乞言/五帝憲飬氣體而不乞言有善則)
(記之為惇史三王亦憲既飬老而后乞言亦㣲/其禮皆有惇史尚書尚猷詢茲黄髪則罔所愆)某及交
阿戎(王戎傳戎年十五少阮籍二十嵗而籍與之交籍/嘗謂戎父渾曰濬冲清賞非卿倫也共卿言不如)
(共阿/戎談)還識叔夜(嵇紹傳中散大夫康之子紹始入洛或/謂王戎曰昨于稠人中始見嵇紹昻昻)
(然如野鶴之在鷄群戎/曰卿復未見其父耳)夀胥與試此何與魯侯之功(詩/黄)
(髪台背夀胥與試又奄有龜䝉遂荒大東至於海邦淮/夷來同莫不率從魯矦之功注髮有黄色之髮背有台)
(文之背得有如此長夀相與/講試氣力竒其老而不衰也)盍歸乎來行即顯文王之
世(詩文王孫子本支百世凡周之士不顯亦世注凡于/周為臣之士豈不有顯徳乎言其皆有顯徳而亦得)
(繼世/食禄)
　四六標準巻十
欽定四庫全書
　四六標準巻十一　　　　　宋　李劉　撰
　雜謝
　　代林運幹(良顯/)謝丞相書考求文字(書考謂書其/考之殿最唐)
　　(趙璘因話錄云裴充為太常寺太祝年甚少時京/司書考官之清髙者例得上考充之同儕以例止)
　　(得中考訴于卿長曰此舊例也充曰奉常職重地/高不同他寺大卿在具瞻之地作事當出于人本)
　　(設考課為奬勤勞豈係于官秩若一一以官髙下/為優劣則卿合書上上考少卿合上中考丞合中)
　　(上考主簿合中考恊律合下考某等/合喫杖矣卿笑且慙遂特書上考)
干大播於一陶俾登畿幕(顔延之詩結綬/登王畿餘見前)積小成於三
考獲進選階(杜氏通典周制三載考績三考黜陟其訓/曰三嵗而小考其功也小考者正職而行)
(事也九嵗而大考其功也大/考者黜無職而賞有功也)頂踵歸坱圠之功(見/前)肝膽
極輪囷之感(韓詩窮途致感/激肝膽還輪囷)敢因摧謝(張湯傳奏事即/譴湯摧謝蘇林)
(曰深自挫按也師古曰若/上有責即摧折而謝也)更叙依歸(韓文彼人者有聖/者為之依歸又若)
(僕無所/依歸)伏念某材無瘉人(汲黯傳亡以瘉人師古/曰瘉勝也讀與愈同)學未
聞道半世寒牕之燈火(元稹詩暗風吹雨入寒窓陳/後山詩寒窓冷硯欲生塵)中
年太學之虀鹽(送窮文太學四/年朝虀暮鹽)篆刻雕蟲覺兎毫之欲
脫(法言或問吾子好賦曰然童子雕蟲篆刻俄而/曰壯夫不為也李詩書秃千兎毫詩裁兩牛腰)銜枚
戰蟻偶鷄口之先鳴(歐陽公詩無譁戰士銜枚勇下筆/春蠶食葉聲梅聖俞詩萬蟻戰酣)
(春晝永五星明處夜堂深蘇秦傳寕為鷄口無為牛後/索隐曰戰國策曰寕為鷄尸不為牛從延篤注云尸鷄)
(中主也從謂牛子也言寜為鷄中之主不為/牛子之從後也左傳平隂之役先二子鳴)遂采魯芹
(詩思樂泮水薄采其芹魯矦戾止言觀其旂注/芹水菜也言水則采取其芹宫則采取其化)出燃楚
竹(柳詩漁翁夜傍西岩/宿曉汲清湘燃楚竹)未滿戍𤓰之代(見/前)忽纏家棘之
悲(詩棘人注棘急也/身服䘮服情急)隙駒之制易終(莊子人生天地間/若白駒之過隙忽)
(然而已魏豹傳人生一世間如白駒之過隙師/古曰言其速疾也白駒謂日景也隙壁際也)林烏之
哺益切(杜詩林烏反/哺聲詳别見)上書光範初無蟠木之先容得闕
長安乃辱采葑之下體(並見/前)朅來半載(朅邱傑切説文/去也又發語辭)
(呂氏春秋膠鬲見武王于鮪水曰西伯朅來無欺我也/注朅何也若然則朅之言盍也非發語辭矣楚詞車既)
(駕兮朅而歸不得見兮心傷悲文選注劉向七言曰朅/來歸耕禾自踈顔延年詩朅來空復辭皆謂盍來始通)
何有寸勞夏屋督工麄逃曠敗(夏大屋也通作廈詩夏/屋渠渠禮記若見覆夏)
(屋者矣注今之/門廡旁廣而卑)春闈考士獲厠使令(見/前)及大庭聞魁三
之傳(杜詩爾家最近魁三/象時論同歸尺五天)則本房有簋貳之數(易坎六/四樽酒)
(簋貳/用缶)然雖有依紅之樂(見/前)尚未霑破白之章(燕翼貽謀/録云元祐)
(元年以改官員多吏部侍郎孫覺請嵗以百人為額從/之紹聖三年吏部乞以每甲五人引見不拘數則是嵗)
(有三百餘員也中興以來改官人數絶少嵗不過數十/人雖令選人舉官逐員放散數亦不増至紹興初號為)
(頓増亦僅三十餘員慶元以後嵗有溢額葢孤寒路/絶得者舉有五員俱足不得者多不破白勢使然也)七
十偏親一則以喜一則以懼斗升㣲禄時乎為飬時乎
為貧茫然寸歩之謀甚矣分隂之惜(陶侃傳大禹聖人/乃惜寸隂至于凡)
(俗當惜/分隂)䑕肝蟲臂固難躁進以妄圗馬渤牛溲或恐兼
收而並蓄(並見/前)恭惟某官鼎彛家學衮冕世臣撫五辰
於泰階之平(尚書撫于五辰庶績其凝東方朔傳願陳/泰階六符注泰階三台也三階平則隂陽)
(和風雨時社稷神祗咸獲/其宜天下大安是謂太平)載萬物以坤元之厚(見/前)復文
武之境已昭元老之壯猶(詩序宣王能内修政事外攘/夷狄復文武之竟土詩方叔)
(元老克壯其猶注元大也五官之長出于諸矦曰天子/之老壯大猶道也方叔天子之大老能光大其軍謀之)
(道以/討之)歸鄆讙之田足見真儒之已效(法言孔子用于魯/齊人章章歸其侵)
(疆魯不用真儒故也如用/真儒無敵於天下安得削)然益旁求於俊乂(見/前)欲令聚
在於闕庭(梅福傳天下布衣各/厲志竭精以赴闕廷)故凡絲粟之材(老泉集/天下之)
(人毛髮絲粟之才紛/紛而起合而為一)未始蒯菅之棄(蒯音快菅音姦左/傳詩曰雖有絲麻)
(無棄菅蒯雖有姬姜無棄蕉萃此逸詩也絲可為帛/麻可為布皆精細之物菅蒯皆草之可為粗布者)尚
念某亢身無策卬首自鳴(俱見/前)桃李成蹊自合安不言
之分(李廣傳桃李不言下自成蹊師古曰蹊謂徑道也/言桃李以其蕐實之故非有所召呼而人爭歸趍)
(來往不絶其下自然成蹊以喻人/懐誠信之心故能潜有所感也)樓臺近水誰能忘先
得之情(見/前)
　　代察判徐(愿/)謝史丞相得五紙文字
補京兆之掾曾㣲賛畫之長(掾俞絹切從手彖聲官屬/北堂書抄五官掾後漢有)
(之署功曹/及諸曹事)交公車之章兹拜成終之賜自匪載驅於四
牡何由一發而五豝(並見/前)毫髪不假之他門頂踵皆歸
於化冶(李義山集卵翼不自於他門頂踵實非/其己物莊子天地為大鑪造化為大冶)有言雖
淺進謝敢稽伏念某才乏線長力尤綿薄(並見/前)十年太
學身嘗百甕之虀(韓文太學四年朝虀暮鹽東坡集王/狀元未第時醉墮汴河為水神扶出)
(曰公有三百千料錢若死何處消破士有效之陽醉落/河河神亦扶出士人喜曰我料錢㡬何神曰吾不知也)
(但有三百甕黄虀無處消破耳山谷詩/世傳寒士有食籍一生當飯百甕菹)一第集英袍已
半霜之葉(集英殿舊名元徳亦曰廣政明道元年改元/和尋改今名春秋誕聖節錫宴此殿熈寜以)
(後親䇿進士于此殿東/坡詩青袍半作霜葉枯)昨終素韠(詩庶見素韠兮箋祥/祭朝服素韠者韠從)
(裳/色)重累洪鈞泛緑依紅猥使近長安之日(劉劭㓜童傳/元帝為江東)
(都督鎮揚州時中原散亂有人從長安來元帝問洛中/消息潸然流涕時明帝年數嵗問泣故具以東渡意告)
(之因問帝汝意謂長安何如日逺答曰不聞人從日邉/來只聞人從長安來居然可見元帝念之明日集群臣)
(宴㑹設以此問明帝又以為日近元帝動容問何故異/昨日之言曰舉頭見日不見長安以是知近帝大悦餘)
(見/前)草元尚白誰肯牋閶闔之風(揚雄傳時雄方草太𤣥/有以自守泊如也或嘲)
(雄以𤣥尚白師古曰𤣥黒色也言雄作/之不成其色猶白故無禄位也餘見前)始焉一鶚之飛
繼以乘鴈之集再而衰三而竭孰與㸃睛二之下四之
中正須合頴况當百里九十之半更覺分寸千丈之強
(並見/前)忽蒙雷電下取之勞(韓詩平生千萬篇金薤垂琳/琅仙官勅六丁雷電下取將)
(異人記上元中台州道士王逺知善易知人生死禍福/作易縂十五巻一日雷雨雲霧中一老人語逺知曰所)
(泄者書何在上帝命吾攝六丁雷電追取上方秘文自/有飛天保衞金科秘藏𤣥都汝何者輒藏緗帙逺知曰)
(青邱元老/傳授也)遂有埃風上征之路(離騷經駟玉蚪以乘鷖/兮溘埃風余上征埃塵)
(也言我設往行游將乘玉/蚪駕鳯車奄塵埃而上征)何物不由於洪造(東坡集草/木賤㣲敢)
(干洪/造)此身獨拜於全功兹葢伏遇某官八柱世臣(淮南/子地)
(有九州八柱神異經崑崙有柱焉其髙入天所謂天柱/也圍三千里圖如削下有仙人九府治與天地同休息)
(張説姚崇碑八柱承天髙明之/法列四時成嵗亭毒之功存)三槐家學(周禮朝士掌/建邦外朝之)
(法靣三槐三公位焉注槐之言/懐也懐來人於此欲與之謀)方當鯉趨過庭之際已
傳虎拜稽首之心(詩虎拜稽首天子萬年虎拜稽首對/揚王休注拜稽首者受王命策書也)
(臣受恩無可以報謝者/稱言使君夀考而已)更化十六年無匹夫不被其澤
(董仲舒傳為政而不行甚者必變而更化之乃可/理也當更化而不更化雖有大賢不能善治也)闢國
數千里復寜王有指之疆(詩昔我先王受命有如召公/日辟國百里今也日蹙國百)
(里尚書率寜/人有指疆土)益宏翕受之規丕廣旁招之意里仁為美
似憐桑梓之偶同舉能其官特取蘋蘩之可薦感一力
挈提之厚增寸心銘鏤之私某敢不勉自激昻圗惟報
稱鷄犬䑛鼎難更千㸃化之功(並見/前)鼷䑕飲河當自詭
承流之效(莊子偃䑕飲河不過滿腹注偃䑕鼷䑕也京/房傳臣得出守郡自詭效功師古曰詭責也)
(自以為憂責也董仲舒傳郡守縣令/民之師帥所使承流而宣化者也)感藏不盡敷述奚
殫
　　代吳省倉(玭/)謝丞相縮次(中興㑹要紹興三年行/在省倉内鎮城倉改為)
　　(行在南倉州倉仁和倉改為行在北倉監官四員/兼管幹和糴十一年詔行在三倉以行在省倉上)
　　(中下界為名監官監行/在省倉上中下界繫銜)
貧累清時許守漢倉之粟(杜牧詩清時有味是無能高/帝紀據敖倉之粟後周史蘇)
(綽為郎中文帝至城西漢故倉地顧問/左右莫有知者綽具以狀對帝大悦)老須逺次忽臨
齊戍之𤓰此恩夙出扵大鈞扵義宜伸扵小牘(並見/前)伏
念某身勤事左(昌黎與竇秀才書身勤而事/左辭重而情約非計之得也)意廣才踈
(見/前)家世占寳唐之濵(寶唐山在撫州崇仁縣西南一百/五里跨樂安之境寳唐水出焉)
學問皆環溪之訓(吳沆崇仁人㓜孤事母孝致和間獻/書于朝不用歸隐環溪後舉不求聞)
(逹郡以沆應詔所著有易論語發/㣲老子觧環溪集省倉葢其後也)少而有志頗欲就博
習修潔之科(董仲舒傳郡國諸矦公選賢良修潔/博習之士欲聞大道之要至論之極)壯則
無竒亦屢玷徳行道藝之貢(周禮卿大夫之職三年則/大比攷其徳行道藝而興)
(賢者/能者)歳不我與命與仇謀(韓文命與仇謀取敗㡬時陳/後山詩命與仇謀得老窮)
烏㡌黄塵凡五排扵禮部(山谷詩九陌黄塵烏㡌/底五湖春水白鷗前)青衫
白首又兩進扵計臺(白樂天詩白髪更添今日鬢青衫/不改去年身又青衫不改白髮已)
(多/)終然蹉跎(説文蹉跎失時也一曰跌也廣韻失足杜/詩淮海莫蹉跎韓詩烏乎吾意其蹉跎)
成此遲暮(離騷經惟草木之零/落兮恐羙人之遲暮)漫作兵厨之隠(阮籍傳/籍聞歩)
(兵厨營人善釀有貯酒三百斛/乃求為歩兵校尉遺落世事)聊為簿竈之依(孫寳傳/御史大)
(夫張忠署寳主簿寳徙入/舍祭竈請比隣詳見前)青天鳥道之拊膺雖嘗奏辟
(李詩蜀道之難難于上青天西當太白有鳥道可以/横絶峩眉巔捫参歴井仰脅息以手撫膺坐長歎)白
水魚竿之入幕何敢疾驅(杜詩白水魚竿客清秋鶴髮/翁胡為來幕下祗合在舟中)
(韓文既識路又疾驅兮/又無疾其驅天子有詔)如此頭顱(摭遺陶𢎞景與從兄/書三十六方作奉朝)
(請頭顱可/知詳别見)凄其脚色(詩凄其以風東軒筆錄張鑄河北/轉運使降通判太平州時葛原初)
(得江東西提㸃銀銅坑冶欲荐鑄移文取其脚色鑄不/與以詩答之曰銀銅坑冶是新差職比催綱勝一階若)
(使下官供脚色下官踪跡轉塵埋侯鯖録東坡云/世之對偶如紅生白熟手文脚色二對無復加也)奚敢
作堂除之夢(續事始曰舊制内外皆吏部授自隋以來/五品以上官中書門下訪擇聞奏然後下)
(制肅宗復令中書以功除官今謂堂除也李濟翁資暇/集云除授二字當辨分明今多不能窮審意義俗吏非)
(調選得官者皆自大曰我乃堂除而亦有随俗語新拜/官者曰某乙除某官至有遺賀書題之曰送上新除某)
(官是詛新官俾除去之也按漢書凡言除其官以除故/官就新官也晉宋已降史無班馬之筆語不根理或以)
(拜授為除及載夲語則義㫖宛在如王導讓中書監請/為三師表云乞得除中書監竭誠保傳是也今授代無)
(新拜之官者云有除無授唯此語允當其有謂之除書/者乃除去前人舊官與新人也欒城集祖宗朝堂除舊)
(例皆見缺然後差除因事然後超擢所除皆有限量故/用缺不至乆逺乞今後堂除皆竢有缺方差且將見今)
(堂除人輪/環充補)尤難干京局之推(宋以封樁庫贍軍所打套/局惠民局軍器所車輅院)
(騏驥院省倉豐儲倉交引庫草/料塲樓店務排岸司為京局)時方張更化之絃公實
秉曲成之柄冐為冶躍便辱甄收(並見/前)使守九年之儲
(禮記三年耕必有一年之/食九年耕必有三年之食)令待四政之闕樝梨橘柚大
非老人所種之宜欂櫨侏儒偶在宰相兼收之列(並見/前)
聊裝鋪席歸老林泉不謂俟河之清(左傳俟河之清人/夀㡬何王粲賦惟)
(日月之逾邁兮俟/河清乎其未極)乃成縮地之脉(列異傳費長房能縮/地脉坐客在家至市)
(買鮓一日之間人/見之千里者數處)洛中親舊書傳犬耳之黄(陸機傳初/機有駿犬)
(名曰黄耳甚愛之既而覊寓京師乆無家問笑語犬曰/我家絶無書信女能齎書取消息否犬摇尾作聲機乃)
(為書以竹筒盛之而繫其頸犬尋路南走遂至其家得/報還洛其後因以為常述異記陸機少時頗好遊獵在)
(吳豪盛客獻快犬名曰黄耳機後仕洛常將自随此犬/黠慧能觧人語機覊旅京師乆無家問戲語犬曰吾家)
(絶無書信汝能賫書馳還取消息否犬喜摇尾作聲應/之機試為書盛以竹筒繫之犬頸犬出驛路疾走向吳)
(逕至機家得書馳還計人/行程五旬犬往返才半月)吳下官曹事報烏頭之白(燕/丹)
(子燕太子丹質於秦秦王遇之無禮不得意欲歸秦王/不聼謬言曰令烏頭白馬生角乃可丹仰天歎烏即白)
(頭馬為生角秦王/不得已而遣之)僮奴欣恠里巷驚疑髙下在心只合
避賢者之路(左傳諺曰髙下在心川澤納汗山藪藏疾/瑾瑜匿瑕國君含垢天之道也殷浩傳桓)
(温上疏罪浩曰浩過䝉朝恩寵靈超卓不能㳟慎所任/恪居職次而侵官離局髙下在心隋書楊素傳賛阿諛)
(時主髙下其心公孫𢎞傳願歸侯乞骸骨避賢/者路劉向傳宣帝進蕭朢之等以通賢者之路)進退維
谷反恐負相國之知(詩進退維谷傳谷窮也正義云谷/是山谷墜谷是窮困之義故云谷)
(窮韓文相國/之知至矣)尚堪一行(李靖傳臣雖老尚/堪一行詳見前)不逺千里然
非恃無垠之坱圠(見/前)亦寜免將進而趦趄(韓文足將進/而趑趄口將)
(言而/囁嚅)恭惟某官清任以和直方而大(見/前)手麾九日太陽
行黄道之中(淮南子堯時十日並出草木焦枯堯命羿/仰射十日中其九日日中九烏皆死墮其)
(羽翼莊子疏堯時十日並出使羿射九烏落為沃焦歸/藏鄭母經昔者羿善射彃九日果彃之天問羿焉彃日)
(烏焉觧羽黄帝占天有三道黄道者日月五星所乘漢/天文志日有中道中道者黄道一曰光道中興天文志)
(王奕按渾天説黄道九道厥初本無是因日行而强名/之日行曰黄道者黄色之中也黄道即中道也日道居)
(中月五星循道而行/故日道獨謂之黄)坐鎮八年㣲物荷洪鈞之播(文選/坐鎮)
(雅/俗)雖風霆不言流形之利(禮記地載神氣神氣風霆風/霆流形庶物露生易乾始能)
(以羙利利天下/而不言所利)然天地能照許國之心(周札傳以身許/國死而後已孔)
(稚圭詩本持許國志况復武功彰/東坡詩許國心猶在匡時術已虛)外撫四夷(王陵傳外/填撫四夷)
(諸/矦)内熈百度收毛髪絲粟之細入竹頭木屑之藏晉卿
之舉七十家不遺管庫祐甫之除八百吏皆是舊知冐
焉而來恃以無恐某敢不靖共爾位洗濯其心(並見/前)却
日揮戈收效在桑榆之景(淮南子魯陽公與韓搆難戰/酣日暮援戈而撝之日為之)
(退三舍又日西垂景在樹端謂之桑榆注言其光在桑/榆樹上郭璞詩槐無魯陽徳回日令三舍梁李鏡逺詩)
(曾泉豈停舍桑榆忽在斯/迴戈安得中長䋲不可羈)涓辰擁篲奉身歸桃李之門
(左傳奉身而/退餘見前)
　　代饒運幹(誼/)謝史丞相改任
斡茗事扵畨禺妄求易地(漢書注斡謂主領音與管同/爾雅檟苦茶注早採者為茶)
(晚採者為茗晉書温嶠表遣取供御之條列真上茶千/斤茗三百大薄番禺秦南海郡番禺縣以番禺二山得)
(名番山在南禺山在/北韓詩番禺軍府盛)賛漕輸扵湘浦竟辱回天(浦説文/水濵也)
(風土記大水有小口别通曰浦詩餘依稀淮/岸湘浦張𤣥素傳張公論事遂有回天之力)俾依青草
之湖(荆州記巴陵南有青草湖周廻百里日月出沒其/中湖南有青草山故因以為名青草湖一名洞庭)
(湖洞庭亦謂之太湖南遷録洞庭湖西岸有沙洲堆阜/隆起即青草廟下一湖之内中有此洲南名青草北名)
(洞庭所謂重湖也杜詩洞庭猶在目青草續為/名顧况詩青草湖邉日色低黄茅瘴裏杜鵑啼)庶免黄
茅之瘴(番禺雜編嶺外二三月為青草瘴四五月為黄/梅瘴六七月為新禾瘴八九月為黄茅瘴桂海)
(虞衡云瘴者山嵐水毒與草莾冷氣鬰勃蒸熏之所為/春曰青草瘴夏曰黄梅瘴六七月新禾瘴八九月曰黄)
(茅瘴通真子瘴論曰嶺南從仲春訖仲夏行青草瘴季/夏訖孟冬行黄茅瘴舊五代史成汭鎮荆門與宰相徐)
(彦若不平銜之及彦若出鎮南海路過江陵汭思嶺外/有黄茅瘴患者髪落乃謂彦若曰黄茅瘴朢相公深重)
(彦若應聲答曰南海黄茅瘴不死成和尚葢譏汭/曾為僧也汭甚愧之東坡詩陣雲冷壓黄茅瘴)此恩
渥甚何感猶之伏念某樸學亡奇(儒林傳兒寛有俊材/初見武帝語經學上)
(曰吾始以尚書為樸學/弗好及聞寛説可觀)散材不腆(莊子匠石之齊至乎/曲轅見櫟社樹其大)
(蔽牛絜之百圍觀者如市匠石不顧弟子厭觀之走及/匠石曰自吾執斧斤以随夫子未嘗見材如此其羙也)
(先生不肯視行不輟何耶曰已矣勿言之矣散木也是/不材之木也無所可用故能若是之夀注不在可用之)
(數故曰/散木)踏槐半世㡬隨兎目之黄(南部新書長安舉子/六月後落第者不出)
(京謂之過夏多借静坊廟院及閑宅居住作新文章謂/之夏課亦有十人五人醵率酒饌請題目於知已朝逹)
(謂之私試七月後投獻新課并於諸州府㧞觧人為語/曰槐花黄舉子忙翁承賛有詩云雨中粧㸃朢中黄勾)
(引蟬聲送夕陽憶得當年随計吏馬蹄終日為君忙山/谷詩槐催舉子著黄花淮南子槐之生也入季春五日)
(而兎目十日而䑕耳更旬而始規二旬而葉成齊民要/術凡栽樹棗鷄口槐兎目桑蝦蟇眼榆負瘤散自餘雜)
(木䑕耳䖟/趨各其時)采藻十年似守烏頭之白偶叨終秩未及問
鈞(並見/前)五嶺聞其皆炎初無去志(杜詩五嶺皆炎/熱宜人獨桂林)諸公
憐其獨冷誤有辟書(見/前)元戎欲處之油幢之中(方干詩/問津求)
(拜碧/油幢)真宰遂置之茗寮之末等勤大播徑合疾驅惟是
孤㷀之蹤寸勇尺懦(山谷詩士為欲心/縛寸勇輒尺懦)實聞瘴癘之地
十室九空(杜詩江南瘴癘/地逐客無消息)率爾陳情期扵避禍媒身無
策難空冀北之士夫(韓文伯樂一過冀北之野而馬羣/遂空東都固士大夫之冀北也又)
(以石生為媒以禮為/羅又羅而致之幕下)換骨有方乃綴湖南之賔客(歐詩/換骨)
(莫求丹九轉山谷詩欲換凡骨無金丹韓文有問湖南/之賔客者愈曰知其主可以信其客者湖南也去年奉)
(詔為邑於陽山然後得謁湖南之賔客/於幕下於是知前之信之也不失矣)獲避飛鳶之跕
(馬援傳下潦上霧毒氣熏蒸仰視飛鳶跕跕墮/水中注鳶鴟也跕跕堕貎跕音都牒泰牒二反)姑從檣
燕之留(杜詩檣燕/語留人)茲葢伏遇某官秉國之鈞(詩尹氏太/師維周之)
(氐秉國之均四方是維注均平也/言尹氏持國政之平居權衡之任)熈帝之載更政化當
更之琴瑟(並見/前)續聖賢難續之鼎彛益賛禹而格苖誕
布舞干之化(尚書益賛于禹曰惟徳動天無逺弗届至/諴感神矧茲有苗帝乃誕敷文徳舞干羽)
(于兩階七/旬有苗格)尹相湯而伐夏迄垂典寳之書(史記湯遂伐/三朡俘厥寶)
(玉義伯仲伯作典寳注言國之常寳寕宗嘉定/十五年正月朔御大慶殿受恭膺天命之寶)然猶耻
溝中之推必欲濟天下之溺(東坡韓文公廟碑文起八/代之衰而道濟天下之溺)
印趣銷而趣刻足昭從善之仁(張良傳項羽急圍漢王/于滎陽漢王憂恐與酈)
(食其謀撓楚權酈生曰秦無道伐滅六國陛下復立其/後楚必歛袵而朝漢王曰善趣刻印先生因行佩之酈)
(生未行具以其計告張良曰於子房何如良曰臣請借/前箸籌之誠用此謀陛下事去矣漢王輟食吐哺罵曰)
(䜿儒㡬敗迺公/事令趣銷印)衣改造而改為益表好賢之意(詩緇衣/之宜兮)
(敝予又改為兮緇衣之好兮敝予又改造兮傳緇衣卿/士聴朝之正服此衣若敝願王家復改而為之願其常)
(居此位常服此服也禮記好賢如緇衣惡惡如/巷伯則爵不瀆而民作愿刑不試而民咸服)某敢不
敬其可願欽乃攸司(並見/前)緑水紅蓮已感移栽之恵(杜/子)
(羙海棕行移栽北辰不/可得時有西域胡僧識)青芝赤箭尚希並蓄之恩(見/前)
　　代李總幹(伯長/)改任謝史丞相(縂領古無其官宋/南渡後置天下凡)
　　(四縂領縂幹以縂領某處軍馬錢糧所幹辦公事/繫銜樓玫媿集汪大猷為淮西縂幹金兵犯邉饋)
　　(饟王師髙宗廵幸供億百出公佐其長以辦羣/工扈從皆知公名此葢以京口縂幹改任監倉)
回馬首扵鹽亭不良擇地(杜詩馬首見鹽亭髙山擁縣/青注鹽亭縣屬梓州東九里)
(也一統志鹽亭縣本漢廣漢縣地/屬廣漢郡梁置北宕渠及鹽亭縣)䕶䑕牙扵倉庾有渥
自天(詩誰謂䑕無牙/何以穿我墉)當趦趄將進之間拜坱圠無垠之
賜(左傳若從君惠而免之三/年將拜君賜餘並見前)謭焉孤賤辱此一陶竊惟
京口之積倉(圖經京口因山以為壘縁江以為境爾雅/邱絶髙曰京故名一説京峴山在府東五)
(里謂之京鎮京口得名以此劉禹錫詩土山京口峻鐵/瓮郡城牢王元之詩京口浪花迎棹白海門山色入樓)
(寒劉貢父詩縹壺盈前京口酒紅斾相随北府兵宋鎮/江諸軍錢糧𨽻淮東縂領治鎮江積音恣聚也儲蓄也)
(左傳居則具一日之積注芻米/菜薪詩乃積乃倉乃褁餱糧)實切邉頭之仰哺(杜詩/邉頭)
(公卿仍獨驕岑参詩/邉頭詞客舊來稀)總司創闕褁糧兼坐甲之司(下司/字複)
(疑有/舛誤)堂選掄才弄印致閲時之乆(周昌傳髙祖持御史/大夫印㺯之皇甫冉)
(詩位重登壇後/恩深㺯印時)盖戰徳戰謀之際惟去兵去食之難為
米折腰雖不離于禄仕(東坡詞為米折腰因/酒棄家口體交相累)簸糠眯目
易有誤于軍須(莊子播糠眯目則天地四方易位矣朝/野雜記東南三縂領皆仰朝廷科發獨)
(四川縂領專括契佐軍/須即有軍興朝亦不問)必為官而擇人(蜀志許靖傳審/量五材為官擇)
(人晉愍帝紀賛選者為人擇官官者為身擇利郭黙傳/時當為官擇才若人臣自擇官安得不亂乎詳第八巻)
(成都漕到任/謝丞相條)庶因能而任職伏念某一㣲無挾百拙有
餘伯父取之庭階補以京秩(謝𤣥傳為叔父安所器嘗/曰子弟亦何豫人事而正)
(欲使其佳𤣥答曰譬如芝蘭/玉樹欲使其生于庭階耳)兄弟習乎弓冶志在世科
偶尺寸之蹉跎漫斗升之嚵嚼(並見/前)中嬰家難(詩未堪/家多難)
(予又集/于蓼)復詣吏銓煮海為鹽妄欲供富媪之役(世本宿/沙氏煮)
(海為鹽宋衷曰宿沙齊靈公臣齊負海故有魚鹽之利/或曰宿沙氏炎帝時諸矦鹽鐵論古者豪强大家得煮)
(海為鹽民皆效之作姦之業也吳都賦煮海為鹽採山/鑄錢杜詩煮海為鹽速焼畬度地偏栁文晉問猗氏之)
(鹽晉寶之大也人之賴之與榖同化若神造非人力之/功也決源釃流脉冩膏浸神液隂漉甘鹵宻起富媪孕)
(靈不愛其羙迴眸一瞬積雪百里注媪烏皓切老女/稱禮樂志后土富媪注媪老母稱也坤為母故稱媪)無
麪作餅或謂非巧婦之能(陳后山詩巧手難為無/麵餅誰能留渇待逺井)况當
避嫌(趙充國傳媮得避慊之使注慊即嫌字公羊/傳言伐何避嫌也惡乎嫌嫌與鄭人戰也)不免
易闕自笑鮎魚之上竹(見/前)何啻羝羊之觸藩(易羝羊觸/藩不能退)
(不能遂无攸/利艱則吉)一指之不若人猥勤伯氏之請匹夫之失
其所亦闗造物之憐迄蒙倉庫氏之除(王嘉傳孝文時/吏居官者或長)
(子孫以官為氏倉氏庫/氏則倉庫吏之後也)全出光範門之造恭惟某官鼎
彛家學(東京賦銘勲彛器歴世彌光曹/植表功銘于景鍾名垂于竹帛)社稷世臣巫賢
之繼巫咸不但底王家之乂伊陟之紹伊尹真足格上
帝之心(並見/前)雖九徳敷施均不遐遺(易泰九二包荒/用馮河不遐遺)而
一門大小尤蒙器使烏鵲遶樹真同撼木之蚍蜉(蚍音/毗蜉)
(音浮大蟻也韓詩蚍蜉撼/大樹可笑不自量餘見前)牛羊求芻乃肯發機扵鼷䑕
(魏志杜襲為丞相長史時許攸不附太祖而有慢言欲/先伐之襲曰千鈞之弩不為鼷䑕發機萬石之鍾不以)
(挺撞起音區區許攸/何足以勞神武哉)某敢不修其可願欽乃攸司(並見/前)
錢榖甲兵問扵廟堂當識士大夫之職(韓文上宰相書/幸今天下無事)
(小大之官各守其職錢榖甲兵之問不至/于廟堂論道經邦之暇捨此宜無大者焉)椳闑扂楔成
其室屋無忘明宰相之功(韓文進學觧夫大木為杗細/木為桷樽櫨侏儒椳闑扂楔)
(各得其宜施以成室者匠氏之功也登明選公雜進巧/拙紆餘為妍卓犖為傑校短量長惟器是適者宰相之)
(方/也)
　　謝丞相書考
補上佐扵黔㠝偶書下考(王忠嗣傳不則黔中上佐耳/㠝族凡切髙也栁文黔山之)
(㠝巫水之磻陽城傳州當上考功第城/自署曰撫字心勞追科政拙考下下)貢空函扵黄閣
莫報實恩(殷浩傳桓温將以浩為尚書令遺書告之浩/欣然許焉將答書慮有謬誤開閉者數十竟)
(逹空函梁書武帝紀是馳兩空函定一州矣通典陳三公/之制開黄閣㕔事置鴟尾比齊三公之官並置府其府)
(三門當中門黄閣設内屏沈約宋書三公黄閣前史無/其義按禮記云士韠與天子同公矦大夫即異鄭𤣥注)
(云三公之與天子禮數相亞故黄其閣/以示謙不敢斥天子疑是漢末制也)偶暫攝扵竹符
(權武/岡軍)尤倍希扵樾䕃(樾王伐切字林樹隂也淮南子盥/汗交流休樾䕃則脱然而喜注樹)
(如車葢狀為樾言多䕃也又武王䕃/暍人于樾下而天下懐之感于㤙也)忘其喋喋(喋音牒/張釋之)
(傳豈效此嗇夫喋/喋利口捷給哉)布此惓惓(見第/一巻)伏念某學殖疎蕪(見/前)
渉道短淺青泥盤足毎思範我之馳驅(蜀道難青泥何/盤盤百歩九折)
(縈巖/巒)白雪滿頭寜復初心之邂逅(杜詩鬢髮還應雪滿/頭韓詩出宰山水縣)
(讀書松竹林蕭條捐/末事邂逅得初心)進乏鷄犬之效(韓詩進乏/鷄犬效)退從鹿
豕之遊辱坯冶之一陶(見/前)俾翺翔扵半刺(杜詩半刺/已翺翔)䍧
牱為徼雖非監螃蟹之州盤瓠見容偶免築鯨鯢之觀
(並見/前)竹齋藥竈不礙雲山(杜詩竹齋焼藥/竈花嶼讀書牀)芰製荷衣無
邉風月(離騷經製芰荷以為/衣兮集芙蓉以為裳)適挈瓶之缺守(左傳雖有/挈缾之知)
(守不假器禮也注缾汲水器也言/小知為人守器尚知不以假人)又越爼而代庖胡瞻
爾庭人固疑其鶉突此非子座自亦耻扵象環所祈新
尹之疾驅庶遂陳人之退屏明年今日固可歸三逕之
荒凌雨震風尚合假萬間之庇(並見/前)恭惟某官得聖之
任為帝者師衡紞紘綖增鼎鉉九九之重(易鼎六五鼎/黄耳金鉉利)
(貞上九玉鉉大吉戰國策昔周之代殷得九鼎凡一鼎/而九萬人輓之九九八十一萬人士卒師徒械器被具)
(所以偹者稱/此餘見前)箕裘弓冶協泰階兩兩之符(東方朔傳願/陳泰階六符)
(注泰階三台也每台二星凡六星六符六星之符驗也/天文志三台六星兩兩而居者在天為三台在人為三)
(公餘/見前)行由絶席之尊(張禹傳禹為太尉居禁中詔與三/公絶席來歙傳賜歙班坐絶席在)
(諸將之右王常傳拜常為横野大將軍/位次與諸將絶席注絶席謂尊顯之也)徑陟維垣之峻
(詩太師維垣注太/師三公也垣墻也)人主職論一相具瞻槐靣之尊(荀子/治國)
(有道人主有職論一相以兼率之使臣下百吏莫不宿/道嚮方而務君者論一相陳一法明一指以兼覆之兼)
(炤之以觀其盛者也注論/謂討論選擇之也餘見前)太傅府有三才詎棄木頭之
細(晉東海王越少有令名謙虛持布衣之操惠帝反洛/陽詔越以太傅録尚書以劉輿為長史時稱越府三)
(才潘滔大才劉輿長才裴邈清才八王故事云劉輿才/長於綜覈潘滔以博學為名裴邈彊立方正皆為東海)
(王所暱俱顯一府故時人稱太傅府有三才劉慶孫長/才潘仲陽大才裴景聲清才也時史彌逺為太傅餘見)
(前/)所祈全度(趙充國傳安世本持槖簮筆事孝武帝數/十年見謂忠謹宜全度之師古曰安全而)
(免度之不/令䘮敗也)非冀超遷某敢不補拙以勤(白樂天詩救煩/無若静補拙莫)
(如勤山谷詩他/人勤拙猶相補)謹終如始(尚書謹/終于始)深懲往轍躋分寸而
落千丈之強(見/前)雖踵常塗視九十而行百里之半(韓文/踵常)
(塗之役役窺陳編/以盗竊餘見前)其為歸倚罔旣敷宣
　　謝魏侍郎(了翁/)為先祖先父作墓誌
先美無傳凛負子孫之責(禮記先祖無羙而稱之是誣/也有羙而弗知不明也知而)
(弗傳不/仁也)幽鐫有託蔚為祖考之光(鐫遵全切廣韻鑚也/韓文鑚石埋辭以列)
(幽墟叙傳蔚為辭宗師/古曰蔚文采盛也音鬰)屬拘柱後之文(張敞傳以柱後/惠文彈治之晉)
(灼曰漢執/法冠也)莫布堂下之武(禮記堂上接/武堂下布武)敬裁儷啟恪布
謝悰竊惟隧刻罕見扵先秦之前(宋顧文薦負暄日録/墓有碑碣未詳所起)
(按儀禮廟中有碑所以繫牲并視日景禮記公室視豐/碑三家桓楹天子諸矦塟時下棺之柱其上有孔以貫)
(綷索懸棺而下取其安審事畢則閉壙中臣子或書君/父勲伐於其上後人立隧口故謂之神道碑言神靈之)
(道也今碑碣往往有孔者葢貫綷之遺制前漢碑極少/後漢蔡邕崔瑗之徒乃為人立碑魏晉之後其流浸盛)
(灸轂子雜錄云齊太子穆妃將塟議立石誌王儉曰石/誌不出禮經起宋元嘉中顔延之為王洙作墓誌以其)
(素族無名誄故以紀行自爾遂相祖習儲妃之重禮絶/常例既有哀册不煩石誌也又齊時有發古塜得銘云)
(東州世子東海女郎河東豐旻以為司馬越子嫁為茍/晞子婦騐之果然又東都殖業坊十字街有王戎墓穿)
(㫄得銘曰晉司徒安豐元公王君之銘然則昔之塟者/晉魏以來皆有墓誌也按西京雜記前漢杜子夏臨終)
(作文曰魏郡杜鄴立志忠欵犬馬未陳奄先草露骨肉/歸于后土魂氣無所不之及死命刋石埋于墓側厥後)
(墓誌恐自/此始矣)墓碑似昉扵後漢之末(釋名碑被也此本王/莾時所設也施其轆)
(轤以繩被其上以引棺也臣子追述君父之功羙以書/其上後人因焉乃建于道陌之頭顯見之處名其文就)
(謂之/碑也)正而斃斯亦已矣(禮記曾子曰吾何求哉/吾得正而斃斯已矣)身將隠
焉用文之(左傳言身之文也身將隐焉/用文之是求顯也遂隐而死)如郭林宗尚可
免伯喈之愧(郭泰傳㤗卒四方之士千餘人皆來㑹塟/同志者乃共刻石立碑蔡邕為文既而謂)
(盧植曰吾為碑銘多矣皆有/慙徳惟郭有道無媿色耳)若陶元亮又何待延年之
辭(顔延年為始安郡道經尋陽嘗飲淵明舍自晨逹昏/及淵明卒延之為誄極其思致其略曰仁焉而終知)
(焉而斃黔婁既沒展禽亦/逝其在先生同塵徃世)降逮李唐最重韓栁韓銘正
曜定非䛕墓以攫金(正當作貞避宋廟諱昌黎貞曜先/生墓誌銘曰於戲貞曜維執不猗)
(維出不訾維卒不施以昌其詩新唐書劉乂者亦一節/士聞韓愈接天下士歩歸之後以争語不能下賔客因)
(持愈金數斤去曰此諛墓中人得耳不若與劉君/為夀攫厥縳切持也撲取也列子攫其金而去)栁表
文通亦豈遺人之矴石(栁子厚陸文通先生墓表以先/生能文聖人之書通於後世遂)
(相與諡曰文通先生矴丁定切亦作碇錘舟石隋文王/子齊王攸薨寮佐請立碑帝曰欲求名只一巻史書足)
(矣不能為後人作矴石新唐書楊瑒傳瑒在官清白吏/請立石紀徳瑒曰事益于人書名史氏足矣若碑頌者)
(徒遺後人/作矴石耳)葢覺良工之獨苦(杜詩已知仙客意相/親更覺良工心獨苦)有憐
没世而不稱發其幽光(韓文發潜/徳之幽光)時乃天道(尚書滿招/損謙受益)
(時乃/天道)重惟先祖父之學不事今科舉之謀一門千餘指
之肅雍是亦為政(貨殖傳童手指千孟康曰古者無空/手游口皆有作務作務須手指以别)
(馬牛蹄角也師古曰手指/謂有巧技者指千則人百)九流百三家之貫穿止以潤
身(穿摳絹切貫也漢藝文志有儒道隂陽法名墨縱横/雜農九流凡六藝一百三家三千一百二十三篇司)
(馬遷傳貫穿經/傳馳騁古今)不徒稱鄉里之善人(馬援傳援從容謂/官屬曰吾從弟少)
(游常哀吾慷慷多大志曰士生一世但取衣食裁足乘/下澤車御欵段馬為郡掾吏守墳墓郷里稱善人斯可)
(矣致求盈餘/但自苦耳)實有得名教之樂地(樂廣傳名教内自/有樂地何必乃爾)雖
亷藺固不羡曹蜍之無恙(世説庾道季云藺相如雖千/載上死人凛凛恒如有生氣)
(曹蜍李志雖見在厭厭如在九泉下恙音様賈誼傳令/此六七公者皆亡恙師古曰無恙言無憂病也元陶宗)
(儀輟耕録戰國䇿趙威后問齊使嵗無恙耶王亦無恙/耶楚辭九辨還及君之無恙魏文矦語倉庚曰擊無恙)
(乎元帝詔貢禹今生有恙聘禮注拜其無恙顧愷之箋/行人安稳布帆無恙神異經曰北方大荒中有獸咋人)
(則疾名曰㺊恙也爾雅恙憂也風俗通上古草居露宿/恙噬人蟲也然則恙有三義廣干禄書兼取憂及蟲事)
(物紀原兼取憂及獸廣韻分/㺊恙為二神異經合之誤矣)然夷齊要是得夫子而益
彰(伯夷傳伯夷叔齊雖賢得夫子而名/益彰顔淵雖篤學附驥尾而名益顯)恭惟某官有徳
立言以文貫道(李漢韓文序文者貫道之器也/不深于斯道有至焉者不也)粹若出
六經之正(新唐書韓愈傳賛愈以六經之文為/諸儒倡當其所得粹然一出於正)凛然寒
五緯之芒(劉夢得栁文序粲然如䌓星麗天而/芒寒色正人朢而敬者五行而已)搴芙蓉
而賦詩洞識隂陽之消長(九歌米薜荔兮水中搴芙蓉/兮木末易内陽而外隂内健)
(而外順内君子而外小人/君子道長小人道消也)傍梅花而讀易詎忘天地之
彌綸(鶴林玉露魏鶴山了翁詩云逺鐘入枕報新晴衾/鐵衣稜夢不成起傍梅花讀周易一窓明月四簷)
(聲後貶渠陽於古梅下立讀易亭作詩云向來未識梅/生時繞谿問訊巡簷索絶憐玉雪倚横参又愛青黄弄)
(煙日中年易裏逢梅生便向根心見華實候蟲奮地桃/李妍野火焼原葭菼出方從陽壯争出門直待隂窮排)
(闥入随時作計何太癡爭似此君藏用宻推究精㣲前/此咏梅花者未之及繫辭易與天地凖故能彌綸天地)
(之/道)頗哀墜緒之茫茫(馬援傳頗哀老子韓/文尋墜緒之茫茫)恐與常流而
冺冺既取賛皇之實録以誌楚金(賛皇謂李翺翺嘗自/為其皇祖考貝州司)
(法参軍楚金實録求韓文公銘其墓實録末云先祖有/美而不知不明也知而不傳不仁也翺欲傳懼文章不)
(足以稱頌道徳光耀來世是以頓首欲假辭於執事者/此翶乞銘之辭也山谷詩云習之實録塟皇祖斯文如)
(女有正色/葢謂此也)復叙欒城之世家就銘明允(歐陽公蘇明允/墓誌銘曰蘇顯)
(唐世實欒城人以宦留眉蕃蕃子孫自其髙曾郷里稱/仁偉歟明允大發於文亦既有文而又有子其存不朽)
(其嗣彌昌嗚呼/明允可謂不亡)仍加篆畫八分之賜(郭忠恕法書苑自/小篆散而八分生)
(八分破而𨽻書出蔡文姬云吾父割𨽻字八分取二分/割李篆字二分取八分故名八分大篆者周宣王太史)
(史籕所作小篆者秦丞相李斯所作増損大篆謂之小/篆杜詩蒼頡鳥跡既茫昧字體變化如浮雲陳倉石鼓)
(文已訛大小/二篆生八分)俾免不稱三服之羞(昌黎科斗書後紀愈/叔父當大厯世文辭)
(獨行中朝天下之欲銘述其先人功行取信來世者咸/歸韓氏於時李監陽氷獨能篆書而同姓叔父擇木善)
(八分不問可知其人不如是者/不稱三服故三家傳子弟往来)一門存亡百世感激某
敢不昭告屏攝(攝色甲切音與殺同亦作翣説文棺羽/餙也天子八諸侯六大夫四士二漢謂)
(扇為攝通作翜楚語屛攝之位注屏者并攝主人之位/昭謂屏屏風也攝形如今翣扇皆所以分别尊卑為祭)
(祀之/位)表刻墓埏(埏墓道也文選哀永逝文棺/㝠㝠兮埏窈窈注埏墓隧也)儻得保首
領從九京之逰(禮記文子曰武也得歌於斯哭於斯聚/國族於斯是全要領以從先大夫於九)
(京也京/音原)庶無泚靣目以逹中心之愧㣲薄不以廢其禮
何足為碑版之酬(詩序瓠葉大夫刺幽王也上棄禮而/不能行雖有牲牢􁇣餼不肯用也故)
(思古之人不以㣲薄廢禮焉舊唐書栁公權志耽書學/不能治生為勲戚家碑版問遺嵗時鉅萬杜詩干謁走)
(其門碑版照四裔蘇子由詩平生/碑版無容繼此日銘詩誰能題)夙夜無忝爾所生用
此為師門之報(詩我日斯邁而月斯征夙興夜寐無忝/爾所生注當早起夜卧無辱所生之父)
(母/)其為感鍥(鍥吉/屑切)罔既鋪棻(棻與紛通盛貎/文選桑麻鋪棻)
　　謝衛參政(涇/)差校正書籍
小材出位願歸朱墨之勾稽(羅隐詩金庭飬真/地朱墨勾稽官)大府量
能留備丹鉛之㸃勘(韓詩不如覷文/字丹鈆事㸃勘)少振塵埃之冗(班/固)
(傳令塵埃之中永/無荆山汨羅之恨)倍勤坯冶之陶(並見/前)竊以三館文書
固遴讐正編摩之選(三舘謂昭文集賢史館縂名崇/文院東坡詩三館曝書防蠧毁)諸
侯賔客率多訟獄財賦之司寜有伺侯公卿之門(韓文/伺候)
(於公卿之門奔/走於形勢之途)更容休息篇章之囿(司馬相如傳游于/六藝之囿又遥集)
(乎文雅之囿文選吳質答魏太子牋優游典籍之塲休/息篇章之囿班固答賔戲婆娑乎藝術之塲休息乎篇)
(章之/囿)憐韓愈之非職俾就閑官(昌黎和裴晉公詩長慙/典午非材職得就閑官)
(即至/公)期吕蒙之讀書豈為博士(江表傳孫權謂吕䝉蔣/欽曰卿今並當塗掌事)
(宜學問以自開益䝉曰在軍事常苦多務恐不容復讀/書權曰孤豈欲卿治經為博士邪但當令渉獵見往事)
(耳/)沫濡鮒轍(莊子泉涸魚相與處乎陸相煦以/濡相濡以沫不若相㤀於江湖)啄菢鶴
翎(韓詩鶴翎不天生變化在啄菢/注菢薄報切鳥伏卵謂之菢)使飬是氣而塞天地
之間將和其聲以鳴國家之盛(昌黎送孟東野序三子/者之鳴信善矣抑不知)
(天將和其聲而使鳴國家之盛耶抑將窮/餓其身思愁其心腸而使自鳴其不幸耶)知花扵見根
之始(邵康節見商守趙郎中與章子厚同㑹議論縦横/不知敬康節語中因及洛中牡丹之盛趙謂章曰)
(先生洛人也知花為甚詳康節因言洛人以見根撥而/知花之髙下者上也見枝葉而知高下者次也見菩蕾)
(而知高下者下也章黙然/山谷詩見葉知根論材性)乞漿有得酒之恩(袁子正書/嵗在申酉)
(乞漿得酒嵗在/辰己鬻妻賣子)求之古人(魏志陳登字元龍劉偹曰元/龍文武膽志當求于古人耳)
(王衍傳武帝聞衍名問王戎曰夷甫當世誰比戎曰不/見其比當從古人中求耳宋書顔延之與武帝書司馬)
(平西體國忠貞欵愛待物當于古/人中求耳杜詩似君須向古人求)亶在今日伏念某少
諧平側(側通作仄韻㑹平仄字聲也南齊陸厥傳周顒/善識聲韻沈約等文皆以平上去入為四聲以)
(此制韻不可増減/世呼為永明體)長識偏傍(崇文目序爾雅出漢世而/有訓詁之學三倉志字法)
(許慎作説文而有偏傍之學皇甫湜與李生書書字未/識偏旁高談稷契讀書未知句度下視服䖍林罕有字)
(源偏旁小説三巻其序云漢大尉祭酒許子取其形類/作偏旁餘例十五巻名為説文山谷詩摹書説偏旁)
不深石室之紬(司馬遷傳紬史記/石室金鐀之書)僅曉金根之讀(古今/注金)
(根車秦制也秦并天下閲天下之輿服謂殷得瑞山車/一曰金根車故因作金根之車秦乃増餙而乘御焉漢)
(因而不改唐李綽尚書故實昌黎韓㫤名父子雖教有/義方而性頗闇劣為集賢校理史傳中有金根車處皆)
(臆斷之曰豈其誤歟必金銀車悉改根字為銀字至除/拾遺果為諫院不受俄有以故人子憐之者因辟為鹿)
(門從/事也)遺經獨抱未辨豕渡河之三(韓詩春秋三傳束髙/閣獨抱遺經究終始)
(家語卜商字子夏嘗返衛見讀史志者云晉師伐秦三/豕渡河子夏曰非也己亥耳讀史志者問諸晉史果曰)
(己亥於是衞人以子夏為聖埤雅云已象蛇之形亥象/豕之形故三豕渡河子夏曰是己亥也張鷟集亥之與)
(豕涇渭難分魯之/與魚淄渑莫辨)良史博觀麄知馬與尾而五(萬石君/傳石建)
(為郎中令奏事下建讀之驚恐曰書馬者與尾而五今/乃四不足一獲譴死矣師古曰馬字下曲者為尾并四)
(㸃為四/足凡五)有時北窻髙卧之夢(陶潜傳嘗曰夏月虛閑高/卧北窓之下清風颯至自)
(謂羲皇/上人)頗思東觀未見之書(黄香傳肅宗詔香詣/東觀讀所未見書)三神
𦕈在扵海中(漢郊祀志使人入海求蓬萊方丈/瀛洲此三神山者其傳在海中)五鬼難
驅扵坐上(昌黎送窮文凡此五鬼為吾五患蝇營/狗茍驅去復還又焼車與船延之上座)挿架
三萬軸但當守鄴侯之書(韓詩鄴矦家多/書挿架三萬軸)家集二百篇
幸皆是撫州之冩(杜牧示小姪阿宜詩我家公相家劒/佩常丁當舊第開朱門長安城中央)
(第中無一物萬巻書滿堂家集二百篇上下馳皇王/多是撫州冩今來五紀强尚可與爾讀助爾為賢良)然
作吏此事便廢(嵇康絶交書一行作吏此事便廢安能/舍其所樂而從其所懼哉梁書何𦙍傳)
(欲卧游千載畋漁百氏/一行為吏此事遂乖)惟投閑乃分之宜(韓文投閑置/散乃分之宜)
傷哉貧也(禮記傷哉貧也生無以/為飬死無以為禮也)亦有命焉(韓文是有/命焉不可)
(幸而/致也)乆留戲下(戲音羲大將之旗曰戲韓/信傳兩將之頭可致戲下)宜在遣中(三/國)
(典略州郡被詔書有軍功為長吏者當沙汰之/劉偹疑在遣中韓文中山劉夢得亦在遣中)遽冐小
朝廷之除(新唐書鄭從讜傳從讜以宰相秩復為河東/節度使詔自擇参佐從讜即表長安令王調)
(自副兵部員外郎劉崇龜司勲員外郎趙崇為節度觀/察府判官前進士劉崇魯推官左拾遺李渥掌書記長)
(安尉崔澤支使皆一時選京師士/人比太原為小朝延言得才多也)使策行秘書之職(隋/唐)
(嘉話太宗嘗出行有司請載副書以/從帝曰不須虞世南在此行秘書也)兹盖伏遇某官榮
分湘閫並用楚材(左傳其大夫則賢皆卿材也雖楚有/材晉寔用之孟浩然詩共理分荆國)
(招賢貴/楚材)叉負偃植各安所施耻匹夫之不獲(新唐書二/劉殷許等)
(傳賛若榱椽梁柱以成大室/叉負偃植各安所施詳見前)椳闑扂楔惟器是適無一
藝之不庸試黄閣之規模(並見/前)收碧油之人物(歐陽詹/詩十萬)
(兵樞擁碧油楊誠齋送趙子直帥益州/詩錦水花潭照碧油西清學士舊鼇頭)至如狂簡之小
子亦勞坱圠之大鈞某敢不祗此簡書呻其佔畢(並見/前)
珥貂分陜已收下體之菲葑(曹植文戴蟬珥貂左思詩/金張藉舊業七葉珥漢貂)
(餘見/前)給札登瀛願備一株之桃李(司馬相如傳上令尚/書給筆札師古曰札)
(木簡之薄小者也時末多用紙故給札以書談叢王冷/然上裴耀卿書拾遺補闕寕有種乎僕不佞亦相公一)
(株之桃李/也餘見前)
　　代袁子固謝縣宰寛假(詳啟意葢郷隣有鬪傷而/失于先告法當坐笞縣令)
　　(貸之故/有此謝)
箠楚之下何求知難全璧(漢書路温舒傳人情安則樂/生痛則思死捶楚之下何求)
(而不得晉書劉隗傳捶楚之下無求不得囚人/畏痛飭辭應之史記藺相如傳臣請完璧歸趙)縲絏之
中非罪迄就罸金(沈佺期詩昔日公冶長無罪遭縲絏/聖人降兄子古來歎獨絶白帖冶長)
(非罪始因尼父而知張釋之傳釋之奏當此人/犯蹕當罰金注乙令蹕先至而犯者罰金四兩)敢不持
咫尺之書(韓信傳奉咫尺之書師古曰八寸曰咫咫尺/者言其簡牘或長咫或長尺喻輕率也今俗)
(言尺書或言尺/牘葢其遺語耳)少謝寛一分之賜(宋史邵雍傳熈寕行/新法雍門生故吏居)
(州縣者皆貽書訪雍雍曰此賢者所當盡力/之時新法固嚴能寛一分則民受一分賜矣)惟越人之
相攻擊葢其俗然(高帝紀粤人之俗好相攻擊南海尉/陀居南方長治之粤人相攻擊之俗)
(益止汲黯傳東粤相攻上使黯往視之至吳而還報曰/粤人相攻固其俗不足以辱天子使者嚴助傳越人相)
(攻擊其常事閩粤王傳閩粤發兵圍東甌東甌使人告/急天子問太尉田蚡蚡曰粤人相攻擊固其常不足以)
(煩中國/往救也)而長安之羣殺傷各有主者(丙吉傳吉嘗出逢/清道群闘者死傷)
(横道吉過之不問或以譏吉吉曰民闘相殺傷長安令/京兆尹職所當禁偹捕逐宰相不親小事非所當於道)
(路間也王陵/傳各有主者)况已過都而歴塊(王襃傳過都越國蹶如/歴塊師古曰如經歴一)
(塊言其速疾之/甚塊音口内反)誠難被髪以纓冠儒者好髙未免為役
而耻役𨽻也不力又可與言而不言(楚公子㣲服出亡/過宋門者難之其)
(僕操箠而罵曰𨽻/也不力門者出之)但催科未動是閑人(韓詩白布長衫/紫領巾催科未)
(動是閒人麥苖含穟桑/生葚共向田頭樂社神)豈期㑹不報為大政(賈誼傳大/臣特以簿)
(書不報期㑹之間以為大故師古曰言公卿大/臣特以簿書期㑹為急不知正風俗厲行誼也)所謂行
人失者(左傳彘子以為謟使趙括從而更之曰行人失/辭王羲之傳遣使詣朝廷求分㑹稽為越州行)
(人失辭大為/時賢所笑)乃使吾身親之方入聞言偃之絃(史記仲/尼弟子)
(傳言偃吳人字子游為武/城宰孔子過聞絃歌之聲)忽使受曾參之杖(家語曾子/耘𤓰誤斬)
(其根曾晳怒建大杖以擊其背/曾子仆地而不知人乆之乃蘇)主人讀未知主人罪也
自恠其頑(公羊傳定哀多㣲辭主人習其讀而問其傳/則未知己之有罪焉爾何休注讀謂經傳謂)
(訓詁主人謂定哀設使定哀習其經而讀/之問其傳觧詁則不知己之有罪此借用)天下寳當為
天下惜之誰興此念(王坦之傳初謝安愛好聲律朞功/之慘不廢妓樂坦之遺書曰天下)
(之寶故為天下所惜天下之所非何為不可以天下/為心乎劉琨答盧諶書天下之寶固當與天下共之)惟
髪膚受之父母(孝經身體髪膚受之父/母不敢毁傷孝之始也)而衣冠耻在國
家(新唐書李傑傳代宋璟為御史大夫尚衣奉御長孫/昕素惡傑遇于道内恃𤣥宗婭壻與所親湯仙玉共)
(敺辱之傑訴曰敗髮膚痛在身/辱衣冠恥在國帝怒勅杖殺之)馬遷腐刑何靣上先人
之墓(司馬遷傳僕以口語遇遭此禍重為卿黨戮/笑汙辱先人亦何面目復上父母之邱墓乎)孫臏
刖足快心蹶上將之軍(史記孫子傳臏亦孫武之後世/子孫也嘗與龎涓學兵法涓既)
(事魏得為將軍自以能不及臏以法刑㫁其兩足而黥/之臏之齊齊將田忌善而客待之進于威王威王問兵)
(法遂以為師後魏與趙攻韓韓吿急于齊齊使田忌直/走大梁魏將龎涓聞之去韓而歸齊軍已過而西矣孫)
(子謂田忌曰兵法百里而趨利者蹶上將使齊軍入魏/地日減其竈涓大喜倍日并行逐之孫子度其暮當至)
(馬陵令齊軍善射者夾道而伏/涓果夜至萬弩俱發涓乃自剄)故滕公釋韓信之囚(韓/信)
(傳信亡楚歸漢坐法當斬其疇十三人皆已斬信乃仰/視適見滕公曰上不欲就天下乎而斬壯士滕公竒其)
(言壯其貎/釋勿斬)而小白解夷吾之縛(國語桓公自莒反于齊/使鮑叔為宰辭曰臣君)
(之庸臣也若必治國家者則管夷吾乎使人請諸魯莊/公使束縛以予齊使齊使受而退比至三釁三浴之桓)
(公親逆之于郊/而與之坐問焉)知其不可復續(刑法志死者不可復生/刑者不可復屬雖俊欲)
(改過自新其/道亡繇也)所以寜失不經(尚書與其殺不/辜寕失不經)向使當時
滛及善人(左傳賞濫則懼及滛人刑濫/則懼及善人又滛刑以逞)安得異日報以
國士(豫讓傳范中行氏皆衆人遇我我故衆人/報之至於智伯國士遇我我故國士報之)如某者
詩書門户(夏矦湛傳承門户之業受過庭/之訓杜詩鼎食為門户詳見前)燈火生涯(韓/詩)
(燈火稍可親莊子吾生也有涯注所/稟之分各有極也杜詩生涯似衆人)小杖則受大杖則
走非其職矣(家語舜事瞽瞍使之未嘗不在于側索而/殺之未嘗可得小杖則待過大杖則逃走)
(司馬彪九州春秋崔烈入錢為司徒問其子鈞曰吾居/三公於議者何如鈞曰論者嫌其銅臭耳烈怒舉杖擊)
(之鈞走烈罵曰死卒父撾而走孝乎鈞曰舜之事父小/杖則受大杖則走非不孝也隗囂傳昔虞舜事父大杖)
(則走小杖則受臣雖不敏敢忘斯義漢書溺其職矣/淮南子非其人之不肖也其所以官之者非其職也)千
乘之邑百乘之賦竊願學焉惟是受滕一㕓敢辭于役
(詩君子于役不知其期/蕭頴士詩于役勞往還)然且去齊三宿難疾其驅(韓文/無疾)
(其驅天/子有詔)偶隣境之胥戕(尚書無胥/戕無胥虐)坐家人之失告鶴非
有禄徒以鶴警之失期(左傳狄人伐衞懿公好鶴鶴有/乘軒者將戰國人授甲者皆曰)
(使鶴鶴實有祿位予焉能戰大戴禮千嵗鶴警露而鳴/繁露鶴知夜半鶴水鳥也夜半水位感其生氣則喜而)
(鳴也周處風土記鳴鶴戒露此鳥性警至八月白露䧏/流于草上滴滴有聲因即高鳴相警移徙所宿處慮有)
(變害也東坡詩由來警露鶴/山谷詩自然身如警露鶴)鴈或不鳴要亦鴈奴之有
罪(莊子夫子出於山舍于故人之家故人喜命竪子殺/鴈而烹之竪子曰其一能鳴其一不能鳴請奚殺主)
(人曰殺不能鳴者玉堂閒話鴈宿于江湖之岸沙渚之/中動計千百大者居中鴈奴圍而警察南人有採捕者)
(俟天色隂暗或無月時于瓦罐中藏燭持棒者數人屏/氣潜行將欲及之則略舉燭便藏之鴈奴警呌大者亦)
(驚頃之復定又復前舉燭鴈奴又驚如是數四大者怒/啄鴈奴秉燭者徐徐逼之更舉燭則鴈奴懼啄不復動)
(矣乃高舉其燭持棒者齊入群中亂擊之所獲甚多王/荆公鴈奴詩鴻鴈無定棲随陽以南北嗟哉此為奴至)
(性能懇惻人將伺其怠奴輒告之亟舉群寤而飛機巧/無所得夜或以火取奴鳴火因匿頻驚莫我捕顧謂奴)
(不直嗷嗷身百憂冺冺衆一息相随入矰繳豈不聼者/惑偷安與受紿自古有亡國君㸔鴈奴篇禍福甚明白)
(○此一聯/運思入㣲)不虞投足卒禍及身業已逮扵桁楊(説文逮/及也刑)
(法志逮繫師古曰及也辭之所及則追捕之故謂之逮/一曰逮者在道將送防禦不絶若今傳送囚桁寒剛切)
(木在足曰械大械曰桁莊子接摺/桁楊注械夾足及頸皆曰桁楊)勢難逃于榎楚(禮記/夏楚)
(二物収其威也注夏古雅反槄也爾雅/槄山榎楚荆也二者所以撲撻犯禮者)自度受李曰知
之杖(朝野僉載唐刑部尚書李日知自為畿赤不曾行/杖罸其事克濟及為刑部尚書有令史受勅三日)
(忘不行者尚書索杖剝衣喚令史縂集欲决之責曰我/欲笞汝一頓恐天下人稱汝云撩得李日知嗔喫李日)
(知杖汝亦不是人妻子亦不禮/汝遂放之自是令史無敢犯者)又當變余安道之名(宋/史)
(余靖字安道韶州曲江人少不事覊檢為諫官時嘗劾/奏太常博士茹孝標不孝匿母䘮坐廢靖既失勢孝標)
(詣闕言靖少游廣州犯法受榜靖聞之不自得求侍飬/去歴官工部尚書謚曰襄涑水紀聞靖本名希古舉進)
(士未預觧薦曲江主簿王仝善遇之時知韶州者舉制/科仝亦舉制科知州怒以為玩已捃其罪無所得惟得)
(仝與希古按坐仝坐違勅停任希古杖臀二十仝遂閑/居䖍州不復仕進希古更名靖取他州觧及第景祐中)
(為館職為范文正訟寃獲罪由是知名范公入参大政/引為諫官及靖遷龍圖閣直學士王仝數以書干靖求)
(貨靖不能應其求茹孝標聞靖嘗犯刑詐匿應舉乃自/詣韶州購其案得之時錢子飛為諫官方攻范黨孝標)
(以其事語之子飛即以聞詔下韶州問王仝靖諷仝令/避去仝辭以貧不能出靖置銀百兩於茶籠中託人餉)
(之所託者恠其重開籠竊銀而致茶于仝仝大怒州官/勸仝對當日接坐者余希古今不知所在仝不從對稱)
(希古即靖是也靖/遂以將軍分司)然使撻之市朝得無傷扵冠帯無小
人無君子宜玉石之俱焚(尚書火炎昆/岡玉石俱焚)有里胥有大夫
乞薫蕕之是辨(周禮治官之屬有大夫士府史胥徒家/語薫蕕不同器而藏左傳一薫一蕕十)
(年尚猶有臭薫/香草蕕臭草)伏遇某官堯族俊徳(尚書克明俊/徳以親九族)周家
懿親(左傳雖有小忿不廢懿親曹/植表廣封懿親以藩屏王室)粹然麟角之祥(詩麟/之角)
(振振公族吁嗟麟兮傳麟角所以表其徳也箋云麟角/之末有肉示武而不用正義云角示武肉示不用有武)
(而不用是/其徳也)屈此牛刀之試謂重士所以重國要當體朝
廷長育之心(詩序菁菁者莪樂育材也君子能長育人/材則天下喜樂之矣韓文詩曰菁菁者莪)
(在彼中阿既見君子樂且有儀説者曰菁菁者盛也莪/㣲草也阿大陵也言君子之長育人材若大陵之長育)
(㣲草能使之/菁菁然盛也)知察獄先扵察情又豈容胥吏上下其手
(左傳穿封戌囚皇頡王子圍與之争正于伯州犁伯州/犁曰請問於囚乃立囚因上其手曰夫子為王子圍寡)
(君之貴介弟也下其手曰此子為穿封戌方城外之縣/尹也言州犁畏王子故上下其手又抑揚其辭以導囚)
(意欲使曲證王子/圍獲已以媚之也)况開設學校方將馴化扵鴟梟(仇覽/傳天)
(子修設太學豈但使人游談其中又父母何在在我庭/化我鳲梟哺所生隖梟即鴟梟也詩翩彼飛鴞集于泮)
(林食我桑黮/懐我好音)則愛惜人材何忍鞭笞扵鸞鳯(劉陶傳放/鴟梟而囚)
(鸞鳯韓詩上界真人足官府豈/如散仙鞭笞鸞鳯終日相追陪)致此㸑餘之棄(蔡邕傳/吳人有)
(焼桐以㸑者邕聞火烈之聲知其良木因請而裁為琴/果有異音而其尾猶焦故時人名曰焦尾琴焉薛逢詩)
(臨岐莫恠朱絃絶/曾是君家入㸑桐)亦從金作之刑(尚書朴作教/刑金作贖刑)某敢不
策髀肉之功名(九州春秋劉偹住荆州數年嘗于劉表/坐起至厠見髀裏肉生慨然流涕表恠)
(問偹偹曰吾常身不離鞍髀肉皆消今不復騎髀裏肉/生日月若馳老將至矣而功業不建是以悲耳髀音彼)
(説文股也增/韻股骨也)勉皮膚之學問(禮記膚革充盈䟽云膚革/外薄皮革膚内厚皮皮膚)
(以喻淺也張衡東京賦末學膚受貴耳賤目杜預春/秋序膚引公羊榖梁䟽膚謂皮膚言淺近引之也)痛
懲臨難之茍免(禮記臨財毋茍/得臨難毋茍免)益思學道以愛人儻許
國之可期(周札傳以身許國死而後已孔稚/珪詩本持許國志况復武功彰)當措刑扵
不試(淮南子神農氏之治天下也威厲而不試刑措而/不用法省而不煩文帝紀賛幾致刑措應劭曰措)
(置也民不犯法無所刑也武帝紀周之成康刑錯不用/師古曰錯置也刑法志三代之盛至於刑錯兵寢者其)
(本末有序帝王之極功也王吉傳周之所以能致刑措/而不用者以其禁邪於冥冥絶惡於未萌也司馬相如)
(傳芔然興道而還義刑錯而不用晉江統傳成王為太/子周召為保傅史佚昭文章故能刑措不用治聲洋溢)
(陳子昻傳刑之所加人必/惨怛故聖人貴措刑也)自此不復贖矣(家語魯國之/法魯人有贖)
(臣妾于諸侯者皆取金于府子貢贖人于諸侯而還其/金孔子聞之曰賜失之矣夫聖人之舉事也可以移風)
(易俗而教導可以施於百姓非獨適身之行也今魯國/富者寡而貧者衆贖人受金則為不廉則何以相贖乎)
(自今以後魯人不復贖人于諸侯矣此贖/字乃金作贖刑之贖此特借用其句耳)安用撻以記
之(尚書侯以明之撻以記/之書用識哉欲並生哉)鞭寗越而立威名既知免扵
東海(晉書王承字安期湛之子遷東海太守政尚清静/不為細察有犯夜者為吏所拘承問其故答曰從)
(師受書不覺日暮承曰鞭撻寗越以立威名非政化之/本使吏送令歸家其從容寛恕若此説苑寗越中牟鄙)
(人也苦耕之勞謂其友曰何為而可以免此苦也友曰/莫如學學二十年則可以逹矣寗越曰請十五嵗人將)
(休吾將不休人將卧吾不敢卧十三嵗學而周威公師/之夫走者之速也而過二里止歩者之遲也而百里不)
(止今寗越之材而乆不止其為諸侯師豈不宜哉南史/王敬𢎞諸子未嘗教以學問人問之答曰丹朱未應乏)
(教寗越不/聞被撻)出鄒陽而為上客尚有望扵梁園(鄒陽傳鄒/陽者齊人)
(也梁孝王貴盛待士陽之梁從孝王游陽為人有智畧/忼慨不茍合介于羊勝公孫詭之間勝等疾陽惡之孝)
(王孝王怒下陽吏將殺之陽客游以讒見禽恐死而負/絫廼從獄中上書曰臣聞忠無不報信不見疑臣常以)
(為然徒虗語耳今欲使天下寥廓之士籠於威重之權/脅于位埶之貴回靣汚行以事謟䛕之人而求親近於)
(左右則士有伏死堀穴巖藪之中耳安有盡忠信而趨/闕下者哉書奏孝王孝王立出之卒為上客謝惠連雪)
(賦嵗將暮時既昏寒風積愁雲繁梁王不悦遊于兔園/西京雜記梁孝王好營宫室苑囿之樂作曜華之宫築)
(兔園園中有百靈山山有膚寸石落猿巖棲龍岫又有/鴈池池間有鶴洲鳬渚其諸宫觀相連延亘數十里竒)
(果異樹瑰禽恠獸畢偹王日與官人賔客弋釣其中漢/書梁孝王傳孝王築東苑方三百餘里廣睢陽城七十)
(里大治宫室為複道連屬于平臺三十餘里得賜天子/旌旗從千乘萬騎出稱警入言䟆儗於天子招延四方)
(豪傑自山東游士莫不至齊人羊勝公孫詭鄒陽之屬/西京雜記梁王遊于忘憂之館集諸游士各使為賦枚)
(乘為栁賦路喬如為鶴賦公孫詭為文鹿賦鄒陽為酒/賦公孫乗為月賦羊勝為屏風賦韓安國作几賦不成)
(鄒陽/代作)
　　謝曹直學賀雨
伏以和巴歌之二闋遏雲足繼扵謳青(文選客有歌于/郢中者其始曰)
(下里巴人國中屬而和者數千人闋音闕張良傳歌闋/師古曰盡也曲終為闋列子薛談學謳于秦青未窮青)
(之伎自謂盡之遂辭歸秦青弗止餞于郊衢拊節悲歌/聲振林木響遏行雲薛談乃謝求反終身不敢言歸)
贈唐律之七言喜雨宛同扵醉白(珊瑚鈎詩話蘇李而/上高簡古澹謂之古)
(沈宋而下法律精切謂之律韓魏公喜雨詩何假嗔雷/擊怒桴黙然嘉澤泱民區經時亢隔群心駭數月焦熬)
(一陣蘇已發宋苖安在揠再生莊鮒不虞枯須臾慰滿/三農朢歛却神工寂似無東坡醉白堂記故魏國忠獻)
(韓公作堂于私第之池上名之曰醉白取樂天池上之/詩以為醉白堂之歌若有羡於樂天而不及者云云)
莫辦雙金之報(張載擬四愁詩佳人遺我/綠綺琴何以報之䨇南金)徒深什襲之
藏(闞子宋之愚人得燕石于梧臺之東歸而藏之以為/大寶周客聞而觀之主人齋七日端冕之衣釁之以)
(特牲革匱十重緹巾十襲客見之俛而掩口盧胡而笑/曰此燕石也與瓦甓不殊應劭傳宋愚夫寳燕石緹䌌)
(十重夫睹之者掩口/盧胡而笑注䌌音襲)
　　謝曹直學喜雨詩
伏以瘨我以旱良窘望雲(瘨音顛詩旱既太甚黽勉畏/去胡寜瘨我以旱􁂋不知其)
(故箋瘨病也天何曾病我以旱/曾不知為政所失而致此害)有志乎民辱書喜雨(春/秋)
(魯僖公三年春正月不雨夏四月不雨傳/言不雨者閔雨也閔雨者有志乎民者也)徒切誦清風
之穆(詩吉甫作誦穆如清風注穆和/也清㣲之風化飬萬物者也)未遑和白雪之髙
(文選其為陽春白雪國中屬而和/者數十人是其曲彌高其和彌寡)
　　回平江府沈侍郎送酒(平江府春秋吳國所都秦/置㑹稽郡後漢分浙江以)
　　(西置吳郡三國時吳郡與吳興丹陽為三吳陳置/吳州隋平陳改曰蘇州宋太平興國改曰平江軍)
　　(政和三年陞為府互見後/○以下二條徽本闕今補)
杓斡龍躔日又賔扵暘谷(杓音標説文枓柄徐曰北斗/之柄第一星取此為名杓猶)
(標也史記天官書玉衡屬杓魁為璇璣又杓攜龍角魁/鎮参首隋天文志魁杓象號令之主又為帝車取運動)
(之義也斡烏括切廣韻轉也增韻旋也運也躔音廛方/言度也日運為躔月運為晙徐曰星之躔次星所履行)
(也後漢書斗綱所建青龍所躔/尚書宅嵎夷曰暘谷寅賔出日)香凝燕寢地孰勝扵蘇
州(韋蘇州詩燕寢凝/清香兵衞森畫㦸)矧惟荷槖之賢(見/前)宜介椒盤之祉
(詩介以繁祉杜詩椒盤已頌花東坡詩/堆盤紅縷細茵陳巧與椒花兩閫新)恭惟某官徳參
隂隲(尚書惟天隂隲/下民相恊厥居)道配陽休(禮記盛色顛實陽休注/揚讀為陽聲之誤也若)
(陽氣之/休物也)奉行寛大之書繭絲免矣(侯覇傳每春下寛大/之書奉四時之令餘)
(見/前)宣布中和之樂襦袴煖然(王襃傳使襃作中和樂職/宣布詩莊子暖然如春餘)
(見/前)諒報政扵吳門(史記魯世家伯禽封于魯三年而報/政盧照隣詩星樓朢蜀道月峡指吳)
(門/)即歸班扵魏闕(莊子身在江海之/上心居魏闕之下)某一寒寡與獨冷
何辭(並見/前)猶幸太嵗之在申例容乞酒(袁子正書嵗在/申酉乞漿得酒)
遥祝夀星之出丙莫遂稱觴(前郊祀志武帝祠太一賛/享夀星仍出淵曜光明後)
(禮儀志仲秋之月祀老人星于國都南郊隋天文志老/人一星在弧南一曰南極常以秋分之旦見於丙春分)
(之旦沒於丁月令秋分日饗夀星於南郊/爾雅夀星角亢也注列宿之長故曰夀星)
　　回岳總領(珂/)送酒賀正(宋史理宗寶慶三年五月/詔岳珂户部侍郎依前淮)
　　(東縂領兼制置使岳忠武王生五子雲雷霖震霆/珂霖之子知嘉興府所著有愧剡録桯史世稱為)
　　(亦齋/先生)
伏以天躔回甲聿新歴數之朌(尚書協用五紀五曰厯/數尸子造厯數者羲和)
(子/也)嵗紀在申將應酒泉之䜟(應劭漢官儀酒泉城下有/金泉泉味如酒故曰酒泉)
時庸膚使(楊子雖古之膚使其/猶劣諸注膚羙也)日進啿祺(啿徒感切漢/禮樂志羣生)
(啿啿惟春之祺服䖍曰啿音湛湛露斯/如淳曰祺福也師古曰啿啿豐厚之貎)恭惟某官徳配
陽休功多隂隲(見上/條)漕下氷觧師有宿飽之期(趙充國/傳分屯)
(要害處氷/觧漕下)掌下月昇日佇辰猷之告(杜詩卿月昇金掌/王春度玉墀詩訏)
(謨定命逺猷辰告注猶圖也大謀定命謂正月始和布/政于邦國都鄙也為天下逺圖庶事而以嵗時告施之)
聊暫紆於羔袖(左傳齊人以郲寄衞侯及其復也以郲/糧歸右宰榖從而逃歸衞人將殺之辭)
(曰余不説初矣余狐裘而羔䄂乃赦之注狐/裘羔袖喻已暫從君即歸國善多而惡少也)即徑上於
鷄翹(後漢輿服志鸞旗者編羽旄列繫幢旁民或/謂之鷄翹非也李商隠詩屬車無復挿鷄翹)某家
本一寒官宜獨冷(見/前)窮年兀兀只自慙廪粟之靡(進學/觧恒)
(兀兀以窮年又月/費俸錢嵗靡廪粟)清夜沉沉頼肯續燈花之酌(杜詩清/夜沉沉)
(動春酌燈前/細雨簷花落)
　　回新都廖宰(子材/)送酒及石榴(徽州春秋屬吳戰/國属越秦屬鄣郡)
　　(漢屬丹陽郡吳分置新都郡晉改新/安郡宋宣和三年改新安郡曰徽州)
伏蒙郇翰(新唐書韋陟傳自謂所書陟字若/五朶雲時人慕之號郇公五雲體)寵賁陶籬
(陶靖節詩種菊東/籬下悠然見南山)餉以乘壺定有可人之味(禮記以乘/壺酒束脩)
(一犬賜人注乘壺四壺也唐鄭綮開元傳信録葉法善/坐客思酒忽有人扣門曰麴秀才居坐末論難鋒起葉)
(疑其魑魅以小劒擊之化為瓶榼乃盈瓶醇醖坐客醉/而揖其瓶曰麴生風味不可忘也陳後山詩風味如麴)
(君山谷詩一邱風味極可人/又奈此尊前風味何詳見前)侑之碩果中存多子之祥
(侑尤救切説文耦也禮以樂侑食鄭云勸食也詩以妥/以侑毛傳勸也易碩果不食比齊書魏收傳安徳王延)
(宗納趙郡李祖収女為妃後帝幸李宅宴而妃母宋氏/薦二石榴於席前問諸人莫知其意帝投之收曰石榴)
(房中多子王新婚毋欲子孫衆多帝大喜詔收卿返將/來賜收羙錦二疋稗史果中子繁者唯夏𤓰冬石榴故)
(嗜果者呼為多子甕李商隐詩榴枝/婀娜榴實繁山谷詩紅榴罅多子)續歡伯之風流(焦/氏)
(易林坎之兊曰酒為歡伯除憂來樂適體頥性陸龜䝉/詩持來歡伯内坐使賢人清山谷詩身入醉郷無畔岸)
(心與歡伯為友朋又尊中歡伯笑爾軰/我本和氣如三春又歡伯可觧藜藿朝)洗醋兒之酸楚
(博異記天寶中崔元徽春時月夜于苑中見青衣女伴/曰楊氏李氏陶氏又緋衣小女曰石醋醋即石榴也本)
(草石榴有酸淡兩種道家謂之三尸酒鄴中記石虎苑/中有安石榴子大如椀盞其味不酸晉安帝起居注武)
(陵臨沅獻安石榴子大如/椀其味不酸一蒂六實)已從竹葉獲觀令尹之清(張/衡)
(七辨𤣥酒白醴蒲萄竹葉張華輕薄篇蒼梧竹葉宜成/九醖陳張正見詩竹葉三清泛蒲萄百味開唐李嶠詩)
(臨風竹葉滿湛月桂香浮徐邈傳酒客謂酒/清者為聖人鄒陽酒賦清者為酒濁者為醴)尚想榴皮
可頌中書之考(東坡集回先生過湖州東林沈氏飲醉/以石榴皮書其家東老庵之壁云西隣)
(已富憂不足東老雖貧樂有餘白酒釀來因好客黄金/散盡為收書東坡和之云凄凉雨露三年後髣髴塵埃)
(數字餘至用榴皮緣底事中書君豈不中書侯鯖錄熈/寕中有道人過沈東老飲酒用石榴皮冩絶句于壁自)
(稱回山人東老送出門至石橋上先渡頭數十歩不知/所在或曰此吕先生也七年坡過晉陵見東老之子能)
(道其事東老已歿三/年矣坡為和其詩)
　　代回安撫趙尚書送物
共六尺之輿同寅是幸(袁盎傳天子所與共六尺輿者/皆天下豪英尚書同寅協恭和)
(衷/哉)分丈二之組先甲巳頒(嚴助傳陛下以方寸之印丈/二之組鎮撫方外易先甲三)
(日後甲三/日詳見前)悵遂告違顧勤亟餽恵而好我慙取數之孔
多(詩惠而好我攜手同行箋性仁愛/而又好我者禮記取數多者仁也)卻之不恭敢下拜
而登受(左傳王使宰孔賜齊侯胙齊侯將下拜孔曰且/有後命天子使孔曰以伯舅耋老加勞賜一級)
(無下拜對曰天威不違顔咫尺小白余敢貪天子之/命無下拜下拜登受言拜於階下而登堂以受賜)區
區𠂻謝(左傳是區區者而不予畀又宋國區區而有詛/有祝注區區小也杜詩浮名尋己巳嬾計託區)
(區互/見前)續續靣陳(陳后山詩續續題詩不耐/閑又聲問應須續續來)
　　同前
一麾出守漸可解維(見/前)同官為僚蒙加折爼(左傳同官/為寮吾嘗)
(同寮敢不盡心乎又王享有體薦宴有折爼公當享卿/當宴王室之禮也言天子設享禮則半觧其體而荐之)
(為不食故不觧折謂之房蒸所以示儉也天子設宴禮/則體觧節折升之于爼物皆可食謂之殽蒸所以示慈)
(恵/也)維多維㫖(詩君子有酒㫖且多又君子有酒多且㫖/又物其多矣維其嘉矣物其㫖矣維其偕)
(矣注有酒㫖絶句且多二字為一句言非特有此鱨鯋/之大魚又君子有酒矣其魚酒如何酒既㫖美魚復衆)
(多多且旨言酒多/而此魚又美也)且感且慙敢貢記室之辭(續漢百官/志三公大)
(將軍皆有記室上表章報書記何曽傳人以小帋為書/勅記室勿報事物紀原云魏太祖以陳琳阮瑀為記室)
(掾其官始見于此宋用晉制自明帝後皇子弟雖非都/督亦置記室参軍則記室而為参軍晉官也宋亦置于)
(諸王府曰某/王府記室)少致兵厨之謝(阮籍傳聞歩兵厨營人善/釀貯酒三百斛乃求為歩)
(兵校/尉)
　　代回趙京尹餞送
已辭軒陛漸理艅艎(説文艎艅艎也唐劉晏為歇艎艅/艎吳大舟名通作皇左傳楚敗吳)
(師獲其乘/舟余皇)更勤加餽之稠重(重音蟲複也増/韻疊也又累也)冞仞大寮
之篤叙(冞音彌深也從冖從米冞與穼不同穼音森從/穴從木詩冞入其阻注冞者有深入之意故為)
(深也仞而振切通作認列子仞而有之東坡集仰仞至/恩益堅素守尚書有服在大僚又恵篤叙又篤叙乃正)
(父/)既醉既飽腹不勝其屬饜(饜么鹽切通作猒有平去/二音左傳屬厭而已杜氏)
(曰言小人之腹/飽猶知厭足)載忻載奔靣無由而控謝(歸去來辭乃/瞻衡宇載忻)
(載奔僮僕歡/迎稚子候門)
　　代回臨安府七夕送物
抱拙終身倦乞犬牙之巧(栁子厚乞巧文剖𤓰犬牙且/拜且祈又抱拙終身以死誰)
(惕/)未能免俗願安犢鼻之貧(竹林七賢傳阮咸字仲容/籍兄子也舊俗七月七日)
(法當曬衣諸阮庭中爛然莫非綈錦咸乃竪長竿/標大布犢鼻裩曝於庭中曰未能免俗聊復爾耳)臺餽
鼎來(匡衡傳無説詩匡鼎來服䖍曰鼎猶言/當也若言匡且來也應劭曰鼎方也)尹釐意厚
(尚書命畢公/保釐東郊)酒醪醇壹况加鷄跖之甘(醪音勞説文汁/滓酒也爰盎傳)
(買二石醇醪師古曰汁滓合之酒也醇廣韻醲也通作/淳史記日飲淳酒壹説文專壹也從壺吉聲廣韻醇也)
(史丹傳秉義醇壹跖音隻與蹠同脚掌也淮南子善學/者若齊王之食鷄必食其跖數千而後足張協七命封)
(熊之蹯翰音之跖翰音鷄也應/璩詩狂言雖寡善猶如有鷄跖)􁉸餌馨香仍儐螺甲之
㫖(乞巧文􁉸餌馨香蔬果交羅􁉸諸延切徐曰此今饘/字説文糜也周謂之饘宋謂之餬禮記注䟽厚曰饘)
(希曰粥荀子酒醴􁉸鬻餌説文粉餅也儐通作擯説文/道也螺甲香名廣志甲香出南方南州異物志甲香螺)
(屬也大者如甌靣一邉直攙長數寸圍殻岨峿有刺其/掩可合衆香焼之能使益芳獨焼則臰甲香一名流螺)
(謂之中流最厚味范曄香序棗膏昏䝉甲煎淺俗唐本/草螺甲蟲類生雲南者大如掌青黄色取靨焼灰用之)
(今合香多用謂能發香復聚香煙按韻書蠡亦作螺韓/鄂四時纂要載修甲香方取大甲如崑崙耳者酒煮蜜)
(熬入諸香等用東坡詩香螺脱黶來相羣注香螺脱黶/甲香也能聚衆香山谷詩石蜜化螺甲榠樝煑水沉博)
(山孤煙起對此作森森又螺甲割崑崙耳香材屑鷓鴣/斑欲雨鳴鳩日永下帷睡鴨春閒山谷自䟦云螺甲磨)
(去齟齬以胡麻膏熬之色正/黄則以蜜湯劇洗此製法也)備此四美(滕王閣序四/美具二難屏)跂
彼七襄(詩跂彼織女終日七襄雖則七襄不成報章跂/翹移切又去智切注跂隅貌織女三星跂然如)
(隅三星鼎足而成三角朢之跂然故云隅貌襄駕也駕/謂更其肆也天有十二次日月所止舍舍即肆也在天)
(為次在地為辰每辰為/肆是歴其肆舍有七也)莫宣衘職之私(陶詩衘戢知何/謝㝠報以相貽)
(戢音節説文藏兵也詩載戢/干戈爾雅聚也䟽藏聚也)但劇嚅嚌之感(嚌音劑嘗/也飲至齒)
(也唐藝文傳/嚅嚌道真)
　　回蹇學諭賀得粟九穂(穗音遂説/文禾成秀)
一莖九穂昔嘗疑司馬之䛕(史記司馬相如封禪書導/一莖六穗於庖後漢紀光)
(武生於建平元年十二月是嵗濟陽縣界有嘉禾生一/莖九穗因名曰秀古今注和帝元年嘉禾生濟隂城陽)
(一莖/九穗)異壟同榮今顧辱昌黎之頌(昌黎河中府連理木/頌殊本連理之柯同)
(榮異隴之禾又奏汴州得嘉/禾狀或兩根並植一穗兩房)雖君子之政不以物恠(栁/河)
(東零陵郡復乳穴記君子之祥也以政不以恠誠乎物/而信乎道人樂用命熈熈然以效其有斯其為政也而)
(獨非祥/也歟)然太師扵詩可見民風(禮記命大師陳詩以觀/民風注陳詩謂采其詩)
(而視/之)要非于祥而于仁(栁文貞符受命不于天于/其人休符不于祥于其仁)恨弗
以規而以頌(昌黎送許郢州序愈於使君非燕游一/朝之好也故其贈行不以頌而以規)民
曰太守太守不有何敢當儒館之歌(東坡喜雨亭記民/曰太守太守不有)
(歸之天子天子曰/不然歸之造物)秀升司馬司馬辨材請以旅天子之
命(禮記大樂正論造士之秀者以告于王而升諸司馬/曰進士司馬辨論官材論進士之賢者以告于王而)
(定其論書序唐叔得禾異畆同穎獻諸天子王命唐叔/歸周公於東作歸禾周公既得命禾旅天子之命作嘉)
(禾孔傳已得唐叔之禾遂陳成王/歸禾之命而推羙成王善則稱君)
　　回李僉判賀瑞粟
某導九穂扵漢庖此真偶爾(導擇也擇嘉禾之米/于庖厨以供祭祀也)歌五
言之唐律何徳當之(謝瀹傳齊武帝問王儉當今誰能/為五言對曰朏得父膏腴江淹有)
(意王襃傳此盛徳之/事吾何足以當之)不敢續貂(趙王倫傳貂/不足狗尾續)恐譏集鶡
(漢書循吏傳京兆尹張敞舍鶡雀飛集丞相府丞相覇/以為神雀議欲以聞敞劾奏之天子嘉納覇甚慙學齋)
(佔畢云黄覇傳鶡雀集丞相府蘇林云今虎賁所著鶡/也師古曰蘇説非也此鶡音芬字本作鳻此通用耳鳻)
(雀大而色青出羗中非虎賁所著也虎賁鶡者色黒出/上黨以其闘死不止故以其尾餙武臣首云鳻似鳯今)
(人例以曷音讀之誤矣今按以梅亭之/博雅而誤讀鶡字甚矣識字之難也)唐叔之得同穎
安敢望周公之歸(注見/上條)劔南之進嘉禾亦難上栁子之
表(栁子厚賀嘉禾及芝草表伏見劒南所進嘉禾圖及/陜州所進紫芝草者獻于王庭唐叔慙同穎之異薦)
(諸郊廟班史/謝連葉之竒)姑藏佳句(杜詩清談慰老夫開巻得佳句/又佳句染華牋又羙名人不及)
(佳句法如何又為人性癖耽佳句語不驚人死不/休山谷詩不似㶚橋風雪中半臂騎驢得佳句)以俟
豐年(詩豐年多/黍多稌)
　　回王監酒提督修城
伏以三里之城不修則壊(左傳宗子維城毋俾城壊韓/文滕王閣記此屋不修且壊)
(公為邦伯烏/得無情哉)一日必葺欲罷不能(左傳叔孫所舍雖一/日必葺其牆屋去之)
(日如/始至)擬煩督戊巳之屯(見/前)相與營甲戌之築(尚書甲戌/我惟築)
龍見而畢不妨節用以使民(左傳凡土功龍見畢務戒/事也注龍星角亢晨見東)
(方/)隼射扵墉亦可待時而藏器(繫辭易曰公用射隼于/高墉之上獲之无不利)
(子曰隼者禽也弓矢者器也射之者人也君子藏器于/身待時而動何不利之有動而不括是以出而有獲語)
(成器而/動者也)
　　代回運使賀雪(詳啟意乃/冬至賀雪)
黄雲紀瑞肇新魯觀之書(春秋孔演圖黄帝之將興黄/雲升于堂文命之候春秋合)
(誠圖堯母慶都常有黄雲覆葢之京房易飛候黄雲如/覆車大豐也左傳僖公五年辛亥朔日南至公既視朔)
(遂登觀臺以朢而書禮也凡分至啟閉必書雲物為偹/故也易占卦騐冬至之日其雲赤者旱黒者水白者為)
(兵黄者/有土功)白雪效祥遄應梁園之賦(謝惠連雪賦嵗將暮/時既昏寒風積愁雲)
(繁梁王不悦遊於兎園俄而㣲霰零宻雪下相如於是/避席而起逡巡而揖曰臣聞雪宫建于東國雪山峙於)
(西域/云云)能令公喜(見/前)不在我先(詩心之憂矣寜自今矣/不自我先不自我後)恭
惟某官徳配陽和氣排冬凛(杜詩喜氣/排寒冬)有功使臣歌四
牡兼此二難(詩序四牡勞使臣之來/也有功而見知則説矣)省事天公厭兩回
併成一賀(東坡元日立春詩省事天公/厭兩回新年春日并相催)方圗靣慶又辱
手牋不成報章尚㡬幸察
　　回陳術士
某適勤狂顧寵畀儷箋不但知五行之精(昌黎李虛中/墓誌君最深)
(於五行書以人之始生年月日所值日辰支干相生勝/衰死王相斟酌抑人夀夭貴賤利不利輒先處其年時)
(百不失/一二)抑又窺多文之富(禮記不祈多積/多文以為富)其為感佩罔
既報酬
　
　
　
　
　四六標準巻十一
欽定四庫全書
　四六標準卷十二　　　　　宋　李劉　撰
　謝恵詩文
　　謝張秘校(晉臣/)投詩(並代月湖/)
蒙以契家之舊(栁子厚送崔羣序予於崔/君有通家之舊外黨之睦)贈之佳句之
新(杜詩每於百僚上猥誦佳/句新又為人性僻耽佳句)昔人三百篇世寡和矣(史/記)
(古詩三千篇孔子刪取三百五篇皆絃歌以合韶武之/音文選是其曲彌髙其和彌寡栁文深寡和之憤積無)
(徒之/歎)古詩十九首君突過之(古詩十九首青青西北渉/江迢迢東城明月六首或)
(作枚乘冉冉驅車二首入樂府以下諸詩並係漢人而/失其名或云建安中曹王所製也杜詩再聞誦新作突)
(過黄/初詩)但深巾笥之藏(莊子王巾/笥而藏之)莫效䄡䄖之報(見/前)
　　謝汪秘校恵詩
方味大篇(韓文寥寂乎短/章舂容乎大篇)又饕長句(饕他刀切説文貪/也杜詩近來海内)
(為長句汝與/山東李白好)冠切雲佩明月正自不凡(屈原九章余㓜/愛此竒服兮年)
(既老而不衰帯長鋏之陸離兮冠切雲之崔巍被明月/兮佩寳璐世汚濁而莫予知吾方髙馳而不頋先賢傳)
(薛勤造陳仲舉其父出迎勤曰足/下有不凡子吾來候之不從卿也)濟白水登閬風居然
相導(屈原離騷經吾將濟于白水兮登閬風而緤馬忽/反頋以流涕兮哀髙邱之無汝白水神泉也閬風)
(仙山也詩/居然生子)恭惟某官抱負竒志(後儒林傳莫不抱/負墳策雲㑹京師)屈指
壯圗(屈通作詘荀子詘五指而頓之陳湯傳詘指計其/日曰不出五日當有吉語聞陸機文雄心摧於弱)
(情壯圗終於衰志/杜詩居然屈壯圗)文采離離猶可和其聲而鳴國家之
盛(禮記省其文采韋元成傳守正持重不及父賢而文/采過之杜詩文采風流今尚存詩其桐其椅其實離)
(離毛傳華也疏云其子實離離然垂而繁多張衡傳曵/雲旗之離離兮韓文抑不知天將和其聲而使鳴國家)
(之盛邪抑將窮餓其身思愁/其心腸而使自鳴其不幸耶)詩律坎坎何至虛其腹而
藏天地之愁(王粲流落荆南多有名士日問詩律杜詩/詩律羣公問詩坎坎鼔我蹲蹲舞我坎坎)
(擊鼔聲老子虚其心實其腹庾信詩誰知一寸/心盛此萬斛愁仲長統詩寄愁天上埋愁地下)子亦來
見我乎僕未有可師者(栁文僕道不篤業甚淺近/環頋其中未見可師者)參横
月落不堪喚夢扵羅浮(龍城録隋開皇中趙師雄遷羅/浮一日天寒日暮於梅林間酒)
(肆傍舍見美人淡粧素服出迎時已昏黒殘雪未消月/色㣲明師雄與叩酒家門共飲酒寢但覺風寒相襲乆)
(之東方已白起視在大梅樹下月落參横但惆悵而已/容齋隨筆云今人梅花詞多用參横二字葢出龍城録)
(所載趙師雄事然此實妄書或以為劉燾無言所作也/其語云東方已明起視大梅花樹下月落參横且以夜)
(半視之黄昏時參已見至于夜則西沒矣安得將旦而/横乎秦少游詩月落參横畫角哀承此誤也唯東坡詩)
(云云乃為精當東坡詩羅浮山下梅花村玉雪為骨氷/為魂紛紛初疑月掛樹耿耿獨與參横昏山谷詩為公)
(喚起黄州夢獨/載扁舟向五湖)目擊道存何必相期於汗漫(莊子若夫/人者目擊)
(而道存矣亦不可以客聲矣淮南子盧敖㳺乎北海見/一士焉方倦龜殻而食蛤蜊盧敖與之語曰子殆可與)
(敖為友乎若士者番然而笑曰嘻子中州之民寜肯而/逺至此若我南㳺乎岡㝗之野北息乎沉墨之鄉西窮)
(窅㝠之黨東開鴻濛之光吾與汗漫期于九垓之外吾/不可乆駐若士舉臂而竦身遂入雲中盧敖仰而望之)
(弗見悖若有䘮也曰吾比/夫子猶黄鵠與壤蟲也)區區𠂻曲續續靣陳(並見/前)
　　囘陸監鎮(子遹/)恵詩(宋有監鎮官黄庭堅監徳州/徳安鎮召為校書郎為神宗)
　　(實録檢/討官)
今早特勤古風見畀(山谷詩伯倫酒徳無人/頌太白詩名有古風)句有家法
信他日之聞詩(徐昉傳博士弟子皆以意説不修家法/儒林傳各以家法教授山谷詩小謝有)
(家/法)老無喜機羡故人之有子恭惟某官爽貫眉目(陳後/山詩)
(津津爽氣貫眉目十五男兒萬里身筆下倒傾三峽水/胸中别作一家春僧慧洪詩眉間爽氣照秋色山水頓)
(覺生/精神)清入肝脾(僧貫休詩乾坤有清氣散入詩人脾聖/賢有清風不在惡木枝韓詩功能喻其)
(誠深淺/抽肝脾)昌黎門庭未見金根之誤(韓昶昌黎之子誤改/金根車為金銀詳見)
(前/)杜陵衣鉢僅存玉案之吟(杜陵示武宗詩覔句新知/律攤書解滿床試吟青玉)
(案莫帶/紫羅囊)郎君扵此勉之(應休璉書外嘉郎君謙下之徳/杜詩郎君玉樹髙注古稱貴人)
(之子及嘗事其父者曰郎君東坡詩又見郎君白髪新/注古人識其父而又識其子則謂為郎君如李義山與)
(令狐綯詩郎君官貴施行馬/是也信陵君傳公子勉之矣)放翁為不亡矣(宋陸游字/務觀號放)
(翁佃之孫也蚤有文名為秦檜所嫉檜死始為寜徳主/簿孝宗時擢編修官後知夔嚴二州皆有令聞終寳章)
(閣待/制)某幸蒙委重(韓文若以義請/而強委重焉)愧乏報嘉欲爼豆予
我乆周旋寜作我(莊子今以畏壘之細民而竊竊焉欲/爼豆予於賢人之間我其杓之人耶)
(殷浩傳浩少與桓温齊名而毎心競温嘗問浩/曰君何如我浩曰我與我周旋乆寜作我也)願金玉
汝君家所有更贈君(詩母金玉爾音山谷詩我提飬/生之四印君家所有更贈君)
　　謝林秘校(李熊/)投詩
伏勤枉顧寵賁名篇曾前恵之未酧已後章之洊至(洊/通)
(作臶重也廣韻再/至也易水洊至)雪巢有子不孤珠玉之編(宋林憲字/景思號雪)
(巢東魯人初寓吳興從徐度游後寓臨海為人髙尚詩/清澹五言四韻古句尤佳殆逼陶謝梁溪尤延之誠齋)
(楊廷秀皆為之序且為雪巢賦及記有雪巢小集二巻/行于世誠齋序畧曰延之謂景思詩似唐人信矣然至)
(如桃花飛後楊花飛楊花飛後無可飛天空霜無影等/句超出詩人凖䋲之外其遐不可追其出不可跂矣使)
(李太白在必笑領此句也似唐人而已乎雪巢賦畧云/天台林君景思之廬字以雪巢尤延之為之作記廬陵)
(楊廷秀為賦之云巢成雪至雪與巢㑹式瑶我室式珠/我廨空無一埃㸃我勝槩自今匪仙客其勿迎匪詩人)
(其勿對乃大書其楣曰雪巢標俗子出諸大門之外李/詩咳唾落九天隨風生珠玉山谷詩使君忽來吐珠玉)
月湖無詩可作瓊琚之報(月湖何異别號宋史稱其髙/自標致有詩名所著月湖集)
(行扵世詩投我以/木𤓰報之以瓊琚)聊以數語寫此寸誠
　　謝盛登仕(夢弼/)長書
寵示長箋就貽大册非至篤好何能多如是耶(昌黎送/浮屠文)
(暢師序觧其裝得所得叙詩累百餘/篇非至篤好其何能致多如是耶)所謂立言亦甚似
而㡬矣(昌黎與李翊書生所謂立言者是也生所為與/所期者甚似而㡬矣抑不知生之意蘄勝於人)
(而取於人耶將蘄至/于古之立言者耶)愧乏襜褕之報徒深巾笥之藏(並/見)
(前/)
　　謝許新恩(裕/)恵詩
茲勤嘉句良感髙情或疑年使之年此事可念(左傳晉/悼公夫)
(人食輿人之城杞者絳縣人或年長矣無子而往與于/食有與疑年使之年言同食者疑此老之年使自言其)
(年/)以吾老及人老何力可施徒參患脚之禪(墨莊漫録/東坡在黄)
(州陳慥季常在岐亭時相往來季常喜談飬生自謂吐/納有所得後季常因病公以書戲之云公飬生之效有)
(成績今又病彌月雖使臯陶聴之未易平反公之飬生/正如小子之圎覺可謂害脚法師鸚鵡禪五通氣毬黄)
(門妾/也)莫救旋渦之佛(宋王栐燕翼詒謀録云近世目宰/屬樞屬官為旋渦人不以為樂其)
(人主親擢則又有跳出旋渦之號頗/恃以自矜矣按旋渦佛盖當時謔語)
　　謝蘇秘校(丙/)
杜門具奏方此乞骸(司馬相如傳為杜門不出文選退/守邱塋杜門不出䟽廣傳上䟽乞)
(骸/骨)叩户論詩失於倒屣(屣或作躧履不躡跟説文舞履/也徐曰謂足跟不正納履也雋)
(不疑傳躧履起迎師古曰履不著跟曵之而行言其遽/也魏志王粲傳粲徙長安左中郎將蔡邕見而竒之時)
(邕才學顯著貴重朝廷車騎填巷/賔客盈坐聞粲在門倒屣迎之)恭惟某官長材素藴
(世説太傅府有三/才劉慶孫長才)餘事清唫(韓詩餘事作詩人王荊/公餘事文章海外傳)觀
秋月之兩章(杜詩兩章對秋/月一字偕華星)羡春雲之多態(韓詩君詩/多態度藹)
(藹春/空雲)天未䘮斯文也復聞永嘉之音(衛玠傳王敦鎮豫/章長史謝鯤先雅)
(重玠相見欣然言論彌月敦謂鯤曰昔王嗣輔吐金聲/於中朝此子復玉振於江表㣲言之緒絶而復續不意)
(永嘉之末復聞正始之音何平叔若在當復絶/倒永嘉晋孝恵帝年號正始魏髙貴鄉公年號)子亦來
見我乎應認江西之𣲖(苕溪漁隠吕居仁近時以詩得/名自言傳衣於江西嘗作宗派)
(圖自豫章以降列陳師道潘大臨謝逸洪芻饒節僧祖/可徐俯洪朋林敏修洪炎汪革李錞韓駒李彭眺冲之)
(江端本楊符謝邁夏倪林敏政潘大觀何顗王直方僧/善權髙荷合二十五人以為法嗣謂其源流皆出扵豫)
(章也豫章謂山谷吕居仁集歌詩至豫章始大出而學/者同作共和録其名曰江西宗派以其源流皆出豫章)
(也其次曰陳無已潘邠老謝無逸洪龜父饒徳操何正/平徐師川林子仁洪玉父汪信民李希聲韓子蒼李商)
(老眺師川正平曰吾乃居行間乎韓子蒼/云我自學古人夏均父又以在下列為耻)某亦聿既耄
(禮八十九十曰髦詩/借曰未知亦聿既髦)兆足以行贈我緑綺琴乏雙南之
報答(白帖司馬相如有緑綺琴從卓氏奏鳯求凰張載/擬四愁詩美人贈我緑綺琴何以報之雙南金)
乞君飛霞佩請萬里之頡頏(乞音氣説文與也廣韻與/人物也朱買臣傳吏卒更)
(乞匄之韓詩乞君飛/霞佩與我髙頡頏)
　　囘程監丞(凖/)
茲勤真蹟(談賔録開元十六年五月内出二王真蹟/及張芝張昶等書一百六十巻付集賢院)加
貺名篇對秋月之兩章見春雲之多態(見上/條)為施多矣
無謝可乎恭惟某官一世典刑(詩雖無老成/人尚有典刑)三朝夀雋
(雋亦作俊尚書罔/克耆夀俊在厥服)雖老子婆娑自安扵橘顆(説文婆娑/舞也詩市)
(也婆娑又衣貌思元賦修初服之婆娑曹植文老萊婆/娑扵林窟班彪西征賦登障隧而遥望兮聊須臾以婆)
(娑陶侃傳侃遜位歸國謂司馬王􁁉期曰老子婆娑正/生諸君軰杜詩方知不才者生事漫婆娑陳後山詩西)
(歸端著便老子不婆娑元恠録有巴卭人家有橘園霜/後諸橘盡收餘二大橘剖開毎橘有二老叟相對象戲)
(談笑但與决賭訖一叟曰君輸我海龍王第七女髮十/兩智瓊額黄十二枝紫絹帔一幅絳臺山霞實散二劑)
(一叟曰君輸我瀛洲玉塵九斛阿母療髄凝酒四鍾阿/母女熊盈娘子躋虗龍縞襪八兩後日扵王先生青城)
(草堂還我耳又一叟曰王先生許我來竟待不得一叟/曰僕饑虗矣湏龍根脯食之即扵袖中抽出一草宛轉)
(如龍因削食之隨削復滿以水噀之/化為一龍四叟共乘之而去互見前)而是翁矍鑠猶可
以蒲輪(馬援傳矍鑠哉是翁也注矍鑠勇貌枚乘傳/以安車蒲輪徴乘師古曰蒲輪以蒲裹輪)雖
知幽桂之遺榛菅(菅居顔切説文茅也韓詩稱多量少/鍳裁密豈念幽桂遺榛菅詳見前)
坐令積雪之困桃李(栁詩坐令宫樹無顔色東坡/詩積雪困桃李春心誰為客)咀氷
嚼玉戲刻畫扵無鹽(劉思真醜婦賦闇鈍拙梳髻刻畫/又更醜無鹽邑名地里志東平郡)
(之縣在今鄆州之東劉向列女傳齊鍾離春齊無鹽邑/女宣王之正后也其為人極醜無雙凹頭深目長肚大)
(節卬鼻結㗋肥項少髪折腰出胸皮膚若漆行年四十/無所容入衒嫁不售于是拂拭短褐自謁宣王願備後)
(宫宣王納之為后周顗傳庾亮嘗謂顗曰諸人咸以/君方樂廣顗曰何乃刻畫無鹽唐突西施也互見前)洗
醆傾樽巧噤吟扵唐舉(醆阻限切説文爵也一曰酒濁/而㣲清也禮記醴醆在户注云)
(醆與盎盖同物也集韻杯也揚雄解嘲范雎以折摺而/危穣侯蔡澤雖噤吟而笑唐舉師古曰噤吟頷頥之貌)
(噤鉅錦反吟魚錦反史記蔡澤者燕人也㳺學于諸矦/小大甚衆不遇而從唐舉相唐舉熟視而笑曰先生曷)
(鼻巨肩魋顔蹙齃膝攣吾聞聖人不相殆先生乎蔡澤/知唐舉戲之乃曰富貴吾所自有吾所不知者夀也唐)
(舉曰先生之壽從今以往者四十三嵗蔡澤笑謝而去/謂其御者曰吾持粱齧肥躍馬疾驅懐黄金之印結紫)
(綬于要揖譲人主之前食/肉富貴四十三年足矣)恵而好我(見/前)何以報公某乆
倚長松竟成小草(山谷詩青松出澗壑千里聞風/聲小草有逺志相依在平生)借君
詩而消永夜自不成眠(東坡夜直玉堂讀李端叔詩書/其後云玉堂清冷不成眠伴直)
(難呼孟浩然暫借君詩消永夜毎逢佳處輒參禪愁侵/滴研初含凍喜入燈花欲闘妍寄語君家小兒子他時)
(此句一/時編)期吾王之召將軍更宜善飯(史記亷頗傳趙王/思復得亷頗使使)
(者視頗尚可用否趙使還報曰亷将軍雖老尚善/飯然與臣坐頃之三遺矢矣王以為老遂不召)
　　謝朱新恩(遜/)投書
比辱訪存特勤書貺雖過情之可恥然荷意則甚勤恭
惟某官學踵乃翁氣吞餘子(東坡詩氣吞餘子無全/目詩到諸郎尚絶倫)襟
懐磊落不專紙上之蟲魚(韓詩爾雅注蟲魚定非磊落/人又開緘忽覩送歸作字向)
(紙上皆軒昂孟東野詩春雲生紙上新唐書儒林傳徐/曠字文逺時耆儒沈重講學授業徐曠從之質問不數)
(日辭去或問其故曰先生所説紙/上語爾若奥境彼有所未見者)談笑從容遂蹙草中
之狐兎(杜詩草中狐兎盡何益東/坡詩草中狐兎不須驚)當季康子患盗之日
正班定逺封侯之時(班超傳超為人有逺志不修細餙/嘗為官傭書輟業投筆歎曰大丈)
(夫無他志畧猶當效傅介子張騫立功異域以取封矦/安能乆事筆研間乎其後行詣相者指曰祭酒布衣諸)
(生耳而當萬里封矦之外超問其狀相者指曰生燕頷/虎頸飛而食肉此萬里封矦相也超立功西域封定逺)
(侯食/千戸)乃援古人以方我軰(晋書桓温問劉真長曰㑹稽/王惔更進耶劉曰極進然是)
(第二流人桓曰第一流人是誰曰正在我軰又王衍䘮/子悲甚山簡曰孩抱中物何至于此衍曰聖人忘情最)
(下不及情情之所鍾正在我軰又孫綽作天台賦成以/示范榮期云卿試擲地當作金石聲榮期曰恐此金石)
(非中宫商然毎至佳句輒云應是我軰語又許允謂石/苞曰卿是我軰人舊唐書劉蕡傳時登科者二十二人)
(考官不敢留蕡在籍中登科人李郤語/人曰劉蕡不第我軰登科實厚顔矣)一之為甚(左傳/一之)
(為甚其/可再乎)四者難并(謝靈運擬魏太子鄴中集詩序天/下良辰美景賞心樂事四者難并)人
豈不自知耶今願竊有復也(禮記若有告者曰/少間願有復也)殺賊奴
取金印何待來年(見/前)紀威徳勒燕然更期他日(後漢書/竇憲傳)
(温犢日逐等八十一部率衆降憲秉遂登燕然山刻石/勒功紀漢威徳令班固作銘唐書安北大都䕶府夲燕)
(然都/䕶府)
　　謝吉州楊司里(彭年/)恵詩(吉州見後/太守類)
此勤三顧(出師表三顧臣于草廬之中南史袁昂傳明/帝謂昂曰我昔以卿有美名親往相詣昂答)
(曰陛下在田之日遂䝉三頋/草廬杜詩三頋頻煩天下計)寵恵六詩(束晳有補/亡六詩)巧刻
畫扵無鹽(見前/條)力扶持扵夜燎(陳後山詩人言我語勝/黄語扶竪夜燎齊朝光)
不知所報(左傳君不任受怨臣亦不任/受徳無怨無徳不知所報)當贈以言(荀子/贈人)
(以言重于金石珠玉觀人以言美于黼黻文章聽人/之言樂于鍾鼓琴瑟説苑贈人以軒不若贈人以言)恭
惟某官自策英躔(吳都賦未知英/雄之所躔也)宜收名第(韓詩連年/収科第)
青衫白首氣硉兀而未降(東坡詩青衫莫厭百僚底白/首上有千薪積韻㑹硉兀石)
(崖也栁文盪突硉兀注危石也歐詩/青雲白日有深趣其氣硉兀何由降)丹筆墨曹翅翩翻
而方展(㑹稽典録盛吉為廷尉性多仁恕務在哀矜毎/至冬月罪囚當斷其妻執燭吉手丹筆夫妻相)
(向垂涕杜氏通典兩漢有决曹賊曹掾主刑法歴代皆/有或謂之賊曹或為法曹或為墨曹髙適詩鴻雁來翩)
(翻/)不謂睡龍之寳(莊子千金之珠必在九重之淵/驪龍頷下子得之必遭其睡也)猥加
羅雀之門(鄭當時傳邳下翟公為廷尉賔客填門及廢/門外可張爵羅師古曰言寂静無人行也)
銜盃酒接慇勤且承至止(司馬遷傳僕與李陵俱居門/下素非相善也趣舍異路未)
(嘗􁇹杯酒接/殷勤之歡)遣一介奉咫尺更幸亮之(韓信傳發一乘/之使奉咫尺之)
(書孔融書馳一介/之使加咫尺之書)
　　謝周秘校(噩之/)恵梅詩
叢桂移文問周倫之好在(淮南招隠士桂樹叢生兮山/之幽偃蹇巻兮枝相繚宋周)
(顒字彦倫初隠北山後出為山隂令秩滿入京後經此/山孔稚圭移文絶之畧云誘我松桂欺我雲壑又云秋)
(桂遣風春蘿罷月文多不載杜詩因君問/消息好在阮元瑜白樂天詩好在李使君)官梅動興笑
何遜之重來(杜詩注何遜任揚州法曹廨舍有梅花一/株吟詠其下後居洛思之再請其任抵揚)
(州花方盛開對花彷徨終日不能去楊升菴丹鉛縂録/云杜工部和裴廸登州東亭送客逢早梅相憶見寄詩)
(云東閣官梅動詩興還如何遜在揚州按遜傳無揚州/事而遜集亦無揚州梅花詩但有早梅詩云枝横却月)
(觀花遶凌風臺云云杜公以裴廸逢早梅而作詩故用/何遜比之又以却月凌風皆揚州臺觀名耳所謂東閣)
(官梅乃新津之地非揚州有東閣也宋有妄人假東坡/名作杜詩注一時爭尚杜詩而坡公名重天下人爭傳)
(之不知其偽也何遜未嘗為揚州法曹是時南北分裂/遜為梁臣何由得居洛陽洛陽魏地也既居魏何得又)
(請再任扵梁乎其説之無稽如此宋世洪容齋嚴滄浪/劉須溪馬端臨皆力辯其偽而近世文章鉅公邵文莊)
(乃獨信之可恠也宋張邦基墨莊漫録云人多不詳遜/在揚州之説按别本遜東海剡人南平王為中權將軍)
(揚州刺史擁篲分庭愛客接士東閣一開競收揚馬左/席皆啟爭趍鄒枚君以詞藝早聞故加親禮引為水部)
(行參軍事仍掌文記室/乃知何遜曾在揚州也)非吾之故人耶所見者今我也
(東坡答李端叔書謫居無事黙自觀省回視三十年以/來所為多其病者足下所見皆故我非今我也無乃聞)
(其聲而不考其情取其華而遺其實乎今按釋恵淨云/無常者故吾去也縁起者新吾來也故吾去矣吾豈當)
(乎新吾來矣吾豈斷乎/故我今我盖本于此)恭惟某官城市大隠(文選小隠/隠陵藪大)
(隠隠朝市白樂天詩大隠在朝市小隠入邱樊邱/樊太冷落朝市太囂喧不如作中隠隠作留司官)山澤
真臞(司馬相如傳列僊之儒居山澤間形容甚臞此/非帝王之僊意也爾雅臞瘠也説文少肉也)拍
洪崖揖浮邱疑㳺八極(郭璞逰仙詩左挹浮邱袖右拍/洪崖肩列仙傳王子喬好吹笙)
(作鳯凰鳴逰伊洛之間道士浮邱公接以上嵩山神仙/傳漢儀鳯二年八月武帝聞居殿上忽有一人從天而)
(下帝問為誰答曰吾中山衛叔卿也帝曰子若是中山/人乃朕臣也叔卿嘿焉不應忽不知所在帝遣使者與)
(其子度世求㝷其父至太華山望見其父與數人博戲/于石上度世問為誰叔卿曰洪崖先生許由巢父大低)
(公飛黄子王子晋薛容耳莊子夫至人者上窺青天下/潜黄淵麾斥八極神氣不變淮南地形訓天地之間九)
(州八極人間訓/周八極隠一筦)召鄒生延枚叟又客諸侯(謝恵連雪賦/置甘酒㑹賔)
(友召鄒生延枚叟范雎傳穰侯專秦權惡内諸侯客謂/王稽曰謁君得無與諸侯客子俱來乎杜詩早作諸侯)
(客/)茲辱顧存(説文存恤問也嚴助傳使重/臣臨存師古曰存謂省問之)未遑仰肅(禮/記)
(主人肅客而入注進也䟽進謂先導之/也吕氏曰俯首以揖之所謂肅拜也)終然不可口過
勤黄山谷之詩(山谷上東坡詩江梅有佳實託根桃李/塲終然不可口擲置官道傍莊子三皇)
(五帝之禮義法度其猶柤梨橘/柚耶其味相反而皆可扵口)殊不類其人殆似宋廣
平之賦(皮日休桃花賦序余嘗慕宋廣平之為相貞姿/勁質剛態毅狀疑其鐵腸石心不觧吐婉媚辭)
(然覩其文而有梅花賦清便富艷/得南朝徐庾體殊不類其為人也)某甚安斗食(戰國策/自斗食)
(以上至尉内使及王左右史記始皇/紀斗食以下注一日得斗粟為料)焉用鼎羮(尚書若/作和羮)
(爾惟/鹽梅)月落參横荷喚起羅浮之夢(山谷詩感君詩句喚/夢覺邯鄲初未熟黄)
(梁又為公喚起黄州夢一葉扁/舟向五湖詳見謝汪秘校條)水邉雪後願更續和靖
之篇(林和靖梅花詩吟懐長恨負芳時為見梅花輒入/詩雪後園林惟半樹水邉籬落忽横枝人憐紅艷)
(多應俗天與清香似有私堪笑/羌兒亦風味醉將聲調角中吹)
　　謝㑹稽趙宰(善韞○㑹稽本秦山隂縣地漢晋以/後因之陳析置㑹稽縣隋以山隂縣)
　　(省入唐復置山隂縣屬越州宋㑹/稽與山隂二縣並治郭下今因之)
委刺見臨(書姓名于奏白曰刺禰衡傳刺字漫滅髙彪/傳覆刺遺馬融書井丹傳性清髙未嘗修刺)
(候人魏志注夏侯榮㓜聰恵文帝聞而請焉賔客百餘/人人奏一刺書其鄉邑名字所謂爵里刺也一客示之)
(一寓目使之徧/談不謬一人)袖書為贄(韓文文/書􁇹袖)惟是事契之有素豈
假文字而後明(韓文與足下情義寜/須言而後自明耶)恭惟某官仕有長
才政多善狀(杜延年傳甚亡狀/師古曰無善狀)製劔池釀丹井乆樂林
居(劔池在虎邱山丹井在常熟縣相傳漢天師孫張道/裕煉丹處豫章亦有許真君劔池洪崖丹井未詳所)
(指/)探禹穴上㑹稽猶須𤓰戌(司馬遷傳上㑹稽探禹穴/窺九疑浮沅湘北渉汶泗)
(師古曰㑹稽山名本茅山也禹于此㑹諸矦之訃因曰/㑹稽張晏曰禹廵狩至㑹稽而崩因𦵏焉上有孔穴民)
(間云禹/入此穴)雖淵明不辭五斗之屈然士元豈是百里之才
(並見/前)兆足以行改之為貴(改謂改官/此借用)某緬懐先契幸及
英㳺主司疑則辨之此情可亮(韓文此四子皆可以當/執事首薦而極論者主)
(司疑焉則以辨之問焉則以告之未知焉/則殷勤而語之期乎有成而後止可也)相國知之至
矣何説之云(韓文相國之知至/矣又其何説之辭)
　　謝石秘校(巖/)
比勤下顧寵示髙文(西京雜記廟廊之下朝廷/之中髙文典册用相如)贈盈把
之瓊瑶拜嘉已腆(韓詩外傳盈把之木無合拱之枝杜/詩浩歌淚盈把又盈把那須滄海珠)
(入懐本倚崑山玉詩報之以瓊瑶左傳鹿鳴/所以嘉寡君也敢不拜嘉栁詩丹墀共拜嘉)列成編之
鍾磬取數何多(三禮圗凡鍾十六枚同為一簨虡為編/鍾磬十六枚同一筍虞謂之編磬禮記)
(取數多/者仁也)恭惟某官水北名聲(韓詩水北山人得名聲去/年去作幕下士水南山人)
(又繼往鞍馬僕從/塞閭里詳下文)山西家世(辛慶忌傳秦漢以來/山東出相山西出將)恥懐
繃之簮笏(韓詩簮笏自/懐繃詳見前)服韋布之縑緗(栁文具筆札拂/縑緗賛揚大功)
(縑緗謂書帙唐四庫書縹囊緗帙梁書王僧孺傳含吐/緗縹之上翩躚樽爼之側昭明太子傳遍該緗素殫極)
(邱墳昭明太子詠書秩詩幸雜緗囊用聊因班女織晋/中興書傳元盛書有青縑袠布袠絹袠江總陶貞白集)
(序校之鉛墨/緘以緹緗)傖父機雲欲上窺扵姚姒(傖鋤庚切吳人/罵楚人曰傖晋)
(陽秋吴謂中州人曰傖左思傳初陸機入洛欲作三都/賦聞思作之撫掌而笑與弟雲書曰此間有傖父欲作)
(三都賦須其成當以覆酒甕/耳韓文上規姚姒渾渾無涯)衙官屈宋肯平到扵隂何
(新唐書杜審言傳嘗語人曰吾文章當得屈宋作衙官/吾筆當得王羲之北靣其矜誕如此杜詩熟知二謝將)
(能事頗學隂何苦用心王荊公詩因得擬隂何山谷詩/灰𠂻撥隂何又詩才法度廹隂何陳後山詩崔蔡論文)
(不足多新詩平處到隂何隂謂隂鏗字子堅武威姑臧/人善五言詩為時所重為梁湘東王法曹參軍累遷散)
(騎常侍何謂何遜字仲言宋何承天孫起家奉朝/請南平王引為記室薦之武帝與吳筠俱進幸)藉少
低建隆之功勲(建隆宋太祖年號石守信浚儀人仕周/為鎮南軍節度使宋累加中書令河南)
(尹封衛國公卒贈/武威郡王謚武烈)足可備慶厯之諫議(慶厯宋仁宗年/號石介奉符人)
(進士及第躬耕徂徠山魯人號徂徠先生除國子監直/講進慶歴聖徳頌時用歐陽脩余靖蔡襄王素為諫官)
(號慶歴/四諫)公等安在(主父偃傳公皆安/在何相見之晚也)吾道非耶(家語匪/兕匪虎)
(率彼曠野吾道非/耶奚為至于此)遺我明珠皆照骨而映驪目(韓詩遺/我明珠)
(九十六寒光/照骨映驪目)乞君飛佩㑹刺手而㧞鯨牙(韓詩我願生/兩翅捕逐出)
(八荒精誠忽交通百恠入我腸刺手㧞鯨牙舉瓢酌天/漿騰身跨汗漫不著織女襄顧語地上友經營無太忙)
(乞君飛霞佩與我髙頡頏注魏道輔云髙至于酌天漿/幽至于㧞鯨牙其思賾深逺如此詎止于曹劉沈宋之)
(間/耶)某得非所蒙(陳後山詩呼我過/其廬所得非所䝉)願竊有復(見/前)文章小
技計已空處士之羣(杜詩文章一小技韓文伯樂一過/冀北之野而馬羣遂空非無馬也)
(無良馬也大夫烏公以鈇鉞鎮河陽之三月以石生為/才以禮為羅羅而致之幕下未數月也以温生為才以)
(禮為羅又羅而致之幕下若是而稱曰大夫烏公/一鎮河陽而東都處士之廬無人焉豈不可也)節誼
大閑願不替純臣之教(新唐書卓行傳賛節誼天下大/閑士不可不勉左傳石厚問定)
(君扵石子石子曰王覲為可若朝陳使請而必可得也/厚從州吁如陳石碏使告于陳曰此二人者實弑寡君)
(敢即圗之陳人執之而請涖于衛衛使右宰醜涖殺州/吁石碏使其宰獳羊肩涖殺石厚君子曰石碏純臣也)
(惡州吁而厚與焉大/義滅親其是之謂乎)
　　代月湖囘劉進士(日起/)恵書及封事藁
恵以長書將之奏藁一介而言天下古亦有之(新唐書/馬周傳)
(贊周之遇太宗頋不異哉由一介草茅言天下事若素/宦于朝明習憲章者非王佐才疇以及兹其自視與築)
(巖釣渭亦/何以異)十漸之當帝心人誰辦此(新唐書魏徴傳徴/自以不世遇乃展)
(盡底藴無所隠凡二百餘奏無不剴切當帝心者貞觀/十三年自冬至五月不雨徴上䟽極言不克終十漸文)
(多不/載)恭惟某人山澤志士畎畆忠臣范希文之居憂不
忘國計(言行録范文正公服中上宰相書言朝政得失/民間利病凡萬餘言王曾見而偉之晏殊荐為)
(館職詳見/第一巻)張齊賢之獻策㑹即靣陳(言行録太祖幸西/都齊賢以布衣獻)
(策太祖召至便坐令靣陳其事文定以手畫地條陳十/策内四説稱㫖文定固執其六説皆善太祖怒令武士)
(拽出及車駕還京謂太宗曰/我幸西都唯得一張齊賢耳)某乆已語離忽勤言贈吾
愧之不敢恨也徒抱朝饑(欒城集潁濵遺老傳對入轍/自謂必黜然考官司馬君實)
(第以三等范景仁難之蔡君謨曰吾三司使也司㑹之/言吾愧之而不敢怨惟胡武平以為不遜力請黜之上)
(不許詩未見君子惄如調饑傳惄饑意也調朝也箋惄/思也未見君子之時如朝饑之思食今按惄饑也釋言)
(文李廵曰宿不食之饑也以宿不食故朝饑丹鉛續録/云調韓詩作朝薛君采章句云朝饑最難忍其義晰矣)
(毛詩作調本屬魯魚鄭氏求其説而不得乃云調音禂/又改字作輖調饑也稠饑也輖饑也三者均之不通也)
(不若朝饑為長焦氏易林云㑂如旦饑晋郭遐周詩云/言别在斯須惄焉如朝饑漢晋去古未逺當得其實耳)
(杜詩念子/忍朝饑)公安在何見晚耶佇觀暮召(主父偃傳廼上/書闕下朝奏暮)
(召入見又上召見三人謂曰/公皆安在何相見之晚也)
　　代衛參帥回謝秘校(耘/)投詩(詳啟意衛葢以梨桃/酒餉謝而謝投以詩)
　　(遂復/此啓)
寵投短刺就貺長篇梨非飣座之珍豈能抵玉(新唐書/崔逺有)
(文而風致整峻世慕其為目曰飣座梨言席所珍也王/充論衡崑山之旁以玉抵鵲彭蠡之濵以魚食犬鹽鐵)
(論崑山之旁以/玉璞抵烏鵲)桃匪蟠枝之實敢辱報瓊(山海經桃樹/盤屈三千里)
(十洲記東海有山名度索山有大桃樹屈盤數千里曰/蟠桃東坡詩期君蟠桃枝千嵗終一嘗詩投我以木桃)
(報之以/瓊琚)至於濁醪(江淹賦濁醪夕飲素琴晨張髙適/詩黄花隨濁醪杜詩濁醪有妙理)亦
如惡札不敢詠酌君之語(山谷詩酌君以/蒲城桑落之酒)乃先辱啓予
之詩(杜詩休煩獨啓予韓詩先恵髙文謝啟予孟東野/詩今乃實啟予東坡詩何人為啓予山谷詩還有)
(新詩來/啓予)占此奉酬(占章艷切隠度其辭口以受人曰口/占朱博傳口占檄文陳遵傳凴几口)
(占/)察之良幸
　　囘吳教授投啓和詩
伏勤巧思(思相吏切蜀志武侯傳性長于巧思南史/張永傳永渉獵詩史能為詩文又有巧思)見
和拙詩(和胡/臥切)細窺明月之兩章備見春雲之多態(見/前)廹
斯可以見矣敢疑識靣之遲忠焉能勿誨乎安用過情
之譽
　　代回朱上舍(中有○宋史選舉志凡學皆肄國子/監國子生以京朝七品以上子孫為)
　　(之初無定員後以二百人為額太學生以八品以/下子弟若無人之俊異者為之及三舍法行則太)
　　(學始定置外舍生二千人内舍生三百人上舍/生百人歳時月各有試程其藝能以若次升舍)
餉以新詩(餉式亮切説文饟也爾雅饋也/杜詩新詩句句好應任老夫傳)儐之舊藁(儐/必)
(仞切説/文導也)蕭然四立之壁(司馬相如傳家徒四壁立師古/曰徒空也但有四壁更無貲産)
得此兼乘之珠(史記魏王謂齊威王曰若寡人國小/尚有徑寸之珠照車前後十二乘)藏
弆為榮不知所報(見/前)恭惟某人胸蟠古學手抉天章(東/坡)
(詩手抉雲/漢分天章)兹遥賦扵髙唐(宋玉神女賦楚襄王與宋玉/遊扵雲夢之浦使玉賦髙唐)
(之事其夜王寢夢/與神女遇云云)已洗空扵下蔡(宋玉登徒子好色賦/嫣然一笑惑陽城迷)
(下蔡注蔡國今上蔡縣後/遷州來故以州來為下蔡)詳味三四篇之健語載觀十
九首之遺音(見/前)失餘子扵牛毛(莊子夀陵餘子禰衡傳/衡善孔融及楊修嘗曰)
(大兒孔文舉小兒楊徳祖餘子碌碌莫足數也晋書或/問人之相去如九牛毛寜有是乎華譚曰昔者許巢讓)
(天子之貴市道小人爭半錢之利此之相去何啻九牛/毛東坡詩乃知賢逹扵愚陋豈直相去九牛毛山谷詩)
(去來何有/校牛毛)發寒光扵驪目(韓詩寒光照/骨映驪目)恵而好我(見/前)雋
甚廹人(謝安傳安弱冠詣王濛清言良乆既去濛子修/曰向客何如大人濛曰此客亹亹為來逼人)
某愛莫助之(見/前)顔之厚矣(詩巧言如簧顔之厚矣箋云/顔之厚者出言虛偽而不知)
(慙于/人)開張篋笥諒無湏津筏之求(韓詩開張箧中/寳自可得津筏)劃豁
垠崖所願見琳琅之取(韓詩想當施手時巨刃磨天揚/垠崖劃崩豁乾坤擺雷硠平生)
(千萬篇金薤垂琳琅仙/官勅六丁雷電下取將)
　　囘新蘄春陳尉(格/)恵詩(西漢蘄春縣𨽻江夏郡三/國時屬魏吳為蘄春郡晋)
　　(以為縣屬弋陽郡東晋改蘄春為蘄陽縣避宣太/后諱也北齊置齊昌郡及羅州後周改為蘄州隋)
　　(廢為郡唐復為蘄州宋為蘄州治/𨽻淮南西路今為蘄州𨽻黄州府)
昨日奉勤古風見恵論交既乆陳義甚髙(莊子屠羊説/居處卑賤而)
(陳義/甚髙)恭惟某官服襲典刑緒餘翰墨(莊子道之真以治/身其緒餘以為國)
(家其土苴/以治天下)太邱遺愛多池上之鳯毛(陳寔傳再遷除大/邱長脩徳清靜百)
(姓以安杜詩欲知世掌絲/綸美池上于今有鳯毛)季方難為葢眼中之犀角(世/説)
(陳元方子長文有英才與季方子孝先各論其父功徳/不决咨于太邱太邱曰元方難為兄季方難為弟陳羣)
(字長文紀之子陳忠字孝先諶之子東坡詩眼中犀角/真吾子鄭語惡犀角豐盈而近頑童窮固注犀謂顔角)
(有伏犀豐盈謂頰輔/豐滿皆賢明之相也)猶憐緑水紅蓮之舊客(見/前)曾陪碧
梧翠竹之英㳺(昌黎殿中少監馬君墓誌退見少傅翠/竹碧梧鸞鵠停峙能守其業者也枚乘)
(傳與英/俊並㳺)舂容大篇(韓文舂容/乎大篇)刻畫老醜(阮籍詩夕暮成/老醜乞巧文獨)
(溺臣心使甘老醜杜詩舉動見老醜又老醜難剪拂又/自覺成老醜又親故傷老醜山谷詩兩鬢飄零成老醜)
(陳後山詩時一過目驚老醜/又疾置送詩驚老醜餘見前)如猛起約世故之句顧不
偉歟抑擇術無小用之言猶相憶否王何必假更為綵
棒之淹儒果用真㑹復青氊之舊(俱見/前)某過勤投璧(鄒/陽)
(傳明月之珠夜光之/璧以闇投人于道)莫辦報瓊(見/前)登樓而憶侍郎既無
及矣(杜詩風物悲㳺子登臨/憶侍郎今云登樓未詳)指㕔而坐縣尉何幸見之
　　囘張上舍(端道/)
博我以文竊承嘉㑹(漢書叙傳從容諷議博我以文師/古曰博我以文謂以文章開博我)
(也易嘉㑹足以合禮李陵詩/嘉㑹難再遇三載為千秋)愛人以徳何至溢言(禮記/君子)
(愛人以徳莊子兩喜必有溢美/之言又傳其常情無傳其溢言)請以屬辭報其厚意恭
惟某人勇髙六館(韓文何蕃傳朱泚之亂太學諸生舉/將從之來請起蕃蕃正色叱之六館)
(之士不從亂者兹/非其勇歟詳見前)學綜九流(見/前)觀其崇論谹議之間(司/馬)
(相如傳必有崇論谹義創業垂統/為萬世規師古曰谹深也音宏)𦕈然深思長慮之計
以道相與兹意甚深覺民之先此言何為至我(董仲舒/傳吾聞)
(伐國不問仁人此/言何為至于我哉)任士之重所有更以贈君(山谷詩君/家所有更)
(贈/君)某有幸納交願安承教凡是爼豆予之意固已拜嘉
(莊子竊竊焉欲爼豆予于賢人之間/左傳鹿鳴所以嘉寡君也敢不拜嘉)亦有金玉汝之情
尚㡬見亮(㡬舉豈切爾雅庶㡬尚也注引詩不尚息焉/疏云尚謂心所希望也禮記吾今日其庶㡬)
(乎注㡬/冀也)
　　回羅省元
埀琳琅扵金薤得所未曾(韓詩金薤埀琳琅注金薤書/也古有倒薤書琳琅石也言)
(李杜文章播于金石曽音層從□□古囱字從/田非經也又嘗也王荊公詩初知懽喜得未曾)報瓊琚
以木𤓰闕然無有(詩投我以木𤓰/報之以瓊琚)敢脩儷語略謝盛心
恭惟某官蘭菊之家楩柟其質(司馬相如傳楩柟豫章/楩音便師古曰即今黄)
(楩木也韻㑹木似豫章柟音南師古曰今所謂楠木説/文梅也詩疏孫炎曰荊州曰梅揚州曰柟陸璣云梅皮)
(葉似豫章豫章子青不可食柟葉大可三/四葉木理細子赤者材堅子白者材脆)一經接踵不
難俯拾扵紫青(韋元成傳遺子黄金滿籯不如一經夏/侯勝傳其取青紫如俯拾地芥耳師古)
(曰青紫卿大/夫之服也)萬巻蟠胸安得長嘲扵元白(山谷詩胸蟠/萬巻夜光寒)
(筆倒三江墨滴乾又故衣未補新衣綻空蟠/胸中書萬巻揚雄傳意者元得無尚白乎)時來為耳
(張嘉貞傳宰相者時來則為非可長保南史膺時來之/運東魏于謹四州縣之職昔人所鄙台鼎之位須待時)
(來劉長卿詩勿謂州縣/卑時來自為用詳見前)人謂斯何(韓文昔者人謂斯/何今者人謂斯何)有
來秋月之兩章足見春雲之多態(並見/前)然下有千歳苓
之意雖東坡尚不敢當(山谷上東坡古詩云青松出澗/壑十里聞風聲上有百尺絲下)
(有千嵗苓自性得乆要為人制頽齡小草有逺志相依/在平生醫和不並世深根且固蔕人言可醫國何用大)
(早計小大材則殊氣味固相似東坡次韻云空山學仙/子妄意笙簫聲千金得竒藥開視有豨苓不知市人中)
(自有安期生今君已度世坐閲霜中蔕摩娑古/銅人嵗月不可計䦘風安在哉要君相指似)至向來
一瓣香之恭惟南豐乃為無愧(陳後山觀兖文忠公六/一堂圗書詩向來一瓣)
(香敬為曾南豐世雖/嫡孫行名在惡子中)某自知不武(左傳勝之不武又以/亂易整不武又仁而)
(不武無/能逹也)難與斯文借聽扵聾求道扵盲正恐無益扵賢
者(韓文是所謂借聽于聾求道于盲雖請/之勤勤教之云云未見其有得者也)加膏而光飬
根而實其敢有愛扵言乎(韓文飬其根而竢其實加其/膏而希其光根之茂者其實)
(遂膏之沃者其光曄又今吾子所為皆善矣謙/謙若不足而以徴于愈愈又敢有愛于言乎)
　　回熊省元(蒙正/)投贈
漫刺下臨極慰仰髙之想(禰衡傳乃隂懐一刺既而一/無所之適至于刺字漫㓕趙)
(壹傳仰髙希/驥歴年滋多)屬辭先賁能無投闇之疑(見/前)恭惟某官學
富家傳美宜世濟桑弧有志豈徒餬口扵四方(禮記子/生男子)
(設弧于門左又男子生桑弧蓬矢六以射天地四方天/地四方男子之所有事也故必先有志于其所有事注)
(弧音胡桑弧蓬矢取其質也左傳寡人有弟不/能和協而使餬其口於四方餬口猶言寄食也)蓽路何
憂葢將友士扵千乘(左傳蓽路藍縷以啓山林蓽/音必蓽路柴車藍縷敝衣)茲沐
襜褕之贈但深巾衍之藏(並見/前)某徳愧多凉(左傳虢多/凉徳凉薄)
(也言多薄/徳之事)官甘獨冷厚意慰跫然之喜何敢或忘(跫音/胸人)
(行聲莊子聞人/足音跫然而喜)虛名誤賢者之來不知所報
　　回徐殿幹(暄/)投四六
登畿入幕榮不掩慙(顔延之詩結/綬登王畿)趨隅摳衣幸堪親敎
(禮記摳衣趨隅必慎唯/諾又兩手摳衣去齊尺)甫諧望履(莊子願望履幕下注/言視不敢望其靣望)
(履結而/還也)遄辱鳴謙(見/前)藹然仁義之言既聞之矣(韓文仁/義之人)
(其言藹/如也)豈以筋骨之禮望長者哉(禮記老者不/以筋骨為禮)重勤四
六之貽莫效萬分之報(見/前)輒裁狂簡少謝髙明(孔融傳/髙明祖)
(父嘗與僕有舊恩乎/又髙明必為偉器)
　　代回張秘校(子賢/)恵詩
比勤謁入(比必至切禮記比時具物注猶先時也儀禮/既夕比奠注猶先也謁説文白也爾雅請也)
(告也禮記士之子長曰能典謁矣注謂能賔贊出入以/事請告也左傳唯我鄭國之有請謁焉史記酈生踵軍)
(門上謁案劔叱使者使者跪而/失謁拾謁還走入報謁于歇切)㝷辱詩來(㝷俄也史記/㝷復其舊)
良深感荷之情敢虛往復之義恭惟某官湖海豪氣(陳/登)
(傳陳元龍湖海/之士豪氣未除)風雲壯懐(韓詩風雲入壯/懐泉石别幽耳)諫批逆鱗昔
嘗長太息者六(史記韓非傳諫説之士不可不察愛憎/之主而後説之矣夫龍之為蟲也可擾)
(狎而騎也然其㗋下有逆鱗徑尺人有嬰之則必殺人/人主亦有逆鱗説之者能無嬰人主之逆鱗則㡬矣賈)
(誼傳竊惟事勢可痛哭者一可/為流涕者二可謂長太息者三)工歌鳴鹿今將肄宵雅
之三(左傳工歌文王之三又不拜歌鹿鳴之三三拜注/工樂人也禮記宵雅肄三官其始也注宵之言小)
(也肄習也習小雅之三謂鹿鳴四牡皇皇者蕐也此皆/君臣宴樂相勞苦之詩為始學者習之所以勸之以官)
(且取上下/相和厚)得句驚人(杜詩為人性僻耽佳/句語不驚人死不休)以文博我卿
言大好能無夜光闇投之疑(後漢司馬㣲不談人短美/惡皆言好有人問徽安否)
(答曰好有人自陳子死答曰大好妻責曰人以君有徳/故此相告何聞人子死反亦言好徽曰如卿之言亦大)
(好餘/見前)民可小康當在朝奏暮召之後(詩民亦勞止汔可/小康汔音肸㡬也)
(今周民既罷勞矣王㡬/可以小安之乎餘見前)
　　回吳判院(玭/)恵詩
榮被新除寵貽佳句脱身枳棘來監公子之倉(杜詩脫/身事幽)
(討又脱身簿尉中仇覽傳枳棘非鸞鳯所棲/東坡詩但見東軒堪隠几不知公子是監倉)回首芙蓉
寜戀假王之印(李文饒詩芙蓉客暫依劉夢/得詩歸路芙蓉賦餘見前)我厭朝班
之綴(杜詩㡬回青𤨏㸃朝班韓詩滌瑕蕩垢清朝班/東坡詩他日許綴蓬萊班又豈意彤庭綴両班)公
方故歩之㝷(班固傳有學歩于邯鄲/者未得髣髴失其故歩)判院不比㝷常惟
當拭目(楊脩書觀者駭視而拭目唐書/温彦博進止詳華人皆拭目)山莊原無呵殿
更朢埀情
　　回屈學正投書詩(屈音橘/)
丞哉負余余負丞哉殊乏吟哦之伴(見/前)長者絶子子絶
長者抑何交際之遲振履鼎來鳴謙泰過(履鼎謙泰/四卦名)恭
惟某官莫敖華胄(左傳楚屈瑕將盟貳軫鄖人軍于蒲莫/騷將與隨絞州蓼伐楚師莫敖患之)
(敖楚官名即屈瑕也瑕/受屈為客卿因以為氏)正則故家(離騷經名余曰正/則兮字余曰靈均)宗
派江西識快閣千山之大(快閣在㤗和縣寺山谷送吕/知常赴㤗和丞詩觀山千尺)
(夜泉落快閣六月江風寒登快閣詩癡兒了却公家事/快閣東西倚晚晴落木千山天逺大澄江一道月分明)
(朱絃已為佳人絶青眼聊因美酒横萬里歸船㺯長笛/此心吾與白鷗盟楊廷秀題快閣詩太史留題快閣詩)
(舊碑未必是真題六丁捜出/嚴家墨白日青天横紫蜺)僑居東鄙開逺軒三尺之
明(栁文武岡銘黔巫東鄙蠻/獠雜擾屈葢僑寓武岡)兹終素韠之祥(詩庶見素/韠兮我心)
(藴結/兮)行奉丹墀之對(夏竦詩從横禮樂三千/字獨對丹墀日未斜)龍飛九五
桑庚盍早扵贏糧(易乾九五飛龍在天利見大人莊子/桑庚子曰今吾才小不足以化子子)
(胡不南見老子南榮趎贏糧七日七夜至老子之所/贏音盈方言儋也齊楚陳宋之間謂之贏一音果)鵬
擊三千子木何勞扵𠂻甲(莊子鵬之徙于南溟也水擊/三千里左傳晋楚將盟于宋)
(西門之外楚人𠂻甲伯州犁請釋甲子木曰晋楚無信/乆矣事利而已茍得志焉焉用有信𠂻甲謂穿甲在衣)
(中將以襲晋/子木楚令尹)兹蒙布武(禮記堂上接/武堂下布武)見賁雄文加之仁
義之七篇華此蓬蒿之三徑(三輔决録張仲蔚扶風人/隠居不仕居平陵蓬蒿滿)
(宅惟開一行徑續漢書蔣詡舍/中三徑歸去來辭三徑就荒)不知所報藏去為榮(俱/見)
(前/)某為州治中(通典治中從事史一人居中治事主衆/曹文書用漢制也謝承後漢書陳禪為)
(州治中從事世説習鑿齒吏才不常/桓宣武器之未三十用為荊州治中)在疆域内固恨何
相見之晚也(見/前)猶欲就有道而正焉友其士之仁子若
無言㡬失子(左傳賈辛將適其縣見于魏子魏子曰辛/來晋叔向適鄭鄭鬷蔑惡欲觀叔向從使)
(之收器者而往堂下一言而善叔向執其手而上曰昔/賈大夫惡娶妻而美三年不言不笑御以如臯射雉獲)
(之其妻始笑而言賈大夫曰才之/不可以已子若無言吾㡬失子矣)文以氣為主君家所
有更贈君(魏文帝典論文以氣為主氣之清濁有主不/可以強而致譬諸古樂曲度雖均節度同檢)
(至于引氣不齊巧拙有素雖有父兄不能以移子弟周/書庾信傳夫文章之作本乎性情撮其指要舉其大抵)
(莫若以氣為/文以文傳意)
　　囘吕將仕
某伏蒙紆顧(紆音於説文詘/也又曲也勞也)寵賁長箋未先覩扵景星
幸兹小慰(韓文朝廷之士引領東望若景星/慶雲之始見也爭先睹之為快)辱闇投之
明月復此大慙但深箧笥之藏莫效瓊瑶之報(並見/前)
　　囘衆官袖啓
伏蒙衘袖(韓文文/書衘袖)見賁儷箋合璧連珠扵粲光芒之正
(後天文志三王道化協神醇朴日月如合璧五星如連/珠劉禹錫栁文序粲然如繁星麗天而芒寒色正人望)
(而敬者五/行而已)編鍾列磬了非世俗之音(見謝石/秘校條)良欽墨
妙以筆精(文選淵雲之墨/妙嚴樂之筆精)但覺禮逾而情過(昌黎答李/翊書言辭)
(之不酬禮貌之不答雖孔子不得行扵互鄉茍/來者吾斯進之而已矣烏待其禮踰而情過乎)兩喜而
多溢美曷克堪任(見/前)七襄不成報章但深愧負(詩雖則/七襄不)
(成報章注襄駕也駕謂更其肆也天有十二次日月所/止舍舍即肆也雖則終日歴七辰有西而無東不成織)
(法報反之文章蓋織之有緯一去一來故報反成章/今織女之星駕有西無東不見倒反是有名無成也)
　　囘官員學職袖啓
洊承厚意疊貺儷箋墨妙筆精仰窺贍麗禮逾情過尤
極感慙(並見/上條)嘗修造謝之恭僅奉留名之命惟息肩之
方始(左傳子駟請/息肩於晋)覺脫腕之頗勞(腕烏貫切齊任昉集/時京師臺閣文帙遭)
(火無遺詔郡國悉上民間所藏鄧阿魯為郡小吏差送/圖籍至京奏乞書吏二百人口占分授并自布籌敏速)
(如飛吏曰告公緩之腕將脫矣新唐書蘇頲傳頲字廷/碩元宗平内難書詔填委獨頲在太極後閣口所占授)
(功狀萬緒輕重無所差書吏白/曰丐公徐之不然手腕脱矣)七襄不成報章良孤隆
施(去/聲)兩喜之多溢美仰懼瀆辭(並見/前)
　　囘學職士人袖啓
兹蒙盛刺(書姓名于奏白曰刺禰衡傳/隂懐一刺又至刺字漫滅)見賁屬辭竊闚
四六之工良重再三之歎(易初筮吉再三瀆宋謝伋四/六談塵云韓子蒼為舍人曾)
(公衮以啓賀之韓答云舊知四六/之工彌起再三之歎此聫全祖之)亟嘗造謝僅辱留名
退深巾衍之藏莫效襜褕之報(並見/前)
　　囘景省元
夙勤臨顧見賁儷牋偶缺肅迎退深誦味辱引前賢之
跡俾為後學之師佩意甚殷拊躬曷稱靣規晤語(晤音/悟詩)
(彼美淑姬可與晤語傳遇也箋猶對也正義云釋言/遇偶也然則傳以晤為遇亦為對偶之義或作旿)敬
布謝忱
　　囘宗子(與銓/)
伏勤屢顧見畀屬辭極欽著語之工但重過情之愧恭
惟某官天潢擢秀(晋書文苑傳擢秀士林文選植根芳/苑擢秀清流杜詩偶然擢秀非難取)
(北堂書抄簡竒擢秀/宗賢講智餘見前)風調軼羣(隋書楊素頗推髙熲其/才藝風調優于熲晋書)
(索琳少有/逸羣之才)上方重歆向之才錫之蕃庶(易晋康侯用錫/馬蕃度晝日三)
(接/)君宜勉賀白之學副此簡求(歆向賀白/皆宗子)佇觀千里之
駒(楚元王傳劉徳字路叔有智畧少時數言事召見甘/泉宫武帝謂之千里駒師古曰言若駿馬可致千里)
(也年齒㓜小故謂之駒北齊書馮翊王潤字子澤神武/第十四子㓜時神武稱曰此吾家千里駒也今按千里)
(駒事難以枚舉此外魏則曹休晋則傅咸劉曜符朗宋/則張敏梁則蕭映王規劉杳王茂任昉齊則邱仲孚袁)
(昂北魏則李孝伯袁曜北齊則崔昂元文選後/周則景杜隋則張乾威唐則李嵩皆有是稱)亟振九
苞之鳯(論語鐸鳯苞一曰口包含不妄鳴也二曰心含/度進退精也三曰耳聽逹居髙明也四曰舌屈)
(伸能變聲也五曰彩色光文采呈也六曰冠距朱南方/行也七曰距鋭鉤武可稱也八曰音激揚聲逺聞也九)
(曰腹文戸/不妄納也)某濫膺郡守幸託里仁承焚林竭澤之餘若
為共理(吕氏春秋竭澤而漁豈不得魚而明年/無魚焚林而田豈不得獸而明年無獸)有㧞薤
置水之警切幸告忠(見/前)
　　囘王省元(通篇用王/氏故事)
屣履迎門喜接雙鳬之舄(王粲傳粲徙長安中郎將蔡/邕見而竒之時邕才學顯著)
(貴重朝廷常車騎填巷賔客盈坐聞粲在門倒屣迎之/崔駰傳駰候竇憲憲屣履迎門屣履曵之而行言忽遽)
(也王喬傳為葉令毎月朔望常自縣詣臺朝帝恠其來/數而不見車騎宻令太史伺望之言其臨至輒有雙鳬)
(從東南飛來于是候鳬至/舉羅張之但得一雙舄焉)文書銜袖辱摛孤鶩之辭(韓/文)
(試大理評事王適墓誌君娶侯氏處士髙女處士將嫁/其女曰吾一女憐之必嫁官人君即謾謂媒嫗吾明經)
(及第且選即官人嫗白翁翁曰誠官人耶取文書來君/計窮吐實嫗曰無苦翁大人不疑人欺我得一巻書粗)
(若告身者我袖以往翁望見文書銜袖果信不疑曰足/矣王勃滕王閣序落霞與孤鶩齊飛秋水共長天一色)
既見異人(袁山崧漢書王充所作論衡中土未有傳者/蔡邕入吳始得之其後王期為㑹稽太守又)
(得其書及還許下時人稱其才進或曰不/見異人當得異書問之果以論衡之益)頓忘九折(王/尊)
(傳瑯琊王陽為益州刺史至卭郲九折阪嘆曰奉先人/遺體奈何數乘此險後以此去及尊為刺史至其阪問)
(吏曰此非王陽所畏道耶叱其馭/曰驅之王陽為孝子王尊為忠臣)恭惟某人譚髙玉塵
(王衍傳妙善元言唯談老莊為事每捉玉/柄塵尾與手同色後進之士莫不景慕)材擅瓊杯(新/唐)
(書楊烱傳張説與徐堅論近世文章王/翰如瓊桮玉斝雖爛然可珍而多玷缺)逃狗曲之譏暫
且謝諸生而還舍(前漢儒林傳王式字翁思東平新桃/人詔除博士諸大夫博士共持酒肉)
(勞式皆注意髙仰之博士江公心嫉式謂歌吹諸生曰/歌驪駒式曰聞之于師客歌驪駒主人歌客母容歸在)
(曲禮江翁曰何狗曲也/式耻之遂謝病免歸)依鹿鳴之樂行將頌聖主之得
賢(王褒傳益州刺史王襄欲宣風化扵衆庻使褎作中/和樂職宣布詩選好事者令依鹿鳴之聲習而歌之)
(益州刺史因奏褎有軼材/詔褎為聖主得賢臣頌)結襪以須(張釋之傳王生者/善為黄老言處士)
(嘗召居廷中公卿盡㑹立王生老人曰吾襪觧頋/謂釋之為我結襪釋之跪而結之左傳磨厲以須)彈冠
伊邇(王吉傳吉字子陽與貢禹為友世稱王陽在位貢/公彈冠言其取舍同也師古曰彈冠者且入仕也)
(詩不逺/伊邇)某十年出幕(杜詩十年出幕/府自可持旌麾)兩熖生巾(諸集拾/遺李畋)
(為國子直講求郡晨登講席諸生/見畋巾上兩熖火起是日得榮州)甚苦月攘一鷄之征
無復人生五馬之樂(杜詩人生五馬/貴莫受二毛侵)乏李膺之模楷誤
辱肯臨(黨錮傳太學諸生三萬餘人郭林宗賈偉節為/其冠並與李膺陳蕃王暢更相褒重學中語曰)
(天下模楷李元禮不畏彊禦陳仲舉天下俊秀王叔茂/韓信傳大王乃肯臨臣灌夫傳將軍乃肯幸臨况魏其)
(侯/)範王良之馳驅當圗請益(臨益/卦名)
　　回李叔璋
伏蒙􁇹袖寵賁駢珠知為河北之相家且接江南之宗
派(見/前)欣逢若士(淮南子若士者齤然而笑又若士/舉臂而竦身遂入雲中詳見前)何啻
似人(莊子子不見夫越之流人乎去國數日見所知而/喜去國旬月見所嘗見扵國中者喜及朞年也見)
(似人者/而喜矣)惟是過情之褒殆非望賜之意他人不如同姓
願聞㧞薤之規(詩豈無他人/不如我同姓)終日雖則七襄莫稱投桃
之報(見/前)
　　回合同王將仕(合同疑當作/㑹同更詳之)
兹蒙寵顧見賁雄文竊窺四六之工良重再三之感(見/前)
(回學職/士人條)恭惟某官人門具美(陳書蔡凝傳髙宗嘗謂凝/曰我欲用義興主壻錢肅)
(為黄門郎卿意何如凝正色對曰黄散之職故須人門/兼美惟陛下察之新唐書李揆傳揆美風儀善奏對帝)
(歎曰卿門第人物文學皆當世第一信朝廷/羽儀乎東坡詩清朝固多士人門子皆冠)地位夙髙
(南史豫章王嶷傳自以地位隆重深懐退素/盧仝詩山下羣仙司下土地位清髙隔風雨)淹回筦𣙜
之卑(𣙜訖岳切漢書𣙜酤注以木度水曰𣙜謂禁/民酤獨官開置如道路設木為𣙜獨取利也)培益
事功之㑹某過勤奬予彌切兢慙徒勞篋笥之藏莫效
䄡䄖之報(並見/前)
　　回王進士
伏蒙紆顧(紆邕俱切音與於同説文詘也/周禮連行紆行廣韻曲也勞也)寵賁長書味
藹如仁義之言知賢者深逺之慮宿蠧正難扵驟革頽
瀾未易以亟回茍有祝規(韓文蚤夜以/求從祝規)更希忠告區區
𠂻曲續續靣陳(並見/前)
　　囘董將仕
伏蒙下顧損賁長篇知宗派之由來(見/前)信家風之不墜
(蕭綸書誠為國政實亦家/風王荆公詩有客問家風)見似人而喜真足慰藜藿之
逃(莊子夫逃虛空者藜藿柱乎鼪鼬之徑踉位其空聞/人足音跫然而喜矣而况乎昆弟親戚之謦欬其側)
(者/乎)和此君之題㑹便洗筝琶之俗(唐段安節樂府雜録/筝者蒙恬所造也琵)
(琶始自烏孫公主造馬上彈之有直項者曲項者范曄/石崇謝奕皆善此樂國史補于頔令客彈琴其嫂知音)
(曰三分中一分筝聲二分人琶全無琴韻東坡詩歸家/且覓千斛水盡洗從前筝笛耳山谷寄題榮州祖元大)
(師此君軒詩云王師學琴二十年響如清夜/落澗泉滿堂洗盡筝琶耳請師停手恐斷絃)
　　回王進士
兹佩髙情見貽佳句歌刺史之頌愧非西京二千石之
良(王褒傳褒既為刺史作頌又作其傳注觧釋頌歌之/義及作者之意循吏傳與我共此者其唯良二千石)
(乎/)繫諸侯之風乃合召公十四篇之數(詩序鵲巢騶虞/之徳諸侯之風)
(也先王之所以/教故繫之召公)報于何有藏以為榮(見/前)
　　回楊貢士
伏以樂正論士而升之未皇請益(禮記大樂正論士之/秀者以告于王而升)
(諸司馬/曰進士)公等何見之晚也忽辱鳴謙非所宜蒙願竊有
復(益謙蒙復/四卦名)恭惟某官詞章炳蔚器度端温得意狗監
之官肯輕進取(司馬相如傳蜀人楊得意為狗/監師古曰主天子田獵犬也)子雲羽
獵之賦行有吹噓(揚雄傳十二月羽獵雄從故聊因校/獵賦以風杜詩揚雄更有河東賦唯)
(待吹嘘/送上天)試觀屬辭比事之文(禮記屬辭比/事春秋教也)足見决策發
科之學(法言須以/决策發科)某濫分守印獲託士鄉非浮橋之魚
廹斯可以見矣(劉向説苑子賤為單父宰過於陽畫陽/畫曰吾少也賤不知治民之術有釣道)
(二焉請以送子夫投綸錯餌迎而吸之者陽橋也其為/魚薄而不美若存若亡若食若不食者魴也其為魚也)
(博而厚味子賤曰善于是未至單父冠盖迎之者交接/于道子賤曰車驅之車驅之夫陽晝之所陽橋者至矣)
(楊用脩丹鉛總録云陽橋魚名不釣而來喻士之不招/而至者也其魚之形未詳按荀子曰儵䱁者浮陽之魚)
(也唐文粹宓子賤碑豈意浮鱎化而為魴喬從魚為鱎/于義乃全今按説苑本作陽橋原無浮字荀子明指鯈)
(䱁為浮陽之魚而下文云胠于沙而思水則無逮矣故/楊倞云此魚好浮水上用脩遂指之陽橋似為牽合字)
(書亦無/鱎字)哀涸轍之鮒忠焉能勿誨乎(見/前)
　　回蘇秘校(材/)
吳蜀萬里夙知益者之多聞(萬里橋在成都中和門外/寰宇記諸葛孔明送費禕)
(聘吳至此曰萬里/之行始于此矣)蘇李五言良愧倡焉而寡和(梁書文/學傳鍾)
(嶸詩評序曰逮漢李陵始著五言之目又云五言居文/辭之要是衆作之有滋味者也韓詩五言出漢時蘇李)
(首更/號)近古之三信在(東坡眉山逺景樓記吾州之俗有/近古者三其士大夫貴經術而重)
(氏族其民尊吏而畏法其農夫合耦以相助/盖有三代漢唐之遺風而他州之所莫及也)得名之雙
謂何(東坡詩從來蘇李得名雙只恐全齊笑陋邦注前/漢蘇武李陵能詩謂之蘇李唐蘇味道里人李嶠)
(俱以文章顯時人號蘇李又蘇晋李嶠知制誥時號蘇/李又蘇頲李又對掌文誥明皇謂頲曰前朝有李嶠蘇)
(味道今有卿及李/又亦代不乏人)地下日月光應察驥箱之服(陳後山/贈二蘇)
(公詩竒寳横道驥服箱誰其識者有歐陽天髙地下日/月光授公以柄扶病傷士如稻苖待公秧臨流不度公)
(為/航)江空歳月晚誰為馬口之銜(後山送蘇公知杭州詩/昔如馬口銜今為禁門)
(鍵一雨五月涼中宵大江滿/風帆目力短江空嵗年晚)
　　回史機宜(大異/)
一門三秀未見長公之波濤(北史杜正元字知禮隋文/帝開皇十五年舉秀才試)
(策髙第楊素志在試退正元乃手題使擬司馬相如上/林賦王褒聖主得賢臣頌班固燕然山銘張載劔閣銘)
(白鸚鵡賦曰我不能為君住宿可至未時令就正元及/時並了素讀數遍大驚曰誠好秀才其弟正藏字為善)
(開皇十六年舉秀才時蘇綽監試擬賈誼過秦論及尚/書湯誓匠人箴連理樹賦几賦弓銘應時並就又無㸃)
(竄煬帝大業中與劉炫同以學業博通應詔被舉時正/藏弟正儀貢充進士正倫為秀才兄弟三人同時應命)
(當世嗟美之新唐書杜正倫傳正倫相州洹水人隋世/重舉秀才天下不十人而杜正倫一門三秀才皆髙第)
(為世歆美杜詩波瀾獨老/成又文章曹植波瀾濶)七言五章始窺㓜婦之機軸
(世説魏武嘗過曹娥碑下楊脩從碑背見題作黄絹㓜/婦外孫韲臼八字魏武謂脩曰觧不答曰觧黄絹色絲)
(於字為絶㓜婦少女於字為妙外孫女子於字為好韲/臼受辛於字為辤所謂絶妙好辤也陸機文賦雖杼軸)
(于余懐怵他人之我先北史祖瑩以文學見重嘗語人/曰文章須自出機杼成一家風骨何能共人同生活也)
(僧齊已詩李白李賀遺機杼散在人間不/知處聞君収在芙蓉江日闘鮫人織秋浦)喜故人之有
子為老成扵賦詩但深巾笥之藏莫效瓊琚之報(見/前)
　　回程秘校(以南/)
辨蘆菔之獄夙知纘隂徳之功(東坡記外祖程公遺事/云公諱仁覇眉山人治)
(平中公攝録事參軍眉山尉有得盗蘆菔根者所持刃/誤中主人尉幸賞以刼聞獄掾受賕掠成之太守將慮)
(囚囚坐廡下涕泣衣盡濕公適見之知其寃謂盗曰汝/寃盍自言吾為汝直之盗果稱寃移獄竟殺盗公坐罷)
(歸不及月尉掾皆暴卒餘二十餘年公晝日見盗拜庭/下曰尉掾未服待公而决前日地府欲召公暫對我叩)
(頭爭曰不可以我故驚公是以至今公夀盡今日我為/公荷擔而往暫對即生人天子孫夀禄朱紫滿門矣纉)
(祖管切説文繼也尚書纉乃舊服于定國傳/我治獄多隂徳未嘗有所寃子孫必有興者)謁薤本之
規未及望陽休之色(見/前)有勤枉駕更賁屬辭伏惟某官
徳裕乃身(尚書𢎞于天/若徳裕乃身)世濟其美待時藏器冠蜀都沉
冥之珍(繫辭君子藏器于身待時而動法言蜀莊沉冥/蜀莊之才之珍也不作茍見不治茍得乆幽而)
(不改其操雖隋/和何以加諸)他日趨庭實漢朝方正之學(漢文帝紀/舉賢良方)
(正能直言/極諫者)若為公等之見晩(見/前)真覺我軰之厚顔(舊唐/書劉)
(蕡傳蕡對䇿激切士林感動而中官當塗考官不敢留/蕡在籍中物論喧然不平登科人李郃謂人曰劉蕡不)
(第我軰登科實厚顔矣請以所/授官讓蕡事雖不行人士多之)某未遑欵門(晏子春秋/前驅欵門)
(廣韻欵/叩也)先辱傾盖(家語孔子之剡遭程子于途傾盖而/語終日鄒陽傳白頭如新傾盖如故)
自衛尉將軍之宿契自可通家(灌夫傳武安謂灌夫曰/程李俱東西宫衛尉今)
(衆辱程將軍仲孺獨/不為李將軍地乎)藉翰林墨客以報章别圗問政(見/前)
　　回見任官袖啓
承流支郡曾㣲牧御之方(董仲舒今之郡守縣令令民/之師帥所使承流而宣化也)
(鼂錯傳割其支郡師古曰支郡在國之四邉者也宋史/職官志昔者興國初詔廢支郡出于一時十國為連周)
(法斯在一道署使唐制可㝷至若號令之出風教之行/先及于府府以及州州以及縣縣及鄉里自上而下由)
(近及逺支郡之不可廢明矣宜復置支郡𨽻于大府韓/詩漢刑支郡黜東坡集得請支郡備負屬城後漢書光)
(武定河内鄧禹曰冦恂文武備足有/牧人御衆之材乃拜恂河内太守)出節本朝誤被將
輸之命(漢書少府出節唐劉三復渭州節堂記受脤之/日掌節者以王命傳信俾先啓行至此考善地)
(庇豐屋麾斾以易之歌鐘以樂之非征伐宴犒申威行/令未嘗出蕭望之傳望之雅意在本朝將資良切爾雅)
(送也詩百兩將之輸音書説文委輸也又春遇切委也/送也漢有三輸委輸官增韻凡以物送之曰輸音平聲)
(指所送之物/曰輸音去聲)已伸免牘亟奉俞音敢圖銜袖之書特枉
編磬之奏(盖十六人/餘並見前)恭惟某官風猷俊茂(任昉表存樹/風猷沒著徽)
(烈/)天韻碩膚齒牙秋露之甘手筆春雲之藹(申屠蟠傳/申以手筆)
(趙壹傳逺辱手筆追路相㝷王儉傳手典典裁為當時/所重范曄傳手筆差易于文不拘韻故也蘇頲傳頲封)
(許國公張説燕國公以文章顯故時號燕許大手筆韓/文貶損道徳乃至手筆以問之陸務觀老學庵筆記南)
(朝詞人謂文為筆故沈約傳云謝元暉善為詩任彦昇/工于筆約兼而有之梁簡文論文章之敇曰詩既若此)
(筆又如之又曰謝眺沈約之文任昉陸倕之筆任昉傳/又有沈詩任筆之語韓詩君詩多態度藹藹春空雲)
嘘物以氣可回燕谷之温(劉向别録方士傳言鄒衍在/燕燕有谷地美而寒不生五)
(榖鄒子居之吹律而温/氣至而糓生今名黍谷)贈人以言何啻楚珩之重(楚語/王孫)
(圉聘于晋定公饗之趙簡子鳴玉以相問于圉曰楚/之白珩猶在乎其為寳也㡬何矣注珩佩上之横者)遂
令載馳載驅之任猥及不狩不獵之夫某辱此簡書(並/見)
(前/)薾然疲役(莊子薾然疲役而不知其所歸可/不哀耶杜詩疲薾茍懷䇿詳見前)某水某
邱某樹願歸遂於釣遊(韓文楊矦始冠舉于其鄉今之/歸指其樹曰某樹吾先人之所)
(種也某水某邱吾童子時所釣遊也古之所/謂鄉先生没而可祭于社者其在斯人歟)我任我輦
我車希别謀於咨度(見/前)
　　回史秘校(公誨/)獻策
迷日五色智良愧於失人置水一盂恵足占於好我(詩/恵)
(而好我餘/並見前)屬辭為教陳誼益髙(見/前)恭惟某人直哉史魚
飄然司馬(司馬相如傳相如既奏大人賦天子/大説飄飄有凌雲氣㳺天地之間意)遐想六
王畢之作(摭言崔偃試進士東都吳武陵謂偃曰公方/為天子求竒才敢獻所益因出䄂中書偃讀)
(之乃杜牧阿房宫賦坐客皆驚武陵曰牧方試有司請/以第一人處之偃謝已得其人至第五偃未應間武陵)
(勃然曰不爾宜以賦見/還偃曰如教牧果異等)必無萬物茁之疑(筆談嘉祐中/士人劉㡬累)
(為國學第一人驟為險恠之語學者翕然效之遂成風/俗歐陽公深惡之㑹公主文决意痛懲有一舉人論曰)
(天地軋萬物茁聖人發公曰此劉㡬也戲續之曰秀才/刺試官刷盡以大朱筆横抹之自首至尾謂之紅勒帛)
(判大紕繆字榜/之既而果㡬也)大樂正詔王升之宜登春誦(禮記春誦/夏絃大師)
(詔之瞽宗注誦謂歌/樂也絃謂以絲播詩)諸弟子隨臣乆矣竟坐冬烘(叔孫/通傳)
(諸弟子儒生隨臣乆矣唐鄭薫侍郎主文舉人中有顔/標者薫誤謂是魯公之後時徐方未寜志在激勸忠烈)
(即以摽為狀元及謝恩日從容問及廟院摽曰摽寒進/也未嘗有廟院薫始大悟塞黙而已㝷為無名子所嘲)
(曰主司頭腦太冬烘/錯認顔摽作魯公)敢謂愛忘(吕氏春秋陳有醜人名/敦洽龎眉權顙廣眼垂)
(肩唇薄鼻昂皮膚皴黒陳侯悦之外使治國内使制身/後為楚兵所圍發言拙僻楚遂大怒促兵滅陳人有言)
(曰敦洽貌陋足以駭人語拙足以/䘮國陳矦可謂愛忘其醜者耳)不加督過(髙帝紀聞/將軍有意)
(督過之師古曰/督謂視責也)有來論事益見憂時言言非無益之談
鑿鑿皆可行之策(鑿即各切鮮明/貌詩白石鑿鑿)顧恨挈瓶之守(左傳/雖有)
(挈瓶之知/守不假器)不敢越畔而思(左傳子大叔問政於子産子/産曰政如農功日夜思之思)
(其始而成其終朝夕而行之行/無越思如農之有畔其過鮮矣)前茅中權今皆鄉人之
善者(見/前)積薪上寢自可纓冠而救之(賈誼傳夫抱火厝/之積薪之下而寝)
(其上火未及/燃因謂之安)幸疾其驅且忠以告(言所獻之策雖善不/能出位而行可告鄉)
(人之任前/茅中權者)某一麾乃出再鼔而衰(並見/前)磨牙殺人未見
早還家之非計(太白蜀道難磨才吮血殺人如/麻錦城雖云樂不如早還家)涕泣陳
策何待夜前席而後言(賈誼傳文帝思誼徴之問鬼神/之本誼具道所以然之故夜半)
(文帝前席數問以得失誼數上疏陳政事多所/欲匡建其大畧言可痛哭者一可涕泣者二)
　　回楊普州(伯雨/)袖詩啓(普州春秋戰國為巴蜀之/境秦為巴蜀二郡地今州)
　　(即漢之資中牛韠墊江後漢之徳揚四縣之境晋/因之梁置普慈郡於此後周武帝于郡立普州又)
　　(置多葉於此隋改多葉縣為普慈縣/煬帝罷屬資州唐置普州宋因之)
千古在前萬古後僕安知栗陸之書(六韜昔栢皇氏栗/陸氏驪連氏軒轅)
(氏赫胥氏尊盧氏祝融氏此古之王者未使民民化未/賞民民勸此古之善為政者也莊子昔容成氏大庭氏)
(栢皇氏中央氏栗陸氏驪連氏軒轅氏當是時也結䋲/而治之則至治也禪通紀史皇氏後有栢皇氏栢皇氏)
(後為中皇氏中皇氏後為大庭氏大庭氏後為栗陸氏/古以陸為睦栗睦敖昏勤民愎諫自用於是乎民始擕)
(東里子者賢臣也諫不行而醳/之栗陸氏殺之栗陸氏以亡)六字常語一字難公真
得栢梁之體(昌黎紀夢詩夜夢神官與我言羅縷道妙/角與根壯非少者吟七言六字常語一字)
(難漢武帝元封三年作栢梁臺詔羣臣二千石有能為/七言詩乃得上坐後宋武帝華林都亭曲水聨句梁武)
(帝清暑殿聫句梁元帝/晏清言殿皆效栢梁體)所慙佳句適重愧情恭惟某官
氣抗岷峨文濯江漢子雲河東之賦天自吹噓(杜詩揚/雄更有)
(河東賦唯待/吹噓送上天)伯起關西之聲家傳清白(楊震傳震字伯/起宏農華隂人)
(明經博覧無不窮䆒諸儒為之語曰闗西孔子楊伯起/為涿郡太守性公亷不受私謁子孫常蔬食歩行故舊)
(長者或欲令為開産業震不肯曰使後世/稱為清白吏子孫以此遺之不亦可乎)所居民富(循/吏)
(傳序所居民富所去見/思生有榮名死見奉祀)而畏人知(晋書良吏傳胡威字/伯武父質以忠清著)
(稱遷徐州刺史勤于政術風化大行後入朝武帝謂威/曰卿孰與父清對曰臣不如也臣父清恐人知臣清恐)
(人不知帝以威言/直而婉謙而順)行登鵷鷺之班安用蚍蜉之援(見/前)金
鑾論事之語何至我哉(六典大明宫有金鑾殿李白傳/天寳中賀知章言之召見金鑾)
(殿論當世事奏頌一篇/賜食親為調羮互見前)鈞天無人之悲今召君矣(東坡/詩鈞)
(天無人帝悲傷謳吟下招遣巫陽/汲黯傳君薄淮陽耶吾今召君矣)
　　回趙進士(大正/)
伏辱郇公之翰(見/前)知為韓國之家(葢趙韓/王之裔)社禝世臣自
合襲山河之爵(見/前)箕裘夙學亦應簉俊造之班(簉初救/切韻㑹)
(齊飛順疾也唐書簉羽鵷鷺禮記司徒論選士之秀者/而升之學曰俊士升於司徒者不征於鄉升于學者不)
(征于司徒曰造/士餘並見前)兹窺筆下之雲煙(杜詩揮毫落/紙如雲烟)可見胸
中之湖海願安承敎不成報章(並見/前)
　　回史僉判(文舒○謝饋送/)
辱講嵗饋見貺風宜(孔安國尚書序土/地所生風氣所宜)口腹之奉累人
難鯉盤之牢拒(後漢書太原閔仲叔者世稱節士客居/安邑老病家貧不能得肉日買猪肝一)
(片屠者或不肯與安邑令聞之敇使常給焉仲叔恠而/問之知乃歎曰閔仲叔豈以口腹累安邑耶遂去客沛)
(家語伯魚之生也魯昭公使人遺之鯉夫/子榮君之貺故因以名曰鯉而字伯魚)綵繡之光翻
座盍鯨錦之捲還(杜詩客從西北來遺我紬織成開緘/風濤湧中有掉尾鯨客云充君褥承)
(君終宴榮領客珍重意顧我非公卿留之懼/不祥施之混柴荆鯨錦巻還客始覺心和平)未寓投桃
報李之誠(詩投我以桃/報之以李)且舉受飱返璧之義(左傳晋公/子重耳及)
(曹僖負覊乃饋盤飱置/璧焉公子受飱返璧)願無再遣必就寸忱
　
　
　
　
　
　
　
　
　
　
　
　
　
　四六標準巻十二
欽定四庫全書
　四六標準巻十三　　　　　宋　李劉　撰
　及第
　　回王省元(冑/)謝取中(嘉泰元年起居舍人章良能/陳主司三弊其一曰假借春)
　　(秋太過諸處解榜多寘/首選觀此卷諸啟良然)
觀春秋之林潛心乆矣(司馬相如傳覽觀春秋之林如/淳曰春秋義理繁茂故比之扵)
(林藪也法言敢問潜心扵聖曰昔仲尼潜心扵文/王矣逹之顔淵亦潜心扵仲尼矣未逹一間耳)登文
章之籙為首褎然(栁文登文章之籙波及後代越不過/數十人耳董仲舒傳子大夫褎然為)
(舉首師古曰/褎然盛服貌)足愜公言何勤私謝恭惟某官深於蓄徳
(易君子以多識前/言徃行以蓄其徳)餘以績文(韓文種學績/文以蓄其有)束五傳而抱
遺經獨明大義(漢藝文志春秋分為五左氏傳三十巻/公羊傳十一巻榖梁傳十一巻鄒氏傳)
(十一巻夾氏傳十一巻韓詩春秋五傳東/髙閣獨抱遺經究終始鄒夾有錄無書)外四夷而内
中國洞䆒㣲言(何休春秋有三科九㫖内其國而外諸/夏内諸夏而外夷狄此三科九㫖也藝)
(文志仲尼沒而㣲言絶/七十子䘮而大義乖)果以海内寡二之才(吾邱夀王/傳天下少)
(雙海内/寡二)出當天下第一之選(賈誼傳河南守吳公治平/為天下第一公孫宏傳太)
(常奏宏居下天子擢之宏對/為第一翟酺傳酺對第一)義則竊取矣可逭有司之
不明(韓文諸生業患不能精無患有司之/不明行患不能成無患有司之不公)來不亦樂乎
更幸斯文之未䘮至如榮進之素定(見/前)何待抗聲而自
陳(國史范鎮舉進士禮部奏名第一故事殿庭唱過第/二人則禮部第一人必越次抗聲自陳因擢寘上第)
(鎮不肯自言至第七十九人乃出拜退就列無一言廷/中皆異之石林燕語故事南省奏名第一人殿試唱過)
(三名不及則必越衆抗聲自陳雖考校在下列必得升/等吳春卿歐陽公皆由此升第一甲獨范景仁避不肯)
(言等軰屢趣之皆不應至第七十九人方及/徐出拜命而退時服其靜退自此遂成故事)某偶綴蝨
官(杜牧孔子廟碑隂記仁義蝨官/也可以置之韓詩官無蝨其間)豫窺麟筆(吳融詩偶/特麟筆侍)
(金閨盧綸詩/麟筆刪金篆)求珠而徑寸先得自賀其遭(東方朔神異/經西北荒中)
(有二金闕髙百丈上有明月珠徑三寸光照千里史記/魏王謂齊威王曰寡人國雖小尚有徑寸之珠唐詩紀)
(事長慶中元微之劉夢得韋楚客同㑹樂天舍賦金陵/懐古劉引滿一盃飲已即成曰王濬樓船下益州金陵)
(王氣黯然收千尋鐡鏁沉江底一片降旗出石頭人世/幾回傷往事山形依舊枕寒流而今四海為家日故壘)
(蕭蕭蘆荻秋白公覽詩曰四人探驪龍子先獲珠所餘/麟爪何用耶於是罷唱栁文譬之求珠扵海而徑寸先)
(得則衆皆快然罷去/知奇寳之有所歸也)跂織而七襄不成未知所報(見/前)
　　回何釋褐(大圭○揚雄傳或解縛而相或釋褐而/傅世語鍾毓嘲周泰曰君釋褐登宰府)
　　(三十六日擁麾葢宋史選舉志每春季太學辟雍/生悉公試混取總五百七十四人以四十七人為)
　　(上等即推恩釋褐一百四十人為中等遇親策士/許入試一百八十七人為下等補内舍生朝野雜)
　　(記舊制太學上舍生積校已優而舍試又入優等/者就化原堂釋褐號釋褐狀元例補承事郎太學)
　　(正錄東萊吕氏曰自漢至唐進士登第者尚未釋/褐或是為人所論荐或再應皆中或藩方辟舉然)
　　(後始得釋褐至本朝始放進士及第即放釋褐宋/朝㑹要云太平興國二年賜新及第進士諸科吕)
　　(䝉正以下綠袍靴笏非常/例也御前釋褐葢自是始)
中的璇魁(賀若弼傳突朔入朝上賜之射一發中的上/曰非賀若弼無能當此于是命弼既射一發)
(而中杜詩破的由來事先鋒孰敢爭史記天官書玉衡/中屬杓魁為璇璣晉天文志魁一星曰天樞二曰璇三)
(曰璣四曰權五曰玉衡六曰開陽七/曰摇光一至四為魁五至七為杓)解韋璧省(禮記天/子辟雍)
(注辟雍圓如璧實以水白虎通天子立辟雍辟者象璧/圓法天桓譚新論王者作圓池如璧形實水其中以圜)
(壅之名曰辟雍/璧省猶言學省)十九年無全牛之刃頓見異材(莊子三/年之後)
(未嘗見全牛也又十九/年而刀刅若新發于硎)九萬里運化鵬之程實開逺業
(莊子化而為鳥其名曰鵬/摶扶摇而上者九萬里)恭惟某官學有源委(學記三/王之祭)
(川也皆先河而後海或源也或委也/此之謂務本源泉所出委泉所聚)行無瑕玼(玼音慈/亦作疵)
(黄憲傳去玼吝左傳予取予求不爾/瑕疵韓詩佳句喧衆口考官敢瑕疵)曲禮三千富春誦
夏絃之學(禮記春誦夏絃太師詔之瞽宗/注誦謂歌樂也絃謂以絲播詩)圜門億萬髙
月書季攷之功(後儒林傳縉紳冠帶之人圜橋門而觀/聽者葢億萬計宋史選舉志始入學驗)
(所𨽻州公據試補外舍齋長諭月書其行藝于籍行謂/率教不戾規矩藝謂治經程文季終考于學諭次學錄)
(次正次博士後考于長貳嵗終㑹其髙/下書于籍以俟覆試參驗而序進之)果收傑出之科
(徐穉傳角立傑/出宜當為先)亟被非常之渥榮進素定無負明天子
之殊知(見/前)要路在前自有鄉先生之近比(韓文古之所/謂鄉先生沒)
(而可祭于社者其/在斯人歟餘見前)某濫叨倚席(後儒林傳博士倚席不/講朋徒相視怠散樊凖)
(傳博士倚席不講/儒者競論浮麗)例沐投瓊夀知武故厚之敢為䛕語
(何武傳初武為郡吏時事太守何夀/夀知武有宰相器以其同姓故厚之)堅於愈同業也敬
誦祝規(昌黎送何堅序何與韓同姓為近堅以進士舉/于吾為同業送石處士序敢不敬蚤夜以求從)
(祝規此啟葢代月湖/故用何武何堅事)
　　回郭正奏(應/)王正奏(已之○宋史選舉志髙宗建/炎初親䇿士於集英殿賜正)
　　(奏名李易以下四百五十一人進士及第特奏名/第一人附第二甲賜進士及第紹興二十一年御)
　　(試得正奏名四百人特奏名五百/三十一人中興以來得人始盛)
策名外省(宋史選舉志髙宗建炎初駐蹕揚州時方用/武念士人不能至行在詔諸道提刑轉運司)
(選官即置司州軍引試使副或判官一人董之河東路/附京西轉運司國子監開封府人就試於留守司命御)
(史一人董之國子監/人願就本路試者聽)趣對中宸(張衡賦消氛埃于中宸/賈逹曰宸室之奥者後)
(人指帝/居曰宸)五卯風塵率聚五星於十月(真誥五卯之日謂/乙丁己辛癸髙帝)
(紀元年冬十月五星聚東井天文志此髙帝受命之符/魏髙允傳允謂崔浩曰按星傳金水二星常附日而行)
(冬十月日旦在箕尾昏没于申南而東井方出于寅北/二星何因背日而行浩曰果如君言以前三月聚東井)
(非十月也東井/為蜀分野故云)六丁雷電迄摶六翮於九霄(韓詩仙官/勅六丁雷)
(電下取將注道書陽官六甲隂官六丁六丁者六甲中/丁神也後漢書梁節王傳能使六丁注六丁謂六甲中)
(丁神也若甲子旬中則丁卯為神甲寅旬中則丁巳為/神之類也老君六甲圖云丁卯神司馬卿丁丑神趙子)
(壬丁亥神張文通丁酉神臧文公丁未神石叔通丁巳/神崔明卿淮南子若虎豹之有牙爪飛鳥之有六翮韓)
(詩外傳鴻鵠一舉千里所恃者六翮爾/曽子固詩鴻鵠舉千里鸞鳯翔九霄)得賢之稱通國
以懌恭惟某人箕裘家學圭璧鄉評讀百篇科斗之文
夙研奥義(孔安國尚書序先君孔子討論墳典斷自唐/虞以下迄于周舉其宏綱撮其機要典謨訓)
(誥誓命之文凡百篇及秦始皇焚書坑儒我先人用藏/其書扵家屋壁至魯共王好治宫室壊孔子舊宅以廣)
(其居得先人所藏虞夏/商周之書皆科斗文字)及重闈慈烏之哺遂擢巍科(春/秋)
(元命苞飛翔羽翮為陽陽飛仁/故烏反哺杜詩林烏反哺聲)某人夙堅雅操獨抱遺
經(韓詩獨抱遺/經究終始)瀘水七擒轉蓬不嫌於地逺(瀘水在瀘/州一名復)
(江源自岷山漢晉春秋諸葛武侯在南中所在戰捷聞/孟獲為夷漢所服募生致之既得縱使更戰七縱七擒)
(杜詩有喜留攀桂無勞問轉蓬又生涯獨轉蓬山谷詩/一身轉孤蓬又年光如轉蓬說文蓬蒿也陸佃云草之)
(不理者葉散生遇風輙㧞而旋古者觀轉/蓬為輪東觀漢紀栗駭蓬轉因遇際㑹)沅江九肋擢
桂遂破於天荒(摭言盧肇赴舉至京師先逹或問所從/來曰某袁民也或曰袁州出舉人耶答)
(曰袁州出舉人亦猶沅江出鼈甲九肋者希㑹昌三年/肇狀元及第杜詩禮闈曽擢桂孟浩然詩桂枝如已擢)
(早逐鴈南歸楊誠齋詩惟君有子又擢桂北夢𤨏言荆/州衣冠藪澤毎嵗解送舉人多不成名號曰天荒解劉)
(蛻舍人以荆解及第號為破天荒摭言時崔魏公作鎮/以破天荒錢七十萬資蛻蛻謝書畧曰五十年來自是)
(人廢一千里外豈曰天荒東坡詩滄/海何曽斷地脉白袍端合破天荒)諒加強學待問之
功(法言君子强學而力行學記善待問者如撞鍾叩之/以小者則小鳴叩之以大者則大鳴儒行夙夜强學)
(以待/問)式究正主庇民之藴(禮記下之事上也雖有庇民/之大徳不敢有君民之心舊)
(唐書太宗紀贊以房杜之智不踰乎丘軻遂能尊主庇/民者遭時也東坡詩尊主庇民君有道樂天知命我無)
(憂/)某誤蒙渙號濫主坤文(蜀為坤維言主其/文衡渙坤卦名)潁人稱之
曰門生既聞耳矣(東坡祭歐陽文忠公夫人文蒼顔白/髪復見潁人潁人思公曰此門生雖)
(無以報不辱其門漢書食貨志嵗惡不入請/賣爵子既聞耳矣如淳曰聞于天子之耳)仲舒褎然
為舉首尚拭目焉(見/前)占謝惟勤(何劭傳諸方貢獻帝輒/賜之而觀其占謝焉謝)
(顥傳詣齊髙帝自占謝言辭清/麗客儀端雅左右為之傾目)敷陳罔既
　　回嘉定王正奏(庚仲○嘉/定別見)
奏賦蜀都(司馬相如傳相/如既奏大人賦)登名漢殿西望太白固疑有
沉㝠之珍(李詩西當太白有鳥道東坡詩西朢/太白横岷峨法言蜀莊沉㝠詳見前)東越玉
津乃今得暐曄之秀(玉津縣在今嘉定州西北三十里/隋大業間置以江有璧玉故名屬)
(嘉州宋初省入􁙿為縣玉津在眉州城東四里陸務觀/詩玻瓈江上送殘春疊鼓催帆過玉津左思蜀都賦西)
(踰金湜東越玉津蔚若相如皭如君平/王襃暐曄而秀發揚雄含章而挺生)公言甚惬私謝
何厪(厪渠斤切說文勞也通作勤揚/雄賦其厪至矣師古曰古勤字)恭惟某人岷峨之
英江漢以濯學皆齊魯箕裘殆張叔之家(文翁傳選郡/縣小吏開敏)
(有材者張叔等十餘人親自飭厲遣詣京師受業博士/數嵗蜀生皆成就還歸文翁以為右職又脩起學宫於)
(成都市中招下縣子弟以為學官弟子/繇是大化蜀地學於京師者比齊魯焉)文麗卿雲鼓吹
有平子之作(廣絶交論卿雲黼黻河漢後漢書張衡字/平子南陽西鄂人少善屬文擬班固兩都)
(作二京賦精思傅㑹十年乃成世說左思作三/都賦十年乃成孫興公云三都二京五經鼔吹)嘉魚固
出於丙穴(蜀都賦嘉魚出扵丙穴良木撰於褎谷水經/注裦水東南得丙水泉上承丙穴穴出嘉魚)
(常以三月出十月入地穴口廣五六尺去平地七八尺/泉懸注魚自穴下透入水穴口向丙故曰丙穴下注褎)
(水又栢枝山下有丙穴穴方數丈中嘉魚常以春末㳺/渚冬初入穴抑褎漢丙穴之類也任豫益州記嘉魚生)
(丙穴蜀人謂之拙魚從石孔隨泉出大者五六尺一統/志雅州城南有丙穴產嘉魚味醎而美杜詩魚知丙穴)
(由來美宋陸佃埤雅曰嘉魚鯉質鱘鱗肌肉甚美食乳/泉出扵丙穴先儒言丙穴在漢中沔南縣北穴口向丙)
(故曰丙穴舊言尾象篆文丙字故曰丙穴葢爾雅魚枕/謂之丁魚腸謂之乙魚尾謂之丙則魚尾象丙豈特嘉)
(魚而/已)顧兎迄變於卯年(天問夜光何徳死而又育厥利/維何顧兔在腹桞詩毫末應傳)
(顧兔靈王充論衡卯兔也酉陽雜爼石旻有奇術隨錢/徽尚書至湖州嘗求兔湯餅曰可留兔皮聊志一事詰)
(之曰欲與諸君/共記卯年也)鼓三級以先登(山谷詩三級定知魚尾/進一鳴已作鴈行連左)
(傳潁考叔取鄭伯之旗蝥弧以先登/孟浩然詩髙帝徵學問虛薄濫先登)及雙親之未老(古/詩)
(一舉成名日/雙親未老時)龍墀之對三千字更幸勉之(見/前)犍為之磬
十六枚自此升矣(漢書禮樂志犍為郡於水濵得古磬/十六枚議者以為譱祥犍為縣在今)
(嘉定州東坡荅范端明啟得商頌十二篇于周太師雖/賢者之事也獲古磬十六枚于犍為郡豈偶然而已哉)
(楊震傳先生/自此升矣)某㡬迷五色(東坡詩過目/還迷日五色)幸放一頭(東坡/詩尚)
(欲放子出一頭自注云嘉祐初軾與子由寓興國浴堂/美叔忽見訪云從歐陽公㳺乆矣公令我來與子定交)
(謂子必名世老夫須放他出一頭地歐陽公與梅聖俞/書云讀蘇軾書不覺汗出快哉快哉老夫當避此人放)
(出一頭/地也)吟饕蝨濕薪之詩何幸快風塵之洗(山谷禮部/貢院詩儀)
(鸞供帳饕蝨行翰林濕薪爆竹聲風簾官燭淚從横木/穿石槃未遽透坐窓不遨令人瘦貧馬百藖逄一豆眼)
(明見此玉花􁇰徑思著鞭隨詩翁城西野桃㝷小紅又/題伯時頓塵馬詩忽㸔髙馬頓風塵亦思歸家洗袍袴)
傳走馬㸔花之句願亟承天地之寛(孟郊詩春風得意/馬蹄疾一日㸔遍)
(長安花又出門即/有礙誰云天地寛)
　　回辛正奏(守謙/)張正奏(東寅/)
摛藻奏名(文選飛辯摛藻華繁玉振又/幽思絢道徳摛藻掞天庭)集英趣對(宋集/英殿)
(舊曰元徳亦曰廣政開寳二年改大明淳化元年改含/光祥符八年改㑹慶明道元年改元和㝷改今名春秋)
(誕聖節錫宴此殿熈寕以後親䇿進士于此/殿熈寕三年三月八日上御集英殿試進士)毛穎封於
卯地開蟾蜍八月之祥(韓文毛穎傳毛穎者中山人也/其先明眎佐禹治東方土飬萬)
(物有功因封於卯地死為十二神明眎八世孫䨲世傳/當殷時居中山得神仙之術能匿光使物竊姮娥騎蟾)
(蜍入月其後代遂隠不仕云五經通義月中有兔與蟾/蜍何兔隂也蟾蜍陽也而與兔並明隂係陽也淮南子)
(日中有踆烏月有蟾蜍又羿請不死之藥于西王母姮/娥竊之奔月宫姮娥羿妻也服藥得仙奔入月中兔月)
(精張衡靈憲姮娥/奔月是為蟾蜍)雲夢吞於子虛展駟馬題橋之志(子/虚)
(賦吞若雲夢者八九扵胸中曽不蔕芥華陽國志司馬/相如初入長安題市門曰不乗赤馬駟車不過汝下也)
(其郫西上有永平橋于是江衆/多作橋故蜀立里多以橋為名)恭惟某人玉津毓秀(見/上)
(條/)磬水蜚聲(漢水在犍為縣東北一百八十里漢成帝/時得古磬十六枚于水濵故亦名寳磬川)
○(辛/云)周太史之雲仍宜箴王闕(左傳昔辛甲之為周太/史也命百官官箴玉闕)
(辛甲周武王太史使百官各以所居官事為箴以箴/王之闕失爾雅晜孫之子為仍孫仍孫之子為雲孫)魏
佐治之風烈盍引帝裾(魏志辛毘字佐治文帝時為治/中帝欲徙冀州十萬户實河南)
(毘諫帝不答起入内毘随引其裾帝奮衣不還良/乆出曰佐治卿持我何太急耶杜詩牽裾驚魏帝)○(張/云)
遥遥張叔之家學固同扵齊魯(見上/條)巖巖孟陽之裔銘
逺綴扵岷嶓(張載傳載字孟陽安平人父收蜀郡太守/載博學有文章至蜀省父道經劔閣以蜀)
(人恃險好亂因著銘以作戒其畧云巖巖/梁山積石峩峩逺屬荆衡近綴岷嶓云云)遂掃三峽千
人之軍(杜詩詞源倒流三峡/水筆陣獨掃千人軍)上輔五星日月之聚(見前/條)
九萬里風斯下已開鵬海之程三千字日未斜無負龍
墀之問(並見/前)某朅來石郭(朅邱傑切韻㑹發語辭吕氏/春秋膠鬲見武王于鮪水曰)
(西伯朅來無欺我也武王曰不子欺將伐殷也膠鬲曰/朅至武王曰將以甲子日至注朅何也然則朅之為言)
(盍也非是發語之辭互見前/蜀都賦金城石郭兼市中區)獲讀阿房説古戰塲未免
眼迷扵五色(並見/前)吟髙軒過尚㡬手抉扵天章(摭言李/賀年七)
(嵗以長短歌名動京師時韓愈與皇甫湜覽賀所業奇/之而未知其人因相謂曰若是古人吾曹不知若是今)
(人豈有不知之理㑹有以其父瑨肅行止言者二公因/連騎造門請其子既而總角荷衣而出二公不信因靣)
(試一篇賀欣然操觚染翰旁若無人目曰髙軒過二公/大驚遂以所乗馬命聫鑣而還所居幾几利切通作覬)
(希朢也左傳庸可幾乎郊杞志㡬/遇其真東坡詩手抉雲漢分天章)
　　回類元唐正奏(應龍/)
學者發凡言例多違舊章(杜氏左傳序其發凡以言例/皆經國之常制周公之垂法)
(史書之舊章仲尼從而修之以成一經之通體又周徳/既衰官失其守上之人不能使春秋昭明赴告䇿書諸)
(所記注多/違舊章)大夫精心致思褎為舉首(董仲舒傳今子大/夫褎然為舉首朕)
(甚嘉之子大夫其精心/致思朕垂聽而問焉)幸公言之惟允何私謝之敢當
恭惟某人大江炳靈(蜀都賦江漢炳/靈世載其英)通泉濆薄(通泉縣/𨽻潼川)
(府楊天恵通泉縣連鼇閣記梓扵西南為大都通泉為/梓名邑唐詩紀事郭元振神龍間尉通泉任侠使氣不)
(事小節武后召欲詰問既與語奇之索所為文章上寳/劔篇后覽之嘉歎杜子美過代公宅詩豪傑初未遇其)
(跡或脫畧代公尉通泉放意何自若及夫登衮冕直氣/森濆薄濆薄水相激盪也左思吳都賦濆薄沸騰郭璞)
(江賦濆/薄相陶)能賦如勒夙擅詞章(史記屈原傳屈原既死之/後楚有宋玉唐勒景差之)
(徒皆好詞而/以賦見稱)學易扵都更深經術(前漢律厯志武帝造/太初厯迺選治厯鄧)
(平及長樂司馬可酒泉候宜君侍郎尊及與民間治厯/者凡二十餘人方士唐都巴郡落下閎與焉史記太史)
(公自叙太史公學天官扵唐都受易于楊何習道論於/黄子師古曰唐都即律厯志所云方士唐都者今云學)
(易扵都/未詳)䆒遺經扵獨抱(見/前)㑹大義扵創通(杜氏左傳序/劉子駿創通)
(大義䟽云初左氏傳多古字古言學者傳訓詁而已及/歆治左氏引傳文以解經經傳相發明由是章句義理)
(備焉是其創/通大義也)文成數萬指數千首先鳴於鷄口(太史公/自序春)
(秋文成數萬其指數千萬物之散聚皆在春秋張晏曰/春秋萬八千字當言减而云成字誤也眉山李氏古經)
(後序云今細數之更缺一千四百二十八字數最易見/尚爾錯誤况聖人筆削之㫖乎左傳州綽曰平隂之役)
(先二子鳴蘇秦傳寕為/鷄口無為牛後詳見前)臣書第一無第二今徑躡於龍
頭(南史王僧䖍傳髙帝素善書篤好不已與僧䖍賭書/畢謂曰誰為第一對曰臣書第一陛下亦第一帝笑)
(曰卿可謂善自為謀或云帝問我書何如卿答曰臣正/書第一草書第二陛下草書第二而正書第三臣無第)
(三陛下無第一帝大笑曰卿善/為辭然天下有道丘不與易也)惟功名留乆逺之看(蔡/君)
(謨詩世間萬事俱塵土留/取功名乆逺看詳別見)即温飽非平生之志(東軒筆/錄王沂)
(公青州發解南省廷試皆為首冠中山劉子儀為翰林/學士戲語之曰狀元試三塲一生喫着不盡公正色答)
(曰曽平生之/志不在温飽)察牛堪之意既不違俗而取名(韓文送牛/堪序吾未)
(聞有登第於有司而進謝扵其門者無乃人事之未思/或者不能舉其禮乎若牛堪者思慮足以及之材質足)
(以行之而又不聞其往者其將何以哉違/衆而求識立奇而取名非堪心之所存也)知顧郎之恩
更期蓄力而秉志(柳文與顧十郎書凡號門生而不知/恩之所自者非人也知恩則烏乎辨)
(大抵當隆赫柄用而蜂附蟻合一旦勢異則電滅颷逝/不復為門下用矣然則當其時而確固自守蓄力秉志)
(不為嚮者之態則于/勢之異也固有朢焉)某初㣲風鑒(袁宏傳風鑒散朗或/搜或引王導傳少有)
(風鑒識量清逺陸機傳/贊風鑒澄爽神情俊邁)濫佐星堂(梅聖俞詩五星/明處夜堂深)青袍
白紵之糊名已多迷於方叔(東坡送李方叔下第詩平/生漫說古戰塲過眼終迷)
(日五色青袍白紵五千人知子無怨亦無徳唐武后以/吏部選人多不實乃令試日自糊其名暗考以定等第)
(張說永昌中武后策賢良方正詔吏部尚書/李景諶糊名校覆說所對第一后署乙等)紫磨真金
之定價願無負於長公(林邑記上金為紫磨金/又曰揚邁金詳見前)
　　回郭正奏(佺○詳啟意郭葢昔遺而/今取者故起聫項聫云云)
闕郭公之疑昔常恐春秋之罪我(公羊傳莊公二十四/年赤歸于曹郭公傳)
(赤者何曹無赤者葢郭公也郭公者何失地之君也杜/氏曰郭公無傳葢經闕誤也鄭樵曰春秋疑則闕之如)
(郭公之闕其人之類一說春秋書夏五郭公人皆以為/闕文夏五固無可疑至郭公胡氏以為郭亡葢因齊威)
(有郭何故亡之問父老有善善惡惡之對然以公為亡/疑其未然按春秋書有蜮有蜚謂昔無而今有至螽之)
(一字凡六書而無他說以此為例恐郭公亦是一物書/之以記異耳本草江東呼布榖為郭公豈此物耶愚謂)
(信如此說則所為赤歸于曹又/將何如解耶當從闕文為是)道齊威之事今始論秀
造而告王愧予五色之眼迷(並見/前)遲公十年之身到(宋/張)
(唐卿進士第一人登科期集扵興國寺題詩句扵壁曰/一舉首登龍虎榜十年身到鳳凰池有人續云君㸔姚)
(曄并梁固不得朝官未/可知後果終于京官)恭惟某人岷峨世載(蜀都賦世/載其英)
江漢淵回(陸機漢髙祖功臣贊/大畧淵回元功響效)墊林宗之巾夫子歩亦
夫子(後漢書郭泰字林宗太原介休人與李膺相友善/名震京師嘗于陳梁間行遇雨巾一角墊時人乃)
(故折巾一角以為林宗巾其見慕皆如此林宗別傳林/宗遇雨故其巾一角霑而墊二國名士著巾皆折其角)
(云此林宗巾其見儀則如此莊/子夫子步亦步夫子趍亦趍)老汾陽之考中書乃不
中書(新唐書郭子儀傳以身為天下安危者二十年校/中書令考二十四毛穎傳上嘻笑曰中書君老而)
(秃不任吾用吾嘗謂/中書君今不中書耶)信大器之晚成(老子大方無隅大/器晚成大音希聲)
(大象/無形)嫌修門之徑入(宋玉招魂魂兮来歸入修門些韓/文復志賦君之門不可徑而入兮)
(遂從試/于有司)秋風退鷁坐觀巴火之九鑽(左傳六鷁退飛過/宋都風也注鷁水)
(鳥髙飛遇風而退正義曰鳥飛不能自退傳言風也是/鳥髙飛遇風而退却也杜詩九鑽巴噀火神仙傳欒巴)
(為尚書正旦㑹得酒西南潄/云成都市失火潄酒作雨)春浪化龍始透禹門之三
級(林登博物志龍門之下毎嵗季春有黄鯉二魚自海/及諸川爭來赴之一嵗中登龍門者不過七十一初)
(登龍門即有風雨随之天人/自後燒其尾乃化為龍矣)願培鵬背(莊子風之積也/不厚則其負大)
(翼也無力故九萬里則風斯在下矣而後乃今培/風背負青天而莫之天閼者而後乃今將圖南)徑跨
鼇頭(國老閑談宋景文公祈守益州乆次不見用以翰/林學士承㫖召寄梁丞相詩云粉署重來憶舊逰)
(蟠桃開盡海山秋定知不是/神仙骨上到鼇峯最上頭)某濫佐星堂安知風鍳(並/見)
(前/)束之髙閣知無用公榖左氏之文(韓詩春秋五傳束/髙閣晉杜乂殷洪)
(並才名冠世庾翼弗之/重曰此軰宜束之髙閣)造在大庭尚聳聽晁董公孫之
䇿(武帝紀詔諸賢良明于古今王事之體受策/發問咸以書對於是董仲舒公孫宏等出焉)
　　回曹正奏
策名上第趣對中宸司徒論秀而升諸㡬迷五色公等
何見之晚也亟放一頭(並見/前)幸愜公言何勤私謝恭惟
某人振鐸昭穆(左傳曹叔振鐸文之昭也/又郜雍曹滕文之昭也)子建波瀾(杜/詩)
(文章曹植/波瀾濶)列仙甚臞聞素甘於蓼藿(司馬相如傳列仙/之儒居山澤間形)
(容甚􁁺蓼朗鳥切說文辛菜薔􁎛也于調和有用禮記/秋用蓼詩予又集于蓼注辛苦之菜故以為多難之喻)
(藿忽郭切爾雅注今鹿豆也本草云味苦葉似豌豆人/取以為菜離騷云蓼蟲不能從乎葵藿則葵藿甘而蓼)
(苦故/也)良工獨苦善致飬於棘薪(杜詩更覺良工心獨苦/詩凱風自南吹彼棘薪)
(母氏聖善我無令人注南風謂之凱風樂夏之長飬棘/難長飬者風吹難飬之棘以成就猶母長飬七子以成)
(人此/㫁章)兹遂一鳴以驚人(史記此鳥不鳴/則已一鳴驚人)式副三遷之教
子(列女傳孟軻母其舍近墓孟子少嬉㳺于墓間為其/事母曰此非所以處吾子也乃去舍市傍其嬉戲乃)
(賈人衒賣之事又曰此非所以處吾子也復徙學宫之/傍其嬉戲乃設爼豆楫遜進退母曰此真可以處吾子)
(遂居焉晉左九嬪孟軻母贊曰鄒母/善導三徙成教鄰止庠序爼豆是效)曹交假館所謂求
之有餘師仲舒造庭佇見褎然為舉首(並見/前)某朅來玉
壘(玉壘山在今灌縣西北二十九里湔水所出左思蜀/都賦包玉壘以為宇郭璞江賦玉壘作東別之標杜)
(詩玉壘浮/雲變古今)得讀阿房青衫當綵衣至羡封人之有母(左/傳)
(穎考叔為穎谷封人有獻于公公賜之食食舍肉公問/之對曰小人有母皆嘗小人之食未嘗君之羮請以遺)
(之公曰爾有母/遺繄我獨無)丹墀攄素藴更觀讜論之告君
　　回曹正奏
三年滿戍鷁回首以東歸(左傳正義廣志云鷁古退/飛者今以其首為舩頭)再
　作州蟇朶頥而四顧(蟇頥山在眉州城東七里自象/耳山連峯壁立西瞰玻璃江五)
(十餘里至此磅礴蹲踞形類蟇頥故/名易觀我朶頥詩乃眷西顧互見前)有勤賀語祗發愧
情恭惟某人春藻吐葩(曹植文章序質素也如秋蓬摛/藻也如春葩韓詩天葩吐奇芬)
秋竿秉節(白樂天詩無波古/井水有節秋竹竿)一第溷子聊賞戀闕之丹
心(唐書元結舉進士禮部侍郎楊浚見其文歎曰一第/慁子耳有司得子是賴韓詩潮陽南去倍長沙戀闕)
(那堪又/憶家)三釡及親足慰在堂之白髪(莊子曽子曰吾及/親仕三釜而心樂)
猥承妙製見遺陳人某藏弆為榮(並見/前)已知所賀(左傳/不知)
(所/賀)踟蹰五馬良愧出谷以遷喬(見/前)縹緲孤鴻但願送江
而入海(東坡卜筭子缺月掛踈桐漏斷人初靜時見幽/人獨往來縹緲孤鴻影逰金山寺詩我家江水)
(初發源宦游/直送江入海)
　　回王正奏(正寅/)
一第直慁子耳安用謝為(見/前)㡬日來見我乎更勤言贈
為之三復(南史何遜傳沈約嘗謂遜曰吾每讀卿詩/一日三復猶不能已其為名流所稱如此)佩
此一謙恭惟某人世載其英(見/前)學優則仕紫電將軍之
庫尚有典刑(三國典畧蕭淵明與王僧辨書云霜戈電/㦸無非武庫之兵龍甲犀渠皆是雲臺之)
(仗王勃滕王閣序紫電清霜王將軍之武庫楊升菴秇/林伐山云王勃滕王閣序正用三國典畧事以十四嵗)
(之童子胸中萬巻豈非間世奇才近時胡元瑞筆叢譏/之曰勃文之工不在此事正緣四字稍僻楊偶得之便)
(自手舞足蹈耳今按四字皆指劒言崔豹古今注吳大/帝有寳劔六一曰白虹二曰紫電三曰辟邪四曰流星)
(五曰青㝠六曰百里唐中宗授張錫尚書制白虹良寳/紫電奇鋒陶宏景刀劔錄梁武帝普通中命宏景造神)
(劔十三口一曰凝霜淮南子寳劔之色如秋霜魏文帝/歌辭歐氏寳劔何為低昻白如積雪利若秋霜吳筠寳)
(劔詩鍔邊霜凛凛匣上/風凄凄四字似亦非僻)紅帶宣義之家豈其苖裔(東坡/詩集)
(慶源宣義王丈人以累舉得官為洪雅主簿雅州户掾/遇吏如家人人安樂之既謝事居眉之青神瑞草橋放)
(懐自得有書來求紅帶既以遺之且作詩為戲黄魯直/學士秦少游賢良各賦一兮為老人光蕐楚辭帝髙陽)
(之苖裔兮史記項羽本紀舜目葢重瞳子又聞項羽亦/重瞳子豈其苖裔耶霍光傳贊昔霍叔封于晉晉即河)
(東光豈其/苖裔乎)一奏河東之賦(揚雄傳雄以為臨川羡魚不/如歸而結網還上河東賦以)
(勸/)載空冀北之羣(見/前)某偶佐文衡(栁文觀文章宜若縣/衡然増之銖兩則俯)
(反是則仰無可私者裴/皞詩宦塗最重是文衡)獲觀筆陣(杜詩筆陣獨掃千人/軍東坡啟射䇿玉堂)
(方觀筆陣校書/天祿遂秀儒林)於我無怨亦無徳但吟坡老之詩(東坡/詩青)
(袍白紵五千人知/子無怨亦無徳)有司以公不以情愧乏昌黎之序(韓/文)
(送牛堪序豈有司之待之也以公不/以情舉者之朢於有司也亦將然乎)
　　回張正奏(申之/)
策名外省趣對中宸知我者春秋罪我者春秋幸已酬
俯拾之芥(並見/前)先進於禮樂後進於禮樂安知非居上
之薪(汲黯傳陛下用人如/積薪後來者居上)恭惟某人家傳一編(張良傳/出一編)
(書曰讀是則為王者師東/坡詩圯上從來一編足)胸藏三篋(張安世傳上行幸/河東嘗亡書三篋)
(詔問莫能知惟安世讀之具知其事後購求得/書以相校無所遺失上奇其才擢為尚書令)遺經獨
抱精扵措游夏之辭(史記孔子世家孔子在位聽訟文/辭有可與人共者弗獨有也至於)
(為春秋筆則筆削則削子夏之徒不能贊一辭典論昔/尼父之文辭與人通流至扵制春秋㳺夏之徒不能措)
(一字餘/見前)大義創通較若道威文之事(史記曹相國世家顜/若畫一注顜音較言)
(法明直若畫/一也餘見前)迄膺衆選進以言揚(文王世子或以徳進/或以事舉或以言揚)
某偶綴文闈獲觀筆陣(見/前)辨棟梁扵七年之後幸免遺
材(淮南子藜藿之生懦懦然日加數寸不可以為櫨棟/楩梓豫章之生也七年而後知故可以為棺舟嵇康)
(飬生論夫至物㣲妙可以理知難以目識譬猶豫章生/七年然後可覺耳廣志云豫章生七年外使辨注凡木)
(似豫章故待/七年當分别)器根柢扵萬乗之前更觀㧞萃(鄒陽傳蟠/木根柢輪)
(困離奇而為萬乗器者/以左右先為之容也)
　　回特奏名李學正(鳴鳳○宋制特奏名第一等二/名附前五甲餘並登仕郎第二)
　　(等京府助教第三等上州文學第四等下州文學/並候郊恩出官第五等諸州助教聞見錄至和間)
　　(富公當國立一舉三十年推恩之法葢公與河南/進士段希元魏升平同塲屋相善公作相不欲私)
　　(之故為天下之制燕翼貽謀錄開寳三年三月詔/曰貢士司馬甫等一百六人困頓風塵潦倒塲屋)
　　(非有特㤙終成遐棄宜各賜本科出身此特奏名/之所由始也自是士之潦倒不第者皆覬覦一官)
　　(老死不止至景徳三年因賜李迪等進士賜特奏/名五舉以上本科六十四人三傳十八人同學䆒)
　　(二十三人三禮四十三人年老授將作監主簿二/十一人此特奏名之所由立也至景祐元年正月)
　　(詔進士諸科十取其二進士三經殿試則又以人/多而裁抑之也况進士入官十倍舊數多至二十)
　　(倍而特奏之多自是亦如之英雄豪傑皆汩没消/磨其中而不自覺故亂不起于中國而起于外裔)
　　(豈非御天下之要術歟宋史選舉志元祐初知貢/舉蘇軾孔文仲言特奏名約已及四百五十人又)
　　(許例外逓減一舉則當復増數百此曹垂老無他/朢布在州縣惟務黷貨以為歸計前後恩科命官)
　　(㡬千人矣何有一人能自奮厲有聞于時以此知/其無益有損宋趙彦衛雲麓漫抄云國朝進士累)
　　(科不第者限年許赴特奏名號為恩科即漢下第/者聽為太子舍人唐制補官為大理評事著作佐)
　　(郎郎中之類當時以為官稱不/理事不然郎中舍人何其冗也)
射策登名拜恩諾仕公等何見晚也而迷其邦(見/前)論定
然後官之其有所試(禮記論定然後官/之論官然後爵之)恭惟某人負材
瓌特(瓌或作瑰說文玫瑰徐曰火齊珠/赤色挺立曰特儒行特立獨行)蓄學奫深(吳都/賦泓)
(澄奫潫奫/回復之貌)太白有文章之光宜早登扵唐殿(韓詩李杜/文章在光)
(熖萬丈長李白傳天寳中賀知/章言之召見金鑾殿詳見前)仲元豈華藻之力顧乆
滯於蜀都(法言或問子蜀人也請人曰有李仲元者人/也如是奚名之不彰也曰無仲尼則西山之)
(餓夫與東國之絀臣惡乎聞曰王陽貢禹/遇仲尼乎曰明星皓皓蕐藻之力也歟)有來桑榆之
收不孤芹藻之采(見/前)富貴必從勤苦得少酬鐵硯之勞
(杜詩富貴必從勤苦得男兒須讀五車書五代史桑維/翰傳初舉進士有司惡其姓以為桑䘮同音人有勸其)
(不必舉進士可以從他求仕者維翰慨然乃著日出扶/桑賦以見志又鑄鉄硯以示人曰硯弊則改而他仕卒)
(以進士/及第)功名亦在老大時行對蒲輪之召(杜詩男兒功/名遂亦在老)
(大/時)某未皇走慶猥沐貽箋春草隨袍等是天公之雨露
(庾信哀江南賦青袍如草白馬如練杜詩/汀草亂青袍又水花笑白首春草隨青袍)秋竿有節相
期嵗晩之氷霜(白樂天詩無波古/井水有節秋竹竿)
　　回王特奏(相悟/)
顯膺恩紀(蜀志先主至京見權綢繆恩紀二主妃子傳/人倫之始恩紀之隆莫始扵此矣晉書陳敏)
(傳公胄早交恩紀特隆刁協傳素無恩紀募從者皆委/之南史蒯恩傳甚有恩紀陳書江總傳夙荷昭晉恩紀)
(契濶姚察傳東朝攀附恩紀繆加孔融傳文舉既非舊/好鴻豫亦無恩紀江淹雜體詩儲后降嘉命恩紀被微)
(身/)榮簉儒科(簉初救切齊/飛順疾也)東隅而收桑榆雖負心期之
壯(南齊書豫章王傳居今之地非心期所及南史向栁/字元季立身方雅與顔峻友善及峻貴桞猶以素情)
(自許不推先之范璩戒栁曰名位不同禮有異數卿何/得作曩時意耶桞曰我與士遜心期乆矣豈可一旦以)
(勢利處之任昉詩中道遇心期栁詩誰為後來者當與/此心期王荆公詩心期自與衆人殊山谷詩少日心期)
(轉謬悠又心期曉月秋霜又心期誠不淺陳後山/詩得失妍蚩只自如畧容千載有心期餘見前)北山
之有杻楰足為眉夀之光(杻音紐爾雅杻檍似棣楰音/庾說文䑕梓爾雅注楸屬詩)
(南山有栲北山有杻樂只君子遐不眉夀樂只君子徳/音是茂南山有枸北山有楰樂只君子遐不黄耉樂只)
(君子保艾爾後注眉/夀秀眉也亦夀徴)恭惟某人波瀾老成(杜詩毫髪無/遺恨波瀾獨)
(老/成)魁壘耆艾(鮑宣傳骨鯁白首耆艾魁壘之士服䖍曰/魁壘壯貌也師古曰魁音口賄反壘音磊)
如尊乃勇合為叱馭之忠臣(王尊傳天下皆言王勇顧/但負勢安能勇如尊乃勇)
(耳餘/見前)薦褒有材宜即運籌於聖主(王褒傳益州刺史奏/褒有軼材又運籌合)
(上意諫諍即/見聽餘見前)何據鞍之矍鑠(見/前)如奮褏以低昂(楊惲傳/拂衣而)
(起奮褏/低昻)諒無恨青衫之枯(東坡詩青衫/半作霜葉枯)行即膺紅帶之
寵(見前回王/正奏條)某未遑贊慶(周禮大行人慶賀以贊/諸侯之喜注贊助也)猥沐
貽箋㧞薤而規龎參願聞忠告褁蒲而迎枚乘尚見詔
除(並見/前)
　　回特奏侯新恩(曽榮/)
偕計該恩(東坡與程正輔書伏讀赦書有責降官量移/指揮自惟無狀恐可該此恩命按宋人謂特)
(奏名為該㤙/免解舉人)登名筮仕(左傳畢萬筮仕/于晉注初官也)半世就選舉良
欣叔起之未衰(昌黎贈侯喜詩我友侯生字叔起呼我/持竿釣温水又半世遑遑就舉選一名)
(始得紅顔衰人間事勢豈/不見徒自辛苦終何為)朝廷少舊臣更喜君房之肯
出(後漢書侯覇字君房河南宻人也建武四年光武檄/覇與車駕㑹夀春拜尚書令時無故典朝廷又少舊)
(臣覇明習故事收錄遺文條奏當世善政有益扵時者/皆施行之每春下寛大之詔奉四時之令皆覇所建也)
伏惟某人抱材膚碩蓄學宏深風翮大鵬本有埀雲之
翼(並見/前)天閑老驥不爭暮日之塗(周禮天子有十二閑/馬六種魏武樂府老)
(驥伏櫪志在千里史記伍子胥傳/吾日暮塗逺故倒行而逆施之)器固大於晩成召亟
膺於暮奏(並見/前)魏有隠士實由年徳之髙(信陵君傳魏/有隠士曰侯)
(嬴年七十家貧為/大梁夷門監者)漢迎太公亦藉老成之力(髙帝紀漢/使陸賈說)
(羽請太公羽弗聽漢復使侯公說羽羽乃與漢/約中分天下歸太公吕后乃封侯公為平國君)某未遑
謁賀猥沐貽箋愧無乖崖翁屈留長者(東坡送潞都曹/詩序乖崖公在)
(蜀有錄事參軍老病廢事公責之曰胡不歸明日參軍/求去且以詩留別其畧曰秋光都似宦情薄山色不如)
(歸意濃公驚謝之曰吾過矣同寮/有詩人而吾不知因留而慰荐之)近識峩眉老尚問政
焉(杜詩近識峨眉/老知余嬾是真)
　科舉(補中附/)
　　謝得解(丁卯○按丁卯為/寕宗開禧三年)
仰破屋而抱遺經嘖㑹心之無㡬(昌黎寄盧仝詩玉川/先生洛城裏破屋數)
(間而已矣春秋三傳束髙閣猶抱遺經究終始東坡詩/破屋那愁仰見天嘖音責嘖嘖鳴也又爭言貌左傳嘖)
(有煩言世說簡文入華林園/顧左右曰㑹心處不必在逺)褁麄繒而隨舉子嘻免俗
之未能(東坡詩麄繒大布裹生涯腹有詩書氣自華厭/伴老儒烹瓠葉强隨舉子踏槐花阮咸傳未能)
(免俗聊復爾/耳詳見前)邂逅吾味之偶同(詩邂逅相遇左傳譬諸/草木吾臭味也文選及)
(爾臭味異/苔同岑)摸索此君之小異(說林許敬宗性輕傲見人/多忘之或謂其不聰曰卿)
(自難記若遇何劉沈謝暗中摹索著亦識孟嘉傳褚襃/為豫章太守正旦朝庾亮襃有器識亮大㑹州府人士)
(嘉坐次甚逺襃問亮聞江州有孟嘉其人何在亮曰在/坐卿但自覓襃歴觀指嘉謂亮曰此君小異將無是乎)
(詳別/見)欲棄鷄肋(九州春秋夏侯淵為黄忠所殺曹操臨/漢中至陽平欲攻劉元徳而不得進欲)
(守又難為功乃出令曰鷄肋官屬不知所謂楊脩便自/嚴裝人驚問脩何以知之脩曰鷄肋棄之可惜食之無)
(所得以比漢中知/公欲還也互見前)復美羊腔(腔音羗說文肉空也亦作/羫韓詩雌聲吐欵段酒壺)
(綴羊腔山谷詩蟹胥與竹萌乃不美/羊羫又野人丼芹味敢饋厭羊羫)人驚喝盧得雉之
危(晉書劉毅于東府聚摴蒱大擲一判應至數百萬餘/人並黒犢以還唯劉裕及毅在後毅次擲得雉大喜)
(褰衣繞牀呌謂同坐曰非不能盧不事此耳裕惡之因/桵五木乆之曰老兄試為卿答既而四子俱黒其一子)
(轉躍未定裕厲聲喝之即成盧焉馬融摴蒱賦見利電/發紛綸滂沸精誠一呌十盧九雉宋張荃翁貴耳集云)
(市井呼盧盧四也博徒索采曰四紅赤緋皆一骰也俗/說唐明皇與太真妃喝采若成盧即賜緋之義楚辭招)
(魂成梟而牢牢即盧也杜詩統牀大呼呌五白袒跣不/肯成梟盧注引劉毅事唐李翱撰五木經元革注云雉)
(為二梟為/六盧為五)我抱志目中眉之愧(左傳顔息射人中眉退/曰吾無勇志其目也)
常謂選舉所以籠豪傑安知亦足銷豪傑之心(舊唐書/今之舉)
(人有乖事實鄉議决小人之筆行脩無長者之論策第/喧競於州府祈恩不勝於拜伏或明經纔出試遣搜敡)
(驅馳府寺之前出入王公之第上啟陳詩唯希欬唾之/澤摩頂至踵冀荷提携之恩故俗號舉人皆稱覓舉覓)
(為有求之稱未是人知之詞察其行而度其材則人品/於茲見矣江陵項氏曰風俗之弊至唐極矣王公大人)
(巍然扵上以先達自居不復求士天下之士什什伍伍/戴破㡌騎蹇驢未到門首百歩輙下馬奉弊刺再拜以)
(謁扵典客者投其所為之文名之曰求知巳如是而不/問則再如前所為者名之曰温劵如是而又不問則有)
(執贄於馬前自贊曰某人上謁/者嗟乎風俗之弊至此極矣)塲屋謂之興賢能或者
疑為老賢能之術(周禮三年則大比攷其徳行道藝而/興賢者能者國史補進士科始扵隋)
(大業中盛扵貞觀永徽之際縉紳雖位極人臣不由進/士者終不為美其負倜儻之才變通之術蘇張之辯說)
(荆聶之膽氣仲由之武勇子房之籌畫𢎞羊之書筭方/朔之詼諧咸以是而晦之修身慎行雖處子之不若其)
(有老死於塲屋者亦無所恨故有詩曰/太宗皇帝真長策賺得英雄盡白頭)士任重而道逺
辰去速而來遲(法言辰乎辰曷來之遲/去之速也君子競之)鄧髙宻願效尺
寸之心笑人寂寂(鄧禹傳禹對光武曰但願明公威徳/加扵四海禹得效尺寸垂功名扵竹)
(帛耳天下平定封髙宻侯南齊書王融字元長少而神/明警恵自恃人地三十内朢為公輔直中書省夜歎曰)
(為爾寂寂鄧禹笑人行逄大􁅉開喧湫不得進又歎曰/車前無八騶卒何得稱為丈夫桓溫傳温窺覦非朢或)
(卧對親寮曰為爾寂/寂將為文景所笑)禇彦回少過三十之念便已囂囂
(南齊書褚淵字彦回河南陽翟人南史彦回㓜有清譽/王訓為侍中武帝問何敬容曰褚彦回年幾為宰相敬)
(容曰少過三十帝曰/今之王訓無謝彦回)葢欲乘感㑹之風雲(後漢書二十/八將傳贊咸)
(能感㑹風雲/奮其智勇)豈堪送瀟洒之日月(杜詩非無江海志瀟/酒送日月生逢堯舜)
(君不忍/便永訣)某至愚不肖(王襃傳有至愚極陋之/累王制簡不肖以絀惡)甚賤且貧
每懐萬物皆塵土之思(蔡君謨詩世間萬物皆/塵土留取功名乆逺㸔)頗念吾
道非曠野之物(史記孔子世家詩云匪兕匪虎率/彼曠野吾道非耶吾何為於此)年當
五嵗日記萬言(列女辨通傳管仲妾倩云睪子生五嵗/而佐禹劉沆字茂瀣五嵗時父撝于屏)
(風抄古詩沆請教讀一遍便能諷誦房元齡幼聰敏五/嵗能誦毛詩蘇頲年五嵗時裴談歎異之韓休蘇頲集)
(序公神秀穎發自然生知五嵗便措意于文宋王元之/五嵗能詩黄庭堅五嵗已誦五經北齊邢邵字子才十)
(嵗能屬文聰明强/記日誦萬餘言)實希蹤楊文公之辭章(宋五朝名臣/言行錄楊億)
(字大年建州浦城人七嵗能屬文年十一太宗聞其名/詔送闕下試詩賦授秘書省正字歴官翰林學士仁宗)
(即位贈禮部尚/書賜謚曰丈)復妄意晏元獻之科目(五朝名臣言行/錄晏殊字同叔)
(撫州臨川人父本撫州手力節級公幼能為文李虚已/知滁州一見奇之許妻以女因荐于楊大年大年以聞)
(時年十三真宗靣試詩賦疑其宿搆明日再試文采/愈美上大奇之授秘書省正字仁宗朝拜相謚元獻)莫
能送上(杜詩唯待吹/嘘送上天)安得熱中付甲子於泥塗(左傳絳/縣人或)
(年長矣有與疑年使之年曰臣生之嵗五月甲子朔四/百有四十五甲子矣趙孟問其縣大夫則其屬也召之)
(而謝過焉曰使吾子辱/在泥塗乆矣武之罪也)逐庚癸之饑渇(左傳若登首山/以呼庚癸則諾)
君門不可以徑入法當從試扵有司(韓文君之門不可/徑而入兮遂從試)
(于有司馮奉世傳反虜無慮三萬法當/倍用六萬人山谷詩法當憔悴百僚底)夜光屢失之闇
投或是晚成之大器(鄒陽傳明月之珠夜光之璧以/闇投人於道老子大器晚成)雖
杜陵許身稷契之意誰肯信之(杜詩杜陵有布衣老大/意轉拙許身一何愚自)
(比稷/與契)然草廬自比管樂之心恐不免耳(蜀志諸葛亮躬/耕隴畝好為梁)
(父吟身長八尺每自比於管仲樂毅時人莫之許也唯/博陵崔州平潁川徐庶謂為信然謝安傳安妻劉惔妹)
(既見家門富貴而安獨静退乃謂曰/丈夫不如此也安掩鼻曰恐不免耳)吟髙軒過羅胸謾
詫扵星芒(李賀髙軒過東京才子文章鉅公二/十八宿羅心胸元精耿耿貫當中)説古戰
塲過眼還迷扵日色(東坡詩平生漫說古戰塲/過眼還迷日五色詳見前)五隨秋
試例困冬烘(見/前)剪翎觀百鳥之翔(韓詩翦翎送籠/中使看百鳥翔)回首
覺萬牛之重(杜詩大厦如傾要梁/棟萬牛回首邱山重)無能辨璞(蔡邕琴操/卞和得玉)
(獻楚懐王使樂正子占之言石王以為欺謾斬其一/足子平王立和復獻之平王又以為欺斬其一足)只
合更刀(莊子良庖嵗更刀割/也族庖月更刀折也)脱漢賦辭楚騷尚依依而
未忍(宋熈寕四年始罷詞賦取士凡十五年元祐元年/詞賦與經義並行紹聖元年復罷詞賦凡三十五)
(年至建炎紹興之間則以經義取士者凡/五六十年其間兼用詩賦止十餘年耳)觀魯史知周
典幸歴歴之可明(杜氏左傳序仲尼因魯史策書成文/考其真偽而志其典禮上以遵周公)
(之遺制下以/明將來之法)技癢為之(應劭風俗通義髙漸離變易姓/名為人傭保聞其堂上有客擊)
(筑技癢不能無出言潘岳射雉賦徒心煩而伎懩言有/技不能自忍如膚癢欲搔也梁書劉孝綽傳古人不以)
(委約而能不伎癢文苑庾肩吾傳又慙伎癢更同故態/杜詩貫穿無遺恨薈蕞何伎癢宋景文詩伎癢新禽百)
(種鳴山谷賦彼族庖之/伎癢兮代大觚以嘗巧)途窮甚矣(魏氏春秋阮籍率意/獨往不由徑路車跡)
(所窮輒慟/哭而反)求田問舍已破除湖海之豪(魏志陳登字元/龍劉表與備共)
(論天下人許汜曰元龍湖海之士豪氣不除備曰君有/國士之名今天下大亂帝王失所望君憂國忘家有救)
(世之意而君求田問舍言/無可采是元龍所諱也)應舉覓官又勒回山林之駕
(北山移文馳煙驛路勒移山庭請/迴俗士駕為君謝逋客餘見前)或謂餘勇(左傳齊髙/固入晉師)
(桀石以投人禽之而乗其車繫桑本焉以狥齊/壘曰欲勇者賈余餘勇東坡詩筆陣賈餘勇)猶足先
登(左傳穎考叔取鄭伯之旗蝥弧以先登周勃傳下下/邑先登樊噲傳從沛公擊章邯軍濮陽攻城先登桞)
(文戰藝之徒推為先登韓詩猶/思脫儒冠棄死取先登互見前)及工歌鹿鳴之三(左傳/工歌)
(鹿鳴之三禮記宵雅肄三注習小雅之三謂鹿鳴四牡/皇皇者蕐也韓詩州家舉進士選試謬所當相公朝席)
(立工席/歌鹿鳴)乃夢踐飛翼之八(陶侃傳夢生八翼飛而上天/見天門九重已登其八唯一)
(門不得入閽者以杖擊/之因墜地折其左翼)芳杜厚顔薜荔蒙恥願一洗之
(北山移文豈可使芳杜厚顏薜/荔蒙恥碧嶺再辱丹崖重滓)菉葹盈室荃蕙為茅由
來乆矣(菉王芻也葹枲耳也蒼色上多刺好著人衣離/騷薋菉葹以盈室兮判獨離而不服蘭芷變而)
(不芳兮荃蕙化而為茅薛宣傳日至服以休/息所繇來乆翼奉傳所繇來乆不改其本)要之借汝
腹中過耳(東坡詩但見蒼石螭開口吐清/丼借汝腹中過何為眼眈眈)又何出人跨
下慙乎(韓信傳淮隂少年侮信曰能死刺我/不能出跨下於是信熟視俛出跨下)鵬怒而飛
(莊子鵬之背不知其㡬千里/也怒而飛翼若垂天之雲)鷙匿則擊(白帖史鷙鳥之/擊必先匿形太)
(公六韜鷙鳥將擊卑飛歛翼猛獸將摶弭耳俯伏吳越/春秋猛獸將擊必弭毛帖伏鷙鳥將摶必卑飛戢翼禽)
(經鷺啄則絲弭鷹捕則角弭藏殺機也淮南/子飛鳥之摰也俛其首猛獸之攫也匿其爪)是亦細事
(韓文固哲/人之細事)無足多言(老子多言數窮左傳賜不/幸言而中是使賜多言也)惟是吾
皇頒詔舉賢之時(韓詩吾皇紹祖烈天下再太/平詔下諸郡國嵗貢鄉曲英)實以今
日多事得人為急裴晉公之解韋釋布正淮西盗起之
時(新唐書裴度字中立貞元初擢進士第淮西平策勲/進金紫光禄大夫宏文館大學士上柱國晉國公公)
(㣲時羈游洛中一日䇿蹇驢上天津橋時淮西不庭已/數年矣二老人倚柱歎曰蔡州何時得平俄見晉公愕)
(然而退有僕夫在後聞其語曰適憂蔡州未平須/得此人為將僕遽告公公曰見我龍鍾故相戱耳)韓魏
公之發策决科乃天聖日升之始(法言須以發䇿决科/五朝名臣言行録天)
(聖五年仁宗初臨軒試進士公年二十名在第二唱名/第一甲方終太史奏日下五色雲見左右從官皆賀於)
(殿上詩如/日之升)有益於國無競維人(詩無競維人四方其訓/之注言人君為國無彊)
(乎維在得其賢人若/得賢人則國家彊矣)感人物之𦕈然(王羲之帖蔡公遂/委篤深可憂當今)
(人物𦕈然而艱疾若此令人短氣山谷詩人物方𦕈然/誰能委圭幣又馬當一曲孤煙人物於今𦕈然蔡光啟)
(詩人物於今歎𦕈然/孤墳宿草已生煙)歎江濤之如此(謝安傳嘗與孫綽/等汎海風起浪湧)
(諸人並懼安吟嘯自若舟人以安為悦猶去不止風轉/急安徐曰如此將安歸耶宋朱新仲詩天氣未佳宜且)
(住風濤如/此亦安歸)四郊多壘士之恥也(禮記四郊多壘此卿大/夫之辱也地廣大荒而)
(不治此亦/士之辱也)萬里長城國有人乎(宋書檀道濟傳道濟見/收脫幘投地曰乃壞汝)
(萬里之長城桞文萬里長城九重安/枕唐詩天與三台座人當萬里城)宜㧞實才入充嵗
貢(禮記古者天子之制諸侯嵗獻/貢士于天子韓詩嵗貢鄉曲英)不應庸下亦在選中
(劉孝綽啟寵光/曲被獨在選中)伏遇某官持刑明允已清碧草之扉(尚/書)
(惟明克允文選/鞠茂草于圜扉)畫諾從容復入紅蓮之幕兹獲聯於薦
送何謬及扵單㣲云云某敢不髙束三傳精研一經思
游夏不能措之辭條舒蕡所未陳之策(並見/前)謹按直筆
猶足誅未死之奸䛕(北史魏收傳願得直筆束觀早出/魏書李師中詩並游英俊顏何厚)
(未死姦䛕/骨已寒)稍遂初心誓不志平生之温飽(見/前)
　　縣補魁中謝縣令
聖經賢傳指未究扵數千(韓文近世公羊學幾絶何氏/注外不見他書聖經賢傳屏)
(而不省司馬遷傳春秋文/成數萬其指數千詳見前)遂序黨庠首辱推扵第一(禮/記)
(古之教者家有塾黨有庠術有序國有學注術當作遂/聲之誤也古之仕焉而已者歸教於閭里朝夕坐於門)
(門之堂謂之塾周禮五百家為黨萬二千/五百家為遂黨屬於鄉遂在逺郊之外)其細已甚(左/傳)
(其細已甚民弗堪也王荆公詩細/甚客卿因筆墨卑於爾雅注蟲魚)不足乎揚(榖梁傳其/不言齊侯)
(何也以其不足乎揚不/言齊侯也注不足稱揚)然累土乃九層之階(老子合抱/之木生於)
(毫末九層之臺起扵累/土千里之行始扵足下)故積律自一黍而起(律厯志度/者本起扵)
(黄鍾之長以子榖秬黍中者一黍之起積一千二百黍/之廣度之九十分黄鍾之長又權輕重者不失黍絫注)
(十黍為絫宋景佑二年製玉律詔下潞州上/黨羊頭山求秬黍及下懐州河内縣取葭莩)況是萬家
之縣(文帝詔今萬家之縣云無應令豈/實人情是吏舉賢之道未備也)利用百篇之書
(孔安國尚書序典謨訓/誥誓命之文凡百篇)由鄉校以發聲粲仕途之接武
至如直筆(見/前)見謂孤經(唐開元中祭酒楊瑒上言主司/帖試明經不務求述作大㫖專)
(取難知問以孤經絶句請自今並帖平文從之新唐書/楊瑒傳有司帖試明經不質大義乃取年頭月尾孤經)
(絶句且今習春秋三家儀禮者纔十二恐諸家廢無日/請帖平文以存家學其能通者稍加優宦奬孤學從之)
(杜預傳左邱明本為春秋作傳而左傳遂自孤行/釋例本為傳設而所發明何但左傳故亦孤行)前軰
罕用此以下帷(董仲舒傳少治春秋孝景時為博士下/帷講誦弟子傳以次相授業或莫見靣)
(葢三年不窺/園其精如此)後學遂束之於髙閣(見/前)豈知數百世盛衰
之監且在萬八千褒貶之言(漢書注春秋萬/八千字詳見前)孫宏慙而
謝鄉人丈夫淺矣(漢書公孫𢎞菑川薛人家貧牧豕海/上年四十餘乃學春秋雜說武帝招)
(賢良文學士𢎞年六十以賢良徵為博士使匈奴還報/不合意移病免歸元光五年復徵賢良文學菑川國復)
(推上𢎞𢎞謝曰前已嘗西用不能罷願更選國/人固推𢎞𢎞至太常左傳吾淺之為丈夫也)仲舒褎
然為舉首吾道非耶(見/前)某甲志無竒丁年逾邁(李陵書/丁年奉)
(使白首而歸梁書王僧孺傳丁年積蓄與此銷亡盧照/鄰詩丁年㳺蜀道斑鬢向長安温庭筠詩回日樓臺非)
(甲帳去時冠葢是丁年王荆公詩丁/年結客盛游從宛洛氊車處處逄)無端讀書已墮左
計(韓文今者無端讀書史智慧只足勞精神/又身勤而事左辭重而請約非計之得也)登髙能賦
更負初心(韓詩外傳孔子遊於景山之上子路子貢顔/淵從孔子曰君子登髙必賦小子曷言其願)
(丘將啟汝漢藝文志傳曰不歌而誦謂之賦登髙能賦/可以為大夫韓文余生三十有八年聰明不及扵前時)
(道徳日負/扵初心)手縱敏扵八叉(全唐詩話温庭筠才思艶麗/工扵小賦每入試押官韻凡)
(八叉手而八韻成多為隣鋪假手/日救數人而士行有鈌縉紳薄之)眼易迷扵五色(見/前)造
化無功扵筆補(李賀詩筆補造化/天無功詳見前)瑕疵皆得而毛吹(韓/詩)
(佳句喧衆口考官敢瑕疵韓子不吹毛而求疵不洗垢/而索瘢漢書有司吹毛求疵杜林傳吹毛求疵詆欺無)
(限四子講徳論莫不肌慄/慴伏吹毛求疵並施螫毒)用是息黥(莊子庸詎知夫造/物者不息我黥而)
(補我劓使我乗/成以随先生耶)倦扵取刖(昌黎與崔立之書足下乃比/之獻玉者以為必俟工人之)
(剖然後見知于天下雖兩刖足不足為病僕之玉/固未嘗獻而足固未嘗刖足下無為為我戚戚也)蠧書
叢只(韓詩豈如蠧書/蟲生死文字間)麟史在焉(杜氏左傳序絶筆扵獲/麟之一句者所感而起)
(固所以為終也䟽麟是仲/尼所感書為感麟而作)遂因白日之閒(古詩白日莫/閒過青春不)
(再/來)竊攷素王之㫖(杜氏左傳序說者以為仲尼自衛反/魯修春秋立素王邱明為素臣正義)
(曰董仲舒對䇿云孔子作春秋先正王而繫以萬事是/素王之文焉賈逵春秋序云孔子覽史記就是非之說)
(立素王之法鄭𤣥六藝論云孔子既西狩獲麟自號素/王盧欽公羊序云孔子自因魯史記而修春秋制素王)
(之道是先儒皆言孔子立素王也孔子家語稱齊太史/子餘歎美孔子言云天其素王之乎素空也言無位而)
(空王之也彼子餘美孔子之深原上天之/意故為此言耳非孔子自號為素王也)筆則筆削則
削頗知齊晉正譎之情(考工記築氏為削注今之書刀/鄭云漢時蔡倫造紙蒙恬造筆)
(古者未有紙筆則以削刻字韻㑹云古用竹簡筆誤則/以刀削之因名其刀曰削史記孔子世家孔子為春秋)
(筆則筆削則削子夏之/徒不能贊一辭詳見前)信傳信疑傳疑仍見公榖婉裁
之趣(榖梁傳甲戌己丑陳侯鮑卒何為以二日卒之春/秋之義信以傳信疑以傳疑陳侯以甲戌之日出)
(己丑之日得不知其死日故舉二日以包也榖梁傳序/左氏艷而富其失也誣榖梁清而婉其失也短公羊辯)
(而裁其失也俗若能富而不誣清/而不短裁而不俗則深於道者也)亦創通扵大義(杜氏/序劉)
(子駿創通大/義詳見前)豈盡逹扵㣲言(榖梁傳序九流分而㣲/言隠異端作而大義乖)長
恐畫虎而不成(馬援傳所謂畫虎/不成反類狗者也)必至屠龍之無用(莊/子)
(宋泙漫學屠龍於支離益殫千金/之家三年技成而無所用其巧)自為鑄錯(唐哀帝時/魏博羅紹)
(威以牙軍之逼召朱全忠全忠殪八千餘家其餘攻討/悉平全忠留魏半年紹威供億所殺牛羊豕近七十萬)
(資糧稱是所賂遺又近百萬比全忠去蓄積為之一空/紹威雖除其逼而魏兵自是衰弱紹威悔之謂人曰合)
(六州四十三縣鐡不/能為此錯也互見前)孰與訂頑屬聞君子之絃歌將興
春誦(見/前)咸謂有司之衡鍳莫遯秋毫聊爾逢塲(傳燈録/鄧隠峯)
(辭道一禪師師曰甚麽處去曰石頭去師曰石頭路滑/曰竿木随身逄塲作戲東坡詩一絲不掛且逢塲又逢)
(塲作戲/三昧具)豈其定覇(左傳先軫曰報施救患取威定霸扵/是乎在矣舊唐書白居易傳贊建安)
(才子始定霸於曹劉永/明辭宗先讓功扵沈謝)萋菲貝錦果聞其後(詩萋兮菲/兮成是貝)
(錦注讒人集作已過以成扵罪/猶女工之集采色以成錦文)播揚糠粃不意在前(見/前)
謂我不堪扵公何有伏遇某官以魯禽父(律厯志爕父/禽父並事康)
(王師古曰禽父即伯禽也父/讀曰甫甫者男子之美稱)為楚縣公(冊府元龜縣令/楚謂之尹沈尹)
(戍為方城之外縣尹是也亦謂之公葉公諸梁是/也左傳諸侯縣公皆慶寡人注縣公楚縣大夫)妙割
無鷄牛民自得扵桁楊之外(東坡詩㣲官有民社妙割/無鷄牛又使君飲我言妙)
(割無鷄牛韓文人自得扵湖山千里之外桁寒剛切木/在足曰械大械曰桁莊子椄槢桁楊注械夾足及脛皆)
(曰桁/楊)空弦落狐兎士亦慙扵檟楚之威(戰國䇿更嬴與/魏王處京臺之)
(下仰視飛鳥引弓虚發而下之魏王曰射可至此乎更/嬴曰此孽也其飛徐而鳴悲故瘡未息而驚心未去也)
(聞弦音引而髙飛故瘡殞也東坡詩先鳴落虚弦又故/應驚羽落虚弦禮記夏楚二物收其威也注夏槄也楚)
(荆也爾雅槄山榎注/今之山楸夏古雅反)有懐桑椹之好音(詩翩彼飛鴞集/扵泮林食我桑)
(黮懐我好音注喻/人感扵恩則化也)還舉棘闈之故事且從隗始(並見/前)以
善鄭來(左傳我周之東遷晉鄭焉依善鄭以勸/來者猶懼不蔇况不禮焉鄭不來矣)某敢狃
近功(說文狃犬性驕也徐曰􁇜慣習/也左傳莫敖狃扵蒲騷之役)遂忘逺業玉川破
屋而已矣盍益抱於遺經(見上/條)武城得人焉耳乎請僣
陳於故事(故事語複/疑有誤)西府先生之在吾泮賸有菁莪(賸/以)
(證切說文物相増加也今鄙俗謂物餘為賸増韻冗長/也益也餘也詩序菁菁者莪樂育材也君子能長育人)
(材則天下/喜樂之矣)東閣郎君之稱其家可無桃李(北夢𤨏言李/商隠令狐綯)
(父楚之故吏也殊不展分商隠恨之因題㕔閣落句云/郎君官貴施行馬東閣無因許再窺綯怒之戴氏䑕璞)
(云今人以宰相子為東閣郎君東閣乃公孫宏延賔之/地與子弟無預今之引用乃本李義山九日詩郎君指)
(令狐綯東閣指令狐楚之舊館東坡九日詩聞道郎君/閉東閣且容老子上南樓又云南屛老宿閑相過東閣)
(郎君嬾重尋如此用却無病今之以東閣呼郎君則誤/矣世說諸葛瑾為豫州别駕詣喜語云小兒知談卿可)
(與語速往詣恪恪不與相見後相遇別駕喚出郎君文/選應璩與蒲炳書云外喜郎君謙下之用璩嘗事其父)
(寵故稱郎君也韓文㓜子娟好/静秀瑶環瑜珥稱其家兒也)胡不招諸生而立館下
(進學解國子先生晨入/太學招諸生立館下)從而飬弟子以敎國中盡㧞十
得五之功必有濟以上(蜀志龎綂性好人倫勤扵長飬/毎所稱述多過其才時人恠而)
(問之統答曰當今天下大亂雅道陵遲善人少而惡人/多今㧞十失五猶得其半而可以崇邁世教使有志者)
(自勵不亦可乎新唐書趙憬傳㧞十得五賢愚猶半李/絳傳古人言㧞十得五猶得其半晉書王湛初有隠徳)
(人莫能知兄弟宗族皆以為癡兄子濟輕之嘗詣湛見/牀頭有周易濟請言之湛因剖析𤣥理㣲妙有奇趣皆)
(濟所未聞還白其父曰濟/始得一叔乃濟以上人也)酬以一當千之夢寜謂秦無
人(王荆公詩東都曽以一當千塲屋聲名十五年左傳/士㑹歸繞朝贈之䇿曰子無謂秦無人吾謀適不用)
(也/)
　　謝成都解頭劉省元(應龍/)
制春秋之義傑出妙齡(王荆公詩妙齡終日對書龕又/飛揚獨妙齡東坡集妙齡秀發)
(秉筆入侍又妙/齡馳譽百人雄)貢鄉曲之英褎為舉首(韓詩嵗貢/鄉曲英)未皇
贊慶過辱修辭(俱見/前)恭惟某人青藜故家(王子年拾遺/記劉向校書)
(天禄閣夜有老人着黄衣植/青黎杖扣閣而進詳見前)碧梧雋質(韓文退見少傳/翠竹碧梧鸞停)
(鵠峙能守/其業者也)被孟母三遷之敎獨抱遺經(見前回曹/正奏條)當陶
舒二八之年創通大義遂魁里選(漢章帝詔夫鄉舉里/選必累功勞今刺史)
(守相不明真偽茂才孝廉嵗以百數既/非能著而當授之以政事甚無謂也)行冠臚傳(叔孫/通傳)
(大行設九賔臚句傳蘇林曰上/傳語告下為臚下告上為句)某何預升賢亦蒙巽謝
(豫升䝉㢲/四卦名)愧游夏一辭之莫措但知頂戴於名經(史記/孔子)
(世家孔子在位聽訟文詞有可與共者弗獨有也至於/為春秋筆則筆削則削子夏之徒不能贊一辭典論昔)
(尼父之文辭與人通流至於制春秋㳺夏之徒不能措/一字唐張倬東之之孫屢舉進士不第捧登科記頂上)
(戴之曰此千/佛名經也)慕回路二子之與言更冀潜心於大業(韓/文)
(送張童子序愈與童子俱陸公之門人也慕回路二子/之相請贈與處也故有以贈童子禮記子路去魯謂顔)
(子曰何以贈我顔子請曰何以處我董仲舒傳贊仲舒/遭漢承秦滅學之後六經離析下帷發憤潜心大業令)
(後學者有所統/壹為羣儒首)
　　謝成都觧元五十一人
恭審論秀貢英(禮記命鄉論秀士升之司徒/曰選士韓詩嵗貢鄉曲英)策名偕計
(左傳策名委贄謂書名於所事之䇿武帝紀令/與計偕注令所徵之人與上計者俱來詳見前)少城百
重列隧自應炳井絡之靈(左思蜀都賦亞以少城接乎/其西市鄽所會萬商之淵列)
(隧百重羅肆巨千逺則岷山之精上/為井絡近則江漢炳靈世載其英)後賢五十一人夙
已載華陽之志(晉常璩著華陽/國志十二巻)兹應元年明先聖之詔
(漢武帝元光元年詔賢良受策察問咸以書對於是董/仲舒公孫宏等出焉董仲舒傳子大夫明先聖之業習)
(風俗之變終始之序講聞髙/誼之日乆矣其明以諭朕)式副吾皇紹祖烈之期(韓/詩)
(吾皇紹祖烈/天下再太平)伏惟某人屹自岷峨濯以江漢相如七經
之授不專靡麗之辭(司馬相如傳作春秋一蓻將襲六/為七文穎曰六經加一為七經也)
(相如傳贊相如雖多虚辭濫說然要其歸引之於節儉/與詩之風諫何異揚雄以為靡麗之賦勸百而風一猶)
(騁鄭衛之聲曲終/而奏雅不已戲乎)揚雄四賦之工葢有湛深之思(揚雄/傳辭)
(莫麗於相如作四賦雄為人簡易佚蕩口吃/不能劇談而好深湛之思清淨無為少嗜欲)兹並登於
天府(周禮三年則大比攷其徳行道藝而興賢者能者/鄉老及鄉大夫帥其吏與其衆寡以禮禮賔之厥)
(明鄉老及鄉大夫羣吏獻賢能之書於/王王再拜受之登扵天府内史貳之)聞允愜於月評(見/前)
某未遂納交過勤委贄客星入斗恐當回八月之槎(張/華)
(博物志舊說天河與海通有人居海渚者年年八月有/浮槎去來不失期其人多齎糧乗槎而去至一處見丈)
(夫牽牛渚次飲之問此是何處答曰君還至蜀訪嚴君/平後問君平曰某年某月有客星犯牽牛計年月正是)
(此人到天河/時也互見前)魁首枕參尚及窺五色之瑞(天文志杓攜/龍首衡殷南)
(斗魁枕參首宋韓魏公登第太史奏日下五色雲見又/唐鄭仁表以門閥文章自尊曰天瑞有五色雲人瑞有)
(鄭仁/表)
　　回臨安江解頭(克家/)
遺經究終始指洞識於數千(韓詩獨抱遺經/究終始餘見前)考官敢瑕
疵宜擢居於第一(韓詩佳句喧衆/口考官敢瑕疵)雖知有無怨無徳之
語(東坡詩青袍白紵五千/人知子無怨亦無徳)然可逭不公不明之嘲(韓文/進學)
(解諸生業患不能精無患有司之不明行患不能成無/患有司之不公言未既有笑扵側者嘲陟交切說文謔)
(也/)何煩摛文更加抒謝(抒丈吕切說文挹也又引而泄/之也班固賦抒下情而通諷諭)
恭惟某人傳家忠孝(東坡詩洛陽/相君忠孝家)餘事文章(王荆公詩/餘事文章)
(海内傳東坡詩/餘事作詩人)安夏攘夷聊復道威文之事發凡言例
又能措游夏之辭(杜氏左傳序其發凡言例/皆經國之常制餘見前)空萬馬以
皆喑(東坡三馬贊振鬛長/鳴萬馬皆喑詳見前)戴六鼇而為首(宜春傳信錄/盧肇開成中)
(就江西解為試官末送肇有謝啟云巨鼇贔屭首冠蓬/山試官謂之曰昨限以人數擠排雖獲仰展深慙名第)
(奉凂焉得首冠蓬山之謂肇曰必知明公垂問大/凡頑石在上巨鼇戴之非首冠耶一座聞之大笑)其義
則竊取矣幸不辱天府之書(周禮鄉老及鄉大夫羣吏/獻賢能之書於王王再拜)
(受之登於天府䟽天府掌祖宗之寳藏/者賢能之書亦是寳物故藏於天府)盡心將親覧焉
尚幸聽雲門之奏(董仲舒傳子大夫其盡心靡有所隠/朕將親覽焉周禮大司樂以樂舞教)
(國子舞雲門大巻大咸大磬大夏大濩大武乃分樂而/序之以祭以享以祀乃奏黄鍾歌大吕舞雲門以祀天)
(神/)某慙無識鍳濫主文衡掣鯨鯢於碧海之中僅塞直
鈎之責(杜詩或看翡翠蘭苕上未掣鯨魚碧海中楚辭/以直針而為鈎維何魚之能得盧仝詩人鈎曲)
(我鈎直嗟哉我鈎又無食文王/已没不復生直鈎之道何時行)對龍蛇扵丹墀之下願
無曲學以言(儒林傳轅固以賢良徵公孫宏亦徵仄目/而視固固曰公孫子務正學以言無曲學)
(以阿/世)
　　回景解頭(簡文/)
屢入澤宫聞夙擅春秋之學(禮記天子將祭必先習射/扵澤澤者所擇士也已射)
(扵澤而後射扵射宫射中者得與扵祭不中者不得與/扵祭注澤宫名也士謂諸侯朝者諸臣及所貢士也䟽)
(澤是宫名扵此宫中射而擇士故謂此宫為澤葢扵寛/閑之處近水澤而為之也韓詩初隨計吏貢屢入澤宫)
(射儒林傳公羊春秋有顔嚴之學榖梁春秋有尹何申/張房氏之學公羊傳何休學䟽學者言為此經之學即)
(注述/之意)褎然舉首喜可塞月旦之評有勤屬辭良髙陳誼
伏惟某人學濟世美敎自母慈(並見/前)景子君臣之大倫
乆於舒究(詩君子不恵不舒究之箋究謀也王不愛太/子故間䜛言則放之不舒謀也箋不肯安舒)
(而謀/慮之)仲尼筆削之㣲意何止創通(見/前)當再進再郤之餘
厲萬選萬中之技(唐張鷟字文成深州人少聰慧絶倫/為文下筆輙成舉進士擢考功員外)
(郎累官至學士時稱其文猶青/銅錢萬選萬中號為青錢學士)楚雖有玉正恐在三獻
之餘(見/前)秦豈無人其誓告羣言之首(左傳子無謂秦無/人尚書秦誓嗟我)
(士無譁其誓/告羣言之首)某濫叨勸駕(髙帝紀必身勸為之駕文穎/曰有賢者郡守身自往勸勉)
(令至京師/駕車遣之)愧闕贈鞭(李詩惜別傾壺/醑臨分贈馬鞭)先十二以犒師已
窺肯綮(左傳秦師過周鄭商人弦髙將市扵周遇之以/乗韋先牛十二犒師莊子技經肯綮之未嘗注)
(肯著骨肉也說文骨間肉肯肯/著也綮音啟一音罄猶結處也)擊三千而徙海尚見扶
摇(莊子鵬之徒扵南溟也水擊三/千里摶扶摇而上者九萬里)
　　回衆觧元
貢郡國之英濫脩嵗事(射義古者天子之制諸侯嵗獻/貢士扵天子王制成嵗事制國)
(用/)詢鄉曲之譽喜協月評(司馬遷傳少負不覊/之才長無鄉曲之譽)何勤屬
辭特枉抒謝伏惟某人學窺根柢(史記莊子傳其學無/所不闚潘安仁文章)
(瑰瑋人謂潘詞林繁茂根柢衍宻不然何/妙秀美發如斯杜詩詞林有根柢柢木根)文識波瀾(杜/詩)
(文章子建波瀾濶/又波瀾獨老成)挿架五千恥為無用之蠧(韓詩鄴侯/家多書挿)
(架三萬軸盧仝詩唯有文字五千巻東坡詩/平生五千巻韓詩豈殊蠧書蟲生死文字間)累碁十二
迄承若掇之蜩(張焱省元○劉向說苑晉靈公作九層/臺荀息曰臣不敢諫臣能累十二博碁)
(加九卵其上公曰危哉息曰復有危於此者九層之臺/三年不成國用空虚社稷將亡也蜩音條說文蟬也莊)
(子仲尼適楚出于林中見痀瘻者承蜩猶掇之也仲尼/曰子巧乎有道耶曰我有道也五六月累丸二而不墜)
(則失者錙銖累三而不墜則失者十一累五而不墜猶/掇之也孔子顧謂弟子曰用志不分乃疑于神其痀瘻)
(丈人之/謂乎)用百篇坦然之書(孔安國尚書序典謨訓誥誓/命之文凡百篇帝王之制坦)
(然明白可舉而行三/千之徒並受其義)占七人作者之例(髙拱辰/省元)兹提麟
筆之孤(見/前)上應鳯苞之九(句龍道/省元)兹策雕蟲之工(法言/童子)
(雕蟲刻篆盧僎詩仰天/歌聖道猶隗乏雕蟲)竟登乘鴈之數(揚雄傳乗鴈集/不為多注乗鴈)
(四鴈/也)有司論秀免不明不公之嘲(見/前)國家急賢望斯猷
斯謀之入(尚書爾有嘉謀嘉猷/則入告爾后于内)某過勤委贄何與提衡
(韓非子賢智提衡而立張湯杜/周傳贊繼世立朝相與提衡)三魁天下之儒在加意
耳(宋馮京王曽孫何/楊寘皆三魁天下)五靈王者之瑞尚寓目焉(杜氏左/傳序麟)
(鳳五靈王者之嘉瑞也注龍鳳麟白虎元龜左傳子玉/請戰曰請與君之士戲君慿軾而觀之得臣與寓目焉)
　　回陳上舍(伯鳳/)
相如入室蜀賦自工(法言如孔氏之門用賦也則賈誼/升堂相如入室矣如其不用何)
張叔詣京漢都增重(文翁傳翁少好學通春秋為蜀郡/守見蜀地僻陋有蠻夷風欲誘進)
(之乃選郡縣小吏開敏有材者張叔等十餘人/親自飭厲遣詣京師受業博士皆成就還歸)有勤曵
履(鄭崇傳毎/見曵革履)且辱鳴謙(易鳴謙貞吉/中心得也)恭惟某人江漢載
靈(蜀都賦江漢炳/靈世載其英)岷峨擢秀(見/前)子昂始髙蹈信有雲仍
(韓詩國朝盛文章子昻始髙/蹈勃興得李杜萬物困陵暴)季方難為兄夙髙月旦(見/前)
比者齊魯之賦(文翁傳繇是大化蜀地/學扵京師者比齊魯焉)粲然虞夏之庠
(禮記有虞氏飬國老于上庠飬庶老于下/庠夏后氏飬國老于東序飬庶老于西序)志目中眉屈
居曰俊曰造之選(禮記司徒論選士之秀者而升之學/曰俊士升于司徒者不征于鄉升于)
(學者不征于司徒/曰造士餘見前)擢角㧞齒粗免不公不明之嘲(新唐/書舒)
(元輿傳元輿獻文闕下不得報上書自言漢主父偃徐/樂嚴安以布衣上書朝奏暮召而臣所上八萬言其文)
(鍜錬精粹出入古今數千百年捜剔剖决/㧞犀之角擢象之齒豈主父等可比哉)兹蒙四六之
遺良重再三之愧(見/前)某頃從化闥獲讀阿房吹河東以
上天已窺吐鳯(杜詩揚雄更有河東賦唯待吹嘘送上/天西京雜記揚雄讀書有人語之曰無)
(為自苦元故難傳忽然不見雄著太/元經夢吐鳳凰集元之上頃而滅)圗天南而擊海更
願培鵬(見/前)
　　回水邱先軰(褎/)謝解(李肇國史補通稱謂之秀才/得第謂之進士互相推敬謂)
　　(之先軰韻㑹小補云唐宋間人呼謂有先軰之稱/或曰此互相推敬耳然不聞施之于同朝同官同)
　　(年而所稱皆未任官職李方叔為東坡門人坡書/札稱方叔為先軰按北夢𤨏言王疑知舉日司空)
　　(圖第四人登科王謂衆曰某叨沗文柄今年榜帖/為司空先軰一人而已則是所謂先軰者實後軰)
　　(士也唐王福畤雜錄文中子謂魏徵房杜曰先軰/雖聰明特逹非董薛程仇之比然則隋唐初葢已)
　　(如此宋吳枋宜齋野乗云按容齋續筆載貽子錄/云同年小錄是雙雙小軰各一人分冩宴上長少)
　　(分雙雙相向而坐以東為上儭以西為首給舍員/外補遺多來突宴東先軰不遷而西先軰避位又)
　　(紹聖間王聖塗澠水燕談云蘇徳祥漢相禹珪之/子建隆四年進士第一人登第初還鄉里太守置)
　　(宴以慶之樂作伶人致語云昔年隨侍嘗為宰相/郎君今日登科又是狀元先軰又司馬温公勸學)
　　(歌云一朝雲路果然登姓名亞等呼先軰味温公/之言則登雲路者方呼先軰如今黄甲並呼狀元)
　　(一般先軰猶言前名也又葛常之丹陽集云小說/載優人有以李義山服藍縷之衣而出或問曰先)
　　(軰之衣何在曰為館中諸學士撏將去矣又王直/方詩話云蕭貢嘗夢至宫庭中賦詩有一人云先)
　　(軰異日必貴又春渚記聞載棊待詔劉仲甫聞祝/不疑先軰名品髙著人傳今秋來試南省若以二)
　　(家所載觀之則以先軰為稱呼决非前軰之比又/韋莊浣花集有癸丑年下第獻新先軰詩又墨客)
　　(揮犀言人于榜下擇壻號曰臠壻有一新先軰少/年為貴家所慕欲以女妻之又彭應來有賀新先)
　　(軰及第詩言新先軰則為狀元為前名明矣若以/為長上先生則安得加一新字又曰少年摭言載)
　　(牛僧孺應舉時韓愈皇甫湜見之于青龍寺稱牛/為即先軰又田表聖錫咸平集與胡旦書云秀才)
　　(即先軰乃即日可為先軰也其義甚明今人認作/前軰誤矣按唐李昌符有下第後䝉侍郎示意㫖)
　　(于新先軰宣恩感謝詩今按世說王子敬問謝公/林公何如庾公謝殊不受答曰先軰初無論又人)
　　(有問太傅子敬可是先軰誰比謝曰阿敬/近撮王劉之標則先軰之稱其來乆矣)
考其行藝恐遺天府之賢(周禮三年則大比攷其徳行/道藝而興賢者能者鄉老及)
(鄉大夫羣吏獻賢能之書于王王/再拜受之登扵天府内史貳之)擇乎中庸偶協月評
之望所謂得子之是頼(新唐書元結傳結舉進士禮部/侍郎楊浚見其文曰一第溷子)
(耳有司得子是/賴果擢上第)少逭有司之不明敢圗撝謙更加巽謝
恭惟某人殖學有裕(左傳學殖也/不學將落)賦才不貲(葢寛饒傳/用不訾之)
(軀貨殖傳家亦不訾師古曰訾與貲同不/貲者言無貲量可以比之貴重之極也)曲禮三千得
恭儉莊敬之教(禮記恭儉莊/敬禮教也)重言十七非𤨏碎排偶之
文(莊子重言十七所以已言也是為耆艾郭象注以其/耆艾故俗共重之雖使言不借外猶十信其七栁文)
(眩耀為文/𤨏碎排偶)茲歌鹿鳴之三遂賦良馬之四(詩孑孑干旄/在浚之郊素)
(絲紕之良/馬四之)強學待問不難得禄以得名(禮記儒有席上/之珍以待聘夙)
(夜强學以待問懐忠信以待舉/力行以待取其自立有如此者)正心修身諒必踐言而
踐行某摩娑俗眼(後漢書蒯子訓傳與一老翁摩挲銅/人韓詩誰復著手為摩挲杜詩途窮)
(每遭俗/眼白)邂逅譽髦(詩邂逅相遇/又譽髦多士)何勤躧履之迎(雋不疑/傳勝之)
(躧履起迎師古曰履不著跟曰躧躧謂納/履未正曵之而行言其遽也躧音山爾反)更埀􁇹袖之
贈(見/前)洗風塵之袍袴愧少緩扵報章(山谷禮部試院題/伯時頓塵馬詩忽)
(看髙馬頓風塵亦/思歸家洗袍袴)對日月之衮衣願更思扵長策(辛慶/忌傳)
(誠萬世之長策也王吉傳未有建萬世之/長策舉明主於三代之隆者也餘見前)
　　回趙先軰(子直/)謝解
登扵天府正恐負賢能之書(見/前)採之月評幸不失鄉曲
之譽(司馬遷傳少負不羈/之才長無鄉曲之譽)何勤私謝更費雄文恭惟某
人學深百篇(見本巻回郭正/奏王正察條)氣葢諸子(史記季布傳布/弟季心氣葢闗)
(中晉書王濟傳風姿英爽氣葢一時李詩大梁貴公/子氣葢蒼梧雲陳後山詩才名四十年盛氣葢諸儒)不
但勤簡編之燈火(韓詩燈火稍可/親簡編可巻舒)葢亦富師友之淵源
(董仲舒傳贊考其師友淵/源所漸猶未及乎㳺夏)浩乎沛然乆已喧京師之價
(韓文如是亦有年然後浩乎其沛然矣法言/谷口鄭子真耕于巖穴七下名震于京師)論其秀者
固應㧞俊造之羣(禮記司徒論選士之秀者而升之學/曰俊士升于司徒者不征于鄉升于)
(學者不征于/司徒曰造士)茲歌鹿鳴之三(見/前)果空鷙鳥之百(鄒陽傳/鷙鳥絫)
(百不如/一鶚)某濫賔計吏冐主文盟(歐文主斯/文之盟㑹)考十七之重
言幸逃迷眼(見上/條)勉三千之獨對更望盡心(董仲舒傳/子大夫其)
(盡心靡有所隠/朕將親覽焉)
　　回武岡新舉蕭漢龍
詢鄉曲之譽未遂承顔(雋不疑傳/承顔接辭)獻賢能之書忻聞舉
首(見/前)有來委贄(左傳策/名委贄)益仞鳴謙恭惟某官巫水之英
(桞文武岡銘黔山/之㠝巫水之磻)斗山其秀深灝灝噩噩之學(法言虞/夏之書)
(渾渾爾商書灝灝/爾周書噩噩爾)䆒明明穆穆之源(尚書明明在/上穆穆在下)吕侯
之辟三千既知奥義(吕刑五刑/之屬三千)蕭何之功第一宜稱名
家(蕭何傳鄂千秋曰蕭何轉漕闗中給食不/乏此萬世功也蕭何當第一曹參次之)幸益窮上
世之遺書(孔安國尚書序以其/上古之書謂之尚書)庶亟對皇帝之清問(尚/書)
(皇帝清/問下民)某濫叨渉筆(見/前)何與提衡(韓非子貴賤不相/踰愚智提衡而立)聞
東海生之名喜先鳴扵鷄口(蕭朢之傳地節三年夏京/師雨電朢之因上䟽願賜)
(清閒之宴口陳災異之意宣帝自在民/間聞朢之名曰此東海蕭生耶餘見前)飬北宫黝之勇
願拭目扵龍頭
　　回新舉王道明
采芹論秀夙聞能賦之聲(藝文志傳曰不歌而誦謂之/賦登髙能賦可以為大夫)
撤棘登名果中賢書之選(五代史和凝傳凝知貢舉是/時進士多浮薄喜為諠譁以)
(動主司主司每放牓則圍之以棘閉省門絶人出入以/為常凝撤棘開門而士皆肅然無譁所取皆一時之秀)
(稱為/得人)未遑走賀猶辱謝箋恭惟某官家學有源(左雄傳/諸生試)
(家法注儒有一/家之學故稱家)鄉評甚膴擬靈光之作乆負軼材(漢王/延夀)
(字文考有雋才父逸欲作靈光殿賦命延夀徃圖其狀/延夀因韻之以獻其父父曰吾無以加也時蔡邕亦有)
(此作十年不成見/此賦遂隠而不出)奏混成之篇行占逺器(孔平仲談苑/王沂公有物)
(混成賦云不縮不盈賦象寕窮於廣狭匪彫匪斵流形/罔滯扵盈虚則宰相鈞陶之意可見矣又云得我之小)
(者散而為草木得我之大者聚而為山川/則擇任群材使大小各得其所又可見矣)茲歩漢南之
獨(王坦之傳弱冠有重名時人/為之語曰江東獨歩王文度)遂空冀北之羣鵬擊三
千更觀變化(俱見/前)龍飛九五亟快依乘(易九五龍飛在/天利見大人注)
(不行不躍而在乎天則大人之路亨也/新唐書李靖傳贊依乗風雲勒功帝籍)某不武之資斯
文何與一第溷子未足見志士之榮三釡及親願以為
執事者勉(並見/前)
　　回免舉士人謝啓
樂正論秀而升諸得時則駕(史記老子傳君子得其時/則駕不得其時則蓬累而)
(行注蓬沙磧上轉蓬也累轉行貌也言君子得明主則/駕車而事不遭時則若蓬轉流移而行可止則止也)
公等何見之晚也博我以文鳴謙尊光擊節降嘆(晉書/謝尚)
(傳坐者撫掌擊節袁宏傳尚想遐風載揖載味後生擊/節懦夫増氣南史王籍傳至若邪溪賦詩云蟬噪林逾)
(静鳥鳴山更幽劉􁅈見之擊節不能已已王筠傳沈約/製郊居賦讀至墜石堆星及水懸塪而帶坻筠皆擊節)
(稱贊東坡詩/擊節為爾謡)恭惟某官舊穿楊葉(枚乗傳飬由基楚之/善射者也去楊葉百)
(歩百發百中楊葉之大加百中焉可謂善射/矣杜詩舊穿楊葉真自知暫蹶霜蹄未為失)新攝桂叢
(淮南招隠桂樹/叢兮山之幽)鵬怒而飛九萬里風斯在下(見/前)龍潜以
躍三千字日固未斜(易乾初九潜龍勿/用九四或躍在淵)惟時懋哉(尚書/汝平)
(水土惟/時懋哉)遐不謂矣(詩心乎愛矣遐不謂矣注遐逺謂勤/也我心愛此君子君子雖逺在野豈)
(能不勤/思之乎)某已稽掃榻偶失迎門(髙帝紀迎/門却行)子來見我乎
良感贈言之繾綣(集韻繾綣纒緜貌詩以謹繾綣傳反/復也左傳繾綣從公無通内外則繾)
(綣者牢固/相著之意)吾亦欲東耳尚容拭目扵騰驤(韓信傳吾亦/欲東耳安能)
(鬱鬱乆居此乎張敞傳拭目傾耳杜詩絆之欲動轉欹/反此豈有意仍騰驤李詩無人辨駿骨騄耳空騰驤曽)
(南豐詩康衢四闢通萬/里天駟得地方騰驤)
　　回免解杜省元
論定秀士之賢者乆欲納交(禮記大樂正論造士之秀/者以告于王而升諸司馬)
(曰進士司馬辯論官材論進士之賢者以告于王而定/其論論定然後官之任官然後爵之位定然後祿之)
不見諸矦若小然茲勤委贄文雖工扵儷六(桞文駢四/儷六錦心)
(繡/口)雅復許之肄三(禮記宵雅肄三官/其始也詳見前)恭惟某官句似少
陵學如元凱(杜預傳預字元凱京兆杜陵人博學多通/明于興廢之道吕與叔詩學如元凱方成)
(癖文似相/如始類俳)牧之能賦宜髙擢扵唐科(新唐書杜牧字牧/之善屬文第進士)
(復舉賢良方正扵詩情致豪/邁人號為小杜以别杜甫)子夏直言盍亟登扵漢殿
(漢書杜鄴字子夏元夀元年正月朔日食/詔舉方正直言扶陽侯韋育舉鄴方正)公等安在主
司喟然從先生者七十人有勤私淑摶扶摇而九萬里
㑹即髙騫有如骳骩之文(枚皋傳自詆諆其文骩骳曲/隨其事皆得其意師古曰骩)
(古委字也骳音被/骩骳猶言屈曲也)何辱播揚之巧(詩維南有箕/不可以簸揚)某聿來
和義(榮州唐天寳初改和義/郡乾元初復為榮州)深願友仁一話一言固已
可觀扵奇崛(尚書自一話一言我則末惟成徳之彥以/入我受民崛渠勿切說文山短而髙也何)
(遜詩懸崖抱奇/崛絶壁駕崚嶒)三熏三沐尚圗續欵扵清揚(國語莊公/束縛管仲)
(以與齊使齊使受之而退比至三舋三浴之注以香塗/身曰舋或作熏詩有美一人清揚婉兮傳清揚眉目之)
(間婉然/美也)
　　回試官袖啓
某伏以獻賢能之書有嚴春貢(見/前)登文章之籙來主夏
盟(栁文自孔氏以來茲道大闡家修人厲刓精渴慮者/㡬千年矣其間耗費簡札役用心神者其可數乎登)
(文章之籙波及後代越不過數十人耳髙帝紀/贊晉主夏盟師古曰言晉為霸主諸夏之盟)既為國
以得人更以文而博我(漢書叙傳從容風議博我以文/師古曰博我以文謂以文章開)
(博我/也)恭惟某官學探宏奥(說文宏屋深響也奥/宛也室之西南隅)味别澠
淄(列子白公問于孔子曰人可與㣲言乎孔子不應白/公曰若以水投水何如孔子曰澠淄之合易牙嘗而)
(知之白公曰人故/不可以㣲言也)夜几䟦紅寜慮三條之燭盡(禮記獨/不見䟦)
(注䟽䟦本也謂把處古未有蠟燭呼大炬為燭火炬易/盡盡則藏所然殘本山谷考進士巻詩書窓過白駒夜)
(几䟦紅燭唐制舉人試日既暮許燒燭三條韋承矩試/日先畢有三條燭盡鍾初動九轉丹成鼎未開薛能有)
(才報第三條燭盡文昌風景畫難成之句舊說舉人試/日已晚主文權徳輿於簾下戲云三條燭盡燒殘舉子)
(之心而舉子遽答云八韻賦成驚破侍郎之/膽故國史竇正固傳舊制夜試以三燭為限)寒牕穿碧
豈容五色之眼迷提玉尺以裁雲倒珠胎之貫月(揚雄/傳剖)
(明月之殊胎吳都賦蚌蛤珠胎與月虧全吳筠碎珠賦/謝驪宫之瑞飾粉靈蚌之神胎山谷詩貝宫胎寒㺯明)
(月又乳雉五/色蜃胎寒)捜阿房之賦料亦焦心(見/前)論石渠之經諒
多㧞角(施讐傳與五經諸儒雜論同異扵石渠閣三輔/故事石渠閣在未央宫北舒元輿傳㧞犀之角)
(擢象之齒/詳見前)春秋十二已歸此日之權衡(漢蓻文志春秋/古經十二篇葢)
(十二公各為一篇也宋劉敞原父/著春秋權衡以平三家之得失)禮樂三千何惜當年
之衣鉢(内典謂傳心印為傳衣鉢五代時和凝應舉自/期榜首後及第五及知貢舉賞范質之文以第)
(五處之語范曰欲君傳老夫衣鉢爾後范歴官皆與和/同因而塲屋間謂之傳衣鉢當時有詩曰從此廟堂添)
(故事登庸衣鉢亦相傳及後馮京知貢舉特擢彭汝礪/為首而彭後官不如馮有詩云當時已自傳衣鉢羞愧)
(猶為食肉僧乃為科舉云然今人動以傳衣鉢言誤矣/葉石林云唐末禮部知貢舉有得程文優者即以已登)
(第時名次處之不以甲乙為髙下也謂之傳衣鉢和凝/登第名在十三後得范魯公質遂處以十三其後范登)
(相位官至太子太傅封國于魯與凝皆同世以為異五/代史和凝傳唐故事知貢舉者所放進士以已及第時)
(名次為重凝舉進士及第時第五後知貢舉選/范質為第五後質官封皆與凝同當時以為榮)某茲承
撤棘(五代史和凝傳凝知貢舉是時進士多浮薄喜為/諠譁以動主司主司每放榜則圍之以棘閉省門)
(絶人出入以為常凝撤棘開門而/士皆肅然無譁所取皆一時之秀)幸遂識荆思饑蠶食
葉之聲悵難㝷扵舊夢(歐陽永叔詩無譁戰士啣/枚勇下筆春蠶食葉聲)冩饕
蝨濕薪之景尚願聽於新編(山谷詩儀鸞供帳饕蝨行/翰林濕薪爆竹聲互見前)
　
　
　
　
　
　
　
　
　
　
　
　
　
　
　四六標準巻十三
欽定四庫全書
　四六標準卷十四　　　　　宋　李劉　撰
　生辰
　　代胡侍郎謝朝士賀生日
生我劬勞撫六弧而增感(詩蓼蓼者莪匪莪伊蒿哀哀/父母生我劬勞禮記男子生)
(桑弧蓬矢六以/射天地四方)俾爾耆艾捧連璧以知慙(詩俾爾昌而/大俾爾耆而)
(艾/)恭惟某官厚德嘘枯(後漢書鄭大傳孔公緒清談高/論嘘枯吹生東坡啓固無心于)
(集苑而有/力于嘘枯)高詞發藻(董仲舒傳/發藻儒林)五十年之過二應憐坡
老之衰(孔融與曹操書嵗月不居節序如流五十之年/忽焉已至公為始滿融又過二東坡詩五十之)
(年今過二衰顏/記我今如此)三萬日之無多欲擬茶山之老(曾幾字/吉甫號)
(茶山有詩行世詳宋史列/傳按茶山乃上饒名刹)華其斑白飾以青黄(莊子百/年之木)
(破為犧尊青/黄以文之)人情欲壽欲安知所蒙矣(鼂錯傳人情莫/不欲夀三王生)
(而不傷也人情莫不欲安三王扶而不危/也羊祜表臣雖小人敢緣所蒙念存斯義)君子善頌善
禱何以報之(張衡詩美人贈我金錯刀/何以報之英瓊瑶餘見前)
　　代謝朝士以下
五十之年過二孰記衰顏(見上/條)什伍之星有三猥勤善
頌(韓文三星行三星各/在天什伍東西行)顧方思罔極之德(詩父兮生我/母兮鞠我拊)
(我畜我長我育我顧我復我出/入腹我欲報之德昊天罔極)何敢當不類之歌(左傳/晉平)
(公與諸侯宴于温使諸大夫舞曰歌詩必類齊高厚之/詩不類荀偃曰諸侯有異志矣類謂從其義類山谷詩)
(向侯賦我菁莪/何敢當不類歌)簸弄明珠藏但深於十襲(韓詩婆娑海/水南簸弄明)
(月/珠)嘘呵凍筆報有愧於七襄(天寳遺事李白撰詔時大/寒帝敕宫嬪執牙筆呵之)
(詳別/見)
　　謝黄侍郎(伯/固)惠生日詩(黄伯固見第/九巻宣賜類)
絳縣老人之生甲擁翠節以知慙(左傳晉悼夫人食輿/人之城杞者絳縣人)
(或年長矣無子而往與于食有與疑年使之年曰臣生/之嵗正月甲子朔四百有四十五甲子矣其季于今三)
(之一也使問諸師曠曰七十三年矣周禮道路用旌節/注使者所擁節是也玉藻凡君召臣以三節注今漢使)
(擁節䟽/擁持也)黄絹㓜婦之受辛感碧幢之委重(石林燕語節/度使節及麾)
(鎗網以碧油故謂之碧油紅斾白樂天詩碧/油幢引向東川方干詩問津求拜碧油幢)愧踰垣之
莫避且返璧之未能(左傳受/飱返璧)恭惟某官帷幄近臣(魏書/高允)
(傳公帷幄寵/臣答詔宜實)詩書元帥憐生我勞瘁之旦有愴蒿莪(詩/蓼)
(蓼者莪匪莪伊蒿又哀哀父母生我勞瘁正義曰憂思/之深每事皆不精識故視莪以為蒿以已二親今且病)
(亡身在役中不得侍養精/神昏亂故視物不察也)歌俾爾耆艾之詩使堅松栢
(詩徂徠之松/新甫之栢)勞以春天之尊酒(杜詩渭北春天樹江東/日暮雲何時一尊酒重)
(與細/論文)副之秋月之兩章(杜詩兩章對秋/月一字偕華星)殆念苞栩憩棠
之陰(詩肅肅鴇羽集於苞栩王事靡盬不能蓻/稷黍又蔽芾丼棠勿剪勿拜召伯所憩)曷稱飛
芻刻楮之役(漢書秦欲攻匈奴使天下飛芻輓粟轉輸/河北列子宋人以玉為楮葉三年而成)
某平頭六十(白樂天詩病眼少眠非守嵗老心多感又/臨春火銷燈盡天明後便是平頭六十人)
(又白髪平/頭五十人)闗慮萬千(杜詩時危/闗百慮)思玉局老之養生安得
還鄉而騎鵠(玉局觀在成都北二十里彭乘記漢永夀/初李老君與張道陵至此老君升座為道)
(陵説經既去而座隠地中故以玉局名之東坡年譜元/符三年先生被命提舉成都玉局觀先生嘗著續養生)
(論又詩云鏡湖敕賜老江東未似西歸玉局翁則東坡/自稱為玉局翁也烏孫公主歌居常士思兮心内傷願)
(為黄鵠兮歸故鄉太白蜀道難黄鵠/之飛尚不得過猨猱欲度愁攀援)從金華仙而學道
或䝉叱石以為羊(神仙傳黄初平年十五家使牧羊有/道士見其良謹便將至金華山石室)
(中四十餘年不復念家其兄初起行索初平歴年不得/後遇道士隨往金華山中與初平相見問羊何在云在)
(山東兄往視但見白石平乃往/言叱叱於是白石皆化為羊)
　　謝魏侍郎(了/翁)惠生日詩
乆生不學蹇蒲柳之先零(世説顧悦與簡文同年而髪早/白簡文問曰卿何以先老答)
(曰蒲栁之姿望秋而落松栢之姿隆冬轉茂學林爾雅/曰檉河桞旄澤桞楊蒲栁所謂蒲栁乃桞之一種是一)
(物也左傳董澤之蒲可勝既乎注蒲栁可以為箭栁/詩手自移蒲栁家才足稻粱是以蒲栁為二物誤矣)初
度無能困樵蘇之後覺(離騷經皇覽揆余于初/度兮肇錫余以嘉名)過辱兩
章之秋月見期千載之春風留歸壓于漁舟(廖融詩雲/穿搗藥屋)
(雪壓釣/漁舟)難捲還於鯨錦(杜詩奈何田舍翁受此厚貺/情鯨錦巻還客始覺心和平)恭
惟某官拍肩諸老(郭璞詩右/拍洪厓肩)畜眼一人(杜詩蓄眼/未見有)天不
㭬民將謀及詩書之帥(㭬音卓詩民今之無祿天天是/椓箋民于今而無祿者天以薦)
(瘥天殺之王者之政又復㭬破之正義曰/㭬使破壞然㭬如㭬杙之㭬謂打之也)人能棟道恐
宜在條理之科(南史陳帝紀論黄塵汙人/衣皂莢相料理詳見前)閔六十服戎
之夫(内則五十不從力政六十不與服戎七十不與賔/之事注服戎謂從軍為士卒也蜀志宗預傳鄧芝)
(自江州來朝謂預曰禮六十不服戎而卿甫受兵/何也預答曰卿七十不還兵我六十何為不受耶)窘千
里餽糧之役(韓信傳千里餽/糧士有饑色)我辰安在敢祈牛斗之能
神(詩天之生我我辰安在箋言我生所值之辰安所在/乎謂六物之吉凶正義曰左傳何謂六物嵗時日月)
(星辰是也昌黎三星行我生之辰月宿南斗牛奮其角/箕張其口三星各在天什伍東南行嗟汝牛與斗汝獨)
(不能/神)夫子言之或免蟪菌之俱腐(莊子朝菌不知晦朔/蟪蛅不知春秋注菌)
(其隕反大芝也天陰生糞土見日則死一名日及故不/知月之始終也蟪蛄寒蟬也一名蝭蟧春生夏死夏生)
(秋死即楚辭所/云寒螿者是也)某屬有國故且無親存方兹疚懷於劬
勞(疚病也詩/憂心孔疚)只得痛謝於頌禱先生與之言則對參乎
奚避席之疑(禮記遭先生於道趨而進正立拱手先生/與之言則對不與之言則趨而退孝經仲)
(尼閒居曾子侍坐子曰參先王有至德要道以順天下/民用和睦上下無怨女知之乎曾子避席曰參不敏何)
(足以/知之)小子何莫學夫詩武也請卒章之受(左傳鄭伯享/趙孟於垂隴)
(子展伯有子西子産子大叔二子石從趙孟曰七子從/君以寵武也請皆賦以卒君貺武亦以觀七子之志子)
(産賦隰桑趙孟曰武請受其卒章隰桑詩小雅篇名義/取既見君子其樂如何其卒章云心乎愛矣遐不謂矣)
(中心藏之何日忘之孟/欲子産見規故受之)
　　謝諸處監司賀生日
我年六十真成薄頽景於西山(寡婦賦嵗云暮兮日西/頽反離騷恐日薄於西)
(山東坡詩我今六/十一頽景薄西山)春餘十分未許託老人於南極(天文/志狼)
(比地有大星曰南極老人見則/治平主夀昌晉灼曰比近也)茲届劬勞之旦敢當襃
借之辭恭惟(提刑/云)六轡澄清(詩六轡如濡范滂傳登車/攬轡慨然有澄清天下之)
(志/)十行炳煥(後漢循吏傳/序一札十行)○(運使/云)斧繡光輝(暴勝之傳/衣繡持斧)
(威振/州郡)珠璣咳唾(牛僧孺詩珠玉㑹應成/咳唾山川猶覺露精神)賢者告以善揆
亡菑亡害之初(詩時維后稷誕彌厥月先生如逹不坼/不副無災無害以赫厥靈注其生之時)
(不坼割不副裂其母故/其母無災殃無患害)愛之欲其生有爾熾爾昌之詠
(詩俾爾夀而臧/俾爾熾而昌)所愧泥塗之絳甲(左傳絳縣人或年長/矣無子而往與于食)
(趙孟曰武不才不能由吾子使吾子辱在泥塗/乆矣由用也辱在泥塗謂受版築之役詳見前)要非光
熖之白庚(新唐書白之生母夢長庚星因以命/之韓詩李杜文章在光熖萬丈長)某有味
其言(鄭當時傳誠/有味其言也)不知所賀(左傳楚子將圍宋使子文/治兵于暌終朝而畢不戮)
(一人子玉復治兵于蒍終日而畢鞭七人貫三人耳國/老皆賀子文蒍賈後至不賀子文問之對曰不知所賀)
(子文欲委重子玉故不戮一人賀子文者賀其所舉得/人盖謂子文畧而子玉詳也蒍賈逆知子玉必敗國事)
(故曰不/知所賀)君子謂之善頌相期食蛤以踞龜(淮南子盧敖/游乎北海經)
(乎太陰入乎𤣥闕至于蒙穀之上見一士焉深目而𤣥/鬢淚注而鳶肩方倦龜殻而食蛤蜊注楚人謂踞為倦)
(龜殻龜甲也/蛤梨海蚌也)使臣不敢與聞但願放牛而歸馬(左傳三/夏天子)
(所以享元侯也使臣弗敢與聞又牀笫之言不踰閾况/在野乎非使人之所得與聞也尚書歸馬于華山之陽)
(放牛于桃林之/野示天下弗服)
　　謝都大惠生日詩(通篇用茶馬事○詳/啓意似與魏鶴山)
匪莪伊蔚正緬思罔極之天(詩蓼蓼者莪匪莪伊蔚又/欲報之德昊天罔極詳見)
(前/)以蘿施松辱許共後凋之嵗(詩蔦與女蘿施于松上/爾雅唐蒙女蘿女蘿兔)
(絲陸佃云在木為女蘿在草為兔絲注蔦寄生也女蘿/兔絲松蘿也蔦與女蘿施于松栢之上非自有根依于)
(松栢之根故松栢存而茂松/栢殞而亡是存亡在松栢)然頭白走雪山之戍(杜詩/西山)
(白雪三城/戍詳見前)覺鬢青負寳葢之峰(寳葢山在撫州崇仁縣/南三十里號江南絶頂)
(形如寳葢上有浮休臺乃王郭二/真人昇仙之地顏魯公為之記)幸聯公子之婚姻(史/記)
(平原君讓魏公子曰勝所以自附為婚/姻者以公子之高義為能急人之困也)見假長庚之光
熖(見上/條)恭惟某官糠粃團鳳(建州郡志國朝太平興國/二年始置籠焙造龍鳳茶)
(咸平中丁謂為福建漕監造御茶進龍鳳團蔡襄為漕/始改造小龍團茶仁廟尤所珍惜歐陽公茶錄後序茶)
(為物之至精而小團尤其精者仁廟尤所珍惜雖輔相/之臣未嘗輒賜惟南郊大禮致齋之夕中書樞密各四)
(人共賜一餅宫人剪金為龍鳳花草貼其上兩府八家/分割以歸不敢碾試宰相家藏以為寳時有佳客出而)
(傳玩爾東坡詩糠粃團鳳友小龍奴𨽻日注臣/雙井舊唐書白居易傳贊錙銖採葛糠粃懷沙)轡策翔
龍(新唐書百官志武后萬嵗通天元年置仗内六閑一/曰飛龍二曰翔麟三曰鳳苑四曰鵷鸞五曰吉良六)
(曰六郡亦號六廐李適傳天子享㑹游豫惟/宰相及學士得從給翔麟馬注翔麟廐名)一雄將十
萬之雌識神駿於驪黄之外(山谷詩一雄可將/十萬雌餘見前)六經佐
三尺之法辨淄澠於兎褐之中(山谷煎茶賦乃至中夜/不眠耿耿既作温齊殊)
(可屢㰱如以六經濟三尺法雖有除治與人安樂又酌/兎褐之甌瀹魚眼之鼎宋趙彥衞雲麓漫抄云陸羽辨)
(天下水味各立名品列子云淄澠之合易牙能辨之易/牙齊威公大夫能别二水威公不信數試皆驗陸羽豈)
(得其遺意/乎互見前)眷此陳人寵其初度正欲歸耕於劒外(杜詩/劒外)
(官人冷又劒外春天逺又彭門/劒闗外又草木變衰行劒外)詎思入對於延英(六典/延英)
(殿在西上閣之西唐書楊瑒傳𤣥宗召對宰相議天下/户版延英殿惟瑒言利病尤詳苗晉卿傳代宗立年老)
(乞閑帝優之為御小延英召對宰/相對小延英自晉卿始詳别見)某有味其言(見/前)不知
所報(左傳君亦不任受怨臣亦不/任受德無怨無德不知所報)絳縣老人之生甲花
六十以既周(李淳風有六/十花甲子歌)黄絹㓜婦之受辛椿八千其
安用(見/前)
　　謝都大惠生日詩
皇揆余度已勤溢美之言(見/前)子與人歌更作新凉之賀
(宋楊湜古今詞話蘇子瞻守錢塘有官妓秀蘭善應對/湖中有宴羣妓畢至唯秀蘭不來子瞻問其故則以髪)
(結沐浴告坐中倅車屬意于蘭見其晚來恚恨不已子/瞻作賀新凉以解之取其沐浴新凉也後誤為賀新郎)
(苕溪漁隱云野哉楊湜之言真可入笑林東坡此詞冠/絶古今託意高逺寧為一伎而發賀新郎乃古曲名今)
(乃云云/誤矣)輙駢四六仰謝再三恭惟某官學廣聞多(韓文/學廣)
(而聞多不求/聞於人也)筆精墨妙(江淹别賦淵雲之/墨妙嚴樂之筆精)歌鍾二肆和
諧魏絳之聲(左傳鄭人賂晉侯以歌鍾二肆及其鎛磬/女樂二八晉侯以樂之半賜魏絳曰子教)
(寡人和諸戎狄以正諸華八年之中九合諸侯如樂之/和請與子樂之魏絳于是始有金石之樂注肆列也縣)
(鍾十六為一肆/二肆三十二鍾)騋牝三千教習開元之舞(詩秉心塞淵/騋牝三千注)
(馬七尺以上曰騋明皇雜錄𤣥宗嘗令教舞馬四百疋/分為左右目為某家驕某家寵時塞外亦以善馬來貢)
(者上俾教習無不曲盡其妙因命衣以文繡絡以金鈴/飾其鬛間雜以珠玉其曲謂之傾盃樂若歌其曲奮首)
(鼔尾縱横應節又施三層板牀馬乘而上旋轉如飛或/命壯士舉一榻馬舞于榻上樂工數十人立于前後左)
(右皆衣淡黄衫文玉帶必求少年而姿貌/美秀者每千秋節常命舞於勤政樓下)寛朢秋先零
之念(見本巻謝/魏侍郎條)賜陽春寡和之章某重拜珍投(左傳臣/獲五善)
(敢不/重拜)宛成珠貫(禮記歌者倨中矩句中規纍纍乎/如貫珠故歌之為言也長言之也)贈以
綠綺愧莫報於雙南(張衡四愁詩美人贈我綠/綺琴何以報之雙南金)寫之烏
絲惟謹藏於十襲(烏絲紙名國史補朱亳間紙有織成/界道謂之烏絲欄霍小玉取珠珞縫)
(繡囊出越姬烏絲欄素段三尺以授李生生多才思援/筆成章東坡與錢志仲尺牘云烏絲當用寫道經一篇)
(惡詩不足錄也又與劉器之云志仲本以烏絲欄求某/錄雜詩耳某自出意欲與寫廣成子山谷詩正圍紅袖)
(寫烏絲又下筆却到烏絲欄汪彦章詩玉/為蟾蜍氷作滴烏絲欄開寳鴉黒餘見前)
　　謝吕提刑惠夀詩
泥塗絳老正自疑甲子之年(見/前)霄漢繡衣猶記揆庚寅
之度(杜詩繡衣春當霄漢立離騷攝/提貞于孟陬兮惟庚寅吾以降)鼎來好語(李賀詩/沙路歸)
(來聞好語東坡詩輦路歸來聞好語/又山寺歸來聞好語又好語夜喧街)賁飾孤生(周榮傳/榮江淮)
(孤生張霸傳起自孤生致位郡守岑文本傳自以/興孤生栁詩孤生易為感失路少所宜鼎賁卦名)恭惟
某官高誼薄雲(揚雄傳高義薄雲天杜詩/故人有孫宰高誼薄層雲)長毫裁霧(杜/詩)
(裁縫雲霧/成御衣)舊游楚地未寒車馬笠之盟(左傳吳使太宰/嚭請尋盟子貢)
(曰盟所以周信也若猶可改日盟何益今吾子曰必尋/盟若可尋也亦可寒也段公路北户錄越人每相交作)
(壇祭以白犬丹鷄盟曰卿若乘車我戴笠後日相/逢下車揖我若歩行君乘馬後日相逢馬當下)今戴
蘇天尚念斗牛箕之宿(三星行我生之辰月宿南斗/牛奮其角箕張其口詳見前)雙
節帡風而幪雨(唐百官志節度使辭日賜雙旌雙節法/言震風凌雨然後知夏屋之為帲幪也)
兩章對月以偕星(杜詩兩章對秋/月一字偕蕐星)某逺守石龜(海錄碎/事榮州)
(榮黎山有石洞洞中有石狀如龜形十/道圖云即古石龜州也李嘗知榮州)深慙玉燕(天寳/遺事)
(張説母夢玉燕自東南飛來投入懷中/而有孕生説果為宰相其至貴之祥也)報德罔極劬勞
但感於蓼莪(見/前)有功見之勞來請歌於枤杜(詩序枤杜/勞還役也)
(餘見/前)
　　謝提刑
蕭艾賤生(蕭先彫切説文蕭艾蒿也爾雅注今藾蒿也/離騷户服艾以盈腰兮謂幽蘭其不可佩又)
(何昔日之芳草兮今直為此蕭艾也淮南子巫山之上/順風縱火膏夏紫芝與蕭艾俱死注蕭艾賤草諭不肖)
(張衡傳珍蕭艾于重笥兮謂蘭蕙之不香宋羅願爾雅/翼云蕭艾皆香草古者天子摯鬯諸侯蕙大夫蘭士蕭)
(庶人艾至離騷則薄之蕭艾雖非惡物要之庶/人所服比之蘭蕙芳草君子所服則有間矣)桑蓬初
度但切劬勞之感敢當頌禱之勤恭惟某官盛德嘘枯
高文發藻(並見/前)既旌厚意又蕆多儀(蕆音闡/備也)區區之私
(楚元王傳豈為區區之禮哉/師古曰區區謂小也詳别見)拳拳戢佩(戢藏/也)
　　謝吕運使賀生日
霄漢繡衣遷轉木牛之運(見/前)瓊瑶錦段寵光芻狗之陳
(張衡四愁詩美人貽我金錯刀何以報之英瓊瑶又美/人貽我錦繡段何以報之青玉案莊子芻狗未陳也盛)
(以篋衍巾以文繡尸祝齋戒以將之及其已/陳也行者踐其首脊蘇者取而㸑之而已)揆初度以
何榮(見/前)受徽言而增愧(尚書予旦已/受人之徽言)恭惟某官修名揭
日(離騷老冉冉其將至/兮恐修名之不立)高誼薄雲篤車馬笠之盟不挾
貴不挾長(見/前)問斗牛箕之宿無以名無以懷七言撮白
玉之丹(韓詩壯非少者哦七言六字常語一字/難我以指撮白玉丹行且咀噍行詰盤)一字重
黄金之價(穀梁傳序一字之襃寵踰華衮之贈杜詩一/字偕華星季布傳得黄金百不如得季布諾)
某身方受察(韓文受容受察不復致謝/樂毅傳以身得察于燕)心已懷歸(詩豈/不懷)
(歸王事/靡盬)使臣必諮于周惠而好我人情莫不欲夀更以
贈君(並見/前)
　　謝生日投詩(代何/月湖)
彼其之子鵜積愧於在梁(鵜音啼鵜鶘水鳥爾雅鵜鴮/鸅一名涸澤詩彼候人兮何)
(戈與祋彼其之子三百赤芾維鵜在梁不濡其翼彼其/之子不稱其服注鵜在梁當濡其翼而不濡者非其常)
(也不稱者言/德薄而服尊)我生之辰牛莫神於奮角(韓詩我生之辰/月宿南斗牛奮)
(其角箕張其口又嗟汝/牛與斗汝獨不能神)茲勤善頌徒發愧情恭惟某官
藻掞天庭(李詩秀句滿江/國高文掞天庭)句穿月脇(皇甫湜顧况集序/逸歌長句駿發踔)
(厲往往穿天心出月脇意外/驚人語非尋常所能及也)憐絳人之甲子混在泥塗
(見/前)記孟陬之庚寅眷焉遲暮(離騷攝提貞于孟陬兮惟/庚寅吾以降又信草木之)
(凋落兮恐美/人之遲暮)特華其老(東坡集慶元宣義王丈人有書/求紅帶既以遺之且作詩為戲)
(黄魯直學士秦少游賢良各賦一首為老人光華又答/于連州啓過情之譽知無其實而愧于中起廢之文欲)
(借此言以/華其老)相贈以言(見/前)某取數既多(禮記取數/多者仁也)餘年無
幾(晉書張忠傳苻堅遣使徵之沐浴而起謂弟子曰吾/餘年無㡬不可以逆時主之意又劉敏元字道光永)
(嘉之亂同郡管平以年老從敏元西奔為賊所刼敏元/謂盜曰此公餘年無幾願以身代東坡詩餘年知㡬何)
(佳月豈屢逢又六祖塔功德䟽念餘年之/無幾賜以安閑憐㓜穉之無辜除其疾恙)欲報罔極之
德已廢蓼莪(晉書孝友傳王裒字偉元痛父非命未嘗/北靣而坐示不臣朝廷也隱居教授三徵)
(七聘皆不就讀詩至哀哀父母生我劬勞未嘗不三復/流涕門人受業者並廢蓼莪之篇齊顧歡字景怡早孤)
(讀詩至哀哀父母輒執書慟哭/由是受業者廢蓼莪篇不講)敢當不類之歌請辭假
樂(左傳晉侯降辭登成拜公賦嘉樂降辭降階辭讓也/嘉音假嘉樂詩大雅篇名取其顯顯令德宜民宜人)
(受祿于天以祝/晉侯也餘見前)
　　代謝生日投詩
皇覽揆余初度漫扈江蘺(楚辭扈江蘺與薜荔兮紉秋/蘭以為佩扈後五切披也王)
(注楚人名披為扈爾雅翼云愽物志謂芎藭苗曰江蘺/根曰􁊈蕪本草亦曰芎藭有二種一種似芹一種似蛇)
(床然則小葉似蛇牀者􁊈蕪大/葉似芹者名江蘺爾餘見前)子欲養親不存但悲風
木(韓詩外傳孔子行聞哭聲甚悲至則皋魚也曰子非/有喪何哭之悲也皋魚曰樹欲静而風不止子欲養)
(而親不待也往而不可得見者親也吾請從此/辭矣立槁而死孔子曰弟子戒之足以識矣)茲勤妙
語徒發愧情恭惟某官脱時世粧(唐趙璘因話錄崔吏/部樞夫人西平王女)
(也婦德克備治家整肅貴賤皆不許時世粧梳勲臣之/家特數西平禮法白氏諷諫時世粧儆戒也時世粧時)
(世粧出自城中傳四方時世流行無逺近顋不施朱靣/無粉烏膏注唇唇似泥䨇眉盡作八字紙妍蚩黑白失)
(本態粧成盡似含悲啼圓鬟無鬢堆髻様斜紅不暈赭/靣狀昔聞披髪伊川中辛有見之知有戎元和粧梳君)
(記取髻堆靣赭非華風又上陽白髪人愍怨曠也上陽/人紅顔闇老白髪新小頭鞋履窄衣裳青黛點眉眉細)
(長外人不見見應笑天寳末年時世粧東/坡詩揚州近日紅千葉自是風流時世粧)續古樂府(稗/史)
(類編古人初不定聲律因所感發為歌而聲律從之唐/虞三代以來是也餘波至西漢末始絶西漢時今之所)
(謂古樂府者漸興晉魏為盛隋氏取漢以來樂器歌章/古調併入隋樂餘波至李唐始絶中葉雖有古樂府而)
(播在聲律則尠矣白樂天讀張籍古樂府詩張君何為/者業文三十春尤工樂府詩舉代少其倫為詩意何如)
(六義互鋪陳風雅比興外未嘗著空文上下禆教化舒/之濟萬民下可理性情巻之善一身時無采詩官委棄)
(如泥/塵)温柔厚重有二雅之正言(禮記温柔敦厚詩教也/詩序雅者正也言王政)
(所由興廢也政有大小/故有小雅焉有大雅焉)婉麗清新無六朝之俳體(俳音/排説)
(文戲也漢書談笑類/俳倡注俳雜戲也)惠而好我何以報公某愧乏辰猷
(詩逺猷/辰告)空踰亥首(左傳史趙曰亥有二首六身下二如/身是其日數也士文伯曰然則二萬)
(六千六百有二句也按二亥字二畫在上三人在下故/以二為首以六為身下猶置也如往也除下亥上二畫)
(往置身傍二畫為二萬三六為六千六百六旬此是老/人所生至今日之數也因亥畫似筭法故假之以為言)
(而下如二字亦用筭法之義葢一甲子為六十日總之/合有二萬六千六百日其末之甲子止得三分之一故)
(少四十日/餘見前)聽陽春之寡和為調彌高(見/前)享肆夏之升歌
請拜其細(左傳穆伯如晉晉侯享之金奏肆夏之三不/拜工歌文王之三又不拜歌鹿鳴之三三拜)
(韓獻子使行人子員問之曰子以君命辱于敕邑先君/之禮藉之以樂以辱吾子吾子舍其大而重拜其細敢)
(問何/禮也)
　　普謝見任官惠生日詩詞
伏以小人不知紀年恍近平頭之六十(左傳絳縣人曰/臣小人也不知)
(紀年餘/見前)君子為善頌禱仰勤厚意之再三(見/前)受言藏之
(詩彤弓弨兮/受言藏之)有感多矣恭惟某官英詞潄潤(陸機文賦/傾羣言之)
(瀝液潄六/藝之芳潤)盛德噓枯愛之欲其生忘泥塗之為辱賢者
告以善任牛斗之不神(並見/前)所慙雌甲之辰(盧氏雜説/裴晉公在)
(相位日有人寄槐癭一枚欲削其枕時郎中庾威世稱/博物召請别之庾捧良乆白曰此槐癭是雌樹生者恐)
(不堪用裴曰郎中甲子多少庾曰某與令公同是甲辰/生公笑曰郎中便是雌甲辰今按雌甲固出裴公戲語)
(然年月支干實有雌雄之説虞喜天文論漢太初厯十/一月甲子夜半冬至云嵗雄在閼逢雌在攝提格月雄)
(左畢雌在觜日雄在子又云甲嵗雄也畢月雄也陬月/雌也郎顗傳有易雌雄秘厯采玉賦有雄風沈約賦有)
(雌霓師曠占有雄/雷雌雷可類推矣)難擬長庚之夢某未能返璧又乏報
瓊(並見/前)三歎而音有遺良服朱絃之䟽越(禮記清廟之/瑟朱絃而䟽)
(越壹倡而三歎/有遺音者矣)千嵗而眉無害還期黄髮之夀胥(詩俾/爾昌)
(而熾俾爾夀而富黄髮台背夀胥與試俾爾/昌而大俾爾耆而艾萬有千嵗眉夀無有害)
　　謝學職十四人投詩賀生日
伏以召南之詩十四固足繫騶虞之風(召南鵲巢至騶/虞凡十四篇詩)
(序鵲巢騶虞之德諸侯之風也/先王之所以教故繫之召公)魯侯之嵗萬千何以當
泮宫之頌(詩序泮水頌僖公能/修泮宫也餘見上條)良見維桑與梓之敬(詩/維)
(桑與梓必恭敬止注凡人父之所樹者維/桑與梓見之必加恭敬之止况父身乎)然增匪莪伊
蔚之思(見/前)伏惟某人學士岷峨之英江漢以濯他年事
業半雲閣之功臣(洛陽記雲臺高閣十四間丼泉賦乘/雲閣而上下注高連雲也黄圖雲閣)
(高如雲故言雲西京賦途閣雲蔓注閣道如雲氣連蔓/後漢書傳論顯宗圖二十八將于南宫雲臺馬援傳援)
(女立為皇后顯宗圖畫建武中名臣/列將於雲臺以椒房故獨不及援)此日詞章倍建安
之才子(魏文帝典論今之文人魯國孔融文舉廣陵陳/琳孔璋山陽王粲仲宣北海徐幹偉長陳留阮)
(瑀元瑜汝南應瑒徳璉東平劉楨公幹斯七子者於學/無所遺於辭無所假咸以自騁騄驥于千里仰齊足而)
(並馳以此相服亦良難矣韓/詩建安能者七卓犖變風操)憐香山艷陽之過九(白居/易自)
(號香山居士五十九詩半/百過九年艷陽殘㡬日)信眉州近古之有三(東坡眉/州逺景)
(樓記吾之俗有近古者三其士大夫貴經術而重士族/其民尊吏而畏法其農夫合耦以相助葢有三代漢唐)
(之遺風而他郡之所/莫能及也詳見前)勁氣芳詞(韓文勁氣/沮金石)高文大册(西/京)
(雜記揚子雲曰軍旅之際戎馬之間飛書馳檄/用枚皋廊廟之下朝廷之中高文典册用相如)序所為
作者之意陳誼尤高(孔安國尚書序書序序所以為作/者之意昭然義見宜相附近故引)
(之各冠其/篇餘見前)相接以粲然之文過情是恥(董仲舒傳粲然/有文以相接驩)
(然有恩以相愛此人之所/以貴也師古曰粲明貌)某薾然蒲桞感此桑蓬人情
莫不欲夀欲安生則惡可已也君子謂之善頌善禱忠
焉能勿誨乎(並見/前)
　　謝潼川提刑謝太博賀生日
伏以問甲辰之雄木既遄諏度之載馳(見前/條)守癸亥之
犍為真覺棲遲之萬狀(地理志犍為郡應劭曰古夜/郎國詩衡門之下可以棲遲)猶
蒙佳句見貺陳人恭惟某官高義薄雲英詞組霧牛頭
衮衮詎止隨世界之花(寰宇記牛頭山在梓州郪縣西/南二里四靣孤絶形如伏牛俯)
(臨州郭自長樂寺樓閣烟花為一方之勝概杜子美上/牛頭寺詩青山意不盡衮衮上牛頭又登惠義寺詩春)
(日無人境虛空不住天鶯花隨世/界樓閣倚山巅梓州即今潼川府)象耳耽耽猶記生池
塘之草(象耳山在眉州彭山縣東北二十五里上有大/悲道塲㑹昌寺下有寳硯磨鍼二溪龍池蟹泉)
(及李白讀書臺杜光庭詩有青蓮居士㡬時來之句耽/音眈説文耳大垂也南史謝惠連傳惠連十嵗能屬文)
(族兄靈運嘉賞之曰每有篇章對惠連輙得佳語嘗於/永嘉西堂思詩竟日不就忽夢見惠連即得池塘生春)
(草大以為工常云此/語有神功非吾語也)曲憐苦李(晉書王戎年六七嵗羣/兒見李競趨戎獨不往)
(曰李在道傍而多子必苦李也東/坡詩顧我如苦李全生依路傍)承藉丼棠皇揆余降
庚寅紛吾有此(離騷紛吾既有此内美兮/又重之以修能餘見前)我與君皆丙
子欲並生哉(東坡詩嗟我與君皆丙子四十九年/窮不死尚書書用識哉欲並生哉)某獲
守蕭䂓(曹參傳蕭何為政講若畫一曹參代/之守而勿失法言蕭也規曹也隨)敢當唐律
思其人愛其樹何如對秋月之兩章(左傳武子之德在/民如周人之思召)
(公焉愛其丼/棠况其子乎)誦其詩讀其書安得共春天之尊酒(見/前)
　　謝鄉官寄居士人賀生日詩
伏以匪莪伊蒿增劬勞勞瘁之感(詩哀哀父母生我劬/勞又生我勞瘁餘見)
(前/)維桑與梓辱熾昌昌大之詩(詩俾爾熾而昌/又俾爾昌而大)何以報
木𤓰之三(詩序木𤓰美齊桓公也魏國有狄人之敗出/處於漕齊桓公救而封之遺之車馬器服焉)
(衛人思之欲厚報之而/作是詩也詩凡三章)凡是光蓬矢之六恭惟某官嘘
枯意厚發藻才雄(並見/前)半百過九年笑白傳艷陽之已
老(見上/條)分寸落千丈憐韓公牛斗之不神(韓詩躋攀分/寸不可上失)
(勢一落千丈/强餘見前)贈汝好辭揆余初度某安知燕喜(詩吉甫/燕喜既)
(多受祉注吉甫既伐玁狁而歸天子以燕禮樂之則歡/喜矣又魯侯燕喜令妻夀母注燕燕餘也魯侯燕飲于)
(内寢則善其妻壽/其母為之祝慶也)但笑龍鍾(蘇鶚演義龍鍾者不昌熾/不翹首如䰐鬖拉搭斛觫)
(之類李濟翁資暇集或問龍鍾之義鍾即涔爾鍾與涔/並蹄足所踐處則龍之致雨上下所踐之鍾固淋漓濺)
(澱矣義當止此餘俟該通今按龍鍾之義其説多端蔡/邕琴操卞和歌云空山欷歔涕龍鍾周書王褒與周𢎞)
(讓書云援筆攬紙龍鍾横集唐詩亦有雙袖龍鍾淚不/乾之句則于淋漓濺澱之義為近廣韻云龍鍾竹名年)
(老者如竹枝葉摇曵不自禁持韓詩已作龍鍾後時者/又東野不得官白首誇龍鍾東坡詩龍鍾三十九勞生)
(已强半/互見前)一唱三歎而音有遺難和朱絃之䟽越萬有千
嵗而眉無害還祈黄髮之夀胥(並見上普謝/見任官條)
　　代回孟提舉(此條劉本無/)
庭芾門弧方切蓼莪之感(詩殖殖其庭有覺其楹乃生/男子朱芾斯皇注芾天子純)
(朱諸侯黄朱皇猶煌煌也東坡啓蓬矢之祥/雖世俗之所尚蓼莪之感終衰老而不忘)函牋臺餽
仰勤桑梓之情却之不恭用是下拜(左傳敢不下/拜下拜登受)恭惟
某官高誼絶俗厚德嘘枯記孟陬之庚寅撫其遲暮憐
絳人之甲子混在泥塗(並見/前)華以緹緘(緹田黎切説文/帛丹黄色緘居)
(咸切説文束篋也廣韻緘封也江總/陶貞白集序校之鉛墨緘以緹緗)加之飲饌某丁年
託契(見/前)亥字過期(劉禹錫詩亥/字老人迎)鵝鴨之惱比隣甚華登
爼(杜詩休怪兒童延俗客不教鵝鴨/惱比隣左傳鳥獸之肉不登于爼)鷄豚之同保社敢
不舉觴(白樂天詩牛馬因風逺鷄豚過社稀韓詩願為/同社人鷄豚燕春秋東坡詩鷄豚異日為同社)
(應有千篇唱和詩兒/寛傳敬舉君之觴)
　　謝潼川知府趙監丞賀生日詩
伏以男子始生肯負大人占之之夢(詩大人占之維熊/維羆男子之祥箋)
(大人占之謂以聖人占夢之法占之也正義曰占夢之/官中士耳而言大人占之明其法大人所為故曰聖人)
(占夢/之法)我辰安在敢當先生長者之褒(詩天之生我我辰/安在注見前曲禮)
(謀於長者必操几杖以從之又/從于先生不越路而與人言)有愧徽言莫酬隆眷恭
惟某官為善最樂(後漢書明帝詔問東平王處家何事/最樂王言為善最樂薛道衡詩幸逢)
(為善樂頻/降濟時才)大雅不羣發更生鴻寳之書浩如淵海出長
吉錦囊之句迅若風檣(俱見/前)有憐桃李之一株(談叢王/泠然上)
(裴耀卿書拾遺補闕寧有種乎/僕不侫亦相公一株之桃李也)重感桑蓬之六矢吹以
七言之律重於雙璧之貽(東坡詩烱烱/明珠暎雙璧)某夙荷甄收竟
成椎鈍老人無一子誰知絳甲之泥塗仙官勅六丁長
倚白庚之光熖(並見/前)
　　謝列郡大守以上賀生日(按理宗端平三年/梅亭六十二嵗)
小刼六十之風雨齒邁二齡(東坡别子由詩願君亦莫/歎留滯六十小刼風雨疾)
(注法華經有六十/小刼又八十小刼)大川三百之波濤心驚萬里揆余初
而增感俾爾夀以何居(居居之切語助也檀弓何居我/未之前聞也郊特牲二日伐鼔)
(何居注語助/也恠之也)恭惟某官云云河漢淵海富卿雲舒向之
儲(廣絶交論舒向之金玉/淵海卿雲之黼黻河漢)月露風烟陋盧駱王楊之作
(北史李諤字士恢以時文體尚輕薄上書曰自魏之三/祖更尚文詞江左齊梁其弊彌甚遺理存異尋虚逐㣲)
(連篇累牘不出月露之形積案盈箱唯是風雲/之狀捐本逐末流徧華壤逓相師祖乆而愈扇)憐絳縣
老人之生甲贈黄絹㓜婦之受辛(俱見/前)某仕則慕君老
當佚我(莊子大塊勞我/以生佚我以老)不俟駕固將朝也良感徽言射
以弧受乃負之敢忘㓜志(禮記生男子設弧于門左三/日始負射人以桑弧蓬矢六)
(射天地四方/保受乃負之)
　　謝通判以下賀生日
六十二嵗之樂愧無白鶴之新居(東坡年譜紹聖四年/先生六十二嵗二月)
(十四日白鶴新居成有連娟缺月/黄皆後縹緲新居紫翠間之句)萬里㡬年之歸孰念
碧鷄之老客(見/前)皇揆余度何及公言(劉寵傳吾政何/能及公言耶)伏
惟某官盛德嘘枯英文掞藻念苞栩之使雖叨四牡之
還(並見/前)感蓼莪之詩無復三牲之養(孝經三者不除雖/日用三牲之養猶)
(為不孝也三者謂驕亂爭三牲謂牛羊豕禮/記三牲之爼八簋之實美物備矣餘見前)煖於布帛
(茍子與人善言煖于布/帛傷人之言深于矛㦸)贈以襜褕(張衡四愁詩美人贈/我貂襜褕何以報之)
(明月/珠)六轡既均(詩我馬維駰六轡/既均注均調也)二節以走(禮記凡君/召以三節)
(二節以走一節/以趍詳見前)夙興夜寐亦希無忝於所生(孝經忠順/不失以事)
(其上然後能保其爵位而守其祭祀葢/士之孝也詩云夙興夜寐無忝爾所生)日邁月征尚祈
不諫之亦入(詩題彼眷令載飛載鳴我日斯邁而月斯/征注我我王也邁征皆行也王位無常須)
(自勤于政日行視朝之禮月行視朔之政與羣臣議政/事日有所決月有所行無時休息也又不聞亦入不諫)
(亦式注言性與天合也文王之聖德自生知無假學習/不聞人之道説亦自合于法不待人之諫諍亦自入于)
(道此/斷章)
　　謝王制參等八員賀生日
　　　王制參(翊/)　　丁制機(鎔/)　　蒲制機(仲/乙)
　　　楊制幹(異/)　　陳制幹(噲/)　　宋制幹(拱/)
　　　王撫幹(三/桂)　　王鈐幹(澥/)
四方有志愧孤負於桑蓬(禮記男子生桑弧蓬矢六以/射天地四方天地四方者男)
(子之所有事也故必先有志于其/所有事然後敢用穀也互見前)八公同辰辱褎期於
樗櫟(晉書職官志世祖武皇帝即位之初以安平王孚/為太宰鄭冲為太傅王祥為太保司馬望為太尉)
(何曾為司徒荀顗為司空石苞為大司馬陳騫為大將/軍世所謂八公同辰攀雲附翼者也樗音樞爾雅栲山)
(樗材易大而不中器用櫟力狄反莊子匠石之齊見櫟/社樹其大蔽牛匠石不顧曰是不材之木也無所可用)
(故能若/是之夀)固辭不獲厚意何居(見謝列郡/太守條)恭惟某官合志
同方(禮記儒有合志同方營道同術並立則/樂相下不厭乆不相見聞流言而不信)集思廣益
(蜀志廣衆思廣/忠益詳見前)依紅泛緑培懷黄拖紫之程(楊僕傳懷/銀黄垂三)
(組注黄金印也揚雄傳紆青拖紫朱丹其轂晉書儒林/傳序莫不紆青拖紫服冕乘軒沈隱侯集自茲以降懷)
(青拖紫崇基巖巖長瀾瀰瀰南史/卞彬蝦蟆賦紆青拖紫名為蛤魚)取白媲青忘看朱成
碧之醜(栁文世之模擬鼠竊取青媲白肥皮厚肉柔筋/脆骨而以為辭者之讀之也其大笑固宜又抽)
(黄對白渰渰飛走王臺新詠夜愁詩誰知心眼亂看朱/忽成碧李詩催絃拂柱與君飲看朱成碧顔始紅劉禹)
(錫贈眼醫詩看朱漸成碧羞日不禁風山谷詩亂我朱/碧眼又醉眠朱碧亂又邂逅相將倒一壺看朱成碧倩)
(人/扶)揆余初度贈汝好詞某返璧未能報瓊焉有觀我生
之進退真成維谷之羞(易觀六三觀我生進退孔䟽三/處進退之時以觀進退之㡬詩)
(人亦有言/進退維谷)俾爾夀而熾昌曷副如岡之頌(詩如山如阜/如岡如陵如)
(川之方至以莫不増注/言其福禄委積高大也)
　　謝丁制置(黼/)惠詞(宋史忠義傳丁黼成都制置使/也嘉熈三年北兵自新井入詐)
　　(竪宋將李顯忠之旗直趨成都黼以為潰卒以旗/榜招之既知其非引兵夜出兵散力戰死之北兵)
　　(未至黼自誓死守至是從黼者唯幕客楊大異及/所信任者數人大異死而復蘇黼帥蜀為政寛大)
　　(蜀人思之事/平賜額立廟)
轉粟青天之上牋詞來謝於青天(杜詩轉粟上青天樂/廣傳若披雲霧而覩)
(青/天)射蓬白雪之邊度曲敢當於白雪(禮記男子生桑弧/蓬矢以射天地四)
(方白雪即雪山杜詩西山白雪三城戍野客叢書云漢/書自度曲如瓚注謂歌終更授其次引張衡賦度曲未)
(終之語為證西京賦復引漢書為證正如瓚之失是不/深攷耳二音各有意義元帝度曲乃隱度之度音鐸如)
(應劭所注師古所音是也西京賦乃度次之度音杜豈/漢書之意哉注但見漢書有此二字故引為證而不知)
(其意自别文苑宋玉笛賦度曲羊腸此語却可以為證/又在漢書之先今人詞中用此二字類祖漢書非也漢)
(書元帝紀贊自度曲被歌聲師古曰度大各反應劭曰/自隱度作新曲因持新曲以為歌詩聲也荀悦曰被聲)
(能播樂也張衡西京賦度曲未終雲起雪飛田藝蘅云/歌終更授其次曰度曲即今之逓曲也吕詵曰曲之節)
(度非也沈約傷美人賦信美顔如玉咀清哇而度曲杜/詩翠眉縈度曲山谷詩松風自度曲我琴不須彈又時)
(時能度曲秀句入新腔杜氏通典雜歌曲有白雪周曲/也平調清調瑟調皆周房中之遺聲也漢代謂之三調)
(按張華博物志云白雪是天帝使素女鼔五絃琴曲名/以其調高人和遂寡自宋玉以來迄于今祀未有能歌)
(白雪/者)有美朝中之措(朝中措小令名宋有時相本寒生/及登台位常以措大自負生日都)
(下有一妓易歐陽公朝中措數字為夀曰平山欄檻倚/晴空山色有無中手種庭前桃李别來㡬度春風文章)
(宰相揮毫萬字一飲千鍾行樂不須年少目前看/仙翁時相憐其善改易又愛朝中措之名厚賞之)取見
貽方外之游(莊子彼游方之外者也/而丘游方之内者也)恭惟某官遼鶴高
標(續捜神記遼東城門有華表柱忽有一鶴集徘徊空/中言曰有鳥有鳥丁令威去家千載今來歸城郭如)
(古人民非何不學仙去/空伴冢纍纍遂上冲天)庖牛餘刅(莊子庖丁為惠文君/解牛注庖人丁其名)
(也又恢恢乎其于/游刅必有餘地矣)春風楊栁之句宜拍紅牙(歐陽文忠/公守維揚)
(日于大明寺側建平山堂頗得游觀之勝劉原父出守/揚州文忠公作朝中措以餞之其詞有云手種堂前楊)
(栁别來㡬度春風後東坡亦守是邦登平山堂有感賦/西江月云欲弔文章太守仍歌楊栁春風此因丁帥贈)
(朝中措詞故云春風楊栁之句葢以歐蘇美之也紅牙/謂拍板又東坡在玉堂有幕士善謳因問我詞比栁詞)
(何如對曰栁郎中詞只好十七八女孩兒執紅牙拍板/唱楊栁外曉風殘月學士詞須闗西犬漢執鐡板唱大)
(江東去公/為之絶倒)夜月梧桐之篇何闗白髮某既聞耳矣(食貨/志既)
(聞耳矣如淳曰聞于/天子之耳詳見前)又寓目焉(左傳得臣與寓/目焉詳見前)適有高
峰縁雲之行(高峯縁雲言登丈人峯也少陵丈人山詩/丈人祠西佳氣濃緣雲擬住最高峯魯靈)
(光殿賦飛陛揭/孽緣雲上征)别圖公堂披霧之謝(樂廣傳此人之水/鏡見之瑩然若披)
(雲霧而睹青天也梁元帝詩還思逢樂廣能令雲霧褰/駱賓王詩情披樂廣天杜詩天宇清霜浄公堂宿霧披)
　　謝丁制置惠夀詩
塵外花村已辱春風之一曲雪邊蓬矢又勤秋月之兩
章拜君貺以何多揆余初而增感(並見/前)恭惟某官詩書
元帥翰墨宗工歴井捫參憐長庚之伴月(韓詩東方半/明大星沒獨)
(有太白配殘月東坡詩天留殘/月伴長庚又長庚到曉空陪月)簸箕挹斗笑韓子之生
辰(見/前)既貽一倡之三(禮記清廟之瑟朱絃/而䟽越一唱而三歎)復畀七言之
二拊躬感槩(郭解傳隂賊感槩師古曰感意氣/而立節槩朱博傳好感槩之士)拜賜駢
蕃(左傳晉人以為拜賜之師/又便蕃左右亦是率從)某政爾避喧(沈隱侯集從/宦非宦侣避)
(世非/避喧)又蒙委重(見/前)自為青城客愧擬住之未能(杜詩自/為青城)
(客不唾青城地為愛丈人山丹梯近/幽意又縁雲擬住最高峰詳上條)贈我翠織成欲捲
還而安敢(杜詩客從逺方來遺我細織成領客珍重意/顧我非公卿留之懼不祥施之混柴荆錦鯨)
(巻還客始覺心/和平互見前)
　　回賀生日(戊子○按戊子為理宗紹定元年詳啓/意是年梅亭年五十五遡其生乃孝宗)
　　(乾道十一年嵗在乙/未此啓倅武岡作)
生我勞瘁揆初度以增悲俾爾熾昌受徽言而重愧(並/見)
(前/)嘗已戒門而絶璧(韓文一見即/戒門以絶)猶蒙擲地以鏗金(孫/綽)
(傳綽作天台山賦示范榮期曰卿試擲地當作金/石聲詳别見李嶠詩乍有凌雲勢時聞擲地聲)恭惟
某官厚德嘘枯英文發藻(俱見/前)憐香山花前之嵗正可
閒行(白樂天詩前年花前五十二今年花前五/十五儻年七十猶强健尚得閒行十五春)吟老坡
月下之風不妨同坐(東坡詞閒倚胡床庾公樓外峯/千朶與誰同坐明月清風我)某
自笑朱愚老為黔佐(俱見/前)問昌黎之南斗乘除難挹於
酒漿(三星行斗不挹酒漿又/名聲相乘除詳見前)歌靈均之東皇偃蹇漫陳
於竽瑟(屈原九歌東皇太乙云陳竽/瑟兮浩倡靈偃蹇兮姣服)
　　回武官賀生日
勞我以生卻青雲於垂上(莊子夫大塊載我以形勞我/以生佚我以老息我以死劉)
(禹錫詩青雲直上無多/路却作斜飛取勢回)愛人以德歌白雪以彌高(禮記/君子)
(愛人以德/餘見前)感及爾同僚之私(詩我雖異事/及爾同僚)增揆余初度
之愧(見/前)恭惟某官共武之服(詩有嚴有翼共武之服共/武之服以定王國注服事)
(也言今師之羣帥有威嚴者有恭/敬者而共興是兵言文武之人備)克壯其猷(詩方叔元/老充壯其)
(猷注/見前)談笑詞鋒足當八靣(劉禹錫詩鮮有一身兼將相/更能八靣占文章高僧傳道)
(標詩章比之潘陸當時吳興有清晝㑹稽有靈澈語曰/霅之晝儲清秀越之徹洞氷雪杭之標摩雲霄每飛章)
(寓韻竹夕花時彼三/上人者當四靣之敵)緒餘筆陣亦掃千軍(杜詩筆陣獨/掃千人軍)
有憐桑弧蓬矢之辰見致松茂竹苞之祝(詩秩秩斯干/悠悠南山如)
(竹苞矣如松茂矣注苞本也言時民殷衆如竹/之本生矣其佼好又如松柏之暢茂矣此借用)某不能
返璧又乏報瓊人情欲夀欲安尚徼餘芘君子善頌善
禱但恥過情(並見/前)
　　代回曾運使
生我劬勞廢蓼莪而興感(東坡啓雖大人占斯干之夢/喜獲嘉言而弟子廢蓼莪之)
(篇難忘/永慕)俾爾耆艾攬茹惠以增慙(楚辭攬茹惠以掩泣/兮霑余襟之淋浪)
敢圖高情見畀妙語恭惟某官文得家法(儒林傳序各/以家法教授)
(後漢徐防傳博士弟子皆以意説不修家法左/雄傳諸生試家法注儒有一家之學故稱家)句逼古
人憐牛斗之不神了無善狀(見/前)因參辰之相比借以餘
光(法言吾不觀辰參之相比也是以君子貴遷善注參/辰三星名晉語董史曰公子重耳以辰出而參入言)
(重耳以驪姬之難出晉當辰于外十九年入晉當參也/參辰出沒不相比列而重耳象之終免其禍左傳子産)
(曰昔高辛氏有二子伯曰閼伯季曰實沈居于曠林不/相能也日尋干戈以相征討君帝不臧遷閼伯於商邱)
(主辰商人是因故辰為商星遷實沈于大夏主/參唐人是因故參為晉星山谷詩徒言參隔辰)摛藻粲
然噓枯厚甚某不知所賀藏弆為榮(並見/前)八千為春盡
自(原本闕四字徽本作冥靈之嵗改盡自二字/為敢望今按八千嵗為春乃大椿非㝠靈也)五十而
慕但激終身之思
　　代回安撫趙尚書(師􁨂/)賀生日(宋史趙師􁨂字從/善和州防禦使伯)
　　(驌之子燕懿王之後舉進士第歴官兵部尚書以/附韓侂胄為士類所鄙按􁨂古擇字故字從善師)
　　(􁨂四尹臨安皆有能聲知鎮江府亦有善政今碑/碣尚存以撻武學生柯子冲盧宣德故為兩學士)
　　(子所譟其鷄鳴犬吠之誚葢誣之也白獺髓云㑹/稽郡治有賢牧堂祀范文正公趙清獻公翟忠惠)
　　(公朱忠靖公趙忠簡公史越王浩張毘陵守儀從/善帥浙使門吏諭耆宿經倉憲兩司陳乞于州治)
　　(賢牧堂增從善像一時奉承從請有題詩于堂曰/師􁨂隨衆入祠堂要學朱張與趙王大家飛上梧)
　　(桐樹自有傍/人説短長)
蒲栁既凋又届始生之日蓼峩罔極滋深弗洎之思特
達高情勤渠下問(俱見/前)置慙無所(陳書蕭摩訶傳老夫/受脤專征不能戰勝)
(攻取今被圍/迫慙寘無地)懷感有之恭惟某官曵履公餘(鄭崇傳每/見曳革履)
(詳見/前)鳴謙私惠憐絳人之甲子混在泥塗記孟陬之庚
寅撫其遲暮(並見/前)函牋甚寵臺餽孔殷某祗佩眷存但
深銜戢(陶詩銜戢知何/謝㝠報以相貽)取公竹馬愧請謝之未能(殷浩/傳浩)
(敗桓温謂人曰少時吾與浩共騎竹/馬我棄去浩輒取之固當出我下也)投我木桃復報章
之不稱(見/前)
　　代回衆官賀生日
皇揆余以初度内美闕然(離騷紛吾既有此内/美兮又重之以修能)牛與斗
兮不神善名安有(三星行無善名已聞/無惡聲已讙餘見前)過勤妙語秪發
愧情恭惟某官嬉笑文章(宋史蘇軾傳軾自言作文如/行雲流水初無定質但常行)
(於所當行止於所不得不止雖嬉笑怒罵之詞皆可書/而誦之其體渾潤光芒雄視百代自有文章以來葢亦)
(鮮矣山谷贊東坡像云嬉笑怒罵/皆成文章解羈而歸紫㣲玉堂)游戲翰墨(東坡詩退/之仙人也)
(游戲于斯文山谷墨竹/賦游戲翰墨龍蛇起陸)摩挲銅狄欲相許以乆長(後漢/書薊)
(子訓傳有百嵗翁自説兒童時見子訓賣藥於㑹稽市/顔色不異于今後人復于長安東覇城見與一老人共)
(摩挲銅人相謂曰適見鑄此而已近五百嵗矣注魏/文帝黄初元年徙長安金狄重不可致因留霸城南)刻
畫無鹽殊不知其老醜(周顗傳何乃刻畫無鹽唐突西/施詳見前杜詩舉動見老醜又)
(老醜難翦拂又自覺成/老醜又親故傷老醜)此意厚甚而我謂何某返璧未
能報瓊無有此乃相親重道拜而受之(韓文此乃相親/厚之道耳非所)
(以待足/下者也)何敢當不類歌顔之厚矣(山谷詩向侯贈我菁/莪何敢當不類歌詳)
(見前詩巧言如/簧顔之厚矣)
　　代囘道士賀生日
勞我以生能嬰兒之除滌(莊子大塊勞我以生老子能/孾兒滌除𤣥覽河上公注能)
(如嬰兒内無思慮外無政事則精神不出洗其/心使潔静居𤣥㝠之處覽知萬事故謂之𤣥覽)游方之
外笑老子之婆娑(莊子彼游方之外者也陶侃傳/老子婆娑正坐公輩詳見前)佳句
惠然私情媿甚恭惟某人簸弄明月(韓詩簸弄/明月珠)頡頏飛
霞(韓詩乞君飛霞/佩與我高頡頏)指石鼎於爐中便成聯句(韓文石鼎/聯句詩序)
(衡山道士軒轅彌明舊與劉師服進士相識夜抵其居/宿有校書郎侯喜新有能詩聲夜與劉説詩彌明在其)
(傍視之若無人彌明指爐中石鼎/謂喜曰子言能詩能與我賦此乎)用榴皮於壁上豈不
中書(東坡詩止用榴皮縁底事/中書君豈不中書詳見前)見畀名章有光初度某
偶差一念(東坡詩我本三生/人疇昔一念差)獻笑諸公飲馬麾蛟朢崦
嵫而勿迫(楚辭飲余馬於咸池兮總余轡乎扶桑麾蛟/龍使津梁兮詔西皇使渉余吾令羲和弭節)
(兮朢崦嵫/而勿迫)踞龜食蛤與汗漫以相期(見/前)
　　代囘僧賀生日
拖泥帶水若為還我之未生(山谷䟦渡水羅漢畫云阿/羅漢皆具神通何至拖泥)
(帶水/如此)賞月吟風更愧情人之相訪(僧圓澤詩三生石上/舊精魂賞月吟風不)
(要論慙愧情人逺相/訪此身雖異性常存)恭惟某人句中有眼(山谷詩拾遺/句中有眼彭)
(澤意在無絃陳後山詩句中有眼黄别駕洗滌煩熱生/清涼冷齋夜話造語之工至于荆公東坡山谷盡古今)
(之變荆公云江月轉空為白畫嶺雲分瞑與黄昏又云/一水䕶田將緑遶兩山排闥送青來東坡海棠詩云只)
(恐夜深花睡去高燒銀燭照紅粧又云我擕此石歸袖/中有東海山谷曰此皆謂之句中有眼學者不知此妙)
(語韻終不勝又山谷題法帖云余嘗評書字中有筆如/禪家句中有眼至如右軍書如湼槃經説伊字具三眼)
(也張于湖詩句中有眼悟方知悟處還同病/著錐一箇機闗無兩用烏窠拈起布毛吹)筆下無痕
應憐生朝認本來之靣目(法寳壇經不思善不思惡正/與麽時那箇是明上座本來)
(靣目東坡詩一任秋霜換/鬢毛本來靣目還如故)雖脱死籍當自揣於頭顱特
贈以言足華其老(俱見/前)某似僧有髮在俗得禪(福德三/昧經若)
(有菩薩作是三昧雖在家當説是人名為出家烏窠禪/師謂㑹通禪師曰汝若得浄智圓妙體自空寂即真出)
(家何假外相汝當為在家菩薩戒施俱修東/坡詩平生寓物不留物在家學得忘家禪)庵外松枝
覺嵗華之難數庭前栢樹或祖意之少分(傳燈録趙州/觀音院從諗)
(禪師有僧問如何是祖師西來意師曰庭前栢樹子僧/曰和尚莫將境示人師曰我不將境示人曰如何是祖)
(師西來意師曰/庭前栢樹子)
　　回張縣尉(煥/)
五十學易闕然觀我之生(易觀六三觀我生進退/九五觀我生君子旡咎)七歩
成章厚甚揆余之度(世説曹子建七歩成章世目為繡/虎又文帝嘗令東阿王植七歩中)
(作詩不成者行大法應聲便為詩曰煮豆持作羮漉䜴/以為汁箕在釡下然豆在釡中泣本是同根生相煎何)
(太急漫叟詩話曹子建七歩詩世傳煮豆然豆箕豆在/釡中泣一本云萁向釡下然豆在釡中泣其工拙淺深)
(必有能辨之者任昉竟陵王行狀淮南取貴於食時陳/思見稱于七歩北史魏收傳閔帝立妙選近侍詔試收)
(為封禪書收下筆便成不立藁草文將千言所改無㡬/時黄門郎曹思同侍立深竒之白帝曰雖七歩之才無)
(以過此新唐書栁公權傳公權從幸未央宫帝駐輦曰/朕有一喜邊戍賜衣乆不時今中春而衣已給當賀我)
(以詩宫人迫之公權應聲成文婉切而麗令再試復無/停思天子甚悦曰子建七歩爾乃三焉唐中宗詩雄才)
(七歩謝/陳王)顧切劬勞之感敢當頌禱之私恭惟某官簮笏
名家(陳子昻集屈富貴于沉㝠雜薜/蘿于簮笏韓詩簮笏自懷繃)弓刀小隱(唐詩大/雪滿弓)
(刀單于夜遁逃東坡詩使君夕不坐衙門散弓刀山谷/詩騎從嚴弓刀又弓刀陌上朢行色又昨解弓刀丞太)
(僕又巻旗解弓刀王康琚詩/小隱隱陵藪大隱隱朝市)擬姑孰之十詠肯為東野
之酸(姑孰即今太平府李白有姑孰十詠詩謂姑孰溪/丹陽湖謝公宅凌敲臺桓公井慈姥山望夫山牛)
(渚磯靈虚山天門山也東坡志林云過姑孰堂下讀李/白十詠疑其語淺陋不類太白孫邈云聞之王安國此)
(李赤詩秘閣下有赤集此詩在焉白集中無此赤見栁/子厚集自比李白故名赤卒為厠鬼所魅而死今觀此)
(詩止如此而自比太白必其人心疾已乆非特厠鬼之/罪陸務觀入蜀記云太白姑孰十詠東坡自黄州還過)
(當塗讀之撫掌大笑曰贗物敗矣豈有李白作此語郭/功父爭以為不然東坡笑曰但恐是太白後身所作耳)
(功父甚愠盖功父少時詩句俊逸前輩或許之以為太/白後身功父亦遂以自負東坡因是戲之或曰十詠本)
(非太白詩宋次道再編時貪多務得之過也韓詩有/窮者孟郊受材實雄驁酸寒溧陽尉五十幾何髦)師
廬陵之諸賢尚接西江之派(見/前)值分隣燭(西京雜記匡/衡勤學而無)
(燭隣舍有燭而不逮乃穿壁引其光以書暎光而/讀之駱賔王啓漏㣲潤于江波流末光於隣燭)見貺
門弧(見/前)某德既多凉(左傳虢多凉德/注凉德薄德也)官仍獨冷(見/前)弟子
有笑于列者雖未見治(進學解言未既有笑/于列者又冗不見治)鄉人皆好
之何如莫知所報
　　回同官預賀夀詩
生我勞瘁隔彌月之實訏(詩誕彌厥月又實覃實訏注/誕大彌終也后稷之在其母)
(終人道十月而生訏王遇/切大也謂張口嗚呼也)俾爾熾昌荷祈年之孔夙(詩/祈)
(年孔夙方社不莫注我祈/豐年甚早此借用餘見前)感高情之見厚豈善頌之敢
當恭惟某官義篤官聯(周禮太宰以八法治官府三曰/官聯以㑹官治注聯非一官也)
禮隆僚好憐絳縣老人之辱越在泥塗加黄絹㓜婦之
辭寵其遲暮(並見/前)及差科之未動(韓詩白布長衫紫領/巾差科未動是閑人)
(麥苗含穗桑生葚/共向田頭樂社神)勞朋友之先施某既感且慙罔知所
報人生不滿百孰非欲夀而欲安(選詩人生不滿/百常懷千嵗憂)天下
達尊三各願彌高而彌劭(法言年彌高而德彌劭者是/孔子之徒歟注劭美也亦高)
(也/)
　　回鄉官上夀(庚寅○按庚寅為理宗紹/定三年梅亭時年五十七)
伏以我生之辰與王𤓰而同日(三星行我生之辰月宿/南斗禮記孟夏之月王)
(𤓰生注王𤓰萆挈也通志曰王𤓰曰土𤓰曰􁀙姑曰鉤/􁈘曰菲芴均房間曰老鴉𤓰又曰莵𤓰其根可生食類)
(𤓰故得𤓰名而鄭𤣥以為菝葜誤矣圖經以為生平野/田宅及墻垣葉似括樓烏藥圓無了缺有毛如刺蔓生)
(五月開黄花花下結子如彈丸生青熟赤根似葛細而/多糝又名土𤓰一名落鵶𤓰今藥中所用也鄭𤣥以為)
(即萆挈本草作菝葜王氷王𤓰生/作赤葥生即此也以色赤故耳)物出於甲奈雌木之
非材(漢律厯志出甲于甲史記甲者言萬物剖符甲而/出也説文甲位東方之孟陽氣萌動從木載孚甲)
(之象餘/見前)何勤黄絹㓜婦之辭更為絳縣老人之祝恭惟
某官英文發藻厚德嘘枯(並見/前)五十七之歸遲每憐白
傅(白樂天詩我年五/十七歸去誠已遲)二千石之强直俯念朱卿(朱穆傳/再遷臨)
(淮太守吏民愛畏為之歌曰彊直自/遂南陽朱李吏畏其威民懷其惠)假以徽言寵其初
度某不知所賀藏去為榮吾黨小子之斐然乏瓊琚之
效報(並見/前)是邦大夫之賢者希藥石以相生(左傳臧孫/曰季孫之)
(愛我疢疾也孟子之惡我藥石也美疢不/如藥石夫石猶生我疢之美其毒滋多)
　　囘謝同官投詩
五十七之歸遲愧見唐人之句(見上/條)萬有千之無害敢
當魯頌之歌(詩萬有千嵗/眉夀無有害)何勤黄絹㓜婦之辭更為蒼
顔太守之祝(醉翁亭記蒼顔白髮頽/然乎其間者太守醉也)恭惟某官薄雲高
誼(見/前)翻水成文(韓詩文如翻水/成初不用意為)及爾同寮喜參辰之相
比(見囘曽/運使條)揆余初度笑牛斗之不神贈以徽言極其善
頌某自憐雌甲難問長庚匪莪伊蒿但感劬勞之罔極
(並見/前)有枤之杜敢希守衛之勤歸(詩序采薇遣戍役也/文王之時西有昆夷)
(之患北有玁狁之難以天子之命命將帥遣戍役以守/衛中國故歌采薇以遣之出車以勞還枤杜以勤歸也)
(詩有枤之杜有睆其實王事靡盬繼嗣我日枤大/計切音悌説文樹貌正義云有枤然特生之杜)
　　囘士人投生日詩
生我劬勞曾莫報昊天之德俾爾昌熾詎敢當泮水之
歌有勤黄絹之辭但重朱絃之歎伏惟某官文如翻水
(並見/前)思若涌泉(新唐書蘇頲傳中書令李嶠/曰舍人思若涌泉吾所不及)憐白傅五
十七之齡已遲歸計(見囘鄉官/上夀條)比絳人三分一之數大
似疑年(見謝黄/侍郎條)贈以徽言寵其初度某不知所賀藏弆
為榮愛之欲其生倍有加於布帛(見謝通判/以下條)施不求其
報愧莫辦于瓊琚(文帝紀昔者先王逺施不/求其報望祀不祈其福)
　　回三江文將仕
誦白傅五十七之詩己遲歸計(見/前)辱魯侯萬有千之頌
俾試夀胥(詩黄髮台背夀胥與試注胥相也夀/而相與試謂講氣力不衰倦詳見前)愧非所
蒙竊願有復恭惟某官瑰文發藻瓊翰嘘枯(並見/前)贈汝
好辭磨厲桑蓬之志(左傳摩/厲以須)揆余初度堅凝松栢之心
得非愛之欲其生所謂交以乆其道(栁文與李睦州服/氣書友者欲乆存)
(其道客者欲乆存其利宗族姻婭欲乆存其戚閨門之/内子姓親眤欲乆存其恩臧獲僕妾欲乆存其主將卒)
(胥吏欲乆/存其勢)某自憐單獨倍感劬勞維摩想日邊之朝難
陪雄甲謫仙尋夜郎之夢且伴長庚(並見/前)
　　回學職二十四人投詩
香山五十七嵗歎歸計之已遲(見/前)凌煙二十四賢惠歌
詩之不類(唐凌煙閣在西内太極宫三清殿側太宗貞/觀十七年二月圖功臣於凌煙閣秦瓊傳十)
(七年詔長孫無忌河間孝王恭杜如晦魏徵房𤣥齡尉/遲敬德李靖蕭瑀段志𤣥劉𢎞基屈突通殷開山許紹)
(長孫順德張亮侯君集張公謹程知節虞世南/劉政㑹唐儉李勣高士亷秦叔寶圖形凌煙閣)揆余初
度懷我好音(詩食我桑黮/懷我好音)伏惟某官氣應嵗躔(漢律厯/志斗十)
(二度大雪牽牛初冬至婺女八度小寒危初大寒危十/六度立春營室十四度驚蟄奎五度雨水婁四度春分)
(胄七度穀雨昴八度清明畢十二度立夏井初小滿井/十六度芒種井三十一度夏至栁九度小暑張三度大)
(暑張十八度立秋翼十五度處暑軫十二度白露角十/度秋分氐五度寒露房五度霜降尾十度立冬箕七度)
(小/雪)才堪郎署(杜氏通典都堂之東有吏部户部禮部三/行每行四司左司統之都堂之西有兵部)
(刑部工部三行每行四司右司統之凡二十四司分曹/共理而天下之事盡矣按二十四司謂吏司封司勲考)
(功户度支金部倉部禮祠部膳部主客兵職方/駕部庫部刑都官比部司門工屯田虞部水部)比周家
八士之數價喜倍三(韓文伯樂一/顧價增三倍)較魯頌四篇之文數
幾用六(詩魯頌駟有駜泮水閟/宫凡四篇禮記其數六)冠以鱣堂之序寵茲鯉
饋之辰小人不知紀年自丼雌甲君子善為頌禱誤擬
長庚(並見/前)列磬編鐘(列磬編鐘皆二/十四詳見前)舂金撼玉(韓詩金/舂撼玉)
(應厥臭/劇蘭鬱)某自慙一喙(喙許穢切音與未韻諱同説文口/也栁文余雖家置一喙以自稱道)
(詬益/甚耳)莫辦七襄孰殺子産吾其與之幸可免輿人之誦
(左傳子産從政一年輿人誦之曰取我衣冠而禇之取/我田疇而伍之孰殺子産吾其與之及三年又誦之曰)
(我有子弟子産教之我有田疇/子産殖之子産而死誰其嗣之)守得陽公民又賢也所
希篤同業之盟(韓文送何堅序堅以進士舉于吾為同/業堅道州人道之守陽公賢也堅為民)
(堅又賢也/詳見前)
　　回同官上夀詩詞
揆余初度終身惟切於慕親及爾同僚君子顧多於善
頌過情可恥佩意亦勤伏惟某官義篤官聯材雄筆陣
憐白傅五十七之感歸計已遲比絳老三分一之年輿
人何筭(並見/前)既加膏沃(韓文加其膏/而沃其光)復借品題某自顧
衰殘難當奬予加桑弧於蓬矢之六空走四方報綺琴
以南金之雙僅慿尺牘(並見/前)
　　回衆官賀生日詩(癸已○按癸已為理宗紹/定六年時梅亭年六十)
蘧伯六十之年重感劬勞於初度(莊子蘧伯玉行年/六十而六十化)魯
侯萬千之頌難當襃拂之徽言無容屣履以迎門正恐
文書之銜袖拜珠璣之終惠列鐘磬以成編(並見/前)恭惟
某官直氣抗峨(蜀都賦帶二江之雙/流抗峩眉之重阻)英詞倒峽(杜詩詞/源倒流)
(三峽/水)濯錦江之錦洗空黄絹之絲(宋郡縣志初李氷既/鑿離堆又開二渠一)
(渠由永康過新繁入成都謂之外江一渠由永康過郫/入成都謂之内江蜀人以此水濯錦鮮明故又名錦江)
撫琴臺之琴高掩朱絃之瑟(琴臺在今成都府西南五/里漢司馬相如宅益部耆)
(舊傳少城中笮橋下有琴臺十道志果州左濵西漢水/叢薄蔚然名相如琴臺寰宇記在華陽縣市橋西成都)
(志在浣花溪之海安寺南今為金花寺城内非其舊成/都記琴臺院以司馬相如琴臺得名而非相如舊臺在)
(浣花溪正路金花寺北相號海安寺梁蕭藻鎮蜀増建/樓臺以備游觀元魏伐蜀下營于此掘為塹得大甕二)
(十餘盖所以響琴也隋蜀王秀更増五臺并舊為六杜/詩茂陵多病後尚愛卓文君酒肆人間世琴臺日暮雲)
(餘見/前)厚同官為僚之義(左傳同/官為僚)忘歌詩必類之言(見/前)使
臣弗敢與聞固以王宅憂之故(尚書王宅/憂諒陰)人情莫不欲
夀且懷祝矯舉之羞(左傳今民餒而君逞欲祝史矯舉/以祭臣不知其可也言祝史詐稱)
(功德以/欺鬼神)某莫報七襄但藏十襲今日之受非也璧恐暗
於投人忠告而善道之石尚期於生我(左傳石猶生/我詳見前)其
為感佩罔既敷陳
　　回諸㕔屬官賀生日五十人(人衆難以徧謝遂以/五十起義此作文一)
　　(法/)
生我劬勞永負綵衣七旬之養(列女傳老萊子孝養二/親行年七十作嬰兒自)
(娛著五采斒斕衣嘗取漿上堂跌仆/因卧地為小兒啼或弄雛鳥于親側)俾爾耆艾敢當錦
瑟五十之絃(史記封禪書天帝使素女鼔五十絃瑟而/悲帝禁不止故破其瑟為二十五絃李商)
(隱詩錦瑟無/端五十絃)良感同僚之盡心(左傳吾嘗同僚敢/不盡心乎詳見前)曷稱
高文之大册(西京雜記廊廟之下朝廷/之中高文典册用相如)恭惟某官文濯
江漢筆抗岷峨四揲二分洞庖犧大衍之數(繫辭大衍/之數五十)
(其用四十有九分而為二以象兩卦一以象三揲之以/四以象四時又古者庖犧氏之王天下也仰則觀象于)
(天俯則觀法于地觀鳥獸之文與地之宜近取諸身逺/取諸物於是始作八卦揲食列切説文閲持也廣韻數)
(蓍正義云揲之以四以象四時者分揲其蓍皆以四四/為數分而為二以象兩者以四十九分而為二庖犧太)
(昊伏羲氏大演者衍天地之數五/十者謂十日十二辰二十八宿也)三章九㫖合公羊外
傳之篇(三章當作三科公羊訓詁解十二巻漢司空掾/任城何休撰春秋公羊䟽以何氏三科九㫖為)
(宗本其説曰何氏之意三科九㫖正是一事總而言之/謂之三科析而言之謂之九㫖新周故宋以春秋當新)
(王此一科三㫖也所見異辭所聞異詞所傳聞異辭此/二科六㫖也内其國而外諸夏内諸夏而外夷狄此三)
(科九㫖也又云三科者一曰張三世二曰存三綂三曰/異内外九㫖者一曰時二曰月三曰日四曰王五曰天)
(王六曰天子七曰譏八曰貶九曰絶時與日月詳略之/㫖也王與天王天子是録逺近親䟽之㫖也譏與貶絶)
(則輕重之㫖也藝文志公羊傳十一巻外傳五十篇章/句三十八篇皆公羊之學也按此一聫乃借大衍公羊)
(以影五/十之數)有憐揆初寵貽善頌考華陽之志復見三州之
後賢享穆叔之歌敢忘五善之重拜某捲還不敢藏弆
為榮虀臼外孫荷假長庚之光燄桑弧男子丼付雌甲
於泥塗(並見/前)
　　回魏制幹賀生日
老瞻南極違入丁出丙之躔(漢天文志狼比地有大星/曰南極老人晉天文志老)
(人一星在弧南常以秋分之旦見于丙春分之夕/沒于丁見則治平主夀昌常以秋分候之南郊)詩夢
西堂愧换甲生申之句(南史謝惠連十嵗能屬文族兄/靈運嘉賞之云常于永嘉西堂)
(思詩竟日不就忽夢見惠連/即得池塘生春草大以為工)有勤親誼見畀英辭恭惟
某官挺有祖風(魏謩傳贊謨之論/議挺挺有祖風烈)卓為人鑑老者人所
敬為近於親(東方朔傳老者人所敬也/禮記敬老為其近於親也)愛之欲其生俾
昌而熾對兩章之秋月藹多態之春雲(並見/前)某倚玉知
慙(世説魏明帝使后弟毛曾與夏/侯𤣥共坐時人謂蒹葭倚玉樹)報瓊何有沉香吟芍
藥之調詎敢與聞(李翰林别集序開元中禁中初重木/芍藥得四本上因移植於興慶池東)
(沉香亭前㑹花方繁開上乘照夜車太真妃以歩輦從/詔選黎圉子弟中尤者得樂一十六色李龜年以歌擅)
(一時之名手捧檀板押衆樂前將欲歌之上曰賞名花/對妃子焉用舊樂詞命龜年持金花牋宣賜翰林供奉)
(李白立進清平調詞三章/白欣然承㫖援筆賦之)逺志有當歸之心尚希愛助
(吳志曹公問太史慈遺書一篋發看無所道但貯當歸/魏氏春秋異同姜維得母書并當歸維曰良田百頃不)
(在一畆但有逺志不見當歸其背義狥利如此古詩曰/上山採蘼蕪下山逢故夫崔豹古今注牛亨問董仲舒)
(曰將離相贈以芍藥者何答曰芍藥一名可離故將別/贈之亦猶相招贈以文無文無一名當歸也以夫當歸)
(故下山逢之爾如藁砧刀頭之義/也沉香芍藥逺志當歸用四藥名)
　　回黄侍郎(伯固/)賀生日
白鶴新居有頽景六十一之歎(東坡詩已買白鶴峰規/作終老計又我年六十)
(一頽景/薄西山)碧鷄老客無廣厦千萬間之思(見/前)敢意達尊特
形善頌恭惟某官疇庸參井(栁文皇天疇庸審厥保承/蜀郡井鬼分野入參一度)
趣覲房心(周禮䟽房心天帝明堂天文志房心為明堂/又房心天子宫也注天子布政之宫文獻通)
(考心六度一名大火天王位也中/星曰明堂為大辰天子之正位也)草蟲阜螽之勞還自
天子所(詩序出車勞還率也詩我出我車于彼牧矣自/天子所謂我來矣又喓喓草蟲趯趯阜螽未見)
(君子憂心忡忡注草蟲鳴阜螽躍而從之天性也喻近/西戎之諸侯聞南仲既征玁狁將伐西戎之命則跳躍)
(而鄉朢之自從也有人從王所來謂/我來矣謂以王命召已使為將帥也)木牛流馬之積困
哀我人斯(詩哀我人斯亦孔之將/又哀我人斯于何從禄)有憐花甲之周曲借
虀辛之妙(見/前)某未知淑後况敢揆初錦城早還徒仰夏
官之典午(李詩錦城雖云樂不如早還家典午謂司馬/蜀志譙周傳嘗書版示文立曰典午忽兮月)
(酉沒兮典午司馬也月酉八月也至八月而司馬文王/崩王導傳贊典午發蹤本于陵寡恭帝紀贊宋高非典)
(午之臣孫恩豈金行之冦賈充傳贊當塗闕翦公閭笠/實肆其勞典午分崩南風亦盡其力周書庾信傳居)
(轂而掌兵出蘭池而典午/韓詩甚慙典午非材職)清溪夜發或思伴秋月之長
庚(李詩夜發清溪向三峽東/坡詩天留明月伴長庚)
　　回魏機宜賀生日
糟糠之堂偶當初度(宋𢎞傳貧賤之知不可/忘糟糠之妻不下堂)芙蓉之褥
猥辱英詞(杜詩屏開金孔/雀褥隱繡芙蓉)非所宜蒙竊願有復(見/前)恭惟
某官句穿月脅(見/前)筆掞天庭(李詩秀句滿江/國高文掞天庭)借泛霞之
光轉而白雪(十洲記景雲燭/日朱霞流光)攬浣溪之水寫以烏絲(浣/花)
(溪在成都府西南五里吳中復冀國夫人任氏碑記夫/人㣲時見一僧墮汚渠為濯其衣百花滿潭因名其潭)
(曰涴花唐妓薛濤家潭旁以水造紙為十色箋李商隱/詩浣花牋紙桃花色即此烏絲見謝都大惠生日詞條)
所愧瓦磚之牀(詩乃生女子載寢之地載衣之裼載弄/之瓦後漢書列女傳古者生女三日卧)
(之牀下弄之瓦塼而齋告焉毛傳瓦紡/磚也箋云紡塼其所有事于紡績也)曷副珠璣之詠
但深十襲莫效七襄(並見/前)
　　代胡尚書回趙編脩
二日栗烈寒但感於寘冰(詩一之日觱發二之日栗烈/又誕寘之寒冰鳥覆翼之鳥)
(乃去矣后/􁀙呱矣)五雲郁紛文乃工於翻水(韋陟傳自謂所書/陟字若五朶雲時)
(人慕之號郇公五雲體史記郁郁紛紛蕭索輪/囷是謂卿雲韓詩文如翻水成初不用意為)物將其
意愧在于肝(東坡詩有/愧在其肝)恭惟某官有偉宗英(叙傳禮樂/是脩為漢)
(宗/英)入倍廟筭(孫五子兵未戰而廟筭勝者得筭多也未/戰而廟筭不勝者得筭少也潘岳賦定廟)
(筭之/勝負)駕輕就熟問津槐棘之榮噓枯吹生假寵桑蓬之
賤粲然駢儷幸此衰遲(並見/前)郭令二十四考之書此言
何為至我(董仲舒傳此言/何為至于我哉)魯侯萬有千嵗之頌所有更
以贈君(山谷詩君家所有/更贈君餘並見前)
　　回漢川劉教授(大川○漢川/見太守類)
鴈塔聯名料有感屏中之鶴(南部新書韋肇初及第偶/于慈恩塔下題名後進慕)
(效之遂成故/事詳見别)鯉庭寘饋何足惠堂下之鱣或承之羞不
知所賀(並見/前)恭惟某官世家政駿(劉向字子政/子歆字子駿)師友卿
雲舊憶杏園同走馬看花之賞(杏園在曲江池西長三/十里唐進士錫宴于此)
(摭言神龍以來杏園宴後皆于慈恩寺塔下題名唐武/宗禁曲江亭宴聚大中元年正月敕進士放榜後杏園)
(依舊宴集宋張茂中游城南記云杏園與慈恩寺南北/相值唐新進士遊宴于此樂史撰杏園集十巻劉滄詩)
(及第新春選勝游杏園初宴曲江頭孟郊詩/春風得意馬蹄疾一日看徧長安花餘見前)近懷蘭省
共饕蟲爆竹之吟(應劭漢官儀尚書郎含鷄舌香伏奏/事黄門郎對揖跪受故稱尚書郎懷)
(香握蘭趨走丹墀白帖粉署蘭省山谷詩儀鸞供/帳饕蝨行翰林濕薪爆竹聲言同在禮部貢院)揆余
度之余名(離騷肇錫余以/嘉名餘見前)俾爾耆而爾夀(見/前)君子之言
信有證既正而葩(左傳叔向曰子野之言君子哉君子/之言信而徵故怨逺於民小人之言)
(僣而無徵故怨咎及之韓/文易竒而法詩正而葩)我生之初尚無為其何能穀
(詩我生之初尚無為我生之後􁅢/此百罹又握粟出卜自何能穀)某恭承嘉惠(賈誼傳/恭承嘉)
(惠兮竢/罪長沙)倍感故情避葢公之堂願安承教(曹參傳膠西/有盖公善治)
(黄老言參使人厚幣請之既見盖公/為言治道參于是避正堂舍盖公焉)推鄭莊之轂但懼
罔功(漢書鄭當時字莊其推轂士及官屬丞史誠有味/其言也師古曰推轂言薦舉人如車輪之運轉也)
　　回家縣宰(午仲/)
不腆糟糠值此瓦磚之旦何勤翰墨曄然黼黻之詞調
固仰於彌高歌亦慙於不類(並見/前)同我婦而饁南畆但
切懷歸(詩同我婦子饁彼南/畆饁炎輒反野饋也)跂彼女之織七襄竟成匪
報(見/前)
　婚姻
　　為顯孫通魏宅問名啓(了翁○禮記昏義昏禮納/采問名納吉納徴請期正)
　　(義曰問名者問其女所生母之姓名故昏禮云謂/誰氏言女之母何姓氏也納采問名一使而兼行)
　　(之/)
言念二姓分野適並舍於魚鳬(禮記昏禮將合二姓之/好上以事宗廟而下以)
(繼後世也周語嵗之所在則我有周之分野也唐天文/志五帝分野與帝車相植揚雄蜀本紀蜀始王曰蠶叢)
(次曰伯雍/次曰魚鳬)兩家提孩許問津於烏鵲(淮南子烏鵲填河/而渡織女庾肩吾)
(詩倩語雕陵鵲填河未可飛宋之問明河篇鴛鴦機上/踈螢度烏鵲橋邊一鴈飛又奔龍多渡月飛鵲亂填河)
(沈叔安詩彩鳳齊駕初成輦雕鵲填河已作梁王建七/夕曲遥愁今夜河水隔龍駕車轅鵲填石李商隱詩豈)
(能無意酬烏鵲唯與蜘蛛乞巧絲又鸞扇斜分鳳幄開/星橋横過鵲飛廻唐彦謙詩天外鳳凰何寂寞世間烏)
(鵲謾辛勤李郢詩烏鵲橋頭雙扇開年年一度過河來/杜審言詩天􁀩兎欲落河曠鵲停飛李嶠詩查來人泛)
(海橋渡/鵲填河)仰丼棠之有笏(魏謩傳帝問卿家書詔頗有存/者乎謩對唯故笏在詔令上送)
(鄭覃曰在人不在笏帝曰覃/不識朕意此笏乃今丼棠)愧苦李之無蹊(東坡詩顧/莪如苦李)
(全生依路傍新唐書李乂字尚真趙州房子人為吏部/尚書知制誥與宋璟等同典選事請謁不行時人語曰)
(李下無/蹊徑)熟固在於地同(孟子其地同樹之時又同/至於日至之時皆熟矣)合殆
由於天作(詩文王初載天作之合傳載識合配也箋文/王生適有所識則為之生配於氣勢之處使)
(必有賢才/謂生太姒)茲者伏承某官小娘子周旋内則夙閑十七
之少儀(内則第十二少儀第/十七皆禮記篇名)而某太學生位長孫某温
習中庸詎達三千之曲禮(曲禮中庸亦/禮記篇名)况未策贊皇之
名第(李德裕傳徳裕宰相子少力於學既冠卓/犖有大節不喜與諸生試有司以䕃補官)乃竊附
公子之婚姻(史記信陵君傳平原君讓魏公子曰勝所/以自附為婚姻者以公子之高義為能急)
(人之/困也)亦惟陪萬里之游(萬里橋/在成都)因得合二姓之好(見上/文)
卜妻占八世克恊鳳飛之鳴(左傳懿氏卜妻陳敬仲其/妻占之是謂鳳皇于飛和)
(鳴鏘鏘八世之/後莫之與京)勸郎勤六經寔朢鷄鳴之戒(杜詩客來/洗粉黛日)
(暮拾流螢不是無膏火勸郎勤六經詩序鷄鳴思賢妃/也哀公荒淫怠慢故陳賢妃貞女夙夜警戒相成之道)
(焉/)
　　為顯孫通魏宅納采啓(了翁○禮記正義曰納采/者謂采擇之禮故昏禮云)
　　(下達納采用鴈也必用鴈者白虎通云鴈取其隨/時而南北不失節也又是隨陽之烏妻從夫之義)
　　(也/)
言念納采問名嘉禮寧嫌於重請(儀禮昏有六禮納采/問名納吉納徴請期)
(親迎鄭𤣥注曰納采者將為婚必先媒通其言乃後使/人納其采擇之禮用鴈為贄取其陰陽往來之義也問)
(名者謂問女名將歸卜之也納吉者卜於廟得吉兆復/使往告婚姻之事於是定也納徵者用束帛徵成也請)
(期者謂吉日將親迎謂成禮也/周禮大宗伯以嘉禮親萬民)居敬行簡省事固厭於
兩回(東坡詩省事天公厭兩/回立春元日併相催)不敢虛拘敬將厚意必河
之魴必河之鯉亦惟采藻以采蘋(詩豈其食魚必河之/魴豈其娶妻必齊之)
(姜豈其食魚必河之鯉豈其娶妻必宋之子箋言何必/大國之女然後可娶亦娶其貞順而已又于以采蘋南)
(澗之濱于以采/藻于彼行潦)言秣其馬言秣其駒更冀刈蔞而刈楚
(詩翹翹錯薪言刈其楚之子于歸言秣其馬翹翹錯薪/言刈其蔞之子于歸言秣其駒注翹翹薪貌錯雜也楚)
(雜薪中尤翹翹者我欲刈取之以喻衆女皆貞潔又欲/取其尤高潔者秣養也之子是子也謙不敢斥其適已)
(于是子之嫁我願秣其馬致禮餼示有意焉蔞/草中翹翹然六尺以上曰馬五尺以上曰駒)菲儀不
腆别楮是陳
　　請媒書(説文媒謀也謀合二姓周禮媒氏注/媒之言謀也謀合異類使和成也)
言念㭊薪匪斧曷諧二姓之歡(㭊或作析説文破木也/考工記㭊幹詩析薪如)
(之何匪斧不克娶妻如之何匪媒不得正義云言析薪/之法如之何乎非用斧不得斫之以興娶妻之法如之)
(何乎非使媒不能得之又詩云伐柯如何匪斧不充取/妻如何匪媒不得箋云媒者能通二姓之言定人室家)
(之/道)釣絲伊緡良借一言之重(詩其釣維何維絲伊緡齊/侯之子平王之孫注伊維)
(緡綸也其釣魚之法維何以為之乎維以絲為繩則是/善釣以興其娶妻之法亦何以為之乎維以禮為之則)
(是善/娶)况以葭莩之契(中山王傳非有葭莩之親師古曰/葭蘆也莩其筒中白皮至薄者言)
(其輕薄而附著王/莾傳有葭莩之故)獲聯榛棗之昬(禮記婦人之贄椇榛/脯脩棗栗䟽婦人無)
(外事惟初歸用贄以見舅姑故用此六物為摯也椇即/今之白石李也榛似栗而小所以用此六物者椇訓法)
(也榛訓至也脯始也棗早也栗肅也婦人有法始至脩/身早起肅敬也必知以名為義者左傳云女摯不過榛)
(栗棗脩以告䖍也見榛是䖍始之名明諸物皆取名為/義案昬禮婦見舅以棗栗見姑以脯脩其榛椇所用無)
(文/)遂孫枝攀附之榮(傅毅琴賦盖雅琴之麗樸乃升伐/其孫枝嵇康琴賦乃斵孫枝准量)
(所任至人攄思制為雅琴周禮孫竹之管鄭注云孫竹/竹枝根未生者也東坡集凡木本實而末虛惟桐反之)
(試取小枝削皆堅實如蠟而其本皆中虛空故世所以/貴孫枝者貴其實也白樂天詩老去長孫枝東坡詩庭)
(松應長子孫枝王荆公/詩籜龍空此見孫枝)皆梅葉往來之助(劉斧青瑣高/議流紅記唐)
(僖宗時有儒士于祐晚歩禁衢于御溝得一脱葉上題/云流水何太急深宫盡日閑殷勤謝紅葉好去到人間)
(祐亦題一葉云曾聞葉上題紅怨葉上題詩寄阿誰置/溝上流宫女韓夫人得之後帝放宫女三千人祐娶韓)
(成禮各于笥中得葉韓氏賦詩云一聯佳句題流水十/載幽思滿壯懷今日却成鸞鳯友方知紅葉是良媒宋)
(龎元英談藪云唐人記紅葉事凡四一本事詩顧况在/洛乘興與一二詩友遊苑中流水上得大梧葉題詩云)
(一入深宫裏年年不見春聊題一片葉寄與有情人况/明日于上流亦題云愁見鸚啼栁絮飛上陽宫女斷腸)
(時君恩不禁東流水葉上題詩寄阿誰後十餘日有客/來苑中又于葉上得詩以示况曰一葉題詩出禁城誰)
(人酬和獨含情自嗟不及波中葉蕩澲乘春取次行一/雲溪友議云明皇代以楊妃虢國寵盛宫娥皆頗衰悴)
(不備掖庭嘗書落葉隨御溝水而流云舊寵悲秋扇新/恩寄早春聊題一片葉將去接流人顧况著作聞而和)
(之既達宸聽遣出禁内者不少或有五使之號焉顧所/和詩即本事詩所記也盧渥舍人應舉之嵗偶臨御溝)
(見一紅葉命僕搴來葉上乃有一絶句置于巾箱或呈/于同志及宣宗既省宫人初下詔許從百官司吏獨不)
(許貢舉人渥後亦一任范陽獲其退宫人覩紅葉而吁/嗟乆之曰當時偶選隨流不謂郎君收藏巾篋驗其書)
(跡無不訝焉所題詩即流紅記所紀也一玉溪編事侯/繼圖嘗倚檻于大慈寺樓時秋風四起忽有木葉飄墜)
(上有詩曰拭翠歛雙蛾為鬱心中事搦管下庭除書成/相思字此字不書石此字不書紙書向秋葉上願逐秋)
(風起天下有心人盡解相思死後貯巾篋凡五六年旋/與任氏為婚嘗念此詩任氏曰此詩在左綿時書爭得)
(至此余意前三則本一事而傳記者各異耳劉斧流紅/記最為鄙妄盖竊取前説而易其名為于祐云本朝詞)
(人罕用此事惟周清真樂府兩用之埽花游云信流去/想一葉怨題今到何處六醜詠落花云飄流處莫趂潮)
(汐恐斷紅尚有相思字見得脱胎換骨之妙極矣又太/平廣記載北夢瑣言云進士李茵襄陽人嘗遊苑中見)
(紅葉自御溝流出上題詩云流水何太急云云茵收貯/書囊後僖宗幸蜀茵奔竄南山民家見一宫娥自云宫)
(中侍書名雲芳子頗有才思茵與之欵接因見紅葉歎/曰此妾所題也同行詣蜀具述宫中之事及綿州逢内)
(官田大人識之曰書家何得在此按/此事又談藪所未載備記以廣異聞)
　　請期書(禮記正義請期者謂男家使人請女家以/婚時之期由男家告于女家何必請者男)
　　(家不敢自專執謙敬之辭故云請/也女家終聽男家之命乃告之)
十月在策交月夙契於丙辰五日為期吉日又符於庚
午(詩五日為期六日不詹注詹至也婦人五日一御箋/云婦人過于時乃怨曠五日六日者五月之日六月)
(之日也期至五月而歸今六月猶不至是以憂思又/詩云吉日庚午既差我馬注以吉善之日庚午日也)宜
其孫子宴爾室家敢修一介之尺書(見/前)拱竢八鸞之百
兩(終軍傳斯拱而竢之耳詩百兩彭彭八鸞鏘鏘䟽韓/侯親迎于蹶父之里其迎之時則有百兩之車彭彭)
(然而行每車皆有八鸞/之聲鏘鏘然而鳴也)
　　代姜寺丞(注/)回史丞相府定親
相門有相方託身於槐棘之陰(孟嘗君傳相門必有相/南史王訓傳訓召見文)
(德殿上目送之謂朱/异曰可謂相門有相)丞壁負丞敢妄意松蘿之附(詩蔦/與女)
(蘿施于松栢注女/蘿莵絲餘見前)䝉以貴而下賤(易以貴下賤/大得民也)聘不腆
之若人(公羊傳不腆先王之服又不腆先王之器左傳/不腆敝邑之禮又靈王求后于齊齊侯問對於)
(晏桓子桓子對曰先王之禮辭有之天子求后于諸侯/諸侯對曰夫婦所生若而人妾婦之子若而人無女而)
(有姊妹及姑姊妹則曰先守某公之遺/女若而人若而人言如常人不敢譽也)徼福甚榮(左傳/君若)
(不忘先君之好惠顧齊國辱收寡人徼福于太公丁公/照臨敝邑則猶有先君之適及遺姑姊妹若而人若而)
(人/)省心知愧恭承某官堦蘭堪佩足繼史魚之風(謝𤣥/傳譬)
(如芝蘭玉樹欲使其生于堦/庭耳離騷紉秋蘭以為佩)而某女澗藻可湘粗閑姜
鯉之教(詩于以採蘋南澗之濱于以湘之維錡及釜湘/烹也後漢列女傳姜詩妻者龎盛之女詩事母)
(至孝妻奉順尤篤姑嗜魚膾又不能獨食夫婦常力作/供鱠呼隣母共之舍側忽有涌泉每旦輒出雙鯉魚常)
(以共二/母之膳)居禮絶百僚之重(涑水紀聞宰相自唐以來謂/之禮絶百僚見者無少長皆)
(拜相少垂手扶之送客未嘗下階客坐稍乆則吏從傍/唱曰相公尊重客踧踖起退選詩平生禮數絶式瞻在)
(國楨薛能詩清如氷玉重如山百辟嚴趍禮絶/攀嚴維詩禮數自憐今日絶風塵空記往來歡)令好合
二姓之驩(見/前)君子不施其親已敬佩魯公之訓(史浩先/封魯公)
公侯必復其始願益綿魏國之封(左傳合而能固安而/能殺公侯之卦也公)
(侯子孫必復其始/史浩進封魏王)
　
　
　
　
　
　
　
　
　
　
　
　四六標準巻十四
欽定四庫全書
　四六標準巻十五　　　　　宋　李劉　撰
　師傅(封爵附○三公之官昉於虞夏歴代沿革不常/不能殫述宋承唐制以太師太傅太保為三師)
　(太尉司徒司空為三公為宰相親王使相加官其特/拜者不預政事赴上於尚書省太尉舊在三師下由)
　(唐以來至宋加重以太尉居太傅之上若宰臣官至/僕射致仕者以在位乆近或已任司空司徒則拜太)
　(尉太傅等官若太師則為異數自趙普以開國元勲/文彥博以屢朝耆德方特拜焉徽宗政和二年以司)
　(徒司空六卿之官非三公之任太尉主兵柄亦/非三公並罷依周制立三孤之官為次相之任)
　　賀史丞相除少師(宋史史彌逺傳寧宗崩彌逺擁/立理宗於是拜太師依前右丞)
　　(相兼樞密使進封魏國公六辭不拜因乞解機政/歸田里亟出闗帝從之寶慶二年拜少師賜玉帶)
巽避公槐(墨莊漫録翟㢲致語/公槐避寵衣繡歸家)升魁孤棘(周禮左九棘/孤卿位焉)
萬世策定盍徑躋萬石之班(霍光傳天子思光功德下/詔曰故大司馬大將軍定)
(萬世册以安社稷功德茂盛朕甚嘉之辛慶忌傳誠萬/世之長册王吉傳公卿未有建萬世之長册王莽傳莽)
(三世為三公典周公之職建萬世策六典注梁制十八/班班高者為貴上公班第十八秩萬石栁文永州萬石)
(亭記漢之三公秩號萬/石我公之德宜受兹錫)三台色齊乃退處三孤之長(天/文)
(志三台色齊君臣和不齊為乖戾漢百官表立/三少為三公之副少師少傅少保是為孤卿)寸心如
此(謝靈運詩寸心若不諒㣲命察如絲杜詩寸心亦何/有又戀主寸心明又以兹報主寸心赤又平生方寸)
(心/)千載無之恭惟某官厚大而裕和端凝而𢎞毅周拜
乎前魯拜乎後邁韋平父子之榮(公羊傳封魯公為周/公也周公拜乎前魯)
(拜乎後曰生以養周公死以為周公主注始受封時拜/於文王之廟也史記韋丞相賢者魯人以讀書術為吏)
(至大鴻臚有相工相之當至丞相有男四人使相之至/第二子名𤣥成相工曰此子貴當封丞相曰我即為丞)
(相有長子是安從得之後竟為丞相長子不得嗣而立/𤣥成𤣥成代父後失列侯復自遊宦而起至丞相父子)
(俱為丞相世間美之漢書平當字子思漢哀帝朝拜相/賜爵闗内侯子宴亦以明經拜相封侯漢興父子拜相)
(惟韋平/二氏)陟格於帝尹格於天續堯舜君民之業(見/前)自開
僖之末一麾九日(史彌逺傳開僖三年改禮部侍郎兵/端既開敗䘐相屬累使求和金人不)
(聽都城震摇宫闈疑懼皆畏韓侂胄莫敢言彌遠力陳/危迫之勢皇子詢具奏侂胄乃就誅寧宗紀開僖三年)
(禮部侍郎史彌逺等以密㫖命夏震誅韓侂胄于玉津/圉淮南子堯時十日並出草木焦枯堯命羿仰射十日)
(其九鳥皆死墮羽翼山海經大荒之中湯谷上有扶桑/木十日可浴九日居下枝一日居上枝皆載烏傅𤣥詩)
(湯谷發清曜九日/棲高枝互見前)相嘉定之治十有七年(寧宗紀嘉定/元年冬十月)
(以錢象祖為左丞相史彌遠為右丞/相十七年寧宗崩彌逺擁立理宗)於我如浮雲心本
游於澹泊(劉愷傳躬浮雲之志兼浩然之氣淮南子超/然獨立此聖人所以游心揚雄傳人君以澹)
(泊為本又/泊如也)用汝作霖雨身爰佩於安危(陸賈傳天下安/注意相天下危)
(注意將新唐書李晟傳贊晟提孤軍抗羣賊身佩安危/而不少衰者徒以忠義感人故豪英樂為之死耳舊唐)
(書裴度傳出入中外以身繫國之安危時之輕重/者二十年東都事略王曾毅然大節身佩安危)既莫
挽鼎湖之龍(史記封禪書黄帝采首山銅鑄鼎於荆山/下鼎既成有龍垂胡髯下迎黄帝黄帝上)
(騎羣臣從宫從上者七十餘人龍乃上去餘小臣不得/上乃悉持龍髯龍髯拔墮墮黄帝之弓百姓仰望黄帝)
(既上天乃抱其弓與胡髯號故後世因名其處曰鼎湖/其弓曰烏號寧宗紀嘉定十七年八月帝不豫閏八月)
(崩於福/寧殿)乃力洗咸池之日(淮南子日出於暘谷浴於咸/池拂於扶桑是謂晨明詳見)
(前/)周勃之誅吕迎代尚觀望於軍情(周勃傳勃與丞相/平朱虛侯章共誅)
(諸吕迎立代王是為孝文皇帝高后紀勃入軍門行令/軍中曰為吕氏右袒為劉氏左袒軍皆左袒勃遂將北)
(軍/)霍光之擁昭立宣㡬動摇於廷議(霍光傳光將廢昌/邑㑹議未央宫羣)
(臣皆驚愕失色莫敢發言田延年離席按劔曰今日之/議不得旋踵羣臣後應者臣請劔斬之於是議者皆叩)
(頭曰萬姓之命在於將軍唯大將軍令贊曰光處廢置/之際臨大節而不可奪遂匡國家安社稷擁昭立宣光)
(為師保雖周公/阿衡何以加此)未有獨運於掌上(荀子圖迴天/下于掌上)不煩執
事之顔行(行胡郎切嚴助傳逆執事之顔行/文頴曰顔行猶鴈行在前故曰顔)為天下得
人與生民立極(栁文立極垂/統貽於後裔)道慿几之命而宴然仍几
(尚書顧命王乃洮頮水相被冕服慿玉几又華玉仍几/又皇后慿玉几道揚未命宋寧宗嘉定十三年太子詢)
(卒十四年以沂王嗣子貴和為皇子更名竑進封沂國/公尋立為皇太子立貴誠為沂王後時彌逺用事乆權)
(勢熏灼竑心不能平與彌逺有違言彌逺買美人納諸/竑使瞷竑動息思以處竑而竑不知十七年帝崩彌遠)
(矯詔立貴/誠更名盷)輔垂簾之政而遄已撤簾(理宗紀帝立尊楊/皇后為皇太后垂)
(簾聽政寶慶元年皇太后手書多病/自今免垂簾聽政帝兩請垂簾不允)三邊絶赤白之囊
(丙吉傳驛騎持赤白囊邊郡/發奔命書馳來至詳見前)萬國布黄朱之乘(尚書太/保率西)
(方諸侯入應門左畢公率東方諸侯入/應門右皆布乘黄朱賔稱奉圭兼幣)風雷屛息(繫辭/雷以)
(動之風/以散之)日月重光(古今注明帝為太子羣臣為樂人作/歌詩四章以贊太子之德一曰日重)
(光二曰月重輪三曰星重輝四曰海重潤舊説曰天子/之德光明如日規輪如月衆耀如星浩潤如海太子皆)
(比德焉/故云重)宜聖神建道德之師(賈誼新書天子不諭於先/聖人之德不知君國畜民)
(之道凡此屬太師之任/也古者齊太公職之)見輔弼為社稷之寶比播維垣
之命允孚巖石之瞻乃執撝謙力回成渙(並見/前)弗敢基
命定命正倚弼諧(尚書王如弗敢及天基命定命予乃/允保大相東土又謨明弼諧謝安傳)
(安義存輔導雖㑹稽王/道子亦頼弼諧之益)若曰父師少師何拘等級(尚書/微子)
(若曰父師少師説文級絲次第也又等/也階也杜詩孤陋忝末戚等級敢比肩)姑冠班於洪化
(尚書少師少傳少保曰三孤貳/公𢎞化寅亮天地弼子一人)即顓面以經邦(李尋傳/天官上)
(相上將皆顓靣正朝孟康曰朝太微宫垣也西垣為上/將東垣為上相各專一靣而正天之朝事也周禮靣三)
(槐三公位焉尚書兹/惟三公論道經邦)坤載物而承天蓋得下裳之吉(易/至)
(哉坤元萬物資生乃順承天坤厚載物德合无/疆六五黄裳元吉注黄中之色也裳下之飾也)鼎以木
而巽火實存上鉉之虛(易鼎象也以木巽火亨餁也上/九鼎玉鉉大吉无不利象曰玉)
(鉉在上剛柔節也鉉湖畎切説/文舉鼎也易謂之鉉禮謂之鼎)九重尊李泌以先生(唐/肅)
(宗至德二年收復西都使李泌革表請上皇東歸因就/泌飲酒同榻而寢泌曰臣今報德足矣復為閑人何樂)
(如之上曰朕與先生乆同/憂患今方同樂奈何遽去)四海戴子儀為尚父(詩維師/尚父時)
(維鷹揚劉向别録師之尚之父之故曰師尚父父亦男/子之美號也唐代宗大厯十四年尊郭子儀為尚父加)
(太尉兼/中書令)黄河如帶山如礪豈惟難拒於公珪(漢書功臣/表封爵之)
(誓曰使黄河如帶泰山若礪國以永存爰及苗裔應劭/曰封爵之誓國家欲使功臣傳祚無窮也帶衣帶也礪)
(砥礪石也河當何時如衣帶山當何時如礪石言如帶/礪國猶永存以及後世之子孫也周禮大宗伯之職以)
(玉作六瑞以等邦國王執鎮圭公執桓圭侯執信圭伯/執躬圭史彌逺傳嘉定元年拜右丞相兼樞密使兼太)
(子少傅進/開國公)青櫺有洞石有牕恐合紹開於王社(青櫺洞/石牕在)
(今靳縣四明山郡志四明山舊產青櫺子盖洞旁所出/其山周廻八百里跨紹興台州之境二百八十峯其巔)
(五峯絶高形如芙蓉上有石牕四穴通日月星辰之光/故曰四明山唐陸龜蒙云四明山有峯最高四穴在峯)
(上每天色澄霽望之如户牖相傅石牕四明之日也彌/逺靳人父浩嘉定十四年追封越王理宗紹定五年進)
(封彌逺㑹稽郡王卒特/贈中書令進封衛王)某夙勤坏冶(崔駰傳坏冶一/陶羣生待理)自
抵簡書(詩畏此/簡書)泥塗乆隔於朝紳夢寐尚隨於賀臆輒
慿魚繭之素(韓詩書饒罄魚繭又繭浄雪難如書訣紙/取東陽魚卯墨取廬阜松煙又蘭亭㑹者)
(四十一人王羲之製序用/蠶繭紙鼠鬚筆遒勁絶妙)恭布燕雀之私(淮南子大厦/成而燕雀相)
(賀/)亮天地而弼一人諒益基無窮之聞理陰陽而遂萬
物尚祈澤不獲之夫(並見/前)
　　代董侍郎賀丞相除少師
巽避公槐升魁孤棘(見上/條)奮庸而宅百揆輔茂陵十八
載之隆平(寧宗紀嘉定十七年閏八月帝崩理宗寶慶/元年三月葬于㑹稽之永茂陵彌逺以開禧)
(三年誅韓侂胄同知樞密/院事嘉定元年參知政事)寅亮而弼一人開寶慶億萬
年之晏粲(寶慶理宗年號尚書公其以予萬億年敬天/之休爾雅宴宴粲粲尼居息也注云盛飾宴)
(安近處優閒䟽宴宴安息貌粲粲鮮盛也法言成天地/之化使粒食之民粲也晏也注粲文采宴和柔祕曰粲)
(然明盛宴/然安和)明良交際動植均驩恭惟某官德鉅材全(韓/文)
(信所謂材全/而能鉅者也)器閎用博累世躬行於忠孝四朝身佩於
安危(見上/條)河決平原力挽百川而注海(韓文障百/川而東之)風摇
厦屋獨高一柱之擎天(詩予室翹翹風雨所漂摇法言/震風凌雨而後知厦屋之軿幪)
(也神異經崑崙有柱焉其高入天所謂天柱也圍三千/里圖如削下有仙人府治與天地同休息雲溪友議鄭)
(太穆為金州刺史致書於襄陽于司空傲睨自若閣下/為南溟之大鵬作中天之一柱騫騰則日月暗摇動則)
(山岳頽楚辭八柱何當東南何虧言天有八山為柱列/子折天柱絶地維張説姚崇神道碑八柱承天高明之)
(位列四時成嵗/亭毒之功深)盡返齊疆全歸趙壁(並見/前)金甌閒暇從
容作商野之霖(梁書侯景傳景歸附高祖議納之而意/猶未決曾夜出視事至武德閣獨言我)
(國家猶若金甌無一傷缺今便受地詎是事宜新唐書/崔琳傳𤣥宗每命相皆先書其名一日書琳等名覆以)
(金甌㑹太子入謂曰此宰相名若自意之誰乎即中/且賜酒太子曰非崔琳盧從愿乎帝曰然賜太子酒)玉
几導揚談笑取虞淵之日(尚書皇后慿玉几導揚末命/吕温狄仁傑頌取日虞淵洗)
(光咸池濳授五龍/夾日以飛詳見前)與生民而立極為天下以得人九夷
八蠻服整頓乾坤之手(尚書惟克商遂通道于九夷八/蠻傳九八言非一䟽曲禮云東)
(夷西戎南蠻北狄經舉夷蠻則戎狄可知爾雅釋地云/九夷八狄七戎六蠻謂之四海杜詩成王功大心轉小)
(郭相謀深古來少司徒清鑒懸明鏡尚書氣與/秋天杏二三豪俊為時出整頓乾坤濟時了)兩宫二
聖知扶持社稷之心(舊唐書則天紀當時稱為二聖王/允傳故得扶持王室於危亂之中)
(李固傳論至矣哉社稷之心乎/其顧視胡廣趙戒猶糞土也)肆疇巖石之瞻(祭遵傳/疇其爵)
(邑世無絶嗣注疇等也言功臣/死後子孫襲封世世與先人等)亟出維垣之命甫揚成
渙遽執撝謙重違三命再命之共(並見/前)甫轉父師少師
之拜(尚書父師少師孔傳父/師太師三公少師孤卿)元圭衮冕上猶恨無官以
酬公(尚書禹錫元圭周禮上公之禮執桓圭九寸冕服/九章新唐書李德裕傳劉闢誅䇿功拜太尉德裕)
(固讓帝曰吾恨無/官以酬公詳見前)夏篆通旃公豈以辭榮而邀上(周禮/春官)
(巾車服車五乘孤乘夏篆卿乗夏縵注服車服事者之/車故書夏篆為夏縁鄭司農云夏赤也縁縁色或曰夏)
(篆轂有約也𤣥謂夏篆五彩畫轂約也旃當作旜春官/司常掌九旗之物名通帛為旜注通帛謂大赤從周正)
(色無飾䟽云周建子物萌色赤今旂旌通體盡用絳之/赤帛是用周之正色無他物之飾也又諸侯建旟孤卿)
(建/旜)惟楓陛比隆於皇祖(皇祖謂/光祖)則茅封克紹於先王(漢/雜)
(事天子太社以五色為壇封諸侯者取其土苴以白茅/授之各以所封方之色以立社于其國謂之授茅土彌)
(逺父浩卒封/㑹稽郡王)西平有子我有臣垂光簡冊(栁文蔡人率/止惟西平有)
(子惟我/有臣)周公拜前魯拜後濟美鼎彞(任昉文功銘鼎彞/杜詩昭然開鼎彞)
(餘見/前)某自分泥塗夙蒙甄冶毫釐千里既自投丹筆之
書(釐通作氂十毫曰氂禮記易曰君子慎始差若毫氂/繆以千里謝承後漢書盛吉為廷尉每至冬節罪囚)
(當斷婁夜執燭吉持丹/筆夫妻相對垂泣決罪)首尾八年未易復白圭之玷兹
服坦明之制(孔安國尚書序帝王之/制坦然明白可舉而行)但增踴躍之私黄
麻之似六經自此尚觀於蕃錫(杜詩紫誥仍兼綰黄麻/似六經易康侯用錫馬)
(蕃庶晝/日三接)洪鈞之轉一氣更祈俯振於餘生(説文振舉救/也荆軻傳禍)
(必不振矣索隱曰振救也甘茂/傳願君以餘光振之餘見前)
　　賀史丞相除太傅(任成都/運使作)
師臣巽命(晉書王導傳論軒轅聖人也仗師臣/而授圖商湯哲后也託負鼎而成業)帝傅升
班(歐陽公李昭諒制/增其帝傳之業)七十從心公亦何心於極品三千
同德獨高崇德之紹勲(尚書予有臣三千惟一心/又惟稽古崇徳象賢)叶朱
衣介幘之祥(晉書陶侃傳侃嘗如厠見一人朱衣介幘/斂板曰以君長者故來相報君後當為公)
(位至八州都督按晉宋太傅金章紫綬/進賢三梁冠介幘絳朝服佩山𤣥玉)增黄耳玉鉉之
重(易六五鼎黄耳金鉉利貞上九鼎玉鉉大吉无不/利王弼注耳黄則能納剛正以自舉也餘見首條)竊
以傅者傅之德義不惟其官惟其人(大戴禮傅傅之德/義孔安國尚書注)
(相傅天子於徳義尚書明/王立政不惟其官惟其人)臣哉臣作股肱罕有是父有
是子(尚書臣哉隣哉又臣作朕股肱耳/目法言無是父無是子詳見前)若西京厚王陵
之寵(通典太傅古官漢高后元年初置/太傅金印紫綬初用王陵後省)及東都旌卓茂
之年(通典後漢有太傅上公一人掌以善道無常職光/武以卓茂為之卓茂傳茂知更始政亂以年老乞)
(骸骨歸光武即位以/茂為太傅封襃德侯)雖加衡紞以鞶纓(張衡東京賦乃/整法服正冕帶)
(珩紞紘綖玉弁綦㑹火龍黼/黻藻繂鞶厲鞶厲帶之垂者)俱匪箕裘之鼎鼐(見/前)於皇
孝廟(詩於皇武王又於皇時周注於乎/美哉君是周邦潘岳詩於皇時晉)舊學越王(尚書/台小)
(子舊學于甘盤史浩傳浩晩治第鄞之西湖上建閣本/兩朝賜書又作堂光宗為書明良慶㑹名其閣舊學名)
(其/堂)當淳熈丙午之夀上皇(孝宗紀淳熈十三年春正月/庚辰朔率羣臣詣德夀宫行)
(慶壽禮大赦文武臣/僚並理三年磨勘)以正月戊子而進亞父(孝宗紀十/三年正月)
(癸巳以史浩為太傅陳俊卿為少師嗣濮王士歆為少/保癸已後戊子六日史與此異未知孰是史記亞父者)
(范增也如淳曰亞次也尊/敬之次父猶管仲為仲父)今專槐之正位有喬木之世
臣父子一家兩兩齊三台之色(史記天官書魁下七星/兩兩相比者曰三能三)
(能色齊君臣/和詳見前)君臣千載重重聚四紀之間(廣溪詩話蘇/易簡在翰林)
(一日召對賜酒甚歡上謂易簡曰君臣千/載遇易簡應聲答曰忠孝一生心上悦)賁然緑綈之
新(外戚傳持詔記盛緑綈方底師古曰綈厚繒也緑其/色也方底盛書囊形若今之算幐耳綈音大奚反西)
(京雜記漢中書以武都紫/泥為璽室加緑綈其上)復此青氊之舊(見/前)恭惟某官
清和而任直大以方禹以功臯以謨遹全絶德(法言或/問絶德)
(曰舜以孝禹以功臯/陶以謨非絶徳耶)絳之果霍之勇難擬脩能(法言或/問近世)
(社稷之臣曰若張子房之智陳平之無悞絳侯勃之果/霍將軍之勇終之以禮樂則可謂社稷之臣矣離騷經)
(紛吾既有此内美/兮又重之以脩能)無敵知儒者之真(法言魯不用真儒/故也如用真儒無)
(敵於天下/安得削)可乆見賢人之德一柱障黄河之決兩手洗
白日之光(並見/前)三登二十七年(漢書食貨志民三年耕/則餘一年之畜餘三年)
(食進業曰登再登曰平餘六年食三登曰太平二十七/年遺九年食然後王德流洽禮樂成焉注登進上百工)
(之業也或曰進上農/工諸事業名曰登)萬機㡬千百變(李濟翁資暇集云/萬㡬字出尚書孔)
(安國云㡬微也言當戒萬事之微也史以晉太宗為丞/相於事動每經年桓温患其稽遲對曰萬㡬那得速耶)
(此對真得書義近改為樞禨/之機當由王嘉傳引用之誤)内除狗鼠旋安鴻鴈之居
(叔孫通傳此特羣盜鼠竊狗偷詩鴻鴈子飛集於中澤/之子于歸百堵皆作雖則劬勞其究安宅詩序鴻鴈美)
(宣王也萬民離散不安其居而/能勞來還定安集之故作此詩)外率貔貅顯築鯨鯢之
觀(左傳古者明王伐不敬取其鯨鯢而封之以/為大戮於是乎有京觀以懲淫慝餘見前)風震雨
凌而棟梁自若(法言震風凌雨然後/知厦屋之為帲幪也)火炎水潤而鼎實
各調(尚書水曰潤下火曰炎上易鼎象也以木巽火又/木上有火九二鼎有實象曰鼎有實慎所之也六)
(五鼎黄耳象曰鼎黄耳中以為實也/晉書劉寔傳正位上台光餁鼎實)葢享天心(尚書惟/尹躬暨)
(湯咸有一德堯享/天心受天明命)非要人爵陶侃之指紋貫徹猶三遜
以滋高(陶侃傳有善相者師圭謂侃曰君左手中指有/竪理當為公若徹千上貴不可言侃以針決之)
(見血灑壁而為公字以紙裛之公字愈明後漢書和帝/紀皇太后詔曰故太尉鄧彪元功之族三讓彌高海内)
(歸仁為羣賢首可謂老成黄耉矣其以彪為太傅賜爵/闗内侯梁書謝朏傳假使魏早依唐虞故事亦當三讓)
(彌/高)丁固之松夢畱連甘十年之不調(吳志甘露三年以/左右御史大夫丁)
(固孟仁為司徒司空吳書初固為尚書夢松樹生其腹/上謂人曰松字十八公也後十八嵗吾其為公乎卒如)
(夢焉張釋之傳事文帝十年/不得調亡所知名注調選也)上念慈闈之訓日思元老
之功無官酬公(見/前)惟師尚父(詩維師尚父/時維鷹揚)猶堅謙抑力
反渙揚(易渙汗其大號/又揚於王庭)姑隆絶席之班(張禹傳延平元/年遷為太傅録)
(尚書事每朝見特/贊與三公絶席)式舉載輿之典(魏志太傅鍾繇有膝/疾拜起不便朝見使)
(載輿車虎賁畀就坐是後/三公有疾遂以為故事)虹明帶玉(通典太傅佩山𤣥/玉禮記君子比德)
(於玉氣如白虹天也唐常衮謝賜緋衣魚袋玉帶/牙笏表銀章雪明朱紱電映魚須在手虹玉横腰)龜顧
印金(晉書孔愉傳以討華軼功封餘不亭侯愉嘗行經/餘不亭見籠龜於路者買而放之溪中龜左顧者)
(數四及是鑄侯印而印龜左顧三鑄如初印工以告愉/乃悟遂佩焉李徳裕詩云龜顧垂金鈕鸞飛曳錦袍)
備冠冕之上儀(栁文爰自中/古實為上儀)増衣冠之盛事改容而禮
(賈誼傳今自王侯三公之貴/皆天子之所改容而禮之也)論道以經(尚書兹惟三/公論道經邦)平
淮用八千兵更酬謝傅蒼生之志(謝𤣥傳苻堅率兵次/於項城衆號百萬𤣥)
(與從弟輔國將軍琰西巾郎將桓伊等以精鋭八千渉/渡淝水堅衆奔潰謝安傳桓温請安為司馬高崧戲之)
(曰諸人每相與言安石不肯出將如蒼生何蒼/生今亦将如卿何安有愧色卒贈太傅諡文靖)辭齊封
三萬户㑹尋留侯黄石之盟(張良傳漢六年封功臣高/帝曰運籌䇿帷幄中決勝)
(負千里外子房功也自擇齊三萬户良曰始臣起下邳/與上㑹留此天以臣授陛下陛下用臣計幸而時中臣)
(願封留足矣不敢當三萬户良始所見下邳圯上老人/與書者後從高帝過濟北果得穀城山下黄石取而寶)
(祠之及良死并葬黄石/每上塚伏臘祠黄石)某乆累播鈞遐瞻巖石聳聽上
公之一命(應劭漢官儀漢以大司馬大司徒大司空為/三公立師傅保之官位在三公上崇號為上)
(公東漢已後以太尉司徒司空為三公師傅保常曰/上公禮記制三公一命卷若有加則錫也不過九命)沮
陪潭府之三才(韓詩一為公與相潭潭府中居晉東海/王越為太傅時稱越府有三才潘滔大)
(才劉輿長才裴/邈清才詳見前)斐然成章是以有慶(詩維其有章矣/是以有慶矣)乘
雪邊之節傳無因拜夀杖之尊(杜詩鷗鳥鏡裏來闗山/雪邊看孔光傳平帝立)
(徙光為太傅位四輔明年徙為太師賜靈夀杖孟康曰/扶老杖也師古曰木似竹有枝節長不過八九尺圍三)
(四寸自然有合杖/制不煩削治也)窺天上之階符願長輔化樞之運(見/前)
　　賀史丞相除太傅(史彌逺傳紹定元年上皇太/后尊虢拜太傳八辭不拜)
顯拜師臣榮躋帝傅聖人惟能饗帝復歸美於重闈(易/鼎)
(聖人亨以享上帝禮記因吉土以饗帝于郊理宗紀紹/定元年春正月上夀明慈睿皇太后尊號冊寶於慈明)
(殿/)太宰以禮佐王併加恩於一命(周禮太宰祀五帝則/掌百官之誓戒與其)
(具脩前期十日帥執事而卜日遂戒及執事眂滌濯及/納亨贊王牲事及祀之日贊王幣爵之事通典三公一)
(命衮若有加則賜也注三公八命矣/復加一命則服衮龍與王者之後同)實清廟之盛典(詩/序)
(清廟祀文王也周公既成洛邑率以祀文王焉鄭注清/廟者祭有清明之德者之宫也謂祭文王天德清明文)
(王象之故歌此詩而祭之詩於穆清廟肅雝顯相濟濟於/多士秉文之徳對越在天駿奔走在廟不顯不承無射)
(人/斯)非元老之私榮昔周家既立三事之官(詩三事大夫/莫肯夙夜箋)
(三事三公也尚書立政任人凖夫牧作三事韋𤣥成傳/天子我監登我三事師古曰三事三公之位謂丞相也)
在成王尤遴仲父之選(劉向管子序管仲者類上人也/名夷吾號仲父韓非子管仲相)
(齊曰臣貴矣然而臣貧桓公曰使子有三歸之家曰臣/富矣然而臣車桓公使立於齊國之上曰臣尊矣然而)
(臣疎乃立為仲父王導/傳朝野傾心號為仲父)始命姬旦以其師保萬民(尚書/昔周)
(公師保萬民/民懷其德)繼用畢高以其弼亮四世(尚書畢命弼亮/四世正色率下)
自茲以往稱此惟艱若西京之選王陵(見/前)與東都之寵
鄧禹(鄧禹傳顯宗即位以禹先帝元功/拜為太傅進見東嚮甚見尊寵)雖稱異數(左傳/名位)
(不同禮/亦異數)實飾虛文惟我孝廟之盛時夙敬越王之舊學
(尚書台小子/舊學於甘盤)奉巵為夀驩既洽於兩宫(高帝紀九年冬/置酒前殿上奉)
(玉巵為太上皇夀師古曰巵飲酒圜/器也今尚有之為夀進酒而獻夀也)絶席隆師秩爰登
於一品(見/前)疇昔鯉趨而學禮只今虎拜以揚休(詩虎拜/稽首天)
(子萬年虎拜稽/首對揚王休)千載君臣聚見四十年之内(見/前)一家父
子并成二萬石之榮(萬石君傳人臣尊寵廼舉集其門/凡號奮為萬石君師古曰凡最計)
(也總合其一門嚴延年傳東海號曰萬石嚴嫗師古曰/一門之中五二千石故總云萬石後漢書馮勤傳曽祖)
(揚為𢎞農太守八子皆為二千石趙魏間號為萬石君/栁文漢之三公秩號萬石史彌逺父子仍世作相故云)
(幷成二/萬石)與國咸休(尚書與國咸/休永世無窮)生民未有恭惟某官鼎
彞舊學(舊學字/重上)柱石世臣(霍光傳將軍為國柱石師古/曰柱者梁下之柱石者承柱)
(之礎也言大臣負國重任如屋之柱及其石也朱浮傳/事有柱石之寄注以屋為喻也杜詩冀公柱石姿又扶)
(顛待/柱石)惟説總百官力贊事神之勿黷(尚書惟説命總百/官又黷於祭祀時)
(謂弗欽禮煩則/亂事神則難)暨湯有一德首明立愛之惟親(尚書立/愛惟親)
(立敬惟長始於/家邦終於四海)相儀南至之郊(左傳僖公五年辛夘朔/日南至周禮大司樂冬)
(至日祀天於地上之圓丘鄭𤣥曰謂/冬至祭天於圓丘所以祀天皇大帝)蕆敬東朝之冊(蕆/音)
(闡左傳以蕆陳事注敕也又備也灌夫/傳東朝廷辯之如淳曰東朝太后朝也)克禋克祀敷皇
極而錫厥庶民(詩生民如何克禋克祀注克能也能禋/敬能恭祀於郊禖之神尚書皇建其有)
(極斂時五福用/敷錫厥庶民)得禄得名受介福而於其王母(易晉六/二晉如)
(愁如貞吉受茲介福於其王母象曰受茲介福以中正/也注介大也母處内而成德者也鳴鶴在陰則其子和)
(之立誠於闇闇亦應之故履貞/不回終能受此大福於王母也)二難具美三遜滋高既
力避於維垣亦何辭於命衮(並見/前)日月如璧映玉佩之
魚垂(後天文志日月如合璧禮記公侯佩山𤣥玉而朱/組綬唐制自一品至六品以上皆佩魚韓詩玉帶)
(懸金/魚)天地為鑪鑄金章而龜顧(賈誼傳天地為鑪造化/為工陰陽為炭萬物為)
(銅衛宏漢舊儀丞相將軍黄金印龜鈕文曰章齊職儀/三師品第一紫綬金章進賢冠絳朝服杜詩金章紫綬)
(照青春龜/顧見前)一相主乎内㡬年淹九棘之班(公羊傳三公/者向天子之)
(相也天子之相則何以三自陜而東者周公/主之自陜而西者召公主之一相處乎内)三公惟其
人今日正專槐之靣(尚書茲惟三公官/不必備惟其人)是固舊物青氊
之赤舄(周禮履人職掌王赤舄黒舄鄭注/云複下曰舄詩赤舄几几餘見前)尤覺明公黄
閣之黑頭行開茅土之封式對山河之誓(並見/前)某夙勤
甄録聳聽郵音雖箝尾在虺蜮之區(韓文藍田縣丞㕔/壁記箝以左手右)
(手摘紙尾栁文武岡銘序由公之仁小/不為虺蜴大不為鯨鯢李時倅武岡)然馳心賀燕雀
之厦(見/前)宣麻綴文德之聽身隔重湖(玉海文德殿後唐/曰端明國初改文)
(明太平興德九年改今名即正衙殿淳化中張洎奏今/之文德殿即唐之宣政在周為中朝在漢為前殿在唐)
(為正衙凡朔望起居大冊拜對四夷君長試制舉人皆/在此玉堂雜記凡鎻院文臣職事明日越文德殿聽麻)
(宰相樞宻皆不往惟輪參政一員押麻張舜南遷/録岳州洞庭湖南名青草北名洞庭所謂重湖也)揲蓍
考武岡之占公宜百禄(栁文武岡銘烹牲是祀公受/介福揲蓍以占公宜百禄)
　　賀史丞相除少傅(詳啓意少傅/當作少保)
雄麻渙命孤棘升班相堯之功已書二十八載之半(吳/都)
(賦灌注乎/天下之半)𢎞周之化始介三公九卿之間取之甚亷簡
在則厚恭惟某官直方而大智勇且仁海晏河清藉整
頓乾坤之手(並見/前)天明地察鑒經綸社稷之心(孝經昔/者明王)
(事父孝故事天明事母孝故/事地察天地明察神明彰矣)奏琴瑟改絃之功(董仲舒/傳譬之)
(琴瑟不調甚者必解/而更張之乃可調也)贊匕鬯主器之決(易震驚百里不/喪匕鬯彖曰震)
(驚百里驚逺而懼邇也出可以守宗廟社稷以/為祭主也繫辭主器者莫若長子故受之以震)進律固
加於有德(王制有功德于民者/加地進律詳見前)酬公真恨於無官(新唐/書李)
(德裕傳劉稹誅策功拜太尉進封趙國公德裕固讓言/唐興太尉惟七人尚父子儀乃不敢拜裴度為司徒十)
(年亦不遷臣願守舊秩足矣/帝曰吾恨無官酬公毋固辭)矧如拔去兇邪收洪範威
福之柄(尚書惟辟作福惟辟作威惟辟/玉食臣無有作福作威玉食)且復芟夷煩亂
整素王筆削之功(杜氏春秋序修春秋立素王邱明為/素臣史記筆則筆削則削子夏之徒)
(不能贊一辭宋史嘉定六年史彌逺以進部條法總類/幷百司吏職補授法轉金紫光禄大夫進封魯國公)
是皆非常之元(司馬相如傳非常之元黎民懼焉師古/曰元始也非常之事其始難知衆人懼)
(之/)宜受不次之賞(荀子賢能不待次而舉罷不能不待/頃而廢白樂天詩老逢不次恩詳别)
(見/)猶且固辭於專靣(專通作顓李尋傳天官上相上將/皆顓靣正朝注各專一靣而正天)
(之朝/事也)姑令明陟於貳公(尚書貳/公𢎞化)惟時亞保之官(初寮除/余深制)
(峻陞亞保位/孤棘於外朝)蓋古司空之選(通典司馬主天司徒主人/司空主地是謂三公周禮)
(疏下台司/禄為司空)若稽漢制專司萬乘之宴私(應劭漢官儀傅/者覆也賈生曰)
(天子居處出入不以禮衣服冠帶不以制御器列側不/以度采服從好不以章忿悦不以義與奪不以節此少)
(傅之責也天子居處宴私安而易樂而眈飲食不時醉/飽不節寢起蚤宴無常玩好器弄無制此少保之責也)
其在周官實在兩儀之寅亮(見/前)聊丕昭於蕃錫(見/前)豈盡
答於元勲(漢書功臣表以昭元功之侯籍魏志高柔䟽/並以元勲代作心膂謝靈運謝封康樂侯表)
(分虎鈕龜復顯茅土鳴玉拖紱班景元/勲梁簡文詩䕶羗擁漢節校尉立元勲)昔魏王再相於
淳熈首升此職(史浩傳淳熈初上問執政乆不見史浩/無他否遂除少保觀文殿大學士醴泉)
(觀使兼侍讀五/年復為右丞相)故高宗獨稱於德夀謂無㡬人(德夀宫/名在大)
(内之北高宗/内禪居之)馴正師垣(詩太師/維垣)𢎞開夀域(杜詩八荒/開壽域)尚
式周公之猷訓惟其有之是以似之(尚書爾尚式時周/公之猷訓惟日孜)
(孜無敢逸豫詩左之左之君子宜之右之右之君子有/之維其有之是以似之注君子斥其先人也似嗣也左)
(陽道朝祀之事我先人則宜而行之右陰道喪伐之事/我先人則能有而曉之此二德者我先人維其並能有)
(之是以先王使/其子孫嗣之)以覲文王之耿光心乎愛矣遐不謂矣
(尚書以覲文王之耿光以揚武王之大烈詩心乎愛矣/遐不謂矣中心藏之何日忘之注遐逺謂勤也我心愛)
(此君子君子雖逺在/野豈能不勤思之乎)某欣逢盛典倍激懽悰歌芘士之
詩敢忘燕雀之賀厦(杜詩安得廣厦千萬間/大庇天下寒士俱歡顔)作得賢之
頌或憐蟋蟀之吟秋(王褒聖主得賢臣頌蟋/蟀竢秋吟蜉蝣出以陰)
　　代任參政(希夷/)賀丞相除少保
冊命元勲序升孤傅(孤傅當作孤保初寮除/鄭洵武制眷予孤保)三少特揖
雖均為貳公之官(周禮夏官司士正朝儀之位孤/卿特揖注特揖一一揖之也)四夷
咸賔見時乃萬世之績(尚書明王盛德四夷咸/賔又萬世永賴時乃功)君臣叶
慶朝野交驩恭惟某官明允而篤誠(左傳齊聖廣/淵明允篤誠)𢎞深
而肅括(法言或問士何如斯可以褆身曰其為中/也𢎞深其為外也肅括則可以褆身矣)調政
化不調之琴瑟(見上/條)續古今難續之鼎彞(漢書宣帝時/漢陽得寶鼎)
(銘曰王命尸臣官此枸邑張敞議曰殆周之襃賜子孫/刻銘其先功者也彞宗廟常器也東京賦銘勳彝器歴)
(世彌光鼎彞/皆銘功之器)中書十五秋得賢人可乆之德(職官分紀/真宗時王)
(旦拜平章事陜郊處士魏野以詩寄旦曰聖朝丞相年/年出云在中書十四秋西祀東封俱已畢好來相伴赤)
(松遊旦感/悟遂求退)闢國數百里復寧王有指之疆(詩昔先王受/命有如召公)
(日闢國百里今也日蹙國百/里尚書率寧人有指疆士)迄令大寶之還(寧宗嘉定/十五年正)
(月朔御大慶殿受/恭􁊅天命之寶)詎止小球之受(球玉也詩受大球小/球為下國綴旒球音)
(求美玉也小玉謂尺二寸圭也大玉謂珽也長三尺執/圭進珽以與諸侯㑹同結定其心如旌旗之旒縿縿著)
(焉受者受/之於天)蓋帝王盛德之必頌獨頌獻琛(詩序頌者美/盛德之形容)
(爾雅琛寶也詩憬彼淮夷來獻其琛李尤/函谷闗賦會萬國之玉帛徠百蠻之貢琛)而春秋常事
之不書特書得玉(春秋桓公八年春正月己卯烝公羊/傳常事不書此何以書譏何譏爾譏)
(亟也定公八年盜竊寶玉大弓九年得寶玉大弓左傳/書曰得器用也凡獲器用曰得得用焉曰獲寶玉夏后)
(氏之璜也公羊傳何以書國寶也/喪之書得之書韓文特書大書)然皆出魯公之力(詩/序)
(泮水頌僖公能修泮宫也獻琛僖公事得玉定公事彌/逺封魯公故云今按宋人頌彌逺輒以歸疆得玉為辭)
(不知濠州大散闗之歸乃韓侂胄函首易之也張荃翁/貴耳集云侂冑首至北界彼中臺諫交章言侂胄忠於)
(其國謬於其身封為忠謬侯將函首附葬魏公韓琦墓/下仍劄報南朝嗚呼知侂冑為忠則知誅侂冑者之非)
(忠矣而米之君臣方且侈大其事以為/美談嗚呼亦昧於春秋復仇之義矣)庸竝垂周室之
休敢圖古風復見今日宜亟正專槐之靣乃姑循次棘
之階功臣封爵山河聿觀繼世少傅寅亮天地詎足酬
庸某全託一陶(並見/前)獲歸三徑(陶潛歸去來辭三/徑就荒松菊猶存)龜魚
竊新亭之䕃亦有肺腸(韓詩湖上新亭好公來日出初/水紋浮枕簟瓦影䕃龜魚詩自)
(有肺腸注肺腸五臟之物言之以表其/心元氏長慶集忝非草木粗有肺肝)燕雀賀大厦之
成恨無羽翼(見/前)
　　賀史丞相父太師魏王追封越王(代任樞密希夷/○宋史寧宗嘉)
　　(定十四年八月賜史彌逺家廟追封史/浩為越王改諡忠定配享孝宗廟庭)
加冊元勳配祠清廟(見/前)考十八侯定位之次惟蕭葢侑
於祭庭(漢書功臣表作十八侯位次師古曰謂蕭何曹/參張敖周勃樊噲酈商奚涓夏侯嬰灌嬰傅寛)
(靳歙王陵陳武王吸薛歐周昌丁復蟲達從第一至十/八也通典漢制祭功臣於庭生時侍讌於堂死則降在)
(庭位與士/庶為列)應五百年異姓之封於越肇開於胙土(杜詩/功業)
(汾陽異姓王又馳牋異姓王東坡詩緬懷異姓王注世/傳郭璞天目山讖五百年生異姓王葢錢氏應之彌逺)
(父浩亦封越王故云春秋定公五年於越入吳公羊傳/於越者何越者何於越者未能以其名通也越者能以)
(其名通也何休注越人自名於越君子名之曰越即今/會稽山陰地潘朂魏公九錫文先王並建明德胙之以)
(土分之/以民)遂吾相顯親之願彰我皇念舊之恩恭惟先正
大丞相文惠師王(史浩傳光宗即位進浩太師卒封㑹/稽郡王寧宗即位賜諡文惠嘉定十)
(四年追封越王改諡忠定配享孝宗廟庭尚書昔先正/保衡陳自强傳自强惟一死以報師王則師王葢當時)
(之謟/辭也)始終三紀(尚書既歴三/紀世變化移)師保萬民湯於伊尹葢學
而臣之克咸一德(並見/前)舜舉臯陶不仁者逺矣允協重
華(尚書重華協于帝淳熈十/六年改德夀宫為重華宫)宜侑食以匹休(禮宫伯以/樂侑食鄭)
(云勸食也詩以妥以侑毛傳勸也通/作宥大司樂王食三宥鄭云勸也)曾易名之未稱(禮/記)
(公叔文子卒其子請諡于君曰日月有時將葬矣請所/以易其名者䟽生存之日若呼其名今既死將葬故請)
(所以誄行為之作諡易代其名者/增韻諡者誄行之號以易名也)思股肱於甘露(蘇武/傳宣)
(帝甘露三年上思股肱之美廼圖畫其人於麒麟閣法/其形貌著其官爵姓名明著中興輔佐列於方叔召虎)
(仲山/甫焉)想形貎於凌煙(凌煙閣名在唐西内太極宫三清/殿側秦瓊傳十七年詔司徒趙國)
(公長孫無忌等二十三人圖形凌煙閣詔曰甘露良佐/麟閣著其美建武功臣雲臺紀其迹李晟傳貞元三年)
(晟與馬燧見延英帝嘉其勲詔中宗時桓彥範等𤣥宗/時劉幽求等肅宗時郭子儀及晟等有司叙先後圖其)
(像于舊臣之次忠義傳宣宗大中二年詔求李峴等三/十七人畵像續圖凌煙閣杜詩凌煙功臣少顔色將軍)
(下筆開生靣襃公鄂公毛/髮動英姿颯爽來酣戰)一巻之書必立師矧實先朝
之舊學(法言一閧之市不勝異意焉一巻之書不勝異/説焉一閧之市必立之平一巻之書必立之師)
(尚書台小子/舊學于甘盤)七世之廟可觀德誰踰烈祖之老臣(尚書/七世)
(之廟可以觀徳萬夫之長可以觀政又/𢎞乃烈祖趙充國傳無踰老臣者矣)徹彼土疆(詩王/命召)
(伯徹申伯土疆以峙其粻式遄其行注徹治也王使召/公治申伯土界之所至又王命召虎式辟四方徹我疆)
(土匪疚匪棘注治我疆界于天/下謂畫其土境正定其疆界也)儐爾籩豆(儐陳也詩儐/爾籩豆飲酒)
(之/飫)惟冐丕單厥德峻加茅胙之分(尚書昭武王惟冐丕/單稱徳建置社稷曰)
(胙左傳胙之土而命之氏孔安國尚書注王者封五色/土為社燾以黄土苴以白茅茅取其潔黄取王者覆被)
(四方餘/見前)茲予大享先王永配椒馨之薦(尚書茲予大享/于先王爾祖其)
(從與享之詩有椒其馨胡考之寧毛傳椒/猶飶也鄭箋以芬香之酒醴祭於祖妣)丕昭異數夐
掩前聞伏遇少保樞使大丞相國公克享天心(尚書克/享天心)
(受天/明命)善繼人志故國非謂喬木葢倚世臣成績紀於太
常以昭先烈(並見/前)用𢎞茲賁(尚書各非敢違卜用宏兹/賁孔傳宏賁皆大也用大)
(此遷都/大業)曰篤不忘(尚書予嘉乃德曰篤不忘孔/傳我善汝徳謂厚不可忘)某世沐
殊恩身逢盛事屬嬰美疢莫陪東閣之賔(左傳季孫之/愛我疾疢也)
(孟孫之惡我藥石也美疢不如/藥石疢丑忍切病也美嗜為病)疇允大邦切頌西平之
子(栁文平淮西雅蔡人率止惟西平有子惟西平有子/惟我有臣疇允大邦俾惠我人于廟告成以顧萬方)
　宰相(宋承唐制以同平章事為宰相之職無常貟有/二人則分日知印以丞郎以上至三師為之其)
　(上相為昭文館大學士監脩國史其次為集賢殿大/學士或置三相則昭文集賢兩學士幷監修國史並)
　(除/焉)
　　賀鄭參政(清之/)除右相兼樞密使進光禄大夫(成/都)
　　(運司作○鄭清之傳清之字德源靳人嘉泰十年/進士理宗寶慶六年史彌逺卒命清之為右丞相)
　　(兼樞密使卒贈尚書令追封魏郡王諡忠定清之/自與彌逺議廢濟王竑立理宗駸至宰輔召用正)
　　(人時號小元祐至再相則年齒衰暮政歸/妻子而閒退之人或以賄進為世所少云)
登庸舊學(見/前)揆序元台(周禮疏上台司命為太尉中台/司中為司徒下台司禄為司空)
(晉天文志西近文昌二星曰上台為司命主壽次二星/曰中台為司中主宗室東二星曰下台為司禄主兵杜)
(詩冠冕通南極/文章落上台)能自得師謹厥終而惟始(尚書能自得/師者王又慎)
(厥終惟/其始)爰立作相置諸右以輔台(尚書爰立作相王置/諸其左右命之曰朝)
(夕納誨以/輔台德)兼總鈞樞屹隆柱石(見/前)恭惟某官兩儀間氣
(春秋演孔圖正氣為帝間/氣為臣秀氣為人詳見前)四海真儒淡乎如列仙之癯
(司馬相如傳列仙之儒居山澤間/形容甚癯此非帝王之仙意也)傑然乃萬夫之特(詩/維)
(此奄息百夫之特䟽百夫之/中特立雄俊者挺立曰特)虀鹽太學四賦接古詩之
流(韓文太學十年朝虀暮鹽揚雄傳辭莫麗於相如作/四賦摯虞文章流别論賦者敷陳之稱古詩之流也)
芹藻泮宫三峽避詞源之水(杜詩詞源倒/流三峽水)領袖冠六經
之庫(晉書魏舒堂堂人之領袖又後進領袖有裴秀王/子年拾遺記鄭康成人以為經庫杜預傳朝野稱)
(美號曰杜武庫贊元凱文塲稱為武庫隋書儒林傳房/暉逺字崇儒真定人幼有志行治三禮春秋三傳詩書)
(周易兼善圖緯遷太常博士太常卿牛𢎞稱為五經庫/新唐書儒學傳谷那律昌樂人貞觀中遷國子博士淹)
(識羣書禇遂良/嘗稱為九經庫)範模徧雙宇之宫(通典有虞氏大學為/上庠小學為下庠夏)
(后大學為東序小學為西序殷制大學為左學小學為/右學周制大學為束膠小學為虞庠後世國學太學兩)
(立沿革不常潘岳傳閒居賦兩學齊列雙宇如一右延/國冑左納良逸清之以嘉秦二年入太學十年登進士)
(第監國子監書庫十六年遷國子學/録與史彌逺謀廢立遷太學博士)虎觀螭坳司存雨
露(白虎門名於門立觀因名白虎觀章帝紀建初四年/詔下太常將大夫博士議郎郎官及諸生諸儒㑹白)
(虎觀講論五經同異作白虎奏議即今白虎通也儒林/傳詔賈逵入講北宫白虎觀又魏應丁鴻李育魯恭廣)
(陵王羡清河王慶皆與諸/儒講論於白虎觀餘見前)麟臺鰲禁鼓舞風雷(通典漢/氏圖籍)
(所在有石渠石室延閣廣内貯之於外府又有蘭臺秘/書及麒麟天禄二閣蔵之於内禁後漢圖書在東觀桓)
(帝延熈二年始置秘書監歴代沿革不常唐天授初改/為麟臺翰苑新書宋公白賈公黄中皆先達鉅儒同在)
(鰲禁餘/見前)杞人憂天馭方危於六馬(列子杞國有人憂天/地崩墜身無所寄廢)
(寢食者尚書子臨兆民/凜乎若朽索之馭六馬)虞淵取日功卓冠於五龍(吕温/狄仁)
(傑頌取日虞淵洗光咸池潛授五龍夾之以飛/五龍謂桓彥範敬暉崔𤣥暐張柬之袁恕已)學焉而
後臣之政不足與間也況苞苴賄賂獨不入沂公之門
(莊子小夫之智不離苞苴竿牘左傳賄賂公行王曾傳/景佑元年拜右僕射封沂國公時知秦州王繼明納賂)
(吕夷簡曽/以白帝)且鼎鼐樓臺抑未聞㓂相之第(五朝名臣言/行録處士魏)
(野贈㓂萊公詩曰有官居鼎鼐無宅起樓臺及上即位/北使至賜宴兩府預坐北使歴視坐中問譯者曰誰是)
(無宅起樓/臺相公)衆浩然其歸重公持此以安歸(蒯通傳歸楚/楚人不信歸)
(漢漢人震恐足下欲持是安歸乎魏志鍾㑹傳㑹語所/親曰我自淮南以來畫無遺䇿四海所共知也我欲持)
(此安歸乎東坡詩持此欲/安歸造物不我舍餘見前)天下無如召公乆當相成王
之左(詩序召旻凡伯刺幽王大壞也旻閔也閔天下無/如召公之臣也大戴禮保傅篇道者導天子以道)
(者也常立於前是周公也充者充天子之志者也常立/于左是太公也弼者弼天子之過者也常立於左是召)
(公也承者承天子之遺忘/者也常立于後是史佚也)生民未有夫子今乃得伊尹
之時然萬世永賴乃可謂功(見/前)使匹夫不獲焉能無恥
予惟克邁乃訓千載一時(尚書爾交脩予罔予棄予惟/克邁乃訓北史于謹傳謹言)
(於周文曰闗中秦漢舊都古稱天府今若據/其要害招集英雄足觀時變千載一時也)天之降任
是人百年㡬見(陳後山送蘇公知抗州詩/一代不數人百代能㡬見)萬國魚頭正
有闗於已任(南史康絢傳淮水瀑漲堰壞奔流于海殺/數萬人怪物隨流而下或人頭魚身或龍)
(形馬首韓詩堯呼大水浸十日不惜萬國赤子魚頭生/盧仝詩天高日走沃不及但見萬國赤子戢戢魚頭生)
十年鳳沼亦何足為公榮(見/前)見伊吕而失蕭曹則知管
晏之卑矣(杜詩伯仲之間見伊/吕指麾若定失蕭曹)濟英衛而遜王魏此豈
房杜之細耶(新唐書房杜傳贊唐栁芳有言帝定禍亂/而房杜不言功王魏善諫而房杜讓其直)
(英衛善兵而房杜濟以文持衆美效之君彼/揚已取名瞭然使户曉者盖房杜之細耶)願荷棟桴
(班固西都賦列棼橑以布翼荷棟桴/而高驤爾雅棟謂之桴廣韻屋棟也)力光竹帛(鄧禹傳/垂功名)
(於竹/帛)某一寒戍雪(范睢傳范叔一寒如此哉杜詩已/收滴博雲中戍欲奪蓬娑雪外城)十
暑飲􁉚(杜詩十暑岷山葛莊/子朝受命而夕飲􁉚)昔周旋康成之間夙親氊
坐(鄭𤣥字康成杜子美贈/鄭廣文詩坐客寒無氊)且班次巨君之下實認履聲
(後漢書鄭𢎞字巨君代鄧彪為太尉時舉将第五倫為/司空班次其下每正朔朝見𢎞曲躬而自卑帝問知其)
(故遂聽置雲母屏風分隔其間由此以為故事漢書鄭/崇為尚書每聞曳革履上笑曰我識鄭尚書履聲鄭清)
(之傳嘉泰十六年清之遷國子學録公甫時/亦為學録故云此一聯用四事皆鄭氏故事)今聞宣黄
麻之六經(杜詩黄麻/似六經)適尚盤青泥之九折(蜀道難青泥/何盤盤百歩)
(九折縈/巖巒)緇衣三章知不遺於寸善(禮記好賢如緇衣惡/惡如巷伯詩序緇衣)
(美武公也父子並為周司徒善于其職國/人宜之故美其徳以明有國善善之功焉)洪鈞一氣亦
何間於八荒(杜詩八荒開夀/域一氣轉洪鈞)子獻相國書乎往愬㡳虞
於逢怒(韓文釋言有來謂愈者曰子獻相國詩書乎/詩薄言往愬逢彼之怒鄭箋君不受已之志)君
遣使臣禮也終更願聽其亟還(詩皇皇者華君遣使臣/也段會宗傳毋求竒功)
(終更/亟還)
　　賀丞相明堂慶夀并冊皇后禮成平淮冦奏捷(宋/史)
　　(理宗紹定三年冬十二月丁卯冊命貴妃謝氏為/皇后癸未上壽明仁福慈睿皇太后冊寶四年春)
　　(正月戊子皇太后年七十有五上詣慈明殿行慶/壽禮大赦史彌遠以下進秩有差壬寅趙范趙葵)
　　(等誅李全/於新塘)
邦慶頻仍(仍如烝切爾雅厚也註云頻仍/李義山文光陰荏苒遷授頻仍)王勳赫奕(周/禮)
(王功曰動赫盛貌説文奕大也從大/亦聲裴子野賦赫奕翬煥陰臨鬱律)事天明事母孝新
周南正始之基(孝經明王事父孝故事天明事母孝故/事地察詩序周南召南正始之道王化)
(之/基)有文德有武功策召公平夷之績(詩文武吉甫萬邦/為憲疏王師所以)
(得勝者以有文德武功之臣尹吉甫其才略可為萬國/之法詩序江漢尹吉甫美宣王也能興衰撥亂命召公)
(平淮/夷)一相主内(見/前)四夷具瞻恭惟某官氣塞乾坤心貫
日月大鈞播揚風霆不顯其流形(禮記風霆流形庶/物露生餘見前)直
柄當權水火共成於正味(石鼎聫句詩直柄未當權塞/口且吞聲左傳和如羮焉水)
(火醯醢鹽梅以烹魚由燀之以薪宰夫和之齊之/以味君子食之以平其心若以水濟水誰能食之)旡妄
式遄於勿藥(易无妄之疾勿藥有喜詩式遄其歸遄重/圓切連也理宗紀紹定三年冬十二月詔)
(史彌逺敷奏精敏氣體向安未欲/勞以朝謁可十日一赴都堂治事)有孚信利於渉川(易/中)
(孚豚魚吉利/渉大川利貞)理身理國厥既兩全(崔寔傳夫熊經鳥伸/雖延歴之術非傷寒)
(之理呼吸吐納雖度紀之道非續骨之膏盖/為國之法有似理身平則致養疾則攻焉)治内治外
粲然兼舉(詩序天保以上治内采薇以下治/外疏内謂諸夏也外謂夷狄也)肅雍顯相
而於穆清廟(詩於穆清廟肅/雝顯相詳見前)㳙選休成而爰熈紫壇(禮/樂)
(志建始元年丞相匡衡奏罷鸞路龍鱗更定詩曰㳙選/休成天地竝況惟子有慕爰熈紫壇注㳙除也除惡選)
(取美成者也熈興也紫壇壇紫色也漢舊儀皇帝自行/羣臣從齋皆百日紫壇帷幄高皇帝配天居堂下西向)
(組帷帳紺席成帝紀甘泉泰峙紫壇八觚宣通/象八方梁簡文南郊頌郊宫載静紫壇新謐)太姒嗣
徽音正九重之寶冊(詩太姒嗣徽音則百斯男傳太姒/文王之妃也太姒十子衆妾則宜)
(百子也箋徽美也嗣太任/之美音謂續行其善教令)王母受介福奉萬嵗之玉巵
(易受茲介福于其王母高帝紀置酒殿上奉玉巵為太/上皇壽應劭曰飲酒禮器也古以角作受四升古巵字)
(作觗晉灼曰音支師古曰/巵飲酒圓器也今尚有之)豈謂孽臣之奸驕(元結大唐/中興頌孽)
(臣姦驕為昏為妖韓文孽臣姦𨽻蠧居棋處/文選孽臣朝入九服夕亂此孽臣指李全)敢負湛恩
之汪濊(司馬相如傳威武紛紜湛恩汪濊/師古曰汪濊深廣也湛讀曰沈)楚氛甚惡動
兵邦域之中(韻㑹氛侵妖氣左傳楚氛甚惡懼難宋史/理宗寶慶二年楚州忠義李福作亂逐姚)
(翀詔改楚州為淮安軍張林等歸淮安討李福平之尋/李全自青州復入淮安殺張林紹定三年李全冦揚州)
(趙范趙葵/擊敗之)漢相有真折衝尊俎之上(王商傳此真漢/相也詳見前)薄
言討伐(詩薄伐玁狁注/言逐出之而已)亟遂殄殲(尚書殄/殲乃讐)南方之强歟
北方之强歟風移俗易(賈誼傳夫移風易俗使天下回/心而嚮道類非俗吏之所能為)
(也/)東夷之人也西夷之人也氣奪膽寒風聲鶴唳不但
平淮(謝𤣥傳堅衆奔潰棄甲宵遯/聞風聲鶴唳皆以為王師)雪夜鵝鳴更觀擒蔡
(李愬傳夜半至懸弧城雪甚城旁/皆鵝鶩池愬令擊之以亂軍聲)信君子不戰戰必勝
知人臣無將將則誅(公羊傳君親無將將而誅焉注親/謂父母叔孫通傳人臣無將將則)
(反罪無赦師古曰將有其意説文將本將帥字一曰有/漸之詞蘇林曰甫始之詞董賢傳君親無將將而誅之)
(師古曰將謂/將為亂逆也)非能人百而已千疇見兼三而施四輔成
帝略悉出廟謨(光武紀贊明明/廟謨﨣﨣雄斷)近使觀其知煩使觀其
能曾不陳於聲色(莊子逺使之而觀其志近使之而/觀其敬煩使之而觀其能詳見前)無
事用之禮有事用之戰悉顯奏於膚公(禮記勇敢强有/力者天下無事)
(則用之於禮義天下有事則用之于戰勝用之于戰勝/則無敵用之于禮義則順治外無敵内順治此之謂盛)
(德詩以奏膚公/注膚大公功也)非無敵用儒者之真(法言魯不用真儒/故也如用真儒無)
(敵于天下/焉得削)孰自任以天下之重黄河如帶山如礪疇高
蕭相之功西平有子我有臣請繼栁侯之雅某乆違光
範(並見/前)逖守夜郎(西南夷傳南夷君長以十數夜郎最/大司馬相如傳略通夜郎僰中即今)
(蜀/地)揆分雖一蟻之㣲聞喜極六鼇之抃(屈原天問鼇戴/山抃何以安之)
(列子龍伯之國有大/人一釣而連六鼇)燕雀賀厦豈惟免風雨之憂(見/前)鴻
鴈賔秋更乞遂江湖之樂(禮記季秋之月鴻鴈來賔注/來賔言其客止未去也正義)
(曰上仲秋直云鴻鴈來今季秋云來賔以仲秋初來/則過去故不云賔今季秋鴻鴈來賔者客止未去也)
　　上史丞相(從辟/入蜀)
西去而辭大臣誤辱再三之命(杜詩今欲東入海即將/西去秦尚憐終南山回)
(首清渭濵常擬報/一飯况懷辭大臣)東征而勞歸士竟無分寸之功(詩序/東山)
(周公東征也周公東征三年而歸勞歸士大夫美之故/作是詩也李廣傳終無尺寸之功以封侯杜詩從軍十)
(年餘能無/分寸功)顧忘百謫之盈(陳遵傳曹事數廢西曹以故/事謫之侍曹輒詣寺舍白遵)
(遵曰滿百乃相聞故事有百/謫者斥東坡詩號訴甘百謫)猶冐一慙之忍(左傳一慙/之不忍而)
(終身慙/之乎)斐裁狂簡忸布鬱陶伏念某意廣才疎(孔融傳/融負其)
(高氣志在靖難而才疎意廣迄無成功南史蕭惠開/傳才疎意廣竟無成功嚴用威刑蜀人號曰卧虎)身
勤事左(韓文身勤而事/左辭重而請約)饑來驅我遂違吾斯未能信之
防(陶詩饑來驅我/去不知竟何之)年不後人已落無聞不足畏之境(陳/後)
(山集學不前/人年不後人)徒守童烏之氣習(法言育而不苗者吾家/之童烏乎九齡而與我)
(𤣥文又童而習之東坡詩不使童烏與我𤣥又/書生習氣未應無山谷詩平生習氣須料理)未忘子
墨之生涯(揚雄傳藉翰林以為主人子墨為客卿以風/杜詩生涯似衆人又生涯獨轉蓬王荆公詩)
(多難飄零嵗月賒/空餘文墨舊生涯)滿七除二之跳踉誠覺語言之無味
(昌黎送窮文子之朋儔非六非四在十去五滿七除二/凡所以使吾靣目可憎語言無味者皆子之志也言未)
(畢五鬼相與張眼吐舌跳踉偃仆扺掌頓脚失笑/相顧踉盧當切踉䠙行貌莊子跳踉乎井幹之上)駢四
儷六之啽哢底堪豪傑之跪呈(河東乞巧文抽黄對白/啽哢飛走駢四儷六錦)
(心繡口獨溺臣心使甘老醜旁羅萬金不鬻敝/帚跪呈豪傑投棄不有啽音弇哢音弄鳥吟聲)間或小
慙小好之逢(韓文小慙者亦蒙謂之小好大/慙者即必以為大好矣詳見前)迄難大言
大利之望(禮記事君大言入則望大利小言入則望小/利故君子不以小言受大禄易曰不家食吉)
相國禮之過矣昔嘗伏光範之門大夫羅而致之乃使
入河陽之幕(俱見/前)路經灩澦鬢已雙蓬(杜詩路經灩澦/雙蓬鬢天入滄)
(浪一/釣舟)身入褎斜命危一葉(蘇子由入峽詩峽門石為户/鬱怒水力驕扁舟落中流浩)
(如一業飄范文正公過淮境遇風詩一棹危/於葉旁觀亦損神他時在平地無忽險中人)既乏先登
搴旗之績(左傳頴考叔請鄭伯之旗蝥弧以先登曹參/傳攻轅戚及亢父先登家語攘地千里搴旗)
(執馘唯由能之陳湯傳搴歙侯之旗斬郅支之首師古/曰搴抜也音騫楊僕傳非有斬將搴旗之實也師古曰)
(騫與搴同/拔取之)何逃相收連坐之刑(商君傳秦孝公初衛鞅/定變法之令令民為什)
(伍而相收司連坐史記索隱收司謂相紏發也一家有/罪而九家相舉發若不紏舉則十家連坐按公甫為董)
(居誼所辟居誼/僨蜀事故云)然而聖主不加誅復令因任(進學解然/而聖主不)
(加誅宰臣不見斥茲非其幸歟因任如漢増秩賜金孝/宗朝鞏嶸提舉坑冶職事脩舉直秘閣因其任凡十餘)
(年曠典也此因/任言仍幕職)此非元戎所自辟殆出密庸(韓文書記/之任亦難)
(矣然皆元戎自辟/然後命於天子)㑹既建宣威之牙(禮舍文嘉牙旗者/將軍所建也魏志)
(初平中張邈舉義兵典韋為士屬司馬趙寵牙門長大/人莫能勝韋一手建之後漢滕輔祭牙文敬建高牙神)
(武攸託宋王綖祭牙文敬建崇牙顯兹威靈宋鄭宣之/祭牙文崇牙既建義鋒増厲人鬼一揆三才同契互見)
(前/)始獲捧從事之檄西曹地忍幸不汝疵東閣天寛理
難自絶(並見/前)惟受性酷好學問迂哉韓子之謀(昌黎潮/州謝上)
(表臣受性愚陋人事多所不通惟酷好學問/文章未嘗一日暫廢實為時輩所見推許)矧報國獨
惟文章悲矣栁侯之志(栁文獻平淮西雅表/思報國恩獨惟文章)顧且甘敗
鼓勃溲之比(進學解牛溲馬/勃敗鼓之皮)至欲效朽株芝菌之祥(栁/文)
(使受天澤餘潤雖朽枿敗腐不能/生植猶足蒸出芝菌以為瑞物)有如萬不及於古人
其他百無用於今世天之未喪斯文也儻或容小道之
觀人之為言胡得焉益勉作大鈞之問(詩茍亦無然人/之為言胡得焉)
(注教君止讒之法若有言人之罪過令君舍之舍之者/誠亦無得答然但能如此不受偽言則人之偽言復何)
(所得焉/餘見前)恭惟某官道濟四海勳塞兩儀續古今難續之
鼎彞調政化不調之琴瑟屹承天之一柱回障海之百
川(並見/前)業業兢兢贊一日萬㡬而無曠(尚書兢兢業業/一日二日萬㡬)
(無曠庶官天/工人其代之)湯湯蕩蕩作十有三載而乃同(尚書湯湯/洪水方割)
(蕩蕩懷山襄陵浩浩滔天又/厥賦貞作十有三載乃同)念茲哀鳥之鳴(宋史寧宗/嘉定元年)
(三月以韓侂胄蘇師旦首付王柟畀金以易淮陕侵地/夏六月金人來歸大散闗及濠州九月金遣使來和議)
(成/)尚為困獸之鬬(左傳困獸猶/鬬況人乎)非用儒無敵於天下何
不戰可屈於人兵(俱見/前)齊歸侵疆寧須慿軾之力(法言/齊人)
(章章歸其侵疆蒯通傳通説韓信曰酈生一士伏軾掉/三寸舌下齊七十餘城將軍將數萬之衆反不如一豎)
(儒之功乎此指/歸淮陜侵地)魏適樂土曾無傳檄之勞(詩逝將去女/適彼樂土蒯)
(通傳此臣所謂傳/檄而千里定者也)我式克至今日休(尚書我式克至于/今日休我咸成文)
(王功于/不怠)汝其敬識百辟享(尚書汝其敬識百辟/享亦識其有不享)為天地
立心生民立極賔春布萬國之和(周禮正月之吉始和/布治于邦國都鄙禮)
(記孟春之月命相布徳和/令行慶施惠下及兆民)以陰陽為炭造化為工修月
揭重輪之照(段柯古酉陽雜俎月勢如丸其影荆爍其/凸處也常有八萬二千戸修之王  公詩)
(玉斧修成寶月圓東坡詩天匠麾月斧又月斧雲斤琢/肺肝又從來修月手合在廣寒宫又借君月斧修朦朧)
(又從來天上修月手山谷詩執/斧修月輪煉石補天陬餘見前)茲峻三孤之秩益彰萬
世之功(見/前)以保保身(賈誼新書保保其身體傅傅之德/義師師道之教訓三公之職也)
在明明德恥一夫之不獲當無求備於一夫(尚書爾無/忿疾于頑)
(無求備/于一夫)輔萬物之自然要必曲成乎萬物(見/前)巨川作舟
楫則剡木皆有用之器(繫辭刳木為舟剡木為楫舟楫/之利以濟不通致逺以利天下)
(盖取/諸渙)震風知帡幪則廣厦無可棄之材邦其永孚于休
公有無窮之聞(俱見/前)尚念某倍勤埏埴(荀子陶人埏埴/而為器注埏摩)
(也/)獨困泥塗青莪在彼中阿曾出於春風披拂之内(韓/文)
(詩序曰菁菁者莪樂育材也菁菁者盛也莪㣲草也阿/大陵也言君子之長樂人材若大陵之長育㣲草能使)
(之菁菁/然盛也)葑菲無以下體望收之秋霜刻轢之餘(注葑蕪/菁也即)
(今菘菜葉與根皆可食而根時有美惡采者勿以其根/惡時幷棄其葉故云無以下體轢琅狄切説文車所踐)
(也漢書酷吏傳刻轢宗室師古曰/轢謂陵踐也韓詩秋霜喜刻轢)
　　賀史丞相起復(史彌逺傳嘉定元年拜右丞相丁/母憂歸治葬太子請賜第行在令)
　　(就第持服以便咨訪二年以使者趣行急乃就道/起復右丞相兼樞密使兼太子少師劉本闕此條)
起躋上衮(牟融傳贊牟公/簡帝身終上衮)併領元樞家事雖勤詎可辭
於王事國容既肅爰兼整於軍容(禮記軍容不入/國國容不入軍)宗社
奠安華夷震服竊以人臣名世之盛者固宜獨佩於安
危(見/前)天子舉國而聽焉豈容或去於左右(商君傳願王/舉國而聽之)
如房𤣥齡奪服於貞觀之際(新唐書房𤣥齡傳以母喪/賜塋昭陵園起復其官㑹)
(伐遼畱守京師詔曰公當/蕭何之任朕無西顧憂矣)若趙韓王復位於建隆之時
(趙普傳乾德五年春加右僕射昭文館大學士/俄丁内艱詔起復視事真宗咸平初追封韓王)時則宇
縣迄平(縣本作寰穀梁傳寰内諸侯注古縣字師古曰/古書縣邑字皆作寰此直縣掛字後人轉用為)
(州縣字乃加/心以别之也)邦家底定(尚書震澤底定注底之/履反致也史記音致)非有干
戈搶攘之事(攘女耕切搶攘亂貎賈誼/傳首尾衡決國制搶攘)與夫疆埸騷動
之虞(埸音亦説文疆也通作易黄氏曰疆是大界場是/小界詩廼場廼疆又疆埸有𤓰左傳疆埸之事又)
(疆埸無主/注邊境也)正惟朝廷恃以稽疑(尚書明/用稽疑)社稷因之倚重
所謂同德惟一伊尹乃格於天(見/前)豈無他人雖百曹參
何補於漢(詩豈無他人蕭何傳今雖/無曹參等百數何缺於漢)故一時必圖舊而
共政(尚書古我先王亦/惟圖任舊人共政)而二公亦移孝以為忠(孝經君/子之事)
(親孝故忠可移于君事兄弟故順/可移于長居家理故治可移于官)况若主威雖振而體
統未明國蠧既除而姦宄未戢天變洊臻而未弭(詩饑/饉薦)
(臻/)民力乆困而未甦此豈具臣可以克相自非才若擎
天之八柱(河圖括地象地下有八柱柱廣一萬里有三/千六百軸互相牽制名山巨川孔穴相通)
力如負海之六鼇(列子渤海之中有五山焉其根無所/連著帝使巨鼇十五舉首而戴之五)
(山始峙而龍伯之國有/大人一釣而連六鼇)精誠一心勵翼庶務(尚書庶/明勵翼)則
何以結異眷於黄屋(高帝紀黄屋左纛李斐曰/天子車以黄繒為盖裏)奪至情
於素冠(詩序素冠刺不能三/年也詩庶見素冠兮)廷有贊書(漢書外戚傳刻/侯印書贊師古)
(曰贊謂延/拜之文)國無異論恭惟某官德崇而業鉅學博而用
周功烈在人豈管晏之可許規模所至及周召而乃畱
(蕭望之傳鄭朋奏記望之曰窟穴黎庶莫不懽喜咸曰/將軍其人也今將軍規橅云若管晏而休遂行日仄至)
(周召乃留乎師古曰問望之立意當趣如管宴而至為/欲恢廓其道至日昃不食追周召之蹟然後已乎橅讀)
(曰模其/字从木)早繇禁塗獨贊密議祛邪崇俊決大疑於立談
之間(揚雄解嘲或七十説而/不遇或立談而封侯)偃武修文興長利於旋踵
之頃(尚書乃偃武修文司/馬相如傳計不旋踵)國本安固人心敉寧(尚書予/翼以于)
(敉寧武圖功孔傳用/撫安武事此借用)弼諧未㡬經濟方懋甫正台衡之
位(宇文融詩謬立台/衡重俱承雨露偏)俄纏風木之悲(見/前)中宸深懷竣迄
襄於大事左貂洊遣爰趣復於宰司(後漢書宦者傳漢/興仍襲秦制置中)
(常侍官然亦引用士人以參其選皆銀璫左貂給事殿/省唐百官志㪚騎常侍分左右𨽻中書門下省皆金貂)
(珥蟬左散騎與侍中為左貂右散騎與中書令為/右貂謂之八貂張説詩賜釜同榮拜樅金宴宰司)厥今
為政之當先大率如前之所述雖無伯禽金革之事(禮/記)
(子夏曰金革之事無避也者非與孔子曰吾聞之老聃/曰昔者魯公伯禽有為為之也三年之喪從其利者吾)
(不知也鄭注伯禽有徐戎作難喪卒哭而征之急王事/也公羊傳古者臣有大喪則君三年不呼其門已練可)
(以行冕服金革之事君使之非也/臣行之禮也注謂以兵事使之)當資傅説舟楫之才
至若邊備弛於通和邦財空於横費名為更化而士夫
趣向之莫一實欲恤民而州縣奉行之不䖍此其次焉
又有大者必也羣工百職守法度而不變外戚近習保
富貴而有終城社無所容其奸(漢書虞延傳乆依城社/不畏熏燒劉向説苑客)
(謂孟嘗君曰狐者人之所攻也鼠者人之所熏也臣未/見稷狐見攻社鼠見熏何則所託者然也韓非子社樹)
(木而塗之鼠穴其間熏之則恐焚木灌之則恐塗陁此/社鼠之所以不得也漢中山王傳社鼷不灌屋鼠不熏)
(所託者然也韓詩外傳稷蜂/不攻社鼠不熏所託者然也)廟堂常得行其政孰出身
而辦此(韓延壽傳韓義出身彊諫嚴延年傳皆親鄉之/出身不顧岑彭傳願出身自效三國志吕岱傳)
(出身萬里為國勤事晉書邵續傳我/出身為國豈得顧子而為叛臣哉)顧舍公其誰哉此
四海所以具瞻正九重所以虚竚任天下之重幸瞻赤
舄之來(詩赤舄几几舄音昔傳赤舄人君之盛履也几/几絇貎正義曰上公九命得服衮冕故履赤舄)
為帝者之師佇復青氊之舊(留侯世家以三寸舌為/帝者師此布衣之極)要
使一門勳業之盛有光千載簡冊之傳某夙出洪鈞欽
聆渙號睠疇昔已䝉於百諾(季布傳得黄金百不如得/季布諾高適詩何異千里)
(心仍求/百金諾)諒匪伊定沐於一陶(張于湖集趣召/來歸匪朝伊夕)歌杜陵之
詩願永依於廣厦(見/前)為魏公之客豈復出於他門(李義/山集)
(卵翼不自於他門/頂踵實非其已物)
　　代黄知縣(燾/)上史丞相(詳啓意黄盖丁内艱服闋/赴都恐復補縣故以情懇)
　　(政府即彌逺之同年也/觀虎榜沙堤之句可見)
錦製彌年天不哀其陟圯(詩序陟岵孝子行役思念父/母也詩陟彼屺兮瞻望母兮)
琴祥踰月人交勸其入京(禮記魯人有朝祥而莫歌者/子路笑之夫子曰爾責於人)
(終無已夫三年之喪亦已乆矣夫子路出夫子曰又多/乎哉踰月則其善也又子張既除喪而見予之琴和之)
(而和東坡詩祥琴雖/未調餘悲不敢留)盍從小宰之銓勿累大鈞之播惟
是沈憂之後難於故歩之尋故提孤踪更千宰物伏念
某骨凡難換器窳亡竒(並見/前)廣殿賜袍已作半枯之葉
(李白外傳白作樂章賜錦袍杜詩龍舟移棹/晩獸錦奪袍新白日來深殿青雲滿後塵)短檠照字
終無大喜之花幸脱選於七階甘服勞於百里凄其風
木越在塊苫(並見/前)棘人欒欒亦既畢三年之制(詩棘人/欒欒兮)
(勞心慱慱兮注棘急也欒欒瘠貎/急于哀戚之人形貎欒欒然瘠也)余髮種種難更宰百
乘之家(左傳齊侯田于莒盧婆嫳見泣且請曰/余之髮如此種種余奚能為種種短也)儻繩以
半九十之行寧免落千丈之懼(並見/前)然痛定而思方痛
其可再乎(韓文如痛定之人思當痛之時不知/何能自處左傳一之謂甚其可再乎)謂弓人
而恥為弓則無是也窮於五技望在一陶(見/前)此盖伏遇
某官忘已愛民承天載物(易至哉坤元萬物資生乃順/承天坤厚載物德合無疆)
暨湯有一德既簡在上帝之心(尚書惟簡在/上帝之心)惟説總百
官必監於先王之憲(尚書惟説命總百官又監/於先王成憲其永無愆)然竝用
江湖之士未嘗拘日月之功(董仲舒傳毋以日月/為功實試賢能為上)既於
萬物而曲成豈忍一夫之求備(並見/前)乞漿得酒詎敢希
鵷鷺之行(袁子正書太歲/在酉乞漿得酒)㸃鐵成金庶不辱龍虎之榜
(傳燈録雲門如九轉丹砂㸃鐵成金詳别見科舉記唐/貞元八年陸贄主司試明水賦御溝新栁詩其人賈稜)
(陳羽歐陽詹李博馮宿王涯張季友齊孝若劉遵古許/季同侯繼穆贊韓愈李絳温商庚承宣員結胡諒崔羣)
(邢冊裴光輔是年一榜多天/下名雋偉傑之士號龍虎榜)某敢不刮摩所學澡雪此
心(莊子汝齋戒疏瀹/而心澡雪而精神)桃李悉在公門詎敢詠沙堤之避
(唐故事凡拜相之後禮絶班行府縣載沙填路自私第/至於子城東街名曰沙堤唐楊收王鐸薛逢皆同年也)
(收作相逢作詩曰須知金印朝天客同是沙堤避路人/威鳳偶時皆瑞聖應龍無水謾通神收大銜之王拜相)
(逢又作詩曰昨日鴻毛萬鈞重今/朝山嶽一毫輕鐸又怒之詳見前)葑菲無以下體尚庶
幾藥籠之收(見/前)
　
　
　
　
　
　
　
　
　
　四六標凖巻十五
欽定四庫全書
　四六標凖巻十六　　　　　宋　李劉　撰
　參政(文獻通考參知政事堂副丞相毗大政參庶務/其除授不宣制不押班不知印不預奏事不升)
　(政事堂殿庭别設磚位于宰相後勅尾署銜降宰相/數字至道元年詔宰相與參政輪班知印同升政事)
　(堂二年詔/復如舊制)
　　賀喬樞密(行簡/)除參政兼知院(成都運司作○喬/行簡傳拜叅知政)
　　(事兼樞/密院事)
晉用真儒升參大政(宋薛居正拜相制預大政/於萬機下丞相之一等)運籌決
勝乆注意於安危(見/前)當軸處中仍兼資於文武(車千秋/傳贊車)
(丞相履伊吕之列當軸處中朱雲傳平陵朱雲兼資文/武忠正有智略可試守御史大夫陳蕃傳聰明亮達文)
(武兼姿臣不如李膺劉攽曰姿是姿貌此當作資也朱/穆傳朱公兼資文武海内竒士蜀志闗羽傳孟起兼資)
(文武雄烈過人魏志蔣濟傳兼資文武服勤盡節晉書/劉𢎞傳詔曰將軍文武兼資前委大夏王衍傳中國已)
(亂當賴方伯冝得文武兼資以任之張重華傳謝艾文/武兼資國之方邵南史劉洽傳謝朓文章盛于一時見)
(洽深相賞好每稱其兼資文武北齊書魏釗傳有當世/才兼資文武南史禇玠傳贊公平諒直文武兼資栁世)
(隆傳高帝與武帝書曰汝既入朝/當須文武兼資人世隆其人也)用人如此(魏志毛玠/傳玠為東)
(曹掾太祖歎曰用人如此使/天下人自治吾復何為哉)通國驩然恭惟某官廣淵
而篤誠(尚書克齊聖廣淵左傳高陽氏有才子八人齊/聖廣淵明允篤誠天下之民謂之八愷晉起居)
(注太保衛瓘明允/篤誠有匪躬之志)高明而博厚好學本孔顔之學(喬行/簡傳)
(學於吕祖/謙之門)用心乃禹稷之心非仁義不陳於前雨露夙
深於獻納(杜詩獻納司/存雨露邊)有謀猷則順於内風霆不顯其
流形(見/前)翊贊斗樞(春秋運斗樞斗第一天樞五帝所行/同道異位皆循斗樞機衡之分遵七)
(政之紀九/星之法)爕和天縡(尚書率循大卞爕和天下揚雄傳/上天之縡杳旭卉兮師古曰縡事)
(也杳高逺也旭卉速/疾也縡讀與載同)折衝尊俎鯨鯢服京觀之刑(鯨其/京反)
(亦作䲔翟方進傳古者伐不敬取其鯨鯢築/武封軍以為大戮于是乎有京觀互見前)申畫郊圻
鱗介慕衣裳之㑹(尚書申畫郊圻慎固封守法言朱崖/之絶捐之之力也否則鱗介易我衣)
(裳注朱崖蠻夷故云鱗介穀梁傳衣裳之㑹十有一未/嘗有插血之盟也信厚也兵車之㑹四未嘗有大戰也)
(愛民也/詳見前)然南北兩朝不能一統(董仲舒傳春秋大一統/韻㑹毛氏曰統字諸家)
(皆去聲惟玉篇音桶公羊/傳大一統無音合從通用)由東西二府分作兩塗(宋㑹/要樞)
(密院與中書對持文武二柄號為二府歸田録唐制樞/密使以内臣為之後唐莊宗用郭崇韜與宰相分柄朝)
(政文事出中書武事出樞密自此/其權漸盛至本朝號為兩府矣)今内治外治交急之
時(見/前)乃政柄兵柄合謀之日(賈誼新書賞罰者政之柄/也袁盎傳絳侯為太尉本)
(兵/柄)宜崇夙夜宥宻之任(詩成王不敢康夙夜基命宥宻/注基始命信宥寛宻寧也文武)
(不敢暫自安逸常早起夜卧行寛仁安静之政基為始/者言修德常如始命為信者既有所信必將順之故言)
(早夜如順天/命此斷章)并策旦夕承弼之功(尚書罔非正人以/旦夕承弼厥辟)蘇
民力之中乾(左傳外/彊中乾)回敵情之内奰(奰音避説文壯大/也本作□从三犬)
(三目二目為□三目為□益大也一曰追也詩内奰于/中國覃及鬼方傳奰怒也不醉而怒曰奰鬼方達方也)
(正義曰西京賦云巨靈奰鼐以流/河曲則奰者怒而自作氣之貌)建乆安之勢而成長
治之業(賈誼傳使顧成之廟稱為太宗上配太祖與漢/亡極建乆安之勢成長治之業以承祖廟以奉)
(六親至/孝也)杜羣枉之塗而開衆正之門(劉向傳放逺佞邪/之黨壞散險詖之)
(聚杜閉羣枉之門/廣開衆正之路)嵗大旱而作霖啓沃良資於傅説(尚/書)
(若嵗大旱用汝作霖/雨啓乃心沃朕心)天未陰而徹土綢繆永頼於周公
邦其允孚於休公有無窮之聞(並見/前)某雲邊輓粟(嚴安/傳飛)
(芻輓/粟)雪裏聞麻(蜀有雪山故云雪裏董巴記云東京有/蔡侯紙即倫也故麻名麻紙本皮名穀)
(紙故網名網紙也初學記倫擣故魚網作紙名網紙後/人以生布作紙絲綖如故麻名麻紙翰林志唐中書用)
(黄白二麻為綸命其後翰林專掌白麻中書獨得用黄/麻㑹要凡赦書徳音立后建儲大誅討拜免三公宰相)
(命將竝用白麻玉堂雜記凡鎻院/文臣職事明日赴文德殿聽麻)回思太學之十年嘗
侍司成之丈席(李為國録時葛洪為祭酒喬行簡為司/業禮記凡侍坐于大司成者逺近間三)
(席可以問終則負墻列事未盡不問注大司成司徒之/屬師氏也逺近間三席可以問者去大司成逺近中間)
(可容三席之地席制廣三尺三寸三尺寸/之一三席則函一丈可以指畫而問也)今三賢方施
政於天下必無不獲之夫(三賢謂鄭清之葛洪喬行簡/梅亭與三人同官國學時清)
(之簽知樞密院事洪/行簡皆叅知政事)縱四牡非有功之使臣願鑒懷歸
之悃(詩序四牡勞使臣之來也有功而見知則説矣詩/四牡騑騑周道逶遲豈不懷歸王事靡盬我心傷)
(悲/)
　　代賀鄭簽書(昭先/)除叅政兼太子賔客(宋史寧宗/嘉泰八年)
　　(秋七月以鄭昭/先參知政事)
顯用正人進參大政試之宥密已折衝樽俎之間(詩夙/夜基)
(命宥密注基始命信宥寛密寧也文王不敢暫自安逸/常早起夜卧行寛仁安静之政以定天下寛仁所以止)
(苛刻也安静所以息暴亂也按宥密本義止此宋人以/樞密院無他雅稱遂文之曰宥府如王禹偁云宥密之)
(府摠樞密于萬㡬是也又謂之宥省如王岐公批答云/旋冠謨于宥省是也又轉而為密勿如楊文公表密勿)
(之司/是也)倚以弼諧必銷患廟堂之上(尚書謨明弼諧徐樂/傳賢主獨觀萬化之)
(原明於安危之機修之廟/堂之上而銷未形之患也)一賢得路(蔡襄詩自古/忠賢得路難)四海
傾心恭惟某官清任以和直方而大陽休山立粹然廊
廟之珍(禮記山立時行盛氣顛實陽休玉色注山立不/摇動也時行時而後行也詩云威儀孔時顛讀)
(為闐揚讀陽聲之誤也盛身中之氣使之闐滿其息若/陽氣之休物也玉色色不變也正義曰此明戎容之體)
地負海涵凜然有社稷之器(韓文其富若生蓄萬物必/具海涵地負放恣横從無)
(所統紀然而不煩於䋲削而自合也/晉袁宏詩汲黯杜稷器棟梁天表骨)來從百里甫閱七
年徧儀清切之司(杜詩獻納司存雨露邊地分清切任/才賢徐嶷詩還從清切禁再沐聖明)
(恩/)彌積均𢎞之望(韓文海嶺之陬既足既/濡胡不均𢎞俾執事樞)果由樞筦(筦/主)
(當也荀子人君/管分之樞要)遂贊機衡作天子之股肱兼儲皇之羽
翼(張良傳彼四人為之/輔羽翼已成難動矣)惟公懋德(尚書惟公懋/德克勤小物)相我受
民(尚書相我受民/和我庶獄庶慎)式觀鼎鼐之調(杜詩調和/鼎鼐新)益永旂常
之載某屬拘郡組莫旅賔綦(綦音其禮記綦組纓釋文/云雜色也又履飾周禮弁)
(師注綦/結也)千萬間之歡顏既深賀厦(見/前)三十輻之共轂尤
慶得輿(老子三十輻共一轂當其/無有車之用易君子得輿)
　　賀俞樞密(應符/)兼叅政
鼎升兵本晉豫政機(鼎升晉豫/四卦名)立武有常將見五原之
欵塞(詩序常武召穆公美宣王也有常德以立武事因/以為戒然漢書宣帝甘露二年匈奴呼韓邪單于)
(欵五原塞願奉國琛朝三年正月師古/欵叩也欲於甘露三年正月行朝禮)用儒無敵更觀
三后之恊心(法言魯不用真儒故也如用真儒無敵于/天下安得削尚書三后恊心同底于道)
膺一時稠疊之榮(疊説文本作曡揚雄説古理官決罪/三日得其宜乃㑹意字王莽疑圖讖)
(漢有再受之象惡三日太盛改為三田則失六書之義/矣廣韻重也杜詩烈士痛稠疊王荆公詩勝餞此稠疊)
契千載明良之㑹(見/前)恭惟某官才宜王佐(管子霸言篇/才振四海王)
(之佐也董仲舒傳贊劉向稱仲舒有王佐之才雖伊吕/亡以加管晏之屬伯者之佐殆不及也後漢書李固傳)
(郎顗薦之曰元精所生王之佐臣延篤傳李文徳謂公/卿曰延叔堅有王佐之才王允傳郭林宗見而竒之曰)
(王生一日千里王佐才也魏志荀彧傳南陽何顒異之/曰王佐才也晉書張華傳阮藉見之歎曰王佐才也世)
(説司馬景王命虞松作表不可意鍾㑹為定五字王召/見㑹至鼔二乃出王拊手歎息曰此真王佐才也南史)
(臧盾傳幼從諸葛璩受五經璩學常有數十百人盾處/其間無所狎比璩曰此生王佐才也北史宋弁傳至京)
(帥見尚書李冲言論移日冲異之曰此生一日千里王/佐才也新唐書李靖傳仕隋為殿内直長吏部尚書牛)
(𢎞見之曰王佐才也杜如晦傳秦王引為府兵曹參軍/時府屬多外遷王患之房𤣥齡曰去者雖多不足吝如)
(晦王佐才也蕭遇傳負大節以王佐自任齊澣傳年十/四見李嶠嶠稱其有王佐才杜黄裳傳達權變有王佐)
(才略崔造傳與韓㑹盧東美張正則三/人友皆自謂王佐才號四夔互見前)智可帝師(杜詩/如逢)
(渭水獵猶/可帝王師)自其不辭小官之時(自警編范正平字子夷/嘗言其家家學不卑小)
(官居一官便盡心治一官之事只此便是學聖人/也若以為州縣之職徒勞人耳非所以學聖人也)已負
將降大任之器夙夜宥密甫參帷幄之籌(見/前)乾坤清夷
益結冕旒之眷(韓文乾坤清夷境落搴舉李/詩願言保名德王室佇清夷)既兼資於
文武(見此巻/首條)宜竝注於安危(見/前)爰命宗工式兼亞相上
帝將復高祖德坐令趙璧之還(尚書肆上帝將復我高/祖之德亂越我家宋史)
(寧宗嘉定十三年得恭/膺天命之實詳見前)皇天既付中國民豈但齊疆之
復(尚書皇天既付中國民越厥疆土于先王續資治通/鑑寧宗嘉定元年六月庚子金人歸大散闗辛未歸)
(濠州以韓侂冑首易之也時太學生為詩/有云晁錯既誅終叛漢於期已入竟亡燕)惟股肱之寄
在忠力(新唐書馬周傳帝嘗以飛帛書賜周曰鸞/鳳冲霄必假羽翼股肱之寄要在忠力)則道
德之威成安彊(荀子威有三有道德之威有暴察之威/有狂妄之威此三威者不可不察也道)
(德之威成乎安彊暴察之威成乎危弱狂妄之威成乎/滅亡周平園啓帝王之制坦然明白寖揚聞於西垣道)
(徳之威成乎安彊/亦宜勞於右府)邦其永孚于休公有無窮之聞某夙
蒙揃拂(揃子淺切説文搣也史記蒙恬傳周公自揃其/爪沈於河通作剪廣絶交論顧眄増其重價揃)
(拂使皆長鳴李詩伯樂揃拂中道遺又希君一剪拂令/可逞中衢杜詩剪拂念途窮又老醜難揃拂皆以馬喻)
竟自沉冥(法言蜀莊沉冥注晦/迹不仕故曰沉冥)直柄當權恐不吝曲成
之陶冶(見/前)近畿入幕固未為逺去於門墻
　　賀陳簽書(貴誼/)除參政兼同知(成都運使作○宋/史陳貴誼字正甫)
　　(福州福清人慶元五年進士中博學宏詞科轉對/激怒史彌逺出知江陰軍理宗朝累官端明殿學)
　　(士簽書樞密院事紹定六/年進參知政事卒贈少保)
升參六政復翊洪樞(宋元祐趙瞻拜同知院事/敕宜煩故老就翊洪樞)仲子之
辭三公夫固輕千鍾之禄(鄒陽傳於陵子仲辭三公為/人灌園師古曰子仲陳仲子)
(也兄戴為齊相仲子以為不義乃將妻子適楚居于於/陵自謂於陵子仲楚王聞其賢使使者持金百鎰聘之)
(欲以為相仲子不許遂夫妻相與/逃而為人灌園終身不屈其節)曲逆之出六計終當
遂萬物之宜(陳平傳高帝南過曲逆曰壯哉縣更封平/為曲逆侯平自初從至天下定後凡六出)
(竒計輒益邑封竒計或頗秘世莫得聞也王陵傳平對/文帝曰宰相者上佐天子理陰陽順四時下遂萬物之)
(宜/)一賢得輿(易君子得輿/民所載也)多士舉笏(自警編仁宗問王/懿敏曰大寮中孰)
(可命以相事者懿敏曰惟宦官宫妾不知姓名者可充/其選帝憮然有閒曰唯富弼耳懿敏下拜曰陛下得人)
(矣既告大庭相富公士大夫皆舉笏相賀或宻以聞帝/益喜曰吾之舉賢于夢卜矣劉後村詩話富公由并州)
(入相外庭至於舉笏相賀王逢原獨云要須待見成/堯舜未敢輕浮作頌聲所見高於石徂徠一等矣)恭
惟某官直方而大智勇且仁早收麟角之科夙負鼇頭
之望(並見/前)讀孔璋之檄嚴嚴經國之文(魏志陳琳字孔/璋軍國書檄多)
(琳所作三國典略琳作諸書及檄草成呈太祖太祖先/苦頭風是日疾發卧讀琳所作翕然而起曰此愈我病)
(數加/厚賜)卧元龍之樓耿耿濟時之略(魏志陳登字元龍許/汜與劉備共論人汜)
(曰陳元龍湖海之士豪氣不除昔遭亂過下邳見元龍/無主客之意自上大牀卧使客卧下牀備曰今天下大)
(亂望君憂國忘家而君求田問舍是元龍所諱也如/小人欲卧百尺樓上卧君于地何但上下牀之間耶)四
國荗蕃宣之績六條高澄按之功(貴誼忤史彌逺出知/江陰軍提舉江西常)
(平彌逺諷言者/論罷起知徽州)登山有得於徐行(許彥周詩話遊嵩山/峻極院壁間題云登)
(山有道徐行則不困措足於實地則不危乃司馬温公/𨽻書張茂中遊城南記自炭谷口穿雲渡水躡亂石冐)
(縣崖數峯聳削蹬道之半有司馬温公𨽻書二十八字/曰登山有道徐行則不困擇平穩之地而置足則不跌)
乘舟惟恐其偏重(宋史陳瓘傳章惇入相瓘從衆道謁/惇聞其名獨邀與同載詢當世之務)
(瓘曰請以所乘舟為喻偏重可行乎移左置右其偏一/也明此則可行矣按此一聯用當代人語恐覽者未察)
(特表/出之)禁中頗牧鼓舞號令之風雷(新唐書畢誠傳誠為/翰林學士黨項擾河)
(西宣宗嘗召訪邊事誠援質古今條破羗狀甚悉帝悦/曰朕將擇能帥者孰謂頗牧在吾禁署卿為朕行乎法)
(言鼓舞萬物者其風雷乎/鼔舞萬民者其號令乎)氊上唐虞緝熈光明之日月
(王吉傳廣厦之下細㫋之上上論唐虞之際下及/殷周之盛詩日就月將學有緝熈于光明詳見前)迄由
翰院(貴誼知徽州召授司封郎中/兼翰林權直兼玉牒所檢討)進陟機庭尊俎折衝
京觀正鯨鯢之戮(見/前)郊圻申畫介胄無蟣蝨之生(韓非/子天)
(下無道攻擊不已甲冑生蟣蝨燕雀處幄帷而兵不歸/故曰戎馬生于郊揚雄長楊賦鞮鍪生蟣蝨甲胄被霑)
(汙嚴安傳馳車轂/擊介胄生蟣蝨)立武事以有常顯真儒之無敵(竝見/前)
今南北分庭和戰未一(沙鉢羅可汗建庭于雎合水謂/之南庭吐陸建牙於鏃合山謂)
(之北庭/詳見前)則東西二府謀慮宜同(中書與樞密院對持文/武二柄號東西二府樞)
(省亦云/西樞)爰藉前疑後丞之功(尚書太傳古者天子必有/四隣前曰疑後曰丞左曰)
(輔右曰弼天子有問無以對責之疑有志而不志責之/丞可正而不正責之輔可揚而不揚責之弼其爵視卿)
(其禄視大/國之君)入攄經文緯武之智(唐牛僧孺賢良䇿制緯/武經文以大其業梁肅)
(受命寶賦以文/經天以武緯地)邇人安逺人至憂民正急於憂邊(尚書/不寶)
(遠物則逺人格所/寶惟賢則邇人安)大臣法小臣亷正已不難於正物(禮/記)
(大臣法小臣亷官職相/序君臣相正國之肥也)相尊等耳(田蚡傳太尉相尊等/耳有讓賢名今按相)
(字當句絶此/斷章取義)時來為之(見/前)無謂於我如浮雲當念迨天
之未雨不遐有佐(詩於萬斯年不遐有佐注武王受此/萬年之責不逺有佐輔之臣共蒙其)
(福/)無競維人(詩無競維人注言人君為國無疆乎/維在得其賢人得賢人則國家彊矣)某學
既拙疎法當憔悴(山谷詩法當/憔悴百僚底)十暑自安於絺葛(杜詩/十暑)
(岷山/葛)一寒誰與之綈袍(范睢傳須賈曰范叔一寒如此/哉乃取其一綈袍以賜之注綈)
(厚繒也音啼/盖今之絁也)昔周旋元方之間亦欲學屠龍之技(陳紀/字元)
(方/)今疲敝益州之役良難見流馬之功(出師表天下三/分益州疲敝言)
(為蜀/漕)忻聞黄麻之六經(杜詩黄麻/似六經)合入繡衣之九罭(詩/九)
(罭之魚鱒魴我覯之/子衮衣繡裳詳見前)燕雀賀厦捲簾必念其差池(見/前)蟋
蟀鳴秋瑾户願徐於穹窒(詩十月蟋蟀入我牀下穹窒/熏鼠塞向墐户注蟲既近人)
(天寒將至故穹塞其室之孔穴熏鼠令出其窟塞北出/之嚮塗墐荆竹所織之户使令室無隙孔寒氣不入此)
(借/用)
　　賀宣參政(繒○宋史寧宗嘉定十四年八月以宣/繒同知樞密院事十二月兼叅知政事)
　　(理宗寶慶元年十一月/以宣繒同知樞密院事)
申命真儒(易重㢲/以申命)顓參大政公輔間於兩社德因服而
益彰(左傳間于兩社為公室輔注周社/亳社之間朝廷執政所在詳見前)天子必有四隣
官惟人而後備(見上/條)制書誕布歡頌交馳恭惟某官忠
結主知道先民覺泰山喬嶽無運動之迹人蒙潤而不
知(東坡集譬如大川喬嶽不見其運動而功利之及于/物者盖不可以數計而周知又蒙霧而行皆獲不知)
(之/潤)祥風和氣以長養為心物有生而自遂與其參夙夜
有命之寄不若策旦夕承弼之功臣哉孰重於隣哉賢
者固識其大者(竝見/前)今海内之事勢若火未然(賈誼傳/夫抱火)
(厝之積薪之下而寢其上火未及/燃因謂之安方今之勢何以異此)公主上之信臣知風
之自(賈誼過秦論信臣精卒陳利兵而誰何韓信傳使/其信臣招所亡城馮衍傳將軍之先為漢信臣)
敵鋒外熾民力中乾即戎七年而無休息之期(李詩龍/虎方戰)
(争于焉/自休息)拓地千里而無堅凝之術(後漢書匈奴傳建安/二十五年呼韓邪單)
(于遣弟左賢王莫將兵萬餘人擊北單于左賢王生獲/之北單于震恐卻地千里初帝作戰車可駕數牛上作)
(樓櫓置于塞上以拒匈奴時人見者或相謂曰讖言漢/九世當却北狄地千里豈謂此耶及是果拓地焉杜篤)
(傳拓地萬里威振八荒南史徐羡之傳/今二方已平拓地萬里唯有小羗未定)使能定未保其
能應則所憂將重於所欣(王羲之傳與㑹稽王牋陳殷/浩不宜北伐并論時事曰今)
(雖有可欣之㑹内求諸已而所憂乃重/於所欣傳云自非聖人内寧必有外憂)實頼同心同德
之臣(尚書于有亂臣/十人同心同德)亟合羣策羣力之助(法言漢屈羣/䇿羣策屈羣)
(力/)收草茅之公議而用之邦國推槐棘之和氣而逹諸
閻閭(説文閻里中門也李斯/傳李斯以閭閻厯諸侯)非常之功待非常之人(陳/琳)
(為袁紹檄州郡有非常之人然後有非常/之事  有非常之事然後立非常之功)無窮之基有
無窮之聞(尚書公其惟時成周建無/窮之基則亦有無窮之聞)某﨑嶇巢幕(説文/嶇􁀙)
(也潘岳賦軌崎嶇以低昻増韻山路一曰不安貌或作/﨑㠊山峻也通作踦􁘓魏都賦山阜猥積而踦􁘓左傳)
(季子曰夫子之在此也猶/燕之巢於幕上謂孫文子)冐昧掃門山甫舉之莫助之
敢㤀陳於千慮(竝見/前)原憲貧也非病也詎妄冀於一陶
(家語端木賜結駟連騎以從原憲憲居蓬蒿中幷日/而食子貢曰甚矣子之病也憲曰予貧也非病也)
　樞密(元馬端臨云樞密之名始於唐代宗寵任宦官/故置内樞密使使之掌機密文書如漢之中書)
　(謁者令是也若内中處分則令内樞密使宣付中書/門下省施行則其權已侔宰相至僖昭間楊復恭西)
　(門季𤣥之徒遂至視事行文書矣昭宗既誅劉季述/乃勑近年宰相延英奏事樞密院侍側争論紛然既)
　(出又稱上㫖未允復有改易撓權亂政自今竝依大/中舊制俟宰相奏事畢方得上殿承受公事盖當時)
　(樞使其横如此朱梁懲唐弊不用宦者然徒知宦者/之不可用而不知樞密院之不必存也至後唐以郭)
　(崇韜安重誨領其事皆心腹大臣是宰相之外復有/宰相三省之外復有三省矣宋興始以樞密與中書)
　(對持文武二柄號稱二府然後樞密院始有專職然/樞密院雖曰掌兵祖宗時亦兼任宰相之事如景德)
　(四年詔樞密院所行闗民政及京朝官者報中書是/得預除授之事也命樞密使王欽若等同修國史是)
　(得預文史之事也至慶厯以後始以宰相兼樞密使/及元豐官制行各正其名遂不復兼乃詔釐其事大)
　(小大事則三省與樞密院同議進呈小事則樞密院/獨取㫖行遂為定例然密院雖可參謀三省之事又)
　(在委任何如如潞公温公當熈寧之時與國論不合/則責其專任本兵不預他事蔡確當元祐之初欲引)
　(章惇以自助則欲其共立異議陰排正人至紹聖以/後則兩府皆憸人附㑹紹述更無異議亦不聞以文)
　(馬之儔參/錯其間矣)
　　代賀禮部曾尚書(從龍/)除簽書兼太子賔客(宋寧/宗嘉)
　　(定八年秋七月以曾從龍簽書樞密院事宋太平/興國四年石熈載以樞密直學士簽書院事簽書)
　　(之名/始此)
登延駿望(前五行志延登受策師古曰延入而登殿也/漢舊儀丞相御史大夫初拜星帝延登親詔)
(也王莽傳延登贊曰假王蒞政駿大也詩駿命不易為/人所仰曰望詩令聞令望易萬夫之望宋治平四年以)
(吕公著兼寶文閣學士/詔竝揭嘉名以登駿望)翊贊鴻樞(司馬温公集/宜總鴻樞)增寶鼎
九九之安國由人重(戰國䇿昔周之代殷得九鼎凡一/鼎而九萬人輓之九九八十一萬)
(人士卒師徒器械被/具所以備者稱此)齊泰階兩兩之色魁與台連(春秋/運斗)
(樞北斗第一至四為魁王劭傳斗杓謂之外廷陽精之/所布斗魁謂之㑹府陽精之所復天官書斗魁戴匡六)
(星曰文昌宫前律厯志魁下六星兩兩而/比者曰三能三能色齊君臣和能與台同)廊廟得賢華
夷胥慶恭惟某官造道自得經德不回一舉首登固有
榮進之素定(從龍慶元五年/擢進士第一)孤忠自立宜卑英俊之竝
游(枚乘傳乘乆為大國上賔與英俊竝游得其所好李/師中贈唐介詩孤忠自許衆不與特立敢言人所難)
(竝游英俊顔何厚/未死姦䛕骨已寒)眷既深於兩宫名益高於九牧(孔融/論盛)
(孝章書孝章要為有天下/大名九牧之人所共稱歎)果登宥府(王禹偁制宥宻之/府總樞要於萬幾)
仍冠儲僚時來則為之佇正乆虛於宰席(丁未録除張/方平制擢陪)
(宰席餘/見前)年不可及也諒多仰羡於端門(沈隱侯集侯府/寄隆儲端任顯)
(注儲端謂太子詹事也職官分紀江總為宫端通典唐/龍朔二年改詹事為端尹詹事府為端尹府餘見前)
民無不獲之夫公有無窮之聞某逖聞成命倍動懽顔
孤鶩落霞正竊垂天之庇(莊子翼若/垂天之雲)六鼇抃地莫殫賀
厦之悰(見/前)
　　賀薛樞使(極○成都運司作○薛極傳紹定元年/拜叅知政事兼同知樞密院事尋知樞)
　　(密院事兼參知/政事詳見前)
顓席紫樞(通典尚書令與司𨽻校尉御史中丞朝㑹皆/顓席而坐京師號曰三獨坐又司𨽻校尉顓)
(道而行顓席而坐李尋傳紫宫極樞通位帝紀注紫/宫天之北宫也極天之北極星也樞是其廻轉者也)均
茵黄閣(説文茵車重席也詩文茵暢轂注車内席也禮/記少儀注著褥也著音佇周陽由傳同車未嘗)
(均茵慿/詳見前)仲虺居薛宜登左揆之虛(薛任姓黄帝之後左/傳仲虺居薛為湯左)
(相杜詩左/轄慿虚位)臯陶謨虞還倚右平之重(西都賦左墄右平/重軒三階注平以)
(平磚相/亞次)有常立武無競維人恭惟某官學可帝師才堪
王佐(並見/前)智周萬物炳蓍龜先見之明(繫辭知周乎萬/物而道濟天下)
(故不過法言樗里子之智也使其/知國如知葬則吾以疾為蓍龜)節貫四時凜松栢後
凋之操(禮記其在人也如松栢之有心也故貫四時不/改柯易葉王儉高松賦貫四時而不改超五玉)
(之嘉/容)周旋三省兩省之掾(極為中書門下省檢正諸房/公事中興㑹要孝宗即位詔)
(尚書省吏房兵房三省樞密院機速房尚書省刑房户/房工房三省樞密院看詳賞功房尚書省禮房令左右)
(分房書擬其中書門下諸房㑹檢正書擬續/漢書百官志公府掾比古元士三命者也)練達一日
二日之機合文武以兼資佩安危而注意熈帝載宅百
揆民具爾瞻(俱見/前)掌邦政統六師軍則誰與(尚書司馬/掌邦政統)
(六師平/邦國)式端兵本專領使權匈奴欵塞五原固出羽干
之舞子房決勝千里正須帷幄之籌帝曰欽哉相尊等
耳(俱見/前)山有木而工則度姑遜滕侯之先封(左傳滕侯/薛侯來朝)
(爭長薛侯曰我先封公使羽父請於薛侯曰諺有之曰/山有木工則度之賔有禮主則擇之周之宗盟異姓為)
(後願以滕君為請薛/侯許之乃長滕侯)河如帶而國永存實自薛公之上
計(漢功臣表封爵之誓曰使黄河如帶泰山若礪國以/永存爰及苗裔英布傳布反上問薛公對曰使布出)
(於上計山東非漢之有也出於中計勝負之數未可知/也出於下訃陛下安枕而卧矣上曰是計將安出薛公)
(曰出下計上曰/善封薛公千户)佇膺帝眷徑位宰衡(酈炎傳絳/灌臨宰衡)某夙累
一陶尚驅六轡輓武功原上之粟覺心瘵而力疲(後漢/書郡)
(國志右扶風武功有斜谷蜀志諸葛亮悉大衆由斜谷/出以流馬運據武功五丈原分兵屯田瘵音債病也詩)
(士民其瘵朱超道詩冲/天勢已逺控地力先疲)聞文德殿下之麻歎形留而神
往
　　賀薛僉書(極○宋史寧宗嘉定十五年/九月以薛極僉書樞密院事)
顯膺上第(薛極傳極權刑部尚書尋試户部尚書兼權/吏部尚書遂為真暫兼權户部尚書嘉定十)
(五年特賜同進士出身拜端明殿學士簽書/樞密院事極原以父任調上元主簿中詞科)進貳洪樞
道德之威成安强有常立武股肱之寄在忠力無競維
人(見賀俞樞密/兼參政條)渙號再揚師虞允穆(尚書出入/自爾師虞)恭惟某
官風猷膚敏宇量浚明才刃立解於千牛豈躊蹰於肯
綮意匠洗空於凡馬寧滲淡於斯須輔造化而不言正
朝廷於既治星辰聽履乆勤朝夕之論思雨露賜袍遂
參夙夜之宥密漢用三傑運籌允藉於子房舜有四隣
舞羽寔資於伯益(並見/前)遹觀偉績追配前聞某濫厠冗
貟獲瞻盛事帝王之興建輔弼固知時亮於天工(漢書/功臣)
(表序自古帝王之興曷嘗不建輔弼之臣所/與共成天功者乎尚書欽哉惟時亮天功)甲兵之問
至廟堂更願勿窮於國力(韓文小大之官各守其職錢/穀甲兵之問不至于廟堂)
　　賀程同知(卓○宋史寧宗嘉定十五年九月以給/事中程卓同知樞密院事五代有參知)
　　(樞密院事宋初闕淳化二年王顯出鎮張遜知樞/密院事始以温仲舒冦凖同知院同知之名始此)
登庸儒宗(蕭望之傳贊身為儒宗有輔位之能匡張孔/孟傳贊咸以儒宗居宰相位翟方進傳身為)
(儒宗致位宰相劉向傳董仲舒為世儒宗師丹傳丹經/為世儒宗德為國黄耉後漢賈逵傳論鄭賈之學行乎)
(數百年中遂為諸儒宗晉書賀循傳朝廷疑滯皆咨于/循循依經禮而對為當世儒宗儒林傳鄭冲以儒宗登)
(保輔又范平等學府儒宗譽隆望重孟/陋傳學為儒宗宜引在府以和鼎味)陪輔兵本綢繆
牖户及國家閒暇之時典領樞機基夙夜宥密之命軍
民心愜邉塞膽寒(竝見/前)恭惟某官峻稟扶輿(相如賦扶/輿倚靡郭)
(璞注淮南所謂曾折摩地扶輿倚委也/韓文蜿蟺扶輿磅礴而鬱積詳見前)清儲沆瀣(相如/賦呼)
(吸沆瀣餐朝霞應劭曰列仙傳陵陽子言春食朝霞夏/食沆瀣沆瀣北方夜半氣也幷天地𤣥黄之氣為六氣)
何蕃初入於太學共知仁義之必流(韓文何蕃傳蕃淮/南人父母具全初)
(入太學嵗率一歸惜乎蕃之居下其可以施於人者不/流也是故蕃之仁義充諸心行諸太學積者多施者不)
(遐/也)下惠不卑於小官豈以遺佚而或怨揚厯勞人之州
縣(梁竦傳竦自負其才鬱鬱不得志嘗登高望逺歎息/言曰大丈夫居世生當封侯死當廟食如其不然閒)
(居可以養志詩書足以自/娛州縣之職徒勞人耳)從容範我之馳驅迨作牧於
閩山(周禮八命作牧九命作伯閩山在今福州府城西/南隅一名烏石山與九仙山對峙山有薛老峯隣)
(霄臺鵶浴池蟠桃塢金/蟒穴之類皆自然天成)寝簡知於魏闕(廣雅象魏闕也/莊子身處江海)
(之上心在魏闕之下蜀志譙周嘗問杜瓊曰昔周徵君/羣以為當塗高者魏也其義何也瓊答曰魏闕名也)
紬書史觀昭回雲漢之章(司馬遷傳紬史記石室金櫃/之書師古曰紬音胄謂綴集)
(之吳志東觀儒林之府唐百官志後漢東觀藏書之室/亦著作之所通典漢東京圖書悉在東觀多使名儒碩)
(學入直東觀撰述國史謂之著作東觀詩倬彼雲漢昭/回于天注回轉也雲漢謂天河也昭光也倬然天河水)
(氣也精光轉運於/天説文倬著大也)批敕𤨏闈鼔舞風雷之令(漢舊儀黄/門屬黄門)
(令日暮入對音𤨏門拜名曰夕郎宫閣簿青𤨏門在南/宫新唐書李藩傳藩再遷給事中制有不便就勅尾批)
(卻之吏驚請聯他紙藩/曰聯紙是牒豈曰敕耶)迄由東省(杜牧之行崔璪制左/省駁議不畏强禦白)
(集除劉㑑芻制給事東闥實掌駁議初僚宅毛友制惟/東臺論駁之司乃萬世出納之地宴公類要給事中謂)
(之東/掖)進貳西樞(宋熈寧三年詔國家以西樞/内輔翊贊本兵任為重矣)惟春秋九
世之讐固將酬於千古(春秋紀侯大去其國公羊傳大/者何滅之也孰滅之齊滅之曷)
(為不言齊滅為襄公諱也春秋為賢者諱何賢乎襄公/復讐也何讐爾逺祖也哀公烹乎周紀侯譛之以襄公)
(之為于此焉者事祖禰之心盡矣盡者何襄公將復讐/乎紀卜之曰師丧分焉不為不吉也逺祖者㡬世乎九)
(世矣九世猶可以復/讐乎雖百代可也)然乾坤一擲之舉不如出於萬全
(晉書孫綽傳捨百勝之常理舉天下而一擲劉元海傳/命將四出決機一擲韓詩龍疲虎困割川原億萬蒼生)
(性命存誰勸君王回馬首真成一擲賭乾坤晁錯傳帝/王之道出於萬全今按一擲盖以博喻南史張瓌傳張)
(冲曰瓌以百口一擲出手得盧矣李白詩云六博爭/雄勝綵來金盤一擲萬人廻則一擲之為博明矣)願
思無競之維人益務有常而立武運幄幃而決勝千里
正頼協心亮天地而弼予一人即觀顓面(俱見/前)某隴西
冷裔(李氏二望趙郡一望/六房隴西一望四房)江右庸儒頃作廛氓正出藍
田老槐之下(韓文藍田縣丞㕔壁記庭有老槐/四行南墻鉅竹千挺儼若立相持)茲為幕
客詎㤀豐水有芑之仁(詩豐水有芑武王豈不仕注芑/草也仕事也豐水是無情之物)
(猶以潤澤而生菜為已事况武王豈不以功業為事乎/此借用禮記豐水有芑武王豈不仕詒厥孫謀以燕翼)
(子數世之仁也我今不閲/遑恤我後終身之仁也)所未知鼎鼐之新(杜詩調和/鼎鼐新)
果猶念鑪錘之舊燕雀之賀大厦豈憂凌雨而震風(見/前)
烏鵲之遶何枝尙託稀星於明月(魏武短歌行月明星/稀烏鵲南飛遶樹三)
(匝何校/可依)
　　賀俞僉書(應符○宋史寧宗嘉定十四年八月以/給事中俞應符僉書樞密院事十五年)
　　(六月應/符薨)
使北道而簡僚曽玷網羅之舊(容齋隨筆東漢書載北/道主人乃有三事常山)
(太守鄧晨㑹光武於鉅鹿請從擊邯鄲光武曰偉卿以/一身從我不如以一郡為我北道主人又光武至薊將)
(欲南歸耿弇以為不可官屬腹心皆不肯光武指弇曰/見我北道主人也彭寵將反光武問朱浮浮曰大王倚)
(寵為北道主人今既不然/所以失望後人罕引用之)翼西樞而基命茲逢鼎鼐之
新往年身未可以許人今日士固伸於知己輒修燕雀
賀厦之敬併吐蟋蟀吟秋之懷恭惟某官背負天風胷
吞雲夢自其克勤小物於州縣已具可以大受之規模
二螭坳處之記言一麾乃出(竝見/前)千騎上頭之賦政再
命茲共(古辭陌上桑東方千餘騎夫壻居上頭詩賦政/於外四方爰發漢書尚書出納王命賦政四海)
(餘見/前)回回紫槖之間(張衡思𤣥賦焱回回其揚靈劉公/幹詩沉迷簿領書回回自昏亂)
諤諤青蒲之上(家語湯武以諤諤而昌史記商君傳千/人之諾諾不如一士之諤諤劉向新序)
(願為諤諤之/臣餘見前)露門晝講緝熈日月之光明(慶厯賈昌朝/拜相制露門)
(勸講周書武帝建德三年朝羣臣于露門武帝平齊拜/熊安生露門博士保定中置露門學沈重於露門館講)
(論語劉臻明堯遜為露門學士蕭撝傳撝入朝屬置露/門學高祖以撝與唐瑾元瑾王褒等四人為文學博士)
𤨏闈夕趨鼓舞風雷之號令(王維詩夕奉/天書拜𤨏闈)廷臣無出右
者(高帝紀漢廷臣/無能出其右者)天子居然器之(循吏傳以經術潤飾/吏事天子器之朱邑)
(傳性公正不可交以私/天子器之朝廷敬焉)迄自東臺(東臺謂給事唐龍朔/中改門下省曰東臺)
(東臺/舍人)峻躋西府(續㑹要國朝循唐制即中書之北置/樞密院元豐改制遂變於中書之西)九
天渙號簡二三執政之股肱兩地升賢繫億兆生民之
肝膽有常立武無競維人春秋九世之讐固將必報(並/見)
(前/)匈奴百年之運已及其時(匈奴傳孝宣之世承武帝/奮擊之威直匈奴百年之)
(運因其壞亂幾亡之阨/權時施宜覆以威德)值蛩驉並負之已非計蚌鷸相
持之不乆(見/前)下䇿莫危於浪戰上兵寔貴於伐謀(漢書/上兵)
(伐謀其次伐交注知敵有謀/則沮其所為不用兵革也)在帝王之萬舉萬全固求
耆定(伍被傳聖人萬舉而萬全耆音指詩勝殷遏劉耆/定爾功注耆致也王肅云致定其大功謂誅紂定)
(天/下)而疆埸之一彼一此正欠堅凝(左傳疆埸之邑事一/彼一此注疆埸邊境)
(也/)幸而及閒暇之時亟宜定修攘之計(詩序宣王内修/政事外攘夷狄)
取亂侮亡兼弱也時則易然(尚書兼弱攻昧取亂侮亡/左傳隨武子曰仲虺有言)
(曰取亂侮亡兼弱也汋曰於鑠王師遵養時晦耆/昧也武曰無競維烈撫弱耆昧以務烈所可也)同寅
協恭和衷哉政將焉往洪鈞既轉於一氣黄麻即似於
六經伏念某拓落一官嶔﨑萬狀才固自知其無似命
亦可歎其不猶(竝見/前)瞻白日於舉頭遭海風而引去(韓/詩)
(舉頭看白日泣涕下霑襟郊祀志三神山者其傳在渤/海中去人不逺及到三神山反居水下水臨之患且至)
(則風輒引/船而去)上青天而仰脅窘峽水之倒流(見/前)甫欲釣錦
江之魚(杜詩奉引濫騎大宛/馬幽棲真釣錦江魚)乃忽騎將軍之馬(韓詩長/把種樹)
(書人云避世士忽騎/將軍馬自號報恩子)二年劔外寸歩矛頭(俱見/前)徒令蟣
蝨甲胄之生(韓非子天下無道攻擊不已甲冑生蟣蝨/燕雀處帷幄而兵不歸故曰戎馬生於郊)
(揚雄長楊賦鞮鍪生蟣蝨甲冑被霑汙徐/樂傳介冑生蟣蝨民無所告愬互見前)安得貂蟬兠
鍪之出(蕭子顯齊書周盤龍為東平太守求解職見許/還為散騎常侍武帝戲之曰卿著貂蟬何如兠)
(鍪盤龍曰此貂蟬/從兠鍪中生耳)茲歸身於司敗(左傳楚滅若敖氏子/文孫箴尹堯黄使於)
(齊還自拘/於司敗)妄干祿於有司適值大君子之登庸不勝小
丈夫之距躍(躍舉身而上之名左傳距躍三百曲躍三/百距躍直跳也曲踊横跳也百音陌阡陌)
(也/)士曰時哉相君實皆舉笏以相驩(東坡司馬温公神/道碑民曰樂哉既)
(相司馬爾賈於途我耕於野士曰時哉/既用君實我後子先時不可失餘見前)誰其識之有歐
陽辱捲簾之有素(陳後山贈二蘇公詩異人間出駭四/方嚴王陳李司馬楊一翁二季對相)
(望竒寶横道驥服箱誰其識者有歐陽大/科異等固其常小卻盛之白玉堂餘見前)願煩啄菢(菢/薄)
(報切鳥伏卵謂之菢韓詩/天不生鶴翎變化在啄菢)稍養翅翎(韓詩路逺翅翎短/不能持汝歸山谷)
(詩身如病/鶴翅翎短)樂莫樂兮相知更傍誰家之門户(章孝標詩/舊壘危巢)
(泥已落今年故向社前歸連雲/大厦無棲處更傍誰家門户飛)遲之遲而又乆正須大
匠之鑪錘(禮記夫武之修戒之已乆則既聞命矣敢問/遲之遲而又乆何也注備戒已乆是遲乆立)
(於綴亦是遲而/又乆此借用)
　
　
　
　
　
　
　
　四六標準卷十六
欽定四庫全書
　四六標準卷十七　　　　　宋　李劉　撰
　中書(宋制中書省在左掖門外西靣北廊掌進擬庶/務宣奉命令行臺諫章疏羣臣奏請興創改革)
　(及中外無法式事應取㫖者凡除臺省寺監長貳以/下及侍從職事官外任監司節鎮知州軍通判武臣)
　(遥郡横行以上除授皆掌之尼命令之體有七曰冊/書立后妃封親王皇子太長公主拜三師三公三省)
　(長官則用之曰制書處分軍國大事頒赦宥德音命/尚書左右僕射開府儀同三司節度使凡告廷除授)
　(則用之曰誥命應文武官遷改職秩内外命婦除授/及封叙贈典應命辭則用之曰詔書賜待制大卿監)
　(中大夫觀察使以上則用之曰勅書賜少卿監中散/大夫防禦使以下則用之曰御札布告祭封郊祀宗)
　(祀及大號令則用之曰勅榜賜酺及戒勵百官曉諭/軍民則用之皆承制畫㫖以授門下省令宣之侍郎)
　(奉之舍人行之留其所得㫖為底大事奏稟得㫖者/為畫黄小事擬進得㫖者為録黄凡事于因革損益)
　(而非法式所載者論定而上之諸司傳宣特㫖承報/審覆然後行下設官十有一令侍郎右㪚騎常侍各)
　(一人舍人四人右諫議大夫起居舍人右司諫右正/言各一人分房八曰吏房曰户房曰兵禮房曰刑房)
　(曰工房曰生事房曰班簿房曰制勑庫房元祐以後/析兵禮為二增催驅檢㸃分房十有一又改生事房)
　(為開/拆)
　　賀太府余大卿(鑄/)除中書舍人仍兼右司除户部
　　侍郎兼知臨安(成都運司作/)
帝重詞臣(王荆公題中書壁詩夜開金鑰詔詞臣對御/抽毫草帝綸須信朝家重儒術一時同榜用)
(三/人)公遷閣老(新唐書百官志中書舍人六人以乆次者/一人為閣老判本省雜事楊綰傳拜起居)
(舍人知制誥累遷中書舍人故事舍人年乆者為閣老/其公廨雜料獨取五之四綰悉均給之杜工部集有贈)
(嚴八閣老留别賈嚴二閣老詩韓昌黎集有次潼闗寄/張十二閣老詩又有與張籍遊楊尚書林亭寄第三閣)
(老兼呈白馮/二閣老詩)裁縫雲霧便應拜學士之真(杜詩裁縫雲/霧成御衣言)
(行録綦北海崇禮字叔厚覃思於學問文章彊記默識/繇唐虞三代以暨國朝之隆君臣事跡如指諸掌視唐)
(燕許常楊為不足道上每曰綦某之文有體真學/士也山谷詩玉堂端要真學士須得儋州秃髮翁)鼔舞
風雷更盡展舍人之様(舊唐書徐堅西臺舍人齊𣆀子/也少好學徧覽經史聖厯中車)
(駕在三陽宫御史大夫楊再思左庶子王方慶為東都/留守引堅為判官表奏專以委之方慶賞其文章典實)
(常稱曰掌綸誥之選也再思亦曰此鳯/閣舍人様如此才識走避不得互見前)紫微炳煥(唐㑹/要開)
(元中改中書舍人為紫薇舍人又曰紫薇省白樂/天詩紫薇花對紫薇郎岑參詩三殿花香入紫薇)黄道
開明(王維詩閭闔開黄道/山谷詩日月黄道明)恭惟某官忠肅而惠和(左傳/高辛)
(氏有才子八人忠肅共懿宣/慈恵和天下之民謂之八元)博習而脩潔(董仲舒傳公/舉賢良脩潔)
(博習/之士)清姿秀骨下獨鶴於人間(杜詩仙鶴下人間獨立/霜毛整矯然江海思復)
(與雲路永又獨鶴不知何事舞/又獨鶴歸何晩又獨鶴原依渚)厚德長材載六鼇於海
上(見/前)心醉六經之醲郁(列子問之而心醉中説心若醉/六經目若營四海山谷詩手抄)
(萬卷未閣筆心醉六經還荷/鋤韓文沈浸醲郁含英咀華)目營四海之溺饑(莊子視/若營四)
(海注視之㒦然/似營他人事者)文人多不䕶文細行易虧於大德(魏文/帝與)
(吳質書觀古今文人類不䕶細行鮮能以名節自立而/偉長獨懷文抱質恬澹寡欲有箕山之志可謂彬彬君)
(子矣南史顔謝傳論文人/不䕶細行古今之所同焉)宰士固習為宰逺圖或奪於
近功(公羊傳曷為以官氏宰士也翟方進傳以宰士督/察天子奉使命大夫山公啓事太尉掾滿奮樂廣)
(司徒掾何助劉琚司空掾官粹王正劉澹太尉掾劉遐/有才事義宰士之雋也又今尚書郎御史東宫洗馬舍)
(人多缺宰士中後進美者太尉掾樂廣司徒掾劉琚王/瓚司空掾王正劉澹皆其選也宋㑹要紹興十三年三)
(省進擬右司郎中上謂輔臣曰神宗祖/訓司官便是學為宰相豈可不謹擇)惟公超然過人
逺矣彌綸兩省標表九卿乆兼内史之贊書(通典中書/舍人屬春)
(官隋内史舍人八員專掌詔誥煬帝減四人後改為内/書舍人唐初為内史舍人至武德三年改為中書舍人)
(宋除蘇轍制政令之出公卿為朕行之臺諫為朕言之/方其未行内史舍人得聞其議與其既行而後言孰若)
(未行而議之哉孔光傳已刻侯印書贊師古曰/贊進也延進而拜之書贊者書贊辭於䇿也)茲正中
書之三字(東坡集雖四户擅權非當時之公議而五花/判事亦前代之美談及夫三字之除乃是一)
(切之政翰府名談何中正登第求卜于郭從周從周贈/之詩曰三字來時月正圓一麾從此出秦闗後以八月)
(十五日授知制誥言邊事忤㫖出知秦州陳後山詩一/官早要稱三字注三字謂知制誥王禹偁詩摛毫終要)
(居三字出郡/終須借一麾)惟天子之義範曰制(文中子賈瓊問續書/之義子曰天子之義)
(列乎範者有四曰/制曰詔曰志曰䇿)以聖人之情見乎辭(繫辭爻象動乎/内吉凶見乎外)
(功業見乎變聖/人之情見乎辭)扶山東之癃戀漢恩而忍死(賈山傳臣/聞山東吏)
(布詔令民雖老羸癃疾扶杖而往聽/之願少須㬰母死思見德化之成也)回河朔之悍存唐
祚於幾亡(新唐書陸贄傳贄為帝言今盜徧天下宜痛/自咎悔以感人心陛下誠不吝改過以言謝)
(天下使臣持筆亡所忌庶叛者革心帝從之故奉天所/下詔書雖武人悍卒無不感動流涕李抱貞入朝為帝)
(言陛下在奉天山南時赦令至山東士卒聞者皆感泣/思奮臣是時知賊不足平議者謂興元戡難功雖爪牙)
(宣力蓋贄/有助焉)一札可受於隗囂(後漢書循吏傳一札十行/隗囂傳囂既有功於漢又)
(受鄧禹爵署其腹心議者多勸通使京師囂乃上書詣/闕光武素聞其風聲報以殊禮言稱字用敵國之儀所)
(以慰藉/之良厚)尺書足招於贊普(東坡詩小臣願對紫薇花試/草尺書招贊普新唐書吐菑)
(列傳其俗謂雄强曰贊丈/大曰普故號君長曰贊普)不但取九制一揮之敏(宋神/宗實)
(録劉敞字原父博學無所不通在西掖時一日追封皇/子公主九人敞將下直為之立馬卻坐一揮九制數千)
(言已就文詞典/雅各得其體)亦非專四駢六儷之工(栁文駢四儷六/錦心繡口宫沉)
(羽振笙/簧觸手)俾萬姓咸曰大哉(尚書俾萬姓咸曰大哉/王言又曰一哉王心)則一
字不容易也(北史文苑傳陸操伏渾卒楊愔使樊孝謙/代已作書以告晉陽朝士令魏收潤色之)
(收不能改一字新唐書文藝傳孫逖為中書舍人開元/間蘇頲齊澣蘇晉賈曽韓休許景先及逖典詔誥為代)
(言最而逖尤精密張九齡視/其草欲易一字卒不能也)衣冠盛事夙尊八葉之科
(新唐書蕭瑀傳贊梁蕭氏興江左實有功在民厥終無/大惡以寖微而亡故餘祉及其後裔自瑀逮遘凡八葉)
(宰相名德相望與唐盛/衰世家之盛古未有也)翰墨大勳詎止五花之判(曹植/與楊)
(脩書以翰墨為勳勣辭賦為君子唐故事中書有軍國/政事則中書舍人各執所見雜署其名謂之五花判事)
(中選一人明練事者知/樞密謂之解事舍人)既敷華而緯國(班彪傳敷文華/以緯國典守賤)
(薄而無/悶容)行廸哲以爽邦(尚書爽邦由哲亦惟十人/廸知上帝命越天□忱)文章
於道未為尊風斯在下矣(杜詩文章一小技於道未為/尊莊子故九萬里則風斯在)
(下/矣)富貴乃吾所自有時來則為之(蔡澤傳富貴吾所自/有吾所不知者壽也)
(張嘉貞傳宰相時來即/為之豈能長據詳見前)某頃侍同朝且依隣壁(西京雜/記匡衡)
(勤學無燭隣舍有燭而不建乃/穿壁引其光以書映光而讀之)韓非老子又嘗共傳(南/史)
(王儉王敬則同拜開府儀同三司時徐孝嗣於崇禮門/候儉因嘲之曰今日可謂連璧儉曰不意老子遂與韓)
(非同傳史記太史公自序李耳無為自化清淨自正韓/非揣事循循勢理作老子韓非列傳第三按今本史記)
(老子伯夷為列傳第一乃唐開元二十/三年奉勅升為列傳首申韓列第三)公叔大夫詎望
同升范叔一寒哀之命也不哀之命也(韓文其哀之命/也其不哀之命)
(也知其在命而且/鳴號之者亦命也)杜陵十暑可以言歟未可以言歟(杜/詩)
(十暑岷/山葛)聞恥納溝亦嘗推轂上界足官府斷不希鷄犬
之仙(韓詩上界真人足官府豈如散仙鞭笞鸞鳯終日/相追陪神仙傳淮南王安仙去餘藥器置在中庭)
(鷄犬舐啄之盡得昇天故/鷄鳴天上犬吠雲中也)散人拜江湖願徑入魚蝦之
侣(新唐書隱逸傳陸龜蒙字魯望居松江甫里多所論/撰得書熟誦乃録讐比勤勤朱黄不去手不喜與流)
(俗交雖造門不肯見不乘馬升舟設蓬席齎束書茶竈/筆牀釣具往來時謂江湖散人或號天隨子甫里先生)
(自比涪翁漁父江上丈人其散人歌云江湖散人天骨/竒短髮搔來蓬半垂手提孤篁曵寒繭口誦太古滄浪)
(詞江湖散人悲古道悠悠幸寄羲皇傲官家未議活蒼/生拜賜江湖散人號東坡集竄流海國脱身羈鬼之林)
(灑掃真祠拜賜㪚人之/號又侣魚蝦而友麋鹿)
　　賀黄秘監(序/)除中書舍人(代董制置/)
中宸渙號(西京賦消雰埃於中/宸易㵰汗其大號)内史升賢(杜氏通典隋/内史舍人八)
(員専掌詔誥煬帝減四人後改為内書/舍人唐初為内史舍人至德中改中書)三神在海上之
山乆勤攝領(見/前)一佛出人間之世遂見真除(楊文公談/苑太宗尤)
(重内外制之任嘗曰詞臣之選古今所重朕聞朝廷每/除舍人六親相賀諺曰一佛出世豈容易哉莊子内篇)
(有人/間世)綸綍有光紳緌胥慶(紳大帶緌音㽔如佳切冠纓/也郭有道碑纓緌之徒紳綍)
(之/士)恭惟某官材猷膚碩學術醇深探周情孔思之微淵
源千載發宋豔班香之秘膾炙四方親結龍扆之知聿
新鳳閣之様(並見/前)辭達而已矣要必見聖人之情(易聖/人之)
(情見/乎辭)才難不其然蓋欲極天下之選(栁詩才難不其然/卒與大患期杜氏)
(通典自永淳以來天下文章道盛臺閣髦彥無不以文/章逹故中書舍人為文士之極任朝廷之盛選諸官莫)
(比/焉)得君為重(汲黯傳吾/徒得君重)緯國以文(見/前)好對紫薇草尺書
而招贊普(東坡詩小臣願對紫薇花/試草尺書招贊普詳見前)卻登黄閣提一筆
以福蒼生(劉夢得送令狐相公詩終/當持一筆再入福蒼生)某聳聽除音阻陪
賀履千門栁色誰憐芻狗之陳人(岑參西省即事詩千/門栁色垂青瑣三殿)
(花香入紫薇老子天地不仁以萬物為芻狗莊子夫芻/狗之未陳也盛以篋衍巾以文繡尸祝齋戒以將之及)
(其已陳也行者踐其首脊蘇者取而㸑/之而已郭象注廢棄之物於時無所用)萬里草堂遥想
槐龍之新影(杜詩萬里橋西一草堂百花潭水即滄浪/注蜀有萬里橋在浣花溪之東昔孔明送)
(吳使至此曰萬里之行從此始矣因是得名東坡詩日/高黄繖下西清風動槐龍舞交翠公自注邇英閣前有)
(雙槐樛然屬地如龍形宋張邦基墨莊漫録云邇英閣/前雙槐極高而柯葉拂地狀如龍蛇或謂之鳯尾槐蘇)
(子由詩云銅瓶灑遍不知寒雨㸃勻圓凍/未乾回首瞳矓朝日上槐龍對舞覆衣冠)
　　賀直院莊少卿(夏/)除中書舍人(宋史莊夏字子禮/泉州人為宗正少)
　　(卿權直學士院試中書/舍人詳見第二十四巻)
優詔上卿(益都耆舊傳趙興為太常/雖處上卿而布被瓦器)正班内史(見上/條)北
門視草謂當進學士之班(新唐書百官志自太宗時名/儒學士時時詔以草制然猶)
(未有名號乾封以後始號北門學士𤣥宗初置翰林待/詔掌四方表疏批答應和文章唐職林至德後天子召)
(集賢學士於禁中草書詔雖宸翰所揮亦資其檢討謂/之視草淮南王傳常召司馬相如等視草師古曰草為)
(文之藁草/班字重上)西掖拜真聊復示舍人之様(應劭漢官儀左/右曹受尚書事)
(前世文士以中書在右因謂中書為右曹又稱西掖劉/楨贈徐幹詩誰謂相去逺隔此西掖垣唐詩太微西掖)
(鳯池邊又西掖深沉大帝居又西掖重/雲開禁署又西掖幾年綸綍貴餘見前)斯文增氣有識
傾心恭惟某官蓄學醇明掞材鉅麗(吳質書發函伸紙/是何文采之巨麗)
(而慰諭之/綢繆乎)沉浸醲郁蓋下逮於莊騷(進學解沉浸醲郁/含英咀華上規姚)
(姒下建/莊騷)雅健雄深無足多之崔蔡(劉夢得栁文序嘗評/其文雄深雅健似司)
(馬子長崔蔡/不足多也)盡兼兩制(五代職官志晉天福五年詔翰/林學士院公事宜並歸中書舍)
(人自是舍人畫直者當中書制夜直者當内制至開運/元年復召翰林學士與中書舍人分為兩制各置六員)
(事實國朝翰林學士謂之内制中書舍人知制/誥謂之外制其後幷雜學士待制通謂之兩制)已四五
年號令鼔舞風雷亦云多矣獻納司存雨露莫若專之
濃薰班馬之香(並見/前)高振綺園之翼(張良傳四人為夀/已畢趨去上目送)
(之召戚夫人指示曰我欲易之彼四人為之輔羽翼已/成難動矣師古曰四人謂園公綺里季夏黄公甪里先)
(生所謂商山四皓/也夏兼太子侍讀)有偉用儒之效(荀子非聖人莫之能/為夫是之謂大儒之)
(效/)㑹當秉國之鈞某假守魚鳬阻陪燕雀(並見/前)碧梧幕
府幸稍安雪外之城(杜詩清秋幕府井梧寒獨宿江城/蠟炬殘永夜角聲悲自語中天月)
(色好誰看又秋風嫋嫋動高旌玉帳分弓射虜營已收/滴博雲中戍欲奪蓬婆雪外城注蓬婆乃吐蕃城名在)
(雪山/之外)紅藥主人儻或念天涯之客(謝𤣥暉直中書省詩/紅藥當堦翻蒼苔依)
(砌上韓詩令君縱署天/涯吏投檄北去何難哉)
　史掖(宋起居郎起居舍人掌記天子言動御正殿則/俟於門廡外便殿則侍立行幸則從大朝㑹則)
　(對立于殿下螭首之側凡朝廷命令赦宥禮樂法度/損益因革賞罰勸懲羣臣進對文武除授及祭祀燕)
　(享臨幸引見之事四時氣候四方符瑞户口增減州/縣廢置皆書以授著作官元豐六年詔左右史分紀)
　(言動元祐元/年仍詔不分)
　　賀聶左史(子述○見第六巻首條/)
中宸渙號(見/前)左史升賢(杜氏通典起居周官有左右史/記其言事蓋今起居之本至隋)
(煬帝以為古有内史外史今著作如外史矣宜置起居/官以掌其内乃於内史省置起居舍人唐顯慶中子中)
(書省置起居舍人與起居郎分/掌左右龍朔三年改為左右史)夾立螭頭均為清切(見/前)
進攜龍角逾近凝嚴(漢天文志杓攜龍角注龍角東方/宿也攜連也天官書大角者天王)
(帝庭晉天文志大角/在攝提間天五座也)彰清朝選用之公示君子登庸之
漸恭惟某官材全而業鉅學廣而聞多(並見/前)秀出班行
固已芒寒而色正(韓文秀出班行乃勤帝/目帝省竭心思顧日渥)凜然氣節不
為義疚而利回(左傳君子動則思禮行則/思義不為利回不為義疚)五年省闥之
彌綸千里户庭之清晏(韓文令修於户庭數日之間而/人自得於湖山千里之外晏音)
(按説文天清也揚雄賦天清日晏注晏無雲也三輔人/以日出清濟為晏晏而溫楊素傳東夏清晏嘉庸茂績)
(於是/乎在)頼舍人之解事(見首條五/花判注)為天子而記言(晉起居/注古者)
(天子諸侯二史左/史記言右史記動)績用孔殷序遷惟允楚左史之能讀
八索盖儲倚相之材(左傳左史倚相趨過王曰是良史/也能讀三墳五典八索九邱倚相)
(左史名孔安國尚書序八卦之説謂之八索求其義也/韓安國傳天子倚以為漢相元載杜相國神道碑俾時)
(不迷倚/以為相)唐中禁之用第一流亦為議政之地(禁居䕃切/天子所居)
(曰禁蔡邕云天子所居門闔有禁非侍御之臣不得妄/入行道豹尾中亦曰禁中避元后父名改曰省中㑹要)
(唐人言左右史當用第一流貞觀中毎日仗退上/與宰臣叅議政事即令起居郎一人執簡記録)佳傳
相期於千載(晉書陳壽傳丁儀丁廙有盛名於魏壽謂/其子曰可覓千斛米見與當為尊公作佳)
(傳丁不與之竟不為立傳北齊書魏收傳收為太常少/卿脩國史得揚休之助因曰無以謝德當為卿作佳傳)
(北史爾朱文略嘗大遺魏收金請為/父作佳傳收因論榮比韓彭伊霍)脩名剩跨於數公
(離騷老冉冉其將至兮恐修名之不立陳後/山詩聖朝未有徐州相剩作功名跨數公)某逺落魚
鳬阻陪燕雀(見/前)甚愧丈人厚頃嘗聞所聞而來(杜詩甚/愧丈人)
(厚甚愧丈人真嵇康傳聞/所聞而來見所見而去)屢為丞相言是有得不得之
命(韓詩屢為丞相/言雖懇不見録)灩澦既令其膽破岷峨亦使之眠高
望五雲多處之星早登魁輔(杜詩五雲多/處是三台)倩萬里橋邊
之水聊送客心
　　代董制置賀聶左史
南衙渙號(天子居曰衙行曰駕韓文東方朔詩詆欺劉/天子正畫溺殿衙唐故事宣政前殿也謂之)
(衙衙有仗紫宸便殿也謂之閤衙朝也其禮尊閤宴見/也其事殺宣政殿為正衙朔望大冊拜則御之紫宸殿)
(謂之上閣亦曰内衙竒日視朝則御之新唐書宇文士/及傳南衙羣臣靣折廷爭高元裕傳西頭勢乃重南衙)
(樞密之權/過宰相)東史升賢(晉書天文志極東一星曰柱下/史主記過左右史此之象也)雖
君舉必書均號司存之切(左傳君舉必書書而不法後/嗣何觀唐杜正倫知起居注)
(太宗嘗謂侍臣曰朕毎日坐朝欲出一言即思此言於/百姓有利益否所以不能多言正倫曰君舉必書言存)
(於左右史臣職當修起居注不敢不盡愚直/杜詩獻納司存雨露邊地分清切任才賢)而王置諸
左益知位置之親(尚書爰立作相王置諸/其左右置字重有舛)正人登崇善
類鼔舞恭惟某官負材有用蓄學不貲(盖寛饒傳用不/訾之身師古曰)
(訾與貲同不貲言無貲量/可以比之貴重之極也)健步豐扛連六鼇於海上(東/坡)
(詩我留待玉座弱步欹豐扛列子龍伯之國有大人舉/足不盈數歩而暨五山之所一釣而連六鼇合負而趨)
(歸其/國)清標秀質下獨鶴於雲間(杜詩仙鶴下人間獨/立霜毛整詳見前)五
年密贊於宰司(胡文恭集賜曾公亮批/答參聞政道陪貳宰司)庶績自凝於道
揆(尚書庶/績其凝)螭頭坳處乆稱解事之舍人(見首/條)龍尾道中
遂進讀書之倚相(唐李德裕獻替録朝官退朝後從龍/道出宋㑹要西京大内正殿曰太極)
(殿殿前有左右龍尾道日樓月樓龍尾道在殿前以青/石甃之望之□蜒如龍尾姚合寄右史李定言詩纔歸)
(龍尾含鷄舌更立螭頭運兎毫又和盧給事詩鴛鷺簮/裾上龍尾蓬萊宫殿壓鰲頭白樂天詩歩登龍尾上虗)
(空立去天顔無咫尺又螭頭陛下立龍尾道邊行又龍/尾趂朝兼氣力牛頭叅道有心期張籍詩身貴蚤登龍)
(尾道功高自破鹿頭城王荆公詩忽隨諸/彦登龍尾尚憶當年應鵠頭餘見上條)柱下之光有
耀(晉天文志極東一星/曰柱下左右史之象)甌中之姓可占(桞氏舊聞𤣥宗/善八分書凡命)
(將相先以御札書其名置案上㑹太子入侍上舉金甌/覆其名以告之曰此宰相名汝知誰耶肅宗拜而稱曰)
(非崔琳盧從愿乎上曰/然舉甌示之乃賜巵酒)某再辱挈提尤深距躍(見/前)歸心
羽翼已乆懷石澗之泉(謝靈運詩銅陵暎碧澗石磴瀉/紅泉紅泉在今撫州府城西三)
(十二里/銅山下)餘論齒牙更幸及玉闗之老(東軒筆録蔡挺自/實元以後厯邊任)
(至熈寧初猶帥平涼㑹邊無事因作樂歌以教邊人有/誰念玉闗人老之句盛傳都下未幾召為樞密副使詳)
(别/見)
　六部(宋初尚書侍郎郎中員外郎皆為空官特以寓/祿秩序品位而已自真宗仁宗以來議者多以)
　(正名為請咸平中楊憲首言文昌㑹府有名無實宜/復其舊既而言者相繼乞復二十四司之制至和中)
　(吳育亦言尚書省天下之大有司而廢為閒所當漸/復之神宗即位慨然欲更其制元豐三年下詔肇新)
　(官制凡省臺寺監領空名者一切罷去而易之以階/六年詳定所上寄禄格而省臺寺監之官各還所職)
　(矣/)
　　賀章尚書(穎○宋史章穎字荗獻臨江軍人厯太/學録遷博士左司諫以救趙汝愚被劾)
　　(家居乆之起知衢州侍御史林行可劾罷之尋知/贑州御史王益祥復劾寢其命韓侂冑誅累遷刑)
　　(部侍郎兼侍講對延和殿上歎曰卿為權臣沮抑/甚乆除吏部侍郎遷禮部尚書陞侍讀嘉定十一)
　　(年卒穎操履端直生平風節不為窮達所移雖/仕多偃蹇而清議與之贈光禄大夫諡文肅)
申命秩宗(申重也易重巽以申命尚書申命羲/叔又天其申命用休又汝作秩宗)正班常
伯(尚書王左右常伯常任唐百官志龍朔/二年改尚書為太常伯咸亨元年復舊)春官六十立
之長以維專(周禮以官府之六屬舉邦治三曰春官其/屬六十掌邦禮大事則從其長小事則專)
(達/)曲禮三千待其人而後舉有隆圖任茲遂真除恭惟
某官重德鎮浮清䂓厲俗中流砥柱百壬夙避其鋒(尚/書)
(巧言令色孔壬爾雅壬佞也山谷題王黄州墨蹟詩往/時王黄州謀國極匪躬朝聞不及夕百壬避其鋒九鼎)
(安磐石一身轉/孤蓬餘見前)野水孤舟六丁莫措其手(言行錄冦萊/公知歸州巴)
(東縣嘗賦詩有野水無人渡孤舟盡日横之句時以為/若得用必濟大川老君六甲符圖云丁卯神司馬卿丁)
(丑神趙子壬丁亥神張文通丁酉神臧文公丁未神石/叔通丁已神崔石卿王荆公詩主張壽禄無三甲收拾)
(文章有六丁是六丁又可對三甲管輅/傳背無三甲腹無三壬皆不壽之驗)偉雲山之舒巻
闗天下之重輕迨茲改絃復此持槖堅車大艎安徐而
後進(艎大/舟名)光風霽月逾乆而益明(山谷濓溪詩序舂陵/周茂叔人品甚高胸)
(中灑落如/光風霽月)粤從貳卿(東坡除陸佃制文/昌貳卿位次八座)實典三禮(尚書/有能)
(典朕/三禮)振自古寅清之職(尚書夙夜惟/寅直哉惟清)還斯民子諒之心
(禮記致樂以治心則易直子諒之心油然生矣注子讀/如不子之子尚書啓呱呱而泣余弗子是子愛之義而)
(此經子是亦/慈愛故云)不惟和上下而治神人(尚書宗伯掌邦禮/治神人和上下)
蓋將經國家而定社稷兹引星辰而上(杜詩持衡留藻/鑒聽履上星辰)
益高日月之依武德間有讜言忠無不報(新唐書陳叔/達字子聰陳)
(宣帝子也擢禮部尚書始太子建成等䦧間太宗帝惑/之叔達極意救辯至是謂曰武德内難卿有讜言故以)
(此報叔達謝曰豈獨為陛下乃社稷訃耳鄒陽傳忠無/不報信不見疑宋史章穎傳時樞密都承㫖王朴以言)
(者奉外祠穎復言其風金使過求欲已任調䕶以為功/孝宗謂其言太訐乆之不遷及奏考議官孝宗曰章穎)
(可乃知上猶/記其讜論也)貞觀初踐台斗理有固然(杜子美送重表/姪王砅評事使)
(南海詩及乎貞觀初尚書踐台斗容齋隨筆云觀此詩/疑指王珪珪相唐太宗贈禮部尚書然細考之史大不)
(合唐高祖在位日太子建成與秦王不睦珪為太子中/允其後楊文幹事起高祖責以兄弟不睦歸罪珪等而)
(流之則珪與太宗非素交明矣杜公稱其祖姑事不應/不實且太宗時宰相别無姓王者真不可曉也史記孟)
(嘗君傳物有必/至事有固然)某阻作鳬趨但深鼇抃(見/前)小草有逺志
懷哉竝世之醫和(山谷詩小草有逺志相依在平生醫/和不竝世深根且固蒂詩懷哉懷哉)
(注懷安也思鄉里處者曰今亦/安否哉山谷詩懷哉譴逐魂)大厦無棄材盍以與聞
於匠石(韓詩大匠無棄/材尋尺各有施)
　　賀工部任尚書(希夷/)兼給事
晉長冬官(周禮以官府之六屬舉邦治六曰冬官其屬/六十掌邦事大事則從其長小事則專達)
復兼夕闥(漢舊儀黄門屬黄門令日暮入對青𤨏門拜/名曰夕郎白氏長慶集給事東闥王維詩夕)
(奉天書拜𤨏闈姚合/詩夕郎夜直吟仙掖)國有六典孰如事典之優閒(周禮/太宰)
(之職掌建邦之六典以佐王治邦國一曰治典二/曰教典三曰禮典四曰政典五曰刑典六曰事典)命出
一人實頼舍人之駁正(通典唐武德三年改給事郎為/給事中龍朔二年改為東臺舍)
(人/)況躋中庶(通典古者天子有庶子之官秦因之置中/庶子庶子員漢因之沈約宋書中庶子漢)
(置古者世祿卿大夫之子既為副倅謂之國子天子諸/侯必有庶子官以掌教之晉齊王攸與山濤書中庶子)
(東宫顯職山濤啓事/中庶子東宫顯選)尤簡上知恭惟某官胷湛秋霜(山/谷)
(詩萬巻曲肱裏/胷中湛秋霜)筆翻春潦獻納日月仁義陳於王前鼓
舞風雷言語妙於天下(並見/前)乆典三禮既諧兆民(任希/夷傳)
(開僖初主太常寺薄奏紹興以來禮書未經編次嵗月/滋乆恐或散亡乞下本寺修纂從之遷禮部尚書兼給)
(事/中)疇若予工併任塗歸之責(尚書疇若予工僉曰垂哉/隋百官志給事中掌侍左)
(右分判省事凡百官奏抄侍中既審則駁正/違失詔勑不便者塗竄而奏還謂之塗歸)乃在吾禁
就兼翼贊之華(畢誠傳召入翰林為學士宣宗嘗召訪/邊事誠援質古今條破羗狀甚悉帝悦)
(曰孰謂頗牧在吾禁中杜詩/常怪商山老兼存翊贊功)忠既結於兩宫名益高於
九牧(孔文舉論盛孝章書孝帝要為有/天下大名九牧之人所共稱難)投珠委地必有
清乎尚書之言(謝承後漢書鍾離意字子阿明帝徵為/尚書交趾太守坐贓伏法以資物簿入)
(大司農詔班賜羣臣意得珠璣悉以委地而不拜帝怪/問其故對曰臣聞孔子忍渴於盜泉之水曽參廻車於)
(勝母之鄉惡其名也贓穢之寶不敢拜帝笑曰清乎尚/書賜錢三十萬唐中宗授張錫尚書制宜升賜劔之榮)
(式表委/珠之潔)批勑回天更觀儒者給事之效(後漢書給事中/常從左右無員)
(位次侍中之下常侍或名儒或國親晉書陳劭字節良/武帝詔曰燕王師陳劭清貞亷潔行著邦族篤學好古)
(博通六藉宜在左右以敦儒訓可給事中山/谷送顧子敦詩儒者給事中顧公甚魁偉)既劑高馮
之藥石(新唐書高馮字季輔以字行為中書舍人列上/五事書奏太宗稱善進授太子右庶子數上書)
(言得失辭誠切至帝賜鍾乳一劑/曰而進藥石之言朕以藥石相報)即羮傅説之鹽梅某
聳聞除音喜至滿靣君子得輿民所載也豈但收稽古
之功(易剝上九君子得輿小人剝廬象曰君子得輿民/所載也小人剝廬終不可用也桓榮傳榮為少傅)
(賜以緇車乗馬榮大㑹諸生陳其車馬印/綬曰今日所蒙稽占之力也可不勉哉)衮職有闕我
儀圖之知必稱納言之任(詩王命仲山甫式是百辟出/納王命王之喉舌德輶如毛)
(民鮮克舉之我儀圖之維仲山甫/舉之袞職有闕維仲山甫補之)若方朔之餓欲死(東/方)
(朔傳侏儒長三尺餘奉一囊粟錢二百四十臣朔長九/尺餘亦奉一囊粟錢二百四十侏儒飽欲死臣朔飢欲)
(死/)與杜陵之凍且僵(杜詩杜陵野老骨欲折注杜陵野/老公自稱也杜陵乃公所居之地)
(前漢地理志杜陵屬長安古杜伯國宣帝塟/此因曰杜陵杜詩吾廬獨破受凍死亦足)不知命而
且鳴且號亦無恥矣(韓文知其在命而且/鳴號之者亦命也)其潔已之與
進與退惟所命之
　　賀陳尚書(率/)除吏部尚書仍兼内翰(成都運司作/)
峻長六卿(白集鄭絪吏部制天官太宰秩/序常尊自昔迄今冠諸卿首)增崇八座(續/漢)
(書光武分増三公曹為二公其一曹主嵗盡諸州郡事/常侍曹主選舉祠祀民曹主繕工作鹽池苑囿客曹主)
(䕶駕羗胡朝賀二千石曹主詞訟中都官主水火/盜賊與三公為六曹并一令一僕二人謂之八座)惟王
有成績紀於日月之常(尚書萬邦咸休惟王有成/績又厥有成績紀於太常)命汝
作納言引此星辰之履(尚書命汝作納言夙夜出納/朕命惟允杜詩聽履上星辰)仍
専鼇禁(筆談宋白賈黄中皆先達鉅儒同在鼇禁李衛/公詩素壁有飛鶴仙圖見巨鼇國老閒談衆景)
(文公祈守益州以翰林承㫖召以詩寄丞/相云寧知不是神仙骨上到鼇峯最上頭)増重鷄翹(説/文)
(翹尾長毛也後漢書輿服志鸞旗者編羽毛列繫/幢旁民或謂之鷄翹李商隱詩屬車無復挿鷄翹)恭惟
某官學嚌道真(嚌音劑説文嘗也禮記小祥之祭主人/之酢也嚌之注嘗也至齒新唐書文藝)
(傳擩嚌道真/涵泳聖涯)器涵天粹(法言天精天/粹萬物作類)絶識洗空於萬馬
全才立解於千牛(見/前)積江漢經營之勞(詩序江漢尹吉/甫美宣王也能)
(興衰撥亂命召公平淮夷詩江漢湯/湯武夫洸洸經營四方告成于王)有河山帶礪之烈
(見/前)允文允武(詩穆穆魯侯敬明其德敬慎威儀/維民之則允文允武昭假烈祖)立德立
功(左傳太上立/德其次立功)還頗牧於禁中悍卒回心於讀詔(見/前)講
唐虞於氊上頑民聽命於舞干(尚書舞干羽於兩/階七旬而有苖格)茲膺
典選之升(陳蕃傳與黄琬共典選舉不偏權富新唐書/裴行儉傳與李敬𤣥馬載同典選有能名時)
(號裴/馬)始是奮庸之漸文昌垂象寔為上將上相之躔(史/記)
(天官書戴匡六星曰文昌宫一曰上將二曰次將三曰/貴相四曰司命五曰司中六曰司祿李尋傳天官上相)
(上將皆顓靣正朝注朝太微宫/垣也西垣為上將東垣為上相)武帳前龜行有為保為
師之命(霍光傳盛服坐武帳中汲黯傳上嘗坐武帳應/劭曰武帳織成帳為武士象也孟康曰今御武)
(帳置兵闌五兵於帳中也師古曰孟説是也梁書何敬/容傳回豐貂而歩文昌聳高蟬而趨武帳許敬宗詩武)
(帳臨光宅文衛象鈎陳禮記龜為前列先知也東坡集/庭實旅百貢先前列之龜工歌拜三義取食野之鹿大)
(戴禮周成王幼在襁褓之中召公為太保周公為太傅/太公為太師環濟要略殷時有阿衡伊摯佐之太甲改)
(為保衡皆/三公官也)暫煩長文制九品之任(魏略陳羣字長文延/康元年始建九品官)
(人之法拜/吏部尚書)行見曲逆遂萬物之宜(陳平傳帝南過曲逆/曰壯哉縣吾行天下)
(獨見雒陽與是耳於是更封平為曲逆侯王陵傳宰相/者上佐天子理陰陽順四時下遂萬物之宜行字重上)
某未解漕冰(趙充國傳/冰解漕下)正馳驛路(北山移文馳煙/驛路勒移山庭)聞尚
書之踐台斗或垂念於孤槎(杜詩萬象皆春/氣孤槎自客星)聽散人之
拜江湖早歸身於三徑(陸龜蒙詩官家未議活蒼生/拜賜江湖散人號詳見前)
　　賀鍾侍郎(震/)除左侍郎兼中書及侍講
大君渙號小宰升賢(周禮小宰之職掌建邦之宫刑以/治王宫之政令曲阜除傳堯俞制)
(吏部古之天官而/侍郎小宰之職)三銓審官尤重左曹之衡尺(杜氏通/典開元)
(以來宰相員少資地崇高又以兵吏尚書權位尤美而/宰臣多兼領之但從容衡軸不自銓綜其選試之任皆)
(侍郎專之尚書通署而已遂為故事或分領其事則列/為三銓尚書掌其一侍郎分其二尚書所掌謂之尚書)
(銓侍郎所掌其一為中銓其一為東銓江總讓吏部尚/書表内侍帷扆入尸衡尺權集吏部郎裁百辟之章䟽)
(助九流/之刀尺)一佛出世仍兼右掖之絲綸(見/前)碧落彌高(杜詩/碧落)
(真難涉青雲不/可梯互見前)紫薇增煥(見/前)恭惟某官目營四海(莊子/視若)
(營四海注視之儡/然似營他人事者)胷著千年(陳後山詩胷中厯厯著/千年筆下源源赴百川)闗
百聖於寸心不夷不惠而願孔子之學(法言或問子蜀/人也謂人曰有)
(李仲元者人也其為人也柰何曰不屈其意不累其身/曰是夷惠之徒歟曰不夷不惠可否之間也黄瓊傳不)
(夷不恵可否之間盖/聖賢居身之所珍也)掃千軍於獨筆非韓非孟而成歐
陽之文(老泉上歐陽内翰書孟子之文語約而意盡不/為巉刻嶄絶之言而其鋒不可犯韓子之文如)
(長江大河渾浩流轉魚黿蛟龍萬怪惶惑而抑遏蔽掩/不使自露而人望見其淵然之光蒼然之色亦自畏避)
(不敢迫視執事之文紆徐委備往復百折而條達疎暢/無所間斷氣盡語極急言竭論而容與間易無艱難勞)
(苦之態此三者皆斷然自為一家之文也盖執/事之文非孟子韓子之文而歐陽子之文也)雲雷十
載之經綸(易雲雷屯君子以經綸注屯/者天地造始君子經綸之時)江漢六年之方
泳(詩漢之廣矣不可泳思江之永矣不可方思泳音羕/爾雅游也方音舫傳泭也爾雅舫泭也疏云水中為)
(泭筏/也)怒鵬既擊凡馬皆空蜕骨地僊直上蓬萊瀛洲之
島(仙經上士舉形昇虚謂之天仙中士遊於名山/謂之地仙下士先死後蛻謂之尸解餘見前)彯纓
天策徧儀承明金馬之庭(彯紕紹切彯彯長組貌文選/士子彯華纓梁書張充傳彯)
(纓天閣既謝廊廟之華綴組雲臺終慙衣冠之秀唐書/褚諒傳上以秦王功大前代官不足稱之特置天策上)
(將軍位在王公上開天䇿府置官屬西都賦有承明金/馬著作之庭漢書注承明廬在石渠閣外金馬門武帝)
(時相馬者東門京作銅馬法獻之立馬/於魯班門外更名魯班門為金馬門)堯醲舜醺最宜
為誥(洪适啓堯醲舜醺絶翰墨之畦徑周情孔思酌道/德之淵源韓文天子曰王某之文可思最宜為誥)
(有古/風)班香宋豔安敢比材非道不陳於前在庭無出其
右日獻月納爾有嘉謀(並見/前)年拜嵗遷士無異論四輔
既備命史佚以記言(大戴禮明堂之位曰道者導天子/以道者也常立於前是周公也充)
(者充天子之志常立於左是太公也弼者拂天子之過/者也常立於右是召公也承者承天子之遺忘者也常)
(立於後是史佚也故成王中立而聽朝則/四聖維之是以慮無失計而舉無過事)五禮有庸咨
伯夷而降典(尚書天秩有禮自我五禮有/庸哉又伯夷降典折民惟刑)露門重席(周/書)
(武帝建德三年朝羣臣露門武帝平齊拜熊安生露門/傳士保定中置露門學沈重於露門館講論語以劉臻)
(明克遜為露門學士戴慿傳憑為博士正旦光武令羣/臣説經史相詰難有不通輒奪其席以益通者慿遂重)
(坐五十餘席殷氏世傳殷亮建武中徵拜博士遷講學/大夫諸儒講論勝者賜席亮重席至八九帝嘉之曰學)
(不當如/是耶)星户鳴珂(杜詩星臨萬户動新唐書張嘉祐傳/兄嘉貞為相嘉祐任右金吾衛將軍)
(昆弟每上朝軒盖騶導盈閭巷時號所居坊曰鳴珂里/王維詩更慙衰朽質南陌共鳴珂隋辛德源詩鳴珂蹀)
(細柳飛雲/出宜春)緝熈有賴於仔肩(詩學有緝熙於光明佛時仔/肩示我顯徳行佛音弼大)
(也仔音兹任也/言大是肩任也)左右宜咨於汝翼(尚書予欲左/右有民汝翼)掌六典
之貳更追裴馬之蹤(周禮小宰之職掌邦之六典八法/八則之貳以逆邦國都鄙官府之)
(治新唐書盧從愿傳睿宗立拜吏部侍郎吏選自中宗/後綱紀耗蕩從愿精力於官偽牒詭功擿檢無所遺銓)
(總六年以平允聞初高宗時吏部號稱職者裴行儉馬/載及是從愿與李朝隠為有名故號前有裴馬後有盧)
(李/)遂萬物之宜即接䕫龍之武(新唐書上官儀傳接武/䕫龍簉羽鵷鷺餘見前)
某夙蒙推挽(左傳或推/之或挽之)竟自顛隮(尚書今爾無指告于/顛隮史記微子世家)
(今爾無指告予/顛隮如之何其)今墮孤雲落照之邊(東坡詩膠西高處/望西川應在孤雲)
(落照/邊)誰復高山流水之賞(吕氏春秋伯牙鼓琴鍾子期/善聽之方鼓琴志在太山鍾)
(子期曰善哉乎鼓琴巍巍乎如太山志在/流水鍾子期曰善哉乎鼓琴洋洋若流水)江梅尚難於
寄驛(荆州記陸凱與范曄相善自江南寄梅花一枝詣/長安與曄贈詩曰折梅逢驛使寄與隴頭人江南)
(無所有聊贈一枝春學齋佔俾云寄梅事人皆以為始/於陸范不知劉向説苑已載越使諸發執一枝梅遺梁)
(王梁王之臣曰韓子者顧左右曰焉有一/枝梅乃遺列國之君則折梅遣使始此)海棕詎易以
移根(杜陵海棕行左綿公館清江濆海棕一株高入雲/龍鱗犀角相錯落蒼棱白皮十抱文自是衆木亂)
(紛紛海棕焉知身出羣移栽北/辰不可得時有西域胡僧識)然蓬娑雪邊十暑碎杜
陵之葛(杜詩欲奪蓬娑雪外城/又十暑岷山葛餘見前)在玉堂天上一寒望范
叔之袍(山谷詩天上玉堂/森寶書餘見前)
　　賀江陵趙制置(方/)除工部侍郎(宋史趙方字彦直/衡山人少從張栻)
　　(學淳熈八年舉進士累官金部員外郎加直秘閣/改湖北轉運判官兼知鄂州升直煥章閣進秘閣)
　　(修撰知江陵府主管湖北安撫司使兼權荆湖置/司進右文殿修撰權工部侍郎寶謨閣待制京湖)
　　(制置使兼知襄陽府以禦金人功遷龍圖閣待制/封長沙縣男進煥章閣直學士再進徽猷閣待制)
　　(大中大夫權刑部尚書卒累贈太師諡忠肅論曰/方少從張栻學許國之忠應變之略隠然有尊爼)
　　(折衝之風其部曲如扈再興孟宗政皆為名將方/之子范葵皆以功名自見不愧其父有足稱者)
優詔元戎(詩元戎十乘元大也元戎周車名/有戎車十乘以在軍先此指將帥)升卿起部
(杜氏通典晉宋以來有起部尚書而不常置每營宗廟/宫室則權置之事畢則省以其事分屬都官左民二尚)
(書/)司空用以寵舊荆之牧未曰殊恩貴人不待入長安
之城亶為異數(史記張丞相列傳韋丞相死匡君代為/丞相封樂安侯以十年之間不出長安)
(城門而至丞相豈/非遇時而命也哉)中權增壯上眷彌深恭惟某官氣直
而温(尚書直/而温)材𢎞以毅稟衡山扶輿之積人知鍾駿嶽
之神(韓文衡山之神既靈而郴之為州又當中州清淑/蜿蟺扶輿磅礴而鬱積意必有魁竒忠信材徳之)
(民生其間詳見前詩嵩高維嶽/駿極于天維嶽降神生甫及申)師葵軒正大之傳天使
夀熊湘之學(方輿勝覽昔熊繹始封于此故名熊湘史/記南至于江登熊湘注熊耳山在商州洛)
(縣西十里湖山一名艑山/在岳州巴陵縣南十八里)聞善若決疾惡如風(後漢朱/震字伯)
(厚為州從事奏濟陰太守單匡贓罪並連匡兄中常侍/超桓帝收匡下獄以譴超超詣獄謝三府諺曰車如鷄)
(栖馬如狗疾惡/如風朱伯厚)粤從使指之膚(司馬相如傳宣其使指/令百姓皆知天子意法)
(言古之膚/使膚美也)出領制垣之重姦貪膽落洗空當道之豺狼
(孫寶傳豺狼横道不宜復問狐貍/後漢張綱傳豺狼當道安問狐貍)邉徼心寒驚遯繞枝
之烏雀寛九重顧既四三年(尚書或五六/年或四三年)江左見導無
憂固將大用北門非凖不可未免小留惟無敵知儒者
之真況有功見賢人之乆徒得君重使若予工(竝見/前)豹
尾鷄翹獻納上司於雨露(後漢書輿服志大駕屬車八/十一乘最後一車懸豹尾崔)
(豹古今注豹尾車周制也象君子豹變尾言/謙也古軍正建之今惟乘輿得建焉餘見前)熊旂犀節
嘽焞外震於雷霆(韓文錫盾雕戈犀甲熊旂詩嘽嘽焞/焞如霆如雷嘽吐丹反衆也焞吐雷)
(反盛也言戎車既衆盛其威又如雷/霆又嘽嘽然閒暇而有餘力之貎)營壘旗幟初無所
更(新唐書李光弼傳光弼治師訓整天下服其威名其/代郭子儀朔方也營壘士卒麾幟無所更而光弼一)
(號令之氣色/乃益精明云)朝野人士皆為之慶(王導傳人士每至暇/日相邀出新亭飲宴)
(應參傳臨漳人士無不詣之三都賦序課人士之優劣/王羲之傳與東土人士盡山水之遊周顗傳人士益宗)
(附之殷浩傳都下人士盧志傳人士一時駭散梁書劉/峻傳吳㑹人士多從其學王澄傳嘗為天下人士月侯)
(景傳人士競談𤣥理不習兵事晉書甘卓傳學校乆替/人士流播陳頵傳河北白壤膏梁何故少人士又豫州)
(人士常半天下顧衆傳吳中人士同時響應刁協傳人/士何故反助寒門温嶠傳人士結舌又拘録人士又仗)
(人士之誠又著于人士之口南史王泰傳泰能接人士/王𢎞傳謂之人士便無庶人之坐署為庶人輒受人士)
(之/罰)洞庭彭蠡可但為分北之區(史記吳起傳昔三苗氏/左洞庭右彭蠡徳義不)
(修禹滅之尚書庶/績咸熈分北三苗)廣漢江沱盖亦繫二南之化(詩序漢/廣徳廣)
(所及也文王之道被於南國美化行乎江漢之域無思/犯禮求而不可得也江有汜美媵也勤而能怨嫡能悔)
(過也文王之時江沱之間有嫡不以其/媵備數媵遇勞而無怨嫡亦自悔也)況占雲祲(祲子/鴆切)
(周禮保章氏以五雲之物辨吉凶水旱視祲掌十煇之/法一曰祲注陰陽氣相侵廣韻日旁氣也師古曰祲謂)
(陰陽相没漸/以成災祥)當䕶風寒(見第五巻榮州/到任謝制置條)竊窺往年根本
宜固之言及讀近日無窮事業之奏萬國玉帛豈甘安
王業之偏(左傳禹合諸侯於塗山執玉帛者萬/國出師表漢賊不兩立王業不偏安)百世邱
墟亦貴度時賢之力(公孫𢎞傳丞相府客館邱墟而已/師古曰虚讀曰墟王羲之傳大為)
(時賢所笑南史王儉傳/欲引時賢參贊大業)願謹郊圻之申畫姑思牖户之
綢繆中興當用實材更訪英豪於物外上策莫如自治
合商得失於楮中與民守之吾庸多矣朝廷已深知治
行豈但儀簪槖之班(魏相傳丙吉予相書曰朝廷已/深知弱翁治行方且大用矣)牙
纛不足為公榮要當勉旂常之績(歐陽公畫錦堂記高/牙大纛不足為公榮)
(桓圭衮冕不/足為公貴)某雖無學術知有忠賢頃捧辟書輒千賔
謁不縁介紹蒙稱人品之高尋困憂恫又為地主之累
(左傳侯伯致禮地主歸餼注地主所㑹主人也杜詩若/非劉顥為地主懶囘鞭轡成高宴韓翃詩吳郡陸機稱)
(地主錢塘蘇/小是鄉親)今者尋磨驢之歩(東坡詩應笑謀生拙團/團如磨驢又團團如磨)
(牛歩歩/踏陳迹)復茲修賀燕之恭登樓而憶仲宣豈但感凋零
之迹下堂而執鬷蔑或許傾結納之心(竝見/前)
　　賀趙制置(彥呐/)除兵部侍郎(宋史趙彥呐字敏若/彭州人登四川類試)
　　(第少以材稱吳曦叛以禄禧偽守䕫彥呐結義士/殺之遂顯名嘉定十三年闗外西和州新被兵制)
　　(使安丙檄使經理金人再至戰却之在州五年得/軍兵心轉提㸃刑獄尋帥沔及崔與之代丙始察)
　　(其大言無實謂他日誤事必此人尋奪其節制寶/慶元年移帥興元三年鄭損棄四州彥呐力争不)
　　(勝罷歸家者五年紹定四年桂如淵代損起彥呐/為副使更李􁧶黄伯固皆彥呐副之端平元年遂)
　　(拜正使三年金人大入/彥呐大敗貶衡州卒)
顯冊宗藩(史記楚元王世/家為漢宗藩)升卿武部(通典天寶十一載/改兵部為武部至)
(徳初/復舊)司馬掌九伐之法外益重於中權(周禮大司馬之/職以九伐之法)
(正邦國馮弱犯寡則𤯝之賊賢害民則伐之㬥内凌外/則壇之野荒民散則削之負固不服則侵之賊殺其親)
(則正之放弑其君則殘之犯令凌/政則杜之内亂禽獸行則滅之)元戎先十乘之行逺
式遄於近列(詩元戎十乘以先啓行又式遄其歸注元/戎周車名可以先列啓突敵陣之前行式)
(用遄/連也)傳聞四海忻懌一詞(東坡啓傳聞四/海歡喜一詞)恭惟某官廸
徳碩膚負材壞特獻宗英之禮樂卓爾不羣(河間獻王/傳武帝時)
(獻王來朝獻雅樂對三雍贊曰夫唯/大雅卓爾不羣河間獻王近之矣)謀元帥於詩書飄
然無敵(杜詩白也詩無敵飄/然思不羣餘見前)文武作萬邦之憲精神折
千里之衝(見/前)三百㕓兮竊笑無功之利禄(詩不稼不穡/胡取禾三百)
(㕓/兮)十八年矣備嘗在外之艱難(左傳晉侯在外十九年/矣而果得晉國險阻艱)
(難備嘗之矣民之/情偽盡知之矣)自殄鯨鯢之妖(言誅/祿禧)益壯貔貅之氣
(尚書爾尚桓桓如虎如貔蘇/詩野宿貔貅十萬軍詳見前)兹膺天寵(易在師中吉/承天寵也)迄
拜夏卿(職林大司馬/亦曰夏卿)奬三軍以定中原聿觀偉績(出師/表南)
(方已定兵甲已足當/奬帥三軍北定中原)間兩社而輔公室佇接前芳(左傳/間於)
(兩社為公室輔注周社亳社兩社之間朝廷執政所在/疏魯是周之諸侯故國社謂之周社哀四年亳社災是)
(魯國有亳社魯外朝在庫門之内東有亳社西有國社/歐陽公詩誠知非所敵但欲繼前芳王荆公詩中和助)
(宣布循吏/綴前芳)某治任方歸聞報失喜(杜詩似聞胡騎走失/喜間京華注失喜言)
(出於不/自覺)知有功之則悦(見/前)見無徳之不酬(詩無言不酬/無徳不報)
錦城雖樂不如蚤還益增西望(杜詩錦城雖云/樂不如早還家)繡裳無
所於汝信處更佇東歸(詩我覯之子衮衣繡裳鴻飛遵/渚公歸無所於女信處注再宿)
(曰信我周公未得王迎之禮歸則無其住/所故於汝東方信宿而處耳言終不乆留)
　　賀朱倉(在/)除度支(任兩浙運幹○宋史道學傳在/熹之子紹定中為吏部侍郎理)
　　(宗寶慶二年工部侍郎朱在進對奏人主學問之/要上曰光卿中庸序言之甚詳朕讀之不釋手恨)
　　(不與/同時)
勞使臣之還而歌四牡知入重於郎垣(見/前)旅天子之命
而作嘉禾又暫留於輔邸(書序唐叔得禾異畆同穎獻/諸天子王命歸周公于東作)
(嘉/禾)蕞爾幕下之士託於畿内之侯敬徳已深脩辭敢後
恭惟某官政由學出心以家傳昔者周公固望伯禽之
後(見/前)趨亦夫子誰知孔鯉之異聞(莊子夫子歩亦/歩夫子趨亦趨)雖剛
大之氣浩然而中庸之徳至矣揭節以出送以禮樂而
有光(馮衍傳懷金垂紫揭節/奉使注揭持也餘見前)當官而行編之詩書而無
愧(左傳當官而行何彊之有韓文鋪張對天之閡休揚/厲無前之偉績編之乎詩書之䇿而無愧措之乎天)
(地之間/而不虧)兹拜握蘭之召(李山甫詩南宫/郎暑握新蘭)又為騎竹而留
(見/前)斂惠而施一州寧容黔突(韓文斂此大惠兮施於一/州班固賔戲孔席不煗墨)
(突不/黔)輯瑞而班羣后即聽紫泥(尚書輯五瑞既月乃日/覲四岳羣牧班瑞于羣)
(后隴右記武都紫水有泥其色亦紫而粘貢之用封璽/書故詔誥有紫泥之美李山甫詩紫泥飛詔下金鑾)
某偶爾依蓮正兹索米囊粟二百之俸實隸治封遣介
咫尺之書敢修庸敬(竝見/前)
　　代囘宫使待制史侍郎(彌堅○詳啓/意盖代月湖)
貳訓夏之刑己慙弗績(書序吕命穆王訓夏贖刑傳訓/暢夏禹贖刑之法尚書三載績)
(用弗/成)攝司冬之典有愧誤恩(蔡謨傳昔階謬恩䝉忝非/據阮籍傳乞囘謬恩以光)
(清舉陳後山詩將老蒙誤恩受弔不受賀王荆公詩誤/恩三品竟何酬東坡湖州謝上表荷先帝之誤恩擢寘)
(三館蒙陛下之過聽付以兩州又辭免/翰林學士承㫖狀計此誤恩必難安處)曾㢲謝之未遑
遽謙光之先辱恭惟某官乆勞於外式遄其歸(詩仲山/甫徂齊)
(式遄/其歸)大纛高牙茂展幹方之略(晉書王渾傳齊王攸當/之藩渾上書諫曰攸於)
(大晉姬旦之親也宜贊皇朝與聞政事今陛下出攸之/國假以虚號而無典戎幹方之實非陛下追述先帝太)
(后待攸之宿/意也餘見前)珍臺閒館暫從均佚之謀(甘泉賦珍臺間/館西京賦珍臺)
(蹇產以極壯六一居士集賜韓琦/詔方均逸豫適此外虞言領宫使)輟湘水之曉行趣宣
室之夜對有勤餘芘亦及陳人(竝見/前)某視蔭幾何(左傳/趙孟)
(視蔭曰朝夕不相及誰能待五蔭日景也周書王裒傳/視蔭愒日猶趙孟之徂年負杖行吟同劉琨之積慘)
強顏已甚司納言之㗋舌轉覺濫竽(韓子齊宣王使人/吹竽必三百人齊)
(吹南郭先生不善吹竽而濫於三百之中食禄宣王死/湣王立好一一聽之先生乃逃梁書庾肩吾傳懷鼠知)
(慙濫竽/自恥)借餘論於齒牙早期納履(説苑田子方曰士貧/賤者言不用行不合)
(則納履而去耳禮記坐左納右疏云納猶著也著右足/之屨曲禮俯而納屨同此義按古詩云𤓰田不納履當)
(作納屨經傳無納履之語曲禮俯而納屨俯低頭也納/猶著也低頭著屨似有所取故人見疑履無帶著時不)
(必低頭然則説苑納/履亦當是納屨之誤)
　臺諫(臺謂御史臺前代沿革不常宋元豐三年李定/請復六察於是以御史專領六察其後大正官)
　(名不除大夫檢校官帶憲銜者亦除去以中丞為長/知雜事為侍御史言事官為殿中侍御史六察官為)
　(監察御史諫謂諫院宋承五代之弊官失其守官職/差遣纔以定俸入而不親職諫議大夫司諫正言皆)
　(須别降勑許赴諫院供職者方為諫官明道元年陳/執中為諫官屢請置院于是以門下省為諫院置諫)
　(院自此始元豐正名左右諫議大夫為諫垣之長專/言責焉左隷門下右𨽻中書同掌䂓諫諷諭凡朝政)
　(闕失大臣至百官任非其人三/省至百司事有失當皆得諫正)
　　賀洪郎中(咨䕫/)除察院(成都運司作○宋史洪咨/䕫字舜俞於潜人嘉定二)
　　(年進士累官秘書郎遷金部員外郎忤史彌逺臺/諫李知孝梁成大交論鐫二官彌逺死帝親政五)
　　(日即以禮部員外郎召入見問在外人物以崔與/之真德秀魏了翁對異日與王遂竝拜監察御史)
　　(厯官刑部尚書翰林院知制誥力/求去加端開殿學士卒贈兩官)
親擢郎濳(張衡思𤣥賦尉龎睂而郎濳兮逮三葉而遘/武漢武帝故事帝輦過郎署見顏駟龎睂皓)
(髮問曰叟何時為郎對曰臣文帝時為郎文帝好文而/臣好武景帝好美而臣貎醜陛下好少而臣已老是以)
(三世不過故老於郎署帝/感其言擢拜㑹稽都尉)進司臺察(五代㑹要御史六/員監察謂之分察)
(使唐百官志監察御史其一察官人善惡其二察户口/流散帳籍隠沒賦役不均其三察農桑不勤倉廩耗減)
(其四察妖猾盜賊不事生業為私蠧害其五察德行孝/弟茂才異等藏器晦迹應時用者其六察㸃吏豪宗兼)
(并縱暴貧弱寃/苦不能自伸者)十年去國安泉石之膏肓(錢氏私誌云/張天覺丞相)
(再召到闕謝表云十年去國門前之雀可羅一日還朝/屋上之烏亦好後有一達官效顰云十年去國不聞長)
(樂之鍾一日還朝復見大君之鼎時魏漢津所鑄九鼎/初成也新唐書田游嚴傳泉石膏肓煙霞痼疾詳見前)
(洪咨䕫傳咨䕫以臺諫交/論鐫二秩讀書故山七年)一札起家任朝廷之耳目(劉/歆)
(傳以病免官起家復為安定屬國都尉新唐書韋思謙/傳進御史大夫見王公未嘗屈禮或以為譏答曰耳目)
(官固當特立鵰鶚鷹鸇豈/衆禽之偶奈何屈以狎之)公無欣戚邦有榮懷(尚書邦/之榮懷)
(亦尚一/人之慶)恭惟某官行守宫庭(荀子是君子之所以騁意/於壇宇宫庭也詳見前)
道探壼奥(漢書叙傳究先聖之壼奥壼苦本/切宫中門謂之闈宫中巷謂之壼)養以剛大
獨扛百斛之龍文(史記秦武王與孟説舉龍文赤鼎絶/臏死東京賦寶鼎見兮色氤氲煥其)
(炳兮被龍文韓詩龍文/百斛鼎筆力可獨扛)出其緒餘連中八科之鱗角(莊/子)
(道之真以治身其緒餘以為國家唐張鷟文章俊敏凡/應八舉皆登甲科員半千見其文曰張子之文如青錢)
(萬簡萬中時目為青錢學士舒元輿傳披剔剖抉㧞犀/之角擢象之齒北史文苑傳學者如牛毛成者如麟角)
惟其守専而退勇是以任重而進難社下之肉既均尋
拜䕶軍之曲逆(陳平傳里中社平為宰分肉甚均父老/曰善陳孺子之為宰歸漢漢王與説悦)
(之拜平都尉典/䕶軍餘見前)治中之足未展顧令乘障於陰平(蜀志/龎統)
(傳使居治中别駕之任始當展其驥足張湯傳遣山乘/障老學庵筆記陰平在今文州有橋曰陰平淳熈初為)
(郡守者大書立石於橋下曰鄧艾取蜀路過者笑之按/鄧艾所出古陰平道在今文州漢陰平也其地與江油)
(為隣宋隆慶府陰平縣自晉/宋始置非鄧艾之陰平也)儀粉省以歸班(杜詩馨香/粉署妍錢)
(起詩粉署花驄入又粉署含香别白樂天詩紫界宫墻/白粉闈韋應物詩歸來坐粉闈羅隠詩清貧粉署官)
封皂囊而論事(蔡邕傳以皂囊封上注漢官儀凡/章表皆啓封其言宻事見皂囊也)囘天
有力方將批徑尺之鱗(史記韓非傳夫龍之為蟲也可/擾狎而騎也然其喉下有逆鱗)
(徑尺人有嬰之則必殺人人主亦有逆鱗説之者能無/嬰人主之逆鱗則幾矣荆軻傳柰何以見陵之患欲批)
(其逆鱗哉/餘見前)偃月生疑已不容立仗之馬(新唐書奸臣傳/李林甫有堂如)
(偃月號月堂每欲排搆大臣即居之思所以中傷者若/喜而出即其家碎矣林甫居相位諫官皆持禄養資無)
(敢正言者補闕杜□再上書言政事斥為下邽令因以/語動其餘曰君等不見立仗馬平終日無聲飫三品芻)
(豆一鳴則黜之矣洪咨䕫傳遷金部員外郎㑹求直言/慨然曰吾可以盡言寤主矣史彌逺讀至濟王之死非)
(陛下本心大惠擲於地轉考功員外郎轉對/復言李全必為國患於是臺諫交論鐫二官)曾謂考工
一出息之頃(韓文韋侯以考功副郎守盛山人謂考功/顯曹盛山僻郡韋侯將怨且不釋矣或曰)
(不然韋侯儒者儒者之于患難茍非其自取之拒而/不受於懷況一不快于考功盛山一出入息之間哉)遂
見拾遺九鑽火之明(杜詩九鑽巴噀/火三蟄起初雷)星既坼於中台(晉/天)
(文志惠帝永康元年三月中台星坼占曰台星失常三/公憂是月趙王倫斬司空張華夷三族洪咨䕫傳咨䕫)
(讀書故山七/年而彌逺死)席遂前於半夜(宋史理宗紹定六年冬十/月史彌逺薨十一月禮部)
(郎中洪咨䕫進對命咨䕫/洎王遂同為監察御史)甫登表著(左傳叔向曰朝有/著定㑹有表㑹朝)
(之言必聞於表著之位師古曰朝/内列位有定處所謂表著者也)徑拜裏行(新唐書百/官志有御)
(史裏行使侍御史裏行使殿中裏行/使監察裏行史以未為正官無員數)獬豸觸邪難置豺
狼而不問(六典法冠亦名獬豸冠以獬豸觸不直故執/憲者以為冠唐則天時侯思止為遊擊將軍)
(高元禮謂之曰國家用人不次若言侯大不識字即奏/云獬豸亦不識字而能觸邪則天果如其問思止以獬)
(豸對乃拜左/臺侍御史)鷹隼始擊尤闗龍象之共觀(孫寶傳立秋/鷹隼始擊當)
(順天氣取姦惡以成嚴霜之誅言行録吕希哲除右司/諫蘇軾戲之曰法筵龍象當觀第一義傳燈録波羅是)
(法中龍象言其力大龍水行中力大象陸行中力大故/以負荷大法者比之龍象杜詩如聞龍象泣山谷詩高)
(居大士/是龍象)聳聞破頭(宋史理宗紹定六年洪咨䕫言資政/殿學士袁韶仇視善類諂附彌逺險)
(忮傾危詔袁韶/奪職罷祠禄)已足膽落(舊唐書温造字簡輿拜侍御/史李祐自夏州入拜金吾違)
(制進馬一百五十疋造正衙彈奏祐股戰流汗私謂人/曰吾夜踰蔡州城禽吳元濟未嘗心動今日膽落於温)
(御史吁/可畏哉)刋九山滌九川陂九澤通地氣以上騰(尚書九/山刋旅)
(九川滌源九澤既陂四海㑹同禮記孟/春之月天氣下降地氣上騰天地和同)闢四門明四目
達四聰發天光而下濟(尚書詢於四岳闢四門明四目/達四聰易天道下濟而光明地)
(道卑而/上行)此真御史矣(言行録王敏懿公素既升臺憲風/力愈勁嘗與同列奏事上前有不)
(合衆皆引去公方論列是非候得㫖乃退帝歎曰真御/史也議者目公為獨擊鶻國史張錫為御史言丁謂不)
(當徙内地昭應災不當以罪人京師之人/皆曰張御史貎柔和而心剛正真御史也)豈憂匈奴哉
(馮唐傳吾獨不得亷頗李牧/為將豈憂匈奴哉詳見前)鑄金鼎以圖姦不難調鼎
(左傳昔夏方有德逺方圖物貢金九牧鑄鼎象物百物/而為之備使人知神姦故民入川澤山林魑魅魍魎莫)
(能逢之説文昔禹貢九牧之金鑄鼎荆/山之下崔瑗鼎銘大禹鑄鼎象物百神)察玉衡而齊政
然後保衡(尚書在璿璣玉衡以齊七政又在太甲時/則有若保衡孔傳言天下所取安所取平)某
一寒漕冰六暑戍雪(俱見/前)將返閭閻而曝日(列子宋國/有田夫常)
(衣賡過冬春東作曝日於野美之不識廣厦綿纊之屬/謂其妻曰負日之暄以獻吾君必獲重賞歐陽公内制)
(集序涼竹簞之暑/風曝茅簷之冬日)喜聞臺閣之生風(陳子昻集繡衣始/拜珥筆升朝臺閣)
(以之生風豪貴由是斂手/山谷詩霜臺御史生風)鵰鶚之在秋天儻或寛於西
擊(杜詩蛟龍得雲/雨鵰鶚在秋天)烏鵲之遶夜月願姑聽其南飛(見/前)
　　賀王寺簿(遂/)除察院(成都運司作○宋史王遂字/去非一字頴叔韶之𤣥孫後)
　　(為鎮江府金壇人嘉定二年進士厯太常寺主簿/遷監察御史極論史嵩之欺君誤國李知孝梁成)
　　(大莫澤肆無忌憚累官工部尚書與同里劉宰素/同志遂守平江宰贈之言曰士友當親而賢否不)
　　(可不辨財利當逺而㑹計不可不明折獄以情毋/為私意所牽薦士以才毋為權要所奪當言則言)
　　(不視時而退縮可去則去/不計利而遲囘蓋格言也)
峻擢容臺(尚書式商容之閭史記索隠商禮/樂官知禮容故禮部太常稱容臺)進司糾院
(唐㑹要六察紏䋲百司理宗紀/紹定六年以王遂為監察御史)明天子厲精之日争覩
親除(循吏傳始躬萬幾厲精為治洪咨䕫傳咨䕫與遂/竝拜監察御史咨䕫感激知遇謂遂曰朝無親擢)
(臺諫乆矣要當極/本窮源而先論之)真御史遴選其人迄符衆望(見上/條)風
雲感㑹(易雲從龍風從虎班固答賔戲彼皆躡風雲之/㑹劉𤣥傳贊假我風雲二十八將傳論感㑹風)
(雲奮其智勇晉書戢鱗濳翼思屬風雲王猛傳斂翼待/時候風雲而後動杜詩風雲感㑹起屠釣韓詩風雲一)
(朝㑹變化在一身元稹詩/風雲一㑹合呼吸期萬里)山嶽動摇(舊唐書韋仁約字/思謙援監察御史)
(嘗謂人曰御史出都若不動/摇山嶽震慴州縣誠曠職耳)恭惟某官心幹九秋文熖
萬丈摘髭名第不應州縣之徒勞(韓詩連年收科第若/摘頷底髭王遂傳遂)
(調富陽主簿厯官差/幹辦諸司審計司)䇿足要津共擬公侯之必復(古詩/胡不)
(䇿高足立登要/路津餘見前)堅車大艦每難於進光風霽月既乆則
明上欲求忠臣之尊(王尊傳王陽為孝子/王尊為忠臣詳見前)念無易太常
之肅(魏志王肅字子雍嘉/平六年持節兼太常)嚴霜烈日姑令鑄金鼎以察
姦縫霧裁雲行即登玉堂而草制(俱見/前)某乆違楓陛聞
進藎臣(詩王之藎臣無念爾祖傳藎進也/王之進用臣當念汝祖為之法)行行且止而
避驄莫陪旅賀皇皇者華之維駱願以汰歸(竝見/前)
　　賀董司諫(居誼/)
進思補闕(史記管晏傳進思/盡忠退思補過)仍侍爾英(玉海景祐二年/名崇政殿西閣)
(曰延義西南閣曰邇英二閣在崇政殿東西侍臣講讀/之所趙師民勸講箴肇開二閣以延儒服西臨邇英北)
(啓延/義)責重寄隆益可告嘉猷於後謀從言聽專當下膏
澤於民朝野喧然(蔡君謨詩御筆親除三/諫官喧然朝野競相驩)宗社幸甚恭
惟某官所養剛大而道中庸人方此重而彼輕公獨以
退而為進(法言請問進退曰昔乎顔子以退為進天下/鮮儷焉韓文知吾之退未始不為進而衆人)
(之進未始不/為退也)廷臣無出右者天子居然器之(俱見/前)㧞自
州麾徧儀朝著亟拜拾遺之命(通典武后垂拱中置補/闕拾遺二官以掌供奉)
(諷諫自開元以/來尤為清選)仍陪勸講之聯(楊秉傳桓帝即位秉以/引尚書徵入勸講上疏)
(不納以病乞退太尉黄瓊惜其去朝廷上/言秉勸講帷幄不宜外遷留拜光禄大夫)緝日月之光
良多啓沃(詩日就月將學有緝熈于光明注將行也緝/熈光明也每日有所成就至于一月則有可)
(行言當習之以積漸也學有緝熈於光明謂選擇賢中/之賢乃從之學以賢者必有光明之德故以光明表賢)
(也此借用尚書/啓乃心沃朕心)犯雷霆之怒大有激揚(新唐書韋温傳/遷右補闕宰相)
(宋申錫被搆罪不測温倡曰丞相操履有初不宜反乃/奸人陷之吾等豈避雷霆使上蒙霿咎率同舍伏閣切)
(争由是/益知名)不賣直以取名(新唐書姜公輔傳公輔為諫議/大夫諫厚𦵏唐安公主帝怒謂)
(陸贄曰朕以公輔才不足以相而又自求/解朕既許之内知且罷故賣直售名爾)惟格王而正
事(尚書惟先格/王正厥事)簡在中扆遂升左垣考司諌七品官之
階雖云序進(歐陽永叔上范司諫書司諫七品官爾於/執事得之不為喜而獨區區欲一賀者誠)
(以諫官者天下之得/失一時之公議係焉)然大人一正君之事正屬斯存今
目前無必至之憂而天下有未形之患敵鋒外熾民力
中乾天文變怪而難諶(尚書天難諶命靡常宋史理宗/寶慶元年六月辛卯太白晝見)
(十一月癸巳有流星大如太白二年四月辛亥有流星/大如太白九月辛亥熒惑嵗星填星合于女熒惑犯填)
(星十一月辛酉熒惑犯嵗星三年七月乙酉太陰犯星/八月庚戌太白熒惑合於翼紹定元年六月己酉流星)
(晝隕七月戊戌熒惑犯南斗十月戊申熒惑犯壁壘陣/星丁巳熒惑填星合於危甲子熒惑犯填星十一月癸)
(酉熒惑入羽林二年正月丁亥熒惑嵗星合于婁九月/壬辰有流星大如太白十一月己丑熒惑入氐三年六)
(月己酉嵗星入井十月己巳熒惑填星合于室十一月/丁酉有星孛于天市垣丁未流星晝隕四年七月庚戌)
(有流星大如太白五年五月癸巳太白經天晝見六月/乙丑熒惑填星合于婁熒惑順行犯填星七月甲申太)
(白入井八月壬申太白嵗星合於張閏九月己酉有流/星大如太白庚戌彗星出于角六年二月癸卯熒惑犯)
(東井五月庚戌太/白熒惑合於柳)人才卑少而不競(増韻競盛也左/傳南風不競)民
保於信而信屢失位守以仁而仁不流(易何以守/位曰仁)吏惰
且貪兵虛仍脆無非事者請先大者之圖彼何人斯尤
賴辨之之早(詩彼何人斯其心孔艱/易由辨之不早辨也)自古建乆安之勢
成長治之業莫若杜羣枉之路開衆正之門(竝見/前)國人
曰賢左右皆曰賢無使滯淹之乆君心以正逺近一以
正切防浸潤之行(董仲舒傳為人君者正心以正朝廷/正朝廷以正百官正百官以正萬民)
(正萬民以正四方四方/正逺近莫敢不壹於正)閫内閫外不容二心(史記馮唐/傳上古王)
(者之遣將也跪而推轂曰閫以内者寡人制之閫以/外者將軍制之注門中橛曰閫漢書作闑謂門限也)宫
中府中當為一體(出師表宫中府中俱為一/體陟罰臧否不宜異同)舍豺問貍
則民不服(孫寶傳豺狼横道不宜復問狐貍師古曰言/不當釋大而取小也張綱傳豺狼當道安問)
(狐/貍)如鷹逐雀則君自尊(左傳見無禮於其君者誅/之如鷹鸇之逐鳥雀也)察嫠
婦之私憂(左傳嫠不卹其緯/而憂宗周之隕)囘倉公於驚走(史記扁鵲/傳扁鵲過)
(齊桓侯客之入朝見曰君有疾在腠理不治將深桓侯/曰寡人無疾後五日扁鵲復見曰君有疾在血􁀙不治)
(恐深桓侯曰寡人無疾後五日扁鵲復見曰君有疾在/腸胃間不治將深桓侯不應後五日扁鵲復見望見桓)
(侯而退走使人問其故扁鵲曰疾之居腠理也湯熨之/所及也在血􁀙鍼石之所及也其在腸胃酒醪之所及)
(也其在骨髓雖司命無之何今在骨/髓臣是以無請也按倉公當作扁鵲)庶淮南知憚於汲
黯(汲黯傳淮南王謀反憚黯曰黯好直諫/守節死義至説公孫𢎞等如發蒙耳)而昌黎無惑
於陽城(諍臣論若陽子之用心/如此滋所謂惑者矣)名爵皎然芬芳多矣(舊/唐)
(書宋璟傳張易之誣搆魏元忠引鳳閣舍人張説使證/之説惶惑迫懼璟謂説曰名義至重神道難欺必不可)
(黨邪陷正以求茍堯若/縁犯顔流貶芬芳多矣)富貴乃吾所有何足計哉(蔡澤/傳富)
(貴吾所自有吾/所不知者夀也)忠良得路之難切宜念此(蔡君謨詩當/年流落丹心)
(在自古忠/良得路難)某當獻嘉頌顧進苦辭盖有感平日之知不
敢作細人之愛(禮記君子之愛人也以德/細人之愛人也以姑息)諸公不喜生
語柔則茹之(韓文諸公貴人既志得皆樂軟熟媚耳目/者不喜聞生語一見輙戒門以絶詩人亦)
(有言柔則茹之剛則吐之維/仲山甫案亦不茹剛亦不吐)善人能受盡言遐不謂矣
(韓文傳曰惟善人能受盡言謂其聞而能/改之也詩心乎愛矣遐不謂矣注見前)尚欲作石守
道紀德之頌(言行録石介字守道慶厯三年吕夷簡罷/相夏竦罷樞使而杜衍章得象晏殊賈昌)
(期范仲淹富弼韓琦同時執政歐陽修余晴王素蔡襄/竝為諫官先生喜曰此盛事也歌頌吾職其可已乎乃)
(作慶厯聖德詩略曰衆賢之進如茅斯㧞大姦之去如/距斯脱衆賢謂衍等大姦斥竦也詩且出孫明復見之)
(曰子之祸/始於此矣)幸勿還李師中落韻之詩(宋史李師中字誠/之楚􁃷人年十五)
(上封事言時政杜衍苑仲淹富弼皆薦其有王佐才唐/介字子方江陵人劾宰相文彦博守蜀日造間金竒錦)
(縁閹寺通宫掖以得執政帝怒貶介春州别駕師中與/梅堯臣皆賦詩以激美師中詩云孤忠自許衆不與特)
(立敢言人所難去國一身輕似葉高名千古重如山竝/遊英俊顔何厚未死奸䛕骨已寒天為吾皇扶社稷肯)
(教夫子不生還邵氏聞見録唐介為臺官時言文潞公/燈籠錦獻張貴妃事上怒甚謫春州李誠之送以詩云)
(云後介用潞公薦官於朝無所言誠之以書從介索所/遺詩介無以報取詩還之曰我固不用落韻詩也以山)
(寒二字韻不同故云青箱雜記云鄭谷與齊已黄損等/定今體詩云一曰葫蘆格二曰轆轤格三曰進退格葫)
(蘆韻者先二後四轆轤韻者雙出雙入進退韻者一/進一退如李師中送唐介詩兩韻中用韻進退格也)
　　代囘傅大諫(伯成○宋史傅伯成字景初少從朱/熹學登隆興元年進士權吏部侍郎)
　　(進寶謨閣侍制知鎮江府全活饑民瘞藏野殍不/可勝數制置司欲移焦山防江軍於圗山石碑作)
　　(成謂虚此實彼利害等耳包港在焦圗之中不若/兩砦之兵迭戍焉厯官寶文閣學士贈開府儀同)
　　(三司賜/諡忠簡)
自天分閫(易有隕自天謝安傳贊任總中臺效章/分閫杜詩分閫救世用賢豪詳見前)易地
殿藩(韻㑹殿鎮也詩殿天子之邦/伯成以知建寜府改知鎮江)南内思賢已使候西
廂之對(地理志唐龍朔初皇帝常居大明宫謂之西内/宫城之東北隅曰東内本永安宫貞觀八年置)
(興慶宫在皋城東北距京城之東開元初置十四年増/廣之曰南内上林賦象輿婉僤於西清師古曰西清者)
(西廂清浄之處也東坡詩/幸子遇明主陳經入西廂)東甌報政又當綰北固之符
(惠帝紀三年夏五月立閩越王摇為東海王都東甌師/古曰即今泉州是其地史記東越傳立閩君摇為東海)
(王都東甌徐廣曰今之永寜也索隠曰甌水名永嘉記/水出寜山行三十餘里去郡城五里入江一統志東甌)
(城在今建寜府東南十里北固山在今鎮江府治北下/臨長江其勢險固梁武帝嘗登覧此山又名北顧山唐)
(竇常詩山趾北來固潮頭西去長王安石/詩天末海門横北固煙中沙岸似西興)恭惟某官王
之藎臣(詩王之藎臣無念爾祖注藎進也王/之進用臣當念汝祖為之法此借用)邦之司直
(詩彼其之子邦之司直注言彼服羔裘之/是子一邦之人主以為直刺今無此人)觀其動摇於
山嶽安問狐貍(見/前)使之感㑹乎風雲蔚如虎鳳(蜀志秦/宓傳虎)
(生而文炳鳳生而五/色餘見賀王寺簿條)汲黯願居於禁闥(汲黯傳出入禁/闥補過拾遺臣)
(之願/也)望之顧出於平原(蕭望之傳以望之為平原太守/望之雅意在本朝逺為郡守意)
(不自/得)一言寧急於封侯(車千秋傳千秋無他才能學術/又無閥閲功勞特以一言寤意)
(旬月取宰相封/侯世未嘗有也)萬物盍令其吐氣(杜工部集覽元使君/結舂陵行志之曰今)
(盜賊未息知民疾苦得結輩十數公落落然參/錯天下為邦伯萬物吐氣天下少安可待矣)兹驅大
纛又卧長江邊秋一鴈聲幸騎烽之灌燧(杜詩戍鼓斷/人行秋高一)
(鴈聲劉長卿詩江南相送隔煙波況復新秋一鴈過説/文烽燧候表也邊有警則舉火漢書文穎注邊方避㓂)
(作高土櫓櫓上作桔皋桔皋頭兠零以薪草置其中常/低之有冦即然火舉之以相告曰烽又多積薪㓂至即)
(然之望其煙曰燧師古/曰畫則燔燧夜則舉火)人生五馬貴羡燕寢之凝香某
自愧秋零阻陪厦賀(竝見/前)仁義與王言者寧千里而莫
追邂逅適我願兮或一見而後去(詩邂逅相遇/適我願兮)
　
　
　
　
　
　四六標準巻十七
欽定四庫全書
　四六標準卷十八　　　　　宋　李劉　撰
　寺監(説文寺廷也有法度者也左傳疏寺司也廷有/法度令官所止皆曰寺釋名嗣也治事者相嗣)
　(續于其内廣韻官之所列職有九寺漢書注凡府廷/所在皆謂之寺宋朝列寺有太常宗正大理司農大)
　(府光禄衛尉太僕鴻臚謂之九寺中興光禄倂太常/衛尉併兵部鴻臚併禮部後復光禄鴻臚監居懴切)
　(臨也領也宋有少府監都水監將作軍器監謂之三/監淳化元年詔九寺三監國之羽儀其詳分見各題)
　(下/)
　　賀黄安撫除大理少卿(宋大理寺卿一少卿二丞/四中興初併冗職省卿而)
　　(斷刑治獄少卿各一員一統志黄伯固將樂人累/官四川安撫制置使終兵部侍郎涖官行已為時)
　　(所重卒諡忠簡詳/啓意即其人也)
晉卿叢棘(禮記凡聽五刑之訟成獄辭史以獄成告於/正正聽之正以獄成告於大司冦大司冦聽)
(之棘木之下鄭云棘取赤心而外刺春秋元命苞樹棘/槐聽訟於其下棘赤心有刺言治人者原其心不失赤)
(實事所以刺人其情令各歸實易係用徽纆寘于叢棘/三嵗不得凶白帖大理曰棘署鄭氏綺談曰大棘晏公)
(類要曰/棘司)升帥前茅(見/前)乘八月之槎既瞻相於斗柄(隋天/文志)
(相一星在北斗南詩維北有斗西柄之揭周/禮注斗柄月建一辰十二月而周餘見前)囘二星之
部仍典領於參旗(見/前)四履歡然(文選地狹乎四履勢卑/乎九伯山谷詩東盡齊)
(四/履)重臨幸甚(宋書始興王澹字僧逺為荆州刺史曹無/留事獄無滯囚還朝人歌曰始興王人之)
(父赴民急如水火時復來乳哺我重臨荆州男女出境/迎者萬餘人其得人情如此柳詩重臨事異黄丞相三)
(黜名慙/栁士師)恭惟某官負材明允(見/前)蓄德碩膚(詩公孫碩膚/注碩大膚美)
(也/)奫沄澄深得龍津炳靈之秀(奫紆倫切水深貎文選/泓澄奫潫注奫潫廻復)
(貌李漢韓文序汙瀾卓踔奫泫澄深龍津在延平府晉/雷煥得二劍于豐城一與張華一留自佩華死失劍所)
(在其後煥子佩劍渡延平津劍躍入水化為龍故名/龍津亦名劍津伯固延平人故云文選江漢炳靈)扶
輿鬱積繼龜山正學之傳(韓文蜿蟺扶輿磅礴而鬱積/詳見前一統志楊時將樂人)
(熈寧中登進士從二程游得河洛之傳仕至工部侍郎/直學士世號龜山先生龜山在將樂縣北三里山形如)
(龜先生歸休於/此因號龜山)乆留金馬之坊(金馬坊/在成都)妙斡木牛之運
中兼閫制外憺戎昭(憺徒濫反李廣傳威稜憺乎隣國/注憺猶動也左傳戎昭果毅以聽)
(之之/謂禮)逺略折衝南人不復反矣(漢晉春秋諸葛武侯在/南中所在戰捷聞孟獲)
(者為夷漢所服募生致之縱使更戰七縱七擒而/猶遣獲獲止不去曰公天威也南人不復反矣)從臣
虛位東山以公歸兮(見/前)然河内競借於㓂恂(冦恂傳車/駕南征恂)
(從至潁川盜賊悉降而竟不拜郡百姓遮道曰願/從陛下復借冦君一年乃留恂長社鎮撫吏人)宜闗
中復留於蕭相(杜詩闗中既留蕭丞/相幕下復用張子房)峻升金掌(見/前)併總
玉鈐(玉鈐兵書歐陽公詩將/論縱横輕玉鈐詳見前)公去公來信有闗於輕重
(杜詩公來雪山/重公去雪山輕)時行時止俱不失其光明(易艮止也時/止則止時行)
(則行動静不失/其時其道光明)共羡班景倩登仙之除(新唐書倪若水/傳時天下乆平)
(朝廷尊榮人皆重内任班景倩自楊州採訪使入為大/理少卿過州若水餞于郊顧左右曰班公是行若登仙)
(吾恨不得/為騶僕)咸有樂正子為卿之喜佇盡䕶於諸將(陳平/傳拜)
(以為䕶軍中/尉盡䕶諸將)遂進長於六官某凄其一寒去此十暑(見/前)
未問五馬二毛之無用(杜詩人生五馬/貴不受二毛侵)最覺孤鴻獨影
之可憐(盧思道有孤鴻賦東/坡詞縹緲孤鴻影)矧熬波之素封(南史張融/傳漉沙搆)
(白熬波出素史記貨殖傳無秩禄之奉/爵邑之入而樂與之比者命曰素封)今掃地而赤立
(韓文公私/掃地赤立)水旱重蓼蟲之苦(孔衷蓼蟲賦略曰覩兹茂/蓼紛葩吐榮爰有蠕蟲厥)
(狀似螟羣聚其間食之以生悟物托/事以况乎人㓜長斯蓼莫知其辛)風景增蓴鱠之思
(見/前)所幸潁川黄霸之復來(黄霸傳霸為潁川太守外寛/内明得吏民心治為天下第)
(一徴守京兆尹坐乏軍興貶秩有詔歸潁川太守/官以八百石居治如其前前後八年郡中愈治)或察
夜郎李白之可念(新唐書李白傳安禄山反永王璘辟/為府僚佐璘起兵逃還彭澤璘敗當)
(誅郭子儀請解官以/贖有詔長流夜郎)老牛䑛犢誰敢論瓜葛之連(後漢/書楊)
(彪傳子修為曹操所殺操見彪問曰公何瘦之甚對曰/愧無日磾先見之明猶懷老牛䑛犢之愛後漢書禮儀)
(志上陵儀注蔡邕獨斷曰凡與先后有瓜葛者陸佃埤/雅云𤓰葛皆蔓延相及故屬綿逺者取譬𤓰葛晉書王)
(悦傳悦事親色養父導甚愛之嘗共奕棋爭道導笑曰/相與有𤓰葛那得為爾邪山谷詩𤓰葛比諸從又萬事)
(相依𤓰與葛又𤓰葛附㛰友又頗似𤓰葛相/依攀又數靣成𤓰葛又向來情義比𤓰葛)孤鳳求凰
或亦備蘋蘩之薦(司馬相如琴歌鳯兮凰兮歸故鄉遨/遊四海求其凰詩于以采蘩于沼于)
(沚于以用之公侯之事/又于以采蘋南澗之濵)其為頌徯罔既舖棻(西京賦桑/麻舖棻舖)
(陳也布也漢門有舖首乃/舖陳之義棻與紛通盛貌)
　　賀岳總領(珂/)除大卿(珂霖之子武穆王孫詳見前/詳啓意除司農卿宋史理宗)
　　(寶慶三年五月詔岳珂户部侍郎依前淮東總領/兼制置使宋司農寺判寺事二人以兩制或朝官)
　　(以上/充)
四牡奏最九扈升班(通典少皡氏以九􁌮為九農正虞/之后稷周之太府秦之治粟内史)
(漢之大農令後世大司/農皆其職也詳見前)王人不微夙序諸侯之上(公羊/傳王)
(人者何微者也曷序乎諸侯之上先王/命也漢書王人雖微序乎諸侯之上)臣卿雖少有光
八使之間(魏書孫紹傳紹使吐谷渾還為太府少卿曾/因朝見靈太后謂曰卿年稍老矣紹曰臣年)
(雖老臣卿乃少張綱傳漢安元年選遣八使徇行風俗/皆耆儒知名多厯顯位唯綱年少官次最微奏劾梁冀)
(兄弟京/師震竦)邊靣驩然(宋史曹彦約傳彦約以蜀之邊靣諸/司竝列兵權不一作病夫議獻之廟)
(堂稗史宋隆興初賀子忱知樞密院有武臣陳理功賞/辭氣不平謂朝廷推賞一次輕如一次賀正色云只為)
(邊靣一次近如/一次武臣無辭)帝心簡在恭惟某官天材敏邵地望穹
華(北史公孫表傳雁/門李氏地望懸隔)滿腹精神解千牛之肯綮撐膓文
字空萬馬之躊躇(竝見/前)豈惟建武功臣之家(孫寶傳建/武中録舊)
(徳臣以寶孫伉為諸長何並傳建武中以並孫為郎後/漢書論建武之世侯者百餘永平中顯宗追感前世功)
(臣乃圖畫二十八/將於南宫雲臺)亦習開元供奉之曲(李太白集序開/元中禁中沉香)
(亭前牡丹繁開上曰賞名花對妃子焉用舊樂命李龜/年持金花牋宣賜翰林供奉李白立進清平調詞三章)
乆將餉指(馮奉世傳奉使有指司/馬相如傳宣其使指)仍領价藩(詩价人維/藩注价甲)
(也被甲之人謂/卿士掌軍事者)盍歸乎來遂登龍尾(許渾詩纔歸龍尾/含鷄舌更立螭頭)
(運兎毫/詳見前)見知則悦聊進豹袪(詩序有功而見知則悦矣/袪音區説文衣袂也詩羔)
(裘豹袪正義云袂是袖之大名袪是袖頭之小/稱其通皆為袂羔裘豹袪乃在位卿大夫之服)卿不同
乎暫掌九功之貳(尚書水火金木土榖惟修正德利用/厚生惟和九功惟叙傳六府三事之)
(功/)侯誰在矣亟膺一札之招(詩侯誰在矣張仲孝友注/侯維也其所進諸友之中)
(維復誰在/其中間矣)某共飲玻璃(東坡詩我家峨眉陰與子同一/邦相望六十里共飲玻璃江詳)
(見/前)未覿珪玠(杜陵贈太常卿張均詩軒/冕羅天闕琳琅識介珪)視諸故府龍豬
竊幸於同宫(左傳士彌牟曰晉之從政者新子姑受功/歸吾視諸故府家語昔者武王堯啇肅慎)
(氏貢楛矢石砮先至欲昭其令徳之致逺物也故分陳/以肅慎氏貢焉求諸故府其可得也韓詩三十骨骼成)
(乃一龍/一豬)于彼新田燕雀敢稽于厦賀(詩薄言采芑于彼/新田于此菑畆方)
(叔蒞止注芑菜也田一嵗曰菑二嵗曰新田三嵗曰畬/新田新成柔田生長之芑肥美可食以興軍士養育其)
(身勇武/可用)
　　代囘王大卿(補之○盖大理卿/)
入覲楓宸(何晏景福殿賦槐楓被宸綴以萬年注/漢殿前多植楓説文楓厚葉弱枝善摇)升卿
棘寺(見/前)民之攸塈乆凝畫㦸之清香(詩豈弟君子民之/攸塈注塈息也成)
(王以恩意及羣臣羣臣愛之不/懈于位民之所以休息由此也)王曰遄歸復畀青氊之
舊物(詩王曰還歸遄/疾也餘見前)恭惟某官器質膚敏(詩殷士/膚敏)機量
浚明京兆有王之歌至今未冺(漢書趙尹韓張兩王傳/贊自孝武置左馮翊右)
(扶風京兆尹而吏民為之/語曰前有趙張後有三王)江東無卿之歎所去見思(南/史)
(謝莊傳南平王獻赤鸚鵡竝詔羣臣為賦太子左衛率/袁淑文冠當時作賦畢以示莊及見莊賦歎曰江東無)
(我卿當獨秀我若無卿/亦一時之傑遂隠其賦)輟自銀符(唐車服志高祖頒銀/莵符後改銅魚符以)
(起軍旅/易守長)入躋金掌(見/前)敬爾由獄(尚書式敬爾由/獄以長我王國)監于祥
刑(尚書受王嘉師/監于兹祥刑)民自以不寃行課明清之效(于定國/傳朝廷)
(稱之曰張釋之為廷尉天下無寃民于定/國為廷尉民自以不寃尚書明清于單詞)王言惟作命
即登獻納之班(尚書王言惟作命不/言臣下㒺攸稟令)某過沐幸臨更勤
委重冷秋菰寒水玉覺執熱之頓清(杜詩乞為寒水玉/願作冷秋菰詩誰)
(能執熱逝/不以濯)金錯刀英瓊瑶愧報嘉之不腆(張衡四愁詩/美人贈我金)
(錯刀何以報之英瓊瑶左傳鹿鳴所以嘉寡君也敢不/拜嘉柳詩憲府初收績丹墀共拜嘉説文腆多也左傳)
(不腆之田謂不多也公羊傳不/腆先君之服又不腆先君之器)
　　代囘李寺正(直柄○宋神宗復置大理獄後置寺/正元豐五年刑部乞分評事司直與)
　　(正為斷司丞與長二為議司凡斷案先上正看詳/當否論難改正然後過議司覆議建炎併省冗職)
　　(斷刑治獄寺/正各一員)
拜命楓宸陞華棘正(見上/條)好生如舜方惟刑之恤哉(尚/書)
(好生之德洽于民心又/欽哉欽哉惟刑之恤哉)選衆舉臯則不仁者逺矣恭惟
某官持心近厚折獄惟良(尚書非佞折/獄惟良折獄)自再轉而為丞
益揚淑問(韓文以前大理評事言得失黜官再轉/而為丞兹邑詩淑問如臯陶在泮獻囚)宜片
言之寤主茂進崇階(車千秋傳以/一言寤意)某有幸為僚(左傳同/官為寮)
未遑稱慶猥辱鳴謙之賜(易六二鳴謙貞吉象曰鳴謙/貞吉中心得也上六鳴謙利)
(用行師征邑國象/曰鳴謙志未得也)聊申叙復之私(謙復/卦名)
　　代囘劉寺正
刑期無刑丞非余負(尚書刑期于無刑韓文/余不負丞而丞負余)正率不正
帝曰汝諧(尚書帝曰兪/往哉汝諧)先庚具孚(易先庚三日/後庚三日)同寅良
幸某謬忝秋官之貳(南豐集秩貳秋/官參執邦典)極深夏賀之私姑
奉手牋别遲靣慶
　　代囘李寺正(直柄/)
拜命明庭司刑贊府一麾出守所至如破竹然再轉為
丞此行若登仙矣(竝見/前)恭惟某官機神明浚(陶侃傳陶/公機神明)
(鑒似魏武忠順/勤勞似孔明)識度端凝治已治人洞知周孔之情思
(見/前)讀書讀律又欲堯舜其君民(東坡詩讀書萬卷不讀/律致君堯舜終無術)
徧儀棘寺之華㡬致草扉之鞠(文選鞠茂草於圜扉詩/鞠為茂草注鞠窮也)
郡符既合邊瑣多驚甫清逺障之風塵旋奉殊庭之香
火(漢書郊祀志望祀蓬萊之屬㡬至殊庭焉師古曰殊/庭蓬萊中仙人庭也東坡詩灑掃古玉局香火通帝)
(闉王荆公詩絃歌無舊習香火有新縁又東人香火/有因縁又香火靈山亦有緣又香火因緣寄此山)帝
念師旅饑饉之後折民惟刑(尚書伯夷降/典折民惟刑)人思賢明慈
惠之師命汝作士(刑法志聖哲之上明察之官忠信之/長慈惠之師師古曰長師皆列職之)
(首也尚書/汝作士)肆敡芝檢(檢居奄切説文書署也徐曰書函/之益也三刻其上䋲緘之然後填)
(以泥題書而印之也武帝紀主封禪有金策石函金泥/玉檢謂以玉為檢束也一云俗謂燕尾今世書袠簽陳)
(江總為南陽王讓吳郡表芝泥馳印發命開函張鶩奏/章芝泥發彩宣鳳藻而騰文蘭檢浮香潤龍縑而動色)
(按王子年拾遺記元封中浮圻國貢蘭金芝泥常以封/函匣及宫門鬼魅不敢近衛青張騫皆受金泥璽封所)
(謂芝泥/蘭檢也)參貳李官(韻會治獄官曰理月令命理瞻傷注/治獄官夏曰大理唐世系表臯陶為)
(堯大理世為理氏紂時有逃難食李得全遂改為李管/子書大理皆作理古文理與李通左傳行理之命注使)
(人也又云行李往來國語行理以節逆之周禮小行人/注亦作李漢書天文志騎官左角曰理史記天官書作)
(李是理與/李通也)昔張蘊古之直聲由兹論賞(唐幽州記室張/藴古上大寶箴)
(太宗嘉之賜以束帛除大理丞貞觀五年河内人李好/徳有心疾為妖言藴古按之奏好徳實被疾不當坐治)
(書侍御史權萬紀劾其阿縱太/宗怒斬之今云論賞不知所謂)雖狄梁公之相業自此
升階(新唐書狄仁傑傳遷大理丞嵗中斷乆獄萬七千/人時稱平恕左威衛大將軍權善才右監門中郎)
(將范懷義誤斧昭陵栢罪當免高宗詔誅之/仁傑力諍帝意解遂免死數日授侍御史)欲識逺圖
當觀近比某與聞犴獄(犴或作豻説文胡地野狗韻㑹/獄曰犴犬所以守故謂獄為犴)
(詩宜犴宜獄今文作岸毛傳岸訟也韓/詩鄉亭之獄曰豻揚子狴犴使人多禮)似是馬曹(晉書/王徽)
(之字子猷性卓犖不羈為桓沖騎兵參軍沖問卿署何/曹對曰似是馬曹又問管㡬馬曰不知馬何由知數又)
(問馬比死多少曰/未知生焉知死)具嚴天威望盡心于閱實(尚書無簡/不聽具嚴)
(天威墨辟疑赦其/罰百鍰閱實其罪)頗哀老子或袖手以蒙成(馬援傳頗/哀老子使)
(得遨遊薛宣傳屬縣各/有賢君馮翊垂拱蒙成)少遲九遷(文選千秋一月九遷/荀爽十句逺至詳見)
(前/)當不一賀
　　代囘陳寺丞(振/)
方欲取違先勤言别出處亦吾輩之常事是非至他日
而後明(賈模傳充年衰疾劇恒憂已謚/傳模曰是非乆自見不可掩也)風雨瀟瀟願雞
鳴之不爽(詩風雨瀟瀟雞鳴膠膠既見君子云何不瘳/注瀟瀟暴疾也言風而且雨寒凉瀟瀟然雞)
(以守時而鳴聲音膠膠然喻君子雖居亂時不改其/節詩序風雨思君子也亂世則思君子不改其度焉)霜
雪貿貿終麥秀以何疑(韓文猗蘭操霜雪貿貿薺麥之/茂子如不傷我不爾覯注貿貿)
(不明也言我如薺麥之茂/當霜雪之時不改其操)敢因報章并申善禱
　　代囘呂寺丞(祖平/)
奏最竹符(文帝紀與郡守為銅虎符竹使符注竹使符/皆以竹箭五枝長五寸䥴刻篆書第一至第)
(五與郡守為符者各分其/半右留京師左以與之)陞華棘寺辟以止辟九重之
念在兹(尚書有弗若于汝政弗化/于汝訓辟以止辟乃辟)丞不負丞三尺之平
必矣(杜周傳不循三尺法注/以三尺竹簡書法律也)恭惟某官象賢濟美(見/前)燕
譽騰芳(詩慶既令居韓姞/燕譽燕安譽樂也)伯仲塤篪曲突之忠甚切(詩/伯)
(氏吹壎仲氏吹篪霍光傳客有過主人者見其竈直突/傍有積薪客謂主人更為曲突逺徙其薪不者且有火)
(患/)公侯閥閲直鈎之釣猶遲(楚詞以直針而為鈎維/何魚之能得詳見前)兹
從漢化之更(董仲舒傳為政而不行甚者/必變而更化之乃可行也)宜有吕刑之
命(尚書惟呂命王享國百年/耄荒度作刑以詰四方)某辱同寮寀(爾雅寮宷官/也郭璞注同)
(地為宷同官為寮疏寀/采也采取賦税以供)喜倍等倫(甘延夀傳絶於等倫/杜詩尊榮邁等倫)
自此蒙成不負嘉師之託逃於司敗亦惟餘潤之依(並/見)
(前/)
　　囘大理沈寺丞(繹/)
乆參棘屬進貳李官(見/前)丞不負丞益懋平反之績(劉德/傳每)
(行京兆事多所平反罪人蘇林曰反音幡幡罪/人辭使從輕也雋不疑傳有所平反活㡬何人)辟以止
辟助成欽恤之仁(見上/條)某有幸為寮未遑趨慶(末四句/同後)
　　代囘沈評事(宋初評事為京官寄禄視後來承事/郎隆興二年詔評事以八員為額以)
　　(雷霆號令星/斗文章為號)
榮持邑最歸領廷評惟丹筆之詳刑(後漢書劉愷傳以/輕從重懼及善人)
(非先王詳刑之意也注書曰有邦有土告爾詳刑鄭𤣥/注詳審察之也王粲從軍行凉風厲秋節司典告詳刑)
(晉書元帝紀布帳練帷詳刑簡化新唐書百官志大理/寺掌折獄詳刑龍朔二年改曰詳刑寺學齋佔畢云先)
(師鶴山在遂寧漕廨作極堂碑時攝憲書詳刑字余後/繼忝漕節重新極堂仍立鶴山之碑一時僚屬咸疑詳)
(刑字以為尚書呂刑篇吿爾祥刑監于兹祥刑只作祥/字余因謂之曰唐百官志改大理正為詳刑大夫固已)
(用此詳刑字然不為無所本也周禮太宰之職五曰刑/典以詰邦國䟽引書曰度作詳刑以詰四方今古文尚)
(書無詳字然出經注亦可通用也今按後漢書選/詩晉書又在賈疏之前則詳刑二字其來乆矣)實青
氊之舊物頭銜如故(談苑官銜之名當時選補授須存/資厯開奏之時先具舊官名品於)
(前次書擬官於後使新舊相銜不斷故曰官銜亦曰頭/銜如人口銜物取其連續之義如馬有銜以制其首前)
(馬以進後馬續來相次不絶古/人謂之銜尾相屬即其義也)歩武已高(説文歩行也/禮記執轡然)
(後歩爾雅堂下謂之歩歩布也白虎通德論人踐三尺/法天地再舉足曰歩猶陰陽也爾雅武迹也詩履帝武)
(敏歆毛傳武迹也曲禮堂上接武堂下布武/錢氏云每移足半躡之中人之迹尺二寸)恭惟某官
服襲芳馨蜚騰聲實早脱囊中之穎(俱見/前)詳明柱後之
文(張敞傳當以柱後惠文彈治之耳秦時獄/法吏冠柱後惠文武意欲以刑法治梁)棘寺參華
竹書惟允(漢書注以三尺竹簡書法律詳見上條胡文/恭制用除棘路之丞往治竹刑之讞又用進)
(丞于棘路往/治讞于竹刑)屬拘邦典暫試民庸麥熟兩岐雖道途之
交詠(束觀漢記張堪為漁陽太守勸民耕種以致殷富/百姓歌曰桑無附枝麥穗兩岐張君為政樂不可)
(支/)桃栽千樹宜車馬之重來(劉禹錫詩𤣥都觀𠂻桃千/樹盡是劉郎去後栽又種)
(桃道士今何處前/度劉郎今又來)某有幸為寮未遑贊慶(周禮大行人/賀慶以贊諸)
(侯之喜張于湖集嘗附/啓緘少陳贊喜贊助也)遣長鬚而致雙鯉良感先施(韓/詩)
(先生有意許降臨/更遣長鬚致雙鯉)跂織女而終七襄更慙匪報(見/前)
　　代囘大理樓評事(澄/)
舉賢有格當簡乃僚(尚書慎/簡乃僚)折獄惟良徒得君重(見/前)公
車之牘晩矣(史記滑稽傳東方朔初入長安/至公車上書凡用三千奏牘)私室之謝
何哉(羊祜傳拜爵公朝謝/恩私門吾所不取)恭惟某官地望已高(北史公/孫表傳)
(雁門李氏/地望懸隔)天資仍茂讀書不讀律懼無術以致君(東坡/詩讀)
(書萬巻不讀律致/君堯舜終無術)治已後治人寧以身而試法(法言先/自治而)
(後治人之謂大器王尊傳為安定太守出教告屬縣曰/願諸君卿勉力正身以率下明慎所職母以身試法)
决科雋甚詳讞瞭然豈無他人恐未如於一鶚惠而好
我何不吝於雙魚(竝見/前)某濫貳秋卿又見春序小狐汔
濟亦奚事於聽冰(易未濟亨小狐汔濟濡其尾無攸利/文帝紀狐疑師古曰狐之為獸其性)
(多疑每渡冰河且聽且渡故言疑者而稱狐疑郭縁生/述征人北風勁河水始合要須狐行云此物善聴聴氷)
(下無水聲/然後過河)良馬空羣望自期於追電(崔豹古今注秦始/皇有七名馬追風)
(白兎躡景追電/飛翮銅爵晨鳬)
　　代囘程監丞(凖○以下二條盖囘致仕及祠禄/者亦未審是何監丞簿姑缺之)
五雉分工誤恩攝長(左傳五雉為五工正阮籍傳乞囘/謬恩以光清舉陳後山詩將老蒙)
(誤恩受弔不/受賀詳見前)雙魚尺素取數過情(見/前)恭惟某官四海老
成(詩雖無老成/人尚有典刑)累朝耆舊人生待足何時足得住為佳
(僧晦菴滿江紅詞擾擾勞生待足何時是足據見在隨/家豐儉便堪龜縮辛稼軒長短句宦遊吾倦矣玉人留)
(我醉明日落花寒食得且住為佳耳升菴詞品云天氣/殊未佳汝定成行否寒食近且住為佳耳此晉無名氏)
(帖中語也語本入妙而詞又/融化之可謂珠璧相照矣)官職有來還自來不聞亦
式(遯齋閒覽王易簡云青山得去且歸去官職有來還/自來是豈能須㬰忘情於軒冕耶余嘗見人題壁云)
(浮生待足何時足未老得間方是/閒深味其言服其精當詳見前)應笑戀軒之疲馬(鮑/昭)
(詩疲馬/戀君軒)未能返肆於屠羊某自揣頭顱(並見/前)難司喉舌
(詩惟仲山甫/王之喉舌)匪朝伊夕即騰納禄之章(張子湖集趣召/來歸匪朝伊夕)
為官擇人空忍見賢之渴(魏志杜恕傳以此推之知國/家以人擇官不為官擇人也)
(晉書郭黙傳時當為官擇才若人臣自擇官安得不亂/乎新唐書陽嶠傳嶠舉八科皆中御史中丞桓彥範袁)
(恕已争取為御史楊再思素與嶠善知其意不樂彈抨/事語彥範彥範曰為官擇人豈待情樂乎山谷詩空餘)
(見賢心忍渴待梅嶺蜀志武/侯傳總攬英雄思賢如渴)
　　代囘程監簿(凖/)
出命明庭祝釐閒館(文帝紀祠官祝釐注釐福也/音同禧甘泉賦珍臺閒館)雋永
乎山林之味樂且無央(蒯通傳通論戰國時説士權變/亦自叙其説凡八十一首號曰)
(雋永師古曰雋音字兖反肥肉也永長也言其所論甘/美而味深長也央於良切説文乆也已也王逸注楚辭)
(云盡也詩夜未央箋云未渠央也梁/元帝詩舉杯聊轉笑歡兹樂未央)參寥乎香火之縁
老當益壯(莊子𤣥冥闈之參寮參寮聞之詩疑始注參高/也高逺寥曠不可名也劉禹錫  魚書曾㬱)
(代香火有因縁東坡詩灑掃古玉局香火通帝闉王荆/公詩絃歌無舊習香火有新縁又東人香火有因縁又)
(香火靈山亦有縁又香火因縁寄此山/馬援傳丈夫為志窮當益堅老當益壯)恭惟某官棲遲
盛福(詩衡門之下/可以棲遲)笑傲明時(詩謔浪笑傲劉仙/倫詞笑傲煙霞裏)詔祿珍
臺又拜散人之號(見/前)飬神丹鼎應與造化者遊(莊子上/與造物)
(者遊而下與外生/死無終始者為友)所恐蒲迎不容橘隠(見/前)某歸已晩矣
行或使之汗漫相期本許以急流之勇退(淮南子盧敖/遊大海至蒙)
(谷之上見一士巻龜殻而食蛤蜊敖曰夫子可與敖為/友矣士笑曰我方南遊乎㒺䍚之野北息乎沉嘿之鄉)
(西窮冥冥之里束貫洪濛之光吾與子汗漫遊於九垓/之上乃舉臂聳身入雲中敖仰視曰吾比夫子猶黄鵠)
(與壤蟲也杜詩復見陶唐/理因成汗漫遊餘見前)侏儒強飽敢乆於暮夜而倒
行(史記伍子胥傳吾日暮塗逺吾故倒行而逆施之主/父偃傳吾日暮故倒行逆施之師古曰此語本出伍)
(子胥偃述/而稱之)
　　代回軍器王監簿(渥○軍器監始于後周武帝四/年唐武德初置貞元後省天寶)
　　(六年復置宋初領于三司胄案官無專職熈寜六/年廢冑案乃按唐令置監擇從官總判元豐正名)
　　(分案五所隸官屬四東西作坊掌造兵器旗幟戎/帳行物卞其名也建炎歸併工部紹興復置長貳)
　　(各一員隆興初詔軍器已隸工部本監惟置丞一/員乾道後置監少監及簿淳熈初詔戎器非進入)
　　(毋輒出所由是呈驗寖省嘉定/以後事最稀簡特為儲材之所)
對越宸綸勾稽武庫(通典主簿謂主諸簿自漢有之掌/付事勾稽省署抄目朝野僉載怯)
(斷大事好勾小稽羅隠詩朱篆勾稽官六典軍器監掌/繕造甲弩之屬辨其名物審其制度以時納於武庫)
為太守選所表既有交章(循吏傳選諸所表以次用之/注所表謂增秩賜金爵也)
除戎器戒不虞亶為稱職(易澤上於地萃君子以除戎/器戒不虞注聚而無防則衆)
(心/生)公議如此私謝何為(談賓録唐證聖中劉竒為侍郎/注張文成司馬鍠為御史二人)
(因申屠瑒以謝竒正色/曰舉賢無私何見謝)恭惟某官故家典刑中州胄出
(李詩我李百萬葉柯條布中州冑説文𦙍也從肉由聲/介冑之胄從月音胃周語晉人殺懷公無冑注胄後也)
(出生也左傳康公我之自出爾雅男子謂姊妹之子/為出公羊傳接菑晉出也貜且齊出也注出外生也)婉
贊幕中之畫(選詩婉婉/幕中畫)勇分海上之符焉能使予不遇
哉姑從外補(安帝紀永初二年詔上尚書公府通調令/得外補唐書馬周傳或京官不稱職始出)
(補外山谷詩/補外儻天幸)有欲為王留行者迄得内除時雖既戢於
干戈法合咸精於器械小煩㑹計㑹即騫騰某自歎望
秋(世説顧悦與簡文同年而髮早白簡文曰卿/何以先白對曰蒲栁之姿望秋而落詳見前)未遑賀
夏豈無青精飯此心惟切於謀歸(杜詩豈無青精/飯使我顔色好)贈我
緑綺琴無説可從而厚報(見/前)
　　囘朱司令(在○宋史在熹之子紹定中為吏部侍/郎詳見前宋元豐三年詔藉田令隸太)
　　(常寺渡江初缺紹興十五年初除康/與之為藉田令三十一年罷後復置)
渙奉宸綸晉司帝籍(東京賦修帝籍之千畆山谷/詩帝籍開千畆農功先九州)用過
庭所學之禮習祈年孔夙之詩(詩祈年孔夙方社不莫/注我祈豐年甚早祭四)
(方與社/又不晚)有渥新除式光舊德(申屠剛傳贊任敖以舊徳/用班固西京賦士食舊徳)
(之名字東坡詩/高才食舊徳)恭惟某官清門偉望名世故家先正接
伊洛之宗源流甚正(宋史道學傳黄幹曰由孔子而後/曽子子思繼其微至孟子而始著)
(由孟子而後周程張子繼其絶至熹而始著/識者以為知言所著有伊洛淵源行于世)後學出河
汾之泒沾匄居多(文中子世家隋季文中子之教興於/河汾雍雍如也新唐書杜甫傳贊殘)
(膏賸馥沾丐/後人多矣)卒老於行(進學解孟軻好辯孔道以/明轍環天下卒老于行)克昌
厥後(詩燕及皇天克昌厥後鄭箋云文王之徳安及/皇天謂降瑞應無變異也又能昌大其子孫)故
從緑水紅蓮之幕(見/前)入庀紺轅黛耜之司(庀音嚭治也/又具也左傳)
(官庀其司潘岳藉田賦蔥犗服于縹軛紺轅/綴于黛耜儼儲駕於㕓左俟萬乘之躬履)此非不稼
而取禾(詩不稼不穡胡/取禾三百㕓兮)政欲敷菑而肯播(尚書若稽田/既勤敷菑又)
(厥父菑厥子乃/弗肯播矧肯穫)少培飛歩即輅華塗某偶此綴班(六一/居士)
(詩玉殿清霜綴曉班東坡詩他日/許綴蓬萊班又豈意彤庭綴兩班)何勤委贄自憐往日
識野鶴於未仙(東坡詩何人更識嵇中/散野鶴昻藏未是仙)猶喜殘年見名
駒之有種(説文馬二嵗曰/駒三嵗曰駣)
　　代回詹大社(允中○宋嘉祐元年置郊社令命石/祖元為之熈寜元年郊社局令張伯)
　　(世言令有郊社名而不主四郊之事於是始主四/郊壇壝之事渡江初缺紹興十九年始除韓彥直)
　　(為太社令請給竝/依五監主簿例)
陞華司社贊治容臺(太社令太/常屬官)惟是詩書禮樂之儒始
明籩豆簠簋之事用人如此(三國志毛玠傳為束曹掾/太祖歎曰用人如此使天)
(下人自治吾/復何為哉)通國欣然恭惟某官奮自清門徑收名第
(竝見/前)下帷分教不辭獨冷之氊(董仲舒傳孝景時為博/士下帷講誦弟子傳以)
(乆次相授業杜詩廣文先/生官獨冷又坐客寒無氊)當路交章爭取横前之寶(韓/文)
(不忍竒寶/横棄道側)果從蜀道入典漢祠(通典漢有太祝令屬奉/常景帝改為祠祀武帝)
(更曰廟祀梁有/明堂太社二令)拜如絲如綸如綍之言實自今始(見/前)攷
以松以栢以栗之義應有古心某有幸識賢過蒙委贄
數旬為客㑹已見於榮遷(舊唐書皇甫公義檢校沛王/府長史引韋思謙為同府倉)
(曺謂思謙曰公豈池中之物/屈公為數句客以望此府耳)一日不齋猶願安於承教
(應劭漢官儀北海周澤字雉都為太常恒齋有疾其妻/憐其年老被病闚内問之澤大怒以為干齋掾吏叩頭)
(爭之不聽遂收送詔獄並自劾謝諺曰居世不諧為太/常妻一嵗三百六十日三百五十九日齋一日不齋醉)
(如泥既作/事復低迷)
　　代回趙太社(汝讜○宋史趙汝讜字蹈中少俶儻/有軼材智略出人上與兄汝談齊名)
　　(天下稱為二趙以從臣薦監行在右藏西庫忤韓/侂胄被斥生廢十年以前官改鎮東軍登嘉定元)
　　(年進士第為太社令遷將作監簿大理司農丞與/史彌逺不合請外改湖南提舉常平易江西尋提)
　　(㸃刑獄遷知温州卒汝讜常言宗子不忘君孝子/不辱身臨難則功業當如朱虚立身當如子政)
庀司太社贊治奉常(見/前)舍文字㫄午之勞(霍光傳使者/㫄午如淳曰)
(㫄午分布也師古曰一縱一横為㫄午猶言交横也學/林云古篆五字象陰陽六爻之義午字亦取此義周禮)
(壺涿氏掌除水蟲若欲殺其神則以橭午貫象齒而沉/之鄭氏注午故書為五交五貫于橭水之上也故書别)
(本作五則午五通用明矣史言㫄午者/四方八達皆通亦縱横交五之義也)共夙夜惟寅之
命(見/前)恭惟某官九苞威鳳(論語摘襄聖鳯有九苞一曰/口苞含不妄鳴也二曰心合)
(度進退精也三曰耳聽達居高明也四曰舌詘伸能變/聲也五曰彩色光文彩呈也六曰冠矩朱南方行也七)
(曰距鋭鉤武可稱也八曰音激揚聲逺聞也九曰腹文/户不妄納也漢宣帝地節二年鳯集魯郡羣鳥從之詔)
(曰威鳳為寶服䖍曰威鳯鳥名也晉灼曰鳳之有威儀/者也與尚書鳯凰來儀同意杜詩威鳯高其翔長鯨吞)
(九/州)千里名駒(漢書劉德字路叔有智略召見甘泉宫武/帝謂之千里駒北齊書馮翊王潤字子澤)
(神武第十四子㓜時神武稱曰此吾家千里駒也東/坡詩未應良木棄大匠要使名駒試千里詳見前)抱
朱虛之忠請鉏呂產(高五王傳朱虚侯章有氣力忿劉/氏不得職嘗入侍燕飲酒酣章曰)
(請為太后言耕田高后兒子畜之笑曰顧乃父知田耳/若生而為王子安知田乎章曰臣知之深耕穊種立苗)
(欲䟽非其種者鉏而去之吕禄吕產作/亂章先斬吕產太尉勃等乃盡誅諸吕)笑紅休之陋更
媚王音(劉歆傳遷中壘校尉封紅休侯王莽傳封少阿/羲和京兆尹紅休侯劉歆為國師嘉新公元后)
(傳以侍中太僕音為御史大夫列于三公音太后從弟/長樂衞尉𢎞子吕產王音盖指韓侂胄侂胄高宗憲聖)
(慈烈皇后/女弟之子)毅然料虎之頭(料音聊莊子料虎頭編/虎須㡬不免虎口哉)樂只
䟦狼之尾(詩樂只君子注只之言是也樂是有德之君/子又狼䟦其胡載㚄其尾注䟦躐㚄跲也老)
(狼有胡進則躐其胡退則跲其/尾進退有難然而不失其猛)忠精既白論諫如丹徑
咨禮樂之英(叙傳河間賢明禮/樂是脩為漢宗英)入司籩豆之事雝雝肅
肅何嫌三百日之齋(詩有來雝雝至止/肅肅餘見上條)親親賢賢行有
十六相之舉(史記高陽氏有才子八人世得其利謂乏/八愷高辛氏有才子八人世謂之八元此)
(十六族者世濟其美不隕其名舜舉八/愷使主后土舉八元使布五教於四方)某未遑旅賀先
辱臨存(嚴助傳使重臣臨存注/存謂省問之旅臨卦名)贈緑綺琴愧不辦南金
之報(見/前)植青藜杖滿期校東壁之書(李泌傳東壁圖書/之府晉天文志東)
(壁二星主文章天下圖/書之祕府也餘見前)
　學官(國子正録宋大觀初置掌行學規紏不如/規者罰之紹興十三年詔正録各置一員)
　　代回李國録(誠之/)
知賢不早聊剡需章(剡以丹切爾雅剡㗉利也易剡水/為矢法言奏不剡蔡邕獨斷章者)
(需頭奏者亦需頭表/者不需頭詳見前)委贄相先足鳴謙德(易鳴謙貞吉/需謙卦名)
不知所報藏弆為榮(見/前)恭惟某官殖學精深摛文鉅麗
(見/前)早蜚英於學省(新唐書歸崇敬傳天子學曰辟雍故/前世或曰璧池或曰璧沼亦言學省)
(文選沈休文有學省愁卧詩注學省國學也山谷/詩學省得佳士又學省非簿領又學省困韲鹽)即中
雋於儒科(左傳得雋曰克又/以中雋也或作儁)固知几閣之文書(刑法志/文書盈)
(於几/閣)難屈朝廷之翰墨為數旬客已光文學掌故之聯
(儒林傳能通一藝以上補文學/掌故缺餘見代回詹大社條)無幾何時果見國子先
生之入比者公車之牘豈其私室之恩過辱臨存更勤
㢲謝(竝見前臨/㢲卦名)某無能報國惟有薦賢(吳良傳為國所/重必在得人報)
(恩之義莫/大薦士)憑豐隆愬飛亷雖寄聲之已晚(豐隆雲師飛/亷風伯離騷)
(經吾令豐隆乘雲兮吕氏春秋應劭注飛亷神禽能致/風氣晉灼注飛亷鹿身頭如雀有角而蛇尾豹文趙廣)
(漢傳界上亭長寄聲謝我栁文黄鵠一去青冥/無極安得不憑豐隆愬飛亷以寄聲于寥廓耶)登閬風
厯閶闔猶刮目以相期(離騷經登閬風而絏馬又倚閶/闔而望予司馬相如傳排閶闔)
(而入帝宫兮又登閬風而遥集兮吕/蒙傳注士别三日即更刮目相待)
　　代回曽國正(準/)
晉司樂正(禮記樂正崇四術立四教/順先王詩書禮樂以造士)益重儒官(成帝紀/儒林之)
(官四海/淵源)盈几閣之文書乆勤作主(見/前)申庠序之孝弟茲
遂得師恭惟某官賦敵凌雲(司馬相如傳相如既奏大/人賦天子大説飄飄有凌)
(雲氣游天/地之間意)文成翻水(韓詩文如翻水/成初不用意為)排空直上合盛之
白玉之堂(史記玉堂璧門西都賦金華玉堂西京賦宣/室玉堂杜詩上君白玉堂陳後山詩小却盛)
(之白/玉堂)取勢斜飛亦宜在青藜之館(劉禹錫詩青雲直上/無多路却作斜飛取)
(勢回餘/見前)兹以文學之掌故入為國子之先生(竝見/前)將德
成而敎尊(禮記君子曰德德成而教尊教尊而官正官/正而國治君之謂也又天子之為樂也以賞)
(諸侯之有德者也德盛而教/尊五榖時熟然後賞之以樂)必言揚而事舉(禮記凡語/于郊者必)
(取賢斂才焉或以德進/或以事舉或以言揚)某過勤投璧愧乏報瓊(見/前)化民
成俗由學乎儀圖莫助(禮記君子如欲化民/成俗其必由學乎)傳道授業
解惑也切幸自強(見/前)
　宫教(宋太宗至道元年以員外郎孫蠙充皇姪皇孫/教授從所號也真宗咸平元年以朱昻兼南宅)
　(教授張蔚兼北宅教授南宫者太祖太宗諸王之子/孫處之所謂睦親宅也北宫者魏悼王子孫處之所)
　(謂廣親宅也崇寧五年又改稱某王宫宗子博士位/國子博士之上靖康之亂宗學遂廢紹興四年始復)
　(置諸王宫大小學教授二員隆興省其一嘉定九年/十二月復始置宗學改教授為博士旋有㫖復存諸)
　(王宫大小學/教授一員)
　　賀聶宫教(子述/)
疇庸軍計(栁文皇天疇/庸審厥保承)分教宫藩王事我獨賢勞恬然
終嵗仁人誼不謀利展也自今(董仲舒傳仁人者正其/誼不謀其利明其道不)
(計其功詩允矣君子展也大成/注展誠也周禮疏展者言之誠)除目一傳滿口交慶(梁/宣)
(帝宋鮑昭梁范雲陳沈烱俱有/建除詩此聯亦取除滿相對)恭惟某官蓄學有裕掞
材不貲(掞舒贍切舒也盖寛饒傳用不/貲之身注貲與資同詳見前)人見其五兵之
精神孰窺其一劔之肝膽(俱見/前)長沙射鴨袖不足以回
旋(射鴨言為尉孟郊為溧陽尉開射鴨堂詳見前漢景/帝後二年諸王來朝有詔更前稱夀歌舞長沙定王)
(但張袖小舉手左右笑其拙上怪/問之對曰臣國小地狹不足囘旋)郴嶺割雞氣益高而
磅礴(割雞言為令韓文衡南八九百里地益高山益峻/水清而益駛其最高而横絶南北者嶺郴之為州)
(在嶺之上測其高下得三之二焉中州清淑之氣于是/焉窮氣之所窮盛而不過必蜿蟺挟輿磅礴而鬱積)
甫通班筍(楊誠齋詩合於玉筍班中立/却向紅蓮幕裏行詳别見)又宰盤根(虞詡/傳不)
(遇盤根錯節何/以别利器乎)取美最以來朝紛交章之至闕諸公之
登臺省盍息吾黥(莊子夫堯既黥汝以仁義而劓汝以/是非矣庸詎知夫造物者之不息我)
(黥而補我劓使我乘成以隨先生/耶山谷詩飬生息天黥餘見前)此士之落江湖真令
人癭(説文癭頸瘤也么郢切山谷送李德素歸舒城詩/天恢獵德綱日饎養賢鼎此士落江湖熟思令人)
(癭三國志注賈逵在𢎞農與典農/校尉爭公事不得理乃發憤生癭)為州别駕去國期年
皇帝曰嘻誰㑹廪人之出(韓文皇帝曰嘻無汝煩苦周/禮廪人掌九榖之數以待國)
(之匪頒賙賜稍食以嵗之上下數邦用/以知足否以詔榖用以治年之凶豐)丞相言是莫如
國士之追(灌夫傳丞相言亦是唯明主裁之韓信傳蕭/何聞信亡不及以聞自追之上罵曰諸將亡)
(者以十數公無所追追信詐也何/曰諸將易得至如信國士無雙)方當楮幣新舊之交
承頗覺中外人情之訌阻公能調益民得懋遷(尚書懋/遷有無)
(化/居)茂丕績於帝庭(尚書嘉/乃丕績)進嘉謀於王府會計當而已
㫺專出納之司誦説云乎哉今乃範模之職(文中子學/者博誦云)
(乎哉必也貫乎道文者茍作云乎哉/必也濟乎義法言師者人之模範也)於皇􁙀邸(詩於皇/時周詳)
(見/前)肇建明師高帝子孫固有殊人之龍種(杜詩高帝子/孫盡隆準龍)
(種自與常人殊春秋合誠圖云堯母慶都生大石中常/有黄雲覆盖之及年二十出觀三河之首有赤龍與慶)
(都婚有娠生堯宋志漢高帝父曰劉執嘉其母夢赤馬/若龍戲已而生執嘉漢高帝紀母媼嘗息大澤之陂是)
(時雷電晦㝠父太公往視則見交龍于上已而有娠遂/產高祖又云漢帝本系出自唐帝龍種之説盖本諸此)
梁王賓客豈徒授簡於兎園(謝惠連雪賦嵗將暮時既/昏寒風積愁雲繁梁王不)
(悦遊於兎圍俄而微霰零密雪下/授簡於司馬大夫曰為寡人賦之)必明禮義亷恥之原
(管子國有四維一曰禮/二曰義三曰亷四曰恥)使知君臣父子之實庶淮南知
憚汲黯(汲黯傳淮南王謀反憚黯曰黯好直諫/守節死義至説公孫𢎞等如發蒙耳)而東海
亦敬王尊(王尊傳遷東平相是時東平王以至親驕奢/不奉法度雅聞尊高名大為尊屈酌酒具食)
(相對/極驩)此外功名時來則為之耳向來學問公烏得無情
哉某辱知頗深聞報失喜(杜詩似聞胡騎走失喜問京/華尹師魯云失喜言出于不)
(自/覺)行行驄馬孰不知尺五之去天(見/前)戢戢魚頭詎敢乞
斗升而活我(盧仝詩但見萬國赤子戢戢魚頭生杜詩/小魚脱漏不可紀半死半生猶戢戢餘見)
(前/)
　
　
　
　
　
　
　四六標準巻十八
欽定四庫全書
　四六標準巻十九　　　　　宋　李劉　撰
　六院(朝野雜記六院官檢鼔糧審官誥進奏也例以/京官知縣有政績者為之亦有自郡守除者則)
　(繼即除郎如康伯可是也故恩數略視職事官而不/入雜壓紹興十一年胡汝明以料院除監察御史遂)
　(遷副端乾道後相繼入臺者有宋敦書等數人而六/院彌重號為察官之儲矣淳熈初龔實之秉政其内)
　(弟林宓幹辦審計司遇郊思而林尚京秩乃白上以/六院官班寺監丞之上林用是得封贈父母紹興二)
　(年夏六院官始復入雜/壓在五寺簿之下焉)
　　代回史文思(彌忠○盖彌逺之弟事物紀原云唐/有文思院盖天子内殿之比也其事)
　　(見畫斷然非工作之所宋置文思院掌工巧之事/非唐制矣宋之文思院太平興國三年置掌造金)
　　(銀犀玉工巧之物金彩繪素裝鈿之飾以供輿輦/册寶法物及凡器服之用𨽻少府監熈寧三年詔)
　　(文思院兩界監官立定文臣一員武臣一員竝朝/廷選差其内侍勾當官竝罷紹興三年詔少府監)
　　(併歸文思院其上下界監官從工部差辟工部言/所轄文思院舊分上下界監官三員内一員文臣)
　　(係京朝官上界造作金銀珠玉下界造作銅鐵竹/木雜料欲依舊分為上下界從之隆興二年詔併)
　　(禮物局入文思院吳處厚青箱雜記云考工記㮚/氏掌攻金其量銘曰時文思索故今世攻作之所)
　　(號文思院詳啓意/以下俱代月湖)
率其屬以僝功慙於尸位(尚書共工方鳩僝功僝雛戀/切説文具也又見也方鳩聚)
(見其功又太康尸位朱雲傳尸位素餐師古/曰尸主也尸位者不舉其事但主其位而已)簡乃僚而
剡奏幸甚得賢(法言奏/不剡)公義宜然私謝何也(談賓録唐/證聖中劉)
(竒為侍郎注張文成司馬鍠為御史二人因/申屠瑒以謝竒正色曰舉賢無私何見謝)恭惟某官
早收名第晩歩選階鶺鴒在原固不私詔王之爵禄(詩/脊)
(令在原兄弟急難注脊令雝渠也飛則鳴行則摇不能/自舍以求其類如兄弟于急難周禮内史掌王之八柄)
(之法以詔王治/一曰爵二曰禄)鴻雁于野寧當廢治世之羽儀(詩鴻雁/于飛肅)
(肅其羽之子于征劬勞于野/易鴻漸于陸其羽可用為儀)茲聯事之偶同難見善而
不舉惟是四六之惠則貽方寸之慙(􁙀子吾見子之心/矣方寸之地虚矣)
(蜀志徐庶辭先主指其心曰本欲與將軍共圖王霸/之業者以此方寸之地也今已失老母方寸亂矣)某
非曰納交聊復借重子若無言㡬失子幸暮取之㧞尤
(見/前)君家所有更贈君無嵗寒而易葉(禮記其在人也如/松栢之有心也故)
(貫四時不改柯/易葉餘見前)
　　代囘黄文思(燾/)
共工率屬獲陪鄉曲之英(尚書垂汝共工又六卿分職/各率其屬韓詩嵗貢鄉曲英)
應格薦賢實致邦家之助是為公舉何以謝為(見上/條)恭
惟某官早决科名乆淹選調學深純而有本氣穩重而
不浮乆矣卜隣欠李邕之識靣(杜詩李邕求識/靣王翰願卜隣)偶然結
綬勤貢禹之彈冠(王吉傳吉與貢禹為友世稱王陽在/位貢公彈冠言其取舍同也注彈冠)
(者且入/仕也)何愛一鶚之章少效匹雛之力名節皎日富貴
浮雲願無忘激昻之言(王章傳不自激昻/乃反涕泣何鄙也)庶不孤期待
之意某不善為斲(韓文不善為/斲血指汗顔)兆足以行偶成一簣之
山亦持自賀(韓詩於身實已/多敢不持自賀)切玩連編之月却愧所蒙
(北史李諤書連篇累牘不出月露/之形積案盈箱唯是風雲之狀)
　　代囘王文思(自/)
聯事為僚見賢當舉同年有子相識已深(東坡答劉沔/都曹書文章)
(如金玉珠貝未易鄙棄見足下詞學如/此又喜吾同年兄龍圖公之有後也)輒剡牘於公車
豈收恩於私室恭惟某官世濟其美父教之忠(竝見/前)不
謂二十年之間未脱六七階之選聊為破白(見/前)何必謝
青(阮籍傳籍能為青白眼見禮俗之士以白眼對之及/稽喜來弔籍作白眼喜不懌而退喜弟康聞之乃齎)
(酒挾琴造焉籍/大悦乃見青眼)某老矣斲輪(莊子行年七十而老斲輪/山谷詩問取人間老斲輪)
味於推轂(鄭當時傳其推轂士及官/屬丞吏誠有味其言也)奏記誓報非所望
於高明(玉海薛登曰方今舉士詔下陳篇希恩奏記誓/報俗號舉人皆稱覓舉舊唐書薛登傳時選舉)
(頗濫登上疏云云朱博傳文學儒吏/時有奏記孔融傳高明必為偉器)處事立身願不孤
於題品
　　代回趙文思(師㮚/)
率屬共工已愧薦賢之不武陳篇奏記更勤博我之以
文(竝見/前)恭惟某官天派甚清人門具慶(摭言崔仁師之/孫湜􁉅等昆仲)
(數人文翰列官清要自比王謝之家謂人曰吾之人門/及出身官厯未嘗不為第一大丈夫當先據要路以制)
(人安能默默受制於人耶東坡/詩清朝固多士人門子皆冠)轅駒奏歩自是千里之
竒方鳩僝功未脱七階之選察其實厯當以名聞某不
勝匹雛濫長五雉(竝見/前)同官為僚之義固已盡心(左傳/同官)
(為僚吾嘗同僚/敢不盡心乎)為善最樂之功更期勉力(見/前)
　　代回彭文思(耕/)
五雉為工正甚幸為僚雙魚有尺書先勤委贄(古樂府/客從逺)
(方來遺我雙鯉魚呼童/烹鯉魚中有尺素書)恭惟某官崇蘭流馥(宋玉招魂/光風轉蕙)
(汜崇/蘭些)喬木故家在梓匠輪輿亦足以試有準繩規矩何
患無成(法言大器其猶規矩準繩乎先自治/而後治人之謂大器老子大器晩成)所恐出入
如相避然(韓文君出我入如相避/然生闊死休吞不復宣)莫助左右為先容也
(鄒陽傳蟠木根柢輪囷離竒而為萬乘器者以左右先/為之容也師古曰容謂雕刻加飾馬援傳無左右為容)
(之/介)某濫茲攝長行矣告休聞絃賞音已認相求之意留
渴待飲所望見察以情(山谷詩空餘見賢心忍渴望梅/嶺陳後山詩巧手莫為無麪餅)
(誰能留渴/需逺井)
　　代囘龔告院(堪○宋初於右掖門置官誥院四司/告身案竝集於此以備中書除改本)
　　(司郎中各主其事淳化五年始專置官司於省内/凡官誥各以本司告身印印之官誥院提舉一人)
　　(以知制誥充判院一人以帶職京朝官充元豐五/年行官制文武告身屬吏部蕃官告屬兵部封贈)
　　(及命婦告屬司封加勲并將校告屬司勲崇寜四/年罷令尚書右選主管大觀二年復置中興以來)
　　(因仍/不改)
疇庸外轄(見/前)服采中朝(尚書服休服/采采事也)乃積乃倉乃糧乆
勤囘謁如絲如綸如綍盍賴主張(莊子孰主張/是餘見前)恭惟某
官學本家傳美由世濟京邑翼翼恬於風月之分(詩商/邑翼)
(翼四方之極注商邑之禮俗翼翼然可則效乃四方之/中正也東京賦京邑翼翼四方所視分風月言為倅)
江漢浮浮裕此邱山之積(詩江漢浮浮武夫滔滔注浮/浮衆疆貌江漢之水浮浮然)
(合流衆疆之處荀子知節國裕民則必有/仁義聖良之名而且有富厚邱山之積矣)進此四司之
吿(詳題/下)出專一札之文諒不俟駕而行必有勿藥之喜
(易無妄之疾/勿藥有喜)某凄其骯髒(詩凄其以風趙壹/傳骯髒倚門邊)乆此蹣跚
(蹣跚跛行貎蹣或作􁤉司馬/相如傳□姗勃窣上金隄)已騰二宜去之章足以行
矣(昌黎孔戣墓誌吾年至一宜去吾為左/丞不能進退郎官惟相之為二宜去)猶及再相别
而去顧不幸哉
　　代囘万俟檢院(侣○宋文帝元嘉九年魏主詔闕/右懸登聞鼓以達寃人唐大厯十)
　　(四年詔天下寃滯於朝堂受詞推决尚未盡者聽/撾登聞鼓宋雍熈元年改匭為檢景德四年改為)
　　(登聞檢院命樞密直學士張泳判凡進狀者先鼔/院若為所抑則詣檢院外有理檢使以知制誥錢)
　　(若水領之復唐制也宋張淏雲谷雜記云文昌雜/録云登聞鼔院未知起于何代因讀唐㑹要顯德)
　　(三年有抱屈人賫鼔于朝堂訴遂令東西都門各/置登聞鼔盖始于此愚按世説晉元帝時張闓私)
　　(作都門早閉晚開羣小患之詣州府不理撾登聞/鼓又晉范堅傳邵廣盜官物棄市二子撾登聞鼔)
　　(乞恩求沒為奚奴以贖父命後魏刑法志世祖闕/左懸登聞鼔人有窮寃則撾鼔公車上奏又隋高)
　　(祖詔四方詞訟有枉屈詣闕伸訴有所未聽撾登/聞鼔則登聞鼔其來已乆非始于唐也吕覽堯署)
　　(敢諫之鼔鬻子禹懸鐘鼔鐸磬于簨簷曰教寡人/以訟者揮鞀二事當為登聞鼔之始○万俟侣奉)
　　(直大夫陽武縣/男知廬州軍事)
渙奉明綸晉司理匭(唐季華含光殿賦乃立匭司掌舒/通之吏職在達下情于上天儆下)
(言于有位隆平集天聖間于檢院鼔院各以匭函為檢/匣凡言大事朝政闕失或訴寃未辯者悉令檢匣以進)
(即言渉竒邪無得通/聞置理檢使領之)𨗳人使諫聖上實千載之逢(新唐/書魏)
(徴傳徴對太宗曰陛下導臣使言所以敢然若不受臣/敢數批逆鱗哉又曰陛下貞觀之初𨗳人使諫三年以)
(後見諫者悦而從之一二/年勉強受諫而終不平也)命汝納言堂下無萬里之隔
(尚書命汝作納言管子歩者一日百里之情通矣堂上/有事十日而君不聞此所謂逺於百里也歩者十日千)
(里之情通矣堂下有事一月而君不聞此所謂逺於千/里也歩者百日萬里之情通矣門庭有事期年而君不)
(聞此所謂逺/於萬里也)恭惟某官世濟其美德浮於言練詳臺閣
之儀(黄瓊傳瓊隨父在臺閣習見故事及後居職練逹/官曹爭議莫能抗奪新唐書選舉志李德裕對武)
(宗曰朝廷選官須公卿子弟為之何者少習其業自熟/朝廷事臺閣之儀不教而自成寒士縱有出人之材固)
(不能嫺習也則/子弟未易可輕)服襲廟堂之學積勞於外益閎於中果
騰列剡之章入掌四方之牘(唐百官志武后垂拱二年/有魚保宗者上書請置匭)
(以受四方之/書乃鑄匭)告嘉謀於后應無不得其言下膏澤於民
亦有無窮之聞某未遑燕賀(竝見/前)先辱魚牋(魚箋魚子/箋也嶺表)
(異録廣管羅州多棧香樹身似㭒栁其花白而繁其葉/如橘皮堪作紙名為香皮紙灰白色有紋如魚子負暄)
(雜録南番出香皮紙色白紋如魚子唐初將相官/誥亦用銷金牋鳯凰紙書之餘皆魚牋花牋而已)驅飛
亷而寄聲恍已疑於昨夢(栁文安得不憑豐隆愬飛亷/以寄聲于寥廓耶山谷詩驚)
(夢如昨日又昨夢春冰/釋東坡詩昨夢那可逐)排閶闔而披腹猶有望於朝陽
(韓詩排雲呌閶闔披腹呈琅玕新唐書韓瑗傳自瑗與/褚遂良相繼死内外以言為諱將二十年帝造奉天宫)
(御史李善感始上疏極言/時人喜之謂為鳳鳴朝陽)
　　代回新監文思院門史從政(彌忠/)
分職率屬疇若予工同官為寮徒得君重(竝見/前)貽書寵
甚陳義曄然恭惟某官氣節雄深詞華炳蔚丹穴五色
皆鳴孤竹之聲(南山經丹穴之山其上有鳥焉其狀如/雞五采而文名曰鳳凰首文曰德翼文)
(曰義背文曰禮膺文曰仁腹文曰信抱朴子鳳値孟戲/而反丹穴漢書律厯志黄帝使泠綸自大夏之西昆侖)
(之陰取竹之解谷斷兩節間而吹之以為黄鍾之宫制/十二□以聽鳯之鳴其雄鳴六雌鳴亦六比黄鍾之宫)
(而皆可以生之周禮孤竹之管於圓/邱奏之鄭𤣥云孤竹竹之特生者也)青雲共登已正三
槐之靣(謂彌/逺)居然斂板(蜀志唐彬傳陳騫在坐斂板而/稱南史到溉傳溉斂板對褚彦)
(回傳上謂朝臣曰卿等竝宋時公卿亦當不言我應/得天子彥回斂板曰陛下不得言臣不早識天顔)獨
此抱闗漢相不以兄故私未妨緩歩(田蚡傳召客飲坐/其兄盖侯北鄉自)
(坐東鄉以為漢相尊不可以/兄故私撓杜詩高岑殊緩歩)史魚直哉邦有道願接芳
塵某為長於斯懷歸乆矣或論道或審曲等是王官(考/工)
(記國有六職百工居一焉或坐而論道或作而行之或/審曲靣勢以飭五材以辨民器坐而論道謂之王公作)
(而行之謂之士大夫審曲靣勢/以飭五材以辨民器謂之百工)非要譽非納交願成晚
器(老子大器晚成注大器之人/如九鼎瑚璉不可卒成也)
　架閣(續㑹要元豐有六曹架閣庫崇寧元年何執中/為吏部尚書四選案牘吏多藏于家以舞文取)
　(賄執中請置庫架閣命官蒞之是後六曹皆倣其法/中興題名記云舊制官庀其司置六部之内或遇其)
　(廢則以郎省兼之否則以監六部門兼之迨于紹興/寺監正官俱復然始庀司于外一也舊制金耀門文)
　(書庫多藏三司帳籍三司今版曹也自銓曹而下儲/藏帳籍之所未之詳焉其後置六部架閣下大抵成)
　(案皆留部二年然後畀而藏之又八年則入之金耀/今金耀無復曩日則悉藏于架閣庫二也二者不同)
　(而至于諸曹二十四司之文書盡/歸儲蓄以待有用則今猶昔也)
　　代回吳架閣(柔勝/)
起自珍祠入司故府(見/前)人登龍斷孰知靜退之風公不
蠅營宜有登崇之命(韓文蠅營狗/茍驅去復來)恭惟某官器資莊裕
德履淑均(出師表將軍向/寵性行淑均)讀數萬言信一第之真溷子
(見/前)閱三十嵗猶屢薦而不入官(文選屢薦不入/官一麾乃出守)茲回香
火之功名(劉禹錫詩魚書曽替代/香火有因緣詳見前)來主文書之几閣(見/前)
假塗數月發軔九衢(軔音認離騷經朝發軔于蒼梧兮/説文軔礙車也爾雅四逹謂之衢)
(白樂天詩明/朝别九衢)某有幸協恭先勤遣記匪我言髦實慚堂
下之斲輪(詩匪我言髦爾用憂謔注八十曰/髦非我之言為老髦有所失誤)及爾同僚
知免袖間之縮手(詩我雖異事及爾同僚韓/文巧匠傍觀縮手袖間)
　　代回薛架閣(君用/)
渙奉新綸晉司故籍文書盈於几愛莫助之(漢刑法志/文書盈於)
(几閣典者/不能徧睹)牒訴裝其懷今知免矣(北山移文敲朴喧囂/犯其慮牒訴倥偬裝)
(其/懷)恭惟某官河東鸑鷟(鸑逆角切鷟仕角切説文鳳屬/神鳥也國語周之興也鸑鷟鳴)
(於岐山張説握乾符頌鳴鸑改號禽經紫鳳謂之鷟唐/薛收與弟德音元敬齊名號河東三鳳時目收為長離)
(德音為鸑鷲元敬/年最少為鵷雛)冀北麒麟自中雋於文闈(左傳得雋/曰克又以)
(中雋/也)即舒翹於侯泮(栁文今之聖智莫不/舒翹楊英推類援朋)鴟梟未集(詩/翩)
(彼飛鶚集/于泮林)豺虎已多(詩投畀豺虎/豺虎不食)車轔轔馬蕭蕭君誰
與守(杜詩車轔轔馬蕭蕭行人弓箭各在腰/耶孃妻子走相送塵埃不見咸陽橋)印纍纍綬
若若吾不徒行(若爾者切石顯傳牢耶石耶五鹿客耶/印何纍纍綬若若耶師古曰纍纍重積)
(也若若/長貌)宜哉薦揚有此除寵佇憲章之明習(馬周傳贊/由一介草)
(茅言天下事明習/憲章若素宦於朝)即臺閣之飛騰某甚愧濫巾猥勤銜
袖(見/前)居州在宋真足為王所之賢夫子却齊願更觀儒
者之效
　　代回曾架閣(準/)
奉一札之新除司兩部之故籍(見/前)簿書獄訟之事似屈
長材文學禮義之官豈非妙選(儒林傳序以治禮掌故/以文學禮義為官遷留)
(滯師古曰言治禮掌故之官本以有文學/習禮義而為之又所以遷擢留滯之人)未繇旅賀猥
辱損箋(旅損/卦名)恭惟某官琴瑟亷温(禮記絲聲哀哀以立/亷亷以立志君子聽)
(琴瑟之聲則/志忠義之臣)琮璜秀潤(説文琮瑞玉大八寸似車缸徐/曰謂其狀外八角而中圓也琮)
(之言宗八方所宗故外八方中虚圓以應無窮徳象地/故以祭地周禮黄琮注八方象地之形璜半璧也周禮)
(大宗伯以𤣥璜禮北方鄭曰半璧/曰璜象冬月閉藏祀北方用𤣥璜)摩空作賦早呼殿陛
之臚(李賀詩殿前作賦聲摩空臚音/盧漢書注上傳語告下為臚)重席談經乆繫堂
堦之馬(杜詩鄭文到官舍繫馬堂堦下醉/即乘馬歸頗遭官長罵餘見前)身纔趨於幕
府(杜詩白頭/趨幕府)名益震於京師(法言谷口鄭子真不屈其/志而耕乎巖石之下名震)
(于京/師)朝方虛掌故之員人皆有欲炙之色(顧榮傳榮與/同寮宴飲見)
(執炙者貌狀不凢有欲炙之色榮割炙㗖之坐者問其/故榮曰豈有終日執之而不知其味及趙王倫敗榮被)
(執將誅執炙者為/督率救之得免)下交章而薦禰上弄印以授堯(趙堯/傳高)
(祖持御史大夫印弄之曰誰可以為御史大夫/者熟視堯曰無以易堯遂拜堯為御史大夫)羣無留
良(韓文伯樂知馬遇其良/輒取之羣無留良焉)衆乃退聽今雖刑清而獄簡
政須綱舉而目張几閣文書何厭數旬之客(竝見/前)朝廷
翰墨㑹歸三館之英(三館謂昭文集賢/史館總名崇文院)某一自識賢數
勤委贄引重鼎不程力長恐見笑於大方(禮記鷙蟲攫/摶不程勇者)
(引重鼎不程其力往者不悔來者不豫注程猶量也重/鼎大鼎也摶猛引重不量勇力堪之與否當之則往也)
(雖有負者後不悔也疏此摶攫引鼎喻艱難之事言儒/者見艱難之事遇則行之不預量度也莊子吾長見笑)
(於大方之家/注方道也)既識路又疾驅敢願益堅於壯履(韓文既/識路又)
(疾驅兮孰知余力之不任/易大壯君子以非禮弗履)
　　代回黄架閣(伯劑/)
渙奉新綸晉司故府俎豆軍旅之事允籍通材文學禮
義之官亶為妙選(見上/條)恭惟某官蟠書拄腹(東坡詩撐/腸拄腹文)
(字五千巻僧慧洪詩/胷中撐拄萬巻書)取第摘髭(見/前)祭竈一同有珞珞琭
琭之氣(左傳天子之地一圻列國一同注方百里為同/老子不欲琭琭如玉落落如石注琭琭喻少落)
(落喻多玉少故為貴石多故見賤言不欲如/玉為人所貴如石為人所賤當處其中也)隨軺萬里
無乖乖剌剌之情(説文乖戾也韓文語刺刺不能休洪/慶善云刺慮達切樊云刺七迹切如)
(洪讀則當以戾為義顧婢子語何戾耶潘岳閣道謡和/嶠刺促不得休語意皆同此當以七迹切為正野客叢)
(書云刺力達反勢有不便順謂之乖剌乖剌言乖戾也/如東方朔謂吾強乖剌而無當杜欽謂陛下無乖剌之)
(心是也今人言作事不順猶有此語呼剌為賴聲之轉/也今按漢書杜欽傳本作外戚親屬無乖刺之心師古)
(曰刺戾也音來曷反又劉向傳膠戾/乖剌師古曰言志意不和各相違背)流聲實於朝廷(韓/文)
(宜乎從事於是府而/流聲實於天朝也)主文書於几閣更培風力㑹決雲
衢某何與推賢過勤委翰投我木李莫輸論報之情(詩/投)
(我以木李報/之以瓊玖)期君蟠桃姑寫願忠之意(東坡答山谷詩/期君蟠桃枝千)
(嵗終一嘗顧我如/苦李全生依路傍)
　
　
　
　
　
　
　
　
　
　
　四六標準卷十九
欽定四庫全書
　四六標準巻二十　　　　　宋　李劉　撰
　制帥(制置使唐宣宗大中五年以白敏中充招討党/項行營都統制置等使制置使之名始此宋不)
　(常置掌經畫邉鄙軍旅之事政和中熙秦用兵以内/侍童貫為之宣和末姚古為京畿輔郡兵馬制置使)
　(靖康初种師道為河東道制置使錢葢為陜西五路/制置使建炎元年有招捉盜賊制置使自王淵始三)
　(年有行在五軍制置使自劉光世始又諸路皆有副/使自江浙陳彦文程千秋始六年浙西安撫使康允)
　(之帶本路制置使安撫帶制置自此始有沿江都制/置使紹興六年有沿海制置使三年有安撫制置使)
　(六年始鑄印以某路制置司為/名其後盡省惟四川沿海有焉)
　　賀桂侍郎(如淵/)再任制帥(知榮州作○宋史理宗/紹定五年四月以寳章)
　　(直學士桂如淵頃帥蜀日北兵攻城不能合謀死/守而遁致軍民罹殃反以㨗聞詔褫職罷祠○四)
　　(川制置司/在成都府)
進直奎文(孝經援神契奎星屈曲相鉤似文章之畫/東坡答李寳文啓奎文寳訓入直禁嚴)借
畱井絡(河圖曰岷山之地為井絡帝以㑹昌神以建福/上為天井郭璞岷山贊岷山之精上絡東井左)
(思蜀都賦岷山之精上為井絡天帝運期而㑹昌景/福肹蠁而興作栁文井絡坤垠時惟外區奎井宿名)惟
益部刺史之寄在漢已嚴(漢百官表元封五年初置部/刺史掌奉詔條察州秩六百)
(石員十三人地理志武帝開地斥境南置交趾北置朔/方之州兼徐梁幽并夏周之制改雍曰凉改梁曰益凡)
(十三部益州刺史部漢中廣漢武都/犍為越雋益州牂牁蜀郡凡八郡)而瀛洲學士之官
至唐尤重(唐書禇亮傳秦王以海内浸平乃向儒學開/館于宫城西收聘賢才下教以王府屬杜如)
(晦等竝以本官兼文學館學士號十八學/士天下向慕得與其選者謂之登瀛洲)備兹異數允
在真儒(見/前)恭惟某官器博以周材洪而毅文武式萬邦
之憲(詩文武吉甫萬邦為憲疏王師所以得勝者以有/文德武功之臣尹吉甫其才畧可為萬國之法受)
(命逐狄王委任焉/故北狄遠去也)精神折千里之衝(李尋傳本彊則精/神折衝本弱則招)
(殃致/凶)江漢經營早追蹤於羊杜(詩江漢湯湯武夫洸洸/經營四方告成于王晉)
(羊祐字叔子為都督荆州諸軍事甚得江漢之心後卒/襄陽百姓于峴山祐平日游憩之處建碑立廟望其碑)
(者莫不流涕杜預名為墮淚碑預字元凱祐病舉預自/代祐卒預都督荆州諸軍事江漢懐德化被萬里衆庶)
(賴之號/曰杜父)日月獻納旋接武於䕫龍(見/前)帝念岷峨(岷山在/茂州汶)
(山縣俗謂之鐡豹嶺郡縣志岷山在岷州溢樂縣南一/里峨睂大山在嘉州峨睂縣西七里兩山相對望之如)
(峨睂大峨山在峨睂縣南百里中峨山在/南二十里小峨山在南三十里為三峨)地連闗陜(髙/帝)
(紀闗中注自函谷闗以西縂名/闗中説文𢎞農陜也古虢國)四松候對中權足壯於
前茅(續通典開成元年勅自今以後毎遇入閤日次對/官未要隨班出竝於東堦松樹下立待宰相奏事)
(退令齊至香案前各奏本司公事左右史待次對官奏/事訖同出文昌雜錄元㣲之詩云松門待詔應全遠藥)
(樹監搜可得知盖有唐宣政殿為正衙殿廷東西有/四松松下待制官立班之地舊圖至今猶存餘見前)尺
箠策勲數節可窺於破竹(箠主蘂切説文擊馬也後漢/書馬援傳赤睂無穀自當來)
(東吾折箠笞之非諸将憂也韓詩恨無一尺箠為國笞/四夷東坡富鄭公神道碑篤生萊公尺箠笞之山谷詩)
(可用折箠笞羌胡杜預傳昔樂毅藉濟西一戰以并强/齊今兵威已振譬如破竹數節之後皆迎刃而解互見)
(前/)爰進真學士之職(山谷詩玉堂端要真學/士須得儋州秃鬢翁)式重大元
帥之威河内共借於冦君襜帷暫駐(王勃滕王閣序都/督閻公之雅望棨)
(㦸遥臨宇文新州/之懿範襜帷暫駐)闗中既留於蕭相營壘益堅(杜詩闗/中既留)
(蕭丞相李光弼傳營壘士卒麾幟無所更/而光弼一號令之氣色乃益精明互見前)光増東壁之
圖書(晉天文志東壁二星主文/章天下圖書之秘府也)權重北門之管鑰(左傳/鄭人)
(使我掌其北門之管韻㑹管鍵也禮記管人注掌管鑰/之人月令慎管鑰注管籥摶鍵器也蕭何世家髙祖出)
(征何每居守管籥谷/永傳執管籥于外)式遄衮繡(詩式遄/其歸)歸耀旂常某乘
障雪邊(杜詩闗山/雪邊看)庇身宇下(左傳況衛在君之宇下而/敢有異志又大國在敝邑)
(之宇下是以告急按大國敝邑四字顛倒宜云敝邑在/大國之宇下世説庾太尉少為王睂子所知庾過江歎)
(王曰庇其宇下/使人忘寒暑)愧涸魚之喁噞(喁魚容切説文噞喁魚/口上見也淮南子水濁)
(則魚喁司馬相如傳喁喁然師古曰衆口向上也噞疑/撿切韓詩諷詠口喁噞亦作噞喁魚口聚貌一曰魚口)
(出水貌庾肩吾詩江潭作噞喁左思吴都賦/噞喁沈浮東坡詩寒魚亦不睡竟夕相噞喁)隨賀燕以
差池(淮南子大厦成而燕雀相賀詩燕燕/于飛差池其羽注謂舒張其尾翼)牽牛而奪之
牛誰能囘幕中之辯(左傳牽牛以蹊人之田而奪之牛/韓文幕中之辯人反以汝為叛)
御馬而窮其馬度決非門下之心(家語帝舜巧於使民/造父巧於使馬舜不)
(窮其民力造父/不窮其馬力)儻或愛尺寸之膚更欲貸斗升之水我
有二天之飲酒誰敢望其私恩(竝見/前)爾來三月之無鹽
更乞參於公議(東坡詩老翁七十自腰鎌慙愧春山筍/蕨甜豈是聞韶解忘味爾來三月食無)
(鹽/)其為頌望曷既敷陳
　　賀黄安撫大卿除工部侍郎仍兼安撫制置副使
渙册元戎(元戎周戎車名/此借用詳見前)升卿起部(晉宋有起部尚書/而不常置毎營宗)
(廟宫室則權/置之事畢省)修車馬備器械夙重小司空之權(宋元豐/官制尚)
(書工部掌天下城池宮室舟車器械符印/錢寳之事凡土木金革之工役皆有程式)悦禮樂崇詩
書将正大行臺之任(劉禹錫詩南荆/西蜀大行臺)令申重㢲(易重㢲/以申命)
驩溢全坤(全坤猶云全蜀范謩砌街記市區櫛比衢隧/棊布太少二城坤維大都㑹也司馬温公詩)
(政簡坤維静仁深/井絡安㢲坤卦名)恭惟某官知勇且仁直方而大肝膽
鍾一雙之劒(韓詩肝膽/一古劒)精神峻百丈之峯(南史王規傳/神峯標映千)
(里絶迹百尺無枝梁書朱/异傳器宇𢎞深神表峯峻)叔度萬頃之陂世莫得而澄
撓(郭泰別傳泰少游汝南先過袁閬不宿而退遂徃從/黄憲累日方還或問林宗林宗曰奉髙之器譬諸汜)
(濫雖清而易挹叔度汪汪君子若千萬/頃陂澄之不清淆之不濁不可量也)次公重臨之政
人轉服其寛明(漢書黄覇字次公為潁川太守以外寛/内明得吏民心治為天下第一徵守京)
(兆尹貶秩歸潁川治如其前前後八年郡中愈/治栁詩重臨事異黄丞相三黜名慙栁士師)坐令火
井之沈熒(左思蜀都賦火井沈熒於幽/泉髙爓飛煽於天垂詳見前)真覺雪山之増
重(杜詩公來/雪山重)敬刑而成三德既平夏辟之三千(尚書惟/敬五刑)
(以成三德又五刑之屬三千左傳夏有亂政而作禹刑/商有亂政而作湯刑周有亂政而作九刑三辟之興皆)
(叔世也晉刑法志夏后氏之王天下也則五刑之/屬三千殷因于夏有所損益書序穆王訓夏贖刑)事典
以治萬民爰長冬官之六十(周禮太宰掌建邦之六典/六曰事典以富邦國以任)
(百官以生萬民又/冬官其屬六十)藉五雉五工之正挽一龜一琴之留
(竝見/前)當益州疲敝之秋(出師表天下三/分益州疲敝)須朔方精明之
令(李光弼傳其代子儀朔方也營壘士卒麾幟無/所更而光弼一號令之氣色乃益精明互見前)星辰
聽履豈但髙法從之班(杜詩聽履上星辰揚䧺傳毎上/甘泉常法從師古曰法從者言)
(以法當從耳非失禮/也一曰從法駕也)日月為常行滿載元功之籍(釋名/九旂)
(日月為常謂畫日月於其端天子所建言常明也漢書/功臣表究其本末并序次位盡於孝文以昭元功之籍)
(云/)某承流支郡(見/前)席芘和門(周禮以旌為左右和之門/注軍門曰和今謂之壘門)
(立兩旌以為之序和出用次第出和門也疏左傳/云師克在和不在衆田獵象戰伐故其門曰和門)誰其
采白露之葭(詩蒹葭蒼蒼白露為霜/所謂伊人在水一方)顧使轉青天之粟
(杜詩轉粟/上青天)不能者止未容叱馭而驅之(見/前)克壯其猷尚
倚約軧之率只(軧音竒説文長轂之軧也以朱約之詩/方叔元老克壯其猷又方叔率止約軧)
(錯衡詩詁曰軧轂之旁出者也言方叔為将既率戎車/将率而行乃乗金車以朱纒約其車之軧錯置其文于)
(車之/上衡)
　　賀聶侍郎(子述/)除制置(代董侍郎○宋史寧宗嘉/定十二年正月召董居誼)
　　(詣行在以新利州路安撫使聶子述為四川制置/使二月金人破洋州董居誼自利州遁四月紅巾)
　　(賊張福入利州聶子述遁殺/楊九鼎五月召子述詣行在)
躋班禹閣(宋紹興十年置敷文閣以藏徽宗御/製置學士直學士待制以次列職)宅牧蜀
都(尚書宅乃牧文選夫蜀都者/葢肇基於上世開國於中古)輟言語侍從之臣盡護
諸将(西都賦言語侍從之臣司馬相如吾丘壽王東方/朔枚臯王襃劉向之屬朝夕論思日月獻納陳平)
(傳拜以為護軍/守尉盡護諸将)藉文武威風之帥式遏四夷(韓文非有/文武威風)
(知大體可畏信者則不幸/往往有事詩式遏冦虐)渙號風行(易風行水上渙/又渙汗其大號)坤
垠雷動(栁文劒閣銘井絡坤垠時維外區/息夫躬傳邊境雷動四野風起)恭惟某官氣
嘘海岱(尚書海岱/惟青州)胷湛氷霜善刃游肯綮之間全牛立
解(見/前)意匠淡經營之表凡馬坐空(杜詩詔謂将軍拂絹/素意匠慘淡經營中)
(斯須九重真龍出/一洗萬古凡馬空)惟其日千里而有餘(王允傳允字子/師世仕州郡為)
(冠蓋同郡郭林宗嘗見允而竒之曰王生一日千里王/佐才也史記驥壯盛之時一日千里至其老也駑馬先)
(之/)是以歲九遷而無慊(東觀漢紀車丞相自髙/寑郎一月九遷為丞相)鸞臺鳳
閣積彌縫輔贊之功(新唐書百官志光宅元年改中書/為鳳閣令為内史垂拱元年改門)
(下省為鸞臺李嶠傳進麟臺少監同鳳閣鸞臺平章事/姚崇傳聖厯三年進同鳳閣鸞臺平章事房杜傳贊輔)
(贊彌縫而藏/諸用詳見前)螭陛雞翹𢎞獻納論思之益(見/前)上矜逺服
中遣近臣弄印無以易堯爰峻西清之職(司馬相如傳/象輿婉僤於)
(西清師古曰西清者西/箱清静之處也餘見前)披圖指以示禹俾圖北代之功
(東觀漢紀上至廣阿止城門樓上披輿地圖指示鄧禹/曰天下郡國如是我乃始得一處卿言天下不足定何)
(也互/見前)惟真學士象十二月之班(新唐書百官志直學士/十二人以象十二月詳)
(見/前)而大府帥總六十州之重(郅都傳郡守畏都如大府/師古曰言猶如統屬之也)
(韓文嶺之南其州七十有二其二十二𨽻嶺南節度/府其四十餘分四府府各置帥獨嶺南節度為大府)玁
狁匪茹須方叔之壯猷(詩玁狁匪茹整居焦穫注匪非/茹度也言玁狁之所侵者非其)
(意所/當度)皇帝曰嘻命崇文而奉詔(韓文皇帝曰噫豈不在/我爰命崇文分卒禁禦)
(崇文奉詔進退規矩/戰不貪殺擒不濫數)不但洗岷峨之愴(杜詩珠玉走中/原岷峨氣悽愴)
又将蕩秦隴之妖(唐六典隴右道古梁雍二州之境其/名山有秦嶺隴坻詩注秦者隴西谷)
(名説文隴天水大坂也栁/文西出秦隴南過樊鄧)玉壘既安(玉壘山在今灌縣/西北二十九里湔)
(水所出左思賦包玉壘以為宇郭璞賦玉/壘作東别之摽杜詩玉壘浮雲變古今)金甌必啓(栁/氏)
(舊聞𤣥宗命相皆先以御札書其名置案上㑹太子入/侍上舉金甌覆之曰此宰相名也汝庸知其誰耶肅宗)
(拜而稱曰非崔琳盧從愿乎上/曰然因舉甌以示之詳見前)某五年承乏(左傳攝官/承乏杜詩)
(椎薦非/承乏)百伎已窮賴公為父老而來亦許託子孫之寄
田間索栗看即騰新尹之誇(杜詩田翁逼社日邀我嘗/新酒酒酣誇新尹畜眼未)
(見有語多雖雜亂説尹終在/口髙聲索果栗欲起時被肘)門外種瓜便可遂故侯之
隱(史記邵平故秦東陵侯秦滅後為布衣種𤓰長安城/東種𤓰有五色甚美故世謂之東陵瓜也又云青門)
(瓜青門東陵也阮藉詩昔聞東陵𤓰近在青門外連/畛距阡陌子母相鉤帶五色曜朝日嘉賔四面㑹)
　　賀聶侍郎交割(代董侍郎/)
涓選剛辰(禮記外事以剛日正義曰外事郊外之事也/剛日竒日也十日有五竒五偶甲丙戊庚壬)
(五竒為剛日東坡手澤云古今㳙吉外事用剛日内事/用柔日如甲子為剛乙丑為柔至為簡易甲午治兵壬)
(午大閲吉日庚午既差我馬皆外事也故用剛日丁丑/蒸乙亥嘗凡祭之日用丁酉辛卯内事也故用柔日然)
(社稷用甲郊以/日至亦不拘也)恢張制閫(説文恢大也謂志大也詩孔/修且張傳大也正義曰物之)
(小者張/之使大)千二百里之邊面威令風行六十餘郡之人心
驩呼雷動(並見/前)恭惟某官秀姿玉峙烱識氷明(杜詩烱/如一段)
(清氷出萬壑置在/迎風寒露之玉壺)鞭霆駕風既出漢廷臣之右(見/前)捫參
厯井肯為蜀父老而來(司馬相如傳乃著/書籍蜀父老為辭)行宣暢於皇
靈(郭璞賦禮羣/望告皇靈)即蕩摇於戎索(索法也左傳疆以戎索/疆以周索謂之戎法周)
(法疆理其土地也又索虜魏書宋/齊謂魏為索虜謂晉宋為島夷)佛貍之死卯有數何
待來年(宋書臧質傳拓跋燾率大衆數十萬向彭城以/質為輔國将軍北救質軍奔散投盱眙燾築長)
(圍攻之與質書質答之曰爾自恃四脚屢犯國疆諸如/此事不可具説王𤣥謨退于東梁坦散于西爾不聞童)
(謡言耶虜馬飲江水佛貍死卯年此期未至以二軍開/飲江之徑爾冥期使然非復人事寡人受命相滅期之)
(白登師行未逺爾自送死豈容復令生全饗有桑乾哉/是時虜中童謡曰軺車北來如穿雉不意虜馬飲江水)
(虜主北歸石濟死虜欲渡江天不徙故質答引拓跋燾/魏太武名佛貍其小字也太武正平真君十二年歲在)
(辛卯明年春二月為宗愛所弑南史臧質傳質報太武/書云假令寡人不能殺爾爾由我而死爾若有幸得為)
(亂兵所殺爾若不幸則生相鎖縛載以一驢負送都市/爾識智及衆豈能勝苻堅耶頃年展爾陸梁者是爾未)
(飲江太歲/未卯故耳)晉公之雄甲成功應在今日(晉公謂裴度/雄甲見前)氣
色一新於壁壘勲勞滿載於旂常某聳聞建牙(竝見/前)遂
可納履(説苑田子方曰夫士貧賤者言不/用行不合則納履而去耳詳見前)催飛將而追
驕敵正虞或累於指麾(李廣傳號曰漢飛将軍魏志呂/布傳布便弓馬膂力過人號為)
(飛将嚴武詩昨夜秋風入漢闗朔雲邉雪滿/西山更催飛将追驕敵莫遣沙塲匹馬還)躍歸鞭而
飛賀書猶冀亟諧於邂逅
　　賀聶制置(子述/)
庭揚成渙閫制全坤(渙坤/卦名)壁府奎圖莫重東頭之學士
(晉天文志東壁二星主文章天下圖書之秘府也明則/圖書集道術行孝經援神契奎星屈曲相鉤似文章之)
(畫唐天文志注奎主文章蒼頡效象畫字新唐書熊望/者字原師性險躁以辯説游公卿間出入劉栖楚門下)
(為刺取事機敬宗喜為歌詩議置東頭學士以備燕狎/栖楚薦望未及用帝崩夢溪筆談云東西頭供奉官本)
(唐從官之名自永徽以後人主多居大明宫别置從官/謂之東頭供奉官西門具員不廢謂之西頭供奉官)
參旗井鉞况專西道之行營(隋志參旗一曰天旗一曰/天弓主司弓弩之張候變)
(禦難文獻通考參旗九星在參西五車之間天旗也明/而希則邊冦不動不然反是晉輿服志參旗分景帝車)
(含曜史記天官書東井為水事其西曲星曰鉞晉天文/志列鉞一星附井之前王伺奢淫而斬之故不欲其明)
(大與井齊或摇動則用鉞於大臣蘇易簡擬大言賦參/旗井鉞嚴武備也魏志賈逵傳此西道之要職林唐宣)
(宗大中五年以白敏中充招討党項行營都/統制等使制使之名始此壁奎參井宿名)邉鄙膽寒
士民心愜恭惟某官天資𢎞毅風采浚明(霍灮傳天下/想聞其風采)
精神五兵六丁莫疑其鋭(韓詩腸胃繞萬象精神驅五/兵後漢書梁節王暢傳從官)
(卞忌自言能使六丁注六丁謂六甲中丁神也若甲子/旬中則丁卯為神甲寅旬中則丁巳為神之類也役使)
(之法先齋戒然後其神至可使致逺方物及知吉凶也/老君六甲符圖云丁卯神司馬卿丁丑神趙子任丁亥)
(神張文通丁酉神臧文公丁/未神石叔通丁已神崔石卿)肝膽一劔百壬爭避其鋒
(韓詩肝膽一古劒波濤兩浮萍山/谷詩朝聞不及夕百壬避其鋒)策勳自馴雉而來(魯/恭)
(傳恭為中牟令郡國螟傷稼犬牙緣界不入中牟河南/尹袁安疑其不實使仁恕掾肥親徃亷之恭隨行阡陌)
(俱坐桑下有雉過止其旁旁有童兒親曰兒何不捕之/兒言雉方将雛親瞿然而起與恭訣曰所以來者欲察)
(君之政迹耳今蟲不犯境此一異也化及鳥獸此二異/也豎子有仁心此三異也久留徒擾賢者耳還府具以)
(狀白/安)取官有驅羊之易(杜牧之詩願爾出門去取官如/驅羊山谷詩南山豹霧出文章)
(云取公卿/易驅羊)今之從政容有位隆而道汚(禮記道隆則從/而隆道汚則從)
(而/汚)公所過人正惟功大而心小(杜詩成王功大心轉/小郭相謀深古來少)兹
煩雍橐(司馬遷傳薄從上上雍雍於用切郊祀志自古/以雍州積髙神明之隩故立畤郊上帝趙充國)
(傳持橐簮筆張晏曰橐契囊也近臣負橐簪筆/從備顧問或有所紀也師古曰橐所以盛書也)來牧蜀
都許以金城之便宜(趙充國傳至金城圖上方畧又/條不出兵留屯田便宜十二事)盡
護玉闗之疆場(宋程大昌北邊備對漢之兩闗皆在燉/煌郡壽昌縣通典曰漢龍勒縣也玉門)
(在縣北陽闗在玉門之南故曰陽一縣而兩設闗者自/此而趨西域有南北道故也場音亦邊境也左傳疆場)
(之事又疆/埸無主)三分籌策小試渭濵耕戰之謀(杜詩三分割/據紆籌策萬)
(古雲霄一羽毛蜀志武矦據武功五丈原與司馬宣王/對於渭南毎患糧不繼使已志不伸是以分兵屯田為)
(久駐之基耕者雜於渭濵居民/之間而百姓安堵軍無私焉)百二山河行復闗中帝
王之業(髙帝紀田肯曰秦形勝之國也帶河阻山縣隔/千里持㦸百萬秦得百二焉應劭曰言河山之)
(險與諸侯相縣隔絶千里也所以/能禽諸侯者得天下之利百二也)功名留於久逺(蔡君/謨詩)
(世間萬事俱塵土/留取功名久逺看)富貴乃其緒餘某夙稟公知何辭吏
役受敢不敬早夜之祝愧乏寸長(韓文祝曰使先生無/圖利於大夫而私便)
(其身圖先生起拜祝辭曰/敢不敬蚤夜以求從祝規)讀忍著主衣裳之詩義難再
適(陳後山詩主家十二樓一身當三千古來妾命薄事/主不盡年起舞為主壽相送南陽阡忍著主衣裳為)
(人作/春姸)况妻病不離於牀簀(説文簀牀棧也爾雅簀謂之/笫左傳牀笫之言不踰閾笫)
(壯士/切)而男寒久澀於詩書(韓詩男寒澀詩/書妻瘦剰腰襻)固知公爾以
忘私(賈誼傳為人臣者主耳忘/身國耳忘家公耳忘私)然亦愛之而莫助榆枋
尺鷃但願適逍遙之遊(莊子我決起而飛槍榆枋又斥/鷃笑之逍遙遊莊子篇名郭象)
(云夫小大雖殊而放於自得之塲則物任其性事/稱其能各當其分逍遥一也豈容勝負于其間哉)渤海
雙鳧亦不計多少之數(揚雄傳譬若江湖之雀勃解之/鳥乗鴈集不為之多雙鳧飛不)
(為之少妻病以下語意/與上不倫疑有舛錯)
　　賀丁制置交割
紫殿陞班建碧幢而制閫(成帝紀永始四年行幸甘泉/郊泰畤神灮降集紫殿西京)
(雜記成帝設雲帳雲幄雲幕於甘泉紫殿世謂三雲殿/白樂天詩碧油幢引向東川歐陽詹詩十萬兵驅擁碧)
(油/)綠綈趣駕滌紅籕以開藩(外戚傳中黄門田容持詔/記盛綠綈方底封御史中)
(丞印師古曰綈厚繒也綠其色也方底盈書囊形若今/之算幐耳紅籕謂印文新唐書百官志節度使判宰相)
(觀察使判節度使團練使判/觀察使三日洗印視其刓缺)四履重臨(見/前)萬井改觀(刑/法)
(志提封萬井履/臨井觀四卦名)恭惟某官材𢎞以毅德直而方所學一
本於孔周(韓詩所學/皆周孔)有言皆合於稷契一堂偃月勢炙
手以絶倫(杜詩炙手可熱勢絶倫慎/莫近前丞相嗔餘見前)四海倚氷公掉頭
而不住(天寳遺事或勸陜部進士張彖謁楊國忠曰見/之富貴可立圖彖曰君輩倚楊右相為泰山吾)
(以為氷山耳若皎日既出君輩得無失所恃乎杜詩巢/父掉頭不肯住東将入海隨烟霧詩巻長留天地間釣)
(竿欲拂/珊瑚樹)四國于蕃之已久(詩四國于蕃四方于宣注四/國有難則往捍禦之為之藩)
(屏/)九卿當相以何疑顧自桂林(桂山在臨桂縣東山海/經云八桂成柱張衡詩)
(我所思兮在桂臨杜詩五嶺皆炎熱宜人獨桂林韓詩/蒼蒼森八桂兹地在湘南又英英桂林伯白樂天詩桂)
(林無瘴氣柏/署有清風)復尋卭竹(卭崍山在臨卭縣南山海經云/山出卭竹史記西南夷傳張騫)
(使大夏來言居大夏時見蜀布卭竹杖韋昭曰卭縣之/竹屬蜀瓚曰卭山名此竹節髙實中可作杖蜀紀張騫)
(奉使尋河源得髙節/竹植於卭山堪為杖)清獻之琴再鼔當阜民財(舜弹五/絃琴造)
(南風之歌云南風之薰兮可以解吾民之愠兮南風之/時兮可以阜吾民之財兮清獻先知益州再知成都故)
(云再/鼔)乖崖之劍重磨足新軍律(言行錄張忠定公去蜀/留一巻實封文字與僧)
(希白云候十年觀此後十年公薨于陳訃至希白為公/設大㑹齋請知府凌䇿發所留文字乃公畫像自為贊)
(云乖則違俗崖則絶物乖崖之名聊以表德因號乖崖/公公性剛毅因決一吏彼枝辭不伏公曰這的莫要喫)
(劍彼云決不得喫劍則得公牽出斬之以徇軍吏􁂚眙/相顧自是俱服公之威信令出必行鶴林玉露云乖崖)
(為崇陽令一吏自庫中出盜一錢命杖之吏勃然曰爾/能杖我不能斬我也乖崖援筆判云一日一錢千日一)
(千䋲鋸木㫁水滴石穿自仗劍下堦斬之申臺府自劾/葢自五代以來軍卒凌将帥胥吏凌長官餘風至此未)
(除乖崖此舉非為一錢其意深矣按公/與趙清獻公皆再臨蜀丁帥亦然故云)中權有資於後
勁外攘全賴於内修暫分治於四封即盡護於諸将(竝/見)
(前/)先聲誕播和氣交騰雪嶺之白界天公來則重(杜詩/雪嶺)
(界天白又公來/雪山重詳見前)騎火之紅照夜王曰遄歸(韓詩西來騎/火照山紅餘)
(見/前)某乗傳無堪代庖非據崇詩書閲禮樂忻逢元帥之
鼎來封府庫籍吏民敬待将軍而解去(竝見前解/鼎卦名)
　　通董制置(居誼/)
十乗啓行既孤剡牘(詩元戎十乗/以先啓行)三年過隙又玷招羅
(魏豹傳人生一世間如白駒過隙師古曰/言其速疾也白駒謂日景也隙壁隙也)曾微曉暢之
才(出師表将軍向寵性/行淑均曉暢軍事)可答頻煩之顧(費褘傳以奉使/稱㫖頻煩至吴)
(杜詩三顧頻煩天下/訃兩朝開濟老臣心)疾驅行李往役前茅伏念某學餒
而材蕪氣凋而力腐(俱見/前)少年妄意頗懐竹帛之功名
(鄧禹傳垂功名/於竹帛詳見前)半世拙謀未了布韋之事業(尚書予/亦拙謀)强
為禄仕直坐饑驅(陶詩饑來/驅我去)諸公貴人間欲出其門下
(昌黎栁子厚墓誌諸公要人爭/欲令出我門下交口薦譽之)古來此物自當棄之道
旁(山谷詩古來和鼎實此物升廟/廊終然不可口擲置官道旁)獨銜國士之知積愧
丈人之厚(杜詩甚愧丈/人厚詳見前)因同邑而薦嚴助自古有之(朱/買)
(臣傳㑹邑子嚴助貴幸/薦買臣今云云未詳)未下車而辟慈明此恩異甚(晉/東)
(海王越與江應元書昔王子師為豫州未/下車辟荀慈明下車辟孔文舉詳見前)窮人命薄中
道憂歸勞心慱慱鑽火頓驚於三蟄(慱音團從心專聲/爾雅憂也詩庶見)
(素冠兮棘人欒欒/兮勞心慱慱兮)達官衮衮刺天難附於羣飛(昌黎祭/栁子厚)
(文子之視人自以無前/一斥不復羣飛刺天)止或尼之㑹且歸矣(詩㑹且歸/矣無庶予)
(子/憎)駭置郵之有命仍尊選以見招(山谷別友賦曩聞義/于孫李指尊選以見)
(招惜予行之舒舒/曰其夜以為期)惟兩喜多溢美之言(見/前)故再鼔囘愈
淡之聽(韓詩再鼔/味愈淡)奏函朝徹俞㫖夕頒(俞音余爾雅然/也疏然應也尚)
(書帝曰俞孔傳/然也然其所舉)荀文若之不進不休今寜愧古(荀勗傳/帝嘗謂)
(曰魏武帝言荀文若之進善不進不止荀公達/之退惡不退不休二令君之美亦望于君也)閔仲叔
之且喜且懼寵實若驚(後漢書太原閔仲叔者世稱節/士建武中應司徒侯覇之辟既)
(至覇不及政事徒勞苦而已仲叔恨曰始蒙嘉命且喜/且懼今見明公喜懼皆去以仲叔為不足問耶不當辟)
(也辟而不問是失人也遂辭出投劾而去老子寵辱若/驚何謂寵辱辱為下得之若驚失之若驚是謂寵辱若)
(驚/)兹葢伏遇某官以社稷臣為詩書帥留泰階台符之
步撫坤垠井絡之民(竝見/前)去來闗雪山之重輕(見/前)出入
係蜀道之難易(尚書故事李白嘗為蜀道難云云刺嚴/武也後陸暢復為蜀道易曰蜀道易易)
(于履平地佞韋臯也初暢受知于臯乃/為蜀道易獻之臯大喜贈羅八百匹)公鎮踰嵗月共
期裴相之來歸(杜詩斯人亦何幸公鎮踰嵗月注公謂/僕射裴冀公晃也言裴公為尹尚有嵗)
(月之期此斯人之幸也此可見/杜公初來成都非為嚴氏也)小隊出郊埛復喜嚴公
之再駐(少陵嚴中丞見過詩元/戎小隊出郊埛詳見前)羣彦固多於集幕(杜詩/入幕)
(羣彦/集)匹夫猶恥於納溝龜放長江使認重來之路(呂氏/家塾)
(記趙清獻公初任成都攜一龜一鶴以來其再往也屛/去龜鶴止一蒼頭執事張公裕學士送以詩云馬諳舊)
(路行來滑龜放/長河不共來)燕尋故壘復窺新捲之簾(見/前)豈但顯不
遺故舊之仁亦足占雜進巧拙之量(韓文登明選/公雜進巧拙)某敢
不循其頂踵銘在肺肝謹無負有志斯世之将仍每守
圖利大夫之戒(見/前)忽騎将軍馬難希處士之壯懷(韓詩/長把)
(種樹書自云避世士忽騎将軍馬自號報/恩子風雲入壯懷泉石別幽耳互見前)真釣錦江魚
敢學拾遺之懶性(杜詩奉引濫騎大宛馬幽栖真釣錦/江魚又小來習性懶晚嵗慵轉劇又)
(拾遺曽奏數行書/懶性從來水竹居)
　　通制帥安大資(丙○代董制帥作/)
筆橐贅員濫竊郡符之寵(見/前)鞾刀執禮行依制閫之尊
(韓文嶺之南其州七十其二十二𨽻嶺南節度府其四/十餘分四府府各置帥然獨嶺南節度為大府大府帥)
(或道過其府府帥必戎服左握刀右屬弓矢帕首袴鞾/迎郊䖍若小矦之事大國有大事諮而後行杜詩情依)
(節制/尊)瞻中權後勁之威(見/前)脩小侯事大之敬(見上/文)輒裁
柔牘仰溷髙牙恭惟某官直大以方清和而任凜然忠
貫於日月(見/前)巍乎義薄於雲天(杜詩故人有孫/宰髙義薄層雲)左袒以
呼作熊羆不二之士(髙后紀為劉氏左袒軍皆左袒師/古曰袒脱衣袖而肉袒也左右者)
(偏脱其一耳尚書則亦有/熊羆之士不二心之臣)右顧而跽收麒麟第一之功
(韓文韓𢎞墓誌銘河流兩壖盜連為羣雄唱雌和首尾/一身公居其間為帝督姦察其嚬呻與其睨眴左顧失)
(視右顧而跽蔡先鄆鉏三年而墟蘇武傳/上思股肱之美廼圖畫其人於麒麟閣)皇咨耆定之
勳(耆音指詩勝殷/遏劉耆定爾功)册命保釐之寄(周禮内史凡命諸矦/及孤卿大夫則䇿命)
(之注謂以簡策書王命尚書御王冊命又王命作冊又/王命周公後作冊詩受言藏之箋云言者謂冊命也又)
(王謂尹氏命程伯休父箋云/王使大夫尹氏冊命休父)盡護諸将外撫四夷(見/前)料
天驕之必亡(匈奴傳匈奴天之驕子李詩/彎弓辭漢月挿羽破天驕)諒風寒之宜
護(三國志注猶人雖有八尺之軀靡不受患其護風寒/亦數處耳王吉傳冬則為風寒之所匽薄曾極詩慿)
(誰數處護風/寒詳見前)蕭何全闗中以鎮撫西顧何憂(見/前)周公有
天下之勳勞東歸孔邇(禮記成王以周公為有勳勞于/天下是以封周公于曲阜注王)
(功曰勳事/功有勞)佇由節斧經秉鈞樞立非常之功待非常之
人剩光竹帛(司馬相如傳世必有非常之人然後有非/常之事有非常之事然後有非常之功)
建無窮之基有無窮之聞滿載旂常(見/前)某承學無竒(董/仲)
(舒傳今陛下幸加意留聽于承學之臣/師古曰言轉承師説而學之盖謙辭也)立朝何補二螭
載筆初無紀述之長五雉貳卿非有論思之益誤蒙一
札(竝見/前)假守三刀(王濬傳夜夢懸三刀於梁上須臾又/益一刀主簿李毅賀曰三刀為州字)
(又益一者明府其/臨益州乎詳見前)不辭捫厯之艱(李詩捫參厯/井仰脅息)但切震
凌之懼(法言震風凌雨然後/知夏屋之為帡幪也)欲且宣於上意(司馬相如/傳且因宣)
(其使指令百姓/皆知天子意)正有託於下風(左傳臣敢在下風鄒/陽傳竊髙下風之行)望
太白横岷峨惟切髙山之仰止(李詩西當太白有鳥道/可以横絶峨睂巔東坡)
(詩西望太白横岷峨詩/髙山仰止景行行止)詣大府受約束更希隂雨而膏
之(韓文袁於南昌為屬邑私喜幸自語以為當得躬詣/大府受約束於下執事詩芃芃黍苗隂雨膏之左傳)
(小國之仰大國也如/百穀之仰膏雨焉)
　　代囘成都黄待制(疇若/)
輟賢禁甬(甬尹竦切通作埇漢書甬道韓/詩龍施垂天衞雲韶凝禁甬)作鎮少城(駱/賔)
(王詩彭山折坂外井絡少城隈容齋續筆晉益州刺史/治太城蜀郡太守治少城猶言大城小城耳詳見前)
周家地官方賴小司徒之貳(周官地官小司/徒中大夫二人)益州天府
遽勤大元帥之行(蜀志益州險塞沃野千里天府之土/髙帝因之以成帝業隋盧思道詩西)
(蜀稱天府由來擅沃饒雲/浮玉壘夕日映錦城朝)戾止髙牙(見/前)屹然方面(後漢/書馬)
(融傳方面重寄注當四方之一面岑彭傳論中興将帥/立功名者衆矣惟岑彭馮異建方面之號馮異傳位大)
(将爵通侯受任方面又專命方面龎參傳以一臣之身/折方面之難者選用得也梁書劉坦傳贊方面之功坦)
(為多矣魏書劉尼傳曽祖政為方面大人唐書衞伯玉/傳伯玉有幹略可方面大事田布傳諸子皆有方面功)
(倪若水傳時天下久平人皆重内/任雖自冗官擢方面皆謂下遷)恭惟某官靖恭而肅
括膚敏而疏通生寳劔之故墟地靈人傑(疇若豐城人/故云王勃滕)
(王閣序物華天寶龍光射牛斗之/墟人傑地靈徐孺下陳蕃之榻)接金蕐之宗派玉潔
日光(神仙傳皇初平年十五家使牧羊有道士見其良/謹将至金蕐山石室中遂得道山谷詩牧羊金蕐)
(山早通玉皇籍至今風低草􁣙􁣙見白石金蕐風煙下/亦有君履迹何為紅塵裏頷髪欲雪白楊升菴云山谷)
(答俞清老寒夜三詩其一引牧羊金蕐山皇初平事言/之葢黄上世亦出金蕐也李漢韓文序日光玉潔周情)
(孔/思)自策名躔徧儀要路厭承明勞侍從久陪上雍之祠
(嚴助傳厭承明之廬勞侍從之事司馬遷傳薄從上上/雍郊祀志自古以雍州積髙神明之隩故立畤郊上帝)
(畤説文云天地五/帝所基址祭地)望太白横峨睂爰馳諭蜀之檄(司馬/相如)
(傳乃遺相如責唐蒙等因諭告巴蜀民以/非上意檄曰告巴蜀大守云云餘見上條)擁元戎之小
隊布方國之細書火井沈熒(蜀都賦火井沈熒于幽/泉髙爓飛煽于天垂)雪
山増重考西鄰之近比歸秉左鈞(左傳西鄰責言不可/償也易東鄰之殺牛)
(不如西鄰之禴祭鈞陶旊輪賈誼傳大鈞播物師古曰/今造瓦者謂所轉者為鈞盖取周囘調勻之義周語細)
(勻大鈞調也通作均詩尹氏太師秉國之/均故世謂宰執為秉鈞左鈞猶言左相)况東極之深
知可操右券(説文券契也券別之書以刀剖/曰契券以木櫝為要約之書以)　(其旁故/剖之屈)
(曲犬牙毛氏曰從力不從力從力作劵古/倦字也史記平原居傳事成操右券以責)某老不得謝
(曲禮大夫七十而致仕若/不得謝則必賜之几杖)命作納言慕㡬兩㡬駟之榮
㑹且歸矣(詩㑹且歸矣/無庶予子憎)望一琴一鶴之出行或使之(見/前)
　　代囘成都吴制置(獵/)
裁一箋而起敬未宣摧謝之私(張湯傳奏事即譴湯摧/謝蘇林曰深自挫按也)
(師古曰若上有責/即摧折而謝也)疊累幅以鳴謙仍拜駢章之寵(見/前)施
輕報重虛往實來(莊子立不教坐不/議虚而往實而歸)佩故舊之髙情發
衰遲之深愧恭惟某官知推人傑(髙帝紀三者皆人傑/師古曰傑言桀然獨)
(出/也)學覺天民屹偉績於控荆(孟浩然詩荆/門控巴蜀)蔚奇勳於諭
蜀(司馬相如傳乃遣相如/責唐蒙等因諭告巴蜀)凜然趙清獻之氣節行以張
忠定之規模(竝見前賀丁/制置交割條)撫五十四州之軍民瘡痍帖
泰(杜詩端拱問瘡痍孟/郊詩中原多瘡痍)壯一百八盤之門戶氣色晶明
(一百八盤自峽州入黔中之路山谷書萍鄉縣㕔云略/江陵上䕫峽過一百八盤涉四十八渡故其詩云浮雲)
(一百八盤縈落日四十八渡明又云風餐水宿六十里/蛇退猿啼百八盤又云一百八盤攜手上至今猶夢遶)
(羊腸又云一百八盤天上路去年明日返流人陸務觀/入蜀記云南陵山極髙大有路如綫盤屈至絶頂謂之)
(一百八盤盖施州正路山谷詩云云/即謂此也説文晶精光也通作精)雪山之重既多沙
堤之築非逺(國史補凡拜相禮絶班行府縣載沙填路/自私第至于子城東街名曰沙堤李德裕)
(傳初作相罷京兆/作沙堤詳見前)某不堪視䕃復此綴班無以公歸或
一見而後去(竝見/前)豈惟我賀亦衆目之具瞻(左傳叔弓/如晉賀虒)
(祈也游吉相鄭伯以如晉亦賀虒祈也史趙見子大叔/曰甚哉其相蒙也可弔也而又賀之子大叔曰若何弔)
(也其非唯我賀/将天下實賀)
　　代囘李制帥(大東/)
疇庸帥閫升鎮制垣犀甲熊旂名在江淮之草木(平淮/西雅)
(犀甲熊旂威命是荷新唐書張萬福傳德宗以萬福為/濠州刺史召謂曰先帝改爾名正者所以襃也朕謂江)
(淮草木亦知爾威名若從所改恐賊不曉是卿/也復賜舊名萬福山谷詩塞垣草木識威名)麟符魚
鑰光通河洛之圖書(隋書樊子盖傳文帝令留守東都/曰社稷大事終以委公凡可施行)
(不勞形迹今為公別造玉麟符以代銅獸比之蕭何冦/恂云唐書車服志兩京北都留守給麟符左二十右十)
(九左者進内右者隨身説文鑰關下牡也禮記疏以鐵/為之搢鏁内以搏取其鍵魚鑰者取魚不瞑目守夜之)
(義宋熈寧中以京城門禁不嚴更造銅契中刻魚形以/門名識之左符留門右符請鑰即魚鑰之遺意也龍圖)
(閣奉太宗御製楊億詩羣玉天/中開策府神龜温洛薦圖書)甚惬師言可為國賀恭
惟某官材由世濟學與古稽(禮記儒有今人與居古人/與稽桓榮傳今日所蒙稽)
(古之/力也)自其不卑於小官人知將降之大任故國非喬木
之謂夙盤仙李之根(李詩仙李/盤根大)今人莫棠棣之如皆近
宫槐之影(詩棠棣之華鄂不韡韡/凡今之人莫如兄弟)雅聞偉望尤抱長材
洊分半虎之符妙落全牛之刃風寒數處人物眇然固
封守以畫郊圻徒得君重(竝見/前)訖外庸而作丞輔無以
公歸(韓文迄其外庸可作丞/輔詩無以我公歸兮)某濫守洪都(洪崖去洪州/三十里楊傑)
(記洪崖在翠巖應聖宫之間代有異人居之世以為洪/崖先生云先生三皇時人盖得道之士也星子志隋文)
(帝以洪崖所居遂以名州王勃/滕王閣序南昌故郡洪都新府)密依廣厦落霞秋水漸
欲㝷吳㑹之舟(滕王閣序落霞與孤鶩齊飛秋水共長/天一色又望長安於日下指吴㑹於雲)
(間按吳㑹盖指吳興㑹稽二郡文選魏文帝詩惜哉時/不遇還與飄風㑹吹我東南行直行至吴㑹連用两字)
(為韻昔人所無則上㑹為黄外切下為古外切明矣又/蔡邕傳逺迹吴㑹注引㑹稽髙遷亭竹椽為笛事諸葛)
(武侯言荆州形勢曰東運吴㑹王羲之為㑹稽内史時/朝廷賦役繁重吴㑹尤甚石崇論伐吴之功曰吴㑹僭)
(逆指言孫氏則吴㑹當是/吴郡與㑹稽猶言吴越也)暮日春天安得對江東之酒
(杜詩渭北春天樹江東日暮/雲何時一尊酒重與細論文)
　　代董侍郎囘京湖趙制置(方/)
分閫罔功濫叨璽詔循牆俟命敢辱賀緘(左傳三命而/俯循牆而走)
(牆謂公門循牆而/走不敢安行也)顧蒙一介之專遠畀雙鱗之重(見/前)巻
還有靦(杜詩鯨錦巻還客始覺/心和平詩有靦面目)冒受何居恭惟某官以
社稷臣為詩書帥細氊廣厦應接武於夔龍(王吉傳廣/夏之下細)
(㫋之上師古曰廣厦大屋也氊與㫋同新唐書上官儀/傳時以雍州司士參軍韋絇為殿中侍御史或疑非遷)
(儀曰此野人語耳御史供奉赤墀下接/武夔龍簉羽鵷鷺豈雍州判佐比乎)緩帶輕裘即追
蹤於羊杜(羊祜傳祜鎮南夏在軍常輕裘緩帶身不被/甲鈴閣之下侍衛不過十數人杜謂杜預)
一賢制勝萬里折衝(見/前)天子遣趙將軍真得破羌之策
(趙充國傳羌豪相數責曰語汝亡反今天子遣趙将/軍來年八九十矣善為兵今請欲壹鬬而死可得耶)路
人問霍去病行收絶漠之勳(南史曹景宗傳景宗破魏/振旅凱入帝於華光殿宴)
(飲連句令沈約賦韻景宗不得韻意色不平啓求賦詩/帝曰卿伎能甚多人才英拔何必正在一詩景宗已醉)
(求作不已令約賦韻時韻已盡唯餘競病二字景宗便/操筆斯須而成其辭曰去時兒女悲歸來笳鼓競借問)
(行路人何如霍去病帝嘆不已約及朝賢驚嗟竟日詔/令上左史説文漠北方流沙也通作幕武帝紀李将軍)
(絶幕又衛青復将六将軍絶幕注沙漠匈奴之南界瓚/曰沙上曰幕直度曰絶師古曰即今突厥中磧李陵歌)
(經千里兮度沙幕霍去/病傳約輕齎絶大幕)功名剰跨於數公同書竹帛(黄/霸)
(傳功名損於治郡時陳後山詩聖/朝未有徐州相剰作功名跨數公)步武徑躋於兩社歸
勒鼎勳(左傳間于兩社為公室輔注周社亳社兩社之/間朝廷執政所在漢書宣帝時美陽得實鼎上)
(刻書云王命尸臣官此栒邑賜爾旂鸞黼黻琱戈尸臣/拜手稽首曰敢對揚天子丕顯休命張敞議曰殆周之)
(襃賜大臣大臣子孫刻銘其先功者也崔瑗鼎銘禹鏤/其鼎湯刻其盤紀功申戒貽則後人後漢書注蔡邕銘)
(論曰呂尚作周太師封于/齊其功銘于昆吾之鼎)某守蜀非才戍邉不力(杜詩/歸來)
(頭白還戍邉史記/發閭左戍漁陽)以此衆戰無可奏之膚公(左傳以此/衆戰誰能)
(禦之以此攻城何城不克/詩薄伐玁狁以奏膚功)不自意全亦粗殱於羣醜(吴/王)
(濞傳吾乗傳至此不自意全詩順彼長道屈/此羣醜注屈治醜惡也治此羣為惡之人)尚欲決焚
舟之戰(左傳秦伯伐晉濟河焚舟取王官及郊/晉人不出遂自茅津濟封殽尸而還)乃不容
俟駕而行已貢天箋願省愆於田里(山谷詩此事可箋/天公查道元有與)
(天公箋言/其好髙)尚依雲芘得佚老於林泉(莊子佚/我以老)
　　囘趙副帥(彦呐/)
守偏城而愒日無以瘉人(臧洪傳論偏城既危曹袁方/睦左傳翫歲而愒日其與㡬)
(何汲黯傳任職居官亡/以瘉人師古曰瘉勝也)使一道以觀風何為至我(禮記/命太)
(師陳詩以觀民風董仲舒/傳此言何為至於我哉)方兹踳地(詩謂天盖髙不敢/不局謂地盖厚不)
(敢不踳説文踳小步也徐氏曰步小/而輕也詩注累足箋云畏怖之言也)志在囘天(文選囘/天轉日)
(之/力)敢圖副元帥之尊(栁文副元帥/勳塞天地)先畀小行人之問(周/禮)
(春官小行人掌邦國賓客/之禮籍以待四方之使者)恭惟某官篤誠而明允剛直
而忱恂(見/前)無鳳笙龍管之豪奢(李詩車旁仄挂一壺/酒鳳笙龍管行相催)有
麟趾兎置之信厚(詩麟之趾振振公子注趾足也麟/信而應禮以足至者振振信厚也)文
王之昭周公之胙固多千里之駒(左傳管蔡郕霍魯衞/毛𥅆郜雍曹滕畢原)
(豐郇文之昭也胙祭福肉也又建置社稷曰胙左傳胙/之土而命之氏正義曰報也有德之人必有美報又守)
(社稷曰胙左傳無克胙國杜氏春秋序本乎其始則周/公之胙𦙍也劉德傳德字路叔少脩黄老術有智略少)
(時數言事召見甘泉宫武帝謂之千里駒師古曰言/若駿馬可致千里也年齒幼少故謂之駒詳見前)河
間之略江夏之功罕露一斑之豹(新唐書宗室傳河間/元王孝恭少沈敏有)
(識量輔公祏反孝恭為行軍元帥討之李靖李勣黄君/漢張鎮州盧祖尚皆稟節度初隋亡盜賊徧天下皆太)
(宗身自討定謀臣驍将竝𨽻麾下無特将專勳者獨孝/恭有方面功以自見云江夏郡王道宗字承範年十七)
(從秦王討賊破突厥兵髙祖謂裴寂曰昔魏任城王彰/有却敵功道宗似之因封任城王突厥入居五原道宗)
(逐出之斥地贏千里助李靖破虜親執頡利可汗晚好/學接士大夫不倨于貴唐初宗室唯道宗孝恭為最賢)
(晉書王獻之字子敬少有盛名而髙逸不羈年數歲觀/門生樗蒲曰南風不競門生曰此郎亦管中窺豹時見)
(一斑獻之怒曰逺慙荀奉倩近愧劉真長遂拂衣而去/王荆公詩文彩初無豹一斑山谷詩觀道詩書豹一斑)
獨公慷慨同國戚休星紀一周未皇皇而奠枕(禮記以/星辰為)
(紀廣雅丑宫辰名七政終始於斗牛故名星紀法言昔/在姬公用于周而四海皇皇奠枕于京注皇皇美也奠)
(定也定枕猶言安枕也四海皇/皇美盛安枕無虞歸仰京師)風寒數處屹在在之長
城(見/前)寸心如丹(杜詩以兹報/主寸心赤)百煉愈白四郊多壘未容
㝷鷗鷺之閒(壘魯水切説文軍壁也禮記四郊多壘此/卿大夫之辱也注辱其謀人之國不能安)
(也數見侵/伐則多壘)二矛重弓且竝總貔貅之旅(詩朱英緑縢二/矛重弓注二矛)
(重弓備折壊也兵車之法左/人持弓右人持矛中人御)峴山既捷(峴山去襄陽十/里歐陽公峴山)
(亭記峴山臨漢上望之隱然盖諸山之小者而其名特/著于荆州者豈非以其人哉其人謂誰羊祜叔子杜預)
(元凱/是已)泗水來歸(説文泗受沛水東入淮周禮注泗水出/魯國濟隂乗氏源在兖州泗水縣東陪)
(尾山其源有/四以為名)不十日至長安㑹有官軍見威儀之喜(魏/略)
(夏侯楙為安西将軍鎮長安魏延請假精兵五千負糧/五千直從褒中出循秦嶺而東當子午而北不過十日)
(可到長安詳見前光武紀時三輔吏士東迎更始見諸/将過皆冠幘而服婦人衣諸于繡镼莫不笑之及見司)
(隸僚屬皆懽喜不自勝曰/不圖今日復見漢官威儀)用丸泥封函谷無以劇賊遺
君父之憂(隗囂傳請以一丸泥為大王東封函谷闗詳/見前耿弇傳光武在魯聞弇為張步所攻自)
(往救之未至陳俊謂弇曰劇擊兵盛可閉營休士以須/上來弇曰乗輿且到臣子當  牛釃酒以待百官反欲)
(以賊遺/君父耶)惟國爾忘家主爾忘身(賈誼傳為人臣者主耳/忘身國耳忘家公耳忘)
(私/)則男子當戰女子當運(蜀志揚洪傳先主爭漢中急/書發兵諸葛孔明以問洪洪)
(曰漢中則益州咽喉存亡之機若無漢中則無蜀矣此/家門之禍也方今之事男子當戰女子當運發矢何疑)
黄河以南行皆晉土(祖逖傳逖愛人下士雖疎交賤隸/皆恩禮遇之由是黄河以南盡為)
(晉土互/見前)自陜而東是在周公(公羊傳自陜而東者周公/主之自陜而西者召公主)
(之詳/見前)某愛莫助之(見/前)遐不謂矣(詩心乎愛矣遐不謂矣/注謂勤也我心愛此君)
(子君子雖逺在野/能不勤思之乎)木牛流馬敢辭轉粟以上天(杜詩築/城依白)
(帝轉粟/上青天)桃蟲荓蜂但願徹桑於未雨(詩予其懲而毖後/患莫予荓蜂自求)
(辛螫肇允彼桃蟲拚飛維鳥未堪家多難予又集于蓼/荓音□注莑蜂掣曵也掣曵者從旁牽挽之言是挽離)
(正道使就邪僻若管蔡流言之類汝如是徒自求辛苦/毒螫耳肇始允信也桃蟲鷦也鳥之始大終小者始信)
(流言之罪如鷦鳥之小不登誅之/後乃反叛翻飛為大鳥也此借用)
　經略(唐貞觀二年邉州別置經略使此使名所昉節/度兼度支營田招討經略使則有副使判官各)
　(一人儀鳳二年以黑齒常之為河源經略大使永淳/元年婁師德為河源經略副使至德三年賀蘭進明)
　(除嶺南五府經略兼節度使宋不常置咸平五年始/以右僕射張齊賢為汾寧環慶涇原路經略使又以)
　(鄧州觀察使錢若水為并代經略使自後不除人寶/元中夏人入冦始命陜西沿江大将皆兼經略皇祐)
　(間儂智髙擾邊詔知廣桂竝帶經略安撫使自後西/南二邊常帶經略所以重帥權而服羌夷也其經略)
　(安撫竝以直秘閣以上充掌帥臣任河東陜西嶺南/路職任綏御戎夷則為經略安撫使南渡之初依舊)
　(制廣南東路帶主管經略安撫使公事西路帶經略/安撫使紹興五年令襄陽守臣湖北帥帶經略安撫)
　(使後罷而/二廣如故)
　　代囘廣西李經略(訦○代何月湖○宋廣西路經/略司治静江府)
小司冦之持平躐陞五雉(周禮小司冦之職掌外朝之/政張釋之傳釋之持議平)
大帥府之委重逺寄雙魚(見/前)懷感有之寘慚無所(陳書/蕭摩)
(訶傳老夫受脤專征不能戰/勝攻取今被困迫慙寘無地)恭惟某官名髙斗北(新唐/書狄)
(仁傑傳藺仁基毎曰狄公/之賢北斗以南一人而已)恵滿天南槃槃都會之雄庶
邦君之奔走(槃槃屈曲貌劉劭趙郡賦經絡疇邑詰曲/縈槃李頻詩楚地八千里欒欒此都㑹巍)
(峩數里城逺水相映帶尚/書爾庶邦君又矧咸奔走)英英文武之特一號令而精
明(韓詩英英桂林/伯實惟文武特)公無遐心(詩毋金玉爾音而有/遐心注疏逺我之心)民可
吐氣某斵輪既老(山谷詩問取/人間老斵輪)整履已晡宜人獨桂林
遥想玉篸之碧(杜詩五嶺皆炎熱宜人獨桂林梅花萬/里外雪片一冬深韓詩蒼蒼森八桂兹)
(地在湘南江作青羅帶山如碧玉篸注篸粗含/切與簪同釵􁁉也梁劉孝威詩金篸臨鬢斜)忍渴望
梅嶺願調金鉉之黄(山谷詩空餘見賢心忍渴望梅嶺/易鼎黄耳金鉉利貞鉉湖畎切説)
(文舉鼎也易謂之鉉禮謂/之鼎易注扛鼎而舉之也)
　　代囘廣西李經略(訦/)
荷囊輟直(見/前)桂筦分符(唐張安逺記五筦之地桂為大/被山帶江控制數千里詳見前)
韡刀列郡之迎古稱大府(韓文大府帥或道過其府府/帥必戎服左握刀右屬弓矢)
(帕首袴/韡迎郊)襦袴萬家之喜今在細侯(郭伋字/細侯)仁氣南驅善
聲東迤恭惟某官通材治劇厚德鎮浮財貨本末源流
早振地官之職侍從論思獻納晚深天扆之知遽厭承
明之廬歸拜散人之號時方多事公未可間謀帥須賢
起家甚寵(竝見/前)若衛公之鎮撫九十六郡(新唐書李靖/傳靖度嶺至)
(桂州分道招慰酋領馮盎等皆以子弟來謁南方悉定/裁量款效承制補官得郡凡九十六戶六十餘萬詔書)
(勞勉授嶺南撫慰大/使檢校桂州總管)與襲志之都督二十八年(新唐書/李襲志)
(字重光蕭銑平襲志誘致嶺南六十餘州送款趙郡王/孝恭承制授桂州總管轉桂州都督襲志守桂二十八)
(年政尚清省南荒便之以光/禄大夫汾州刺史致仕卒)能安越人莫非李姓宜其
苗裔復此蕃宣顧恐青羅碧玉之江山(注見/上條)難駐黄閣
紫樞之步武某龍鍾已久燕賀無由(竝見/前)夔府竹枝之
歌既成昨夢(劉禹錫竹枝歌白帝城頭春草生白鹽山/下蜀江清南人上來歌一曲北人莫上動)
(鄉情山桃紅花滿上頭蜀江東水拍江流花紅易衰似/郎意水流無限似儂愁溪上春來新雨晴瀼西春水縠)
(紋生橋東橋西妙楊栁人來人去唱歌行日出三竿春/霧消江頭蜀客住蘭橈憑寄狂夫書一紙住在成都萬)
(里橋兩岸山花似雲開家家春酒滿銀盃昭君坊中多/女伴永安宫外踏青來瞿塘嘈嘈十二灘此中道路古)
(來難長恨人心不如水等閑平地起波瀾巫峽蒼蒼煙/雨時清猿啼在最髙枝箇裏愁人腸自斷由來不是此)
(聲悲楊栁青青江水平聞郎江上唱歌聲東邊日出西/邊雨道是無晴還有晴陸務觀思䕫州詩壯憶公孫舞)
(劍器愁思賓客竹枝歌山谷詩驚夢如昨/日又昨夢春氷釋東坡詩昨夢那可逐)漢節梅花之
句願寄故人(杜詩漢節梅花外春/城海水邊餘見前)
　　代囘廣西李經略(訦/)
价藩報政(詩价人維藩注价者甲之别名被甲之人/謂卿士掌軍事者于周禮司馬之卿也)秘
殿升班(四朝國史王珪傳英宗即位之明年忽召至蘂/珠殿傳詔令兼端明殿學士諭之曰秘殿之職)
(非直器卿于翰林間二府員缺即出命矣呂正獻謝表/兼華秘殿欒城集秘殿隆名言加觀文等殿大學士)
八桂不曰炎荒固號登仙之勝(八桂堂在今桂林府治/宋守范至能建李彥弼)
(有記八桂之名本出仙經後人因植八桂于堂又以名/郡韓詩蒼蒼森八桂兹地在湘南范至能桂海虞衡志)
(序始予自紫微垣出帥廣右姻戚故人張飲松江皆以/炎荒風土為戚余取唐人詩攷桂林之地少陵謂之宜)
(人樂天謂之無瘴氣退之至以湘南江山勝於驂鸞仙/去則宦遊之適寧有逾於此者乎韓詩蒼蒼森八桂兹)
(地在湘南逺勝登/仙去飛鸞不暇驂)四松取之熱撰殆非寄禄之常(元㣲/之詩)
(云松門待制應全逺藥樹監搜可得知文昌雜錄唐宣/政殿為正衙殿廷有四松松下為待制官立班之地詳)
(見前沈存中夢溪筆談舊日官為中允者極少唯老于/幕官者累資方至故為之者多潦倒之人近嵗州縣官)
(進用者多除中允遂有冷中允熱中允又集賢殿修譔/舊多以館閣久次者為之近嵗有自常官超授要任未)
(至從官者多除修撰亦有冷修撰熱修撰時人謂熱中/允不博冷修撰宋淳熈重定官制特進至承務郎為寄)
(祿/官)帝綍渙孚帥符鼎重(渙鼎/卦名)恭惟某官材全業鉅器博
聲宏厭直承明之廬作牧始安之徼(桂州禹貢荆州之/地春秋百越地東)
(漢為始安國吴置/始定郡屬荆州)玉篸羅帶江山分一半之天(見/前)金節
油幢庭戶行千里之外(韓文令修於庭戸數日之間而/人自得於湖山千里之外餘見)
(前/)果臻帝璽進庀宸奎河洛圖書之淵榮灮上燭(尚書/中候)
(榮灮出河休氣四塞/休美也榮灮五色)嶺海輦轂之治和氣旁行(韓文雖/在萬里)
(之外嶺海之陬待之一/如畿甸之間輦轂之下)會見出綸又迎歸衮某無由旅
賀猥辱撝謙誦太古而歌散人吾事濟矣(陸龜蒙散人/歌江湖散人)
(天骨竒短髪㧓來蓬半垂手提孤篁曵寒蠒口誦太古/滄浪詞曹瞞傳公聞許攸來跣出迎之撫掌笑曰子卿)
(逺來吾事濟矣宋書武帝紀公既入峴舉手指天/曰吾事濟矣南史劉穆之傳卿能自屈吾事濟矣)去上
天而辭宰相公自計之(古今詩話冦萊公訪魏野議論/騷雅相得甚驩公再秉鈞軸野)
(嘗游門下一日獻詩曰好去上天辭富貴却來平地作/神仙公得詩不悦後二年貶通州毎題前詩于窻朝夕)
(吟哦/之)
　
　
　
　
　
　
　
　
　
　
　四六標準巻二十
欽定四庫全書
　四六標準巻二十一　　　　宋　李劉　撰
　安撫(帥守附○梁武帝普通五年魏以酈道元為大/使鎮撫六鎮大使始此隋文帝開皇九年以楊)
　(素為河北安撫大使唐聖厯中狄仁傑為河北道安/撫宋不常置自咸平二年以王欽若為四川安撫使)
　(梁灝為陜西安撫使安撫使之名始此其後景德三/年始置河北沿邊安撫使陜西沿邊諸州亦有安撫)
　(使慶厯二年詔置湖南安撫司八年詔置河北四路/安撫皇祐四年詔廣桂二州帶經略安撫使熈寧五)
　(年罷諸路安撫司宣和三年睦賊猖獗詔杭越州江/寧府守臣竝帶安撫使洪州守臣可依江寧府安撫)
　(使凡諸路安撫掌總護諸将統制軍旅察治奸宄以/肅清一道凡兵民之政皆掌焉率其屬而聽其獄訟)
　(頒其禁令定其賞罰稽其錢穀甲械出納之名籍若/事難專決則具可否稟奏至于機速邊防及士卒抵)
　(罪則聽以/便宜裁斷)
　　賀衛參政除江西帥(涇○宋江西路安撫司統郡/十一領縣八治南昌新建兩)
　　(縣宋史寧宗開禧三年十一月以衛涇簽書樞密/院事兼參知政事十二月以涇參知政事嘉定元)
　　(年六月涇罷理宗寶/慶元年八月涇薨)
九重圖任起東府之元勳(離騷天之門九重尚書亦惟/圖任舊人共政宋執政里第)
(曰東府樞密曰西府嘉祐中孫坦請為兩府治第以便/詔召熈寧三年作東西府于掖城之南明年東西府成)
(陳繹東府記云禁衛三帥率有公廨庶官省寺亦各有/居而獨大臣不列府舍乃出聖畫新創二府凡八位總)
(千二百楹熈寧四年秋東府四位成詔知制誥臣繹為/之記按山謙之丹陽記東府城池則晉簡文帝㑹稽王)
(時第非此/東府也)十乗申咨撫南昌之故郡(滕王閣序南昌/故郡洪都新府)蔚
憩棠之未翦紛騎竹以爭迎四履驩然重臨幸甚(竝見/前)
恭惟某官智仁且勇直大而方崑山片玉之挺生天寧
無意(桓寛鹽鐵論崑山之傍以玉璞抵烏鵲呂氏春秋/人不愛崑山之玉江漢之珠而愛巳之蒼璧小璣)
(晉書郤詵傳泰始中詔天下舉賢良直言之士太守文/立舉詵應選以對策上第累遷雍州刺史武帝於東堂)
(會送問詵曰卿自以為何如詵對曰臣舉賢良對策為/天下第一猶桂林之一枝崑山之片玉帝笑崑山在今)
(崑山縣一統志晉陸機陸雲生於此時人比之崑山出/玉因名梁大同中置縣以山為名衛涇自蕐亭徙崑之)
(石浦淳熈中舉/進士第一故云)虎丘一輪之未滿公亦何心(記纂淵海/虎丘僧上)
(太守詩昨夜虎丘山上/望一輪明月照蘇州)然敵使之問冦公(言行錄處士/魏野贈冦公)
(詩有無宅起樓臺之句北使至賜宴兩府預坐/厯視坐中問誰是無宅起樓臺相公詳見前)與兒童
之誦君實(東坡獨樂園詩兒童/誦君實走卒知司馬)是闗國體難久家居(楊/惲)
(傳失爵/位家居)與我處畎畆之中只成歸潔使人得湖山之外
盍慰去思(韓文人自得於湖山/千里之外詳見前)宜煩熊旂犀甲之嚴(栁/文)
(平淮西雅犀甲/熊旂威命是荷)更借鶴嶺鸞峰之重(方/鸞)　(勝覽鶴嶺在/東在隆興府)
(隆興即/今南昌)軍民雷動共欣吾父之重來(揚䧺傳雷動雲合/息夫躬傳邊境雷)
(動/)道路風傳仍喜我公之未老凡自卯至酉之交説(杜/陵)
(遭田父泥飲美嚴中丞詩語多雖雜亂/説尹終在口朝來偶然出自卯将及酉)葢先庚後甲之
素孚(易蠱元亨利涉大川先甲三日後甲三日巽九五/貞吉悔亡无不利无初有終先庚三日後庚三日)
(詳見/前)善人七年流秋殺春生之恵(管子春生于左秋殺/于右韓文春生秋殺)
(陽開陰閉楊誠齋詩/春生陰殺震江湖)長天一色洗星移物換之悲(王勃/滕王)
(閣詩間雲潭影日悠悠物換星移㡬度秋閣中帝子今/何在檻外長江空自流按春生秋殺滕王閣記語物換)
(星移滕王閣詩/語故以相對)昔黄霸之於潁川(黄霸傳以賢良髙第/揚州刺史霸為潁州)
(太守治為天下第一徴守京兆尹坐乏軍興貶秩有/詔歸潁川太守官治如其前前後八年郡中愈治)及
馬總之於鄆鎮(新唐書馬總字㑹元李師道平析鄆曹/濮等為一道除總節度賜號天平軍長)
(慶初劉總上幽鎮地召總徙天平而召總還将/大用會劉總卒穆宗以鄆人附賴總復詔還鎮)雖云再
涖詎足竝言葢申命宅南之咨(尚書申命羲/叔宅南交)乃歸公于
東之漸魁台齊色益足光斗牛之墟(律厯志魁于六星/兩兩而比者曰三)
(台三台色齊君臣和王勃滕/王閣序龍光射斗牛之墟)霖雨思賢會即騎箕尾而
上(杜詩霖雨思賢佐丹青憶老臣莊子傅説得之以相/武丁奄有天下乗東維騎箕尾比于列星注東維箕)
(斗間天漢津東維星經曰一星在尾上言其乗東維騎/于箕尾之間傅説死其精神乗東維託龍尾乃列宿今)
(尾上有傅説星晉天文/志傅説一星在尾後)某一違材館(西京雜記平津侯/營客館以招天下)
(賢才其次曰翹材館以待大材/任九卿将軍二千石者處之)四候觀臺(左傳日南至/公既視朔遂)
(登觀臺以望而書禮也凡分至啓閉必書雲物為備故/也服氏曰天子曰靈臺諸矦曰觀臺在明堂之中晉天)
(文志明堂西二百里曰靈臺觀/臺也主觀雲物察符瑞候災變)造舟為梁鬢已蓬於灧
澦(詩造舟為梁不顯其光注比其舟而渡曰造舟中央/左右相維持曰維舟併兩舟曰方舟一舟曰特舟造)
(舟者比舩于水加板其上即今之浮橋故杜預云造舟/為梁則河橋之謂也杜詩路經灧澦雙蓬鬢天入滄浪)
(一釣/舟)荷戈與役骨幾藁於褒斜(杜詩深梗無安/地啣枚有荷戈)難爭汗
馬之功(蕭何傳未有/汗馬之勞)徑反屠羊之肆(莊子願復反吾屠/羊之肆詳見前)
忽聞悦禮樂之有帥(見/前)喜至捲詩書而欲狂(杜詩却看/妻子愁何)
(在漫巻詩/書喜欲狂)偶見苦於小兒(新唐書杜審言傳審言病甚/宋之問武平一等省候何如)
(答曰甚為造化小兒相苦尚何言/然吾在久壓公等今且死固大慰)未得詣於大府(韓文/詣一)
(府受約束/詳見前)下榻而延孺子詎敢希舊物之收(方輿勝覽/徐穉字孺)
(子南昌人陳蕃為守不接賔客惟禮孺子特設一榻孺/子去則懸之蘇子由過豫章詩白屋可能無孺子黄堂)
(不是欠陳蕃古人冷淡今/人笑湖水年年剰舊㾗)踵門而告文公惟當致新氓
之敬
　　賀任樞密除福建帥(希夷○宋福建路安撫司統/郡八領縣十二治閩候官兩)
　　(縣/)
元老得閒(詩方叔元老注元大也五官/之長出于諸矦曰天子之老)价藩出牧(杜詩/人到)
(于今歌/出牧)道古今而譽盛德既将相之兼資(韓文才畯滿/前道古今而)
(譽盛德入耳而不煩王珪傳兼/資文武出将入相吾不如李靖)至将相而歸故鄉在古
今而有㡬(歐陽公晝錦堂記仕宦而至将相富貴而/歸故鄉此人情之所榮而古今之所同也)遹
觀全德足立懦夫恭惟某官輔世真儒爽邦良弼(尚書/爽邦)
(舊哲又夢帝/賚予良弼)春風沂水夙卑游夏之淵源(董仲舒傳贊/仲舒潛心大)
(業為羣儒首然考其師友/淵源所漸猶未及虖游夏)界雪岷山更陋卿雲之河漢
(杜詩雪嶺界天白廣絶交論舒/向金玉淵海卿雲黼黻河漢)早克勤于小物(尚書惟/公懋徳)
(克勤/小物)晚服在于大僚(尚書夏迪簡在王/庭有服在百僚)非仁義莫陳於
前有謀猷乃順于外(竝見/前)雖風霆不顯流形之迹(禮記/風霆)
(流行庶/物露生)然天地能知體國之心用兵數年拓地萬里(杜/篤)
(傳拓地萬里威振八荒南史徐羡之傳/今二方已平拓地萬里唯有小羌未定)疇若予采方當
顓面以正槐(尚書疇咨若予采李㝷傳各顓/面正朝周禮面三槐三公位焉)民具爾瞻
胡遽剖符而分竹(杜詩剖符來蜀道/又㡬分漢庭竹)拂衣勇甚(范丹傳/便起告)
(違拂衣而去楊彪傳孔融魯國男子明日便當拂衣而/去羊祜傳衍拂衣而起郄超傳性好聞人棲遁有能辭)
(榮拂衣者超為之起屋宇作器服畜僕豎費百金而不/吝南史王僧䖍傳彼若見惡當拂衣去耳謝朓傳歛跡)
(康衢拂衣林沚又拂衣東山𦕈絶塵軌又建武之世拂/衣止足梁書何㸃傳弱冠拂衣蕐首一操謝靈運詩髙)
(楫九州外拂衣五湖裏東坡詩賢哉仲氏早拂衣占斷/此山長洗耳又拂衣自注下下考芋魁飯豆吾豈無)
懷綬忻然(朱買臣傳買臣衣故衣/懷其印綬步歸郡邸)問之往來皆云昔病
而今愈決於去就足窺衆醉而獨醒為之兆兆足行奠
而發發必中(法言修身以為弓立義以為的/奠而後發發必中注奠定也)全閩鄉部
(説文閩東南越周禮職方氏七閩注閩蠻之别也國語/閩芊蠻也叔熊避難於濮蠻隨其俗如蠻人從子從分)
(為七種故曰七閩周禮注疏八蠻在南方閩其别也地/理沿革表越王無疆為楚所滅子孫分散或居閩地其)
(後無諸摇/遂有閩粤)秘殿政塗㝷某丘童子之釣遊(昌黎送楊少/尹序今之歸)
(指某樹曰某樹吾先人之所種也某/水某丘吾童子時所釣遊也互見前)聽去時兒女之笳
鼓(曹景宗時去時兒女悲/歸來笳鼓競詳見上巻)所貴於天下士者動静不失
其光明(史記魯仲連傳所謂貴於天下之士者為人排/患釋難解紛亂而無取也易時行則行時止則)
(止動静不失其/時其道光明)豈不誠大丈夫哉進退一歸於禮義不
負所學(竝見/前)是在我公林下有人少伴越地禽魚之樂
(僧靈徹詩逄人盡説休官去林下何曽見/一人韓文閩越地肥衍有山泉禽魚之樂)橘中未老尚
見商山鴻鵠之飛(王貢兩龔鮑傳序漢興有東園公綺/里季夏黄公甪里先生此四人者當)
(秦之世避而入商雒深山張良傳四人者從太子年皆/八十上恠問曰何為者四人各言其姓名上召戚夫人)
(指視曰我欲易之彼四人為之輔羽翼已成難動矣乃/歌曰鴻鵠髙飛一舉千里羽翼已就横絶四海餘見前)
某夙累公知敬為國賀江空而歲年晚載歌百年㡬見
之詩(陳後山送蘇公知杭州詩一代不數人百/年能㡬見又風㠶目力短江空嵗年晚)水煩而
鱗介勞更致列城一陶之請(禮記土敝則草木不長水/煩則魚鼈不大山谷詩土)
(敝禾黍惡水煩鱗介勞/崔駰達㫖坏冶一陶)
　　代曹安撫賀衛參帥(涇○宋湖南路安撫司統郡/十領縣十二治長沙善化)
疇咨舊弼出牧价藩(見/前)泰階六符下照星沙之地(晉天/文志)
(長沙一星在軫之中主壽命明則主壽長子孫昌郡以/星得名闞駰十三州記云西自湘江至東萊萬里故曰)
(長沙餘/見前)元戎十乗大開天柱之雲(一統志天柱峯在衡/山形如雙柱聳㧞西)
(北有香岡石室自囘雁至仙人七峯任衡陽縣界自祝/融至天柱五峯及巾子金簡降真芙蓉等五十五峯俱)
(在衡山縣境其吐霧碧岫屏嶂日蕐嶽麓則在長沙縣/界共為七十二峯紫葢雲密石廩天柱四峯皆去衡山)
(縣三十里韓文公謁衡嶽廟詩我來正逄秋雨節陰氣/晦昧無清風潛心黙禱若有應豈非正直能感通須㬰)
(静掃衆峯出仰見突兀撐青空紫/葢連延接天柱石廩騰擲堆祝融)前茅甫臨全楚􁅊豫
恭惟某官𢎞深而肅括明允而篤誠魁下三台付榮進
於素定(竝見/前)胸中五色補造化而不言(山谷詩公有胸/中五色線平生)
(補衮用功深杜牧詩平/生五色線願補舜衣裳)由兩地以養恬(莊子古之治道/者以恬養知生)
(而無以知為也謂之以知養恬注恬静而後知不蕩知/不蕩而性不失也夫無以知為而任其自知則雖知周)
(萬物而恬/然自得也)為二天而出守辰猷定命聫漢殿以通班(詩/訏)
(謨定命逺/猷辰告)甲令著忠盡衡山而賜履(吴芮傳秦時番陽/令也髙祖以芮将)
(梅鋗偕攻析酈芮率百越佐諸矦從入闗故立芮為衡/山王都邾薨謚曰文王初文王芮髙祖賢之制詔御史)
(王忠其定著令注漢約非劉氏不王而芮王故著令中/使特王也贊曰吳芮之起不失正道故能傳號五世慶)
(流支庶有以矣夫著于甲令而稱忠也師/古曰甲者令篇之次也左傳賜我先君履)玉麟訢合竹
馬驩迎(見/前)令湘安流(屈原九歌令沅湘兮/無波使江水兮安流)使嶽修貢(班/固)
(寶鼎詩嶽修/貢兮川效珍)政平訟理而無愁歎聊寛南顧之宵衣(李/德)
(裕傳敬宗聽朝簡忽德裕上丹扆六箴一曰宵衣諷視/朝希晚也白氏長慶集舜外叙百揆内勤萬機旰食宵)
(衣念其不/息之道)國小地狹不足囘旋即徯東歸之晝錦某濫
揚前粃幸及戍𤓰(竝見/前)以望君如歲之心願言叱馭(左/傳)
(國人望君如望/歲焉餘見前)然用汝作霖之命猶恐追鋒(晉書輿服/志追鋒車)
(去小平葢加通幰如軺車駕二追鋒之名葢取其迅速/也施於戎陣之間是為傳乗傅暢晉諸公贊髙貴鄉公)
(常與司馬望王沈裴秀鍾會等講宴於東堂並屬文論/帝性急請召欲速秀等在内職到得及時以望在外特)
(給追鋒車虎賁卒五人毎/有集㑹望輙奔馳而至)
　　賀廣西管漕(湛/)除靜江帥(代衛參帥作○宋廣西/路安撫司統郡二十五)
　　(治靜江府/即今㑹城)
寓班東觀(蕐嶠後漢書學者稱東觀為老氏藏室道家/蓬萊山通典後漢圖書在東觀桓帝始置秘)
(書監一人掌典圖書古今文字崔援東觀箴洋洋東觀/古之史官三墳五典靡義不貫蕐嶠謝秘書監表劉向)
(父子世典史籍馬/融博通三入東觀)宅牧南交一道熟於馳驅不勤易地
五筦資其節制何止觀風(舊唐書地理志嶺南東道節/度使治廣州管廣韶循梅恩)
(春賀朝端藤康封龍髙義新勤竇等州嶺南西道桂管/經略觀察使治桂州管桂韶蒙富梧潯龔鬱林平琴賔)
(澄繡象郴融等州邕管經略使治邕州管桂黨横田嚴/山立羅潘等州容管經略使治容州管容辨白牢欽巖)
(禺湯瀼古等州安南都護節度使治安南府管交武峩/川粤芝愛田福禄川長峯陸亷雷籠環崖儋振瓊萬安)
(等/州)恭惟某官器諝浚明風猷凝劭自望郎而襆被進退
可觀(元㣲之行韋審規父漸制嘉乃令子為吾望郎李/商隱詩望郎臨古郡東坡詩東川得望郎魏舒傳)
(選浚儀令入為尚書郎時欲沙汰郎官非其才者罷之/舒曰吾即其人也被襆而出同寮素無清論者咸有愧)
(色談者/稱之)由膚使而褰帷光蕐益逺(法言雖古之膚使其/猶劣諸注膚美也後)
(漢書賈琮字孟堅為冀州刺史舊典傳車驂駕垂赤帷/裳迎於出界及琮之部升車言曰刺史當逺視廣聽糾)
(察美惡何有反垂帷裳以自掩塞乎乃命御者褰之百/城聞風自然竦震詩序送之以禮樂言逺而有光蕐也)
(詳見/前)㝷領将輸之寄益髙澄按之功帝謀帥之惟難公
撫封而少駐(常衮集撫其四/封率彼五長)英英桂林之伯願懋膚公
(韓詩英英桂林伯實惟文武/特詩以奏膚公注公功也)𣺌𣺌洞庭之波尚資餘潤
(屈原九歌帝子降兮北渚目𣺌𣺌兮愁予嫋嫋兮秋風/洞庭波兮木葉下郭伋傳賢能太守去帝城不逺河潤)
(九里冀京師/并蒙福也)某濫承嘉恵(賈誼傳恭承嘉恵兮竢罪長/沙師古曰嘉恵謂詔命也)
竊倚德隣湘水安流正藉戈船之重(屈原九歌令沅湘/兮無波使江水兮)
(安流武帝紀歸義越侯嚴為戈船将軍出零陵下離水/張晏曰越人於水中負人船又有蛟龍之害故置戈於)
(船下因以為名也臣瓚曰伍子胥書/有戈船以載干戈因謂之戈船也)夜郎為徼敢忘銅
柱之威(西南夷傳南夷君長以十數夜郎為大夜郎者/臨牂牁江漢平南夷夜郎遂入朝上以為夜郎)
(王一統志漢馬援既平交趾立銅柱為漢界相傳在欽/州古森洞上有援誓云銅柱折交人滅安南人每過其)
(下以一石培之遂成丘陵唐馬揔為安南都護夷獠為/建二銅柱於伏波之處以明揔為伏波之裔日南郡西)
(有西屠夷國援嘗經其地亦植/二銅柱表漢界俱未詳所在)
　　賀夔路徐安撫除瀘帥(瑄○宋潼川府路安撫司/統郡十五領縣三治瀘州)
西瀼奏功(瀼音乃朗切楚俗以山谷間水可涉為瀼水/經注瀼東瀼西水兩旁之名也方輿勝覽大)
(瀼水在奉節縣䕫州城以宋景德二年遷瀼西唐元結/家瀼濵杜詩瀼東瀼西一萬家江南江北春冬花又瞿)
(唐春欲至定/卜瀼西居)東川徙鎮(梓州為東川/成都為西川)占一星之入蜀謂
合遄歸(見/前)不五月而渡瀘却疑深入(蜀志五月渡瀘深/入不毛地理志瀘)
(惟水出牂牁郡句町縣方輿勝覽瀘江在州城東一名/汶江源自岷山流入合江縣界州因以名李􁧶西山堂)
(記郡得名為瀘者葢始因梁大同中嘗徙治馬湖江/口置瀘州葢馬湖即瀘水下流因逺取瀘水以名州)賢
勞何憚聖眷惟深恭惟某官胸湛明冰膽韜古劔意匠
淡經營之表凡馬皆空才刃游肯綮之間全牛立解(竝/見)
(前/)入朝屬爾(霍光傳将軍之廣明都郎/屬爾師古曰屬爾近爾也)乞郡翻然漢水
為池民無愁歎(左傳楚國方城以為城漢/水以為池雖衆無所用之)巫山猶錦使
有光蕐(巫山在巫山縣圖經云此山當抗峰岷峨偕嶺/衡嶽凝結翼附竝出青雲有十二峰曰望霞翠)
(屏朝雲松巒集仙聚鶴淨壇上昇起雲/飛鳳登龍聖泉沿峽首尾一百六十里)雲出無心且聊
爾陽臺之下(歸去來辭雲無心而出岫宋玉髙唐賦妾/在巫山之陽髙丘之岨旦為朝雲暮為行)
(雨朝朝暮暮陽臺之下方輿勝覽陽雲臺在巫/山縣西北五十步南枕大江髙一百二十丈)春行有
脚又移之僰道之間(司馬相如傳略通夜郎僰中師古/曰夜郎僰中皆西南夷也僰蒲北)
(反西南夷傳以夜郎為犍為郡發巴蜀卒治道自僰道/指牂牁江瀘州鎮逺樓記瀘州東接巴渝西連僰道南)
(望夜郎/牂牁)若時江陽(方輿勝覽瀘州春秋戰國為巴子國/秦屬巴郡漢武帝分置犍為郡而犍)
(為之江陽符縣即今之州城是也東漢末劉璋立為/江陽郡晉寄治武陽穆帝置東江陽郡宋齊因之)實
雄益部地隆望重視古元矦(李􁧶瀘州西山堂記乾道/升領劒南一道十五州權)
(任益/重)民俗恬熈為今道院(山谷江西道院賦武陵栁矦/守筠之明年樂其俗之美使)
(為政者不勤乃新燕居之堂榜/曰江西道院以鼓舞其國風)然天大地大自足著鵾
鵬之游(老子道大天大地大王亦大域中有四大莊子/北冥有魚其名為鵾鵾之大不知其幾千里也)
(化而為鳥其名為鵬鵬/之背不知其幾千里也)何月更歲更獨不出魚鳬之國
(昭帝紀注更有三品有卒更有踐更有過更古者正卒/無常人皆當迭為之一月一更是為卒更貧者欲得顧)
(更錢者次直者出錢顧之月二千是為踐更也天下之/人皆直戍邊三日亦名為更律所謂繇戍也雖丞相子)
(亦與戍邊之調不可人人自行三日戍又行者當自戍/三日不可往便還因使住一嵗一更諸不行者出錢三)
(百入官官以結戍者是謂過更也揚雄蜀王本紀蜀之/先稱王者有蠶叢柏灌魚鳬開明是時椎髻左衽不曉)
(文字未有禮樂從開明/已上至蠶叢凡四千嵗)殆欲紓憂於西顧(冦恂傳髙祖/任蕭何於闗)
(中無復西/願之憂)即觀錫命以東歸(易王三錫命/詩我東曰歸)某越在師行
無由旅賀(師旅/卦名)轅下甚安於局促(灌夫傳局趣效轅下/駒應劭曰駒者駕著)
(轅下局促/䠞小之貌)狹中敢累於提檠(韓文石鼎聫句陋質/荷斟酌狹中愧提檠)不進
不休聞又綴鶚書之末(荀朂傳帝嘗謂曰魏武帝言荀/文若之進善不進不止荀公達)
(之退惡不退不休二令/君之美亦望于君也)載饑載渴但願從魚服之歸(詩/憂)
(心烈烈載饑載渴又象弭魚服詩序采薇遣役戍也注/烈烈憂貌則饑則渴言其苦也其弓以象骨為之弭其)
(矢以魚皮為服弭弓弰之名魚服/魚獸之皮魚獸似猪東海有之)庶因青簾白舫之囘
(舫甫妄切爾雅舟也注云竝兩舩增韻方舟也杜詩青/簾白舫益州來巫峽秋濤天地迴注劉濬自益州歸荆)
(渚白舫百棹皆繡㠶青簾多/載妓女峽人呼為天上樓船)一見紅斾碧油而去(斾蒲/葢切)
(説文繼旐之旗沛然而垂石林燕語節度使旗則綢以/紅繒節及麾槍則綢以碧油故謂之碧油紅斾白樂天)
(詩紅斾将軍昨日歸又碧油幢引向東川方干詩/問津求拜碧油幢歐陽詹詩十萬兵樞擁碧油)
　　賀徐漕除東路安撫(瑄○宋利州東路安撫司統/郡十領縣五治南鄭即今陜)
　　(西漢/中府)
升班延閣(藝文志注内則有延/閣廣内秘室之府)就領价藩耀東壁之圖
書光於列宿(竝見/前)控西陵之門戸專在三巴(一統志西/陵峽在夷)
(陵西北二十五里峽長二十里層崖萬仞三峽之一也/元和志郡城陸抗所築吴改西陵以為重鎮楊烱西陵)
(峽詩絶壁聳萬仞長波射千里盤薄荆之門滔滔南國/紀杜詩疏鑿控三巴蕐陽國志三巴巴郡今重慶府巴)
(東今䕫州巴/西今合州)無改舍易轍之勞有珥節建牙之寵(屈原/離騷)
(經吾令羲和珥節兮望崦嵫而勿迫通作彌李廣傳彌/節白檀注彌少安之貌相如賦餌節徘徊揚雄傳靡節)
(竝與珥同兵書牙旗者将軍之精凡䜿牙必以剛日魏/志初平中張邈舉義典韋為士屬司馬趙寵牙門長大)
(人莫能勝韋一手建之後漢滕輔祭牙文敬建髙/牙神武攸託晉袁宏祭牙文敢建髙牙烈烈桓桓)用賢
如此通國驩然㳟惟某官得天委和(莊子生非汝有是/天地之委和也性)
(命非汝有是天地之委順也孫/子非汝有是天地之委蛻也)與月爭皎(皎吉了切説/文月之白也)
(詩月出/皎兮)一時歐范共推無黨之雄文(宋徐無黨字師錫/皇祐間進士仕至)
(郡博士歐陽脩送無黨序云東陽徐生少從予學為文/既去而與羣士試于禮部得髙第由是知名其文辭日)
(進如水涌而山出所著有五代史注王荆公/見無黨五代史序曰釋迦佛頭上不堪著糞)千載于張
終愧有功之隂德(新唐書徐有功傳鹿城主簿潘好禮/慕有功為人論之曰昔稱張釋之為)
(廷尉天下無寃人今有功斷獄亦天下無寃人然釋之/當漢文帝時中外無事守法而已唐革命之際周興來)
(俊臣等掩義隱賊崇飾惡言以誣盛德有功守死明道/此其賢於釋之明甚或稱有功仁恕過漢于張起居舍)
(人盧若虛曰徐公當雷霆之震/而能全仁恕雖千載未見其比)甫更再轉亟取一麾化
行江漢之未㡬(詩序漢廣德廣所及也文王之道/被于南國美化行乎江漢之域)名震
京師而難掩(法言谷口鄭子真不詘其志/耕于巖石之下名震于京師)周爰咨度(詩/載)
(馳載驅周爰咨度注忠信為周爰於也訪問于善為咨/禮義所宜為度大夫出使見忠信之賢人則於是訪問)
(禮義/所宜)遠有光蕐白帝城髙符節乆煩於兼領(元和志䕫/州白帝山)
(即州城所據與赤甲山相接初公孫述殿前井有白龍/因號白帝杜詩伏枕雲安縣遷居白帝城又嵯峨白帝)
(城東西南有龍湫北虎溪又絶塞烏蠻北孤城白帝邊/又白帝城中雲出門白帝城南雨翻盆又白帝城樓詩)
(江度寒山閣/城髙絶塞樓)烏孫國亂藩籬有貴於預防(西域傳烏孫/國大昆彌治)
(赤谷城過秦論築長城而守藩籬宋史寧宗嘉泰三年/冬金國多難始開邊釁嘉定四年六月遣余嶸賀金主)
(生辰金國有難不至而還六年十月遣/真德秀賀金主即位金國亂不至而還)就煩使指之膚
(司馬相如傳宣其使指令百姓/皆知天子意法言古之膚使)專總帥連之重(禮記十/國以為)
(連連/有帥)肆加内秘益壯中權(見/前)不十日至長安漸試魏延
之策(魏略夏矦楙鎮長安武矦與羣下計議魏延曰楙/少主壻也怯而無謀今假延精兵五千負糧五千)
(直從褎中出循秦嶺而東當子午而北不過十日可到/長安公從斜谷來必足以達如此則一舉而咸陽以西)
(可定/矣)命一將向宛洛将圖諸葛之功(蜀志諸葛武矦謂/先主曰天下有變)
(則命一上将将荆州之軍以向宛洛将軍身率益州之/衆以出秦川百姓孰敢不簞食壺漿以迎將軍者乎誠)
(如是則霸業可成漢/室可興矣先主曰善)諒飽巖排峽束之詩(杜陵䕫府詠/懐詩峽束滄)
(江起巖排石樹圓拂雲/霾楚氣何處覔平川)合勒地闢天開之頌(元結大唐/中興頌地)
(闢天開蠲除妖/災瑞慶大來)某絶無操挾獨辱知憐頃徒據地以承
顏(雋不疑傳不疑據地曰竊伏海瀕聞/暴公子威名舊矣今乃承顔接辭)聞亦為天而啓
齒(山谷詩佳人何時/來為天啓玉齒)實不知師德之薦(新唐書婁師德/傳狄仁傑未輔)
(政師德薦之及同列數擠令外武后覺問仁傑曰師德/知人乎對曰臣嘗同寮未聞其知人也后曰朕用卿師)
(德薦也出其奏仁傑慙已而歎/曰婁公盛德我為所容乃不知)遂有缺君房之書(嚴光/傳司)
(徒侯霸與光素舊遣使奉書皇甫謚髙士傳霸使西曹/屬侯子道奉書光讀訖問子道曰君房素癡今為三公)
(寧小差否子道曰位已鼎足不癡也光曰遣卿來/何言子道傳霸言光曰卿言不癡是非癡語耶)諒姑
克賦於公車(鼂錯傳以臣錯克/賦注云如賦調也)豈欲收恩於私室(羊祜/傳拜)
(爵公朝謝恩私/門吾所不取)待李生者何道寧當求益於速成(韓文/贈李)
(君房别今之從事於彼也吾為南陽公愛之又未知人/之舉李生于彼者何辭彼之所以待李生者何道又答)
(李翊書李生足下生之書辭甚髙而其問何下而恭也/能如是誰不欲告生以其道又将蘄至於古之立言者)
(則無望/其速成)知徐公之有常定不昨取而今捨(魏志徐邈傳/盧欽著書稱)
(邈曰世人無常而/徐公有常詳見前)
　　通湖南安撫曾參政(從龍○任武岡倅作○宋湖/南路安撫司統郡十領縣十)
　　(二治長沙善化○曾從龍傳以參知政事提舉洞/霄宫起知建寧府丁内艱服除為湖南安撫使安)
　　(撫洞獠威恵竝行興/學養士湘人紀之石)
望魁台之下久隔師門(天文志魁下六星兩兩而/比者曰三能注能音台)趨翼
軫之旁今依帥閫(晉天文志自張十七度至軫十一度/為鶉尾於辰在已為楚之分野屬荆)
(州一統志禹貢荆州之域天文翼軫/分野軫旁有小星曰長沙互見前)肅馳函於籖府嗣
歛板於轅門(唐㑹要笏周制也晉宋謂之手板近代惟/尚書執笏公卿但以手板梁書到溉傳溉)
(歛板謝詳見前項籍傳羽見諸矦将入轅門張晏曰軍/行以車為陣轅相向為門師古曰周禮軍舎王行則故)
(車宫轅/門也)恭惟某官氣擊扶摇(莊子水擊三千里搏扶摇/而上者九萬里注扶摇風)
(名上行風謂之扶摇爾雅扶摇/謂之飈郭璞注暴風從下上也)胸藏磅礴(韻㑹磅礴混/同也莊子磅)
(礴萬物太𤣥經中首昆侖旁礴幽通作薄揚雄/傳旁薄羣生亦作魄司馬相如傳旁魄四塞)學粹然
而出正(新唐書韓愈傳贊當其所得粹然一出於正刋/落陳言横騖别驅汪洋大肆要之無牴牾聖人)
(者/)文卓爾以不羣榮進負素定之科(曽從龍傳初名一/龍慶元五年擢進)
(士第一始/賜今名)溫飽非平生之志(見/前)葢中興狀頭之盛三十
有三(髙宗朝李易張九成汪應辰黄中度陳誠之劉章/王佐趙逵張孝祥王十朋梁克家孝宗朝木待問)
(蕭國梁鄭僑黄定詹騤姚穎黄由衛涇王容光宗朝余/復陳亮寧宗朝鄒應龍曾從龍傅行簡毛自知鄭自誠)
(趙建大袁甫吴潛劉渭蒋重珍/理宗朝王㑹龍共三十三人)自大節終身而觀㡬年
無㡬獨凜凜梅溪之氣槩(王十朋傳十朋字龜齡溫州/樂清人資穎悟日誦數千言)
(及長有文行聚徒梅溪受業者以百數秦檜死上親策/士十朋以權為對㡬萬餘言上嘉其經學淹通議論醇)
(正遂擢為第一詔十朋乃朕親擢授紹興府簽判學者/傳誦其策以擬古晁董厯官龍圖學士謚文忠十朋以)
(諸葛亮顔真卿冦準范仲淹韓/琦唐介自比朱熹張栻雅敬之)與英英無垢之風標(張/九)
(成傳九成字子韶自開封徙居錢塘從楊時學紹興二/年上将策士詔考官直言者寘髙等九成首選楊時遺)
(九成書曰廷對自中興以來未之有非剛大之氣不為/得喪屈不能為也授鎮東軍簽判以忤秦檜以權刑部)
(侍郎謫知邵州先是徑山僧宗杲善談禪理九成往來/其間檜恐其議已誣以謗訕朝政謫居南安軍十四年)
(檜死起知溫州丐祠歸卒寶慶初特贈太師封崇國公/謚文忠無垢其自號也南史栁憕傳風標才氣恐不能)
(為少主臣任昉進封衡陽/王詔風標秀特器體淹𢎞)民鮮舉之公其人也(平當傳/則周公)
(其人也魏志曹公令曰夫受/九錫廣闢土宇周公其人也)不然既登兩地之峻何至
弗能一日之安(曽從龍傳進端明殿學士簽書樞密院/太子賔客改參知政事疾胡榘憸壬排)
(阻正論陳其罪榘嗾言者/劾罷以前職提舉洞霄宫)舂容東海之濵(舂式容切禮/記持其從容)
(然後盡其聲注從讀如富父舂戈之舂舂容謂重撞擊/也正義曰舂謂擊也以為聲之形容言鐘之為體必待)
(其擊毎一舂而為一容然後盡其聲左/傳富父終甥以戈摏長狄㗋而殺之)殫盡南陔之孝
(子夏詩序南陔廢則孝友闕矣言南者南方養萬物此/以戒養故取之為名也陔隴也束晳補亡詩南陔孝子)
(相戒以養也詩云循彼南陔言採其蘭眷戀庭闈心不/遑安曽從龍傳從龍提舉洞霄宫起知建寧府丁内艱)
三年過隙謂當宣文德之麻(見/前)十乘啓行顧使分武安
之竹(潭州漢長沙國唐景福中改武安軍節度/宋降為防禦使復為武安節度升為帥府)洞庭九
州之大詎止价藩(昌黎岳陽樓詩洞庭九州間厥大誰/與譲南匯羣崖水比注何奔放詩价)
(人維藩/詳見前)衡山千里而遥是為岳牧(王制自江至于衡山/千里而遥疏以千里)
(言其地稍逺不啻千里韓詩衡山千里平/勝地猶在險况當江濶處斗起埶匪漸)暫借傅巖之
雨略行湘水之春(杜詩夜醉長沙酒曉行湘水/春岸花飛送客檣燕語留人)無囘旋
不足之疑(見/前)見坱圠無垠之大(賈誼傳坱圠無垠注其/氣坱圠非有限齊也)
對半夜之問亟遄宣室之歸(見/前)反九章之騷即報脩門
之入(揚雄傳恠屈原文過相如至不容作離騷自投江/而死悲其文讀之未嘗不流涕也迺作書往往摭)
(離騷之文而反之自㟭山投諸江流以弔屈原名曰反/離騷宋玉招魂入脩門些栁詩南來不作楚臣悲重入)
(脩門自/有期)惟公懋德相我受民某甘以迂愚老於廢棄誨
諸生於館下以冗見治試别駕之治中無材可展(竝見/前)
然都梁之斗壘(都梁謂武/岡詳見前)固全楚之井疆自昔無螃蟹
之鄉詎容置倅(倅音翠説文副也又副車曰倅車/周禮戎僕掌王倅車之政餘見前)比年
更虺蜮之警浪轉為丞茲載欣而載奔幸受容而受察
門生不知恩非人也竊自憐栁子之窮(竝見/前)相國求予
文知我哉何敢學韓公之傲(韓文釋言有來謂愈者曰/子獻相國詩書乎曰然曰)
(有為讒於相國之座者曰韓愈曰相國徴/予文予不敢匿相國豈知我哉餘見前)
　　通興元楊安撫(九鼎○任武岡倅○宋史寧宗嘉/定十二年夏四月張福入利州四)
　　(川置制使聶子述遁殺總領財賦禓九鼎鶴林玉/露九鼎在蜀以刻剥致諸軍之怨軍士莫簡倡亂)
　　(殺九鼎剖其腹實以金銀曰使其貪腹飽飫時安/丙家居散財結士生擒莫簡剖心以祭九鼎按宋)
　　(史張威捕賊衆一千三百餘/人誅之莫簡自殺與此不同)
隨帥幕於西滇濫綴賔僚之末(滇多年切説文益州地/名史記滇池水原廣末)
(更挾以倒流故曰滇池故滇王國西南夷傳南夷君長/以十數夜郎最大其西靡莫之屬以十數滇最大滇池)
(方三百里師古曰地理志益州滇池縣其澤在西北武/帝紀注西南夷昆明國有滇池漢欲伐之故作昆明池)
(以象之又滇陽縣/名地理志在汝南)望将壇於南鄭遥依節制之尊(一統/志拜)
(将臺在今漢中府城内西南漢髙祖拜韓信為大将處/遺址尚存宋張少愚詩漢用亡臣策登壇授鉞時須知)
(數仞土曽立太平基南鄭本周褒國之附庸周衰鄭桓/公殁於犬戎其民南奔居此因曰南鄭秦厲公城其地)
(漢為南鄭縣東漢置漢中郡始治此西魏改光義/縣隋復為南鄭宋利州東路安撫司治南鄭縣)姓名
難摸於暗中(見/前)牋記盍馳於麾下(麾旗屬周禮建大麾/以田或作戲項籍傳)
(戲下師古曰戲大将之旗韓/信傳兩将之頭可致戲下)伏念某嶔﨑半世拓落一
官(竝見/前)口耳止數寸之間淺哉學問(荀子小人之學也/入乎口出乎耳口)
(耳之間則四寸耳曷/足以美七尺之軀哉)頭顱入四十之後荒矣功名亦欲
守山澤之癯(俱見/前)又恐俱草木之腐(朱穆傳彼與草木/俱朽此與金石相)
(傾新唐書髙士亷竇威傳贊古來賢豪不遭興運埋光/鏟采與草木俱腐者可勝咤哉東坡淮陰矦廟碑亦有)
(此/語)昨獻公車之牘謾投光範之書大鈞坱圠而無垠曷
嘗遐棄(竝見/前)小枝巻曲而不中自欲巻懐(莊子其小枝/巻曲而不中)
(規矩注巻本又/作拳同音權)適為文翁留重剖之符(杜詩得歸茅屋/赴成都真為文)
(翁再/剖符)復令王陽叱九折之馭(見/前)沐浴而戒行李極知見
笑於大方(昌黎送石處士序宵則沐浴戒/行事載書冊問道所由餘見前)蹉跎而效小
忠亦欲少酬於知己(杜詩束縳酬知己蹉/跎效小忠詳見前)然乏蚍蜉蟻
子之援而落魚鳬蠶叢之邦繞樹凄然(竝見/前)託根何所
(宋璟梅花賦序嗚呼斯梅託根/非其所山谷詩託根桃李塲)恭惟某官肝膽一劒精
神五兵(見/前)攬轡登車湘水詠楊憑之德(韓文常侍楊公/領湖之南壤地)
(二千里德刑之政竝勤爵禄之報兩崇乃能存志/乎詩書寓辭乎詠歌從事與部屬之吏屬而和之)輕裘
緩帶峴山登叔子之名既思鱠以歸吴忽乘軺而諭蜀
(竝見/前)天旋夔峽良費馳驅(杜詩天旋䕫子/峽春近岳陽樓)地重秦闗徑
煩彈壓(李詩回鞭指長/安西日落秦闗)况是四郊之多壘尤須千里以
折衝(見/前)遠其慮以圖非常之功(司馬相如傳有非常之/事然後有非常之功)
積其力以俟可乘之隙公固有辭於世世寧無望於公
惟無敵知儒者之真則可大皆賢人之業(竝見/前)尚念某
藐無操挾全蹈踈庸仰天漢之云高相國方追於國士
(蕭何傳語曰天漢其稱甚美注流俗語云天漢其言常/以天配漢此美名也髙帝紀漢王既至南鄭韓信為治)
(粟都尉亡去蕭何追還之因薦於漢王漢王齋戒/設壇塲拜信為大將軍今南鄭有拜將壇是也)思月
湖之所與中郎或識其典刑(月湖何異別號宋史有傳/詳見前蔡邕傳初平元年)
(拜左中郎将從獻帝遷都長安封高陽鄉矦孔融傳與/蔡邕素善邕卒後有虎賁士貌類於邕融毎酒酣引與)
(同坐曰雖無老/成人且有典刑)
　　通湖南曹安撫(彦約○宋史曹彦約字簡甫都昌/人淳熈八年進士嘗從朱熹講學)
　　(厯建平尉桂陽司録辰溪令知樂平縣主管江西/安撫司機宜文字攝漢陽守金人大入彦約追擊)
　　(金人大敗去以守禦功進秩二等就知漢陽尋提/舉湖北常平權知鄂州兼湖廣總領改提㸃刑獄)
　　(遷湖南轉運判官遷直秘閣知潭州湖南安撫以/蕐文閣學士轉通議大夫致仕贈宣奉大夫嘉熈)
　　(初賜謚文簡寧宗紀嘉定三年三月以湖南轉運/判官曹彦約知潭州督捕峒冦六月彦約與李元)
　　(礪戰為所敗賊勢愈熾/○詳啓意簿寧鄉時作)
截江而屹廬山仰髙有日(方輿勝覽廬山在南康城北/十五里周武王時有匡俗兄)
(弟七人皆有道術結廬於此山中仙去廬在故曰廬山/歐陽公廬山髙詩廬山髙哉㡬千仭兮根盤㡬百里截)
(然屹立乎長江長江西南走其/下趙壹傳仰髙希驥厯年滋多)披雲而覩衡嶽拜下可
期(昌黎謁衡嶽詩森然魄動/下馬拜松柏一逕趨靈宫)藐然縣吏之抗塵(北山移/文抗塵)
(容走/俗狀)昉此帥連之𨽻役(昉音倣始也公羊傳昉於/此乎注昉適也齊人語)事有
稽於故實(文選吴質箋賦事/行刑資于故實)書足達其姓名(項籍傳書/足記姓名)
(而/已)敢以畸凉(説文畸殘田通作竒不耦也亦作倚莊子/南方有倚人焉荀子倚魁之行注倚讀竒)
(偶之竒方言秦晉之間凡物體全而不具者謂/之倚説文凉薄也左傳作法於凉又虢多凉德)􁍚之偶
儷恭惟某官風猷明浚(任昉表存樹風/猷没著徽烈)天韻恢谹自其
不卑小官於州縣之時(曹彦約傳厯建平尉桂陽/司録辰溪令知樂平縣)已知
將降大任為社稷之器(袁宏詩汲黯社稷/器棟梁天表骨)曩者恢復之
役事有至難(元結中興頌事有至難宗廟再安二/聖重歡山谷詩事有至難天幸爾)誰歟
倉猝之謀談何容易(説文猝犬從草暴出逐人也通作/卒平帝紀倉卒時横賦歛者償其)
(直師古曰卒讀曰猝東方朔傳談何容易師/古曰不見寛容則事不易故曰何容易也)維時漢廣
(詩漢之廣矣不可泳思漢廣軍治有漢廣堂曹彦約傳/彥約知灃州未上薛叔似宣撫京湖辟主管機宜文字)
(漢陽闗守檄攝軍事時金人大入郡兵素弱彥約搜訪/土豪俾總民兵授以方略斬其先鋒焚其戰艦晝夜殊)
(死戰北渡追/擊金人敗去)孰是皇蕐(漢廣皇蕐皆/毛詩篇名)能與城以俱存尊
乃勇耳(王尊傳天下皆言王勇顧但/負貴安能勇如尊乃勇耳)使自焚之弗戢燕
可伐歟(左傳兵猶火也/弗戢将自焚)中冒鵝鸛魚麗之行(左傳昭公/二十一年)
(救宋與蕐氏戰于赭丘鄭翩願為鸛其御願為鵝注鸛/鵝皆陳名又王伐鄭鄭原繁髙渠彌以中軍奉公為魚)
(麗之陣蔣子萬機論云魚麗鵝鸛之陣進退有節按古/有破陣樂舞圖左圓右方先偏後整魚麗鵝鸛箕張翼)
(舒交錯屈伸首尾囘/顧以象戰陣之形)旁絶蚍蜉蟻子之援所忠者國(昌/黎)
(張中丞傳後序當其圍守時外無蚍/蜉蟻子之援所欲忠者國與主耳)遑恤乎他屹然孤
墉遂作百川之障(新唐書張廵許逺傳贊以疲卒數萬/嬰孤墉抗方張不制之虜使不得摶)
(食宋/南)只此一事已堪千載之垂來自重湖徧持三節(見/題)
(下/)人不疑其為驟天亦慊於未醻鋒蝟斧螗敢肆萌芽
之怒(栁文平淮西雅進次于郾彼昏卒狂襃兇鞠頑鋒/蝟斧螗赤子匍匐厥父是亢怒其萌芽以悖太陽)
(曹彦約傳時盜羅世傳李元礪李新/等相繼竊發壤地千里莽為盜區)帶牛佩犢忍為葱
韭之安(龔遂傳勸民務農桑令口種一樹榆百本䪥五/十本葱一畦韭家二母彘五雞民有帶持刀劒)
(者使賣劔買牛賣刀買犢曰何為帶牛佩犢曹彦約傳/彦約既安撫湖南時江西言欲招安李元礪朝命下湖)
(廣議招討之宜彦約言其不/可乃督諸将逼賊巢而屯)奏刀剨然(莊子砉然嚮然/奏刀騞然注砉)
(音畫皮骨相離聲騞呼獲/反又音麥然聲大如砉也)苞枿􁀙矣(枿牙葛切説文伐/木餘也廣韻伐木)
(餘枿也謂斫髠而復生漢叙傳三枿之起木根既朽􁀙/音隊栁文苞枿􁀙矣惟根之蟠彌巴蔽荆負南極以安)
太守不有肯與許以爭功(東坡喜雨亭記民曰太守太/守不有左傳其敢以許自為)
(功乎夫許大岳之𦙍也天而既厭周德矣吾其能與許/爭乎曹彦約傳羅世傳素與李元礪有隙請圖之以自)
(効彦約録賞格報之世傳遂禽元礪世傳既自以為功/遲留以邀重賂彦約不許時池州副統制許俊厚結世)
(傳許超轉官資世傳遂以元礪解江西右司胡榘欲以/世傳為帥盡撤戍兵彦約固爭榘不悦彦約密誘胡友)
(睦殺世傳江西來爭功不/與校此與許爭功指許俊)皇帝曰嘻盍召曹而入相(韓/文)
(皇帝曰嘻/豈不在我)復念鯨鯢之已戮得無鴻鴈之未安非髙牙
大纛之小留(竝見/前)恐右粥左飱之或缺(昌黎平淮西碑/始時蔡人進戰)
(退戮今旰而/起左飱右粥)仍熊羆之總帥(韓文來帥熊/羆四方作儀)峻龍馬之負
圖(宋祥符初建龍圖閣以藏太宗御/書閣在含光殿西偏北連禁中)無以我公歸兮恐
須繡衮(見/前)樂為天下道也請被絃歌(歐陽公晝錦堂記/其豐功盛烈所以)
(銘彛鼎而被絃歌者乃邦家之光非閭里之榮也余雖/不獲登公之堂幸嘗竊誦公之詩樂公之志有成而喜)
(為天下/道也)某拙不時宜窮自天賦粗識丹鉛之㸃勘(鉛音/㳂粉)
(筆也勘苦紺切説文校也韓/詩不如覻文字丹鉛事㸃勘)安知朱墨之勾稽(山谷詩/朱墨本)
(非工王事少閒暇又平生短朱墨吏考仰丞佐又/朱墨不可紊羅隱詩金庭養真地朱篆勾稽官)負米
屢空為親勉出繞枝自許非賢疇依(竝見/前)然長沙不足
囘旋先生升矣(楊震傳先生自/此升矣餘見前)縱短簿能令喜怒伊誰
念之(見/前)使得侍一日之間亦足慰平生之願湖南於人
不輕接何恃而來(昌黎送陳秀才彤序夫湖南之於人/不輕以事接爭名者之於藝不可以)
(虛屈吾見湖南之禮有加而同進之/士交譽也又以信吾信之不失也)冀北之野無留良
實非所望(見/前)
　　通安撫衛大參(涇○宋史寧宗嘉泰三年十一月/衛涇簽書樞密院事兼參知政事)
　　(十二月以涇參知政事嘉定元年六月涇罷理宗/寶慶二年八月涇卒○詳文意葢湖南安撫李時)
　　(為寧/鄉簿)
書生漫仕抗塵縣掾之卑卜史涓辰𨽻役帥連之下(竝/見)
(前/)藐塵埃之簿領(韓文判司卑官不堪説未免捶楚塵/埃間獨孤及詩不憚闗山逺寧辭簿)
(領勤東坡詩一笑簿領間陳後山詩/簿領三年久雲霄一武趍詳見前)跂霄漢之階符斐
然修辭甚矣犯分恭惟某官造道自得經德不囘退然
得聖人之清進則任天下之重外凌雲之未翦内偃月
之方深(竝見/前)去而違之十載孤舟之横水(冦萊公詩野/水無人渡孤)
(舟盡/日横)時乎可矣一朝巨棟之擎天不負獨對衮衣之詩
(竝見/前)盡洗兩造吾門之誚(言行録王文正公旦曰累於/上前説張師德名家子有士)
(行不意兩及吾門狀元及第榮進/素定但當静以待之耳互見前)入參國論出庀祠宫
卒以道而屈伸初何心於止速在外則植旌旄羅弓矢
公豈此榮(韓文坐於廟朝進退百官而佐天子出令其/在外則樹旗旄羅弓矢武夫前呵從者塞路)
其功之銘鼎彛被絃歌士誠有望(見上/條)不謂聽麻於文
德轉而分竹於武安(竝見/前)長沙千里之平右稱清絶(杜/詩)
(湖南清絶地/萬古一長嗟)洞庭九州之大新困繹騷(詩徐方繹騷傳/繹陳騷動也疏)
(陳説王之此威/往告以恐動之)茲勤二三執政之行殆非㝷常謀帥之
比自天有命固已興宣室之思(竝見/前)惟帝念功寧久作
南邦之式(尚書惟帝念功詩王命申伯式/是南邦注使為法度于南方)暫撫湘纍之
蘭芷(揚雄傳欽弔楚之湘纍注諸不以罪死曰纍離騷/經余既滋蘭之九畹兮又樹蕙之百畆畦留夷與)
(揭車兮雜杜/蘅與芳芷)即歸商鼎之鹽梅民無不獲之夫公有無
窮之聞某起家素賤(劉歆傳起家復為安定屬國都/尉揚雄傳或起家至二千石)受
質朱愚(莊子不知乎人謂我/朱愚知乎反愁我軀)學不前人空守嗜書之癖
(杜預傳武帝謂預曰卿有何癖對曰臣有左傳癖髙適/詩公才山吏部書癖杜荆州皇甫冉詩服藥顔須駐耽)
(書癖已成山谷詩老眼/願力餘讀書真成癖)饑來驅我遂生竊禄之饞(見/前)不
虞小吏之凌競(揚雄傳馳閶闔而入凌競師古/曰凌競者言寒凉戰栗之處)正託大
鈞之坱圠簉俊造而厠下列嘗累一陶褁章服而揖上
官惟當三沐(竝見/前)
　　通浙西袁安撫(韶○宋史袁韶字彦淳慶元府人/淳熈十三年進士厯官臨安尹㡬)
　　(十年理訟精簡道不拾遺紹定元年拜參知政事/李全叛揚州告急飛檄載道都城有逃避者乃拜)
　　(韶浙西置制使仍治臨安鎮遏之端平初奉祠卒/累贈太師越國公韶父為郡小吏年近五十無子)
　　(其妻資遣之往臨安置妾察有憂色問之乃故趙/知府女即還其母且以囊中資結之明年生韶)
十年幕府負公事未了之癡(杜詩十年出幕府自/可持旌麾餘見前)千里
王畿𨽻蕐使周爰之度(見/前)聊步邯鄲之故(班固傳有學/步於邯鄲者)
(未得髣髴/失其故步)欲瞻京兆之真(張敞傳京兆典京師長安中/浩穰於三輔為尤劇郡國二)
(千石以髙第入守及為真久者不過三二年近者數/月一嵗輙毁傷失名以罪過罷唯廣漢及敞久任職)輙
修偶儷之詞薄叙畸孤之迹伏念某學惟洛誦(莊子副/墨之子)
(聞諸洛誦之孫洛誦之孫聞之瞻/明注誦通也苞洛無所不通也)家本唐餘(東坡獨遊/富春普照)
(寺詩富春真古/邑此寺亦唐餘)因應詔而惰農遂去民而就吏(韓文去/民畆而)
(就吏禄/詳見前)昨貪近禄浪賦遠遊(杜詩因人作逺遊又茅齋/慰逺游李詩何以贈逺游)
厯井捫參再造魚鳬之國(見/前)逾沔入渭兩經鳥鼠之邦
(尚書浮于潛逾于沔入于渭亂于河又終南惇物至于/鳥鼠山海經鳥鼠同穴山在今隴西首陽縣西南山有)
(鳥鼠同穴鳥名䳜鼠名鼵鼵如家鼠而短尾䳜如燕而/黄穿地入數尺鼠在内鳥在外而共處孔安國傳鳥鼠)
(共為雌雄沙州記鳥如家雀色小白鼠小黄而無尾凡/同穴地皆肥壤盡軟熟如人耕多生黄花紫草河圖括)
(地象鳥鼠同穴山地之幹也上為掩畢星渭水出其中/杜詩水落魚龍夜山空鳥鼠秋魚龍水名鳥鼠山名)
偶爾得歸置之勿論茲操破斧來問大鈞辱令芻狗之
陳更贊木馬之運(竝見/前)舉頭見日良忻近咫尺之天(晉/書)
(明帝紀舉頭則見日/不見長安詳見前)滿腹飲河政不過斗升之水(莊子/偃鼠)
(飲河不過滿腹又君豈/有升斗之水而活我哉)然非有萬間之庇將若為三匝
之依(見/前)伏遇某官器博而周材𢎞且毅無曲學以阿世
言言博士之風(轅固傳武帝初即位復以賢良徵公孫/𢎞亦徴反目而事固固曰公孫子務正)
(學以言無曲學以阿世轅氏望出陳留新城其後去車/為袁或作爰實同出一源也言言髙大貌詩崇墉言言)
不錮人以收功挺挺司徒之烈(袁安傳為河南尹政號/嚴明然未嘗以贓罪鞫)
(人常稱曰凡學仕者髙則望宰相下則希牧守錮/人於聖世尹所不忍為也聞之者皆感激自勵)徧儀
膴仕(詩瑣瑣姻亞/則無膴仕)具載休聲惟長安諸夏之原(西都賦/漢之西)
(都在於雍州寔曰長安詩民/勞箋京師者諸夏之根本)視商邑四方之極(詩商邑/翼翼四)
(方之/極)宜得翁歸之公潔(尹翁歸傳翁歸為政雖任刑其/在公卿之間清潔自守語不及)
(私/)仍兼廣漢之聪明(趙廣漢傳廣漢為二千石以和顔/接士其慰薦待遇吏殷勤甚備廣)
(漢聪明皆知其能/之所宜盡力與否)弄印無以易堯(見/前)持教使之告舜(張/敞)
(傳敞使主簿持教告舜/曰五日京兆竟何如)京師浩穰已迎刃肯綮之間(張/敞)
(傳京兆典京師長安中浩穰於三輔尤為/劇師古曰浩大也穰盛也言人重之多也)侍從論思即
聽履凝嚴之上(宋治平四年初置寳文閣以呂公著兼/學士詔曰俾服凝嚴之職因為咨訪之)
(地/)某不堪位置何足控摶(見/前)效韓愈謹奉大尹之書非
為文也(昌黎上李尚書書守四門博士韓愈謹載拜奉/書尚書大尹閣下謹獻所為文兩巻凡十五篇)
(非敢以為文也以/為謁見之資也)慕劉向獨叙馮翊之傳尚有志焉(趙/尹)
(韓張二王傳贊自孝武置左馮翊右扶風京兆尹而吏/民為之語曰前有趙張後有三王然劉向獨序趙廣漢)
(尹翁歸韓延壽馮商傳王尊揚雄亦如之注劉向作新/序不道王尊馮商續史記為作傳揚雄作法言亦論其)
(美/)
　　代囘臨安趙尹(師石/)
拜命中宸(説文宸屋宇也賈逵曰室之奥者後人/指帝居曰宸西京賦消雰埃于中宸)參蕐
外府(周禮外府掌邦布之入出/以共百物而待邦之用)彈壓輦轂既知天邑之
尊(舊唐書栁仲郢為河南尹以寛恵為政言者以為不/類京兆之政仲郢曰輦轂之下彈壓為先郡邑之治)
(恵養為本何取類耶尚書肆予敢求爾於天邑商西京/賦宜其可定以為天邑劉琨勸進表敢肆犬羊陵虐天)
(邑/)平準京師又借月卿之重(史記平準書桑𢎞羊請置/大農大農之諸官盡籠天)
(下之貨物貴即賣之賤即買之如此富商大賈無所牟/大利則反本而萬物不得騰踊故抑天下物名曰平準)
少騰歌於張趙(見上/條)即接武於䕫龍某方聽除書欲陳
慶語不虞貶損猥賜鳴謙(損謙/卦名)會見九遷之榮當不一
賀而足(竝見/前)
　　代囘䕫路王安撫(宗孟/)
垂共工而服命躐視大常伯之班(尚書垂汝共工唐百/官志龍朔二年改尚)
(書為大/常伯)䕫有國以建侯遠致故將軍之禮(史記楚世家/文王三十九)
(年滅䕫䕫不祀祝融鬻熊故也服䖍曰䕫熊渠之孫熊/摯之後䕫在巫山之陽秭歸鄉是也李廣傳霸陵尉呵)
(止廣廣騎曰/故李将軍)曄然尺牘展也千金(展誠也詩展也大成/周禮内司服疏展者)
(言之誠爾雅信也方言荆/吴淮泗之間謂信曰展)恭惟某官殖學端深(見/前)褆身
凝遠(法言其為中也𢎞遠其為外也肅括/則可以褆身矣注括法也褆福也)建武功臣之
後文獻具存(建武功臣河南尹阜成矦王梁上谷太守/淮陽矦王霸横野大将軍山桑矦王常光)
(武紀建武二年正月封功臣為列矦策曰傳爾子孫長/為漢藩馬援傳顯宗圖畫建武中名臣列将于雲臺)
貞元朝士之間德音孔碩(貞元唐德宗年號元㣲之詩/屈指貞元舊朝士㡬人同見)
(太和春周平原啓數朝士於貞元春/風屢改得世臣於故國喬木猶存)由觀風而分閫不
易地以開藩睠是陳人接枌榆於西派(郊祀志髙祖禱/豐枌榆社注枌)
(榆鄉名也枌白揄也以此樹為社神因立名也社在/豐東北十五里宋吕居仁有江西詩派圖餘見前)憐
其舊日拾橡栗於東屯(新唐書杜甫傳去官客秦州負/薪採橡栗自結杜詩嵗拾橡栗)
(隨徂公天寒日暮山谷裏東屯杜甫别業在䕫州方輿/勝覽王龜齡云世傳計臺乃少陵舊宅今有祠堂舊經)
(云少陵祠有三在漕臺奉節縣及東屯三處東屯乃公/孫述留屯之所距白帝五里子美移居東屯詩白鹽危)
(嶠北赤甲古城東平地一川穏髙齋四面同東屯有青/苗陂杜詩云東屯稻田一百頃北有澗水通青苗晴浴)
(狎鷗分處處雨隨神女下朝朝又云東屯復瀼西一種/住青溪東屯之田可得百許頃稻米為蜀第一郡給諸)
(官俸廩以髙下為差帥漕月得九斗故王龜齡詩云少/陵别業古東屯一飯遺忠甽畆存我輩月叨宮九斗須)
(知粒粒是君恩今按杜詩又云東屯大江北百頃平若/按六月青稻多千畦碧泉亂杜又有東屯夜月東屯北)
(崦/詩)雖糠粃不足乎播揚(穀梁傳其不言齊矦何也以/其不足乎揚不言齊矦也)然
草木實同於臭味(見/前)春風披拂楸樹馨香(杜詩楸樹馨/香倚釣磯斬)
(新花蘂未應飛不如醉裏/風吹盡可忍醒時雨打稀)仍飛翦縠之文(説文縠細綺/也法言霧縠)
(之組麗李充翰林論潘安仁之為文猶翔禽之羽毛衣/被之綃縠漢書辭賦大者與古詩同義小者辯麗可喜)
(譬如女工有綺/縠音樂有鄭衛)見寵斵輪之老(山谷詩問取/人間老斵輪)某强顔曵
履(見/前)有味挂冠(逄萌傳王莽殺其子宇萌謂友人曰三/綱絶矣不去禍将及人即解冠掛東都)
(城門歸将家屬浮海南史陶𢎞景傳除奉朝請雖在朱/門閉影不交外物家貧求宰縣不遂永明十年脱朝服)
(挂神武門上表辭禄詔許之隋崔/信明詩西上君飛葢東歸我挂冠)共飲玻瓈江固已蒙
九里之潤(東坡詩相望六十里共飲玻瓈/江郭伋傳河潤九里詳見前)俱是蓬萊守
願早乗兩腋之風(東坡詩樽前俱是蓬萊守莫放髙樓/雪月天盧仝謝孟諌議寄新茶詩七)
(椀喫不得也唯覺/兩腋習習清風生)
　　代囘湖南曹安撫(彦約○宋史本傳遷湖南運判/時盜羅世傳李元礪等相繼竊)
　　(發壤地千里莽為盜區彦約至彼督運人心始定/遷直秘閣知潭州湖南安撫改知隆興府江西安)
　　(撫遷大理少卿權戸部侍郎理宗即/位擢兵部侍郎卒贈文簡互見前)
陞蕐延閣作牧价藩長沙千里之平孰主張是元戎十
乗之啓實寵綏之恭惟某官抱負寛疏踐敭詳熟崇詩
書閲禮樂天稟有餘羅弓矢植旂旄人疑為晚以扶輿
磅礴之地(竝見/前)有奪攘矯䖍之風(尚書罔不冦賊鴟義/奪攘矯䖍孔傳以相)
(奪攘矯稱上命若固有之/正義云釋詁曰䖍固也)襃兇鞠頑未正鯨鯢之戮(平/淮)
(西雅彼昏作狂襃/兇鞠頑餘見前)烜威赫德是資虎豹之韜(昌黎元和/聖德詩怛)
(威赧德踧踖蹈舞注諸本怛作烜赧作赫方以文錄定/烜作怛以唐閣蜀文定赫作赧云公上尊號表有怛威)
(愧德意與此同太公六韜謂文/韜武韜龍韜虎韜豹韜犬韜)願疇末乃取闢之功(元/和)
(聖德詩末乃取闢駭汗如/冩揮刃紛紜爭刌膾脯)行有果使召參之寵(曹參傳/蕭何薨)
(參聞之告舍人趣治行吾且/入相居無何使者果召參)某緬懐先契實託通家(見/前)
拙政在前乃不足乎揚之糠粃(潘岳閒居賦序孝乎惟/孝友于兄弟此亦拙者)
(之為政也/餘見上條)同年有後亦助旁而譟其鼓旗(東坡答劉沔/都漕書文章)
(如金玉珠貝未易鄙棄見足下詞學如此又喜吾同年/兄龍圖公之有後也冦恂傳士馬四集幡旗蔽野恂乃)
(令士卒乗城鼓噪六一居士詩安得二子接揮鋒兩交/鋩我亦願助勇鼔旗譟其旁管輅別傳單子春曰吾自)
(與卿旗鼔相/當詳見前)
　　代囘䕫路王帥(宗孟○此條自慰太守之/舊民以下舛錯今改正)
肅將使節就易帥垣號令晶明初不勤於易地(説文晶/明光也)
(通作/精)圖書清邃果何逺於去天(宋敏求春明朝退錄治/平三年六月予為知制)
(誥夢丞相遣朱衣吏召命草某人為清邃殿學士制明/年五月丞相遣朱衣吏召當制舍人吕縉叔除邵不疑)
(為寳文閣學士後數日得承㫖張公所作/詔云乃規層宇邃在西清與夢若符契)恭惟某官昭
代通材(杜詩昭代/今垂白)名門勝士(陳後山詩江西/勝士與長吟)從容宦牒
鴈所至而有聲(栁文累仕所/至必有休聲)剖決吏文牛雖全而自解
(見/前)茲乘漢傳(傳張戀切廣韻郵馬曰傳古者以車駕馬/乘詣京師謂之傳車其後又置單馬乘之)
(謂之驛騎若今遞馬凡四馬髙足為置傳四馬中/足為馳傳四馬下足為乗傳一馬二馬為軺傳)出護
蜀門八陣縱横久督木牛之運(荆州圖經八陣磧在奉/節縣西南七里又云在)
(永安宫南一里渚下平磧上有孔明八陣圖聚細石為/之各髙五丈皆棊布相當中間相去九尺正中開南北)
(巷悉廣五尺凡六十四聚或為人散亂及為夏水所沒/及水退復依然如故又有二十四聚作兩層其後兩層)
(各十二聚成都圖經云武矦八陣凡三在䕫者六十有/四方陣法也在牟彌者一百二十有八當頭陣法也其)
(在棊盤帀者二百五十有六十營法也興元志興元西/縣亦有八陣則八陣凡四矣東坡詩平沙何茫茫髣髴)
(見石蕝縱横滿江上嵗嵗沙水齧孔明死已/久誰復辨行列惟餘八陣圖千古壯䕫峽)三巴疎鑿
更分銅虎之符(杜詩疏鑿控三巴注劉璋分三巴有中/巴巴西巴東魚復巴東之屬也三巴記)
(閬白二水東西流三曲如/巴字故曰三巴餘見前)念糠粃之在前餘草木之同
味(竝見/前)竹枝嘔啞敢望播揚(啞幺加切聲也幺下切啞/啞鳥聲白樂天詩豈無山)
(歌與村笛啞啞嘲/哳難為聽餘見前)楸樹馨香滿期封植(杜詩楸樹馨香/倚釣磯詳見前)
(左傳晉矦使韓宣子來聘公享之既享宴於季氏有嘉/樹焉宣子譽之武子曰宿敢不封殖此樹以無忘角弓)
(遂賦甘棠宣子曰起/不堪也無以及召公)用仁矦之新政慰太守之舊民愛
莫助之遐不謂矣某無由旅賀猥沐撝謙(竝見/前)指爪偶
然終憶飛鴻之泥上(東坡詩人生到處知何似應似飛/鴻踏雪泥泥上偶然留指爪飛鴻)
(誰復計/東西)頭顱如此更慙神虎之門中(見/前)
　　代囘襄陽劉安撫(光祖○以下二條徽本闕今補/○宋襄陽安撫司統郡七領縣)
　　(四治/襄陽)
陞蕐殿左輟鎮山南(襄陽隋唐皆為襄州唐/復陞為山南東道節度)千里見王
雖未究獻納論思之益十連為帥亦可策還定安集之
功(竝見/前)邊面晏然(谷永傳三垂/晏然餘見前)上心簡在恭惟某官三
代遺直(左傳仲尼曰叔向古之遺直也治國制刑不隱/於親三數叔魚之惡不為末減曰義也夫可謂)
(直/矣)一代偉人(魏志锺繇傳時司徒蕐歆司空王朗與繇/竝先世名臣文帝罷朝謂左右曰此三公)
(者乃一代之偉/人也詳別見)儒特立而獨行葢以有益於國(禮記儒/有澡身)
(而浴德陳言而伏静而正之上弗知也麤而翹之又不/急為也不臨深而為髙不加少而為夕世治不輕世亂)
(不沮同弗與異弗非也/其特立獨行有如此者)士任重而道逺不止獨善其身
抗正論於經帷吐苦言於諫紙(元稹詩榮班聫錦/繡諫紙賜牋藤)芳馨
杳矣流落久之屬時改絃令公趣駕方抱同朝之喜忽
聞分鑰之殊休兵屯田正須元凱之䂓畫(杜預傳預既/還鎮以天下)
(雖安忘戰必危勤於講武修立泮宫攻破山/夷錯置屯營分據要害之地以固維持之勢)輕裘緩帶
會繼叔子之功名無有遐心益觀逺業某會同臭味頗
共浮沈(竝見/前)唱白銅鞮空羨接籬之倒(山簡傳簡字季/倫鎮襄陽于是)
(四方冦亂天下分崩簡優游卒嵗唯酒是耽諸習氏荆/土豪族有佳園池簡毎出游嬉多之池上置酒輙醉名)
(之曰髙陽池時有童兒歌曰山公出何許往至髙陽池/日夕倒載歸酩酊無所知時時能騎馬倒著白接籬舉)
(鞭向葛疆何如并州兒李白襄陽歌落日欲沒峴山西/倒著接籬山下迷襄陽小兒齊手拍攔街争唱白銅鞮)
(傍人借問笑何事/笑殺山公醉似泥)吟青玉案不供繡段之酬(見/前)
　　代囘史安撫(彌堅○彌堅浩第/四子彌逺之弟)
光膺芝檢(檢書函之葢也三刻其上繩緘之然後填以/泥題書而印之也陳江總為南陽王讓吴郡)
(表芝泥馳印發/命開函詳見前)進陟松班(文昌雜録元㣲之詩松門待/詔應全逺葢唐宣政殿為正)
(衙殿廷東西有四松四松之下待/制官立班之地舊圖至今猶存)一札細書渙絲綸之
温潤十連大國添旗幟之晶明恭惟某官世濟壯猷家
傳遠業輦轂之下彈壓夙著能聲(竝見/前)侍從之間論思
益髙雋軌(六一居士詩萬國㑹/王州羣英馳雋軌)遽厭承明之夜直出為
湘水之曉行展長沙萬里之平袴襦自得鎖洞庭九州
之險舟楫無虞(竝見/前)蕞爾獠蠻囂於鼠穴(蕞徂外切音/與萃同小貌)
(又藏活切義同史記趙奢傳道逺險/狹譬之猶兩鼠鬬於穴中将勇者勝)勝之不武雖多殺
以奚為(左傳勝之不/武弗勝為笑)綏之斯來宜脅從而罔治(尚書殱/厥渠魁)
(脅從/罔治)帝嘉成績詔錫隆名東壁圖書姑暫煩於寓直南
邦藩翰會趣用以遄歸某自愧望秋未遑賀夏(竝見/前)徒
以在前之糠粃荷不鄙夷(韓文栁矦為州/不鄙夷其民)其如莫報以
瓊瑶止深感戢(見/前)
　　代囘徐安撫(邦憲○宋史徐邦憲字文子婺州義/烏人紹興四年試禮部第一人登進)
　　(士第三為秘書郎韓侂胄開兵端同惡附和無敢/先發一言議其非者邦憲獨首言之厯官寶謨待)
　　(制致仕卒/謚文肅)
陞蕐法從(從才用切説文隨行也爾雅重也疏云隨從/重疊也從天子駕曰法從揚雄傳毎上甘泉)
(常法從師古曰法從者以言法/當從耳一曰從法駕也從如字)作尹神皋(説文尹治也/爾雅正也注)
(謂官正也通典凡前代帝王所都皆曰尹徐邦憲知臨/安府故云西京賦寔為地之奥區神皋澤畔曰皋賈山)
(傳江皋河濵李竒曰皋水淤地司馬相如/傳亭皋千里師古曰為亭候于皋阻中)疇若予工有
渥貳卿之命(徐邦憲傳徐左司為金賀正使接伴/除宗正少卿權工部侍郎知臨安府)徒得
君重底寧千里之畿(汲黯傳吾徒得君重臥而治/之師古曰徒但也重威重也)渙號
既揚(易渙汗/其大號)師虞允穆(尚書出入/自爾師虞)恭惟某官靖共而正
直(詩靖共爾位/好是正直)肅括而𢎞深(見/前)中外久於踐揚上下孚
其名實大宗正之盤礴公豈曰淹(莊子解衣盤礴注謂/箕坐裸體閑定貌)
少常伯之超騰人不謂早當日畿之謀帥(竝見/前)勤天陛
之掄材特陞獻納之班俾任浩穰之寄(張敞傳長安中/浩穰注浩大也)
(穰盛也言人/衆之多也)欲粟賤追李峴少慰閭閻(新唐書李峴吴/王恪孫也天寶)
(時累遷京兆尹出為零陵太守峴為政得人心時/京師米翔貴百姓乃相與謡曰欲米賤追李峴)録囚
歸問不疑更光史册(雋不疑傳為京兆尹毎行縣録囚/徒還其母輙問不疑有所平反活)
(幾何人即不疑多有所平反母/喜笑為飲食語言異於他時)某自聞先庚之令亟展
同寅之恭材俊滿前欲譽盛德而不敢(韓文才畯滿前/道古今而譽盛)
(德詳/見前)珠玉在側始媿先施之未能(衛玠傳驃騎將軍王/濟玠之舅也雋爽有)
(風姿毎見玠輙歎曰珠玉在側覺我形穢又嘗/語人曰與玠同遊冏若明珠之在側朗然照人)
　　代囘潼川劉閣學(甲○宋史劉甲字師文元祐宰/相摯之後也自東光流寓龍游)
　　(中淳熈二年進士累官至度支郎中樞密院檢詳/兼國史編修官實録院檢討官使金還除司農少)
　　(卿進太常擢工部侍郎升同修撰除寶謨閣待制/知江陵府湖北安撫使知興元府利東安撫使吴)
　　(曦反四川宣撫使程松謀遁甲固留不可欲自㧞/歸朝募兵持帛書遺參知政事李壁告變舉朝震)
　　(駭壁袖帛書進上覽之稱忠臣者再召甲赴行在/曦誅除甲宣撫使上念甲精忠拜寶謨閣學士賜)
　　(衣帶鞍馬西邊諸事朝論多於甲取決人無知者/罷宣撫司合利東西為一帥治興元移甲知潼川)
　　(府尋進寳謨閣學士知興元府利路安撫使/節制本路嘉定七年卒於官理宗詔謚清恵)
出綸北闕(髙帝紀蕭何治未央宫立東闕北闕注未央/殿雖南嚮而上書奏事謁見之徒皆詣北闕)
(公車司馬亦在北焉是/則以北闕為正門也)賜履東川(潼川為唐東川/節度使治所)臣作
股肱宜職五言之納(尚書臣作朕股肱耳目又予欲聞/六律五聲八音在治忽以出納五)
(言汝/聽)王之㗋舌洊勤四國之蕃(詩出納王命王之㗋舌/箋出王命者王口所自)
(言承而施之也納王命者時之所宜復于王也/其行之也皆奉順其意如王口㗋舌親所言也)西顧既
寛(詩乃眷西顧冦恂傳昔髙祖任蕭何干闗中無復西/顧之憂新唐書房𤣥齡傳公當蕭何之任朕無西顧)
(憂/矣)南圖益大(莊子而後乃今將/圖南又然後圖南)恭惟某官清標㧞俗(北/山)
(移文耿介㧞俗之/標蕭灑出塵之想)厚德鎮浮二十四郡之無人己見真
卿之節(新唐書顔真卿傳安禄山反河朔盡陷獨平原/城守具備使司兵參軍李平馳奏𤣥宗始聞亂)
(歎曰河北二十四郡無一忠臣耶及平至帝大喜謂左/右曰朕不識真卿何如人所争乃若此劉甲傳吴曦叛)
(獻四州於金金人破大散闗曦致書於甲甲援大義拒/之人遣其弟旼邀甲相見甲叱而去之乃援顔真卿河)
(北故事自/㧞歸朝)一千餘家之失火何勤長孺之行(漢書汲黯/字長孺河)
(内失火燒千餘家上使黯往視之還報曰家人失火比/屋延焼不足憂一統志甲知潼川屬火災之餘發廩以)
(賑饑儲書以勸學席地以居民市田以養/士前後省廢鉅萬及代去郡人思而祀之)然使玉帳之
輕(將幕曰玉帳杜詩玉帳分弓射虜營唐大詔令折衝/之寄符玉帳而總金壇焦弱侯筆乗云杜詩空留玉)
(帳術愁殺錦城人又但促銅壺箭休添玉帳旂王洙於/玉帳術注云兵書也後來增釋者不過曰唐藝文志有)
(玉帳經一卷而已至玉帳旂則不能通矣按顔之推觀/我生賦云守金城之湯池轉絳宫之玉帳袁卓遁甲專)
(征賦云或倚直使之游宫或居貴人之玉帳葢玉帳乃/兵家厭勝之方位謂主將于其方置軍帳則堅不可犯)
(猶玉帳然其法出于黄帝遁甲以月建前三位取之如/正月建寅則已為玉帳主将宜居李白司馬将軍歌曰)
(身居玉帳臨河魁謂主将之帳在戍也非深識其法者/不能為此語今按兵家五行類有李靖玉帳經一巻李)
(筌六壬玉帳歌十巻抱朴子内篇兵在太乙玉/帳之中不可攻也崇文目有彭門玉帳一巻)孰借銅
官之重(一統志銅官山在今潼川府中江縣西南/九十八里産銅即卓王孫鄧通冶鐵之所)元戎
小隊聊復班石谷之春(杜詩元戎小隊出郊坰崔駰傳/篆乃强起班春注班行春令石)
(谷在/四川)方國細書恐趣侍雲臺之下(後漢循吏傳其以手/迹賜方國者皆一札)
(十行細書成文五行志雲臺周家所造圖書術籍珍玩/寳恠所藏馮魴傳建武三年召詣行在所見於雲臺范)
(升傳建武四年朝公卿大夫博士見於雲臺周黨傳光/武引見伏而不謁范升奏毁曰願與坐雲臺之下考試)
(圖國之道索盧放傳建武末召不起光武使人輿之見/於南宫雲臺賈逵傳建初元年召逵入講北宫白虎觀)
(南宫雲臺順帝紀/登雲臺召百官)某久燕居息復鳩僝功(見/前)憑飛亷以
寄聲若為厚報(栁文安得不憑豐隆愬/飛亷以寄聲于寥廓耶)望崦嵫而勿迫
猶佇遄歸(離騷經吾令羲和弭節兮望崦嵫而勿迫詩/式遄其歸注遄速也列子不若遄歸也此啓)
(葢代/月湖)
　　代囘揚州崔安撫(與之○宋史崔與之字正子廣/州人少卓犖有竒節不遠數千)
　　(里遊太學紹熈四年舉進士廣士自太學取科第/自與之始提刑廣西召為金部員外郎金南徙于)
　　(汴朝議疑其進迫特授直寶謨閣權發遣揚州事/主管淮東安撫司公事升秘書監兼太子侍講權)
　　(工部侍郎未㡬成都帥董居誼以黷貨為叛卒所/逐總領楊九鼎遇害蜀大擾與之以選為煥章閣)
　　(待制知成都府本路安撫至即帖然蜀人肖其像/於成都以配張泳趙抃名三賢祠累官觀文殿大)
　　(學士提舉洞霄宫封南海郡公謚清獻/揚州安撫司領郡九領縣二治江都)
建纛偃藩方欲馳於慶牘(唐百官志節度使行則建節/樹六纛漢書叙傳木偃息以)
(藩魏兮申重繭以存荆師古曰木段干木也客居魏魏/王敬而禮之過其廬未嘗不軾也秦欲代魏或諫曰魏)
(君賢者是禮國人稱仁未可圖也秦遂止/兵左思詠史詩吾希段干木偃息藩魏君)濫巾分閫何
遽辱於朋緘(獸二為友貝二為朋詩朋酒斯饗/謂兩尊也朋緘謂二緘餘見前)一謙之
光三復以愧(南史何遜傳沈約嘗謂遜曰吾毎讀/卿詩一日三復猶不能已謙復卦名)恭惟
某官氣涵天粹材應時需德行得南方之强文字喧西
都之價(竝見/前)仁勇充然於六館獨何蕃歟(韓文太學士/何蕃傳蕃之)
(仁義充諸心行諸太學積者多施者不遐也故/凡貧賤之士必有待然後能有所立獨何蕃歟)言行考
之而一人如清河者(昌黎與崔羣書至於心之所仰服/考之言行而無瑕尤窺之閫奥而)
(不見畛域明白淳粹輝光日新者惟吾崔君一人比亦/有人説足下誠盡善盡美抑猶有可疑者僕謂之曰何)
(疑疑者曰君子當有所好惡好惡不可不明如清河/者人無賢愚無不説其善伏其為人以是而疑之耳)羣
飛方鋭(韓文羣/飛刺天)勇退尤髙甫躋郎舍之蕐即領帥垣之
寄堰横古埭尚如召伯之棠(埭音代召伯埭在今江都/縣東北四十五里謝安傳)
(安至新城築埭於城北後/人追思之名為召伯埭)地對長江曽擊祖生之楫(晉/書)
(元帝以祖逖為奮威将軍豫州刺史渡江中流擊/節而誓曰祖逖不能清中原而復濟者有如大江)惟良
刺史尚友古人使功名配於前聞即富貴乃其餘事某
何功湘楚又守勾吴(地理志泰伯初奔荆蠻荆蠻歸之/號曰勾吴師古曰句音鉤夷俗語)
(之發聲也亦猶越為於越也趙曄吴越春秋云古公卒/太伯仲雍歸赴喪畢還荆蠻國民君而事之自號為勾)
(吴吴人或問何像而為勾吴太伯曰吾以伯長居國絶/嗣者也其當有封者吴仲也故自號勾吴非其方乎)
捲雨西山良有愧閻公之望(滕王閣詩序都督閻公之/雅望棨㦸遥臨餘見前)
觀梅東閣恨莫窺何遜之詩(杜詩東閣官梅動詩興還/如何遜在揚州詳見前)
　　代董侍郎囘䕫路丁安撫(黼○本傳/見十四巻)
疇庸靈石(栁文皇天疇庸審厥保承一統志靈山在今/廣信府城西北六十里山有七十二峰葢郡)
(之鎮山也道書為第三十三福地上有龍池多珎本竒/卉産水晶其東北峰挺立孤石髙百餘丈西峰絶頂有)
(葛仙壇遺址梅聖兪詩攅青厯厯向靈山神石在弋陽/縣東南横出大溪捍截東流縣治頼此無衝潰之患故)
(以神/名)改牧䕫藩(山谷詩月黒虎/䕫藩此借用)畫舫青簾昔固識灧澦
之馬(杜詩青簾白舫益州來張蕐詩象馬誠可駭彼神/亦露機杜詩沈牛荅雲雨如馬戒舟航詳見前)
碧油紅斾今重認常山之虵(孫子率然者常山之虵也/善用兵者譬如常山之虵)
(擊其首則尾至擊其尾則首至擊其腹則首尾俱至盛/𢎞之荆州記魚腹縣鹽井以西石磧平曠騁望四逺諸)
(葛孔明積細石為壘方可數百步壘西郭又聚石為八/行相去二丈許謂之八陣圖曰八陣既成自今行師庶)
(不復敗自後深識見者竝莫能了桓宣/武伐蜀經之以為常山虵勢餘見前)建牙云初滿目
交慶(習鑿齒傳星列滿目董京/傳洋洋乎滿目建滿對)恭惟某官風蕐俊茂天
韻崇谹正色立朝有嘉猷則告于后抗章請外取膏澤
而下諸民廣信之政既成(寰宇記唐上元元年因江淮/轉運使元載之請謂川原夐)
(邈闗防襟帶宜置州又謂/其信可美也故名廣信)承明之召宜亟(漢書厭承明/之廬注承明)
(廬在石/渠閣外)適茲魚復(一統志魚復浦在今䕫州府治東南/漢魚復縣以此得名今赤甲山上有)
(魚復城相傳公孫述/築即漢魚復縣基也)重在麟符出幕十年去思未逺賜
書一札易鎮攸宜盧矢彤弓新元戎之號令(尚書用賚/爾秬鬯一)
(卣彤弓一彤矢百盧/弓一盧矢百馬四疋)白鹽赤甲壯全蜀之藩垣(方輿勝/覽白鹽)
(山有䕫州城東十七里崖壁五十餘里其色炳耀狀如/白鹽元和志赤甲山在䕫州城北三里上有孤城漢時)
(常取巴人為赤甲軍葢犀甲之色也寰宇記公孫述築/不生樹木土石悉赤如人袒臂故曰赤甲與舊白帝城)
(相連類要赤甲城即古魚復縣基杜詩赤甲白鹽髙刺/天閭閻繚繞接山川楓林大樹丹青合復道重樓錦繡)
(懸/)不俟突黔即膺詔紫(見/前)某守邊弗績受代得歸已問
檣烏頓有身輕之喜(杜詩雁兒爭水馬燕子逐檣烏東/坡詩無官一身輕有子萬事足)
尚陪厦燕獲伸面賀之誠(見/前)
　　代囘畢安撫(再遇○宋史畢再遇字德卿兖州人/父進從岳飛轉戰江淮間積階至武)
　　(義大夫再遇以恩補官武藝絶人挽弓至二石七/斗累官鎮江都統制兼權山東京東招撫司事驍)
　　(衛大将軍兼知揚州淮東安撫使嘉定元年除左/驍衛上将軍和好成累疏乞歸田里賜詔不許十)
　　(年以武信軍節度使致仕贈太師謚忠毅再遇姿/貌雄傑早以拳勇聞屬時寢兵無所自見一旦邊)
　　(事起諸将望風奔衂再遇威聲始著遂為名將云/鶴林玉露云開禧用兵諸将皆敗唯畢再遇數有)
　　(功敵常以水櫃敗我再遇夜縳藁人數千衣以甲/胄持旗幟戈矛儼立成行昧爽鳴鼓敵人驚視亟)
　　(放水櫃旋知其非真甚沮乃出師攻之敵大敗又/嘗引敵與戰且前且却至于數四視日已晩乃以)
　　(香料煮黒豆布地復前搏戰佯敗敵乗勝逐北馬/饑戀食豆鞭之不前我師反攻之敵人馬死者不)
　　(可勝計又嘗與敵對壘度敵兵至者日衆難與爭/鋒一夕㧞營去慮敵相追乃留旗幟于營縛注羊)
　　(置前二足于鼓上擊鼔有聲敵不覺為/空營相持竟日比覺追之則已逺矣)
疇庸邊閫進職内徽(直徽/猷閣)宣化承流將視儀於三事(董/仲)
(舒傳今之郡守縣令民之師帥所使承流而宣化也尚/書惟三事暨大夫韋𤣥成傳天子我監登我三事師古)
(曰三事三公之位謂丞相也東觀記馬防儀/同三事南齊百官志開府儀同三司如公)定功保大
仍作鎮於十連(左傳夫武禁暴戢兵保大定功安民和/衆豐財者也暴而不戢安能保大猶有)
(晉在安能定功禮記/十國以為連連有帥)成渙載揚在師元吉(易在師中吉/象曰在師中)
(吉承天/寵也)恭惟某官果毅而有守(尚書爾衆士其尚迪果/毅左傳殺敵為果致果)
(為/毅)沈鷙而善謀(説文鷙擊殺鳥也凡鳥/之勇獸之猛皆曰鷙)心潛濟北之一
編(張良傳老人出一編書曰讀是則為王者師後十年/興十三年孺子見我濟北穀成山下黄石即我已旦)
(日視其書乃/太公兵法)材駕山西之諸將(辛慶忌傳贊秦漢已來/山東出相山西出将何)
(則山西處勢迫近羌胡民俗習修戰/備高上勇力其風聲氣俗自古而然)鶴唳風聲走符堅
於淝水(謝𤣥傳𤣥決戰淝水南堅衆奔潰棄甲/宵遁聞風聲鶴唳皆以為王師互見前)鵝鳴雪
夜擒元濟於蔡城(李愬傳行七十里夜半至懸瓠城雪/甚城旁皆鵝鶩池愬令擊之以亂軍)
(聲黎明雪霽愬入駐元濟外/宅蔡吏驚曰城破矣互見前)公将策大漠之功(霍去病/傳約輕)
(齎絶/大幕)上已棄單于之過(漢文帝詔單于反古之道計社/稷之安便萬民之利新與朕俱)
(棄細過偕之大道和/親以定始于今年)戢干戈櫜弓矢既放桃林之牛(詩/載)
(戢干戈載櫜弓矢我求懿德肆于時夏允王保/之尚書歸馬于蕐山之陽放牛于桃林之野)安邊境
立功名真跨揚州之鶴(鼂錯傳兵法曰有必勝之將無/必勝之民繇此觀之安邊境立)
(功名在於良將不可不擇也太平廣記有四人各言所/願甲曰願多財乙曰願為揚州太守丙曰願為仙丁曰)
(願腰纒十萬貫騎鶴上揚州東坡詩野無佩犢子府/有騎鶴仙又有客打碑來薦福無人騎鶴上揚州)鼎
來恩綍晉錫師麾英節麟符勉狥借留之請(周禮地官/掌節掌守)
(邦節而辨其用皆/金也以英簜輔之)神旗豹尾佇聞入衛之榮(韓文田𢎞/正先廟碑)
(銘旌節有韜豹尾神旗/槖兜載纛以長魏師)某拘以綴班闕於馳慶十部從
事慙無瓊玖之酬(劉𢎞傳𢎞毎有興發手書相守丁寕/欵密所以人皆感悦爭赴之咸曰得)
(劉公一紙書賢於十部從事説文瓊赤玉也詩注玉之/美者玖音乆石之次玉黒色者叶音茍起切詩投我以)
(木李報之/以瓊玖)千里折衝願體冕旒之眷(見/前)
　　代衛大參(涇/)囘沈安撫(作賔○以下四條徽本闕/○宋史沈作賔字賔王吴)
　　(興歸安人中刑法科厯江西提刑司檢法官入為/大理評事改秩通判紹興府秩滿知台州除大理)
　　(正改太府丞遷刑部郎淮南轉運判官直文蕐閣/因其任擢太府少卿總領淮東軍馬錢糧繼升為)
　　(卿直龍圖閣帥浙東知紹興府除兩浙轉運副使/權工部侍郎兼戸部侍郎以言者罷歸起知鎮江)
　　(府除集英殿修撰改知寧國府除寳謨閣待制知/潭州除戸部侍郎龍圖閣待制知平江府㝷命參)
　　(賛督府兼權鎮江府權工部尚書權戸部尚書丁/母憂服闋授顯謨閣直學士知建寧府入覲除寶)
　　(謨閣學士江西安撫除煥章閣學士提舉隆興府/玉隆萬壽宫進顯謨閣學士贈金紫光禄大夫)
煥被宸綸屈臨藩服都督居翼軫之分龍光近映於越
壇(王勃滕王閣秋曰餞别序星分翼軫地接衡廬义物/蕐天寶龍光射牛斗之墟又都督閻公之雅望棨㦸)
(遥/臨)尚書象台斗之躔符采上聫於奎閣(杜詩尚書踐台/斗曹子建七啓)
(符采照爛流景揚耀魏文帝車渠椀賦發符采而揚榮/魏略鍾繇報太子書賜玦尚方耆老頗識舊物名其符)
(采必得處所傅𤣥乗輿馬賦符采横發楊盈川送東川/孫尉詩序東川孫尉文章動俗符采射人隋劉斌詩符)
(采照千里銓衡總九流杜詩符采髙無敵聪明/達所為杜牧之詩壇宇寛帖帖符采髙酋酋)所欣晚
歲及話平生(王荆公詩草草杯盤供/笑語皆昏燈火話平生)恭惟某官望實夙
孚人門具美(唐鄭仁表為起居郎文章俊㧞自謂門第/人物文章俱美嘗曰天瑞有五色雲人瑞)
(有鄭仁表東坡詩清朝固/多士人門子皆冠詳別見)氣深且厚會三光五岳之全
(劉夢得栁文序夫政痝而土裂三光五嶽/之氣分大音不完故必混一而後大振)才碩以疏了
四海九州之大自徧儀於省寺尋屢課於節麾值北風
之方驚往籌玉壘嗟白日之可鑒忍附冰山(天寶遺事/或勸陜郡)
(進士張彖謁楊國忠曰見之富貴可立圖彖曰君輩倚/楊右相為泰山吾以為冰山若皎日既出君輩得無失)
(所恃乎沈作賔傳韓侂胄方用事族有居越/者私釀公行作賔逮捕寘于獄而竄其奴)天必諒其
肺肝帝用居之㗋舌(見/前)比解欒欒之韠(詩棘人欒欒兮/又庶見素韠兮)
(詳見/前)載揚孑孑之旟(旟羊諸切詩孑子干旟在浚之都/素絲組之良馬五之注孑孑干旟)
(之貌鳥隼曰旟周禮州里建旟謂州/長之屬州長中大夫天子之州長也)賦政未㡬已被五
袴之燠(詩賦政于外/四方爰發)䇿勲如許爰加六纛之榮(纛音導/唐百官)
(志節度使掌總軍旅顓誅殺初授具帑抹兵仗諸兵部/辭見觀察使亦如之辭日賜雙旌雙節行則建節樹六)
(纛中官/祖送)瞻西序之嚴凝覺南州之雄重自文昌臺而為
帥長已符益部之前規由節度府以拜僕臣好追陳許
之舊事某悵故矦之老矣除新尹以慨然早共參謀之
遊兩皆清齒(韓詩憶昔初及第各以年少/稱君頥始生鬚我齒清如冰)後見諫議之
面獨在素書(盧仝謝孟諫議寄茶詩開緘宛/見諫議面手閲月團三百片)為留襟帶
之區(滕王閣序襟三/江而帶五湖)以續槖簪之舊某丘某水儻遂莵
裘之歸(左傳使營莵裘吾将老焉莵裘/魯邑今山東泗水縣有莵裘聚)我笱我梁尚託
緹袍之誼(笱苟同説文曲竹捕魚笱也詩注以竹為之/魚入其中詩毋逝我梁毋發我笱注逝之也)
(梁魚梁笱所以捕魚也梁者為堰/以障水空中央承之以笱餘見前)
　　代囘洪廣帥(伋/)
升班東觀宅牧南交(竝見/前)四牡載馳和氣交騰於大庾
(方輿勝覽大庾嶺在大庾縣西南二十里吴縣南野縣/有大庾山自嶺嶠九磴至嶺下七里平行十里至平亭)
(劉嗣之南康記平亭謂之横亭圖經云嶺初險捔唐張/九齡開鑿新路乃㫁崖成峽兩壁聳立仰視霄漢中塗)
(夷坦又/名梅嶺)五羊夾道懽聲迺見於細侯(寰宇記昔髙固為/楚相有五仙人騎)
(五色羊各持榖穂一莖六出以遺州人騰空而去今呼/為五羊其城周十里初尉陀築之後為步隲修之既而)
(為黄巢所焚郭功父廣州五仙謡番禺五仙人騎羊各/五色手持六秬穂翺翔遶城壁翻然去乗雲諸羊化為)
(石至今留空祠異像猶可識曽聞經猛火毫髪無㾗迹/五仙寧復來三説頗難測只憂風雨至半夜隨霹靂君)
(不見羌廬列越之洞/天萬象森羅無一尺)恭惟某官器諝端方風猷凝逺力
欲磨礲乎事業(枚乗傳磨礱底厲不見其盡有時而損/注礱亦磨也擊辭舉而措之天下之民)
(謂之事業韓文遂得究窮于經傳史記百家之説沈/潛乎訓義反覆乎句讀礱磨乎事業而奮發乎文章)肯
甘塵土之功名天上九虎闗獨掉頭而不顧(宋玉招魂/魂兮來歸)
(君無上天些虎豹九闗喙害下/人些杜詩巢父掉頭不肯住)人生五馬貴四出守以
無嫌(見/前)果從乗軺竟遂分閫旂幢葢海官亷知蚌蛤之
囘(昌黎送鄭尚書赴南海詩番禺盛軍府欲説暫停盃/葢海旂幢出連天觀閣開衙時龍戸集上日馬人來)
(風静爰居去官亷蚌蛤迴貨通師子國/樂奏武王臺事事皆殊異無嫌屈大材)茸纛饗軍食足
驗羽鱗之飫(栁文嶺南節度使饗軍堂記公命饗於新/堂牙幢茸纛金節析羽旂旗旟旞咸飾于)
(下羽鱗薶互之物沈泛/醍盎之齊均沃于卒士)自古常重於他鎮(韓文嶺之南/其州七十然)
(獨嶺南節度為大府若嶺南帥得其/人則一邊盡治故選帥常重於他鎮)惟公克對於前人
使扶胥黄木之灣民無遺便(昌黎南海神廟碑在今廣/州治之東南海道八十里)
(扶胥之口黄木之灣又韋丹墓/誌居三年於江西八州無遺便)則甘泉紫荷之槖王曰
遄歸(詩徐方不囘/王曰遄歸)某濫長十連實隣五筦(見/前)亟問亟餽
良勤吾味之同既足既濡尚幸君波之及(詩既沾既足/生我百穀韓)
(文嶺海之陬既足既濡左/傳其波及晉國君之餘也)
　　代囘成都黄安撫(疇若/)
長沙地濕漸謀下澤之乗(賈誼傳長沙卑濕誼自傷悼/以為壽不得長馬援傳乗下)
(澤車騎欵段馬注周禮車人為車行澤者欲/短轂行山者欲長轂短轂則利長轂則安也)蜀道天髙
猶竊上流之潤欲修辭而遲緩愧垂問之諄勤恭惟某
官忠結兩宫名髙九牧(文選九牧之/人所共稱歎)厭承明勞侍從暫
違豹尾之班望太白横岷峨還作鼇頭之望三年而化
兩社方虛(竝見/前)貞元朝士之無多今召君矣(元㣲之詩/屈指貞元)
(舊朝士㡬人同見太和春汲黯傳/上曰君薄淮陽耶吾今召君矣)潁川太守之第一世
有人哉(見/前)某息影投林(莊子處隂以休影處静以息迹/袁閎傳散髪絶世投迹深林)
起家分閫秋毫皆出於帝力未有報酬(張耳傳先王亡/國賴皇帝得復)
(國德流子孫秋/毫皆帝力也)夏畦不習於謟肩誰其全度(趙充國傳/宜全度之)
(師古曰全安而免度之/不令喪敗也詳見前)欲動鱸魚之興莫瞻龜鶴之還
(竝見/前)
　　囘諸郡賀權安撫
攬轡登車乆慙一節(見/前)代庖越爼暫攝五符(張釋之傳/安知尺籍)
(五符注軍士五五/相保之符信也)迫便㫖以强顔申牢辭而俟命有勤
嘉勞更重愧情伏惟某官亷平帥先(宣帝紀吏不亷/平則治道衰)中
和宣布平生無襦今五袴民則幸哉(竝見/前)屢薦入朝乃
一麾公為淹矣(文選屢薦不入/官一麾乃出守)有憐諭蜀老之檄安用
假齊王之封和𠂻巳藉於同寅(竝見/前)遺使若為而旁午
(霍光傳使者/旁午詳見前)三夏元侯之享固使臣不敢與聞(左傳穆/叔如晉)
(公奏肆夏之三不拜曰三夏天子/所以享元侯也使臣不敢與聞)五物衆庶之詢以夫
家辨其可任(周禮鄉大夫之職各掌其鄉之政教禁令/以嵗時登其夫家之衆寡辨其可任者以)
(鄉射之禮五物詢衆庶一曰和二曰容三曰主皮四曰/和容五曰興舞此謂使民興賢出使長之使民興能入)
(使治/之)豈謂京兆之五日(見/前)亦蒙郇國之朶雲(韋陟傳常/以五采牋)
(為書記使侍妾主之具裁答授意而已皆有楷法陟唯/署名自謂所書陟字若五朶雲時人慕之號郇公五雲)
(體/)某正爾循牆(左傳三命而/俯循牆而走)期於弛擔(左傳齊侯使敬/仲為卿辭曰羇)
(旅之臣若獲宥弛于負擔君之/恵也又息肩弛擔於濟代之間)籍吏民封府庫以待將
軍(見/前)顧草木望林巒請囘俗駕(北山移文望林巒而有/失顧草木而若喪又請)
(迴俗士駕為/君謝逋客)
　
　
　四六標準巻二十一
欽定四庫全書
　四六標準卷二十二　　　　宋　李劉　撰
　總領(總領財賦古無其官宋靖康末髙宗以大元帥/駐軍濟州命隨軍轉運使梁揚祖總領措置財)
　(用然未以名官也南渡初嘗命朝臣總領都督府宣/撫司財賦建炎末張浚甪趙開總領四川財賦始置)
　(所繫啣總領官始此紹興三年差戸部侍郎姚舜明/徃建康府總領應于都督府錢物糧斛六年都督張)
　(浚言三宣撫司錢糧漕司互相占恡因至闕乏乞于/戸部長貳内差一員來鎮江府置司專一總領詔差)
　(戸部侍郎劉寜止七年令户部郎官霍蠡前徃鄂州/置局專一總領岳飛軍錢糧其後大軍在江上間遣)
　(版曹或大府司農少卿調其錢糧皆暫以總領為名/而四川改置都轉運司故總領又廢紹興十一年諸)
　(將既罷兵乃收諸帥之兵以為御前軍屯駐諸處皆/置總領以朝臣為之仍帶專一報發御前軍馬文字)
　(盖又使之與聞軍政不獨職餽餉而已敘位在轉運/副使之上鎮江諸軍錢糧淮東總領掌之建康池州)
　(諸軍錢糧淮西總領掌之鄂州荆南江南諸軍錢糧/湖廣總領掌之興元興州金州諸軍錢糧四川總領)
　(掌/之)
　　賀牛都大除總領(大年知榮州作○宋史牛大年/字隆叟揚州人慶元二年進士)
　　(歴官將作監主簿遷軍器監主簿大宗正丞四川/提舉茶馬兼權總領知黎州兼管内安撫司公事)
　　(節制黎雅州屯戍軍馬加直寳章閣為工部郎官/遷侍左郎中進直文華閣浙東提㸃刑獄守秘書)
　　(少監宗正少卿升秘書監遷起居舍人升起居郎/兼宗正殿說書以寳章閣待制提舉太平興國宫)
　　(卒大年清操凛然所至以亷潔自將○中興小厯/紹興十年侍御史汪勃請置四川總領治利州)
結知宸扆(扆音倚說文戸牖之間謂之扆新唐書馬燧/傳帝賜宸扆台衡二銘以言君臣相成之美)
改領餉臺(說文餉饟也爾雅饁餉饋也廣韻自家之/野曰餉或作饟史髙帝紀老弱罷轉饟)千
里餽糧有饑孰堪將指(見/前)六計以亷為本疇可易公(周/禮)
(少宰之職以聼官府之六計弊羣吏之治一曰亷善二/曰亷能三曰亷敬四曰亷正五曰亷法六曰亷辯注聼)
(平治也平治官府之計有六事弊斷也既斷以六事又/以亷為本先言亷後言善能之等故知以亷為本也)
成命風馳驩聲雷動恭惟某官𢎞深而肅括忠敏而篤
誠(見/前)為淮海維揚之俊人(尚書淮海惟揚州杜詩淮海/維揚一俊人金章紫綬照青)
(春/)得伊洛入河之宗派(尚書伊洛瀍澗既入於河孔傳/伊出陸渾山洛出上洛山澗出)
(沔池山瀍出河南北/山四水合流而入河)仁為己任此心即禹稷之心謹厥
身修所學皆周孔之學(尚書慎厥身修思永韓詩/生平企仁義所學皆周孔)安行
塗轍動中和鑾(崔豹古今注五輅衡上金爵者朱雀也/口銜鈴鈴謂鑾所謂和鑾也月令乘鑾)
(路注云有鸞和之節而飾之以青郭璞曰鸞鈴也/在軌曰鸞在軾曰和五行志登車有鸞和之節)名既
震於京師(法言谷口鄭子真不詘其志/耕於巖石之下名震於京師)才合居於給諌
(韓詩才名三十/年久合居給諫)行行且止避御史已播流聞皇皇者華
遣使臣乃煩咨度(並見/前)茗駿之登既羨(謂都大提/舉茶馬)槐龍
之對可占(東坡詩風動槐龍舞交翠公自注邇英/閣前有䨇槐摎然屬地如龍形詳見前)留蕭
相於關中且專餉事(見/前)任武侯於渭上式敏戎功(詩念/兹戎)
(功繼序其皇之注戎大/也念此大功勤事不廢)然劔閣雖曰峥嶸而崔嵬(李詩/劍閣)
(峥嶸而/崔嵬)而益州實覺疲敝而危急(出師表今天下三分/益州疲敝此誠危急)
(存亡之/秋也)䑛糠何止於及米(呉王濞傳狧糠及米師古曰/狧古􁒮字􁒮用舌食也盖以)
(犬為喻也言初䑛糠遂/至食米也􁒮食爾反)放手寜恤於傷葵(杜詩淘米少/汲水汲多井)
(水渾刈葵莫放/手放手傷葵根)人知罪嵗之徒然天遣福星之臨止(東/坡)
(詩斯人乃福星遣/徃虛危間詳見前)序諸矦之上暫借重於王人(見/前)折千
里之衝即遄歸於政地(詩式遄/其歸)某比縁井改(易改邑/不改井)益
覺困窮(繫詞困窮而通比/井益困四卦名)雖飲冰食蘗以自將(白樂天/詩三年)
(為刺史飲/氷復食蘗)然求牧與芻之未獲置郵傳命喜聞君子之
得輿(並見/前)升斗䟽㤙庶免波臣之涸轍(莊子余東海波/臣也文選滄溟)
(未運波臣自蕩駱賔王詩揶揄/慙路鬼憔悴泣波臣餘見前)其為欣懌罔既敷宣
　　賀黄運使除總領(申/)
内躋郎省外總餉臺西賔出幕之十年遂專主席(班固/西都)
(賦西都賔問於東都主人栁詩若道栁家無子弟/徃年何事乞西賔杜詩十年出幕府自可持旌麾)東漕
下車之三月盡總賦輿(張衡傳下車治威嚴張酺傳下/車擢用義勇周䊸傳下車先問)
(大姓主名左傳群臣率賦/輿為魯衛請注兵車也)人歆錫命之蕃上恨用公之
晩恭惟某官器資凝逺業履端温言行夙擇乎中庸名
實久孚於上下頃嵗紅巾之變(宋方勺青溪㓂軌云宣/和二年睦州青溪縣人)
(方臘託左道以惑衆自號聖公改元永樂置偏禆將以/巾飾為别自紅巾而上凡六等宋史寜宗嘉定十二年)
(三月興元軍士張福莫簡作亂以紅巾為號四月福入/利州制置使聶子述遁殺總領楊九鼎掠閬州果州五)
(月張福入遂寜府焚其城都統張威引兵捕福福入普/州六月福請降張威執之七月福伏誅莫簡自殺紅巾)
(賊悉平此紅/巾指張福)折衝白刃之間數進忠規刈葵惟恐其放
手(見上/條)縱無恩澤徙薪豈下於焦頭(霍光傳曲突徙薪/亡㤙澤焦頭爛額)
(為上/客耶)共推江夏之無䨇再試潁川之第一維駒維騏維
駱暫紓苞栩之飛(並見/前)如熊如羆如貔孰飽樵蘇之㸑
(尚書如熊如羆如虎如/貔孔傳貔執夷虎屬)帝咨衆望僉曰公宜王人下視
於諸矦有嚴天節(並見/前)郎官上應於列宿肯歴土山(明/帝)
(紀舘陶公主為子求郎不許而賜錢千萬謂群臣曰郎/官上應列宿出宰百里是以難之史記太㣲宫後二十)
(五星郎位也唐新語晉宋以還尚書省置員外郎分判/曹事唐朝彌重其選舊例郎中不歴員外選謂之土山)
(頭景龍中趙謙光自彭州司馬入為大理正遷戸部郎/中賀陟為員外乃戱詠之曰員外從來羙郎中望不優)
(誰言粉署裏翻作土山頭謙光酬之曰錦帳隨時/設金爐任意薫唯慙員外置不應列星文互見)政令
先庚而已孚軍民旁午以相賀田里愁恨歎息久已周
知財貨本末源流尤皆宿講(並見/前)皮不存則毛將安傅
(傅著也左傳皮之/不存毛將安傳)唇既亡則齒得無寒(左傳諺所謂輔/車相倚唇亡齒)
(寒者其虞/虢之謂也)欲兵食兼足之沛然在制閫同心而已爾既
無間秦越之肥瘠(韓文若越人視秦人之肥/瘠忽焉不加喜戚於其心)何難圖韓
范之功名(韓琦范/仲淹)某百無一能億或屢中頃進總領甚
稱之語葢在咨諏周爰之初兹聆除目之頒豈勝頓足
之喜(並見/前)惟榮之嵗租無五十斛而使所月觧近七萬
緡昨賴管煎抱賣之贏用補大科帶補之欠近困井遷
之後(繫辭井居其所而/遷榮州有公井)難施箕歛之苛(漢書頭㑹箕歛/服䖍曰吏到其)
(家人人頭數出穀以/箕歛之井箕星名)在小郡官兵既多空膓而大司符
移尚理虚額巧但施於有麫(並見/前)窮莫甚於無錐(傳燈/録去)
(年貧無卓錐之地/今年貧錐也無)與物為春(淮南子日夜無傷而與物/為春注與物為春言飬物)
(也/)望公如嵗(左傳國人望君如/望嵗焉嵗年數也)今夕飲者恩明日按者
法正累故人(見/前)觀察急於賦刺史私於民頗哀老子(韓/文)
(為刺史者恒私於其民不以實應乎府為觀察者恒急/於其賦不以情信乎州馬援傳頗哀老子使得遨遊)
　　賀楊總領(九鼎○宋史寜宗嘉定十二年四月紅/巾賊張福殺四川總領財賦楊九鼎詳)
　　(見/前)
升賢九列(韋𤣥成傳注/九列九卿也)總賦兩川無踰老臣久望甲寅
之報(趙充國傳使御史大夫丙吉問誰可將者充國對/曰亡踰於老臣者矣上書陳兵利害六月戊申奏)
(七月甲寅璽書報從/充國討焉互見前)厥有成命足寛庚癸之憂(尚書王/厥有成)
(命餘/見前)除目一傳滿口交慶(除滿/對)恭惟某官資𢎞且毅器
博而周觧十二牛而有餘才固髙於一世(賈誼傳屠牛/坦一朝觧十)
(二牛而芒刃不頓者所排擊剝割皆衆理/觧也師古曰坦屠牛者之名也事見管子)繫千駟馬而
弗視氣亦盖於諸公(史記季布傳布弟李心氣盖闗中/晉書王濟傳風姿英爽氣盖一時)
(李詩大梁貴公子氣盖蒼梧雲陳/後山詩才名四十年盛氣盖諸儒)天使之為入蜀之星
人以此愛如衰之日(竝見/前)知彼知己漢中方務於養民
(孫子知己知彼百戰不殆不知彼而知己一勝一負不/知彼不知己每戰必敗蕭何傳臣願大王王漢中養其)
(民以致賢人收用巴蜀/還定三秦天下可圖也)擒賊擒王許下幾為之避地(杜/詩)
(挽弓須挽强用箭須用長射人先射馬擒賊先擒王蜀/志闗羽攻曹仁於樊曹操遣于禁助仁禁所督七軍皆)
(沒禁降羽羽又斬將軍龎徳梁郟陸渾群盗或遥受羽/印號為之支黨羽威鎮華夏操議徙許都以避其銳)
徒縁食乏遂致師還皇欲我公身任此事爰峻上卿之
拜(益都耆舊傳趙典為太常/雖處上卿而布被瓦器)俾專計相之權(張蒼傳遷/為計相師)
(古曰專主計/籍故號計相)金掌月昇光無不燭(見/前)玉闗夜閉守或有
餘(東坡詩終閉/玉闗辭馬武)聊寛西顧之憂即聽東歸之命某聳聞
出綍竊喜得輿(並見/前)敢問遲之遲長恐遭羣吠之恠(禮/記)
(敢問遲之遲而又久何也栁文/屈子賦曰邑犬羣吠吠所恠也)可以速則速幸即遄四
牡之驅
　　通四川王總領(鉛○代/董制置)
金郎宿之周天夙瞻景耀(天官書太微内五星五帝座/後聚一十五星蔚然曰郎位)
(天文志南宫後聚一十五星曰哀烏郎位明帝紀郎官/上應列宿唐韋叔諧與弟叔謙兄季武同省皆為郎中)
(時號三列宿蘇味道詩逺從南斗外遥仰列宿文/班固答賔戲含景曜吐英精曠千載而流光也)望使
星於蜀野行挹餘光(戰國䇿甘茂謂蘇代曰臣聞貧人/女與富人女㑹績貧人女曰我無)
(以買燭而子之燈光幸有餘子可分我餘光今臣因君/方使秦而當路願君以餘光振之駱賔王集分其斗水)
(濟濡沬之枯鱗惠以餘光照孀棲之寒女又儻餘光之/可照庶寒灰之復然李詩願假東壁輝餘光照貧女)
同是天涯(白樂天琵琶行同是天涯/淪落人相逄何必曽相識)莫非王事欲抒方
寸之悃(太平御覽云徐庶母為人所執曰方寸亂矣今/謂方寸為心似始乎此然列子巳嘗曰吾見子)
(之心矣方寸/之地虚矣)可無咫尺之書恭惟某官器度崇谹典刑
炳蔚江左風流之後代不乏人(南史王儉傳作觧散幘/斜挿簮朝野慕之相與)
(放效儉嘗謂人曰江左風流/宰相惟有謝安盖自况也)襄陽耆舊之家世濟其羙
(習鑿齒有襄陽耆舊傳李詩襄陽耆舊幾人存/王安石詩襄陽州望古為雄耆舊相傳有素風)恬於再
轉翻若一麾日近長安謂即登於金馬天通蜀道又出
護於木牛惟闗中餽餉之功實海内安危之本樵蘇後
㸑今多宿飽之師(並見/前)弩矢前驅古有晝行之羙(司馬/相如)
(傳縣令負弩矢先驅蜀人以為寵項/藉傳富貴不歸故鄉如錦衣夜行)行詠勞還之四牡
佇觀趣侍於六飛(袁盎傳陛下騁六飛如/淳曰六馬之疾若飛也)某起家單寒
(髙彪傳家/本單寒)蒙㤙優渥立朝已濫况塵六典之卿(爾雅塵/乆也注)
(云塵垢/稽久也)試郡猶慙輙冐十連之帥周環四顧冐昧一來
(左傳子産曰晉楚將平諸矦將/和楚王是故昧于一來詳見前)惟方國奏十行之書妄
希宣布(後漢循吏傳其以手迹賜方國者皆一札十行/細書成文王襃傳作中和樂職宣布詩注宣布)
(者風化普洽/無所不被)諒王人序諸矦之上亦願將明(刑法志有/司無仲山)
(父將明之材師古曰大雅蒸民之詩曰肅肅王命仲山/父將之邦國若否仲山父明之將行也否不善言王有)
(誥命則仲山父行之邦國有不善之事則/仲山父明之故引以為羙傷今不能然也)
　　代囘趙總領(不儳○/儳音䜛)
餉師天塹(塹七艷切說文坑也廣韻遶城水也陳書都/官尚書孔範曰長江天塹古以為限隔南比)
(今日虜軍豈能飛度耶于湖居士集流柹投鞭䂓濟天/塹楊廷秀揚子江詩天將天塹護吳間不數殽函百二)
(闗/)晉秩月卿峙乃糗糧坐給列屯之衆(尚書峙乃糗/糧無敢不逮)厲
以爵禄宜登九州之先恭惟某官育徳忱恂掞材膚敏
方公私之積可哀痛孰與阜通(漢食貨志漢之為漢四/十年矣公私之積猶可)
(哀/痛)顧材貨之出有源流當加斟酌(見/前)期年而變千里無
饑(韓信傳千里餉/糧士有饑色)載疇流馬之功宜進執羔之寵(周禮/射人)
(掌國三公孤卿大夫之位其摯三公/執璧孤執皮帛鄉執羔大夫執鴈)某阻陪賀旅先辱
撝謙(旅謙/卦名)卿不同乎已升華於兖冕公歸無所㑹加畀
於繡裳(詩我覯之子衮衣繡裳又公歸無所於汝信處/注王迎周公當以上公之服徃見之周公未得)
(王迎之禮歸則無其住所故于/汝東方信宿而處耳再宿曰信)
　　代董帥囘楊總卿交割(崔與之傳成都帥董居誼/以黷貨為叛卒所逐總領)
　　(楊九鼎遇/害蜀大擾)
榮駕駟車(晉太康四年詔依漢故事給九/卿朝車駕駟馬及安車各一乘)遄開犀印(司/馬)
(彪漢書二千石以下至四/百石佩雙印皆以黒犀)卿士惟月班通河海之間(尚/書)
(王省惟嵗卿士惟月師尹惟日春秋漢含滋三公象五/嶽九卿法河海二十七大夫法山陵謝承後漢書李淑)
(諫更始曰夫三公上應/垣宿九卿下括河海)軍聲如雷驩溢闗山之外恭惟
某官材𢎞且毅器博而周運斤成風觧全牛於四顧(莊/子)
(郢人堊墁其鼻端若蠅翼使匠石/斵之匠石運斤成風聴而斵之)䇿轡奔電洗凡馬而
一空(王襃傳追奔電逐遺風周流八極/萬里壹息何其遼哉人馬相得也)皇咨分閫之勲
(史記馮唐傳上古王者之遣將也跪而推轂曰閫以内/者寡人制之閫以外者將軍制之注此郭門之閫也門)
(中橛曰閫正義曰謂門限/也杜詩分閫救世用賢豪)命亞執圭之位合東西而瞻
使節共稱總賦之有人(杜詩川合東西瞻使/節地分南北任流萍)分南北而
立王庭何患勒銘之無日(漢書幕南無王庭又絶大幕/破寘顔襲王庭窮極其地沙)
(鉢羅可汗建庭於睢合水謂之南庭吐陸建牙於鏃合/山謂之北庭按宋史寜宗開禧二年䝉古却特特穆津)
(起於鄂諾河稱青吉/斯汗是為元太祖)亟觀舍爵(左傳凡公行告于宗/廟反行飲至舍爵䇿)
(勲焉禮也舍置也爵飲酒器也䇿勲書所出/之功于䇿也舍爵即䇿勲言紀功之速也)佇即歸班
某有幸為僚又將徼福(左傳君恵徼福於敝邑之社稷/辱收寡君又寡君願徼福于周)
(公魯公以事君又徼福于太公丁公又/徼福于厲宣桓武又徼福于先君獻穆)百里九十正倚
同舟共濟之功(戰國䇿詩云行百里者半/於九十此言末路之難)一日三秋願
叱負弩前驅之效(詩彼采蕭兮一日/不見如三秋兮)
　　代囘趙總領(不儳/)
祥刑訓夏深愧曠官(書序吕命穆王訓夏贖刑傳以穆/王命作書訓暢夏禹贖刑之法)
事典司冬猥令率屬(周禮六曰事典以富邦國又/六曰冬官其屬六十掌邦事)冐㤙
有靦竊芘知歸恭惟某官給餉上流簡知中扆樵蘇宿
飽知調度之賢勞(周禮注均猶調度也䟽謂調之使依/常度吳志陸遜傳今日乃知調度自)
(有方耳蜀志譙周傳城守調度諸/葛武矦傳臣身在外别無調度)衮繡晝行佇詔書之
趣覲有華餘潤且及陳人某度其夕陽(宋文景筆記云/莒公嘗言山東)
(曰朝陽山西曰夕陽故詩云度其夕陽又云于彼朝陽/指山之處耳後人便用夕陽為斜日誤矣予見劉琨詩)
(夕陽忽西流古/人亦誤用乆矣)宜於野服(裴度傳度野服蕭散與白居/易劉禹錫為文章把酒窮晝)
(夜相懽不/問人間事)猶曵鄭崇之履小立斯須(李陵詩長當從此/別且復立斯須杜)
(詩不敢長語臨交衢/且為王孫立斯須)行巾元亮之車又奚惆悵(歸去來/辭或命)
(巾車又奚惆悵而獨悲周禮春官巾車掌公車之政令/注巾車掌在官之車者也謂之巾者以設飾為主也)
　　代囘四川陳總領(咸○宋史陳咸字逄儒登咸淳/二年進士遷利路轉運判官吳)
　　(曦反以咸蜀名士欲首脅之咸語子欽曰咸受國/厚㤙義當擊賊恨無兵權獨有下䇿削髪以全臣)
　　(節耳曦既誅咸語諸子曰吾不能討賊而棄官守/罪也上表自劾安丙奏以咸總蜀賦從之咸晝夜)
　　(精勤調度有方不二嵗賦額倍增金人犯上津守/賴以固召為司農少卿卒安丙列奏其功賜謚勤)
　　(節論曰陳咸不從逆曦雖不能死然理財於䘮亂/之餘蜀賴以固守豈不賢於匹夫之自縊溝瀆者)
　　(哉/)
陞卿九農(左傳少皞氏以/九扈為九農正)給餉四蜀(巴蜀黔漢/為四蜀)事權増
重光弩矢之前驅氣色益明飽樵蘇之後㸑(並見/前)恭惟
某官學宗洙泗(禮記吾與汝事夫子於洙泗之間地理/志洙泗之間齗齗如也從征記洙泗二)
(水交于魯城東北十七里闕里有洙泗墻南北一百二/十歩東南六十歩四門各有石閫北門去洙泗百餘歩)
(論語考䜟注夫子敎于洙泗之間今/城北二水之中即夫子領徒之所)秀禀岷峨介然忠
勤屹立江流之砥見於調度傍流地上之錢(並見/前)致詳
慮於講觧之餘(觧舉蟹切說文判也從刀判牛角/廣韻講也說也項籍傳業已講觧)定經
制於裁節之内粟塞其庾已成末乃取闢之功(昌黎平/淮西雅)
(末乃取闢駭汗如冩揮刃紛紜争利膾脯/優賞將吏扶珪綴組帛堆其家粟塞其庾)印弄於庭宜
有無以易堯之命(周昌傳髙祖持御史大夫印弄之曰/誰可以為御史大夫者孰視趙堯曰)
(無以/易堯)庸進執羔之寵以彰流馬之勞正觀游刃之若新
(並見/前)何慮强弩之已末(韓安國傳衝風之衰不能起毛/羽彊弩之末力不能入魯縞師)
(古曰縞素也曲阜之地俗善/作之尤為輕細故以取喻也)某僝功愒日(見/前)得謝為期
(禮記七十而致事若不/得謝則必賜之几杖)取御史於九卿之中行觀更迭
(說文迭更迭也廣韻遞也増韻/互也史記四國迭興更為伯主)序王人於諸矦之上願
立斯須(見/前)
　　代囘湖廣趙總領(彦橚○宋史趙彦橚字文長悼/王七世孫登隆道二年進士知)
　　(晉陵縣嵗饑振恤有方所活幾二十萬監登聞檢/院時韓侂冑方柄用士趍其門彦橚惋歎出知汀)
　　(州侂胄死詔戸部侍郎樞宻院檢詳遷湖廣總領/清士卒虚籍減額錢百萬用度以饒比去餘七百)
　　(萬知平江府奏置嘉定縣/屯兵轉寳謨閣待制卒)
疇庸外府進位上卿禮樂光華既茂明於調度貨財平
凖兹益重於事權除目一頒輿言胥穆(竝見/前)恭惟某官
持心信厚(詩序麟之趾闗雎之應也闗雎之化行則天/下無犯非禮雖衰世之公子皆信厚如麟趾)
(之時/也)臨事浚明(尚書夙夜/浚明有家)恭懿篤誠繼髙陽之才子(左/傳)
(髙陽氏有才子八人齊聖廣淵明允篤誠/髙辛氏有才子八人忠肅共懿宣慈惠和)切磋磨琢蹈
衛國之武公揚歴彌深聲華甚茂茲肅將於使指(司馬/相如)
(傳因宣其使指令/百姓皆知天子意)俾總視於軍儲曽不淹時已聞奏最
爰進四大夫之禄(禮記卿四大夫/禄君十卿禄)仍斡半天下之贏是
亦平遷行有峻擢某未繇旅賀例辱巽牋卿不同乎已
陞蕐於𤣥冕公歸無所㑹加寵於繡裳(並見/前)
　　代囘湖北錢總領(學/)
自違貝闕(紫貝闕河伯所居九歌魚鱗屋兮龍堂紫貝/闕兮珠宫東坡詩豈有貝闕藏珠宫山谷詩)
(貝闕珠宫/開水府)寖逺珠庭(李珏傳甫冠舉明經李絳見/之曰日角珠庭非庸人相)迹雖
間於行藏心實馳於賢徳恭惟某官材全而業鉅學廣
而聞多鞭霆駕風已上蓬萊之島捫參歴井遽登蜀道
之天飛芻遍給於列屯叱馭不辭於九折(並見/前)成功者
去(蔡澤傳四時之/序成功者去)盍歸乎來惟是洞庭彭蠡之間(史記/三苖)
(氏左洞庭/右彭蠡)實接夜郎牂牁之徼(西南夷傳夜郎者臨牂/牁江江廣百餘歩足以)
(行/船)少須澄按庶免繹騷當饑饉師旅之餘民亦勞止(詩/民)
(亦勞止汔/可小康)在諮諏詢度之事公優為之(禮記為人臣者/殺其身有益于)
(君則為之况于其身以/善其君乎周公優為之)顧恐詔温不容席煖某腰黄無
補頭白思歸(並見/前)嬉笑文章良感雙魚之遺(宋史蘇軾/傳嘗自謂)
(作文如行雲流水初無定質但常行於所當行止於所/不可不止雖嬉笑怒罵之詞皆可書而誦之其體渾潤)
(光芒雄視百代有文章以來盖亦鮮矣山谷東坡/像賛嬉笑怒罵皆成文章觧覊而歸紫㣲玉堂)光蕐
禮樂願遄四牡之驅遷召新榮眷委庸敬不敢煩瀆併
幸照知(遷召以下十/六字徽本闕)
　　代囘淮西趙總卿(不儳/)
陞卿九扈(左傳少皞氏以九扈為九/農正言為司農卿詳别見)給餉列屯人自日
邉㤙榮晝錦之遣(晉明帝紀不聞人/從日邉來詳别見)錢流地上師有宿
飽之期下車初云載路相慶(詩厥聲載路爾雅路大也/沈休文碑威令首塗仁風)
(載/路)恭惟某官直温而肅括明敏而踈通早練達於民庸
洞講明於邦計懋轉輸之績飛不盡翰(韓文不長其年/飛不盡翰乃生)
(給事松/貞玉剛)持經濟之材翔而後集屬邉防之小定惟糧道
之孔艱爰興前席之思久不見賈復念弄印而授無以
易堯庸䟽執羔之榮俾專流馬之運序王人於諸矦之
上姑馳驅數月之間(並見/前)求宰相於宗室之中㑹凌厲
九人之後(新唐書宗室宰相傳贊周之卿士周召毛原/皆同姓國也唐宰相以宗室進者九人林甫)
(姦䛕幾亡天下李程和柔在位無所發明其餘以材稱/職號賢宰相嗚呼盛歟文選凌厲㨗出又凌厲中原顧)
(盼生姿李詩獨鶴思凌/厲杜詩凌厲不飛翻)某託交惟舊話别方新闖伺眡
龜正欲致燕雀之賀(闖丑禁切說文馬出門貌從馬在/門中公羊傳開之闖然韓文姦首)
(不敢闖皆以窺覘為義說文伺候望也奄闚也/周禮卜大封則眡髙作龜大祭祀則眡髙命龜)勤渠車
騎乃先辱鯉魚之書(車一/作専)徒華巾笥之藏莫遂襜褕之
報(並見/前)
　
　
　
　
　
　
　
　
　
　
　
　
　
　
　四六標準卷二十二
欽定四庫全書
　四六標準卷二十三　　　　宋　李劉　撰
　都大(宋都大有二有都大提舉茶馬/有都大提㸃坑冶詳見各題下)
　　賀新除川秦茶馬魏戸部(泌○成都紀國朝熈寜/七年始詔三司鹽鐵判)
　　(官李杞勾當公事蒲宗閔經畫川蜀買茶充秦國/熈河路博馬就除成都府路買茶公事杞于秦川)
　　(宗閔于成都置司後改名都大提舉茶馬事朝野/雜記元豐四年群牧判官郭茂恂又言茶司既不)
　　(兼買馬遂立法以害馬政乞併茶塲買馬為一司/從之茶馬司掌收摘山之利以佐邦國凡市馬于)
　　(蕃夷以茶易之大觀以來茶馬之政廢川茶不以/博馬唯市珠玉故馬政廢缺紹興四年從闗師古)
　　(之請以乏戰馬始令四川宣撫司支茶博馬七年/宰臣趙鼎言得㫖復置茶馬官舊有主管茶馬同)
　　(提舉茶馬都大提舉茶馬凡三等上曰考其資歴/命之乾道川秦買馬之額川司六千秦司五千九)
　　(百成都利州路十一州産茶二千一/百二萬斤茶馬司所収大較如此)
顯陟臺郎(杜詩臺郎選才俊虞詡/傳臺郎顯職仕之通階)總提廐政文昌六部
地官見謂之劇曹(白居易行裴垍制及領地官且司邦/賦㑹計事劇出納孔殷投利刃以皆)
(虚委棼絲/而必理)武騎萬營天府復専於隆委(揚雄傳䍐車飛/揚武騎聿皇又)
(敦萬騎於中營兮方玉車之千乘師古曰敦/讀曰屯聚也周禮天府以詔王察群吏之治)禄因徳詔
(說文詔告也周禮太宰以八柄詔王馭群臣八者/人君馭臣之大柄冡宰不敢専告王以施之而已)材與
事宜恭惟某官心平而氣和人今而學古公矦子孫之
必復固有世臣(左傳畢萬筮仕於晉辛廖占之曰吉其/必蕃昌公矦之子孫必復其始互見前)
名義鬼神之難欺實由家學(舊唐書宋璟傳張易之誣/搆魏元忠有不順之言引)
(鳯閣舍人張說使證之說惶惑廹懼璟謂曰名義至重/神道難欺必不可黨邪䧟正以求茍免若縁犯顔流貶)
(芬芳/多矣)琮璧不雕而自貴(說文琮瑞玉大八寸似車釭徐/曰其狀外八角而中圓也琮之)
(言宗八方所宗故以祭地白虎通方/中圓外曰璧内方象地外圓象天)鸞和隨動而有聲
(鸞通作鑾詩和鑾雝雝毛注和在軾/鑾在鑣嚴氏曰和鑾皆鈴也詳别見)屹立䕫人之藩籬
(容齋隨筆山谷詩相戒莫浪出月黒虎䕫藩䕫字甚新/其意盖言抵觸之義而莫究所出惟杜工部課伐木詩)
(序中云必皆黒摚突䕫人屋壁乃知魯直用此然杜公/時在䕫府所謂䕫人者述其土俗耳本無抵觸之義魯)
(直盖誤用耳按山谷誤用杜詩而此/又誤用山谷詩盖文人好奇如此)何翅晉陽之保障
(晉語趙簡子使尹鐸為晉陽請曰以為繭絲乎抑為/保障乎簡子曰保障哉注繭絲賦稅保障蔽扞也)儉
以足用節而愛人迄轉上聞首膺表選(循吏傳公卿則/選諸所表以次)
(用/之)握蘭依烏之位内陪從於太㣲(天文志太㣲三光之/廷五帝坐後聚十五)
(星曰哀烏郎位天文志權衡太㣲三光之廷淮南子/太㣲者太一之廷也紫宫者太一之居也餘見前)摘
茗市駿之司外分節於少府(初寮除李昌孺制在昔元/豐留神武備摘山市駿具)
(著科條乃詔攸司悉遵成憲將其使指實克推行百官/公卿表少府秦官掌山海池澤之稅以給共飬屬官有)
(尚書符節韓文讀/命於庭出節少府)職任昔分而今合(職源國朝熈寜七/年差李杞蒲宗閔)
(成都府買茶熈河路博馬並令杞等提舉置都大提舉/及主管同主管元豐四年羣牧判官郭茂恂言茶司既)
(不兼買馬遂立法以害馬政恐誤國事乞/併茶塲買馬為一司從之盖茶馬司始此)事權滋重以
不輕一洗空萬古之凡㑹如雲錦(杜詩一洗萬古凡馬/空新唐書王毛仲傳)
(毛仲始見飾櫂於牧事尤力婉息不訾從帝東封取牧/馬數萬匹每色一隊相間如錦繡天子才之東坡詩想)
(見開元天寶年八坊分屯隘/秦川四十萬匹如雲煙言馬)六經濟三尺之法歸近天
顔(山谷煎茶賦乃至中夜不眠耿耿既作温齊殊可屢/㰱如以六經濟三尺法雖有除治與人安樂互見前)
(言/茶)輕破睡正濃之詩(盧仝走筆謝孟諫議寄新茶詩日/髙五丈睡正濃軍將打門驚周公)
(言/茶)小試思無邪之學(詩駉駉牡馬在坰之野薄言駉者/有駰有騢有驔有魚以車袪袪思)
(無邪思馬/斯徂言馬)某苦慙駑骨(言/馬)復領蟇頥(東坡蝦蟇培詩蟆/背如覆盂蟇頥如)
(偃月謂是月中蟇開口吐月液根源来甚逺百尺蒼崖/裂豈惟煮茶好釀酒應無敵按蝦蟇培在夷陵之南凡)
(出蜀者必酌水以瀹茗陸羽第其品為第四張又新水/記言峽川扇子峽石中突而洩水俗謂蝦蟇石其水煎)
(茶為第一山谷云蝦蟇培從舟中望之頥頓口吻甚類/蝦蟇尋泉源入洞中石氣清寒流泉出石骨若虬龍吼)
(言/茶)王良後造父先亦有馳驅之志(韓文若駟馬駕輕車/就熟路而王良造父)
(為之先後/也言馬)汲黯戅寛饒猛恐非採掇之材(東坡和錢安/道寄惠建茶)
(詩建溪所産雖不同一一天與君子性森然可愛不可/慢骨清肉膩和且正雪花雨脚何足道啜過始知真味)
(永縱復苦硬終可録汲黯少戅寛饒/猛言茶此篇全用茶馬事渾然無迹)
　　代通制帥四川趙茶馬(彦綰/)
分巴徼之旌旗濫膺守土占益州之分野知有使星(見/前)
欣竊庇之自今愧修辭之已晩恭惟某官風猷凝逺天
韻宏深博極羣書太乙之藜相照(司馬遷傳自劉向揚/雄博極羣書皆稱遷)
(有良史之/才餘見前)文熖萬丈長庚之夢不虚(李陽氷草堂集序/驚姜之夕長庚入)
(夢故生而名白以太白字之世/稱太白之精得之矣餘見前)藉未陳周召之詩書(詩/書)
(如周南召南洛/誥召誥之類)亦宜獻間平之禮樂(河間獻王傳武帝/時獻王來朝獻雅)
(樂對三雍宫東平憲王傳蒼以天下化平宜修禮樂乃/與公卿共議定南北郊冠冕車服制度及光武廟登歌)
(八佾舞數王㮊野客叢書云事有承襲用之不以為異/者如宗室用間平二字之類是也河間東平漢家二王)
(封號間平難於拆用間猶言中耳然用此二字其來舊/矣北史論齊文襄諸子雖有謝間平徐陵啟有間平就)
(國之/語)恬為丞之再轉(韓文再轉而/為丞兹邑)甘出守之一麾(顔延/之五)
(君詠一麾/乃出守)刻銅虎之符洊揚羙最護木牛之餉益茂膚
公謂宜運海以摶鵬(俱見/前)又使摘山而市駿(劉言史詩/宛如摘山)
(時自歠指下/春餘見上條)周原之荼膴膴包以緗奩(詩周原膴膴堇/荼如怡說文荼)
(苦荼也徐曰即今之茶字茶茗也本作荼爾雅價苦荼/注樹小如梔子冬生葉可煑作羮飯今呼早采者為茶)
(晩取者為茗一名荈蜀人名之苦荼本草苦荼能去脂/使人不睡陸羽茶經一曰茶二曰檟三曰葭四曰茗五)
(曰荈山谷謝送碾壑源揀茶詩矞雲從龍小蒼璧元/豐至今人未識壑源包貢第一春緗奩碾香供玉食)魯
坰之馬駉駉爛如雲錦(詩駉駉牡馬在坰之野注駉駉/良馬腹幹肥張也坰逺野也邑)
(外曰郊郊外曰野野外曰/林林外曰坰餘見上條)豈容黔突行有紫泥某頑頓
之資踈鹵於事將指以出濫持天子之節旄(並見/前)無功
而還不得月氏之要領(張騫傳騫從月氏至大夏竟不/能得月氏要領師古曰月氏西)
(域胡國也氏音支要衣要也領衣領也凡持衣者則挈/要與領言騫不能得月支意趣無以持歸於漢故以要)
(領為喻要/音一遥反)敢意冐升於荷槖且令假守於銅梁(銅梁縣/今屬重)
(慶府本巴國地楚滅巴封其子為銅梁矦銅梁山在合/州石照縣南五里山有茶色白甘腴謂之水茶甲於巴)
(蜀晁公武詩銅梁山昏空/翠重石鏡水落灘聲遲)有如凌競(甘泉賦馳間闔而/入凌競師古曰凌)
(競者言寒凉/戰栗之處)何以全度(趙充國傳宜全度之師古曰/安全而免度之不令䘮敗也)東
西之瞻使節儻未賦於旋歸(杜詩川合東/西瞻使節)前後之間清
塵尚有餘於同味(司馬相如傳犯屬車之清塵注言清/者尊貴之意楚辭聞亦松之清塵謝)
(靈運詩遥遥播清塵蘇頲詩嘉㑹阻清塵杜詩昔/在嚴公幕俱為蜀使臣艱危參大府前後間清塵)
　　代回張茶馬(子震○純/用茶馬事)
奏最蕃宣易司𣙜牧卧雲而逼象緯榮分東壁之光(杜/詩)
(天闕象緯逼/雲卧衣裳冷)摘山而市駿蹄益固西秦之圉(爾雅圉垂/也註守圉)
(在外垂也左傳聊以固吾圉也䟽拒邉/垂也李嶠詩將軍臨北塞天子入西秦)恭惟某官味甘
苦永(喻茶見本心/巻第一條)秉塞淵(喻馬詩東心塞淵騋牝三千/注秉操也塞充實也淵深也)
(秉操其心能誠實且復深逺故能/興國以致殷富騋牝乃有三千)出乘兩腋之清風已
親法駕(喻茶盧仝謝寄新茶詩七椀喫/不得也唯覺兩腋習習清風生)勒囘中道之奔
電歸捍戎羗(喻馬王襃傳追/奔電逐遺風)兹揚春山之旗(言茶塵史/荆公送元)
(厚之詩云新茗齋中試一旗世謂茶之始生而嫩者為/一槍寖大而開為一旗過此則不堪矣荆公博學多聞)
(豈自有所稽而非淺陋之所能察也劉彦波詩然松煑/鼎山泉冽槍旗一水分優劣歐陽永叔嘗新茶詩終朝)
(採摘不盈掬通犀銙小圓復窊鄙哉榖雨槍與旗/多不足貴如刈麻又約共試新茶旗槍幾時緑)又擁
東方之騎(言馬漢書東方千騎長人古樂府東方千餘/騎夫壻居上頭張于湖詩千騎東方白玉鑣)
非環非玦上有雙鸞(言茶東坡月兎茶詩環非環玦非/玦中有迷離玉兎兒一似佳人裙)
(上月月圓還缺缺還圓此月一缺圓何年君不見/鬬茶公子不忍鬬小團上有雙衘夀帶雙飛鸞)載馳
載驅駕彼四牡(言馬/見前)取月團三百片之羙包以緗奩(言/茶)
(盧仝謝寄新茶詩開緘宛見諫議面手閱月團三百片/學林新編云茶之佳品珍踰金玉未易多得而以三百)
(片惠仝其品可/知也餘見上條)供天子十二閑之須爛如雲錦(言馬周/禮校人)
(掌主馬之政天子有十二閑馬六種邦國六閑馬四種/家四閑馬二種新唐書百官志尚乘局掌内外閑廐之)
(馬左右六閑一曰飛黄二曰吉良三曰/龍媒四曰騊駼五曰駃騠六曰天苑)佇頒鳳詔趣扈
龍旂某有味溪芽(喻茶東坡詩我官於南今幾時嘗盡/溪茶與山茗胸中似記故人靣口不)
(能言心自省建溪所産雖/不同一一天與君子性)無心天秣(喻馬東坡詩可憐/老驥真老矣無心)
(更秣天/山禾)烹玉澆過秦之論徒抱渇塵(喻茶山谷以團茶/贈晁無咎詩晁無)
(咎贈君越矦所貢蒼玉璧可烹玉塵試春/色澆君胷中過秦論斟酌古今來活國)籋雲作徠漢
之歌更觀逸足(喻馬漢書禮樂志太乙况天馬下籋浮/雲晻上馳注籋音躡言天馬上躡浮雲)
(也又天馬徠從西極渉/流沙九夷服徠古來字)
　　代錢塘趙縣丞通史都大(彦的○詳啟意乃都大/提㸃坑冶九朝通畧宋)
　　(景祐二年始置浙江川廣福建等路都大提㸃坑/冶鑄錢一員以魏兼為之與提㸃刑獄序官元豐)
　　(二年定為兩司在饒者領江東淮浙七閩在䖍者/領江西荆湖二廣至元祐元年以坑冶鑄錢通為)
　　(一司紹興二年置䖍州提㸃司六年衘内添都大/二字與提刑序官二十六年並罷乾道八年詔鑄)
　　(錢司依舊置提㸃官於饒贑二州置司淳熈三/年併贑司歸饒司王楫専為提㸃官加都大焉)
佐赤縣於京畿曽㣲善狀(史記孟子荀卿列傳中國名/曰赤縣神州赤縣神州内自)
(有九州禹之序九州是也通典唐縣有赤畿望𦂳上中/下六等京都所治為赤縣京之㫄邑為畿縣宋之問詩)
(赤縣求人隐青門起路岐韓詩嗟我身為赤縣令操/權不用欲何俟杜延年傳甚亡狀師古曰無善狀)望
繡衣於霄漢輒贄空函(杜詩繡衣春當霄漢立殷浩傳/開閉者數十竟達空函梁武帝)
(紀是馳兩空/函定一州矣)誠知使者之輶軒(說文輶輕車也風俗通/周秦常以嵗八月遣輶)
(軒之使採/異代方言)寜顧丞哉之㕔壁(韓文藍田縣丞㕔壁記丞/哉丞哉余不負丞而丞負)
(余/)恃仁人之在上(韓文今有仁人在上若不徃告之而/遂行是果于自棄而不以古之君子)
(待吾/相也)實善類之焉依(左傳我周之東/遷晉鄭依焉)敢瀝寸丹敬裁尺
素伏念某地寒無挾天賦甚慳濫綴族盟既愧宗英之
卓爾僅慿門䕃又慙舉首之襃然粗謹守於亷勤亦徒
勞於州縣(並見/前)每發辛勤三十年之歎(韓詩始我來京/師止擕一束書)
(辛勤三十年/以有此屋廬)若為扶摇九萬里之程頃贊武夷之六條
(武夷山在崇安南三十里周廻百二十里凡峰巒巖石/三十有六古記云昔有神降於山自稱武夷君因名)
及識文昌之八座(劉伯䟽八座比/於文昌詳見前)青㝠强箭妄希一發
以五豝(韓詩青㝠送吹噓强箭射魯縞詩彼茁者葭一/發五豝儀禮注詩有一發五豝五豵之言樂得)
(賢者衆多嗟思至/仁之人以充其官)綠水寒波竟少九門之兩翼(見/前)兹贊
日畿之邑輙為露剡之謀冐於一來(左傳楚子伐鄭鄭/人禦之子産曰晉)
(楚將平諸矦將和楚王是/故昧于一來昩猶貪冐也)茫然四顧盡枿去牙角豈無
對立之松槐(藍田縣丞㕔壁記盡枿去牙角一躡故迹/破崖岸而為之庭有老槐四行南墻鉅竹)
(千挺斯立痛掃溉對樹二松日哦其間/有問者輙對曰余方有公事于姑去)託根借恩光誰
念無言之桃李(山谷上蘇子瞻詩江梅有佳實託根/桃李塲桃李終不言朝露借恩光)兹
聞皇華之使實司造化之鑪(李商隐詩千年管鑰誰/鎔範只自先天造化鑪)遂
忘躍冶之嫌(莊子大冶鑄金金踴躍曰我且必/為莫邪大冶必以為不祥之金)輙控問
鈞之請(劉禹錫有問大/鈞賦詳别見)恭惟某官清涵沆瀣(沆下朗切/瀣下介切)
(說文沆瀣乞也王逸楚辭注北方夜半/氣相如大人賦呼吸沆瀣兮飡朝霞)峻禀扶輿(司馬/相如)
(傳扶輿猗靡師古曰言鄭女曼姫為侍從者所扶/輿而猗靡耳韓文蜿蟺扶輿磅礴而鬱積詳見前)若伊
陟若巫賢合繼相門之相(孟嘗君傳文聞將門必有將/相門必有相南史王訓傳訓)
(召見文徳殿上目送之謂/朱异曰可謂相門有相)有封胡有羯末乃安常調之
常(世説新語王凝之謝夫人既徃王氏大薄凝之既還/謝家意大不悦大傅慰釋之曰王郎逸少之子人身)
(亦不惡汝何以恨迺爾答曰一門叔父則有阿大中郎/群從兄弟則有封胡遏末不意天壤之中乃有王郎注)
(封胡謝韶小字遏末謝淵小字韶字穆度萬子車騎司/馬淵字叔度奕第二子義興太守時人稱其尤彦秀者)
(或曰封胡遏末封謂朗遏謂𤣥末謂韶朗淵𤣥一作胡/謂淵遏謂𤣥末謂韶也調徒釣反張釋之傳十年不得)
(調師古曰/調選也)五馬不受於二毛(杜詩人生五馬/貴不受二毛侵)八駿又馳
於四牡(穆天子傳天子之八駿赤驥盗驪/白義踰輪山子渠黄華騮緑耳)良弓良冶廣
開槖籥之權(禮記良冶之子必學為裘良弓之子必學/為箕老子天地之間其猶槖籥乎虚而不)
(屈動而愈出注槖籥中空/又能有聲氣盖冶者所用)鑄金鑄人總出隂陽之炭(法/言)
(或問世言鑄金金可鑄歟曰吾聞覿君子者問鑄人不/問鑄金或曰人可鑄歟曰孔子鑄顔淵矣或人踧爾曰)
(問鑄金得鑄人賈誼傳/隂陽為炭萬物為銅)圜法令行而禁止(食貨志凡貨/金錢布帛之)
(用夏殷以前其詳靡記太公/為周立九府圜法圜即錢也)方兄昔歉而今豐(晉魯襃/錢神論)
(使内方象地外圓象天為世神寳親愛如兄字曰孔方/又云天有所短錢有所長四時行焉百物生焉錢不如)
(天逹窮開塞振貧濟乏天不如錢若藏武仲之智卞莊/子之勇冉求之藝文之以成人矣今之成人者何必然)
(唯孔方/而已)㸃鐵成金實在一陶之巧匠(傳燈録雲門如九/轉丹砂㸃鐵成金)
(澄公藥汞銀徒可/玩人入煆則流去)鎔銅合穎即成百尺之浮圖(翻譯云/塔西國)
(浮圖也言浮圖者此翻聚相戒壇洛陽伽藍記景明寺/浮圖去地百仭唐𤣥裝傳健馭國有雀離浮圖元魏靈)
(太后遣沙門道主等賫大旛長七百餘尺徃彼披之脚/纔及地五代史李崧傳長興中明宗春秋髙秦王從榮)
(多不法晉髙祖為六軍副使懼禍及求出外藩時契丹/入鴈門明宗選將以捍太原晉祖欲之議久不决崧曰)
(太原國之北門宜得重臣非石敬塘不可晉祖深徳之/隂遣人謝之曰為浮圖者必合其尖盖欲使崧終始成)
(己事/也)
　　代囘史都大(定之/)
光奉宸綸真持使蕩方千里而賦役久歛恵於一州(見/前)
圜九府以通財遂搴華於數路(漢書食貨志太公為周/立九府圜法師古曰周)
(官大府玉府内府外府泉府天府職内職金職/幣皆掌財幣之官故云九府圜謂均而通也)恭惟某
官人門有偉(陳書蔡凝傳髙宗嘗謂凝曰我欲用義興/主壻錢肅為黄門郎卿意何如凝正色對)
(曰黄散之職故湏人門兼羙惟陛下察/之東坡詩清朝固多士人門子皆冠)風調不凡(楊素/傳朝)
(臣之内頗推髙熲其/才藝風調優於熲)番君得江湖之心不但蕃宣之績
(呉芮傳秦時畨陽令也甚/得江湖間民心號曰番君)史公引漳鄴之利更髙城築
之功(溝洫志魏文矦時西門豹為鄴令有令名至文矦/曾孫襄王時與群臣飲酒王為群臣祝曰令吾臣)
(皆如西門豹之為人臣也史起進曰魏氏之行田也以/百畆鄴獨二百畆是田惡也漳水在其旁西門豹不知)
(用是不智也知而不興是不仁也仁智豹未之盡何足/法也於是以史起為鄴令遂引漳水溉鄴以富魏之河)
(内民歌之曰鄴有賢令兮為史公决/漳水兮灌鄴旁終古舄鹵兮生稻粱)暫司坏冶之權(崔/駰)
(傳坏冶一陶群生得理注坏土/器未燒郭璞爾雅注鎔物之冶)洞識貨財之本㤙隆正
任使以大名地上流錢㑹當裕子母之積(國語周景王/二十一年將)
(鑄大錢以賑救人於是乎有母權子而行注母重也重/大倍故為母子輕也其輕小半故為子干寳搜神記南)
(方有蟲其形似蟬而大其子著草葉如蠶種得子以歸/則母飛來就之殺其母以血塗其子以其子塗母用錢)
(貨市旋則自還故淮南子術以之還/錢名曰青蚨唐詩子母錢成不患貧)階前生玉行將繼
叔父之風(晉書謝𤣥少頴悟為叔父安所器重安嘗戒/約子姪因曰子弟亦何豫人事而正欲使其)
(佳𤣥曰譬如芝蘭玉樹/欲使其生於庭階耳)某宻託隣光逺依夏庇六轡如
組未遑瞻原隰之蕐(詩有力如虎執轡如組傳組織組/也武力比于虎可以御亂御衆有)
(文章言能治衆動于近成于逺也䟽御者執轡于此使/馬騁于彼織組者總紕于此而成文于彼皆動于近成)
(于逺/也)萬物為銅願益㮊陶鎔之業(見上/條)
　　諸本此下有代囘鞏都大一條係賀正啟今從徽
　　本歸賀正類
　　代囘鞏都大(嶸○平齋集鞏嶸權都大提㸃坑冶/公事職事修舉直秘閣因其任冶司)
　　(孝宗朝定鑄額嵗十五萬緡積乆寖虧六不及一/嶸推原弊端揣知楮輕貲重乃使楮與􁐥各時其)
　　(直輕重足以相權􁐥丁競勸􁐥務倍入先是冶卒/窳惰多遺􁐥泥滓中有司莫之察嶸置局淘洗所)
　　(得皆精良於是盡/還故額􁐥音鑛)
恭惟某官總攝三官阜通九府(食貨志太公為周立/九府圜法圜即錢也)錢
流地上知鞭筭之奏功(劉晏傳自言如見錢流地上/每朝謁馬上以鞭筭互見前)人
自日邉佇軺封之趣覲(見/前)
　　代回鞏都大
持槖無功蒙誤恩之起廢(東坡湖州謝上表荷先帝之/誤㤙推置三館蒙陛下之過)
(聽付以兩州又辭免翰林學士承㫖狀計此誤㤙必難/安處陳後山詩將老蒙誤㤙太史公自叙春秋補敝起)
(廢栁文有起廢答山谷詩諸公起/廢自林泉東坡詩今年聞起廢)飛牋為恵勤妙語之
嘘枯(鄭太傳孔公緒清/談髙論嘘枯吹生)有味其言不知所謝恭惟某官
器資凝逺材諝深長時方多艱政有藉貨財之本公雖
少屈亦足試陶冶之權行觀地上之泉流即聽日邉之
璽召(並見/前)某投閒暮境(韓文投閒置/散乃分之宜)躐陟秋卿煜然赤
牘之臨(赤通作尺陳遵傳性善書與/人尺牘主皆藏去以為榮)甚矣蒼顔之愧藏
之十襲感㤙意以無忘雖則七襄覺報章之弗稱(並見/前)
　提舶(宋開寳四年置市舶司於廣州以知州兼使通/判兼判官咸平二年令杭州明州各置市舶聽)
　(蕃官從便熈寜中始變市法泉人賈海外者徃復必/使東詣廣否則沒其貨哲宗即位之二年始置泉州)
　(市舶後盡罷提舉官至大觀元年續置建炎中興罷/兩浙福建市舶司歸轉運司明年復四年復置廣司)
　(紹興二年廢福建市舶司十二年復乾道二年罷兩/浙市舶○凡舶舟之來最大者為獨檣舶能載一千)
　(婆蘭蕃人謂三百斤為一婆蘭也次曰牛頭舶比獨/檣得三之一次三木舶次料河舶遞得三之一也)
　　代囘市舶聶提舉(周臣/)
肅駕星軺總司海舶(市舶録海南諸國海舶所䌖蠻夷/貨也䌖似接子立二切舶音白蠻)
(夷泛海舟增/韻海中大船)舳艫千里有無得以懋遷(舳音軸艫音盧/武帝紀舳艫千)
(里注言其船多前後相/御千里不絶也詳見前)胡越一家内外服其平凖(唐貞/觀七)
(年上從上皇宴故漢未央宫上皇命頡利可汗起/舞馮智戴詠詩既而笑曰胡越一家古未有也)是為
膚使允屬通材(見/前)恭惟某官世濟象賢(左傳世濟其羙/濟成也尚書惟)
(稽古崇/徳象賢)早騰燕譽(詩慶既令居韓姞/燕譽燕安譽樂也)青氊舊物盍旋北
斗之樞畫㦸凝香勉試南交之宅(並見/前)不嚴而化(孝經/曽子)
(曰則天之明因地之義以順天下是以其教不肅而成/不嚴而治萬石衛直周陳傳贊不肅而成不嚴而治)
所去見思(循吏傳序所居/民富所去見思)惟是嶺陬(韓文海嶺之/陬既足既濡)久資
碇稅(碇丁定切本作矴錘舟石也韓文孔戣墓誌蕃舶/之至泊歩有下碇之稅始至有閱貨之燕公皆罷)
(之/)扶胥黄木習亷介之具孚(韓文扶胥之口黄/木之灣互見前)銀甕白
環紛貢珍之並入(杜詩寸地尺天皆入貢竒祥異瑞争/來送不知何國致白環復道諸山得)
(銀甕帝王世紀西王母慕舜之徳來獻白環魏志自虞/暨周西戎有白環之獻東夷有慎肅之獻皆曠世而至)
(宋志西王母舜時來獻白環白琯丘希範書白環西獻/楛矢東來禮運山出器車注器車謂若銀甕丹甑顧野)
(王瑞應圖王者宴不及醉刑/罰中人不為非則銀甕出)貪泉酌水已知吳隐之心
(晉書循吏傳吳隐之字處黙弱冠而介立有清操廣州/包帶山海珍異所出一篋之寳可資數世前後刺史多)
(黷貨朝廷革嶺南之弊以隐之為廣州刺史未至州二/十里地名石門有水曰貪泉飲者懐無厭之欲隐之既)
(至語其親人曰不見可欲使心不亂越崖䘮清吾知之/矣乃至泉所酌而飲之因賦詩曰古人云此水一㰱懐)
(千金試使夷齊飲終當不/易心及在州清操愈厲)祥飇送颿佇應孔戣之召(飇/卑)
(遥切說文扶摇風也從風猋聲呂氏春秋東北風曰猋/顔延年詩雕雲麗璇盖祥飇被采斿颿通作帆舟上幔)
(所以汎風韓文南海廟碑國子祭酒魯國孔公為廣州/刺史視册有皇帝名曰其恭且嚴如是吾將宿廟下以)
(供晨事將事之夕天地開除月星明穊祥飇送颿旗纛/旌麾飛揚晻藹又尚書左丞孔戣墓誌云廣州南海廟)
(入海口為州者皆憚之不自奉事唯公嵗常自行元和/十五年遷尚書吏部侍郎孔戣傳拜嶺南節度使交廣)
(晏然大治穆宗即位以吏部侍/郎召改散騎常侍選為左丞)某卜隣有幸賀厦已稽
六秬五羊難續遊仙之夢(廣州記廣州㕔事梁工畫五/羊像又作五榖囊隨像懸之)
(云昔髙固為楚相五羊衘榖萃於楚庭故圖其像為瑞/六國時廣州屬楚寰宇記固為楚相有五仙人騎五色)
(羊各持穀穗一莖六出以遺州人騰空而去今呼為五/羊城南部新書呉修為廣州刺史未至州有五仙人騎)
(五色羊負五榖而來/今州庭上圖之為瑞)尺書雙鯉空慙寄驛之情(見/前)
　　代囘趙市舶(伯鳳/)
奏課分符乘軺司舶候風入貢固常聚蠻越之珍(韓文/海外)
(雜國若躭浮羅流求毛人夷亶之州林邑扶南真臘于/陀利之屬東南際天地以萬數或時候風潮朝貢蠻胡)
(賈人舶/交海中)酌水獻箴要當試夷齊之飲(見上/條)聞君亷甚職
此宜哉恭惟某官蔚若宗英濟之世羙再試絃歌之政
所去見思一陶襦袴之功不嚴而治(並見/前)惟時嶺外交
貨海中(見上/文)然商賈筭至舟車漢非得已(食貨志非吏/北者三老北)
(邉騎士軺車一筭商賈人軺車二筭船丈五以上一筭/匿不自占占不悉戍邉一嵗沒入緡錢有能告者以其)
(半畀/之)若犀珠賄及僕𨽻唐已病之(韓文孔戣墓誌犀珠/磊落賄及僕𨽻公皆)
(罷/之)今大夫不務富其家(韓文使大夫恒無變其初/無務富其家而饑其師)則行
旅必願出於市得人如此通國稱之某雖縻於兹行引
而去露螢不煖安得照十二乘之車(潘岳螢火賦㗖朝/露於曠野李百藥)
(咏螢詩不辭逢露濕祗為重宵行梁元帝咏螢火詩著/人疑不熱集草訝無煙史記魏王謂齊威王曰若寡人)
(國小尚有徑寸之珠/照車前後十二乘)檣燕語留聊復答咫尺書之便(杜/詩)
(岸花飛送酒/檣燕語留人)
　
　
　
　
　
　
　
　
　
　四六標準巻二十三
欽定四庫全書
　四六標準巻二十四　　　　宋　李劉　撰
　漕使(職官志宋藝祖開基懲五季之亂藩臣擅有財/賦不歸王府自乾徳以後僣偽略平始置諸道)
　(轉運使以總利權開寳六年廣南平除徐澤為判官/盖轉運判官始此其轉運使之名國初但曰勾當某)
　(路水陸計度轉運事官髙者則曰某路計度轉運使/太平興國初皆曰使兩省以上則為都轉運使又置)
　(副使與諸路判官又置同勾當轉運事俄罷諸路副/使真宗毎用兵或令都部署兼轉運使王師征討則)
　(有隨軍轉運使事畢即停至道中詔曰天下物宜民/間利害轉運使得以周知令更互赴闕延見詢問慶)
　(厯中皆帶按察之任六年罷之先是判官與轉運争/權而罷至嘉祐中復置熈寜三年詔轉運使用本資)
　(序人即充資序下一等為權二等為權發遣中興以/來逐路都轉運使除授不常惟使副判官常置焉)
　　賀新潼川黄運使(申○知/榮州作)
䟽㤙北闕(見/前)將漕東川(方輿勝覽蜀分廣漢為梓潼郡/晉又分置新都郡蕭紀於郪縣)
(置新州隋改新州為梓州因梓潼水為/名唐肅宗以梓州為東川節度治所)次公之最既殊
宜登丞弼(黄覇傳天子以覇治行終長者下詔稱揚徵/覇為太子太傅遷御史大夫代丙吉為丞相)
叔度之撓不濁暫借澄清(世說郭林宗詣黄叔度至彌/日信宿人問其故林宗曰叔)
(度汪汪如萬頃之陂澄之不清擾之不濁其器深廣/難測量也又陳仲舉登車攬轡有澄清天下之志)和
氣褰帷仁聲載路(詩厥聲載路沈休文碑/威令首塗仁風載路)恭惟某官負
材瓌碩迪徳忱恂(尚書迪知忱恂/于九徳之行)怡然不辭小官之時
恢乎可以大受之量盤根利器無四顧之全牛(並見/前)大
輅鳴鑾洗萬古之凡馬(班固西都賦大輅鳴鑾容與徘/徊集乎豫章之宇臨乎昆明之)
(池餘/見前)兹牧三近古之郡(東坡眉山逺景樓記吾州/之俗有近古者三詳見前)實昔
再轉丞之邦(韓文再轉而/爲丞兹邑)田里無愁歎之聲所居民富
(循吏傳序所居民富/所去見思詳見前)原隰有光華之遣果若人言惟益
部之使星俱髙而潼漕之門地尤峻(潼音同說文潼水/出廣漢郡梓潼北)
(界南入墊江一統志潼水出潼川府鹽亭縣南源自建/州隂平縣竇圖山經綿州入本縣界下白馬河入涪江)
(按宋潼川府路轉/運司在遂寜府)建臺移治盖田諌議之言(田錫字表/聖太宗真)
(宗朝為諌/議大夫)持節䇿名有趙清獻之烈(趙抃為潼川路/轉運使詳見前)惟
公濟羙與古匹休(尚書其作/周匹休)使臣得咨訪之周上意知
總領之稱(魏相傳總領衆/職甚稱上意)某偶乘一障獲託萬間蹊田
方窘於奪牛斗水誰憐於涸鮒(並見/前)即日褰裳而求去
(詩子惠思我褰裳渉溱崔/駰傳褰裳濡足冠挂不顧)聞公攬轡而少留有刺史之
榮無刺史之難是在使者(韓文丈夫官至刺史亦榮矣/雖然民之豐約縣於州民就)
(窮而歛愈急吾見刺史之難為也崔君為復州其連帥/則于公崔君之仁足以蘇復人于公之賢足以庸崔君)
(有刺史之榮而無其/難為者將在於此乎)飲故人者恩按故人者法惟所命
之贊慶攸初乞憐是愧(並見/前)
　　賀黄運使交割(申○知/榮州作)
攬轡撫封褰帷問俗漕下氷觧徯原隰之載馳(並見/前)財
阜風薫與軺軒而偕至(舜南風歌南風之薫兮可以觧/吾民之愠兮南風之時兮可以)
(阜吾民/之財兮)民無罪嵗帝有徳星(天官書景星者徳星也其/狀無常常出於有道之國)
(後漢書裴楷傳注徳星嵗星也晉天文志徳星大而中/空或曰有三星亦名徳星黄色煌煌然所見之國大昌)
(異苑陳實與諸子姪造荀淑父子討論於/時徳星聚太史奏曰五百里内有賢人聚)恭惟某官簡
要而清通(世說吏部郎闕文帝問其人于鍾㑹/㑹曰裴楷清通王戎簡要皆其選也)優游而
昭晰(韓文行峻而言厲心淳而氣/和昭晰者無疑優游者有餘)萬頃不濁何能撓叔
度之清四國于宣所去思次公之政(並見/前)暫别峨眉之
月(李詩峨眉山/月半輪秋)來觀涪右之風(涪江在郪縣北通遂州/通典潼川左帶涪水右)
(挾中江杜詩涪右衆山内金華紫崔/嵬注梓州在涪江之右故曰涪右)豈徒榮練鵲之袍
察二千石(宋史輿服志錦袍有翠毛宜男雲鴈細錦師/子練鵲寳照大錦景祐元年始詔河北河東)
(陜西三路轉運使副並給方/勝練鵲錦從劉錠之請也)盖將倚木牛之運出五丈
原(蜀志建興元年復出祈山以木牛運十二年悉大衆/由斜谷出以流馬運據武功五丈原按五丈原在今)
(鳳翔府郿縣西/南二十五里)列城暫倚於澄清衆職恐煩於總領(魏/相)
(傳宣帝始親萬機厲精為治練羣臣/核名實而相總領衆職甚稱上意)某冐乘斗壘幸𨽻
井封(漢書提封萬/井井斗星名)君子憂道不憂貧缾之罄矣(詩缾之/罄矣維)
(罍之耻正義曰罍器大缾器小酌酒者當多酌罍少酌/瓶不使小器先竭今瓶之既盡矣而罍尚盈滿是為酌)
(罍者之/耻也)國人望公如望嵗雨以潤之(左傳國人望君如/望嵗焉繫辭雷以)
(動之風以散之雨以潤之日以晅之艮/以止之兊以說之乾以君之坤以藏之)
　　賀吕提刑除運使
詳刑奏最(後漢書劉愷傳以輕從重懼及善人非先王/詳刑之意也注書曰有邦有土告爾詳刑鄭)
(𤣥注云詳審察之也晉書𤣥帝紀布帳練帷詳刑/簡化唐龍翔中改廷尉正為詳刑大夫詳見前)轉漕
升華(漢食貨志轉漕甚逺/又兵甲轉漕之費)統部不移令已孚於先甲(易/先)
(甲三日後甲三日王弼注甲者創制之令也創制不可/責之以舊故先之三日後之三日使令治而後乃誅也)
事權益進命不待於重申(易重巽/以申命)六轡借留百城胥抃
恭惟某官負材鴻碩蓄徳駿厖(詩受大共小共為下/國駿厖厖豐也厚也)家
學淵源擅箕裘之弓冶世臣閥閱屹鼎鼐之樓臺盍徑
歸清切之班顧洊屈皇華之寄(並見/前)二節三節俾詳察
於風謡(禮記凡君召以三節二節以走/一節以趨李宻傳觀省風謡)特書屢書已茂
登於嵗績(韓文答元侍御書足下年尚彊嗣徳有/繼將大書特書屢書不一書而已也)茲峻
躋於延閣俾專制於計臺地上錢流欲暫煩於鞭筭日
邉人至即遄上於槖班某幸甚受容復茲竊䕃三熏三
沐僅能寓致於䨇魚載馳載驅行賦勞還之四牡(並見/前)
　　賀䕫路徐運使(瑄/)
叱馭及疆(見/前)褰帷問俗(後漢書賈琮傳黄巾新破兵凶/之後選清能吏以琮為冀州刺)
(史舊典傳車驂駕垂赤帷裳迎於州界及琮之部升車/言曰刺史當逺視廣聴糾察羙惡何有反垂帷裳以自)
(掩塞乎乃命御者褰之/百城聞風自然竦震)察二千石知逺有於光華(見/前)登
百八盤亦備嘗於險阻(百八盤自峽入䕫之路詳見/前左傳險阻艱難備嘗之矣)神
明所相忠厚為周(國語忠/信為周)恭惟某官徳配春華氣涵秋
杳(杜詩尚書氣/與秋天杳)平生仁義所學皆本於孔周(韓詩平生/企仁義所)
(學皆/周孔)單辭明清致君亦欲其堯舜(尚書明清於單辭東/坡詩讀書萬巻不讀)
(律致君堯/舜終無術)出騰縣最入重郎潜(張衡思𤣥賦尉龎眉而/郎潜兮逮三葉而遘武)
謂拾級以升髙(禮記拾級聚足連歩以上注/謂前足躡一等後足併從之)忽抗章而
引外汶川鄖水今為湖北之偏州(汶水在今徳安府應/山縣西北二里經東)
(南入方家河溳于分切溳水在府城西北源出陪尾山/石巖下遶城西隅東流入漢江俗稱府河亦名石潼唐)
(劉文房詩淮南摇落客心悲溳水悠悠怨别離早鴈初/辭舊闗塞秋風先入古城池又暮雨不知溳口處春風)
(只到穆陵西徳安/府宋𨽻湖北路)漢廣江沱久矣召南之羙化(詩漢之/廣矣不)
(可泳思又江/有沱之子歸)雙旌戾止五袴爰昭(見/前)諒思檢校於杜詩
(少陵有草堂檢校/收稻詩東屯所作)遂賦馳驅於周雅瞿唐五六月自昔
畏團團之天(韓詩瞿唐五六月驚電讓歸船怒水忽中/裂千尋墮幽泉環迴勢益急仰見團團天)
巫山十二峰何况濟朝朝之雨(李群玉宿巫山廟詩停/舟十二峰巒下仙佩仙)
(香夜半聞鮑溶巫山懐古詩十二峰巒闘翠㣲石煙花/霧犯容暉李渉詩十二山晴花盡開楚宫雙闕對陽臺)
(髙唐賦旦為朝雲暮為行/雨朝朝暮暮陽臺之下)遂勞六轡峻陟萬山蛇退猿
愁人何堪而至此(蛇倒退胡孫愁皆峽路地名山谷詩/竹竿坡靣虵倒退摩圍山腰胡孫愁)
(杜鵑無血可續淚何日金鷄赦九州又風飱水宿六十/里虵退猿愁八百盤又撑崖掛谷蝮蛇愁入箐攀天猿)
(掉/頭)狨啼鼷嘯公所至以晏然(狨音戎禺屬陸佃云大小/類猿長尾尾作金色俗謂)
(之金線狨生川峽深山中稗史云狨者猿猱之屬其雄/毫長尺五常自愛䕶今大官為煖座者是也生深山中)
(千萬成群鼷弦鷄切說文小䑕也春秋成七年食郊牛/角何休云䑕中之㣲者按少陵石龕詩云熊羆咆我東)
(虎豹號我西我後鬼長嘯我前狨又啼則鼷嘯當作鬼/嘯為是鼷䑕㣲物豈能嘯乎又韓退之詩猿呼鼯嘯鷓)
(鴣啼則鼷嘯或/作鼯嘯亦通)聞蜀道分八使之權(蜀道八使謂成都/䕫州潼川利州四)
(路轉運使副/使共八也)以䕫漕為諸司之冠家有鹽井固足操用
度之贏(杜陵䕫府書懷詩煑井/為鹽速燒畬度地偏)民無錢爐似亦困征輸
之役一賢既入百姓何憂逺而使之觀其忠可窺上意
使者專焉得其道寜有遐心功名留乆逺之看富貴乃
緒餘之事(並見/前)如某者無用於世所敬惟賢頃聞武城
之絃睢盱慕藺(睢呼回切盱匈于切睢盱視貎韻㑹小/人喜悅司馬相如傳相如既學慕藺相)
(如之為人也/更名相如)近載益州之舶邂逅識荆(見/前)便䝉許載之
從車(詩命彼後車謂之載之魏文帝與吳質書從者鳴/笳以啟路文學託乘於後車山谷詩後車載之回)
(風/騷)且復指迷於前路(歸去來辭問/征夫以前路)稱曰知已知己未也
更容受察於六條(昌黎上張僕射書若使隨行而入逐/隊而趨言不敢盡其誠道有所屈於)
(已雖日受千金之賜一嵗九遷其官感㤙則/有之矣將以稱於天下曰知己知己則未也)待以國士
國士報之寜敢貢䛕於尺牘(見/前)
　　賀李運使(鼎/)
起家將漕掲節濟湘舊令尹之䨇鳬甫去十五年之近
部刺史之四牡今察二千石而來民距躍以争迎公馳
驅其何憚恭惟某官篤誠而明允簡要而清通言行擇
君子之中庸徳業得賢人之久大(並見/前)十年出幕孰居
行營司馬之先(杜詩十年出幕府新唐書韓愈傳裴度/以宰相相度彰義軍宣慰淮西奏愈行)
(軍司/馬)萬里封矦乃在諸妄校尉之後(班超傳此萬里矦/相也李廣傳廣與)
(望氣者王朔語曰自漢擊匃奴廣未嘗不在其中而諸/妄校尉以下材能不及中以軍功取矦者數十人廣不)
(為後人然終無尺寸功以得封/邑者何也張晏曰妄猶凡也)勇襆望郎之被出褰膚
使之帷(並見/前)爰從綠波青草之間(青草湖一名巴丘湖/北連洞庭南接瀟湘)
(束納汨羅之水每夏秋水泛與洞庭為一水涸則此湖/先乾青草生焉張志和漁歌青草湖中月正圓巴陵漁)
(父櫂歌連杜詩洞庭/猶在目青草續為名)盡覽赤甲白鹽之勝金掌甫升於
卿月(並見/前)玉鈐又屬之將星(廣韻兵鈐以閉房神府以/備非常後漢書方術傳鈐)
(决之符注兵法有玉鈐篇王勃太公贊豹韜禳惡龍鈐/辟邪隋志有隂符鈐錄一巻唐李靖有兵鈐新書一卷)
(宋有景徳虎鈐經歐陽永叔詩將論縱横輕玉鈐謂兵/書也春秋元命苞上天一將為郎將史記天官書五帝)
(座後聚一十五星蔚然曰郎位旁一大星將位也晉天/文志郎將在郎位北主閱具所以為武備也王維詩天)
(官動將星漢/上栁條青)與其食武昌之魚又㸔種栁(吳志陸凱傳/童謡言寜飲)
(建業水不食武昌魚寜還建業死不止武昌居王介甫/寄鄂州張使君詩昔人寜飲建鄴水共道不食武昌魚)
(公來建鄴毎自如亦復不厭武昌居陶侃傳侃性纎宻/好問頗類趙廣漢嘗課諸營種栁都尉夏拖盗官栁植)
(之已門侃見駐車問曰此是武昌西門前栁何因盗來/此種劉禹錫詩一辭温室樹幾見武昌栁錢起詩曉泊)
(武昌岸津亭踈栁風數株曽/手植好事憶陶公又字重上)不若蠟永嘉之屐少待戍
𤓰(阮孚傳孚性好屐或有詣孚正見自蠟屐因自嘆曰/未知一生當着幾量屐神色甚閑暢南史謝靈運傳)
(為永嘉太守尋山陟嶺必造幽峻巖嶂数十重莫不備/盡登躡常着木屐上山則去其前齒下山則去其後齒)
有懷清絶之大招(杜詩湖南清絶地萬古一長嗟大招/屈平所作平為懷王左徒王信讒疏)
(平平自傷忠而被謗乃作離騷經以諷不見省納及襄/王立又放之江南乃復作九歌天問九章逺游卜居漁)
(父大招自沉/汨羅以死)復賦皇華之小雅(皇華小/雅篇名)暮捲西山之雨
曉行湘水之春洞庭無波聊護木牛之運牂牁為徼皆
知竹馬之迎(並見/前)有功見知(詩序四牡勞使臣之來/也有功而見知則說矣)不
逺伊邇(詩中心有違不逺伊邇箋邇近也/言君子與已决别不能逺維近耳)某强顔佐郡
傴指終更(傴委羽切說文僂也廣韻/不伸也傴指猶言屈指)非有海沂之功可
歌别駕(並見/前)豈謂瀟湘之地又逢故人(雲溪友議徐侍/郎安貞久居中)
(書參李右座議恐其罪累乃逃隐衡山嶽寺為行者李/北海邕寓寺見所題寺梁乃召至握手曰朝列于公已)
(息論矣因同載北歸止潭州察使相迓徐侍郎指李北/海呼曰行者瀟湘逢故人得隨歸客右座林甫也栁渾)
(詩瀟湘逢故人劉長卿詩逺客/瀟湘裏歸人何處逢詳見前)偶聞報之不先慙奏記
之已晩(朱博傳文學儒/吏時有奏記)儻憐秋水長天之共其善助之
庶安清風明月之分㑹且歸兮(詩㑹且歸矣無庶/予子憎餘並見前)
　　通張運使(嗣古/)
飲水西江未及瞻舍人之様(古徳機縁龎居士參馬祖/問不與萬法為侣者是甚)
(麽人祖曰待汝一口吸盡西江/水即向汝道此借用餘見前)披雲南嶽行當參都漕
之臺(樂廣傳瑩然若披雲霧而覩青天詳别見東坡韓/文公廟碑公之精誠能開衡山之雲而不能回憲)
(宗之惑漕司兩省/以上為都轉運使)欲提聾丞(黄覇傳長史許丞年老病/聾督郵白彼逐之覇曰許)
(丞亷吏雖老尚能拜起/迎送正頗重聴何傷)上累膚使寸丹炯若(杜詩丹心/一寸灰)
尺素布之(飲馬長城窟行呼兒/烹鯉魚中有尺素書)恭惟某官心契九秋眼
髙四海(東坡詩眼髙/四海空無人)周情孔思探鳳髓以調膠(十洲記/鳳麟洲)
(在西海中央地方一千五百里洲上多鳳麟仙家以鳳/喙及麟角合煎作膠名曰集弦膠一名連金泥膠青色)
(如碧玉漢武時西王母使獻靈膠四両帝不知其妙以/付庫帝幸上林苑射虎弦斷使從駕因取一分膠口濡)
(以集弦射虎而帝使武士對挽終不脫勝於舊弦杜詩/麟角鳯觜世莫識煎膠續絃竒自見杜牧詩杜詩韓筆)
(愁來讀似倩麻姑癢處掻天外/鳳凰誰得髓無人觧作續絃膠)宋艷班香㧞鯨牙於刺
手(杜牧詩髙摘屈宋艷濃熏班馬香韓詩刺手㧞鯨牙/舉瓢酌天漿注魏道輔云髙至於酌天漿幽至於㧞)
(鯨牙其思賾深逺如此詎/止於曹劉沈宋之間耶)早司存於雨露既感㑹於風
雲(並見/前)厭承明之廬人共期於三入(嚴助傳厭承明之/廬魏應瑒詩問我)
(何功徳三/入承明廬)巋靈光之殿天實相其獨存(王延夀魯靈光/殿賦序自西京)
(未央建章之殿皆見隳壞而靈光巋然獨存/意者豈非神明依慿支持以保漢室者也)聊歌小雅
之皇華來領大招之清絶上原下隰拓長沙千里之平
重江複湖䕶洞庭九州之大(並見/前)齒髮未凋於計相(張/蒼)
(傳天下初定公卿皆軍吏蒼為/計相蒼免相後口中無齒食乳)腹心當屬於留侯(漢書/叙傳)
(信布𤓰牙/腹心良平)豈舍王哉今召君矣(汲黯傳吾/今召君矣)伏念某蟬聨
成紀(揚雄傳有周氏之蟬嫣兮應劭曰蟬嫣連也說文/聨連也從耳耳連於頰也從絲絲連不絶也吳都)
(賦蟬聨丘陵韻㑹蟬聨不絶之貌南史宋王鈞七葉之/中爵位相繼人人有集沈約謂人曰自開闢以來未有)
(爵位蟬聨人才相繼如王氏之盛者韓詩/𦙍胄本蟬聨漢書李廣隴西成紀人也)鳬徙臨川(爾/雅)
(鸍沈鳬沈鳬好沒楚辭將汜氾若/水中之鳬乎鳬無定居故云鳬徙)家故一寒無蚍蜉蟻
子之援官仍獨冷有驪駒狗曲之嘲(並見/前)歸尋黄獨之
苖(杜詩黄獨無/苖山雪盛)甘老青精之飯(杜詩豈無青精/飯使我顔色好)猥䝉文
石之陛(梅福傳願壹登文石/之陛渉赤墀之塗)俾讀武岡之銘(栁文有/武岡銘)自
非使者之汝容(東坡詩勸農使者不汝/容因君作詩先自劾)轉恐丞哉之余
負(見/前)鄉人見孺子之入諒亦惻於仁心長史無宰相之
才詎敢干於薦口(新唐書張柬之傳武后謂狄仁傑曰/安得一竒士用之仁傑曰陛下求文)
(章資歴今宰相李嶠蘇味道足矣豈文士齷齪不足與/成天下務哉后曰然仁傑曰荆州長史張柬之雖老宰)
(相材也韓詩幾欲犯嚴出/薦口氣象硉兀未可攀)
　　通湖南黄運使(桂/)
乘軺将漕(漕在到切說文水轉轂也王/隆小學篇以水通輸曰漕)攬轡濟湘光粲
壁奎卿月謂升於金掌(見/前)祥開翼軫魁星顧聚於玉衡
(晉天文志魁四星為/旋璣杓三星為玉衡)四海歉然重湖幸甚恭惟某官果
達而藝直大以方(宋孫宗鑑東皋雜錄云東坡好嘲謔/以吕㣲仲豐碩毎戲之曰公真有大)
(臣體此坤六二所謂直方大也微仲拜相東坡當制云/果藝以達有孔門三子之風直大而方得坤爻六二之)
(動/)文武兩科蚤占群英之冠冕忠信一念允為百世之
楷模恬要路之在前甘急流之勇退東觀聿躋於蓬頂
(俱見/前)南風遽愴於棘心(詩凱風自南吹彼棘心/棘心夭夭母氏劬勞)既釋素
冠盍持紫槖顧賦皇華之雅來尋清絶之騷(俱見/前)開天
柱紫盖之雲民碞洞見(長沙志衡山七十二峰最大者/五祝融紫盖雲宻石廩天柱東)
(坡詩洞庭青湖渺無際天柱紫/盖森欲動尚書用顧畏于民碞)澄洞庭青草之水地險
彌堅杜陵何憚於曉行賈傅即觀於夜對某一寒寡與
三暑投閑(俱見/前)頃者誨館下之生不能教胄(尚書命汝/典樂教胄)
(子/)今兹補黔中之佐定是負丞(見/前)所幸綴曲江之題(黄/盖)
(李之/同年)或可逃直指之斧貴賤位矣雖有一龍一豬之分
(繫辭卑髙以陳貴賤位矣韓/詩三十骨骼成乃一龍一豬)左右采之固在四牡四駱
之下(見/前)
　　通潼川程運使(遇孫○宋潼川路轉運/置司治遂寜府小溪縣)
度劍閣之險戍月悽然(方輿勝覽大劍山在劍門縣亦/名梁山小劍山在其西北三十)
(里輿地廣記山有小石門穿山通道六丈有餘其地連/山絶險又謂之劍閣道大劍雖號天險有阨塞可守崇)
(墉之間徑路頗夷小劍則鑿石架閣有不容越太白所/謂一夫當闗萬夫莫開者此也張載劍閣銘惟蜀之門)
(作固作鎮是曰劍閣壁立千仭窮地之險極路之峻李/詩劍壁門髙五千丈石為樓閣九天開又劍閣重闗蜀)
(北/門)望玉臺之遥使星明甚(少陵玉臺觀詩中天積翠玉/臺遥上帝髙名絳節朝公自)
(注玉臺觀滕王造又閬山歌閬州城東靈山白閬/州城北玉臺碧注唐志閬州有靈山又有玉臺觀)乆欲
布仰髙之悃(趙壹傳仰髙希/驥歴年滋多)兹併修賀上之恭(白樂天/詩賀上)
(人為得報書大/誇州宅似仙居)恭惟某官心平而行髙人今而學古彯
纓諾仕大夫争羅而致之澤笏造朝廷臣無出其右者
(並見/前)捨萬里九霄之騰踏(韓詩飛黄/騰踏去)甘五年一節之回
翔(禮記翔回/焉鳴號焉)不辭載馳載驅之勞兹見可大可久之業
碩果何嫌於不食(易碩果不食君子得輿小人剥廬王/弼注處卦之終獨全不落故果至于)
(碩而不/見食也)包𤓰自得於含章(易以杞包𤓰含章有隕自天/王弼注包𤓰為物繫而不食)
(者也九五履得尊位而不遇其/應得地而不食含章而未發)皇皇者華昔固重周原
之寄湜湜其沚今况屯渭上之師(湜承職切說文水清/底見也詩涇以渭蜀)
(湜湜其沚注涇濁水渭清水小渚曰沚言涇水以有渭/水清故見其濁以興舊室以有新昏羙故見其惡湜湜)
(盖言渭水之清引此以起下渭上屯師乃斷章取義蜀/志十二年春丞相率大衆與司馬懿對於渭南患糧不)
(繼分兵屯田/為久住之基)願策木牛流馬之功却振金爵觚稜之歩
(班固西都賦上觚稜而棲金爵/注觚稜闕角也角上棲金雀)某學未能信年不後人
(見/前)直為文翁留再剖之符(杜詩得歸茅屋赴成/都真為文翁再剖符)遂使石
洪棄一盂之飯(韓文送石處士序先生居嵩邙瀍濲之/間冬一裘夏一葛食朝夕飯一盂蔬一)
(盤/)舟經灧澦鬢已覺其雙蓬(杜陵寄别李劍州詩使君/髙義驅今古牢落三年坐)
(劍州路經灧澦雙蓬/鬢天入滄浪一釣舟)路入褒斜命復危於破竹(杜詩懸/危命在)
(破竹/中)徒覺長安之咫尺竟慙淝水之八千(謝𤣥傳𤣥以/精鋭八千渉)
(渡淝水堅衆奔潰自相蹈籍投水/死者不可勝計淝水為之不流)河内願借留恂豈但
任轉輸之委(見/前)漢中無所事信倘或辱汲引之知(韓信/傳王)
(必欲長王漢中無所事信必欲/争天下非信無可與計事者)
　　回潼川提刑權轉運謝太傅(興甫/)
守蔽芾之甘棠正疑謫滿(游侠傳侍曹輙詣寺舍白遵/曰陳卿今日以某事適遵曰)
(滿百乃相聞師古曰案舊/法令而罰之也適讀曰謫)歌逶遲之苞栩敢冐㤙除(詩/四)
(牡騑騑周道倭遲又翩翩者鵻集於苞栩王事靡盬不/遑將父注倭本作委委遲歴逺之貌栩柞櫟也其子有)
(皂斗殻可以染皁/者是也滿除對)甚慙不菑而畬(易旡妄六二不耕穫/不菑畬則利有攸徃)
(王弼注不耕而穫不菑而畬/代終已成而不造也此借用)又懼無麫之餅(見/前)亟從控
避猥辱襃期恭惟某官心和而氣平人今而學古源流
自康樂之裔(宋書謝靈運傳祖𤣥晉車騎將軍靈運少/便頴悟𤣥甚異之襲封康樂公性奢豪車)
(服鮮麗衣裳器物多改舊制/世共宗之咸稱謝康樂也)灑落有宣逺之風(南史謝/瞻字宣)
(逺六嵗能屬文與從叔/琨族弟靈運俱有盛名)招館下之諸生詎訾狶苓之進
展治中之别駕不辭驥足之淹尋宅牧於兩川俱騰歌
於五袴(並見/前)手提文柄心造化爐(杜詩功名/造化爐)禮樂逺而
光華遂驅雙節(白樂天送牛僧孺鎮揚州詩/紅斾擁雙節白鬚無一莖)師旅因之
饑饉全出一陶兹暫尋香火之閑(見/前)寜得歛雲霄之歩
重珪疊組已觀游刃之恢然截鐙留鞭共㸔發硎之新
若(天中記澤州奏前刺史史延韜離州為軍民遮圍不/放出城兼截下馬鐙其史延韜經三日後夜開城門)
(越闗天寳遺事姚崇牧荆州三年受代吏民遮道泣/擁馬首不使去所乘之馬鞭鐙皆截留之以表瞻戀)佇
遄四牡徑從六飛(從去聲袁盎傳騁六/飛注六馬之狀若飛)某已愧代庖詎
堪乘傳折楊而和白雪願亟賦於歸哉(莊子大聲不入/於里耳折揚皇)
(荂則嗑然而笑注大聲謂咸池六英之樂也非委巷之/所尚折揚皇荂皆古歌曲名也詩振振君子歸哉歸哉)
轉粟而上青天冀别求於能者(杜詩築城依白/帝轉粟上青天)
　　通成都梁運使(綸○代/董制帥)
隨八月之槎遂離漢闕望二星之分已次蜀都(並見/前)瞻
之在前瞠乎若後(瞠抽更切直視也/莊子瞠若乎其後)敢伺下車之始輙
修上記之恭(並見/前)恭惟某官器宇𢎞深(梁書朱异傳器/宇𢎞深神表峰)
(峻王僧辨傳器宇凝深風格詳逺晉書魏詠之傳器宇/𢎞劭識局貞隐劉長卿詩器宇溟渤寛文鋒鏌鋣利)
風猷凝茂(任昉傳存樹風/猷沒著㣲烈)學有家法肯甘州縣之徒勞
(儒林傳各以家法教授左雄傳諸生試家法注儒有一/家之法故稱家梁竦傳閒居可以飬志詩書足以自娛)
(州縣之職徒勞/人耳詳見前)政作吏師自合公侯之必復(朱博傳賛/所在而治)
(為世/吏師)勇襆潜郎之被髙褰膚使之帷古來天府之腴莫
如益部今使雪山之重是在我公諒由四牡之華即有
九年之積不勞黔突亟下紫泥(並見/前)某乆汙班行(韓詩/班行)
(再肅/穆)獲聨事契豈謂半符之剖又依六轡之馳江路市
橋想已遂碧鷄之訪(杜詩孰知江路近頻為/草堂迴又市橋官栁細)天梯石棧
得無憐黄鶴之飛(蜀道難地崩山摧壯士死然後天梯/石棧相鉤連黄鶴之飛尚不得過猿)
(猱欲度/愁攀縁)
　　上兩浙丘運使(夀雋/)
索米待公車之命僅志抱闗(見/前)轉粟給中都之官猥容
入幕(杜氏通典漢興髙皇帝漕轉山東之粟以給中/都官嵗不過數十萬石中都官謂京師之官府)實
有得賢主人之賀(昌黎代張籍與李浙東書近者閣下/從事李協律翺到京師籍於李君友)
(也不見六七年聞其至徃省之問無恙/外不暇出一言且先賀其得賢主人)未知事大君子
之方(昌黎為河南令上留守鄭相公啓以為事大君子/當以道不宜茍且求容悅故於事未嘗敢疑惑宜)
(行則行宜止則止受容受察不復進/謝自以為如此真得事大君子之道)斐然修辭滂若下
汗(呉質書申之再三赧然汗下魏蔣濟/上䟽請封禪詔曰聞斯言汗出流足)伏念某寸勇尺
懦(山谷詩士為欲心/縳寸勇輙尺懦)一拙百罹(詩我生之初尚無為我/生之後逄此百罹說文)
(罹心憂也爾雅毒/也注云憂思慘毒)學不知方徒爾疲精神於蹇淺(莊子/小夫)
(之知不離苞苴竿牘敝精神乎/蹇淺注昏于小物所得者淺)仕未能信尚何計班資
之崇庳(韓文商財賄之有/無計班資之崇庳)然半生脫進士之塲已三仕
作諸矦之客(杜詩蚤作/諸矦客)碧鷄坊裏側身猶望於早還(杜/詩)
(時出碧鷄坊西郊望草堂山谷詩碧鷄坊西結茅屋百/花潭水㓗冠纓馬援傳併肩側身於怨家之朝乎劉愷)
(傳側身里巷晉書孫惠傳側身昏謬之俗跼蹐凶謟之/間杜詩側身天地更懐古又側身千里道李詩錦城雖)
(云樂不如早還家蜀道之難難/于上青天側身西望長咨嗟)白鹿坡前戰骨自甘於
速朽(白鹿山在彭縣西北二十里上/有金覺禪寺相傳佛圖澄所建)偶獲返屠羊之役
(見/前)乃洊罹䑛犢之悲(楊彪傳愧無日磾先見之/明猶懐老牛䑛犢之愛)五削猶
温一簣正須於補考(削息約切考工記築氏為削即今/書刀古用竹簡筆誤則以刀削之)
(因名其刀曰削春秋筆則筆/削則削原陟傳削牘為䟽)百念既冷連年不果於到
銓親故開陳勉强抵此公卿推輓伺候乆之(韓文伺候/於公卿之)
(門/)敢期得闕於日畿(見/前)乃可託身於氷漕(趙充國傳/氷觧漕下)使
者持斧實總陜東陜西之權(王莽傳分陜立二伯師古/曰分陜者欲依周公召公)
(故事自陜以東周公主/之自陜以西召公主之)賔之初筵宜得洛南洛北之彦
(詩賔之初筵左右秩秩韓文恃才能深藏而/不市者洛之北涯曰石生其南涯曰温生)詎應庸謭
(謭者剪淺也史/記能薄才謭)可備諮諏伏遇某官學本家傳材周世
濟四顧千牛之立觧(見/前)一鳴萬馬以皆瘖(東坡三馬賛/時西域貢馬)
(首髙八尺龍顱而鳳膺虎脊/而豹章振鬛長鳴萬馬皆喑)人懷召虎之來宣(詩王命/召虎來)
(旬來/宣)日望伯禽之拜後(見/前)導夙夜宥宻之命亦既許時
(許語助/餘見前)聨朝夕論思之班自應平歩(白樂天詩平/歩取公卿)頃以
翼翼四方之極託之皇皇六轡之華磔其梟狼了不容
於掩耳(韓文磔其梟狼飬以雨風六韜用兵之道使如/疾雷令民不及掩耳卒電不暇瞑目梁書矦景)
(傳疾雷不及掩耳散地不可圖全李靖/傳兵機事以速為神震霆不及掩耳)壯哉䑕雀必從
是以革心(梁書張率字士簡吳郡呉人嗜酒事事寛恕/於家務尤忘懐為新安太守遣家僮載米三)
(千石還呉宅既至遂耗大半率問其故答/曰䑕雀耗也率笑曰壯哉䑕雀竟不研問)六條觀風萬
物吐氣(見/前)孝者善繼人志是以似之(詩維其有之/是以似之)欽哉
時亮天功自此升矣(尚書欽哉惟時亮天功/楊震傳先生自此升矣)尚念某一
無操挾全蹈闊踈鵲遶月以何依幸二天之獨有(並見/前)
魚泳川而相得或尺地之可通(昌黎徐泗濠三州節度/掌書記㕔石記志同而)
(氣合魚川泳而鳥雲飛也愈樂是賔主之相得也故/請刻石以紀之薦士詩通波非難圖尺地易可漕)尚
從吏師(韓非子明王之國無書簡之文以法為教無先/王之語以吏為師漢書傳賛薛宣朱博皆起佐)
(史歴位以登宰相宣/所在而治為世吏師)稍勉政學(左傳子産曰僑聞學而/後入政未聞以政學者)
(也/)大事則從其長儻堪藏拙於小官(周禮大事則從其/長小事則専達國)
(史典纂梁常侍徐陵聘齊時魏收文學北朝之秀收録/其文集以示陵令傳之江左徐還濟江而沉之從者以)
(問陵曰吾為魏公藏拙韓詩/倚玉難藏拙吹竽乆混真)先達者為之前諒亦垂情
於後軰(韓文士之能享大名顯當世者莫不有/先達之士負天下之望者為之前焉)
　　上湖南曾運使(槃○盖任/寜鄉簿作)
主俗吏之簿書竈方夜祭(賈誼傳俗吏之所務在於刀/筆筐篋而不知大體餘見前)
瞻華使之禮樂槎自天來(見/前)半生忍渇於見賢(諸葛武/矦傳總)
(攬英雄思賢如渇山谷詩/空餘見賢心忍渇望梅嶺)一旦奉身而受察(左傳臣之/禄君實有)
(之義則進否/則奉身而退)喜而不寐文以足言(左傳仲尼曰志有之/言以足志文以足言)
(不言誰知其志言/之無文行之不逺)恭惟某官得春委和(莊子生非汝有/是天地之委和)
(也注委結而自/成非汝有也)與秋争潔接江西之正派克肖茶山(曽/幾)
(字吉父贑州人以遺澤補官詮試第一賜上舍出身紹/興未已老始擢用乾道中年八十三卒號茶山先生仕)
(至禮部侍郎有文清集十五巻行于/世其子逢逮皆顯于時詳見首卷)抱河南之遺書久
窺禹穴(司馬遷傳上㑹稽探禹穴注禹廵狩至㑹稽/而崩因塟焉上有孔穴民間云禹入此穴)根
柢學問(柢音底平上去三聲通押說文木根也爾雅本/也徐曰華葉之根曰蔕木之根曰柢杜詩詞林)
(有根/柢)緒餘功名生平惡巧宦之圖握蘭屬爾(汲黯傳深/巧善宦四)
(至九/卿)所至成循吏之傳騎竹驩然洊蔽芾於甘棠始逶
迤於苞栩(並見/前)謂予環而趣侍(荀子聘人以珪問士以/璧召人以瑗絶人以玦)
(反絶/以環)又濡轡而載馳去江入湖彼善此盖有之矣轉倉
將漕唯與阿相去幾何(老子唯之與阿相去幾何/唯阿皆應聲唯恭阿慢也)人疑
王事之獨賢公未帝城之願入(陳湯傳陳咸滯於郡守/數賂湯予書曰即蒙子)
(公力得入帝/城死不恨)洞庭九州之大近困轉輸(見/前)衡山千里而
遥正須亷訪(禮記自江至於/衡山千里而遥)撢王志慮(撢他紺切說文/探也周禮撢人)
(掌誦王志道國之政事以廵天下之邦國而語之使萬/民和說而正王靣又秋官掌交道王之徳意志慮使咸)
(知王之好/惡辟行之)摩俗痛愁續荆潭唱和之詩不妨幽𦕈(韓文/有荆)
(潭唱和詩序唐藝文志有裴均荆潭唱和集一卷乃裴/均鎮荆州楊慿領湖南所作序云鏗鏘發金石幽𦕈動)
(鬼/神)對宣室鬼神之問㑹即超遷(見/前)某承學諸生(董仲舒/傳今陛)
(下幸加意留聴於承學之臣師古/曰言轉承師說而學之盖謙辭也)就官一列(莊子加富/二等就官)
(一列血牲/而埋之)寒窻事業昔知對白以抽黄(元稹詩暗風吹/雨入寒牕陳後)
(山詩寒窻冷硯欲生塵栁/文抽黄對白渰渰飛走)矮屋官曹今使出朱而入墨
(周書蘇綽傳即拜大行臺左承參典機宻綽始制文案/程式朱出墨入及計帳戸籍之法陳後山詩胡然落朱)
(墨不坐/致公矦)懷哉君子之易事樂只小官而不辭向來一瓣
香之詩南豐固在(陳後山詩向來一/瓣香敬為魯南豐)下有千嵗苓之句
東坡謂何(山谷上蘓子瞻詩青松出澗壑千里/聞風聲上有百尺絲下有千嵗苓)
　　通權運司牛都大(大年○宋史牛大年字隆叟揚/州人慶元二年進士歴官將作)
　　(監主簿遷軍器監主簿太宗正丞四川提舉茶馬/兼權總領知黎州兼管内安撫司公事節制黎雅)
　　(州屯戍軍馬加直寳章閣工部郎官遷侍左郎中/進直華文閣浙東提㸃刑獄遷守秘書少監宗正)
　　(少卿升秘書監遷起居舍人升起居郎兼崇政殿/說書以寳章閣待制提舉太平興國宫卒大年清)
　　(操凛然所至/以亷㓗自將)
承流弗績亦思歸味於蓴鱸(晉書文苑傳張翰因見秋/風起乃思呉中菰菜蓴羮)
(鱸魚膾曰人生貴適志何能/覊宦數千里以要名爵乎)轉漕非才敢取棄餘之竹
馬(殷浩傳桓温語人曰少時吾與浩共騎/竹馬我棄去浩輙取之故當出我下也)負决難於超
乘(易負且乘致㓂至左傳秦師過周北門左右免胄而/下超乘者三百乘超乘謂車正行之時超上車而乘)
(之以示/勇也)僂已見於循墻(僂隴主切増韻俯也又郎侯切/増韻身向前也左傳一命而傴)
(再命而僂三命/而俯循墻而走)盍以寸扄(扄涓熒切左傳周道挺挺我/心扄扄淮南子中欲不出謂)
(之/扄)布之尺牘恭惟某官洙泗正學(禮記吾與汝事夫子/于洙泗之間注洙泗)
(魯水名地理志洙泗之間斷齗如也從征記洙泗二水/交于魯城東北七十里闕里有洙泗墻南北一百二十)
(歩東西二十歩四門各有石閫北門去洙水百餘歩論/語考䜟注夫子教于洙泗之間今于城北二水之中即)
(夫子領徒之所儒/林傳務正學以言)淮海俊人(杜詩淮海維/揚一俊人)言行一擇乎
中庸名實兩孚於上下清標雅操立獨鶴於人間(杜詩/仙鶴)
(下人間獨立霜毛整又獨鶴不知何/事舞又獨鶴歸何晩又獨鶴原依渚)逺韻遐心送孤鴻
於天末(新唐書韋夏卿傳夏卿性通簡好古/有逺韻詩母金玉爾音而有遐心)頃厭獬豸
鵰鶚之命來為蠶叢魚鳬之遊天子十二閑爛如雲錦
(並見/前)月團三百片羙若金莖(金莖謂露也班固西都賦/撫仙掌以承露擢雙立之)
(金莖餘/見前)亷不近名(莊子為善/無近名)儉皆中禮(詩序蟋蟀刺晉/僖公也儉不中)
(禮其詩曰無已太康職思其居毛萇注云已甚也鄭箋/云君雖當自樂亦無甚太樂欲其用禮為節也南史何)
(炯傳必須儉而/中禮無取茍異)脂膏自潤昔者人謂斯何(東觀記孔奮/字君魚守姑)
(臧長七年詔書以為奮在姑臧治有絶迹賜爵關内矦/奮素孝在姑臧惟老母極珍膳妻子飲食葱芥時人笑)
(之或嘲奮曰置脂膏中不能自潤而奮不改其操又見/後漢書昌黎鄆州谿堂詩昔者人謂斯何今者人謂斯)
(何/)圖史凝塵去之日如始至(新唐書楊綰字公權性沉/静獨處一室左右圖史凝)
(塵滿席澹如也左傳叔孫所舍雖/一日必葺其墻屋去之日如始至)王覲為可(左傳厚問/定君於石)
(子石子曰/王覲為可)帝念在兹(尚書念兹在兹釋兹在兹名言/兹在兹允出兹在兹惟帝念功)正
須清獻之一琴(見/前)徃减汾陽之半樂(楊綰傳綰儉約未/嘗問生事始輔政)
(御史中丞崔寛本豪侈城南别墅池觀堂皇為當時第/一即日遣人毁之京兆尹黎幹出入從騶騎數百省損)
(才留十餘騎中書令郭子儀在邠州行營方大㑹除/書至音樂散五之四聞風靡然自化者不可勝計)某
從游二紀奔走百罹(見/前)方甘弄月於眉山(李詩一振髙/名滿帝都歸)
(時還弄/峨眉月)敢望占星於益部(見/前)已騰免牘冀奉俞音萬一
不已於馳驅再三尚求於教誨汝張汝弓汝鼓當飽顔
行(韓文元和聖徳詩汝張汝弓汝/鼓汝鼓汝為表書求我帥汝)我任我輦我車悉希
指示(詩我任我輦我車我牛我行既集盖云歸哉䟽召/伯南行其轉運有我負任者我輓輦者我將車者)
(我牽傍牛者在前/曰牽在旁曰傍)
　　代回䕫路王漕(顧問/)
疇庸司庾易節將輸激江西之波既蘇涸轍之鮒(莊子/車轍)
(中有鮒魚焉曰我東海之波臣也君豈有斗升之水而/活我哉周曰諾哉且南遊吳越之王激西江之水而迎)
(子可/乎)踏巴東之磧更觀常山之虵(圖經䕫人重諸葛武/矦以人日傾城出遊)
(八陣磧上謂之踏磧婦人拾小石之可穿者貫以綵索/繫於釵頭以為一嵗之祥府帥宴於磧上王梅溪詩今)
(日為人日傾城出江皋遨頭老病守呼賔酌春醪好遨/蜀風俗䕫人貧亦遨陸務觀詩鬼門闗外逢人日踏歌)
(千家萬家/出餘見前)使乎賢勞王所簡在恭惟某官徳浮於位材
裕其官熟路輕車固有長驅之地急流巨艦獨髙難進之
風一麾江海之行千里湖山之得既田里之無愁恨宜
原隰之有光華(並見/前)或謂歛散之權(周必大詩歛散/新陳倚繡衣)未
展澄清之志木牛轉漕何妨籌䇿之紆(食貨志兵甲轉/漕之廢杜詩三)
(分割據紆籌䇿萬/古雲霄一羽毛)金馬著書行見詔除之渥某緬惟新
治恍憶舊遊福星所臨遥想疲民之樂業(並見/前)豐年可
慶幸為老守而寄聲(趙廣漢傳界上亭長寄聲/謝我韓詩因風數寄聲)
　　代回䕫路王運判(宗孟/)
洊歴麾符榮將節傳彤幨繡斧新禮樂之光華(幨蚩占/切車幨)
(謂之裳帷職源皂/盖分輝彤幨昭采)赤甲白鹽壯江山之彈壓(見/前)既均六
轡(詩我馬惟駰六轡/既均注均調也)坐斡千艘(漢書注斡謂主領也音/與管同艘蘇曹切說文)
(船總名杜詩/海湖洶千艘)恭惟某官抱負甚竒(後漢書儒林傳莫不/抱負墳䇿雲集京師)
(韓文抱負其/業東歸於家)踐揚兹久屢登一鄂之表綽著能聲四分
五馬之符居多善政有華將指不逺觀風認常山之虵
黙識木馬之運(並見/前)跨灧澦之象佇觀畵鷁之來(韻集/鷁首)
(天子船也淮南子龍舟鷁首浮吹以虞此遊於水也注/鷁水鳥也畵其象著船首方言船首或謂之閣又謂之)
(鷁首注今江東貴人船前作青雀是其象也子虛賦怠/而後發游於青池浮文鷁揚旌栧梁王筠詩凌波漾鷁)
(彩汎水渙蛟文陳張正見詩鷁/汎青鳬後鷄鳴白鷺前餘見前)某漫浪之期差池其羽
(詩燕燕于飛/差池其羽)走長安之日又陪上雍之祠(杜牧詩惆悵/江湖釣竿手)
(却遮西日向長安司馬遷傳又薄從/上雍郊祀志上初至雍郊見五畤)占蜀道之星還作
髙唐之想(見/前)
　　回潼川張運判(師䕫○代/董制置)
傾盖相驩夙承雅契(家語孔子之剡遭程子於途傾盖/而語終日鄒陽傳白頭如新傾盖)
(如故注傾盖猶/交盖駐車也)驅車見顧敬佩髙情更勤四六之貽彌
仞再三之眷恭惟某官材猷膚敏器諝端凝使節皇皇
夙抱靡依之感(詩皇皇者華傳皇皇猶煌/煌也忠臣奉使能光君命)吉事總總行
膺不次之除(禮記䘮事欲其縱縱爾吉事欲其折折爾/注縦讀如總領之總急遽貌折音提安舒)
(貌正義曰言凶事欲疾吉事欲舒今云吉事總總未詳/東方朔傳待以不次之位張九齡選舉疏每一官缺以)
(不次用之孫伏伽傳髙祖初受禪伏伽最先諫欲盡下/情故不次見㧞以示群臣崔造傳徳宗貞元二年以給)
(事中同平章事帝謂造敢/言為能立事故不次用之)某盛感珍投莫知瓊報(見/前)藏
之十襲足為篋笥之光(闞子宋之愚人得燕石于梧臺/之東歸而藏之以為寳革匱十)
(重緹巾十襲客見之掩口而/笑山谷詩十襲一日三摩莎)雖則七襄不稱襜褕之贈
(見/前)
　　代囘運使楊國博(楫/)
丹筆詳刑幸依光於翼軫(地理志楚地翼軫之分埜王/勃滕王閣序星分翼軫餘見)
(前/)繡衣轉漕忽改次於斗牛(食貨志轉漕甚逺又兵甲/轉漕之費天文志斗江湖)
(牽牛婺女揚州地理志吳地斗之分野粤地牽牛婺女/之分野天文志自南斗十二度至須女七度為星紀於)
(辰在丑吳越之/分野屬揚州)甚慙狥鐸之初(尚書每嵗孟春遒人以/木鐸狥于道路食貨志)
(孟春之月群居者將散行/人振木鐸狥于路以采詩)有􁦠褰帷之慶(韻㑹􁦠通作/訣别也恐當)
(作缺少/也虧也)髙情厚甚下問曄然恭惟某官獨抱古心(韓詩/孟生)
(江海士古/貌又古心)力行正道太學晨入士皆樂於有師湘水曉
行民盖幾於無訟(師訟/卦名)自天出綍易地乘軺(並見/前)莫非
王民何此界彼疆之隔(詩無此疆爾界/陳常于時夏)徒得君重助春
生秋殺之仁(管子春生於左秋殺於右夏長於前/冬藏於後韓文春生秋殺陽開隂閉)猶恐
紫泥不容黔突某罔功閱嵗撫事懷人有所不通方將
考徳而問業何去之速遂使離羣而索居(禮記吾離群/而索居亦已)
(乆矣注離音詈群謂同門/朋友也索悉各反猶散也)所幸隣壁之輝尚借榮河之
潤(尚書中候帝堯即政榮光出河文選青雲/浮洛榮光塞河莊子河潤九里澤及三族)交㤗亨而
君子長惟此為然(易泰小徃大來吉亨則是天地交而/萬物通也上下交而其志同也君子)
(道長小人/道消也)有徳進則朝廷尊遐不謂矣(東坡集士以德/望進則風俗厚)
(而朝/廷尊)
　　代董制置回利路楊運判(九鼎/)
升班延閣易漕价藩(見/前)煥乎有文章上直堯言之秘(夏/侯)
(勝傳嘗見出道上語上聞而讓勝勝曰陛下所言善臣/故揚之堯言布于天下至今見誦臣以為可傳故傳耳)
送之以禮樂再華周道之驅就擁䨇旌榮開疊組恭惟
某官掞材膚敏禀徳浚明湘水兒童能說輶軒之風采
(黄覇傳風采不及丙魏于定國趙/壹傳名動京師士大夫想望風采)峴山老父尚懷裘帶
之功名(見/前)暫從神圉之遊(主宫/觀)實簡明廷之眷駕言龍
節(詩駕言出游/以冩我憂)將指䕫藩(見/前)富媪孕靈坐溢牢盆之利
(栁文晉問猗氏之鹽晉寳之大也神液隂漉甘鹵宻起/富媪孕靈不愛其羙迴眸一瞬積雪百里詳見前食貨)
(志因官器作䰞鹽官與牢盆蘇林曰牢價值也今世人/言顧手牢如淳曰牢廩食也古者名廩曰牢盆鬻鹽盆)
(也師古曰蘇說/是也䰞古煮字)姦胥落膽盡空訟缿之寃(缿徒口切說/文受錢器也)
(一曰缿可受投書徐曰謂入而不能出之器也趙廣漢/傳教吏為缿筩酷吏傳惡少年投缿師古曰缿若今盛)
(錢藏瓶為小孔可入而不可出或缿或/筩皆為此制而用受書令投於其中也)帝念葭萌(前漢/地理)
(志廣漢郡有葭萌縣應劭曰音家盲師古曰明音萌後/漢書同華陽國志葭萌有水通於漢川杜詩葭萌氐種)
(逈坐擔/大戎屯)地隣嶓冡(尚書嶓冢導漾東流為漢河/圖括地象嶓冡山上為狼山)木牛轉
粟路即達於褒斜(漢溝洫志有人上書欲通褒斜道及/漕言蜀故道多回逺今穿褒斜道近)
(四百里而褒水通沔斜/水通渭皆可以行船漕)銅虎剖符師可臨於秦隴(說文/隴天)
(水大阪也在天水者最大因以名州漢汧/縣後魏東秦縣栁文西出秦隴南過樊鄧)有嚴三命欲
集兩長東壁圖書自他有耀(左傳陳厲公生敬仲使周/史筮之遇觀之否曰是謂)
(觀國之光利用賔於王此其代陳有國乎不在此其在/異國非此其身在其子孫光逺而自他有耀者也他指)
(異國耀光燄也言所謂觀國之光者/其光悠逺自他處相射而有耀者也)北門管鑰無競維
人(見/前)某辱託為寮(左傳同/官為寮)尤深贊慶(周禮秋官大行人/慶賀以贊諸矦之)
(喜注贊/助也)聞之道路恐又啟十乘之行(左傳衛矦使祝佗/私於萇𢎞曰聞諸)
(道路不知信否南史何敬容傳/草萊之人聞諸道路餘見前)脩其簡書尚當為九遷
之賀(見/前)
　　代囘湖南鄭漕(肇之/)
曉行湘水逺知禮樂之華(見/前)老入明光近抱簡書之畏
(東坡詩老入/明光踏舊班)因遺我䨇魚之繾綣(詩以謹繾綣傳繾綣/反覆也左傳繾綣從)
(公無通内外知繾綣者牢固相看/之意侯景傳繾綣衿期綢繆言語)知駕彼四牡之舂容
(詩駕彼四駱載驟駸駸禮記待其從容然後盡其聲注/從讀如富父舂戈之舂舂容謂重撞擊也正義曰舂謂)
(擊也以為聲之形容言鐘之為體必待其擊每一聲而/為一容然後盡其聲東坡詩我欲棄官重問道寸蓬何)
(以得/舂容)恭惟某官奥學長材英聲茂實動足奔電洗凡馬
而一空運斤成風觧全牛於四顧(並見/前)入朝甫爾(甫韻/㑹始)
(也/)出牧翻然撫字勞心香未安於燕寢(並見/前)澄清有志
㤙已賜於鵲袍(宋江北河東陜西三路轉運使賜方/勝練鵲錦從劉錠之請也互見前)拓
長沙萬里之平既均六轡(韓詩長沙千里/平勝地猶在險)護洞庭九州
之險坐斡萬艘(韓詩洞庭九州間厥大誰與讓魏文帝/浮淮賦序王師自譙東征大興水軍浮)
(舟萬艘赫哉盛矣雖孝武盛唐之狩舳艫千里殆不過/之傅𤣥正都賦艨衝舸􁑆蜀艇吳航萬艘咸興雲帆齊)
(張/)行奏計於甘泉即立班於文石某蒲栁之質糠粃在
前(並見/前)芻狗已陳不意復蒙於文繡(莊子夫芻狗之未/陳也盛以篋衍巾)
(以文繡尸祝齋戒以將之及其已陳也/行者踐其首脊蘇者取而㸑之而已)槐龍對舞所期
及識於衣冠(東坡詩日髙黄繖下西清風動槐龍舞交/翠公自注邇英閣前有雙槐樛然屬地如)
(龍形宋張邦基墨莊漫録云邇英閣前雙槐極髙而柯/葉拂地狀如龍蛇或謂之鳯尾蘇子由詩云銅瓶灑遍)
(不知寒雨㸃匀圓凍未乾回首/瞳矓朝日上槐龍對舞覆衣冠)
　　代回淮南徐運判(煇/)
榮驅漢節(杜詩漢節梅花/外春城海水邉)給饋淮壖(壖而宣切集韻江/湖邊地漢書壖地)
(師古曰壖餘也諸縁河壖/地廟垣壖地其義皆同)禮樂逺而光華著聞於古師
旅加之饑饉聚見於今欲息隐雷之聲(陳後山詩饑雷/收聲酒如雨)
正得福星之照(見/前)恭惟某官學為可用才靡不宜素所
藴藏皆及物之志久於歛退無希世之心(莊子希世而/行比周而友)
(學以為人/教以為己)既交章於北臺(鄴都故事御史臺在宫闕西/南其門北開以取冬殺之義)
迄來歸於東海夜前席而入對晝衣錦以啟行(並見/前)拊
螻蟻烏鳶之遺黎使肉骨之再活(莊子莊子將死弟子/欲厚葬之莊子曰吾)
(以天地為棺槨日月為連璧星辰為珠璣萬物為齎送/𦵏具豈不備邪弟子曰吾恐烏鳶之食夫子也莊子曰)
(在上為烏鳶食在下為螻蟻食奪彼與此何其偏也詩/周餘黎民靡有孑遺左傳所謂生死而肉骨之也趙壹)
(傳使乾皮復含/血枯骨復被肉)捕螟蟊螣賊之餘孽無翅股之復摇(詩/去)
(其螟螣及其蟊賊無害我田穉毛詩義䟽亦螣蝗也許/慎曰使乞貸則生螣舊說螟螣蟊賊一種蟲也如言㓂)
(賊姦宄内外言之耳故捷為文學曰此四種皆蝗也實/不同故分别釋之爾雅食苖心曰螟春秋哀十二年十)
(三年螟食苖根曰蟊食苖節曰賊詩五月斯螽/動股六月莎雞振羽韓文折其尾毒不得動摇)茍可救
民諒深體國盤根之别利器嵗計有餘(莊子今吾日計/之而不足嵗計)
(之而有餘注日計之而不足無旦夕小/利也嵗計之而有餘順時而大穰也)乘槎而歴天津
風斯在下(爾雅注箕龍尾斗南斗天漢之津梁宋之問/明河篇明河可望不可親願得乘槎一問津)
某過勤巽謝仰仞謙撝寒日荒荒詎宜貪帝所之夢(杜/詩)
(野日荒荒白春流冺冺清史記扁鵲傳我之帝所甚樂/與百神㳺於鈞夭廣樂九奏萬舞不類三代之樂東坡)
(詩鈞天一/餉夢中榮)春郊處處猶將觀使者之功
　　代回福建趙通判(善宣/)
起家越上將漕閩中(史記東越傳以其地為閩中郡徐/廣曰今建安侯官是漢書立無諸)
(為閩粤王王閩中地又帥閩中兵以佐㓕秦師古曰閩/越今泉州建安是也其人本蛇種故其字從虫曾子固)
(道山亭記閩故𨽻周者七至秦開其地列于中國始/并為閩中郡福州治候官於閩為土中所謂閩中也)送
禮樂而有光華古莫重乎膚使一道徳而同風俗今又
在於亷車(禮記司徒修六禮以節民性明七教以/與民徳齊八政以防滛一道徳以同俗)公無
遐心民可吐氣恭惟某官操持甚厚揚歴最深至今京
兆之歌曰前有趙宜入承明之直無以易堯(並見/前)不應
七聚落之間(後漢書聚落化其徳注小于鄉曰聚廣雅/落居也周禮職方氏七閩注閩蠻之别也)
(叔熊避難於濮蠻隨其俗如蠻人子孫分為七種故曰/七閩山谷送劉士彦赴福建運判詩維閩七聚落惸獨)
(困吏/饕)復勤單軺傳之出惟西北風塵之已息而東南雨
露之猶慳問俗及豚羔山谷之詩云爾(山谷前詩察人/極涇渭問俗及)
(豚/羔)羡君超鸞鶴坡仙所詠非耶(東坡送張職方吉甫赴/閩漕詩羡君超然鸞鶴)
(姿江湖欲下還飛去空使吳兒怨不留青山漫漫七閩/路門前江水去掀天寺後清池碧玉環君如大江日千)
(里我如此/水千山㡳)少觀荔子之丹(韓文荔子丹兮蕉黄王/介甫詩蕉黄荔子丹)即拜
芝函之紫(陳江總為衡陽王讓吳郡表/芝泥馳印發命開函詳見前)某未由旅賀例
辱損牋(旅損/卦名)分民病之憂願謹衣篝之䕶(篝音溝說文/笿也可薫衣)
(徐曰竹籠也又以籠覆火也陳渉世家夜簼火注簼籠/也盖然火而籠罩其上山谷詩攬轡都城風露秋行臺)
(無妾䕶衣篝又柿葉鋪庭/紅顆秋熏爐沉水度衣篝)後天下而樂佇榮衮繡之歸
(范文正公神道碑公少有大節其於富貴貧賤毁譽欣/戚不一動其心而慨然有志於天下當自誦曰士當先)
(天下之憂而憂後/天下之樂而樂也)
　　代回江東莊運使(夏○宋史莊夏字子禮泉州人/淳熈八年進士慶元六年大旱)
　　(詔求言夏時知贛州興國縣上封事召為太學博/士遷國子博士召除吏部員外郎遷軍器監大府)
　　(少卿出知漳州為宗正少卿兼國史院編修官尋/權直學士院兼太子侍讀試中書舍人兼太子右)
　　(庻子左諭徳除兵部侍郎煥章閣待制與祠歸/嘉定十年卒宋江東路轉運置司治上元江寜)
奏功司庾將漕陪京(西都賦陪京之南居漢之陽建/康志序坐鎮江淮以為陪都)一
道服於教條不勤易地六轡熟於原隰益足觀風(並見/前)
中扆眷隆上流勢重(項籍傳古之王者地方千里必居/上游注居水之上流游流也陶侃)
(傳論超居外相宏總上流温嶠傳使嶠為上流形援殷/仲堪傳受腹心之任居上流之重又欲重復上流為習)
(坎之防又藩扞之大機上流之至/要劉毅傳上流之任皆以相委)恭惟某官材全業鉅
(韓文鏗鏘發金石幽𦕈感鬼/神信所謂材全而能鉅者也)學廣聞多(韓文學廣而聞/多不求聞於人)
(也/)髙義之薄雲天早奮何蕃之勇(杜詩故人有孫宰髙/義薄雲天韓文朱泚)
(之亂太學諸生將從之來請起蕃蕃正/色叱之六館諸生不從亂兹非其勇歟)道山之隣日月
晩讐劉向之書(華嶠後漢書學者稱東觀為老氏藏室/道家蓬萊山王肅論秘書表云青龍中)
(議秘書丞郎與博士議郎同職近日月冝在三臺上漢/書藝文志天下文籍悉在天禄石渠之閣廣内秘府之)
(室謂之秘書成帝時劉向父子以本官典其事劉向傳/詔向領校中五經秘書讐時流切校也謂兩本相覆校)
(如仇讐也文選魏都賦注一人/持本一人讀書如怨家相對也)輟從著作之庭(西都賦/又有承)
(明金馬著/作之庭)出任皇華之寄聚萬民於荒政(周禮大司徒/之職以荒政)
(十有二聚萬民一曰散利二曰薄征三曰緩刑四曰弛/役五曰舍禁六曰去幾七曰𤯝禮八曰殺哀九曰蕃樂)
(十曰多昬十有一曰索鬼神十有二曰除盗賊宋史莊/夏傳時流民來歸夏言荆襄兩淮多不耕之田計口授)
(地貸以屋廬牛具吾乘其始至可以得其欲彼幸其不/死可以㤀其勞兵民可合屯田可成此萬世一時也)
驅四牡以賢勞如此人才盍來歸於金馬(公孫𢎞傳待/詔金馬門如)
(淳曰武帝時相馬者東門京鑄作銅馬法獻之立于魯/班門外更名魯班門為金馬門史記東方朔傳避世金)
(馬門主父偃嚴安徐樂王襃劉向張子僑華龍栁褒賈/捐之鄭朋馮商皆待詔金馬門揚雄傳公孫創業於金)
(馬西京賦蘭臺/金馬遞宿迭居)奈何天塹方仰給於木牛(見/前)風景不殊
(王導傳過江人士每至暇日相邀出新亭飲宴周顗中/坐而歎曰風景不殊舉目有江山之異皆相視流涕惟)
(導愀然變色曰當共戮力王室尅/復神州何至作楚囚相對泣耶)星言夙駕(詩星言夙/駕說于桑)
(田/)師旅因之饑饉正藉筭鞭(劉晏傳每朝謁/馬上以鞭筭)氣色益以
晶明佇頒召璽(李光弼傳其代郭子儀朔方也營壘士/卒麾幟無所更而光弼一號令之氣色)
(乃益精/明云)某冐焉浪出(杜詩龎公不浪/出蘇氏今有之)未以汰歸訪斗牛
邊已後君平之問(見/前)以春秋對佇觀莊助之來(嚴助傳/賜書曰)
(㑹稽東接於海南近諸越北枕大江間者闊/焉乆不聞問具以春秋對毋以蘇秦縱横)
　　代囘江西李運使(珏/)
起家乘傳(傳張戀切廣韻云驛馬曰傳古者以車駕馬/乘詣京師謂之傳車其後又置單馬乘之謂)
(之驛騎若今遞馬凡四馬髙足為置傳四馬中/足為馳傳四馬下足為乘傳一馬二馬為軺傳)將漕餽
軍淛河以東之民去思未逺(淛之列切或作浙說文江/水東至㑹稽山隂為浙江)
(廣韻江名在東陽増韻在錢塘出歙縣玉山浙者折也/水勢曲折激起潮頭故曰浙江山海經禹治水以至淛)
(河莊子自淛河以/東注即今浙江)大江而西之地來暮已歌有志澄清
何憂盤錯(並見/前)恭惟某官名隨日起(荀子貴名起之如/日月天下應之如)
(雷霆董仲舒傳勉彊行/道則徳日起而大有功)材應時需(文選才為世用世亦/須才孫逖行崔綸制)
(名當嵗調才應時須山谷詩妙年/出補父兄處公自才力應時須)近使之煩使之殆無
施而不可(莊子君子逺使之而觀其忠近使之/而觀其敬煩使之而觀其能詳見前)善人也
信人也似未足以相名方人物之𦕈然(王逸少帖蔡公/遂委篤深可憂)
(當今人物𦕈然而艱疾若此令人短氣山谷詩人/物方𦕈然誰能委圭幣又人物於今𦕈然詳見前)而江
濤之如此(宋朱新仲詩天氣未佳宜且/住風濤如此亦安歸詳見前)天子有詔固將
大任於陸君(昌黎送陸歙州詩我衣之華兮我佩之光/陸君之去兮誰與翺翔歛此大惠兮施于)
(一州今其去兮胡不為留我作此/詩歌于逵道無疾其驅天子有詔)皇帝曰嘻猶有未平
之劉闢(元和聖徳詩疆外之險莫過蜀土韋臯去鎮劉/闢守後血人于牙不肯吐口皇帝曰嗟無汝煩)
(苦/)樵蘇後㸑弩矢前驅(見/前)繭絲乎保障乎公必本根之
急(左傳葛藟猶能庇其/本根故君子以為比)濡需者卷婁者彼何鼎鑊之逃
(莊子有濡需者有巻婁者濡需者豕蝨是也擇䟽鬛自/以廣宫大囿奎蹄曲隈乳間股脚自以為安室利處不)
(知屠者之一旦鼓臂布草操煙火而已與豕俱焦也卷/婁者舜也羊肉不慕蟻蟻慕羊肉羊肉羶也舜有羶行)
(百姓悦之年齒長矣聰明衰矣而不得歸休所謂卷婁/者也此引為羊豕之喻増韻鑊釡屬栁文懲咎賦進與)
(退吾無歸兮甘/脂潤兮鼎鑊)紅旗破賊黄紙除書直相先後(白樂天/詩紅旗)
(破賊非吾事黄/紙除書無我名)畫棟飛雲珠簾捲雨寜乆回旋某側聞
下車方規上記受一廛於仁政亟欲謀歸勞四牡之使
臣别遲贊喜(並見/前)
　　代囘成都林漕(文仲/)
將輸沔北易節劔南(見/前)斜谷列屯方仰木牛之運(方輿/勝覽)
(斜谷在興元府西北入斜谷路至鳯州界百五十里有/棧谷二千九百八十九間板閣二千八百九十二間土)
(人云其間有/一溪可行舟)少城一道已先竹馬之迎(見/前)下車云初(張/酺)
(傳下車擢用義勇搏擊豪强周䊸傳下車先/問大姓主名張衡傳下車治威嚴整法度)載路相慶
(沈休文碑威令/首塗仁風載路)恭惟某官好是正直(詩靖共爾位好是/正直注好猶與也)
(正直為正能正/人之曲曰直)擇乎中庸迎風寒露之玉壺潔其清矣
(杜詩烱如一段清氷出萬壑置在迎風寒露之玉壺張/衡西京賦既新作於迎風増寒露與儲胥武帝因秦林)
(光宫元封二年增通天迎風儲胥寒/露四館法言楚兩龔之潔其清矣乎)暖日生煙之錦瑟
和亦温然(李商隐錦瑟詩滄海月明/珠有淚藍田日暖玉生煙)自奏郡庸出司漕
計乘槎直上天已界於漢中(宋興元府即今漢中府宋/𨽻利州東路蕭何傳語曰)
(天漢其稱甚美姚/合詩詩書理漢中)叱馭疾驅星忽臨於益部(見/前)聞數萬
人通千里之役(溝洫志拜湯子卬為漢中守發數萬/人作襃斜道五百餘里湯張湯也)須
十餘鍾致一石之糧(漢食貨志衛青嵗以數萬騎出擊/匈奴遂取河南地築朔方時又通)
(西南夷道作者數萬人千里負擔餽/饟率十餘鍾致一石六斛四斗為鍾)弩矢前驅樵蘇後
㸑諒賢勞之無憚在聖眷則甚深某借潤徳隣升華工
正錦城雖樂期公乃在於早還(並見/前)金門少留即日㑹
觀於暮召(叙傳平津斤斤晩躋金門師古曰金/門金馬門也揚雄傳歴金門上玉堂)
　　代囘湖南曹漕(彦約已見/)
按刑湖右轉漕湘中六轡如絲雖賢勞於原隰(詩我馬/維騏六)
(轡如絲注/言調忍也)三軍挾纊亦流潤於京師(左傳楚莊王圍蕭/申公巫臣曰師人)
(多寒王廵三軍撫而勉之三軍之士皆如挾纊郭伋傳/賢能太守去帝城不逺河潤九里冀京師并䝉福也)
恭惟某官儒學醇明吏材膚敏自䇿扞城之績(左傳百/官承事)
(朝而不夕此諸矦所以扞城其民也桓温傳贊/受寄扞城用恢威畧東坡詩誰信儒冠也扞城)亟膺持
斧之榮告舍人趣治裝適當㓂警(曹參傳告舍人趣/治行吾且入相)見
大夫無可使誰給軍需(王嘉傳前蘇令發欲遣大夫使/遂問狀時見大夫無可使者召)
(盩厔令尹逄拜為諌議大夫遣之師古曰言見在大夫/皆不堪為使也申屠嘉傳遷御史大夫張蒼免相文帝)
(念髙帝時之臣餘見無可者乃以御史/大夫嘉為丞相師古曰見謂見在之人)徑煩行李之來
以成破竹之捷(杜預傳今兵威已振譬如破竹數節之/後皆迎刃而觧無復著手處也杜詩胡)
(危命在/破竹中)民亦勞止因之師旅以奈何我儀圖之殱厥渠
魁而已矣(尚書殱厥渠/魁脅從㒺治)小觀耆定(詩勝殷遏劉/耆定爾功)即見勞
還某縻職雉官馳神燕夏嵗月如代空驚揚粃之在前
造化為工行見積薪之居上(並見/前)
　　代回湖北王漕(允初/)
起曹愒日甚慙清切之司(晉宋有起部尚書而不常置/每營宗廟宫室則權置之事)
(畢則省白集起曹書殿兼/而委之南豐集中臺起曹)信使觀風有渥皇華之遣先
勤下問良佩髙情恭惟某官望實飛騰典刑炳蔚一俞
一咈當入陪廣厦之氊(尚書帝曰俞孔傳俞然也然其/所舉正義曰俞然釋言文又帝)
(曰吁咈哉正義云/咈者相乖詭之意)載馳載驅還復動陽春之脚(見/前)有華
清樾(樾王代切字林樹隂也山/谷詩東西開軒䕃清樾)施及凋蒲(世說顧悅與/簡文同年而)
(髮蚤白簡文曰卿何以先白對曰蒲栁之/姿望秋而落松栢之質經霜彌茂互見前)某曵履何顔
(見/前)投簮甚力(文選昔聞投簮逸海/岸又聊以投吾簮)老驥真老寜復戀立
仗之芻(東坡詩可憐老驥真老矣/無心更秣天山禾餘見前)孤山不孤行當迓在
原之轡(東坡訪僧惠勤詩孤山孤絶誰肯廬道人有道/山不孤紙窻竹屋深自煖擁褐坐睡依團蒲)
　　代回淮西傅漕(誠/)
虎符奏最龍節疇庸禮樂逺而光華遐心何有(並見/前)師
旅因之饑饉敏手是資(山谷詩敏/手擘㤗華)恭惟機量醇明材猷
敏劭駒在彼谷已空北馬之羣(詩皎皎白駒/在彼空谷)魚躍于淵
盍展南鵬之翼甫班天上復守雲中(馮唐傳魏尚為雲/中守亷范傳再遷)
(為雲中/太守)帖四境之驛騷(帖通作怗静也廣韻安也服也/公羊傳卒帖荆注服也詩徐方)
(驛騷騷動也徐國傳遽之驛知王兵/必克歸以報其國馳去以相恐動)集萬民之離散(詩/序)
(鴻鴈羙宣王也萬民離散不安/其居而能勞來還定安集之)兹由畫㦸就易繡衣雖
合符得節若平進之常(南史王騫傳謂諸子曰吾家本/素族自可依流乎進不須茍求)
(蔡興宗傳吾素門平進與主上甚踈庾諒傳皆非姻族/各以平進後周劉璠傳欲立邉功不樂隨牒平進新唐)
(書選舉志朋比貴勢/妨平進之路互見前)然疊組重珪非他道之比少容咨
度㑹即遄歸某願友多聞獨欠一識整六師而截淮浦
正藉來宣(詩整我六師以修我戎又截彼淮浦王師/之所注截治也治彼淮浦之旁有罪之國)使
百工而求傅巖猶堪共役(史記殷本紀武丁夜夢得聖/人名曰說以夢所見視羣臣)
(百吏皆非也於是迺使百工營求之野得說于/傅險中舉以為相遂以傅險姓之號曰傅說)
　　代囘趙漕(彦倓○宋史彦倓字安卿彭城矦叔聚/曾孫初調溧陽尉改揚州司戸平江府)
　　(推官攝宜興縣知臨安於潜縣累遷湖南運判尋/知紹興府改大府少卿遷顯謨閣知太平州調江)
　　(西轉運使嘉定/十一年卒於官)
殿藩江介(殿丁練切鎮也詩殿天子之邦/介側畔也楚辭悲江介之遺風)轉漕湘流(賈/誼)
(傳造託湘流兮師古曰造/至也言至湘水因託其流)袁得賢矦州乃無於一事(李/㤗)
(伯袁州學記今代遭聖神爾袁得賢君俾爾由庠序踐/古人之迹韓文吾雖欲出意見論利害聽命於幕下而)
(吾州乃無於一事可假而行者東坡詩/老㓜化服一事無有鞭不施安用蒲)衡為巨鎮食何
有於九年(周禮正南曰荆州其山鎮曰衡/山禮記國無九年之蓄曰不足)宜煩單車(信/陵)
(君傳今單車來代之何如哉李陵書單車之使張綱傳/獨單車之職又單車入嬰壘杜氏通典自魏以來庻姓)
(為州而無將軍者謂之單車刺史凡單車刺史加督進/一品都督進二品李頎詩所思但乘興逺適惟單車)
以餉千里(韓信傳千里餉/糧士有饑色)恭惟某官傑韜國器(韓安國/傳唯天)
(子以為國器師古曰言其/器用重大可施於國政也)表立宗英(漢書叙傳河間賢/明禮樂是修為漢)
(宗/英)出而專城璽書勉勵之有效(古辭陌上桑四十專城/居循吏傳序二千石有)
(治理效輙以璽書勉勵增/秩賜金或爵至闗内矦)入而繕器工匠伎巧之咸精
(將作監唐龍朔二年改為繕工監光宅改營繕監漢宣/帝紀贊政事文學法理之士咸精其能至於伎巧工匠)
(器械自元成間鮮能及/之此言為將作少府)侈兮南箕(詩哆兮侈兮成是南/箕彼䜛人者誰適與)
(謀哆昌者反說文云張口也箋去箕星哆然躔狹而舌/廣今䜛人因寺人之近嫌而成言其罪猶因箕星之哆)
(而侈/大之)歸止北陌(韓文親戚之不仕與倦而歸者不/在東阡在北陌可杖履徃來也)自起
家而予郡已知國之得人田里既無於歎愁原隰遂華
於禮樂四郊殊靖一節以趨某引分投簮蒙恩分組(俱/見)
(前/)景翳翳以將入所欣衡宇而載奔(歸去來辭景翳翳/兮以將入撫孤松)
(而盤桓又乃瞻/衡宇載欣載奔)芳菲菲其彌章願折瓊枝而繼佩(離騷/經佩)
(繽紛其繁節兮芳菲菲其彌章又/折瓊枝以為羞兮精瓊靡以為粮)
　　代囘江西胡漕(槻/)
奪情許國(耿恭傳恭征䟽勒時母卒及還追行䘮制有/詔使五官中郎將齎賜牛酒釋服注奪情不)
(令追服吳志君子不奪人情故三年盡孝子之情至於/有故則殺禮以從宜要絰故聖人制法有禮無時不行)
(䘮不奔訃非古也周札/傳以身許國死而後己)將指餽軍移孝則忠盖古所謂
大臣者(孝經君子之事親/孝故忠可移於君)知逺之近故今用之鄉人焉
(詩序故用之鄉人/焉用之邦國焉)恭惟某官挺有祖風(新唐書魏徴傳/謩之論議挺挺)
(有祖風烈/詳見前)蔚為世徳(叙傳蔚為辭宗師古/曰蔚文采盛也音鬱)中外踐敡之
久聖明簡注之深素韠三年方枕曾參之塊(詩庶見素/韠兮我心)
(藴結/兮)綠林一日忽於通徳之鄉(劉𤣥傳王莽末南方饑/饉人庶羣入野澤掘鳬)
(茈而食之更相侵奪新市人王□王鳳為平理争訟遂/推為渠帥於是諸亡命馬武王常成丹等徃從之藏於)
(緑林中數月間至七八千人後至五萬人注緑林山在/今荆州當陽縣東北李渉井欄砂宿遇夜客詩暮雨蕭)
(蕭江上村綠林豪客夜知聞他時不用相廻避世上如/今半是君鄭𤣥傳孔融深敬於𤣥告髙宻縣為𤣥特立)
(一鄉曰鄭公鄉廣開門衢/令容髙車號曰通徳門)觀察使急於賦焉見大夫無
可使者(並見/前)惟閔子嘗要絰而服事(禮閔子騫以孝聞/者也腰絰而服事)
(君既而曰若是乎古之道不即人心退而致事孔子善/之注既事畢言古者不敢斥君即近也退退身也致事)
(致禄位於君也孔子善其服事/君之義内不失親親之恩也)至伯禽亦卒哭而御戎
(禮記子夏曰三年之䘮卒哭金革之事無避也者禮與/初有司與孔子曰夏后氏三年之䘮既殯而致事殷人)
(既葬而致事記曰君子不奪人之親亦不可奪親也此/之謂乎子夏曰金革之事無辟也者非與孔子曰吾聞)
(諸老𥅆曰昔者魯公伯禽有為為之也今以三年之䘮/從其利者吾弗知也鄭注云疑有司初使之然致事還)
(其職位於君也伯禽有徐戎作/難䘮卒哭而征之急王事也)帝曰汝諧(尚書帝曰俞/徃哉汝諧孔)
(傳汝能諧/和此官)公為民起樵蘇後㸑正觀韓信之竒(韓信傳/信所出)
(竒兵二千騎者候趙空/壁逐利即馳入趙壁)弩矢前驅豈耀長卿之貴(司馬/相如)
(傳至蜀太守以下郊迎縣令/負弩矢先驅蜀人以為寵)某相識雖晩所聞已多山
林魑魅之姦何遽至是(左傳昔夏方有徳逺方圖物貢/金九牧鑄鼎象物百物而為之)
(備使人知神姦故民入川澤/山林魑魅魍魎莫能逄之)京觀鯨鯢之績願早圖之
(左傳古者明王伐不敬取其鯨鯢而封之以為大戮於/是乎有京觀以懲滛慝鯨鯢皆海中大魚鯨長千里鯢)
(者鯨之雌亦長千里崔豹古今注云鯨鯢一生數萬子/常以五六月就岸生子至七八月𨗳從其子還大海中)
(鼓浪成雷噴沫成雨水族畏避莫敢當者盖鯨鯢有力/能驅食小魚故以為疆暴凌弱之喻如獸之有猰㺄蟲)
(之有長虵鳥之有鴟梟然京觀之喻不取彼而取此者/盖鯨鯢導從種類䟦扈海中有渠魁之義且其死也彗)
(為之出玉者行戮亦除舊布新之義/京大也鯨字從京亦京觀之義與)
　　代囘黄漕(犖○山谷從孫朝散郎直顯謨閣/西浙路轉運判官弟㽦台州太守)
典獄參聨久虞瘝曠(尚書王曰嗟四方司政/典獄非爾惟作天牧)共工闕長
忽冐攝承(左傳攝/官承乏)退自揣於頭顱難上司於㗋舌露章
控免(並見/前)天聽莫囘(秦宓傳天處/髙而聽卑)諒四牡之光實分隣
壁致五鳩之正躐代庖人方伺遄歸亟圖候謝忽鳴謙
之先辱寜裁復之敢稽(並見/前)
　　代囘湖南徐運判(煇/)
四牡之勞使臣久稽王覲(左傳王/覲為可)五雉之為工正謬竊
君㤙曽巽謝之未遑已謙光之先辱恭惟某官王之膚
使(並見/前)古之謀人(尚書惟古之謀/人曰未就予忌)雖駕單車身實兼於
數器(薛宣傳經術文雅足以謀王體斷國論/身兼數器有退食自公之節餘見前)故纍四印
勞不歎於獨賢(石顯傳印何纍纍師古曰纍纍重積/也力追切詩大夫不均我從事獨賢)淮
海無波京師知潤(見/前)遂使雲司之白(杜氏通典黄帝雲/師雲名注黄帝受)
(命有雲瑞故以雲紀事春官為青雲夏官為縉雲秋官/為白雲冬官為黒雲中官為黄雲也黄帝有景雲之應)
(因以名師與官也裴復/除制俾踐白雲之司)與分水佩之蒼(禮記公矦佩山/𤣥玉大夫佩水)
(蒼玉晉公卿禮秩曰特進佩水蒼玉/尚書令僕射中書監令皆佩水蒼玉)某聽履可慙投簮
甚力(見/前)集于苞栩遥瞻星言夙駕之光(詩星言夙駕說/于桑田注星雨)
(止星見夙早也命主駕/者雨止為我晨早駕)收之桑榆已畏日暮倒行之戒
(史記伍子胥傳吾日暮塗逺吾故倒行而/逆施之主父偃傳吾日暮故倒行逆施之)
　　代回廣西楊漕(方/)
起家予節將漕宅南髙明有融及物之心未了(詩昭明/有融髙)
(朗令終注融長也天既光大成王以昭明之/道甚有長也言與之明道未有極已之時)選擇而使
重逺之意可知恭惟某官明善誠身為仁由己三仕無
喜色三已無愠色飬之浩然兩喜多美辭兩怒多惡辭
聽其自爾及兹更化復此立朝遽為襆被之行遄有褰
帷之寵(並見/前)莫非王土寜辭五嶺之炎(杜詩五嶺/皆炎熱)無有
遐心行歌四牡之勞某罔功曵履有請投簮(並見/前)我營
小山之居將委身而就老(南史何𦙍傳𦙍以㑹稽山多/靈異居若邪山雲門寺初𦙍)
(兄求㸃並棲遁𦙍又隠世號㸃為大山/𦙍為小山左傳使營莬裘吾將老焉)公作太𤣥之草
願載酒以相從(揚雄傳雄以病免復召為大夫家素貧/嗜酒人希至其門時有好事者載酒肴)
(從遊學而鉅鹿矦芭常從/雄居受其大𤣥法言焉)
　　代董侍郎囘辛運使(克承/)
帖楚報政(韻㑹帖音與鐡同通作怗静也廣韻安也服/也公羊傳僖四年卒帖荆注服也荆楚也史)
(記周公世家三/年而後報政)泝峽觀風原隰之事孔殷正煩咨度(尚/書)
(九江孔殷此借/用詩周爰咨度)疆埸之虞未靖尤藉轉輸(詩疆埸有𤓰/食貨志殖于)
(疆埸左傳疆埸之事又/疆埸無主謂邉境也)賢者之來民所攸頼恭惟某官
天資凝逺風韻浚明(南史栁惔傳帝善其詩謂豫章王/嶷曰惔不但風韻清爽亦屬文遒)
(麗張敷傳性整貴風韻甚髙王筠傳沈約見筠以為似/外祖袁粲謂張稷曰王郎非惟額類袁公風韻多欲相)
(似王規傳王威明風韻直上神峰標映千里絶跡百尺/無枝臨川獻王映傳風韻韶靡陸杲傳舅張融有髙名)
(杲風韻舉止頗類/孔珪傳風韻清踈)巍峩千佛之姓名早宜臺閣(摭言張/倬柬之)
(之孫數舉進士不第捧登科/記頂上戴之曰此千佛名經)屈折三神之歩武晩落江
湖(郊祀志蓬萊方丈瀛洲此三神山者/其傳在渤海中山谷詩此士落江湖)兹煩漢節之華
來假䕫藩之重跨灧澦之象不辭王事之艱難(灧澦歌/灧澦大)
(如馬瞿塘不可下灧澦/大如象瞿塘不可上)俯常山之蛇要識老臣之開濟
(杜詩百年開濟/老臣心餘見前)飛騰自此翹企俟之(翹祈堯切韻㑹企/也左傳引逸詩翹)
(翹車乘服䖍曰逺貌企音棄說文舉踵也爾雅鳬鴈醜/其踵企注飛即伸其脚跟企直通作跂詩跂予望之山)
(海經有跂踵國人行脚跟不著地如人之跂足也温嶠/傳州之文武莫不翹企凉武昭王傳延首雲極翹企遐)
(方/)某别徳怳然為僚幸甚尚憐徃日聽夜雨於巴山(巴/山)
(在今歸州巴東縣治南又撫州崇仁縣南六十里亦有/巴山以山有巒巴祠故名巴山唐詩夜聲曽隔巴山雨)
(露氣仍和/震澤春)安能扁舟披朝雲於巫峽(見/前)
　　代囘淮南林運使(拱辰/)
陞班中秘(劉向傳詔向領校中五經秘/書師古曰言中者以别於外)將漕邊陲(陲是/為切)
(說文逺邉也左傳䖍劉我邉/陲薛道衡詩逺略振邉陲)禮樂逺而光華遐心何有
師旅因之饑饉敏手為宜(山谷詩敏/手擘泰華)天不違顔(左傳天/威不違)
(顔咫尺言君尊如天/其威嚴常在顔面)星言夙駕恭惟某官氣資膚敏徳
履𢎞深自司庾於日畿益舒翹於嵗最屬淮人之離散
求牧與芻忘漢徳之寛仁帶牛佩犢徒得君重母俾民
憂峻奎壁圖書之聨兼錢榖刑獄之任(並見/前)餽千金之
日費正頼通材(孫子凡用兵之法日費千/金然後十萬之衆舉矣)護數處之風
寒更觀竒績(三國志注紀渉曰猶人雖有八尺之軀靡/不受患其護風寒亦數處耳宋曽極詩未)
(得三軍如挾纊憑誰/數處護風寒詳見前)某未遑朢履甚慶得輿遺我雙魚
愧莫酬於繾綣駕彼四牡願加毖於馳驅(並見/前)
　　代囘湖北范漕(子長/)
肅將使指兼擁州麾一道觀風足展澄清之志(並見/前)專
城宣化又彰鎮撫之材(陳平傳外鎮/撫四夷諸矦)重湖無憂四海相
慶(見/前)恭惟某官人門具美(唐鄭仁表為起居郎文章俊/㧞自謂門第人物文章俱美)
(嘗曰天瑞有五色/雲人瑞有鄭仁表)天分素髙(晉書列女傳王凝之妻謝/道韞嘗譏謝𤣥學植不進)
(曰為塵務經心/為天分有限邪)久矣踐揚名實孚於上下恬然歛退言
行擇乎中庸公道方申薦章旁午(霍光傳使者旁午師/古曰一從一横為旁)
(午猶言交横也學林云古篆五字象隂陽六爻之義午/字亦取此義周禮壺涿氏掌除水虫若欲殺其神則以)
(牡橭午貫象齒而沉之鄭注午為五橭榆木名以橭為/幹穿孔以象牙從橭貫之為十字史言旁午者四方八)
(達皆通亦從横/交五之義也)宜絲綸之一札畀符節以並驅夏口武
昌三國之山川具在(夏口一曰沔口江水東至華容縣/西夏水出焉依山傍江對岸則入)
(沔津故城以夏口為名劉表傳注夏口即今沔州武昌/今鄂州武昌縣郡縣志云武昌郡舊名鄂漢以為縣屬)
(江夏郡薛氏曰夏口南臨大山三方阻水漢陽以北阻/隔陂湖敵出上蔡則武昌夏口當其衝武昌乃吳建都)
(而王陶温庾之所為督府者其地襟帶江沔依阻湖山/左控廬淝右連襄漢南北二途有如繩直北人南牧常)
(出此以襲豫章東坡赤壁賦西望夏/口東望武昌山川相繆鬱乎蒼蒼)江沱漢廣諸矦之
風化一新(詩序江有汜美媵也勤而無怨嫡能悔過也/文王之時江沱之間有嫡不以其媵備數媵)
(遇勞而無怨嫡亦自悔也漢廣徳廣所及也文王之道/被於南國美化行乎江漢之域無思犯禮求而不可得)
(也/)不俟席温即膺環召某摧頽暮齒塵綴朝紳只今數
日以謀歸外無榮望期公五月之報政别致賀忱(並見/前)
　　代回浙漕黄檢正(犖○徽本/闕今補)
陞華延閣將漕神臯綸命先庚而具孚輿人旁午以相
慶(並見/前)恭惟某官器資山立(禮記山立時行注山立不/摇動也正義曰山立者若)
(住立則巋如山之固不摇動也/樂記云總干而山立不摇動也)才諝淵停(石崇楚妃歎/矯矯莊王淵)
(停嶽/峙)洊著民庸政安駭馬(荀子馬駭輿則君子不安輿/庶人駭政則君子不安政馬)
(駭輿則莫若静之庶人駭政則莫若惠之韓非子造父/御四馬馳驟周旋而恣欲於馬者擅轡筴之制也然馬)
(驚於出彘而造父不能禁制者非/轡筴之嚴不足也威分於出彘也)遍儀宰旅妙割全牛
(宰旅言為宰相屬官檢正/之屬東坡詩妙割無全牛)考前此之彛章宜引之於禁
近屬日畿之選使勤天陛之掄材青雲不厭於斜飛(劉/禹)
(錫詩青雲直上無多路却/作斜飛取勢回互見前)繡斧暫勞於直指未離五尺
天之近儼立筍班前知七八月之間即持荷槖(並見/前)某
卜隣舊矣聞報躍然誦水鏡是人材之篇喜詩仙之有
後(山谷詩塞上金湯惟粟/粒胸中水鏡是人材)思金石出丞相之語恐里諺
之可占(豫章有日月湖中有石人灘里諺相傳日月湖/明良將出石人灘合狀元生金石出丞相之說)
(未/詳)不成報章實致私賀(詳啟意檢正為山谷後人故知/為豫章人郡志有黄㽦者為山)
(谷從孫盖/其群從也)
　
　
　
　四六標準卷二十四
欽定四庫全書
　四六標準卷二十五　　　　宋　李劉　撰
　憲使(東萊吕氏曰太宗即位之久天下無事淳化初/詔諸路轉運使各命常參官一人專知紏察州)
　(軍刑獄公事此初置外路刑獄官之始是時猶𨽻轉/運司然行之二年勞擾無補於是淳化四年降詔省)
　(罷委轉運司振舉之真宗景徳四年復置不𨽻轉運/別為一司稍重其權矣仍借緋紫以三年為任増給)
　(緡錢如轉運使之數當日詔㫖專為刑禁詞訟寃枉/天禧中已兼勸農一事至仁宗天聖六年詔令諸路)
　(提㸃刑獄司朝臣使臣交割本職公事與轉運司副/令轉運司條所省事件以聞既罷兩年天聖八年復)
　(置尋罷至明道二年復置自後提刑一司雖專以刑/獄為事封樁錢糓盗賊保甲軍器河渠事務浸繁權)
　(勢益重而漕使所總惟財賦綱運之責而已司局愈/多官吏愈衆而事愈不治今日之弊正在按察司官)
　(之不/一也)
　　賀李知府除潼川提刑(錫○一/作鐊)
丹檢起家(說文檢書署也徐曰書函之盖也三刻其上/繩緘之然後填以泥題書而印之也詳别見)
繡衣問俗(唐貞觀六年分遣蕭瑀李靖等廵省天下/延問疾苦觀風俗之得失察刑政之苛弊)故
國非喬木之謂世選爾勞(尚書世選爾勞/予不掩爾善)奕葉茂猗蘭
之光汝陳時臬(杜詩仙李盤根大猗蘭奕葉光尚/書汝陳時臬事䟽臬為凖限之義)星言
雙節(詩星言夙駕新唐書百官志/節度使辭日賜雙旌雙節)風聳列城(賈琮傳百/城聞風自)
(然悚/震)㳟惟某官器博而通材𢎞以毅卓犖坐空於萬馬
(卓犖超絶也晉孫綽潁州府君碑天縦傑/邁竒逸卓犖韓文卓犖為傑音力角切)笑談立觧於
千牛謂之檮杌謂之春秋素髙家學有若伊陟有若臣
扈宜襲世官與其勞四國之蕃宣不若奉六條而亷察
(竝見/前)公私之積可痛有賴阜通(漢食貨志漢之為漢幾/四十年矣公私之積猶)
(可哀痛失時不/雨民且狼顧)輕重諸罸有權尤資閱實(尚書輕重諸/罸有權刑罸)
(世輕世重又其罸/百鍰閱實其罪)昔者鯉趨而獨立今兹虎拜以揚休
載馳載驅共說西平之有子善繼善述更觀東府之象
賢某濫守憩棠復依䕃樾(竝見/前)作鹹作辛作苦幾不容
一日之安(尚書潤下作鹹炎上作苦曲/直作酸從革作辛稼穡作甘)惟内惟貨惟來
詎敢逭二天之按(尚書五過之疵惟官惟反惟内/惟貨惟來其罪惟均其審克之)其為
歸倚罔既編摩
　　賀潼川李提刑除䕫路提刑(錫/)
自天出綍易地褰帷家人有嚴君焉舊膺此選皇華遣
使臣也今世其官雖曰因避親之嫌亦見善繼人之志
䕫藩幸甚(竝見/前)梓部駭然(潼川即隋梓州因梓潼水為/名姚合送楊尚書赴東川詩)
(郄縠詩書將/銜恩到梓州)恭惟某官器重以周材𢎞且毅與人忠而
執事敬見善明而用心剛四國于蕃茂甘棠之蔽芾六
轡如組訝苞栩之逶迤曽未煖席之間倐有改轅之命
(竝見/前)惟四蜀之門戸(董鉞制勝樓序䕫為一/路當左右全蜀之口)倚三峽為
吭咽(水經注廣溪峽巫峽西陵峽為三峽丁公言記䕫/州慿髙控深咽㗋巴峽吭寒剛切咽也亦作亢爾)
(雅亢鳥嚨亦作肮/婁敬傳搤其肮)昔先正保衡於此展澄清之志(尚書/昔先)
(正保衡作/我先王)今命汝大正庶乎體欽恤之心(尚書今予命/汝作大正正)
(于羣僕侍/御之臣)遥知叱馭以驅之(見/前)㑹有觧印而去者(朱穆/傳穆)
(為冀州刺史冀令長聞穆濟河觧印綬去者四十餘人/及到奏劾諸部至有自殺者賈琮傳其諸臧過者望風)
(觧印/綬去)忠信缺矣蓄積缺矣暫勞雙節之馳(詩序皇皇者/華廢則忠信)
(缺矣華黍廢/則蓄積缺矣)錢榖幾何刑獄幾何佇對九宸之問(王陵/傳天)
(下一嵗决獄幾何錢榖一嵗出入幾何九宸猶言九重/說文宸屋宇也廣韻天子之居増韻帝居北辰之宫故)
(從宀/從辰)某方依雲覆忽報星移(王勃詩物换/星移幾度秋)雖難留有脚
之陽春然尚冀驩顔於廣夏(見/前)送我而入楚澤固猶恨
逺水之遮(韓詩堆堆路傍􁧕一雙復一隻迎我出秦/闗送我入楚澤千以髙山遮萬以逺水隔)思
君而下渝州㑹問訊清溪之發(李詩夜發清溪向三峽/思君不見下渝州互見)
(前/)其為懽懌罔既編摩
　　賀潼川王提刑(禧/)
奏最觀風詳刑易地(劉愷傳以輕從重懼及善人非先/王詳刑之意也注書曰有邦有土)
(告爾詳刑鄭𤣥註詳審察之也晉書/元帝紀布帳練帷詳刑簡化詳見前)天旋夔峽垂光來
近於蔚藍(少陵續得觀書定出三峽詩天旋夔子峽春/近岳陽湖又冬到金華山觀因得故拾遺陳)
(公遺迹詩涪右衆山内金華紫崔嵬上有蔚藍天垂光/抱瓊臺潼川在涪江之右故云涪右蔚藍洞天名一云)
(蔚藍青色韓子蒼詩水色山光盡蔚藍是也老學菴筆/記蔚藍乃隐語天名非可以義理觧也如杜詩所云猶)
(未有害韓子蒼乃云水色天光共蔚藍乃謂/天與水之色俱如藍耳恐又因杜詩而失之)星入益都
載驟復歌於苞栩(詩駕彼四駱載/驟駸駸餘見前)仁聲藉甚封部驩然
恭惟某官從容以和(尚書寛而有/制從容以和)洵羙且直自為名進
士之日蔚有古君子之風既疇庸磊落之州(栁文皇天/疇庸審厥)
(保承杜詩綿州州府何磊落/顯慶年中越王作互見前)合入從通明之殿(東坡詩/侍臣鵠)
(立通明殿一朶/紅雲捧玉皇)顧煩雙節徃控三巴(孟浩然詩􁉥/門控三巴)蜂腰
鶴膝之饑甿復盈膚革(南史齊陸厥傳沈約等文皆用/四聲制韻有平頭上尾蜂腰鶴)
(膝此借用以擬饑民之狀甿通作氓說文民也周禮遂/人注氓猶懵懵無知貌詩甿之蚩蚩亦作萌劉向傳民)
(萌何以戒勉革猶皮也禮記四體既正膚革充盈人/之肥也䟽云膚是革外薄皮革是膚内之厚皮革也)雀
角䑕牙之滯訟洞燭肺肝(陸佃埤雅云雀角䑕牙皆言/以無為有以是為非也盖雀)
(有咮而無角䑕有齒而無牙雀依人又畫動而無角在/首且所穿者屋事之易察者也䑕畏人又夜動而無牙)
(在口且所穿者墉事之難知者也召南之初事之易察/者至于獄而後明及其久也衰亂之俗已微貞信之教)
(已興則雖事之難知者不待訟/而明矣故于雀言獄䑕言訟也)古井無波(白樂天詩無/波古井水有)
(節秋竹竿東坡詞無波/真古井有節是秋筠)陽春有脚還濡牡轡(見/前)來顧鶴
林(杜陵望牛頭寺詩牛頭見鶴林梯徑繞幽深春色浮/山外天河宿殿隂傳燈無白日布地有黄金休作狂)
(歌老回㸔不住心注鶴林即靈仙/觀也按牛頭鶴林皆潼川勝地)禮樂言逺而有光既
接鄉閭之近刑罰不中則無措更兼倉庾之平(提刑兼/提舉常)
(平/)雖則劬勞又復馳驅於原隰周爰諮度便當獻納於
軒墀某乘障非材奉身受察五善重拜忻聞君子之得
輿百拙一勤儻許小人之全璧(竝見/前)其為頌詠未易編
摩
　　通劉提刑(垕/)
丹墀賜對繡斧詳刑君遣使臣固光華於在逺(俱見/前)獄
為司命必明謹而不留(漢書獄者人之大命易山上有/火旅君子以明慎用刑而不留)
(獄/)一賢觀風萬物吐氣恭惟某官氣涵方重識抱浚明
胸中風月之無邉一塵不染(山谷濓溪詩序周茂叔人/品甚髙胸中灑落如光風)
(霽月又䟦東坡卜筭子詞東坡道人語意髙妙非/胸中有萬巻書筆下無一㸃塵俗氣孰能到此)筆下
源泉之不擇萬斛而贏(陳後山詩胸中歴歴着千年筆/下源源赴百川山谷詩想見東)
(坡舊居士揮毫/百斛㵼明珠)頃厭承明出將英簜(周禮掌節皆金也/以英簜輔之英餙)
(也簜說文大竹也以竹為/函加以畫餙而盛其節也)以九畿施邦政天不違顔(周/禮)
(大司馬之職以九畿之籍施邦國之政職方千里曰國/畿其外方五百里曰侯畿又其外方五百里曰甸畿又)
(其外方五百里曰男畿又其外方五百里曰采畿又其/外方五百里曰衛畿又其外方五百里曰蠻畿又其外)
(方五百里曰夷畿又其外方五百里曰鎮畿又其外方/五百里曰蕃畿注畿猶限也自王城以外五千里為界)
(有分限/者九)障百川㢠狂瀾海為縮足(韓文障百川而東/之廻狂瀾于既倒)顧
退須於棨㦸(棨遣禮切前漢書匈奴傳有衣之㦸曰棨/㦸師古曰以赤白繒為之後漢書杜詩傳)
(賜以棨㦸漢雜事曰漢制假以代斧鉞崔豹古今注棨/㦸前驅之器以木為之後代刻偽無復典刑以赤油韜)
(之亦謂之油㦸亦曰棨/㦸王公以下通用之)復出駕於軺軒(食貨志筭軺車/師古曰軺小車)
(也外戚傳軒中得幸師古曰/軒謂軒車即今車之施幰者)司長沙萬里之平惟良折
獄(韓詩長沙萬里平勝地猶在/險尚書非佞折獄惟良折獄)澄洞庭九州之大何擇
非人(韓詩洞庭九州間厥大誰與讓尚/書何擇非人何敬非刑何度非及)徒知察小大之
情(禮記必察小大之比而/成之注小大猶輕重)必不容上下其手(見第十一/巻代袁子)
(固謝縣宰/寛假條)周爰咨度即開衡嶽之雲(詩載馳載驅周爰/咨度韓退之謁衡)
(嶽廟詩我來正逢秋雨節隂氣晦昧無清/風須臾静掃衆峰出仰見突兀撑青空)慨然澄清何
愧滄浪之水(范滂傳登車攬轡慨然有澄清天下之志/世說新語陳仲舉言為士則行為世範登)
(車攬轡有澄清天下之志尚書又東為滄浪之水永初/山川記漢水古為滄浪即漁父所歌滄浪之水清兮者)
(今滄浪之水合流出鐔城北界山北盖後人名之非古/滄浪也一統志滄浪水在今常徳府龍陽縣西一十五)
(里自滄山浪山發源合流為滄/浪之水漁父歌滄浪即此水也)所恐思賢於宣室(刑法/志上)
(常幸宣室如淳曰宣室布政教之室也晉灼曰未央宫/中有宣室殿師古曰其殿在前殿之側賈誼傳誼為長)
(沙太傅文帝思而召之入見上方受釐坐宣室東方朔/傳宣室者先帝之正處何武傳召見武等於宣室陳湯)
(傳上召見湯宣室王嘉傳召/見宣室對得失政事互見前)還當問路於修門(歸去來/辭問征)
(夫以前路宋玉招魂魂兮來/歸入修門些修門郢城門也)某起家一寒去國三暑强
顔倚席昔慙洛下之生(司馬遷傳及已至此言不辱者/所謂强顔耳後漢書儒林傳博)
(士倚席不講注倚席言不施講坐也樊凖傳博士倚席/不講儒者競論浮麗謝安傳安能為洛下書生詠南史)
(張融傳賊將殺食之融/神色不動方作洛生詠)箝尾對墻今補黔中之佐(韓文/箝以)
(左手右手摘紙尾又南墻鉅竹千挺對樹二松日哦其/間張儀傳秦要楚欲得黔中地白起傳取楚定巫黔中)
(郡蘇秦傳一軍出武闗一/軍下黔中則鄢郢動矣)雖云貳郡正𨽻六條(見/前)亷不
掩聾敢歎丞哉之余負(黄覇傳許丞亷吏雖老尚能/拜起送迎正頗重聽何傷)戇
今成癖亦惟使者之汝容(東坡詩勸農使者不汝/容因君作詩先自劾)
　　通成都周提刑(居信/)
捫參歴井再為油幕之趨(李詩捫參歴井仰脅息韓詩/談笑青油幕杜詩曰頭趨幕)
(府/)挹斗揚箕總𨽻繡衣之察(詩維南有箕不可以簸揚/維北有斗不可以挹酒漿)
(餘見/前)欲徹畸孤之名字(畸居宜切說文/殘田也通作竒)例須耦儷之簡
書(耦通作偶儷也又二也隻曰竒雙曰偶儷/偶也左傳不能庇其伉儷又畏此簡書)斐然拙毫
(謝莊月賦抽毫/進牘以命仲宣)滂若下汗(吳質書申之再/三赧然下汗)伏念某學未
聞道年不後人(見/前)亦知富貴之浮雲不如貧賤豈無名
教之樂地何必事功(樂廣傳名教内自/有樂地何必乃爾)直以饑驅(陶詩/饑來)
(驅我/去)為此禄仕西望太白窘峽水之倒流(東坡詩西望/太白横岷峨)
(餘見/前)東訪蓬萊值海風而引去不謂詩書之元帥(竝見/前)
尚憐鄉里之小兒(陶潜傳吾不能為五斗米折腰拳拳/事鄉里小人杜詩五陵豪貴反顛倒)
(鄉里小兒/狐白裘)表之鶚書隨以馬幣(韓文譔書詞具馬/幣卜日以授使者)遂冐
瞿唐五六月之險(韓詩瞿唐五六月驚電讓歸/船怒水忽中裂千尋墮幽泉)來訪巫
山十二峰之髙(齊王融巫山髙詩想像巫山髙薄暮陽/臺曲梁范雲巫山髙詩巫山髙不極白)
(日隐光輝梁元帝詩巫山髙不窮迥出荆門中陳蕭詮/詩巫山映巫峽髙髙殊未窮隋凌敬詩巫山鬱岧嶤髙)
(髙入紫霄唐閻立本詩巫山髙髙半天起絶壁千仞盡/相似喬知之詩巫山十二峰㕘差互相見宋之問詩巫)
(山峰十二環合像昭囘李端詩巫山十二峰皆在碧虚/中孟郊詩巴江上峽重復重陽臺碧峭十二峰十二峰)
(見/前)揆材地以闕然(魏書辛雄傳選補之法妙盡才望如/不可竝後地先才晉書王藴傳遷吏)
(部尚書郎毎一官缺求者十軰藴輙連狀白之曰某人/有地某人有才務存進達各隨其方故不得者無怨焉)
(陳書蔡嶷傳嶷年位未髙而才地為時所重後主謂蔡/徴曰蔡嶷負地矜才無所用也王通傳王生才地豈可)
(游外/府乎)託使天之近只恭惟某官人今而心古(韓詩孟生/江海士古)
(貌又/古心)行峻而氣平少年公瑾之綸巾豈甘寂寂(吳志周/瑜字公)
(瑾廬江舒人長壯有姿貌孫䇿授建威中郎將時年二/十四吳中皆呼為周郎東坡赤壁懐古詞遥想公瑾當)
(年小喬初嫁了雄姿英發羽扇綸巾談笑間檣艣灰飛/烟滅晉書謝萬傳萬著白綸巾鶴氅裘履版而前又嘗)
(衣白綸巾乘平肩輿鄧粲晉書王敦欲伐甘卓遣使送/白綸巾與卓卓不受梁書賀徳基衣資罄乏嘗於白馬)
(寺前逄一婦人脫白綸巾以贈之/南史王融傳為爾寂寂鄧禹笑人)他日伯仁之金印徑
可纍纍(周顗傳王敦舉兵王導詣闕請罪值顗將入導/呼顗曰伯仁以百口累卿顗不與言顧左右曰)
(今年殺諸賊奴取金如斗大繫肘石/顯傳印何纍纍師古曰纍纍重積也)居然盤旋州縣之
間(詩居然生子孔疏居處黙然盤本作槃蔡邕/傳槃旋乎周孔之庭宇韓文隐者之所盤旋)無乃培
飬廟廊之業勇訪半輪之月(李詩峨睂山/月半輪秋)徑登九折之
塗(九折坂在今雅州卭崍山路阻峻囘/曲九折乃至山上即漢王尊叱馭處)載酒凌雲頓釋
里閭之愁歎(凌雲寺在今嘉定州治東唐岑參詩寺出/飛鳥外青峯載朱樓構壁躋半空喜得登)
(上頭始知宇宙闊下㸔三江流天晴見峨眉如在波上/游東坡送張嘉州詩少年不願萬户侯亦不願識韓荆)
(州頗願身為漢嘉守/載酒時作凌雲游)埋輪當道欲周原隰之咨諏(張綱/傳餘)
(人受命之部綱獨埋其輪於洛/陽都亭曰豺狼當道安問狐狸)何敬非刑惟明克允(見/前)
歛此大惠亦既洽魚鳬之民(韓文歛此大惠兮/施于一州餘見前)訖其外
庸即歸接䕫龍之武(韓文迄其外庸可作承輔新唐書/上官儀傳時以雍州司士參尉韋)
(絢為殿中侍御史或疑非遷儀曰此野人語耳御史/供奉赤墀下接武䕫龍簉羽鵷鷺豈雍州判佐比乎)尚
念某不逺萬里來奉六條(見/前)安於小官而不辭亦惟君
子之易事昔在嚴公幕聞俱為蜀使之知(杜詩昔在嚴/公幕俱為蜀)
(使臣艱危參大/府前後間清塵)難甘原憲貧或竊效貢公之喜(杜詩竊/效貢公)
(喜難甘/原憲貧)
　　通潼川丁提刑(必稱/)
登蜀猶天撫塵蹤而自歎仰韓如斗瞻榮次以非遥(竝/見)
(前/)敢裁小子之斐然敬告大夫之賢者伏念某才踈而
力腐少賤而長窮託疲薾於山林未能辟糓(莊子薾然/疲役而不)
(知其所歸可不哀耶薾音捻忘貌疲病困之狀杜詩疲/薾茍懐䇿史記留矦世家乃學辟榖道引輕身漢書郊)
(祀志李少君以榖道郤老方見上李竒曰榖道辟榖不/食之道也魏文帝典畧潁川郤儉能辟榖餌茯苓梁書)
(陶𢎞景傳善辟穀導引/之法慕張良之為人云)繫饑愚於簮笏却愧伐檀(杜詩/况我)
(饑愚人焉能尚安宅詩序伐檀刺貪也在/位貪鄙無功而受祿君子不得仕進爾)居然四十之
頭顱孰是寸尺之竹帛(竝見/前)頃自湘濵之憔悴(屈原漁/父屈原)
(既放遊於江潭行/吟澤畔顔色憔悴)誤為錦里之逢迎(杜詩雪山斥候無/兵馬錦里逄迎有)
(主/人)半路迍邅先勒囘於俗駕(孔稚圭北山移文請廻/俗士駕為君謝逋客)三
年飄忽難重入於禮羅(陸機歎逝賦時飄忽其不再劉/勰文心雕龍嵗月飄忽性靈不)
(居東坡詩此生/嵗月行飄忽)不謂再剖符之文翁(杜詩真為文/翁再剖符)未廢
三折肱之韓子(左傳三折肱知為良醫惟伐君為不/可韓文送孟秀才序吾嘗折肱焉)撰
書詞而具幣又委重焉(韓文譔書詞具馬幣卜日以授/使者又以義請而彊委重焉)
扄岫幌而掩關既無及矣(北山移文宜扄岫幌掩雲關/歛輕霧藏鳴湍截來轅於谷)
(口杜妄轡/於郊端)惟是居攸之禕允之任(孔明出漢中䟽斟酌/損益進盡忠言則攸)
(之禕允/之任也)却愧乏儀之羣博之材(昌黎送楊支使序愈在/京師時嘗聞當今藩翰)
(之賔客惟宣州為多賢與之游者二人隴西李博清河/崔羣云云及儀之之來也聞其言而見其行則向之所)
(謂羣與博者吾何先後焉儀之智足以造謀材足以立/事忠足以勤上恵足以存下而又侈之以詩書六藝之)
(學先聖賢之徳音以成其文以附其質/宜乎從事於是府而流聲實於天朝也)治法征謀逼人
已甚(韓文治法征謀宜有所出謝安傳安弱冠詣王濛/清言良乆既去濛子修曰向客何如大人濛曰此)
(客亹亹為來逼人法帖衛夫人書衛有弟子王逸/少甚能學衛真書咄咄逼人山谷詩逼人太駸駸)臺評
幕辯忤物亦多(韓文幕中之辯人反以汝為/叛臺中之評人反以汝為傾)未論鷄犬
之求僊(見/前)誰許龜魚之託䕃(韓詩水紋浮枕/簟瓦影䕃龜魚)恭惟某官
器資凝逺材具寛宏畫棟朱簾屈平蠻之籌䇿(王忠嗣/傳上平)
(戎十/八䇿)清江碧嶂蔚治郡之功名(黄覇傳功名/損於治郡時)謂宜進之
清朝(楊震傳損辱清/朝塵㸃日月)庶可行其素學居然龍節戾止蠶
叢(戾至也詩魯矦戾止亦/是戾矣傳至也箋止也)禮樂言逺而有光斯言信矣
刑罰不中則無措自古謹之有如使者之賢足寄欽哉
之恤繡衣持斧寜乆滯銅官之山(銅官山在今潼川府/中江縣九十八里産)
(銅即卓王孫鄧/通冶錢之所)簮筆荷囊行入侍玉皇之案(元稹詩我/是玉皇香)
(案吏謫居猶/得近蓬萊)尚念某藐無所挾誰適與容燕谷自寒敢
望春風之披拂(劉向别錄方士傳言鄒衍在燕燕有谷/地羙而寒不生五榖鄒子居之吹律而)
(温氣至而榖/生今名黍谷)吳船未辦尚依夏屋之帡幪(范石湖吳船/錄云蜀人入)
(吳者皆自合江亭登舟其西則萬里橋諸葛孔明送費/禕使吳曰萬里之行始於此因以名橋杜詩門泊東吳)
(萬里船此橋/正為吳人設)
　　通湖南楊提刑(楫/)
晨入太學之下曾識明師(淮南子君子積志/委政以趣明師)曉行湘水
之春今依膚使(杜詩夜醉長沙酒曉行湘水春潭州/宋𨽻湖南路即今長沙也互見前)禮
有嚴於事大書敢廢於㳟先(尚書作/周恭先)恭惟某官守道真
儒庇民正學(禮記下之事上也雖有庇民/之大徳不敢有君民之心)自其馳驅於
外不辭小官固知磅礴於中而可大受(磅礴充塞也太/𤣥經昆侖磅礴)
(幽注昆侖天之氣磅礴地之形幽人之心也通作薄揚/雄傳旁薄羣生亦作魄司馬相如傳旁魄四塞韓文磅)
(礴而/鬱積)由子男之百里洊賔客於諸矦廪給百司簿正九
扈(俱見/前)人皆疑其晼晩(晼晩日落貌陸機歎逝賦老晼/晚其將及潘岳懐舊賦日晼晩)
(而將暮栁詩晼晚驚移律山谷/詩嵗月坐晼晩又光隂坐晼晚)公何有於鄙夷(韓文栁/矦為州)
(不鄙夷/其民)圜橋億萬人甫知矜式起家二千石忽有薦揚
(竝見/前)上憐皖伯之邦(方輿勝覽安慶府春秋時皖國周/大夫皖伯始封之地匽姓咎繇之)
(後亦為舒桐二國之地皖山/在懐寜西十里上有皖伯祠)乆缺桐君之政(桐春秋楚/附庸國即)
(今桐城/縣地)徒得君重無俾民憂一札細書朝聞命而夕引
道(新唐書郭子儀傳賛朝聞/命夕引道無纎介自嫌)三年成聚今有袴而昔無
襦(史記一年所居成聚二年成邑/三年成都正義曰聚謂村落也)孰期清絶之鄉(杜詩/湖南)
(清絶/地)又簡皇華之使爰將隆指出總祥刑徳星臨翼軫
之間楚氛已靖(長沙當鶉尾之次翼軫之度左傳伯/夙謂趙孟曰楚氛甚惡懼難餘見前)仙
槎來雲漢之表衡嶽頓開遥知登車之慨然必有觧印
而去者周爰咨度(竝見/前)胡不均𢎞(韓文海嶺之陬既足/既濡何不均𢎞俾執)
(事/樞)某副墨謏聞(莊子聞諸副墨之子李云可以副貳𤣥/墨也吕吉甫云道以體之為正則文墨)
(所論者乃其副也禮記發慮憲求善良足以謏聞不足/以動衆註謏之言小也聞聲聞也言不學之人能有片)
(職謀慮法式求善以自輔此是/人身上小善故小有聲聞也)勾朱末屬(羅隐寄剡縣/主簿詩金庭)
(飬真地朱篆勾稽官劉/向傳同姓末屬此借用)譬諸川澤之下獨何蕃歟(韓文/何蕃)
(傳譬之水其為澤不為川乎川者髙澤者卑髙者流卑/者止云云故凡貧賤之士必有待然後能有所立獨何)
(蕃/歟)不知酃醁之前有賈生否(說文酃長沙縣也从邑霝/聲今衡州按字書酃淥湘)
(東地名有酃淥酒又醽醁酒名郭仲堅湘中記衡陽縣/東二十里有酃湖周二十里深八尺湛然緑色土人取)
(以釀酒其味醇羙晉武帝平吳始薦酃酒於太廟吳錄/湘東有酃水酒有名左思吳都賦飛輕軒而酌淥酃盛)
(𢎞之荆州記淥水出豫章康樂縣其間烏程鄉有酒官/取水為酒極甘羙與湘中醽湖酒年嘗獻之世稱酃淥)
(酒陸機七羡云湘隂有酎其色澄清秋醪春醖酒惟九/成張載酃酒賦珍酒出於湘東丕顯於皇都乃潜淪於)
(呉邦其為酒也造釀以秋告成以春備味滋和體淳色/清宣御神志導氣飬形異聞録魏左相能治酒其名有)
(醽醁翠濤常以大甕納酒貯十年不敗太宗嘗賜詩云/醽醁稱蘭生翠濤過玉薤千日醉不醒十年味不敗王)
(荆公送吳仲庶守潭州詩自古楚有材/酃淥多羙酒不知樽前客更得賈生否)適是褰帷之始
欣然祭竈之榮(見/前)簿領中有是人耶非敢望也(宋四朝/國史吳)
(擇仁字智夫為開封雍丘主簿元祐中金水河堤壊十/六縣皆選屬他役獨擇仁詣朝堂白事宰相范純仁獨)
(異之曰簿領中/乃有是人耶)夫子嘗為委吏矣能勿誨乎
　　代囘䕫路李憲(􁭤/)
奏最涪江(涪音浮說文水出廣漢巴徼外南至墊江入/漢涪州本漢涪陵縣西魏置合州以涪江與)
(嘉陵江合隋改涪州方輿勝覽費溪發源經五十八節/名灘方至黔州溉自黔州溉與施州江㑹流九十里經)
(彭水武徳二縣凡五百餘里與蜀江㑹於州之東水常/湛然徹底以其出於黔州又呼黔江東坡詩合水來如)
(電黔江綠似藍昔司馬錯泝/此水南上擊奪楚黔中地)按行巫峽于蕃而歴四國
所去見思(見/前)察州而奉六條其有所試(漢百官表刺史/以六條問事非)
(條所問即不省唐貞觀中以六條察十道/武后永昌中分命使者以六條察州縣)恭惟某官分
輝井絡擅秀岷峨(竝見/前)名父子之天資璠璵之器(蕭育/傳以)
(育名父子著材能王述傳名父之子不患無禄山谷詩/慶州名父子杜詩李舟名父子璠璵魯之寳玉宋史李)
(燾字仁甫眉州丹稜人唐曹王後紹興八年進士博極/載籍捜羅百氏倣司馬光資治通鑑例斷自隆興迄于)
(建康為編年一書名曰長編累官禮部侍郎進敷文閣/學士兼侍講同修國史卒謚文簡累贈太師温國公􁭤)
(其仲/子也)難兄弟之家學金玉其相(􁭤兄垕試賢良方正直/言極諌科為秘書省正)
(字尋遷著作郎兼國史實錄院編修檢討官弟壁寜宗/朝累官參知政事同知樞宻院以資政殿學士致仕卒)
(謚文懿􁧶舉進士累官禮部尚書資政殿學士卒謚文/肅詩追琢其章金玉其相注相質也言治寳物以為器)
(所以可彫琢其體以為文章/者以金玉本有其質性故也)環轍久之(韓文轍環天/下卒老於行)褰
帷晩矣惟良折獄何擇非人送以禮樂而有光既深簡
在編之詩書而無愧願益周爰(竝見/前)某跂逺莫前賀成
已後三巴䟽鑿雖莫瞻繡斧之持(杜詩䟽鑿/控三巴)六轡馳驅
猶願謹衣篝之護(見/前)
　　代囘浙東譙提刑(令憲/)
畫㦸奏功(韋蘓州詩兵/衛森畫㦸)繡衣䟽寵專城作牧既優撫字
之材(古辭陌上桑四十專城居陳張正見採桑詩恐疑/夫壻逺聊復答專城周禮八命作牧九命作伯)
一道觀風更展澄清之志有嚴星駕増重日畿恭惟某
官蓄徳淵深褆身肅括(竝見/前)郎潜甚久不矯世以為中
(楊王孫傳吾是以/羸𦵏將以矯世也)卿列彌髙忽抗章而請外寄隆名于
壁府(見/前)歛大惠於金華(韓文歛此大惠兮施於一州玉/臺新詠序云金星與婺女争華)
(故婺州曰金華有金華山即黄初平牧/羊處李詩落帆金華岸赤松若可招)民欲借君於一
年(宼恂傳願從陛下復/借寇君一年詳見前)公已報政於五月(史記周公世/家太公封於)
(齊五月而/報政周公)進之甸服(尚書五百/里甸服)寄以獄平(曹參傳以獄/市為寄慎勿)
(擾/也)逺有光華况近長安之日(見/前)周爰咨度已接蓬萊之
雲(杜詩雲近蓬萊常五色/蓬萊宫名即大明宫)某甚慶得輿未遑削牘儻無
雀角可使圜扉之空(竝見/前)似是馬曹亦竊廣厦之庇(晉/書)
(王徽之字子猷性卓犖不羈為車騎桓冲騎兵參軍冲/問卿署何曹對曰似是馬曹又問管幾馬曰不知馬何)
(由知數又問馬比死多/少曰未知生焉知死)
　　代囘陳提刑
守藩弗績扁舟欲問於吳江(杜詩輕舟下呉/㑹主簿意如何)改組有嚴
輿轎復踰于闗嶺(嚴助傳輿轎而踰嶺拖舟而入水服䖍/曰轎音橋梁謂隘道輿車也瓉曰今竹)
(輿車也江表作/竹輿以行是也)方露章而請免倐雲翰之寵貽愧非所
蒙(羊祜表臣雖小人敢緣所䝉念存斯義/陳後山詩呼我過其廬所得非所蒙)竊願有復(禮/記)
(若有告者少間/曰願有復也)恭惟某官抱才膚碩蓄學崇谹左墄右
平獻納盍司於清切(班固西都賦左墄右平重軒三階/注墄者為階級平者以文塼相亞)
(次/也)上原下隰咨諏乆屈於皇華(詩皇皇者華于彼原隰/注皇皇猶煌煌也髙平)
(曰原下濕曰隰忠臣奉使能光君命如/草木之華無逺無近不以髙下易其色)既潜消佩劔之
風(龔遂傳民有帶持刀劍者使賣劍/買牛賣刀買犢曰何為帶牛佩犢)又宻移珥筆之俗
(山谷江西道院賦江西之俗士太夫多秀而文其細民/險而健以終訟為能命曰珥筆之民雖有辯者不能自)
(解免也古諺云筠袁/贑吉腦後挿筆故云)日月之貴名方起(荀子貴名白而/天下治又君子)
(務積於身則貴名起之如/日月而天下應之如雷霆)乾坤之新渥必蕃(杜詩髙名/入竹帛新)
(渥照乾坤啓劄淵海熊充啟云貴名起乎日/月新渥照乎乾坤則二語當時已相襲矣)諒凡吾味
之同皆借君波之及(見/前)某罙入其阻(罙音民卑切說文/周也本作䍘從网)
(米聲詩冞入其阻徐曰网即周布之意今文作冞毛傳/深也箋云冐也毛氏曰與罙不同罙音森从穴从木冞)
(从冖从米/俗从木誤)兆足以行共飲玻瓈之江已有倚蒹之幸(東/坡)
(詩相望六十里共飲玻瓈江世說魏文帝使后/弟毛曽與夏侯𤣥共坐時人謂蒹葭倚玉樹)或入鳴
珂之里或希㧞薤之規(新唐書張嘉祐嘉貞弟有幹畧/方嘉貞為相時任右金吾衛將)
(軍昆弟每上朝軒盖騶道盈閭巷/時號所居坊曰鳴珂里餘見前)
　　代囘提刑樂郎中
繡衣平糴乆勤周道之馳驅(糴亭歴切說文市榖也魏/文矦相李悝曰糴甚貴傷)
(人甚賤傷農人傷則離散農傷則國貧故甚貴與甚賤/其傷一也是故善平糴者必謹觀嵗有上中下熟故大)
(熟則糴三而舍一中熟則糴二下熟則糴一使人適足/價平則止行之魏國國以富强漢食貨志善平糴者必)
(謹觀嵗有上中下熟上熟其收自四餘四百/石中熟自三餘三百石下熟自倍餘百石)丹筆詳刑
更奉漢條之寛大(後漢書劉愷傳以輕從重懼及善人/非先王詳刑之意也注書曰有邦有)
(上告爾詳刑鄭𤣥注云詳審察之也唐龍朔中改廷尉/正為詳刑大夫晉元帝紀布帳練帷詳刑簡化侯覇傳)
(每春下寛/大之詔)民非改聚官不易方(方道也周詔官不易方/任昉表齊楚陵遲官方)
(淆/亂)雖四海之望未饜(饜么鹽切足也左傳屬饜而已/杜注言小人之腹飽猶知饜足)然
重湖之幸何厚(重湖謂洞庭湖/青草湖詳别見)恭惟某官器資凝逺徳
履直方摩蜀道之青天豺虎莫投其距(詩取彼䜛人/投畀豺虎)歌
郢中之白雪䲭鴞亦好其音(見/前)名大震於京師(法言谷/口鄭子)
(真耕於巖石之/下名震於京師)材合居於給諫(韓詩才名三十/年久合居給諌)惟是山
海之征㩁難損一鷄(食貨志浮食竒民欲擅/斡山海之貨以致富羡)欲其財貨
之貿遷是資四牡遂煩英節(見/前)來按熊湘(史記黄帝紀/南至於江登)
(熊湘注封禪書南伐至於召陵登熊耳山地理志曰湘/山在長沙益陽縣正義曰括地志云熊耳山在商州洛)
(縣西十里齊桓公登之以望江漢也湘/山一名艑山在岳州巴陵縣南十八里)皇皇原隰之華
民無遺便(韓文韋丹墓誌凡為民去害/興利於江西八州無遺便)暴暴丘山之積
居有積倉(荀子財貨渾渾如泉源汸汸如河海暴暴如/丘山注暴暴卒起之貌言物多委積如丘山)
(也互/見前)公若違之他邦民必争於境上(宋杜衍知乾州未/滿令權知鳯翔府)
(二邦之民争於境上一曰我公也/汝奪之一曰我公也汝何有焉)惟良折獄何擇非人
既無得而易堯信莫如於借㓂衡雲改觀頓令山嶽之
自摇湘水澄波便覺河江之易避苐虞詔紫不俟突黔
(竝見/前)某辱託比肩(鬻子千里而得一士猶比肩也路温/舒傳比肩而立杜詩孤陋忝末親等)
(級敢/比肩)每蒙合志(禮記合/志同方)勞來還定安集欲慰疲甿同寅
協恭和𠂻正資益友(竝見/前)所慙尺牘有觖朋箋(􁦠羊列/切怨望)
(也觖者缺也觖望不滿所望而怨耳隂興傳令/天下觖望獸二為友貝二為朋朋箋二箋也)魚相忘
於江湖諒不責腹中之素(莊子魚相忘于江湖人相忘/於道術陳勝傳丹書帛置人)
(所罾魚腹中古詩呼童/烹鯉魚中有尺素書)鳯又繼之日夜尚同歌肘後之
騷(離騷經鸞皇為余先戒兮雷師告余以/未具吾令鳯皇飛騰兮又繼之以日夜)
　　代囘江東提刑譙寳文(令憲○宋㑹要寳文閣在/天章閣之東西序羣玉蘂)
　　(珠殿之北即舊日壽昌閣改曰寳文嘉祐八年英/宗即位詔以仁宗御書御集藏于寳文閣命王珪)
　　(撰記立石治平四年神宗即位始置學士直/學士待制㤙賜依龍圖哲宗御書附於閣)
寳廬寓直(宋有寳文寳謨寳章閣直宿所/止曰廬嚴助傳厭承明之廬)玉節按刑(周/禮)
(守邦國者用玉節守都鄙者用/角節梁元帝詩玉節居分陜)江淮草木之威名亶孚
有衆(張萬福傳徳宗以萬福為濠州刺史召謂曰先帝/改爾名正者所以襃也朕謂江淮草木亦知爾威)
(名若所從改恐/賊不曉是卿也)河洛圖書之經緯爰寵此行(宋龍圖閣/在㑹慶殿)
(西偏以奉太宗御書御製文集楊億詩/群玉天中開䇿府神龜温洛薦圖書)恭惟某官奥閥
刺天(杜詩門閥冠雲霄/韓文羣飛刺天)修名㧞地(離騷恐修名之不立/孫樵書玉川子月蝕)
(詩韓吏部進學觧莫不/㧞地倚天句句欲活)胸吞雲夢何小者之足言舟近
蓬萊又悠然而引去(竝見/前)萬牛莫挽(杜詩萬牛囘/首丘山重)四牡
載馳禮樂有光公不負澄清之志哀矜勿喜吏何敢輕
重其心有功見知(竝見/前)不逺伊邇(詩中心有違/不逺伊邇)某民庸
索莫(索莫猶言落莫索盡也散也尚書惟/家之索禮記離羣索居物散則盡)歸夢飛騰望
南浦之朝雲未能捲雨懐江東之暮日正阻論文(竝見/前)
　　代囘福建詹提刑(徽之/)
疏㤙中禁持憲外臺(見/前)褰帷風動於列城(後漢賈琮傳/琮為冀州刺)
(史之部升車言曰刺史當逺視廣聽紏察羙惡何有反/垂帷裳以自掩塞乎乃命御者褰之百城聞風自然竦)
(震互/見前)洗印日新於衆聽(唐百官志三日/洗印視其刓缺)湖山自得原隰
有光(見/前)恭惟某官早抱通材徧儀華貫㳺刃有餘矣經
肯綮之未嘗(莊子恢恢乎其於㳺刃必有餘地矣又技/經肯綮之未嘗注肯著骨肉也綮結處也)
善刀而藏之得躊躇之滿志(莊子為之四顧為之躊躇/滿志善刀而藏之注躊躇)
(滿志逸足容豫自得之謂/善刀藏之謂拭而弢之也)屬時更化加意審刑徑疇淑
問之賢徃任皇華之寄(俱見/前)維閩七聚不勝鱗介之勞
(山谷詩維閩七聚落􁉑獨困吏/饕土弊禾黍惡水煩鱗介勞)奉漢六條寜止狐狸之
問必有澄清之志乃無愁歎之民(俱見/前)其審克之(尚書/其罪)
(惟均其/審克之)行且召矣某未遑燕賀先辱魚書(竝見/前)君乗使
者車固可想雲煙之風采(郭丹傳從師長安買符入函/谷闗乃慨然歎曰丹不乘使)
(者車終不出闗丹自去家十有二年果乘髙車出闗如/其志焉注諸矦使車皆朱班輪四輻赤衡􁀙岑參詩故)
(人方乗使者車吾/知郭丹却不如)詔詣行在所或少慰塵土之心期(史/記)
(滑稽傳武帝時徴北海太守詣行在所漢制車駕所在/曰行在所蔡邕獨斷曰天子以四海為家故謂所在曰)
(行在所漢書武帝紀徴詣行在所師古曰天子或在京/師或出廵守不可豫言故言行在所耳梅福傳求假軺)
(傳詣行在所東平王蒼傳乞詣行在所極陳至誠任彦/昇詩中道遇心期王荆公詩心期自與衆人殊山谷詩)
(少日心期轉謬悠又心期/曉月秋霜又心期誠不淺)
　　代囘湖南胡提刑(澥/)
還節荆襄(荆山名括地志云荆山在襄州又州名夏周/為荆州秦為南郡即郢都之渚宫襄亦州名)
(本楚之西津魏武置襄陽郡西魏/改襄州因水立名宋升襄陽府)按行湘楚(說文湘水/出零陵陽)
(海山北入江從水相聲韻㑹至巴丘入於江又山名史/記黄帝登熊湘楚國名周封熊繹於丹陽至熊逹僣稱)
(王遷郢郢本名荆/至成頵始改號楚)父老迎歎見百年之故家叔姪交承
侈一門之盛事(按字書無侄字今人嫌姪字從女遂改/從人不知姪字原為女設非男稱也潁)
(川語小曰禮大夫不名世臣姪娣姪是妻之兄女娣是/妻之妹左傳姪其從姑謂我姪者我謂之姑是也今謂)
(兄弟之子為姪盖取字林音義作丈乙切呼之古史傳/所未詳自唐至本朝諸書稍見之如狄仁傑諫武后曰)
(姑姪與子母孰親猶指武姓人為姪也此字唯可施之/書問以便俗呼或有著作不若稱兄子弟子從子族子)
(之為雅也據此則姪止可施内兄弟之女不當施之男/子改稱則可改字可乎又按顔延之曰伯叔有父名則)
(兄弟之子不得稱姪從母有母名則姊妹之子不可言/甥盖甥姪唯可施于姑舅耳雷次宗曰姪字有女明不)
(及伯叔甥字有男見不及從母劉共父刋二程先生集/改姪為猶子朱子謂古人固不稱兄弟之子為姪亦無)
(言猶子者但云兄弟之子然從俗稱姪/亦無害也但改從人為杜園蒼頡耳)賢勞何憚聖眷
方深恭惟某官擇乎中庸好是正直一經教子謟機寜
觸於屏風(韋賢傳遺子黄金滿籯不如一經陳萬年傳/子咸以萬年任為郎抗直數言事刺譏近臣)
(萬年嘗病召咸教戒于牀下語至夜半咸睡頭觸屏風/萬年大怒欲杖之咸叩頭謝曰具曉所言大要教咸讇)
(也按史言咸亷不如父而數賂陳/湯求進則讇乃其素性何待教哉)萬里隨翁直氣早鏘
於門限(東坡次韻子由使契丹見寄詩始憶庚寅降屈/原旋㸔蠟鳳戲僧䖍隨翁萬里心如鐵此子何)
(勞為買田公自注時猶子遲侍行限下簡切増韻閾也/鏘當作蹡昌黎贈張籍詩云吾老懶讀書餘事不掛眼)
(有兒雖甚憐教示不免簡君來好呼出踉蹡越門限言/其少有直氣自踉蹡戸限時已然如此類非意㑹難觧)
忠無不報(鄒陽傳忠無不/報信不見疑)孝可以移(孝經君子之事親/孝故忠可移于君)
何周道之馳驅忘漢闥之補拾(汲黯傳出入禁/闥拾遺補過)天髙蜀
道甫休捫歴之嗟地褊長沙又作囘旋之舞盖今褰帷
之所(竝見/前)自昔稅駕其間(李斯傳物極則衰吾未知所/稅駕也注稅駕猶觧駕言休)
(息也張協賦停輿/蕙渚稅駕蘭田)嶺北長蛇無復元城之迎侍(山海經/大同之)
(山有蛇名曰長蛇其毛如彘豪其音如鼓柝左傳吳為/封豕長蛇以薦食上國宋劉安世字器之學者稱為元)
(城先生宋史安世初除諌官未拜命入白母曰脫有觸/忤禍譴立至若以母老辭當可免母曰得罪流放無問)
(逺近吾當/從汝所之)遼東孤鶴足榮華表之歸來(續搜神記遼東/城門有華表柱)
(忽有一鶴集徘徊空中言曰有鳥有鳥丁令威去家千/嵗今來歸城郭如故人民非何不學仙去空伴冢纍纍)
(遂上/冲天)某視螺川為近隣(螺山在吉安府城北十里南臨/贑江宛委如螺或云昔有漁人)
(逰此忽遇風雨見神螺光彩五色取而懐之至山下渉/水螺失所在俗呼為螺子山螺湖繞府城西北而東流)
(入贑江郡名/螺川以此)恍䕫門之逺别殘燈翳復吐寜有可借之
光(東坡詩念此坐達晨殘燈翳復吐又清風來無邉明/月翳復吐按翳復止字本杜詩初日翳復吐坡詩兩)
(用/之)可人期不來徒抱相違之恨(陳後山詩書當快意讀/易盡客有可人期不來)
(又俗子推不去/可人費招呼)滿期召璽猶可盍簮(易豫九四由豫大/有得勿疑朋盍簮)
　　代囘江西李提刑(珏/)
予環將漕持斧按刑(見/前)一道三司公殆踐敡之徧(宋江/西路)
(轉運司治隆興即今南昌提/刑司治贑州提舉司治撫州)兼旬竝命上應簡注之深
前賀方馳後緘押至(息夫躬傳羽檄重跡而押至文潁/曰押音狎習之狎師古曰押至言)
(相因而/至也)恭惟某官鎮浮雅量撥劇長材(南史臧盾傳盾/為人敏瞻有風)
(力長于撥劇/職事甚理)左馮翊右扶風居多善政(漢書地理志注/左馮翊故秦内)
(史髙帝元年屬塞國更名河上郡九年罷復為内史武/帝建元六年分為左内史太初元年更為左馮翊右扶)
(風故秦内史髙帝元年屬雍國二年更為中地郡九/年罷復為内史太初元年更名主爵都尉為右扶風)朝
天津夕西極未究逺猷(離騷經朝發軔於天津兮夕余/至乎西極天津即析水之津在)
(箕斗之間日月五星於此徃/來故謂之津西極日所入也)當邉隅講觧之餘(觧舉蟹/切說文)
(判也從刀判牛角廣韻講/也說也項籍傳業已講觧)有溪洞猖披之醜(猖蚩良切/狂也通作)
(昌揚雄傳先零昌狂韻㑹披猖縦裂貌離/騷經何桀紂之昌披兮夫唯㨗徑以窘歩)見大夫無可
使者(見形甸切漢書王嘉傳前蘇令發欲遣大夫使逐/問狀時見大夫無可使者召盩厔令尹逢拜為諌)
(議大夫遣之師古曰謂見在大夫皆不堪為使也申屠/嘉傳以髙帝時大臣餘見無可者乃以御史大夫嘉為)
(丞相師古曰見/謂見在之人)明天子選而用之(韓文送陸歙州詩序/宰臣之所薦聞天子)
(之所/選用)知效一官笑他人之劫劫(莊子知效一官行比一/鄉徳合一君而徴一國)
(劫訖業切說文人欲去以力脅止曰劫/從力去㑹意韓文人皆劫劫我獨有餘)身兼數器覺餘
刃之恢恢(見/前)民為上所不為本原何在(左傳上之所為/民之歸也上所)
(不為而民或為之是以加刑罸焉而莫敢/不懲若上之所為而民亦為之乃其所也)我徃㓂亦能
徃保障奚先(左傳我能徃㓂亦能/徃不如伐庸詳見前)願繼周使臣之光華
豈徒漢刺史之風采(黄覇傳風采不/及丙魏于定國)某見賢思渴得報
忘饑不觧世俗書謾瓊瑶之效報(韓文石鼎聯句詩序/吾不觧世俗書子為)
(我/書)實為天下賀願金玉之盡珍(韓文其以吾所/稱為天下賀)
　　代囘湖南胡憲(澥/)
老形已具乆自分於投簮(陳後山詩老形已具臂膝痛/春事無多櫻笋來左思詩躇)
(蹰足力煩聊/與投吾簮)成命莫囘猶㒺功而曵履曄然下問厚甚
髙情恭惟某官政為吏師(薛宣傳贊所在/而治為世吏師)行有家法(後/漢)
(徐防傳不修家法左雄傳諸生試家法注儒有一家之/學故稱家儒林傳各以家法教授山谷詩小謝有家法)
皇華原隰之上乆職咨諏清切雨露之邉合班獻納顧
令衰白亦復佩蒼得非隣壁之光宻借榮河之潤某負
二宜去已三上章行或使之即返屠羊之肆(竝見/前)願有
復也遥瞻囘鴈之峰(回鴈峯在衡陽之南鴈至衡陽不/過遇春而囘或曰峰勢如鴈之囘)
(故名徐靈期云南嶽周迴八百里囘鴈為首嶽麓為足/唐杜荀鶴詩猿到夜深啼嶽麓鴈知春信别衡陽元㣲)
(之詩迴鴈峯前/鴈春迴却盡迴)
　　代囘成都林憲(潔已/)
畫㦸疇庸繡衣疏寵田里之無愁歎歴試懋哉原隰之
有光華載驅榮甚(竝見/前)恭惟某官人門具羙(摭言崔仁/師之孫湜)
(􁉅等昆仲數人文翰列官清要每私宴之際自比王謝/之家謂人曰吾之門人及出身官之未嘗不為第一丈)
(夫當先擬要路以制人/豈能黙黙受制于人)天分仍髙(分去聲分劑限量也/晉書謝道韞傳嘗譏)
(謝𤣥學植不進曰為塵/務經心為天分有限耶)我搴時流窘邉幅者多矣(馬援/傳修)
(餙邉幅注若布帛修餙其邉幅也唐書駱賔王/傳張九齡文如輕縑素練實濟時用而窘邉幅)公抱國
器願繰藉以須之(繰子皎切亦作繅藉慈夜切周禮典/瑞繅藉五采五就以朝日注繅五采)
(文所以薦玉木為中幹用韋衣而畫之就成也五就五/匝也又大行人上公之禮執桓圭九寸繅藉九寸注繅)
(藉以五采韋衣板若奠玉/則以藉之左傳磨厲以須)乆於典州(新唐書韋嗣立傳/唐休璟請選臺閣)
(賢者分/典大州)方此將指川合東西而瞻使豈不足歟(竝見/前)王
置左右而輔台恐不免耳(謝安傳安妻劉倓妹也既見/家門冨貴而安獨静退乃謂)
(曰丈夫不如此也安/掩鼻曰恐不免耳)既均牡轡(詩六轡既均/注均調也)益煥龍光
(詩既見君子為龍為光注龍寵也為/寵為光言天子㤙澤光耀被及已也)某年以衰侵心為
形役(歸去來辭既自以心為/形役奚惆悵而獨悲)已屢章而告老兆足以行
望三節之鼎來每懷靡及(禮記凡君召以三節二節以/走一節以趨注使使召臣急)
(則持二緩則持一詩駪駪征夫每懐靡及注駪駪衆多/之貌征夫行人也使臣之行必有上介衆介衆行夫既)
(受君命當速行每人懐其私/相稽留則於事將無所及)
　　代囘江東葉憲(簣/)
骯髒雲司將謀退而飲山綠(髒子朗切趙壹傳伊優比/堂上抗髒倚門邉注伊優)
(屈曲侫媚之貌抗髒髙亢悻直之貌侫媚者見親故升/堂婞直者見棄故倚門裴復除制俾踐白雲司以黄帝)
(時秋官為白雲也東坡詩吳儂/生長湖山曲呼吸湖光飲山綠)便蕃天寵使無功而佩
水蒼(左傳便蕃左右亦是率從詩何天之龍注龍當作/寵榮名之謂負荷天之榮寵禮記天子佩白玉公)
(矦佩山𤣥玉大夫佩水蒼玉晉公卿禮秩曰許進/佩水蒼玉尚書令僕射中書監令皆佩水蒼玉)徒嘖
人言(嘖音簀争言貌/左傳嘖有煩言)誰侜子美(侜音周說文有廱蔽也/詩誰侜子羙心焉忉忉)
(注侜張誑也誰誰䜛人也汝衆䜛/人誰侜張欺誑我所羙之人乎)恭惟某官好是正直
(見/前)多所平反(反音幡雋不疑傳/多所平反詳見前)江以東之瘡痍各安饘
粥(饘音㫋說文麋也檀弓/注疏厚曰饘希曰粥)斗維北之㗋舌難挹酒漿(詩/維)
(北有斗不可以挹酒漿李固傳斗/為天㗋舌尚書亦陛下之㗋舌)猶贈以言(見/前)欲華其
老(東坡答丁連州啓過情之譽知無其實而/愧于中起廢之文猶借此言以華其老)然總持衆
職而相望恐難備百工之所為某鳩僝非長(竝見/前)狐疑
已决(文帝紀朕狐疑皆止朕師古曰狐之為獸其性多/疑每渡冰河且聴且渡故言疑者而稱狐疑酈善)
(長水經注狐性多疑/故俗有狐疑之說)薦尚書不煩以政終非孔戣之宜
(昌黎論孔戣致仕狀左丞政事亦極清簡若戣尚以繁/要為辭自可别授秩崇而務少者又孔戣墓誌吾負二)
(宜去尚奚/顧子言)白丞相去歸其鄉當希踈廣之老(疏廣傳父/子相隨出)
(闗歸老故鄉以壽/命終不亦善乎)
　　代囘江西李憲(珏○按宋史何異傳異嘉定元年/召為刑部侍郎明年權工部尚書)
　　(告老與此啓合前後諸啓/皆代異所作異别號月湖)
制五刑以即天已慙占筆(禮記凡制五刑必即天論注/制立也即就也必即天論言)
(與天意合閔子曰古之道不即/人心韓文丞渉筆占位署惟謹)居四民而時地猥使代
庖(尚書司空掌邦土/居四民時地利)諒皆皇華之光宻有蔽芾之䕃(見/前)
恭惟某官徧持三節洊歴諸司方赤子之弄兵金堅蔓
織(龔遂傳陛下赤子盗弄陛下之兵于潢池中耳杜牧/之字論天下幾里列郡幾所而自河以比蟠城數百)
(金堅蔓織角奔為㓂何吾人之顦顇天時之不利則/將與其朋伍羅絡郡國將駭亂吾民于掌肱之上耳)賴
繡衣之持斧風動草披(司馬相如傳風之/所被罔不披靡)仁逺及於一
㕓官躐升于八座某水焉得北(杜詩愁邉有江/水焉得北之朝)日已薄
西(揚雄傳臨汨羅而自/殞兮恐日薄於西山)總余轡于扶桑安知飭化(離騷/經飲)
(余馬於咸池兮總余轡乎扶桑周禮以九職任萬民五/曰百工飭化八材興事造業謂之工致力攻治謂之飭)
(因形移易謂之化八材則珠象玉石木金革羽也珠曰/切象曰磋玉曰琢石曰磨木曰刻金曰鏤革曰剝羽曰)
(折/)集王事于苞栩願見勞還(見/前)
　　代囘廣西郭提刑(斌/)
隨軺而薦栢酒逺莫致之(崔寔四民月令元日進椒栢/酒椒是玉衡星精服之令人)
(身輕能走/栢是仙藥)得書而已麥秋報之何以(禮記孟夏之月靡/草死麥秋至蔡邕)
(月令章句曰百榖各以其初生為春熟為秋故麥以孟/夏為秋梁書昭明太子傳首夏司開麥秋紀節杜詩麥)
(秋晨氣潤槐夏午風凉山谷詩黄雲見麥秋又汾/上午雲初麥秋張衡四愁詩何以報之英瓊瑶)恭惟
某官馳心拱北將指宅南(見/前)漢節梅花已弄青黄之實
(杜詩漢節梅花外春城海水邉山谷詩嵗月坐成晩煙/雨青已黄魏鶴山梅詩絶憐玉雪倚横參又愛青黄弄)
(煙/日)周原苞栩既成蒼翠之隂(王昌齡詩槁葉零落盡空/柯蒼翠殘杜詩郊扉及我)
(私我圃/日蒼翠)諒惟平秩之功(尚書寅賔出/日平秩東作)如在始和之吉(周/禮)
(正月之吉始和布治於邦/國都鄙疏吉謂朔日也)某雲司玩嵗(左傳主民翫嵗/而愒日其與幾)
(何/)水部媮閑(杜氏通典水部郎中周禮夏官司險盖其/職也魏尚書有水部郎歴代或置或否後)
(魏北齊有水部屬都官尚書後周有司水大夫隋初為/水部侍郎屬工部唐改司川大夫天寳中改水部為司)
(水閑當作閒曲禮少閒願有復也注疏謂清閒/也居閑切俗作閑非山谷詩九衢塵裏偷閒)三月不
違仁勞飛鴻之逺到五嶺皆炎熱願秣馬以遄歸(竝見/前)
　　代囘利路鮮于提刑(申之/)
虎符遲次龍節載驅禮樂逺而光華遐心何有(竝見/前)師
旅因之饑饉敏手是資(山谷詩敏/手擘泰華)恭惟某官籍甚人門
(見/前)曄然地望(北史公孫表傳鴈/門李氏地望懸隔)吏民相吿方懐季子之
章(朱買臣傳懐其印綬歩歸郡邸守邸恠之視其印㑹/稽太守章也史記蘇秦傳佩六國相印譙周曰蘇秦)
(字季/子)郡縣未澄宜攬孟博之轡(見/前)劍閣今為平地(陸暢/詩蜀)
(道易易于/履平地)鮮于世號福星(四朝國史哲宗念東國困于/役復以鮮于侁為京東轉運)
(使司馬光曰福星徃矣安得如侁百軰布列天下乎東/坡詩我懐元祐初珪璋滿清班維時南隆老奉使獨未)
(還迂叟向我言青齊嵗方艱斯人乃福星遣出虗/危間南隆閬中也侁閬中人迂叟光自號互見前)公有
埋輪之心民何懸釡之慮(史記趙世家城中懸/釡而炊易子而食)功徳如
此祥祉如此其善持之(韓文禄位富貴人之所大欲也/得之難未若持之之難也得之)
(于功或失于徳得之于身或失于子孫今夫/功徳如是祥祉如是其善持之也可知已)刑獄幾何
錢榖幾何行且召矣某老而浪出(杜詩龎公不浪/出蘓氏今有之)冗未
汰歸五雉為工徒積汗顔之媿四牡勞使願收直指之
功(竝見/前)
　　代囘江西陳提刑(天宜○宜抄本作誼詳啓意盖/以南雄太守改廣東提刑轉江)
　　(西提/刑)
自天申命易地詳刑(見/前)南海之陬既濡無復跕鳶之困
(韓文南海神廟碑海嶺之陬既足既濡跕的協切跕跕/墮落也馬援傳飛鳶跕跕墮水中注鳶鴟也跕跕墮貌)
(也跕音都牒/泰牒二反)西江之水方涸更為活鮒之謀(見/前)恭惟某
官奥學名家通才資世恢乎餘刃孰嬰紫電之鋒(三國/典畧)
(蕭淵明與王僧辯書霜戈電㦸無非武庫之兵龍甲犀/渠皆是雲臺之仗王勃滕王閣序紫電青霜王將軍之)
(武庫唐中宗授張錫尚書制/白虹良寳紫電神鋒互見前)飛不盡翰斜取青雲之勢
(韓文不長其年飛不盡翰劉禹錫詩青雲/直上無多路却作斜飛取勢囘互見前)頃分半竹(文/帝)
(紀初與郡守為竹使符注竹使符皆以竹箭五枚長五/寸䥴刻篆書第一至第五各分其半右留京師左以與)
(之/)惠滿三楓(方輿韶州記曰曲江縣修仁水西南注連/水北有三楓亭五渡水齊范雲為始興太)
(守至修仁水酌而飲之賦詩曰三楓何習/習五渡何悠悠且飲修仁水不挹背邪流)尋專刺舉之
六條迄用澄清於五管(廣桂邕容安南為五管皆/𨽻嶺南節度使詳别見)惟是
畫冠之化(漢書刑法志盖聞有虞氏之時畫衣冠異章/服以為戮而民弗犯尚書大傳唐虞象刑犯)
(墨者蒙巾帛犯劓者赭其衣犯臏者蒙其臏犯大辟者/衣無領晉書刑法志犯黥者帛其巾犯劓者丹其服犯)
(臏者墨其體犯宫者雜其屨大辟之/罪殊死之極布其衣裾而無緣領)未孚珥筆之民(山/谷)
(江西道院賦江西之俗士大夫多秀而文其細民險/而健以終訟為能由是玉石俱焚名曰珥筆之民)欲
銷赤子之弄兵必假繡衣之持斧(竝見/前)周爰咨度行將
勞星駕之還(詩星言夙駕詩/序出車以勞還)逺有光華况接日畿之近
某濫兹聨事幸甚依仁所望使者之車疾驅沃轡(詩六/轡沃)
(若/)庶假忠焉之誨叶濟疲甿
　　代囘廣東潘提刑(涓/)
分符奏最持節詳刑(見/前)田里之無歎愁選諸所表(歎音/灘他)
(丹切又他干切大息也循吏傳序二千石有理效輙以/璽書勉厲增秩賜金或爵至闗内矦公卿缺則選諸所)
(表以次用之師古曰所/表謂増秩賜金爵也)原隰之周咨度逺乃有光(見/前)恭
推某官器宇浚明風猷膚碩頃儀六館實倡諸儒(竝見/前)
玉石一區時方負隴西之媿淄澠異味何至空冀北之
群(水經淄水出泰山萊蕪縣原山澠水出營丘/城東淮南子淄澠之水合易牙嘗而知之)迄著顯
庸蔚為循吏(敘傳蔚為辭宗師古曰蔚文采盛也/音欎任昉王文憲集序蔚為帝師)一麾
出守方幸同寅六轡載馳復聞後甲片言可折必能體
欽恤之心五嶺皆炎正足展澄清之志星言夙駕天不
違顔某十國為連(竝見/前)再鼓愈淡(韓詩有琴具徽/絃再鼓聽愈淡)落霞
孤鶩不能奪蓴菜之思尺素雙魚願無廢梅花之寄(竝/見)
(前/)
　　代囘江東葉憲(簣/)
斜日投閒冐誤㤙而入侍(梁元帝詩東方曉星沒西山/晩日斜韓文投閒置散乃分)
(之宜蔡謨傳昔階繆㤙蒙忝非據東坡集蒙先/帝之誤㤙權寘三館又計此誤㤙必難安處)朶雲借
潤儷好語以相先(李賀詩沙路歸來聞好語東坡詩山/寺歸來聞好語野花啼鳥亦欣然又)
(輦路歸來聞好語/共驚堯顙似髙辛)有味其言(鄭當時傳誠/有味其言也)不知所報(左/傳)
(臣不任受怨君亦不任受/徳無怨無徳不知所報)恭惟某官恢然抱負久矣踐
敡榮分刺史之符勇襆郎官之被(魏舒傳時欲沙汰郎/官非其才者罷之舒)
(曰吾即其人/也襆被而出)甫陞華於卿月又趣駕於使星(見/前)簸弄明
珠自是驚人之質(韓詩婆娑海水/南簸弄明月珠)追隨瑣闥㑹歸宻地
之班(杜詩曉漏追隨青鎖/闥晴牕檢㸃白雲篇)某起家一寒去國十暑(見/前)頭
顱如此難遮西崦之光隂(崦音淹崦嵫山名山海經鳥/䑕同穴西南曰崦嵫下有虞)
(泉日所入離騷經吾令羲和弭節兮望崦嵫而勿廹淮/南子日入崦嵫經於細栁入虞淵之地曙于濛谷之浦)
(日西垂景在樹端謂之桑榆張九齡詩眇眇惜光/隂韓詩士女競光隂山谷詩歌舞送光隂餘見前)膂力
既愆又踏東華之塵土(尚書番番良士旅力既愆東坡/詩軟紅猶戀屬車塵公自注戲)
(語有西湖風月不如東華軟紅香土又東華塵/土北忩風注東華門百官入朝所從出入之門)㑹且歸
矣(詩㑹且歸矣/無庶予子憎)焉用文之(左傳介子推曰言身之文也/身將隐焉用文之是求顯也)
　　代囘曹提刑(叔逺/)
顯奏郡庸肅將使指凝香畫㦸政成數月之間直指繡
衣象應一星之入(竝見/前)用賢如此載路驩然(詩厥聲載/路沈休文)
(碑威令首塗/仁風載路)恭惟某官天韻崇谹風猷峻潔三年博士
推韓愈之見治(治音持進學觧三年博/士冗不見治治理也)六館諸生留陽
城而不果(新唐書卓行傳陽城出為道州刺史太學諸/生何蕃等三百人頓首闕下請留城為吏遮)
(抑不得上既行皆/涕泣立石紀徳)徘徊南浦(楚辭望羙人兮南浦王/勃詩畫棟朝飛南浦雲)檢
校東屯(東屯杜少陵故宅在䕫州少陵有自瀼/西移居東屯及檢校收稻等詩詳見前)却念枳
城實産伊川之易(漢書地理志巴郡枳如淳曰音徙或/音抵師古曰音之爾反方輿勝覧涪)
(州春秋為巴國地秦置巴郡在西漢領縣十一東漢領/縣十四而涪陵與枳縣居其二蜀先主以其地控巴江)
(之源因於此立涪陵郡領漢平漢葭縣晉以涪郡理枳/縣地宋齊竝屬涪陵及巴郡後周於故枳城立涪陵一)
(統志枳城在今重慶府北一百一十五里晉桓温伐蜀/移枳縣於隣溪此城遂廢按枳通作軹枳城有數處大)
(事記顯王十一年韓使計息以枳道易鹿於魏水經注/年表赧王三十六年秦伐魏至軹取城大小六十一皆)
(魏之軹也蘇秦傳秦下軹道則南陽危又云我下軹道/南陽封冀亦指此其言秦者在雍州萬年縣東北去㶚)
(水百歩軹道亭秦王降處也蘇代所謂楚得枳而國亡/則巴郡之枳也伊川先生年譜紹聖四年十一月送涪)
(州編管元符二年正月易傳成而序之三年正月徽宗/即位移峽州尹和靖語錄先生自涪陵歸易傳已成是)
(易傳涪州所著也方輿勝覧鈎深堂在涪州北巖紹聖/丁丑伊川謫居於涪即普浄院闢堂著易閱再嵗而成)
(元符庚辰徙夷陵㑹太史黄公/自涪移戎過其堂因榜曰鈎深)因尋涪水欲昌山谷之
詩(宋史黄庭堅傳章惇蔡卞與其黨論實錄多誣摘問/前史官庭堅皆直辭以對貶涪州别駕黔州安置自)
(號涪翁與秦太虚書曰某屏棄不毛之鄉以禦魑魅耳/目昬塞舊學廢忘是黔中一老農耳韓文貞曜先生墓)
(誌銘維卒不施以昌其詩注蘓子瞻嘗舉此以問王定/國當昌其身耶昌其詩也來詩下語不契作詩答之有)
(云昌身如飽腹飽盡還復饑昌詩如膏靣為人作容姿/不如昌其氣鬰鬰老不衰雖云老不衰却懐安所之不)
(如昌其志志一氣自隨飬之塞天地孟軻不吾欺韓公/謂東野昌其詩而東坡乃云不如昌其志盖蘇嘗讀東)
(野詩有未足當韓豪/之句不為所取也)孔席未温曹裝又趣刑罸不中則
無措自昔欽哉禮樂言逺而有光是在使者佇從四牡
歸侍六飛(竝見/前)某方襞賀緘(襞必益切韻㑹摺疊衣也/故禮注謂裙摺為襞積也)
已䝉謝牘我留綿谷正方深通漢之防(綿水在廣漢郡/綿州以綿水經)
(其左故謂之左綿左思蜀都賦于/東則有左綿巴中綿者綿歴也)君把繡衣未可動思
呉之興(杜詩天隅把/繡衣餘見前)
　　代囘新䕫路李提刑
凝畫㦸之香久分漢竹(杜詩幾分/漢庭竹)持繡衣之斧式憩甘
棠燕賀厦之未能(竝見/前)鴈寄書而何速(蘇武傳天子射/上林中得鴈足)
(有係帛書杜詩一/聲何處送書鴈)恭惟某官氣鍾井絡秀出岷峨真難
兄之弟難弟之兄(竝見/前)信名父之子名子之父(蕭育傳/育以名)
(父子著才能王述傳王導謂述曰名父之/子不患無禄屈臨小縣自不宜耳詳見前)人生五馬貴
四出守而無嫌權門九牛毛屢掉頭而不顧乃今直指
猶是斜飛(竝見/前)持衡秉鈞此言何為至我(董仲舒傳此/言何為至于)
(我/哉)明刑種徳所有更以贈君(尚書臯陶邁種徳徳乃降/山谷詩君家所有更贈君)
某日既薄山雲猶出岫(見/前)恵文柱後殆非佚老之謀(莊/子)
(大塊載我以形勞我以/生佚我以老息我以死)神武門中行進乞身之請(南史/陶𢎞)
(景傳永明十年脫朝服挂/神武門上表辭禄詔許之)
　　囘方提刑(信孺○以下代衛帥○宋史方信孺字/孚若興化軍人有雋才未冠能文周必)
　　(大楊萬里見而異之以父崧卿䕃補番禺尉時韓/侂胄開邉釁諸將潰軍朝廷尋悔金人亦厭兵無)
　　(能得其要領近臣薦信孺可使自蕭山丞召赴都/命以使事自春至秋使金三徃返以口舌折强敵)
　　(金人計屈情見㑹蜀兵取散闗金人益疑信孺還/言敵所欲五事舉其四其一不言侂胄厲聲詰之)
　　(信孺徐曰欲得太師頭耳侂胄大怒奪三秩臨江/軍居住已而王倫孫柟出使定和議増幣函首皆)
　　(信孺所持不可者柟白廟堂信孺辯折敵酋於彊/愎未易告語之時信孺當其難柟當其易柟每見)
　　(金人必問信孺安在公論所推雖敵人不能掩也/乃召信孺自便尋知韶州累遷淮東轉運判官兼)
　　(提刑知/真州)
觀風嶺外公逺有於光華(見/前)易地江湄我但慙於玩愒
(湄旻悲切說文水草交為湄釋名湄眉也臨水如眉許/渾詩秦樓心斷楚江湄東坡詩弭節江之湄王介甫詩)
(出戲清/江湄)鼎來下問益仞髙情(東坡集仰仞至㤙益/堅素守鼎益卦名)恭惟
某官學與古稽羙全世濟(信孺從祖廷實政和間進士/父崧卿隆興初進士皆有名)
(於/時)江濤如此誰知戮力於神州(謝安傳嘗與孫綽等泛/海風起浪湧諸人竝懼)
(安吟嘯自若舟人以安為悦猶去不止安徐曰如此/將安歸王𨗳傳當共戮力王室尅復神州詳見前)人
物𦕈然士頗傾心於執事(王逸少帖蔡公遂委篤深可/憂當今人物𦕈然而艱疾若)
(此令人短氣山谷詩人物方𦕈然/誰能委珪幣又人物于今眇然)久於直指無乃斜飛
(見/前)然小大之獄既得其情(禮記必察小大之比以/成之注小大猶輕重)則澄
清之志亦足以展風雲之㑹(後漢書感㑹風/雲奮其智勇)朝夕以須
(左傳磨/厲以須)某分閫何功投林是幸(袁閎傳散髪絶/世投迹深林)叔夜不
便於書疏遂緩報章(稽康與山濤絶交書素不便書不/喜作書而人間多事堆案盈几不)
(相酬答則/犯教傷義)莊周無索其形骸尚祈終恵(荘子今子與我/遊於形骸之内)
(而子索我於形骸之外不亦過乎注形骸外矣其徳内/也今子與我徳遊耳非與我形交而索我外好豈不過)
(哉/)
　　囘方提刑(信孺/)
報政九嶷(說文九嶷山虞舜所𦵏在零陵營道從山疑/聲九峰相似可疑也通作疑武帝紀望祀虞)
(舜于九疑文潁曰山半在蒼梧半在零陵楚詞九疑紛/兮為三十三小洞天方輿勝覧九疑山在道州寜逺縣)
(南六十里有九峰峰各有一水四水流灌于南海五水/北注合為洞庭其一曰朱明峰其下湘水源二曰石城)
(峰其下沲水源女冠魯妙典所居元結登九疑第二峰/詩九疑第二峰其上有仙壇松杉映飛泉蒼蒼在雲端)
(何人居此處云是魯女冠不知幾百年晏坐餌金丹相/傳羽化時鸞鶴滿峯巒婦中有髙人相望空長歎三曰)
(石樓峯其下巢水源四曰娥皇峰其下池水源五曰舜/源峰其下瀑水源亦曰華盖此峯最髙六曰女英峰其)
(下砅水源七曰簫韶峯其下渀水源八曰桂林峯其下/洑水源九曰梓林峯其下湎水源元結詩九疑山深幾)
(千里峰谷﨑嶇人不到韓愈詩吾聞九疑好夙志今/欲伸戴叔倫詩九疑深路遶山回木落天晴猿正哀)觀
風五嶺(大庾始安臨賀桂陽/掲陽為五嶺詳别見)萬物吐氣正須結軰之賢
(少陵詩集覽道州元使君舂陵行兼賊退示官吏作二/首志之曰當天子分憂之地效漢官良吏之目今盗賊)
(未息知民疾苦得結軰十數公參錯天/下為邦伯萬物吐氣天下少安可待矣)六轡周咨何慮
越人之瘠(韓文若越人視秦人之肥/瘠忽焉不加喜戚於其心)恭惟某官風猷强
濟業履浚明學禮之有異聞蚤駿萬夫之望(駿通作峻/髙也詩駿)
(極於天繫辭君子知㣲知/彰知柔知剛萬夫之望)誦詩而能專對卒鳩二國之
民(鳩安也左傳君釋三國之圖以鳩其民又匄在/此敢使魯無鳩乎晉語庶可以鑑而鳩趙宗乎)九重
念功(尚書惟/帝念功)再命作牧(周禮八命作/牧九命作伯)與夫田里之無歎
息賀其見鳯之鳴(韓文吾聞鳥有鳯者恒出於有道之/國當漢時黄覇為潁川是鳥實集而)
(鳴焉若史可信堅歸吾將/賀其見鳯而聞其鳴也已)何如原隰之有光華恵爾跕
鳶之外星言雙節山鎮百城刑獄幾何錢榖幾何不嫌
纍印(竝見/前)功徳如是祥祉如是佇即予環(韓文今夫功/徳如是祥祉)
(如是其善持之也/可知已餘見前)某方欲修辭遽勤委重雙魚尺素何
敢言衛公綠竹之詩(詩序淇澳羙衛公之徳也有文章/又能聴其規諌以禮自防故能入)
(相於周美而/作是詩也)兩驂四黄請繼方叔葱珩之詠(詩四黄既/駕兩驂不)
(猗不失其馳舍矢如破又方叔率止約軧錯衡八鸞瑲/瑲服其命服朱芾斯皇有瑲䓤珩注言王乘四黄之馬)
(既駕矣兩驂之馬不相依倚瑲珩聲也䓤/蒼也三命葱珩言周室之强車服之羙也)
　　囘䕫路李提刑(錫/)
二年和義之郡粗護憩棠(榮州唐天寳/初改和義郡)再命通徳之邦
獲依仙李(杜詩仙李/盤根大)不謂我入而公出(昌黎祭張員外/文觧手背面遂)
(十一年君出我入如相避/然生闊死休吞不復宣)真成室邇而人遐(詩東門之/墠茹藘在)
(阪其室則邇其人甚逺陳後山詩室邇人則逺燕黙勞/者歌梁書阮孝緒傳任昉尋其兄履之欲造而不敢歎)
(曰其室則邇其人則逺/為名流所欽尚如此)辱寄朶雲(見/前)如對落月(少陵夢/李白詩)
(落月滿屋梁/猶疑照顔色)恭惟某官負材鯁亮蓄徳鴻深雪檜霜松
凛凛祖風之似公槐卿棘英英家學之傳四奏郡庸兩
將使指巖巖漢沔帳下之甲多奔徃徃已渝舟中之指
可掬(董仲舒傳是王道徃徃而絶也揚雄傳徃徃離宫/般以相燭兮注言所徃之處皆有之咸宣傳徃徃)
(而羣無可奈何匈奴傳徃徃而聚者百有餘戎又精騎/徃徃隨後去司馬遷傳詩書徃徃間出外戚傳壁帶徃)
(徃為黄金釭西域傳徃徃為數國呉王濞傳徃徃而有/注言處處皆有之西域傳巴渝注巴渝所謂賨人左傳)
(晉中軍下軍争舟/舟中之指可掬也)去孔伋君誰與守見王導吾復何憂
共歌四牡之有功(竝見/前)行趣八鸞之入覲(詩韓矦入覲/以其介珪入)
(覲于王八鸞鏘/鏘不顯其光)某獲通族譜(新唐書張九齡傳張說為/宰相親重之與通譜系常)
(曰後出詞人之冠也新唐書羅紹威傳江東/羅隱工為詩紹威厚幣遺之通譜系昭穆)且託交盟
勿勞乎勿誨乎尚希忠告同姓也同業也宜不遐遺(易/㤗)
(九二包荒用溤河不遐遺/朋亡得尚于中行餘見前)
　
　
　
　四六標準卷二十五
欽定四庫全書
　四六標準卷二十六　　　　宋　李劉　撰
　倉使(提舉常平即漢耿壽昌常平之任宋淳化中建/常平倉景祐元年令轉運司舉長吏舉所部官)
　(專領之然猶𨽻漕臣熈寜遣使提領此提舉常平之/始九年府界畿内亦專置提舉常平倉一員不令司)
　(農丞兼領提舉常平司操常平斂散之法申嚴免役/之政令治荒修廢賑民艱阨則𨽻提舉司嵗察所部)
　(亷能而保任之若疲軟或犯法則隨其職事劾奏元/祐初罷紹聖九年復置建炎元年併歸提刑司二年)
　(復還其/糴本)
　　通王提舉(與權○詳啓意盖倅/武岡時通湖南倉使)
抗章引外掲節司平(馮衍傳懐金垂紫掲節奉使注掲/持也漢宣帝時耿壽昌請于邉郡)
(皆築倉榖賤時増價而糴貴時減價而糶名曰常平倉/常平之名始於此宋淳化中建常平倉熈寜中遣使提)
(領此提舉/常平之始)正士去朝四海之疑未釋望郎問俗三湘之
幸則多(元氏長慶集嘉乃令子為吾望郎孫樵康郎中/墓誌鴛行望郎錦川星使山谷詩同舍多望郎)
(杜詩問俗九州箴寰宇記/三湘謂湘潭湘鄉湘源)况以部刺史之天(趙嘏詩尋/花偶坐將)
(軍樹飲水方重刺史天/東坡詩一見刺史天)來臨舊令尹之地民信之矣帝
念在兹恭惟某官天韻崇谹風猷膚碩學問廣大日光
玉潔而蛟翔(李漢韓文序詭然而蛟龍翔蔚然而虎鳯/躍鏘然而韶鈞鳴日光玉潔周情孔思千)
(態萬/貌)氣志清明燭照數計而龜卜(禮記清明在躬氣志/如神正義云言聖人)
(清静光明之徳在於躬身氣志變化㣲妙/如神韓文若燭照數計而龜卜也詳見前)早提邑最入
踐朝行徧儀清選而人訝其遲(訝五駕切増/韻疑恠也)立登要路
而公不之願(杜詩自謂頗挺/出立登要路津)古之君子寜可禄歉而氣
豐今之謀人詎恤身進而徳退(尚書今之謀人/姑將以為親)拂衣勇
甚(范丹傳便起告違拂衣而去楊彪傳孔融魯國男子/明日便當拂衣而去羊祜傳衍拂衣而起南史王僧)
(䖍傳彼若見惡當拂衣去耳梁書何㸃傳弱冠拂衣華/首一操謝朏傳斂迹康衢拂衣林沚又拂衣東山𦕈絶)
(塵軌又建武之世拂衣止足晉書郗超傳性好聞人棲/遁有能辭榮拂衣者超為之起屋宇作器服畜僕竪費)
(百金而不吝唐胡宿詩稽康懶慢仍躭酒范蠡逋逃久/拂衣東坡詩賢哉仲氏早拂衣占斷此山長洗耳又拂)
(衣自注下下考芋/魁飯荳吾豈無)攬轡慨然載歌小雅之皇華(見/前)復領
大招之清絶(楚屈平為懐王左徒博聞强志􁋯於辭令/同列心害其能而讒之王怒疏平平自傷)
(忠而被謗乃作離騷經以諷不見省納及襄王立又放/之江南復作九歌天問九章逺㳺卜居漁父大招自沉)
(汨羅以死屈潭在湘隂縣六十里酈道元水經云汨水/西經玉笥又西為屈潭即羅潭也杜詩湖南清絶地互)
(見/前)我聞在昔三異具見於一同(尚書我聞在/昔餘見前)民到于今
五善固忻於重拜(見/前)所虞驛召靡俟鴈囘(迴鴈峰在衡/州亦屬湖南)
某去國三年起家二郡(見/前)瞻霄漢之佳士昔蒙或輓以
或推(杜詩繡衣春當霄漢立左傳/或推之或輓之能無入乎)逄瀟湘之故人今乃
受容而受察(栁渾詩瀟湘逄/故人詳見前)偶甫至丞哉之壁(倅武/岡)末
由望使者之車文儒申申既喜迎栁公之不逺武岡矯
矯亦幾見王導而無憂(俱見/前)
　　通湖南樂提舉(章○詳啓意盖簿寜鄉時上倉使/所作寜鄉𨽻潭州湖南所轄也)
人一天而我二未遑樂霧之披(宋王楙野客叢書今用/披霧覩青天事多指樂)
(廣如梁孝元詩還思逄樂廣能令雲霧褰駱賔王詩逺/披樂廣天是也不知此語非創見于晉徐榦中論曰文)
(王畋於渭水遇太公釣召而與之言載之而歸文王之/識也灼然如驅雲而見白日霍然如開霞而覩青天晉)
(人盖引此語/以美樂令耳)戒七日而齋三將展衡雲之拜(禮記子云/七日戒三)
(日齋注七日戒者謂散齋也三日齋者謂致齋也昌黎/謁衡嶽詩五嶽祭秩皆三公四方環鎮嵩當中噴雲泄)
(霧藏半腹雖有絶頂誰能窮我來正逄秋雨節隂氣晦/昧無清風潜心黙禱若有應豈非正直能感通森然魄)
(動下馬拜松栢一逕趨靈宫湖/南提舉常平司治在衡州故云)持不腆之上轄(腆他典/切說文)
(多也又厚也左傳不腆之田又不腆敝邑之禮公羊傳/不腆先君之服又不腆先君之器轄下瞎切說文車軸)
(耑鍵也通典/唐主簿上轄)曠莫達乎中涓(曹參傳參以中涓從如淳/曰中涓如中謁者師古曰)
(涓潔也言其在中主知潔清/灑掃之事盖親近左右也)削牘斐然(原渉傳削/牘為疏)負芒
悚甚(霍光傳上内嚴憚之若芒刺在背悚通作/聳或作𢥠說文懼也漢刑法志𢥠之以行)恭惟某
官器資顯允(詩顯允/方叔)徳履碩膚(詩公孫/碩膚)亞卿之呼吸智
謀雲仍固在(左傳為亞卿焉史記樂毅傳毅為魏昭王/使于燕燕王以客禮待之毅辭讓遂委質)
(為臣昭王以為亞卿齊湣王昏亂昭王使毅為上將軍/以伐齊破之濟西追至臨淄下齊七十餘城皆為郡縣)
(英雄記吕布與袁術書昔樂/毅攻齊呼吸下齊七十餘城)正子之充實善信風烈猶
存巍科摘髭要路䇿足落筆坐奔於萬馬善刀立觧于
千牛(竝見/前)縣庸蔚乎浮湘郡最卓於守郢(郢以井切說/文故楚都在)
(南郡江陵/北十里)不但别盤根之利器(見/前)要已知勁草於疾風
(南史庾仲逺初為明帝府佐廢帝景和中明帝疑防賔/客故人無到門者唯仲逺朝謁不替明帝即位謂曰卿)
(所謂疾風知勁草蕭瑀傳帝賜瑀/詩曰疾風知勁草版蕩識誠臣)盍歸清切之班朝夕
獻納勉副皇華之遣原隰馳驅甫湘水之曉行遄蔡城
之夜縳酃醁有酒(竝見/前)洞庭無波(九歌洞庭波/兮木葉下)六轡既
均復戍清絶之地(見/前)一節以走恐登碧落之天(禮記凡/君召以)
(三節二節以走一節以趨碧落天也/李渉詩碧落髙髙雲萬里詳見前)某不肖至愚無聞
甚陋二科鹿鹿遂謀三釡以飬親(王制注獨獨鹿鹿也/鹿鹿無所依莊子吾)
(及親仕三釡而/心樂詳見前)千里魚魚誰以四方而供簿(韓文魚魚/雅雅注魚)
(鳥飛行成隊山谷詩/從師學道魚千里)然專令朱出而墨入(見/前)决不敢黄
放而白催(李燾長編宇文粹中進對/云朝廷黄紙放白紙催)有先達者為之前
此志或遂居下位不獲乎上兹道難行受察云初願忠
敢隐移慈竹而栽率土定未忘故里之情(述異記章帝/三年子母筍)
(生白虎殿前時謂之孝竹群臣獻孝竹頌詩義曰南中/生子母竹今慈竹是也杜少陵集堂下累土為山一匱)
(盈尺以代彼朽木旁/植慈竹率字疑誤)賦梅花而獻繡衣敢妄冀聞人之
目(劉禹錫上權舍人書宋廣平之沉下僚也蘇公味道/時為繡衣直指使者廣平投以梅花賦蘓盛稱之自)
(是乃列於/聞人之目)
　　通新江西提舉兼知撫州徐監丞(瑑/)
榮驅龍節(周禮掌節澤國用龍節疏澤多龍者/若鄭國之類也以金為節鑄龍之象)兼綰魚
符(隋文帝紀開皇九年頒木魚符於總管刺史雌一雄/一唐車服志初髙祖入長安罷隋竹使符班銀菟符)
(其後改為銅魚符以/起軍旅以易守長)内府轉丞方表循良之最(周禮内/府掌受)
(九貢九賦九功之貨賄良兵良器以待邦之大用/凡四方之幣獻之金玉齒革兵器凡良貨賄入焉)外臺
選使更疇牧御之庸一道驩然六條秩若恭惟某官器
資膚敏業履淑均(竝見/前)無終義理之文夙髙朱賈(徐樂/傳樂)
(燕郡無終人也嚴助傳上令助等與大臣辯論/中外相應以義理之文朱謂買臣賈謂捐之)有功平
反之徳逺邁于張(朝野僉載云客問司農卿徐有功何/如浮休子曰有功耿直之士也明而)
(有膽剛而能斷處陵夷之運不偷媚以取容居版蕩之/朝不遜辭以茍免來俊臣羅織者有功出之袁智𢎞鍛)
(錬者有功寛之鳯跱梟鴟之内直以全身豹變豺狼之/間忠以逺害若值清平之代則張釋之于定國豈同年)
(而語/哉)峻名胄之遥遥(南史何昌寓傳為吏部尚書有一/客姓閔求官昌寓問君是誰後答)
(曰子騫後昌寓團扇掩口/而笑謂坐客曰遥遥華胄)知餘風之挺挺(魏謩傳贊挺/挺有祖風烈)
(詳見/前)君山出牧屹隆維屏之藩(君山在岳州洞庭湖中/方六十里狀如十二螺)
(髻北夢𤨏言湘江北流至岳陽達蜀江夏潦後蜀江漲/遏住湘波溢為洞庭湖凡數百里而君山宛在水中秋)
(水歸此山復居于陸惟一條湘川而已劉夢得詩湖光/秋色兩相和潭面無風鏡未磨遥望洞庭山水翠白銀)
(盤裏一青螺山谷詩滿川風月獨凭欄綰結湘/娥十二鬟可惜不當湖水滿銀山堆裏㸔青山)汝水竊
隣已沐餘波之潤(汝水在撫州府其源上接旴江流經/金谿縣南曲折行百餘里東流合豫)
(章水其上流之分派自千金陂西流至郡城東抱城而/北合宜黄崇仁二縣溪水流至南昌界合豫章水入鄱)
(陽/湖)帝念西江之涸民多南畆之離肆咨六轡之良并任
雙旌之重安其甲里而無恨有蔽芾之甘棠送以禮樂
而有光寜逶迤於苞栩諒恥納溝之失所必已攬轡而
慨然(竝見/前)式遄其歸(詩仲山甫徂齊式遄其歸注遄疾/也周人望仲山甫欲其用是疾歸)
不諌亦入(詩不聞亦式不諌亦入王肅云不聞道而自/合于法無諌者而自入于道唯聖徳乃然此)
(借/用)某淹囘蜀道企想滕仁畏此簡書乏流馬木牛之智
(詩豈不懐歸畏此簡書同惡相恤之謂也李/商隐詩魚鳥猶知畏簡書風雲長自護儲胥)薾然疲敝
知奔蜂藿蠋之難(莊子薾然疲役而不知所歸可不哀/耶注薾音捻忘貌疲病困之狀凡物)
(各以其所好役于形骸至于疲困薾然不知所以好此/之歸於已云何也又奔蜂不能化藿蠋越鷄不能伏鵠)
(卵注奔蜂小蜂蠋音蜀豆藿中大青虫也詩/蜎蜎者蠋淮南子蠶與蠋相類而愛憎異也)何由囘北
斗之槎尚冀下南州之榻其為頌傒罔槩鋪棻(竝見/前)
　　代囘胡提舉(楶○詳啓意以/下皆代月湖)
訢合守符(禮記天地訢合傅爕傳初郡將范津名知人/舉爕孝亷及津為漢陽與爕交代合符而去)
(鄉邦/榮之)載馳使節田里之無愁歎已茂民庸原隰之有光
華宜膺君選(見/前)恭惟某官器資凝逺徳履端深迎寒露
置玉壺撓而不濁(杜詩烱如一段清冰出萬壑置在迎/風寒露之玉壺黄憲傳澄之不清淆)
(之不/濁)懐連城佩寳璐即之也温(屈原九章被明月兮被/寳璐山谷濓溪詩懐連)
(城兮佩明月璐魯/故切說文玉也)有華左轓(景帝紀令長吏二千石車/朱兩轓注轓甫元反有障)
(蔽之車也二千石雙/朱其次乃偏其左)詳試右翊(右馮/翊)歛嚴瀨釣竿之于
將賦歸來(嚴光傳少有髙名與光武同遊學帝思其賢/以物色訪之齊國上言有一男子披羊裘釣)
(澤中遣使聘之三返而後至終不屈乃耕於富春山後/人名其釣處為嚴陵瀨焉顧野王輿地志七里瀬在東)
(陽江下與嚴陵瀨相接有嚴山桐廬縣南有嚴子陵漁/釣處今山邉有石上平可坐十人臨水名為嚴陵釣臺)
(也項安世詩君房足下竟成䛕只有韓歆已/破除豈有江湖釣竿手與君臺閣奉文書)適武夷粟
粒之牙猶煩料理(武夷山在崇安南三十里為第十六/昇真元化洞天昔有神仙降此山曰)
(予為武夷君總錄地仙受節於此由是得名武夷志云/周迴百二十里凡峯巒巖石三十有六此外以名著者)
(復不下十餘所東坡詩君不見武夷溪邉粟粒芽前丁/後蔡相籠加注粟粒芽茶之極品北苑别録茶有小芽)
(有中芽有紫芽有白合有烏蔕凡茶以水芽為上小芽/次之中芽又次之餘皆在所不取料力弔切増韻計也)
(理也王㣲之傳比當相料理南史梁末童謡黄塵汚人/衣皁莢相料理山谷詩睡魔正仰茶料理宋福建提舉)
(常平司/治建寜)龍光渥甚(詩為龍為光又何天之龍鄭/注讀作寵榮名之謂互見前)牡轡如
濡君乘使者車民知免矣(岑參詩故人方乘使者車/吾知郭丹却不如詳見前)詔
詣行在所予日望之方欲通咫尺之書乃先勤四六之
恵(竝見/前)某老未得謝(禮記大夫七十而致事若/不得謝則必賜之几杖)命作納
言不善斵而汗顔稍麾即去(史記汲黯傳招之不/來麾之不去餘見前)望持
斧之直指更勉其驅(見/前)
　　代囘淮東齊倉(礪/)
訢合守符肅將使指田里之無愁恨厥績茂焉(宣帝詔/㤙惠卓)
(異厥功/茂焉)禮樂之有光華此行寵矣恭惟某官人門具羙
(陳書蔡凝傳髙宗嘗謂凝曰我欲用義興主壻錢肅為/黄門郎卿意何如凝正色對曰帝鄉舊戚㤙由聖㫖則)
(無所復問若格以僉議黄散之職固須人門兼美惟陛/下裁之髙宗黙然而止東坡詩清朝固多士人門子皆)
(冠/)風調不羣溫恭惟徳之基於文無害(詩温温㳟人惟/徳之基注寛柔)
(之人温温然則能為徳之基止言内有其性乃可以有/為徳也蕭何傳以文毋害為沛主吏椽服䖍曰為人觧)
(通無嫉害也應劭曰雖為文吏而不刻害也蘇林曰無/害若言無比也一曰害勝也無能勝害之者晉灼曰酷)
(吏傳趙禹為丞相亞夫吏府中皆稱其亷然亞夫不任/曰極知禹無害然文深不可以居大府蘇說是也師古)
(曰害傷也無人能傷害之者蘇晉兩說皆得其意服應/非也野客叢書云按後漢書百官表秋冬遣無害都吏)
(案訊諸囚注按律有無害都吏如今言公平吏漢書音/義曰文無所枉害蕭何傳所云正如此也乃知無害吏)
(亦漢律中語齊永明間䇿文云賢牧分/陜文而無害此意正與蕭何文無害同)平易近民之政
所去見思(史記夫政不簡不易民不/有近平易近民民必歸之)眷是榆邉(趙武靈/王西略)
(胡地至榆中戰國䇿王胡服率騎入胡至榆中辟地千/里伍被傳廣長榆開朔方即衛青傳所云榆谿舊塞或)
(謂之榆中始皇本紀西北斥逐匃奴自榆中竝河以東/屬之隂山以為三十四縣城河上為塞正義曰榆中即)
(今勝州榆林縣也廣記榆林縣南有榆溪塞即䝉恬侵/胡植榆為塞是也東有榆林關隋開皇三年置宋南渡)
(後以淮/東為邉)鬱然棠䕃兹自天而出綍不易地而褰帷淮水
湯湯式展澄清之志(湯尸羊切湯湯水流貌詩鐘鼓鏘/鏘淮水湯湯又汶水湯湯毛傳大)
(貌又水盛貌尚書湯湯洪水方/割詩其流湯湯放縱無所入也)周原膴膴行觀勞來之
功(膴美也厚也詩周原膴膴堇荼如飴勞郎到切慰也/杜預云叙其勤以答也來落代切音與頼同通作徠)
(答其勤曰勞撫其至曰來原渉傳勞/來慰勉詩勞來還定安集之互見前)某縻迹於朝莫面
以賀五雉之為工正久已懐歸四牡之勞使臣别遲贊
喜(竝見/前)
　　代回湖南楊倉(九鼎○鶴林玉露云楊九鼎在蜀/以刻剝致諸軍之怨軍士莫簡倡)
　　(亂殺九鼎剖其腹實以金銀曰使其貪腹飽飫宋/史寜宗嘉定十一年四月張福入利州殺總領財)
　　(賦楊/九鼎)
顯升簿正改賁使華(升賁/卦名)國方貪賢使服班行之上(韓/文)
(論孔戣致仕狀優以禄秩不聽其去以明人君貪賢敬/老之道又今戣據禮求退若不聽許亦無傷於義而有)
(貪賢之羙王荆公詩從來貴勢公何慕自是賢名上所/貪行寒剛切列也詩寘彼周行傳列也傳周之列位謂)
(朝廷臣也韓詩/班行再肅穆)民尤望賜故資原隰之驅晝繡分光宵
衣寛顧(竝見/前)恭惟某官性資寛栗(尚書寛/而栗)材具碩膚觀
其不辭州縣之勞固知必為廊廟之器兩著扞城之績
去則見思(左傳百官承事朝而不夕此諸矦所以扞城/其民也桓温傳賛受寄扞城用恢威畧東坡)
(詩誰信儒/冠也扞城)一罹枕塊之悲毅然執禮(禮記寢苫枕塊哀/親之在土也枕之)
(䕃反塊土也又父母之䘮居倚廬寢苫/枕塊又寢苫枕塊所以為至痛飾也)既畢祥琴之御
(東坡詩祥琴雖未/調餘悲不敢留)爰膺戎器之除(易君子以除戎器戒/不虞此除軍器監借)
(用除/字)適是重湖年饑而用不足加之諸洞地大而蘖易
牙(蘖魚列切木餘也謂斬而復生魯語山不槎蘖注以/株生曰蘖牙通作芽淮南子萌兆牙蘖未有形埒垠)
(堮韓文平淮西碑物衆地大蘖/牙其間東坡詩詰曲自牙蘖)欲其澄清知所歛散(周/益)
(公詩歛散新/陳倚繡衣)非輟寛閎通敏之士難課還定安集之功
四牡載馳萬物吐氣突不黔席不煖了無媮安避事之
情居有倉行有糧㑹見節用愛人之學(竝見/前)某賀我選
厥(晉語趙宣子言韓獻子於靈公以為司馬河曲之役/趙孟使人以其乘車干行獻子執而戮之衆咸曰韓)
(厥必不没矣其主朝升之而莫戮其車其誰安之宣子/召而禮之皆告諸大夫曰二三子可以賀我矣吾舉厥)
(也而中吾乃今知免於罪矣注宣子趙盾獻子韓厥司/馬軍吏也干犯也行音杭軍列也没終也車車僕也朝)
(莫喻/速也)逄人説斯(見/前)暮見吳山有老大徒傷悲之感(古樂/府長)
(歌行百川東到海何時復西/歸少壯不努力老大徒傷悲)曉行湘水願功名留久逺
之㸔(見/前)
　　代回浙東孟提舉(植/)
肅將星駕分察日畿(見/前)逺而光華况去天之尺五(杜詩/爾家)
(最近魁三象時論同歸尺五天公/自注俚語曰城南韋杜去天尺五)近在旦夕佇擊水之
三千(莊子鵬之徙于南/㝠也水擊三千里)曾旅進之未由何謙撝之先辱
恭惟某官器資凝重徳宇浚明(陸玩傳搢紳之徒莫不/廕其徳宇柳詩宏䂓髙)
(徳宇麗藻/競詞林)方公少年嘗棲棘於獨秀之下(獨秀峰在南/安府南康縣)
(東舊名鷄籠東坡/南遷更名獨秀)維時老子偶泛蓮於鬱孤之傍(馬援/傳頗)
(哀老子陶侃傳老子婆娑鬱孤臺在贛州麗譙坤維隆/阜鬱然孤起平地數丈冠冕一郡之形勢而襟帶千里)
(之江山唐李勉為䖍州刺史登臨北望慨然曰余雖不/及子牟而心在魏闕一也鬱孤豈令名乎改為望闕郡)
(守曾慥増創二臺南為鬱孤北為望闕東坡詩煙雲縹/緲鬱孤臺積翠浮空雨半開想見之罘觀海市絳宫明)
(滅是蓬萊程師孟詩昔人善名名鬰孤下視百/里如平鋪千巖迤邐何獨秀白雲蔽虧青骨瘦)屢獲過
從(劉禹錫詩官班髙後少過從山谷/詩稍喜過從近又巷僻過從少)不勝傾倒(杜詩蘇/侯得數)
(過懽喜每傾倒山谷詩推/轂天下士誠心要傾倒)凄其三紀(詩凄其/以風)存者幾人
細思一夢之囘(東坡詩夢回聞剥啄李後/主詞細雨夢回鷄塞逺)何啻千帆之
過(劉禹錫詩沉舟側畔千/帆過枯木前頭萬樹春)天子有詔選公卿於西漢之
循(韓文毋疾其驅天子有詔循吏傳/公卿缺則選諸所表以次用之)太守謂誰疑姓名
必東家之故(歐文醉翁亭記太守/謂誰廬陵歐陽脩也)顧取斜飛之勢又為
直指之行(見/前)登蓬萊宫問百萬蒼生之辛苦(唐髙宗紀/龍朔二年)
(四月作蓬萊宫禮樂志唐初鐘磬凡三十六簴/蓬萊宫成増用七十二簴杜甫三獻賦蓬萊宫)探㑹稽
穴添一部史記之雄深(司馬遷傳上會稽探禹穴又遷/為太史令紬史記石室金鐀之)
(書馬子才贈盖邦式序司馬子長之文章不在書學者/每以書求之則終身不知其竒予有一部史記在天下)
(名山大川壯麗可恠之處將與子周/㳺而歴覽之庶幾可以知此文矣)舉頭即在於長安
濯足㑹登於雲漢(見/前)某鷄豚共社(韓詩願為同社人鷄/豚燕春秋詳見前)
虎䑕同宫(國史補陸長源以舊徳為宣武行軍司馬韓/愈為廵官同在使幕或譏年軰相懸周愿曰)
(大蟲老䑕俱為十二屬何恠/之有旬日此語布之長安)方欲冩贊喜之忱乃先沐
過情之謝厭承明之廬勞侍從之事無以公歸(竝見/前)為
邦家之光非閭里之榮豈惟我賀(左傳叔弓如晉賀虒/祈也㳺吉相鄭伯以)
(如晉亦賀史趙見子大叔曰甚哉其相䝉也可弔也而/又賀之子大叔曰若何弔也其非唯我賀將天下實賀)
(餘見/前)
　　代囘江西王提舉(顧問/)
簮筆何功蒙誤㤙之起廢(蔡謨傳昔階謬㤙䝉忝非據/東坡集計此誤㤙必難安處)
(陳後山詩將老蒙誤㤙太史公自敘/春秋補敝起廢東坡詩今年聞起廢)函牋為恵感妙語
之噓枯(鄭太𫝊清談髙論嘘枯吹生東坡/集固無心於集苑而有力于嘘枯)有味其言(見/前)
不知所賀(左傳國老皆賀子文蒍賈尚㓜後/至不賀子文問之對曰不知所賀)恭惟某官
王之膚使古之謀人慷慨登車覺范滂之不逺(竝見/前)勤
渠下榻正徐穉以前來(詩夏屋渠渠注夏屋大具也渠/渠勤勤也言於我設禮食大具)
(以食我其意勤/勤然餘見前)故當駕彼四牡之勞不廢遺我雙魚之
寵(見/前)某老將及耄(左傳老將知/而耄及之)生也有涯(莊子吾生也有/涯而知也無涯)
(注所禀之分各有極也夫舉重攜輕而神氣自若此力/之所限也而尚名好勝者雖復絶膂猶未足以慊其願)
(此知之無涯也故知之為名生於失當而滅於㝠極㝠/極者任其至分而無豪銖之加是故雖負萬鈞茍當其)
(所能則忽然不知重之在身雖應萬機/冺然不覺事之在已此飬生之主也)雖則荷囊還本
來之靣目(法寳壇經不思善不思惡正與麽時那箇是/明上座本來面目東坡詩一任秋霜換鬢毛)
(本來面目/還如故)其如蓬髩當自揣於頭顱(見/前)曷月還歸定相
從於杖履(還音旋詩懐哉懐哉曷月予還歸哉注懐安/也思鄉里處者故曰今亦安否哉安否哉何)
(月我得還歸見之哉思之之甚韓文古之老於鄉者閭/井田宅具在親戚之不仕與倦而歸者不在東阡在北)
(陌可杖屨/徃來也)因風占謝愧莫報於瓊琚(李陵答蘇武書時/因北風復恵徳音)
(晉書何劭傳諸方貢獻帝輙賜之而觀其占謝焉南史/謝顥傳詣齊髙帝自占謝言辭清麗容儀端雅左右為)
(之傾/目)
　　代回湖南葉提舉(宗魯/)
起自家林肅將庾節民以財為本當加培植之功(食貨/志洪)
(範八政一曰食二曰貨所以分財/布利通有無者也二者生民之本)君乘使者車必有阜
通之政得人如此通國驩然恭惟某官風調不群天材
甚茂郎潜既久忽為襆被之謀邉隙方開亟進徙薪之
計身謀雖左物望益髙兹膺禮樂之光華復任貨財之
平凖(竝見/前)政恐公車之暮召(主父偃傳廼上書門/下朝奏暮召入見)不容
湘水之曉行某嘗具一箋未敢多賀駕彼四牡諒有功
而見知(竝見/前)雖則七襄愧成章之匪報(詩匪報也永/以為好也)
　　代囘章提舉(良肱/)
郡符訢合庾節光華昔湖南之一州歛此大恵(竝見/前)今
江西之列郡汔可小康(詩民亦勞止汔可小康說文汔/水涸也詩傳危也箋幾也正義)
(曰爾雅􁀹汔也疏近也郭璞曰謂相摩近反覆相訓是/汔得為幾也左傳亦引此杜預云期也然則期字雖别)
(皆是/近義)縯而申之(縯引也增韻長也易引/而伸之觸類而長之)自此升矣(見/前)恭
惟某官器資凝逺學行淵源領著讐中豈固薄蓬萊之
島(劉向傳詔向領校中五經秘書師古曰言中者/以别於外栁文謫龍說薄蓬萊羞崑崙而不即)抗章
請外必欲開祝融之雲(見/前)人言衡山千里之遥(禮記自/江至于)
(衡山千/里而遥)孰知周公期年而變兹從畫㦸易畀繡衣載馳
載驅民已安於四境(見/前)受容受察吏知服於六條(韓文/受容)
(受察不/復進謝)將由膚使之功又趣面君之詔燕人為函粤人
為鎛奏技闕然(鎛音博田器函鎧也考工記粤之無鎛/也非無鎛也夫人而能為鎛也燕之無)
(函也非無函也夫/人而能為函也)伯氏吹壎仲氏吹篪均茵幸甚(周陽/由傳)
(汲黯為忮司馬安之文惡俱在二千石列同車未嘗敢/均茵焉師古曰茵車中褥也言此二人皆下讓由故同)
(車之時自處其偏側/不均敵也互見前)某自聞除目尤切懽顔(見/前)託諸矦
以寓公自今以始(禮記諸矦不臣寓公故古者寓公不/繼世正義曰寄公者何也失地之君)
(也或天子削地或被諸矦/所逐詩自今以始嵗其有)受一㕓於仁政曷月于歸(見/前)
　　代回文思趙提舉(希倉/)
疇庸百里進轄五工(轄下瞎切音與黠同或/作牽說文車軸耑鍵也)禮儀知皇
帝之尊所闗甚重(叔孫通傳髙帝曰吾廼/今日知為皇帝之貴也)臺閣須子弟
之習未占已孚(新唐書選舉志李徳裕對武宗曰朝廷/選官須公卿子弟為之何者少習其業)
(自熟朝廷事臺閣之儀/不教而自成詳見前)恭惟某官禮樂宗英典刑家法
兩試一同之地並騰三異之聲所去見思願留借㓂後
來居上無以易堯(並見/前)夏氏上匠虞氏上陶小煩鳩僝
(攷工記有虞氏上陶夏后上匠殷人/上梓周人上輿尚書共工方鳩僝功)周公拜前魯公拜
後㑹即象賢(見/前)某天幸同曹(霍去病傳/亦有天幸)早勤委質名父
子之歴塊俯仰為僚(見/前)老詩書之斵輪始知終免(莊子/行年)
(七十而老斵輪山谷/詩問取人間老斵輪)
　　代回孟提舉(植/)
憲曹贊治自揆罔功起部虚員遽叨攝長(月湖自刑部/侍郎遷工部)
(尚書/故云)冐國㤙而有靦託隣芘以知歸恭惟某官宻邇王
畿(尚書宻/爾王室)久將使簜有功則說行當勞四牡之來(並見/前)
位事惟能必進扈六飛之御(尚書建官惟賢位事惟能/袁盎傳陛下騁六飛馳不)
(測山如淳曰六飛/六馬之疾若飛也)何㫄觀之巧匠(韓文巧匠㫄/觀縮手袖間)猶不廢
乎拙工特枉雙魚見華五雉(竝見/前)某瀆三不告(易初筮/告再三)
(瀆瀆則/不告)負四宜休(山谷四休居士詩序粗茶淡飯飽即/休補破遮寒暖即休三平二滿過即)
(休不貪不/妬老即休)某水某丘乃童子所釣遊也(韓文某水某丘/吾童子時所釣)
(遊也詳/見前)彼鋸彼斧惟梓人之進退焉(栁文梓人傳委群/材㑹衆工或執斧)
(斤或執刀鋸梓人左持引右執杖而中處焉揮其杖曰/斧彼執斧者奔而右顧而指曰鋸彼執鋸者趨而左俄)
(而斤者斵刀者削皆視其色俟其言莫敢自/斷者其不勝任者怒而退之亦莫敢怨焉)
　　代囘廣東孟提舉(植/)
避直郎闈服勤使節番陽之召來朝何錫予之(詩采菽/采菽筐)
(之筥之君子來朝何錫予之雖無予/之路車乗馬又何予之𤣥衮及黼)嶺嶠于行言逺而
光華也恭惟某官受才膚敏賦政中和(竝見/前)不俟駕固
將朝陳前甚敬將入門奔而殿敢後則非驅駱馬之嘽
嘽(詩四牡騑騑嘽嘽駱馬嘽音灘/說文喘息也詩傳喘息之貌)妥飛鳶之跕跕(見/前)梅
花雪片洗空五嶺之炎(杜詩梅花萬里/外雪片一冬深)茶焙鹽帆贍足
九年之食使乎不辱王所謂何某有幸卜隣(並見/前)謂當
聨事北山瞋膽已移猿鶴之文(北山移文蕙帳空兮夜/鶴怨山人去兮曉猿驚)
(又叢條瞋膽疊頴怒魄或飛/柯以折輪乍低枝而掃迹)東野囘頭猶有駏蛩之願
(昌黎醉留東野詩低頭拜東野願得終始如駏蛩東野/不廻頭有如寸筳撞鉅鐘蛩音窮駏音巨說文蛩蛩巨)
(虛獸名也孔叢子北方有獸名蟨食得甘草必齧以遺/蛩蛩巨虚二獸見人來必負蟨以走二獸非愛蟨也為)
(其得甘草以遺之蟨非愛二獸也為其假足也司馬相/如子虚賦作蛩蛩距虛注卭卭青獸如馬距虚似驘而)
(小郭璞曰距虚即蛩蛩互言耳吕氏春秋北方有獸名/蟨䑕前而兎後趨則頓走則顛蛩蛩前足髙不得食而)
(善走蟨常為蛩蛩取食蛩蛩負之而走爾雅西方有比/肩獸焉與卭卭岠虚比為卭卭岠虚齧甘草即有難卭)
(卭岠虚負而走其名曰蟨疏云今鴈門廣武縣夏屋山/下有獸形如兎而大相負共行土俗名之爲蟨䑕又云)
(亦名巨虚郭璞比肩獸賛曰蟨與岠虚乍兎乍/䑕長短相濟彼我俱舉有若自然同心共膂)
　　代囘湖北趙提舉(師古/)
虎符訢合牡轡光華卧護重湖材素雄於辦治(尹賞傳/四子皆)
(至郡守皆尚威嚴有辦治名張/敞傳武必辦治梁矣互見前)身兼數印權益重於按
臨(見/前)恭惟某官徳秉忱恂(尚書廸知忱恂/于九徳之行)識全膚敏一
路大計惟錢榖幾何刑獄幾何連年多虞盖蓄積缺矣
忠信缺矣(詩序皇皇者華廢則忠信/缺矣華黍廢則蓄積缺矣)繡斧兹煩於直指
采衣尤樂於平反(雋不疑傳即不疑多所平反母喜笑/為言語飲食異于他時東坡詩京兆)
(平反一/笑春)載馳載驅想星言之夙駕是穮是衮將天道之
好還(穮悲嬌切說文耕禾間也徐曰禾已長大復鉏其/間草也廣韻除田薉蓘壅苖也左傳是穮是蓘老)
(子以道佐入主者不以/兵强天下其事好還)某闕然僝功偶此攝長送之以
禮樂愧賀幅之已稽是以有衮衣願徳音之是懋(並見/前)
　　代囘淮東陳倉(孔碩/)
抗辭請外將指臨邉明啓刑書未覺丞哉之負(尚書明/啓刑書)
(胥占時月/湖為刑侍)式遏㓂虐正觀使者之功(詩式遏㓂虐憯不/畏明注㓂虐害加)
(于民當用/法遏止之)恭惟某官表嚴而裏寛人今而學古孔懐同
氣蟬孰嘆於有緌(詩死䘮之威兄弟孔懐注言兄弟之/㤙至厚有死䘮可怖畏之事維兄弟)
(之親甚相思念餘人則不能也禮記成人有其兄死而/不為衰者聞子臯將為成宰遂為衰成人曰蠶則績而)
(蟹有匡范則冠而蟬有緌兄則死而子臯為之衰正義/曰成孟氏所食采邑子臯孔子弟子蠶則績絲作繭蟹)
(背殻似匡范蜂也蜂頭上有物似冠蟬喙長在口下似/冠之緌也蠶則須匡以貯繭而今無匡蟹背有匡匡自)
(著蟹則非為蠶設蜂冠無緌而蟬口有緌緌自著蟬非/為蜂設譬如成人兄死初不作衰後畏子臯方為制服)
(服是子臯為之非為兄施亦如/蟹匡蟬緌各不闗於蠶蜂也)折獄片言雀難欺於無
角(詩誰謂雀無角何以穿我屋注物有似而不同雀之/穿屋不以角乃以咮言人誰謂雀無角乎雀若無角)
(何以得穿/我屋乎)適淮民之饑饉勤周道之逶迤側聞褰帷(列/子)
(吾側聞之/試以告汝)良多負襁粟塞其庾斯成末乃取闢之功(昌/黎)
(元和聖徳詩末乃取闢駭汗如冩優賞/將吏扶珪綴組帛堆其家粟塞其庾)印弄於朝行有
無以易堯之命(見/前)某濫司飾化(周禮以九職任萬民五/曰百工飾化百材詳見)
(前/)莫贊光華遺我雙魚豈止加餐之字(古詩客從逺方/來遺我雙鯉魚)
(呼童烹鯉魚内有尺素書長跽讀素書/書中意何如上有加餐飯下有長相思)駕彼四駱請歌
靡盬之詩(見/前)
　　代囘江西章提舉(良肱/)
五雉工正之聯承人之乏(左傳攝官承/乏餘見前)四牡使臣之重
博我以文得非所蒙願竊有復恭惟某官内外揚歴表
裏融明開南嶽之雲厥功已茂激西江之水所恵滋多
(竝見/前)蘇民氣於崇朝(詩曽不崇朝又崇朝其雨注崇終/也從旦至食時為終朝尚書大傳)
(五嶽皆觸石而出雲膚寸而合/不崇朝而雨者唯㤗山雲乎)斧盗吭兮未晩(吭吉郎/切㗋也)
(韓文孰為不/順徃斧其吭)皇華原隰之上願益咨陬清切雨露之邉
㑹觀獻納某强顔曵履决意投簮觀風而問髙年想憐
其拙畫地而數佳政亦足以歸
　　代囘浙西林提舉(拱辰/)
簮筆何功䝉誤㤙之起廢函牋為恵感妙語之噓枯或
承之羞不知所賀(並見/前)恭惟某官髙誼絶俗厚徳鎮浮
宜頡頏於飛霞(韓詩乞君飛霞/佩與我髙頡頏)猶簸弄於明月(韓詩婆/娑海水)
(南簸弄/明月珠)駕彼四牡名大震於京師(法言谷口鄭子真不/詘其志耕於巖石之)
(下名震/於京師)遺我䨇魚光自生於庭戸某拜命之辱(左傳莊/公十一)
(年宋大水公使弔焉曰天作滛雨而害于粢盛若何不/弔對曰孤實不敬天降之災又以為君憂拜命之辱又)
(齊人獲臧堅齊矦使夙沙衛笞之/且曰無死堅稽首曰拜命之辱)有味其言咫尺不違
顔雖少華於末路(鄒陽傳晚/節末路)八十猶行脚諒見笑於大
方
　　代回淮東劉提舉(庶/)
斜日投閑冐誤㤙而入侍朶雲借潤儷好語以相先自
惟闕然何以得此恭惟某官早飛雋望寖踐夷塗忽持
漢節之光華出問淮人之饑饉民為國之本不應一付
之烏鳶(並見/前)君乘使者車乃可再安於鴻鴈(詩序鴻鴈/美宣王也)
(萬民離散不安其居而能/勞來還定安集之餘見前)行且召矣願少需之某生也
有涯(見/前)身其餘幾(左傳畏首畏尾身其餘㡬言人之一/身既畏其首又畏其尾則其中不畏)
(者不/多)意行迷路又渉赤墀之塗興盡囘船終尋黄石之
約(晉書王徽之嘗居山隂夜雪初霽月色清朗四望皓/然獨酌酒詠左思招隐詩忽憶戴逵逵時在剡便夜)
(乘小舟詣之經宿方至造門不前而反人問其故徽之/曰本乘興而來興盡而反何必見安道耶張良傳老父)
(曰後十三年孺子見我濟北穀城山下黄石即我已後/十三年從髙帝過濟北果得穀城山下黄石取而寳祠)
(之/)
　　代囘淮東趙提舉(希道/)
甸侯底績(栁詩繼酬天禄/署俱尉甸侯家)庾節遄驅十二政之聚民可
觀近效(周禮荒政十有二聚萬民一曰散利二曰薄征/三曰緩刑四曰弛役五曰舍禁六曰去幾七曰)
(眚禮八曰殺哀九曰蕃樂十曰多昬/十有一曰索鬼神十有二曰除盗賊)六百石之察郡益
究逺圖(漢百官表武帝元封五年初置部/刺史掌奉詔條察州秩六百石)邉靣得賢(宋/史)
(曹彦約傳彦約以蜀之邉靣諸司並/列兵權不一作病夫議獻之廟堂)上心倚重恭惟某
官禀資信厚(詩序麟趾闗雎之應也關雎之化行則天/下無犯非禮雖衰世之公子皆信厚如麟)
(趾之/時也)毓徳直温(尚書命汝典樂教胄/子直而温寛而栗)頃結綬於王畿(顔/延)
(之詩結綬/登王畿)即分符於輔郡適時艱食(尚書奏庶/艱食鮮食)極力救
荒能活數千萬人之饑何必四十二考之政(宋富鄭公/弼坐謗徙)
(知青州㑹河北大水流民轉徙東下者六七十萬人公/一皆招納之勸民出粟自為區畫散處境内室廬飲食)
(醫藥纎悉無不備從者如歸市有勸公非所以處疑弭/謗禍且不測公曰吾豈以一身易此六七十萬人之命)
(哉行之愈力明年河北二麥大熟人皆襁負而歸則公/所全活也公嘗與一所厚書云在青州偶能全活數萬)
(人勝二十四考中書令逺/矣出葉少蘊避暑語錄)有華出綍亟命搴帷財貨本
末源流諒皆素習(荀子田野縣鄙者財之本也垣窌倉/廪者財之末也百姓時和事業得叙)
(者貨之源也等賦/府庫者貨之流也)勞來還定安集自有成規六轡既均
二節以走某欽聞視篆未果襞牋遺我䨇魚良感從逺
方之恵駕彼四牡何幸勞使臣之來(並見/前)
　　代回湖北曹提舉(彦約/)
短衣疋馬又塵紫槖之班長跪䨇魚如見繡衣之面(盧/仝)
(詩開緘如見諫/議靣餘竝見前)雖無以報(東坡祭韓忠獻公文/雖無以報不辱其門)敢誦所
聞恭惟某官學本遺經(韓詩獨抱遺/經究終始)用周當世一種陶
潜之秫(秫食律切說文穀之黏者増韻糯也考工記鍾/氏以朱湛丹秫晉書隐逸傳陶潜為彭澤令在)
(縣公田悉令種秫穀曰/令吾常醉於酒足矣)再依王儉之蓮(見/前)扞敵騎於淮
濱(晉書謝𤣥敗苻堅於淮/水見八公山草木皆兵)屹長城於漢水恢然游刅經
肯綮之未嘗(並見/前)快哉此風摶扶摇而在下(宋玉風賦/快哉此風)
(寡人所與庶/人共者耶)屬重湖之瘡痏(痏榮美切說文疻痏也廣/韻瘡痏顔真卿傳瘡痏未)
(平西京賦所惡成瘡痏東/坡詩莫生尤物為瘡痏)煩一節之咨諏(禮記一節以/走詩周爰咨)
(諏/)因而訪桃源之桃不妨假館(桃源山在常徳府桃源/縣二十里圖經云山下)
(有桃川宫西南一里有桃源洞云是昔秦人避亂之地/有洞如門巨石屏蔽靈跡猶存今為第三十五小洞天)
(陶淵明桃花源記云晉太元中武陵漁人沿溪行忽逢/桃花夾岸行盡小源得一山有小口捨舟從口入豁然)
(開朗男女衣著悉如外人自云先世避秦來此問今是/何代乃不知有漢無論魏晉漁人出具告太守遣人隨)
(徃迷不得路後遂無問津者任安貧武陵記晉太康中/武陵漁人黄道真泛舟自沅泝流而入道真既出白太)
(守劉歆歆與俱徃則已迷路與陶記畧同宋鄭景望蒙/齋筆談云陶淵明所記桃花源今鼎州桃花觀即是其)
(處湖湘間人頗能言其勝事云自晉/宋來由此上昇者六人假館曹交事)恐未熟橘洲之橘
已見趣裝(橘洲在常徳府龍陽縣西北五十里周回三/里長二十里本名汎洲盛𢎞之云李衡字平)
(叔仕呉為丹陽太守每欲理産業妻習氏不許衡宻遣/人於龍陽汎洲種橘千株臨終勅其子曰汝母惡吾營)
(家故貧如此吾於汎洲種橘乃千頭木奴不匱汝衣食/太史公言江陵千株橘其人與千戸侯等盖謂此也今)
(洲上民數百家橘不存矣湘中記或曰昭潭無底橘/洲浮每大水諸洲皆沒而橘洲獨存焉趣裝曹參事)某
久於離群(禮記離/群索居)兹焉還綴(綴林衛切音與惴同禮記/行綴疏謂鄼也正義曰謂)
(鄼聚舞人/行位之處)老夫耄矣更數旬金馬之門(左傳老夫髦矣/無能為也晉書)
(索紞傳老夫耄矣不為媒也顔/真卿傳老夫髦矣曾掌國禮)我公歸兮或一笑銅駝
之陌(詩無以我公歸兮薛宣傳壹关相樂師古曰壹关/謂一為歡关耳关古笑字晉書索靖傳靖有先識)
(逺量知天下將亂指洛陽宫門銅駝歎曰㑹見汝在荆/棘中耳白帖洛陽大道有銅駝因名銅駝陌陸機洛陽)
(記金馬門外聚群賢銅駝陌上集少年又云有銅駝二/枚在宫之南四㑹道師古曰亦云銅駝街在洛陽西京)
(無也陳書徐陵傳盧龍之徑于彼新開銅駝之/街於我長閉梁詩穿渠引金谷闢道出銅駝)
　　代囘趙提舉(汝讜○代衛參帥○趙汝讜傳為大/理司農丞與史彌逺不合請外改湖)
　　(南提舉常平易江/西尋提㸃刑獄)
分閫罔功願歸吳下(江表傳吳/下阿䝉)改轅有命俾牧閩中(史/記)
(東越傳以其地為閩中郡徐廣曰今建/州侯官是髙帝紀帥閩中兵以佐滅秦)業已控辭期於
得請欲謝吹嘘之送(杜詩揚雄更有河東/賦唯待吹嘘送上天)已成怠緩之
慙恭惟某官屈漢宗英持周使簜江湖表裏勤四牡之
載驅(並見/前)山岳動摇覺千牛之立觧(唐韋仁約除御史/曰御史啣命出使)
(不能動摇山嶽震懾州縣誠曠職耳莊子所觧數千牛/矣謋然已觧如土委地注理觧而無刀迹若聚土也)
饑者欲令其得食慨然已見於登車諒必由洪都新府
而來猶可陪冀州故人之飲(俱見/前)行止非人能也得無
戀戀之情(范睢傳綈袍戀/戀有故人之意)邂逅適我願兮宜有諄諄之
誨苐恐一節之走能回六轡之馳某正爾思蓴又䝉分
竹(俱見/前)冞入其阻足觀海上之禽魚(詩冞入其阻注/冞者深入之意)不
已於行只負山中之猿鶴(詩或燕燕居息或盡瘁事國/或息偃在牀或不已於行北)
(山移文蕙帳空兮夜鶴/怨山人去兮曉猿驚)
　　代回王提舉(遇○代/月湖)
右翊合符左畿易節田里之無愁歎畫地共談原隰之
有光華去天一握(三秦記民謡曰武功太白去天三百/孤雲兩角去天一握山水險阻黄金)
(子午蛇盤馬櫳勢與天通方輿勝覽孤雲山在興元府/亷水縣東南百七十里與兩角山相連玉堂閑話云興)
(元之南有太行路通於巴州其路險峻三日而達於山/頂其絶髙處謂之孤雲兩角去天一握淮隂廟在焉按)
(興元即今陜西漢中/府宋𨽻利州東路)恭惟某官學為儒倡(新唐書韓愈/傳贊以六經)
(之文為/諸儒倡)政作吏師(朱愽傳贊所在/而治為世吏師)出守晋陵適楚氛之
甚惡(常州晋為毘陵郡又諱毗改晋陵郡又京口亦稱/晋陵宋書武帝紀過江居晋陵郡丹徒縣之京口)
(里左傳楚/氛甚惡)獨明名教救周民於孑遺茲由畫㦸之香進
席繡衣之寵(席藉也尚書兹殷/庶士席寵惟舊)公方念越人之瘠加戚
於心(韓文若越人視秦人之肥/瘠忽焉不加喜戚於其心)上將思王某之文最宜
為誥(韓文王某之文/可思最宜為誥)某比方謁入復辱書來四牡之勞
使臣行且召矣五雉之為工正猶幸見之(俱見/前)
　　囘尤提舉(棐/)
去國奉祠久抱伐檀之愧(詩序伐檀刺貪也在位貪鄙/無功而受禄君子不得仕進)
(爾/)起家進職忽叨分竹之榮曾巽謝之未遑何謙撝之
甚寵恭惟某官見聞博洽議論崇谹尚書之履有聲典
刑是似部使之斧直指風采凛然皇華寜乆於咨諏清
切即觀於獻納(並見/前)某仝為吳客共落楚鄉徳必有隣
倚輔車而増重(輔說文頰車也左傳輔車相依注輔頰/輔車牙車也或作䩉易咸其䩉虞云耳)
(目之間稱䩉釋名曰頥或曰輔車其骨彊可以輔持其/口或謂牙車牙所載也或謂頷車也詩巧笑倩兮毛傳)
(云好口輔也詳此則牙車頷車牙下骨之名也頰之與/輔口旁肉之名也葢輔車一處分為二名耳輔是外表)
(車是内骨故云相依觀唇齒之喻則皆近/取諸身耳恐人以為車輔之輔故詳著之)服之無斁藏
簡牘以為榮(詩為絺為綌/服之無斁)
　宗正(宋四朝志元豐官制行詔大宗正司不𨽻六曹/大宗正以宗室團練使以上有徳望者為之次)
　(一人為同知位髙屬尊者為判掌紏合族屬而訓之/以徳行道藝受其詞訟而紏正其愆違有罪則先劾)
　(以聞法例不能决者同上殿取裁凡宗室/服屬逺近之數及其賞罸規式皆總屬之)
　　代囘西外趙知宗(不懬○懬苦謗切說文闊也漢/武帝詔庶僚久懬○宋㑹要崇)
　　(寜九年蔡京申請宗正既許分居兩京輔郡乞於/兩京置外宗正司擇宗正賢者管幹逐處各置一)
　　(人仍於本州通判職官内選二人兼領丞簿凡外/任宗室事不于州縣者外宗正受理大觀三年罷)
　　(政和二年復置南渡後南外置司泉州/西外置司福州丞係猝兼簿係僉判兼)
小宰立班愧星辰之曵履(周禮小宰之職掌建邦之宫/刑以治王宫之政令杜詩聽)
(履上/星辰)大宗維翰貽月露之連篇(詩大邦維屏大宗維翰/注大宗王之同姓適子)
(翰幹也李諤書連篇累牘不出月/露之形積案盈箱惟是風雲之狀)雖過乎情良感此意
恭惟某官忱恂有守信厚不浮(並見/前)敷天揖同姓之聨
肅然紏合(左傳昔周公太公股肱周室夾輔成王成王/勞之而賜之盟曰世世子孫無相害也載在)
(盟府太師職之桓公是以紏合諸矦而謀/其不協彌逢其闕而匡救其災昭舊職也)晝日宣三徳
之敬莫不浚明(易晝日三接尚/書日宣三徳)雖云為善之居家尤樂
推賢而報國有華新渥(杜詩新渥/照乾坤)猥及陳人某司臬亡
庸共工甚忝(見/前)虎拜稽首願觀蕃錫之榮(詩虎拜稽首/天子萬年易)
(康矦用錫馬蕃/庶晝日三接)龍作納言已懼曠瘝之辱(尚書龍命/汝作納言)
　　代囘西外趙知宗(不懬/)
疏詔東平(後漢書東平憲王蒼建武十五年封東平公/十七年進爵為王贊曰東平好善辭中委相)
展親西外(尚書時/庸展親)王曰叔父立愛始于家邦(詩王曰叔/父建爾元)
(子尚書立愛惟親立敬惟/長始于家邦終于四海)汝作秩宗受祉施於孫子(尚/書)
(帝曰俞咨伯汝作秩宗/詩既受帝祉施於孫子)棣華韡韡(韡音偉說文盛也詩/棠棣之華鄂不韡韡)
(鄂通作萼毛傳鄂猶鄂鄂然/言外發也箋云承華者曰鄂)𤓰瓞緜緜(瓞音垤詩緜緜/𤓰瓞民之初生)
(自土沮㵕詩傳曰瓞小𤓰在枝間連大𤓰也以喻子孫/承嗣也毛傳𤓰紹也箋云𤓰之本實繼先嵗之𤓰必小)
(狀似瓝故謂之瓞正義云𤓰族類有二種大者𤓰小者/瓞𤓰蔓近本之𤓰必小於先嵗之大𤓰其小如瓝瓞是)
(瓝之/别名)恭惟某官大雅不羣為善最樂(並見/前)箴規磨琢蹈
衛武之流風(詩序淇澳羙武公也有文章又能聽其規/諫以禮自防故能入相于周羙而作是詩)
(也/)忠義輪囷粲劉向之封事(劉向傳天子擢周堪為光/禄勲堪弟子張猛光禄大)
(夫給事中大見信任𢎞恭石顯憚之數譛毁焉更生見/堪猛在位幾已得復進懼其傾危乃上封事時上無繼)
(嗣政由王氏出災異寖甚向謂陳湯曰災異如此而外/家日盛其漸必危劉氏吾幸得同姓末屬歴事三主吾)
(而不言孰當言者/遂上封事極諫)庸專紏合之任(見上/條)助成睦族之仁
周之宗盟誰若滕矦之長(左傳滕矦薛矦來朝爭長薛/矦曰我先封滕矦曰我周之)
(卜正也薛庶姓也我不可以後之公使羽父請于薛矦/曰周之宗盟異姓為後寡人若朝于薛不敢與諸任齒)
(君若辱貺寡人則願以滕君/為請薛侯許之乃長滕侯)唐之宰相豈遺徳裕之賢
(新唐書宗室宰相傳贊唐宰相以宗室進者九人林甫/姦䛕幾亡天下李程和柔在位無所發明其餘以財稱)
(職號賢/宰相)某側聽渙揚未遑旅賀(渙旅/卦名)召伯分治諒信如
麟趾之時(詩序闗雎之化行雖衰世之公/子皆信厚如麟趾之時詳見前)長卿倦㳺愧
莫續兎園之賦(見/前)
　
　
　
　
　
　
　
　
　
　
　四六標準卷二十六
欽定四庫全書
　四六標準卷二十七　　　　宋　李劉　撰
　太守上(宋祖懲五季之患召諸鎭留京師命朝臣出/守列郡號權知軍州事軍謂兵州謂民政其)
　(後文武官參為知軍州事二品以上及帶中書樞密/院宣徽使職事稱判太守若河南應天大名府則兼)
　(留守司公事太原府延安府慶州渭州衡州秦州則/兼經畧安撫使馬歩軍都總管定州眞定府瀛州大)
　(名府京兆府則兼安撫使馬歩軍都總管瀘州潭州/廣州桂州雄州則兼安撫使兵馬鈐轄潁昌府青州)
　(鄆州許州鄧州則兼安撫使兵馬廵檢其餘大蕃府/或沿邊州郡或當一道衝要者並兼兵馬鈐轄廵檢)
　(都監或帶沿邊安撫提轄兵甲/沿邊溪峒都廵檢餘州軍則否)
　　賀趙尚書知平江府(汝述○平江即今蘇州春秋/吳國所都秦漢為㑹稽郡三)
　　(國時吳郡陳為吳州隋改蘇州以姑蘇山/得名宋太平興國改平江軍政和陞府)
通班媯閣(宋以華文閣為媯/閣見慶元批答)作牧吳門(周禮八命作牧/離騷伯昌號衰)
(秉鞭作牧盧照隣詩星樓望蜀道月/峽指吳門李咸用詩一柱表吳門)厭承明之勞岀領
黄堂之寄(郭丹傳勑以丹事編署黄堂以為後法注黄/堂太守之㕔事吳郡志今太守所居之宅即)
(春申君之子為假君之殿也因數失/火塗以雌黄故曰黄堂以厭火災)游姑蘇之勝請吟
畫㦸之詩(姑蘇山在吳縣西三十里或曰姑胥或曰姑/餘越絶書闔閭就山起臺三年聚材五年乃)
(成髙見三百里韋應物為郡守郡齋雨中與諸文士讌/集詩云兵衛森畫㦸宴寢凝清香海上風雨至逍遥池)
(閣凉煩疴近消㪚嘉賔復滿堂自慙居處崇未覩斯民/康理㑹是非遣性達形迹忘鮮肥屬時禁蔬果幸見嘗)
(俯飲一杯酒仰聆金玉章神歡體自輕意欲凌風翔/吳中盛文史羣彦今汪洋方知大蕃地豈曰財賦疆)和
氣先庚而已孚驩聲旁午以交慶恭惟某官飄然無敵
卓爾不羣重禄勸親亦既曵星辰之履大宗維翰乃欲
把江海之麾(並見/前)尺一之留甚堅(尺一者漢遺單于書/以尺一牘選舉召拜)
(書之尺一板蕭子良古今篆𨽻文體曰鶴頭書與偃波/書俱詔板所用在漢則謂之尺一簡後漢楊政傳范升)
(嘗繫獄政乃肉袒以箭貫耳哀請即尺一出升李雲傳/尺一拜用不經御省注尺一之板詔䇿也陳蕃傳尺一)
(選舉委尚書三公注尺一謂板長尺一以冩詔書也楊/賜傳斥佞巧之臣召鶴鳴之士斷絶尺一陽球傳不得)
(稽留/尺一)再三之請彌力君陳順我后于内寧煩更尹於東
郊(並見/前)召公繫諸侯之風何害暫分於西陜(詩序鵲巢/騶虞之徳)
(諸侯之風也先王之/所以教故繫之召公)登以瀛洲之秩試之馮翊之邦(見/前)
月滿一輪虎􁃷幸甚(記纂淵海虎􁃷僧上太守詩昨夜/虎􁃷山上望一輪明月照蘇州虎)
(􁃷山在郡城西北九里又名海湧山遥望平田中一小/􁃷越絶書吳王闔閭葬虎􁃷山下發五都之士十萬人)
(共治葬穿土為川積壤為􁃷池廣六十歩水深一丈五/尺銅棺三重澒池六尺黄金珠玉為鳬鴈扁諸之劒魚)
(膓之干在焉葬三日金精/上騰為白虎蹲踞于上)河潤九里鳳闕賴之(郭伋傳/賢能太)
(守去帝城不逺河潤九里冀京師并䝉福也羽獵賦序/營建章鳳闕三輔故事其闕圜上有銅鳳皇關中記鳳)
(闕一名别鳳闕黄圖鳳闕髙七丈五尺三秦記栢梁臺/有銅鳳因名鳳闕魏繁敏建章鳳闕賦序秦漢規模泯)
(毁惟建章鳳/闕聳然獨存)無以我公歸兮恐須袞繡(見/前)有安社稷臣
者宜在廟堂(虞詡傳君儒者/當謀謨廟堂)某全抱迂疎獨䝉賞識燕
巢於幕正有望於捲簾(左傳夫子在此猶燕之巢于幕/上湘山野錄呂申公累乞致仕)
(仁宗問誰堪代者公荐陳文惠公堯佐遂大拜極懐荐/引之徳作燕詞為謝有主人恩重朱簾捲之句詳見前)
鴻漸于磐今若為而遵渚(易鴻漸于磐飲食衎衎吉注/磐山石之安者也詩鴻飛遵)
(渚公歸/無所)然感恩正在於知己(韓文感恩則有之矣將以/稱於天下曰知己知己則)
(未/也)則受徳豈待於成身(柳文其受徳者不待成/身而後拜賜感知而已)使相國
賜之相國禮之則韓愈亦人耳此執事事也執事責也
於蘇洵何有哉(並見/前)
　　賀李參政知遂寧府(璧○宋寧宗紀開禧二年以/李璧參知政事○遂寧春秋)
　　(戰國為蜀地秦為蜀郡漢分為廣漢郡今州為廣/漢縣又分為徳陽縣東晉於徳陽縣界東南置遂)
　　(寧郡宋以徽宗潛邸陞遂寧府宋王明清玉照新/志云正和中五年十二月宣徳郎王恬等言本貫)
　　(遂州按九域志都督府遂州為遂寧郡武信軍節/度使元豐八年陛下初封遂寧郡王紹聖元年復)
　　(以遂寧郡王出閣與蘇潤二州時同而事均縁本/州遂寧縣元符二年縣下慧明院秋冬間忽觀佛)
　　(像五次出見父老咸曰遂寧佛出越二年奉陛/下即位此其祥兆乞改府額詔陞為遂寧府)
升班書殿(曲阜除孫永制進書殿/之寵名頒眞官之優秩)宅牧价藩(見/前)入為帝
王師難戀洞霄之香火(方輿勝覽洞霄宮在餘杭縣西/十八里漢武帝元封間創祥符)
(間改為洞霄宮按眞境錄宮有五洞交扄九峯回挹千/巖萬谷秀聚其中東坡詩上帝髙居愍世頑故留瓊管)
(在凡間青山九鎻不可到作者七人相對閑亭下泉流/翠蛟舞洞中飛䑕白鴉翻長松怪石宜霜鬢不用金丹)
(苦駐/顔)岀補父兄處重尋川路之風煙(佛説阿彌陀經云/其中多有一生補)
(處補處言補佛位如一佛出世之喻楞嚴經彌勒菩薩/言得授記次補佛位朱穆傳更選海内清淳之士明達)
(國體者以補其處山谷送范徳孺知慶州詩妙年出補/父兄處公自才力應時須杜詩川路風煙擾俱宜下鳳)
(凰/)民説無涯公歸有漸恭惟某官材全而業鉅學廣而
聞多(並見/前)伯夷待天下之清一星終矣(左傳十二年矣/是謂一終一星)
(終也注歲星十二年而一周天故云一星終互見前李/璧傳御史葉時論璧反復詭譎削三秩謫居撫州後輔)
(臣言誅韓侂胄事璧實預聞乃令自便復官提舉洞霄/宮久之復以御史奏削三秩罷祠越四年復除端明殿)
(學士知/遂寧府)伊尹得聖人之任天下信之若為聴文徳之麻
(並見/前)尚使分武信之竹(遂寧為唐武/信軍節度)周公主陜曷嘗瑕
公孫之碩膚(詩公孫碩膚/徳音不瑕)山甫徂齊殆欲纘祖考之明
哲(詩仲山甫徂齊式遄其歸又纘戎祖/考王躬是保又既明且哲以保其身)然有撫四夷之
急(王陵傳宰相者舛/塡撫四夷諸侯)能無先一州之疑(韓文先一州而/後天下豈吾居)
(吾相之/心哉)向參耐官或謂恐任宣威之寄(向敏中傳進右/僕射兼門下侍)
(郎太宗謂翰林學士李宗諤曰敏中今日賀客必多卿/往觀之既至敏中謝客門闌寂然宗諤具以所見對帝)
(曰敏中大耐/官職詳見前)冦公暫撫不如歸圖克敵之勳(宋名臣言/行錄處士)
(魏野贈冦萊公詩有無地起樓臺之句及北使至賜宴/厯觀坐中問誰是無地起樓臺相公丁謂令譯者答曰)
(上初即位南方須大臣鎮撫冦公暫撫南夏非久即還/東坡冨鄭公神道碑銘維彼狡師謂帝我驕帝聞其言)
(折其萌芽篤生/萊公尺箠笞之)所謂眞儒無敵之功豈容匹夫不被其
澤某聞報失喜(杜詩似聞胡騎走失喜問京華/尹洙注失喜言出於不自覺)捲書欲
狂(杜詩却看妻子愁何在謾巻詩書喜欲狂按/此聨全用杜詩而失喜二字特為梅亭拈岀)眉山之
見端明不但願岀陳黄之泒(陳後山/黄山谷)洛社之起司馬庶
幾卒成遼夏之盟(宋史司馬光傳遼夏使至必問光起/居􁀐其邊吏曰中國相司馬矣毋輕)
(生事開/邊隙)
　　賀寶慶李知府到任(大諫○寶慶府秦為長沙郡/漢屬長沙國東漢屬長沙零)
　　(陵二郡吳屬荆州晉屬潭州唐置南/梁州宋寶慶元年以理宗潛藩陞府)
錫命菟符(唐高祖紀義寧二年/停竹使符班銀菟符)開藩龍邸(寶慶為理宗/潛藩故云龍)
(邸/)鄴侯岀守衍仙李之盤根(韓詩鄴侯家多書揷架三/萬軸偉哉羣聖文磊落載)
(其腹行年餘五十岀守數已六/杜詩仙李盤根大猗蘭奕葉光)召伯來宣新甘棠之美
䕃(詩王命召虎來旬來宣莊/子方得美䕃而忘其身)驩騰千里喜溢四隣(尚書/欽四)
(隣孔傳四近前/後左右之臣)恭惟某官筆槖世臣箕裘家學(見/前)禀衡
岳之淑氣真磅礴而扶輿(韓文衡山之神既靈而郴之/為州又當中州清淑之氣蜿)
(蟺扶輿磅礴而鬱積注相如子虚賦扶輿猗靡郭璞注/淮南所謂曽折摩也扶輿猗委也韻㑹佳氣貌詳見前)
汎濂溪之光風聊逍遥兮容與(山谷濂溪詩序舂陵周/茂叔人品甚高胸中灑)
(落如光風霽月九歌聊逍遥兮容與相如子虚賦周流/容與師古曰容暇而安豫也與讀為豫韻㑹閑適貌濂)
(溪先生治平五年以永倅来攝郡事遷家于郡東濂溪/在道州營道縣西二十里又寶慶府亦有濂泉在通道)
(坊以濂溪先生/嘗飲此泉故名)既贊星軺之畫又司天塹之糧(塹七艷/切説文)
(坑也廣韻遶城水也楊素引舟師襲陳孔範曰長江天/塹古以為限隔南北虜軍豈能飛渡江耶張于湖集流)
(柹投鞭䂓濟天塹楊廷秀詩天將/天塹䕶吳間不數殽函百二關)所去見思厥臨孔惠
自合歸軒墀之供奉顧猶試田里之循良(並見/前)惟此三
湘(僧希白開元寺塔記接九疑之形勢據三湘之上流/方輿勝覽湖嶺之間湘水貫之無出湘之右者凡水)
(皆㑹焉但以瀟水合則曰瀟湘以蒸水合/則曰蒸湘以沅水合則曰沅湘耳互見前)壯哉二邵(寶/慶)
(吳為邵陵郡唐天寶初改邵陽郡邵水在府城北源出/邵陽縣龍山經馬鞍山諸葛孔明廟下號相公潭深不)
(可測流至此合資水歐陽識詩澬/水西來兼邵水龍山横鶩際梅山)考姚合之句誇五雲
才子之除(新唐書姚合崇之曾孫元和中進士及第調/武功尉善詩世號姚武功遷監察御史轉給)
(事中厯陜虢觀察使終秘書監有集十巻行世姚少監/送人赴邵州詩詔書飛下五雲間才子分符不等閑驛)
(路算程都是水州圖管地少於山江頭斑竹應尋徧洞/裏丹砂自採還清淨化人人自理終朝無事更相關)
參韓翃之詩詫萬里滄波之勝(韓翃字君平南陽人仕/為駕部郎中知制誥有)
(詩名號大厯才子終中書舍人翃送從兄典邵州詩登/樓暮結邵陽情萬里滄波煙靄生他日新詩應見報還)
(如宣遠/在安城)矧今新府(王勃滕王閣詩序南/昌故郡洪都新府)密邇故郷(詳啓/意大)
(諫蓋郴/州人)汛掃松楸宿舂糧而可至(汛音信説文灑也或/作洒東方朔傳洒掃)
(之職韓詩深思罷官去畢命依松楸山谷詩歸掃松楸/下洒我萬里涕張舜民送李傑帥湖南詩舊置義田賙)
(族黨新持使節拜松楸清湘樓曉揮金上明月池開衣/錦遊莊子適百里者宿舂糧適千里者三月聚糧注所)
(適彌遠則/聚糧彌多)緜聨桑梓晝衣錦以何殊(梁書柳慶逺傳為/雍州刺史高祖餞)
(于新亭謂曰卿衣錦還郷朕無西顧之憂矣劉表遴傳/出為南郡高祖謂曰卿母年徳並高故令卿衣錦還郷)
(盡榮養/之理)暫擁㦸香亟遄珪覲(詩以其介珪/入覲于王)某漫為佐貳
正託附庸(李時倅武岡武/岡今𨽻寶慶府)向忻一識於荆州(見/前)今幸再
依於劉表(王粲傳以西京亂乃之荆州依劉表表以粲/貌寢而體弱通侻不甚重也杜詩徑欲依劉)
(表還疑/厭禰衡)偶欲叱卭崍之馭難隣燭之久分(見/前)尚或濯滄
浪之纓叙宗盟而後去(滄浪水在武岡州東五十里有/漁父亭相傳漁父與屈原相見)
(處左傳周之宗盟異姓/為後宗盟同宗之盟)
　　賀虞漢州(公著○代月湖○漢州即廣漢郡之雅/縣後漢為益州刺史理所宋齊為廣漢)
　　(郡唐宋/為漢州)
渙奉恩綸復紆郡組紫樞黄閣蓋舊物之青氊紅斾碧
油又凝香於畫㦸亶為欽惠㑹即疇庸(並見/前)恭惟某官
父教之忠(左傳子之能/仕父教之忠)仕優則學識其小者指為東閣
之郎君(杜詩郎君玉樹高注古稱貴人之子及嘗事其/父者曰郎君東坡詩又見郎君白髪新注古人)
(識其父而又識其子則謂為郎君唐開元東封有太原/人于伯龍年百二十八嵗詣闕引見曰臣神堯皇帝之)
(臣也荏苒歲月得至今日復事郎君上笑而憫之則人/主亦可稱郎君矣戴氏䑕璞云今人以宰相子為東閣)
(按公孫宏為宰相開東閣以延賓客于子弟無預今之/引用乃李商隱詩郎君官貴施行馬東閣無由得再窺)
(上言郎君乃令狐綯下言東閣指令狐楚之舊舘東坡/九日詩引此合而言之聞道郎君閉東閣且容老子上)
(南樓雖使令狐綯絶義山事然東閣之開閉于郎君何/預又云南屏老宿閑相過東閣郎君懶重尋以郎君加)
(于東閣下猶言宰相子也與汪龍溪云東閣郎君/之未有用之皆無病今竟以東閣呼郎君誤矣)見而
知之始信西州之竒士(任文公傳/西州智士)勞心兩郡袖手四年
兹奉板輿之親(潘岳閑居賦太夫人乃御板輿升輕軒/逺覽王畿近周家園野客叢書世以板)
(輿為奉母事如樂天詩朱旛四從板輿行是也不知三/公告老亦許板輿上殿如傳祗是也梁韋睿以板輿自)
(載督厲衆軍則/板輿不止一事)仍分竹符之使維今廣漢(見題/下)實古雒
城(漢州本漢雒縣廣漢郡治焉洛水出漢州治東出什/邡縣章山寰宇記水性剛宜淬刀有犀橋大拞州境)
(上下衆水皆㑹于金堂/縣同出峽謂之内江)登橋而訪君平探河漢之逺泒
(嚴君平或云廣漢人州有七星/井相傳為君平所鑿橋未詳)臨池而憶諸葛懷宇宙
之大名(杜詩諸葛大名/埀宇宙池未詳)無疑牛鼎之烹雞(後漢書函牛/之鼎以烹鷄)
(多汁則淡/少汁則熬)政使蟻封而試馬(王湛傳湛謂濟曰此馬任/重方知平路無以别也當)
(于蟻封内試/之詳見前)佇䇿勳於召杜歸接武於韋平某舊及同
寅新聞報政(並見/前)老驥眞老空歌挽士不能寸之詩(東/坡)
(詩可憐老驥真老矣無心更秣天山禾山/谷贈秦少儀詩挽士不能寸推去輙數尺)㝠鴻未㝠猶
見治平為第一之召(法言鴻飛㝠㝠弋人何慕焉賈誼/傳文帝初立聞河南守吳公治平)
(為天下第一/徵以為廷尉)
　　賀太平宇文守(紹彭○太平秦屬鄣郡漢武改鄣/郡曰丹陽郡晉平吳分丹陽置于)
　　(湖縣成帝時以江北之當塗縣流人過江在于湖/者僑立為當塗縣宋以來或治姑孰或徙于湖宋)
　　(改平南軍太平興國二年與興國軍並建蓋分紀/年以名之也陸務觀入蜀記云太平州本金陵之)
　　(當塗縣周世宗時南唐元宗失淮南僑置和州于/此謂之新和州改為雄遠軍國朝開寳八年下江)
　　(南改為平南軍然獨領當塗一邑而已太平興國/二年遂以為州且割蕪湖繁昌來屬所治當塗與)
　　(興國軍同時建置/故分紀年以名之)
恭審輟賢中臺(𥘉學記尚書為中臺謁者為/外臺御史為憲臺謂之三臺)作牧上郡
引嫌得請辭兄弟並相之榮(宋史宇文紹節成都廣都/人寧宗朝簽書樞密院詳)
(啓意則紹彭亦為/蜀人豈其羣從耶)歛惠承流新父母斯民之政雙旌戾
止五袴煖然(並見/前)恭惟某官氣禀岷峨家傳莘渭(莘虢/地名)
(濟隂莘仲城西有莘地郡國志郃陽南有古莘國史注/莘國在陳留縣東五里説文渭水出隴西首陽渭首亭)
(南谷東入河後魏莊帝置渭州以渭水名唐沒吐蕃置/于平凉宇文南單于之後因獵得玉璽其俗以天為宇)
(以璽為文/遂以為氏)抗㫋出使勇登老上之庭(終軍傳票騎抗旌/注抗舉也竇憲傳)
(焚老上之龍庭注冒頓子稽粥號老上單/于匃奴五月大㑹龍庭祭其先天地鬼神)持節歸來亟
荷甘泉之槖時惟重鎮孰若當塗(當塗本漢丹陽縣地/晉分丹陽置于湖縣)
(東晉成帝時以江北當塗流民南渡者衆乃于/于湖僑立當塗縣隋徙當塗于姑孰屬丹陽郡)爰分半
竹之符小憩甘棠之䕃朱轓皁蓋暫凝畫㦸之香黄閣
紫樞自是青氊之舊某取違未久遣賀猶稽方國一札
之成寧須符合(並見/前)刺史三公之入即佇袞歸(通典後/漢重郡)
(守之任或以尚書令僕射出為郡鍾離黄香桓榮胡廣/是也或自郡守入為三公虞延第五倫桓虞鮑昱是也)
　　代羅司法(有開/)上撫州林守(岊○撫州秦屬九江/郡漢為豫章郡地吳)
　　(以豫章東部置臨川郡隋罷郡置撫州以/後沿革不常宋仍為撫州𨽻江南西路)
一官待戍頗安塵土之卑千里懷賢未快雲天之睹(李/詩)
(日夕聴猿愁懐賢盈夢想樂廣傳若披/雲霧而覩青天韓文争先覩之為快)忘越國過都之
逺(王襃傳過都越/國蹶如歴塊)失擔簦躡蹻之勞(史記范睢傳虞卿/躡履擔簦孟嘗君)
(傳馮驩聞孟嘗君好客躡屩而見索隱曰屩音脚字亦/作蹻説文屐也廣韻草履增韻麻曰屩木曰屐簦音登)
(説文笠蓋也徐/廣曰笠有柄者)宋之滕而踵門若為藉手(左傳宣子私/覲于子産以)
(玉與馬曰敢不藉/手以拜詳見前)何與韓為同業庸可潔身(韓文何與/韓同姓為)
(近堅以進士舉於/吾為同業詳見前)不然凝清兵衛之香(見/前)視此卑陬法
曹之掾(莊子注卑陬愧恧貎韓詩棲棲法曹掾何處事/卑陬説文掾俞絹切從手彖聲官屬續漢書百)
(官志漢舊制/有東西曹掾)無謂而謁匪狂則諛恭惟某官徳宇浚明
性資凝逺深造自得獨扛百斛之龍文(韓詩龍文百斛/鼎筆力可獨扛)
幼學壯行連舉八科之麟角(新唐書張薦傳祖鷟字文/成登進士第八以制舉皆)
(甲科員半千稱鷟文辭猶青銅錢萬選萬中時號青錢/學士今按張鷟楊嶠陸元方員半千崔融皆試中八科)
(北史文苑傳學者如/牛毛成者如麟角)諸老未能言者(賈誼傳文帝召以/為博士是時誼年)
(二十餘最少每詔令議下諸老先生未能言誼盡/為之對人人各如其意所出諸生於是以為能)天子
居然器之(循吏傳序三人皆儒者通于世務天子器之/朱邑傳性公正不可干以私天子器之朝廷)
(敬焉互/見前)彯組西崑不受人間之風日(穆天子傳穆天子/登西崑崙見王母)
(至于羣玉之山先王所謂策府也宋初劉子儀楊大年/諸人學李義山詩謂之西崑體墨莊漫錄本朝之文五)
(代之舊多駢麗之詞楊文公始為西崑體洪适啓西崑/彯組居張率之清官東觀紬書稱董狐之良史山谷詩)
(人間風日不到處又人/間風日不可奈詳見前)紬書東壁漸摩天上之星辰(石/氏)
(星經東壁之星主文籍後天文志東壁為文章晉/天文志東壁二星主文章天下圖書之秘府也)六鼇
方戴於瀛洲(列子渤海之東有大壑焉名曰歸墟中有/五山一曰岱輿二曰員嶠三曰方壺四曰)
(瀛洲五曰蓬萊五山之根無所連著常隨潮上下往還/帝使巨鼇十五舉首而戴之五山始峙而龍伯國有大)
(人一釣而/連六鼇)五馬遄驅於汝水(汝水其源上接旰江流經/金谿縣南曲折行百餘里)
(東流合豫章水謝靈運集序臨川在江西瀕汝之/水以為郡而靈谷銅陵諸峯環列屏障詳見前)穿天
出月續康樂之詩章(皇甫湜顧况集序往往穿天心出/月脅意外驚人語謝靈運為臨川)
(内史有入華子/岡麻源谷諸詩)貫日凌霜儲平原之氣節(顔真卿傳貶/峽州别駕吉)
(州司馬遷撫湖二州刺史新書傳贊雖千五/百歲其英烈言言如嚴霜烈日可畏而仰哉)無多借冦
(見/前)㑹即詔黄(循吏傳宣帝下詔曰制詔御史其以賢良/髙節揚州刺史覇為潁川太守秩比二千)
(石/)功名剰誇於數公(陳後山詩聖朝未有徐/州相剰作功名誇數公)史冊相期
於千載某地寒無挾天禀甚慳(並見/前)童而習之偶成蠅
於誤筆(吳錄曹不興善畫孫權使畫屏風誤落筆㸃素/因就以作蠅既進御權以為生蠅舉手彈之王)
(維詩屏風誤/㸃惑孫郎)齒已長矣僅得雉於鳴盧(左傳子之齒長/矣不能事人又)
(君之齒長矣未有太子南史顔師伯傳師伯多納賄賂/家累千金孝武與摴蒲帝擲得雉大悦謂必勝師伯後)
(得盧帝失色師伯遽歛/子曰幾作盧詳見前)欲留久逺之看(蔡襄詩世間萬/物俱塵土留取)
(功名久/逺看)恐未遺餘之補(韓文豈不登名于一/科兮曾不補其遺餘)渠其繞樹
(魏武短歌行繞樹/三匝何枝可依)何所托根(山谷詩托/根桃李塲)拄笏而看西山
幸遲瓜代(山谷詩安知四海習鑿/齒拄笏看度西山雲)挂席而上南斗徑造
棠隂(杜詩隨雲拜東皇挂席上南斗注南斗吳/地也南斗之地挂席而上之言適吳也)初非商
財賄之有無計班貲之崇庳止欲觀道徳於前後聴議
論於左右(俱見/前)特恐驢鳴之止一(柳文他日驢一鳴虎/大駭逺遁以為且噬)
(已也然往来視之覺無異能者稍近益狎蕩倚/衝冒驢不勝怒蹄之虎因喜計之曰技止此耳)難希馬
價之倍三(韓文晉人有鬻馬不售于市者知伯樂之/善相也從而求之伯樂一顧增價三倍)見
刺史即周孔之初無他望(河東復杜温夫書来柳州見/一刺史即周孔之今而去我)
(道連而謁于潮之二邦又得二周孔去之京師京師顯/人為文辭立聲名以千數又宜得周孔千百向吾生胸)
(中擾擾焉/多周孔哉)與童子慕回路也請在下風(昌黎贈張童子/序愈與童子俱)
(陸公之門人也慕回路二子之/相請贈與處也故有以贈童子)
　　通撫州林知府(澤之○撫州已見/)
隨鴛鷺之行昔陪朝綴(杜詩空慙/鴛鷺行)投鷄豚之社兹𨽻氓
編(韓詩願為同社人鷄豚燕春秋東坡詩/鷄豚異日同為社應有千篇唱和詩)未修負弩之
恭(見/前)敢緩馳牋之敬恭惟某官心扄凝粹(扄涓熒切説/文外閑之關)
(也左傳周道挺挺我心扄扄/淮南子中欲不出謂之扄)徳宇恢通(陸玩傳搢紳之/徒莫不廕其徳)
(宇柳詩宏規高徳/宇麗藻競詞林)杞梓廊廟之材宜其隆棟(左傳晉大/夫皆卿材)
(也杞梓皮革韋承慶傳韋趙/兄弟人之杞梓易棟隆吉)璠璵瑚璉之器而乃潤山
(逸論語曰璠璵魯之寳玉也孔子曰美哉璠璵逺而望/之煥若也近而視之瑟若也一則理勝一則孚勝荀子)
(玉在山而木草潤淵生珠而岸不枯顧協傳/貢玉之士歸之潤山論珠之人出于枯岸)粤課民庸
入司簿正居然難進而易退(禮記事君難進而易退則/位有序易進而難退則亂)
(也/)可見特立而獨行(禮記其特立獨/行有如此者)厭承明之廬抗嚴
助之素志(嚴助傳厭承明之/廬勞侍從之事)㸃臨川之筆尋靈運之舊
游(爾雅不律謂之筆滅謂之㸃注以筆滅字為㸃杜詩/石欄斜㸃筆南史謝靈運傳為臨川内史臨川今撫)
(州也宋書謝靈運傳為臨川内史賜秩中/二千石在郡游放不異永嘉為有司所紏)維此偏城(臧/洪)
(傳論偏城既/危曹袁方穆)雖云凋郡(韓文豈無凋/郡庸以自效)登瀛平地了無三
島之風波(瀛洲亭在撫州府治金柅園西其景為一郡/之冠金柅園在郡城晏同叔詩臨川樓上柅)
(園中十五年前此㑹同一曲清/歌滿樽酒人生何處不相逄)擬峴高臺盡領五峯之
煙雨(曾子固擬峴臺記尚書司門員外郎晉國裴君治/撫州之二年因城之東隅作臺以遊而命之曰擬)
(峴臺謂其溪山之形擬乎峴山也王介甫詩君作新臺/擬峴山羊公千載得追攀歌鐘隱地登臨處花木移春)
(指顧間城似大隄来宛宛溪如清漢落潺潺時平不比/征吳日緩帶尤宜向此閑撫州城中有五峯三市謂青)
(雲嶺逍遥嶺鹽嶺蕭家嶺與慶嶺而五曽子固贈撫州/錢郎中詩名郎原是足風流得郡東南地更幽翠幙管)
(絃三市曉畫堂煙雨五峯秋黄柑巧綴星垂檻香稻/勻翻雪滿甌應與謝公資健筆邦人才薄詎能詶)均
洪十萬户之福(韓文胡不均𢎞俾執事樞新唐書陳子/昂傳一州得才刺史十萬户賴其福得)
(不才刺史十/萬户受其困)企望二千石之良亟聴璽褒式遄珪覲(詩/以)
(其介珪入/覲于王)某强名半刺實受一㕓㧞薤而擊强宗諒無
待任棠之諷(龎參傳參為漢陽太守郡人任棠有竒節/參到先候之棠不與言但以薤一大本置)
(戸屏前參曰㧞大本薤者/欲吾擊强宗也詳見前)索棗而夸新尹但切吟杜甫
之詩(杜詩酒酣誇新尹蓄眼未見/有髙聲索果栗欲起時被肘)
　　通武岡呂知府(祖烈○武岡已見/)
典午非材偶躐踐更之次(恭帝紀贊宋高非典午之臣/王導傳贊典午發踪賈充傳)
(贊典午分崩韓詩長慙/典午非材職詳見前)涓辰秪戍式嚴事長之恭半生
傾耳以懐賢(張敞傳拭目傾耳觀化聴/風韓信傳傾耳以待命者)一旦奉身而佐
治(左傳奉/身而退)斐裁四六聊具萬分恭惟某官才應時需美
兼世濟(並見/前)丹青霖雨家傳三相之畫圖(杜詩霖雨思/賢佐丹青憶)
(老臣三相謂䝉正夷簡公著宋史宰輔表端拱二年呂/䝉正自給事中參知政事與趙普同相諡文穆天聖七)
(年䝉正從弟䝉亨子夷簡自龍圖閣直學士兼侍讀知/開封府守本官加同平章事與王曾張士遜同相謚文)
(靖元祐元年夷簡子公著自金紫光禄大夫門下侍郎/依前官加右僕射兼中書侍郎與司馬光文彦博同相)
(謚正/獻)朱紫風流人敬千鍾之名字(呂氏本萊州人自夢/竒仕唐至户部侍郎)
(子龜圖仕周為起居郎徙家河南龜圖弟龜祥仕宋以/殿中丞知夀州因家焉龜祥𤣥孫好問以恩封東萊郡)
(侯/)道統聿新於南渡(宋史呂希哲字原明公著子夷簡/孫少從焦于之孫復石介胡瑗學)
(復從程顥程頥張載游聞見由是益廣晚/年名益重逺近皆師尊之子好問孫祖謙)文盟寔主於
東萊(宋史儒林傳呂祖謙字伯恭尚書右丞好問之孫/祖謙之學本之家庭有中原文獻之傳長從林之)
(竒汪應辰胡憲游既又友張栻朱熹講索益精初䕃補/入官後舉進士復中博學宏詞科歴官著作郎兼國史)
(院編修謚曰成學/者稱為東萊先生)今人莫棠棣之如蓋優家學(詩棠棣/之華鄂)
(不韡韡凡今之/人莫如兄弟)故國非喬木之謂正倚世臣乃再轉而
為丞始一麾而出守(並見/前)由也果賜也達從政裕如黔
之巑巫之嶓斯民幸甚(巑族丸切高也磻音盤曲也柳/文武岡銘黔山之巑巫水之磻)
然稽近比詎許久留式觀一節之趨(禮記凡君召以三/節二節以走一節)
(以/趨)入侍九扉之闢某學未能信禄以代耕入誨諸生非
敢絶吟而停手(韓文口不絶吟於六藝之/文手不停披於百家之編)出延五鬼真
成觸忌於轉喉(昌黎送窮文捩手/覆羮轉喉觸諱)甘心曝簷日之溫(歐/陽)
(公内制序凉竹簟之暑風曝茅簷之愛日韓詩暉暉簷/日煖且鮮陳後山詩暮年五斗得千里有愧寒簷皆朝)
(日/)豈意趣屏星之代(見/前)今何如昔寧敢為李膺之大言
(南史蜀士李膺字公𦙍為涪令有才辯西昌侯藻為益/州以為主簿使至都武帝悦之謂曰今李膺何如昔李)
(膺對曰今勝昔問其故對曰昔事桓靈之主今逢堯/舜之君帝嘉其對乃以為益州别駕著益州記三巻)我
不為公抑豈冀呂䖍之嘉贈(王祥傳徐州刺史呂䖍檄/為别駕委以州事政化大)
(行時人歌之曰邦國不空别駕之功王覽傳初呂䖍有/佩刀工相之以為必登三公可服此刀䖍謂祥曰茍非)
(其人刀或為害卿有公輔之量故以相與/此一聨不但用李呂當家語兼用别駕事)所幸處治中
之任而展其足(見/前)固有負天下之望者為之前(韓文士/之能享)
(大名顯當世者莫不有天下之/士負天下之望者為之前焉)風清月明秪望平分於
别乘(見/前)露繁天豁或容欵奉於清談(杜陵贈虞司馬詩/爽氣金天豁清談)
(玉露/繁)
　　上知贑州胡尚書(榘○贑州漢高帝使灌嬰畧定/江南始為贑縣後漢屬廬陵郡)
　　(吳分立南部都尉晉立南康郡東晉太守髙琰置/郡城於章貢二水之間即今城是也隋罷南康郡)
　　(為䖍州以䖍化水為名唐因之宋陞昭信軍節度/紹興改為贑州○胡榘字仲方為江西憲寧宗朝)
　　(以工部尚書鎮三山作百花荘按宋史寧宗嘉定/十二年五月太學生何處恬等伏闕上書以工部)
　　(尚書胡榘欲和金人/請誅之以謝天下)
聴尚書之履無以公歸分刺史之符徒得君重(並見/前)地
便過家之計(後漢書宋均傳賜以金帛令過家上冢韓/稜傳特聴稜得過家上冢岑彭傳有詔過)
(家上冢東坡詩得郡書生榮/還家昔人重又過家父老喜)天知體國之忠宜奉十行
遂倡九牧(尚書六卿分/職以倡九牧)恭惟某官篤誠而明允肅括而
𢎞深雲岫無心自然萬物之吐氣(並見/前)秋竿有節豈以
四時而改柯(白樂天詩有節秋竹竿禮記其在人也如/松柏之有心也故貫四時不改柯易葉)
萬人仰星辰之班六合無風塵之警誰因五單于爭立
之釁(宣帝紀五鳳三年詔匈奴諸王並自立分為五單/于更相攻擊死者以萬數詳見匈奴傳五單于呼)
(韓邪單于屠耆單于呼揭單于車犁單于烏藉單于也/按寧宗嘉定十二年為金宣宗興定二年金史興定二)
(年六月樞密院言諸道表稱大元集兵應/州飛狐將分道南下所謂五單于争立也)遂生十萬衆
横行之謀(季布傳單于嘗為書嫚呂太后太后怒召諸/將議之上將軍樊噲曰臣願得十萬衆横行)
(匈奴/中)非上智必英豪談何容易(晉書蔡謨傳石季龍死/朝野咸謂當太平復舊)
(謨獨不然語所親曰夫能順天而奉時濟六合于草昧/若非上哲必由英豪度徳量力非時賢所及東方朔傳)
(談何容易師古曰不見寬容則事不易故曰談何容/易時榘主和議太學生何處恬等上書請誅之故云)厭
承明勞侍從兆足以行(見/前)尚煩西清學士之真(上林賦/象輿婉)
(僤于西清師古曰西清者西廂清静之處也/山谷詩玉堂端要真學士須得儋州秃鬢翁)俾為南國
諸侯之長(詩序召公之教明於南國詩既敬既戒惠/此南國東坡詩並為東諸侯長此佳山川)牙
旗鐵馬虎頭素重於百城(方輿勝覽紹興二十三年校/書郎董徳元言䖍州謂虎頭)
(州非佳名也天下皆安獨此州有小警意其名有以召/之既而廷臣建議亦謂䖍有䖍殺之義請去其不令之)
(名遂改贑州東坡詩行/看鳳尾詔却下虎頭州)寶帶金魚龍尾仍通於八座(隋/書)
(楊素傳賜萬釘寶帶唐百官志中尚令製魚袋給百官/三品四品有飾金與銀之别賈氏談錄含元殿側龍尾)
(道自平階至凡詰曲九轉由丹鳳門北望宛如龍尾下/垂于地焉新唐書李徳裕傳凡罷朝由龍尾趨出遂無)
(輙至閣者安禄山傳禄山逆謀日熾每過朝堂龍尾道/南北睥睨久乃去宋㑹要西京大内正殿曰太極殿殿)
(前有左右龍尾道日樓月樓龍尾道以青石甃之望之/蜿蜒如龍尾張籍詩身貴早登龍尾道功髙自破鹿頭)
(城白樂天詩步登龍尾上虚空立去天顔無咫尺又龍/尾趂朝無氣力牛頭參道有心期姚合詩纔歸龍尾舍)
(鷄舌更立螭頭運兔毫又鴛鷺簪裾上龍尾蓬萊宮殿/壓鼇頭王荆公詩忽隨諸彦登龍尾尚憶當年應鵠頭)
納獨峰於胸次(莊子喜怒哀樂不入於胸次山谷詩胸/次要落落又胸次欲空洞又胸次不使)
(俗塵生又胸次/九流清似鏡)攬八境於毫端(東坡八境圖詩序云南/康八境圖者太守孔君)
(之所作也君既作石城即其城上樓臺觀榭之所見者/而作是詩也東望七閩南望五嶺覽羣山之參差俯章)
(貢之奔流雲煙出沒草本蕃麗邑屋相望鷄犬之聲相/聞觀斯圖也可以茫然而思粲然而笑慨然而歎也䖍)
(州八境詩坐看奔灘遶石樓使君髙㑹百無憂三犀竊/比秦太守八詠聊同沈隱侯濤頭寂寞打城還章貢臺)
(前暮靄寒倦客登臨無限思孤雲落日是長安白鵲樓/前翠作堆縈雲嶺路若為開故人應在千山外不寄梅)
(花逺信来朱樓深處日微明皂盖歸時酒半醒薄暮漁/樵人去盡碧溪青嶂遶螺亭使君那暇日參禪一望叢)
(林一悵然成佛莫教靈運後著鞭從使祖生先却從塵/外望塵中無限樓臺煙雨濛山水照人迷向背只尋孤)
(塔認西東煙雲縹緲鬰孤臺積翠浮空雨半開想見之/罘觀海市絳宮明滅是蓬莱回峯亂嶂鬰參差雲外髙)
(人世得知誰向空山弄/明月山中木客解吟詩)富貴歸郷人知從太守之樂其
樂(項籍傳富貴不歸故郷如衣錦夜行六一居士醉翁/亭記人知從太守遊而樂而不知太守之樂其樂也)
謀猷入告誰其先天下之憂而憂(見/前)無疾其驅(韓文無/疾其驅)
(天子/有詔)不諫亦入(詩不聞亦式/不諫亦入)某一違絇繶(絇音渠説文/纑繩絇也禮)
(記童子不屨絇注絇屨頸飾也繶音憶屨縫中紃周禮/屨人為赤臆黄臆青句赤臆黄臆者以黄赤之絲為下)
(縁也句通作絇青句以/青絲飾屨頭之鼻也)五見袗絺從事無分寸之功失
勢有千丈之落(並見/前)路經灧澦髩聳雙蓬(杜詩路經灧/澦雙蓬鬢天)
(入滄浪/一釣舟)身出褒斜命危一葉謫甘滿百(並見/前)黜不待三
北宮之挫一毫縱無膚撓(撓女教切/擾也屈也)東野之失連産轉
覺心寒(昌黎孟東野失子詩序東野連産三子不數日/輙失之幾老念無後以悲其友人昌黎韓愈懼)
(其傷也推天假/其命以喻之)惟是頃者之誤傳或聞舉之以自代士
固伸於知己(史記管晏傳吾聞君子詘于不知己而信/于知己者索隱曰信讀曰申謂以彼知我)
(而我志/獲申)吾不足以累公(袁盎傳公幸有親吾不足絫公/注絫古累字音類韻㑹事相縁)
(及也増韻/縈也玷也)巨源之表嵇康良非素望(嵇康傳山濤將去/選官舉康自代康)
(乃與濤書告絶南史王繢傳齊武帝為撫軍吏部尚書/張岱選繢為長史呈選牒髙帝笑曰此可為素望王鎮)
(之傳阮萬齡少知名為孟昶建威長史時袁豹江夷相/係為昶司馬時人謂昶府有三素望范泰傳泰卒議贈)
(開府殷景純曰泰素望/不重不可擬議台司)昌黎之薦侯喜亦足自竒(昌黎/與祠)
(部陸員外書文章之尤者有侯喜喜之文/章學西京而為也舉進士十五六年矣)幸而出大賢
之門亦合進小夫之牘寔以熏心於憂患未由奏記於
門墻(並見/前)道逢千騎之上頭(古樂府東方千餘騎夫壻/居上頭何用識夫壻白馬)
(從驪/駒)喜甚六鼇之抃足輙裁賀語併控謝忱名在惡子
之中敢廢南豐瓣香之敬(陳後山觀兗文忠公家六一/堂圖書詩向来一瓣香敬為)
(曾南豐世雖嫡孫行名在惡子中斯人其已/逺千歲幸一逢吾老不可待草露濕寒蛩)門無行媒
之迹亦甘師道三徑之荒(山谷詩門無行媒迹草木何/憔悴又海宇日清明廟堂勤)
(洒掃何為陳師/道白髪三徑草)
　　通武岡虞知軍(衡○武岡已見詳啓意/虞蓋厯宰倅而轉知軍)
仁侯出牧(韓文今天/幸惠仁侯)和氣先驅黔之巑巫之磻地稱樂
土(詩逝將去女適彼樂土樂/土樂土爰得我所餘見前)軫之旁鶉之尾天假徳星
(晉天文志自張十七度至軫十一度為鶉尾於/辰在已楚之分野屬荆州長沙一星在軫之中)謹藉雙
魚候迎千騎恭惟某官人門具美(並見/前)風調不羣利器
盤根縣最茂朝歌之長(虞詡傳為朝歌長故舊皆弔詡/笑曰志不求易事不避難臣之)
(職也不遇槃根錯節何/以别利器乎詳别見)清談繁露家聲稱秘監之孫(杜/陵)
(贈虞十五司馬詩逺師虞秘監今喜識𤣥孫形象丹青/逼家聲器宇存爽氣金天豁清談玉露繁公自注秘監)
(世南也虞世南傳遷太子右庶/子固辭改秘書監封永興縣子)從容再轉之丞恬退一
麾之守惟武岡之矯矯晉數茂𢎞(晉書王導字茂𢎞以/討華軼功封武岡侯)
(贊曰武岡矯矯匡時緝/政懿績克宣忠規靡競)若文儒之申申唐推公綽(桞文/武岡)
(銘御史中丞栁公綽練立將校提卒五百屯于/武岡不震不騫如山如林文儒申申有此武功)考之近
比尤不久留吳公治平之勳甫簪筆而持槖(見前此吳/公指武岡)
(前/守)呂侯詳刑之命又攬轡以登車(書序呂命穆王訓夏/贖刑此呂侯指前武)
(岡知軍呂祖烈言/田郡守轉提刑也)我公來合於左符此事即探於右劵
(虞卿傳事成操右/券以責詳見前)湘水如舞暫迎五袴之來(栁文湘源/二妃廟碑)
(銘南風湑湑湘水如舞/將于無讙神聴鐘鼓)嶽雲既開又趣雙旌之入某頃
因退鷁(並見/前)及識匿犀(李固傳固貌狀有竒表鼎角匿/犀足履龜文注匿犀伏犀也謂)
(骨當額上入/髮際隱起也)何幸宣州主人之来(韓文愈未嘗至宣州/而樂頌其主人之賢)
(者以其取/人信之也)將有黔中上佐之託(見/前)惟是箝尾以涉筆(韓/文)
(吏抱成案詣丞巻其前鉗以左手右手摘紙/尾平立睨丞曰當署丞涉筆占位署惟謹)偶然越俎
以代庖兹僭修副貳之恭非强附交承之末(時梅亭/權知軍)除
道路而迎太守願亟驅畫隼之旟(朱買臣傳㑹稽聞太/守且至發民除道縣)
(吏並送迎車百餘乗旟説文錯革畫鳥其上周禮州里/建旟州里所建鳥隼取其勇捷爾雅錯革鳥曰旟郭璞)
(注此所謂合剥鳥皮毛置之竿頭/徐游藝碑秩映隼旟榮驂熊軾)封府庫以待將軍庶
早反屠羊之肆(見/前)
　　謝綿州虞知府(普○綿州即漢廣漢郡之涪縣莽/曰綂睦東漢復曰涪縣蜀漢屬梓)
　　(潼郡隋唐為綿州宋因之南渡後兼/綿茂石泉沿邊安撫節制屯戍軍馬)
將指非材連需章而祈免(蔡邕獨斷章者需頭奏者亦/需頭表者不需頭詳見前)
陳情未達勤巽命之重申(易重巽以申/命需巽卦名)力不足以回天
(文選回天倒日之力張𤣥素傳𤣥素諫營洛陽宮/魏徴名梗挺聞其言歎曰張公論事有回天之力)錢何
由而流地(劉晏傳自言如見/錢流地上詳見前)洊䝉問勞(洊通作臶才甸/切重也仍也廣)
(韻再至也易水/洊至洊雷震)秪重悚慙恭惟某官才應時需美全世
濟連擁雙旌之駕喜騰五袴之歌(並見/前)紫闥黄扉自合
傳登庸之鉢(蜀志郤正傳躊躇紫闥喉舌是執曹植表/注心皇極結情紫闥崔駰達㫖攀台階闚)
(紫闥皇甫謐傳排閶闔步玉岑登紫闥侍北辰魯褎錢/神論排金門入紫闥南史庾仲文傳陛下便可閑臥紫)
(闥無復一事也金坡遺事玉署之設密邇紫闥廣韻漢/號禁門曰黄闥顔師古曰宮中小門曰闥扉説文户扇)
(也爾雅闔謂之扉漢丞相金印紫綬黄扉黑幡所以異/車服於百辟也邵氏聞見錄摭言云禪家相傳法謂之)
(傳衣鉢唐狀元以下往謝主司同科名者謂之謝衣鉢/故范質舉進士主文和凝愛其文以第十三人登第謂)
(質曰君之文宜冠多士屈居十三欲傳老夫衣鉢也質/以為美有獻詩云從此廟堂添故事登庸衣鉢亦相傳)
(互見前傳燈錄池州使君問五祖曰㑹中有五百僧不/傳衣鉢為甚却付盧行者五祖曰四百九十九人㑹佛)
(法唯有盧行者一人不㑹佛法他/則悟道謂之過量人方傳得衣鉢)朱甍碧瓦且暫分磊
落之州(甍謨盲切説文屋棟也徐曰所以承瓦故從甍/釋名屋脊曰甍甍䝉也在上覆䝉屋也唐顯慶)
(中太宗子越王正為綿州刺史於州城西北隅建樓故/杜詩云綿州州府何磊落顯慶年中越王作孤城西北)
(起髙樓碧瓦朱甍/照城郭互見前)有憐芻狗之陳非具木牛之智(並見/前)
薾然疲役(莊子薾然疲役而不知其/所歸可不哀耶詳見前)畏此簡書(見/前)猶加
從臾之詞(方言南楚凡已不欲喜怒而旁人説者謂之/慫慂或作從臾衡山王傳日夜縱臾如淳曰)
(縱才勇切臾讀作勇師/古曰奬勸也互見前)乃相親厚之道(韓文乃相親重/之道耳非所以)
(待足下/者也)某冐申傴僂(傴於語切僂音縷增/韻身向前也詳見前)冀免馳驅澤
國龍節土國人竟莫回於先甲(周禮掌節土國用/人節澤國用龍節)大家
牛車小家擔尚有望於同寅(兒寛傳大家牛車小家/擔負輸租繦屬不絶)
　　代回開州張守(晉○方輿勝覽開州秦漢為巴郡/朐䏰縣地後漢分朐䏰西北界今)
　　(州南二里置漢豐縣屬固陵郡蜀漢改為巴東郡/西魏於達州新寧縣置開州因開州以為名後周)
　　(置漢豐縣為永寧縣自東開郡城移開州于今治/今州西九十里濁水故城是也隋煬帝改永寧為)
　　(盛山縣恭帝於盛山縣置萬州及萬歲郡唐重置/開州改盛山縣復為開州宋因之元以縣省今改)
　　(開縣屬夔州府○詳/啓意蓋代月湖下同)
榮分漢竹少憩召棠絶冀北騎麒麟真成歴塊(麒麟當/作騏驎)
(騏音其詩有騂有騏毛傳蒼棋曰騏正義云謂青而微/黒今之驄馬也説文騏馬青驪文如博棊也驎馬色駁)
(也今之連錢驄韓文冀北馬多天下/又披髮騎騏驎王褎傳蹶如歴塊)出巴東屬朐䏰審
已開藩(地理志開州盛山郡義寧二年置天寳元年更/名朐䏰故城在今夔州雲安縣西劉禹錫云朐)
(䏰蚯蚓也地濕多此蟲故名昌黎韋侍講盛山十二詩/序不知其出於巴東以屬朐䏰也注朐䏰説文蟲名考)
(其義當作潤蠢唐韻音蠢潤劉禹錫音屈忍漢書朐音/劬今按漢書地理志巴郡有朐忍縣容母水所出南有)
(橘官鹽官顔師古云朐音劬誤也説文朐其俱切從肉/句聲脯脡也又山名地理志齊郡臨朐縣有臨朐山洋)
(水所出説文朐如順切從肉旬聲䏰尺尹切從内忍聲/蟲名漢中有􁙍䏰縣地下多此蟲因以為名今以朐作)
(朐傳寫之訛也而顔/氏大儒乃誤音何與)恭惟某官文學浚明器資膚敏談
笑千牛之解游刃有餘(見/前)超騰一鶚之飛揷翎甚勁言
從涪水(説文涪水出廣漢巴􁆪外南至墊江入漢一綂/志涪江在今重慶府西北来自嘉陵江經合州)
(至城北/入岷江)易守固陵(開州漢屬固陵/郡詳見題下)編元子之珠璣多傳
詩賦奏韋矦之金石又妙詞章(韋侍講盛山十二詩序/韋矦讀六藝之文以探)
(周公孔子之意又妙能為詞章可謂儒者夫儒者之於/患難茍非其自取之其拒而不受於懐也若築河堤以)
(障屋霤其容而消之也若水之於海冰之於夏日其翫/而忘之以丈辭也若奏金石以破蟋蟀之鳴秋蟲之聲)
臥而治之行且召矣(見/前)某罔功犴獄(詩宜犴宜獄犬所/以守故謂獄為犴)
(亦作岸毛傳岸訟也韓/詩云郷亭之獄曰犴)躐長雉工無論思朝夕之才漫
誇文石(並見/前)有追逐雲月之友邈在盛山(韋侍講盛山/十二詩序有)
(以韋矦所為十二詩遺予者其意方且以入谿谷上巖/石追逐雲月不足日為事讀而歌詠之令人欲棄百事)
(往而與之游云云今按盛山在開州北三里山下有宿/雲亭隱月岫流杯渠琵琶臺綉衣石山形如盛字故昔)
(人有拄笏看山尋盛字之句謝諤詩金房開達皆/名州盛山更在天上頭韋侍講名處厚唐書有傳)
　　代回融州沈守(暐○融州漢為鬰林郡潭中縣地/吳分鬱林郡置鬱林縣蕭齊置齊)
　　(熈郡梁置東寜州隋改東寧為融州又改齊熈郡/為義熈縣煬帝𨽻始安郡即今之桂州也唐置融)
　　(州改融水郡宋復為融州方輿勝覽云玉融山/水為天下最而老人巖真仙巖之類又其最也)
出綸西掖宅牧南交惟帝念功不泄邇而忘逺(並見/前)建
侯樹屏率崇徳而象賢(尚書乃命建矦樹屏/在我後之人屏音丙)恭惟某官
風調不羣人門具美製百里之錦游刃有餘題别駕之
輿建幡甚邇朝陽之鳴已近(並見/前)夜郎之徼方虛(圖經/融州)
(東南接桂林都㑹之境/西北有牂牁夜郎之地)君無遐心民有吐氣某無由旅
賀猥辱謙施五馬不受二毛此可慶耳雙魚中有尺素
何以報之(並見/前)
　　代回江州莫殿撰中書(子純○江州禹貢為荆楊/二州之境春秋為吳西境)
　　(為楚東境後屬楚秦屬廬江郡漢髙帝改九江曰/淮南國晉置江州因江水為名又分尋陽柴桑二)
　　(縣置尋陽郡屬江州陳治尋陽隋置江州移治湓/城唐為尋陽郡復為江州宋因之今為九江府)
叢棘藏瘝改司平之常伯(禮記凡聴五刑之訟成獄辭/史以獄成吿于正正聴之正)
(以獄成告于大司冦聴于棘木之下鄭云棘取赤心而/外刺春秋元命苞樹槐棘聴訟于其下棘者心有刺言)
(治人者原其心不失赤實而以刺人其情令各歸實易/坎上六係用徽纆寘于叢棘三歲不得凶月湖以刑部)
(侍郎遷工郎/尚書故云)五花委重勤解事之舍人(通鑑唐故事中/書有軍國政事)
(則中書舍人各執所見雜署其名謂之五花判事其中/選一人明練事者知機密謂之解事舍人新唐書齊澣)
(傳為中書舍人論駁及詔誥皆援凖/古義朝廷大政必諮之號解事舍人)敢祓謝箋并捈賀
臆(捈抽居切通作攄博/雅舒也増韻摛也)恭惟某官多士冠冕九牧羽儀
要路在前獨有韓稚圭之識榮進素定了無張師徳之
譏忠結人主之知文鼓天下之動乃從右掖而綰左符
(並見/前)鞭鳳笞鸞宜有燕閑之樂(韓詩上界真人足官府/豈如散仙鞭笞鸞鳳終)
(日相/追陪)帶牛佩犢反勤禽制之威(王尊傳曠日煩費不能/禽制龔遂傳二千石不)
(能禽/制)兹陞秘殿之華(歐陽修除劉沆制/惟兹秘殿之嚴)就易大邦之翰
九江虎渡交騰来暮之謡(宋均傳遷九江太守郡多虎/暴常募設檻穽而猶多傷害)
(均到下記屬縣務退貪姦思進忠善一去檻/穽除削課制其後傳言虎相與東游度江)十年鳳池
恐有見晚之召(夢溪筆談張唐卿進士第一人登科期/集於興國寺題詩句於壁曰一舉首登)
(龍虎榜十年身到鳳凰池有人續云君看姚曄併梁固/不到朝官未可知後果終于京官姚曄梁固真宗朝狀)
(元唐卿仁/宗朝狀元)某老當謝事(禮記七十而致事若不/得謝則必賜之几杖)頑復即
工(尚書苖頑弗/即工此借用)君薄淮南耶計登庸之不逺吾在汶上
矣恐邂逅之無期
　　代回方韶州(信孺見第二十五巻方提刑條注曲/韶州漢初屬南粤武帝平南粤而)
　　(江以縣𨽻桂陽郡統於荆州後漢因之置始興都/尉三國屬吳晉以始興郡屬廣州宋更郡名曰廣)
　　(興齊復為始興陳覇先為始興太守起兵討矦景/陳於此置東衡州隋開皇元年改為韶州以州有)
　　(韶石相傳舜登此石/奏韶歌因取以名郡)
五雉分工何補鷄翹之末(後漢輿服志鸞旗者編羽旄/列繫幢旁民或謂之鷄翹非)
(也李商隱詩屬/車無復揷鷄翹)雙魚尺素又勤驛使之来藏弆為榮不
知所賀恭惟某官器資膚敏政術融明以專對之學專
城裕乎不裕(宋史方信孺傳自春至秋使金三往/返以口舌折强敵金人計屈情見)用平
戎之策平盜難豈其難(新唐書王忠嗣傳上平戎十八/策髙駢詩恨乏平戎䇿慙登拜)
(將/壇)輙從三章之谿(宋史信孺忤韓侂胄奪三秩/臨江軍居住臨江有章山)使鎮九
韶之石(韶石在韶州東北八十里郡國志斗勞水開有/兩石相峙髙百仞廣五里相去一里大小畧均)
(似雙闕州取名焉此外又有三十六石各有名楊廷秀/望韶亭詩新隆寺後看韶石三三兩兩畧依稀金坑井)
(頭看韶石十十五五不整齊一来望韶亭上看九韶八/音堆一案金鐘大鏞浮水涯玉瑟瑶琴倚天半堯時文)
(物也麄疎禮樂猶帶鴻荒餘茅茨殿上搥土鼓葦葉聲/外無笙竽黄能郎君走州嶽領取后夔搜禮樂嶧山桐)
(樹夜半鳴泗水石頭清盡曜山神川后争獻珎姚家制/作初一新帝思南嶽来時廵宮琛廟寳皆駿奔曲江清)
(澈碧瓊軟海山孤尖翠屏展天顔有喜后夔和一奏雲/韶供亞飯帝登九疑忘却歸不知斑盡湘笛枝后夔一)
(脛跛莫随坐委衆樂江之湄儀鳳舞獸掃無迹獨留一/狻守其側至今喚作獅子石雨淋日炙爛不得洞庭張)
(樂已莓苔犍為獲磬亦塵埃不如九韶故無恙戞擊尚/可起冬雷何時九秋霜月裏来聴湘妃瑟聲美曲終莫)
(道不見人江上/數峰是誰子)顯允方叔佇獲醜以言歸(詩顯允方叔/伐鼓淵淵方)
(叔率止執訊獲醜注明信之方叔執/其可言問所獲敵人之衆以言歸也)埶競武王豈泄邇
而忘逺(詩執競武王無競維烈注言/能持强盛之道者惟有武王)某罔功雲部攝長
水曹勞侍從厭承明㑹且歸矣(詩㑹且歸矣/無庶予子憎)選賢良安
渤海跂予望之(跂去智切音與棄同通作企説/文舉踵也詩跂予望之餘見前)
　　代回譙沅州(得遇○秦昭王使白起侵楚取蠻夷/地為黔中郡漢髙帝改為武陵郡屬)
　　(舞陽地武帝置䍧牱郡屬益州梁置沅陵郡隋以/郡為陜州唐析辰溪置麻陽縣以龍標置巫州更)
　　(曰沅州復為巫州為潭陽郡又更巫州為叙州宋/熙寧間章惇為湖北常平使者收復其地置沅州)
榮分竹使出牧杏城安邊境立功名維其時矣(鼂錯傳/安邊境)
(立功名在於良將不可不擇/也詩物其有矣維其時矣)崇詩書閱禮樂盍少試焉
恭惟某官濟美勳門蜚英學省(新唐書歸崇敬傳天子/學曰璧雍前世或曰璧)
(池或曰璧沼亦言學省沈約學省愁臥詩注學省國學/也山谷詩學省得佳士又學省非簿領又學省困虀鹽)
班超投筆當加萬里之封(班超傳家貧常為官傭書久/勞苦嘗輟業投筆歎曰大丈)
(夫無他志畧猶當效傅介子張騫立功/異域以取封矦安能久事筆研間乎)韓信登壇可决
千里之勝(見/前)得州如斗(宋宗慤為豫州典籖多所連埶/慤大怒曰慤年六十得一州如)
(斗大不能復與/典籖共臨之)游刃成風(荘子恢恢乎游刃有餘/地又匠石運斤成風)沅芷
公子之思聊逍遥兮容與(屈原九歌沅有芷兮澧有蘭/思公子兮未敢言又時不可)
(以驟得聊逍/遥兮容與)楚茅王祭之入應紏合而彌縫(左傳爾貢/包茅不入)
(王祭不共無以縮酒寡人是徴又糾合諸矦而謀其不/協彌縫其闕而匡救其災昭舊職也今按包茅山在沅)
(州麻陽縣西南三百五十里武陽記云上有三/脊茅可以縮酒寰宇記云即楚國入貢之茅)豈舍王
哉今召君矣某雖當請别猶闕賀成(淮南子大厦成/而燕雀相賀)選
用賢良欲安之願察舉龔之意(龔遂傳渤海盜賊並起/上選能治者丞相御史)
(舉遂可用召見不副所聞問遂何以息其賊盜遂對曰/陛下欲使臣勝之耶将安之也上悦其對答曰選用賢)
(良固欲/安之也)備足文武可使也更疇借冦之功(冦恂傳光武/定河内難其)
(守問於鄧禹禹曰冦恂文武備足有牧/人御衆之才非此子莫可使也餘見前)
　　代回張澧州(忠恕○澧州秦屬黔中郡漢改武陵/郡屬荆州州治即漢武陵之零陽縣)
　　(地吳立天門郡晉置南平郡及僑置南義陽郡隋/廢郡置松州尋改澧州以州在澧水之北故以為)
　　(名大業為澧陽郡唐改澧陽郡復為/澧州屬山南道宋仍之𨽻荆湖北路)
夏后之辟三千罔功亞旅(晉刑法志夏后氏之王天下/也則五刑之屬三千殷因于)
(夏有所損益尚書司徒司馬司空亞旅爾/雅亞次也旅衆也孔傳衆大夫其位次卿)冬官其屬六
十謬玷上卿五馬髙情雙魚下問恭惟某官受材膚敏
涖事靖恭挺挺魏謩寧無祖烈(並見/前)昂昂嵇紹宜有父
風(晉書忠義傳嵇紹字延祖魏中散大夫康之子始入/洛或謂王戎曰昨於稠人中始見嵇紹昻昻然如野)
(鶴之在鷄羣戎曰/君復未見其父耳)聊分漢竹之符出結澧蘭之佩(楚辭/遺余)
(珮兮澧浦又紉秋蘭/以為佩詳見上條)某罔功曳履有味投簪(左思詩躊/蹰足力煩)
(聊與投吾簪張協詩抽/簪解朝衣散髪歸海隅)荒元亮之菊籬竟成何事(陶靖/節集)
(三徑就荒松菊猶存又種/菊東籬下悠然見南山)想浮㐀之松塢空送此心(大/浮)
(山在澧陽縣西南一百三十五里圖經載石門縣亦有/浮山以為浮㐀先生學道之所蓋浮山濶逺跨據數縣)
(也宋樓鑰詩讀書記/羣玉採藥思浮㐀)
　　代回尤衡州(棐○衡州秦為長沙郡漢屬桂陽郡/又長沙國吳置湘東郡晉置湘州宋)
　　(為國齊為郡梁置衡州陳置東衡州以本州為西/衡州隋置衡州煬帝改為衡山郡唐復為衡州宋)
　　(因之按宋史尤袤傳袤子棐槩孫焴禮部尚書/則棐袤之子也仕至工部侍郎焴即棐之子)
榮分漢竹言憩甘棠崇徳象賢共謂錫山之有後(尤袤/傳袤)
(字延之常州無錫人入太學以詞賦冠多士尋冠南宫/登紹興十八年進士第歴官禮部尚書贈金紫光禄大)
(夫諡文簡錫山在無錫縣西七里慧山東峰也周秦間/曾産鉛錫有樵者於山下得古銘云有錫兵天下争無)
(錫寧天下清有錫沴天下弊無錫乂天下濟至漢初錫/殫故縣以無錫名新莽改曰有錫自光武以後不復有)
(錫復名/無錫)牧人御衆從知衡嶽之無虞(冦恂傳鄧禹曰冦/恂文武備足有牧)
(人御衆之材非/此子莫可使也)恭惟某官業履粹明聲華茂麗喬术非
謂故國文獻固存茁蘭稱其家兒典刑是似(韓文蘭茁/其牙稱其)
(家兒/也)兹紆魚珮作牧熊湘(見/前)平庶民愁恨之心去其螟
螣(詩不稂不莠去其螟螣注食心曰螟/食葉曰螣皆蝗類也皆政貪所致)還中州清淑之
氣懐彼鴟梟(韓文衡山之神既靈又當中州清淑之氣/蜿蟺扶輿詩翩彼飛鴞集于泮林食我桑)
(黮懐我/好音)佇增秩以賜金復鳴謙而曳玉某無由旅賀猥
沭謙撝(謙字/複上)用賢良固欲安之既深簡在(龔遂傳選用/賢良固欲安)
(之也詳/見前)冀京師并䝉福也更乞勉㫋(郭伋傳徵拜潁川/太守召見辭謁帝)
(召之曰賢能太守去帝城不逺河潤九里冀京師并䝉/福也楊惲傳願勉㫋無多談師古曰㫋之也杜詩困學)
(適從衆明公各勉㫋歐陽永叔詩憂傷白髮吾今/爾仕宦青雲子勉㫋山谷詩勉㫋吾子富春秋)
　　代回富和州(嘉謀○和州於天文直南斗魁下秦/為厯陽縣𨽻九江郡漢屬淮南國後)
　　(屬九江郡而厯陽為治所後漢揚州移治於此三/國吳為重鎮晉立厯陽郡宋為南豫州治厯陽劉)
　　(禹錫和州㕔壁記云梁之亡也北齊圖覇功擁正/陽矦淵明以歸王僧辯来迎㑹於兹地二國和協)
　　(故以名州隋唐或為歴陽郡/或為和州宋因之𨽻淮西路)
起之家林(山谷詩小溪/風物似家林)分以竹符用忠良慈惠之帥(漢/書)
(刑法志忠信之/長慈恵之師)慰愁恨歎息之民邊圉底寧前旒寛顧
(家語聖王冕而前旒栁詩/忽如朝玉皇天冕垂前旒)恭惟某官名門濟美雋軌舒
翹(六一居士詩萬國㑹王州羣英馳/雋軌栁文舒翹揚美推類援朋)方事之殷能運糧
而排泗(左傳方事之殷也有韎韋之跗注殷/盛也陶侃傳方事之殷當賴羣儁)相時而動
復得計以觀濠(易君子蔵器於身待時而動荘子於魚/得計又荘子與惠子游於濠梁之上荘)
(子曰儵魚出游從容是魚樂也栁詩魚樂知觀濠/濠梁即河水在臨濠城下荘子與恵子觀魚處)何小
智之自私(賈誼傳小智自/私賤彼貴我)疑大勇之若怯(禮記勇/者若怯)忠無
不報(鄒陽傳忠無不/報信不見疑)事乆益明兹從珍臺(西京賦珍臺/蹇産以壮極)
(甘泉賦珍臺閒館璇題/玉英蜵蚹蠖濩之中)遂殿藩服(周禮又其外五/百里曰藩服)惟是
烏江之重鎮實係垣墉(烏江在和州城北故烏江縣東/四里即亭長艤船待項王處金)
(陵世紀云江浦即舊烏江縣王介甫詩百戰疲勞壮士/哀中原一敗勢難迴江東子弟今雖在肯為君王卷土)
(来胡曾詩争帝争王勢已傾八千兵散楚歌聲烏江不/是無船渡恥向東吳再起兵尚書若作家室既勤垣墉)
非資青社之餘規難安田里(史記小子閎/受兹青社)民之瘼矣(瘼/通)
(作莫説文病也詩民/求之莫又亂離瘼矣)君必勉之某雖忻除目之頒(姚合/詩一)
(日看除目三/年損道心)猶缺建牙之賀(禮含文霧牙旗者将軍所/建也後漢滕輔祭牙文敬)
(建髙牙神武攸託晉袁宏祭牙文敢建髙牙烈烈桓桓/宋王誕祭牙文敬建髙牙顯兹威靈宋鄭鮮之祭牙文)
(崇牙既建義鋒/增厲除建對)緑琴委贈莫辦貂褕之酬畫㦸凝香願
謹燕寢之衛(並見/前)
　　代回趙饒州(師㞧○饒州秦為鄱陽縣屬九江郡/漢屬豫章郡東漢置鄱陽屬廬陵郡)
　　(隋改廬陵郡為饒州唐宋因之州以物産豐饒/得名故唐章孝標詩云饒陽因得富州名是也)
取材右戚(文帝紀左賢左戚先民後已師/古曰以賢為上然後及親也)予節左符(東/坡)
(詩横空好在修眉色/頭白猶堪乞左符)南土跕鳶風俗昔諳於瀧吏(馬援/傳當)
(吾在浪泊西里間虜未滅之時下潦上霧毒氣熏蒸仰/視飛鳬跕跕墮水中昌黎瀧吏詩云南行逾六旬始下)
(昌樂瀧往問瀧頭吏潮州尚幾里行當何時到土風復/何似注瀧音雙水名昌樂今韶州縣樂昌五里有昌山)
(有樂石瀧在縣上五里今按昌山在樂昌乃士庶嬉游/之所樂石即韶石也許申張曲江祠記樂石竒怪而甲)
(出俗謂未/湍浚為瀧)東方擁騎江湖今樂於番君(古辭陌上桑東/方千餘騎夫壻)
(居上頭吳芮傳秦時番陽令也/甚得江湖間民心號曰番君)恭惟某官麟趾清標(詩/序)
(闗雎之化行則天下無犯非禮雖衰/世之公子皆信厚如麟趾之時也)鴻寳奥學(劉向傳/淮南有)
(枕中鴻寳苑秘書師古曰鴻寳苑秘書並道/術篇名蔵在枕中言常存錄之不漏洩也)文章賀白
决科俊造之羣(禮記司徒論選士之秀者而升之學曰/俊士升于司徒者不征于鄉升于學者)
(不征于司/徒曰造士)政事龔黄接武循良之傳(東坡詩龔黄側畔/難言政羅趙前頭)
(且眩/書)梅花萬里(杜詩五嶺皆炎熱宜人獨桂/林梅花萬里外雪片一冬深)麥穗兩岐
(東觀漢紀張堪為漁陽太守勸民耕種以致殷富百/姓歌曰桑無附枝麥穂兩岐張君為政樂不可支)盍
歸乎来為王卿士(尚書蔡仲克庸祗/徳周公以為卿士)然宅乃牧亦福京
師(尚書宅乃事宅乃牧郭伋傳/河潤九里冀京師并䝉福也)訪九賢之風流(九賢吳/周魴黄)
(武間為鄱陽太守鄱人彭綺作亂魴生擒之賜爵闗内/矦晉虞溥為鄱陽内史大修郡學廣招生徒風化大行)
(梁陸襄為鄱陽内史郡人鮮于琮作亂襄生擒琮為政/六年郡中大寧隋梁文謙大業中為鄱陽太守招撫饑)
(民民甚徳之治行為天下最隋栁荘討平徐璒等即授/饒州刺史甚有治名唐馬植太和間為鄱陽太守嘗築)
(堤百姓便之呼為馬公堤唐李復建中初為饒州刺史/築堤捍江民徳之號曰李公堤唐顔真卿乾元初為饒)
(州刺史時盜掠郷村真卿捕首惡磔于市郡中肅然宋/范仲淹景徳中坐朋黨出知饒州興學校明教化一以)
(豈弟為政賑濟饑民賴全活者以/萬計郡治有九賢堂圖像其中)安庶民於田里亟其
璽賜當以衮歸某猶缺賀成乃勤委重(並見/前)雙魚中有
尺素已尊君子之謙(易謙尊/而光)五馬不受二毛更覺王孫
之貴(杜詩尚覺王孫/貴豪家意頗濃)
　　代回林撫州(㞯○撫州已見/)
右虎留符(文帝紀初與郡守為銅虎符師古曰與郡守/為符者謂各分其半右留京師左以與之)
左龜拂印(何法盛晉中興書孔愉經餘亭放龜溪中龜/中流左顧後以功封餘亭矦及鑄矦印而龜)
(左顧更鑄亦然印工/以聞愉愉悟乃取佩)以栁易播君何改刺之嫌(韓文劉/夢得在)
(遣中當詣播州子厚泣曰播州非人所居将拜疏願/以栁易播遇有以夢得事白上者夢得改刺連州)自
宋之滕我得受㕓之幸(月湖為郡/人故云)恭惟某官材全業鉅
(韓文鏗鏘發金石幽眇感鬼/神信所謂材全而能鉅者也)學廣聞多(韓文學廣而聞/多不求聞于人)
(也/)七嵗而賦方圓靜若得意(新唐書李泌傳泌七嵗知/為文𤣥宗召見方與燕國)
(公張説觀奕因使説試其能説請賦方圎動静泌逡廵/曰願聞其畧説因曰方若棋局圓若棋子動若棋生静)
(若棋死泌即答曰方若行義圓若用智/動若騁材静若得意説因賀帝得竒童)連年之取科第
易於摘髭(韓詩連年取科/第若摘頷底髭)教胄西宗(言知西外宗/正司在福州)抗㫋
北漠(説文漠北方流沙也通作幕漢/書絶幕注沙漠匈奴之南界)旋被南衙之薦(李/揆)
(傳本朝置南北衙文武區别髙元裕傳西頭勢乃重南/衙樞密之權過宰相宇文士及傳南衙羣臣面折廷爭)
入讐東觀之書(通典後漢圖書/在東觀詳别見)輟從第一之秘丞(梁書/劉孝)
(綽傳七嵗能屬文號曰神童出為上虞令還除秘書丞/髙祖謂舍人周捨曰第一官當用第一人故以孝綽居)
(此/職)進陪十五之郎位(天官書五帝座後聚一十五星曰/郎位天文志南宮後聚一十五星)
(曰哀烏/郎位)願試馮翊(蕭望之傳宣帝察望之材任宰相/欲詳試其政事復以為左馮翊)勇
下蓬莱(華嶠後漢書學者稱東觀/為老氏藏室道家蓬莱山)今轉為汝水之行(謝/靈)
(運宋謝逸文集序臨川在江西瀕汝水以為/郡而靈谷銅陵諸峰環列如屏障詳見前)殆亦是吾
州之慶寘薤一本未能獻邦人之規歌麥兩岐已略聞
太守之政所願召參之使少寛借冦之民某方欲賀成
先勤委重(並見/前)倡父老曰陽公賢也行亦謀歸(昌黎送/何堅序)
(堅道州人道之守陽公賢也堅歸/倡其州之父老子弟服陽公之令)有子弟而子産誨之
别遲善頌
　　代回方連州(桷○連州春秋楚州秦為長沙郡之/南境西漢有桂陽郡而桂陽陽山以)
　　(縣屬焉吳分桂陽置始興郡宋改始興為廣興郡/齊復為始興郡梁武帝分置陽山郡隋廢郡置連)
　　(州因黄連嶺以為名煬帝改/熙平郡唐復置連州宋因之)
疏恩北闕宅牧南交(見/前)唐陽山之都雖云窮處(昌黎送/區冊序)
(陽山天下之窮處也陸有㐀陵之險虎豹之虞江流悍/急横波之石㢘利侔劒㦸舟上下失勢破碎淪溺者往)
(往有之縣郭無居民官無丞尉夾江荒茅篁竹之間小/吏十餘家皆鳥言夷面始至言語不通畫地為字然後)
(可告以出租税奉期約九/域志日出光照故名陽山)漢桂陽之守蓋有聞人(後漢/書循)
(吏傳衛颯為桂陽太守郡與交州接境俗不知禮則颯/下車脩庠序之教設婚姻之禮朞年間邦俗從化南陽)
(茨克代之亦善其政教此得利益許荆和帝時遷桂陽/太守郡濵南州風俗脆薄不識學義荆為設䘮紀婚姻)
(制度使知禮禁在事十二年父老/稱歌桂陽人為立廟樹碑互見前)恭惟某官抱負雄深
(韓文抱負其/業東歸於家)踐揚詳熟為丞再轉人歌别駕之功(韓文/再轉)
(而為丞兹邑王祥傳時人歌之/曰邦國不空别駕之功詳見前)出守一麾上念專城之
重(選詩屢薦不入官一麾乃出守新唐書虞奐傳為陜/州刺史𤣥宗嘉其美政題賛于㕔事曰専城之重分)
(陜之雄亦既利物内存匪躬斯為國寳/不墜家風古辭陌上桑四十専城居)有蕐銀嶺(銀山/在今)
(饒州府徳興縣東三里一名鄧公山山出銀唐總章初/置塲至宋天聖間山穴傾摧而銀課未除范文正奏罷)
(之一在今長沙府湘潭縣西一百二十/里其山石白如銀此銀嶺未詳所在)逺畀銅符無疾
其驅恐有天子之詔(韓文無疾其/驅天子有詔)起視汝穴更觀刺史
之謡(栁文連山郡復乳穴記石鍾乳餌之最良者也楚/越之山多産焉于連于韶者獨名于世連之人告)
(盡焉者五載矣今刺史崔公至逾月穴人以乳復言邦/人悦是祥也雜然謡曰氓之熙熙崔公之来公化所徹)
(土石蒙烈以為/不信起視乳穴)某遥想履封無由旅賀望千騎上頭之
去應有光華因雙魚中素之来就申冩送(並見/前)
　　代回錢漳州(蔤○漳州秦閩中郡漢為東冶縣地/東漢為南部都尉地並屬㑹稽郡晉)
　　(屬晉安縣梁屬南安郡隋屬閩州唐武后垂拱初/析福州西南境置漳州以南有漳水故名治漳浦)
　　(縣開元初徙治李澳溪天寳初改漳浦郡乾元初/復為漳州徙治龍溪今州理是也五代時留從效)
　　(改為南州宋/復為漳州)
榮剖漢符既臨漳浦(見題/下)人生五馬賸收及物之功(杜/詩)
(人生五馬貴盧奐傳亦既/利物内存匪躬詳見上條)山有九龍豈少專城之樂(郡/志)
(九龍山下有九龍溪梁大同中有九龍游戲此江今祭/九龍翁甚盛山北又有金溪水宋陳堯佐詩人生五馬)
(貴山有/九龍游)恭惟某官飛騰聲實明習憲章(馬周傳贊由一/介草茅言天下)
(事明習憲章/若素官于朝)近使之逺使之皆駕韶鈞之韻(荘子君子/逺使之而)
(觀其忠近使之而/觀其敬詳見前)汝器也何器也宜為廊廟之珍惟其
洊著於民庸是以復煩於郡寄雙旌畫㦸無辭遵海而
南一札緑綈㑹即自天而下(並見/前)某持荷惟舊視䕃無
多(説文䕃草隂也又隂景曰䕃左傳趙/孟視䕃曰朝夕不相及誰能待五)馮熊兩轓愧莫
陪於賀夏烹魚尺素聊復具於報章(並見/前)
　　代回唐光化(􁫚○光化軍春秋穀伯國楚地隂國/所遷秦漢為隂縣及鄼縣屬南郷郡)
　　(後漢末魏武分南郷郡晉武改南郷為順陽郡梁/立鄼城郡領隂鄼二縣後周廢為縣屬襄陽郡隋)
　　(改隂曰隂城唐立鄼州領穀城鄼城二縣尋廢為/鎮𨽻襄陽之穀城縣宋陞隂城鎮為光化軍治光)
　　(化縣又以光化軍為通化軍/後金人渝盟復為軍縣如初)
考工弗績久慙五雉之司宅牧惟良逺效雙魚之問(並/見)
(前/)洗此執熱儼如即温恭惟某官宜在中朝(漢書注中/朝内朝也)
(大司馬左右前後將軍侍中常侍散/騎諸史為中朝丞相以下為外朝)顧乗邊障九夷通
道既歸馬於華山之陽(尚書遂通道于九夷八/蠻又歸馬于華山之陽)千里專
城姑擊牛享雲中之士(馮唐傳唐對文帝曰臣聞魏尚/為雲中守軍市租盡以給士卒)
(出私飬錢五日一殺牛以饗賔客軍吏/舍人是以匈奴逺避不近雲中之塞)今召君矣豈舎
王哉某曳履胡顔投簪甚力人生五馬貴願森衛之有
加(並見/前)天髙數鴻鳴愧報章之不腆(柳詩霞散衆山/迫天髙數鴈鳴)
　　代回趙袁州(彦倓○袁州秦屬九江郡地漢為宜/春縣屬豫章郡吳立安成郡領宜春)
　　(等六縣晉屬江州又避太后諱改宜春為宜陽縣/隋廢安成郡置袁州因袁山以為名唐宋因之○)
　　(宋史趙彦倓字安卿彭城矦叔聚曽孫父公廣饒/州太守厯官溧陽尉揚州司戸平江府推官攝宜)
　　(興縣知臨安於潛縣臨安府通判知興國軍遷湖/南運判知紹興府改大府少卿遷顯謨閣知太平)
　　(府調江西轉運使所在皆有善政獨不言知袁州/盖逸之也此啓可以補史之闕矣○袁山有髙士)
　　(袁京居/之故名)
起自家林(山谷詩小溪/風物似家林)分之符竹庶民安其里是在二
千石之良(並見/前)刺史得其人兹為十萬户之福(新唐書/陳子昂)
(傳一州得才刺史十萬户賴其福得不才/刺史十萬户受其困國家興衰在此職也)恭惟某官蜚
聲屬籍(見/前)擢秀宗標(呂安傳植根芳苑擢秀清流孔穎/達毛詩正義序擢秀幹于一時騁)
(絶轡于/千里)頃聞絃歌之聲已髙物表不謂肯綮之技久縮
袖間(荘子技經肯綮之未嘗説文肯骨間肉肯肯著/也肯綮脅肉結處韓文巧匠旁觀縮手袖間)兹
由祝釐(文帝紀祠官祝釐注釐福也賈/誼傳受釐宣室是也音同僖)始復出牧(杜詩/民到)
(于今歌/出牧)袁雖小郡古號名邦江山勝游謝靈運之風流
猶在(韓詩莫以宜春逺江山多勝游郡志袁州萬載縣/本漢建城縣地屬豫章郡吳析置陽樂縣晉改康)
(樂縣謝靈運封/康樂公故云)閭里無事韓昌黎之政術可師(昌黎袁/州謝上)
(表州小地狹賦税及時民安吏循閭里無事㣲臣惟當/布陛下維新之澤守國家承平之規勸以農桑使無怠)
(惰/)臥而治之行且召矣某違離滋久企仰良深聞去騎
之逐雙旌喜而不寐(韓詩旦夕公歸伸拜/謝免勞去騎逐雙旌)因烹魚之有
尺素文以足言(左傳言以足志文/以足言餘見前)
　　代回處州趙守(伯麟○處州古縉雲之墟天文吴/地斗分野春秋屬越秦屬㑹稽郡)
　　(後越王無疆七世孫摇佐漢有功立為東越王都/東甌今温州永嘉是也後以甌地為迴浦縣東漢)
　　(改為章安吳立臨海郡晉分臨海立永嘉郡隋改/為處州尋改為括州唐為松州𤣥宗改為縉雲郡)
　　(徳宗又改為處州大厯間以/處士星見詔更州名宋因之)
分竹南衙憩棠東輔庶民安其里是在二千石之良刺
史得其人何止十萬户之福恭惟某官凝姿信厚蓄徳
恵和大雅不羣信其来之有自(並見/前)小邦懐徳宜所去
之見思(尚書大邦畏其/力小邦懐其徳)兹屈髙陽子之才出為縉雲山
之牧(左傳髙陽氏有才子八人謂之八愷縉雲氏有不/才子謂之饕餮縉雲黄帝氏官名山在麗水縣舊)
(傳黄帝游仙之處有孤石特起髙二百丈峰數十或如/羊角或如蓮花有龍鬚草云是羣臣攀龍鬚所墜者徐)
(凝題縉雲山詩黄帝旌旗去不回空餘片石碧崔嵬有/時飛捲鼎湖浪散在晴天雨㸃来鼎湖在縉雲仙都山)
(頂相傳以為黄帝上仙處李詩杉蘿色裏/縉雲山楊億詩逺辭金虎觀来守縉雲城)民庸益懋王
覲不遥某側聞建牙(列子吾側聞之試以告女側/旁也建牙詳本巻富和州條)未由
削櫝(原陟傳削/牘為疏)雙魚中有尺素先承君子之謙(易謙謙/君子)
五馬不受二毛祗覺王孫之貴(杜詩人生五馬貴不受/二毛侵又尚覺王孫貴)
(豪家意/頗濃)
　　代回葉廣徳(延年○廣徳軍春秋屬吳楚子伐吳/及桐汭即其地秦置漳郡漢改漳郡)
　　(為丹陽郡復以為廣徳國封中山靖王之後後漢/置廣徳縣晉屬宣城郡宋立綏安縣梁分置石封)
　　(縣隋改石封為綏安縣又屬宣州又更綏安縣為/廣徳縣宋建為廣徳軍以郎步鎮置建平縣以𨽻)
　　(焉/)
分命竹符承流桐汭(桐源山在廣徳南八十里桐汭水/在廣徳西北五十里源出白石自)
(宣城界流入丹/陽湖水内曰汭)安庶民於田里是在刺史之良潤千里
之京師尤借近畿之重恭惟某官識𢎞且敏材裕而通
鏘百里之絃歌紛諸臺之剡薦(並見/前)明廷擢雋方通振
鷺之班(詩序振鷺二王之後来助祭也詩振鷺于飛于/彼西雝注振振羣飛貌又振振鷺鷺于下注潔)
(白之士羣集于君之/朝韓詩漸階羣振鷺)神圉祝釐遂抗㝠鴻之志(司馬相/如傳靈)
(圉燕于閑館注靈圉衆仙號也文帝紀祠官祝釐如淳/曰釐福也賈誼傳受釐坐宣室是也音僖法言鴻飛冥)
(㝠弋人/何慕焉)起家而得二千石(漢書諸附麗之者/或起家為二千石)去天而在
咫尺間勉䇿民庸佇遄王覲某未馳賀幅猥辱謝緘豈
自知雲中哉固行蔵之難料(田叔傳叔對文帝曰貫髙/等謀反天子下明詔趙敢)
(有隨張王者罪三族然孟舒自髠鉗隨/張王以身死之豈自知為雲中守哉)吾必在汶上矣
恐邂逅之無期
　　回趙全州(必愿/)賀權軍(全州即湘源五代晉髙祖/時改永州之湘源縣為清)
　　(湘縣置全州割永之清湘灌陽二縣𨽻焉宋因乏/宋史趙必愿字立夫以大父汝愚遺表補承務郎)
　　(嘉定七年舉進士厯知全常處泉台婺六州淳祐/五年以文華直學士知福州福建安撫使居官四)
　　(年卒贈銀青光禄大夫必愿才周器愽心平量廣/而又蚤聞家庭忠孝之訓師友正大之言世濟其)
　　(美可謂信厚之公子矣/○此啓權武岡軍作)
比䝉省劄暫攝郡章退惟渉筆之文丞(韓文丞渉筆注/渉或作濡又破)
(崖岸而為文丞言猶文具也朱文/公改定文字為之字丞字屬下句)詎久挈瓶之假守(左/傳)
(雖有挈瓶之/知守不假器)祗慙越畔(左傳子産曰政如農功日夜思/之思其始而成其終朝夕而行)
(之行無越思如農之有畔/其過鮮矣説文畔田界也)無敢告隣然雖五日京兆之
間(張敞傳今五日京/兆耳安能復案事)亦竊千里榮河之潤(尚書中候榮/光出河休氣)
(四塞武帝紀河海潤千里顔師古/四大河祝文分導九枝傍潤千里)輙憑咫尺(韓信傳發/一乗之使)
(奉咫尺之書師古曰八寸曰咫咫尺者言其簡牘或長/咫或長尺喻輕率也今俗言尺書或言尺牘盖其遺語)
(耳/)借布萬分(谷永傳不足以報塞萬分桓/榮傳補益萬分詳見第一巻)
　　代回李信州(昌○信州春秋戰國迭為吳楚之地/秦屬九江㑹稽二郡漢屬豫章之餘)
　　(干縣及㑹稽郡之太末縣三國又屬鄱陽郡葛陽/縣之地晉宋及隋屬鄱陽東陽二郡陳改葛陽為)
　　(弋陽縣唐析饒之弋陽衢之玉山常/山及建撫二州之地置信州宋因之)
振職司均(揚雄大司農箴農臣司均敢告/執繇又司農屬官有均輸令)抗章請外治
粟方資於内史(韓信傳信歸漢以為治粟内史漢官/云初秦置理粟内史掌穀貨漢因之)傳
聲俄典於信州(張敞傳復奉使典州杜工部送王/信州詩下詔選郎省傳聲典信州)周南
之滯有之(司馬遷傳太史公留滯周南注周南洛陽也/洛陽而謂周南者自陜以東皆周南之地也)
江東之幸多矣(杜詩江東/日暮雲)恭惟某官茂騰聲實蔚有典
刑(叙傳蔚為辭宗師古/曰蔚文采盛也音鬱)仙李盤根三百年之閥閱(見/前)秋
蘭流馥四十載之才名(杜詩才名三十年坐客寒無氊/陳後山詩才名四十年盛氣盖)
(諸/儒)方陞九扈之司忽念五馬之貴(並見/前)詔書催發難潄
石而枕流(孫楚傳楚少時欲隐居謂王濟曰當枕石漱/流誤云漱石枕流濟曰流非可枕石非可漱)
(楚曰所以枕流欲洗其/耳所以漱石欲厲其齒)徳政甫臨已反風而滅火(劉昆/傳為)
(江陵令時縣連年火災昆輙向火叩頭多能降雨止風/詔問昆曰前在江陵反風滅火行何徳政而致是事)
為繭絲為保障豈無素定之規有社稷有人民足展平
生之學某未諧旅賀猥沐損牋(旅損/卦名)耄矣綴班將何逃
於司敗(左傳遂歸復命而自拘/于司敗司敗即司冦)歸歟假道猶有謁於館
人
　　代回林嘉興(良○嘉興春秋時地名長水又名檇/李魯定公時越敗吳於檇李即此搜)
　　(神記秦始皇東廵望氣者云五百年後江東有天/子氣始皇至令囚徒十萬餘人掘汙其地表以惡)
　　(名故曰由拳一説始皇見山下出王氣使諸囚鑿/之囚倦後人訛為由拳吳黄龍五年嘉禾生於由)
　　(拳改置嘉禾縣隋屬蘇州又屬杭州五代時錢氏/奏置秀州宋屬浙西路政和間名為嘉禾郡慶元)
　　(初陞為嘉興府至本朝因之然宋之嘉興領嘉興/華亭海鹽崇徳四縣今領嘉興秀水嘉善海鹽平)
　　(湖崇徳桐郷七縣華亭改𨽻松江秀水嘉善平湖/桐郷則宣徳中割嘉興海鹽崇徳三縣地所析置)
輙丞外府(通典周官有太府梁置太府卿陳因之北齊/曰太府寺後周有太府中大夫唐龍朔二年)
(改太府/為外府)作牧内畿羞崑崙薄蓬莱孰窺雅意(柳文謫龍/説澤州有)
(竒女墮地貴游年少駭且悦之稍狎焉其女頳爾怒曰/不可吾故居鈞天帝宮下上星辰呼吸隂陽薄蓬莱羞)
(崑崙而不即帝以吾心侈大怒而謫来七日當復今吾/雖辱在塵土中非若儷也蕭望之傳望之雅意在本朝)
右扶風左馮翊欲展通材(漢地理志武帝太初元年更/名左内史為左馮翊主爵都)
(尉為右/扶風)臥而治之行且召矣恭惟某官持操甚正揚歴
彌深武城之愛播於絃歌(宰/)海沂之康流於頌詠(倅/)藹
然譽處(詩是以有譽處兮正義/云言常處此聲譽之美)服在班行(韓詩班行/再肅穆)甫
更再轉之餘(太府/寺丞)遽請一麾之去(守/)言從檇李(檇子遂/反通作)
(醉公羊傳醉李史記越世家吳師敗于/檇李杜預曰吳郡嘉興縣南有檇李城)少憩甘棠舉頭
即在於長安(晉明帝紀舉目/見日不見長安)濯足㑹登於雲漢(陸機詩/濯足升)
(龍/淵)某未遑燕賀先辱魚書儻未挂𢎞景之冠猶願見黄
覇之璽(並見/前)
　　代回晁南康(百談○南康秦屬九江郡漢為海昏/彭澤二縣地屬豫章郡晉屬潯陽郡)
　　(宋齊因之隋唐屬九江宋太平興國六年相國張/師亮轉漕江表請改邑為軍詔曰南方之俗其在)
　　(康哉可賜名南康軍領星子都昌建昌三縣至本/朝正徳中以建昌嘯聚山賊割安義五郷置安義)
　　(縣/)
訪靈谷之煙雲既擁千騎(靈谷山在撫州南四十里中/有石室靈像荀伯子臨川記)
(云懸崖半岫有瀑飛流分于木梢映日望之如掣練宋/王介甫靈谷詩序吾州之東南有靈谷者江南之名山)
(也龍蛇之神虎豹翬翟之文章楩楠豫章竹箭之材皆/自山出而神林鬼冢魑魅之穴與夫仙人釋子詭譎之)
(觀咸附託焉至其淑靈清和之氣盤礴委積于天地之/間萬物之所不能得者乃屬之于人言先為臨川守)
懐廬山之風月忽寄雙魚(廬山在今南康府西北二十/里古名南障世傳周武王時)
(匡俗兄弟七人結廬隠居於此故名其山疊障九層崇/巖萬仞周五百餘里實南方巨鎮也道書為第八洞天)
忻然發函(吳質書發/函伸紙)喜至折屐(謝安傳還内過户限心/喜甚不覺屐齒之折)
恭惟某官清門秀望(杜詩于今為庶為清門王雅/傳帝以恭等為當時秀望)名世
真材即之温然不減天球之器韵(説文球玉磬也尚書/天球河圖在東序又)
(美玉名山谷詩天/球不琢終粹温)識其小者漫知月斧之精神(酉陽雜/俎月勢)
(如丸其影日爍其凸處也常有八萬二千户修之其人/開襆有斤鑿數事王荆公詩玉斧修成寳月圓東坡詩)
(天匠麾月斧又借君月斧修朦朧又從来天上修月手/又月斧雲斤琢肺肝山谷詩執斧修月輪鍊石補天陬)
方羣飛之刺天(韓文一斥不/復羣飛刺天)寧一麾而出守兵衛森畫
㦸豈特倡韋應物之詩(韋應物嘗為州刺史游賞於簡/寂觀其詩卒章云曠嵗懐兹賞)
(行春始重尋聊将横/笛吹一寫山水音)山水含清暉政欲考謝康樂之句
(謝靈運都昌石壁精舍詩昏旦變氣候山水含清暉清/暉能娱人遊子澹忘歸出谷日常早入舟陽已微林壑)
(歛暝色雲霞收夕霏芰荷迭映蔚蒲稗相因依披拂趨/南徑愉悦偃東扉慮澹物自輕意愜理無違寄言攝生)
(客試用/此道推)徒得君重行以公歸(並見/前)某密託桑隂(劉子堯/之知舜)
(不違桑䕃唐書尉遲敬徳/傳贊桑䕃不徙而大功立)既凋蒲質(見/前)腰黄何用愧山
靈之移文(白樂天詩眼前何日赤腰下幾時黄北山移/文鍾山之英草堂之靈馳煙驛路勒移山庭)
頭白早歸煩謫仙之寄語(圖經李白性喜名山飄然有/物外志以廬阜水石佳處遂)
(徃遊焉卜築五老峯下有書堂舊基後北歸猶不忍去/指廬山曰與君再㑹不敢寒盟丹崖緑壑神其鑒之杜)
(少陵詩匡山讀書/處頭白早歸来)
　　代回真州閻宗簿(一徳○閻一徳嘉定初以朝請/郎知真州時兵燹後官民居畧)
　　(盡乃創建㕔事所著有古今政事錄二十巻觀所/撰述蓋亦存心于及物者宋秘書省正字陳暘樂)
　　(書後南豐知縣陳芾跋云樂書正誤一巻得之尚/書樓公即轉白郡太守閻公欣然欲鋟諸木屬將)
　　(代還乃以工費俾芾圖之所以昌文師幸惠後學/之意繄閻公樂善好修之美也公名一徳今守真)
　　(州云真州本漢江都縣地唐為揚州揚子縣地五/代時偽吳為永正縣地南唐置迎鑾鎮宋初陞為)
　　(建安軍祥符間司天臺言建安軍西山有旺氣詔/即其地鑄聖像時有青鸞白鶴景雲盤繞爐冶之)
　　(處詔建儀真觀立青鸞白鶴亭陞軍為/真州至本朝洪武二年改為儀真縣)
持槖無功忝青氊之舊物飛牋為惠辱黄絹之好辭有
味其言不知所謝(並見/前)恭惟某官踐敡滋久望實具孚
既朝蹟之居多(韓詩足弱不能/步自宜收朝蹟)亦民庸之洊著以恢然
十二牛之刃(賈誼傳屠牛坦一朝解十二牛而芒/刃不頓者所排擊剥割皆衆理解也)宜快
哉九萬里之風(宋玉風賦有風颯然而至王乃披襟而/當之曰快哉此風荘子故九萬里則風)
(斯在/下矣)屬淮甸兵甲之餘民亦勞止(詩民亦勞止/汔可小康)惟閻公
棨㦸之雅帝曰俞哉(王勃滕王閣序都督閻公之雅望/棨㦸遥臨宇文新州之懿範襜帷)
(暫駐尚書/禹曰俞哉)不待席温行膺璽召某乆安芰製(離騷經製/芰荷以為)
(衣兮集芙蓉以為裳北山/移文焚芰製而裂荷衣)又玷荷囊斜日銜山所謂聊
復爾耳浮雲出岫未妨歸去来兮(並見/前)徒佩先施莫諧
厚報
　　代回魏湖州(大中○湖州古防風氏之國楚為菰/城即春申君之邑也秦以其地置烏)
　　(程縣介于㑹稽鄣二郡之間漢因之東漢光和末/張角亂荆揚尤甚此郷守險助國漢朝嘉之立縣)
　　(名安吉吳置吳興郡隋平陳廢吳興郡置湖州取/太湖為名唐宋因之宋寳慶二年改湖州為安吉)
　　(州領烏程歸安安吉長興徳清武康六縣至本朝/改為湖州府領縣如舊𢎞治元年析安吉縣地置)
　　(孝豐縣正徳二/年陞安吉為州)
陞華簿正得請州麾既建髙牙(詳本巻代回/富和州條)屹隆方面
(馮異傳位大将爵通侯受任方靣又專命方靣龎參傳/以一臣之身折方面之難者選用得也岑彭傳論中興)
(将帥立功名者衆矣惟岑彭馮異建方面之號馬融傳/方面重寄注當四方之一面魏書劉尼傳曽祖政為方)
(面大人梁書劉坦傳贊方面之功坦為多矣唐書衞伯/玉傳伯玉有幹畧可方面大事田布傳諸子皆有方面)
(功倪若水傳時天下久平人皆重内任雖自冗官擢方/面皆謂下遷宋史董遵誨傳遵誨遣外弟劉琮進馬太)
(祖解所服珍珠盤龍袍賜之琮曰遵誨人臣/豈敢當太祖曰吾方委以方面不此嫌也)曽未遑於
馳慶猥先辱於飛牋恭惟某官早煥英躔(吳都賦未知/英雄之所躔)
(也/)寖儀膴仕(詩𤨏𤨏姻婭/則無膴仕)神皐治劇久風月之平分(西/京)
(賦寔為地之奥區神皐注/神者美言之澤畔曰臯)匠監參聮去雲霄而一握(言/為)
(将作/監簿)惟古馮翊乃今吳興(見題/下)帝掄輔郡之材僉曰明
公之可承流方爾歸譽翕然潤九里而及京師君有餘
矣先一州而後天下人謂斯何(並見/前)某自笑龍鍾(馬融/笛賦)
(惟籦籠之竒生兮于終南之隂崖蔡邕琴操空山歔欷/涕龍鍾韓詩白首誇龍鍾廣韵龍鍾竹名年老者如竹)
(枝摇曳不自禁持韻㑹籠籦竹名吳都賦竹則籠籦注/伶倫吹以為律稗史唐貞元五年番禺有海户犯鹽禁)
(逃羅浮山深入至第十三嶺遇巨竹百千萬竿圍二十/一尺有三十九節節長二丈許慎説文長節竹謂之䇗)
(得非羅浮龍鍾之義乎唐蘇鶚演義云龍鍾者/不昌熾不翹首如䰐篸拉搭斛觫之類詳别見)阻陪燕
賀天時向熱望少留水晶之宮(歐陽永叔送胡學士知/湖州詩武平天下才四)
(十滯鉛槧忽乗使君舟傍榜不可䌫都門春漸動栁色/緑将暗挂㠶千里風水闊江灔灔吳興水晶宮樓閣在)
(寒鑑橘柚秋苞繁烏程春甕釅清談越客醉屢舞吳娘/艶寄詩毋憚煩以慰離居念説郛云吳興之水晶宮不)
(載圖經刺史楊漢九月十五夜絶句云江南地暖少南/風九月炎凉正得中溪上玉樓樓上月清光合作水晶)
(宮後来林子中聞滕元發得湖州以詩賀何洵直邦彦/云清風樓下兩溪春三十餘年一夢新欲識玉皇香案)
(吏水晶宮裏謫仙人因為故事今按水晶宮乃髙句驪/宮名見范石湖桂海虞衡志元趙孟頫湖州人也刻私)
(印曰水晶宮道人周密以瑪瑙寺行者對之遂不復用/蘇子由送文與可知湖州詩宮開水晶潔人寄畫屏住)
氣候稍凉却歸侍玉皇之案(見/前)
　　代回李和州(大東○和州已見/)
上車强顔又綴甘泉之法從(揚雄傳每上甘泉常法從/師古曰法從言以法當從)
(耳一曰從/法駕也)開緘見靣重逢采石之謫仙(盧仝詩開緘宛/見諫議面采石)
(山在當塗北三十里山下有磯方輿勝覽云李陽冰草/堂集序劉全白墓碣皆謂太白以夀終而侯鯖錄載太)
(白過采石酒狂捉月恐好事者為之乃梅聖俞詩云采/石月下逢謫仙夜披錦袍坐釣船醉中愛月江底懸以)
(手弄月身翻然不應暴落饑蛟涎便當騎鯨上青天又/似有之新唐書云李陽冰為當塗令太白依之是時當)
(塗未為州𨽻宣城而陽冰序謂白疾亟枕上授簡俾為/集序無捉月之説豈古不弔溺故史氏為白諱耶抑小)
(説多妄而詩人好/竒姑以發新意耶)妙語爛然(賈捐之傳君房下/筆言語妙天下)髙情厚
甚恭惟某官名門勝士(羊祜傳賢達勝士陳後/山詩江西勝士與長吟)昭代通
才(杜詩昭代/今垂白)自其不卑於小官固已可卜其逺器婉婉
幕謀之賛(選詩婉婉/幕中畫)煌煌簿正之光胡然把麾為此歛
惠意淮民之離散已數萬人寛漢詔之歎愁惟二千石
徒得君重無俾民憂郷黨宗族稱盛焉何朱輪之陸續
(並見/前)父子兄弟相繼也㑹紫槖之聨翩(桓榮傳父子兄/弟代作帝師)
某幸託南隣(白樂天詩今朝白校擡/頭語先問南隣有酒無)已投西崦聊復爾
耳便當挂神武之冠行或使之猶見賜潁川之璽(並見/前)
　　代回太平王左史(居安○太平已見宋史王居安/字資道黄巖人淳熙十四年進)
　　(士授徽州推官連遭内外艱十年不調授江東提/刑司幹官入為國子正太學博士遷校書郎改司)
　　(農丞遷著作郎兼國史實錄院檢討編修官兼權/考功郎誅韓侂胄實贊其决擢右司諫遷起居郎)
　　(兼崇政殿説書上疏極言御史中丞雷孝友論其/越職奪一官罷太學諸生舉旛乞留四明揚簡邂)
　　(逅山隂道中謂此舉吾道増重江陵項安世致書/曰左史人中龍也踰年復官知太平州威惠流行)
　　(以龍圖閣提㸃浙西刑獄入對權工部侍郎以集/英殿修撰知隆興府平峒寇徙鎮襄陽以言者罷)
　　(閒居十有一年嘉定十五年與魏了翁同召遷工/部侍郎甫兩月以集英殿修撰提舉玉隆宮未幾)
　　(以寳謨閣待制知温州理宗即位以敷文閣待制/知福州升龍圖閣直學士轉大中大夫提舉崇福)
　　(宫㑹鹽冦起寧化命居安專任招捕降/之即拜疏歸卒贈少保有方巖集行世)
諫大夫之去國公議謂何(百官志諫大夫秦官漢初不/置至武帝始因秦置之無常)
(員光武増議字為諫議大夫置三十人王吉為諫議大/夫上疏論得失上以其迂闊不甚寵異吉遂謝病歸琅)
(琊/)良刺史之為邦疲民幸甚愧貢書之已後辱垂問之
相先恭惟某官粹學淵停(王崇楚妃歎矯矯/荘王淵停嶽峙)英姿山立
識其小者巍巍拾芥之科(並見/前)誰其似之挺挺伏蒲之
節(史丹傳頓首伏青蒲上應劭曰以青規地曰青蒲/自非皇后不得至此魏謩傳贊挺挺有祖風烈)交
懽将相(陸賈傳将相和則士豫/附君何不交驩太尉)拔去兇邪此非淺之為
丈夫(左傳吾淺之/為丈夫也)所謂上不負天子(見/前)捫中無愧補外
亦榮載酒龍山尋孟嘉之風味(陶靖節集孟府君傳九/月九日大将軍桓温游)
(龍山參佐畢集有風吹君帽墮落温命諮議參軍孫盛/為文嘲之君請筆作答了不容思文辭超卓四座歎之)
(按落帽事當在江陵今江陵縣西龍山有落㡌臺而/元和志及寰宇記皆指為當塗之龍山未知所據)泛
舟牛渚問公瑾之功名(牛渚山在當塗縣北三十里山/下有磯古津渡也與和州横江)
(陵相對幽明錄淮南牛渚津水極深無可算記人見一/金牛形甚醜壮以金鏁絆之輿地志牛渚山昔有人潜)
(行云此處通洞庭傍達無底見金牛状異乃見怪而出/吳志周瑜傳瑜恩信著於廬江出備牛渚今按牛渚六)
(朝以来為屯戍之地隋師/伐陳賀若弼従此北渡)雖未均𢎞(韓文何不均/𢎞俾執事樞)亦不
落莫(韓詩吾相兩優游他人雙落莫山/谷詩光隂行晼晚吾事益落莫)某年運而往(荘/子)
(年運而/往矣)日昃之離(易離九三日昃之離不鼓缶而歌則/大耋之嗟凶象曰日昃之離何可久)
(也注處邦離之終明在/将没故曰日昃之離也)猶冐恩除聊復持甘泉之槖小
須興盡行當掛神武之冠(並見/前)
　　代回鄒汀州(非熊○鄒非熊字宗望宜黄人淳熙/十一年進士授樂昌尉親獲强盜耻)
　　(受賞不言攝邑事修復石渠以溉民田諸司以才/力奏辟曲江令非熊一意撫摩獄無滯囚平反死)
　　(罪十有二人邑為刻石改知宜章值嵗歉盜相挺/而起非熊先為備得不擾後除廣東提刑未上而)
　　(卒年七十自號竹巖晉分建安郡置晉安郡又立/新羅縣汀州始基于此宋而後無所攷唐開元二)
　　(十四年開撫福二州山洞置汀州天寳元年曰臨/汀郡屬江南道唐末閩王據之石晉時附南唐後)
　　(改南州宋乾徳四年改南州為/汀州淳化五年陞府後復為州)
黄㡌青鞋又踏東華之塵土(杜詩青鞋布襪從此始又/黄㡌青鞋歸去来注黄㡌)
(籜冠青鞋芒履東坡詩東華塵土北窓風又軟紅猶戀/屬車塵公自注云前輩戲語西湖風月不如東華軟紅)
(塵/土)朱轓畫㦸未忘北社之比隣(比頻脂切相次也廣韻/並也杜詩不教鵝鴨惱)
(比/隣)有来緘縢(説文緘束篋也尚書傳縢緘也陽球傳皆/各緘縢不敢陳設荘子攝緘縢固扄鐍杜)
(詩三嵗清秋至/未敢闕緘縢)良慰離索(禮記吾離羣而索居亦已久/矣注羣謂同門朋友也索猶)
(㪚也離音詈/索悉各反)恭惟某官温然國器(韓安國傳惟天子以/為國器注國器言其)
(器用重大可施於國政也房/𤣥齡傳如此郎者當為國器)厚甚交情自頃杜門寂寞
雀羅之設(鄭當時傳下邽翟公為廷尉賔客填門及/廢門外可傳爵羅注言寂静無人行也)猥
蒙枉駕從容鷄黍之期(謝承後漢書山陽范式字巨卿/與汝南張元伯為友春别京師)
(以秋為期至九月十五日殺鷄作黍二親笑曰山陽去/此幾千里何必至元伯曰巨卿信士不失期言未絶而)
(巨卿至范雲詩恨不具鷄黍得與故人揮山谷詩人間/鷄黍期又魏畧田豫罷官歸汝南遣健步詣征北感豫)
(宿㤙過拜之豫/為殺鷄炊黍)求今人中有此客不(謝安傳桓温請為/司馬既到温甚喜)
(言生平歡笑竟日既出温問/左右頗嘗見我有如此客不)自榮驅于五馬已屢寄於
雙魚平生所聞陳汀州風流未逺(宋陳軒為汀州守黄/魯直贈詩云平生所)
(聞陳汀州蝗不/入境年屢豐)丞相皆舉龔渤海即日當遷(龔遂傳渤/海左右郡)
(嵗饑盜賊並起二千石不能禽制上選能治/者丞相御史舉遂可用上以為渤海太守)孰知厚禄
之故人(杜詩厚禄故/人書㫁絶)政爾頗哀於老子(馬援傳此丞掾/之任何足相煩)
(頗哀老子/使得遨遊)某持荷仍舊視䕃轉斜(並見/前)骯髒伊優總不
若掛冠而去(趙壹傳伊優比堂上骯髒倚門邊注伊優/屈曲謟佞之貌骯髒髙亢婞直之貌也媚)
(者見親故昇堂直者見棄故倚門按東方朔傳伊優亞/者辭未定也謟佞之人視人意以為轉移故辭多未定)
(盖漢時有/此語也)媻跚勃窣或猶及召璽之来(司馬相如傳媻/跚勃窣上金隄)
(注謂行于/叢薄之間)此心所期須面以既
　　代回錢漳州(蔤○漳州已見/)
晚景投閒叨承賜召(韓文投/閑置散)秋官庀屬竊玷貳卿(庀普/弭切)
(治也具也左傳官/庀其司言為刑侍)靖循僥忝之由寧非游揚之助(季布/傳使)
(僕游揚足下名于/天下顧不美乎)未遑控謝先辱飛牋千騎上頭悵莫
陪於祖送(古辭陌上桑東方千餘騎夫壻居上頭何用/識夫壻白馬從驪駒風俗通祖徂也今人謂)
(餞行為祖道一曰共工氏之/子好逺遊祀之以為祖神)雙魚中素窘不盡於報酬
(見/前)
　　代回王筠州(樞○瑞州漢為豫章郡建城縣唐即/縣地置靖州又以隠太子諱改建城)
　　(曰髙安又改靖州為筠州以土産篁竹故/名宋因之寶慶初以州名犯諱改瑞州)
停鸞起敬長懐東閣之郎君(韓文退見少傅翠竹碧梧/鸞鵠停峙能守其業者也)
(李商隠詩郎君官貴施行馬東閣無/由得再窺詳見此巻賀虞漢州條)烹魚得書知在西
江之道院(古詩呼童烹鯉魚中有尺素書江西道院/在筠州府治州守栁子儀建詳見下文)飛
文璀璨荷意勤渠(見/前)恭惟某官早著英猷寖躋膴仕(詩/𤨏)
(𤨏姻婭則無膴/仕注膴厚也)淵然韋元成之學問(韋𤣥成傳𤣥成字/少翁少好學修文)
(業繼父相位封侯/故國榮當時焉)濟以伯禽父之謙恭(律厯志燮父禽/父並事康王師)
(古曰禽父即伯禽也父讀曰甫甫者男子之美稱史記/魯世家周公戒伯禽曰我文王之子武王之弟成王之)
(叔父我于天下亦不賤矣然我一沐三捉髮一飯三吐/哺起以待士猶恐失天下之賢人子之魯慎毋以國驕)
(人/)簿正搴華人已疑於晼晚(陸機歎逝賦老晼晚其将/及潘岳懐舊賦日晼晚而)
(将暮楚辭白日/晼晚其将入)民庸得請君何有於鄙夷(見/前)風行水波
少為髙安之父老雪耻(山谷江西道院賦序江西之俗/士大夫多秀而文其細民險而)
(健以終訟為能由是玉石俱焚名曰珥筆之民惟筠為/州獨不囂於訟故筠州太守號為守江西道院然與南)
(康廬陵宜春三郡並䝉惡聲元祐八年武陵栁侯樂其/俗之􁁷使為政者不勤乃新燕居之堂榜曰江西道院)
(以鼓舞其國風且為髙安之父老雪耻焉賦略曰風行/於上而水波此天下之至文仁形於心而民服此天下)
(之善化/云云)日獻月納行見王家之子弟超人(西都賦朝夕/論思日月獻)
(納梁武帝評書王僧䖍書如揚州王謝家子弟縱復不/端正皆有一種風氣山谷墨竹賦王家子弟生長見聞)
(文獻不足/猶超人羣)郎選方虛(食貨志入財者得/補郎郎選衰矣)公来則重(杜詩/公来)
(雪山/重)某不量衰白猶踏軟紅(東坡詩注京師有西湖風/月不如有東華軟紅香塵)
(之/語)山翁愛山行乞身而去矣(東坡詩山翁不出山溪翁/長在溪韓詩山僧愛山出)
(無期俗士牽/俗来何時)相門有相望進徳以須之(曹植令諺云相/門有相將門有)
(将夫相者文徳昭将者武功烈南史王訓傳訓召/見文徳殿上目送之謂朱异曰可謂相門有相)
　　代回前建昌羅知軍(勲○已下並代衛參帥○建/昌為漢豫章南城縣地吳置)
　　(臨川郡治南城晉改南城曰新城隋罷臨川郡/置撫州南唐升南城縣為建武軍宋改建昌)
及瓜受代分竹過家(岑彭傳有詔過/家上冢詳見前)適聞千騎之還未
遑賀下(東坡跋歐陽文忠公書賀下不賀上此天下通/語士人厯官一任得外無官謗中無所愧於心)
(釋肩而去如大熱逺行雖未到家得/清凉館舍一解衣潄濯已足樂矣)洊辱雙魚之遺有
媿積中(遺去/聲)恭惟某官從容以和(尚書寛而有/制從容以和)柔嘉維
則(詩柔嘉維則/令儀令色)日奉平反之笑五馬甚榮(雋不疑傳即/不疑多有所)
(平反毋喜笑為飲/食言語異于他時)人無愁歎之聲衆狙亦喜(狙七餘切/猿屬荘子)
(狙公賦序朝四暮三羣狙皆喜列/子智籠衆狙杜詩攀援絶衆狙)去之日如始至(左傳/叔孫)
(所館者雖一日必葺/其牆屋去之如始至)昔者人謂斯何(韓文昔者人謂斯/何今者人謂斯何)
引綬還郷端足見買臣之貴(朱買臣傳前引其綬視其/印㑹稽太守章也詳見前)
昔襦今袴恐已歌叔度之来(㢘范傳為蜀郡太守百姓/歌之曰㢘叔度来何暮昔)
(無襦今/五袴)某正爾䝉成(薛宣傳馮翊垂拱䝉成師古曰/自言端拱無為而受縣之成功)又
承解替(䝉觧/卦名)知賢當舉慮無益於髙明所去見思㑹亟
登於華要
　　代回新南劒朱守(吳立建安郡以南平縣屬焉晉/武平吳易南平為延平宋明帝)
　　(廢延平縣五代王審知以為鎮審知子延翰改為/永平鎮又改為龍津縣王延政以延平鎮為鐔州)
　　(南唐改置劒州宋太平興國中/以利路亦有劒州改曰南劒州)
疇庸監郡疏寵專城(言由江州/倅守南劒)别駕之功澤既瀦於彭
蠡(王祥傳邦國不空别駕之功詳見前尚書彭蠡既瀦/彭蠡在江州徳化縣一名宮亭湖言朱先為江州倅)
三刀之夢劒終合於延平(王濬傳濬夢懸三刀於屋梁/上須㬰又益一刀意甚惡之)
(主簿李毅賀曰三刀為州字又益一者明府其臨益州/乎岑參詩刀州先入夢李端詩夜夢見刀州雍陶詩今)
(宵難作刀州夢張華傳初吳未滅斗牛之間常有紫氣/道術者皆以吳方强盛未可圖惟華以為不然及吳平)
(紫氣愈明華聞豫章人雷煥妙達緯象乃要煥登樓仰/觀煥曰寳劒之精上徹于天耳因問在何郡煥曰在豫)
(章豐城華即補煥為豐城令煥到縣掘地得雙劒一以/送華留一自佩或謂煥曰得兩送一張公豈可欺乎煥)
(曰靈異之物終當化去不永為人佩也華報書曰詳觀/劒文乃干将也莫邪何復不至雖然天生神物終當合)
(耳華誅失劒所在煥卒子華為州從事持劒經延平津/劒忽於腰間躍出墮水使人取之見雙龍蟠縈有文章)
(於是失劒華歎曰先君化去之言張公終合之論此其/騐乎交劎潭在今南平縣治東東溪自建溪来西溪邵)
(武順昌沙縣来合流於此即劒躍之所唐歐陽詹詩想/像精靈欲見難通津一去水漫漫空餘昔日淩霜色長)
(與澄潭/生畫寒)銅虎初分竹馬交慶(見/前)恭惟某官世科舄奕(班/固)
(傳發祥流慶對越天地者舄奕/乎千載注舄奕猶蟬聨不絶也)政學練詳(左傳僑聞學/而後入政未)
(聞以政/學者也)屬爾立朝名實既孚於上下(霍光傳屬耳師古/曰屬耳近耳也)
翩然引外動静不失其光明(易時止則止時行則行動/静不失其時其道光明)
久題湓浦之輿(湓浦在江州徳化縣西一里源出瑞昌/青盆山亦名盆水相傳有人於此洗銅)
(盆水忽暴漲失盆投水取之見一龍啣盆奪之而出故/名盆水晉志作盆隋志作湓李詩湓浦逺横簾幕外廬)
(山青落酒杯中劉禹錫詩廬峯逺刻削湓浦帶縈/紆来明詩浪生湓浦千層雪雲起爐峯一炷香)遂擁
衍山之㦸(衍仙山在劒浦縣東北十里古號含源山昔/衍客避晉亂結廬煉丹其上相傳以為仙去)
(吳致堯神秀軒記延平號山水佳處衆峯連屬鳳騫鼇/峙望之蔚然神刓天劃者衍山也衍仙堂在郡圃據山)
(之阜溪山環繞一日/可盡有登覽之勝)佇由明試亟用遄歸(遄速也列子/不若遄歸也)
(詩式遄/其歸)某辱託同寅良深贊喜(周禮慶賀以贊諸/侯之喜詳見前)引㑹
稽之綬足紹光榮(見上/條)聴臨淮之歌更觀强直(朱暉傳/暉字文)
(季南陽宛人性矜嚴遷臨淮太守好節槩吏人畏愛/為之歌曰彊直自遂南陽朱季吏畏其威民懐其惠)
　　代回興國趙知軍(興國軍漢江夏郡地吳屬武昌/隋屬鄂州宋太平興國二年析)
　　(鄂州永興縣置永興/軍三年改興國軍)
引嫌抗疏改命作州共此大江尤倚上流之重(吳志周/瑜傳此)
(為長江之險已與我共之矣殷仲堪傳受腹心之任居/上流之重又欲重復上流為習坎之防又藩扞之大機)
(上流之至要陶侃傳贊超居外相𢎞/總上流劉毅傳上流之任皆以相委)均之維屏是資公
族之英(詩麟之角/振振公族)恭惟某官擢秀銀潢(呂安書植根芳/苑擢秀清流杜)
(詩偶然擢秀非難取東坡詩銀潢左界上通靈注銀漢/一名銀潢史記天官書西宮咸池曰天五潢又王良旁)
(有八星絶漢曰天潢梁何遜詩鳳駕出天潢李敬𤣥/詩詞波照五潢文苑英華魏元忠有侍宴銀潢宮詩)舒
翹玉幹(栁文今之聖智莫不/舒翹揚英推類援朋)持平棘寺獄勿誤于有司
(尚書其勿誤于庶/獄惟有司之牧夫)歛惠竹符民甫誇於新尹(見/前)倦游廬
阜乗興印山(印山在興國軍南十里常湖之/中形如印浮水面圓正蒼潔)初非求喬
木之遷姑欲廣甘棠之憩恐未煖席又有温綸某倡牧
無庸(尚書六卿分/職以倡九牧)為僚有幸(左傳同/官為僚)千里湖山之自得
此豈力能庶民田里之相安尚希愛助(並見/前)
　　代回建昌趙知軍(時適○建昌已見/)
抗章請外得郡来南(東坡詩得/郡書生榮)兩科禮樂之英宜居表
著百里循良之寄寔賴藩維(並見/前)恭惟某官大雅軼羣
清標映世七畧百家之浩浩既䇿雋躔(藝文志劉歆總/羣書而奏其七)
(畧有輯畧有六藝畧一百三家諸子畧一百八十九家/詩賦畧一百六家兵書畧五十三家術數畧一百九十)
(家方技畧三十六家共六百七/十七家言百家者舉成數也)十事九律之嚴嚴更游
餘刃(主父偃傳上書闕下所言/九事八事為律詳見前)乃觀再轉遽取一麾(見/前)
金盌玉杯考顔碑之遺跡(顔魯公麻姑壇記王方平過/蔡經家遣人與麻姑相聞麻)
(姑至是好女子年十八九坐定各進行厨金盤玉杯多/是諸華而香氣逹於内外擗麟脯行之麻姑山在南城)
(西南十五里髙九里五十歩周迴四百一十四里為第/二十八小洞天劉禹錫詩雲盖青山龍臥處日臨丹洞)
(鶴歸時霜凝上界花開/晚月冷中天果熟遲)銅陵石澗尋謝屐之舊游(謝靈/運入)
(華子岡麻源第三谷詩銅陵映碧澗石磴瀉紅泉華子/岡在建昌城西十五里相傳華子期者甪里先生弟子)
(得仙翔集於此故名宋書謝靈運傳尋山陟嶺必造幽/峻巖嶂千里莫不備盡登躡常著木屐上山則去前齒)
(下山去/其後齒)特恐未煖席之間又有不俟駕之召某濫兹聮
事行且䝉成(並見/前)我思古人雖有愧於户庭之令(詩我/思古)
(人俾無訧兮韓文令修於户庭數日/之間而人自得於湖山千里之外)民曰太守尚相圖
田里之安(東坡喜雨亭記民/曰太守太守不有)
　　代回鄂州趙監丞(彦綰○楚熊渠封子紅為鄂王/始名鄂春秋時謂之夏汭漢置)
　　(江夏郡領鄂縣吳自公安徙治鄂更名曰武昌晉/立鄂縣宋武立鄂州治江夏是為郢城隋改鄂州)
　　(後為江夏郡唐復為鄂州宋以鄂州屬荆湖/北路領六縣至本朝改武昌府領州一縣九)
借材武監(李絳傳聖主選當代之人極其才分自可致/治豈借才異代哉唐百官志武徳初有武器)
(監一人少監一人掌兵仗廏牧開元以前軍器/皆出右尚署三年分少府甲鎧弓弩置軍器監)作鎮价
藩皇華以遣使臣有嚴並命(見/前)他人不如同姓足壯上
流(詩豈無他人不如/我同姓餘見前)恭惟某官卓爾不羣(見/前)淵乎似道
(黄憲傳隤然其處順淵乎其似道注老子曰道冲而/用之或不盈淵乎似萬物之宗言淵深不可知也)翔
而後集刺天不羡於羣飛(韓文一斥不/復羣飛刺天)用之則行奔電
何難於千里(王褒傳追奔電逐遺風周流八極/萬里壹息何其遼哉人馬相得也)甫從再
轉亟領一麾種柳西門人固望陶公之政(陶侃傳侃性/纎密嘗課諸)
(營種柳都尉夏拖盜官柳植之於已門侃後見駐車問/曰此是武昌西門前柳何因盜来此種拖惶怖謝罪)
憩棠南國公盍明召伯之風(詩序甘棠美召伯也召伯/之教明于南國又鵲巢騶)
(虞之徳諸侯之風/也故繫之召公)㑹於文昭武穆之英(禮記天子七廟/三昭三穆大傳)
(序以昭穆孝經注疏云昭明也穆敬也故昭南面穆北/面孫從父坐决疑要錄父南面曰昭明也子北面曰穆)
(順也左傳管蔡郕霍魯衛毛𥅆郜雍曹滕/畢原酆郇文之昭也邘晉應韓武之穆也)復此漢廣江
沱之化(詩序漢廣徳廣所及也文王之道被于南國美/化行乎江漢之域無思犯禮求而不可得也江)
(有汜美媵也文王之時江沱之間有嫡不/以其媵備數媵遇勞而無怨嫡亦自悔也)富貴乃其自
有(蔡澤傳富貴吾所自有歐陽永叔畫錦/堂記所謂将相而富貴皆公所宜素有)治行當以上
聞(魏相傳朝廷已/深知弱翁治行)某襆被歸田(魏舒傳時欲汰郎官非/其材者罷之舒曰吾即)
(其人也被襆而出陸納/傳臨發止有被襆而已)分符易地東連吳㑹馬牛非不
及之風(㑹稽吳門為吳㑹謂其地本吳㑹稽二郡也左/傳惟是風馬牛不相及也牝牡相誘曰風尚書)
(云馬牛其風左傳言風馬牛言二國去逺雖馬牛風/亦不相及陸農師云牛走順風馬走逆風楚是以云)西
望武昌烏鵲有可依之月(東坡赤壁賦月明星稀烏鵲/南飛此非曹孟徳之詩乎西)
(望夏口東望武昌山川相繆鬱乎/蒼蒼此非孟徳之困于周郎者乎)
　　代回南安趙知軍(伯鳳○南安為漢豫章贑南壄/二縣地晉為南康縣地隋屬䖍)
　　(州唐因之宋淳化二年置南安軍治大庾縣以䖍/州南康上猶二縣改𨽻至本朝陞府正徳末分三)
　　(縣地置/崇義縣)
解珮治中(杜氏通典治中從事史一人居中治/事主衆曹文書用漢制也厯代皆有)分符嶺
下(大庾嶺在大庾縣西南吳錄南野縣有大庾山自山/嶠九磴二里至嶺下七里平行十里至平亭圖經云)
(嶺初險觕唐張九齡開鑿新路乃㫁崖成峽/兩壁聳立仰視霄漢中塗坦夷又名梅嶺)疇庸外服
知更試之已詳(見/前)就任除書見用賢之不次(墨客揮犀/云除拜官)
(職謂除拜舊籍不然也除猶易也以新易舊曰除如新/舊嵗之交謂之嵗除易除戎器戒不虞以新易弊所以)
(備不虞也東方朔傳待以不次之位孫伏伽傳髙祖初/受禪伏枷最先諫欲盡下情故不決見拔以示羣臣崔)
(造傳徳宗貞元二年以給事中同平章事帝/謂造敢言為能立事故不次用之互見前)伏惟某官
天資㢘靖政術寛明惟其有之美不忘於世濟(詩惟其/有之是)
(以似之注似嗣也我先人有此/二徳是以先王使我子孫嗣之)潔其清矣畏尤在於人
知(法言楚兩龔之潔其清矣乎胡威傳遷徐州刺史勤/於政術風化大行後入朝武帝語及平生因歎其父)
(清謂威曰卿孰與父清對曰臣父清恐人知臣清/恐人不知臣不及逺也帝以威言直而婉謙而順)洊分
男國之封綽有子民之惠與其半吉陽之刺(吉陽軍漢/珠崖郡隋)
(置臨振郡唐改寧逺郡宋/紹興十二年更置吉陽軍)何如專横浦之城(横浦在大/庾縣西以)
(郡城大江自西流東横繞南岸故名南康記漢将軍楊/㒒討呂嘉出章郡下横浦即此宋張九成謫南安自號)
(横浦/居士)耎暴而循(耎乳兖切說文稍前大也大他達/切通作輭柔也集韻或作軟需)惟良
共理報政無遲於五月飛車即下於九天某政爾蔵瘝
濫兹聮事(並見/前)胡越同舟而濟尚無可異之心(孔叢子/胡越之)
(人同舟濟江中流遇風波其相救如左右手不慎所同/之患是不如吳越之人也賈子同舟而濟胡越何患乎)
(異心互/見前)魯邾擊柝之聞幸假相扶之力(左傳魯伐邾茅/成子諸告于吳)
(不許曰魯擊柝聞于邾吳二/千里不三月不至何及于我)
　　代回沈興化(紡○興化軍治莆田自陳文帝朝陳/寳應走至莆口其地始見載籍唐析)
　　(泉州置豐州領縣二曰南安曰莆田又置武榮州/莆田𨽻焉後武榮州改為泉州莆田自此常為屬)
　　(縣宋太宗時置太平軍尋/改興化軍莆田縣為軍理)
諸公奉詔共騰薦士之章老子綴班亦竊挂名之寵(馬/援)
(傳頗憐老子陶侃傳老子婆娑東坡詩/豈意彤庭綴兩班文選使名挂史筆)徒得君重(見/前)實
獲我心(詩我思古人/實獲我心)恭惟某官實徳蜚英名門濟美閩
有山川之勝自昔已然(韓文閩越地肥衍有山泉禽魚/之樂莆田志郡治自游洋徙建)
(始因都廵檢𪠘為之北枕陳岩南揖壺公東薄寧海/西縈石室木蘭壽溪環流左右山川之秀甲於閩中)莆
為文物之邦惟良共此(宋陳長卿貢院記莆蕞爾介于/福泉之間市㕓户版不能五之)
(一而秀民特多焉游驛通判題名記民物繁夥比屋業/儒號衣冠盛處至今公卿相望宋熙寧九年韓奕武舉)
(第一時徐鐸亦擢進士第一神宗御製詩賜/之云一方文武魁天下萬里英雄入彀中)頗聞賢明
慈惠之政(刑法志聖哲之上明察之/官忠信之長慈惠之師)寂無愁恨歎息之
民輙以名聞是為衆選未見升遷之報又何巽謝之為
(升巽/卦名)某陳力不能奉身而退(左傳義則進否/則奉身而退)亦有專城
之命似可卜隣(左傳非宅是卜惟隣是/卜二三子已卜隣矣)已無叱馭之心
何因假館(見/前)
　　代回何巴州(友諒○巴州古巴國之地秦屬巴郡/宕渠縣後漢分宕渠北界置漢昌縣)
　　(今州理是也厯代沿革不常唐改巴州三/巴此居其中為中巴亦曰清化亦曰字江)
符分銅虎將尋栗里之歸(栗里在今九江府徳化縣柴/桑里陶靖節故居白樂天訪)
(陶公舊宅詩今来訪故宅森若君在前不慕樽有酒不/慕琴無絃柴桑古村路栗里舊山川不見籬下菊但餘)
(爐中/煙)興在驪駒獨奉巴州之寄(漢書王式傳注驪駒逸/詩篇名也見大戴禮客)
(欲去歌之其辭云驪駒在門僕夫具存驪駒在路僕夫/整駕杜陵奉寄別馬巴州詩勲業終歸馬伏波功曹非)
(復漢蕭何扁舟繫纜沙邊久南國浮雲水上多獨把漁/竿終逺去難隨烏翼一相過知君未愛春湖色興在驪)
(駒白/玉珂)勤渠逺問(詩夏屋渠渠注夏屋大具也渠渠勤勤/也言于我設禮食大具其意勤勤然)
感戢深情(陶詩感戢知何/謝冥報以相賠)恭惟某官井絡聞家(河圖括/地象岷)
(山之精上為井絡/桞文井絡坤垠)坤維秀望(選詩大火流坤維淮南子/坤維在西南王雅傳帝以)
(恭等為當/時秀望)南賓出守是為四十而專城(陳後山詩四十/專城古亦稀)
北闕上書且有九重之知己(孟浩然詩北闕休/上書南山歸弊廬)謂式遄
於王覲(詩式遄其歸左/傳王覲為可)乃復懋於民庸他日有殊㤙計
不逺矣(杜陵送鮮于萬州遷巴州詩京兆先時傑琳琅/照一門朝廷偏注意接近與名藩祖帳維舟數)
(寒江觸石喧看君妙/為政他日有殊恩)十年為同姓與有榮焉(昌黎送何/堅序何與)
(韓同姓為近其識/堅也十年為故人)某納履星辰(説苑田子方曰士貧賤/者言不用行不合則納)
(履而去耳杜詩/聴履上星辰)把麾江海(杜牧詩欲把一麾江海/去樂游原上望昭原)歸鴻
遵渚難隨鳥翼之過(詩鴻飛遵渚公歸無所餘/見上文杜陵寄馬巴州詩)浮鷁朝
天猶覬鴈行之附(方言船首或謂之閣又謂之鷁首注/云今江東貴人船有作青雀是其象)
(也司馬相如子虛賦浮文鷁揚旌栧張翠帷建羽盖張/楫曰鷁水鳥也畫其象于船首賈至詩銀燭朝天紫陌)
(長禮記父之齒隨行兄之齒鴈行注行如字或音户剛/反詩兩驂鴈行箋鴈行者言與中服相次序疏鴈飛其)
(首不齊詳啓/意盖代月湖)
　　代回建寧李守(訦○已下代衛參政○建寧府周/為七閩地秦屬閩中郡漢為東冶)
　　(縣地屬㑹稽郡隋唐為建安郡宋初𨽻兩浙南路/尋改𨽻福建路端拱初為建寧軍孝宗潛邸陞府)
贈琴兮桂林知將行於湘水(張衡四愁詩我所思兮在/桂林欲往從之湘水深張)
(載擬四愁詩美人遺我緑綺/琴何以報之雙南金疑誤用)發軔兮𤣥圃復出守於价
藩(離騷經朝發軔於蒼梧兮夕余至乎縣圃注縣圃神/山也崑崙在西北元氣所出其巔曰縣圃上通于天)
(甘泉賦配帝居之縣圃兮注曾城縣圃閬風崑崙之山/二重也天帝神居其上詩价人維藩傳价善也藩屏也)
愧迎賀之未遑感勞謙之見及(易勞謙君/子有終吉)恭惟某官典
刑炳蔚器采端深靈光之殿獨存是闗衆目(王延夀靈/光殿賦序)
(魯靈光殿者盖景帝程姬之子恭王餘之所立也遭漢/中㣲盜賊奔突自西京未央建章之殿皆見隳壊而靈)
(光巋然獨/存互見前)承明廬之三入又把一麾(應㻛詩問我何功/徳三入承明廬)
五年憩南國之棠再命典西清之槖(並見/前)謂歸班于文
石(梅福傳壹登/文石之陛)還分閫于武夷(武夷山在崇安南三十/里周迴百二十里其峯)
(巒大者三十六道書謂為第十六昇真元化洞天韓无/咎武夷精舍記武夷在閩粤直北其山勢雄深槃礴自)
(漢以来見於祀事閩之諸山皆後出也其峯之最大者/豐上而斂下巋然若巨人之戴弁縁隙磴道可望而不)
(可登世傳避秦而仙者蜕骨在焉溪出其下絶壁髙峻/皆數十丈岸則巨石林立磊落竒秀好事者一目不能)
(盡則臥小舟杬溪而上號為九曲以左右顧視至其地/或平衍景物環㑹必為之停舟曳杖徙倚而不忍去水)
(流有聲其深處可泳草木四時/敷華此武夷之大槩也互見前)無疾其驅即有詔追之
寵(韓文無疾其/驅天子有詔)不聞亦式况深猷告之知(詩不聞亦式/不諫亦入又)
(訏謨定命/逺猷辰告)某承惠長沙(賈誼弔屈原賦恭承嘉惠兮竢/罪長沙師古曰嘉惠謂詔命也)
懐歸茂苑(長洲苑在長洲縣西南七十里太湖北岸吳/王闔閭游獵處左思吳都賦佩長洲之茂苑)
(是也白樂天詩茂苑太繁雄一綂志衛涇/自華亭徙崑山之石浦遂為郡人故云)雙魚中素莫
殫報施之情(見/前)千騎上頭尚佇臨存之惠(嚴助傳使重/臣臨存師古)
(曰存謂省問/之餘見前)
　　代回臨江丁知軍(必稱○臨江軍秦為九江郡地/漢初屬淮南郡後屬豫章郡吴)
　　(為豫章安成巴􁃷三郡地隋屬洪吉袁三州唐因/之南唐陞髙昌縣之蕭灘鎮為縣改名清江屬洪)
　　(州後屬筠州宋淳化間以清/江縣置臨江軍𨽻江南西路)
得覲楓宸(何晏景福殿賦芸/若充庭槐楓被宸)分蕐竹使朱轓皁蓋豈但
人生五馬之榮(續漢志二千/石皁蓋朱轓)碧嶂清江盡在都城百雉
之内(臨江郡治西偏有章山郡之来山也清江在府南/五里本贑江經吉安至此為清江東北流入南昌)
(界/)恭惟某官耆明山立㢘潤春温才名四十年久於許
國(後山詩才名四十年盛氣盖諸/儒周札傳以身許國死而後已)刺史二千石甫此起
家(揚雄傳諸附離之者/或起家至二千石)伊誰云從何見之晚吳城葛井
(吳城有二一在郡西三十里一在郡西南三十五里一/綂志臨江府九星井劉仙井虎跑井獨葛井未詳所在)
袁水蕭灘(袁江源出袁州府萍郷縣至新喻為喻水至/臨江南十里入清江蕭水在臨江西五里源)
(出棲梧山及烏塘合流而為蕭水中有灘曰蕭灘亦曰/蕭洲下流至南昌界入江韓文云自袁州還京孟簡乗)
(舸邀我於蕭洲是也王文公先大父述臨江軍有蕭灘/號難度以腐船度輙返吏呼公為判官灘云李與詩云)
(葛峯相對為文筆蕭水回環當墨池説與晚衙休報事/長官亭上有新詩上文葛井豈葛嶺之誤歟姑俟知者)
無嫌如斗之州正藉成風之刃不容席煖行有輪迎某
聮事方新懐歸已切叔度何暮定闗襦袴之有無(並見/前)
令尹重来試問人民之非是(續搜神記遼東城門有華/表柱忽有一鶴集徘徊空)
(中言曰有鳥有鳥丁令威去家千嵗今来歸城郭/如古人民非何不學仙去空伴冢壘壘遂上沖天)
　　代回趙建昌(建昌已見/)
訪洪崖之井漸欲東還(豫章記厭原山有洪井飛流懸/注其深無底舊説洪崖先生井)
(也洪崖在南昌去郡三十里宋楊傑記西山洪崖在翠/巖應昌宮之間石壁峭絶飛泉北来其下井洞深不可)
(測每嵗六七月時水髙一二丈湍激可畏其傍人語不/相聞及過井洞則聲勢斗殺鑠流出山前代有異人居)
(之世以為洪崖先生云先生/三皇時人盖得道之士也)問歐冶之池又令南徙(吳/越)
(春秋越王允嘗聘歐冶子作名劒五枚一曰純鉤二曰/湛盧三曰豪曹四曰魚膓五曰巨闕越絶書楚王召風)
(胡子而問之曰寡人聞吳有干将越有歐冶子寡人願/請此二人作鐵劒乃令風胡子之吳見干将越見歐冶)
(子劒池在虎􁃷山即吳王闔閭𦵏處扁諸之劎魚膓之/鉤在焉又處州龍泉縣南五里亦有劒池相傳歐冶子)
(為吳王闔閭鑄劒就池/淬之池上有歐冶子廟)上章自列中詔未俞(羊祜傳降/發中之詔)
(加非次/之榮)欲馳話别之牋又辱駢章之寵恭惟某官身兼
數器(薛宣傳謀王體㫁/國論身兼數器)氣蓋諸公(史記季布傳布弟季/心氣盖闗中王濛傳)
(風姿英爽氣盖一時陳後山/詩才名四十年盛氣盖諸儒)暫為清香畫㦸之吟益增
碧澗紅泉之勝(並見/前)二千石之有效宜莫如君(循吏傳/序二千)
(石有治理效輙以璽/書勉厲増秩賜金)一再鼓而已衰何以教我(左傳一/鼓作氣)
(再而衰/三而竭)某又隨麾纛特畏簡書閩越地肥聞亦有禽魚
之樂(韓文閩越地肥衍/有山泉禽魚之樂)吳江水冷何當逐鷗鷺之閒(唐/崔)
(信明詩楓落吳/江冷餘見前)
　　代回姚開州(自舜○開州已見/)
題慈恩之姓久遂託交(見/前)傳盛山之詩始知出守(韓文/有韋)
(侍講盛山十二/詩序詳見前)逺勤委翰更費屬辭恭惟某官續三世
科為諸儒倡(新唐書韓愈傳贊以/六經之文為諸儒倡)頡頏飛霞之佩宜在
漢庭(韓詩乞君飛霞佩與我髙頡頏/田叔傳漢廷臣無能出其右者)簸弄明月之珠久
留蜀道(韓詩婆娑淮水/南簸弄明月珠)㑹膺表選(循吏傳選諸所/表以次用之)亟有
裏除某洊守銅魚甚思蓴鱠(並見/前)同年千里恍如琴上
之星(東坡詩吾州同年/友粲若琴上星)何日一尊共聴簾間之雨
　　代回林饒州(潔已○饒州已見/)
顯膺帝綍榮領价藩番君得江湖之心定酬民望(漢書/吳芮)
(秦時番陽令也甚得江/湖間民心號曰番君)雷令候斗牛之氣乃借隣光(張/華)
(傳吳之未滅斗牛之間常有紫氣華與雷煥登樓仰觀/煥曰寳劒之精上徹于天在豫章豐城華補煥為豐城)
(令詳/見前)恭惟某官籍甚才名(陸賈傳名聲籍甚孟/康曰言狼籍甚盛)蔚為壽
俊(叙傳蔚為儒宗師古曰蔚文采盛也/蔚音鬱尚書罔或耆壽俊在厥服)道赤墀而容與
揚厯已深(梅福傳涉赤墀之塗應劭/曰以丹漆泥塗殿上也)上青天之峥嶸咨
諏有賴(李詩蜀道難難于上青/天又劒閣峥嶸而崔嵬)居然蠖屈(詩居然生子/易尺蠖之屈)
(以求/信也)始此雄飛(趙典傳典弟溫字子柔為京兆郡丞歎/曰大丈夫當雄飛安能雌伏遂棄官去)
惟是餘干控於粤服(記纂淵海餘干本春秋越國西境/于越地漢為餘汗縣屬豫章晉屬)
(鄱陽隋開皇九年去水存干曰餘干唐屬饒/州餘干山一名羊角山兩峰相面狀如羊角)逺考劉長
卿之舊政(劉長卿餘干縣故城詩孤城上與白雲齊萬/古荒凉楚水西官舍已空秋草緑女牆猶在)
(夜烏啼平江渺渺来人逺落日亭亭向客低沙鳥不知/陵谷變朝飛暮去弋陽溪又于越亭詩天南愁望絶亭)
(下栁條青落日獨歸鳥孤舟何處人山谷詩曩誰/築孤亭勝日有感遇永懐劉隨州因榜白雲句)近師
范文正之餘規(范文正公詩三出邊城鬢似絲齋中瀟/洒過禪師每踈歌酒縁多病不負雲山)
(須有詩半雨黄花秋賞健一江明月夜歸遲人間禍福/何須道問着衰翁也自知李深題文正公祠詩一章奏)
(免貢新茶恵及饒民幾萬家遺老/至今懐徳政為余談此屢咨嗟)御屛記名(新唐書循/吏傳序太)
(宗嘗曰朕思天下事丙夜不安枕永惟治人之本莫重/刺史故錄姓名于屏風臥與對之得才否狀輙疏之下)
(方以擬/廢置)天子有詔(韓文無疾其/驅天子有詔)某留連洪府(王勃滕王/閣序洪都)
(新/府)密邇大邦飛畫棟之雲既勤郇翰(見/前)酌清灣之水尚
賴晉波(左傳其波及晉/國者君之餘也)
　　代囘徐濠州(翦○已下代何月湖作○濠州古塗/山氏國春秋為鍾離子國戰國屬楚)
　　(秦屬九江郡漢為淮南國東漢為鍾離侯國莽曰/蠶富宋立徐州齊改西楚州隋改濠州宋因之至)
　　(本朝為臨濠府洪/武七年改鳳陽府)
拔尤蓮幕分寄竹符當從軍三四年之餘有起家二千
石之寵(並見/前)可知才美超出等夷(張良傳諸将皆陛下/故等夷師古曰夷平)
(也言故時皆齊等/杜詩清襟照等夷)恭惟某官滿腹甲兵摘髭科第(並見/前)
小試東南之尉(揚雄傳東南一尉西北一侯曾子固送/南城尉羅君詩羅夫子東南一尉方出)
(盤白樂天詩王夫子送君/為一尉東南三千五百里)勇隨西北之師贊盡碧幢(見/前)
息氛紫塞(崔豹古今注秦所築長/城土色皆紫漢塞亦然)側聞鴻鴈之離散淮
甸皆然(列子吾側聞之試以告女詩序鴻雁美宣王也/萬民離散不安其居而能勞來還定安集之)
重罹虎狼之噬吞濠梁為甚(漢書鄒陽傳夫以區/區之濟北而與諸侯)
(争強是以羔犢之仇弱而扞虎狼敵也後漢書袁紹二/傳翹企延頸待望  敵委慈親于虎狼之牙濠水有)
(東源出鍾乳山西源出鏌邪山二水至昇仙橋合流至/郡舊城有石絶水謂之濠梁又東流經新河口入淮)
帝咨誰守僉曰公宜非常之任待非常之才斯言益信
(漢武帝元封五年詔盖有非常之功必待非常之人/故馬或奔踶而致千里士或有負俗之累而立功名)不
次之除有不次之報指日可期某偶綴公朝例蒙私謝
窺威顔咫尺天之意寧有遐心誦良吏拊循時之詩即
觀奏最
　　代囘張興化(聲遒○興化已見/)
畫㦸清香有闕恭先之問(見/前)明珠繡段例承委貺之勤
(張衡四愁詩美人贈我貂襜褕何以報之明月珠美人/贈我錦繡段何以報之青玉案左傳是委君貺于草莽)
(也/)情文燦然衰遲愧甚恭惟某官器資凝逺材具端方
久朝績之踐敡思民庸之展布選侯千里(韓文視邦選/侯以公来尸)
岀守一麾閩為保障之雄莆乃衣冠之㑹徒得君重無
俾民憂某偶綴近班過勤私謝乞為寒水玉方無計以
滌煩(杜詩乞為寒水/玉願作冷秋菰)贈我金錯刀諒不深於責報(四愁/詩美)
(人贈我金錯刀何/以報之英瓊瑶)
　　代囘王歸州(茹○歸州漢屬南郡三國先入蜀後/歸吳屬建平郡晉因之劉宋屬荆州)
　　(南齊屬巴州後周置秭歸郡唐置歸州天/寳初改巴東郡乾元初復為歸州宋因之)
塵埃伺候甚思何氏之山林(韓文伺候於公卿之門杜/子美有陪鄭廣文遊何将)
(軍山林及重/過何氏詩)翰墨淋漓似見王家之子弟(王羲之傳尤/善𨽻書為古)
(今之冠論者稱其筆勢以為飄若浮雲矯若驚龍甚為/從伯敦導所器重時陳留阮裕有重名為敦主簿敦當)
(謂羲之曰汝是吾家佳子弟當不減阮主簿梁武帝評/書云王僧䖍書如揚州王謝家子弟縱復不端正皆有)
(一種/風氣)玩之終日灑然清風恭惟某官材地寛餘(晉書王/藴傳遷)
(吏部郎每一官闕求者十輩藴輙連状白之曰某人有/地某人有才務存進退各隨其才故不得者無怨焉後)
(魏辛雄疏選補之法妙盡才具如不可並後地先才陳/書蔡凝傳凝年位未髙而才地為時所重後主謂蔡徴)
(曰蔡凝負地矜/才無所用也)人門秀整(陳書蔡凝傳髙宗嘗謂凝曰/我欲用義興主壻錢肅為黄)
(門郎卿意何如凝正色對曰黄散之職固須人門兼美/帷陛下察之唐書李揆傳肅宗謂揆曰卿門第人物才)
(學皆當世第一摭言崔仁師之孫湜滫等昆弟數人文/翰列官清要毎私宴之際自比王謝之家謂人曰吾之)
(人門及出身官歴未嘗不為第一丈夫當先據要路以/制人豈能黙黙受制于人東坡詩清朝固多士人門子)
(皆/冠)瑰意琦行真淮海之俊人(杜詩淮海維/揚一俊人)玉友金昆皆
貞元之朝士(南史王琳子銓錫銓雖學術不及錫而孝/行齊焉時人謂之玉昆金友元微之詩屈)
(指貞元舊朝士幾/人同見太和春)未空羣於冀北姑斂恵於巴東(注見/題下)
方千里而封諸侯豈不足以為政先一州而後天下特
有感于斯文(王羲之傳後之覽者亦/将有感于斯文餘見前)某自笑衰蒲更為
小草(見/前)迷途未逺已令僮僕之迎(歸去来辭寔迷途其/未逺又僮僕歡迎稚)
(子候/門)俗駕當迴奚待逋客之謝(北山移文請迴俗/士駕為君謝逋客)
　　代囘金黄州(㒜○黄州春秋為黄國楚滅黄而有/其地楚宣王滅邾徙其君于此又名)
　　(邾城秦屬南郡漢屬江夏郡晉/為西陽國隋唐為黄州宋因之)
百舎思賢夢過黄泥之坂(王文公集一涯承乏自悔于/座容百舍懐賢坐傾于風美)
(又思賢百舍無階贄見之儀承乏一涯彌闊門牆之使/荘子百舍重趼而不敢息注百舍止宿也思賢堂在黄)
(陂縣尉㕔二程先生生于此故名東坡後赤壁賦/步自雪堂将歸于臨皋二客從子過黄泥之坂)一書
委貺坐来赤壁之風(水經載赤鼻山齊安拾遺遂以赤/鼻山為赤壁山以三江下口為夏)
(口以武昌縣華容鎮為曹操敗走華容道其説乖謬蓋/周瑜自柴桑至武昌縣樊口而後遇于赤壁則赤壁當)
(在樊口之上今赤鼻山在樊口對岸何待進軍而後遇/之乎又赤壁初戰操軍不利引次江北而後有烏林之)
(敗則赤壁當在江之南岸今赤壁乃在江北亦非也然/東坡赤壁賦乃疑似語而大江東去之詞亦云人道是)
(三國周郎赤壁又可見矣宋張邦基墨荘漫錄云今岳/陽之下嘉魚之上有烏林赤壁盖公瑾自武昌列艦風)
(帆便順泝流而上遇戰于赤壁之間也杜牧有寄岳州/李使君詩云烏林芳草逺赤壁健帆開此真敗魏軍之)
(地/也)讀之洒然何以得此恭惟某官彯纓腆仕(彯匹妙切/彯彯長組)
(貌選詩士/子彯華纓)脱穎竒材屢風月之平分盍雲霄之獨步屬
當冦至能與城存遂就畀於麾符俾益堅於保障(並見/前)
綸巾羽扇訪故壘之西邊(按傅元羽扇賦云吳人取鳶/烏翼摇之滅吴之後翕然貴)
(重似為羽扇之起而裴起語林言諸葛武侯持白羽扇/指麾三軍又在晉武平呉之前矣王嘉拾遺記云周昭)
(王時修塗國獻丹鵲一雌一雄子夏取鵲翅以為/扇一名條融一名仄景此疑羽扇之始餘見下)畫㦸
清香歌大江之東去(東坡赤壁懐古詞云大江東去浪/淘盡千古風流人物故壘西邊人)
(道是三國周郎赤壁亂石穿空驚濤拍岸捲起千堆雪/江山如畫一時多少豪傑遥想公瑾當年小喬初嫁了)
(雄姿英發羽扇綸巾談笑間强虜灰飛煙滅故國神遊/多情應笑我早生華髮人間如夢一樽還酬江月杜詩)
(大江東流去/詞名或本此)何以累君子猶有十萬之羸(東坡和孔郎/中荆林馬上)
(見寄詩朱輪未及郊清風已先/馳何以累君子十萬貧與羸)進而彊本朝行膺尺一
之詔(李尋傳拔進英雋退不/任職以彊本朝餘見前)某既乗下澤(馬援傳乗下/澤車注周禮)
(曰車人為車行澤者欲短轂行山/者欲長轂短轂則利長轂則安也)又戀屬車邊秋一鴈
聲漸起江湖之興(杜詩戍鼔㫁人/行秋髙一鴈聲)人生五馬貴願精茵
鼎之調(説文茵車重席也禮記注著褥也家語累茵而/坐列鼎而食王荆公詩水菽中嵗樂鼎茵暮年)
(悲/)
　　代囘太平王左史(居安○太平已見/)
迎五馬問専城已嘗上記(陳後山詩似聴兒童迎/五馬稍修書札問専城)烹雙
魚有尺素始報下車厚賜駢蕃旅酬窘澁恭惟某官眼
髙四海氣蓋諸公(並見/前)惟素其位而行不得其言則去
今之君子遑恤位隆而道汚(詩我躬不閲遑恤我後禮/記道隆則從而隆道汚則)
(從而/汚)賢哉大夫可使頑廉而懦立(疏廣傳道路觀者/皆曰賢哉二大夫)故
於去國一二年之近(戴氏鼠璞云世以去朝廷為去國/蓋用孔子去父母國出處然今與)
(列國時不同春秋之世去魯之齊去晉之秦可言去國/今天下一家非能北走胡南走越雖辭榮闕庭退蔵巖)
(谷何地非/王土也)遂有起家二千石之榮報政匪朝歸班有日
某久踈顔采未隔心期(陳後山詩得失妍蚩只自知/畧容千載有心期詳見前)君
薄淮陽耶願早歸於禁闥吾在汶上矣㑹猶見於璽書
　　代囘滕饒州(安○饒州已見/)
入膺顯命出殿雄藩(殿鎮也詩殿/天子之邦)餘干乃番之故都有
華作牧(見/前)逺方聞滕之仁政必願受㕓眡龜之賀未遑
(周禮卜大封拜則眡髙作/龜大祭祀則眡髙命龜)烹鯉之書何腆恭惟某官褆
身肅括操行淑均獨扛百斛之龍文恢然抱負(韓文抱/負其業)
(東歸/于家)連中兩科之麟角雋甚聲華厯試民庸率登政最
再持平於廷讞旋入直於郎闈萋兮錦文(並見/前)翩哉襆
被(魏舒傳襆被而出陸納傳臨發止有襆被/而已新唐書蘇瓌傳瓌單身襆被自将)水清見石
(古樂府艷歌行夫壻從門来斜柯西北盼語卿且勿盼/水清石白見山谷詩水清石見君所知此是吾家秘密)
(蔵又難以口舌/争水清石自見)雲散月明故從二千石以起家且使十
萬户之䝉福(並見/前)考古文翁之宅(記纂淵海漢文翁宅/左饒州東百里按漢)
(書文翁廬/江舒人)題詩栁渾之樓(新唐書栁渾字夷曠天寳初/擢進士第大厯初江西魏少)
(游表為判官路嗣恭代少游渾/遷團練副使俄為袁州刺史)拜顔魯公於堂已見心
期之磊落(顔魯公乾元初為饒州刺史/郡治有九賢堂公其一也)繼范文正之轍
㑹看步武之騫騰(范文正公景徳初/知饒州互見前)某方此違離悒然
馳傃(悒乙及切説文不安也/傃蘇故切韻㑹向也)傾蓋如故何幸兵衛之凝
香(鄒陽傳傾蓋如故注/傾蓋猶交蓋駐車也)游刃若新亦使鼓旗之旁譟(六/一)
(居士集安得二子接揮鋒兩交/鋩我亦願助勇鼓旗譟其旁)
　　代囘林處州(孔昭○處州已見/)
起自家林岀守輔郡以賢明慈惠之帥寛愁恨歎息之
民上意甚隆下情惟允恭惟某官蜚英雋軌䇿步華塗
表裏瑩乎純明中外久於敡歴屬當赤白囊之警岀分
赭黄繖之憂(並見/前)未明李廣之功(李廣傳廣不為後/人然終無尺寸功)遽
得樂羊之謗(史記甘茂傳魏文侯令樂羊将而攻中山/三年而拔之樂羊返而論功文侯示之謗)
(書一/篋)忠無不報(鄒陽傳忠無不/報信不見疑)事久益明徑畀竹符枉
臨栝郡(小括山髙三十五丈周迴三里州治其上寰宇/記云栝蒼山在台州今蒼嶺是也隋志云處州)
(有栝/蒼山)抱濟北老人之石何必智勇之功名(張良傳十三/年孺子見我)
(濟北穀城山下黄石即我已孫子善戰者無智名無勇/功張良傳贊聞張良之智勇以為其貌魁梧竒偉山谷)
(詩智名勇/功不入眼)訪江南處士之星㑹有太平之官府(記纂淵/海處州)
(上應牽牛之宿下當少陽之位方輿勝覽唐大厯間以/處士星見詔更州名州治有少微閣以少㣲乃郡之星)
(也續晉陽秋謝敷隐居㑹稽山初月犯少微星一名處/士星時戴逵名重于敷時人憂之俄而敷死故㑹稽士)
(人嘲吳人曰吳中髙士求死不得山谷詩鳬飛葉縣郎/官宰虹貫江南處士星唐崔謩為秦州刺史人喜曰不)
(意復見太平官府周禮治典以治官府教典/以教官府又以八法治官府官府二字出此)某猥塵班
綴過辱緘縢弩矢前驅雖少稽於賀厦鼓旗旁譟猶有
待於賜環(並見/前)
　　代回劉袁州(履忠○袁州已見/)
光膺漢詔岀牧江城(杜詩鼔角/動江城)穀旦于差(詩穀旦于差/南方之原注)
(穀善也旦明于曰差擇也良辰美景可以佚樂故見朝/日善明無隂雲風雨則曰可以相擇而行樂矣此㫁章)
瓜期而往(左傳齊侯使連稱管至父戍/葵邱瓜時而往曰及𤓰而代)所謂十萬户之
福其惟二千石之良(並見/前)恭惟某官望實髙華典刑秀
整自頃割鷄之政交騰薦鶚之章服在班行(韓詩强顔/班行内)
藹然譽處恬為丞于再轉甘出守之一麾(並見/前)布新澤
勸耕桑請驗韓昌黎之表(昌黎袁州謝上表州小地狹/税賦及時人安吏循閭里無)
(事微臣惟當布陛下惟新之澤守國家/太平之規勸以耕桑使無怠惰而已)得賢君游庠序
自有李泰伯之文(李泰伯袁州學記爾袁得賢/君俾爾由庠序踐古人之迹)洗空珥
筆之聲(古諺云筠袁贑吉/腦後插筆詳别見)即聴璽書之召某偶塵槖綴
(爾雅塵久也注塵垢稽久也蔡謨傳豈/惟微臣其亡之誡實招聖朝惟塵之累)例辱緹緘(緹上/禮切)
(説文帛丹黄/色又都黎切)當太守入境之初雖稽燕雀之賀夏頌聖
主得賢之美猶期蟋蟀之唫秋(並見/前)
　　代回程慶元(凖○春秋時吳封越王句踐東至于/鄞即今鄞縣句踐破呉欲徙吳王甬)
　　(東即此郡境戰國為楚地秦以後屬㑹稽郡隋屬/越州唐置明州宋以明州為奉化郡建隆三年改)
　　(奉化軍慶元元年以寧宗潛藩陞慶元府至本/朝吳元年改明州府洪武十四年改寕波府)
榮驅節傳易殿价藩凝燕寢之清香(並見/前)護龍潛之舊
邸(見題/下)寛條一布和氣四騰恭惟某官器宇端凝才猷
敏劭盤根利器游刃有餘(並見/前)野水横舟乗流則逝(賈/誼)
(傳乗流則逝遇/坎則止餘見前)襆潛郎之被屢褰華使之帷(並見/前)宣室
不見賈生方議以公卿之任(賈誼傳於是天子議以誼/任公卿之位又文帝思誼)
(徵之至入見上方受釐宣室曰吾久/不見賈生自以為過之今不及也)潁川必得黄霸始
慰其父老之心(見/前)瀚海澄波(史記衛青傳登臨瀚海索/隠云按崔浩云北海名羣)
(鳥之所觧羽故云瀚海廣志在沙漠北宋程大昌北邊/備對北海之名不著于經而霍去病之封狼居胥山也)
(其山實臨瀚/海者北海也)京師䝉潤近長安之日豈舍王哉望蓬莱
之雲今召君矣(杜詩雲近蓬/莱常五色)某比方䝉潤復辱損箋(比/䝉)
(復損四/卦名)陪旅進旅退之餘雖已遲於賀夏拜特書屢書
之况亦自足以生春(韓文将大書特書屢書/不一書而已也此借用)
　　代回姜道州(楷○道州即舜封象有庳國地春秋/戰國屬楚秦屬長沙郡漢分長沙置)
　　(零陵郡吳分零陵郡置營陽郡今州是也以郡在/營水之南故名南齊為營道郡梁改永陽郡唐改)
　　(南營州尋改道州宋因/之至本朝屬永州府)
起從珍館(揚雄傳珍臺閒/館璇題玉英)岀綰銅符板輿迎養之榮(板/輿)
(一名步輿方四尺素木為之以皮為􁀙掆之潘岳閑居/賦太夫人乃御版輿升輕軒野客叢書云世率以板輿)
(為奉母事如樂天詩朱轓四從板輿行蓋取閑居賦意/不知當時三公告老亦許以板輿上殿如傳祗者是則)
(板輿不專為奉母事梁韋睿以板輿/自載督厲衆軍則知板輿非止一事)竹馬歡呼之切(見/前)
教條一布(黄霸傳為教條置父/老師帥五長班行之)喜氣四馳恭惟某官夙
抱通材蚤儀華貫西風便面厭隨京洛之塵(張敝傳以/便面拊馬)
(師古曰便面所以障面盖扇之類也不欲見人以此自/障面則得其便故曰便面郭子庾公名位漸重足傾王)
(公時庾在石頭王公在城忽風起塵揚王公以扇拂之/曰元規塵汚人陸機詩京洛多風塵素衣化為緇謝朓)
(詩誰能久京洛緇塵染素衣孟郊詩如知吳楚水/不及京洛塵歐陽修詩浩然滄洲思日厭京洛塵)東海
邊頭歸望蓬莱之氣(岑參詩邊頭/詞客舊来稀)雖某水某邱方便於
幽討(韓文某水某邱吾童子時所釣游/也杜詩李侯金閨彦脱身事幽討)然吾山吾水正
賴於主盟(浯溪在道州祁陽縣南五里流入湘江唐元/結自道州歸愛其山水因家焉又為峿臺唐)
(亭石室諸銘宋陳衍云元氏始命之意因水以為浯溪/因山以為峿山作室以為唐室三吾之稱我所自也制)
(字從水從山從广我所命也三者之目皆自/吾焉我所擅而有也左傳無徳何以主盟)考陽城之
勞心知所從矣(新唐書城為道州賦税不時觀察使數/誚責州當上考功第城自署曰撫字勞)
(心催科政/拙考下下)得元結而吐氣竊有待焉(杜子美集覽道州/元使君舂陵行志)
(之曰當天子分憂之地效漢官良吏之目今盜賊未息/知民疾苦得結輩數十公落落然參錯天下為邦百萬)
(物吐氣天下/少安可待矣)安知良刺史之歸不應吾太公之望(史記/齊太)
(公世家西伯将出獵卜之曰所獲非熊非彲非虎非羆/所獲霸王之輔於是周西伯獵果遇太公于渭之陽與)
(語大悦曰自吾先君太公曰當有聖人適周周以興子/真是耶吾太公望子久矣故號之曰太公望載與俱歸)
某未遑旅賀先辱謙施(旅謙/卦名)欲往從之湘水深莫效綺
琴之報(張衡四愁詩我所思兮在桂/林欲往從之湘水深詳見前)歸去来兮山酒熟
亦吟畫㦸之香(淵明詩歸去来山/中山中酒應熟)
　　代回光化唐知軍(曄○光化已見/)
蘭芷可佩頗懐瀟湘之故人(離騷經扈江蘺與辟芷兮/紉秋蘭以為佩雲溪友議)
(徐侍郎安貞久居中書嘗參李右座議恐其罪累乃逃/隠衡山嶽寺為行者李北海邕游嶽寓寺見所題寺梁)
(召至握手曰朝列于公已息論矣因同載北歸止潭州/察使相迓徐侍郎指李北海呼曰行者瀟湘逢故人得)
(隨歸客栁渾詩/瀟湘逢故人)草木知名似是江淮之刺史(張萬福傳/江淮草木)
(亦知爾威/名詳見前)徒得君重實獲我心(詩我思古人/寔獲我心)恭惟某官
文史蟠胸精神滿腹觀牛刀之游刃(並見/前)已牛足之生
氂(華嶠後漢書岑熙為東郡太守輿人歌之曰我有枳/棘岑君伐之我有蟊賊岑君遏之狗吠不驚足下生)
(氂/)自為入幕之賔彌露處囊之穎(並見/前)果從交辟(杜詩/幕府)
(初交辟郎/官幸備員)逕把一麾邊城蹂躪之餘野馬也塵埃也(王/商)
(傳百姓奔走相蹂躪師古曰蹂踐也躪轢也蹂人九反/躪音藺荘子野馬也塵埃也生物之以息相吹也注天)
(地間氣如野馬之馳/其蓊鬱如塵埃揚也)郡守經理之始繭絲乎保障乎無
有遐心政觀逺業(並見/前)某恭承嘉恵甚覺故情汎乎不
繫舟漸為興盡之計(賈誼傳澹乎若深淵之靚汜乎若/不繫之舟鮑泉詩宛溪霜夜聴猿)
(愁去國長為不繫舟王徽之傳/乗興而来興盡而反詳見前)賞此無瑕璧但歌靡盬
之詩(山谷詩但歌靡盬詩賞此無瑕璧/詩王事靡盬毛傳盬不堅固也)
　　代回傅贑州(伯召○贑州已見/)
奉詔舉賢詘公充賦(鼂錯傳以臣錯充賦如淳曰猶言/備數也臣瓚曰充賦此錯之謙也)
(云如賦/調也)貽書陳誼期我過情言及而言謝非所謝恭惟
某官器資宏毅識量浚明四顧而解全牛號霹靂手(唐/書)
(裴琰之絳州聞喜人永徽中為同州司户參軍年少美/容儀不主曹務刺史李崇義内輕之先是州中有積年)
(舊案數百道崇義一使趣㫁琰之為省決一日而畢既/予奪當理而筆詞勁妙崇義驚曰公何忍蔵鋒以貽鄙)
(夫之過由是知/名謂之霹靂手)一洗而空凡馬真騕褭蹄(杜詩一洗萬/古凡馬空褭)
(乃了切騕褭古良馬名長喙赤色日行萬里又褭蹏麟/趾師古曰古駿馬名漢書音義騕褭神馬赤喙黒身與)
(飛兔同明君有徳則至張/衡思𤣥賦繫騕褭以服箱)臥汲黯於淮陽固許召還於
禁闥(並見/前)試望之於馮翊不如即置之本朝(蕭望之傳/望之雅意)
(本朝又宣帝察望之材任宰相/欲詳試其政事復以為左馮翊)日君有命於庭(日君字/出左傳)
(詳見/前)星郎多虛其户(天文志五帝座後聚/十五星曰哀烏郎位)凡在班列許
以名聞雖不勝匹雛固為無力人矣然有如一鶚敢不
表而出之(劉賔客集表而/出之為生羽翼)露請頗勤天髙未動不度徳
不量力誠見笑於大方(左傳君子是以知息之将亡也/不度徳不量力不親親不徵辭)
(不察有罪犯五不韙以伐人其䘮師也不亦宜乎又隨/之見伐不量力也量力而動其過鮮矣荘子吾長見笑)
(于大方/之家)非要譽非納交亦粗賢於流俗不虞手筆(申屠/蟠傳)
(申以手筆趙壹傳逺辱手筆追路相尋王儉傳手筆典/裁為當時所重范曄傳手筆差易于文韓文貶損道徳)
(乃至手筆/以問之)却重背芒(霍光傳若有/芒刺在背)囘首邱山何害四十
圍之溜雨(少陵古栢行霜皮溜雨四十圍黛色參天二/千尺又大厦如傾要梁棟萬年囘首邱山重)
濯足雲漢㑹看九萬里之摶風(見/前)某濩落無容(荘子瓠/落無所)
(容注瓠音護一音户/郭反瓠落猶廓落也)媻跚未去迷邦故令晚方微吟黄
太史之詩(山谷詩迷邦故令成晚/器不琢原非匠石羞)可人期不来亦太息
陳後山之句(陳後山詩書當快意讀/易盡客有可人期不来)
　　代囘林嘉定(潔已○嘉定府即漢犍為郡南安縣/地梁武帝開通外徼立青州取青衣)
　　(以為名西魏改為眉州取峨眉山以為名後周改/為嘉州取漢嘉郡以為名隋復為眉州唐復為嘉)
　　(州宋因之以寧宗/潜藩陞嘉定府)
對月半輪好在漢家之太守(太白峨眉山月歌峨眉山/月半輪秋影入平羌江水)
(流宋李巽巖雅州學田記昔公孫述據蜀青衣不賔光/武嘉之因改青衣曰漢嘉東坡送呂昌朝知嘉州詩横)
(空好在修眉色又送張嘉州詩少年不願萬户侯亦/不願識韓荆州頗願身為漢嘉守載酒時作淩雲游)披
雲五朶乃是瀟湘之故人(雲溪友議徐侍郎安貞久居/中書嘗參李右座議恐其罪)
(累乃逃隠衡山嶽寺為行者李北海邕游嶽寓寺見所/題寺梁乃召至握手曰朝列于公已息論矣因同載北)
(止潭州察使相迓徐侍郎指李北海/呼曰行者瀟湘逄故人得隨歸客)間者闊焉(嚴助傳/間者闊)
(焉久不/聞問)得此足矣恭惟某官玲瓏俊識(玲瓏増韻明貌/文選珊瑚幽茂)
(而玲瓏甘泉賦和氏瓏玲注瓏玲明見貌/玲亦作􁫧法言瓏􁫧其聲者其質玉石乎)卓犖通材(見/前)
和荆潭之詩氣已吞於餘子(韓文有荆潭倡和詩序東/坡詩氣吞餘子無全目詩)
(到諸郎/尚絶倫)隨巴蜀之檄名益震於諸公(司馬相如傳有/諭告巴蜀檄)兵
衛森畫㦸之香(見/前)談笑入青油之幕(韓詩從軍古云/樂談笑青油幕)聊
將八詠(金華志八詠詩南齊隆昌元年太守沈約所作/題於𤣥暢樓時號絶倡後人因更𤣥暢為八詠)
(樓云八詠謂登樓望秋月㑹圃臨春風嵗暮愍衰草霜/来悲落桐夕行聞夜鶴晨征聴曉鴻解珮去朝市被褐)
(守山東東坡送呂嘉州詩不羡/三刀夢益都聊将八詠繼東呉)還受一錢(劉寵傳為㑹/稽太守郡中)
(大化徵為将作大匠山隂縣有五六老叟自若邪山谷/間出人齎百錢以送寵寵為人選一大錢受之東坡送)
(張嘉州詩歸来選受一大錢好意莫違黄髮叟按八詠/一錢原非嘉州故事自東坡入詠便可移入嘉州然不)
(讀坡詩未免疑為/錯用也特為拈出)載酒訪揚雄之居(揚雄傳家素貧嗜/酒人希至其門時)
(有好事者載酒肴從游學方輿勝覽揚雄山在嘉定府/治西有洞深邃相傳子雲隠居于此今為延祚觀一統)
(志揚雄山舊有西蜀子雲亭又犍為/縣南十八里有子雲山下有揚雄灘)登樓歌李白之句
(見上/文)亦職有利盍歸乎来某久欲掛冠又還持槖(並見/前)
庚星之伴殘月寧容到曉之不收(韓詩東方半明大星/沒獨有太白配殘月)
(嗟爾殘月勿相疑同光共影須臾期東坡/詩天教明月伴長庚又長庚到曉空陪月)丙穴之有嘉
魚所願得賢之與共(蜀都賦嘉魚出于丙穴詳見前詩/序南有嘉魚樂與賢也太平之君)
(子至誠樂與/賢者共之也)
　　代囘全州莫守(若冲○全州已見以/下六條徽本缺今補)
奉詔舉賢徒得君重(見/前)貽書問訊至辱伻来(晉書郄超/傳常躡履)
(問訊杜詩道甫問訊今何/如爾雅伻使也尚書伻来)此意何敢忘耶(東坡與刁景/純書吳興自)
(晉以来賢守風流相望而不肖獨以罪去垢累/溪山景純相愛之深特與洗飾此意何敢忘耶)以頌非
所望也(韓文愈于使君非燕游一日之/好也故其贈行不以頌而以規)恭惟某官久騰
茂實宜在本朝(荀子人君用之則/勢在本朝而宜)竒寶横道驥服箱誰
其識者(陳後山贈二蘇公詩竒寳横道驥服箱誰其識/者有歐陽大科異等固其常小却盛之白玉堂)
(張衡思𤣥賦繫/騕褭以服箱)斜風吹帷雨注面愛莫助之(東坡戱子/由詩斜風)
(吹帷雨注面先生不愧傍人羞任/從飽死笑方朔肯為雨立求秦優)今雖方千里而為諸
侯猶是先一州而後天下(韓文先一州而後天下/豈吾君吾相愛之心哉)昨者
命出輙以名聞天空而日月髙或未裁擇於此奏(昌黎/送張)
(道士詩天空日月髙下照理不/遺或是章奏繁裁擇未及斯)水深而波浪闊寜當憔
悴於斯人(杜陵夢李白詩水深波浪闊無使蛟/龍得又冠蓋滿京華斯人獨顦顇)細讀綺
談(選詩髙談/一何綺)只慙緜力(嚴助傳緜/力薄材)某無能為役(左傳於/先大夫)
(無能為役/詳見前)豈不懐歸(詩豈不懐歸/王事靡盬)直如朱絲絃願加意
於自愛(鮑昭白頭吟直如朱絲絃清/如玉壺冰髙帝紀願季自愛)報之青玉案媿出
吻之無竒(張衡四愁詩美人贈我錦繡段何以報之青/玉案韓文毎營度欲出口吻聲鳴益悲操筆)
(欲書将下復止竟亦/不能竒也餘見前)
　　代囘曹岳州(格○岳州為春秋麋羅二國秦屬長/沙漢屬南郡吳以為重鎮晉屬長沙)
　　(宋曰巴陵梁置巴州又置羅州隋曰岳州又置玉/州唐置巴州改岳州宋因之以英宗潛邸陞岳陽)
　　(軍節/度)
入對宣室(見/前)出守湖隂(岳州在洞/庭之北)布寛大之六條(百官/表刺)
(史以六條問事非條/所問即不省詳見前)銷愁歎於千里(見/前)桐魚既合(唐髙/祖紀)
(武徳元年改銀兔符為銅魚符/隋文帝紀開皇九年頒木魚符)竹馬交驩恭惟某官操
行靖共賦姿凝逺學術齊相之清淨猶有典刑(曹參傳/百姓歌)
(之曰蕭何為法講若畫一曹參代/之守而勿失載其清靜民以寧一)文章子建之波瀾豈
其苗裔(杜詩文章曹植波瀾闊史記舜目蓋重瞳子又/聞項羽亦重瞳子豈其苗裔耶霍光傳贊昔霍)
(叔封于晉晉即河/東光豈其苗裔乎)自蚤騰於夷路謂立據於要津(杜詩/立登)
(要路/津)居然偏城(臧洪傳論偏城既危曹袁方睦杜詩/宇宙蜀城偏李燾詩偏城越雋東)斂
此大惠(韓文斂此大恵/兮施于一州)展洞庭萬頃之眼自足行春(范/文)
(正公岳陽樓記上下天光一碧萬頃杜氏通典太守常/以春行所主縣秋冬遣無害吏按訊諸囚平其罪法論)
(課殿/最)吞雲夢八九於胸不妨坐嘯(黨錮傳南陽太守岑/公孝𢎞農成瑨但坐)
(嘯/)化行俗美何必慮潢池之驚(見/前)政通人和自可後天
下而樂(范文正公岳陽樓記慶厯四年春滕子京謫守/巴陵郡越明年政通人和百廢具興又先天下)
(之憂而憂後天/下之樂而樂)某坐遲一職過辱屢書(韓文将特書大/書屢書此借用)
吟髙柱清唱之詩悵莫陪於履舄(昌黎岳陽樓别竇司/直詩開筵交履舄爛)
(漫倒家釀盃行無停留髙柱送清唱/史記滑稽傳履舄交錯柱謂瑟柱)持燕寢凝香之句
願更切於鼎茵(見/前)
　　代回黄筠州(榮○筠州已見/)
為丞再轉出守一麾用山谷先生之家試江西道院之
郡(山谷江西道院賦武陵栁侯守筠之明年樂其俗之/美使為政者不勤乃新燕居之堂榜曰江西道院互)
(見/前)先聲所暨和氣可知恭惟某官離竒長材(鄒陽傳輪/囷離竒注)
(委曲盤/戾也)奫宏雅量(奫紆倫切水深貌吳都賦/泓澄奫潫奫潫迴復貌)人皆刼刼
知足效於一官(韓文人皆刼刼我獨有餘/荘子知效一官行比一郷)公獨恢恢身
可兼於數器(韓宣傳身兼數器/有退食自公之節)聴琵琶于湓浦幾成三
嵗之淹(白樂天琵琶行序元和十年予左遷九江郡司/馬明年秋送客湓浦口聞舟中夜彈琵琶者聴)
(其音錚錚然有京都聲問其人本長安倡女嘗學琵琶/於穆曹二善才年長色衰委身為賈人婦遂命酒使快)
(彈數曲曲罷憫然自叙少小時歡樂事今漂淪憔悴轉/徙于江湖間予出官二年恬然自安感斯人言是夕始)
(覺有遷謫意因為長句/歌以贈之命曰琵琶行)夢綵筆於武夷又作一年之借
(方輿志建寧浦城邑本漢東侯官之地吳永興三年改/為吳興縣梁尚書郎江淹嘗為吳興令齊書江淹嘗宿)
(于冶亭夢一丈夫自稱郭璞謂淹曰吾有筆在卿處多/年可以見還淹乃探懐中得五色筆一以授之爾後為)
(詩絶無美句時人謂之才盡魏鶴山夢筆山房記世傳/江文通為吳興令夢人授五色筆繇是文藻日新今浦)
(城縣故吳興也縣故有孤山里人因以夢筆稱之真希/元於山之麓營闔廬為蔵修遊息之所以書抵了翁曰)
(子為我發之了翁毎惟聖賢之生鮮不百年曷嘗以老/少為鋭惰窮逹為榮悴哉如史所書任彦升丘靈鞠江)
(文通諸人皆有才盡之歎而史於文通末年至謂夢張/景陽奪錦郭景純徵筆才不逮前夫才命于氣氣稟于)
(志志立于學者也豈一夢之間他人所得/而予奪乎冦恂傳從陛下復借冦君一年)帝念髙安之
父老(江西道院賦且為髙安/之父老雪耻詳見前)誰為元祐之子孫弄印相
除(周昌傳髙祖持御/史大夫印弄之)過家甚寵(岑彭傳有詔過家上冢/東坡詩過家父老喜)
九轉之丹砂㸃鐵如探諸懐(傳燈録雲門如九轉丹砂/㸃鐡成金澄公藥汞銀入)
(煅則流去/詳見前)十行之紫詔封泥可拱而竢(隴右記武都紫/水有泥其色亦)
(紫而粘貢之用封璽書故詔告有/紫泥之美終軍傳斯拱而竢之耳)某無能束緼(緼於粉/反亂麻)
(也蒯通傳客謂通曰先生知梁石君東郭先生世俗所/不及何不進之於相國乎通曰諾臣之里婦與里之諸)
(母相善也里婦夜亡肉姑以為盜怒而逐之婦晨去過/所善諸母語以事而謝之里母曰女安行我今令而家)
(追女矣即束縕請火於亡肉家曰昨暮夜犬得肉争鬬/相敎請火治之亡肉家遽追呼其婦故里母非談説之)
(士也束縕乞火非還婦之道也然物有相感事有適可/臣請乞火於曹相國又見韓詩外傳及韓非子文各稍)
(異/)徒慶得輿去騎之逐雙旌不得負郷人之弩(韓詩免/勞去騎)
(逐雙/旌)烹魚而得尺素乃屢分隣壁之燈(見/前)
　　代回章衡州(良能○衡州已見/)
尺書起敬莫測浮沉(晉書殷羡字洪喬為豫章太守都/下人士因其致書者百餘函行次)
(石頭皆投之水中曰沉者自沉/浮者自浮殷洪喬不為致書郵)累幅勞謙至勤駢儷(易/勞)
(謙君子有終吉注居謙之世何/可安尊上承下接勞謙匪懈)恐前魚之未逹(于武陵/詩一從)
(悲畫扇㡬度泣前魚用史記/龍陽君事此前魚蓋借用)對囘鴈以生慙(衡山有囘/鴈峯此囘)
(鴈亦/借用)恭惟某官識足洞今學皆到古(韓文但力為之/古人不難到)上
規姚姒發壁中科斗之文(韓文上規姚姒渾渾無涯孔/安國尚書序魯共王好治宮)
(室壊孔子舊宅以廣其居於壁中得先人所蔵古/文虞夏商周之書及傳論語孝經皆科斗文字)平到
隂何粲雪裏飛鴻之句(陳後山詩崔蔡論文不足多新/詩平處到隂何東坡詩人生到)
(處知何似應似飛鴻踏雪泥又白/鬚相映松間鶴清句更酬雪裏鴻)薄蓬莱而引去(栁文/薄蓬)
(莱羞崑崙郊祀志蓬莱方丈瀛洲/在渤海中且至則風輙引船而去)指嶽麓以請行(盛𢎞/之荆)
(州記長沙西岸有麓山蓋衡山之足又名靈麓峰乃嶽/山七十二峯之數自湘西古渡登岸夾徑喬松泉澗盤)
(繞諸峯疊秀下瞰湘江嶽麓/寺道林寺嶽麓書院皆在焉)皂蓋春濃姑棠隂之少憩
紫樞地近佇棣蕚之相輝某復此隨班幾何視䕃曉行
湘水固知畫㦸之清(並見/前)暮見吳山亦望碧雲之合(東/坡)
(詩朝見吳山横暮見吳山從吳山故多態轉側/為君容江淹雜體詩日暮碧雲合美人殊未来)
　　代回史蘄州(宜之○蘄州春秋戰國並屬楚西漢/為蘄春縣𨽻江夏郡三國時為蘄春)
　　(郡晉以為縣屬戈陽郡避宣太后諱改春為陽北/齊置齊昌郡及羅州後周改為蘄州隋改為郡唐)
　　(復為州/宋因之)
分虎合符灼龜視篆(見/前)惟兩淮之上郡(宋闗泳蘄州神/光觀記蘄西故)
(封浠水古邑溪山重複占淮/濡之上腴屬帝轂之衝㑹)在三楚之中邦(史記楚文/王徙都於)
(郢江陵為西楚蘄居三/楚之中尚書成賦中邦)雙旌得人五袴有日恭惟某官
美由世濟學有家傳歛板轅門糧自通於流馬(言為/運幕)奏
功巖邑技益敏於割鷄(左傳制巖邑也巖/險之邑言為令)結綬登畿(顔/延)
(之詩結綬/登王畿)把麾出守維古英氏之國(英國名史記禹封/臯陶後於英六索)
(隠云安國六縣皋陶後偃姓所封國英地闕不知所在/以為黥布是其後也髙帝紀立當陽君英布為九江王)
(都六注六者縣名本古國臯陶之後英布傳/黥布六人也皇覽云臯陶冢在廬江六縣)乃今蘄春
之區(見題/下)大膞以還(韓文曹成王碑艦歩二萬人以與/賊遌嘬鋒蔡山踣之剜蘄之黄梅)
(大鞣長平鏺廣濟掀蘄春􁂶蘄水掇黄岡莢漢陽行跳/汉川還大膞注音傅又處落切左傳殺而膊諸城上注)
(膞磔/也)髙牙是仰佇懋民庸之最乃為王覲之圖某縻身
於朝莫面以賀雙魚尺素之遺何以報之(並見/前)乗馬四
黄之迎焉知来者(詩四黄既駕兩/驂不倚詳見前)
　　代囘曹岳州(格○岳州已見/)
分虎專城拂龜視印碧油紅斾宣中扆之寬條(並見/前)赤
壁黄岡控上流之重寄(王禹偁瑞慶堂記齊安郡治據/依黄岡山来自天柱王元之詩)
(淮甸為内地黄岡/壓上流餘見前)恭惟某官長材濟美雋軌蜚英三仕
舂容罙入淮濡之地(詩罙入其阻/淮濡見上條)一麾晼晚始分邾子
之邦(文選日晼晚其將暮楚滅黄而有其地/楚宣王滅邾徙其君于此又名邾城)雲夢在胸
陽春有脚(並見/前)願將印綬少分黄屋之憂(髙帝紀黄屋/左纛注天子)
(車以黄繒/為蓋裏)却著絲絇歸復青氊之舊(山谷詩赤壁歸来/入紫清堂堂心在)
(鬢凋零江沙踏破青鞋/底却結絲絇侍禁庭)某識賢已後辱問相先歌桂棹
以長懐未應陳迹(東坡赤壁賦桂棹兮蘭槳擊空明兮/泝流光渺渺兮予懐望美人兮天一)
(方/)記竹樓而有感願繼盛名(竹樓在州治西北城上宋/郡守王禹偁元之建自作)
(記云黄岡之地多竹大者如椽竹工破之用代陶瓦比/屋皆是以其價廉而工省也子城西北隅雉堞圮毁蓁)
(莽荒穢因作小竹樓二間與月波樓通逺吞山光平揖/江瀨幽閴遼夐不可具狀夏宜急雨有瀑布聲冬宜密)
(雪有碎玉聲宜鼔琴琴調和暢宜詠詩詩韻清絶宜圍/棊子聲丁丁然宜投壺矢聲錚錚然皆竹樓之所助也)
(公退之暇披鶴氅戴華陽巾手執周易焚香黙坐銷遣/世慮江山之外第見風帆沙鳥煙雲竹木而已迨其酒)
(力醒茶煙歇送夕陽迎素月亦謫居之勝槩也彼齊雲/落星髙則髙矣井幹麗譙華則華矣止于貯妓女蔵歌)
(舞非騷人之/事吾所不取)
　四六標準卷二十七
欽定四庫全書
　四六標準卷二十八　　　　宋　李劉　撰
　太守下
　　代回翟峽州(畯○峽州秦漢為南郡魏武置臨江/郡蜀改宜都郡吳曰西陵宋齊竝為)
　　(宜都郡梁置宜州西魏改為托州後周以地扼三/峽之險改托為硤隋改夷陵郡唐改峽州始從山)
　　(宋因之范石湖吳船録云古語曰荆門虎牙楚之/西塞夷陵即其地自古以為重鎮三國時又為吳)
　　(之西陵陸遜以為夷陵要害國之關限今吳蜀共/道此地但為蕞爾荒壘耳陸務觀入蜀記云峽州)
　　(在唐為硤州後改峽而印文則為陜州元豐中郎/官何洵直建言陜與陜相亂請改鑄印文從山事)
　　(下少府監而監丞歐陽發言湖北之陜州從阜從/夾陜西之陜州從阜從夾邊㫄不同本不相亂恐)
　　(四方謂少府監官皆不識字今按陜州之陜從夾/夾音閃從二入湖北之陜從夾夾訖洽切從二人)
　　(左右持也陜亦作峽○/詳啓意葢代月湖下同)
象刑贊治自媿罔功(尚書象以典刑又方施象刑惟明/尚書大傳唐虞象刑犯墨者蒙帛)
(巾犯劓者赭其衣犯臏者幪其臏犯大辟者衣無領晉/刑法志犯黥者皁其巾犯劓者丹其服犯臏者墨其體)
(犯宫者雜其屨大辟之罪殊死之極布其衣裾而無緣/領王莽太傅唐尊出見男女不異路下車以象刑赭瀋)
(汚其/衣)雉正共工猥令攝長(杜氏通典五雉為五工正雉/有五種西方曰罇雉東方曰)
(鵰雉南方曰翟雉北方曰/鵗雉伊洛之南曰翬雉)愧未申於㢲謝遽先辱於謙
撝(易无不/利撝謙)恭惟某官燕譽甚休(詩慶既令居韓姞燕/譽注燕安譽樂也)驛
除不逺閒香山之白傅歳月已深(白居易傳起為同州/刺史不拜改太子少)
(傅居易為當路所忌遂擯斥所蘊不能施遂無立功名/意與弟行簡從祖弟敏中友愛東都所居履道里疏治)
(種樹搆石樓鑿八節灘自號醉吟先生晚/學浮屠法至經月不茹葷稱香山居士)起東海之蕭
生風雲胥㑹(蕭望之傳宣帝自在民間聞望之名曰此/東海蕭生耶後漢書馬武傳論咸能感㑹)
(風雲奮其智勇劉𤣥傳贊聖公靡聞假我風雲注易曰/雲從龍風從虎聖人作而萬物覩假借也言聖人初起)
(無所聞知借我/中興風雲之便)有如衰朽諒借吹嘘某自揣頭顱(見/前)不
堪指目(栁文羣怪聚罵指目牽引新唐書李昭徳傳昭/徳頗怙權為衆指目東坡詩所至人聚觀指目)
(生毁/譽)聊復爾耳少陪鳴履之班行或使之即控挂冠之
請(竝見/前)
　　代回程慶元(準○慶/元已見)
制五刑即天論贊曹無補(論音倫禮記凡制五刑必即/天論注制斷也必即天論言)
(與天/意合)居四民時地利攝長可慙(尚書司空掌邦土/居四民時地利)即拜
誤恩(陳後山詩將老/蒙誤恩詳見前)亦懐厚芘恭惟某官賢勞於外聖
眷已深憐草木之味同假之聲氣(左傳今譬於草木寡/君在君之臭味也)
惜桑榆之景晩借以寵光挽回神武之冠躐視文昌之
座(竝見/前)某餘年無幾(晉張忠傳苻堅遣使徵之沐浴而/起謂弟子曰吾餘年無幾不可以)
(逆時主之意劉敏元字道光永嘉之亂同郡管平以年/老從敏元西奔為賊所刼敏元謂盜曰此公餘年無幾)
(願以身代東坡南華寺六祖塔功徳疏憐幼穉之無辜/除其疾恙念餘年之無幾賜以安閒又詩餘年知幾何)
(佳月豈/屢逢)取數已多(禮記取數/多者仁也)司喉舌之納言濫巾甚愧
(詩出納王命王之喉舌北山/移文竊吹草堂濫巾北岳)借齒牙之餘論納履為期
(南史謝朓傳朓好奬人才㑹稽孔顗粗有才筆未為時/知孔珪嘗令草讓表以示朓朓嗟吟良久手自折簡寫)
(之謂珪曰士子聲名未立應共奬成無惜齒牙餘論其/好善如此納猶著也禮記坐右納右言著右足之屨說)
(苑田子方曰士貧賤者言不/用行不合則納履而去耳)
　　代回孫衢州(子直○衢州春秋為越姑蔑之地秦/屬㑹稽為太末縣漢因之東漢分太)
　　(末立新安縣晉改曰信安唐平李子通析婺州之/西境於信安縣置衢州元和志以州有三衢山故)
　　(名呉㑹須知云以路通三越故名三衢山在常/山縣圖經昔有洪水暴出派兹山為三道故名)
憲曹贊長徒玩歳以罔功(通典唐天寳中/改刑部為憲部)起部虛負遂
誤恩而率屬有渥枌榆之庇密榮蒲栁之凋(竝見/前)恭惟
某官作牧近畿肇基王業(尚書肇/基王迹)有功則恱行頒一札
之書(詩序有功而見知則恱/矣後漢書一札十行)位事惟能㑹振六官之譽
(尚書建官惟賢位事惟能左傳成公十八年晉悼公即/位于朝始命百官凡六官之長皆民譽也舉不失職官)
(不易方爵不踰徳師不陵正旅不偪師民無謗言所以/復霸也晉作六軍以六卿統之六官之長即六卿也譽)
(望/也)曲憐衰朽巧借吹嘘(鄭太傳清談高/論嘘枯吹生)某久欲投簪(左/太)
(冲詩躊躇足力/煩聊與投吾簪)寧堪鳴履司納言之喉舌恐乏告猷(詩/逺)
(猷辰告尚書爾有嘉謀/嘉猷則入告爾后于内)借餘論於齒牙早期歸老(見上/條)
　　代回張澧州(忠恕○澧/州已見)
分符竹使(漢文帝紀初與郡守為竹使符注竹使符皆/以竹箭五枚長五寸鐫刻篆書第一至第五)
出牧蘭江(楚詞云捐余佩兮澧浦因稱珮浦又云澧有/蘭故曰蘭江杜牧之詩蘭浦蒼蒼春欲暮落)
(花流水動離襟劉夢得詩鄰境/諸侯同舍郎芝江蘭浦恨無梁)諒棨㦸之初臨已袴襦
之交詠恭惟某官人門具美(竝見/前)仕學皆優粤從幕水
之依空羣冀野(南史王儉用庾杲之為衞將軍長史蕭/緬與儉書曰盛府元僚實難其選庾景)
(行泛緑水依芙蓉何其麗也時人以入儉府為蓮花池/故緬書美之韓文伯樂一過冀北之野而馬羣遂空)
尋駕屏星之寵歌滿海沂兹斂惠於一州行報政于五
月(竝見/前)某語離方爾賀上闕然(白樂天詩賀上/人回得報書)邅吾道
兮洞庭相知已晩(屈原九歌駕飛龍兮/北征邅吾道兮洞庭)遺余褋兮澧浦
藏弆為榮(屈原九歌捐余袂兮江中遺余褋兮澧浦褋/音牒說文南楚謂禪衣曰褋楚詞注襟襜褕)
(事神/所用)
　　代回潘真州(友文○真/州已見)
象刑贊貳自愧罔功雉正攝丞猥令率屬(竝見/前)非餘波
之逺竊(左傳其波及晉/國者君之餘也)何誤渥之驟加恭惟某官朝績
方華民庸甚茂駕輕就熟不忘推轂之言(韓文若駟馬/駕輕車就熟)
(路/)嘘枯吹生巧借託根之地(後漢書鄭太傳孔公緒清/談高論嘘枯吹生注枯者)
(嘘之使生生者吹之使枯言談論有所抑/揚也山谷詩江梅有佳實托根桃李塲)故令尸素亦
復佩蒼(禮記大夫佩水/蒼玉而純組綬)某餘年無多休日已晩惟是識
鄭崇之履莫報君恩正當挂𢎞景之冠歸歌聖徳(竝見/前)
　　代回安慶楊國博(楫○安慶春秋時為皖國匽姓/咎繇之後亦為舒國桐國之地)
　　(皆為楚所滅戰國屬楚秦屬九江郡漢屬廬江郡/梁置豫州陳曰晉州隋曰熙州唐改舒州宋因之)
　　(政和陞徳慶軍紹興以康州陞徳慶府/改安慶軍又以寧宗潛邸陞安慶府)
元帥辟賢名儒出牧傳道解惑太學固教化之原(韓文/師者)
(所以傳道受/業解惑也)謹身帥先郡守亦吏民之本(漢書循吏傳/序皆謹身帥)
(先居以廉平及至孝宣以為太守/吏民之本也數變易則下不安)恭惟某官器資端諒
學術粹夷論不詭於聖人皆師友乎孔孟(揚雄傳贊揚/子之書文義)
(至深而論不詭於聖人師古/曰詭違也聖人謂周公孔子)達可行於天下真妾婦乎
儀秦自服班行(韓詩班行/再肅穆)益隆譽處(詩燕笑語兮是以/有譽處兮詳見前)
士有矜式甚慰橋門億萬人之心民無歎愁却須刺史
二千石之力(竝見/前)用召父杜母之政(杜詩傳遷南陽太/守比室殷足時人)
(方於召信臣故南陽為之語曰前有召父後有杜/母注召信臣為南陽太守為人興利務在富之)慰桐
君皖伯之邦(安慶懐寧縣本漢廬江郡皖縣周大夫皖/伯始封於此桐城縣本春秋桐國世傳有)
(桐君藥錄/互見前)一郡得賢萬物吐氣某未由削櫝先辱飛緘
君豈薄淮揚耶當還禁闥(竝見/前)吾必在汶上矣猶見璽
書(循吏傳序二千石有治理效輒以璽/書勉厲増秩賜金或爵至關内侯)
　　代回周建昌(燧○建/昌已見)
入覲天陛出牧江城(杜詩鼔角/動江城)地小而民實殷無謂附
庸之陋政平則訟自理蔚為保障之雄(循吏傳序庶民/所以安其田里)
(而亡歎息愁恨之/心者政平訟理也)恭惟某官濟美象賢蜚英燕譽(竝見/前)
頃為別乗既邦國之不空(王祥傳邦國不空/別駕之功詳別見)今則專城
諒湖山之自得(古辭陌上桑三十侍中郎四十專城居/韓文令行于户庭數日之間而人自得)
(於湖山千/里之外)眷旴江之小壘(西漢地理志南城縣注云旴/水西北至南昌入湖漢旴江)
(之名肇於此或謂江南旴村有老姥自此山去故號旴/母江見南唐韓熙晟旴江亭記或謂旴真君窮水源至)
(血木四因此得名宋曾布詩軍山流泉初濫觴繚繞/東出為旴江峯巒隠映淵源長地靈物秀雄吾邦)接
閩嶠之要衝(王平叔建昌軍記捍/禦七閩牽制百粤)欲寛愁恨歎息之民
是在賢良慈惠之帥銅陵石磴尋謝屐之風流(謝靈運/華子岡)
(詩詳/見前)金盤玉杯識顔碑之氣骨(顔魯公麻姑/壇記詳見前)是不落莫
何有鄙夷(見/前)某方此違離悒然馳傃(傃蘇故/切向也)挿三萬軸
嘗願託於主盟(韓詩挿架三萬軸/左傳何以主盟)奉咫尺書敢再溫於
前請(温燖也以火熱物曰燖左傳若可燖也亦可/寒也疏云燖溫也前盟已寒更温之使熱)
　　代回趙肇慶(肇慶本秦南海郡地漢置蒼梧郡高/要以縣屬焉宋文帝割南海郡四㑹)
　　(縣置綏建郡梁立高要郡隋立端州煬帝罷端州/為信安郡唐立端州以州當入廣西之要口也為)
　　(高要又以四㑹縣置南綏州改綏州為真州尋廢/真州以四㑹縣𨽻廣州改高要郡復為端州宋以)
　　(徽宗潛藩陞興慶軍節度廣東運/判燕瑛請賜美名遂名肇慶府)
鬚垂霜白甚便烏角之巾(便毗連切說文安也晉羊祜/與從弟護書曰年已朽老既)
(定邊事當角巾東洛還歸鄉里海錄碎事薛革除左散/騎常侍年至而無疾請告角巾東洛時甚高之杜詩錦)
(里先生/烏角巾)腰佩水蒼仍玷紫荷之槖(禮記大夫佩水蒼玉/晉書輿服志八坐尚)
(書荷紫以生紫為袷囊綴之服外加于左肩昔周公負/成王制此服衣至今以為朝服唐類表佩蒼玉服紫荷)
(詳別/見)何勤妙墨(文選淵雲/之墨妙)更示徽言(尚書予旦己/受人之徽言)恭惟
某官大雅不羣在宗載考(詩湛湛露斯在彼豐草厭厭/夜飲在宗載考箋載之言則)
(也考成也夜飲之禮在同姓諸/侯則成之於庶姓其讓之則止)駒翩翩兮長駕早空冀
北之羣鳶跕跕兮卑飛猶落嶠南之逺(馬援傳仰視飛/鳶跕跕墮水中)
(嶠渠廟切說文山銳/而高也增韻山道)佇䇿龔黄之績(東坡詩龔黄側畔/難言政羅趙前頭)
(且眩/書)歸圖勉峴之功(李勉李峴唐宗/室宰相詳見前)某有七不堪(嵇叔/夜與)
(山巨源絶交書自惟至熟有/必不堪者七甚不可者二)負二宜去(昌黎孔戣墓誌/吾負二宜去尚)
(奚顧子言/詳別見)㑹且歸矣願為聖人之氓(詩㑹且歸矣/無庶予子憎)愛莫
助之請續循吏之傳(見/前)
　　代回王楚州(益祥○楚州即宋昭信軍春秋時為/呉善道秦改東陽西漢為盱眙縣屬)
　　(臨淮郡東漢屬下邳國東晉以來為盱眙郡陳置/北齊州唐改西楚州改𨽻泗州宋屬楚州復𨽻於)
　　(泗中興以來陞為盱眙軍紹定間金人餘衆/哈納邁珠乞降改招信軍領縣三治盱眙)
入紆漢組出牧淮壖(壖而宣切/江湖邊地)銅虎分符資循良之共
理石龜設險喜牧御之得人(龜山在盱眙縣北三十里/其西南上有絶壁下有重)
(淵太平廣記禹治水以鐵鎖鎖淮渦水神巫支祁於此/山之足唐永泰中李湯以牛五十引鎖出之鎖末有一)
(青猿高五丈許復拽牛沒水宋張商英龜山水陸院記/以佛書考之則五百梵僧游止之地以仙經考之則太)
(真元君之別治也王荆公詩黄塵/欲礙龜山出白浪空分汾水來)恭惟某官材具寛詳
器資敏劭循循善誘立美教於鱣堂(楊震傳有冠雀銜/三鱣魚飛集講堂)
(前鱣音善/通作鱓)諤諤以昌振直聲於烏府(家語湯武以諤諤/而昌桀紂以唯唯)
(而/亡)屈伸以道出處何心兹屈摶風九萬里之程姑從起
家二千石之寵山陽古郡江北要衝(都梁志序盱眙為/國北門為今重鎮)
(陸務觀翠屏堂記盱/眙實梁宋吳楚之衝)師旅饑饉之餘民亦勞止勞來安
定之政公優為之(禮記周公/優為之)某別日猶新㳙辰未審雙
魚中素猥勤先施之光(施施智切惠也與也毛氏曰凡/施設之施平聲施與之施竝平)
(去通/押)千騎上頭莫贊前驅之慶(古辭陌上桑東方千餘/騎夫壻居上頭徐伯陽)
(詩欲識東方千騎歸/藹藹日暮風塵起)
　　代回趙江隂(彦造○江隂為古延陵邑之地季札/封於延陵故其地屬呉秦漢以來郡)
　　(則㑹稽吳郡縣則毘陵鄉則暨陽晉武置毘陵郡/併置暨陽縣屬焉梁敬宗始置江隂郡及江隂縣)
　　(唐置暨州南唐始建江隂軍宋嘗三廢為縣南渡/後以軍繼以知縣兼軍使及金人入寇復為軍其)
　　(廢也竝為毘陵屬/邑其復也竝為軍)
入對文石出牧澄江(江隂名澄川見保/大元年招隠院記)天近帝畿已覺
王孫之貴(杜詩尚覺王孫/貴豪家意頗濃)地名道院諒無刺史之難(宋/王)
(闢之澠水燕談云江隂軍北距大江地僻鮮過客無將/迎之煩所𨽻一縣公事絶少通州南阻江東北濱海士)
(夫罕至居民魚鹽自給不為盜獄訟希簡仕宦二州者/最為優逸故士夫以江隂為兩浙道院通州為淮南道)
(院韓文有刺史之榮而無/其難為者將在於此乎)恭惟某官卓然宗標展也國
器(爾雅展信也注方言荆吳淮泗之間謂信為展詩展/也大成韓安國傳唯天子以為國器師古曰國器者)
(言其器用重大可施於國政也房𤣥齡傳高孝基名知/人謂裴矩曰僕觀人多矣未有如此郎者當為國器)
大功二十之一舉才子以為宜(左傳天下同心戴舜以/為天子以其舉十六相)
(去四凶也舜有大功二十而為天子今行父雖未獲一/吉人去一凶矣於舜之功二十之一也十六相謂高陽)
(氏才子八人高辛氏才子八人高陽席顓/頊之號高辛帝嚳之號十六人其苗裔也)同姓五十有
三友邦君而亦衆(漢書諸侯王表昔周監於二代三聖/制法立爵五等封國八百同姓五十)
(有餘尚書嗟/我友邦冢君)眷淛河之奥壤(莊子淛河以來宋/江隂軍𨽻浙西路)在申浦
之名邦(申浦在今江隂縣西三十里昔春申君開浦置/田為上下屯自大江南導分而為二東入無錫)
(西入武進戚墅/俱達於漕河)舳艫相銜如枕席之上(武帝紀舳艫千/里趙充國傳信)
(威千里從枕席上過師注橋成/軍行安易若於枕席上過也)湖山自得歸庭户之中
(韓文令修於庭户數日之間/而人自得於湖山千里之外)使細民而息肩(左傳請息/肩于晉)
在大宗之維翰(詩大邦維屏/大宗維翰)某儀圖賀厦寖迫歸田八
座前銜恍已成於芻狗尺書厚意聊附報於歸鴻(竝見/前)
　　代回趙南雄(善契○南雄秦屬南海郡漢平南粤/而曲江以縣𨽻桂陽郡統於荆州三)
　　(國屬吳分桂陽為始興郡治曲江而始興以縣屬/焉劉宋屬廣興郡齊復屬始興梁陳因之隋廢始)
　　(興郡屬廣州唐初屬韶州復分其地置新昌縣南/唐割韶之須昌始興二縣置雄州宋潘美征嶺南)
　　(克英雄二州以河北有雄州故加南字宣和賜名/保昌郡今為南雄府○詳啓意蓋以韶州別駕遷)
　　(南雄/太守)
懐組新興(韶州東漢置始興都尉孫吳置始/興郡劉宋改唐興郡齊復為始興)改轅舊部
(趙先為韶/州別駕)昔為半刺猶未究於全材兹既專城諒不孤
於共理恭惟某官飛英屬籍(司馬相如傳蜚英聲騰茂/實文帝紀復諸劉有屬籍)
(家無/所與)擢秀儒科(吕安書植根芳苑擢秀清/流杜詩偶然擢秀非難取)楚令尹之清
已之無慍漢良吏之盛去則見思(循吏傳序漢世良吏/於是為盛所居民富)
(所去/見思)久於飛鳧(王喬傳喬有神術為葉令每月朔望常/自縣詣臺朝帝怪其來數而不見車騎)
(密令太史伺望之言其臨至輒有雙鳧從東南/飛來於是候鳧至舉網張之但得一隻舄焉)晩而展
驥剔藪欲搜於劉闢(昌黎元和聖徳詩八月壬午闢棄/城走是日崇文入處其宇分散逐)
(捕搜原剔藪闢窮/見窘無地自處)啜羮不愧於樂羊(戰國策樂羊為魏/將攻中山其子時)
(在中山中山君烹之作羮致於樂羊樂羊食之古今稱/之曰樂羊食其子以自信明害父以求法山谷詩啜羮)
(不如放麑樂/羊終愧巴西)兹從三楓(方輿勝覽韶州記曰曲江縣修/仁水西南連水北有三楓亭五)
(渡水齊范雲為始興太守至修仁水酌而飲之賦詩曰/三楓何習習五渡何悠悠且飲修仁水不挹背邪流渡)
(一作/浪)就領半竹(文帝紀初與郡守為銅虎符竹使符注/竹使符皆以竹箭五枚長五寸鐫刻篆)
(書第一至第五各分其/半右留京師左以與之)吏民㫄午共忻別駕之重留號
令先庚不待賢侯之再命(竝見/前)紅旗破敵(白樂天詩紅/旗破賊非吾)
(事黄紙除/書無我名)畫㦸凝香某側聞下車未由上記(竝見/前)種栁
而歌刺史願早成隂(栁河東種栁詩栁州栁刺史種栁/栁江邊談笑為故事推移成昔年)
(垂隂當覆地聳幹㑹參天/好作思人樹慚無惠化傳)折梅而憶故人無忘寄驛(荆/州)
(記陸凱與范曄相善自江南寄梅花一枝詣長安與曄/贈詩曰折梅逢驛使寄與隴頭人江南無所有聊贈一)
(枝春按梅嶺在南雄張子韶詩詩人嘗說嶺頭梅往/往春風自此來我到嶺前都不見空將春夢又空回)
　　代回黄岳州(渙○岳州已見黄渙字徳亨光澤人/父敦義以六經教子七子皆有成立)
　　(渙志篤學博嘗從吕祖謙游學淳熙戊戌南省第/二人後守岳州罷廚傳蠲魚稅毁淫祠卒年八十)
　　(兄謙字徳柄亦/游朱吕之門)
入對楓宸出分竹使京洛雲山外方佇來儀乾坤日夜
浮又煩坐鎮(杜詩昔聞洞庭水今上岳陽樓吳楚車南/拆乾坤日夜浮任彦昇牋道風高論坐鎮)
(雅/俗)恭惟某官恢然抱負(韓文抱負其/業東歸于家)多所踐􁧑攜龍枕
參早冠南宫之進士(漢書天文志杓携龍角衡殷南斗/魁枕參首注杓斗柄也龍角東方)
(宿也携連也禮部曰南宫唐韋永貽詩白蓮十朶照廊/明一片昇平雅頌聲才唱第三條燭盡南宫風月畫難)
(成/)馮熊接軫厯試東方之諸侯(唐徐游藝碑秩映隼旟/榮驂熊軾職源隼飛旟)
(上熊伏軾前尚書畢公率東方諸侯立應/門右東坡詩若為東諸侯長此佳山川)豈袁盎直諫
乃不居中(袁盎傳盎以數直諫不得/久居中調為隴西校尉)抑望之雅意固求
補外(蕭望之傳望之雅意在本/朝逺為郡守意不自得)屈伸以道出處何心今
奉建武之細書(建武光武年號循吏傳序/一札十行皆細書成文)坐覽岳陽之
大觀(觀古玩切易大觀在上范文正公岳陽樓記巴陵/勝狀在洞庭一湖銜逺山吞長江浩浩湯湯横無)
(際涯朝暉夕隂氣象萬千/此則岳陽樓之大觀也)先天下而憂後天下而樂不
在兹乎(范文正公岳陽樓記其必曰先天下之憂而/憂後天下之樂而樂歟噫微斯人吾誰與歸)有
刺史之榮無刺史之難亦足試矣(韓文有刺史之榮而/無其難為者詳見前)
某負二宜去(見/前)有兆足行我欲破何山之葷且甘藿食
(南史何𦙍傳𦙍二兄求㸃並棲遯世號㸃為大山𦙍為/小山初𦙍侈於味食必方丈後稍欲去其甚者猶食白)
(魚䱇脯糖蟹汝南周顒與書勸令食菜故𦙍末年遂絶/血食又常禁殺虞人逐鹿鹿徑來趨𦙍葷許云切說文)
(臭菜也徐曰通謂芸臺椿韭蔥蒜阿魏之屬方術家所/禁謂氣不潔也爾雅翼云釋以大小蒜興渠慈葱茖慈)
(為五葷道以韭蒜芸臺胡荽薤為五葷後山和黄預感/懐詩壁立無堪佐子貧謾修簡牒效慇懃起臨月鏡看)
(生意卧向晴簷共白雲逸氣不應供潦倒劇談脫或致/紛紜但令蘇晉禪妨醉不患何山病故葷曹植七啓予)
(甘藜藿未暇此食也/代月湖故用何𦙍事)公當增黄霸之秩而入筍班(北夢/瑣言)
(唐末朝士中有人物者號玉筍班又外郎班清緊不雜/亦號玉筍班鄭谷詩渾無酒泛金英菊漫道官居玉筍)
(班山谷詩誰憐舊日青/錢選不立春風玉筍班)
　　代回張潮州(鎬○潮州即漢南海之掲陽縣地晉/成帝分立東官郡安帝又分東官置)
　　(義安郡及海陽縣梁置東揚州又改瀛州隋置潮/州大業中為義安郡唐武徳中復為潮州天寳初)
　　(改潮陽郡乾元初/復為潮州宋因之)
出綸西掖(劉楨詩誰謂相去逺隔此西掖/垣注洛陽宫有東掖門西掖門)作牧東揚(潮/州)
(梁為東/揚州)魚佩虎符香自凝於燕寢(新唐書循吏傳序初/刺史準京官得佩魚)
(品卑者假緋魚文帝紀二年/九月初與郡守為銅虎符)鳳城龍首患何有於鱷魚
(鳳凰山在海陽縣昔有爰居來集因名之鳳城得名以/此龍首山在潮陽縣一名穫子山又名候子山鱷溪一)
(名惡溪東流五十里入於海溪有鱷魚四足黄身修尾/其形如鼉舉止趫疾口森鋸齒往往為人害鹿行崖上)
(羣鱷鳴吼鹿怖墮崖為鱷所得唐書韓愈傳愈至潮問/民疾苦皆曰溪有鱷魚食民畜産且盡民是以窮愈為)
(文祝之是日風電起溪中水盡涸自是潮無鱷魚患類/苑陳堯佐以言事謫潮州通判州人為鱷魚所食乃命)
(吏督漁者網而得之鳴/鼓告其罪戮之於市)恭聞某官喬木聞家茁蘭秀質
高山流水早收出宰之榮(韓詩出宰/山水縣)明月清風尋取平
分之寵民懐五袴(竝見/前)君夢三刀(岑參詩刀州先入夢/東坡詩不羨三刀夢)
(蜀/都)眷是潮陽雄于廣郡善必聞惡必見雖嶺海如畿甸
之間(昌黎潮州謝上表朝廷治平天子神聖雖在萬里/之外嶺海之陬待之一如畿甸之間輦轂之下有)
(善必聞有/惡必見)守此土治此民乃貢賦供宗廟之壤(昌黎鱷/魚文今)
(天子神聖四海之外六合之内皆撫而有之况禹跡所/揜揚州之近地刺史縣令之所治出貢賦以供天地宗)
(廟百神之祀之壤者哉刺史受天子命守此土治此民/而鱷魚與刺史亢拒爭為長雄刺史安肯為鱷魚低首)
(下心以偷/活於此耶)惟能誕布韓昌黎之政自可細和鄭餘慶之
詩(鄭餘慶字君業鄭州滎陽人一統志云餘慶貶潮州/司馬以詩自娛不以逺謫介意按新舊唐書皆云餘)
(慶貶郴州司馬此云潮州當別有據又盧氏雜記云鄭/餘慶清儉有重徳一日忽召親朋數人㑹食閑話移時)
(諸人皆囂然餘慶呼左右曰處分廚家爛蒸去毛切莫/拗折項諸人以為必鵝鴨之類良久就餐每人前下粟)
(米飯一碗蒸胡蘆一枚相/國餐美諸人強進而罷)某從雙魚中聞千騎上(見/前)文
軫之薄桂海無有遐心(選詩文軫/通桂海)姓名之在御屏願恢
逺業(新唐書循吏傳序太宗嘗曰朕思天下事丙夜不/安枕永惟治人之本莫重刺史故錄姓名於屏風)
(卧興對之得賢否狀輒/疏之下方以擬廢置)
　　代回章象州(時言○秦始皇南取百粤以為桂林/象郡象郡之名始此然秦象郡乃交)
　　(趾非今之象州漢初為趙佗所據漢武平南越以/桂林地置鬱林郡而秦之象郡更名日南今之象)
　　(州即鬱林郡之中溜潭中二縣也吳分鬱林置桂/林郡晉桂林郡有潭中而無中溜宋桂林郡有中)
　　(溜而無潭中陳置象郡隋置象州此則象州之/所從始也煬帝廢州為縣唐復置州宋因之)
夏辟三千貳卿弗績(晉刑法志夏后氏之王天下也則/五刑之屬三千殷因於夏有所損)
(益/)冬官六十攝長奚功過辱高情逺垂下問恭惟某官
材猷膚敏政術融明竹使虎符亶謂人生之貴(杜詩人/生五馬)
(貴/)桂林象郡諒增地望之雄(象山在陽夀縣西五里以/形得名西山與象山相連)
(嶺外代答云象州郡治西樓正面西山山腹怱起白雲/狀如白象經時不滅然不常有州之得名或由於此非)
(秦之桂林象郡也今象州城門畫一白象不知何義然/象州自昔不遭兵革凡有大盜皆相戒以不宜犯象鼻)
(畫象之意其在兹歟稗史㑹編云徐中行參政廣西行/出象州計此必多象不然何以為郡名問之舟人云此)
(絶無象心怪之明日早作見山崖水次白象以千數或/飲或食或趨或卧或相戲逐其狀不一中行詰舟人曰)
(爾謂無象此為何物舟人曰此山氣所結日高當不見/中行不信至日出象漸散滅無一存者乃知古人以其)
(氣名之按此殆如登州海市之類嶺外代答所謂山/腹白雲者豈即是歟因疑古人氣象二字或本於此)猶
枉雙魚見華五雉某去天雖近來日無多竹馬交迎公
當厚南土之惠(俱見/前)蓴鱸既熟我當御西風而行(莊子/列子)
(御風而行泠然善也/注泠然輕妙之貌)
　　代回施溫州(椷○溫州秦屬閩中郡漢屬㑹稽郡/之回浦縣後改回浦為章安縣章帝)
　　(分章安縣東甌鄉置永寧縣吳以㑹稽東郡都尉/為臨海郡晉明帝分臨海郡五縣立永嘉郡隋改)
　　(括州唐高宗分括州置温州後建寧海軍使宋降/為軍事咸淳元年以潛藩陞瑞安府郡有温嶺其)
　　(地常燠少寒州/名或本於此)
西曹叢棘之卿躐升五雉(禮記正以獄成告于大司寇/大司寇聽之棘木之下易坎)
(上六係用徽纒寘于/叢棘三歳不得凶)南國甘棠之伯逺寄雙魚(詩序甘/棠美召)
(伯也召伯之/教明於南國)頌而不規(韓文不以/頌而以規)榮亦為愧恭惟某官
身兼數器(薛宣傳經術文雅足以謀王體斷/國論身兼數器有退食自公之節)惠斂一州
(韓文斂此大惠/兮施于一州)雅志在乎本朝行召君矣(蕭望之傳望/之雅意在本)
(朝汲黯傳吾/今召君矣)好善優於天下豈欺我哉故令陳人(莊子/人而)
(無人道是/之謂陳人)復被新渥(杜詩新渥/照乾坤)某亦聿既髦(詩借曰未/知亦聿既)
(髦/)豈不懐歸(詩豈不懐歸/畏此簡書)天子以孔戣為尚書三留甚
媿(韓文孔子之後三十八世有孫曰戣三上書去官天/子以為禮部尚書吏部侍郎韓愈謂曰公尚壯上三)
(留公奚/去之果)宰相舉龔遂於太守一見即行(龔遂傳渤海左/右郡歳饑盜賊)
(並起二千石不能禽制上選能治者丞/相御史舉遂可用上以為渤海太守)
　　代回王寧國(補之○寧國府即秦鄣郡漢改丹陽/郡理宛陵即今治也東漢立宣城郡)
　　(梁置南豫州隋改宣州唐昭宗時號寧國軍宋/為宣州仍為寧國軍節度以孝宗潛藩陞府)
制五刑以即天參聮無補(禮記凡制五刑心即天論詳/見前周禮設具參傳其伍又)
(官聨以/㑹官治)居四民而時地率屬可慙(尚書司空掌邦土/居四民時地利)簡
拔非宜游揚有自(季布傳使僕游揚/足下名于天下)恭惟某官久分符
竹行及戍瓜國人曰賢當拾遺於禁闥(汲黯傳臣願為/郎中出入禁闥)
(補過拾遺/臣之願也)天子有詔佇奉計於甘泉(韓文無疾其驅天/子有詔漢太初元)
(年春受計甘泉師古曰受郡國/所上計簿也若今之諸州計帳)猶枉魚書見華雉正某
日之夕矣(詩日之夕矣/牛羊下來)人謂斯何(韓文昔者人謂斯/何今者人謂斯何)納
言喉舌之司濫竽何益(見/前)餘論齒牙之借納履為期(南/史)
(謝朓傳士子聲名未立應共奬成無惜齒牙餘論說苑/田子方曰士貧賤者言不用行不合則納履而去耳)
　　代回建寧傅侍郎(伯成○建寧已見伯成/本傳見十七巻臺諫類)
象刑贊治自愧罔功雉正分工猥令率屬誤恩有自餘
芘焉依(竝見/前)恭惟某官王之藎臣(詩王之藎臣無念爾/祖注藎進也王之進)
(用臣當念汝/祖為之法)國之元氣(禮記天地者元氣之所生萬物/之祖律厯志太極元氣函三為)
(一李固傳斗斟酌元氣運平四時淮南/子宇宙生元氣班固傳降烟煴調元氣)元戎小隊又頒
千里之春(杜詩元戎小隊出郊埛頒通作班崔/駰傳乃強起班春注班布春令也)方國細
書行趣九重之覲曲憐衰朽(韓詩肯將衰/朽惜殘年)密借品題(李/太)
(白集一經品/題便作佳士)故躐長於中臺使少華於末路(鄒陽傳晩/節末路四)
(子講徳論曩從/末路望聽玉音)某身其餘幾(左傳畏首畏/尾身其餘幾)欲者不多慮
行道之獨非倚門骯髒(趙壹傳抗髒倚門邊注抗髒高/亢悻直之貌髒子朗切韻㑹骯)
(髒體胖又則/浪切立貌)愴休日之已晩搔首踟躕(詩愛而不見搔/首踟躕躕重株)
(切又陳留切注心既愛之而不得見故搔其首而踟躕/然鄭曼季答陸雲詩誰謂河廣曾不容舟企予望之搔)
(首踟/躕)
　　代回新平江趙待制(希懌○平江已見宋史本傳/希懌字伯和燕王八世孫登)
　　(淳熙十四年進士第趙汝愚帥福建希懌為屬吏/薦於辛弃疾弃疾亦薦其能調江東運司幹辦改)
　　(太平州通判遷江西茶鹽提舉陞本路帥兼漕事/經略郴寇李元礪功未竟移知平江府其後卒平)
　　(元礪移知太平州已而乞祠遷端明殿學士換昭/信軍節度使開府儀同三司致仕卒贈少保封成)
　　(國/公)
弭節江城(離騷經吾令/義和弭節兮)建牙輔郡(見/前)鸞鳴滕閣久雅望
之遥臨(王勃滕王閣詩滕王高閣臨江渚佩玉鳴鸞/罷歌舞詩序都督閻公之雅望棨㦸遥臨)燕
寢蘇州暫凝香之森衞(韋蘇州詩兵衞森/畫㦸燕寢凝清香)恭惟某官偃
藩明徳(敘傳木偃息以藩魏左思詠史詩/吾希段干木偃息藩魏君詳見前)胙土大勳(潘/勗)
(冊魏公九錫文先王竝建明徳胙之/以土分之以民崇其寵章備其禮物)衮衣繡裳宜拜左
周公之命(見/前)彫弓皁蓋又分右馮翊之符(荀子天子彫/弓諸侯彤弓)
(大夫黒/弓禮也)卧而治之(汲黯傳吾徒得君重卧而治之爾東/觀漢記景丹𢎞農太守帝謂曰知將)
(軍病但得將軍威/重卧以鎮之足矣)行且召矣某罔功犴獄(詩宜犴宜獄/今文作岸毛)
(傳岸訟也韓詩云鄉亭之獄/曰豻法言梐犴使人多禮)攝長雉工昔受一廛事其
大夫賢者今為三輔無以我公歸兮(竝見/前)
　　代回陳撫州(蕃孫○撫州已見詳啓/意陳蓋月湖同年之子)
牧夫庶獄之司躐陞五雉(尚書其勿誤于庶/獄惟有司之牧夫)邦君諸侯
之寵逺寄雙魚(尚書爾庶邦君又惟邦/君月湖撫人故稱邦君)受之赧然感亦
厚甚恭惟某官器資敏劭治術寛明師出於陳鄭之間
孰共屝屨(屝父沸切說文履也從尸非聲釋名草履曰/屝曰不借言賤易有宜各自足不假借也方)
(言屝麤屨絲作曰屨麻作曰屝通作菲左傳申侯曰師/老矣若出於東方而遇敵懼不可用也若出於陳鄭之)
(間共其資糧/屝屨其可也)人樂其龔黄之教謂有璽書(東坡詩龔黄/側畔難言政)
(羅趙前頭/且眩書)似聞棠䕃之成已迫葵丘之代民雖借寇使
盍召參(竝見/前)諒敬老之近親(禮記貴有徳何為也為其/近于道也貴貴為其近于)
(君也貴老為其近于親也敬長為/其近于兄也慈幼為其近于子也)不撫壯而棄穢(離騷/經惟)
(草木之未零落兮恐美人之遲暮/不撫壯而棄穢兮何不改其此度)某偶然曳履(鄭崇傳/為尚書)
(僕射數求見諫諍每聞曳履聲上/笑曰我識鄭尚書履聲詳見前)行矣投簪(左思詩踟/躕足力煩)
(聊與投/吾簪)君數父執於慈恩誰其存者(禮記見父之執不/謂之進不敢進不)
(謂之退不敢退不問不敢對此孝子之行也注執友志/同者李肇國史補進士既㨗列姓名於慈恩寺塔謂之)
(題名玉泉子慈恩寺連接曲江京輦/勝境每歳新得第者畢列名於此)我得廛氓於仁政
顧不幸哉(月湖撫/州人)
　　代回趙常徳(師乗○常徳殷周為蠻蜒所居春秋/戰國屬楚秦為黔中郡漢更武陵郡)
　　(梁置武州隋改辰州煬帝更武陵郡唐因之復為/朗州昭宗置武勝軍節度後唐為武平郡宋祥符)
　　(中改鼎州陞永安軍改靖康軍陞武平/軍節度乾道初以孝宗潛邸陞常徳府)
陞材宗邸作牧价藩(見/前)全楚故邦(郡志在昔黔中為楚/之南宇左包洞庭之)
(險右控五溪之要秦以虎狼之威而必欲得楚/之黔中故楚由是衰今武陵實古黔中郡也)義陵雄
郡(方輿勝覽云初項羽殺義帝於郴武陵人縞/素哭於招屈亭高帝聞而義之故曰義陵)既有賢
明慈惠之帥當無愁恨歎息之民(竝見/前)恭惟某官玉派
流芳(玉派謂/宗室)金門賜第(金門謂/金馬門)雲霄一握盍陪護於屬
車(司馬相如傳犯屬車之清塵應劭曰漢制大駕/屬車八十一乗師古曰屬者言相連續不絶者)風月
平分久徘徊於別乗兹分符竹趣及戍瓜三閭大夫何
至斯濯纓甚樂(屈原漁父篇屈原既放游於江潭行吟/澤畔漁父見而問之曰子非三閭大夫)
(與何故至於斯云云乃歌曰滄浪之水清兮/可以濯我纓滄浪之水濁兮可以濯我足)武陵太守
好事者進棹尤宜(昌黎桃源圖詩神仙有無何渺茫桃/源之說誠荒唐流水盤迴山百轉生)
(綃數幅垂中堂武陵太守好事者題封逺寄南宫下南/宫先生忻得之波濤入筆驅文辭文工畫妙各臻趣異)
(境怳惚移于斯云云船開棹進一迴顧萬里蒼/蒼烟水暮世俗寧知偽與真至今傳者武陵人)洞庭無
波(九歌令沅湘兮無波使江水兮安流又駕飛龍/兮北征邅吾道兮洞庭又洞庭波兮木葉下)宣室
有詔某未遑上記候問下車(張酺傳下車擢用義勇摶/擊豪强張衡傳下車治威)
(嚴整法度周䊸傳下/車先問大姓主名)客遺雙魚聊作不逺之復(易復初/九不逺)
(復无祗悔元吉象曰/不逺之復以修身也)人生五馬願觀自養之頤(易觀頤/觀其所)
(養也自求口實/觀其自養也)
　　代回湖北范漕(子長/)兼鄂州(鄂州/已見)
四牡之勞使臣久稽王覲(詩序四牡勞使臣之/來也左傳王覲為可)五雉之
為工正謬忝國恩手筆鼎來背芒益重(竝見/前)恭惟某官
岷峨雋特江漢經營(詩江漢湯湯武夫洸洸/經營四方告成于王)方言利者
析秋毫民力竭矣(漢書食貨志郭咸陽齊之大鬻鹽孔/僅南陽大冶皆致産累千金故鄭當)
(時進言之桑𢎞羊洛陽賈人之子以心計年十三侍中/故三人言利事析秋毫矣自警編薛簡肅公天禧初為)
(江淮發運使辭王文正公公無他語但云東/南民力竭矣薛退謂人曰真宰相之言也)得明公而
守夏口使指裕如(夏口一名魯口似指夏水之口然何/尚之云夏口在荆江之中正對沔口)
(通接雍梁實為津要於事為允而章懐太子注東漢水/亦謂夏口戍在今鄂州故唐史皆指鄂州為夏口本在)
(江北自吳大帝取對岸夏口之名以名之而江北之/名始晦司馬相如傳宣其使指馮奉世者奉使有指)式
遄其歸(詩式遄其歸吉甫/作頌穆如清風)不逺伊邇(詩中心有違不/逺伊邇注見前)某
負二宜去有七不堪(竝見/前)詠南朝之數諸何恍非其舊
(山谷詩西漢功名相國多南朝人物數諸何南史何尚/之傳廬江灊人子孫弟姪附傳者八人代月湖故云)
歌西賊之聞一范願疾其驅(名臣傳范文正公與韓魏/公協謀收復靈夏横山之)
(地邊上謡曰軍中有一韓西賊聞之心骨/寒軍中有一范西賊聞之驚破膽互見前)
　　代回汪吉州(檝○吉州春秋屬吳戰國入楚秦屬/九江長沙郡漢屬豫章郡及長沙國)
　　(東漢置廬陵郡晉以廬陵郡𨽻揚州又割𨽻江州/吳置安成郡隋改安福縣唐為吉州宋因之州有)
　　(吉水相傳水紋/成吉字故名)
詳刑訓夏莫輸贊貳之功(後漢書劉愷傳以輕從重懼/及善人非先王詳刑之意也)
(注書曰有邦有土告爾詳刑鄭𤣥注詳審察之也晉元/帝紀布帳練帷詳刑簡化唐龍朔中改廷尉正為詳刑)
(大夫書序吕/命訓夏贖刑)事典司冬忽被攝承之命(周禮六曰事典/以富邦國以任)
(百官以生萬民/左傳攝官承乏)誤恩有靦餘芘焉依恭惟某官洊著民
庸還分藩閫起家二千石佇看黄紙之除書(揚雄傳或/起家至二)
(千石白樂天詩紅旗破賊非吾事黄紙除書無/我名又綠醅新酒嘗初熟黄紙除書到不知)連檣一
萬艘豈戀紅粧之執樂(東坡送江公著知吉州詩奉親/官舍當有擇得郡江南差可喜)
(白粲連檣一萬艘紅粧執樂三千指/簿書期㑹有餘閒亦念人生行樂耳)行且召矣願少須
之某久覺龍鍾難司鳩僝已屢貢挂冠之請兆足以行
雖逺勤削櫝之褒榮適為愧(竝見/前)
　　代回胡峽州(坦○峽/州已見)
紀白雲之司已慚弗績(杜氏通典黄帝受命有雲瑞故/以雲紀事秋官為白雲嚴維詩)
(蘇耽佐郡時近出/白雲司詳見前)分蒼玉之佩更愧罔功(禮記大夫佩/水蒼玉而純)
(組綬齊職儀尚書絳幘朝服/佩水蒼玉執笏負荷詳見前)良馬五之(詩孑孑干旟在/浚之都素絲組)
(之良馬五之/傳驂馬五轡)烹魚雙只恭惟某官賦資凝逺(新唐書宋/璟傳風度)
(凝逺人莫/測其量)布政疏明居然一麾之臨邈在三峽之逺(水/經)
(注三峽謂廣溪/峽巫峽西陵峽)詰曲羊腸之路王尊願為忠臣(魏武帝/苦寒行)
(羊腸坂詰屈車輪為之摧王智深宋紀氐人楊難當居/在仇池山高二十里羊腸盤道三十六迴陳後山詩蹲)
(滑踏青穿馬耳轉危/緣險出羊腸餘見前)崔嵬虎牙之山吳漢隠若敵國(虎/牙)
(山在夷陵東南三十五里大江北岸與荆門山相對如/虎牙荆南圖副曰宜都夷陵縣東六十里南岸有荆門)
(山北有虎牙二山相對虎牙有石壁其文黄赤又似虎/牙形荆州記虎牙二山臨江楚之西塞昔公孫述遣將)
(依二山作浮橋拒漢師下有虎牙灘又名武牙歐陽永/叔詩醉裏人歸青草渡夢中船下虎牙灘王龜齡詩南)
(標銅柱北虎牙天險城邊古西寨呉漢傳建武十一年/漢率征南大將軍岑彭等伐公孫述及彭破荆門長驅)
(入江關漢留夷陵裝露橈船卒平述諸將見戰陳不利/多惶懼失常漢意氣自若帝時遣人觀大司馬何為還)
(言方修戰具乃歎曰吳公/差強人意隠若一敵國矣)願望此府(北史王昕字景元/太尉汝南王恱辟)
(為騎兵參軍左右言其誕慢恱曰府望惟在此賢不可/責也舊唐書皇甫公義檢校沛王府長史引韋思謙為)
(同府倉曹謂思謙曰公豈此池中之物屈公為數旬/客以望此府耳東坡詩留君望此府助我憐其衰)無
媿昔人某司臬無庸共工尤忝(竝見/前)讀西陵至喜之記
恍若夢游(元和志峽州郡城陸抗所築呉改西陵以為/重鎮歐陽永叔至喜亭記云岷江之來合蜀)
(衆水出三峽為荆江傾折回直悍怒鬬激束之為湍觸/之為旋順流之舟頃刻數百里不及顧視一失毫釐與)
(崖石遇則糜潰漂沒不見踪跡故凡蜀之可以充内府/供京師而移用乎諸州者皆陸出而其羨餘不急之物)
(乃下於江若弃之然夷陵為州當峽口江出峽始漫為/平流故舟人至此者必灑酒再拜相賀以為更生尚書)
(虞部郎官朱公再治是州之三月作至喜亭於江津以/為舟者之停留也且誌夫天下之大險至此而平夷)
感北山勒移之文凄其歸晩(詩凄其以風注凄寒風也/杜詩白首颯凄其餘見前)
　　代回趙栁州(師懿○栁州秦屬桂林郡漢為鬱林/郡潭中縣地梁置龍川隋以馬平縣)
　　(置象州屬始安郡唐置南昆州又改為栁州以當/栁宿之下又置崖山縣又置洛封洛容縣改龍城)
　　(郡復為栁州更洛封曰洛曹宋仍為栁州以洛曹/𨽻宜州改龍城為栁城省象縣入洛容羈縻思順)
　　(歸化/二州)
老夫髦矣躐分五雉之工(左傳老夫髦矣無/能為也餘見前)公子何如
逺致雙魚之素感藏甚厚報答莫宜恭惟某官千里名
駒(劉徳傳武帝謂之千里駒師古曰言駿馬/可致千里年齒幼少故謂之駒詳見前)九苞威鳳
(論摘衰聖曰鳳有六像九苞漢書地節二年鳳集魯詔/曰威鳳為寳唐太宗鳳賦有一威鳳憩翮朝陽詳見前)
榮分符竹行吟種栁之詩(栁詩栁州栁刺史種/栁栁江邊詳見前)少候戍
瓜即布甘棠之化有華下問逺及陳人某骯髒雲司(張/祐)
(寄刑部鄭侍郎詩寄掩/白雲司蜀都高卧時)超騰水部(見/前)曳鄭崇之履小立
斯須(杜詩且為王孫立斯須東坡/詩長當從此別且復立斯須)挂𢎞景之冠止慙遲
暮(見/前)
　　代回孟嚴州(導○嚴州秦為鄣㑹稽兩郡之境漢/以𨽻吳都及丹陽郡建安十三年分)
　　(丹陽郡之歙縣立始新新定等縣置新都郡晉改/郡曰新安而縣改新定曰遂安隋割杭之桐廬立)
　　(遂安縣置睦州大業中改睦州為遂安郡唐復為/睦州而析桐廬為嚴州乾元復為睦州宋政和間)
　　(陞為建徳軍節度方臘平改軍曰遂安軍/州曰嚴州咸淳元年以潛邸陞為建徳府)
分竹近畿及瓜代戍舉頭見日治行易於上聞(晉書明/帝紀舉)
(目見日不見長安韓詩舉頭看白/日魏相傳朝廷已深知弱翁治行)運斤成風徳澤亟其
下究(莊子匠石/運斤成風)恭惟某官抱負甚偉(韓文抱負其/業東歸于家)敭歴
罙詳恪守三尺法之平以長王國(杜周傳不循三尺法/注以三尺竹簡書法)
(律也尚書太史司寇蘇公/式敬爾由獄以長我王國)忽請二千石之禄而課民庸
維今嚴陵(嚴陵山在桐廬縣西即富春縣晉避鄭太后/諱改富陽按嚴光傳耕于富春山圖經不載)
(此山但云今名嚴陵山者是其所耕處却載嚴光富陽/人耕于富春山沈約宋書吳時分富春之地置桐廬縣)
(則嚴陵即所耕/富春山無疑矣)視古馮翊(見/前)范文正之風流未冺(范文/正公)
(以論廢郭后出知睦州有詩云瀟灑桐廬/郡烏龍山靄中使君無一事心共白雲空)趙清獻之規
範具存(趙清獻公嘉祐中為殿院求郡得睦州州歳為/杭州市羊公移文却之又民有茶稅而無茶地)
(奏蠲之民/懐其徳)舉而措之(繫辭舉而措之天/下之民謂之事業)斯亦竒矣某縻
於聽履(杜詩聽履/上星辰)闕若盍簪(易由豫大有得/勿疑朋盍簪)去騎之逐
雙旌賀成已後(韓詩旦夕公歸伸拜/謝免勞去騎逐雙旌)烹魚而有尺素先
施甚慚(施去/聲)
　　代回李崇慶(􁧶○崇慶府即今成都府崇慶州在/府南二百二十里漢為蜀郡之江原)
　　(縣地晉因之李雄據蜀置漢原郡晉穆帝改晉原/縣屬益州南齊改晉康郡西魏省郡入犍為郡隋)
　　(置晉原縣屬益州唐置蜀州天寳初改唐安郡乾/元初復為蜀州宋以高宗潛邸陞崇慶軍節度紹)
　　(興陞/府)
優詔起家分符子郡蜀更多故有愁恨歎息之民公勉
一行真賢明慈惠之帥雙旌戾止五袴驩然(竝見/前)恭惟
某官徳履直方器資凝逺夕長蛇朝猛虎去而違之(蜀/道)
(難所守或匪親化為狼與/豺朝避猛虎夕避長蛇)乗赤豹從文貍潔其清矣(屈/原)
(九歌乗赤豹兮從文貍辛夷車兮結/桂旗法言楚兩龔之潔其清矣乎)未走三節(禮記凡/君召以)
(三節二節以/走一節以趨)聊把一麾導玻璃萬頃之江委諸汶井(尚/書)
(岷山導江玻瓈江在蟇頤山下即岷江也源出岷山瑩/若玻瓈因名一名蟇頤津即唐田令使沉孟昭圖處陸)
(務觀詩玻瓈江上栁如絲又岷江俗名汶江經茂州城/下西南至威州又過汶川轉而東南至灌縣過金馬口)
(至新津縣與皁江水合雪花井在茂州/治西脈通汶江泉水湧濆如雪花因名)駐峨眉半輪之
月照此唐安(李詩峨眉山下半輪秋崇慶府/唐天寳初改唐安郡詳見題下)田里得以
底寧公卿選諸所表(見/前)某游從已舊俯仰成陳(王逸少/蘭亭修)
(禊序向之所欣俛仰之間以/為陳迹猶不能不以之興懐)斂大惠於一州徒得君重
賜細書於方國無以公歸(竝見/前)
　　代回洪臨安(伋○臨安秦屬㑹稽郡漢因之東漢/分浙西為吳郡陳立錢唐郡隋平陳)
　　(置杭州唐改餘杭郡宋改為寧海軍分浙東西/兩路陞為帥府南渡建都陞杭州為臨安府)
敬爾由獄慙貳職之亡庸(尚書式敬爾由/獄以長我王國)咨汝共工遽
叨恩而率屬(尚書咨垂/汝共工)高情下問外靦内慙恭惟某官
徳履粹明政聲充實傳家萬卷洞先秦古史之書出守
一麾續兩漢循吏之傳排閬風而直上(離騷經登閬風/而緤馬葛仙公)
(傳曰崑崙山一曰𤣥圃臺一曰積石瑶房一曰閬風臺/一曰華蓋一曰天柱皆仙人所居淮南子崑崙山去地)
(萬一千里上有層城九重或上倍之是謂閬風或下倍/之是為縣圃十州記崑崙山有三角一角正北名閬風)
(嶺一角正西名𤣥圃臺一角正東名崑崙宫王母居焉/列仙傳西王母所居崑崙之圃閬風之苑有五城三十)
(里樓十二左帶瑶池右環翠水楊炯賦崑閬西/北之天門也李徳裕賦崑閬天岑峻極秋明)厯吉日
兮將行(離騷經靈氛既告余以吉占兮厯/吉日乎吾將行厯徧厯而選之也)猶貽雙魚之
緘見華五雉之正某強顔曳履有味投簪(竝見/前)輪人為
輪愧罔功於鳩僝(考工記輪人為輪斬三材必/以其時三材既具巧者和之)相門有
相願崇徳而象賢(孟嘗君傳將門必有將相門必/有相尚書惟稽古崇徳象賢)
　　代回眺南康(自談/)
參華陳臬玩歳亡庸(尚書汝陳時臬事臬倪結/切法也左傳翫歳而愒日)率屬共
工自天有命(詩有命自天/命此文王)遂勤五馬特枉雙魚恭惟某
官當世淳儒(賈山傳涉獵書記不能為醇儒敘傳抑抑/仲舒為世純儒鄭𤣥傳經傳洽熟稱為醇)
(儒新唐書賈杜令狐傳贊耽佑楚皆淳儒/大衣高冠雍容廟堂道古今處成務可也)為時循吏得
州如斗少低刺史之天(趙嘏詩尋花偶坐將軍樹飲水/方重刺史天東坡詩一見刺史)
(天/)遵渚有星佇應郎官之宿(詩鴻飛遵渚明帝/紀郎官上應列宿)交章已
久趣覲不遐某自覺龍鍾寧堪鳩僝司納言之喉舌深
愧濫巾借餘論於齒牙早期納履(竝見/前)
　　代回興國楊知軍(迪○興國軍即今武/昌府興國州詳見前)
抗章引外得請專城(見/前)六館諸生方有範模之地(韓文/太學)
(六館之士法言師/者人之模範也)長江千里可無保障之人伏惟某官
能賦摩空(李賀詩殿前/作賦聲摩空)明經飭吏(循吏傳序以經/術潤飾吏事)頃者
一同之政藹然三異之稱(竝見/前)鴻羽來儀(易鴻漸于陸/其羽可用為)
(儀吉尚書/鳳凰來儀)鵷行増重(孟郊詩鴛/行參綺陌)四方之供簿正兆豈足
行九里之潤京師賢然後用闔閭故壘(春秋定公四年/呉入郢史記吳)
(王闔閭伐楚五戰楚五敗昭王亡出吳兵遂入郢武昌/劉宋兼置郢州闔閭山在興國州南九十里世傳伍子)
(胥屯兵於此/今有闔閭城)彭蠡上游(彭蠡即鄱陽湖在饒州項籍傳/必居上游注居水之上流也)
累年無露積之藏(積子智切聚也儲蓄也左傳居則有/一日之積杜注芻米菜薪漢書食貨)
(志太倉之粟陳陳相因充/溢露積於外腐敗不可食)數處有風寒之護(干寳晉紀/蜀使紀陟)
(如魏晉文王問吳之戍備幾何陟對曰疆界雖逺而險/要必爭之地不過數四猶人雖有八尺之軀靡不受害)
(其護風寒亦數處耳宋曾極詩兵戈歳歳涉江干將帥/誅求盍少寛未得三軍如挾纊慿誰數處護風寒詳見)
(前/)上為民計中遣公來能安田里之歎愁必記御屏之
姓字某濫兹作牧政爾為僚(竝見/前)屬州得陽公之賢亦
云幸矣(韓文道之守陽公賢也道於湖/南為屬州湖南楊公又賢也)便道因滕閣而
至為我賦之(韓文以言事斥守掲陽便道取㨗以至海/上又不得過南昌而觀所謂滕王閣者太)
(原王公觀察江南西道與監軍使燕於此閣文武賔士/皆與在席合辭言曰此屋不修且壊公應曰諾工既訖)
(以書命愈曰子其為我記之愈既以未得造觀為歎竊/喜載名其上乃不辭而承公命其江山之好登望之樂)
(雖老矣如獲從公/游尚能為公賦之)
　　代回陳安慶(貴謙○安/慶已見)
望郎引外不孤銅虎之分(元微之行韋審規父漸制嘉/乃令子為吾望郎李義山詩)
(望郎臨古郡東坡/詩東州得望郎)倦客得還只動蓴鱸之想(見/前)未遑􁘥
記(揚雄傳因江潭而􁘥記/兮注􁘥往也記書記也)遽辱鳴謙恭惟某官奥學淵
回(陸機漢高祖功臣贊/大略淵回元功響效)清標山峙氣沮金石豈徒黄絹
之好辭(韓文正聲諧韶濩勁/氣沮金石餘見前)世掌絲綸宜得青氊之舊
物(杜詩欲知世掌絲綸美池/上于今有鳳毛餘見前)亦既累年於東觀(洛陽宫/殿名南)
(宫有東觀漢氏圖籍所在和帝紀永元十三年帝幸東/觀覽書林閱篇籍博選藝術之士以充其官注陸機洛)
(陽記東觀在南宫高闕/十二間介于承鳳觀)非惟百日於南宫(唐職林舊說/禮部郎中掌)
(省中文翰謂之南宫舍人春明朝退錄云百日内須/知制誥故王元之與宋給事中詩須知百日掌絲綸)乃
懐棠棣之碑(唐賈敦頤為洛州刺史百姓共立碑及弟/敦實為長史復刻石頌美於兄碑之側時)
(人號為/棠棣碑)徑賦桐鄉之政(朱邑傳少時為桐鄉嗇夫廉平/不苛所部吏民愛敬焉病且死)
(囑其子曰我故為桐鄉吏其民愛我必葬我桐鄉後世/子孫奉嘗我不如桐鄉民王介甫封舒國公詩桐鄉山)
(逺復川長紫翠連城碧滿隍今日桐鄉誰愛/我當時我自愛桐鄉詩賦政于外四方爰發)朱光嘗為
皖守非此地耶(皖山在懐寧西十里皖伯始封之地三/國時曹操遣朱元光屯皖大開稻田吳)
(吕蒙上言皖地肥美若一收熟彼衆必増宜早/除之乃征皖破之今吳塘陂即朱元光所開也)汲黯不
薄淮陽今召君矣某久荒三逕又長十連(竝見/前)望吳㑹
於雲間恨無飛羽(王勃滕王閣詩序望長安/於日下指吳㑹於雲間)借潁川之
河潤但切馳心(見/前)
　　代回羅建昌(勲○建/昌已見)
陳情便養(養去/聲)疏寵改麾顯升二千石之真龍光有渥
(詩為龍/為光)榮遂九十親之侍燕喜尤多(詩魯侯燕喜/令妻夀母)恭惟
某官左學英游(杜氏通典殷制太學為右學小學為左/學又曰瞽宗枚乗傳乗久為大國上賔)
(與英俊竝游/得其所好)西樞貴介(宋熙寧三年詔國家以西樞内/輔翊贊本兵任為重矣左傳王)
(子圍寡君之/貴介弟也)抱持醇固言行擇乎中庸敭厯詳深名實
孚於上下輒從李寺(項氏曰管子書大理皆/作李古人理與李通)出綰竹符
建牙密邇於故鄉畜眼雄誇於新尹(杜詩酒酣誇新/尹畜眼未見有)報
政紅泉之澗(紅泉澗在撫/州詳見前)徙藩白石之汀(曽子固送南/城尉羅君詩)
(麻姑之路摩青天/蒼苔白石松風寒)側聞旴江(列子吾側聞之試以/告女旴江詳見前)舊𨽻
撫境(建昌漢為豫章郡之南城縣地孫呉分豫章東部/置臨川郡治南城隋罷郡置撫州治臨川縣而南)
(城屬/焉)不離梓里(勲撫州崇仁人端明/殿學士羅㸃之弟)洊奉板輿(潘岳閒/居賦太)
(夫人乃御板/輿升輕軒)豈惟有刺史之榮(韓文有刺史之榮/而無其難為者)蓋亦
全天下之樂苐虞選表(循吏傳序選諸/所表詳見前)却合處中(漢書/車千)
(秋傳贊當/軸處中)某幸甚為寮愛焉莫助問專城之五馬方欲
修書(陳後山詩似聽兒童迎/五馬稍修書札問專城)得尺素於雙魚惟深抱愧
(見/前)
　　代回林安慶(仲虎○安/慶已見)
簪筆何功蒙誤恩之起廢函牋甚寵辱妙語之嘘枯藏
弆為榮不知所謝(竝見/前)恭惟某官心期到古(世說向𤣥/季栁立身)
(方雅與袁太尉淑徐司空湛之顔揚州峻友善後揚州/貴勢當朝𤣥季猶以素情自處范伯玉璩戒之曰名位)
(不同禮有異數卿何得作曩時意邪𤣥季曰我與士遜/心期久矣豈可以一旦勢利處之任彦昇詩中道遇心)
(期王荆公詩心期自與衆人殊山谷詩心期誠不淺/又少日心期轉謬悠又心期曉月秋霜互見前後)膽
略過人一從右學以䇿名(見上/條)三綰左符而出守竊窺
近奏具見逺圖應憐老驥之服輿根塵猶在(晉拂舞歌/老驥伏櫪)
(志在千里耳眼鼻舌身意為六根色聲香味觸法為六/塵東坡詩聰明不在根塵裏又固知根塵在未免病藥)
(俱/)故因飛鴻之送目書問先之(嵇康詩目送歸鴻手揮/五絃俯仰自得遊心太)
(𤣥/)某髪白奚為腰黄弗稱見此古罍洗當韞櫝以儲藏
(山谷詩碌碌盆盎/中見此古罍洗)報之英瓊瑶媿探囊之羞澀(莊子探/囊發匱)
(杜詩囊空恐羞澀留/得一錢看餘見前)
　　代回常台州(建○台州春秋屬越秦屬閩中漢屬/東甌國後為冶縣吳分冶縣為東南)
　　(二郡都尉東部臨海南部建安後以㑹稽東郡為/臨海郡梁改為赤城郡隋屬永嘉郡唐改為台州)
　　(宋因之真詰天台山上應/台星故曰天台州以此名)
斜日投閒冒誤恩而入侍朶雲借潤儷好語以相先有
味其言莫知所謝(竝見/前)恭惟某官早飛雋軌寖踐夷塗
忽持江海之一麾出領湖山之千里(韓文令修於户庭/數日之間而人自)
(得於湖山/千里之外)丹丘安堵(孫興公天台山賦仍羽人於丹丘/尋不死之福庭漢高帝紀吏民皆)
(安堵如故注言不遷動也堵音/覩桓温傳居人皆安堵復業)畫㦸凝香行有詔追即
歸禁近某髪既種種(見/前)心已休休(莊子聖人休休焉則/平易矣平易則恬淡)
(矣新唐書司空圖傳名亭曰休休作文以見志曰休美/也既休而美具故量才一宜休揣分二宜休耄而瞶三)
(宜/休)咫尺不違顔雖少光於末路(見/前)八十猶行脚祗見笑
於大方(莊子吾長見笑/於大方之家)
　　代回陳撫州(蕃孫○撫/州已見)
別畫㦸之凝香倐焉兩月(見/前)讀烏絲之妙語燦若五雲
(國史補宋亳間紙有織成界道謂之烏絲欄東坡與錢/至仲尺牘烏絲當用寫道經一篇惡詩不足錄也山谷)
(詩正圍紅袖寫/烏絲詳別見)未能先施良多不敏(左傳敢告不敏/又謝不敏焉)恭
惟某官粹資玉立(桓温表抗節玉立白氏長慶集玉立/不倚金和有聲崔嘏行裴諗制風儀)
(玉立器宇川停杜詩/趙公玉立高歌起)厚徳春温來臨父母之邦居多豈
弟之政(詩既見君子孔燕豈弟注豈樂弟易也逺方之/君既朝見君子為君子所接遇故皆甚安而情)
(又喜樂以/怡易也)民胥慶矣皆願受一廛而為氓我儀圖之又
私喜同年之有後(東坡答劉沔都漕書文章如金玉珠/貝未易鄙棄見足下詞學如此又喜)
(吾同年兄龍圖/公之有後也)比因造朝之役過垂下榻之情(趙彦衞/雲麓漫)
(抄云後漢書徐穉傳陳蕃為豫章太守請為功曹蕃在/郡不接賔客惟穉來特設一榻去則縣之及陳蕃傳不)
(書此事却云蕃為樂安太守郡人周璆高潔之士前後/郡守招命莫肯至惟蕃能致焉特為置一榻去則收之)
(蓋陳蕃能尊禮賢士在豫章則下徐穉之榻/在樂安則下周璆之榻范史不能發明之耳)曾謝幅之
未遑已慶牋之先及某去天雖近來日無多騎馬聽雞
聊續邯鄲之夢(宋彭乗墨客揮犀云歐陽公在政府將/引去先一詩寄潁隂隠士常秩云笑殺)
(汝隂常處士十年騎馬聽朝雞及公致仕還潁有詩贈/秩曰賴有東隣常處士披蓑戴笠伴春鋤後秩以王介)
(甫薦判國子監有無名子改前詩云昔日潁隂常處士/却來馬上聽朝雞枕中記開元中有吕翁經邯鄲有盧)
(生同邸主人方蒸黄粱盧具言處世困厄翁取囊中枕/以授之曰枕此當榮適如願盧適枕未幾登第出入將)
(相五十年榮盛無比忽寤吕翁在㫄黄粱尚未熟唐/詩馬上續殘夢山谷詩生涯谷口耕世事邯鄲夢)踞
龜食蛤終尋汗漫之期(淮南子盧敖游于大海至蒙谷/之上見一士巻龜殻而食蛤蜊)
(敖曰夫子可與敖為友矣士笑曰我方南游乎罔䍚之/野北息乎沈黙之鄉西窮冥冥之里東貫鴻濛之光吾)
(與子汗漫游于九垓之/上乃舉臂聳身入雲中)儻未疾驅尚容嗣見
　　代回孫衢州(洵○衢/州已見)
鄉里有賢者久矣傾心出入相避然失於交臂(韓文解/手背面)
(遂十一年君出我入如相避然莊子吾/終身與汝交一臂而失之可不哀與)鼎來手筆益重
背芒(鼎益/卦名)恭惟某官抱負不凡(韓文抱負其/業東歸于家)踐揚兹久
甫安朝蹟豈少民庸屬錢楮之重輕(竝見/前)生閭閻之愁
歎衢故太末也今實輔藩(衢州秦屬㑹稽為太末縣昌/黎徐偃王廟碑衢州故㑹稽)
(太末/也)君薄淮陽耶即歸禁闥(見/前)日扁舟之東上(王昌齡/詩武陵)
(谿口住扁舟高駢詩江海/一扁舟歐詩散髪棹扁舟)時千騎之西來所至賈胡(馬/援)
(傳伏波類西域賈胡到一處輒止注/言似商胡所至之處輒停留此借用)以俟明府(孫寳傳/明府素)
(著威/名)或恐銅駝陌上㑹相見故徑下嚴陵之灘(晉懐帝/紀步出)
(西掖門至銅駝街載記咸寧二年石季龍使牙將張彌/徙洛陽銅駝于鄴索靖傳靖有先識逺量知天下將亂)
(指洛陽宫門銅駝歎曰㑹見汝在荆棘中耳陳書徐陵/傳盧龍之徑于彼新開銅駝之街於我長閉陸機洛陽)
(記洛陽有銅駝街漢鑄銅駝二枚在宫南四㑹道相對/俚語云金馬門外聚羣賢銅駝陌上集少年顔師古曰)
(亦云銅駝街在洛陽西京無也華延雋洛陽記兩銅駝/在宫之南街東西相向高九尺洛陽謂之銅駝陌劉夢)
(得詩籍通金馬門身在銅駝陌栁子厚詩玉漏天門靜/銅駝御路荒東坡詩銅駝陌上㑹相見握手一笑三千)
(年嚴陵瀨即七里灘在桐廬縣西即子陵垂釣處諺云/有風七里無風七十里謝靈運詩目睹嚴子瀨想屬任)
(公/釣)豈料金鯽池邊不見君遂直過定山之路(金鯽池在/杭州西北)
(九里山澗水清有金銀魚東坡志林云舊讀杜子美六/和寺詩云松橋待金鯽竟日獨遲留初不喻此語及倅)
(錢塘乃知寺後池中有此魚如金色昨日復游池上投/餅餌久之乃略出不食復入不可復見自子美作詩至)
(今四百餘年已有遲留之語則此魚自珍貴蓋久矣茍/非難進易退而不妄食安得如此夀耶定山在杭州西)
(南四十里突出浙江中數百丈潮至此輒抑聲過此則/雷吼霆怒東坡往富陽李節推先行留風水洞見待詩)
(春山磔磔鳴春禽此間不可無我吟路長漫漫傍江浦/此間不可無君語金鯽池邊不見君追君直過定山村)
(路人皆言君未逺騎馬少年清且婉風巖水穴舊聞名/只隔山溪夜不見溪橋曉溜浮梅萼知馬繫馬巖花落)
(出城三日尚逶遲妻孥怪罵歸何時/世上小兒誇疾走如君相待今安有)荷長鬚之垂問(韓/詩)
(一奴長鬚不裏頭又/更遣長鬚致雙鯉)搔短髪以懐慚(詩搔首踟躕左傳/髪短而心甚長杜)
(詩羞將短髮還吹帽又白/頭搔更短渾欲不勝簪)某不安田廬(東坡詩居貧豈/無食不自安田)
(畝/)又趣殿陛以年亦當廢矣難借吹嘘(晉孝武帝紀時/張貴人有寵年)
(幾三十帝戲之曰/汝以年當廢矣)曷月予還歸哉恐勤將送(詩懐哉懐/哉曷月予)
(還歸/哉)
　　代回魏太守(欽緒/)
別去仞牆倐焉兩月有來尺素爛若五雲(見/前)既媿先施
又慙厚報恭惟某官棲遲盛福(詩衡門之下/可以棲遲)邂逅初心
(韓詩蕭條捐永/事邂逅得初心)厭簪筆於承明(嚴助傳厭/承明之廬)久挂冠於神
武顧恐踞鞍之矍鑠(見/前)猶堪奮袖以低昻(楊惲傳拂衣/而喜奮褏低)
(昻注褏/古袖字)盍歸乎來何見之晩某不安西崦(崦衣檢切山/海經鳥鼠同)
(穴西南曰崦嵫通作弇爾雅觚竹北户西王母日下謂/之四荒注疏引穆天子傳天子賔于西王母乃紀其述)
(于弇山名曰西/王母之山是也)又踏東華(後漢隋俱有東華西華/門梁有東西中華門)惟有
當歸已決焉於去計(吳志曹公問太史慈遺書一篋發/看無所道但貯當歸魏氏春秋同)
(異姜維得母書并當歸維曰良田百頃不在一畝但有/逺志不見當歸其背義徇利如此崔豹古今注牛亨問)
(曰將離別相贈以芍藥者何答曰芍藥一名可離故將/別以贈之亦猶相招召贈之以文無文無亦名當歸也)
入為逺志徒仰止於高風(世說謝太傅始有東山之志/復命掾屬不獲已始就桓公)
(司馬時人有致桓公藥草者中有逺志公取以問謝此/藥又名小草何以物有二稱謝未即答時郝隆在坐謝)
(因曰郝參軍多知識試復通看郝應聲曰答此甚易解/處入則為逺志出則為小草謝公殊有慙色桓目謝而)
(笑曰郝參軍此乃不惡亦甚有㑹按本草逺志一名棘/宛一名要繞葉名小草然則所謂出入者蓋指根葉而)
(言非漫為譏而/已詩高山仰止)
　　代回建昌傅侍郎(伯成○建昌已見宋史傅伯成/傳拜左諫議大夫抗疏十有三)
　　(皆軍國大義或致史彌逺意欲使有所彈劾將引/以共政謝之曰吾豈傾人以為利哉疏引詔大臣)
　　(以公滅私左遷權吏部侍郎/以集英殿修譔知建昌府)
諫大夫之去國誰解引裾(戴氏䑕璞云世以去朝廷為/去國蓋本孔子去父母國語)
(然今非春秋之世適於他邦可言去國天下一家不在/朝廷則在家林莫非王土何去國之有魏志辛毗傳文)
(帝欲徙冀州士家十萬户實河南毗諫帝不答起入内/毗隨而引其裾帝遂奮衣不還良久乃出曰佐治卿持)
(我何太急耶杜詩牽裾/驚魏帝投閣為劉歆)賢刺史之還鄉真成衣錦(項籍/傳富)
(貴不歸故鄉/如衣錦夜行)既幸邂逅適我願矣猶恨出入如相避然
(竝見/前)恭惟某官性禀直方氣全剛大難進易退溫溫維
徳之基(禮記其難進而易退也粥粥若/無能也詩温温恭人維徳之基)遇事直前蹇蹇
匪躬之故(易王臣蹇蹇匪躬之故/注執心不回志臣王室)方此告嘉猷於后蓋
將下膏澤于民無三諫之不從(禮記為人臣之禮不顯/諫三諫而不聽則逃之)
(子之事親也三諫而/不聽則號泣而隨之)遽一麾而出守(宋史傅伯成傳拜/諫議大夫抗疏十)
(有三皆軍國大議或致史彌逺意欲使有所彈劾將引/以共政謝之曰吾豈傾人以為利哉疏乞詔大臣以公)
(滅私左遷權吏部侍郎以/集英殿修撰知建昌府)拾遺補過寧忘汲黯之忠(汲/黯)
(傳出入禁闥補過/拾遺臣之願也)納誨輔(台/)行聽商宗之命(尚書朝夕/納誨以輔)
(台/徳)某不安西崦又踏東華(見/前)戴惠文之冠身其餘幾(張/敞)
(傳以柱後惠文彈治之爾惠一作蟪蟬也冠細/如蟬翅今御史冠左傳畏首畏尾身其餘幾)挂神武
之服秋以為期(詩將子無怒/秋以為期)
　　代回吕常徳(昭逺○常/徳已見)
歌滄浪之水猶記獨清(滄浪水在龍陽縣二十里浪水/與滄水合故號滄浪乃漁父濯)
(纓之處屈原漁父篇/天下皆濁我獨清)望赤城之雲忽分五朶(赤城山在/天台縣北)
(六里一名燒山其上石壁皆如霞色望之如雉堞孫綽/遊天台山賦赤城霞起以建標韋陟傳自謂所書陟字)
(若五朶雲時人慕/之號郇公五雲體)恭承嘉惠(見/前)益仞故情(東坡集仰仞/至情益堅素)
(守/)恭惟某官早䇿名躔盍躋膴仕瑚璉清廟之器寧久
在山(禮記夏后氏之四璉殷/之六瑚注皆黍稷器)杞梓明堂之材誰將作室
游仙夢斷公定憶秦人之桃(劉商桃源詩桃花流出武/陵洞夢想仙家雲樹春今)
(看水入洞中去却是/桃源洞裏人詳見前)弔古愁多我亦念靈均之蕙(離騷/經名)
(余曰靈均兮字余曰正則又雜/申椒與菌桂兮豈惟紉夫蕙茝)有華妙語肯寄舊交某
蹇步蹣跚(見/前)斜陽寂厯(李詩旅情初結切秋風方寂/厯歐詩樹老無花春寂厯)續
東華之夢又聽朝雞(東坡詩馬上續殘夢六一居士詩/笑殺汝隂常處士十年騎馬聽朝)
(雞詳前陳/撫州條)讀北山之移只慚夜鶴(北山移文蕙帳/空兮夜鶴怨)挂冠
有日(見/前)望履無階(莊子願望履幕下注言視/不敢望面望履結而還也)
　　代黄漕(斚/)回趙婺州(善下○婺州牽牛婺女之分/野即漢㑹稽之烏傷縣呉分)
　　(㑹稽置東陽郡在金華山之陽穀水之/東因名東陽梁置金華郡隋置婺州)
宗邸賢勞(邸典禮切說文屬國舍徐曰諸侯來朝所舍/曰邸有根抵也根本所在也師古曰漢制郡)
(國朝宿之舍在京師者率名邸邸至也言所歸至也宣/元六王傳上謂其王曰爾長留侍我矣因留國邸朝夕)
(侍/上)甸侯均佚(栁詩繼酬天禄署俱尉甸侯家六一居/士集賜韓琦詔方均逸豫適此外虞)赫
奕廉車之重(裴子野賦赫奕/翬煥隂臨鬱律)焜煌郡紱之光(焜户衮切/說文煌也)
(增韻焜煌光也或作煇封禪書燠炳煇煌又/公渾切服䖍曰明也煌胡光切說文煇也)既合虎符
足凝燕寢(見/前)恭惟某官直溫而寛栗(尚書直而/温寛而栗)明允而
篤誠(左傳昔高陽氏有才子八人齊聖廣/淵明允篤誠天下之民謂之八愷)早入對乎三
雍近於大雅(河間獻王傳武帝時獻王來朝獻雅樂對/三雍之宫贊曰夫唯大雅卓爾不羣河間)
(獻王近之矣注三雍靈臺辟雍明堂也雍和也言天地/君臣人民皆和也藝文志儒家河間獻王對上下三雍)
(宫之/篇)晚更條於七略博以羣書(藝文志成帝時詔光禄/大夫劉向校經傳諸子)
(詩賦向輒條其篇目撮其指意録而奏之向卒哀帝復/使向子歆卒父業歆於是總羣書而奏其七略詳見前)
(司馬遷傳自劉向/揚雄博極羣書)兼左右之戚賢(文帝詔右賢左戚先/民後已至明之極也)
(師古曰以賢為/上然後反親也)孚上下之名實糾合同盟而肅若(左傳/載在)
(盟府太師職之桓公是以糾/合諸侯而謀其不協詳見前)欲分陜服而主之(陜音閃/說文𢎞)
(農陜也從􁂅夾聲夾從二入與隘陜字不同陜从􁂅从/夾夾从二人集韻州名周召所分之地公羊傳自陜而)
(東者周公主之自陜/而西者召公主之)適咨牧於金華(尚書咨十有二牧/玉臺新詠序云金)
(星與婺女爭/華故曰金華)爰取材於玉葉(左傳公族公室之枝葉也/故天族謂之玉葉慕容超)
(傳天族多竒/玉林皆寳)高牙大纛迄隆屏翰之雄(歐陽公畫錦堂/記高牙大纛不)
(足為/公榮)今袴昔襦諒借京師之潤某驅馳其職(詩載馳/載驅)飛
輓何功(漢書秦欲攻匈奴使天下飛芻輓粟起/於黄陲琅邪至負海之郡轉輸河北)轉數十
萬給中都實日虞於司敗(漢書高帝時漕山東之粟給/中都之官不過數十萬石左)
(傳自拘/於司敗)良二千石有治理是天幸以蒙成(霍去病傳軍/亦有天幸薛)
(宣傳馮翊垂拱/蒙成餘見前)
　　代回趙南安(師傳○南/安已見)
合符桂海之北(選詩文軫/通桂海)易鎮梅關之南(梅關在大庾/嶺頭以分江)
(廣之地章穎詩西州南北/護梅關永日人行石壁間)以忠肅恭懿之材(左傳高辛/氏有才子)
(八人忠肅共懿宣慈惠/和天下之民謂之八元)慰愁恨歎息之俗(循吏傳庶民/所以安其田)
(里而忘歎息愁恨之/心者政平訟理也)銅魚既合(隋書開皇七年制京官/五品以上佩銅魚符唐)
(書武徳元年改銀菟符為銅魚符車服志銅魚符以起/軍旅易守長畿内則左三右一畿外則左五右一左者)
(進内右者在外用/始第一周而復始)竹馬交驩恭惟某官夙派天潢(漢書/天文)
(志王梁㫄有八星絶漢曰天横横史記作潢魏王固表/疏派天潢崔廓答豫章王啓禀潤天潢承輝日觀梁何)
(遜詩仙車駐七襄鳳駕出天潢/張衡思𤣥賦乗天潢之汎汎兮)早梯月窟(杜詩青雲不/可梯張說詩)
(月窟窮天逺河源入塞清宣室志太和中有周生有道/術中秋夜與客㑹月色方瑩謂坐客曰我能梯雲取之)
(置之懐襟因取箸數百修繩而架之曰我梯此取月/俄以手舉衣懐中出月寸許光色照爛寒氣入肌骨)製
尹何之錦愈出愈竒(左傳子皮欲以尹何為邑子産曰/子有美錦不使人學製焉詳見前)
題仲舉之輿再進再勇(孟郊詩再/接再礪乃)遂厭飛鳶之影(馬援/傳仰)
(視飛鳶跕/跕墮水中)嬾移祭鱷之文(昌黎有祭/鱷魚文)謂即入於直廬(金/坡)
(遺事太祖鼎新大/壯敞金馬之直廬)猶于蕃於横浦(唐地理志横浦在大/庾縣西史記尉佗傳)
(移檄告横浦陽山湟谿關索隠曰案南康記云南野大/庾嶺三十里至横浦有秦時關其下謂為塞上南康記)
(昔漢將軍揚僕討吕喜/出章郡下横浦即此)陽和有脚姑行大庾之春(大庾/在大)
(庾縣西南二十里吳錄南野縣有大庾山自嶺/嶠九磴二里至嶺下七里平行十里至平亭)咫尺違
顔即近長安之日某繆塵班綴例辱緘縢逢驛使一枝
之來喜承見寄跂織女七襄之報愧不成章(竝見/前)
　　代回洪筠州(樇○筠州即今瑞/州府沿革見前)
解龜庸蜀(謝靈運詩牽絲及元興解龜在景平杜詩/解龜踰卧轍尚書庸蜀羌髳微盧彭濮人)分
虎勾吳(史記吳太伯世家太伯之奔荆蠻自號勾吳索/隠曰荆者楚之舊號以州而言之日荆蠻者閩)
(也南夷之名亦稱越此言自號勾吳吳名起於太伯明/以前未有吳號地在楚越之界故稱荆蠻顔師古曰以)
(吳言勾者夷之發/聲猶言於越耳)惟筠為州號西江之道院(山谷有記/詳見前)
與鄱接境得北道之主人(耿弇傳光武指弇曰是/我北道主人也詳見前)民起
來暮之歌公有衣晝之寵(洪蓋/鄱人)恭惟某官流芳名閥騰
茂通材鳴單父之琴全牛自解入河陽之幕凡馬皆空
(竝見/前)方夢翼以朝天(陶侃傳夢生八翼/飛而上天詳見前)遽捫參而厯井
(蜀道難捫參厯井仰脅/息詳見前翼參宿名)惟良作牧所去見思(見/前)乃若高
安之城(筠州宋紹興間/賜名高安郡)亦出錦江之水(瑞州蜀江源出/袁州萬載縣龍)
(門渡流至上高縣凌江合新昌縣滕江厯郡城而東匯/於南昌之象潭而入章江世傳許真君為蜀旌陽令有)
(竒術晉末人皆疫癘多詣真君請救真君與器水投扵/上流疾者飲之無不愈邑人以所投器水即蜀濯錦江)
(之水故名蜀/江亦曰錦水)舉頭見日知漸近之使然(孟嘉傳桓温問/嘉聽伎絲不如)
(竹竹不如肉何也嘉答曰/漸近使之然一座啓笑)有脚陽春計無逺之弗屆(尚/書)
(惟徳動天/無逺弗屆)某重游碧落(杜詩碧落真/難陟詳見前)轉覺黄昏(淮南子/日薄於)
(虞泉是謂黄昏淪於蒙谷是謂定昏杜詩獨留青冢向/黄昏東坡詩不堪細雨濕黄昏又半掩落日先黄昏王)
(荆公詩嶺雲/分暝與黄昏)十部從事之來敢無酬於記室(劉𢎞傳𢎞/每有興廢)
(手書守相叮寧欵密所以人皆感恱爭赴之咸曰得劉/公一紙書賢於十部從事後漢書百官志太尉有記室)
(令史主上章表報書詔晉書何曾/傳人以小紙為書者勅記室勿報)三公刺史之入願益
大於相門(杜氏通典後漢重刺史之任或自郡守入為/三公虞延第五倫桓虞鮑昱是也孟嘗君傳)
(將門必有將相門必有相杜詩相門清議衆吕不韋傳/見子楚說曰吾能大子之門子楚笑曰且自大君之門)
(而乃大吾門吕不韋曰子不知也/吾門待子門而大洪蓋忠宣之裔)
　　代回章象州(時言○象/州已見)
榮紆郡組(漢百官公卿表太守品第/五秩二千石銀章青綬)誕布詔條象郡
自秦既入中國之籍(史記南越尉佗傳秦時已并天/下略定楊越置桂林南海象郡)虎
符分漢是資循吏之功雙旌鼎來五袴咸喜(鼎咸/卦名)恭惟
某官人門具美風調不羣惟服襲於典刑故飛騰於聲
實屢製尹何之錦技敏奏刀載題仲舉之輿歌騰別乗
宜森畫㦸出擁朱轓跕跕飛鳶公蔑鄙夷之意(竝見/前)嗷
嗷鳴鴈民有安集之期(詩鴻鴈于飛哀鳴嗸嗸維/此哲人謂我劬勞餘見前)某例
入㢲牋備知謙徳(㢲謙/卦名)龔遂良二千石必能致渤海之
安(見/前)申公年七十餘聊復議明堂而去(儒林傳申公魯/人也御史大夫)
(臧綰請立明堂以朝諸侯不能就其事乃言師申公申/公時已八十餘老至以為大中大夫舍魯邸議明堂事)
(病免/歸)
　　代衞參政回興國葉知軍(興國/已見)
榮分漢竹(杜詩幾分/漢庭竹)言憩召棠二千石之起家上恩甚
寵十萬户之蒙福民望已深(竝見/前)恭惟某官文獻名家
典刑勝士(羊祐傳賢達勝士陳後/山詩江西勝士與長吟)盤旋州縣既不歎於
徒勞(韓文隠者/之所盤旋)容與班行亦自安於平進(子虚賦翺翔/容與郭璞曰)
(言自得也河東賦周流容與師古曰容暇而安豫也與/讀曰豫韓詩班行再肅穆又強顔班行内晉書庾亮傳)
(皆非姻族各以平進南史王騫傳謂諸子曰吾家本素/族自可依流平進不須茍求蔡興宗傳吾素門平進與)
(主上甚疎新唐書選舉志朋/比貴勢妨平進之路詳見前)凄其在疚(詩凄其以風注/凄寒風也杜詩)
(白首颯凄其詩閔子小子遭家不造嬛嬛在疚注疚/病也遭武王崩家道未成嬛嬛然孤特在憂病之中)甫
此御祥(禮記期而小祥/又期而大祥)適擇牧於山城(韓翃詩山城/無處不飛花)爰
借材於家食(易不家食吉注有大畜之實以/養賢令賢者不家食乃吉也)川名曰富
(興國軍隋名富川以富池湖得名汪彦章/詩路入麕䴥亭子嶺江圍蒲稗富川城)人實多貧荒
政十二聚萬民正煩料理(周禮以荒政十二聚萬民詳/見前料力弔切增韻計也理)
(也王徽之傳卿在府/日久比當相料理)長江千里護數處庶免流離(詩瑣/兮尾)
(兮流離之/子餘見前)某濫守帥藩幸同寮寀察鄰國之政寧敢自
私安刺史之民更期忠告
　　代回薛吉州(璆/)
杜陵老大久便白木之鑱(杜詩杜陵有布衣老大意轉/拙又長鑱長鑱白木柄我生)
(託子以為命注鑱鋤銜切吳人云犂鐵說文銳也顔之/推訓俗音字鑱仕初切即銳也俗謂之地鑱又仕鑒切)
(便平/聲)漢殿論思又綴紫荷之槖(見/前)此皆左右先為容也
(鄒陽傳以左右先為之/容也注容謂雕刻加飾)所恨出入如相避然(韓文君出/我入如相)
(避/然)恭惟某官名閥甚華厯仕皆膴(詩瑣瑣姻婭/則無膴仕)自分郢
城之月(郢州漢江夏郡雩社縣之地/魏立郢州分月言為別駕)即行閩嶺之春(杜/氏)
(通典漢景帝中元二年更名郡守為太守常以春行所/主縣謝承後漢書鄭𢎞為臨淮太守行春白鹿方道夾)
(載而行閩山在今福州亦/名烏石山行春言為郡守)聲實交流班聨孔邇又森畫
㦸出訪青原(青原山在廬陵縣王庭珪詩異時黄魯直/曽賦青原詩今日青原山名與星斗垂)
連檣一萬艘不廢撫摩之政(東坡送江公著知吉州詩/白粲連檣一萬艘紅粧執)
(樂三/千指)起家二千石㑹有華要之除某見謂衰遲過勤比
數(司馬遷傳刑餘之人無所比數非一世也梅福傳亡/與比數韓文是比數愈于人而收之杜詩長安布衣)
(誰比數東坡詩君看東坡翁懶/散誰比數又陋質從來誰比數)雙魚中有尺素良感故
情五馬不受二毛相期早貴(竝見/前)
　　代回建昌黄知軍(敏徳○建/昌已見)
迎五馬問專城甚慙不敏(陳後山詩似聽兒童迎五馬/稍修書札問專城左傳使夏)
(謝不敏又使士/文伯謝不敏焉)烹雙魚有尺素乃辱相先雖感高情能
無下汗(吳質書申之再/三赧然汗下)恭惟某官器資凝厚材具寛餘
鼓琴一再行誰識高山之志(司馬相如傳酒酣臨邛令/前奏琴曰竊聞長卿好之)
(願以自娛相如辭謝為鼔一再行師古曰行謂曲引也/吕氏春秋伯牙鼔琴鍾子期善聽之方鼔琴志在泰山)
(鍾子期曰善哉乎鼓琴/巍巍乎如泰山詳別見)作詩三百首可默咸池之音(周/禮)
(舞咸池以祭地又咸池之舞夏日至于澤中之方丘奏/之樂緯黄帝樂曰咸池池音施道施於民故曰咸池莊)
(子黄帝張咸池之/樂於洞庭之野)畫㦸朱幡新户庭之號令(韓文令修/於户庭數)
(日之/間)紅泉碧澗添谿谷之精明(紅泉碧澗在/建昌詳見前)不俟合符
㑹膺召璽某崦嵫日薄(淮南子日入崦嵫經/於細栁入虞淵之池)江海天游
(莊子心有天游/注游不係也)老入光明踏舊班固已戒來迎之僮僕
(東坡詩老入明光踏舊班染鬚那復唱/陽關歸去來辭僮僕歡迎稚子候門)輦路歸來聞好
語又將選所表之公卿(東坡詩輦路歸來聞好語共驚/堯顙似高辛循吏傳公卿缺則)
(選諸所表/以次用之)儻即疾驅猶容晤語(詩彼美淑姬/可與晤語)
　　代回傅贛州(伯召○贛/州已見)
趣齊國之裝方圖迎候(曹參傳相齊九年齊國安集蕭/何薨參聞之告舍人趣治行注)
(治行謂修/行治裝也)展山谷之啓乃辱先施雖多溢辭(莊子兩喜/必多溢美)
(之言兩怒必多溢惡之言傳其/常情無傳其溢言則幾乎全)亦感厚意恭惟某官精
明玉立芳潤春溫(陸機文賦潄六藝之芳潤史記田/完世家大絃濁以春温者君也)翩
翩者鵻一洗而空凡馬(鵻朱惟切鳺鴀也詩四牡翩翩/者鵻載飛載下集于包栩王事)
(靡盬不遑將父毛云夫不也鄭云夫不鳥之慤謹人皆/愛之此是謹慤孝順之鳥也又南有嘉魚翩翩者鵻烝)
(然來思毛傳一宿之鳥鄭云壹/宿者壹意於其所宿之水也)恢恢其刃四顧而解全
牛洊持江海之麾(竝見/前)始駕山澤之節(周禮山國用虎/節澤國用龍節)
夜郎為徼(西南夷傳南夷君長以十數夜郎最大夜郎/者臨牂柯江江廣百餘步足以行船徼古弔)
(切境也謂以木石水為界司馬相如傳南至牂柯為徼/注以牂柯作徼塞也東北謂之塞西南謂之徼塞以障)
(塞為名徼取/徼遮之義)彭蠡無波(尚書彭蠡既瀦荆州記宫亭湖/即彭蠡澤也一名青草湖一名)
(洞庭湖史記左洞庭右彭蠡屈原九歌/洞庭波兮木葉下又令沅湘兮無波)乃今易鎮之除
其殆過家之計(岑彭傳有詔過/家上冢詳見前)虎頭城下雖爭為竹馬
之迎(虔名虎頭州東坡詩/詔下虎頭州詳見前)豹尾班中恐催看槐龍之舞
(前漢書揚雄傳在屬車豹尾中後漢書輿服志屬車八/十一乗法駕半之尚書御史所載最後一乗懸豹尾豹)
(尾以前比省中注小學漢官篇曰豹尾過後罷屯解圍/胡廣曰施于道路豹尾之内為省中故須過後屯圍乃)
(得解皆所以戒不虞也東坡詩日高黄繖下西清風動/槐龍舞交翠注邇英閣前有雙槐樛然屬地如龍形宋)
(張邦基墨莊漫錄云邇英閣前雙槐極高而柯葉掃地/狀如龍蛇或謂之鳳尾槐蘇子由詩云銅缾灑徧不知)
(寒雨㸃勻圓凍未乾回首曈/曨朝日上槐龍對舞覆衣冠)某不堪視䕃(䕃說文草隂/地又入䕃景)
(曰䕃左傳趙孟視䕃曰/朝夕不相及誰能待五)又復綴班(歐陽公詩玉殿清霜/綴曉班東坡詩他日)
(許綴蓬萊班又豈/意彤庭綴兩班)無以公歸少辦朝廷之事豈惟我賀
是蓋邦國之光(左傳叔弓如晉賀虒祈也游吉相鄭伯/以如晉亦賀虒祈也史趙見子大叔曰)
(甚哉其相蒙也可弔也而又賀之子大叔曰若何弔也/其非唯我賀將天下實賀歐陽晝錦堂記其豐功茂烈)
(所以銘彝鼎而被絃歌者乃/邦家之光非閭里之榮也)
　　代回胡峽州(坦○峽/州已見)
蒼顔華髪不堪東華之塵埃(醉翁亭記蒼顔白髪頽然/乎其間者太守醉也東坡)
(詩此身與世真悠悠蒼顔華髪誰汝留東坡詩/注前輩戲語西湖風月不如東華軟紅塵土)畫㦸清
香好在西陵之門户(通鑑吳陸抗曰西陵建平國之藩/表臣父遜昔上言西陵國之西門)
(若不守荆州/非吳有也)飛牋璀粲(璀取猥切璨蒼按/切說文玉光也)佩意勤渠(廣/韻)
(渠渠/勤也)恭惟某官徳性靖共(詩靖共爾位注靖謀也共具/也言有徳未仕之君子勿汲)
(汲求仕自有明君謀/具汝之爵位此斷章)器資肅括(見/前)蒼皮溜雨此非樸􁂶
之材(杜詩霜皮溜而四十圍說文樸􁂶小木詩野有死/麕林有樸􁂶息夫躬傳僕遫不足數師古曰僕遫)
(凡短之/貌也)高浪駕天抑豈坳泓之水(韓詩崔侯文章苦㨗/敏高浪駕天輸不盡)
(坳么交切說文地不平也莊子置杯水於坳堂之上亦/作凹泓烏宏切說文下深貌一曰水貌孟郊詩採月漉)
(坳/泓)由轄而院既三四稔(宋㩁貨務都茶塲雜買務雜買/場左藏庫文思院謂之四轄登)
(聞檢院登聞鼓院都進奏院糧料院審計司官誥院謂/之六院稔其忍切說文穀熟也左傳鮮不五稔廣韻年)
(也古人謂一年為/一稔取榖一熟也)以心去國已七八年居然一麾猶在
千里自公言之誠屈為民計則甚良商旅願出於塗何
憂郡計公卿選諸所表㑹有郵音(竝見/前)某久矣地寒(劉/向)
(別錄燕有谷地美而/寒不生五榖詳見前)加之日薄(揚雄傳恐日/薄於西山)勞承明侍
從之事豈不懐歸(詩豈不懐歸/畏此簡書)及潁川太守之來願安
承教
　　代回洪臨江(伋○臨/江已見)
五馬專城未遑先問雙魚尺素良佩高情(竝見/前)既自顧
之闕然亦何修而得此恭惟某官器資閎敏材具寛
餘孟子有言故國非謂喬木魏謩敢諫此笏乃今甘棠
(魏謩傳帝問卿家書詔頗有存者乎謩對惟故笏在詔/令上送鄭覃曰在人不在笏帝曰覃不識朕意此笏乃)
(今甘/棠)有如把麾何足游刃顧今近咫尺天之選(左傳天/威不違)
(顔咫/尺)皆自良二千石而來勉分黄屋之憂(高帝紀黄屋/左纛李斐曰)
(天子車以黄/繒為蓋裏)㑹取青氊之舊某景翳翳而將入(歸去來/辭景翳)
(翳兮將入撫/孤松而盤桓)技斷斷兮無他乗興而來聊復續東華之
夢(王徽之傳乗興而來/興盡而反餘見前)乞身以去行將上北闕之書(孟/浩)
(然詩北闕休上/書南山歸敝廬)
　　代回薛漳州(揚祖○漳/州已見)
百舍思賢寖闊承顔之便(荘子百舍重趼而不敢息注/百舍止宿也王文公集思賢)
(百舍無階贄見之儀承乏一涯彌闊/門牆之使雋不疑傳乃今承顔接辭)尺書委貺具知存
念之勤退惟衰遲(山谷詩清如秋露/蟬高栁咽衰遲)良深感戢(戢側立/切爾雅)
(聚也疏云/藏聚也)恭惟某官持心靜重臨事敏明中外敭厯之
詳(廣韻厯經厯也今稱人居官日久/中外屢踐者曰敭厯敭即古揚字)聲實飛騰之盛猥
辭簿正出領州麾諒因報政之來即見歸班之寵某桑
榆短景(淮南子日西垂影/在樹端謂之桑榆)樗櫟散材(莊子匠石之齊見/櫟社樹其大蔽牛)
(匠伯不顧弟子曰自吾執斧斤以隨夫子未嘗見材如/此其美也夫子不肯視行不輟何也曰已矣勿言之矣)
(散木也注不在可用之數故/曰散木杜詩散才嬰薄俗)簪筆甘泉姑對揚於休命
(尚書敢對揚/天子之休命)挂冠神武㑹邂逅於初心(韓詩邂逅/得初心)
　　代回趙徽州(希逺○徽州秦為鄣郡漢改丹陽郡/呉分丹陽郡置新都郡晉改新安郡)
　　(隋置歙州宋宣和間改為徽州以徽嶺得名○宋/史宗室世系表希逺秦王徳芳九世孫祖伯南父)
　　(師/俛)
千騎上頭未遑贊慶(古樂府東方千餘騎夫壻居上頭/周禮慶賀以贊諸侯之喜詳見前)
雙魚中素猥辱謙施(易謙象曰君子以裒/多益寡稱物平施)靜言思之(詩/靜)
(言思之注安/靜而思之)為禮過矣恭惟某官神明帝胄(左傳古我/先王賴其)
(利器用也與其神明之後/也注舜大聖故稱神明)禮樂宗英(漢書敘傳河間賢/明禮樂是修為漢)
(宗/英)早詳七略之書宜應三雍之對(竝見/前)翺翔半刺(杜詩/半刺)
(已翺/翔)淹屈全材惟古郡之新安(新安山在祁門縣西九/十里新安江自歙縣來)
(者出黟山自休寧者出率山自績溪者出大鄣山自婺/源者出浙山自浙江泝休寧者為灘三百六十李詩聞)
(說金華渡東連五百灘他年一攜手摇艇入新安/聶道士詩千尋練帶新安水萬仞花屏問政山)乃先
正之舊治(尚書昔先/正保衡)流風善政崇徳象賢(見/前)召杜龔黄
勉䇿名於今日(左傳䇿名委/質貳乃辟也)毛原周召㑹配徳於古人
(新唐書宗室宰相贊周之卿士周召/毛原皆同姓也尚書追配于前人)某雖綴近班已謀
歸計暗中摸索頗有似曾相識之疑(唐許敬宗性輕傲/見人多忘之或謂)
(其不聰曰卿自難記若遇何劉沈謝暗中摸索着亦可/識左傳吳公子札聘於鄭見子産如舊相識陸機傳太)
(康末與弟雲俱入洛造太常張華華素重其名/如舊相識草堂詩餘李景詞似曾相識燕歸來)送上吹
嘘不勝無能為役之歎(杜詩揚雄更有河東賦唯待吹/嘘送上天左傳於先大夫無能)
(為役詳/見前)所願召璽之下或在挂冠之前
　　回施筠州(椷○筠/州已見)
起家得郡(東坡詩得/郡書生榮)便道開藩(韓文便道取/㨗以至海上)雙旌兩轓
頓覺徧城之重(見/前)一襦五袴想回寒谷之溫(劉向別錄/方士傳言)
(鄒衍在燕燕有谷地美而寒不生五榖鄒/子居之吹律而温氣至而榖生今名黍谷)恭惟某官器
采端華典刑炳蔚為博士為太尉茂譽處於前聞(漢書/儒林)
(傳施讐字長卿沛人從田王孫受易與孟喜梁丘賀並/為門人及賀為少府薦讐結髪事師數十年賀不能及)
(詔拜讐為博士後漢施延字君子沛國蘄人明五經星/官風角家貧嘗詣海鹽任作半路亭以養母時馮敷為)
(督郵至知其賢者下車謝使入亭請與飲食脫衣與之/餉錢不受順帝初徴拜太尉詩燕笑語兮是以有譽處)
(兮/)有喬木有世臣盍躋登於要路洊分漢竹出憩甘棠
惟筠為州夙號江西之道院(竝見/前)貫蜀之水亶為錦里
之主人(詳見此卷回洪筠州條/杜詩錦里逢迎有主人)一郡得賢萬物吐氣某
濫兹分閫幸甚為僚修豫章户庭之間正兹懐愧(見/前)雪
高安父老之恥當遂蒙成(山谷江西道院記乃新燕居/之堂㮄曰江西道院以鼓舞)
(其國風且為高安之/父老雪恥焉詳見前)
　　回王楚州(柟○楚/州已見)
入紆漢組出牧淮壖銅虎分符資循良之共理(竝見/前)石
龜設險喜守禦之得人(龜山在盱眙縣詳見/此卷回王楚州條)恭惟某官
材具寛詳器資敏劭循循善誘立美教於鱣堂(見/前)諤諤
以昌振直聲於烏府(家語湯武以諤諤而昌桀紂以唯/唯而亡通典漢成帝時御史府中)
(列柏樹常有野烏數千棲宿其上晨去暮來號曰朝夕/烏唐授蘇埛右臺大夫制烏臺峻秩望摠鐵冠東坡詩)
(烏府先生/鐵作冠)屈伸以道出處何心兹屈摶風九萬里之程
姑承起家二千石之寵山陽古郡江北要衝師旅饑饉
之餘民無勞止勞來還定之政公優為之某別日猶新
涓辰未審雙魚中素猥勤先施之光千騎上頭敢廢前
驅之慶(竝見/前)
　　回汪高郵(絖○秦因高郵置郵傳為高郵亭漢屬/廣陵國晉屬臨淮郡東晉有三阿宋屬)
　　(廣陵郡梁置廣業郡尋以有嘉禾為神農/郡隋屬江都郡唐屬䢴州宋始建為軍)
掌故民部已覺厚顔(鼂錯傳為太常掌故應劭曰掌故/主故事儒林傳以治禮掌故以文)
(學禮義為官尚/書顔厚有忸怩)首善賢關更叨附尾(儒林傳序教化之/行也建首善自京)
(師始繇内及外董仲舒傳太學者賢士之所關也教化/之本原也史記伯夷傳顔淵雖篤學附驥尾而行益顯)
(樊噲傳贊附驥之尾師古曰蓋以蚊虻為喻言託驥之/尾則涉千里隗囂傳蒼蠅之飛不過數步即託驥尾得)
(以絶/羣)三省僥逾之自(蜀志先主傳伏自/三省受國厚恩)一由披拂之功
(莊子孰居無/事而披拂是)恭惟某官厚徳嘘枯深仁蘇涸拔茅連茹
引黨類以同升(易㧞茅茹以/其彚征吉)自葉流根先京師而蒙潤
曲振孤寒之迹亦聮獨冷之官某倚席非材(竝見/前)濫巾
有靦(詩有靦/面目)子厚齒牙之不少獨欠為師(栁子厚與韋/中立論師道)
(書平居望外遭齒舌/不少獨欠為人師耳)少陵爾汝之肯忘無多酌我(杜少/陵醉)
(時歌得錢即相覔沽酒不復疑忘形到爾汝痛飲真吾/師蓋寛饒傳清平恩侯許伯入第丞相御史皆賀寛饒)
(不行許伯請之乃往許伯自酌曰蓋君後至寛饒曰無/多酌我我廼酒狂丞相魏侯笑曰次公醒而狂何必酒)
(也詳啓意/國錄時作)
　　回桂陽張知軍(國均○桂陽軍秦屬長沙郡漢高/帝分長沙為桂陽郡臨武南平郴)
　　(縣屬焉吳分桂陽置始興郡後屬東衡州隋改郴/州又改桂陽郡唐置郴州憲宗時即平陽縣置桂)
　　(陽監以其地在桂/洞之南故曰桂陽)
鄰東家之棗尚欠即溫(王吉傳吉少居長安東家有大/棗樹垂吉庭中吉婦取棗以啖)
(吉吉後知之乃去婦東家聞而欲伐其樹鄰里共止之/因固請吉令還婦里中為之語曰東家有樹王陽婦去)
(東家棗完去婦復還杜詩東鄰/撲棗任西鄰無食無兒一婦人)憩南國之棠猥蒙假䕃
實未知千騎之上遂有稽一介之書鳴謙先之自訟悚
甚恭惟某官美高世濟才應時須(竝見/前)以持槖三世之
家(趙充國傳安世本持槖簪筆事孝/武帝數十年見謂忠謹宜全度之)守取履一編之學
(張良傳孺子下取履又出一編書師古曰編謂/聮次之也聮簡牘以為書故云一編詳見前)盤根錯
節不辭州縣之勞(虞詡傳不遇盤根錯節何以別利/器梁竦傳州縣之職徒勞人耳)茂
實英聲共擬公侯之復(封禪書蜚英聲騰茂實左傳合/而能固安而能殺公侯之卦也)
(公侯之子孫/必復其始)既奏絃歌之最俯甘管籥之司(籥通作鑰/說文關下)
(牡也禮記慎管籥注摶鍵器也疏云以鐵為/之搢鏁内以摶取其鍵管籥一物互見前)倦直上於
星辰(杜詩聽履/上星辰)洊平分於風月(東坡詞風月平/分破言為倅)兹膺竹
使來撫桂封竊稽漢史之傳不但衞颯之政(後漢書循/吏傳衞颯)
(為桂陽太守居官如家視/事十年郡内清理詳見前)茨充之代此郡俗始農桑(衞/颯)
(傳南陽茨充代颯為桂陽亦善其政教民種植/桑柘麻紵之屬勸令養蠶織屨民得利益焉)許荆之
繼是邦民知教化(循吏傳許荆為桂陽太守郡濵南州/風俗脆薄不識學義荆為設喪紀婚)
(姻制度使知禮禁在事十二年/卒於官桂陽人為立廟樹碑)惟公善政與古匹休(尚/書)
(其作周/匹休)豈久凝畫㦸之香亟歸取青氊之舊某不堪位
置(梁武帝命袁昻作書評羊欣書似婢作/夫人不堪位置而舉止羞澀終不似真)何足控摶(賈/誼)
(傳忽然為人何足控揣如淳曰控引/也揣音圑控摶玩弄愛生之意也)既難封不龜之侯
(莊子宋人有善為不龜手之藥者世世以洴澼絖為事/客請買其方百金得之以說呉王越有難吳王使之將)
(冬與越人水戰大敗越人裂地而封之能不龜手/一也或以封或不免於洴澼絖則所用之異也)聊爾
監無蟹之郡(東坡詩擬問君王乞符竹/只愁無蟹有監州詳見前)已作紅泉石磴
之夢更數月則可歸(紅泉石磴在/臨川詳見前)然在紫蓋天桂之㫄
希五雲之見庇(南嶽有七十二峯紫蓋天桂皆峯名昌/黎謁衡嶽廟詩紫蓋連延接天柱石廪)
(騰擲堆祝融互見前/詳啓意時倅武岡)
　　回富順楊知軍(伯雨○富順監秦為巴郡漢武初/置犍為郡東漢末劉璋分犍為主)
　　(江陽郡江陽縣仍屬焉江陽縣有富義井後周置/洛陽郡及富世縣隋廢郡以縣屬瀘州唐因之後)
　　(避太宗諱改為富義縣宋平蜀以瀘州富義縣地/置富義監尋改富順監𨽻潼川府今為富順縣屬)
　　(敘州/府)
花嶼讀書敢作三刀之夢(杜詩豈異神仙宅俱兼山水/鄉竹齋燒藥竈花嶼讀書牀)
(嶼音敘象吕切說文島也山在水中文選注海中洲上/有石山也王濬傳濬夢懸三刀於梁上須臾又益一刀)
(主簿李毅曰三刀為州字又益/一刀明府其臨益州乎詳見前)角巾還里顧開兩焰之
祥(羊祐與從弟護書曰年已朽老既定邊事當角巾東/洛還歸鄉里諸集拾遺李畋為國子直講求郡晨登)
(講席諸生見畋巾上兩/焰火起是日得榮州)孰分鄰壁之光(見/前)實倚大邦之
屏(詩大邦維屏/大宗維翰)恭惟某官器資凝逺業履端方學斟酌
乎六經真越諸子(班固典引斟酌道徳之淵源揚雄傳/贊若使遭遇時君更閱賢知為所稱)
(善則必度/越諸子矣)家清白者累世仍畏四知(楊震傳震遷東萊/太守道經昌邑故)
(所舉茂才王密為昌邑令懐金十斤以遺震震曰故人/知君君不知故人何也密曰暮夜無知者震曰天知神)
(知子知我知何謂無知密愧而出或欲令開産業震不/肯曰使後世稱為清白吏子孫以此遺之不亦厚乎)
頃從幕府之游茂著賦輿之最(左傳羣臣率賦輿為魯/衞請注賦輿兵車也)
既樵蘇之宿飽合斧繡以晝行游刃成風技飽經於肯
綮(竝見/前)得州如斗袖何足以回旋(宋典籖權重宗慤為/豫州典籖多所連執)
(慤大怒曰慤年六十得一州如斗大不能與典籖共臨/之漢景帝後二年諸王來朝有詔更前稱夀歌舞長沙)
(王但張袖小舉手曰國小/地狹不足回旋詳見前)然既車輕而馭良何嫌舟大
而水淺誰如仲卿者㑹有裏言(王章傳京師尊貴在朝/廷人誰踰仲卿者左傳)
(寡人出伯/氏無裏言)君薄淮陽耶即膺中召(見/前)某十年出幕(杜詩/十年)
(出幕府自/可持旌麾)一障乗邊自憐無味以可憎(昌黎送窮文凡/所以使吾面目)
(可憎語言無味/者皆子之志也)况聞不修而已壊(韓文不/修且壊)楚餘波之及
晉儻沐垂情(左傳其波及晉/國者君之餘也)滕小國之間齊庶幾逃責
(帝王世紀周赧王負責於民無以歸之乃上臺以避/之周人名其臺曰逃責任昉傳四海之議於何逃責)
　　回趙眉州(希濬○眉州秦屬武陽縣漢屬犍為郡/齊分置齊通郡梁立青州取青衣縣為)
　　(名西漢改眉州因峨眉山為名後周復曰青州改/曰嘉州隋改眉州又改眉山郡唐改通義郡復為)
　　(眉/州)
武穆文昭又憩棠而出守(左傳昔周公弔二叔之不咸/故封建親戚以藩屏周管蔡)
(郕霍魯衞毛𣆀郜雍曹滕畢原酆郇文之昭也䢴/晉應韓武之穆也凡蔣邢茅胙祭周公之𦙍也)召父
杜母愧揚粃之在前(召信臣傳遷南陽太守其化大行/吏民親愛號曰召父杜詩傳遷南)
(陽太守性節儉而政理清平時人方於召信臣故南陽/為之語曰前有召父後有杜母孫悼傳簸之揚之糠粃)
(在/前)比已修執訊之誠(左傳鄭子家使執訊與/之書注通訊問之官)兹又辱㢲
牘之寵恭惟某官飄然無敵卓爾不羣(見/前)子政文章何
止數十篇之頌(劉向傳向字子政以通達能屬文辭與/王褎張子僑等竝進封獻賦頌凡數十)
(篇/)辟疆議論顧為二千石之淹(劉辟疆傳辟疆字少卿/好讀書能屬文武帝時)
(以宗室子隨二千/石論議冠諸宗室)甫稅駕於龍泓(李斯傳吾未知所稅/駕注舍車曰稅張協)
(賦停輿蕙渚稅駕蘭田方輿勝覽龍泓在嘉定府龍游/縣東坡詩虛名無用今白首夢中却到龍泓口杜詩徘)
(徊虎穴上面/勢龍泓頭)又偃藩於蟇嶺(漢書敘傳木偃息以藩魏/兮左思詩吾希段干木偃)
(息藩魏君蟇頥山在眉山縣東/七里狀如蟇頥因名詳見前)先聲戾止和氣藹然江
酌玻瓈暫領一盂之水(玻瓈江即蜀江東坡詩共飲玻/瓈江陸務觀詩玻瓈江上栁如)
(絲詳見前龎參傳為漢陽太守郡人任棠有竒節參到/先候之棠不與言但以薤一大本水一盂置户屏前詳)
(見/前)袍分宫錦即銜七寳之杯(新唐書李白傳嘗乗舟與/崔宗之自采石至金陵著)
(宫錦袍坐舟中㫄若無人杜詩龍舟移棹晚獸錦奪袍/新唐樂文李翰林別集序白進清平調詞三章上命梨)
(園子弟略約調撫絲竹遂促李龜年以歌之太真妃/持頗黎七寳盃酌西凉州蒲萄酒笑領歌詞意甚厚)某
契託交龜情深賀燕袴歌今五已欣逢廉叔之來(見/前)樓
近古三安得有黎侯之愛(東坡眉山逺景樓記吾州之/俗有近古者三云云軾將歸)
(老於故丘布衣幅巾從邦君於上酒酣樂作援/筆而賦之以頌黎侯之遺愛尚未晩也詳見前)
　　回劉太守(光○詳啓意梅亭時為榮守劉太守其/州人因姓同李名啓中避諱故答之云)
　　(云通篇用/劉姓故事)
十年出幕已迷蜀道之津(李嘗辟成都安/撫使幹辦公事)兩燄生巾又
在鄭公之里(諸集拾遺李畋為國子直講求郡晨登講/席諸生見畋巾上兩焰火起是日得榮州)
(鄭𤣥傳孔融深敬於𤣥告高密/縣為𤣥特置一鄉曰鄭公鄉)天幸事大夫之賢者日
可就有道而正焉恭惟某官夙擅三長(新唐書劉子𤣥/傳尚書鄭惟忠)
(嘗問自古文士多史才少何耶子𤣥曰史有三長才學/識世罕兼之故史者少夫有學無才猶愚賈採金不能)
(貨殖有才無學猶巧匠無楩柟斧斤不能成室善惡/必書使驕君賊臣知懼此為無可加者時以為篤論)兼
該七略(見/前)尉中壘卿宗正雖鬱壯圖(劉向傳蕭望之周/堪薦更生宗室忠)
(直明經有行擢為散騎宗正給事中典金敞/四人同心輔政後上封事以為中壘校尉)前江陵後
𢎞農已多美最(劉昆傳前在江陵反風滅火/後守𢎞農虎北渡河詳見前)顧戀三堂
之竹洞(韓退之和虢州劉給事三堂新題二十一詠詩/序云虢州刺史宅連水池竹林往往為亭臺島)
(渚目其處為三堂劉兄自給事中出刺此州在任逾歳/職修人治頗復增飾作二十一詩以咏其事竹洞詩云)
(竹洞何年有公初斫竹開洞門無鎖鑰俗客不曾來/劉給事名伯芻元和八年出刺虢州白樂天行制詞)嬾
尋千樹之桃栽(劉禹錫詩𤣥都觀裏桃千樹/盡是劉郎去後栽詳見前)行當解五
斗之醒(劉伶傳常渇甚求酒於妻妻拍酒毁器泣諫伶/曰吾不能自禁惟當祝以神自誓耳便可具酒)
(肉妻從之伶跪祝曰天生劉伶以酒為名/一飲一斛五斗解醒婦兒之言慎不可聽)即入奉三雍
之對(河間獻王傳獻雅樂封三雍宫應劭曰辟雍明/堂靈臺也雍和也言天地君臣人民皆和也)某
一寒寡與獨冷多畸(畸居宜切說文/殘田通作竒)盤盤再辱於青泥
(李陵傳丈夫不能再辱李白蜀道/難青泥何盤盤百步九折縈巖巒)愧愧三榮之皁蓋(榮/州)
(亦曰三榮以榮徳榮黎榮隠三山/得名續漢志二千石皁蓋朱旛)方圖設榻而延孺子
(見/前)仍合避堂以舍蓋公(曹參傳聞膠西有蓋公善治黄/老言使人厚幣請之既見於是)
(避正堂舍/蓋公焉)愛勿勞乎忠勿誨乎正願拜任棠之水(見上/條)
姓所同也名所獨也詎容避安石之墩(王荆公謝安墩/詩我名公字偶)
(相同我屋公墩在眼中我去公來墩屬我不應墩姓尚/隨公劉太守蓋榮州人梅亭時為榮守劉諱其名因改)
(其姓故答/啓云云)擁篲不遥(高帝紀太公擁篲迎門却行李竒/曰為恭也如令卒持帚也師古曰)
(彗者所掃也史記孟子列傳如燕昭王擁彗先驅索隠/曰彗帚也謂為之掃地以衣袂擁彗而却行恐塵埃之)
(及長者所/以為敬也)操觚罔既(木簡曰觚古人用之以書陸機文/賦或操觚以率爾或含毫而邈然)
　　回曹雅州(澄○雅州本秦蜀郡嚴道縣地漢因之/晉屬漢嘉郡西魏於此置蒙山郡及雅)
　　(州隋初郡廢州存大業初改州為臨邛郡治嚴道/唐初復為雅州天寳初改盧山郡乾元初復為雅)
　　(州孟蜀置永平軍治雅州宋復為雅州仍治嚴道/提舉黎州兵甲今省嚴道入州領名山榮經盧山)
　　(三縣直𨽻四/川布政司)
千騎迂臨已諧望履雙魚寵賁尤佩鳴謙(竝見前臨履/賁謙四卦名)
徒欽博我之文(敘傳從容風議博我以文師/古曰謂以文章開博我也)亦恥過情
之譽恭惟某官清涵江漢秀擢岷峨萬字千鍾暫試文
章之守(六一居士集朝中措詞文章/太守揮毫萬字一飲千鍾)十行一札行登獻
納之班(見/前)觀剪裁鯨錦之工(杜詩客從西北來遺我細/織成開緘風濤湧中有棹)
(尾鯨又錦鯨巻還客始/覺心和平喻來啓之工)知潤色龍縑之學所恨黄金之
虛擲(韓退之贈崔立之詩深蔵篋笥時一發戢戢已多/如束筍可憐無益費精神有似黄金擲虛牝注牝)
(谿谷/也)真成白璧之暗投(鄒陽傳夜光之璧/以闇投人於道)某分竹罔功
飛芻何力(見/前)見君子云何不喜既窺善者之機(詩既見/君子云)
(何不喜莊子是殆見吾善者機/也注機發而善於彼彼乃見之)教使臣必咨於周願受
忠焉之誨(左傳皇皇者華君教使/臣曰必咨於周詳別見)
　　回楊簡州(汝為○簡州即漢犍為郡牛鞞縣西魏/置咨州及武康郡隋置簡州唐改陽安)
　　(郡復為簡/州宋因之)
載酒子雲之宅方欲欵門(揚雄傳有田一㙻有宅一區/家素貧耆酒人希至其門時)
(有好事者載酒肴從游學揚雄宅在成都府岑參詩吾/悲子雲居寂寞人已去娟娟西江月猶照草𤣥處晏子)
(春秋前驅欵門韓詩/騎雲欵天門欵叩也)著鞭季休之州已聞開府(蜀志楊/洪字季)
(休犍為武陽人也領蜀郡太守衆事皆辦遂即真益都/耆舊傳雜記曰每朝㑹何祗次洪坐嘲祗曰君馬何駛)
(曰故吏馬不敢駛但明府未著鞭耳蓋祗本洪門下書/佐乃洪所舉野客叢書云著鞭二字人但知為劉琨傳)
(中語而不知何祗已先言之世人局於所見如此魏以/黄權為車騎將軍開府儀同三司開府之名始此此一)
(聮同楊/姓故事)挾故闕修於耦牘念舊辱畀之朋牋一謙之光
三復以愧恭惟某官器資凝逺業履清通大音農瑟而
羲琴(老子大音希聲大象無形農瑟羲琴當作羲瑟農/琴世本庖羲氏作瑟瑟潔也使人精潔于心淳一)
(於行也山海經帝陵生晏龍晏龍始為琴瑟桓譚新論/神農氏繼庖羲氏而王天下上觀法於天下取法於地)
(近取諸身逺取諸物於是始削桐為琴繩絲為絃以通/神明之徳合天地之和焉晉書樂志農琴羲瑟倕鐘和)
(磬/)正學周情而孔思其言明其行粹鄉譽夙高所居富
所去思民庸甚茂(循吏傳序所居民富/所去見思詳見前)早深丹扆之眷
已奉綠綈之招(外戚傳中黄門持詔記/綠綈方底注綈厚繒)君不行兮夷猶
(屈原九歌君不行兮/夷猶蹇誰留兮中洲)羌難得而覼縷(離騷經羌中道而/改路羌楚人發語)
(辭猶言何為也吳都賦嗟難得而覼縷栁文欲秉筆覼/縷神志昏耗覼盧戈切音與羅同俗作覼非說文好視)
(也詳/見前)兹從便郡始用起家朝廷深知弱翁佇膺峻擢(魏/相)
(傳朝廷已深知弱翁/治行方且大用矣)兒童爭迎郭伋安得久留某洊領
銅符(竝見/前)獲依珂里(張嘉貞傳嘉貞為相弟嘉祐任金/吾衞將軍毎朝軒蓋騶導盈巷號)
(所居曰鳴珂/里詳見前)車幾兩馬幾駟未敢希楊侯之歸薤一本
水一盂所願受任棠之教(俱見/前)
　　回高嘉定(泰叔○嘉/定已見)
去歳兹辰共對孤羆之傲兀(杜詩去歳兹辰捧御牀韓/詩西城負外丞心跡兩屈)
(竒往歳戰詞賦不將勢利隨下駐入省門左右驚紛披/傲兀坐試席深叢見孤羆文如翻水成初不用意為)
當朞之日獲迎五馬之逶迤(說文逶迤/斜去貌)辱棨㦸之遥臨
(杜詩傳賜以棨㦸注漢雜事曰漢制假棨㦸以代斧鉞/崔豹古今注曰棨㦸前驅之器也以木為之後世刻偽)
(無復典刑以赤油韜之亦謂之油㦸亦曰棨㦸王公/以下通用之以前驅也王勃滕王閣詩序棨㦸遥臨)感
珠璣之委貺(說文璣珠不圓者周禮斿貢鄭注云燕好/珠璣琅玕也此以况詩文左傳委君貺于)
(草莽/也)惟深十襲(闞子宋之愚人得燕石於梧臺之東歸/而藏之以為寳革匱十重緹巾十襲客)
(見之揜/口而笑)敢廢七襄(詩雖則七襄/不成報章)恭惟某官業履粹夷風
猷高潔(任昉表存樹風/猷沒著徽烈)學問襲石室之富(漢高朕蜀郡/太守念文翁)
(為政有法作石/室以祠文翁)鑒裁嫓金鏡之清(唐高儉為吏部侍郎/善銓敘人物帝賜金)
(背鏡一况其清/鑒卒諡曰憲)安行鳴大輅之鑾(張衡西京賦大輅/鳴鑾容與徘徊)詭
遇謝小人之乗鴻陸有漸(易鴻漸/于陸)鵬路自高得百姓之
心以廉為本(周禮以聽官府之六計弊羣吏之治注/平治官府之計斷以六事以廉為本)道
千乗之國所去見思自奏最於三嵎(三嵎山在今成都/府仁夀縣益州記)
(東西南嵎三山相對共號三嵎三山之名曰飛泉/翳嘶跨鼇縣治居三嵎之中環合有自然之勢)盍躋
班於兩禁若為熊軾又𨽻龍藩(嘉定為寧宗潛/邸故曰龍藩)太白對
影成三人更弄平羌之明月(李詩舉杯邀明月對影成/三人又峨眉山月半輪秋)
(影入平羌江水流又一振高名滿帝都歸時還弄峨/眉月平羌山在夾江縣十五里平羌江在雅州城北)東
坡不願封萬户只尋古佛於凌雲(凌雲寺在嘉定之南/山唐開元中僧海通)
(於瀆江沫水濛水三江之合悍流怒浪之濵鑿山為彌/勒大像踰三百六十尺建七層閣以覆之至韋臯時積)
(十九年而工始備臯有大像記又有清音亭天下山水/之勝在蜀蜀之勝曰嘉州州之勝在凌雲寺寺之南又)
(其勝也東坡名其亭曰清音又南山之勝也范石湖吳/船錄云嘉州凌雲寺天寧間即大像所在嘉為衆水之)
(㑹導江沫水為岷江皆合於山下南流以下犍為沫水/合大渡河由雅州而來直擣山壁灘瀧險惡號舟檝至)
(危之地唐開元中浮屠海通始鑿山為彌勒佛像以鎮/之高三百六十尺頂圍十丈目廣二丈為樓十三層自)
(頭面以及其足極天下佛像之大兩耳猶以木為之佛/足去江數步驚濤怒號洶湧過前不可安立正視今謂)
(之佛頭灘佛閣正面三峨餘三面皆佳山衆江錯流諸/山間登臨之勝自西州來始見此耳東坡送張嘉州詩)
(少年不願萬戶侯亦不願識韓荆州頗願身為漢嘉守/載酒時作凌雲遊又送吕嘉州詩卧看古佛凌雲閣勅)
(賜詩人/明月湖)嘉州不負於此身(見上/文)漢殿即嗟於見晩某獲
依隣壁正竊餘光田里愁歎之聲每拊心而知愧原隰
光華之雅方拜手以固辭尚祈吾味之同不吝君波之
及(竝見/前)
　　代回崇慶黎知府(伯登/)袖啓(崇慶/已見)
恭承洊驅熊軾(後漢輿服志公列侯安車朱班輪/倚鹿較伏熊軾皁繒蓋黑轓右騑)改牧
龍藩(崇慶係高/宗潛邸)奏二十七最之優且歸漢殿(唐考功之/法有二十)
(七最一曰獻可替否拾遺補闕為近侍之最二曰銓衡/人物擢盡才良為選司之最三曰揚清激濁褒貶必當)
(為考較之最四曰禮制儀式動合經典為禮官之最五/曰音律克諧不失節奏為樂官之最六曰決斷不滯與)
(奪合理為判事之最七曰部統有方警守無失為宿衞/之最八曰兵士調習戎裝充備為督令之最九日推鞫)
(得情處斷平允為法官之最十曰讐校精審明于刋定/為校正之最十一曰承旨敷奏吐納明敏為宣納之最)
(十二曰訓導有方生徒克業為學官之最十三曰賞罰/嚴明攻戰必勝為軍將之最十四曰禮義興行肅清所)
(部為政教之最十五曰詳錄典正詞理兼舉為文史之/最十六曰訪察精密彈舉必當為糾正之最十七曰明)
(於勘覆稽失無隠為勾檢之最十八日職事修理供承/彊濟為監掌之最十九曰功課皆充丁匠無怨為役使)
(之最二十曰耕耨以時收穫成課為屯官之最二十一/曰謹於蓋藏明於出納為倉庫之最二十二曰推步盈)
(虛究理精密為厯官之最二十三曰占候醫卜效騐多/著為方術之最二十四曰檢察有方行旅無滯為關津)
(之最二十五曰市廛弗擾姦濫不行為市司之最二十/六曰牧養肥碩蕃息孳多為牧官之最二十七曰邊境)
(清肅城隍修理/為鎮防之最)連六千石重之寄更守唐安(吾丘夀王/傳連十餘)
(城之守任四千石之重唐分益州匹/縣地於晉原縣立蜀州改唐安郡)民曰幸哉君為淹
矣維昔交雙麟之賀乃今瞻千騎之光恭惟某官學問
淵停器資山立早結冕旒之眷入為臺閣之珍倦直承
明復歸蜀道東藩兩郡所去見思(竝見/前)西掖九遷最宜
為誥(韓文王某之文/可思最宜為誥)顧動觀梅之興(杜詩東閣觀梅動/詩興還如何遜在)
(揚/州)又煩分竹之行不俟突黔即膺泥紫某同升有幸懐
徳滋深燕雀賀大厦之成幸諧面慶(竝見/前)魚龜託美鄰
之䕃尚慰心期(韓詩水文浮枕簟瓦/影䕃龜魚餘見前)
　
　
　
　
　
　
　
　
　
　四六標準卷二十八
欽定四庫全書
　四六標準卷二十九　　　　宋李劉撰
　倅(倅音翠說文副也副車曰倅周禮戎僕掌王倅車/之政宋懲五季蕃鎮之弊乾徳初下湖南始置諸)
　(州通判命刑部郎中賈玭等充建隆四年詔知府公/事竝須長史通判簽議連書方許行下時大郡置兩)
　(員餘置一員州不及萬戸不置廣南小州有試秩充/通判兼知州者正刺史以上及諸司使副知州者雖)
　(小郡亦特置掌倅貳郡政與長吏均禮凡兵民錢榖/户口賦役獄訟聽斷之事可否裁決與守通簽所部)
　(官有善否及職事修廢得舉刺以聞至景徳宋興三/十四年户口寢息解州以滿萬户置通判自是諸郡)
　(多滿萬户矣宣和二年詔諸州茶鹽香礬/竝委通判建炎初諸州通判二員減一員)
　　通潭州馬通判(赴寧鄉簿○潭州即今長沙府為/楚黔中地秦置長沙郡漢為長沙)
　　(國晉永嘉初置湘州隋置潭州以昭潭得名寧鄉/縣屬潭州在州西一百二十六里本漢長沙益陽)
　　(縣地呉析置新陽縣改曰新康屬衡陽郡隋省入/益陽宋析長沙縣地置寧鄉縣治故新康縣之玉)
　　(潭/鎮)
榮膺宸綍顯貳价藩(詩价人維藩箋价甲也被/甲之人謂卿士掌軍事者)千里展
長沙之平古稱清絶(韓詩長沙千里平杜詩/湖南清絶地詳見前)別駕居刺
史之半今得仁賢(晉書庾亮答郭豫書曰別駕舊與刺/史別乗同宣王化於萬里之外其任)
(居刺史之半安可用非其人續通典唐以堂吏朱儉廉/為華州別駕給事中蕭倣駁曰別駕古為治中從事與)
(刺史同宣教化任居刺史之半豈宜以人吏兼副政/之名杜詩半刺已翺翔東坡詩賴有風流半刺史)先
驅有嚴(司馬相如傳縣/令負弩矢先驅)和氣已溢恭惟某官材猷凝逺
識度閎夷勲業終歸於伏波雲仍固在(杜詩勲業終歸/馬伏波功曹非)
(復漢/蕭何)方略何如於討虜風烈隠然(討當作捕馬武傳武/字子張世祖從容謂)
(武曰吾得漁陽上谷突騎欲令將軍將之何如武曰駑/怯無方略世祖曰將軍久將習兵豈與我掾吏同哉永)
(平中圖畫南宫雲臺署曰/捕虜將軍楊虛侯馬武)久載休聲宜躋華貫尚屏星
之借重(說文車當謂之屏星韻㑹/箳篂車蔽當也詳別見)使湘水之安流(湘水/亦曰)
(湘灕一水而背流湘猶相也灕猶離也以言湘水有所/合而離則違湘而南也互見前屈原九歌令沅湘兮無)
(波使江水兮安流沅湘即湘/水以與沅水合故曰沅湘)清風明月之平分折瓊枝
而繼佩(清風峽在潭州嶽麓寺下明月山在潭州攸縣/北九十里峰巒高聳月出即見上有衫仙廟靈)
(谷巖龍鬚灘巖前有井明月池在州城内世傳池在長/沙星下故未嘗涸宋政和中嘗命取醴陵明月石置池)
(上因名人但知風月平分為別駕事而不知清風明月/為長沙山水其工如此離騷經折瓊枝以為羞兮又紉)
(秋蘭以/為佩)高蓋華軒之一丈齊玉軑而竝馳(黄霸傳賜車/蓋特高一丈)
(別駕主簿車緹油屏泥于軾前以章有徳軑音第大計/切說文車輨也又音大度奈切博雅車輪也韓魏謂車)
(輪曰軑離騷經屯余車其/千乗兮齊玉軑而竝馳)邦國不空(王祥傳邦國不/空別駕之功)公
侯必復(左傳公侯子/孫必復其始)某失身副墨(易臣不密則失身司/馬相如傳文君既失)
(身於司馬趙廣漢傳贊失身墮功山谷詩失身來/作管城公莊子聞諸副墨之子注可副貳𤣥墨也)食志
勾朱(羅隠詩金庭養真/地朱篆勾稽官)綴簿上而趨閣前繞枝已久(韓/詩)
(㸃綴簿上字趨蹌閣前鈴魏武帝短歌行/月明星稀烏鵲南飛繞枝三匝何枝可依)采水中而搴
木末托䕃方新(屈原九歌采薜荔兮/水中搴芙蓉兮木末)尚徼風雨之帡幪
(法言震風凌雨然後知夏屋之為帡幪/也雷政虐世然後知聖人之為郛郭也)庶免塵埃之箠
楚(韓詩判司卑官不可/說未免箠楚塵埃中)
　　通潭州張通判(履信○潭/州已見)
書生漫仕抗塵祭竈之卑(元結傳浪者亦漫為官乎呼/為漫郎北山移文抗塵容而)
(走俗狀孫寳傳署寳主簿寳/徙入舍祭竈請比隣詳見前)卜史涓期𨽻役題輿之下
(說文卜均剥龜也周禮府史注掌書者宰夫之職龜人/史二人所謂卜史也漢禮樂志㳙選休成注㳙除也除)
(惡選取美成者也謝承後漢書周景為豫州刺史辟陳/蕃為別駕不就景題別駕輿曰陳仲舉坐不復更辟蕃)
(惶懼/視職)昉去民而就吏(公羊傳昉于此乎注昉適也齊人/語昉甫兩切始也韓文登第于有)
(司者去民畝/而就吏禄)持不肖以事賢恭承攝龜(衞宏漢舊儀二/千石銀印龜紐)
(攝龜言/權知軍)尤願前馬(越語其身親為夫差/前馬注驅在馬前也)恭惟某官器資
凝逺徳宇𢎞深(陸玩傳搢紳之徒莫不䕃其/徳宇法言其為中也𢎞深)紅蓮幕下
之婉謀(楊誠齋詩合於玉筍班中立却向/紅蓮幕裏行選詩婉婉幕中畫)青草湖邊之
美製(長沙志南曰青草北曰洞庭所謂重湖山谷詩乙/丑越洞庭丙寅渡青草左傳子有美錦不使人學)
(製/焉)所立皆偉其他可知天道好還共擬公侯之必復(老/子)
(其事好還好去聲/還音旋餘見前)王事靡盬肯辭州縣之徒勞(見/前)駕言
屏星(詩駕言出遊/以寫我憂)戾止湘水(詩魯侯戾止亦是戾/矣傳至也箋止也)平分
風月已歌邦國之不空(見/前)暫建鼓旗更覺湖山之自得
(韓詩傳建/大將旗鼔)㑹趣長沙之召(賈誼傳以誼為長沙王太/傅後歳餘文帝思誼徵之)徑
登文石之班(見/前)某副墨陋儒(荀子末世窮年不免為陋/儒而已注陋儒言不知通)
(變也餘/見上條)勾朱冗職(見上/條)無蚍蜉之援奈何與上大夫而
言(韓文外無蚍蜉蟻子之援說文蚍蜉/大螘也蟻或作螘說文螘蚍蜉也)非鸞鳳所棲此
豈為我等輩設(阮籍傳籍嫂嘗歸寧籍相見與/別或譏之籍曰禮豈為我設耶)惟倚帡
幪於厦屋庶寛箠楚於塵埃(竝見/前)
　　通潭州吳通判(鏜○潭/州已見)
歌海沂之別駕無路事賢(見/前)詠臨邑之卑棲涓辰效役
(杜工部集臨邑舍弟書至苦雨黄河泛濫隄防之患簿/領所憂因寄此詩詩云舍弟卑棲邑防川領簿曹尺書)
(前日至版/築不時操)敢以尺書之敬徹於再拜之先(韓文再拜獻/書相公閣下)
恭惟某官地望穹華(北史公孫表傳鴈/門李氏地望懸隔)人門峻特(見/前)冠
切雲帶長鋏夙超四姓之侯(屈原九章帶長鋏之陸離/兮冠切雲之崔巍漢明帝)
(永平中為外戚樊氏郭氏隂氏吳氏諸/子弟立學以非列侯故曰四姓小侯)佩明月懐連城
要是萬人之敵(屈原九章被明月兮佩寳璐山谷濂溪/詩懐連城兮佩明月項籍傳學萬人敵)
(耳/)舒翹綠水(栁文今之聖智莫不舒翹揚英推類援朋/南史庾杲之傳汎綠水依芙蓉何其麗也)
展足赤城(赤城山在天台縣北六里孫綽遊天/台山賦赤城霞起以建標詳見前)盍歸乎
來何去之速峻溫洛榮河之直(述征記洛水底有礬石/故水上無冰易乾鑿度)
(帝盛徳之應洛水先温七日乃寒五日變為五色𤣥黄/尚書中候帝堯即位榮光出河文選青雲浮洛榮光塞)
(河易河出/圗洛出書)分清風明月之平邦國不空足表監州之績
(東坡詩欲問君王乞符/竹但憂無蟹有監州)公侯必復益光著令之忠(吳芮/傳贊)
(吳芮之起不失正道故能傳號五世慶/流支庶有以矣夫著於令甲而稱忠也)卧而治之行且
召矣(見/前)某﨑嶇白戰(東坡詩當時號令君聽取/白戰不許持寸鐵詳見前)漫浪朱
勾(見上/條)不卑小官寧免塵埃之箠楚(見/前)當詣大府尚希
風雨之帡幪(韓文以為當得躬詣大/府受約束於下執事)
　　代回衡州謝通判(衡州已見詳啓/意蓋代月湖)
曳革履之聲足容縮縮(鄭崇傳每見曳革履上笑曰我/識鄭尚書履聲禮記足容重手)
(容/恭)擁緹屏之駕手畢渠渠(黄覇傳別駕主簿車緹油屏/泥於軾前爾雅簡謂之畢注)
(簡竹簡也古未有紙載文於簡謂之簡札一名畢禮記/呻其佔畢癸辛雜志云宋子京用伏奉手畢南人謂筆)
(為畢謂但吟誦所視簡之文是謂簡為畢/也詩於我乎夏屋渠渠注渠渠猶勤勤也)敢因謝緘并
致賀臆(臆乙力切說文胸骨也通/作意賈誼傳請對以意)恭惟某官人今而學
古齒宿而意新(新唐書李百藥傳百藥字重規七歳能/屬文太宗朝為宗正卿久之乞致仕帝)
(嘗與偕賦帝京篇歎其工手詔曰卿/何身老而才之壯齒宿而意之新乎)徘徊金馬之門何
相見晩(東方朔傳待詔/金馬門詳見前)璀粲銀魚之佩曾不逾時(㑹要/唐永)
(徽二年開府儀同三司及京官文武職事四品五品竝/給隨身魚袋咸亨三年始令京官四品職事五品佩銀)
(魚杜詩碧山學士焚銀魚白馬却走身岩居白樂天詩/魚佩葺鱗光照地鶻銜瑞帶勢沖天又魚綴白金隨步)
(躍鶻銜紅/綬遶身飛)泛綠水之芙蓉(見/前)栽赤縣之桃李(韓詩嗟我/身為赤縣)
(令/)兹展驥足乃在熊湘(見/前)王祥垂年別駕之功始立(王/祥)
(傳刺史吕虔檄為別駕祥年垂耳順虔委以州事時寇/盜充斥祥討破之政化大行時人歌之曰邦國不空別)
(駕之功/互見前)柬之雖老宰相之器固存(張柬之傳武后謂狄/仁傑曰安得一竒士)
(用之仁傑曰荆州刺史張柬/之雖老宰相材也詳見前)某見謂龍鍾(趙充國傳/見謂忠謹)猶
共鳩僝(見/前)迫壬戌赤壁之夢怳已九齡(東坡赤壁賦壬/戌之秋七月既)
(望蘇子與客泛舟遊於赤壁/之下禮記夢帝與我九齡)同甲子絳縣之人幸成二
老(杜少陵與贊上人詩與子成二老來往亦風流/東坡詩解組歸來成二老風流他日與君同)
　　代回婺州高倅(禾○婺/州已見)
鳳凰下千仞頗疑遥增擊而去之(賈誼傳鳳凰翔於千/仞兮覽徳輝而下之)
(見細徳之險微兮遥增擊而去之師古曰増重也/言見苛細之人阨隘之證故重擊其羽而高去)鯉魚
中尺書乃有長相憶而遺我(古辭飲馬長城窟行呼兒/烹鯉魚中有尺素書上言)
(加餐飯下/言長相憶)形骸更逺(說文骸脛骨也莊子今子與我游/于形骸之内而子索我于形骸之)
(外不亦/過乎)臭味已同(見/前)恭惟某官賦料凌雲(杜詩賦料揚/雄敵司馬相)
(如傳相如既奏大人賦天子大說/飄飄有凌雲氣游天地之間意)文成翻水(韓詩文如/翻水成)
排空直上合盛之白玉之堂(何遜詩何因生羽翰千里/暫排空北文移文干青雲)
(而直上南史王惠傳靈運固自蕭散/直上陳後山詩小却盛之白玉堂)取勢斜飛亦宜在
青藜之館(劉禹錫詩青雲直上無多路却作斜飛取勢/回王子年拾遺記劉向校書天禄閣有老人)
(黄衣植青/藜詳別見)居然雞肋(後漢書楊脩傳雞肋食之則無/所得棄之則如可惜詳見前)屈
此牛刀宜未折彭澤之腰已先盡剡川之興(王徽之傳/嘗居山隂)
(忽憶戴逵逵時在剡便乗船詣之造門不前而反人/問其故曰本乗興而來興盡而反何必見安道耶)空
願一廛於仁政竟違十乗於他邦何許飛鳧乃今展驥
聞及瓜之不逺知行李之鼎來(竝見/前)某已薄暮齡宜收
朝蹟(韓詩足弱不能/步自宜收朝蹟)聞有長塵尾固願再欵於名談(王/導)
(傳導妻曹氏性妬導甚憚之乃密營別館以處衆妾曹/氏知將往焉導恐妾被辱遽令命駕猶恐遲之以所執)
(塵尾柄驅牛而進司徒蔡謨戲導曰朝廷欲加公九錫/導弗之覺但謙退而已謨曰不聞餘物惟有短轅犢車)
(長柄麈尾王衍傳衍妙善𤣥言惟談/老莊為事每捉玉柄麈尾與手同色)何當大刀頭却恐
寖疎於良覿(古詩藁砧今何在山上復有/山何當大刀頭破鏡飛上天)
　　代回肇慶方倅(信孺見第二十五卷方/提刑條○肇慶已見)
託先世之游從凄其一夢(詩凄其以風注凄寒風也杜/詩白首颯凄其東坡詩三十)
(三年真/一夢)見通家之姓字粲若尺書(孔融傳融答李膺曰/先君孔子與君先君)
(李老君同徳比義而相師/友則融與君累世通家)似聞逸氣之無前尤喜故人
之有後恭惟某官褆身膚敏(褆音提說文衣厚法言其/為中也𢎞深其為外也肅)
(括則可以/褆身矣)發聞芳馨頃冒甚危之機肯使不測之險(蓋/寛)
(饒傳用不訾之身臨不測之險注不測謂深也宋史方/信孺傳自春至秋使金三往返以口舌折强敵金人計)
(屈情/見)迄從權變復合和親(婁敬傳使敬/往結和親約)奈何衆口之難
調(東坡詩酸釅/不堪調衆口)責以一言之相應(馮唐傳終日力戰斬/首捕虜上功幕府一)
(言不相應文吏以法繩之其賞不行方信孺傳信孺還/言敵所欲五事舉其四其一不言韓侂胄厲聲詰之信)
(孺徐曰欲得太師頭耳侂胄/大怒奪三秩臨江軍居住)忠無不報(鄒陽傳忠無不/報信不見疑)
事久益明果復舊氊遄紆新組治中展驥足才即應於
時須(杜詩管葛/亦時須)池上有鳳毛美更觀於世濟(杜詩欲知/世掌絲綸)
(美池上于今有鳳毛信孺從祖廷實/政和間進士父崧卿隆興間進士)某偶然浪出(杜詩/龎公)
(然浪出蘇/氏今有之)頗似倒行(史記伍子胥傳吾日暮途逺吾故/倒行而逆施之主父偃傳吾日暮)
(故倒行/逆施之)綠槐十二街此非佚我老之計(中朝事迹云天/街兩畔槐樹俗)
(號為槐街白樂天詩下視十二街錄槐間紅塵韓詩綠/槐十二街渙散馳輪蹄愚惟戅書生孤身無所齎莊子)
(大塊載我以形勞我以/生佚我以老息我以死)白髪三千丈行當致為臣而歸
(李詩白髪三千/丈緣愁似箇長)
　　代回撫州魏倅(峴○撫州已見○此啓蓋代月/湖魏倅求援而月湖答以此啓)
伏勤專价(价通作介一夫曰/介左傳一介之使)見畀屬辭(禮記屬辭比/事春秋教也)試
乞巧於天女孫則為宜耳(乞巧文栁子夜歸有設祠者/且拜且祈怪而問焉女𨽻進)
(曰今兹秋孟七夕天女之孫將嬪於河鼓邀而祠者幸/而與之巧為是禱也栁子曰茍然歟吾亦有所大拙倘)
(可因是以/求去之)顧求福於木居士不亦左乎(木居士廟在衡/州來陽縣鼇口)
(寺韓文公題詩云火透波穿不計春根如頭面幹如身/偶然題作木居士便有無窮求福人羅隠詩云鳥噪殘)
(陽草滿庭此中枯木似人形只應水物長為主未必浮/槎即有靈八月風波飄不去四時黍稷薦惟馨南朝庾)
(信無因賦牢落祠前水氣腥宋元豐初來陽令禱雨無/應析而薪之今所祀者乃寺僧再刻也宋鄭景望蒙齋)
(筆談云昌黎木居士詩蓋有所為來陽令伐而焚之東/坡在黄州聞而喜曰木居士之誅固已晩矣世間乃有)
(此明眼人乎過丹霞逺矣後主寺者利其祭餘復倣其/像刻之張芸叟謫郴州過而見之題詩云波穿水透本)
(無竒初見潮州刺史詩當日老翁終不免後來居士欲/奚為山中雷雨誰宜主水底蛟龍自不知若使天年俱)
(自遂如今已/復有孫枝)得非所蒙(陳後山詩呼我過/其廬所得非所蒙)願竊有復(禮/記)
(若有告者曰少/間願有復也)恭惟某官世濟其美材稱乎官一同甚
敏於割雞(淮南子古者天子一畿諸侯一同司馬法曰/十成為終終千井十終為同同方百里萬井)
半刺即觀於展驥有渥題輿之寵何待推轂之功(見/前)不
即人而人即之行且召矣(即就也野王二老傳即人者/人亦即之東坡答山谷書此)
(人如精金美玉不/即人而人即之)其求士甚士求我蓋亦有焉(東坡錢/塘勤上)
(人詩集序太子少師歐陽公好士為天下第一士/有一言中於道不逺千里而求之甚於士之求公)某既
受一廛當迎別駕比何武之薦龔舍則恐過情(何武傳/武為人)
(仁厚好進士奬稱人之善為楚内史厚兩龔在沛郡厚/兩唐及為公卿薦之朝廷此人顯於世者何侯力也注)
(兩龔龔勝龔舍也兩龔傳大司/空何武薦勝勝薦舍有詔皆徴)期魏謩之繼鄭公所當
拭目(新唐書魏謩傳贊謩之論議挺挺/有祖風烈詩所謂是以似之者與)
　　代回處州董通判(居誼○處/州已見)
一官藏拙焉知賢才而舉之(國史典纂梁常侍徐陵聘/齊時魏收有文學北朝之)
(秀收錄其文集以遺陵令傳之江左徐還濟江而沈之/從者問之曰吾為魏公藏拙韓詩倚玉難藏拙吹竽久)
(混/真)三載陟明不如鄉人之善者(尚書三載/黜陟幽明)冒焉剡去何
以謝為恭惟某官敏手決科(山谷詩敏手擘泰華/法言須以發䇿決科)潔身
從政君門不可以徑寧緩其驅(韓文君之門不可逕/而入兮又無疾其驅)公
事之了雖癡姑行所學(傅咸傳楊濟與咸書曰天下大/器非可稍了而相觀每事欲了)
(生子癡了官事官事未易了/也了事正作癡復為怪耳)事常出乎名上材益展於
治中足應時須敢孤歳舉需章比入(蔡邕獨斷凡羣臣/上書於天子者有)
(四名一曰章二曰奏三曰表四曰駁議章/者需頭奏者亦需頭表者不需頭詳見前)巽牘鼎來(需/比)
(巽鼎四/卦名)顧恐將去齊之情莫酬復望蜀之意(光武賜岑/彭書人苦)
(不知足既得隴復望/蜀蓋來啓別有所求)某余髪如此(左傳余髪如此/種種余奚能為)歸志
浩然儀圖之莫助之漫將短綆(綆索也荀子短綆不可/以汲深井之泉韓詩汲)
(古得/修綆)匪報也為好也聊實空函(見/前)
　　代回單通判(端已○詳啓意單乃故人/之子謝其相訪故有此答)
識中散於未仙知音者寡(嵇康傳康有竒材逺邁不羣/拜中散大夫常修養性服食)
(之事以為神仙稟之自然非積學所得至於導養得理/則安期彭祖之倫可及東坡詩何人更識嵇中散野鶴)
(昻藏未是/仙詳別見)思元賔而不見訪別其孤(韓文思元賔而不/見見元賔之所與)
(者則如/元賔焉)報謁良勞贈言尤寵恭惟某官槐根之芷蘭茁
其芽(俱見/前)題別駕之輿少紆轍跡(老子善行/無轍跡)聽文昌之
履㑹振家聲(見/前)疑只在於山中(賈島詩松下問童子言/師採藥去只在此山中)
(雲深不/知處)遂徑造其竹下(王徽之傳時吳中一士大夫家/有好竹欲觀之便出坐輿造竹)
(下諷誦良久主人洒掃請坐徽之不顧將出主人乃閉/門徽之便以此賞之盡懽而去南史袁粲傳郡南一家)
(頗有竹石粲率爾步往亦不通主人直造竹所嘯咏自/得主人出語笑欵然俄而車騎翼儀併至門方知是袁)
(尹/)亦既見止萬金之産不虚(詩未見君子憂心忡忡亦/既見止亦既覯止我心則)
(降韓詩吾老着讀書餘事不掛眼有兒雖甚憐教示不/免簡君來好呼出踉蹡越門限留君住㕔食使立侍盤)
(􁐳薄暮歸見君迎我笑而莞指渠相賀言/此是萬金産吾愛其風骨粹美無可揀)何以贈之兼
乗之珠相比(詩我送舅氏曰至渭陽何以贈之路車乗/黄史記魏王謂齊威王曰若寡人國小尚)
(有徑寸之珠照車前後十二乗宋書劉孺七/歳能屬文父嘗謂賔客曰此吾家明珠也)某愧無瓊
報徒辱珍投書門前之一死一生客則陋矣(史記汲鄭/傳贊始翟)
(公為廷尉賔客闐門及廢門外可設雀羅翟公復為廷/尉賔客欲往翟公乃大署其門曰一死一生乃知交情)
(一貧一富乃知交態一貴一賤交情乃見汲鄭亦云悲/夫東坡錢塘勤上人詩集序昔翟公罷廷尉賔客云云)
(余嘗薄其為人以為客則陋矣而/公之所以待客者獨不為小哉)坐足下而三熏三沐
愛莫助之(齊語三釁三浴之注以香塗身曰釁釁或作/熏韓文方將坐足下三浴而三熏之聽僕之)
(所為少/安無躁)
　　代回臨江鄭通判(元鼎○臨/江已見)
奉詔舉賢幸不負公車之櫝(史記東方朔初入長安至/公車上書凡用三千奏牘)
(公車令兩人共持舉其書僅然能勝之/師古曰公車令屬衞尉上書者所詣也)開緘見面眞乃
題別駕之輿(盧仝詩開緘/宛見諫議面)揣力則綿(嚴助傳緜/力薄材)摛文何
綺(文選高談/一何綺)恭惟某官材猷膚敏器度浚明君子學道
愛人已之無慍亷吏謹身率下去則見思(循吏傳皆謹/身帥先居以)
(亷平所居民/富所去見思)意一鶚之可言忘匹雛之無力此亦公舉
殆非私謝之求(談賔錄唐證聖中劉竒為侍郎注張文/成司馬鍠為御史二人因申屠錫以謝)
(竒正色曰舉賢/無私何見謝)所愧外除無復裏言之助猥勤泥軾更
枉緹函(竝見/前)某歸老杜門味言推轂(鄭當時傳其推轂/士及官屬丞史誠)
(有味其/言也)治中展驥足豈徒風月之平分(見/前)池上有鳳毛
即看雲霄之獨步(杜詩池上于/今有鳳毛)
　　代施倅(楄/)回邵州王倅(祖壵○邵州即寳慶府漢/為長沙國昭陵縣東漢屬)
　　(零陵郡吳置邵陵郡屬荆州即今郡是也晉武改/昭陽曰邵陽縣隋廢郡地屬潭州唐置南梁州改)
　　(為邵州宋乾徳間升為中府以理/宗潛藩升寳慶府以邵水得名)
裹緹命駕(黄霸傳別駕主簿車/緹油屏泥於軾前)引綬露章(朱買臣傳引/其綬視其印)
(㑹稽太/守章也)湖南二邵之豪雄今稱第一(二邵謂邵陵/邵陽詳見前)江左
諸王之竒俊顧屈平分(東坡詩江左/風流王謝家)下車之初載路相
慶(詩厥聲載路沈休文碑/威令首塗仁風載路)恭惟某官典刑炳蔚才諝浚
明楩柟大厦之材久於聳壑(司馬相如傳楩柟豫章師/古曰楩音便又涉田反即)
(今黄楩木也柟音楠即交讓木其木直上柯葉不相妨/南史陸慧曉傳此木便是交讓俗作楠新唐書房𤣥齡)
(傳高孝基名知人謂裴矩曰僕觀人多矣未有/如此郎者當為國器恨不見其聳壑昻霄云)瑚璉清
廟之器何乃潤山(荀子玉在山而草木/潤淵生珠而崖不枯)滿期留中還又
補外(安帝紀永初二年詔上尚/書公府通調令得外補)厥為澬水尚存漁父之
滄浪(澬水在州北源出靖州綏寧縣至此/合邵水禹貢九江孔殷澬其一也)匪直海沂可
養公台之度量(王祥傳徐州刺史吕虔檄為別駕時人/歌之曰海沂之康實賴王祥虔以佩刀)
(贈祥曰茍非其人刀或為害/卿有公輔之量故以相與)飛騰由此翹企俟之(温嶠/傳州)
(之文武莫不翹企涼武昭/王傳延首雲極翹企遐方)某再轉無庸同寅有幸託交
承於前政不但為瀟湘之故人(許渾詩瀟湘逢/故人詳見前)話契闊
於期年渾未隔京華之舊夢(詩死生契闊傳契闊勤苦/也從生至死契闊勤苦而)
(不相離後漢書范丹傳行路倉卒非陳契闊之所王隆/傳契闊夙夜庶不懈怠注契闊謂辛苦也沈約傳契闊)
(屯邅困於朝夕南史謝朓傳契闊戎旃從容讌語晉書/㑹稽王道子傳阿衡二世契闊王家劉炤傳贊﨑嶇寇)
(難契闊艱虞梁書王茂傳綢繆休戚契闊屯夷栁慶逺/傳契闊禁旅重牧西藩蕭穎達傳契闊屯夷載形心事)
(張𢎞䇿傳自藩升朝契闊險阻鄭紹叔傳契闊藩朝情/績顯著吕珍傳與朕契闊情兼屯泰侯景傳契闊夷險)
(魏武短歌行契闊談讌心念舊恩陸機詩安得擕手俱/契闊成騑服盧諶詩契闊百罹杜詩青雲猶契闊又白)
(首甘/契闊)問兩鴻鵠諒歸詔之鼎來(翟方進傳童謡曰反乎/覆陂當復誰云者兩黄)
(鵠注此言有/神來告之)遺雙鯉魚覺報章之不腆(見/前)
　　代回紹興史倅(紹興秦為㑹稽郡漢屬江都國東/漢以浙西為呉郡浙東為㑹稽郡)
　　(晉因之隋改為越州唐改㑹稽郡又為越州宋南/渡後陞紹興府今因之○詳啓意史倅蓋彌逺從)
　　(子/)
䇿驥足於治中方開軌轍(文選古詩何/不策高足)棲燕巢於幕下
正託帡幪(左傳季札謂孫林父曰夫/子在此猶燕之巢於幕上)曾望履之未遑乃
鳴謙之先辱(見/前)藏固深於十襲(闞子宋之愚人得燕石/於梧臺之東歸而藏之)
(以為寶革匱十重緹巾/十襲客見之揜口而笑)報敢廢於七襄(詩跂彼織女/終日七襄)恭
惟某官天分素高人門具美(竝見/前)焜煌相業接王家三
樹之槐(焜户衮切說文煌也増韻焜煌光也或作煇司/馬相如傳燠炳煇煌又公渾切服虔曰明也煌)
(胡光切說文煇也新唐書王勃傳勔勮勃皆著才名故/杜易簡稱三珠樹東坡三槐堂銘序故兵部侍郎晉國)
(王公嘗手植三槐於庭曰吾子孫必有為三公者已而/其子魏國文正公相真宗皇帝魏公之子懿敏公以直)
(諫事仁宗皇帝銘曰魏公之業/與槐俱萌封殖之勤必世乃成)爛漫世科掩竇氏五枝
之桂(爛郎旰切詩爛其盈門箋爛爛粲然鮮明且衆多/之貌范文正公竇諫議隂徳記竇禹鈞范陽人生)
(五子儀儼侃偁僖儀禮部尚書儼禮部侍郎皆為翰林/學士侃左補闕偁左諌議大夫參知政事僖起居即世)
(稱教子者必曰燕山竇十郎云馮瀛王道贈公詩云/燕山竇十郎教子有義方靈椿一株老丹桂五枝芳)宜
自庭階之秀(謝𤣥傳譬如芝蘭玉樹/欲使其生於庭階耳)徑躋臺閣之崇(後/漢)
(黄瓊傳初瓊隨父在臺閣習見故事及/後居職練達官曹爭議朝堂莫能抗奪)要津顧厭於立
登(杜詩自謂頗挺/出立登要路津)佳境不辭於漸入(世說顧凱之為虎/頭將軍每食蔗自)
(尾至本人或問/之曰漸入佳境)鳴琴單父已昭利器之功別駕海沂更
養佩刀之望有來易地益近去天(竝見/前)萬壑千巖暫煩
接應(顧凱之傳荆州人問㑹稽山川之狀凱之云千巖/競秀萬壑爭流草木蒙籠若雲興霞蔚世說王子)
(敬云從山隂道上行山川自相映發使/人應接不暇若秋冬之際尤難為懐)清風明月真足
平分長史有宰相之材寧無識者(張柬之傳武后謂狄/仁傑曰安得一竒士)
(用之仁傑曰荆州長史張柬/之雖老宰相材也詳別見)羣從繼叔父之烈行即見
之(世說一門叔父則有阿大中郎羣/從兄弟則有封胡羯末詳見前)某一拙百罹十趨
九蹶未了癡兒之事復蒙華使之咨(見/前)一水相望悵有
同於蓬弱(望平聲東城詩蓬萊/在何許弱水空相望)五雲借潤幸不棄於菅
茅(菅音姦詩英英/白雲露彼菅茅)
　　代回道州宋倅(蒙○道州已見詳啓意盖代月湖/月湖除工書而來啓誤為兵書故)
　　(有馬曹/之答)
司臬罔功躐陞雉正(臬法也尚書/汝陳時臬事)發函得教似是馬曹
(呉質書發函伸紙教猶令也張敞傳使主簿持教又并/編敞教王徽之傳為車騎桓冲騎兵參軍冲問卿署何)
(曹對曰似是馬曹又問管幾馬曰不知馬何由知數又/問馬比死多少曰未知生焉知死東坡詩微官似馬曹)
歸斯受之告者過也恭惟某官抱負甚偉揚厯益深酌
別駕一杯之清(隋書循吏傳趙軌河南洛陽人也少有/行檢為齊州別駕有能名在州四年考)
(績連最持節使者郃陽公梁子恭狀上高祖嘉之徵軌/入朝父老相送者各揮涕曰別駕在官水火不與百姓)
(交是以不敢以壺酒相送公清如/水請酌一杯水奉餞軌受而飲之)試舂陵二三之䇿(山/谷)
(磨崖碑詩臣結舂陵二三䇿臣甫杜觴再/拜詩安知忠臣痛至骨世上但賞瓊琚詞)佇觀驥展㑹
即雄飛(後漢書趙温字子柔為京兆郡丞歎/曰丈夫當雄飛安能雌伏遂棄官去)某久覺龍
鍾又共鳩僝(竝見/前)甲兵之問不至乃所願聞(韓文錢榖/甲兵之問)
(不至於/廟堂)山林之味更長奚其不去
　　代回黄通判(犖○亦/代月湖)
題別駕之坐君子宜之(詩左之左之君子宜之/右之右之君子有之)戀屬車
之塵老夫髦矣(司馬相如傳犯屬車之清塵注塵謂行/而起塵也左傳老夫髦矣無能為也)
鼎來郵問益仞隣光(鼎益/卦名)恭惟某官早䇿名躔寖儀華
路文章爾雅猶存元祐之故家(儒林傳文章爾雅訓辭/深厚師古曰言詔辭雅)
(正而深/厚也)風采老成不減貞元之朝士(黄霸傳風采不及/丙魏于定國元稹)
(詩屈指貞元舊朝士/幾人同見太和春)小淹驥展佇即雄飛某密託枌榆
既凋蒲栁(竝見/前)榮鈞天之一餉續夢無多(史記扁鵲傳/我之帝所甚)
(樂與百神遊於鈞天廣樂九奏萬舞不類三代之樂餉/式諒切說文饟也一餉言不久韓詩雖得一餉樂李後)
(主詞夢裡不知身是客一餉貪歡東坡/詩鈞天一餉夢中榮唐詩馬上續殘夢)及崦日之半規
告歸已決(釋名晷規也如規畫也謝靈運詩密林含餘/清延峰隠半規隋孟康詠日詩洛浦全開鏡)
(衡山半隠規山谷/詩新月吐半規)小須驛召猶或郊迎
　　回李通判(銓/)
歎峨峰之客子舊嘗綴於金臺(史記范睢傳謁君得無/與諸侯客子俱來乎曹)
(丕詩棄置勿復陳客子常畏人徐陵詩關山三五月客/子憶秦川杜詩客子入門日杲杲上谷郡圖經金臺在)
(易水東南十八里傅毅述遊賦出北薊厯良鄉登金臺/顧武陽選詩豈伊白璧賜將起黄金臺李詩燕昭延郭)
(隗遂築黄金臺又灑掃黄金臺招邀廣平客又如登黄/金臺遥謁紫霞仙又侍宴黄金臺傳觴青玉案又何人)
(更掃黄金臺杜詩揚眉義結黄金臺又黄金臺貯俊賢/多羅隠詩百尺黄金郭隗臺栁詩燕有黄金臺逺致望)
(諸君元周公謹癸辛雜志云郭隗史記止云築宫而師/事之初無臺字而李白詩有何人為築黄金臺之語吳)
(虎臣漫錄以此為據按新序通鑑皆云為築宫不言臺/也然李杜及栁子厚詩皆有黄金臺之語唐人承用甚)
(多不特本於白也又按唐皇甫松有登郭隗臺詩梁任/昉述異記云郭隗臺在幽州故城中則實有此臺矣孔)
(文舉論盛孝章書曰昭王築臺以尊郭隗然皆無黄金/字鮑昭放歌行云豈伊白璧賜將起黄金臺然則黄金)
(之名始/見於此)懐石林之主人今獲依於玉樹(世說魏明帝使/后弟毛曽與夏)
(侯𤣥共坐時人謂蒹葭倚玉樹謝𤣥傳如芝蘭玉樹/欲使生於階庭隋煬帝詩輕舉金臺上高㑹玉樹墟)所
願拜一盂之水乃先飛五朶之雲(竝見/前)恭惟某官世載
其英(蜀都賦江漢炳/靈世載其英)學優則仕繩其祖武合薰班馬之
香(詩昭兹來許/繩其祖武)裕乃父功宜踵韋平之躅(平淮西雅皇/曰咨愬裕乃)
(父功平當傳漢興唯/韋平父子至丞相)况是一門叔父之貴(世說一門叔/父則有阿大)
(中郎詳/見前)新領三軍元帥之權雪夜鵝鳴亦識西平之有
子(李愬傳夜半至懸瓠城雪甚城旁皆鵞鶩池愬令/擊之以亂軍聲平淮西雅蔡人率止唯西平有子)風
聲鶴唳倚須幼度之平戎(謝𤣥傳𤣥字幼度淝水之㨗/堅衆奔潰聞風聲鶴唳皆以)
(為王師/互見前)詎容全材更淹半刺式觀挺挺之風烈(魏謩傳/贊詳見)
(前/)克稱衮衮之公侯(杜詩吾知徐公百不/憂積善衮衮生公侯)時來為之(張/嘉)
(貞傳宰相者時來即/為豈能長據詳見前)風斯下矣(莊子故九萬里/則風斯在下矣)某朅來
通義(朅丘謁切發語辭吕氏春秋膠鬲見武王於鮪水/曰西伯朅來無欺我也眉州唐天寶初為通義郡)
正幸依仁(杜詩此邦今尚/武何處且依仁)所恨五色之迷(東坡詩平生/漫說古戰塲)
(過目終迷/日五色)有負六王之畢(摭言崔偃試進士東都吳武/陵謂偃曰公方為天子求竒)
(才敢獻所益因出袖中書讀之乃杜牧阿房宫賦坐客/皆驚武陵曰牧方試有司請以第一人處之偃謝已得)
(其人至第五偃未應武陵勃然曰不/爾宜以賦見還偃曰如教牧果異等)同姓同業也底勞
敘元禮之通家三熏三沐之尚擬迎盖公而避舍(竝見/前)
　　回綿州程通判(植○綿/州已見)
化闥禮闈不隔公堂之霧(杜詩公堂/宿霧披)廉泉遜水久暌緹
屏之星(廉水在綿州彰明縣北平地出泉宋書范柏年/初見明帝因言及廣州有貪泉帝問卿州有此)
(水否對曰梁州唯有文川武鄉廉泉讓水又問卿宅在/何處曰臣所居在廉讓之間帝善之屏音丙通作箳車)
(蔽當也車上竹席障塵者箳篂刺史車非特/別駕今專用之別駕者誤見後漢書孔恂傳)伻來以書
僕感且悚恭惟某官器資冲逺徳業碩膚崛然岷峨之
高皜乎江漢之濯發硏游刃已知立解於千牛(竝見/前)按
轡徐驅亦覺坐空於萬馬(周亞夫傳天子/迺按轡徐行)不謂九垓之
汗漫(淮南子吾與子汗/漫遊於九垓之上)尚從半刺之翺翔(杜詩半刺/已翺翔)然
富樂之山固有富樂之實(富樂山在巴西縣東五里劉/備自荆州入蜀劉璋延之於)
(此山望見蜀之全盛飲酒樂甚故得富樂之名唐子西/詩富樂之名誰所留建安年中劉豫州擁兵入蜀萬貔)
(貅孱璋送國來迎頭軍中釀酒椎千牛炙如巴山酒如/涪酒酣握手登高丘極目紫芋蹲春疇富樂之名此其)
(由君聞此說還信不當時兵起四十秋折屋不足供誅/求生靈嗷嗷鼎中油山中胡為乃爾優想今富樂萬倍)
(劉端能容我逃窮愁/山僧笑言客罷休)佐磊落之府正須磊落之人(杜詩/緜州)
(州府何磊落顯慶年中越王作/韓詩爾雅注蟲魚必非磊落人)豈有不龜之封侯(莊子/宋人)
(有善為不龜手之藥客買其方百金以說吳王越有難/吳王使之將冬與越人水戰大敗越人裂地而封之)
而忘無蟹之監郡(東坡詩擬向君王乞符竹/却憂無蟹有監州詳見前)某罔功龍
邸(謂榮/州)洊試蟇津(謂眉州俱/詳見前)無以我公歸兮試問蕭朱
之好(詩無以我公歸兮無使我心悲兮蕭育傳少與陳/咸朱博為友著聞當世往者有王陽貢禹故長安)
(語曰蕭朱結綬王貢/彈冠言其相薦達也)事其大夫賢者尚修程李之風(灌/夫)
(傳程李俱東西宫衞尉注李廣為東宫程/不識為西宫又今日斬頭宂匈何知程李)
　　代回吳通判(昌裔/)
對月半輪何不厭平分之破(李詩峨眉山月半輪秋東/坡詞風月平分破詳見前)
觀風一道乃遽叨進寸之除(唐貞觀八年分遣蕭瑀李/靖等巡省天下觀風俗得)
(失韓文寸進尺退卒無所/成破除相對用建除體)感曳履以見臨且鳴謙而加
賁(履臨謙/賁四卦)恭惟某官清標山立(禮記山/立時行)奥學淵停(石崇/楚妃)
(歎矯矯莊王/淵停嶽峙)濮陽朱絲之桐洗盡人間之箏笛(東坡聽/賢師琴)
(詩歸家且覔千斛水淨洗從前箏笛耳東坡詩話歐陽/公嘗問僕琴詩何者最佳余以退之聽穎師琴詩答之)
(公言此詩固竒麗然自是聽琵琶詩非琴詩國史補于/頔令客彈琴其嫂知音曰三分中一分箏聲二分琵琶)
(全無琴韻唐段安節樂府雜錄箏者蒙恬所造笛羌樂/也傅𤣥琵琶賦序云世本不載作者故老云漢送烏孫)
(公主念其行道思慕使知音者於馬上作之史記/黄帝使伶倫伐竹於崑谿斬而作笛吹之作鳳鳴)豫章
白羽之扇留為世上之舟航詎容蟇頥久淹驥足(見/前)頗
哀老子(馬援傳頗哀老/子使得遨遊)夙託年家(東坡詩通家/不隔同年面)嘘枯吹
生絡繹寄聲於員嶠(鄭太傳孔公緒清談高論嘘枯吹/生絡繹往來不絶貌通作駱驛王)
(莽傳駱驛道路師古曰駱驛言不絶趙廣漢傳界上亭/長寄聲謝我嶠渠廟切列子渤海之東有大壑名曰歸)
(墟其中有五山焉一曰岱輿二曰員/嶠三曰方壺四曰瀛洲五曰蓬萊)駕輕就熟馳驅俾
踵於方舟(韓文若駟馬駕輕車就熟路而王良造父為/之先後也詩載馳載驅又方之舟之劉向說)
(苑諸侯維舟為梁大夫/方舟方舟臣之職也)某已控需章丐還節傳(需節/卦名)集
于苞栩集于苞杞但切懐歸(詩翩翩者鵻載飛載下集/于苞栩又集于苞杞又豈)
(不懐歸王/事靡盬)投以木瓜投以木桃祗慙匪報(詩投我以木/瓜又投我以)
(木桃又匪報也/永以為好也)
　　代回敘州通判楊承議(徳輔○敘州即禹貢西戎/即敘之地故以名州古為)
　　(僰國漢為犍為郡治東漢徙治武陽南齊復為犍/為郡治梁武帝立戎州又置六同郡於南廣縣隋)
　　(初廢六同而存戎州大業初改州為犍為郡唐武/徳初復為戎州移治南溪貞觀初復移治僰道乾)
　　(元初復為戎州宋政和四年戎州父老上言戎者/西夷之名僰侯蕃夷舊稱也乞別立名額敕改為)
　　(敘州今為/敘州府)
揚鈴監郡(舲郎丁切亦作􁘝舟也一曰舟有忩者王維/詩赭圻將赤岸擊汰復揚舲王荆公詩委佩)
(去辭廷殖殖揚舲來得府潭潭又門/前秋水可揚舲有意西尋白下亭)懐寳睦隣(左傳親/仁善隣)
(國之/寳也)秋月兩章真有風人之託(杜詩兩章對秋/月一字偕華星)春雲多
態不為時世之粧(韓詩君詩多態度藹藹春空雲東坡/詩自是風流時世粧詳見第十四巻)
載詠落英踐實之言足窺結根孤生之節水色異諸水
安能為清紺之塵君家更贈君無忘厚培植之力(山谷/詩我)
(提養生之四印君/家所有更贈君)
　
　
　
　
　四六標準卷二十九
欽定四庫全書
　四六標準卷三十　　　　　宋　李劉　撰
　諸司屬官(詳各/題下)
　　代回丁置機(鎔○宋制置司屬官有參謀參議主/管機宜書寫文字各一員幹辦公事)
　　(三員準備將領差遣差使各五/員餘隨時勢輕重而増損焉)
某恭審進通閨籍(杜詩顧我蓬屋/姿謬通金閨籍)出運幄籌閲道放出
蜀之龜侯誰在矣(趙抃字閲道欲龜事詳見前詩侯誰/在矣張仲孝友注侯維也吉甫所進)
(諸友之中維復/誰在其中間矣)令威跨歸遼之鶴而子和之(易中孚九/二鶴鳴在)
(隂其子和之我有好爵/吾與爾縻之餘見前)恭惟某官學裕家傳才優時用
一經受業固無羨黃金之贏(韋賢傳遺子黄金/滿贏不如一經)萬里隨
翁欲重吟青玉之案(東坡次韻子由使契丹見寄詩始/憶庚寅降屈原旋看蠟鳳戲僧䖍)
(隨翁萬里心如鐵此子何勞為買田公自注時/猶子遲侍行杜詩試吟青玉案莫羨紫羅囊)宜輕蒲
璧(周禮子執榖/璧男執蒲璧)樂近蘭陔(束晢補亡詩南陔孝子相戒/以養也詩云循彼南陔言採)
(其蘭春戀庭闈心不遑安丁/蓋辭縣令就幕職以便養)暫主畫於中權(黨錮傳汝/南太守范)
(孟博南陽宗資主畫諾左傳中權/後勁言居中軍者出權謀以制勝)即舒翹於表選(柳文/今之)
(聖知莫不舒翹揚英推類援朋循吏/傳公卿缺則選諸所表以次用之)乃今王謝之子弟
(見/前)率多布信之功名(敘傳爪/牙信布)佇奏膚公(詩薄伐玁狁/以奏膚公)亟
觀趾美(韓文克自敬勤及先人存趾美進士續/聞成宗唯服任遂功為孝子在不怠)某八年
於外一節以趨(禮記凡君召以三節二節以走一節以/趨注使使召臣急則持二緩則持一)
欲贈丁儀愧乏子建之好句(曹植贈丁儀詩初秋凉氣/發庭樹微銷落凝霜依玉)
(除清風飄飛閣朝雲不歸山霖雨成川澤黍稷委疇隴/農夫安所積在貴多㤀賤為恩誰能博狐白足禦寒焉)
(念無衣客思慕延陵子寶劒非/所惜子其寧爾心親交義不薄)得見嵇紹益知中散之
有人(嵇紹傳紹始入洛或謂王戎曰昨於稠人中始見/嵇紹昻昻然如野鶴之在鷄羣戎曰君復未見其)
(父/耳)
　　代回楊制幹(異○制置司幹/辦公事凡三員)
桂林勞從事之賢講聞高誼久矣(史記秦略定楊越置/桂林象郡詩大夫不)
(均我從事獨賢董仲舒傳講聞/高誼之日久矣其明以諭朕)草堂就參謀之辟邂逅
適我願兮(草堂在浣花溪少陵卜居詩浣花流水水西/頭主人為卜林塘幽西郊詩時出碧鷄坊西)
(郊向草堂新唐書杜甫傳上元二年黄門侍郎鄭國公/嚴武鎮成都奏為節度參謀檢校尚書工部員外郎詩)
(邂逅相遇/適我願兮)况聞在揚侯之鄉(揚雄傳揚在河汾之間周/衰而揚氏或稱侯號曰揚)
(侯㑹晉六卿爭權韓魏趙興而范中行智伯弊當是時/偪揚侯揚侯逃于楚巫山楚漢之興揚氏遡江上處巴)
(江州漢元鼎避仇復/遡江上處岷山之陽)已嘗識李邕之面(杜詩李邕求識/面王翰願卜隣)
偶忘摸索(唐許敬宗性輕傲見人多忘之或謂其不聰/曰卿自難記若遇何劉沈謝暗中摸索著亦)
(可/識)重感記憐恭惟某官姱節紉蘭(姱音誇好也離騷經/紛獨有此姱節又紉)
(秋蘭以/為佩)妙齡拾芥(王荆公詩妙齡終日對書龕又飛揚/獨妙齡東坡詩妙齡馳譽百夫雄)
章㫖之義數萬志在春秋(司馬遷傳春秋文成數萬其/指數千孔子曰吾志在春秋)
(行在/孝經)縱橫之對三千文之禮樂(夏竦詩縱横禮樂三千/字獨對丹墀日未斜)
畫諾肥越人之瘠談笑易蜀道之難(竝見/前)北山有楊想
君子樂與賢者(詩南山有桑北山有楊樂只君子邦家/之光詩序太平之君子至誠樂與賢者)
(共之/也)西方曰棘嗟逺道何為來哉(禮記西方曰棘東方/曰寄注棘當作僰僰)
(之言偏使之偏寄於夷戎蜀道/難嗟爾逺道之人胡為乎來哉)行矣章交(劉向傳章交/公車人滿北)
(軍/)亟其王覲(左傳王/覲為可)某昔遲去魯今倦游梁(司馬相如/傳客游梁)
(得與諸侯游士居/又長卿故倦遊)忻聞瀟湘之故人(許渾詩瀟/湘逢故人)來作臨
卭之重客(相如傳臨卭多富人乃相/謂曰令有貴客為具召之)潭府淳古亦嘗倚
席於麓山(少陵岳麓山道林二寺行潭府邑中甚淳古/太守庭内不喧呼後漢書儒林傳博士倚席)
(不講注倚席言不施講坐也盛𢎞之荆州記長沙西岸/有麓山蓋衡山之足又名靈麓峰乃嶽山七十二峰之)
(數有嶽麓書院張南軒記云湘西故有藏室背陵向壑/木茂而泉潔為士子肄業之地山長周式以行著祥符)
(八年召見便殿拜國/子學主簿使歸教授)錦里逢迎更覺驚心於石鏡(杜詩/錦里)
(逢迎有主人又經心石鏡月到面雪山風石鏡在武擔/山蜀記武都山精化為女子蜀王納為妃不習水土而)
(死王遣五丁於武都山擔土為冡/故曰武擔今山有石照表其門焉)
　　代回耿制屬
重客及隍缺於逺肅(漢高帝紀聞令有重客説文隍城/池也有水曰池無水曰隍曲禮主)
(人肅客而入注進也/疏進謂先導之也)高文銜袖厚甚先施(韓文文/書􁊕袖)恭惟
某官山立清標(禮記山/立時行)淵回懿學(文選大略淵/回元功響效)暫試三
語之掾(晉書阮瞻字千里見司徒王戎戎問曰聖人貴/名教老莊明自然其㫖同異瞻曰將無同戎咨)
(嗟良久即命辟之/時人謂之三語掾)迄無一夫之寃兹被制梱之知(梱苦/本切)
(通作閫説文門橛也徐曰謂門/兩旁挾門短限今人亦謂門限)俯按荒城之陋某幸諧
再覿仍拜屬辭徒深巾衍之藏(莊子盛以篋衍巾以文/繡注衍延善反又怡面)
(反李云笥也盛狗之/物也司馬云合也)更效襜褕之報
　　代回陳制幹(噲/)
青天轉粟之難漸欲歸鷄豚之社(杜詩築城依白帝轉/粟上青天韓詩願為)
(同社人鷄豚燕春秋東坡詩鷄豚/異日為同社應有千篇唱和詩)綠水依蓮之麗鼎來
見鴻鴈之賓(南史庾杲之為王儉長史蕭緬與儉書曰/庾景行汎綠水依芙蓉何其麗也詳見前)
(禮記季秋之月鴻鴈來賓疏上仲冬直云鴻鴈來今季/秋云來賓以仲秋初來則過去故不云賓今季秋鴻鴈)
(來賔者客止未去也猶如/賔客故云客止未去也)與汝為隣(世説晉武帝問孫/皓曰聞南方人好)
(作爾汝歌頗能不時皓飲酒因舉觴勸帝而言曰昔與/汝為隣今為汝作臣上汝一杯酒令汝壽萬春帝悔之)
於余同業(昌黎送何堅序堅以/進士舉於余為同業)何幸萬里似人之喜(莊/子)
(子不聞夫越之流人乎去國數日見其所知而喜去國/旬月見所嘗見於國中者喜及期年也見似人者而喜)
(矣/)然非九垓若士之期(淮南子若士笑曰吾與子汗/漫游乎九垓之上詳見前)伏
惟某官學行醇明詞章炳蔚頃嘗識老人大父之處(郊/祀)
(志少君資好方善為巧發竒中嘗從武安侯宴坐中有/年九十餘老人少君迺言與其大父游射處老人為兒)
(從其大父識其處一坐盡驚/以為少君神數百歲人也)已知異吾黨小子之狂八
韻之驚試官果妙年而中鵠(舊説舉人試日已晩主文/權德輿於簾戲云三條燭)
(盡燒殘舉子之心舉子遽答/云八韻賦成驚破侍郎之膽)三仕而為令尹宜即日以
飛鳬顧從嶺表之炎(杜詩五嶺皆炎/熱宜人獨桂林)來依劒外之冷(杜/詩)
(劒外官人冷/關中驛騎疎)孔明用蜀府中實委之費禕(出師表宫中/府中俱為一)
(體侍中郎中郭攸之費禕等此皆良實志/慮忠純宫中之事事無大小悉以咨之)嚴武鎮川幕
下固謀之杜甫(嚴武鎮成都辟杜/甫為參謀詳見前)所謂有為之亦若安
知來者之不如某戍雪無庸(杜詩西山白雪三城/戍南浦清江萬里橋)漕冰
欲解(趙充國傳/冰解漕下)十乘久違於文子至于他邦尺書如見
於孟公為之驚坐(游俠傳陳遵字孟公性善書與人尺/牘主者皆藏弃以為榮時列侯有與)
(遵同姓字者毎至人門曰陳孟公坐中莫/不震動既至而非因號其人曰陳驚坐云)
　　代回史機宜(中興㑹要國朝安撫司其屬有勾管/機宜文字建炎初許置主管機宜文)
　　(字書冩機宜文字各一員紹興四年詔書冩機宜/文字除係事干機密其餘文字竝不得簽書俸給)
　　(京官依通判/選人依簽判)
識嵇父於未仙知敬人中之鶴(東坡詩何人更識嵇中/散野鶴昻藏未是仙詳)
(見/前)見徐卿之有子真成地上之麟(杜詩徐卿二子生絶/竒感應吉夢相追隨)
(孔子釋氏親抱送竝是天上麒麟兒南史徐陵字孝穆/母臧氏嘗夢五色雲化為鳳集肩上已而誕陵年數歲)
(家人攜候沙門寶誌寶誌摩頂曰天上石麒麟也劉禹/錫送李秀才赴舉詩爾生始懸弧我作坐上賔引箸舉)
(湯餅祝詞/天麒麟)辱貽秋月之兩章(杜詩兩章對秋/月一字借華星)尤服春雲
之多態(韓詩君詩多態/度藹藹春空雲)恭惟某官材為國瑞學有家傳
手敏八叉亦欲吹嘘而送上(唐孫光憲北夢瑣言溫廷/筠字飛卿與李商隱齊名)
(時號曰溫李才思艷麗工於小賦毎入試押官韻作賦/凡八叉手而八韻成多為隣鋪假手日救數人士行有)
(缺縉紳薄之杜詩揚雄更有/河東賦唯待吹嘘送上天)眼迷五色竟難摸索於暗
中(東坡送李方叔下第詩過眼終迷日五/色詳見前摸索見本卷回楊制幹條)不妨利吾器
以俟時(韓文有司其枉我哉我/將利吾器而俟其時耳)行即溉其根而食實(韓/文)
(浚其源𨗳其所歸/溉其根將食其實)斯文如女有正色安用自憐(山谷次/東坡送)
(李方叔韻詩驥子墮地追風日未試千里誰/能識習之實錄葬皇祖斯文如女有正色)我相夫子
非癯仙即騰善價(東坡送李方叔詩買羊酤酒謝玉川/為我醉倒春風前歸家但草凌雲賦)
(我相夫子/非癯仙)某方謀下榻聞偶税郊兹勤連璧之臨(魏書/陸暐)
(字道暉與弟恭之季順竝有時譽洛陽令賈楨見其兄/弟歎曰僕以老年更觀雙璧世説潘安仁夏侯湛並有)
(美容喜同行時/人謂之連璧)竝有聨珠之贈(律厯志五/星若聨珠)寸田耕不盡
益信任忠敏之詩(宋史任伯雨字徳翁眉山人紹興初/贈直龍圖閣又加諫議大夫淳熈中)
(賜諡/忠敏)二季對相望誰有歐陽子之識(陳後山贈二蘇公/詩一翁二季對相)
(望竒寶橫道驥服箱/誰其識者有歐陽)
　　代回成機宜(晉/)
疏寵承家(易開國承家/小人勿用)拜恩諾仕男兒慷慨不難自致
於一科(韓文豈不登/名於一科兮)母氏劬勞且合亟營於三釡(詩凱/風自)
(南吹彼棘心棘心夭夭母氏劬勞莊子吾及親/仕三釡而心樂後仕三千鍾不洎而吾心悲)固為親
屈(後漢書毛義家貧以孝行稱南陽張奉往候之坐定/而府檄適至以義為安陽令義捧檄而入喜動顏色)
(奉心鄙之及母亡遂不仕奉曰賢/者固不可測往日之喜乃為親也)難與俗言(司馬遷傳/事未易一)
(二為俗人言也又此可為/智者道難為俗人言也)伏惟某官茂實英聲瑰意琦
行象賢崇德豈惟聞禮以聞詩(尚書惟稽古/崇德象賢)續聞成宗
是在難兄而難弟(韓文趾美進士續/聞成宗詳見前)姑紆綠綬用當綵
衣(列女傳老萊子孝養二親行年七/十作嬰兒自娯著五采斒斕衣)佇觀名第之摘髭
(韓詩連年收科/第若摘頷下髭)即步要津而策足(文選何不策高/足先據要路津)某未
遑贊慶(周禮大行人慶賀以/贊諸侯之喜詳别見)猥辱貽箋識野鶴於未仙
但深感愧(見上/條)期名駒之越國㑹見騫騰(後漢趙熹傳/更始徵熹熹)
(年未二十既引見更始笑曰繭栗犢豈能負重致逺乎/除為郎中行偏將軍事使詣舞隂李氏遂降更始大悦)
(謂熹曰卿名家駒努力勉之王褒傳過/都越國蹶如歴塊杜詩章罷鳳騫騰)
　　代回劉撫幹(孟虎○宋中興㑹要國朝安撫司屬/有勾當公事後避高宗諱改幹辦公)
　　(事建炎三年詔浙西安撫大使許置幹辦公事官/五員紹興四年江東西湖西浙西安撫大使許置)
　　(幹辦五員安撫使/置幹辦公事四員)
先庚有命焉知賢才而舉之(易巽九五先庚三日後庚/三日吉王弼曰申命令謂)
(之/庚)高甲為郎何見公等之晩也(匡衡傳射策甲科儒林/傳能通一蓻以上補文)
(學掌故缺其高第可/以為郎中太常籍奏)冒然剡入無以謝為(談賔錄唐證/聖中劉竒為)
(侍郎注張文成司馬鍠為御史二人因申/屠瑒以謝竒正色曰舉賢無私何見謝)恭惟某官學
超人羣(裴迫詩吾師久禪/寂在世超人羣)調窺天巧(韓詩規模背時/利文字窺天巧)一
第直溷子政有貴於晩成(元結傳舉進士禮部楊浚見/其文曰一第慁子耳有司得)
(子是賴馬援傳大材當/晩成良工不示人以朴)屢薦不入官亦何嫌於同隊(顔/延)
(之五君詠屢薦不入官一麾乃出守韓詩兩家/各生子提孩巧相如少長聚嬉戲不殊同隊魚)假以歲
月矯然雲霄某得於所聞言之不怍燭之武老矣無能
為矣一力告休(左傳秦伯圍鄭鄭使燭之武見秦君辭/曰臣之壯也猶不如人今老矣無能為)
(也/已)仲山甫舉之愛莫助之萬祈自重(詩我儀圖之維仲/山甫舉之愛莫助)
(之詳/見前)
　　代回胡帥機(綱○帥機即/安撫司機宜)
諸公獻納共騰薦士之章老子婆娑亦竊挂名之寵(陶/侃)
(傳老子婆娑正坐諸君輩挂通作掛史通/使名挂史筆韓文挂名經端自託不腐)徒得君重何
以謝為(見上/條)恭惟某官父教之忠世濟其美(竝見/前)故國
非謂喬木意風烈之猶存(魏謩傳贊挺/挺有祖風烈)此笏乃今甘棠
况天章之固在(魏謩傳帝問卿家書詔有存者乎謩對/惟故笏在詔令上送鄭覃曰在人不在)
(笏帝曰覃不識朕/意此笏乃今甘棠)黃閣門闌之喜(杜詩門闌多喜/氣女壻近乘龍)清油
談笑之長(李正封詩從軍古/云樂談笑清油幕)推轂有言滿座稱善聊附
蒼蠅之尾(隗囂傳蒼蠅之飛不過數/步即託驥尾得以絶羣)何補黃鵠之毛(韓/詩)
(外傳夫鴻鵠一舉千里所恃者六翮耳背上之毛/腹下之毳益一把飛不為高損一把飛不加下)然未
嘗得承顔而接辭(雋不疑傳今/乃承顔接辭)則非所謂納交而要譽
履聲來止巽謝何哉(履巽/卦名)某無與提衡(韓非子貴賤不/相踰賢知提衡)
(而立治之至也張湯莊周/傳贊繼世立朝相與提衡)亦勤銜袖(韓文文/書銜袖)暗投珠於
道路何以相酬(鄒陽傳明月之珠夜光/之璧以闇投入於道)朝發軔於梁津
幸其自愛(離騷經朝發軔於天/津兮夕余至乎西極)
　　代回楊撫屬(紹雲○撫/屬見前)
老形已具濫塵喉舌之司(陳後山詩老形已具臂膝痛/春事無多櫻笋來詩出納王)
(命王之喉舌漢繁欽尚書箴龍作納/言帝命惟允山甫翼周實司喉吻)賀櫝鼎來逺借齒
牙之論(匡衡傳匡鼎來注鼎方也南史謝朓傳士/子聲名未立應共奬成無惜齒牙餘論)恭惟
某官文獻博雅機量疏明為入幕之賔諒多禆贊舉筦
庫之士㑹即騫騰(禮記趙文子所舉於晉國管庫之士/七十有餘家生不交利死不屬其子)
(焉注管庫之士府史以下官長所置也舉之於君以為/大夫士也管鍵也即今鑰匙庫物所藏杜詩筆飛鸞聳)
(立章罷/鳳騫騰)某歸興雲飛宦情冰冷(王衍傳吾少無宦情隨/牒推移遂至於此梁書)
(何𦙍傳吾年已五十七月食/四斗米不盡何容得有宦情)推賢揚善亦有味其言哉
度力量時懼無補於賢者
　　代回蒲撫機(仲乙○撫/機見前)
聨名接武憶共尋皇子之陂(禮記堂上接武注武迹也/迹相接謂毎移足半躡之)
(説文陂池也皇子陂在萬年縣西南秦葬皇子起塜陂/北原上得名杜詩秋水憶皇陂又天清皇子陂又皇陂)
(岸北結愁亭注第五橋皇子陂皆在長安城外乃㑹别/之地也宋張禮游城南記云循清明渠而西至皇子陂)
(注云在龍堂之西秦葬皇子於陂底起冢於陂北原上/因以名陂隋文帝改永安陂唐復舊司空曙皇子陂詩)
(岸芳春色曉水影夕陽微/寂寂深煙裏漁舟夜不歸)異事同僚喜來入烏公之幕
(詩我雖異事及爾同寮注我雖與爾異其所職之事乃/與汝同其官僚韓文大夫烏公以鈇鉞鎮河陽之三月)
(以石生為才以禮為/羅羅而致之幕下)情親有素辭費何居伏惟某官逺
抱淵深清標冲粹二十而作文賦早拾科名(杜陵醉歌/行陸機二)
(十作文賦汝更小年能綴文晉書陸機字士衡少有異/才文章冠世年二十而呉滅退居舊里閉門勤學文賦)
(序云毎自屬文尤見其情恒患意不稱物文不逮意蓋/非知之難能之難也故作文賦以述先士之盛藻因論)
(作文之利/害所由)八百之除吏員偶非親故(新唐書崔祐甫字/貽孫拜中書侍郎)
(未踰年除吏幾八百員莫不諧允帝嘗謂曰人言卿擬/官多親舊何邪對曰夫進擬者必悉其才行如不與聞)
(知何由得實/帝以為然)然檻檻大車毎難鋭進(檻通作轞户黤切/車行聲也詩大車)
(檻檻毳/衣如菼)而恢恢餘刃正覺硎新(見/前)杜老參謀正不出浣
花之里(趙子櫟杜工部年譜云上元二年冬嚴武鎮成/都奏為節度參謀檢校尚書工部員外郎賜緋)
(魚公先赴成都裴/公為卜居浣花里)晉公贊畫固可參古栢之碑况今連
鑣向闕之人(韓詩幕中無事惟須/飲却是連鑣向闕時)莫非講劒摛文之客
(李正封聨句摛文揮/月毫講劒淬霜鍔)北多良馬暫入禮羅(韓文冀北馬/多天下伯樂)
(知馬遇其良輒取之羣無留/良焉又以禮為羅詳見前)南有喜魚即登賢罩(罩陟/教切)
(説文捕魚器也爾雅籗謂之罩注捕魚籠也詩南有嘉/魚蒸然罩罩詩詁云魚罟有自上而下者有自下而上)
(者今人謂自上而下者為罩則/罟之自上而下者今提罟也)某託交年拜起敬月評
風動帳中亦欲更觀於談笑(郄超傳桓溫懐不軌欲立/霸王之基超為之謀謝安)
(與王坦之嘗詣溫論事溫令超帳中卧聽之風動悵/開安笑曰郄生可謂入幕之賔矣韓詩談笑青油幕)冰
解漕下自兹恐隔於行藏(趙充國傳分屯要/害處冰解漕下)
　　代回李總屬(鑄○總謂總領所詳見前淮東總領/官屬有幹辦公事差遣四川有主管)
　　(文字/二員)
懐中散之野鶴夙荷心知(東坡詩何人更識嵇中散/野鶴昻藏未是仙詳見前)見
少傅之停鸞今能趾美(昌黎殿中少監馬君墓誌退見/少傅翠竹碧梧鸞鵠停峙能守)
(其業者也又及先人存/趾美進士續聞成宗)未遑贊慶(周禮大行人慶賀/以贊諸侯之喜)猥
辱懐箋恭惟某官學有家傳才為國許(竝見/前)金閨天上
夙尋瑶草之期(杜詩李侯金閨彦脱身事幽討亦有梁/宋遊方期拾瑶草山海經始瑶之山帝)
(女死焉化為瑶草江淹/别賦惜瑶草之徒勞)玉樹風前善繼石林之志(杜詩/宗之)
(瀟灑美少年舉觴白眼朢青天皎/如玉樹臨風前石林蓋李之先人)佇膺世選不俟民庸
某家寓峨峰族出成紀(漢書李廣隴西成/紀人李氏族朢)重來訪鴈湖
之鴈已隔煙霄(鄧德明南康記固平縣覆笥山上有大/湖周數十里靈果異物皆不可識有石)
(鴈浮在湖中至秋天/石鴈飛鳴如候時也)何幸見龍津之龍早騰雲漢(龍津/在今)
(延平即宋南劒州亦名交劒潭晉書雷煥卒子華為州/從事持劒行經延平津劒忽於腰間躍出墮水使人沒)
(水取之不見劒但見兩龍各長/數丈蟠縈有文章沒者懼而反)其為頌詠曷既敷陳
　　代回朱總屬喻講書(徽本逸/此二字)
久於暌離辱此臨賁(四卦/名)頓解塵埃之渴更勤月露之
文(李諤論文體書連篇累牘/不出月露之形詳見前)退而復白圭之三何翅得
黃金之百(季布傳得黄金百不/如得季布諾詳見前)駕彼四牡量材未敢以
載驅(詩駕彼四牡/四牡騤騤)遺我雙魚拜賜惟知於長跽(古詩長/跽讀素)
(書書中/意何如)
　　代回鄧總幹(綱/)
共州隔邑偶萬里之盍簪(易勿疑朋盍簪注盍合也簪/疾也孔疏云若能不疑於物)
(以信待之則衆隂羣朋合聚而疾來也歐陽永叔詩惜/予不與合朋簪王介甫詩天涯無路盍朋簪互見前)
異事同寮借一章而推轂(詩我雖異事及/爾同寮詳見前)所慙假蓋(家/語)
(孔子將行雨無蓋門人曰商也有之孔子曰商之為人/也甚恡於財吾聞與人交推其長者遺其短者故能久)
(也/)何用陳箋恭惟某官才氣鴻龎(龎盧東切充實也帝/王世紀質始萌而未)
(兆謂之/龎鴻)詞華犀鋭(犀堅也鼂錯傳器不犀利增韻古以/犀兕為甲故謂堅為犀馮奉世傳器)
(不犀利晉灼/曰犀堅也)倦乘箕而騎尾(莊子傅説得之以相武丁/奄有天下乘東維騎箕尾)
(而比於列星疏傅説星精也而傅説一星在箕尾上然/箕尾則是二十八宿之數維持東方故言乘東維騎箕)
(尾而與角亢等星比/竝行故云北於列星)甘歷井以捫參(李詩捫參歴井仰/脅息參井魏之分)
(野屬/益州)北風既亟只且獨何為乎愁苦(只音紙且音疽詩/北風其凉雨雪其)
(雱惠而好我擕手同行其虛其徐既亟只且詩序北風/刺虐也衞國竝為威虐百姓不親莫不擕持而去焉屈)
(原九歌夫人自有兮/美子孫何以兮愁苦)南鄭多道亡者顧不行兮夷猶(韓/信)
(傳至南鄭諸將道已者數十人屈原/九歌君不行兮夷猶褰誰留兮中洲)天實生之人為瞠
若(莊子瞠若乎後者瞠敇庚反/又丑郎反字林云直視貌)去國朞年見似者喜矣
(莊子子不聞夫越之流人乎去國數日見其所知而喜/去國旬月見所嘗見於國中者喜及朞年也見似人者)
(而喜矣不亦去人/滋久思人滋深乎)嗟爾逺道何為乎來哉(蜀道難其險/也如此嗟爾)
(逺道之人胡/為乎來哉)引鼎不程(禮記引重鼎不程其力注程猶/量也重鼎大鼎也引重不量勇)
(力堪之與否當之/則往也詳見前)乞隣非直偉卿以一身從我安敢蔽
賢(後漢書鄧晨字偉卿更始以晨為常山太守㑹王郎/反光武自薊走信都晨亦間行㑹於鉅鹿下自請從)
(擊邯鄲光武曰偉卿以一身從/我不如以一郡為我北道主人)伯道之五鼓不來忽聆
執誶(晉書良吏傳鄧攸字伯道為呉郡守載米之郡俸/禄無所受唯飲呉水而已稱病去職百姓數千人)
(留牽攸船不得進攸乃小停夜中發去呉人歌之曰紞/如打五鼓鷄鳴天欲曙鄧侯挽不留謝令推不去誶或)
(作訊詩執訊連連注又作執誶詩歌以訊之釋文作/誶音信左傳鄭子家使執訊與之書注通訊問之官)某
久於戍雪(杜詩西山白/雪三城戍)行矣解冰(趙充國傳/冰解漕下)當百里半
九十之時敢辭賤役(戰國策甘茂謂秦王曰詩云行百/里者半于九十此言末路之難注)
(此逸詩也言行九十/里適足為五十里耳)有一石三十鍾之窘更賴仁言(漢/書)
(主父偃傳奏欲攻匈奴使天下飛芻輓粟起於黃腄瑯/琊至負海之郡轉輸北河率三十鍾而致一石師古曰)
(六斛四斗為鍾計其道路所費凡用百九十/二斛乃得一石至左傳仁人之言其利溥哉)
　　代回陳檢察(鑄/)
仰仲子之世家積百聞於一見(趙充國傳百聞不/如一見兵難隃度)得孟
公之手牘將異事而同寮(游俠傳陳遵字孟公性善書/與人尺牘主皆藏去以為榮)
所愧先施之未能乃䝉下問而不恥恭惟某官學有家
法(後漢徐防傳博士弟子皆以意説不修家法左雄傳/諸生試家法注儒有一家之學故稱家儒林傳序各)
(以家法/教授)才應時須(杜詩管葛本/時須詳見前)登賢能之書竟合丹墀
之對(周禮鄉老及鄉大夫羣吏獻賢能之書於王王再/拜受之登於天府夏竦詩縱橫禮樂三千字獨對)
(丹墀日/未斜)作神仙之尉未忘文石之忠(梅福傳為郡文學/補南昌尉上書願)
(壹登文石之陛盡平生之愚慮王莽顓/政一朝棄妻子去九江至今傳以為仙)尋小試於幕謀
謂徑通於閨籍(李詩謬通/金閨籍)居然斂板(晉輿服志古者貴/賤皆執笏主書君)
(上之教令後惟八座執笏其餘卿士但執手板職林州/别駕治中見刺史持板拜刺史答拜梁書到溉傳溉斂)
(板/對)復此曵裾(鄒陽傳何王之門不可曵長裾乎仇香傳/曵長裾飛名譽東坡詩白髮侯門尚曵裾)
百斛千鍾來察聖賢之實(孔叢子平原君與子高飲强/子高酒曰昔有遺諺堯舜千)
(鍾孔子百觚子路嗑嗑尚飲百榼古之聖賢無不能飲/吾子何辭焉子高曰以予所聞聖賢以道德兼人未聞)
(以飲也平原君曰即如先生言則此言何生子高曰生/於嗜酒者蓋其勸勵之辭非實然也傳𤣥酒賦唐堯干)
(鍾周文百觚江統酒誥歴代悠逺經史彌長上自三皇/下逮五帝雖曰聖賢亦咸斯嘗今按百斛當作百觚)
一石五斗肯聽婦兒之言(劉伶傳嘗渴甚求酒於妻妻/捐酒泣諫伶曰善吾不能自)
(禁惟當祝鬼神自誓耳便可具酒肉妻從之伶跪祝曰/天生劉伶以酒為名一飲一斛五斗解酲婦兒之言慎)
(不可聽仍飲酒御肉隗然復/醉一斛語林作一石聽平聲)無嫌從事之獨勞(詩序北/山大夫)
(刺幽王也役使不均已勞於從事而不得/養其父母焉詩大夫不均我從事獨賢)行應司徒之
計治某燕巢既舊(見/前)蝗粟知慙(白樂天詩是時粟斗錢/三百蝗蟲之價與粟同)
明珠暗投固已覺我之形穢(鄒陽傳明月之珠以闇投/人於道世説驃騎王武子)
(是衞玠之舅雋爽有風姿見玠/輒歎曰珠玉在側覺我形穢)寒冰烱立尚或使人之
眼明(杜詩烱如一段清冰出萬壑置在迎風寒露之玉/壺又鸕鷀鸂鶒莫漫喜我與汝曹俱眼明貫休詩)
(只有天上人見我雙眼明山谷詩吾/與北人俱眼明又獨我一雙眼明)
　　通湖南韓運管(職官分紀熈寧二年詔廣州等七/路轉運司依京東等路各舉官一)
　　(員充管勾文字續㑹要元豐元年詔轉運司勾管/文字不得隨本司出巡政和四年詔依舊法如别)
　　(官陳情差委雖奉行㫖亦不許委出職源建炎初/避高宗諱改勾管為主管○詳啓意簿寧鄉時作)
望桐韓之閥閲夙仰泰山(宋韓億字從魏其先真定靈/壽人八子綱綜絳繹維縝緯)
(緬而絳縝位宰相維門下侍郎真定韓氏忠憲公家也/忠憲諸子名連系字康公兄弟也生宗字宗之下從玉)
(玉之下從日日之下從元元之下從水世謂/桐樹韓家韓愈傳贊學者仰之如泰山北斗)持苦李之
姓名敢通北海(李氏帝顓頊高陽之裔顓頊生大業大/業生女莘女莘生臯陶為堯理官子孫)
(因姓理氏裔孫理徵得罪於紂其子利貞逃難伊侯之/墟食木子得全因變姓李氏利貞十一代孫李耳字伯)
(陽居苦縣賴鄉曲仁里又王戎傳樹在道邊而多子必/苦李也東坡詩顧我如苦李全生依路傍新唐書李邕)
(傳為汲郡北海太守邕雖詘不/進而文名天下時稱李北海)𦕈然縣掾之賤(掾俞絹/切官屬)
望之使筦之尊以言自鳴於分甚僭恭惟某官材猷孔
碩(增韻碩大也又充實也詩為/爼孔碩太𤣥經我心孔碩)文獻甚都(司馬相如傳/閒雅甚都師)
(古曰都閒/美之稱也)東萊其師驥固宜於汗血(東萊先生吕成公/祖謙也西域傳大)
(宛國多善馬馬汗血言其先天馬子也神異經西南大/宛宛邱有良馬日行千里至日中而汗血東觀漢記聞)
(武帝歌天馬洽赤汗今親見其然血從前/髆上小孔中出杜詩驊騮作駒已汗血)南澗之嫡鳳
何有於凡毛(南史謝超宗鳳之子殷淑儀卒超宗作誄/奏之帝大嗟賞謂謝莊曰超宗殊有鳳毛)
(靈運復出時右衞將軍劉道隆在御坐出候超宗曰聞/君有異物可見乎超宗曰懸磬之室復有異物耶道隆)
(武人無識正觸其父名曰旦侍宴至尊説君有鳳毛超/宗徒跣還内道隆謂檢覓毛至闇待不得乃去杜詩池)
(上於今/有鳳毛)君遣使之皇皇(詩序皇皇者華/君遣使臣也)筵得賔而秩秩
(詩賔之初筵/左右秩秩)坐紆三組(楊僕傳懐銀/黃垂三組)臥護重湖(裴度傳/侍中舊)
(德敢煩卧護北門韓詩卧護北/門牢重湖謂洞庭青草詳别見)使胸吞雲夢而恢然(司/馬)
(相如傳吞若雲夢者八/九於其胸中曾不蔕芥)則背負天風也必矣(莊子而後/乃今培風)
(背負青天而/莫之夭閼者)某卑棲矮屋(杜詩舍弟卑棲邑防川領簿/曹天寳遺事進士張彖授華)
(隂尉時縣令太守俱非其人多行不法張生有吏道勤/於政毎申舉一事則太守令尹抑而不從張生曰大丈)
(夫有凌霄蓋世之志而拘於下位若立身於/矮屋中使人擡頭不得遂拂衣歸遯於嵩山)仰席崇臺
(席當作藉慈夜切/漢書注謂借助也)安得自高政有資於引重(孫寶傳士/安得獨自)
(高詳見前灌夫傳兩人相為引重張晏曰相薦/達為聲勢也師古曰相牽引而致於尊重也)能令公
怒寧無朢於包荒(晉書郄超傳王珣為桓溫主簿為溫/所重府中語曰髯參軍短主簿能令)
(公喜能令公怒易包/荒用馮河詳見前)
　　代回胡運管(極/)
回首祝融之峰前久無鴻鴈(祝融峰在今衡州府衡山/縣西北三十里位直離宫)
(以配火德乃祝融君遊息之所上有青玉壇道書以為/第二十四福地迥鴈峰在衡陽之南鴈至此不過遇春)
(而迥/故名)濯足清江之窻下忽送鯉魚既感故情又慙褒語
恭惟某官士林翹楚(詩翹翹錯薪言刈其楚正義曰翹/翹然而高者乃是錯薪箋云楚雜)
(薪中之尤/翹翹者)宦海汩齊(太平廣記顔真卿卧病有道士稱/北山君出丹砂粟許救之謂之曰)
(子有青簡之名已誌金臺可以度世不宜沉於名宦之/海列子與齎俱入與汩偕出從水之道而不為私焉齎)
(莊子作齊郭象注磨翁而旋入/者齊也回伏而湧出者汩也)騰身方脱於選堦斂手
又償於縣債賴割鷄之敏甚卒馴雉以靡然(魯恭傳有/雉過止其)
(傍傍有童兒親曰兒何不捕之兒言雉方將雛風/漢書燕齊之間靡然發動又天下學士靡然鄉)觀其
不辭州縣之勞終焉必為臺閣之器聊依緣水即致青
雲(史記范睢傳不意君/能自致於青雲之上)某不安田廬(東坡詩居貧豈無/食不自安畎畝)
又塵班列老矣無能為也行即告歸(見前回劉/撫幹條)忠焉能
弗誨乎毋忘嗣訊
　　代回胡運管(極/)
西清舉賢爭剡需頭之薦(司馬相如傳象輿婉僤於西/清師古曰西清者西箱清靜)
(之處也蔡邕獨斷章者需頭稱稽首/上書謝恩陳事詣闕通者也詳見前)南郭濫吹與題箝
尾之名(韓子齊宣王使人吹竽必三百人齊吹南郭先/生不善竽而濫於三百之中食禄宣王死湣王)
(立好一一吹之先生乃逃箝其淹切説文薾也韓文藍/田縣丞㕔壁記箝以左手右手摘紙尾南史蔡廓傳我)
(不能為徐干木署紙尾選案黃紙錄尚/書與吏部尚書連名故廓言署紙尾也)計效則無何謝
之有恭惟某官抱致逺之度無欲速之心才名四十年
始償邑債扶摇九萬里猶作幕賔(竝見/前)歸張迭嗟(昌黎/薦士)
(詩廟堂有賢相愛遇均覆燾况承歸與張二/公迭嗟悼言孟郊嘗為歸登張建封所知)崔李交説
(昌黎答楊敬之書平昌孟東野説足下不離口崔大敦/詩毎毎説人物亦以足下為處子之秀近又得李七翺)
(書亦云足下之文逺其兄甚夫以平昌之賢其/言一人固足信矣况又崔與李繼至而交説耶)射雉而
用一矢緜力可慙(易旅六五射雉一矢亡終以譽命王/弼注射雉以一矢而復亡之明雖有)
(雉終不可得矣山谷詩晁張作薦書射雉用一矢任淵/注陸機薦戴淵於趙王倫曰蓋聞繁弱登御然後高墉)
(之功顯孤竹在肄然後降神之樂成按易曰公射隼於/高墉之上獲之无不利繁弱弓名山谷蓋用此意但改)
(射隼為射雉繁弱為一矢耳嚴助傳緜/力薄材師古曰緜弱也言柔弱如緜)烹魚而得尺書
雄文何腆某亡能為役有味其言(竝見/前)末路再得朋喜
而不寐(韓詩幸同學省/官末路再得朋)吾負二宜去人謂斯何(韓文吾/負二宜)
(去尚奚顧子言又昔/者人謂斯何詳見前)
　　代回添差呉運管(鑰○詳啓意鑰蓋高宗/憲聖慈烈呉皇后之族)
戚侯四姓既聨中秘之華(漢書外戚恩澤侯表漢興外/戚與定天下侯者二人後漢)
(書明帝紀為四姓小侯開立學校置五經師注為外戚/樊氏郭氏隂氏馬氏諸子弟立學號四姓小侯以非列)
(侯故曰小侯禮記曰庶方小侯亦其義也成帝紀河平/三年光禄大夫劉向校中秘書劉向傳詔向領校中五)
(經秘書師古曰言中者以别於外唐六典漢書府在外/則有太常太史博士掌之内則有延閣廣内石渠之藏)
(劉向揚雄典校皆在禁中謂之中書猶今言内庫書也/後漢時藏之東觀亦禁中也宋廣平集睠彼蘭臺古稱)
(華/省)部使六條顧倚上賔之重(漢武帝元封五年置部刺/史掌詔六條察州詳見前)
(枚乘傳乘乆為大國/上賔與英俊竝游)方欲展大賢之敬乃先勤小牘之
恭一謙尊光三復感愧恭惟某官器函天粹(法言天精/天粹萬物)
(作/類)才軼人羣(岑參詩詞/賦超人羣)太姒徽音雖不聞而亦式(詩太/姒嗣)
(徽音則百斯男又不/聞亦式不諫亦入)少君高節豈以貴而自驕(外戚傳/孝文竇)
(皇后兄長君弟廣國字少君家於長安絳侯灌將軍等/曰吾屬不死命乃且縣此二人於是迺選長者之有節)
(行者與居長君少君由此為/退讓君子不敢以富貴驕人)榮通東壁之圖書(見/前)暗接
西箱之筆槖(漢書西清注西/箱清靜之處)顧肯參聨於冰漕(趙充國/傳冰解)
(漕/下)不辭主諾於日畿(白虎通京師者千里之邑/號也法日月之徑千里)世選爾
勞聊復養修門之朢(尚書世選爾勞予不掩爾善宋玉/招魂魂兮歸來入修門些詳見前)
徒得君重詎真煩細務之親(見/前)無王事鞅掌之勤(詩王/事鞅)
(掌毛傳鞅掌失容也箋鞅猶荷也掌謂捧之也負荷捧/持以趨走言促遽也正義云促遽亦是失容詩疏煩勞)
(狀鄭云鞅如馬鞅之鞅掌以手拘物詩/補傳鞅掌皆所以拘物謂王事所拘)有皇華咨譎之
任(見/前)銅龍甲觀生民久朢於姜嫄(漢書元帝召太子出/龍樓門張晏曰門樓)
(上有銅龍又孝成皇帝元帝太子母曰王皇后元帝在/太子宫生甲觀畫堂為世嫡皇孫宣帝愛之字曰太孫)
(應劭曰甲觀在太子宫甲地師古曰甲者甲乙丙丁之/次也元后傳言見於丙殿是其例也詩厥初生民時維)
(姜/嫄)路馬乘車褒賞誰如於申伯(詩王遣申伯路車乘馬/我圖爾居莫如南土錫)
(爾介珪以作爾寶往近王舅南土是保詩序崧高尹吉/甫美宣王也天下復平能建國親諸侯褒賞申伯焉按)
(路馬乘車當/作乘馬路車)某凄其紛白復此依紅(見/前)蛙以墟拘豈是
緣青㝠之脚(莊子并鼃不可以語於海者拘於墟也夏/蟲不可以語於冰者篤於時也曲士不可)
(以語於道者束於教也昌黎月蝕詩嘗聞古老/言疑是蝦蟇精把沙脚手鈍誰使女解緣青冥)魚於川
泳尚或同白水之心(昌黎節度使㕔壁記志同而氣合/魚川泳而鳥雲飛也左傳所不與)
(舅氏同心者/有如白水)
　　代回許運幹(儀○職官分紀國朝熈寧三年詔諸/路轉運司奏舉京朝官知縣資序二)
　　(人充本司勾當其京東西淮南西浙各許舉一員/職源元祐中除三路外竝罷後復置建炎初避高)
　　(宗諱改勾/當為幹辦)
枉駕臨存(嚴助傳使重臣臨存/師古曰存謂省問之)屬辭賁重(臨賁/卦名)今作禁
門鍵敢當百年幾見之稱(陳後山送東坡知杭州詩一/代不數人百年能幾見昔如)
(馬口銜今為禁/門鍵詳見前)君如雙井茶㑹赴衆口一嘗之願(陳後/山詩)
(君如雙井茶/衆口願一嘗)恭惟某官氣嘘海岱(韓文龍嘘成雲尚/書海岱唯青州)文
耀虹霓(禰衡傳揚聲紫/微垂光虹蜺)羅致幕中信一第之直溷子(見/前)
寶橫道側乃屢薦而不入官(韓文誠不忍竒寶橫棄道/側顔延之五君詠屢薦不)
(入/官)今歸張之迭嗟又崔李之交説(俱見/前)敢愛其力(韓文/吾豈)
(有愛於/力乎哉)而隱於言惟是日夕之牛羊㑹且歸矣(詩日之/夕矣牛)
(羊下來又/㑹且歸矣)瞻彼月明之烏鵲愛莫助之某有味推賢無
能為役(竝見/前)然前驅弩矢固余力之不任(司馬相如傳/縣令負弩矢)
(先驅師古曰導路也韓/文固孰知余力之不任)若旁譟鼓旗或此心之可效(寇/恂)
(傳士馬四集幡旗蔽野恂乃令士卒乘城鼓噪六一居/士集安得二子接揮鋒兩交鋩我亦願助勇鼓旗譟其)
(旁/)
　　代回奚運幹(祝/)
題鴈塔之名夙有同升之幸(見/前)依驪駕之漕兹叨聨事
之榮(寇恂傳時軍食急乏恂以輦車驪駕轉輸/前後不絶注驪駕併駕也擊車人絶行也)愧削牘
之未遑(原陟傳削牘為/疏注牘木簡也)感飛箋之先辱恭惟某官巋然
地望(莊子巋然而有餘王廷夀靈光殿賦巋然/獨存北史公孫表傳鴈門李氏地望懸隔)雋甚天
姿手決世科不用懐綳之簪笏(法言須以發策决科韓/詩爵勲逮僮𨽻簪笏曰)
(懐綳繃悲萌切束兒衣漢書/襁褓注即今小兒繃或作綳)力行家學固求竹帛之功
名(鄧禹傳垂功名/於竹帛詳見前)便當正奚仲之車(續漢書輿服志奚/仲為車正具物以)
(時六材皆良譙周古史考黃帝作車引/重致逺少昊時略加牛禹時奚仲加馬)何用主李悝之
糴(杜氏通典魏文侯相李悝曰糶甚貴傷人甚賤傷農/人傷則離散農傷則國貧故甚貴與甚賤其傷一也)
(是故善平糴者必謹觀歲有上中下熟大熟則糴三而/舍一中熟則糴二下熟則糴一使人適足價平則止行)
(之魏國國/以富强)湟中四百萬石暫倚經營(説文湟水出金城/臨羌縣塞外至允)
(吾東入河史記平準書下河漕度四百萬石及官自糴/乃足趙充國傳金城湟中穀斛八錢吾謂耿中丞糴二)
(百萬斛榖羌人不敢動矣耿中丞/請糴百萬斛迺得四十萬斛耳)廣内一百三家卽行
校理(漢書藝文志六經凡/一百三家詳見前)某偶攀末甲復託同寅自揣
頭顱猶是五侯之賓客(西京雜記五侯不相能賔客不/得往來婁護豐辯傳食五侯間)
(各得其懽心競致竒膳護乃合以為鯖世稱五侯鯖以/為竒味焉漢書河平二年上悉封舅王譚為平阿侯商)
(成都侯根曲陽侯逢時高平侯立紅/陽侯五人同日封故世謂之五侯)視如手足亦惟四
海之弟兄(後漢書袁譚欲攻尚别駕王脩曰兄弟者左/右手也譬人將鬬而斷其右手曰我必勝若)
(是者可乎老泉集兄弟之情如足於手山/谷詩鬼門關外莫言逺四海一家皆兄弟)
　　代衞内機回新任趙運幹(師秀/)
内幕主書濫竊機謀之禄(宋安撫司其屬有管勾機宜/文字晦菴集張忠獻公宣撫)
(都督諸軍事奏以栻書冩機宜文字是時年甫二十/内贊密謀外參庶務夙夜懍懔以君父之責為已憂)外
臺贊畫鼎來禮樂之英(敘傳河間賢明禮樂是修為漢/宗英晉書陳頵刺史銜命國之)
(外/臺)盍修同寅之恭適坐旁午之冗(一從一橫曰旁午猶/言交積也霍光傳使)
(者旁午注分布也學林云古篆五字為義象隂陽六爻/之義午字亦取此義周禮壺涿氏掌除水蟲若欲殺其)
(神則以牡橭午貫象齒而沉之鄭氏注故書橭為梓午/為五交互貫於梓木之上也史言旁午者四方八達皆)
(通亦從横交/五之義也)高情厚甚下問煜然恭惟某官傑立宗標
焯為儒倡(焯通作灼説文明也韓愈傳/贊以六經之文為諸儒倡)麟振振而一角
(詩麟之角振振公族毛詩義疏麟一角角端有肉春秋/感精符麟一角明海内共一主也孫氏瑞應圖一角獸)
(者六合同歸則至漢書終軍傳/從上幸雍獲白麟一角五蹄)鳳翽翽以九苞(詩鳳凰/于飛翽)
(翽其羽噦音諱毛傳翽翽衆/多也鄭箋羽聲也餘見前)太乙吹燈豈特傳五行之
學(王子年拾遺記劉向校書天禄閣夜有老人植青藜/杖扣閣而進見向暗中獨坐讀書乃吹杖端爛然大)
(明因以照向向因受五行洪範之文向問其姓名云我/是太乙之精劉向傳向見尚書洪範箕子為武王陳五)
(行隂陽休咎之應向乃集合上古以來至秦漢符瑞災/異之記著其占驗比類相從各有條目凡十一篇號曰)
(洪範五/行傳論)長庚吐焰固宜光萬丈之文(李陽冰草堂集序/驚姜之夕長庚入)
(夢故生而名白以太白字之世稱太白之/精得之矣韓詩李杜文章在光燄萬丈長)吾道非耶(家/語)
(吾道非乎奚/為至於此)公等安在(主父偃傳公皆安/在何相見之晚也)既低飛於枳
棘(言為/簿)又屢泛於芙蓉(南史庾杲之傳王儉用杲之為/衞將軍長史安陸侯蕭緬與儉)
(書曰盛府元僚實難其選庾景行汎錄水依芙蓉何其/麗也時人以入儉府為蓮花池故緬書美之言為幕職)
輟天塹之元僚(天塹謂長江於湖居士集流/柹投鞭規濟天塹詳見前)佐星軺之
計吏棟簾雲雨似聞曾駐於襜帷(王勃滕王閣/詩序詳見前)庭户湖
山復見重來之賓佐(韓文滕王閣/記詳見前)聊副皇華之咨度即
登清切之司存(杜詩獻納司存雨露/邊地分清切任才賢)某濩落束書(莊子/瓠落)
(無所容注瓠音濩濩落猶廓落也/韓詩始我來京師止擕一束書)參差一第(參初林反/差楚宜切)
(參差不齊也説文亂絲貌參相參為參兩相參為差/亦作㠁差甘泉賦曾宫㠁差元結傳一第慁子耳)不
狩不獵豈能談笑於青油(詩不狩不獵胡瞻爾庭有縣/貆兮張正封詩從軍古云樂)
(談笑青/油幕)為箕為裘聊戲斕斑之綵服(禮記良冶之子必/學為裘良弓之子)
(必學為箕斕郎于切色不純也斑逋還切説文駁文也/列女傳老萊子孝養二親行年七十作嬰兒自娯著五)
(綵斒斕衣嘗取漿上堂跌仆因卧地為小兒/啼或弄雛鳥於親側杜詩綵服日向庭圍趨)薾然薄陋
(莊子薾然疲役/注薾音捻㤀貌)安所依歸異事同僚儻憐草木之吾味
(左傳今譬於草木寡人在君君之臭味也又/譬諸草木吾臭味也而何敢差池餘見前)百聞一見
當為珠玉之修容(趙充國傳百聞不如一見禮記曾/子與子貢入於其廐而修容焉)
　　代回曾運幹(準/)
射雉而用一矢緜力可慙(見前代回/胡運幹條)烹魚而得尺書雄
文甚寵初無足謝何過乎恭恭惟某官殖學精深(左傳/夫學)
(殖也不/學將落)摛辭鉅麗(司馬相如傳君未覩夫巨麗也師古/曰巨大也麗美也呉質與東阿王書)
(奉所惠貺發函伸紙是何文/采之巨麗而慰諭之綢繆乎)一讀阿房之賦信凡馬之
皆空(見/前)再歌泮水之詩知祝螟之速肖(詩思樂泮水法/言螟􁈴之子殪)
(而逢蜾羸祝之曰類我類我乆則/肖之矣速哉七十子之肖仲尼也)仰贊星軺之畫盍歸
天網之收(老子天網恢恢疎而不漏魏文帝典論設天/網以該之頓八紘以掩之山谷詩天恢獵德)
(網日饎/養賢鼎)某老矣綴班闕然報國徒得君重輒剡牘於公
車(見/前)何以文為更歸恩於私室(羊祜傳拜爵公朝謝/恩私門吾所不取)不
辦七襄之報姑容十襲之藏(竝見/前)
　　代回新成都趙帳幹(益○宋熈寧詔諸路漕司始/置屬官元祐詔運司管勾文)
　　(字除三路外竝罷其職/掌帳司兼管後復故)
計幕借材鼎來主諾郵筒聞報方欲貢書猥勤下問之
光殊感高情之厚恭惟某官世濟其美父教之忠(竝見/前)
材刃有餘解全牛而不頓(莊子三年之後未嘗見全牛/也賈誼傳屠牛坦一朝解十)
(二牛而芒刃不/頓注頓讀曰鈍)智囊無底洗凡焉而可空(史記樗里子/名疾滑稽多)
(智秦人號曰智囊晁錯傳太子家號曰智囊師古曰言/其一身所有皆是智算若囊槖之盛物也魯㳟傳祖父)
(匡有權數號曰智囊干寶晉書桓範出赴曹爽司馬宣/王謂蔣濟曰智囊往矣濟曰駑馬戀棧豆爽必不能用)
(也王充論衡劉歆漢朝智囊筆墨淵海高僧傳支謙月/支人游漢境博覽經籍時人為之語曰支郎眼中黃形)
(軀雖細是智囊白氏六帖云樗里子癭多智號曰智囊/又云杜預多智人號智囊釋常談云患癭者謂之智囊)
(史記樗里子癭而多智時人號為智囊又杜預亦有癭/也今按史記樗里子傳止言滑稽多智不言患癭晉書)
(杜預亦無智囊之目但云呉人知預病癭憚其智計以/瓠繫狗頸示之惟新唐書李義府傳云王德儉癭而智)
(豈指癭為智囊耶晉書載記慕容垂欲伐慕容永曰吾/投老叩囊底智足以尅之列子渤海之東有大壑焉實)
(惟無底之谷山谷詩/書囊無底談未了)是宜即復於青氊不謂尚淹於墨
綬惟兹漕軵(軵乳勇切音與冗同説文推車令有所付/也淮南子軵車而餉馮奉世傳再三發軵)
(如淳曰/推也)正重賓筵惠然肯來協贊皇皇之轡(詩惠然肯/來又皇皇)
(者華又六/轡如濡)出其所學行豐暴暴之財(荀子上得天時下/得地利中得人和)
(則財貨渾渾如泉源汸汸如河海暴暴如邱山/注暴暴卒起之貌言物多委積高大如邱山也)不俟章
交(劉向傳章/交公車)㑹應召用某冒焉行險甫此依仁(杜詩此/邦今尚)
(武何處/且依仁)及同君子之僚亶為幸㑹(韓文留守無/事多君子僚)所媿小
夫之牘不盡傾期(見/前)
　　代回唐提幹(元齡○詳啓意蓋代月湖○中興㑹/要建炎四年詔諸路提刑司除武臣)
　　(提刑添置幹辦公事/官許存留文臣一員)
夏辟三千參聨無補(言為/刑侍)冬官六十攝長可慙(言為/工書)何
勤執訊之來(訊音信説文問也爾雅疏訊問以言也詩/執訊連連左傳鄭子家使執訊而與之書)
(注執訊通/訊問之官)更辱徽言之寵(尚書予旦已受人/之徽言徽美也)恭惟某官
摘髭名第(韓詩連年收科/第若摘頷底髭)策足英游(古詩何不策高足/枚乘傳與英俊竝)
(游/)暮拔其尤久幕中之羅致(韓文暮取一人焉抜其/尤又羅而致之幕下)歲
計其入如地上之錢流(劉晏傳自言如/見錢流地上)行交公車之章
(見上/註)當為清廟之器(新唐書李珏傳珏以數諫不得留/出為下邽令武昌牛僧孺辟掌書)
(記薦為殿中侍御史宰相韋處厚曰清/廟之器豈擊搏才乎除禮部員外郎)某不能者止乃
分之宜(韓文投閒置/散乃分之宜)方鳩僝功忘以年之當廢(尚書共/工方鳩)
(僝功孔傳鳩聚僝見也僝仕簡反晉武帝紀時張/貴人有寵年幾三十帝戲之曰汝以年當廢矣)我龜
既厭知曷月之還歸(詩我龜既厭不我告猷鄭𤣥注卜/筮數而凟龜龜靈厭之不復告其)
(所圖之吉凶也言雖得兆繇不中/也詩懐哉懐哉曷月予還歸哉)
　　代回陳提幹(伯震○詳啓/意亦代月湖)
明詔選賢爭抗需頭之薦(蔡邕獨斷章者需頭稱稽首/上書謝恩陳事詣闕通者也)
(詳見/前)老夫涉筆但深遯尾之慙(左傳老夫髦矣無能為/也韓文涉筆占位署惟)
(謹易遯尾厲勿用有攸往孔氏正義云遯尾/厲者為遯之尾最在後者也自謙去位之晚)幸而得君
可以報國恭惟某官摘髭名第策足俊游(俱詳/上條)人歎老
而嗟卑急於速化(昌黎答陳生書足下求速化之術不/於其人乃以訪愈又速化之術如是)
(而/已)士任重而道逺當在晚成(馬援傳大/材當晚成)欲功名留久逺
之看信溫飽非平生之志(竝見/前)日諸公之暗摸(唐許敬/宗見人)
(多忘之或謂其不聰曰卿自難記/若遇何劉沈謝暗中摸索亦可識)露尺牘以明揚(尚書/明明)
(揚側/陋)今猶待詔於公車(東方朔傳令待詔公車師古曰/公車令屬衞尉上書者所詣也)
底用謝恩於私室(見/前)某隨人作計為役無能感北山之
移文逝將命駕(宋周顒字彦倫初隱北山後為山隂令/秩滿入京復經此山孔德璋代此山移)
(文以絶之逝逮也詩逝不古處/通作噬詩噬肯適我毛傳逮也)觀東閤之竒士更幸改
轅(朱雲傳且留我東閤/可以觀天下竒士)
　　代回䕫路馬提幹(已/)
二年滿戍鷁回首以東歸(集韻鷁首天子舟也淮南子/龍舟鷁首浮吹以虞此游於)
(水也方言船首或謂之閣又謂之鷁首注今江東貴/人船首作青雀是其象也子虚賦浮文鷁揚旌栧)再
命觸藩蟇朶頥而西顧(易羝羊觸藩不能退不能遂蟇/頥山在眉州東七里自象耳山)
(連峰壁立西瞰玻瓈江五十餘里至此磅礴蹲踞形類/蟇頥故名陸務觀入蜀記云嘏蟆培水品所載第四泉)
(是也蝦蟆在山麓臨江頭鼻吻頷絶類而背脊皰處尤/逼真造物之巧有如此者自背上深入得一洞穴石色)
(綠潤泉泠泠有聲自洞出垂/蝦蟆口鼻間成水簾入江)本欲潛深而伏隩顧使出
幽而遷喬欲罷不能不知所賀恭惟某官岷峨擢秀江
漢養源淬剸犀之鋒馳騁不難於萬里(王褒傳巧冶鑄/千將之樸清水)
(淬其鋒越砥斂其鍔水斷蛟龍陸剸犀革駕齧䣛/驂乘旦縱馳騁騖忽如景靡周流八極萬里壹息)賦射
熊之館吹嘘亦在於九天(黃圖長楊宫有射熊館在盩/厔地理志秦昭王起元帝紀)
(永光五年冬幸長楊宫射熊館布車騎大獵揚雄傳雄/從至射熊館還上長楊賦以風杜詩揚雄更有河東賦)
(惟待吹嘘/送上天)若為二紀之塵埃良負兩科之冠劒(雋不疑/傳不疑)
(冠進賢冠帶櫑具劔門下欲使解劒不/疑曰劔者君子武備所以衞身不可解)方江濤之如此
覺人物之𦕈然(俱見/前)勳業終伏波之歸(杜詩勲業終歸/馬伏波詳見前)
圖畫勉凌煙之繼(唐太宗紀貞觀十三年圖功臣於凌/煙閣閣在西内太極宫三清殿側)
某濫竽榜下(韓非子齊宣王使人吹竽必三百人齊吹/南郭先生不善竽而濫於三百之中食禄)
曵尾泥中(莊子吾將曵尾於/泥中矣詳見前)推轂有味其言心乎愛矣
(鄭當時傳其推轂士及官屬丞史誠/有味其言也詩心乎愛矣遐不謂矣)引鼎不程其力人
謂斯何(禮記引重鼎不程其力韓文昔/者人謂斯何今者人謂斯何)
　　代回新班李茶幹(鎰○宋宣和間置茶鹽提舉屬/官一員名茶鹽提舉司幹辦公)
　　(事/)
白髮强顔洊叨乘障黃塵眯目未暇見賢敢圖宗家之
英辱貽記室之牘(竝見/前)恭惟某官人門第一(新唐書李/揆傳揆美)
(風儀善奏對帝嘆曰卿門第人物文學皆當世第一信/朝廷羽儀乎東坡詩單于若問君家世莫道中朝第一)
(人/)材氣無雙(李廣傳數與匈奴戰典屬國公孫昆邪為/上泣曰李廣材氣天下亡雙自負其能數)
(與虜确/恐亡之)麒麟地上已通籍於煙霄龍鶴山中難窺斑於
霧雨(世説王獻之數歲時嘗看諸門生摴蒲見有勝負/因曰南風不競門生輩輕其小兒乃曰此郎亦管)
(中窺豹時見一斑魏志注論者之言一似管窺虎劉向/列女傳陶答子化陶三年名譽不興家富三倍其妻諫)
(曰妾聞南山有𤣥豹霧雨七日不下食者欲以澤其衣/毛而成其文章故藏以逺害藏隱也謝朓詩雖無𤣥豹)
(姿終隱/南山霧)切聞三史六經之學(詩書禮樂易春秋為六經/詩書春秋為三史又史記)
(及前後漢書為三史唐諫議大夫殷侑言三史為書勸/善懲惡亞於六經比來史學多廢至有身處班列而朝)
(廷舊章莫能知者於/是立史科及三傳科)欲追一翁二季之蹤(陳後山詩一/翁二季相對)
(朢謂/三蘇)行膺綸綍之招何待絃歌之試某夙同鱓譜(鱓疑/當作)
(蟬揚雄傳有周氏之蟬嫣兮或鼻祖/於汾隅注蟬嫣連也自言系出周氏)近倚龍門(李膺傳/膺獨持)
(風裁以聲名自高士有被其容接者名為登龍門辛氏/三秦記河津一名龍門水險不通魚鼈之屬莫能上江)
(海大魚薄集龍門下數/千不得上上即為龍也)所恨室邇而人遐未由展覿(詩/其)
(室則邇其人則逺陳後山詩室邇人則逺燕黙勞者歌/梁書阮孝緒傳御史中丞任昉欲造而不敢朢而歎曰)
(其室雖邇其人甚逺/為名流所欽尚如此)敢謂禮踰而情過更費屬辭(韓文/茍來)
(者吾斯進之而已矣烏/待其禮逾而情過乎)感鍥惟深(鍥苦結切/集韻刻也)鋪棻曷既
(班固西都賦/桑麻鋪棻)
　　代回提幹監鎮揚修職(填/)
問一得三夙服名駒之譽(趙熹傳卿名家駒/努力勉之詳見前)駢四儷六
兹窺汗馬之功(韓文駢四儷六錦心繡口/蕭何傳未有汗馬之勞)得非所䝉(陳/後)
(山詩呼我過其/廬所得非所䝉)竊願有復(禮記侍坐于君子若有/告者曰少問願有復也)恭惟
某官岷峨毓秀江漢濯英挺有祖風固合間於兩社(魏/謩)
(傳贊挺挺有祖風烈左傳間於兩社為公室輔禮記注/魯之外朝在庫門内東亳社西國社朝廷執政之處故)
(曰間於/兩社)裕乃父烈寧當久於諸侯(柳文皇曰咨/愬裕乃父功)兹耿耿
以發硎(詩耿耿不寐錢氏曰耿耿小/明李賀詩元精耿耿貫當中)已纍纍其綴組(漢/書)
(印何纍纍/詳見前)芝蘭庭下子弟正欲自佳(謝𤣥傳謝安戒約/子姪因曰子弟亦)
(何豫人事而正欲使其佳𤣥曰譬如芝/蘭玉樹欲使其生於庭階耳互見前)槐棘班中公侯
必復其始(左傳合而能固安而能殺公侯之卦也公侯/子孫必復其始畢萬畢公高子孫言當復為)
(公侯/也)某辱崇世契見顧邦交老欲荷鋤歸問南山而種
荳(陶淵明詩種荳南山下草盛豆/苗稀晨興理荒穢帶月荷鋤歸)古來和鼎相期東閣
之觀梅(山谷詩古來和鼎實杜/詩東閣官梅動詩興)
　　代回許知縣(鴻祖/)虞判院提幹(垚/)袖賀
屣履迎門獲解塵埃之渴(屣所倚切通作躧説文舞履/也徐曰足根不正納履也史)
(記跕躧履舞者足跟不正納也雋不疑傳躧履起迎師/古曰履不著跟曰躧躧謂納履未正曵之而行言其遽)
(也王符傳衣不及帶/屣履出迎互見前)文書􁇹袖辱貽月露之篇(韓文文/書􁇹袖)
(賈島詩􁇹袖有新詩隋李愕上/書連篇累牘不出月露之形)所慙先施之未能又覺
成章之匪報(詩雖則七襄不成報章/又匪報也永以為好也)惟感千金之贈特
深十襲之藏
　　代回䕫路常平馬提幹(已榮○宋熈寧六年改提/舉常平司主管官為幹辦)
　　(公事依/漕屬例)
偏城守土曾微牧御之庸一道觀風猥被將輸之命(竝/見)
(前/)亟控循牆之避(左傳三命而俯循牆而走牆/謂公門循牆不敢安行也)但期接
淅而行敢意鳴謙(易鳴謙/貞吉)祇深自訟(謙訟/卦名)恭惟某官銅
標氣槩(漢馬援既平交趾立銅柱為漢界相傳在欽州/古森洞上有援誓云銅柱折交趾滅新唐書馬)
(總字㑹元系出扶風遷安南都護獠夷安之建二銅柱/於漢故處劖著唐德以明伏波之裔日南郡西有西屠)
(夷國援嘗經其地亦植二銅柱表漢界及北還/留十餘户於柱下至隋乃有三百餘户悉姓馬)絳帳文
章(馬融傳達生任性不拘儒者之節常坐高堂施絳紗/帳前授生徒後列女樂弟子以次相傳鮮有入其室)
(者/)早收楊葉之功(史記楚有養由基者去柳葉百步而/射之百發百中杜詩舊穿楊葉真自)
(知白樂天喜弟敏中及第詩桂折/一枝先許我楊穿三葉盡驚人)尋擢桂林之第(郤詵/傳詵)
(對武帝曰臣舉賢良對策為天下第/一猶桂林之一枝崑山之片玉帝笑)全材孔碩迅步何
稽羅而致幕中逆占穎脱(竝見/前)爭令出門下行即章交
(韓文諸公要人爭欲令/出我門下交口薦譽之)佇軒翥以砉然(翥章恕切音與/著同説文飛舉)
(也楚辭鸞鳥軒翥而翔班固傳三足軒翥於茂樹砉霍/虢切皮骨相離聲或作騞莊子奏刀騞然又騞然而過)
知乘除之必爾(呉趙達九宫一算之術頭乘尾除父子/不相語韓詩聲名相乘除注厯象有增)
(減率遲速積故有乘除之法夢溪筆談云算法多門皆/不離乘除唯增成一法稍異其術多不用乘除但補缺)
(就盈而已假如欲九除者增一便是八除者增二便是/但一位一因之若位數少則頗簡捷位數多則愈煩不)
(若乘除/之有常)某濫叨小節甚愧同升(節升/卦名)兩科文武之英幸
獲恩於下拜三川人物之論亦竊服於旦評所愧匹雛無
力之人莫旅萬牛回首之送(杜詩萬牛回/首邱山重)區區之悃(見/前)
續續以言(陳後山詩聲問/應須續續來)
　　代回詹書監(淵○蓋/代月湖)
庶獄哀矜參聨弗績(尚書皇帝哀矜/庶戮之不辜)五材飭化率屬罔
功(周禮或審曲面勢以飭五材以辨民器又頒/職事十有二於邦國五曰飭材七曰化材)過辱高
情更勤下問恭惟某官有志於世用力斯文儼素韠之
倚廬(韠音畢詩庶見素韠兮我心藴結兮揚雄傳結以/倚廬孟康曰在倚廬行服三年也應劭曰漢律以)
(不為親行三年服不得選舉師古曰倚/廬倚牆至地而為之無楣柱倚於綺反)耿丹心之戀闕
范希文之守服必通時相之書(洓水紀聞范文正公服/中上宰相書言朝政得)
(失及民間利病凡萬餘言王曾見而偉之時晏殊亦在/京師薦一人為館職曾謂殊曰公知范仲淹捨不薦而)
(薦斯人乎/詳見前)富彦國之從權宜有天子之詔(東坡富鄭公/神道碑公丁)
(秦國太夫人憂詔為罷春宴故事執政遇喪皆起復公/以謂金革變禮不可用於平世仁宗待公而為政五遣)
(使起之卒不從命天下稱焉/韓文無疾其驅天子有詔)不然暮召(主父偃傳朝/奏暮召入見)宜
在朝祥(禮記魯人有朝祥而/莫歌者子路笑之)某久玷憲曹(唐天寶中改/司刑太常伯)
(為憲/部)又共事典(周禮六曰事典以富邦/國以任百官以生萬民)㑹且歸矣所願
為聖人之民(詩㑹且歸矣/無庶予子憎)愛莫助之猶幸惜天下之寶
(王坦之傳初謝安愛好聲律朞功之慘不廢妓樂坦之/苦諫之安遺以書坦之答曰天下之寶故為天下所惜)
(天下之所非何為不可/以天下為心乎互見前)
　　代回詹書監(淵/)
八年一别瞠若可驚(瞠抽更切直視也/莊子瞠若乎其後)千里尺書跫然
有喜(顔氏家訓書奏尺牘千里眉目跫虚容切/人行聲又喜貌莊子聞人足音跫然而喜)只慙善
頌未免過情恭惟某官叉手成章(唐温庭筠才思艷麗/工於小賦毎入試押)
(官韻凡八叉手而八韻成/多為隣鋪假手日救數人)摘髭取第(韓詩連年收科/第若摘頷下髭)民
曹補掾已小試十二牛之刀(隋開皇三年改度支為民/部曾南豐制民曹上卿賈)
(誼傳屠牛坦一朝解十二/牛而芒刃不頓詳見前)詞學問津又將垂五十犗之
餌(犗音界説文騬牛也廣韻犍牛也增韻凡畜健强/者皆曰犗莊子任公子為大鉤巨緇五十犗為餌)不
虞銜恤(詩無父何怙無母何恃出則銜恤入則靡至疏/無父母出門則以中心銜憂旋來入門則堂宇)
(空曠不復覩見如/行田野無有所至)猶鬱交章少須彈琴之成聲(禮記子/夏既除)
(喪而見予之琴和之而不和彈之而不成聲作而曰哀/未忘也先王制禮而弗敢過也子張既除喪而見予之)
(琴和之而和彈之而成聲作/而曰先王制禮不敢不至焉)㑹見積薪之居上(汲黯傳/陛下用)
(人如積薪後來者居上東坡詩青衫莫/厭百僚底白首上有千薪積詳見前)某强顔於此視
䕃幾何(説文䕃草隂也又隂景/曰䕃左傳趙孟視䕃)尋有味推轂之言老夫
髦矣(見/前)持受羮反錦之意執事諒之(左傳衞人使屠伯/饋叔向羮與一篋)
(錦叔向受/羮反錦)
　　代回饒殿幹(時亨/)
貳職詳刑罔功犴獄誤恩率屬遂長雉工視䕃幾何取
數多矣(竝見/前)恭惟某官素材孔碩清德不腓(腓符非切/避也詩小)
(人所腓毛/傳避也)醉面春風之和良多行樂宦情秋光之薄還
動出機(東坡送潞都曹詩序乖崖公在蜀有錄事參軍/老病廢事公責之曰胡不歸明日求去留詩為)
(别其略曰秋光都似宦情薄山色不如歸意濃/公留而慰薦之莊子萬物皆出於機入於機)有赫寶
儲行觀幹裕(易幹父之蠱又裕父之蠱注蠱/者事也能承先軌和裕其事)某宜燕居
息而鳩僝功(見/前)某水某邱所釣游㑹且歸矣(韓文某水/某邱吾童)
(子時所釣游/也餘見前)在阡在陌可來往亦有意與(韓文親戚之/不仕與倦而)
(歸者不在東阡在北/陌可杖屨往來也)
　　代回饒殿幹(時亨/)
頭顱如此甚慙朝夕之論思(班固兩京賦序朝/夕論思日月獻納)足音跫
然真成親戚之謦欬(莊子夫逃虚空者藜藿柱乎鼪鼬/之逕踉位其空聞人足音跫然而)
(喜矣而况乎昆弟親戚之謦欬其側者乎謦苦頂切又/音罄欬苦愛切一音器注謦欬喻言笑也但呼聞所好)
(猶大悦况骨肉/之情歡之至也)輙因陳謝併賀新除恭惟某官家食甚
都(易大畜不家食吉彖曰不家食吉養賢也王弼注有/大畜之實以之養賢令賢者不家食乃吉也司馬相)
(如傳雍容閒雅甚都師/古曰都閒雅之稱也)宦情未愸(王衍傳吾少無宦情/隨牒推移遂至于此)
(南史王微傳微素無宦情梁書何𦙍傳吾年已五十七/月食四斗米不盡何容得有宦情文選謝靈運詩序徐)
(幹少無宦情有箕潁之心憖疑僅切爾雅强也詩不憖/遺一老箋云心不欲自彊之辭晉語憖庇州犁焉注願)
(也/)里門養朢久倦游紫樞之庭(李尋傳紫宫極樞通位/帝紀注紫宫天之北宫)
(極天之北極樞/是其旋轉者)冊府辦嚴將司存白玉之牒(穆天子傳/癸巳至於)
(羣玉之山先王所謂策府也呉漢傳毎當出師朝受詔/夕即引道初無辦嚴之日注嚴即裝也避明帝諱故改)
(之後漢書祭祀志用玉牒書藏方石牒厚五寸長尺三/寸廣五寸有玉檢時以印工不能刻玉牒欲用丹漆書)
(之㑹求得能刻玉者遂書/書秘方石中命容玉牒)不妨游戲(東坡詩退之仙人/也游戲於斯文)
㑹在薦揚某宜在掛冠又此持槖聊復爾耳姑出應於
俗緣(阮咸傳未能免俗聊復爾耳東坡/僧圓澤傳俗緣未盡慎勿相近)歸去來兮猶可
尋於情話(歸去來兮辭悦/親戚之情話)
　
　
　四六標準卷三十
欽定四庫全書
　四六標準卷三十一　　　　宋　李劉　撰
　教官(宋初有四書院廬山白鹿洞嵩陽嶽麓應天府/未建州學也乾道元年兗州守臣孫奭私建學)
　(舍聚生徒乞請太學助教楊光輔充本州講從之餘/鎮未置學也景祐四年詔藩鎮始立學他州勿聽也)
　(寶元元年潁州守臣蔡齊請立學時大郡始立學而/小郡猶未置也慶厯四年詔諸路州軍監各令立學)
　(學者二百人以上許吏置縣學於是州郡不置學者/鮮矣又置教授以三年為一任以經術行義訓導諸)
　(生掌其課試之事而糾正其不如規者委運司及長/吏於幕職州縣官内薦教授或本處舉人舉有德藝)
　(者充當時雖置教授或用兼官或舉士人委於漕司/而未隸朝廷也熈寧六年詔諸路學官竝委中書門)
　(下差選至是教授始命於朝廷矣元豐元年州府學/官共五十三員諸路惟大郡有之軍監蓋未盡有也)
　(元祐元年詔齊廬宿常等州各置教/授一員自是以後列郡多有教官矣)
　　通武岡陳教授(震/)
造託湘流疑已就碧油之幕(賈誼傳造託湘流兮敬弔/先生師古曰造至也言至)
(湘水而因託其流也造十到反方于詩問津/求拜碧油幢歐陽詹詩十萬貔貅擁碧油)延緣巫水
乃聞還絳帳之紗(莊子延緣葦間柳文武岡銘黔山之/巑巫水之磻馬融傳常坐高堂施絳)
(紗帳前授生徒後/列女樂詳見前)愧執訊之已稽(詩執訊連/連詳見前)盍通名而
告至恭惟某官學探千載文擅一家(司馬遷傳究天人/之際通古今之變)
(成一家/之言)聲摩殿前皆三誦阿房之賦(李賀詩殿前作賦/聲摩空餘見前)
禮羅幙下顧載歌泮水之詩兹聞章交行即陛覲(竝見/前)
紫皇好學正爾恢天網之收(晉天文志紫宫為帝皇之/居又紫微大帝之座天子)
(之常居也又紫微宫中鈎陳一星曰天皇大帝傳咸天/地賦帝皇正坐於紫宫山谷詩紫皇訪問富春秋又天)
(恢獵德網日饍養賢鼎魏/文帝典論設天網以該之)黃閣招賢㑹亟勸露門之講
(公孫𢎞傳開東閣以延賢人周書武帝平齊幸熊安生/第拜露門博士保定中置露門學沈重於露門館講論)
(語詳/見前)州縣徒勞人耳(梁竦傳州縣之/職徒勞人耳)將相寧有種乎(史/記)
(陳涉世家王侯/將相寧有種乎)某垂老無聞甚愚不肖向者誨諸生於
館下要是牛溲(韓文晨入太學招諸生立館下誨/之曰云云又牛溲馬勃敗鼓之皮)兹焉
試别駕之治中亦非驥足(蜀志魯肅遺先主書曰龎士/元非百里才也使處治中别)
(駕之任始當/展其驥足耳)不曰丞哉之余負(韓文丞哉丞哉余/不負丞而丞負余)亦惟
善者之吾師(左傳鄭人游於鄉校以論執政然明曰毀/鄉校何如子産曰其所善者吾則行之其)
(所惡者吾則改之是/吾師也若之何毀之)儻諧半面之期(謝承書應奉年二/十時嘗詣彭城相)
(袁賀賀時出行閉門造車匠於内開扇出半面視奉奉/即委去後數十年於路見車匠識而呼之北齊書楊愔)
(聰記强識半面不忘元稹詩半面契終始陳/後山詩平生天上張公子尚記門間半面人)亦勝交臂
之失(莊子吾終身與女交一臂而失之史記西南/事秦交臂而服漢書交臂受事屈膝請和)監州
無蠏恐非直杯水之官(東坡詩欲問君王乞符竹但愁/無蟹有監州隋書趙軌傳為齊)
(州别駕詔徵入朝父老揮涕曰公/清如水請酌一杯水奉餞詳見前)廣文有氊幸或作數
旬之客(杜詩廣文到官舍繫馬堂階下醉即騎馬歸頗/遭官長罵才名二十年坐客寒無氊賴有蘇司)
(業時時與酒錢舊唐書韋思謙傳左肅機皇甫公義檢/校沛王府長史引思謙為同府倉曹謂思謙曰公豈池)
(中之物屈公為數旬/之客以望此府耳)
　　回武岡連教授(嶸/)
補黔中之上佐問字茫然(新唐書王忠嗣傳明日見責/不失一金吾羽林將軍歸宿)
(衞不者黔中上佐耳詳見前揚雄耆酒好事者載酒從/之問竒字東坡詩未許中郎得異書且與揚雄説竒字)
聞稷下之諸生迎師幸甚(史記齊稷下學士復盛且數/百千人劉向别錄齊有稷門)
(城門也談説之士期㑹於稷下也索隱曰齊地記曰齊/城西門側系水左右有講室趾往往存焉蓋因側系水)
(故曰稷門古稷側音相近耳又虞嘻曰齊有稷山立館/其下以待游士亦異説也春秋傳曰莒子如齊盟于稷)
(門是/也)未遑執訊(見首/條)先辱鳴謙(易上六鳴謙注上六最/處於外不與内改故但)
(有聲名之謙/此斷章取義)恭惟某官正學純明(儒林傳公孫子/務正學以言)懿文
炳蔚一門三秀聨翩千佛之題(新唐書杜正倫傳隋世/重舉秀才天下不十人)
(而正倫一門三秀才皆/高第為世歆美詳見前)六館十年卓犖諸儒之倡(韓文/卓犖)
(為傑新唐書韓愈傳贊/以六經之文為諸儒倡)顧棲鸞於矮屋(仇覽傳署考城/王簿王渙曰枳)
(棘非鸞鳳所棲開元天寶遺事張彖為華隂簿為守令/所抑嘆曰大丈夫拘於下位若立身矮屋之下使人擡)
(頭不/得)又繫馬於堂階(見上/條)君子所樂三在得英才而教
育天下達道五正須師席之琢磨(荀子人之於文學也/猶玉之於琢磨也)
佇令巫水之磻(見上/條)咸識沂風之詠遄班玉筍(山谷詩/誰憐舊)
(日青錢選不立/春風玉筍班)遂講金華(漢書上方嚮學鄭寛中與張/禹朝夕入説尚書論語於金)
(華殿中詔/班伯受焉)某典午非材(韓詩長慙典午非材/識得就聞官即至公)同寅何幸
君來重席底虞坐客之無氊(謝承後漢書戴憑字次仲/世祖正旦朝賀令羣臣説)
(經更相難詰義有不通輒奪其席以益通/者慿遂重坐五十餘席杜詩坐客寒無氊)丞未全聾尚
聽講經之有笥(黃霸傳長吏許丞年老病/聾邊韶傳腹便便五經笥)
　　代回武岡何教授(談/)
老形已具久欲掛神武之冠(陳後山詩老形已具臂膝/痛南史陶𢎞景傳家貧求)
(縣令不遂脱朝服挂神/武門上表辭禄詔許之)族姓未寒幸不冷廣文之席(此/啓)
(蓋代月/湖故云)有來雙鯉如對三鱣(楊震傳有三冠雀銜三鱣/魚飛集講堂前都講取魚)
(進曰虵鱣者卿大夫服之象也數三者法三台也注鱣/音善鱣魚長者不過三尺黄地黑文故云卿大夫服之)
(象此音/張連切)恭惟某官挺特令名飛騰茂實圜橋策足振鬛
先登方策蟠胸摘髭獨晚(並見/前)邂逅泮林之集(詩集于/泮林)
頡頏蓬島之游某急景凋年(鮑昭舞鶴賦窮隂殺節急/景凋年李商隱詩急景倐)
(云暮頽年/浸已衰)閒官窘步(韓詩得就閒官即至公離騷經何/桀紂之昌披兮夫唯捷徑以窘步)
(窘急/也)閉蕃於六館之空舍其亦有施乎(昌黎何蕃傳蕃/純孝人也閔親)
(之老不自克一日揖諸生歸養於和州諸生不能止乃/閉蕃空舍中於是六館之士言於陽先生城請諭留蕃)
(又譬之水川者高澤者卑高者流卑者止天將雨水/氣上無擇於川澤之高下然則澤之道其亦有施乎)識
堅也十年為故人將賀其鳴已(昌黎送何堅序其識堅/也十年為故人又吾聞)
(鳥有鳳者恒出於有道之國當漢時黃霸為潁川是鳥/實集而鳴焉若史可信堅歸吾將賀其見鳳而聞其鳴)
(也/已)
　　回白教授(酉中/)
舉爾所知期不辱賢材之實與我共理亦惟賴庠序之
申(循吏傳與我共此者/其惟良二千石乎)何勤撝謙(易无不利撝謙注指/撝皆謙動合於禮)
更加巽謝恭惟某官器能膚敏學問純明問一得三子
職早深於學禮喝五作六甲科共徯於為郎(晉書劉毅/於東府聚)
(樗蒲餘人並黑犢以還唯劉裕及毅在後毅次擲得雉/大喜謂同座曰非不能盧不事此耳裕惡之曰老兄試)
(為卿答既而四子俱黑其一子轉躍未定裕厲聲喝之/即成盧焉五木經注雉為二梟為六盧為四儒林傳歲)
(課甲科四十人為郎中乙科二十人為/太子舍人丙科四十人補文學掌故云)兹暫憩於冷氊
合亟膺於溫綍某愛莫之助情見乎辭(繫辭聖人之/情見乎辭)繫
馬階前切勿羨諸公之衮衮銜鱣堂上正須效夫子之
循循(俱見/前)
　　回白教授(酉中/)
法從舉賢誠知人矣(揚雄傳毎上甘泉常法從師古曰/法從者以言法當從耳一曰從法)
(駕也婁師德傳武后問狄仁傑曰師德知人乎對曰臣/嘗同寮未聞其知人也后曰朕用卿師德薦也誠知人)
(矣/)廣文道謝何至我哉(董仲舒傳此言/何為至於我哉)靖惟暗中摸索
之明何待送上吹嘘之助(俱見/前)恭惟某官器中瑚璉(見/前)
行存宫庭(荀子是君子之所以騁志意於壇宇宫庭也/注宫謂之室庭門屏之内也君子雖騁志意)
(論説不出此壇/宇宫庭之内也)䝉求我而我匪求䝉識其大者(易匪我/求童䝉)
(童䝉求我注閣者求/明明者不諮於闇)學優仕而仕則優學人自即之(野/王)
(三老傳是以即人者人亦即之東坡答山/谷書此人如精金美玉不即人而人即之)是宜四牡之
章不待雙魚之請(見/前)某初無寸力過辱尺箋上臣事君
以人斯為可賀(荀子下臣事君以貨中臣/事君以身上臣事君以人)貪天之功為
已則不敢知(左傳竊人之財猶謂之盜/況貪天之功以為己力乎)
　　回白教授(酉中/)
下車聞庠序之教亟欲引賢(華嶠後漢書衞颯遷桂陽/太守下車修庠序之教設)
(婚姻之禮朞年/間邦俗從化)積閲限銓選之文甫能剡奏(史記明其/等曰閥積)
(其功曰閲車千秋傳無伐閲功勞師古曰伐積/功也閲經歴也吏部掌三銓選法法言奏不剡)是亦公
舉何費屬辭恭惟某官行無玼瑕(瑕玉病疵黑類左傳/予取予求不爾瑕疵)
學有源委(禮記學記三王之祭川也皆先河而/後海或源也或委也此之謂務本)繫堂下
之馬安能鬱鬱以久居(韓信傳吾亦欲東耳/安能鬱鬱久居此乎)釣海上之
鼇行即飄飄而高舉(侯鯖錄李白謁宰相封一板上題/曰海上釣鼇客宰相問曰先生臨)
(滄海釣巨鼇以何物為釣綸白曰以風波逸其情乾坤/縱其志以虹蜺為絲明月為釣又問何物為餌曰以天)
(下無義氣丈夫/為餌宰相竦然)聊助鼓旗之譟(左傳師之耳目在吾旗/鼓進退從之寇恂傳士)
(馬四集幡旗蔽野恂乃令士卒乘城鼓譟六一居士詩/安得二子接揮鋒兩交鋩我亦願助勇鼓旗譟其旁)
何勤珠玉之投某愛莫助之顔之厚矣(詩巧言如簧/顔之厚矣)引
鼎不程其力聊復露章(禮記引重鼎不程其力何武傳/所舉奏二千石長吏必先露章)
推轂有味其言更祈強學(強上聲禮記夙夜強/學以待問餘見前)
　　回白教授(酉中/)
二毛五馬何知千騎之榮(杜詩人生五馬貴不受二毛/侵古辭陌上桑東方千餘騎)
(夫壻居/上頭)尺素雙魚倐拜三鱣之辱(左傳拜命之/辱餘見前)未能先
施敢缺報章恭惟某官武安故家(史記白起傳起攻楚/拔郢秦以郢為南郡)
(白起遷為/武安君)文公宿學(新唐書白居易傳遺命毋請/諡敏中為相請諡有司曰文)丁年
出使便入對天子之庭(李陵答蘇武書丁年奉使皓首/而歸丁年謂壯年也梁書王僧)
(孺傳丁年蓄積與此銷亡盧照隣詩丁年遊蜀道斑鬢/向長安溫庭筠詩回日樓臺非甲帳去時冠蓋是丁年)
(王荆公詩丁年結客盛/游從宛洛氊車處處逢)甲科為郎何至落諸侯之客(杜/詩)
(甫也諸侯老賓客又早/作諸侯客餘見上條)佇由芹水徑上蓬山某濫領斗
州(南史宋典籤之權重宗慤為豫州典籤多所連執慤/大怒曰慤年六十得一州如斗大不能復與典籤共)
(臨/之)又捫井絡(蜀道難捫參歴井仰脅息河圖岷山之地/上絡東井帝以㑹昌神以建福斗井宿名)
杜陵十暑復重尋流汗之炎(杜詩十暑岷山葛又炎赫/衣流汗低垂氣不蘇又亭)
(午減汗流北/隣耐人聒)范叔一寒行可伴無氊之冷其為欣幸曷
既鋪棻(竝見/前)
　　代回王教授(同/)
八公同辰推薦賢之轂(晉書職官志世祖武皇帝即位/之初以安平王孚為太宰鄭冲)
(為太傅王祥為太保司馬望為太尉何曾為司徒荀顗/為司空石苞為大司馬陳騫為大將軍世所謂八公同)
(辰攀雲附翼/者也互見前)一第溷子寒坐客之氊(新唐書元結傳舉/進士禮部侍郎楊)
(浚見其文曰一第慁子耳有司得子/是賴果擢上第復舉制科互見前)輒用名聞何勤私
謝恭惟某官學省佳士(新唐書歸崇敬傳天子學曰辟/雍故前世或曰璧池或曰璧治)
(亦言學省沈約有學省愁臥詩注學省國學也山/谷詩學省得佳士又學省非簿領又學省困虀鹽)詞塲
雋人何蕃貌不任其心而行焯焯(昌黎太學生何蕃傳/蕃之力不任其體其)
(貌不任其心又司業祭酒撰次蕃之羣行焯焯者/數十餘事以升之於禮部而以聞於天子焯音灼)仲舒
言有補於世其對洋洋鴞既集於泮林(見/前)鳳當巢於阿
閣(尚書中候堯即政七十年鳳凰止庭伯禹拜曰黃帝/軒轅氏鳳皇巢阿閣讙樹韓詩外傳黄帝時鳳凰止)
(阿閣隋律志毛爽云黃帝聽/鳳阿閣之下始造十二律)平昌足信况有李翺之言
(昌黎答楊子書近又得李七翺書亦云足下之文逺其/兄甚夫以平昌之賢其言一人固足信矣况又崔與李)
(繼至而/交説耶)翁歸不私何害山陽之託(尹翁歸傳拜東海太/守於定國家在東海)
(欲屬託邑子兩人令坐後堂待見定國與翁歸語終日/不敢見其邑子既去定國乃謂邑子曰此賢將汝不任)
(事也不可/干以私)吾徒得君重耳(汲黯傳吾徒得君重/注徒但也重威重也)子亦來
見我乎某過辱臨存(嚴助傳使/重臣臨存)更勤賁况(臨賁/卦名)扈甘泉
之八十一乘殊愧所䝉(揚雄傳毎上甘泉常法從在屬/車間豹尾中服䖍曰大駕屬車)
(八十一乘詳見前晉書羊祜表/臣雖小人敢緣所䝉念存斯義)登凌煙者二十四人更
祈自勉(唐㑹要貞觀十七年詔曰甘露良佐麟閣著其/美建武功臣雲臺紀其跡無忌等二十四人宜)
(酌故實並圖畫凌煙閣/二十四人詳第十四巻)
　
　
　
　
　
　
　
　
　
　
　
　
　
　
　
　四六標準巻三十一
欽定四庫全書
　四六標準卷三十二　　　　宋　李劉　撰
　州官(詳各/題下)
　　通宋簽判(億○赴寧鄉簿作○宋太平興國中以/贊善大夫十五員充諸州節度判官以)
　　(王化基韋亶武元潁等為之蓋太宗以諸州戎幕/缺官選朝士補之俾分理事且試其才此簽判所)
　　(由始也蓋選人則為判官京官則為簽判總理諸/案文移斟酌可否以白於其長而罷行之今按通)
　　(判為州佐簽判為州幕官此宋制也近有為别駕/者自恥通判之名題郵舍云簽判某府事而不知)
　　(簽判之非通判也夏/蟲不可語氷信哉)
一官走俗指囊粟以媚饑(文選走塵容抗俗狀東方朔/傳朱儒長三尺餘奉一囊粟)
(錢二百四十臣朔長九尺餘亦奉一囊粟/錢二百四十朱儒飽欲死臣朔饑欲死)千里懐賢望
嶺梅而傾渴(世説魏武帝與軍士失道大渴而無水遂/令曰前有梅林饒子甘酸可以止渴士卒)
(聞之皆口中水出遂得及前源也/山谷詩空餘見賢心忍渴望梅嶺)將為半面之張本(春/秋)
(昭公二十五年秋七月上辛大雩季辛又雩公羊傳言/上辛者為下辛張本左傳注豫為後地曰張本隱十一)
(年王取鄢劉注為桓五年從王伐鄭張本荀崧/傳左邱明張本繼末發明經意多竒偉餘見前)請先三
祓以修辭(祓敷勿切説文除惡祭也徐曰祓之/言拂也周語祓除其心注猶拂也)恭惟某
官天韻浚明風華膚敏不自多其閥閲(見上卷白/教授條)必身
致於功名鳳覽德輝下之則宜巢閣(賈誼傳鳳凰翔於/千仞兮覽德煇而)
(下之巢閣/見上卷)麟為聖人出也而乃在郊(昌黎獲麟解麟為/聖人出也聖人者)
(必知麟禮斗威儀君乘金而王其政平麒麟在/郊荀子古之王者其政好生惡殺麟在郊野)自古多
才莫若湖南之賓客(昌黎送楊支使序有問湖南之賓/客者愈曰知其客可以信其主者)
(宣州也知其主可以信其客者湖南也去年冬奉詔為/邑於陽山然後得謁湖南之賓客於幕下於是知前之)
(信之也/不失矣)得公為重已空冀北之士夫(昌黎送溫處士赴/河陽軍序東都固)
(士大夫之冀北也朝取一人焉拔其尤暮取一人焉拔/其尤若是而稱曰大夫烏公一鎮河陽而東都處士之)
(廬無人焉/豈不可也)無久紅蓮之依恐有青藜之照(俱見/前)某偶逃
飲墨(通典北齊選舉多沿後魏之制天子常乘輿出坐/於朝堂中楹秀孝各以班草對字有脱誤者呼起)
(立席後書有濫劣者飲墨水一升文理孟浪者奪席脱/容刀東坡詩麻衣如再着墨水真可飲注云唐嚴選舉)
(之法棘圍舉人至渴有飲墨水者開寶通禮北齊朝㑹/儀諸郡守勞訖陳土宜字有謬誤及書跡濫劣者必令)
(飲墨水/一升)遂得勾朱(羅隱寄剡縣主簿詩金/庭養真地朱篆勾稽官)仕有時乎為
貧惟㑹計當而已矣學然後知不足願教誨式穀似之
(禮記學然後知不足教然後知困知不足然後能自反/也知困然後能自強也詩螟蛉有子蜾嬴負之教誨爾)
(子式穀似之注螟蛉桑蟲也蜾嬴細腰蜂也負持也式/用穀善也位在域中無非有常也所以為無常者桑蟲)
(自有子而蠮螉負而養之以成已子若有聖德/者能訓誨爾之萬民用善道則似之矣此借用)
　　通臨安趙簽判(崇實/)
天府元僚亦既入芙蓉之幕(南齊書蕭緬與王儉書曰/盛府元寮實難其選庾景)
(行汎綠水依芙蓉何其麗也/四六集營開楊柳幕展芙蓉)冰臺末屬何幸託桃李之
塲(韋應物詩氷壺幕下清劉向傳同姓末/屬山谷詩江梅有佳實託根桃李塲)謂已納交遂
忘執贄(荀子周公曰吾所執贄而見者十人還/贄而見者三十人貌贄之士百餘人)敢圖銜
袖之禮(韓文文/書銜袖)適重斂袵之慙(張良傳楚必斂衽而朝/説文衽衣䘳也或作袵)
恭惟某官卓爾宗英濟之世美平氏之與韋氏僅聞閥
閲之傳(平當傳漢興唯韋/平父子至宰相)周公之謂魯公宜襲勳勞之
舊(禮記成王以周公為有勳勞於/天下注王功曰勳事功曰勞)俯試一同之治(左傳/天子)
(之地一圻列國一同周禮小司徒井牧其田野注疏引/司馬法曰十成為終終千井十終為同同方百里萬并)
(疏云取象震驚百里所聞同故名百里/為同考工記匠人為溝洫方百里為同)迄騰三異之聲
(魯恭傳拜中牟令郡國螟傷稼犬牙緣界不入中牟河/南尹袁安疑其不實使仁恕掾肥親往廉之恭隨行阡)
(陌有雉過其傍傍有童兒親曰兒何不捕之兒言雉方/將雛親瞿然而起曰蟲不犯境此一異也化及鳥獸此)
(二異也童子有仁心此/三異也還府具以白安)故國蓋有世臣藉未取苴茅之
賞(漢雜事天子太社以五色為壇封諸侯者取其土苴/以白茅授之各以所封方之色以立社於其國故謂)
(之受茅土苴通作蒩説文茅藉/也禮曰封諸侯以土蒩以白茅)他人不如同姓自應聨
棠棣之輝(詩豈無他人不如我同姓又棠棣之/華鄂不韡韡凡今之人莫如兄弟)顧甘僉
舍之勞來借神臯之潤(張衡西京賦實為/地之奥區神臯)雲飛川泳是
為近咫尺之天(韓文志同而氣合魚川/泳而鳥雲飛餘見前)海運風摶行即
擊三千之水(莊子是鳥也海運則將徙於南冥鵬之徙/於南冥也水擊三千里摶扶摇而上者九)
(萬/里)某濫塵吏底缺效恭先倒着白接籬所愧反躬之未
稱(山簡傳簡鎮山陽唯酒是耽多之習氏池上置酒輒/醉名之曰高陽池時有童兒歌曰山公出何許往至)
(高陽池日夕倒載歸酩酊無所知時時能騎馬倒/着白接籬白接籬巾也詩彼其之子不稱其服)報之
青玉案更慚出吻之無竒(四愁詩美人遺我錦繡段何/以報之青玉案韓文毎營度)
(欲出口吻聲鳴益悲操筆欲/書將下復止竟亦不能竒也)
　　回費簽判(出/)
易地借材詰朝入幕(左傳詰朝相見注明早也謝靈/運詩整駕辭金門命旅惟詰朝)遷
于喬木可見主人之相知(昌黎送楊支使序羣與博之/為人吾知之道不行於主人)
(與之處者非其類雖有享之以季氏之富不一日留也/愈未嘗至宣州而樂頌其主人之賢者以其取人信之)
(也/)陟彼高岡良勞君子之于役(詩陟彼高岡我馬𤣥黃/又君子于役不知其期)
恭惟某官典刑勝士(陳後山詩江西/勝士與長吟)文獻故家子弟欲
其自佳不顯亦世(謝𤣥傳子弟亦何預人事而正欲使/自佳詩凡周之士不顯亦世世之不)
(顯厥猷翼翼注凡周為臣之士/豈不有顯德乎亦得繼世食禄)公侯必復其始無競維
人(左傳公侯子孫必復其始詩無競維人四方其訓/之注無彊乎維得賢人也得賢人則國家彊矣)暫
兹泛綠以依紅(見/前)行矣紓青而拖紫(揚雄傳紆青拕紫/朱丹其轂魏略紓)
(青拖紫以千萬為數晉書儒林傳序莫不紓青拖紫服/冕乘軒沈隱侯集自兹以降懐青拖紫崇基巖巖長瀾)
(瀰瀰卞彬蝦蟇賦紓/青拖紫名為蛤魚)某濫乘一障(韓文上希卿大夫之/位下猶取一障而乘)
(之/)正窘百罹(詩我生之初尚無為我生之後逢此百罹/説文罹心憂也又遭也置也爾雅毒也注)
(云憂思慘毒通作離屈原離騷言遭憂也又叶良何切/詩逢此百罹尚寐無訛盧諶詩五臣奚與契闊百罹身)
(經險阻足蹈/幽遐互見前)忻聞主畫之良將有䝉成之託(薛宣傳屬/縣各有賢)
(君馮翊埀/拱䝉成)集思廣益何幸承賢者之來同寅協恭所望
有忠焉之告(見/前)
　　回史簽判(文舒○徽/本缺今補)
一麾出守逺從戍於安南(安南古南交之地東漢至隋/唐為交州唐調露初改安南)
(都護/府)同官為僚幸留良於冀北(左傳同官為僚吾嘗同/僚敢不盡心乎韓文伯)
(樂知馬遇其良輒取之羣無留/良焉東都固士大夫之冀北也)有勤下問尤佩高情恭
惟某官業茂家傳美由世濟人人宗眉山之學惟其有
之(見/前)字字出史籕之餘由來久矣(籀直又切後魏書周/宣王太史史籀著大)
(傳十五篇與古文或同或異時人即謂之籕書漢藝文/志史籕十五篇注周宣王太史作大篆十五篇建武時)
(亡六篇矣漢元帝紀多材藝善史書應劭曰史籕所作/大篆許后傳善史書後安帝紀好學史書和帝稱之注)
(史書者周宣王太史籕所作之書也可以教童幼薛宣/傳日至吏以令休所繇來久翼奉傳所繇來久不改其)
(本/)兹屈糟邱之隱(六韜殷君為酒池迴船糟邱而牛飲/者三千人南史陳暄嗜酒復兄子書)
(曰速營糟邱吾將老焉/李詩壘麯使築糟邱臺)且兼冰幕之游(韋應物詩文苑/臺中妙冰壺幕)
(下/清)衆皆醉而我獨醒是亦為政(屈原漁父世人皆濁我/獨清衆人皆醉我獨醒)
人有酒而身無事定不廢書(韓詩何人有酒身無事誰/家多竹門可款注後漢孔)
(融嘗曰坐上客常滿尊/中酒不空吾無事矣)某一障是乘再鼓甚淡(韓詩有/琴具徽)
(絃再鼓/聽愈淡)思元賓而不見良忻子弟之自佳(昌黎答李秀/才書李觀元)
(賓示愈别呉中故人詩六章其首章則吾子也元賓既/歿其文益可貴重思元賓而不見見元賓之所與者則)
(如元賓焉/餘見上條)待崔羣以相親尚幸朋友之責善(昌黎與崔/羣書所以)
(如此云云者以為足下賢者宜在上位託于幕府則不/為得其所是以及之乃相親重之道耳非所以待足下)
(者/也)
　　回權僉判李司法(申子○宋沿唐制諸州置司法/參軍掌議法斷刑品同司户)
被命帥連(禮記十國以/為連連有帥)屈參郡畫聞風已久幸分隣壁
之光(史記甘茂傳茂之亡秦奔齊逢蘇代代為齊使于/秦甘茂曰臣聞貧人女與富人女㑹績貧人女曰)
(我無以買燭而子之燭光幸有餘可分我餘光無損子/明而得一斯便焉今臣困而君方使秦而當路矣願君)
(以餘光振之戰國策甘茂亡秦且之齊出關遇蘇子曰/江上處女有家貧而無燭者處女相與語欲去之無燭)
(者謂處女曰妾以無燭故常先至掃室布席何愛於餘/明之照四壁者幸以賜妾何妨於處女列女傳齊女徐)
(吾者東海上貧婦人其隣婦李吾之屬合燭夜績徐吾/燭不屬李吾曰徐吾燭數不屬請無與夜績徐吾曰一)
(室之中益一人燭不為益明去一人燭不為益闇何愛/東壁餘光西京雜記匡衡勤學而無燭隣舍有燭而不)
(逮衡乃穿壁引其光以書映光而讀之李詩願假東壁/輝餘光照貧女駱賓王啓分其斗水濟濡沫之枯鱗惠)
(以餘光照孀/棲之寒女)易地此來良覺賓筵之重(詩賓之初筵韓/詩賓筵盡狐趙)
恭惟某官蟠根奕葉(杜詩仙李蟠根/大猗蘭奕葉光)騰茂蜚英(司馬相/如傳蜚)
(英聲騰/茂實)古錦為囊非瓦棺之竒詭(新唐書文藝傳李賀/字長吉七歲能辭章)
(毎旦日出騎弱馬從小奚奴背古錦囊遇所得書投囊/中及暮歸足成之母使婢探囊中見所書多即怒曰是)
(兒當嘔出心乃已耳辭尚竒詭所得皆驚邁絶去翰墨/畦逕當時無能效者杜牧李賀集序瓦棺篆鼎不足為)
(其古也時花美女不/足為其色也詳見前)飛霞有佩足金薤之灮芒(昌黎調/張籍詩)
(李杜文章在光焰萬丈長平生千萬篇金薤垂琳琅/顧語地上友經營無太忙乞君飛霞佩與我高頡頏)胡
為繡節之家(宋三朝志金節隋制也黒膝竿上施圓盤/周綴紅綜拂八層黃繡龍袋籠之王公以)
(下皆有節制同/金節韜以碧油)猶屈墨曹之椽(杜氏通典兩漢有决曹/□曹椽主刑法歴代皆)
(有或謂之賊曹法曹墨曹隋唐為參軍書佐唐掌律令/定罪盜賊贓贖之事宋沿唐制諸州置司法參軍掌議)
(法斷/刑)取青嫓白諒必工進取之文(柳文模擬鼠竊取青/嫓白肥皮厚肉柔筋)
(脆骨詳/見前)汎綠依紅何足留軒騰之步(曾南豐詩赤/雲助軒騰)此州
斗絶(竇融傳河西斗絶在羌胡中五峯高峻故云蜀/志蜀土斗絶一隅山谷詩莫嫌斗絶無來往)毎
事冰寒兹乃得君子之僚(韓文留守無/事多君子僚)必能圖仁人之
利(左傳仁人之/言其利溥哉)某強顔乘障束手面牆(尚書不學牆/面涖事惟煩)倒
屣相迎何幸一賢之入幕(魏志王粲傳獻帝西遷粲徙/長安蔡邕見而竒之時邕才)
(學顯著貴重朝廷常車騎填巷賓客盈坐聞粲在門倒/屣迎之屣或作躧謂履不躡跟韻府羣玉倒屣注下併)
(引世説王右軍夫人謂二弟曰王家見二謝傾筐倒屣/不知原本作倒庋庋舉綺切閣藏食物也與傾筐連言)
(意自可見二音不收之庋字注而強附屣字何憒憒歟/然宋葉廷珪海錄碎事亦作傾筐倒篋則非倒屣明矣)
同舟共濟庶無百姓之填溝(孔叢子呉越之人同舟濟/江中流遇風波其相救如)
(左右手者所患同/也詳見第一卷)
　　回權僉判李司法(申子/)
比沐袖牋已感再三之意兹承祓籕又貽四六之文(韻/㑹)
(祓潔也徐曰祓之為言拂也周禮祓除其心注猶拂也/籕蓋指印文祓籕猶云洗印也新唐書百官志上三日)
(洗印視其刓缺此言/祓籕猶言洗印也)良感勞謙(易勞謙君子有終吉注/上承下接勞倦于謙)
亦幾迷復(易迷復凶注以迷求/復故曰迷復此借用)恭惟某官臨卭重客(司/馬)
(相如傳臨卭多富人卓王孫僮客八百人程鄭亦數百/人乃相謂曰令有貴客為具召之高帝紀善沛令辟仇)
(從之客因家焉沛中豪傑/吏聞令有重客皆往賀)成紀故家(漢書李廣隴/西成紀人也)仲元
在夷惠之間席珍審矣(法言或問子蜀人也請人曰有/李仲元者人也其為人也奈何)
(曰不屈其意不累其身曰是夷惠之徒與曰不夷不惠/可否之間也黃瓊傳不夷不惠可否之間蓋聖賢居身)
(之所珍也蜀志秦宓傳王商為嚴君平李𢎞立祠宓與/書曰足下為嚴李立祠可謂厚黨勤類者也觀嚴文章)
(冠冐天下由夷逸操山嶽不移使揚子不歎固自昭明/如李仲元不遭法言令名必淪其無虎豹之文故也葉)
(少藴避暑錄云李仲元與嚴君平鄭子真為一等人顔/師古以三輔决錄君平名遵子真名樸獨仲元名不傳)
(及讀蜀志始知名𢎞惜其行事不著爾禮記儒有席上/之珍以待聘注席陳也珍善也鋪陳往古堯舜之善道)
(以待/聘召)太白落羌渝之上袍繡謂何(李詩峩眉山月半輪/秋影入平羌江水流)
(夜發青溪向三峽思君不見下渝州李白傳白浮游四/方嘗乘月與崔宗之自采石至金陵着宫錦袍坐舟中)
(旁若/無人)如聞飽曲禮之三千今復探直筆之數萬(直筆謂/春秋司)
(馬遷傳春秋文成數萬其/指數千詳見第十四巻)大廷奉天人之對固利春秋
(董仲舒傳仲舒對曰陛下發德音下明詔求天命與性/情皆非愚臣之所能及也臣謹案春秋之中視前世已)
(行之事以觀天人相/與之際甚可畏也)廣殿對日月之明今條禮樂(夏竦/詩殿)
(上衮衣明日月硯中旗影動龍蛇縱/橫禮樂三千字獨對丹墀日未斜)拾芥不難於取紫
(夏侯勝傳經術茍明其/取青紫如俯拾地芥耳)泛蓮寧久於依紅(南史廋杲之/傳汎綠水依)
(芙容詳/見前)肯為某來徒得君重(汲黯傳吾/徒得君重)某濫兹主畫正
爾䝉成(薛宣傳屬縣各有賢/君馮翊垂拱䝉成)三沐三薰之初何事於三
語(韓文方將坐足下三浴而三/熏之三語椽阮瞻事詳見前)同姓同業也尚有望于
同寅(韓文同姓而近也/同業也詳見前)
　　回郭僉判(仲洪/)
偏城假守凜虞末路之難(臧洪傳論偏城既危曹袁方/睦杜詩宇宙蜀城偏李燾詩)
(偏城越雋東戰國策詩云行百/里者半於九十此言末路之難)貳郡得賢所託初筵之
重(詩賓之初筵注賓之/初入門以至升筵)未遑􁘥記(􁘥即往字揚雄傳因/江潭而􁘥記兮又橫)
(江湖以南/􁘥互見前)先辱飛箋恭惟某官學富家傳美優世濟林
宗砥礪之節壯若山淵(蔡伯喈郭有道碑文先生諱泰/字林宗砥節礪行直道正辭貞)
(固足以幹事隱括足以矯時於是樹碑表墓昭銘景行/其辭曰於休先生明德通𤣥純懿淑靈受之自天崇壯)
(幽浚如/山如淵)子儀金石之忠貫於日月(舊唐書郭子儀傳德/宗詔曰公柱石四朝)
(藩翰萬里忠貞縣於日月寵遇冠於人臣贊曰猗歟汾/陽功扶吴倉秉仁蹈義鐵心石腸新唐書郭子儀傳贊)
(雖唐命方永亦由忠貫日/月神明扶持者哉互見前)其在遥遥之胄(南史何昌寓/傳為吏部尚)
(書有客姓閔求官昌寓問君是誰後答曰子/騫後昌寓團扇掩口笑曰遥遥華裔互見前)諒餘挺挺
之風(魏謩傳挺挺有/祖風烈詳見前)四國于蕃寧止三令尹而無喜(詩/四)
(國于藩注四國有難則/往捍禦之為之藩屛)五年須假顧方半刺史而同流
(尚書天惟五年須暇之子孫此借用晉書庾亮答郭豫/書別駕舊與刺史别乘同宣王化於萬里之外其任居)
(刺史之半安/可用非其人)惟時三榮(榮州曰三/榮詳見前)強號一障蠱小有悔
无咎尚可爬梳(易幹父之蠱小有悔无大咎注以剛幹/事而无其應故有悔履得其位故終无)
(大咎爬蒲巴切掻也韓文進學解爬羅/剔扶送鄭尚書序蜂屯蟻雜不可爬梳)井居其所而遷
竟難回斡(繫辭井居其所而遷正義云言井卦居得其/所恒住不移而能遷其潤澤施惠於外也斡)
(烏括切廣韻轉也增韻旋也又古緩切音與管同運也/轉也賈誼傳斡流而遷又斡棄周鼎食貨志斡鹽鐡又)
(斡山海/之貨)求牧與芻而不得無麪造餅之滋難(陳後山詩/巧手難為)
(無麫餅誰能/留渴待逺并)何幸别駕之來將賴同舟之助(見/前)相勉以
忠義宜兩家子弟之通知(韓文張中丞傳後敘兩家子/弟材智下不能通知二父志)
(以為巡死而逺就虜疑畏死而辭服於賊逺誠畏死何/苦守尺寸之地食其所愛之肉以與賊抗而不降乎當)
(其圍守時外無蚍蜉蟻子/之援所欲忠者國與主耳)衆望為神仙詎千載風流之
敢繼(郭太傳見河南尹李膺膺大竒之遂相友善於是/名震京師後歸鄉里衣冠諸儒送至河上車數千)
(兩林宗唯與李膺同舟而濟衆賓望之以為/神仙焉東坡詩典刑存故老樽俎繼風流)第恐飛黃
之服皁(淮南鴻烈解昔者黃帝治天下鳳凰翔於庭麒/麟游於郊青龍進駕飛黃服早注飛黃乘黃也)
(符瑞圖騰黃者神馬也王者輿服有度則出其色黃一/名乘黃亦曰飛黃或作古黃或曰翠黃一名紫黃其狀)
(如狐背上有兩角出白民之國日行萬里乘/之壽三千歲萬畢術天下有道飛黃服皁)誰能泛綠
以依紅某昔未借交今欣聨事瓊瑶匪報永以為好也
敬飭魚緘(竝見/前)珠玉將至得無修容乎惟占騎氣(漢書/卒氣)
(騎氣徒氣白土功氣黃車氣乍高乍/下往往而聚騎氣卑而布卒氣摶)
　　回郭僉判(仲洪/)
函牘相先已佩再三之意袖箋為況更勤四六之文(況/通)
(作貺魯語況使臣以大禮賜也武帝紀天地況施又拜/况於郊宋謝伋四六談麈云韓子蒼為舍人曾公衮以)
(啓賀之韓答云舊知四六之工彌/起再三之歎則知此聮所由來矣)損惠稠重(重傳容切/音與蟲同)
(複也增/韻疊也)訟慚襞襀(襞襀衣閒踧也通作積司馬相如傳/襞積衣縐注即今之羣襵張衡思𤣥)
(賦美襞積以酷/裂兮損訟卦名)恭惟某官西岷秀望(左思蜀都賦於西/則右挾岷山湧瀆)
(發川南史王雅傳帝/以恭等為當時秀望)東郭故家(東郭氏為齊公/族桓公之後)宰松桂
之林良多美最(韓詩出宰山水/縣讀書松桂林)汎芙蓉之幕似鬱壯圖
(杜詩居然/屈壯圖)佇自民庸式遄王覲某幸兹聨事甫此識賢
凋郡蕭然正有望忠焉之誨(韓文豈無凋/郡庸以自效)佳賓戾止或
可容拙者之歸
　　回趙僉判(卨/)
行吟憔悴忽玷竹符(屈原漁父行吟/澤畔顔色憔悴)坐嘯從容將依蓮
幕(後漢書南陽太守岑公/孝𢎞農成瑨但坐嘯)方圖􁘥記(揚雄傳因江/潭而􁘥記兮)遽辱
鳴謙(易謙上六鳴謙注/但有聲鳴之謙)恭惟某官學富家傳材優時措
成季之勳有後夙載英聲(左傳成季之勳宣孟之忠而/無後為善者其懼矣成季趙)
(衰也有保護文公之勲宣孟/趙盾也有扶翊晉國之忠)廣漢之政甚高宜躋膴仕
(趙廣漢傳長老傳以為自漢/興以來治京兆者莫能及)顧紆僉贊良鬱師言鴻漸
于磐聊復爾耳(易鴻漸于磐飲食衎衎吉正義云馬季/長云山中石磐紆故稱磐也鴻水鳥山)
(石非所集但取以應漸高之義阮咸傳未能免俗聊復/爾耳北史慕容紹宗自云有水厄自投於水冀以厭當)
(之房豹以為言紹宗曰/不能免俗為復爾耳)鵬怒而翼其孰禦之(莊子怒而/飛其翼若)
(垂天/之雲)某出幕星終(左傳一星終/矣詳見前)得州斗大(見/前)於焉嘉客
定非圖利于大夫(詩所謂伊人於焉嘉客注為不知所/適之辭韓文使先生無圖利於大夫)
(而私便/其身圖)及爾同僚尚冀頗哀於老子(詩我雖異事及爾/同僚注言我雖與)
(汝異其所職之事要乃與汝同其/官僚馬援傳頗哀老子使得遨遊)
　　通潭州于節推(晉○宋沿五代之制諸州置判官/推官各一人謂之節推者蓋唐州)
　　(牧之官為節度觀察諸使而其屬官有推官判官/書記支使之屬至宋而節度觀察特為貴官之虚)
　　(名初不預方岳之事而州牧之任自有閫帥漕憲/等官各有掾屬若唐節度觀察之屬官反為列郡)
　　(之元僚蓋雖冒以節度推官觀察推官等名實郡/寮耳潭州即今長沙府詳别見詳啓意是任寧鄉)
　　(簿時/作)
數淮右之衣冠高門以世(于定國傳定國父于公其閭/門壊父老方共治之于公謂)
(曰少高大門閭令容駟馬高蓋車我治獄多隂德子孫/必有興者至定國為丞相子永為御史大夫封侯傳世)
(云/)謁湖南之賓客上幕其人(韓文去年冬奉詔為邑於/陽山然後得謁湖南之賓)
(客於/幕下)眇焉枳棘之棲仰止芙蓉之幕(幕字/複上)不容禮後請
以書先恭惟某官服襲典刑飛騰聲實莽西北三邊之
警(李嶠詩莫驚開百/鍊特擬定三邊)岌東南一尉之危(揚雄傳東南一/尉西北一侯孟)
(康曰㑹稽東郡/都尉也此借用)誠死君上誠死封疆言之易耳(賈誼傳/故父兄)
(之臣誠死宗廟法度之臣誠死社稷輔翼之臣誠死君/上守圄扞敵之臣誠死城郭封疆故曰聖人有金城者)
(此物此/志也)今為妻子今為窮乏去者紛然能障狂瀾(韓文/障百)
(川而東之迴/狂瀾於既倒)可知勁草(南史庾仲達為明帝府佐廢帝/景和中明帝疑防賓客故人無)
(到門者唯仲達朝謁不替明帝即位謂曰卿所謂/疾風知勁草蕭瑀傳疾風知勁草版蕩識誠臣)章交
甚盛召擢宜優猶出依綠水之光殆斜取青雲之勢(劉/禹)
(錫詩青雲直上無多/路却作斜飛取勢回)天地亦大矣㑹當錄德而計功人
物方眇然願思任重而致逺(見/前)某因貪蝗粟(白樂天詩/是時斗粟)
(錢三百蝗蟲/之價與粟同)為養蝨官(見/前)今兩府之高士不為乃甘為
此(孫寶傳今兩府高士俗不/為主簿子既為之詳見前)後五日之孺子可教幸卒
教之(張良傳孺子可教矣後/五日平明與我期此)
　　回呉節推(澄○代/月湖)
蓮綠水之風流於焉嘉客(詩所謂伊人於/焉嘉客詳見前)瓜青門之瓠
落似是昔人(史記邵平故秦東陵侯秦滅後為布衣種/瓜長安城東種瓜有五色甚美故世謂之)
(東陵瓜也又云青門瓜青門東陵也莊子瓠落/無所容非不咢然大也吾為其無用而拮之)薻翰惠
然(詩惠然/肯來)故情厚甚恭惟某官浚明其質膚敏於材錐
之處囊中久於見穎羅而致幕下信矣拔尤聊秩初筵
(並見/前)即騰夷路(韓詩出門各有/道我道方未夷)某罔功於國歸老是邦
龎公入城或奉笑談之適(後漢書逸民傳龎公者南郡/襄陽人也居峴山之南未嘗)
(入城府夫妻相敬如賓荆州刺史劉表數延請不/能屈乃就候之後擕妻子登鹿門山因採藥不返)楊儀
在幕正觀聲實之流(韓文送楊儀之支使歸湖南序儀/之智足以造謀材足以立事忠足)
(以勤上惠足以存下而又侈之以詩書六藝之學先聖/賢之德音以成其文以附其質宜乎從事於是府而流)
(聲實於/天朝也)
　　回李節推(欽/)
十年别德謂已遡紫而凌清(唐李肇翰林志時以居翰/苑皆謂凌玉清遡紫霄豈)
(止於登/瀛洲哉)一榻延賢今顧依紅而泛綠(徐穉傳穉字孺子/豫章南昌人屢辟)
(公府不起時陳蕃為太守不接賓客/唯穉來特設一榻去則縣之餘見前)有勤委贄良愧過
情恭惟某官學有家傳才宜時措仙李盤根猗蘭奕葉
夙高通德之門(杜詩仙李盤根大猗蘭奕葉灮鄭𤣥傳/國相孔融深敬于𤣥曰昔東海于公僅)
(有一節猶或戒鄉人侈其門閭矧乃鄭公之德而/無駟牡之路可廣開門衢令容高車號為通德門)椒蘭
其臭芙蓉為裳宜待承明之詔(離騷經覽椒蘭其若兹/兮又况揭車與江籬又)
(製芰荷以為衣兮集芙蓉以為裳繫辭其臭如蘭嚴助/傳厭承明之廬張晏曰承明廬在石渠閣外直宿所止)
(曰廬東方朔傳/令待詔公車)顧勞主畫暫屈賓僚川泳雲飛此豈容
於煖席(韓文志同而氣合魚川/泳而鳥雲飛詳見前)幕開風動佇即拜於溫
綸(郗超傳風動/帳開詳見前)某再守竹符獲依梓里(詩維桑與梓/必恭敬止)同
姓也故人也惟是焉依(韓文同姓而近也同業也同道/也故人也左傳周之東遷晉鄭)
(焉/依)儀圖之愛助之尚期無隱(見/前)
　　通潭州趙察推(汝倕○察推所謂觀察推官也/詳見前詳啓意簿寧鄉時作)
下邑椽曹之卑謬兹祭竈(孫寶傳署寶主簿寶/徙入舍祭竈請比僚)上府元
僚之重正爾秩筵(南史庾杲之傳盛府元僚實難其選/詩賓之初筵左右秩秩傳秩秩肅敬)
(也/)妄欲託桃李之塲(山谷詩托/根桃李塲)盍起敬芙容之幕(庾杲/之傳)
(汎綠水/依芙容)恭惟某官身端行治學廣聞多禮樂宗英其賢
城也逺矣(漢書敘傳河間賢明禮樂是脩為漢宗英新/唐書李勣傳太宗嘗曰煬帝不擇人守邊勞)
(中國築長城以備虜今我用勣守并突厥不敢/南賢長城逺矣詩宗子維城左傳何城如之)詩書元
帥以禮羅而致之(左傳晉謀元帥趙衰曰郤縠可説禮/樂而敦詩書韓文以禮為羅羅而致)
(之幕/下)湖南之客多賢姑紉蘭芷(韓文當今藩翰之賓客/唯宣州為多賢有問湖)
(南之賓客者愈曰知其客可以信其主者宣州也知其/主可以信其客者湖南也離騷經扈江蘺與辟芷兮紉)
(秋蘭以/為佩)天禄之書當校行薄蓬萊(漢書天禄石渠注三/輔故事曰天禄石渠)
(並在未央殿北以藏秘書漢宫閣疏天禄麒麟蕭何造/以藏秘書處賢才西都賦天禄石渠典籍之府西京賦)
(天禄石渠校文之處東京賦内有天禄宣明揚雄傳校/書天禄閣上王子年拾遺記劉向成帝末校書天禄閣)
(隋經籍志哀帝令向子歆嗣父之業乃徙溫室中書於/天禄閣上歆遂總羣篇撮其指要著七略大凡三萬三)
(千九十卷後漢書注天禄獸也鄧州南陽縣北有宗資/碑旁有兩石獸鐫其膊一曰天禄一曰辟邪閣蓋因獸)
(立名華嶠後漢書學者以東/觀為老氏藏室道家蓬萊山)某弄筆得官(左思咏史詩/弱冠弄柔翰)
(注柔翰筆也婁敬/傳齊奴以舌得官)代耕求禄輕舟主簿奈何淩萬頃之
茫(杜陵寄唐興劉主簿弟詩分手開元末連年絶尺書/江山且相見戎馬未安居劎外官人冷關中驛騎疎)
(輕舟下呉㑹主簿意何如東坡赤壁/賦縦一葦之所如凌萬頃之茫然)叢桂王孫或者哀
衆芳之穢(劉安招隱士桂樹叢生兮山之幽偃蹇連巻兮/枝相繚王孫遊兮不歸春草生兮萋萋屈原)
(離騷經雖萎絶其亦何/傷兮哀衆芳之蕪穢)
　　回新武岡王判官(之經○官制詳通/潭州于節推條)
駕丹桂之梯夙聞香譽(孟浩然詩桂枝如已折早逐鴈/南飛李白詩欲折一枝桂還來)
(鴈沼前岑參詩洛陽才子能幾人明年桂枝是君得皇/甫冉詩共許卻詵工射策恩榮請向一枝看周墀詩雖)
(欣月桂居先折更羨春蘭最後榮姚鵠詩登龍舊美無/斜徑折桂新榮盡直枝東坡詩蟾枝不獨同攀林宋葉)
(少藴避暑錄話云世以登科為折桂此為卻詵對策東/堂自云桂林一枝也自唐以來用之溫庭筠詩云猶喜)
(故人新折桂自憐羈客尚飄蓬其後以月中有桂故又/謂之月桂而月中又言有蟾故又改桂為蟾以登科為)
(登蟾宫用卻詵事固已可笑而展轉相訛復爾然文士/亦或沿襲因之弗悟也唐黃滔御試詩已表隋珠各自)
(擕更從瓊殿立丹梯杜詩着/處覓丹梯又青雲不可梯)依紅蓮之幕兹屈英游(枚/乘)
(傳與英/俊竝游)先辱朋箋(獸二為友貝二為朋朋箋言二箋/也詩朋酒斯饗毛傳兩尊曰朋)良
高僚誼恭惟某官負才膚碩蓄德奫沄(奫紆倫切水深/貌李漢韓文序)
(奫泫澄深方云泫音𤣥郭璞江賦/云瀇滉囦泫是也或作沄非是)早收名第於摘髭(韓/詩)
(連年收科第/若摘頷下髭)盍徑要津而策足(選詩何不策高/足立登要路津)顧由倉
庾(東坡詩一官倉庾真堪/老坐看松根落斷崖)欲試絃歌㑹外臺重黔巫之
邦(後漢書注謁者為外臺柳文/武岡銘黔山之巑巫水之磻)以一賢任溫石之責(見/前)
使者持斧既已加桑梓之恭(武帝紀遣直指使者暴勝/之等衣繡衣持斧分部逐)
(捕注謂建持之以為威詩維桑與梓必恭敬止注凡人/父之所樹者維桑與梓見之必加恭敬之止况父身乎)
賓之初筵必有入蘋蘩之薦(詩于以采蘩于沼于沚于/以用之公侯之事又于以)
(采蘋南/澗之濱)某一寒寡與獨冷多畸(見/前)涉筆負丞已慙記壁
(韓文藍田縣丞㕔壁記丞涉筆/占位署又余不負丞而丞負余)挈瓶假守更使捫參(左/傳)
(雖有挈瓶之知守/不假器參壁宿名)猶幸勝士之肯來(羊祜傳賢達勝士/陳後山詩江西勝)
(士與長吟詩/惠然肯來)或望餘光而後去百聞不如見面未易立
談(趙充國傳百聞不如一見/揚雄傳或立談而封侯)同僚敢不盡心尚希愛助
(左傳吾嘗同寮/敢不盡心乎)
　　回榮州羅推官
聞琳琅之譽愧未盍簪(晉書文苑傳羅舎字君章桂陽/來陽人也少有志尚嘗畫臥夢)
(一烏文彩異常飛入口中自此後藻思日新刺史庾亮/以為部江夏從事太守謝尚與含為方外之好乃稱曰)
(羅君章可為湘中之琳琅劉禹錫送王師魯赴湖南幕/詩素風傳竹帛高論聘琳琅易勿疑朋盍簪注盍合也)
(簪疾也疏若能不疑於物以信待之則羣朋合聚而疾/來也王荆公詩天涯無路合朋簪六一居士詩惜予不)
(與朋/盍簪)賓玳瑁之筵幸聞命駕(史記趙使於春申君欲誇/楚為瑇瑁簪劒器悉飾以)
(瑇瑁杜牧送杜顗赴潤州幕詩還須整頓韋弦佩莫獨/矜誇玳瑁簪劉禹錫送陸侍御歸淮南幕詩歸路芙蓉)
(幕離堂玳瑁筵王荆公詩難追/老圃莓苔徑空對珍盤玳瑁筵)鼎來儷語益仞高情恭
惟某官子貢高門(晉書羅憲字令則襄陽人父䝉蜀廣/漢太守憲年十三能屬文早知名師)
(事譙周周門人稱為子貢封西鄂侯諡曰烈文立傳立/師事譙周門人以立為顔回陳壽李䖍為游夏羅憲為)
(子/貢)公逺仙裔(段成式酉陽雜俎𤣥宗學隱形於羅公逺/或衣帶或巾脚不能隱上詰之公逺曰陛)
(下未能脱屣天下而以道為戲若盡臣術必懐璽入人/家將困於魚服也帝怒慢罵之公逺遂走入殿柱中極)
(疏上失上愈怒令易柱破之復大言於石磶中乃易磶/觀之明瑩見公逺形在其中長寸餘因碎為十數段悉)
(有公逺形上懼謝焉忽不復見後中使於蜀道見之公/逺笑曰為我謝陛下鄭綮開天傳信記上怒命力士裹)
(以油幞置榨木下壓殺埋弃之不旬日有中使自蜀道/回逢公逺於路乘騾笑謂使者曰上之為戲一何虐耶)
(新唐書方伎傳太平廣記/皆載此事公逺作思逺)扶摇三萬里謂立致於要津
(莊子水擊三千里摶扶摇而上/者九萬里杜詩立登要路津)才名四十年胡尚淹於
選穽暫此依紅而泛綠(並見/前)亟其曵紫以紆朱(後漢書/宦者傳)
(序高冠長劍/紆朱懐金)某濫守麾符正資幕畫(選詩婉婉/幕中畫)戒行李
載書冊幸疾其驅(韓文送石處士序宵則沐浴/戒行李載書冊問道所由)廣忠益
集衆思無孤此意(蜀志諸葛武侯教與羣下曰夫參署/者集衆思廣忠益也若逺小嫌難相)
(違覆曠闕損矣違覆而得/中猶棄敝屩而獲珠玉也)
　　回羅推官
萬里試郡叨分和義之麾(榮州為齊南安郡隋以其地/屬資陽又置大牢縣唐置榮)
(州又改大牢為應靈州/改和義郡後為榮州)聨事為僚正藉友仁之益未遑
􁘥記先沐蜚箋恭惟某官世德蟬聨(蟬聮不絶貌揚雄/傳有周氏之蟬嫣)
(兮應劭曰蟬嫣連也呉都賦/蟬聮陵邱韓詩𦙍胄本蟬聨)器為駿發(詩駿發爾私注/欲民大耕發其)
(私田此/借用)明經而拾地芥早題千佛之名(見/前)舉瓢而酌天
漿合上三神之島(韓詩刺手拔鯨牙舉瓢酌天漿史記/封禪書蓬萊方丈瀛洲此三神山者)
(其傳在渤海/中去人不逺)顧未吟於芍藥(謝朓直中書省詩紅藥當/堦飜蒼苔依砌上紅藥謂)
(芍藥/也)尚小泛於芙蓉暖席未幾溫綸即下某重捫井絡
濫領斗州(井斗/宿名)同寅協恭和衷哉正須賢者罔利征商
自始矣能弗誨乎瞻晤非遥敷陳罔既(竝見/前)
　　回新本州藺推官(尊祖/)
慕藺相如夙服題橋之志(司馬相如傳名犬子相如既/學慕藺相如之為人也更名)
(相如華陽國志蜀城十里有昇􁦆橋送客亭司馬相/如初入長安題其門曰不乘赤馬駟車不過汝下)從
李虞部暫為入幕之賓一介未先(一夫曰介左/傳一介之使)雙鱗厚
甚(鱗介/借對)恭惟某官美優世濟才應時須(劉琨答盧諶書/才生於世世實)
(須才山谷詩/持此應時須)智囊衮衮以生風(宋趙崇絢雞肋智囊秦/樗里疾漢鼂錯東漢魯)
(匡三國桓範晉杜預高僧傳支謙月氐人游漢境博覽/經籍時人為之語曰支郎眼中黃形軀雖細是智囊王)
(充論衡劉歆漢朝智/囊筆墨淵海詳見前)才刃恢恢而餘地(見/前)初試神仙之
隱五采宣威(杜詩吏隱逢梅福遊山憶謝公李詩一尉/居倐忽梅生有仙骨曹瞞傳太祖初入尉)
(廨造五色棒懸門左右有犯禁者皆棒殺之/張來送江尉詩堂堂名公後尚奮采棒威)繼為法令
之師片言平獄(薛宣傳吏道以法/令為師可問而知)便合紆朱而拖紫(沈/隱)
(侯集自兹以降懐青拖紫崇/基巖巖長瀾瀰瀰餘見前條)乃猶泛綠以依紅蕞爾三
榮(榮州有榮德榮/黎榮隱山故名)鄰於九頂(九頂山名在今嘉定州隔/江山有九峯曰鳳集棲鸞)
(靈寶就日丹霞祝融擁翠望雲兑説㑹昌以前峯各有/寺至宋惟存報恩一寺范石湖呉船錄云泊嘉州渡江)
(遊凌雲在城對岸山不甚高綿延有九山頭故又名九/頂舊名青衣山青衣蠶叢氏之神也蘇子由初發嘉州)
(詩巉巉九頂峯可愛不可住飛舟過山足佛脚見江滸/舟人盡斂容競欲揖其拇俄頃已不見烏牛在中渚移)
(舟近山隂峭壁上無路云有古郭生此地苦箋注區區/辨蟲魚爾雅細分縷洗硯去殘墨遍水如黑霧至今江)
(上魚頂有遺墨處覓物/悲古人嗟此空自苦)事頓異於昔者公胡為乎來哉
(李詩嗟爾逺道之/人胡為乎來哉)廣忠益集衆思國無陋矣戒行李載
書冊予日望之(俱見前回榮/州羅推官條)某乘障非才觸藩無計(易/羝)
(羊觸藩/詳見前)求牧與芻而不得專俟罪歸襆被束擔而未行
或容晤語(陸納傳臨發止有被襆而已魏舒傳被襆而/出新唐書蘇瓌傳瓌單身被襆自將餘見前)
　　回武岡彭知錄(岊○宋沿唐制州有錄事參軍然/不盡置也諸府為司隸諸州為錄)
　　(事乾興元年丁度請諸州始置錄事參軍慶厯二/年河西河東陜西諸州權令京官知錄事參軍熈)
　　(寧三年詔煩難去處錄事參軍竝差職官知縣及/奏舉縣令人充政和三年尚書省言州建六曹參)
　　(軍參軍之稱起於行軍之際恐不當襲欲改為司/錄詔改為掾建炎初復舊名錄事掌州縣庶務糾)
　　(諸曹稽違乾道中汪大猷申/請依司理例不兼他職從之)
共江西之水昔嘗附總屬之題名(莊子激西江之水中/興㑹要紹興十一年)
(制凡總領官屬有/幹當公事差遣)分黔東之風今乃際糾曹而聨事(黔/其)
(淹切武岡春秋戰國皆以巫黔中地史記蘇秦傳一軍/出武岡一軍出黔中則邯鄲動矣張儀傳秦要楚欲得)
(黔中地白起傳取楚定黔巫郡西夷傳略巴蜀黔中以/西柳文黔巫東鄙分風謂為别駕白帖錄事為糾司閻)
(用之初為彭州參軍嘗攝錄事一日糾愆繆不/法數十事太守以為材韋蘇州詩糾郡南海湄)未遑􁘥
記已沐飛牋恭惟某官學裕家傳才優世用裕三世登科
之記安俟金籯(唐重科目鄭顥知舉帝索科目記顥撰/十三巻自武德至大中仍乞今後放榜)
(錄及第人姓名記賦題進入有司按續編次此登科記/之始韋賢傳遺子黃金滿籯不如一經如淳曰籯竹器)
(受三四斗今陳/留俗有此器)續一門叔父之芳正須玉樹(晉書列女/傳一門叔)
(父則有阿大中郎謝𤣥傳譬如芝蘭/玉樹欲使其生於庭階耳竝詳見前)顧厄銓曹之限不
辭郡椽之卑竊聞文學之穰穰(穰如陽切衆也詩降福/穰穰一曰豐也又豐年)
(穰/穰)足贊武岡之矯矯(王導傳贊武岡/矯矯匡時緝政)操持綱紀自來喜
見於朱絲(少陵送韋諷閬州錄參詩韋生富春秋洞徹/有清識操持紀綱地喜見朱絲直行往樹佳)
(政慰我/深相憶)明習憲章詎得久淹於丹筆(馬周傳贊由一介/草茅言天下事明)
(習憲章若素官於朝㑹稽典錄盛吉字君逺性多仁恩/冬月罪囚當斷其妻執燭吉手丹筆夫妻相向垂泣)
不容暖席即對溫綸某教胄非才(言為/國錄)佐州何取(言倅/武岡)
督郵地忍儻未逐重聽之聾丞(黃霸傳長吏許丞老病/聾督郵白彼逐之霸曰)
(許丞廉吏雖老尚能拜起送迎正頗重聽何傷白帖州/主簿郡督郵並今錄事參軍丙吉傳西曹地忍之李竒)
(曰地猶第也師古曰地/亦但也語聲之急耳)錄事天通固甘作折威之司馬
(新唐書杜景佺傳性嚴正為益州錄事參軍時隆州司/馬房嗣業徙州司馬詔未下欲即視事先笞責吏以示)
(威景佺曰公持咫尺制真偽莫辨即欲攪亂一府敬業/揚州之禍非此類耶叱左右罷去既乃除荆州司馬吏)
(歌之曰錄事意與天通州/司馬折威風由是寖知名)
　　代回新嚴州郭知錄(伯長/)
對北臺之馬耳自昔通家(馬耳山在今諸城縣西南六/十里形如馬耳東坡雪後書)
(北堂壁詩試掃北臺看馬耳未隨埋沒有雙尖又孤雲/落日在馬耳照耀金碧開煙鬟超然臺記云南望馬耳)
(常山出沒隱見若近若逺庶幾有隱君子乎孔融傳先/君孔子與君先人李老君同德比義而相師友則融與)
(君累世通家柳文王氏/子與余通家代為文儒)問南山之鳳鶵乃今補掾(襄陽/記諸)
(葛孔明為臥龍龎士元為鳳雛司/馬德操為水鏡皆龎德公語也)貽書勤甚喚夢凄然
(山谷詩為公/喚起黃州夢)恭惟某官詩禮磨礲(枚乘傳磨礱底厲師/古曰礱亦磨也韓文)
(磨礱乎事業而/奮發乎文章)典刑服襲飲冰食蘖不忘先訓之勤(莊/子)
(朝受命而夕飲冰白樂天詩/三年為刺史飲冰復食蘖)斂板折腰猶待糾曹之次
(南史到溉傳武帝與溉戲賭竒石并禮記溉並輸焉帝/謂朱弁曰卿謂到溉所輸可以送未斂板對曰臣既事)
(君安敢失禮擅道鸞春秋桓𤣥嘗詣㑹稽王道子已醉/對𤣥張眼曰桓賊長史謝重斂板正色曰公廢昏立明)
(功高社稷風塵之論/宜絶聖聽餘見前)三語之機相契(阮瞻傳王戎問瞻/曰聖人貴名教老)
(莊明自然其㫖同異瞻曰將無同戎咨嗟/良久即命辟之時人謂之三語掾詳别見)五章之剡何
難某星且拱辰日將入酉(白樂天詩黃雞催曉午/時鳴白日催年酉時沒)伏波
牀下敢當盛意之勤渠(馬援傳援嘗有疾梁松來候之/獨拜牀下援不答松去後諸子)
(問曰梁伯孫帝壻貴重朝廷公卿已下莫不憚之大人/奈何獨不為禮援曰我乃松父友也雖貴何得失其序)
(乎/)子陵臺邊或恐歸舟之邂逅(子陵釣臺在桐廬西南/二十九里東西二臺各)
(高數百丈許渾詩潮去潮來洲渚春山花如綵/草如茵嚴陵臺下桐江水解釣鱸魚有幾人)
　　代回李知錄
短綆汲深聊備一人之數(荀子短綆不可以及深井之/泉知不幾者不可與及聖人)
(之言史記平原君傳今少一/人願君即以遂備負而行矣)長箋委重何啻三語之多
(見上/條)受之赧然無可謝者恭惟某官持心近厚克敬惟
刑(見/前)京兆浩穰小大之獄難察(張敞傳京兆典京師長/安中浩穰於三輔為尤)
(劇師古曰浩大也穰盛也言人衆之多也禮記必察/小大之比以成之注小大猶輕重已行故事曰比)參
軍俊逸輕重諸罰有權(司錄即隋唐錄事參軍杜詩俊/逸鮑參軍胡致隆喜曹劉二從)
(事見過詩蕭蕭細雨鎖柴門喜見風流二使君俊逸萬/春猶錄事清新子建尚參軍尚書輕重諸罰有權刑罰)
(世輕世重注輕重/諸罪各有權宜)冒騰一鶚之章自笑匹雛之力譬之
推轂信當遵平陸之塗然而盤根豈宜後朽株之木(虞/詡)
(傳盤根錯節杜詩仙李盤/根大鄒陽傳枯木朽株)某儀圖莫助欲與同升惜露
螢無自煖之灮莫分隣壁(李嘉祐螢火詩夜風吹不滅/秋露洗還明李百藥咏螢火)
(詩不辭逢露濕祇為重宵行梁元帝/詠螢火詩著人疑不熱集草訝無煙)願天馬有長驅之
足早入帝閑
　　回楊司理(蕃/)林司法(木○燕翼詔謀錄今之司理/參軍五代之馬部軍都虞候)
　　(判官也以牙校為之州鎮專殺而司獄事者輕視/人命太祖開寶六年詔州府竝置司寇參軍以新)
　　(及第九經五經及選人資序相當者充之後改為/司理參軍○司法參軍即漢唐法曹墨曹掾宋沿)
　　(唐制置司法參軍掌議法斷刑/紹興三年權行減罷後復舊)
䝉恩佐郡慚非典午之材聨事為僚將有同寅之契方
圖􁘥記已沐飛箋恭惟某官業履直溫風猷明浚補三
語之椽暫屈通材(竝見/前)培萬里之程盍躋要路(韓詩孑/孑萬里)
(程/)佇由鶚表徑造鵷班某倚席罔功題輿非據(竝見/前)别
乘分月愧初無倡和之能(竝見/前)同舟遇風幸不靳維持
之助(鄧析書同舟渉海中流遇風救/患若一所憂同故也詳見前)過此以往(繫辭過/此以往)
(未之或/知也)未知所裁
　　代回江隂趙司法(崇价○江/隂軍已見)
桑榆晼晚又塵紫槖之班(淮南子日西垂景在樹端謂/之桑榆潘岳賦日晼晚而將)
(暮又老晼晚而將及注晼晚日落貌晉輿服志八座尚/書荷紫以生紫為袷囊綴之服外加於左肩昔周公負)
(成王制此服衣/至今以為朝服)竹素勤渠良感墨曹之意(東觀漢紀劉/向典校書先)
(書竹為易刋定可/繕寫者以上素)慙無好語(東坡詩山寺歸來聞好語/又輦路歸來聞好語李賀)
(詩沙路歸/來聞好語)莫報故人恭惟某官清出璇源(顔延年詩玉/水記方流璇)
(源載/圓折)粹藏玉質頃者勾稽之試(羅隱詩朱/篆勾稽官)藹然廉直之
聲滿謂頡頏身結飛霞之佩(韓詩乞君飛霞/佩與我高頡頏)不虞簸弄
胎寒明月之珠(韓詩婆娑海水南簸弄明月/珠山谷詩貝宫胎寒弄明月)佇積平反
(雋不疑傳有所平反如淳/曰反音幡幡奏使從輕也)入儀華要勉為國計益振家
聲某壯不如人(左傳燭之武辭曰臣之壯也猶/不如人今老矣無能為也已)老當佚
我(莊子勞我以/生佚我以老)聊復爾耳更穿振鷺之行(阮咸傳未能/免俗聊復爾)
(耳詩振鷺于/飛于彼西雝)姑少遲之徑返屠羊之肆(莊子王延屠羊/説以三旌之位)
(説不敢當願復返/屠羊之肆詳見前)
　　代回全州劉司法(全州/已見)
西崦餘齡冒誤恩而還綴(淮南子曰入崦嵫經于細柳/入虞淵之地曙于䝉谷之浦)
(日西垂景在樹端謂之桑榆東坡集荷先帝之誤恩乂/計此誤恩必難安處綴株衞切音與惴同禮記行綴正)
(義曰舞人/行位之處)東隣厚意飭儷語以分光(易東隣殺牛不如/西隣之禴祭晉馮)
(素弗慷慨有大志不修小節成藻竒之曰吾逺求騏驥/不知近在東隣史記甘茂傳子之燭光幸有餘子可分)
(我餘光/詳見前)情溢乎文愧浮于感恭惟某官簪裳胄望衣被
典刑斕斑綵服之華趨庭有得(列女傳老萊子孝養二/親行年七十作嬰兒自)
(娯著五采斒斕衣杜詩繡衣春/當霄漢立綵服日向庭幃趣)局促墨曹之試游刃不
難(局通作跼踡跼不伸也促通作趣局/促蹶小貌灌夫傳局趣如轅下駒)諒積平反之功
(見上/條)即登華要之路某枌榆相託(郊祀志高祖禱豐枌/榆社注枌榆鄉名詳)
(見/前)蒲柳既凋(晉書顧悦之傳松柏之姿經/霜猶茂蒲柳常質望秋先零)迷觚稜闕角
之雲煙誤為出計(班固傳設壁門之鳳闕上柧稜而棲/金雀又紅塵四合煙雲相連説文柧)
(稜殿堂上/最高之處)懐江上山間之風月已卜歸期(東波赤壁賦/江上之清風)
(與山間/之明月)
　　代回江隂趙司法(崇价/)
冬官率屬誤拜上恩春藻摛辭猥勤下問(曹植文章序/質素也如秋)
(蓬摛藻也/如春范)恭惟某官禔身廉靖(法言或問士何如斯可/以禔身注安也一曰福)
(也百順/之名)臨政疏明行矣𤓰期又作墨曹之試豈能茅茹
長為白璧之投(易泰初九拔茅茹以其彚征吉否初六/拔茅茹以其彚貞吉亨注茅之為物拔)
(其根而相牽引彚類也鄒陽/傳夜光之壁以間投人于道)願少須之自此升矣(楊震/傳先)
(生自此/升矣)某未能免俗(阮咸傳未能免/俗聊復爾耳)豈不懐歸(詩豈不/懐歸玊)
(事靡/鹽)稍戀君軒小曵鄭崇之履(鮑昭詩弃席思君/幄疲馬戀君軒)行秣
余馬言歸疏廣之廬(詩之子于歸/言秣其馬)
　　回新任李司法(公澆/)
題千佛之名夙欽雋望(唐張倬柬之之孫數舉進士不/第捧登科頂上戴之曰此千佛)
(名/經)補三語之椽兹屈英游(見/前)望履不先(莊子願望履幕/下注言視不敢)
(望跖面望履/結而還也)鳴謙何厚(履謙/卦名)恭惟某官掞材肅括(法言/其為)
(外也肅括注外威儀/也肅敬也括法也)蓄學碩膚(詩公孫碩膚注/碩大膚美也)五千言
之修身盤根有種(史記老子姓李氏名耳周守藏室之/吏也著書上下篇言道德之意五千)
(餘言杜詩仙/李盤根大)三萬軸之貫腹奕葉彌芳(韓詩鄴侯家多/書揷架三萬軸)
(為人強記覽過眼不再讀偉哉羣聖文磊落載/其腹鄴侯謂李泌子繁也杜詩猗蘭奕葉光)早擷頷
於廣廷(韓詩連年收科/第若摘頷底髭)甘擡頭於矮屋(開元天寶遺事/張彖登科為華)
(隂簿為守令所抑歎曰大丈夫有凌雲蓋世之志而拘/于下位若立身矮屋之下使人擡頭不得乃弃官而去)
盍騰華貫又領決曹(杜氏通典兩漢有決曹賊曹掾主/刑法歴代皆有或謂之賊曹法曹)
(墨曹後漢書周燕為郡決曹掾太守欲枉殺囚燕數諫/不聽囚家詣闕稱寃燕自承其罪又王昌為郡決曹史)
(又郭𢎞為潁川郡決曹椽治獄至三/十年用法平正郡内比之東海于公)昔狄梁公之於并
門(新唐書狄仁傑字懐英并州太原人舉明經調汴州/參軍為吏誣訴黜陟使閻立本召訊異其才謝曰仲)
(尼稱觀過知仁君可謂滄海/遺珠矣授并州法曹參軍)洎韓昌黎之在荆渚(新唐/書韓)
(愈傳遷監察御史上疏極論宫市貶陽山令改江陵法/曹參軍昌黎集赴江陵途中寄贈三學士詩棲棲法曹)
(椽何處事卑陬荆山渚宫皆在江陵/府李詩所思採芳蘭欲贈隔荆渚)皆居此職能大其
官(柳文袁高河南人給事中貞直/忠蹇無與比能使所居官大)景行行之(詩高山仰/止景行行)
(止鶴林玉露云景明也謂所行之光明也世俗有景仰/景慕之語失其義矣野客叢書云此誤自漢已然後漢)
(書劉顗傳云今顗景仰前修注/景慕也則知此謬其來久矣)執事事也(老泉上田樞/密書執事事)
(也執事責也/於洵何有哉)某負丞將滿聨事亦榮惟内惟貨惟來知
片言之可折(尚書五過之疵惟官惟反惟内惟貨惟來/其罪惟均注五過之所病或嘗同官位或)
(詐反獄辭或内親用事或/行貨枉法或舊相往來)同姓同業同道或一見而後
行(韓文同姓而近也同/業也同道也詳見前)
　　代回唐司理
惟良折獄何擇非人(尚書何擇非人何敬非刑/又非佞折獄惟良折獄)恤功于
民不聞亦式(尚書乃命三后恤功于民注恤憂也憂欲/與民施功詩不聞亦式不諫亦入注不聞)
(人之道説亦自合/于法性與天合也)鼎來良椽(漢書匡鼎來注鼎方/也掾俞絹切官屬)式慰
疲甿恭惟某官有偉儒宗(師丹傳丹經為世/儒宗德為國黃耉)蔚為壽俊
(敘傳蔚為辭宗任昉王文憲集序蔚為帝師/尚書罔或耆壽俊在厥服注耆宿壽考俊德)禀江陽之
秀清德可知觀雪嶺之竒雄材斯展(杜詩雪嶺/界天白)不煩三
語行剡五章(見/前)某歸夢飛騰宦情蕭颯(王衍傳少無宦/情隨牒推移遂)
(至于此南史王微傳微素無宦情梁書何𦙍傳吾年已/五十七月食四斗米不盡何容復有宦情颯悲合切説)
(文朔風也/又風聲)亦已買江西之舫行即解維(維繫也杜詩方/期解纜初又解)
(纜即長吁纜維舟絙/也解維猶云解纜)或可識劍南之英當圖望履(劍州/南唐)
(置宋以利路亦有/劒州加為南劎)
　　回羅司理(振/)
十年出幕濫叨一障之乘(杜詩十年出幕府張湯傳居/一障間又迺遣山乘障注障)
(謂塞要險之處乘登也登而守之韓文/上希卿大夫之位下猶取一障而乘之)同官為僚賴有
三語之椽(左傳同官為僚吾嘗/同僚敢不盡心乎)方規請益先辱鳴謙(益/謙)
(卦/名)伏惟某官學有家傳材優世用撥煩剸劇共知從事
之賢勞(增韻煩不簡也左傳正其違而治其煩剸徒官/切説文截也劇音極説文尤甚也一曰艱也尹)
(賞傳賞有治劇之才遷榮陽令袁安傳三輔舉安能理/劇拜楚郡太守南史臧質傳為人敏贍有風力長于撥)
(劇隋書蘇威為太子少保梁毗為御史劾威兼領五/職安繁戀劇詩我從事獨賢傳賢勞也從事于役)登
明選公將在參軍之俊逸(韓文登明選公雜進巧/拙杜詩俊逸鮑參軍)騫騰
近只翹企俟之(晉書凉武昭王傳延首雲極翹企/遐方溫嶠傳州之文武莫不翹企)某又
入坤垠(柳文劍門銘井絡坤垠時惟/外區界山為門環于蜀都)叨分斗壘同舟共
濟諒無有於遐心(詩毋金玉爾音而有遐心餘/見前回楊司理林司法條)縮袖旁
觀亦恐孤於大手(韓文巧匠旁/觀縮手袖間)厥惟期徯(徯户禮切説/文待也尚書)
(徯予后增/韻望也)莫既編摩(説文摩/研也)
　　通潭州曾司户(應甫○潭州已見宋沿唐制諸州/置司户參軍掌户籍賦税倉庫交)
　　(納元祐令中州從八品下州從九品乾道六年汪/大猷乞令司户專差主倉庫詳啓意蓋為寧鄉簿)
　　(時曾權司户第二卷有/上衞參帥辭權司户啓)
操觚學步敢論臭味之同(觚通作䉉竹簡陸機文賦或/操觚而率爾注觚之方者古)
(人用之以書猶今之簡班固傳有學步于邯鄲者未得/髣髴失其故步庾肩吾詩欲仰天庭掞終知學步艱餘)
(詳見/前)舍墁代庖強附交承之契(鏝謨官切通作墁説文/鐵杇也徐曰所以泥也)
(又莫半切鏝刀工人器韓文圬者王承福傳吾不敢一/日捨鏝以嬉莊子庖人雖不治庖尸祝不越俎而代之)
揆材名而藐甚接歩武以幸然恭惟某官胄出魯洙(史/記)
(曾參南武城人注武城屬魯在兗州説文/洙水出泰山蓋臨樂山北入泗一云入沇)秀鍾閩嶺(見/前)
鏗爾舍瑟學傳先聖之不傳向來瓣香文到古人之未
到(陳後山詩向來一/瓣香敬為曾南豐)事業此其土苴(苴都賈切土苴糟/魄也又泥不熟也)
(莊子土苴以治天下一曰不真物也/又側下切和糞草也增韻查滓也)科名真是遺餘(韓/文)
(豈不登名於一科/兮曾不補其遺餘)居然三語之除(見本巻郭/知錄條)淹此八
年之久爭先捷徑君不行兮夷猶(陳了翁詩爭先徑路/機關惡近後語言滋)
(味長離騷經夫惟捷/徑以窘步餘見前)猶抱古心羌難得而覼縷(韓詩古/貌又古)
(心又古心雖/自鞭餘見前)寧有圖書之彦(晉天文志東壁二星主文/章天下圖書之秘府也)
可留版籍之司(分紀户曹參軍掌户口籍帳/婚姻田宅雜徭道路之事)深霧雨而
澤之(劉向列女傳陶答子化陶三年名譽不興家富三/倍其妻諫曰妾聞南山有𤣥豹霧雨七日不下食)
(者何也欲以澤其衣毛/而成其文章詳見前)望雲霄而近只某徂徂有志(徂/子)
(魚切説/文玃屬)鹿鹿無竒(蕭曹傳贊錄錄未有竒節師古曰/錄錄猶鹿鹿言在凡庶之中也)栖
枳棘之叢中甚安斯寢(史記齊世家客寢甚安/殆非就國者也餘見前)搴芙蓉
於木末敢集其裳(屈原九歌采薜荔於水中搴芙蓉兮/木末離騷經製芰荷以為衣兮集芙)
(蓉以/為裳)重違大府約束之嚴(韓文躬詣大府受約束於下/執事此謂辭權司户不允)
姑俟前驅弩矢之至(司馬相如傳縣/令負弩矢先驅)鳳凰尚遥於千仞
(賈誼傳鳳凰/翔于千仞兮)鯉魚盍貢於尺書糠粃在前令公怒之未
免(孫綽傳簸之颺之糠粃在前郄超傳/髯參軍短主簿能令公喜能令公怒)珠玉將至覺我
穢以何疑(世説王武子是衞玠之舅儁爽有風/姿見玠輒嘆曰珠玉在側覺我形穢)
　　代回邵武曾司户(復○邵武軍本漢治縣之地呉/於此立昭武鎮屬建安郡晉平)
　　(呉更曰邵武縣至隋郡縣俱廢尋復立邵/武縣屬撫州唐屬建州宋陞為邵武軍)
老子婆娑濫紆蒼佩(陶侃傳老子婆娑正坐諸君輩禮/記大夫佩水蒼王而純組綬詳見)
(前/)參軍俊逸逺寄素書(見前羅/司理條)恭惟某官植德潤身掞
才資世用計然之半策已足豪雄(史記貨殖傳昔者越/王句踐困于㑹稽之)
(上乃用范蠡計然范蠡既雪㑹稽之恥喟然嘆曰計然/之策七越用其五而得意既已施於國吾欲用之家注)
(計然者葵邱漢上人姓辛氏字文子其先/晉國亡公子也嘗南游於楚范蠡師事之)試琰之之一
官㑹觀霹靂(唐書裴琰之絳州聞喜人為同州司户參/軍時年少美容儀刺史李崇義初甚輕之)
(先是州有積年舊案數百道崇義促琰之使斷之琰之/命書吏數人連紙進筆須臾剖斷竝畢文翰俱美且盡)
(予奪之理崇義大驚謝曰公何忍藏鋒以/成鄙夫之過由是大知名號為霹靂手)有憐西崦之
景(崦衣廉切山海經鳥鼠同穴西南/曰崦嵫下有虞泉日所入互見前)猶庀北斗之司(庀/普)
(弭切治也具也左傳官庀其司李固傳陛下/有尚書猶天之北斗顔魯公集尚書北斗尊)某曵履罔
功投簪孔武吾車吾馬漸為膏秣之謀(詩載脂載牽還/車言邁又言秣)
(其馬説文秣食馬穀也以粟秣養其馬韓文膏/吾車兮秣吾馬從子于盤兮終吾生以徜徉)某水某
邱或遂釣游之願(見/前)
　　回段司户
干木之廬必式尚阻面承(史記文侯受子夏經藝客段/干木過其閭未嘗不軾也皇)
(甫謐高士傳木晉人也守道不仕魏文侯以客禮待之/出過其廬而軾其僕曰君何軾曰段干木賢者也隱處)
(窮巷聲馳千里吾安得勿軾干木先乎德寡人先乎勢/干木富乎義寡人富乎財勢不若德貴財不若義高)
子松之歲當更反觀言贈(漢書段㑹宗字子松為西域/都護騎都尉西域敬其威信)
(三歲更盡還徙為鴈門太守坐法免西域諸國上書願/得㑹宗復為都尉谷永閔其老復逺出予書戒曰若子)
(之材可以優游都城而取卿相何必勒功崑山之仄朋/友以言贈行敢不畧意願吾子因循舊貫毋求竒功更)
(盡亟還如淳曰邊吏/三歲一更更工衡反)撝謙寵甚内訟悚然(謙訟/卦名)伏惟某
官毓秀岷峨炳靈江漢(見/前)秀實仁勇之節風烈固存(新/唐)
(書段秀實傳贊柳宗元稱世言段太尉以為武人一時/奮不慮死以取名非也太尉為人姁姁視之儒者也遇)
(不可必達其志非偶然者非/孔子所謂仁者必有勇乎)文昌翰墨之聲雲仍是似
(新唐書段文昌字墨卿憲宗朝為翰林學士/穆宗即位拜中書侍郎同中書門下平章事)草凌雲而
入奏(司馬相如傳相如既奏大人賦天子/大説飄飄有凌雲氣游天地之間意)芥拾地以決
科(夏侯勝傳其取青紫如俛/拾地芥耳法言射策決科)小試椽曹未展霹靂之手
(見上/條)固為檄屈忽纒悽愴之心(後漢毛義廬江人家貧/以孝行稱南陽張奉往)
(候之坐定而府檄適至以義為安陽令義捧檄而入喜/動顔色奉心薄之及毋亡遂不仕奉曰賢者固不可測)
(往日之喜為親屈也禮記霜露/既降君子履之必有悽愴之心)素冠已畢於三年(詩庶/見素)
(冠/兮)丹檢㑹膺於一札(後漢循吏傳/一札十行)制禮弗敢過也俯就
朝祥(禮記先王制禮而弗敢過也/又魯人有朝祥而暮歌者)任官然後爵之亟觀
暮召(禮記兄官民材必先論之論辯然後使之/任事然後爵之主父偃傳朝奏暮召入見)某避堂
不敏(曹參傳於是避正堂/舍蓋公焉詳見前)下榻已稽(徐穉傳陳蕃為太/守在郡不接賓客)
(唯穉來特設一榻去則縣之王勃/滕王閣詩序徐孺下陳蕃之榻)將軍乃肯幸臨既不
以服而為解(灌夫傳將軍迺肯幸臨況魏其侯夫安敢/以服為解師古曰解謂辭之也若今言分)
(疏/矣)進士與吾同業是固將賀其善鳴(韓文送何堅/序詳見前)
　　回緜州家司户(燉翁/)家將仕(坤翁○緜/州已見)
鸞停鵠峙舊聞英物之不凡(韓文少傳翠竹碧梧鸞鵠/停峙能守其業者也晉書)
(桓溫字元子生未朞而太原溫嶠見之曰此兒有竒骨/可試使啼及聞其聲曰真英物也先賢傳薛勤造陳仲)
(舉其父出迎勤曰足下有不/凡子吾來候之不從卿也)鴈後鴻前今見故人之有
子(見/前)未遑修贄先辱贈言恭惟某官世載其英學造乎
道取青拾芥誇映秀士之羣(韓詩舉舉江南子名以能/詩聞一來取高第官佐東)
(宫軍迎婦丞相/府誇映秀士羣)泛綠依蓮卓犖椽曹之表恭惟某官學
有家傳美由世濟俯拾地芥不難一律之塤篪(詩伯氏/吹壎仲)
(氏吹篪山谷詩豈無/他人游不如我塤篪)小試天葩便入三銓之衡尺(韓詩/東野)
(動驚俗天葩吐竒芬六典尚書為尚書銓侍郎二人分/為中銓東銓權文公集吏部員外郎裁百辟之章疏助)
(九流之刀尺晏公類/要秉刀尺於仙臺)行遄王覲(左傳王/覲為可)亟踐世官某自
歎孤蓬(山谷詩九鼎安磐/石一身轉孤蓬)復分半竹事其賢者友其仁
者幸而在邦域之中愛勿勞乎忠勿誨乎特有望文辭
之表
　　通潭州段支使(宋㑹要乾德三年詔歴兩任有文/學者許兩使留後奏充掌書記太)
　　(平興國六年詔諸節度州依舊置觀察支使一員/凡書記支使不得竝置有出身曰書記無出身曰)
　　(支使位在判官之下推官之上○詳啓/意蓋任寧鄉簿時作通篇組織韓文)
齒下士而望光明漫為委吏(韓文曾不得列名薦書齒/下士于朝以仰望天子之)
(灮/明)詣大府而受約束將見元僚(韓文躬詣大府受約束/於下執事南史庾杲之)
(傳盛府元僚/實難其選)或有三年之托根(山谷詩江梅有佳/實托根桃李塲)可無
一紙以張本(劉𢎞傳得劉公一紙書賢于十部從事杜/預左傳注為桓五年從王伐鄭張本晉書)
(荀崧傳左邱明張本繼末/發明經意多竒偉詳見前)恭惟某官恢然材諝(諝寫與/切説文)
(知也周禮注有/才智之稱也)藉甚典刑(見/前)故笏猶存可落姦雄之膽
(魏謩傳帝問卿家書詔頗有存者乎謩對惟故笏在段/秀實傳朱泚召秀實計事源休等在坐秀實戎服與休)
(竝語至僭位勃然起執休腕奪其象笏奮而前唾泚面/大罵曰狂賊可磔萬段我豈從汝反耶遂擊之泚舉臂)
(捍笏中顙衊/面匍匐走)新硎既發孰嬰肯綮之芒兹依綠水之華
暫贊碧幢之畫(竝見/前)湖山自得皆春生秋殺之仁(韓文/滕王)
(閣記詳/見前)賓主相驩有川泳雲飛之樂(韓文節度堂書記/㕔石記詳見前)
得文武於幕下已空冀北之士夫(韓文送溫處士赴/河陽軍序詳見前)流
聲實於朝端是必湖南之支使(韓文送楊支/使序詳見前)某一科不
補三釜是謀(見/前)使我有二頃田寧爭雞鶩(史記蘇秦傳/使我有雒陽)
(負郭田二頃吾豈能佩六國相印乎屈原/卜居寧與黃鵠比翼乎將與雞鶩爭食乎)屈公為數旬
客幸䕃龜魚(新唐書韋思謙傳屈公為數旬之客以/望此府韓詩瓦影䕃龜魚竝詳見前)
　武官
　　代月湖回林御帶(㟽○宋㑹要國初以來嘗選三/班以上武幹親信者佩櫜鞬御)
　　(劒或以内臣為之初是職止名御帶咸平元年改/為御帶器械景祐三年詔自今無得過六人慶歴)
　　(元年詔遇闕員以厯邊任有功者補之/詳啓意其人蓋有足疾而今愈者)
十年去國恍然孤鶴之歸(列仙傳蘇耽去後忽有白鶴/十數隻夜集郡東門樓上一)
(隻口畫作書字言曰城郭是人民非三百里子當復歸/咸謂是耽續搜神記遼東城門有華表柱忽有一鶴集)
(徘徊空中言曰有鳥有鳥丁令/威去家千載今來歸詳見前)千里故人厚甚雙魚之
遺(遺以/醉切)所慙善頌未免過情恭惟某官鈐略通材(鈐略/皆兵)
(法兵鈐以閉房神府以備非常後漢書鈐決之符注兵/法有玉鈐篇李靖有兵鈐新書一卷隋藝文志有隂符)
(鈐錄一卷宋有景德虎鈐經隋藝/文志有黃石公三略三卷唐志同)璇魁名第(春秋運斗/樞北斗第)
(一天樞第二璇第三璣/第四權第一至四為魁)朱華庀職早通二閣之班畫㦸
凝香毎作三刀之夢(岑參詩刀州先入夢李端詩夜夢/見刀州李逺詩何處夢刀州雍陶)
(詩今宵難作刀/州夢詳見前)顧因微恙力請真祠尊足者存䕫何憐
於踸踔(莊子今吾來也猶有尊足者存郭象注刖一足/未足以虧其德明夫形骸者逆旅也又䕫憐蚿)
(蚿憐蛇夔謂蚿曰吾以一足趻踔而行注䕫一足獸也/帝王世紀黄帝在位諸侯于東海流波山得竒獸其狀)
(如牛蒼色無角一足龍走出入水即風雨目灮如日月/其音如雷名曰夔黃帝殺之取皮以冒鼓聲聞五百里)
(踸丑甚切説文踸踸行無常貌或作趻踔敕教切説文/踶也徐曰踶亦常蹋意踸踔不常貌又陟教切猿跳也)
(又敕角切/集韻跛也)奉身而退龍豈困於騰驤(左傳臣之禄君實/有之義則進否則)
(奉身而退楚國先賢傳神龍朝發崑崙之墟/暮宿於孟諸超騰雲漢之表宛轉四瀆之裏)既兩踵之
生輝(山谷詩我肱三折得此/醫自覺兩踵生光輝)宜單車而促覲(信陵君傳/今以單車)
(代之何哉文選李陵答蘇/武書以單車之使詳見前)君王神武雖已謝單于而閉
玉關(繫辭古之聰明睿知神武而不殺者刑法志高帝/躬神武之材長孫無忌傳陛下神武聖文卓冠千)
(古後漢書延光二年北虜連與車師入寇河西議者以/閉玉門陽關以絶其患元初六年北虜與車師後部共)
(攻沒索班公卿多以為宜閉玉/門關東坡詩終閉玉關辭馬武)男子功名正當殺賊奴
以取金印(杜詩男兒功名遂亦在老大時周顓傳/今年殺諸賊奴取金印如斗大繫肘)某無
能為役(左傳於先大夫無能為/役言不足為其役使)非所納交天子欲伐先
零未覺營平之老(趙充國傳定冊尊立宣帝封營平侯/羌先零反時充國年七十餘上老之)
(使御史大夫丙吉問誰可將/者充國對曰無踰老臣者矣)丞相必舉龔遂佇觀渤海
之安(見/前)
　　謝戴將使(木/)
邂逅適願已幸識荆(見/前)倥􁦖裝懐未遑訪戴(北山移文/訴牒倥偬)
(裝其懐王徽之傳嘗居山隂夜雪初霽月色明朗四望/皓然獨酌酒詠左思招隱詩忽憶戴逵逵時在剡便夜)
(乘小船詣/之互見前)既感輕身先匹夫之意復有一紙賢十部之
榮(見前通段/支使條)恭惟某官天分軼羣(晉書列女傳王凝之/妻謝氏字道韞嘗譏)
(弟𤣥學植不進曰為塵/務經心為天分有限耶)人門濟美翼扶九萬里決應海
運於南溟(竝見/前)腹笥五十家暫隱天樞之北落(邊韶傳/腹便便)
(五經笥藝文志凡兵書五十三家七百九十篇圖四十/三卷春秋運斗樞北斗第一天樞史記天官樞斗戴匡)
(六星曰文昌宫一曰上將鉞旁有一大星為北落北落/若微亡軍星動角益稀及五星犯北落正義曰北落師)
(門一星在羽林西南天軍之門也長安城有北落門以/象此也主非常以候兵占明則軍安微弱則兵起金火)
(守有兵為兵犯塞土水則吉晉天文志落者天之藩落/也師門軍門也主非常以備兵張説詩將星移北落神)
(雨避東京李白司馬將軍歌北落/明星動光彩南征猛將如雲雷)勇早聞於六館(韓文/何蕃)
(傳已/見)筆獨掃於千軍(杜詩筆陣獨/掃千人軍)㑹當定一霸於蝥弧
(左傳先軫曰報施救患取威定霸於是乎在矣又一戰/而霸韓詩雖免十上勞何能一戰霸左傳穎考叔取鄭)
(伯之旗蝥弧以先登蝥/音侔弧音胡鄭伯旗名)何難連八科之麟角(見/前)衮明日
月更看黃牓之新(摭言進士榜粘黄紙四張以淡墨/氊筆書禮部貢院四字粘於榜首)履
上星辰始是青氊之舊(見/前)某舊交羣從(謝道韞傳羣從/兄弟則有風胡)
(羯末白樂天詩自/知羣從為儒少)今識清標聞元方季方之齊名亦既
覯止(詩亦既見止/亦既覯止)從延君少君而受禮更幸進之(儒林/傳戴)
(德延君戴聖次君皆受禮於后倉德號大戴為信都太/傅聖號小戴以博士論石渠於是禮有大戴小戴之學)
　　回成副將(鑑○詳啓意/任榮州時作)
懐章試郡叨分榮邸之麾(宋光宗自榮州刺史/進封榮王故曰榮邸)訓旅將
屯知有和門之副(周禮以旌為左右和之門注軍門曰/和今謂之壘門立兩旌為之敘和出)
(用次第出和門也䟽左傳云師克在和/不在衆田獵象戰伐故其門曰和門)逺勤一介見畀
雙鱗開緘粲然(盧仝詩開緘/宛見諫議面)佩意厚甚恭惟某官共武
之服(詩有嚴有翼共武之服/共武之服以定王國)克壯其猷(詩方叔元老/克壯其猷)禀
山西六郡之良性資鷙勇(趙充國辛慶忌傳贊秦漢已/來山東出相山西出將秦時)
(將軍白起郿人王翦頻陽人漢興郁郅王圍甘延壽義/渠公孫賀傅介子成紀李廣李蔡杜陵蘇建蘇武上邽)
(上官桀趙充國襄武廉褎狄道辛武賢慶忌皆以勇武/顯聞漢書地理志漢興六郡良家子選給羽林期門以)
(材力為官名將多出焉匈奴傳贊文帝從六郡良家材/力之士馳射上林六郡謂隴西天水安定北地二郡西)
(河趙充國傳以六郡良家子善騎射補羽林為人沉勇/有大略鷙音至説文擊殺鳥也廣雅鷙執也取其能執)
(服衆鳥凡鳥之勇/獸之猛皆曰鷙)應婁北一星之象世胄蟬聨(晉天文/志天將)
(軍十二星在婁北主武兵中央大星天之大將也外小/星吏士也大將星摇兵起大將出小星不具兵起唐丹)
(元子步天歌婁上十二將/軍候韓詩𦙍胄本蟬聨)兹煩寡二之材(吾邱壽王傳/天下少雙海)
(内寡/二)來貳第三之指為王爪士足增劒閣之天高(詩祈/父予)
(王之爪士傳士事也蜀都賦緣/以劍閣李詩劍閣崢嶸而崔嵬)歸衞羽林寧俟玉關之
人老(漢天文志虚危南有衆星曰羽林天軍軍西為壘/晉志羽林四十五星在營室南宣帝紀羽林孤兒)
(應劭曰天有羽林大將軍之星林喻若林木之盛羽羽/翮鷙擊之意故以名官漢儀注羽林從官七百人師古)
(曰言其如羽之疾如林之多百官表羽林屬郎中令掌/從送次期門續百官志羽林中郎將主羽林郎掌宿衞)
(侍從常選六郡良家子補本武帝以便馬從獵還宿殿/陛巖下室中故號巖郎東軒筆錄蔡挺自寶元已後歴)
(邊任至于熈寧初猶帥平凉㑹邊無事因作樂歌以教/邊人有誰念玉關人老之句自此盛傳都下未幾召為)
(樞密副使墨客揮犀云蔡子正久在邊任晚年以龍圖/閣直學士再守平凉作喜遷鶯一闋以自廣曰霜天清)
(曉望紫塞古木寒雲衰草溪馬嘶風邊鴻翻月隴上鐵/衣寒早欲歌倚曲悲壯盡道君恩須報塞垣東盡頭路)
(鞬錦領山西年少談笑刃斗靜烽火一把長報平安耗/聖主憂邊威懐遐方驕縱且寛天討歲華向晩愁思誰)
(念玉關人老太平也且懽娯須/把金樽頻倒此曲成大傳都下)某濫乘一障(見前回羅/司理條)
將幸同僚共惟帝臣正爾賴熊羆之士(尚書萬邦黎獻/共惟帝臣又則)
(亦有熊羆之士/不二心之臣)能以衆整尚願聞龍豹之韜(左傳欒鍼/曰日臣之)
(使於楚也子重問晉國之勇臣對曰好以衆整言好/以整齊師旅為勇太公六韜分文武龍虎豹犬六目)占
敘惟勤敷陳罔既
　寄居官
　　代董制帥通許侍郎(奕/)劉閣學(光祖○宋史許奕/字成子簡州人以)
　　(父任為長江簿慶元五年寧宗親擢進士第一歴/起居舍人韓侂胄議開邊奕貽書止之侂胄不樂)
　　(遣奕使金金人聞奕名久禮迓甚恭乃卒行成還/奏帝優勞久之權禮部侍郎攝兼侍讀毎進讀至)
　　(古今治亂必參言時事帝曰如此則經筵不徒設/矣遷吏部侍郎兼修玉牒官兼權給事中進龍圖)
　　(閣待制加寶謨閣直學士卒贈通議大夫奕天性/孝友所著有毛詩説論語尚書周禮講義奏議雜)
　　(文行世○劉/光祖已見)
石坳和墨躐升獻納之班(新唐書百官志起居舍人分/侍左右秉筆隨宰相入殿若)
(仗在紫宸内閣則夾香案分立殿下直/二螭首和墨濡筆皆即坳處時號螭頭)玉壘分符更冒
蕃宣之寄(玉壘山在茂州汶川縣東四里出璧玉蜀都/賦包玉壘以為宇杜詩玉壘浮雲變古今)
巋然地重(巋山貌魯靈光/殿賦巋然獨存)蕞爾人微實惟隣寶之依(左/傳)
(親仁善隣/國之寶也)敢廢書函之敬(呉張溫使蜀謂先主/曰謹奉所齎書函)恭惟某
官清時碩德名世真儒(法言如用真儒無敵乎天下桓/榮傳詔賜竒果受者皆懐之榮)
(獨舉手捧之以拜帝/笑曰此真儒生也)惟其特立而獨行造道自得(韓文/特立)
(而獨行道/力而事實)故能難進而易退經德不回(禮記事君難進/而易退則位有)
(序易進而難退則亂也故君子/三揖而進一辭而退以逺亂也)至今猶侍臣之冠(山谷/詩大)
(似不䝉稽古力只/今猶着侍臣冠)歷年賜方伯之履(左傳五侯九伯女/實征之以夾輔周)
(室賜我先君履履/謂所踐履之界也)在外則植旗旄羅弓矢公豈此榮(韓/文)
(在外則樹旗旄羅弓矢/武夫前呵從者塞途)其功之銘鼎彞被絃歌士誠有
望(歐陽公晝錦堂記其豐功盛烈所以銘彛鼎/而被絃歌者乃邦家之光非閭里之榮也)佇起几
安之舄(詩赤舄几几傳絇貌/疏其舄之飾几几然)亟馳介大之珪(詩以其介/圭入覲于)
(王介大也方言東齊/海岱之間謂之介)某見謂疎庸誤䝉簡在願乘一障
豈能堪十乘之行(見/前)縱駕兩轓何敢作三刀之夢(岑參/詩刀)
(州先入夢雍陶詩今宵/難作刀州夢詳見前)冒焉叱馭願在執鞭嗟逺道胡
為來哉孰寛脅息(李詩嗟爾逺道之人胡為乎/來哉又捫參歴井仰脅息)居是邦
事其賢者載慰心期(見/前)
　　代通費參政(士寅/)
分小隊於少城將安問政(杜詩元戎小隊出郊埛蜀都/賦亞以少城接乎其西少城)
(在太城西張儀既築太城/後一年又築少城詳見前)倚鉅人之長德行可庇身請
裁吾黨之裴然來事是邦之賢者恭惟某官賦資肅括
蹈行中庸長卿吞雲夢之胷豈以八九而芥蔕(司馬相/如傳吞)
(若雲夢者八九其於胷中/曾不蔕芥注蔕芥刺鯁也)太白空岷峨之眼尚餘千萬
之琳琅(韓詩平生千萬/篇金薤垂琳琅)簡上帝心(尚書惟簡在上帝之/心注簡閲在天心)
為公室輔(左傳間于兩/社為公室輔)固已重清廟九九之鼎(戰國策/周之代)
(殷得九鼎凡一鼎而九萬/人輗之九九八十一萬人)謂當應泰階兩兩之符(東方/朔傳)
(願陳泰階六符注泰階三台也毎台二星凡六星符六/星之符驗也天文志魁下六星兩兩而比者曰三能注)
(能音/台)乃甘松菊之主人(新唐書韋表微傳授監察御史/裏行不樂曰爵禄譬滋味也人)
(皆欲之吾年五十拭鏡􁦱白冒游少年間取一班/一級不見其味也將為松菊主人不愧陶淵明云)暫作
園林之勝事(韓詩園林窮勝/事鐘鼓樂清時)道之將行也命天將降任
是人佇一馬二童之來(東坡司馬溫公神道碑其相惟/何太師溫公公來自西一馬二)
(童萬人環之如渴赴泉/孰不見公莫如我先)增六鼇四極之重(列子斷鰲之/足以立四極)
(又一釣而/連六鰲)公有無窮之聞(聞去/聲)民無不獲之夫某薾然
棗昏(莊子薾然疲役宋書范曄傳和香方序云棗膏昏/鈍甲煎淺俗非惟無助于馨烈乃當彌增于尤疾)
(也棗昏以/比羊𤣥保)重以木訥躐冒清華之選遂塵碧落之班(碧/落)
(天也李涉詩碧落高高雲萬/里杜詩碧落真難陟詳見前)所期乞一障之乘詎敢作
三刀之夢(見上/條)惟是夙仰翹材之館乃今得依通德之
鄉避正堂而舍蓋公定難屈致置盂水以教龎守尚幸
告忠(俱見/前)
　　回寄居官(楊南平○李涪州/蒲運管○侯茂州)
再命專城甚慚愒日(古詩陌上桑四十專城居張正見/採桑詩恐疑夫婿逺聊復答專城)
(左傳翫歲而愒/日其與幾何)六條察郡誤玷觀風(見/前)所幸依長者之
牆(法言倚孔/子之牆)用是攬慨然之轡(見/前)曾修辭之不敏(左傳/敢告)
(不敏又謝/不敏焉)辱委贄以相先恭惟(楊南平/牟涪州)文武兼資(後漢/書陳)
(蕃傳聰明寛達文武兼姿臣不如李膺劉攽曰姿是姿/貌此當作資朱雲傳平陵朱雲兼資文武忠勇有智略)
(可使試守御史大夫朱穆傳朱公兼資文武海内竒士/盧植傳九江蠻反四府選植才兼文武拜九江太守魏)
(志蔣濟傳兼資文武服勤盡職魏名臣奏孟達薦王雄/疏雄才兼資文武忠烈之性踰越倫輩蜀志關羽傳孟)
(超兼資文武勇略過人晉書劉𢎞傳將軍文武兼資王/衍傳中國已亂當賴方伯宜得文武兼資以任之張重)
(華傳謝艾文武兼資國之方邵南史到洽傳謝朓文章/盛于一時見洽深相賞好毎稱其兼資文武柳世隆傳)
(高帝與武帝書曰汝既入朝當須文武兼資人世隆其/人也褚玠傳贊公平諒直兼資文武是儀傳魯王天挺)
(懿德兼資文武北齊書魏釗傳釗有當世材兼資文武/裴行儉傳帝親勞宴曰行儉提孤兵深入萬里兵不血)
(刃而叛黨禽夷可謂文武兼備今授二職乃除禮部尚/書兼右衞大將軍唐書王珪傳兼資文武出將入相吾)
(不如/李靖)循良可紀(循吏傳董仲舒公孫𢎞/兒寛居官可紀者三人)○(侯守/云)器博而
周才𢎞以毅(蒲運/管云)洵美且仁(詩不如叔也洵美且仁注/洵信也言叔信美好而又)
(有仁/德)柔嘉維則(詩仲山甫之德柔嘉維則注/和柔而美善惟可以為法則)○(汎回衆/官云)
筆力挾岷詞源倒峽(見/前)作為黼黻卿雲河漢之無窮(劉/峻)
(廣絶交論舒向金玉/淵海卿雲黼黻河漢)粲然琳琅李杜光燄之固在(韓詩/李杜)
(文章在光燄萬丈長平/生千百篇金薤垂琳琅)有憐弄峨眉之月(李詩一振高/名滿帝都歸)
(來還弄/峨眉月)詎能應益部之星(見/前)財匪鬼輸安得有錢而使
鬼(魯褎錢神論有錢可使鬼而况於人乎子夏云死/生有命富貴在天吾以為死生無命富貴在錢)粟
非天雨若為轉粟以上天(周書神農之時天雨粟神農/耕而種之雒書説禾曰倉帝)
(起天雨粟青雲扶日風俗通燕太子丹仰天歎天為雨/粟淮南子昔者倉頡作書而天雨粟古今注武帝建元)
(四年天雨粟宣帝地節三年長安雨黑粟竟寧元年南/陽山都縣雨粟色青黒味苦大者如小豆小者如麻子)
(互見前杜詩/轉粟上青天)匪藉大家之牛車(兒寛傳大家牛車小家/擔負輸租繈屬不絶)
難沃小雅之牡轡(詩四牡騑騑/又六轡沃若)某自知負乘(易負且乘/致宼至繫)
(辭負也者小人之事也乘也者君子之/器也小人而乘君子之器盜思奪之矣)更愧贈刀(王祥/傳初)
(吕䖍有佩刀工相之以為必登三公可服此刀䖍謂王/祥曰茍非其人刀或為害卿有公輔之量故以相與祥)
(固辭強/之乃受)大夫儼然造焉既知感矣(司馬相如傳至于蜀/都耆老大夫搢紳先)
(生之徒二十有/七人儼然造焉)是邦事其賢者能勿誨乎
　　回寄居官賀除漕
依君子之鄉正虞謫滿(陳遵傳故事滿百適者斥滿百/西曹白請斥注適讀曰謫按舊)
(法令而/罰之也)歌使臣之雅忽冒恩除(小雅皇皇者華詩序君/之所以遣使臣也滿除)
(對/)亟以籲天(尚書以/哀籲天)期於易地敢意緘縢之賜(莊子攝/緘縢固)
(扃/鐍)過形黼黻之辭恭惟某官厚德嘘枯(見/前)英詞發藻(董/仲)
(舒傳發/藻辭林)通經學古用西漢以為宗援筆賦辭鑒東坡之
太晚(東坡逺景樓記若夫登臨覽觀之樂山川風物之/美軾將歸老于故邱布衣幅巾從邦君于其上酒)
(酣樂作援筆而賦之以頌/黎侯之遺愛尚未晚也)崇金蘭之氣類(繫辭二人同/心其利斷金)
(同心之言/其臭如蘭)致水薤之箴規(任棠事/已見)送以禮樂而有光恐
孤煩使(詩序送之以禮樂言逺而有光華也莊子/煩使之而觀其能卒然問焉而觀其知)編之
詩書而無愧曷稱徽言(韓文鋪張對天之閎休揚厲無/前之偉勣編之乎詩書之策而)
(無愧措之乎天地之間而無/虧尚書予旦已受人之徽言)某攬轡安能循牆知懼(見/前)
是邦大夫之賢者知久敬以善交吾黨小子之斐然愧
成章而匪報(詩雖則七襄不成報章/又匪報也永以為好也)
　　回鄉官未相識
守鄭公之鄉方規問政(鄭𤣥傳南山四皓潛灮隱耀世/嘉其高皆悉稱公然則公者仁)
(義之正號不必三事大夫/也今鄭君鄉宜曰鄭公鄉)辱子雲之札有味贈言(漢書/谷永)
(字子雲便筆札故時人云谷子雲之筆札婁君卿之唇/舌荀子贈人以言重於金石珠玉説苑贈人以軒不若)
(贈人/以言)愧先施之未能感高情之見厚藏惟深於筐笥報
莫辦於瓊琚(見/前)
　　回鮮于將仕(玨○詳啓意將/仕蓋故人子)
五月渡瀘曾奉青油之談笑(諸葛忠武侯出漢中疏五/月渡瀘深入不毛後漢書)
(注瀘水一名若水出旄牛檄外入江有瘴氣三/四月必死韓詩聯句從軍古云樂談笑青油幕)十年去
蜀未瞻丹穴之羽毛(山海經丹穴之山有鳥狀/如鶴五色而文名曰鳳)敢圖伻
來辱篤世好恭惟某官學優而仕父教之忠(見/前)德星出
虚危本南隆衣冠之望(東坡謝二鮮于君以詩文見寄/詩我懐元祐初珪璋滿清班維)
(時南隆老奉使獨未還迂叟向我言青齊歲方艱斯人/乃福星遣出虚危間注南隆䦘中也鮮于子駿閬中人)
(虚危青齊分野南齊書天文志昇明三年四月歲星/在虚危徘徊𤣥枵之野則齊國有福厚為受慶之符)高
論已河漢信東坡眼目之長(東坡謝二鮮于詩喜聞二/三子結髪師閔顏高論已)
(河漢清詩鳴佩環莊子吾驚怪其言若河漢而無極張/邦基墨莊漫錄云東坡在海外瓊州士人姜公弼來從)
(學坡題其扇云滄海何曾斷地脉白袍端合破天荒公/弼求足之坡云俟汝登科當為汝足後入廣被貢至京)
(師時坡已薨乃詣黃門于許下子由乃為足之曰生長/芸間已異芳風流謖下古諸姜還從瓊管魚龍窟秀出)
(羊城翰墨塲滄海何曾斷地脉白袍端合破/天荒錦衣他日千人看始信東坡眼力長)竊聞塤箎
不朁弓冶(見/前)章矣是以有慶矣正須子弟之自佳(詩維/其有)
(章矣是以有慶矣注章禮文也言我得見古之明王雖/無賢臣猶能使其政有禮文法度政有禮文法度是則)
(我有慶賜之榮也謝𤣥傳子弟亦/何豫人事而正欲使其佳詳見前)喧兮終不可諼兮佇
見公侯之復始(左傳公侯子/孫必復其始)某未遑望履先辱鳴謙(見/前)
識野鶴於未仙固將有後(東坡詩何人更識嵇中/散野鶴昂藏未是仙)期廐
駒之越國所向無前(王襃傳過都越/國蹶如歴塊)
　
　
　
　
　
　
　
　
　
　
　
　
　四六標準卷三十二
欽定四庫全書
　四六標準巻三十三　　　　宋　李劉　撰
　宰(宋建隆元年應天下諸縣除赤畿外有望𦂳上中/下掌總治民政有戍兵則兼兵馬都監或監押三)
　(年始以朝臣為知縣或參用京官自大理正奚嶼監/察御史王祐等始或幕職為之天聖間天下多缺官)
　(而令選尤猥下為清流所不與乆不得調乃為縣令/人數言其病民乃詔為舉法以重令選凡知州轉運)
　(使嵗舉見任判司薄尉有罪非贓私有出身三考無/出身四考堪為令者一人或二人自是人重為令令)
　(選稍精慶厯間詔天下知縣非鞫獄毋得差自政和/以来重内輕外人輕縣令之選吏部兩選不注者甚)
　(多靖康初詔初改官必為縣紹興七年詔寺監丞簿/等任滿已改官人未歴民事者各與堂除知縣一次)
　(借緋九年詔自後縣令差文臣乾道二年御筆自今/非兩任縣令不除御史慶元初詔除殿試上二名省)
　(元外竝作邑自後雖宰相子/殿試科甲人無宰邑者矣)
　　通寜鄉周知縣(瑑○李時為邑簿寜鄉見二十九/巻首條)
學道愛人願效縣公之役(左傳諸矦縣公皆慶寡人注/縣公楚縣大夫册府元龜云)
(縣令魯謂之宰仲尼為中都宰是也齊謂之大夫齊威/王封卽墨大夫烹阿大夫是也楚謂之尹沈尹戍為方)
(城之外縣尹是也亦謂/之公葉公諸梁是也)㑹計試吏冐干簿正之供是非
尋常之託根(八尺曰尋倍尋曰常宋廣平梅花賦序嗚/呼斯梅託根非其所山谷詩江梅有佳實)
(託根桃/李塲)請裁四六而張本(左傳杜注豫為後地曰張本/荀崧傳左丘明張本繼末發)
(明經意/多竒偉)恭惟某官人門具美(陳書蔡凝傳高宗謂凝曰/我欲用義興主壻錢肅為)
(黄門郎卿意何如凝正色對曰黃㪚之職故須人門/兼美惟陛下察之東坡詩清朝固多士人門子皆冠)天
分素高(分去聲集韻分劑限量也晉書列女傳謝道韞/譏弟𤣥學植不進曰為塵務經心為天分有限)
(耶/)家聲蚤著於魁三(杜詩爾家最近魁三/象時論同歸尺五天)世德不專於
爵一安劉必勃(高帝紀周勃厚重少文/然安劉氏者必勃也)破操在瑜(江表/傳劉)
(備住樊口乘單舸往見周瑜問戰卒有幾瑜曰三/萬人僃曰恨少瑜曰此自足用豫州但觀瑜破之)學配
前聞肯俯貪于蝸蚓(尚書追配於前人新唐書選舉志/取士試之小道而不以逺大是猶)
(以蝸蚓之餌而望吞舟之魚不亦難乎所/以食垂餌者皆小魚就科目者皆小秇)律設大法謂
徑掣於鯨鯢(卓茂傳律設大法禮順人情杜詩或/看翡翠蘭苕上未掣鯨鯢碧海中)居然
婆娑(爾雅婆娑舞也詩市也婆娑又婆娑其下陶侃傳/老子婆娑正坐君輩梁書止足傳贊懐禄躭寵婆)
(娑人/世)尚此槃礴(槃礴閒定貌莊子/畫史解衣槃礴)得非堅車大艦利用
逺遊寜有巨棟脩梁驟堪轉致頗聞三異具見一同(見/前)
非百里材姑繞蟻封而試馬(蜀志龎統傳魯肅遺先主/書曰龎士元非百里才也)
(晉書王湛傳此馬任重方知之平路無/以别也於是當蟻封内試之竝詳見前)為萬乘器㑹扛
龍鼎以函牛(鄒陽傳蟠木根柢輪囷離奇而為萬乘器/者以左右先為之容也師古曰萬乘器天)
(子車與之屬也禮記祟鼎貫鼎天子之器史記趙世家/秦武王與孟說舉龍文赤鼎絶臏而死東京賦岳修貢)
(兮川效珍吐金景兮敲浮雲寳鼎見兮色氤氲煥其炳/兮被龍文韓詩龍文百斛鼎筆力可獨扛函容也莊子)
(函牛之鼎沸蟻不得措一足焉後漢書邉讓傳傳曰函/牛之鼎以烹雞多汁則淡而不可食少汁則熬而不可)
(熟/)長沙令之讀五車綴班雖晩(呉靖為長沙令一日自/歎曰讀五車書辛苦十)
(年不得綴鴛鷺班髮白踪跡飄/零為百里陶元諒復何人耶)洛陽生之對半夜趣召
可期(見/前)某學不踰人飢来驅我(陶詩飢来/驅我去)苦乏長裾之
飛譽(仇覽傳今日太學曵長/裾飛名譽皆主簿後耳)姑從矮屋以立身(開元天/寳遺事)
(張彖為華陰簿為守令所抑歎曰大丈夫有凌雲盖世/之志而拘於下位若立身矮屋之下使人擡頭不得乃)
(棄官/而去)先達者為之前定包荒於後輩(韓文士之能享大/名顯當世者莫不)
(有先逹之士負天下之望者/為之前焉易包荒用馮河)大事則從其長足蔵拙於
小官(周禮大事則從其長/小事則專達餘見前)冐然而来恃此不恐(左傳展/喜對齊)
(矦曰豈其嗣世九年而棄命廢職其/若先君何君必不然恃此以不恐)人果不可無勢豈
矜駕御之能(陶靖節集孟府君傳為征西大将軍桓温/參軍色和而正温甚重之温從容謂君曰)
(人不可無勢我乃能駕御卿東坡志林云桓温之才百/倍於嘉所以云爾者自知其陰賦險狠不為高人勝士)
(所比/數耳)士安得獨自高尚假比隣之庇(孫寳傳署寳主簿/寳徙入舍祭竈請)
(比隣餘/詳見前)
　　通崇仁曾宰(穎秀○崇仁縣在撫州西一百二十/里本東漢豫章郡臨汝縣地呉分置)
　　(新建縣晉屬臨川郡梁改曰巴山縣置巴山郡/隋初郡縣俱廢置崇仁縣屬撫州唐宋因之)
曉行湘水我方尋欸乃之歌(杜詩夜醉長沙酒曉行湘/水春栁詩漁翁夜傍西巖)
(宿曉汲清湘然楚竹煙銷日出不見人欸乃一聲山水/綠注欸乃音襖靄山谷集云王稚川既得官都下有所)
(眄未歸予戲作林夫人欸乃歌二章與之竹枝/歌本出三巴其流在湖湘耳欸乃湖南歌也)春靜巴
山君来賦蒍于之曲(巴山在崇仁縣南六十里有欒巴/祠故名唐改曰臨川山宋邑宰孫)
(懋避欒仙諱改曰栢山舊傳巴山有四仙曰梅欒鄧葉/梅即漢梅福欒即欒巴隠此山鄧葉俱南城人新唐書)
(卓行傳元徳秀字紫芝為魯山令𤣥宗在東都酺五鳯/樓下命三百里縣令刺史各以聲樂集是時頗言帝且)
(第勝負加賞罰河内太守輩優伎數百披錦繡或作犀/象環譎光麗德秀惟樂工數十人聯袂歌于蒍于于蒍)
(于者德秀所為歌也帝聞/異之歎曰賢人之言哉)非釣魴之厚味(劉向説苑宓/子賤為單父)
(宰過於陽晝曰子亦有以送僕乎陽畫曰吾少也賤不/知治民之術有釣道二焉請以送子夫投綸錯餌迎而)
(吸之者陽鱎也其為魚薄而不美若存若亡若食若不/食者魴也其為魚也博而厚味子賤曰善於是未至單)
(父冠葢迎之者交接於道子賤曰車驅之車驅之夫陽/晝之所謂陽鱎者至矣至單父請其耆老尊賢者而與)
(之共治單父詩豈其食魚必河之魴/廣州記魴魚廣而肥甜魚之美者也)漫致鯉於長鬚(昌/黎)
(寄盧仝詩先生有意許/降臨更遣長鬚致雙鯉)恭惟某官忠恕家傳倫魁世業
(揚雄傳皋伊之徒冠倫魁應劭曰冠其/羣倫魁傑也師古曰冠等倫而魁傑)恢恢游刃如錐
之處囊中(莊子恢恢乎其於游刃必有餘地矣史記平/原君傳夫士之處世也譬若錐之處囊中其)
(末立/見)在在彯纓皆羅而致幕下(彯紕紹切彯彯長組貌/梁書張允傳與王儉書)
(彯纓天閣既謝廟堂之華綴組雲臺/終慙衣冠之秀選詩仕子彯華纓)適通玉籍屈綰銅
章(通典宋諸縣署令銅/印墨綬進賢兩梁冠)顧避譚公之維私(爾雅女子謂/姊妹夫曰私)
(詩譚公維私孫炎云私無正親/之言然則謂吾姨者我謂之私)不云贛水之可厲(贛水/東江)
(發源於汀州界之新樂山經雩都㑹於章水西江導源/於南安大庾縣之聶都山與貢水合㑹於贛水二水合)
(而為贛在州治後北流一百八十里至萬安縣界由萬/安而上為灘十有八詩匏有苦葉濟有深渉深則厲淺)
(則揭注以衣渉水為/厲謂由帶以上也)維寶唐之𥚹邑(一統志寳唐山在/崇仁縣西南一百)
(五里跨六安之/境寳唐水出焉)固麻谷之舊邦(謝靈運入華子岡麻源/第三谷詩銅陵映碧澗)
(石磴瀉/紅泉)錦製此来繡行甚寵改邑不改井易地則然(易/改)
(邑不改井旡喪旡得注井以不變為德者也正義曰養/物不窮莫過乎井君子修德養民始終無改如井體有)
(常邑雖遷移/而并體無改)有土此有財得人焉耳奉潘輿其孔邇(潘/岳)
(閒居賦大夫乃御板輿/升輕軒詩父母孔邇)馳魏闕以非遙(荘子身在江海/之上心居乎魏)
(闕之下注魏闕/天子兩觀也)某兩鬢白紛隻身墨隠昨班文石不能
誨館下之諸生(梅福傳登文石之陛/韓文招諸生立館下)今戍武岡幸不失
黔中之上佐(武岡為楚巫黔中地蘇秦傳一軍出武關/一軍下黔中張儀傳秦要楚欲得黔中地)
(王忠嗣傳明日見責不失一金吾羽/林将軍歸宿衛不則黔中上佐耳)出晝尚遲於三日
受滕願託於一㕓操韓子赤縣之權晉妄干於薄少(晉/字)
(舛薄當作惡昌黎寄盧仝詩昨晚長鬚来下状隔墻/惡少惡難似嗟我身為赤縣令操權不用欲何俟)荒
鄭䖍蒼苔之屋尚見芘其歸来(杜詩先生早賦歸去/来石田茅屋荒蒼苔)
　　代回常寜曹宰(輔世○常寜在衡州西南一百二/十里本漢耒陽縣地三國吳析置)
　　(新平新寜二縣屬湘東郡東晉以新平省入新寜/劉宋更曰常寜陳復曰新寜隋屬衡州唐復曰常)
　　(寜宋因之○詳/啟意蓋代月湖)
不稼取禾我謾持於漢槖(詩不稼不穡胡取禾三百㕓/兮傳種之曰稼斂之曰穡趙)
(充國傳持槖簪筆注槖契囊/也近臣從備顧問或有所紀)及𤓰代戍公已趣於曹装
(曹參傳告舍人趣治行師/古曰治行謂修行治裝也)一介惠然雙鱗厚甚恭惟某
官百里為令(後漢書郎官出宰/百里上應列宿)三年有成不求赫赫之
名見思所去(何武傳其所居亦無/赫赫名去後常見思)雖聽鼕鼕之鼓有挽
無推(鄧攸傳為呉郡守去郡呉人歌之曰紞如打五鼓/鷄鳴天欲曙鄧矦挽不来謝令推不去説文鼕鼕)
(鼓/聲)交章翕然(劉向傳章/交公車)增秩近只(循吏傳序/增秩賜金)佇公矦之
必復(左傳合而能固安而能殺公矦/之卦也公矦之子孫必復其始)豈州縣之徒勞(梁/竦)
(傳州縣之職/徒勞人耳)某骯髒雲司(骯髒悻直貌趙壹傳骯髒倚/門邉除裴復制俾踐白雲司)
(以黃帝時秩/官為白雲也)超騰水部(通典工部尚書總判工部屯田/虞部水部事魏尚書有水部郎)
(後魏北齊有水部屬都宫後周有司水大夫隋初/為水部侍郎屬工部唐天寳中改水部為司水)㑹且
歸矣不當戀仗馬之芻(詩㑹且歸矣無庻予子憎新唐/書姦臣傳李林甫語諌官曰卿)
(等不見立仗馬乎終日無聲而飫三品/芻豆一鳴則黜之矣後雖欲不鳴得乎)行或使之猶復
見飛鳬之舄
　　回武岡許令(大用○宋武岡軍領武岡綏寜新寜/三縣治武岡縣今州即武岡縣地)
强顔貳郡慙非典午之材(韓詩長慙典/午非材職)箝尾為僚喜有
同寅之幸(韓文藍田縣丞㕔壁記巻其前箝以左手右/手摘紙尾睨丞曰當署尚書同寅恊恭和衷)
(哉/)㑹修辭之未暇辱垂問之相先恭惟某官精神五兵
(韓詩腸胃繞萬/象精神驅五兵)肝膽一劒(韓詩肝膽一古/劒波濤兩浮萍)積月書於右
序已播英聲(通典有虞氏大學為上庠小學為下庠夏/后氏太學為東序小學為西序殷制太學)
(為右學小/學為左學)奉天問於左廬更登峻級(劉禹錫問大鈞賦/楚臣天問不酬今)
(臣過幸一/獻三售)方西北二邉之未靖何東南一尉之足淹(揚/雄)
(傳東南一尉/西北一矦)行矣章交(見上/條)亟其王覲(左傳王/覲為可)某無能
教胄(尚書命女典樂教胄子傳胄長/也教訓世適長子言為國録)顧使轉丞(韓文再/轉而為)
(丞兹/邑)烹雙鯉得尺素書良勤垂念(飲馬長城窟行客從/逺方来遺我雙鯉魚)
(呼兒烹鯉魚/中有尺素書)從一騎踔五百里即遂承顔(韓文曹成王/碑觀察使虐)
(使将國良往戍界良以武岡叛於是以王帥湖南以討/良為事良乞降狐䑕進退王即假為使者從一騎踔五)
(百里抵良壁鞭其門大呼我曹王来受/良降良不得已錯愕迎拜盡降其衆)
　　回武岡薛令(仲庶/)
聞三鳳之聲未遑面識(新唐書薛收傳元敬與收及族/兄德音齊名世稱河東三鳯收)
(為長雛徳音為鸞鷟/元敬年最少為鵷雛)聽雙鳬之舄良喜足音(見/前)尺書惠
然三復感甚恭惟某官材優世濟學贍家傳早安枳棘
之棲簿為之兆(仇覽傳枳棘非鸞鳳所/棲百里豈大賢之路)繼領桁楊之寄
民自不寃(桁寒剛切木在足曰械大械曰桁荘子椄槢/桁楊注械夾足及脛皆曰桁楊于定國傳其)
(決疑平法務在哀鰥寡朝廷稱之曰張釋之為/廷尉天下無寃民于定國為廷尉民自以不寃)亟為製
錦之謀可見鳴絃之志惟此黔巫之鄙(栁文黔符東/鄙蠻獠雜擾)異
乎江浙之間下若牛馬上若熊羆從昔少人而多石(栁/文)
(鈷鉧潭西小丘記石之負土而出其􁃓然相累而下者/若牛馬之飲于溪其衡然角列而上者若熊羆之登于)
(山石城山記其氣之靈不為偉人而/獨為是物故楚之南少人而多石)大不鯨鯢小不虺
蜴乃可宣化而承流(栁文武岡銘序由公之仁小不為/虺蜴大不為鯨鯢恩重事持不邇)
(而逺董仲舒傳今之郡守縣令/民之師帥所使承流而宣化也)公行勿遲民望攸屬某
凄涼半刺僥倖同僚欸乃一聲定樂薛存義之至(栁文/送薛)
(存義之任序河東薛存義将行栁子載肉於俎崇/酒於觴追而送之江滸云云餘見通崇仁㑹宰條)紞如
五鼓幸遄鄧伯道之来(見前回常/寜曹宰條)欣幸良多敷宣㒺既
　　回綏寜舒令(杓○綏寜本唐溪洞徽州之地宋置/蒔竹縣屬邵州熈寜中廢崇寜中復)
　　(置改曰綏寜縣紹興中屬武岡/軍元屬武岡路本朝改屬靖州)
榮離霧隠(列女傳陶答子妻日南山有𤣥豹/隠霧雨而十日不下食詳别見)出宰雷封
(白帖雷震百里縣/令象之分土百里)維今巫水之磻雖云巖邑(栁文巫水/之磻左傳)
(制巖邑也/巖險也)在昔夫夷之長固有聞人(夫夷水在新寜縣/南源出廣西全州)
(界遏此至邵陽㑹澬水夫夷故城在武岡東北二百四/十里漢為縣長沙定王子義封夫夷矦國於此第五倫)
(傳有詔以為扶夷長未到官追拜㑹稽太守注扶夷縣/屬零陵郡故城在今都州武岡縣東北陶侃傳武庫令)
(黃慶舉侃補武岡令與/太守吕岳有嫌棄官歸)恭惟某官闕里故家(闕里在魯/城南孔子)
(所居/之地)良弓宿學三仕為令從知學製之精(竝見/前)萬里封
矦行見棄繻之勇(班超傳相者曰祭酒布衣諸生耳而/當封矦萬里之外終軍傳歩入闗闗)
(吏予軍繻軍問以此何為吏曰為復傳還當以合符軍/曰大丈夫西遊終不復傳還棄繻而去注繻音須繻符)
(也書帛裂而分/之若劵契矣)兹来蒔竹(見題/下)已及戍瓜下若牛馬上
若熊羆飽看竒状大不鯨鯢小不虺蜴正藉撫摩(竝見/上條)
某典午非材同寅有幸許丞重聲猶能聞欸乃之一聲
鄧矦肯来諒不俟紞如之五鼓(俱見/前)
　　回武岡許令
教胄本朝乆歸来於茅屋(尚書命女典樂教胄子荀子/人君用之則勢在本朝而宜)
(蕭望之傳雅志在本朝法真傳光贊本朝四子講德論/陳懇誠於本朝之上杜詩先生早賦歸去来石田茅屋)
(荒蒼/苔)負丞支郡偶及代於𤓰期(韓文余不負丞而丞負/余晁錯傳割其支郡師)
(古曰支郡在國之/四邉者也詳别見)夙因戍削之標(子虗賦衯衯裶裶揚/衪戍削師古曰揚舉)
(也衪曵也或舉或曵則戍削然見其/降殺之美也一云戍鮮也削刻除貌)將托寅恭之契未
遑􁘥記先辱鳴謙(竝見/前)恭惟某官氣禀沉雄性資果毅
對摧鋒之月盍策勲名(李詩太白入月敵可摧敵可摧/旄頭滅旄頭星名主兵象詳見)
(第三巻謝鄒/運使舉状)戴作縣之星顧勞撫字(説苑宓子賤治單/父彈琴身不下堂)
(單父治巫馬期亦治單父以星出以星入日夜不處以/身親之單父亦治巫馬期問其故宓子曰我之謂任人)
(子之謂任力任力/者勞任人者佚)佇民庸之入奏承天寵以遄歸(易在/師中)
(吉承天/寵也)某倚席不材題輿非據貳郡長縣固唇齒之相
依體國愛民願腹心之無隠(竝見/前)
　　代回丹徒姚宰(丹徒本呉朱方邑後又名谷陽泰/時望氣者言其地有王氣始皇使)
　　(赭衣徒三千鑿京峴山為長坑以敗其勢因名丹/徒漢為丹徒縣屬㑹稽郡後屬吳郡三國呉改武)
　　(進縣晉復為丹徒置昆陵郡宋為南徐州治/所隋省入延陵縣唐復置屬潤州宋因之)
宰山水之縣知在近郊(韓詩出宰/山水縣)聞絃歌之聲未瞻逺
器敢圖􁘥記施及汎負恭惟某官藉甚人門(陸賈傳名/聲藉甚注)
(狼藉甚盛/餘見首條)巋然地望(荘子巋然而有餘魯/靈光殿賦巋然獨存)善刀出匣孰
嬰紫電之鋒(荘子善刀而藏之崔豹古今注呉有白虹/紫電辟邪流星青冥百里六劒唐中宗授)
(張錫尚書制白虹良/寳紫電竒鋒詳見前)結綬登畿斜取青雲之勢(顔延年/詩結綬)
(登王畿劉禹錫詩青雲直上/無多路却作斜飛取勢回)多景誰如於北固(多景樓/在甘露)
(寺宋張邦基墨荘漫録云鎮江府甘露寺在北山上江/山之勝煙雲顯晦萃於目前舊有多景樓尤為登覽之)
(勝蓋取李贊皇題臨江亭詩有多景懸牕牖之句以是/命名即臨江故基也裴煜守潤日有詩云登臨毎憶衛)
(公詩多景惟於此䖏宜海岸千艘浮若芥邦人萬室布/如棊江山氣象囘環見宇宙端倪指㸃知禪老莫辭勤)
(候迓使君官滿有歸期自經兵火樓廢近雖稍復經營/而樓基已半侵削殊可惜也宋米芾詩兩州城郭青煙)
(起十里江山白鷺飛海近雲濤驚夜夢天依月露濕秋/衣北固山在府治北一里廻嶺下臨長江其勢險固即)
(府治所據及甘露寺基建康實録梁武帝幸京口登北/固樓遂改名北顧唐竇常詩山趾北来固潮頭西去長)
(宋王安石詩天末海門横/北固煙中沙岸似西興)瓣香寜舍於南豐(陳後山詩/向来一瓣)
(香敬為/㑹南豐)○(改一/聮云)兹操權於赤縣(韓詩嗟我身為赤縣/令操權不用欲何俟)姑
斂惠於黔氓(韓文斂此大惠兮施於一州史記始皇紀/更名民曰黔首應劭曰黔亦黎黒也尚書)
(黎民於/變時雍)繭絲乎保障乎定知緩急魴魚也陽鱎也決有
後先(見本巻通崇/仁曽宰條)雙鳬之舄翩然(見/前)五鳳之酺近止(通/鑑)
(開元二十三年正月上耕耤田都城酺三日上御五鳯/樓酺宴元徳秀傳𤣥宗在東都酺五鳳樓下酺音蒲説)
(文王德布大飲酒也漢律三人已上無故聚飲罰金故/賜酺得㑹聚飲食也唐無酺禁亦賜酺者蓋聚作伎樂)
(高年賜/酒麫)某畫墁無補巢幕奚為(左傳季札謂孫林父曰/夫子在此猶燕之巢於)
(幕/上)望金堂石室之間無因而至(金堂峽在成都府金堂/縣石室蜀人以祀文翁)
(者姚宰/盖蜀人)感繡段瓊英之贈藏弆為榮(見/前)
　　代回江陰何宰(處博○江陰本秦漢毘陵縣地屬/㑹稽郡晉初析置暨陽縣屬毘陵)
　　(郡梁始置江陰郡及江陰縣隋初廢郡以縣屬常/州又以利城梁豐二縣省入唐初于縣置暨州復)
　　(析置暨陽利城二縣尋廢暨州及省二縣入江陰/縣屬常州五代南唐置江陰軍領江陰縣宋或為)
　　(軍或為縣○詳/啟意蓋代月湖)
送紙上之軒昻皆我輩語(韓詩開緘忽睹送歸作字向/紙上皆軒昻孫綽傳嘗作天)
(台賦以示范榮期云卿試擲地當作金石聲榮期曰/恐此金石非中宫商然毎至佳句輒云應是我輩語)就
暗中而摸索乃吾宗家(左傳晉吾宗也豈害我哉李邕/詩吾宗固神秀杜詩吾宗老孫)
(子山谷詩江夏無/雙乃吾宗餘見前)有味其言(見/前)不知所賀(左傳楚子使/子文治兵於)
(暌終朝而畢不戮一人子玉復治兵于蒍終日而畢鞭七/人貫三人耳國老皆賀蒍賈尚㓜後至不賀子文問之對)
(曰不知/所賀)恭惟某官人門具美天分仍髙(竝見本/巻首條)日食萬
錢盍追隨於伯父(何曾傳性奢豪務在華侈帷帳車服/窮極綺麗厨膳滋味過於王者毎燕)
(見不食大官所設日食/萬錢猶云無下箸處)地方百里何局促於子男聊繼
益昌之功名(新唐書循吏傳何易于為益昌令刺史崔/博乘春與賔客汎舟索民挽繂易于身引)
(舟博愧疾驅去詔命𣙜茶易于不奉詔/饋給往来傳符外一無所進故無異稱)即見中牟之除
寵(魯恭傳拜中年令在事三/年州舉尤異拜侍御史)某日之夕矣人謂斯何乗
興而来漸有回船之意同姓為近恐餘推轂之情(竝見/前)
　　回成都吕知縣(大全○成都春秋時蜀矦所理秦/始置成都縣漢宋益州治此晉宋)
　　(齊梁竝因之隋屬益州/唐宋為成都府治所)
箝尾青油之幕那暇笑談(韓詩聫句談/笑青油幕)傾心赤縣之官
鼎来材傑(杜詩赤縣官曹擁材/傑軟裘快馬當冰雪)聞舄鳬之近只得書鯉
而躍然(見/前)恭惟某官渭釣名家(史記太公望吕尚者本/姓姜氏葢嘗窮困年老)
(矣以漁釣奸周西伯西伯獵遇太公於渭之陽説苑吕/望年七十釣於渭渚三日三夜魚無食者望即忿脫其)
(衣冠上有農人者古之異人謂望曰子姑復釣必細其/綸芳其餌徐徐而投無令魚駭望如其言初下得鮒次)
(得鯉刺魚腹得書書文曰/吕望封于齊望知其異)蜀珍粹望(法言蜀荘沉冥蜀/荘之才之珍也不)
(作茍見不治茍得乆幽而不改/其操雖隋和何以加諸詳見前)恢乎游刃豈難解盤錯
之根(注見/前)飛不盡翰殆欲培扶摇之翼(韓文不長其/年飛不盡翰)盍
班玉筍顧擁璧蒲士元非百里之才便應别駕(竝見/前)成
都有萬事之好是在長官(杜詩成都/萬事好)錦製奏功綈緘入
覲某全提迂拙冐渉險艱舍嵩邙一室之書無能為役
(韓文送石處士序先生居嵩邙瀍榖之間坐一室左右/圖書左傳於先大夫無能為役注言不足為其役使也)
投成華二縣之簡何處有詩(投疑當作授成華謂成都/華陽韓詩風霜滿面無人)
(識何處如/今更有詩)
　　代回新昌詹宰(繼○新昌在瑞州府西一百二十/里本漢建城縣地呉析置宜豐縣)
　　(隋省入建城縣唐復置尋省入髙安南唐以宜豐/舊地為鹽歩鎮宋以地勢廣險又於宜豐故城置)
　　(新昌/縣)
孤鶴重来恍難尋於舊侣(續捜神記遼東城門有華表/柱忽有一鶴集徘徊空中言)
(曰有烏有鳥丁令威去家千載今来歸城郭如/故人民非何不學仙去空作家纍纍遂上冲天)雙鳬西
望猶未廢於故情相贈以言足華其老(東坡集過情之/譽知無其實而)
(愧於中起廢之文欲/借此言以華其老)恭惟某官早持雋望見謂通材(趙/充)
(國傳見/謂忠謹)學道愛人固自不妨割鷄之用治中别駕亦何
足為展驥之謀種桃李於春風接蓬莱之雲氣(竝見/前)去
天尺五孰云多而不揚(杜詩時論同歸尺五天自注云/俚語云城南韋杜去天尺五進)
(學解蓋有幸而獲/選孰云多而不揚)擊水三千願少安之無躁(韓文德僕/之所為少)
(安無/躁)某崦嵫日薄(見/前)嶰谷地寒(漢書律厯志取竹之解/谷注崑崙之北谷名也)
(劉向别録方士傳言鄒衍在燕有/谷地美而寒不生五榖詳見前)簪筆甘泉聊復覆蕉
而尋夢(列子鄭人有薪於野者遇駭鹿御而擊之斃之/恐人之見之也遽而藏諸隍中覆之以蕉俄而)
(遺其所藏之處遂/以為夢焉詳别見)挂冠神武豈須叢桂之移文(淮南招/隠士桂)
(樹叢生兮山之幽偃蹇連巻兮枝相繚宋周顒初隠北山/後出為山陰令秩滿入京復經此山孔稚珪代此山移)
(文以/絶之)
　　代回趙萍鄉(彦逹○萍鄉在袁州西一百四十里/本宜春縣地孫呉析置萍鄉縣屬安)
　　(成郡以楚昭王渡江得萍實於此故名/隋屬袁州詳啟意蓋代舊令回新尹者)
名駒千里夙聞佳公子之聲(東坡詩未應良木棄大匠/要使名駒試千里史記平)
(原君傳贊平原君翩/翩濁世之佳公子也)烹鯉尺書未㤀舊令尹之好方當
執熱如對調冰(杜詩公子/調冰水)恭惟某官逺泒天潢(晉天文/志五車)
(五星三柱九星在畢北其中五星曰天潢漢天文志王/良傍有八星絶漢曰天潢崔廓答豫章王牋禀潤天潢)
(承輝/日觀)早梯月窟(宣室志唐太和中有周生者有道術中/秋夜與客㑹月色方瑩謂坐客曰我能)
(梯雲取月置之懐襟因取筯數百條䋲而駕之曰我梯/此取月俄以手舉衣懐中出月寸許光色照爛寒氣入)
(肌/骨)卓犖千萬人之敵足亢磐石之宗(韓文卓犖為傑項/籍傳劒一人敵不)
(足學學萬人敵耳左傳不能亢身焉能亢宗文帝/紀高帝王子弟地犬牙相制所謂磐石之宗也)低回
三十載之間始入金閨之籍(史記孔子世家諸生以時/習禮其家余低回留之不)
(能去云注祇敬也言祇敬遲回不能去之有本作低低/回義亦通謝朓詩既通金閨籍復酌瓊筵醴杜詩謬題)
(金閨籍得/與銀臺通)楚萍如斗(家語楚昭王渡江江中有物大如/斗圓而赤直觸王舟羣臣莫能識)
(使問孔子孔子曰此謂萍實/可剖而食之吉祥也互見前)陶桞皆春(陶靖節五栁先/生傳先生不知)
(何許人亦不詳其姓字宅/邉有五栁樹因以為號焉)不惟吏泗而民咷(泗息利切/詩涕泗滂)
(沱毛傳自目曰涕自鼻曰泗咷徒刀切/號咷哭聲也易同人先號咷而後笑)料亦庭空而旅
實爾袁得游庠序又見賢君(李㤗伯袁州學記今代遭/聖神爾袁得賢君俾爾遊)
(庠序踐古/人之迹)天使亦好官員恐成故事(東軒筆録范延賞/為殿直押兵過金)
(陵張忠定公為守因問曰天使㳂路来還㑹見好官員/否延賞曰昨過袁州萍鄉縣邑宰張希賢者雖不識之)
(知其好官員也公曰何以言之延賞日自入縣境驛傳/橋道皆完葺田菜墾闢野無惰農及至縣則㕓肆無賭)
(博市易不敢喧爭夜宿邸中聞更鼔分明以是知其必/善政也公大笑曰希賢固善矣天使亦好官員也即日)
(同薦於朝希賢後為發運使延/賞亦為閤門祇候皆能吏也)某自慙揚粃安有憇棠
老鶴乗軒可笑翅翎之短(左傳狄人代衛衛懿公好鶴/鶴有乘軒者東坡詩誤辱使)
(君相抆拭寜聞老鶴更乗軒山谷詩/身如病鶴翅翎短心似亂絲頭緒多)飛鴻踏雪空驚指
爪之留(東坡詩人生到處知何似應似飛鴻踏雪/泥泥上偶然㽞指爪鴻飛那復計東西)
　　代月湖回吳宰(囦/)
振履光臨屬辭寵賁(臨賁/封名)靖共正直得之眉宇之間(詩/靖)
(共爾位好是正直注靖謀也共具也言有德未仕之君/子勿明明求仕自有明君謀具汝之爵位其志先在于)
(正直之人終是與之為治者此㫁章新唐書元德秀傳/房綰毎見德秀歎息曰見紫芝眉宇使人名利之心都)
(盡/)雅健雄深粲然毫楮之上(劉禹錫桞文序其文雄深/雅健似司馬子長崔蔡不)
(足多也東坡詩若人/富天巧春色入毫楮)君言雖過我心則降(詩亦既見止/亦既覯止我)
(心則降降戸江反注言/我心之憂則降下也)恭惟某官敏手決科(山谷詩敏/手擘泰華)
(法言須以/發策决科)洗心從政(繫辭聖人以此/洗心退藏於密)盤根而别利器游
刃砉然(見/前)促柱則少和聲鳴絃自若(長笛賦絙絃促柱/注絙急絃也謝靈)
(運詩殷勤訴危/柱慷慨命促管)頗聞鑪香茗碗之句仍見髯奴赤脚之
詩(並見/前)已窺一斑(王獻之傳數嵗嘗觀門人摴蒲曰南/風不競門生曰此郎亦管中窺豹時)
(見一斑/詳見前)復尋尺素六察六院本以待邑最之来(宋史職/官志紹)
(興三年殿中侍御史常同言元豐始置六察上自諸部/寺監下至廪庫塲務無不分𨽻以詔廢置而乃有夤緣)
(申請乞不𨽻臺察者恐非法意宜遵舊制從之乾道/二年詔自今非曾經兩任縣令不得除監察御史)三
沭三薫決不在時材之下某過勤委重莫可報嘉(見/前)逢
人而説項斯當無回隠(劉禹錫隋唐嘉話楊敬之贈項/斯詩度度見詩詩總好今觀標)
(格過於詩平生不解藏人善/到處逢人説項斯詳見首巻)作書而見子布徒取嘲嗤
(典畧日余曩聞劉荆州嘗自作書欲與孫伯符以示禰/正平正平嗤之言如是為欲使孫䇿帳下兒讀之耶将)
(使張子/布見乎)
　　回鹽官林知縣(申○鹽官本漢海鹽地有鹽官呉/王煑海之地吳置鹽官縣屬呉郡)
　　(隋屬餘杭郡唐屬杭州武徳/七年省入錢唐貞觀年復置)
懐赤縣之章聞將引綬(通典唐縣有赤畿望𦂳上中下/六等之差京都所治為赤縣京)
(之旁邑為畿縣朱買臣傳衣故衣懐其印/綬歩歸故邸守邸怪之前引其綬詳見前)依緑水之幕
行或望塵(潘岳傳岳性輕躁趨勢利與石崇等謟事賈/謐毎候其出與崇輒望塵而拜南史何點傳)
(豫章王尚望塵不/及吾當望岫息心)未遑名姓之通猥沭緘縢之寵(見/前)恭
惟某官風猷膚敏業履端温杞梓之材異材是宜作室
(左傳晉大夫皆卿材也如杞梓皮革何氏語林韋氏孝/友文學有承慶嗣立邃音樂有萬石逹禮儀則叔夏史)
(才博識有述時趙冬䂀兄弟亦有美名張燕公嘗語曰/韋趙兄弟人之杞梓陸機傳贊寔荆衡之杞梓尚書若)
(考作/室)瑚璉之器何器而使在山(大戴禮玉在山而木/潤川生珠而岸不枯)板
輿欲覽於王畿(潘岳閒居賦太夫人乃御板輿/升輕軒逺覽王畿近周家園)蒲璧故
来於京邑竊聞潮浪頗蝕邑封必欲植河陽之花(潘岳/傳岳)
(才名冠世為衆所疾遂棲遅十年出為河陽令庾信枯/木賦若非金谷滿園樹即是河陽一縣花白帖潘岳為)
(河陽令樹桃李花人號日河陽一縣/花李詩河陽花作縣秋浦玉為人)不若犍淇園之竹
(漢書溝洫志下淇園之竹以為犍晉灼曰淇園衛之苑/也如淳曰樹竹塞水決之口稍稍布挿按樹之水稍弱)
(補令宻謂之犍以草塞其中乃以土填/之有石以石為之師古曰犍音其偃反)某愧賛畫之非
材實底寮之有幸(俱見/前)癡公事未了也正懼鰥官(傳咸/傳楊)
(濟與咸書曰天下大器非可稍了而相觀每事欲了生/子癡了官事官事未易了也了事正作癡復為怪耳尚)
(書若時瘝厥官鰥通/作瘝見爾雅病也)新令尹仁矣乎當期儆誨
　　回李知縣
庭可雀羅辱再三之相過(鄭當時傳翟公為廷尉賔客/填門及廢門外可設雀羅)
門無鳳字有四六之見貽(語林嵇康與吕安善每一相/思千里命駕安来值康不在)
(兄喜出迎安不前題門上鳳字而去喜不覺猶以為欣/康至曰鳳凡鳥也王維詩到門不敢題凡鳥看竹何須)
(問主/人)委重良多報嘉不腆恭惟某官器資肅括才具碩
膚(竝見/前)祭彤方舉於鉏姦(祭彤傳遷襄賁令時天下郡/國尚未悉平襄賁盗賊白日)
(公行彤至誅破姦猾殄其支黨數年襄/賁政清璽書勉勵增秩一等賜縑百疋)即墨遽從而造
謗(史記曰敬仲世家威王召即墨大夫而語之曰自子/之居即墨也毀言日至然吾使人視即墨田野闢民)
(人給官無留事東方以寜是子不/事吾左右以求譽也封之萬戸)令尹無愠色亟歌歸
去之詞童子有仁心迄動巡行之歎(魯恭傳豎子有仁/心此三異也詳見)
(前/)再試巖邑(左傳制巖邑/也巖險之邑)四達通衢(爾稚一達謂之道/路二達謂之岐㫄)
(三達謂之劇㫄四達謂之衢五達謂之康六達謂/之莊七達謂之劇驂八達謂之崇期九達謂之逵)人疑
故歩之迷君若新硎之發吏材如此難逃六察六院之
除(竝見/前)公論則然何假一話一言之贊(尚書自一話一/言我則末惟成)
(德之彦以/又我受民)某緬懐先德幸接後塵力足為器足施非所
求於我也(栁文俄而有若烏獲者持長綆千尋/徐而過焉其力足為也其器足施也)問則告
疑則辨敢有吝於公哉(韓文凡此四子皆可以當執事/首薦而極論者主司疑焉則辨)
(之問焉則以告之未知焉則慇懃/而語之期乎有成而後止可也)
　　代回武陵俞知縣(成○武陵本漢武陵郡臨沅縣/東漢為武陵郡治晉因之梁置)
　　(武州陳屬武陵郡隋改武陵縣屬朗州後屬/武陵郡唐屬朗州宋初屬鼎州後屬常德府)
剡升陟之章真成僃數(儀禮吾子有命且/以僃數而擇之)鳴謙撝之德
更費屬辭受之過情謝若為語恭惟某官槐根之芷(荀/子)
(蘭槐之根是為芷注蘭槐香草也其根是為芷也本草/白芷一名白茝陶隠居曰離騷所謂蘭茞也蘭槐當是)
(蘭茞/别名)蘭茁其芽(韓文㓜子娟好靜秀瑶環瑜/珥蘭茁其芽稱其家兒也)窮武陵之
源吾為爾宰(王維桃源行當時只記入山深青谿幾度/到寒林春来遍是桃花水不辨山深何處)
(尋家語有是哉顔氏之/子使爾多財吾為爾宰)歌滄浪之水清畏人知(滄浪水/在龍陽)
(縣二十里浪水與滄水合故號滄浪水寰宇記云在武/陵縣西二水合流禹貢又東為滄浪之水乃漁父濯纓)
(之處晉陽秋胡質子威父子清慎名譽著聞歴位宰牧/晉武帝見威論邉事語及平生帝歎其父清謂威曰卿)
(清孰與父清威對曰臣不如也臣父清恐人知/臣清恐人不知是臣不如者逺也官至前将軍)意有雉
馴可無鶚薦(見/前)某過勤四六嘉歎再三(宋謝伋四六談/塵云韓子蒼為)
(舍人曾公衮以啟賀之韓答云舊知四六/之工彌起再三之歎即此聫所自来也)雖則七襄覺
成章之匪報(見/前)儉於百里願賦政之又新(詩賦政於外/注布政於畿)
(外/)
　　代回弋陽曽知縣(煥○弋陽在廣信府西一百二/十里本漢豫章郡餘汗縣地孫)
　　(呉析置葛陽縣晉屬鄱陽郡隋改為弋陽以地有/弋水故名唐初屬饒州後改屬信州宋因之○已)
　　(下俱代/月湖)
刺手拔鯨欠丁官之下取(韓詩刺手拔鯨牙舉瓢酌天/漿又仙官勑六丁雷電下取)
(將/)長鬚致鯉與甲藁以偕来(韓詩先生有意許降/臨更遣長鬚致雙鯉)不謂
垂槖而歸(管子小正篇諸矦之使垂槖而入稇載/而歸國語同韓文稇載而往垂槖而歸)将有
埓國之富(貨殖傳與王者埓/富師古日埓等也)恭惟某官汲古得鯁(韓詩/歸愚)
(識夷塗汲/古得脩綆)績文有機(韓文種學績文以蓄其有北史祖/瑩以文學見重嘗語人日文章須)
(自出機杼成一家風骨何能共人同生活也僧齊已詩/李白李賀遺機杼㪚在人間不知處聞君收在芙蓉江)
(日鬬蛟人/織秋浦)夜雨聽阿房之篇英詞偉甚(見/前)春風接曲江
之席舊夢瞭然(曲江池在今西安府東南十里漢武帝/所鑿其水曲折似嘉陵江因名唐開元)
(中疏鑿為勝境都人遊賞盛於中和節江邉菰蒲蔥翠/桞陰四合毎錫燕臣僚㑹于山亭池備綵舟唯宰相三)
(司北省官翰林學士登焉宋張禮遊城南記云江以水/流屈曲得名其深處下不見底司馬相如賦曰臨曲江)
(之隑洲蓋其地也劇談曰曲江本秦隑洲唐開元中疏/鑿為勝境歐陽詹曲江記畧曰此地循原北峙迴岡旁)
(轉圓環四匝中成坎窞窙窌港洞生泉翕源東西三里/而遥南北三里而近崇山濬川鉤結盤䕶不南不北湛)
(然中停蕩惡含和厚生蠲疾涵虗抱景氣象澄鮮滌慮/追歡棲神育靈觀此可以得其槩矣唐劉滄及第後宴)
(曲江詩及第新春選勝遊杏園初宴曲江頭紫毫粉壁/題仙籍栁色簫聲拂御樓霽景露光明逺岸晚空山翠)
(墮芳洲歸時不省花間/醉綺陌香車似水流)謂已方駕於蓬莱(張九齡詩方/駕與吾友同)
(懐不/異尋)乃猶讀書於松桂(韓詩出宰山水/縣讀書松桂林)古風一覽恍今
日之未聞大冊載觀尤小巫之所畏贈我繡段多矣(俱/見)
(前/)期君蟠桃可乎(東坡和山谷詩期君/蟠桃枝千嵗終一甞)某何與斯文亦
聿既髦(詩借曰未知亦聿既髦/曲禮八十九十曰髦)角巾東洛諒無煩闗尹
之迎(羊袩傳與從弟琇書曰既定邉事當角巾東洛歸/故里為容棺之墟以白士而居重位何能不以盛)
(滿受責乎史記老子傳見周之衰廼遂去至闕闗令尹/喜日子将隠矣强為我著書於是老子廼著書上下篇)
(言道德/之意)瓣香南豐請歸為宗𣲖之賀(見/前)
　　代回餘姚趙知縣(希祐○餘姚在今紹興府東一/百八十里舜後支庶所封以舜)
　　(姓姚故名秦為縣屬㑹稽郡漢晉以後皆因之隋/初省入竒章縣唐初復置又於縣置姚州尋廢州)
　　(以縣屬越州宋南渡/後陞越州為紹興府)
聞武城之絃居多逺韻(新唐書韋夏卿字雲客夏卿性/通簡好古有逺韻談説多聞)
剡公車之牘輒及通材嘗試言之(莊子嘗試論之荀子/嘗試之説鋒起范睢)
(傳豈敢以疑事嘗試於王哉説又嘗口味之也徐曰口/試其味也東坡范文正公集序此豈口傳耳授嘗試為)
(之策别嘗試嚌啜/以知其才之短長)無可謝者恭惟某官月題千里(莊子/加之)
(以衡扼齊之以月題注月題/馬額上當顱如月形者也)風翮九霄(曾子固詩鴻鵠/舉千里鸞鳳翔)
(九/霄)鯉趨過庭早有聞於夫子虎拜稽首将是似於召公
(詩無曰予小子召公是似虎拜稽首天子萬年注似嗣/也宣王命召虎日汝無得言我小子耳汝之所為乃汝)
(先祖召康公之功是嗣言其堪繼召公也虎拜稽首/者受王命冊書也臣受恩無可報謝願君夀考而已)觀
其製錦而操刀足可衣繡而持斧(見/前)參諸衆見僣以名
聞蓋欲僃良師帥之儲(董仲舒傳今之郡守縣令民之/師帥師帥不賢則主德不宣)
非止託賢父兄之契某重蒙四六熟復再三舉之愛莫
助之更期進德(竝見/前)老矣無能為矣何敢獻䛕(左傳今/老矣無)
(能為/也已)
　　代回長沙楊宰(宜中○秦以青陽地置湘縣漢為/臨湘縣東漢為長沙郡治宋為國)
　　(齊以後為郡治隋為潭州治改臨湘縣曰長沙五/代漢析置龍喜縣宋罷龍喜置常豐縣開寳中廢)
　　(常豐/入焉)
不鄙雀門見迂鳬舄(見/前)特枉咫尺書之教(韓信傳奉咫/尺之書師古)
(曰八寸曰咫咫尺者言其簡牘或長咫或長尺/喻輕率也今俗言尺書或言尺牘蓋其遺語耳)仍惠三
百篇之詩拜賜便蕃滿心銜戢(陶詩銜戢知何/謝冥報以相詒)恭惟某
官清材汲古(韓詩汲古/得脩綆)奥識洞今作賦摩空阿房之縉
笏已晚(李賀詩殿前/作賦聲摩空)聞絃筦笑長沙之短袖難旋(應劭/漢書)
(注景帝後二年諸王来朝有詔更前稱壽歌舞長沙定/王但張袖小舉手左右笑其袖上怪問之對曰臣國小)
(地狹不/足回旋)禹稷用心固已失薛郇蘇郭之輩孔顔素學猶
不廢房杜王魏之流至於佳句之耽(杜詩為人性僻耽/佳句語不驚人死)
(不/休)更覺良工之苦(杜詩已知仙客意相/親更覺良工心獨苦)取數多矣(禮記/取數)
(多者/仁也)受言藏之(詩彤弓弨兮/受言藏之)此士落江湖宜為時出(山/谷)
(詩此士落江湖/熟思令人癭)諸公登臺省㑹以名聞(杜詩諸公衮/衮登臺省)某
何與斯文亦聿既髦(見上/條)龍鍾韓子低頭負東野之慙
(昌黎醉留東野詩昔年因讀李白杜甫詩長恨二人不/相從吾與東野生竝世如何復躡二子蹤東野不得官)
(白首誇龍鍾韓子稍姦黠自慙青蒿依長松低頭拜東/野願得終始如駏蛩東野不迴頭有如寸莛撞鉅鍾吾)
(願身為雲東野化為龍四方上/下逐東野雖有離别無由逢)刻畫無鹽捧心漫西施
之學(周顗傳何乃刻畫無鹽唐突西施也詳見前荘子/師金曰西施病心而矉其里之醜人見而美之歸)
(亦捧心而效其矉里之富人見之閉門而不出貧人見/之挈妻子而去之彼知美矉而不知矉之所以美李詩)
(娥睂不可妬/況乃效其矉)
　　代回當陽林宰(鎰○當陽漢屬南郡又為臨沮縣/晉臨沮屬襄陽來二繇俱屬南郡)
　　(後梁置平州又置安居縣廢臨沮隋開皇置玉州/未幾州郡竝廢屬江陵州大業改荆臺後廢唐武)
　　(德置平州又名玉州宋開/寳五年置荆門軍治當陽)
老夫髦矣曳履可慙(左傳老夫髦矣無能為/也曲禮八十九十曰髦)令尹何如
飛牋見問恭惟某官名父之子(蕭育之傳以育名父子/著才能王述傳王導謂)
(述曰名父之子不患無禄屈臨小/縣自不宜耳山谷詩慶州名父子)克世其家學裘之功
已深寜能無譜(南史山陰東土大縣難為長官傅僧祐/在縣有稱子琰為武康令遷山陰令尤)
(明察又著名二縣皆謂之傅聖父子竝著竒績時云諸/傅有治縣譜子孫相傳不以示人時劉𤣥明亦有吏能)
(歴山陰令政常為天下苐一琰子劌代𤣥明為山陰問/之𤣥明答曰我有竒術卿家譜所不載臨别當相示既)
(曰作縣令唯日食一升/飯莫飲酒此第一䇿也)製錦之技既敏㑹即策勳某自
笑龍鍾寜堪鳩僝(見/前)空憐往日識野鶴於未仙(東坡詩/何人更)
(識嵇中㪚野鶴/昻藏未是仙)猶幸殘年見名駒之汗血(杜詩驊騮作/駒已汗血鷙)
(鳥舉翮/連青雲)
　　代回麗水張宰(元煥○此啟徽本後有錯簡今依/抄本改正○麗水本漢回浦縣地)
　　(東漢為章安縣呉為臨海郡松陽縣晉屬臨海又/屬永嘉隋平陳分松陽東界置括蒼縣為處州治)
　　(所唐大厯十四/年改蒼水縣)
西崦投閒冐誤恩之起廢(崦音淹崦嵫山名山海經鳥/䑕同穴西南曰崦嵫下有虞)
(泉日所入韓文投閒置散晉書蔡謨傳昔階謬恩蒙忝/非據東坡集荷先帝之誤恩又計此誤恩必難安處栁)
(文今兹是州/起廢者二焉)南隣借潤駢好語以嘘枯(白樂天詩今朝/自校擡頭語先)
(問南隣有酒無李賀詩沙路歸来聞好語東坡詩輦路/歸来聞好語又山寺歸来聞好語鄭泰傳孔公緒清談)
(高論嘘/枯吹生)返璧未能(左傳受/餐返璧)報瓊何有(詩報之以瓊琚毛/傳瓊玉之美者)
恭惟某官人門秀整(見首/條)地望髙華鳬未来京花已開
於滿縣(風俗通義王喬為業令毎月朔嘗詣臺朝臨至/時常有雙鳬從南飛来李詩河陽花作縣竝詳)
(見/前)蝗不入境麥自秀於兩岐(魯恭傳拜中牟令郡國螟/傷禾犬牙緣界不入中牟)
(卓茂傳為宻令平帝時天下大蝗河南二十餘縣皆被/其災獨不入宻縣界東觀漢記張堪為漁陽太守勸民)
(耕種以致殷富百姓歌曰桑無附枝麥穗兩岐張君為/政樂不可支○此下徽本有脱簡補續云某寤寐懐歸)
(倦遊已乆沭誨音之已厚虗辱品題愧馳謁之未能/但慙衰朽與上文不相蒙今依家藏本改正如後)行
用最聞即膺世選(尚書世/選爾勞)某髮真種種(左傳余髮如此/種種余奚能為)
心已休休(見/前)懼方命之見誅(尚書方/命圮族)聊强顔而入侍不
能者止更數月以乞歸儻疾其驅或一面而後去
　　代回常寜曹宰(輔世○常寜已見○此/後二條徽本闕今補)
老夫髦矣誤隨弓旌之招(家語旌以招大夫弓以招士/詩翹翹車乘招我以弓文選)
(納旌弓於鉉/台餘見前)令尹何如更加錦繡之贈寘慙無所(陳書/蕭摩)
(訶傳老夫受脈專征不能戰/勝攻取今被圍逼慙寘無地)懐感有之恭惟某官抱挾
長材踐揚膴仕(詩𤨏𤨏姻亞/則無膴仕)展驥足於百里料亦賢勞
(見/前)缺鹿鳴之三章猶稽改秩(禮記小雅肄三官其始也/鄭注小雅之三謂鹿鳴四)
(牡皇皇者華也孔疏按鄉飲酒禮燕禮皆歌鹿鳴四牡/皇皇者華又穆叔如晉歌小雅三篇故知鹿鳴四牡皇)
(皇者/華也)權勢逼迫無患有司不公(韓文行患不能成/無患有司之不公)政化
流聞惟善能舉其類蠖伸於屈(易尺蠖之屈/以求伸也)鵬怒則飛
(荘子鵬怒而飛/翼若垂天之雲)姑安種秫之期(秫食律切説文稷之黏/者増韻糯也陶濳傳在)
(縣公田悉/令種秫)以俟及𤓰之代某儀圖莫助有味薦賢(見/前)借
聽於聾求道於盲莫報勤渠之意(昌黎答陳生書今之/負名譽享顯榮者在)
(上位幾人足下求連化之術不於其人乃以訪愈是所/謂借聽於聾求道於盲雖其請之勤勤教之云云未有)
(見其得/者也)加膏而光養根而實更伸頌禱之私(昌黎答李/翊書養其)
(根而竢其實加其膏而希其光根/之茂者其實逺膏之沃者其光曄)
　　代回興寜廖宰(槻○興寜本龍川縣地晉置興寜/縣屬東筦郡隋屬龍川郡唐屬循)
　　(州貞觀省齊昌縣入焉南/唐改齊昌府宋仍為縣)
鴻飛踏雪談舊事以無人(東坡詩人生到處知何似/應似飛鴻踏雪泥詳見前)烹
鯉得書知故人之有子因之喚夢(山谷詩為公/喚起黃州夢)何以報
嘉恭惟某官父教之忠世濟其美(見/前)蚤回翔於簿領似
屈鸞棲(禮記翔回焉梁書朱异傳當局簿領伏挺傳簿/領流廢王瞻傳不廢簿領劉孝綽傳簿領亦宜)
(稍習何敬容傳勤于簿領又簿領文案不復經懐陳書/黃法氍傳便書疏閑明簿領南史張率傳未嘗留心簿)
(領/)稍剸決於紏曹諒多鶚薦顧動鳴絃之興欲明製錦
之才㑹觀棠蔭之成亟騰善最(竝見/前)雖在梅花之外必
有賞音(杜詩漢節梅花/外春城海水邉)某夕陽在山(爾雅山西曰夕陽/郭璞注暮乃見日)
(邢昺疏日即陽也暮始得陽故名夕陽詩度其夕陽豳/居允荒是也宋景文公筆記云莒公嘗言夕陽朝陽指)
(山之處耳後人以夕陽謂斜日誤矣劉/琨詩云夕陽忽西流古人亦誤用乆矣)浮雲出岫乃蒙
篋笥之不遺千里所期願以民社而自愛
　　回新西水勾龍知縣(西水縣本秦閬中縣地後周/置西水縣宋屬閬中元省新)
　　(并新政西水三縣入南部縣今因之屬/保寜府西水故城在今府西二十里)
僮僕来迎知已返柴桑之里(歸去来辭僮僕歡迎稚子/候門柴桑城在今九江府)
(城南九十里漢置柴桑縣屬豫章郡隋改曰湓城柴桑/山在德化縣西南九十里近栗里源靖節祠在焉白樂)
(天訪陶公舊宅詩今来訪故宅森若君在前不慕樽有/酒不慕琴無絃柴桑故村路栗里舊山川不見籬下菊)
(但餘爐/中煙)舍館未定無敢過干木之廬(史記魏世家文矦/受子夏經藝客段)
(干木過其廬/未嘗不式也)敢圖将進趦趄之間(韓文足将/進而趦趄)竟蒙先垂
特達之顧(見/前)恭惟某官蜀都秀望(王雅傳帝以恭/等為當時秀望)漢殿
巍科跨躡犍䍧良鬱康荘之驥歩(犍為䍧牱皆郡名爾/雅道路五達謂之康)
(六達謂之荘栁詩秦民/啼畎畝周士舞康荘)鞭笞鸞鳳乆棲官舍之燕巢(韓/詩)
(上界真人足官府豈如散/仙鞭笞鸞鳳終日相追陪)兹聞西水之鳴琴行趂東風
之叱馭劒門天下壮時皆收攬於胸中(杜詩惟天有設/險劒閣天下壮)
(連山抱西南石角皆北向西崖崇墉倚/刻畫城郭状一夫怒當闗百萬未可傍)閬州城南稀更
合包羅於筆下(杜詩閬水歌嘉陵江色何所似石黛碧/玉相因依正憐日破浪花出更復春從)
(沙際歸巴童蕩漿倚側過水鷄銜魚米去/飛閬中勝事可腸斷閬州城南天下稀)藉未召卓茂
於密令(卓茂傳遷茂為京部丞密人老少皆涕泣隨送/光武即位先訪求茂乃下詔曰前密令卓茂束)
(身自修執節淳固誠能為人所不能為夫名冠/天下當受天下重賞今以茂為太傅封襃德矦)㑹有言
茍變於衛矦(通鑑子思言茍變於衛矦曰其材可將五/百乗公曰吾知其可將然變嘗為吏賦于)
(民而食人二鷄子故弗用也子思曰夫聖人之官人猶/匠之用木也取其所長棄其所短故杞梓合抱而有數)
(尺之朽良工不棄今若處戰國之世選爪牙之士/而以二卵棄干城之將此不可使聞於隣國也)某兹
戍雪邉(杜詩鷗鳥鏡裡/来闗山雪邉看)在公宇下(左傳况在衛君之宇/下而敢有異志又大)
(國在敝邑之宇下是以告急按大國敝邑顛倒宜云敝/邑在大國之宇下世説庾太尉少為王眉子所知庾遏)
(江漢王曰庇其宇/下使人㤀寒暑)置漢陽之薤方當求聽於骾言種河
陽之花又恐亟飛於鳬舄(俱見/前)
　　回新榮徳王知縣(子勉○榮徳本漢南安縣地齊/屬南安郡隋置太牢縣屬資州)
　　(唐析太牢置旭川縣以縣置榮州天寳初改和義/郡乾元初又為榮州宋初因之治榮徳縣後陞為)
　　(紹熈/府)
倦甚衰翁已作歸歟之計(杜詩肺氣/久衰翁)賢哉令尹甫聞至
止之音(甫始/也)有勤屬辭良髙陳誼恭惟某官才優世濟
學富家傳頌聖主之得賢遥遥風烈(王襃傳益州刺史/奏襃有軼材上乃)
(徴襃既至詔襃為聖主得/賢臣頌其意文多不載)移忠臣而為孝挺挺雲仍(孝/經)
(君子之事親孝故忠可移于君王尊傳王陽為益州刺/史行部至卭郲九折阪歎曰奉先人遺體奈何數乘此)
(險後以病去及尊為刺史至其阪問史曰此非王陽所/畏道耶吏對曰是尊叱其馭曰驅之王陽為孝子王尊)
(為忠/臣)若為牛刀之割鷄更欲蟻封而試馬(見/前)三榮之强
名郡縣井有仁焉(井有仁焉注疏皆以為仁人墮井此/借用榮州即今嘉定州榮縣蓋蜀鹽)
(出於井寛之則民受/其惠故曰井有仁焉)兩年括利錙銖泉之竭矣(詩池之/竭矣不)
(云自頻泉之竭矣不云自中箋泉中水/生則益深水不生則竭此亦借指井鹽)或恐一鷄之損
尚俟雙鳬之来幸疾華鑣(鑣馬銜也韓詩/清塗振華鑣)以别利器(虞/詡)
(傳不遇盤根錯節/何以别利器乎)某﨑嶇一障坎壈兩朞(坎苦感切説/文䧟也増韻)
(儉也小阱也壈盧敢切坎壈不平一日失志也增韻屯/蹇不得志也楚辭志坎壈而不違杜詩但看古来盛名)
(下終日坎/壈纒其身)秋水落霞已決尋盟於鷗鷺(膝王閣序落霞/與孤鶩齊飛秋)
(水共長天一色山谷詩惟有白鷗盟/未寒又老驥心雖在白鷗盟已寒)春雷奮地尚觀運
化之魚龍(易雷出地奮豫孔疏雷是陽氣之聲奮是震/動之状雷既出地震動萬物被陽氣而生各)
(皆逸/豫)
　　回王知縣(應酉/)
求士為國輒剡牘於公車博我以文敢收恩於私室(見/前)
一謙厚甚三復悚然恭惟某官學問淵源器能凝逺揚
雄有河東之賦吹嘘宜上於九天(杜詩揚雄更有河東/賦唯待吹嘘送上天)
温造空冀北之羣羅致敢違於三月(昌黎送温處士赴/河陽軍序大夫烏)
(公以鈇鉞鎮河陽之三月以石生為才以禮為羅羅而/致之幕下未數月也以温生為才於是以石生為媒以)
(禮為羅又羅而致/之幕下餘詳前)兹表一鶚聊助雙鳬何勤四六之貽
更致再三之謝某推轂有味(竝見/前)引鼎不程(禮記引重/鼎不程其)
(力詳/見前)諸侯薦人與之諸侯安敢自必於天子國士遇我
報以國士所祈自拔於衆人(見/前)
　　回遂寜青石席知縣(遂寜為漢廣漢縣又分為德/陽縣東晉於德陽縣界東南)
　　(置遂寜郡後周置遂州又改曰石山郡唐改為遂/州改遂寜郡復為遂州陞東川防禦使又陞武信)
　　(軍節度宋因之提舉合遂等七州兵甲徽宗濳邸/陞遂寜府元改為州今為縣𨽻潼川府青石縣在)
　　(州北五十里舊名晉興西魏改青石隋唐屬遂州/宋屬遂寜府元併入小溪縣又併入遂寜州今為)
　　(遂寜縣青石山在今蓬溪縣南一百七/十里山有青石可為鍾磬縣以此得名)
伏以十年一别謂已造於筍班萬里重来胡尚淹於花
縣逺勤一介見畀雙鱗(竝見/前)恭惟某官政地名家祖風
餘韻(魏謩傳挺挺/有祖風烈)故國之非喬木將在蘭蓀(説文蓀香/草也陶隠)
(居云蓀生溪側似石菖/蒲而葉無脊亦作荃)大厦之無棄材寜遺杞梓(韓詩/大匠)
(無棄材尋尺各有施況/當營都邑杞梓用不疑)顧限七階之選(見/前)復疇百里之
庸(栁文皇天疇/庸審厥保承)㑹由晉興(解見/題下)徑登魏闕某去此十暑
(杜詩十暑/岷山葛)依然一寒(范雎傳范叔/一寒如此哉)不獨再辱於甄陶(蜀/志)
(譙周傳再辱之/恥何與一辱)俾守三榮之保障紙書賢於十部過勤
聫璧之貽終日雖則七襄終愧雙金之報(俱見/前)
　　回盤石李知縣(盤石即漢犍為郡之資中縣後周/改盤石縣以州北有石如盤陀得)
　　(名徙資州治此兼置資中郡隋初廢郡後改州為/資陽郡唐改郡為資州天寳初復為郡乾元初又)
　　(為州宋為資州治元省入/簡州今成都府資縣是也)
一麾假守獲託鄭鄉十部遺書過勤郇翰(見/前)愧先施之
不敏仰厚意以安窮(韓文仰盛徳/以安窮兮)恭惟某官唐太白之
家蜀仲元之𣲖(李仲元見/法言見前)麟為聖人出也亦既在郊(韓/文)
(麟之出必有聖人在乎位/麟為聖人出也詳見前)鳳覽德輝下之是宜巢閣(賈/誼)
(傳鳯皇翔於千仞兮覽徳輝而下之尚書中/候堯即政七十載鳳凰止庭巢阿閣讙樹)顧屈一同
之尹式騰三異之聲(見/前)君子學道則愛人諒牛刀之立
解縣令承流而宣化佇鳬舄之橫飛(董仲舒傳今之郡/守縣令民之師帥)
(所使承流/而宣化也)某濫號專城適逢竭澤(見/前)是邦大夫之賢者
何以教之(東坡答楊屯田啟聽其言信仁人/之溥哉居是邦蓋大夫之賢者)吾黨小子
之斐然願有請也
　　回劍門王知縣(劍門本漢葭萌縣地蜀先主以霍/峻為梓桐太守是時有劍門縣有)
　　(閣道至險及有閣尉諸葛武矦於此立劍門秦苻/堅遣余成冦蜀攻二劍克之始有二劍之號隋置)
　　(閣之地皆有闗官而於二劍尚未置闗唐置劍門/縣劍門始置闗又有大劍戍小劍鎮五代時董璋)
　　(遣兵扼劍門闗為七砦又於闗北置永定闗宋伐/蜀克劒門擒蜀將王昭逺以劒門縣隸劒門闗兵)
　　(馬都監主之南渡以来劍門闗亦列/在利路十七郡之數領縣一治劒門)
分榮徳之麾濫乘一障(見/前)聞湛恩之閥實冠四封(司馬/相如)
(傳湛恩汪穢湛讀曰沈穢於喙反左傳我有四封/而詰其盜史記張儀傳繕甲厲兵守四封之内)未遂
盍簪(易朋盍簪注疏盍合也簪疾也若能不疑於物以/信待之則衆隂羣朋合聚而疾来也此借用王荆)
(公詩天涯無路盍朋簪歐/陽公詩惜予不與朋合簪)猥勤貽翰恭惟某官人門具
美天分夙髙(竝見/前)此笏乃今甘棠式光龜組(新唐書魏/謩傳此笏)
(乃今甘棠衛宏漢舊儀列侯黃金印龜鈕/文曰印丞相將軍黃金印龜鈕文曰章)故國非謂喬
木蓋在象賢藉魁竒忠信之才(韓文意必有魁竒忠/信材徳之民生其間)守
崢嶸崔嵬之險(蜀道難劍閣崢嶸而崔/嵬一夫當闗萬夫莫開)佇交鶚薦徑作
飛鳬某濫剖銅符獲倚珂里(張嘉佑傳嘉佑任金吾昆/弟毎朝軒葢騶輿盈閭巷)
(世號所居/日鳴珂里)未見顔色願聞拔薤之規(見/前)聊欲絃歌尚邇
伐柯之則(陶濳傳聊欲絃歌以/為三徑之資可乎)
　　回新應靈趙知縣(與侃○榮州唐為應靈州改和/義郡後為榮州宋立應靈縣與)
　　(榮徳威逺資官/同隸榮州今廢)
瞻五潢之𣲖知敬清流(漢天文志軫西宫咸池曰天五/潢晉天文志三柱九星在畢北)
(其中五星日天潢三國志注沐/並戒子書材質滓濁汚於清流)懐百里之章將迎新尹
有勤一介先畀雙鱗恭惟某官大雅不羣(並見/前)小宗繼
别(禮記别子為祖繼别為宗繼禰者為小宗注諸侯之/庶子别為後世之始祖也謂之别子者公子不得稱)
(先君别子之世長子為其族人為宗所謂百世不遷之/宗别子庶子之長子為其昆弟為宗也謂之小宗者以)
(其將/遷也)精石渠五經之學豈必秘鴻寶之藏(劉向傳㑹立/榖粱春秋召)
(更生受榖粱講論五經于石渠淮南有枕中鴻寳苑秘/書言神仙使鬼物為金之術及鄒衍重道延命方世人)
(莫見而更生父徳治淮南獄得其/書更生幼而讀誦以為竒獻之)酌玻瓈七寶之杯自
合受龍巾之寵(李翰林别集序太白進清平調詞三章/上命梨園子弟略約調撫絲竹使李龜)
(年歌之上調玉笛以倚曲太直妃持玻瓈七寳杯酌西/涼州葡萄酒笑領歌詞意甚厚妃飲罷斂繡巾重拜)
乃肯宰山水之縣殆欲聞絃歌之聲一同懽然三異近
只(並見/前)某濫兹試郡幸甚得朋(易西南得朋東北喪朋/注西南致養之地與坤)
(同道者也故曰得朋杜詩/遲暮嗟為客西南喜得朋)似聞製錦之刀既有所試更
冀發硎之刃早疾其驅(見/前)
　　回三縣知縣(三縣蓋威逺資官/應靈皆榮州所轄)
出幕㒺功一星周矣(杜詩十年出幕府自可持旌麾尚/書敷同日奏㒺功左傳十二年謂)
(一終一星終也注嵗/星十二嵗而一周)分符非據二火曄然(易非所據而/據焉道經云)
(兩火一刀可以逃言剡中多名/山可避災也榮字亦二火故云)賴有同官之良或可聫
事而治伏惟某官揆才膚敏迪徳浚明學古入官小試
子男之國(尚書學古入官議事以制孔注/言當先學古訓然後入官治政)凝民以政共
知父母之心佇交一鶚之章即趣雙鳬之覲某濫兹假
守幸甚為寮共惟帝臣正頼同心之恊濟(尚書萬邦黎/獻共惟帝臣)
(孔傳萬國衆/賢共為帝臣)頗哀老子諒無袖手以旁觀(馬援傳頗哀/老子使得遨)
(遊韓文巧匠旁/觀縮手袖間)
　　回資官文知縣(資官亦屬榮州今廢此啟葢/為徴發愆期故多誚讓之辭)
無嚴諸侯必反之君方養勇(趙歧注無有尊嚴諸侯可/敬者以惡聲加已已必以)
(惡聲報之所養/育勇氣如是)與老人期後何也僕欲踐言(張良傳父/去里所復)
(還日孺子可教矣後五日平明與我期此良因怪之跪/曰諾五日平明更往父已先在怒曰與老人期後何也)
比立青紫囊以馳(束觀漢記制尚書以青布囊素封書/謝𤣥傳好佩紫羅香囊此青紫囊蓋)
(用以盛文書者如丙/吉傳赤白囊之類)欲易黄皂衣之擾(谷永傳皂衣之/吏此黄皂衣蓋)
(指吏/胥輩)不虞返斾(斾蒲蓋切説文繼旐之旗沛然而垂廣/韻旗也繫旐曰斾左傳令尹南轅反斾)
(注將/歸也)更自寒盟(左傳呉子使太宰嚭請尋盟公不欲使/子貢對曰盟所以周信也寡君以為茍)
(有盟焉弗可改也已若有可改日盟何益今吾子必曰/尋盟若可尋也亦可寒也尋温寒歇也言若重温使熱)
(亦可歇/之使寒)同僚敢不盡心自闗大體(左傳吾嘗同僚敢不/盡心乎丙吉傳以吉)
(知大/體)未信以為厲已故示小懲(易小懲/大戒)兹望白圭之磨
且聽青氊之復(見/前)信近於義言可復也已更寛期㑹之
程(賈誼傳大臣特以簿書不/報期㑹之間以為大故)過而能改善莫大焉幸無
託催科之拙(左傳人誰無過過/而能改善莫大焉)
　　回新宜賔黄知縣(慥○宜賔本漢犍為郡僰道縣/後周改外江縣隋復為僰道縣)
　　(唐為義賔縣宋改/宜賔為叙州治所)
恭審榮分蒲璧入覲蘭陔(束晢補亾詩南陔孝子相戒/以養也循彼南陔言采其蘭)
(眷戀庭闈/心不遑安)牛刀割鷄更遡倒流之三峽(杜詩詞源倒/流三峽水)鳳
簫駕鶴来寜未老之雙親(列仙傳蕭史秦穆公時善吹/簫能致白鶴孔雀公女字弄)
(玉好之以妻焉遂教弄玉作鳳鳴居數十年鳳凰来止/其屋為作鳯臺夫婦止其上不下數年一旦皆隨鳳凰)
(飛去故秦氏/作鳳女祠)喜氣先驅歡聲夾道(韓文夾道/而疾馳)恭惟某官
器資膚敏業履崇竑讀江夏未見之書盍登東觀(黄香/傳香)
(博學經典究精道術能文章京師號曰天下無雙江/夏黃童初除郎中肅宗詔香詣東觀讀所未嘗見書)講
延平相傳之學宜侍西廂(宋道學傳李侗字愿中南劍/州劍浦人年二十四聞蜀人)
(羅從彦得河洛之學從游累年從彦令靜中看喜怒哀/樂未發前氣象而求所謂中者學者稱為延平先生周)
(昌傳側耳於東廂聽注正寢之東西室皆曰箱言如箱/篋之形上林賦象輿婉僤於西清注西清者西箱清淨)
(之/處)若為出邾子之城(邾曹姓顓頊之後周武王封其苖/裔邾俠為附庸齊桓公行霸邾儀)
(父附從進爵稱子説文邾江夏縣漢衡山/王呉芮所都呉芮傳立芮為衡山王都邾)還又宰僰侯
之國(説文僰犍為蠻夷从人棘聲司馬相如傳略通夜/郎僰中注駹筰卬僰四種皆夷名地理志犍為郡)
(僰道注莽曰僰治應劭曰古僰侯國音蒲/北反即今叙州府宜賔縣地互見第八巻)烏殆思於反
哺(杜詩林烏反/哺聲詳見前)燕亦急於歸梁種滿縣之花聊復爾耳
(見/前)采行潦之藻其順矣乎(詩于以采藻于彼行潦毛傳/藻聚藻也行潦流潦也孔疏)
(大夫之妻將行嫁欲為教成之祭言往何處采此藻菜/于彼流潦之中采之其順矣乎所謂以順為正也蓋黄)
(令時有婚/姻之事)付笑談於青油(韓詩談笑/青油幕)養聲名於丹闕(李/詩)
(揚娥入/丹闕)鴻漸於陸不素飽也正佇来儀(易漸六三鴻漸/於磐飲食衎衎)
(吉象曰飲食衎衎不素飽也正義曰素無禄養今日得/之故願莫先焉上九鴻漸于陸其羽可用為儀吉象曰)
(其羽可用為儀不可亂也王/弼曰峨峨清逺儀可貴也)鶴鳴在隂其子和之何辭
好爵(易鶴鳴在隂其子和之我有好爵吾與爾縻之王/弼曰立誠篤至雖在闇昩物亦應焉不私權利唯)
(徳是與/縻散也)某蹣跚老矣(司馬相如傳媻姍勃窣/上金隄媻姍通作蹣跚)踸踔依然
(莊子夔踸踔/注足蹋也)但深吾愛吾廬之思(陶詩孟夏草木長遶/屋樹扶踈衆鳥欣有)
(託吾亦/愛吾廬)濫叨我任我輦之役(詩我任我輦我車我牛注/轉運之役有負任者有輓)
(輦者有将車者/有牽傍牛者)所幸依闑外之制(馮唐傳上古王者遣/将也跪而推轂曰闑)
(以内寡人制之闑以外将軍制/之注門中橛為闑音牛列反)且獲聞庭下之趨悵銅
駝陌上之十年(陸機洛陽記洛陽有銅駝街漢鑄十二/枚在宫南四㑹道相對俗語云金馬門)
(外聚羣賢銅駝陌上集少年師古曰亦云銅駝街在洛/陽西京無也晉懐帝紀歩出西掖門至銅駝街陳書徐)
(陵傳盧龍之徑於彼新/開銅駝之街於我長閉)獲金馬坊中之再見(方與勝覽/金馬坊在)
(成都府金馬碧鷄祠前漢宣帝聞益州有金馬碧鷄之/神遣諫議大夫王襃持節醮祭而致之宋賜額名昭應)
(廟封其神/為靈光侯)莫懐漫刺(禰衡傳初来遊許下始達潁川乃/隂懐一刺既而無所之適至於刺)
(字漫/滅)驚辱儷牋數面成親況嘗綴葭莩之契(陶靖節答/龎參軍詩)
(序諺云數面成親舊汛情過此者乎山谷詩數面尚成/親況乃居相棟説文莩草也一曰葭中白皮中山王傳)
(非有葭莩之親鴻毛之重師古曰葭蘆也莩其筒中/白皮至薄者葭莩喻著鴻毛喻輕薄甚也莩音孚)論
心道舊所願聞藥石之言(新唐書髙季輔傳數上書言/得失辭誠切至帝賜鍾乳一)
(劑曰而進藥石之/言朕以藥石相報)欣幸惟深敷棻㒺既(見/前)
　　回崇仁趙知縣(崇仁已見/)
隣枌榆之社聞飛禮樂之英(通典漢髙帝初起禱豐枌/榆社二年東擊項籍還入)
(闗因名縣為公社後四年天下定詔御史令豐謹枌榆/社注枌白榆社在豐東北十五里或曰枌榆鄉名高帝)
(里社南史齊世祖在東宫日嘗於𤣥圃宴集沈文季數/勸禇淵酒淵甚不平啟世祖曰沈文季謂淵經為其郡)
(數加淵酒文季曰惟桑與梓必恭敬止/豈如明府亡國失土不識枌榆互見前)宰松桂之林知
報詩書之政(韓詩出宰山水/縣讀書松桂林)萬里偶馳於蜀道(見/前)一㕓
實受於滕仁(李其/邑人)未遑馳箋猥辱委翰恭惟某官不羣
卓爾無敵飄然(見/前)薫南豐之香文章有種(杜牧詩髙摘/屈宋豔濃薰)
(班馬香陳後山詩向来/一瓣香敬為曽南豐)樂東平之善性行無瑕(左傳心/茍無瑕)
(何惜乎/無家)摘髭俯拾於巍科(韓詩連年收科/第若摘頷下髭)策足宜騰於
要路(選詩何不策高/足立登要路津)留連棲鳳(北史王晞嘗詣晉祠賦/詩曰日落應歸去魚鳥)
(見留連忽有相王使至召晞不時至明日在丞相西閣/祭酒盧思道謂晞曰昨被召已朱顔得不以魚鳥致怪)
(晞緩笑曰昨晚陶然頗以酒漿被責卿輩亦是留連之/一物豈直魚鳥而已梁元帝詩人生行樂爾何處不留)
(連/)邂逅飛鳬當師旅饑饉之餘得賢明慈惠之長佇交
鶚表徑上鴛行(俱見/前)某弱念易盈(韓詩强懐張不/滿弱念缺易盈)老形
已具(陳後山詩老形已具臂/膝痛春事無多櫻笋来)我任我輦誤令置指以觀
風吾愛吾廬但願曲肱而飲水(俱見/上條)惟是玉川之破屋
(韓詩玉川先生洛城/裏破屋數間而已矣)仰依蒲邑之茂林(家語子路治蒲/三年孔子過之)
(入其境三稱其善子貢問曰夫子未見由之政而三稱/其善可得聞乎孔子曰吾見其政矣入其境田疇盡易)
(草菜甚闢溝洫深治此其恭敬以信故其民盡力也入/其邑墻屋完固樹木甚茂此其忠信以寛故民不偷也)
(至其庭其庭清閑諸下用命此/其明察以斷故其政不擾也)易地則然行亦返曾子
之室得人焉耳㑹當聞言偃之絃
　　回丹稜范知縣(乙孫○丹稜在眉州西八十里本/漢南安縣地屬犍為郡南齊置齊)
　　(樂郡後周改齊樂縣隋初改丹稜縣又析置洪雅/縣俱屬嘉州唐屬眉州宋復以洪雅屬嘉州丹稜)
　　(屬眉/州)眉州荀監酒(辯之/)李監税(喆輔○原本合為/一則徽本分入監)
　　(當官今/仍合之)
山壘終更已上投閒之請(段㑹宗傳谷永閔其老復逺/出與書戒曰毋求竒功終更)
(亟還韓文/投閒置散)江鄉改牧莫知誤渥之由(唐崔敬嗣為房州/刺史中宗安置在)
(州官吏多無禮敬獨敬嗣以親賢待之供給豐贍中宗/深徳之及登位有某州刺史崔敬嗣既同姓名毎進擬)
(御筆超拜者數四及/引與語方知誤寵)方露悃以控辭荷雲牋之委貺恭
惟(知縣/)人門具美天分素髙(見/前)暫紆臺閣之登(紆音於/説文詘)
(也又曲也縈也/周禮連行紆行)屈試弦歌之政(監酒/)典刑茂著學問深
醇差池宦路之老成(差池燕飛貌詩燕燕于飛差/池其羽鄭箋謂張舒其尾翼)主當
糟邱之醲郁(當工故切主也廣韻主當陳暄與兄子秀/書速營糟邱吾将老焉韓文浸沈醲郁含)
(英咀/華)○(監税/)器資凝粹學業端深巍峩名第之英淹卹
征商之𣙜(卹通作恤音與屋韻肅同説文憂也/左傳晉人曰天禍魯國君淹恤於外)恢恢游
刃足立解於千牛整整華鑣可坐空於凡馬(杜牧之詩/整整復斜)
(斜/)佇公車之交剡即要路之疾驅某五技已窮(見/前)再鼓
愈淡(韓詩有琴具徽/絃再鼔聽愈淡)已乞歸銅陵之磴或許告還(石磴/在撫)
(州城西三十二里銅山謝靈運入華子岡/麻源第三谷詩銅陵映碧澗石磴瀉紅泉)儻共飲玻瓈
之江尚希愛助(玻瓈江即蜀江在眉州城外漢安帝以/蜀都廣漢犍為為三蜀故名蜀江東坡)
(送楊孟容詩我家峨眉隂與子同/一邦相望六十里共飲玻瓈江)
　　回新神泉史知縣(大川○神泉本漢涪縣地晉僑/置西充國以縣屬巴西郡隋屬)
　　(金山郡開皇改神泉唐屬綿州宋置石泉軍以龍/安神泉隸焉今廢神泉在縣西平地冬温夏沸氣)
　　(如附子能愈衆/疾今亦不驗矣)
依芙蓉之幕嘗辱贈言(荀子贈人以言/重於金石珠玉)宰松桂之林未
遑執訊(韓詩出宰山水縣讀書松/桂林詩執訊連連詳見前)兹守鳴珂之里(見前/回劒)
(門王知/縣條)還蒙投璧之光恭惟某官器宇宏深(梁書朱异/傳器宇𢎞)
(深神表峯峻王僧辨傳/器宇𢎞深風格詳逺)丰神峻整陽休山立克世金魁
之家玉潤冰清近續符溪之學(衛玠傳玠妻父樂廣有/海内重名議者以為婦)
(公冰清女/壻玉潤)暫牛刀之小試即鶚表之交飛論坡頴歐蘇
之文既聞耳矣(食貨志既聞耳矣如/淳曰聞於天子之耳)嗣嚴揚陳李之響
尚寓目焉(嚴君平揚雄陳子昻李白皆蜀名人陳後山/詩異人間出駭四方嚴王陳李司馬揚左傳)
(得臣與寓目/焉言得寄目)某未果避堂(見/前)先蒙枉駕拜闗雎五章之
貺真盈耳以洋洋(毛詩闗雎五章章四句正/義云五章是鄭𤣥所分)歌白駒一
束之詩無遐心而皎皎(詩皎皎白駒在彼空谷生芻一/束其人如玉毋金玉爾音而有)
(遐心正義云言乗皎皎然白駒而去之賢人令在彼大/國之中矣汝於彼所至主人禮餼雖薄止有生芻一束)
(耳當得其人如玉者而就之不/可以貪餼而棄賢也餘見前)
　　回新都史知縣(奉温○新都在成都府北六十五/里本漢舊縣屬廣漢郡後置新都)
　　(郡晉徙新都郡治維縣仍屬焉梁置始康郡西魏/郡廢隋改新都曰興樂縣後併入成都唐復置新)
　　(都縣宋/因之)
聞武城之歌未窺半面(謝承後漢書應奉嘗詣彭城相/袁賀賀時出行造車匠於内開)
(門出半面視奉後數十年於路見匠識而呼之北齊書/楊愔聰明强識半面不㤀毎有所召問或單稱姓或單)
(稱名無有誤者後有選人魚漫漢自言猥賤獨不見識/愔曰卿前在元子思坊騎秃尾草驢經見我不下以方)
(麴障面我何不識卿漫漢驚服人調之/曰名以定體漫漢果自不虛互見前)讀阿房之賦敢
靳一言(靳居焮切/韻㑹吝也)粗欲無患其不公(進學解行患不能/成無患有司之不)
(公/)敢冀有文以相接(董仲舒傳粲然有文以相接驩然/有恩以相愛此人之所以貴也)
恭惟某官玉壘名閥(玉壘山在灌縣西北二十九里湔/水所出左思賦包玉壘以為宇郭)
(璞賦玉壘作東别之標/杜詩玉壘浮雲變古今)金魁故家文勝質質勝文不難
百勝(史記百戰百勝趙充國傳/戰而百勝非善之善者也)學優仕仕優學信是兩
優戰青袍白紵之中(東坡送李方叔詩青袍白紵/五千人知子無怨亦無徳)鏗緑
綺黄鍾之韻(梁元帝纂要古琴名有清角鳴廉修況籃/脅號鐘自鳴空中繞梁緑綺焦尾鳳凰注)
(緑綺司馬相如琴樂叶圖徵黄鐘/生一一生萬物故君子鑠金為鐘)比見天地人之策本
本元元(班固西都賦元元本本殫見洽閒/漢書叙傳元元本本數始於一)可知果達萟
之材恢恢綽綽漫爾吹河東之賦俾之空冀北之羣其
叨領竹符獲依枌社(並見/前)於我本無怨而無徳詎敢收
私室之恩(見上/文)贈行不以頌而以規更願直大廷之對
(昌黎送許郢州序余與使君非燕遊一/朝之好也故其贈行不以頌而以規)
　　回青神權縣嚴縣丞(酉○青神縣在眉州南八十/里本漢安南縣地屬犍為郡)
　　(西魏置青衣縣蓋取蠶叢氏青衣以勸農桑為名/後周改青神縣併置青神郡隋初罷郡以縣屬嘉)
　　(州唐屬眉/州宋因之)
聞蜀莊之珍幸於既見(王貢兩龔鮑傳序谷口有鄭子/真蜀有嚴君平師古曰地理志)
(謂君平為遵三輔決録云子真名樸君平為尊則君平/子真皆其字也蜀珍詳見前詩既見君子我心則降)
見韋郇之牘得所未聞(韋陟傳襲郇國公常以五色牋/為書記自謂所書陟字若五朶)
(雲時人慕之號/郇公五雲體)報不成章(詩不成/報章)還若為贄(儀禮士相/見禮主人)
(復見之以其贄曰曏者吾子辱使某見請還贄於將命/者注復見之者禮尚往来也以其贄謂曏時所執来者)
(也/)恭惟某官岷峨峙秀江漢濯靈貢鄉英門率出下風
之請(韓詩嵗貢鄉曲英莊子黃帝順下風膝行而進/左傳羣臣敢在下風鄒陽傳竊髙下風之行)以
春秋對亟膺上計之招(嚴助傳賜書曰君厭承明之廬/勞侍從之事懐故土出為郡吏)
(間者闊焉乆不聞問其以/春秋對無以蘇䅈從橫)居然全材屈此贊府(南部新/書裴子)
(雨為下邳令張晴為縣丞二人有聲氣而善言語曾論/事移時吏人竊相謂曰縣官甚不和長官稱雨贊府即)
(道晴贊府稱晴長官即道/雨終日如此非不和乎)有来寄箋於紫袷(袷音夾説/文衣無絮)
(徐曰夾衣也或作裌史記匈奴/傳服繡袷綺衣註言繡表綺裏)知既攝宰於青衣(注見/題下)
佇奏一同之庸亟登三異之最(見/前)躡故迹破崖岸端使
然哉(昌黎藍田縣丞㕔壁記博陵崔斯立以大理評事/再轉而為丞喟曰丞哉丞哉余不負丞而丞負余)
(則盡枿去牙角一躡故迹破崖岸而為之又諺/數慢必曰丞至以相訾謷丞之設豈端使然哉)馳閶闔
入凌競自此升矣(甘泉賦馳閶闔而入凌競師古曰凌/競者言寒涼戰栗之處楊震傳先生)
(自此/升矣)昌黎接後進之名何為至我(昌黎答劉正夫書凡/舉進士者於先進之)
(門何所不往先進之於後輩茍見其至寜可以不答其/意耶来者則接之舉城士大夫莫不皆然而愈不幸獨)
(有接後輩名名之所存謗之所歸/也董仲舒傳此言何為至我哉)藍田愁羣山之望行
又見君(昌黎雪後寄崔二十六丞公詩藍田十月雪塞/闗我興南望愁羣山攅天嵬嵬凍相望君乃寄)
(命於/其間)
　
　
　
　
　
　
　
　
　
　四六標準巻三十三
欽定四庫全書
　四六標準巻三十四　　　　宋　李劉　撰
　丞(漢丞尉多以本部人為之晉後無丞唐置京縣丞/三員北京太原晉陽各置一人宋初不置丞天聖)
　(中因蘇耆請開封兩縣始各置丞一員在簿尉之上/仍於有出身幕職令録内選充皇祐中詔赤縣丞並)
　(除新改官人熈寜四年諸路軍州繁劇縣令戸二萬/以上增置縣丞一員以幕職官或縣令人充元祐元)
　(年詔應因結納常平免役置丞並行省罷以後沿革/不常紹興三年以淮東累經兵火權罷縣丞十八年)
　(置海陵丞一員嘉定後/小邑不置丞以簿兼)
　　通寜鄉陳縣丞(愷○寜鄉已見李時為其邑簿/)
武功之丞簡靖乆矣沐芳(栁文武功縣丞㕔壁記武功/為甸内大縣潁川陳南仲居)
(是官邑人宜之號為簡靖夫以武功疆理之大/人徒之多而陳生以簡靖輔其理斯固難矣)臨邑之
簿卑棲兹焉假䕃(杜工部集臨邑舍弟書至苦雨黄河/汎溢隄防之患簿領所憂因寄此詩)
(以寛其意詩云舍弟卑樓邑防川領簿/曹尺書前日至版築不時操互見前)敢以尺書之敬
進於再拜之先(韓文謹伏光範門下/再拜獻書相公閣下)恭惟某官逺抱甚
都(司馬相如傳雍容閒雅甚/都師古曰都閒美之稱也)壯猷孔碩(詩克壯其猷又/其詩孔碩説文)
(碩頭大也/廣韻大也)清明志氣胸中風月之無邉(禮記清明在躬/氣志如神山谷)
(濓溪詩序舂陵周茂叔人品/甚髙胷中灑落如光風霽月)沈浸文章筆下源泉之不
擇(進學解沈浸醲都含英咀華作為文章其書滿家/陳後山詩胸中厯厯著千年筆下源源赴百川)盍
徑要津之立(杜詩立登/要路津)顧淹贊縣之留鳳凰自下而升
髙聊復爾耳(張鷟集九千里之丹鳳自下升髙七十日/之黄龍從微至著注宋玉曰鳳凰上擊力)
(千里翺翔乎窈㝠之上藩籬之鷃豈得料其高哉相書/占氣要曰日中有黄氣如龍七十日遷為丞也阮咸傳)
(未能免俗/聊復爾耳)鴈鶩鉗左而摘右端使然哉(昌黎藍田縣丞/壁記文書行吏)
(抱成案詣丞巻其前鉗以左手右手摘紙尾鴈鶩行以/進丞渉筆占位署惟謹不敢略省漫不知何事丞之設)
(豈端使然/哉互見前)雙陸之勢無休(大唐新語宋守敬為吏清白/謹慎累遷臺省終于絳州刺)
(史其任龍門丞年已五十八數年而登列嶽毎謂寮屬/曰公輩但守清白何憂不遷俗云雙陸無休勢余以為)
(仕宦亦無休/勢各宜勉之)九萬之程斯下某﨑嶇副墨漫浪勾朱士
安得自高妄欲比隣之託(俱見/前)余方有公事願聞掃溉
之吟(藍田縣丞㕔壁記庭有老槐四行南墻鉅竹千挺/儼立若相持水㶁㶁循除鳴斯立痛掃溉對樹二)
(松日哦其間有問者輒對曰/余方有公事子姑去互見前)
　　回桐廬朱縣丞(中肖○桐廬本漢富春縣之桐溪/鄉孫呉廣武中析置桐廬縣屬呉)
　　(郡隋初廢仁夀中復置屬睦州唐初置嚴州/尋廢以縣屬睦州宋初屬杭州後屬建徳府)
短啟代庖已㤀西施之唐突(㤀無放切廣韻遺㤀也周/顗傳何乃刻畫無鹽唐突)
(西施詳/見前)長箋倒廩尚憐東野之龍鍾(韓文遇足下之請/懇懇猶將倒廩傾)
(囷羅列而進也醉留東野詩/東野不得官白首誇龍鍾)一謙之光三復以愧恭惟
某官人門濟美(見/前)風調拔羣觀東閣之竒詎當相吏(朱/雲)
(傳薛宣為丞相雲往見之宣備賔主禮因留雲宿從容/謂雲曰在田野無事且留我東閣可以觀四方竒士雲)
(曰小生廼欲相吏/耶宣不敢復言)歌南陽之直真足自强(朱暉傳暉字/文季南陽宛)
(人也遷臨淮太守吏人畏愛為之歌曰强直自遂南陽/朱季吏畏其威人懐其惠易天行健君子以自强不息)
試窺千萬琳琅之毫芒(韓詩平生千萬篇金薤垂琳琅/流落人間者太山一毫芒詳見)
(前/)豈以八九雲夢而芥蔕(見/前)對藍田千挺之竹肯負丞
哉(見上/條)續桐江一絲之風今召君矣(山谷嚴陵釣臺詩/平生久要劉文叔)
(不肯為渠作三公能令漢家重九鼎桐江波/上一絲風汲黯傳君薄淮陽耶吾今召君矣)某見賢不
敏拜賜何居(左傳秦獲孟明釋之孟明曰若從君惠而/免之三年将拜君賜又戰於彭衙秦師敗)
(續晉人謂之/拜賜之師)士廉未識桃椎亟當進謁(新唐書隠逸傳/朱桃椎益州成)
(都人澹泊絶俗高士廉為長史備禮以請降階與之語/不答瞪視而出士廉拜曰祭酒其使我以無事治蜀耶)
(乃簡條目薄賦斂州大治東坡詩士/廉豈識桃椎妙妄意稱量未必然)永叔强差韓愈願
勿失言
　　回華陽李縣丞(挺之○華陽本秦成都縣地唐貞/觀中分置蜀縣與成都縣分治郭)
　　(下乾元初改為華陽縣取華/陽黒水惟梁州之義宋因之)
題曲江之名夙嘗託契(見/前)贊武功之理兹幸為僚(見首/條)
方有候於中㳙(見/前)乃先覲於下問恭惟某官行無瑕纇
(瑕何加切説文玉小赤也廣韻玉病禮記瑕不掩瑜注/瑕玉之病也疏云案字林瑕玉小赤而云病者以瑕與)
(瑕瘕字義同故云纇音類説文絲節也又疵也栁玭傳/玭嘗戒其子曰凡門第髙可畏不可恃門高則驕心易)
(生族盛則為人所嫉/少有疵纇人皆指之)學有本原充長吉錦囊之文命騷
可僕(杜牧李賀集序使賀未死少加/以理奴僕命騷可也餘見前)飽鄴侯牙籤之讀
繼别為宗(見上巻回新應/靈趙知縣條)胡為再命之材(周禮再/命受服)淹此
一同之貳(見/前)鴈鶩鉗左而摘右端使然哉鳳凰自下而
升高将在此矣(並見/首條)某冐嘗險阻(左傳險阻艱/難備嘗之矣)全蹈拙
疎歎同年琴上之星感舊游之如夢(東坡送家退翁知/懐安軍詩吾州同)
(年友粲若琴上星當時/功名意豈止拾紫青)共萬里橋邉之月幸末路之得
朋(謝荘賦隔千里兮共明月萬里橋在/成都韓詩幸同學省官末路再得朋)
　　代回武進陳縣丞(貴成○武進本漢丹徒曲阿二/縣地三國魏黄龍初改丹徒為)
　　(武進晉太康初别置武進縣於丹陽之東境太興/初於武進僑置南蘭陵郡梁天監中改為蘭陵縣)
　　(屬南蘭陵郡隋省入曲阿屬江都郡唐武徳復置/武進縣貞觀省入晉陵垂拱初復置五代楊呉時)
　　(徙治都城内與晉陵俱為附郭宋因之不本朝省/晉陵縣入武進今人但見曲阿之褊而  知武進)
　　(金壇皆其/一支也)
名家勝士自有公言(羊祜傳賢達勝士陳後山詩江西/勝士與長吟文帝紀所言公公言)
(之東坡詩緑/衣有公言)助國舉賢古無私謝枉長箋之委重搔短
髮以寘慙(詩搔首踟蹰杜詩羞将短髮還吹帽又白頭/搔更短渾欲不勝簪陳書蕭摩訶傳慙寘無)
(地/)恭惟某官千里名駒九苞威鳳(俱見/前)大科異等一翁
二季之相望(陳後山贈二蘇公詩一翁二季對/相望大科異等固其常詳見前)茂實英
聲七略羣書之兼總(劉歆傳歆乃集六萟羣書種别為/七畧萟文志劉向卒哀帝復使向)
(子歆卒父業於是總羣/書而奏其七畧餘見前)謂即登瀛洲而給札(司馬相如/傳請為天)
(子遊獵之賦上令尚書給筆札師古曰札/簡之薄小者也時未多用紙故給札以書)　顧欲破崖
岸而為文(韓文藍田縣丞㕔壁記破崖岸而為之注為/之方作為文而讀連下句曰為文丞謂猶文)
(具也朱文公云按文丞不成文理今/云為文似歇後語斷章取義可也)余不負丞丞負余
誰其知者(見/前)學而優仕仕優學似是兼之無謂我豈要
子隣始為人識亦知吾徒得君重少應時須(汲黯傳吾/徒得君重)
(杜詩竇氏檢察應時須又管葛本/時須山谷詩公自才力應時須)所愧明陟之章(尚書/三考)
(黜陟/幽明)適引暗投之惠(鄭陽傳以暗投/人于道詳别見)某三復墨妙(文選/淵雲)
(之墨/妙)十襲珍藏(闞子宋之愚人得燕石於梧臺之東歸/而藏之以為寳革匱十重緹巾十襲客)
(見之掩/口而笑)儀圖之莫助之更期進徳匪報也為好也聊復
成章(並見/前)
　　回樂安趙縣丞(彦彬○樂安本撫州崇仁縣西南/三鄉及吉安永豐縣一鄉宋紹興)
　　(中割置樂安縣因/有樂安鄉故名)
老驥媻珊猶戀天山之秣(晉拂舞歌老驥伏櫪志在千/里子虚賦媻珊勃窣上金隄)
(漢書漢使貳師将兵三萬騎出酒泉擊右賢王於天山/又且西彌國王治天山東大谷去長安八千六百七十)
(里續漢書竇固出塞至天山西河舊事天山高冬夏常/雪故曰白山匈奴謂之天山過之皆下馬拜在蒲海東)
(一百里即漢貳師擊右賢王之䖏山海經天山多金玉/有雄黄莢水出焉而西流注於陽谷九州要記涼州古)
(武都有天山黄帝受金液神丹于此今按天山雪山祁/連山白山其實一也明帝紀擊破白山虜於蒲類海上)
(章懐注云山冬夏有雪故曰白山匈奴謂之天山西河/舊事祁連山在張掖酒泉二界宜六畜匈奴失祁連山)
(歌曰亡我祁連山使我六畜不蕃息東坡/詩可憐老驥真老矣無心更秣天山禾)名駒竒俊遹
追電影之鞭(王襃傳追奔電逐遺風崔豹古今注秦始/皇有七名馬追風白兎躡景追電飛翔銅)
(爵晨/鳬)幸喜論交過勤執訊(爾雅訊言也疏云訊問以言/也説文問也詩執訊連連)
恭惟某官近於大雅(景十三王傳贊夫惟大雅卓/爾不羣河間獻王近之矣)博以
羣書(司馬遷傳劉向揚/雄皆博極羣書)太白詞章宜有六丁之取更生
經術豈無太乙之知不應賜第之餘復作贊公之試鴈
鶩平立未妨破崖岸以為文鸞鳳高翔㑹即決雲霄而
布武某為寮有幸辱問相先揣宏景之頭顱歸已晚矣
(俱見/前)畫嚴丞之手板猶願見之(唐鄭棨開天傳信記𤣥/宗御勤政樓大酺縱士)
(庶觀看百戲競作人物填咽金吾衛士白棒雨下不能/制止上患之謂高力士曰吾以海内豐稔四方無事故)
(盛為宴樂與百姓同歡不知下人喧亂如此汝何方止/之力士曰臣不能也陛下試詔嚴安之處分打塲以臣)
(所見必有可觀上從之安之至則周行廣塲以手板畫/地示衆曰犯此者死以是終五日酺宴咸指其畫曰嚴)
(公界竟無一人敢犯者封氏見聞嚴安之崔譚俱為赤/尉力行猛政譚恐安之名出已右毎事欲先之安之使)
(五百執大杖引前譚則益麄其杖安之越麄譚亦轉麄/至不能舉安之遂令執小杖譚亦益細其杖安之越細)
(譚亦轉細至不堪用安之遂都去其杖譚果/不能學今按安之為赤尉此云丞不知何據)
　　代回樂安趙縣丞(彦彬/)
推士轂而及丞味言何有(鄭當時傳其推轂士及官/屬丞史誠有味其言也)旁
使車而從子哦句已来(藍田縣丞㕔壁記/對二松日哦其間)一謙之光三
復以愧恭惟某官諸劉族屬(文帝紀復諸劉有屬籍家/無所與王莽傳諸劉更屬)
(籍又諸劉為郡守皆徙為諫大夫高駢詩本支/强我李磐石冠諸劉東坡詩南嶽諸劉豈易逢)為漢宗
英(叙傳禮樂是/修為漢宗英)馳閶闔入凌競則為宜耳(甘泉賦馳閶/闔而入凌競)
(師古曰凌競者言/寒涼戰栗之䖏)去角牙破崖岸端使然哉(見上/條)剡三
載之陟明愧一言之不智然無華乃安靜之吏(章帝紀/安靜之)
(吏悃愊無華日計/不足月計有餘)則所美豈鞶帨之文(法言今之學也/非獨為之華藻)
(也又從而繡其鞶帨注鞶大帶也帨佩巾也所言備物/而為飾也言古之學者存其大體所以易也今之學者)
(有經傳章句如華藻繡鞶/帨其文彌繁所以難也)有望於君不孤此意某已成
歸計更辱贈言布襪青行纒吾已從此逝矣(纒澄延切/古樂府有)
(雙行纒謂行縢即足衣也杜詩青鞋布襪從此始東坡/詩我遊蘭溪訪清泉已辦布襪青行纒史記髙祖本紀)
(公等皆去吾/亦從此逝矣)珠宫紫貝闕子盍歸而求之(屈原九歌魚/鱗屋兮龍堂)
(紫貝闕兮朱宫東坡/詩豈有貝闕藏珠宫)
　　代回樂安趙縣丞(彦彬/)
題藍田之壁君受代以不遥厭承明之廬我治任兮更
迫(並見/前)何勤委翰仍費屬辭恭惟某官以貴王孫(韓信/傳吾)
(哀王孫而進食注王孫如言公子/也杜詩尚覺王孫貴豪家意頗濃)為名進士巖邑更刀
之後非復昔時贊公游刃其間疑有餘地及瓜近只(並/見)
(前/)拔茹誰歟(易拔茅以/其連茹)敢揄陟明之章少寓愛助之意
某投簪不力曳履胡顔(並見/前)以一身而備百工朞可已
矣(時月湖/為工書)總羣書而奏七略子必勉之(藝文志哀帝使/劉向子歆卒父)
(業歆于是總羣書而奏其七畧故有輯略六/藝略諸子略詩賦略兵書略術數略方技略)
　　回錢塘趙縣丞(彦的○秦置錢塘縣屬㑹稽郡漢/為㑹稽西部都尉治所東漢縣省)
　　(晉復置屬呉郡陳於此置錢塘郡/隋為杭州治唐改唐為塘宋因之)
余方有公事鼎来赤縣之官曹(韓文藍田縣丞㕔壁記/余方有公事子姑去杜)
(詩赤縣官曹擁材傑/軟裘快馬當氷雪)我未免鄉人益愧白頭之幕府(杜/詩)
(白頭趨/幕府)有勤執訊(見回樂安/趙縣丞條)敢闕報章恭惟某官卓爾
不羣飄然無敵尋玉清洞中之字已書㑹計之功(茅君/内傳)
(第六赤城丹山之洞周迴三百里名曰紫玉清平之天/方輿勝覽玉京洞在天台北七里赤城山右蓋第六洞)
(天許邁常居之與王羲之書曰自天台至臨海多有金/堂玉室仙人芝草余爽詩東臨滄海見羣仙誤入桃源)
(小洞天一局殘碁消㡬/刻老龍鬚甲已蒼然)展錢唐江上之圖更動吟哦之
興(錢唐江源自歙州界經州又東北流入於海劉禹錫/詩八月濤聲吼地来頭高數丈觸山回須臾郤入海)
(門去巻起沙堆似雪堆李白詩浪打天門石壁開海神/来過惡風回浙江八月何如此潮似連山噴雪来東坡)
(詩江神河伯兩醯鷄海若東来氣吐霓/安得夫差水犀手三千强弩射潮低)手板暫煩於畫
地(見上/條)觚稜何逺於去天(稜盧登切西都賦上觚稜而/棲金雀注殿堂上最高處)
某轍鮒孤蹤(見/前)磨牛陳迹(東坡詩團團如磨/牛歩歩踏陳迹)喜似人於
千里況辱託於枌榆雖異事而同寮尚不遺於葑菲(俱/見)
(前/)
　　回富陽趙縣丞(光祖○富陽本漢富春縣屬㑹稽/郡東漢屬呉郡孫呉置東安郡治)
　　(富陽尋廢郡仍屬呉郡晉/改富陽縣屬杭州宋因之)
倚使者之車笑癡兒之未了(傅咸傳生子癡/了官事詳見前)題丞哉之
壁聞公子之鼎来未果修辭先勤執訊(俱見/前)恭惟某官
五潢龍種(史記天官書咸池曰天五潢五潢者/五帝車舍杜詩龍種自與凡人殊)千里駒
材(見/前)早宣采棒之威(曹瞞傳太祖初入尉廨繕治四門/造五色棒縣門左右各十餘枚有)
(犯禁者不避豪/强皆棒殺之)坐獲緑林之賞(後漢書諸亾命聚藏緑/林山中注緑林荆州山)
(名/)鴈鶩箝行而平立端使然哉鳳凰自下而升高恐不
免耳(俱詳/首條)某強名入幕正愧面墻赤縣官曹喜依仁之
有幸(杜詩何處可依/仁餘見上條)黄塵衣㡌或分䕃之自今(杜詩時/危兵甲)
(黄塵裏山谷詩黄塵逆㡌馬辟易又/九陌黄塵烏㡌㡳五湖春水白鷗前)
　　回益陽李縣丞(益陽本䅈舊縣屬長沙郡以縣在/益水之陽故名漢屬長沙國孫呉)
　　(屬衡陽郡唐屬潭州宋屬鼎州尋復屬潭州○/詳啟意蓋時為寜鄉簿寜鄉益陽皆長沙屬縣)
江西之有宗𣲖昔已論交(吕居仁有江西/詩𣲖圖詳見前)湘水之逢故
人今將聫事(許渾詩瀟湘逢/故人詳見前)尺紙良勞於遺逺白頭何
至於如新(鄒陽傳語曰白頭如新孟康/曰初相識至白頭不相知)恭惟某官翰墨
勝流典刑前輩人言短李釣竿已負於珊瑚(新唐書李/紳字公垂)
(為人短小精悍於詩最有名時號短李白樂天詩悶勸/迃辛酒閒吟短李詩又毎被老元偷格律苦教短李伏)
(歌行乂老張知定伏短李愛應顛公自注張十八籍李/二十紳皆攻律詩故云杜詩巢父掉頭不肯住東将入)
(海隨煙霧詩巻長留天地間釣芉欲拂珊瑚樹/短李蓋以自况李時為簿亦暗用短主簿事)天遣長
庚霞佩正垂於金薤(李陽氷草堂集序驚姜之夕長庚/入夢故生而名白以太白字之世)
(稱太白之精得之矣東坡詩天教明月伴長庚韓詩李/杜文章在光熖萬丈長平生千萬篇金薤垂琳琅乞君)
(飛霞佩與我高頡頏長庚/以況李丞葢以太白方之)謂進參於諸老顧退貳於一
邦箝尾無辭需頭有薦(蔡邕獨㫁章者需頭奏者亦/需頭表者不需頭詳見前)某
束春秋於五傳(韓詩春秋三傳束高閣方本三作五朱/文公云鄒夾春秋世已無傳而當世見)
(行三傳作五非也李所引用多取/方本蓋文公校定本未出故也)訪離騷之一經(長沙/為屈)
(原自沉之/地故云)士安得自高政欲比隣之請余方有公事願
聞掃溉之吟(俱見/前)
　　代回麗水童縣丞(壎○麗水已見/)
考陟明之績輙剡需章屬比事之辭遽鳴謙徳(俱見/前)於
禮為過此意則勤恭惟某官文獻故家詩書夙好(陶詩/詩書)
(敦夙好園/林無俗情)彼不即汝而汝即彼既執蝮蛇(河東宥蝮蛇/文家有僮善)
(執蛇晨持一蛇来謁曰是謂蝮蛇余謂僮曰彼居榛中/汝居宫内彼不即汝而汝即彼後漢書野王三老傳即)
(人者人亦即之注即/就也易曰即鹿無虞)余不負丞而丞負余寜問鴈鶩(見/前)
烏何闗於屋上(詩瞻烏爰止于誰之屋太公六韜武王/登夏臺以臨殷民周公旦曰臣聞之愛)
(其人及其屋上烏憎其人者憎其除/胥杜詩丈人屋上烏烏好人亦好)黔固詠於邑中(左/傳)
(宋太宰皇國父為平公築臺於門妨於農收子罕請人/農功之畢公弗許築者謳曰澤中之晳實興我役邑中)
(之黔實慰我心澤門宋東城南門也皇國/父白晳而居近此子罕黒色而居邑中)時而颺之(尚/書)
(工以納言/時而颺之)聊復爾耳某有二宜去(俱見/前)以兆足行舉能
其官亦有無窮之聞(尚書舉能其/官惟爾之能)仕優則學願收可大
之功
　　代回宣城張縣丞(曼徳○宣城本漢丹陽郡宛陵/縣地順帝置宣城縣隋宣州治)
　　(此唐初析置懐安/縣尋省宋因之)
升陟一章何能借重謙勤尺牘又復拜嘉(左傳鹿鳴所/以嘉寡君也)
(敢不拜嘉栁詩憲府/初收迹丹墀共拜嘉)其文固自粲然此禮略之可也恭
惟某官清餘家法(徐防傳搏士弟子皆/以意説不守家法)敏有吏才(崔寔/傳明)
(於政體吏/才有餘)翠竹深林乆已觀於停峙(韓文當是時見王/於北庭猶高山深)
(林鉅谷龍虎變化不測傑魁人也退見少/傅翠竹碧梧鸞鵠停峙能守其業者也)老槐古縣兹
良費於吟哦(韓駒父詩縣古槐根出官清馬骨高藍田/縣丞㕔壁記庭有老槐四行日哦其間詳)
(見/前)無俟書来亦當剡入未見分毫之補又勤四六之貽
某辭璧未能報瓊又乏(俱見/前)樓臺近水奈何秋月之䦨
干(䦨干横斜貌曹植詩月落/參横北斗闌干餘見前)桃李成蹊佇見春風之披
拂(李廣傳贊桃李不言下自成蹊師古曰蹊謂徑道也/言桃李以其華實之故非有所召呼而人爭歸趨来)
(往不絶其下自然成徑以喻人懐誠信之心故能/濳有所感也莊子孰嘘吸是孰居無事而披拂是)
　　代回宣城張縣丞(曼徳/)
厭承明之廬我動歸歟之興題藍田之壁公傳至止之
期四六鼎来再三復熟(俱見/前)恭惟某官彯纓華秩(選詩/仕子)
(彯華/纓)簪筆名家再轉為丞坐閱十年之乆(東坡詩坐閲/諸公半廊廟)
一鼓作氣㑹摶萬里之程(左傳一鼓作氣/再而衰三而竭)願嗇龍文虎
脊之精神(杜子美畫馬贊魚目瘦腦龍文長身雪垂白/肉風蹙蘭筋漢書禮樂志天馬徠出泉水虎)
(脊兩化若鬼應劭曰馬/毛色如虎脊者有兩也)靜聽蟲臂䑕肝之造化(莊子以/汝為蟲)
(臂乎以汝/為䑕肝乎)某自知日薄(揚雄傳臨汨羅而自/殞兮恐日薄於西山)豈可夜行
(魏志田預字國讓徴為衛尉屢乞遜位司馬宣王以為/預克壯書喻未聽豫書答曰年過七十而以居位譬猶)
(鐘鳴漏盡而夜行不休/是罪人也遂固稱疾篤)疲馬之戀君軒已将告老(鮑昭/詩疲)
(馬戀/君軒)騎驢之到京國猶及語離(韓詩騎驢到京國欲和/薰風琴豈識天子居九)
(重鬰/沉沉)
　　代回海鹽梁縣丞(成章○秦析呉縣地置海鹽縣/屬㑹稽郡漢因之莽曰展武後)
　　(䧟為湖移治武原鄉改為武原縣東漢復為海鹽/屬呉郡又改故邑縣晉復為海鹽陳省入鹽官縣)
　　(唐復置石晉屬秀州宋初仍舊後/屬嘉興府○詳啟意蓋代月湖)
五雉分工近承誤渥雙魚尺素逺仞故情恭惟某官拾
芥有年哦松何晚(俱見/前)翦伐誰能送只令志士之嗟(杜/陵)
(古栢行大厦如傾要梁棟萬牛回首邱山重不露文章/世已驚未辭翦伐誰能送苦心豈免容螻蟻香葉終驚)
(宿鸞鳯志士幽人莫怨/嗟古来才大難為用)精悍吾所聞正自可人之意(東/坡)
(詩城西兩謝俱能文/穰丞精悍吾所聞)猶借齒牙之餘論見華㗋舌之納
言(俱見/前)某似是水曹(通典魏尚書有水部郎後魏北齊/有水部屬都官尚書後周有司水)
(大夫隋初為水部侍郎屬工部唐天寶中改水部為司/水杜詩愛酒晉山簡能詩何水曹注何遜能詩為水部)
(郎王微之傳似是馬曹時/月湖遷工部尚書故云)已承天寵(易在師中吉/承天寵也)告者
過也想以為司馬之官行或使之惟當返屠羊之肆(月/湖)
(以刑侍陟工書而来/啟誤為兵書故云)
　　回崇仁朱縣丞(汛○崇仁已見此啟亦代月湖/)
文昌之座髙華偶然序進(晉天文志文昌六星在北斗/魁前天之六府也主集計天)
(道唐天文志天之六司劉伯疏/八座比于文昌二丞方於管轄)武功之官簡靖亦以書
来(見首/條)所愧陳人有慙善頌恭惟某官天葩吐藻(俱見/前)
地芥決科(法言須以/發䇿決科)鸞鳳高翔時来則為之耳鴈鶩平
立丞豈端使然哉似聞臺府之見知又欲絃歌而相試
解牛既效薦鶚何疑某司臬無庸僝功有命老夫耄矣
恐孤㗋舌之納言曷月歸哉猶借齒牙之餘論(並見/前)
　　回彰明黄縣丞(亘○彰明本漢涪縣地晉自沙成/移漢昌縣僑治于此屬巴西郡後)
　　(魏改為昌隆縣隋屬金山郡唐先天初改為昌明/縣屬綿州後唐時又改為彰明縣宋因之通篇用)
　　(山谷語黄丞/豈其後人耶)
老我蹣跚甘一麾之出守(王荆公詩老我孤主恩陳後/山詩老我何所懐蹣蒲官切)
(跚相干切蹣跚行不進貌通作媻姍司馬相如傳/媻姍勃窣又作媻㪚平原君傳有躄者媻㪚行汲)故人
騰踏甫再轉而為丞(踏達合切韓詩/飛黄騰踏去)馳情室邇而人遐
(詩東門之墠茹蘆在阪其室則邇其人則逺梁書阮孝/緒傳任昉尋其兄履欲造而不敢望而歎曰其室則邇)
(其人則逺為名/流所欽尚如此)示問禮逾而情過(韓文茍来者吾斯進/之而已矣烏待其禮)
(逾而情/過乎)恭惟某官金華一𣲖(神仙傳黄初平丹溪人年/十五家使牧羊有道士見)
(其良謹将至金華山石室四十餘年不復念家其兄初/起行山尋索歴年不得後見市中有一道士請占之道)
(士引至金華山中遂得相見問羊所在曰在山東初起/往視之但見白石初平乃叱曰羊起於是白石皆變為)
(羊數萬頭初起便棄家留住學道初平改字赤松子初/起改字魯班山谷詩牧羊金華山早通玉帝籍楊用修)
(云山谷答俞清老寒夜三詩云云引黄初平事言之葢/黄上世亦出金華也按陳後山詩云黄公金華伯則山)
(谷之出金/華審矣)玉井雙流(雙井在今寜州西二十里黄山谷/所居之南溪有二井土人汲以造)
(茶為草茶之第一山谷有送雙井茶與東坡詩為公喚/起黄州夢獨載扁舟汎五湖東坡答云江夏無雙種竒)
(茗汝隂六一誇新書又山谷答黄冕仲索/煎雙井詩家山鷹爪是小草皆指此也)煎瀘川之茶
㤀酸寒之異味(山谷煎茶賦余嘗為嗣直瀹茶因録其/滌煩破睡之功為之甲乙建溪如割雙)
(井如處日鑄如㔢其餘苦則辛螯甘則底滯嘔酸寒胃/令人失睡亦未足與議或曰無甚髙論敢問其次涪翁)
(曰味江之羅山嚴道之蒙頂黔陽之都濡髙株瀘川之/納溪梅嶺夷陵之壓甎臨邛之火井不得已而去於三)
(則六者亦可以酌兎褐之甌瀹魚眼之鼎者/也韓詩雲夫吾兄有狂氣嗜好與俗殊鹹酸)賦僰道之
笋尚冠冕於兩川(山谷苦笋賦僰道苦笋冠冕兩川甘/脆愜當小苦而反成味温潤縝宻多)
(啖而不疾人葢苦而有味如忠諫之可活國多而不害/如舉士之皆得賢是其鍾江山之秀氣故能深雨露而)
(避風煙食肴以之開道酒客為之流/涎彼桂斑之夢永又安得與之同年)獨憐胸次書傳之
香(山谷詩捜攪十年燈火讀令我胸中書傳香荘子喜/怒哀樂不入於胸次山谷詩胸次不使塵俗生又胸)
(次九流/清似鏡)方從此中文字之樂(山谷詩邑中亦有文字/樂惜不同君澗谷槃)鴈
鶩鉗左而摘右端使然哉鳳凰自下而升髙恐不免耳
某凄其一别瞠若百罹(俱見/前)立館下招諸生歎虀鹽之
無味(進學解國子先生晨入太學招諸生立館/下送窮文太學四年朝虀暮鹽互見前)坐堂上
稱太守驚杞菊之已莎(東坡後杞菊賦吁嗟先生誰使/汝坐堂上稱太守前賔客之造)
(請後掾屬之趨走朝衙達午夕坐過酉曾杯酒之不設/攪草木以誑口莎或作桫禮記注挼莎也謂摩莎出其)
(香汁/也)方欲求拔薤之規乃聞對哦松之壁(見/前)桃李春風
一杯酒尚佇来歸(山谷寄黄機復詩桃李春風/一杯酒江湖夜雨十年燈)風霆劇
談九河翻願安承教(山谷詩落筆塵沙百萬/奔劇談風霆九河翻)
　　回江原郭縣丞(允升○江原即漢蜀郡江原縣地/在今崇慶州東南三十里唐初置)
　　(唐隆縣屬蜀州宋改江原縣屬崇/慶府今縣廢府降為州屬成都府)
屣履迎門未遑執贄(王符傳皇甫規解官歸安定白符/在門衣不及帶屣履出迎屣或作)
(躧履不躡跟直不疑傳躧履而/迎注謂納履未正曳之而行)文書銜袖猥沐贈言(韓/文)
(文書/銜袖)仰佩鳴謙之光(易鳴謙貞吉王弼注鳴者聲/名聞之謂也又謙尊而光)俯深
盱豫之悔(易盱豫悔遲有悔象曰盱豫有悔位不當/也正義云盱謂睢盱睢盱者喜悦之貌)恭
惟某官見聞殫洽(西都賦元元本/本殫見洽聞)意氣醇明發而中節
謂之和見於眉睫(睫本作䀹説文目旁毛也列子察其/眉睫之間而得其情魏書崔亮字敬)
(儒年十嵗家貧傭書自業時隴西李冲當朝任事亮從/兄光往依之謂亮曰彼家饒書因可得學亮曰自可觀)
(書於市安能/看人眉睫乎)粲然有文以相接示乃肺肝(董仲舒傳粲/然有文以相)
(接驩然有/恩以相愛)所慙先施之未能更覺徽言之難受(尚書子/旦已受)
(人之/徽言)某欲還鯨錦(杜詩錦鯨巻還/客始覺心和平)懼損繭緘(韓詩書饒/罄魚繭又)
(繭淨雪/難如)雖則七襄終乏襜褕之報藏之十襲永為篋笥
之珍(俱見/前)
　　回新津孫縣丞(庭傑○新津在今崇慶州東南十/里本漢武陽縣地屬犍為郡後周)
　　(始置新津縣徙犍為郡治于此隋初郡廢以縣屬/益州唐屬蜀州宋屬崇慶府今府改為州縣仍屬)
　　(焉𨽻成/都府)
吟哦公事藍田丞端使然哉(見/前)觀采風謡益州分故知
之耳(後漢書方伎傳李郃善河圖風星縣召署幕門候/吏和帝分遣使者㣲服單行觀采風謡使者二人)
(到益部投郃候舍時夏夕露坐郃因仰觀問曰二君發/京師知朝廷遣二使耶二人驚問何以知之郃指星示)
(曰有二使星向益州分/野故知之耳互見前)有勤迂顧更費屬辭恭惟某官
齊武子之家(史記孫子武者齊人也以兵法見於呉王/闔閭卒以為将西破彊楚入郢北威齊晉)
(顯名諸侯孫/子與有力焉)楚叔敖之胄(史記孫叔敖者楚之䖏士也/虞邱相進之於楚荘王以自)
(代也三月為楚相施教導民上下和合世俗盛美政緩/禁止三得相而不喜知其材自得之也三去相而不悔)
(知非已/之罪也)枕流潄石尚有典刑(孫楚傳楚少時欲隠居謂/王濟曰當欲枕石潄流誤)
(云潄石枕流濟曰流非可枕石非可潄楚曰/所以枕流欲洗其耳所以潄石欲厲其齒)擲地作金
粲然文采(孫綽傳嘗作天台賦辭致甚工初成以示友/人范榮期云卿試擲地當作金石聲也榮期)
(曰恐此金石非中宫啇然每/至佳句輒云應是我輩語)淹回貳令之壁鏗鏘十室
之絃有憐并州之迎已孤竹馬(見/前)安得祁山之出能辦
木牛(蜀志建興六年丞相復出祁山以木牛運糧盡退/軍與魏將張郃交戰射殺郃十二年春悉大衆由)
(斜谷出以/流馬運)或錫之鞶(易或錫之磐帶終朝三禠之説文/鞶大帶也注以訟受服榮何可保)
願還此笏(新唐書禇遂良傳帝将立武昭儀召遂良入/遂良極諫因致笏殿階曰還陛下此笏丏歸)
(田/里)十鍾一石自昔固病於西南(漢食貨志時又通西南/夷道作者數萬人千里)
(負擔餽饟率十餘鍾致一石/師古曰言其勞費用功重)三令五申須君更教其左
右(孫子傳令之曰汝知而心與左右手背乎前則視心/左視左手右視右手後即視背乃設斧鉞即三令五)
(申於是鼓之右婦人大笑復三/令五申而鼓之左婦人復大笑)若為委翰頗似過情某
已控需章匄還節傳(需節/卦名)承夙駕之命弗敢與聞(詩星/言夙)
(駕左傳使臣/弗敢與聞)補晚賦之章願安承教(晚或作輓東坡逺/景樓記酒酣樂作)
(援筆而賦之以頌黎侯/之遺愛未晚也詳見前)
　
　
　
　
　
　
　
　
　
　
　
　
　
　
　
　四六標準巻三十四
欽定四庫全書
　四六標準巻三十五　　　　宋　李劉　撰
　簿(主簿漢晉有之自漢以来皆令長自調用隋始置/之唐主簿上轄赤縣置二人他縣一人以流外為)
　(之髙宗始以為品官吏部選授掌付事勾稽省署抄/目紏正縣内非違宋開寳詔諸縣千戸以上置令簿)
　(尉四百戸以上置令尉令知主簿事四百戸以下置/簿尉主簿兼知縣事元馬端臨曰丞簿尉雖均稱縣)
　(佐然漢書百官表所載只丞尉而已丞尉各有印綬/簿獨無蓋古者官府皆有主簿自三公御史府九寺)
　(五監下逮州縣皆有之所職者簿書蓋曹掾之流耳/漢人所謂髙士不為者御史府之主簿也元豐令寺)
　(監主簿不得與卿監連署文書然則主簿雖在雄要/之司猶為卑賤而況縣乎後世以簿先尉非古義也)
　　通寜鄉蔡主簿(汝説交代○寜鄉已見/)
望俊躔於淮海知敬儒先(方言躔厯也日運為躔月運/為胶徐曰星之躔次星所履)
(行也呉都賦英雄之所躔尚書淮海惟揚州杜詩淮海/維揚一俊人栁文今天下外多賢方伯連帥朝廷立槐)
(棘之下多用儒先注猶云先生也按晁錯傳公卿/言鄧先師古曰鄧先猶云鄧先生也葢本於此)問邅
道於洞庭偶從誤後(洞庭太湖也在長沙巴陵間屈原/九歌駕飛龍兮北征邅吾道兮洞)
(庭邅張連切難行不/進貌易屯如邅如)貂不足而狗續(趙王倫傳諸黨皆/登卿将並列大封)
(其餘同謀者咸超階越次不可勝紀至於奴卒厮役亦/加以爵位毎朝㑹貂蟬盈坐時人為之諺曰貂不足狗)
(尾/續)鴻髙舉而燕来(張良傳鴻鵠髙飛一舉千里外戚傳/燕飛来喙王孫陳勝傳燕雀安知鴻)
(鵠之志哉禮記孟春之月/鴻鴈来仲春之月𤣥鳥至)及未治任可無執訊(詩執訊/連連)
恭惟某官負材鴻碩(鴻通作洪河渠書禹抑洪水揚雄/傳鴻生鉅儒鴻大也説文碩頭大)
(也詩碩大且儼/爾雅碩大也)蓄學駿龎(詩為下國駿龎/爾雅龎駿大也)中郎典刑晚
亦宜於東觀(蔡邕傳建寜三年召拜郎中校書東觀初/平元年拜左中郎将孔融傳與蔡邕素善)
(邕卒後有虎賁士貌類於邕融毎酒酣/引與同坐曰雖無老成人且有典刑)客卿富貴乆盍
見於西秦(史記蔡澤傳從唐舉相曰富貴吾所自有吾/所不知者夀也舉曰先生之夀從今以往者)
(四十三嵗澤曰富貴四十三年足矣乃/西入秦昭王與語大説之拜為客卿)吾道非耶(家語/吾道)
(非乎奚為/至于此)公等安在(主父偃傳上召見三人曰/公皆安在何相見之晚也)跨揚州
之鶴安得自髙(小説有客相從各言所志或願為揚州/刺史或願多貲財或願騎鶴上昇其一)
(人曰腰纒十萬貫騎鶴上揚州欲兼三者東坡詩/若對此君仍大嚼世間那有揚州鶴餘詳見前)麾湘
水之蛟能令公喜(離騷經忽吾行此流沙兮遵赤水而/容與麾蛟龍使津梁兮詔西皇使陟)
(余餘/見前)方今漢庭之老用矣(陳後山詩漢庭用少公/何在不使羣飛接羽翰)敢問
呉㑹之意何如(杜陵逢唐興劉主簿詩劍外官人冷闗/中驛騎疎輕舟下呉㑹主簿意何如)
某志大心勞才疎意拙(孔融傳意廣才疎迄無成功南/史蕭惠開傳才疎意廣竟無成)
(功杜詩老/大意轉拙)一科不補欲釣鼇而未能(韓文豈不登名於/一科兮曾不補其)
(遺餘杜陵寄弟臨邑主簿詩/倚頼天涯釣猶能掣巨鼇)五技易窮覺屠龍之無用
(荀子梧䑕五技而窮荘子宋泙漫學屠龍於支離益/殫千金之家三年技成而無所用其巧俱詳見前)所
頼鸞凰之先戒棲枳何如(離騷經鸞皇為余先戒兮雷/師告余以未具吾令鳳凰飛)
(騰兮又繼之以日夜仇覽傳考城令王渙政尚嚴猛聞/覽以徳化人署為主簿謂覽曰主簿聞陳元之過不罪)
(而化之得無少鷹鸇之志耶覽曰以為鷹鸇不如鸞/鳯渙謝遣曰枳棘非鸞鳯所棲百里豈大賢之路)無
謂牛羊之下来求芻而止(詩曰之夕矣牛羊下来昌黎/復志賦固余異於牛馬兮寜)
(止飲水/而求芻)尚託子孫之契(童䝉訓曰同僚之契交承之分/有兄弟之義至其子孫亦世講)
(之前輩專以此為務今人知之者葢少矣杜詩起予有/斑白因是託子孫王元之詩古人重交代子孫不相忘)
欲窮師友之源(董仲舒傳贊老其/師友淵源所漸)向来一瓣曾南豐苦
難並世(史記仲尼弟子列傳孔子數稱臧文仲栁下惠/然皆後之不並世韓詩吾與東野生並世山谷)
(詩醫和不並世深根且固蔕又師/儒並世難日月過箭疾餘見前)安知四海習鑿齒不
勝讀書(習鑿齒傳鑿齒字彦威襄陽人時有桑門釋道/安俊辯有高才自北至荆州與鑿齒初相見道)
(安曰彌天釋道安鑿齒曰四海習鑿齒時人以為佳對/為桓温西曹主簿時温有大志追蜀人知天文者至夜)
(執手問國家祚運脩短星人曰太微紫微文昌三宫氣/候如此決無憂虞至五十年外不論耳温不悦送絹一)
(疋錢五千文以與之星人乃馳詣鑿齒曰家在益州被/命逺下今受㫖自裁無由致其骸骨縁君仁厚乞為標)
(碣棺木耳鑿齒問其故星人曰賜絹一疋令僕自裁惠/錢五千以買棺耳鑿齒曰君㡬誤死君嘗聞干知星宿)
(有不覆之義乎此以絹戲君以錢供道中資是聽君去/耳星人大喜便詣温别温問去意以鑿齒言答温笑曰)
(鑿齒憂君誤死君定是誤活然徒/三十年看儒書不如一詣習主簿)
　　代回上髙劉主簿(昌詩○上髙本漢豫章郡建城/縣地晉為望蔡縣隋省入建城)
　　(唐以故望蔡縣地置上髙鎮南唐/易鎮為塲尋陞為上髙縣宋因之)
衆賢雜遝共騰薦士之章(遝達合切説文䢔也劉向傳/雜遝衆賢㒺不肅和師古曰)
(雜遝聚積之貌遝音大合反杜詩賔從雜遝/實要津東坡詩醉翁門下士雜遝難為賢)老子婆娑
竊與挂名之寵(陶侃傳老子婆娑正坐諸君輩文/選使名挂史筆韓文挂名經端)無可
謝者安用文之(左傳身将隠焉/用文之詳見前)恭惟某官節抱秋竿(樂/天)
(贈元稹詩豈無山上苖徑寸無嵗寒豈無要津水咫尺/無波瀾之子異於是乆處誓不諼無波古井水有節秋)
(竹/竿)詞摛春藻(曹植文章序質素也如/秋蓬摛藻也如春葩)諸公評論謂當策
足於要津(文選何不策髙/足先據要路津)何物簿書欲使擡頭於矮屋
(王衍傅何物老嫗生寜馨兒國朝傳記有令史騎驢過/臺衝裏行御史将杖之令史請數驢罪曰汝技藝可知)
(精神極鈍何物驢畜敢於御史裏行天寳遺事張彖登/科為華隂簿為守令所抑歎曰丈夫有凌雲葢世之志)
(而居於下位若立身矮屋之下/使人擡頭不得乃棄官而去)人爭送上(見/前)我亦譟旁
(六一居士集安得二子接揮鋒兩/交鋩我亦願助勇鼔旗譟其旁)引重鼎兮不程(禮記/引重)
(鼎不程其/力詳見前)問大鈞而未答(劉禹錫問大鈞賦云楚/臣天問不酬詳見前)某挽
士不寸(山谷詩挽士不能/寸推去輒數尺)宜休者三(新唐書卓行傳司/空圖字表聖河中)
(虞郷人隠居中條山王官谷作亭名曰休休作文以見/志曰休美也既休而美具故量才一宜休揣分二宜休)
(耄而聵三宜休又少也惰長也率老也迂三/者非濟時用則又宜休因自目為耐辱居士)遺我雙鯉
魚似虛取勤渠之辱(見/前)漸階羣振鷺願無忘醇正之歸
(韓詩漸階羣振/鷺入學誨螟蛉)
　　回江夏范主簿(之損○江夏本漢沙羡縣地屬江/夏郡孫呉屬武昌郡後省晉太康)
　　(中置沙羡縣太元初改為汝南縣復屬江夏郡/隋初廢郡改縣曰江夏唐宋因之宋屬郢州)
屈就棘棲榮趨𤓰戍(見/前)漢之廣江之永古稱夏口之雄
(詩漢之廣矣不可泳思江之永矣不可方思夏口一名/魯口本指夏水之口然何尚之云夏口在荆州之中正)
(對沔口浦大容舫於事為便而章懐太子注東漢亦謂/夏口戍在今鄂州故唐史皆指鄂州為夏口本在江北)
(自呉大帝取對岸夏口之名/以名之而江北之夏口始晦)簿如絲訟如糜今敢秋毫
之隠方圖贊喜(周禮大行人賀慶以贊諸侯之喜致禬/以補諸侯之烖注贊助也張于湖集嘗)
(附啟緘少/陳贊喜)已沐飛箋恭惟某官翰墨功名塤箎學問(詩/伯)
(氏吹壎仲/氏吹箎)一門叔父慨然孟博之登車(謝道韞傳一門/叔父則有阿大)
(中郎范滂傳登車攬轡/慨然有澄清天下之志)十萬甲兵喜為幼度而折屐(名/臣)
(紀傳范文正公領延安閱兵選将日夕訓練又請戒諸/路養兵蓄鋭毋得輕動夏人聞之相戒曰無以延州為)
(意今小范老子腹中自有數萬甲兵不比大范老子可/欺也晉書謝𤣥字㓜度既破苻堅有捷書至謝安方對)
(客圍碁看書既見了無喜色客問之徐徐答云小兒/輩遂已破賊還内過戸限心喜甚不覺屐齒之折)顧
就銓曹之調俯從簿正之供難為弟難為兄正觀競秀
(世説陳元方子羣季方子忠各論其父功徳爭之不能/決咨於太邱太邱曰元方難為兄季方難為弟顧愷之)
(傳千巖競秀萬/壑爭流餘見前)能令喜能令怒佇即蜚英(見/前)㑹蹋飜鸚
鵡之洲(楊用修丹鉛總録云太白過武昌見崔顥黄鶴/樓詩歎服之遂不復續其事本如此後有禪僧)
(作一偈云一拳搥碎黄鶴樓一脚蹋飜鸚鵡州眼前有/景道不得崔顥題詩在上頭原是借此事設辭非太白)
(詩也流傳之乆信以為真宋初有人偽作太白醉後答/丁十八詩云黄鶴髙樓已搥碎一首樂史編太白遺詩)
(遂收入之何太/白之不幸耶)見倚頼巨鼇之釣(注見本巻/第一條)某一寒寡
與三暑投閑(見/前)頃者綴文石之班不堪教胄(言為/國録)今兹
佐武岡之治正恐負丞(言倅/武岡)所欣楚服之同(戰國策異/人至不韋)
(使楚服/以見)尚竊晉波之及(左傳其波及晉/國者君之餘也)修西門種栁之
課君必勉之(陶侃傳侃性纖宻好問頗類趙廣漢嘗課/諸營種栁都尉夏拖盜官栁植於已門侃)
(後見駐車問曰此是武昌西門前/栁因何盜来此種拖惶怖謝罪)尋南嶽煨芋之禪我
之懐矣(髙僧傳唐李泌與明瓚禪師遊禪徒謂之懶殘/者泌嘗於衡嶽寺讀書察懶殘所為曰非凡人)
(也聆其中後梵唱響徹山林泌頗知音能辨休戚謂懶/殘經音先悽愴而後喜悦必謫墮之人時将去矣中夜)
(濳往謁焉懶殘命坐發火取芋以啖之曰勿多言領取/十年宰相泌拜而退懶殘性懶而食殘故以為號東坡)
(詩他年記此味芋火對懶殘詩我之懐矣自貽伊阻箋/安其朝而不去左傳趙宣子曰嗚呼我之懐矣自貽伊)
(慼張載擬四愁詩登岸逺望/涕泗頽我之懐矣心傷悲)
　　回綏寜譚主簿(成子○綏寜已見/)
老驥垂頭有愧治中之展(鹽鐡論騏驥負鹽車垂頭於/太行之坂屠者持刀睨之)
名駒䇿足不孤簿正之供幸游從諸父之間有稠疊同
僚之好(杜詩稠疊/多幽事)恭惟某官美由世濟仕本學優乃翁
知國如知兵手板無蒼黄之失(山谷送范徳孺知慶州/詩乃翁知國如知兵塞)
(垣草木識威名敵人開戸玩處女掩耳不及驚雷霆法/言樗里子之智也使知國如知塟則吾以疾為蓍龜按)
(山谷語本此謝安傳桓温入赴山陵大陳兵衛将移晉/室呼安及王坦之欲於坐害之坦之甚懼既見温坦之)
(汗流沾衣倒執手板/蒼黄失措急遽貌)他日聞詩又聞禮心印得清白之
傳(髙適詩心持佛印乆標割魔軍退東坡詩還從舊社/得心印楊震傳使後世稱清白吏子孫以此遺之不)
(亦厚/乎)寜嫌矮屋之卑㑹即髙門之亢某再叨半刺不羡
羣飛(陳後山詩行地經須先/八駿刺天終不羡羣飛)士安得自髙儻可請比隣
而與祭余方有公事亦當破崖岸而為文(俱見/前)
　　回武岡黄主簿(海○武岡已見/)
深叢見孤羆曾聽阿房之讀(昌黎寄崔立之詩城西員/外丞心跡兩屈寄往嵗戰)
(詞賦不將勢力隨下駐入省門左右驚紛披傲兀坐/試席深叢見孤羆文如翻水成初不用意為餘見前)逺
方遺雙鯉来司臨邑之曹(古樂府客從逺方来遺我雙/鯉魚杜詩舍弟卑棲邑防川)
(領簿曹/詳見前)可謂聞音而跫然抑訝何見之晚也(見首/條)恭惟
某官原委深厚(禮記三王之祭川也皆先河而後/海或原也或委也此之謂務本)波瀾
老成(杜詩毫髪無遺/恨波瀾獨老成)潁川第一之功固起甚廉之簿(黄/霸)
(傳入錢賞官補侍郎謁者復入榖沈黎郡補左馮翊二/千石卒史馮翊以霸入財為官不署右職使領郡錢榖)
(計簿書正以亷稱為潁/川太守治為天下苐一)江夏無雙之學盍觀未見之書
暫須矮屋以擡頭即快要津之策足(並見/前)某㒺功教胄
承乏佐州(左傳攝官承乏職源别駕長史司馬通謂之/上佐晁无咎詩天教仁政滿東南青袍門人)
(老州/佐)聾丞尚可送迎儻或免督郵之逐(見/前)短簿能令喜
怒何幸同君子之僚(韓文留守無事多/君子僚餘見前)
　　回蔣主簿(時懋/)
雌伏郡丞可笑廣文之何用(後漢趙温字子柔初為京/兆郡丞歎曰大丈夫當雄)
(飛安能雌伏遂棄官去杜詩諸公衮衮登臺省廣文先/生官獨冷甲第紛紛厭粱肉廣文先生飯不足先生有)
(道出羲皇先生有文過屈宋徳尊一世常轗/軻名垂萬古知何用李以國録倅武岡故云)鸞棲簿領
渠云髙士之不為(詳三十三巻代/回興寜廖宰條)聞須及𤓰之期尚請
拔薤之教(見/前)恭惟某官掞材有裕蓄學不貲黔山之巑
夙負權竒之質(栁文武岡銘黔山之巑巫水之磻漢禮/樂志太一況天馬下霑赤汗沫流赭志)
(俶儻精權竒薾浮雲腌上馳體/容與迣萬里今安匹龍為友)湘水如舞聊攄㑹計之
材(栁文湘源二妃廟碑銘南風湑湑/湘水如舞將事無讙神聽鐘鼓)佇即飛騰徧儀華
膴某臥雲已幸(鮑昭詩雲卧恣天行杜詩雲臥衣裳冷/李詩雲臥游八極又雲臥從所適又雲)
(卧歸/丹壑)分月何為(東坡詞别乘一来有唱終須和還知/麽自從添箇風月平分破詳見前)靡
有他長友其士之仁者能令公喜忠焉能勿誨乎
　　代回廬陵嚴主簿(世明○廬陵本漢舊縣孫呉置/廬陵郡晉徙郡治石陽縣隋廢)
　　(郡置吉州改石陽為廬陵縣唐永/淳初州徙今治縣赤隨徙宋因之)
老夫耄矣不堪再鼓之衰(左傳老夫耄矣無能為也又/戰勇氣也一鼔作氣再而衰)
(三而/竭)主簿何如猶致一牋之賀(杜詩輕舟下呉㑹主/簿意何如詳見前)恐
孤厚意即具報章恭惟某官𣲖分釣瀬之清(後漢書逸/民傳嚴光)
(字子陵㑹稽餘姚人少與光武同遊學光武即位召為/諫議大夫不屈乃耕于富春山後人名其釣處為嚴陵)
(瀬焉顧野王輿地志七里瀬在東陽江下與嚴陵瀬相/接有嚴山桐廬縣南有嚴子陵漁釣處今山邉有石上)
(平可坐十人臨水/名為嚴陵釣臺也)文似漆園之壮(史記荘子者蒙人也/名周周嘗為蒙漆園)
(吏正義曰括地志云漆園故城在曹州寃句縣北十/七里此云荘周為漆園吏即此按其城古屬蒙縣)驊
騮開道㑹即秣天山之禾(驊胡𤓰切騮力求切説文赤/馬黒毛尾也爾雅注赤色黒)
(鬛驊騮周穆王八駿之一列子左驊騮而右緑耳説文/秣食馬榖也東坡詩可憐老驥真老矣無心更秣天山)
(禾/)鸞鳳冲霄姑少棲人間之枳(見/前)交章載道增秩匪朝
(循吏傳輒以璽書增秩賜金/于湖集趣召来歸匪朝伊夕)贈我明月珠可見多時之
簸弄(四愁詩美人贈我貂䄡褕何以報之明/月珠韓詩婆娑海水南簸弄明月珠)乞君飛霞
佩㑹看萬里之頡頏(韓詩乞君飛霞/佩與我髙頡頏)某髙卧北牕(陶靖/節與)
(子儼等疏常言五六月中北牕下/卧遇涼風暫至自謂是羲皇上人)卻遮西日(杜牧詩惆/悵江湖釣)
(竿手卻遮西/日向長安)軟紅可厭敢長戀屬車之塵(東坡詩軟紅/猶戀屬車塵)
(注戲語有西湖風月不如東華軟紅香土司馬相如傳/犯屬車之清塵師古曰屬車者言相連續不絶也塵謂)
(行而起塵也言清/者尊貴之意也)堅白爭鳴惟欲據槁梧而瞑(荘子今/子外乎)
(子之神勞乎子之精倚樹而吟據槁梧而瞑天選子之/形子以堅白鳴注神不休於性分之内則外矣精不止)
(於自生之極則勞矣故行則倚樹而吟坐則據梧而睡/言有情者之自困也凡子所謂外神勞精倚樹據梧且)
(吟且睡皆世之所謂情也而云天選明夫情者非情之/所生而況他哉故雖萬物萬形云為趨舍皆在無情中)
(来又何用情於其間哉/瞑音眠据琴而睡也)謀歸決矣因謝及之
　　代回姜主簿(盟/)
昭誣辯謗方欲賀君比事屬辭何為至我(董仲舒傳此/言何為至于)
(我/哉)恭惟某官居官能大(栁文先君石表隂先友記袁髙/河南人以給事中敢諫争貞直)
(忠蹇舉無與比/能使所居官大)遇事直前象有齒以焚身古今如此(左/傳)
(象有齒以焚其身賄也/唐詩古往今来只如此)䑕無牙而速獄事理固然(詩誰/謂䑕)
(無牙何以穿我墉誰謂女無家何以速我/訟史記孟嘗君傳物有必至事有固然)幸疑似之既
明(栁文疑似不可不辨崔顥詩/我来折此獄師聽辨疑似)将功名而自致暫蹶霜
蹄未為失何必尤人(杜詩舊穿楊業真自知暫蹶霜蹄/未為失荘子馬蹄可以踐霜雪)
勿諱泥坑乃良規願觀進徳(昌黎病䲭詩僥倖非汝福/天衢汝休窺京城事彈射)
(孺子豈易欺勿諱泥/坑辱泥坑乃良規)
　　代回永豐洪主簿(樒○永豐本漢廬陵縣地孫呉/析置陽城縣晉太康中改為陽)
　　(豐縣隋省入廬陵宋/至和間始置永豐縣)
尋陶濳之邱壑方此息交(歸去来辭歸去来兮請息交/以絶游世既與我而相違復)
(駕言以焉求或命巾車或掉孤舟/既窈窕以尋壑亦﨑嶇而經丘)託孫寶之比隣惠然
執訊(詳/前)願有復也(曲禮若有告者曰/少間願有復也)何以報之(四愁詩/何以報)
(之英瓊瑶又何以報之雙玉盤又何/以報之明月珠又何以報之青玉案)恭惟某官地望穹
華人門炳蔚故國非喬木信有典刑(並見/前)用人如積薪
寜分先後(汲黯傳陛下用人如積薪耳後来者居上上/日人果不可以無學觀汲黯之言日益甚矣)
(師古曰言其鄙俚也或曰積薪之言出曾子故云不可/無學也宋王楙野客叢書云汲黯之言出於文子黯葢)
(引而用之耳漢書注積字無音是從本音也/按周禮甸人積薪音子賜切漢書合從此音)暫勾朱之
游戱(見/前)佇薦墨之飛騰(山谷詩更磨薦禰/墨推輓起疲懦)某已乞懸車
(薛廣徳傳懸其安車傳子孫師古曰懸其所賜安車以/示榮幸也致仕懸車葢亦古法韋孟詩云懸車之義以)
(洎小臣也韋賢傳注應劭曰古者七十懸車致仕叙傳/抑抑仲舒再相諸侯身修國治致仕懸車蔡伯喈碑遂)
(隠邱山懸/車告老)殆難推轂(見/前)俟有可乘之間詎敢蔽賢設或
未同而言則懼辱命
　　代回崇仁黄主簿(元○崇仁已見/)
告移文之猿鶴方此投林(北山移文蕙帳空兮夜/鶴怨山人去兮曉猿驚)訪銜
詔之鳳凰居然棲枳(鄴中記石季龍與皇后在觀上有/詔書銜木鳳口中以數百丈緋䋲)
(廵轉飛下杜詩鳳凰/丹禁裡銜出紫泥書)先勤下問良戢髙情(戢側立切音/與節同説文)
(藏兵也从戈咠聲詩載戢干戈爾雅/聚也疏藏聚也陶詩銜戢知何謝)恭惟某官家學深
純天才膚敏誦詩三百已多識草木之名下筆五行遂
得雋蓬莱之殿(六典大明宫有蓬莱殿西京記蓬莱殿/在紫宸殿北段秀實傳對蓬莱殿代宗)
(問所以安邉者畫地以對許康佐傳文/宗觀書蓬莱問康佐李訓春秋之義)乃屈丹鉛之點
(韓詩不如覷文/字丹鉛事點勘)暫為朱墨之勾(羅隠詩朱/墨勾稽官)聊復培鵬(荘/子)
(而後乃今培風/注培音裴重也)行且展驥某抗章納履誤寵剖符(見/前)賦
平子之歸田便堪税駕(後漢書張衡字平子南陽西鄂/人善屬文才髙於世衡遊京師)
(四十不遇順帝時閹宦用事欲歸田里作歸田賦其略/曰遊都邑以永乆無明略以佐時徒臨川以羡魚俟河)
(清乎未期感蔡子之慷慨從唐生以決疑諒天道之微/昧追漁父以同嬉超塵埃以遐逝與世事乎長辭李斯)
(傳吾未知所税駕注舍車曰税/張恊賦佇輿蕙渚税駕蘭田)聞孫寳之祭竈尤幸卜
隣(見/前)
　　回范主簿
君子實寫我心未遑走謁(寫先野切詩蓼彼蕭斯零露/湑兮既見君子我心寫兮爾)
(雅寫憂也注有/憂者思㪚寫也)主簿能令公喜猥辱飛牋既勞十部之
臨敢廢七襄之報(俱見/前)恭惟某官器資瓌碩學問醇明
胸中十萬之甲兵吐為筆陣(十萬甲兵見前回江夏范/主簿條杜詩筆陣獨掃千)
(人軍東坡集射䇿玉堂方觀/筆陣校書天禄遂秀儒林)硯裏三千之禮樂俯拾儒
科(夏竦詩殿上衮衣明日月硯中旗影動龍/蛇縱横禮樂三千字獨對丹墀日未斜)便應䇿足
於要津底用擡頭於矮屋(俱見/前)兩府以孫寳為可如彼
斯何(孫寳傳張忠使所親問寳曰兩府髙士俗不為主/簿子既為之徙舍甚説何也寳曰髙士不為主簿)
(而大夫君以寳為可一府莫/言非士安得自髙詳見前)百里非仇覽所棲自此升
矣某偶巢燕幕(並見/前)例拜魚書(古樂府呼童烹鯉魚/中有尺素書詳見前)遺
我翠織成欲巻還而不敢(少陵張舍人遺織成褥段詩/客從西北来遺我細織成開)
(緘風濤湧中有掉尾鯨領客珍重意顧我/非公卿錦鯨巻還客始覺心和平互見前)報之青玉案
愧營度之無竒(韓文石鼎聨句詩序每營度欲出口吻/聲鳴益悲操筆欲書将下復止卒亦不)
(能竒/也)
　　代回上饒趙主簿(汝騋○上饒本漢豫章郡鄱陽/縣地孫呉置上饒縣晉省宋復)
　　(置隋省唐復置𨽻饒州以其在饒州之上故名/尋省入弋陽乾元初復置為信州治宋因之)
老夫耄矣陞華五雉之工鄉人好之委重雙魚之素(俱/見)
(前/)伏惟某官學優而仕業稱其家(韓文幼子姢好静秀/瑶環瑜耳蘭茁其牙)
(稱其家/兒也)邑大民殷無憚勾朱之冗政成事舉㑹觀薦墨
之飛(見/前)有憐龍鍾(李濟翁資暇集云鍾即涔耳涔與尋/並蹄足所踐處則龍之致雨上下所)
(踐之鍾固淋漓濺澱矣義當止此蘇鶚演義云龍鍾/者不昌熾不翹首如䰐鬖拉搭斛觫之類互見前)猶
共鳩僝某偶然曵履(見/前)甚矣濫巾(北山移文學遁東魯/習隠南郭竊吹草堂)
(濫巾/北岳)已再具休致之章期於得請(禮記大夫七十而致/事若不得謝則必賜)
(之几/杖)行重尋邂逅之願兹不瀆辭(詩邂逅相遇/適我願兮)
　　回靈泉李主簿(靈泉在今成都府東五十里唐貞/觀初置東陽縣天寳初改曰靈池)
　　(宋改曰靈/泉今廢)
君子之居是邦未遑進謁他人不如同姓先辱陳牋(詩/豈)
(無他人不/如我同姓)既感臨存(嚴助傳使重臣臨存/師古曰存謂省問之)亦深訟愧(臨/訟)
(卦/名)恭惟某官隆山望族(東晉析武陽縣東境置西域戍/西魏陞為縣改普寜為隆山郡)
(治宋改隆州又地理志注應劭曰隆慮/山在北避殤帝諱改林慮屬河内郡)隴右名家(地理/志隴)
(西郡注應邵曰隴坁在其西也師古曰隴坁謂隴/阪即今之隴山也此郡在隴山之西故曰隴西)飛将
軍之功名寜論妄校(李廣傳召拜右北平太守廣在郡/匃奴號曰漢飛将軍避之數嵗不)
(入界廣與從弟李蔡俱為郎蔡為人在下中名聲出廣/下逮甚封樂安侯代公孫𢎞為丞相然廣不得爵邑官)
(不過九卿廣之軍吏及士卒或取封侯廣與望氣王朔/語曰漢擊匃奴廣未嘗不在其中而諸妄校尉已下以)
(軍功取侯者數十人廣不為後人然終無尺/寸功以得封邑者何也張晏日妄猶凡也)謫仙人之
苗裔顧落夜郎(太白集太子賔客賀監於長安紫極宫/一見呼余為謫仙人因解金龜換酒為)
(樂没後對酒悵然有懐而作是詩四明有狂客風流賀/季真長安一相見呼我謫仙人曾子固李翰林集序明)
(皇在蜀永王璘節度東南白時卧廬山璘迫致之璘兵/敗丹陽白以璘事長流夜郎遂泛洞庭上峽江至巫山)
(以赦/得釋)進士論定而官之(禮記論進士之賢者以告於主/而定其論論定然後官之鄭注)
(各署其所長/使之試守)公等何見之晚也(見首/條)暫且出朱而入墨
(周書蘇綽字令綽武功人博覽羣書尤善算術拜大行/臺左丞始制文案程式朱出墨入及計帳戸籍之法互)
(見前今按朱出墨入凡文案皆然作者以白帖主簿有/朱勾之語羅隠寄剡縣主簿詩有朱篆勾稽官之句故)
(用之主/簿耳)猶堪紆紫以懐黄(晉書儒林傳序莫不紆青拖/紫服冕乘軒沈隠侯集自兹)
(以降懐青拖紫崇基嚴嚴長瀾瀰瀰楊僕/傳懐銀黄垂三組注黄金印也互見前)某有幸識賢
特勤委贄置一盂之水正有望於吾宗(左傳晉吾宗也/豈害我哉李邕)
(詩吾宗固神秀杜詩吾宗老孫子東坡詩吾宗先生有/深意山谷詩江夏無雙乃吾宗又吾宗落筆賞幽事又)
(吾宗端居聚/百憂餘見前)夢三刀於梁初何闗於我輩(見/前)
　　回長沙蕭主簿(秦置湘縣為長沙郡治漢改曰臨/湘隋改曰長沙五代漢析置龍喜)
　　(縣宋罷龍喜置常豐縣開寳中廢常豐入焉按十/三巻有回武岡新舉蕭漢龍啟詳此啟即其人也)
　　(前啟云吕侯之辟三千既知奥義蕭何之功第一/宜稱名家此云洞明吕辟之三千當擢蕭何於第)
　　(一語意/脗合)
歌鹿鳴而勸駕叨與旁觀(禮記宵雅肄三官其始也注/宵之言小也習小雅之三謂)
(鹿鳴四牡皇皇者華也韓詩州家舉進士選試謬所當/相公朝服立工席歌鹿鳴髙帝紀其有意稱明徳者必)
(身勸為之駕文穎曰有賢者郡守身自往勸勉/令至京師駕車遣之韓文巧匠旁觀縮手袖閒)聞鵬化
之回程已違旅賀(荘子北冥有魚其名曰/鯤化而為鳥其名曰鵬)有髙陳誼(見/前)
猶念故侯(蕭何傳召平者故秦東陵侯李徳裕詩雖非/逃相第乃是故侯園東坡詩幅巾我欲隨君)
(去海上何/人識故侯)恭惟某官挺秀楚材(束晳詩黍發稠華禾挺/其秀左傳雖楚有材晉)
(實用之孟浩然詩共理/分荆國招賢貴楚材)效珍嶽貢(班固傳寳鼎詩嶽秀/貢兮川效珍吐金景)
(兮歊/浮雲)頃觀奥義洞明吕辟之三千(尚書吕刑五刑之屬/三千上下比罪無僣)
(亂/辭)固擬大庭當擢蕭何於第一(蕭何傳列侯已受封奏/位次皆曰平陽侯曹參)
(功最多宜第一上心欲何第一鄂千秋進曰蕭何全闗/中待陛下此萬世功也雖無曹參等百數何缺於漢奈)
(何欲以一旦之功而加萬世之功哉蕭/何當第一上曰善於是乃令何第一)龜果登於前列
(禮記龜為前列先知也注此即旅幣無方之事也龜是/靈知之物陳之於庭則列龜最在前故云先知也東坡)
(徐州鹿鳴燕賦詩序庭實旅百貢先/前列之龜工歌拜三義取食野之鹿)鸞暫屈於卑棲長
沙不足回旋㑹計而已短簿能令喜怒騰踏在兹(俱見/前)
惟是資水之淵源(資江在今成都府資縣東四十/里水深百丈為羣川總㑹之所)寥乎
曲江之姓字(李肇國史補進士既捷列姓名於慈恩寺/塔謂之題名大讌於曲江亭子謂之曲江)
(㑹詳/見前)閱世三紀(尚書既/歴三紀)闔郡一人進士業與進士同若
為愛助(韓文堅以進士/舉於余為同業)天下寳為天下惜當自激昻(王/坦)
(之傳天下之寳故為天下所惜詳見前/王章傳不自激昻乃反涕泣何鄙也)某叨守三榮(見/前)
将書一考已進南嶽香火之請或可言旋(南嶽一名衡/山南嶽記衡)
(山者朱陵之靈臺太虛之寳洞上承翼軫鈐總萬物故/名衡山下踞離宫統攝火師故號南嶽赤帝館其巔祝)
(融宅其陽逮於軒轅以濳靈二山副焉杜陵望嶽詩南/嶽配朱鳥秩禮自古王歘汲頓地靈鴻洞半炎方劉禹)
(錫詩東南倚葢車維嶽資柱石前當祝融峯上拂朱鳥/翮南嶽廟在衡山西三十里南嶽記南宫四面險絶無)
(得至者漢武帝移於霍山隋文帝移於今所昌黎謁南/嶽廟詩五嶽登秩皆三公四方環鎮嵩居中火維地荒)
(足妖怪天假神物專其雄范至能驂鸞記衡山縣西望/嶽山岧嵬半空湘中山既皆岡阜迤邐至嶽山乃獨雄)
(尊特起若衆山遜其髙寒者南嶽廟四阿各有角樓兩/廡土偶儀仗皆取則帝所正殿獨一神座監廟與禮直)
(官日上香火宋祠禄有提舉官觀嶽祠官南嶽其一也/宋牋表修香火之因東坡詩灑掃古玉局香火通帝禋)
(王荆公詩香火有新縁又東人香火有因縁/又香火靈山亦有縁又香火因縁寄此山)儻過東園
山水之亭更希勿毀
　　回新威逺趙主簿(與橒○威逺漢為蜀郡地隋置/威逺戍後改為威逺縣屬資州)
　　(唐屬榮州宋因之今屬嘉定州○趙諸本俱作蕭/今詳啟中語多用宗室事而與字乃宋玉牒璇源)
　　(字號盖承上條/蕭字之誤耳)
鳳凰千仞不辭棲枳之卑(賈誼傳鳳凰翔於千仞兮師/古曰八尺曰仞千仞言其極)
(髙餘/見前)鯉魚尺書見報戍𤓰之及良陳髙誼復愧過情伏
惟某官卓爾不羣飄然無敵(俱見/前)心濳鴻苑富金淵玉
海之藏(劉向傳淮南有鴻寳苑秘書師古曰鴻寳苑秘/書並道術篇名廣絶交論舒向金玉淵海卿雲)
(黼黻/河漢)句滿錦囊多篆鼎風檣之作(李賀傳每旦日出從/一奚奴背古錦囊遇)
(所得書投其中杜牧李賀集序瓦棺篆鼎不足/為其古也陣馬風檣不足為其勇也詳見前)既儒科
之峻擢何簿領之足淹矮屋擡頭聊復爾耳要津䇿足
由是而之(俱見/前)某乆於知名行矣聫事取青嫓白愧修
報之不工(栁文世之模擬竄竊取青嫓白肥皮厚肉柔/筋脆骨而以為辭者之讀之也其大笑固宜)
出墨入朱惟疾驅之是望(見上回靈泉/李主簿條)
　　回新盤石曹主簿(盤石已見/)
開驊騮之道萬馬皆瘖(驊胡𤓰切騮才求切説文赤馬/黒毛尾也爾雅注赤色黒鬛驊)
(騮駿馬名周穆王八駿之一列子左驊騮而右緑耳漢/地理志驊騮緑耳之乘師古曰言其色如華之赤杜詩)
(驊騮作駒已汗血東坡三馬贊時西域貢馬首髙八尺/龍顱而鳳膺虎脊而豹章出東華門入天駟監振鬛長)
(鳴萬馬/皆瘖)飛鸞鳳之驂一䕫亦足(風俗通義吕氏春秋魯/哀公問於孔子樂正䕫)
(一足信乎孔子曰昔者舜於䕫為樂正始治六律和均/五聲以通八風而天下服重黎又薦能為音者舜曰夫)
(樂天地之精得失之節故惟聖人為能和樂之本䕫能/為之平天下若䕫一足矣故曰䕫一足非一足行説文)
(䕫神䰧也如龍一足有角手人面之形國語木石之怪/䕫蝄蜽注一足越人謂之山繅或云獨足司馬相如傳)
(捐䕫魖而扶獝狂孟康注䕫神如龍有角人面/一云似牛一足無角荘子䕫憐蚿注一足獸)未遑候
氣(列仙傳闗令尹喜者周大夫也善内學星宿服精華/者修徳行仁時人莫知老子西遊喜先見其氣知真)
(人當過候物色而迹之果得老子索隠曰列仙傳是劉/向所記物色而迹謂視其氣物有異色而尋迹之又按)
(列異傳老子西遊關令尹喜望見有/紫氣浮關而老子果乘青牛而過)先辱修辭(易修辭/立其誠)
(所以居業也疏辭謂文教誠謂誠/實内則修理文教外則立其誠實)恭惟某官履行醇明
風猷凝逺(見/前)吐天葩而拔俗(韓詩東野動驚/俗天葩吐竒芬)拾地芥以
決科齒清如冰豈羡景宗之笳鼓(韓詩憶昔初及第各/以少年稱君頥始生)
(鬚我齒清如冰梁書曹景宗字子震新野人以膽畧知/名頗愛史書每讀穰苴樂毅傳輒放巻歎息曰丈夫當)
(如是為人自恃尚勝作書字有不解不以問人皆以意/造焉南史曹景宗傳景宗破魏兵振旅凱入帝於華光)
(殿宴飲連句令沈約賦韻景宗不得韻意色不平詔令/約賦韻唯餘競病二字景宗操筆須臾而成其辭曰去)
(時兒女悲歸来笳鼓競借問路行人/何如霍去病詔令上左史詳見前)學至於海方觀子
建之波瀾(法言百川學海而至於海邱陵學山而不至/於山是故惡夫畫也注百川亦海之類而小)
(故曰學海百川動而不息故至於海邱陵止而不進故/不至於山學者亦猶是矣唐文粹序天下之人始知文)
(有江而學有海識於人而際/於天杜詩文章子建波瀾濶)俯從簿正之供密邇里仁
之美能令公喜公怒直為假館之謀(曹/交)爾有嘉謀嘉猷
又恐趣装之入(曹參傳告舍人趣治行師古曰舍/人猶家人也治行謂修行治装也)某欣
聞還舍未遑欵門(韓詩誰家多/竹門可欵)諸侯不臣寓公無曰一
㕓之願受(禮記諸侯不臣寓公故古者寓公不繼世注/寓寄也正義云寓公者何也失地之君也或)
(天子削地或被諸侯所逐皆為失地/也諸侯不臣者不敢以寓公為臣也)進士與吾同業尚
須尊酒以細論(杜陵懐李白詩何時一尊/酒重與細論文餘見前)
　　回趙主簿(淵/)
伏䝉枉顧見畀屬辭備知家學之淵源仍見詞塲之根
柢(柢典禮切説文木根也爾雅本也徐曰華葉之根曰/蔕木之根曰柢杜詩詞林有根柢東坡詩問學有根)
(柢山谷詩唯有文/字工萬古抱根柢)繼沈侯之八詠綽有祖風(八詠樓在/婺州子城)
(西即沈隠侯元暢樓宋至道間郡守馮伉更今名八詠/詳見前唐嚴維詩明月雙溪水清風八詠樓少年為客)
(處今日送君遊崔顥詩梁日東陽守為樓望越中緑牕/明月在青史古人空江静聞山狖川長數塞鴻登臨白)
(雲晚留恨此遺風李易安詩千古風流八詠樓江山/留與後人愁水通南國三千里氣壓江城十四州)吟
趙嘏之一聫肯孤宗𣲖(趙嘏字承祐晚唐詩人㑹昌四/年進士終渭南尉有渭南詩三)
(巻行於世杜紫微讀其早秋詩云殘星㡬㸃鴈横塞長/笛一聲人倚樓因目之為趙倚樓所謂一聫指此唐張)
(夀詩人主客圖以鮑照為博解宏拔主人入室則李羣/玉劉禹錫趙嘏長孫佐輔曹堂升堂則盧騏陳羽許渾)
(張肅及門則張陵章孝標陶雍周/祚袁不約亦江西宗𣲖之意也)但深藏感曷既報酬
　　回任主簿(三錫○詳啟意蓋其人/服闋謁見而答之者)
欲見組纓取瑟尚疑於将命(禮記有子盖既祥而絲履/組纓注譏其早也正義云)
(此絲履組纓􁆠後之服今既祥而著故云/譏其早也此言欲謁而疑於早恐其見辭)鼎来緑綺彈
琴足想於成聲(梁元帝纂要緑綺司馬相如琴名傅𤣥/琴賦序齊桓公有名琴曰繞梁中世司)
(馬相如有緑綺蔡邕有焦尾皆名器也張載擬四愁詩/美人遺我緑綺琴何以贈之雙南金禮記孔子既祥五)
(日彈琴而不成聲又子張既除喪而見/子之琴和之而和彈之而成聲詳見前)望履未先鳴謙
何厚(履讌/卦名)恭惟某官諸任望族(任姓出樂安黄帝二十/五子以徳為姓一為任)
(左傳寡人若朝於薛不敢與諸任齒正義云/謝章薛舒吕祝終泉畢過此十國皆任姓)四蜀名家
(見/前)鄉老使興賢能乆應定爵(周禮鄉大夫之職三年則/大比攷其徳行道藝而興)
(能者賢者鄉老及鄉大夫帥其吏與其衆寡以禮禮賔/之禮記論定然後官之任官然後爵之疏堪任此官然)
(後爵/命之)主簿能令喜怒晚乃棲鸞(見/前)屬聞纒風木之悲(韓/詩)
(外傳孔子行聞哭聲甚悲至則臯魚也孔子辟車與之/言臯魚曰吾少而學游諸侯以後吾親失之一也髙尚)
(吾志間吾事君失之二也與友厚而小絶之失之三矣/樹欲静而風不止子欲養而親不待也不可得見者親)
(也吾請從此辭/矣立槁而死)未敢于水薤之教(見/前)捄䝉袂葺屨之餓
乃辱協心(禮記齊大餓黔敖為食於路以待餓者而食/之有餓者䝉袂輯屨貿貿然来注䝉袂不欲)
(見人也輯斂也斂屨力憊/不能屨也尚書三后恊心)推被髪纓冠之仁可占用世
朝祥既御暮召何疑某方欲欵門(並見/前)已勤命駕(嵇康/傳東)
(平吕安服康髙致每一相思輒千里/命駕李詩不以千里遥命駕来相挽)發棠殆不可復敢
更希馮婦之下車治齊問所以安或可延葢公而避舍
(曹參傳參之相齊盡召長老諸先生問所以安集百姓/言人人殊參未知所定聞膠西有葢公善治黄老言使)
(人厚幣請之於是避正/堂舍葢公焉互見前)
　　回榮徳馬主簿(竒之○榮經縣本漢南安縣地歴/代沿革不常宋為榮經縣為榮州)
　　(治後州陞紹興府今/為榮縣屬嘉定州)應靈趙主簿(綸○應靈已見/)
一麾出守慙非牧御之才(冦恂傳并州未安光武難其/守問於鄧禹禹曰昔髙祖任)
(蕭何於闗中無復西顧之憂今河内帶河為固戸口殷/實北通上黨南迫洛陽冦恂文武備足有牧人御衆之)
(才非此子莫可使也/乃拜恂河内太守)同官為僚正藉老成之助(詩雖無/老成人)
(尚有/典刑)有来下問極仞髙情伏惟某官腹溢儒書(韓詩人/之能為)
(人由腹有詩書東坡/詩腹有詩書氣自華)氣吞餘輩(東坡詩氣吞餘子無全/目詩到諸郎尚絶倫)
倚頼巨鼇之釣時来為之(杜詩倚頼天涯釣猶能掣巨/鼇南史膺時来之運互見前)
低回祥鳳之棲公等安在(史記低回留之不能去瑞應/圖鳳王者之嘉祥主父偃傳)
(上書言世務書奏上召見三人謂曰/公等皆安在何相見之晚也互見前)諒奏勾朱之最即
遄薦墨之飛某自笑倦游何堪共理(並見/前)友其士之仁
者行即盍簪(易朋盍簪注盍/合也簪疾也)忠焉能勿誨乎更希倒廩
(韓文猶捋倒廩傾/囷羅列而進也)其為傾徯曷既敷宣
　　回汶川劉主簿(成之○汶川在茂州南二百里本/漢綿虒廣柔二縣地初屬汶山尋)
　　(𨽻蜀郡東漢以廣柔屬汶山郡晉省綿虒後廢廣/柔後周置汶川縣隋屬汶山郡唐屬茂州宋熈寜)
　　(九年即汶川縣治置威戎軍使汶山即禹貢岷山/在列鵝村江水出焉汶江出岷山為大江○按劉)
　　(諸本皆作文葢梅亭名劉主簿避諱故改劉為文/如錢武肅王諱鏐吴越間諱劉為金耳然避諱者)
　　(或取音相近如孫荀之類或取義相近如嚴荘之/類劉之為文不知所取豈俗書有以卯金省文从)
　　(文者在宋已有此/字乎詳啟意自見)
聞覲省之歸未遑一詣(習鑿齒傳然徒三十年看/儒書不如一詣習主簿)辱臨
存之寵仍畀屬辭(嚴助傳使重/臣臨存詳前)得非所䝉願竊有復(見/前)
恭惟某官學優而仕徳世其家蕡下第之厚顔雖淹衆
論(新唐書劉蕡字去華幽州昌平人沈健于謀浩然有/救世意擢進士第舉賢良方正能直言極諫文宗引)
(諸儒百餘人於庭䇿之第䇿官馮宿賈餗龎嚴見蕡對/嗟服以為過古晁董而畏中官睚眦不敢取士人讀其)
(辭至感慨流涕者諫官御史交章論其直於是被選者/二十有三人所言皆冗齪常務類得優調河南府參軍)
(李郃曰蕡逐我留吾/顔其厚耶互見前)龔好古而篤論自有祖風(董仲舒/傳贊仲)
(舒遭漢承秦滅學之後六經離析下帷發憤濳心大業/令後學有所統壹為羣儒首然考其師友淵源所漸猶)
(未及虖游夏而曰管晏不及伊吕弗加過矣/至向曾孫龔篤論君子也以歆之言為然)少屈鸞棲
行觀鵾化某濫膺郡寄幸託士鄉将因其嫌乎将諱其
姓乎固非所望(韓文諱辯周之時有騏期漢之時有杜/度此其子宜何如諱将諱其嫌遂諱其)
(姓乎将不諱/其嫌者乎)吾見其人矣吾聞其語矣愧莫之酬
　　回長江李主簿(長江縣在遂寜府北三十里舊名/巴興西魏改曰長江隋唐屬遂州)
　　(宋陞州為遂寜府元併長江入蓬溪縣至/本朝降遂寜府為縣與蓬溪俱𨽻潼川府)
出幕罔功詎堪再辱(杜詩十年出幕府李陵傳歸易耳/恐再辱又丈夫不能再辱蜀志譙)
(周傳再辱之/恥何與一辱)分符非據恐負三榮(榮州有榮梨榮隠榮/徳三山故名三榮今)
(為榮/縣)所幸在賢者之邦或可冀忠焉之誨恭惟某官學
探聖處(韓詩近憐老杜無檢束爛漫長醉多文辭屈原/離騷二十五不肯餔啜糟與醨惜哉此子巧言)
(語不到聖處寜非/癡此聖處借用)譽藹明時柱史五千言濳心有素(史/記)
(老子傳老子者周守藏室之史也見周之衰廼遂去至/闗闗令尹喜曰子将隠矣彊為我著書於是老子乃著)
(書上下篇言道徳之意五千餘言而去索隠曰按藏室/乃周藏書史之室也又張湯傳老子為柱下史即藏室)
(之柱下因以為官名董仲舒傳濳心大業法言敢問濳/心於聖曰昔仲尼濳心於文王矣達之顔淵亦濳心於)
(仲尼矣未/達一間耳)鄴侯三萬軸載腹不遺(韓詩鄴侯家多書架/挿三萬軸一一懸牙)
(籖新若手未觸為人强記覽過眼/不再讀偉哉羣聖文磊落載其腹)顧薄蓬莱(栁文謫龍/説扶風馬)
(孺子言年十五六時在澤州與羣兒戱郊亭上頃然有/竒女墜地有光曄然被緅裘白紋之裏首歩摇之冠貴)
(游年少駭且悦之稍狎焉女頩然怒曰不可吾故居鈞/天帝宫上下星辰呼吸隂陽薄蓬莱羞崑崙而不即者)
(帝以吾心侈大怒而謫来七日當/復今吾雖辱在塵土中非若儷也)暫棲枳棘王珣能令
公喜不足為歟孫寳安得自高聊復爾耳(俱見/前)某濫守
和義(榮州漢為南安縣地李雄據蜀夷獠居之所謂生/鐡獠也齊立南安郡隋以其地屬資陽又置太牢)
(縣唐置榮州又改太牢為應/靈州改和義郡復為榮州)葢擇里仁無以我公歸兮
使解凝塵之榻(晉書簡文帝性冲澹所居凝塵滿席湛/如也新唐書楊綰傳性沉靜獨處一室)
(左右圖史凝塵/滿席澹如也)事其大夫賢者惠之止水之盂(荘子人/莫監於)
(流水當監於/止水餘見前)
　　回趙主簿
頂戴登科記知一日之成名(唐張倬東之之孫數舉進/士不第捧登科記頂上戴)
(之日此千佛名經劉賔客賀王魏公詩一日聲名徧天/下滿城桃李屬春官白樂天及第後歸覲詩十年常苦)
(學一日/謬成名)跪讀尺素書喜同年之有子(古樂府長跪讀素/書書中意何如東)
(坡答劉沔都漕書文章如金玉珠貝未易鄙棄見/足下詞筆如此又喜吾同年兄龍圖公之有後也)既髙
陳誼又恥過情恭惟某官賦擅凌雲(司馬相如傳相如/既奏大人賦天子)
(大悦飄飄有凌雲/氣游天地之間意)文成翻水(韓詩文如翻水/成初不用意為)能吟青玉
案學素裕於鯉庭(杜詩試吟青玉案莫羡紫羅囊/楊汝士詩桃李新陰在鯉庭)甫縱
黄金羈名果聫於鴈塔(東坡詩野馬不受黄金羈摭言/神龍以来杏園晏後皆於慈恩)
(寺塔下題名同年中推一善書者記之他時有将相則/朱書之及第後知聞或過未及第時題名處則為添前)
(字故昔人有詩云曾題名處添前字送出城人乞舊衣/南部新書韋肇於及第偶於慈恩寺塔下題名後進慕)
(效之遂成故事類苑佛在世時有比邱見羣鴈飛空念/曰摩訶薩埵可充我費鴈乃墮地佛曰此鴈王也不可)
(食乃立鴈塔宋馬永卿懶真子云長安慈恩寺塔有唐/新進士題名雖妍蚩不同然皆髙古有法度鴈塔者唐)
(𤣥奘法師往五印度取經得梵本五百六十七部師乃/於寺造甎浮圖以藏梵本恐火災也所以謂之鴈塔者)
(用西域故事王舍城中有僧娑窣堵波僧娑者唐言鴈/也窣堵波者唐言塔也師至王舍城嘗禮是塔問其因)
(縁云昔此地有伽藍依小乘食三浄食三浄食者謂鴈/也犢者鹿也一日衆僧無食仰見羣鴈翔飛輒戱言曰)
(今日衆僧闕供摩薩埵宜知其引前者應聲而墮衆僧/飲泣遂依大乘更不食三浄仍建塔以鴈埋其下故師)
(因此名塔薩埵好施之謂其後遂為遊人宴集之地唐/張禮遊城南記云慈恩寺本隋無漏寺髙宗在東宫為)
(文徳皇后立為慈恩寺永徽三年沙門𤣥奘起塔初惟/五層甎表土心效西域窣堵波即袁宏漢記所謂浮屠)
(祠也長安中摧倒武后及王公施錢重建至十層其云/鴈塔者天竺記達嚫國有伽葉佛伽藍穿石山作塔五)
(層最下一層作鴈形謂之鴈塔葢此意也熈寜中富民/康生遺火經宵不滅塔既經焚塗圬皆剥而甎始露唐)
(人墨跡於是畢見今孟郊舒元輿之類尚/存其他不聞於後世者盖不可勝數也)暫棲枳棘即
上蓬莱某辱託通家(栁文送崔羣序予於/崔君有通家之舊)過勤委贄憶
曲江杏花之㑹陪野鶴於未仙(唐張禮遊城南記杏園/與慈恩寺南北相直唐)
(新進士多遊宴於此芙蓉園在曲江之西南隋離宫也/與杏園皆秦宜春下苑之地唐劉滄及第後宴曲江詩)
(及苐新春選勝遊杏園初宴曲江頭東坡詩/何人更識嵇中㪚野鶴昂藏未是仙餘見前)尋平羌江
水之流幸海鯨之有種(李詩峨眉山月半輪秋影入平/羌江水流崔豹古今注鯨大者)
(長千里小者數丈一生數萬子嘗以五六月就岸生子/至七八月導從其子還大海中鼓浪成雷噴沬成雨水)
(族驚畏莫/敢當者)
　　回崇仁趙主簿
聞公子之翩翩受㕓良幸(史記平原君趙勝者趙之諸/公子也諸子勝最賢太史公)
(曰平原君翩翩濁/世之賢公子也)還使臣之靡靡返室有期(靡音美詩/行邁靡靡)
(中心摇摇行邁靡靡中心如醉行邁靡靡中/心如噎沈佺期詩令君出使車行邁方靡靡)将遂識
賢預深引領恭惟某官負材開敏廸徳忱恂(尚書廸知/忱恂于九)
(徳之/行)名千里之駒早騰燕譽(見/前)振九苞之鳳迄對龍光
(詩既見君子為/龍為光餘見前)便當遡紫以凌青(太白春日行深宫髙/樓入紫清按上皇玉)
(帝吟玉清之隠書曰上景發晨暉金霄鬱紫/清翰林志時以居翰苑者為凌玉霄遡紫清)顧屈出朱
而入墨(見/前)㑹膺鶚表徑造鴛行某将指雪邉(杜詩鷗鳥/鏡裏来闗)
(山雪/邉看)傾心日下(陸雲傳雲與荀隠素未相識嘗㑹張華/坐華曰今日相遇可勿為常談雲因抗)
(手曰雲間陸士龍/隠曰日下荀鳴鶴)一詣習主簿合應勝於讀書獨冷鄭
廣文尚從容於歸賦(俱見/前)其為欣幸罔既編摩
　　普回簿尉監當已下
不願封侯已快盍簪之悃既見君子又勤銜袖之文(俱/見)
(前/)感煖於布帛之言(荀子與人善言煖/于布帛詳見前)乏報以襜褕之
語徒知十襲莫效七襄(俱詳/見前)
　
　
　
　
　
　
　
　
　
　
　
　
　
　
　四六標準巻三十五
欽定四庫全書
　四六標準巻三十六　　　　宋　李劉　撰
　尉(宋建隆三年始每縣置一尉位簿下俸與簿同其/鎮将只許勾當鎮下煙火争競公事至和二年開)
　(封祥符二縣増置一員元豐五年詔重立法地縣尉/並差使臣元祐元年蘇轍言舊法縣尉皆用選人近)
　(歳並用武臣盜賊不為衰止請復舊法詔除沿邉縣/尉依舊外餘並差選人崇寜元年詔重法地縣尉舊)
　(差武臣處並依元豐法宋周輝清波雜志云古治百/里之邑令拊其俗尉督其姦故令曰明府尉曰少府)
　(唐之名臣繇尉馴至公卿者不可以數計雖陸贄牛/僧孺裴度顔真卿李絳皆此塗出今銓法以處試吏)
　(者腰弓撚箭從事鞍馬巡警阡陌餞迎貴臣斂板揖/於路左類以麤官目之判司簿尉不可説未免箠楚)
　(塵埃間不特興/歎於昌黎公也)
　　通寜鄉李尉(尚○寜鄉已見/)
一行作吏祭竈鬼以媚饑(嵇叔夜與山巨源絶交書一/行作吏此事便廢梁書何𦙍)
(傳欲卧逰千載畋漁百氏一行作吏此事便乖孫寳傳/御史大夫張忠署寳主簿寳徙入舍祭竈請比鄰王荆)
(公詩竈鬼何為便赫然又如何竈鬼尚嫌嗔五絰異義/云顓頊有子曰黎為祝融火正也祀以為竈神姓蘇名)
(吉利婦姓生名摶頬漢宣帝時隂子方者至孝嘗/臘日晨炊竈神形見子方再拜受慶所謂竈鬼也)同官
為僚禱尉仙而徼福(左傳同官為僚梅福傳福居家常/以讀書養性為事至王莽顓政一)
(朝棄妻子去九江至今傳以為仙太白贈瑕邱王少府/詩皎皎鸞鳳姿飄飄神仙氣梅生亦何事来作南昌尉)
(又酬陸少府詩一尉居倐忽梅生有仙骨岑参送江陵/泉少府詩神仙尉姓梅人吏待君求又送楚邱麴少府)
(詩青袍美少年黄綬一神仙蔡希寂詩不知君作神仙/尉特訝行来雲霧深常遵詩以言神仙尉因致瓊瑶音)
(錢起詩且樂神仙道終隨鴛鷺行張蠙詩釋/褐從仙尉之官興若何左傳願徼福于周公)可無牋託
(牋亦作箋説文表識書也古者記其事以竹編次為之/故从竹記書疏也漢書鄭朋奏記蕭望之注記書也)
先布姓名(項籍傳書足/記姓名而已)恭惟某官機量浚明(尚書夙夜/浚明有家)
風猷膚敏(任昉表存樹風/猷沒著徴烈)千里之馬騏驥顧服鹽車(漢/書)
(孝文皇帝時有獻千里馬者袁宏漢紀第五倫為司空/有人與倫千里馬者荀子驊騮騏驥驖離騄耳古之良)
(馬也鹽鐵論騏驥負鹽車垂頭於太行之坂戰國䇿夫/驥之齒至矣服鹽車而上太行漉汚灑地白汗交流中)
(坂遷延負/轅不能上)九罭之魚鱒魴合登廟鼎(罭影逼切説文魚/網也詩注百囊網)
(爾雅㯶罟謂之九罭郭云江東呼為緵孫炎云魚所入/有九囊毛云小魚之網鱒音樽似鯶而鱗細眼赤魴符)
(方切説文赤尾魚爾雅注魴一名魾江東呼為鯿陸璣/云魴廣而薄肥恬而少肉詩九罭之魚鱒魴左傳取郜)
(大鼎於宋納於太廟東觀漢紀永平六年廬江出寳鼎/太守王雄獻之納於太廟歸蔵占鼎有黄耳利用鱣鯉)
(韓詩魯侯國至/小廟鼎猶納郜)鬱鬱赤墀之志(鬱紆勿切韓信傳安能/鬱鬱久居此乎梅福傳)
(願壹登文石之陛渉赤/墀之塗當戸牖之法座)匆匆采棒之行(怱説文本作悤/多遽悤悤也𨽻)
(作忽晉衛恒傳忩忩不暇草俗作匆非顔氏家訓云世/稱勿勿不知所由按説文勿者州里所建之旗象其柄)
(及三斿之形所以趣民事故怱遽者稱勿勿東觀餘論/曰今俗又妄於勿中加點作勿勿為怱遽字彌失真矣)
(魏志武帝紀除洛陽北部尉曹瞞傳太祖初入尉廨繕/治四門造五色棒懸門左右各十餘枚有犯禁者不避)
(豪彊皆/棒殺之)茅舍之聴雞聲孰非王事(温庭筠詩雞聲茅/店月人跡板橋霜)花
村之無犬吠即是民庸(古詩雨後有人耕緑/野月明無犬吠花村)人憐野水
之孤舟(東都事畧冦凖為巴東令巴東有秋風亭凖拆/韋應物一言為二句云野水無人渡孤舟盡日)
(横識者知/其必用)誰識倚天之長劍(宋玉賦長劍耿介倚天外/選詩長劍倚天外彎弓掛)
(扶桑韓詩誰把長劍倚/太行衝風吹破落天外)乘除必爾(韓詩名聲相乘除注/厯象有増減率遲速)
(積故有乘除之法吴志趙達傳頭乘尾除一算之法漢/徐岳數術記遺云按乘之法重張其位以上呼一置得)
(於中置所除之數於下又置得於上亦三重張位然則/乘之與除法用不同欲以一算上下當六重之身増損)
(為衆位之實又云積一算者盖一位用一算也頭乘尾/除者欲使乘别位乘時以針鋒指之除時則用針尾撝)
(之故有頭乘尾除之名也夢溪筆談云算法多門皆不/離乘除唯増乘一法稍異其術多不用乘除但補闕就)
(盈而已假如欲九除者増一便是八除者増二便是但/一位一因之若位數少則頗簡捷位數多則愈煩不若)
(乘除之/有常)翹跂俟之(集韻翹尾起也又企也説文企舉踵/也通作跂詩跂予望之温嶠傅州之)
(文武莫不翹企凉武昭王/傳延首雲極翹企遐方)某不自力田(列女傳力田/不如逢年)輙
謀耕禄家貧親老誠有待於斗升(韓詩外傳任重道逺/者不擇地而息家貧)
(親老者不擇官而仕荘子/豈有升斗之水而活我哉)官小職輕亦欲伸其尺寸(鄧/禹)
(傳得效其尺寸埀/功名於竹帛耳)然平生之短朱墨(山谷詩平生短朱/墨吏考仰丞佐)
須僚友之助丹青(山谷詩吾方師豈弟僚友助丹/青此聫用山谷語渾然天成)儻念
卑棲難倚掣鼇之釣(杜詩舍弟卑棲邑防川領簿曹又/倚頼天涯釣猶能掣巨鼇詳見前)
猶能拍浪請陪射鴨之弓(孟郊詩短蓑不怕雨白鷺相/争飛短楫畫菰蒲闘作豪横)
(歸笑伊水健兒浪戰求光輝不如竹枝弓射鴨無是非/又射鴨復射鴨射鴨驚菰蒲又銅斗引江水手拍銅斗)
(歌儂是拍浪兒飲則拜浪婆東坡題縣尉水亭詩兩尉/鬱相望東西百歩楊揮旗蒲栁市伐鼔水雲鄉已作觀)
(魚檻仍開射鴨堂又桃/弓射鴨罷獨速短蓑舞)
　　通寜鄉陳尉(愷/)
我為祭竈之謀惟鄰是卜(左傳非宅是卜惟鄰是卜二/三子先卜鄰矣杜詩李邕求)
(識面王翰願卜鄰歐陽公詩江湖/前日真成夢鄠杜他年恐卜隣)公有折腰之役及爾
同僚(杜陵官定後戲贈詩不作西河尉凄涼為折腰錢/起送孫十尉温縣詩雲衢有路終驤首吏道無媒)
(且折腰人多用之縣令觀此則卑官皆可用/之古人政不拘拘也詩我雖異事及爾同僚)聞五采之
鼎来(見/前)盍尺牋之豫附(鼎豫/卦名)恭惟某官濳心蓄學(法言/敢問)
(濳心於聖曰仲尼/濳心於文王矣)敏手決科(山谷詩敏手擘泰華/法言須以發䇿決科)文石
陛髙定抱南昌之憤(梅福傳為郡文學補/南昌尉餘見上條)青㝠箭送暫
為東野之酸(昌黎薦士詩有窮者孟郊受材實雄鶩酸/寒溧陽尉五十幾何耄又青㝠送吹嘘强)
(箭射/魯縞)狐定蹙於草中(杜詩草中狐兎盡何益/蘇詩草中狐兎不須驚)蛟何為兮
水裔(九歌麋何為兮庭/中蛟何為兮水裔)某效顰白戰(李詩蛾眉不可妬/況乃效其顰東坡)
(詩白戰不/許持寸鐵)失步朱勾(班固傳有學步於邯鄲者未得髣/髴失其故步羅隠詩朱篆勾稽官)
所至賈胡願早酬於一識(賈音古馬援傳伏波類西域/賈胡到一處輙止注言似商)
(賈所至之/處輙停留)不知仙吏竟尚隔於幾塵(白帖尉一命仙吏/唐闕史韋子威眈)
(玩道術叔採訪使有步卒丁約者周旋恪勤子威頗私/之一日辭欲他適謂子威曰郎君得道尚隔兩塵子威)
(曰何謂兩塵對曰儒謂之世釋謂之劫/道謂之塵善堅此心亦復遐夀詳見前)
　　回武岡陳尉(武岡已見○宋尉有二沿邉縣差武/臣重地差使臣詳啓意陳尉盖武人)
東膠退士合佐黔中(禮記周人養國老於東膠注東膠/亦大學在國中王宫之東膠之言)
(糾也栁文武岡銘黔山之巑巫水之磻新唐書王忠嗣/傳明日見責不失一金吾羽林將軍歸宿衛不者黔中)
(上佐耳梅亭以國/録倅武岡故云)北部英逰宜留洛下(魏志武帝紀除/洛陽北部尉漢)
(制長安有四尉分左右部城東南置廣部尉是為左部/城西北置明部尉是為右部枚乘傳久為大國上賔與)
(英俊/並逰)顧訪湘纍之悴(揚雄傳因江潭而􁘥記兮欽弔楚/之湘纍李竒曰諸不以罪死曰纍)
(荀息仇牧皆是也屈原赴湘死故曰湘纍屈原漁/父辭屈原既放逰於江潭行吟澤畔顔色憔悴)不辭
溧尉之酸(韓詩酸寒/溧陽尉)恭惟某官材調崇谹器資果毅久
逰雙宇夙閑龍豹之韜(潘岳閒居賦兩學齊列雙宇如/一右延國胄左納良逸太公六)
(韜文韜一武韜二龍韜三/虎韜四豹韜五犬韜六)學敵萬人足奪貔貅之氣(項/籍)
(傳劍一人敵不足學學萬人敵耳貔頻脂切説文豹屬/出貉國詩獻其貔皮尚書如虎如貔注云貔似虎或曰)
(似熊一名執夷一名白狐遼東人謂之白貔貅/音休集韻鷙獸也禮記前有摯獸則載貔貅)宜䇿勲
於榆塞(左傳舍爵䇿勲禮也史記䝉恬為秦将北逐戎/人開榆中地數千里注即今榆林古上郡界始)
(皇三十六年徙民三萬家於北河榆中漢書枚乘説吴/王曰秦北備榆中之闗注即今所謂榆關隋書文帝紀)
(開皇三年城榆闗注秦有榆中闗漢有榆溪舊塞廣韻/長榆塞名史記正義曰今榆木塞也王恢所謂植榆為)
(塞也師古曰在朔方或謂之榆中唐地理志勝州榆/林縣東有榆林闗水經注榆中在金城東五十許里)顧
試步於竹弓(注見/首條)繞黄山穿昆明㑹當奏揚雄之賦(揚/雄)
(傳上陟西岳以望八荒跡殷周之盛眇然以思唐虞之/風雄以為臨川羨魚不如歸而結網還上河東賦以勸)
(其辭曰武帝廣開上林南至宜春鼎湖御宿昆吾旁南/山而西至長楊五柞北繞黄山瀕渭而東周袤數百里)
(穿昆明池象/滇河云云)涉赤墀登文石不徒上梅福之書(見/前)某自
分駑庸(王陵傳陛下不知其駑下注駑凡馬之稱非駿/者也故以自喻蘇武傳陵雖駑怯亦嘗側聞長)
(者遺/風矣)甘心雌伏别駕始可展足豈其然乎(俱見/前)同寮敢
不盡心乃所望耳(左傳同官為寮吾嘗/與同寮敢不盡心乎)
　　代回湘潭游尉(林○湘潭在今長沙府西一百里/本秦湘南縣漢屬長沙郡晉屬衡)
　　(陽郡梁改湘南曰湘潭因昭潭為名隋以建寜隂/山攸水茶陵四縣省入屬衡州唐屬潭州宋因之)
青鞋左計又迷京洛之塵(杜詩吾獨胡為在泥滓青鞋/布襪從此始韻㑹䇿盡不適)
(事宜曰左計韓文身勤而事左陸機詩京洛多風/塵素衣化為緇謝朓詩誰能久京洛緇塵染素衣)繡段
右牋可認瀟湘之故(四愁詩美人贈我繡錦段何以報/之青玉案許渾詩瀟湘逢故人詳)
(别/見)誰能執熱此不聴冰(陸佃埤雅云袁狎曰河氷上有/貍迹便堪人渡崔劼以為貍當)
(作狐狐性好疑故渡氷輙聴盖不知聴氷不獨狐貍亦/有之述征記曰盟津寒則氷厚數丈氷合車馬未敢過)
(要須狐行云此物善聴氷下/無水聲乃過人見狐行方渡)恭惟某官胄出清門(杜詩/将軍)
(魏武之子孫於/今為庶為清門)源流正學(轅固傳公孫子務正學/以言無曲學以阿世)單傳
伊洛寜忘厥祖之典刑(宋史道學傳㳺酢字定夫建州/建陽人與兄醇以文行知名所)
(交皆天下士程頤見之京師謂其資可與進道程灝典/扶溝學招使肄業盡棄其學而學焉晚官監察御史厯)
(知三/州)平視荘騷盍勉乃翁之文字(魏畧文帝為太子嘗/請諸文學酒酣坐歡)
(命甄夫人出拜坐中咸伏惟劉楨獨平視杜牧/李賀集序使賀未死少加以理奴僕命騷可也)得解牛
於肯綮失射鴨之酸寒(見首/條)行矣交章從而増秩某重
尋故步真是陳人(俱見/前)懐鈞天半餉之榮聊復爾耳(史/記)
(我之帝所甚樂與百神逰於鈞天廣樂九奏萬舞餉説/文饟也爾雅饁餉饋也韓詩雖得一餉樂陳後主詞夢)
(裏不知身是客一餉貪歡/東坡詩鈞天一餉夢中榮)追汗漫九垓之約行或使之
(淮南子吾與子汗漫逰於九垓之上垓柯開切説文兼/垓八極地也國語天子居九垓之田郭璞逰仙詩升降)
(隨長煙飄飄戲/九垓互見前)
　　代回崇仁舒尉(若拙○崇仁已見/)
識中散於雞羣夙有通家之好(晉書忠義傳嵇紹入洛/或謂王戎曰昨於稠人)
(中始見嵇紹昂昂然如野鶴之在雞羣戎曰卿復未見/其父耳孔融傳造李膺門語門者曰我是李君通家子)
(弟門者言之膺問曰髙明祖父嘗與僕有恩舊乎融曰/然先君孔子與君先人李老君同徳比義而相師友則)
(融與君累世通家栁子厚送崔/羣序予與崔君有通家之舊)懐少傅之鵠峙未諧識
面之期(韓文少傅翠竹碧梧鸞鵠停峙詳見前北齊書/酷吏傳宋逰道廣平人除司州中從事神武自)
(太原来朝見之曰此人宋逰道耶嘗/聞其名今日始識其面識字重上)飛牋惠然佩意厚
甚恭惟某官冠裳閥閲詩禮典刑無忌即劉牢之甥風
流是似(晉書何無忌東海剡人也少有大志鎮北将軍/劉牢之即其舅也初劉裕嘗為劉牢之参軍與)
(無忌素相親結及桓𤣥簒位遂共舉義兵𤣥聞甚懼其/黨曰劉裕烏合之衆勢必無成願不以為慮𤣥曰劉裕)
(勇冠三軍當今無敵劉毅家無儋石之儲樗蒲一擲百/萬何無忌劉牢之之甥酷似其舅共舉大事何謂無成)
鄭公乃魏謩之祖氣象如存(韓詩氣象硉兀未可攀/又氣象日凋耗餘見前)綵
棒所臨緑林其遯佇公侯之必復豈州縣之徒勞(俱見/前)
某正爾借交偶然浪出(杜詩龎公/不浪出)北山馳驛儻無俗駕
之勒移(孔稚珪北山移文馳烟驛路勒移/山庭又請回俗士駕為君謝逋客)東野回頭猶
及射堂之著句(昌黎醉留東野詩低頭拜東野願得終/始如鉅蛩東野不回頭有如寸莛撞鉅)
(鐘東坡詩仍開射鴨堂孟郊詩不如竹枝弓射/鴨無是非又射鴨復射鴨射鴨驚菰蒲詳見前)
　　回舒縣尉(詳啓意盖求汲引而答之者/)
再書美最陪賀旅以未能十部華牋感鳴謙之先辱(杜/詩)
(佳句染/華牋)樂於蔵弆愧在暗投(見/前)恭惟某官疏通之才(禮/記)
(疏通知逺/書教也)膚敏於學南昌小隠自當登文石之塗(杜詩/吏隠)
(逢梅福白樂天詩大隠在朝市小隠入邱樊邱樊/大冷落朝市太囂喧不如作中隠隠作留司官)東野
壮圖誰可任通波之漕(杜詩居然屈壮圖昌黎薦士詩/鶴翎不天生變化在喙菢通波)
(非難圖尺地易可漕善/善不汲汲後時徒悔懊)願少安之無躁(昌黎答吕毉山/人書方将坐足)
(下三浴而三熏之聴/僕之所為少安無躁)孰云多而不揚(昌黎進學解占小/善者率以録名一)
(藝者無不庸爬羅剔抉刮垢磨光/盖有幸而獲選孰云多而不揚)某芻狗已陳(荘子夫/芻狗之)
(未陳也盛以箧衍巾以文繡尸祝齋戒以将之及/其已陳也行者踐其首脊蘇者取而㸑之而已)露螢
不煖(梁元帝螢火詩著人/疑不熱集草訝無煙)友其士之仁者敢隠於言今
者人謂斯何恐孤此意(韓文公之蓄此邦其勤不亦至/乎此邦之人纍公之化惟所令)
(之不亦順乎上勤下順以濟登兹不亦/休乎昔者人謂斯何今者人謂斯何)更欲見可續得
表微
　　回通山廖尉(士正○通山在今興國州西一百八/十里本隋永興縣地屬鄂州唐因之)
　　(五代時揚吴屬斗山鎮南唐/始置通山縣宋屬興國軍)
蓬矢之生厚甚臨存之寵(禮記子生男子設弧於門左/女子設帨於門右射人以桑)
(弧蓬矢六射天地四方注桑弧蓬矢本太古也正義曰/以桑與蓬皆質素之物故知本太古也嚴助傳使重臣)
(臨/存)瓜期而往先之謙施之光(施始䜴反易地中有山謙/君子以裒多益寡稱物平)
(施/)似顛倒於衣裳(詩東方未明顛倒衣裳/顛之倒之自公召之)亦輪囷於肝
膽(韓詩窮途致感/激肝膽還輪囷)恭惟某官美由世濟才應時須(山谷/詩公)
(自才力/應時湏)抱壁中科斗之文人無能識(孔安國尚書序魯/共王好治宫室壊)
(孔子舊宅以廣其居於壁中得先人所蔵古文虞夏商/周之書及傳論語孝語皆科斗文字科斗書廢已久時)
(人無能知者元吾衍子行學古編科斗為字之祖象蝦/蟇子形也今人不知乃巧畫形状失本意矣上古無筆)
(墨以竹挺點漆書竹上竹硬漆膩畫不能行故頭麤尾/細似其形耳通志蒼頡石室記有二十八字周時無人)
(識秦李斯始識八字/漢叔孫通識二十字)對殿上龍蛇之影日獨未斜顧為
東野之酸小作南昌之隠(並見/前)願俟時乎将刈正安結
緑之委蛇(離騷經余既滋蘭之九畹兮又樹蕙之百畆/畦留夷與揭車兮雜杜蘅與芳芷冀枝葉之)
(峻茂兮願竢時吾将刈史記范睢傳臣聞周有砥砨宋/有結緑梁有懸藜楚有和璞此四寳者土之所生良工)
(之所失也而為天下名器委音威蛇音移詩退食自公/委蛇委蛇傳委蛇行可從迹也箋委曲自得之貌左傳)
(杜注順貌言人臣自公門/入私門無不順禮從順也)既失路又疾驅忽報飛黄之
騰踏(韓文既識路又疾驅兮孰知余力之/不任又飛黄騰踏去不能顧蟾蜍)勉為親屈(見/前)
剩了兒癡(傅咸傳生子癡/了公事詳見前)某已拜散人(唐書隠逸傳陸/龜䝉居松江甫)
(里升舟設蓬席齎束書茶竈筆牀釣具往来時謂江湖/散人或號天隨子甫里先生自比涪翁漁父江上丈人)
(陸龜䝉江湖散人歌云江湖散人悲古道悠悠幸/寄羲皇傲君王未議活蒼生拜賜江湖散人號)足休
餘日(張華詩從容養餘/日取樂於桑榆)或出或處漸為雋軌之疎(繫辭/君子)
(之道或出或處或默或語六一居/士詩萬國㑹王州羣英馳雋軌)惟孝惟忠敢致祝規
之敬(尚書惟忠惟孝爾乃邁迹自身/韓文敢不敬早夜以求從祝規)
　　回錢塘張尉(錢塘已見/)
屢薦入官公為淹矣(選詩屢薦不入/官一麾乃出守)一官禦冦前輩願
之(易䝉上九不利為冦利禦冦象曰利用禦冦上下順/也漸九三利禦冦象曰利用禦冦順相保也陳後山)
(宿錢塘尉廨詩平湖遶舍山無盜官事常閑/俸有金安得終身為禦寇不辭兒女作吴音)愧執訊之
不先(説文訊問也爾雅問以言也/詩執訊獲醜又執訊連連)辱屬辭之見及恭惟
某官珪璋之質(詩如珪如璋/令問令望)藻火其文(東坡詩承明正/須君文字粲藻)
(火/)誦三箧之亡書深於汲古(張安世傳用善書給事尚/書上行幸河東嘗亡書三)
(箧詔問莫能知唯安世識之具作其字後購求得書以/相校無所遺失上竒其材擢為尚書令遷光禄大夫韓)
(詩汲古/得修綆)授一編之秘略盍以濟時(張良傳出一編書曰/讀是則為王者師後)
(十年興十三年孺子見我濟北榖山下黄石即我已師/古曰編謂編次之也聫簡牘以為書故云一編文獻通)
(考晁氏曰黄石公上中下三畧論用兵機權之妙嚴明/之決明妙審決軍可以死易生以存易亡經籍志云下)
(邳神人撰世傳此即圯上老人以一編授張良者東坡/詩濠梁空腹五車書圯上從来一編足杜詩整頓乾坤)
(濟時/了)顧尋東野之酸(韓詩酸寒/漂陽尉)来主西湖之勝(西湖在/杭州週)
(迴三十里其涯出諸澗泉山川秀發四時畫舫遨逰歌/鼓之聲不絶好事者嘗命十題有曰平湖秋月蘇堤春)
(曉斷橋殘雪雷峯落照南屏晩鐘麯院風荷花港觀魚/栁浪聞鶯三潭印月兩峯挿雲白樂天詩湖上春来似)
(畫圖亂峯圍繞水平鋪松排山面千重翠月㸃波心一/顆珠碧毯線頭抽早稻青羅裙帶展新蒲未能抛得杭)
(州去一半勾留是此湖東坡詩水光瀲灔晴方好山/色空濛雨亦竒好把西湖比西子淡粧濃抹兩相宜)弓
刀閒睱聊暫為平地之仙(山谷詩騎從望弓刀又弓力/陌上望行色東坡詩聞道新)
(春恣㳺覽羨君/平地作飛仙)文字芳鮮行即入名經之佛(色麗曰鮮/杜詩鮮鮮)
(雨中菊歐陽公詩知君苦寂寞妙語嚼芳鮮/東坡詩逰遍錢塘湖上山歸来文字帶芳鮮)某濫巾畿
幕(見/前)投袂吏塵(袂音昧説文袖也左傳楚子投袂而/起陸機詩投袂赴門堂攬衣不及裳)雙
魚書之臨極承厚意九牛毛之冗聊具報章(司馬遷傳/若九牛亡)
(一毛晉書華譚傳或問譚曰諺言人之相去如九牛毛/寜有此理乎譚對曰昔許由巢父讓天子之貴市道小)
(人争半錢之利此之相去何啻九牛毛也東坡詩乃/知賢達與愚陋豈直相去九牛毛此九牛毛借用)
　　代回武進黄尉(大中○武進已見/)
曵履罔功我二宜去(鄭崇傳每見曵革履上笑曰朕識/鄭尚書履聲韓文吾負二宜去尚)
(奚頋/子言)飛牋見問君獨賢勞恭惟某官早決儒科晩逰吏
役願登文石豈無梅福之書猶抱竹弓小著孟郊之句
(俱詳/見前)有勤魚素見勞雉工某自揣頭顱(摭遺陶𢎞景與/從兄書昔擬四)
(十左右作尚書郎即投簮髙邁今三十/六方作奉朝請頭顱可知不如早去)出納王命(詩出/納王)
(命王之/喉舌)已控挂冠之請聞命即行(南史陶𢎞景家貧求/宰縣不遂永明十年)
(脱朝服挂神武門/上表辭詔禄許之)敢因授簡之歸占辭奉報(謝恵連雪/賦授簡於)
(司馬大夫占章艷切隠度其辭口以授人曰占朱博傳/博口占檄文陳遵傳隠儿口占注隠度其言口授之)
　　回善化黄尉(善化本長沙湘潭二縣地宋分長沙/五鄉湘潭二鄉置善化縣屬潭州今)
　　(因/之)
習委吏之㑹計正爾卑棲(杜詩舍弟卑棲/邑防川領簿曹)聞飛仙之遨
逰超然髙隠(東坡詩聞道新春恣逰覽羨君/平地作飛仙杜詩隠吏逢梅福)方圖執訊
先辱飛牋恭惟某官文獻名流典刑勝士(羊祜傳賢達/勝士陳後山)
(詩江西勝/士與長吟)為公室輔家夙近於魁三(左傳間於兩社為/公室輔杜詩爾家)
(最近魁三象時/論同歸尺五天)有伯父風學諒求於已百顧紆塗轍小
試弓刀河西之尉淒涼不常厥邑(杜詩不作西河尉凄/涼為折腰老夫怕趨)
(走率府且逍遥尚書/不常厥邑于今五邦)湖南之地清絶幸疾其驅(杜詩湖/南清絶)
(地萬古一長嗟/韓文無疾其驅)行即章交亟膺剡辟某㝠心祭竈(袁昂/傳思)
(隆絶望之辰慶集㝠心之日焰灰/非喻荑枯未擬杜詩㝠心若死灰)迫命代庖(李時權/司户)短
主簿髯㕘軍總無闗於喜怒(李時以寜鄉簿/權司戸故云)餐落英飲
墜露願同廣於離騷(屈原離騷絰朝飲木蘭之/墜露兮夕餐秋菊之落英)
　　回新威逺王尉(葵之○威逺已見/)
題千佛之經夙聞秀望(晉書王雅傳帝以王/恭等為當時秀望)試五采之
棒似屈長才(世説太傅府有三才劉慶孫長才潘陽仲/大才裴景聲清才八王故事劉輿才長綜)
(覈為東海王所暱/時人稱曰長才)有来委翰之勤良動得朋之喜(易西/南得)
(朋東北䘮朋杜詩遲暮嗟為客西南喜得朋韓詩幸同/學省官末路再得朋孟東野詩涉江莫涉淩得意須得)
(朋/)恭惟某官天葩掞藻地芥拾科(見/前)頌聖主之得賢定
是雲仍之派(爾雅晜孫之子為仍孫仍孫之子為雲/孫郭璞注仍亦重也雲言輕逺如浮雲)移
忠臣而為孝固安風土之宜(孝經君子之事親孝故忠/可移於君孔安國尚書序)
(土地所生/風氣所宜)若為翰墨之材肯就弓刀之役(見/前)月明静夜
應無犬吠之聲(古詩雨後有人耕緑/野月明無犬吠花村)雲入古㕔小寓燕
巢之舍(李詩退食無外事琴堂向山開緑水寂以閑白/雲有時来熊皎詩廢土有人耕不畏古㕔無訟)
(醉何妨左傳夫子在/此猶燕之巢於幕上)東野寜淹於射鴨(詳首/條)南昌㑹見
於驂鸞(太白贈瑕丘王少府詩皎皎鸞鳳姿飄飄神仙/氣梅生亦何為来作南昌尉江淹别賦駕鶴上)
(漢驂鸞/騰天)某濫守郡符幸聨王事瓊玖匪報永以為好也
聊飾魚緘(詩投我以木李報之以瓊玖匪報/也永以為好也玖玉黒色餘見前)珠玉将至
得無脩容乎惟占騎氣(列仙傳闗令尹喜者周大夫也/善内學星宿服精華施徳行仁)
(時人莫知老子西逰喜先見其氣知真人當過侯物色/而跡之果得老子索隠曰物色而跡謂視其氣物有異)
(色而尋跡之又按列異傳老子西逰闗令尹喜望見有/紫氣浮闗而老子果乘青牛而過漢志車氣騎氣徒氣)
(白土功氣黄車氣乍髙乍下往/往而聚騎氣卑而布卒氣摶)
　　回新榮徳郭尉(光旴○榮徳已見/)
效官錦里昔未識賢(荘子知效一官杜詩/錦里逢迎有主人)乘障斗州今
将聨事鳴謙委況擊節拜嘉(王籍傳至若耶溪賦詩云/蟬噪林逾静鳥鳴山更幽)
(劉孺見之擊節不能己巳王筠傳沈約製郊居賦讀至/墜石堆星及水懸塪而帶坁筠皆擊節稱賛袁宏傳尚)
(想遐風載揖載味後生擊節懦夫増氣謝安/傳坐者撫掌擊節左傳敢不拜嘉謙節卦名)伏惟某官
摛藻天葩(曹植文章序質素也如/秋蓬摛藻也如春葩)決科地芥(見/前)待公車
之詔誰明東郭之賢(史記滑稽傳東郭先生久待詔公/車貧困饑寒衣敝履不完行雪中)
(履有上無下足盡踐地道中人笑之東郭先生應聲曰/誰能履行雪中令人視之其上履也其履下處乃似人)
(足者乎及其拜為二千石榮華道路立名當世此所謂/衣褐懐寶者也當其貧困時人莫省視至其貴也乃争)
(附/之)涉文石之塗還作南昌之隠(見/前)顧慙陋邑恐負英躔
(左思吴都賦習其敝邑而不覩/上邦者未知英雄之所躔也)然代公實發軔於通泉
(新唐書郭震字元振以字顯少有大志十八舉進士為/通泉尉任侠使氣撥去小節嘗盜鑄及掠賣部中口千)
(餘以餉遺賔客武后知所為召欲詰既與語竒之索所/為文章上寳劍篇后覽嘉歎詔示學士李嶠等即授右)
(武衛鎧曹㕘軍少陵過郭代公故宅詩豪雋初未遇其/跡或脱落代公通泉尉放意何自若及夫登衮冕直氣)
(森噴薄磊落見異人豈伊常情度定䇿神龍後宫中翕/清廓俄頃辨尊親指揮存頋託羣公見慙色王室無削)
(弱迥出名臣上丹青照臺閣我行得遺迹池館皆疏鑿/壮公臨事斷顧步涕横落髙詠寳劍篇神交付㝠漠)
至尚父亦奮身於長史(新唐書郭子儀傳以武舉異等/補左衛長史徳宗朝攝冢宰充)
(山陵使賜號尚父/進位太尉中書令)繼其風烈将在雲仍(見上/條)無嫌射鴨
之弓(見首/條)即引穿鵰之箭(李廣傳武帝使中貴人從廣/匈奴射中貴人廣曰是必射)
(鵰者也廣射殺二人生得一人果射鵰者也後魏書秦/王幹善弓馬太宗出逰於白登之東北幹以騎從有雙)
(鵰飛鳴於上太宗命左右射之莫能中鵰旋飛稍髙幹/自請射之以二箭而落雙鵰軍中號為落鵰都尉今按)
(鵰魏書作䲭北齊書斛律光嘗從世宗于洹橋校獵見/一大鳥雲表飛颺光引弓射之正中其頸旋轉而下乃)
(大鵰也丞相屬邢子髙見而歎曰此射鵰手也當時傳/號落鵰都尉隋書長孫晟送千金公主於突厥每共㳺)
(嘗有二鵰飛而争肉因以兩箭與晟曰請射取/之晟乃彎弓馳往遇鵰相攫一箭而雙貫焉)某出幕
十暑(杜詩十年出幕府/又十暑岷山葛)試郡一寒(范睢傳范叔一寒/如此哉此借用)同
僚敢不盡心必䝉愛助一官願為禦冦更幸疾驅(見前/回錢)
(塘張/尉條)
　　回新應靈趙尉(與槱○應靈已見/)
一門父子謂皆分唐叔之珪(楊萬里詩憐君有子又擢/桂父子仇香仍一門史記)
(晉世家成王與叔虞戲削桐葉為珪以與叔虞曰以此/封若史佚因請擇日立叔虞成王曰吾與之戲耳史佚)
(曰天子無戲言言則史書之禮成/之樂歌之於是遂封叔虞於唐)五色神仙顧少屈趙
家之玉(太白送趙少府詩仙尉趙家玉英風凌/四豪維舟至長蘆目送雲煙髙餘見前)有来委
翰知可得朋恭惟某官千里名駒九苞威鳳(俱見/前)宗室
隨二千石飽聞議論之髙(漢書劉辟彊字少卿好讀書/能屬文武帝時以宗室子隨)
(二千石議論/冠諸宗室)文章長萬丈光坐想垠崖之豁(韓詩李杜/文章在光)
(燄萬丈長徒觀斧鑿痕不矚治水航想當施手時巨刃/磨天揚垠崖劃崩豁乾坤擺雷硠注郭璞江賦巴東之)
(峡夏后疏鑿絶岸萬丈壁立赮駁又云豃如地裂豁若/天開觸曲岸以縈繞駭奔浪而相礧詩意謂李杜文章)
(如禹疏鑿江峡雖有跡可尋而當/時運量之巧則不可得而覩矣)況已摩空而奏賦(李/賀)
(詩殿前作賦聲摩空/筆補造化天無功)不難趾美以決科(韓文及先人存/趾美進士續間)
(成/家)何為渭北清新之材(杜詩白也詩無敵飄然思不羣/清新庾開府俊逸鮑参軍渭北)
(春天樹江東日暮雲何/時一尊酒重與細論文)乃屈河西淒涼之職(杜詩不作/西河尉淒)
(涼為/折腰)吟竹弓之射始昌東野之詩(韓文孟東野墓銘於/戲貞曜維執不猗維)
(出不貲惟卒不施/以昌其詩餘見前)登文石之塗即上南昌之疏(梅福傳/數因縣)
(道上言變事求假軺傳/詣行在所條對急政)某舊交中壘(劉向傳以向為中/壘校尉中壘校尉)
(掌北軍管壘門/内外又掌西域)今見休矦(楚元王傳景帝即位以親親/封元王寵子富為休矦劉歆)
(傳遷中壘校尉羲和京兆尹使治明/堂辟雍封紅休矦此休矦未詳所指)正望弓刀帖䑕竊
狗偷之警(帖音鐵通作怙廣韻安也服也公羊傳卒帖/荆叔孫通傳此特羣盜䑕竊狗偷何足置齒)
(牙間哉郡守尉/令捕誅何足憂)郤從筆硯窺蛇神牛鬼之竒(杜牧李賀/集序荒國)
(侈殿梗莽邱隴不足為其恨怨悲愁也鯨吐鼇/擲牛神蛇鬼不足為其虚荒誕幻也詳見前)
　　回新資陽曹尉(資陽以在資山之陽得名范淳甫/詩資山崖谷多神仙鸞車鳳馬隨)
　　(飛煙是也宋屬資州今改資州為資縣又/分資縣地置資陽縣屬簡州皆𨽻成都府)
趣曹装而東上莫企風帆(曹参傳告舍人趣治装杜詩/去年起家列雙㦸一日過海)
(收風帆東坡詩卧看落月/横千丈起喚清風得半帆)試梅隠以西還未瞻星表方
規賀謁已沐贄牋伏惟某官學有家傳文為國緯(班彪/傳敷)
(文華以/緯國)偉然九尺之幹(用曹交事幹軀幹也宋玉招魂/去君之恒幹晉書魏詠之傳庸)
(神而宅偉幹韓詩子雖/軀幹小老氣横九州)輔以八斗之材(謝靈運云天下/才共一石曹子)
(建獨得八斗我得一斗自古及今/共用一斗竒才博識安足及之)進士論定然後官之
久宜脱穎(史記平原君傳使遂早得處囊/中乃穎脱而出鄭𤣥曰穎環也)公等安在何
見晩也今始奪袍(舊唐書宋之問傳之問弱冠知名尤/善五言詩當時無能出其右者預修)
(三教珠英常扈從逰宴則天幸洛陽龍門令從官賦左/史東方虬詩先成則天以錦袍賜之及之問詩成則天)
(稱其詞愈髙奪虬錦袍以賞之/李詩龍舟移棹晚獸錦奪袍新)折腰暫就於河西(見上/條)
入幕即空於冀北(韓文伯樂一過冀北/之野而馬羣遂空)某濫兹假守幸
可借交以公歸兮正望發棠之恵無吾以也更希拔薤
之規(並見/前)
　　回新遂寜長江張尉(長江已見/)
瞻海上之槎恨差池於八月(博物志天河與海通有人/居海濵者年年八月有浮)
(槎去来不失/期詳見前)取圯下之履望傳授之一編(見/前)袖箋臨之
展巻愧甚恭惟某官負材孔碩(詩其詩/孔碩)蓄學不貲(盖寛/饒傳)
(用不訾之身師古曰訾與貲同言/無貲量可以比之貴重之極也)英英修月之文(詩英/英白)
(雲韓詩英英桂林伯酉陽雜爼有人逰嵩山迷歸路見/一人問之其人曰君知月乃七寳合成乎月勢如丸其)
(影日爍於凸處也常有八萬二千戸修之予即一數王/荆公詩玉斧修成寳月圓東坡詩從来天上修月手又)
(天匠麾月斧又借/君月斧修朦朧)飄飄凌雲之賦(司馬相如傳相如既/奏大人賦天子大悦)
(飄飄有凌雲氣/㳺天地之間意)朝華本髙於夕秀(陸機文賦收百世之/闕文採千載之遺韻)
(謝朝華於已披啟夕秀於未振/觀古今之湏臾撫四海於一瞬)夙知乃墜於暮成入對
大庭良負誦書之三箧(見本巻回錢/塘張尉條)出次逺闕尚賢不
調之十年(張釋之傳釋之為/郎官十年不得調)況長江素委之詩人(唐賈/島字)
(浪仙文宗時謫長江主簿有墓在焉杜荀鶴詩謫官自/麻衣銜怨至死時山根三尺墓人口數聨詩仙桂終無)
(分皇天似有私暗松風雨夜空使老猿悲安錡過賈島/墓詩倚恃才難斷昂藏貌不恭騎驢衝大尹奪巻忤宣)
(宗馳譽超前輩吟詩下我儂司倉舊曹署一見一心沖/鄭谷旅次過裴晤員外謫居詩誰解登髙問上𤣥謫官)
(何事謫詩仙不知幾首南/行曲留與巴兒萬口傳)豈市門可淹於仙吏(梅福傳/至今傳)
(以為仙其後人有見福於㑹/稽者變姓名為吴市門卒云)暫返扁舟於吳㑹(杜詩扁/舟下吴)
(㑹主簿/意何如)即歸大老於周家某甫欲欵門(見/前)先䝉命駕以
霸陵李将軍之老儻不見訶(李廣傳屏居藍田南山中/射獵嘗夜從一騎出從人)
(田間飲還至亭霸陵尉醉呵止廣廣騎曰故/李将軍尉曰今将軍尚不得夜行何故也)則天上張
公子之賢敢忘加敬(杜詩天上張公子宫中漢客星漢/書外戚傳先是有童謡曰燕燕尾)
(涎涎張公子時相見成帝毎微行出常/與張放俱而稱富平矦家故曰張公子)
　　回王尉(昌大/)
訪南榮之隠冒懐太守之章(榮州在榮隠山之南榮隠/山在州北三十里相傳有)
(榮隠先生修道于此楚辭與吾期兮南榮此借用朱買/臣傳買臣衣故衣懐其印綬步歸郡邸少見其綬守邸)
(怪之前引其綬視其/印㑹稽太守章也)宣北部之威正藉少公之棒(洛陽/有四)
(尉分東西南北四部曹操為北部尉白帖馳聲南昌宣/威北部晏公類要云李白贈瑕邱王少府别西河劉少)
(府贈秋浦栁少府杜甫贈華陽栁少府當是唐時縣尉/多稱少府也容齋隨筆云杜詩有野望因過常少仙一)
(篇落盡髙天日幽人未遣還蜀士注曰少仙應是言縣/尉也縣尉謂之少府而梅福為尉有神仙之稱二字與)
(俗呼仙尉不侔矣按通典縣佐自晉以後無丞自漢以/来主簿皆令長自調用如考城令王渙署仇覽為主簿)
(是也則縣惟一令一尉者為多故令稱明府縣尉稱少/府古者令亦稱公故尉稱少公李太白集有與賈少公)
(書及餞石艾尹少公序皆指尉也宋馬永卿懶真子云/縣尉稱為少府者古官名也漢百官表有大司農少府)
(府是别蔵少者小也故稱少府以亞大司農也國朝之/初縣多惟令尉令既呼明府故尉呼少府以亞於縣令)
(也按今人疑尉不當稱少府而以少府强歸于丞及觀/李杜贈少府諸詩語多不類盖丞自稱賛府惟少公二)
(字李集之外少所經見及觀東坡集書張少公判状云/張旭為常熟尉有父老訴事為判其状欣然持去不數)
(日復有所訴亦為判之他日復来張甚怒以為好訟叩/頭曰非敢訟也誠見少公筆跡殊妙欲家藏之耳㨿此)
(則唐人呼尉為少公明矣可/稱少公顧不可稱少府乎)有勤委翰良仞垂情恭惟
某官科級髙華(説文級次第也廣韻等級又階級禮記/拾級光武紀斬首數千級注秦法斬首)
(多者進爵一級/因謂斬首為級)器能膚敏試竹弓之射不辭東野之酸
寒登文石之塗行繼南昌之讜直(俱見/前)功名之㑹磨厲
以須(左傳磨鴈以須王出吾刃將斬矣子革以鋒刃/自喻言欲自磨厲以俟王之出而斬其淫慝也)某
出幕星終(左傳晉侯曰十二年矣是謂一終注一星終/也吕氏春秋季冬之月日窮於次月窮於紀)
(星迴于天/此謂一終)得州斗大(宋宗慤為豫州典籖毎多連執慤/怒曰慤年六十得一州如斗大不)
(能復與典/籖共臨之)烹鮮勿撓固當謹庭戸之修(老子治大國若/烹小鮮注鮮魚)
(烹小魚不去膓不去鱗不敢撓恐其縻也治國煩則下/亂治身煩則精散撓女巧切説文擾也韓文令修於庭)
(戸數日之間而人自/得于湖山千里之外)吠犬不驚是則藉弓刀之助(後漢/書劉)
(寵為㑹稽太守狗不夜吠岑熙為東郡太守無為而化/輿人歌之曰我有枳棘岑君伐之我有蠡賊岑君遏之)
(狗吠不驚/足下生氂)
　　回秦尉謝差校正(九韶/)
善繼人志當為黄素之校讐(讐校也謂兩本相覆校如/仇讐也文選魏都賦注一)
(人持本一人讀書如怨家相對也/山谷詩久次不進遷天禄勤校讐)肯從吾逰小試丹鉛
之點勘(髙帝紀賢士大夫有肯從我㳺者吾能尊顯之/韓詩不如覷文字丹鉛事㸃勘説文丹巴越之)
(赤石也又赤色謂之丹鉛粉筆也點説文小黒也廣韻/點畫増韻㸃注爾雅滅謂之㸃注以筆滅字為㸃勘説)
(文校/也)表微愧甚嘗巧可乎(禮記爾以人之母嘗巧則豈/不得以其母以嘗巧者乎注)
(以與已字同母音無疏公輸般欲為機窆之事公肩假/止之曰汝欲以人母嘗試已巧事誰有强偪於汝而為)
(此乎豈不得休已者哉/其無以人母嘗試已巧)恭惟某官心夷而志崇(詩我心/則夷尚)
(書功崇/惟志)齒新而意宿(新唐書李百藥傳太宗嘗與偕賦/帝京篇歎其工手詔曰卿何身老)
(而才之壮齒宿而/意之新乎詳見前)試劍馳馬早欲範王良之驅㳺刃解
牛今将進庖丁之道(荘子庖丁為文恵君解牛文恵君/曰嘻善哉技盖至此乎庖丁釋刀)
(對曰臣之所好者道也進乎技矣注/直寄道理於技耳所好者非技也)綵棒行施於北部
(見/前)青氊㑹憶於西崑(王獻之傳青氊我家舊物可特置/之穆天子傳天子西登崑崙至羣)
(玉之山先王所謂䇿府也儒林公議楊億在兩禁變文/章之體劉筠錢惟演輩皆從而斆之時號楊劉三公以)
(新詩更相屬和極一時之麗億復編叙之題曰西崑酬/唱集當時佻薄者謂之西崑體其他賦頌章奏雖頗傷)
(於彫摘然五代以来蕪鄙之氣由兹盡矣洪适啓西/崑彯組居張率之清官東觀紬書稱董狐之良史)今
開萬巻餘義理在文辭之表(杜詩古人已用三冬足年/少今開萬巻餘嚴助傳中)
(外相應以/義理之文)端能正幾字始終有條理之科(明皇雜録劉/晏以神童為)
(秘書年方十歳形状獰劣而聰悟過人𤣥宗召于勤政/樓中簾下貴妃置于膝上為施粉黛與之巾櫛𤣥宗問)
(晏曰卿為正字正得幾字晏曰天下字皆正罹明/字未正得陳後山詩端能正幾字敢恨十年遲)所望
逺来之朋共成相勸之善卿自用卿法在良弓之子必
學為箕(世説王太尉不與庾子嵩交庾卿之不置王曰/君不得為爾庾曰卿自君我我自卿卿我自用)
(我法卿自用卿法禮記良冶之子必學為裘良弓之子/必學為箕正義曰良善也冶謂鑄冶也裘謂衣裘也言)
(善冶之家其子弟見其父兄世業陶鑄金鐡使之柔合/以補治破器皆令全好故此子弟仍能學為袍裘補續)
(獸皮片片相合以至完全也箕栁箕也言善為弓之家/使幹角撓屈調和成其弓故其子弟亦覩其父兄世業)
(仍學取栁和軟/撓之成箕也)人患為人師然他山之石可以攻玉(詩/樂)
(彼之園爰有樹檀其下維榖他山之石可以攻玉注他/山喻異國攻錯也他山逺國之石取而得之可以為錯)
(物之用以興異國沈滯之賢任而/官之可以為理國之政此借用)
　　回武岡何尉
强顔二郡慚非典午之材(司馬遷傳及已至此言不辱/者所謂强顔耳韓詩長慙典)
(干非/材職)箝尾為寮喜有同寅之幸(見/前)曾修辭之未敏辱垂
問之相先恭惟某官精神五兵(韓詩腸胄繞萬/象精神驅五兵)肝膽一
劍(韓詩肝膽一古/劍波濤兩浮萍)積月書於右序已播英聲(禮記夏后/氏養國老)
(于東序養庶老於西序殷人養國老於右/學養庶老于左學注皆學名四代相變耳)奏天對於左
廬更登峻秩方西北二邉之未靖何東南一尉之足淹
(揚雄傳東南一尉西北一矦/孟康曰㑹稽東部都尉也)行矣章交亟其王覲某無
能教冑顧使轉丞烹雙魚得尺素書良勤垂念從一騎
踔五百里即遂承顔忻幸良深敷陳罔既(此啓注/多見前)
　
　四六標準巻三十六
欽定四庫全書
　四六標準巻三十七　　　　宋　李劉　撰
　監官(宋四朝志監當官掌塲務庫蔵出納之事其/征𣙜塲務歳有定額以登耗為殿最賞罰)
　　代回新監鄂州大軍向士芳(詳啓意盖代月湖/)
五雉分工謬叨誤渥雙魚尺素良仞故情(俱見/前)恭惟某
官冑出髙華(出生也左傳康公我之自出公羊傳接菑/晉出也貜且齊出也又盖欲立其出也注)
(出外/孫也)才猷秀整所謂故國非喬木盖有典刑(東坡詩故/國依然喬)
(木在典刑復/見老成人)不知公子是監倉誰相料理(東坡詩但見/東軒堪隠几)
(不知公子是監倉又盖棺今幾日公子誰料理誰要卿/料理欲説且止止按此一聫人知喬木典刑用孟子毛)
(詩料理用桓沖語而不知皆/用東坡詩句栽剪其工如此)無忘澤霧(劉向列女傳陶/答子化陶三年)
(名譽不興家富三倍其妻諫曰妾聞南山有𤣥豹霧雨/七日不下食者何也欲以澤其毛衣而成其文章謝朓)
(詩雖無𤣥豹姿終/隠南山霧詳見前)更與培風某罔功雲司(謂刑/曹)攝長水
部(謂工部注/俱見前)血氣既衰戒在得何敢忘耶田園將蕪胡
不歸兆足行矣
　　回向監倉(士芳/)
老我匄閒濫分丈二之組(王荆公詩老我孤主恩結草/以為期陳後山詩老我何所)
(懐匄音丐説文乞也或作匄蒼頡篇乞請也通俗文求/願曰匄郗超傳自陳老病甚不堪人間乞閒地自養嚴)
(助傳陛下以方寸之印/丈二之組鎮撫方外)故人委重逺遺咫尺之書(韓信/傳發)
(一乘之使奉/咫尺之書)倚擔報之(擔都濫切負也本作儋説文何/也背曰負何曰儋史記虞卿傳)
(躡屫/擔簦)摇毫率甚(韓詩摇毫擲簡自/不供詳第一巻)恭惟某官象賢舄奕
(班固典引發祥流慶舄奕乎千載注猶言蟬聫不絶也/今按詩松桷有舄舄大貌説文奕大也詩奕奕梁山則)
(舄奕亦/有大義)燕譽飛騰(詩慶既令居韓姞燕譽箋慶善也蹶/父既善韓之國土使韓姞嫁焉而居)
(之韓姞則安之盡/其婦道有顯譽)大耐官職之餘暫司倉粟(宋史向敏/中傳進右)
(僕射門下侍郎兼修國史是日翰林學士李宗諤當對/帝曰朕自即位以来未嘗除僕射今命敏中應甚喜賀)
(客必多卿往觀之勿言朕意宗諤至敏中謝客門䦨寂/然既退使人問庖中今日有親賔飲宴否亦無一人明)
(日具以所見對帝曰向敏中大耐官職陳/後山謝監倉詩平分太倉粟讀盡鄴侯書)小試山林之
久遂及戍𤓰駕賢業而心馳(繫辭可久則賢人之/徳可大則賢人之業)佇薦
書之交上某更勤来問仍費屬辭腐於力弱於才無能
為役(韓文弱於才而腐於力不能奔走乗機抵􁃣以要/權利左傳於先大夫無能為役言不足為其役使)
問則告疑則辯敢愛乎言(韓文此四子者皆可以當執/事首薦而極論者主司疑焉)
(則以辯之問焉則以告之未知焉則殷勤而語之又吾/子之所為皆善矣謙謙然若不足而以徴于愈愈又敢)
(有愛於/言乎)
　　回宣城劉監税(宣城已見/)
趣譏征之期仕未能信講交承之好禮辱相先既登受
之未安(左傳下拜登受下拜者謂拜於/堂下登受者登堂而受胙也)欲捲還而不敢
(杜詩錦鯨巻還/客始覺心和平)藏惟深於十襲(襲重也文選應門/八襲又十襲珍藏)報敢
廢於七襄(見/前)恭惟某官學本家傳美由世濟凛凛更生
之志節博以羣書(漢書劉向字子政本名更生石顯用/事遂廢十餘年成帝即位顯等伏辜)
(更生乃復進用更名向司馬/遷傳贊劉向揚雄博極羣書)英英夢得之辭章雄於一
代(新唐書劉禹錫字夢得登博學宏辭科工文章年益/晏偃蹇寡所合乃以文章自適素善詩晩筆尤精與)
(白居易酬復頗多居易以詩自名者嘗推/為詩豪又言其詩在處應有神物護持)顧從三語之
掾復甘再轉之丞(俱詳/前)勇尋葛井之神仙(葛洪井在涇/縣西寳勝寺)
(側相傳此井乃洪/煉丹取汲之處)遂作宣州之賔客(昌黎送楊支使序/愈在京師時嘗聞)
(當今藩翰之賔客/惟宣州為多賢)左右望而罔市為政在人貨賄掌其
征㕓生財有道(周禮賈師各掌其次之貨/賄之治辦其物而均平之)迄參幕畫入
贊藩條(晉書應詹傳贊入居列位則嘉/謀屢陳出撫藩條則惠政斯洽)馬也守閭雖少
淹於歳月(韓文鼎也不可以柱車馬也不/可使守閭佩玉長裾不利走趨)鳳焉巢閣即
徑上於雲霄(帝王世紀鳳止黄帝/之東園或巢於阿閣)某聞詩於庭干禄以
閥抱闗非恥方浪為鎻棘之謀(王代史記和凝傳凝知/貢舉先是進士多浮薄)
(喜為諠譁以動主司主司每放榜則圍之以棘閉省門/絶人出入以為常凝撤棘開門而士皆肅然無譁所取)
(皆一時/之秀)得闕正賖敢躐冀及𤓰之代(賖逺也遲緩為賖/謝靈運賦闕交臂)
(之匪/賖)藉使承竹馬之棄(殷浩傳桓温既以雄豪自許每/輕浩浩不之憚也及浩敗坐廢)
(為庶人温語人曰少時吾與浩共騎竹/馬我棄去浩輙取之故當出我下也)亦未得蕉鹿之
真(列子鄭人有遇駭鹿斃之覆之以蕉俄而遺其所蔵/之處遂以為夢順塗而詠其事聞者用其言取之薪)
(者不厭失鹿其夜真夢蔵之之處又夢得之之主遂訟/而争之歸之士師士師請二分之以聞鄭君鄭君曰嘻)
(士師将復夢分/人鹿乎互見前)敢圖臺𨽻之臨(臺通作儓方言南楚罵/庸賤謂之田儓𨽻賤稱)
(師古曰屬著于人也左傳天有十日人有十等故王臣/公公臣大夫大夫臣士士臣皁皁臣輿輿臣𨽻𨽻臣僚)
(僚臣僕僕臣臺馬有/圉牛有牧以待百事)許論子孫之契(王元之詩古人重/交代子孫不相忘)
去之日如始至知来者之䝉成(左傳叔孫所舍雖一日/必葺其墻屋去之日如)
(始至薛宣傳/垂拱䝉成)舊之政必告新敢因之而請益
　　回郫縣侯監税(郫縣在成都西二十五里古郫邑/為蜀王杜宇所都秦始置郫縣𨽻)
　　(蜀郡漢以後並因之隋大業初縣省尋復置唐因/之垂拱初析成都置犀浦縣宋省犀浦入焉郫音)
　　(皮説文蜀縣也一在晉音府移切/左傳趙孟使殺公子樂於郫是也)
無隴西李博之材濫兹巢幕(昌黎送楊支使序愈在京/師時嘗聞今藩翰之賔客)
(惟宣州為多賢與之㳺者二人隴西李博清河崔羣羣/與博之為人吾知之道不行於主人與之處者非其類)
(有享之以季氏之富不一日留也/左傳夫子在此猶燕之巢於幕上)有夷門侯嬴之智亦
爾抱闗(史記信陵君傳魏有隠士曰侯嬴年七十家貧/為大梁夷門監者公子厚遺之不肯受及秦攻)
(趙急公子欲以客赴秦軍侯生為定計全趙自剄以送/公子太史公曰吾過大梁之墟求問其所謂夷門夷門)
(者城之/東門也)委贄相先報章敢後恭惟某官學卑衆楚家近
三蘇(東坡詩氊毳年来亦甚都時時鴂舌問三蘇公自/注予與子由入京時北使已問所在後予館伴北)
(使屢誦/三蘇文)衫曵枯荷難裹崔嵬之氣(東坡詩青衫半作霜/葉枯爾雅石戴土謂)
(之崔嵬崔倉回切説文髙大也嵬魚回切説文髙不平/也詩陟彼崔嵬嵬通作巍揚雄傳前殿崔嵬司馬相如)
(傳巃嵸/崔嵬)筆漓𤣥草漫為拓落之官(揚雄傳作太𤣥五千/言支葉扶疎獨説十)
(餘萬言然而位不過侍郎擢纔給事黄門/竟者𤣥得毋尚白乎何為官之拓落也)暫屈闗譏聊
從吏隠(孫綽傳嘗鄙山濤而謂人曰山濤吾所不解吏/非吏隠非隠若以元禮門為龍津則當㸃額暴)
(鱗矣汝南先賢傳鄭敬去吏隠於蟻陂之陽以漁釣自/娛彈琴詠詩常方坐于陂側按韻府吏隠下引此不知)
(去吏自為句隠字屬下句二字原不相屬也姑存/以備考杜詩浣花溪裏花饒笑肯信吾兼吏隠名)佇漢
庭之用老(陳後山詩漢庭用少公何在不使羣飛接/羽翰今代貴人湏白髮挂冠髙處未宜彈)從
吴市以登仙(見/前)某未洗袴袍(山谷題頓塵馬詩忽看髙/馬頓風塵亦思歸家洗袍)
(袴/)辱迂車轍載披郇翰有言何至於失人(見/前)儻憶郫筒
無酒或容於酤我(成都記郫縣因水得名華陽風俗記/郫縣人刳大竹傾春釀於筒閉以藕)
(絲苞以蕉葉信宿馨香達於竹外然後斷之以獻號郫/筒酒范石湖吴船録云郫商截大竹長二丈以下留一)
(節為底刻其外為花紋上有盖以鐵為提梁或朱或黒/不漆大率挈酒竹筒耳華陽風俗記所載云云則是就)
(竹林中為之今無此酒法矣一統志相傳晉山濤治郫/時用筠管釀酴醾作酒兼旬方開香聞百步故蜀人傳)
(其法杜詩魚知丙穴由来美酒憶郫筒不用酤千家注/修可曰郫出大竹土人截以盛酒故號郫筒至今如此)
(非傾釀於筒欲其香而斷之也故李商隠詩云錦石為/碁子郫筒當酒壺郫筒為盛酒器可知矣酤通作沽説)
(文一宿酒又賣/也詩無酒酤我)
　　回髙監税李巡檢
區區薦士盖採公言(區音墟區區小貌左傳是區區者/而不予畀楚元王傳豈為是區區)
(之禮哉師古曰區區謂小也食貨志桓公用區區之齊/禮樂志河間區區小國古詩一心抱區區杜詩懶計託)
(區/區)亹亹陳牋何勤私謝(亹通作娓増韻不倦之意又役/役也詩亹亹文王易成天下之)
(亹亹周語亹亹怵惕王莽傳/亹亹翼翼韓詩亹亹抱秋明)所願激昂於事業(王章傳/不自激)
(昂揚雄傳激/昂萬乘之主)庶無孤負於品題(太白與韓荆州書一/經品題便作佳士)報
不成章(詩雖則七襄/不成報章)言不盡意(繫辭書不盡/言言不盡意)
　　回江監酒
名門諸彦夙忻投分之多(文選二三諸彦杜詩休駕投/諸彦注江淹云金閨諸彦潘)
(岳詩投分寄石/友白首同所歸)計幕一時兹有為僚之幸(左傳同官為/僚杜詩為僚)
(記腐/儒)欲修辭而不敏愧執訊之相先恭惟某官材本家
傳美由世濟(並見/前)英辭倚馬秀子弟芝蘭之階(世説新/語桓宣)
(武北征袁虎時從被責免官㑹須露布文喚袁倚馬前/令作手不輟筆俄得七紙殊可觀東亭在側極歎其材)
(袁虒云當令齒舌間得利宣武桓温虎袁宏小字東亭/王詢也唐常衮表學愧聚螢才非倚馬翰苑新書云世)
(見李白集有日試萬言倚馬可待之語遂以倚馬為李/白事誤矣謝𤣥傳安問子弟亦何預人事而欲使其佳)
(𤣥荅曰譬如芝蘭玉樹/欲使其生於階庭耳)喜色乘龍隠王孫芙蓉之褥(少/陵)
(李監宅詩尚覺王孫貴豪家意頗濃屛開金孔雀褥隠/繡芙蓉且食雙魚美誰看異味重門䦨多喜氣女壻近)
(乘龍楚國先賢傳孫雋李元禮俱娶太尉桓𤣥之/女時人謂桓叔元兩女俱乘龍言得壻如龍也)尚何
事麴糵之託(尚書若作酒醴爾惟麴糵韓文送王秀才/序吾少時讀醉郷記私怪隠居者無所累)
(於世而猶有是言及讀阮籍陶潜詩乃知彼猶未能平/其心有託而逃焉者也若顔曽二子得聖人而師之汲)
(汲每若不可及其於外也固不暇/尚何麴糵之託而昏冥之逃耶)居然營糟粕之餘(説/文)
(糟粕酒滓也􁇕糟曰粕通作魄荘子君之所讀者古人/之糟粕已夫注魄普各反爛食為魄一云糟爛為魄又)
(作粕許慎云粕已漉麤糟也又普白/反謂魂魄也左傳物生始化曰魄)郎君可是管庫人
聊復爾耳(禮記所舉于晉國管庫之士七十有餘家注/管庫之士府史以下官長所置舉之於君以)
(為大夫士也管鍵也庫物所蔵正義曰月令注管鑰摶/鍵器鍵謂鎖之入内者俗謂之鎖須管謂夹取鍵今謂)
(之鑰匙則是管鍵為别物而云管鍵者對以細别散則/大同為鍵而有故云管鍵特詳之者以管有主當之義)
(恐以虚字解之互見前義並同此東坡詩郎/君可是管庫人乃使驥騄隨蹇步餘見前)碧香竊比
主家釀將有望焉(宋王銑晉卿尚晉國公主其家酒名/碧香錢氏私志云親王宰相使相歳)
(賜公使錢七千貫許造酒主第亦然李文和家酒名金/波吾家酒名清淳王晉卿家酒名碧香蔡魯公家酒名)
(君臣慶㑹秦師垣家酒名表勲皆賜名也山谷送碧香/酒戲鄭彦能詩大農部丞送新酒碧香竊比主家釀東)
(坡詩碧香近出帝子家漢書衛青傳季與主家僮衛媪/通杜詩主家隂洞細煙霧李嶠詩主家山第接雲開蘇)
(頲詩主家山第早春歸/何充傳令人欲傾家釀)茍無平原督郵之譏(世説桓温/有主簿善)
(别酒有輙令先嘗好者謂之青州從事惡者謂平原/督郵青州有齊郡言至臍平原有革縣言至膈上)㑹
博涼州刺史之任(燉煌張氏傳扶風孟佗字伯郎中常/侍張讓専權用事佗以葡萄酒一斗)
(遺讓即拜涼州刺史東坡詩誰/能斗酒博西涼又一斗勝涼州)某自甘飲水(隋書趙軌/傳為齊州)
(别駕有能名考績最優詔徵入朝父老揮涕隨逐曰公/清如水請酌一杯水奉餞軌受而餘之晉書鄧攸傳為)
(吴郡守攸載米之郡俸禄/無所受唯餘吴水而已)敢望啜醨(屈原漁父衆人皆/醉何不餔其糟而)
(啜其/醨)交公瑾如醇醪將從今始(江表傳程普頗以年長/數陵侮周瑜瑜折節容)
(下終不與校普後自敬服而親重之乃告人曰與周公/瑾交若飲醇醪不覺自醉時人以其謙讓服人如此)
為穆生設醴酒幸勿我忘(楚元王傳少時嘗與魯穆生/白生申公俱受詩於浮邱伯)
(元王既至楚以穆生白生申生為中大夫元王敬禮申/公等穆生不嗜酒元王每置酒常為穆生設醴及王戊)
(即位常設後忘設焉穆生退曰可以逝矣醴酒不設王/之意怠不去楚人將鉗我於市遂謝病去師古曰醴薄)
(酒也少麴多米一/宿而就不齊之)
　　回新榮州史監酒(季儉/)
鳳凰千仞昔聞将下而復飛(賈誼傳鳳皇翔於千仞兮/覽徳輝而下之見細徳之)
(險微兮遥増擊而去之師古曰増重也言見/苛細之人險阨之證故重擊其羽而髙去)鯉魚尺書
今見肯来之甚恵(爾雅肯可也詩恵然肯来漢書/桀黠不肯給太𤣥經匪其肯也)有勤
委贄敢廢報章伏惟某官胄出典刑家傳忠烈振振公
姓不肯附黄閣之家(詩麟之定振振公姓吁嗟麟兮杜/氏通典陳三公之制開黄閣㕔事)
(置䲭尾北齊三公之官並置府其府三門當中門黄閣/設内屏沈約宋書三公黄閣前史無其義臣按禮記云)
(士韠與天子同公侯大夫即異鄭𤣥注云三公之與天/子禮數相亞故黄其閣以示謙不敢斥天子宜是漢末)
(制/也)挺挺祖風殆欲伏青蒲之節(魏謩傳贊挺挺有祖風/烈史丹傳丹直入臥内)
(頓首伏青蒲上應劭曰以青規/地曰青蒲自非皇后不得至此)謂立登於腆仕(杜詩立/登要路)
(津詩瑣𤨏姻/婭則無膴仕)顧小隠於步兵(阮籍傳籍聞步兵厨營人/善釀有貯酒三百斛乃求)
(為步兵/校尉)惟是三榮之陋哉詎堪再辱於賢者(李陵傳丈/夫不能再)
(辱蜀志譙周傳再/辱之恥何與一辱)改邑不改井竟困井遷(易改邑不改/井无䘮无得)
(又困窮而通井居其所而遷注/井居所不移而能遷其施也)有民此有財不勝財竭
所謂蠅頭之入(草堂詩餘蝸角/虚名蠅頭微利)全仰犢鼻之酤(司馬相/如傳相)
(如與文君俱之臨邛盡賣車騎買酒舍乃令文君當爐/相知身自著犢鼻褌與傭保雜作滌器於市中師古曰)
(犢鼻即今之衳也形/似犢鼻故以名云)郎君可是管庫人聊復爾耳(見上/條)
先生未出禁酒國幸疾驅之(東坡詩長安小吏天所放/日夜歌呼和丞相豈知後)
(世有阿瞞北海樽前捉私釀先生未出禁酒國詩語/孤髙常近謗㡬回無酒欲酤君郤畏有司書籍帳)某
尚爾强顔真成婪尾(婪盧舍切説文貪也楚辭注愛財/曰貪愛食曰婪仇池筆記蘇鶚演)
(義云以酒巡匝為婪尾又云婪貪也謂處於坐末得酒/則貪婪之故云宋景文守歳詩云迎新送故只如此且)
(盡尊前婪尾杯亦作藍白樂天詩三杯藍尾酒一堞膠/牙餳又歳盞後推藍尾酒春盤先勸膠牙餳又老過占)
(他藍尾酒病餘收得到頭身東坡寒食詩藍尾忽驚新/火後遨頭要及浣花前但改婪為藍耳或以藍潁水其)
(深三丈時人取之以為酒容齋隨筆云白樂天詩藍尾/酒之義殊不可曉河東記載申屠澄與路傍草舍老父)
(嫗及處女環火而坐嫗自外挈酒壺至曰此君冒寒且/進一杯澄因揖遜曰始自主人翁即巡澄當藍尾盖以)
(藍為婪當婪尾者謂最在後飲也葉少藴石林燕語云/藍當作啉出侯白酒律謂酒巡通末坐者連餘三杯為)
(婪尾末坐逺酒行到常遲故連飲以慰之以啉為貪婪/之意或謂啉為熛如鐵出火貴其出色此尤無謂則唐)
(人自不能曉葉説如此予謂不然白公三杯之句只言/酒之巡數耳非連餘也按胡嶠詩云瓶内數枝婪尾春)
(時人罔喻桑維翰曰唐末文人謂芍藥為婪尾春猶最/後杯曰婪尾酒芍藥殿春故得是名則婪尾乃最後之)
(義何必/費辭)
　　回史監酒(文舒/)
同官為僚輙剡公車之牘(見/前)薦賢報國豈收私室之恩
(通鑑狄仁傑嘗薦數十人率為名臣或謂仁傑曰天下/桃李悉在公門仁傑曰薦賢助國非為私也羊祐傳凡)
(所進達人皆不知或謂祐慎宻太過者祐曰拜爵公朝/謝恩私門吾所不取又舉賢報國台輔之逺任也捜揚)
(側陋亦台輔/之宿心也)一謙之撝三復以愧(謙復/卦名)恭惟某官美由
世濟材應時須(山谷詩少年出補父兄/處公自才力應時須)舉瓢而酌天漿
更觀逺業(韓詩刺手抜鯨/牙舉瓢酌天漿)明經而拾地芥佇決巍科(見/前)
將猶錐之處囊中(平原君傳夫賢士之處世也/譬若錐之處囊中其末立見)何至羅
而致幕下某每勤婉畫(選詩婉婉/幕中畫)良覺賢勞推轂有味
其言式稽於衆(鄭當時傳其推轂士及官屬丞史誠/有味其言也尚書稽於衆舍已從人)引
鼎不程其力姑見此心(禮記引重鼎不/程其力詳見前)
　　回史僉判(文舒○見三十二巻/)
　　回新榮州家監酒(民獻/)
某乏葡萄之博郡既竭吾才(見囘江/監酒條)累糟粕以築臺徒
得君重(李詩此江若變作春/酒壘麴便築糟邱臺)顧念步兵隠嗣宗之職(見/新)
(榮州史/監酒條)何勤天子使家父之来(春秋桓公八年天王使/家父来聘十五年天王)
(使家父来求車注家/氏父字天子大夫)恭惟某官業精於勤(韓文業精於/勤荒於嬉行)
(成於思/毁於隨)學優則仕族庖之刀有餘刃争自致於功名(荘/子)
(族庖月更刀折也注/族衆也一云離也)良弓之子必為箕諒夙精於詩禮
(見三十六巻回秦/尉謝差校正條)少時嘗讀醉鄉記(昌黎送王秀才序/吾少時讀醉鄉記)
(私怪隠居者無所累於世而猶有是言豈誠有㫖於味/耶唐書隠逸傳王績字無功兄通隋末大儒也武徳初)
(待詔門下省日給酒一斗時稱斗酒學士著醉鄉記以/次劉伶酒徳頌其飲至五石不亂醉鄉記云醉之鄉去)
(中國不知其㡬千里也其土曠然其人甚清其寢于于/其行徐徐阮嗣宗陶淵明等十數人並逰其鄉沒身不)
(返中國以/為酒仙云)郎君可是管庫人(詳此巻回/江監酒條)惟此三榮之窮
仰於一醉之富㫖且多多且㫖當辯聖賢(詩魚麗于罶/鱨鯊君子有)
(酒㫖且多魚麗于罶魴鱧君子有酒多且㫖注有酒㫖/絶句且多二字為一句言非直有此鱨鯊鯊大魚又君)
(子有酒矣酒既㫖美魚復衆多多且㫖言酒多而此魚/又美也魏志徐邈字景山魏國初建為尚書郎時科禁)
(酒而邈私飲至於沈醉校事趙達問以曹事邈曰中聖/人達白之太祖太祖甚怒度遼将軍鮮于輔進曰平日)
(醉客謂酒清者為聖人濁者/為賢人邈性修慎偶醉言耳)私勝公公勝私在權子母
(武帝紀初𣙜酒酤趙廣漢傳庾索私屠酤食貨志詩曰/無酒酤我而論語曰酤酒不食非相反也詩㨿承平之)
(世酒酤在官孔子當周衰亂酒酤在民請法古今令官/作酒計其利而十分之以其七入官其三供工器薪樵)
(之費又民患輕則為之作重幣以行之於是有母權子/而行民皆得焉若不堪重則多作輕而行之亦不廢重)
(於是乎有子權母而行小大利之應劭曰母重也/其大倍故為母也子輕也其輕少半故為子也)惟尊
不空而客常滿(漢書孔融傳性寛容少忌好士喜誘益/後進及退閑職賔客日盈其門常歎曰)
(坐上客常滿尊中/酒不空吾無憂矣)則人皆醉而我獨醒(見/前)引勝地於一
杯(世説新語王衛君云酒正自引人著勝地杜詩勝地/朝相引徐行得自娱山谷詩但對酒樽即眼開一杯)
(引人著/勝地)趣朝天於三斗(杜詩汝陽三斗始朝天恨不移/封向酒泉汝陽王璡睿宗之孫)
(讓皇帝/之子)某歠醨何有(見/前)罸酎是憂(酎直又切説文三重/醇酒也西京雜記漢)
(制常以正月作酒八月乃熟以獻宗廟張晏曰酎之言/醇也周勃傳坐酎金免官王陵傳至𤣥孫坐酎金國除)
(武帝紀元鼎五年九月列侯坐獻黄金酎祭宗廟不如/法奪侯者百六人焦氏筆乘云漢諸侯以酎金失侯者)
(甚衆按漢儀諸侯王歳以戸口酎黄金於漢廟皇帝臨/受獻金金不如斤兩色惡王削縣侯免國注云因八月)
(嘗酎㑹諸侯廟中出金助祭謂之酎金酎三重釀醇酒/也味厚故以薦宗廟金黄金也不如法者奪爵以史漢)
(注皆未明/特詳疏之)爾来三月寔無鹽不堪寡助(東坡詩豈是聞/韶解忘味爾来)
(三月食/無鹽)破除萬事無過酒切幸疾軀(韓詩杯行到君莫/停手破除萬事無)
(過/酒)
　　回周監酒(孝夑/)
叨恩試郡正懼曠瘝(尚書無曠庶官元帝紀衆僚久□/師古曰空也古曠字瘝或作癏病)
(也尚書若時瘝厥官/亦通作鰥見爾雅)聨事為僚幸逢名勝愧陳牋之不
敏辱垂問之相先伏惟某官抱負恢宏(後漢儒林傳莫/不抱負墳䇿雲)
(㑹京師/此偕用)典刑膚碩暫屈糟邱之隠小試清醇(東坡詩昨/想玉堂空)
(冷徹誰分銀榼送清醇又/投以東阿清和以北海醇)諒知酒誥之篇益加醲郁(酒/誥)
(尚書篇名韓文沈浸醲郁含/英咀華作為文章其書滿家)佇皆騰踏(韓詩飛黄/騰踏去)即踐
髙華某老矣倦㳺冒焉逺戍對北海而捉私釀免俗未
能(曹操以年飢兵興表制酒禁孔融書争之融因得罪/東坡詩豈知後世有阿瞞北海樽前捉私釀詳見前)
交公瑾如飲醇醪同寅是望(見本巻回/江監酒條)其為傾徯罔既
敷陳
　　回榮州吕監酒(逢年/)
守榮黎之徼方幸終更(方輿勝覽榮黎山在榮州東十/五里上有龍池祈禱無不應徼)
(古弔切境也漢書牂牁為徼又盜出徼外鑄錢師古曰/徼猶塞也東北謂之塞西南謂之徼塞者以障塞為名)
(徼者取徼遮之義段/㑹宗傳終更亟還)分通義之符洊叨詳試(眉州本蜀/郡地漢屬)
(犍為郡齊分置齊通郡梁立青州西魏改眉州治通義/縣唐天寳初改通義郡蕭望之傳所用皆更治民以考)
(功君前為平原太守日/淺故復試之于三輔)有勤下問益仞髙情恭惟某官
學有家傳材髙世濟故國非喬木之謂盖有箕裘(見/前)恵
風汜崇蘭之光有華階序(宋玉招魂光風轉蕙汜崇蘭/些謝𤣥傳謝安曰子弟亦何)
(豫人事而正欲使其佳𤣥答曰譬/如芝蘭玉樹欲使其生於庭階耳)㑹即登於玉筍(北夢/𤨏言)
(唐末朝市中有人物者號玉笋班又外郎班清𦂳不雜/亦號玉笋班新唐書李宗閔為中書舍人典貢舉所取)
(多知名若唐沖薛庠袁都等世謂之玉筍又蒋凝美風/標朝士號為玉笋班鄭谷寄張起居詩渾無酒泛金英)
(菊漫道官居玉笋班山谷詩誰憐舊/日青錢選不立春風玉筍班互見前)式並美於金屏(杜/詩)
(屏開金孔雀何遜詩含/悲下翠悵掩泣閉金屏)某前者為僚兹焉改戍猶䝉奨
借及於芻狗之陳要是飄流念在蓴蘆之熟(並見/前)
　　回監叙州茶帛庫張世永
海上八月之仙槎昔幸逢於博望(荆楚歳時記漢武帝/使張騫使大夏尋河)
(源乗槎經月而至一處見城郭如官府室内有一女織/又見一丈夫牽牛飲河問是何處答曰可問嚴君平漢)
(書張騫傳騫以校尉從大将軍擊匈奴封博望侯又漢/使窮河源其山多玉石采來天子按古圖書名河所出)
(山曰崑/崙云)山下十年之老石今再遇於榖城(張良傳良始/所見下邳圯)
(上老人與書者從十三歳從髙帝過濟北果得/榖城山下黄石取而寳祠之及良死并葬黄石)淒其一
夢之驚(詩淒其以風山谷/詩驚夢如昨日)愧此尺牋之貺恭惟某官風
標清重(南史栁憕傳栁憕風標才氣恐不能為少主臣/任昉進封衡陽王詔風標秀特器體淹𢎞曽鞏)
(詩能舉邱山為筆力可麿雲日是風標王介/甫詩沈魄浮魂不可招遺編一讀想風標)器宇端温
(晉書魏詠之傳器宇𢎞邵識局貞隠梁書王僧辨傳/器宇凝深風格詳逺朱异傳器宇𢎞深神表峯峻)近
世名卿疇若乃翁之清介(法言或問近世名卿若張廷/尉之平雋京兆之見尹扶風)
(之潔王子貢之/介斯名卿矣)當家奥學定存是似之典刑(詩無曰予/小子召公)
(是/似)紆餘入幕之賔協贊摘山之畫(宋制在昔元豐留神/武備摘山市駿具著)
(科條又講摘山之/利得充廐之良)春風萱草承燕喜之慈顔(詩焉得諼/草言樹之)
(背願言思伯使我心痗爾雅蘐忘也通作蘐爾雅翼云/萱諼同音遂命萱以忘憂之草戴氏䑕璞云俗謂母為)
(萱堂考之詩注背北堂也箋云憂以生疾恐将危身欲/忘之是詩既以君子行役為王前驅而作以忘憂解之)
(極通於母有何干預東坡詩我非女兒萱郤是鄙之之/辭或引用樹萱事則不可用詩注之北堂詩魯侯燕喜)
(令妻/夀母)秋露蘭芽已蟬聨於宦牒(王衍傳吾少無宦情/隨牒推移遂至于此)佇
觀濟美還入㫄招某叨領蟇頤(蟇頤山在眉州東七里/自象耳山連峯壁立西)
(瞰玻瓈江五十餘里至此盤礴蹲踞形類蟇頤故名有/至徳觀有尒朱陶丹泉傳記所載以為軒轅氏丹宅山)
(腰有穴曰龍祠傳者以為四目老翁唐末有楊太虚得/道于此今祠中有三仙像四目居中焉人日出東郊渡)
(江逰蟇頤山眉之/故事也互見前)獲迎鷁首(藝文類聚韻集曰鷁首天/子船也淮南子龍舟鷁首)
(浮吹以虞此逰于水也注鷁水鳥也畫其象著船首方/言船首或謂之閣又謂之鷁首注今江東貴人船前作)
(青雀是其象也梁王筠詩凌波漾鷁彩汎水/渙蛟文張正見詩鷁汎青鳬後鷄鳴白鷺前)見鳴駒之
汗血良慰故情(杜詩驊騮作駒已汗血東坡/詩名駒已汗血老蚌空泥沙)懐野鶴於
未仙還悲往事(東坡詩何人更識嵇中/散野鶴昂蔵未是仙)
　　回趙船塲(必孚/)
巨川作楫夙知家學之髙(尚書若濟巨川/用汝作舟楫)野水横舟謾
借時才之重(名臣言行録冦莱公知歸州巴東縣嘗賦/詩有野水無人渡孤舟盡日横之句時以)
(為若得用必濟/大川互見前)袖長箋而見畀搔短髮以懐慚(詩掻首/踟蹰左)
(傳髮雖短而心甚長杜詩羞将短髮/還吹帽又白頭掻更短渾欲不勝簮)恭惟某官籍甚宗
英(陸賈傳名聲籍甚孟康曰言狼籍/甚盛叙傳禮樂是修為漢宗英)蔚然相種(陳涉傳/王侯将)
(相寜有/種乎)若射有志已穿鵰鶚於西風(尚書予告汝於難/若射之有志杜詩)
(鵰鶚在/秋天)其釣維何行掣鯨魚於東海(詩其釣維何維絲/伊緡杜詩或看翡)
(翠蘭苕上未掣/鯨魚碧海中)顧屈箕裘之學暫司刳剡之工(刳曰姑/反説文)
(判也増韻剖也虚其中也又恪侯切剜裏也或作剾剡/音燄説文鋭利也禮圭剡上削令上鋭也繫辭刳木為)
(舟剡木為楫舟楫之利以/濟不通致逺以利天下)當斧斤閒睱之時聊聽數聲
之鶴唳(唳音戾説文鶴鳴也陸機/傳華亭鶴唳豈可復聞乎)收文字芳鮮之牘即
看萬斛之龍驤(東坡詩逰遍錢塘湖上山歸来文字帶/芳鮮九國志王審知聞徐寅名辟居幕)
(寅不樂一旦拂衣去曰大尺之水前波後堰焉/能容萬斛之舟乎叙傳雲起龍驤化為侯王)某巢幕
非材濫巾有靦(見/前)登天而攀蜀道昔逢峡水之倒流(李/詩)
(畏途巉巖不可攀蜀道之難難於/上青天杜詩詞源倒流三峡水)航海而遡斗門今覺
村船之逆上(山谷詩想聽鎖忩深夜/雨似看逆水上江船)幸百聞之一見(趙/充)
(國傳百聞/不如一見)及異事而同寮(詩我雖異事/及爾同僚)胡越協心何況
不殊於臭味(孔叢子云吴越之人同舟濟江中流遇風/波其相救如左右手者所患冋也王弼周)
(易略例投戈散地則六親不能相保同舟而濟則吴越/何患異心左傳今譬草木寡人在君君之臭味也又譬)
(諸草木吾臭味也而/何敢差池詳見前)魁台齊色尚期勉繼於芳馨(天文/志魁)
(下六星兩兩而比者曰三能三能色齊/君臣和不齊為乖戾蘇林曰能音台)
　　回新添差趙監押
儒緩無庸濫分郡寄(緩舒也増韻遲也新唐書髙仙芝/髙麗人美姿質善騎射其父猶以)
(儒緩/憂之)戎昭且整將倚宗英(左傳戎昭果毅/以聴之之謂禮)貽書粲然(左/傳)
(叔向貽子産書董仲舒/傳粲然有文以相接)陳誼厚甚文有勤於四六感益
倍於尋常恭惟某官胄出文昭(左傳管蔡郕霍魯衛毛/𣆀郜雍曹滕畢原酆郇)
(文之/昭也)學深武略(隋藝文志黄石公三略三/巻下邳神人撰成氏注)振振麟定夙
髙趾角之仁(詩麟之趾振振公子麟之定振振公姓麟/之角振振公族定額也麟有額而不以抵)
(趾足也麟之足不踐生草不/履生蟲麟一角角端有肉)肅肅兎置合任腹心之寄
(詩肅肅兎置施於中林﨣﨣武夫公侯腹心箋兎置之/人鄙賤之事猶能恭敬則是賢者衆多也腹心言可用)
(為謀䇿/之臣)以斗州之甚褊辱天族之肯来(詩惠然/肯来)桴鼔不
驚(後漢書董宣字少平為懐令搏擊豪彊莫不震慄京/師號為臥虎歌之曰枹鼔不鳴董少平注枹擊鼓杖)
(也音浮其/字從木)藩維自壮(唐書忝備藩維李詩諸/王若鸞虬肅穆列藩維)某獲叨聨
事將幸分憂察閭里之奸邪願無犬吠(劉寵傳為㑹稽/太守狗不夜吠)
(古詩月明無/犬吠花村)冠宗室之議論庶欵燕談(劉辟疆傳武帝/時以宗室子隨)
(二千石議論冠/諸宗室詳見前)
　　回龔監嶽(良臣○詳啓意監嶽乃武岡人李任武/岡别駕以啓相通而復之者也范石湖)
　　(驂鸞記云南嶽寺環廟皆市區江浙川廣衆貨之/所聚生人所湏無不有既憧憧往来則汚穢喧雜)
　　(盜賊亡命多隠其間或期㑹約結于此官置巡檢/司焉南嶽四阿各有角樓兩廡土偶仗衛取則帝)
　　(所正殿獨一神座監嶽與禮直官日上香火後殿/乃與后並處廟吏常鏑後宫門非命官盛服母得)
　　(擅/入)
懐湘屈之清来隠城池之上(湘江在長沙羅縣賈誼弔/屈原賦反聞屈原兮自沈)
(汨羅造託湘流兮敬弔先生揚雄反離騷因江潭而􁘥/記兮欽弔楚之湘纍注屈原赴湘死故曰湘纍屈原漁)
(父篇衆人皆濁我獨清王康琚/詩小隠隠陵藪大隠隠朝市)聞楚龔之潔實在邦域
之中(漢書兩龔皆楚人也勝字君賔舍字君倩二人相/友並著名節故世謂之楚兩龔法言楚兩龔之潔)
(其清/矣乎)方圖羾箋(羾古送切飛至也甘泉賦登掾/欒而羾天門注羾音貢至也)已沭􁘥
記(􁘥通作往反離騷因江潭而􁘥記兮師古曰記書記/也謂弔文也言因江水之邊而投書記以往弔也)
恭惟某官器資膚敏業履端方清淑炳衡嶽之靈(韓文/衡山)
(之神既靈而郴之為州又當中州清/淑之氣蜀都賦江漢炳靈世載其英)忠信挺巫嶓之秀
(武岡銘願完父子卒為忠信又黔山之巑巫/水之嶓束晳補亡詩黍發稠華禾挺其秀)學歐陽子
端是百年能幾見之人(陳後山送蘇公知杭州詩一代/不數人百年能幾見互見前)
師昌黎公顧有四舉乃一得之歎(昌黎上宰相書四舉/於禮部乃一得三選)
(於吏部卒無成九品之位/其可望一畆之宫其可懐)謂髙登於雲路乃勇退於急
流(錢希白洞微志上即位初鄧州觀察使錢太博若水/雍容文雅亦近世竒士堅乞罷樞務遂拜禮部貳卿)
(充集賢院學士其日晩予往謁賀諸客退獨相留後㕔/同坐因云某初應舉欲求解遂往華隂謁陳先生通刺)
(後䝉倒屣相迎臨出執手約後十日郤相訪至期徑往/迎入山齊地爐中已先有一僧擁衲對坐某揖之寒暄)
(之禮亦甚簡傲少年壮氣頗不平之良久僧熟視某而/謂陳曰無此骨法二公皆微笑雖驚異其言而不敢詢)
(問更有他客至逡巡先退次日再獨往見陳且問僧名/及言者何事陳曰此即白閣道者也道行髙潔學通天)
(人至於知人尤為有神仙之鑒欲勸留學道中心不決/遂請道者決疑他云見足下非神仙骨法學道亦不能)
(成但却得好官能於急流中勇/退耳東坡詩勇退當年正急流)洊奉真祠益彰雅操寜
與騏驥將與雞鶩甘從考澗之槃(屈原卜居寜與騏驥/抗軛乎将隨駑馬之)
(跡乎寜與黄鵠比翼乎将與雞鶩争食乎詩考槃在澗/碩人之寛傳考成槃樂也山夹水曰澗正義曰言碩人)
(成樂在於此澗謂成此/樂而不去所謂終處也)小不虺蜮大不鯨鯢可見在山
之潤(武岡銘我老洎㓜由公之仁小不為虺蜮大不為/鯨鯢大戴禮玉在山而木潤川生珠而岸不枯)
紅藥猶堪於傍砌(謝𤣥暉直中書省詩紅/藥當堦翻蒼苔依砌上)青蒲㑹報於
裹輪(武帝紀遣使者安車蒲輪東帛加璧徴魯申公/師古曰以蒲裹輪取其安也韓詩青青水中蒲)某
拙不瘉人(瘉通作愈勝也廣韻賢也増韻過也/晉語東方之士孰為瘉注猶賢也)狷弗諧
世(狷規掾切説文褊急/也又古𤣥切急也)誨諸生於館下以冗見治(治平/聲)
試别駕於中書何卑敢憚(俱見/前)正擬編蒲之暇(路温舒/傳父使)
(枚羊温舒取澤中蒲截以為牒編用/寫書任昉表集螢暎雪編蒲緝栁)欵求拔薤之規居
是邦事其大夫願依賢者舉進士吾為同業能勿誨乎
(俱見/前)
　　回史監廟(龜/)
十年出幕濫分和義之麾(杜詩十年出幕府榮州/唐為和義郡詳見前)千室
鳴絃將竊依仁之益(杜詩此邦今尚/武何處且依仁)未遑􁘥記先沭蜚
牋恭惟某官行無瘕疵學有源委儒林發藻不難地芥
之收(並見/前)簿枳擇棲行踐天衢之直(易何天之衢文選/濯鱗清流飛翼天)
(衢/)某立朝無補乗障非材火兩燄之生巾真成妖夢(諸/集)
(拾遺李畋為國子直講求郡晨登講席諸生見畋巾上/兩焰火起是日得榮州左傳寡人之從君而西也亦惟)
(晉之妖夢是踐妖夢謂/昔年夢見申生之事)水一盂而窺户更望忠規請誨
非遥占謝惟略(並見/前)
　
　
　
　
　
　
　
　
　
　
　
　
　
　四六標準巻三十七
欽定四庫全書
　四六標準巻三十八　　　　宋　李劉　撰
　學職
　　謝永州鄭學諭(永州為漢零陵郡晉分零陵置營/陵郡梁改營陽為永陽郡隋罷二)
　　(郡置永州大業初改為零陵郡唐初復置永州天/寳初改零陵郡宋復為永州屬荆湖南路永山在)
　　(州城西南一百里永/水出焉州因山以名)
一聴履聲已喜似人之見(鄭崇傳我識鄭尚書履聲荘/子子不聞夫越之流人乎去)
(國數日見其所知而喜去國旬月見所嘗見於/國中者喜及期年也見似人者而喜矣詳見前)載披手
筆更欽博我之文(後漢書申屠蟠傳申以手筆趙壹傳/逺辱手筆追路相尋南史范曄傳手)
(筆差易于文不拘韻故也王儉傳手筆典裁為當時所/重新唐書蘇頲傳自景龍後頲與張説以文章顯稱望)
(畧等故時號燕許大手筆韓文/貶損道徳乃至手筆以問之)得非所䝉(陳後山詩呼/我過其廬所)
(得非/所䝉)願竊有復(曲禮侍坐於君子若有/告者曰少閒願有復也)恭惟某官學探
聖瀆(法言仲尼之道猶四瀆也經營中國終入大海它/人之道者西北之流也綱紀夷貉或入於沱或淪)
(於/漢)秀出愚溪(愚溪在永州西一里源出鵶山舊名冉溪/栁子厚改今名愚溪詩序云灌水之陽有)
(溪焉東流入于瀟水余以愚觸罪謫瀟水上愛是溪得/其尤絶者家焉更之為愚溪愚溪之上買小邱為愚邱)
(自愚邱東北行六十步得泉焉又買居之為愚泉愚泉/凡六穴合流屈曲而南為愚溝遂負土累石塞其隘為)
(愚池池北為愚堂其南為愚亭池之中/為愚島於是作八愚詩紀于溪石上)窮司農之經諒
皆殫洽(鄭𤣥傳公車徴為大司農𤣥乃以病自乞還家/凡𤣥所注周易尚書毛詩儀禮禮記論語孝經)
(尚書大傳中侯乾象厯又著天文七政論魯論禘祫義/六藝論毛詩譜駮許慎五經異義答臨孝周禮難凡百)
(餘萬言經傳洽熟稱為純儒齊魯/間稱之文選元元本本殫見洽聞)客廣文之舍大似淹
回(新唐書文藝傳𤣥宗愛鄭䖍之才欲置左右以不事/事更為置廣文館以䖍為博士䖍聞命不知廣文曹)
(司所在訴宰相宰相曰上増國學置廣文館以居賢者/令後世言廣文博士自君始不亦美乎䖍乃就職久之)
(雨壊廡舍有司不復修完寓治國子館自是遂廢杜詩/廣文到官舍繫馬堂階下醉即騎馬歸常遭官長罵)
佇即摘髭(韓詩連年收科/第如摘頷下髭)亟其奮翼(馮異傳始雖垂翅/回谿終能奮翼澠)
(池注以/鳥為喻)某不能教胄有負轉丞(由國錄/倅武岡)儻簿書獄訟之
餘其交以道則道徳性命之理當誦所聞
　　謝張學諭(元之○詳啟/意倅武岡作)
吟牆竹之公事自分丞聾(韓文藍田縣丞㕔壁記庭有/老槐四行南牆鉅竹千挺對)
(樹二松日哦其間有問者輙對曰余方有公/事黄霸傳長吏許丞老病聾督郵白彼逐之)聞泮林之
好音還成技癢(詩翩彼飛鴞集于泮林食我桑黮懐我/好音風俗通義云荆軻入秦事敗而死)
(髙漸離變姓易名為人庸保匿作于宋子久之作苦聞/其家堂上客擊筑技癢不能出言曰彼有善不善從者)
(告其主彼庸乃知音潘岳射雉賦徒心煩而技癢注有/技不能自忍如癢也梁書劉孝標傳古人不以委約而)
(能不技癢文苑傳庾肩吾傳有慙技癢更同故態杜詩/貫穿無遺恨薈蕞何技癢山谷集彼族庖之技癢兮伐)
(大觚以嘗巧梅亭/嘗為國録故云)亟裁四六就謝萬分(詳第/一巻)恭惟某官
氣韻淑均(出師表性行淑/均曉暢軍事)風猷膚敏(見/前)尋西塞桃花之
鱖豈其河鯉之逢(新唐書隠逸傳張志和字子同母夢/楓生腹上而産十六擢明經以䇿干)
(肅宗特見賞重命待詔翰林親䘮不復仕居江湖自稱/煙波釣徒著𤣥真子亦以自號嘗撰漁歌憲宗圖真求)
(其歌不能致歌云西塞山邊白鷺飛桃花流水鱖魚肥/青箬笠綠蓑衣斜風細雨不須歸詩豈其食魚必河之)
(鯉/)思東吴蓴莱之鱸行矣溟鯤之化(晉書文苑傳張翰/字季鷹吴郡吴人)
(也齊王冏辟為東曹掾翰因見秋風起乃思吴中菰莱/蓴羮鱸魚膾曰人生貴得適志何能覊宦數千里以要)
(名爵乎遂命駕而歸俄/而冏敗人皆謂之見機)無厭俗情之傲贅(贅朱芮切音/與惴同聚也)
(風結/病也)即觀鄉賦之拔尤某聊爾治中奚勞賀上(白樂天/詩賀上)
(人来得/報書)膺何如昔已無可取之楷模(南史蜀士李膺字/公𦙍為令有才辯)
(西昌侯藻為益州以為主簿使至都武帝悦之曰今李/膺何如昔李膺對曰今勝昔問其故對曰昔事桓靈之)
(主今逢堯舜之君帝嘉其對乃以為益州别駕後/漢書黨錮傳天下模楷李元禮不畏强禦陳仲舉)籍也
抱能尚可相從於閭里(昌黎代張籍與李浙東書無所/能人乃宜以盲廢有所能人雖)
(盲當廢于俗輩不當/廢於行古人之道者)
　　回唐學録(淵/)
題輿非據箝紙尾以何心(昌黎藍田縣丞㕔壁記文書/行吏抱成案詣丞巻其前鉗)
(以左手右手摘紙尾/鴈鶩行以進詳見前)銜袖見貽羨筆頭之有口(北史古/弼傳弼)
(頭尖帝嘗名之曰筆頭唐僧智永於樓上學書有秃筆/頭十甕語林張曲江語人曰學者常想胸次吞雲夢筆)
(頭湧若耶溪量既并包文亦浩瀚陳後山詩筆頭滚滚/懸秋江李咸用詩意下紛紛造化機筆頭濟濟文章髓)
(文士傳成公綏口不能談而有劇問以筆答之朱建傳/建為人辯有口陸賈傳畏大臣及有口者師古曰有口)
(謂辯士田蚡傳為中大夫辯有口淮南王傳慧有/口僧慧洪詩人疑錦繡纒肺肝不然筆端應有口)一謙
厚甚三復悚然恭惟某官清挹畹蘭(畹委逺切説文田/二十畆也集韻韻)
(㑹田三十畆曰畹離騷經余既滋/蘭之九畹兮王逸注畹十二畆)秀分泮藻(詩思樂泮/水言采其)
(藻/)䝉開蜀道諒餘挺挺之風(司馬相如傳唐䝉使略通/夜郎僰中發巴蜀吏卒千)
(人郡又多為發轉漕萬餘人用軍興/法誅其渠率魏謩傳挺挺有祖風烈)勒續楚辭定出遥
遥之胄(史記屈原傳屈原既死之後有宋玉唐勒景差/之徒者皆好辭而以賦見稱然皆祖屈原之從)
(容辭令終莫敢直諫藝文志大儒孫卿及楚臣屈原離/讒憂國皆作賦以諷咸有惻隠古詩之義其後宋玉唐)
(勒漢興枚乘司馬相如下及揚子雲競為侈麗閎衍之/詞沒其風諭之義唐勒賦四篇南史梁何昌㝢為吏部)
(尚書有姓閔求官者昌㝢問君是誰後/對曰閔子騫昌㝢掩口笑曰遥遥華胄)佇帝庭之大對
(尚書乃命于/帝庭此借用)豈鄉校之久淹(左傳鄭人㳺於鄉校以論/執政然明曰毁鄉校何如)
某教胄無庸負丞有靦(靦他典切説文面見也詩有靦/面目疏面見人之貌徐曰凡人)
(所視瞻心實見之故有别識無/恥之人面見之而已心實否也)露繁天豁敢希南嶽之
鳳鳴(杜詩爽氣金天豁清談玉露/繁佇鳴南嶽鳯欲化北溟鯤)澗愧林慙但覺北山
之鶴怨(北山移文林慙無盡澗愧不歇蕙/帳空兮夜鶴怨山人去兮曉猿驚)
　　回吴學正(應龍/)
洗塵土之袍未遑請益(山谷詩忽看髙馬頓風/塵亦思歸家洗袍袴)披月露
之牘良佩鳴謙(北史李諤論文體書連篇累牘不出月/露之形積案盈箱惟是風雲之状易鳴)
(謙貞吉又鳴謙利/用行師征邑國)藏以為榮報於何有恭惟某官風猷
凝逺天韻淑均炳扶輿磅礴之靈(蜀都賦江漢炳靈韓/文必蜿蟺扶輿磅礴)
(而鬱積/詳見前)富詰屈聱牙之學(聱五交切説文不聴也聱牙/謂其不相聴從也又言辭不)
(平易貌韓文周誥殷盤詰屈聲牙/注謂不入人語也又皆艱澁貌)生九辨九歌之地豈
自隔於脩門(離騷經啓九辨與九歌兮夏康娱以自縱/又九歌者屈原之所作也沅湘之間其俗)
(信鬼好祀原見其祝辭鄙陋因為更定且以事神之言/寓忠君之意而詞之所指惟在神耳九辨者宋玉之所)
(作也玉惜其師忠信見放故作此辭以辨之/宋玉招魂䰟兮来歸入脩門些脩門郢城門)挟八戰八
克之能將差强於敵國(吴漢傳漢與公孫述戰於廣都/威都之間八戰八克又吴公差)
(彊人意隠若一/敵國矣詳見前)四六且工於駢儷(栁文駢四儷/六錦心繡口)三千足
想於縱横(夏竦詩縱横禮樂/三千字詳見前)某有幸依仁過勤委贄故
將軍之雌伏難言李廣之無雙(李廣傳李廣材氣天下/無雙又故李将軍後漢)
(趙温為京兆郡丞歎曰大丈/夫當雄飛安能雌伏互見前)新進士之龍飛惟祝吴公
之第一(宜春傳信録薛逢赴朝值新進士榜下綴行而/出前導曰迴避新郎君法言龍必欲飛天乎曰)
(時飛則飛東京賦龍飛/白水荀崧傳聖哲龍飛)
　　回卓學諭(邁/)
聞凌雲之作方幸友仁(司馬相如傳天子大悦飄飄/有凌雲氣㳺天地之間意)拜
明月之投更髙陳誼(鄒陽傳明月之珠夜光之璧以闇/投人於道荘子屠羊説居處卑賤)
(而陳義/甚髙)不知所報(左傳晉人歸楚公子榖臣與連尹襄/老之尸于楚以求知罃王送知罃曰)
(子歸何以報我對曰臣不任受怨君/亦不任受徳無怨無徳不知所報)藏弆為榮(陳遵傳/性善書)
(與人尺牘主皆藏弆/以為榮注弆亦藏也)恭惟某官秀出閩中(史記東越傳/以其地為閩)
(中郡徐廣曰今建安侯官是漢書帥閩中兵以佐滅秦/師古曰閩越之泉州建安是也又立無諸為閩粤王王)
(閩中/地)僑㳺黔鄙(僑寓也旅寓而居也栁文武/岡銘黔巫東鄙蠻獠雜擾)横經重席
方依夫子之宫牆(謝承後漢書董春字紀陽少好學師/事王君仲受古文尚書後詣京房授)
(易後還為師立精舍諸生每升講堂横經捧手請問者/百人又戴慿字次仲世祖正旦朝賀令羣臣説經更相)
(難詰義有不通輙奪其席以益通者慿遂重坐五十餘/席殷氏家傳殷亮為博士講學大夫諸儒論勝者賜席)
(亮坐八九重席帝曰學不當/如是耶荘子倚孔子之牆)問舍求田豈為王孫之僮
客(魏志求田問舍言無可采司馬相如傳臨卭多富人/卓王孫僮客八百人程鄭亦數百人師古曰僮謂奴)
佇摘髭於名第即䇿足於要津某教胄無庸負丞何美
(俱見/前)楊脩有智但欽絶妙之受辛(世説魏武嘗過曹娥/碑下楊脩從碑背上)
(見題作黄絹㓜婦外孫虀臼八字魏武謂脩曰解不答/曰解魏武曰卿未可言待我思之行三十里魏武乃曰)
(吾已得令脩别記所知脩曰黄絹色絲也於字為絶㓜/婦少女也於字為妙外孫女子也於字為好虀臼受辛)
(也於字為辤所謂絶妙好辤也魏武亦記之與修同乃/歎曰我才不及卿乃覺三十里典畧楊修有才智魏文)
(為世子厯陳太邱碑過見碑題云云魏文思之不解問/徳祖答曰陳寔之墓蔡邕之辭鍾繇之書此絶妙好辭)
(也魏文曰才與不才相校四十里也劉孝/標云魏武楊脩未嘗過江意當以此為正)韓子非才頗
覺長慙於典午(昌黎和裴晉公詩長慙典午/非材職得就聞官即至公)
　　回寜鄉魏學賔
抗塵縣椽真成拓落之官(北山移文抗塵容李時為寜/鄉簿故謙言縣掾揚雄傳何)
(為官之/拓落也)引領黨庠知有耆明之彦(禮記古之教者家有/塾黨有庠術有序國)
(有學䟽黨有庠者黨謂周禮五百家也庠/學名也於黨中立學教閭中所升者也)未瞻丈席(禮/記)
(席間函丈函音咸注函容也謂講/問之時其席相對席間足以指畫)先沐尺書(韓信傳奉/咫尺之書)
(古樂府中/有尺素書)恭惟某官漢相雲仍(王商傳此真漢/相矣此指魏相)鄭公風
烈(見/前)北多良馬老伏櫪之駿龎(韓文冀北多良馬晉拂/舞歌老驥伏櫪詩受小)
(共大共為下國駿龎注駿大/龎厚也又四牡龎龎或作䮾)南有嘉魚秩賔筵之燕衎
(詩南有嘉魚烝然汕汕君子有酒嘉賔式燕以衎衎苦/旦反樂也用酒與賢者燕飲而樂也又賔之初筵左右)
(秩/秩)正爾廩人之繼粟何如天子之執漿(禮記食三老五/更於太學天子)
(袒而割牲執醬而饋疏執醬而饋者謂天子親執醬而/饋之今按醬即諒切説文醢也漿資艮切酢漿也音義)
(俱不同此以/醬為漿未詳)佇裹蒲輪(見/前)即空蕙帳(北山移文蕙帳/空兮夜鶴怨)某
盍請鄰而祭竈顧越爼以代庖(李時為寜鄉/簿權司戸)禮貌衰則
去之友其士之仁者㑹計當而已矣忠焉能勿誨乎
　　回魏教諭(得一/)
旅進接辭未遑欵曲(雋不疑傳今乃承顔接辭光武/紀文叔少時諥信不與人欵曲)謙
撝委贄備仞勤渠(旅謙/卦名)所慙枵然之胸(左傳𤣥枵虗中/也枵耗名也注)
(𤣥枵三宿/虚在其中)有孤厚甚之意恭惟某官故家古汴(説文汴/水汲水)
(出陳留浚儀隂溝至䝉為雝水東入于泗水經云即今/浪蕩渠又州名秦屬三川郡東魏置梁州五代間改汴)
(州/)久客都梁(漢分長沙為零陵郡都梁夫夷屬焉/今武岡山東五十里有漢都梁故城)渾渾
無涯窮虞夏商周之奥義(進學解上規姚姒渾渾無涯/周誥殷盤佶屈聱牙法言虞)
(夏之書渾渾爾商書/灝灝爾周書噩噩爾)挺挺有烈願臯䕫稷契之良臣(魏/謩)
(傳贊挺挺有祖風烈魏徴傳願陛下俾臣為良臣母俾/臣為忠臣帝曰忠良異乎曰良臣稷契咎陶也忠臣龍)
(逢比/干也)昨膺氷漕之計偕(趙充國傳氷解漕下武帝紀縣/次續食令與計偕師古曰計者)
(上計簿使也郡國每嵗遣詣京師上之/偕者俱也令所徴之人與上計者俱来)盍對天階之親
䇿暫留鴞泮行奮鯤溟某教胄非才負丞知愧(並見/前)友
其士之仁者盖有望於名邦忠焉能勿誨乎詎敢當於
溢美(荘子兩喜必/有溢美之言)
　　回彭學賔(居仁/)
觀國之賔顧屈習鄉之齒(易觀國之光利用賔于王禮/記元日習射上功習鄉上齒)
(注鄉請飲酒也鄉禮春/秋射國蜡而飲酒養老)愛人以徳何勤博我之文(禮記/君子)
(之愛人也以徳細人/之愛人也以姑息)一謙恵然三復感甚恭惟某官夙
充嶽貢(班固傳嶽修貢兮/川效珍詳見前)見謂楚材(趙充國傳見謂忠/謹左傳雖楚有材)
(晉實用之/詳見前)子佩明經詎肯受安昌之薦(彭宣傳宣字子/佩治易事張禹)
(舉為博士禹以帝師見尊信薦宣經明有威重可任政/事繇是入為右扶風張禹傳代王商為丞相封安昌侯)
(成就弟子尤著淮/陽彭宣至大司空)籛鏗好古祇欲為孔子之徒(神仙傳/彭祖者)
(姓籛名鏗帝顓頊之𤣥孫也殷/末已七百六十七歳而不衰)行膺拾芥之科寜久采
芹之客某自慙學落(左傳夫學殖/也不殖將落)更愧名浮(禮記先王/謚以尊名)
(節以壹恵恥名/之浮于行也)憂則違之幸不失黔中之上佐(易樂則/行之憂)
(則違之注心以為憂已則違之王忠嗣傳明日見青不/失一金吾羽林将軍歸宿衛不者黔中上佐耳互見前)
士之仁者或憐澤畔之大夫(屈原漁父篇屈原既放㳺/於江潭行吟澤畔漁父見)
(而問之曰子非三閭/大夫與何故至於斯)
　　回朱齋長
兹䝉謙巽又復賁臨(用六/卦名)退而歌鹿鳴之三(禮記宵雅/肄三官其)
(始也注宵之言小也肄習也習小雅之三謂鹿鳴四牡/皇皇者華也疏正義也按鄉飲酒禮燕禮皆歌鹿鳴四)
(牡皇皇者華左傳工歌文王之/三又不拜歌鹿鳴之三三拜)何止重犀渠之百(犀渠/楯名)
(周禮犀甲七屬又犀甲夀百年荀子楚人犀兕以為甲/堅如金石國語奉文犀之渠左思賦家有鶴膝戸有犀)
(渠注皆/楯名)蟾枝鵬路所有更以贈君(葉少藴避暑錄世以/登科為折桂盖用晉)
(書郤詵傳語自唐以来用之温庭筠詩云猶喜故人新/折桂自憐覊客尚飄蓬其後以月中有桂故又謂之月)
(桂而月中又言有蟾故又改月為蟾以登科為登蟾宫/用郤詵事固已可笑而展轉相訛復爾然文士亦或沿)
(襲因之弗悟也按韓文毛穎傳竊姮娥騎蟾蜍入月盖/本寓言然五經通義云月中有兎與蟾蜍何月隂也蟾)
(蜍陽也而與兎並明隂與陽也是月中真有蟾矣又宋/仁宗天聖中七月八月之望秋色甚朗有桂子從空降)
(如雨其大如豆有黄白黒三色食之有味辛香僧道式/取以種之得二十五本皆成大木其花白其實丹今西)
(湖飛来峯支分而環拱者有曰月桂峰峰有亭曰月桂/亭皆因是得名也是月中真有桂矣東坡詩蟾枝不獨)
(同攀桂山谷詩君家/所有更贈君餘見前)燕厦鶯喬此言何為至我(淮南子/大厦成)
(而燕雀相賀詩伐木丁丁鳥鳴嚶嚶出自幽谷遷於喬/木鶯或作鸎詩有鶯其羽詩傳鶯然有文章鳥倉庚也)
(幽州人謂之黄鶯董仲舒/傳此言何為至於我哉)
　　回趙省元易學諭(以其習易故通篇用/卦名盖以文為戲)
兹䝉躧履寵臨(雋不疑傳躧履起臨師古曰履不著根/曰躧躧謂納履未正曵之而行言其遽)
(也躧亦作屣王符傳衣不及帶/屣履出迎○䝉履臨三卦名)鳴謙垂賁(謙責二/卦名)栁子
之業甚淺未見可師(栁文答韋中立論師道書辱書云/欲相師僕道不篤業甚淺近環顧)
(其中未見可師/者○師卦名)李翊之問何恭恐孤求益(韓文答李翊/書生之書辭)
(甚髙而其問何下而恭也重答翊書生之/志求知於我耶求益於我耶○益卦名)恭惟某官氣
函趙璧(趙璧即和氏璧史記藺相如傳趙惠文王時得/楚和氏璧秦昭王聞之使人遺趙王書願以十)
(五城請易璧所/謂連城之價也)學貫羲圖(易繫辭河出圖洛出書聖人/則之王弼周易略例邢璹序)
(河龍負圖羲皇畫卦釋文序伏犧因河圖而畫八卦因/而重之為六十四禮記河出馬圖正義云伏犧氏有天)
(下龍馬負圖出于河遂法之畫八/卦東京賦龍圖受羲龜書畀姒)家人則有嚴君觀復
不逺(易家人有嚴君焉父母之謂也又不逺復无祇悔/元吉祇大也迷而不逺故无大悔所以大吉○家)
(人觀復/三卦名)主器莫若長子幹蠱奚先(易主器者莫若長子/故受之以震又幹父)
(之蠱有子考无咎/厲終吉○蠱卦名)惟精研三聖之書(周禮筮人氏掌三/易夏曰連山殷曰)
(歸藏周曰周易解此不同按杜子春曰連山伏犧也歸/藏黄帝也按禮記曰我欲觀夏道得坤乾焉今歸蔵先)
(以坤後乾則知是殷明矣推歸/蔵既在殷製連山理是夏書)且博究九師之傳(劉向/别録)
(所校讐中易傳淮南九師道訓除復重定著十三篇淮/南王聘善為易者九人從之採獲故中書題曰淮南九)
(師/書)鴻漸之為儀可必(易鴻漸于陸其羽可/用為儀吉○漸卦名)鶴鳴之好爵
何逃(繫辭鶴鳴在隂其子和之我/有好爵吾與爾縻之注見前)某屯蹇餘生(屯蹇二/卦名○)
乾坤長物(長直諒切餘也一曰多也冗也剰也世説王/悦見王恭六尺簟謂有餘求之恭即送後悦)
(見恭更無簟恭曰吾平生無長物東/坡詩念當掃長物○乾坤二卦名)相從講朋友之兑
不亦悦乎(易麗澤兊君子以朋友講習兊悦也同門曰/朋同志曰友朋友聚居講習道義相悦之盛)
(莫過於此/○兊卦名)然有非頰舌之咸所能宣者(易咸其輔頰舌/王弼注輔頬舌)
(者所以為語之/具也○咸卦名)
　　回宋直學(學詩/)侯貢士(友徳/)史掌儀(霆/)楊贊講(大/价)
宗西漢之文辭未遑請益(東都事畧王珪知制誥/其文典麗有西漢風)祖東
坡之翰墨猥辱鳴謙所願就有道而正焉敢恨何相見
之晩也恭惟某官岷峨山立(禮記山立時行正義曰山/立者若住兵則嶷如山之)
(固不摇動也又/摠干而山立)江漢淵澄晏如揚雄固已越度於諸子
(揚雄傳家産不過十金乏無儋石之儲晏如也賛曰揚/子之書文義至深而論不詭于聖人若使遭遇時君更)
(閲賢知為所稱善/則必越度諸子矣)飄然李白誰容流落於六丁(牡詩白/也詩無)
(敵飄然思不羣韓詩李杜文章在光熖萬丈長仙/官敕六丁雷電下取將流落人間者太山一毫芒)無忘
澤豹以培鵬(見/前)㑹即騰蛟而起鳳(王勃滕王閣序騰蛟/起鳳孟學士之詞宗)
(紫電清霜王/將軍之武庫)某再鼓愈淡(韓詩有琴具徽/絃再鼓聴愈淡)五技已窮(荀/子)
(鼯䑕五技而/窮詳見前)嘗聞蜀都盖亦兆基於上世(左思蜀都賦/盖兆基於上)
(世開國於中古蜀王之先名蠶叢柏獲魚鳬滿澤開明/是時人萌椎髪左袵不曉文字未有禮樂從開明上至)
(蠶叢積三萬四千歳/故曰兆基於上世)思樂泮水尚期克廣於徳心(詩思/樂泮)
(水言采/其芹)
　　回衆學職
濯太白之冰壺知卧月花之影(眉州象耳山有李白留/題云夜来月下臥醒花)
(影零亂滿人襟袖疑/如濯魄於冰壺也)磨文饒之璞玉願聞水薤之規辱
委贄之寵先愧識賢之緩後恭惟某官炳靈世載(蜀都/賦江)
(漢炳靈世/載其英)文獻老成蚤聞髙軒過之吟羅胸有耀(新唐/書李)
(賀傳七歳能辭章韓愈皇甫湜始聞未信過其家使賀/賦詩援筆輙就如素搆自目曰髙軒過二人大驚自是)
(有名賀詩二十八宿羅心胸元精耿耿/貫當中左傳光逺而自他有耀者也)詎意古戰塲之
讀過眼還迷(舊唐書李華傳華文體温麗少宏傑之氣/蕭穎士辭鋒俊發華自以所業過之疑其)
(誣詞乃為弔古戰塲文熏汚之如故物置於佛書之閣/華與穎士因閣佛書得之華謂之曰此文何如穎士曰)
(可華曰當代秉筆者誰及於此穎士曰君稍精思便可/及此華愕然東坡送李方叔下第詩平生謾説古戰塲)
(過眼終迷/日五色)是宜不見於諸侯猶辱觀過於吾黨九萬里
風斯下願培鵬路之程三千字日未斜即對龍墀之影
(俱見/前)某兹䝉投璧(鄒陽傳明月之珠夜光/之璧以闇投人於道)始悟遺珠(狄/仁)
(傑傳舉明經調汴州参軍為吏誣訴黜陟使閻立本召/訊異其才謝曰仲尼稱觀過知仁君可謂滄海遺珠矣)
有司以公不以情且相同於采藻(昌黎送牛堪序吾未/聞有登第於有司而)
(進謝於其門者豈有司之待之也抑以公不以情舉/者之望於有司也亦将然乎詩思樂泮水言采其藻)於
我無怨亦無徳願更草於凌雲(左傳無怨無徳不知所/報東坡送李方叔詩青)
(袍白苧五千人知子無怨亦無徳又/歸家但草凌雲賦我相夫子非臞仙)
　進士
　　回李校正
息肩屬爾未遂見賢(左傳子駟請息肩于晉霍光傳将/軍之廣明都郎屬耳師古曰屬耳)
(近耳/也)振履跫然猥勤委贄(跫虚容切人行聲又喜貌/荘子聞人足音跫然而喜)退
而展玩悚若感慙恭惟某官作賦摩空(李賀詩殿前/作賦聲摩空)成
文翻水(韓詩文如/翻水成)飄然太白空望眼於岷峨籍甚仲元
輩修名於夷惠(法言或問子蜀人也謂人曰有李仲元/者人也其為人也奈何曰不屈其意不)
(累其身曰是夷惠之徒與曰不夷不惠可否之間也輩/補妹切廣韻等也又類也又比也吴志張温傳孫權問)
(公卿曰温當今與誰為比大司農劉基曰可與全琮為/輩太常顧雍曰基未詳其為人温當今無輩離騷經老)
(冉冉其将至兮/恐修名之不立)若為將仕之諾尚淹行秘之書(隋唐嘉/話太宗)
(嘗出行有司請載副書以從帝曰不須虞世南在此行/秘書也東坡詩豈惟鄴侯三萬軸家有世南行秘書)
暫客諸侯無謂道旁之苦(王戎傳嘗與羣兒戲於道側/見李樹多實等輩競趨之戎)
(獨不往或問其故戎曰樹在道/邊而多子必苦李也取之信然)行賔王國即為席上之
珍(禮記儒有席上之珍以待聘唐崔逺文才清麗風/神峻整當時目為飣座梨言席上之珍也互見前)某
得姓偶同(左傳天子因生以賜姓白虎通姓生也人所/稟以生也史記黄帝二十五子其得姓者十)
(四/人)卜鄰不敏(左傳惟鄰是卜/又謝不敏焉)事其賢者友其仁者足慰
逺㳺愛勿勞乎忠勿誨乎尚希餘論(南史謝朓好奬人/才㑹稽孔顗粗有)
(才筆未為時知孔珪嘗令草讓表以示朓朓嗟吟良久/手自折簡寫之謂珪曰士子聲名未立應共奨成無惜)
(齒牙餘論其/好善如此)
　　代回曾秘校(炳○世契/)
故人有子昂然野鶴之標(見/前)妙語及門副以家雞之帖
(庾翼書少與王右軍齊名右軍後進翼猶不分在荆州/與都下人書云小兒輩賤家雞愛野雉皆學右軍書栁)
(詩聞道近來諸子弟臨池尋已厭家雞東/坡詩君家自有元和腳莫厭家雞更問人)恍如喚夢(山/谷)
(詩為公喚/起黄州夢)殆不勝情(劉禹錫詩二十餘年别帝京重聞/天樂不勝情舊人惟有何戡在更)
(與殷勤唱渭城謝疊山云夢得怨舊時之害己/者今無一存惟一伎獨在不勝情三字極有味)恭惟某
官自出清門(杜詩于今為/庶為清門)不為俗學接茶山先生之派
信有委而有源(曽幾字吉甫自號茶山宋史有傳詳見/第一巻上曾樞宻條禮記三王之祭川)
(也皆先河而後海或源/也或委也此之謂務本)繼郴陽從事之賢諒肯堂而肯
搆(尚書厥子乃弗/肯堂矧肯搆)有懐父黨(劉向説苑晏子曰臣/父之黨無不乗車者)見惠
客卿(揚䧺傳聊因筆墨成文章故藉翰/林以為主人子墨為客卿以風)共阿戎談自覺
後生之可畏(王戎傳阮籍與王渾為友戎年十五隨渾/在郎舍戎少籍二十歳而籍與之交籍每)
(適渾俄頃輙去過視戎良久然後出謂渾曰/濬沖清賞非卿倫也共卿言不如共阿戎談)薦禰衡表
孰知吾力之不任(禰衡傳魯國孔融深愛其材上疏薦/之曰處士平原禰衡淑質貞諒英才)
(卓犖性與道合思若有神任座抗行史魚厲節殆無/以過也韓文既識路又疾驅兮孰知余力之不任)姑
記九苞鳳之祥徐思千里馬之報(俱見/前)
　　代回陳宣教(植○世契/)
紅蓮緑水談舊事以無人(詳/前)翠竹碧梧喜故人之有子
(韓文退見少傅翠竹碧梧/鸞鵠停峙能守其業者也)投文為惠陳義甚髙(荘子屠/羊説居)
(處卑賤而/陳義甚髙)恭惟某官閥閲芳華典刑炳蔚塤箎伯仲皆
嶄然之秀(嶄鋤銜切嵒山貌或作嶃司馬相如/傳嶄巖尖鋭貌又慈染切餘見前)金玉氣
質疑小者之佳(楚辭金相玉質晉康帝哀册文徽猷豈/弟金質玉潤王獻之傳嘗與兄徽之操)
(之俱詣謝安二兄多言俗事獻之寒温而已既出客問/安王氏兄弟優劣安曰小者佳客問其故安曰吉人之)
(辭寡以其少/言故知之)早騰吐鳳之辭(西京雜記揚雄讀書有人/語之曰無為自苦𤣥故難)
(傳忽然不見雄著太𤣥經夢/吐鳯凰集𤣥之上頃而滅)夙記鳴蟬之賦(蔡邕曹植/陸雲傅咸)
(孫楚並/有蟬賦)既偶遺於世禄㑹自奮於儒科觀其紙上之詞
(韓詩開緘忽覩送歸/作字向紙上皆軒昂)此豈池中之物(吴志周瑜傳蛟龍/得雲雨終非池中)
(物/也)栁宗元之記先友賸有人焉(栁子厚先君石表先友/記先君之所與友凡天)
(下善士舉集焉信讓而大顯道博而無雜今之世言/交者以為端敢悉書所尤厚者附兹石以銘於背)山
巨源之念遺孤焉知来者(山濤傳與嵇康吕安善康後/坐事臨誅謂子紹曰巨源在)
(汝不/孤矣)某有懐世契幸及英㳺思不忘久要之言既聞耳
矣(並見/前)有可相料理之處願盡心焉(料力弔切増韻計/也理也王徽之傳)
(卿在府日久比當相料理南史梁末/童謡云黄塵汚人衣皂莢相料理)
　　代回廖宣義(慶成/)
共阿戎談獨未見其父耳(嵇紹傳紹始入洛或謂王戎/曰昨於稠人中始見嵇紹昂)
(昂然如野鶴之在雞羣戎曰/君復未見其父耳餘見前條)作靈光賦果有異於人乎
(後漢書文苑傳王延夀字文考有雋才少逰魯國作靈/光殿賦後蔡邕亦造此賦未成及見延夀所為甚竒之)
(遂輟翰/而已)申之雄箋展也厚意(展誠也詩展也大成周禮/内司服疏展者言之誠爾)
(雅信也方言荆吴淮泗/之間謂信曰展互見前)恭惟某官清門有奕素學甚都
(司馬相如傳雍/容閒雅甚都)安在何見晩耶小淹賢業(繫辭可大業/則賢人之)幸
哉有子如此足表義方(王渾妻鍾琰傳生子如此足慰/人心左傳愛子教之以義方)
頗聞及瓜已戒行李(韓文宵則沐浴戒/行事注事或作李)顧念江湖之賜
號(陸龜䝉江湖散人歌官家未/議活蒼生拜賜江湖號散人)亦勤煙霧之勒移(北山/移文)
(鍾山之英草堂之靈/馳煙驛路勒移山庭)想像朝雲已覺鋪張之巧(東坡滿/庭芳詞)
(全勝宋玉想像賦髙唐宋王髙唐賦王曰朝雲始出状/若何也玉對曰其始出也㬣兮若松榯其少進也晰兮)
(若姣姬揚袂障目而望所思忽焉改容偈兮若駕駟/馬建羽旗湫焉如風淒焉如雨風止雨霽雲無處所)扶
持夜燎更勞駢驪之工(陳後山詩人言我語勝黄語扶/竪夜燎齊朝光栁文駢四儷六)
(錦心/繡口)某無以報瓊(詩報之以瓊琚又報之/以瓊瑶又報之以瓊玖)重於辭璧(左/傳)
(受飱/返璧)靈椿一而仙桂五跂予望之(馮道贈竇禹鈞詩靈/椿一株老丹桂五枝)
(芳詳見前詩/跂予望之)胡琴四而鹿鳴三聊相復也(東坡詩自從/大雅亾七絃)
(久已廢心知鹿鳴三不及胡琴四左傳歌鹿鳴之/三胡琴琵琶也本胡中馬上所鼓四絃以象四時)
　　回韋省元
患在人師濫綴虞庠之屬(禮記有虞氏養國老于上庠/養庶老于下庠太學為上庠)
(小學為下庠周制太學/為東膠小學為虞庠)惠而好我獲窺唐律之工(詩恵/而好)
(我擕手同行珊瑚鈎詩話蘇李而上髙簡/古澹謂之古沈宋而下法律精切謂之律)恭惟某官詩
解人頤(匡衡傳匡説詩解人頤/注使人笑不能止也)句穿月脅(皇甫湜顧況/集序逸歌長)
(句駿發踔厲往往穿天心出月脅/意外驚人語非尋常所能及也)金籯一經之學信有
家傳(韋賢傳遺子黄金/滿籯不如一經)蒲帆百尺之風勉為國許(羅隠/詩唯)
(應鮑叔深知我他/日蒲帆百尺風)某有勤投璧所乏報瓊鄉人之善好
之𤣥遂忘其尚白(揚雄傳𤣥得母尚白/乎何為官之拓落也)後生焉知來者
青正望於出藍(荀子學不可以已青出於藍而/青於藍水水為之而寒於水)
　　代回孫秘校(暄○盖代月湖/)
薄宦走何邕躐升五雉(少陵贈别何邕詩生死論交地/何由見一人悲君隨燕雀薄宦)
(走風/塵)故人有孫宰忽寄雙魚(杜詩故人有孫/宰髙義薄層雲)恭惟某官
學業甚均交情未憖(憖疑僅切缺也左傳/兩軍之士皆未憖也)重憐瓠落壮
不如人(荘子瓠落無所容注瓠落猶廓落也左傳/臣之壮也尚不如人今老矣無能為也)矧復
蒲凋老當佚我(世説顧悦與簡文同年而髪早白簡文/問曰卿何以先老答曰蒲栁之姿望秋)
(而落松柏之姿隆冬轉茂荘子大塊載/我以形勞我以生佚我以老息我以死)與其佩水蒼而
徒爾(禮記大夫佩水蒼玉而純組綬百官/表注尚書僕射佩水蒼玉官品第三)不如飲山緑
而終焉(東坡詩吴儂生長湖山曲呼吸湖光飲山緑許/邁傳眇爾自得有終焉之志王羲之傳初渡浙)
(江便有終焉之志江逌傳耽玩載籍有終焉之志郄愔/傳築室章安有終焉之志梁書處士傳劉慧斐逰匡山)
(過處士張孝秀相得甚歡遂有終焉之志又劉紆卜築/宋熙寺東澗有終焉之志止足傳陶季直及在京口便)
(有終焉之志魏志陳思王傳登魚山臨東阿喟然有終/焉之志南史王彬傳卜室於積榖山有終焉之志王秀)
(之傳營理舍亭山宅有終焉之志陳書江總傳貽厥子/孫有終焉之志南史謝靈運傳與隠士王𢎞之等放蕩)
(為娛有終焉之志北史韓延之傳来/往北谷塢省魯宗之墓有終焉之志)某自揣頭顱(陶𢎞/景與)
(從兄書今三十六方作奉/朝請頭顱可知詳見前)難司喉舌未能免俗復叨曳
履之榮豈不懐歸已動挂冠之興(詩豈不懐歸王/事靡盬餘見前)
　　代回辛宣教(穰○辯謗/)
恵以朋箋(獸二為友貝二為朋詩朋/酒斯饗毛傳兩尊曰朋)申之儷語(儷即訃/切偶也)
(左傳不能庇其伉儷/又鳥獸猶不失儷)辯先正之謗勁氣凛然(尚書昔我/先正保衡)
(韓文勁氣沮金石杜/詩憶君誦時神凜然)叙通家之情髙懐厚甚恭惟某官
象賢濟美燕譽蜚英(並見/前)李師中之讀書不難擢第(宋/史)
(李師中字誠之楚邱人父緯為涇原都監夏久十餘萬/犯鎮緯率兵出戰而帥司所遣别将郭志髙逗遛不進)
(諸将以衆寡不敵不敢復出緯坐責降師中詣宰相辯/父無罪時吕夷簡為相詰問不屈夷簡怒以為非布衣)
(所宜言對曰師中所言父/事也由是知名舉進士)王文正之有子猶未沾恩(王/旦)
(傳贈尚書令魏國公謚文正名臣言行録公以儉約率/子弟兄子睦欲舉進士公曰吾常以太盛為懼其可與)
(寒士争進至其薨也子素/猶未官遺表不求恩澤)是非以久而明(賈模傳賈充/年衰疾劇恒)
(憂已謚傳模曰是非/久自見不可掩也)公侯必復其始(左傳公侯子/孫必復其始)一生
一死詎敢為翟公之交(鄭當時傳下邳翟公為廷尉賔/客填門及廢門外可設爵羅後)
(復為廷尉客欲往翟公大署其門曰一死一生廼/知交情一貧一富廼知交態一貴一賤交情廼見)三浴
三熏所望聴韓子之説(韓文方将坐足下三浴而三/熏之聴僕之所為少安無躁)某
緬懐契闊(詩死生契闊與子成説注契濶勤苦也王肅/云言國人室家之志欲相與從生至死契闊)
(勤苦而不相離後漢書范丹傳行路倉卒非陳契闊之/所王隆傳契闊夙夜庶不懈怠晉書鍾雅傳贊契闊艱)
(虞㑹稽王道子傳契闊皇家南史劉穆之傳契闊屯夷/旋觀終始謝朓傳契闊戎㫋從容讌語梁書王茂傳綢)
(繆休戚契闊屯夷栁慶逺傳契闊禁旅重牧西藩蕭頴/達傳契闊屯夷載形心事張𢎞䇿傳自藩升朝契闊夷)
(阻鄭紹叔傳契闊藩朝情跡顯著吕珍傳與朕契闊情/兼屯泰沈約傳契闊屯邅困于朝夕侯景傳契闊夷險)
(魏武短歌行契闊談讌心念舊恩陸機詩安得擕手俱/契闊成騑服盧諶詩契闊百罹杜詩青雲猶契闊又白)
(首甘契闊李詩生事多契闊按/契闊二字人多誤用故詳証之)倍有䀌傷(䀌迄力切説/文傷痛也尚)
(書民罔不/䀌傷心)吾言之聴者誰與法當小待(韓文吾言之而/聴者誰與吾唱)
(之而和者誰與馮奉世傳法當倍用/六萬人山谷詩法當憔悴百寮底)子歸而求有餘也
願益自强(易君子以/自强不息)
　　代回曽秘校(三益/)
共千里之月猶愆半面之期(謝荘賦隔千里兮共明月/詩匪我愆期子無良媒謝)
(承書應奉嘗詣袁賀賀時出行閉門造車匠於内開扇/出半面視奉奉即委去後數十年於路見車匠識而呼)
(之北齊書楊愔聰/記强識半面不忘)寄五朶之雲仍負隔年之債(債側賣/切逋財)
(也廣韻負也白樂天詩顧我酒狂久負/君詩債多又走筆還詩債抽衣當藥錢)雖迷於復(易迷/復凶)
(有災𤯝王弼注最處復後是迷/者也以迷求復故曰迷復也)實感所䝉(羊祜傳臣雖/小人敢緣所)
(䝉念存斯義陳後山詩/所得非所䝉復䝉卦名)恭惟某官咳唾成珠(後漢書趙/壹傳咳唾)
(自成珠牛僧孺贈劉禹錫詩珠玉/㑹應成咳唾山川猶覺露精神)弟兄連璧(魏書陸暐/字道暉與)
(弟恭之季順並有時譽洛陽令賈楨見其兄弟歎曰僕/以老年更覩雙璧晉書潘岳與夏侯湛並美姿行止同)
(輿接茵京師/謂之連璧)素所蓄積捲湖海之波瀾(司馬遷傳常思/奮不顧身以狥)
(國家之急其/素所蓄積也)作為文章粲朝廷之翰墨(韓文沈浸醲郁/含英咀華作為)
(文章其/書滿家)公等安在吾道非耶(見/前)某日既薄西(揚雄傳臨/汨羅而自)
(隕兮恐日/薄於西山)星猶拱北(晉天文志北極北辰最尊者也極/星不移故曰居其所而衆星共之)
邯鄲借枕雖重㳺廣樂之天(宋周煇清波雜志云邯鄲/屬磁州䢻山名單盡也言)
(邯山至此而盡見地理志及寰宇記枕中記開元中吕/翁經邯鄲有盧生同邸主人方蒸黄粱盧具言處世困)
(厄翁取囊中枕以授之曰枕此當榮適如願盧適枕未/㡬登第出入将相五十年榮盛無比忽寤吕翁在旁黄)
(粱猶未熟山谷詩生涯谷口耕世事邯鄲/夢史記趙世家與百神逰於鈞天廣樂)神武挂冠將
終老菟裘之地(左傳使營菟裘吾将老焉菟與兎同菟/裘魯邑在泰山梁父縣南一云今山東)
(泗水縣有菟/裘聚即其地)如君善頌非我敢知(尚書我/不敢知)
　　回蹇秘校
兹䝉盛服(左傳盛服将朝雋不/疑傳盛服至門上謁)見賁長箋(䝉賁/卦名)吾政何
及公言耶深慙溢美(劉寵傳拜㑹稽太守郡中大化徴/為将作大匠山隂縣有五六老叟)
(自若邪山谷間出人齋百錢以送寵寵勞之曰父老何/自苦對曰自明府下車以来狗不夜吠民不見吏年老)
(遭值聖明今聞當見棄去故自扶奉送寵曰吾政何能/及公言耶勤苦父老為人選一大錢受之荘子兩喜多)
(溢美/之言)是邦友其士仁者尚頼告忠至如社廩之儲尤藉
里仁之唱并此叙謝兼布願言
　　回袁進士
此君將無是乎愧識賢之不早(晉書孟嘉傳嘉少知名/褚裒有器識庾亮大㑹)
(州府士人嘉坐次甚逺裒問亮江南有孟嘉其人何在/亮曰在坐卿但自覔裒厯觀指嘉曰此君小異得無是)
(乎亮欣然而笑嘉裒得嘉/竒嘉為裒所得乃益契焉)公等何見晩也辱委贄以甚
恭(見/前)景星負先覩之懐(韓文朝廷之士引頸東望若景/星鳳凰之始見也争先覩之為)
(快/)明月重闇投之恨(鄒陽傳明月之珠夜光/之璧以闇投人於道)恭惟某人
器資凝逺業履端温文章滿家有曄天葩之吐(韓文作/為文章)
(其書滿家又/天葩吐竒芬)俊乂觀國何難地芥之收(尚書俊乂在官/易觀國之光兩)
(夏侯傳士病不明經術經術若/明其取青紫如俛拾地芥爾)始疑泄栁之閉門今感
任棠之出戸(並見/前)某濫分小壘久避正堂(曹參傳參於/是避正堂舍)
(盖公/焉)聞髙議傾枚鄒何嫌末至(韓詩三賢推侍從卓犖/傾枚鄒髙議㕘造化清)
(文煥皇猷謝恵連雪賦召/鄒生延枚叟相如末至)見刺史即周孔則不敢知(栁/子)
(厚與杜温夫書来栁州見一刺史即周孔之今而去我/道連而謁于潮之二邦又得二周孔去之京師京師顯)
(人為文詞立聲名以千數又宜得周孔/千百何吾生胸中擾擾焉多周孔哉)
　　回景省元
所求乎友未能方深訟愧不見諸侯何義始辱臨存(訟/臨)
(卦/名)有勤委贄之華寜恨盍簪之晩(見/前)恭惟某人胸蟠義
氣腹溢儒書春登孟子之門固妾婦儀秦之學差入孔
氏之室定奴僕屈宋之騷(屈原傳屈原既死之後楚有/宋玉唐勒景差之徒皆好辭)
(而以賦見稱法言詩人之賦麗以則辭人之賦麗以淫/如孔氏之門用賦也則賈誼升堂相如入室矣杜牧李)
(賀集序盖騷之苗裔理雖不及詞或過之使賀未死少/加以理奴僕命騷可也新唐書杜審言傳吾文章當得)
(屈宋作衙官吾筆/當得王羲之北面)其在雲仍(山谷墨竹賦第其曽髙/昭穆至于來昆仍雲)諒
有風烈況已入地官之獻(周禮地官鄉大夫之職三年/則大比考其徳行道藝而興)
(賢者能者鄉大夫羣/吏獻賢能之書于王)佇亟膺天網之收(典論設天網以/該之頓八紘以)
(掩之山谷詩/天恢獵徳網)某假守非才識賢不早當戸而見龎守既
爼豆予(荘子爼豆予賢/人之間餘見前)避堂而舍盖公無金玉爾(詩無/金玉)
(爾音而有遐/心餘見前)
　　回尋進士(救荒○以下三/條徽本闕今補)
某問隠遯之肥見賢不早(易肥遯无不利子夏傳曰肥/饒裕也王弼注超然絶志心)
(無疑顧憂患不能累繒繳不/能及是以肥遯无不利也)救流離之瘠借助良多(詩/𤨏)
(兮尾兮流離之子疏瑣者小貌流離梟也爾雅云鳥少/美長為鷂􁆺流離之子長大還食其母此流離指饑民)
方圖草具以盍簪(陳平傳以惡草具進楚使/注去肴肉更以惡草之具)遽屬英辭
之􁊕袖(韓文文/書􁊕袖)伏惟某官才髙時輩譽藹月評不見諸
侯若小然方踰垣而閉戸為食於路待饑者乃被髪而
纓冠(禮記齊大饑黔敖為食/於路以待餓者而食之)思饑諒切於已饑獨樂孰
如於衆樂彼或以鄰國而為壑此獨恥匹夫之納溝相
友助相扶持得人焉耳無衆寡無小大易地則然某假
守䝉成(薛宣傳馮翊/垂拱蒙成)强顔逃責(梁書任昉傳四海/之議於何逃責)既見
君子已忻慰趯趯之螽(詩喓喓草蟲趯趯阜螽未見君/子憂心忡忡注草蟲常羊也趯)
(趯躍/也)爰及矜人要共念嗷嗷之鴈(詩爰及矜人哀此鰥/寡又鴻鴈于飛哀鳴)
(嗸嗸注矜憐也矜人可憐之/人嗸本作嗷五刀反聲也)
　　回蘇秘校(榮祖○詳啓意知眉州/作秘校盖三蘇之裔)
九州四海知有百年㡬見之人(陳後山送蘇公知杭州/詩一代不數人百年能)
(㡬/見)五兩半通偶在一翁二季之里(法言五兩之綸半通/之銅注綸青絲綬也)
(五兩之綸半通之銅皆有秩嗇夫之印綬印綬之微者/也陳後山贈二蘇公詩一翁二季對相望言官三蘇之)
(里/)濟世乎美(見/前)吾見其孫(韓文孔戣墓誌銘孔/世卅八吾見其孫)恭惟某
官規矩髙曽(爾雅王父之考為曽祖王父曽祖王父之/考為髙祖王父詩曽孫田之疏曽重也自)
(曽祖至無窮皆得稱曽孫山谷集/第其曽髙昭穆至於來昆仍雲)淵源師友(董仲舒傳/贊考其師)
(友淵源/所漸)黄樓一河水親承宗派之傳(黄樓在徐州城東/北隅東坡為守時)
(増築徐城以捍水因作樓堊以黄土曰土實勝水潁濱/作賦陳後山為銘東坡詩青派連淮上黄樓冠海隅又)
(此外有黄樓樓下一河水美/哉洋洋乎可以療饑并洗耳)青松萬株栽更覺孫枝之
茂(東坡集予少年頗知種松手植數萬株皆中樑棟矣/都梁山中見杜輿秀才求學其法戲贈詩云露宿泥)
(行草棘中十年春雨養髯龍如今尺五城南杜欲問東/坡學種松風俗通梧桐生于嶧陽採東南孫枝為琴聲)
(極清麗周禮注孫枝之根末生者也東坡詩/縣令若同倉庾氏亭松應長子孫枝互見前)佇用元祐
之學入對蓬萊之宫(蓬萊唐宫名李詩朝天/入花中謁帝蓬萊宫)某濫長於
斯得人焉耳袴歌今五詎能及亷叔之暮來(並見/前)樓近
古三儻肯為黎侯而晩賦(東坡逺景樓記吾州之俗有/近古者三又云軾将歸老于)
(故邱布衣幅巾從邦君於其上酒酣樂作援/筆而賦之以頌黎侯之遺愛未晩也詳見前)
　　回蘇秘校(烝/)
孤雲落照敢言歌樂職之章(東坡寄黎眉州詩膠西髙/處望西川應在孤雲落照)
(邊王褎傳益州刺史王襄欲宣風化於衆庶使褎作中/和樂職宣布詩使好事者令依鹿鳴之聲習而歌之東)
(坡送賈訥倅眉詩我老不堪/歌樂職後生試覔子淵才)名山大川疑尚有英靈之
氣(尚書告于皇天后土及所過名山大川稗史東坡之/沒士大夫及門人作祭文甚多惟李方叔文尤傳其)
(畧云皇天后土鑒平生忠義之/心名山大川還千古英靈之氣)在賢者識其大者惟有
之是以似之恭惟某人學有家傳文必已出(韓文樊宗/師墓誌銘)
(惟古于詞必已出/降而不能乃剽賊)不作人間煙火之語(西京雜記揚子/雲曰長卿賦不)
(似從人間来其神化所至耶山谷跋東坡卜筭子詞云/語意髙妙似非吃煙火食人語非胸中有萬巻書筆下)
(無一㸃塵俗/氣誰能至此)宜在天上雲霧之窻(山谷詩奈此/雲窻霧閣何)遥遥賈
誼之有嘉(賈誼傳孝武初立舉賈生之孫二/人至郡守賈嘉最好學世其家)挺挺魏謩
之似證(見/前)子弟何與人事(謝𤣥傳子弟亦何豫人事/而正欲使其佳詳見前)兒
郎自有家風(新唐書楊𢎞禮隋尚書令素弟之子太宗/征遼東拜兵部侍郎駐蹕之役領步騎二)
(十四軍跳出賊背所向披靡帝自山下望其衆袍仗精/整人人盡力壮之謂許敬宗曰越公兒郎自有家風)
力行所知(董仲舒傳行其/所知則光大矣)不聞亦式某朅來假守獲識
真儒(並見/前)松聲聞十里之風幸同臭味(山谷上東坡詩/青松出澗壑十)
(里聞風聲小草有逺志相依在/平生小大才則殊氣味固相似)薤本置一盂之水更望
箴規(見/前)
　　回蘇貢士(辰之○下第○辰之盖坡/翁之裔故通篇用坡語)
童而挾䇿莫非誦眉山之書(荘子挾/䇿讀書)老矣懐章乃獲守
通徳之里(鄭𤣥傳可廣開門衢令/容髙車號為通徳門)未遑下榻(徐穉傳陳/蕃在郡不)
(接賔客唯穉来特設一榻去則/懸之王勃文徐孺下陳蕃之榻)先辱踵門恭惟某人學
有宫庭(荀子是君子之所以騁志意於壇宇宫庭也注/宫謂之室庭門屏之内也君子雖騁志意論説)
(不出此壇宇宫庭之内也是時百家異説/多妄引前古以亂當世故荀卿屢有此言)詞無枝葉(禮/記)
(天下有道則行有校葉天下無道則辭有枝葉注行有/枝葉所以益徳也言有枝葉是衆虚華也枝葉依根而)
(生言行亦/由禮出)承老翁青藜之植(王子言拾遺記劉向於成/帝之末校書天禄閣夜有)
(老人植青藜杖扣/閣而進詳見前)擅㓜婦黄絹之才(見/前)平時謾説古戰
塲豈料還迷於五色(東坡送李方叔詩平生謾説/古戰塲過眼終迷日五色)歸家
但草凌雲賦㑹將放出於一頭(東坡送李方叔詩歸家/但草凌雲賦我相夫子)
(非臞仙東坡年譜嘉祐二年春赴禮部文忠公知舉得/公論騖喜欲以冠多士疑曽子固所為子固文忠門下)
(士也乃寘第二復以春秋義第一謂公必名世以書抵/梅聖俞曰讀軾書不覺汗出快哉快哉老夫當避此人)
(放出一頭/地互見前)某正愧遺賢顧勤委贄貧家見珠貝真成負
昡晃之羞(晃戸廣切説文明也増韻照耀也/東坡詩貧家見珠貝昡晃目難審)使君洗樽
罍行欲致荒唐之謝(東坡送賈訥倅眉州詩童子遥知/領襦袴使君先已洗樽罍公自注)
(李大夫眉之賢太守也荘/子謬悠之説荒唐之言)
　　回孫省元(和之/)
吟風弄月之歸未遑請益(伊洛淵源明道先生言自再/見周茂叔後吟風弄月以歸)
(有吾與㸃/也之意)裁霧縫雲之作猥辱擊䝉(杜詩裁縫雲霧成/御衣易擊䝉不利)
(為冦利禦冦注擊/去童䝉以發其昧)喜聞足音仍拜手筆(並見/前)恭惟某人
學行之上(法言學行之上也言之/次也教人又其次也)世載其英(蜀都賦江/漢炳靈世)
(載其/英)古稱閉戸之先生豈其苗裔(後漢書孫敬字文寳/好學閉户讀書不堪)
(其睡以繩繫頭懸之梁上市人呼之曰閉戸先生項籍/傳贊舜盖重瞳子項羽又重瞳子豈其苗裔耶霍光傳)
(贊昔霍叔封于晉晉即/河東光豈其苗裔乎)近恥呈身之御史殆有典刑(東/軒)
(筆錄孫参抃為御史中丞薦唐介吳中復為御史或問/曰君未嘗與二人相識而遽薦之何也答曰昔人恥呈)
(身御史今豈求識面臺官也/後二人皆以風力稱於天下)久江湖魏闕之逰(荘子身/在江湖)
(之上居心乎魏闕之下注魏象魏觀/闕人君門也許慎云天子兩觀也)識伊洛濓溪之派
知其主信其客必窮㳺夏之淵源(韓文知其主可以信/其客者湖南也董仲)
(舒傳贊考其師友淵源/所漸猶未及乎㳺夏)加其膏希其光詎止卿雲之黼
黻(韓文養其根而竢其實加其膏而希其/光劉孝標廣絶交論卿雲黼黻河漢)某未遑避舍
(見/前)猥辱踵門一瓣薫南豐之香願觀卒業(荘子卒業於/夫子楚元王)
(傳浮邱伯在長安元王遣子郢客與申公俱卒業劉歆/傳復領五經卒父前業藝文志哀帝復使向子侍中奉)
(車都尉歆卒父業東坡詩/逝将棄官往卒業餘見前)幅巾援東坡之筆嗣得乞言
(東坡逵景樓記布衣幅巾從邦君於其上酒酣樂作援/筆而賦之禮記凡祭與養老乞言與語之禮注養老人)
(之賢者因從乞/善言可行者也)
　
　
　
　
　四六標準巻三十八
欽定四庫全書
　四六標準巻三十九　　　　宋　李劉　撰
　賀正
　　賀嗣秀王(師揆○宋孝宗繼統封/秀王子孫為嗣秀王)
斗攜龍角又頒羲仲之春(史記天官書杓攜龍角注杓/北斗杓也龍角東方宿也攜)
(連也正義曰按角星為天闗其間天門其内天庭黄道/所經七曜所行左角為理主刑其南為太陽道右角為)
(將主兵其北為太隂道也頒通作班崔駰傳强起班春/注班布春令尚書分命羲仲宅嵎夷曰暘谷寅賔出日)
(平秩東作日中星鳥以殷仲/春孔傳羲仲居治東方之官)雪滿兎園請賦梁王之夀
(謝恵連雪賦嵗將暮時既昏寒風積愁雲繁梁王不恱/逰於兎園俄而㣲霰零宻雪下王乃歌北風於衛詩詠)
(南山於周雅授簡於司馬大夫曰抽子/秘思騁子妍辭侔色揣稱為寡人賦之)恭惟某王宗藩
明徳(詩大宗維翰价人維藩史記楚元王世家為漢宗/藩潘朂册魏公九錫文先王並建明徳胙之以土)
(分之以民崇其寵章備其禮物所以藩衛王室左右厥/世也左傳選建明徳以藩屏周故周公相王室以尹天)
(下于周/為睦)政路崇班(蘇烱制鳥臺峻秩朢總鐵/冠蒼佩崇班威髙石室)襲慶璿源
黙應璿璣之運(璿亦作璇說文美玉也宋宗室有璇源/分派字號宗正有四書曰玉牒曰仙源)
(積慶圖曰宗藩慶系録曰宗支屬籍顔延年詩玉水/記方流璇源載圓折尚書在璿璣玉衡以齊七政)寳
分玉帶益調玉燭之和(尚書分寳玉於伯叔之國通鑑/唐𤣥宗從複道中見衛士棄餘)
(食寧王憲從容諫釋之是日上宴飲極歡自解紅玉帶/賜憲第九巻有代回嗣秀王師揆賀賜玉帶啟爾雅四)
(時和謂之玉燭注道光照也疏道言也言四時和氣温/潤明照故曰玉燭李巡云人君徳美如玉而明若燭束)
(晳詩玉燭陽/明顯猷翼翼)宜從桃葦之辰(沈約宋書舊時嵗朔常設/葦莢桃梗磔鷄子宫及百)
(寺之門以禳惡氣梁尚書宗懍荆楚嵗時記正月一日/造桃板著户謂之仙木注桃鬼所畏畫作人首可以有)
(所收縳不死之祥又桃者五行之精能制百鬼謂之仙/木括地圖曰桃都山有大桃樹下有二神一名欝一名)
(壘執葦索以伺不祥之鬼得即殺之應劭風俗通云黄/帝書稱上古有神荼欝壘兄弟二人在度朔山桃樹下)
(簡百鬼鬼妄搰人援以葦索執以食虎于是縣官/以臘除夕飾桃人垂葦索畫虎于門效前事也)丕介
椿松之祉(介助也詩介以繁祉栁文永介丕祉莊子上/古有大椿者以八千嵗為春八千嵗為秋而)
(彭祖乃今以乆特聞衆人匹之不亦悲乎詩/秩秩斯干幽幽南山如竹苞矣如松茂矣)某愧無善
頌(禮記君子謂之善頌善禱疏頌者美盛徳之形容禱/者求福以自輔也張老因美而譏之故為善頌文子)
(聞過即服而拜/故為善禱也)可賀履端(左傳履端于始王燭寳典正/月為端月臧榮緒晉書熊逺)
(議曰履端元日正始之初有識之士於是觀禮樂榮耳/目之觀崇玩㺯之好晉荀朂正大㑹行禮歌詩曰於皇)
(元首羣生資始履端大享敬御福祉虞世南奉/和獻嵗讌宮臣詩履端初啟節長苑命髙筵)曵鄒陽
之裾方䂓旅進(鄒陽傳飾固陋之心則何/王之門不可曵長裾乎)授司馬之簡
更佩謙光(易謙尊而光/餘見上文)
　　代董制置賀史丞相
鳯紀更端復對戊寅之厯(左傳郯子曰鳳鳥氏厯正也/晉律厯志少昊則鳳鳥司厯)
(顓帝則南正司天宋志考少昊氏有鳳鳥氏司厯唐藝/文志戊寅厯一巻厯志髙祖受禪將治新厯東都道士)
(傅仁均善推歩之學太史令庾儉傅奕等參議合受命/嵗名為戊寅元厯以唐以戊寅嵗甲子登極厯元戊寅)
(日起甲子如漢太初髙祖詔司厯起二/年用之按戊寅為寧宗嘉定十一年)龍躔回次又新
甲乙之司(後漢書昔者聖人之作厯也觀璿璣之運三/光之作道之發歛景之長短斗躔所建青龍)
(所躔參伍以變錯綜其數而置術焉禮記孟春之月其/日甲乙其帝太皞注乙之言軋也日之行春東從青道)
(發生萬物月為之佐時萬物皆解孚甲自抽軋而出因/以為日名焉乙不為月名者君統臣功也魏相傳東方)
(之神太皞乗/震執規司春)時維元勲(魏志髙柔疏並以元勲代作心/膂謝靈運表鳴玉拖紱班景元)
(勲梁簡文詩䕶羗擁/漢節校尉立元勲)坐膺純嘏(嘏舉下切說文大逺也/詩天錫公純嘏大逺之)
(福也又叶果五切以古得/聲福也詩俾緝熈于純嘏)恭惟某官功髙王室(尚書以/蕃王室)
(又乃心罔/不在王室)忠簡帝心(尚書惟簡在/上帝之心)以道徳而位三公應
千載明良之運(宋蘇易簡在翰林一日召對賜酒甚歡/上謂易簡曰君臣千載遇易簡應聲答)
(曰忠孝一生心上恱尚/書元首明哉股肱良哉)理隂陽而遂萬物成十年生聚
之功(王陵傳宰相者上佐天子理隂陽順四時下遂萬/物之宜左傳越十年生聚而十年教訓生聚生民)
(而聚/財也)宜誕受於春祺(說文祺吉也詩受天之祺爾雅祥/也注謂徴祥又吉也禮樂志羣生)
(啿啿惟春之/祺注祺福也)用永符於皇極(尚書五皇極皇建其有極/宋書宜遵漢魏纂承皇極)
某一違鈞範五見嵗華(唐竇牟詩嵗華春/更早天瑞雪猶深)身在西陲阻
效椒觴之祝(陲是為切說文逺邉也通鑑外紀禹使章/亥步自東極至于西陲注陲是外逺之名)
(庾亮傳吾憂西陲過于歴陽此西陲指蜀宗懍荆楚嵗/時記正月一日進椒栢酒崔寔四民月令過臘一日謂)
(之小嵗拜賀君親進椒酒從小起椒是玉衡星精服之/令人身輕耐老董勛云嵗首酌椒酒而飲之以椒性芬)
(香又中為藥故此日采椒花以貢尊者成公子安/椒花銘肇惟嵗首用正元日厥味惟珍蠲除百疾)神馳
東閣輙輸竹簡之誠(閣當作閤公孫𢎞傳開東閤以延/賢人朱雲傳且留我東閤師古曰)
(閤者小門也東向開之避當庭門而引賔客以別於掾/史官屬也閤音葛說文門傍戸也爾雅小閨謂之閤說)
(文簡牒也從竹間聲詩畏此簡/書疏古者無紙有事書之于簡)
　　代董制置賀鄭參政曽樞宻
三陽交㤗騐正月之始和(易天地交泰子夜歌適憶三/陽初今已九秋暮易傳冬至)
(日一陽為復二陽為臨三陽為泰周禮正月之吉始和/布教于邦國都鄙乃縣教象之法于象魏賈公彦疏云)
(正月之吉者謂建子之月一日也始和者從十二教已/下于此月之時始調和也政教皆有故法依舊而行之)
(言始和者若改造云爾其實不改造也始以對終對下/縣之是在建寅之月為終也此借用葢正月之吉四字)
(為句下文凡數見今連/讀始和故知為借用)五福照臨瞻輔星而有耀(尚書/皇建)
(其有極歛時五福又九五福一曰壽二曰冨三曰康寧/四曰攸好徳五曰考終命又若日月之照臨晉天文志)
(北極四星曰四輔所以輔佐北極出度授政也東蕃四/星南第一星曰上相北東太陽門第二星曰次相北中)
(華東門第三星曰次將北東太隂門第四星曰上將所/謂四輔也西蕃四星南第一曰上將北西太陽門第二)
(曰次將北中華西門第三曰次相北西太隂門第/四曰上相亦四輔左傳光逺而自他有耀者也)宜介
簡穰之福(介助也詩以介景福爾雅穰穰福也注云言/饒多簡大也詩降福穰穰降福簡簡傳穰穰)
(衆也簡/簡大也)用彰弼亮之功(尚書弼亮四/世正色率下)恭惟某官徳協春
温氣排冬凛(韓詩喜氣/排寒冬)參贊鈞陶之化(曾云樞/機之柄)允釐百
工(鈞旊輪師古曰陶家名轉者為鈞葢取周回調均之/義說文陶瓦器也禮記有虞氏上陶注以陶去其土)
(而為之故謂之陶董仲舒傳上之化下下之從上猶泥/之在鈞唯甄者之所為師古曰甄作瓦之人也鈞造瓦)
(之法其中旋轉者繫辭言行君子之樞機也尚書/允釐百工庶績咸熈孔傳信治百官衆功皆廣)沉潛
帷幄之謀折衝千里(尚書沉潜剛克髙帝紀運籌帷幄/之中决勝千里之外家語不出尊)
(爼之間折衝千里之外馮奉世傳折衝宿將李尋傳本/强則精神折衝賈復傳有折衝千里之威馬融傳安不)
(忘危治不忘亂帝王之所以耀神武而折/遐衝也折衝言有能衝突為害則折挫之)宜對青規之
旦(爾雅春為青陽尚書緯春為青帝魏相傳東方之神/太皞乗震執規司春注木為仁仁者生生者圓故為)
(規/)亟登黄閣之榮(杜氏通典陳三公之制開黄閣聽事/置鴟尾北齊三公之官並置府其府)
(三公當中門黄閣沈約宋書云三公黄閣前史無其義/按禮記云士韠與天子同公侯大夫即異鄭𤣥注云三)
(公之與天子禮數相亞故黄其閣以/示謙不敢斥天子宜是漢末制也)某一自西來(杜詩/西來)
(紫氣滿/圅闗)五逢朔易(尚書平在朔易孔傳朔易謂嵗改易/于北方正義朔盡也萬物盡於北蘇)
(而復生爾雅朔北方也/注謂幽朔詩城彼朔方)吳蜀萬里未由稱壽於椒觴(寰/宇)
(記諸葛武侯送費禕聘吳至萬里橋曰萬里之行始于/此矣劉光祖萬里橋記孔明於此送吳使張温曰此水)
(下至揚州萬里范石湖吳船録云蜀人入吳者皆自合/江亭登舟其西則萬里橋孔明送費禕處也杜詩門泊)
(東吳萬里船此橋正/為吳人設餘見上條)蕭曹同心所願垂光於竹帛(曹參/傳始)
(參㣲時與蕭何善及為宰相有隙至何且死所推賢唯/參參代何為相國舉事無所變更壹遵何之約束百姓)
(歌之曰蕭何為法講若畫一曹參代之守而勿失禰/衡傳揚聲紫㣲垂光虹蜺鄧禹傳垂功名於竹帛耳)
　　賀制置安撫(辛夘○辛夘為理宗紹定/四年梅亭時年五十八)
太嵗在辛令豫孚於三甲(爾雅太嵗在辛曰重光易先/甲三日後甲三日王弼注甲)
(者創制之令也正義云甲為十日之首創造之令為在/後諸令之首故謂之甲如漢之所謂甲令也甲前三日)
(取改過自新故用辛甲後三/日取丁寧之義故用丁也)吉日維戊春先撫於五辰
(戊莫候切詩吉日維戊既伯既禱箋戊剛日也尚書撫/于五辰庶績其凝孔傳百官順撫五行之時衆功乃成)
相維玉帳之籌(詩相維辟公駱賔王詩七徳龍韜開玉/帳千里鼉鼓疊金鉦韓翊詩身隨玉帳)
(心應愜官佐銅符勢又全羅隠詩百萬貔貅趨玉帳三/千賔客冠金貂楊巨源詩心期玉帳親台位魏勃因君)
(說姓名戎昱詩金鐃肅天外玉帳靜霜中兵書五行類/有李清玉帳經一巻李筌六壬玉帳歌十巻崇文目有)
(彭門玉帳一巻抱朴子内篇云兵在太乙玉帳之中不/可攻也唐大詔令折衝之寄符玉帳而總金壇杜詩秋)
(風嫋嫋動髙旌玉帳分弓射虜營注將幕曰王帳又細/聲間玉帳又空留玉帳術李詩身居玉帳臨河魁東坡)
(詩玉帳夜談風雪苦注玉帳將軍帳也古有玉帳經焦/氏筆策云杜詩空留玉帳術又云休添玉帳旂王洙于)
(玉帳術注云兵書也後來增釋者不過曰唐藝文志有/玉帳經一巻而已至玉帳旂則難通矣按顔之推觀我)
(生賦云轉絳宫之玉帳袁卓遁甲專征賦云或居貴神/之玉帳葢玉帳乃兵家厭勝之方位主將於其方置軍)
(帳則堅不可犯猶玉帳然其法出於黄帝遁甲以月建/前三位取之如正月建寅則已為玉帳餘凖此互見前)
對越璇璣之運(越於也詩對越在天尚書/在璇璣玉衡以齊七政)恭惟某官川
流厚化(禮記小徳川流大徳敦化鄭注小徳川流浸潤/萌芽喻諸侯也大徳敦化厚生萬物喻天子也)
山立陽休(禮記山立時行盛氣顛實陽休玉色鄭注山/立不摇動也時行時而後行也陽休盛身中)
(之氣若陽氣/之體物也)仁行而春為青䂓而圜萬物(尚書緯春東/方青龍房位)
(其帝仁好生不/賊餘見上條)剛養其氣轉鴻鈞以夀八荒(杜詩八荒/開夀域一)
(氣轉/鴻鈞)聊賦顧兔追龍蛇之詩(天問厥利維何而顧兎在/腹鄭𤣥傳今年嵗在辰來)
(年嵗在已注北齊劉畫髙才不遇傳論𤣥曰辰為龍已/為蛇嵗至龍蛇賢人嗟蘇子由守嵗詩於菟絶繩去顧)
(兔追龍蛇奔走十/二蟲羅網不及遮)更均蠶叢及魚鳬之福(揚雄蜀本紀/蜀始王曰蠶)
(叢次曰伯雍次曰魚鳬按成都有蠶叢祠今呼為青衣/神在聖夀寺蠶叢氏教民養蠶作金蠶數十家給一蠶)
(後聚而弗給瘞之江土為蠶墓南史齊永明間始興王/蕭鑑為益州刺史於州園得古冢以金為蠶數斗鑑一)
(無取復為起/冢且立祠焉)問訊梅邉之味(杜詩問訊/東橋竹)亟催花底之朝
(杜詩退朝花㡳/散歸院栁邉迷)某辱庇陳人(莊子人而無人道謂之陳/人注真是陳乆之人耳俗)
(便共信之此俗之所/以為安固而習常)尚棲故壘(東坡詞故壘西邉人/道是三國周郎赤壁)千
林有喜同忻捲賀燕之簾(宋薛奎字宿藝絳州人舉進/士時謁馮魏公首篇有囊書)
(空自負早晩遇明君之句馮掩巻謂之曰不知秀才所/負何事讀至第三篇春詩云千林如有喜一氣自無私)
(乃曰秀才所負者如此淮南子大厦成而燕雀相賀湘/山野錄陳堯佐為吕申公所薦遂至大拜極懐薦引之)
(徳因作燕相携酒過之有主人恩重朱簾捲之句申公/笑曰自恨捲簾人已老莫愁調鼎子無功老于廊廟而)
(醖藉/如此)三徑就荒已願返屠羊之肆(陶靖節集三徑就荒/松菊猶存莊子楚昭)
(王失國屠羊說走而從於昭王昭王反國將賞從者及/屠羊說說曰大王失國說失屠羊大王反國說亦反屠)
(羊臣之爵禄已復矣又何賞/之言願復反吾屠羊之肆)
　　賀黄制置(伯固/)
送赴壑之鱗喜避蛇於劔閣(東坡守嵗詩歘如垂盡嵗/有似赴壑蛇修鱗半已沒)
(去意誰能遮况欲繫其尾雖勤知奈何太白蜀道難劔/閣崢嶸而崔嵬朝避猛虎夕避長蛇磨牙吮血殺人如)
(麻/)振治兵之甲行歸馬於華陽(詩序叔于田刺莊公也/叔處于京繕甲治兵以)
(出于田國人恱而歸之尚書歸馬/于華山之陽放牛于桃林之野)登寅車之勞還(詩元/戎十)
(乘以先啟行注司馬法云夏后氏曰軥車先正也殷曰/寅車先疾也周曰元戎先良也正義曰寅進也此車能)
(進取逺道故云先疾也陳琳檄登寅車而戒路執金板/而先驅麾鉞一臨凶黨冰泮詩序出車勞還率也杖杜)
(勞還/役也)回午門而愷奏(後漢李尤平城門銘平門督司午/位處中外臨僚侍内達帝宫正陽)
(南面炎暑赫融通作五白樂天詩載向五門宫道西愷/軍勝之樂周禮奏愷樂左傳晉文公振旅愷以入于晉)
(樂書風謂之愷風天地之怒氣散王師/大獻謂之愷樂人之怒氣已焉或作凱)恭惟某官盛心
懿識恵氣威風(韓文有文武威風/知大體可畏信者)横腰下之黄升作眉
間之色(戰國策將軍黄金横帶而馳乎淄澠之間白樂/天詩眼前何日赤腰下幾時黄東軒筆録舊制)
(學士以上並有一人朱衣吏引馬所服帶用黄金而無/魚至入兩府則朱衣二人引馬謂之䨇引金帶懸魚謂)
(之重金世傳館閣朢為學士者賦詩云眼裏何時赤腰/間甚日黄及為學士又作詩曰眼赤何時兩腰黄㡬日)
(重謂雙引重金也東坡詩坐閱諸公半廊廟時㸔黄色/起天庭注人面有天庭相書以黄色為喜色韓退之詩)
(眉間黄色/見歸期)推腹中之赤立為城上之祥(光武紀與銅馬/大戰於蒲陽悉)
(破降之降者猶不自安光武知其意勅令各歸營勒兵/乃自乘輕騎案行部陳降者更相語曰蕭王推赤心置)
(人腹中安得不投死乎韓退之詩城上赤雲呈勝氣注/蔡未平數月前吳武陵自峽石朢東南氣如旗鼓矛盾)
(皆顛倒少選黄白氣從西北出盤蜿相交告公曰今/西北王師所在黄白喜氣也敗氣為賊賊必亡矣)噓
師律而黍生(易師出以律正義云律法也師出之時須/以法制整齊之劉向別録方士傳言鄒衍)
(在燕燕有谷地美而寒不生五穀鄒子/居之吹律而温氣至而穀生今名黍谷)播民和於麥實
(尚書百工播民和見士于周東觀漢紀張堪為漁陽太/守勸民耕種以致殷富百姓歌曰桑無附枝麥穗兩岐)
(張君為政/樂不可支)紅塵晝靖不妨圍夜觀之棊(杜詩從容靜塞/塵觀音貫韓詩)
(從軍古云樂談笑青油幕/燈明夜觀棊月暗秋城柝)紫禁春囘㑹歸押曉班之仗
(杜詩紫禁正耐煙花繞歐陽/永叔詩玉殿清霜綴曉班)某又㸔新厯(東坡詩老去/怕㸔新厯日)
(退歸擬學/舊桃符)真是陳人(見本巻賀制/置安撫條)騎火照山紅遥想元
功之疊賞(昌黎賀裴相公詩西來騎火照山紅夜宿桃/林臘月中手把命珪兼相印一時重疊賞元)
(功/)雪嶺界天白何時尊酒以重論(杜詩雪嶺界天白錦/城曛日黄又何時一)
(尊酒重與/細論文)
　　代回大理趙少卿(師古○詳啟意/葢代月湖下同)
履端於始茂迎鼎至之祥(鼎方也賈誼傳天子春秋鼎/盛賈捐之傳鼎貴師古曰方)
(且欲貴也匡衡傳匡鼎來服䖍/曰若言方且來也餘見首條)同官為僚丕對咸中之
慶(左傳同官為寮吾嘗同寮敢不盡心乎尚書哲人惟/刑無疆之辭屬于五極咸中有慶注極中也慶善也)
(以其折獄屬五常之中/正皆中有善所以然也)恭惟某官邦之司直(詩彼其之/子邦之司)
(直注司主也彼服羔裘之是子一/邦之人主以為直刺今無此人)民以不寃(于定國傳/朝庭稱之)
(曰張釋之為廷尉天下無寃民/于定國為廷尉民自以不寃)凍解勾萌漸鞠圜扉之
草(禮記孟春之月東風解凍又勾者畢出萌者盡達注/屈而生者曰勾芒而直者曰萌詩鞠為茂草注鞠窮)
(也窮盡為茂草文選鞠茂草於圜扉隋劉曠傳曠為平/鄉令七年風教大洽獄中無繫囚囹圄皆生草北史宣)
(帝紀齊大寶初大赦郡無一囚獄/内櫓上桃木蓬蒿並滿謂之神門)日遲棘木益清訟舍
之棠(詩春日遲遲采蘩祁祁易係用徽纆寘于叢棘三/嵗不得凶王弼注險峭之極不可升也嚴法峻整)
(難可犯也宜其囚執寘于思過之地禮記凡聴五刑之/訟史以獄成告于正正聴之正以獄成告于大司冦大)
(司㓂聴之棘木之下春秋元命苞樹棘槐聴訟于其下/棘赤心有刺言治人者原其心不失赤實事所以刺人)
(其情令各歸實詩蔽芾甘棠勿剪勿伐/召伯所茇說文茇舍也増韻草舍也)宜有天休(尚書/俟天)
(休命又天/休滋至)相時星聚(通厯文王五星聚于房天官書漢/之興五星聚于東井唐天文志𤣥)
(宗天寳九年五星聚於箕尾檀道鸞續晉陽秋陳仲弓/從諸子姪造荀朗陵父子于是徳星聚太史奏五百里)
(賢人/聚)某濫同秋紀(周禮秋官掌邦刑大理亦司/刑法故云時月湖為刑侍)又見春
朝(孔光傳注正月一日為/嵗之朝月之朝日之朝)有椒其馨未遂稱觴之慶(椒/子)
(料切芬香也詩有椒其馨胡考之寧注椒猶飶也成公/綏椒華銘嘉哉芳椒載繁其實厥味惟珍蠲除百疾肇)
(惟嵗始正月元日永介眉壽以祈初吉荀朂正㑹/王公上夀酒詩踐元辰延顯融獻羽觴祈令終)如松
之盛敢輸削牘之私(詩如竹苞矣如松茂矣原陟傳/削牘為䟽師古曰牘木簡也)
　　代回程監簿(凖/)
重來及芳菲笑逢春之白傅誰能更拘束羨守嵗之杜
陵(少陵杜位宅守嵗詩四十明朝過飛/騰暮景斜誰能更拘束爛醉是生涯)三夀作朋(詩三/夀作)
(朋如岡如陵注三夀三卿也/國之三夀考之卿與作朋友)百禄是總(詩不戁不竦百/禄是總注百衆)
(之祿總聚/而歸之)恭惟某官以道怡性未老得閑(遯齋閒覽嘗/於驛舍見人)
(題壁云謀生待足何時足未老得閒方是閒余深味其/言服其精當而愧不能行也此與夫一日㸔除目三年)
(損道心者異/矣詳見前)櫪馬盍簮㸔破塞翁之馬(少陵杜位宅守/嵗詩守嵗阿咸)
(家椒盤已頌花盍簮喧櫪馬列炬散林鴉易勿疑朋盍/簮此言除夕賔朋宴㑹騎從喧譁燭炬輝煌鴉鵲驚散)
(東坡詩欲喚阿咸來守嵗林烏櫪馬間諠譁正用此也/淮南子北塞上之人其馬亡入胡中人皆弔之其父曰)
(此何詎知不為福居數月其馬將胡駿馬而歸人皆賀/之其父曰此何詎知不為禍家富馬良其子好騎墮馬)
(折髀人皆弔之其父曰此何詎知不為福居一年胡夷/大出虜壯者皆控弦而戰塞上之人死者十九此子獨)
(以跛故子父相保幽通/賦比叟頗識其倚伏)畫鷄貼户望成渻子之鷄(梁宗/懍荆)
(楚嵗時記正月一日帖畫鷄或斵鏤五木及土鷄于户/上注莊周云有卦鷄于户百鬼畏之董勛問禮俗曰正)
(月一日為鷄正旦畫鷄于門一日不殺鷄亦其義也拾/遺記堯在位七年祇及國獻重明鳥狀如鷄或一歳數)
(來或數嵗一來國人莫不灑掃門户以朢其來或刻金/寳為其狀置户牖間則鬼類自服云今人每嵗元日刻)
(畫為鷄于户上葢其遺像也渻所景反莊子記渻子為/周宣王養鬬鷄十日而問鷄可鬬已乎曰未也方虚憍)
(而恃氣十日又問曰未也猶應景嚮十日又問曰未也/猶疾視而盛氣十日又問曰㡬矣鷄雖有鳴者已無變)
(矣朢之似木鷄矣其徳全矣異鷄無敢應者反走耳/注此言養之以至于全者猶無敵於外况自全乎)宜
對新年(庾信詩正朝辟惡/酒新年長命盃)益裒盛福某過勤尺牘(陳遵/傳與)
(人尺牘主皆/藏去以為榮)更枉五詩負三宜休愴歸日之已晚(新唐/書司)
(空圖傳名亭以休休作文以見志曰休美也旣休而美/具故量才一宜休揣分二宜休老而瞶三宜休又少也)
(惰長也率老也迂三者非濟時用/則又宜休因自目為耐辱居士)况四多懼何善頌之
敢當(東方朔十洲記月支使者對漢武帝曰仰鑒天姿/非有道之君也眼多視則貪色口多言則犯難身)
(多動則淫賊心多飾則奢/侈莊子多男子則多懼)
　　賀曾安撫(從龍/)
三綂肇子運開豐㮊之辰(漢律厯志太極運三辰五星/於上而元氣轉三綂五行于)
(下又日合於天統月合於地綂斗合於人統又三統者/天施地化人事之紀也十一月乾之初九陽氣伏于地)
(下始著為一萬物萌動鍾于太隂故黄鍾為天統六月/坤之初六隂氣受任于太陽繼養化柔萬物生長㮊之)
(于未令種剛彊大故林鍾為地統正月乾之九三萬物/棣通族出于寅人奉而成之寅水也為仁其聲商也為)
(義故太簇為人統又始于子在十一月位于丑在十二/月位于寅在正月禮記檀弓䟽周以建子之月為正者)
(謂之天統商以建丑之月為正者為地統夏以建寅之/月為正者為人統㮊莫候切說文木盛也從木矛聲律)
(厯志豐/㮊于茂)萬物出寅律應棣通之㑹(棣音替律厯志正月/乾之九三萬物棣通)
(族出於寅孟康/曰棣謂通意也)維時重徳茂擁啿祺(啿徒感切漢禮樂/志羣生啿啿惟春)
(之祺服䖍曰啿音湛湛露/斯師古曰豐厚之貌也)恭惟某官得天委和(莊子吾/身非吾)
(有也是天地之委形也生非汝有是天地之委和也注/若身是汝有者則美惡死生當制之由汝今氣聚而生)
(汝不能禁也氣散而死汝不能止也明/其委結而自成耳非汝有也委積也)行地載厚(易地/勢坤)
(君子以厚徳載/物又行地无疆)望公如嵗便當畫對於延英(左傳國人/朢君如朢)
(嵗焉日日以㡬嵗年穀也六典大明宫宣政殿之左曰/東上閣右曰西上閣次西曰延英門其内之左曰延英)
(殿右曰含象殿玉海云初有大明則有是殿召對大臣/則始于代宗召苖晉卿對小延英貞元七年詔毎御延)
(英諸司官長奏本司事則百官許對延英矣憲宗時元/稹為拾遺乞于延英訪問舊記元和元年武元衡請尚)
(書省六品已上職事官東宫官於延英候對文宗開成/二年御延英對刑法官又諫議馮定請許左右史從宰)
(相至延英記所言則羣臣亦得對矣大厯二年御延英/見畿縣令文宗開成元年中書門下奏舊例刺史授官)
(遇延英開日候對是外官亦得對延英也入朝而對者/則郭子儀張建封張茂昭裴度李吉甫論政事者則李)
(景畧樊澤崔珙鄭覃張仲方韋奥别賢佞則陽城王仲/舒崔元諒獨孤郁王質承㤙奬則李晟馬燧蘇弁將又)
(崔芊穆䞇韋渠牟武元衡李景儉牛元翼薛存慶對宰/臣則楊綰裴垍李吉甫李徳裕韋處厚牛僧孺見御史)
(則李直方宴羣臣則/郭子儀不可盡録)與物為春可但曉行乎湘水(淮南/精神)
(訓使神滔蕩而不失其充日夜無傷而與物為春注/與物為春言飬物也杜詩夜醉長沙酒曉行湘水春)南
人不復反矣(漢晉春秋諸葛亮在南中所在戰㨗聞孟/獲者為夷漢所並服募生致之既得使覲)
(於營陣之間問曰此軍何如獲對曰向者不知虛實故/敗今䝉賜觀㸔營陣若秖如此即定易勝耳亮笑縱使)
(更戰七縱七禽而亮猶遣獲獲止/不去曰公天威也南人不復反矣)東山以公歸兮(詩我/徂東)
(山慆慆不歸又是以有/衮衣兮無以我公歸兮)某投老黄塵(仇覽傳苦身投老/王羲之傳投老可)
(得僕射晉書載記慕容垂傳且吾投老叩囊㡳智足以/尅之王荆公詩投老歸來一幅巾又投老唯公最故人)
(又約公投老此山棲又投老難堪與君别又道人投老/寄山林又世間投老㫁攀縁又主恩投老更人間又䟽)
(封投老誤明恩又談經投老拚悠悠又投老飜為世網/嬰又投老心情非復昔又投老重來記管絃又投老歸)
(來供奉班又人間投老事紛紛又投老安能長忍垢又/黄塵投老倦怱怱又投老始知歡可惜又投老逍遙屺)
(與堂又投老逢時追往事又投老承明無補助又/投老心旌一片降荆公好用此二字特表出之)佐州
黔鄙(栁文黔巫東/鄙蠻獠雜擾)願開夀域使無不逹之勾萌(淮南時/則訓養)
(幼小存孤獨以通勾萌注勾屈生者萌直生者長養幼/小存恤孤獨所以慎陽氣也故草木不勾萌者以通達)
尚念荒莊俾預向陽之花木(獨異志崔羣自中書舍人/知舉歸其妻李氏因暇嘗)
(勸樹莊田以為子孫之業羣笑曰予有美莊良田徧在/天下夫人何憂夫人曰不聞君有此業羣曰吾前嵗放)
(春榜三十人豈非良田耶夫人曰若然者君非陸䞇門/生乎曰然夫人曰往年君掌文柄使人約其子簡札不)
(令就試如君以為良田即陸氏一莊荒矣羣慚而退累/日不食詩話云范文正公知杭州蘇鱗為屬縣巡檢城)
(中兵官往往皆獲薦書獨鱗在外邑未見收錄因公事/入府獻詩曰近水樓臺先得月向陽花木易為春文正)
(薦/之)
　　代回畢安撫(再遇/)
天運璇璣又届履端之始(馬融云渾天儀可旋轉故曰/璣衡其横簫所以視星宿也)
(以璿為璣以玉為衡貴天象也易畧例聖人處璿璣以/觀天運後律厯志聖人之作厯也觀璿璣之運三光之)
(行臧榮緒晉書熊逺議曰履端元日正始之初有識之/士于是觀禮荀朂正大㑹行禮歌於皇元首羣生資始)
(履端大享敬御福祉虞世南獻嵗宴/宫臣詩履端初啟節長苑命髙筵)春生玉帳載迎善
政之祥(尚書徳惟善政餘/見賀制置安撫條)恭惟某官豹略沉深(文獻通/攷六韜)
(六巻周吕望傳按漢藝文志無此書梁隋唐始著録分/文武龍虎豹犬六目兵家權謀之書也黄石公三畧三)
(巻西山真氏曰三畧先秦書雖未必鷹揚翁自作/要必其遺法然則韜畧皆太公作故合言豹畧也)虎符
靜謐(文帝紀初與郡守為銅虎符應劭曰銅虎符第一/至第五國家當發兵遣使者至郡合符符合乃聽)
(受之謐覓畢切說文靜語/也爾雅靜也廣韻安也)麥苖緑漲挽回㡬千萬户之
和(月令孟春之月天子食麥與羊季春之月天子乃為/麥祈實鄭𤣥注曰於含秀祈其成也梁鴻歌麥含金)
(兮方/秀)栁葉青歸喚起二十四橋之夢(杜詩紅入桃花嫩/青歸栁葉新山谷)
(詩為公喚起黄州夢獨載扁舟向五湖方輿勝覽二十/四橋隋置並以城門坊市為名後韓令坤築州城分布)
(阡陌別立橋梁所謂二十四橋者或存或廢莫可攷矣/杜牧之寄韓判官詩雲山隠隠水迢迢春盡江南草未)
(凋二十四橋明月夜玉人何處教吹簫歐陽永叔自揚/州移汝西湖詩緑芰紅蓮畫舸浮使君那復憶揚州都)
(將二十四橋月換作西湖十頃秋東坡自汝移/揚州詩二十四橋亦何有換此十頃玻璃風)三陽為
㤗(見/前)百禄交升(詩百禄是總/泰升卦名)某方欲具箋猥勤委翰椒
盤啟節莫殫頌禱之私(杜詩椒盤已頌花虞世南詩履/端初啟節禮記君子謂之善頌)
(善/禱)樺燭朝天願保功名之重(樺胡化切說文木也本作/樗以其皮裏松脂韻㑹此)
(即金人書樺子以其皮巻之然以為燭裹松脂亦所以/為燭也李肇國史補京師毎正旦曉漏已前宰相三司)
(使大金吾皆以樺燭百炬擁馬方布象城謂之火城白/樂天早朝詩月堤槐露氣風燭樺煙香鄭谷詩樺飄紅)
(燼趨朝路蘭縱清香宿省時東坡詩/空庭樺燭煙又送客林間樺燭香)
　　賀黄制機(慥/)
天地㤗交乘少陽而出震(易天地交泰后以裁成天地/之道輔相天地之宜京房占)
(正月建寅律為太簇鷄雉孶尾招摇生聚少陽解凍其/氣温柔逆之則寒繫辭帝出乎震齊乎㢲正義云王輔)
(嗣曰帝者生物之主興益之宗出震/而齊㢲者也是以此帝為天帝也)雷霆振旅利長子
之帥師(繫辭鼓之以雷霆春秋大雨震雷穀梁傳震雷/電霆也疏霆者霹靂之別名有霆必有電故傳)
(云電霆也史記蘇秦傳戰如雷霆解如風雨杜詩雲旗/受號令千里肅雷霆尚書禹乃班師振旅孔注振旅言)
(整衆易長子帥師象曰長子帥師以/中行也疏長子謂九二徳長于人)外健蓋内順之亨
(外健内順當作内健外順易泰小往大來吉亨象曰泰/小往大来吉亨則是天地交而萬物通也上下交而其)
(志同也内陽而外隂内健而外順内君/子而外小人君子道長小人道消也)後勁亦中權之
助(左傳軍行右轅左追蓐前茅慮無中權後勁此言楚/分其軍為五部使之各專其職右部挾轅為戰備左)
(部追求草蓐為宿僃前部以茅為旗幟以慮有無之事/預告軍中而為之僃後部用精兵以為之殿而中軍則)
(出權謀/以制勝)恭惟某官氣排冬凛(韓詩喜氣/排寒冬)徳嫓春融偕召
伯以來旬瓚流秬鬯(詩王命召虎來旬來宣釐爾圭瓚/秬鬯一卣告于文人注召伯召康)
(公也來勤也旬當作營宣徧也王命召虎汝勤勞於經/營四方勤勞於徧疆理衆國釐賜也秬鬯黒黍酒也卣)
(器也王賜召虎以鬯酒一尊使/以祭其宗廟文人文徳之人也)共阿咸而守嵗盤頌椒
花(杜詩守嵗阿咸家椒/盤已頌花詳見前)人知江夏之無雙(黄香傳博學/經典究精道)
(術能文章京師號曰/天下無雙江夏黄童)我羡西平之有子(栁文蔡人率止/惟西平有子西)
(平有子惟/我有臣)某漕居氷下(趙充國傳/冰解漕下)身在雪邉(杜詩鷗鳥/鏡裏來闗)
(山雪邊㸔言/為成都漕)聲聞於天請以勉在隂之鶴(詩鶴鳴于九/皋聲聞于天)
(易鶴鳴在隂其子和之/我有好爵吾與爾靡之)稼豐於野庻或寛我輦之牛(栁/文)
(歸牛休馬豐稼于野詩我任我輦/我車我牛我行既集葢云歸哉)
　　賀總領運使(辛卯○按辛夘為理宗紹定四年/)
嵗在元辛承以長生之兎(爾雅太嵗在辛曰重光抱朴/子兎夀千嵗滿五百嵗則色)
(白杜詩入河蟾不/沒搗藥兔長生)日維吉戊臨於正旦之鷄(詩吉日維/戊董勛答)
(問禮俗曰一日為鷄二日為狗三日為猪四日為羊五/日為牛六日為馬七日為人八日為穀以隂晴占豐耗)
(出北史魏收/傳互見後)載馳四牡之有功(詩序四牡勞使臣之來/也有功而見知則恱矣)
定促八鸞而入覲(詩四牡奕奕孔脩且張韓侯入覲以/其介圭入覲于王又百車彭彭八鸞)
(鏘鏘注有百兩之車彭彭然而行毎車皆有八鸞之聲/鏘鏘然而鳴也按此乃言韓侯迎妻蹶里車馬之盛此)
(言入覲借/用之耳)恭惟某官陽休山立大徳川流(俱見前賀制/置安撫條)
福星臨參井之墟民無遺便(東坡詩斯人乃福星遣出/虚危間自注司馬温公謂)
(軾曰子駿福星也東京人困甚且令往彼北齊天文志/昇平三年四月嵗星在虚危徘徊𤣥枵之野則齊星有)
(福厚為受慶之符則福星即嵗星也天文志觜觹參益/州東井輿鬼雍州地理志秦地於天官井鬼之分野魏)
(地觜角參之分野昌黎韋丹墓誌銘凡為民去/害興利若嗜慾居三年於江西八州無遺便)卿月代
房心之次帝有恩言(尚書卿士惟月杜詩卿月昇金掌/王春度玉墀天文志房心宋豫州)
(地理志宋地房心之分野天文志房心天子宫也房/為將相心為子屬王荆公表信使恩言有華原隰)三
陽茅㧞以茹連(易泰初九拔茅茹以其彚/征吉茹音汝據反茅根也)百祿竹苞而
松茂(詩如竹苞矣如松/茂矣注苞本也)某尚棲舊䕃又見新年兩鬢霜
濃難望東風之解凍(李詩麻姑垂兩/鬢一半已成霜)一犁雨足願從南
畆以歸耕(東坡詞歸去歸去江上一犂春雨王荆公詩/望雲纔喜雨一犂山谷詩南村北村雨一犂)
(詩俶載/南畝)
　　賀總領
陽春肇始是生萬物之輝(文選陽春布徳/澤萬物生光輝)王人載馳亶
序諸侯之上(公羊傳王人者㣲者也曷/序乎諸侯之上先王命也)宜介穰穰之福
(穰如陽切爾雅穰穰福也注云言饒多詩降福穰穰衆/也鄭箋云神與之福又衆大謂如嘏辭也是言得福饒)
(多/也)以稱皇皇之華(稱昌孕切宜也適物之宜也易㢲稱/而隠詩皇皇者華毛傳猶煌煌也)
恭惟某官清徹氷壺(文選清如玉壺冰髙適詩崖谷倚/冰壺杜詩冰壺玉衡懸清秋又烱)
(如一段清冰出萬壑置/之迎風寒露之玉壺)和鍾玉律(李元標詩銅渾變秋/節玉律動年灰令朝)
(陽詩玉律傳佳節青陽應北辰白帖候氣之法為室三/重户閉塗釁周布緹縵室中以木為案毎律各如之内)
(卑外髙從其方位加律其上以葭管灰實其端案律而/候之氣至者灰去其為氣所動者其灰㪚其為物所動)
(者其灰聚也殿中候用玉律十二靈臺用竹律晉書黄/帝作厯以玉為管長尺六孔為十二月音至舜時西王)
(母獻昭華之琯以玉為之及漢章帝時零陵文學奚景/於泠道舜祠下得白玉琯又武帝太康元年汲郡盜發)
(六國時魏襄王冢亦得玉律則古者以/玉為管矣以玉者取其體含廉潤也)錦衣諭蜀榮弩
矢之前驅(項籍傳富貴不歸故鄉如衣錦夜行司馬相/如傳乃遣相如責唐䝉等因諭告巴蜀民以)
(非上意又拜相如為中郎將馳四乗之傳因巴蜀吏幣/物以賂西南夷至蜀太守以下郊迎縣令負弩矢先驅)
(蜀人以/為寵)繡斧控荆慰樵蘇之後㸑(武帝紀遣直指使者/暴勝之等衣繡衣杖)
(斧分部逐捕師古曰杖斧持斧也謂建持之以為威也/孟浩然詩荆門控三巴韓信傳樵蘇後釁師不宿飽師)
(古曰樵取薪/也蘇取草也)履端於始(見/前)何福不臻(詩俾爾單厚/何福不除)某濫
守竹符(文帝紀為竹使符應劭曰竹使符皆以竹箭五/枚長五寸鐫刻篆書第一至第五張晏曰符以)
(代古之圭璋從簡易也師古曰與郡守為/符者謂各分其半右留京師左以與之)阻持椒斝(斝/音)
(假說文玉爵也夏曰琖商曰斝周曰爵鬱酒/之尊畫禾稼者詩洗爵奠斝韓文奠璧獻斝)木牛坐運
送寒寜假於土牛(蜀志復出祁山以木牛運注木牛者/方腹曲頭一脚四足頭入領中舌著)
(于腹載多而行少宜可大用不可小使特行者數十里/羣行者二十里也禮記季冬之月命有司出土牛以送)
(寒氣正義曰出猶作也此時强隂既盛年嵗以終隂若/不去凶邪恐來嵗更為人害其時月建丑又土能尅水)
(故特作土牛以畢送寒氣也冷朝/陽詩土牛呈嵗稔綵燕表年春)櫪馬交喧召見即登
於金馬(杜詩盍簮喧櫪馬詳見前漢書注武帝時相馬/者東門京鑄作銅馬法獻之立於魯班門外更)
(名魯班門為金馬門漢公孫𢎞東方朔主父偃嚴安徐/樂王襃賈捐之鄭朋馮商皆待詔金馬門揚雄解嘲歴)
(金門又公孫創業於金馬文選/金閨諸彦注金閨金馬門也)
　　賀王總領(鉛/)
陽春生萬物之輝維其時矣(詩物其有矣維其/時矣餘見上條)王人序
諸侯之上何以予之(詩采菽采菽筐之筥之君子來朝/何錫予之雖無予之路車乗馬又)
(何予之𤣥衮及/黼餘見上條)宜對三陽茂綏百福(詩樂只君子/福履綏之)恭惟
某官清標氷峙和氣緹温(緹田黎切說文帛丹黄也候/氣之法為室三重户閉塗釁)
(周布緹縵/詳見前)給餽江流聊總木牛之運(髙帝紀給餉餽不/絶糧道吾不如蕭)
(何/)揚鑣天路即符櫪馬之喧(鑣悲嬌切音與猋同說文/馬銜也釋名包也在旁包)
(斂其口南史裴子野傳蕭琛言其評論可與過秦王命/分路揚鑣隋文帝紀詔民間情偽誠欲備聞己詔使人)
(所在振䘏分路揚鑣將徧四海必令為朕/耳目陳子昻詩還疑赤松子天路坐相邀)某濫守竹符
良䝉樾䕃(樾王伐切字林樹隂也淮南子盥汗交流休/樾䕃則脫然而喜又武王䕃暍人于樾下而)
(天下歸之注樹如車/葢狀為樾言多䕃也)太𤣥八十一首又觀頒朔之新(揚/雄)
(傳以為經莫大于易故作太𤣥潭恩渾天參摹而四分/之極于八十一桓譚新論太𤣥經三篇以紀天地人之)
(道立三體有上中下如禹貢之陳三品三三而九因以/九之八十一故為八十一卦王涯說𤣥曰八十一首擬)
(乎卦九贊之位數夫爻自天元甲子朔旦冬至推一畫/一夜終而復始天元二十七首地元二十七首人元二)
(十七/首)廣成千二百年請致修身之祝(莊子廣成子謂黄/帝曰天地有官隂)
(陽有藏慎守汝身物將自壯我守其一以處/其和故我修身千二百嵗矣吾形未嘗衰)
　　代何尚書賀林總領(祖洽○一統志林祖洽淳熈/中知常州尊禮耆儒延見秀)
　　(士激勸學校後河湮沒/乆浚治之民賴其利)
嵗統開端茂蕆始和之吉(蕆丑展切音與闡同左傳以/蕆陳事杜預注敕也又備也)
(餘見/前)王人共命肇迎滋至之休(共居容切通作恭尚書/天休滋至惟時二人弗)
(戡餘/見前)恭惟某官望重持荷(宋王楙野客叢書云前軰謂/尚書紫荷囊事晉志八座尚)
(書荷紫以生紫為袷綴之外服加於肩上又梁史周舍/問劉杳尚書著紫荷槖竟何所出杳曰張安世傳持槖)
(囊也荷乃負荷之荷人讀為平聲遂有此誤雖歐陽文/忠公宋景文公有所不免僕謂不然紫荷囊事其說已)
(乆非歐宋之誤也觀唐類表有云佩蒼玉負紫荷歐宋/之語豈無自耶僕因考之沈約宋志蕭子顯齊志皆謂)
(紫袷囊俗呼曰紫荷或曰負荷以行隋志曰朝服綴紫/荷録令左僕射左荷右僕射尚書右荷則是紫荷之說)
(自晉宋以來有之劉杳謂持槖簮筆出張安世傳不知/出於趙充國傳漫録謂左荷右荷出隋樂志不知出於)
(禮志稗史范元卿上太守月詞中有云有人吟諷紫荷/香滿晴陌韻語陽秋云按晉輿服志八座尚書則荷紫)
(以生紫為袷囊服之在左肩所謂荷紫者非芰荷之荷/乃負荷之荷也人徒見南史着紫荷囊四字遂作一句)
(讀之不知晉書紫荷之義余讀宋史宣和間任子太濫/諫官李㑹疏論有尚嬉竹馬已獲荷囊之語以竹馬對)
(荷囊則荷囊相承之誤乆矣按此/啟以輓粟對持荷不用負荷之說)功髙輓粟(輓音晚說/文引之也)
(漢書秦欲攻匈奴使天下飛芻輓/粟起于黄陲瑯琊至負海之郡)三陽謹始時已進於
泰交(見/前)一札遄歸寵益新於渙渥(後漢書一札十行遄/淳沿切爾雅疾也詩)
(式遄其歸杜詩/新渥照乾坤)某又㸔新厯真是陳人道阻且長缺致
椒觴之慶(並見/前)儀圖莫助載馳竿牘之恭(詩我儀圖之/維仲山甫舉)
(之愛莫助之莊子小夫之知不離苞苴竿牘/注苞苴以遺竿牘以問遺問之具小知所殉)
　　賀安總領(癸仲○癸/仲丙之子)
國典待來嵗之宜元正啟祚(禮記季冬之月天子乃與/公卿大夫共飭國典論時)
(令以待來嵗之宜注飭國典者和六典之法也周禮以/正月為之建寅而縣之今用此月則所因於夏殷也尚)
(書正月元日王羲之月儀書日往月來元正首祚何充/賀正表璇衡運周元正肇祚馮衍銘元正上日百福孔)
(靈王肅賀正儀元正首祚璇璣改度傅充/妻辛氏元正詩元正啟令節嘉慶肇自兹)王人序諸侯
之上夀考維祺(詩夀考維祺以介景福注介助也祺吉/也養老人而得吉所以助大福也疏由)
(其尊耉老之人故得夀考維有/吉慶以受大人之福餘見前)况峙魯侯之糗糧(糗去/乆切)
(說文熬米麥也徐曰煼乾米麥也禮記糗餌注𢷬熬穀/以為糗餌與餈同糧說文穀也周禮注行道曰糧謂糒)
(也尚書峙乃糗/糧無敢不逮)均啖安期之𤓰棗(史記封禪書李少君/言上曰臣嘗游海上)
(見安期生安期生食臣棗大如瓜安期生僊者通蓬萊/中合則見人不合則隠於是天子始遣方士入海求蓬)
(萊安期生之屬東坡安期生詩序安期生世知其為仙/者也然太史公曰蒯通善齊人安期生生嘗以䇿干項)
(羽羽不能用羽欲封此兩人兩人終不爾受亡去予毎/讀此未嘗不廢書而歎嗟乎仙者非斯人誰為之詩曰)
(安期本策士平日交蒯通嘗干重瞳子不見隆凖公應/如魯仲連扺掌吐長虹難堪踞牀洗寧挹扛鼎雄事既)
(兩大謬飄然籋遺風乃知經世士出世或乘龍豈比山/澤臞忍饑啖栢松縱使偶不死正堪為僕僮茂陵秋風)
(客望祖猶蟻蜂海上/如𤓰棗可聞不可逢)恭惟某官氣排冬凛徳配春融寒
送土牛坐斡木牛之運(詳見賀/總領條)飽喧櫪馬行觀銅馬之
降(光武紀別號諸賊銅馬大肜髙湖重連鐵脛大搶尤/來上江青犢五校檀卿五幡五樓富平獲索等光武)
(擊銅馬於鄡復與大戰于蒲陽悉降之注銅馬賊帥/東山荒秀上淮况等降胡江切說文服也本作夅)梅
放柳舒(杜詩岸容待臘將舒/栁山意衝寒欲放梅)竹苞松茂(詩如竹苞矣/如松茂矣)總
領甚稱上意式副師征(魏相傳總領衆職甚稱上意/此借用易利用行師征邑國)朋
亡得尚中行共扶泰道(易泰九二包荒用馮河不遐遺/朋亡得尚于中行王弼注無私)
(無偏存乎光大故曰朋/亡尚猶配也中行謂五)某尚䝉戍雪(杜詩西山白雪三/城戍南浦清江萬)
(里/橋)未解漕氷(趙充國傳冰解/漕下䝉解卦名)糴糓湟中所願丘山之暴
暴(湟胡光切說文湟水中金城臨𦍑縣塞外至允吾東/八河趙充國傳吾謂耿中丞糴二百萬斛糓𦍑人不)
(敢動矣耿中丞請糴百萬斛迺得四十萬斛耳又大兵/一出還不可復留湟中亦未可空師古曰湟水之北是)
(漢地荀子上得天時下得地利中得人和則財貨渾渾/如泉源汸汸如河海曓曓如邱山注曓曓卒起之貌言)
(物委積如/邱山也)轉粟天上更宜原隰之皇皇(杜詩築城依白/帝轉粟上青天)
(詩皇皇者華/于彼原隰)
　　代回淮西趙總領(不儳/)
轉鴻鈞之一氣正月始和(杜詩一氣轉鴻鈞周禮正月/之吉始和布教于邦國都鄙)
(疏正月之吉謂建子之月一日也于此正月/之時調和教典訖即布于邦國都鄙此借用)序王人扵
諸侯百禄是總(見/前)恭惟某官徳儀震動(魏相傳東方之/神太皞乘震執)
(規司春尸子春為忠東方為春春動也禮記東方者春/春之言蠢也産萬物者也注蠢動也尚書大傳東方者)
(動方也物之動也何以謂之春/春出也物之出故謂東方春也)道恊泰交(見/前)峙乃糗糧
坐給和門之衆(周禮以旌為左右和之門注軍門曰和/今謂之壘門疏左傳曰師克在和不在)
(衆田獵象戰伐故其門曰和門也唐書禮志/仲冬之月講武于都外建旗為和門互見前)分之寳玉
行疏中詔之温(尚書分寳玉於伯叔之國時庸展親/羊祜傳降發中之詔加非次之榮)駱
馬遄歸(駱歴各切說文馬白色黒鬛尾也爾雅白馬黑/鬛陸佃云今呼黄馬尾鬛一道通黑如界者為)
(駱葢馬脊分黄白皆謂之駱若今衣脊絡縫故曰駱詩/嘽嘽駱馬又駕彼四駱載驟駸駸豈不懐歸是用作歌)
(將母/來諗)蟄蟲始振(禮記孟春之月蟄蟲始振注振動也夏/小正正月啟蟄葢九月之末蟄蟲咸俯)
(則至冬而皆藏矣春至而/蘇始振動而將出未出也)某已投西崦(崦衣檢切崦嵫/山名山海經鳥)
(䑕同穴西南曰崦嵫下有虞泉日所出入通作弇爾雅/觚竹北戸西王母日下謂之四荒穆天子傳天子賓于)
(西王母及紀其迹于弇山名曰西王母之山是也淮南/子日入崦嵫經於細栁入虞淵之池曙于䝉谷之浦)
又見東風學舊桃符漸恐門墻之逺(山海經東海度朔/山有大桃樹蟠屈)
(三千里其卑枝向東北曰鬼門萬鬼出入也有二神一/曰神荼一曰鬰壘主閱領衆鬼之出入者執以飼虎於)
(是黄帝法而象之因立桃板於門户上畫神荼鬰壘以/禦凶鬼此則桃板之制也葢其起自黄帝故今世畫神)
(像於板上猶於其下書左神荼右鬰壘以元日置之門/户也風俗通黄帝上古之時有神荼鬰壘兄弟二人性)
(能執鬼於度朔山桃樹下簡閱百鬼之無道者縛以葦/索執以飼虎張平子東都賦云守以鬰壘神荼副焉戰)
(國策蘇秦說孟嘗君曰土偶人語桃梗曰今子東國之/桃木削子為人假以丹彩用子以當門户之厲初學記)
(造桃板著戸謂之仙木玉燭寳典像鬰山桃樹百鬼畏/之也王荆公詩爆竹聲中一嵗除春風送煖入屠蘇千)
(門萬戸曈曈日摠把新桃換舊符東坡除/夕詩老去怕㸔新厯日退歸擬學舊桃符)築新沙路莫
觀衮繡之來(國史補凡拜相禮絶班行府縣載沙填路/自私第至于城東街名沙堤李徳裕傳徳)
(裕初作相罷京兆築沙堤兩街上朝兵衛本事詩楊收/王鐸皆薛逢同年也收作相逢行詩曰須知金印朝天)
(客同是沙堤避路人收大銜之白氏諷諫官牛諷執政/也官牛官牛駕官車滻水岸邉搬載沙一石沙㡬斤重)
(朝載暮載將何用載向五門官道西緑槐隂下鋪沙堤/昨來新拜右丞相恐怕泥塗汚馬蹄右丞相馬蹄踏沙)
(雖淨潔牛領牽車欲流血右丞相但能/濟人治國調隂陽官牛領穿亦無妨)
　　代回鞏都大(嶸/)
杓攜龍角星駕賢勞(說文杓斗柄也徐曰北斗之柄第/一星取此為名杓猶標也天文志)
(一至四為魁五至七為杓又玉衡屬杓杓攜龍角注用/昏建者杓杓自華以西南又杓斗之尾尾為隂又其用)
(昏昏隂位在西方故主西南隋天文志魁杓號令之主/又為帝車取乎運動之義也唐天文志一行曰斗杓謂)
(之外庚陽精之所布天官書攝者直斗杓所指以建時/節律厯志玉衡杓建天之綱如淳曰杓斗端星也詩星)
(言夙/駕)氣轉鴻鈞天休滋至(見/前)恭惟某官司存圜法(食貨/志凡)
(貨金錢布泉之用夏殷以前其詳靡記太公為周立九/府圜法注圜即錢也宋庠云古圓字本作圜或作圓綦)
(母氏錢神論體圎應乾孔方效地魯/褎錢神論故使内方象地外圜象天)贍足方今(李固傳/方今之)
(事復同于前任昉啟陛下𢎞/宣教義非求效于方今也)坏冶一陶財不期而豐美
(坏鋪枚切音與披同瓦未燒也崔駰逹㫖坏/冶一陶注土器未燒郭璞爾雅注鎔物之始)隂陽為炭
道已長扵泰交(賈誼傳天地為鑪造化為工隂陽為炭/萬物為銅師古曰以冶鑄為喻餘見前)
(豐泰/卦名)撫扵五辰(尚書撫于五/辰庶績其凝)斂是百福(尚書皇建其有/極斂時五福)
某空糜囊俸(東方朔傳朱儒長三尺餘奉一囊粟錢二/百四十臣朔長九尺餘亦奉一囊粟錢二)
(百四/十)猶綴槖班(東坡詩他日許綴蓬萊/班又豈意彤庭綴兩班)誤出山林聚鐵
已難扵鑄錯(語林哀帝時魏博羅紹威以牙兵之逼召/朱全忠全忠殪八千餘家其餘攻討悉平)
(全忠留魏半年紹威供億所殺牛羊豕近七十萬資糧/稱是所賂遺又近百萬比全忠之去蓄積為之一空紹)
(威雖除其偪而魏兵自是衰弱紹威悔之謂人曰合六/州四十三縣鐡不能為此錯也東坡詩不知㡬州鐵鑄)
(此一/大錯)頌成椒栢磨鉛聊具於報章(風俗記正旦楚人上/松栢頌荆楚嵗時記)
(正月一日進椒栢酒四民月令元日進椒栢酒椒是玉/衡星精服之令人身輕能老栢是仙藥成公綏椒花銘)
(曰肇惟嵗首月正元日厥味惟珍蠲除百疾晉劉臻妻/元日獻椒花頌曰美哉靈花爰採爰獻聖容暎之永夀)
(千萬庾信詩栢酒隨銘至唐元日恩賜栢樹應制趙彥/超詩器乏雕梁器材非搆厦材但將千載葉常奉萬年)
(杯李乂詩勁節凌冬勁芳心待嵗芳偏令人益夀非止/麝含香武平一詩緑葉迎春緑寒枝歴嵗寒願持栢葉)
(夀長奉萬年歡鉛全傳切說文青金也錫之類古用以/書西京雜記楊子雲好事常懐鉛提槧從諸討吏訪殊)
(方絶域四方之語以為禆/補詩雖則七襄不成報章)
　　代回周馬帥(虎/)
正月始和光轉崇蘭之畹(宋玉招魂光風轉蕙汎崇蘭/些光風謂雨止日出而草木)
(之光因風而轉也崇蘭髙蘭也汎摇動貌屈原離騷經/余旣滋蘭之九畹兮又樹蕙之百畆畹委逺切說文田)
(二十畮也韻㑹田三十畮曰/畹楚辭王逸注田十二畆)元戎小隊暖生細柳之營
(杜詩元戎小隊出郊坰問桞隨花到野亭/周亞夫傳以河内守亞夫為將軍軍細栁)恭惟某官克
壯其猷(詩方叔元老克壯其猷/注能光大其軍謀之道)共武之服(詩有嚴有翼/共武之服鄭)
(注共如字言師之羣帥有威嚴者/有恭敬者共典是兵事文武皆備)東風解凍知挾纊於
雲屯(左傳楚子伐蕭申公巫臣曰師人多寒王巡三軍/拊而勉之三軍之士皆如挾纊纊苦謗切說文絮)
(也廣韻細綿也小爾雅絮之細者禮記纊為繭注云謂/今之新綿也張華詩挾纊如懐冰列子望若雲屯杜詩)
(王有虎臣司苑門入門天廏皆雲屯李詩西秦百萬衆/戈甲猶雲屯又劍閣重鬬蜀北門上皇歸馬若雲屯)
北斗回杓即出綸於天陛(說文杓斗柄也徐曰北斗之/柄第一星取此為名猶標也)
(晉天文志魁四星為/璇璣杓三星為玉衡)某濫持荷槖莫捧椒觴(見/前)玉漏聲
長行或聨於朝著(張衡漏水轉渾天儀制曰以銅為器/再疊差置實以清水下各開孔以玉)
(虬吐漏水入兩壺右為夜左為畫北堂書鈔銅渾設象/玉漏授時唐岑義詩銜歡不覺銀河曙更盡那知玉漏)
(稀/)金印斗大願益㮊於勲名(周顗傳今年殺諸賊奴/取金印如斗大繫肘)
　　賀李提刑(鐋○鐋他/浪切音儻)
重光單閼載新一嵗之元(爾雅太嵗在辛曰重光在夘/曰單閼玉燭寳典正月一日)
(為元日亦云三元嵗/之元時之元月之元)五善六條誕布九重之意(左傳穆/叔曰臣)
(聞之訪問于善為咨咨親為詢咨禮為度咨事為􁁸咨/難為謀臣獲五善敢不重拜漢武帝元封五年初置部)
(刺史掌奉詔條察州治一條强宗豪右田宅踰制以强/凌弱以衆暴寡二條二千石不奉詔書遵承典制倍公)
(向私旁詔守利侵漁百姓聚斂為奸三條二千石不䘏/疑獄風厲殺人怒則任刑喜則淫賞煩擾刻暴剝截黎)
(元為百姓所疾山崩石裂訞詳訛言四條二千石選署/不平茍阿所愛蔽賢寵頑五條二千石子弟恃怙榮勢)
(請託所監六條二千石違公下比阿附豪强通行賄賂/割損正令也後周蘇綽六條定心志敦教化盡地利擢)
(賢良䘏獄訟均賦役唐貞觀中以六條黜陟天下沈隠/侯集振采六條觀風萬里離騷君之門九重天問圜則)
(九重孰/營度之)與時偕極(易亢龍有悔與時偕/極注與時運俱終極)何福不臻恭惟
某官德配春融氣排冬凛徧儀兵衞之畫㦸(韋蘇州詩/兵衛森畫)
(㦸宴寢/凝清香)出當霄漢之繡衣(杜詩繡衣春當霄漢/立綵服日向庭闈趨)皇皇者
華遣使臣喚起曲肱之夢(詩皇皇者華君之遣使臣也/山谷詩為公喚起黄州夢)
行行且止避御史遹觀直指之威(桓典傳拜侍御史是/時宦官秉權典執政)
(無所回避常乗驄馬京師畏憚為之語曰行行且止避/驄馬御史武帝紀遣直指使者暴勝之等衣繡衣杖斧)
(分部/逐捕)仁風梅放以柳舒(晉書袁宏傳宏自吏部郎出為/東陽太守謝安欲以率迫試之)
(臨別取一扇授之曰聊以贈行宏應聲答曰輒當奉揚/仁風慰彼黎庶文選仁風扇越恵露霑吳張說詩扇逐)
(仁風轉髙湘詩千里仁風一扇清駱賔王啟/仁風飄十地之雄惠露灑二天之渥餘見前)和氣竹苞
而松茂(劉向傳和氣致祥/乖氣致異餘見前)某自憐苦李(王戎傳嘗與羣/兒戲於道側見)
(李樹多實等軰競趨之戎獨不往或問其故曰樹在道/邉而多子必苦李也取之信然東坡詩顧我如苦李全)
(生依/路傍)獲掃甘棠我有二天正託故人之庇(蘇章傳順帝/時遷冀州刺)
(史故人為清河太守章行部按其姦贓乃請太守為設/酒肴陳平生之好太守喜曰人皆有一天我獨有二天)
(章曰今夕蘇孺文與故人飲者私恩也明日冀州刺史/案事者公法也遂舉正其罪州境知章無私望風畏服)
士更三日尚希舊儒之思(江表傅初孫權謂吕䝉及蔣/欽曰卿今並當塗掌事宜學)
(問以自開益䝉曰在軍中常苦多務恐不容復讀書權/曰孤豈欲卿治經為博士耶但令涉獵見往事耳䝉始)
(就學篤志不倦其所覽見舊儒不勝後魯肅過䝉言論/常欲受屈肅撫䝉背曰吾謂大弟但有武畧耳至于今)
(者學識英博非復吳下阿䝉䝉曰士別三日/即更刮目相待大兄今論何一稱穰侯乎)
　　代董侍郎賀周提刑
青帝執規騐三陽之引逹(尚書緯春為青帝漢書東方/之神太皞乗震執圜司規律)
(厯志春蠢也物蠢生乃動運木曲直仁者/生生者圜故為規也律厯志引達於寅)繡衣持斧新
六轡之光華(見/前)諒對端辰(玉燭寳典正月為端/月其一日為元日)益裒純
嘏(裒蒲侯切爾雅聚也多也䟽云聚之多也嘏舉下切/說文大逺也又果五切詩天錫公純嘏又俾緝熈于)
(純嘏逺/大之福)恭惟某官氣鍾温厚(禮記天地温厚之氣始于/東北而盛于東南此天地)
(之盛徳氣也此/天地之仁氣也)徳尚和同(老子和其光同其塵注言雖/有獨見之明當如闇昧不當)
(以曜亂人也當與衆庶/同垢塵不當自殊別)苞栩逶遲又逢梅於嶺驛(詩四/牡騑)
(騑周道逶遲豈不懐歸王事靡盬我心傷悲又翩翩者/鵻載飛載下集于苞栩王事靡盬不遑將父荆州記陸)
(凱與范曄相善自江南寄梅一枝詣長安與曄并贈詩/曰折梅逢驛使寄與隴頭人江南無所有聊贈一枝春)
甘棠蔽芾還鞠草於圜扉(見/前)佇有召除亟登要近某罔
功分閫(謝安傳賛任總中臺效彰分閫白帖衛霍寄/重旌分閫外之憂杜詩分閫救世用賢豪)有
幸為僚對天地交泰之時當馳善頌(易天地交泰后以/裁成天地之道輔)
(相天地之宜以左右民又先王以茂對時育萬物疏對/當也言先王以此无妄盛事當其无妄之時育養萬物)
(也/)體官師相規之義正頼恊恭(尚書毎嵗孟春遒人以/木鐸狥于道路官師相)
(規工執藝/事以諫)
　　賀提刑
六螭廻轄日又出扵嵎夷(淮南子爰止羲和爰息六螭/是謂懸車注日乗車駕六螭)
(以羲和御之日至此而薄於虞泉羲和至此而回六螭/轄音黯說文車聲也一曰車鍵也尚書分命羲仲宅嵎)
(夷曰暘谷/寅賔出日)四牡載馳春徧行扵湘水(杜詩夜醉長沙/酒曉行湘水春)端
陽既逹純嘏其裒(見/前)恭惟某官禀氣中和與時消息(月/令)
(注陽生為息隂死為消莊/子消息盈虚一晦一明)皇華原隰之上暫借平反(反/孚)
(袁切漢書録囚平反之謂舉治罪人也増韻理正幽枉/也雋不疑傳不疑有所平反活㡬何人如淳曰反音幡)
(幡奏使從輕也史記平凖書杜周治之獄少平反者通/作幡漢書張歐傳上具獄事可卻卻之注退令更平幡)
(之/)清切雨露之邉即司獻納(杜詩獻納司存雨露/邊地分清切任才賢)某濫
陪結綬(說文綬韍維也應劭漢書儀曰綬長一丈二尺/法十二月廣三寸法天地人此佩印之組也古)
(者佩玉有韍五代戰兵解去紱佩留其係璲徐廣曰今/名璲為繸秦以系組連結于璲轉相結受故謂之綬史)
(記蔡澤傳懐黄金之印結紫綬於要蕭育傳少與陳咸/朱博為友著聞當世往者有王陽貢禹故長安語曰蕭)
(朱結綬王貢彈冠/言其相薦達也)莫獲稱觴霆聲發榮共掔洲之宿莽
(說文霆雷餘聲也鈴鈴所以挺出萬物徐曰隂陽相薄/而為雷激而為霆霹靂也爾雅疾雷謂之霆詩如雷如)
(霆尚書洪範五行傳正月雷㣲動而雉雊初學記易曰/雷出地奮豫雷者所以開發萌芽辟除災害萬物須雷)
(而解故曰雷以動之莽叶滿補切宿草也屈原離騷經/朝搴阰之木蘭兮夕攬洲之宿莽注冬生不死者爾雅)
(釋草云巻􁁉草拔心不死注/云宿草也掔亦作牽挽也)星言夙駕願總轡於扶桑
(詩星言夙駕說于桑田注星雨止見星夙早也屈原離/騷經飲余馬於咸池兮總余轡乎扶桑淮南子日出於)
(暘谷浴於咸池拂於扶桑是謂晨明登于扶桑之上爰/始將行是謂朏明王充論衡儒者論日旦出扶桑暮入)
(細栁扶桑東方之/地細栁西方之地)
　　賀游提刑(佀○宋史游似字景仁嘉定十四年進/士歴官大理司直大理寺丞大常亟權)
　　(兵部郎官秘書丞權考功郎中直秘閣䕫路轉運/判官潼川提㸃刑獄兼提舉常平軍器監宗正少)
　　(卿權樞宻都丞㫖兼侍讀權禮部侍郎兼同修國/史實錄院同修撰權禮部尚書遷吏部尚書入侍)
　　(經幄嘉熈三年拜端明殿學士同簽書樞宻院事/封南充縣伯八月拜參知政事四年知樞宻院事)
　　(淳祐四年進爵郡公五年拜右丞相兼樞宻使七/年進爵國公十一年轉兩官致仕薨特贈少師謚)
　　(清獻楊用修藝林伐山云游景仁廣安人南渡四/賢相之一也有黄鶴樓詩云長江巨浪拍天浮城)
　　(郭相望萬景收漢水北吞雲夢入蜀江西帶洞庭/流角聲交送千家月帆影中分兩岸秋黄鶴樓髙)
　　(人不見却隨/鸚鵡過汀洲)
九十春光稱霄漢繡衣之立(杜牧詩九十春光在何處/古人今人留不住東坡詩)
(餘九十日春都過了梅聖俞詩九十日春猶㡬日王維/詩纔見春光生綺陌又尋逐春光著處迷杜詩繡衣春)
(當霄/漢立)三千夏辟補日月黄道之明(書序吕命穆王訓夏/贖刑孔傳以穆王命)
(作書訓暢夏禹贖刑之法尚書五刑之屬三千晉書刑/法志夏后氏之王天下也則五刑之屬三千辟必益切)
(說文法也從卩從辛節制其辠也從口用法者也漢刑/法志夏有亂政而作禹刑商有亂政而作湯刑周有亂)
(政而作九刑三辟之作皆叔世也補疑當作輔漢天文/志日有中道月有九行中道者黄道一曰光道黑道二)
(出黄道北赤道二出黄道南白道二出黄道西青道二/出黄道東中興天文志曰黄道九道厥初本無是因日)
(行而强名之日行曰黄道者黄色之中也黄道即中道/也日道居中月五星循左右而行故日道獨謂之黄月)
(行青朱白黒道各兼黄道而言故又謂之九道也盖日/月之行有遲有速難以一術御故因其合散分為數段)
(毎段以一色名之欲以別筭位而已厯家不知其意遂/以為實有九道甚可嗤也杜詩九天閶闔開黄道山谷)
(詩賔日行黄道/又日月黄道明)時哉㤗内之亨(尚書時哉不可失易泰/小往大來吉亨象曰内)
(陽而外隂内健而外/順内君子而外小人)天只咸中之慶(只音紙說文語已/詞也從口象氣于)
(引之形郭忠恕佩觽云只字音止本無質音今讀若質/俗所音也詩母也天只餘見本巻代回大理趙少卿條)
恭惟某官臯陶明允(尚書帝曰皋陶汝作士五刑有服/五服三就五流有宅五宅三居惟)
(明克/允)世叔討論(世叔㳺吉也/即子大叔)發白獸之樽尚存諌紙(臧/榮)
(緒晉書元㑹設白獸樽於殿上樽盖上施白獸若有能/獻直言者則發此樽飲酒按禮曰白獸樽乃杜舉之遺)
(式為獸監後世所為示不忌憚也白氏長慶集僕為諫/官月請諫紙樂天詩月慚諫紙二百張元稹詩榮班聫)
(錦繡諫紙/賜牋藤)拜碧鷄之使暫擁節旄(王褎傳方士言益州/有金馬碧鷄之寳可)
(祭祀致也宣帝使褎往祀焉杜詩何如碧鷄使把詔/紫㣲天旄說文幢也蘇武傳卧起操持節旄盡落)對
六龍廻日之標(太白蜀道難上有六龍迴日之/髙標下有衝波逆折之迴川)奏四牡
觀風之最(王莽傳遣使者分/行天下覽觀風俗)脩鱗赴壑已知夕避於長
蛇(注見本巻賀/黄制置條)召驛追鋒即作朝來之走馬(晉書輿服/志追鋒車)
(去小平葢加通幰如軺車駕二追鋒之名葢取其迅速/也施於戎乗之間是為傳乗魏志司馬望給追鋒車一)
(乗杜預傳給追鋒車第二駙馬盧/欽傳給追鋒軺車詩來朝走馬)某一寒戍雪(范睢傳/范叔一)
(寒如此哉杜詩西/山白雪三城戍)獨冷漕氷(杜詩廣文先生官獨冷/趙充國傳冰解漕下)旁
有一株儻庇無言之苦李(韓詩平旦入西園梨花數株/若矜夸旁有一株李顔色慘)
(慘自含嗟談叢王泠然上裴耀卿書拾遺補闕寧有種/乎僕不佞亦相公一株之桃李也李廣傳賛桃李不言)
(下自/成蹊)罔兼庻獄惟依所茇之甘棠(尚書文王罔攸兼於/庶獄庶慎茇蒲撥切)
(說文舍也増韻草舍也詩蔽芾甘棠勿翦勿伐召伯所/茇箋云召伯聽男女之訟不重煩勞百姓止舍于甘棠)
(之下而/聽㫁焉)
　　代回浙東譙提刑(令憲/)
青帝執規届始和之吉繡衣持斧裒滋至之休(俱見/前)恭
惟某官澄按日畿(白虎通京師者何謂也千里之邑號/也法日月之徑千里類說拾遺帝畿)
(千里象日月徑/圍故曰日畿)振揚風采(采比宰切通作彩說文文章/也韻㑹文色也増韻精光也)
(漢書想聞風采又風/采不及丙魏于定國)刑者儆也以待猾夏之姦(禮記刑/者侀也)
(侀者成也一成而不可變故君子盡心焉注上刑是刑/罰之刑下侀是侀體之侀言刑罰之刑如人侀體侀體)
(是人之成就容貌容貌一成之後若以刀鋸鑿之斷者/不可續死者不可生故云不可變尚書蠻夷猾夏㓂賊)
(姦/宄)欲並生哉乃見先春之意(尚書書用識哉欲並生哉/法言或曰為政先殺後教)
(曰嗚呼天先秋而後春乎將先春而後秋乎莊子尊卑/先後天地之行也聖人取象焉春夏先秋冬後四時之)
(序也風俗通義易稱天先春而後秋地先生而後凋日/月先光而後幽是王者則之亦先教而後刑三皇結繩)
(五帝畫像三王肉刑五霸黥/刖此言步驟稍有優劣也)君使如此福履綏之(詩樂/只君)
(子福履/綏之)某濫司白雲(杜氏通典黄帝雲師雲名注黄帝/受命有雲瑞故以雲紀事春官為)
(青雲夏官為縉雲秋官為白雲冬官為黑雲中官為黄/雲也黄帝有景雲之應因以名師與官也裴復除制俾)
(踐白雲/之司)猶趨紫禁(謝莊文摇彩瑶光收華紫禁駱賔王/詩紫禁終難呌朱門不易排杜詩青)
(春復隨冠冕入紫/禁正耐煙花繞)履端扵始未諧杜老之盍簪(少陵杜/位宅守)
(嵗詩盍簪喧/櫪馬詳見前)式遄其歸敢後臯陶之拜手(詩仲山甫徂/齊式遄其歸)
(注遄疾也仲山有徳周人愛之欲其用此壯健車馬疾/其在路而早歸也尚書皋陶拜手稽首颺言曰念哉)
　　代回江東葉提刑(簣/)
青帝執規兆三陽之泰繡衣持斧賔百禄之升(俱詳/前)恭
惟某官徳體冲和(沖持中切和也列子輕清者上為天/濁重者下為地沖和氣者為人文選)
(茂徳/淵沖)氣鍾温厚(禮記天地温厚之氣始于東北而盛於/東南此天地之盛徳氣也此天地之仁)
(氣/也)勾萌畢出想茂鞠於圜扉(禮記生氣方盛陽氣發泄/勾者畢出萌者盡達文選)
(鞠茂草于圜/扉詳見前)楊柳方華應勞旋於牡轡(夏小正曰正月/栁稊梅杏抱桃)
(則華稊者發莩也伍緝之春芳詩桃栁發葇/榮丹緑粲郊邑詩序四牡勞使臣之來也)一和所囿
多祉是宜(詩既多/受祉)某濫綴朝行(行寒剛切列也韓詩持/狀為博士始獲升朝行)
阻陪賀列雲鴻江鯉輒傾削牘之恭(李詩寄書訪衡嶠/但與南飛鴻岑參)
(詩水㡳鯉魚幸無數願君别後垂尺素周𢎞讓復/王裒書蒼鴈頳鯉時傳尺素清風明月俱寄相思)櫪馬
林鵶尤切盍簪之願(少陵守嵗詩盍簮喧櫪/馬列炬散林鵶詳見前)
　　代衛參政賀林提舉(行知/)
六螭御日厯正羲嵎(淮南子爰止羲和爰息六螭廣雅/日御曰羲和尚書分命羲仲宅嵎)
(夷曰暘谷/互見前)四牡觀風春回楚澤(司馬相如傳楚有七澤/韓詩迎我出秦闗送我)
(入楚/澤)其在皇皇之轡宜膺啿啿之祺(禮樂志羣生啿啿/惟春之祺詳見前)
恭惟某官政得陽和氣排冬凛(見/前)周爰咨度使星已騐
於囘天(度入聲詩載馳載驅周爰咨度李郃傳有二使/星向益州分野詳見前禮記日窮於次月窮於)
(紀星回于天數將㡬終正義曰星回于天者謂二十八/宿隨天而行毎日雖周天一帀早晚不同至于此月復)
(其故處與去年季冬早/晚相似故曰星回于天)胡不均𢎞卿月無勞於閱嵗(韓/文)
(嶺海之陬既足既濡胡不均𢎞俾執事樞尚書卿士/惟月杜詩卿月昇金掌閱欲雪切漢書注經歴也)與
時偕極何福不臻(俱見/前)某濫守竹符阻持椒斝籥周一
甲極知媿見于葦桃(籥弋約切樂之竹管三孔以和衆/聲也釋名籥躍也氣躍而出古者)
(取邜地之竹以為籥春分之音萬物振躍而出也東坡/集屢更嵗籥嵗華紀麗傳云嵗在星紀而淫于𤣥枵注)
(云謂天有十二辰嵗星一/年一周行運也餘見前)盤借五辛尚託味同之草木
(周處風土記元日造五辛盤月正元日五薫錬形注云/五辛所以發五臟之氣莊子所謂春月飲酒茹葱以通)
(五臟也爾雅翼云西方以大蒜小蒜興渠慈葱茖葱為/五葷道家以韭蒜芸薹胡荽薤為五葷左傳今譬草木)
(寡人在君君之臭味也又譬諸/草木吾臭味也而何敢差池)
　　賀趙提舉(汝談○乙酉○宋史趙汝談字履常生/而頴悟登淳熈十一年進士第丞相周)
　　(必大得其文異之曰是子他日有大名于世嘗從/朱熹訂疑義十數條熹嗟異之佐丞相趙汝愚定)
　　(大策汝愚驟欲以詞掖處之力辭去汝愚去國其/弟汝讜疏留汝愚請斬韓侂胄聞者吐舌兄弟罹)
　　(黨禍斥去以李壁薦召試館職擢正字時吳曦叛/或請以曦為王者汝談曰是可斬也其人面赤不)
　　(能對通判嘉興府時金人内變令獻料敵備邉二/策其言悉驗若蓍龜歴湖北江西提舉常平授江)
　　(西轉運判官辭不獲命之官一月以言者罷先是/汝談因疾去官言者謂其傲睨軒冕不樂為世用)
　　(至是史彌逺不與祠迺杜門著述端平初以禮部/郎官召入對改秘書少監權直學士院時集議出)
　　(師汝談反復言不可輕戰而和尤非計既而三京/收復雖前言用兵不便者亦喜汝談獨有憂色未)
　　(㡬洛師敗朝論始服其先見遷宗正少卿兼編修/國史檢討實録兼崇政殿說書權吏部侍郎升侍)
　　(讀兼直學士院兼同修國史院同修撰歴官刑部/尚書汝談天資絶人沈思髙識自少至老無一日)
　　(去書册所著有易詩書論語孟子周禮禮記荀子/莊子通鑑杜詩注○按乙酉為宋理宗寳慶元年)
　　(梅亭時年/五十二)
春王三朝元加於嵗(春秋隠公元年春王正月公羊傳/元年者何君之始年也春者何嵗)
(之始也王者孰謂謂文王也曷為先言王而後言正月/王正月也何言乎王正月大一統也孔光傳嵗之朝曰)
(三朝師古曰嵗之朝月之朝日之朝故曰三朝董仲舒/傳一者物之所從始也元者辭之所謂大也謂一為元)
(者視大始而欲正本/也是年乾道改元)使臣五善帝降之祥(尚書作善降/之百祥餘見)
(前/)諒當道長之辰(易泰君子道長/小人道消也)即副公歸之望(詩是/以有)
(衮衣兮無以我公歸/兮無使我心悲兮)恭惟某官小宗繼别(禮記别子為/祖繼别為宗)
(繼禰者為小宗疏别子為祖者謂諸侯適子之弟別於/正適故稱别子也為祖者別與後世為始祖謂此别子)
(子孫為□大夫立此別子為世祖也繼别為宗者謂別/子之世世長子相繼別子與族人為百世不遷之大宗)
(繼禰為小宗者禰謂別子之庶子以庶子所生長子繼/此庶子與兄弟為小宗謂之小宗者以其五世則遷比)
(大宗為小故/云小宗也)大雅不羣(景十三王傳賛夫唯大雅卓/爾不羣河間獻王近之矣)氣
貫斗牛久鬱長庚之焰(張華傳吴之未滅也斗牛之間/常有紫氣吴平之後紫氣愈明)
(詳見前李陽冰草堂集序驚姜之夕長庚入夢故生而/名白以太白字之世稱太白之精得之矣韓詩李杜文)
(章在光焰/萬丈長)星回奎壁即吹大乙之燈(孝經援神契奎星/屈曲相鈎似文章)
(之畫晉天文志東壁二星主文章天下圖書之秘府也/李泌傳東壁圖書之府王子年拾遺記劉向校書天禄)
(閣夜有老人植青藜杖扣閣而進見向暗中讀書乃吹/杖端爛然大明因以照向向問姓名云我是太乙之精)
(乃授懐中天文地/理之書詳見前)行將繫麟趾之風(詩序風風也教也/闗雎麟趾之化王)
(者之風故/繫之周公)詎止詠兎園之雪(見本巻/首條)某宻依樾䕃又見
桃符(見/前)櫪馬盍簪固已甘立仗之斥(新唐書姦臣傳補/闕杜璡再上書言)
(政事斥為下邽令李林甫因以語動其餘曰明主在上/羣臣將順不暇亦何所論君等獨不見立仗馬乎終日)
(無聲而飫三品芻豆一鳴則/黜之矣後雖欲不鳴得乎)畵鷄貼户詎更思失旦之
鳴(淮南子鷄知將旦鵠知夜半白帖鷄鳴戒旦則飄爾/長征又早晨失旦吳志周瑜傳使失旦之鷄復得一)
(鳴抱罪之臣展其後效魏武選/令諺曰失晨之鷄思補更鳴)
　　代回福建陳提刑(鑄/)
嵗咢於午肇頒玉厯之新(咢逆各切說文譁訟也爾雅/徒擊鼓謂之咢詩或歌或咢)
(孫炎云聲驚愕也律厯志咢布于午搜神記舜耕于厯/山得玉厯於河際之巖知天命在已體道不倦晉書律)
(厯志黄帝作律以玉為管至舜時西王母獻昭華之管/以玉為之及漢章帝時零陵文學奚景于泠道舜祠下)
(得白玉琯武帝太康元年汲郡盜發魏襄王冢亦得玉/律則古者以玉為管矣以玉者取其體含亷潤也張叔)
(良詩乗時玉厯長獨孤鉉詩玉厯頒窮律白樂天詩玉/厯布春分元稹詩象魏纔頒厯又青陽振蟄初頒厯)
物蔟乎寅宻騐銅儀之轉(蔟千木切太蔟正月律名禮/記孟春之月律中太蔟注候)
(律之管以銅為之中猶應也孟春氣至則太蔟之律應/應謂吹灰也太蔟者林鍾之所生三分益一律長八寸)
(凡律空圍九分周語太蔟所以金奏賛陽出滯注言陽/氣太蔟達於上也說文寅髕也正月陽氣動去黄泉欲)
(上出隂尚彊象索不達髕寅於下也律厯志引達於寅/周禮注太蔟寅之氣正月建焉銅儀渾天儀也後漢明)
(帝紀登靈臺見史官正儀度注儀謂渾儀以銅為之王/者正天文之器和帝永元十五年詔造太史黄道銅儀)
(以正星晨之度隋志桓帝延熹七/年太史令張衡更以銅製渾天儀)維時膚使(法言雖古/之膚使其)
(猶劣諸注/膚美也)丕對蕃釐(禮樂志惟泰元尊媪神蕃釐師古/曰泰元天也蕃多也釐福也言天)
(神至尊而地神多福也/蕃扶元反釐讀曰禧)恭惟某官徳禀恵和政先仁恕
六條奉漢久司廉察之權(續通典魏謩疏曰韋長任膺/廉使時長為觀察使崔鉉制)
(厯居廉鎮/餘見前)七聚維閩咸服清平之教(周禮職方氏七閩/注閩蠻之别也國)
(語曰閩芊蠻矣疏言叔熊避難于濮蠻隨其俗如蠻乂/從子從分為七種故謂之七閩山谷詩維閩七聚落)
㤗來既騐(易泰小/往大來)節召不遐(禮記凡君召以三節/二節以走一節以趨)某進
旅莫陪鳴謙先辱(易鳴謙利用行師征邑/國泰節旅謙四卦名)送土牛之寒
氣願護衣篝(篝居侯切說文笿也可熏衣徐曰以籠覆/火也山谷詩攬轡都城風露秋行䑓無妾)
(䕶衣篝又柿葉鋪庭紅顆秋/薫爐沉水䕶衣篝餘見前)喧櫪馬之盍簪即迎詔綍
(詳見/前)
　　代回福建張提舉(聲道/)
陽春有脚騐正月之始和(開元遺事人謂宋璟為有脚/陽春言所至之處如陽春及)
(物/也)肆夏升歌肅使臣之拜善(左傳穆叔如晉晉侯享之/金奏肆夏之三不拜工歌)
(文王之三又不拜歌鹿鳴之三三拜韓獻子使行人子/員問之對曰三夏天子所以享元侯也使臣弗敢與聞)
(文王兩君相見之樂也臣不敢及鹿鳴君所以嘉寡君/也敢不拜嘉四牡君所以勞使臣也敢不重拜皇皇者)
(華君教使臣曰必諮於周臣聞之訪問於善為咨咨親/為詢咨禮為度咨事為諏咨難為謀臣獲五善敢不重)
(拜肆夏樂章名周禮以鐘鼓奏九夏一曰王夏二曰肆/夏三曰昭夏四曰納夏五曰章夏六曰齊夏七曰族夏)
(八曰陔夏九曰驁夏肆夏/之三肆夏以下三夏也)單車所戾(信陵君傳以單車/代之何哉李陵答)
(蘇武書以單車之使適萬乗之虜龔遂傳單車獨行至/府張綱傳請單車之職魏裴潜拜代郡單車之部通典)
(自魏以來庶姓為州而無將軍者謂之單車刺史凡單/車刺史加督進一品都督進二品李頎詩所思但乗興)
(逺適唯/單車)百福是遒(遒慈秋切詩敷政優優百禄是遒毛/傳遒聚也又四國是道毛傳固也箋)
(云斂也正義曰訓/為聚亦堅固之義)恭惟某官氣禀冲和詔行寛大(後漢/書禮)
(儀志立春之日下寛大書曰制詔三公方春東作敬始/慎㣲動作從之罪非殊死且勿案驗皆須麥秋退貪殘)
(進柔良下當用者如故事侯霸傳霸明習故事條奏前/世善政法度皆施行之毎春下寛大之詔奉四時之令)
(皆霸所/建也)黄堂整暇新美䕃於甘棠(黄堂太守聽事之堂/也亦謂之雄堂杜詩)
(為南陽太守請郭丹為功曹勅以丹署黄堂以為後去/是也吴郡志今太守所居之宅即春申君之子為假君)
(之殿也因數失火塗以雄黄故曰黄堂以壓火災左傳/欒鍼曰日臣之使於楚也子重問晉國之勇臣對曰好)
(以衆整曰又何如臣對曰好以暇今兩國治戎行人不/使不可謂整臨事而食言不可謂暇䕃於禁切說文草)
(隂地徐曰草所庇也入隂景曰䕃荀子木成/䕃而衆鳥息焉莊子方得美䕃而忘其身)繡節光華
侈新榮於苞栩(三朝志金節隋制也黒漆竿上施圓盤/周綴紅綜拂八層黄繡龍袋籠之詩序)
(皇皇者華君遣使臣也送之/以禮樂言逺而有光輝也)有聞燕喜(詩吉甫燕喜/既多受祉)㑹
即鶯遷(鶯說文鳥也詩有鶯其羽詩傳鶯然有文章鳥/羽文也詩伐木丁丁鳥鳴嚶嚶出自幽谷遷于)
(喬木蒯希逸詩龍門舊列金章貴鶯谷新遷碧落/飛孟宁詩羣鶯共喜新遷木雙鳳皆當即入池)某縻
身於朝莫面以賀杓攜龍角宻占星駕之旋(詩星言夙/駕餘見首)
(條/)氣轉鴻鈞㑹鬯天機之運(莊子天機不張淮南子而/有以通於天機而不以貴)
(賤貧富勞逸失其志徳杜詩/人生貴是男丈夫重天機)
　　代回福建趙運使(善宣/)
行夏之時撫辰熈績(尚書撫于五辰庶績其凝/又允釐百工庶績咸熈)孟春之
月視履考祥(禮記孟春之月注孟長也日月之行一嵗/十二㑹聖王因其㑹而分之以為大數焉)
(觀斗所建命其四時此云孟春者日月㑹于娵訾而斗/建寅之辰也易視履考祥其旋元吉王弼注禍福之祥)
(生乎所履處履之極履道/成矣故可視履而考祥也)宜有休祺以勞華使(勞郎到/切詩神)
(所勞矣箋云猶言佑助詩序四牡勞使臣之來也又皇/皇者華君遣使臣也送之以禮樂言逺而有光華也)
恭惟某官徳儀震動(魏相傳東方之神大皞乗震執規/司春尚書大傳東方者動方也物)
(之動也何以謂之春春出/也物之出故謂東方春也)道協泰交(易泰小往大來吉/亨則是天地交而)
(萬物通也上下/交而其志同也)律轉東風添旌旗之和氣(禮記孟春之/月東風解凍)
(通卦驗立春條風至條風即東風/也王升之詩東風轉節萬物爭揚)杓回北斗聽綸綍之
新除(說文杓斗柄也徐曰北斗之柄第一星取此為名/杓猶標也史記天官書杓端有兩星攝提者直斗)
(柄所指以/建時節)某濫綴荷班阻稱椒斝雲鴻江鯉聊舒削牘
之私櫪馬林鵶㑹遂盍簪之願(並見/前)
　　賀監司(詳啟意盖倅武岡時上湖南監司/作湖南漕司在長沙故云雲墟)
日月初躔星紀復囘於赤奮(躔澄延切說文踐也徐曰/星之躔次星所履行也漢)
(律厯志日月初躔星之紀也孟康曰躔舍也二十八舍/列在西方日月行焉起于星紀而又周之猶四聲為宫)
(紀也晉灼曰下言斗綱之端連貫營室織女之紀指牽/牛之初以紀日月故曰星紀五星起其初日月起其中)
(是謂天之綱紀也爾雅/太嵗在丑曰赤奮若)地天交泰雲墟益播於青陽(道/甲)
(經長沙福地雲陽之墟可以隠居雲陽氏古仙人也雲/陽山在攸縣即雲陽之墟一統志雲陽山在今茶陵州)
(西十五里上有七峯曰偃霞紫㣲石柱白蓮隠形五陽/石耳又有百靈闕真仙同玉華洞赤松壇般若巖之類)
(湘中記雲陽之墟可以避世隠居爾雅春為青/陽一曰發生郭璞詩青陽暢和氣谷風穆以温)時維六
轡之華茂緝百嘉之慶恭惟某官徳潛剛克(尚書沉潜/剛克孔傳)
(沉潜謂地雖柔亦/有剛能出金石)道配陽休(禮記陽/休玉色)繡斧旍旗暫勸楚
卿之農事(旍與旌通後漢百官志凡郡國皆掌治民常/以春行所至縣勸民農桑振救乏絶左傳晉)
(卿不如楚其大夫則賢皆卿材也禮記孟/春之月草木萌王命布農事命田舍東郊)瑶車玉軑還
逢湘水之孟陬(􁉨音大車轄也屈原離騷經為余駕飛/龍兮離瑤象以為車屯余車其千乗兮)
(齊王􁉨而並馳又攝提貞于孟陬兮惟庚寅吾以降爾/雅太嵗在寅曰攝提格律厯志孟陬殄滅攝提失方孟)
(康曰攝提星名隨斗杓所/指建十二月正月為孟陬)仁風轉蕙以汎蘭(宋玉招魂/仁風轉蕙)
(汎崇/蘭些)善類抜茅而連茹(易拔茅茹茹茅/根也詳見前)某三年黔佐(王/忠)
(嗣傳不者黔中/上佐耳詳見前)萬斛緇塵(陸機詩京洛多風塵素衣化/為緇謝朓詩誰能乆京洛緇)
(塵染/素衣)破崖岸而為文丞詎復敢喧於櫪馬(韓文藍田縣/丞㕔壁記盡)
(梇去牙角一攝故跡破崖岸而為之朱文公考異云方/本無而字為之方作為文而讀連下句曰為文丞猶文)
(具也按文丞不成文理方說之僻類如/此梅亭與文公同時盖未見定本也)瞻原隰之有華
使尚祈出送於土牛(後漢禮儀志季冬之月立土牛六/頭於國都郡縣門外丑地以送寒)
(氣互/見前)
　　賀諸司(庚寅○知榮州作○庚寅為理/宗紹定三年梅亭時年五十七)
庚寅孟陬六十齡之復見(說文齡年也古者謂年齡齒/亦齡也禮記夢帝與我九齡)
(餘見/上條)甲子朔旦四五紀之罕逢(按宋史理宗紀紹定三/年正月有甲申逆數前)
(十九日逢甲子是此年正月朔旦為甲子也漢律厯志/迺以前厯上元泰初四千六百一十七嵗至元封七年)
(復得閼逢攝提格之嵗中冬十一月甲子朔旦冬至日/月在建星唐厯志治厯之本必推上元日月如合璧五)
(星如連珠夜半甲子朔旦冬至尚書四五紀其/一曰嵗二曰月三曰日四曰星晨五曰厯數)在皇皇
之華宜膺簡簡之福(注見此卷/第三條)恭惟某官徳潛天粹(法/言)
(神在所潜而已矣天神天明照知四方天精/天粹萬物作類注人以神明精粹經緯萬物)政播民和
(尚書百工播民和見士於/周孔傳播率其民和悦)圓萬物以青規之仁厥臨孔
恵(詩孔恵孔時/維其盡之)轉八荒扵洪鈞之氣其泰大來(易泰小/徃大來)
(疏隂去故小往/陽長故大來)盤既頌扵椒花(杜詩椒盤已/頌花詳見前)户益蟠扵
桃實(風俗通東海度朔山有大桃樹蟠屈三千里黄帝/法而象之因立桃板於門戸上初學記造桃板著)
(戸謂之仙/木詳見前)某得州斗絶(竇融傳河西斗絶在羌胡中注/斗峻絶也前書曰成山斗入海)
(山谷詩莫嫌/斗絶無來往)觸緒氷寒多且㫖㫖且多不敢貢茆柴之
釀(詩魚麗于罶鱨鯊君子有酒㫖且多魚麗于罶魴鱧/君子有酒多且㫖詳見前茒柴村釀也韓子蒼詩三)
(年逐客卧江皋自與田工壓小糟飲慣茒柴諳苦硬不/知如蜜有香醪謂苦硬之酒如茒柴火易過也東坡詩)
(㡬思壓茒柴注茒柴乃村落所釀薄/酒也黄州人造私酒俗謂之壓茒柴)熾而昌昌而熾但
知祝椿栢之祺(詩俾爾熾而昌俾爾夀而臧俾爾昌而/熾俾爾夀而富莊子上古有大椿以八)
(千嵗為春八千嵗為秋抱朴子大谷/倒生之栢皆與天齊其長地等其乆)頌徯惟深敷陳罔
既
　　代回趙節使(春明退朝録節度使無定員恩數與/執政同初除鎖院降麻禮尤異焉神)
　　(宗以待宗室近屬外戚國壻年勞乆次在外任除/殿帥始授此官亦止一負或有功勛顯著任帥守)
　　(於外及前宰執/拜者不輕授)
厯起丁丑數合太初之元(武帝紀太初元年夏五月正/厯以正月為嵗首應劭曰初)
(用夏正以正月為嵗首故改年為太初也通鑑日録太/初元年彊圉赤奮若丁丑爾雅嵗在丁曰彊圉在丑曰)
(赤奮若兒寛傳將起大/元注大元太初厯也)陬正庚寅慶在髙陽之裔(正本/貞字)
(避廟諱離騷經帝髙陽之苗裔兮朕皇考曰伯庸攝提/貞于孟陬兮惟庚寅吾以降髙陽帝顓頊之號左傳髙)
(陽氏有才子八人天/下之民謂之八愷)齊旄整暇(左傳欒鍼曰日臣之使/于楚也子重問晉國之)
(勇臣對曰好以衆整曰/又何如臣對曰好以暇)戩糓駢臻(戩音翦詩天保定爾/俾爾戩穀爾雅履戩)
(福也廣韻福祥也方/言福禄謂之祓戩)恭惟某官大雅不羣在宗載考(詩/湛)
(湛露斯在彼豐草厭厭夜飲在宗載考鄭箋載之言則/也考成也夜飲之禮在宗室同姓諸侯則成之於庶姓)
(其讓之/則止)詠梁園之雪客至如雲(詩其從如/雲餘見前)鑿豳國之氷
公歸有日(詩二之日鑿冰沖沖三之日納于凌隂孔疏/豳在雍州岐山之北原隰之野于漢屬右扶)
(風栒邑毛傳冰盛水腹則命/取冰於山林沖沖鑿冰之意)振振公子(詩麟之趾振振/公子毛傳振振)
(信厚/也)啿啿春祺(見此巻代衛參/政賀林提舉條)某自笑陳人(東坡詩肯/對紅裙辭)
(白酒但愁新/進笑陳人)又逢新嵗酌九霞之醑莫陪璩瑒之賔(十/洲)
(記崑崙山之上朱霞九光西王毋之所治也王充論衡/河東蒲坂項曼都好道學仙去三年而返家人問其狀)
(都曰欲飲食仙人輙飲我以流霞每飲一杯數日不饑/揚雄甘泉賦吸青雲之流霞兮飲若木之露英神仙傳)
(許碏自稱髙陽人也少為進士屢舉不第多㳺盧江嘗/醉吟曰閬苑花前是醉鄉誤餐王母九霞觴羣仙拍手)
(嫌輕脫謫向人間作酒狂好事者或詰之曰我天仙也/方在崑崙就宴失儀見謫人皆笑之後當春景把花作)
(舞上酒家樓醉歌昇雲飛去陳後主詩神仙定不及寧/用流霞杯醑冩與切增韻清也酒之泲者魏志王粲傳)
(汝南應瑒字徳璉為五官將文學典論曰今之文人魯/國孔融廣陵陳琳山陽王粲北海徐幹陳留阮瑀汝南)
(應瑒東平劉楨斯七子於學無所遺於辭無所/假瑒弟璩字休璉博學善屬文善為書記文)對列仙
之圖願介松喬之夀(後漢書東平王蒼傳鴻臚奏遣諸/王歸國帝特留蒼賜以秘書列仙)
(圖隋經籍志漢時阮蒼作列仙圖集賢注記阮蒼仙圖/一巻列仙傳赤松子神農時雨師服水玉散教神農能)
(入火自燒至崑崙山西王母石室隨風雨上下炎帝少/女追之亦得仙俱去髙辛持為雨師王子喬者周靈王)
(太子也好吹笙作鳳凰鳴㳺伊洛之間道士浮邱公接/以上嵩山三十餘年後求之於山見桓良曰告我家七)
(月七日待我於緱氏山頭果乗白鶴駐山嶺望之不/到舉手謝時人數日而去後立祠於緱氏及嵩山)
　　代囘趙開府(師垂○南窓紀談魏黄權以車騎將/軍開府儀同三司開府之名始此國)
　　(朝因唐節度使兼平章事號使相元豐定官制既/罷同平章事遂以節制開府為使相而文武寄祿)
　　(官亦/存之)
玉厯授時日始和於象闕(玉厯見此巻代回福建陳提/刑條尚書厯象日月星晨敬)
(授人時周禮太宰正月之吉始和垂治象之法于象魏/注鄭司農云闕也疏雉門之外兩觀易氏曰治之見于)
(象者為治象書治象之法者為象魏兩觀之垂治象/者為魏闕莊子魏牟身在江海之上心居魏闕之下)金
支胙土天益厚於龍光(白帖皇親金枝朱邸崔灝行路/難君不見建章宫中金明枝萬)
(萬長條拂地垂古今注黄帝與蚩尤戰于涿鹿之野常/有五色雲氣金枝玉葉止于帝上宋狀元蕭翀峯詩名)
(傳玉陛星晨曉澤霈金枝雨露春葢是榜本趙忠定公/為狀元故事設科以待草茅凡預屬籍桂仕版者法當)
(遜避遂陞蕭為榜首故云魏志潘朂册魏公九錫文先/王並建明徳胙之以土分之以民崇其寵章備其禮物)
(詩既見君子為龍為光毛傳龍寵/也疏為君所寵遇為君所光榮)恭惟某官揆路崇勲
宗藩令徳棣華韡韡增光伯仲之聯(詩伯氏吹壎仲氏/吹箎注伯仲喻見)
(弟也韡音偉說文盛也詩常/棣之華鄂不韡韡注光明也)𤓰瓞緜緜襲慶神明之夀
(詩緜緜瓜瓞箋瓜之本實繼先嵗之瓜必小狀似瓝故/謂之瓞緜緜然若將無長大時左傳古我先王賴其利)
(器用也與其神明之後/也注舜大聖故稱神明)宜從糓旦(詩糓旦于差南/方之原穀善也)益衍
叢祥某濫綴荷行阻稱椒斝夏正人統已孚草木之和
(檀弓疏夏以建寅之月為正者為人統陳寵傳十二月/陽氣已至天地已交萬物皆出蟄蟲始振人以為正夏)
(以為春禮記孟春之月/天地和同草木萌動)周以宗強願介椿松之夀(諸侯/王表)
(昔周監于二代三聖制法立爵五等封國八百同姓五/十有餘詩曰介人維藩大師維垣大邦維屏大宗維翰)
(懐徳維寧宗子維城所以親親/賢賢深根固本為不可拔者也)
　　代回建康莊都統(松○建康為楚金陵邑楚威王/以其地有王氣埋金鎮之故曰)
　　(金陵或曰以其地接華陽金壇之陵秦改曰秣陵/屬鄣郡漢改鄣郡為丹陽郡吳大帝自京口徙此)
　　(因改為建業晉武帝改為秣陵又分秣陵北為建/業改業為鄴後避愍帝諱改為建康東晉元帝渡)
　　(江復都焉又為丹陽郡宋齊梁陳因之隋廢郡更/於石頭城置蔣州唐為揚州置江寧為潤州屬縣)
　　(後改為昇州偽吳改為江寧府宋復為昇州仁宗/以昇王建國復陞江寧府建康軍節度○朝野雜)
　　(記晉武帝有河西大都統國朝詩軍都統制者自/渡江已前亦有之然未為官稱葢是時陜西河東)
　　(三路皆以武臣職髙有智者為馬步軍副都總管/遇出師征討則加以都總制軍馬之名猶今節制)
　　(軍馬之稱非有司分也建炎元年置御營司遂/擢王襄愍淵為都統制都統制名官自此始)
嵗開端月頓囘寒谷之温(初學記正月孟春亦曰開/嵗玉燭寳典正月為端月)春
入和門益壯長江之重(詳見本巻代回/淮西趙總領條)恭惟某官戎昭
果毅(左傳戎昭果毅以聴之之謂禮殺敵為果致果為/毅易之戮也戎兵事也昭明果敢也毅必行也聴)
(從也言兵戎之事明此/果毅以從之之謂禮)剛克沉潛(尚書沉/潜剛克)千里運籌令
肅蟠花之甲(髙帝紀運籌帷幄之中制勝千里之外蟠/通作盤劉邵趙都賦詰曲縈盤宋曹翰詩)
(庭前昨夜秋風起/羞覩盤花舊戰袍)三軍挾纊暖生細柳之營(見本巻代/回周馬帥)
(條/)交泰大來(見上賀/諸司條)在師中吉(易在師中吉无咎象曰/在師中吉承天寵也疏)
(以剛居中而應于/五是在師中吉也)某無由叙賀猥辱貽箋草木知其威
名諒深自愛(張萬福傳徳宗以萬福為濠州刺史召謂/曰先帝改爾名者正所以褒也朕謂江淮)
(草木亦知爾威名若從所改恐賊不曉是卿/也復賜舊名萬福山谷詩塞上威名草木知)葦桃禳夫
惡氣願對殊休(注見/首條)
　　賀薛太守(師旦○乙酉○乙酉/為理宗寳慶元年)
乞漿得酒之占嵗仍在酉(袁子正論嵗在申酉乞漿/得酒嵗在辰已嫁妻賣子)轉
璣窺衡之騐斗又建寅(尚書在璿璣玉衡以齊七政蔡/邕云玉衡長八尺孔徑一寸下)
(端望之以視星晨葢垂璣以象天而衡望之轉璣窺/衡以知星宿嵗華紀麗正月律中大蔟斗建寅位)幸
恵仁侯(韓文今天/幸恵仁侯)永膺多福(尚書予小子/永膺多福)恭惟某官氣
鍾温厚(見/前)政布中和(王襃傳使襃作中和樂職宣布詩/師古曰中和者言政治和平也宣)
(布者風化普/洽無所不被)有脚陽春享人生五馬之貴(杜詩人生五/馬貴莫受二)
(毛/侵)細氊廣厦佇河東三鳯之來(王吉傳廣夏之下細㫋/之上師古曰廣夏大屋)
(也㫋與氊同新唐書薛收傳薛元敬隋選部郎邁之子/與收及族兄徳音齊名世稱河東三鳳收為長離徳音)
(為鸑鷟元敬年/最少為鵷鶵)暫凝畵㦸之香(見/前)即簇青旗之仗(簇千/木切)
(聚也攅也漢立春之日迎春于東郊車旗服飾皆青/杜詩晝刻傳呼淺春旗簇仗齊山谷詩春騎簇昭亭)某
陳人何用(見/前)新尹焉依(杜詩酒酣誇新尹蓄眼未見有/左傳我周之東遷晉鄭焉依)
舊綴筍班固已借天街之潤(東坡詩豈意肜庭綴兩班/山谷詩不立東風玉筍班)
(韓退之早春詩天街小雨潤如酥草色遥看/近却無最是一年春好處絶勝花栁滿皇都)兹鋤菜把
詎敢忘地主之恩(少陵園官送菜詩清晨/䝉菜把常荷地主恩)
　　賀婺州趙守(善下/)
玉厯導和氣已諧於簇逹(拾遺記黄帝吹玉律正璇衡/大載禮孔子曰舜以天徳嗣)
(堯西王母來獻白琯淮南子堯得舜推而尊之贈以昭/華之玉而傳天下西京雜記髙祖初入咸陽周行府庫)
(有白玉琯長二尺三寸二十六孔隋志梁武帝鍾律緯/稱主衣從上相承有周時銅尺一枚古玉律八枚李元)
(標詩銅渾變秋節玉律動春灰律志位/于丑太族族奏也氣大奏地而達物也)璇源襲慶禄益
厚於𤓰緜(顔延年詩玉水記方流璇源載/圓折餘見上代回趙開府條)與國同休裒
時多祉恭惟某官飛英宗邸(邸典禮切説文屬國舍徐/曰諸侯來朝所舍曰邸師)
(古曰漢制郡國朝宿之舍在京師者率名邸邸至也言/所歸至也謝朓箋朱邸方開效蓬心於秋實陸扆棣王)
(制分以白茅/錫其朱邸)賦政价藩(詩賦政於外四方爰發/又价人維藩賦布也)近尺五
之天旍旗有爛(杜詩爾家最近魁三象時論同歸尺五/天自注俚語曰城南韋杜去天尺五旍)
(本作旌咨盈切說文㳺車載旌析羽注旄首所以精進/士卒爛郎旰切明也詩爛其盈門箋云爛爛粲然鮮明)
(且衆多/之貌)方千里之地襦袴已温某濫綴槖班阻趨㦸衛
(並見/前)三朝受四海之籍肇蕆上儀(班固東都賦春王三/朝㑹同漢京天子受)
(四方之圖籍膺/萬國之貢珍)八荒轉一氣之鈞佇觀歸衮(詩是以有/衮衣兮無)
(以我公/歸兮)
　　賀永州陳守(疇○永州秦屬長沙郡漢分置零陵/郡屬荆州蜀先主既得益州乃分荆)
　　(州之湘水為界長沙江夏桂陽以東屬吳南郡零/陵武陵以西屬蜀及闗羽敗零陵屬吳孫皓分零)
　　(陵南部為始安郡分北部為邵陵郡晉穆帝分零/陵立營陽郡南齊為零陵郡隋置永州五季後周)
　　(時宋藝祖以勝敵雋加永州防禦使開祉發/祥實由此邦有若漢之豐沛唐之晉陽也)
戊巳日月之樞氣交離坎(律厯志太極元氣豐茂於戊/理紀于巳戊巳中位故曰日)
(月之樞周髀冬至從坎陽在子日出㢲而/入坤夏至從離隂在午日出艮而入乾)子丑天地之
紀喜溢乾坤(檀弓疏周以建子之月為正者謂之天/統商以建丑之月為正者謂之地統)况
行湘水之春(杜詩曉行/湘水春)宜有魯人之頌(詩序駉頌僖公/也僖公能遵伯)
(禽之法儉以足用寛以愛民務農重穀牧于坰野魯/人尊之於是季孫行父請命於周而史克作是頌)恭
惟某官令修王正(春秋春/王正月)政布民和(見/前)奏寛大之書盡
解東方之凍(宣帝黄龍元年詔曰數申詔公卿大夫務/行寛大成帝鴻嘉四年正月詔數敕有司)
(務行寛大禁苛暴漢紀杜周嘗冬/獄未竟㑹立春有寛大令互見前)反離騷之賦遂開南
嶽之雲(揚雄傳恠屈原文過相如至不容作離騷自投/江而死悲其文讀之未嘗不流涕也迺作書往)
(往摭離騷文而反之自㟭山投諸江流以弔屈原名曰/反離騷東坡韓文公廟碑公之精誠能開衡山之雲而)
(不能回憲宗/之惑詳見前)攝提既正於孟陬(見/前)耆老爭祈於萬石(栁/子)
(厚永州萬石亭記耋老言曰懿夫公之名亭也公嘗六/為二千石既盈其數漢之三公秩號萬石我公之徳宜)
(受兹錫漢有禮臣惟萬石君我公之化始于閨/門道合于古祐之自天野夫獻辭公夀萬年)某一來
黔鄙(栁文巫/黔東鄙)再見青陽(爾雅春/為青陽)徳不孤必有鄰願終垂
於樾䕃(見/前)夀維祺以介福愧莫捧於椒花(詩夀考維祺/以介景福箋)
(介勁也養老人而得/吉所以助大福也)
　　代回常州王宫教(遇○常州呉地延陵季子之采/邑也秦置㑹稽郡延陵等四縣)
　　(屬焉漢改延陵為毘陵縣東漢屬吳郡晉為毘陵/郡又諱毘改晉陵隋於蘇州常熟縣置常州唐因)
　　(之宋仍為常州領縣四冶晉陵武進屬浙西路今/為府改江隂軍為縣𨽻焉又分江隂地為靖江縣)
　　(治馬/䭾沙)
日出嵎夷厯紀孟陬之月(尚書分命羲仲宅嵎夷曰暘/谷寅賔出日注嵎海嵎也夷)
(萊夷也史記作禺銕爾雅正月/為陬離騷經攝提貞于孟陬)春回陽羨祥開刺史之
天(陽羨古城在今宜興縣治南一名蝦虎城輿地志吳/越間謂荆為楚秦以子名楚遂改荆溪為陽羡唐初)
(析義興置陽羨臨津二縣尋省趙嘏詩尋花偶坐/將軍樹飲水方開刺史天東坡詩一見刺史天)恭惟
某官徳體震亨(易震亨震來虩虩恐致福也疏/由懼而獲通所以震有亨徳)道隨㤗
長將明賑貸之議猶已饑民(漢刑法志有司無仲山甫/將明之材師古曰詩云肅)
(肅王命仲山父將之邦國若否仲山父明之將行也否/不善也言王有誥命則仲山父行之邦國有不善之事)
(則仲山父明之故引以為美傷今之不能然也文帝紀/詔曰方春和時草木羣生之物皆有以自樂而吾百姓)
(鰥寡孤獨窮困之人或阽於死亡而莫之憂省為民父/母將何如其議所以振貸之師古曰振起也為給貸之)
(今其存立也諸振贍其義皆/同今流俗作字從貝者非也)奉行寛大之書自今有嵗
(詩自今伊始嵗其有君子有/糓詒孫子于胥樂兮餘見前)鴻鈞一轉驛召載馳某久
矣凋年(鮑照詩窮隂殺/草急景凋年)見此芳嵗(梁元帝纂要孟/春曰芳嵗華嵗)變則
通通則久願體君子之四時(繫辭易窮則變變則通通/則久是以自天祐之吉无)
(不利左傳子産曰君子有四時朝以/聽政晝以訪問夕以修令夜以安身)仁者生生者圜茂
享太平之五福(魏相傳東方之神太昊乗震執規司春/張晏曰木為仁仁者生生者圜故為規)
(律厯志春蠢也物春生迺運動木曲直仁者生生者圜/故為規也詩序既醉太平也疏謂四方寧靜而無事此)
(則事之大者故謂太平也詩介爾景福鄭箋謂五福也/孔疏云福者備也備者大順之摠名既醉福事數備于)
(五君子萬年夀也天被爾禄冨也室家之壼康寧也/昭明有融攸好徳也髙朗令終景命有僕考終命也)
　　代回安豐史守(天錫○安豐軍即今鳳陽府夀州/春秋為六蓼國後屬楚楚考烈王)
　　(自陳徙都夀春命曰郢秦漢屬九江郡東漢為揚/州刺史治所魏即安豐縣陞為郡晉為淮南郡治)
　　(夀春東晉為豫州刺史治所梁以夀陽為豫州隋/曰夀州唐𤣥宗改夀春郡後復為州後唐陞為順)
　　(化軍節度南唐改為清淮軍周平淮南徙夀州治/下蔡以清淮軍為忠正軍自此州治始在淮北而)
　　(舊州廢為夀春縣仍𨽻焉宋因之後/陞為夀春府紹興間陞安豐縣為軍)
候一氣於葭莩曰為改嵗(後漢書律厯志候氣之法為/室三重戸閉塗釁必周宻布)
(緹縵室中以木為案每律各一内庳外髙從其方位加/律其上以葭莩灰抑其内端案厯而候之一氣至者灰)
(去晉志取𢎞農宜陽縣金門山竹為管河内葭莩為灰/詩曰為改嵗入此室處曰漢書作聿曰為改嵗者以仲)
(冬陽氣始萌可以為年之始/故改正朔者以建子為正)望八公之草木更與頒春
(八公山在今夀州東北五里肥水之北淮水之南漢淮/南王安與其賔客八公俱登此山學仙今山有安故臺)
(及石上有人馬跡晉謝𤣥禦苻堅陣肥水堅軍望草木/皆為旍旗即此山也謝𤣥暉和王著作八公詩云二别)
(阻漢坁雙崤望河澳兹嶺復㠝岏分區奠淮服東限瑯/琊臺西距孟諸陸阡綿起雜樹檀欒䕃修竹日隠澗凝)
(空雲聚岫如複出没朓樓雉逺近送春目戎州昔亂華/素景論伊穀阽危賴宗衮㣲管寄明牧長蛇因能翦奔)
(鯨自此曝道峻芳塵流業遥年運倐平生仰令圖吁嗟/命不淑浩蕩別親知連翩戒征軸再逺館娃宫雨去河)
(陽谷風煙四時犯霜雨期夜沐春秀良已凋秋塲庶/能築頒通作班崔駰傳乃强起班春注班布春令)恭
惟某官世濟壯猷(左傳世濟其美/詩克壯其猷)躬行仁政地控夀陽
之阻莫重安豐(圖經古夀春在淮南自周世宗攻劉仁/瞻於此惡其險遂徙夀州治於淮北下)
(蔡是安豐即古夀州劉禹錫寄揚夀州詩風獵紅旗入/夀春滿城歌舞向朱輪八公山下清淮水千騎塵中白)
(靣/人)天銷固隂之凝已成交泰宜屬始和之吉(周禮正月/之吉始和)
(布教于邦國/都鄙詳見前)益臻諸福之祥(董仲舒傳諸福之物/可致之祥莫不畢至)某欽
承履端缺陪旅賀(履旅/卦名)上林鴈過先勤繫帛之書(蘇武/傳漢)
(求武等匈奴詭言武死後漢使復至匈奴常恵請其守/者與俱得夜見漢使具自陳道教使者謂單于言天子)
(射上林中得鴈足有係帛書言武等在某澤中使者大/喜如恵語以讓單于單于視左右而驚謝漢使曰武等)
(實/在)下蔡馬肥願懋扞城之績(下蔡故城在今夀州北三/十里漢為縣屬沛郡隋屬)
(汝隂郡其城周世宗所築遺址尚存詩公侯干城毛傳/干扞也鄭箋可任以國守扞城其民孫炎云干楯所以)
(自蔽扞也左傳百官承事朝而不夕此公侯之所以扞/城其民也桓温傳賛爰寄扞城用恢威畧東坡詩誰信)
(儒冠也/扞城)
　　代囘湖州魏守(大中○湖/州已見)
羲和授時日已賔於暘谷(尚書乃命羲和欽若昊天厯/象日月星辰敬授人時孔傳)
(羲和世掌天地四時之官敬記天時以/授人也日出于谷而天下明故稱暘谷)甸侯宣化春自
滿於苕溪(說文甸天子五百里地甸之為言治也記大/司馬方千里曰國畿其外方百里曰侯畿又)
(其外方五百曰甸畿栁詩繼酬天禄署俱尉甸侯家董/仲舒傳郡守縣令民之師帥所使承流而宣化也文選)
(春色滿皇州苕溪在今湖州府治西溪有兩源一源發/自天目山一源發自獨松嶺合浮玉山水俱至安吉州)
(合流至府城西又分二派一自清源門入霅溪一至/臨湖門外合霅溪入于太湖多生蘆葦故曰苕溪)恭
惟某官奉寛大之書布中和之政水晶宫冷何資桃梗
之禳(歐陽永叔送胡學士知湖州詩武平天下才四十/滯鉛槧怱乗使君舟傍棹不可纜都門春漸動栁)
(色綠將暗挂帆千里風水濶江灧灧吳興水晶宫樓閣/在寒鑑橘柚秋苞繁烏程春甕釅清談越客醉屢舞吳)
(娘豔寄詩無憚煩以/慰離居念詳見前)鸚鵡盃深滿介椿松之祉(唐段柯/古酉陽)
(雜爼梁宴魏使魏肇師俄而酒至鸚鵡杯徐君房飲不/盡屬肇師肇師曰海蠡蜿蜒尾翅皆張非獨為玩好亦)
(所以為罰卿今日真不得辭責南州異物志鸚鵡螺狀/似霞杯形如鳥頭向其腹視似鸚鵡故以為名離殻出)
(食飽則還殻中若為魚所食殻乃浮出白質而紫文如/鳥形故自像鳥為作兩目兩翅也梁陸倕蠡杯銘用邁)
(羽杯珍愈渠椀實同蠡測形均樸滿李詩酒飛鸚/鵡重李適詩銀河半倚鳳凰來玉酒相傳鸚鵡杯)某已
投西崦又見東風(見/前)皂葢晝行莫稱稱觴之賀(後漢輿/服志中)
(二千石二千石/皆皂葢朱兩轓)白蘋日暮㑹觀賜璽之來(白蘋洲在湖/州霅溪東栁)
(渾詩汀洲採白蘋日暮江南春白樂天五亭記云湖州/城東南一百步扺霅溪溪連汀洲洲一名曰白蘋梁吳)
(興守栁渾於此賦詩因以為名也大厯十一年顔魯公/為刺史作八角亭以逰息開成三年𢎞農楊君為刺史)
(乃疏四渠濬二池樹三園搆五亭葢是境也實栁守濫/觴之顔公椎輪之楊君繢素之三賢始終能事畢矣循)
(吏傳序二千石有治理效/輒以璽書勉厲増秩賜金)
　　代回王寜國(補之○寧/國已見)
三陽底日肇新正月之和(㡳軫視切致也周禮馮相氏/冬夏致日春秋致月以齊四)
(時之序左傳天子有日官諸侯/有日御日官居卿以㡳日禮也)五馬頒春茂介自天之
祐(易自天祐之/吉无不利)恭惟某官中和布政(見/前)豈弟宜民(詩豈/弟君)
(子又宜/民宜人)椒盤已頌花嵗今始有(杜詩守嵗阿咸家椒盤/已頌花詩自今伊始嵗)
(其/有)澄江淨如練福莫不増(謝眺詩餘霞散成綺澄江凈/如練詩受天百祿降爾遐福)
(又如山如阜如岡如陵/如川之方至以莫不増)某竊承履端阻陪旅賀信宣州
主人之賢者益侈新榮(寧國唐之宣州昌黎送楊支使/序愈未嘗至宣州而樂頌其主)
(人之賢者以其/取人信之也)忘翰林客卿之囅然敢伸善禱(揚雄傳/聊因筆)
(墨成文章故藉翰林以為主人子墨為客卿以風囅丑/忍切韻㑹大笑貌莊子桓公囅然而笑曰此寡人之所)
(見者/也)
　　代囘常台州(建○台/州已見)
日在營室肇新太史之迎(禮記孟春之月日在營室正/義曰按三統厯立春日在危)
(十六度正月中在室十四度晉天文志營室二星一曰/元宫一曰清廟國語日月㡳天廟注㡳至也天廟營室)
(也孟春之月日月皆在營室禮記孟春之月以立春先/立春三日太史謁之天子曰某日立春盛徳在木天子)
(乃齊立春之日天子親帥三公九卿諸侯大夫以/迎春于東郊注太史禮官之屬掌正嵗年以叙事)霞起
天台茂介元侯之祉(天台山在天台縣西一百十里孫/綽天台賦赤城霞起以建標瀑布)
(飛流以界道太白天台曉望詩門標赤城霞樓棲滄海/月詳見前左傳三夏天子所以享元侯也元侯九牧二)
(伯諸侯/之長也)恭惟某官布中和之政行寛大之書(見/前)維斗擕
龍表少陽之用事(漢天文志杓攜龍角注杓斗柄也龍/角東方宿也攜連也律厯志少陽者)
(東方東動也陽氣動物于時為春春蠢也物蠢/生乃動運木曲直仁者生生者圜故為規也)俾民觀
象騐正月之始和(周禮正月之吉始和布治于邦國都/鄙乃縣治象之法于象魏使萬民觀)
(治象挾日而/歛之互見前)君子履之天休萃止某退然厄閏(宋陸佃/埤雅云)
(黄楊木性堅緻難長俗云嵗長一寸閏年倒長一寸宋/羅願爾雅翼云黄楊嵗長一寸遇閏年則否牡丹遇閏)
(嵗花開輒小東坡詩園中草/木春無數只有黄楊厄閏年)見此芳辰(梁元帝纂要春/辰曰良辰嘉辰)
(芳/辰)道阻且長愧莫稱於椒斝(見/前)年運而往只擬學扵桃
符(莊子予年運而往矣東坡詩老去/怕㸔新厯日退歸擬學舊桃符)
　　代囘林嘉興(嘉興/已見)
揆三㣲扵人統既届始和(後漢書陳寵傳三㣲成著以/通三統注統者統一嵗之事)
(王者三正遞用周環無窮故曰通三統班固白虎通徳/論三㣲者何謂也陽氣始於黄泉萬物動㣲而未著也)
(十一月之時陽氣始養根株黄泉之下萬物皆赤赤者/盛陽之氣也故周為天正色尚赤也十二月之時萬物)
(始牙而白白者隂氣故殷為地正色尚白也十三月之/時萬物始達孚由而出皆黒人得加功故夏為人正色)
(尚黒不以二月後為正者萬物不齊莫適所統故必以/三㣲之月也律厯志天統之正始施于子半日萌色赤)
(地統受之于丑初日肇化而黄至丑半日牙化而白人/統受之于寅初日蘖成而黒至寅半日生成而青天施)
(復于子地化自丑畢于辰人生自寅成于申故厯數三/統天以甲子地以甲辰人以甲申孟仲季迭用事為統)
(首三㣲之統既著而五/行自青始其序亦始之)牧千里之日畿宜裒多祉(白虎/通徳)
(論京師者何謂也千里之邑號也京大也師衆也明諸/侯法日月之徑千里帝王世紀天子畿方千里曰甸服)
(服之内/曰京師)恭惟某官道符泰長徳體震亨(俱見/前)賔暘谷之
春湖山自得(尚書宅嵎夷曰暘谷寅賔出日韓文令修/於户庭數日之間而人自得於湖山千里)
(之/外)作嘉禾之命朝夕以須(郡志吳黄龍五年嘉禾生于/由拳因名嘉禾呉志赤烏七)
(年㑹稽言嘉禾生改年為嘉禾書序唐叔得禾異畆同/穎獻諸天子王命歸周公于東作歸禾注畆隴也穎穂)
(也禾各生一壟而共為一穂天下禾同之/象周公徳所以致故歸之左傳磨厲以須)某竊承履端
莫陪旅賀雙魚中有尺素猥勤桃李之投(古樂府客從/逺方來遺我)
(雙鯉魚呼童烹鯉魚中有尺素書/詩投我以木桃又投我以木李)五馬不受二毛請致
椿松之祝(杜詩人生五馬/貴莫受二毛侵)
　　代囘史蘄州(蘄州/已見)
日賔暘谷厯敬授於堯時(尚書寅賔出日/孔傳敬導出日)天恵仁侯和
先驅於楚澤(韓文今天幸恵仁/侯又送我入楚澤)恭惟某官榮分半竹(文/帝)
(紀初與郡守為竹使符注以竹箭五枚長五寸鐫刻篆/書第一至第五師古曰與郡守為符者各分其半右留)
(京師左/以與之)言憩甘棠(詩蔽芾甘棠勿翦/勿敗召伯所憩)淮水湯湯扇條風
而解凍(湯音傷詩淮夷來鋪江漢湯湯易緯立春條風/至禮記孟春之月東風解凍正義曰按易卦驗)
(云立春而水降條風/至條風即東風也)周原膴膴生麥氣以烘晴(膴音武/詩周原)
(膴膴堇荼如飴箋廣平曰原周之原地在岐山之南膴/膴然肥美其所生菜雖有性苦者甘如飴也嵗華紀麗)
(麥覆雉以當時注見庾信/感春賦文選麥秋晨氣潤)宜在凝香(韋蘇州詩燕/寢凝清香)益裒
流祉某濫持荷槖莫捧椒觴(見/前)遵渚之有歸鴻請馳善
頌(詩鴻飛遵渚公歸無所鄭箋鴻大鳥也不宜與鳬鷖/之屬飛而循渚以喻周公與凡人處東都之邑失其)
(所/也)盍簪而喧櫪馬佇慶遄歸(詩王曰遄/歸餘見前)
　　代囘趙徽州(希逺○徽/州已見)
王正謹始肇新人統之頒(見/前)侯度承休始自日畿之近
(詩質爾人民謹爾侯度注/侯君也慎汝為君之法度)恭惟某官奉行寛大宣布中
和凍解東風共詠袴襦之煖杓囘北斗茂迎綸綍之温
(俱見/前)某仰辱先施未由候賀有椒有飶願儲滋至之休
(飶薄必切說文食之香也詩有椒其/馨有飶其香注椒猶飶也飶芬香也)如竹如松益茂方
來之慶(詩如竹苞矣/如松茂矣)
　　代回張建昌(嵩○建/昌已見)
正月始和少陽用事(釋名云正月少陽/見寅寅者演也)諒魯侯之燕喜
(詩魯侯燕喜令妻/夀母注燕燕飲也)受周祉之鴻龎(鴻通作洪爾雅龎洪/大也揚雄傳鴻生鉅)
(儒龎當作厖說文石大貌司馬相如/傳湛恩厖洪師古曰厖洪皆大也)恭惟某官宣布中
和奉行寛大(見/前)東風解凍暫勤南國之蕃宣(詩序文王/之道被于)
(南國又召公之教明于南/國詩四國于蕃四方于宣)北斗囘杓即接西樞之歩武
(宋熈寧三年詔國家以西樞内輔翊賛本兵任為重矣/說文步行也爾雅堂下謂之步歩布也禮記堂上接武)
(堂下布武爾雅武跡也錢氏曰每/移足半躡之中人之跡尺二寸)某未由削牘(見/前)先辱
嘘枯(後漢書鄭太傅孔公緒/清談髙論吹生嘘枯)有椒其馨莫遂飛觴之慶
(楊烱詩煙霞駐征葢/絃奏促飛觴餘見前)如松之茂願培隆棟之材(易棟隆/吉象曰)
(棟隆之吉不/撓乎下也)
　　代月湖囘新建寜李大諫(大異/)
蒼玉青旂趣元侯之北覲(尚書考靈曜春佩蒼璧乗蒼/馬以出逰發令于外春行仁)
(政以順天之常以安國也後漢禮儀志/立春之戸郡國縣官皆服青幘立青幡)清香畵㦸轉仁
氣以南驅誕對端辰裒時繁祉(見/前)恭惟某官蜚英騰實
(司馬相如傳激清流揚/㣲波蜚英聲騰茂實)聽厲即温肆夏升歌擬宣麻扵
文徳(左傳金奏肆夏之三又三夏天子所以享元侯也/金奏擊鐘而奏也肆夏樂章名周禮以鐘鼓奏九)
(夏一曰王夏二曰肆夏三曰昭夏四曰納夏五曰章夏/六曰齊夏七曰族夏八曰陔夏九曰驁夏肆夏之三肆)
(夏以下三夏也元侯來朝天子享之乃奏三夏翰林志/唐中書用黄白二麻為綸命其後翰林専掌白麻中書)
(獨得用黄麻玉堂雜記凡鎖院文臣職事明日赴文徳/殿聽麻宰相與樞宻皆不往惟輪參政一員押麻玉海)
(文徳殿即文明殿太平興國五年殿災改今名淳化中/張洎奏今之文徳殿即唐之宣政在周為中朝在漢為)
(前殿在唐為正衙凡朔望起居大册/拜對四夷君長試制舉人皆在此)陽春有脚還擷茗
於武夷(武夷山在崇安南三十里建茶所出詳見前東/坡詩武夷溪邉粟粒芽前丁後蔡相籠加爭新)
(買寵各出意今/年鬬品充官茶)芳嵗維新叢休滋至某龍鍾甚矣(廣韻/龍鍾)
(竹名年老者如竹枝葉搖曵不自禁持韓詩東野/不得官白首誇龍鍾東坡詩龍鍾一老翁詳見前)燕賀
缺然(淮南子太厦成而燕雀相賀杜詩髙飛/燕雀賀新成莊子今者闕然數日不見)列炬盍簪
願遂同朝之喜(見/前)習鄉尚齒便為告老之謀(禮記元日/習射上功)
(習鄉上齒注鄉請飲酒也鄉/禮春秋射國蜡而飲酒養老)
　　代囘建寜傅大諫(伯成/)
王正紀月肇頒象魏之和侯度觀時丕對龍光之渥宜
裒百福以應三陽(並見/前)恭惟某官早伏諫蒲(史丹傳頓/首伏青蒲)
(上注以青規地曰青/自非皇后不得至此)出分符竹陽春布徳已行寛大之
書(見/前)肆夏升歌即展論思之藴(班固兩都賦序朝/夕論思日月獻納)仁賢
來止福履綏之(詩樂只君子/福履綏之)某落日在簾(杜詩落日在/簾鈎溪邉春)
(事幽東坡詩/斜陽半疎簾)浮雲出岫(歸去來辭雲/無心而出岫)憶爛柯之邂逅又
見東風(述異記信安都石室中晉時樵者王質逢二童/子棊與質一物如棗核食之不饑置斧于坐而)
(觀童子曰汝斧柯爛矣質歸鄉閭無復時人張萱疑耀/云爛柯人皆知為奕者之事東陽記信安縣有懸室坂)
(晉中朝時有民王質者伐木至室中見四童子彈琴而/歌因倚柯聽之童子以一物如棗核與質含之便不復)
(饑俄頃童子曰其歸承聲而去斧柯爛盡/既歸質去家已數十年矣詩邂逅相遇)及焙茶之後
先願歸北闕(大觀茶論茶工作於驚蟄尤以得天時為/急故焙人以得茶天為慶北苑別錄驚蟄)
(節萬物始萌每嵗常以前三日開焙通閏則反之以其/氣候之少遲故也按此所謂焙茶之後先也髙帝紀蕭)
(何造未央宫立東闕北闕師古曰未央殿雖南嚮而上/書奏事謁見皆詣北闕關中記未央宫北有𤣥武闕即)
(北闕也張衡西京賦/北闕甲第當道直啟)
　　代回施温州(椷○温/州已見)
挾日觀治肇頒正月之和(周禮正月之吉始和布治於/邦國都鄙乃縣治象之法於)
(象魏使萬民觀治象挾日而歛之注正月周之正月吉/謂朔日始調和上六典八法已下之事和訖當月即頒)
(布此治職文書下諸侯邦國卿大夫都鄙言乃縣者乃/者緩辭至建寅之月乃縣治象之法于雉門象魏使萬)
(民共觀治象挾日者從甲至甲凡十日歛藏之于/明堂於後月月受而行之謂之告朔挾又作浹)受地
視侯丕介自天之祐恭惟某官良二千石(漢書循吏傳/序宣帝常稱)
(曰庶民所以安其田里而亡歎息愁恨之心者/政平訟理也與我共此者其唯良二千石乎)福十萬
家(新唐書陳子昻傳一州得才刺史十萬户賴其福/得不才刺史十萬户受其困國家興衰在此職也)將
明寛大之書昔無今有(刑法志有司無仲山甫將明之/才詳見前㢘范傳范為蜀郡太)
(守除火禁百姓便之歌曰廉叔度來/何暮不禁火民安作昔無襦今五袴)參酌隂陽之運小
往大來(易泰小往大來吉亨内陽而/外隂内健而外順詳見前)與物為春(淮南子/使神滔)
(蕩而不失其充日夜無傷而與/物為春則是合而生時於心也)摶風斯下(莊子鵬之徙/於南冥也水)
(擊三千里博扶搖而上者九萬/里故九萬里則風斯在下矣)某屬拘朝綴(綴音與惴/同禮記行)
(綴注疏謂鄼也正義曰鄼/謂鄼聚舞人行位之處)莫旅賀綦(綦音其廣韻履餙/也禮記履著綦注)
(綦繫/也)櫪馬林烏但切盍簪之願雲鴻江鯉聊傾削櫝之
私(俱見/前)
　　代囘施温州(椷○温/州已見)
魯觀占雲(觀郎旰切爾雅觀謂之門釋名觀以上觀望/也三輔黄圖云登之可以逺觀故謂之觀左)
(傳僖五年春正月朔日南至公既視朔遂登觀䑓以望/而書禮也凡分至啓閉必書雲物為備故也周禮保章)
(氏以五雲之物辨吉/凶水旱降豊荒之䘲)周正紀月(正音征増韻云本去聲/始皇名政讀正如征)
騐陽律鳯鳴之應(律厯志黄帝使泠綸自大夏之西昆/侖之隂取竹之解谷生其竅厚均者)
(㫁両節間而吹之以為黄鍾之宫制十二筩以聽鳳之/鳴其雄鳴為六雌鳴亦六比黄鍾之宫而皆可以生之)
(是為/律本)符凝香燕寢之祥(見/前)恭惟某官政為吏師(朱博傳/賛所在)
(而治為/世吏師)學有家法(後漢書儒林傳序各以家法教授徐/防傳太學試博士弟子皆以意說不)
(脩家法私相容隠開生姦路左雄傳諸/生試家法注儒有一家之學故稱家)召棠所舍迎化
日之舒長(詩蔽芾甘棠勿剪勿伐召伯所茇說文茇舍/也王符傳化國之日舒以長故其民閒暇而)
(力有餘亂國之日促以短/故其民困務而力不足)燕黍既囘揚仁風於黎庶(見/前)
宜裒多祉以對休辰某濫綴朝行阻陪賔謁碧油紅斾
願加意扵頒春(白樂天詩碧油幢引向東川又紅斾將/軍昨日歸斾蒲蓋切說文繼旐之旗沛)
(然而/垂)紫詔緑綈猶傾心扵賀夏(隴右記武都紫水有泥/其色亦紫而粘貢之用)
(封璽書故詔誥有紫泥之美綈田黎切說文□繒也外/戚傳中書黄門田客持詔記盛緑綈方底西京雜記漢)
(中書以武都紫泥為/璽室加緑綈其上)
　　代回程慶元(凖○慶/元已見)
夏正建寅三陽簇逹(禮記孟春之月律中太蔟正義曰/此言孟春者夏正建寅之月也吕)
(不韋在於秦世不用秦正而用夏時者以夏數得天正/故用之也律候氣之管中猶應也孟春氣至則太蔟之)
(律應應謂吹灰也律厯志太蔟族/奏也言陽氣太奏地而達物也)東風拆甲萬物光輝
(草木初生曰甲易天地觧而雷雨作雷雨作而百果草/木皆甲拆西京雜記董仲舒曰太平之世風不搖條開)
(甲破萌/而已)時維哲人(尚書哲人惟/刑無疆之辭)天錫純嘏(詩天錫公純/嘏眉夀保魯)
恭惟某官氣鍾温厚徳禀中和化洽甘棠接京師而蒙
潤(郭伋傳帝勞之曰賢能太守去帝城/不逺河潤九里冀京師并蒙福也)威行若木環瀚
海以無波(淮南子扶木在陽州日之所曊建木在都廣/衆帝所自上下日中無景呼而無響蓋天地)
(之中也若木在建未西末有十日其華照下地初學記/北海大海之别有瀚海霍去病傳封狼居胥山禪於姑)
(衍登臨瀚海如淳曰瀚海北海名韓詩外傳成王時有/越裳氏重三譯而朝曰吾受命國之黄髪曰乆矣天之)
(不迅風雨海之不波溢也三年於兹/矣意者中國有聖人乎盍往朝之)當羲仲之授時(見/前)
宜魯侯之燕祉(詩魯侯燕喜令妻夀母宜大/夫庻士邦國是有既多受祉)某又觀新
厯真是陳人(見/前)有椒其馨莫遂樽罍之捧(東坡詩童子/遙知領襦袴)
(使君先已/洗樽罍)如松之茂姑伸竿牘之恭(莊子小夫之知/不離苞苴竿牘)
　　代回王廬州(柟○廬州春秋時屬舒戰國時屬楚/秦為合肥縣漢分立廬江國東漢為)
　　(合肥侯國仍𨽻九江郡又更為淮南國合肥𨽻焉/魏晉為重鎮宋齊皆為廬江郡地梁改合肥為汝)
　　(隂郡尋改為合州隋改合州為廬州以廬江名舊/經云古廬子國此蓋惑於應劭之說非也又引左)
　　(氏云自廬以往振廪同食此乃中廬之地去合肥/逺矣煬帝改為廬江郡唐為廬州宋因之○宋史)
　　(王柟字汝良大名人祖倫使北死孝宗訪其孫調/通州海門縣尉韓侂胄以恢復起兵端天子思繼)
　　(好息兵凡七遣使無成續遣方信孺往議垂成以/忤侂冑得罪顧在廷無可使者乃遣柟㑹侂胄已)
　　(誅柟持金人牒歸求侂胄函首易淮陜侵地從之/周公謹齊東野語云柟使金一日金人問韓大師)
　　(何如人柟盛稱其忠賢威略彼徐以邉報示之曰/如汝言南朝何故誅之柟窘懼不能對於是無厭)
　　(之求難塞之請皆不敢與校以為脫身之計當時/有題詩於侍從宅曰嵗幣頓増三百萬和戎又送)
　　(一於期無人說與王柟道莫遣當年冦凖知亦一/時公論也金主嘗令引南使觀忠繆侯墓且釋云)
　　(忠於為國繆於為身詢之為侂胄也按秦檜主和/王倫出使胡忠簡請斬檜以謝天下時皆偉之侂)
　　(胄主戰倫之孫柟復出使竟函韓首以求和是和/者當斬而戰者亦不免於死一是一非竟何如哉)
天回北斗新太史之授時(公羊傳注昬斗指東方曰春/指南方曰夏指西方曰秋指)
(北方曰冬周禮太史正嵗年/以序事頒之於官府及都鄙)地重南巢慶元侯之受祉
(方輿勝覽堯世巢父即巢之耆艾也書稱成湯放桀於/南巢左傳文公十二年楚人圍巢襄公二十六年吳伐)
(巢昭公九年城/巢即今巢縣也)恭惟某官三槐襲組(東坡三槐堂銘序/故晉國王公顯於)
(漢周之際歴事太祖太宋文武忠孝天下望以為相而/公卒以直道不容於時蓋嘗手植三槐於庭曰吾子孫)
(必有為三公者已而其子魏國文正公相/真宗皇帝享其福禄榮名者十有八年)半竹分符(見/前)
虎豹之皮和戎既寜諸夏(左傳無終子嘉父使孟樂如/晉因魏莊子納虎豹之皮以)
(請和諸戎無終山戎即今北直𨽻遵化縣子爵也嘉父/戎君孟樂戎臣魏莊子魏綘也又魏綘曰勞師於戎而)
(楚伐陳必勿能救是棄陳也諸華必叛注諸華中國猶/諸夏也詩民勞箋京師者諸夏之根本苕之華箋京師)
(以諸夏為障蔽刑法志内尊天子以安諸夏注諸夏/中國之諸侯也夏大也言大于四夷和戎事見題下)鴻
鴈之民安宅咸與為春(詩鴻鴈于飛集于中澤之子于/垣百堵皆作雖則劬勞其究安)
(宅詩序鴻雁美宣王也萬民離散不安其居而能勞来/還定安築之至於矜寡無不得其所焉此指金人歸淮)
(陜侵/地)一氣始和三靈錫羨(揚雄傳上獵三靈之流如淳/曰三靈日月星垂象之應也)
(美盛貌封禪書大/漢之徳沕潏曼羡)某無由捧爵還復烹魚分北果之甘
芳又勤實篚(篚府尾切廣韻方曰筐圓曰篚筴也通作/棐應劭漢書注方曰箱隋曰篚隋圜而長)
(也/)愧東華之塵土僅有空函(東坡詩軟紅猶戀屬車塵/注戲語有西湖風月不如)
(東傘軟紅塵土殷浩傳温將以浩為尚書令遺書告之/浩欣然許焉將答書慮有謬誤開閉者數十竟達空函)
(梁武帝紀是馳兩/空函定一州矣)
　　代回臨江洪寺簿(伋○臨/江已見)
夏正建寅三陽簇逹春風拆甲萬物光輝(俱見/前)天恵仁
侯(韓文今天/幸惠仁侯)日綏景福(詩以享以祀/以介景福)恭惟某官世濟其
美政鼓以和擁朱轓二千石之榮令行庭户(後漢書輿/服志中二)
(千石二千石皆皂蓋朱兩轓韓文令脩庭/户數日間而人自得於湖山千里之外)環清江十萬
户之衆家有袴襦(方輿勝覽南唐吳鸞以蕭灘之地當/南粤䖍吉袁洪四會之衝編氓訴牒)
(不及官事人夫辦集愆期唐主從其請遂取髙安及新/喻建安之三鄉為清江縣屬洪州又置筠州以清江縣)
(𨽻/焉)宜介始和益裒多祉(詩既多/受祉)某濫班朝綴莫旅賀綦
佩犢帶牛願懋循良之績(龔遂傳民有帶持刀劒者使/賣劒買牛賣刀買犢曰何為)
(帶牛/佩犢)林鵶櫪馬式諧㑹合之期(見/前)
　　代囘史吉州(定之○吉/州已見)
陽春有脚又新象魏之頒(見/前)函夏無塵正倚螺江之重
(函胡南切陸雲詩函夏無塵海外有謐顔延之赭白馬/賦知函夏之充牣螺江即贑江吉州城北十里有螺山)
(南臨江上宛委如螺或曰昔有漁忽遇風雨見神螺光/彩五色取而懐之至山下涉水螺失所在俗呼為螺子)
(山又螺湖在吉州西北而東流入贑江宋王庭􁀙/詩鷺洲盤地軸螺浦㵼天津白鷺洲亦在贑江中)恭惟
某官氣全温厚政協中和息潢池之干戈自温襦袴(龔/遂)
(傳陛下赤子弄陛下之兵於潢池中耳潢胡光切說文/積水池左傳潢汙行潦之水服䖍曰畜小水謂之潢水)
(不流謂之汙周語塞川原而/為潢汙注小曰潢大曰汙)厚晉陽之保障豈盡繭絲
(晉語趙簡子使尹鐸為晉陽請曰以為繭絲乎以為保/障乎簡子曰保障哉尹鐸損其户數注繭絲賦稅保障)
(蔽捍也小城曰保/禮記遇入保者)時維泰亨(見/前)坐應鼎吉(易鼎元吉亨/王注革去故)
(而鼎取新取新而當其人易/故而法制齊明吉然後乃亨)某備員朝綴(申屠剛傳武/帝時相許昌)
(等皆以列侯繼踵􁗍􁗍亷謹為丞相備員而已儒林傳/文學掌故補郡屬備員師古曰云備員者示以升擢之)
(非藉其/實用也)莫簉賀綦(簉初救切齊飛順疾/也唐書簉羽鵷鷺)佩犢帶牛願挽
河而洗甲(宋王楙野客叢書云吳曽漫録云杜詩有洗/兵馬末云安得壯士挽天河浄洗甲兵長不)
(用案說苑武王伐紂風霽而乘以大雨散宜生諫曰此/非妖與王曰非也天洗兵也僕觀梁簡文詩洗兵逢驟)
(雨送陣出黄雲裴行儉碑曰洗兵諾真之水刷馬草心/之山此皆有洗兵之語所謂挽天河語子美之前罕聞)
(李晟廟碑雨洗天兵風貍/虜魄張說詩貫索挽河流)林鵶櫪馬㑹列炬以盍簪(見/前)
　　代囘李封州(煥○封州即今肇慶府之封川縣本/漢蒼梧郡廣信縣地梁置梁信縣及)
　　(梁信郡兼置成州隋平陳郡廢改成州曰封州改/梁信縣曰封川大業初以封興縣省入尋改州為)
　　(蒼梧郡治封川縣唐復為封州天寳初改臨封郡/乾元初復為封州宋紹興中封州廢以縣屬徳慶)
　　(府尋復置元為封州路/後復為州今屬肇慶府)
分符北闕(見/前)宅牧南郊(尚書宅乃牧/又宅南交)騎竹交迎不問瀧
岡之吏(東觀漢記郭伋為并州牧行部到西河美稷有/童兒數百各騎竹馬於道次迎拜劉知幾史通)
(難曰漢時方伯儀比諸侯其行也前驅竞野後乘塞路/彼草菜稚子齠齔童兒安能犯騶駕凌襜帷首觸威嚴)
(自陳襟抱其不可信一也又方伯按部舉州振肅至於/墨紱長吏黄綬羣官率彼吏人顒然佇候兼復行李有)
(程憇息有所安得輕赴數童之期坐失百城之望其不/可信二也夫晉陽無竹古今共知假有傳檄他方蓋亦)
(事同大夏訪諸商賈不可多得况在童擩彌復難求其/不可信三也按竹馬事引用已多子𤣥丈辯而雋故特)
(著之書末瀧音䨇奔湍也俗謂水湍浚為瀧愚謂粤水/行山澗中多懸崖倒峽而下至險峻處則謂之瀧初無)
(定所昌黎所問則昌樂瀧耳詩云南行逾六旬始下昌/樂瀧險惡不可狀船石相舂撞往問瀧頭吏潮州尚幾)
(里行當何時到/土風復何似)驛梅逺寄已知嶺表之春(荆州記陸凱/與范曄相善)
(自江南寄梅花一枝詣長安與曄并贈詩曰折梅逢驛/使寄與隴頭人江南無所有聊贈一枝春廣志大庾嶺)
(上梅花南枝已落北枝/方開寒煖之候異也)恭惟某官服襲典刑發舒政術
自為單父技已敏於割鷄(說苑宓子賤治單父彈琴身/不下堂單父治巫馬期亦治)
(單父以星出以星入日夜不處以身親之而單父亦治/巫馬期問其故宓子曰我之謂任人子之謂任力任力)
(者勞任/人者佚)及試海沂才益新於展驥(王祥傳徐州刺史吕/慶檄為別駕委以州)
(事政化大行時人歌之曰海沂之康實賴王祥蜀志龎/統守来陽令在縣不治免官魯肅遺先主書曰龎士元)
(非百里才也使居治中别/駕之任始當展其驥足耳)兹宣寛札出領臨封(封州唐/為臨封)
(郡/)諒因報政之來(史記周公世家伯禽受封之魯三年/而後報政太公亦封於齊五月而報)
(政/)即遂立朝之願某凋零嵗月㸃綴星辰(綴音惴說文/合著也世說)
(司馬太傅夜坐於時天月明浄歎以為佳謝重答曰意/謂乃不如微雲㸃綴東坡詩雲散月明誰㸃綴張九齡)
(詩葉作參差發枝從㸃綴新白樂天詩㸃/綴佛髻上合為七寳冠杜詩聴履上星辰)逺方雙魚不
盡相酬之意(見/前)人生五馬願牧自飬之功(易觀頥觀其/所養也自求)
(口寳觀其自養也疏自/養有節則是其徳盛也)
　　代回孫衢州(子直○衢/州已見)
頒象魏之法仗蔟春旂(杜詩春旂/蔟仗齊)凝燕寢之香服先夏
甸(帝王世紀天子畿方千里/曰甸服禹貢五百里甸服)時維竹使(文帝紀初與郡/守為竹使符)
天錫茨禧(茨音慈朱氏曰茨言宻比/詩君子至止福禄如茨)恭惟某官躬綰左
符(東坡詩横空好在脩眉/色頭白猶堪乞左符)化行右翊(漢書地理志左馮/翊右扶風注故秦)
(内史武帝建元六年分内史為左右太初元/年更名左内史為左馮翊右内史為右扶風)朞年而變
莫不頌而歌之諸侯之風未有速於此者(詩序鵲巢騶/虞之徳諸侯)
(之風/也)有開鳯厯(杜氏通典少昊摯之立也鳳鳥適至故/鳥紀為鳥師而鳥名鳳鳥氏厯正也注)
(鳳鳥知天時故/以為厯正之官)㑹出鶯喬(唐孟宁詩羣鶯共喜新遷木/蒯希逸詩鶯谷新遷碧落飛)
某束緼力㣲(韓詩外傳齊有隠士東郭先生梁石君當/曺相國為齊相客謂匱生曰夫東郭先生)
(梁石君世之賢也隠於深山終不絀身以求仕吾聞先/生得謁曺相國願為之先臣里母相善婦見疑盜肉其)
(姑去之告於里母里母曰安行今令姑呼汝即束緼請/火去婦之家曰吾犬争肉相殺請大治之姑乃追還去)
(婦故里母非談說之士束緼請火非還婦之道也然物/有所感事有可通何不為之先匱生曰請盡力為東郭)
(先生梁石君束緼請火乃見曺相國曰臣之里有夫死/三日而嫁者有終身不嫁者則將奚娶相國曰娶不嫁)
(者匱生曰齊有東郭先生梁石君隠於深山終不絀身/求仕相國娶婦欲娶其不嫁者取臣獨不取不仕之臣)
(耶於是相國因匱生束帛安車迎東郭先生/梁石君又見漢書蒯通傳文小異互見前)盍簪願切
(見/前)建牙開府阻斟酌扵椒花(魏志典韋初平中張邈舉/義兵韋為士屬司馬趙寵)
(牙門長大人莫能勝韋一手建之後漢滕/輔祭牙丈敬建髙牙神武攸託餘見前)上齒習鄉猶
徑從扵棠䕃(禮記元日習射/尚功習鄉尚齒)
　　代回紹興黄尚書(由○紹興已見黄由長洲人孝/宗朝舉進士第一累官刑部尚)
　　(書兼直學士院侍御史張巖奏其植偽黨與遂奉/祠嘉定間起為浙東安撫使仍官刑部尚書兼直)
　　(學士院卒/贈少師)
條風應節和生元帥之幢(易緯立春條風至幢傳江切/釋名童也其狀童童然也吳)
(志陸遜討丹陽賊帥費棧遜乃益施牙幢鼓/譟而前黄帝出軍决有所征伐作五采牙幢)樺燭朝天
光映尚書之履(樺燭見本巻代/回畢安撫條)恭惟某官徳儀震動道
協泰亨與物為春又騰歌扵襦袴(並見/前)履端之始行促
覲扵冕旒(杜詩九重閶闔間宫/殿萬國衣冠拜冕旒)某擬學桃符(東坡詩退/歸擬學舊)
(桃/符)阻稱椒斝杓攜龍角已旋北斗之魁(並見/前)身到鳯池
即解東風之凍(宋張唐卿進士第一人登科期集於興/國寺題詩句於壁曰一舉首登龍虎榜)
(十年身到鳳凰池有人續云君㸔姚曄并梁固不得朝/官未可知後果終於京官姚曄梁固真宗朝狀元唐卿)
(仁宗朝/狀元)
　　代回趙湖州(湖州/已見)
嵗行在午咢布方新(咢逆各切說文譁訟也爾雅徒擊/鼓謂之咢詩或歌或咢孫炎云聲)
(驚咢也律厯志咢/布於午互見前)斗指扵寅棣通伊始(棣音替律厯志/正月乾之九三)
(萬物棣通族出於寅/孟康曰棣謂通意也)是惟君子之道長(見/前)實應諸侯之
化行(詩序鵲巢騶虞之徳諸侯之風也又汝/墳遵化行也文王之化行乎汝墳之國)恭惟某官
才應時須(山谷詩少年出補父兄處公自/才力應時湏又持此應時湏)美全世濟水
晶宫冷已回襦袴之温(見代回魏/湖州條)金鑾殿髙即奉冕旒
之對(王子年拾遺記瀛洲南有金鑾之觀兩京記大明/宫有金鑾殿殿旁坡名金鑾坡翰林故事置東學)
(士院於金鑾坡續翰林志徳宗移學士院於金鑾坡上/五代㑹要殿因金鑾坡以為名與翰林院相接李白傳)
(召見金鑾殿論當世事衞次公傳與鄭絪皆召金鑾殿/建議立順宗宦者傳召學士李程王涯等至金鑾殿草)
(刮陸扆傳天子金鑾作賦命學士/和扆先成李詩著書獨在金鑾殿)某濫竽幕掾(韓非子/齊宣王)
(使人吹竽必三百人南郭處士請為王吹竽宣王說之/廪食以數百人宣王死湣王立好一一聴之處士逃一)
(曰韓昭侯曰吹竽者衆吾無以知/其善者田嚴對曰一一而聴之)竊䕃甸侯(見/前)一紙十
部之肯臨已慚倒置(劉宏傳得劉公一紙書賢於十部/從事詳見前韓信傳大王乃肯臨)
(臣莊子喪己於物失性/於俗者謂之倒置之民)四方六客之併至更慰俄空(苕/溪)
(漁隠云吳興郡圃有六客亭即公擇子瞻元素子野令/舉孝叔時公擇守吳興也東坡又云余昔與張子野劉)
(孝叔李公擇陳令舉楊元素㑹於吳興時子野作六客/詞其卒章盡道賢人聚吳興試問也應傍有老人星凡)
(十五年再過吳興而五人皆已亡矣時張仲謀與曺子/方劉景文蘇伯固張秉道為坐客仲謀請作後六客詞)
(云月滿苕溪照野堂五星一老鬬光芒十五年閻真夢/裡何事長庚對月獨悽涼緑髩蒼顔同一醉還是六人)
(吟笑水雲鄉賓主談鋒誰得/似㸔取曺劉今對兩蘇郎)
　　代回隣州倅
龍杓回次協豐茂之嘉辰(天文志杓攜龍角詳見前律/厯志豊茂於戊說文茂木盛)
(也/)鳯厯紀元新隆平之美號(宋寕宗開禧四年改元嘉/定嵗在戊辰終軍傳宜因)
(昭時令日改定告元發/嘉號於營邱以應緝熈)其在温温之徳(詩温温恭人/維徳之基)宜
膺啿啿之祺(見/前)恭惟某官剛體震亨道偕泰長召棠蔽
芾拓函夏以無塵(拓闥各切増韻斥開也陸雲詩辰咎/重光協風應律函夏無塵海外有謐)
湘芷芳菲散陽春而有脚(芷香草說文楚謂之蘺晉謂/之䖀齊謂之茝離騷經扈江)
(蘺與/辟芷)佇蔟青旗之仗(杜詩春旗/蔟仗齊)趣歸紫禁之朝(謝莊丈/掩彩瑶)
(光收華紫禁駱賓王詩紫禁終難呌朱門不易/排杜詩青春復隨冠冕入紫禁正耐烟花繞)某賦分
朱愚(莊子不知乎人謂我/朱愚知乎反愁我軀)負丞黔鄙(栁文黔/巫東鄙)東風解凍
不能消華髪之霜(髙蟾詩人生莫遣頭如/雪雖得春風亦不消)南嶽焉依安
得聽清談之露(杜詩爽氣金天豁清談玉露/繁佇鳴南嶽鳳欲化北溟鯤)
　　賀史通判(湜/)
嵗臨赤奮日月初躔(爾雅太嵗在丑曰赤奮若律厯志/玉衡杓建天之綱也日月初躔星)
(之紀也/互見前)律動青陽地天交泰(見/前)式對予環之慶(荀子召/人以瑗)
(絶人以玦反絶以環楊倞注古者臣有罪待放於境二/年不敢去與之環則還與之玦則絶皆所以見意也栁)
(詩長捐楚客珮未賜大夫環/又賜環留逸響五馬助征騑)亟催鳴玉之班(邱遲表飛/翠鳴玉出)
(入禁/門)恭惟某官和與春融剛排冬凛大君有命復進司
棘寺之平(易大君有命開國承家小人勿用鄭氏綺談/大理曰大棘張釋之傳廷尉天下之平也)
天下無怨行即報草扉之鞠(于定國傳張釋之為廷尉/天下無寃民文選鞠茂草)
(於圜扉/詳見前)不但蔟青旗之仗(見/前)又將開白獸之樽(見賀㳺/提刑條)
某方竊隣光(西京雜記匡衡勤學而無燭隣舍有燭而/不逮衡乃穿壁引其光以書映而讀之)
忽聞召節(禮記凡君召以三節/二節以走一節以趨)舉頭而見白日羡君即
近於長安(韓詩騎驢到京國欲和薫風琴豈識天子居/九重鬱沉沉遷延乍却走驚恠靡自任舉頭)
(見白日泣涕下霑襟晉書明帝紀㓜而聰哲為元帝所/寵異年數嵗嘗坐置膝前屬長安使来因問帝曰汝謂)
(日與長安孰逺對曰長安近不聞人從日邉来居然可/知也元帝異之明日宴羣僚又問之對曰日近元帝失)
(色曰何乃異問者之言乎對曰舉/目則見日不見長安由是益竒之)側身而上青天笑我
方趨扵昧谷(李詩蜀道之難難於上青天側身/西望長咨嗟尚書宅西曰昧谷)
　　代回敖宗簿(寕宗慶元五/年嵗在己未)
嵗躔恊洽仰參長烈之常(爾雅太嵗在未曰恊洽帝王/世紀自井十六度至栁八度)
(曰鶉首之次於辰在未謂之協洽於律為㽔賓斗建在/午烈當作列史記天官書叶洽嵗嵗隂在未星居申以)
(六月與觜觹參晨出曰/長列昭昭有光利行兵)月旅孟陬俯應大來之泰(爾雅/正月)
(為陬楚辭攝提正於孟陬/増韻孟陬即東北隅也)恭惟某官温温秉徳啿啿受
祺(見/前)九闗已騐於氣衝(宋玉招䰟虎豹九闗啄害/下人些杜詩秀氣衝斗牛)三殿
何求扵風引(西京雜記金鑾西南曰長安殿長安北曰/仙居殿仙居西北曰麟徳殿此殿三面故)
(以三殿名唐三殿即麟徳殿也一殿而有三面故名開/元元年引吐蕃使宴於三殿杜審言有蓬莱三殿侍宴)
(詩李庾西都賦啓九重開三殿/齒羣官於次坐召公族於内宴)佇對蒼龍之礎(禮記孟/春之月)
(天子居青陽左个乗鸞路駕蒼龍注馬髙八尺以上為/龍礎剏所切說文礩也韻㑹楹石也集韻柱下石也)
亟開白獸之樽(見/前)某甫欲修容(禮記曽子與子貢入於/其廐而脩容焉注更莊)
(餙栁文脩容於轅門之/外躡履於油幢之前)已蒙恵翰舊梅如夢小違千里
之辰旌新棨行春即下十行之卯詔
　　代回南康章僉判(攀○南/康已見)
春回青陸正月之吉始和(爾雅春為青陽續漢/書日行東陸謂之春)水泛紅
蓮諸福之物畢至(南史庾杲之字景行王儉用杲之為/衛將軍長史安陸侯蕭緬與儉書曰)
(盛府元僚寔難其選庾景行泛緑水依紅蓮何其麗也/時人以入儉府為蓮花池故緬書美之董仲舒傳諸福)
(之物可致之/祥莫不畢至)恭惟某官器資温厚政術融明畫諾從容
行趣葵丘之戍(黨錮傳汝南太守范孟博南陽宗資主/畫諾左傳齊侯使連稱管至父戍葵邱)
(瓜時而往曰/及瓜而代)笑談辦治飽尋廬阜之游(張敞傳武必辦/治梁矣尹賞傳)
(四子皆至郡守皆尚威嚴有辦治名廬山在南康城北/十五里周武王時有匡俗兄弟七人皆有道術結廬於)
(此山中仙去廬在故曰廬山太史公亦嘗/登廬山白樂天草堂記廬山奇秀甲天下)當此履端宜
其鼎盛(鼎方也賈誼傳/天子春秋鼎盛)某未由削櫝猥辱貽緘列炬盍
簪又見嵗華之換(見/前)染雲翦水莫酬頌語之工
　　回史郡僉(文舒/)
庚寅孟陬協建寅之夏正(見/前)甲子昧爽轉拆甲之春風
(尚書甲子昧爽注昧冥爽明早旦魏書李業與傳立甲/子元厯甲為日始子實天正命歴置元宜從此起易天)
(地解而雷雨作雷雨作而百果草/木皆甲拆疏孚甲開拆莫不解散)仁賢履之吉祥萃止
伏惟某官徳潛剛克和配陽休正其所為王道之端云
爾(董仲舒傳臣謹按春秋之文求王道之端得之于正/次王次春者天之所為也正者王之所為也其意曰)
(上承天之所為而下以正/其所為正王道之端云爾)恵而不費仁言之利溥哉(左/傳)
(齊景公問晏子曰子近市識貴賤乎對曰既利之敢不/識乎公曰何貴何賤於是景公繁於刑有鬻踊者故對)
(曰踊貴屨賤既已告於君故與叔向語而稱之景公為/是省於刑君子曰仁人之言其利溥哉踊尹竦切說文)
(跳也一曰刖/者以之接足)官師無廢扵相規(尚書官師相規/工執藝事以諫)福禄適
觀扵來下(詩公尸燕飲福禄來下疏為/神所饗福禄來下而與之)某幸同聯事良
感贈言(荀子贈人以言重于金石珠玉/説苑贈人以軒不若贈人以言)兩鬢霜濃難望
東風之解凍(見/前)一犁雨足願歸南畆以躬耕(卜式傳雅/行躬耕注)
(躬耕于野不求/名利餘見前)
　　回見任官
羲和之賔春日復出嵎夷(見/前)甘石之占嵗星適臨益部
(史記正義七録云甘徳楚人戰國時作天文八巻史記/天官書昔之傳天數者在齊甘公魏石申夫周禮大司)
(樂疏引石氏星經說文引甘氏星經是甘石並有星經/也周禮保章氏以十有二歳之相觀天下之妖祥注歳)
(謂太歲歲星與日同次之月斗所建之辰也歲星為陽/右行於天太歲為隂左行于地十二歲而小周其妖祥)
(之占甘氏歲星經其遺象/也使星入益部事屢見)有如百禄之總是在同官之
良恭惟某官徳叶陽休氣排冬凛笑於莵絶維之去迎
玉兎以長生(於音烏菟音徒左傳楚人謂虎於菟或作/􁁜亦作檡漢書敘傳楚人謂虎為於檡今)
(雲夢縣有於菟鄉蘇子由守歲詩於菟絶繩去顧兎追/龍蛇奔走十二蟲羅網不及遮抱朴子兎壽千歲滿五)
(百則色白傅咸擬天問月中何有玉兎搗藥興福降祉/杜詩入河蟾不沒搗藥兎長生此言前歲寅今歲卯)
對櫪馬盍簪之喧依金鴉而髙翥(鴉當作鵶翥章恕切/音與著同説文飛舉)
(也韓詩金鵶既騰/翥六合俄清新)共餞梅邉之臈亟催花底之朝(杜詩/退朝)
(花底/散)某自顧陳人(見/前)又㸔新厯(東坡詩老去/怕看新厯日)但希善類
進聨茅茹之征(見/前)庶遂寒踪退托桃符之換(王荆公詩/千門萬户)
(曈曈日摠把新桃換舊符/東坡詩退歸擬學舊桃符)
　　囘寄居鄉官
太嵗在辛令既先於三甲(尚書辛壬癸甲易先甲三日/注先甲三日辛也詳見前)
吉日維戊春豫撫於五辰(詩吉日維戊既伯既禱鄭箋/戊剛日也言吉善之日維戊)
(尚書撫于五辰庶績其/凝孔傳順撫五行之時)有如鄉大夫之賢(周禮鄉大夫/之職各掌其)
(鄉之政/敎禁令)宜介王正月之慶(春秋春/王正月)恭惟某官氣鍾温厚
徳備中和𠂻紱懐章暫飬旦評之望(許邵傳邵與從兄/靖俱有髙名好共)
(覈論鄉黨人物每月輒更其品題/故汝南俗有月旦評焉餘見前)彯纓澤笏行催元㑹
之朝(通典漢髙帝七年長樂宫成制諸侯羣臣朝賀儀/後漢嵗首正月為大朝受賀魏晉以後損益不常)
(荀朂正大㑹行禮歌詩於皇元首羣生資始履端大享/敬御福祉肆覲羣后爰及卿士欽順時財允也天子餘)
(見/前)三陽茅㧞以茹連百禄竹苞而松茂(俱見/前)某自慙政
拙(潘岳閒居賦孝乎惟孝友于兄弟此亦拙/者之為政也陽城傳撫字心勞征科政拙)竊藉里仁
一榻延徐孺子之來又勤銜袖(徐穉傳陳蕃為太守在/郡不接賔客唯穉來特)
(設一榻去則縣之陳蕃傳郡人周璆髙潔之士前後郡/守招命莫肯至唯蕃能致焉字而不名特為置一榻去)
(則懸/之)五鼓推謝令尹之去所願歸田(鄧攸傳吴人歌之/曰紞如打五鼓雞)
(鳴天欲曙鄧侯挽不來謝令推不去詳見前張衡有歸/田賦東坡詩投竿因障日賣劍行歸田又世事飽諳思)
(縮手主恩未報恥歸田山谷詩聞道省郎方結綬可/容名士乞歸田後山詩升沉有流轉且復賦歸田)
　　回衆官袖啓
庚寅孟陬度適符於皇覽(楚辭攝提貞于孟陬兮惟庚/寅吾以降皇覽揆余于初度)
(兮肇錫余以嘉名/皇皇考覽覩也)甲子朔旦夀將邁於降人(律厯志武/帝元封七)
(年復得閼逢攝提格之歲中冬十一月甲子朔旦冬至/日月在建星太歲仕子左傳晉悼夫人食輿人之城杞)
(者絳縣人或年長矣無子而往與於食有與疑年使之/年曰臣小人也不知紀年臣生之歲正月甲子朔四百)
(有四十五/甲子矣)惟言行得雷風之常(易雷風恒君子/以立不易方)則吉亨
應地天之泰(易泰小往大來吉亨則/是天地交而萬物通也)伏惟某官氣排冬
凛仁叶春融從容以和體東風之解凍(尚書寛而有/制從容以和)洵
美且直契北斗之回杓(詩不如叔也/洵美且好)宜裒啿啿之祺式
對温温之徳(見/前)某幸同寮宷(爾雅宷寮官也郭璞曰同/地為宷同官為寮疏云寀)
(采也采取/賦税以供)過辱頌言老我陳陳但願學桃符之退(王荆/公詩)
(老我孤主恩結草以為期陳後山詩老我何所懐食貨/志太倉之粟陳陳相因師古曰陳謂久舊也杜牧之詩)
(誰覺老陳陳東坡詩/退歸擬學舊桃符)諸公衮衮幸早從樺燭之朝(杜詩/諸公)
(衮衮登臺省白樂天早朝詩月/堤槐露氣風燭樺煙香詳見前)
　　代回諸縣
嵗躔協洽厯稽長列之常(史記天官書叶洽歲歲隂在/未星居申以六月與胔觹參)
(晨出曰長列爾雅在未為叶洽李廵曰陽氣/欲化萬物故曰協洽協和也洽合也互見前)月旅孟陬
卦應大來之吉(見/前)時維茂宰(少陵送趙明府之任詩連/城為寳重茂宰得才新李)
(詩天子思茂宰天枝得英才李嘉/祐詩吏曹難茂宰又題詩招茂宰)坐擁啿祺恭惟某官
徳並陽休氣排冬凛(並見/前)藹然政譽續花縣之風流(晉/潘)
(岳為河陽令植桃李花人號曰河陽一縣花庾信枯木/賦若非金谷滿園樹即是河陽一縣花李詩河陽花作)
(縣秋浦玉為人後漢書周賈徐姜申屠列傳序故列其/風流區而載之注言其清潔之風各有條流黄瓊傳髙)
(心潔行激/揚風流)藉甚除音漏柳條之消息(陸賈傳名聲藉甚/子康曰言狼籍甚)
(盛杜詩侵凌雪色還萱/草漏泄春光有柳條)亟飛鳬舃(王喬傳喬河東人顯/宗世為葉令喬有神)
(術每月朔望常自縣詣臺朝帝恠其來數而不見車騎/宻令太史伺望之言其臨至輒有䨇鳬從東南飛來於)
(是候鳬至舉羅張之但得一䨇舃焉乃詔上方診視則/四年中所賜尚書官屬履也或云即古仙人王子喬也)
(劉向列仙傳王子喬周靈王太子晉也應劭風俗通義/論楚葉公子髙忠於社稷惠恤萬民及其終也葉人追)
(思而立祠此乃春秋之時何有近孝明乎太子晉自豫/知其死後世傳稱其仙名生而實死也太史寺令丞躬)
(親靈臺何有伺一飛鳬建祠/其處世之矯誣豈一事哉)進簉鵷行(簉初救切齊飛/順疾也唐書簉)
(羽鵷鷺杜詩/空慚鵷鷺行)某自是陳人又逢新厯尺書寄鯉愧􁘥記
之不先(揚雄傳因江/潭而􁘥記兮)列炬散鵶尚餘光之見及(杜詩列/炬散林)
(鵶戰國策願君以/餘光振之詳别見)
　　囘外縣官
葦桃倚户正月之吉始和(見/前)椒栢浮觴賢人之徳可久
(繫辭可乆則賢人之/德可大則賢人之業)凡吾同志即日異除恭惟某官氣
協陽休功多隂隲(尚書惟天隂隲下民孔傳隲/定也天不言而黙定下民)培温植
厚夙存有孚惠之心(易益九五有孚惠心勿問元吉有/孚惠我徳王注以誠惠物物亦應)
(之/)噓枯吹生共勉不忍人之政(鄭泰傳孔公緒清/談髙論嘘枯吹生)撫辰
凝績(尚書撫于五/辰庶績其凝)視履考祥(見/前)某辱託為僚又逢改嵗
(詩曰為/改歲)所使承流宣化也尤謹履端(董仲舒傳今之郡/守縣令民之師帥)
(所使承流/而宣化也)同寅協恭和𠂻哉當蒙終恵(見/前)
　　囘學職士人
杓攜龍角魁枕參維(史記天官書北斗七星所謂旋璣/玉衡以齊七政杓擕龍首衡殷北)
(斗魁參首注衡斗衡也魁斗第一星也言北方斗斗/衡直當北之魁枕于參星之道北斗之杓連于龍角)氣
轉鴻鈞嵗躔益部(天文志自畢十二度至東井十五度/為實沈於辰為申魏之分野屬益州)
其在藻芹之秀(詩思樂泮水薄采其芹/又思樂泮水薄采其藻)聿觀茅茹之連
(見/前)恭惟某人文艷春葩(山谷詩窮年抱新/書挽條咀春葩)香浮秋桂百
歩楊葉不難鵰鶚之穿(戰國策楚有養由基善射去楊/葉百歩而射之百發百中枚乘)
(傳養由基楚之善射者也去楊葉百歩百發百中楊葉/之大加百中焉可謂善射矣杜詩舊穿楊葉真是知東)
(坡詩穿楊自笑非猿臂李廣傳是必射鵰者也文𨽻曰/鵰鳥也故使善射者射之師古曰鵰大鷙鳥也一名鷲)
(黒色互/見前)三月桃花即㸔鵾鵬之化(韓詩外傳二月桃花/水之時鄭國之俗於)
(溱洧兩水之上拂除不祥溝洫志來春桃華水盛必羡/溢有填淤反壤之害師古曰月令仲春之月始雨水桃)
(始華盖桃方花時既有雨水川谷氷泮衆流猥集波瀾/盛長故謂之桃華水耳而韓詩傳云三月桃華水反壤)
(者水塞不通故令其土壤反還也周王裒四瀆祠碑銘/桃花春水靈草孤洲陳張正見詩櫂折桃花水颿横竹)
(箭流隋薛道衡詩桃花長新浪竹箭下奔流水經注鱣/鮪出鞏穴三月則上渡龍門得渡為龍矣否則㸃額而)
(還莊子北㝠有魚其名曰/鯤化而為鳥其名曰鵬)不負月評之望(見/前)即先天老
之題(天老黄帝臣河圖挺佐輔曰黄帝召天老問曰余/夢見兩龍挺白圖以授余於河之都不知其理敢)
(問于子天老曰河出龍圗雒出龜書天其授帝圖乎黄/帝乃齋祓七日天老五聖皆從以游河雒之間至于翠)
(媯之淵大魚泝流而至與天老跪而迎之五色畢具天/老以授黄帝舒視之名曰録圖韓詩外傳黄帝未見鳳)
(凰惟思其象乃召天老而問之曰鳳象何如天老對曰/夫鳯象鴻前麟後蛇頸而魚尾龍文而龜身燕頷而雞)
(啄戴徳負仁抱中挾義張衡傳師天老而友地典注帝/王紀曰黄帝以風后配上台天老配中台五聖配下台)
(謂之三公杜詩天老書題日春官驗/討論注天老宰相也春官禮部也)某方欲脩辭先勤
委贄習鄉尚齒何幸陪庠序之申(禮記元日習射/尚功習鄉尚齒)重席
説經尚㡬見賢能之獻(東觀漢紀戴憑為侍中正旦朝/賀帝令羣臣説經義不通者奪)
(其席憑遂重五十餘席詳見前周禮鄉/老及鄉大夫羣吏獻賢能之書于王)
　　囘學職
庚寅孟陬適合靈均之初度(楚辭名余曰正則兮/字余曰靈均餘見前)甲子
朔旦共希絳縣之老人(見/前)未祓賀牋(祓音拂周禮祓除/其心注猶拂也司)
(馬相如傳/祓餙厥文)已勤慶語伏惟某官陽休山立隂隲天通列
炬合簪不但習鄉而上齒鳴佩澤笏行當重席以講經
(並見/前)亟看紫禁之鶯花(杜詩紫禁正/耐烟花繞)何羡𤣥都之燕麥
(劉禹錫再逰𤣥都觀詩序余貞元二十一年為屯田員/外郎時此觀未有花是歲出牧連州尋貶朗州司馬居)
(十年召至京師人人皆言有道士手植仙桃滿觀如紅/霞遂有前篇以志一時之事旋又出牧今十有四年復)
(為主客郎中重逰𤣥都觀蕩然無復/一樹唯菟葵燕麥動摇於春風耳)某又㸔新厯直是
陳人聽櫪馬之喧真難立仗觀土牛之送但願歸耕(俱/見)
(前/)
　　回李秘校(叔璋/)
元日之至人日未果修辭(郭緣生述征記魏東平王翕/七日登壽張縣安仁峰鑿山)
(頂為㑹望處刻銘于壁曰正月元七厥日維人策我良/駟陟彼安仁北史魏收傳魏帝宴百僚問何故名人日)
(皆莫能知收對曰晉議郎董勛答問禮俗云正月一日/為雞二日為狗三日為猪四日為羊五日為牛六日為)
(馬七日為人時邢邵亦在側甚恧焉杜詩元日到人日/未有不隂時氷雪應難至春寒花較遲按宋永亨搜采)
(異聞録云東方朔占書歲後八日一為雞二為犬三為/豕四為羊五為牛六為馬七為人八為榖謂其日晴則)
(所主之物育隂則災八日為榖/所係尤重而人罕知者故書之)新年之勝故年反勤善
頌(山谷詩但使新年勝故/年即如常在郎罷前)味雙鱗之佳甚(見/前)抽獨繭以
報之(陸倕漏刻銘㣲若抽繭六一居士集問其别後學/初若繭抽緒列子以獨繭為綸司馬相如傳曳獨)
(繭之䄖袣郭璞曰獨繭一繭絲也女仙傳園客常種五/色香草忽有五色蛾集其上收而薦之蠶出以香草飼)
(之得繭百三十枚大如甕每一繭繅六七日乃盡山谷/詩園客繅絲抽萬緒又王子吐佳句如繭絲出盆東坡)
(詩獨繭長繅女媧笙老/饕賦抽獨繭之長繅)伏惟某官胄出兩河(爾雅兩河/間曰冀州)
僑游四蜀(僑旅寓也巴蜀/黔漢為四蜀)謫仙霞佩飄然春樹之天(韓/詩)
(李杜文章在光焰萬丈長又乞君飛霞珮與我髙頡頏/杜詩白也詩無敵飄然思不羣又渭北春天樹江東日)
(暮/雲)長吉錦囊亂若桃花之雨(李賀傳毎旦日出騎弱馬/從小奚奴背古錦囊遇所)
(得書投囊中未始先立題然後為詩如他人牽合程限/者及暮歸足成之母使婢探囊中見所書多即怒曰是)
(兒必嘔出心乃已耳李賀將進酒歌/況是青春日將暮桃花亂落如紅雨)琢句宜供扵帖子
(荆楚歲時記立春日帖宜春字於門王沂公皇帝閣立/春帖子云北陸凝隂盡千門淑氣新年年金殿裏寳字)
(帖宜春温公日録翰林書待詔請春詞以立春日剪帖/於禁中門帳皇帝閣六篇其一曰漠然天造與時新根)
(著浮流一氣均萬物不須雕琢巧正如恭己布深仁皇/后閣五篇其一曰春衣不用蕙蘭薫領緣無煩刺繡紋)
(曽在蠶宫親織就方知縷縷盡辛勤夫人閣四篇其一/曰聖主終朝親萬機燕居專事養希夷千閣永畫春岑)
(寂不用車前挿竹枝隱居詩話温成皇后初薨㑹立春/進帖子是時歐陽修王瑀同在翰苑以其虚閣故不進)
(俄有㫖令進王瑀遽口占一首云昔聞海上有仙山煙/𤨏樓臺日月閒花下玉容長不老只應春色勝人間歐)
(陽公嘆其美麗荆楚歲時記立春日悉剪綵為燕以戴/之王沂公春帖子云綵燕迎春入鬢飛輕寒末放縷金)
(衣歐陽公云共喜釵頭燕已來鄭毅夫詩春殿鬬簪雙/綵燕併知春色上釵頭夢華録立春日百寮皆賜旛勝)
(周美成春帖子云鸞輅青旂殿閣寛祠官奠璧下春壇/曉開魚鑰朝衣集綵勝飄揚百辟冠王初寮詩二年白)
(玉堂揮翰供帖子風生/起草臺墨㸃澄心紙)袖箋猥及扵衰翁(杜詩江濤萬/古峽肺氣久)
(衰翁盧綸詩可憐歌酒夜相對兩衰/翁山谷詩轉蓬相半世交臂各衰翁)某閲嵗又新守藩
亡狀(嚴助傳臣安幸得為陛下守藩史記夏本紀鯀之/治水無狀索隠曰言無功狀章帝紀刺史明加督)
(察尤無狀者注無狀言其罪惡尤大/其狀無可寄言故云無狀他皆類此)同姓也同業也何
必勤五朶之雲(韓文同姓而近也同業也韋陟傳自/謂所書陟字若五朶雲俱詳見前)勿
勞乎勿誨乎所願拜一盂之水(龎參傳拜參漢陽大守/郡人任棠有竒節參到)
(先候之棠不與言但以薤一大/本水一盂置戸屏前詳見前)
　　謝蹇校正
伏以丹鉛㸃勘借重良多(韓詩丹鉛/事㸃勘)朱墨縱横遣書未
暇(周書蘓綽傳綽始制文案程式/朱出墨入及計帳户籍之法)有勤謙施(施始鼔反/易地中有)
(山謙君子以裒多/益寡稱物平施)見賀履端(謙履/卦名)八千嵗之為春何敢
當噓枯之意(莊子上古有大椿者以八千歲為春八/千歲為秋後漢書鄭泰傳嘘枯吹生)斗
升水之活我所祈廣貸粟之仁(莊子莊周家貧往貸粟/於監河矦曰周昨來有)
(中道而呼者顧見車轍有鮒魚焉曰我東海/波臣也君豈有升斗之水而活我哉詳見前)
　　回李監酒(景初○詳啓意為埋宗/紹定四年歳在辛卯)
元辛之號重光天回西頋(禮記天子乃以元日祈穀於/上帝注謂以上辛郊祭天也)
(爾雅太歲在辛曰重光秦宓傳張温問曰天有頭乎宓/曰有之温曰在何方宓曰在西方詩曰乃眷西顧以此)
(推之頭/在西方)剛卯之稱單閼日麗東迎(王莽傳正月剛卯金/刀之利皆不得行服)
(䖍曰剛卯以正月卯日作佩之長三寸廣一寸四方或/用玉或用金或用桃著革帶佩之今有玉在者銘其一)
(面曰正月剛卯晉灼曰剛卯長一寸廣五分四方當中/央從穿作孔以采絲葺其底如冠纓頭㽔刻其上面作)
(兩行書文曰正月剛卯既央靈殳四方赤青白黄四色/是當帝令祝融以教䕫龍庶疫剛癉莫我敢當爾雅太)
(歲在卯曰單閼杜詩遲日/江山麗史記迎日推策)亨在泰通祥因履考(俱見/前)恭
惟某官清材蔟逹(世説裴景聲清材律厯志太簇族/奏也言陽氣大奏地而逹物也)懿
識規圜(律厯志春蠢也物蠢生廼動運木/曲直仁者生生者圜故為規也)蒼璧絶瑕彌
聳旦評之望(月令孟春之月服蒼玉瑕何如切説文玉/小赤也聘義瑕不掩瑜注瑕玉之病也疏)
(云按字林瑕玉小赤而云病/者以瑕與疵瘕字義同故云)青旂蔟仗行登元㑹之班
(月令孟春之月載青旂衣/青衣東坡詩春旂蔟仗齊)諒對扵菟顧兎之交(見前回/見任官)
(條/)益介食蛤踞龜之夀(淮南子若士乃倦龜殻而食蛤/蜊王充論衡若士食蛤蜊之肉)
(乃與民同食/安能升天)某尚稽賀牘過辱頌言所願歸田正有望
土牛之送不堪立仗詎敢希櫪馬之喧(並見/前)
　四六標準卷三十九
欽定四庫全書
　四六標準巻四十　　　　　宋　李劉　撰
　賀冬
　　賀楊尚書(汝明○楊汝明青神人舉進士為成都/府觀察推官時呉曦叛汝明不受逆儔)
　　(之招及曦平宣諭使呉獵以聞遂/召汝明入補官累遷工部尚書)
貢禹舉冬式敬人時之授(魏相傳趙堯舉春李舜舉夏/兒湯舉秋貢禹舉冬應劭曰)
(四時各舉所施行政事服䖍曰主一時衣服禮物朝祭/百事也師古曰高帝時自有二貢禹尚書乃命羲和厯)
(象日月星辰/敬授人時)伯趙司至肇迎天統之長(左傳郯子曰我/高祖少皥摯之)
(立也鳳鳥適至故紀於鳥為鳥師而鳥名鳳鳥氏厯正/也𤣥鳥氏司分者也伯趙氏司至者也注伯趙伯勞也)
(以夏至鳴冬至止唐于尹躬詩官稱伯趙氏色辨五方/雲律厯志十一月乾之初九陽氣伏于地下始著為一)
(萬物萌動鍾於太/隂故黄鍾為天統)相維玉帳之籌(杜詩空留玉帳術李/詩身居玉帳臨河魁)
(東坡詩玉帳夜談風雪苦注玉帳/將軍帳也古有玉帳經詳見上巻)歸斡璇璣之柄(食貨/志擅)
(斡山海之貨師古曰斡謂主領也音/與管同尚書在璇璣玉衡以齊七政)恭惟某官望隆星
履(杜詩持衡留藻/鑒聽履上星辰)清湛氷壺(杜詩金鐘大鏞在東序氷/壺玉衡懸清秋詳見前)
仁風舒栁以放梅(注詳/上巻)和氣生芸而挺荔(禮記仲冬之/月芸始生荔)
(挺出注芸香草也荔挺馬䪥也芸音云荔力計反正義/曰以其具香草故應陽氣而出説文芸草也似苜蓿著)
(於衣書辟蠧漢種之于蘭臺石室藏書之府荔似蒲/而小根可為㕞本草馬蘭江東呼旱蒲多植於階庭)侯
伯以七為節教民既閱於七年(周禮典命侯伯七命其/國家宫室車旗衣服禮)
(儀皆以七為節注侯伯之/城盖方七里宫方七百歩)天下有三達尊論道亟登於
三事(尚書論道經邦爕理隂陽又立政任人凖夫牧作/三事又三事暨大夫韋𤣥成傳於赫三事師古曰)
(三事三公/之位也)某寸材線短(北夢𤨏言韓昭仕王蜀至禮部/尚書文思殿大學士粗有文章)
(至於琴棋書筭射法悉皆渉獵以此承恩于後主有朝/士李台嘏曰韓八座事藝如拆襪線無一條長時人韙)
(之歳時記晉魏間宫中以紅線量日影冬至後日添長/一線雜録唐宫中以女功揆日之長短冬至後比常日)
(増一線之功杜詩何人錯憶/窮愁日愁日愁随一線長)一障灰寒(張湯傳居一鄣/間師古曰障謂)
(塞上要險之處别築為城因置吏士而為鄣蔽以扞冦/也莊子心若死灰韓安國傳死灰獨不然乎杜詩眼穿)
(當落日心死著寒灰續漢書以葭莩灰實律之端按律/而候之其月氣至則飛灰而管通杜詩刺綉五紋添弱)
(線吹葭六琯動浮/灰此一聨用此意)困窮井遷要匪井遷而射鮒(射石亦/切鮒音)
(付繫辭困窮而通井居其所而遷注處窮而不失其道/井所居不移而能遷其施也易井九二井谷射鮒甕敝)
(漏象曰井谷射鮒无與也孔疏云井之為徳以下汲上/九二上無其應反下比初如谷中之水下注轍鮒井而)
(似谷故曰井谷射鮒也子夏/傳云井中蝦䗫呼為鮒魚)剥爛復反但希復反於屠
羊(繫辭剥爛也復反也注物熟則剥落也莊子楚昭王/失國屠羊説走而從於昭王昭王反國將賞從者及)
(屠羊説屠羊説曰大王失國説失屠羊大王反/國説亦反屠羊臣之爵禄已復矣又何賞之言)尚憐九
地之微芒(杜牧之詩陽徳比君子初生甚/微芒排隂出九地萬物随開張)曲借五雲之
終䕃(左傳凡分至啓閉必書雲物周禮保章氏以五雲/之物辨吉㐫水旱降豐荒之祲杜詩五雲多處是)
(三/台)
　　賀桂制置(如淵○庚寅○按庚寅為理宗紹定三/年時梅亭年五十七宋史理宗紹定五)
　　(年四月以寶章閣直學士桂如淵頃帥蜀日北兵/攻城不能合謀死守而遁致軍民罹殃反以㨗聞)
　　(詔褫職/罷祠)
舉貢禹之冬人時敬授(見上/條)司伯趙之至天正踐長(曹/植)
(冬至獻襪表伏見舊儀國家冬至獻履貢襪所以迎福/踐長風土記天日正南黄鍾踐長粥饘追萌微納休昌)
(餘見/上條)有如元帥之詩書(左傳晉謀元帥趙衰曰郤縠可/説禮樂而敦詩書詩書義之府)
(也禮樂徳之則也徳義/利之本也君其試之)庸介宜民之福禄(詩宜民宜人/受禄于天干)
(福百禄子/孫千億)恭惟某官徳潛剛克道配陽休前茅中權威
已肅武功之草(左傳左轅右追蓐前茅慮無中權後勁/詳見前漢志右扶風武功縣斜水出衙)
(嶺山北至郿入渭一統志武功縣古邵國秦孝公始置/武功縣以武功山水為名舊在郿縣境武功山在縣南)
(一百里北連太白山最為秀傑杜詩遥瞻太白雪喜近/武功天五丈原在武功縣西南七十里即諸葛武侯屯)
(兵/處)采薇遣戍人期聽文徳之麻(詩序采薇遣戍役也文/王之時西有昆夷之患)
(北有玁狁之難以天子之命命將率遣戍役以守衛中/國故歌采薇以遣之出車以勞還杕杜以勤歸也玉堂)
(雜記凡鎻院文臣職事明/日赴文徳殿聽麻詳見前)諒由於菟顧兔之交(蘇子由/守歳詩)
(於菟絶繩去顧兔追龍蛇奔走十/二蟲羅網不及遮注是歳壬寅)遂趣孔雀麒麟之覲
(少陵至日遣興詩憶昨逍遥供奉班去年今日/侍龍顔麒麟不動爐烟上孔雀徐開扇影還)椿齡彌
永槐䕃益髙某竊芘五雲(並見/前)茍容再歳井勿幕于元
吉在上猶冀有孚(易井上六井收勿幕有孚元吉象曰/元吉在上大成也王弼注處井上極)
(水已出井井功大成矣故曰井收幕猶覆也不擅其有/不私其利則物歸之往無窮矣故曰勿幕有孚元吉)
復閉關而商旅不行尚何祗悔(易復象曰雷在地中復/先王以至日閉關商旅)
(不行后不省方初九不遠復無祗悔元吉王弼注冬至/隂之復也夏至陽之復也故為復則至于寂然大靜先)
(王則天地而行者也不遠而復/㡬悔而反以此脩身患難逺矣)
　　賀黄制置(伯固/)
暢月建子觀復見兩儀之心(吕氏春秋仲冬之月命之/曰暢月注隂陽在上民人)
(空閑無所事作故命之曰暢月禮記疏暢充也言名此/月為充實之月當使萬物充實不發動故也禮記注仲)
(冬者日月㑹於星紀斗建子之辰易復其見天地之心/乎王弼注復者反本之謂也天地以本為心者也寂然)
(至無是其本矣故動息地中乃天地之心見也繫辭易/有太極是生兩儀王弼注有必始于無故太極生兩儀)
(孔疏云不言天地而/言兩儀指其物體)至日得壬帥師應三錫之命(月令/仲冬)
(之月其日壬癸注壬之言任也癸之言揆也日之行東/北從黒道閉藏萬物月為之佐時萬物懷任于下揆然)
(萌芽又因以為日名焉易師九二在師中吉无咎王三/錫命王弼注以剛居中而應于上在師而得其中者也)
(行師得吉莫善懷邦邦懷衆/服錫莫重焉故乃得成命)時維玉帳(見三十九巻賀/制置安撫條)
妙合璇璣(見/前)恭惟某官濟北一編(張良傳出一編書曰/讀是則為王者師後)
(十年興十三年孺子見我濟/北榖城山下黄石即我已)汝南千頃(後漢書黄憲字/叔度汝南慎陽)
(人也郭林宗少游汝南先過袁閎不宿而退進往從憲/累日方還或以問林宗林宗曰奉髙之器譬諸汎濫雖)
(清而易挹叔度汪汪若千頃陂/澄之不清淆之不濁不可量也)和門晝靜士知挾纊之
温(周禮以旌為左右和之門注軍門曰和今謂之壘門/立兩旌以為之敘和出用次第出和門也疏左傳曰)
(師克在和不在衆田獵象戰伐故其門曰和門也唐禮/志仲冬之月講武於都外建旗為和門如方色左傳王)
(拊而廵之三軍/之士皆如挾纊)候柝宵沉民謝閉關之樂(易重門擊柝/左傳魯擊柝)
(聞于邾謂判兩木夾於門為機相擊以警夜/也後漢書閉關謝西域易先王以至日閉關)顧恐六日
四分之鳳律(後漢志元帝時郎中京房知五聲之音六/律之數郎宗學京氏易善六日七分崔子)
(玉明京房易傳六日七分又太史待詔張隆以四分法/署弦望月食加時晉書藝術傳臺産善星算六日六分)
(之學孔頴達七日來復疏云按易緯指覽圖云卦氣起/中孚故離坎震兌各主一方其餘六十卦卦有六爻爻)
(别主一日凡主三百六十日餘有五日四分日之一者/每日分為八十分五日分為四百分四分日之一又為)
(二十分是四百二十分六十卦分之六七四十二卦别/各得七分是每卦得六日七分也剥卦陽氣之盡在九)
(月之末十月當純坤用事坤卦有六日七分坤卦之盡/則復卦陽來是從剥盡至陽氣來復隔坤之一卦六日)
(七分舉成數言故輔嗣言/凡七日也鳳律見上巻)將催五更三㸃之鵷行(杜詩/去歳)
(兹辰捧御床五/更三㸃入鴛行)獻履徑上於星辰(曹植冬至獻襪表曰/伏見舊儀國家冬至)
(獻履貢襪所以迎福踐長臣不勝感節拜表奉賀并獻/絲履七緉襪若干副後魏崔浩女儀近古婦人常以冬)
(至日上履襪于舅姑踐長至/之義也杜詩聽履上星辰)合璧長依於日月(尚書考/靈曜冬)
(至日月五緯俱起牽牛初/日月若懸璧五星若編珠)某身依雲芘心實灰寒(白樂/天詩)
(心灰不似爐中火/鬢雪過於砌下霜)雷在地中想魏博三軍之喜(易雷在/地中復)
(先王以至日閉關魏博二州唐𨽻河南道元和郡縣圖/志魏州春秋時晉地戰國時魏衛二國之地秦滅魏置)
(東郡滅趙置邯鄲郡漢以秦邯鄲之南郡東郡之地置/魏郡博平郡春秋時濟之西界聊攝地也戰國時為齊)
(地秦漢為東郡也章孝標雪詩朱門到曉難盈尺盡是/三軍喜氣消東坡詩三軍喜氣鑠飛花睡起空驚月在)
(沙/)氷解漕下乏營平一線之功(趙充國傳以定册尊立/宣帝封營平侯又氷解)
(漕下明皇雜録唐宫中以女功揆日之長短冬至後比/常日増一線之功焦氏筆乗云杜詩刺繡五紋添弱線)
(又愁日愁随一線長魯直詩宫線添尺餘皆指女紅以/驗日也荆楚歳時記則云冬至後日影添長一線又與)
(此異未/知孰是)
　　代回大理趙少卿(師石/)
緹陽襲管(後漢書律厯志候氣之法為室三重户閉塗/釁必周宻布緹縵室中以木為案每律各一)
(内痺外髙從其方位加律其上以葭莩灰抑其内端案/厯而候之氣至者灰去其為氣所動者其灰散人及風)
(所動者其灰聚蕭慤詩天宫初動磬緹室已飛灰杜詩/吹葭六管動飛灰韓偓詩中宵忽見動葭灰劉商詩灰)
(管移新律窮/隂變一陽)綫景延圭(線古文作綫説文縷也歳時記/晉魏間宫中以紅線量日影冬)
(至後日添長一線周禮大司徒以土圭之法測土深正/日景以求地中易緯通卦驗冬至之日植八尺之表日)
(中視晷景長短以占和否周髀云成周土中/夏至景一尺六寸冬至景一丈三尺五寸)候六律而
合八能既滋羣動(易通卦驗冬至始人主致八能之士/或調黄鍾或調六律或調五行或調)
(律厯或調隂陽或調正徳樂協圖徴八能之士以日冬/至作隂樂以成天文後漢書禮儀志冬至使八能之士)
(八人或吹黄鍾之律間竽或撞黄鍾之鐘或度晷景權/水輕重或擊黄鍾之磬或鼓黄鍾之瑟或擊黄鍾之鼓)
(樂叶圖徴聖人作樂非以自娯所以觀得失之效故不/取備一人必從八能之士故撞鐘者當知鐘擊鼓者當)
(知鼓吹管者當知管吹竽者當知竽擊磬者當知磬鼓/瑟者當知瑟故八士曰或調隂陽或調律厯或調五音)
(故撞鐘者以知法度鼓瑟者以知四海擊磬者以知民/事鍾音調則君道得黄鍾㽔賔之律應鼓音調則臣道)
(得太蔟之律應管音調則律厯正夷則之律應磬音調/則民道得林鍾之律應竽音調則法度得無射之律應)
(瑟音調則四海合歳氣百川一合徳鬼神之道行祭祀/之道得如此則姑洗之律應五樂皆得則應鍾之律應)
(否則/反是)敬五刑以成三徳宜介百祥(尚書惟敬五刑以成/三徳一人有慶兆民)
(頼之其寧惟永又/作善降之百祥)恭惟某官同寅協恭(見/前)分職率屬(尚/書)
(六卿分職各率其屬/以倡九牧阜成兆民)各抱黄鍾之氣韻(禮記仲冬之月/律中黄鍾髙誘)
(曰陽氣聚于下隂氣盛于上萌于黄泉下故曰/黄鍾晉書樂志冬至徳為上土色黄故曰黄鍾)共司丹
筆之簡書(㑹稽典録盛吉字君達拜廷尉吉性多仁恩/務在哀矜每至冬月罪囚當斷其妻執燭吉)
(手丹筆夫妻相向垂泣/詩豈不懷歸畏此簡書)佇積平反入儀華要某濫因聨
事獲慶踐長(並見/前)一道氷銜猥辱先施之寵(國老談苑/陳彭年在)
(翰苑兼十餘職皆文翰清秘/之目人謂其署銜為一條氷)五色雲物願迎方至之休
(詩如川之方/至餘見前)
　　代回程監丞(準/)
灰浮緹縵新北臺太史之占(緹縵注見上條杜氏通典/周官太史掌建邦之六典)
(正歳年以敘事左傳日南至登觀臺以望而書禮也凡/分至啟閉必書雲物為備故也歳華紀麗漢樂曾陳於)
(前殿魯雲爰/紀於候臺)雲卧衣裳添南極老人之夀(杜詩天闕象/緯逼雲卧衣)
(裳冷天丈志狼北地有大星曰南極老人老人見治安/不見兵起常以秋分時候之南郊晉天文志南極老人)
(一星在弧南常以秋分之旦見于丙春分之夕没于丁/見則化平主夀昌月令秋分日饗夀星于南郊杜詩南)
(極老人/應夀昌)恭惟某官襟懷霜潔談笑春温未老得閒飽味
桑榆之暖(遯齊閒覽趙嘏詩早晚粗酬心事了水邊歸/去一閒人若身事了則仕宦之心益熾愈無)
(歸期矣王易簡云青山得去且歸去官職有來還自來/是豈能須臾忘情於軒冕哉余嘗於驛舍見人題壁云)
(謀生待足何時足未老得閒方是閒余深味其言服其/精當而愧其未能行也此與夫一日看除目三年損道)
(心者異矣詩話唐閩川長溪縣薛令之登第開元中為/東宫侍讀官作詩自歎曰朝日上團團照見先生盤盤)
(中何所有苜蓿長闌干飯澁匙難綰羮稀箸覺寛只宜/謀旦夕何由保歳寒𤣥宗至東宫見其詩舉筆續之曰)
(啄木觜距長鳳凰毛羽短若嫌松/桂寒任逐桑榆暖薛遂謝病歸)久靜思動佇儀槐棘
之班某莫捧兕觥(兕徐履反獸名爾雅兕似牛説文如/野牛而青交州記兕有一角角長三)
(尺餘形如馬鞭柄陸佃云兕善抵觸故先王制罰爵以/為酒戒觥古横反以兕角為之詩我姑酌彼兕觥乂兕)
(觥其/觩)過勤魚素(見/前)葡萄一㪷知公不為於凉州(燉煌張/氏傳扶)
(風孟佗字伯郎中常侍張讓專權用事佗以葡萄酒一/斗遺讓即拜凉州刺史東坡詩誰能斗酒博西凉史記)
(大宛國以蒲蔔為酒富人藏酒多至萬石數十年不敗/漢武内傳西王母當下帝設蒲蔔酒博物志西域有蒲)
(蔔酒積年不敗彼俗傳云可至十年欲飲之醉彌日方/解魏文帝詔朝臣曰蒲蔔釀以為酒過之流涎咽唾况)
(親飲之毛氏曰考工記一豆注當作斗豆即古斗字左/傳豆區鍾釜當音斗後人誤作俎豆之豆讀之今俗書)
(作㪷盖/誤併耳)嶰竹數聲在我頓忘其寒谷(律厯志取竹之解/谷㫁兩節間而吹)
(之以為黄鍾之宫制十二筩以聽鳳之鳴其雄鳴為六/雌鳴亦六劉向别録燕有谷地美而寒不生五榖鄒衍)
(居之吹律而温氣至/而榖生今名黍谷)
　　代回王寺丞(庭芝/)
陽徳由子而蘖地氣上騰(説文子十一月陽氣動萬物/滋入以為偁徐曰十一月夜)
(半陽氣所起人承陽故以為稱白虎通子孳也孶孳無/已也蘖牙枿也律厯志始于子在十一月大吕吕旅也)
(言隂大旅助黄鍾宣氣而牙物也月令孟春之月天氣/下降地氣上騰孟冬之月天氣上騰地氣下降正義曰)
(若以爻象言之則七月天氣上騰地氣下降若以氣應/言之則從五月地氣上騰至十月地氣六陽俱升各取)
(其義不/相妨也)善類觀復之亨天休滋至恭惟某官沉潛剛克
(並見/前)消息時偕(月令注陽生為息隂死為消莊子消息/盈虛一晦一明易終日乾乾與時偕行)
手縮袖間復添補衮之線(韓文巧匠旁觀縮手袖間杜/牧詩平生五色線願補舜衣)
(裳山谷詩公有胸中五/色線平生補衮用功深)春回井底已驗浮緹之灰(東坡/詩井)
(底微陽回未回月/令冬至則水泉動)對此令辰(任昉牋今月令/辰肅膺典册)宜其遐福
某適拘旅𤨏(易旅𤨏𤨏斯其所取災正義云𤨏𤨏者細/少卑賤之貌也初六當旅下極寄旅不得)
(所安而為斯/卑賤之役)莫綴賀綦(綦音竒廣/韻履餙)鳴鳳聽筩應九天之
下詔(李詩鳳凰初下/紫泥詔餘見前)拂龜端策驗七日之朋來(屈原卜/居詹尹)
(乃端策拂龜曰君將何以教之易復亨出入无/疾朋來无咎反復其道七日來復利有攸往)
　　代回江東李制帥(大東/)
七日來復可知天地之心(見賀黄/制置條)千里折衝實頼詩書
之帥道随剛長政與和俱恭惟某官徳配陽休(並見/前)氣
排冬凛(李賀詩依移/和氣排冬嚴)名播江淮之草木(張萬福傳江淮/草木亦知爾威)
(名詳/見前)識通河洛之圖書(繫辭河出圖洛/出書聖人則之)緩帶輕裘方靜
觀於雲祲(羊祜傳常緩帶輕裘身不被甲詳見前易通/卦驗冬至之日見雲送迎從下嚮來歳大美)
(人民和不疾疫無雲送迎徳薄歳惡故其雲赤者旱黒/者水白者為兵黄者有土功諸從日氣送迎其効也)
獻履貢襪佇直上於星辰(見/前)㑹由五更三㸃之行(見上/賀黄)
(制置/條)益近一寸四分之景(劉向洪範傳夏至景一尺五/寸八分冬至景一丈三尺一)
(寸四分春秋二分/景七尺三寸六分)某材如綫短心亦灰寒(並見/前)倚棠棣
之華猶書紙尾(詩棠棣之華鄂不韡韡凡今之人莫如/兄弟南史蔡廓傳徴為吏部尚書廓問)
(傅亮選事若悉以見付不論不然不能拜也亮以問録/尚書徐羨之羨之曰黄門郎以下悉以委蔡吾徒不以)
(厝懷自此以上固宜共參同異廓曰我不能為徐干木/署紙尾遂不拜選案黄紙録尚書與吏部尚書連名故)
(廓言署紙尾也韓文藍田縣丞㕔壁記右手摘紙尾/鴈鶩以進平立睨丞曰當署丞渉筆占位署惟謹)曝
茅簷之煖但夢刀頭(歐文内制集序凉竹簟之暑風曝/茅簷之冬日韓詩暉暉簷日暖且)
(鮮陳後山詩暮年五斗得千里有愧寒簷背朝日古詩/藁砧今何在山上復有山何當大刀頭破鏡飛上天大)
(刀頭謂環也杜詩滿目飛明鏡歸心折大刀栁詩贈君/從此去何日大刀頭王荆公詩世事但知吹劒首官身)
(難得問/刀頭)
　　賀曾安撫(從龍○任/武岡倅)
長至之逄辛日允符雲觀之書(律厯志悉新于辛月令/注辛之言新也史記辛)
(者言萬物之辛出也左傳僖公五年春王正月辛亥日/南至公既視朔遂登觀臺以望而書禮也凡分至啟閉)
(必書雲物為備故也是歳至日亦逄辛故云允符稗史/㑹編云文人冬至用書雲字宋人以分至啟閉皆書雲)
(物獨以為冬至事非也春秋感應符云冬至有雲迎送/者來歳美宋忠注云雲迎日出送日没也觀此則冬至)
(獨用書雲事/亦未為失)南極之次丁躔正應星沙之夀(晉天文志/南極常以)
(秋分之旦見于丙春分之夕没于丁史記天官書軫為/車主風其旁一小星曰長沙正義曰長沙一星在軫中)
(主壽命占明主長夀子孫昌也詳見前晉天文志長沙/一星在軫之中自軫十二度至氐四度為夀星於辰在)
(辰鄭之分野自張十七度至軫十一度為鶉尾於辰在/已楚之分野長沙星明則主夀故曰星沙又曰夀沙宋)
(湖南帥府治/潭州故云)維時玉帳(見三十九巻賀/制置安撫條)昭對璇璣恭惟
某官徳配陽休道偕剛長地中雷復豈容小袖之回旋
(長沙定王傳注應劭曰景帝後二年諸王來朝有詔更/前稱夀定王但張袖小舉手左右笑其拙上恠問之對)
(曰臣國小地狹不足回旋帝/乃以武陵零陵桂陽益焉)魁下台明即播大鈞之坱
圠(天文志魁下六星兩兩而比者曰三能/注能音台賈誼傳大鈞播物坱圠無垠)仁等沅湘之
永(方輿勝覽湖嶺之間湘水貫之無出湘之右者凡水/皆㑹焉但以瀟水合則曰瀟湘以蒸水合則曰蒸湘)
(以沅水合則曰沅湘耳楚辭濟沅/湘以南征兮又回湘沅而遠遷)福齊翼軫之髙(長沙/星度)
(當鶉尾之次/翼軫之度)某半刺灰寒(杜詩半刺/已翺翔)寸材綫短(見/前)碧油
元帥繡歸即相於西周(詩衮衣繡裳/又公歸無所)白脚門生襪貢尚
憐於東郭(史記滑稽傳東郭先生久待詔公車貧困饑/寒衣敝履不完行雪中履有上無下足盡踐)
(地道中人笑之東郭先生應之曰誰能履行雪中/令人視之其上履也其履下處乃似人足者乎)
　　賀安撫提刑都大
夀考維祺介以福福豈待祈(詩夀考維祺以介景福注/祺吉也介助也養老人而)
(得吉所以助大福也此借用文帝紀昔先王遠施不/求其報望祀不祈其福其令祠官致敬無有所祈)至
朔同日謂之章章必有慶(後律厯志歳首至也月首朔/也至朔同日謂之章同在日)
(首謂之蔀蔀終六旬謂之紀歳朔又復謂之元詩我覯/之子維其有章矣維其有章矣是以有慶矣箋章禮文)
(也言我得見古之明王雖無賢臣猶能使其政有禮文/法度政有禮文法度是則我有慶賜之榮也此借用)
輙脩魚繭(後漢書蔡倫造紙用樹膚麻頭及敝布魚網/以為紙稽含南方草木狀蜜香紙以蜜香樹)
(皮葉作之微褐色青文如魚子劉恂嶺表異録廣管羅/州多棧香樹堪作紙有文如魚子牋晉王羲之書蘭亭)
(序用蠶繭/紙䑕鬚筆)仰頌鴻龎(龎當作厖説文石大貌司馬相如/傳湛恩洪厖歐陽永叔詩上摩青)
(蒼似腌靈下壓/后土之鴻厖)恭惟某官徳合陽休氣排冬凜五雉五
工之正帝有絲綸(左傳五雉五工正也禮記王/言如絲其出如綸並詳見前)一龜一
琴之回民皆襦袴(宋史趙抃傳神宗立自成都召知諫/院及謝帝曰聞卿疋馬入蜀以一琴)
(一鶴自随為政/簡易亦稱是乎)兹對五雲之瑞宻回九地之春(注見/首條)某
竊伏蟇頥(蟇頥山在眉/州詳見前)阻瞻龍節(周禮澤國/用龍節)天隅把繡
自知無一線之長(杜詩春日垂山鬢天/隅把繡衣餘見前)月琯吹葭更願
假重緹之庇(晉律厯志黄帝作律以玉為管長尺六孔/為十二月音至舜時西王母獻昭華之琯)
(以玉為之/餘見前)
　　代回揚州崔安撫(與之○宋史崔與之字正子廣/州人紹熈四年進士始授潯州)
　　(司法參軍知建昌新城縣通判邕州發遣賔州軍/事提㸃廣西刑獄召為金部員外郎金南遷於汴)
　　(朝議疑其進迫特授直寶謨閣權發遣揚州事主/管淮東安撫司公事寧宗宣引入内親遣之與之)
　　(修戰守備遣精鋭布要害金人深入無功而和議/亦寢召為秘書少監升秘書監兼太子侍講權工)
　　(部侍郎未㡬成都帥董居誼以黷貨為叛卒所逐/總領楊九鼎遇害蜀大擾與之以選為煥章閣待)
　　(制知成都府本路安撫使至即帖然詔盡䕶四蜀/之師開誠布公人心悦服初至府庫錢僅萬餘其)
　　(後至千餘萬金帛稱是以疾告歸朝廷以鄭損代/既受代金人諜知之大入與之再為臨邊金人乃)
　　(退召為禮部尚書不拜蜀人思之肖其像於成都/仙遊閣以配張詠趙抃名三賢祠理宗親政召為)
　　(吏部尚書數以御筆起之皆力辭拜參知政事右/丞相控辭至十有三疏嘉熈三年乃得致仕薨年)
　　(八十二累封至南海郡公諡清獻史臣論曰唐張/九齡姜公輔宋余靖皆出嶺嶠之南番禺崔與之)
　　(晩出屹然大臣之風卒與三子者方駕造物者曷/嘗擇地而生材哉先王立賢無方葢為是也互見)
　　(前/)
三微肇始(三微注見上巻/回林嘉興條)萬彚滋亨(彚音謂集韻類也/易以其彚征又㧞)
(茅茹以其彚曹植冬至獻/襪表四方交泰萬彚昭蘇)集康寧富夀之疇(尚書九五/福一曰夀)
(二曰富三曰康寧四曰攸好徳五曰考終命孔傳百二/十年為夀財豐備為富無疾病為康寧所好者徳福之)
(道為攸好徳各成其短長之/命以自終不横天曰考終命)在禮樂詩書之帥(見/前)恭惟
某官克壯其猷(詩方叔元老/克壯其猷)久勞於外斗牛有耀坐觀
推筴之長(孝經説斗指子為冬至尚書考靈曜冬至日/月五緯俱起牽牛初史記黄帝得寶鼎宛朐)
(問於鬼臾區對曰帝得寶鼎神筴是歳己酉朔旦冬至/得天之紀終而復始於是黄帝迎日推筴後率二十歳)
(復朔旦/冬至)淮海無波自適觀梅之興(尚書淮海惟揚州杜/詩東閣觀梅動詩興)
(還如何遜在/揚州詳見前)卦已占於七日(易七日/來復)班即近於五雲(杜/詩)
(五雲多處/是三台)某託契惟深脩辭不敏(易脩辭立其誠左傳/謝不敏焉韓詩買羊)
(沽酒謝/不敏)拜長箋之委貺掻短髪以寘慚(詩掻首踟蹰杜/詩羞將短髪還)
(吹㡌又白頭掻更短渾欲不勝簮陳書蕭摩訶傳老/夫受脤專征不能戰勝攻取今被危迫慙寘無地)報
不成章(詩不成/報章)永以為好(詩匪報也永/以為好也)
　　代回淮西王安撫(柟○宋史王柟字汝良大名人/祖倫使北死孝宗訪求其孫之)
　　(未禄者二人官之柟其一也調通州海門尉以近/臣薦擢監登聞鼓院假右司郎中使金守軍器少)
　　(監知楚州累官至太府卿告歸以右文殿修撰知/太平州加集英殿修撰致仕贈寶章閣待制詳見)
　　(上/)
一陽來復既見天地之心(易傳冬至日一陽為復/二陽為臨三陽為泰)十國
為連共載詩書之帥(禮記十國以為連連有/帥正義曰連是連接)且從榖旦
(見/前)茂介叢休㳟惟某官肅括𢎞深(法言或問士何如斯/可以禔身曰其為中)
(也𢎞深其為外也肅/括則可以禔身矣)靖共正直(詩靖共爾位/好是正直)圖書中秘
星連五緯之光(月令仲冬之月昏東壁中晉天文志東/壁二星主文章天下圖書之秘府也劉)
(向傳詔向領校中五經秘書師古曰言中以别於外天/官書五星者天之五佐為經緯見伏有時盈縮有度周)
(禮疏五星左旋為緯隋天文志周五緯入房/啟姬王之肇迹郎顗傳五緯循軌四時和睦)樽俎邊城
雷動三軍之喜(揚雄傳天下之士雷動雲合章孝標雪/詩朱門到曉難盈尺盡是三軍喜氣消)
佇應葭莩之動(見/前)歸儀槐棘之班某猥辱手書(劉宏傳/每有興)
(廢手書守相/丁寧欵宻)無由面賀維藩維翰願歸疆理之功(詩价/人維)
(藩大宗維翰又廼疆廼理/廼宣廼畆左傳疆理天下)如阜如岡共享國家之福(詩/如)
(山如阜如岡如陵如/川之方至以莫不増)
　　代回淮南畢安撫(再遇/)
緹灰候氣一新太史之占(見/前)茸纛宣風載重元戎之寄
(栁文嶺南節度使饗軍堂記幢牙茸/纛金節析羽旂旗旟旞咸餙於下)宜從亞歳(曹植獻/襪表亞)
(歳迎祥履長納慶沈約宋書魏晉冬至日受/萬國及百寮稱賀因小㑹其儀亞於歳朝)茂擁百祺
恭惟某官識遠且明材沉而毅輕裘緩帶備觀雲祲之
祥(羊祜傳祜在軍常輕/裘緩帶身不被甲)堅甲利兵孰測霜威之勁(杜詩/戲假)
(霜威促山簡李詩情親不避馬為我解霜威/山谷詩春色已知回寸草霜威從此霽寒松)佇寧邊鑰
又總中權徑從魯觀之登(並見/前)即見漢壇之築(韓信傳/擇日齋)
(戒設壇塲具禮乃可水經注安陽縣故𨽻漢中有韓信/臺髙十餘丈上容百許人相傳漢高祖齋七日置壇設)
(九賔禮以/禮拜信)某屬紆朝組莫捧賀觴玉律和聲既屆朋來
之慶金印如斗願迎方至之休(俱見/前)
　　賀黄總領(申/)
律諧鳳應日迎天統之長(律厯志制十二筩以聽鳳之/鳴其雄鳴為六雌鳴亦六比)
(黄鍾之宫而皆可以生之是為律本又十一月乾之初/九陽氣伏於地下始著為一萬物萌動鍾于太隂故黄)
(鍾為/天統)士飽馬騰雷動雲屯之喜(韓文平淮西碑士飽而/歌馬騰於槽揚雄傳天)
(下之士雷動雲合魚鱗雜襲列子望之若雲屯焉杜詩/王有虎臣司苑門入門天廐皆雲屯李詩西秦百萬衆)
(戈甲猶雲屯又劒閣重關蜀北門上皇歸馬若雲/屯陳後山詩子弟無頼皆西奔踵門父老如雲屯)王人
序諸侯之上(見上/巻)小人腓君子之依(腓音肥説文脛腨/也詩君子所依小)
(人所腓毛傳避也正義/云戍役小人之所避忌)恭惟某官道配陽休徳存隂隲
(尚書惟天隂隲下民馬云隲/升也升猶舉也舉猶生也)總領甚稱豈惟是戊巳之
營(魏相傳總領衆職甚稱上意元帝紀戊巳校尉屯田/吏士師古曰戊巳校尉者鎮安西域無常治處亦猶)
(甲乙等各有方位而戊與巳四季寄王故以名官也時/有戊校尉又有巳校尉一説戊巳位在中央今所置校)
(尉處三十六國之/中故名戊巳也)留屯並行諒已得甲寅之報(趙充國/傳充國)
(既得讓乃上書謝罪因陳兵利害六月戊申奏七月甲/寅璽書報從充國計焉又留屯以為武備因田致榖威)
(徳並/行)茂得丈三之景(周禮馮相氏冬夏致日注冬至景/丈三尺夏至景尺五寸易氏解曰)
(夏至日在南陸躔東井去極六十六度有竒而景尺有/五寸冬至日在北陸躔牽牛去極一百十六度有竒而)
(景丈有/三尺)亟膺尺一之褎(匈奴傳漢遺單于書以尺一牘/陳蕃傳尺一選舉注尺一謂板)
(長尺一以寫詔書也陽球傳帝徙球為/衛尉勑尚書令召拜不得稽留尺一)某自分灰寒仍
逢澤竭(孔子世家/竭澤涸魚)所見者今我也初無有一線之長(東/坡)
(答李端叔書謫居無事黙自觀省回視三十年以來所/為多其病者足下所見皆故我非今我也無乃聞其聲)
(不考其情取其/華而遺其實乎)非吾之故人耶更望垂五雲之庇
　　賀綦總領(奎○綦奎嘉定人以/朝散郎直敷文閣)
占七日之來道漸通於君子序諸侯之上權莫重於王
人(並見/前)與時偕行(易終日乾乾與時偕行正義曰建寅/之月三陽用事三當生物之初生物)
(不息同于天時/故曰與時偕行)何福不至(詩何福/不除)恭惟某官氣排冬凛
徳配陽和灰動重緹撫三軍於挾纊(見/前)日長一綫總六
轡以如絲(詩我馬維騏六轡如/絲毛傳言調忍也)諒從獻履之辰(見/前)行拜
予環之命(荀子聘人以珪問士以璧召人以瑗絶人以/玦反絶以環楊倞注玦如環而决肉好若一)
(謂之環古者臣有罪待放于境三年不敢去/與之環則還與之玦則絶皆所以見意也)某甚慚玩
歳(左傳主民玩歳而/愒日其與㡬何)又見書雲(見/前)涸轍西江愧難辨青
雀之舸(莊子周昨來有中道而呼者顧見車轍有鮒魚/焉曰我東海波臣也君豈有升斗之水而活我)
(哉周曰我將南遊呉越之王激西江之水而迎子可乎/釋名船上屋曰廬其上重室曰飛廬又在其上曰雀室)
(於中候望若烏雀之驚視也方言曰船首謂之間或謂/之鷁首郭璞注今江東貴人舟前作青雀是其象也王)
(隠晉書陶侃擊蜀賊王真真以鉤得上侃青雀舟侃欲/投水都督王禳蘇品扶侃入小舟得脫梁元帝船名詩)
(池邊白鵠舞林深青雀歸舸賈我切説文舟也又大/船也方言南楚江淮凡船大者謂之舸小舸謂之艖)挹
漿北斗何因搥黄鶴之樓(太白醉後贈丁十八詩黄/鶴高樓已搥碎詳見前)
　　賀安總領(癸仲子/丙之)
雷在地復君子占七日之來(見/前)雪應年豐王人序諸侯
之上(舊唐書長夀二年元日大雪上謂侍臣曰俗云元/日有雪則百榖豐有何故實文昌左丞姚璹對曰)
(氾勝之書云雪是五榖之精以其汁和種則年榖大穰/又宋武帝大明五年元日降雪以為嘉瑞上曰朕心存)
(百姓如得年登即為大瑞陳徐陵詩三農喜盈尺六出/儛崇花張正見詩九冬飄逺雪六出表豐年宋謝惠連)
(雪賛氣遍霜繁年豐雪積朝野/僉載正月三白田公笑赫赫)自今以始(詩自今以/始歳其有)何
福不臻(詩何福/不除)恭惟某官徳並春融氣排冬凛糴湟中
之粟未易斗量(趙充國傳充國曰金城湟中榖斛八錢/吾謂耿中丞糴二百萬斛榖羌人不敢)
(動矣師古曰湟水出金城臨羌塞外東入河/湟水之北是漢地言豫備糧食可以制敵)流地上之
錢端如雲滃(劉晏傳自言如見錢流地上每朝謁馬上/以鞭筭滃烏孔切説文雲氣起也徐曰雲)
(起于水一曰大水/貌増韻雲濃貌)伯趙聿司於短至(左傳伯趙氏司至/者也禮記仲冬之)
(月日短至隂陽爭諸生蕩/又日短至則伐木取竹箭)安期逺迓於長年(見上巻賀/安總領條)
某百念灰寒單車氷塞(通典自魏以來庶姓為州而無/將軍者謂之單車刺史凡單車)
(刺史加督進一/品都督進二品)繭絲已竭何由沃六轡之絲襪綫非長
更願寛五雲之綫(俱見/前)
　　代回宋總領(鈞/)
日轂回輈舒永五紋之線(轂古福切説文輻所輳也輈/音周説文轅也淮南子爰止)
(羲仲爰息六螭是謂懸車注日乗車駕以六龍羲和御/之廣雅日御曰羲和杜詩刺繡五紋添弱線吹葭六琯)
(動飛/灰)星軺給餉光華六轡之絲(見/前)諒對剛辰(王制注二/五象五行)
(剛柔十日疏五剛甲丙戊/庚壬五柔乙丁巳辛癸)益綏純嘏恭惟某官盛名晝
永清徳氷明弩矢前驅見錢流於地上樵蘇後㸑如挾
纊於軍中(俱見/前)底績懋哉(尚書乃言底可/績又惟時懋哉)歸班近只某
濫聨筆槖阻奉椒觴君子占一陽之來當體復亨之動
(並見/前)王人序諸侯之上即膺晉錫之蕃(易晉康侯用錫/馬蕃庶晝日三)
(接/)
　　代回林總領(祖洽/)
陽月終更慶一陽之亨復(段㑹宗傳毋求/竒功終更亟還)福星出使符
五福之照臨(東坡詩斯人乃福星遣出虛危間公自注/司馬温公謂軾曰子駿福星也東京人困)
(甚且令往/彼詳見前)宜對令辰茂膺純嘏(見/前)㳟惟某官剛随天運
和本時中養九徳於黄鍾鳳鳴嶰谷(尚書亦行有九徳/亦言其人有徳又)
(九徳咸事/餘見前)持貳卿之紫槖虎卧長江(南豐除李常制奉/常貳卿董宣傳摶)
(擊豪彊莫不震慄京師號為卧虎南史/蕭慧開傳嚴用刑威蜀人號曰卧虎)衮繡晝行樵蘇
宿飽(見/前)牽牛極晷既占候於漢臺(易氏解冬至日在北/陸躔牽牛去極一百)
(十六度有竒而景丈有三尺月令章句冬至為極晝漏/極短遠極極遠晷景極長三輔黄圖靈臺在長安西北)
(八里始曰清臺本為候者觀隂陽天文災異更名曰靈/臺郭延生述征記長安宫有靈臺髙十五仞上有渾儀)
(水經云城南渠漕有漢靈臺然則漢城西/之上林城南之漕渠皆在候景之臺也)駱馬懷歸寧
逶遲於周道(詩嘽嘽駱馬豈不懷歸/又四牡騑騑周道倭遲)某濫塵朝綴莫旅
賀綦烹鯉得書先辱五雲之墜拂龜占易惟期七日之
來(並見/前)
　　代回趙總領(不儳/)
化日迎長(王符傳化國之日舒以長易通卦驗冬至始/人主與左右羣臣從樂五日天下亦家家從)
(五日以迎/日至之禮)卿雲紀瑞(史記若烟非烟若雲非雲郁郁紛/紛蕭索輪囷是謂卿雲慶雲見嘉)
(氣也易通卦驗冬至初/陽雲出箕如樹木之狀)諸侯之上序莫重於王人一陽
之來道益亨於君子(並見/前)茂綏福履(詩樂只君子/福履綏之)請致
頌言㳟惟某官秉徳忱恂(尚書廸知忱恂于九徳之行/孔傳禹之臣蹈知誠信于九)
(徳之/行)凝姿信厚(詩序關睢之化行則天下無犯非禮雖/衰世之公子皆信厚如麟趾之時也詩)
(振振公子毛傳/振振信厚也)峙糧天塹星夙駕以載驅(尚書峙乃糗/糧無敢不逮)
(陳書都官尚書孔範曰長江天塹古以為限隔南北今/日虜軍豈能飛度耶千湖居士集流柹投鞭規濟天塹)
(楊廷秀揚子江詩天將天塹䕶呉間不數殽/函百二關塹七豔切説文坑也詩星言夙駕)給餉雲屯
雷歡聲而四起(薛能詩欲識普恩無遠/近萬人懽忭一聲雷)暫回留鑰(漢書/蕭何)
(以信謹守管鑰注高/祖出征何每居守)坐鎮陪京(文選坐鎮雅俗又於顯/樂都既麗且康陪京之)
(南居漢之陽/陪京謂洛陽)宜對南至之書(左傳僖公五年正月辛亥/朔日南至注周正月今十)
(一月冬至之日日南極正義曰日之行天有南有北常/立八尺之表以候景之短長夏至之景尺有五寸日最)
(長而景最短是謂日北至也自是以後日漸近南冬/至之景一丈三尺日最短而景最長是謂日南至也)即
侈東歸之詠(詩序東山周公東征也/周公東征三年而歸)某材如線短心亦
灰寒(並見/前)刺繡吹葭空覺杜陵之老大(杜詩刺繡五紋/添弱線吹葭六)
(琯動飛灰又杜陵有/布衣老大意轉拙)獻履貢襪但觀曹植之文章(魏曹/植冬)
(至獻襪表曰伏見舊儀國家冬至獻履貢/襪所以迎福踐長杜詩文章曹植波瀾濶)
　　賀都大(首尾同第九/條賀安撫)
恭惟某官徳合陽休氣排冬凜萬馬並馳而獨立恪秉
素絲(詩羔羊之皮素絲五紽/退食自公委蛇委蛇)四牡有功而遄歸亟登紫
槖(詩序四牡勞使臣之來也有功而見知則説矣詩/式遄其歸遄速也列子不若遄歸也紫槖紫荷槖)兹
對五雲之瑞(周禮保章氏以五雲之物辨吉凶水旱/降豐荒之祲左傳分至啟閉必書雲物)宻
回九地之春(杜詩排隂出九地萬/物随開張詳見前)
　　代回鞏都大(嶸/)
天復一陽滋萌帝澤(律厯志滋/萌於子)星聨五緯照映使華(見/前)
維時山立之休(禮記山立時行盛/氣顛實揚休玉色)翕受川増之祉(尚書/翕受)
(敷施詩如川之/方至以莫不増)恭惟某官和鍾玉律(李元標詩玉/律動年灰)清徹
氷壺(選詩清如/玉壺氷)方今之務孔殷孰堪經濟(李固傳方今/之事復同於)
(前尚書九江孔殷左傳方事之殷也有韎/韋之跗注陶侃傳方事之殷當頼羣㒞)圜法之司尤
急政藉阜通(食貨志太公為周立九府圜法又/錢圜函方注外圜而内孔方也)㑹當錢
流地上之餘即有人自日邊之召某心随灰冷技蔑線
長(並見/前)賦問大鈞將為天下而實賀(劉禹錫有問大鈞/賦左傳叔弓如晉)
(賀虒祈也游吉相鄭伯以如晉亦賀虒祈也史趙見子/大叔曰甚哉其相蒙也可弔也而又賀之子大叔曰若)
(何弔也其非惟我賀將天下實賀/韓文其為吾以前所稱為天下賀)詩成小至亦驚人事
之相催(杜陵有小至詩注云陽為大隂為小冬至隂極/故云小至一説或云冬至前一日為小至按歳)
(時雜詠盧照隣年日述懷詩人歌小歳酒花舞大唐春/是以元日為小歳由此觀之子羙之小至即冬至也杜)
(詩又有小寒食舟中作注小寒食如小至謂前/一日也又天時人事日相催冬至陽生春又來)
　　賀牛茶馬(大年/)
端策拂龜地雷之復攸往(屈原卜居詹尹乃端策拂龜/曰君將何以教之易七日來)
(復利有攸往又/雷在地中復)摘茗市駿山澤之節遄歸(初寮除李昌/孺制在昔元)
(豐留神武備摘山市駿具著科條周禮/山國用虎節澤國用龍節詩王曰遄歸)與時偕行(易終/日乾)
(乾與時/偕行)有秩斯祜(詩嗟我烈祖/有秩斯祜)恭惟某官陽休山立(禮/記)
(山立時行盛氣/顛實陽休玉色)神動天随(莊子尸居而龍見淵嘿而雷/聲神動而天随注神順物而)
(動天随/理而行)獨鶴整江海之毛雲程駿歩(少陵八哀詩相國/張公九齡云相國)
(生南紀金璞無留礦仙鶴下人間獨立霜毛整矯然江/海思復與雲路永又獨鶴不知何處舞又獨鶴歸何處)
(又獨鶴/原依渚)萬牛回丘山之首風節自髙(杜詩大厦將傾要/梁棟萬牛回首丘)
(山/重)諒當伯趙司至之辰(左傳伯趙氏司至者/也注伯趙伯勞也)益對顔氏
庶㡬之吉(繫辭子曰顔氏之子其殆庶㡬乎有不善未/嘗不知知之未嘗復行也易曰不遠復无祗)
(悔元/吉)某真成浪出(杜詩龎公不浪/出蘇氏今有之)久俟汰歸(魏舒傳時/欲沙汰郎)
(官非其才者罷之舒曰/吾即其人也襆被而出)趨走傷心良厭看於新厯(少陵/至日)
(遣興詩欲知趨走傷心地正想氤氲/滿眼香東坡詩老去怕看新厯日)形容獨老儻尚念
於故人(少陵冬至詩江上形容吾/獨老天涯風俗自相親)
　　賀黃運使(桂○詳啟意/任武岡倅作)
斗北中而建子厯肇應於周郊(月令仲冬之月日在斗/昏東壁中旦軫中説文)
(冬至斗指子夜/半時交午者也)日南至而逄辛書允符於魯觀(左傳僖/公五年)
(正月辛卯朔日/南至詳見前)維時英節(周禮司節凡邦國之使節皆/金也以英蕩輔之注英蕩畫)
(函疏其函猶是簜但以英華有畫義故云/畫函輔之者以函輔此節使不壞損也)茂擁休祺恭
惟某官徳配陽剛氣排冬凛氷解漕下既曉行湘水之
春(並見/前)雷復地中即夜對宣室之席(賈誼傳文帝思誼/徵之至及見上方)
(受釐坐宣室上因感鬼神事而問鬼神之本誼具道所/以然之故至夜半文帝前席師古曰未央前正室也前)
(席者漸促近誼/聽悦其言也)諒應四分之牛晷(説文晷日景也易氏/解冬至日在北陸躔)
(牽牛劉向洪範傳冬至景一/丈三尺一寸四分詳見前)坐齊七政於龍魁(天文志/北斗七)
(星所謂璇璣玉衡以齊七政杓攜/龍角衡殷南斗魁枕參首詳見前)某材乏綫長(見/前)分甘
車副(胡文㳟制分乗倅/車又分乗别車)儻憐紫陌看花随綴於馬蹄(水/經)
(注塗陽縣有紫陌深圖杜詩垂鞭嚲鞚凌紫陌/孟郊詩春風得意馬蹄疾一日看徧長安花)雖在黔
山吹黍固希於鳳律(武岡銘黔山/之巑餘見前)
　　賀李運使(鼎/)
化日舒長共紀魯臺之至(見/前)卿雲紛郁重行湘水之春
(見代回趙/總領條)况兼熊旂龍節之華(韓文平淮西雅犀甲熊/旂威命是荷周禮澤國)
(用龍/節)宜介羔酒兕觥之夀(宋陶榖得党進家姬遇雪陶/取雪水烹團茶謂姬曰党家)
(應不識此姬曰彼粗人安有此但能於銷金煖帳中淺/斟低唱喫羊羔兒酒陶嘿然慙其言宋張能臣鄖鄉集)
(記天下酒名姜宅園子正店羊羔酒又關右塞上有黄/羊無角色類麞麂造酒以荻管吸于瓶中老杜送從弟)
(亞赴河西判官詩黄羊飯不/羶蘆酒還多醉謂此餘見前)㳟惟某官仁排冬凛徳配
陽休(見/前)物換星移又復濯滄浪之水(王勃詩物換星移/㡬度秋滄浪水在)
(龍陽縣二十里浪水與滄水合/故號滄浪乃漁父濯纓之處)漕下氷解便當登碧落
之天(韻㑹碧落天也李詩歩綱繞碧落王維詩鳳/扆朝碧落李渉詩碧落高高雲萬里餘見前)仁風
梅放以栁舒和氣竹苞而松茂某寸材綫短半刺氷寒
(並見/前)飯蔬飲水而曲肱將歸尋於舊物(左傳祀夏配天/不失舊物王獻)
(之傳青氊我家/舊物詳見前)衣繡觀風之直指諒未按於故人(見/前)
　　代回喬運使(行簡○喬行簡傳升秘書郎為淮西/轉運判官知嘉興府改淮南轉運判)
　　(官兼淮西提㸃刑獄提舉常/平詳啟意與本傳合餘見前)
短日舒長益永六螭之馭(月令仲冬之月日短至隂陽/爭諸生蕩又日短至則伐木)
(取竹箭王符傳化國之日舒以長淮南子/爰止羲和爰息六螭廣雅日馭曰羲和)長淮清晏遥
知四牡之功(韓詩淮水出桐栢山東馳遥遥千里不能/休揚雄傳天清日晏師古曰晏無雲也説)
(文晏天清也三輔人以日出清濟為晏晏而/温楊素傳東夏清晏嘉庸茂勣于是乎在)對此令辰
宜其遐福(詩降爾遐福/維日不足)㳟惟某官和鍾玉律清徹氷壺
(俱見/前)聚人曰財坐斡流泉之運(繫辭何以聚人曰財注/財所以資物生者也食)
(貨志擅斡山海之貨師古曰斡謂主領也讀與管同又/貨寶於金利於刀流於泉布於布如淳曰流行如泉也)
噓物以氣潜回寒谷之温(見/前)式遄其歸(遄淳沿切説文/往來數也爾雅)
(疾也詩式/遄其歸)可拱而竢(終軍傳斯拱/而竢之耳)某濫持荷槖阻捧栢
觴(歳時記元旦進椒栢/酒栢是仙藥詳見前)占卦六日七分是為道長(易反/復其)
(道七日來復天行也利有攸往/剛長也詳見前賀黄制置符)脩身千二百歳請致祝
規(莊子黄帝問於廣成子曰敢問治身奈何而可以長/久廣成子曰慎守女身物將自壯我守其一以處其)
(和故我脩身千二百歳矣吾形未嘗/衰韓文敢不敬蚤夜以求從祝規)
　　代回淮西徐運使(煇/)
緹灰襲候肇基來復之祥(見/前)繡節臨邊茂介踐長之慶
(三朝志旌節唐天寶中置凡命節度使有司給門旗二/旌一節一麾槍二豹尾二金節隋制也黑漆竿上施圓)
(盤周綴紅綜拂八層黄繡龍袋籠之王/公以下皆有節制同金節韜以碧油)恭惟某官身兼
數器(薛宣傳經術文雅足以謀王體斷/國論身兼數器有退食自公之節)夙駕單車(詩星/言夙)
(駕信陵君傳今單車來代之何如哉龔遂傳單車獨行/至府張綱傳單車之職魏裴潜拜代郡單車之部互見)
(前/)招來鴻鴈之民衆如雲集餽餉貔貅之旅令若霜嚴
(並見/前)宜對天統之辰(律厯志天統之/正始於子半)丕擁日來之福(易/七)
(日來/復)某屬拘朝綴莫旅賀絇(絇權俱切禮記童子/不屨絇注屨頸餙也)鳴鳳
律和知已宣於九徳(尚書日宣三徳/又九徳咸事)牽牛晷短聊具報
以七襄(見/前)
　　賀吕提刑(祖烈/)
六雄召律觀象見天地之心(律厯志制十二筩以聽鳳/之鳴其雄鳴為六雌鳴亦)
(六詳見前易君子居則觀其象而/玩其辭又復其見天地之心乎)四牡周咨用龍在山
澤之節(詩四牡騑騑又周爰咨諏周/禮山國用虎節澤國用龍節)矧佩纍纍之重(石/顯)
(傳印何纍纍綬若若耶/師古曰纍纍重積也)宜膺簡簡之祥(詩降福/簡簡)恭惟某
官道與時偕(易與時/偕行)徳随剛長(易利有攸/往剛長也)二節三節之
趨走詎鬱鬱於岷峨(禮記凡君召以三節二節以走一/節以趨疏節者以玉為之所以明)
(信輔於君命者也急則以二節緩則以一節急緩不出/於三節耳不謂節盡于三也韓信傳安能鬱鬱久居此)
(乎/)八命九命之朝宗即浮浮於江漢(周禮八命作牧九/命作伯禮記制三)
(公一命巻若有加則賜也不過九命注巻俗讀也其通/則曰衮三公八命矣唯加一命則服龍衮與王者之後)
(同尚書江漢朝宗于海注諸侯朝于天子春/見曰朝夏見曰宗詩江漢浮浮武夫滔滔)諒對一陽
之復益臻百福之遒(詩敷政優優百福/是遒毛傳聚也)某席芘雲深效
官氷冷(莊子知/效一官)嘆至日之長為客但切懷歸(杜詩年年/至日長為)
(客忽忽窮/愁泥殺人)因風物而暗思親敢伸善頌(王維詩獨在異/鄉為異客每逢)
(嘉節倍/思親)
　　代衞參政賀樂提刑
緹陽襲管綫晷延圭(周禮大司徒以土圭之法測土深/正日景以求地中典瑞土圭以致)
(四時日月玉人土圭/尺有五寸以致日)明謹用刑克廣好生之徳(尚書好/生之徳)
(洽于/民心)靖恭介福諒裒滋至之休(詩靖恭爾位好是正直/神之聽之介爾景福)
恭惟某官清徹氷壺和鍾玉律(見/前)棠隂晝永訟已息於
楚氛(左傳楚/氛甚惡)葭室灰浮暖自回於嶰谷(見/前)某偶叨分閫
(謝安傳賛任總/中臺效彰分閫)正阻造門端策拂龜七日已占於不逺
(見/前)聽筩鳴鳳九成更佇於來儀(尚書簫韶九/成鳳凰來儀)
　　賀陳提刑(天宜/)
黃鍾恊律可推復見之心(見/前)繡斧詳刑茂對咸中之慶
(唐龍朔中改廷尉正為詳刑大夫晉書元帝紀布帳練/帷詳刑簡化王粲從軍行凉風厲秋節司典告詳刑詳)
(見前尚書屬于五極咸中有/慶受王嘉師監于兹祥刑)惟明克允(尚書惟/明克允)何福不
臻恭惟某官徳配陽休氣排冬凛周原苞栩久勞六轡
之馳驅(見/前)漢節梅花已報一枝之消息(杜詩漢節梅花/外春城海水邊)
(又萬木凍欲折孤根煖獨回/前村深雪裏昨夜一枝開)風雲之㑹(易雲從龍風從/虎劉𤣥傳假我)
(風雲二十八將傳論/感㑹風雲奮其知勇)日月以需某有幸同僚惟深善頌
㫖且多多且㫖莫遂稱觴昌而熾熾而昌願加視履(俱/見)
(前/)
　　賀劉提刑(垕○詳啟意盖湖南/提刑此啟倅武岡作)
鳳筩回律肇倡應於六雄(見/前)龍節詳刑方驅馳於四牡
(見上/條)勞行邁之靡靡(詩行邁靡靡中心摇摇注邁行也/靡靡猶遲遲也行舒之意沈佺期)
(詩今君出使車/行邁方靡靡)宜降福之穰穰恭惟某官徳本剛潜道
偕陽長繡衣持斧曉行湘水之春(並見/前)縞帶随車暮對
江天之雪(昌黎雪詩随車翻縞帶逐馬/散銀盃杜詩恣意向江天)所虞馹召靡俟
鴈回(回鴈峯在衡陽之南鴈至此不過遇/春而回故名湖南提刑司在衡州)某佐此斗州
㣲哉星屏(屏必郢切星屏當作箳篂韻㑹云箳篂車蔽/簹也車上竹席障塵者前曰藩後曰箳旁曰)
(翰摠曰茀通作屏星孔恂傳别駕車舊有屏星刺史欲/去之恂曰别駕可去屏星不可去按箳篂刺史車非特)
(别駕也俗專以為别駕事誤矣或作星屏益誤篂本平/聲亦可押息井蘇挺二切李欲以星斗相對故倒用之)
(耳/)託刺史二天之庇聊復編茅占夫子七日之爻敢希
㧞茹(見/前)
　　賀游提刑(佀/)
雷在地而復吉實開泰内之亨(易雷在地中復初九不/遠復无祗悔元吉泰小)
(往大來吉亨彖曰内陽而外隂/内健而外順内君子而外小人)天違水而訟清宜介咸
中之慶(易天與水違行訟疏天道西轉水流東注是天/與水相違象人彼此乖戾故致訟也尚書屬于)
(五極咸/中有慶)矧壬公之司至趣辰告之遠猷(詩訐謨定命逺/猷辰告箋猷圖)
(也大謀定命謂正月始和布政于邦國都/鄙也為天下遠圖庶事而以歳時告施之)恭惟某官徳
與氣游道偕剛長昔時諫草懶㸔省砌之花(杜詩退朝/花底散歸)
(院栁邊迷避人焚/諫草騎馬欲雞棲)今日判花聊鞠圜扉之草(唐故事中/書有軍國)
(政事則中書舍人各執所見雜署其名/謂之五花判事文選鞠茂草于圜扉)栁舒梅放松茂
竹苞(見/前)知㡬其神(繫辭知㡬其神乎疏神道㣲妙寂然/不測人能豫知事之㡬㣲則能與神)
(道合/㑹也)何福不除(除遲遽切詩天保俾爾單厚何福不除/毛傳除開也箋云何福而不開皆開出)
(以予/之)某身依雲芘心實灰寒乃積乃倉吹鳳尚希於生
黍(見/前)我任我輦牽牛何補於服箱(詩我任我輦我車我/牛又睆彼牽牛不以)
(服箱傳河鼔謂之牽牛服牝/服也車内容物之處為箱)
　　賀提刑(首尾同前第/九條賀安撫)
恭惟某官徳合陽休氣排冬凛(見/前)合東西而瞻使節載
駕星軺(杜詩川合東西瞻使/節地分南北任浮萍)審簡孚以嚴天威益揚風
采(尚書簡孚有衆惟貌有稽無簡不聽具/嚴天威黄霸傳風采不及丙魏于定國)兹對五雲之
瑞宻回九地之春(見/前)
　　回永州陳提刑(翿○永州已見作/詳啟意倅武岡)
竊潁川之河潤亦飽聞新尹之誇(郭伋傳潁川盗起拜/伋為太守帝勞曰賢)
(能太守去帝城不遠河潤九里冀京師蒙福少/陵遭田父泥飲詩酒酣誇新尹畜眼未見有)隔巫水
之山巑未果賀中丞之蒞(栁文武岡銘序黔巫東鄙蠻/獠雜擾時惟潭帥御史中丞)
(栁公綽練立將校提卒五千屯於武/岡云云銘云巫山之㠝巫水之磻)蒙以羲爻之七日
賁然郇翰之五雲(並見/前)遂令寒灰頓有生氣(世説亷頗/藺相如雖)
(千載上死人懔/懔恒如有生氣)恭惟某官仁排冬凛義配陽剛英簜繡
衣固已淹五綵之線(見/前)朱轓皁葢聊復壯萬石之亭(萬/石)
(亭在永州見上巻/賀永州陳守條)重緹回襦袴之温一札趣絲綸之召
(見/前)某覩先未快(韓文朝廷之上引頸東望若景星/鳳皇之始見也爭先覩之為快)禮後
知慚陳遵尺牘之可藏詎止榮從事之十部(陳遵傳性/善書與人)
(尺牘主皆藏弆以為榮劉宏傳/得劉公一紙書賢于十部從事)李膺别駕之非昔正足
辱太學之諸生(南史蜀士李膺為涪令有材辯西昌侯/藻為益州使至都武帝謂曰今李膺何)
(如昔李膺對曰今勝昔昔事桓靈之主今逄堯舜之君/帝嘉其對以為益州别駕韓文國子先生晨入太學招)
(諸生立館下李/以學録倅武岡)惟依湘水之深(張衡詩我所思兮在桂/林欲往從之湘水深)
當借楚波之及(左傳其波及晉/國者君之餘也)
　　代回浙東譙提刑(令憲/)
清臺占候肇推三統之元(禮記夏為清臺商為神臺周/為靈臺律厯志雜候上林清)
(臺課厯疏宻三輔黄圖靈臺在長安西北八里始曰清/臺本為候者觀隂陽天變災異更名曰靈臺亢倉子齊)
(太子坐清臺之上宋書孝武大/明六年八月己丑置清臺令)繡斧馳驅茂應一陽之
動恭惟某官清標範俗雅度鎮浮望蓬萊之雲已書五
色(郊祀志蓬萊方丈瀛洲此三神山者其傳在渤海中/未至望之如雲周禮保章氏以五雲之物辨吉凶易)
(通卦驗冬至初陽雲出箕如樹木之狀左傳凡/分至啟閉必書雲物杜詩雲近蓬萊常五色)吹孤竹
之管即造九階(周禮靁鼔靁鼗孤竹之管雲和之琴瑟/雲門之舞冬日至於地上之圜丘奏之)
(鄭元注孤竹竹特生者説文階陛/也廣韻級也賈誼傳陛九級上)某濫綴朝紳阻陪賀
履驗丈三尺餘之日晷既麗牽牛(見/前)列五六百之火城
更觀仗馬(國史補元日冬至立仗百官皆備珂傘列燭/有至五六百炬謂之火城有堂火城宰相火)
(城將至則衆火皆/撲滅以避宰相)
　　代回江東葉提刑(簣/)
魯雲紀瑞(兵書曰韓雲如布趙雲如牛楚雲如日宋雲/如車魯雲如馬衛雲如犬周雲如輪秦雲如)
(行人魏雲如䑕齊雲如絳衣越雲如龍蜀雲如囷左傳/黄帝氏以雲紀故為雲師而雲名注黄帝受命有雲瑞)
(故以雲/紀事)堯日迎長(史記帝堯者其仁如天其智如神就/之如日望之如雲曹植表冬至獻履)
(貢襪所以/迎福踐長)黄鍾倡應於六雄繡斧光華於四牡恭惟某
官氣養剛大徳合中和慷慨澄清節凛氷霜之操將明
欽恤復見天地之心(並見/前)茂對令辰(易天地雷行物與/无妄先王以茂對)
(時育萬物注茂盛也對當也言先王以此/无妄盛事當其无妄之時育養萬物也)宜裒繁祉(詩/綏)
(我睂夀介以繁祉箋繁多/也安助以夀考多與福禄)某才如線短心亦灰寒對五
更三㸃之御床無由陪賀(杜詩去歳兹辰捧御/床五更三㸃入鵷行)布一札
十行於方國佇見遄歸(後漢循吏傳序其以手迹賜方/國者皆一札十行細書成文詩)
(仲山甫徂齊/式遄其歸)
　　賀提刑提舉
律動黄鍾倡六雄而叶氣(漢律厯志黄帝使伶倫取竹/之解谷斷兩節間而吹之以)
(為黄鍾之宫制十二筩以聽鳳之鳴其雄鳴為六/雌鳴亦六比黄鍾之宫而皆可以生之是為律本)風生
畫簜歌四牡之有功(趙廣漢傳見事風生無所回避傅/𤣥傳貴遊懾伏臺閣生風周禮以)
(英簜輔之杜子春云簜當為帑謂以函器盛此節或曰/英簜畫函疏以英華有畫義故曰畫函詩序四牡勞使)
(臣之來也有功/而見知則説矣)其在皇皇之華宜膺簡簡之福(詩降福/簡簡)
恭惟某官徳潜剛克功播民和星駕朝天又見一陽之
復(詩星言/夙駕)雲書占歳載祈五糓之豐(左傳凡分至啟閉/必書雲物易通卦)
(驗冬至之日見雲送迎從下嚮來歳大美人民和不疾/疫無雲送迎徳薄歳惡故其雲赤者旱黒者水白者為)
(兵黄者有土功諸從/日氣送迎其効也)諒策持斧繡衣之庸即詠鳴玉紫
宸之句(杜詩杖藜雪後臨丹/壑鳴玉朝來散紫宸)某心如灰冷材乏線長使
者汝容固足回春於黍谷(東坡詩勸農使者不汝/容因君作詩先自効)丞哉
余負行歸曝日於茅簷(韓文丞哉丞哉余不負丞而丞/負余列子宋國有田夫嘗衣黂)
(過冬暨春東作自曝於日美之不知天下之有廣厦隩/室綿纊狐貉謂其妻曰負日之暄人莫知者以獻吾君)
(必獲重賞歐文内制集序凉竹簟之暑風曝茅簷之冬/日韓詩暉暉簷日暖且鮮陳後山詩暮年五斗得千里)
(有愧寒簷/背朝日)
　　賀趙提舉(甲申○甲申為寧/宗嘉定十七年)
魯雲書至實呈紛郁之祥(史記若煙非煙若雲非雲郁/郁紛紛蕭索輪囷是謂卿雲)
趙日御冬益顯光華之遠(左傳趙衰冬日之日/也趙盾夏日之日也)錫公純
嘏(詩天錫公純嘏眉夀保/魯箋純大也受福曰嘏)乂我烝民(尚書烝民乃/粒萬邦作乂)恭惟
某官徳配陽休氣排冬凛舊游天禄飽看芸草之芳(漢/書)
(天禄石渠顔師古曰三輔故事天禄石渠並在未央大/殿北以藏秘書漢宮閣疏天禄麒麟蕭何造以藏秘書)
(處賢才西都賦天禄石渠典籍之府西京賦天禄石渠/校文之處東京賦内有天禄宣明揚雄傳校書天禄閣)
(上靈帝紀注天禄獸也今鄧州南陽縣北有宗資碑旁/有二獸鐫其膞一曰天禄一曰辟邪據此則並獸名也)
(漢有天禄閣亦因獸立名月令仲冬之月芸始生注芸/香草也著於衣書可以辟蠧漢種之於蘭臺石室藏書)
(之府故秘書省謂之芸局陳子昻集持三寸筆入芸香/之閣爾雅翼云老子云夫物芸芸各歸其根芸當一陽)
(初起復卦之時于是而生此則歸根復命取之于芸洛/陽宫殿簿云顯陽徽音含章殿前各植芸晉宫閣名曰)
(太極殿前芸香四畦式乾殿前芸/香八畦乃知九畹百畮非虛語也)今使江南尚作梅花
之寄(見/前)驗刺繡五紋之永(杜詩刺繡五/紋添弱線)知衮衣九罭之
歸(詩九罭之魚鱒魴我覯之子衮衣繡/裳鴻飛遵渚公歸無所於女信處)某材乏線長心
尤灰冷負暄炙背詎敢輸畎畆之忠(嵇康與山濤絶交/書野人有快炙背)
(而美芹子者欲獻之至尊雖有/區區之意亦已疏矣餘見上條)安性掩身尚或備軒輶
之訪(月令仲冬之月君子齋戒處必掩身身欲寧去聲/色禁嗜慾安形性事欲靜以待隂陽之所定風俗)
(通周秦常以歳八月遣軒輶之使採異代方言還奏之/西京雜記揚子雲好事常懷鉛提槧從諸計吏訪殊方)
(絶域四方之語以為裨/補軒輶所載亦洪意也)
　　賀林提舉
清臺課厯肇新三統之元(説文課試也増韻計也程也/律厯志雜候上林清臺課厯)
(疎/宻)繡節觀風順應一陽之動(王莽傳遣使者分/行天下覽觀風俗)恭惟某
官剛大養氣豈弟近民(詩豈弟君子史記魯世/家平易近民民必歸之)斂散得
宜粟若源泉之混(食貨志民有餘則輕之故人君斂之/以輕民不足則重之故人君散之以)
(重凡輕重斂散之以時則準平宋職官志提舉常平司/操常平斂散之法申嚴兌役之政令治荒修廢賑民艱)
(阨職源提舉常平司掌常平義倉免役市易坊塲河渡/水利之法因民之有無歳之豐凶而斂散賑濟之周益)
(公詩斂散新陳倚繡衣荀子財貨渾/渾如泉源汸汸如河海暴暴如丘山)中和誕布黍回寒
谷之温(王褎傳使褎作中和樂職宣布詩師古曰中和/者言政治和平也宣布者風化普洽無所不被)
諒對休辰益裒純嘏某適拘分閫良阻造門視履考祥
願觀不遠之復(並見/前)仁民愛物無忘自養之頥(易觀頥/觀其所)
(養也自求口實/觀其自養也)
　　賀趙提舉(汝讜/)
按緹候氣律已兆於六雄(後漢律厯志候氣之法為室/三重户閉塗釁必周宻布緹)
(縵室中以木為案加律其上案厯/而候之氣至者灰去餘詳見前)衣繡觀風功益高於
四牡道随剛長徳與福崇恭惟某官清湛氷壺和鍾玉
琯(琯或作管説文古者琯以玉舜時西王母來獻白玉/之琯零陵文學姓奚於泠道舜祠下得笙玉琯以玉)
(作音故神人以/和鳳凰來儀)趙日可愛既開南嶽之雲(左傳酆舒問/於賈季曰趙)
(衰趙盾孰賢對曰趙衰冬日之日也趙/盾夏日之日也注冬日可愛夏日可畏)豳雨其濛更激
西江之水(詩我來自東零雨其濛莊子激/西江之水而迎子可乎詳見前)慨然攬轡行
矣賜環(栁詩賜環/留逸響)某濫長十連(禮記十國為/連連有帥)又逄亞歳
江湖兩地幸再同君子之僚(韓文留守無/事多君子僚)原隰五章請
重拜使臣之善(左傳四牡君所以勞使臣也敢不重拜/皇皇者華君教使臣曰必諮於周臣聞)
(之訪問於善為咨咨親為詢咨禮為度咨/事為諏咨難為謀臣獲五善敢不重拜)
　　賀王提舉(與權/)
身為國史自當書辛日之雲(杜氏左傳序身為國史躬/覽載籍必廣記而備言之)
(左傳僖公五年正月辛亥朔日南至公登臺以/望而書禮也凡分至啟閉必書雲物為備故也)君遣使
臣顧使餐丁年之雪(詩序皇皇者華君遣使臣也李陵/答蘇武書丁年奉使皓首而歸梁)
(書王僧孺傳丁年蓄積與此銷亡盧照隣詩丁年遊蜀/道斑鬢向長安王荆公詩丁年結客盛遊從宛洛氊車)
(處處逄蘇武傳幽武置大窖中絶不飲/食天雨雪武卧齧雪與氊毛并咽之)有功則説(詩序/有功)
(而見知/則悦矣)何福不臻恭惟某官致孝卧氷(董仲舒傳舜業/業日致其孝王)
(祥傳性至孝繼母朱氏常欲生魚時天寒氷/凍祥解衣將剖氷求之氷忽自解雙魚躍出)移忠叱馭
(孝經君子之事親孝故忠可/移於君叱馭王尊事屢見)生芸挺荔厭夜直於承明
(嚴助傳厭承明之廬注承明廬/在石渠閣外直宿所止曰廬)舒栁放梅甘曉行於湘
水(見/前)花甲方周於六十(吕氏春秋大撓作甲子唐/李淳風有六十花甲子歌)椿齡
正衍於八千(見/前)某雌伏負丞(後漢趙温字子柔為京兆/郡丞歎曰丈夫當雄飛安)
(能雌伏遂/棄官去)鳳鳴倚嶽(杜詩佇鳴南嶽/鳳欲化北溟鯤)繡衣持斧儻憐同
三㸃之鵷行(見/前)黄鍾為宫尚或收一聲之牛鐸(律厯志/五聲之)
(本生於黄鍾之律九寸為宫或損或益以定商角徴羽/晉書荀朂傳初朂於路逄趙賈人牛鐸識其聲及掌樂)
(音韻未調乃曰得趙之牛鐸則諧矣遂下郡國/悉送牛鐸果得諧者山谷詩牛鐸調與黄鍾同)
　　代回浙西王提舉(棐/)
和叔正冬(尚書申命和叔宅朔方曰幽都/平在朔易日短星昴以正仲冬)伯趙司至儀
圖道長之慶允屬陽休之賢伏惟某官清徹氷壺和鍾
玉琯送之禮樂不離尺五之天任以公卿即近丈三之
日(俱見/前)某無由面賀例辱手箋烹魚得書莫報五雲之
體(韋陟傳所書陟字若五朶雲時人慕之號郇公五雲/體周禮保章氏以五雲之物辨吉凶水旱降豐荒之)
(祲象雲有五色以/分至之日眡之)拂龜端策但占七日之爻(見/前)
　　代回福建陳提舉(鑄/)
日官候氣書嚴魯觀之登(前律厯志春秋冬十月朔日/有食之傳曰不書日官失之)
(也天子有日官諸侯有日御日官居卿以底日禮也日/御不失日以授百官於朝言告朔也又云主厯使者鮮)
(于妄人請與治厯大司農麻光等雜/候日月晦朔弦望八節二十四氣)星使觀風福等閩
山之厚(閩山一名烏石山形如/龜在福州西南一里)恭惟某官器姿凝遠業
履端宏平糴有方粟若源泉之混亷車所部黍回寒谷
之温宜對亨辰茂綏純嘏某贅員簮筆辱賜函牋視履
考祥願觀不遠之復裕民足國無忘自養之頥(俱見/前)
　　代回周馬帥(虎/)
星轉璇璣一陽既復(見/前)霜華玉帳百福交升(隋煬帝冬/至受朝詩)
(霜華凈朱庭皎日光纓珮詩是生后稷降之百福又神/嗜飲食卜爾百福隋音樂志百福四象初萬夀三元始)
(又百福具膺嘉祥允洎靈威以降百福來綏又卜倫/以具百福斯滋乂上靈鍾百福羣臣歸萬年餘見前)恭
惟某官肅振戎昭(左傳戎昭果毅/以聽之之謂禮)恪共武服(詩有嚴有/翼共武之)
(服共武之服/以定王國)馬騰士飽方夸洪鼎之扛(韓文士飽而歌/馬騰於槽王充)
(論衡力能扛/鴻鼎揭華旗)鳳應律諧氣恊黄鍾之動佇寧邊鑰入總
中權(見/前)某莫慶踐長先勤委重(韓文若以義請/而强委重焉)仰觀雲
祲既符登觀之書(登觀之/觀去聲)歸扈日營即見築壇之拜(晉/明)
(帝紀王敦將舉兵内向帝宻知之乃乘巴滇駿馬㣲行/至于湖隂察敦營壘而出有軍士疑帝非常人又敦正)
(晝寢夢日環其城驚曰此必黄鬚鮮卑奴來也使五騎/物色追帝帝已馳去劉夢得詩望夫人化石夢帝日環)
(營/)
　　賀薛太守(師旦○甲申○是為寧宗嘉/定十七年梅亭時年五十一)
歳籥在申驗乞漿之踰願(説文籥本作龠樂之竹管三/孔以和衆聲也律厯志龠者)
(黄鍾律之實也躍㣲動氣而生物也釋名籥躍也氣躍/而出古者取卯地之竹以為籥春分之音萬物振躍而)
(出也蘇文屢更歳籥袁子/正論太歳在酉乞漿得酒)斗柄挿子盍挹酒以迎年(韓/詩)
(元和庚寅斗挿子月十四日三更中詩維北有斗不可/以挹酒漿封禪書黄帝時為五城十二樓以候神人於)
(執期命/曰迎年)時維二千石之良(循吏傳與我共此者/其唯良二千石乎)敷錫十
萬户之福(尚書皇建其有極斂時五福用敷錫厥庶民/新唐書陳子昻傳一州得才刺史十萬户頼)
(其福得不才刺史十萬户受/其困國家興衰在此職也)恭惟某官功參隂隲徳配
陽休襦袴温然適應重緹之煖絲綸近只遹随一綫之
添諒經伯趙司至之餘(並見/前)即有薛侯來朝之命(春秋/隠公)
(十有一年春滕/侯薛侯來朝)某身棲棠䕃心委葭灰(見/前)陪五更三㸃
之鵷行敢論交於結綬(蕭育傳少與陳咸朱愽為友著/聞當世往者有王陽貢禹故長)
(安語曰蕭朱結綬王貢/彈冠言其相薦達也)依一寸四分之牛晷或委照於
受廛(尚書考靈曜冬至日月五緯俱起牽牛初/劉向洪範傳冬至景一丈三尺一寸四分)
　　賀全州趙守(必愿○按本傳必愿差充兩浙運使/主管文字再考特差充提舉安邊所)
　　(主管文字差知全州陛辭奏乞下/道江二州訪周惇頥之後餘見前)
魯雲必書暮映衡山之月趙日可愛曉行湘水之春(全/州)
(有湘春樓/在郡治西)特惟大雅之英(景十三王傳賛夫唯大雅卓/爾不羣敘傳禮樂是修為漢)
(宗/英)茂對細書之札恭惟某官道随剛長徳配陽休字民
之仁温若重緹之律噓物以氣煖然五袴之歌諒觀荔
挺而芸生益慶竹苞而松茂某襪材綫短(並見/前)泥軾氷
寒(黄覇傳别駕主簿車緹油/屏泥于軾前以章有徳)三夀作朋請效魯頌萬千
之祝(詩三夀作朋如岡如陵萬有千歳眉夀無有害/注三夀三卿也國之三夀考之卿與作朋友)七
日來復幸觀羲爻六二之辭(易復六二休復吉象曰/休復之吉以下仁也)
　　賀寶慶趙守(善湛○寶/慶已見)
魯雲必書將召和於嶰竹(見/前)趙日可愛况小憩於甘棠
(詩蔽芾甘棠勿翦勿敗/召伯所憩毛傳憩息也)維時循良茂介福禄恭惟某官
以佳公子(史記平原君翩翩/濁世之佳公子也)繼古諸侯(王隠晉書郡守/之權雖輕猶御)
(千里比之於古列國之君也白/集殷彪制今之郡守古侯伯也)服政龍藩驗龍杓之回
次(寶慶府本唐邵州宋乾徳間陞為中州以理宗潜邸/陞寶慶府故曰龍藩天文志杓攜龍角注杓斗柄也)
(龍角東方宿也月令日窮/于次月窮于紀星回于天)潜心鴻寶佇鴻羽之來儀(劉/向)
(傳淮南有枕中鴻寶苑秘書師古曰鴻寶苑秘/書並道術篇名易鴻漸于陸其羽可用為儀吉)履芸生
荔挺之辰萃松茂竹苞之慶即歸北闕遂冠南班某半
刺灰寒寸材綫短(並見/前)空睆牽牛之景(詩睆彼牽牛不/以服箱注睆明)
(星貌河鼓/謂之牽牛)了無展驥之能楚波有餘自是回春於燕谷
(並見/前)魯酒甚薄不堪賦雪於梁園(莊子魯酒薄而邯鄲/圍音義曰楚宣王朝)
(諸侯魯恭公後至而酒薄宣王怒恭公曰我周公之𦙍/勲在王室送酒已失禮方責其薄無乃太甚遂不辭而)
(還宣王乃發兵與齊攻魯梁惠王常欲擊趙而畏楚楚/以魯為事故梁得圍邯鄲言事相因也一説古者魯人)
(不能為酒惟中山之人善釀美者醉人至千日魯人求/其方不得有仕于中山者主酒家取其糟歸以魯酒漬)
(之謂人曰中山之酒也一日中山之酒主來索而飲之/吐而笑曰此余之糟液也奚其酒謝惠連雪賦歳將暮)
(時既昏寒風積愁雲繁梁王不悦遊于兔園乃置㫖酒/命賔友召鄒生延枚叟相如末至居客之右王乃授簡)
(于司馬大夫曰抽子秘思騁子/妍辭侔色揣稱為寡人賦之)
　　代回全州趙守(必愿/)
懷五更三㸃之鴛行舊同班於呉下(傅咸感别賦序友/人魯虎叔雅量宏)
(濟秉心邃遠余少與之遊長情相親相友愛如同生生/後遷太子洗馬俄而謬蒙朝私猥忝兹職雖懼不稱而)
(喜與此子同班共事江/表傳非復呉下阿蒙)驗一寸四分之牛晷今假䕃於
黔中(蘇秦傳秦要楚欲得黔中地白起傳取楚定巫黔/中郡西夷傳略巴蜀黔中以西王忠嗣傳不者黔)
(中上/佐耳)方圖修獻履之辭已先拜鳴謙之寵故情未整弱
念易盈(韓詩強懷張不/滿弱念缺易盈)恭惟某官禮樂宗英侯王相種
(陳渉傳侯王將/相寧有種乎)决科唐殿肯吟麗日之煌煌(摭言李程/貞元中試)
(日五色賦先牓落矣初出試楊於陵見其賦藁破曰徳/動天鑒祥開日華於陵覽之謂程曰公今須作狀元翌)
(日雜文無名於陵深不平擕之以詣主文遂命取程所/納面對不差一字主文因擢為狀元前牓不復放矣程)
(後出大梁間浩虛舟應宏辭復試此題慮浩愈於已專/馳一介取既至將啟緘尚有憂色及觀浩破題云麗日)
(煌煌中含瑞光程/喜曰李程在裏)宅牧湘源聊和舞風之湑湑(全州漢/屬長沙)
(國兆陽縣屬焉即今湘源晉高祖時改永州之湘源縣/為清源縣置全州湑冩與切詩其葉湑湑毛傳枝葉不)
(相比也詩詁云猶沃沃也栁文湘源二妃廟碑/銘南風湑湑湘水如舞將子無讙神聽鐘鼔)對此重
緹之候藹然五袴之歌魯雲必書翻手足看於短至(杜/詩)
(翻手作雲覆手雨月/令仲冬之月日短至)趙日可愛舉頭即近於長安(晉明/帝紀)
(元帝問帝曰汝謂日與長安孰遠對曰長安近不聞人/從日邊來明日宴羣僚又問之對曰日近舉頭見日不)
(見長安由/是益竒之)某芘徳㣲茫(杜牧詩陽徳比君/子初生甚㣲茫)甘心半刺(左/傳)
(請受而甘心焉史記/世主莫不甘心焉)地爐煨芋已漸參南嶽之禪(高僧/傳唐)
(李泌與明瓉禪師遊禪徒謂之懶殘者泌嘗於衡岳寺/讀書察其所為謂懶殘經音先悽愴而後喜悦必謫墮)
(之人時將去矣中夜潜往謁焉懶殘命坐發火取芋以/啖之曰勿多言領取十年宰相東坡詩他年記此味芋)
(火對懶殘/詳見前)山意放梅儻尚憶西湖之飲(杜詩山意衝寒/欲放梅西湖孤)
(山有/梅)
　　代回婺州王守(補之○婺/州已見)
鳳筩候氣律中黄鍾燕寢凝香衞森畵㦸届新陽之漸
進知純嘏之鼎來(俱見/前)恭惟某官平易近民(史記政不/簡不易民)
(不有近平易近/民民必歸之)中和布政温其五袴不惟田里之安(見/前)
清在一盂可作京師之潤(龎參傳為漢陽太守郡人任/棠有竒節參到先候之棠不)
(與言但以水一盂置户屛前參思其㣲意曰水者欲吾/清也郭伋傳河潤九里冀京師并蒙福也俱詳見前)
履長之後晉接何疑(易晉康侯用錫馬蕃庶晝日三接/注以訟受服則終朝三褫柔進受)
(寵則晝/日三接)某濫綴周行(行寒剛切傳列也詩寘彼周行箋/云周之列位謂朝廷臣也左傳君)
(子謂楚於是乎能官人詩云嗟我懷人寘彼周行能官/人也主及公侯伯子男甸采衛大夫各居其列所謂周)
(行/也)又逄趙至(左傳伯趙氏司/至者也詳見前)㫖且多多且㫖莫捧葡萄
之觴(博物志西域有葡萄酒積年不敗彼俗傳云可至/十年欲飲之醉彌日乃解魏文帝詔朝臣曰且設)
(蒲萄解酒宿酲掩露而食甘而不䬼酸而不脆冷而不/寒味長汁多除煩解䬼又釀以為酒甘于麴米善醉而)
(易醒道之固以流涎咽唾况親飲之金人元好問葡萄/酒賦序云劉光甫言安邑多葡萄而不知有釀酒法少)
(日嘗摘其實并米炊之釀雖成而古人所謂甘而不䬼/冷而不寒者失之矣貞祐中隣里一民家避㓂自山中)
(歸見竹器所貯葡萄在空盎上枝蔕已乾而汁流盎中/薫然有酒氣飲之良酒也盖久而腐敗自然成酒不傳)
(之秘于是而發元云嘗見還自西域者言大食人絞葡/萄漿理之未㡬成酒愈久愈佳其説與劉合又云世無)
(此酒久矣得之數百年之後而證數/萬里之遠物顯晦有時非偶然者)
　　代回慶元韓守(元禮○慶/元已見)
堯厯正冬魯臺書至其在惟良之牧宜膺滋至之休(見/前)
恭惟某官明氷其相(富嘉謨明氷篇明氷時出御至尊/又明氷畢賦周在位相思將切質)
(也詩金/玉其相)愛日之政(左傳注冬/日可愛)民無遺便已歌襦袴之功
(韓文凡為民去害興利若嗜慾/居三年於江西八州無遺便)帝有恩言即拜絲綸之
命諒對復來之慶即膺晉接之榮某濫次近班無從旅
賀猥勤謙徳特畀問緘(餘同王/提舉條)
　　代回吉州鄭守(寅○吉/州已見)
天復一陽氣陶萬類其在惟良之牧宜膺可致之祥(見/前)
恭惟某官清徳猶氷盛名如晝白鷺青原之山水暫屈
外庸(白鷺洲在吉州東贑江中有洲曰白鷺其長數里/徐俯江上野望詩金陵與廬江俱有白鷺洲相望)
(萬里江中同二水流青原山在吉州東南十五里中有/駱駝峯鷓鴣嶺勢甚喬聳王廷珪游青原詩異時黄魯)
(直嘗賦青原詩至今/青原山名與星斗垂)黄龍五鳳之詔書即膺表選(黄龍/五鳳)
(漢宣帝年號師古曰黄龍元年二月黄龍見廣漢郡故/改年應劭曰鳳皇五至因以改元循吏傳序二千石有)
(治理效輒以璽書勉厲增秩賜金或爵至/關内侯公卿缺則選諸所表以次用之)㑹從亞歳入
覲書雲某濫綴紫囊阻趣畫㦸先辱飛緘之祝惟深藏
襲之榮(俱見/前)
　　代回信陽趙守(善張○信陽軍古申國地秦屬南/陽郡漢立平氏縣𨽻荆州之南陽)
　　(縣魏分置義陽郡宋文帝於北義陽復立司州又/置宋安郡梁改北司州尋罷北宋又改郢州周武)
　　(帝改申州隋煬帝改為義州尋為義陽郡唐立申/州改為義陽郡復為申州即宋軍治宋以戸口少)
　　(降為義陽軍/改信陽軍)
周圭測日魯觀書雲(見/前)諒惟牧御之賢(冦恂傳帝南定/河内鄧禹曰冦)
(恂文武備足有牧人御衆/之才乃拜恂河内太守)宜介康寧之福(尚書九五福/一曰夀二曰)
(富三曰/康寧)恭惟某官秉姿剛大賦政中和洞明固圉之方
(圉語許切爾雅垂也注守圉在外垂/也左傳聊以固吾圉也疏拒邊垂也)茂著扞城之績(扞/亦)
(作干詩公侯干城爾雅干扞也干盾自/蔽扞也左傳諸侯所以扞城其民也)若時道長行有
詔追某濫綴荷囊阻持椒斚謹馮手筆略布𠂻忱(並見/前)
　　代回諸州
璿杓建子觀仍驗於五雲綺甸選侯復聿來於七日(並/見)
(前/)仁賢所茇(説文茇舍也/詩召伯所茇)茀禄其穰(茀福也詩茀/禄爾康矣)恭惟
某官徳與時偕道随剛長絲綸近只祥催宫綫之添襦
袴煖然聲恊律緹之應(並見/前)諒對四分之鳳厯(杜詩鳳/厯軒轅)
(紀/)趣歸三㸃之鴛行某百念灰寒寸材襪短(並見/前)歸吾
視諸故府漫見新陽(左傳士彌平曰晉之從政者/新子姑受功歸吾視諸故府)蹇誰
留兮中洲願膺表選(屈原九歌君不行兮/夷猶蹇誰留兮中洲)
　　代回紹興黃尚書(由○黄由長洲人舉進士第一/累官刑部尚書兼直學士院侍)
　　(御史張巖論其植偽黨遂奉祠嘉定間起為浙東/安撫使仍官刑部尚書兼直學士院卒贈少師)
陽正於子厯嚴伯趙之司(見/前)星拱乎辰光燦文昌之座
(天官書戴匡六星曰文昌宫晉天文志文昌六星在北/斗魁前天之六府也後百官志尚書出納王命敷奏萬)
(機斯乃文昌天府劉伯疏八座比於文昌二丞方於管/轄後漢有六曹尚書并令僕二人謂之八座尚書魏凡)
(五尚書二僕射并令為八/座顔魯公詩尚書北斗尊)宜從亞歳茂介新祺恭惟某
官徳禀中和氣全剛大給扶鳴履早儀㗋舌之司(南史/朱脩)
(之傳脚疾不堪獨行見特給扶侍袁憲傳表請解職不/許尋給扶二人始安王遥光傳加侍中中書令給扶衡)
(陽公諶傳轉南徐州刺史給扶王廣之傳徐侍中鎮軍/將軍給扶武陵王曄傳給油絡車給扶二人韓文許國)
(公神道碑上殿拜跪給扶贊元經體不治細㣲山谷詩/殿内給扶鳴漢履螭頭簮筆見秦冠詩維仲山甫王之)
(㗋舌李固傳陛下之有尚書猶天之有北斗/也北斗為天之㗋舌尚書亦陛下之㗋舌)均佚偃藩
暫鎮股肱之郡(王荆公集賜韓琦詔方均佚豫適此外/虞漢書敘傳木偃息以藩魏兮師古曰)
(木段干木也客居魏魏王敬而禮之過其廬未嘗不式/也秦欲伐魏或諫曰魏君賢者是禮國人稱仁未可圖)
(也秦遂止兵左思詠史詩吾希段干木偃息藩魏君梁/書王僧孺傳偃息藩魏甘卧安郢宋子京與王相公書)
(董琴順署雌閣偃藩季布傳/河東吾股肱郡故特召君耳)南至既書於魯史(見/前)東歸
宜詠於周詩(詩我東曰歸/我心西悲)某才無綫長心亦灰冷紫宸
朝散空驚獨老之形容(載記符丕傳賛赤縣成蛇豕之/墟紫宸遷鼃黽之穴少陵臘日)
(詩縱酒欲謀良夜醉還家初散紫宸朝又冬至詩江上/形容吾獨老天涯風俗自相親杖藜雪後臨丹壑鳴玉)
(朝來散/紫宸)畫㦸晝森願謹凝香之寢衛(見/前)
　　代回廣徳余守(嶧○廣/徳已見)
緹灰應律圭綫迎長諒畫㦸之凝香叶黄鍾而宣徳恭
惟某官温恭為政平易近民善頌洋溢於内畿和氣周
流於寒谷(並見/前)兹一陽之既復諒百禄之交并(詩受天/百禄又)
(百禄是荷又百禄/是遒又百禄是總)某偶綴朝參(杜詩頗恠朝參懶白/樂天詩時暑放朝參)莫
陪旅賀五雲下墜如瞻魯觀之書(見/前)七日朋來㑹見潁
川之璽(黄霸傳天子以霸治行終長者下詔稱揚曰潁/川太守霸宣布詔令百姓鄉化可謂賢人君子)
(矣其賜爵關内/侯秩中二千石)
　　代回台州常守(建○台/州已見)
斗柄北攜(天文志杓攜龍角注/杓斗柄也攜連也)日躔南至驗侯伯化行
之美(詩序鵲巢騶虞之徳諸侯之風也又美化行/乎江漢之域又文王之化行乎汝墳之國)應君
子道長之休恭惟某官江漢把麾(杜牧詩欲把一麾江/海去樂游原上望昭)
(陵/)京師蒙潤擁碧油之斾歛惠一州(三朝志旌節唐天/寶中置韜以碧油)
(白樂天詩碧油幢引向東川/韓文歛此大惠兮施于一州)標赤城之雲載書五色(赤/城)
(山在天台縣北六里一名燒山其上石壁皆如霞色望/之如雉堞故名孫綽天台山賦赤城霞起以建標李詩)
(天台隣四明華頂高百越/門標赤城霞樓棲滄海月)宜從榖旦(見/前)即覲楓宸(文選/楓槐)
(被宸注漢殿/前多植楓)某偶綴顔行(嚴助傳執事之顔行文潁曰/顔行猶鴈行在前行故曰顔)
(也/)無從面慶頌魯侯之受祉益熾而昌(詩魯侯燕喜/既受多祉)問
顔子之為邦不遠而復(繫辭顔氏之子其殆庶㡬/乎易曰不遠復无祇悔)
　　代回平江李大諫(大異○平/江已見)
黄鍾應律地回燕谷之春畫㦸香凝人詠蘇州之守(見/前)
宜從亞歳益介繁禧(禧虛其切福也或作釐禮樂志媪/神蕃釐師古曰釐讀作禧蕃多也)
(禧福/也)恭惟某官以厭承明(嚴助傳厭/承明之廬)而試馮翊(蕭望之/傳宣帝)
(察望之經明持重論議有餘材任宰/相欲詳試其政事復以為左馮翊)獻履貢襪益深旒
扆之思今袴昔襦聊借京師之潤布緹宻驗召綍顯頒
(並見/前)某縻身於朝莫面以賀靈臺龡竹已黙應於殿中
(後律厯志截管為律吹以考聲列以物氣道之本也殿/中候用玉律十二惟二至乃候靈臺候用竹律六十候)
(日如/其厯)山意放梅更相期於鼎實(易鼎有實注以陽之質/處鼎之中有實者也又)
(鼎黄耳中以為實也注以中為實所受不妄也潘岳/詩王生和鼎實山谷詩古來和鼎實此物升廟廊)
　　代回處州林守(孔昭○處/州已見)
化日迎長卿雲紀瑞(見/前)黄鍾動地叶陽律六鳳之鳴(律/厯)
(志十一月乾之初九陽氣伏於地下始著/為一萬物萌動鍾于太隂故黄鍾為天統)紅斾行春驗
人生五馬之貴(見/前)恭惟某官剛全天運和恊時中言從
古括之邦(處州隋改括州/以括蒼山得名)暫布甘棠之教(詩序甘棠美/召伯也召伯)
(之教明/於南國)三重緹縵既觀葭律之浮一札絲綸即趣楓宸
之侍某無由旅賀猥辱謙施問顔子之為邦不逺而復
願魯侯之受祉俾熾而昌(俱見/前)
　　代回常州王守(遇○常/州已見)
氣動黄鍾潛應一陽之復香凝畫㦸孰如千里之常宜
對休辰茂膺蕃祉(並見/前)恭惟某官心焉禹稷政則龔黄
(東坡詩龔黄側畔難言/政羅趙前頭且眩書)似聞十萬户之民各安汝止(尚/書)
(安汝止/此借用)咸賴二千石之福以莫不増(詩如川之方/至以莫不増)緹琯
灰浮絲綸鼎至某末由獻履莫獲稱觴山意放梅試問
和羮之信靈臺龡竹盡同寒谷之温(俱見/前)
　　代回建寧傅大諫(伯成○建/寧已見)
魯臺觀象肇新五物之書(周禮保章氏以五雲之物辨/吉凶水旱降豐荒之祲注至)
(分觀雲色青為蟲白為䘮/赤為兵荒黒為水黄為豐)漢殿陳儀爰合八能之奏(見/前)
(代回大理/趙少卿條)惟良作牧與國同休恭惟某官節凛氷霜氣
塞天地一麾出守績已茂於循良千里見王道豈忘於
仁義當陽徳彚進之始非君子道長而何宜對熈辰茂
膺純嘏(並見/前)某無由稱慶輒致頌言攜角斗杓厯已開
於周正(歳華紀麗冬至節/次周正餘見前)植鰭箕尾夢即兆於商巖(鰭/渠)
(伊切魚脊上骨也禮記疏夏時陽氣上在魚脊故右鰭/几陽氣所在之處肥美通作鬐荀子非相篇傅説之狀)
(身如植鰭言如魚鬐之植立也楊倞注云如魚之立誤/矣莊子傅説相武丁奄有天下乗東維騎箕尾而比于)
(列星注傅説星精也而傅説一星在箕尾上然箕尾則/是二十八宿之數維持東方故言乗東維騎箕尾而與)
(角亢等星比並行故云比于列星尚書説命恭黙思道/夢帝賚予良弼乃審厥象俾以形旁求于天下説築傅)
(巖之野/惟肖)
　　代回慶元程守(凖○慶/元已見)
鳳籥寸全中黄鍾之律(籥説文本作龠樂之竹管律厯/志五聲之本生於黄鍾之律九)
(寸為宫黄帝使伶倫取竹之解谷斷兩節間而吹之以/為黄鍾之宫制十二筩以聽鳳之鳴比黄鍾之宫而皆)
(可以生之是為律本又三統相通故黄/鍾林鍾太簇律皆長全寸而亡餘分也)虎符分渥凝畫
㦸之香(見/前)履此休辰宜其遐福恭惟某官氣全剛大徳
禀中和聊卧治於潜藩(汲黯傳吾徒得君重卧而治之/宋以明州為奉化郡建隆三年)
(改奉化軍慶元元年/以潜藩陞慶元府)迄坐寧於瀚海(瀚侯旰切北海名/初學記北海大海)
(之别有瀚海漢書漢使驃騎將軍/霍去病北伐單于至瀚海而還)六宫一綫添樂國之
棠隂(歳時記晉魏間宫中以紅線量日影冬至後日添/長一線雜録唐宫中以女功揆日之長短冬至後)
(比常日増一線/之功互見前)五緯連珠接故家之樞柄(律厯志武帝/元封元年十)
(一月甲子朔旦冬至五星如/連珠應劭曰七曜皆㑹牽牛)何天之寵(何或作荷詩荷/天之寵敷奏其)
(勇/)不日而還某濫司秋雲(左傳黄帝雲師雲名黄帝受/命雲瑞故以雲紀官秋官為)
(白/雲)莫捧春酒(詩為此春酒/以介眉夀)葭浮六琯足知君子之亨(杜/詩)
(吹葭六琯動飛/灰易復亨剛反)麥熟兩岐請副輿人之禱(張堪傳堪為/漁陽太守百)
(姓歌曰桑無附枝麥秀兩岐輿衆也左傳/晉侯聽輿人之謀又輿人之誦注輿衆也)
　　代回湖州魏守(大中○湖/州已見)
杓攜龍而建子象自天旋(見/前)筩吹鳳以及辰陽從地復
(律厯志十一月乾之初九陽氣伏/于地下始著為一易雷在地中復)諸侯之應百福是宜
恭惟某官坐分左符(文帝紀初與郡守為銅虎符師古/曰與郡守為符者謂各分其半右)
(留京師左以與之東坡詩横空/好在脩眉色頭白猶堪乞左符)卧治右翊(地理志左馮/翊右扶風此)
(借用/耳)三微統正知顧渚之春回(顧渚在長興西北即水/口鎮唐置貢茶院於此)
(張元之銘云呉王夫差顧其渚/次平衍可為都邑故名餘見前)一綫影舒覺長安之日
近道随剛長福與時升某兹辱朋緘(獸二為友貝二為/朋詩朋酒斯饗毛)
(傳兩尊曰朋又古/者貨貝五貝為朋)無由旅賀葭莩六琯是為神策朔復
朔之祥(封禪書公孫卿曰今年得寶鼎其冬辛巳朔旦/冬至與黄帝時等卿有札書曰黄帝得寶鼎宛)
(胊問於鬼臾區鬼臾區對曰黄帝得寶鼎神策是歳己/酉朔旦冬至得天之紀終而復始於是黄帝迎日推策)
(後率二十歳/復朔旦冬至)麥熟兩岐莫陪太守樂其樂之宴(歐陽永/叔醉翁)
(亭記臨溪而漁溪深而魚肥釀泉為酒泉香而酒冽山/殽野蔌雜然而陳前者太守宴也宴酣之樂非絲非竹)
(射者中奕者勝觥籌交錯起坐而諠譁者衆賔懽也蒼/顔白髪頽乎其間者太守醉也已而夕陽在山人影散)
(亂太守歸而賔客從也樹林隂翳鳴聲上下游人去而/禽鳥樂也然而禽鳥知山林之樂而不知人之樂人知)
(從太守游而樂而不/知太守之樂其樂也)
　　代回嘉興林守(良○嘉/興已見)
鳳厯起黄鍾之籥地氣上騰(月令孟春之月天/氣下降地氣上騰)燕寢凝
畫㦸之香天休滋至(尚書天休滋至/惟時二人弗戡)恭惟某官謹身率
下(循吏傳序皆謹身/帥先居以廉平)善政致和魯觀雲開接呉王之檇
李(檇音醉春秋定公十有四年五月於越敗呉於檇李/地理志㑹稽郡由拳注柴辟故就李鄉呉越戰地應)
(劭曰古之檇李也今嘉興/西南四十五里有檇李城)周畿日永憩召伯之甘棠緹
氣既温綸音必渙(易渙九五渙汗其大號注九五處尊/履正在號令之中能布號令以渙險)
(阨/也)某濫塵豹尾(後漢書輿服志最後一車懸豹尾豹尾/以前比省中小學漢書篇曰豹尾過後)
(罷屯解圍胡廣曰施於道路豹尾之内為省/中故須過後屯圍乃得解皆所以戒不虞也)莫捧兕觥
(見前代回/程監丞條)諧秬黍之和既知谷煖(律厯志度者分寸尺/丈引也所以度長短)
(也本起于黄鍾之長以子榖秬黍中者一黍之廣度之/師古曰子榖猶言榖子秬即黑黍中者不大不小也)
作嘉禾之命即聽庭揚(書序唐叔得禾異畆同穎獻諸/天子王命歸周公于東作歸禾)
(呉志黄龍五年㑹稽言嘉禾生改由拳/為嘉禾縣易夬揚于王庭孚號有厲)
　　代回通州李守(直養○通州秦屬九江郡漢屬臨/淮郡東漢屬廣陵郡隋初郡廢屬)
　　(江都郡唐屬揚州南唐李氏於海陵之東境置靜/海都鎮制置院周世宗建靜海軍為通州宋因之)
　　(改崇川尋復/今屬揚州府)
初陽見天地之心三微既兆(見三十九巻/回林嘉興條)太守為吏民
之本百禄是遒(循吏傳序太守吏民之本也數變易/則下不安詩百禄是遒毛傳聚也)恭
惟某官和而不流剛而無虐(尚書剛而無/虐簡而無傲)森凝畫㦸共
稱二千石之良(見/前)顧瞻白雲遥上九十親之夀(狄仁傑/傳授幷)
(州法軍參軍親在河陽登太行山及顧見白雲孤/飛謂左右曰吾親舍其下瞻悵久之雲移乃得去)勞謙
有吉(易勞謙君子有終吉注/上承下接勞謙匪懈)視履考祥(見/前)某方具賀緘
先承慶牘五袴既煖共瞻刺史之天(趙嘏詩尋花偶坐/將軍樹飲水方重)
(刺史天東坡詩一見/刺史天稍忘獄吏尊)一線已添請近長安之日(見/前)
　　代回嚴州胡守(楶○嚴/州已見)
葭管灰浮肇正三㣲之統棠隂日永况親千里之畿百
禄是遒諸侯之應(並見/前)恭惟某官敷華緯國(班彪傳敷/文華以緯)
(國典守賤薄/而無悶容)斂惠專城(韓文斂此大惠兮施于/一州李詩虎符合專城)嶰谷冬
寒既恊鳳鳴之律桐江春滿足凝燕寢之香(桐江在嚴/州許渾詩)
(潮去潮來洲渚春山花如綵草如茵/嚴陵臺下桐江水解釣鱸魚有㡬人)雲物一新(左傳分/至啟閉)
(必書/雲物)天休滋至某未由旅賀猥辱謙施氣有推移願體
璇璣之運(並見/前)民無愁歎佇調玉燭之和(爾雅四時和/謂之玉燭注)
(道光照疏道言也言四時和氣温潤明照故/曰玉燭李廵云人君徳美如玉而明若燭)
　　代回婺州趙守(善下○婺/州已見)
月臨周正肇書魯觀之雲(見/前)天胙漢宗佇賦梁園之雪
(胙存故切福之使社稷之長曰胙揚子天胙/明徳周語天地所胙福也又胙以天下禄也)宜裒茨福
(詩君子至止福禄如茨茨音/慈以茅覆屋曰茨言宻比也)以厚桐封(史記唐叔虞者/成王弟成王與)
(叔虞戲削桐葉為珪以封叔虞史佚因言請擇日立叔/虞成王曰與之戲耳史佚曰天子無戲言於是遂封叔)
(虞於唐/後為晉)恭惟某官徳禀忱恂(尚書廸知忱恂/于九徳之行)才無驕吝
天子有命俾司玉葉之盟(左傳公子公族之枝葉也故/公族謂之金枝玉葉古今注)
(黄帝與蚩尤戰於涿鹿之野常有/五色雲氣金枝玉葉止於帝上)价人維藩暫試金華
之牧(詩价人維藩大師維垣玉臺新詠序云金星與婺/女爭華故婺州曰金華神仙傳皇初平丹溪人也)
(年十五家使牧羊有道士見其良謹將至金華山石室/中其兄初起行山尋索道士曰金華山中有一牧羊兒)
(是卿弟非/疑此借用)不遠之復未占已孚某濫綴秋官阻陪夏賀
(淮南子大厦成/而燕雀相賀)獻履貢襪既書南至之祥衮衣繡裳願
副東歸之詠(俱見/前)
　　代回邵武周知軍(章○邵武本漢冶縣地東漢為/東侯官縣地屬㑹稽郡三國呉)
　　(於此置邵武縣屬建安郡晉改縣曰邵武隋平陳/後縣廢尋置屬撫州大業初屬臨川郡唐改屬建)
　　(州宋以縣置邵武軍又領歸/化建寧光澤三縣屬福建路)
維斗建子既復一陽受地視侯懋綏百禄恭惟某官中
和布政撫字勞心今五袴之載歌紛迎騎竹(並見/前)添一
線之徙䕃聊復憩棠(新唐書桑䕃未/徙而大功立)諒當凝燕之香丕
介龎鴻之祉某未遑旅賀先辱謙施鳴鳳召和想二天
之獨有(並見/前)拂龜端策驗七日之朋來(易復朋來无咎/反復其道七日)
(來復王弼注所謂陽也陽氣/始剥盡至來復時凡七日)
　　代回無為趙知軍(善湘○無為軍古巢伯國秦為/九江郡漢高帝更為淮南國以)
　　(黥布為王景帝為廬江郡統縣十一而居巢臨湖/襄安𨽻焉即今無為之地也曹操屯軍居巢後屬)
　　(呉周瑜為居巢長梁屬南豫州又屬合州今屬廬/州唐武徳以居巢縣為巢州宋太平興國間析舊)
　　(廬州廬江縣為巢縣以無為鎮為無為軍又耆舊/相傳云無為軍本號城口鎮𨽻巢縣淳化中鎮居)
　　(土豪侯仁信等進狀乞創軍壘時僣偽悉平思與/天下安於無事因取無為而治之意以名之熈寧)
　　(間又析巢縣廬陵之六鄉置無為縣至本朝以縣/省入屬廬州府○宋史趙善湘字清臣濮安懿王)
　　(五世孫慶元二年進士調金壇縣丞知餘姚縣通/判婺州提轄文思院出判無為軍兼淮南轉運判)
　　(官淮西提㸃刑獄歴知常湖和三州遷知大宗正/丞兼權户部郎官改知秘閣淮南轉運判官兼淮)
　　(西提舉常平兼知無為軍進直徽猷閣主管淮南/制置司公事兼知廬州兼本路安撫仍兼轉運判)
　　(官提舉常平進直寶文閣以平固始㓂功進直龍/圖閣知鎮江府拜大理少卿進右文殿修撰知鎮)
　　(江府封祥符縣男進集英殿修撰拜大理卿權刑/部侍郎進寶章閣待制沿海制置使兼知建康府)
　　(江東安撫使進封子以剏防江軍寧淮軍及平楚/州畔冦等功進龍圖閣待制煥章閣直學士進封)
　　(伯以李全犯淮東進煥文閣學士江淮制置使命/專征討許便宜從事進封侯及戮全露布上聞進)
　　(兵部尚書以平閩冦功轉江淮安撫制置使以復/泰州淮安州鹽城淮隂縣四城功進端眀殿學士)
　　(仍升任留守以復旴𣅿軍泗夀二州功進資政殿/學士進大學士提舉洞霄宫封天水郡公卒贈少)
　　(師所著有周易約説周易或問周易續問學易補/過洪範統論中庸約説大學解論語大意孟子解)
　　(老子解春秋三傳/通議詩詞雜著)
地雷既復(易雷在地中復疏雷是動物復/卦以動息為主故曰雷在地中)星昴初臨(尚/書)
(日短星昴以正仲冬孔傳冬至/之日昴白虎之中星七星並見)州牧之政惟和(尚書庶/政惟和)
君子之道斯長(易君子道長/小人道消也)恭惟某官名駒千里(劉徳/傳有)
(智畧武帝謂之千里駒師古曰言若駿馬/可致千里也年齒㓜少故謂之駒詳見前)分雉列城(雉/通)
(作埃城三堵也王肅云城高一丈曰堵三堵曰雉禮記/坊記都城不過百雉注雉度名髙一丈長三丈春秋正)
(義曰五版而堵五堵而雉堵四十尺雉二百尺公羊傳/百雉而城注二萬尺周十一里三十二歩二尺高二雉)
(公侯之制天子千雉高七雉伯七十雉高五雉子男五/十雉高三雉胡氏曰雉飛不過二丈曰雉者取其飛之)
(遠近為喻葉氏曰雉守死而不/犯分有自衛之道故都城言雉)淮水湯湯遠借藩維之
重(詩鍾鼓將將淮水湯湯無為軍宋𨽻淮南西路引詩/斷章唐書忝備藩維李詩諸王若鸞虬肅穆列藩維)
(東坡詩山河地襟/帶軍鎮國藩維)周原膴膴近觀還定之功(詩周原膴/膴堇荼如)
(飴傳周原沮漆之間也膴膴美也箋廣平曰原周之原/地在岐山之南膴膴然肥美詩序鴻鴈美宣王也萬民)
(離散不安其居而能/勞來還定安集之)宜對剛辰茂膺純嘏某無由陪賀
兹辱飛緘憩甘棠之隂益舒樂日奏孤竹之管即聽鈞
天(俱見/前)
　　代回寧國王守(補之○寧/國已見)
登魯臺而書雲物載叶剛長(易復利有攸往剛長也注/往則小人道消也剛長當)
(音上聲今叶平聲者古亦有之唐太宗周易詩云/暉光日新照于四方小人勿用君子道長是也)頌宣
州之賢主人宜裒景貺(韓文愈未嘗至宣州而樂頌其/主人之賢者以其取人信之也)
(廣韻景大也/説文貺賜也)恭惟某官氣鍾高厚徳備中和昔華貫之
徧儀今大邦之為殿(殿鎮也詩殿/天子之邦)何天之寵(詩何天之/龍何音賀)
(擔負也龍當作/寵榮名之謂)如日之升(詩如月之恒如日之升傳恒/弦升出也言俱進也箋月上)
(弦而就盈日/始出而就明)某莫捧兕觥過勤魚素(並見/前)反復其道公
宜歸槐棘之班(易反復其道/七日來復)支離其形我欲息桑榆之
影(莊子支離其形者猶足以養其身終其天年又况支/離其徳者乎注支離形體不全貎淮南子日西垂景)
(在樹端謂之桑榆莊子處/隂以休影處靜以息迹)
　　代回池州陳守(奕○池州秦屬鄣郡漢改丹陽郡/三國呉為石城侯邑晉屬宣城及)
　　(豫章郡梁屬南陵郡陳屬北江州隋初屬宣州後/改州為宣城郡唐初始置池州治秋浦以地有貴)
　　(池故名貞觀初州廢永泰初復置南/唐陞康化軍宋復為池州今因之)
鳳律浮葭既迎日至虎符分竹茂擁天休恭惟某官克
壯其猷共武之服甘棠教洽樂晝晷之移隂(並見/前)細栁
營堅新岸容之待臘(周亞夫傳亞夫為將軍軍細/栁杜詩岸容待臘將舒栁)宜裒
多祉以對休期某濫綴朝行阻陪賀旅雙旌風動熟觀
雲祲之祥(白樂天詩紅/斾擁雙旌)六纛霜嚴佇應雷聲之震(新唐/書百)
(官志節度使掌總軍旅顓誅殺初授具帑抹兵仗詣兵/部辭見觀察使亦如之辭日賜雙旌雙節行則建節樹)
(六纛中/官祖送)
　　代回安豐史知軍(天錫○安/豐已見)
魯臺南至卦占七日之來(見/前)淮水東馳人詠二天之有
(韓詩淮水出桐栢山東/馳遥遥千里不能休)宜裒多祉以錫諸侯恭惟某官
風調不羣(隋書楊素頗推高熲/其才藝風調優於熲)器資茂盛承師旅饑饉
之後力撫瘡痍(杜詩願聞哀痛詔端拱問瘡痍孟/郊詩天下無義劒中原多瘡痍)收愁
恨歎息之聲復堅保障屬當荔挺宜介椿祺(並見/前)某莫
或飛觴(歐詩惟應陪主/諾不費日飛觴)猥勤染翰惟君子之道既長如
川之增(詩如川之方至以莫不增箋方至謂/水縱長之時也萬物之收皆增多也)願方伯之
政惟和何天之寵(禮記千里之外設方伯五國以為屬/屬有長十國以為連連有帥三十國)
(以為卒卒有正二百一十國以為州州有伯八州八伯/五十六正六十八帥三百三十六長尚書内有百揆四)
(岳外有州牧侯伯庶政/惟和萬國咸寧餘見前)
　　代回信州李寺丞(昌○信/州已見)
律中黄鍾日運躔於斗北(方言躔歴也日運為躔月運/為胶淮南子日冬至則斗北)
(中/繩)香凝畫㦸雲紀瑞於江東(黄帝受命有雲瑞故以雲/紀事易通卦驗冬至初陽)
(雲出箕如樹木之狀/杜詩江東日暮雲)肇對剛辰宜裒蕃祉恭惟某官器
資氷潔徳政川流(並見/前)盤仙李之根豈假葭莩之援(杜/詩)
(仙李盤根大景十三王傳葭莩之親張晏曰葭蘆也莩/葉裏白皮也晉灼曰莩葭裏之白皮也皆取喻於輕浮)
(也師古曰葭蘆也莩者其筩中白皮至薄者也葭莩喻/著後律厯志候氣之法以木為案加律其上以葭莩灰)
(抑其内端注/葭莩出河内)憩甘棠之䕃茂騰桑麥之歌(張堪傳堪為/漁陽太守百)
(姓歌之曰桑無附枝/麥秀兩岐詳見前)來復之爻既占視履之祥可考(見/前)
某濫班朝綴莫履賀絇問㣲陽之回未回誰汲無波之
井(東坡冬至詩井底微陽回未回蕭蕭寒雨濕秋荄注/月令冬至則水泉動白樂天詩無波古井水有節秋)
(竹竿此/用兩事)知太守之樂其樂賸頒有脚之春(賸以證切説/文物相増加)
(也徐曰今鄙俗謂物餘/為賸増韻益也餘也)
　　代回濠州何都統(汝霖○濠/州已見)
新陽浮琯寅賔化日之長(見/前)元帥開藩茂介自天之祜
(詩受天之祜四方來賀/又曽孫夀考受天之祜)恭惟某官深沉而能勇果毅而
善謀鶴唳淮淝早立鼓鼙之績(謝𤣥傳决戰肥水南苻/堅中流矢堅衆奔潰死)
(者不可勝計肥水為之不流餘衆棄甲宵遁聞風聲鶴/唳皆以為王師樂記鼓鼙之聲讙讙以立動動以進衆)
(君子聽鼔鼙之聲/則思將帥之臣)魚游濠上今宣保障之勞(莊子莊子/與惠子游)
(于濠梁之上莊子曰鯈魚出游從容是魚樂也惠子曰/子非魚安知魚之樂莊子曰子非我安知我不知魚之)
(樂惠子曰我非子固不知子矣子固非魚也子之不知/魚之樂全矣莊子曰請循其本惠子曰女安知魚樂云)
(者既已知吾知之而/問我我知之濠上也)茂對休辰宜裒多祉某未遑馳慶
猥辱貽箋登觀書雲已宻觀於道長(見/前)築壇擇日佇益
振於戎昭(韓信傳擇日齋戒設壇場具禮/左傳戎昭果毅以聽之之謂禮)
　　代回無為趙知軍(善湘/)
宻緹布室地氣上騰緩帶專城天休滋至(俱見/前)恭惟某
官飛英屬籍(史記啇君傳宗室非有軍功論不得為屬/籍索隠曰謂宗室若無軍功則不得入屬)
(籍謂除其籍則雖無功不反爵秩也文帝紀復諸劉有/屬籍家無所與田蚡傳舉謫諸竇宗室無行者除其屬)
(籍/)斂惠价藩(韓文斂此大惠兮施/于一州詩价人維藩)草木知名威肅江淮
之遠葭莩候律春回嶰谷之温燕喜惟新(並見/前)龍光有
渥(詩為龍/為光)某無由稱慶過辱屬辭梅放栁舒既宻回於
一氣竹苞松茂願益對於百祺(並見/前)
　　代回衢州孫守(子直○衢/州已見)
孤竹之管雲和之琴律諧冬至(周禮大司樂孤竹之管/雲和之琴瑟雲門之舞)
(冬日至於地上之圓丘奏之/孤竹特生之竹雲和山名)太末之城姑篾之里和共
春回(韓文衢州徐偃王廟碑姑篾之墟太末之里又太/末之里姑篾之城太音闥衢州春秋為越姑篾之)
(地秦屬㑹稽為太末縣左傳越伐呉王孫彌庸自泓上/觀之見姑篾之旗曰吾父之旗也杜預注姑篾越也今)
(浙江龍游縣/有姑篾城)時維甸侯(栁詩繼酬天禄/署俱尉甸侯家)懋綏疇祉(易否/九四)
(有命无咎疇離祉孔疏疇疇匹謂初六也離麗也謂附/著也言九四命初身既无咎初既被命附依祉福言初)
(六得/福也)恭惟某官氣資氷潔政術泉流桑䕃在庭認憩棠
之勿翦(新唐書桑䕃未/徙而大功立)黍生於谷笑刻楮之不成(列子/宋人)
(有為其君以玉為楮葉者三年而成鋒殺莖柯毫芒繁/澤亂之楮葉中而不可别也列子聞之曰使天地之生)
(物三年而成一葉則/物之有葉者寡矣)佇即從日邊而來(晉明帝紀不聞/人從日邊來居)
(然可知也/詳見前)斯可後天下而樂某漫聨枌社(郊祀志高祖/禱豈枌榆社)
(鄭氏曰枌榆鄉名也社在枌榆晉灼曰枌白榆也社/在豐東北十五里師古曰以此樹為社神因立名也)阻
捧栢觴(見/前)畫㦸凝香已不殊於雲物(少陵小至詩雲物/不殊鄉國異教兒)
(且覆掌/中杯)紫宸朝散猶及見於風標(杜詩縱酒欲謀良夜/飲還家初散紫宸朝)
(又杖藜雪後臨丹壑鳴玉朝來散紫宸任昉進封衡陽/王詔風標秀特器體淹𢎞南史栁登傳栁澄風標才氣)
(恐不能為/少主臣)
　　代回南安趙知軍(師傳○南/安已見)
魯雲既書陽從地復(見/前)趙日可愛福與時升(詩神之弔/矣詒爾多)
(福如月之恒/如日之升)恭惟某官信厚存心(詩序關雎之化行則/天下無犯非禮雖衰)
(世之公子皆信厚/如麟趾之時也)中和布政灰浮緹室民知襦袴之温
線永繡紋公豈繭絲之急佇息潢池之盜益凝畫㦸之
香(並見/前)某未果馳箋猥勤飛翰軍聲破竹㑹清洞口之
塵埃(杜預傳兵威已振譬如破竹數節之後皆迎刃而/解無復著手處也杜詩胡危命在破竹中峒山在)
(南安城北十八里上有泉出/石隙瀑流數尋下匯為澄潭)山意放梅試問嶺頭之消
息(大庾嶺在大庾縣西南二十里呉録南野縣有大庾/嶺自嶺嶠九磴二里至嶺下七里平行十里至平亭)
(劉嗣之南康記云平亭謂之横亭圖經云嶺初險觕唐/張九齡開鑿新路乃斷崖成峽兩壁聳立仰視霄漢中)
(塗坦夷又名梅嶺其上多梅南安志嶺上有寺有婦人/題云妾㓜侍父任英州司冦既代歸以大庾有梅嶺之)
(名而反無梅遂植三十株於道傍既又題此詩於壁間/云英江今日掌刑回上得梅山不見梅輟俸買將三十)
(本清香留/與雪中開)
　　代回吉州史守(定之○吉/州已見)
律中黄鍾謹書雲於太史(見/前)香凝畫㦸歌湛露之諸侯
(詩序湛露天子燕諸侯也箋云諸侯/朝覲㑹同天子與之燕所以示慈惠)茂對休辰宜膺純
嘏恭惟某官榮分漢竹式憩甘棠(並見/前)執樂三千俯就
專城之樂(東坡詩紅粧執樂三千/指白粲連檣十萬艘)提兵數萬更書擊賊
之功(晉書朱伺傳諸人以舌擊賊伺惟以力耳魏書/傅永傳上馬能擊賊下馬作露布惟傳修期耳)福
與時升道随剛長某未由敘賀猥辱馳箋敢因勒復之
間輙致鳴謙之謝(並見/前)
　　代回江州陳守(卓○江/州已見)
七日來復聖人見天地之心(見/前)九江孔殷太守宅生靈
之命(尚書九江孔殷禹貢釋文九江謂烏白江蚌江烏/江嘉靡江畎江源江廩江提江箘江張須元縁江)
(圖九江謂三里江五州江嘉靡江烏土江白蚌江白烏/江箘江沙提江廪江曽氏云過九江至于東陵東陵今)
(之巴陵巴陵之上即洞庭也考之前志沅水漸水潕水/辰水敘水酉水醴水湘水資水皆合洞庭中東入于江)
致和以政均福於民恭惟某官喜氣排冬盛名如晝日
長一線賦豈急於繭絲氣煖重緹香自凝於燕寢(並見/前)
佇朌襃璽(集韻頒或作朌通作班周禮匪/頒注讀為班布之班謂分賜也)遂秉覲圭(詩/以)
(其介珪入/覲于王)某辱託為寮過勤示問修户庭之令有愧頌
言寛田里之愁無忘愛助(俱見/前)
　　代回新順慶李守(鏜○順慶府古巴子國秦滅巴/立為巴郡即漢巴郡之安漢縣)
　　(也亦為充國縣地二縣並屬益州之巴郡劉璋分/墊江置巴西郡宋於安漢故城置南宕渠郡隋罷)
　　(宕渠郡以安漢縣屬隆州改安漢縣為南充縣改/隆州為巴西郡唐割隆州南充相如二縣置果州)
　　(𨽻山南西道改南充郡復為果州改為充州尋復/為果州偽蜀為永寧節度宋平蜀𨽻梓州路以寧)
　　(宗潜邸陞/順慶府)
書雲登觀願面慶於考祥(易視履考祥/其旋元吉)至日閉關辱手
箋之却謁(易先王以至日閉關/商旅不行后不省方)敢馮尺牘(陳遵傳遵性/善書與人尺)
(牘主皆藏弆以為榮雜志晉宋兵革之/間禁書疏非弔䘮問疾不得行尺牘)就布寸扄(扄涓/熒切)
(説文外閉之關也左傳引/逸詩周道挺挺我心扄扄)恭惟某官心與氣游徳随剛
長出守數已六逺邁鄴侯之行年(韓詩鄴侯家多書挿/架三萬軸偉哉羣聖)
(文磊落載其腹行年餘五十出守/數已六京邑有舊廬不容久食宿)近古俗有三喜見坡
仙之歸里(東坡眉山逺景樓記吾州之俗有近古者三/其士大夫貴經術而重氏族其民尊吏而畏)
(法其農夫合耦以相助盖有三代/漢唐之遺風而他郡之所莫及也)既新鳳律宜簉鴛行
(見/前)至朔同日謂之章章有慶矣(後律厯志至朔同日謂/之章同在日首謂之蔀)
(易來章有慶詩維其有章/矣是以有慶矣俱詳見前)夀考維祺介以福福履綏之
(詩夀考維祺以介景福/又樂只君子福履綏之)某欲厠賔綦(綦音其履餙也禮/記屨著綦注屨繫)
(也疏云屨頭施繫以為行戒或屨上自有繫以結于足/也張恊詩案無蕭氏牘庭有貢公綦王荆公詩游客經)
(年斷/履綦)先厪旅拒(陳徐陵為王質移文氐羌旅拒已跨伊/瀍胡羯慿陵方踰汾潞牛僧孺鷄觸人)
(述以長纓覊繫/彼莫得旅拒)靜以待隂陽之定願致頌言(月令仲冬/之月日短)
(至君子齋戒處必掩身身欲寧去聲色禁/嗜欲安形性事欲靜以待隂陽之所定)復其見天地
之心即觀征吉(東坡冬至致語觀其來復見乎天/地之心靜以無為待此隂陽之定)
　　代回前權萬州趙太守(萬安軍本漢珠崖郡也唐/為崖州文昌縣地貞觀中)
　　(析置萬安縣𨽻瓊州後改𨽻崖州龍朔初置萬安/州至徳初改萬全郡乾元初復萬安州宋熈寧中)
　　(改為萬安軍紹興初廢軍為萬安縣後復/置軍仍改縣為萬安元因之今為萬州)
昴星正當式應堯時之授(尚書日短星昴以正仲冬又/厯象日月星辰敬授人時)
辛日書至允符魯觀之占維時元帥之詩書(並見/前)茂介
宜民之福禄(詩宜民宜人受禄于天干禄百福子孫千/億董仲舒傳詩云宜民宜人受禄于天為)
(政而宜于民者/固當受禄于天)恭惟某官徳潛剛克道配陽休雷在地
中吉既亨於七日(見/前)風行水上身即近於五雲(易風行/水上渙)
(疏風行水上激動波濤散釋之象又渙汗其/大號此取渙號之義杜詩五雲多處是三台)押鴛行三
㸃之班轉鴻鈞八荒之氣某寸材線短一障氷寒(並見/前)
牽牛之景丈三實窘蹊田之奪(左傳牽牛以蹊人田而/奪之牛牽牛以蹊者信)
(有罪矣而奪之牛/罰已重矣餘見前)鳴鳳之筒七寸誰回嶰谷之温(律厯/志取)
(竹之解谷斷兩節間而吹之以為黄鍾之宫制十二筩/以聴鳳之鳴又五聲之本生於黄鍾之律九寸為宫或)
(損或益以定/商角徵羽)
　　賀胡通判(衍○甲申○甲申為寧宗嘉/定十七年梅亭時年五十一)
歳在申而得酒已回葭律之温(見/前)斗建子以挹漿正作
菊潭之夀(風俗通南陽酈縣有甘谷谷水甘美云其山/有大菊水從山上流下得其滋液谷中有三)
(十餘家不復穿井悉飲此水上夀百二三十中百餘下/七八十者名之大夭菊花輕身益氣令人堅强故也司)
(空王暢太尉劉寛袁隗為南陽太守聞有此事令酈縣/月送水二十斛用之飲食諸公多患風眩皆得瘳盛宏)
(之荆州記酈縣菊花水太尉胡廣乆患風羸恒汲飲此/水後疾遂瘳年近百歳非惟天夀亦菊延之此菊甘美)
(廣後收此菊實播/之京師處處傳植)星屏所舍雲氣可占恭惟某官徳與
時偕道随剛長(見/前)千里分風月之半邦國不空(古詞獨/倚胡牀)
(庾公樓外峯千朶與誰同坐明月清風我别乗一來有/唱終須和還知麽自從添箇風月半分破王祥傳邦國)
(不空别/駕之功)六爻見天地之心公侯必復(易六爻發揮旁通/情也左傳公侯子)
(孫必復其/始餘見前)諒裒純嘏即上清班(東坡詩珪/璋滿清班)某百念灰寒
(白樂天冬至詩心灰不似/爐中火鬢雪過於砌下霜)寸材線短窮簷日煖不堪輸
炙背之忠(嵇康與山濤絶交書野人有快炙背而美芹/子者欲獻之至尊雖有區區之意亦已疏矣)
别駕氷清詎敢作持杯之祝(隋書循吏傳趙軌河南雒/陽人為齊州别駕在州四)
(年考績連最高祖徵軌入朝父老相送者各揮涕曰别/駕在官水火不與百姓交是以不敢以壺酒相送公清)
(若水請酌一杯水/奉餞軌受而飲之)
　　賀史通判(湜/)
葭律浮灰候臨小至(少陵有小至詩注或云陽為大隂/為小冬至隂極故曰小至稗史說)
(者謂冬至前一日為小至歳時雜詠盧照隣年日述懷/云人歌小歳酒花舞大唐春是以元日為小歳以此觀)
(之子美之小至即冬至也杜詩有小寒食/舟中作注云小寒食如小至謂前一日也)棘評佐獄慶
叶大來(禮記正以獄成告于大司冦大司冦聽之棘木/之下陳子昻集豫參評于詔獄易㤗小往大來)
(吉/亨)遠莫捧於兕觥(見/前)誠敢輸於魚素(古樂府呼童烹鯉/魚中有尺素書)
恭惟某官氣鍾温厚(禮記天地温厚之氣始于東北而/盛于東南此天地之盛徳氣也此)
(天地之/仁氣也)徳廸中和(尚書允/迪厥徳)傑然驥展之材監此龍潜之
邸(易乾初九/潜龍勿用)鸚鵡杯鸕鷀杓滿介夀祺(李詩鸕鷀杓鸚/鵡杯百年三萬)
(六千日一日/須傾三百盃)孔雀扇麒麟爐即儀禁甬(少陵至日遣興/詩麒麟不動爐)
(煙上孔雀徐開扇影還甬尹竦切/韓詩龍斾垂天衛雲韶凝禁甬)某襪材綫短泥軾氷
寒(見/前)乃分之宜詎敢耻狐貉之厠(韓文投閒置散乃分/之宜厠初吏切韻㑹)
(間也/次也)惟鄰是卜尚祈分燈燭之光(左傳非宅是卜惟鄰/是卜二三子先卜鄰)
(矣史記甘茂傳甘茂之亡秦奔齊逢蘇代代為齊使於/秦甘茂曰臣得罪於秦懼而遯逃無所容跡臣聞貧人)
(女與富人女㑹績貧人女曰我無以買燭而子之燭光/幸有餘子可分我餘光無損子明而得一斯便焉今臣)
(困而君方使秦而當路矣茂之/妻子在焉願君以餘光振之)
　　回寶慶陳通判(中/)
清氷出壑未皇瞻仲舉之輿(杜詩炯如一段清氷出萬/壑置在迎風寒露之玉壺)
(謝承書周景為豫州辟陳蕃為别駕不就景題别/駕輿曰陳仲舉座也不復更辟蕃惶懼起視職)至日
閉關乃倐領孟公之牘(倐式竹切説文走也從犬攸聲/讀若叔廣韻倏忽犬即走也通)
(作儵俗作倐非游俠傳陳遵字孟公/性善書與人尺牘主皆藏弆以為榮)既先施之不敏復
倒置之可慙(莊子䘮已于物失性于/俗者謂之倒置之民)感君子之鳴謙增
小人之自訟(謙訟/卦名)恭惟某官徳星維夏(郊祀志望氣王/朔言獨見填星)
(出如𤓰食頃復入有司皆曰陛下建漢家封禪天其報/徳星云師古曰徳星即填星也言天以徳星報於帝異)
(苑陳寔與諸子姪造荀淑父子討論于/是徳星聚太史奏曰五百里有賢人)喜氣排冬(韓詩/喜氣)
(排寒/冬)汗漫九垓共佇舊氊之復(淮南子吾與汗漫期于/九垓之外吾不可以乆)
(駐王獻之傳夜卧齋中而有偷人入其室盗/物都盡獻之徐曰青氊我家舊物可特置之)翺翔半刺
暫增新府之雄(杜詩半刺已翺翔王勃滕王/閣詩序南昌故郡洪都新府)召棠之䕃
既成漢竹之符孔邇(見/前)將恐合八能於鸞殿(關中記未/央殿東有)
(鳳皇殿鴛鸞殿西京賦鳳皇鴛鸞注皆後宫别名唐太/宗實録貞觀十八年十一月宴父老于儀鸞殿八能見)
(本巻代回大/理趙少卿條)徑當歸三㸃之鴛行(見/前)某未遂披雲(曹植/謝入)
(覲表若披浮雲而曬白日樂廣傳尚書令衛瓘見而竒/之曰此人之水鏡見之瑩然若披雲霧而睹青天也)
已深蒙霧(東坡集餘膏所燭常分無盡之/光蒙霧而行皆獲不知之潤)無蠏徒名於
監郡(歸田録宋初懲藩鎮之弊置通判以貳州事既非/官屬故嘗與知州爭權每云我是監郡朝廷使我)
(監汝舉動為其所制太祖聞而患之下詔書戒勵使與/長吏恊和自此稍戢然至今州郡往往與通判不和往)
(時有錢昆少卿者家世餘杭人也杭人嗜蠏昆嘗求外/補人問其所欲何州昆曰但得有螃蠏無通判處則可)
(矣至今士人以為口實東坡詩欲/問君王乞符竹但憂無蠏有監郡)不龜敢望於封侯(莊/子)
(宋人有善為不龜手之藥者世世以洴澼絖為事客聞/之請買其方百金以説呉王越有難呉王使之將冬與)
(越人水戰大敗越人裂地而封之能不龜手一/也或以封或不免於洴澼絖則所用之異也)蒙篤二
郡三武岡之情(武岡州今/屬寶慶府)特有一紙十從事之况(劉宏/傳得)
(劉公一紙書賢/于十部從事)公歸無所亟觀孔雀扇影之還(詩公歸/無所於)
(女信處杜詩孔/雀徐開扇影還)徳必有隣尚憶狐貉緼袍之立
　　代回嘉興楊倅(祖堯/)
圭日舒長頓覺牽牛之逺屏星絢彩益知展驥之長諒
當來復之辰(見/前)丕擁疇離之祉(易否九四有命旡咎疇/離祉疏疇謂疇匹謂初)
(六也離麗也謂附著也言九四命/初身既无咎初既被命附依祉福)伏惟某官禀姿温厚
賦政和明(詩賦政于外/四方爰發)題别駕之輿流聲藉甚懷刺史
之綬闔境安之(朱買臣傳懷其/印綬歩歸郡邸)幸為嘉禾之民(呉黃龍/五年嘉)
(禾生於由拳/改嘉禾縣)益廣甘棠之䕃某無由面賀猥辱手書(劉/宏)
(傳手書守相/丁寧欵宻)感佩高情藏但深於十襲(闕子宋愚人得/燕石藏之以為)
(大寶革匱十重緹/巾十襲詳見前)噓呵凍筆報有愧於七襄(天寶遺事/李白嘗於)
(便殿對明皇撰詔誥時十月大寒筆凍不能書/字帝勅宫嬪十人侍白左右各執牙筆呵之)
　　代回華亭錢宰(徳謙○華亭秦漢為婁縣地漢末/孫呉封陸遜為華亭侯華亭之名)
　　(始見唐為崑山嘉興海鹽三縣/地天寶間割置華亭縣宋因之)
律中黄鍾之宫是名天統(見/前)身為赤縣之令盖近日畿
(杜氏通典唐縣有赤畿望𦂳上中下六等之差注京師/所治為赤縣京之旁邑為畿縣赤縣三府共有六縣韓)
(詩嗟我身為赤縣令操權不用欲何俟尚書考靈憲崑/崙東南有赤縣之州風雨有時寒暑有節茍非此土南)
(則多暑北則多寒東則多隂故聖人不處焉白虎通京/師者千里之邑號也法日月之徑千里周書注畿方千)
(里取象于/日互見前)動惟厥時(尚書慮善以/動動惟厥時)利有攸往(易七日來/復利有攸)
(往彖曰利有/攸往剛長也)恭惟某官用儒飾吏(循吏傳序唯江都相/董仲舒内史公孫宏)
(兒寛居官可紀三人皆儒者通於/世務明習文法以經術潤飾吏事)以政凝民一綫初長
技可伸於刀錦(左傳子皮欲使尹何為邑子産曰不可/猶未能操刀而使割也其傷實多子有)
(美錦不使人學製焉大官大邑身之所庇/也而使學者製焉其為美錦不亦多乎)重緹方煖政
肯急於繭絲亟諧六鳳之筩遂振雙鳬之舄某濫紆朝
紱持辱賀緘烹魚得書莫報五雲之體拂龜端策但占
七日之來(俱見/前)
　　代回黃巖楊宰(圭○黄巖在台州東南六十里本/東漢章安縣地永和中置永寧縣)
　　(呉屬臨海郡隋改永寧曰永嘉又分其地入臨海/縣屬永嘉郡唐復析置永寧縣屬台州天授初改)
　　(黄巖縣以山為名宋因之黄巖山在黄巖縣西一/百二十里山頂有黄石一名仙石山俗傳仙人王)
　　(方平居此上/有王公客堂)
魯臺紀瑞肇新太史之占(見/前)楚縣分封亶為令尹之室
(杜氏通典周官有縣正春秋時列國相滅多以其地為/縣則縣大而郡小故傳云上大夫受縣下大夫受郡縣)
(邑之長曰宰曰尹曰令曰大夫晉謂/之大夫魯衛謂之宰楚謂之令尹)恭惟某官天朝儀
羽(韓文智以謀之仁以居之吾知其/去是而羽儀於天朝也不逺矣)巖邑絃歌地氣浮
葭新漢庭之律吕(見/前)岸容舒栁認陶令之風流(杜詩岸/容待臘)
(將舒栁陶潜傳嘗著五栁先生傳以自况曰先生/不知何許人不詳姓字宅邊有五栁樹因以為號)届此
令辰宜其遐祉某寵勤下問愧未先施紅蠟塗金良照
形容之獨老(杜詩題詩蠟炬紅又/江上形容吾獨老)黄柑噀玉仍慙口腹
之累人(風土記甘橘之屬滋味甜美特異者也有黄者/有頳者謂之壺甘司馬相如傳黄甘橙榛郭璞)
(曰黄甘橘屬而味精崔寔政論今之臣妾皆餘黄甘而/厭文繡晉令閩中縣置守黄甘吏一人廣志犍為南安)
(縣出黄甘梁劉孝儀謝晉安王賜甘啟削彼金衣咽兹/玉液稗史貞柑在品類中最貴可珍膚理如澤蠟始霜)
(之旦園丁採以獻風味照座擘之則香霧噀人東坡食/柑詩清泉蔌蔌先流齒香霧霏霏欲噀人又二年洞庭)
(秋香霧長噀手今年洞庭春玉色疑非酒後漢書周黄/徐姜申屠傳序太原閔仲叔者世稱節士客居安邑)
(老病家貧不能得肉日買猪肝一片屠者或不肯與安/邑令聞敕吏常給焉仲叔恠而問之知乃歎曰閔仲叔)
(豈以口腹累安/邑耶遂去客沛)
　　代回趙縣宰
天運回壬萬物以之姙育(壬如林切説文位北方也隂/極陽生故易曰龍戰于野戰)
(者接也象人懷妊之形月令注/壬之言任也律厯志懷任于壬)斗柄挿子一陽於是孽
生(韓詩元和庚寅斗挿子曹植表千載/昌期一陽嘉節四方交㤗萬物昭蘇)時惟字民之官
(説文字字乳也易女子貞十年不字乳也又愛也/左傳大不字小周禮地官之注小國貢輕字之也)坐膺
善治之福恭惟某官仁風破臘喜氣排冬舒栁放梅散
作河陽之煖(李詩河陽/花作縣)吹竹生黍薫為嶰谷之和(律厯/志取)
(竹之解谷斷兩節間而吹之劉向别録鄒衍在燕燕有/谷地美而寒不生五榖鄒子居之吹律而温氣至而榖)
(生今名/黍谷)趙日之愛既深(見/前)堯雲之就何逺(史記帝堯本/紀就之如日)
(望之如雲注如日之照臨人咸依就之若葵藿傾心以/向日如雲之覆幄言徳化廣大而浸潤生人人咸仰望)
(之如百榖之/仰膏雨也)某寸材綫短百念灰寒雪後擁爐固已重
拜其細(左傳晉侯享穆叔金奏肆夏之三不拜工歌文/王之三又不拜歌鹿鳴之三三拜韓獻子曰吾)
(子舍其大而重/拜其細何也)天隅把繡更得三復之藏(杜詩刺繡五/紋添弱線又)
(天隅把/繡衣)
　　回外縣
復其見天地之心小人恐矣(左傳齊孝公伐我北鄙公/使展喜犒師齊侯曰魯人)
(恐乎對曰小人恐矣/君子則否此借用)誠者合内外之道君子觀焉宜有
隂隲之祥(尚書惟天/隂隲下民)式介陽休之徳伏惟某官氣排冬
凛政體春和(文帝紀詔曰方春和時草木羣生之物皆/有以自樂而吾百姓鰥寡孤獨窮困之人)
(或阽於死亡而莫之省/憂為民父母將何如)坎維心亨既生芸而挺荔(易習/坎有)
(孚維心亨行有尚注陽不/外發而在乎内心亨者也)泰交征吉將連茹以㧞茅(易/天)
(地交泰初九㧞茅茹/以其彚征吉詳見前)對栁舒梅放之辰擁松茂竹苞之
慶(見/前)某幸叨聨事辱畀屬辭(禮記屬辭比事春秋教也/正義曰屬合也比近也春)
(秋聚合㑹同之辭是屬辭/比次襃貶之事是比事也)於我如浮雲臺空登於魯觀
(見/前)其志在流水琹孰聽於圜丘(吕氏春秋伯牙鼔琴鍾/子期善聽之方鼔琴志)
(在流水鍾子期曰善哉乎鼔琴洋洋乎若流水周禮孤/竹之管雲和之琴瑟雲門之舞冬日至於地上之圜丘)
(奏/之)
　　普回州縣官
視朔登觀又逢十九歳之章(左傳日南至公既視朔遂/登觀臺以望而書禮也後)
(律厯志四時推移故置十二中以定月位有朔而無中/者為閏月中之始日節與中為二十四氣以除一歳日)
(為一氣之日數也其分積而成日為沒沒并歳氣之分/如法為一歳沒沒分于中中終于冬至冬至之分積如)
(其法得一日四歳而終月分成閏/閏七而盡其歳十九名之曰章)測日候圭可愛一丈
三之日(周禮大司徒以土圭之法測土深正日景以求/地中日南景短多暑北景長多寒東景夕多風)
(西景朝多隂日至之景尺有五寸謂之地中左傳趙衰/冬日之日也注冬日可愛易氏解冬至日在北陸躔牽)
(牛去極一百十六度有/竒而景長丈有三尺)因微芒之陽徳(杜牧之詩陽徳/比君子初生甚)
(㣲/芒)賀方榖之正人(尚書凡厥正人既富方榖孔傳凡正/直之人既當以爵禄富之又當以善)
(道接/之)伏惟某官毓秀昴躔(春秋佐助期蕭何禀昴宿而/生任昉王文憲集序昴宿垂)
(芒徳精降祉尚書日/短星昴以正仲冬)垂光井絡(禰衡傳揚聲紫㣲垂光/虹蜺文選岷精垂曜于)
(東井又岷山之/精上為井絡)噓物以氣既挺荔以生芸(見/前)贈人以言
亦連珠而合璧(荀子贈人以言者重於金石珠玉説苑/贈人以軒不若贈人以言尚書考靈曜)
(日月五星冬至起牽牛日月若懸璧/仰觀天形如車盖衆星纍纍如連貝)其考六日四分之
鳳厯入陪五更三㸃之鵷行(並見/前)某睆彼牽牛(睆音莞/詩睆彼)
(牽牛不以服箱注睆明星貌河鼓謂/之牽牛服牝服也箱大車之箱也)眇焉負鶴天隅把
繡自知無一綫之長(見/前)漢女支機聊復效七襄之報(荆/楚)
(歳時記漢武帝令張騫使大夏尋河源乗槎經月而至/一處見城郭如州府室内有一女織又見一丈夫牽牛)
(飲河騫問曰此是何處答曰可問嚴君平織女取支機/石與騫而還後至蜀問君平君平曰某年某月客星犯)
(牛女支機石為東方朔所識集林昔有一人尋河源見/婦人浣沙以問之曰此天河也乃與一石而歸問嚴君)
(平云此織女支機石也南墅閒居録元豐末有人擕支/機石投進者廣可二斗許不圓㣲峩而碧色天漢左界)
(北斗經其上宋之問明河篇明河可望不可親願得/乗槎一問津更將織女支機石還訪成都賣卜人)
　　謝寄居鄉官
杓攜龍角天正肇新(律厯志天統之/正施於子半)律轉鳳筩人時敬
授有如是邦大夫之賢者宜曰予攸好徳而錫之(尚書/而康)
(而色曰予攸好/徳女則錫之福)恭惟某官和氣融氷修名揭日(離騷經/老冉冉)
(其將至兮恐修名之不/立修名修潔之名也)放梅舒栁不妨泛栢以浮椒挺
荔生芸行即㧞茅而連茹七日來復百禄是遒(並見/前)某
假守鄭鄉(鄭𤣥傳相國孔融深敬於𤣥為/𤣥特立一鄉曰鄭公鄉詳見前)又登魯觀(見/前)
按商旅不行之卦敬已閉關(易雷在地中復先王以/至日閉關商旅不行)味
形容獨老之詩每思專壑(杜詩江上形容吾獨老陸機/文古之逸民輕天下而欲專)
(一丘之懽擅一壑之美豈不身重於宇宙哉世説明帝/問謝鯤君自謂何如庾諒曰端委廟堂使百官凖則臣)
(不如諒一丘一/壑自謂過之)徒拜嘉於綿繡(左傳鹿鳴君所以嘉/寡君也敢不拜嘉)莫
效報於䄡䄖(見/前)
　　謝同官
杓躔建子又届新陽(見/前)斗壘同寅有勤善頌(壘魯水切/説文軍壁)
(也斗喻其小猶言得州如斗/也尚書同寅恊恭和衷哉)惠而好我(詩惠而好我/携手同行)更
以贈君(山谷詩君家/所有更贈君)恭惟某官明氷其相愛日之政靜
以待隂陽之定盈則有孚(並見/前)復其見天地之心受之
无妄(繫辭復則不妄矣/故受之以无妄)式裒龎祉丕對龍光某獲託為
寮又逄亞歳十年之閱凋謝詎更思三㸃之朝(並見/前)萬
物之随開張惟當勉一箱之讀(杜牧冬至日示小姪阿/宜詩陽徳比君子初生)
(甚㣲芒排隂出九地萬物随開張一似小兒學日就復/月將願爾一祝後讀書日日忙一日讀十紙一月讀一)
(箱/)
　　回鄉官學職
聽六日四分之鳳律又見新陽詠五更三㸃之鵷行已
迷舊夢(見/前)兹勤善頌但愧過情恭惟某官語染芸香(陳/子)
(昂集持三寸筆/入芸香之閣)氣薰葭琯(見/前)登觀以望自堪織雲漢之
章(詩倬彼雲漢為章于天東坡詩手/抉雲漢分天章天孫為織雲錦裳)閉關而居亦足驗
地雷之卦某寸材綫短百念氷寒(並見/前)井底之陽未回
若為觀復(韓渥詩隂氛未向河源塞陽氣今從地底回/東坡冬至詩井底㣲陽回未回蕭蕭寒雨濕)
(秋荄注月令冬/至則水泉動)江上之容獨老良感相親(杜詩江上形/容吾獨老天)
(涯風物/自相親)
　　回學職
杓綱建子厯新五鳳之書(五鳳漢宣帝年號應劭曰/鳳皇五至因以改元云)魁
首枕參祥應六龍之邸(天文志魁枕參首易/時乗六龍以御天)對時道長
(易先王以茂/對時育萬物)即日言揚(禮記或以事/舉或以言揚)伏惟某人心醉六
經(莊子列子見之而心醉中説云心若醉六經目若營/四海山谷詩手抄萬巻未閣筆心醉六經還荷鉏)
志在千里(王敦傳每醉後輒詠魏武帝樂府歌曰老/驥伏櫪志在千里烈士暮年壯心不已)文
史三冬之用既足三餘(東方朔傳三冬文史足用如淳/曰貧子冬日乃得學書言文史)
(之事足可用也杜詩古人已用三冬足魏畧董遇字季/直人有從學者遇不肯教而云必當先讀百徧而義自)
(見從學者云苦渴無日遇言當以三餘冬者歳之餘夜/者日之餘隂雨者時之餘也任昉策秀才文聽覽之下)
(三餘靡失劉孝標答劉之遴書九冬有隟三餘暇時多/遊書圃代樹萱蘇庾信詩託情忻六學游目愛三餘山)
(谷詩少年基一簣長歳足三餘/又皇文開萬巻家學陋三餘)雲霄一握之程亟觀一
躍天葩既茂(韓詩天葩/吐竒芬)地芥坐收(兩夏侯傳士病不明/經術經術茍明其取)
(青紫如俛/拾地芥爾)某一障灰寒百懷氷冷不遠之復願歸飲顔
子之瓢(繫辭顔氏之子其殆庶㡬乎/易曰不遠復无祗悔元吉)論秀而升尚或勸
漢人之駕(禮記論選士之秀者而升之學曰俊士高帝/紀其有意稱明徳者必身勸為之駕文頴曰)
(有賢者郡守身自往勸/勉令至京師駕車遣之)
　
　
　
　
　
　
　
　
　
　四六標準巻四十
