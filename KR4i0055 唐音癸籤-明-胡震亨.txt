#+TITLE: 唐音癸籤-明-胡震亨
#+DATE: 2018-05-12 10:21:27
#+SOURCE: github.com/kanripo/KR4i0055 master 870d3c3d                
欽定四庫全書　　　　　集部九
　唐音癸籖　　　　　　　詩文評類
　　提要
　　　　(臣/)等謹案唐音癸籖三十三巻明胡震亨撰
　　　　震亨字孝轅海鹽人萬厯丁丑舉人官定州
　　　　知州擢兵部員外郎所撰唐音統籖凡十集
　　　　此其第十集也九集皆録唐詩此集則録唐
　　　　詩話舊無刋板至
　　　國朝康熙戊戌江寧書肆乃得鈔本刻行為目
　　　　有七一曰體凡一巻論詩體二曰法微凡三
　　　　巻分二十四子目自格律以及字句聲調無
　　　　不備論三曰評彚凡七巻集諸家之評論四
　　　　曰樂通凡四巻論樂府五曰詁箋凡九巻訓
　　　　釋名物典故六曰談叢凡五巻採擷逸事七
　　　　曰集録凡三巻首録唐集巻數次唐選各總
　　　　集次金石墨蹟震亨蒐括唐詩用力最劇九
　　　　籖之中惟戊籖有刻而所録不出
　御定全唐詩之外亦不甚行獨詩話採擷大備為全
　　　　唐詩所未収雖多録明人議論未可盡為定
　　　　評而三百年之源流正變犂然可按實于談
　　　　藝有禆特録存之庶不没其蒐輯之勤焉乾
　　　　隆四十三年三月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
欽定四庫全書
　唐音癸籖巻一
　　　　　　　　　　　　明　胡震亨　撰
　　體凡
詩自風雅頌以降一變有離騷再變為西漢五言詩三
變有歌行雜體四變為唐之律詩詩至唐體大備矣今
考唐人集錄所標體名凡傚漢魏以下詩聲律未叶者
名往體其所變詩體則聲律之叶者不論長句絶句槪
名為律詩為近體而七言古詩于往體外另為一目又
或名歌行舉其大凡不過此三者為之區分而巳至宋
元編錄唐人總集始于古律二體中備析五七等言為
次于是流委秩然可得具論一曰四言古詩(有古章句/及韋孟長)
(篇二體唐/作者不多)一曰五言古詩(唐初體沿六朝陳子昂/始盡革之復漢魏舊)一曰
七言古詩一曰長短句(全篇七字始魏文間雜長句始/鮑明逺唐人承之體變尤為不)
(一當與後歌/行諸類互參)一曰五言律詩(唐人因梁陳五言四/韻之偶對者而變)一曰
五言排律(因梁陳五言/長篇而變)一曰七言律詩(又因梁陳七言/四韻而變者也)
(唐一代詩之盛尤/以此諸律體云)一曰七言排律(唐作者亦不/多聊備一體)一曰五
言絶句一曰七言絶句(絶句卽六朝人所名斷句也五/言絶始漢人小詩而盛于齊梁)
(七言絶起自齊梁間至唐初四傑後始成/調又唐人多以絶句為樂曲詳後樂通内)外古體有三
字詩(李賀鄴城/童子謠)六字詩(牧䕶/歌)三五七言詩(始鄭世翼/李白繼作)一
字至七字詩(張南史及元白等集有之以題為韻/偶對成聯又鮑防嚴維多至九字)騷體
雜言詩(此種本當入騷如李之鳴臯歌杜/之桃竹杖引相沿入詩例難芟漏)律體有五言
小律七言小律(嚴滄浪以唐人六句詩合律者稱三韻/律詩昭代王弇州始名之為小律云)
又六言律詩(劉長卿/集有之)及六言絶句(王維/集有)而諸詩内又有
詩與樂府之别樂府内又有往題新題之别往題者漢
魏以下陳隋以上樂府古題唐人所擬作也(諸家槩有/而李白所)
(擬為多皆仍樂府舊名李賀擬/古樂府多别為之名而變其舊)新題者古樂府所無唐
人新製為樂府題者也(始于杜甫盛于元白張籍王建/諸家元微之嘗有云後人沿襲)
(古題唱和重複不如寓意古題刺美見事/為得詩人諷興之義者此也詳後樂通内)其題或名歌
亦或名行或兼名歌行(歌曲之總名衍其事而歌之曰/行歌最古行與歌行皆始漢唐)
(人因/之)又有曰引者曰曲者曰謠者曰辭者曰篇者(抽其/意為)
(引導其情為曲合乎俗曰謠進乎文為辭/又衍而盛焉為篇皆以其詞為名者也)有曰咏者曰
吟者曰嘆者曰唱者曰弄者(咏以永其言吟以呻其欝/嘆以抒其傷唱則吐于喉)
(吻弄則被諸絲管此/皆以其聲為名者也)復有曰思者曰怨者曰悲若哀者
曰樂者(如李白之靜夜思王翰之蛾睂怨杜甫之悲陳/陶哀江頭哀王孫樂則如杜審言之大酺樂白)
(居易之太平樂張祜之千秋/樂又皆以情為其名者也)凡此多屬之樂府然非必
盡譜之于樂譜之樂者自有大樂郊廟之樂章梨園敎
坊所歌之絶句所變之長短塡詞以及琴操琵琶箏笛
胡笳拍彈等曲其體不一而民間之歌謠又不在其數
(竝詳/樂通)唐詩體名庶盡乎此矣
自古詩漸作偶對音節亦漸叶而諧宮體而降其風彌
盛徐庾陰何以及張正見江總持之流或數聯獨調或
全篇通穩雖未有律之名已寖具律之體四子承之尚
餘抝澁神龍而後音對俱諧諸家槩有合作沈宋尤為
擅塲就中五字之諧差先故珠英前彦蚤逗流美之徑
七字之諧差晚故開元右丞猶存失粘之疵若乃律旣
踵古以成律則古自應追古以存古故沈宋未作于孝
和之日射洪巳興于天后之朝是尤氣機有先情籟自
啓匪人惟天一變自不得不盡變者也律體雖成於唐
實權輿沈約聲病之說今錄之備考
四聲音韻之學至齊梁寖備沈約撰切韻之書名四聲
譜後隋仁夀中陸法言等嘗加纂次唐儀鳯後郭知𤣥
又附益之號切韻天寶末陳州司法孫愐復加刋正名
為唐韻皆宗約之舊宋景德以及元祐先後重修名禮
部韻畧今承用者是也(宋濓云唐以詩賦設科益嚴聲/律之禁有宋因之以禮部之掌)
(貢舉名韻書曰禮部韻畧毫髪弗敢違背雖/中經二三大儒且謂承襲之久不欲變更焉)
雙聲疊韻宋謝莊傳王𤣥謨問莊何者為雙聲何者為
疊韻答曰互䕶為雙聲磝碻為疊韻(學林新編云古人/以四聲為切紐以)
(雙聲疊韻必以五音為定喉㗁舌齒唇配宮商角徴羽/為五音人聲之出有漸聲始出於喉直上出為宮再出)
(到㗁聲上騰為商又再出到舌中聲平出為角又再出/到齒聲斜降出為徵又降出到唇為羽雙聲者同音而)
(不同韻者也疊韻者同音而又同韻者也互䕶同唇音/而二字不同韻故謂之雙聲磝碻同為牙音而二字又)
(同韻故謂之疊韻廣韻曰章灼良畧是雙聲灼畧章良/是疊韻又曰斤剔靈歷是雙聲剔歷斤靈是疊韻舉此)
(例則諸音皆自此/而紐之可以定矣)
八病一曰平頭二曰上尾三曰蜂腰四曰鶴膝五曰大
韻六曰小韻七曰旁紐八曰正紐(平頭謂第一字與第/六字同聲第二字與)
(第七字同聲第上尾謂第五字與第十字同聲之蜂腰/謂第二字與  四字同聲犯在一句内如蜂身  中細)
(之鶴膝謂第五字與第十五字同聲兩對同犯如鶴膝/  竝大  大韻謂與韻相犯也如五言詩以新字為韻)
(者九字内更着津字人字等為犯大韻如小韻除韻外/但九字中有相犯同聲者是  旁紐謂  十字中巳有)
(田字不得着寅延字有正紐如壬衽任入四字/為一紐一句之中巳  壬字更不得安衽任字)
南史畧云初汝南周顒善識聲韻永明中呉興沈約陳
郡謝朓瑯琊王融以氣類相推轂為文皆用宮商不可
增减顒著四聲切韻約撰四聲譜又以雙聲疊韻分辨
作詩八病于謝靈運傳著論云夫五色相宣八音恊暢
由乎𤣥黄律呂各適物宜欲使宮羽相變低昻舛節若
前有浮聲則後須切響一簡之内音韻盡殊兩句之中
輕重悉異自靈均以來多歷年代雖文體稍精此祕未
覩妙逹斯旨始可言文
按史稱約論四聲妙有詮辨乃當時陸厥嘗作書辨之
以為情物文之所急美惡猶且相半何獨宮商律呂必
責其如一鍾嶸亦謂文製本須諷讀不可蹇礙但令淸
濁流通口吻調利斯為足矣務為精宻襞積細微使文
多拘忌傷其眞美而約自有言云八病惟上尾鶴膝最
忌餘病皆通所賦亦往往與聲韻乖是則此論不可盡
拘明矣然有唐近律自從聲病回忌肇體應復具遡其
說以善用夫變通王弇州云休文之拘滯正與古體相
反惟近律有關耳然亦不免商君之酷誠哉是言
　
　
　
　
　
　
　
　
　
　唐音癸籖巻一
欽定四庫全書
　唐音癸籖巻二
　　　　　　　　　　　　明　胡震亨　撰
　　法微一(統論/)
陸機曰詩緣情而綺靡
摰虞云詩發乎情止乎禮義假象過大則與類相過逸
辭過壯則與事相違辯言過理則與義相失靡麗過美
則與情相悖
范蔚宗曰情志所托故當以意為主以文傅意以意為主
則其㫖必見以文傅意則其辭不流然後抽其芬芳振
其金石
沈隱侯曰文章當從三易易見事一也易識字二也易
誦三也
劉勰曰怊惆述情必始乎風沉吟鋪辭莫先於骨故辭
之待骨如體之樹骸情之含風猶形之包氣若豐藻克
贍風骨不飛則振采失鮮負聲無力
鍾嶸云文有盡而義有餘興也因物喻志比也直書其
事寓言寫物賦也若專用比興則患在意深意深則詞
躓但用賦體則患在意浮意浮則文散𢎞斯三義酌而
用之幹之以風力潤之以丹彩使味之者無極聞之者
動心是詩之至也
又云夫屬詞比事乃為通談至乎吟詠情性亦何貴於
用事思君如流水旣是卽目高臺多悲風亦唯所見淸
晨登隴首羌無故實明月照積雪詎出經史古今勝語
多非補假皆由直尋邇来作者辭不貴竒競須新事牽
攣補衲蠧文已甚自然英旨罕遇其人(葉石林云詩家/妙處正在無所)
(用意猝然與景相遇不假繩削而自成章非常情能到/耳嶸數語余毎愛其簡切但觀者未嘗留意自唐以後)
(旣變以律體固不能無拘局然茍大手筆亦自/不妨削鐻於神志之間斲輪於甘苦之外也)
宋之問云衆轍同遵者擯落羣心不際者探擬
王昌齡云為詩在神之於心處心於境視境於心瑩然
掌上然後用思了然境象故得形似
又云詩思有三搜求於象心入於境神㑹於物因心而
得曰取思久用精思未契意象力疲智竭放安神思心
偶照境率然而生曰生思尋味前言吟諷古制感而生
思曰感思
釋皎然云夫詩雖非聖功妙均於聖其作用也放意須
險定句須難雖取由我衷而得若神表至如天眞挺拔
之句與造化爭衡可以意㑹難以言狀非作者不能知
也
又云或以苦思喪自然之質此不然夫不入虎穴焉得
虎子取境之時須至難至險始見竒句成篇之後觀其
氣貌有似等閒不思而得此高手也有時意靜神王佳
句縱橫若不可遏宛若神助不然葢由先積精思因神
王而得乎
氣象氤氲由深于體勢意度盤礴由深于作用用律不
滯由深于聲對用事不直由深于義類
雖欲廢巧尚直而思致不得寘雖欲廢詞尚意而典麗
不得遺
作者須知復變之道反古曰復不滯曰變若惟復不變
則陷于相似之格置于古集之中使弱手視之眩目何
異宋人以燕石為玉璞周客胡盧而笑也(近代陳子昻/復多變少沈)
(宋復少變多/餘不能盡舉)又復變二門復忌太過變若造微不忌太
過茍不失正亦何咎哉
戴叔倫云詩家之景如藍田日煖良玉生煙可望而不
可置于目睫之間
韓愈曰和平之音淡薄而愁思之聲要妙懽愉之辭難
工而窮苦之言易好(嚴滄浪云唐人好詩多是征戍遷/謫行旅離别之作往往能感動激)
(發人意正愈所謂窮思/愁苦之易為詩者也)
白樂天云為詩義在禆益言意皆有所為(葛常之曰自/古工詩者未)
(嘗無興也觀物有感焉則有興今之作詩者以興近乎/訕也故不敢作而詩之一義廢矣作詩者苟知興之與)
(訕異始可/以言詩矣)
劉禹錫曰片言可以明百意坐馳可以役萬景工於詩
者能之風雅體變而興同古今調殊而理㝠逹於詩者
能之工生於才逹生於識二者相為用而後詩道備
李德裕曰古人辭高者葢以言妙而工適情不取於音
韻意盡而止成篇不拘於隻耦故篇無定曲詞寡累句
又曰譬如日月終古常見而光景常新
皮日休曰詩逮吾唐切於儷偶拘於聲勢易其體為律
詩之道盡矣吾又不知千祀之後詩之道止于斯而已
耶後有變而作者予不得以知之夫才之備者猶天地
之氣乎氣者止乎一也分而為四時景色各異夫如是
豈拘于一哉亦變之而已人之有才者不變則已茍變
之豈異於是乎
司空圖云古今言詩多矣愚以為辨於味而後可以言
詩也醯非不酸止於酸而已鹺非不鹹止於鹹而已人
所以充食而遽輟者知其鹹酸之外醇美者有所乏耳
詩貫六義則諷諭抑揚渟蓄淵雅皆在其間矣惟近而
不浮逺而不盡然後可以言韻外之致耳
崔德符答人問作詩之要曰但多讀而勿使斯為善
梅聖俞曰詩之工者寫難狀之景如在目前含不盡之
意見於言外
沈存中云詩雖末技工之不造微不足以名家故唐人
皆盡一生之力為之至于字字皆鍊得之甚難而觀者
滅裂不知其工若字字皆是無瑕可指語音亦流麗但
細論無功景意縱全一讀便盡更無可諷味者此類最
易為人激賞乃詩之折楊皇荂也譬若三館楷書作字
不可謂不精不麗求其佳處到死無一筆此病最難為
醫也
劉貢父云管子曰事無終始無務多業此言學者貴能
成就也唐人為詩量力致功精思數十年然後名家杜
工部云更覺良工用心苦不獨畫手為然
葉石林云古今論詩者多矣吾獨愛湯惠休稱謝靈運
為初日芙蕖沈約稱王筠為彈丸脱手兩語最當人意
初日芙蕖非人力所能為而精彩華妙之意自然見於
造化之表靈運諸詩可以當此者亦無幾彈丸脱手雖
是輸寫便利動無留礙然其精圓快速發之在手筠亦
未能盡也作者審到此地豈復更有餘事韓退之贈張
籍云君詩多態度靄靄春空雲司空圖記戴叔倫語云
詩人之辭如藍田日暖良玉生煙亦是形似之微妙者
但學者不能味其言耳
葛立方云詩之有思卒然遇之而莫遏有物敗之則失
之矣鄭棨詩思在㶚橋風雪中驢背上潘大臨滿城風
雨近重陽之句為催租人所敗亦可見詩思之難而敗
之甚易也(沈約云天機啓則六情自調/六情滯則音韻頓舛正此意)
嚴儀曰詩之法有五曰體製曰格律曰氣象曰興趣曰
音節須是本色須是當行下字貴響造語貴圓不必太
着題不必多使事
又曰詩有别才非關書也詩有别趣非關理也然非多
讀書多窮理則不能極其至又曰盛唐諸公惟在興趣
羚羊掛角無跡可求故其妙處透徹􁩉瓏不可色相言
有盡而意無窮若以文字為詩以才學為詩以議論為
詩夫豈不工去之愈逺(詩法云唐人以詩為詩宋人以/文為詩唐人主性情故於三百)
(篇為近宋人主議論/故於三百篇為逺)
又云論詩如論禪漢魏晉與盛唐之詩則第一義也大
厯以還之詩則小乘禪也巳落第二義矣晚唐之詩則
聲聞辟支果也學漢魏晉與盛唐詩者臨濟下也學大
厯以還之詩者曹洞下也大抵禪道惟在妙悟詩道亦
在妙悟然悟有淺深有分限有透徹之悟有但得一知
半解之悟漢魏尚矣不假悟也謝靈運至盛唐諸公透
徹之悟也他雖有悟者皆非第一義也(胡元瑞云禪則/一悟之後萬法)
(皆空棒喝怒呵無非至理詩則一悟之後萬象㝠㑹呻/吟咳唾動觸天真以禪喻詩信有旨然禪必深造而後)
(能悟詩雖悟後仍須深造自昔瑰竒/之士往往有識窺上乘業阻半途者)
楊仲𢎞云詩不可鑿空强作待境而生自工
劉須溪云作詩如作字橫眉䜿鼻所差幾何而淸俗相
去逺甚
又云詩在㶚橋風雪中驢背上非也尋常景色時時處
處妙意皆可拾得然此猶涉假借若平生父子兄弟家
人鄰里間意愈近而愈不近著意政難有能率意自道
出于孤臣怨女之所不能者隨事紀實足稱名家卽名
家猶不可得或一二語而止如孟東野慈母手中線歸
書但云安極羈旅難言之情李太白昨夜梁園雪弟寒
兄不知小夫賤𨽻誰不能道而學士大夫或媿之矣如
杜子美問事競挽鬚誰能即嗔喝欲起屢見肘仍嗔問
升斗并與聲音笑貌彷彿盡之又如古人于奴婢猥下
寫至孤客親僮僕凄然甚矣又云僮僕生新敬則出處
世態隱約可見又云犬因無主善則俯仰猶有不忍言
者古今甚深宻義徃徃于淺易得之
詩眼云作詩不必句句工使其皆工反峭急無古氣
詩家一指云詩不歴鍊世故不足名家
李空同云以我之情述今之事尺寸古法㒺襲其辭古人
之作其法雖多端大抵前疎者後必密半闊者半必細一
實者必一虛叠景者意必二此所謂圓規而方矩者也
何大復云富于材積使神情領㑹天機自流臨景結構
不傍形迹佛有筏喻達岸則捨筏矣捨筏則達岸矣(胡/元)
(瑞云仲默此論直指眞源最為喫緊捨筏之云亦以獻/吉多擬則前人陳句進規耳非欲人廢法也李何二氏)
(之旨故/當並參)
徐禎卿云因情以發氣因氣以成聲因聲而繪詞因詞
而定韻然情寔窈渺必因思以窮其奧氣有麤弱必因
力以奪其偏詞難妥貼必因才以致其極才易飄揚必
因質以定其侈若夫妙騁心機隨方合節或約旨以植
義或宏文以盡心或緩發如朱絃或急張如躍括或始
迅以中留或旣優而後促或慷慨以任壯或悲愴而引
泣或因拙以得工或發竒而似易此輪扁之超悟不可
得而詳也
王弇州曰才生思思生調調生格思即才之用調卽思
之境格卽調之界
又曰才騁則馭之以格格定則通之以變氣揚則沉之
使實節促則澹之使和
又曰詩以專詣為境以饒美為材師匠宜高捃拾宜博
胡元瑞云作詩大要不過二端體格聲調興象風神而
巳體格聲調有則可循興象風神無方可執故作者但
求體正格高聲雄調鬯積習之久矜持盡化形迹俱融
興象風神自爾超邁譬則鏡花水月體格聲調水與鏡
也興象風神月與花也必水澄鏡朗然後花月宛然詎
容昏鑑濁流求覩二者故法所當先而悟弗容强也
又曰詩最可貴者清然有格清有調清有思清有才清
才清者王孟儲韋之屬是也若格不清則凡調不清
則冗思不清則俗王楊之流麗沈宋之豐蔚高岑之悲
壯李杜之雄大其才不可槩以清言其格與調與思則
無不淸者(魏文帝典論云文以氣為主氣之清濁有體/不可力强而致其論七子詩與文筆未嘗不)
(並重/清云)
又云曰仙曰禪皆詩中本色惟儒生氣象一毫不得著
詩儒者言語一字不可入詩
　
　
　唐音癸籖巻二
欽定四庫全書
　唐音癸籖巻三
　　　　　　　　　　　　明　胡震亨　撰
　　法微二(通論各體詩四言言五言古言七言古律/樂府  律    五  律  七  律  排)
　　　(絶句/和韻)　(詠史/聯句)　(詠物諧體/雜俳)
四言正體雅潤為本五言流調淸麗居宗(文心雕龍各/以下通論)
(體/)
興寄深微五言不如四言七言又其靡也况束之以聲
調俳優哉(李白/)
七言律詩難於五言律詩五言絶句難於七言絶句(嚴/滄)
(浪匠詩藪云五言絶調易古七言絶調易卑五言絶卽/拙  易於掩瑕七言絶雖高手難於中的可與此互參)
古樂府選體歌行有可入律者有不可入律者句法字
法皆然惟近體必不可入古耳(王弇州/)
風雅之規典則居要離騷之致深永為宗古詩之妙專
求意象歌行之暢必由才氣近體之攻務先法律絶句
之構獨主風神(胡元瑞/下同)
七言律於五言律猶七言古於五言古也五言古銜轡
有程步驟難展至七言古錯綜開闔頓挫抑揚古風之
變始極五言律宮商甫協節奏未舒至七言律暢達悠
揚紆徐委折近體之妙始窮
七言古差易於五言古七言律顧難於五言律何也五
言古意象渾融非造詣深者難於凑泊七言古體裁磊
落稍材情贍者輙易發舒五言律規模簡重卽家數小
者結構易工七言律字句繁靡縱才具宏者推􁥽難合
自五言古律以至五七言絶槩以溫雅和平為尚惟七
言歌行近體不然歌行自樂府語巳峭峻李杜大篇窮
極筆力若但以平調行之何能自拔七言律聲長語縱
體旣近靡字櫛句聯格尤易下材富力强猶或難之清
空文弱可登此壇乎
律詩句有必不可入古者古詩字有必不可為律者然
不多熟古詩未有能以律詩高天下者也初學輩不知
苦辣徃徃謂五言古詩易就率爾成篇因自詫好古薄
後世律不為不知律尚不工豈能工古徒為兩失而巳
詞人拈筆成律如左右逢源一遇古體竟日吟哦常恐
失却本相樂府兩字到老搖手不敢輕道李西涯楊鐵
崖都曾做過何嘗是來(王敬美/)
四言詩須本風雅間及韋曹然各自為體勿得相雜(弇/州)
(四/言)
四言簡質句短而調未舒七言靡浮文繁而聲易雜折
繁簡之𠂻居文質之要蓋莫尚于五言故兩漢以還文
人藝士平生精力咸萃斯道(胡元瑞下同/以下五言古)
五言古先熟讀國風離騷源流洞徹乃盡取兩漢襍詩
陳王全集及子桓公幹仲宣佳者枕籍諷詠工深日逺
神動機流一旦吮毫天真自露骨格旣定然後沿洄阮
左以窮其趣頏頡陸謝以采其華傍及陶韋以澹其思
博考李杜以極其變超乘而上可以掩迹千秋循轍而
趨無忝名家一代
作古詩先須辨體無論兩漢難至苦心模倣時隔一塵
卽為建安不可墮落六朝一語為三謝縱極俳麗不可
雜入唐音小詩欲作王韋長篇欲作老杜便應全用其
體亦不得他雜詞曲家非當家本色雖麗語博學無用
况此道乎(王敬美/)
擬古樂府擬漢不可涉魏擬魏不可涉六朝擬六朝不
可涉唐用本題事而不失本曲調上也調不失而題小
舛次也題甚合而調或乖則失之千里矣(胡元瑞府/以下樂)
樂府詩妙在可解不可解之間一涉議論便是鬼道(弇/州)
七言古詩要鋪敘要有開合有風度迢逓險怪雄俊鏗
鏘忌庸俗軟腐須是波瀾開合如江海之波一波未平
一波復起又如兵家之陣方以為正又復為竒方以為
奇忽復是正出入變化不可紀極備此法者唯李杜也
開合燦然音韻鏗然法度森然神思悠然學問充然議
論超然(楊仲𢎞古以/下七言)
七言歌行靡非樂府然至唐始暢其發也如千鈞之弩
一舉透革縱之則文漪落霞舒巻絢爛一入促節則凄
風急雨窈㝠變幻轉折頓挫如天驥下坂明珠走盤收
之則如柝聲一擊萬騎忽歛寂然無聲(王弇州/下同)
歌行有三難起調一也轉節二也收結三也惟收結為
尤難如作平調舒徐綿麗者結須為雅詞勿使不足令有
一唱三歎意奔騰洶湧驅突而來者須一截便住勿留
有餘中作竒語峻奪人魄者須令上下脉相顧一起一
伏一頓一挫有力無迹方成篇法
長歌但㸔其通篇大勢中間偶有拙句不失大體着一
巧句最害正氣(謝茂秦/)
凡詩諸皆有繩墨惟歌行出自離騷樂府故極散漫縱
橫初學當擇唐人名篇脉絡分明句調婉暢易下手者
模彷成家後博取李杜大篇合變出奇窮高極逺又上
之兩漢樂府又上之楚人離騷以求其源本進于神化
(胡元瑞/)
律傷嚴近寡恩大凡立意之初必有難易二塗學者不
能强所劣徃徃舎難而取易文章罕工每坐此也(唐子/西)
(以下/律詩)
律詩全在音節格調風神盡具音節中(胡元瑞/)
律詩第二字側入為正格(如鳯律軒轅紀龍/飛四十春之類)第二字平
入為偏格(如四更山吐月殘/夜水明樓之類)唐名家詩多用正格用偏
格者槪少(沈存中/)
三百篇以比興置篇首律詩則置在篇中如景聯所摹
物色或興而賦或賦而實比皆其義也(范德/機參)
律詩不可多用虛字兩聯塡實方好用唐以下事便不
古(趙孟頫/)
對句好可得結句好難得發句好尤難得發端忌作舉
止收拾貴在出塲(嚴滄浪/)
五言如四十箇賢人著一箇屠沽輩不得覓句者若掘
得玉合有盖必有底但精心求之必得其寶(劉昭禹言/以下五)
(律/)
李夢陽云叠景者意必二濶大者半必細此最律詩三
昧如杜詔從三殿去碑到百蠻開野館濃花發春帆細
雨来前半濶大後半工細也浮雲連海岱平野入靑徐
孤嶂秦碑在荒城魯殿餘前景寓目後景感懷也唐法
律甚嚴惟杜變化莫測亦惟杜(胡元瑞/下同)
作詩不過情景二端如五言律體前起後結中四句二
言景二言情此通例也唐初多於首二句言景對起止
結二句言情雖豐碩徃徃失之繁雜唐晚則第三四句
多作一串雖流動徃徃失之輕儇俱非正體惟沈宋李
王諸子格調莊嚴氣象閎麗最為可法第中四句大率
言景不善學者凑砌堆叠多無足觀老杜諸篇雖中聯
言景不少大率以情間之故習杜者句語或有枯燥之
嫌體裁絶無靡冗之病此初學入門第一義不可不知
若老手大筆則情景混融錯綜惟意又不可專泥此論
學五言律毋習王楊以前毋窺元白以後先取沈宋陳
杜蘇李諸集朝夕臨摹則風骨高華句語宏贍音節雄
亮比偶精嚴次及盛唐王岑孟李永之以風神暢之以
才氣和之以眞澹錯之以清新然後歸宿杜陵究竟絶
軌極深研幾窮神知化五言律法盡矣
五言律差易得雄渾加以二字便覺費力雖曼聲可聽
而古色漸稀七字為句字皆調美八句為篇句皆穩暢
雖復盛唐代不數人人不數首(弇州言以/下七  律)
七言律有起有承有轉有合起為破題或對景興起或
比起或引事起或就題起要突兀高逺如蘋風初發勢
欲捲浪承為頷聯或寫意或寫景或書事或用事引證
要接破題如驪龍之珠抱而不脱轉為頸聯或寫意寫
景書事用事引證與前聯之意相應相避要變化不窮
如魚龍出沒豗濤觀者無不神聳合為結句或就題結
或開一步或繳前聯之意或用事必放一句作散塲如
截奔馬辭意俱盡如臨水送將歸辭盡意不盡知此則
七律思過半矣(楊仲𢎞參/)
七言律不難中二聯難在發端及結句耳發端盛唐人
無不佳者結頗有之然亦無轉入他調及收頓不住之
病篇法有起有束有放有斂有喚有應大抵一開則一
闔一揚則一抑一象則一意無偏用者句法有直下者
有倒揷者倒揷最難非老杜不能也字法有虛有實有
沈有響虛響易工沈實難至五十六字如魏明帝凌雲
臺材朩銖兩悉配乃可耳篇法之妙有不見句法者句
法之妙有不見字法者此是法極無迹人能之至境與
天㑹未易求也有俱屬象而妙者有俱屬意而妙者有
俱作高調而妙者有直下不偶對而妙者皆興與境詣
神合氣完使之然五言可耳七言恐未易能也勿和韻
勿拈險韻勿起結用傍韻勿偏枯勿求理勿搜僻勿用
六朝强造語勿用大厯以後事此詩家魔障愼之愼之
(弇/州)
七言律對不屬則偏枯太屬則板弱二聯之中必使極
精切而極渾成極工宻而極古雅極嚴整而極流動廼
為上則然二者理雖相成體實相反故古今文士難之
要之人力茍竭天眞必露非蕩思八荒㳺神萬古功深
百鍊才具千鈞不易語也(胡元瑞/下同)
古詩之難莫難于五言古近體之難莫難于七言律五
十六字之中意若貫珠言如合璧其貫珠也如夜光走
盤而不失迴旋曲折之妙其合璧也如玉匣有盖而絶
無參差扭揑之痕纂組錦繡相鮮以為色宮商角徴互
合以成聲思欲深厚有餘而不可失之晦情欲纒綿不
迫而不可失之流肉不可使勝骨而骨又不可太露詞
不可使勝氣而氣又不可太揚莊嚴則清廟明堂沉著
則萬鈞九鼎高華則朗月繁星雄大則泰山喬嶽圓暢
則流水行雲變幻則凄風急雨一篇之中必數者兼備
迺稱全美故名流哲匠自古難之
高岑明凈整齊所乏遠韻王李精華秀朗時覺小疵學
者步高岑之高調含王李之風神更加以工部之雄深
變幻庻盡七言能事爾
作七言拗體者必以意興發端神情傅合渾融疎秀不
見穿鑿之跡頓挫抑揚自出宮商之表可耳雖老杜以
歌行入律亦是變風不宜多作作則傷境(弇州/)
詩一題一首自為起合無論其一題數首者則合數首
為起合易而置之便不可蓋起句在前首而合句在後
首故也(范德機/)
作排律法虛韻不如實韻堪押順聯不如逆聯有情(遯/叟)
(排以下/  律)
作排律先熟讀宋駱沈杜諸篇倣其布格措詞則體裁
平整句調精嚴益以摩詰之風神太白之氣槩旣奄有
諸家美善咸備然後究極杜陵擴之以閎大濬之以沉
深鼓之以變化(胡元瑞/)
七言排律創自老杜然亦不得佳盖七字為句束以聲
偶氣力已盡矣又欲衍之使長調高則難續而傷篇調
卑則易冗而傷句合璧猶可貫珠益艱(弇州/)
絶句固自難五言尤甚離首即尾離尾即首而腰腹亦
自不可少妙在愈小而大愈促而緩吾嘗讀維摩經得
此法一丈室中置恒河沙諸天寶座丈室不增諸天不
減又一刹那定作六十小劫須如是乃得(弇州句以/下絶)
顧華玉云五言絶以調古為上乘以情眞為得體調古
則韻高情眞則意逺華玉標此二者則雄竒俊亮皆所
不貴論雖稍偏自是五言絶第一義(胡元瑞/下同)
七言絶語半於近體同其句格宛順節促於歌行倍夫
意味長永
七絶盛唐諸公用韻最嚴無旁出者命意得句以韻發
端突然而起意到辭工不假雕飾通首自混成無跡宋
人專重轉合刻意精鍊或難於起句借用旁韻牽强成
章此所以不同也(謝茂秦/)
五言絶尚眞切質多勝文七言絶尚高華文多勝質五
言絶昉於兩漢七言絶起自六朝源流迥别體製自殊
至意當含蓄語務舂容則二者一律也(胡元瑞/下同)
對結者須意盡如王之渙欲窮千里目更上一層樓高
達夫故鄕今夜思千里霜鬢明朝又一年添著一語不
得乃可(永嘉薛韶云老杜詩雖多至百韻亦首尾相應/無間斷絶句或不然四句句各為對不貫穿者)
(為多另是一/體不足多學)
絶句之法要婉曲回環刪蕪就簡句絶而意不絶多以
第三句為主而第四句發之有實接有虛接承接之間
開與合相關反與正相依順與逆相應一呼一吸宮商
自諧大抵起承二句固難然不過平直敘起為佳從容
承之為是至如宛轉變化工夫全在第三句若於此轉
變得好則第四句如順流之舟矣(楊仲𢎞/)
詩人詠史最難妙在不增一語而情感自深若在作史
者不到處别生眼目固自好然尚是第二義也(詩法/咏史)
詠物固要逼眞但恐注精㸃寫閑澹之氣易至偏失要
在不相謀而兩得始佳(方秋崖物/以下咏)
詩固忌用巧太過然緣情體物自有天然工妙雖巧而
不見刻削之痕老杜細雨魚兒出微風燕子斜及穿花
蛺蝶深深見㸃水蜻蜓款款飛等語讀之渾然全似未
嘗用力此所以不礙其氣格超勝與晚唐諸家之體物
者迥别也咏物者宜于此細參(雨細着水面為漚魚常/上浮而唸若大雨則伏)
(而不出矣燕體輕弱風猛則不能勝惟微風乃受以為/勢故又有輕燕受風斜之語此十字殆無一字虛設至)
(蛺蝶蜻蜓一聯又妙在穿字㸃字若深深無穿字/款款無㸃字亦不能喚出如此精微來  葉石林)
詩固有以切為工者不傷格不貶調乃可咏物着題亦
自無嫌于切第單欲其切亦易易耳不切而切切而不
覺其切此一關前人不輕拈破也(胡元瑞物坡公云詩/人有寫  之功桑之)
(未落其葉沃若他木殆不可以當此林逋梅花詩云疎/影橫斜水淸淺暗香浮動月黃昏决非桃李詩皮日休)
(白蓮詩云無情有恨何人見月冷風清欲墜時决非紅/蓮詩此乃寫物之功若石曼卿紅梅詩云認桃無綠葉)
(辨杏有靑枝此村/學中至陋語也)
和韻聯句皆易為詩害而無大益偶一為之可也然和
韻在於押字渾成聯句在於才力均敵聲華情實中不
露本等面目乃為貴耳(弇州韓聯句始栢梁人賦一句/至唐  愈孟郊有錯賦上句博)
(下句聯對者和詩用來詩之韻曰用韻依來詩之韻盡/押之不必以次曰依韻并依其先後而次之曰次韻盛)
(唐人和詩不和韻晚唐人至有次韻者洪邁曰古人酬/和詩必答其來意非如今人為次韻所局也如高適寄)
(杜云草𤣥今已畢此外更何求杜和云草𤣥吾豈敢賦/或似相如韋迢寄杜云相憶無南鴈何時有報章杜和)
(云雖無南去鴈看取北來魚只以其來意往覆趣味自/深何嘗和韻至大歴中李端盧綸野寺病居酬答始有)
(次韻後元白二公次韻益多皮陸則更盛矣今人倣傚/至往返數四不止詩以道性情一拘韻脚性情果可得)
(而見耶句/和韻聯)
雜詩自孔融離合鮑照建除溫嶠迴文傅咸集句而下
字謎人名鳥獸花木摹倣日煩不可勝數至唐人乃有
以婢僕詩登第孩兒詩取禍者詩文不朽大業學者雕
心刻骨窮晝夜致功猶懼弗窺奧眇暇役志及此皆詩
道之下流學人之大戒也(胡元瑞體/雜俳諧)
　
　
　
　
　
　
　
　
　
　
　唐音癸籖巻三
欽定四庫全書
　唐音癸籖巻四
　　　　　　　　　　　　明　胡震亨　撰
　　法微三(用字則用句砭儷對/事    古    疵)　(篇法/)　(用韻/)　(用/)
改章難於造篇易字艱於代句(文心雕龍/以下用字)
用字一避詭異(謂字體瓌怪如古詩/褊心惡㕳呶之類)二省聯邊(謂半字/同文如)
(偏旁从山从水之類不獲免/可至三接三接外同字林矣)三權重出(謂同字相犯也/詩驗適㑹若兩)
(字俱要則寧在相犯為文者富於萬篇貧於一字又唐/宣宗嘗問中書舎人李藩考試之中重用字如何  問)
(孰詩重用字對曰錢起湘靈鼓瑟詩有二不字/上誦其詩仍稱善相屬盖亦知其相避為難云)四調單
複(謂字形之肥瘠也瘠字累句則纖疎/而行劣肥字積文則黯黮而篇闇)
詩有隱一字而意自見者糾糾葛屨可以履霜言不可
也海水知天寒言不知也皆隱一不字在(白樂天/)
李長吉咏寒百石强車上河水換冰字作水寒意自躍
此用字之最有意者(遯叟/下同)
律詩忌犯疊音字固也然杜甫之卑枝接葉(何將軍/園詩)白
樂天之嫌甜笑小(量大嫌甜酒/才高笑小詩)李羣玉之﨑嶇詰曲鉤
輈格磔(﨑嶇詰曲雙聲/鉤輈格磔疊韻)非故用疊音以示巧乎知用字
活法非可一端盡
詩用助語字非法也惟排律長篇或間有之(如杜老餘/力浮於海)
(端憂問彼蒼尚不覺用語助字至王孟暢以沙際鶴兼/之雲外山及依止此山門誰能效丘也之類則惡矣豈)
(可妄/傚)
體物叠字本之風雅詩所不能無如劉駕之夜夜夜深
聞子規呉融之摵摵凄凄葉葉同則多事矣然未有叠
至七聯如韓退之南山詩者豈以靑靑河畔草亦用叠
字三聯有前例與作法於凉雖漢人吾不能無餘憾云
作詩要健字撑拄活字幹旋如紅入桃花嫩靑歸柳葉
新弟子貧原憲諸生老伏䖍入與歸字貧與老字乃撑
拄也生理何顏面憂端且歲時名豈文章著官應老病
休何與且字豈與應字乃斡旋也撑拄如屋之有柱斡
旋如車之有軸(羅大經/)
好詩句法渾涵不可以一字求句中有一字可摘為眼
非詩之至也才有此句法便不渾涵昔人謂石之有眼
為研之一病余亦謂句中有眼為詩之一病如地坼江
帆隱天淸木葉聞故不如地卑荒野大天逺暮江遲也
如返照入江翻石壁歸雲擁樹失山村故不如錦江春
色來天地玉壘浮雲變古今也此最詩家三昧不可不
知(胡元瑞鳥又云審言風光新桞報宴賞落花催摩詰/興闌啼  換坐久落花多皆佳句也然報與催字極)
(精工而意盡語中換與多字覺散緩而韻在言外觀此/可知初盛次第又云老杜用字入化者古今獨步中有)
(太竒巧處然巧而不尖竒而不詭猶不失上乘如孤燈/然客夢寒杵搗鄉愁則尖矣流星透疎木走月逆行雲)
(則詭矣用字者此/二則尤宜合參)
詩在與人商論深求其疵而去之等閒一字放過則不
可詩自有穩當字第思之未到耳王貞白嘗以詩謁貫
休休指其御溝詩云此波涵聖澤波字未穩王作色而
去休度其必来書中字掌中以待王果來云欲更中字
如何休展手示之遂定交要當如此乃是(唐庚文錄云/又歐陽公)
(陳舎人從易偶得杜集舊本至送蔡都尉詩身輕一鳥/下脫一字陳因與數客各用一字補之或云疾或云落)
(或云起或云下莫能定其後得一善本乃是身輕一鳥/過陳大嘆服以為雖一字我輩亦不能到楊用修云孟)
(集有到得重陽日還來就菊花之句刻本脱一就字有/擬補者或作醉或作賞或作泛或作對皆不安後得善)
(本是就字盖出于漢樂府就我求淸酒就字也乃益知/其妙以此二則合貞白事觀之知選字故不易言矣)
三百篇四言定體間出二三五六七言(祈父二言振振/鷺三言誰謂雀)
(無角五言我姑酌彼金罍六言交交黃鳥止于/桑七言亦有八言如我不敢效我友自逸之類)西漢詩
五言定體間出二三四五六七言甚有至九言者(樂府/上陵)
(錯用三四五六等言戰城南君馬黃有所思錯用三四/五七等言上邪錯用二三四五六七等言始用五七等)
(言成篇陳琳飲馬長城窟始用三五/七九等言成篇鮑照擬行路難是也)凡句減於三字則
喑增於九字則吃(遯叟句以/下用)
疊字為句不過合者析之順者倒之便成法(如委波金/不定合者)
(析之也本言草碧却云碧知湖外草本言獺趂/魚而喧却云溪喧獺趂魚所謂順者倒之也)舉此可
類其餘
五字句以上二下三為脉七字句以上四下三為脉其
恒也有變五字句上三下二者(如元微之庾公樓悵望/巴子國生涯孟郊藏千)
(尋布水出十/八高僧之類)變七字句上三下四者(如韓退之落以斧/引以墨徽又雖欲)
(悔舌不可/捫之類)皆蹇吃不足多學
只此五七字疊成句萬變無窮如人面只眼耳口鼻四
爾不知如何位置來無一相肖者詩人工巧眞侔造化
哉古人所以有句圖之作令學者觸類而長也然究竟
法變非句圖所能盡
音律乃人聲之所同對偶亦文勢之必至(詩法源流/以下儷對)
或疑今人不及古者病于儷詞余謂不然昔我往矣楊
柳依依今我來思雨雪霏霏非儷耶但古人後於語先
於意(皎然詩式/)
言對為易事對為難正對為劣反對為優(雙比空辭為/言對竝舉人)
(驗為事對事異義同為正對理/殊趣合為反對  文心雕龍)
假對(如沈雲卿牙緋對齒錄杜子美懷君對飲子侍中/貂對大司馬杜牧之當時物議朱雲小後代聲名)
(白日懸/之類)
當句對(杜小院迴廊春寂寂浴鳬飛鷺晚悠悠李嘉祐/孤雲獨鳥川光暮萬里千山海氣秋皆當句對)
(也/)
流水對(嚴羽卿以劉眘虛滄浪千萬里日夜一孤舟為/十字格劉長卿江客不堪頻北望塞鴻何事又)
(南飛為十四字格謂兩句/只一意也盖流水對耳)
蹉對(沈存中以九歌之蕙殽蒸奠桂酒為蹉對之祖唐/人七言起結對者多用此法其中聯如劉長卿離)
(心日逺如流水回首川/長共落暉亦蹉對之類)
扇對(又謂之隔句對五言律如李白白鷺洲前月天明/送客回青龍山後日早出海雲來七言律如鄭谷)
(昔年共照松溪隱松折碑荒僧已無今日還思錦/城事雪消花謝夢何如是也排律中尤多有之)
續句對(律詩如老杜待爾嗚烏鵲抛書示鶺鴒枝間喜/不去原上急曾經排律如老杜神女峯娟妙昭)
(君宅有無曲畱明怨惜夢盡失歡娯之類一順續一倒/續又如贈張山人草書應甚苦詩興不無神曹植休前)
(輩張芝更後身數篇吟可老一字買堪貧續至三聯白/樂天以為詩有連環文藻隔句相解者起於鮑照之擾)
(擾遊宦子營營市井人懷金近/從利負劔逺慈親其來有自云)
凡詩對下句不妨勝上句古人所云吟詠滋味流於下
句是也
因情立體卽體成勢(劉勰下同/以下篇法)
規範本體謂之鎔剪截浮詞謂之裁裁則蕪穢不生鎔
則綱領昭暢
因字生句積句為章積章成篇句之清英字不妄也章
之明靡句無玷也篇之彪炳章無疵也
啓行之辭逆萌中篇之意絶筆之言追勝前句之㫖
一詩之中妙在一句為詩之根本根本不凡則花葉自
然殊異如君子在位善人皆來(詩家/一指)
句中無餘字篇中無長語非善之善者也句中有餘味
篇中有餘意善之善者也(白石/詩說)
作詩必先命意意正則思生然後擇韻而用如驅奴𨽻
此乃以韻承意故首尾有序今人遷意就韻因韻求事
所以失之(室中語韻/以下用)
劉勰云改韻從調所以節文辭氣兩韻輙易則聲韻微
燥百句不遷則唇吻告勞七古改韻宜衷此論為裁若
五言古畢竟以不轉韻為正(漢魏古詩多不轉韻十九/首中亦只兩首轉韻耳李)
(靑蓮五古多轉韻毎讀至接換處便覺體欠鄭重惟杜/少陵雖長篇亦不轉韻如北征六十五韻只一韻到底)
(一韻五言正體轉韻五/言變體也  遯叟下同)
近體詩卽不得押古韻然欲從事古詩古韻叶自當講
求李滄溟云古者字少寧假借必諧聲韻無弗雅者古
字自是足用第患不博古耳今之作者限於學之所不
精茍而之俚或屈於才之所不健更掉而之險而雅均
病然險可使安俚偏累雅聊用布親串孰與風物自凄
𦂳雲霞肅川漲孰與金壺啓夕淪夫韻歌詩之輪也失
之一字全輿有所不行職此故矣
栢梁押重韻者人占一句故犯重韻以爭勝也焦仲卿
妻重韻為多者長篇敘事無庸簡擇重犯正見滔莽之
致也此二詩外有重押者當屬偶誤杜子美飲中八仙
歌押二船字二眠字二天字三前字體正類栢梁故重
用韻耳若韓退之諸詩以今裁而傚往例屢押重韻正
如東眉故蹙顰㾗增醜有之益妍則未也
退之詩云橫空盤硬語妥貼力排奡蓋言能殺縛事實
與意義合也此最用事妙手(許彥周詩話/以下用事)
詩自摹景述情外則有用事而巳用事非詩正體然景
物有限格調易窮一律千篇祗供厭吐欲觀人筆力材
詣全在阿堵中且古體小言姑置可也大篇長律非此
何以成章(胡元瑞/下同)
用事患不得肯綮得肯綮則一篇之中八句皆用一句
之中二事串用亦何不可宛轉淸空了無痕迹縱橫變
幻莫測端倪此全在神運筆融猶斲輪甘苦心手自知
難以言述
世豈有國號國姓可入詩者哉然如人歌小嵗酒花舞
大唐春(盧照/鄰)但經春色還秋色不覺楊家是李家(李山/甫詠)
(隋堤/柳)非佳句乎觀此事無不可使只巧匠少耳(遯叟/)
用事不可着迹只使影子可也雖死事亦當活用(楊仲/𢎞)
(如杜牧贈李中敏元禮退歸綸氏學江充來見犬臺宮/中敏嘗論鄭注以注比江充以中敏之歸潁陽比李膺)
(之歸綸氏教授可謂極切只為綸氏恰屬潁陽反覺死/相必易他地纔活又如趙嘏雙鶴寄兄詩茅固枕前秋)
(對舞陸雲溪上夜同鳴用三茅君兄弟並乘白鶴人見/鶴在帳中及機雲兄弟同遊郊墅聞鶴唳二事也豈不)
(的切然正/厭其切耳)
詩家使事必仍其事之本字其常也然亦不盡然如老
杜玉衣晨自舉鐵馬汗常趨非用昭陵石馬汗出事乎
却更為鐵馬但使閭閻還揖讓敢論松竹久荒蕪非用
陶潜三徑就荒松菊猶存語乎却更為松竹但細讀全
篇覺仍之不穩必更之纔合者則頰上三毛之謂也於
此參究可悟使事活法(石字凹鐵字滿得歸茅屋言松/竹合言松菊逺在  遯叟下同)
體物用乾坤字最多者杜甫(乾坤萬里眼乾坤日夜浮/及日月低秦樹乾坤繞漢)
(宮之/類)用元氣二字最多者劉長卿(如登塔之盤梯接元/氣洞庭湖之叠浪浮)
(元氣望海之元氣逺相合/太陽生其中凡數四見)境窮於睫量語亦窮於脗量
非此等字不足副之後學用此為襲腐觸此堪反隅
詩惟情格並高可稱上品其雖有事非用事者若論其
功合入上格至有三字物名之句仗語而成用功殊少
如孟浩然云氣蒸雲夢澤波撼岳陽城自天地二氣初
分卽有此六字假孟生之才加其四字何功可伐卽欲
索入上流耶彼情格極高則不可屈若稍下吾請降之
於高等之外以懲彼濫又宮闕之句或壯觀可嘉雖有
功而情少謂無含蓄之意也宜入直用事中不入上格
無作用故也(皎然/)
吟家雖忌疎學然如詩料平時收拾太多不能割愛往
往病堆垜更不如寡學人作詩有情韻也謂不信者請
看篋中集諸公胸中有幾多書在(遯叟/下同)
詩家拈教乘中題當卽用敎乘中語義旁擷外典補凑
便非當行在古如支公輩亦有雜用老莊語者至今時
則迥然分途取材不可混矣唐諸家敎乘中詩合作者
多獨老杜殊出入不可為法(如慈恩塔一詩高岑終篇/皆彼敎語杜則雜以望陵)
(寢嘆稻粱等句與法門事全/不涉他寺刹及贈僧詩皆然)
今人作詩必入故事有持清虚之說者謂盛唐詩即景
造意何嘗有此是則然矣然亦一家言未盡古今之變
也古詩兩漢以來曹子建出而始為宏肆多生情態此
一變也自此作者多入史語然不能入經語謝靈運出
而易辭莊語無所不為用矣剪裁之妙千古為宗又一
變也中間何庾加工沈宋增麗而變態未極七言猶以
閒雅為致杜子美出而百家稗官都作雅音馬浡牛溲
咸成欝致於是詩之變極矣子美之後而欲令人毁靚
妝張空拳以當市肆萬人之觀必不能也其援引不得
不日加而繁然病不在用事顧所以用之何如耳善使
事者勿為事所使如禪家云轉法華勿為法華轉使事
之妙在有而若無實而若虚可意悟不可言傳可力學
得不可倉卒得也宋人使事最多而最不善使故詩道
衰我朝越宋繼唐正以有豪傑數輩得使事三昧耳苐
恐二十年後必有厭而掃除者則其濫觴末弩為之也
(王敬/美)
學詩者以識為主入門須正立意須高以漢魏晉盛唐
為師不作開元天寶以下人物若自退屈卽有下劣詩
魔入其肺腑之間由立志之不高也行有未至可加工
力路頭一差愈騖愈逺由入門之不正也(嚴滄浪則/以下取)
古詩三百可以博其源遺篇十九可以約其趣樂府雄
高可以厲其氣離騷深永可以禆其思(徐禎卿/)
詩云有物有則又曰無聲無臭昔人有步趨華相國者
以為形迹之外學之去之彌逺又人學書日臨蘭亭一
帖有規之者云此從門而入必不成書道然則情景妙
合風格自上不為古役墮蹊徑者最也隨質成分隨分
成詣門户既立聲實可觀者次也或名為閏繼實則盗
魁外堪皮相中乃膚立以此言家久必敗矣(王弇/州)
詩上自蘇李下迄六代漢魏骨氣雖雄而菁華不足晉
祖𤣥虛宋尚條暢齊梁以下但務春華殊欠秋實唯李
唐作者可謂大成然貞觀尚習故陋神龍漸變常調開
元天寶間神采聲律粲然大備學者故當以是為楷式
(林/鴻)
元和而後詩道浸晩而人才故自橫絶一時若昌黎之
鴻偉柳州之精工夢得之雄竒樂天之浩博皆大家才
具也今人槩以中晩束之高閣若根脚堅牢眼目精利
泛取讀之亦足充擴襟靈贊助筆力(胡元瑞/下同)
宋初諸子多祖樂天元末詩人競師長吉
語意勢為三偷語最為鈍賊酇侯造律不暇及詩致使
弱手蕪才公行劫掠片言可折此輩無處逃刑其次偷
意事雖可㒺情不可原若欲一例平反詩敎何設其次
偷勢才巧意精若無朕迹蓋詩人偷狐白裘於閫域中
之手吾亦賞俊從其漏網(皎然/)
剽竊模擬詩之大病亦有神與境觸師心獨造偶合古
語者如客從逺方來白楊多悲風春水船如天上坐不
妨俱美定非竊也其次裒覽旣富機鋒亦圓古語口吻
間若不自覺間亦有之未致足厭乃至割綴古語痕跡
宛然斯醜方極皆不免為盗跖優孟所訾(弇州/)
唐明皇令僧敎康崑崙琵琶僧云且遣崑崙不近樂器
十年使忘其本領然後可敎有鄕人請學詩者余以此
語之(方采山/)
詩有古人所不忌而今人以為病者摘瑕者因而酷詆
之將併古人無所容非也然今古寛嚴不同作詩者旣
知是瑕不妨併去古人詩有誤用重韻重字者皆是失
㸃檢處必不可借以自文又如風雨雲雷有二聯中接
用者一二三四有八句中六見者今可以為法邪此等
病盛唐常有之獨老杜最少蓋其詩卽景後必下意也
又其最隱者如雲卿嵩山石淙前聯云行漏香罏次聯
云神鼎帝壺俱壓末字岑嘉州雲隨馬雨洗兵花迎蓋
柳拂旌四言一法摩詰獨坐悲雙髩白髪終難變語異
意重九成宫避暑三四衣上鏡中林下巖前在彼正自
不覺今用之能無受人揶揄至於失嚴之句摩詰嘉州
特多殊不妨其美然就至美中亦覺有微缺陷不為可
也至於首句出韻晩唐作俑宋人濫觴尤不可學(王敬/美)
(以下/砭疵)
蘇長公論詩有二語絶得三昧曰作詩必此詩定知非
詩人蓋詩惟咏物不可汗漫至於登臨燕集寄憶贈送
惟以神韻為上使句格可傳乃為上乘今於登臨則必
名其泉石燕集則必紀其園林寄贈則必傳其姓字眞
所謂田莊牙人點鬼簿粘皮骨者漢唐人何嘗如此最
詩家下乘小道卽一二大家有之亦偶然耳可為法乎
(元瑞下同才按詩中用姓卽老杜亦不免如贈賈至嚴/武云長沙  子逺釣瀬客星懸又賈筆論孤憤嚴君賦)
(幾篇又飲張氏隱居杜酒偏勞勸張梨/不外求此法今吟人槩用以救急矣)
嘉隆學杜善矣而猶未盡遷轉五州防禦使起居八坐
太夫人本常語而一時模尚遂令大夫使者塡塞奚囊
太尉中丞類被差遣至不佞扶風漢大藩之類亦後學
之前車也
詩者人之情性也怨懟忿詬怒鄰罵坐之為也其人抱
道而居與時乖逢情所不堪因發於呻吟調笑抒其胸
次聞者亦有所勸戒是詩之善也其發於訕謗侵陵引
頸以承戈披襟而受矢以快一時之忿而罹詩之禍是
失詩之旨非詩之過也(山/谷)
詩家雖刺譏中要帶一分含蓄庻不失忠厚之旨杜甫
秋興同學少年多不賤五陵衣馬自輕肥着一自字以
為怨之可也以為羡之亦可也何等不露王維喜祖三
至留宿蚤歲同袍者高車何處歸似乎言同袍者之薄
然亦借之以明祖之過我者為厚其意未嘗不婉若使
他人為之則露矣直矣雖取快唇吻非所以自占地步
也(遯叟/)
少陵故多變態其詩有深句有雄句有老句有秀句有
麗句有險句有拙句有累句然無露句其意何嘗不自
高自任然其詩曰文章千古事得尖寸心知曰新詩句
句好應任老夫傳温然其辭而自負意隱然言外何嘗
有所謂吾道主盟代興哉自少陵逗漏此趣而大智大
力者發揮畢盡至使吠聲之徒羣肆撏剝唐音永不可
復噫嘻愼之(詩藪/)
鄭谷云舉世何人肯自知須逢精鑑定妍蚩若敎嫫母
臨明鏡也道不勞紅粉施吾謂凡今作詩者宜讀此杜
甫云楊王盧駱當時體輕薄為文哂未休爾曹身與名
俱滅不廢江河萬古流吾謂今之好譏議前輩詩者宜
讀此張祜云等閒緝綴閒言語誇向時人喚作詩昨日
偶拈莊老讀萬尋山上一毫釐吾謂前輩如王李二公
惜亦未嘗讀此(遯叟/)
　
　
　
　
　
　唐音癸籖巻四
欽定四庫全書
　唐音癸籖巻五
　　　　　　　　　　　　明　胡震亨　撰
　　評彚一
太宗文武間出首闢吟源宸藻概主豐麗觀集中有詩
斆庾信體宗嚮微㫖可窺然如一朝辭此地四海遂為
家昔乘匹馬去今驅萬乘來與風起雲揚之歌同其雄
盻自是帝者氣象不侔(遯叟/)
唐初惟文皇帝京篇藻贍精華最為傑作視梁陳神韻
少減而富麗過之無論大略卽雄才自當驅走一世然
使三百年中律有餘古不足已兆端此矣(胡元瑞/)
明皇藻豔不過文皇而骨氣勝之語象則春來津樹合
月落戍樓空語境則馬色分朝景雞聲逐曉風語氣則
翠屏千仞合丹嶂五丁開語致則豈不惜賢達其如高
尚心雖使燕許草創沈宋潤色亦不過此(弇州/)
徳宗詩尚雅正松院靜苔色竹房深磬聲最有稱逺則
王籍耶溪近則常建破山可與論其幽致而氣體自穆
故非吟士可倫(遯叟/)
虞永興(世/南)師資野王嗜好徐庾而意存砥柱擬浣宮豔
之舊故其詩洗濯浮夸興寄獨逺雖藻彩縈紆不乏雅
道治世之音先人而興者也(徐獻忠/)
李安平(百/藥)藻思沈欝尤長五言如柳色迎三月梅花隔
二年含巧於碩才壯意新眞不虛人主品目(遯叟/下同)
貞觀永徽吟賢禇亮楊師道李義府許敬宗上官儀其
最也吉光片羽僅傳人口儀鵲飛山月曙蟬噪野風秋
音響清越韻度飄揚齊梁諸子咸當斂袵矣
四傑詞㫖華靡沿陳隋之遺氣骨翩翩意象老境故超
然勝之五言遂為律家正始(弇州/)
王子安雖不廢藻飾如璞含珠媚自然發其彩光盈川
視王微加澄汰清骨明姿居然大雅范陽較楊微豐喜
其領韻疎拔時有一往任筆不拘整對之意義烏富有
才情兼深組織正以太整且豐之故得擅長什之譽將
無風骨有可窺乎當年四子先後品序就文筆通論要
亦其詩之定評也歟(遯叟/)
陳子昻初變齊梁之弊一返雅正其詩以理勝情以氣
勝辭(吟/譜)子昻卓立千古橫制頺波天下翕然質文一變
感遇之篇感激頓挫微顯闡幽庻幾見變化之朕以接
乎天人之際(盧藏用/)
唐人推重子昻自盧黃門後不一而足如杜子美則云
有才繼騷雅名與日月懸韓退之則云國朝盛文章子
昂始高蹈獨顏眞卿有異論(眞卿嘗云沈隱侯之論謝/康樂也乃云靈均巳來此)
(秘未覩盧黃門之序陳拾遺也而云道喪五百歲而得/陳君若激昂頺波雖無害過正㩁其中論亦傷於厚誣)
僧皎然采而著之詩式近代李于鱗加貶尤劇(于鱗序/唐詩云)
(唐無五言古詩而有其古詩陳/子昂以其古詩為古詩弗取也)余謂諸賢軒輕各有深
意子昂自以復古反正於有唐一代詩功為大耳正如
夥涉為王殿屋非必沈沈但大澤一呼為羣雄驅先自
不得不取冠漢史王弇州云陳正字淘洗六朝鉛華都
盡托寄大阮微加斷裁第天韻不及胡元瑞云子昂削
浮靡而振古雅雖不能逺追魏晉然在唐初自是傑出
斯兩言良為折𠂻矣(遯叟/)
唐初無七言律五言亦未超然二體之妙杜審言實為
首倡五言則行止皆無地獨有宦遊人排律則六位乾
坤動北地寒應苦七言則季冬除夜毘陵震澤皆極高
華雄整少陵繼起百代模楷有自來矣(元瑞/)
魏建安後訖江左詩律屢變自沈約庾信以音韻相婉
附屬對精宻及沈佺期宋之問又加靡麗回忌聲病約句
凖篇如錦繡成文學者宗之號為沈宋(唐書/)
漢魏之間雖已朴散為器作者猶質有餘而文不足以
今揆昔則有朱絃疏越太羮遺味之嘆沈詹事宋考功
始裁成六律彰施五彩使言之而中倫歌之而成聲緣
情綺靡之功至是始備雖去雅寖逺其利有過於古亦
猶路鼗出於土鼓篆籒生於鳥跡(獨孤/及)
沈七言律高華勝宋宋五言排律精碩過沈(元瑞下同/  按之問)
(本傳云其善五言詩佺期本傳云/尤長七言之作二家定評久矣)
沈宋固是竝驅然沈視宋稍偏枮宋視沈較縝密沈製
作亦不如宋之繁富
漢稱蘇李唐亦曰蘇李(嶠味道/乂頲)以今論之巨山五言槩
多典麗將味道難為蘇廷碩七言尤富風華亦復乂難
為李耳(遯叟/下同)
張燕公(說/)詩率意多拙但生態不癡律體變沈宋典整
前則開高岑淸矯後規
張曲江(九/齡)五言以興寄為主而結體簡貴選言淸冷如
玉磬含風晶盤盛露故當於塵外置賞
開元彩筆無過燕許許之應制七言宏麗有色而他篇
不及李嶠燕之岳陽以後感槩多工而實際不如始興
(弇/州)
王灣詞翰蚤著海日生殘夜江春入舊年詩人已來少
有此句張燕公手題政事堂示楷式又搗衣篇云月華
照杵空隨妾風響傳砧不到君非張蔡之曾見覺顔謝
之彌逺(殷璠/下同)
崔顥少年為詩屬意浮豔名陷輕薄晚節忽變常體風
骨凛然一窺塞垣為戎旅間語壯采欲埒鮑家(徐獻忠/云顥風)
(格竒俊大有佳篇太白雖極/推黃鶴樓未足列於上駟)
儲光羲詩格高調逸趣逺情深削盡常言挾風雅之道
得浩然之氣
儲詩高處似陶淵明平處似王摩詰(蘇子由/)
王昌齡詩饒有風骨與儲光羲氣同體别而王稍聲俊
多驚耳駭目之句(殷璠/)
少伯天才流麗音唱疏越七言絶句幾與太白比肩當
時樂府采錄無出其右(徐獻患/)
王右丞(維/)詞秀調雅意新理愜在泉成珠着璧成繪一
句一字皆出常境(殷璠/)
摩詰以淳古澹泊之音寫山林閒適之趣如輞川諸詩
眞一片水墨不着色畫及其鋪張國家之盛如九天閶
闔開宫殿萬國衣冠拜冕旒雲裏帝城雙鳯闕雨中春
樹萬人家又何其偉麗也(震澤/長語)
右丞詩自有二派綺麗精工者沈宋合調幽閒古澹者
儲孟同聲(元瑞/)
孟浩然詩祖建安宗淵明冲澹中有壯逸之氣(吟/譜)
浩然詩彩䒠茸半遵雅調全削凡體至如衆山遙對酒
孤嶼共題詩無論氣象兼復故實又氣蒸雲夢澤波憾
岳陽城亦為高唱(殷璠中按孟氏洞庭一聯皎然論詩/降居  駟良有深指見前法微之三)
浩然詩遇思入詠不鉤奇抉異齷齪束人口若公輸氏
當巧而不巧者蕭慤有芙蓉露下落楊柳月中疎孟則
有微雲淡河漢疎雨滴梧桐謝朓有露濕寒塘草月映
淸淮流孟則有荷風送香氣竹露滴淸聲與古人爭勝
毫釐(皮日休/)
襄陽氣象清逺心悰孤寂故其出語灑落洗脫凡近讀
之渾然省淨眞彩自復内映雖藻思不及李翰林秀調
不及王右丞而閑澹疎豁翛翛自得之趣亦有獨長(徐/獻)
(忠/)
浩然韻高而才短如造内法酒手而無材料(東/坡)浩然四
十字詩後四句率覺氣索如岳陽樓歲莫歸南山之類
(陸放/翁)孟襄陽才不足半摩詰特善用短耳其景色恒傅
情而發故小勝也其氣先志而索故大不勝也然偏師
而出者猶輕當於衆志而膾炙藝林(弇州/)
高常侍(適/)性拓落不拘小節其詩多胸臆語兼有風骨
故朝野通賞其文(殷璠/)
常侍詩氣骨琅然詞峯峻上感賞之情殆出常表(徐獻/忠下)
(同/)
岑嘉州(參/)以風骨為主故體裁峻整語多造竒
高岑一時不易上下岑氣骨不如達夫遒上而婉縟過
之選體時時入古岑尤陡健歌行磊落竒俊高一起一
復取是而已尤為正宗(弇州/)
高適詩尚質主理岑參詩尚巧主景(吟/譜)王孟閒澹自得
高岑悲壯為宗(詩藪/)
常建詩似初發通莊却尋野徑百里之外方歸大道所
以其旨逺其興僻佳句輙來唯論意表如松際露微月
淸光猶為君又山光悅鳥性潭影空人心此例十數句
並可稱為警策(殷璠/下同)
李頎詩發調旣新修辭亦秀雜歌咸善𤣥理最長論其
數家往往高於衆作
劉眘虛情幽興逺思苦語竒忽有所得便驚衆聽唯氣
骨稍不逮諸公惜其不永天年隕碎國寶
陶翰旣多興象復備風骨盧象雅而平素得國士之風
祖詠剪刻省淨用思尤苦氣雖不高調頗凌俗
崔國輔詩婉孌淸楚深宜諷味樂府數章古人不及
崔曙詩多歎詞要妙情意悲凉送别登樓俱堪淚下
綦母拾遺(濳/)詩舉體清秀蕭蕭跨俗桑門之役於巳獨
能至如松覆山殿冷不可多得又如鍾聲和白雲歷代
未有借使若人加氣質減雕飾則高視三百年外也
張謂代北州老翁荅及湖中對酒行並在物情之外但
衆人未曾說耳亦何必歷遐逺探古迹然後始為冥搜
薛據為人骨鯁有氣魄其文亦爾自傷不早逹怨憤頗
深如寒風吹長林白日原上没可謂曠代佳句
元次山結詩辭義幽約譬古鍾磬不諧里耳而有可尋
玩(晁公武/)
沈千運刋落文言冷然獨寫眞意元次山甚推重之其
同調有王季友于逖孟雲卿張彪趙微明元融數人而
季友雲卿尤勝(遯叟/)
季友詩愛竒務險逺出常情之外觀畫一篇甚有新意
(殷璠/)
雲卿詩祖述沈千運調氣傷苦怨者之流如虎豹不相
食哀哉人食人方於七哀路有饑婦人抱子棄草間則
雲卿深矣雖較之陳沈纔能升堂猶未入室然當今古
調無出其右者(高仲武篇杜甫稱雲卿云一飯未嘗留/俗客數  今見古人詩觀集中哀哉行)
(古挽歌途中寄友/諸篇允愜杜句)
　
　
　唐音癸籖巻五
欽定四庫全書
　唐音癸籖巻六
　　　　　　　　　　　　明　胡震亨　撰
　　評彚二
李白脫屣軒冕釋羈韁鏁自放宇宙間飲酒非嗜其酣
樂取其昏以自穢好神仙非慕其輕舉欲耗壯心遣餘
年作詩非事其文律取其吟咏以自適(范傳正/)
太白耻作鄭衞語其言多似天仙之辭凡所著述每多
諷興自風騷之後馳驅屈宋鞭撻楊馬千載獨步唯太
白一人(李陽/冰)
白性倜儻善賦詩尤工古歌才調逸邁徃徃興㑹屬辭
古人之善詩者亦不逮(劉全/白)
李白才逸氣高其論詩云興寄深微五言不如四言七
言又其靡也况使束於聲調俳優哉又稱梁陳以來豔
薄斯極沈休文又尚以聲律將復古道非我而誰故其
集律詩殊少(孟棨/)
李白詩祖風騷宗漢魏下至徐庾楊王亦時用之善掉
弄造出竒怪驚動心目忽然撇出妙入無聲其詩家之
仙者乎格高於杜變化不及(陳繹曾/)
讀太白詩者要識眞太白處太白天才豪逸語多率然
而成者學者於每篇中要識其安身立命處可也(嚴滄/浪)
杜子美上薄風騷下該沈宋言奪蘇李氣吞曹劉掩顏
謝之孤高雜徐庾之流麗盡得古今之體勢兼人人之
所獨專詩人已來未有如子美者(元稹/)
唐興詩人承陳隋風流浮靡相矜至宋之問沈佺期等
研揣聲音浮切不差而號律詩競相襲沿逮開元間稍
裁以雅正然恃華者質反好麗者壯違人得一槩皆自
名所長至甫渾涵汪茫千彚萬狀兼古今而有之他人
不足甫乃厭餘殘膏賸馥沾丐後人多矣甫又善陳時
事律切精深至千言不少衰世稱詩史(宋祁詩按孟棨/本事  云杜甫)
(逢祿山之難流離隴蜀畢陳於詩推見至隱殆無/遺事當時以為詩史知詩史之評原出唐人也)
杜子美大篇江河轉怪不測雖太白退之天才罕及至
五言七言律微有拙處然時時得風雨鬼神之助不在
可解若七言宏麗或更入於古野而不為俚亦惟作者
自知雖大家數不能評也此筆絶於世久紛紛一花一
葉飾姿弄鬢徒亂人意(劉須溪/)
杜詩正而能變變而能化化而不失本調不失本調而
兼得衆調故絶不可及(元瑞/下同)
大槩杜有三難極盛難繼首創難工遘衰難挽漢魏至
唐詩家能事都盡杜後起集其大成一也排律近體前
人未備伐山導源為百世師二也開元旣徃大厯系興
砥柱其間唐以復振三也
盛唐一味秀麗雄渾杜則精粗鉅細巧拙新陳險易淺
深濃淡肥瘦靡不畢具參其格調實與盛唐大别其能
㑹萃前人在此濫觴後世亦在此且言理近經敘事兼
史尤詩家絶覩其集不可不讀亦殊不易讀
近體盛唐至矣充實輝光種種備美所少者曰大曰化
耳故能事必老杜而後極杜公諸作眞所謂正中有變
大而能化者今其體調之正規模之大人所共知惟變
化二端勘覈未徹故自宋以來學杜者什九失之不知
變主格化主境格易見境難窺變則標竒越險不主故
常化則神動天隨從心所欲宋以後諸人競相師襲者
皆其變也然化境殊不在此
子美詩妙處在無意而意已至非廣之以國風雅頌深
之以離騷九歌安能咀嚼其意味闖入其閫閾後生輩
自求之則得之深矣彼喜穿鑿者棄其大旨取其發興
於所遇林泉人物草朩魚蟲以為物物皆有所託如世
間商度隱語者則子美之詩委地矣(黄山谷賦胡元瑞/云唐人  興多而)
(比少惟杜則比時時有之然杜所以勝諸/家殊不在此後人穿鑿附㑹動發笑端)
杜少陵平生之詩千四百五篇以年譜考之四十獻賦
之前傳者少矣詩信非老不工也(李卓吾/)
人多說杜子美䕫州詩好此不可曉夔州却說得鄭重
煩絮不如他中前有一節詩好今人只見魯直說好便
都說好如矮人看塲耳(朱晦庵/)
凡詩初年多骨格未成晚年則意態橫放故惟中歲工
力並到神情俱茂興象諧合之際可嘉賞如老杜之入
蜀篇篇合作語語當行初學所當法也夔峽以後過於
奔放視其中年精華雄傑如出二手蓋或視之太易或
求之太深或情隨事遷或力因年減雖大家不免世反
以是為工者非余所敢知也(元瑞/下同)
元微之以杜之鋪陳終始排比故實大或千言小猶數
百為非李所及白樂天亦云杜詩貫穿古今靦覼格律
盡善盡美過於李二公蓋專以排律及五言大篇定李
杜優劣不知杜句律之高自在才具兼該筆力變化亦
不專在排比鋪陳貫穿靦覼也深於杜者要自得之(元/遺)
(山有詩云排比鋪張特一途藩籬如此亦區區少/陵自有連城璧爭柰微之識碔砆此論所自出也)
長篇最難晉魏以前詩無過十韻者葢嘗使人以意逆
志初不以序事傾盡為工至老杜述懐北征諸篇窮極
筆力如太史公紀傳此固古今絶唱然八哀八篇本非
集中高作世多尊稱之不敢議此乃揣骨聽聲耳其病
盖傷於多也其中累句須痛刋去方盡善然此語不可
為不知者言之(葉石林止按杜八哀源出顔延年五君/詠顏篇  四韻張說傚顔詠五君亦止)
(五韻以促節寄哀思語不/及長也試並閲利鈍自見)
鄭善夫有批點杜詩其指摘疵纇不遺餘力然實子美
之知巳餘子議論雖多直觀塲之見耳嘗記其數則一
云詩之妙處不必說到盡不必寫到眞而其欲說欲寫
者自宛然可想雖可想而又不可道斯得風人之義杜
公徃徃要到眞處盡處所以失之一云長篇沈著頓挫
指事陳情有根節骨格此杜老獨擅之能唐人皆出其
下然詩正不以此為貴但可以為難而已宋人學之徃
往以文為詩雅道大壞由杜老啟之也一云杜陵只欲
脫去唐人工麗之體而獨占高古蓋意在自成一家不
肯隨塲作劇也然詩終以興致為宗而氣格反為病善
夫之詩本出子美而其持論如此正子瞻所謂知其所
長而又知其敝者也(焦氏/筆乘)
李杜二公正不當優劣太白有一二妙處子美不能道
子美有一二妙處太白不能作子美不能為太白之飄
逸太白不能為子美之沉鬱太白夢遊天姥吟逺離别
等子美不能道子美北征等篇太白不能作少陵詩法
如孫呉太白詩法如李廣李杜二人如金翅擘海香象
渡河下視郊島輩直蟲吟草間耳(嚴滄浪/)
楊誠齋論李杜謂無待者神於詩有待而未嘗有待者
聖於詩余謂比之於文太白則史記少陵則漢書也(楊/用)
(修/)
李杜光燄千古人人知之滄浪並極推尊而不能致辨
元微之獨重子美宋人以為談柄近時楊用修為李左
袒輕俊之士往往傅耳要其所得俱影響之間五言古
選體及七言歌行太白以氣為主以自然為宗以俊逸
高暢為貴子美以意為主以獨造為宗以竒拔沉雄為
貴其歌行之妙咏之使人飄揚欲仙者太白也使人慷
慨激烈歔欷欲絶者子美也選體太白多露語率語子
美多穉語累語置之陶謝間便覺面目有異乃欲使之
奪曹氏父子位耶五言律七言歌行子美神矣七言律
聖矣五七言絶太白神矣七言歌行聖矣五言次之太
白之七言律子美之七言絶皆變體間為之可耳不足
多法也(弇州/下同)
十首以前少陵較難入百首以後靑蓮較易厭揚之則
高華抑之則沉實有色有聲有氣有骨有味有態濃淡
深淺竒正開闔各極其則吾不能不服膺少陵
唐人才超一代者李也體兼一代者杜也李如星懸日
揭照耀太虛杜若地負海涵包羅萬彚李惟超出一代
故高華莫並色相難求杜惟兼總一代故利鈍雜陳巨
細兼畜(元瑞/下同)
李杜二家其才本無優劣但工部體裁明宻有法可尋
青蓮興㑹標舉非學可至又唐人特長近體青蓮缺焉
故詩流習杜者衆也
太白筆力變化極於歌行少陵筆力變化極於近體李
變化在調與詞杜變化在意與格然歌行無常矱易於
錯綜近體有定規難於伸縮調詞超逸驟如駭耳索之
易窮意格精深始若無奇繹之難盡此其稍不同者也
偏精獨詣名家也具範兼鎔大家也然又當視其才具
短長格調高下規模宏隘閫域淺深有衆體皆工而不
免為名家者右丞嘉州是也有律絶微减而不失為大
家者少陵太白是也清新秀逸冲逺和平流麗精工莊
嚴竒峭名家所擅大家之所兼浩瀚汪洋錯綜變幻渾
雄豪宕閡廓沉深大家所長名家之所短(元瑞/)
　
　
　
　
　
　
　
　唐音癸籖巻六
欽定四庫全書
　唐音癸籖巻七
　　　　　　　　　　　　明　胡震亨　撰
　　評彚三
韋蘇州(應/物)五言詩高雅閑淡自成一家體今之秉筆者
誰能及之(白樂天/)
蘇州詩無一字造作直是自在氣象近道其高於王維
孟浩然諸人者以無聲色臭味也(朱晦庵/)
韋應物居官自愧閔閔有䘏人之心其詩如深山採藥
飲泉坐石日晏忘歸孟浩然如訪梅問柳徧入幽寺二
人意趣相似然入處不同韋詩潤者如石孟詩如雪雖
淡無彩色不免有輕盈之意(劉須溪子餘評/互見柳  厚下)
顧况逸歌長句往往駿發踔厲出意外驚人語為快(皇/甫)
(湜/)
秦隱君(系/)詩氣過其文遂乏華秀然亦可謂跨俗之致
(徐獻/忠)
劉長卿最得騷人之興專主情景(吟譜/)
長卿自稱五言長城詩體雖不新竒甚能鍊飾大抵十
首巳上語意稍同落句尤甚思鈍才窄也其得罪風霜
苦全生天地仁可謂傷而不怨足以發揮風雅(高仲武/)
長卿詩細淡而不顯煥當緩緩味之不可造次一觀而
巳(方回/)
錢員外起體格新竒理致淸贍芟削浮游迥立莫羣如
鳥道挂疎雨人家殘夕陽又牛羊上山小煙火隔林疎
又長樂鍾聲花外盡龍池柳色雨中深皆特出意表標
雅古今又窮達戀明主畊桑亦近郊則禮義克全忠孝
兼著足可𢎞長名流為後楷式(高仲武/下同)
郞員外(士/元)與錢起齊名自丞相以下出使作牧二公無
詩祖餞時論鄙之體調大抵欲同就中郞公稍更閑雅
如荒城背流水逺雁入寒雲去鳥不知倦逺帆生暮愁
又蕭條夜靜邊風吹獨倚營門向秋月可以齊衡古人
掩映時輩
士元諸詩殊洗鍊有味雖自濃景别有淡意(劉辰翁/)
李袁州(嘉/祐)中興高流與錢郎别為一體往往涉於齊梁
綺靡婉麗蓋呉均何遜之敵如野渡花爭發春塘水亂
流朝霞晴作雨濕氣晩生寒文章之冠冕也
劉結體不如錢厚寫韻自婉錢選言似遜劉宻樹骨故
超郞藻變非富具有錢之遒上李筆勢欲酣終乏劉之
沉深當時四子齊名吾謂斥李令粤佗自帝存郞附蕞
蜀三都可乎(遯叟/下同)
二包藝苑連枝何七字餘有片藻佶五排槩多完什
皇甫補闕冉巧於文字發調新竒逺出情外巫山詩終
篇竒麗獨獲驪珠侍御(曾/)體製清潔華不勝文(高仲武/)
大歴十才子並工五言詩盧郎中(綸/)辭情㨗麗所作尤
工(舊史/)
盧詩開朗不作舉止陡發驚彩煥爾觸目篇章亦富埒
錢劉以古體未遒屈居二氏亞等(遯叟/下同)
李司馬(端/)任胸多疎七字俊語亮節開口欲佳故當以
㨗成表長
韓員外(翃/)詩匠意近於史興致繁富一篇一咏朝士珍
之如星河秋一鴈砧杵夜千家又客衣筒布潤山舎荔
枝繁又疎簾看雪捲深戸映花關方之前代芙蓉出水
未足為多(高仲武/)
君平高華之句幾奪右丞之席無柰其使事堆垜堪憎
見珍朝士以此見侮後進亦以此(遯叟/下同)
司空虞部(曙/)婉雅閒淡語近性情抗衡長文不足平視
茂政兄弟有餘
耿拾遺(緯/)詩舉體欲眞家貧僮僕慢官罷友朋疎淺言
偏深世情上第五相公八韻宛致可憫時訝其不當作
何也
崔拾遺(峒/)文彩炳然意思大雅如淸磬度山翠閑雲來
竹房又流水聲中視公事寒山影裏見人家斯亦披沙
鍊金往往見寶(高仲武/)
李君虞(益/)生長西凉負才尚氣流落戎旃坎壈世故所
作從軍詩悲壯宛轉樂人譜入聲歌至今誦之令人悽
斷(遯叟/)
張繼詩體清逈有道者風如女停襄邑杼農廢汶陽畊
可謂事理雙切又火燎原猶熱風揺海未平比興深矣
(高仲/武)
世謂五言道喪齊梁以建安不用事齊梁用事也此可
言體變不可言道喪大厯中詞人劉長卿李嘉祐兩皇
甫等竊占青山白雲春風芳草以為已有吾知詩道初
喪正在於此末年諸公改轍葢知前非也(皎然/)
詳大厯諸家風尚大抵厭薄開天舊藻矯入省淨一塗
自劉郞皇甫以及司空崔耿一時數賢竅籟卽殊于喁
非逺命㫖貴沈宛有含寫致取淡冷自送𤣥水一㰱羣
醲覆杯是其調之同而工於浣濯自艱於振舉風幹衰
邊幅狹耑詣五言擅塲餞送外此無他大篇偉什巋望
集中則其所短爾(遯/叟)
鄭常省靜婉靡雖未洪深如儒衣荷葉老野飯藥苗肥
翩翩然有士氣(高仲武/)
嚴維詩時出俊語如柳塘春水慢花塢夕陽遲野燒明
山郭寒更出縣樓皆可誦傷馬長篇綜組尤宻(劉貢父/摘柳字)
(尚屬牽補評尤精/  徐獻忠下同)
于鵠習隱多高人之意故其詩能有景象山中訪道諸
大篇泠泠獨逺不疑世外人作
朱灣詩體幽逺興致涵深於詠物尤工如受氣何曾異
開花獨自遲所謂哀而不傷國風之深者也(高仲武/下同)
戴叔倫骨氣稍輕故詩亦少然廨宇經山火公田沒海
潮亦指事造形之工者
章八元學詩於嚴維如雪晴山脊見沙淺浪痕交得山
水狀貌
武相(元/衡)宦逹後工詩雖致理未緜時復露鮮華之度(遯/叟)
權文公(德/輿)詩有絶似盛唐者或有似韋蘇州處劉隨州
處者(嚴滄浪/)
貞元後近體旣繁古聲漸杳權相詩先氣格而後詞藻
然風候旣至藻亦自豐其在開元名手亦堂奧之間(徐/獻)
(忠/)
韓公(愈/)茹古涵今無有端涯及其酣放豪曲快字凌紙
怪發鯨鏗春麗驚燿天下(皇甫/湜)韓吏部歌詩驅駕氣勢
若掀雷掣電抉於天地之垠(司空/圖)
昌黎博大而文其詩橫騖别驅嶄絶崛強汪洋大肆而
莫能止秋懷數首及暮行河堤上等篇風骨頗逮建安
但新聲不類葢正中之變也(高棅/)
韓公挺負詩力所少韻致出處旣掉運不靈更以儲才
獨富故犯惡韻鬬竒不加揀擇遂致叢雜難觀得妙筆
汰用瓌珤自出第以為類押韻之文者過(遯叟吟王荆/公云  詩各)
(有所得淸水出芙蓉天然去雕飾此李白所得也或看/翡翠蘭苕上未掣鯨鯢碧海中此杜甫所得也横空盤)
(硬語妥帖力排奡此韓愈所得也揚胡應麟云太白有/大家之才而局量稍淺故騰踔飛  之意勝沉深典厚)
(之風微昌黎有大家之具而神韻全乖故紛拏/叫噪之途開蘊籍陶鎔之義缺杜陵氏差得之)
孟郊詩思苦奇澁有理致(本/傳)郊詩劌目鉥心神施鬼設
間見層出(韓公/誌文)東野五言琢削不暇苦吟而成觀(隱居/詩話)
孟郊詩憔悴枯槁其氣局促不伸詩道本正大郊自為
之艱阻耳又曰高岑之詩悲壯讀之使人感慨孟郊之
詩刻苦讀之使人不歡(嚴滄浪以按韓公甚重郊詩評/者亦盡  為韓不及郊獨蘇長)
(公有詩論郊云未足當韓豪後元遺山詩亦云東野悲/鳴死不休高天厚地一詩囚江山萬古潮陽筆合臥元)
(龍百尺樓詳二公之指葢/亦論其大局歟不可不知)
大厯以還樂府不作獨張籍王建二家體製相近稍復
古意或舊曲新聲或新題古義詞旨通暢悲歡窮泰慨
然有古歌謠之遺亦唐世流風之變而不失其正者(高/棅)
張籍祖國風宗漢樂府思難辭易王建似張籍古少今
多(陳繹曾/)
文章窮於用古矯而用俗如史漢後六朝史之入方言
俗語是也籍建詩之用俗亦然王荆公題籍集云看是
尋常最奇崛成如容易却艱辛凡俗言俗事入詩較用
古更難知兩家詩體大費鑄合在(遯叟/)
賈浪仙(島/)產寒苦地立心亦苦如不欲以才力氣勢掩
奪情性特於事物理態毫忽體認深者寂入峻者迥出
不但人口數聯於劫灰上冷然獨存尋咀餘篇芊蔥佳
氣瘦隱秀脉其妙一一徐露無可厭斁(方秋/崖)
浪仙誠有警句觀其全篇意思殊餒大抵附於寒澁方
可致才亦為體之不備也(司空/圖)
李賀辭尚竒詭所得皆驚邁絶去翰墨畦逕(本傳/)
賀詩祖騷宗謝反萬物而覆取之(吟譜/)
長吉天才奇曠又深於南北朝樂府古詞得其怨鬱博
豔之趣故能鏤剔異藻成此變聲使幽蘭未萎竟其大
業自鏟詭蕪歸於大雅亦安能定其所詣(徐獻忠/)
李長吉師心故爾作怪多有出人意表者然竒過則凡
老過則穉此君所謂不可無一不可有二(弇/州)太白仙才
長吉鬼才(宋景/文)長吉險怪雖兒語自得然太白亦濫觴
一二(胡元/瑞)賀以哀激之思作晦僻之調喜用鬼字泣字
死字血字幽冷谿刻法當得夭(王思/任)
元輕白俗郊寒島瘦(東坡/)
李賀鬼仙郊島寒衲盧仝鄉老(元瑞吉按自張文昌郊/島長  以至盧仝劉义)
(並一時遊韓公門長聲價公首推郊詩與籍遊讌無間/島賀亦指誘勤奬若仝與义苐以好奇姑收之爾非真)
(許可若籍輩也宋人取仝詩與長吉同/評謂天地間欠此體不得亦失其倫矣)
柳宗元詩與王摩詰韋應物相上下頗有陶家風氣(陳/氏)
(直/齋)
子厚詩雄深簡淡迥拔流俗至味自高直揖陶謝然似
入武庫但覺森嚴(西溪/詩話)
柳子厚詩世與韋應物並稱然子厚之工緻乃不若蘇
州之蕭散自然(劉履/)
韋左司平淡和雅為元和之冠然欲令之配陶凌謝宋
人豈知詩者柳州則刻削雖工去之逺矣近體尤卑凡
不稱(弇州/)
古詩軌轍殊多大要不過二格其一以和平渾厚悲愴
婉麗為宗其一以高閒曠逸清逺𤣥妙為宗高閒一宗
在古則陶在唐則王孟常儲韋柳諸家但其格本一偏
體靡兼備宜短章不宜鉅什宜古選不宜歌行宜五言
律不宜七言律歷考各集靡不然者中惟右丞才高時
能旁及至於本調反劣諸子餘雖深造自得然皆守耑
長而闕全詣將無才之所趨力故難強耶(元瑞/)
楊巨源在元和間不為新語體律務實功夫為深(趙璘/)
劉言史歌詩美麗恢贍世以比之李賀(皮襲/美)
張衆父婉媚綺錯巧用文字時得諷興之要(高仲武/下同)
于侍御(良/史)詩清雅工於形似如風兼殘雪起河帶斷冰
流吟之未終皎然在目
李希仲詩輕靡華勝於實此所謂才力不足務為淸逸
然前軍飛鳥落格鬬塵沙昏亦出塞實錄
白居易諷諭詩長於激閒適詩長於遣感傷詩長於切
律詩百言而上長於贍古詩百言而下長於情(集序/)
樂天善長篇但格製不高局於淺切又不能變風操故
讀而易厭(東坡而子由嘗舉大雅緜之八九章事文不/相屬  脉絡自一者最得為文高致樂天拙)
(於紀事寸步不遺猶恐失之由不得詩人遺法/附離不以鑿枘也此正大蘇不能變風操之意)
樂天用語流便使事平妥固其所長少年角靡逞博意
在警策痛快晩更作知足語千篇一律輕看最能易人
心手(弇州/)
元稹少有才名與白居易友善為詩善狀詠風態物色
當時稱元白兩人所作號為元白體(本傳/)
白詩祖樂府務欲為風俗之用元與白同志白意古詞
俗元詞古意俗(陳繹曾易按樂府古與俗正可無論患/在易曉  盡失風人微婉義耳白嘗規)
(元樂府詩意太切理欲稍刪其繁/而晦其義亦自知詩病槩然故云)
元白詩纖豔不逞流於民間疏於屏壁子父女母交口
教授淫言媟語冬寒夏熱入人肌骨不可除去非莊人
雅士多為其破壞(杜牧引李戡語辭按此似/指兩家所作豔  而言)
劉禹錫詩以意為主有氣骨(吟/譜)
夢得詩雄渾老蒼尤多感慨之句(劉後村/)
禹錫有詩豪之目其詩氣該今古詞總華實運用似無
甚過人却都愜人意語語可歌眞才情之最豪者司空
圖嘗言禹錫及楊巨源詩各有勝㑹兩人格律精切欲
同然劉得之易楊却得之難入處迥異爾(遯叟/)
竇氏五昆皆能詩友封鞏尤長絶句為元白所稱(集序/)
羊士諤風格不落卑調然例之能品亦蕭然微爾(徐獻/忠)
李涉為人傾斜無大異井欄君子諸絶間有可觀古風
槪多疎莽嚴滄浪深取之不知何解(遯叟/下同)
李公垂紳追昔遊詩大是宦夢難醒然其攬筆寫興曲
備一生窮泰之感亦令披巻者代為憮然
陸暢貴主催粧句㨗成得譽觀他絶兼亦興豪
李存博(約/)貴公子亦豪亦恬雖篇什無多疎野可賞
費徵君(冠/卿)高隱九華有長律為兹山寫狀碎金堪摘餘
可無譏
施肩吾學道西山自詫羣眞之一而章句尚豔碩乏韻
致未稔何以御風
沈亞之意尚新竒風骨未就以當時有學其體者故論
之
殷堯藩詩有葩豔微嫌肉豐鸛鵲樓一律獨茂碩而婉
不愧初盛遺則
姚秘監(合/)詩洗濯旣淨挺拔欲高得趣於浪仙之僻而
運以爽亮取材於籍建之淺而媚以蒨芬殆兼同時數
子巧撮其長者但體似尖小味亦微醨故品局中駟爾
張承吉(祜/)五言律詩善題目佳境不可刋置他處當時
以樂府得名未是定論
周賀沉鬱有骨力寫像痛切音㫖融變(徐獻忠/)
李歙州(敬/方)才力周備興比之間獨與前輩相近(顧陶/)
朱慶餘學詩於張籍具體而微旅鴈捉孤島長天下四
維猛句亦水部所少(遯叟/下同)
章孝標殊有蒨飾七字尤爽朗雲領浮名去鍾撞大夢
醒何其偉也
顧尉(非/熊)生自桑環隱襲茅岫近體俊婉可諷堊削功似
多於眞逸翁補竈釡所乏矣
李武寧廓宰相子才藻翩翩少年行字字取新冶遊趣
事碎小畢備老人讀之亦狂
　
　唐音癸籖巻七
欽定四庫全書
　唐音癸籤巻八
　　　　　　　　　　　　明　胡震亨　撰
　　評彚四
杜牧詩主才氣俊思活(吟/譜)
杜紫微才高俊邁不羈其詩有氣㮣非晚唐人所能及
(陳氏/書録)
牧之詩含思悲凄流情感慨抑揚頓挫之節尤其所長
以時風委靡獨持抝峭雖云矯其流弊然持情亦巧矣
(徐獻/忠)
李義山(商/隠)博學强記儷偶繁縟長於律詩尤精詠史之
作後人號為西崑體(本/傳)
義山詩用事深僻以其所長成所短然合處信有過人
(古今/詩話)
義山詩精索羣材包藴密緻味酌之而愈出(楊大/年)
世人但稱義山巧麗俗學祗見其皮膚耳高情逺意皆
不識也(楊用/修)
温飛卿(庭/筠)與義山齊名詩體麗密槩同筆徑較獨酣捷
七言樂府似學長吉第局脈𦂳慢稍殊彼愁思之言促
此淫思之言縱也(遯叟/下同)
段成式詩與温李同號三十六體思龎而貌瘠故厥聲
不揚
許郢州(渾/)詩覺煙雲風鳥之思揉弄亦已盡態(徐獻/忠)
世謂許渾詩不如不做言其無才藻鄙其無敎化也(孫/光)
(憲/)渾詩工有餘而味不足如人形有餘而韻不足詩豈
專在對偶聲病而已(方/回)渾句聨多重用其詩似才得一
句便拏捉一句為聨者所以無自然真味(又/)
杜牧許渾同時然各為體牧於律中常寓少抝峭以矯
時弊渾詩圓穏律切麗密或過杜牧而抑揚頓挫不及
也(劉後/村)
俊爽若牧之藻綺若庭筠精深若義山整密若丁卯皆
晚唐錚錚者其才則許不如李李不如温温不如杜今
人於唐專論格不論才於近則專論才不論格皆中無
定見而任耳之過也(元/瑞)
趙渭南(嘏/)才筆欲横故五字即窘而七字能拓蘸毫濃
揭響滿為穏於牧之厚於用晦若加以清英砭其肥癡
取冠晚調不難矣為惜倚樓隻句摘賞掩其平生(遯叟/下同)
李文山(羣/玉)有才健之目而筆才實拙通巻難覓全瑜
雍簡州(陶/)矜負好句為客所窺此公工於造聨奈孱於
送結落晚調不振
喻鳬五言閒逺朗秀選句功深自稱無羅綺鉛粉殆亦
實語
方干詩鍊句字字無失固應有高堅峻拔之目但嫌其
微帶經籍氣村貌稜稜爾
姚居雲(鵠/)吟筆見甄李贊皇如入河殘日鵰西盡又雪
壇當醮月孤明清拔不可多得
劉威弱調多悲酒無通夜力事滿五更心尤入情
馬虞臣(戴/)猿啼洞庭樹人在朩蘭舟風致自絶然未如
空流注大荒為氣象七言東谷笑言西谷應下方雲雨
上方晴雖得法於右丞各自擅勝但骨力概孱不堪通
檢爾
項子遷(斯/)與朱可久並見賞張水部清調頗同而朱猶
含重項即駛輕中晚分派以此
劉得仁詩思深合處儘可味奈筆笨難掉何天子甥為
一名終日哀吟何自苦
韓成邽(琮/)詠物七字着色巧襯是當行手有同姓喜者
與同調皆可誦
崔侍御(珏/)與李義山善岳麓長歌鴛鴦近體分有義山
餘豔豈亦三十六體之一耶
李楚望(郢/)調亦溜亮不甚弱錢塘西齋一篇置之盧綸
李端集中難别涇渭
劉滄詩長於懷古悲而不壯語帶秋意衰世之音也歟
凡七言律作抝峭語者皆有所不足也杜牧之非抝峭
不足振其骨劉藴靈非抝峭不足宕其致材愈降愈借
以蓋其短豈惟二子即少陵之抝體亦盛唐之變風大
家之降格而非其正也
李建州(頻/)詩鬆活似姚監其不全似者意思少更率於
選琢也然亦可謂才倩矣
于鄴詩小小有致擬項斯馬戴未足方儲嗣宗司馬札
有餘
晚季以五言古詩鳴者曹鄴劉駕聶夷中于濆邵謁蘇
拯數家其源似並出孟東野洗剥到極淨極真不覺成
此一體初看殊難入細玩亦各有意在就中鄴才穎較
勝夷中語尤關敎化駕濆謁三子亦多有愜心句堪擊
節惟拯平平為似學究耳李于鱗云唐無古詩而有其
古詩為初盛言則過以施此數子恰可
薛許昌(能/)末季名手其詩借異色為景寄别興寫情盡
廢前規另闢我境而排裊之筆浩蕩之襟復足沛赴之
不病彫弱晚調自浪仙一變僻異聲色猶存此則洗剥
過淨隣乎孤孑再進則離斯空界便入魔天措手又難
矣(山谷嘗言少時曽誦薛能詩云青春背我堂堂去白/髪欺人故故生孫莘老問曰此何人詩對曰老杜莘)
(老云杜詩不如此後山谷語傅師云庭/堅因莘老之言遂曉老杜詩高雅大體)
薛陶臣(逢/)殊有寫才不虛俊拔之目長歌似學白氏雖
以此得名未如七律多警
張喬咸通騎驢之客吟價頗高如聽琴之幽淡送許棠
之警聳亦集中翹英
許文化(棠/)致語楚楚洞庭一律時人多取以題扇四顧
疑無地中流忽有山視老杜乾坤日夜浮愈切愈小
李昌符存藻不多四座列吾友滿園花照衣善寫賞席
樂興語不在飾樹盡禽棲草冰堅路在河雖未目塞垣
者亦頷之
曹堯賔(唐/)詩能用多句調頗充偉為復類其儀質邪
李山甫求名不遂滿腔怨毒語不忌俚如麻衣盡舉一
雙手桂樹只生三十枝既知成事概難何必佐奮雞泊
憯刃
羅鄴名塲無成無一題不以寄怨買栽池館恐無地看
到子孫能幾家人以為牡丹警句也那知從忮求本懷
中發出來
崔塗漸與骨肉逺轉於僮僕親人謂不及王維孤客親
僮僕固然然王語雖極簡切入選尚未崔語雖覺支離
近體差可要在自得之(弇/州)
秦韜玉調似李山甫咏手押髯字詩尤矯癡可喜(遯叟/下同)
周朴從苦思中得猛句陡目欲驚其不合者亦多可憎
是貫休一流詩
皮襲美(日/休)未第前詩尚朴澁無采第後遊松陵如太湖
諸篇才筆開横富有奇豔句矣律體刻畫堆垜諷之無
音病在下筆時先詞後情無風骨為之幹也
陸魯望(龜/蒙)江湖自放詩興宜饒而墨彩反復黯鈍者當
繇多學為累苦欲以賦料入詩耳陶潛詩胸中若不著
一字者𢎞景識字多吮毫彌拙矣參三隠君得失可證
林下吟功
鄭都官(谷/)詩非不尖鮮無奈骨體太孱以其近人宋初
家户習之
谷有詩無僧字格還卑之句故其詩入僧字者甚多昔
人嘗以為譏然大厯巳後諸公借阿師作吟料久矣
吳子華(融/)詩亦太鬆淺與鄭都官同一衰體未易置優
劣
唐彦謙詩律學温李下疾不成雙㸃淚斷多難到九迴
腸何減春蠶蠟燭情藻耶又盆稻篇亦咏物之俊者
唐山人(球/)一生苦吟詩思遊厯不出二百里(孫光/憲)
李洞瓣香浪仙執而不𢎞捧心過甚空圓蕭散之氣不
復少有豈非不善學下惠者耶(方秋/崖)
才江雖學賈島要為自具生面所恨刻求新異艱僻良
苦耳終南一篇句與韻鬬險中葉來長律僅覯恐閬翁
亦未辦也(遯/叟)
裴說詩以苦吟難得為工時出意外句聳人觀寄邊衣
長歌亦綿宛中情不嫌格下
王貞白御溝一律吟家喜談其事亦繇微含比興故佳
咏葦排句輕趣可追姚監餘概少快心
司空表聖自評其集撑霆裂月劼作者之肝脾誇負不
淺此公氣體不類衰末但篇法未甚諳每每意不貫浹
如鑪金欠火未融(坡公云表聖緑樹連村暗黄花入麥/稀此句最善又云棊聲花院靜幡影)
(石壇高吾嘗游五老峯入白鶴院松隂滿庭不見一/人惟聞碁聲然後知此句之工但恨其寒儉有僧態)
韓致堯(偓/)冶遊情篇豔奪温李自是少年時筆翰林及
南竄後頓趨淺率矣
表聖綸閣舊臣詭隠瞻烏之日致堯閩南逋客完節改
玉之秋讀其詩當知其意中别有一事在此等吟人未
論工拙要為無負昭陵
曹秘書(松/)致語似項斯壯言間似李洞五字如白浪吹
亡國秋霜洗太虛盤蹙陵陽壯孤標建業瞻七字如吸
迴日月過千頃鋪盡星河剩一重城頭早角吹霜盡郭
裏殘潮蕩月回㸃綴末運賴此名塲一叟
五代十國詩家最著者多有唐遺士韋正已(莊/)體近雅
正惜出之太易義乏閎深杜彦之(荀/鶴)俚淺以衰調寫衰
代事情亦自真切黄文江(滔/)力孱韻清娓娓如與人對
語羅昭諫(隱/)酣情飽墨出之幾不可了未少佳篇奈為
浮渲所掩然論筆材自在偽國諸吟流上餘即不乏片
藻付之自鄶(西清詩話云人才高下各有分限少陵太/白當險阻艱難流離困躓傑然出語自高)
(至羅隱諸人嚮用偏伯之國誇雕逞竒雖欲高而意未/嘗不卑譬之秦武陽氣蓋全燕見秦王則戰掉失色淮)
(南王雖為神仙謁帝猶輕其舉止此豈/由素習哉天禀自然不可强力至也)
釋靈一詩刻意精妙有泉涌階前地雲生户外峯之句
(高仲/武)
靈徹詩如經來白馬寺僧到赤烏年入作者閫域(集/序)
皎然杼山集清機逸響閒澹自如讀之覺别有異味在
咀嚼之表當繇雅慕曲江取則不逺爾(集中讀曲江集/詩可證○遯叟)
(下/同)
無可詩與兄島同調亦時出雄句咄咄火攻
廣宣應制諸篇氣色高華允哉紫衣名衲
尚顔詩不入聲相直以清寂境搆成當時人歎其功妙
㫖深非誣也
齊己詩清潤平淡亦復高逺冷峭一經都官㸃化白蓮
一集駕出雲臺之上可謂智過其師
貫休詩奇思奇句一似從天墜得無奈發村忽作惡罵
令人不堪受
釋子以詩聞世者多出江南靈一導其源䕶國襲之清
江揚其波法振沿之風習漸盛背篋笥懷筆牘挾海泝
江獨行山林間翛翛然模狀物態搜伺隱隙悽愴超忽
遊其心以求勝語若有程督之者嗜吟憨態幾奪禪誦
嗣後轉噉羶名競營供奉集講内殿獻頌壽辰如廣宣
栖白子蘭可止之流棲止京國交結重臣品格斯非詩
敎何取諸衲大厯間獨吳興晝公能備衆體綴六義清
英首冠方外文宣之代可公以雅正接緒五代之交已
公以清贍繼響篇什並多而益善餘則一聨一什非無
可觀概如么絃孤韻瞥入人耳非大音之樂不能縷隲
云羽流惟吳筠杜光庭詩較多筠嘗與李白遊史遂云
詩亦與白相甲乙殊謬光庭格下尤無足稱
宫媛前有上官昭容後有宋若華姊妹五人昭容儀之
孫若華之問裔孫詩固有種耶其他閨秀楊盈川姪女
臨鏡曉粧詩齊梁遺則吉中孚妻張氏拜月七言古籍
建新調尤彤管之錚錚者
李冶魚𤣥機薛濤女德正同李逺水浮仙棹寒星伴使
車及聽琴一歌並大厯正音薛工絶句無雌聲自壽者
相魚最淫蕩詩體亦靡弱其集附見有威光裒三粲句
尤姱麗勝魚惜姓里不著
又按張說論上官昭容云中宗景龍之際闢修文之館
搜英獵俊豫遊宫觀行幸河山雅頌之盛與三代同風
豈惟聖后之好文抑亦奧主之協讚然則漢代楚聲得
自房中女蘿唐年近律成諸綵樓雌秤事儻有同功難
忘始者歟
　
　
　唐音癸籖巻八
欽定四庫全書
　唐音癸籤巻九
　　　　　　　　　　　　明　胡震亨　撰
　　評彚五
柳州之平淮西最章句之合調昌黎之元和聖德亦長
篇之偉觀一代四言有此未覺風雅墜緒(遯/叟)
古詩浩繁作者至衆雖風格體裁人以代異支流原委
譜系具存炎劉之製逺紹國風曹魏之聲近沿枚李陳
思而下諸體畢備門户漸開阮籍左思尚存其質陸機
潘岳首播其華靈運之詞淵源潘陸明逺之歩馳驟太
冲有唐一代拾遺草創實阮前蹤太白縱横亦鮑近矱
少陵才具無施不可而憲章漢魏融冶六朝洵風雅之
大宗藝林之正朔已其他諸家亦概多合作截長絜短
上方魏晉不足下視齊梁有餘猥云唐無五言未是定
論(元瑞/下同)
唐初五言古殊少佳者王楊沈宋集中一二僅存皆非
合作無論漢魏逺却齊梁此時古意垂燼而律體驟開
諸子當强弩之末鼎革之初故自不得超也
唐初承襲梁隋陳子昂獨開古雅之源張子壽首創清
澹之派盛唐繼起孟浩然王維儲光羲常建韋應物本
曲江之清澹而益以風神者也高適岑參王昌齡李頎
孟雲卿本子昂之古雅而加以氣骨者也
常侍五言古深婉有致而格調音節時有參差嘉州清
新奇逸大是俊才質力造詣皆出高上然高黯淡之内
古意尤存岑英發之中唐體大著
仲黙云右丞他詩甚長獨古作不逮讀其集大篇句語
俊拔殊乏完章小言結搆清新所少風骨孟五言秀雅
不及王而閒澹頗自成局
孟詩澹而不幽時雜流麗閒而匪逺頗覺輕揚可取者
一味自然常建清晨入古寺松際露微月幽矣王維清
川帶長薄中歲頗好道逺矣
古詩自有音節陸謝體極排偶然音節與唐律迥不同
唐人李杜外惟嘉州最合襄陽常侍雖意調高逺至音
節時入近體矣
儲光羲閒婉真至農家者流往往出王孟上常建語極
幽𤣥讀之使人泠然如出塵表然過此則鬼語矣韋左
司大是六朝餘韻宋人目為流麗者得之儀曹清峭有
餘閒婉全乏自是唐人古體大蘇謂勝韋非也
五言至元和後幾絶響矣破瞑别續幽燈吾愛東野傾
家快鬬碎寶吾并存昌黎餘子無庸齒已(遯/叟)
樂府則太白擅奇古今少陵嗣迹風雅蜀道難逺别離
等篇出鬼入神惝怳莫測石壕吏新婚别哀王孫等作
述情陳事懇惻如見張籍王建卑淺相矜長吉庭筠怪
麗不典所謂差之釐毫謬於千里(元/瑞)
太白於樂府最深古題無一弗擬或用其本意或翻案
另出新意合而若離離而實合曲盡擬古之妙嘗謂讀
太白樂府者有三難不先明古題辭義源委不知奪換
所自不參按白身世遘遇之概不知其因事傅題借題
抒情之本指不讀盡古人書精熟離騷選賦及厯代諸
家詩集無繇得其所伐之材與巧鑄靈運之作畧今人
第謂太白天才不知其留意樂府自有如許功力在非
草草任筆性懸合者不可不為拈出(遯叟/下同)
擬古樂府至太白幾無憾以為樂府第一手矣誰知又
有杜少陵出來嫌模擬古題為贅賸别製新題詠見事
以合風人刺美時政之義盡跳出前人圈子另換一番
鉗鎚覺在古題中翻弄者仍落古人窠臼未為好手盡
道胡鬚赤又有赤鬚胡兩公之謂矣
籍建長吉之不能追李杜固也但在少陵後仍詠見事
諷刺則詩為謗訕時政之具矣此白氏諷諫愈多愈不
足珍也所以張文昌只得就世俗俚淺事做題目不敢
及其他仲初亦然(文昌樂府只傷歌行咏京兆/楊憑者是時事建集并無)至長吉
又總不及時事仍咏古題稍易本題字就新(如長歌行/改為浩歌)
(公無渡河改為/公無出門之類)及將古人事創為新題便覺煥然有異
(如秦王飲酒金銅/仙人辭漢歌之類)遞相救不得不然英雄各自有見也
燕歌初起魏文實祖栢梁體白苧詞因之皆平韻也至
梁元帝燕趙佳人本自多遼東少婦學春歌黄龍戍北
花如錦𤣥兔城頭月似蛾音調始協蕭子顯王子淵制
作浸繁但通章尚用平韻轉聲七字成句故讀之尤未
大暢至王楊諸子歌行韻則平仄互換句則三五錯綜
而又加以開合傅以神情宏以風藻七言之體自是大
備要惟長篇鉅什敘述為宜用之短歌紆緩寡態於是
高岑王李出而格又一變矣(元瑞/下同)
唐七言歌行垂拱四子詞極藻豔然未脫梁陳也張李
沈宋稍汰浮華漸趨平實唐體肇矣然而未暢也高岑
王李音節鮮明情致委折濃纎修短得衷合度暢矣然
而未大也太白少陵化而大矣能事畢矣降而錢劉神
情未逺氣骨頓衰元相白傅起而振之敷演有餘歩驟
不足昌黎而下門户競開張籍王建之真澹李賀之幽
奇變風猶未失古盧仝之拙朴馬異之庸猥劉义之狂
譎旁蹊更傷大雅下至庭筠之流綺繪漸入詩餘貫休
之輩俚鄙幾同俗諺古意於焉盡矣
初唐七言古以才藻勝盛唐以風神勝李杜以氣槩勝
而才藻風神稱之又加以變化靈異故遂為大家(于鱗/嘗評)
(太白七古强弩之末出長句為英雄欺人愚謂句之有/長短始自三百篇及楚騷漢樂府鐃歌相和等曲白亦)
(用古法有所本也其長句日出入行錯用篇中蜀道難/突用篇首何嘗盡出弩末于鱗意在防濫則可若以論)
(白非/衷)
歌行太白多近騷王楊多近賦子美多近史
王勃滕王閣衞萬吳宫怨自是初唐短歌婉麗和平極
可師法中唐繼作頗多第八句為章平仄相半軌轍一
定毫不可逾殆似歌行律體矣
古詩窘於格調近體束於聲律惟歌行大小短長錯綜
闔闢素無定體故極能發人才思李杜之才不盡於古
詩而盡於歌行孟襄陽輩才短故歌行無復佳者
五言律體兆自梁陳唐初四子靡縟相矜時或抝澁未
堪正始神龍以還卓然成調沈宋蘇李合軌於先王孟
高岑並馳於後新製迭出古體攸分實詞章改革之大
機氣運推遷之一㑹也
子昂野戍荒烟斷深山古朩平城分蒼野外樹斷白雲
隈等句平淡閒逺王孟二家之祖審言楚山横地出漢
水接天迴飛霜遥渡海殘月迥臨邊等句閎逸渾雄少
陵家法宛然宋人掇其牽風紫蔓小語以為杜所自出
陋哉
二張五言律大槩相似於沈宋陳杜景物藻繪中稍加
以情致劑以清空學者間參則無冗雜之嫌有雋永之
味然氣象便覺少隘骨體便覺稍卑品望之雌職此故
耶
孟五言不甚拘偶者自是六朝短古加以聲律便覺神
韻超然此其占便宜處英雄欺人要領未易勘也
五言律體極盛於唐要其大端亦有二格陳杜沈宋典
麗精工王孟儲韋清空閒逺此其概也然右丞贈送諸
什往往闌入高岑鹿門蘇州雖自成趣終非大手太白
風華逸宕特過諸人而後之學者才匪天仙多流率意
惟工部諸作氣象巍峩規模宏逺當其神來境詣錯綜
幻化不可端倪千古以還一人而巳
飛星過水白落月動沙虛吳均何遜之精思春色浮山
外天河宿殿隂庾信徐陵之妙境山河扶繡户日月近
雕梁碧瓦初簷外金莖一氣旁高華秀傑楊盧下風冠
冕通南極文章落上台詔從三殿去碑到百蠻開典重
冠裳沈宋退舍耕鑿安時論衣冠與世同在家嘗早起
憂國願年豐寓神奇於古澹儲孟莫能為前片雲天共
逺永夜月同孤落日心猶壯秋風病欲蘇含闊大於沈
深高岑瞠乎其後退朝花底散歸院柳邊迷花動朱樓
雪城凝碧樹烟王右丞失其穠麗地平江動蜀天闊樹
浮秦日月低秦樹乾坤繞漢宫李太白遜其豪雄至岸
花飛送客檣燕語留人則錢劉圓暢之祖兩行秦樹直
萬㸃蜀山尖則元白平易之宗兩邊山朩合終日子規
啼盧仝馬異之渾成山寒青兕呌江晚白鷗饑孟郊李
賀之瑰僻凍泉依細石晴雪落長松島可幽微所從出
竹齋燒藥竈花嶼讀書牀籍建淺顯所自來雨抛金鎖
甲苔卧緑沈槍義山之組織纖新圓荷浮小葉細麥落
輕花用晦之推敲密切杜集大成五言律尤可見者
山隨平野闊江入大荒流太白壯語也杜星垂平野闊
月湧大江流骨力過之九衢寒霧斂萬井曙鐘多右丞
壯語也杜星臨萬户動月傍九霄多精彩過之氣蒸雲
夢澤波撼岳陽城浩然壯語也杜吳楚東南坼乾坤日
夜浮氣象過之弓抱關西月旗翻渭北風嘉州壯語也
杜北風隨爽氣南斗避文星風神過之讀唐諸家至杜
輒令人自失
唐五言多對起沈宋王李冠裳鴻整初學法門然未免
繩削之拘要其極至無出老杜如國破山河在城春草
朩深戰哭多新鬼愁吟獨老翁冠冕通南極文章落上
台死去憑誰報歸來始自憐城晚通雲霧亭深到芰荷
秋月仍圓夜江村獨老身四更山吐月殘夜水明樓江
漢思歸客乾坤一腐儒路出雙林外亭窺萬井中滿目
悲生事因人作逺遊之類對偶未常不精而縱横變幻
盡越陳規濃淡淺深動奪天巧百代而下當無復繼
　
　
　
　
　
　
　
　
　
　
　
　
　
　唐音癸籖巻九
欽定四庫全書
　唐音癸籤巻十
　　　　　　　　　　　　明　胡震亨　撰
　　評彚六
自景龍始剏七律諸學士所製大都鋪揚景物宣詡讌
遊以富麗競工亡論體變未極聲病亦多未調開元以
還喆匠迭興研揣備至於是後調彌純前美益鬯字虛
實互用體正抝畢攝七言能事始盡所以遡龍門之派
者必求端沈宋窮滄海之觀者還歸大杜陵(遯叟/下同)
宫闕星河低拂樹殿庭燈燭上薫天必簡之宏槩也然
已有梅花落處疑殘雪柳葉開時任好風之閒婉矣風
射蛟冰千片斷氣衝魚鑰九關開雲卿之穠采也然巳
有山出盡如鳴鳳嶺池成不讓飲龍川之澂朗矣初年
盡帖宜春勝長命先浮獻壽杯廷碩之莊調也然已有
雲山一一看皆美竹樹蕭蕭畫不成之疎野矣至忽排
花上遊天苑却坐雲邊看帝京之寫景空活當軒半落
天河水遶徑全低月樹枝之用事渾融黄鶯未解林間
囀紅蘂先從殿裏開之屬對圓貼雖椎輪初斲而仍几
巳雕睠此先程允資後躅已
盛唐名家稱王孟高岑獨七言律祧孟進李頎應稱王
李岑高云
七言律獨取王李而絀老杜者李于鱗也夷王李于岑
高而大家老杜者高廷禮也尊老杜而謂王不如李者
胡元瑞也謂老杜即不無利鈍終是上國武庫又謂摩
詰堪敵老杜他皆莫及者王弇州也意見互殊幾成諍
論雖然吾終以弇州公之言為衷
王以高華勝李以韶令勝李如瓊蕊浥露含質故鮮王
如翠嶺冠霞占地特貴王間有失嚴無心内游衍自如
李即無落調有意中補凑可摘不獨觔兩微懸正復色
香亦别(聞梵頷聨之偏枯寄盧司勲通篇之春事璿公/山池之一起綦母李回之二結皆李之補凑處)
(也/)
岑詞勝意句格壯麗而神韻未揚高意勝詞情致纒綿
而筋骨不逮岑之敗句猶不失盛唐高之合調時隠逗
中唐
王風調正似雲卿岑茂采堪追廷碩李存藻不多既同
考功高裁體欲變亦類左相以盛配初約畧不逺惟杜
子美無一家不備亦無一家可方爾
杜公七律正以其負力之大寄悰之深能直抒胸臆廣
酬事物之變而無礙為不屑屑色聲香味間取媚人觀
耳中間儘有渉於倨誕隣於憤懟入於俚鄙者要皆偶
趂機緒以吐噏精神材料一無揀擇義諦總歸情性令
人乍讀覺面貌可疑久咀嘆意味無盡其奪愛王李生
異論以此雖有異論竟不淆千古定論亦以此
或問杜公律句何者為人所不能道余曰是詎易悉數
哉聊舉一聨二儀清濁還高下三伏炎蒸定有無登樓
者試擬來看
少陵七律與諸家異者有五篇製多一也一題數首不
盡二也好作抝體三也詩料無所不入四也好自標榜
即以詩入詩五也此皆諸家所無其他作法之變更難
盡數不善學者多岐為惑每至失歩善學者一體各占
儘足成家
早朝四詩名手彚此一題覺右丞擅塲嘉州稱亞獨老
杜為滯鈍無色富貴題出語自關福相於此可占諸人
終身窮達又不當以詩論者(胡元瑞云岑作精工整密/字字天成景聨絢爛鮮明)
(蚤朝意宛然在目獨頷聨雖絶壯麗而氣勢廹促遂致/全篇音韻微乖王起語意偏不若岑之大體結語思窘)
(不若岑之自然景聨甚活終未若岑之駢切獨頷聨高/華博大而冠冕和平前後映帶寛舒遂令全首改色稱)
(最當時但服色太多為病不小而岑之重兩春字/及曙光曉鐘之再見不無微纇信七律全璧之難)
開元七律自前數公外其可舉數者亦無多如賈曾之
春苑矚目崔顥之行經華隂祖詠之望薊門崔曙之九
日望仙臺張謂之别韋郞中其最著也餘如太白孟浩
然並非其長太白僅得鸚鵡洲及送賀監二結孟僅得
春晴除夜登安陽城樓三結耳李鸚鵡洲結實效顰黄
鶴樓王敬美以為崔下使字穏李下使字似添入較勘
最為入細吾更愛萬楚五日一結情語不妨險諢似從
沈佺期獨不見結意得來弇州公怪于鱗嚴刻不應收
此詩此非詩家外道實六朝正法眼藏也于鱗安得不
收(王敬美云日暮鄉關煙波江上本無指着登臨者自/生愁耳故曰使人愁煙波使之愁也浮雲蔽日長安)
(不見逐客自應/愁寧須使之乎)
七言律壓巻迄無定論宋嚴滄浪推崔顥黄鶴樓近代
何仲黙薛君采推沈佺期盧家少婦王弇州則謂當從
老杜風急天高老去悲秋玉露凋傷昆明池水四章中
求之今觀崔詩自是歌行短章律體之未成者安得以
太白嘗傚之遂取壓巻沈詩篇題原名獨不見一結翻
題取巧六朝樂府變聲非律詩正格也不應借材取冠
兹體若杜四律更尤可議風急天高篇無論結語膇重
即起處鳥飛迴三字亦勉强屬對無意味老去悲秋篇
本一落帽事又生冠字為對無此用事法藍水一聨尤
乏生韻類許用晦塞白語僅一結思深耳可因之便浪
推耶玉露凋傷篇較前二作似勻稱然觔兩自薄況一
繫對兩開一字甚無着落為瑕不小昆明池水前四語
故自絶奈頸聨肥重墜粉紅尤俗況律詩凡一題數篇
者前後皆有微度脈絡此秋興八首首咏䕫府二三從
䕫府漸入京華四方槩言長安五六七八又各言長安
一景八首只作一首若相次相引者通讀之始知其命
篇之意與一切貫穿暎帶之法未有于中獨摘其第一
首及第六首能悉其妙可詫為壓巻者取及此尤無謂
也吾謂好詩自多要在明眼畧定等差不誤所趨足耳
轉益多師是汝師何必取宗一篇效痴人作此生活
七言律以才藻論則初唐必首雲卿盛唐當推摩詰中
唐莫過文房晚唐無出中山不但七言律也諸體皆然
繇其才特高耳(詩藪/下同)
劉長卿獻淮寧節度一篇如家散萬金酬士死身留一
劒答君恩李端韓翃之先鞭也漁陽老將多迴席魯國
諸生半在門王建張籍之鼻祖也結語更得王維李頎
風調起語亦自大體幾欲上薄盛唐然細按之自是中
唐詩
錢員外輕寒不入宮中樹佳氣常浮仗外峯當是其最
得意句然上句秀而過巧下句寛而不稱(弇/州)
錢長信宜春句於晴雪妙極形容膾炙人口其源得之
初唐然從初竟落中唐了不與盛唐相關何者愈巧則
愈逺(秇圃/擷餘)
七言難於氣象雄渾句中有力而紆徐不失言外之意
自老杜後韓退之筆力最為傑出然每苦意與語俱盡
賀裴晉公破蔡州回所謂將軍舊壓三司貴相國新兼
五等崇非不壯也然意亦盡於此矣不若劉禹錫賀裴
晉公留守東都云天子旌旗分一半八方風雨㑹中州
逺而得大體也(葉石/林)
初唐體質濃厚格調整齊時有近拙近板處盛唐氣象
渾成神韻軒舉時有太實太繁處中唐淘洗清空寫送
瀏亮七言律至是殆於無指摘而體格漸卑氣韻日薄
衰態未免畢露(詩/藪)
唐七言律自杜審言沈佺期首創工密至崔顥李白時
出古意一變也高岑王李風格大備又一變也杜陵雄
深浩蕩超忽縱横又一變也錢劉稍加流暢降為中唐
又一變也大厯十才子中唐體備又一變也樂天才具
泛瀾夢得骨力豪勁在中晩間自為一格又一變也張
籍王建畧去葩藻求取情實漸入晚唐又一變也嗣後
温李之競事組織薛能之過為芟刋杜牧劉滄之時作
抝峭韋莊羅隠之務趨條暢皮日休陸龜蒙之填塞古
事鄭都官杜荀鶴之不避俚俗變又難可悉紀律體愈
趨愈下而唐祚亦告訖矣(參/)
沈宋前排律殊寡惟駱賓王篇什獨盛流麗雄渾獨歩
一時
初唐四十韻惟杜審言送李大夫作實自少陵家法杜
八哀李北海云次及吾家詩慷慨嗣真作是也
沈宋雖並稱沈排律工者不過三數篇宋集中篇篇平
正典重贍麗精嚴不獨昆明一什勝沈也初學入門所
當熟習右丞韻度過之而典重不如少陵閎大有加而
精嚴畧遜
初唐沈宋外蘇李諸子未見大篇獨曲江諸作含清拔
於綺繪之中寓神俊於莊嚴之内如度蒲關登太行和
許給事酬趙侍御等作同時燕許皆莫及
排律沈宋二氏藻贍精工太白右丞明秀高爽然皆不
過十韻且體在繩墨之中調非畦逕之外惟杜陵大篇
鉅什雄偉神奇闔闢馳驟如飛龍行雲鱗鬛爪甲自中
矩度又如淮隂用兵百萬掌握變化無方雖時有險朴
無害大家
讀盛唐時排律延清摩詰等作真如入萬花春谷光景
爛漫令人應接不暇賞玩忘歸太白軒爽雄麗如明堂
黼黻冠葢輝煌武庫甲兵旌旗飛動少陵變幻閎深如
陟崑崙泛溟渤千峯羅列萬彚汪洋
常侍篇什空澹不及王李之秀麗豪爽而信安王幕府
三十韻典麗整齊精工贍逸特為高作嘉州格調整嚴
音節宏亮而集中排律甚稀襄陽時得大篇清空雅淡
逸趣翩翩然自是孟一家學之必無精采
凡排律起句極宜冠裳雄渾不得作小家語唐人可法
者盧照隣地道巴陵北天山弱水東駱賓王二庭歸望
斷萬里客心愁杜審言六位乾坤動三微厯數遷沈佺
期閶闔連雲起巖廊拂霧開𤣥宗鐘鼓嚴更曙山河野
望通張說禮樂逢明主韜鈐用老臣李白獨坐清天下
專征出海隅高適雲紀軒皇代星高太白年此類最為
得體
次則過接為難駱賓王邊城懷京邑篇季月炎初盡邊
庭草早枯沈佺期扈從出長安篇是節嚴隂始寒郊散
野蓬初唐轉接法不過如是逮老杜法乃益精如述懷
入往事云得喪初難識榮枯劃易該贈人入自敘云勛
業青㝠上交親氣槩中融洽中兼之頓挫又不知費幾
許鑪錘矣至結語關鎖全篇尤為喫𦂳亦惟杜盡善諸
篇不作鄭重語收煞即作灑逸語送之似先揀下好韻
留為押尾者細參自見(遯/叟)
大槩中唐以後稍厭精華漸趨澹靜故五七言律清空
流暢時有可觀至排律亦倣此則躓矣排律自楊盧以
至王李靡不豐碩渾雄蓋其體製應爾惟老杜大篇時
作蒼古然其才力異常學問淵博述情陳事錯綜變化
轉自不窮中唐無杜材力學問欲以一二致語撑拄其
間庸詎可乎(元/瑞)
唐大厯後五七言律尚可接翅開元惟排律大不競錢
劉以降氣味總薄元白中興鋪敘轉凡所見中唐楊巨
源晚唐李商隠李洞陸龜蒙三家楊則短韻不失前矱
三家則長什尤饒新藻將無此體限於材即難曙於法
亦自易乎惟深於詩者知之(遯/叟)
七言排律唐人不多見如太白别山僧高適宿田家等
作雖聨對精密而律調未純終是古詩體段惟崔融從
軍行言從字順音響沖和堪備一體(高/棅)
唐人之詩樂府本效古體而意反近絶句本自近體而
意實逺故求風雅之㑂佛者莫如絶句唐人之所偏長
獨至而後人力追莫嗣者也擅塲則王江寧驂乘則李
彰明偏美則劉中山遺響則杜樊川少陵雖號大家不
能兼善以拘於對偶且汩於典故乏性情爾(楊升菴府/按唐樂)
(五言絶句法齊梁然體製自别七言亦有作樂府體者/然如宫詞從軍出塞等雖用樂府題自是唐人絶句與)
(六朝/不同)
唐初五言絶子安諸作巳入妙境七言初變梁陳音律
未諧韻度尚乏惟杜審言渡湘江贈蘇綰二首結皆作
對而工緻天然風味可掬至張說巴陵之什王翰出塞
之吟句格成就漸入盛唐矣(元/瑞)
太白五七言絶句實唐三百年一人蓋以不用意得之
即太白不自知其所至而工者顧失焉(李于/鱗)
七言絶句王江寧與太白爭勝毫釐俱是神品(王弇/州)
太白諸絶句信口而成所謂無意於工而無不工者少
伯深厚有餘優柔不廹怨而不怒麗而不淫余嘗謂古
詩樂府後惟太白諸絶近之國風離騷後惟少伯諸絶
近之體若相懸調可黙㑹(元/瑞)
五言無名氏打起黄鶯兒不惟語意高妙其篇法圓𦂳
中間増一字不得着一意不得起結極斬絶而中自紆
緩無餘法而有餘味(弇/州)
太白五言如靜夜思玉階怨等妙絶古今然齊梁體格
他作視七言絶句覺神韻小減縁句短逸氣未舒耳右
丞輞川諸作却是自出機軸名言兩忘色相俱冺另是
一家體裁(元/瑞)
王少伯七絶宫詞閨怨儘多詣極之作若邊詞秦時明
月一絶發端句雖奇而後勁尚屬中駟于鱗遽取壓巻
尚須商㩁(遯/叟)
峩眉山月半輪秋影入平羌江水流夜發清溪向三峽
思君不見下渝州二十八字中有峩睂山平羌江清溪
三峽渝州使後人為之不勝痕跡矣益見此老鑪錘之
妙(弇/州)
自少陵絶句對結詩家率以半律譏之然絶句自有此
體特杜非當行耳如岑參凱歌丈夫鵲印揺邊月大將
龍旗掣海雲排兵魚海雲迎陣秣馬龍堆月照營等句
皆雄渾高華後世咸所取法即半律何傷若杜審言紅
粉樓中應計日燕支山下莫經年獨憐京國人南竄不
似湘江水北流則詞竭意盡雖對猶不對也(元瑞/下同)
七言絶開元之下便當以李益為第一如從軍諸篇皆
可與太白龍標競爽非中唐所得有也又張仲素秋閨
曲夢裏分明見關塞不知何處向金微欲寄征人問消
息居延城外又移軍皆去龍標不甚逺
中唐絶如劉長卿韓翃李益劉禹錫尚多可諷詠晚唐
則李義山温庭筠杜牧許渾鄭谷然途軌紛出漸入宋
元多岐亾羊信哉
盛唐絶句興象玲瓏句意深婉無工可見無跡可尋中
唐遽減風神晚唐太露筋骨
晩唐詩萎薾無足言獨七言絶句膾炙人口其妙至欲
勝盛唐愚謂絶句覺妙正是晩唐未妙處其勝盛唐乃
其所以不及盛唐也絶句之源出於樂府貴有風人之
致其聲可歌其趣在有意無意之間使人莫可捉著盛
唐惟青蓮龍標二家詣極李更自然故居王上晩唐快
心露骨便非本色議論高處逗宋詩之徑聲調卑處開
大石之門(秇圃/擷餘)
一將功成萬骨枯是疏語可憐無定河邊骨是詞語又
如公道世間惟白髮只有春風不世情爭似堯階三尺
高劉項原來不讀書等句攙入議論皆僅去張打油一
間人皆盛稱為工受誤不淺(元/瑞)
七言絶句盛唐主氣氣完而意不盡工中晚唐主意意
工而氣不甚完然各有至者未可以時代槩訾之(弇/州)
聨句詩唐惟顔真卿韓退之為多顔雜恢諧韓與孟郊
為敵手各極才思語多奇崛尤可喜(遯/叟)
　
　
　
　唐音癸籖巻十
欽定四庫全書
　唐音癸籤巻十一
　　　　　　　　　　　　明　胡震亨　撰
　　評彚七
老杜詩好用自字(如寒城菊自花故園花自發/風月自清夜之類不一而足)受字(修/竹)
(不受暑吹面受和風輕燕/受風斜野航恰受兩三人)進字(樹濕風涼進/山谷進風涼)逗字(如殘/生逗)
(江漢逺逗錦江波隂鏗詩/有行舟逗逺樹其所本也)俯字(傲睨俯峭壁展席俯長/流杖藜俯沙渚此邦俯)
(要衝四顧俯層巔旄頭俯澗瀍層臺俯風渚游目/俯大江江檻俯鴛鴦懸江路熟俯青郊凡十數處)坐字
(楓樹坐猿深又黄鶯並坐交愁濕螢火簾疎巧入坐人/衣以坐字體物頗奇然北齊劉逖詩無由似𤣥豹縱意)
(坐山中張說詩樹坐參猿嘯沙行入鷺羣皆本漢樂府/烏生八九子端坐秦氏桂樹間非始杜也  遯叟下同)
杜又用俗字(葛常明云數物一箇謂食為喫甚近鄙獨/杜屢用峽口驚猿聞一箇兩箇黄鸝鳴翠)
(柳却遶井邊添箇箇臨岐意頗切對酒不能喫樓頭喫/酒樓下卧但使殘年飽喫飯梅熟許同朱老喫篇中大)
(槩奇特用俗字更/可暎帶益妍耳)用方言里諺(孫季昭云杜子美善以/方言里諺㸃化入詩句)
(中如云吾家老孫子質朴古人風客睡何曾著秋天不/肯明棗熟從人打葵荒欲自鋤一夜水高二尺强數日)
(不可更禁當不分桃花紅勝錦生憎柳絮白於綿負鹽/出井此溪女打皷發船何處郞此類尤多不可殫述)
太白詩押宜字韻者凡五見而韻致俱勝(如山將落日/去水與晴空)
(宜月色望不盡空天交相宜謔浪偏相宜/置酒正相宜春風與醉客今日乃相宜)
劉夢得云為詩用僻字須有來處宋考功云馬上逢寒
食春來不見餳帝疑之因讀毛詩鄭箋說吹簫處注云
即今賣餳者所吹六經惟此中有餳字吾縁明日重陽
欲押一糕字詩尋思六經竟未有糕字不敢為之(按夢/得亦)
(有餳字詩厯陽書事湖魚香勝肉官酒重於餳蓋傚宋/也較宋押得更穏又按隋書五行志載謡語有八月刈)
(禾傷早九月食糕正好糕字入詩始見此詩有出自可/用何必盡本之六經耶  王弇州云劉用字謹嚴如此)
(然其答樂天有筆底心猶毒杯/前膽不豩豩呼關切此何謂也)
元微之贈周先生詩云寥寥空山岑冷冷風松林流月
垂鱗光懸泉揚高音希夷周先生燒香調琴心神功盈
三千誰能還黄金四十字用平聲字至三十九古有四
聲詩純用平聲者此則偶然犯之而調叶步虚殊鏘然
可誦
韓愈最重字學詩多用古韻如元和聖德及此日足可
惜詩全篇一韻皆古叶兼用其贈張籍詩云時來問形
聲知籍亦留心韻學者乃籍詩獨不甚用古韻惟祭愈
詩七陽用至八十三韻古韻幾於用盡却無一韻不押
得穏帖視愈之每每强押者過之宋吳才老推韓愈為
唐一代字學冠下及白傅柳州而未滿於籍夫識字貴
善用耳籍用古韻即僅此一篇韻學之深可知矣才老
或未足語此也
九日用茱萸杜子美云醉把茱萸仔細看王右丞云遍
揷茱茰少一人朱倣云學他年少揷茱茰劉夢得以為
更三詩人道之子美為優
一菊詩也陳叔達云但令逢採摘寧辭獨晩榮婉厚乃
爾朱灣云受氣何曽異開花獨自遲費較量矣李山甫
云栽處不容依玉砌要時還許上金罇更似毒口罵將
來豈非時代為之
僧與鳥自浪仙後幾成一副應急對子諸家槩有惟姚
合夜鐘催鳥絶積雪阻僧期差不落夾
前逢錦車使都䕶在樓蘭虞世南用為起句殊未安不
若王摩詰蕭關逢候吏都䕶在燕然改作結句較妥也
上官儀鵲飛山月曉蟬噪野風秋率爾出風致語佳耳
張說雁飛江月冷猿嘯野風秋似有意學之那得佳歐
公力擬温飛卿警聨不及亦同此
王維積水不可極安知滄海東亦可謂工於發端矣謝
靈運登海口盤嶼山詩莫辨洪波極誰知大壑東良自
有本(皇甫/子循)
太白人分千里外興在一杯中達夫功名萬里外心事
一杯中似皆從庾抱之悲生萬里外恨起一杯中來而
達夫較厚太白較逸並未易軒輊(遯叟/下同)
孟浩然萬壑歸於漢千峯劃彼蒼杜子美餘力浮於海
端憂問彼蒼對法正同
王昌齡龍潭詩百泉勢相蕩巨石皆却立昏為蛟龍怒
清見雲雨入杜甫萬丈潭詩前臨洪濤寛却立蒼石大
黒知灣澴底清見光炯碎語不襲而肖而通篇杜尤雄
拔盡善名家大家之分也
子昂古朩生雲際歸帆出霧中即𤣥暉天際識歸舟雲
中辨江樹也子美薄雲巖際宿孤月浪中翻即仲言白
雲巖際出清月波中上也四語並極精工卒難優劣然
何謝古體入此漸啓唐風陳杜近體出此乃更古意不
可不知(元瑞/下同)
又杜山青花欲燃出沈約山櫻花欲燃江流靜猶湧出
隂鏗大江靜猶浪繡段裝簷額金花帖皷腰出庾信細
縷纒鐘格圓花釘皷牀春水船如天上坐老年花似霧
中看出沈佺期人如天上坐魚似鏡中懸沈復出陳釋
慧標舟如空裏泛人似鏡中行冰藍遞有從來
韋蘇州對殘燈詩云獨照碧牕久欲隨寒燼滅幽人將
遽眠解帶翻成結梁沈氏滿願殘燈詩云殘燈猶未滅
將盡更揚輝惟餘一兩燄猶得解羅衣韋詩實出於沈
然韋有幽意而沈淫矣(升菴/外集)
司空曙乍見翻疑夢相悲各問年戴叔倫一年將盡夜
萬里未歸人一則久别乍逢一則客中改歲之絶唱也
李益問姓驚初見稱名憶舊容絶類司空崔塗亂山殘
雪夜孤燭異鄉人絶類戴作皆可亞之(元瑞梁按戴句/元出  簡文一)
(年夜將盡萬里人未歸但/顛倒用之而字無一易)
劉文房已是洞庭人猶看灞陵月孟東野長安日下影
又落江湖中語意相似皆寓戀闕之意而劉為藴藉(楊/升)
(菴/)
白香山醉貌如霜葉雖紅不是春出尹式衰顔倚酒紅
尹悲歎有含蓄白故是翻案佳語氣則索然矣(閲耕/餘録)
讀姚少監侯門月色少於燈句每嘆富貴家光景真復
如此俗耶然王摩詰山池夜讌詩山月少燈光先已道
過矣(遯叟/下同)
盧仝月蝕詩生於李白之古朗月行李白古朗月行生
於天問夜光何德死則又育厥利維何顧莬在腹數語
始則微詞含寄終至破口發村靈均氏亦何料到此
杜甫有句云詩盡人間興兼須入海求非深於搜索者
無此想頭李克恭弔孟郊詩海底也應搜得盡正祖此
意
韋莊詩靜極却嫌流水閙閒多翻笑野雲忙本於老杜
之水流心不競雲在意俱遲但多着一嫌字笑字覺非
真閒真靜耳
白居易咏老柳樹但見半衰臨此路不知初種是何人
羅隠咏長明燈不知初㸃人何在祗見當年火至今語
似祖述而用法一順一倒不同
劉長卿餘干旅舍云揺落暮天迥丹楓霜葉稀孤城向
水閉獨鳥背人飛渡口月初上鄰家漁未歸鄉心正欲
絶何處搗征衣張籍宿江上館云楚驛南渡口夜深來
客稀月明見潮上江靜覺鷗飛旅宿今已逺此行殊未
歸離家久無信又聽搗寒衣兩詩韻同而意調亦同(詩/話)
(總/龜)
韓退之贈張道士詩臣有平賊策狂童不難治恨無一
尺箠為國笞羌夷臣有膽與氣不忍死茆茨天空日月
高下照理不遺寧當不竣報歸袖風披披霜天熟斾栗
收拾不可遲杜牧亦有書懷詩云北虜壞亭障聞屯千
里師牽連久不解他盜恐旁窺臣實有長策彼可徐鞭
笞如蒙一召議食肉寢其皮斯乃廟堂事爾微非爾知
向來躐等語長作陷身機行當臘欲破酒齊不可遲且
想春候暖甕間傾一巵並以排調語抒孤憤意象如一
未知紫微有意相祖述抑或偶爾暗合也紫微弔趙將
軍落句誰知我亦輕生者不得君王丈二殳與前恨無
一尺箠意亦正同(遯叟/下同)
信惟餓隸布實黥徒班固史贊語也王維詩有亥為屠
肆鼓刀人嬴乃夷門抱闗者慨然嘆曰道固不同潘岳
誄辭也李白詩有秦人相謂曰我屬可去矣雖未必相
模倣而語格恰同詩即有韻之文在所善用耳
諸家懐古感舊之作如年年春色為誰來惟見江流去
不回惟有年年秋雁飛秪今惟有西江月曽照吳王宫
裏人等句非不膾炙人口奈詞意易為倣傚竟成悲弔
海語不足貴矣諸賢生今不知又作如何洗刷
余友姚叔祥嘗語余云余行黄河始知孤村幾歲臨伊
岸一雁初晴下朔風之為真景也余家海上每客過聞
海唑聲必怪問進海味有疑而不下箸者益知潮聲偏
懼初來客海味惟甘久住人二語之確切人足跡不出
門能悉門外許許盡拈為錦囊用乎(唑方言比海聲/如人囂聲也)
長孫正隠高氏林亭細雨猶開日深池不漲沙上句人
皆能領其景下句則非北人習風土者不能知其妙也
薛能詩有池中水是前秋雨陌上風驚自古塵二句之
妙亦非北人不能知
盛唐詩以文常㑹友惟德自為隣今以為頭巾語非知
者也而學此等句未有不頭巾者也其得失乃在作者
寸心知耳(方采/山)
遊魚逆水上宿鳥向風栖最詩之識物理者(魚逆水鱗/順鳥向風)
(羽順/也)然一說破則似爾雅詁不復似詩(遯叟/下同)
詩亦要占些地歩退之贈李愿云往取將相酬恩讐達
夫贈王徹云吾知十年後季子多黄金豈理耶惟杜老
有斟酌此等語不肯輕下然如何日霑微禄歸山買薄
田等亦未能陶洗淨盡為有識者所微窺云
扈從應制詩自有體王維早朝詩仍聞遣方士東海訪
蓬瀛明以秦皇漢武譏其君矣不若宗楚客幸覩八龍
遊閬苑無勞萬里訪蓬瀛為有含蓄
杜長安城頭頭白烏云云乘輿西出不堪紀此最得體
又霑衣問行在亦自好煙塵暨御道耆舊把天衣雖略
做不妨遥聞出巡狩早晚徧遐荒過矣下殿走尤不可
奪馬悲公主登車泣貴嬪不堪敘嵇紹血太甚(方采/山)
老杜北征咏馬嵬事云憶昔狼狽初事與古先别姦臣
竟葅醢同惡隨蕩析不聞夏商衰中自誅褒妲若明皇
鑒夏殷事畏天悔禍自賜楊妃死官軍無預者可謂深
識君臣大體劉禹錫乃云官軍誅佞幸天子捨妖姬白
樂天云六軍不發無奈何宛轉蛾眉馬前死此則為明
皇不得已誅貴妃雖曰紀其實豈臣子所忍言所宜言
(魏泰/之)
至德初岑參與子美同為諫職子美詩避人焚諫草騎
馬欲雞栖又明朝有封事數問夜如何參詩則云聖朝
無闕事自覺諫書稀時安史之亂未夷上皇在蜀朝野
騷然可云無闕事耶亦語病也(老杜/補遺)
或問長恨歌與連昌宫詞孰勝余曰元之詞微著其荒
縱之跡而卒章乃不忘箴諷若白作止敘情語顛末誦
之雖柔情欲斷何益勸戒乎(墨莊漫録殿宋王楙又云/歌中有夕  螢飛思悄然)
(孤燈挑盡未成眠句興慶宫中夜不㸃/燭明皇自挑燈耶觀此更可發一笑)
今世所道俗語多唐以來人詩當時原說得太俚後來
便作俗諺相舉(如公道世間惟白髮不知辛/苦為誰甜之類難悉舉陸游)宋人以王
季友觀壁畫山水詩于公大笑向予說小弟丹青能爾
為等語為淺陋類兒童幼學者一拈出便欲噴飯唐初
題畫詩未鑿竅故以此等語為工今則老杜語亦稍稍
退位矣下筆正難(遯/叟)
趙嘏一千里色中秋月十萬軍聲半夜潮唐人稱壯而
蘇公以為寒儉楊蟠八十丈虹晴卧影一千頃玉碧無
瑕宋人推壯而歐公以為粗豪二公雖此道未徹此等
議論自具眼然粗豪易見寒儉難知學者細思之(元/瑞)
杜甫武侯廟栢詩云霜皮溜雨四十圍黛色參天二千
尺沈存中以四十圍乃是徑七尺譏此栢無乃太細長
此猶鄭康成注毛詩一一要合周禮也昔文與可為東
坡畫竹有掃取寒梢萬丈長之句坡戲謂與可竹長萬
丈當用絹二百五十疋巳復從而實之曰世間亦有千
尋竹月落空庭影許長與可㑹坡意即寫修竹數竿遺
坡曰此竹數尺耳而有萬丈之勢觀二公談笑之語如
此可黙㑹詩人之意矣存中惡足知之耶(陳善/新語)
自宋有田莊牙人之說詩流往往惑之此大不解事者
盛唐牕中三楚盡林外九江平中唐東屯滄海濶南瀼
洞庭寛晚唐到江吳地盡隔岸越山多皆一時警句杜
如地利西通蜀天文北照秦尤不勝數何用為嫌惟近
時作者粘帶皮骨太甚乃反覺有味斯言耳(元瑞/下同)
唐輕薄子彈摘人詩句若衞子鷓鴣失猫尋母之類至
今笑端余謂此不必泥顧其句何如耳數詩淺俗鄙夷
即與所譏不類寧免大雅盧胡如孟浩然春眠不覺曉
二十字清新婉約縱輕薄姍侮萬端亦何害其美耶(無/名)
(子以浩然春眠/一絶為盲子詩)
唐詩須分三節看盛唐主辭情中唐主辭意晚唐主辭
律(詩/譜)
盛唐詩格極高調極美但不能多不足以酬物而盡變
所以又有中晩詩(弇/州)
大厯以前分明别是一副言語晩唐分明别是一副言
語盛唐人詩亦有一二濫觴晩唐者晚唐人詩亦有一
二可入盛唐者要當論其大槩耳大厯詩高者尚未失
盛唐下者漸入晩唐矣晚唐之下者間亦墮野狐外道
鬼窟中(嚴滄/浪)
唐律初盛中晚時代聲調故自必不可同然亦有初而
逗盛盛而逗中中而逗晩者何也逗者變之漸非逗故
無繇變也如四詩之有變風變雅便是離騷逺祖子美
七言律之有抝體非即猶四詩之有變風變雅乎
唐律之繇盛而中極是盛衰之介然王維錢起實相倡
酬子美全集半是大厯以後所作逗漏實有可言今觀
諸家如右丞明到衡山篇嘉州函谷磻溪句隠隠錢劉
盧李間矣至於大厯十才子其間豈無盛唐之句蓋聲
氣猶未相隔也學者固當嚴於格調然必謂盛唐人無
一語落中中唐人無一語入盛則亦固哉其言詩矣(王/敬)
(美/)
兩漢以質勝六朝以文勝魏稍文所以遜兩漢唐稍質
所以過六朝(胡元瑞/下同)
古體至陳本質亾矣隋之才不若陳之麗而稍知尚質
故隋末諸臣即為唐風正始近體至宋性情泯矣元之
才不若宋之高而稍復縁情故元季諸子即為昭代先
鞭
漢魏六朝遞變其體為唐而唐體迄於今自如譬之水
三百篇崑崙也漢魏六朝龍門積石也唐則溟渤尾閭
矣安所取益故後唐而詩衰莫如宋有出於中晚之下
後唐而詩盛莫如明亦無加於初盛之上(李本/寧)
　
　
　
　
　
　
　
　
　
　
　
　
　
　
　唐音癸籖巻十一
欽定四庫全書
　唐音癸籤巻十二
　　　　　　　　　　　　明　胡震亨　撰
　　樂通一
　　　雅樂調
唐樂律吕主旋宫之法以五音加二變一宫二商三角
四變徴五徴六羽七變宫各十二調為雅樂八十四調
(唐書樂志云旋宫之法因五音生二變因變徴為正徵/因變宫為清宫七音起黄鍾終南呂迭為綱紀黄鍾之)
(律管長九寸王於中宫土半之四寸五分與清宫合五/音之首也加以二變循環無間其聲繇濁至清為一均)
(凡十二宫調皆正宫也正宫聲之下無復濁音故五音/以宫為尊十二商調調有下聲一為宫也十二角調調)
(有下聲二宫商也十二徴調調有下聲三宫商角也十/二羽調調有下聲四宫商角徴也十二變徴調居角音)
(之後正徴之前十二變宮調在羽音之後清宫之前雅/樂成調無出七聲本宫遞相用樂章則隨律定均合以)
(笙磬節以/鐘鼓云)
　　　俗樂調
唐俗樂其源亦本於雅樂宫調七曰正宫高宫中吕宫
道調宫南吕宫仙吕宫黄鍾宫商調七曰越調大食調
高大食調雙調小食調歇指調林鍾商角調七曰大食
角高大食角雙角小食角歇指角林鍾角越角羽調七
曰中吕調正平調高平調仙吕調黄鍾羽般涉調是為
俗樂二十八調(樂志云俗樂調皆從濁至清迭更其聲/下則益濁上則益清慢者過節急者流)
(蕩其宫調應/夾鍾之律)
　　　十二和
雅樂之曲曰十二和和云者取大樂與天地同和也十
二法天成數也一曰豫和以降天神(冬至祀圜丘上辛/祈穀孟夏雩季秋)
(享明堂朝日夕月巡狩告於圜丘燔柴告至封祀泰山/類於上帝皆以圜鍾為宫三奏黄鍾為角太蔟為徴姑)
(洗為羽各一奏五郊迎氣黄帝以黄鍾為宫赤帝以函/鍾為徴白帝以太蔟為商黒帝以南吕為羽青帝以姑)
(洗為/角)二曰順和以降地祗(夏至祭方丘孟冬祭神州地/祗春秋廵狩告社宜於社禪)
(社首皆以函鍾為宫太蔟為商姑洗為徴南/吕為羽各三奏望於山川以蕤賓為宫三奏)三曰永和
以降人鬼(時享禘祫有事而告謁於廟皆以黄鍾為宫/三奏大吕為角太蔟為徴應鍾為羽各二奏)
(祀先農皇太子釋奠皆以姑洗為宫送神各以其曲蜡/兼天地人以黄鍾奏豫和㽔賔姑洗太蔟奏順和無射)
(夷則奏永和以降/神而送神以豫和)四曰肅和登歌以奠玉帛(天神以大/吕為宫地)
(祗以應鍾為宫宗廟以圜鍾為宫祀先農/釋奠以南吕為宫望於山川以函鍾為宫)五曰雍和凡
祭祀以入俎(天神之俎以黄鍾為宫地祗之俎以太蔟/為宫人鬼之俎以無射為宫又以徹俎凡)
(祭祀俎入之後接/神之曲亦如之)六曰壽和以酌獻飲福(以黄鍾/為宮)七曰
太和以為行節(凡祭祀天子入門而即位與其升降至/於還次行則作止則止其在朝廷天子)
(將自内出撞黄鍾之鍾右五鍾應乃奏之禮畢興而入/撞蕤賔之鍾左五鍾應乃奏之皆以黄鍾為宫又皇帝)
(駕出太極門奏采茨/至嘉德門止還亦然)八曰舒和以出入二舞及朝賀皇
太子王公之出入(以太蔟/之商)九曰昭和皇帝皇太子以舉
酒十曰休和皇帝以飯以肅拜三老皇太子亦以飯(皆/以)
(其月之/律為宫)十一曰正和皇后以受冊受朝十二曰承和皇
太子在其宫有㑹則奏之凡四十八曲(開元中又造裓/和三公升殿㑹)
(訖下階屨行奏豐和享先農宣和祀孔宣父齊太公廟/奏煌煌冲和𤣥元太清官奏大厯中以豫和同國諱改)
(曰元/和)
　　　二舞
二舞一曰治康文舞也一曰凱安武舞也(舞八佾六十/四人凱安六)
(變一變象龍興參墟二變象克定關中三變象東夏賔/服四變象江淮平五變象獫狁伏六變復位以崇象兵)
(還振旅後以治康/犯高宗諱改化康)以用之郊廟讌饗各有曲(郊廟初獻/作文舞亞)
(獻終獻作武舞太廟降神以文舞每室酌獻各用其廟/之舞詳後凡元正冬至大朝㑹設饗二舞並陳於庭以)
(次/作)
　　　廟舞
獻祖廟舞曰光大懿祖曰長發太祖曰大基(後改/大政)世祖
曰大成高祖曰大明太宗曰崇德高宗曰鈞天中宗曰
太和睿宗曰景雲𤣥宗曰廣運肅宗曰惟新代宗曰保
大德宗曰文明順宗曰大順憲宗曰象德穆宗曰和寧
敬宗曰大鈞文宗曰文成武宗曰大定昭宗曰咸寧各
有曲懿僖二廟闕不著(𤣥元太清宫舞/混成紫極曲)
　　　十部伎
十部伎燕饗設之所以備華夷也一曰讌樂伎二曰清
樂伎三曰西涼伎四曰天竺伎五曰高麗伎六曰龜兹
伎七曰安國伎八曰疎勒伎九曰高昌伎十曰康國伎
各有曲(初唐仍隋舊燕饗設九部伎貞觀中伐高昌得/其樂增為十部  燕樂隋舊樂也清樂即清商)
(曲南朝舊樂也樂志云清商曲武后時猶存六十三曲/後存有辭者三十七曲  白雪  公莫  巴渝  明君)
(聲鳳將雛/  四時歌)　(明之君阿鐸舞歡白鳩團白紵懊子夜吳/前溪    子及  聞    扇    憹  長)
(史烏督䕶/棲  夜飛)　(讀曲/估客)　(烏夜啼雅石城壺莫愁林襄陽三/楊伴    歌驍    常  歡)
(州舟采桑之春江花月夜時玉樹後庭花無堂堂曲泛/龍    明  君雅歌  四  歌四  有聲  辭七)
(上林十鳳雛/共四  四曲)　(平調伎清調詳瑟調内平折茂命嘯天/西凉  以下  夷樂    郭  倩云)
(寶已後讌樂西涼龜兹部著録者二/百餘曲而清樂天竺諸部不在焉)
　　　鼔吹曲
鼓吹軍樂也唐用以備鹵簿之儀一鼔吹部二羽葆部
三鐃吹部四大横吹部五小横吹部凡八十五曲(今書/云七)
(十五曲或/字之誤)
鼓吹部三十六曲　掆鼓十曲　一驚雷震　二猛獸
駭　三鷙鳥擊　四龍媒蹀　五靈夔吼　六鵰鶚爭
　七壯士奮怒　八熊羆哮吼　九石墜崖　十波盪
壑(開元禮義羅曰掆鼓小鼓也先作之以引大鼓猶雅/樂之有朄六典掆鼔夾金鉦  律書樂圗云曲辭今)
(無/傳)　大鼓十五曲　一元驎合邏　二元驎他固夜
三元驎跋至慮(三曲嚴用/晨曰嚴)　一元咳大至遊　二阿列
乾　三破逵析利紇　四賀羽真　五鳴都路跋　六
他勃鳴路跋　七相雷析追　八元咳赤賴　九赤咳
赤賴　十吐咳乞物真　十一貪大訐　十二賀粟胡
真(十二曲警用夜曰警一通考曰大鼓即古鼖鼓六典/曰晨嚴三通夜警衆  曲轉次而振晨嚴之曲  按)
(諸曲名似奚契語考隋志大鼔亦十/五曲其詞本之鮮卑意唐仍其舊爾)　小鼓九曲　一
漁陽　二雞子　三警鼓　四三鳴　五合節　六覆
參　七步鼓　八南陽㑹星　九單揺(陳氏樂書唐樂/圖小鼓一大鼓)
(上負一小鼓卧之律書小鼓/九曲一曲馬上用八曲嚴用)　長鳴一曲　中鳴一曲
(長鳴中鳴角也樂書唐鹵簿角或以竹朩或以皮非有/定制  長鳴一曲三聲  一龍吟聲  二彪吼聲  三)
(阿聲茂中鳴一曲三聲有一盪聲小二牙聲梅三送聲/  郭  倩云唐大角曲  大單于  單于大  花小梅)
(花其聲猶/有存者)
羽葆部十八曲　一太和　二休和　三七德　四騶
虞　五基王化　六纂唐風　七厭炎精　八肇皇運
　九躍龍飛　十殄馬邑　十一興晉陽　十二濟渭
險　十三應聖期　十四御宸極　十五寧兆庻　十
六服遐荒　十七龍池　十八破陣樂(樂書羽葆鼓五/綵重蓋架垂流)
(蘇植羽六典羽葆鼔夾歌簫笳德按柳子厚嘗以魏晉/後代有鐃歌鼔吹曲紀受命功  唐獨無有補撰曲十)
(二表上之今諸曲自基王業至服遐荒高祖太宗功德/具在何言無也龍池𤣥宗潛邸瑞應破陣樂在龍池後)
(意亦𤣥宗小破陣樂曲觀二曲綴末則知此十八曲者/開元帝所定無疑矣其先之太和休和者唐雅十二和)
(其七用以祀其二后及太子用之惟昭和及此二和用/之天子或因而襲其名為曲未可知騶虞者古訓騶御)
(虞人禮天子敎于田獵命七騶咸駕射則歌以為節宜/用為鹵簿曲名而七德一曲即神功破陣樂武舞之名)
(太宗所用得天下歌之尤以昭功德也諸曲倫次之目/或未必如魏晉以來所傳者之整比然遵用久矣一代)
(典制故自無闕也子厚之曲雖表上未聞施用蓋所謂/雖善不尊不尊不信者而至謂有司本無其曲為之補)
(撰非夫偶疎於考據則亦其急於自衒而/姑為之說爾安得以言出柳州遂信之乎)
鐃吹部七曲　一破陣樂　二上車　三行車　四向
城　五平安　六歡樂　七太平(律書樂圖鐃軍樂六/典曰鐃鼓夾歌簫笳)
(樂書又曰七/曲各有亂)
大横吹部二十四曲　一悲風　二遊絃　三間絃明
君　四吳明君　五古明君　六長樂聲　七五調聲
　八烏夜啼　九望鄉　十跨鞍　十一間君　十二
瑟調　十三止息　十四天女怨　十五楚客　十六
楚妃歎　十七霜鴻引　十八楚歌　十九胡箶聲
二十辭漢　二十一對月　二十二胡笳明君　二十
三湘妃怨　二十四沈湘(六典曰大横吹有節鼓夾笛/簫觱篥笳桃皮觱篥  陳氏)
(樂書引唐樂圖所載二十四曲名與此不同附記曰樂/圗云大横吹二十四曲内三曲馬上警嚴用之一  懽)
(樂樹二曰空口蓮三曰賀六渾其餘二十一曲備擬所/用一曰靈泉雀二曰達和若輪空三曰白凈王子四曰)
(他賢逸勤五曰鳴和羅純羽􁀙六曰歎度熱七曰吐久/利飩比倫八曰𤣥比敦九曰植普離十曰胡笛爾笛十)
(一曰鳴羅特罰十二曰比久汰大汗十三曰於理真斤/十四曰素和斛律十五曰鳴纜真十六曰烏鐵甘十七)
(曰特介汗十八曰度賔哀十九曰阿若干/樓達二十曰大賢真二十一曰破陣樂)
小横吹部曲與大横吹同(六典曰小横吹夾笛簫觱篥/笳桃皮觱篥無節鼓儀衛志)
(云有角其曲失傳郭茂倩疑/以為與大横吹同故不見)
　　　大射樂章
大射皇帝射騶虞二奏王公射貍首一奏迎送皇帝入
閣奏太和凡四曲
　　　鄉飲酒樂章
鄉飲酒鹿鳴三奏南陔一奏嘉魚四奏崇丘一奏關雎
五奏鵲巢三奏凡十七曲(二禮曲唐用古詩名/别製非即用古詩)
　　　侲子之唱
大儺有侲子之唱(開元禮所載辭與劉昭/志漢辭同蓋沿其舊也)
　　　凱歌
大征伐有功奏凱入其歌曰破陣樂曰應聖期曰賀聖
歡曰君臣同慶樂凡四曲(樂志云前二曲太常舊有其/辭後二曲太和中補造今檢)
(劉禹錫集四曲實並/其所撰志難盡據)
　　　論唐初樂曲散佚
初太宗命祖孝孫等定雅樂尋詔褚亮等分製樂章高
宗上元中復令太常少卿韋萬石與太史令姚元辯増
損當時郊廟燕㑹樂曲迨則天稱制改易典章歌辭多
是内出開元中詔中書張說復行釐正上自定聲度說
為之辭中間雜用貞觀舊辭為多太常卿韋縚嘗銓敘
為五巻付大樂鼓吹兩署習之此一代樂章刋定始末
也奈舊史不能考遵前代史例於樂志中祗録郊廟而
無朝㑹讌射等曲新志則并郊廟不録其辭因日就亾
佚舊史書序云讌樂歌辭太常先有宫商角徴羽五調
調各一巻是貞觀中侍中楊仁恭妾趙方等輯近代詞
人雜詩為之者韋縚亦嘗令太樂令孫𤣥成整比為七
巻以辭多不經不録今考㑹要殿庭元日冬至朝㑹樂
章七元日迎送皇帝奏太和開元中源乾曜作羣官行
奏舒和上公上壽奏休和皇帝受酒登歌奏昭和顯慶
中李義府作中宫朝㑹樂章四東宫朝㑹樂章五亦義
府作此固雅樂曲也何以亦不録乎辭之近鄭衛者既
盡為之刪其稍近雅者又復不亟存一二唐樂章之挂
漏獨甚史家固不能辭其責也
　
　
　
　
　
　
　
　
　
　
　唐音癸籖巻十二
欽定四庫全書
　唐音癸籖巻十三
　　　　　　　　　　　　明　胡震亨　撰
　　樂通二
　　　唐各朝樂
太宗　神功破陣樂(初太宗為秦王破劉武周軍中相/與作秦王破陣樂曲及即位宴㑹)
(必奏之示不忘本因製舞圖左圓右方先偏後伍交錯/屈伸以象魚麗鵞鸛用樂工百二十八人披銀甲執㦸)
(而舞凡三變每變為四陣象擊刺徃來歌者和曰秦王/破陣樂後令魏徴褚亮虞世南李百藥等更製歌辭名)
(七徳舞永徽中更/名為神功破陣樂)　功成慶善樂(太宗生武功慶善宴/宫貞觀六年幸之)
(從臣賞賜閭里帝歡甚賦詩命吕才按律被之管絃名/曰功成慶善樂以童兒二十四人冠進徳冠紫袴褶長)
(褏漆髻屣履而舞名九功之舞進蹈安徐以象文徳洽/而天下安樂也  初太宗時凡至正享讌及國有大慶)
(二舞偕奏于庭髙宗時用之郊廟代治康凱安尋以神/功破陣樂不入雅樂功成慶善樂不可降神復用治康)
(凱安舊舞/而二舞罷)　髙宗　上元舞(其樂有上元二儀三才四/時五行六律七政八風九)
(宫十洲得一慶雲等十四曲皆帝自製舞用百八十人/衣畫雲五色衣以象元氣大祠享皆用之後詔惟郊廟)
(用餘/皆罷)　一戎大定樂(帝將伐髙麗燕洛陽城門觀屯營/教舞按親征用武之勢名曰一戎)
(大定樂舞者百四十人被五采甲持槊而舞歌者/和之曰八紘同軌樂象髙麗平而天下大定也)　六
合還淳舞(調露二年幸洛陽城南樓宴羣/臣太常嘗奏此舞其容制不傳)　景雲河清
讌樂(初貞觀中景雲見河水清張丈收采古誼為景雲/河清歌髙宗即位製樂上之其樂二十五色每工)
(一人歌二人舞者二十人分四部一景雲舞八人二慶/善舞四人三破陣舞四人四承天舞四人名曰讌樂元)
(㑹第一奏之杜佑云近惟景雲舞存餘亡唐按唐讌樂/有二十部伎之讌樂隋舊樂也此讌樂則  之新樂後)
(列坐部伎中玉/海疑以為一誤)　武后　聖壽樂(舞用百四十人製聖/超千古道泰百王皇)
(帝萬年寶祚彌昌十六字舞之行/列每變成一字凡十六變而畢)　天授樂(天授年造/舞四人)
　神宫大樂(長壽二年正月享萬象神宫/后自製此樂舞用九百人)　長壽樂(亦/長)
(壽年造舞/十二人)　鳥歌萬歲樂(時宫中養鳥能人言又常稱/萬歲因為樂象之舞三人畫)
(冠為/鳥像)　聖主回鑾舞(大足元年天后幸京師同州/刺史蘇瓌進命編之樂府)　中
宗　桑條歌樂(永徽後人唱桑條韋也之歌神龍中佞/者以為韋后之應作桑條歌樂辭十餘)
(首以進皆/被之樂府)　𤣥宗　龍池樂(帝為平王時賜第隆慶坊/之南坊人所居忽變為池)
(望氣者異焉後正位以坊為宫池水逾大瀰漫數里名/其池曰龍池命羣臣為龍池樂十章歌其祥以祀龍神)
(舞用七/十二人)　小破陣樂(生於太宗之破陣/樂舞四人金甲胄)　文成樂(帝作/此與)
(小破陣/樂更奏)　光聖樂(舞八十人鳥冠五綵畫衣兼似/上元聖夀之容以歌王業所興)　又
分前代及本朝樂為二部　立部伎八　安樂　太平
樂　破陣樂　慶善樂　大定樂　上元樂　聖壽樂
　光聖樂　坐部伎六　讌樂　長壽樂　天授樂
鳥歌萬歲樂　龍池樂　小破陣樂(安樂舞亦名城舞/用八十人作羌胡)
(狀行列方正象城郭太平樂亦名五方師子舞依方色/為師子習弄用百四十人作崑崙象舞太平樂曲並周)
(隋遺音也餘樂唐本朝及帝所自製詳前立部伎堂下/立奏坐部伎堂上坐奏太常閱樂坐部伎無性識者退)
(入立部伎立部伎無/性識者退入雅樂部)　代宗　寶應長寧樂(帝繇廣平/王復二京)
(梨園供奉官劉日進/作以獻十八曲宫調)　廣平太一樂(大厯元年司/馬滔作以進)　徳
宗　定難樂(河東節度馬燧作以獻本紀貞元三年上/御文徳殿試定難樂曲其後方鎮多製樂)
(以獻/者)　繼天誕聖樂(天長節昭義節度王䖍休獻其曲/以宫為調表五音之奉君以土為)
(德知五運之居中也凡二十五遍法二十四氣而足/成一嵗每遍一十六拍象八元八凱之登庸於朝)
中和樂(帝改二月一日為中和節貞元十四年是節製/中和樂舞舞中成八卦其樂辭帝御撰㑹要云)
(因繼天誕/聖樂而作)　奉聖樂(初韋臯節度劍南南詔異牟尋請/獻夷中歌曲臯因之作南詔奉聖)
(樂以獻用正律黄鍾之均宫徴一變角羽終變舞六成/序曲二十八疊舞南字歌聖主無為化舞詔字歌南詔)
(朝天樂舞奉字歌海宇修文化舞聖字歌雨露覃無外/舞樂字歌闢土丁零塞皆一章三疊而成字舞畢又舞)
(闢四門之舞遽舞入徧兩疊舞終又舞億萬壽/之舞歌天南滇越俗四章歌舞七疊六成而終)　順聖
樂(山南節度使于頔獻其樂令女妓為佾舞聲態雄俊/又號孫武順聖樂  頔因韋臯獻奉聖樂作此進韋)
(樂中有丈夫一人獨舞頔樂曲將半行綴皆伏亦一人/舞于中時幕客韋綬觀之笑曰何用窮兵獨舞雖詼諧)
(亦有/為也)
　按唐樂惟十二和二舞為雅樂自太宗以功德之盛
　復造破陣慶善二樂舞於是後世相循競製樂以侈
　觀聽舞佾制度各以意為増减不合古經而臣下亦
　復撰樂獻媚女倡夷舞同俳優戲劇之觀則已漸流
　為散樂而逺雅益甚矣諸樂曲疊非一馬氏端臨用
　髙氏緯畧之說誤以一樂為一曲總計為五十有五
　曲當時韋萬石請奏上元等舞有二十九雅者有五
　十二雅者有五十雅者而韋臯奉聖一樂曲之多尤
　備載正史固未可數計也今第總述樂名稍為之疏
　釋存大凡云
　　　唐曲
三臺　急三臺(古今解三臺者不一馮鑑續事始曰漢/蔡邕三日之間周歴三臺樂府以邕曉)
(音律為製此曲劉禹錫嘉話録鄴中有曹公銅雀金虎/冰井三臺北齊髙洋毁之更築金風聖應崇光三臺宫)
(人拍手呼上臺送酒因名其曲為三臺李氏資暇録曰/三臺三十拍促曲名昔鄴中有三臺石季龍常為宴逰)
(之所而造此曲以促飲今按諸說李/氏說似可據樂苑云唐三臺羽調曲)　調笑詞　轉應
詞　宫中調笑詞(三曲與三臺同一調有此異名白樂/天云調笑令乃抛打曲也有詩云打)
(嫌調笑易飲/訝巻波遲)　宫中三臺　江南三臺　上皇三臺
怨陵三臺　突厥三臺(大/曲)　廣陵散(本嵇叔夜琴操/名後人以為曲)
采桑(晉清商西曲羽/調唐有大曲)　楊下采桑(出于/采桑)　烏夜啼(杜佑/云本)
(宋臨川王義慶所作今所傳歌似非義慶本旨/  敎坊謝大善歌此眀皇嘗親御箜篌和之)　舞媚
娘　大舞媚娘(舞亦作武並羽調曲永徽後民間多歌/此曲史以為天后之讖今按隋李綱傳)
(有諫止太子勇奏舞媚娘曲事梁庾信陳後主並有舞/媚娘辭則曲名本不作武字意後來讖家為妖瞾獻諛)
(改作武/媚娘耳)　長相思(古曲梁張率始以長相思三字為句/發端陳後主及徐陵江總輩襲其調)
(益工之唐李白/諸家多有作)采蓮子(梁清商曲江南弄有采蓮曲唐/曲本此曲和聲曰舉棹年少)
　茱萸女(梁簡文咏采茱茰女為人所挑大/抵與陌上桑同唐萬楚有其曲)　玉樹後
庭花(陳後主作/唐有大曲)　後庭花(小/曲)　阿嚲迴(本北魏阿那瓌/曲阿那瓌者蠕)
(蠕國主名用為曲後訛為阿嚲迴唐沿之為名那乃可/切嚲典可切瓌即瑰姑囘切以音相近故訛顔真卿詩)
(莫唱阿嚲迴應云夜半樂是也楊用修以為/即笛曲之阿濫堆此自明皇時曲失之逺矣)　蘭陵王
(北齊蘭陵王長恭以假面威敵/後人因以入歌唐有此曲名)　伴侣(北齊後主作音/韻窈窕極於哀)
(思唐有/大曲)　太平樂(即五方師子樂/曲周隋間遺音)　聖明樂　大聖明
樂(初隋開皇中髙昌獻此樂曲文帝令知音者竊聽番/使至先奏之大驚後唐開元中太常樂工馬順兕復)
(造此並商/調曲也)　行天(貞觀中侯尚書妾方等善唱之後有/郝三寶者亦能歌此自謂不及考隋)
(樂志太廟送神五言/象行天知為舊曲矣)　七夕子(隋煬帝有七夕相逢樂/唐曲七夕子疑本此)
　安公子(隋煬帝幸揚州樂工王令言聞其子彈新翻/安公子曲流涕曰此曲宫聲徃不返宫為君)
(爾不須扈從大駕必不回矣/巳而果然唐有安公子大曲)　河傳　水調歌　新水
調(脞說水調河傳隋煬帝幸江都時所製曲成奏之聲/韻怨切王令言聞而知其不返海録碎事云隋煬帝)
(開汴河自造水調按水調及新水調並商調曲也唐曲/凡十一疊前五疊為歌後六疊為入破其歌第五疊五)
(言調聲最為怨切故白居易詩云五言一遍最慇懃調/少情多似有因不㑹當時翻曲意此聲腸斷為何人)
(明皇幸蜀有聽歌水調山川滿目淚沾衣/之辭問知為李嶠作感歎事見本事詩)　泛龍舟(隋/煬)
(帝作唐有泛/龍舟大曲)　望江南(海山記隋煬帝為西苑鑿池汎/龍鳯舸製望江南八闋後唐李)
(德裕用其句拍改為謝/秋娘劉白亦有作詳後)　摩多樓子(郭茂倩樂府載有/古詞似北朝及隋)
(時邊塞曲難定為何代唐/李白有其詞亦見李賀集)　堂堂(隋樂府有堂堂曲明/唐再受命也調露初)
(民間有側堂堂撓堂堂之謡側不正撓不安故武后戕/宗室易唐為周而孝和復反正為唐樂苑曰唐堂堂曲)
(角調/也)
　右前三十七曲並周隋以前之曲在唐猶盛行者史
　稱唐時清商舊曲存者止四十四曲今自烏夜啼采
　桑玉樹後庭花堂堂泛龍舟五曲在存目重複之内
　餘三十二曲則史所未載也豈古曲行用于唐尚多
　史或未盡收乎用首録之以存樂曲之舊
太和(樂府載有七言五疊郭茂倩以為羽調曲/蓋即十二和中之太和以為行節者是也)　破陣
樂　破陣子(唐人樂曲多名子後遂/名曲子敎坊俗語然)　小秦王(即小破/陣樂也)
　上元子　大定樂　奉聖樂　十二時　萬宇清
月重輪
　以上樂曲出前雅樂及各朝樂中而十二時以下三
　曲亦含元殿熊羆部十二按所奏雅樂也故别著之
　合凡十曲云
傾盃曲　樂社樂曲　英雄樂曲(太宗内宴詔長孫無/忌製傾盃曲魏徴製)
(樂社樂曲虞世南製/英雄樂曲並宫調)　黄驄疊曲(太宗破竇建德乗馬/名黄驄驃及征髙麗)
(死于道頗哀惜之命樂工製黄驄疊曲/四曲宫調  黄驄疊曲後一名急曲子)　打毬樂(魏徵/製)
　大酺樂(商調曲張/文收造)　火鳯　真火鳯(並羽調始/貞觀初)　穆
䕶子(即穆䕶砂也犯角姚寛叢語云波斯國奉火祅神/貞觀初有傳法穆䕶何録以其敎入長安作歌祀)
(祅祠其賽神曲也崇文書目有李燕牧䕶詞傳燈録有/蘇溪和尚穆䕶歌並六言又黄山谷云黔中聞賽神者)
(夜歌五七十語初云聽說農家牧/䕶末云奠酒燒錢歸去長短不同)　道調曲(髙宗自以/李氏為老)
(子之後命/樂工製)　祈僊曲　望僊曲　翹僊曲(髙宗敬禮嵩/山道士潘師)
(正造此/諸曲)　春鶯囀(帝曉音律晨坐聞鶯聲命/樂工白明逹寫為此曲)　夷來賓
曲(遼東平李勣/作之以獻)　寶慶曲(章懐太子作李嗣貞聞之謂/人曰宫不召商君臣乖也角)
(與徵戾父子疑也死聲多且哀若國/家無事太子任其咎俄而太子廢)　越古長年曲(則/天)
(延載元/年作)　如意娘曲(商調蓋闔辭也宋張君房以為如/意年中后為淫毒男子作說近俚)
(不/取)　挈苾兒(垂拱後京都唱此歌皆淫辭後張易/之兄弟並内侍易之小字挈苾云)　突
厥鹽(龍朔來里歌有此後則天遣閻知微入/突厥突厥挟之入冦為突厥鹽之應)　黄麞(如/意)
(年巳來唱黄麞歌無幾曹仁師等/與契丹戰覆師于硤石黄麞谷)　離别難(武后朝有/一士人陷)
(寃獄籍其家妻配入掖庭善吹觱篥撰此曲以寄哀情/初名大郎神蓋取良人第行也畏人知三易其名曰悲)
(切子終號/怨回鶻)　石州(中宗景龍初知太史事迦葉志忠表/稱受命之初天下先歌英王石州石)
(州商調/曲也)　桃花行(景龍四年春宴桃花園羣臣畢從學/士李嶠等各獻桃花詩上令宫女歌)
(之辭既清婉歌仍妙絶獻詩者舞蹈稱萬歲/上勑太常簡二十篇入樂府號曰桃花行)　回波詞
(商調曲蓋出於曲水引流泛觴後為舞曲中宗朝内宴/羣臣多撰此詞獻佞及自要榮位最盛行然考朝野僉)
(載楊廷玉一詞則天時巳先有/之矣敎坊記又有大曲回波詞)　合生歌(中宗宴内殿/胡人襪子何)
(懿等唱此歌或言妃主情貌或列王公/名質詞至穢媟武平一諫宜禁止不納)　夜半樂曲
還京樂曲(𤣥宗初自潞州還京師舉/兵夜半誅韋后製此二曲)　君臣相遇樂曲
(商調太常/卿韋縚作)　千秋子　千秋樂(大曲元𤣥宗八月五日/生開  十七年是日賜)
(宴花蕚樓下百僚表請以每年是日為千秋節王公以/下獻鏡及承露囊天下請咸令讌樂著為令曲名以此)
　舞馬傾盃曲(𤣥宗嘗命敎舞馬四百蹄各為左右分/部目衣以文繡絡以金珠每千秋節舞)
(于勤政樓下賜讌設酺其曲謂之傾盃樂凡數十疊馬/聞聲奮首鼓尾縱横應節又施三層板牀乗馬而上抃)
(轉如飛或命壯士舉榻/馬舞其上歲以為常)　踏歌　繚踏歌(並元夕歌名/𤣥宗嘗命張)
(說撰元夕御/前踏歌詞)　蘇摩遮(潑寒胡戲所歌亦張/說撰進詳後舞曲下)　感皇恩
(南部新書天寶十三載始改/金風調蘇莫遮為感皇恩)　于蔿(𤣥宗在東洛大酺/命三百里内守令)
(率聲樂赴闕下較勝負魯山令元德秀遣樂工數十/人聨袂歌于蒍其所自為曲也帝歎以為仁人之言)
得寶子　得鞛子　胡鞛子(國史補云𤣥宗得太真謂/宫人曰朕得貴妃如得至)
(寶乃製曲子曰得寶子自是六宫無復進幸者樂府雜/録云曲一名胡鞛子海録碎事云又名得鞛子鞛方孔)
(反/)　得至寶　康老子(樂府雜録云長安富家子名康/老子落魄不事生計常與國樂)
(游處家蕩盡偶得一舊錦褥波斯胡識是氷蠶所織酬/之千萬還與國樂追歡不經年復盡尋卒樂人嗟惜之)
(遂製此曲名得至/寶亦名康老子也)　淂体歌　得寶歌(先是民間多唱/淂体歌有潭裏)
(船車閙揚州銅器多之句及陜州得寶符又歌𢎞農得/寶後天寶初轉運使韋堅穿廣運潭通吳楚諸郡貨陜)
(縣尉崔成甫乃翻之為歌其辭用淂体其曲名用得寶/于船頭唱之𤣥宗臨觀大悅下詔褒賞淂傍从水丁紇)
(反体从人从本都董反事見正史其按得寶子得鞛子/胡鞛子得至寶康老子與得寶歌  源似皆起於淂体)
(歌正史可據國史補樂府雜/録所解俚鄙姑存之備考)　荔枝香(𤣥宗幸驪山楊/貴妃生日命小)
(部張樂長生殿因奏新曲未有名/㑹南方進荔枝因名曰荔枝香)　清平調(帝與貴妃/幸興慶宫)
(沉香亭㑹木芍藥初開棃園弟子奏樂上曰賞名花對/妃子焉用舊曲宣李白進清平調三章令李龜年等約)
(畧調撫絲竹上自吹玉笛倚曲清平調/為三調中之清調平調古房中遺聲也)　宫中行樂詞
(亦命李/白撰)　一斛珠(初梅妃極承寵愛後為太真所奪遷/上陽宫妃怨慕帝亦每念之一日有)
(夷使貢珠命封一斛賜之妃不受獻詩上覽/之悵然令樂府以新聲度其詩號一斛珠曲)　春光好
(明皇製互/見羯鼓内)　金華　洞真　流芳菲(㑹要天寶十三載/改諸樂名有此諸)
(曲立石刋/太常寺)　王昭君　五更轉　萬歲長生　飲酒
鬬百草　思歸樂(商調亦犯角曲㑹要太常梨/園别敎院法  有此六曲)　赤白
桃李花　望瀛府　獻仙音　聽龍吟　碧天鴈　獻
天花(按明皇嘗製法曲四十餘以上六曲見陳氏樂書/法曲本隋樂其音清而近雅煬帝厭其聲澹曲終)
(復加解音明皇酷愛之選子弟/敎之梨園當時稱梨園法曲也)　婆羅門(商調曲開元/中西凉府節)
(度楊敬/述進)　霓裳羽衣曲(樂苑𤣥宗製霓裳羽衣曲十二/遍凡曲終必遽唯霓裳羽衣曲)
(將畢引聲益緩霓逸史帝與術士羅公逺逰月宫見仙/女數百皆素練  裳羽衣舞問其曲曰霓裳羽衣帝黙)
(記其音而還故作是曲寫鄭嵎津陽門詩注帝月宫聞/仙樂但記其半於笛中  之㑹西凉進婆羅門曲與其)
(聲調相符遂以月中所聞為之散序用/敬述所進曲作為腔名霓裳羽衣曲云)　望月婆羅門
　拂霓裳(二曲見/敎坊記)　凉州(宫調大曲有大遍小遍西凉/府都督郭知運撰進  初凉)
(州進新曲明皇命諸王於便殿觀之曲終諸王皆稱萬/歲獨寧王不賀明皇詢其故寧王曰夫曲者始于宫散)
(于商成于角徵羽臣見此曲宫離而少微商亂而加暴/宫者君也商者臣也宫不勝則君體卑商有餘則臣事)
(僭臣恐異日臣下有悖亂之事陛下有/播越之禍兆于斯曲矣其先見如此)　伊州(商調大/曲前五)
(疊入破五疊開元中/西凉節度蓋嘉運進)　甘州子　甘州大曲(羽/調)　胡渭
州(商調曲唐有兩渭州一屬闗内一屬隴右此出隴右/渭州為近邊地故以胡渭州别之開元中樂工李龜)
(年鶴年兄弟尤妙製渭州入五行志云天寶樂曲多以/邊地為名其曲遍繁聲名  破安史亂西幸後其地盡)
(為吐蕃所沒破乃其兆也五洪容齋曰今樂府所傳大/曲皆出于唐而以州名者  伊凉熙石渭也凉州今轉)
(為梁州唐人巳多誤用州按唐地理志凉州/屬隴右道盡古雍梁二  之境用之非誤)　陸州(曲/有)
(大遍小遍又有簇拍陸州朔按唐邊地無陸州嶺南雖/有其州名與此不合惟寧  境所置降胡州魯麗含塞)
(依契時稱為六胡州陸字或六之誤也宋人/警曲用六州大遍疑即此俟博識者審之)　𤣥真道
曲　大羅天曲　紫清上聖道曲　景雲曲　九真曲
　紫極曲　小長壽曲　承天樂曲　順天樂曲(𤣥宗/末年)
(寖好神仙之事詔道士司馬承禎製𤣥真道曲茅山道/士李㑹元製大羅天曲工部侍郎賀知章製紫清上聖)
(道曲太清宫成太常韋/縚又製景雲等六樂曲)　凌波曲(太平廣記𤣥宗東都/晝寢夢凌波池中龍)
(女拜牀下帝為鼓胡琴拾新舊之聲為凌波曲龍女再/拜而去及覺命禁樂習而翻之奏池上龍女復見因置)
(廟歲祀之者按此似附㑹興慶祀/龍池之事  說未可據姑存備考)　謫仙怨(𤣥宗幸蜀/行次駱谷)
(謂髙力士曰吾不用張九齡之言至此索長笛吹一曲/澘然流涕後有司録成譜以進且請曲名上曰吾因思)
(九齡可名此曲為謫仙怨其音怨切諸曲莫比人/自西川傳得者無由知其本事但呼為劍南神曲)　雨
霖鈴(帝幸蜀入斜谷棧道屬霖雨彌旬聞鈴聲與山相/應悼念貴妃因採其聲為雨霖鈴曲以寄恨時獨)
(梨園善觱篥樂工張徽從至蜀都以其曲授之洎至德/中復幸華清宫從官嬪御皆非昔人帝於望京樓令徽)
(奏此曲不覺悽愴流/涕後入法部有大曲)　渭城　陽關(本王維送人使安/西詩後被于歌所)
(云更與慇懃唱渭城與/聽唱陽關第四聲是也)　想夫憐(羽調曲白居易詩嘗/愛夫憐第二句倩君)
(重唱夕陽開王維秦川一半夕陽開是也又有簇拍想/夫憐  國史補云司空于頔以樂曲有想夫憐其名不)
(雅將改之客曰南朝相府曾有瑞蓮故歌為相府蓮後/人語譌耳樂府解題遂用其說按此亦客之曲逢頔指)
(妄為之說耳假果名相/府蓮豈不尤為不雅乎)　山鷓鴣(韻語陽秋李白有聽/此曲詩清風動牕竹)
(越鳥起相呼蓋其曲/效鷓鴣之聲為之)　九曲詞　營州歌(並髙適作歌/塞上事九曲)
(取黄河九曲為名漢李尤晉傅𤣥九曲歌七言/二句者大指自歎年歲晚暮非適詞所本也)　河滿
子(河一作何白樂天云開元中滄州何滿犯罪繫獄撰/此曲進四辭八疊其聲哀斷鞠獄者為奏明皇不許)
(竟坐刑元㣲之何滿子歌云何滿能歌能宛轉天寶年/中世稱罕嬰刑繫在囹圄間下調哀音歌憤懣梨園弟)
(子奏𤣥宗一唱承恩羈網緩便將何滿/為曲名御譜親題樂府纂與白說稍殊)　長命女(羽調/曲亦)
(名長命西河女大厯中有樂工加减其節奏為新聲將/軍韋青令家姬張紅紅暗記其拍紅紅後入宜春院宫)
(中號記曲娘子/聞青死慟絶)　漁父引(𤣥真子張/志和作)　欸乃曲(欸音哀/乃如字)
(讀棹船相應聲元/次山有欸乃曲)　永新婦　御史娘　柳青娘(桂苑/叢集)
(云國樂有永新婦御史娘栁青娘皆一時之妙今按永/新乃開元中宜春院内人許和子御史娘乃貞元時宫)
(中御史娘子田順皆以善歌聞詳見樂府雜録/栁青娘者豈亦歌妓之名後遂沿為曲名歟)　章臺
柳(韓翃從辟淄青姬柳氏置都下值盗覆兩京數歲翃/遣使間行求之以練囊盛金題此詞為寄柳亦和其)
(詞酬栁後陷身番將沙吒/利翃入朝復取得完聚)　成德樂(大厯中王/表有其詞)　樂世
　急樂世　六么(樂世羽調曲歌初唐人賀朝詩有上/客無勞散聽  樂世娘張說集亦有)
(樂世詞唐初貞元中樂工進曲德宗命録出要者因名/為録要  書所謂録要襍曲是也後語譌為緑腰又作)
(六么白樂天聽六么詩云管急絲繁拍漸稠六么宛轉/曲終頭誠知樂世聲聲樂老病人聽未免愁觀此知樂)
(世亦録要/中一曲也)　團雪散雪曲(貞元中駙馬王士平與義陽/主反目帝兩幽之不令相見)
(舉子蔡南史獨孤申叔為義陽子歌詞有二曲言其/離處之狀上聞而惡之欲罷科舉後流南史而止)
拜新月(吉中孚妻/張氏有詞)　皇帝感(敎坊記有此曲名盧/綸集有皇帝感詞)　天
長地久詞(亦見盧綸集其和聲/云天長久萬年昌)　萬歲樂曲(憲宗朝汴/州劉𢎞撰)
(聖朝萬歲樂/譜三百首進)　金縷衣(李錡常/唱此詞)　楊柳枝(即古之折楊/柳段安節以)
(為始于白傅者以其詞至白盛行也白詩云六么水調/家家唱白雪梅花處處吹古歌舊曲君休聽聽取新翻)
(楊柳枝而永豐一闋/至逹禁中為尤著云)　桂華曲(居易感蘇州東城古桂/作音韻怨切聽輒動人)
　浪淘沙(居易與劉禹/錫並有作)　捲白波(居易云飲/酒曲也)　掃市舞
(楊虞卿善歌此詞白樂天哭之有何日重聞掃市歌之/句宋潘閬謫信州戲為掃市舞詞云出砒霜價錢可贏)
(得撥灰兼弄火暢/殺我其遺調也)　羅嗊曲(一名望夫歌建羅嗊古樓/名陳後主所  元稹廉問)
(浙東有妓女劉采春自淮甸而來能/唱此曲閨婦行人聞者莫不漣泣)　竹枝子(竹枝本/出巴渝)
(其音協黄鍾羽末如吳聲有和聲七字為句破四字和/云竹枝破三字又和云女兒後元和中劉禹錫謫其地)
(為新詞更/盛行焉)　三閣詞(劉禹錫作詠陳後主起臨春結綺/望仙三閣置三妃嬪事吳聲曲)
　杜韋娘(敎坊記有其曲名劉禹錫詩春風一曲杜/韋娘言妓人歌杜韋娘曲非指妓人名也)
抛毬樂(酒筵中抛毬為令其所/唱之詞也禹錫亦有作)　紇那曲(亦見禹錫集/按紇那樂府)
(不著所出今考天寶中崔成甫所翻淂体歌有/淂体紇那也紇囊淂体那之句豈其所本歟)　文敘
子(長慶中俗講僧文敘善吟經其聲宛暢感動里人/樂工黄米飯狀其念四聲觀世音菩薩乃撰此曲)
思帝鄉(令狐楚有坐中聞/思帝鄉有感詩)　花遊曲(李賀集寒食日諸/王妓遊賀賦此曲)
(與妓彈唱按賀本傳樂府數十篇雲韶諸工皆合之絃/管是知賀曲辭入樂為多惜不能明姑録此以例其餘)
　刮骨鹽(權德輿詩含羞斂態勸君住更奏新聲刮骨/鹽  按鹽曲自六朝人有昔昔鹽後曲稱鹽)
(者不一詳後/西戎樂注)　仙韶法曲　上雲　自然　真仙　明
(闕/)　難思　平珠　無為　有道　調元　立政　獻
壽　髙明　聞天　儀鳯　同和　閑雅　多稼　金
鏡(文宗好雅樂鄙鄭衛之音嘗采開元雅樂製雲韶樂/章上雲等二十曲及霓裳羽衣舞曲後改雲韶院為)
(仙韶院曲亦以仙韶名嘗按樂謂大臣曰笙磬同音沈/唫忘味不圖為樂一至于斯自是臣下功髙者輒賜之)
　憶秦郎　憶秦娥(一名秦樓月一名雙荷葉吾文宗/宫人阿翹善歌出宫嫁金  衛長)
(史秦誠誠出使新羅翹思念撰小詞名憶秦郎誠亦於/是夜夢傳其曲拍歸日合之無異後有憶秦娥或即出)
(此太莊嶽委談云詩餘中憶秦娥菩薩蠻稱最古以詞/出  白也余謂太白在當時直以風雅自任即近體盛)
(行七言律鄙不肯為寧屑事此且二詞雖工麗而氣衰/颯於太白超然之致不啻穹壤殆晚唐人詞嫁名于白)
(耳菩薩/蠻見後)　萬斯年曲(㑹昌初宰相李徳裕/製獻即天仙子調也)　謝秋娘
夢江南　憶江南　江南好(李徳裕鎮浙日悼亡妓謝/秋娘用隋煬所作望江南)
(調撰謝秋娘曲後仍從本名亦曰夢江南白樂天作此/詞改為憶江南後人又因樂天首句以江南好名之劉)
(禹錫亦有作凡曲/名逓改換多如此)　閑中好(㑹昌中段成式與鄭符張/希復遊長安永夀寺嘗同)
(作此/詞)　播皇猷曲　蔥嶺西曲　新霓裳羽衣曲　泰
邊陲曲(宣宗妙音律内殿賜讌多自裁新曲俾禁中女/伶逓相教授有曰播皇猷者率髙冠方履褒衣)
(博帶趨走俯仰皆合規矩于于然有唐虞之風焉有曰/蔥西士女踏歌隊者率言蔥嶺之士樂河湟故地歸國)
(復為唐民也霓裳曲者皆執節幡被羽服態度凝澹飄/飄然有翔雲舞鶴見左右如是數十曲流傳民間泰邊)
(陲曲有辭云海岳晏咸通後懿宗繼/統年號適紀咸通人以其為讖云)　菩薩蠻(杜陽雜/編云大)
(中初女蠻國入貢其人危髻金冠瓔珞被體人謂之菩/薩蠻當時倡優遂製菩薩蠻曲文士亦徃徃聲其詞温)
(庭筠傳亦有宣宗愛唱菩薩蠻之說知此詞出于唐之/晚季今李太白集有其詞後人妄托也  按杜陽謂倡)
(優見菩薩蠻製曲其說亦未盡當是用其聲音節奏耳/考南蠻驃國嘗貢其國樂其樂人冠金冠左右珥璫絛)
(貫花鬘珥雙簪散以毳如女飾而其國亦在女王蠻西/南故當時或以為女蠻且其曲多佛曲具在後簡夷樂)
(部則其稱為菩薩蠻尤可信凡曲名有稱女王國穿心/蠻八拍蠻者皆出蠻中曲調以意求之可得  此詞後)
(一名重疊金/一名子夜歌)　新添聲楊栁枝(温庭筠作時飲筵競歌/獨女優周德華以聲太)
(浮豔/不取)　感恩多(李羣玉詩惟有管絃知/客意分明唱出感恩多)　道調子(懿宗/解音)
(律一日命樂工吹觱篥初弄道調上謂是曲/誤拍之樂工乃依其節奏撰曲名為道調子)　歎百年
曲(懿宗篤愛同昌公主薨後思念不巳/伶人李可及造此曲餘詳舞曲内)　别趙十　憶
趙十(李可及能歌别趙十憶趙十可及轉喉為/新聲須㬰變態百數京師效之呼為拍彈)　昇平
樂(商調見/薛能集)　金鎻曲(僖宗朝内製袍千領賜塞外吏士/神策將軍馬直於袍中絮得金鎻)
(一枝詩一首為人所告奏聞帝令直赴闕/以宫人賜為妻有情者為金鎻曲流於世)　讚成功曲
(昭宗劉季述之變鹽州雄毅軍使孫德昭有反正/功光化四年正月宴保寧殿上自製此曲以褒之)　永
遇樂(杜祕書工小詞鄰女酥香能諷才人歌曲悅而奔/之事發杜流河朔述此决别女持紙三唱而死見)
(錦繡萬花/谷  唐人)　(附/)百年歌(五代史晉王克用破孟方立還/置酒三垂崗伶人奏百年歌至)
(于衰老之際聲辭甚悲坐上皆悽愴克用慨然捋鬚指/其子存朂而歎後二十年其能代我戰於此乎後存朂)
(果于三垂崗破/梁軍凱旋告廟)　如夢令(唐莊宗修内苑掘得斷碑有/詞云曾宴桃源深洞一曲舞)
(鸞歌鳯長記别伊時和淚出門相送如夢如夢殘月落/花烟重名宴桃源莊宗使樂工入律歌之又使翰林作)
(數篇後人改為如夢令之按莊宗知音能度曲自為優/名曰李天下至今汾晉  俗徃徃能歌其聲通謂之御)
(製/曲)　檀來歌(周世宗伐南/唐軍中製)　念家山　念家山破　邀
醉舞破　恨來遲破(南唐後主翻舊曲為念家山破其/音焦殺名尤不祥識者以為亡徵)
(后周氏尤善音復作邀醉/舞恨來遲新破皆行于時)　嵇康(江南曲後主所製國/亡後有薛九能歌之)
(見王銍侍/兒小名録)　醉粧詞(蜀後主衍宫中裹小巾其尖如錐/宫妓多衣道服簪蓮花冠施胭脂)
(夾臉號醉/粧作此詞)　銀漢曲(衍舟巡閬中自製水調銀漢曲命/工歌之又嘗自製甘州詞令宫人)
(歌之其詞哀/怨聞者悽愴)　還鄉歌(吳越錢鏐游/衣錦軍製)　道家步虚詞(唐/以)
(前多五言其破為長短/句自李德裕始并附)
　以上大小曲一百七十九曲有年代題義可攷畧著
　其說如右
袚褉曲　歎疆場(宫/調)　濮陽女(羽/調)　回紇(商/調)　柘枝引
(羽/調)　柘枝大曲　團亂旋(三曲互見/舞曲内)　戎渾　塞姑
鎮西樂　鎮西子　蓋羅縫(蓋一/作合)　雙帶子　崑崙子
　金殿樂　牆頭花　戰勝樂　劍南臣　征步郎
水鼓子(鼔一/作沾)　浣沙女　醉公子　一片子　南歌子
　八拍蠻　逹摩支　鳯歸雲(以上曲名見/樂府詩集)　和風栁
　美唐風　透碧空　巫山女　度春江　衆仙樂
龍飛樂　長慶樂　慶雲樂　繞殿樂　泛舟樂　放
鷹樂　放鶻樂　天下樂　大明樂　同心樂　黄鍾
樂　賀聖朝　泛玉池　迎春花　鳯樓春　負陽春
　帝臺春　繞池春　滿園春　栁含烟　替楊栁
倒垂栁　浣溪沙　撒金沙　紗牕恨　金簔嶺　隔
簾聽　恨無媒　望梅花　好郎君　紅羅襖　摘得
新　北門西　煮羊頭　河瀆神　二郎神　醉鄉遊
　醉花間　燈下見　醉思鄉　太白星　剪春羅
㑹嘉賓　當庭月　歸國遥　戀皇恩　憶先皇　聖
無憂　戀情歡　戀情深　憶漢月　定風波　朩蘭
花　更漏長　破南蠻　芳草洞　守陵宫　臨江仙
　虞美人　映山紅　獻忠心　卧沙堆　怨黄沙
遐方怨　怨胡天　送征衣　送行人　望梅愁　阮
郎迷　牧羊怨　羅裙帶　同心結　一捻鹽　阿也
黄　劫家雞　緑頭鴨　下水船　留客住　喜長新
　羌心怨　女王國　天外閒　賀皇化　五雲仙
滿堂花　南天竺　定西番　西國朝天　荷葉杯
感庭秋　月遮樓　西江月　上行杯　喜春鶯　大
獻壽　鵲踏枝　萬年歡　曲玉管　謁金門　巫山
一段雲　西河獅子　西河劍氣　儒士謁金門　武
士朝金闕　操工不下　麥秀兩岐(摭言載朱梁封舜/卿使蜀好唱麥秀)
(兩岐事亦/不言何調)　金雀兒　滻水吟　玉搔頭　鸚鵡杯
路逢花　初漏滿　相見歡　遊春苑　訴衷情　折
紅蓮　洞仙歌　喜回鑾　喜秋天　靜戎烟　普恩
光　蘇合香　七星管　朝天(天竺伎有朝天舞/曲不知即此否)　看
月宫　宫人怨　駐征遊　泛濤溪　胡相問　帝歸
京　喜還京　遊春夢　畱諸錯　黄羊兒　花黄發
　望逺行　思友人　唐四姐　上韻　中韻　下韻
　朩笪　八拍子　漁歌子　十拍子　措大子　風
流子　吳吟子　生查子　胡醉子　山花子　水仙
子　綠鈿子　金錢子　赤棗子　心事子　胡蝶子
　沙磧子　酒泉子　迷神子　得蓬子　剉碓子
麻婆子　紅娘子　歴刺子　北庭子　劍器子　獅
子　女冠子　仙鶴子　贊普子　蕃將子　回戈子
　帶竿子　摸魚子　南鄉子　大吕子　南浦子
撥棹子　曹大子　引角子　隊踏子　化生子　金
娥子　捨麥子　多利子　毘砂子　西溪子　劍閣
子　嵇琴子(闕/)
　
　
　
　
　
　
　
　唐音癸籖巻十三
欽定四庫全書
　唐音癸籖巻十四
　　　　　　　　　　　　眀　胡震亨　撰
　　樂通三
　　　琴曲
髙宗白雪曲(顯慶中帝以琴曲失傳令有司修習太常/丞吕才言琴曲本宜合歌請依琴中舊曲)
(以御製雪詩為白雪歌辭又古今樂府奏正曲後復有/送聲亦君唱臣和之義請以羣臣長孫無忌于志寧許)
(敬宗等所和詩為送聲合十六節帝善之乃命太常著/於樂府才復譔琴歌白雪等曲帝亦製歌詞十六皆著)
(樂/府)　𤣥宗金風樂　黄鍾羽調曲(崇文書目帝有金風/樂弄一巻載琴音第)
(一第二第三拍宫調指法/又黄鍾羽調一首附巻)　盧照鄰明月引　沈佺期
霹靂引　張說鳯歸來(集稱琴歌不/著其名所自)　李白雉朝飛操
　雙燕離(琴歴河間新/歌有其曲名)　飛龍引　山人勸酒　幽澗
泉　顧况幽居弄(蔡邕五弄/之一也)　龍宫操(况自敘大厯初/在滁州大水作)
劉商胡笳十八拍(自序擬董庭蘭胡笳弄作/李頎有聽庭蘭彈胡笳歌)　韓愈拘
幽操　越裳操　岐山操　履霜操　雉朝飛操　猗
蘭操　將歸操　龜山操　殘形操　别鶴操　鮑溶
湘妃列女操　孟郊列女操　李賀走馬引(即樗里牧/恭所造天)
(馬/引)　淥水辭(蔡邕五/弄之一)　劉禹錫飛鳶操　李約東杓引
(約患琴家無角聲乃造東杓引/七拍有麟聲繹聲以備五音)　張祜思歸引(即衛賢/女邵所)
(造離居/操也)　李羣玉昇仙操　陳康士琴曲一百章　宫
調二十章　商調十章　角調五章　徵調七章　楚
調五章　黄鍾二十章　離憂七章　沈湘七章　側
蜀七章　縵角七章　玉女五章(康士字安道以善琴/知名進士姜阮皮日)
(休皆為序/以述其能)　蕭祜無射商九調(祜因胡/笳創)　僧皎然風入
松(操始/嵇康)　郎大家宋氏宛轉歌(王敬伯遇神/女所歌曲)
　琴曲在古有五曲九引十二操二十一雜歌作者相
　繼名目寖繁唐自髙宗製曲以來文士所作操引多
　擬古曲為名可考見者有此其他名同琴曲非必譜
　於琴者不概録於時楚漢舊聲傳授猶存一代精此
　藝者自趙耶利董庭蘭賀若夷(若夷文宗時琴待詔/文宗嘗聽其曲嘉賞)
　(之賜緋人因稱/其曲為賜緋調)鄭宥以及楊子儒王敬遨之輩不可
　指數而斲製之妙京師樊路蜀雷郭吳沈張諸氏外
　汧公之響泉韻磬晉公之大小忽雷尤擅爨焦珍譽
　聊用附記云
　　　羯鼓曲
太簇宫曲　色俱騰　耀日光　乞婆娑　大勿　大
通　舞山香　羅犂羅　蘇莫賴耶　俱倫僕　阿箇
盤陀　蘇合香　藏鈎樂　春光好　無首羅　鷠嶺
鹽　疎勒女　要殺鹽　通天樂　萬載樂　景雲
紫雲　承天樂　順天樂
太簇商曲　蘇羅　㮏利梵　大借席　耶婆色雞
堂堂　半社渠　君王盛神武　赫赫君之明　大鉢
樂背　大沙野婆　破陣樂　黄駿蹛　放鷹樂　英
雄樂　思歸　憶新院　西樓送落月　㩧霜風　九
成樂　傾盃樂　百歲老壽　還城樂　打毬樂　飲
酒樂　舞厥麽賦　太平樂　大酺樂　大寶樂　聖
明樂　婆羅門　崱加那　萬歲樂　秋風髙　回婆
樂　夜半擊羌兵　香山　優婆師　匝天樂　禪曲
　渡積破虜迴　五更囀　黄鶯囀　大定樂　越殿
　須婆　鉢羅背　大秋秋鹽　栗時　突厥鹽　踏
蹄長
太簇角曲　大蘇賴耶　大春楊柳　大東祗羅　大
郎賴耶　即渠沙魚　大逹麽支　俱倫毗　悉利都
　移都師　阿􁌮􁀙鳥歌　飛仙　楊下採桑　西河
師子　三臺　舞石州　破勃律
徵羽調與胡部失載
諸佛曲調　九仙道曲　盧舍那仙曲　御製三元道
曲　四天王　半閣磨奴　失波羅辭見柞　草堂富
羅(二/曲)　于門燒香　寶頭伽　菩薩阿羅地舞曲　阿
彌陀大師曲
大食曲　雲居　九巴鹿　阿彌羅衆僧曲　無量壽
　真安曲　雲星曲　羅利兒　芥老雞　散花　大
燃燈　多羅頭尼摩訶鉢　婆娑阿彌陀　悉䭾低
大統　蔓度大利香積　佛帝利　龜兹大武　僧箇
支婆羅樹　觀世音　居麽尼　真陀利　大與　永
寧賢者　恒河沙　江盤無始　具作　悉家牟尼
大乗　毗沙門　渴農之文德　菩薩緱利陀　聖主
興　地婆拔羅伽
南山起雲　北山起雨(二曲宋/璟造)
　按羯鼓龜兹髙昌疎勒天竺部之樂狀如漆桶下承
　以牙牀用兩杖擊之其聲焦殺鳴烈合太簇一均𤣥
　宗素逹音律尤善於此稱之為八音領袖嘗遇春旦
　初晴柳杏將吐歎曰對此景物豈可不與他判斷取
　羯鼓縱擊春光好一曲顧柳杏皆已發拆矣笑謂嬪嬙
　内官此一事不喚我作天公可乎又製秋風髙每至
　秋風迥徹纖翳不起即奏之必逺風徐來庭葉紛下
　其妙絶如此時汝陽王璡帝兄寧王子帝愛而以羯
　鼓授之璡嘗戴砑絹㡌打曲上自摘紅槿花一朶置
　於㡌上奏舞山香一曲而花不墜帝誇賞其能蓋羯
　鼓難在頭項不動宋開府璟嘗與帝論之云頭如青
　山峯手如白雨㸃山峯取不動雨㸃取碎急正此前
　諸曲調載南卓録内九十二曲帝所親製餘亦並開
　元天寶時曲縁此樂本出戎羯故以夷語為名者居
　多大半有聲無辭其譜然也是器所重在棬與杖捲
　鐵貴精鍊至勻開元供御者人多傳寶亦有養杖朩
　脊溝中二十年取其絶濕氣復柔膩者一時人主好
　尚逹官雅士相傚求精工至此後曲調寖失傳如務
　本里樂工打耶婆色雞曲失結尾之類時有之至宋
　而古曲益不存唯邠州一父老能之中有大合蟬滴
　滴泉之曲其人死羯鼓遺音遂絶
　　　琵琶曲
勝蠻奴　火鳯　傾盃樂(貞觀中裴神符作此三曲聲/度清美太宗深恱之盛行於)
(時/)　鬱輪袍(王維覓解岐王引/入公主第彈此曲)　八十四調(賀懐智譜/懐智開元)
(梨園弟子連昌宫辭夜半月/髙絃索鳴賀老琵琶定塲屋)　西凉州(段和尚製即道/調凉州也亦謂)
(之新凉州段莊嚴寺僧名/善本為唐琵琶第一藝)　新翻羽調緑腰　楓香調
(貞元中有康崑崙善琵琶因兩市祈雨鬬樂崑崙登東/街綵樓彈一曲新翻羽調緑腰必謂無敵街西亦於綵)
(樓上出一女郎抱樂器先云我亦彈是曲兼移在楓香/調中下撥妙絶入神崑崙驚愕即拜請為師女郎更衣)
(出乃段師也翌日徳宗召入内因令敎授崑崙段師奏/曰且遣崑崙不近樂器十餘年候㤀本態然後可敎詔)
(許之後果盡/段師之藝)　玉宸宫調(凉州宫調有大遍小遍小者/貞元初康崑崙翻入琵琶以)
(初奏玉宸殿故有此名/合諸樂即黄鍾宫調也)　㽔賓調　散水調(白集謝曹/供奉琵琶)
(新調譜寄家妓詩云㽔賓掩/抑嬌多怨散水玲瓏峭更清)　薄媚(劉禹錫詩一聽曹/剛彈薄媚人生不)
(合出/京城)　楊下採桑(昭宗末内供奉關小紅為/梁祖强彈之意不得而殂)　雀啅蛇
　胡王調　胡𤓰苑(王沂生不解絃管忽旦睡至夜廼/寤索琵琶絃之成諸曲人不識聞)
(聽之者莫不流涕其妹清學/之總不成事見朝野僉載)　道調宫　玉宸宫　夷
則宫　神林宫　㽔賓宫　無射宫　𤣥宗宫　黄鍾
宫　散水宫　仲吕宫　商調　獨指泛　清商　好
仙商　側商　紅綃商　抹商　玉仙商　角調　雙
調角　醉吟角　大吕角　南吕角　中吕角　髙大
殖角　㽔賓角　羽調　鳯吟羽　背風香　背南羽
　背平羽　應聖羽　玉宫羽　玉宸羽　風香調
大吕調　曲　凉州　伊州　胡渭州　甘州　緑腰
　莫靼　傾盆樂　安公子　水牯子　阿濫泛　湘
妃怨　哭顔回(王蜀節使王保義女適荆南髙從誨子/保節嘗夢異人授琵琶諸調其曲自凉)
(州下二百餘因刋石以傳事見北夢𤨏言意王素善琵/琶托諸夢以神之如前王沂耳所異者徵調中有湘妃)
(怨哭顔回世人琵琶多/不彈徴調未解為何)
　琵琶始自烏孫公主造馬上彈之自下逆鼓曰琵自
　上順鼔曰琶舊皆用朩撥貞觀中裴洛兒始廢撥用
　手所謂搊琵琶者是也開元中賀懐智以鵾雞筋作
　絃用鐵撥彈之而段師善本亦云用皮絃撥聲如雷
　自後則曹保有子善才善才有子綱皆習此藝次有
　裴興奴與綱同時曹善運撥興奴長攏撚詩人多咏
　之者其琵琶曲調沈存中云懐智有譜以為八十四
　調内黄鍾太簇林鍾三宫聲絃中彈不出須管色定
　絃其餘八十一調皆以此三調為凖更不用管色元
　稹詩有琵琶宫調八十一三調絃中彈不出謂此也
　今聊録唐人傳記所見曲名備大略云(沈云如今之/調琴須先用)
　(管色合字定宫絃乃以宫絃下生者隔二絃上生者/隔一絃取之凡絃聲皆當如此今人茍簡不復以絃)
　(管定聲故其髙下無凖出於臨時懐智琵琶譜調/格與今樂全不同唐人樂學精深尚有雅律遺法)
　　　筝曲
迎君樂(正商調二/十八叠)　槲林歎(分絲調四/十四叠)　秦王賞金歌
(小石調二/十八叠)　廣陵散(正商調二/十八叠)　行路難(正商調二/十八叠)
上江虹(正商調二/十八叠)　晉城仙(小石調二/十八叠)　絲竹賞金歌
(小石調二/十八叠)　紅牕影(雙柱調/四十叠)　思歸樂
　唐善筝者開元中内人薛瓊瓊元和至太和李青青
　龍佐大中以來有常述本及史從李從周惟曲名不
　槩見此則大和中廣陵倡崔氏女夢其亡姨􁉤奴所
　傳者見㝠音録豈亦如琵琶夢授故事借託之以神
　其藝也歟何事之恰符而叠見也
　　　笛曲
悲風等二十四曲　歡樂樹等二十四曲　關山月
折楊柳　落梅花　紫雲廻(明皇逰月宫聞上清樂曲/歸而以玉笛寫之因名載)
(樂章令太/常刻石)　阿濫堆(驪山有禽名阿濫堆明皇衘玉笛/採其聲翻為曲逺近效之張祜詩)
(至今風俗驪山下村/笛猶吹阿濫堆是也)
　笛有雅笛羌笛唐所尚殆羌笛也其樂與觱篥簫笳
　列横吹部者同有悲風歡樂樹等四十餘曲見前鼓
　吹曲内乃如關山月折楊柳落梅花唐人咏吹笛多
　用之而横吹部曲名獨亡述者知當時笛曲尚多入
　樂署行用者亦非全耳𤣥宗雅好斯樂傳記稱其御
　玉笛為貴妃倚曲者不一事而其時笛工孫處秀始
　作犯聲人以新異競相效習曲有犯調則曲益繁多
　當不可復紀矣乃談者獨稱李謩謩嘗吹笛江上寥
　亮逸發能使微風颯至舟人賈客有怨歎悲泣之聲
　感蛟龍出聽或有之至謂𤣥宗按樂上陽謩傍宫墻
　竊得其譜(見元稹及張祜詩稹/以謩為長安少年)世豈有天家屋垣僅
　如牕隔能屬耳得聲調宛悉者哉考之謩本敎坊子
　弟隸吹笛第一部明皇嘗召之與永新娘逐曲者樂
　譜正所有事何須竊聽好事者姑為說詫天上樂不
　易流傳爾惟謩所論笛一聲出入九息一叠十二節
　一節十二敲笛材一歲伐過期伐音窒未期伐音泛
　遇至音必裂為深得笛理可取蓋謩之外孫許雲封
　為韋刺史應物述云
　　　觱篥曲
别離難(天后朝士人妻作詳見前襍曲内後樂家以其/族宫轉器以應律管因譜其音為衆器之首至)
(今鼔吹敎坊用/之以為頭管)　雨霖鈴曲(明皇造樂工張野狐善觱/篥吹之詳見前明皇樂曲)
(内野狐/即徽也)　楊柳枝曲　新傾盃曲(宣宗善吹觱篥自製/此二曲有數拍不均)
(嘗命俳優辛骨􁏮拍不中因瞋/目視之骨􁏮憂懼一旦而斃)　道調(懿宗嘗命史敬/約吹因撰道調)
(子曲詳見前/道調子下)　勒部羝曲(將軍尉遲青素善觱篥時有/王麻奴河北推第一手後訪)
(尉遲於髙般涉調中吹勒部羝曲曲終尉遲曰何必髙/般渉也即自取銀字管於平般渉中吹之麻奴恭聽愧)
(謝不敢復/言音律)
　觱篥一名悲篥以竹為管以蘆為首出於胡中其聲
　悲人亦稱為蘆管曲名見於唐故實中者止此其餘
　多與笛同朱崖李相有家僮薛陽陶少精此藝後為
　小校至咸通猶存淮南李相蔚召試賞之元白及羅
　昭諫集中皆有其贈詩
　　　舞曲
輭舞曲　垂手羅(古舞曲有大垂手/小垂手此其遺也)　蘭陵王　回波
樂　春鶯囀　烏夜啼　半社渠　借席　凉州　屈
柘枝(柘枝羽調屈柘/枝又是商調也)　團亂旋(一作團/圓旋)　甘州　緑腰
　蘇合香
健舞曲　拂菻(西域國名/菻力稔切)　黄麞　柘枝(一說云本拓/枝訛為柘枝)
(沈亞之有賦似謂戎夷之舞今舞人衣冠類蠻服疑出/南蠻諸國也用女童舞胡帽施金鈴繡羅寛袍銀帶白)
(樂天詩帶垂鈿胯花腰重帽轉金鈴雪面廻是也其曲/為羽調有屈柘枝為角調又有五天柘枝那胡柘枝其)
(舞也先藏女童二蓮花中以鼓招之花拆而後見對舞/相占實舞中之雅妙者故唐人詩有云三敲畫鼔聲催)
(急一朶紅蓮出水遲又云白雪慢回抛舊態黄/鶯嬌囀唱新詞其舞若歌之大畧亦可得矣)　大渭
州　逹磨支　大杆阿連(大杆一/作稜大)　阿遼　劍器(舞衣/五色)
(曲中吕宫段安節云即公孫大娘所舞然/唐人用此多有作劍氣者豈字之誤歟)　胡旋(本出/康居)
(舞者立毬上/旋轉如風)　胡騰兒(出安西珠帽桐布衫雙靴及手/义腰應曲節舞李端詩云洛下)
(詞人抄曲與知/舞曲非一矣)
雜舞曲　打毬樂(舞衣四色窄繡羅襦銀帶簇花折上/巾順風脚執毬杖貞觀初魏鄭公奉)
(詔造其/調存焉)　玉兔渾脫(舞衣四色繡羅襦銀帶玉兔冠中/宗時吕元泰嘗上書諫都市坊邑)
(相率為渾脫駿馬胡服名為蘇莫遮旗鼔相當騰逐喧/噪戰争之象不為雅樂云云潑寒胡戲有蘇莫遮曲豈)
(渾脫舞同出海西亦歌此曲調歟先此武后末年劍氣/入渾脫始為犯聲劍氣宫調渾脫角調為以臣犯君也)
　英王石州(商調互見中/宗樂曲内)　婆羅門舞(舞衣緋紫色執/錫環杖開元中)
(西凉節度/楊敬述進)　霓裳羽衣舞(明皇夢遊月宫寫天樂作舞/曲調黄鍾商韻語陽秋云舞)
(用女人一人齊東野語云奏樂女人三十人每畨十人/迭奏樂志云曲凡十二遍他曲終必遽唯此曲將畢引)
(聲益緩白樂天詩云散序六奏未動衣中序擘騞初入/拍又云繁音急節十二遍唳鶴曲中長引聲大畧可考)
(者此此夢溪筆談云國史補言客有以按樂圖示王維/維曰  霓裳第三叠第一拍也引工按曲果信此未然)
(霓裳曲凡十二叠前六叠無拍至第七叠方謂之叠遍/自此始有拍而舞作故白樂天詩有中序擘騞初入拍)
(之句中序即第九叠也第三叠安得/有拍但言第三叠第一拍即其妄矣)　伊州　五天(開/元)
(敎坊記云敎坊諸宫人唯舞此/二曲宫人内人之辨詳樂署注)　鼓舞曲(開元時邠王/家馮正正心)
(兒薛王家髙大山李不藉岐王家江張生俱以善鼔聞/以其鼓變輕小取便易調髙聲尖是時宋娘祁娘俱稱)
(善鼓宋能作曲及舞鼔祁工落花吹笛李阿八善鼔架/凡棚車上打鼔非火祅即阿遼破也阿遼見前火祅即)
(穆䕶/砂曲)　凌波曲(天寶中女伶謝阿蠻善舞此曲/常入宫中楊貴妃遇之甚厚)　蓮花
鋋舞(本出北同城岑參詩云慢臉嬌娥纖復穠輕羅金/縷花蔥蘢回裾轉袖若飛雪左鋋右鋋生旋風忽)
(作出塞入塞聲翻/身入破如有神)　字舞(以舞人亞身於地布成字為/字舞合成花字者又為花舞)
(則亦字舞也太和中王建宫詞云羅衫葉葉繡重重金/鳯銀蛾各一叢每遇舞頭分兩向太平萬歲字當中自)
(武后聖夀樂舞聖超千古十六字徳宗奉聖樂/舞南詔奉聖樂五字歴朝製字舞未可詳紀)　新霓
裳羽衣舞(文宗時敎坊進舞女三/百人舞新霓裳羽衣)　歎百年舞(懿宗與/郭妃悼)
(念同昌公主李可及為歎百年曲及舞舞人皆盛飾珠/翠仍畫魚龍地衣以列之曲終樂闋珠翠覆地調語悽)
(惻聞者流涕/上益厚賜之)　菩薩蠻舞(舞衣絳繪窄砌衣巻冠李/可及嘗於安國寺作此舞)
河傳舞(乾符中綿竹王俳優能腰背一船船/中載十二人舞河傳一曲舞遍最長)　兒童解
紅舞(用兩童衣紫緋繡襦銀帶花鳯冠/綬帶亦柘枝之類五代和凝有歌)
　唐舞惟文武二舞憲古佾數而歌雅歌自太宗復製
　七徳九功佾數較古有倍而聲容亦漸多可議矣其
　後歴朝相沿各製樂舞臣下更多撰獻雖名托雅正
　而事歸矜侈具在前簡概無足譏此則零襍舞名純
　逺乎雅者然以考其曲題而求其聲度不可廢而無
　纂其霓裳柘枝二曲唐人多所歌咏故復備釋焉
　　　散樂
歌舞戲　大面(一名代面出北齊蘭陵王長恭膽勇善/戰以其顔貌無威毎入陣即著面具後)
(乃百戰百勝戲者衣紫腰金/執鞭唐相沿弄此亦入歌曲)　鉢頭(昔有人父為虎所/傷遂上山尋其父)
(屍山有八折故曲有八叠/戲者披髮素衣面作啼狀)　踏謠娘(北齊有人姓蘇䶌/鼻實不仕而自號)
(為郎中嗜飲酗酒每醉輒毆其妻妻銜悲訴於鄰里時/人弄之丈夫著婦人衣徐步入塲行歌每一叠旁人齊)
(聲和之云踏謠和來踏謠娘苦和來以其且步且歌故/謂之踏謠以其稱寃故言苦及其夫至則作毆鬬之狀)
(以為笑樂今則婦人為之遂不呼郎中但云阿叔/子調弄又加典庫全失舊㫖或呼為談容娘又非)　蘇
中郎(後周士人蘇葩嗜酒落魄自號中郎每有歌塲輒/入獨舞今為戲者著衣戴帽面正赤蓋狀其醉也)
　傀儡子(一作窟􁕒子相傳陳平為朩偶美人示冒頓/閼氏解平城圍後樂家翻為戲其引歌舞有)
(郭郎者髮正秃善優笑後魏人凡戲塲必在俳/兒之首也通考云李勣破髙麗戲傀儡子戲)　參軍
戲(樂府雜録云參軍戲舊說始自漢館陶令石耽有贓/犯和帝令遇宴衣白夾衫命優伶戲弄辱之經年釋)
(為參軍誤也開元中李仙鶴善此戲帝授韶州同正參/軍以食其禄是以陸鴻漸撰詞言韶州蓋繇此矣  按)
(鴻漸少嘗為優人此云撰詞者謂其授官制/詞為人所暗譏也用証參軍始於李仙鶴耳)　假婦人
(大中以來孫乾飯劉璃瓶郭外春孫有態善弄/此戲僖宗幸蜀時有劉貞尤能之後籍敎坊)　弄賈
大獵兒(樂府襍録載此/戲隸清樂部)　排闥戲(昭宗光化中孫徳昭/之徒刃劉季述帝反)
(正命樂工作樊噲/排闥戲以樂焉)
雜戲　天竺斷手足刳剔膓胃伎(髙宗惡其驚/人嘗勑禁)　潑寒
胡戲(冬月為海西胡人裸體寒水潑之自則天末年始/中宗嘗因蕃夷入朝作此戲御樓觀之所歌曲即)
(蘇摩/遮也)　倒舞伎(睿宗時婆羅門獻樂舞人倒行以足舞/於極銛刃鋒倒植於地低目就刃以歴)
(臉中又植於背下吹觱篥者立其腹上終曲而無/傷又伏伸其手兩人躡之旋身遶手百轉無巳)　拔
河戲(𤣥宗時嘗作此戲御製詩仍令宰相張說等和說/詩畧云今歲好拖鈎横街敞御樓長繩繫日住貫)
(索挽河流俗傳此戲必致年豐/故帝命北軍作之以求歲稔)　竿朩伎(明皇時敎坊/有王大娘善)
(戴百尺竿竿上施朩山狀瀛洲方丈仍令小兒持絳節/出入其間而舞不輟時劉晏以神童召嘗令賦詩有樓)
(前百戲競争新唯有/長竿妙入神之句)　羊頭渾脫　九頭獅子　弄白
馬　益錢　尋橦　跳丸　吐火　吞刀　旋槃　觔
斗(諸戲屬鼔架部史云明皇每賜宴設酺㑹敎坊大陳/山車旱船尋橦走索丸劍戲馬鬬雞諸戲其名不一)
(樂書云明皇在藩先有散樂一部平逆韋實賴其力後/即位設戲輒分兩朋較優劣使人心意勇亦謂之熱戲)
(焉/)　蹴毬戲(唐變古蹴鞠戲為蹴毬其法植兩修竹髙/數丈絡網於上為門以度毬毬工分左右)
(朋以角/勝負)　擊踘(宣宗特善此戲所御馬趫捷特異每持/鞠杖乗勢奔躍運鞠於空中連擊至數)
(百而馬馳不止迅若流電/二軍老鞠手咸伏其能)　角力戲(凡陳諸戲畢左右/兩軍擂大鼓引壯)
(士裸袒相搏較/力以分勝負)　瞋面戲(其戲以手舉足加頸上唐優/人劉吃陀奴能不用手而脚)
(自加/頸)　五方獅子(每一獅子用十二人執紼/弄之名獅子郎屬龜兹部)　骨鹿
舞　胡旋舞(樂府襍録云夷部樂有此二舞俱於小圓/毬子上舞縱横騰踏兩足終不離於毬子)
(即所謂踏/毬戲也)　舞盤伎(以下見通典云前代/之伎至唐尚存者)　長橋伎
跳鈴伎　擲倒伎　跳劒伎　舞輪伎　透三峽伎
髙絙伎　獼猴縁竿伎　弄椀珠伎
　右散樂有二種或寫象人物謔弄或逞炫藝絶角劇
　並俳優所肄非部伍之聲然其陳也必佐以致語篇
　唱優人辭捷者謂之斫撥則亦皆樂曲之餘不可遺
　也故復識其目以備考其互見前舞部及後之夷樂
　部者亦因當時行用之舊兩存云
　　　四夷樂
東夷四　髙麗樂(起自後魏得其樂唐仍隋列於十部/伎樂器十七色工十八人紫羅帽飾)
(以鳥羽長袖雙雙并立而舞歌曲有芝栖舞曲有/歌芝栖武后時尚餘二十五曲貞元末止存一曲)　百
濟樂(貞觀中滅其國盡得其樂中宗時工人亡散/開元中岐王範復奏置之歌曲入般涉調)　新
羅樂(貞觀中嘗遣/使獻女樂)　日本樂(大中七/年獻)　南蠻三　扶南
樂(隋有其樂器以天竺樂/轉寫之王維有扶南曲)　南詔樂(貞元中南詔異牟/尋因西川押雲南)
(八國使韋臯獻夷中歌曲臯因/之以作奉聖樂詳前各朝樂内)　驃國樂(貞元中驃國/王雍羌因南)
(詔重譯獻其國樂其國與天竺相近故樂多演釋氏經/論之詞曲十有二一曰佛印驃云沒䭾彌國人及天竺)
(歌以事王也二曰讃娑羅花驃云隴莽第國人以花為/衣服能凈其身也三曰白鴿驃云答都美其飛止遂情)
(也四曰白鶴游驃云蘇謾底哩謂翔則摩空行則徐歩/也五曰鬬羊勝驃云來乃昔有人見二羊鬪海岸彊則)
(見弱者入山時人謂之來乃來乃者勝勢也六曰龍首/獨琴驃云彌思彌此一絃而五音備象王一徳以畜萬)
(邦也七曰禪定驃云掣覽詩謂離俗寂静也七曲唱舞/皆律應黄鍾商八曰甘蔗王驃云遏思畧謂佛敎民如)
(蔗之甘皆恱其味也九曰孔雀王驃云桃臺謂毛采光/華也十曰野鵞驃云    謂飛止必雙徒侣畢㑹也十)
(一曰宴樂驃云􁀙聰綱摩謂時康宴㑹嘉也十二曰滌/煩亦曰笙舞驃云扈那謂時滌煩暋以此適情也五曲)
(律應黄鍾兩均一黃鍾商伊越調一林鍾商小植調初/奏樂有贊者一人先導樂意其舞容隨曲用人或二或)
(六或四或八至十兩兩相對為赴節之狀有類中國/柘枝舞焉  玉海國史志有驃國樂頌一巻今亡)
西戎七　髙昌樂(樂器十二色舞人白襖赤帶紅抹額/貞觀中伐其國盡得其樂列於十部)
(伎/)　龜兹樂(起自吕光破龜兹因得其聲流傳至隋有/西國龜兹齊朝龜兹土龜兹三部唐仍隋)
(列十部伎樂器十五色工二十人其歌曲有善善/摩尼解曲有婆伽兒舞曲有小天又有疎勒鹽)　疎
勒樂(自後魏通西域得其樂唐仍隋列十部伎樂器十/色工十二人歌曲有兀利死讓樂舞曲有逺服解)
(曲有鹽曲曲調有昔昔鹽一臺鹽鵲洪适曰昔昔鹽羽/調曲𤣥怪録載蘧蒢三娘工唱阿  鹽又有突厥鹽黄)
(帝鹽白鴿鹽神雀鹽疎勒滿座鹽歸國鹽唐詩媚賴吳/娘唱是鹽更奏新聲刮骨鹽然則歌詩謂之鹽者亦如)
(吟行曲引/之類爾)　康國樂(起自周代得其樂唐仍隋列十部/伎樂器四色工七人歌曲有戢殿)
(農正舞曲有賀蘭鉢鼻始末奚波地農慧鉢鼻始/前拔地慧地等四曲其舞急轉如風俗謂之胡旋)　安
國樂(後魏通西域得之唐列十部伎樂器十色工十二/人歌曲有附薩單時舞曲有末奚解曲有居和祗)
　天竺樂(起自張重華據凉州日貢樂後國子為沙門/來遊又傳其方音樂器九色工十二人唐仍)
(隋列十部伎隋書云歌曲有沙石彊舞曲有朝天曲陳/氏樂書云曲調有普光佛曲彌勒佛曲日光明佛曲大)
(威徳佛曲如來藏佛曲藥師琉璃光佛曲無威感德佛/曲龜兹佛曲並入婆陀調釋迦牟尼佛曲寶花步佛曲)
(觀法㑹佛曲帝釋幢佛曲妙花佛曲無光意佛曲阿彌/陀佛曲燒香佛曲十地佛曲並入乞食調大妙至極曲)
(解曲並入越調摩尼佛曲入雙調蘇密七俱陀佛曲日/光騰佛曲入商調邪勒佛曲入徴調觀音佛曲永寧佛)
(曲文徳佛曲婆羅樹佛曲入羽調遷/星佛曲入般涉調提梵入移風調)　西京樂(起符氏/之末吕)
(光沮渠䝉遜等據有凉州變龜兹聲為之號為秦漢伎/蓋凉人所傳中國舊樂襍以鄭衛之聲也其樂器聲調)
(並出自西域唐仍隋列十部伎樂器十九種工二十七/人其歌曲有楊澤新聲神白馬永世樂解曲有萬世豐)
(舞曲有于/寘佛曲)　北狄樂(北狄之樂本馬上樂自漢以來總/歸鼓吹部後魏樂府始有北歌周)
(隋世與西凉樂襍奏至唐存者五十三章名目可解者/六章慕容可汗吐谷渾部落稽鉅鹿公主白淨王太子)
(企喻也其不可解者咸多可汗之辭金吾所掌有大角/此即後魏世所謂簸邏迴者是也其曲亦多可汗之辭)
(北方之俗皆呼主為可汗也開元中歌工長孫元忠自/其祖貞觀中受業侯將軍貴昌世習北歌聲調相授雖)
(譯者不能通/知其辭義)
　周官鞮鞻氏掌四夷之樂與其聲歌祭祀及燕饗作
　之門外美徳廣之所及也自南北分裂音樂雅俗不
　分西北降至周隋管絃襍曲多用西凉唐興仍而不
　改開元之末則更有甚焉今采唐太常所𨽻夷樂附
　於諸樂曲之後以俟正樂者考焉
　　　樂署
太常寺其屬有協律郎(掌和六/律六吕)其署曰太樂署(掌教樂/人調合)
(鍾/律)曰鼓吹署(掌鼓/吹)梨園院(掌俗樂在太/常寺内西北)
内敎坊(掌俗樂武/徳末置)雲韶府(武后/改稱)左右敎坊　宜春北院
(並明皇増置中上精曉音律以太常不應典雜伎更置/左右敎坊命  官為之使敎新聲㪚樂倡優之伎又選)
(坐部子弟三百敎於梨園號皇帝梨園弟子院因改名/别敎院宫女數百亦為梨園弟子居宜春北院梨園法)
(部更置小部音聲三十餘人其雲韶敎坊妓女稱宫人/宜春妓女稱内人聲色尤殊文宗朝復改雲韶院為仙)
(韶院/云)
　
　
　
　
　
　
　
　
　
　唐音癸籤巻十四
欽定四庫全書
　唐音癸籤巻十五
　　　　　　　　　　　　明　胡震亨　撰
　　樂通四
　　　總論
徃代之詩樂徵其文觀之其興衰可見也樂之所感微
則占於音章則見於詞微於音者聖人察之章於詞者
賢人畏之(沈亞/之)
詩訖於周離騷訖於楚自後詩之流為賦頌銘贊文誄
箴詩行咏吟題怨嘆章篇操引謠謳歌曲詞調名二十
有四皆詩人六義之餘也繇操而下八名皆起於郊祭
軍賓吉凶苦樂之際在音聲者因聲以度調審調以節
唱句度短長之數聲韻平上之差莫不繇之准度而又
别其在琴瑟者為操引採民甿者為謳謠備曲度者總
得謂之歌曲詞調斯皆繇樂以定詞非選詞以配樂也
繇詩而下九名皆屬事而作雖題號不同悉謂之為詩
後之審樂者徃徃採取其詞度為歌曲蓋選詞以配樂
非繇樂以定詞也(元稹/)
古之論樂者一曰古雅樂二曰俗部樂三曰胡部樂古
雅樂更秦亂而廢漢世惟采荆楚燕代之謳稍協律吕
以合八音之調不復古矣晉宋六代以降南朝之樂多
用吳音北國之樂僅襲夷調及隋平江左魏三祖清商
等樂存者什四世謂為華夏正聲蓋俗樂也時沛國公
鄭譯復因龜兹人白蘇祗婆善胡琵琶而翻七調遂以
製樂唐人因而用之以定律吕繇是觀之漢世徒以俗
樂定雅樂隋氏以來則復悉以胡樂定雅樂唐至𤣥宗
始以法曲與胡部合奏夷音夷舞進之堂上而雅樂之
工以坐立伎部不堪者充之過為簡賤至此宜乎正聲
淪亡古樂之不可復矣(吳萊樂馬端臨云隋唐燕樂西/戎之  居大半鄭夾漈以為音)
(未有不自西出此固一說愚則以為自晉氏南遷之後/劉石亂華如符氏出於氐姚氏出於羌皆西戎也亦既)
(奄有中原而以議禮制度自詭及張氏據河右獨能得/華夏之舊音繼以吕光秃髮沮渠之屬又皆西戎也蓋)
(華夏之樂流入於西戎西戎之樂混入於華夏自此始/矣隋既混一合南北之樂而為七部伎所謂清商三調)
(者本中華之樂晉室播遷而入於凉州張氏亡而入於/秦姚氏亡而入於江南陳亡而復入北其轉折如此則)
(其初固本不盡出西/戎也要不可不辨)
近時樂家多為新聲其音譜傳移類以新竒相勝故古
曲多不存頃見一敎坊老工言惟大曲不敢增損徃徃
猶是唐本而絃索樂家守之尤嚴言凉州者謂之䕶索
取其音節繁雄言六么者謂之轉關取其聲詞閑婉元
微之詩云凉州大篇最豪嘈録要散序名蘢撚䕶索轉
關豈所謂豪嘈蘢撚者耶唐起樂皆以絲聲竹聲以之
合樂樂家所謂細抹將來者是也故王建宫詞云琵琶
先抹緑腰頭小管丁寧側調悠近世以管色起樂而猶
存獨抹之語蓋誦襲弗悟爾(蔡寛夫/詩話)
　　　詞曲
古樂府者詩之旁行也詞曲者古樂府之末造也倚聲
製詞起於唐之季世(困學/紀聞)
古樂府詩四言五言有一定之句難以入歌中間必添
和聲然後可歌如妃呼豨伊何那之類是也唐初歌曲
多用五七言絶句律詩亦間有采者想亦有賸字賸句
於其間方成腔調其後即以所賸者作為實字填入曲
中歌之不復别用和聲則其法愈密而其體不能不入
於柔靡矣此填詞所繇興也宋沈括考究所始以為始
於王涯又謂前此貞元元和間為之者巳多云(遯叟云/朱子)
(古樂府只是詩中間却添許多泛聲後來人怕失了那/泛聲逐一聲添箇實字遂成長短句今曲子便是  荆)
(公云古之歌者皆先有詞後有聲故曰歌永言/聲依永如今先撰腔子後填詞却是永依聲也)
世所盛行宋元詞曲咸以昉於唐末然實陳隋始之蓋
齊梁月露之體矜華角麗固巳兆端至陳隋二主並富
才情俱湎聲色所為長短歌行率宋人詞中語也煬之
春江玉樹等篇尤近至望江南諸闋唐宋元人沿襲至
今詞體濫觴實始斯際自文皇以鴻裁碩藻撥六朝餘
習而力反之子昂太白相望竝興逮少陵氏作出經入
史剗絶淫靡有唐三百年之詩遂屹然羽翼商周驅駕
漢魏藉令非數君子砥柱其間則花間草堂將踵接於
武德開元之世詎宋元而後顯哉蓋六朝五代一也障
其瀾而上則詩盛而為唐襲其流而下則詞盛而為宋
余因是知陳李少陵厥功於秇苑甚偉而歐陽王蘇黄
秦諸君子弗能弗為三嘆而致惜也(胡應麟莊/嶽委譚)
詩至於唐而格備亦至於唐而體窮故宋人不得不變
而之詞元人不得不變而之曲(胡應麟詩藪而王元美/云三百篇亡  後有騷)
(賦騷賦難入樂而後有古樂府古樂府不入俗而後以/唐絶句為樂府絶句少宛轉而後有詞詞不快北耳而)
(後有北曲北曲不諧/南耳而後有南曲)
　　　律調
凡樂每調皆具七聲而樂家惟取其起調畢曲之律以
名之蓋以起調之字之聲為主中間逗遛曲折雖行乎
均内七聲末復歸於本律謂以六聲贊助以成其調其
實一聲也(朱晦/菴)
　　　拍
曲之有拍蓋以為樂節也牛僧孺嘗字之為樂句大為
韓公所賞明皇嘗遣黄幡綽造拍板譜於紙上畫兩耳
以進云但有耳無定節奏也(遯叟/)
　　　叠
舊傳陽關三叠然今歌者每句再叠而巳通一首言之
又是四叠皆非是或每語三唱以應三叠之說則叢然
無復節奏嘗得古本陽闗其聲宛轉凄斷不類向之所
聞每句皆再唱而第一句不叠樂天詩云相逢且莫推
辭醉聽唱陽闗第四聲注第四聲勸君更盡一杯酒以
此騐之若第一句叠則此句為第五聲今為第四聲則
第一句不叠審矣(東坡/)
　　　遍
曲有大遍有小遍元稹詩逡巡大遍凉州徹所謂大遍
者有序引歌㽂嗺哨催攧袞破行中腔踏歌之類凡數
十解有數叠者裁截用之則謂之摘遍今人大曲皆是
裁用悉非大遍也(夢溪/筆談)
　　　破
唐人以曲遍中繁聲為入破陳氏樂書以為曲終者非
也如水調歌凡十一叠第六叠為入破當是曲半調入
急促破其悠長者為繁碎故名破耳起於天寶間有此
名卒兆安史亂家國破五行志以為非祥兆然竟不可
革云(遯叟/)
　　　犯
樂府諸曲自古不用犯聲以為不順也唐自天后末年
劒氣入渾脫始為犯聲之始劒氣宫調渾脫角調以臣
犯君故為犯聲明皇時樂人孫處秀善吹笛好作犯聲
時人以為新意而効之因有犯調五行之聲所司為正
所欹為旁所針為偏所下為側故正宫之調正犯黄鍾
宫旁犯越調偏犯中吕宫側犯越角之類(陳暘/)
　　　解
自古奏樂曲終更無他變隋煬帝以清樂雅淡曲終復
加解音至唐遂多解曲如火鳯用移都師解柘枝用渾
脫解甘州用吉了解耶婆娑雞用屈柘急遍解之類古
今樂録云傖歌以一句為一解中國以一章為一解王
僧䖍云古曰章今曰解作詩有豐約制解有多少是解
本章什通名非僅言其卒章之亂也自隋唐曲終解曲
盛行遂將解字當卒章字用而章解之解别稱叠稱遍
不復更稱解矣(遯叟/下同)
　　　唐人樂府不盡譜樂
古人詩即是樂其後詩自詩樂府自樂府又其後樂府
是詩樂曲方是樂府詩即是樂三百篇是也詩自詩樂
府自樂府謂如漢人詩同一五言而行行重行行為詩
青青河邊草則為樂府者是也樂府是詩樂曲方是樂
府者如六朝而後諸家擬作樂府鐃歌朱鷺艾如張横
吹隴頭出塞等只是詩而吳聲子夜等曲方入樂方為
樂府者是也至唐人始則摘取詩句譜樂既則排比聲
譜塡詞其入樂之辭截然與詩兩途而樂府古題作者
以其唱和重複沿襲可厭於是又改六朝擬題之舊别
剙時事新題杜甫始之元白繼之杜如哀王孫哀江頭
兵車麗人等白如七德舞海漫漫華原磬上陽白髪人
諷諫等元如田家捉捕紫躑躅山枇杷諸作各自命篇
名以寓其諷刺之指於朝政民風多所關切言者不為
罪而聞者可以戒嗣後曹鄴劉駕聶夷中蘇拯皮陸之
徒相繼有作風流益盛其辭㫖之含鬱委宛雖不必盡
如杜陵之盡善無疵然其得詩人詭諷之義則均焉即
未嘗譜之於樂同乎先朝入樂詩曲然以比之諸填詞
曲子僅佐頌酒賡色之用者自復霄壤有殊郭茂倩云
自風雅之作以至於今莫非諷興當時之事以貽後世
之審音者儻採歌謠以被聲樂則新樂府其庻幾焉斯
論為得之惜無人行用之爾
　
　
　
　
　
　
　唐音癸籤巻十五
欽定四庫全書
　唐音癸籤巻十六
　　　　　　　　　　　　明　胡震亨　撰
　　詁箋一
蔚藍度人經諸天名也隱語無義理可解非青藍之藍
杜甫梓州金華道觀詩涪右衆山内金華紫崔巍上有
蔚藍天垂光抱瓊臺借作顔色字為蘂宫寫貌(遯叟/下同)
十枝初唐人咏日用十枝字謂扶桑九日居下枝一日
居上枝也出山海經扶桑嚴忌哀時命作搏桑音同李
白詩游搏桑兮挂左袂
黄雲沈佺期改年觀赦詩六甲迎黄氣三元降紫泥望
氣經云黄雲四出主赦黄氣黄雲也華蓋象雲六甲乃
華蓋杠傍星名故用之
景雲孝經援神契天子孝景雲出遊崔融則天挽歌空
餘天子孝松上景雲飛
濯枝雨蘇味道單于川對雨詩還從濯枝後來應洗兵
辰風土記六月大雨為濯枝雨洗兵用六韜周伐殷遇
雨事
香雲香雨雨未嘗有香也而李賀詩依微香雨青氛氲
元微之詩雨香雲淡覺微和雲未嘗有香而盧象詩云
雲氣香流水此楊用修語也陳晦伯駁之謂雲雨未嘗
無香引拾遺記員嶠山石燒之成香雲遍潤成香雨為
證詩人寫物正不必問其有出處與否若以員嶠有香
雲香雨方敢用之則詩亦大拙鈍矣晦伯何足以難用
修乎
鯉魚風李賀詩門前流水江陵道鯉魚風起芙蓉老九
月風也
石尤風陳子昂寧知巴峽路辛苦石尤風戴叔倫知君
未得去慚愧石尤風司空文明無將故人酒不及石尤
風唐人屢用之而無其解洪容齋意其為打頭逆風今
觀宋孝武丁督䕶歌願作石尤風四面斷行旅則亦如
嶺嶠颶風四面俱具之類非僅打頭逆風明矣
格澤儲光羲詩格澤為君駕大人賦建格澤之長竿注
云格澤氣如炎火狀起地上至天詳漢書天文志
中和節唐以正月晦日為一節孝和朝有晦日行幸諸
詩後德宗以前世上巳九日皆大宴集而寒食多與上
巳同時欲於二月立節於是李泌請廢正月晦以二月
朔為中和節帝乃著令與上巳九日為三令節中外皆
賜緡錢宴㑹君臣賡賦為多
重三張說三月三日詩暮春三月日重三五月五日曰
重五九月九日曰重九則三月三日亦宜曰重三也(鄭/良)
(孺下/同)
耗磨日張說有耗日飲酒詩耗磨傳兹日又云流傳耗
磨辰俗謂正月十六日為耗磨日是日官司不開倉庫
故說詩有還將不事事語
小歲日過臘一日俗謂小歲日行拜賀禮見崔寔月令
盧照隣人歌小歲酒此也
五更㸃夜更五五相逓為二十五㸃唐李郢詩二十五
聲秋㸃長是也韓退之詩雞三號更五㸃尤末更足五
㸃之証今更㸃去末更之二并去初更之二配之起宋
世避寒在五更頭之讖而然不足二十五㸃之舊矣
北斗城三輔黄圖長安故城城南為南斗形城北為北
斗形故號斗城何遜咸陽詩城斗疑連漢杜秦城近斗
杓秦城北斗邊北斗故臨秦以此(芥隱/筆記)
蝦蟆陵唐人屢用入詩白樂天自言本是京城女家在
蝦蟆陵下住謝良輔取酒蝦蟆陵下家家守歲傳巵齊
巳翠樓春酒蝦蟆陵長安少年皆共矜其地在長安城
東南與曲江近為妓女及名酒所出之處長安志曰常
樂坊内家東有大塜俗呼為蝦蟆陵曲中出美酒長安
稱之相傳是董仲舒墓門人至此下馬故名一云漢武
幸芙蓉園至此下馬諺訛為蝦蟆陵矣詳國史補(遯叟/下同)
漢武泉趙嘏有經漢武泉詩芙蓉池苑起清秋漢武泉
聲落御溝漢武泉者即曲江之源在長安城南東滙為
曲江隋惡曲之名稱芙蓉池至唐引黄渠之水漲曲江
復故名别於其南起芙蓉苑而泉為濱江農家湮塞遂
不著宋程大昌撰雍録最詳核於曲江獨遺此泉惟張
禮遊城南記備其本末云
中南文苑英華太宗有望中南山詩或疑終南之誤非
也毛詩秦風終南注終南山即周之中南山潘岳關中
記云以其山在天之中居都之南故曰中南(彭叔夏/辨證)
東䝉峯杜詩云故人昔隱東䝉峯巳佩含景蒼精龍故
人今居子午谷獨在隂崖結茅屋東䝉乃終南山峯名
种明逸東䝉新居詩亦云登遍終南峯東䝉最孤秀南
士不知故註杜詩者妄引顓臾為東䝉主以為魯地(稗/)
(海/)
巏嵍山唐末盧龍幕客馬彧與鎮州幕客韓定辭以學
問相試彧贈定辭詩别後巏嵍山上望羡君時復見王
喬巏嵍山地志無考今按顔氏家訓栢人城北有一孤
山古書無載者唯闞駰十三州志以為舜納于大麓即
此山今猶有堯祠在焉俗或呼為宣務山或呼為虗無
山莫知所出趙郡土族有李穆叔季節兄弟及李普濟
為有學問並不能定鄉邑此山余嘗為趙州佐見太原
王邵讀栢人城西古碑碑是漢桓帝時栢人縣民為縣
令徐整所立銘曰土有巏務山王喬所仙方知此巏務
山也巏字無所出務字依諸字書即旄丘之旄也旄字
字林一音亡付反今依附俗名當音權務耳入鄴為魏
收說之收大嘉歎值其為趙州莊嚴寺碑銘曰權務之
精即用此也今彧詩作巏嵍與家訓異考韻書堥嵍􁁊
務通作旄前髙後下丘名也謨袍耳由亡付三切俱通
(遯叟/下同)
五松山在南陵銅井西初不知何名李白以其山有松
一本五榦蒼翠異恆題今名詩云徵古絶遺老因名五
松山人皆知白改九子為九華不知更有改五松事
盧龍山圖經金陵城西北有獅子山臨大江晉中宗以
形勢同塞上盧龍易名為盧龍山李白三山望金陵詩
盧龍霜氣冷鳷鵲月光寒正指此也元人注李集以此
盧龍為北平郡山殊可笑昭代王弇州登金陵盧龍山
詩似聞司馬江東日分得盧龍塞上山
西塞山有兩西塞山西塞山前白鷺飛桃花流水鱖魚
肥此吳興之西塞也勢從千里奔直入江中斷嵐横秋
塞雄地束江流滿此韋江州所咏武昌之西塞也絶不
相混宋陸游誤合為一王弇州復曲為之說云武昌西
塞峭壁洪濤不類志和詞中景色其北岸遙山人家處
故當於此漁釣不知志和生平室居在越州舟居多在
苕霅間未聞其從楚江泛宅也本傳所載甚明兩公顧
弗考耳吳興西塞即今慈湖鎮道山磯是
女墳湖白樂天詩女墳湖北武丘西文苑英華辨證云
女墳真娘墓也此非是皮陸女墳湖詩自註吳王葬女
之所按吳越春秋闔閭葬女閶門西郭舞白鶴市中令
萬人隨觀即其事也
向吳亭在潤州官舍杜牧之潤州詩向吳亭東千里秋
陸龜䝉詩秋來懶上向吳亭今刻牧之集者改為句吳
亭失之矣(孔氏/雜說)
御亭庾信詩御亭一回望風塵千里昏王維送元中丞
東南御亭上莫問有風塵蓋翻庾詩也御亭吳大帝所
建在晉陵後太守李襲譽用庾詩望字改為望亭李嘉
祐有自蘇臺至望亭驛詩(遯叟/)
萬歲樓孟浩然王昌齡皇甫冉俱有登萬歲樓詩京口
子城西南月觀在城上者或云即萬歲樓土人以為南
唐時節度使每登此樓西望金陵嵩呼遙拜其實非也
京口記云晉王恭所作(稗海/)
三河唐詩天子三河募少年又節使三河募年少謂河
内河東河西近長安畿輔地也楊用修以黃河析支河
湟中河解之逺矣此三河那得有少年募(弇州/)
五津蜀江自湔縣至犍為有五津曰白華津萬里津江
首津渉頭津江南津出華陽國志王勃送杜少府之任
蜀州風煙望五津用此(楊用/修)
陵陽城冢記吳太子和陵在吳興郡城北西陵山故吳
興舊有陵陽之稱許渾霅溪宴别云誰堪從此去雲樹
滿陵陽李涉在維揚見吳興劉全白員外之愛姬名宋
態者作詩云陵陽夜宴使君筵解語花枝在眼前皆指
此宋牟巘寓居吳興因名其詩曰陵陽集今人多不知
之(遯叟/)
雲根杜詩穿水忽雲根錢起竒石雲根淺賈島移石動
雲根詩人多以雲根名石以雲觸石而生也六朝人先
用之宋孝武登樂山詩屯烟擾風穴積水溺雲根(陳晦/伯)
槽今黄河舟子稱水落為歸槽槽本馬槽象渠形言之
也白詩江鋪滿槽水元詩江流初滿槽元自註槽為楚
語(遯叟/下同)
沓潮劉禹錫連州詩屯門積日無回飈滄波不歸成沓
潮轟如鞭石矻且搖亘空欲駕黿鼉橋番禺記兩水相
合曰沓潮蓋風駕前潮不得去後潮之應候者復至則
為沓潮海不能容而溢吾鄉亦有此諺云
市暨杜市暨瀼西巔市井泊船處夔人呼為市暨水横
通山谷處䕫人謂之瀼杜有瀼西寒望詩
亥市顧况詩云亥市風烟接張籍詩云江村亥日長為
市按洪氏隆興職方乗云嶺南村落有市謂之虗以其
不常㑹多虗日也西蜀曰痎言如痎疾間而復作江南
惡以疾稱因止曰亥獨徐筠水志云荆吳俗以寅申巳
亥日集於市故名亥市其說較洪氏為雅
金潾張籍蠻中詩銅柱南邊毒草春行人幾日到金潾
今本潾作麟誤也金潾乃交趾地名水經注所謂金潾
清渚是也
　
　
　
　
　
　
　唐音癸籤巻十六
欽定四庫全書
　唐音癸籤巻十七
　　　　　　　　　　　　明　胡震亨　撰
　　詁箋二
洞案鄭谷詩端簡爐香裏濡毫洞案邊宋景文云凡朝
㑹排正仗吏供洞案設前殿兩螭首間案上設燎香爐
修注官夾案立其名為洞人多不知予疑通朱漆為案
故名洞云景文此解恐未是洞洞敬也案列於中以起
人敬或其取義歟(遯叟/下同)
鬬班元微之詩鬬班雲洶湧開扇雉參差朝班左右合
為鬬班武后紀御殿日昧爽宰相兩省官鬬班於香案
前俟扇開通事贊拜正元詩所云也唐百官志尚輦局
大朝㑹扇一百五十六常朝不全設惟左右扇三許渾
有秋日候扇詩蓋即所謂俟扇開賛拜者今本作候朝
淺人所改
勘契元酬樂天待漏詩未勘銀臺契先排浴殿關唐制
殿門啓閉設魚契對較魚契者刻檀為魚金飾鱗鬛别
刻檀板為坎足以容魚一置門使所一留宫中發鑰較
勘相同始開謂之勘契銀臺者銀臺門也學士院在銀
臺門内浴堂殿又在蓬萊殿東未開銀臺門巳召對浴
堂殿先排關而入言其近君之密也劉鄴亦有待漏詩
玉堂簾外漏遲遲明月初沉勘契時
藥樹唐正衙宣政殿庭皆植松開成中詔入閣賜對官
班退立東邊松樹下是也殿門外復有藥樹元微之詩
云松間待制應全逺藥樹監搜可得知自晉魏以來凡
入殿奏事官以御史一人立殿門外搜索而後許入謂
之監搜御史立藥樹下至唐猶然太和中始罷之(石林/燕語)
罘罳余見前輩詩語稱罘罳及余時有所作詩俱似殿
閣簷角網今考漢書文帝紀未央宫東闕罘罳災崔豹
注云罘罳屏也復也顔師古云連闕曲覆重刻垣墉之
處其形果然一曰屏劉熈釋名云罘罳在外門罘復也
臣將入請事於此復重思也古今注云罘罳復思也合
板為之亦築土為之每闕殿舍皆有焉郡國亦樹之合
諸說觀之大抵是屏牆之類段成式云士林間多呼殿
榱為復䕶雀網為罘罳誤據此其非簷角網可知矣第
所釋之義終未明耳(宛委/餘編)
白間杜詩當宁陷玉座白間剝畫蟲文選景福殿賦云
皎皎白間微微列錢注白間牕也(墨莊/漫録)
瓊澁蔡衡仲一日舉温庭筠華清宫詩澁浪浮瓊砌晴
陽上綵斿之句問予曰澁浪何語也予曰子不觀營造
法式乎宫牆基自地上一丈餘叠石凹入如崖隒狀謂
之叠澁石多作水紋謂之澁浪衡仲歎曰不通朩經知
澁浪為何等語耶因語予曰古人賦景福靈光含元者
一一皆通朩經也(升菴/外集)
彤騶禇亮詩彤騶出禁中蓋謂伍伯服赤幘唱騶出禁
中也中華古今注漢制伍百服赤幘纁衣韋韎率其伍
以導引(鄭良/孺)
夕烽杜夕烽來不近每日報平安唐兵部烽式云冦賊
不滿五百人放烽一炬得蕃界事宜知欲南入放兩炬
蕃賊五百騎以上放三炬千人放四炬餘冦萬人亦四
炬其放烽一炬至所管州縣鎮止兩炬以上者並至京
元放烟火處即録狀馳驛奏聞若依式放烽至京訖賊
回者放烽一炬報平安凡放烽報賊者三應三滅告平
安者兩應兩滅(遯叟/)
過馬韓偓詩云外使進鷹初得按中官過馬不敎嘶有
自注云上每乗馬必中官馭以進謂之過馬既乗之躞
蹀嘶鳴也今北都使宅尚有過馬㕔蓋唐時方鎮亦僣
傚之因而名㕔事云(春明退/朝録)
六印杜瘦馬行細看六印帶官字考唐六典凡在牧馬
以小官字印印右膊以年辰印印右髀以監名印印尾
側二歲以飛字印印左髀膊細馬次馬以龍形印印項
左送尚乗者印三花及飛字印外又有風字印官馬賜
人者以賜字印配諸軍及充傳送驛者以出字印印凡
八此云六印意賜配者不在數耳(遯叟/)
十家唐女妓入宜春院謂之内人亦曰前頭人謂在上
前也骨肉居敎坊謂之内人家有請俸其得幸者謂之
十家鄭嵎津陽門詩十家三國争光輝蓋家雖多亦以
十家呼之三國秦韓虢國也(鄭良/孺)
拔河戲中宗清明節幸梨園命侍臣為拔河戲韋承慶
等應制獻詩其法以大麻絙兩頭繫十餘小索每索數
人執之以挽力弱為輸𤣥宗亦行之有詩謂俗傳此戲
必致年豐云(遯叟/)
白打錢王建詩寒食内人長白打庫中先散與金錢韋
莊詩内官初賜清明火上相關分白打錢齊雲論白打
蹴踘戲也兩人對踢為白打三人角踢為官塲又丁晉
公有白打大􁨕厮(焦氏/筆乗)
兩省杜甫退朝詩宫中每出歸東省贈岑參詩君隨丞
相後我徃日華東按唐制宣政殿前東廊曰日華門門
東門下省在焉西廊曰月華門門西中書省在焉兩省
遺補以東西分左右時杜為左拾遺岑為右補闕故其
詩云云政事堂設中書省中宰相共議政事於此故岑
之出又為隨丞相後也(遯叟/下同)
黄閣杜贈嚴武詩扈聖登黄閣明公獨妙年武時為給
事中王伯厚云給事中屬門下省開元中改為黄門省
故名黄閣此非是漢舊儀宰相聽事閣曰黃閣給事分
判省事得借稱黄閣也詩題稱嚴為閣老六典云中書
舎人在省以年深一人為閣老判本省雜事給事之在
東省其判事與中舍對秩抑又可借稱閣老矣伯厚又
引通鑑王涯亦嘗稱給事中鄭蕭韓佽為閣老此為得
之
三署禮闈唐人贈省郎詩多用三署及禮闈(如沈佺期/三署有光)
(輝分曹值/禮闈之類)官之有郎自秦始秦置三署諸郎隸焉故稱
郎者猶本所始漢制尚書郎主作文書起草更直建禮
門爾雅宫中門謂之闈兹去建稱禮蓋省文(梁武詔禮/闈凌替郎)
(置備員建禮之/稱禮闈舊矣)
哀烏漢書天文志五帝坐後聚十五星為哀烏郎位晉
志亦作依烏所謂郎官上應列宿者此也儲光羲贈韋
昭應詩有我哀烏郎正用此近刻儲集者不知所出改
哀烏為哀鳯殊堪捧腹
御史擢省郎唐御史以擢省郎為美遷故蘇味道有賀
故人崔馬二御史拜省郎詩極致豔羡之意蓋其時遷
轉之法自如此御史職雖雄𦂳於唐尚未為尊也司空
圖為分司御史盧擕贈之詩曰姓氏司空貴官銜御史
卑老夫如且在不用嘆屯竒可證(小說有改卑字為尊/者亦見今日官制妄)
(疑之耳試檢舊唐/書司空本傳自明)
翰林院唐翰林院本内供奉藝能技術雜居之所以辭
臣待書詔其間乃藝能之一爾開元以前猶未有學士
之稱或曰翰林待詔或曰翰林供奉如李太白猶稱供
奉自張垍為學士始别建學士院於翰林院之南則與
翰林院分而為二然猶冒翰林之名蓋唐有𢎞文館學
士麗正殿學士故此特以翰林别之其後遂以名官訖
不可改俗稱翰林學士為坡者蓋唐徳宗時嘗移學士
院於金鑾坡上故稱鑾坡唐制學士院無常處駕在大
内則置於明福門在興慶宫則置於金門不專在翰林
院然明福金門不以為稱不常居之爾(石林/燕語)
麤官寄語長安舊冠蓋麤官到底是男兒宣武節度王
彥威詩也麤官寄與真抛却賴有詩情合得嘗忠武節
度薛能詩也唐人舊俗不歴臺省出領廉車節鎮者呼
為麤官然能故歴臺省者何云云大率時情重内輕外
厭薄戎旃雖以節使之尊自目廼爾(遯叟/下同)
一麾筆談謂今人守郡用顔延年一麾乃出守誤自杜
牧始此說亦未為是觀三國志擁麾守郡文選建麾作
牧此語在牧之前久矣漢制太守車兩幡所謂麾也唐
人如杜子美柳子厚劉夢得皆用之謂之誤不可
五馬唐人咏太守多用五馬如人生五馬貴五馬爛生
光之類甚多或引詩孑孑干旟良馬五之以太守比州
長之建旟為解則本篇四之六之又何獨不用也宋龐
機先云古制朝臣乗駟馬車漢時太守出則増一馬遯
齋閑覽及學林新編引之然不如潘子真之說為確子
真云禮天子六馬左右驂三公九卿駟馬左驂漢制九
卿秩中二千石亦右驂太守則駟馬而巳其有功德加
秩中二千石者亦右驂故以五馬為太守之美稱云(胡/)
(仔/)
中和樂職王褒傳益州刺史王襄使褒作中和樂職宣
布三詩此是監司領朝廷德化無與太守事今人頌太
守治政徃徃用之似失考中和者言政敎隆平得中和
之道樂職者謂百官萬姓樂得其常道宣布者謂德化
周洽徧四海各為篇名張曲江任洪州日有詩曰樂職
在中和此語尤謬(野客/叢談)
鶴俸皮日休新秋即事酒坊吏到常先見鶴俸符來每
探支注云吳都有鶴料案殊未詳鶴俸之說曾文彥和
博學之士有次韻趙仲美詩云寧羨一囊供鶴料㑹看
千里躍龍媒注云唐幕府官俸謂之鶴料(墨莊漫録為/按竇友封)
(元相武昌幕府有詩云邑/人興謗易莫遣鶴支錢)
驅雞荀恱申鑒曰覩孺子之驅雞而見御民之術孺子
之驅雞急則驚緩則滯馴則安此泛言治術然其用之
縣令則始韋蘇州之驅雞嘗理邑後許渾亦有遯跡驅
雞吏之句(遯叟/下同)
簿尉杜送髙適詩脫身簿尉中始與捶楚辭韓愈詩判
司卑官不堪說未免捶楚塵埃間杜牧詩參軍與縣尉
塵土驚劻勷一語不中治笞箠身滿瘡據此唐時卑官
不免笞撻正與今代同史稱代宗命劉晏考所部刺史
有罪者五品以上刻治六品杖訖奏聞豈但簿尉巳哉
帖職皇甫曽贈國子柳博士兼領太常博士詩博士本
秦官求才帖職難以兼官為帖職也
員外檢校等名太宗定官額其後復有員外置又有特
置同正員檢校兼守判知之類又有置使之名或因事
而置事已則罷或遂置而不廢其名類頗多節使幕僚
至檢校中丞徃徃而是末葉鎮帥無不檢校台司如薛
能詩舊將已為三僕射之類踰濫至此
官稱别名唐人好以它名標牓官稱今漫疏一二於此
太尉為掌武司徒為五敎司空為空土侍中為大貂散
騎常侍為小貂御史大夫為亞台為亞相中丞為獨坐
為中憲侍御史為端公雜端殿中為副端諫議為大坡
大諫補闕為中諫又曰補衮拾遺為小諫給事郎為夕
郎夕拜知制誥為三字起居郎為左螭舍人為右螭又
並為修注吏部尚書為大天禮部為大儀兵部為大戎
刑部為大秋工部為大起吏部郎為小天選郎為省眼
禮部郎為小儀為南省舍人今曰南宫刑部郎為小秋
祠部為冰㕔屯田為田曹水部為水曹太常卿曰樂卿
少卿為少常奉常鴻臚為客卿大理為棘卿評事為廷
平將作監為大匠少監為少匠秘書監為大蓬少監為
少蓬左右司為都公太子庻子為宫相宰相相呼為堂
老兩省相呼為閣老尚書丞郎為曹長御史拾遺為院
長下至縣令曰明府丞曰贊府贊公尉曰少府少公少
仙云(容齋/四筆)
　
　
　
　
　
　
　
　
　
　
　
　
　
　
　
　唐音癸籤巻十七
欽定四庫全書
　唐音癸籤巻十八
　　　　　　　　　　　　明　胡震亨　撰
　　詁箋三
麻紙唐中書制詔有四封拜勅書用簡以竹為之畫旨
而施行者曰發日勅用黃麻紙承旨而行者曰勅牒用
黄藤紙赦書皆用絹黄紙始貞觀間或曰取其不蠧也
紙以麻為上藤次之用此為重輕之辨又將相除徙内
出制不繇中書獨用白麻紙因謂之白麻杜詩黄麻似
六經舉其槩而言(石林/燕語)
緋魚白樂天為中書舍人六品着緑其詩有白頭猶未
著緋衫後與元微之同加朝散登五品始易緋贈元詩
有青衫脫早差三品白髮生遲校二年其自江州司馬
除忠州刺史借服色緋魚有詩魚綴白金隨歩躍鶻銜
瑞草繞身飛後除尚書郎復有脫刺史緋詩云便留朱
紱還鈴閣却著青袍侍玉除無奈嬌癡三歲女繞腰啼
哭覓銀魚唐百官服色視階官之品宋視職事官此為
異(蔡寛/夫)
蜜印權德輿哭劉尚書詩命賜龍泉重追榮蜜印陳蜜
印者謂贈官刻蠟為印懸綬以賜也不知起何時始見
晉山濤傳濤薨勑贈司徒蜜印紫綬侍中貂蟬新沓侯
蜜印青朱綬唐人文筆中亦多用此劉禹錫為人謝追
贈表云紫書忽降於九重蜜印加榮於後夜有改作密
者誤(遯叟/)
衙今監司郡守初上事既受官吏參謁至晡時僚屬復
伺於客次胥吏列立庭下通刺曰衙以聽進退之命禮
不知起何時岑參為虢州上佐有衙郡守詩此也(洪邁/)
玉帳杜子美送嚴公入朝云空留玉帳術愁殺錦城人
又送盧十四侍御云但促銀壺箭休添玉帳旂玉帳乃
兵家厭勝方位其法出黄帝遁甲以月建前三位取之
如正月建寅則已為玉帳於此置軍帳堅不可犯主將
宜居(雲谷/襍記)
東選南選唐貞觀初以京師米貴令東人選者集洛州
謂之東選髙宗時以嶺南五管黔中都督府得即任土
人而官或非其才乃遣郎官御史為選補使謂之南選
其後江南淮南福建因歲水旱亦時遣選補使就選廢
置不恒老杜送魏司直詩選曹分五嶺使者歴三湘謂
魏充南選也銓選何事可便宜越萬里外行乎杜戒魏
雅節在周防又云嫌疑陸賈裝則一時掌南選使概可
知矣(遯叟/下同)
進士科故實唐進士初止試策調露中始試帖經經通
試雜文謂有韻律之文即詩賦也雜文又通試策凡三
塲其後先試雜文次試論試策試帖經為四塲第一塲
雜文放者始得試二三四塲其四塲帖經被落仍許詩
贖謂之贖帖至於制舉試策元以羅非常之才乃問策
外亦試詩賦其觭重如此(唐試士重詩賦者以䇿論惟/𠞰舊文帖經祗抄義條不若)
(詩賦可以盡才又世俗偷薄上下交疑此則按其聲病/可塞有司之責雖知為文華少實捨是益汗漫無所守)
(耳説詳選舉志今代/重經義亦此意也)
舉塲每歲開於二月每秋七月士子從府州覓解紛紛
故其時有槐花黄舉子忙之諺
府州解送最重京兆同華京兆解送上十人謂之等第
多成名不則徃徃牒貢院請放落之由同華解首送者
亦無不捷咸通中李建州頻為京兆參軍主試出月中
桂詩張喬擅塲頻以許棠老於塲屋改薦棠為首棠因
而登第國史補云外府不試而解謂之拔解京兆蓋試
而升者
其時雖有國子監郡縣學而人不為重𤣥宗嘗勑天下
罷鄉貢悉繇國子監郡縣學舉送然竟不能改咸通中
温飛卿任太學博士主秋試以邵謁詩為工榜於堂仍
請之禮部謁竟不得第而死太學解送成事之難與外
府無異
舉子麻衣通刺稱鄉貢繇户部關禮部各投公巻亦投
行巻於諸公卿間舊嘗投今復投者曰温巻禮部例得
采名望收録凡造請權要謂之關節激揚聲價謂之徃
還士成名多以此(按麻衣色白故其時稱舉子為白衣/公卿宋朝制同今代洪武初亦然後)
(乃稍易玉色/七修類稿云)
試塲在都省亦稱都堂及稱東堂試夜給燭三條韋承
貽都堂紀事三條燭盡鐘初動九轉丹成鼎未開
榜放於禮部南院張院東别牆陳標詩所云春官南院
粉牆東者是也歲每三十人為率李山甫詩麻衣盡舉
一雙手桂樹只生三十枝言得者之少而難如此東都
舉永泰及太和初元亦一行據杜紫微東都登第詩三
十三人走馬迴合兩都又當六十餘人矣蓋間舉之事
(詩家詠登第多用淡墨榜事指榜頭禮部貢院四字也/或云文皇以飛帛書之或云象隂注陽受之狀或云值)
(書史醉字體濃淡相間反致/其妍後遂相沿衆說不一)
關試吏部試也進士放榜勑下後禮部始關吏部吏部
試判兩節授春關謂之關試始屬吏部守選其讌集之
名凡九以關試後曲江亭聞喜一宴為盛放榜後稱新
及第進士關試後稱前進士唐進士今鄉貢之稱前進
士乃今進士稱也摭言云進士及第後知聞或遇未及
第時題名處則為添前字故唐人登第詩有名曾題處
添前字送出城人乞舊衣之句乞衣亦見張籍詩當時
下第舉子丐利市猥習可憫笑者
先輩原以稱及第者觀諸家詩集中題有下第獻新先
輩詩可見後乃以為應試舉子通稱
又有必先之稱乾􁌽子載閻濟美與盧景莊同應舉閻
稱盧云必先聲價振京洛雲溪友議劉禹錫納牛僧孺
巻曰必先期至矣太平廣記鄭光業入試有一人突入
舖欲其相容呼必先必先不置必先似云名第必居先
與先輩同一推敬意韓儀與關試後新人詩有休把新
銜惱必先句此必先又謂下第同人也
家慶唐人與親别而復歸謂之拜家慶盧象詩云上堂
家慶畢顧與親恩邇孟浩然詩云明朝拜家慶須著老
萊衣(韻語/陽秋)
傳席今人家娶婦輿轎迎至大門則傳席以入弗令履
地然唐人巳爾樂天春深娶婦家詩云青衣轉氊褥錦
繡一條斜(輟耕録/下同)
煖屋今之入宅與遷居者鄰里醵金治具過主人飲謂
之曰煖屋或曰煖房王建宫詞大儀前日煖房來則暖
屋之禮其來尚矣
勝常王廣津宫詞云新睡起來思舊夢見人忘却道勝
常勝常猶今婦人言萬福也前輩尺牘有云尊候勝常
者勝字當平聲讀(老學菴/筆記)
秩白公詩巳開第七秩飽食仍安眠又年開第七秩屈
指幾多人年六十二所作其行開第八秩詩自注俗謂
七十以上為開第八秩蓋以十年為一秩云秩字于古
無考禮年九十日有秩豈所本歟(芥隱/筆記)
門子儲光羲貽太學張筠詩璧池忝門子門子嫡子之
將代父當門者蓋公子也見選補亡詩引周禮鄭註(鄭/良)
(孺/)
􁣉兒髙崇文詩那箇􁣉兒射雁落鄙語呼人曰骸兒也
(北夢/瑣言)
丫頭吳中呼女子之賤者為丫頭劉賓客寄贈小樊詩
花面丫頭十三四春來綽約向人時(輟耕/録)
練師唐六典道士有三號曰法師曰威儀師曰律師其
徳髙思精者謂之練師女道士亦同今諸家詩題止稱
女道士為練師不知何故(遯叟/下同)
莫徭盧亭顧况酬漳州張使君詩薛鹿莫徭洞網魚盧
亭洲地理志莫徭夷蜒名自云其先祖有功常免徭役
故以為名薛鹿即殺鹿集韻躠與殺同音同義此省為
薛也盧亭者居海島赤身無衣常下海捕魚能伏水中
三四日不死相傳為盧循子孫亦名盧餘漳郡唐初所
開固當以此入詠
龍户馬人韓退之詩衙時龍户集上日馬人來龍户在
儋耳珠崖其人目睛皆青碧善伏水蓋即所謂崑崙奴
也馬人者馬文淵遺兵居對銅柱言語飲食與中華同
號曰馬留事見俞益期牋恐即此(宛委/餘編)
白題史記功臣表頴隂侯斬胡白題將一人服䖍注白
題胡名梁有白題國入貢裴子野引以證人服其博識
白題出處止此欲求其所以名白題無說也杜秦州詩
馬驕朱汗落胡舞白題斜借為題額之題屬對意指當
時胡旋等舞入自秦西北桐衫珠㡌有似白額者而言
正詩家使字巧法非真謂白題當如此解也讀者善㑹
其意始得宋注紛紛曲證失之逺矣(遯叟/)
　
　
　
　
　
　
　
　
　
　唐音癸籤巻十八
欽定四庫全書
　唐音癸籖巻十九
　　　　　　　　　　　　明　胡震亨　撰
　　詁箋四
上頭今世女子初笄曰上頭花蕋夫人宫詞年初十五
最風流新賜雲鬟使上頭入詩遂為雅語(遯叟/下同)
入月黄帝内經月事以時下謂天癸也史記程姬有所
避不願進注天子諸侯羣妾以次進御有月事止不御
更不口説以丹注面目的的為識令女史見之王建宫
詞宻奏君王知入月喚人相伴洗裙裾語雖情致但天
家何至自洗裙裾宻奏云云更不諳丹的故事矣
時世粧唐婦人粧名時世頭因話録西平王治家整肅
不許時世粧梳白樂天時世粧歌圓鬟無鬢堆髻様斜
紅不暈頳面狀然亦有作時勢者權徳輿詩叢鬢愁眉
時勢新元微之教閨人粧束詩人人總解爭時勢都大
須看各自宜豈時人避廟諱改世為勢乎抑以鬆鬢危
髻取勢頗髙改勢字貎之乎正不如作時世為雅切耳
男子拜世謂婦人立拜起於武后其實不然周天元時
命内外命婦拜天臺皆執笏俯伏如男子可見以前婦
人無俯伏者惟下手立拜耳王建宫詞有云臨上馬時
齊賜酒男兒跽拜謝君王知當時宫女不作男子拜矣
本朝命婦入朝賛行四拜皆下手立拜惟謝拜賜時一
跪叩頭遵古禮也(于愼行筆塵云古者婦人肅拜兩膝/齊作虚坐手至地而頭不下今以古)
(婦人之拜為揖故/加之拳曲而跪)
靨飾説文靨頰輔也洛神賦明目善睞靨輔承權自吳
宫有獺髓補痕之事唐韋固妻少時為盗刃所刺以翠
掩之女粧遂有靨飾其字二音一音琰一音葉温飛卿
詞繡衫遮笑靨煙草雙飛蝶此音葉又云粉心黄蕋花
靨眉山兩㸃此音琰(楊升/菴)
纒足張邦基墨莊漫録云婦人之纒足傳記皆無所出
獨齊東昏有鑿金為蓮花帖地令潘妃行其上一事見
南史而不言其足若何又云古樂府六朝詞人體狀婦
人眉目唇口腰肢手指無不有獨無一言稱纒足唐之
杜牧李商隠之徒亦然僅韓偓香奩集有詠屧子一詩
六寸膚圓光緻緻唐尺短以今校之亦自小然亦不言
其弓也惟道山新聞云李後主宫嬪窅娘纖麗善舞後
主作金蓮髙六尺蓮中作品色瑞蓮令窅娘以帛繞脚
令纎小屈上作新月狀着素襪舞其中回旋有凌雲之
態唐鎬咏之曰蓮中花更好雲裏月長新繇是人皆效
之以纎弓為妙以此知札脚自五代始也(輟耕/録)
愚謂纒足事始雖不見史傳然善讀史者自當以意求
之從來婦人足履之制惟晉書之五行志附見兩言云
男子屐方頭婦人圓頭而唐車服志為尤詳其言云后
妃大禮着舄燕見用履命婦服用舄履亦同而民俗不
盡遵用武徳初婦人曳線鞾開元中用線鞋侍兒則着
履夫鞋鞾同圓頭之式圓頭適足小之用而履舄之方
而貴者反令賤者躡之詳繹時風纒足自寓亦何必明
白言之始謂史書有載哉大扺有男女來便分男女體
態婀娜細步纎小玉趺古人定蚤鑿此竅不待今日其
漸變漸妍或至五代始作弓様則有之若謂纒束非始
古人待古人亦太村且拙矣鈿尺裁量減四分纖纖玉
笋褁輕雲五陵年少欺他醉笑把花前出畫裙杜牧有
詩新羅繡行纒足趺如春妍見晉清商曲纎纎作細步
精妙世無雙見漢焦仲卿妻詩云古無詩亦失考(遯叟/)
寳祙祙女人脇衣也隋煬帝詩錦袖淮南舞寳祙楚宫
腰盧照鄰詩倡家寳祙蛟龍被謝偃詩細風吹寳祙輕
露濕紅紗是也或謂起自楊妃小説偽書不可信崔豹
古今注謂之腰綵注引左傳衵服謂日日近身衣也知
古已有之矣(升菴/詩話)
輕容紗之至輕者有所謂輕容出唐類苑云輕容無花
薄紗也王建宫詞云嫌羅不着愛輕容元微之有寄白
樂天白輕容樂天製而為衣而詩中容字乃為流俗妄
改為庸又作庸榕盖不知其所出(齊東/埜語)
屠蘇周王褎詩飛甍彫翡翠繡桷畫屠蘇屠蘇本草名
畫於屋上因草名以名屋杜詩云願隨金騕褭走置錦
屠蘇此屠蘇屋名也後人又借屋名以名酒孫思邈有
屠蘇酒方又大帽形類屋亦名屠蘇南史謠云屠蘇障
日覆兩耳是也(升菴詩/話補遺)
榮韓退之詩前榮饌賓親沈括云禮洗當東榮屋翼謂
之榮東西注屋則有之未知前榮何在今考文選王元
長曲水詩序注榮為屋檐檐一名摘一名宇即屋之四
垂也又謂之楣又謂之梠則屋凡有檐處皆可謂之榮
矣故李華含元殿賦有風交四榮之説張祐法雲檜詩
謝家雙植本南榮南榮正前榮耳(藝苑雌/黄參)
勾欄韻書木為之在階際古今注漢顧成廟槐樹設扶
老鉤欄其始也王建宫詞李長吉宫娃歌俱用為宫禁
華餙自晚唐李商隠輩用之倡家情詞如簾輕幕重金
鈎欄之類宋人相沿遂專以名教坊不復佗用漢書注
賣𨽻妾納闌中以為曲中麗餙稱可以為寓簡賤意專
稱亦可(遯叟/)
屈戍今人家牕户設鉸具或鐵或銅名曰環紐即古金
鋪之遺意北方謂之屈戍其稱甚古梁簡文詩織成屏
風金屈戍李商隠詩鎻香金屈戍李賀詩屈膝銅鋪鎖
阿甄屈膝當是屈戍(輟耕/録)
葳㽔鎻韓翃詩春樓不閉葳㽔鎖緑水廻通宛轉橋封
禪書紛綸葳㽔張楫曰亂貎録異傳載建安中河間鬼
婦遺葳㽔鎻與人别其鎻以金縷相屈伸古樂府烏夜
啼歡下葳㽔鎻交儂那得住(陳晦/伯)
泥牕蜀人謂糊牕為泥牕花蕋夫人宫詞云紅錦泥牕
遶四廊非曽遊蜀亦所不解(老學菴/筆記)
緑沉杜甫詩雨抛金鎻甲苔臥緑沉槍薛蒼舒注引車
頻秦書云苻堅造金銀緑沉細鎧以緑沉為精鐵按北
史隋文帝嘗賜張奫緑沉甲獸文貝裝武庫賦云緑沉
之槍唐鄭槩聮句有亭亭孤笋緑沉槍之句續齊諧記
云王敬伯夜見一女命婢取酒提一緑沉漆盒王羲之
筆經有人以緑沉漆竹管見遺亦可愛翫蕭子雲詩云
緑沉弓項縱紫艾刀横㧞恐緑沉如今以漆調雌黄之
類若調緑漆之其色深沉故謂之緑沉非精鐵也(姚寛/叢語)
(或楊升菴云鄴中記石虎造象牙桃枝扇或緑沉色/  木雞色或紫紺色或鬱金色盖畫工設色名也)
退紅唐有一種色謂之退紅王建牡丹詩云粉光深紫
膩肉色退紅嬌王貞白倡樓行云龍腦香調水教人染
退紅花間集牀上小薫籠昭州新退紅盖退紅若今之
粉紅髹噐亦有作此色者今無之矣紹興末縑帛有一
等似皂而淡者謂之不肯紅亦退紅之類也(老學菴/續筆記)
瓊可為白謝惠連雪賦庭列瑤階林挺瓊樹善注瓊赤
玉也瓊樹恐誤按瓊之為赤玉見説文但毛詩傳言瓊
非一惟云玉之美者非以為玉色名詩傳在説文前尤
可據謝盖用詩傳不用説文耳陳張正見雎陽生玉樹
雲夢起瓊田隋王衡璧臺如始搆瓊樹似新栽以及李
賀白天碎碎墮瓊芳李義山巳隨江令誇瓊樹又入盧
家妬玉堂並從謝作白用似不為誤(遯叟/)
隠囊古人呼車􁀙之俗名顔師古曰􁀙韋囊在車中人
所馮伏也今謂之隠囊王右丞詩隠囊紗帽坐彈棋盖
取車中􁀙為坐彈棊耳顔氏家訓曰梁全盛日貴游子
弟駕長簷車跟髙齒屐坐棊子方褥馮班絲隠囊名之
曰囊意其物視褥為髙故用之馮亦用之坐也(鄭良/孺)
尼師壇張希復與叚成式同賦宣律師袈裟云共覆三
衣中夜寒披時不鎭尼師壇無因盖得龍宫地畦裏塵
飛葉相殘梵語尼師壇此云隨坐衣唐言坐具也翻譯
名義云元佛初度五人及迦葉兄弟並製袈裟左臂坐
具在袈裟下後度諸衆徒侣漸多年少比丘儀容端美
入城乞食多為女愛由是製衣角在左肩後為風飄聽
以尼師壇鎭上此覆中夜外鎭也(遯叟/)
越窑許渾詩沉水越瓶寒又越瓶秋水澄陸龜蒙詩九
秋風露越窑開奪得千峯翠色來越窑為諸窑之冠至
錢王時愈精臣庶不得通用謂之秋色即所謂柴窑者
是俗云若要看柴窑雨過青天色與許陸詩正同(留青/日札)
暖簧笙簧必用髙麗銅為之靘以緑臘簧暖則字正而
聲清越故必用焙而後可陸天隨詩曰妾思冷如簧時
時望君暖樂府亦有簧暖笙清之語(齊東/野語)
蝦蟆更周遵道豹隠紀談内樓五更絶梆鼓交作謂之
蝦蟆更外方謂之攢㸃郝天挺云江南以木柝警夜曰
蝦蟆更張蠙錢塘夜宴詩觱篥調髙山閣迥蝦蟆更促
海城寒詳詩意郝説為近(遯叟/下同)
夜半鍾張繼夜半鐘聲到客船歐公以半夜非鳴鐘時
為語病庚溪詩話謂于鵠詩定知别後宫中作遙聽緱
山半夜鐘温庭筠悠然旅榜頻回首無復松牕半夜鐘
皇甫冉夜半隔山鐘陳羽隔水悠悠午夜鐘唐人屢用
詩眼引南史齊武帝景陽樓有三更五更鐘丘仲孚讀
書以中宵鐘為限阮景仲為吳興守禁夜半鐘云實有
半夜鐘用之不妨愚謂繼詩特言其早見行役勞耳胡
元瑞云詩流借景立言惟在聲律之調興象之合區區
事實彼豈暇計無論夜半是非即鐘聲聞否未可知也
尤為得解
三翼元微之詩光隂三翼過越絶書及水戰兵法内經
有大翼中翼小翼舟名盖戰船之輕㨗者張景陽七命
浮三翼戲中沚梁元帝白華三翼舸三翼自相追張正
見三翼木蘭船並用此(鄭良/孺)
五兩太白扁舟敬亭下五兩先飄颻權徳輿曉風揺五
兩張祜南風吹五兩王維惡説南風五兩輕出郭景純
江賦覘五兩之動靜凡候風以雞羽重五兩繋五丈旗
顚立軍營中綄船上候之楚謂之五兩(留青/日札)
歡帆余生長澤國每聞舟子呼造帆曰歡稱牽船之索
曰彈(平/聲)子使風之帆為去聲意謂俗諺耳及觀唐樂府
有詩云蒲帆猶未織爭得一歡成而鍾㑹呼捉船索為
百丈趙氏注云百丈者牽船篾内地謂之宣(音/彈)韓昌黎
詩云無因帆江水而韻書去聲内亦有扶帆切者是知
方言俗語皆有所據陸放翁入蜀聞舟人祠神方悟杜
詩長年三老攤錢之語亦此類也(齊東/埜語)
活船白太傅詩暑退衣服乾潮生船舫活吳中以水長
船動為船活采入詩中便成佳句(閱耕/餘録)
彈棊戲之有彈棊始漢武以代蹴踘之勞其法用石為
局中隆外庳黒白棊各六枚先列棊相當下呼上撃之
以中者為勝李頎彈棊歌藍田美石青如砥黒白相分
十二子聮翩百中皆造微魏文手巾不足比縁邉度隴
未可嘉鳥跂星懸正復斜迴飈轉指速飛電拂四取五
旋風花按魏文帝彈棊賦縁邊間造長斜迭取丁廙賦
風馳火燎令牟取五梁元帝謝彈棊局啟鳯峙鷹揚信
難議擬鳥跂星懸何曽彷彿頎詩多本此魏文善此技
用手巾拂之無不中唐順宗在春宫日甚好之時多名
手至長慶末好事家猶見有局尚多解者今則不傳矣
(遯叟/)
六赤葉子李洞有贈龍州李郎中先夢六赤後打葉子
詩六赤古之瓊畟今之骰子也葉子者如今之册葉唐
人藏書皆作巻軸後苦巻軸難數巻舒多以葉子寫之
如吳彩鸞唐韻李郤彩選之類是也骰子格本備檢用
故亦以葉子寫之因以為名唐世士人宴聚盛行葉子
格五代宋初猶然後漸廢不傳見歐陽歸田録楊用修
以葉子為紙牌失之矣(陳晦/伯)
　
　
　
　
　
　
　
　
　
　
　
　
　唐音癸籖巻十九
欽定四庫全書
　唐音癸籖巻二十
　　　　　　　　　　　　明　胡震亨　撰
　　詁箋五
酒名春東坡云唐人酒多以春名今具列一二金陵春
(李白詩堂上三千珠履/客甕中百斛金陵春)竹葉春(杜甫詩山/杯竹葉春)麴米春(杜聞/道雲)
(安麴米春纔傾/一盞便醺人)抛青春(韓愈詩百年未滿不得/死且可勤買抛青春)梨花春
(白居易詩青旗沽酒趂梨花注杭/人釀酒趂梨花時熟號為梨花春)若下春(烏程有若下/春劉禹錫詩)
(鸚鵡杯中/若下春)石凍春(富平有石凍春鄭谷贈其宰詩/云易博連宵醉千缸石凍春)土窟
春(出滎/陽)燒春(出劒南並見/唐國史補)松醪春(見唐裴/鉶傳竒)
銷腸酒鄭谷詩險事消腸酒清歡敵手棊拾遺記張華
以西羗蘖漬北胡麥為醇酒大醉不揺蕩令人肝腸爛
當時謂之消腸酒鄭詩似用此
藍尾酒元日飲屠蘇酒從小者起以至老名藍尾酒唐
人多入詩用按時鏡新書晉有問董勛者曰俗以小者
得嵗故賀之老者失嵗故罰之意即闌字取闌末之意
借用藍耳侯白酒律又言此酒廵匝到末連飲三杯以
慰之亦名婪尾唐人河東記載申屠澄遇老翁嫗留飲
澄讓曰始自主人翁即廵澄當婪尾則知婪為自謙之
辭如俗云貪杯然與藍又另一解矣並方言而各有其
義(遯叟/下同)
火前白樂天茶詩紅紙一封書後信緑芽十片火前春
齊已詩髙人愛惜藏巖裏白甀封題寄火前火前者寒
食禁火之前也今世俗多用榖雨前茶稱為雨前學林
新編云茶之佳者造在社前其次火前其下則雨前
臯盧葉大味苦澁似茗而非南越茶艱致煎此為飲以
代之非佳品也皮日休有石盆煎臯盧取其名之僻入
句耳詳本草及南越志
雲子杜詩飯抄雲子白葛洪丹經用雲子碎雲母今蜀
中有碎礫細長而圓者白雲子石也杜以飯粒似之故
云(許彦周/詩話)
麩炭白樂天詩云日暮半罏麩炭火麩炭語留傳不一
北夣𤨏言優人安轡新嘲李茂貞燒京闕云京師但賣
麩炭便足一生(遯叟/下同)
五粒松松以粒言舊矣唐詩如松暄翠粒新(義/山)翠粒照
清露(夢/得)松齋一夜懷貞白霜外空聞五粒風(魯/望)又李賀
有五粒小松歌豈古人本其初菩有似乎粒故言粒歟
乃亦有稱鬛者按松穗皆雙股栝松三股種傳自髙麗
所謂華山松者每穗五股稱五鬛松松穗初生少可言
粒多至五亦言粒於體物未愜矣段成式云五粒者當
言鬛甚得之非謂凡粒皆可通呼鬛也
榿杜集有乞榿木詩又有榿林礙日吟風葉句韻書不
収榿字無音鄭氏注曰五來反若然當作獃字嘗見前
輩讀若欹韻頗以為疑後見劒南詩有著書増木品搜
句覓榿栽又荆公詩云濯錦江邉木有榿小園封殖佇
華滋益信欹音為然榿惟蜀有之不才木也或謂即榕
云(齊東/野語)
木綿樹大可合抱髙數丈花紅似山茶而蕋黃色瓣極
厚春初葉未舒時花開滿樹望之爛然如錦又如火之
燒空既結實大似酒杯絮茸茸如細毳半吐於杯之口
所獲與江南草本嵗藝者異唐王叡詩紙錢飛出木綿
花盖其盛開之時正與春社相值又李商隠木綿花飛
鷓鴣啼則花盡葉長春已老矣(西事珥/下同)
桄榔樹李徳裕詩桄榔樹葉暗蠻溪桄榔身似㯶櫚而
色緑似竹亦有絲自裹髙七八丈亭亭直上葉大如掌
皆攢於樹之杪甚濃宻其杪抽絲蔓千百條長丈餘垂
下如縷㽔㽔可玩南中樹此種形之最異者張九齡詩
里樹桄榔出謂其特髙出羣木之表也
桂張九齡詩蘭蕋春葳㽔桂花秋皎潔叚成式云桂花
三月生黃而不白曲江云桂花秋皎潔妄矣按圖經桂
有三種菌桂牡桂及單名桂賓宜韶欽諸州種類亦各
不同有三月四月生花全類茱茰者亦有八九月生花
者今東南桂皆然其花色黃白之外亦有丹者成式安
得據所見遂謂曲江為妄乎(遯叟/下同)
牡丹余觀唐人牡丹入詩不但中晚即初盛概有歐公
不知何故謂篇什為少此花移植於武后賦句於婉兒
譜清平調於太眞有此三名雌為之破天荒雖矢音不
多已占盡一代風流矣寧待買栽看到等語出始云盛
哉鄭樵謂芍藥見於風雅最古牡丹晚出依芍藥得名
故其初曰木芍藥亦如木芙蓉之依芙蓉以為名而為
唐人所重貴游競趨至今彌甚遂使芍藥為洛譜衰宗
矣
玉蕋花唐人甚重玉蕋花唐昌觀花發致僊女下降元
白劉夢得張籍王建與嚴復休有唱和詩李徳裕出牧
潤州招隠山觀有此花因有憶翰林院玉蕋之作但不
詳其花之狀若何後見周益公集有玉蕋辨證一巻云
嘗從招隠致得一本條蔓如荼䕷種之冬凋夏茂柘葉
紫莖乆之根株合抱成樹花苞初甚㣲經月漸大暮春
方八出須如冰綵上綴金粟花心復有碧筒狀類膽瓶
其中别抽一英出衆須上散為十餘猶刻玉然花名玉
蕋以此益公又以為人多與瓊花㻛花相混瓊花即八
僊花瑒花即山礬花亦名米囊花並白而實與玉蕋異
云
合昏杜子美佳人詩云合昏尚知時鴛鴦不獨宿合昏
即合歡葉至暮即合今夜合花是(墨莊/漫録)
杜䳌潤州鶴林寺杜鶻今俗名映山紅又名紅躑躅者
此花在江東彌山亘野殆與榛莽相仍而説者以為外
國僧鉢盂中所移上𤣥命三女下司之巳踰百年終歸
閬苑盖物以希見為珍不必果異種也王建宫詞云太
儀前日暖房來嘱向昭陽乞藥栽勑賜一窠紅躑躅謝
恩未了奏花開雖宫禁中其重如此(容齋/一筆)
荳蔲杜牧之詩云娉娉嫋嫋十三餘荳蔲稍頭二月初
不解荳蔲之義閲本草荳蔻花作穗嫩葉巻之而生初
如芙蓉穗頭深紅色葉漸展花漸出而色微淡南人取
其未大開者謂之含胎花言尚小如姙身也(姚寛/叢語)
折麻楚詞云折踈麻兮瑶華將以遺兮離居瑤華謂麻
之華白也謝靈運詩云瑤華未堪折蘭苕已屢摘路阻
莫贈問何以慰離析沿楚辭意用於離居唐人駱賓王
思家詩云旅行悲泛梗離恨斷踈麻錢起題輞川詩云
折麻定延竚乗月期相尋用並同謝至於起贈趙給事
詩乃云不惜瑤華報木桃則以瑤華為玉誤矣(韻語/陽秋)
抝花南方謂折花曰抝花唐李賀詩試問酒旗歌板地
今朝誰是抝花人又古樂府抝折楊桞枝(輟耕/録)
麴塵唐人咏桞如劉禹錫之龍墀遙望麴塵絲使麴塵
字者極多禮記月令薦鞠衣於上帝告桑事注云如鞠
塵色周禮内司服鞠衣鄭司農云鞠衣黃桑服也色如
鞠塵象桑葉始生此用之桞又象其花絮之穗耳(姚寛/叢語)
(下/同)
栗皺杜甫詩云嘗果栗皺開或作雛字殊不可解集韻
雛側尤切革紋蹙也漢上題襟周繇詩云開栗戈之紫
雛貫休云新蟬避栗皺又云栗不和皺落即栗蓬也
訶梨勒包佶訶梨勒葉詩茗飲慚調氣梧丸喜伐邪按
本草訶梨勒樹似木梡花白子似梔子主消痰下氣等
疾來自南海舶上廣州亦有之茗亦能下氣此言其功
勝茗梧丸謂入用丸如梧子也今醫家所用訶梨勒是
其子不聞用葉者應是本草失收耳(遯叟/)
相思子筆叢謂唐人骰子近方寸凡四㸃當加緋者或
嵌相思子其中溫庭筠詩云􁩉瓏骰子安紅豆入骨相
思知也無相思子即今紅豆也愚按嶺南閩中有相思
木嵗乆結子色紅如大豆故名相思子毎一樹結子數
斛非即紅豆也豈飛卿姑借用耶(徐氏/筆精)
紅藍藍説文染青草也所謂青出於藍者是也白樂天
詩老絲練緑紅藍染染成紅線紅於藍李益詩藍葉鬱
重重藍花石榴色少女歸少年光華自相得此則紅花
也本非藍以其葉似藍因名為紅藍本圖草經云(遯叟/下同)
蓪草王叡詩蓪草頭花桞葉裙李咸用咏紅薇詩畫出
看還欠蓪為揷未輕蓪草作花古已有之矣
嘉草栁子厚種白蘘荷詩庶氏有嘉草攻禬事乆冺本
草蘘荷葉似初生甘蕉根似薑芽中蠱者服其汁臥其
葉即呼蠱主姓名庶氏以嘉草除蠱毒宗懍謂嘉草即
此也(陳晦/伯)
席萁王建詩單于不向南牧馬席萁遍滿天山下顧非
熊詩席萁草斷城池外䕶栁花開帳幕前李長吉秋净
見旄頭沙逺席萁秋秦韜玉席萁風𦂳馬豩豪唐人屢
用之酉陽雜俎云席萁一名塞蘆生北胡地盖可為簾
亦可充馬食者五代史云契丹地有息雞草尤美而本
大馬食不過十本而飽意席萁即息雞一物而音訛耳
(劉㑹孟注賀集以席萁為箕踞之義楊/升菴駁之為塞上地名並誤  遯叟)
􁉨簩亦曰簩􁉨舊云出思牢國又一名澀勒質薄而空
大者踰二寸澀可挫𤓰乆則以漿水漬之還復快利坡
詩倦看澀勒暗蠻村謂此李商隠有射魚詩云思牢弩
箭磨青石綉額蠻奴三虎力則此物亦中箭材矣(西事/珥)
䮂䮧白居易武丘留别諸妓云清管曲終鸚鵡語紅旗
影動䮂䮧嘶廣韻䮂䮧蕃大馬也音薄寒亦有直作薄
寒者(遯叟/下同)
黒暗杜詩黒暗通蠻貨叚成式以為南人稱象牙白暗
犀角黒暗杜盖用方言而不詳暗之義考本草圖經云
犀文有倒揷有正揷有腰鼓揷其類極多足為竒異波
斯呼犀角為黒暗言難識别耳
鷓鴣音嶺南録異云鷓鴣吳楚之野悉有嶺南偏多臆
前有白圓㸃背上間紫赤色大如野雞多對啼其鳴自
呼鉤輈格磔李羣玉山行聞鷓鴣詩云方穿詰曲﨑嶇
路又聽鉤輈格磔聲韋莊集鷓鴣詩懊惱澤家非有恨
年年常憶鳯城歸舊注懊惱澤家鷓鴣音有此不同
喚起催歸韓退之詩喚起牕全曙催歸日未西無心花
裏鳥更與盡情啼山谷曰吾每哦此詩而了不解其意
自謫峽川時春晚憶此詩方悟之喚起催歸二鳥名若
虛設故人不覺耳喚起聲如絡緯圓轉清亮偏於春曉
鳴亦謂之春喚催歸子規鳥也(冷齋/夜話)
撥榖太白樂府撥榖飛鳴奈妾何撥榖即布榖牝牡飛
鳴以翼相拂佩之夫妻相愛見爾雅注及本草(遯叟/下同)
烏鬼杜峽中詩有家家養烏鬼頓頓食黄魚之句解烏
鬼者其説不一有引元微之詩病賽烏稱鬼云南人染
病競賽烏鬼為杜詩之證似乎為確然於養字終説不
去對下聮亦無情至有謂烏鬼為祀神之猪尤可笑畢
竟是鸕鷀方與食黄魚可通聮法為合耳若謂今峽中
稱鸕鷀無此名因生他辨方言今古不同者多可一槩
論耶
稚子杜詩笋根稚子無人見姚寛引杜牧詩小蓮娃欲
語幽笋稚相擕孔平仲引唐人食笋詩稚子脱錦䙀駢
頭玉香滑證稚子為笋然作此解與下鳬雛句亦不成
聮法僧贊寧謂竹根有䑕大如猫名竹豚亦名雉子稚
即雉字字畫小訛桐江詩話又謂笋生正雉哺子之時
言雉子之小在竹間人不能見二説依稀近之雖未必
果是然猶不失解詩之法
西施魚李義山詩西施因網得又網得西施贈别人考
東坡異物志魚有名西施者美人魚也出廣中大海食
之令人善媚(屠用/明)
篊陸魯望寄吳子華詩到頭江畔尋漁事織作中流萬
尺篊篊取魚具也酉陽雜俎晉時錢塘有人作篊年取
魚億計號萬尺篊石梁絶水曰洪射洪之得名是也以
竹為魚梁從竹為篊此字唐韻不収(鄭良/孺)
魚論斗前漢貨殖傳水居千石陂言養魚一嵗收千石
唐皮日休釣侣詩一斗霜鱗換濁醪注云吳中賣魚論
斗酒乃論觔(芥隠/筆記)
鳯子韓偓詩鴻兒唼啑雌黄嘴鳯子輕盈膩粉腰崔豹
古今注蛺蝶大者為鳯子(西清/詩話)
蟢子權徳輿詩昨夜裙帶解今朝蟢子飛鉛華不可棄
莫是藁砧歸韓翃詩少婦比來多逺望應知蟢子上衣
巾俗説裙帶解有酒食蟢子縁人衣有喜事其來盖逺
東山蠨蛸䟽云蠨蛸小蜘蛛長脚者俗名蟢子荆州河
南名喜母着人衣主有親客至乆入三百篇注脚矣(遯/叟)
　
　
　
　
　
　
　
　
　
　
　
　
　
　
　
　唐音癸籖巻二十
欽定四庫全書
　唐音癸籖巻二十一
　　　　　　　　　　　　明　胡震亨　撰
　　詁箋六
楊炯祅星六丈出沴氣七重懸上句用天文書(五殘六/賊司詭)
(咸漢四星竝去地可六丈所/出非其方其下有兵衝不利)下句用緯書(春秋文耀鉤/楚有蒼雲如)
(蜺圍軫七盤又漢髙困平城/亦有月暈圍參畢七重之事)二月河魁將三千太乙軍
上句用六壬占(六壬十二月將二月/夘合戍將曰河魁)下句用太乙占(太/乙)
(星天帝神主知兵革漢武嘗畫鏠旗/奉之指所伐國藝文志有其兵法)
駱賓王送人入蜀海客乗槎渡僊童馭竹廻上用嚴君
平卜肆事下用介象令人騎竹自吳往蜀事(曹能始蜀/中詩話以)
(馭竹為費長房葛陂事引寰字記葛陂在蜀溫雙間為/據按後漢書長房傳注葛陂在豫州新蔡境與蜀無渉)
代郭氏答盧照鄰迢迢芋路望芝田𣺌𣺌函關限蜀川
芋是蜀事芝是商洛事時盧在秦中郭在蜀中二語當
句作對言相望情誤本芋作芊改者愈謬遂不可通(楊/用)
(修以宕渠古賨國姓芊改為芊合芝/田不成句矣蹲䲭又增一餉羊帖乎)
陳子昻乞推禄命詩非同墨翟問空滯殺龍川事出墨
子(墨子之齊日者語之曰帝今日殺龍北方/先生之色墨不可以北墨子果不遂而反)又贈暉上
人詩四十九變化一十三死生一出法華經一出道徳
經雖算博士未如其工也(法華經隨喜分第五十人義/三藏四門衆四十八人合最)
(初最後五十人最後第五十人但自解不化/陀其四十九人師弟子展轉相授自行化陀)
杜審言送李嗣眞使河東詩子月開階統房星受命年
時則天改唐為周遣使故所用皆姬周受命事(子月周/正朔周)
(興五星聚房出春秋元命苞天子必/有神靈符紀開階立隧孔演圖之文)
沈佺期贈韋舍人詩一經書舊徳五字擢英材上用韋
氏事下用晉中書郎虞松事五字用之中舍唐人尤多
獄中咏燕不如黃雀語能雪冶長猜似以治長縲絏之
釋繇鳥語與論語正義不同(正義云舊説冶長解鳥語/故繋之縲絏今以其不經)
(去之海録引舊䟽止載鳥語餘不詳無/從證佺期異同之故記之俟博洽者)
宋之問宿雲門寺詩樵路鄭州北學井阿巖東州疑作
洲學井疑是舜井(孔靈符㑹稽記鄭𢎞于若耶溪遇神/人以溪中採薪為難願朝南風暮北)
(風後果然周處風俗記餘姚舜之餘族所封也/故有歴山舜井宋詩用鄭洲舜井蹉句對法)
李嶠還洛詩將交洛城雨稍逺長安日交字用東京賦
總風雨之所交陶甄荷吹萬頌歎歸明一用荀子明一
者皇
中宗降誕日長寕公主滿月侍宴詩大火乗天正明珠
對月圓中宗以十月生是月日躔大火之次日君象故
以為比人但知下句之工不知上句之大(史稱中宗十/一月誕似誤)
(内殿栢梁體詩題/稱十月誕辰可證)祚新金篋裏用虞舜金繩玉柙符命
事初復辟故云新歌奏玉筐前用有娀氏女玉筐覆燕
遺二卵事本娥女作歌此借為侍宴者奏歌又使事家
㸃合之妙
嶠與李乂皆有送沙門𤣥奘三僧還荆門應制詩此是
江陵白馬寺𤣥奘中宗時與景俊二師同召至京歸鄉
終本寺非貞觀中求法奘師也詳髙僧傳
鄭愔長寧公主東莊詩公門襲漢環主第稱秦玉主嫁
𢎞農楊愼交用先世太尉公事今本環為瓌誤
張九齡和御製送張説赴朔方詩為奏薰琴倡仍題瑤
劒名薫倡故為帝言然考是時實炎月題劒用漢肅宗
賜尚書韓稜等寳劒事時説正官尚書其精切如此
王維櫻桃詩中使頻傾赤玉盤用拾遺録漢明帝宴羣
臣大官進櫻桃以赤瑛為盤事
老將行耻令越甲鳴吾君本説苑齊雍門狄語(説苑云/越甲至)
(齊雍門狄請死之曰昔者王田於囿左轂鳴車左請死/之曰吾見其鳴吾君也今越甲至其鳴君豈左轂之下)
(哉維自用成語也有/改為鳴吾軍者妄)
送楊長史赴果州詩官橋祭酒客山木女郎祠蜀道艱
險行必有禱祈女郎其叢祠之神客即禱神之行客也
合兩句讀之深無限逺宦跋涉之感有辨女郎為何許
人者都是説夢(元人注女郎為女仙謝自然曹能始以/自然貞元間人不合謂是張魯女更以)
(祭酒字信客為魯如/此解詩詩何可通)
輞川詩來者復為誰空悲昔人有輞川舊為宋之問别
業摩詰後得之為莊昔人似指之問非為昔人悲悲後
人誰居此耳總達者之言
孟浩然陪張始興泛江洗幘豈獨古濯纓良在兹幘壊
水洗傅墨雖良刺史事(後漢揚州/刺史巴祇)然用以喚濯纓作對
亦大費紐合矣孟不善用實乃爾
李頎題璿公山池云逺公遯跡廬山岑開山幽居祇樹
林弇州公以開山聲調不協欲改為開士此元人郝天
挺唐詩鼓吹注中説也吾謂逺公即指璿公開山即就
上廬山衍下做到山池上意義實然雖不叶不可改也
不然一人耳既擬之逺公矣復泛稱為開士可乎
李白贈潘侍御論錢少陽雖無二十五老者且有一翁
錢少陽用介子推事(説苑介子推年十五相荆仲尼使/人往視廊下有二十五俊士堂上)
(有二十/五老人)
越女詞東陽素足女㑹稽素舸郎相看月未墮白地斷
肝腸月墮狎語比語也出謝監逸詩(謝東陽溪中贈詩/明月在雲間迢迢)
(不可得答云但問情/若何月就雲中墮)
梁甫吟手接飛猱搏彫虎側足焦原未言苦出張衡思
𤣥賦賦又出尸子(賦云執彫虎而試象兮阽焦原而跟/止尸子云中黄伯曰余左執太行之)
(獶而右搏彫虎唯象之未與試焉又曰莒國有石焦原/者廣五十步臨百仞之谿莒國莫敢近有以勇見莒子)
(者獨却行/齊踵焉)
草大還篇髣髴明牕塵死灰同至寂𢷬冶入赤色十二
周律歴赫然稱大還與道本無隔竝用參同契語(參同/契云)
(嵗月將欲終毁性傷夀年形體為灰土狀若明牕塵𢷬/冶并合之馳入赤色門又云周旋十二節節盡更須親)
(色轉更為紫/赫然成還丹)
白有邯鄲才人嫁為厮養卒婦詩此謝眺舊題也盖
設為其事寓臣妾淪擲之感耳楊用修以為此卒即御
趙王武臣歸者果此卒也才人亦不枉矣何詩為正陽
辨之未及此總固哉説詩者
太白秦女巻衣即梁吳均秦王巻衣題也其事莫詳吾
謂此非嬴秦或苻秦耳晉載記秦苻堅滅燕得慕容冲
有龍陽姿愛幸之與其姊清河公主竝寵宫人莫進長
安引一雌復一雄雙飛入紫宫歌之均本辭秦帝捲衣
裳持此贈龍陽白所擬亦云顧無紫宫寵敢拂黄金牀
似皆謂此若嬴秦安得有男寵事白亦不應作天子居
未央語矣記之俟通識者(後羅隠秦望山詩有覇主巻/衣纔二世晚末人傳誤不足)
(慿/)
白丁都護歌所詠雲陽水道舟行艱礙之苦盖為齊澣
所開新河作也按潤州舊不通江澣開元中為刺史始
移漕路京口塘下直達於江立埭收課江北𤓰步亦開
新河但𤓰步岸庳入江為易白嘗有詩美之京口岸髙
水淺濁用牛曵舟為難故白有此歌以言其苦其名丁
都䕶歌者初宋髙祖即京口開東府有女其夫見殺呼
督䕶丁旿問收殯事毎問輒嘆息呼之人因寫為歌白
感其土俗之事即用其土之古歌名以為歌也舊注全
不知此特備拈出本歌稱督護白改云都護者宋書樂
志亦稱旿為直都䕶可通用耳
太白蜀道難一詩新史謂嚴武鎮蜀放恣白危房琯杜
甫而作盖採自范攄友議沈存中洪駒父駁其説謂為
章仇兼瓊作蕭士贇注又謂諷幸蜀之非説不一按白
此詩見賞賀監在天寳入都之初乃𤣥宗幸蜀嚴武出
鎭之前嵗月不合而兼瓊在蜀著功吐蕃亦無據險跋
扈之跡可當此詩皆傅㑹不足據蜀道難自是古曲梁
陳作者止言其險而不及其他白則兼採張載劒閣銘
一人荷㦸萬夫趦趄形勝之地匪親弗居等語用之為
恃險割據與羈留佐逆者著戒惟其海説事理故苞括
大而有合樂府諷世立教本㫖若苐取一時一人事實
之反失之細而不足味矣諸解者惡足語此
太白古風六十首第一首自咏詩業志在删述第二首
蟾蜍薄太清即咏𤣥宗寵武妃廢王皇后事殊覺不倫
及讀結語沈嘆終永夕感我涕沾衣始知白自有深指
在彼盖謂當世相如是我賦長門悟主我事耳作是觀
吟脉纔有倫次
又按古風六十篇中言僊者十有二其九自言遊僊其
三則譏人主求僊不應通蔽互殊乃爾白之自謂可僊
亦借以抒其曠思豈眞謂世有神僊哉他詩云此人古
之僊羽化竟何在意自可見是則雖言遊僊未嘗不與
譏求僊者合也時𤣥宗方用兵吐蕃南詔而受籙投龍
崇尚𤣥學不廢大類秦皇漢武之為故白之譏求僊者
亦多借秦漢為喻白他詩又云窮兵黷武今如此鼎湖
飛龍安可乗其本指也歟
山人勸酒琴曲咏四皓出佐太子事末云浩歌望嵩嶽
意氣遙相傾嵩嶽非商顔地用此者明皇時盧鴻一王
希夷諸人皆隠居嵩山時蒙徵召顧問太子瑛之廢諸
人竝無一言救止如四皓致不滿意耳
古豫章行咏白楊生豫章山秋至為人所伐太白亦有
此辭中間止着白楊秋月苦早落豫章山兩句首尾俱
作軍旅喪敗語竝不及白楊片字讀者多為之茫然今
詳味之如所云呉兵照海雪及老母與子别呼天野草
間樓船若鯨飛波蕩落星灣皆永王璘兵敗事也盖白
在廬山受璘辟及璘舟師鄱湖潰散白坐繋尋陽獄竝
豫章地故以白楊之生落於豫章者自况用志璘之傷
敗及已身名隳壞之痛耳其借題畧㸃白楊正用筆之
妙巧於擬古得樂府深意者蕭楊二家注何曽道着一
字來
　
　
　
　
　
　
　
　
　
　
　
　
　
　
　唐音癸籖巻二十一
欽定四庫全書
　唐音癸籖巻二十二
　　　　　　　　　　　　明　胡震亨　撰
　　詁箋七
杜子美龍門奉先寺天闕象緯逼雲卧衣裳冷宋人以
闕為實字屬對不切欲改為閱又有欲改為闚者龍門
號雙闕自有據此古詩何論對法乎介甫諸公枉費雌
黄到此
宴王使君宅留歡卜夜閑或謂閑為杜公家諱必闌字
之誤如失韻何考宋卞氏本自作上夜闗盖投轄之意
合上汎愛容霜鬢讀之殊穏帖
北征天吳及紫鳯顚倒在短褐劉子威以天吳九鳯同
出山海經欲改紫為九又引王中行説吳當作􁟗以字
書無此字為疑(中行字知復宋/人以博學聞)按詩不吳不敖之吳空
胡切説文徐注云作音華者謬則世故有讀作華者矣
王所云音􁟗當作華字或筆誤或古自有此别體耳詩
第取聲律可諷吳字作空胡切讀欠響讀若華即響用
紫鳯響用九鳯抑又欠響然則紫鳯自可無改而吳之
讀為華王説亦儘自有㑹可無疑也
掖垣竹埤梧十尋洞門對雪長隂隂黄山谷以下有青
春深句不宜有雪當是畫壁上雪既牽強張伯成以西
北地寒積隂處深春雪間未消又認做眞雪説不去此
雪字自為梧竹清隂下耳
送李秘書赴蜀幕石出倒聽楓葉下櫓揺背指菊花開
下句注者多不得其解今按十道記荆州有菊潭芳菊
被涯所謂飲其水者多夀即此也李從荆州上峽故云
背指又櫓揺用荆州故事令貼切非汎汎言時物也倒
聽句既竒非此背指險絶語對之不稱十四字具許大
神力豈容草草讀過
竹橋天寒白鶴歸華表日落青龍見水中異苑太康二
年冬大雪南州人見二白鶴語橋下曰今兹寒不减堯
崩年也舊注作丁令威化鶴事誤橋可稱龍出楚辭麾
蛟龍以梁津本竹橋故又用費長房葛陂竹化為龍事
云龍見水中也
出峽詩五雲髙太甲六月曠摶扶五雲太甲出王勃華
盖西臨藏五雲於太甲益州夫子廟堂碑語黄帝象五
色雲作華盖星之有華盖以象華盖名之其柱旁六星
曰六甲文人筆藻尊名之為太甲凡雲西行不雨言西
臨言藏者勃以華盖當雲言雲之不雨喻夫子道之不
行也杜用此盖即借為蜀中故事若云回望西蜀五雲
空髙况已之不得志於蜀而去耳下句是言此去南徙
未有摶扶風力可借一言蜀一言出蜀後用事雖實而
調故靈活此其所以為老杜歟(按勃華盖二語叚成式/以為張燕公嘗問僧一)
(行不能解王伯厚雖有杠旁之解而不敢决太甲之即/六甲皆緣從星象中生解不悟其雖言星實言雲也通)
(讀勃碑下文雷兩句意義自明/而杜所以引用之㫖亦豁然矣)
劉貢父詩話以杜詩功曹非復漢蕭何為誤用王定國
引髙祖紀孟康注蕭何為主吏主吏功曹也葉石林甚
韙之然詩如此亦僻矣杜修可曰吳志虞翻為孫策功
曹策曰孤有征討事卿復以功曹為吾蕭何守㑹稽耳
時子美有京兆功曹之命故以之自况
杜位宅守嵗詩稱位為阿戎按阮籍與王戎父渾為友
嘗謂渾曰共卿語不如與阿戎談後人以位為甫從弟
不應用父子事妄改阿戎為阿咸(此必宋初人所改東/坡與子由詩便有欲)
(喚阿咸來守/嵗之句矣)正不知呼人為阿戎必父前可呼想其時
位恰有父在故云此自可意而得何以疑而改為
杜公蜀中答裴廸逄早梅見憶詩東閣觀梅動詩興還
如何遜在揚州梁書建安王偉刺揚州遜為水曹行㕘
軍兼記室遜集有揚州法曹梅花盛開詩時廸在蜀依
王侍郎(杜有詩與廸云風物悲遊子登臨/憶侍郎自注王侍郎時為蜀牧)東閣云者擬
王也裴依王何依建安而何恰有梅詩故用相比今人
咏梅輒曰何水部豈知老杜初拈出時切確不可移易
如此(昜州非今昜州廣陵志因偽蘇注收為彼地故實/襲誤乆矣古揚州治建業其治廣陵者南兖州也)
(附/識)
子美贈重表姪王評事詩言已之曽老姑嫁為王之
髙祖尚書婦與房杜交識秦王潛龍時反覆數百言甚
備尚書疑指王珪然史自言珪母李房杜微時知其必
貴耳非杜亦非妻也更珪初為太子僚與秦王水火長
流後召用廷臣猶加以仇讎之目元非太宗素交此必
另一人雖顯貴史失傳耳古今從龍勲舊為史傳所漏
者多矣何獨此
飲中八僊内蘇晉無一事可考舊注云蘇珦子又云許
公之子許公止一子名善珦子即同名彼讜直有時譽
不聞嗜酒且前卒總非也當從闕疑焦遂止袁郊甘澤
謠載其與陶峴諸人為山水遊一事餘無見舊注偽造
醉吃一則云出唐史拾遺近天中記亦誤收入酒部不
可不辨
賀沈東美除膳部郎詩内稱沈為通家又有禮同諸父
等語舊注以東美為沈既濟之子杜氏與既濟家無舊
契此必雲卿之與甫祖必簡同官修文者可當耳乆懷
此説未敢决後讀太平廣記東美家有狐恠事一則注
云太子詹事佺期之子益為豁然(廣記四首/四十八巻)
寄劉使君伯華叙其先世當是劉憲後人憲仕天后朝
以推按來俊臣貶俊臣敗轉鳯閣舍人故云翠虛捎魍
魎丹極上鵾鵬景龍中憲選直修文舘學士時文舘寵
賚甚盛故又有雕章五色筆紫殿九華燈宴引春壺酒
恩分夏簟冰等句劉辰翁既不悉其為憲即亦不憶有
景龍文舘記内事浪讀冰字為凝欲改酒字為滿對之
殊太妄率
天育驃騎歌伊昔太僕張景順考牧攻駒閱清峻遂令
大奴字天育别養驥子憐神駿舊注以大奴為王毛仲
非也景順官太僕少卿秦州監牧都副使毛仲即起自
奴𨽻時以霍國公領内外閑廐景順實為之屬嘗對𤣥
宗云臣禀仲之令其語見張説監牧頌徳碑中可考此
大奴第牧馬監奴耳
一辭故國十經秋毎見秋𤓰憶故丘今日南湖採薇蕨
何人為覓鄭𤓰州自注鄭秘監審劉辰翁以𤓰州為金
陵𤓰步此非郡望可呼人乎况審繇之子鄭州人非昇
州人也審嘗仕為袁州刺史或又刺隴右之𤓰州史失
載耳然因𤓰憶𤓰州退宦亦太謔非詩之正
答楊梓州悶到楊公池水頭坐逄楊子鎭東州却向清
溪不相見囘船應載阿戎遊楊子謂梓州也阿戎謂梓
州之子公到梓州不得見楊聊與其子游因寄楊此詩
耳楊公池定是古跡以與梓州姓同取巧用之或疑楊
公必梓州父既可笑或又欲改楊公池為房公池合讀
之何味舊注皆夢説也麗人行楊花雪落覆白蘋青鳥
飛去􁉅紅巾注者作春遊景色解大憒憒此詩紀楊氏
諸姨與國忠同游事非茍作也廣雅楊花入水化為萍
爾雅翼蘋根生水㡳不若小浮萍無根漂浮國忠實張
易之之子冒楊姓乃與虢國通不避雄狐之誚是無根
之楊花落而覆有根之白蘋也又楊白花飄蕩落南家
為北魏滛詞用之眞切於比者青鳥西王毋使者飛去
銜紅巾則幾於感帨矣詠時事不得不隠晦其詞然意
義自明惜從來無與發覆者
哀江頭一箭正墜雙飛翼諸家不得其解如黄山谷楊
用修射雉等説皆可笑之極不知雙飛翼正指上苐一
人之同輦者而言謂貴妃也本繇軍士逼縊而托之隨
輦才人箭射而墮總不敢斥言其事而為之辭詩為君
父咏應如是也讀下句即接明眸皓齒今何在云云其
義自明何假多説乎唐制廵幸宫人扈從者騎而挾弓
矢見武宗朝王才人傳想明皇時蚤已然盖實有其事
而借用之
黄昏胡騎塵滿城欲往城南望城北有作忘城北又有
作忘南北者訖無定本今按曲江在都城東南兩京新
記云其地最髙四望寛敞靈武行在正在長安之北公
自言往城南濳行曲江者欲望城北冀王師之至耳他
詩都人回面向北啼日夜更望官軍至即此意若用忘
字第作迷所之解有何意義且曲江已是城南矣欲更
往城南何之乎
哀王孫起語長安城頭頭白烏夜飛延秋門上呼延秋
門帝西幸所出門也梁侯景克建業修朱雀等門人心
不忘梁有童謠云白頭烏拂朱雀還與呉引用正寓復
興之望烏得云呼者説文烏孝鳥也孔子白烏盱呼也
取其助氣故以為烏呼劉孝威咏烏生八九子云氄毛
不自暖張翼強相呼杜詩無一字無來歴如此
鄜州省家逺媿梁江總還家尚黒頭舊注及劉辰翁評
注皆云總梁臣後歴陳入隋放還江都杜以其仕三朝
失節掲梁字媿之今考總放還時年已七十餘故其詩
亦自有白首入轘轅之句何言黒頭此自就總初陷侯
景時事自比耳按總傳初總年少仕梁有名景陷臺城
避難﨑嶇還㑹稽郡山隂都陽里公遘禄山難已近五
十歎已亂後還家不及總尚是黒頭時為可媿非以總
為堪媿下梁字學春秋筆法也
杜之去國以救房琯琯之貶雖以陳濤之敗實因諸王分
鎭之策深中肅宗之忌為纔者所搆而致集中詩為琯
傷者不一傷琯正傷已也而尤莫詳於荆南述懷之三
十韻中間盤石圭多剪為琯之建策原凶門轂少推又
若為琯之自將咎最一篇警策所在其漢庭和異域晉
史坼中台覇業尋常體宗臣忌諱災等語似又舉和親
回紇事較分鎭抑揚論之若曰琯去位始有和親事國
體損而宗臣以忌諱斥矣無非宛轉為琯出脱明已之
救琯者未為不是生平出處一大闗目莫備此篇無一
字不深厚悱惻讀之如起少陵與之晤語向來諸家句
句錯解埋没至寳到今殊可太息
代宗避吐蕃幸陜倉卒中百官少有至者杜咏其事有
狼狽風塵裏羣臣安在哉之句公意中大有昔年靈武
追駕之感言隨主患難者少以嘆已之嘗効忠未蒙報
禮若僅為當日羣臣刺諷有何意味
　
　
　唐音癸籖巻二十二
欽定四庫全書
　唐音癸籖巻二十三
　　　　　　　　　　　　明　胡震亨　撰
　　詁箋八
韋應物睢陽感懷詩盛稱張廵忠烈且云宿將降賊庭
儒生獨全義儒生謂廵宿將則謂許逺也當時城陷廵
遇害賦議生致一人洛陽乃以逺行逺卒不屈中途死
廵子去疾欲專以為父功上書謂逺心有向背請追奪
官爵詔下尚書省以二人忠烈並著不可妄輕重議乃
罷然時論猶紛紜不齊至元和中韓愈為文力辯之始
定蘇州此詩正作於議論未定之前不可為二人定評
也
顧况有囝詩一章畧曰囝生閩方閩吏得之乃絶其陽
郎罷别囝吾悔生汝人勸不舉果獲是苦囝别郎罷心
摧血下隔地絶天及至黄泉不得在郎罷前(囝音蹇閩/俗呼子為)
(囝呼父/為郎罷)此為唐閹宦作也唐宦官多出閩中小兒私割
者號私白諸道毎嵗買獻之於朝故當時號閩為中官
區藪備載唐書宦官傳時中貴人初秉權作燄况詩若
憐之亦若簡賤之寓有微意在
劉長卿過賈誼宅秋草獨尋人去後寒林空見日斜時
初讀之似海語不知其最確切也誼鵩賦云四月孟夏
庚子日斜野鳥入室主人將去日斜人去即用誼語畧
無㾗跡(徐興/公)
李益聽曉角無限塞鴻飛不度秋風吹入小單于大角
曲名有小單于(詳前/樂通)此借云吹入小單于處去與李白
江城五月落梅花同一用法也
元白白詩鞍馬呼教住骰盤喝遣輸長驅波捲白連擲
采成盧注骰盤捲白波莫走鞍馬皆酒令又打嫌調笑
易飲訝巻波遲注抛打曲有調笑令飲酒曲有巻白波
元詩能唱犯聲歌偏精變籌義叫噪擲骰盤生擰攝觥
使又曲庇桃根盞横講捎雲式又籌著隨宜放投盤止
罰啀紅娘留醉打觥使及醒差注舞引紅娘抛打曲名
酒中觥使席上古職讀兩家詩句唐飲客章程可槩見
孟東野孟詩用字之竒者如品松抓挐指爪􁀙􁀙均也
寒溪柧椾吃無力柧棱木即觚椾即箋言畏寒觚箋蹇
吃無力峽哀踔􁀙猿相過踔足蹋也犬食曰􁀙借以狀
猿之行冬日凍馬四蹄吃陟卓難自收陟卓﨑嶇獨立
之貎又好用叠字如􁰙􁰙家道路􁰙􁰙即曄曄抱山冷
殑殑殑殑即兢兢至嵩少玉峻峻伊雒碧華華強強(上/聲)
攬所慿諸類又自以意叠之幾成杜撰總好竒過耳孟
佳處詎在是
李賀宋書廢帝景和二年鑄二銖錢形式轉細無輪郭
如今之剪鑿者謂之來子錢李賀榆穿來子眼桞斷舞
兒腰謂榆莢似此小錢也
擬庾肩吾還自㑹稽歌脉脉辭金魚羇臣守迍賤金魚
舊以魚袋釋梁無其制也庾乃簡文宫僚東宫舊事中
庶子掌門鑰鑰施懸魚云辭金魚自指舊署言耳
上雲樂八月一日君前舞舊注引齊諧記八月一日赤
松子採栢藥事為解此非也一日當作五日上雲樂乃
俳樂獻夀之辭以千秋名節始𤣥宗𤣥宗以八月五日
生是日讌樂為盛故賀擬辭用之他帝即無有此月一
日生者故知字誤也
盧仝月蝕詩新書言其譏切元和逆黨考之不合按此
詩叙有年月云元和庚寅則吐突承璀討王承宗無功
而歸之嵗也初憲宗信用承璀令典神策拜大帥專征
及敗衂仍不加罪寵任如故有太隂養蟾蜍為所食之
象故取以比諷恒州陣斬酈定進頂骨脆甚春蔓菁定
進者承璀驍將初交戰即被殺師因氣折無功詳見承
宗傳此正實紀其事處其云官爵奉董秦者秦史思明
降將歸正賜屬籍封王後竟附朱泚為逆是時承宗蒙
赦復官爵正與秦同仝以其反覆必叛故又借秦為比
通閲前後為承璀而作甚明若云逆黨則搆逆時去此
尚逺安得預為譏切乎韓集亦載此詩删改過半題云
效玉川子作謙不敢當改也然此詩麤縱至竟不可名
詩或如送窮乞巧等製入文類於體為愜惜韓公更少
此一改耳
劉禹錫文宗挽歌聖情悲望處兄日下西山人君兄日
姊月出春秋感精符武宗以弟及故用之今本作沉日
是淺學所改又劉有公主下嫁詩天母親調粉日兄憐
賜花云
宋吳復齋云禹錫與劉子厚詩有桞家新様元和脚之
句脚字人多不曉髙子勉嘗舉以問山谷山谷云取其
字製之新有徐僊者學山谷書陳無已贈詩亦有肯學
黄家元祐脚之句愚謂脚字即當㑹様字意解之自明
張祐集有孟才人詩序稱才人以歌笙獲寵武宗帝疾
亟為帝歌河滿子曲甫發聲腸斷而絶事與其人后妃
傳無之傳惟載王才人者武宗寵之欲立為后弗果帝
大漸即自經於幄中王弇州疑而欲合為一然所引李
衛公兩朝獻替記王才人自以驕妬忤㫖不良死若孟
才人以義死故一時詩人咏之其各是一人明矣
賈島桑乾絶句謝枋得注云旅寓并州十年一旦别去
豈能無情故望并州以為故鄉也讀之不覺失笑此島
自思鄉作耳其意恨乆客并州逺隔故鄉今非惟不能
歸反北渡桑乾還望并州又是故鄉矣豈念并州哉念
咸陽之不得歸云耳謝注有分毫相似否(王世/懋)
杜牧有絶句云杜詩韓筆愁來讀似倩麻姑癢處㧓稱
文為筆始六朝人沈約傳云謝𤣥暉善為詩任彦昇工
於筆約兼而有之又梁簡文帝與湘東王書論文章之
弊亦分詩與筆為言牧所本也
許渾靖恭里感事詩題不明斥為何人其句云乾坤三
事貴華夏一夫寃此惟退相可以當之文宗朝宋申錫
謀去宦官反為宦官所搆謫死考本傳有王守澄欲遣
騎就靖恭里屠申錫家語知此詩為申錫作無疑
渾凌歊臺詩湘潭雲盡暮山出巴蜀雪消春水來以地
里考之湘潭當作江潭按凌歊臺在今當塗黄山直踞
大江之上西望大江上源則博望山與梁山稱為天門
者兩崖中豁楚蜀逺通其水眞有從巴蜀雪消而來之
勢稍東直瞰牛渚磯磯水深黒不測是云江潭而潭上
諸山叠叠環峙薄暮嵐消山見則暮山雲盡而出尤對
岸眞景之的的者宋人郭功甫姑熟詩牛渚對峙凌歊
臺長江倒挂天門開從來題咏者大都不出此二景而
渾獨善寫之最為工盡若湘潭去此甚逺矣可因字之
偶誤遂謂渾詩果爾乎昔賢如用修弇州並不疑湘字
為譌欲改暮山山字從煙那有是處用修又襲方囘之
説以宋祖裕節儉渾三千歌舞句為誣譏渾無史學不
知宋二武皆稱祖(武帝髙祖孝/武帝世祖)地志稱孝武登此臺置
離宫而本紀亦載其幸南豫州者再校獵姑熟者一與
地志合是嘗嗤髙祖裕為田舍翁者三千歌舞宜有之
無史學竟屬何人耶百年便作萬年計又似約畧孝武
後人借南苑三百年痴想槩入之以盡宋事要使寛展
耳古作者使事别有深㑹在未可輕議
李商隠昔楚襄王與宋玉遊髙唐之上見雲氣之異問
宋玉玉曰昔先王夢遊髙唐與神女遇玉為髙唐之賦
先王謂懷王也宋玉是夜夢見神女寤而白王王令玉
言其狀使為神女賦文選玉王二字各誤後人遂云襄
王夢神女其實非也古樂府詩有之本是巫山來無人
覩容色惟有楚懷王曽言夢相識李義山亦云襄王枕
上原無夢莫枉陽臺一片雲足以互證(西谿/叢語)
古樂府清溪小姑曲云開門白水側近橋梁小姑所居
獨處無郎唐李義山詩神女生涯元是夢小姑居處本
無郎小姑蔣子文第三妹也楊炯少姨廟碑云虞帝二
妃湘水之波瀾未歇蔣侯三妺青溪之軌跡可尋(升菴/詩話)
莫愁者郢州石城人今郢有莫愁村畫工傳其貎好事
者多寫寄四逺古詞莫愁在何處莫愁石城西艇子打
兩槳催送莫愁來者是也李義山馬嵬詩如何四紀為
天子不及盧家有莫愁此莫愁者洛陽人梁武帝河中
之水歌洛陽女兒名莫愁十五嫁為盧家婦盧家蘭室
桂為梁中有鬱金蘇合香者是也古有兩莫愁在(容齋/三筆)
利州江潭作自注感夢金輪所蜀志則天父士彠為利
州都督泊舟江潭后母感龍交娠后然史不載其事雖
建寺賜眞容不聞别有祠設豈后欲諱之耶自擕明月
移燈疾欲赴行雲散錦遥言龍銜珠為燈而散鱗錦以
交合龍性滛義山為代寫其滛工美得未曽有散錦本
木華海賦中語
以錦瑟為眞瑟者痴以為令狐楚青衣以為商隠莊事
楚狎綯必綯青衣亦痴商隠情詩借詩中兩字為題者
儘多不獨錦瑟(胡元瑞云錦瑟一篇是義山有感而作/大槩無題中語但首句畧用錦瑟引起)
(耳宋人認作咏物以適怨清和字面附㑹穿鑿遂令本/意懵然且至此情可待成追憶處更説不通學者試盡)
(屏此等議論只將題面作青衣/詩意作追憶讀之當自踴躍)
張喬文苑英華載喬七松亭一詩有已比子眞棲谷口
豈同陶令臥江邉之句題不着為何人作考唐史鄭少
師薫退居隠巖手植七松自號七松處士云異代可與
五桞先生作對喬詩盖為薫作陶令一聮亦政用薫語
也喬咸通中應舉薰以其詩苦道眞嘗延之門下見鄭
谷集註可互證
陸龜蒙雜諷云紅蠶縁枯桑童麋來觸犀歌鵞慘於冰
赤舌可燒城皆用太𤣥語(困學/紀聞)
唐彥謙葉夢得石林詩話以楊大年劉子儀喜唐彦謙
題漢髙帝廟云耳聞明主提三尺眼見愚民盗一坏語
皆歇後如三尺律三尺喙皆可何獨劒乎愚按漢髙帝
紀曰吾以布衣提三尺取天下又韓安國傳髙帝曰提
三尺取天下者朕也皆無劒字唯注曰三尺謂劒也出
處既如此則詩家用其本語何為不可(庚溪/詩話)
司空圖耐忍居士歌咄諾休休莫莫咄拒物之聲諾敬
言也圖隠身不出其本懷姑為擬議之辭先叱之隨諾
之因以休休莫莫自决耳與咄嗟二字自不同劉貢父
及王楙各有辨俱不明聊為正之
附訂譌沈佺期(答魑魅詩既作魑魅/問不應托影答辭)宋之問(紫禁僊輿/詰旦來左)
(傳詰朝相見謂明早也今以為今日/李迥秀詰旦重門聞警蹕誤亦同)陳子昻(吾聞中山/相乃屬放)
(麑翁秦西巴乃孟孫/氏之臣非中山相)李白(繞朝贈士㑹策指方策之策/也白臨行相贈繞朝鞭誤以)
(鞭為策山隂道士如相見應寫黄庭換白鵞誤以道徳/經為黄庭經醉過東山引浩浩洪流之詠誤以稽康詩)
(為謝/安詩)杜甫(諸將詩用玉魚金盌本沈炯茂陵玉盌遂出/人間語以上有玉魚字遂易作金盌何顒好)
(不忘細學何顒免興孤凡兩用於佛寺當時周顒因周/妻何肉語失憶其姓而誤衛鶴乗軒指軒車之軒云軒)
(墀曽寵鶴誤乗槎至天河海上客也奉使虛隨八月槎/誤為漢之張騫劉越石為胡騎所圍中夜奏胡笳賊流)
(涕解圍去胡騎中宵堪北走誤用為笛詩/又贈爾秦人策莫鞭轅下駒誤與李白同)顧况(燕作巢/避戊已)
(見博物志驗之信况四言/燕燕於巢綴緝維戊誤用)張籍(衛青不敗由天幸李廣/無功為數竒史記天幸)
(乃霍去病非衛青又漢書音義數音朔則亦不可與天/屬對成都曲錦江近西煙水緑新雨山頭茘枝熟萬里)
(橋邊多酒家遊人愛向誰家宿似未嘗至成都/者成都無山亦無茘枝然此詩自不礙其風致)白樂天
(長恨歌云峩眉山下少人行旌旗無光日/色薄峩眉在嘉州與幸蜀路全無交涉)劉禹錫(踏歌/行為)
(是襄王故宫地至今猶是細腰多墨子云楚靈王好/細腰韓非子云楚莊王好細腰凡兩見不聞襄王)杜
牧(珊瑚破髙齊作婢舂黄糜按李詢得珊瑚其母令青/衣而舂無糜字牧趂韻撰造非事實又有詩甘羅昔)
(作秦丞相史記羅年十二事秦相文信侯後封上卿未/嘗為秦相北史彭城王浟傳云昔甘羅為秦相未聞能)
(書儀禮䟽云甘羅十二相秦未/必要至五十知此謬循襲巳乆)李商隠(史記載秦始皇/封泰山風雨暴)
(至休樹下封其樹為五大夫五大夫者秦官名第九爵/也商隠五松驛詩獨下長亭念故秦五松不見見輿薪)
(名驛者誤商隠復誤雖然前此/庾信已有山封五樹松句矣)許渾(冀州記緱氏僊人/廟者昔王僑為柏)
(人令於此登僊渾詩王子求僊月滿臺又可憐緱嶺登/僊子猶自吹笙醉碧桃則以王僑為王子喬金陵懷古)
(石燕拂雲晴亦雨江豚吹浪夜還風石燕出零陵非出/金陵其物遇雨則飛止還為石晴何縁得飛取對偶工)
(緻而非/其實)陸龜蒙(藥名詩云烏啄蠧根回乃是烏喙非烏/啄也又斷續玉琴哀藥名止有續斷無)
(斷/續)
　
　
　
　
　
　
　
　
　
　
　
　
　唐音癸籖巻二十三
欽定四庫全書
　唐音癸籖巻二十四
　　　　　　　　　　　　明　胡震亨　撰
　　詁箋九
鎭六朝人詩用鎭字唐詩尤多如禇亮莫言春稍晚自
有鎭開花之類韻書鎭壓也亦安之也盖有常之義約
畧用之代常字令聲俊耳(遯叟/)
生李白戲杜甫云借問别來太痩生只為從前作詩苦
太痩生唐人語也至今猶以生為語助所謂可憐生作
么生之類(談苑/)
泥俗謂柔言索物曰泥乃計切諺所謂軟纒也杜子美
詩忽忽窮愁泥殺人元微之憶内詩泥他沽酒抜金釵
非煙傳詩脉脉春情更泥誰楊乗詩晝泥琴聲夜泥書
又元鄧文原贈妓詩有銀燈影裏泥人嬌後人用者不
一(升菴/外集)
踏李賀感諷詩縣官踏飱去簿吏復登堂禮記毋􁀙羮
嚃大歠也又説文􁀙歠也若犬之以口取食竝托合切
今轉用俗字達合切為踏見暴吏踐躪小民無顧恤之
意(遯叟/下同)
嗺公宴合樂每酒行一終伶人必唱嗺酒然後樂作此
唐人送酒之辭本作碎音今多為平聲文士亦或用之
葉石林引王仁裕詩淑景易從風雨去芳樽須用管弦
嗺為證然仁裕本集自云淑景即隨風雨去芳樽宜命
管弦開而下聮仍有催韻石林不知據何本也
㡳顔師古刋謬正俗云或問俗謂何物為㡳(丁兒/反)㡳義
何訓答曰此本言何等物其後遂省但直云等物耳等
字本音都在反又轉音丁兒反應瑗詩云文章不經國
筐篚無尺書用等稱才學往往見歎譽言其用何等才
學見歎譽而為官以是知去何而直言等其言已舊今
人不詳所本乃作㡳字老杜文章差㡳病差㡳猶何㡳
之意也
煞羅鄴詩江似秋嵐不煞流不甚流也殺音近厦今京
中諺猶然(升菴/外集)
差韓愈詠海詩颶風有時作掀簸眞差事韓偓詩而今
若有逃名者應被品流呼差人差異化切恠也(遯叟/)
依今俗謂相扺曰挨樂天詩坐依桃葉妓日醉依香枕
依音烏皆反正挨字(野客/叢書)
相杜恰似春風相欺得白為問長安月誰教不相離相
思必切讀若瑟今北人皆呼相為厮是也(遯/叟)
請白當時綺季不請錢姚合毎月請錢共客分叶平聲
讀
司武元衡惟有白髮張司馬白四十着緋軍司馬並入
去聲伺字韻
磷論語磨而不磷力刃切杜此道未磷緇但取不磷緇
皆作平聲
十白緑漲東西南北水紅欄三百九十橋十作平聲讀
若諶
予孟浩然送辛大不及日暮獨悲予用楚辭目眇眇兮
愁予從上聲讀
與杜簡鄭廣文頼有蘇司業時時與酒錢與字有四音
本音余吕切者讀之不響作於改切讀響黄山谷改作
乞字音丘既切讀正不必也
中興之中詩蒸民序任賢使能周室中興焉中陸徳明
釋文張仲反故老杜詩云新數中興年又百年垂死中
興時詩人留意音訓如此
中酒之中今言中酒之中多以為平聲祖三國志中聖
人中賢人之語齊已栁詩曰穠低似中陶潛酒輭極如
傷宋玉風按前漢樊噲傳軍士中酒注竹仲反已公或
祖此
蒲萄白燭淚粘盤纍蒲萄蒲叶入聲讀
枇杷白况對東谿野枇杷張祐生摘枇杷酸枇並叶入
聲
琵琶白四弦不似琵琶聲忽聞水上琵琶聲張祐宫樓
一曲琵琶聲琵亦並叶入聲也
親家男女兩姻家相謂曰親家俗作去聲呼見唐蕭嵩
傳盧綸王駙馬花燭詩人主人臣是親家亦用此音
嫖姚霍嫖姚漢史服䖍注音飄颻顔師古注嫖顔妙
切姚羊召切唐人入詩多用平聲前此庾信王褒諸人
亦俱作平聲用以䖍元有此音故爾然顔音為確(按宋/景文)
(云古人詩用事簡而當亦不以字害句故音韻清濁隨/宜改易直取意順則已至唐人以律格自拘不復敢用)
(惟白樂天往往有之晏丞相殊嘗許之曰詩人/乗語俊當知用字讀諸家詩當以宋説參觀)
忽地王建詩楊栁宫前忽地春忽地猶言忽㡳盖以地
為助辭(遯/叟)
格是樂天詩云江州去日聽筝夜白髮新生不願聞如
今格是頭成雪彈到天明亦任君元微之詩云隔是身
如夢頻來不為名憐君近南住時得到山行格與隔二
字義同格是猶言已是也(容齋/一筆)
至竟唐人多言至竟如云到㡳也杜牧云至竟息亡縁
㡳事至竟江山誰是主之類(戒菴/漫筆)
朅來唐人詩多用朅来二字楚辭車既駕兮朅而歸不
得見兮心傷悲韻書朅却也去也又發語辭張衡回志
朅來從𤣥謀劉向朅來歸耕永自疎與楚辭所用之朅
皆去字之義顔延年秋胡詩朅來空復辭兼發語辭用
後人入詩多從顔作虛字楊用修引吕氏春秋膠鬲問
武王朅去朅至欲作盍字解恐未合(遯叟/下同)
匹如白樂天匹如元是九江人匹如猶言比如譬如也
後來坡老常用之入小牘及詩
遮莫藝苑雌黄云遮莫盖俚語猶言儘教也自唐以來
有之故當時有遮莫你古時五帝何如我今日三郎之
説然詞人亦稍有用之者杜詩云乆拚野鶴如雙鬢遮
莫鄰雞下五更李太白詩遮莫根枝長百尺不如當代
多還往遮莫親姻連帝城不如當代自簪纓有用為禁
止之辭者誤
寧馨唐張謂詩家無阿堵物門有寧馨兒以寧為去聲
劉夢得贈日本僧智藏詩為問中華學道者幾人雄猛
得寧馨以寧為平聲王衍傳何物老嫗生寧馨兒又南
史宋王太后怒廢帝謂侍者取刀來剖我腹那得生寧
馨兒今吳人語音尚用寧馨字為問猶言何若也東坡
詩六朝文物餘丘壠空使英雄笑寧馨坡與張謂作去
聲讀者為是(緯畧/)
阿那李白萬户垂楊裏君家那阿邉李郢知入笙歌阿
那朋阿那猶言若個也(遯叟/下同)
裏許戴叔倫秋風裏許杏花開許裏之助辭
諸餘王建詩朝回不向諸餘處若教更解諸餘語諸餘
猶他也又有用衆諸者意亦畧同
他時常談以為前日亦可以言後日杜詩今日江南老
他時渭北童是也史記異日韓王納地効璽漢書異時
算軺車皆指前日言(鄭良/孺)
斟酌杜斟酌嫦娥寡天寒奈九秋又經過憶鄭驛斟酌
旅情孤斟酌猶約畧之意(遯叟/下同)
料理杜詩酒尚堪驅使在未須料理白頭人料理出王
微之傳六朝歌謠有皂筴相料理之語
處分唐人用處分二字分去聲今人讀為平聲者誤劉
禹錫和令狐楚聞思帝鄉曲滄海西頭舊丞相停杯處
分不須吹及白居易處分貧家殘活計可證
禁當杜數日不可更禁當禁平聲讀
斬新杜斬新花蕋未應飛非斬字不能形容其新在可
解不可解之間
上番杜無數春笋滿林生柴門宻掩斷人行㑹須上番
看成竹客至從嗔不出迎番甫患切數也逓也更也似
用意屢屢看之猶諺上𦂳之意見毛晃韻書字本去聲
韓退之用作平聲云且歎髙無數庸知上幾番翻案故
借别音示巧非眞謂當作平聲讀也
朣朧古樂府秦女休行朣朧撃鼓赦書下朣朧鼓聲也
唐人所用字不同沈佺期籠僮上西鼓栁子厚籠銅鼓
報衙第取其音之同耳即秦女本曲見太平御覽者亦
作隴橦各異
欵乃欵嘆聲也讀若哀烏來切又應聲也讀若靄上聲
倚亥切又去聲於代切無襖音乃難辭又繼事之辭無
靄音今二字連讀之為棹船相應聲栁子厚詩云欵乃
一聲山水緑是也元次山有湖南欵乃歌劉蜕有湖中
靄廼歌劉言史瀟湘詩有閑歌曖廼深峽裏字異而音
則同後人因桞集中有注云一本作襖靄遂即音欵為
襖音乃為靄不知彼註自謂别本作襖靄非謂欵乃當
音襖靄也黄山谷不加深考從而實之其甥洪駒父又
辯為當作□靄杜撰尤甚毛晃取入韻中至誤後人沿
襲不察靄廼襖靄既有兩本不妨並行豈必比而同之
以為一音乎(黄公紹/韻㑹)
闌干劉方平詩北斗闌干南斗斜權徳輿詩銅壺漏滴
斗闌干曹唐詩南斗闌干北斗稀並出曹子建月落參
横北斗闌干韻書欄干横斜貎象斗之將没也又苜蓿
長闌干玉容寂寞涙闌干亦當以横斜為解而淚之闌
干不但言其横流更有借用汍瀾之意(遯叟/)
温暾南人方言曰温暾者乃懷暖也唐王建宫詞新晴
草色暖温暾又白樂天詩池水暖温暾則古已然矣(輟/耕)
(録漸又李商隠詩疑穿花逶/迤  近火温黁亦暖氣之意)
鯽溜孫炎作反切俚語數百種謂就為鯽溜謂團曰突
欒謂精曰鯽令謂孔曰窟籠不可勝舉唐盧仝詩云不
鯽溜鈍漢今人言不慧者為不鯽溜此俚人反語也(宋/景)
(文公/筆記)
夭邪唐詩錢塘蘇小小人道最夭邪又長安女兒雙髻
鴉隨風趂蝶學夭邪(夭音歪集/升菴外)
乖角猶言乖張也唐人詠焚書坑詩祖龍算事渾乖角
將為詩書活得人或云乖角猶乖覺盖反言之(遯叟/)
儓儗李白詩五月造我語知非儓儗人儓儗言癡也(祝/穆)
(切按史司馬相如賦仡以佁儗丑吏魚吏二/  又音態礙注不前也雖似俗語其來已乆)
冬烘唐人言冬烘是不了了之語故有主司頭腦太冬
烘錯認顔標作魯公之語人以為戲談今蜀人多稱之
(避暑/録話)
藉在杜白頭無藉在千金翼論云老人之性必恃其老
無有藉在如云無頼藉也(杜注/)
龍鐘老杜詩何太龍鐘極於今出處妨薛蒼舒注龍鐘
竹名謂其年老如竹之枝葉揺曳不自矜持説既可笑
唐李濟翁資暇録云鐘即涔蹄足所踐處龍致雨上下
所踐之鍾固淋漓濺澱矣尤穿鑿難通惟蘇鶚演義云
龍鍾不昌熾不翹首貎如鬟參拉搭觳觫之類似為近
之然未有實據考埤蒼躘踵行不進貎古字從省躘因
作龍踵又借作鍾此自有正解何煩曲為之説乎(遯叟/下同)
(龍或云龍鍾潦倒二合音也/  鍾切癃字潦例切老字)
麻茶李涉今日顚狂任君笑趂愁得醉眼麻茶似即眼
花之意
紇梯紇榻崔涯嘲妓詩用紇梯紇榻四字寫其着屐聲
此俗語至今有之然亦有所本楚辭卜居將突梯滑稽
如脂如韋以絜楹乎晦菴注突梯滑澾貎紇梯盖即突
梯紇榻亦即紇澾也自屈原來巳有此方言矣
得得猶特特也王建親故應須得得來貫休萬水千山
得得來
舉舉韓退之送陸暢舉舉江南子方崧卿云唐人以人
有舉止者為舉舉
棖棖王叡棖棖山響荅琵琶
恰恰王績年光恰恰來杜自在嬌鶯恰恰啼
按詩中用俗語皆有所本如困學紀聞所摘分付出漢
原涉傳區處出黄覇傳自由出五行志相於出晉后妃
傳消息出魏少帝紀鄭重出王莽傳分外出魏程曉上
疏婁羅出南史顧歡傳本分出荀子措大出五代漢世
家本色出唐劉仁恭傳商量出易卜商兌注傳語出後
漢清河王慶傳收拾出光武紀尋思出劉矩傳世情出
墨子爾來出孔明出師表阿誰出蜀龎統傳罷休出史
記孫武傳安排出莊子如今出枤杜箋可人出雜記年
紀出光武紀留連出後漢劉陶傳巳分出魏文帝書新
鮮出太𤣥有舉之不能盡者姑識此以例其餘
又事有俚俗沿用者附辨於後
桃李(鄭良孺云世因唐人桃李悉在公門一語遂謂門/人為桃李秋若列在門牆者耳不知中有報答之)
(義晉趙簡子謂陽虎曰惟賢者為能報恩不肖者不能/植桃李者夏得休息秋得其食植蒺䉫者夏不得休息)
(秋得刺焉今子之所得者蒺藜也唐人刺裴度/詩不栽桃李種薔薇荆棘滿庭君始知正用此)
椿萱(王弇州云今人以椿萱擬父母當是元人傳竒起/耳大椿以八千嵗為春秋以擬父猶可萱引詩語)
(言樹之背殊不切觀唐元微之詩萱近北堂穿土早宋/丁謂之草解忘憂憂㡳事則唐宋人必不以萱擬母也)
(喬梓所謂喬仰而髙梓俯而畀/周公之所以撻伯禽也却乆)
登科之為折桂(避暑録云世以登科為折桂此謂郤詵/對策東堂自云桂林一枝也自唐以來)
(用之温庭筠詩云猶喜故人新折桂自憐羈客尚飄蓬/其後以月中有桂故又謂之月桂而月中又言有蟾故)
(又改桂為蟾以登科為登蟾宫用郤詵事固已可/笑而展轉相訛復爾文士亦或沿襲因之弗悟也)
又為遷鶯(遯叟云詩伐木丁丁鳥鳴嚶嚶出自幽谷遷/於喬木鄭箋云嚶嚶兩鳥聲正文與注皆未)
(嘗及黄鶯初唐人韋元旦有遷木早鶯求韋嗣立有多/愧春鶯曲相求意獨存孫處𤣥黄鶯詩髙風不借便何)
(處得遷喬於是直以嚶鳴遷木者為黄鶯逓相組織用/之登第進士如眼看龍化門前水手放鶯飛谷口春之)
(類不一而足至/今猶相沿云)
兄弟用夜雨對牀(遯叟云寜知風雨夜復此對牀眠此/韋蘇州示甥詩也後東坡與子由詩)
(引此情至之語後人彷效遂用為兄弟故事至今無異/同又如樂天招張司業能來同宿否聽雨對牀眠鄭都)
(官贈僧毎思聞净話夜雨對/繩牀何嘗只為兄弟用耶)
僧用碧雲(野客叢書云文選有江淹儗湯惠休詩曰日/暮碧雲合佳人殊未來今人遂以為眞休上)
(人詩用之僧家此誤自唐巳然如韋莊詩曰千斛明珠/量不盡惠休虛作碧雲詞許渾送僧南歸詩曰碧雲千)
(里暮愁合白雪一聲秋思長曰湯師不可問江上碧雲/深權徳輿贈惠上人詩曰支郎有佳思新句凌碧雲孟)
(郊送清逺上人詩曰詩誇碧雲句道證青蓮心張祐贈/髙閑上人詩曰道心黄蘖長詩思碧雲秋惟韋蘇州贈)
(皎上人詩曰願以碧雲思方君怨别辭似不失本意一/西溪叢語云栁子厚聞徹上人亡寄楊侍郎云空花)
(散不知處誰采金花與侍郎盖用惠休菊問贈鮑侍郎/云玳枝兮金英緑葉兮紫莖也劉禹錫送義舟云如蓮)
(半偈心常悟問菊新詩手自擕本/此用碧雲似又不如問菊確也)
　
　
　
　
　
　
　
　
　唐音癸籖巻二十四
欽定四庫全書
　唐音癸籖巻二十五
　　　　　　　　　　　　明　胡震亨　撰
　　談叢一
四子軼事不少概見惟楊盈川有呼朝士為麒麟楦一
事
當時自謂宗師妙今日唯觀對屬能義山自咏爾時之
四子爾曹身與名俱滅不廢江河萬古流杜少陵自咏
萬古之四子
嘗恠陳射洪以拾遺歸里何至為縣令所殺後讀沈亞
之上鄭使君書云武三思疑子昻排擯隂令邑宰拉辱
死非命始悟有大力人主使在故至此排擯不知云何
子昻故武攸宜幕屬也釁所生必自此始矣遊凶人間
得自免故難哉
杜必簡未見替人之謔非侮宋也宋與杜差肩交正挹
宋深聊戲耳宋祭杜文云君之將亡贈言宛轉命子誡
妻既懇且辨其見待之莊實如此
延清張仲之一事吾不能為之解雲卿㺯詞丐寵其猶
在末减耳兩人者一㦧盡一以夀終抑天道有然
燕公鉉業且未論如何得士子一聮手題政事堂賞借
今宰相有此勝韻否
曲江公湞陽峽詩惜此生遐逺誰知造化心讀此欲笑
栁子厚一篇小石城山記蚤被此老縮入十箇字中矣
栁嘗謂燕公文勝詩曲江詩勝文見采掇素嚮云
孟襄陽伴直從牀㡳出見明皇有諸乎果爾不逮坦率
宋五逺矣令人主一見意頓盡何待誦詩始决也
宋人以荆公四家詩不選太白嫌其羡説富貴多俗情
而近代王弇州亦謂其上皇西廵一歌地轉錦江成渭
水等句不異宋人東狩錢塘封事譏論尤切夫白亦詩
酒自娯跌宕一生者耳安能顧語忌拘教義為是屑屑
者哉詩人各自寫一性情各自成一品局固不得取錦
袍豪翰強繩以痩笠苦藻必同籥吹為善也
太白永王璘一事論者不失之刻即曲為諱失之誣惟
蔡寛夫之説為衷其言云太白非從人為亂者盖其學
本出從横以氣俠自任當中原擾攘時欲藉之以立竒
功耳其詩曰空名適自誤廹脅上樓船又云南風一掃
烟塵净西入長安到日邊亦可見其志矣大扺才髙意
廣如孔北海之徒固未必有成功而知人料事尤其所
難議者或責以璘之猖獗而欲仰以立事不能如孔巢
父蕭頴士察於未萌斯可矣若其志亦可哀矣斯言也
起太白九原儻亦心服
杜子美傲好自誇標其詩嘗向鄭䖍言之䖍猥云汝
詩可已疾㑹䖍妻痁作語䖍去讀吾子璋髑髏血糢
糊手提擲還崔大夫立瘥矣如不瘥讀句某未間更讀
句某如又不瘥雖和扁不能為也余每誦此覺此老稱
詩豪舉態躍躍目前為絶倒是出語林唐撰也本朝人
豈不悉鄭逺謫無從取蜀詩舉似要以借同心期人曲
模髙詡生靣正所謂頬添三毛不必有之而愈肖者後人
拈公詩氣劘屈賈壘目短蕭劉牆等為公大言自負證
太實相那能使吟子得眞杜影子看
千載僅有杜詩千載僅有杜公詩遘耳凡詩一人有一
人本色無天寳一亂鳴候止寫承平無拾遺一官懷忠
難入篇什無杜詩矣故論杜詩者論於杜世與身所遘
而知天所以佐成其詩者實巧
杜陵之依嚴武契分不薄斥武父名一事舊史云不
為忤新史云武䘖之欲殺而免新史本唐小説以武貽
杜詩有莫倚善題鸚鵡賦之句也洪容齋獨以為武决
不肯自比黄祖杜集中詩為武作者幾三十篇意並殷
至没後哭歸櫬及八哀詩尤痛似决無欲殺事不如舊
史足據其言甚辨雖然武伉暴人也於幕客他可忍肯
并忍其呼父名恬不介意乎言欲殺過言不為忤亦過
重以武有殺章彛之事杜嘗依彛梓州最厚且乆處其
際不尤難言哉荆南追述詩結舌防讒柄探腸有禍胎
情稍見矣殺機時動幸不犯殺鋒新史殆非全誣若贈
荅追輓詩中無一語介介則甫之厚而亦風人之義也
王摩詰與儲光羲並有受偽署一事儲不聞昭雪王昭
雪後宦路稍亨或以棣蕚故人生一死自難何敢輕議
雖然未若李華也華自傷隳節力農甘貧槁終身徵召
不起較摩詰知所處矣
髙適詩人之達者也其人故不同甫善房琯適議獨與
琯左白誤受永王璘辟適獨察璘反萌豫為備二子窮
而適達又何疑也
岑嘉州罷郡佐幕日正崔寧跋扈杜相委棅時也嗣後
鎭帥往往阻命參佐自拔匪易蜀事漸非矣思深哉招
蜀客北歸一辭乎蚤智徵焉勸忠寓焉是不當僅以詩
人目者
王績之詩曰有客談名理無人索地租隠如是可隠也
陶潜之詩曰饑來驅我去叩門拙言辭如是隠隠未易
言矣白樂天之詩曰冒寵巳三遷歸朝始二年囊中貯
餘俸園外買閑田如是罷官官亦可罷也韋應物之詩
曰政拙忻罷守閒居初理生聊租二頃田方課子弟耕
罷官如是恐官正未易罷耳韋與陶千古並稱豈獨以
其詩哉
韋左司身多疾病思田里邑有流亡愧俸錢仁者之言
也劉辰翁謂其居官自愧閔閔有恤人之心正味此兩
語得之若髙常侍拜迎官長心欲碎鞭撻黎庶令人悲
亦似厭作官者但語微帶傲未必眞有退心如左司之
一向淡耳
大歴詩家包佶最有功名徳宗西狩日佶領租庸鹽鐵
間道遣貢行在王室賴以紓難
十才子如司空附元載之門盧綸受韋渠牟之薦錢起
李端入郭氏貴主之幕皆不能自逺權勢考劉長卿嘗
為鄂岳觀察吳仲孺誣奏繋獄朝遣御史就推得白仲
孺正令公壻豈長卿生素剛婞不屑隨十才子後曵裾
令公門下歟亦可微窺諸人之品矣(仲孺之為郭氏壻/見令公夫人墓誌)
(中/)
詩道須前後輩相推引李杜兩大家不曽成就得一箇
後輩來殊可惜惟昌黎公有文章官位聲名任得此事
公又實以作人廸後擔子一身肩承史稱其奬借後輩
稱薦公卿間寒暑不避而㑹其時所曲成其業與其身
名如孟郊李賀賈島其人者又皆間出吟手能偕公翻
鬬新異換奪一世心眼傳後以故繼諸人而起者復燈
燈相繼續不衰追頌公亦因不衰終唐三百年求文章
家一大龍門非公其誰歸(韓門詩𣲖之衆且逺詳見/宋張洎論張籍格律中)
或問余退之道學人也史譏其作毛頴傳近戲白樂天
謂其病没繇服丹藥而張籍祭以詩亦有坐出二侍女
合彈琵琶筝句似稍蓄聲伎者然歟否耶余曰退之亦
文士雄耳近被腐老生因其闢李釋硬推入孔家廡下
翻令一步那動不得
栁子厚汚王叔文黨坐貶荒逺不得昭雪以死惟范仲
淹論之以為觀子厚述作涉道非淺如叔文果狂甚必
不交叔文人望輕然傳稱知書好論理道其引劉栁等
决事禁中如議罷中人兵權忤俱文珍輩又絶韋臯私
請欲斬支使劉闢意非忠乎㑹順宗病篤臯䘖私恨揣
憲宗意請監國而誅叔文子厚輩名為黨人者豈復見
雪史書因其成敗書之無所裁正耳此論亦恕亦確然
則韓誌栁墓何無一言為此事辯乎曰當愈時叔文未
可原而其説尚未可盡也
李賀之見格進士舉元稹修怨也韓愈之為賀作諱辨
以辨者雖才賀實與稹素分徑激而為之説也稹黨李
逢吉與裴度左愈受裴度知與稹及逢吉左愈集有刺
逢吉詩可考道固不同(初稹以詩投賀賀誚明經出身/不當言詩因結憾倡犯諱事阻)
(其進事見/劇談録)
陳師道嘗言劉义一生只有兩事作冰柱雪車二詩以
遂身後之名取韓退之金以濟生前之困可謂簡而當
矣余毎讀此欲絶倒
孟郊賈島皆以詩窮至死而平生尤自喜為窮苦之辭
孟有移居詩云借車載家具家具少於車乃是都無一
物耳又謝人惠炭云暖得曲身成直身人謂非其身備
嘗之不能道此句也賈云鬢邉雖有絲不堪織寒衣就
令堪織能得幾何又其朝饑詩云坐聞西牀琴凍折兩
三絃人謂其不止忍饑而已其寒亦何可忍也此歐公
語雖近謔寫二子窮態頗盡
樂天平生詩文既髙立朝議論忠直而有用為郡守所
至有遺愛處謫地不少挫屈於牛李二黨雖與之從游
不為所汚亦不致為所忮賈禍晚年優游分司有林泉
聲伎之奉嘗自叙其樂謂本之於省分知足濟之以家
給身閑文之以觴詠弦歌飾之以山水風月一皆實録
又深明佛理洞究性原而其所得者全名髙夀禄位亦
不為不貴是眞可慕羡者(倪/思)樂天非不愛官職者每説
及富貴不勝津津羡慕之意讀樂天詩使人惜流光輕
職業滋頽惰廢放之念非蟋蟀風人無已太康職思其
居之義也(羅大/經)合此兩家評足盡白氏矣
唐詩人生素享名之盛無如白香山初疑元相白集序
所載未盡實後閲豐年録開成中物價至賤村路賣魚
肉者俗人買以胡綃半尺士大夫買以樂天詩則所云
交酒茗信有之又從酉陽雜爼得劄青事有刺樂天詩
意於身詫白舍人行詩圖者是又人體膚且為所湼矣
豈但疥牆壁已哉因嘆此老得名至此豈不折盡一生
福來隲無他虧而禍酷斬祚將無造物者有意為之缺
陷耶
夢得靖安佳人怨及白氏太和九年某月日感事詩為
武相伯蒼王相廣津作者實並衘宿怨故劉先於叔文
時斥武宜武有補郡見格之報白嘗因覆策事救王王
固不應下石訐白母大不幸事令白有江州謫也事各
有曲直而怨之淺深亦分在風人忠厚之教總不宜有
詩然欲為兩人曲諱如坡公之説則政自不必耳
劉禹錫妓有為李逄吉奪去請以詩不得者又有是李
紳妓贈以詩紳因轉贈者小説非必盡實然以一人詩
乾賠既寃白賺亦太倖殊堪盧胡
劉禹錫播遷一生晚年洛下閒廢與緑野香山諸老優
游詩酒間而精華不衰一時以詩豪見推公亦自有句
云莫道桑榆晚為霞尚滿天盖道其實也公自貞元登
第歴順憲穆敬文武凡七朝同人彫落且盡而靈光巋
然獨存造物者亦有以償其所不足矣人生得如是何
憾哉
杜牧之門第既髙神頴復雋感慨時事條畫率中機宜
居然具宰相作畧顧回翔外郡晚乃升署紫微堤築非
遙甑裂先兆亦繇平昔詩酒情深局量微嫌疎躁有相
才乏相噐故爾自牧之後詩人擅經國譽望者概少唐
人材益寥落不振矣
紫微與元白待張祜一案幾成詩獄初杜與白論詩不
合而祜亦常覓解於白失其意後彭陽公薦祜詩於朝
元復左袒白奏罷之紫微守秋浦因激而為祜稱不平
與祜交偏厚贈祜詩有不羡人間萬户侯句而於元白
盛稱李戡欲用法治其詩之説使諸公仕路相值豈有
幸哉獨惜一祜詩受鏑於斯因受盾於斯匪拜詩賜紫
微拜詩禍紫微矣歎賢達成心難化至此
溫李皆遊令狐相之門交皆不終溫不終以平昔狼籍
口語不愼故恨尚淺李不終以其忘家恩受贊皇黨人
辟從宦塗門户起見恨較深温楊子院一訴僅置不理
李九日感舊詩至并所題㕔閉之不處情可知已士君
子出身一有倚托後便去就兩難李錯處不在忘恩正
在受恩初耳然亦見當時黨禍之烈其微蔓亦如此温
李詩皆輕豔李集中情詩尤多然妻死府主選樂籍一
人贈之自云棲志禪𤣥不納有謝啟辨生平篇什中無
頼事非實信爾當非僅佻達一生者
薛大拙在晩雋中自負甚髙名譽亦甚盛但屑屑較量
官位有舊將已為三僕射賤身猶是六尚書之歎且自
鄙節帥為麤官若不可一日居者嘗令其㓜子具櫜鞬
見客云與渠消災生當用武之世賤藐武人若爾安得
不禍及乎
皮陸以萍合唱和吳中因而齊稱是時皮已登第陸尚
困舉塲然後來皮不免於難陸以散人扁舟五湖三泖
間終享隠居之樂所得又視皮孰多也
　
　
　
　
　
　
　
　
　
　
　
　
　唐音癸籖巻二十五
欽定四庫全書
　唐音癸籖巻二十六
　　　　　　　　　　　　明　胡震亨　撰
　　談叢二
杜甫詩中毎自稱潜夫顧况詩中每自稱悲翁可作對
唐詩人别號槩有之如皮日休之間氣布衣不迂乎元
次山既號猗玕子矣復四易其號為浪士漫郎漫叟聱
叟不太繁乎皆可發一笑者
人知老杜官拾遺不知太白亦嘗徵拜拾遺世以草堂
屬杜乃李詩亦恰號草堂集兩大家巧合如此李以拾
遺徵在殁後故史不著范傳正墓碑記之
太白毎自比相如少時蘇頲所品目也其薦以玉眞公
主見魏灝序讒而出以張垍亦見范碑云
老杜宴集往往贊人食味如且食雙魚美誰看異味重
之類不一而足至華筵直一金直與估價過矣酸窮可
憐於法自當得貧
蘇渙以盗始以盗終其人何如人哉杜稱為靜者寄詩
望其致主堯舜屢讃不已殊可恠湖南後交游益寥落
窮途傾盖許與遂至過濫耳即今漂泊干戈際屢貎尋
常行路人豈獨為曹將軍言哉
李贈杜止一詩杜憶李有數詩意尤懇至李闊畧杜繾
綣同調也疑李輕杜者非是
大歴才子及接開寳諸公相倡和者未可僂指錢起司
空曙之於王維戎昱之於杜甫其尤著者
唐人詩譜入樂者初盛王維為多中晩李益白居易為
多
以時事入詩自杜少陵始以名塲事入詩自孟東野始
韓退之多悲詩三百六十言哭泣者三十首白樂天多
樂詩二千八百言飲酒者九百首方勺云
白公好以年幾入詩不止百十處後東坡亦然
詩不改不工老杜所謂語不驚人死不休是也今人苐
哂白香山詩率易不知其詩亦非草草就者宋張文濳
嘗得公詩草眞蹟㸃竄多與初作不侔云
詩人慕同調挹師資多不勝企羡情昔人以得文友詩
敵其適遺形其樂忘老非虚也羅紹威慕羅江東詩用
魏人沈任集中作賊語號已詩為偷江東集大是可兒
王轂舉生平得意句市人為之罷毆李涉贈相逢莫避
詩夜客為之免剽唐愛詩識詩人何多
人嗜吟便有一種痴興好以詩舉似人博人贊美雍陶
亟揖遊客周朴狂追士人豈伊眞昧見罔抑亦聊寄賞
懷
方采山云詩有態乎哉乃杜有詩態憶吾曹也賦詩新
句穏不覺自長吟此其態也歟可也詩成覺有神興來
縱筆搖五嶽以此言態態乃慚矣今之態甚乎哉此言
有為而發然實中詩人通病
詩有偶然到處雖名手極力搜索亦不能加楊汝士不
知於此道何如能令白公托言冷淡生活閣筆元笑白
善全其名夫豈惟古人之能全其名哉亦其能服善不
若今人強顔争勝甘出醜無忌耳
元稹鎮武昌嘗命從事周復唱酬復辭稹某偶以大人
徃還獲一第實不能詩賦稹嘆曰質實如是賢於能詩
逺矣今天下安得有此等人
詩未有劉長卿一句已呼阮籍為老兵筆語未有駱賓
王一字已罵宋玉為罪人此皇甫湜為元和時人歎也
嗟乎今纔搦管便罵前輩者多矣湜在當何如致愾
余嘗與客品摘唐賢詩客輒以為無庸是此豈欲為死
人請正愳我亦以此待彼耳牛僧孺未第時以詩謁劉
中山中山為之飛筆㸃竄牛唯唯占謝而心實銜之至
作相後纔吐中山公愧悔至以之戒子孫王建云人恠
考詩嚴此恠字正古今通病也詩非同調豈可浪與言
哉
晩唐人集多是未第前詩其中非自叙無援之苦即訾
他人成事之由名塲中鑚營惡態忮懻俗情一一無不
寫盡
唐士子應舉多徧謁藩鎭州郡丐脂潤至受厭薄不辭
如平曽三縑䘏旅途之恨張汾二千貫出往還之誇鄙
穢種種至所干投行巻半屬讇辭㮣出贗勦若小説所
稱百錢買自書舖并荆南表丈一時乞取者眞堪令人
捧腹士風凌夷至此總科舉為之流弊也
唐實録載韋執誼從兄夏卿為吏部侍郎執誼為翰林
學士受財為人求科第夏卿不應乃探出懷中金以納
夏卿袖夏卿擺袖引身而去豈當時鬻科價尚㢘可第
從懷中齎擕耶然納袖法今竟通行
進士科初采名望後滋請托至標榜與請托争途朋甲
共要津分柄如所云欲得命通問瑝嵎都雍等諺更可
駭詫矣嗚呼今日得無類之(按朋甲唐人有畫圗畫舉/子七十八人列二隊指呼)
(紛紜如相嘲競者意諸甲必各有脉路與朝貴通成就/人故氣力足以奔走同輩令入隊耳若攪塲十惡又是)
(一種無賴舉子禮部得/而黜之者非其倫也)
王弇州譏唐舉子津私禁臠自比優伶闗節倖璫身為
軍吏豈知更有從朱三乞薦表後復逃去自潔如殷文
珪者哉名塲險行一至此
樂帥子髙雞泊殺王鐸一事李山甫導之也史言山甫
數舉進士被黜怨中朝大臣故有此舉考鐸傳咸通典
試而小説山甫罷舉亦在咸通中山甫被黜即鐸也豈
泛怨哉舉子主司至此塗地盡而唐事亦不可為笑
韋莊在中朝時嘗奏詩人不第者十五人殁者贈官存
者補賜進士第嗟乎彼謂一第足重人哉莊亦擢是科
者耳建僣號而儼然為之相何取進士第
劉夢得嘗愛張文昌朝衣暫脱見閑身之句及自為詩
有云沉舟側畔千帆過病樹前頭萬木春若不勝宦途
遲速榮悴之感曲為之擬者嗟乎人所繇不能真脱朝
衣長享閑者正以此耳思之能無浩嘆
嘗謂客曰讀韓滉黄金散盡教歌舞留與他人樂少年
聲伎不必蓄讀白樂天多少朱門鎖空宅主人到老不
曽歸園亭不必置客曰如此太喫虧了因一笑
唐人仕宦毎重内輕外如領郡輒無色欲把一麾江海
去見諸詩不一至州縣親民吏尤視為輕銓曹不甚加
意薛保遜有文云嘗於㶚上逆旅見數物象人詰之口
輒動皆云江淮嶺表州縣官也嗚呼天子生民為此輩
笞撻治之不古此尤其大端歟
韋應物答故人見諭詩時風重書札物情敦貨遺機杼
十縑單慵疎百函愧甞負交親責且為一官累唐時仕
路亦蚤復重此事令人以守正為憂私覿行則公道不
明禮際盛則剥取必横以釀亂實隠而大
一出縱知邊上事舉朝誰信語堪聽此李涉連雲堡詩
也邊上事做不得説不得今古一揆
杜詩云任轉江淮粟休添苑囿兵由來貔虎士不滿鳯凰
城最曙天下大計矣人主守在四夷區區添兵京城足
救緩急乎
椓人可畏主兵柄尤可畏唐人諷切及此輩者自况之囝
詩居易之司天臺歌李商隠之有感二律外無聞焉即
其詩㫖亦靡弗譎而晦也使天下不敢言而猶欲恃之
以保危祚何恠乎終為令孜諸奴所誤哉
黄巢之亂禮闈試士出至仁伐不仁賦題士子有錯把
黄巢比武王之誚而其時主兵出討巢者且擕姬妾行
致幕客有夫人北來不如降巢之謔始知末世人心肝
大扺多同
唐初及第人多從赤尉或幕辟入臺省漸陟樞要非回
旋數十年不能致相位迨末季崔昭緯登第七年相桞
璨登第四年相矣國事逾亟仕路乃逾㨗有國者之殷
鑒也
世多以歇後鄭五為笑柄鄭五未可笑也渠嘗有詩題
中書堂云側坡蛆蜫蜦蟻子競來拖一朝白雨中無鈍
無嘍囉言國運且衰旦夕有愚智同盡之禍也若今人
處此則一切諱言矣
唐有殷安者嘗謔其子堪為宰相曰汝肥頭大面不識
今古噇食無意智不作宰相而何我謂肥頭大面能噇
食猶盛時有福氣宰相也若末世只無意智不識今古
七字勾做宰相矣記僖昭時有白衫舉子乞而歌於市
云執板髙歌乞箇錢塵中流浪且隨緣直饒到老長如
此猶勝危時弄化權嗟乎使下第舉子寧為乞丐無為
宰相天下安得不亡
余毎讀韓偓臨殁遺所藏召對燭跋及顔蕘朱葆光
諸人正旦嶽祠號慟望拜舊闕事為淚落至讀羅昭諌
請錢鏐舉兵討梁又不禁髮上衝冠矣當年誤國者不
知幾何人亦又不知易面向何處去獨留此數老為忠
義碩果亦王澤之猶存而詩教之未盡墜地也
　
　
　
　
　
　
　唐音癸籖巻二十六
欽定四庫全書
　唐音癸籖巻二十七
　　　　　　　　　　　　明　胡震亨　撰
　　談叢三
有唐吟業之盛導源有自文皇英姿間出表麗縟於先
程𤣥宗材藝兼該通風婉於時格是用古體再變律調
一新朝野景從謠習寖廣重以德宣諸主天藻並工賡
歌時繼上好下甚風偃化移固宜于喁徧於羣倫爽籟
襲於異代矣中間機紐更在孝和一朝于時文館旣集
多材内庭又依奧主游讌以興其篇奬賞以激其價誰
鬯律宗可遺功首雖猥狎見譏尤作興有屬者焉
太宗作詩每使虞世南和世南死卽靈座焚之開元帝
製春雪春臺望等詩舍人蔡孚稱美請示百僚編國史
孚撰偃松篇帝亦令羣臣盡和之後德宗作詩每示韋
綬嘗示以黃菊歌綬方疾遽和進勑令頤養勿復爾人
主尚急知音如此文宗宸藻不知何如稗史稱其嘗以
所製示鄭相覃覃奏乞留聖慮萬機意不悅覃出復示
李相宗閔宗閔歎服不已一句一拜懷而出之上笑謂
之曰勿令適來阿父子見始知此道受諛不受砭明知
面謾總不著惱雖天子正與人同爾歴朝諸帝與羣下
賡唱篇目正史不槩具今從實録㑹要類要文館集賢
兩京等記遺事語林及冊府元龜玉海諸類書抄綴於
後備考用見風之本自上云
神堯　翠華殿賦詩(武德七年四月/宴王公親屬)　内殿賦詩(八年/五月)
(宴五品以/上及外戚)
太宗　中華殿賦詩(貞觀二年十二月宴突/利可汗及三品以上)　兩儀殿
賦栢梁體(五年破突厥/宴突利可汗)　幸慶善宫賦詩(六年閏八月/宴三品以上)
(宴又九月/  從臣)　積翠池賦詩(十一年十月宴五品以/上各賦一事帝得尚書)　定
州賦詩(十九年征遼/班師至州賦)　幸靈州賦詩(二十年八月時北/荒悉平詩勒石)
　又𤣥武門宴羣臣正日臨朝太原守歲經戰地幸陜
還陜並有詩羣臣屬和
高宗　安樂川賦詩(顯慶五年十二月/校獵宴侍臣蕃客)　狩陸渾賦詩
(龍朔元/年十月)　咸亨殿賦栢梁體(儀鳯三年七月/宴近臣諸親)　又七夕
𤣥圃宴重九宴並有詩
中宗　(景龍二/年七夕)兩儀殿(九/日)登慈恩塔(閏月/九日)登總持浮圖
(十/月)幸三㑹寺(十一月/十五日)誕辰(二十/一日)安樂公主出降(十二/月)幸
薦福寺　立春宴(二十/一日)幸臨渭亭(三十/日)幸長安故城
(三年/人日)清暉閣登高(晦/日)幸昆明池(二月/八日)送沙門𤣥奘等歸
荆州(十一/日)幸太平公主南莊(七/月)幸望春宫送節度張亶
(八/月)幸安樂公主西莊(九/日)幸臨渭亭(十一/月)安樂公主入新
宅(十五/日)誕辰長寧公主滿月(十二月/十二日)幸溫泉宫(十四/日)幸
韋嗣立山莊(十五/日)幸白鹿觀(十八/日)幸秦始皇陵　(四年/正月)
(五/日)蓬萊宫宴吐蕃使(人/日)重宴大明宫(八/日)立春内殿賜綵
花(晦/日)幸滻水(二月/一日)送金城公主(三/日)幸司農王光輔莊(二/十)
(一/日)宴桃花園(三月一/日清明)幸梨園拔河戲(三/日)祓禊渭濱(十一/日)
宴昭容院(四月/一日)幸長寧公主莊(六/日)幸興慶池觀競渡過
竇希玠宅以上並賦詩命侍臣和或止命侍臣賦
𤣥宗　(開元/初)麗正院賜學士宴(十/年)送道士司馬承禎(十/三)
(年/)登封禮畢洛城酺宴　宴兩相禮官麗正學士　送
許景先等為各州刺史及送裴寛蕭嵩張嘉貞崔日知
宇文融王晙張說諸重臣并採訪朝集等使(十四/年)幸寧
王宅(十五年/端午)宴武成殿(十二/月)登驪山石甕寺(十七/年)左相
張說右相宋璟太子少傅源乾曜上官宴東堂又同宴
樂遊園又御春明樓臨右相園亭(十八年八/月五日)千秋節御
花蕚樓受賀(二十/三年)張守珪獻捷飲至(二十/五年)花蕚樓設宴
(天寶/二載)送太子賓客賀知章又送張暐還鄕(四/載)幸朝元閣
又花蕚樓宴毗伽可汗妻(十/載)御朝元閣觀慶雲(十四/載)宴
羣臣勤政樓並賦詩
肅宗　餞李光弼鎮泗州賦詩(乾元/二年)
德宗　宴麟德殿(貞元四/年三月)中和節宴麟德殿(十四/年)中和
節賜宴曲江(六年又/十七年)上巳賜宴曲江亭(六/年)九日賜宴曲
江亭(四年十年十一年/十三年十八年)又九月十八日追賞重陽幸章
敬寺餞張建封歸鎮並賦詩
文宗　幸龍首池賦喜雨詩(開成/元年)　夏日與五學士聯
句(三/年)　上巳宴曲江賜裴度詩(四/年)
宣宗　重陽宴羣臣詩　太液亭餞宰臣崔鉉鎮淮南
詩
唐才人藝士行巻歌篇不知何緣多得傳徹禁掖如韓
翃馮定戎昱錢起諸詩句之類人主往往能舉之豈一
代崇尚在此嘗私采之外庭資乙覽故耶興起詩敎又
不獨在情洽賡歌一節也
唐人詩集多出人主下詔編進如王右丞盧允言諸人
之在朝籍者無論吳興晝公(闕/)釋子耳亦下勑徵其詩
集置延閣更可異者駱賓王上官婉兒身旣見法仍詔
撰其集傳後命大臣作序不冺其名重詩人如此詩道
安得不昌(徴畫公集牒云勑浙西觀察使牒湖州當州/皎然禪師集牒得集賢殿御書院牒前件集)
(庫無本交闕進奉牒使請速寫送院訖垂報者牒州寫/送使者故牒貞元八年正月十日牒載宋刻畫公集後)
(可/證)
唐試士初重䇿兼重經後乃觭重詩賦中葉後人主至
親為披閲翹足吟咏所撰歎惜移時或復微行諮訪名
譽袖納行巻予階緣士益競趨名塲殫工韻律詩之日
盛尤其一大關鍵
唐時風習豪奢如上元山棚誕節舞馬賜酺縱觀萬衆
同樂更民間愛重節序好修故事綵縷達於王公籹粔
不廢俚賤文人紀賞年華槩入歌詠乂其待臣下法禁
頗寛恩禮從厚凡曹司休假例得尋勝地讌樂謂之旬
假每月有之遇逢諸節尤以晦日上巳重陽為重後改
晦日立二月朔為中和節並稱三大節所游地推曲江
最勝本秦之隑洲開元中疏鑿開成太和間更加淘治
南有紫雲樓芙蓉苑西有杏園慈恩寺環池烟水明媚
中有綵舟夾岸栁陰四合入夏則紅蕖彌望凡此三節
百官游讌多是長安萬年兩縣有司供設或徑賜金錢
給費選妓攜觴幄幕雲合綺羅雜沓車馬駢闐飄香墮
翠盈滿於路朝士詞人有賦翼日卽畱傳京師當時倡
酬之多詩篇之盛此亦其一助也
唐詞人自禁林外節鎮幕府為盛如高適之依哥舒翰
岑參之依高仙芝杜甫之依嚴武比比而是中葉後尤
多蓋唐制新及第人例就辟外幕而布衣流落才士更
多因緣幕府躡級進身要視其主之好文何如然後同
調萃唱和廣摭言稱李固言在成都有李珪郭圓袁不
約來擇諸詩人從公為一時蓮幕之盛惜其詩不傳惟
裴度開淮西幕有韓愈李正封郾城(闕/)　　　商帥襄
陽有周繇段成式韋蟾溫庭皓漢上題襟詩集崔璞領
吳郡皮日休為從事有吳士陸龜蒙司馬都鄭璧魏朴
顔(闕/)　隴西李縠南陽張賁共撰松陵集尚有存者(闕/)
　故掌籖之遺秩其詩亦應敎之緒篇也歟
唐朝士文㑹之盛有楊師道安德山池宴集(預宴賦詩/外有岑文)
(本劉洎褚遂良許敬宗/上官儀及師道兄續)于志寧宴羣公於宅(其時有岑/文本杜正)
(倫令狐德棻祖孝孫許/敬宗封行高各賦一字)高正臣晦日置酒林亭晦日重
宴及上元夜效小庾體等詩(晦日置酒有陳子昻王勔/張錫解琬長孫正隠崔知)
(賢高紹高球郎餘令王茂時周思鈞周彥暉周彥昭弓/嗣初高嶠劉友賢徐皓陳嘉言韓仲宣高瑾二十人同)
(用華字重宴思鈞彦暉嗣初嘉言仲宣嶠瑾七人/同用池字上元夜知賢嘉言仲宣瑾同用春字)並吟
流之佳賞承平之勝事師道尚桂陽主官侍中主亦工
為詩志寧天䇿學士後入相愛賓客好接引後進正臣
官衛尉卿善書陳子昂為其晦日詩序稱為渤海宗英
平陽貴戚其豪盛可知開元天寶間寧薛諸王駙馬豪
貴家多好客時王維詩名為盛無不拂席迎之肅代而
後勲績富貴稱郭令公元和以來裴令公尤為烜赫郭
少子瞹尚代宗女昇平主賢明有才思尤喜詩人錢起
李端十才子俱以能詩出入其門每宴集賦詩主坐視
簾中詩之美者賞百縑端中宴詩成有荀令何郎之句
衆稱絶妙或謂宿搆起請以已姓為韻試之復有金埓
銅山之句瞹大喜出名馬金帛為贈裴居守洛都築園
名堂綠野時出家樂與白居易劉禹錫李紳張籍崔羣
諸詩人游讌聯句纒錦旣奢箋霞尤麗所云昔日蘭亭
無豔質此時金谷有高人者至今可追想其盛他林泉
社㑹文字雅飲雖詩篇同詫而人地非匹未足為豪羌
可無綴
唐至開元而海内稱盛盛而亂亂而復至元和又盛前
有青蓮少陵後有昌黎香山皆為其時鳴盛者也咸通
而後奢靡極釁孽兆世衰而詩亦因之氣萎語偷聲繁
調急甚者忿目褊􁃾如㦸手交罵者有之王化習俗上
下交喪而心聲隨焉豈獨士子罪哉王弇州云靈武囘
天功推李郭椒香犯蹕禍始田崔是則然矣不知僖昭
困蜀鳯時溫李許鄭輩得少陵太白一語否有治世音
有亂世音有亡國音故曰聲音之道與政通也大力者
為之故足挽囘頽運沈幾者知之亦堪高蹈逺引㫖哉
言矣
　
　
　
　
　
　唐音癸籖巻二十七
欽定四庫全書
　唐音癸籖巻二十八
　　　　　　　　　　　　明　胡震亨　撰
　　談叢四
唐人一時齊名者如富吳(嘉謨/少微)蘇李(前味道嶠/後頲乂)燕許(燕/國)
(公張說小/許公蘇頲)蕭李(頴士/華)韓栁(愈宗/元)四傑(王楊/盧駱)四友(杜審言/李嶠崔)
(融蘇味道稱/文章四友)三俊(元稹李德/裕李紳)皆兼以文筆為稱其專以
詩稱有沈宋(佺期/之問)錢郎(起士元時人語前有/沈宋後有錢郎是也)又錢郎劉
李(合劉長卿李嘉祐/稱之亦時人語)鮑謝(防良/輔)元白(稹居/易)劉白(合劉禹/錫稱)
溫李(商隠/庭筠)賈喻(島鳬出/顧雲文)皮陸(日休/龜蒙)吳中四士(賀知章劉/眘虚包融)
(張旭一云無眘/虛有張若虛)廬山四友(楊衡符載/崔羣宋濟)三舍人(王涯令狐/楚張仲素)
大歴十才子(盧綸吉中孚韓翃錢起司空曙/苗發崔峒耿湋夏侯審李端)咸通十哲
等目(許棠張喬喻坦之劇燕任濤吳罕張蠙周繇鄭/谷李栖逺溫憲李昌符謂之十哲實十二人)至
李杜王孟高岑韋孟王韋韋栁諸合稱則出自後人非
當日所定(按楊慿有詩云直用天才衆却瞋應欺李杜/久為塵慿大歴中人也知兩公身沒未幾世)
(已有並稱矣但至韓公始大定耳王/孟以下諸合稱則宋人論詩所定也)
詩才遲速天分有限賈島三年十字遲自可傳王璘半
日萬言速更何取必也捷成為貴楊師道之當筵立搆
王子安之覆被起書李太白之頮面四絶溫飛卿之义
手八韻敏與工兼才斯稱異爾
詩人蚤慧者權德輿三歲(能變/四聲)又四歲(能賦/詩)五歲令狐
楚(能詞/章)林傑(口占王/霸壇詩)六歲王勃(善文/詞)楊牢(題彈/棊局)七歲李
百藥(能屬/文)駱賓王(詠/鵞)杜甫(詠鳯/凰)李泌(知為/文)李賀(以長短/之製名)
(動京/師)八歲劉晏(獻封泰/山頌)楊嗣復(知屬/文)九歲王維(知屬/辭)元
稹(工屬/文)十歲李白(通詩/書)十二歲李乂(工屬/文)十三歲楊收
(善文/詠)又蘇頲(史稱其幼詠死兔及嘲/尹字不知是幾何歲)白居易(生七月卽/識之無二)
(字/)及汪先范氏子之類尤多其或夭折或富貴壽考亦
皆不可一律論
科名之高者崔元翰京兆解頭禮部狀頭宏詞及制科
三等勑頭咸首捷武翊黃府選為解頭及第為狀頭宏
詞為勑頭時謂武氏三頭章孝標贈翊黃詩花錦文章
開四面天人科第占三頭是也又張又新時亦號三頭
詩人年高者賀知章八十六秦系羅隠並八十餘員半
千九十四丘為九十六蕭德言九十七而王季文劉商
施肩吾陳陶黃損世皆傳其仙去尤不可以年甲計者
且未論真否貴穏吟膽使無預愁惟盧昇之師資孫思
邈復主其家四十上不免小厄孤負與活神仙相處一
番耳
胡元瑞嘗考唐人父子兄弟文學並稱及諸家安平遘
遇窮達之不同載詩藪外編讀者觀其人而論其世家
之盛者固可慕遇之窮者猶可引而自慰也爰稍增訂
錄左方
父子則薛收薛元超李百藥李安期褚亮褚遂良許叔
牙許子儒宋令文宋之問趙武孟趙彥昭敬播敬之𢎞
陳子昂陳光沈佺期沈東美賈曾賈至蘇瓌蘇頲李適
李季卿崔日用崔宗之蕭嵩蕭華李善李邕張說張均
崔良佐崔元翰杜甫杜宗武房融房琯鄭繇鄭審蕭頴
士蕭存獨孤及獨孤郁張毅夫張禕郄純郄士美樊澤
樊宗師裴倩裴均歸崇敬歸登劉禹錫劉承雍路泌路
隨李懷遠李景伯于休烈于肅張薦張又新李端李虞
仲韋表微韋蟾韋貫之韋澳段文昌段成式皇甫湜皇
甫松苗晉卿苗發李程李廓李泌李繁韋綬韋溫崔羣
崔亮楊淩楊敬之崔璩崔渙溫庭筠溫憲章孝標章碣
劉迺劉伯芻劉三復劉鄴鄭亞鄭畋李磎李沇又張文
琮二子戩錫韋安石二子陟彬包融二子佶何王景三
子之咸之賁之渙吕渭四子溫恭儉讓穆寧四子質贊
員賞竇叔向五子常羣牟庠鞏劉知幾六子貺餗秩彚
迅迥
兄弟則孔紹安孔紹新蓋文懿蓋文達馬敬淳馬敬潛
秦景通秦煒路紀路鼓崔湜崔液席豫席晉周思茂周
思鈞杜易簡杜審言韋承慶韋嗣立來濟來恒崔日知
崔日用薛曜薛稷王維王縉皇甫曾皇甫冉崔敏童崔
惠童元結元融蔡希周蔡希寂李渤李涉暢當暢諸栁
公綽栁公權許康佐許堯佐楊虞卿楊汝士栁中庸栁
中行李翰李觀馮宿馮定李遜李建吳通微吳通𤣥鄭
仁規鄭仁表栁渾栁識唐臨唐皎周繇周緐三人者自
前王之渙兄弟外張文琮張文瓘張文收沈佺期沈全
交沈全宇喬知之喬偘喬備李乂李尚一李尚貞楊慿
楊淩楊凝韋綬韋纁韋純蘇冕蘇弁蘇衮白居易白敏
中白行簡韋述韋迅韋逌四人者自前吕穆二家外楊
發楊假楊收楊嚴五人者張知騫知𤣥知晦知泰知黙
及前竇氏連珠六人者王劇王勔王勃王助王劼王勸
及前劉貺兄弟七人者趙夏日趙冬曦趙和璧趙安貞
趙居貞趙頤貞趙艱貞八人者賀德仁賀德基劉知柔
劉知幾等(闕/)　高陽里(此外如崔蒞等兄弟四人闕瑤/等闕    邠等六人崔琯等八)
(人並載唐史闕兄弟林藻一家兄弟九牧載地志然率/以爵位顯大抵    齊名聲實相副者三人則巳盛矣)
(四五以上惟王竇二氏庶幾自餘張趙諸人雖當時並/有名字亦未必盡然姑録以備數若三羅同姓通譜原)
(非真屬連枝/所不槩入)
祖孫則孔紹安孔日新姚思廉姚璹岑文本岑羲員半
千員俶杜審言杜甫張鷟張薦許敬宗許彥伯韋嗣立
韋𢎞景杜佑杜牧鄭絪鄭顥唐次唐彥謙殷侑殷盈孫
唐臨唐紹馮宿馮㳙高士廉二孫球瑾(魏徴謩于志寧/休烈狄仁傑兼)
(謨李敬𤣥紳之類/以世次稍逺不録)
父子祖孫三世者徐齊􁏃子堅堅子嶠武平一子就就
子元衡儒衡崔融子禹錫禹錫子巨李栖筠子吉甫吉
甫子德裕錢起子徽徽子可復可及珝栁芳子冕登登
子璟栁公綽子仲郢仲郢子璞璧珪玭鄭餘慶子澣澣
子處誨從讜又陸餘慶孫海海孫長源四世者王播子
起起子龜龜子蕘盧綸子簡能簡辭𢎞正簡求簡能子
知猷簡辭子貽殷𢎞正子䖍灌簡求子汝弼嗣業嗣業
子文紀内盧氏尤文彩與官爵同盛史稱鬱為鼎門云
開元以前詞人鮮弗達者天寶以後才士鮮弗窮者即
間有之然弗數見也第今製作行世則景龍垂拱百不
二三大歴元和十嘗五六造物乘除亦巧矣輙據唐人
雜說類次數條以見其槩云
唐書云太宗以海内漸平鋭意經籍開文學館以待四
方才俊與選者杜如晦房𤣥齡虞世南陸德明于志寧
蘇世長禇亮姚思廉孔潁達李元道李守蔡允恭顔相
時薛收蓋文達蘇旭薛元敬許敬宗後收卒以劉孝孫
補之世謂十八學士擬於登瀛洲焉
右唐初太宗世顯者天䇿所收顔師古禇遂良等尚不
止此
又云景龍二年中宗於修文館置大學士四員學士八
員直學士十二員李嶠宗楚客趙彦昭韋嗣立為大學
士李適劉憲崔湜鄭愔盧藏用李乂岑羲劉子𤣥為學
士薛稷馬懷素宋之問武平一杜審言沈佺期閻朝隠
韋安石徐堅韋元旦徐彦伯劉允濟為直學士
右高和世顯者先是武氏修三敎珠英徵天下文士二
十六人徐彦伯為首餘率前諸學士張說王無競富嘉
謨亦與焉
𤣥宗紀開元元年夏郭元振同三品秋張說為中書令
冬以姚崇同三品盧懷慎同平章事四年冬宋璟為黃
門監源乾曜蘇頲同平章事八年春張嘉貞十四年夏
李元紘二十一年春韓休冬裴耀卿張九齡俱同平章
事
右𤣥宗開元中宰相至十數人皆文學士也先是又有
魏知古等古今詞人之達莫盛此時繼之林甫國忠雖
天資險獪然俱以不學稱唐治亂判矣席豫傳云豫與
韓休許景先徐安貞孫逖張九齡先後掌綸誥又蘇頲
蘇晉賈曾賈至齊澣王丘李乂等並以文學為中書舍
人
右二則初盛間詞人顯者
賀知章傳云神龍中知章與越州賀朝萬齊融揚州張
若虚邢巨湖州包融俱以吳越之士文詞俊秀名揚於
上京朝萬止山陰尉齊融崑山令若虚兖州兵曹巨監
察御史融遇張九齡引為懷州司户集賢直學士數子
人間往往傳其文獨知章最貴神龍中有尉氏李澄之
善五言詩蹉跌不偶六十餘為㕘軍卒又唐新語云長
壽中滎陽鄭蜀賓詩知名年老甫授一尉之官未幾卒
二事甚類
右初盛間窮而間有達者
國史補云開元以後位卑而名著者李北海(邕/)王江寧
(昌/齡)李館陶鄭廣文(䖍/)元魯山(德/秀)蕭功曹(潁/士)張長史(旭/)獨
孤常州(及/)崔比部梁補闕(肅/)韋蘇州(應/物)
右載唐詩紀事崔比部李館陶不列名按是時詩文有
重望而不甚顯者崔則崔顥崔曙李則李翰李華舍四
人外無赫稱必居二於此
明皇雜録云天寶末劉希夷王冷然王昌齡祖詠張若
虚張子容孟浩然常建李白劉眘虚崔曙杜甫雖有文
章盛名皆流落不偶
右二條盛唐詩人窮者李杜古今流落之魁然置諸人
中覺猶為顯達也一笑
丹陽集云潤州延陵有包融儲光羲曲阿有丁仙芝緱
氏主簿蔡隠丘監察御史蔡希周渭南尉蔡希寂處士
張彦雄張朝校書郎張暈吏部常選周瑀長洲尉談戭
句容有殷遙硤石主簿樊光橫陽主簿沈如筠江寧有
右拾遺孫處𤣥處士徐延壽丹徒有江都主簿馬侹武
進尉申堂搆十八人皆有詩名
右亦多盛唐間人吳楊所產也殷氏敘其履歴但一二
稍顯自餘布衣冗秩旁午篇中豈此方當時遂無貴且
文者耶
盧綸傳云綸與吉中孚韓翃錢起司空曙苗發崔峒耿
湋夏侯審李端號大歴十才子綸戸部郎中起考功郎
中發都官員外峒右補闕湋右拾遺審侍御史宦俱不
甚顯獨中孚侍郎翃知制誥差著而端竟終杭州司馬
時秦系劉方平布衣顧況司戸于鵠從事張南史㕘軍
厄尤甚焉
右中唐詩人之窮者嗣是權武裴元韓白諸公驟顯元
和遂以中興繼之郊寒島髠藉盲仝枉二李(賀/觀)歐陽並
夭其窮益又甚矣
劇談録云自大中咸通之後每歲試春官者千餘人其
間有名如何植李玫皇甫松李孺犀梁望毛濤貝庥來
鵠賈隨以文章稱溫庭筠鄭瀆何涓周鈐宋耘沈駕周
緐以詞賦顯賈島平曾李陶劉得仁喻坦之張喬劇燕
許琳陳覺以律詩著張維皇甫川郭鄩劉延暉以古風
名皆厄於一第然其間數公麗藻英詞播於海内與虛
薄竊聯名級者殆不可同年語矣
右晚唐詩人窮者如此其衆又過於前然司馬羅隠輩
尚不止是今製作多不傳徒空名寄於簡冊雖頗勝當
時華要亦可悲也
唐舉子不中第者語林劇談所紀外又有來鵬宋濟嚴
惲王璘李洞胡曾張祜江為盧汪孫定許􁀙􁀙後為羽
流
歐陽澥李山甫司馬禮等大率皆晚唐而盛唐則老杜
以不第獻賦其他孟浩然等雖布衣然非舉子也諸人
生不成名今紀載又將沒沒余惜而詳著之
王弇州嘗為文章九命之說備載古今文人窮者今摘
唐詩人稍加訂定録後
一貧困杜甫(浣花蠶月乞/人一絲兩絲)鄭䖍(履穿四明雪/饑拾山陰橡)蘇源明(爇/薪)
(照字垢/衣生蘚)王季友(賣履/自給)陽城(屑榆作粥/不干隣里)賈島(嘆鬢絲如雪/不堪織衣)
孟郊(苦寒恨敲/石無火)盧仝(長鬚赤脚/濯園自資)周朴(寄食僧居/不能娶婦)二嫌忌
張九齡李邕蕭潁士(見忌李/林甫)顔真卿(見忌/元載)武元衡(見忌/王叔)
(文/)韓愈(見忌李/逢吉)李德裕(見忌李/宗閚)白居易(見忌李/德裕)張祜(元/白)
(並沮/其進)溫庭筠李商隠(見忌令/狐綯)韓偓(見忌/崔㣧)三玷缺四傑(輕/浮)
沈宋(險/獪)李嶠(浮沈/致責)蘇味道(模稜/充位)張說(大肆/苞苴)賀知章(縱心/沈湎)
王維鄭䖍儲光羲李華(陷身/逆虜)柳宗元劉禹錫(躁事/權臣)劉長
卿(怨懟/多忤)嚴武(驕矜/無上)李白(見辟/狂王)秦系(出妻/獲謗)崔顥(數棄/伉偶)元稹
(改節/奥援)李德裕(樹黨/掊擊)李益(感恩/藩鎮)四偃蹇四傑(内盈川僅/至令長)李
杜(淪落/吳蜀)孟浩然(以禁中忤㫖/放還終老)薛令之(以苜蓿致/嫌奪官)蕭潁士
(及第三十年/纔為記室)沈千運(窮老五十/年以死)王昌齡(詩名滿世/棲遲一尉)賈島
溫飛卿(皆以龍鱗魚/服顛躓不振)孟郊公乘億溫憲劉得仁潘賁之
徒(老困名塲僅得一第或方鎮一辟憔悴以死至其詩/所謂鬢毛如雪心如死猶作長安下第人十上十年)
(皆下第一家一半已成塵一領青衫消不得著朱騎馬/是何人又有揶揄路鬼憔悴波臣獮猴騎土牛鮎魚上)
(竹竿之喻噫/其窮甚矣)五流貶流徙則李義府鄭世翼盧藏用沈
佺期宋之問元萬頃閻朝隠郭元振崔液李善李白吳
武陵貶削則杜審言杜易簡韋元旦杜甫劉允濟李邕
張說張九齡李嶠王勃蘇味道崔日用武平一王翰鄭
䖍蕭潁士李華王昌齡劉長卿錢起韓愈栁宗元李紳
白居易劉禹錫吕溫陸䞇李德裕牛僧孺楊虞卿李商
隠溫庭筠賈島韓偓韓熙載徐鉉六刑辱杜審言(為州/僚搆)
(繫賴孝/子得伸)温庭筠(被邏卒毆縛/訴鎮帥不理)劉長卿李太白吳武陵(並/先)
(就刑囚纔/赴貶所)王無競李邕盧崇道(俱身受勑杖/然後殞亡)七夭折范
攄子(七歲能詩/十歲卒)林傑(六歲能文/十七歲卒)李賀(二十/六)王勃(二十/九)八
無終張蘊古劉禕之李福業王劇王勔范履冰苗神客
陳子昂王昌齡李邕王涯舒元輿盧仝姚漢衡劇燕路
德延汪台符郭昭慶鍾謨潘佑以寃鄭愔宋之問崔湜
蕭至忠薛稷蘇渙江為宋齊丘以法駱賓王張巡顏真
卿溫庭皓周朴孫晟以義王無競劉希夷以讎薛能皮
日休以亂盧照鄰以水伊璠以猛獸九無後楊炯(絶後/葬兄)
(弟手宋之問/有文哀之)李太白蕭頴士(有子而獨孫女流/落俱為俗人妻)崔曙(一/女)
(名/星)白居易(一侄/曰龜)王維(四弟/無子)陽城(三昆/不娶)崔珏張又新(皆有/二子)
(而崔子並見法/張子並沒于水)
弇州云古人謂詩能窮人夫貧老愁病流竄滯留人所
不謂佳者也然而入詩則佳富貴榮顯人所謂佳者也
然而入詩則不佳是一合也泄造化之秘則真宰黙讎
擅人羣之譽則衆心未厭故呻佔推琢幾於伐性之斧
豪吟縱揮自傅爰書之竹矛刃起於兔鋒羅網布於鴈
池是二合也循覽往匠良少完終為之愴然以慨
　
　
　
　
　
　唐音癸籖巻二十八
欽定四庫全書
　唐音癸籖巻二十九
　　　　　　　　　　　　明　胡震亨　撰
　　談叢五
唐人作詩本事諸稗說所載資解頤多矣其間出自傅
㑹借盾可攻者蓋亦有焉爰擿一二左方餘可槪云
靈隠長明燈下駱宋續吟事人以舉義者不死快信之
雖然非實也此無論駱之元有與宋往還詩宋之亦有
敘四子之殁文字不至不識面孔(宋文載文苑/英華祭文類)卽此詩
屬對合掌體抝澁那得宋句在内好事者第偷取駱集
冒之宋添作一段話耳但細看本詩自辨
戎昱為京兆尹李鑾所知欲妻以女嫌姓僻令改不可
而止後憲宗嘗舉其和親詩而忘其人顧左右是姓名
稍僻者左右舉昱對帝頷之昱姓固僻然其上崔中丞
詩千金未必能移性一諾從來擬殺身求知激切之辭
與改姓事無涉也范攄欲傅合為一并易詩中移性為
移姓使昱一生作詩下一嫌字不得不大苦乎(髙獲對/光武臣)
(受性父母不可改/之于陛下見范史)
說者謂王建作宫詞為王守澄所持獻詩末句有不是
當家頻向說九重爭得外人知句守澄懼而止今觀詩
全篇並叙樞密内庭恩寵秘密事故以是結之益致豔
詫意言非自向人說人那得知耳此豈挾制語哉唐時
詩人於宫禁事皆儘說無忌楊阿環孟才人尚入篇詠
建詞有何嫌必制人以自全也
李涉井欄砂贈詩一事或有之至此盜歸而改行八十
歲後遇李彚征自署姓名為韋思明備誦涉他詩瀝酒
酹涉則雲溪友議所添蛇足也唐人好為小說或空造
其事而全無影響或影借其事而更加緣飾即黃巢尚
予一禪師號為偽造一詩實之況此小小夜刼乎
小說令狐綯曾以舊事訪溫庭筠庭筠誚其出莊子不
知綯怒之卒不登第庭筠詩因知此恨人多積悔讀南
華第二篇謂此考庭筠詩原為哭亡友作云終知此恨
難消遣辜負南華第二篇嘆已不能齊物如莊周之忘
哀也溫之嘗誚令狐相未必虚而此詩則何嘗為令狐
發也耶
有云曹唐㝢江陵寺亭沼間得句水底有天春漠漠人
間無路月茫茫明日還坐沼上見素裳女子步詠前句
迫訊之遽没數日唐殂考此乃唐劉阮遊仙詩洞裏有
天云云元不說水底人改之以就所云池沼者詩讖故
有之然率然自出胸臆故驗可須人㸃竄代為之歟
唐詩人名誤者王績藝文志誤作勣紀事又誤以為有
此兩人皆非是
盧鴻一新唐書本傳去一字单名鴻誤
賀朝萬齊融賀萬姓也舊唐書以賀名朝萬而分齊融
為姓名誤今從梁肅越州開元寺碑李華潤州鶴林寺
碑改正
張祜之祜人多作祐字者小說張子小名冬𤓰或以譏
之荅云冬𤓰合出瓠子則張之名祜不名祐可知矣
喻鳧喻坦之兩人也品彚爵里考以坦之即鳧之字混
為一人今考宋陳直齋書錄各有其集文苑英華兩人
詩亦分載調各不同而謝臯羽睦州詩派載新定之以
詩鳴於唐者二人實並列焉尤文獻在本鄉足據者也
李白蜀人非今山東人也山東李白之說出於杜詩云
山東者乃當時關東海稱(戰國䇿頓弱語秦始/皇山東戰國有六)意白時
正寓關東故耳舊史傳白不書郡望援杜句直書為山
東人史例之變然實非以其嘗家任城而云山東也齊
魯之稱山東自元始於唐此地尚𨽻河南未有今山東
稱今東省通志據杜詩徑收白為山東人而蜀楊用修
起爭之以白嘗自比謝安稱東山李白并欲改杜詩之
山東為東山用槪絶東省借白之疑端抑知白東山山
東兩稱原各不相䝉者乎
韋應物正史無傳賴國史補數語足存其生平為人及
官閥之槪當時仕只蘇州刺史而止未嘗又别為他官
沈明逺為補傳較國史尤詳備而刺蘇而後復有江淮
鹽鐵轉運守太僕少卿兼御史中丞一銜則采自劉禹
錫舉自代狀其搜補亦云勤矣今考白樂天集有書與
元稹論應物云其詩身後人始知貴此書作元和中而
劉之狀稱太和六年則應物殁已久矣當另是同姓名
一人耳蘇州正不藉卿銜重何庸誣之
唐中葉僧道内殿供奉竝有法號之賜至末季濫觴極
矣偶檢得杜光庭釋貫休兩頭銜録之以資一噱
杜光庭銜　唐引駕傳真天師特進檢校太傅光祿大
夫行尚書戸部侍郎崇真館大學士上柱國彭城郡蔡
國公𢎞敎大師金門羽客文章應制内殿供奉三敎談
論廣成先生食邑五千戸實封一千六百戸賜紫某(出/道)
(藏/)
貫休銜　大蜀國龍樓待詔明因辨果功德大師翔麟
殿引駕内供奉經律論道門選練敎授三敎𤣥逸大師
守兩川僧録大師食邑三千戸賜紫大沙門某(畫/苑)
靈澈一遊都下飛語被貶廣宣兩入紅樓得罪譴歸貫
休在荆州幕為成汭遞放黔中修睦赴偽吳之辟與朱
瑾同及於禍齊已附明宗東宫談詩與宫僚高輦善東
宫敗幾不保首領畢竟詩為敎乘中外學向把茅底隻
影苦吟猶恐為梵網所未許可挾之涉世同俗人俱盡
乎
唐名緇大抵附青雲士始有聞後或賜紫參講禁近階
緣可慿青雲士亦復借以自梯如陸希聲韋昭度以澈
䛒兩師登庸尤其可駭異者君子於此嗟世變巳
從來羽士解化未有不以為得仙者其詩亦往往非真
如真仙通鑑所載李昇與元白共飲詩雲房先生傳亦
有之黃損得仙歸所題詩門前鑑湖云云即賀季真詩
蓋皆好事者所綴合也嘗疑許遜晉人至唐顯吕巖唐
人至宋顯定屬偽托顧舉世信之不能奪耳
女子能詩者有矣惟宋尚宫姊妹五人為異下此威光
裒三人亦所罕覯恨失其姓尚宫宋之問後裔也見雲
溪友議陸暢催粧詩一則内又如吉中孚張氏孟昌期
孫氏元稹裴氏杜羔劉氏元載王氏彭伉張氏李拯盧
氏並作合有緣無慚對撰尤為人世有數夫婦第未知
鏡中影豔雅副韻藻否耳為一笑
唐人雜體詩見各集及諸稗說中者有五雜俎(始於漢/顏真卿)
(與晝公諸/人有擬)兩頭纖纖(漢人有兩頭纖纖月初生古辭唐/王建有擬建又有擬古謠一東一)
(西隴頭水亦兩/頭纖纖之類)盤中詩(始漢蘇伯玉妻寄夫詩寫從中/央周四角屈曲成文名盤中至)
(竇滔妻蘇氏益衍為璿璣圖天寶二載范陽盧母王氏/撰迴文詩八百十二字字數與璿璣圖同又㑹昌中有)
(張暌為邊將不歸妻侯氏作詩繡作龜/形寓意上之朝乞夫歸皆盤中之類)離合(字相拆合/成文始漢)
(孔融唐權德輿有離/合詩時人多和之)迴文(晉傅咸有迴文反覆詩溫嶠/有迴文虚言詩唐人劉賓客)
(及皮陸倡和/並有迴文詩)集句(亦始傅咸昭宗時有同谷/子者集五子之歌譏時政)風人詩(此/與)
(藁砧體不同藁砧語如隠謎理資箋解此則以前句比/興引喻後句即覆言以證之或取諸物如子夜歌攡門)
(不安横無復相關意或取之同音如懊儂歌桐樹不結/花何由得梧子微旨所寄無假猜搉而知唐人以其近)
(于詩之南箕北斗可備采風故/命為風人詩張祜皮陸為多)迴波詞(其詞先以迴波/二言引端三句)
(句六言始則天朝盛于中宗時佞者/歌以丐寵而忠者亦傚以寓規焉)大言小言了語不
了語(宋玉有大言小言賦晉人傚之為了語危語唐顏/真卿有大言小言雍裕之有了語不了語真卿又)
(有樂語饞語滑語醉語諸聯句畫公/更有暗思逺意樂意恨意亦此類也)縣名州名藥名古
人名四氣四色字謎等類(縣名起齊竟陵王子良州名/起梁范雲唐皮陸有縣名離)
(合詩藥名起齊王融及梁簡文唐張籍皮陸有藥名離/合詩古人名詩未詳起于何人唐權德輿及皮陸並有)
(古人名詩四氣亦起王融范雲唐雍裕之有四氣四色/等詩字謎起鮑照井字等謎唐蘇頲有尹字謎李太白)
(有許雲/封謎)又有故犯聲病全篇字皆平聲皆側聲者又一
句全平一句全側者全篇雙聲全篇疊韻者律詩有側
句并用韻故犯鶴膝者縷舉不盡(皮陸有全篇平側詩/溫庭筠與皮陸又並)
(有全篇疊韻詩王融園蘅炫紅蘤湖荇燡黃華梁武帝/後牖有朽栁侍臣和云梁王長康强此純用疊音詩也)
(杜子美卑枝低結子接葉暗藏鶯白樂天量大嫌甜酒/才高笑小詩此間用疊音隨其語意所到輙就成之者)
(也純用涉于戲間用更于篇法中増一巧詩料入二老/神爐中頑鐡無不成金耳上下雙用韻章碣東南路盡)
(一律正韻押天船眠邊上四句又押畔岸看/算此正八病中之鶴膝章自號為變體詩云)
以上竝體同俳諧然猶未至俚鄙之甚也其最俚鄙者
有賀知章之輕薄祖詠之渾語賀蘭廣鄭涉之詠字蕭
昕之寓言李紓之隠語張著之機警李舟張彧之歇後
姚峴之譌語影帶李直方獨孤申叔曹著之題目黎瓘
之翻韻見國史補及雲溪友議諸書皆古來滑稽餘派
欲廢之不得者
韻牒始段成式段押句好押窮韻惡韻其平聲好韻不
僻者書竹簡稱為韻牒又有遞聯細班竹為之以白金
鎖首如茶挾形分客以免互送之煩今韻牌之類是也
詩箋始薛濤濤好製小詩惜紙幅長賸命匠狹小為之
時謂便因行用其箋染潢作十種色故詩家有十樣蠻
箋之語
詩筒始元白白官杭州元官越州每和詩入筒中遞之
白有詩云為向兩川郵吏道莫辭來去遞詩筒
或問詩板始何時余曰名賢題咏人愛重為設板如道
林寺宋杜兩公詩初只題壁後却易為板是也又問今
名勝處少有宋杜句而此物正不少柰何余曰亦有故
事劉禹錫過巫山廟去詩板千留其四薛能蜀路飛泉
亭去詩板百留其一有此辣手㑹見清楚在
　
　
　唐音癸籖巻二十九
欽定四庫全書
　唐音癸籖巻三十
　　　　　　　　　　　　明　胡震亨　撰
　　集錄一
唐人集見載籍可采據者一曰舊唐書經籍志一曰新
唐書藝文志一曰宋史藝文志一曰鄭樵通志藝文畧
一曰尤氏遂初堂書目一曰馬端臨文獻經籍考端臨
所引書又二一曰眺公武讀書志一曰陳直齋書錄解
題此數書者唐人集目盡之矣今校除重複㕘合有無
依世次先後具列巻目左方備考
帝王
太宗(四十/巻)高宗(八十/六巻)則天(垂拱集一百巻/金輪集十巻)中宗(四十/巻)睿
宗(十/巻)𤣥宗(巻/亡)德宗(巻/亡)濮王泰(二十/巻)
初唐
陳叔達(十五/巻)竇威(十/巻)禇亮(二十/巻)虞世南(三十/巻)蕭瑀(一/巻)沈
齊(家集/十巻)薛收(十/巻)楊師道(十/巻)庾抱(十/巻)孔頴達(五/巻)王勣(五/巻)郎
楚之(三/巻)魏徵(二十/巻)許敬宗(八十/巻)于志寧(四十/巻)上官儀(二/十)
(巻/)李義府(四十/巻)顏師古(六十/巻)岑文本(六十/巻)劉子翼(二十/巻)
殷聞禮(一/巻)陸士季(十/巻)劉孝孫(三十/巻)鄭世翼(八/巻)崔君實(十/巻)
李百藥(三十/巻)孔紹安(五十/巻)高季輔(二十/巻)溫彥博(二十/巻)李
𤣥道(十/巻)謝偃(十/巻)沈叔安(二十/巻)陸楷(十/巻)曹憲(三十/巻)蕭德言
(二十/巻)潘求仁(三/巻)殷芊(三/巻)蕭鈞(三十/巻)袁朗(十四/巻)楊續(十/巻)王
約(一/巻)許恭(十/巻)任希古(十/巻)淩敬(十/巻)王德儉(十/巻)徐孝德(十/巻)杜
之松(十/巻)宋令文(十/巻)陳子良(十/巻)顏顗(十/巻)劉潁(十/巻)司馬僉(十/巻)
鄭秀(十二/巻)耿義褎(七/巻)楊元亨(五/巻)劉綱(三/巻)王歸一(十/巻)馬周
(十/巻)薛元超(三十/巻)高智周(五/巻)禇遂良(二十/巻)劉禕之(七十/巻)郝
處俊(十/巻)崔知悌(五/巻)李安期(二十/巻)唐覲(五/巻)張太素(十五/巻)鄧
𤣥挺(十/巻)劉允濟(二十/巻)駱賓王(十/巻)盧照隣(二十/巻)楊炯(盈川/集三)
(十/巻)王勃(三十/巻)狄仁傑(十/巻)李懷遠(八/巻)盧受采(二十/巻)蘇味道
(十五/巻)薛耀(二十/巻)王適(二十/巻)喬知之(二十/巻)郎餘慶(十/巻)盧光
容(二十/巻)崔融(六十/巻)閻鏡機(十/巻)李嶠(五十巻雜咏/詩十二巻)喬備(六/巻)
陳子昂(十/巻)元希聲(十/巻)李適(十/巻)沈佺期(十/巻)徐彥伯(前集十/巻後集)
(十/巻)宋之問(十/巻)杜審言(十/巻)谷倚(十/巻)富嘉謨(十/巻)吳少微(十/巻)劉
希夷(十巻詩/集四巻)徐鴻(詩一/巻)張柬之(十/巻)桓彥範(三/巻)韋承慶(六/十)
(巻/)閭丘均(二十/巻)郭元振(二十/巻)崔湜(詩一/巻)趙彥昭(詩一/巻)魏
知古(二十/巻)閻朝隠(五/巻)蘇瓌(十/巻)員半千(十/巻)李乂(五/巻)姚崇(十/巻)
丘悦(十/巻)劉子𤣥(三十/巻)盧藏用(三十/巻)令狐德棻(三十/巻)許彥
伯(十/巻)劉洎(十/巻)來濟(三十/巻)杜正倫(十/巻)李敬𤣥(三十/巻)裴行儉
(二十/巻)崔行功(六十/巻)張文琮(二十/巻)麴崇裕(二十/巻)劉憲(三十/巻)
薛稷(三十/巻)武平一(詩一/巻)宋璟(十/巻)蔣儼(五/巻)趙𢎞智(二十/巻)賀
德仁(二十/巻)許子儒(十/巻)蔡允恭(二十/巻)張昌齡(二十/巻)杜易簡
(二十/巻)顏元孫(三十/巻)姚璹(七/巻)杜元志(十/巻)楊仲昌(十五/巻)崔液
(十/巻)蘇頲(三十巻外/集二巻)張說(三十/巻)徐堅(三十/巻)元海(十/巻)李邕(七/十)
(巻/)王澣(十/巻)張九齡(二十/巻)康國安(十/巻)孫逖(二十/巻)趙冬曦(巻/亡)
毛欽一(三/巻)王助(雕蟲集/一巻)
盛唐
王維(十/巻)苑咸(巻/亡)康希銑(二十/巻)張均(二十/巻)權若訥(十/巻)白履
忠(十/巻)鮮于向(十/巻)康𤣥辨(十/巻)嚴從(三/巻)陶翰(巻/亡)崔國輔(巻/亡)高
適(二十/巻)賈至(二十巻别/集十五巻)張孝嵩(十/巻)儲光羲(七十/巻)蘇源明
(三十/巻)李白(草堂集/二十巻)杜甫(六十巻小集六巻外集/一巻補遺五巻又八巻)岑參(十/巻)
盧象(十二/巻)蕭頴士(十巻新/集三巻)崔顥(一/巻)綦母濳(一/巻)祖詠(一/巻)李
頎(一/巻)孟浩然(三/巻)包融(一/巻)李華(前集十巻中/集二十巻)李翰(三十/巻)王
昌齡(五/巻)邵說(十/巻)裴倩(五巻湓城/集五巻)元結(十/巻)劉彚(三/巻)丘為(巻/亡)
獨孤及(毘陵集/二十巻)顏真卿(吳興集十巻廬江/臨川集各十巻)李峴(一/巻)樊澤
(十/巻)崔良佐(十/巻)湯賁(十五/巻)劉迥(五/巻)武就(五/巻)于休烈(十/巻)張謂
(詩一/巻)常建(詩一/巻)王季友(詩一/巻)閻防(詩一/巻)劉方平(詩一/巻)
中唐
元載(十/巻)李泌(二十/巻)崔祐甫(三十/巻)常衮(十/巻)劉太真(三十/巻)于
邵(四十/巻)歸崇敬(二十/巻)竇叔向(七/巻)顧況(十五/巻)張繼(詩一/巻)張
南史(詩一/巻)蘇渙(詩一/巻)栁郯(詩一/巻)鄭常(詩一/巻)衛準(詩一/巻)陳
蛻(詩一/巻)鮑防(集五巻雜/感詩一巻)韋應物(詩十/巻)劉長卿(詩十/巻)錢起
(詩十/二巻)李端(詩三/巻)司空曙(詩二/巻)包何(詩一/巻)包佶(詩一/巻)郎士
元(詩一/巻)皇甫冉(詩一/巻)皇甫曾(詩一/巻)秦系(詩一/巻)盧綸(詩十/巻)
崔峒(詩一/巻)吉中孚(詩一/巻)韓翃(詩五/巻)耿湋(詩二/巻)嚴維(詩一/巻)
李嘉祐(詩一/巻)李益(詩一巻從軍/詩五十首)戎昱(詩五/巻)暢當(詩二/巻)許
經邦(詩一/巻)楊凝(二十/巻)楊淩(巻/亡)吳德光(十/巻)楊衡(詩一/巻)章八
元(詩一/巻)麴信陵(詩一/巻)林藻(詩一/巻)林蘊(一/巻)陳羽(詩一/巻)朱灣
(詩四/巻)于鵠(詩一/巻)朱放(詩一/巻)張碧(歌行集/二巻)雍裕之(詩一/巻)長
孫佐輔(古調集/一巻)楊炎(十/巻)陸䞇(二十/巻)栁渾(十/巻)鄭餘慶(五十/巻)韋
牟渠(詩十/巻)張建封(集二百三/十篇無巻)張薦(三十/巻)崔元翰(三十/巻)羅
讓(三十/巻)張登(詩六/巻)陳詡(詩十/巻)戴叔倫(詩十/巻)劉商(詩十/巻)陸
迅(十/巻)栁冕(詩四/巻)姚南仲(十/巻)鄭絪(三十/巻)李吉甫(二十/巻)李絳
(二十/巻)武元衡(十/巻)權德輿(五十巻童/䝉集十巻)裴度(二/巻)令狐楚(漆奩/集一)
(百三/十巻)韓愈(四十/巻)張籍(詩七/巻)王建(詩十/巻)孟郊(詩十/巻)盧仝(玉/川)
(子詩/一巻)劉义(詩一/巻)賈島(長江集十巻/小集三巻)李賀(詩五/巻)歐陽詹(十/巻)
李觀(三/巻)李翺(十/巻)樊宗師(二百九/十一巻)皇甫湜(三/巻)栁宗元(三十/巻)
吕溫(十/巻)楊巨源(詩一/巻)鮑溶(詩五/巻)韋武(十五/巻)齊抗(二十/巻)劉
言史(歌詩/六巻)白居易(長慶集七/十五巻)元稹(長慶集一百/巻小集十巻)劉禹錫
(四十/巻)竇常(十八/巻)竇鞏(詩一/巻)穆員(十/巻)羊士諤(一/巻)張仲方(三/十)
(巻/)吳武陵(詩一/巻)武儒衡(二十/五巻)韋貫之(三十/巻)符載(十四/巻)郗
純(六十/巻)李道古(文與三/十巻)董侹(武陵集/巻亡)溫造(八十/巻)李涉(詩/一)
(巻/)陸暢(詩一/巻)劉軻(一/巻)李約(詩一/巻)費冠卿(詩一/巻)施肩吾(詩/十)
(巻/)徐凝(詩一/巻)沈亞之(九/巻)殷堯藩(詩一/巻)皇甫鏞(十八/巻)王仲
舒(十/巻)李虞仲(四/巻)蔣防(一/巻)白行簡(二十/巻)熊孺登(一/巻)姚合(詩/十)
(巻/)張祜(詩十/巻)周賀(詩一/巻)莊南傑(雜歌行/一巻)王叡(聯珠集/五巻)段
文昌(三十/巻)牛僧孺(五/巻)韋處厚(七十/巻)李程(一/巻)杜元潁(一/巻)王
涯(十/巻)舒元輿(一/巻)李德裕(二十巻外集十/巻姑臧集五巻)李紳(追昔遊/詩三巻)王
起(一百二/十卷)劉栖楚(二十/巻)崔咸(二十/巻)袁不約(詩一/巻)滕珦(巻/亡)
鄭澣(三十/巻)馮宿(四十/巻)劉伯芻(三十/巻)李甘(一/巻)李敬方(詩一/巻)
朱慶餘(詩一/巻)裴夷直(詩一/巻)章孝標(詩一/巻)顧非熊(詩一/巻)薛
瑩(洞庭詩/集一巻)李廓(詩一/巻)劉三復(十三/巻)封敖(八/巻)皇甫松(一/巻)歐
陽衮(二/巻)陳商(十七/巻)栁仲郢(二十/巻)來澤(三/巻)
晚唐
杜牧(樊川集/二十巻)李商隠(玉溪生詩三巻/樊南集四十巻)段成式(七/巻)温廷筠
(握蘭集三巻金荃/集十巻詩五巻)許渾(丁卯集/二巻)李羣玉(詩三巻後/集五巻)李逺
(詩一/巻)雍陶(詩十/巻)喻鳧(詩一/巻)喻坦之(一/巻)潘咸(詩一/巻)方干(詩/十)
(巻/)趙嘏(渭南集三巻/編年詩三巻)盧肇(文標集/三巻)丁稜(詩一/巻)姚鵠(詩一/巻)
劉威(詩一/巻)孟遲(詩一/巻)馬戴(詩一/巻)項斯(詩一/巻)郁渾(百篇集/一巻)
劉得仁(詩一/巻)儲嗣宗(詩一/巻)司馬札(詩一/巻)孫樵(三/巻)魏謩(十/巻)
劉綺莊(十/巻)李善夷(江南集/十巻)韓琮(詩一/巻)崔珏(詩一/巻)李郢(詩/一)
(巻/)劉滄(詩一/巻)李頻(詩一/巻)鄭嵎(津陽門/詩一巻)于武陵(詩一/巻)于鄴
(詩一/巻)朱景𤣥(詩一/巻)曹鄴(古風詩/二巻)劉駕(古風詩/一巻)聶夷中(詩/二)
(巻/)于濆(古風詩/一巻)鄭諴(巻/亡)邵謁(詩一/巻)王遒(詠史詩/一巻)胡曾(集/十)
(巻/)張喬(詩二/巻)許棠(詩一/巻)許郴(詩一/巻)李昌符(詩一/巻)周繇(一/巻)
來鵬(詩一/巻)陳黯(三/巻)曹唐(詩三/巻)周慎辭(五/巻)李山甫(詩一/巻)羅
鄴(詩一/巻)薛逢(詩十/巻)薛能(詩十巻繁/城集一巻)沈棲逺(十/巻)劉鄴(甘棠/集三)
(巻/)劉蛻(十/巻)鄭畋(五巻又鳯池/藁六十巻)公乘億(珠琳集/一巻)鄭賨(十/巻)高
駢(詩一/巻)顧雲(鳯䇿聯華三巻/襍藁四十三巻)章碣(詩一/巻)崔櫓(無譏集/四巻)崔
塗(詩一/巻)秦韜玉(投知小/録三巻)周朴(詩一/巻)張為(詩一/巻)羅虬(比紅/兒詩)
(一/巻)皮日休(文藪十巻集十/七巻詩一巻)陸龜䝉(詩編十巻笠/澤叢書三巻)司空圖
(一鳴集/三十巻)韓偓(香奩集一巻/翰林集一巻)鄭谷(雲臺編三巻/宜陽集三巻)唐彥謙(詩/三)
(巻/)李洞(詩一/巻)唐球(詩一/巻)李咸用(披沙集/六巻)吳融(詩四/巻)吳蜕
(一字至七/字詩二巻)陸希聲(頤山集/一巻)陸扆(七/巻)朱朴(詩四/巻)張𤣥晏(二/巻)
高蟾(詩一/巻)袁皓(碧池書/三十巻)羊昭業(十五/巻)鄭良士(白巖集/十巻)錢
珝(舟中録/二十巻)王駕(詩六/巻)吳仁璧(詩一/巻)孫郃(小集三巻文/纂四十巻)鄭
準(渚宫集/一巻)禇載(詩三/巻)王貞白(詩七/巻)曹松(詩三/巻)王希羽(詩/一)
(巻/)裴說(詩一/巻)齊䕫(一/巻)康駢(九華雜編/十五巻)黃璞(十/巻)譚正夫(一/巻)
沈光(五/巻)程晏(七/巻)王秉(五/巻)劉干(詩一/巻)陳光(詩一/巻)王德輿(詩/一)
(巻/)湯緒(濳陽襍題/詩三巻)韋靄(詩一/巻)羅浩源(廬山襍詠/詩一巻)謝蟠隠
(襍感詩/二巻)陸元皓(詠劉子/詩三巻)趙摶(歌詩/二巻)周濆(一/巻)張友正(一/巻)張
安石(涪江集/一巻)蔣吉(一/巻)鄭渥(詩一/巻)任翻(詩一/巻)嚴郾(詩二/巻)鄭
巢(詩一/巻)蘇拯(詩一/巻)周曇(詠史詩/八巻)孫元晏(六朝詠史詩一/巻覽北史三巻)
張次宗(十/巻)吕述(東平小/集三巻)薛廷珪(一/巻)王虬(十/巻)陳蟠隠(五/巻)文
丙(詩一/巻)鄭氏貽孫集(四/巻)養素先生貽榮集(三/巻)
閏唐
李琪(金門集/十巻)羅紹威(偷江東詩五巻/政餘集一巻)馮道(詩集/十巻)李愚(白/沙)
(集十/巻)和凝(游藝集/五十巻)王仁裕(詩集十巻襍/集六十二巻)杜荀鶴(唐風集/十巻)
羅衮(二/巻)王轂(詩三/巻)崔拙(二/巻)賈緯(草堂集三/十五巻)梁震(一/巻)張沈
(一飛集/三巻)符䝉(詩一/巻)李雄(鼎國詩/三巻)盧士衡(詩一/巻)熊皦(屠龍/集五)
(巻/)高輦(崑玉集一巻/丹臺集三巻)李瀚(十/巻)王朴(十/巻)扈載(十/巻)孫開物(十/六)
(巻/)孟貫(詩一/巻)譚用之(詩一/巻)劉兼(詩一/巻)李後主煜(集十巻/集畧十)
(巻詩一巻/以下南唐)　殷文圭(㝠搜集二十巻登龍集/十五巻又襍集六十巻)楊夔(集五/巻冗)
(書十/一巻)周延禧(百一集/二十巻)宋齊丘(集六/巻)李建勲(二十/巻)沈彬(閒/居)
(集十/巻)沈顏(聱書十巻陵/陽集五巻)江文蔚(三/巻)孫魴(詩五/巻)韓熙載(五/巻)
左偃(鍾山集/一巻)熊皎(南金集/二巻)江為(一/巻)成彥雄(梅嶺詩/集五巻)陳陶
(十/巻)潘佑(滎陽集/二十巻)孫晟(五/巻)徐鉉(三十/巻)徐鍇(十五/巻)孟賓于(金/鼇)
(詩集/二巻)章震(肥川集/十巻)郭昭度(芸閣集/十巻)李為光(斐然集/五巻)孟拱
辰(鳯苑集/三巻)李明(詩五/巻)郭鵬(詩一/巻)李叔文(詩一/巻)朱存(金陵/覽古)
(詩二/巻)李中(詩三/巻)伍喬(一/巻)韓漑(詩一/巻)韋莊(浣花集二十/巻  以下蜀)張
蠙(詩二/巻)馮涓(集十三巻龍吟集/三巻長樂集一巻)盧延讓(詩一/巻)牛嶠(歌詩/三巻)
王超(洋源集十巻/鳯鳴集三巻)毛文晏(昌城後㝢集十五/巻西閣集十巻)楊九齡(十/巻)
李昊(二十/巻)羅隠(歌詩十四巻甲乙集三巻/外集詩一巻  以下吳越)丘光庭(三/巻)皮
光業(詩一/巻)李宏臯(二巻南以/下湖)劉昭禹(詩一/巻)廖匡圖(詩二/巻)
廖凝(詩二/巻)廖邈(詩二/巻)韋鼎(詩一/巻)孫光憲(紀遇詩十巻雜/集五十五巻)
翁承贊(詩一巻/以下閩)徐夤(探龍集五巻/别集五巻)黃滔(十五/巻)崔道融(申/唐)
(詩三巻東/浮集九巻)林寛(詩一/巻)劉乙(一/巻)謝璧(詩四巻詠高士詩一/巻鄭爽漈云不詳何)
(代人/下同)王周(詩一/巻)朱鄴(詩三/巻)楊弇(詩一/巻)賀蘭明吉(一/巻)徐融
(一/巻)韋說(詩一/巻)李翥(魚化集/一巻)張琳(十/巻)徐杲(八/巻)宗嚴(一/巻)楊士
達(擬諷諫/集五巻)戚同文(孟諸集/二十巻)王振(詩一/巻)倪明基(詩一/巻)孫該
(詩一/巻)蔡融(詩一/巻)王嘏(一/巻)程遜(十/巻)鄭賓(行宫集/十巻)崔遘(二/巻)趙
暘(詩一/巻)李鍇(詩一/巻)李殷(古風詩/一巻)王棨(詩一/巻)張鼎(詩一/巻)張
韋(詩一/巻)李慎(詩一/巻)馬幼昌(四/巻)沈文昌(二十/巻)李松(錦囊集/三巻别)
(集一/巻)陳九疇(五/巻)楊懷玉(忘筌集/三巻)王倓(十/巻)喬諷(十/巻)李洪茂
(十/巻)李堯夫(梓潼集/二十巻)勾令言(𤣥舟集/十二巻)童九齡(潼江集/二十巻)塗昭
良(八/巻)沈松(錢金集/八巻)程簡之(金縷集/十二巻)程柔(安居雜/著十巻)喬舜(擬/謠)
(十/巻)方納(遠華集/一巻)張傑(詩一/巻)戴文(迴文詩/一巻)熊惟簡(湘西詩/集三巻)
左紹沖(三/巻)章郾(詩一/巻)兾訪(詠史/十巻)杜輦(咏唐史/十巻)趙容(刺賢/詩一)
(巻/)閻承琬(咏史三巻六/朝咏史六巻)童汝為(咏史/一巻)龔霖(詩一/巻)蔡崑(詩/一)
(巻/)黃寺丞(詩一巻以/下失名)皮氏(玉笥集/一巻)李氏(金臺鳯藻/集五十巻)蘆中
詩集(二巻失/姓名)
方外
僧惠頤(八/巻)𤣥範(二十/巻)法琳(三十/巻)靈澈(十/巻)皎然(十/巻)靈一(一/巻)
懷浦(一/巻)無可(一/巻)栖白(一/巻)尚顏(荆門集/五巻)子蘭(一/巻)齊巳(白蓮/集十)
(巻外編/十巻)貫休(三十/巻)虚中(碧雲集/一巻)修睦(東林集/一巻)處黙(詩一/巻)
可朋(玉壘集/十巻)曇域(龍華集/十巻)䛒光(詩一/巻)自牧(括囊集/十巻)楚巒
(詩一/巻)無願(一/巻)應之(一/巻)智䢰(一/巻)康白(詩十/巻)王梵志(詩一/巻)寒
山子(詩七/巻)龎藴(詩偈三巻/三百餘篇)智閑(偈頌一巻/二百餘篇)道士吳筠(十/巻)
主父果(詩一/巻)鄭遨(擬峯集/二巻)杜光庭(廣成集一百巻/壺中集三巻)
宫閨
上官昭容(集二/十巻)花蕋夫人(宫詞一/百首)女道士李季蘭(詩一/巻)
魚𤣥機(詩一/巻)薛濤(詩一/巻)
右諸集帝王八集(三百/六巻)初唐一百五十二家(二千六百/五十五巻)
盛唐四十九家(五百六/十巻)中唐一百六十四家(二千四百/四十五巻)
晩唐一百三十七家(七百六/十九巻)閏唐一百四十三家(一千/二百)
(二十/九巻)方外宫閨三十八家(三百二/十八巻)總計集六百九十一
家八千二百九十二巻(内晚唐許郴閏唐孟貫劉兼三/家出宋刻百家唐詩嘉靖中雲)
(間朱氏重刻集之晚/出而非偽者故并附)
按舊唐書藝文志集部止載開元以上未全新書志全
載而有倫次宋志通載五代其目為多然亦詳于近而
畧於前晩唐與唐志相當外猶溢出數家若盛唐中唐
較唐志亡其半初唐十亡八九幾于無存而閏晚之間
世次尤為錯亂難據延閣籤帙隨手簿錄史官漫不經
意故也鄭志出宋志之前抄合唐二志成書混亂時有
尤眺陳三氏但錄一時民間存者亡者不載尤無所發
明同之夾漈晁陳考訂為詳評隲亦確但披目寥寥不
勝散亡之恨此則諸家集錄之槪可得論次者也
自宋嚴滄浪稱唐詩有八百家後人傅㑹謾云千家今
合諸家集錄實數如此卽七百亦不滿其中諸集有單
行詩者有不分詩文槪稱集者亡佚寖遠難可悉稽約
畧此八千巻文筆定四占其三詩大抵為巻二千止矣
余以千巻籖唐音在亡之數其猶幸相半也乎
又同人倡和有珠英學士集(武后時崔融集修三敎珠/英學士李嶠張說等詩五)
(巻/)大歴年浙東聯倡集(志不詳何人疑鮑防吕渭與/嚴維諸人倡和詩也二巻)諸
朝彥過顧況宅賦詩(一/巻)集賢院壁記詩(李吉甫武元衡/常衮題咏集二)
(巻/)壽陽倡咏集(裴均/十巻)渚宫倡和集(前人二/十巻)荆潭倡和集
(裴均楊/慿一巻)盛山倡和集(韋處厚與元稹等十/人詩十二題一巻)斷金集(李逢/吉令)
(狐楚酬/倡一巻)三舍人集(王涯令狐楚張仲素/五七言絶句一巻)三州倡和集(元/稹)
(白居易崔/元亮一巻)元白繼和集(一/巻)汝洛集(劉禹錫白居/易倡和一巻)劉白倡
和集(三/巻)洛中集(令狐楚劉禹/錫倡和一巻)彭陽倡和集(前人/三巻)吳蜀集
(劉禹錫李德/裕倡和一巻)漢上題襟集(段成式温廷筠崔珏余知古/韋蟾等襄陽幕府倡和詩什)
(及書箋/十巻)松陵集(皮日休在吳郡幕府與陸龜䝉/酬倡詩六百五十八首十巻)僧廣宣
與令狐楚倡和詩(一/巻)僧靈澈酬倡詩(十/巻)峴山倡詠集(八/巻)
(疑顏真卿與劉/全白等倡和詩)唐名賢倡和集(二十巻宋/志存四巻)荆䕫詠和集
(一/巻)翰林歌辭(一巻以上三/編失撰人名)
餞送詩有朝英集(開元中張孝嵩出塞張九齡韓休崔/沔王翰胡皓賀知章所撰送行歌詩)
(三/巻)賀監歸鄉詩集(一/巻)送白監歸東都詩(一/巻)蕭欣送邢桂
州詩(一/巻)謝亭詩(李遜鎮襄陽以送/行詩筆于亭一巻)送毛仙翁詩集(牛僧/孺韓)
(愈等贈/一巻)
題咏勝境有九華山詩錄(唐僧應物/編一巻)麻姑山詩(一/巻)鴈蕩
詩(一/巻)惠山詩(一/巻)廬山瀑布詩(一/巻)岳陽樓詩(一/巻)道林寺詩
(袁皓集/二巻)雲門寺詩(一/巻)廬山簡寂觀詩(一/巻)青城山丈人觀
詩(二/巻)虎丘寺題真娘墓詩(劉禹錫等二/十二人一巻)道塗雜題詩(采/唐)
(人道塗間/詩一巻)
一方人士詩有丹陽集(開元中丹陽進士殷璠彚次潤/州包融儲光羲丁仙芝蔡隠丘)
(蔡希周蔡希寂張彥雄張潮張暈周瑀談戭殷遙樊光/沈如筠孫處𤣥徐延壽馬挺申堂搆十八人詩前各有)
(評一/巻)池陽境内詩(一/巻)江夏古今記咏(一/巻)宜陽集(袁州劉/松集其)
(州天寶以後詩四/百七十篇六巻)泉山秀句集(黃滔集閩人詩自武/德盡天祐末三十巻)
家集有李氏花蕚集(李乂尚貞尚/一二十巻)韋氏兄弟集(韋㑹弟/弼二十)
(巻/)竇氏聯珠集(竇羣常牟/庠鞏五巻)廖氏家集(湖南廖匡圖編一/巻匡圖弟兄子姪)
(匡凝邈融/等並工詩)
　
　
　
　唐音癸籖巻三十
欽定四庫全書
　唐音癸籖巻三十一
　　　　　　　　　　　　明　胡震亨　撰
　　集録二
唐人選唐詩其合前代選者有續古今詩苑英華集(唐/僧)
(惠淨輯自梁至唐/初劉孝孫止十巻)麗則集(集文選以後至唐開元詞人/詩唐李氏撰不著名五巻)
詩人秀句(總章中元思/敬撰二巻)古今詩人秀句(吳兢同越僧𤣥/監撰二巻皎然)
(訾其所選不精多采/浮淺之言無益詩敎)玉臺後集(天寶中李康成續徐陵/玉臺新詠自陳隋至唐)
(初沈宋四傑而下/附以己作十巻)
選初唐有正聲集(孫季良撰三巻唐新語云/以劉希夷詩為集中之最)奇章集(録/李)
(林甫至崔湜百餘家詩奇/警者不知撰人姓名四巻)搜玉集(自四傑至沈宋三十/七人詩六十三篇不)
(詳撰人/名一巻)
合選初盛唐有國秀集(國子進士苪挺章撰所載李嶠/沈宋訖祖詠嚴維九十人詩二)
(百二十篇三巻樓穎序稱其譴/謫蕪穢登納菁英成一家之言)
選盛唐有河嶽英靈集(殷璠撰三巻上巻常建李白王/維劉眘虚張謂王季友陶翰李)
(頎高適中巻岑參崔顥薛據綦母潜孟浩然崔國輔儲/光羲王昌齡賀蘭進明下巻崔曙王灣祖詠盧象李嶷)
(閻防二十四人詩二百三十四首品藻各冠篇額自序/諸人皆河嶽英靈故便以為號如名不副實才不合道)
(縱權壓梁竇/終無取焉)篋中集(元結撰結以近代詩人拘限聲病/惟吳興沈千運獨挺流俗能與人)
(異取其詩及同時相效/者五六人為編一巻)起予集(大歴中曹/恩撰五巻)
選中唐有南薰集(竇常集韓翃至皎然三十人詩分西/掖南宫外臺為目人各繫事繫贊三)
(百六十/篇三巻)御覽詩(憲宗勑學士令狐楚纂進一巻又名選/進集所載代德兩朝曁元和初諸家凡)
(三十人詩三百餘首内惟李益盧綸楊凝居多其詩皆/妍豔短章原題亦多以嫌諱有所改易取資宸矚非允)
(藝/裁)中興間氣集(高仲武集二巻起自至德元年終大歴/末年錢劉而下二十六人五言詩一百)
(四十首七言附之倣河嶽英靈人各冠之以評自序/但體格風雅理致清新則朝野通載格律兼收云)極
𤣥集(姚合撰二巻所載大歴才子及劉長卿郎士元等/十五人衲子皎然等四人詩而冠以王維祖詠凡)
(二十一人詩一百首自題/云此皆詩家射鵰手也)
合選則唐詩類選(大中時太子校書顧陶集序云國朝/以來杜李挺生莫得而間其亞則昌)
(齡伯玉雲卿千運應物益適建況鵠當光羲郊愈籍合/十數子得蘇李劉謝之風骨抑退浮偽流豔之辭其律)
(體切語對絶聲病則有沈宋燕公九齡嚴劉錢孟司空/曙李端二皇甫之流皆妙于新韻守章句不失其正還)
(凡一千二百三/十二首二十巻)又𤣥集(光化中韋莊撰序云自國朝大/手名人至今之作者或百篇内)
(紀一章或全集中徵數首金盤飲露唯采沆瀣之精花/界食珍但享醍醐之味一百五十人詩三百首三巻)
文章龜鑑(倪宥集前人/律詩巻亡)五代人選唐詩有國風總類(王/仁)
(裕五/十巻)擬𤣥集(十/巻)詩纂(三巻並梁/陳康圖集)續正聲集(後唐王貞/範編五巻)續
又𤣥集(南唐劉吉/編十巻)煙花集(蜀後主王衍集豔/詩二百篇五巻)名賢才調
集(蜀監察御史韋穀編唐人詩一千首每一百首為一/巻隨手成編無倫次其所宗者雖李青蓮及元白而)
(晩唐人詩十/居其七八)備遺綴英(偽蜀王承範/集二十巻)外有李戡詩選(三/巻)
檀溪子聯璧詩集(三十/二巻)無名氏正風集(十/巻)垂風集(十巻/張籍)
(等/詩)名賢絶句詩(一巻以上四集並未/詳何代人撰附記)
右唐人自選一代詩其鑒裁亦往往不同殷璠酷以聲
病為拘獨取風骨高渤海歴詆英華玉臺珠英三選并
訾璠丹陽之狹于收似又耑主韻調姚監因之頗與高
合大指並較殷為殊詳諸家每出新撰未有不矯前撰
為之說者然亦非其好為異若此詩自蕭氏選後豔藻
日富律體因開非耑重風骨裁甄將何淨滌餘疵肇成
一代雅體逮乎肄習旣壹多迺徵賤自復華碩謝旺閒
婉代興不得不移風骨之賞于情致衡韻調為去取此
間氣與極𤣥眂英靈所載各一選法雖體氣觔兩大難
相追亦時運為之非高姚兩氏過也觀當日詭異寖盛
晩調將作二集都未有收于通變之中先型仍復不失
則猶斤斤禀殷氏律令其相矯實用相救爾鄭谷嘗有
詩云殷璠裁鑒英靈集頗覺同才得契深何事後來高
仲武品題間氣未公心似非深知仲武者然正見唐人
于詩選重此兩編故獨舉為評㩁凡撰述愜人意必久
傳他選亡佚有間此數選獨行世可推已業吟者將求
端唐選定趨盍尚論于斯(胡元瑞云芮挺章國秀不取/李頎七言律姚武功極𤣥不)
(錄王維五言絶殷璠河嶽英靈不稱龍標七言絶當時/月旦迺爾愚謂諸家選豈必盡允要論其去取大凡窺)
(唐人指趣耳元錄徒繩其細至宋人以諸選多不載杜/甫李白為有意尊之此又非也國秀成于天寶三載白)
(入長安未久甫則漂泊東都齊魯間名尚未起何從知/而尊之英靈之選稍後故有白仍無甫他南薰御覽間)
(氣極𤣥例皆選中葉之詩盛時諸家多不入不獨李杜/也惟顧陶類選則取冠李杜韋糓才調更有李無杜纔)
(若有意獨尊之者蓋議論久始/有定而其初不可以是槪矣)
自宋至今唐詩總集有選家又有編輯家唐詩至後代
多亡佚故有編輯家也兹録其稍著者宋文苑英華(太/平)
(興國中學士李昉等奉詔撰一千巻内詩二百三十巻/六朝人居其一唐人居其九平南周氏謂中晚唐如權)
(德輿李商隠羅隠顧雲等有全巻收入者楊文公/以為出楊㣲之之手唐人詩得傳實藉此書為多)樂府
詩集(鄆州郭茂倩輯自漢魏訖唐樂府其唐人擬古題/皆以類附題之昉于唐者特為近代曲詞新樂府)
(詞二目括之合百巻/唐實居其大半矣)萬首唐人絶句(洪邁編五言二十/五巻七言七十五)
(巻每巻百首共百巻上夀皇重華宫賜札褒美洪意存/務博隨得隨錄不暇詮次宋人詩如李九齡李慎言郭)
(震滕白玉嵒韓浦王初之屬多渾入其尤不深考者梁/何遜稱其字仲言亦列于内為昔人所譏然唐人絶句)
(一體詩較復多存此/公搜採功不可廢也)唐詩紀事(臨卬計敏夫編八十一/巻序云唐人以詩名家)
(滅沒失傳不可勝數尋訪三百年間文集雜說傳記遺/史碑記石刻宦遊四方殘篇遺墨一聯一句悉收採繕)
(錄凡一千一百五十家篇什之外其人可考卽畧紀大/節庶讀其詩知其人云按計氏此書雖詩與事跡評論)
(並載似乎詩話之流然所重在録詩故當是編輯家一/巨撰收採之博考據之詳有功于唐詩不細外如王棨)
(莊南傑季善夷李咸用諸並有集詩李康成殷璠苪挺/章高仲武之工品藻而李芮亦自有詩並皆遺漏又如)
(李元採之為隋李孝貞字漫附開元中僧隠丘琪樹詩/之為丹陽集中蔡隠丘詩誤去蔡字作僧晉釋帛道猷)
(詩誤作曇翼列僧中皆當是正亦其/編錄浩繁故偶爾失檢不足為疵也)國朝百家唐詩(華/亭)
(朱警刋初唐二十一家盛唐十家中唐二十七家晚唐/四十二家警自序先人藏有宋刻成遺志翻刻行世而)
(以徐獻忠所撰/詩品冠其端)初唐詩紀(黃德水編十六巻/吳琯補成六十巻)盛唐詩紀
(吳琯編一百十巻初德水將編唐詩紀續馮惟訥漢魏/六朝詩紀纔首事初唐而亡琯新安富室寓白下客吳)
(江俞安期江都陸弼同郡謝陛得黃遺稿勸琯補成全/唐僅成初盛而不克終客散去草草付梓唐人詩有單)
(存隻簡亦有巨帙尚完者多寡不倫難用馮氏前例以/世代詮紀雖琯欲終之固知諸客未易卒業至于遺漏)
(之多開巻即失一/高祖詩他何論)此皆唐詩編輯家之巨者他編叢雜
不具論
選詩宋唐百家詩選(王荆公選二十巻初宋敏求嘗取/其家所藏唐人一百八家詩擇其)
(佳者一千二百四十六首為一編荆公因再有所去取/遂行世嚴滄浪云荆公百家詩選蓋本于唐人英靈間)
(氣集其明皇德宗薛稷劉希夷韋述之詩無少增損次/序亦同孟浩然止増其數篇儲光羲後方是荆公自去)
(取前巻讀之甚佳非其選擇之精蓋盛唐人詩無不可/觀者至於大歴以後其去取深不滿人意又如李杜韓)
(栁以家有其集不載可也沈宋王楊盧駱陳拾遺張燕/公張曲江賈至王維獨孤及韋應物孫逖祖詠劉眘虚)
(綦母潜劉長卿李長吉諸公皆大名家而此集無之荆/公當時所選當據宋之所有耳其序乃言觀唐詩者觀)
(此足矣豈不誣哉今人但以荆公所選斂袵而莫敢議/可嘆也  荆公又有杜韓歐李四家詩選以韓次杜又)
(入本代歐陽公置青蓮/之前識者怪其不倫)文粹(姚鉉選内詩十三巻又皆/古體也選唐賦遺律賦選)
(唐詩遺律詩强以/古繩今未為通鑒)金元唐詩鼓吹(金元好問選唐七言/律九十五人五百八)
(十餘篇十巻以聲調宏壯震厲同軍樂之有鼓吹故名/内初盛唐僅張說崔顥王維李頎高適岑參數篇餘並)
(元和以後人詩杜牧之李義山陸魯望及五代譚用之/獨多而宋人胡宿詩亦誤入意遺山偶録以備檢閲鄉)
(人郝㕘政天挺尊事遺山遂注/釋行世耳郝注尤蕪謬不堪讀)瀛奎律髓(元初歙人方/囘取唐五七)
(言律詩合宋人所作分門類每門一巻共四十九巻并/加注釋中間評搉引證亦有合者但分門各冠小引及)
(以瀛奎為兩代取義/總痴絶人勾當爾)三體唐詩(元周伯㢸選唐人五律/七律絶句三體詩二十)
(巻内晚唐為多其論絶句有實接虛接前對後對抝體/側體論律詩以景物為實情思為虚有一實一虛有四)
(實四虚前虚後實易諧前實後虚難繼說亦似近之要/種種自學究事其注出高安釋圓至較注鼔吹者畧勝)
(云/)唐音(元楊士𢎞選十五巻始音一巻正音十四巻餘/響附之内五言古詩獨取盛唐七言古詩五言)
(律絶兼取中唐七言律絶兼有晚唐序云自六朝來正/音流靡四子一變而開唐音之端然其律調初變未能)
(皆純故列為唐詩始音又云唐詩至開元天寶間始渾/然大備遂成一代之風是編專取盛唐者欲以見其音)
(律之純係乎世道之盛故自大歴以降雖有卓然成家/或淪于恠或迫于險或近于庸俗或窮于寒苦或流于)
(靡麗或過於刻削皆不及錄其/遣風之變而僅存者畧附焉)國朝唐詩品彚(洪武中/新寧高)
(棅選九十巻初棅以楊氏唐音分始音正音餘響獨得/唐人三尺遂因其目又詳分之為正始正宗大家名家)
(羽翼接武正變餘響傍流一體之中各以此九目區辨/其人敘次其詩大抵正始為唐初四子與其前後諸人)
(之詩與楊之始音同正宗則五古為陳子昂李白七古/亦李白五律為李孟王岑高七律李孟王岑高外有崔)
(顥賈至李頎祖詠張謂五絶李王孟外有崔國輔七絶/李與王昌齡而諸體皆以杜甫為大家開元大歴諸賢)
(不入正宗者皆為名家及為羽翼皆楊之所謂正音而/貞元後多為接武元和開成後多為餘響正變一目則)
(五古為韓愈孟郊七古為愈與王建張籍李賀五律為/賈島姚合許渾李商隠李頻馬戴七律亦商隠渾及劉)
(滄傍流則釋道宫閨詩各立序論以弁其/端多於楊選數倍又為拾遺十巻附後)唐詩正聲(棅/編)
(品彚得詩五千七百六十九首慮博而寡要襍而不純/又拔其尤一千十首彚是編自序聲律純完世外自然)
(之奇/寶)唐詩選(李攀龍選十三巻序云唐無五言古詩而/有其古詩陳子昂以其古詩為古詩弗取)
(也七言古詩惟杜子美不失初唐氣格而縱横有之太/白縱橫往往彊弩之末間雜長語英雄欺人耳至如五)
(七言絶句實唐三百年一人蓋以不用意得之即太白/亦不自知其所至而工者顧失焉五言律排律諸家槩)
(多佳句七言律體諸家所難王維李頎頗臻其妙即子/美篇什雖衆憒焉自放矣作者自苦亦惟天實生才不)
(盡後之君子乃兹集以/盡唐詩而唐詩盡于此)外選家尚多兹亦不具
自宋以還選唐詩者迄無定論大抵宋失穿鑿元失猥
襍而其病總在畧盛唐詳晚唐至楊伯謙氏始揭盛唐
為主得其要領復出四子為始音以便區分可稱千古
偉識惟是所稱正音餘響者于前多有所遺于後微有
所濫而李杜大家猥云示尊未敢并隲豈非唐篇一大
闕典高廷禮巧用楊法别益巳裁分各體以統類立九
目以馭體因其時以得其變盡其變以收其詳斯則流
委旣復不紊條理亦得全該求大成于唐調此其克集
之者矣高又自病其繁有正聲之選而二百年後李于
鱗一編復興學者尤宗之詳李選與正聲皆從品彚中
采出亦云得其精華但高選主于純完頗多下駟謬入
李選刻求精美幸無􁃶寶誤收王弇州以為于鱗以意
輕退作者有之舍格輕進作者無是也良為篤論顧欲
以是盡唐侈言此外無詩則過矣宜有識者之不無遺
議爾夫盡唐宜何如亦惟用品彚之例稍潤色焉而可
詩在唐一代體數變矣取數變之體統列一巻之内自
衰盛相形妍醜互眩兩存旣嫌尾或穢貂盡棄又惜灺
堪續月故必各自為域庶兩無奪倫此品彚之分編者
卽繁襍得奏全勲而諸選之合輯者縱精嚴難免觭弊
也高所詮九目强半允愜惟律詩正變一目内許渾李
頻馬戴平調不足稱變或尚有杜牧薛能李洞諸人足
擇五古則夷中鄴駕輩似亦可附郊愈末以終變風斯
皆可商者其最陋五言排律連巻錄省試詩何所取義
而大謬在選中晚必繩以盛唐格調槪取其膚立僅似
之篇而晚末人真正本色一無所收李杜兩家尤多為
宋人之論所囿不能别出手眼有所去取藥此衆病更
于初盛十去二三益如之于中唐十去四五益二三于
晚唐十去七八益三四唐選其有定本乎假我數年亮
可卒業
　
　
　
　
　
　
　
　
　
　
　
　
　
　
　唐音癸籖巻三十一
欽定四庫全書
　唐音癸籖巻三十二
　　　　　　　　　　　　明　胡震亨　撰
　　集録三
詩話在集部與文史同類用以標成法搉往篇備瑣聞
一切資長吟功此焉在不可無錄第作者篇目泛濫多
襍糅小說家言中難以區扸今但據唐宋各志及焦氏
國朝經籍志所載詩話一目諸書稍加評隲列後遺者
俟博識補焉
唐人詩話詩品(一巻李/嗣真撰)評詩格(一巻李/嶠撰)詩格(一巻元兢/宋約撰)
又(一巻王/維撰)又(二/巻)詩中密㫖(一巻並王/昌齡撰)詩式(五/巻)詩議(一巻/並皎)
(然/撰)金針詩格(三/巻)文苑詩格(一巻並白/居易撰)詩格(一/巻)二南密㫖
(一篇凡十五/門並賈島撰)大中新行詩格(一巻王/起撰)詩例(一巻姚合撰/亦名極𤣥律)
(詩/例)炙轂子詩格(一巻玉/叡撰)文章𤣥妙(一巻任/藩言撰)緣情手鑑詩
格(一巻李/𢎞宣撰)主客圖(一巻張為撰立詩家六人為主餘分/入室升堂及門為客白居易廣大敎)
(化主上入室楊乗入室張祜羊士諤元稹升堂盧/仝顧況沈亞之及門費冠卿皇甫松殷堯藩施肩)
(吾周元範況元膺徐凝朱可名陳標童翰卿孟雲卿高/古奥逸主上入室韋應物入室李賀杜牧李餘劉猛李)
(涉胡幽貞升堂李觀賈馳李宣古曹鄴劉駕孟遲及門/陳潤韋楚老李益清奇雅正主上入室蘇郁入室劉畋)
(僧淸塞盧休于鵠楊洵美張籍楊巨源楊敬之僧無可/姚合升堂方干馬戴任蕃賈島厲𤣥項斯薛濤及門僧)
(良乂潘誠于武陵詹雄衛準僧志定喻鳬朱慶餘孟郊/清奇僻苦主上入室陳陶周朴及門劉得仁李溟鮑溶)
(博容宏拔主上入室李羣玉入室司馬退之張為武元/衡瓌奇美麗主上入室趙嘏長孫佐輔曹唐升堂盧頻)
(陳羽許渾張蕭逺及門張陵章孝標雍陶周祚袁/不約各錄其詩一二聯如近世所云詩派者然)集賈
島句圖(一巻李/洞撰)國風正訣(一巻鄭/谷撰)𤣥機分明要覽(一/巻)風
騷指格(一巻並僧/齊已撰)流類手鑑(一巻僧/虚中撰)詩體(一巻倪/宥撰)雅道
機要(二巻前巻不知何/人後巻徐夤撰)本事詩(唐孟棨撰纂詞人緣情/感事之詩敘其本事凡)
(七類為/一巻)續本事詩(二巻偽吳處常子/依孟棨類續篇)抒情集(二巻盧/瓌撰)
以上詩話惟皎師詩式詩議二撰時有妙解餘如李嶠
王昌齡白樂天賈島王叡李𢎞宣徐夤及釋齊巳虚中
諸撰所論並聲病對偶淺法偽托無疑張為主客一圖
妄分流派謬僻尤甚唐人工詩而詩話若此有不可曉
者
宋元人詩話賓朋宴語(三巻丘昶撰昶南唐進士仕宋/著此書十五篇敘唐以來詩賦)
(源/流)風騷要式(一巻徐/衍述)詩格要律(一巻王/夢簡撰)詩格(一巻沙門/神彧撰)
處囊訣(一巻僧/保暹撰)詩評(一巻僧/德淳撰)詩中㫖格(一巻王𤣥撰亦/名擬皎然十九)
(字/)詩律大格(一巻徐/蛻撰)詩鑑(一巻許/文貴撰)詩式(十巻僧/辭逺撰)楊氏筆
苑句圖(一巻黃錫編蓋楊億大年所嘗舉者李義/山唐彦謙之句為多  又續句圖一巻)續金
針詩格(一巻梅/堯臣撰)吟牕雜詠(三十巻莆田蔡傳撰取諸家/詩格詩評之類集成之又為)
(吟譜凡魏晉而下能詩之人皆畧具本末總為/此書今本䝉以陳學士應行之名分五十巻)詩苑類
格(三巻李/淑撰)詩㸃化秘術(一巻任/傳撰)風雅拾翠圖(一巻僧/惟鳯撰)詩
林句範(五/巻)騷雅式(一/巻)吟體類例(一/巻)律詩洪範(一巻徐/三極撰)風
騷格(五巻閻/東叟撰)寡和圖(三巻僧/定雅撰)古今名賢警句圖(一巻蔡/希蘧撰)
潜溪詩眼(一巻范溫/元實撰)天厨禁臠(三巻惠/洪撰)韻語陽秋(二十/巻葛)
(立方/撰)漁隠叢話(六十巻後集四十巻胡/仔撰仔自號苕溪漁隠)聲律發微(一巻胡/源撰)
藝苑雌黃(二十巻嚴/有翼撰)王禹玉詩話(一巻王/珪撰)六一詩話(一/巻)
(歐陽/修撰)詩話(一/巻)續詩話(一巻並司/馬光撰)中山詩話(三巻劉/攽撰)東坡
詩話(二巻蘇/軾撰)後山詩話(二巻陳/師道撰)歸叟詩話(六巻王/直方撰)石林
詩話(二巻葉/夢得撰)許彥周詩話(一巻許/顗撰)南宫詩話(一巻葉/凱撰)艇
齋詩話(一巻曾/季貍撰)西清詩話(三巻題無名子撰或曰/蔡絛使其客為之也)環溪
詩話(一巻吳/沆集)庚溪詩話(二/巻)葉正則詩話(二/巻)䂬溪詩話(十/巻)
(黃徹常/明撰)觀林詩話(一巻吳/聿撰)洪駒父詩話(一巻駒/父名芻)蔡寛夫
詩話(二/巻)吕東萊詩話(一巻吕/祖謙也)山陰詩話(一巻李/兼撰)李希聲
詩話(一巻希/聲名錞)後村詩話(一巻劉/克莊撰)誠齋詩話(一巻楊/廷秀撰)隠居
詩話(一巻魏/泰撰)竹坡詩話(一巻周紫/芝少隠撰)二老堂詩話(一巻周/必大撰)
珊瑚鈎詩話(三巻張/表臣撰)續廣本事詩(五巻聶/奉先撰)詩人玉屑(二/十)
(巻内品藻唐人詩/二巻魏慶之撰)滄浪詩話(一巻嚴/羽撰)全唐詩話(六巻尤/延之撰)
(從紀事中/摘編者)詩話總龜(前集四十八巻後集/三十巻阮一閲編)古今詩話錄
(七十巻/李頴撰)新集詩話(十五巻姓名不/知集者)唐宋名賢詩話(二十/巻)
詩談(十五/巻)吟譜(一巻元陳/繹曽撰)詩林要語(一巻范杼/德機撰)詩學禁
臠(一巻不/知撰人)詩家一指(一/巻)古今詩法(一巻楊載/仲𢎞撰)詩法源流
(一/巻)劉孟㑹七家詩評(評王維李白孟浩然杜甫/韋應物孟郊李賀七家詩)
宋人詩不如唐詩話勝唐南宋人及元人詩話又勝宋
初人如嚴之吟巻劉之詩評解㑹超矣餘雖不免蕪雜
遇所獨得未少起予片益在胡元瑞評諸家云歐陳率
是記事司馬君實大儒是事别論劉貢父滑稽渠率王
直方拾人唾涕葉夢得非知詩億或有中吕本中自謂
江西衣鉢所記甚寥寥唐子西雖有致語未可盡慿葛
常之頭巾亹亹讀之患其難竭許彥周迂腐老生洪覺
範誕妄浮屠在彼法當墮無間獄竹坡西清種種蕪脞
漁隠總龜玉屑但類次前聞珊瑚鈎獨評已作尤堪抵
掌取快譏􁃾則然不乃近于夸酷惟論嚴氏謂如西來
一葦剗除荆棘獨暢𤣥風論辰翁謂其𤣥鑒邃覽往往
絶人雖道越中庸自是敎外别傳騷塲巨目此則語堪
千載我無以易之矣(元瑞又云辰翁評詩有玅理如杜/日月低秦樹乾坤繞漢宫云此語)
(投贈中有氣若登高覽勝則俗矣王維早朝九天閶闔/開宫殿萬國衣冠拜冕旒云帖子語頗不痴重如此類)
(皆有深致余每謂千家註杜猶五臣注選辰翁解杜猶/郭象解莊即與作者語意不盡符而𤣥言𤣥理往往角)
(出盡拔驪黃牝牡之外昔人苦/杜詩難讀辰翁注尤不易省也)
國朝詩話瞿宗吉詩話(三/巻)冰川詩式(四/巻)都𤣥敬詩話(二/巻)
南谿詩話(二/巻)懷麓堂詩話(一/巻)黃勉之詩法(八/巻)蜩笑集(一/巻)
陳石亭拘虚詩談(一/巻)楊升庵詩話(二/巻)又詩話拾遺(二/巻)皇
甫汸解頤新語(八/巻)徐昌穀談萟錄(一/巻)名賢詩評(二十/巻)王
元美萟苑巵言(八/巻)又萟苑巵言(四巻以上據焦氏經籍/志録入焦志各書頗備)
(于詩話一類獨寥寥豈以本朝人著/撰論尚未定不欲濫載耶容更採補)胡應麟詩藪(内編/外編)
(襍編二/十巻)
明興說詩者以博推楊用修以雅推徐昌穀以儁推王
弇州用修之書搜隠摘奇往往任胸援引非必盡確後
賢訾駁正未已昌穀所論止于五言不及近體習漢魏
者之偏撰習唐音者之樸學也弇州巵言通論文筆唐
詩特其一二其論初盛諸家儘多解頤至中晚草草塞
責矣嘗疑之未敢置喙後見其末年自悔書曰吾為此
書時年未四十語不甚切而傷獧未為定論恐誤人乃
益爽然服歎此老之未易窺也胡詩藪自騷雅漢魏六
朝三唐宋元以迄今代其體無不程其人無不隲其程
且隲亦無弗衷唐詩其論詩中之一也而論定于是元
美才地高書所腹也元瑞(闕/)　　書所目也即元美亦
稱其上下千古周密無漏而刻深成說詩一家言此可
徵矣吾嘗謂近代談詩集大成者無如胡元瑞其别出
勝解者惟鄭繼之老杜詩評可與劉辰翁諸家詩評並
㕘(前見評/彚中)吟人從此入庶不誤岐嚮爾(弇州自評萟苑/巵言語見所書)
(李西涯樂府後其與胡元瑞書又云僕故有萟苑巵言/是四十前未定之書于鱗嘗謂中多俊語英雄欺人意)
(似不滿僕亦服之第渠所棄取却未盡快人意/得足下詩藪則古今談萟家盡廢矣其言信然)
唐人詩集多出後人補編故多遺漏其編次之序又各
人自為政故本多不同至注釋尤難言之他不暇縷舉
卽李杜二大集經多手改編并注可商者正夥附志後
以例其餘
李太白集其存日魏顥有編臨終時又手授李陽冰編
次為序至宋朝樂史宋敏求復為之增益白罹永王禍
後舊稿散落(陽冰序云避地八/年著述十喪其九)樂與宋從異代搜輯真
有功于李者敏求本所增者沿舊目相從是猶存陽冰
所次未紊也其後曾南豐校書始取而考其作之先後
重為之次陽冰之舊遂不復存太白詩閒適遊覽居多
罕及時事安能如杜詩一一得其歲月次第之且讀白
詩與讀杜詩自各一法舍旃白詩中靈筆妙趣顧作詩
時日是求何為曾雖號為文章大家吾未敢韙之至其
體例先古風次樂府又仍次古風尤所不解注者有舂
陵楊齊賢章貢蕭士斌兩家蕭譏楊事辭不求所本多
取唐廣德後事及宋儒詩詞為解乃蕭之解李亦無一
字為本詩發明却于詩外旁引傳記累牘不休注白樂
府引鄭夾漈說尤謬鄭于樂府之不可考者槪分門類
為遺聲李樂府從古題本辭本義玅用奪換而出離合
變化顯有源流不遡之此為注乃引鄭勉强不通之說
塞白耶此等書第當付之祖龍顧方行世未有議者可
嘆也
太白集亦大有偽詩攙入東坡以集中歸來乎笑矣乎
及贈懷素草書數詩為曾子固所誤入又以所見富陽
國清院彭澤唐興院太白所題詩皆非是嚴滄浪亦以
白集中少年行淺近浮俗為偽作及文苑英華中望月
對雨望夫石歸舊山諸詩皆不類為後人假名坡云太
白豪俊語不甚擇往往有臨時卒然之句故使妄庸敢
爾雖然白卒就語亦自有不衫不履意在牀頭捉刀人
故自有真假托者終不似也
杜甫集編自唐人樊晃(晃與韋損栁識同時潤州/刺史也見高僧朗然傳)其後
五代孫光憲宋初鄭文寶孫僅各有編今無考寶元初
翰林王洙原叔始分古體近體二類考其歲月以次之
其合古律為編始自黃長睿及吾邑魯冷齋先生訔(冷/齋)
(序云騒人雅士同知祖尚少陵同欲模楷聲韻同苦其/意律深嚴難讀也余謂少陵老人初不事艱澁左隠以)
(病人其平易處有賤夫老婦所可道者至其深純宏妙/千古不可追跡則序事穏實立意渾大遇物寫難狀之)
(景紓情出不說之意借古的確感時深逺若江海浩洋/風雲蕩汩蛟龍黿鼉出沒其間而變化莫測風澄雲霽)
(象緯囘薄錯峙偉麗細大無不可觀離而序之次其先/後時危平俗微惡山川夷險風物明晦公之所寓舒局)
(皆可槩見如陪公杖履而遊四方數百年間猶對面語/何患於難讀耶名公巨儒譜敘注釋是不一家用意率)
(過異說如蝟余因舊集畧加編次古詩近體一其先後/摘諸家之善有考於當時事實及地里歲月與古語之)
(的然者聊注其下若其意律乃詩之六經神㑹意得隨/人所到不敢易而言之敘次旣倫讀之者如親罹艱棘)
(虎狼之慘為可驚愕目見當時甿庶被削刻轉塗炭為/可憫因感公之流徙始而適中而瘁至於為少年輩侮)
(忽以訖死/可傷也)嘉泰中建安蔡夢弼據冷齋本為㑹箋歲月
可疑者明著其莫可考附巻後嘉定中臨川黃鶴父子
始取分體舊本于題下確定其歲月猶未敢便更其次
也元大德中廬陵高楚芳者劉辰翁門下士則直據黃
氏并其次盡易之居然不疑今行世本是也初原叔編
年第約畧詩中語求其時以為次非真有確然可據之
歲月中間牽合雖多而闕疑之意尚存自槪定于黃鶴
紊改于高氏高又附辰翁批評以行于是耳食者奉若
杜陵手撰次序顛倒不復知原本為何矣讀杜詩者即
不可不稍知其歲月然亦何至每首必定以所作之年
强為穿鑿而終失于不可通乎宋徐居仁方溫叟各有
門類杜詩一編似厭諸家拘攣為之破除者今傳世亦
有編體者不知是其本否惜義例亦未見妥老杜一生
詩境遇轉困格律亦轉老其孰為東都長安孰為秦川
蜀中孰為䕫府湖南明眼人覆巻可按若未到此處且
未許看杜詩在與分别時次何益大可省此葛藤也
宋人注杜詩者王原叔宋次道崔德符鮑欽止王禹玉
王深父薛夢符薛蒼舒蔡天啓蔡致逺蔡伯世王彥輔
蘇東坡徐居仁謝任伯吕祖謙高元之趙子櫟趙次翁
杜修可杜立之師古師民瞻蔡夢弼郭如達非一家皆
無可觀以諸注半出學究手其託名人以行者皆偽也
杜集雖編自王原叔而原叔實未嘗注(洪駒父云鄧慎/思撰内以粲可)
(為詩僧虎頭為僧/像可笑者不一)東坡杜詩故事乃閩人鄭卬所為造
偽古人名偽古人事增减杜詩見句附合之而不能言
所自出之書朱晦庵洪容齋嚴滄浪諸公皆詳辨之今
行世千家注中尚淘汰未盡祝和父陳晦伯類書中亦
誤引一二流傳亂真蓋最可恨者(祝事文類聚如學士/類蕭梁之碧山學士)
(陳天中記如陶侃之海山使者胡奴不一而足又焦弱/侯筆乘亦引阮孚看囊錢崔浩詩瘦等皆偽蘇注所誤)
(也/)陸務觀云近世注杜詩者數十家無一字一義可取
欲注杜詩須去少陵地位不大逺乃可下語今諸家徒
欲以口耳之學揣摩得之不如勿注可也此言誠然但
吾觀諸家并口耳之學尚未敢言耳注杜律單行有元
虞集注實豫章張性所撰也學究氣正同宋人(劉將孫/曰注杜)
(者謂少陵詩史謂少陵一飯不忘君因深求之字句間/强傅以時事曲折第知膚引以為忠愛不自知陷于險)
(薄凡注詩尚意者易蹈此弊而杜集為甚諸後來忌詩/妬詩疑詩開詩禍皆起此而莫之悟此不得不為少陵)
(辨者將孫/辰翁子也)
坡公論李杜二集謂杜集較李集偽撰為少此殆不然
宋寶元初本杜詩一千四百五篇至皇祐中王介甫竟
增入二百餘篇自為序曰予令鄞客有授予古之詩所
不傳者二百餘篇予知非人所能為實甫也自洗兵馬
而下序而次之云云今其詩皆雜入集中但即看此洗
兵馬一篇已較然不可溷真固易鑒别也江南逢李龜
年岐王崔五云云岐王薨于開元十四年崔五滌亦卒
于開元中時子美方十五歲天寶後子美又未嘗至江
南他人詩無疑七言古杜䳌行二篇其一見司空曙集
五言律酒渴愛江清見暢當集哭長孫侍御載中興間
氣集杜誦作絶句虢國夫人張祜集靈臺之第二篇推
此知他集誤入者自復不少
杜詩即不無誤字然本無誤而後人以意妄改者亦有
之宋蔡興宗者為杜詩正異頗以意改定其字朱晦庵
嫌其未盡欲改風吹滄江樹樹字為去鼓角滿天東滿
字為漏以漏天對上句燒棧猶可也風吹滄江樹雨灑
石壁來正謂風吹樹雨隨來耳若第云吹江去豈復成
句哉亦恐天下無此逆風雨也近代楊升庵更好改杜
詩如航為艇照為點不一而足後賢因之為然為疑未
休用修當年何不以推敲功改已詩暇與此老改詩乎
(改航為艇說始山谷楊實之直謂見古本如是關山同/一照鳥鵲自多驚楊附㑹坡公詞一㸃明月窺人句云)
(本之此照與驚偶儷相當孰穏易辨也又如把君詩過/目作把君詩過日愁對寒雲雪滿山作愁對寒雲白滿)
(山娟娟戯蝶過閑幔作娟娟戯蝶過開幔曾閃朱旗北/斗閑作曾閃朱旗北斗殷因知貧病人須棄作不知貧)
(病關何事握節漢臣迥作秃節漢臣回新炊間黃粱作/新炊聞黃粱諸家欲為此老更絃者甚衆恨無從起此)
(老問/之)
唐詩不可注也詩至唐與選詩大異說眼前景用易見
事一注詩味索然反為蛇足耳有兩種不可不注如老
杜用意深婉者須發明李賀之譎詭李商隠之深僻及
王建宫詞自有當時宫禁故實者並須作注細與箋釋
(建宫詞正如鄭嵎津陽門/詩非嵎注不知當時事)今杜詩注旣如彼建與賀詩
有注與無注同而商隠一集迄無人能下手始知實學
之難卽注釋一家亦未可輕議也(元遺山有詩云望帝/春心托杜䳌佳人錦)
(瑟怨華年詩家總愛西崑好獨恨無人作鄭箋葢謂義/山詩用事頗僻惜無人注釋也乃遺山鼓吹一選郝天)
(挺所注義山詩尤蕪謬不通門牆士親受詩敎者尚如/此可望之他人友人屠用明嘗勸予為義山集作注以)
(便後學余笑謂用明曰彼自/祭魚獺今又欲我拾獺殘耶)
唐人詩旣多出後人補輯以故篇什淆錯一詩至三四
見他集中是正為難其顯而易見習誤不察者無如釋
廣宣紅樓道塲二律之作沈佺期詩錢珝江行絶句百
首之混入其祖起集中廣宣之誤始高氏品彚自後歴
選者因之錢氏家集之誤則宋錢䝉仲已先為之淆矣
舉斯二則可例其餘至老牛歌之稱白樂天佛骨詩之
稱鄭司徒五丈夫諸律之出李玫楊太真數絶之出韋
瓘毛仙翁送行詩軸徐凝賈島奬褒贈篇非好事而姑
為托撰卽有為而借以隠名尤難勝紀讀者詳之(廣宣/元和)
(長慶兩朝並以詩為内供奉詔居安國寺紅樓有詩名/紅樓集見白樂天諸家詩題可考故紅樓應制之詩以)
(支遁曇摩為比云自憐深院得翺翔其再入道塲紀事/則在憲宗晏駕穆宗御極内殿作功德之時故有南方)
(歸去再生天及見闢乾坤新定位等句而以兩朝長在/聖人前結之其詩載文苑英華甚明不知何緣近代諸)
(刻盡作沈詹事李于鱗選亦然且紅樓本睿宗在藩舞/榭𤣥宗開元八年捨建安國寺立院詳段成式遊長安)
(諸寺記及程大昌雍録計此時詹事巳前卒矣安得有/紅樓題詩乎錢珝起之曾孫也起釋褐校書終尚書考)
(功郎珝官歴中書舍人掌綸誥後坐累貶撫州司馬其/江行絶句百首正赴撫時塗中所作也珝有他文載英)
(華中云夏六月獲譴佐郡秋八月自襄陽浮舟而下今/其詩有潤色非東里官曹更建章去指龍沙路徒懸象)
(闕心峴山回首望如别故鄉人及好日當秋半九日自/佳節等句其官其謫地其經塗其時日無勿與珝合者)
(起無是也後人重起名借篇貽厥為到公増美耳宋鮑/欽止嘗疑起集有珝詩襍入葛立方亦疑集中同程九)
(早入中書和王員外雪晴早朝二律非起作吾謂雪晴/早朝聲調還應屬起至早入中書一篇起未為此官與)
(江行百首並/當歸珝為是)
　
　
　
　
　
　
　唐音癸籖巻三十二
欽定四庫全書
　唐音癸籖巻三十三
　　　　　　　　　　　　明　胡震亨　撰
　　集録四
唐人詩見于金石刻及自有真蹟傳世者至宋尚多如
宣和内府所收藏載在書譜者真蹟班班可攷而金石
刻收藏之富無如歐陽文忠趙明誠兩家目錄備在南
渡後王象之碑目亦具一二當時唐人篇什賴法書以
俱存者蓋亦不少矣今按目求之未必能全而斷墨殘
行得留遺世間為人所傳寶者當亦未盡堙滅爰取諸
書所載詩目備列於後冀好事者共為搜訪補余籖所
未備云
宣和書譜真蹟
太宗禊宴詩(行/書)　明皇喜雪詩(𨽻/書)　賜裴耀卿等詩送
虚已赴蜀川詩春臺望雜言(行/書)　代宗南郊口號守歲
詩秋日詩重陽詩秋中月夜詩春日雨晴燕諸王詩(行/書)
　則天后夜宴詩(行/書)　禇遂良帝京篇(正/書)　顏真卿潘
丞竹山書堂詩(正/書)　徐浩寶林寺詩(正/書)　元稹寄蜀人
詩(正/書)　陸扆贈䛒光草書歌(正/書)　李磎送䛒光詩(正/書)
陸希聲贈䛒光詩(正/書)　崔遠送䛒光詩(正/書)　張顗贈䛒
光詩(正書一今/止存  聯)　鄭賨題經藏詩(正書一今/止存  聯)　戎昱草
梅詩(正/書)　許渾今體詩上下(正書烏絲欄後按唐人多/自書其集傳  如韓偓生)
(時嘗手寫所為詩成巻宋嘉祐間裔孫奕出以示人龎/頴公為漕奏之因得官事見葉石林集始知不獨用晦)
(然/也)　杜光庭送先輩詩(正/書)　盧汝弼贈䛒光詩(正/書)　王
仁裕送張禹偁詩(正/書)　李白詠酒詩(草/書)　杜牧張好好
詩(行/書)　白居易送敏中歸邠寧幕詩(行/書)　司空圖贈䛒
光草書歌又贈䛒光草書詩(行/書)　吳融贈䛒光送别詩
贈䛒光草書歌(正/書)　徐凝黃鶴樓詩荆巫夢思詩(行/書)
薛濤萱草諸詩(行/書)　齊已擬嵇康絶交詩謝人惠筆詩
懷楚人詩渚宫書懷詩送冰禪姪詩寄冰禪德詩(行/書)
廬嶽詩寄明上人詩(正/書)　張徐州勸君詩(行書五失其/名詩  篇中)
(皆有勸君二字欲人外形骸輕利名筆力/清勁勢若削玉閲之使人起物外之想)　潘佑書許
堅等詩(行/書)　孫昭祚陽春曲諸詩竹拄杖諸詩朱陳村
諸詩(行書吏昭祚五代時中/書堂  學歐陽詢書法)　釋應之即事詩(行書五/應之)
(代時僧筆法/學栁公權)　李後主浩歌行(行/書)　元宗草堂諸詩牡
丹詩古風詩秋高詩招賢詩樂府三篇臨江仙(行/書)　周
㠖贈懷素草書歌(草書唐譜云㠖天成間作牧/泌陽  無天成年號疑誤)　李霄
逺隠士詩遠花詩(草書栖譜云霄逺莫詳其出處其書/類亞  在唐有盛譽而放逸實為知)
(書者/所病)　張仲謀赴舉有感詩(草書其譜云仲/謀亡  世貫)　胡季良
題然公山房詩(草/書)　大乘寺詩孔山寺詩崑山寺詩(行/書)
(不譜云季良/  見史冊)　懷素草書歌草聖詩早春詩自詠詩寄
人詩憶人詩遊山詩題酒樓詩酒船詩勸酒詩狂醉詩
醉僧圖詩寄浩公詩論草聖詩夢遊天姥山等歌(草/書)
亞栖對御草書歌觀智永草書歌觀懷素草書歌觀高
閑草書歌山寺詩(草/書)　䛒光贈登第詩(草/書)　貫休夢遊
仙詩(行/書)　釋夢龜白蓮歌梁園吟粉團山水歌襄陽曲
重陽詩謝馬鞭詩(草書東譜云夢龜天復/中㝢  林寺作顛草)　張彥遠李
將軍征回詩惟山廟詩宿僧院詩山行詩(八分/書)　釋靈
該種柳歌(八分書昌譜云/靈該㑹  中人)
歐陽修集古錄
流杯亭侍宴詩(武后乆視元年幸臨汝溫湯畱宴羣臣/應制詩也李嶠序殷仲容書開元十年)
(汝水壞亭碑遂沈廢至貞元中刺史陸長源以為嶠之/文仲容之書絶代之寶也乃復立碑造亭又自為記刻)
(其碑/陰)　韓覃幽林思(武后時廬山林藪人韓覃撰修為/西京留守推官時因遊嵩山得此)
(詩愛其辭翰/皆不俗錄之)　𤣥宗謁𤣥元廟詩(𤣥宗自書歲月闕世/有𤣥宗書鶺鴒頌與)
(此字法正同碑在北邙山/上洛陽人謂之老君廟也)　崔潭龜詩(蔡有鄰書天寶/五載勒石唐世)
(以八分名家者四人韓擇木蔡有鄰李潮/史惟則也有鄰之書頗難得而小字尤佳)　李陽冰阮
客舊居詩(詩云阮客身何在僊雲洞口橫人間不到處/今日此中行阮客者不見其名氏蓋縉雲之)
(隠者也歲/月亦闕)　崇徽公主手痕詩(李山甫撰初僕固懷恩/在肅宗時先以二女嫁)
(回紇懷恩上書自陳六罪有云二女遠嫁為國和親是/也其後懷恩旣反病死靈武從子名臣降唐大歴四年)
(始以懷恩幼女為公主又嫁回紇所謂崇徽公主者卽/此  按公主手痕在陰地關唐人題詠勒石者不止一)
(山甫趙錄/所收為多)　神女廟詩(貞元十四年李吉甫丘元素李/貽孫敬騫等作修貶夷陵令時)
(嘗泛舟黃牛峽至其祠下讀/數子之詩愛其辭翰遂録之)　韓愈送李愿歸盤谷詩
(盤谷在孟州濟源縣貞元中縣令崔刻石後書云昌黎/韓愈知名士也當時退之官尚未顯其道未為當世所)
(宗師故但云知名士然當時送愿者為/不少而獨刻此蓋其文章巳重於時矣)　游道林嶽麓
詩(慶歴中沈傳師撰并書題云酬唐侍御姚員外而二/人之詩不見不知為何人也獨此詩以字盡傳于世)
(而詩亦自佳傳師書非一體此尤放逸可愛/  按唐侍御名扶其詩尚存惟姚為無考)　李文饒
平泉山居詩(讀山居詩見文饒夢寐不忘於平泉而終/不得少償其志者勇決者人之所難而人)
(事固多如此也文饒詩亦云自是功高/臨盡處禍來名滅不由人誠哉是言)　善權寺詩(太/和)
(元年勒石遊靈巖記辨石鍾山記附覽三子之文皆有/幽人之思跡其風尚想見其人至書畫亦皆可喜蓋自)
(唐以前賢傑之士莫不工於字書其殘篇斷藁時得于/荒林敗塚埋沒之餘多前世無所知名之人而筆畫有)
(法往往為今人所/不及甚可歎也)　法華寺詩(越州刺史李紳撰其後/自序題云太和甲寅歲)
(遊寺刻詩于壁詳自序所言似紳自書然以/端州題名較之字體不類甲寅太和八年也)　薛苹唱
和詩(太和中勒石馮宿馮定李紳皆唐顯人靈澈以詩/名後世皆人所想見者然詩皆不及苹豈唱者得)
(於自然和者/牽於强作耶)　僧靈澈詩(詩云相逢盡道休官去林下/何曾見一人世俗相傳以為)
(俚諺慶歴中天章閣待制許元為江淮發運使因修江/岸得斯石於池陽江水中始知為靈澈詩也澈以詩稱)
(於唐故其與相唱和者皆當時知名/之士包侍郎者佶也徐廣州者浩也)　玉蕊詩(沈傳師/李德裕)
(唱和傳師宇文鼎䝉泉詩附歲月未詳䝉泉今在荆門/軍修貶夷陵道荆門裴回泉上得二子之詩佳其詞翰)
(遂録/之)　浮槎寺八紀詩(自云鴈門釋僧皎字廣明作詩/雖非工而所載事蹟皆圖經所)
(無可以資博覽浮槎山在今廬州慎縣其上有泉其味/與無錫惠山水相上下而鴻漸茶經及張又新等水記)
(皆不載及得僧皎紀浮槎八事/亦無之乃知物之晦顯有時也)
趙明誠金石録
天后少林寺詩(王知敬正書永/淳二年九月)　羑原神泉詩(韋元旦/撰序篆)
(書無姓名垂/拱元年四月)　流杯亭侍宴詩(李嶠撰序殷仲容正/書乆視元年九月)
栖巖寺詩(高宗則天撰韓懷/信正書長安二年)　幸閑居寺詩(高宗睿宗/太平公主)
(詩八分書無姓名武后詩/自草書長安四年四月)　游仙篇(武后撰薛/曜正書)　幽林
思(韓覃撰正/書無姓名)　石淙詩(武后諸臣撰/薛曜正書)　六公詠(李邕撰/胡履虚)
(八分書開/元十一年)　明皇行次成臯詩(史敘行書開元/十三年十月)　堯子
廟詩(于儒卿房自謙撰自謙/正書開元十八年三月)　讀樊丞相傳詩(鄭炅之/撰胡霈)
(八分/書)　小魯真人僊解謠(魯國清述陳錫正/書天寶三載七月)　崔潭龜
詩(蔡有鄰八分書天/寶五載十一月)　華嶽廟古松詩(衛包撰/并篆書)　明皇
賜道士蔡守沖詩(并謝表批答行書/天寶十一載九月)　李峯途經劒門
詩(程昂正書天/寶十三載)　明皇上黨宫宴辟臣故老詩(行書天/寶中立)
　明皇謁𤣥元廟詩(行書天/寶中立)　雲門山投龍詩(趙居貞/撰行書)
(天寶/中立)　崇徽公主手痕詩(李山甫等正/書大歴四年)　懷固寂上人
詩(顔真卿撰并正書大/歴十二年十二月)　題朝陽巖詩(李舟撰并正書/大歴十三年九)
(月李當牛/嵸詩附)　寶林寺禹廟詩(徐浩撰并正/書大歴中立)　麟德殿宴
羣臣詩(德宗撰皇太子誦行書顔防/書渾瑊表附貞元四年六月)　僊巖四瀑布詩
(路應等唱和行書/貞元七年三月)　秋日登戲馬臺詩(侯莫陳遂等正/書無姓名貞元)
(七年/六月)　茶山詩(并詩述詩述于頓撰/詩袁高撰徐璹正書)　劉居簡歸鄉拜
高廟詩(正書貞元十/二年十月)　顧少連張式嵩山聯句(正書貞/元十二)
(年十/二月)　李吉甫神女祠詩(正書貞元十/四年正月)　任要謁夫子
廟詩(正書貞元十/四年十二月)　送張建封還鎮詩(德宗撰太子誦/行書貞元十四)
(年/)　韋渠牟步虚詞(正書貞元十/六年十二月)　游琅琊山新寺詩
(栁遂正書無年月錢可復/元和四年四月題名附)　明皇送李邕赴滑州詩(栢/元)
(封行書元和/五年十月)　題巫山詩(蔡穆撰沈幼真行書/元和五年十二月)　崔融
題東林寺詩(正書無姓名元和/十三年二月重刻)　感化詩(竇牟撰正書/無姓名元和)
(十五年/二月)　明州南樓詩(陳祐撰胡師模八分/書元和二年十二月)　谿堂詩
(韓愈撰牛/僧孺正書)　題恠石詩(世傳李德裕作/長慶三年二月)　蒙泉詩(沈傳/師正)
(書寶歴二年四月宇/文鼎詩太和九年附)　裴度白居易聯句(正書無姓名/太和三年十)
(二/月)　秋日望贊皇山詩(李德裕撰并八分/書太和四年八月)　桃源詩(劉/禹)
(錫撰李某書名/闕太和四年)　白居易游濟源詩(正書太和五年/九月馮宿詩附)
游王屋詩(白居易撰正書/太和六年十月)　李紳法華寺詩(正書太和/七年三月)
　李紳題少林寺詩(正書開成/元年七月)　皇甫曙題石佛谷詩
(李道夷正書開/成元年十月)　李德裕平泉山居詩(李德裕/八分書)　沈傳
師嶽麓寺詩(行書文/宗時作)　李貽孫神女廟詩(正書無姓名/㑹昌五年九)
(月/立)　鄭薰雪霽開講詩(正書無姓名咸/通九年九月)　宿惠山寺詩
(王武陵朱宿竇羣正/書咸通十二年七月)　鄭畋謁昇仙太子廟詩(正書無/姓名禧)
(宗乾符四/年閏二月)　冬日陪羣公汎舟詩(謫丹陽功曹掾王某/名闕行書無年月)
　李陽冰題阮客舊居詩(篆書無/姓名)　椒陵陂(韋瓘撰/正書)
玉蕊詩唱和(沈傳師李德裕/正書無姓名)　夏日登戲馬臺詩(鄭遂/文盧)
(僎撰八/分書)　楠木歌(嚴武史俊行/書無姓名)　郗昂光福寺詩(行書/無姓)
(名/)　嚴武題龍日寺西龕石壁詩(行書無/姓名)　皇甫湜浯
溪詩　沙門湛然題井陘山壁詩(正書無/姓名)
王象之輿地碑記
袁高茶山詩(湖州之顧渚山歲修茶貢高為之刺史而/作是詩其後于頔得之于壊垣為之序而)
(刻之今在安/吉州墨妙亭)　善權寺詩靈巖瀑布記(集古錄云羊士/諤游善權寺詩)
(康仲熊游靈巖瀑布記鄭薰雪霽門講詩/附善權寺詩元和十三年刻李飛在常州)　崔詞謁禹
廟詩(在紹興元和十一年刻/石又宋之問等詩附)　元威明陽明洞天詩(在/紹)
(興太和三年/立石龍瑞宫)　白居易陽明洞天詩(在紹興太/和三年)　題法華
寺詩(李紳撰/在紹興)　法華寺詩(李紳撰徐浩書以太/和八年刻石于紹興)　薛苹唱
和詩(唐薛苹詩不著書人名氏/崔述等凡十七首  紹興)　杜荀鶴及禪月大師貫
休留題(在衢州龍遊/之石壁院)　石橋詩刻記(唐廷評嚴綬/撰在衢州)　題梓
府君廟詩(在寧國李太/白司空圖撰)　送二王詩(在寜國/李後主)　浮槎寺八
紀詩(集古録云唐沙門僧皎撰不著人名氏凡/詩八首不著刻石年月在廬州浮槎山下)　唐李思
聰雞籠山詩(在和州/小㕔東)　江心小石詩(蛟室圍青草龍堆擁/白沙䕶江蟠古木迎)
(棹舞神鴉破棹南風正收帆畏日斜雲山千萬叠底處上/仙槎王直方六此老杜過洞庭湖詩也李希聲云得之于)
(岳州江心一小石刻潘子真云元豐間有人得此石刻/于洞庭湖中而不載名氏或以示山谷曰子美作也今)
(蜀本已收入集而不紀其/得詩之由故録其詳于此)　玉蕋詩(在荆門惠泉寺唐/沈傅師李徳裕唱)
(和/也)　高廟詩碑(㑹昌五年立碑/在襄陽府治)　法華寺詩(在肇慶府/越州刺史)
(李紳撰/并書)　古栢行(在成都長慶四/年段文昌書)　開元皇帝送趙仙
甫尊師歸蜀詩碑(見在崇慶府新/津縣之寳珍觀)　杜子美兩川夔峡
諸詩石刻(在眉州黄/庭堅書)　鄭餘慶詩刻(在順慶金/泉山上)　偽蜀
刺史徐光溥詩刻(在順慶/金泉山)　王維送楊長史赴果州詩
(在順慶/郡治)　神女廟詩(李吉甫詩一首以貞元十四年刻/丘元素一首無刻石年月李貽孫)
(二首㑹昌五年刻敬騫一首元和五年刻沈/幼真書其他皆無書人名氏在䕫州巫山界)　𤣥宗丹
霄驛詩刻(在昭州詩云驛前南面架危橋乆欲登臨畏/路遙今日偶然尋得到直從平地上丹霄)
　巫山詩碑(金吾衛兵曹參軍沈真/撰元和五年建在䕫州)　杜少陵諸詩石
刻(少陵遊蜀凡八稔而在夔獨三年平生所賦詩凡千/四百六篇而在夔者乃三百六十有一治平中知州)
(賈昌言刻十二石于北園歲乆字漫滅建中/靖國元年運判王蘧新為十碑今碑在漕司)　盛山十
二題詩(在開州唐韋處厚撰韓愈序和者元稹/許康佐白居易李景儉嚴武溫造也)　王徽
畱題(唐僖宗朝丞相王徽未第時曾經閬/州次南部合符寺登高念逺因賦詩)　北山老君
影跡詩(巴州王望山舊名北山山半石壁隠出/老君像唐人為賦北山老君影跡詩)　南龕
題詩石(在巴州南二里之廣福寺/唐人題詠皆刻之于石)　唐人題西龕櫻桃
詩(在巴州西龕/其名磨滅)　嚴侍御暮春五言(在巴州/西龕寺)　史俊寄
嚴侍御楠木詩(在巴州/西龕寺)　郗昂陪嚴使君暮春五言二
首(在巴州南龕/詩甚典麗)　羊士諤十四詠(在巴州/東龕)　流杯十四
詠(在巴州西龕寺流觴亭唐乾元戊戌嚴鄭公武所創/大歴間盜起遂廢開成丙辰刺史唐元封復修蓋取)
(羊士諤流杯十四詠/以自序為證云爾)
凡詩文題鐫碑版者卽有凡作尠偽作縑楮所流傳經
飛鳬家手真偽半矣歐陽趙王三錄所載唐人詩篇並
得自石本真蓋無疑若宣和收藏諸詩真蹟則偽托間
有之逮墨刻興偽托尤盛有本無此真蹟猥云從某氏
臨摹得者矣好事者不察往往據之編入其人集中大
都淺識者所為多存逗漏可摘具眼者一覽瞭然有終
不得而淆者(李白集天若不愛酒一詩出秘閣帖淳熙/中陳氏甲秀堂帖亦載之馬子才偽作也)
(杜甫集過洞庭湖蛟室圍青草律詩人得之江心小石/刻黄山谷以為必甫之詩編者遂據之收入集中此二)
(老集尚敢亂真襍入況他乎其逗漏最可笑者如近代/董𤣥宰戲鴻堂帖禇遂良書太宗帝京篇截去太宗原)
(序一半冒作遂良語氣云其跡在唐荆川家又有歐陽/訽詠古一詩云已惑孔貴嬪又被辭人侮花牋一何榮)
(七字誰曽許不下結綺閣空迷江令語琱戈動地來悞/殺陳後主江令總詢父紇友也紇之死訽當從坐總以)
(故人子私養之敎以書記得成名恩義不薄載詢傳甚/明乃忍出此等語耶作偽者旣漫不考而董復信而收)
(之可/恠也)
唐人詩亦有録自畫巻及畫壁者詩班班在諸人集中
而畫未必常存畫壽不敵詩壽也相傳唐盧鴻一草堂
圖圖各有詩尚在人間𢎞成諸名流嘗論之今觀圖中
十詩俗惡無人理又鴻一傳所居室名寧極而此圖與
詩標洞𤣥室抑何左耶畫吾不知知此詩之當刪而巳
又坡公嘗戲為摩詰之詩以摹寫摩詰之畫編詩紀者
認為真摩詰詩採入集中世人無識那可與分辨并志
之佐覽者捧腹云(東坡跋王維畫云味摩詰之詩詩中/有畫觀摩詰之畫畫中有詩詩曰荆)
(谿白日出天寒紅葉稀山路元無雨空翠濕人衣此摩/詰之詩也或曰非也好事者以補摩詰之遺  此活語)
(被人作死語看摩詰増一/首好詩失却一幅好盡矣)
諸書中惟地志一類載詩為多顧所載每詳于今而畧
于古或以今人詩冒古人名又或改古人詩題以就其
地甚有并其詩句亦稍加潤色者以故詩之偽不可信
者十居七八編閲諸志惟江右之袁劉崧逸選微存浙
省之嚴翁洮遺篇畧載此外寥寥指難多屈矣舊嘗聞
范東生輯有唐詩問之姚叔祥叔祥云見其借地志屹
屹鈔寫恠謂姚地志即不可不翻那得真詩寫後見人
刻其所編皮日休集有襄志八景詩在内因為浩嘆輯
唐詩非捃採難鑒難辨
　
　唐音癸籖巻三十三
