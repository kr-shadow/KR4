#+TITLE: 詞綜-清-朱彝尊
#+DATE: 2018-05-12 10:21:32
#+SOURCE: github.com/kanripo/KR4j0075 master 7290734d                
欽定四庫全書　　　　　集部十
　詞綜　　　　　　　　　詞曲類二(詞選之屬/)
　　提要
　　　　(臣/)等謹案詞綜三十巻
　　　國朝秀水朱彞尊編其同時増定者則桐鄉汪
　　　　森也所採唐宋金元詞通五百餘家於専集
　　　　諸選本之外凡稗官野紀中有片詞足録者
　　　　輒為採掇故多他選未見之作其調名句讀
　　　　為他選所淆舛及姓氏爵里之誤皆詳考而
　　　　訂正之其去取亦具有鑒别葢彞尊本工於
　　　　填詞平日嘗以姜䕫為詞家正宗而張輯盧
　　　　祖臯史達祖吳文英蒋捷王沂孫張炎周密
　　　　為之羽翼謂自此以後得其門者或寡又謂
　　　　小令當法汴京以前慢詞則取諸南渡又謂
　　　　論詞必出于雅正故曽慥録雅詞鮦陽居士
　　　　輯復雅又盛稱絶妙好詞甄録之當其立説
　　　　大抵精確故其所選能簡擇不茍如此以視
　　　　花間草堂諸編勝之逺矣乾隆四十五年九
　　　　月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
　詞綜發凡　　　　　　　　　　朱彝尊篹
唐宋以來作者長短句每别為一編不入集中以是散
　佚最易常熟呉氏訥彚有宋元百家詞抄傳絶少未
　見全書近日毛氏晉刻有汲古閣六十家宋詞頗有
　裨于學者是編所錄半屬抄本白門則借之周上舍
　雪客黄徴士俞邰京師則借之宋員外牧仲成進士
　容若呉下則借之徐太史健菴里門則借之曹侍郎
　秋岳餘則汪子晉賢購諸呉興藏書家互為參定其
　已經選輯者南唐二主詞集一巻馮延巳陽春錄一
　巻潘閬逍遥詞一巻林逋和靖先生集詞晏殊珠玉
　詞一巻歐陽修六一居士詞三巻王安石半山老人
　詞一巻晏幾道小山詞二巻張先子野詞一巻栁永
　樂章集九巻蘇軾東坡居士詞二巻黄庭堅琴趣外
　篇二巻秦觀淮海詞三巻晁補之詞一巻陳師道後
　山長短句二巻李之儀姑溪集詞二巻賀鑄東山寓
　聲樂府三巻毛滂東堂詞二巻杜安世詞一巻黄裳
　演山集詞二巻葛勝仲丹陽詞一巻周紫芝竹坡居
　士樂府三巻謝逸溪堂詞一巻謝薖竹友詞一巻葛
　郯信齋詞一巻廖行之省齋詩餘周邦彦清真集三
　巻晁端禮閑齋琴趣外篇一巻徐伸青山樂府一巻
　吕渭老詞一巻徐積節孝集附詞陳瓘了齋詞一巻
　王安中初寮集詞一巻向子諲酒邊集四巻蔡伸友
　古詞一巻王庭珪盧溪詞二巻葉夢得石林詞一巻
　王之道相山居士詞二巻向鎬樂齋詞二巻沈瀛竹
　齋詞一巻劉弇雲龍集詞一巻汪藻浮溪文粹附詞
　趙師俠坦菴長短句一巻陳與義無住詞一巻劉一
　止苕溪詞一巻趙長卿惜香樂府十巻王灼頥堂詞
　一巻張綱華陽老人長短句岳珂金陀粹編家集附
　詞張元幹蘆川詞一巻鄧肅栟櫚集詞一巻劉子翬
　屏山集附詞張掄蓮社詞一巻朱敦儒樵歌三巻曽
　覿海野詞一巻楊無咎逃禪詞三巻侯寘孏窟詞一
　巻曽惇詞一巻朱雍梅詞一巻辛棄疾稼軒樂府十
　二巻范成大石湖詞一巻黄公度知稼翁詞一巻葛
　立方歸愚詞一巻張孝祥于湖詞一巻程垓書舟雅
　詞二巻韓元吉焦尾集詞一巻周必大近體樂府一
　巻倪偁綺川詞一巻姚述堯簫臺公餘詞一巻京鏜
　松坡居士樂府一巻朱熹晦庵詞一巻洪适盤洲集
　詞二巻呉儆竹洲詞一巻楊萬里誠齋樂府一巻李
　處全晦庵詞一巻丘崈文定公詞一巻羅願鄂州小
　集附詞劉克莊後村别調一巻趙彦端介庵詞四巻
　管鑑養拙堂詞一巻張鎡玉照堂詞一巻劉擬招山
　集樂章程泌銘水集詞一巻王千秋審齋詞一巻姜
　䕫白石詞一巻陸游渭南集詞二巻陳亮龍川集詞
　二巻劉過龍洲詞一巻楊炎西樵語業一巻張輯東
　澤綺語債一巻謝懋静寄居士樂章二巻黄機竹齋
　詩餘一巻劉鎮隨如百詠呉禮之順受老人詞五巻
　許棐梅屋詩餘一巻戴復古石屏詞一巻毛幵樵隠
　詞一巻洪咨䕫平齋詞一巻郭應祥笑笑詞一巻盧
　祖臯蒲江詞一巻髙觀國竹屋癡語一巻史達祖梅
　溪詞二巻汪莘方壺存稿詞二巻呉潜履齋詩餘三
　巻李昴英文溪詞一巻趙以夫虚齋樂府二巻陳經
　國龜峰詞一巻方岳秋厓先生小稿詞四巻張榘芸
　窓詞一巻洪瑹空同詞一巻方千里和清真詞一巻
　楊澤民續和清真詞一巻盧炳哄堂詞一巻沈端節
　克齋詞一巻黄昇散花庵詞一巻嚴羽滄浪集附詞
　王以寧詞一巻呉文英夢牕甲乙丙丁稿四巻蔣㨗
　竹山詞一巻陳允平日湖漁唱二巻周密草窓詞二
　巻王沂孫碧山樂府二巻張炎玉田詞二巻石孝友
　金谷遺音一巻林正大風雅遺音四巻張矩梅淵詞
　陳徳武白雪遺音一巻文天祥文山集詞一巻王鼎
　翁遺集附詞何夢桂潜齋詞一巻惠洪石門文字禪
　附詞葛長庚海璚詞二巻李清照漱玉集一巻朱淑
　真斷腸集一巻韓玉東浦詞一巻段克巳遯齋樂府
　一巻段成已菊軒樂府一巻元好問遺山樂府二巻
　許衡魯齋集附詞程鉅夫雪樓集詞一巻王惲秋澗
　集詞四巻趙孟頫松雪詞一巻劉因樵庵詞一巻汪
　宗臣紫岩集附詞呉澄草廬詞一巻虞集道園學古
　錄詞一巻宋褧燕石集詞一巻劉詵桂隠集附詞曹
　伯啟漢泉漫稿詞一巻許有壬圭塘小藁詞一巻薩
　都拉雁門集詞一巻張翥蜕岩詞二巻袁易静春詞
　一巻沈禧竹窓詞一巻洪希文續軒渠集詞一巻張
　可乆小山樂府二巻喬吉惺惺老人樂府一巻張埜
　古山樂府一巻倪瓉清閟閣詞一巻顧瑛玉山璞附
　詞陶宗儀南村集附詞邵亨貞蛾術詞選四巻凌雲
　翰柘溪集詞一巻王行半軒集詞一巻張雨貞居詞
　一巻凡百六十餘家雖已覽觀未入選者楊杰無為
　集徐經孫文惠集徐鹿卿清正集魏了翁鶴山詞王
　義山稼軒類稿又順齋樂府虚靖真君詞洞𤣥珠玉
　集凡八家
藏書家編目錄詞集多不見収惟莆田陳氏書錄解題
　論其大畧鄱陽馬氏采入通考志中所載晁冲之具
　茨集王觀冠栁集趙令畤聊復集蘓庠後湖集万俟
　雅言大聲集陳克赤城詞康與之順菴樂府趙鼎得
　全居士集劉光祖鶴林詞左譽筠菴長短句姚寛西
　溪居士樂府蘇泂泠然閣集嚴仁清江款乃詞孫惟
　信花翁詞魏子敬詞王武子詞李洪兄弟花萼集呉
　激東山集蔡松年蕭閑公集舊本散失未經寓目或
　詩集雖在而詞則闕如僅於選本中錄其一二至于
　汪元量水雲詞蔡柟浩歌集黄人傑可軒曲林黄定
　鳯城詞曺冠燕喜集馬寧祖退圃詞呉鎰敬齋詞袁
　去華詞侯延慶退齋詞黄談澗壑詞林淳定齋詩餘
　鄧元漫堂集王大受近情集張孝忠野適堂詞劉徳
　秀黙軒詞鍾將之岫雲詞徐得之西園鼓吹李叔猷
　東老詞方信儒好菴游戲陳從古洮湖詞韓子耕蕭
　閒詞隻字未見此外軼者尚多海内収藏之家或有
　存本倘許借觀願仿曽氏雅詞之例别為拾遺附于
　巻末
世人言詞必稱北宋然詞至南宋始極其工至宋季而
　始極其變姜堯章氏最為傑出惜乎白石樂府五巻
　今僅存二十餘闋也東澤綺語傳亦寥寥至施乘之
　孫季蕃盛以詞鳴沈伯時樂府指迷亦為矜譽今求
　其集不可復覩周公謹陳君衡王聖與集雖抄傳公
　謹賦西湖十景當日屬和者甚衆而今集無之花草
　粹編載有君衡二詞陸輔之詞㫖載有聖與霜天曉
　角等調中語均今集所無至張叔夏詞集晉賢所購
　合之牧仲員外雪客上舍所抄暨常熟呉氏百家詞
　本較對無異以為完書頃呉門錢進士宮聲相遇都
　亭謂家有藏本乃陶南村手書多至三百闋則予所
　見猶未及半漏萬之譏殆不免矣
古詞選本若家宴集謫仙集蘭畹集復雅歌辭類分樂
　章羣公詩餘後編五十大曲萬曲類編及草牕周氏
　選皆軼不傳獨草堂詩餘所収最下最傳三百年來
　學者守為兔園冊無惑乎詞之不振也是集兼采趙
　𢎞基花間集黄昇花庵絶妙詞中興以來絶妙詞陳
　景沂全芳備祖樂府元好問中州樂府彭致中鳴鶴
　餘音鳯林書院元詞樂府補題許有孚圭塘款乃集
　顧梧芳尊前集楊慎詞林萬選陳耀文花草粹編沈
　際飛草堂詩餘廣集茅映詞的卓人月詞統諸書務
　去陳言歸于正始至如曽慥樂府雅詞天機餘錦采
　入花草粹編趙粹夫陽春白雪集見李開先小山樂
　府後序則諸書嘉隆間猶未散軼而天機碎錦片玉
　珠璣二集聞江都藏書家有之又如百一選曲太平
　樂府詩酒餘音仙音妙選樂府新聲樂府羣珠樂府
　羣玉曲海之内定有詞章可采惜俱未之見也
向客太原見晉祠石刻多北宋人唱和詞而平遥縣治
　西古寺廡下有金人所作小令勒石嵌壁令工人搨
　回經十餘年簡之故簏則已為䑕嚙盡是集成未克
　採入深以為恨計海内名山苔龕石壁宋元人留題
　長短句尚多好事君子惠我片楮無異雙金也
詞有當時盛傳乆而翻逸者遺珠片玉往往見于稗官
　載紀是編自百川學海古今小説唐宋叢書曽氏類
　説呉氏能改齋漫錄阮氏詩話總龜胡氏苕溪漁隠
　叢話陶氏説郛啇氏裨海陸氏説海陳氏秘笈外繙
　閲小説又不下數十家片詞足采輒事筆疏故多他
　選未見之作庶幾一開生面佐予討論編纂者汪子
　而外則安丘曹舍人升六無錫嚴徴士蓀友江都汪
　舍人季甪宜興陳徴士其年華亭錢舍人葆馚呉江
　俞處士無殊休寧汪上舍周士季青錢塘龔主事天
　石同郡俞處士右吉沈上舍融谷繆處士天自沈布
　衣覃九葉舍人元禮李徴士武曽布衣分虎沈秀才
　山子柯孝廉翰周浦布衣傅功暨門人周灊岳也鏤
　版未竟而錢葉二君相繼奄逝可為泫然
詞人姓氏爵里選家書法不一先系爵後書名者花間
　集中州樂府體也書字於官爵下者絶妙詞選體也
　書名者全芳備祖體也書字者草堂體也冠别字於
　姓名之前者鳯林書院體也至楊氏詞林萬選陳氏
　花草粹編或書名或書字或書别字或書官或書集
　覽者茫然莫究其世次甚有别本以朱三十五樵歌
　為秋娘作者良可大噱是集考之正史參以地志傳
　紀小説以集歸人以字歸名得十之八九論世之功
　柯子寓匏有焉
周布衣青士隠於㕓市於書無所不闚辨證古今字句
　音韻之譌輒極精當是集藉其校讎如史梅溪綺羅
　香後闋還被春潮晩急原係六字為句草堂坊本脱
　去晩字諸本因之周晴川十六字令眠月影穿窓白
　玉錢原係眠字為句選本譌作明字遂以明月影為
　句歐陽永叔越溪春結語沈麝不燒金鴨玲瓏月照
　梨花並係六字句坊本譌玲為冷瓏為籠遂以七字
　五字為句徳祐太學生祝英臺近那人何處怎知道
　愁來不去譌不為又一字之乖全㫖皆失今悉為改
　正他如蘇子瞻念奴嬌則從容齋隨筆汪彦章㸃絳
　唇則從能改齋漫錄王晉卿燭影揺紅則從漫錄去
　其前闋李后主臨江仙則從耆舊續聞補其結語其
　餘糾定難更僕數坊間雖有圖譜倚聲者宜攷質焉
四聲二十八調各有其倫栁屯田樂章集有同一曲名
　字數長短不齊分入各調者姜石帚湘月詞注云此
　念奴嬌之鬲指聲也則曲同字數同而湘月念奴嬌
　調實不同合之為一非矣詞固有一曲而各異其名
　者是選悉依集本不敢更易審音者度無勿知似不
　必比而同之也
張子野弔林君復詩烟雨詞亾草更青蔡君謨寄李良
　定詩多麗新詞到海邊一篇之工見之吟咏山抹微
　雲秦學士露華倒影栁屯田曉風殘月栁三變滴粉
　搓酥左與言一句之工形諸口號當日風尚所存甄
　藻自爾不爽故是集多綴宋元人評語有明用修元
　美諸家品騭容有未當或置不錄焉
宣政而後士大夫争為獻壽之詞聨篇累牘殊無意味
　至魏華父則非此不作矣是集于千百之中止存一
　二雖華甫亦置不錄也
元人小曲如乾荷葉天淨沙凭欄人平湖樂(一名小/桃紅)等
　調平上去三聲並用往往編入詞集然按之宋詞如
　戚氏西江月換巢鸞鳯少年心惜分釵漁家傲(杜安/世集)
　(中/體)諸闋巳為曲韻濫觴矣是集間有采錄葢倣楊氏
　詞林萬選之例覽者幸勿以詞曲混一為訕
言情之作易流於穢此宋人選詞多以雅為目法秀道
　人語涪翁曰作艶詞當墮犂舌地獄正指涪翁一等
　體製而言耳填詞最雅無過石帚草堂詩餘不登其
　隻字見胡浩立春吉席之作蜜殊咏桂之章亟収巻
　中可謂無目者也甚而易静兵要寓聲于望江南張
　用成悟真篇按調為西江月詞至此亦不幸極矣是
　集於黄九之作去取特嚴不敢曲徇後山之説
宋人編集歌詞長者曰慢短者曰令初無中調長調之
　目自顧從敬編草堂詞以臆見分之後遂相沿殊屬
　牽率嵗在癸丑舍舘京師宣武門右與葆馚舍人户
　庭相望予輯是書葆馚輯詞􁗷辨晰體製以字數多
　寡為先後最為精密計一千調編為三十巻比年聞
　更増益予所見鳴鴆餘音洞𤣥金玉集及他抄本曲
　調異同詞􁗷未經采入者約又百餘惜未遑郵寄今
　葆馚逝矣遺書在笥雕刻無期誠倚聲家之闕事也
花間體製調即是題如女冠子則詠女道士河瀆神則
　為送迎神曲虞美人則詠虞姬是也宋人詞集大約
　無題自花庵草堂増入閨情閨思四時景等題深為
　可憎今俱準集本刪去
明初作手若楊孟載高季廸劉伯温輩皆温雅芊麗咀
　宮含啇李昌祺王達善瞿宗吉之流亦能接武至錢
　唐馬浩瀾以詞名東南陳言穢語俗氣薫入骨髓殆
　不可醫周白川夏公謹諸老間有硬語楊用修王元
　美則强作解事均與樂章未諧然三百年中豈無合
　作當遍搜文集發其幽光編為二集繼是編之後
古今詞話一書博訪未得詞人瑣事散見各家詩話及
　傳記小説中捃拾需時是集未能附綴將仿孟棨本
　事詩計敏夫唐詩紀事别為一集以資談柄近呉江
　徐徴士電發著詞苑叢譚一書可云先獲我心當讓
　其單行矣
　
　
　
　
　
　
　
　
　
　詞綜發凡
欽定四庫全書
　詞綜巻一
　　　　　　　　　　翰林院檢討朱彜尊編
　　唐詞六十八首
　　　昭宗皇帝(二首/)　　　李　白(五首/)
　　　張志和(二首/)　　　　韋應物(一首/)
　　　戴叔倫(一首/)　　　　王　建(二首/)
　　　韓　翃(一首/)　　　　白居易(五首/)
　　　劉禹錫(二首/)　　　　温庭筠(三十三首/)
　　　皇甫松(五首/)　　　　鄭　符(一首/)
　　　段成式(一首/)　　　　司空圖(一首/)
　　　韓　偓(一首/)　　　　張　曙(一首/)
　　　吕　嵓(一首/)　　　　栁氏　(一首/)
　　　王麗真(一首/)　　　　無名氏(一首/)
　昭宗皇帝
　　巫山一段雲(題寶雞驛壁/)
蜨舞梨園雪鶯啼栁帶烟小池殘日艶陽天苧蘿山又
山　青鳥不來愁絶忍看鴛鴦雙結春風一等少年心
閑情恨不禁
　　菩薩蠻(登華州城樓/)
登樓遙望秦宮殿茫茫只見雙飛燕渭水一條流千山
與萬丘　逺烟籠碧樹陌上行人去安得有英雄迎歸
大内中(唐詩紀事作何處是英雄迎儂歸故宫闕按尉/遲偓中朝故事云乾寧三年李茂貞犯  帝次)
(華州韓建迎歸郡中帝鬱鬱不樂每登/城西齊雲樓逺望明年秋製此詞云)
　李　白(字太白蜀人一云/山東人供奉翰林)
　　菩薩蠻
平林漠漠烟如織寒山一帶傷心碧暝色入髙樓有人
樓上愁　玉階(一作/闌干)空竚立宿鳥歸飛急何處是歸程
長亭更(一作/連)短亭(湘山野錄云此詞不知何人寫在鼎/州滄水驛樓復不知何人所撰魏道)
(輔泰見而愛之後至長沙得古風集/於曽子宣内翰家乃知李白所撰)
　　憶秦娥
簫聲咽秦娥夢斷秦樓月秦樓月年年栁色灞陵傷别
　樂游原上清秋節咸陽古道音塵絶音塵絶西風殘
照漢家陵闕
　　清平樂令
禁闈秋夜月探金忩罅玉帳鴛鴦噴蘭麝時落銀燈香
灺　女伴莫話孤眠六宮羅綺三千一笑皆生百媚宸
遊教在誰邊
　　桂殿秋
仙女下董雙成漢殿夜凉吹玉笙曲終却從仙官去萬
戸千門惟月明
　　又
河漢女玉錬顔雲軿往往在人間九霄有路去無跡裊
裊香風生珮環(呉虎臣云此太白詞也有得于石刻而/無其腔劉無言倚其聲歌之音極清雅)
　張志和(字子同金華人擢明經肅宗命待詔/翰林坐貶不復仕自稱烟波釣徒)
　　漁歌子
西塞山前白鷺飛桃花流水鱖魚肥青蒻笠綠蓑衣斜
風細雨不須歸(黄魯直云/有逺韻)
　　又
松江蟹舍主人歡菰飯尊羮亦共餐楓葉落荻花乾醉
宿漁舟不覺寒
　韋應物(京兆人官左司郎/中歴蘇州刺史)
　　調笑
河漢河漢曉挂秋城漫漫愁人起望相思塞北江南别
離離别離别河漢雖同路絶
　戴叔倫(字㓜公金壇人官撫州刺史/封譙縣男遷容管經略使)
　　轉應詞
邊草邉草邊草盡來兵老山南山北雪晴千里萬里月
明明月明月胡笳一聲愁絶
　王　建(字仲初潁州人大厯十年/進士太和中為陜州司馬)
　　調笑
團扇團扇美人竝來遮面玉顔憔悴三年誰復商量管
絃絃管絃管春草昭陽路斷
　　又
蝴蜨蝴蜨飛上金枝玉葉君前對舞春風百葉桃花樹
紅紅樹紅樹燕語鶯啼日暮
　韓　翃(字君平南陽人天寳十三載進士/以駕部郎中知制誥終中書舍人)
　　章臺栁(寄栁氏/)
章臺栁章臺栁往日依依(一作/青青)今在否縱使長條似舊
垂也應攀折他人手
　白居易(字樂天其先太原人徙下邽貞元十四年進/士厯官中書舍人出知杭州以刑部尚書致)
　　　　(仕卒贈僕射諡/文有長慶集)
　　花非花
花非花霧非霧夜半來天明去來如春夢不多時去似
朝雲無覔處
　　憶江南
江南好風景舊曽諳日出江花紅勝火春來江水綠如
藍能不憶江南
　　又
江南憶最憶是杭州山寺月中尋桂子郡亭枕上看潮
頭何日更重遊
　　又
江南憶其次憶呉宮呉酒一杯春竹葉呉娃雙舞醉芙
蓉早晩得相逢
　　長相思
㴱畫眉淺畫眉蟬鬢鬅鬙雲滿衣陽臺行雨迴　巫山
髙巫山低暮雨瀟瀟郎不歸空房獨守時
　劉禹錫(字夢得中山人貞元中進士仕為/太子賔客㑹昌中檢校禮部尚書)
　　春去也
春去也多謝洛城人弱栁從風疑舉袂叢蘭裛露似沾
巾獨坐亦含嚬
　　瀟湘神
斑竹枝斑竹枝淚痕㸃㸃寄相思楚客欲聴瑤瑟怨瀟
湘㴱夜月明時
　温庭筠(本名岐字飛卿太原人官/方山尉有握蘭金荃等集)
　　　　(黄叔暘云飛卿詞極流/麗宜為花間集之冠)
　　菩薩蠻
小山重疊金明滅鬢雲欲度香顋雪嬾起畫娥眉弄妝
梳洗遲　照花前後鏡花面交相映新帖繡羅襦雙雙
金鷓鴣
　　又
水精簾裏頗黎枕暖香惹夢鴛鴦錦江上栁如烟鴈飛
殘月天　藕絲秋色淺人勝參差剪雙鬢隔香紅玉釵
頭上風
　　又
玉樓明月長相憶栁絲裊娜春無力門外草萋萋送君
聞馬嘶　畫羅金翡翠香燭銷成淚花落子規啼綠窓
殘夢迷
　　又
牡丹花謝鶯聲歇綠楊滿院中庭月相憶夢難成背窓
燈半明　翠鈿金壓臉寂寞香閨掩人逺淚闌干燕飛
春又殘
　　又
滿宮明月梨花白故人萬里闗山隔金鴈一雙飛淚痕
沾繡衣　小園芳草綠家住越溪曲楊栁色依依燕歸
君不歸
　　又
寳函鈿雀金鸂鶒沈香閣上呉山碧楊栁又如絲驛橋
春雨時　畫樓音信斷芳草江南岸鸞鏡與花枝此情
誰得知
　　又
竹風輕動庭除冷珠簾月上玲瓏影山枕隠濃妝綠檀
金鳯凰　兩蛾愁黛淺故國呉宮逺春恨正闗情畫樓
殘㸃聲
　　更漏子
栁絲長春雨細花外漏聲迢逓驚塞鴈起城烏畫屏金
鷓鴣　香霧薄透簾幕惆悵謝家池閣紅燭背繡簾垂
夢長君不知
　　又
星斗稀鐘鼓歇簾外曉鶯殘月蘭露重栁風斜滿庭堆
落花　虚閣上倚䦨望還似去年惆悵春欲暮思無窮
舊歡如夢中
　　又
玉爐香紅蠟淚偏照畫堂秋思眉翠薄鬢雲殘夜長衾
枕寒　梧桐樹三更雨不道離情正苦一葉葉一聲聲
空階滴到明(胡元任云庭筠工於造/語極為奇麗此詞尤佳)
　　歸國遙
香玉翠鳯寳釵垂􁁊􁶋鈿筐交勝金粟越羅春水綠
畫堂照簾殘燭夢餘更漏促謝娘無限心曲曉屏山斷
續
　　又
雙臉小鳯戰箆金颭艶舞衣無力風斂藕絲秋色染
錦帳繡幃斜掩露珠清曉簟粉心黄蘂花靨黛眉山兩
㸃
　　酒泉子
楚女不歸樓枕小河春水月孤明風又起杏花稀　玉
釵斜篸雲鬟重裙上鏤金雙鳯八行書千里夢鴈南飛
　　南歌子
手裏金鸚鵡胸前繡鳯凰偷眼暗形相不如從嫁與作
鴛鴦
　　又
似帶如絲栁團酥握雪花簾巻玉鈎斜九衢塵欲暮逐
香車
　　又
倭墮低梳髻連娟細掃眉終日兩相思為君憔悴盡百
花時
　　又
轉盼如波眼娉婷似栁腰花裏暗相招憶君腸欲斷恨
春宵
　　又
懶拂鴛鴦枕休縫翡翠裙羅帳罷爐薫近來心更切為
思君
　　河瀆神
河上望叢祠廟前春雨來時楚山無限鳥飛遲蘭棹空
傷别離　何處杜鵑啼不歇豔紅開盡如血蟬鬢美人
愁絶百花芳草佳節
　　又
孤廟對寒潮西陵風雨瀟瀟謝娘惆悵倚蘭橈淚流玉
筯千條　暮天愁聴思歸樂早梅香滿山郭回首兩情
蕭索離魂何處飄泊
　　女冠子
含嬌含笑宿翠殘紅窈窕鬢如蟬寒玉簪秋水輕紗巻
碧烟　雪胸鸞鏡裏琪樹鳯樓前寄語青娥伴早求仙
　　玉蝴蝶
秋風凄切傷離行客未歸時塞外草先衰江南鴈到遲
　芙蓉凋嫩臉楊栁墮新眉搖落使人悲斷腸誰得知
　　清平樂
洛陽愁絶楊栁花飄雪終日行人争攀折橋下水流嗚
咽　上馬争勸離觴南浦鶯聲斷腸愁殺平原年少回
首揮淚千行
　　遐方怨
憑繡檻解羅幃未得君書腸斷瀟湘春雁飛不知征馬
幾時歸海棠花謝也雨霏霏
　　訴衷情
鶯語花舞春晝午雨霏微金帶枕宮錦鳯凰帷栁弱燕
交飛依依遼陽音信稀夢中歸
　　思帝鄉
花花滿枝紅似霞羅袖畫簾腸斷卓香車迴面共人閒
語戰箆金鳯斜惟有阮郎春盡不歸家
　　夢江南
梳洗罷獨倚望江樓過盡千㠶皆不是斜暉脈脈水悠
悠腸斷白蘋洲
　　河傳
江畔相喚曉妝鮮仙景箇女采蓮請君莫向那岸邉少
年好花新滿船　紅袖搖曳逐風軟垂玉腕腸向栁絲
斷浦南歸浦北歸莫知晩來人巳稀
　　又
湖上閒望雨瀟瀟烟浦花橋路遙謝娘翠蛾愁不銷終
朝夢魂迷晩潮　蕩子天涯歸棹逺春已晩鶯語空腸
斷若耶溪溪水西栁堤不聞郎馬嘶
　　蕃女怨
萬枝香雪開已遍細雨雙燕鈿蟬筝金雀扇畫梁相見
雁門消息不歸來又飛廻
　　又
磧南沙上驚雁起飛雪千里玉連環金鏃箭年年征戰
畫樓離恨錦屏空杏花紅
　　荷葉杯
鏡水夜來秋月如雪采蓮時小娘紅粉對寒浪惆悵正
思惟(一作/相思)
　　又
楚女欲歸南浦朝雨濕愁紅小船搖漾入花裏波起隔
西風
　皇甫松(字子奇/湜之子)
　　天仙子
晴野鷺鶿飛一隻水葓花發秋江碧劉郎此日别天仙
登綺席淚珠滴十二晩峯青(一作/高)歴歴
　　又
躑躅花開紅照水鷓鴣飛遶青山觜行人經嵗始歸來
千萬里錯相倚懊惱天仙應有以
　　摘得新
酌一巵須教玉笛吹錦筵紅蠟燭莫來遲繁紅一夜經
風雨是空枝
　　夢江南
蘭燼落屏上暗紅蕉閑夢江南梅熟日夜船吹笛雨瀟
瀟人語驛邊橋
　　又
樓上寢殘月下簾旌夢見秣陵惆悵事桃花栁絮滿江
城雙髻坐吹笙
　鄭　符(字夢復官/秘書監)
　　閒中好(題永壽寺/)
閒中好盡日松為侶此趣人不知輕風度僧語
　段成式(字柯古文昌子㑹/昌中官太常少卿)
　　閒中好
閒中好塵務不縈心坐對當窓朩看移三面隂
　司空圖(字表聖泗州人咸通中進士官禮部員外郎/黄巢之亂避地中條山昭宗反正以戸部侍)
　　　　(郎召至京復歸再以兵部/侍郎召不赴有一鳴集)
　　酒泉子
買得杏花十載歸來方始坼假山西畔藥欄東滿枝紅
　旋開旋落旋成空白髮多情人更惜黄昬把酒祝東
風且從容
　韓　偓(字致堯一作光萬年人龍紀中進士累官兵/部侍郎朱全忠惡之貶濮州司馬有香奩集)
　　生查子
侍女動妝奩故故驚人睡那知本未眠背面偷垂淚
嬾卸鳯凰釵羞入鴛鴦被時復見殘燈和烟墜金穗
　張　曙(小字阿灰/侍郎褘子)
　　浣溪沙
枕障薰爐隔繡帷二年終日兩相思杏花明月始應知
　天上人間何處去舊歡新夢覺來時黄昏微雨畫簾
垂
　呂　嵓(字洞賔闗右人咸通中舉/進士不第攜家隠終南)
　　梧桐影(景徳寺僧房/)
落日斜秋風冷今夜故人來不來教人立盡梧桐影(按/别)
(本首句皆作落月斜非是今從竹坡詩話更正又/景徳寺蛾眉院壁所題今夜故人作幽人今夜)
　桞氏(韓翃/寵姬)
　　楊栁枝(答韓員外/)
楊栁枝芳菲節可恨年年贈離别一葉隨風忽報秋縱
使君來豈堪折
　王麗真女郎(見才/鬼錄)
　　字字雙
牀頭錦衾斑復斑架上朱衣殷復殷空庭明月閒復閒
夜長路逺山復山
　無名氏
　　後庭宴
千里故鄉十年華屋亂魂飛過屏山簇眼重眉褪不勝
春菱花知我銷香玉　雙雙燕子歸來應解笑人幽獨
斷歌零舞遺恨清江曲萬樹綠低迷一庭紅撲䔩
　
　
　
　
　
　詞綜巻一
欽定四庫全書
　詞綜巻二
　　　　　　　　　　翰林院檢討朱彜尊編
　　五代十國詞七十二首
　　　後唐莊宗(二首/)　　　蜀主王衍(一首/)
　　　蜀主孟㫤(一首/)　　　南唐中宗李景(二首/)
　　　南唐後主李煜(十一首/)和　凝(四首/)
　　　韋　莊(十九首/)　　　薛昭藴(四首/)
　　　牛　嶠(七首/)　　　　毛文鍚(八首/)
　　　牛希濟(二首/)　　　　歐陽烱(十一首/)
　後唐莊宗皇帝
　　一葉落
一葉落褰朱箔此時景物正蕭索畫樓月影寒西風吹
羅幕吹羅幕往事思量著
　　憶仙姿
曽宴桃源深洞一曲舞鸞(一作/清歌)歌鳯長記别伊時和淚
出門相送如夢如夢殘月落花烟重
　蜀主王衍
　　醉妝詞
者邊走那邊走只是尋花栁那邊走者邊走莫厭金杯
酒(北夢瑣言云蜀主衍嘗裹小巾其尖如錐宫女多/衣道服簪蓮花冠施臙脂夾臉號醉妝作此詞)
　蜀主孟昶
　　玉樓春(夜起避暑摩訶池上作/)
氷肌玉骨清無汗水殿風來暗香滿繡簾一㸃月窺人
欹枕釵横雲鬢亂　起來瓊戸啟無聲時見疎星渡河
漢屈指西風幾時來只恐流年暗中換(按蘇子瞻洞仙/歌本櫽括此詞)
(然未免反有/㸃金之憾)
　南唐中宗李景
　　山花子
菡萏香銷翠葉殘西風愁起綠波間還與韶光共憔悴
不堪看　細雨夢回雞塞逺小樓吹徹玉笙寒多少淚
珠何限恨倚䦨干
　　又
手巻真珠上玉鈎依前春恨鎖重樓風裏落花誰是主
思悠悠　青鳥不傳雲外信丁香空結雨中愁回首淥
波三峡暮接天流
　後主李煜
　　相見歡
林花謝了春紅太匆匆無奈朝來寒雨晩來風　胭脂
淚相留醉幾時重自是人生長恨水長東
　　又
無言獨上西樓月如鈎寂寞梧桐深院鎖清秋　剪不
斷理還亂是離愁别是一般滋味在心頭(黄叔暘云此/詞最悽惋所)
(謂亡國之/音哀以思)
　　清平樂
别來春半觸目愁腸斷砌下落梅如雪亂拂了一身還
滿　雁來音信無憑路遙歸夢難成離恨恰如春草更
行更逺還生
　　浪淘沙
簾外雨潺潺春意闌珊羅衾不暖五更寒夢裏不知身
是客一晌貪歡　獨自暮凭欄無限江山别時容易見
時難流水落花歸去也天上人間(蔡絛云含/思悽惋)
　　又
往事只堪哀對景難排秋風庭院蘚侵階一行珠簾閒
不巻終日誰來　金劒已沈埋壯氣蒿萊晩凉天静月
華開想得玉樓瑤殿影空照秦淮
　　玉樓春
晩妝初了明肌雪春殿嬪娥魚貫列鳯簫聲斷水雲閒
重按霓裳歌遍徹　臨風誰更飄香屑醉拍䦨干情未
切歸時休放燭花紅待踏馬蹄清夜月
　　子夜
花明月暗籠(一作/飛)輕霧今宵好向郎邊去剗(一作/􁧉)襪步
香階(一作/苔)手提金縷鞋　畫堂南畔見一晌偎人顫好
(一作/奴)為出(一作/去)來難教君恣意憐
　　又
人生愁恨何能免消魂獨我情何限故國夢重歸覺來
雙淚垂　髙樓誰與上長記秋晴望往事已成空還如
一夢中
　　虞美人
風廻小院庭蕪綠栁眼春相續凭欄半日獨無言依舊
竹聲新月似當年　笙歌未散樽罍在池面氷初解燭
眀香暗畫樓深滿鬢清霜殘雪思難禁
　　又
春花秋月何時了往事知多少小樓昨夜又東風故國
不堪回首月明中　雕欄玉砌應猶在只是朱顔改問
君能有幾多愁恰似一江春水向東流
　　臨江仙
櫻桃落盡春歸去蜨翻輕粉雙飛子規啼月小樓西玉
鈎羅幕惆悵暮烟垂　别巷寂寥人散後望殘烟草低
迷爐香閒裊鳯凰兒空持羅帶回首恨依依(蘇子由云/凄凉怨慕)
(真亡國之聲也句按是詞相傳後主在圍城中賦未就/而城破闕後三  劉延仲補之云何時重聴玉驄嘶撲)
(簾栁絮依約夢回時而耆舊/續聞所載故是全作當從之)
　和　凝(字成績鄆州人舉進士仕後唐知制誥翰林/學士晉天福中拜中書侍郎同中書門下平)
　　　　(章事歸後漢拜太子太/傅封魯國公有紅葉稿)
　　春光好
蘋葉軟杏花明畫船輕雙浴鴛鴦出綠汀棹歌聲　春
水無風無浪春天半雨半晴紅粉相隨南浦晩幾含情
　　采桑子
蝤蠐領上訶梨子繡帶雙垂椒戸閒時競學樗蒲賭荔
枝　叢頭鞋子紅編細裙窣金絲無事嚬眉春思翻教
阿母疑
　　河滿子
寫得魚牋無限其如花鎖春輝目斷巫山雲雨空敎殘
夢依依却愛薫香小鴨羡他長在屏幃
　　漁父
白芷汀寒立鷺鶿蘋風輕剪浪花時烟羃羃日遲遲香
引芙蓉惹釣絲
　韋　莊(字端巳杜陵人乾寧元年進士入蜀王建辟/掌書記尋召為起居舍人建表留之後為蜀)
　　　　(散騎常侍判中書/門下事有浣花集)
　　菩薩蠻
紅樓别夜堪惆悵香燈半捲流蘇帳殘月出門時美人
和淚辭　琵琶金翠羽絃上黄鶯語勸我早歸家綠窓
人似花
　　又
人人盡説江南好遊人只合江南老春水碧於天畫船
聴雨眠　罏邊人似月皓腕凝霜雪未老莫還鄉還鄉
須斷腸
　　又
如今却憶江南樂當時年少春衫薄騎馬倚斜橋滿樓
紅袖招　翠屏金屈曲醉入花叢宿此度見花枝白頭
誓不歸
　　又
洛陽城裏春光好洛陽才子他鄉老栁暗魏王堤此時
心轉迷　桃花春水淥水上鴛鴦浴凝恨對斜暉憶君
君不知
　　歸國遙
金翡翠為我南飛傳我意罨畫橋邊春水幾年花下醉
　别後只知相愧淚珠難逺寄羅幙繡幃鴛被舊歡如
夢裏
　　應天長
綠槐隂裏黄鸝語深院無人春晝午畫簾垂金鳯舞寂
寞繡屏香一炷　碧天雲無定處空有夢魂來去夜夜
綠窓風雨斷腸君信否
　　又
别來半嵗音書絶一寸離腸千萬結難相見易相别又
是玉樓花似雪　暗相思無處説惆悵夜來烟月想得
此時情切淚沾紅袖黦
　　荷葉杯
絶代佳人難得傾國花下見無期一雙愁黛逺山眉不
忍更思惟　閒掩翠屏金鳯殘夢羅幕畫堂空碧天無
路信難通惆悵舊房櫳(古今詞話云韋莊以才名寓蜀/王建割據遂覊留之莊有寵人)
(姿質艶麗兼善詞翰建聞之托以敎内人為詞强莊奪/去莊追念悒怏作小重山及此詞情意悽怨人相傳播)
(盛行於時姬後傳/聞之遂不食而卒)
　　又
記得那年花下深夜初識謝娘時水堂西面畫簾垂攜
手暗相期　惆悵曉鶯殘月相别從此隔音塵如今俱
是異鄉人相見更無因
　　清平樂
野花芳草寂寞闗山道栁吐金絲鶯語早惆悵香閨暗
老　羅帶悔結同心獨凭朱欄思深夢覺半牀斜月小
窓風觸鳴琴
　　又
鶯啼殘月繡閣香燈滅門外馬嘶郎欲别正是落花時
節　妝成不畫蛾眉含愁獨倚金扉去路香塵莫掃掃
即郎去歸遲
　　河傳
何處烟雨隋堤春暮栁色葱蘢畫橈金縷翠旗髙颭香
風水光融　青娥殿脚春妝媚輕雲裏綽約司花妓江
都宮闕清淮月映迷樓古今愁
　　又
春晩風暖錦城花滿狂殺游人玉鞭金勒尋勝馳驟輕
塵惜良晨　翠蛾争勸臨卭酒纖纖手拂面垂絲栁歸
時烟裏鍾鼓正是黄昏暗銷魂
　　又
錦浦春女繡衣金縷霧薄雲輕花深栁暗時節正是清
明雨初晴　玉鞭魂斷烟霞路鶯鶯語一望巫山雨香
塵隱映遙望翠檻紅樓黛眉愁
　　訴衷情
燭燼香殘簾半巻夢初驚花欲謝深夜月籠明何處按
歌聲輕輕舞衣塵暗生負春情
　　又
碧沼紅芳烟雨浄倚蘭橈垂玉珮交帶裊纖腰鴛夢隔
星橋迢迢越羅香暗銷墜花翹
　　上行盃
芳草灞陵春岸栁烟深滿樓絃管一曲離聲腸寸斷
今日送君千萬紅鏤玉盤金鏤盞須勸珍重意莫辭滿
　　女冠子
四月十七正是去年今日别君時忍淚佯低面含羞半
斂眉　不知魂巳斷空有夢相隨除却天邊月沒人知
　　更漏子
鐘鼓寒樓閣暝月照古桐金井深院閉小庭空落花香
露紅　烟栁重春霧薄燈背水窓髙閣閒倚户暗沾衣
待郎郎不歸
　薛昭藴(仕至/侍郎)
　　浣溪沙
粉上依稀有淚痕郡庭花落欲黄昏逺情深恨與誰論
　記得去年寒食日延秋門外卓金輪日斜人散暗銷
魂
　　相見歡
羅襦繡袂香紅畫堂中細草平沙蕃馬小屏風　巻羅
幕凭妝閣思無窮暮雨輕烟魂斷隔簾櫳
　　女冠子
求仙去也翠鈿金箆盡捨入巖巒霧巻黄羅帔雲彫白
玉冠　野烟溪洞冷林月石橋寒静夜松風下禮天壇
　　謁金門
春滿院疊損羅衣金線睡覺水精簾未巻簾前雙語燕
　斜掩金鋪一扇滿地落花千片早是相思腸欲斷忍
敎頻夢見
　牛　嶠(字松卿一字延峰隴西人乾符五年進士歴/官拾遺補尚書郎王建鎮蜀辟判官後仕蜀)
　　　　(為給/事中)
　　女冠子
錦江烟水卓女燒春濃美小檀霞繡帶芙蓉帳金釵芍
藥花　額黄侵膩髮臂釧透紅紗栁暗鶯啼處認郎家
　　感恩多
兩條紅粉淚多少香閨意强攀桃李枝斂愁眉　陌上
鶯啼蜨舞栁花飛栁花飛願得郎心憶家還早歸
　　望江怨
東風急惜别花時手頻執羅幃愁復入　馬嘶殘雨春
蕪濕倚馬立寄語薄情郎粉香和淚泣
　　菩薩蠻
舞裙香暖金泥鳯畫梁語燕驚殘夢門外栁花飛玉郎
猶未歸　愁匀紅粉淚眉剪春山翠何處是遼陽錦屏
春晝長
　　又
綠雲鬢上飛金雀愁眉斂翠春烟薄香閣掩芙蓉畫屏
山幾重　窓寒天欲曙猶結同心苣啼粉涴羅衣問郎
何日歸
　　西溪子
捍撥雙盤金鳯蟬鬢玉釵揺動畫堂前人不語絃解語
彈到昭君怨處翠蛾愁不擡頭
　　江城子
鵁鶄飛起郡城東碧江空半灘風越王宮殿蘋葉藕花
中簾捲水樓魚浪起千片雪雨濛濛
　毛文錫(字平珪唐進士事蜀為翰林學士遷/内樞密使歴文思殿大學士司徒)
　　虞美人
鴛鴦對浴銀塘暖水面蒲梢短垂楊低拂麴塵波蛛絲
結網露珠多滴圓荷　遙思桃葉呉江碧便是天涯隔
錦鱗紅鬛影沈沈相思空有夢相尋意難任
　　又
寳檀金縷鴛鴦枕綬帶盤宮錦夕陽低映小窓明南園
綠樹語鶯鶯夢難成　玉爐香暖頻添炷滿地飄輕絮
珠簾不捲度沈烟庭前閒立畫鞦韆艶陽天
　　更漏子
春夜闌春恨切花外子規啼月人不見夢難憑紅紗一
㸃燈　偏怨别是芳節庭下丁香千結宵霧散曉霞輝
梁間雙燕飛
　　紗窓恨
新春燕子還來至一雙飛壘巢泥濕時時墜涴人衣
後園裏看百花發香風拂繡户金扉月照紗窓恨依依
　　又
雙雙蜨翅塗鉛粉咂花心綺窓繡户飛來穩畫堂隂
二三月愛隨飄絮伴落花來拂衣襟更剪輕羅片傅黄
金
　　醉花間
休相問怕相問相問還添恨春水滿塘生鸂鶒還相趂
　昨夜雨霏霏臨明寒一陣偏憶戍樓人乆絶邊庭信
　　又
深相憶莫相憶相憶情難極銀漢是紅牆一帶遙相隔
　金盤珠露滴兩岸榆花白風搖玉珮清今夕為何夕
　　巫山一段雲
雨霽巫山上雲輕映碧天逺風吹散又相連十二晩峯
前　暗濕啼猿樹髙籠過客船朝朝暮暮楚江邊幾度
降神仙
　牛希濟(嶠兄子仕蜀為御/史中丞降於後唐)
　　生查子
春山烟欲収天澹稀星少殘月臉邊眀别淚臨清曉
語巳(一本無/巳字)多情未了回首猶重道記得綠羅裙處處
憐芳草
　　又
新月曲如眉未有團圞意紅豆不堪看滿眼相思淚
終日劈桃穰人在心兒裏兩朶隔牆花早晩成連理
　歐陽烱(事後蜀為中書舍人宣和/畫譜貫休傳云大學士)
　　三字令
春欲盡日遲遲牡丹時羅幌巻翠簾垂彩箋書紅粉淚
兩心知　人不在燕空歸負佳期香燼落枕函敧月分
明花淡薄惹相思
　　南鄉子
嫰草如烟石榴花發海南天日暮江亭春影綠鴛鴦浴
水逺山長看不足
　　又
畫舸停橈槿花籬外竹横橋水上遊人沙上女廻顧笑
指芭蕉林裏住
　　又
岸逺沙平日斜歸路晩霞明孔雀自憐金翠尾臨水認
得行人驚不起
　　又
洞口誰家木蘭船繫朩蘭花紅袖女郎相引去南浦笑
倚春風相對語
　　又
路入南中桄榔葉暗蓼花紅兩岸人家微雨後収紅豆
樹底纖纖擡素手
　　又
袖斂鮫綃采香深洞笑相邀藤杖枝頭蘆酒滴鋪葵席
豆蔲花間趖晩日
　　賀聖朝
憶昔花間初識面紅袖半遮妝臉輕轉石榴裙帶故將
纖纖玉指偷撚雙鳯金線　碧梧桐鎖深深院誰料得
兩情何日敎繾綣羨春來雙燕飛到玉樓朝暮相見
　　江城子
曉日金陵岸草平落霞明水無情六代繁華暗逐逝波
聲空有姑蘇臺上月如西子鏡照江城
　　鳯樓春
鳯髻綠雲叢深掩房櫳錦書通夢中相見覺來慵匀面
淚臉珠融因想玉郎何處去對淑景誰同　小樓中春
思無窮倚䦨凝望闇牽愁緒栁花飛趂東風斜日照簾
櫳羅幌香冷粉屏空海棠零落鶯語殘紅
　　清平樂
春來街砌春雨如絲細春徑滿飄紅杏蔕春燕舞隨風
勢　春幡細縷春繒春閨一㸃春燈自是春心撩亂非
闗春夢無憑
　
　
　
　
　
　
　
　
　
　
　
　
　
　詞綜巻二
欽定四庫全書
　詞綜巻三
　　　　　　　　　　翰林院檢討朱彜尊編
　　五代十國詞七十六首
　　　顧　夐(九首/)　　　　鹿虔扆(一首/)
　　　閻　選(二首/)　　　　魏承班(二首/)
　　　尹　鶚(二首/)　　　　毛熈震(五首/)
　　　李　珣(十五首/)　　　孫光憲(十三首/)
　　　張　泌(五首/)　　　　馮延巳(二十首/)
　　　成㓜文(一首/)　　　　耿玉真(一首/)
　顧　夐(仕蜀為/太尉)
　　河傳
燕颺晴景小窓屏暖鴛鴦交頸菱花掩却翠鬟敧慵整
海棠簾外影　繡幃香斷金鸂鶒無消息心事空相憶
倚東風春正濃愁紅淚痕衣上重
　　又
棹舉舟去波光渺渺不知何處岸花汀草共依依雨微
鷓鴣相逐飛　天涯離恨江聲咽啼猿切此意向誰説
倚蘭橈獨無憀魂銷小鑪香欲焦
　　醉公子
漠漠秋雲澹紅藕香侵檻枕倚小山屏金鋪向晩扄
睡起横波慢獨望情何限衰栁數聲蟬魂銷似去年
　　又
岸栁垂金線雨晴鶯百囀家住綠楊邊往來多少年
馬嘶芳草逺髙樓簾半捲斂袖翠蛾攅相逢爾許難
　　玉樓春
月照玉樓春漏促颯颯風搖庭砌竹夢驚鴛被覺來時
何處管絃聲斷續　惆悵少年游冶去枕上兩蛾攅細
綠曉鶯簾外語花枝背帳猶殘紅蠟燭
　　訴衷情
香滅簾垂春漏永整鴛衾羅帶重雙鳯縷黄金窓外月
光臨沈沈斷腸無處尋負春心
　　又
永夜抛人何處去絶來音香閣掩眉斂月將沈爭忍不
相尋怨孤衾換我心為你心始知相憶深
　　臨江仙
碧染長空池似鏡倚樓閒望凝情滿衣紅藕細香清象
牀珍簟山障掩玉琴横　暗想昔年歡笑事如今贏得
愁生博山爐暖澹烟輕蟬吟人静殘日傍小窓明
　　楊栁枝
秋夜香閨思寂寥漏迢迢鴛幃羅幌麝烟銷燭光搖
正憶玉郎遊蕩去無尋處更聞簾外雨瀟瀟滴芭蕉
　鹿虔扆(事蜀為永㤗軍/節度使加太保)
　　臨江仙
金鎖重門荒苑静綺窓愁對秋空翠華一去寂無蹤玉
樓歌吹聲斷巳隨風　烟月不知人事改夜闌還照深
宮藕花相向野塘中暗傷亡國清露泣香紅
　閻　選(後蜀處士/事後主)
　　浣溪沙
寂寞流蘇冷繡茵倚屏山枕惹香塵小庭花露泣濃春
　劉阮信非仙洞客嫦娥終是月中人此生無路訪東
鄰
　　河傳
秋雨秋雨無晝無夜滴滴霏霏暗燈凉簟怨分離妖姬
不勝悲　西風稍急喧窓竹停又續膩臉懸雙玉幾回
邀約雁來時違期雁歸人不歸
　魏承班(仕至/太尉)
　　玉樓春
寂寂畫堂梁上燕髙巻翠簾横數扇一庭春色惱人來
滿地落花紅幾片　愁倚錦屏低雪面淚滴繡羅金縷
線好天凉月盡傷心為是玉郎長不見
　　生查子
烟雨晩晴天零落花無語難話此時心梁燕雙來去
琴韻對薰風有恨和情撫腸斷斷絃頻淚滴黄金縷
　尹　鶚(官參/卿)
　　臨江仙
深秋寒夜銀河静月明深院中庭西窓幽夢等閒成逡
巡覺後特地恨難平　紅燭半條殘焰短依稀暗背銀
屏枕前何事最傷情梧桐葉上㸃㸃露珠零
　　菩薩蠻
隴雲暗合秋天白俯窓獨坐窺烟陌樓際角重吹黄昏
方醉歸　荒唐難共語眀日還應去上馬出門時金鞭
莫與伊
　毛熙震(蜀人官/秘書監)
　　臨江仙
幽閨欲曙聞鶯囀紅窓月影微明好風頻謝落花聲隔
幃殘燭猶照綺屏筝　繡被錦茵眠玉暖炷香斜裊烟
輕淡蛾羞斂不勝情暗思閒夢何處逐雲行
　　清平樂
春光欲暮寂寞閒庭戸粉蝶雙雙穿檻舞簾巻晩天疎
雨　含愁獨倚閨幃玉爐烟斷香㣲正是銷魂時節東
風滿樹花飛
　　南歌子
逺山愁黛碧横波慢臉明膩香紅玉茜羅輕深院晚堂
人静理銀筝　鬢動行雲影裙遮㸃屐聲嬌羞愛問曲
中名楊栁杏花時節幾多情
　　後庭花
越羅小袖新香蒨薄籠金釧倚闌無語搖輕扇半遮匀
面　春殘日煖鶯嬌嬾滿庭花片(一作/綻)争不敎人長相
見畫堂深院
　　河滿子
寂寞芳菲暗度嵗華如箭堪驚緬想舊歡多少事轉添
春思難平曲檻絲垂金栁小窓絃斷銀筝　深院空聞
燕語滿園閒落花輕一片相思休不得忍敎長日愁生
誰見夕陽孤夢覺來無限傷情
　李　珣(梓州人蜀秀才有瓊瑤集黄休復茅/亭客話其先波斯人有詩名預賔貢)
　　巫山一段雲
古廟依青嶂行宮枕碧流水聲山色鎖妝樓往事思悠
悠　雲雨朝還暮烟花春復秋啼猿何必近孤舟行客
自多愁(黄叔暘云唐詞多緣題所賦臨江仙則言仙事/女冠子則述道情河瀆神則咏祠廟大槩不失)
(本題之意爾後漸變失題逺矣如/珣此作實唐人本來詞體如此)
　　南鄉子
烟漠漠雨凄凄岸花零落鷓鴣啼逺客扁舟臨野渡思
鄉處潮退水平春色暮
　　又
蘭橈舉水紋開競攜藤籠采蓮來廻塘深處遙相見邀
同宴淥酒一巵紅上面
　　又
歸路近扣舷歌采真珠處水風多曲岸小橋山月過烟
深鎖荳蔻花垂千萬朶
　　又
乘綵舫過蓮塘棹歌驚起睡鴛鴦帶香游女偎人笑(一/作)
(游女帶香/偎伴笑)争窈窕競折團荷遮晩照
　　又
傾綠蟻泛紅螺閒邀女伴簇笙歌避暑信船輕浪裏閒
游戲夾岸荔支紅蘸水
　　又
漁市散渡船稀越南雲樹望中微行客待潮天欲暮迷
春浦愁聴猩猩啼瘴雨
　　又
相見處晩晴天刺桐花下越臺前暗裏迴眸深屬意遺
䨇翠騎象背人先過水
　　又
攜籠去采菱歸碧波風起雨霏霏趂岸小船齊棹急羅
衣濕出向桄榔樹下立
　　又
登畫舸泛清波采蓮時唱采蓮歌攔棹聲齊羅袖斂池
光颭驚起沙鷗八九㸃
　　又
雙髻墜小眉灣笑隨女伴下春山玉纖遙指花深處争
廻顧孔雀雙雙迎日舞
　　菩薩蠻
廻塘風起波紋細刺桐花裏門斜閉殘日照平蕪雙雙
飛鷓鴣　征㠶何處客相見還相隔不語欲魂銷望中
烟水遙
　　又
隔簾微雨雙飛燕砌花零落紅深淺捻得寳筝調心隨
征棹遙　楚天雲外路動便經年去香斷畫屏深舊歡
何處尋
　　西溪子
金鏤翠鈿浮動妝罷小窓圓夢日髙時春巳老人未到
滿地落花慵掃無語倚屏風泣殘紅(尊前集作離思/正難緘燕喃喃)
　　河傳
去去何處迢迢巴楚山水相連朝雲暮雨依舊十二峯
前猿聲到客船　愁腸豈異丁香結因離别故國音書
絶想佳人花下對明月春風恨應同
　孫光憲(字孟文陵州人遊荆南髙從晦署為從事仕/南平累官檢校秘書兼御史大夫勸髙繼冲)
　　　　(獻三州之地宋太祖授以黄州刺史將用為/學士未及而卒有荆臺筆傭橘齋鞏湖諸集)
　　河瀆神
汾水碧依依黄雲落葉初飛翠娥一去不言歸廟門空
掩斜暉　四壁隂森排古畫依舊瓊輪羽駕小殿沈沈
清夜銀燈飄落香灺
　　又
江上草芊芊春晩湘妃廟前一方卵色楚南天數行斜
雁聫翩　獨倚朱䦨情不極魂斷終朝相憶兩槳不知
消息逺汀時起鸂鶒
　　後庭花
石城依舊空江國故宮春色七尺青絲芳草碧絶世難
得　玉英落盡何人識野棠如織只是敎人添怨憶悵
望無極
　　清平樂
愁腸欲斷正是青春半連理分枝鸞失伴又是一塲離
散　掩鏡無語眉低思隨芳草萋萋憑仗東風吹夢與
郎終日東西
　　女冠子
淡花瘦玉依約神仙妝束佩瓊文瑞露通宵貯幽香盡
日焚　碧紗籠絳節黄藕冠濃雲勿以吹簫伴不同羣
　　風流子
樓倚長堤欲暮瞥見神仙伴侶微傅粉攏梳頭隠映畫
簾開處無語無緒慢曳羅裙歸去
　　又
金絡玉銜嘶馬繫向綠楊隂下朱户掩繡簾垂曲院水
流花謝歡罷歸也猶在九衢深夜
　　思帝鄉
如何遣情情更多永日水晶簾下斂羞蛾六幅羅裙窣
地微行曳碧波看盡滿池疎雨打團荷
　　上行盃
離棹逡巡欲動臨極浦故人相送去住心情知不共
金船滿捧綺羅愁絲管咽廻别㠶影滅江浪如雪
　　浣溪沙
蓼岸風多橘柚香江邊一望楚天長片㠶烟際閃孤光
　目送征鴻飛杳杳思隨流水去茫茫蘭紅波碧憶瀟
湘
　　謁金門
留不得留得也應無益白紵春衫如雪色揚州初去日
　輕别離甘抛擲江上滿㠶風疾却羨綵鴛三十六孤
鸞還一隻
　　思越人
古臺平芳草逺舘娃宮外春深翠黛空留千載恨敎人
何處相尋　綺羅無復當時事露花㸃滴香淚惆悵遙
天横淥水鴛鴦對對飛起
　　又
渚蓮枯宮樹老長洲廢苑蕭條想像玉人空(一作/何)處所
月明獨上溪橋　經春初敗秋風起紅蘭綠蕙愁死一
片風流傷心地魂銷目斷西子
　張　泌(字子澄江南人仕/南唐為内史舍人)
　　酒泉子
紫陌青門三十六宮春色御溝輦路暗相通杏園風
咸陽沽酒寳釵空笑指未央歸去插花走馬落殘紅月
明中
　　南歌子
栁色遮樓暗桐花落砌香畫堂開處逺風涼髙巻水精
簾額襯斜陽
　　江城子
碧䦨干外小中庭雨初晴曉鶯聲飛絮落花時節近清
明睡起巻簾無一事匀面了沒心情
　　又
浣花溪上見卿卿臉波明黛眉輕髙綰綠雲金簇小蜻
蜓好是問他來得麽和笑道莫多情
　　浣溪沙
鈿轂香車過栁堤樺烟分處馬頻嘶為他沈醉不成泥
　花滿驛亭香露細杜鵑聲斷玉蟾低含情無語倚樓
西
　馮延已(字正中其先彭城人唐末徙家新安事南/唐為左僕射同平章事有陽春錄一巻)
　　　　(陳世修序云馮公全外舍祖/樂府思深詞麗韻逸調新)
　　羅敷豔歌
馬嘶人語春風岸芳草綿綿楊栁橋邊落日髙樓酒斾
懸　舊愁新恨知多少目斷遙天獨立花前更聴笙歌
滿畫船
　　又
小堂深静無人到滿院春風惆悵牆東一樹櫻桃帶雨
紅　愁心似醉兼如病欲語還慵日暮疎鐘雙燕歸來
畫閣中
　　清平樂
雨晴烟晩綠水新池滿雙燕飛來垂栁院小閣畫簾髙
捲　黄昏獨倚朱欄西南初月眉灣砌下落花風起羅
衣特地春寒
　　又
春愁南陌故國音書隔細雨霏霏梨花白燕拂畫簾金
額　盡日相望王孫塵滿羅衣淚痕誰向橋邊吹笛駐
馬西望銷魂
　　芳草渡
梧桐落蓼花秋烟初冷雨纔収蕭條風物正堪愁人去
後多少恨在心頭　燕鴻逺羗笛怨渺渺澄波一片山
如黛月如鈎笙歌散魂夢斷倚髙樓
　　歸國謠
江水碧江上何人吹玉笛扁舟逺送瀟湘客　蘆花千
里霜月白傷行色明朝便是闗山隔
　　蝶戀花
六曲闌干偎碧樹楊栁風輕展盡黄金縷誰把鈿筝移
玉柱穿簾燕子雙飛去　滿眼游絲兼落絮紅杏開時
一霎清明雨濃睡覺來鶯亂語驚殘好夢無尋處
　　又
誰道閒情抛棄乆每到春來惆悵還依舊日日花前常
病酒不辭鏡裏朱顔瘦　河畔青蕪堤上栁為問新愁
何事年年有獨立小橋風滿袖平林新月人歸後
　　又
幾日行雲何處去忘却歸來不道春將暮百草千花寒
食路香車繫在誰家樹　淚眼倚樓頻獨語雙燕來時
陌上相逢否掩亂春愁如栁絮依依夢裏無尋處
　　又
庭院深深深幾許楊栁堆烟簾幙無重數玉勒雕鞍遊
冶處樓髙不見章臺路　雨横風狂三月暮門掩黄昏
無計留春住淚眼問花花不語亂紅飛過秋千去
　　南鄉子
細雨濕秋風金鳯花殘滿地紅閒蹙黛眉慵不語情緒
寂寞相思知幾許　玉枕擁孤衾抱恨還同歲月深簾
巻曲房誰共醉憔悴惆悵秦樓彈粉淚
　　喜遷鶯
宿鶯啼鄉夢斷春樹曉朦朧殘燈和燼閉朱櫳人語隔
屏風　香已寒燈已絶忽憶去年離别石城花雨倚江
樓波上木蘭舟
　　虞美人
玉鈎鸞柱調鸚鵡宛轉留春語雲屏冷落畫堂空薄晚
春寒無奈落花風　搴簾燕子低飛去拂鏡塵鸞舞不
知今夜月眉彎誰佩同心雙結倚闌干
　　抛毬樂
梅落新春入後庭眼前風物可無情曲池波晩氷還合
芳草迎船綠未成且上髙樓望相共憑欄看月生
　　又
霜積秋山萬樹紅倚巖樓上挂朱櫳白雲天逺重重恨
黄葉烟深淅淅風髣髴梁州曲吹在誰家玉笛中
　　菩薩蠻
敧鬟墮髻搖雙槳采蓮晩出清江上顧影約流萍楚歌
嬌未成　相逢顰翠黛笑把珠璫解家住栁隂中畫橋
東復東
　　三臺令
春色春色依舊青山紫陌日斜栁暗花蔫醉臥春風少
年年少年少行樂直須及早
　　又
南浦南浦翠鬟離人何處當時攜手髙樓依舊樓前水
流流水流水中有傷心雙淚
　　浣溪沙
馬上凝情憶舊遊照花掩竹小溪流鈿筝羅幕玉搔頭
　早是出門長帶月可堪分袂又經秋晩風斜日不勝
愁
　　應天長
一鈎初月臨妝鏡蟬鬢鳯釵慵不整重簾静層樓逈惆
悵落花風不定　綠烟低栁逕何處轆轤金井昨夜更
䦨酒醒春愁過却病
　成㓜文(江南人仕南/唐官大理卿)
　　謁金門
風乍起吹皺一池春水閒引鴛鴦香徑裏手挼紅杏蘂
　鬬鴨䦨干遍倚碧玉搔頭斜墜終日望君君不至舉
頭聞鵲喜(陳質齊云世言風乍起為馮延已作或云/成㓜文也今陽春集無有當是㓜文作)
　耿玉真女郎(南唐書云盧絳病痁且死夜夢白衣婦/人歌此詞勸酒歌數闋因謂絳曰子之)
　　　　(疾食蔗即愈如言果差迨數夕又夢前婦人/曰妾乃玉真也他日富貴相見于固子坡後)
　　　　(入金陵累官柱國唐亡歸宋以龔慎儀事坐/誅臨刑有白衣婦人同斬姿貌宛如所夢問)
　　　　(其姓名曰耿玉真問受/刑乏地即固子坡也)
　　菩薩蠻
玉京人去秋蕭索畫簷鵲起梧桐落敧枕悄無言月和
清夢圓　背燈惟暗泣何處砧聲急眉黛逺山攢芭蕉
生暮寒
　詞綜巻三
欽定四庫全書
　詞綜巻四
　　　　　　　　　　翰林院檢討朱彞尊編
　宋詞六十七首
　　　徽宗皇帝(二首/)　　　　髙宗皇帝(一首/)
　　　徐昌圖(一首/)　　　　　潘　閬(三首/)
　　　夏　竦(一首/)　　　　　寇　準(三首/)
　　　王禹偁(一首/)　　　　　錢惟演(一首/)
　　　晏　殊(八首/)　　　　　賈昌朝(一首/)
　　　王　琪(二首/)　　　　　林　逋(二首/)
　　　李遵朂(一首/)　　　　　葉清臣(一首/)
　　　聶冠卿(一首/)　　　　　李師中(一首/)
　　　韓　琦(一首/)　　　　　范仲淹(三首/)
　　　宋　祁(二首/)　　　　　鄭　獬(一首/)
　　　韓　縝(一首/)　　　　　張　昇
　　　謝　絳(一首/)　　　　　歐陽脩(二十一首/)
　　　梅堯臣(一首/)　　　　　石延年(一首/)
　　　司馬光(一首/)　　　　　王安石(二首/)
　　　范純仁(一首/)
　徽宗皇帝
　　探春令
簾旌微動悄寒天氣龍池氷泮杏花笑吐香猶淺又還
是春將半　清歌妙舞從頭按等芳時開宴記去年對
著東風曾許不負鶯花願
　　燕山亭(見杏花作/)
裁剪氷綃輕疊數重泠淡臙脂匀注新様靚妝艶溢香
融羞殺蘂珠宫女易得凋零更多少無情風雨愁苦問
院落凄凉幾番春暮　憑寄離恨重重這雙燕何曾曾
人言語天遙地遠萬水千山知他故宫何處怎不思量
除夢裏有時曾去無據和夢也有時(一作/新來)不做
　髙宗皇帝
　　漁父詞
水涵微雨湛虛明小笠輕蓑未要晴明鏡裏縠紋生白
鷺飛來空外聲(廖瑩中江行雜錄云漁父詞清新簡逺/雖古之騷人詞客老於江湖擅名一時)
(者不能/企及)
　徐昌圖(莆陽人太祖時守國/子博士累遷殿中丞)
　　臨江仙
飲散離亭西去浮生長恨飄蓬回頭烟柳漸重重淡雲
孤鴈遠寒日暮天紅　今夜畵船何處潮平淮月朦朧
酒醒人静奈愁濃殘燈孤枕夢輕浪五更風
　潘　閬(字逍遙大名人太宗朝賜進士第坐事遁中/條山後收繋得釋以為滁州叅軍有詞一巻)
　　酒泉子
長憶孤山山在湖心如黛簇僧房四面向湖開輕棹去
還來　芰荷香細連雲閣閣上清聲簷下鐸别來塵土
汚人衣空役夢魂飛(山陰陸子遹云句法清/古語帶烟霞近時罕及)
　　又
長憶西湖靈隱寺前天竺後冷泉亭上幾曾遊三伏似
清秋　白猿時見攀髙樹長嘯一聲何處去别來幾向
畵圖看終是欠峯巒
　　又
長憶西湖湖水上盡日憑欄樓上望三三兩兩釣魚舟
島嶼正清秋　笛聲依約蘆花裏白鳥成行忽驚起别
來閑想整綸竿思入水雲寒(古今詞話云石曼卿見此/詞使畵工繪之作圖又湘)
(山云錢希白愛之/自書玉堂屏風)
　夏　竦(字子喬德安人舉賢良方正慶歴中同中書/門下平章事判大名府召入為宰相改樞密)
　　　　(使封英國公進鄭國公卒贈大師中書令諡/文正劉敞言竦姦邪諡為正不可改諡文莊)
　　　　(有/集)
　　喜遷鶯令(宫詞/)
霞散綺月垂鈎簾巻未央樓夜凉銀漢截天流宫闕鎖
清秋　瑤臺樹金莖露鳳髓香盤烟霧三千珠翠擁宸
遊水殿按涼州
　寇　準(字平仲下邽人太平興國中進士累官尚書/右僕射集賢殿大學士景德中同中書門下)
　　　　(平章事封萊國公為丁謂所搆乾興初貶雷/州司戸參軍卒贈中書令諡忠愍有巴東集)
　　點絳脣
小陌輕寒社公雨足東風慢定巢新燕溼雨穿花轉
象尺薰爐拂曉停針線愁蛾淺飛紅零亂側臥珠簾捲
　　江南春
波渺渺柳依依孤村芳草遠斜日杏花飛江南春盡離
腸斷蘋滿汀洲人未歸
　　陽闗引
塞草烟光濶渭水波聲咽春朝雨霽輕塵斂征鞍發指
青青楊柳又是輕攀折動黯然知有後會甚時節　更
盡一杯酒歌一闋歎人生裏難歡聚易離别且莫辭沉
醉聽取陽闗徹念故人千里自此共明月
　王禹偁(字元之鉅野人太平興國八年進士第累知/制誥入翰林為學士咸平初出守黃州徙蘄)
　　　　(州卒有/小畜集)
　　點絳脣
雨恨雲愁江南依舊稱佳麗水村漁市一縷孤烟細
天際征鴻遙認行如綴平生事此時凝睇誰會憑欄意
　錢惟演(字希聖吳越王俶之子少補牙門將歸宋/為右屯衛將軍累遷樞密使罷為鎮國軍)
　　　　(節度觀察留後改保大軍節度使知河陽入/朝加同中書門下平章事坐擅議宗廟且與)
　　　　(后家通婚落平章事為崇信軍節度使/歸鎮卒諡曰思改諡文僖有擁旄集)
　　玉樓春
城上風光鶯語亂城下烟波春拍岸綠楊芳草幾時休
淚眼愁腸先已斷　情懷漸變成衰晩鸞鏡朱顔驚暗
換昔年多病厭芳樽今日芳樽惟恐淺(黃叔暘云此暮/年作詞極悽惋)
　晏　殊(字同叔臨川人景祐二年同進士出身康定/間拜集賢殿學士同中書門下平章事兼樞)
　　　　(密使卒贈司空兼侍中/諡元獻有珠玉詞一巻)
　　　　(晁旡咎云元獻不蹈襲人語而風調閑雅如/舞低楊柳樓心月歌盡桃花扇底風知此人)
　　　　(不住三家村也所劉貢父云元獻尤喜/馮延已歌詞其  自作亦不減延已)
　　破陣子
燕子來時新社梨花落後清明池上碧苔三四點葉底
黃鸝一兩聲日長飛絮輕　巧笑東鄰女伴采桑徑裏
逢迎疑怪昨宵春夢好元是今朝鬬草贏笑從雙臉生
　　清平樂
金風細細葉葉梧桐墜綠酒初嘗人易醉一枕小窓濃
睡　紫薇朱槿初殘斜陽却照闌干雙燕欲歸時節銀
屏昨夜微寒
　　又
紅牋小字説盡平生意鴻鴈在雲魚在水惆悵此情難
寄　斜陽獨倚西樓遙山恰對簾鈎人面不知何處綠
波依舊東流
　　踏莎行
碧海無波瑤臺有路思量便合雙飛去當時輕别意中
人山長水遠知何處　綺席凝塵香閨掩霧紅箋小字
憑誰附髙樓目盡欲黃昏梧桐葉上蕭蕭雨
　　又
小徑紅稀芳郊綠遍髙臺樹色陰陰見春風不解禁楊
花濛濛亂撲行人面　翠葉藏鶯珠簾隔燕爐香静逐
遊絲轉一場愁夢酒醒時斜陽却照深深院
　　蝶戀花
檻菊愁烟蘭泣露羅幙輕寒燕子雙飛去明月不諳離
别苦斜光到曉穿朱戸　昨夜西風凋碧樹獨上髙樓
望盡天涯路欲寄彩鸞無尺素山長水濶知何處
　　清商怨
闗河愁思望處滿漸素秋向晚鴈過南雲行人回淚眼
　雙鸞衾裯悔展夜又永枕孤人遠夢未成歸梅花聞
塞管
　　相思兒令
昨日探春消息湖上綠波平無奈遶堤芳草還向舊痕
生　有酒且醉瑤觥更何妨檀板新聲誰教楊柳千絲
就中牽繫人情
　賈昌朝(字子明獲鹿人天禧中進士累拜同中書門/下平章事兼侍中封許國公進魏國公卒諡)
　　　　(文元/有集)
　　木蘭花令
都城水淥嬉遊處仙棹往來人笑語紅隨遠浪泛桃花
雪散平堤飛柳絮　東君欲其春歸去一陣狂風和驟
雨碧油紅斾錦障泥斜日畵橋芳草路(黄叔暘云文元/公平生惟賦此)
(一詞極/有風味)
　王　琪(字君玉華陽人舉進士歴官知制誥/加樞密直學士以禮部侍郎致仕)
　　　　(陳輔之云君玉有望江南十首自謂謫/仙荆公酷愛其紅綃香潤入梅天之句)
　　望江南
江南雨風送滿長川碧瓦烟昏沉柳岸紅綃香潤入梅
天飄灑正瀟然　朝與暮長在楚峯前寒夜愁欹金帶
枕春江深閉木蘭船烟渚遠相連
　　又
江南岸雲樹半晴陰帆去帆來天亦老潮生潮落日空
沉南北别離心　興廢事千古一沾襟山下孤烟漁市
遠柳邊疎雨酒家㴱行客莫登臨
　林　逋(字君復錢塘人結廬孤山二十年足不及城/市真宗賜以粟帛詔長吏歲時勞問既卒仁)
　　　　(宗賜諡和靖/先生有集)
　　霜天曉角(梅/)
氷清霜潔昨夜梅花發甚處玉龍三弄聲搖動枝頭月
　夢絶金獸熱曉寒蘭燼滅要捲簾珠清賞且莫掃堦
前雪
　　點絳脣(草/)
金谷年年亂生春色誰為主餘花落處滿地和烟雨
又是離歌一闋長亭暮王孫去萋萋無數南北東西路
　李遵勗(字公武崇矩孫第進士尚荆國大長公主授/左龍武軍駙馬都尉累遷寧國軍節度使徙)
　　　　(鎮國軍知許州卒贈中/書令諡和文有閑宴集)
　　滴滴金
帝城五夜宴遊歇殘燈外看殘月都來猶在醉鄉中聽
更漏初徹　行樂已成閑話説如春夢覺時節大家同
約探春行問甚花先發
　葉清臣(字道卿長洲人天聖初進士歴官翰林學士/權三司使罷知河陽卒贈左諫議大夫有集)
　　賀聖朝
滿斟綠醑留君住莫匆匆歸去三分春色二分愁更一
分風雨　花開花謝都來幾許且髙歌休訴不知來歲
牡丹時再相逢何處
　聶冠卿(字長孺新安人舉進士慶歴中入翰林為/學士判昭文館兼侍讀學士有蘄春集)
　　多麗(李良定席上賦/)
想人生美景良辰堪惜向其間賞心樂事古來難是并
得況東城鳳臺沁苑泛晴波淺照金碧露洗華桐烟霏
絲柳綠陰搖曳蕩春一色畫堂廻玉簮瓊佩髙會盡詞
客清歡久重燃絳蠟别就瑤席　有飄若驚鴻體態暮
為行雨標格逞朱脣緩歌妖麗似聽流鶯亂花隔慢舞
縈回嬌鬟低軃腰肢纖細困無力忍分散彩雲歸後何
處更尋覓休辭醉明月好花莫謾輕擲(黄叔暘云冠卿/詞不多見如此)
(篇亦可謂才情富麗矣其露洗華桐四句又所謂玉中/之珙璧珠中之夜光每一觀之撫玩無斁  胡元任云)
(露洗華桐二語此是仲春天氣下乃云綠陰/搖曳蕩春一色其時未有綠陰亦語病也)
　李師中(字誠之楚丘人中進士科仁宗朝權主管經/畧司文字提點廣西刑獄歴天章閣待制河)
　　　　(東都轉運使貶和州團練/副使安置遷右司郎中)
　　菩薩蠻
子規啼破城樓月畫船曉載笙歌發兩岸荔支紅萬家
烟雨中　佳人相對泣淚下羅衣溼從此信音稀嶺南
無鴈飛
　韓　琦(字稚圭安陽人天聖中進士嘉祐初同中書/門下平章事集賢殿大學士遷昭文館大學)
　　　　(士封儀國公進封衛國公再進魏國公拜右/僕射卒贈尚書令諡忠獻徽宗追論定䇿勳)
　　　　(贈魏郡王/有安陽集)
　　　　(吳虎臣云魏公皇祐初鎮揚州撰維揚好四/章所謂二十四橋千歩柳春風十里上珠簾)
　　　　(者是也其後罷相出鎮安/陽復作安陽好詞十章)
　　點絳脣
病起懨懨庭前花影添憔悴亂紅飄砌滴盡真珠淚
惆悵前春誰向花前醉愁無際武陵凝睇人遠波空翠
　范仲淹(字希文吳縣人大中祥符八年進士仕至樞/密副使叅知政事卒贈兵部尚書楚國公諡)
　　　　(文正/有集)
　　蘇幕遮
碧雲天紅葉地秋色連波波上寒烟翠山映斜陽天接
水芳草無情更在斜陽外　黯鄉魂追旅意夜夜徐非
好夢留人睡明月樓髙休獨倚酒入愁腸化作相思淚
　　御街行
紛紛墜葉飄香砌夜寂靜寒聲碎真珠簾捲玉樓空天
澹銀河垂地年年今夜月華如練長是人千里　愁腸
已斷無由醉酒未到先成淚殘燈明滅枕頭欹諳盡孤
眠滋味都來此事眉間心上無計相迴避
　　漁家傲
塞下秋來風景異衡陽鴈去無留意四面邊聲連角起
千嶂裏長烟落日孤城閉　濁酒一杯家萬里燕然未
勒歸無計羌管悠悠霜滿地人不寐將軍白髮征夫淚
　宋　祁(字子京安州安陸人徙開封之雍丘天聖中/進士累官翰林學士承旨卒贈尚書諡景文)
　　　　(有出麾小集/西洲猥稿)
　　　　(李端叔云宋景文歐陽永叔以餘/力游戲而風流閑雅超出意表)
　　好事近
睡起玉屏風吹去亂紅猶落天氣驟生輕暖襯沉香帷
箔　珠簾約住海棠風愁拖兩眉角昨夜一庭明月冷
秋千紅索
　　浪淘沙(别劉原父/)
少年不管流光如箭因循不覺韶華換到如今始惜月
滿花滿酒滿　扁舟欲解垂楊岸尚同歡宴日斜歌闋
將分散倚蘭橈望水遠天遠人遠
　鄭　獬(字毅夫安陸人皇祐五年舉進士第累官翰/林學士坐不肯用按問新法王安石惡之出)
　　　　(為侍讀學士知杭州/徙青州有鄖溪集)
　　好事近
江上探春囘正值早梅時節兩行小槽雙鳳按凉州初
徹　謝娘扶下繡鞍來紅靴踏殘雪歸去不須銀燭有
山頭明月
　韓　縝(字玉汝雍丘人第進士累官太中大夫知樞/密院事拜尚書右僕射兼中書侍郎以太子)
　　　　(太保致仕贈司空/崇國公諡莊敏)
　　芳草(即鳳簫吟/)
鎖離愁連綿無際來時陌上初熏繡幃人念遠暗垂珠
露泣送征輪長行長在眼更重重遠水孤雲但望極樓
髙盡日目斷王孫　消魂池塘别後曾行處綠妒輕裙
恁時携素手亂花飛絮裏緩步香茵朱顔空自改向年
年芳意長新遍綠野嬉遊醉眼莫負青春
　張　昇(字杲卿韓城人第進士累官叅知政事以彰/信軍節度使同中書門下平章事判許州改)
　　　　(鎮河陽以太子太師致仕/贈司徒兼侍中諡康節)
　　離亭燕
一帶江山如畫風物向秋瀟灑水浸碧天何處斷霽色
冷光相射蓼嶼荻花洲掩映竹籬茅舍　雲際客帆髙
挂烟外酒旗低亞多少六朝興廢事盡入漁樵閑話悵
望倚層樓寒日無言西下
　謝　絳(字希深冨陽人舉進士歴官兵部員外郎擢/知制誥判吏部流内銓太常禮院出知鄧州)
　　　　(有/集)
　　夜行船
昨夜佳期初其鬢雲低翠翹金鳳尊前和笑不成歌意
偷傳眼波微送　草草不容成楚夢漸寒深翠簾霜重
相看送到斷腸時月西斜畫樓鐘動
　歐陽修(字永叔廬陵人第進士歴官禮部侍郎兼翰/林侍讀學士拜樞密副使叅知政事以太子)
　　　　(少師致仕卒贈太子太師諡/文忠有六一居士詞三巻)
　　　　(陳質齋云歐陽公詞多有與花間陽春相混/亦有鄙䙝之語厠其中當是仇人無名子所)
　　　　(為也寛羅長源云公嘗致意於詩為之本義/温柔  厚所得深矣今詞之淺近者前輩多)
　　　　(謂是劉煇偽作又云元豐中崔公度䟦馮延/巳陽春綠謂其間有誤入六一詞者今柳三)
　　　　(變詞亦有雜之平山集中則其/浮艶者殆亦非皆公少作也)
　　摸魚兒
巻繡簾梧桐院落一霎雨添新綠小池閑立殘妝淺向
晚水紋如瀫凝遠目恨人去寂寥鳳枕孤難宿倚欄不
足看燕拂風簷蜨翻露草兩兩鎮相逐　雙眉蹙可惜
年華婉娩西風初弄庭菊況伊家年少多情未已難拘
束那堪更趂凉景追尋甚處垂楊曲佳期過盡但不説
歸來多應忘了雲屏去時祝(按後半闋較他/集未協疑有誤)
　　采桑子
輕舟短棹西湖好淥水逶迤芳草長堤隱隱笙歌處處
隨　無風水面琉璃滑不覺船移微動漣漪驚起沙禽
掠岸飛
　　又
羣芳過後西湖好狼籍殘紅飛絮濛濛垂柳闌干盡日
風　笙歌散盡遊人去始覺春空垂下簾櫳雙燕歸來
細雨中
　　踏莎行
候館梅殘溪橋柳細草熏風暖搖征轡離愁漸遠漸無
窮迢迢不斷如春水　寸寸柔腸盈盈粉淚樓高莫近
危欄倚平蕪盡處是春山行人更在春山外
　　蝶戀花
越女採蓮秋水畔窄袖輕羅暗露雙金釧照影摘花花
似面芳心只共絲爭亂　鸂鶒灘頭風浪晚霧重烟輕
不見來時伴隱隱歌聲歸棹遠離愁引著江南岸
　　又
小院深深門掩乍(一作/亞)寂寞珠簾畫閣重重下欲近禁
烟微雨罷綠楊深處秋千挂　傅粉狂遊猶未捨不念
芳時眉黛無人畫薄倖未歸春去也杏花零落紅香謝
　　玉樓春
春山斂黛低歌扇暫解吳鈎登祖宴畫樓鐘動已魂銷
何況馬嘶芳草岸　青門柳色隨人遠望未斷時腸已
斷洛陽春色待君來莫到落花飛似霰
　　又
湖邊柳外樓髙處望斷雲山多少路䦨干倚遍使人愁
又是天涯初日暮　輕無管繫狂無數水畔飛花風裏
絮算伊渾似薄情郎去便不來來便去
　　又
西湖南北烟波濶風裏絲簧聲韻咽舞餘(一作/徐)裙帶綠
雙垂酒入香腮紅一抹　杯深不覺琉璃滑貪看六么
花十八明朝車馬各東西惆悵畫橋風與月
　　虞美人影
鶯愁燕苦春歸去寂寂花飄紅雨碧草綠楊岐路況是
長亭暮　少年作客情難訴泣對東風無語目斷兩三
烟樹翠隔江淹浦
　　浪淘沙
把酒祝東風且共從容垂楊紫陌洛城東總是當時携
手處遊遍芳叢　聚散苦匆匆此恨無窮今年花勝去
年紅可惜(一作/料得)明年花更好知與誰同
　　又
今日北池遊漾漾輕舟波光瀲灔柳條柔如此春來春
又去白了人頭　好妓好歌喉不醉難休勸君滿滿酌
金甌總使花時常病酒也是風流
　　浣溪沙
堤上遊人逐畫船拍堤春水四垂天綠楊樓(一作/梢)外出
秋千　白髮戴花君莫笑六么催拍盞頻傳人生何處
似尊前(晁無咎云只一出字/自是後人道不到)
　　又
紅粉佳人白玉盃木蘭船穏棹歌催綠荷風裏笑聲來
　細雨輕烟籠草樹斜橋曲水遶樓臺夕陽髙處畫屏
開
　　越溪春
三月十三寒食日春色遍天涯越溪閬苑繁華地傍禁
垣珠翠烟霞紅粉牆頭秋千影裏臨水人家　歸來晩
駐香車銀箭透窓紗有時三點兩點雨霽朱門柳細風
斜沉麝不燒金鴨玲瓏月照梨花
　　夜行船
滿眼東風飛絮催行色短亭春暮落花流水草連雲看
看是斷腸南浦　檀板未終人去(一作/又)去扁舟在綠楊
深處手把金樽難為别更那聽亂鶯疎雨
　　少年遊(草/)
闌干十二獨凭春晴碧遠連雲千里萬里二月三月行
色苦愁人　謝家池上江淹浦畔吟魄與離魂那堪疎
雨滴黃昏更特地憶王孫(吳虎臣云不惟君復聖俞二/詞不及雖求諸唐人温李集)
(中殆與之/為一矣)
　　南歌子
鳳髻金泥帶龍紋玉掌梳去來窓下笑相扶愛道畫眉
深淺入時無　弄筆偎人久描花試手初等閑妨了繡
工夫笑問雙鴛鴦字怎生書
　　臨江仙
柳外輕雷池上雨雨聲滴碎荷聲小樓西角斷虹明闌
千倚處待得月華生　燕子飛來窺畫棟玉鈎垂下簾
旌凉波不動簟紋平水精雙枕傍有墮釵橫
　　又
記得金鑾同唱第春風上國繁華如今薄宦老天涯十
年岐路空負曲江花　聞説閬山通閬苑樓髙不見君
家孤城寒日等閑斜離愁難盡紅樹遠連霞
　　青玉案
一年春事都來幾早過了三之二綠暗紅嫣渾可事垂
楊庭院暖風簾幙有箇人憔悴　買花載酒長安市又
爭似家山見桃李不住東風吹客淚相思難表夢魂無
據惟有歸來是
　梅堯臣(字聖俞宣城人初以蔭為河南主簿歴鎮安/判官仁宗召試賜進士出身為國子監直講)
　　　　(遷都官員外/郎有宛陵集)
　　蘇幕遮(草/)
露隄平烟墅杳亂碧萋萋雨後江天曉獨有庾郎年最
少窣地春袍嫰色宜相照　接長亭迷遠道堪怨王孫
不記歸期早落盡梨花春又了滿地殘陽翠色和烟老
　石延年(字曼卿宋州人補三班奉職累/遷太理寺丞通判海州終校理)
　　燕歸梁
芳草年年惹恨幽想前事悠悠傷春傷别幾時休算從
古為風流　春山總把深匀翠黛千疊在眉頭不知供
得幾多愁更斜日凭危樓
　司馬光(字君實夏縣人寶元初中進士甲科累官資/政殿學士尚書左僕射兼門下侍郎贈太師)
　　　　(温國公/諡文正)
　　阮郎歸
漁舟容易入深山仙家日日閑綺窓紗幌映朱顔相逢
醉夢間　松露冷海霞殷匆匆整棹還落花寂寂水潺
潺重尋此路難
　王安石(字介甫臨川人舉進士熈寧初同中書門下/平章事封舒國公加司空卒贈太傅諡曰文)
　　　　(崇寧中追封舒王/有臨川集詞一巻)
　　桂枝香(金陵懐古/)
登臨送目正故國晚秋天氣初肅千里澄江似練翠峰
如簇征帆去棹殘陽裏背西風酒旗斜矗綵舟雲淡星
河鷺起圖畫難足　念自昔豪華競逐歎門外樓頭悲
恨相續千古憑髙對此謾嗟榮辱六朝舊事隨流水但
寒烟衰草凝綠至今商女時時猶唱後庭遺曲
　　傷春怨(夢中作/)
雨打江南樹一夜花開無數綠葉漸成陰下有遊人歸
路　與君相逢處不道春將暮把酒祝東風且莫恁匆
匆去
　范純仁(字堯夫仲淹子第進士累官尚書右僕射/兼中書侍郎贈開府儀同三司諡忠宣)
　　鷓鴣天(和韓持國/)
臘後春前暖律催日和風暖欲開梅公方結客尋佳景
我亦忘形趂酒杯　添管籥續尊罍更闌秉燭未能囘
清歡莫待相期約乘興來時便可來
　詞綜巻四
欽定四庫全書
　詞綜巻五
　　　　　　　　　　翰林院檢討朱彛尊編
　宋詞七十首
　　　晏幾道(二十二首/)　　　張　先(二十七首/)
　　　柳　永(二十一首/)
　晏幾道(字叔原殊幼子監頴昌/許田鎮有小山詞一巻)
　　　　(黃魯直云叔原樂府㝢以詩人句法精壯頓/挫能動搖人心合者髙唐洛神之流下者不)
　　　　(減桃葉團扇花陳質齋云叔原詞在諸名勝/中獨可追逼  間髙處或過之  程叔徹云)
　　　　(伊川閒誦晏叔原夢魂慣得無拘撿又/踏楊花過謝橋笑曰鬼語也意亦賞之)
　　臨江仙
夢後樓臺髙鎖酒醒簾幕低埀去年春恨却來時落花
人獨立微雨燕雙飛　記得小蘋初見兩重心字羅衣
琵琶絃上説相思當時明月在曾照綵雲歸
　　清商怨
庭花香信尚淺最玉樓先暖夢覺香衾江南依舊遠
迴文錦字暗剪謾寄與也應歸晚要問相思天涯猶自
短
　　點絳脣
明日征鞭又將南陌垂楊折自憐輕别擛得音塵絶
杏子枝邊倚徧闌干月依前缺去年時節舊事無人説
　　又
妝席相逢旋匀紅淚歌金縷意中曾許欲共吹花去
長愛荷香柳色殷橋路留人住淡烟微雨好箇雙棲處
　　虞美人
閑敲玉鐙隋堤路一笑開朱戸素雲凝澹月嬋娟門外
鴨頭春水木蘭船　吹花拾蘂嬉遊慣天與相逢晚一
聲長笛倚樓時應恨不題紅葉寄相思
　　生查子
金鞍美少年去躍青驄馬縈係玉樓人繡被春寒夜
消息未歸來寒食梨花謝無處説相思背面秋千下
　　採桑子
秋千散後朦朧月滿院人間幾處雕欄一夜風吹杏粉
殘　昭陽殿裏春衣就金縷初乾莫信朝寒明日花前
試舞看
　　六么令
綠陰春盡飛絮遶香閣晚來翠眉宫樣巧把遠山學一
寸狂心未説已向横波覺畫簾遮匝新翻曲妙暗許閑
人帶偷掐　前度書多隱語意淺愁難答昨夜詩有囘
文韻險還慵押都待笙歌散了記取留時霎不消紅蠟
閑雲歸後月在庭花舊欄角
　　又
雪殘風信悠颺春消息天涯倚樓新恨楊柳幾絲碧還
是南雲雁少錦字無端的寶釵瑤席彩絃聲裏􁱷作尊
前未歸客　遙想疎梅此際月底香英坼别後誰繞前
溪手揀繁枝摘莫道傷髙恨遠付與臨風笛儘堪愁寂
花時往事更有多情箇人憶
　　清平樂
留人不住醉解蘭舟去一棹碧濤春水路過盡曉鶯啼
處　渡頭楊柳青青枝枝葉葉離情此後錦書休寄畫
樓雲雨無憑
　　又
春雲綠處又見歸鴻去側㡌風前花滿路冶葉倡條情
緒　紅樓桂酒初開曾携翠袖同來醉弄影蛾池水短
簫吹落殘梅
　　又
波紋碧皺曲水清明後折得疎梅香滿袖暗喜春紅依
舊　歸來紫陌東頭金釵換酒銷愁柳影深深細路花
梢小小層樓
　　又
么絃寫意意密絃聲碎書得鳳箋無限事猶恨春心難
寄　臥聽疎雨梧桐雨餘淡月朦朧一夜夢魂何處那
囘楊葉樓中
　　玉樓春
秋千院落重簾暮彩筆閑來題繡戸牆頭丹杏雨餘花
門外綠楊風後絮　朝雲信斷知何處應作襄王春夢
去紫騮認得舊遊踪嘶過畫樓東畔路
　　又
採蓮時候慵歌舞永日閑從花裏度暗隨蘋末曉風來
直待柳梢斜月去　停橈共説江頭路臨水樓臺蘇小
住細思巫峽夢囘時不減秦源腸斷處
　　浪淘沙
小綠間長紅露蘂烟叢花開花落昔年同惟恨花前携
手處往事成空　山遠水重重一笑難逢已拚長在别
離中霜鬢知他從此去幾度春風
　　碧牡丹
翠袖疎紈扇凉葉催歸燕一夜西風幾處傷髙懷遠細
菊枝頭開嫰香還徧月痕依舊庭院　事何限悵望秋
意晚離人鬢華將換靜憶天涯路比此情還短試約鸞
箋傳素期良願南雲應有新鴈
　　蝶戀花
碧玉髙樓臨水住紅杏開時花底曾相遇一曲陽春春
已暮曉鶯聲斷朝雲去　遠水來從樓下度過盡流波
未得魚中素月細風尖垂柳渡夢魂長在分襟處
　　又
喜鵲橋成催鳳駕天為歡時乞與初凉夜乞巧雙蛾加
意畫玉鈎斜傍西南挂　分鈿擘釵凉葉下香袖凭肩
誰記當時話路隔銀河猶可借世間離恨何年罷
　　又
醉别西樓醒不記春夢秋雲聚散真容易斜月半窓還
少睡畫屏間展吳山翠　衣上酒痕詩裏字點點行行
總是凄凉意紅燭自憐無好計夜寒空替人垂淚
　　又
庭院碧苔紅葉遍金菊開時已近登髙宴日日露荷凋
綠扇粉塘烟水澄如練　試倚凉風醒酒面鴈字來時
恰向層樓見幾點護霜雲影轉誰家蘆管吹秋怨
　　破陣子
柳下笙歌庭院花間妹妹秋千記得青樓當日事寫向
紅窓夜月前憑伊寄小蓮　絳蠟等閑陪淚吳蠶到了
纒綿綠鬢能供多少恨未肯無情比斷絃今年老去年
　張　先(字子野呉興人為都官/郎中有安陸集詞一巻)
　　　　(李端叔云子野詞才不足而情有餘不晁无/咎云子野與耆卿齊名而時以子野  及耆)
　　　　(卿然子野韻髙是耆卿所乏處三古今詩話/云有客謂子野曰人皆謂公張  中即心中)
　　　　(事眼中淚意中人也公曰何不目之為張三/影客不曉公曰雲破月來花弄影嬌柔懶起)
　　　　(簾壓捲花影柳徑無人墮飛絮無影此余平/生所得意也  天聖間一時有兩張先皆字)
　　　　(子野俱第進士其能詩壽考悉同一博州人/號張三影者是也一呉興人見齊東野語胡)
　　　　(應麟筆叢/所載如此)
　　清平樂
屏山斜展帳巻紅綃半泥淺曲池飛海燕風度楊花滿
院　雲愁雨恨空深覺來一枕春陰隴上梅花落盡江
南消息沉沉
　　卜算子慢
溪山别意烟樹去程日落采蘋春晚欲上征鞅更掩翠
簾囘面相盼惜彎彎淺黛長長眼柰畫閣歡遊也學狂
花亂絮輕散　水影橫池館對靜夜無人月髙雲遠一
餉凝思兩眼淚痕還滿難遣恨私書又逐東風斷縱夢
澤層樓萬尺望湖城那見
　　木蘭花
西湖楊柳風流絶滿縷青春看贈别牆頭簌簌暗飛花
山外陰陰初落月　秦姬穠麗雲梳髮持酒聽歌留晚
發驪駒應亦解人情欲出重城嘶不歇
　　又(邠州作/)
青銅貼水萍無數臨曉西湖春漲雨泥新輕燕面前飛
風慢落花衣上住　紅裙空解烟蛾聚雲月却能隨馬
去明朝何處上髙臺囘認玉峯山下路
　　又(去春自湖歸杭憶南園花巳開有當時猶有藥/如梅之句今歲還鄉南園正盛復為此詞以寄)
　　　(意/)
去年春入芳菲國青蘂如梅終忍摘欄邊徒欲説相思
綠蠟密緘朱粉飾　歸來故苑重尋覓花滿舊枝心更
惜鴛鴦從小自相雙若不多情頭不白
　　又(乙卯呉興寒食/)
龍頭舴艋吳兒競筍柱鞦韆遊女並芳洲拾翠暮忘歸
秀野踏青來不定　行雲去後遙山暝已放笙歌池院
靜中庭月色正清明無數楊花過無影
　　憶秦娥
參差竹吹斷相思曲情不足西北有樓窮遠目　憶苕
溪寒影透清玉秋鴈南飛速菰草綠應下溪頭沙上宿
　　慶春澤
飛閣危橋相倚人獨立東風滿衣輕絮還記憶江南如
今天氣正白蘋花遶堤漲流水　寒梅落盡誰寄方春
意無窮青空千里愁草樹依依闗城初閉對月黃昏角
聲傍烟起
　　山亭宴(有美堂贈彥獻主人/)
宴堂永晝喧簫鼓倚青空畫欄紅柱玉瑩紫微人藹和
氣春融日煦故宫池館更樓臺約風月今宵何處湖水
動鮮衣競拾翠湖邊路　落花蕩漾怨空樹曉山靜數
聲杜宇天意送芳菲正黯淡疎烟短雨新歡寧似舊歡
長此會散幾時還聚試為挹飛雲問解相思否
　　剪牡丹(舟中聞雙琵琶/)
野綠連空天青埀水素色溶漾都淨柔柳搖搖墜輕絮
無影汀洲日落人歸脩巾薄袂擷香拾翠相競如解凌
波泊渚烟春暝　綵縚朱索新整宿繡屛畫船風定金
鳳響雙槽彈出今古幽思誰省玉盤大小亂珠迸酒上
妝面花艶媚相並重聽盡漢妃一曲江空月靜
　　好事近(和毅夫内翰梅花/)
月色透橫枝短葉小葩無力北客一聲長笛怨江南先
得　誰教強半臘前開多情為春憶留取大家須醉幸
雨休風息
　　畫堂春
外湖蓮子長參差霽山青處鷗飛水天溶漾畫橈遲人
影鑑中移　桃葉淺聲雙唱杏紅㴱色輕衣小荷障面
避斜暉分得翠陰歸
　　踏莎行
衾鳳猶温籠鸚尚睡宿妝稀淡眉成字映花避月上迴
廊珠裙摺摺輕垂地　翠幙成波新荷貼水紛紛烟絮
低還起重牆遶院更重門春風無路通㴱意
　　于飛樂
寶奩開菱鑑淨一掬清蟾新妝臉旋學花添蜀紅衫雙
繡蜨裙縷鶼鶼尋思前事小屏風仍畫江南　怎空教
草解宜男柔桑暗又過春蠶正陰晴天氣更暝色相兼
幽期消息曲房西碎月篩簾
　　惜瓊花
汀蘋白苕水碧每逢花駐樂隨處歡席别時携手看春
色螢火而今飛破秋夕　河流如帶窄任輕似葉何計
歸得斷雲孤鶩青山極樓上徘徊無盡相憶
　　河滿子(陪杭守泛湖夜歸/)
溪女送花隨處沙鷗避樂分行遊舸已如圖障裏小屏
猶畫瀟湘人面新生酒艶日痕更欲春長　衣上交枝
鬬色釵頭比翼相雙片叚落霞明水底風紋時動粧光
賔從夜歸無月千燈萬火湖塘
　　醉垂鞭(錢塘送祖擇之/)
酒面灔金魚吳娃唱呉潮上玉殿白麻書待君歸後除
　勾留風月好平湖曉翠峯孤此景出闗無西州空畫
圖
　　又
雙蜨繡羅裙東池宴初相見朱粉不深匀閑花淡淡春
　細看諸處好人人道柳腰身昨日亂山昏來時衣上
雲
　　謝池春慢(玉仙觀道中逢謝媚卿/)
繚牆重院間有流鶯到繡被掩餘寒畫閣明新曉朱檻
連空濶飛絮無多少徑莎平池水渺日長風靜花影閑
相照　塵香拂馬逢謝女城南道秀艶過施粉多媚生
輕笑鬬色鮮衣薄碾玉雙蟬小歡難偶春過了琵琶流
怨都入相思調
　　減字木蘭花(贈伎/)
垂螺近額走上紅裀初趂拍只恐驚飛擬倩游絲惹住
伊　文鴛繡履去似風流塵不起舞徹梁州頭上宫花
顫未休
　　醉落魄(美人吹笛/)
雲輕柳弱内家髻子新梳椋生香真色人難學橫管孤
吹月淡天垂幕　朱脣淺破櫻桃萼倚樓人在闌干角
夜寒指冷羅衣薄聲入霜林簌簌驚梅落
　　師師令(贈美人/)
香鈿寶珥拂菱花如水學妝皆道稱時宜粉色有天然
春意蜀綵衣長勝未起縱亂霞垂地　都城池苑誇桃
李問東風何似不須囘扇障清歌脣一點小於朱蘂正
值殘英和月墜寄此情千里
　　繫裙腰
惜霜澹照夜雲天朦朧影畫勾闌人情縱似長情月算
一年年又能得幾番圓　欲寄西江題葉字流不到五
亭前東池始有荷新綠尚小如錢問何日藕幾時蓮
　　漁家傲
巴子城頭青草暮巴山重疊相逢處燕子占巢花脱樹
杯且舉瞿塘水濶舟難渡　天外吳門清霅路君家正
在吳門住贈我柳枝情幾許春滿縷為君將入江南去
　　碧牡丹
歩障搖紅綺曉月墮沉烟砌緩板香檀唱徹伊家新製
怨入眉頭斂黛峯横翠芭蕉寒雨聲碎　鏡華翳閑照
孤鸞戲思量去時容易鈿合瑤釵至今冷落輕棄望極
藍橋但暮雲千里幾重山幾重水(道山清話云晏文獻/為京兆辟張先為通)
(判新納侍兒公甚屬意先能為詩詞公雅重之毎張來/令侍兒出侑觴往往歌子野所為之詞其後王夫人寢)
(不容公即出之一日子野至公與之飲子野作此詞令/營妓歌之至末句公聞之憮然曰人生行樂耳何自苦)
(如此亟命于宅庫支錢若干復取前/所出侍兒既來夫人亦不復誰何也)
　　青門引
乍煖還輕冷風雨晩來方定庭軒寂寞近清明殘花中
酒又是去年病　樓頭畫角風吹醒入夜重門靜那堪
更被明月隔牆送過秋千影
　　生查子(彈箏/)
含羞整翠鬟得意頻相顧雁柱十三絃一一春鶯語
嬌雲容易飛夢斷知何處㴱院鎖黃昏陣陣芭蕉雨
　柳　永(初名三變字耆卿樂安人景祐元年進/士官至屯田員外郎有樂章集九巻)
　　　　(晁無咎云世言柳耆卿曲俗非也如漸霜風/凄緊闗河冷落殘照當樓此真不減唐人語)
　　　　(李端叔云耆卿詞鋪敘展衍備足無餘較之/花間所集韻終不勝  孫敦立云耆卿詞雖)
　　　　(極工然多雜以鄙語水葉少藴云嘗見一西/夏歸朝官云凡有井  飲處即能歌柳詞)
　　　　(呉虎臣云仁宗留意儒雅深斥浮艶虛華之/文三變好為淫冶之曲傳播四方嘗有鶴沖)
　　　　(天詞云忍把浮名換了淺斟低唱及臨軒放/榜時人語之曰且去淺斟低唱何要浮名)
　　　　(劉潜夫云耆卿有教坊丁大使意俗黃叔暘/云耆卿長于纖艶之詞然多近俚    陳質)
　　　　(齋云柳詞格不髙而音律諧婉詞意妥帖/承平氣象形容曲盡尤工于羇旅行役)
　　鬬百花
煦色韶光明媚輕靄低籠芳樹池塘淺蘸烟蕪簾幙閑
垂風絮春困厭厭抛擲鬬草工夫冷落踏青心緒終日
扄朱戸　遠恨綿綿淑景遲遲難度年少傅粉依前醉
眠何處㴱院無人黃昏乍拆鞦韆空鎖滿庭花雨
　　女冠子
斷烟殘雨灑微凉生軒戸動清籟蕭蕭庭樹銀河濃淡
華星明滅輕雲時度莎階寂靜無覩幽蛩切切秋吟苦
疎篁一徑流螢幾點飛來又去　對月臨風空恁無眠
耿耿暗想舊日牽情處綺羅叢裏有人人那囘飲散略
略曾諧鴛侶因循忍便暌阻相思不得長相聚好天良
夜無端惹起千愁萬緒
　　雨霖鈴
寒蟬凄切對長亭晩驟雨初歇都門帳飲無緒方留戀
處蘭舟催發執手相看淚眼竟無語凝咽念去去千里
烟波暮靄沉沉楚天濶　多情自古傷離别更那堪冷
落清秋節今宵酒醒何處楊柳岸曉風殘月此去經年
應是良辰好景虛設便總有千種風情更與何人説
　　傾盃樂
木落霜洲鴈横烟渚分明畫出秋色暮雨乍歇小楫夜
泊宿葦村山驛何人月下臨風處起一聲羌笛離緒萬
端聞岸草切切蛩吟如織　為憶芳容别後水遙山遠
何計憑鱗翼想繡閣深沉爭知憔悴損天涯行客楚峽
雲歸髙陽人散寂寞狂蹤跡望京國空目斷遠峰凝碧
　　卜算子慢
江楓漸老汀蕙半凋滿目敗紅衰翠楚客登臨正是暮
秋天氣引疎碪斷續殘陽裏對晩景傷懷念遠新愁舊
恨相繼　脉脉人千里念兩處風情萬重烟水雨歇天
髙望斷翠峯十二儘無言誰會憑髙意縱寫得離腸萬
種柰歸鴻誰寄
　　少年遊
參差烟樹霸陵橋風物盡前朝衰楊古柳幾經攀折憔
悴楚宫腰　夕陽閑淡秋光老離思滿蘅臯一曲陽闗
斷腸聲盡獨自上蘭橈
　　夜半樂
凍雲黯淡天氣扁舟一葉乗興離江渚渡萬壑千巖越
溪深處怒濤漸息樵風乍起更聞商旅相呼片帆髙舉
泛畫鷁翩翩過南浦　望中酒斾閃閃一簇烟村數行
霜樹殘日下漁人鳴榔歸去敗荷零落衰楊掩映岸邊
兩兩三三浣紗遊女避行客含羞相笑語　到此因念
繡閣輕抛浪萍難駐歎後約丁寧竟何據慘離懷空恨
嵗晚歸期阻凝淚眼杳杳神京路斷鴻聲逺長天暮
　　玉蝴蝶
望處雨收雲斷凭欄悄悄目送秋光晚景蕭疎堪動宋
玉悲凉水風輕蘋花漸老月露冷梧葉飄黃遣情傷故
人何在烟水茫茫　難忘文期酒㑹幾辜風月屢變星
霜海濶天遥未知何處是瀟湘念雙燕難憑逺信指暮
天空識歸航黯相望斷鴻聲裏立盡斜陽
　　望逺行(雪/)
長空降瑞寒風剪淅淅瑤華初下亂飄僧舍密灑歌樓
迤邐漸迷鴛瓦好是漁人披得一蓑歸去江上晚來堪
畫滿長安髙却旗亭酒價　幽雅乗興最宜訪戴泛小
棹越溪瀟灑皓鶴奪鮮白鷴失素千里廣鋪寒野須信
幽蘭歌斷同雲收盡别有瓊臺瑤榭放一輪明月交光
清夜
　　八聲甘州
對蕭蕭暮雨灑江天一番洗清秋漸霜風凄緊闗河冷
落殘照當樓是處紅衰綠減苒苒物華休惟有長江水
無語東流　不忍登髙臨遠望故鄉渺邈歸思難收歎
年來蹤跡何事苦淹留想佳人妝樓長望誤幾囘天際
識歸舟爭知我倚闌干處正恁凝愁
　　安公子
遠岸收殘雨雨殘稍覺江天暮拾翠汀洲人寂靜立雙
雙鷗鷺望幾點漁燈掩映蒹葭浦停畫橈兩兩舟人語
道去程今夜遙指前村烟樹　遊宦成羇旅短檣吟倚
閑凝竚萬水千山迷遠近想鄉闗何處自别後風亭月
榭孤歡聚剛斷腸惹得離情苦聽杜宇聲聲勸人不如
歸去
　　雪梅香
景蕭索危樓獨立(一作/倚)面晴空動悲秋情緒當時宋玉
應同漁市孤烟裊寒碧水村殘葉舞愁紅楚天濶浪浸
斜陽千里溶溶　臨風想佳麗别後愁顔鎮歛睂峯可
惜當年頓乖雨跡雲蹤雅態妍姿正歡洽落花流水忽
西東無憀恨相思意盡分付征鴻
　　婆羅門令
昨宵裏恁和衣睡今宵裏又恁和衣睡小飲歸來初更
過醺醺醉中夜後何事還驚起　霜天冷風細細觸疎
窓閃閃燈搖曳空牀展轉重追想雲雨夢任欹枕難繼
寸心萬緒咫尺千里好景良天彼此空有相憐意未有
相憐計
　　西平樂
盡日憑髙寓目脉脉春情緒嘉景清明漸近時節輕寒
乍暖天氣才晴又雨烟光澹蕩裝㸃平蕪遠樹黯凝竚
　臺榭好鶯燕語正是和風麗日幾許繁紅嫰綠雅稱
嬉遊去柰阻隔尋芳伴侶秦樓鳳吹楚臺雲約空悵望
在何處寂寞韶光暗度可堪向晚村落聲聲杜宇
　　陽臺路
楚天晩墜冷風敗葉疎紅零亂冒征塵匹馬區區愁見
水遙山遠追念年時正恁鳳幃倚香偎煖嬉遊慣又豈
知前歡雲雨分散　此際空勞囘首望帝里難收淚眼
暮烟衰草算暗鎖路岐無限今宵又依前寄宿甚處葦
村山館寒燈畔夜厭厭憑何消遣
　　二郎神(七夕/)
炎光初謝過暮雨芳塵輕灑乍露冷風清庭戸爽天知
水玉鈎遙挂應是星娥嗟久阻敘舊約飈輪欲駕極目
處微雲暗度耿耿銀河髙瀉　閑雅須知此景古今無
價運巧思穿鍼樓上女擡粉面雲鬟相亞鈿合金釵私
語處算誰在囘廊影下願天上人間占得歡娛年年今
夜
　　訴衷情近
雨晴氣爽竚立江樓望處澄明遠水生光重疊暮山聳
翠遙想斷橋幽徑隱隱漁村向晩孤烟起　殘陽裏脉
脉朱欄靜倚黯然情緒未飲先如醉愁無際暮雲過了
秋風老盡故人千里竟日空凝睇
　　竹馬子
登孤壘荒凉危亭曠望靜臨烟渚對雌霓挂雨雄風拂
檻微收煩暑漸覺一葉驚秋殘蟬噪晚素啇時序覽景
想前歡指神京非霧非烟㴱處　向此成追感新愁易
積故人難聚憑髙盡日凝竚贏得銷魂無語極目霽靄
霏微斷鴉零亂蕭索江城暮南樓畫角又逐殘陽去
　　玉山枕
驟雨新齊蕩原野清如洗斷霞散彩殘陽倒影天外雲
峯數朶相倚露莎烟芰滿池塘見次第幾番紅翠當是
時河朔飛觴避炎蒸想風流堪繼　晩來髙樹清風起
動簾幙生秋氣畫樓晝寂蘭堂夜靜舞艶歌姝漸任羅
綺訟閑時泰足風情便爭柰雅歡都廢省教成幾闋新
歌盡新聲好尊前重理
　　河傳
淮岸漸晚圓荷向背芙蓉㴱淺仙娥畫舸露影紅芳交
亂難分花與面　采多乍覺輕舸滿呼歸伴急槳烟村
遠隱隱棹歌漸被蒹葭遮斷曲終人不見
　　木蘭花慢(清明/)
坼桐花爛熳乍疎雨洗清明正艶杏燒林緗桃繡野芳
景如屏傾城盡尋勝賞驟雕鞍紺幰出郊坰風暖繁絃
脆管萬家競奏新聲　盈盈鬬草踏青人艶冶逓逢迎
向路傍往往遺簪墜珥珠翠縱横歡情對佳麗地任金
罍罄竭玉山傾拚却明朝永日畫堂一枕春酲
　
　
　詞綜巻五
欽定四庫全書
　詞綜巻六
　　　　　　　　　　翰林院檢討朱彛尊編
　　宋詞六十四首
　　　蘇　軾(十五首/)　　　　　黄庭堅(四首/)
　　　秦　觀(十九首/)　　　　　晁補之(十五首/)
　　　張　耒(三首/)　　　　　　陳師道(二首/)
　　　李　豸(二首/)　　　　　　李之儀(四首/)
　蘇　軾(字子瞻眉山人嘉祐初試禮部第一歴官翰/林學士紹聖初安置惠州徙昌化元符初北)
　　　　(還卒於常州高宗即位贈資政殿學士/復贈太師諡文忠有東坡居士詞二巻)
　　　　(晁无咎云居士詞人謂多不諧音律然横放/傑出自是曲子内縛不住者  陳無已云東)
　　　　(坡以詩為詞如教坊雷大使之舞雖極天下/之工要非本色  陸務觀云世言東坡不能)
　　　　(歌故所作樂府詞多不恊晁以道謂紹聖初/與東坡别于汴上東坡酒酣自歌古陽闗則)
　　　　(公非不能歌但豪放不喜裁剪以就聲律耳/又云東坡詞歌之曲終覺天風海雨逼人)
　　　　(周煇云豈無去國流離之思殊覺哀而不傷/  吹劒續錄云東坡在玉堂日有幕士善歌)
　　　　(因問我詞比栁耆卿何如對曰栁郎中詞只/好十七八女孩兒按執紅牙拍歌楊栁岸曉)
　　　　(風殘月學士詞須闗西大漢執鐵綽板唱大/江東去公為之絶倒  胡致堂云詞曲至東)
　　　　(坡一洗綺羅香澤之態擺脱綢繆宛轉之度/使人登高望逺舉首高歌逸懐浩氣超乎塵)
　　　　(垢之外於是花間為皂隸而耆卿為輿臺矣/  張叔夏云東坡詞清麗舒徐處高出人表)
　　　　(周秦諸人/所不能到)
　　醉翁操(琴曲/)
琅然清圜誰彈響空山無言惟翁醉中和其天月明風
露娟娟人未眠荷蕢過山前曰有心也哉此賢　醉翁
笑詠聲和流泉醉翁去後空有朝吟夜怨山有時而童
巔水有時而囘川思翁無嵗年翁今為飛仙此意在人
間試聽徽外三兩絃
　　行香子
攜手江村梅雪飄裙情何限處處消魂故人不見舊曲
重聞向望湖樓孤山寺湧金門　尋常行處題詩千首
繡羅衫與拂輕塵别來相憶知有何人有湖中月江邊
栁隴頭雲
　　哨遍
睡起畫堂銀蒜押簾珠幕雲垂地初雨歇洗出碧羅天
正溶溶養花天氣一霎晴風迴芳草榮光浮動巻皺銀
塘水方杏靨勻酥花鬚吐繡園林翠紅排比見乳燕梢
蜨過繁枝忽一綫爐香惹遊絲畫永人閑獨立斜陽晚
來情味　便攜將佳麗乗興深入芳菲裏撥胡琴語輕
攏慢撚總伶俐看緊約羅裙急趣檀板霓裳入破驚鴻
起顰月臨眉醉霞横臉歌聲悠颺雲際任滿頭紅雨落
花飛漸鳷鵲樓西玉蟾低尚徘徊未盡歡意君看今古
悠悠浮幻人間世這些百嵗光隂幾日三萬六千而已
醉鄉路穏不妨行但人生要適情耳
　　賀新涼
乳燕飛華屋悄無人槐隂轉午晩涼新浴手弄生綃白
團扇扇手一時似玉漸困倚孤眠清熟簾外誰來推繡
户枉教人夢斷瑤臺曲又却是風敲竹　石榴半吐紅
巾蹙待浮花浪蘂都盡伴君幽獨穠艶一枝細看取芳
意千重似束又恐被秋風驚綠若待得君來向此花前
對酒不忍觸共粉淚兩簌簌(胡元任云/托意高逺)
　　水龍吟(和章質夫楊花韻/)
似花還似非花也無人惜從教墜抛家傍路思量却似
無情有思縈損柔腸困酣嬌眼欲開還閉夢隨風萬里
尋郎去處又還被鶯呼起　不恨此花飛盡恨西園落
紅難綴曉來雨過遺踪何在一池萍碎春色三分二分
塵土一分流水細看來不是楊花㸃㸃是離人淚(張叔/夏云)
(後片愈出愈竒/真是壓倒今古)
　　又(黄州夢過棲霞樓/)
小舟横截春江卧看翠壁紅樓起雲間笑語使君高㑹
佳人半醉危柱哀絃艶歌餘響遏雲縈水念故人老大
風流未減獨回首烟波裏　推枕惘然不見但空江月
明千里五湖聞道扁舟歸去仍攜西子雲夢南州武昌
南岸昔遊應記料多情夢裏端來見我也參差是
　　浣溪沙(遊蘄水清泉寺/)
山下蘭芽短浸溪松間沙路淨無泥瀟瀟暮雨子規啼
　誰道人生難再少君看流水尚能西休將白髪唱黄
雞(寺前水/西流)
　　卜算子(鴈/)
缺月挂疎桐漏斷人初定(一作/靜)時見幽人獨往來縹緲
孤鴻影　驚起却回頭有恨無人省㨂盡寒枝不肻栖
寂寞沙洲冷(黄魯直云語意高妙/似非喫烟火食人語)
　　江城子
天涯流落思無窮既相逢却匆匆攜手佳人和淚折殘
紅為問東風餘幾許春縱在與誰同　隋堤三月水溶
溶背歸鴻去呉中回望彭城清泗與淮通寄我相思千
㸃淚流不到楚江東
　　念奴嬌(赤壁懷古/)
大江東去浪聲沈千古風流人物故壘西邊人道是三
國孫呉赤壁亂石崩雲驚濤掠岸捲起千堆雪江山如
畫一時多少豪傑　遙想公瑾當年小喬初嫁了雄姿
英發羽扇綸巾談笑間檣櫓灰飛煙滅故國神遊多情
應是笑我生華髪人間如寄一尊還酹江月(按他本浪/聲沈作浪)
(淘盡與調未協孫呉作周郎犯下公瑾字崩雲作穿空/掠岸作拍岸又多情應是笑我生華髪作多情應笑我)
(早生華髪益非今從容齋隨筆所載黄魯直手書/本更正至于小喬初嫁宜句絶了字屬下句乃合)
　　蝶戀花
春事闌珊芳草歇客裏風光又過清明節小院黄昏人
憶别落花處處聞啼鴂　咫尺江山分楚越目斷魂消
應是音塵絶破夢五更心欲折角聲吹落梅花月
　　如夢令(有寄/)
為向東坡傳語人在畫(一作/玉)堂深處别後有誰來雪壓
小橋無路歸去歸去江上一犁春雨
　　昭君怨
誰作桓伊三弄驚破綠窓幽夢新月與愁烟滿江天
欲去又還不去明日落花飛絮飛絮送行舟水東流
　　㸃絳脣(重九/)
不用悲秋今年身健還高宴江村海甸總作空花觀
尚想潢汾蘭菊紛相半樓船逺白雲飛亂空有年年鴈
　　採桑子(潤州多景樓與孫巨源遇/)
多情多感仍多病多景樓中樽酒相逢樂事囘頭一笑
空　停杯且聽琵琶語細撚輕攏醉臉春融斜照江天
一抹紅
　黄庭堅(字魯直分寧人舉進士元祐初為校書郎遷/集賢校理擢起居舍人追諡文節有山谷詞)
　　　　(二/巻)
　　　　(晁旡咎云魯直小詞固/髙妙然不是當行家語)
　　減字朩蘭花
中秋無雨醉送月銜西嶺去笑口須開幾度中秋見月
來　前年江外兒女傳杯兄弟㑹此夜登樓小謝清吟
慰白頭
　　醜奴兒令
櫻桃著子如紅豆不管春歸聞道開時蜂惹香鬚蜨惹
衣　樓臺燈火明珠翠酒戀歌迷醉玉東西少箇人人
暖被攜
　　念奴嬌
斷虹霽雨淨秋空山染脩眉新綠桂影扶疎誰便道今
夕清輝不足萬里清天姮娥何處駕此一輪玉寒光零
亂為誰偏照􁚐醁　年少從我追遊晩城幽徑遶張園
森朩共倒金荷家萬里難得樽前相屬老子平生江南
江北最愛臨風曲孫郎微笑坐來聲歕霜竹
　　虞美人(宜州見梅作/)
天涯也有江南信梅破知春近夜闌風細得香遲不道
曉來開遍向南枝　玉臺弄粉花應妬飄到眉心住平
生箇裏願盃深去國十年老盡少年心
　秦　觀(字少游高郵人登第後蘇軾薦於朝除太學/博士遷正字兼國史院編修官坐黨籍徙徽)
　　　　(宗立放還至藤州/卒有淮海詞三巻)
　　　　(晁无咎云近來作者皆不及少游如斜陽外/寒鴉數㸃流水遶孤村雖不識字人亦知是)
　　　　(天生好言語辭蔡伯世云子瞻辭勝乎情耆/卿情勝乎辭  情相稱者惟少游而已  張)
　　　　(綖云少游多婉約子瞻多豪放當以婉約為/主  釋覺範云少游小詞奇麗詠歌之想見)
　　　　(其神情在絳闕道山之間謂葉少藴云少游/樂府語工而入律知樂者  之作家子瞻戲)
　　　　(云山抹微雲秦學士露花倒/影栁屯田微以氣格為病也)
　　滿庭芳
山抹微雲天粘衰草畫角聲斷譙門暫停征棹聊共引
離尊多少蓬萊舊事空回首烟靄紛紛斜陽外寒鴉數
㸃流水遶孤村　消魂當此際香囊暗解羅帶輕分謾
贏得青樓薄倖名存此去何時見也襟袖上空染啼㾗
傷情處高城望斷燈火已黄昏
　　又
晩色雲開春隨人意驟雨方過還晴高臺芳樹飛燕蹴
紅英舞困榆錢自落秋千外綠水橋平東風裏朱門映
栁低按小秦箏　多情行樂處珠鈿翠葢玉轡紅纓漸
酒空金榼花困蓬􁱘豆蔲梢頭舊恨十年夢屈指堪驚
凭欄久疎烟淡日寂寞下蕪城
　　望海潮(洛陽懷古/)
梅英疎淡氷澌溶洩東風暗換年華金谷俊遊銅駝巷
陌新晴細履平沙長記誤隨車正絮翻蜨舞芳思交加
栁下桃蹊亂分春色到人家　西園夜飲鳴笳有華燈
礙月飛葢妨花蘭苑未空行人漸老重來事事堪嗟烟
暝酒旗斜但倚樓極目時見棲鴉無奈歸心暗隨流水
到天涯
　　如夢令
遙夜月明如水風緊驛亭深閉夢破鼠窺燈霜送曉寒
侵被無寐無寐門外馬嘶人起
　　生查子
眉黛逺山長新栁開青眼樓閣斷霞明羅幙春寒淺
盃嫌玉漏遲燭厭金刀剪月色忽飛來花影和簾巻
　　浣溪沙
漠漠輕寒上小樓曉隂無賴似窮秋淡煙流水畫屏幽
　自在飛花輕似夣無邊絲雨細如愁寶簾閑挂小銀
鈎
　　減字木蘭花
天涯舊恨獨自凄凉人不問欲見迴腸斷續薰爐小篆
香　黛蛾長斂任是東風吹不展困倚危樓過盡飛鴻
字字愁
　　憶秦蛾
暮雲碧佳人不見愁如織愁如織兩行征鴈數聲羌笛
　錦書難寄西飛翼無言只是空相憶空相憶紗窓月
淡影雙人隻
　　阮郎歸
滿天風雨破寒初燈殘庭院虚麗譙吹徹小單于迢迢
清夜徂　鄉夢斷旅情孤崢嶸嵗又除衡陽猶有雁傳
書郴陽和鴈無
　　好事近(夢中作/)
春路雨添花花動一山春色行到小橋深處有黄鸝千
百　飛雲當面化龍蛇夭嬌轉空碧醉卧古藤隂下了
不知南北
　　畫堂春
東風吹栁日初長雨餘芳草斜陽杏花零亂燕泥香睡
損紅籹　寶篆烟消龍鳳畫屏雲鎖瀟湘暮寒初透薄
羅裳無限思量
　　鵲橋仙
纎雲弄巧飛星傳恨銀漢迢迢暗度金風玉露一相逢
便勝却人間無數　柔情似水佳期如夢忍顧鵲橋歸
路兩情若是久長時又豈在朝朝暮暮
　　虞美人
高城望斷塵如霧不見連驂處夕陽村外小灣頭只有
栁花無數送歸舟　瓊枝玉樹頻相見只恨離人逺欲
將幽恨寄青樓爭奈無情江水不西流
　　踏莎行(郴州旅舍/)
霧失樓臺月迷津渡桃源望斷無尋處可堪孤館閉春
寒杜鵑聲裏斜陽暮　驛寄梅花魚傳尺素砌成此恨
無重數郴江幸自遶郴山為誰流下瀟湘去(釋天隠云/末二句從)
(沅湘日夜東流去不為愁人住少時變化來極黄山谷/云此詞高絶但斜陽暮三字為重犯耳又云  似劉夢)
(得楚蜀間語曰胡元任云子瞻絶愛尾兩/句自書于扇  少游已矣雖萬身何贖)
　　江城子
西城楊栁弄春柔動離憂淚難收猶記多情曽為繫歸
舟碧野朱橋當日事人不見水空流　韶華不為少年
留恨悠悠幾時休飛絮落花時候一登樓便做春江都
是淚流不盡許多愁
　　八六子
倚危亭恨如芳草萋萋剗盡還生念栁外青驄别後水
邊紅袂分時愴然暗驚　無端天與娉婷夜月一簾幽
夢春風十里柔情怎奈何(一作/向)歡娯漸隨流水素絃聲
斷翠綃香減那堪片片飛花弄晚濛濛殘雨籠晴正銷
凝黄鸝又啼數聲
　　金明池
瓊苑金池青門紫陌似雪楊花滿路雲日淡天低晝永
過三㸃兩㸃細雨好花枝半出牆頭似悵望芳草王孫
何處更水遶人家橋當門巷燕燕鶯鶯飛舞　怎得東
君長為主把綠鬢朱顔一時留住佳人唱金衣莫惜才
子倒玉山休訴況春來倍覺傷心念故國情多新年愁
苦縱寶馬嘶風紅塵拂面也只(一作/則)尋芳歸去
　　水龍吟
小樓連苑横空下窺繡轂雕鞍驟疎簾半捲單衣初試
清明時候破暖輕風弄晴微雨欲無還有賣花聲過盡
垂楊院落紅成陣飛鴛甃　玉珮丁東别後悵佳期參
差難又名韁利鎖天還知道和天也瘦花下重門栁邊
深巷不堪回首念多情但有當時皓月照人依舊
　　南柯子(贈陶心兒/)
玉漏迢迢盡銀潢淡淡横夢回宿酒未全醒已被鄰雞
催起怕天明　臂上妝猶在襟間淚尚盈水邊燈火漸
人行天外一鈎殘月照三星(高齋詩話云少游在蔡州/與官奴婁婉字東玉者甚)
(密贈之詞云小樓連苑横空又云玉珮丁東别後者是/也又贈陶心兒詞云天外一鈎横月帶三星謂心字也)
　晁補之(字尤咎鉅野人舉進士元祐初除祕書省正/字遷校書郎以祕閣校理通判揚州召還為)
　　　　(著作郎坐黨籍徙大觀末知/泗州卒有雞助集詞一巻)
　　　　(陳質齋云无咎嘗云今代詞手惟秦七黄九/然兩公之詞亦自有不同若无咎佳者固未)
　　　　(多遜/也)
　　滿江紅
東武城南新堤固漣漪初溢隠隠遍長陵高阜卧紅堆
碧枝上殘花吹盡也與君試向江邊覓問向前猶有幾
多春三之一　官裏事何時畢風雨外無多日相將泛
曲水滿城爭出不見蘭亭修褉事當時座上皆豪逸到
如今修竹滿山隂空陳迹
　　臨江仙(信州作/)
謫宦江城無屋買殘僧野寺相依松間藥臼竹間衣水
窮行到處雲起坐看時　一箇幽禽緣底事苦來醉耳
邊啼月斜西院愈聲悲青山無限好猶道不如歸
　　又
綠暗汀洲三月暮落花風靜帆收垂楊低映朩蘭舟半
篙春水滑一段夕陽愁　灞水橋東回首處美人新上
簾鈎青鸞無計入紅樓行雲歸楚峽飛夢到揚州
　　永遇樂(東臯寓居/)
松菊堂深芰荷池小長夏清暑燕引雛還鳩呼婦往人
靜郊原趣麥天已過薄衣輕扇試起遶園徐步聽衡宇
欣欣童稚共説夜來初雨　蒼苔徑裏紫葳枝上數㸃
幽花垂露東里催鋤西鄰助餉相戒清晨去斜川歸興
翛然滿目回首帝鄉何處只愁恐輕鞍犯夜灞陵舊路
　　摸魚兒
買陂塘旋栽楊栁依稀淮岸湘浦東臯雨足輕㾗漲沙
觜鷺來鷗聚堪愛處最好是一川夜月光流渚無人自
舞任翠幕張天柔茵藉地酒盡未能去　青綾被休憶
金閨故步儒冠曽把身誤弓刀千騎成何事荒了邵平
𤓰圃君試覻滿青鏡星星鬢影今如許功名浪語便做
得班超封侯萬里歸計恐遲暮
　　憶少年
無窮宮栁無情畫舸無根行客南山尚相送只高城人
隔　罨畫園林溪紺碧算重來盡成陳迹劉郎鬢如此
況桃花顔色
　　下水船
上客驪駒繫驚喚銀瓶睡起困倚妝臺盈盈正解羅髻
鳳釵墜繚繞金盤玉指巫山一段雲委　半窺鏡向我
横秋水斜領花枝交鏡裏淡拂鉛華匆匆自整羅綺斂
眉翠惟有愔愔密意空作江邊解珮(能改齋漫錄廖明/畧與无咎同登科)
(明畧所游田氏麗姝也一日明畧邀无咎晨過田氏田/遽起對鑑理髪且盼且語草草妝掠以與客對无咎以)
(明畧故有意而莫傳/也因賦下水船一闋)
　　滿庭芳(赴信日舟中别次膺十二叔/)
鷗起蘋中魚驚荷底畫船天上來時翠灣紅渚宛似武
陵迷更晚青山更好孤雲帶逺雨絲垂清歌裏金尊未
掩誰使動分攜　竹林高晉阮阿咸瀟散猶愧風期便
棄官終隠釣叟苔磯縱是㝠鴻雲外應念我垂翼低飛
新詞好他年認取天際片帆歸
　　迷神引(貶玉溪對江山作/)
黯黯青山紅日暮浩浩大江東注餘霞散綺回向烟波
路使人愁長安逺在何處幾㸃漁燈小迷近塢一片客
帆低傍前浦　暗想平生自悔儒冠誤覺阮途窮歸心
阻斷魂縈目一千里傷平楚怪竹枝歌聲聲怨為誰苦
猿鳥一時啼驚島嶼燭暗不成眠聽津鼓
　　古陽闗(寄無斁八弟宰寳應/)
衰草蛩吟咽暗栁螢飛滅空庭雨過西風緊飄黄葉巻
書帷寂靜對此傷離别重感歎中秋數日又圓月　沙
觜檣竿上淮水濶有飛鳧客詞珠玉氣氷雪且莫教皓
月照影驚華髪問幾時清樽夜景共佳節
　　好事近(南都寄厯下人/)
絲管閙南湖湖上醉遊時晩獨看山橋官栁淚無言偷
滿　坐中誰唱解愁詞紅妝勸金盞物是奈人非是負
東風心眼
　　水龍吟(始去齊路逢次膺叔感别叙舊/)
去年暑雨鈎盤夜闌睡起同征轡今年芳草齊河古岸
扁舟同艤萍梗孤踪夢魂浮世别離常是念當時綠鬢
狂歌痛飲今憔悴東風裏　此去濟南為説道愁腸不
醒猶醉多情北渚兩行烟栁一湖春水還唱新聲後人
重到應悲桃李待歸時攬取庭前皓月也應堪寄
　　惜奴嬌
歌闋瓊筵暗失金貂侣説𠂻腸丁寧囑付棹舉帆開黯
行色秋將暮欲去待却回高城已暮　漁火烟村但觸
目傷離緒此情向阿誰分訴那裏思量爭知我思量苦
最苦睡不著西風夜雨
　　鬬百花
小小盈盈珠翠憶得眉長眼細曽共映花低語已解傷
春情意重向溪堂臨風看舞梁州依舊照人秋水轉更
添姿媚　與問階上簸錢時節記微笑但把纎腰向人
嬌倚不見還休誰教見了厭厭還是向來情味
　　調笑(西子/)
腸斷越江岸越女江頭紗自浣天然玉貌鉛紅淺　自
弄芙蓉日晩紫騮嘶去猶回眄笑入荷花不見
　張　耒(字文潜淮隂人第進士歴官起居舍人以直/龍圖閣知潤州坐黨籍謫官晚監南嶽廟主)
　　　　(管崇福宫建炎初贈集/英殿修撰有宛丘集)
　　風流子
亭臯朩葉下重陽近又是搗衣秋奈愁入庾腸老侵潘
鬢謾簮黄菊花也應羞楚天晩白蘋烟盡處紅蓼水邊
頭芳草有情夕陽無語雁横南浦人倚西樓　玉容知
安否香箋共錦字兩處悠悠空恨碧雲離合青鳥沈浮
向風前懊惱芳心一㸃寸眉兩葉禁甚閑愁情到不堪
言處分付東流
　　少年遊
含羞倚醉不成歌纎手掩香羅偎花映燭偷傳深意酒
思入横波　看朱成碧心迷亂翻脈脈斂雙蛾相見時
稀隔别多又春盡奈愁何
　　秋蘂香
簾幙疎疎風透一線香飄金獸朱欄倚遍黄昏後廊上
月華如晝　别離滋味濃如酒著人瘦此情不及牆東
栁春色年年依舊
　陳師道(字履常一字無已彭城人元祐初以蘇軾等/薦為徐州教授遷太學博士終祕書省正字)
　　　　(有後山集長/短句二巻)
　　　　(胡元任云後山自謂他文未能及人/獨於詞不減秦七黄九其自矜如此)
　　菩薩蠻(箏/)
哀箏一弄湘江曲聲聲寫盡湘波綠纎指十三絃細將
幽恨傳　當筵秋水慢玉柱斜飛鴈彈到斷腸時春山
眉黛低
　　減字朩蘭花(晁無咎出小鬟佐飲/)
娉娉嫋嫋芍藥枝頭紅様(一作/玉)小舞袖低迴(一作/遲遲)心到
郎邊客已知　金尊玉(一作當/筵舉)酒勸我花前千萬壽莫
莫休休白髪簮花我自羞
　李　廌(字方叔華山人鄉舉試禮部不遇/絶意進取定居長社有月巖集)
　　清平樂
落梅嗚咽黯澹城頭月吹滿江天驚夢蜨喚起畫樓傷
别　簾風輕觸銀鈎梧桐玉露新秋底事瑣窓深夜素
娥長伴人愁
　　虞美人
玉闌干外清江浦渺渺天涯雨好風如扇雨如簾時見
岸花汀草漲痕添　青林枕上闗山路卧想乗鸞處碧
蕪千里思悠悠惟有霎時涼夢到南州
　李之儀(字端叔無棣人歴樞密院編修官通判原州/徽宗初提舉河東常平坐為范純仁遺表作)
　　　　(行狀編管太平遂居姑熟乆之徙/唐州終朝請大夫有姑溪詞二巻)
　　卜算子
我住長江頭君住長江尾日日思君不見君共飲長江
水　此水幾時休此恨何時已只願君心似我心定不
負相思意
　　如夢令
回首蕪城舊苑還是翠深紅淺春意已無多斜日滿簾
飛燕不見不見門掩落花庭院
　　清平樂
蕭蕭風葉似與更聲接欲寄明璫非為怯夢斷蘭舟桂
楫　學書但寫鴛鴦却應無那愁腸安得一雙飛去春
風芳草池塘
　　好事近
春到雨初晴正在小樓時節栁眼向人微笑傍闌干堪
折　暮山濃淡鎖烟霏梅杏半明滅玉斚莫辭沈醉判
歸時斜月
　
　
　
　
　
　
　
　
　
　
　
　詞綜巻六
欽定四庫全書
　詞綜巻七
　　　　　　　　　　翰林院檢討朱彛尊編
　　宋詞六十三首
　　　賀　鑄(九首/)　　　　毛　滂(二十一首/)
　　　王　仲(一首/)　　　　杜安世(三首/)
　　　李元膺(四首/)　　　　孫　洙(一首/)
　　　朱　服(一首/)　　　　章　楶(一首/)
　　　舒　亶(二首/)　　　　李清臣(一首/)
　　　王　詵(二首/)　　　　趙令畤(二首/)
　　　王安禮(一首/)　　　　王安國(二首/)
　　　曾　肇(一首/)　　　　晁冲之(五首/)
　　　秦　覯(一首/)　　　　王　觀(五首/)
　賀　鑄(字方回衛州人孝惠皇后族孫元祐中通判/泗州又倅太平州退居吳下自號慶湖遺老)
　　　　(有東山寓聲/樂府三巻)
　　　　(張文潛云方回樂府妙絶一世盛麗如遊金/張之堂妖冶如攬嬙施之祛幽索如屈宋悲)
　　　　(壯如蘇李之周少隠云方回有梅子黄時雨/之句人謂  賀梅子方回寡髪郭功父指其)
　　　　(髻謂曰此真賀梅子也其陸務觀云方回狀/貌奇醜俗謂之賀鬼頭  詩文皆高不獨工)
　　　　(長短/句也)
　　薄倖
淡妝多態更滴滴頻迴盼睞便認得琴心先許欲綰合
歡雙帶記畫堂風月逢迎輕顰淺笑嬌無奈待翡翠屏
開芙蓉帳掩羞把香羅暗解　自過了燒燈都不是踏
青挑菜幾回慿雙燕丁寧深意往來却恨重簾礙約何
時再正春濃酒困人閑晝永無聊賴厭厭睡起猶有花
梢日在
　　青玉案
凌波不過横塘路但目送芳塵去錦瑟年華誰與度月
臺花榭瑣窗朱户惟有春知處　碧雲冉冉蘅臯暮綵
筆新題斷腸句試問閑愁都幾許一川烟草滿城風絮
梅子黄時雨(中吳紀聞云鑄有小築在姑蘇盤門之内/十餘里地名横塘方回往來其間作此詞)
(後山谷有詩云解道江南腸斷句只今惟有賀方回其/為前輩推重如此  潘子真云冦萊公詩杜鵑啼處血)
(成花梅子黄時雨如霧世推方回所作/梅子黄時雨為絶唱葢用萊公語也)
　　栁色黄
薄雨催寒斜照弄晴春意空濶長亭栁色纔黄逺客一
枝先折烟横水際映帶幾㸃歸鴉東風消盡龍沙雪還
記出門時(一作/闗來)恰而今時節　將發畫樓芳酒紅淚清
歌頓(一作/便)成輕别巳是經年杳杳音塵都絶欲知方寸
共有幾許清愁芭蕉不展丁香結枉望斷天涯兩厭厭
風月(能改齋漫錄方回眷一姝别乆姝寄詩云獨倚危/欄淚滿襟小園春色懶追尋深㤙縱似丁香結難)
(展芭蕉一寸心賀因/所寄詩遂成此調)
　　清平樂
小桃初謝雙燕還來也記得年時寒食下紫陌青門遊
冶　楚城滿目春華可堪遊子思家惟有夜來歸夢不
知身在天涯
　　望湘人
厭鶯聲到枕花氣動簾醉魂愁夢相半被惜餘熏帶驚
剩眼幾許傷春春晩淚竹痕鮮佩蘭香老湘天濃暖記
小江風月佳時屢約非烟游伴　須信鸞絃易斷奈雲
和再鼓曲終人逺認羅襪無蹤舊處弄波清淺青翰棹
艤白蘋洲畔儘目臨皋飛觀不解寄一字相思幸有歸
來雙燕
　　踏莎行
急雨收春斜風約水浮紅漲綠魚文起年年遊子惜餘
春春歸不解招遊子　留恨城隅闗情紙尾闌干長對
西曛倚鴛鴦俱是白頭時江南渭北三千里
　　憶秦娥
曉朦朧前溪百鳥啼匆匆啼匆匆凌波人去拜月樓空
　舊年今日東門東鮮妝輝映桃花紅桃花紅吹開吹
落一任東風
　　又(桑/)
著春衫玉鞭鞭馬南城南南城南柔桑細草留住金銜
　粉蛾采葉供親蠶蠶饑畧許攜繊纎攜纎纎湔裙淇
上更待初三
　　感皇恩
蘭芷滿汀洲游絲横路羅襪塵生步迴顧整鬟顰黛脈
脈多情難訴細風吹栁絮人南渡　回首舊游山無重
數花底深朱戸何處半黄梅子向晩一簾疎雨斷魂分
付與春歸去
　毛　滂(字澤民江山人為杭州法曹以樂府受知蘇/軾得名嘗知武康縣又知秀州有東堂詞二)
　　　　(巻/)
　　浣溪沙(泛舟還餘英館/)
烟栁風蒲冉冉斜小牕不用著簾遮載將山影轉灣沙
　畧彴斷時分岸色蜻蜓立處過汀花此情此水共天
涯
　　又(寒食初晴東堂對酒/)
小雨初收蜨做團和風輕拂燕泥乾秋千院落落花寒
　莫對清尊追往事更催新火續餘歡一春心緒倚闌
干
　　又(汎舟/)
銀字笙簫小小童梁州吹過栁橋風阿誰勸我玉杯空
　小醉徑須眠錦瑟夜歸不用照紗籠畫船簾巻月明
中
　　惜分飛
淚濕䦨干花著露愁到眉峰碧聚此恨平分取更無言
語空相覻　斷雨殘雲無意緒寂寞朝朝暮暮今夜山
深處斷魂分付潮回去(陳質齋云澤民他辭雖工未有/能及此者  周煇云語盡而意)
(不盡意盡/而情不盡)
　　踏莎行(早春即事/)
堦影紅遲柳苞黄遍纎雲弄日陰晴半重簾不巻篆香
横小花初破春叢淺　鳯繡猶重鴨爐長暖屏山翠入
江南逺醉輕夢短枕閒欹綠窗窈窕風光轉
　　蝶戀花(寒食/)
紅杏梢頭寒食雨燕子泥香不住飛來去行傍栁陰聞
好語鶯兒穿過黄金縷　桑落酒寒杯懶舉總被多情
做得無情緒春過二分能幾許銀臺新火重簾暮
　　驀山溪(楊花/)
雪堂氊徑撲撲憐飛絮柔弱不勝春任東風吹來吹去
牆陰花外一半落誰家葉依依煙欝欝依舊如張緒
那人拈得吹向釵頭住不定却飛揚滿眼前攪人情愫
蜂兒蜨子教得越輕狂隔斜陽㸃芳草斷送青春暮
　　燭影搖紅(松窻午夢初覺/)
一畝清陰半天小雨松窻午牀頭秋色小屏山碧帳垂
烟縷　枕畔風揺綠户喚人醒不教夢去可憐恰到痩
石寒泉冷雲生處
　　粉蝶兒
雪徧梅花素光都共奇絶到窓前認君時節下重幃香
篆冷蘭膏明滅夢悠揚空遶斷雲殘月　沈郎帶寛同
心放開重結褪羅衣楚腰一捻正春風新著摸花花葉
葉粉蜨兒這回共花同活
　　最高樓
㣲雨過深院芰荷中香冉冉繡重重玉人共倚闌干角
月華猶在小池東入人懷吹鬢影可憐風　分散去輕
如雲與葉剩下了許多風與月侵枕簟冷簾櫳剛能小
睡還驚覺略成輕醉早惺忪仗行雲將此恨到眉峰
　　玊樓春(盱𣅿作/)
長安回首空雲霧春夢覺來無覔處冷烟寒雨又黄昬
數盡一堤楊栁樹　楚山照眼青無數淮口潮生催曉
渡西風吹面立蒼茫欲寄此情無鴈去
　　青玉案
芙蕖花上濛濛雨又冷落池塘暮何處風來搖碧户捲
簾凝望淡烟疎栁翡翠穿花去　玉京人去無由駐忍
獨在凭欄處試問綠窓秋到否可人今夜新涼一枕無
計相分付
　　七娘子(舟中早秋/)
山屏霧帳玲瓏碧更綺窓臨水新涼入雨短烟長栁橋
蕭瑟這畨一日涼一日　離多綠鬢年時白這離情不
似而今惜雲外長安斜暉脈脈西風吹夢來無跡
　　西江月
烟雨半蔵楊栁風光初著桃花玉人細細酌流霞醉裏
將春留下　栁外鴛鴦作伴花邊蝴蜨為家醉翁醉也
且由他月在栁橋花榭
　　夜行船(餘英溪/)
弄水餘英溪畔綺羅香日遲風慢桃花春浸一篙深畫
橋東栁低烟逺　漲綠流紅空滿眼倚蘭橈舊愁無限
莫把鴛鴦驚飛去要歌時少低檀板
　　憶秦娥(春夜松軒/)
夜夜夜了花朝也連忙指㸃銀瓶索酒嘗　明朝花落
知多少莫把殘紅埽愁人一片花飛減却春
　　散餘霞
牆頭花口寒猶噤放繡簾晝靜簾外時有蜂兒趂楊花
不定　闌干又還獨凭念翠低眉暈春夢枉惱人腸更
厭厭酒病
　　調笑(盼盼/)
無力倚瑤瑟罷舞霓裳今幾日樓空雨小春寒逼鈿暈
羅衫烟色簾前歸燕看人立却趂落花飛入
　　又(鶯鶯/)
何處長安路不記牆東花拂樹瑤琴理罷霓裳譜依舊
月窻風户薄情年少如飛絮夢逐玉環西去
　　又(苕子/)
芳草恨春老自是尋春來不早落花風起紅多少記得
一枝春小綠陰青子空相惱此恨平生懷抱
　　感皇恩(鎮江待閘/)
綠水小河亭朱欄碧甃江月娟娟上高栁畫樓縹緲盡
挂窗紗簾繡月明知我意來相就　銀字吹笙金貂取
酒小小微風弄襟袖寶熏濃炷人共博山烟瘦露涼釵
燕冷更深後
　王　仲(字與善吳虎臣/云元祐間人)
　　燭影搖紅
烟雨江城望中綠暗花枝少惜春長待醉東風却恨春
歸早　縱有幽歡會巧奈如今風情漸老鳯樓何處畫
欄愁倚天涯芳草
　杜安世(字壽域京兆/人有詞一巻)
　　折紅梅
喜輕澌初綻微和漸入郊原時節春消息夜來陡覺紅
梅數枝爭發玉溪仙館不似箇尋常標格化工别與一
種風情似匀點胭脂染成香雪　重吟細閲比繁杏夭
桃品流終别只愁共綵雲易散冷落謝池風月憑誰向
説三弄處龍吟休咽大家留取時倚闌干聞有花堪折
勸君須折
　　鶴沖天
清明天氣永日愁如醉臺榭綠陰濃薰風細燕子巢方
就盆池小新荷蔽恰是逍遙際單夾衣裳半籠軟玉肌
體　石榴美艷一撮紅綃比窓外數脩篁寒相倚有箇
闗心處難相見空凝睇行坐深閨裏懶更妝梳自知新
來憔悴
　　卜算子
樽前一曲歌歌裏千重意纔欲歌時淚已流恨更多於
淚　試問緣何事不語渾如醉我亦情多不忍聞怕和
我成憔悴
　李元膺(南京/教官)
　　洞仙歌
雪雲散盡放曉晴庭院楊栁於人便青眼更風流多處
一點梅心相映逺約畧顰輕笑淺　一年春好處不在
濃芳小艷疎香最嬌軟到清明時候百紫千紅花正亂
已失春風一半早占取韶光共追游但莫管春寒醉紅
自暖
　　又(雨/)
廉纎細雨殢東風如困縈斷千絲為誰恨向楚宫一夢
多少悲涼無處問愁到而今未盡　分明都是涙泣栁
沾花長與騷人伴孤悶記當年得意處酒力方酣怯輕
寒玉爐香潤又豈識情懷苦難禁對點滴簷聲夜寒燈
暈
　　茶瓶兒(悼亡/)
去年相逢深院宇海棠下曾歌金縷歌罷花如雨翠羅
衫上點點紅無數　今嵗重尋攜手處空物是人非春
暮回首青門路亂英飛絮相逐東風去
　　思佳客
寂寞秋千兩畫旗日長花影轉階遲燕驚午夢週遮語
蜨困春遊落拓飛　思往事入顰眉栁梢陰重又當時
薄情風絮難拘束吹過東牆不肯歸
　孫　洙(字巨源廣陵人舉進士/元豐中官翰林學士)
　　菩薩鬘(記恨/)
樓頭尚有三通鼓何須扺死催人去上馬苦匆匆琵琶
曲未終　回頭凝望處那更廉纎雨謾道玉為堂玉堂
今夜長(黄叔暘云孫公于元豐間為翰苑與李端愿太/尉往來尤數會一日鎖院宣召者至其家則出)
(數十輩蹤跡得之于李氏時李新納妾能琵琶公飲不/肯去而迫于宣命入院幾二鼓矣遂草三制罷復作此)
(長短句以記别恨/遲明遣以示李)
　朱　服(字行中烏程人熈寧中進士甲科累官國子/司業起居舍人以直龍圖閣知潤州徙泉婺)
　　　　(寧廬壽五州紹聖初召為中書舍人厯禮部/侍郎坐與蘇軾游貶海州團練副使蘄州安)
　　　　(置改興/國軍卒)
　　漁家傲(東陽郡齋作/)
小雨纎纎風細細萬家楊栁青烟裏戀樹濕花飛不起
愁無際和春付與東流水　九十光陰能有㡬金龜解
盡留無計寄語東陽沽酒市拚一醉而今樂事他年涙
　章　楶(字質夫浦城人以蔭為孟州司戸參軍試禮/部第一以平夏州功累擢樞密直學士龍圖)
　　　　(閣端明殿學士拜同知樞密院事卒贈右/銀青光祿大夫諡莊簡揮麈錄作莊敏)
　　水龍吟(栁花/)
燕忙鶯懶芳殘正堤上栁花飄墜輕飛亂舞點畫青林
全無才思閑趂游絲靜臨深院日長門閉傍珠簾散漫
埀埀欲下依前被風扶起　蘭帳玉人睡覺怪春衣雪
沾瓊綴繡牀漸滿香毬無數才圓却碎時見蜂兒仰粘
輕粉魚吞池水望章臺路杳金鞍游蕩有盈盈涙(黄叔/暘云)
(傍珠簾數語/形容盡矣)
　舒　亶(字信道慈谿人試禮部第一累官御史丞/以罪斥終直龍圖閣待制卒贈直學士)
　　菩薩蠻
畫船撾鼔催君去髙樓把酒留君住去住若為情江頭
潮欲平　江潮容易得却是人南北今日此尊空知君
何日同(黄叔暘云此/詞極有味)
　　散天花
雲斷長空落葉秋寒江烟浪盡日隨舟西風偏解送離
愁聲聲南去鴈下汀洲　無奈多情去復留驪歌齊唱
罷涙爭流悠悠别恨幾時休不堪殘酒醒凭危樓
　李清臣(字邦直魏人舉進士歴官知制誥翰林學士郎/遷尚書左丞罷為資政殿學士尋拜中書侍)
　　　　(以大學士知河南府徽宗初立入為門下/侍郎出知大名府卒贈金紫光祿大夫)
　　謁金門
楊花落燕子横穿朱閣苦恨春醪如水薄閒愁無處著
　綠野帶紅山落角桃杏參差殘萼厯厯危橋沙外泊
東風晚來惡
　王　詵(字晉卿太原人徙開封尚英宗女魏國大長/公主厯官定州觀察使開國公駙馬都尉贈)
　　　　(昭化軍節度/使諡榮安)
　　　　(黄魯直云晉卿樂府清麗幽/逺工在江南諸賢季孟之間)
　　憶故人
燭影搖紅向夜闌乍酒醒心情懶尊前誰為唱陽闗離
恨天涯逺　無奈雲沉雨散凭闌干東風淚眼海棠開
後燕子來時黄昬庭院(能改齋漫錄都尉憶故人作徽/宗喜其詞意猶以不豐容宛轉)
(為憾遂令大晟府别撰腔周美成增益其詞而以首句/為名謂之燭影揺紅云  按原詞甚佳美成増益真所)
(謂續鳧/為鶴也)
　　撼庭竹
綽略青梅弄春色真艷態堪惜經年費盡東君力有情
先到探春客無語泣寒香時暗度瑤席　月下風前空
悵望思攜手同摘畫欄倚遍無消息佳辰樂事再難得
還是夕陽天空暮雲凝碧
　趙令畤(字徳麟燕懿王𤣥孫元祐中簽書潁州公事/歴右朝請大夫改右監門衛大將軍營州防)
　　　　(禦使遷洪州觀察使襲封安定郡王尋遷寧/逺軍承宣使同知行在大宗正事贈開府儀)
　　　　(同三司有/聊復集)
　　蝶戀花
欲減羅衣寒未去不巻珠簾人在深深處殘杏枝頭花
幾許啼紅止恨清明雨　盡日水沉香一縷宿酒醒遲
惱破春情緒飛燕又將歸信誤小屏風上西江路
　　烏夜啼
樓上縈簾弱絮牆頭礙月低花年年春事闗心事腸斷
欲棲鴉　舞鏡鸞衾翠減啼珠鳯蠟紅斜重門不鎖相
思夢依舊(一作/隨意)繞天涯
　王安禮(字和甫安石弟/累官尚書左丞)
　　點絳唇
秋氣㣲涼夢迴明月穿羅幕井梧蕭索正遶南枝鵲
寶瑟塵生金鴈空零落情無托鬢雲慵掠不似君恩薄
　王安國(字平甫安石弟舉進士又舉茂才異等熈寧/初除西京國子教授終秘閣校理有王校理)
　　　　(集/)
　　清平樂
留春不住費盡鶯兒語滿地殘紅宫錦汚昨夜南園風
雨　小憐初上琵琶曉來思遶天涯不肯畫堂朱户春
風自在楊花
　　減字木蘭花
畫橋流水雨濕落紅飛不起月破黄昬簾裡餘香馬上
聞　徘徊不語今夜夢魂何處去不似垂楊猶解飛花
入洞房
　曾　肇(字子開南豐人舉進士累官翰林學士兼侍/讀以龍圖閣學士提舉中太一宫崇寧中安)
　　　　(置汀州歸潤而卒紹興/初諡文昭有曲阜集)
　　好事近(亳州秩滿歸江南别諸僚舊/)
嵗晩鳯山陰看盡楚天氷雪不待牡丹時候又使人輕
别　如今歸去老江南扁舟載風月不似畫梁雙燕有
重來時節
　晁冲之(字叔用一字川道鉅野/人有其茨集詞一巻)
　　感皇恩
蝴蜨滿西園啼鶯無數水閣橋南路凝竚兩行烟栁吹
落一池風絮秋千斜挂起人何處　把酒勸君閒愁莫
訴留取笙歌住休去幾多春色怎禁許多風雨海棠花
謝也君知否
　　又
寒食不多時牡丹初賣小院重簾燕飛礙昨宵風雨尚
有一分春在今朝猶自得陰晴快　熟睡起來宿酲微
帶不惜羅襟搵眉黛日長梳洗看看花影移改笑拈雙
杏子連枝戴
　　臨江仙
憶昔西池池上飲年年多少歡娛别來不寄一行書尋
常相見了猶道不如初　安穩錦屏今夜夢月明好渡
江湖相思休問定何如情知春去後管得落花無
　　上林春慢(上元/)
帽落宫花衣惹御香鳯輦晩來初過鶴降詔飛龍銜(一/作)
(擎/)燭戲端門萬枝燈火滿城車馬對明月有誰閒坐任
狂游更許傍禁街不扄金鎖　玉樓人暗中擲果珠簾
下笑著春衫裊娜素蛾遶釵輕蟬撲鬢埀埀栁絲梅朶
夜䦨飲散但贏得翠翹雙軃醉歸來又重向曉窓梳裹
　　傳言玉女(前題/)
一夜東風吹散栁梢殘雪御樓烟暖對鰲山綵結簫鼓
向晩鳯輦初回宫闕千門燈火九衢風月　繡閣人人
乍嬉遊困又歇艷妝初試把珠簾半掲嬌波溜人手撚
玉梅低説相逢長是上元時節
　秦　覯(字少章/觀弟)
　　黄金縷(足司馬才仲夢/中蘇小小詞)
妾本(一作/在)錢塘江上住花落花開不管(一作/記)流年度燕
子銜將春色去紗窓㡬陣黄梅雨(一作黄昬㡬/度瀟湘雨)　斜插
(一作/蟬鬢)犀梳雲半(一作/欲)吐檀板輕敲(一作/新聲)唱徹黄金縷夢
斷綵雲(一作酒/醒夢回)無覔處夜(一作/凄)涼明月生南浦
　王　觀(字通叟官翰林學士賦應制詞宣仁太后以/其近䙝謫之自號逐客一云官大理寺丞知)
　　　　(江都縣事有/冠栁集一巻)
　　　　(黄叔暘云通叟詞名冠栁至踏青一詞風流/楚楚又不獨冠栁詞之上也  陳質齋云逐)
　　　　(客詞格不高以冠/栁自名則可見矣)
　　清平樂(應制/)
黄金殿裏燭影雙龍戲勸得官家真箇醉進酒猶呼萬
嵗　折旋舞徹伊州君恩與整搔頭一夜御前宣住六
宫多少人愁(耆舊續閒作王仲甫字明之語按/王介字仲甫衢州人好為助  詩)
　　慶清朝慢(踏青/)
調雨為酥催氷作水東君分付春還何人便將輕暖點
破殘寒結伴踏青去好平頭鞋子小雙鸞烟郊外望中
秀色如有無間　晴則箇陰則箇餖飣得天氣有許多
般須教撩花撥栁爭要先看不道吳綾繡襪香泥斜沁
幾行斑東風巧盡收翠綠吹上眉山
　　菩薩鬘
單于吹落山頭月漫漫江上沙如雪誰唱縷金衣水寒
船舫稀　蘆花楓葉浦憶抱琵琶語身未發長沙夢魂
先到家
　　生查子
闗山魂夢長塞鴈音書少兩鬢可憐青一夜相思老
歸傍碧紗窓説與人人道真箇别離難不似相逢好
　　臨江仙
别浦相逢何草草扁舟兩岸埀楊繡屏珠箔綺香囊酒
深歌拍緩愁入翠眉長　燕子歸來人去也此時無奈
昬黄桃花應似我柔腸不禁㣲雨流淚濕紅妝
　
　
　
　
　
　
　
　
　
　
　詞綜巻七
欽定四庫全書
　詞綜巻八
　　　　　　　　　　翰林院檢討朱彛尊編
　　宋詞六十首
　　　孔平仲(一首/)　　　　米　芾(一首/)
　　　滕宗諒(一首/)　　　　鄭　僅(二首/)
　　　黄　裳(一首/)　　　　張景脩(一首/)
　　　孫　艤(一首/)　　　　程　過(二首/)
　　　解　昉(一首/)　　　　陳　亞(一首/)
　　　張舜民(一首/)　　　　王　雱(一首/)
　　　蔡　挺(一首/)　　　　汪輔之(一首/)
　　　趙鼎臣(一首/)　　　　蘇　庠(三首/)
　　　劉　涇(一首/)　　　　潘元質(二首/)
　　　蘇　過(一首/)　　　　秦　湛(一首/)
　　　許　庭(一首/)　　　　葛勝仲(二首/)
　　　李冠(一首/)　　　　　張表臣(一首/)
　　查　荎(一/)　(首/)　　　　周紫芝(十四首/)
　　謝　逸(九首/)　　　　　謝　薖(二首/)
　　葛　郯(二首/)　　　　　廖行之(二首/)
　孔平仲(字毅父新塗人第進士官祕書丞集賢校理/謫知衡州徙韶州復責惠州别駕安置召為)
　　　　(户部金部郎中出提舉永興路/刑獄帥鄜延環慶有清江集)
　　千秋嵗(次韻少游見贈/)
春風湖外紅杏花初退孤館靜愁腸碎淚餘痕在枕别
乆香銷帶新睡起小園戲蜨飛成對　惆悵人誰會隨
處聊傾葢情暫遣心何在錦書消息斷玉漏花陰改遲
日暮仙山杳杳空雲海
　米　芾(字元章吳人厯官太常博士知無為軍召為/書畫學博士擢禮部員外郎出知淮陽軍有)
　　　　(襄陽/集)
　　滿庭芳(與周熟仁試賜茶甘露寺/)
雅燕飛觴清談揮麈使君髙㑹羣賢密雲雙鳯初破縷
金團窓外爐烟自動開缾試二品香泉輕濤起香生玉
麈雪濺紫甌圓　嬌鬟宜美盼雙擎翠袖穩步紅蓮坐
中客翻愁酒醒歌闌㸃上紗籠畫燭花驄弄月影當軒
頻相顧餘歡未盡欲去且留連
　滕宗諒(字子京河南人舉進士厯官天章閣待制/徙慶州再知虢州復徙岳州終知蘇州)
　　臨江仙(巴陵/)
湖水連天天連水秋來分外澄清君山自是小蓬瀛氣
蒸雲夢澤波撼岳陽城　帝子有靈能鼓瑟凄然依舊
傷情㣲聞蘭芷動芳馨曲終人不見江上數峯青
　鄭　僅(字彦能彭城人第進士累官吏部侍郎知徐/州遷顯謨閣直學士通議大夫贈光祿大夫)
　　　　(諡脩/敏)
　　調笑(武陵/)
烟暖武陵晩洞裏春長花爛熳紅英滿地溪流淺漸聴
雲中雞犬劉郎迷路香風逺誤到蓬萊仙館
　　又
聲切恨難説千里潮平春浪濶梅風不解相思結忍送
落花飛雪多才一去芳音絶更對珠簾新月
　黄　裳(字勉仲延平人厯官端明殿學/士贈少傅有演山集詞二卷)
　　雨淋鈴
天南游客甚而今却送君南國西風萬里無限吟蟬暗
續離情如織秣馬脂車去即去多少人惜望百里烟慘
雲山送兩城愁作行色　飛帆過浙西封域到秋深且
艤荷花澤就船買得鱸鱖新榖破雪堆香粒此興誰同
須記東秦有客相憶願聴了一闋歌聲醉倒拚今日
　張景脩(字敏叔常州人元豐末為/饒州浮梁令遷曹郎中)
　　選冠子(詠栁/)
嫩水挼藍遙堤影翠半雨半烟橋畔鳴禽弄石夢草縈
心偏稱謝家池館紅粉牆頭步搖金縷纎柔舞腰低軟
被和風搭在闌干終日畫簾髙捲　春易老細葉舒眉
輕花吐絮漸覺綠陰成幔章臺繫馬灞水維舟誰念鳯
城人逺惆悵故國陽闗盃酒飄零惹人腸斷恨青青客
舍江頭風笛亂雲空晚
　孫　艤(字濟/師)
　　菩薩鬘(落梅/)
一聲羌管吹嗚咽玉溪夜半梅翻雪江月正茫茫斷橋
流水香　含章春欲暮落日千山雨一㸃著枝酸吳姬
先齒寒
　程　過(字觀/過)
　　滿江紅(梅/)
春欲來時長是與江梅有約還又向竹林疎處一枝開
却對酒漸驚身老大看花應念人離索但十分沉醉祝
東君長如昨　芳草渡孤舟泊山斂黛天埀幙黯銷魂
無奈暮雲殘角便好折來和雪戴莫教酒醒隨風落待
殷勤留此寄相思誰堪託
　　謁金門
江上路依約數家烟樹一枕歸心村店暮更亂山深處
　夢過江南芳草渡曉色又催人去愁似游絲千萬縷
倩東風約住
　解　昉(字方/叔)
　　永遇樂
風暖鶯嬌露濃花重天氣和煦院落烟收埀楊舞困無
奈堆金縷誰家巧縱青樓絃管惹起夢雲情緒憶當時
文衾粲枕未嘗暫孤鴛侣　芳菲易老故人難聚到此
翻成輕誤閬苑仙遙蠻箋縱冩何計傳深訴青山淥水
古今長在惟有舊歡何處空贏得斜陽暮草淡烟細雨
　陳　亞(字亞之揚州人嘗知潤州仕至司/封郎中一云太常少卿有澄源集)
　　　　(吳處厚云雖一時俳諧/之詞寄興亦有深意)
　　生查子
相思意已深白紙書難足字字苦參商故要檀郎讀
記得約當歸逺至櫻桃熟何事菊花時猶未回鄉
曲
　張舜民(字芸叟别號浮休居士以薦為/諫官仕至吏部侍郎有畫墁集)
　　賣花聲(題岳陽樓/)
木葉下君山空水漫漫十分斟酒斂芳顔不是渭城西
去客休唱陽闗　醉袖撫危欄天淡雲閒何人此路得
生還回首夕陽紅盡處應是長安
　王　雱(字元澤安石子舉進士累官天章閣待制兼/侍講遷龍圖閣直學士卒贈左諫議大夫)
　　眼兒媚
楊栁絲絲弄輕柔烟縷織成愁海棠未雨梨花先雪一
半春休　而今徃事難重省歸夢遶秦樓相思只在丁
香枝上豆蔻梢頭
　蔡　挺(字子政一作子正宋城人第進士熈寧中拜/樞密副使卒贈工部尚書諡肅敏子政在渭)
　　　　(乆鬰鬰不自得寓意詞中有玉闗人老之歎/中使至令優伶歌之遂達禁掖有樞密之拜)
　　喜遷鶯
霜天秋曉正紫塞故壘黄雲衰草漢馬嘶風邊鴻呌月
隴上鐵衣寒早劒歌騎曲悲壯盡道君恩須報塞垣樂
盡櫜鞬錦領山西年少　談笑刁斗靜烽火一把時送
(一作/報)平安耗聖主憂邊威懐遐逺驕胡尚寛天討嵗華
向晚愁思誰念玉闗人老太平也且歡娛莫惜金樽頻
倒
　汪輔之(字正夫宣州人熈寧中登第為職方郎中/廣南轉運使降知䖍州卒有集三十巻)
　　行香子
晩綠寒紅芳意匆匆惜年華今與誰同碧雲零落數字
賓鴻看渚蓮凋宫扇舊怨秋風　流波墜葉佳期何在
想天教離恨無窮試將前事閒倚梧桐有銷魂處明月
夜錦屏空
　趙鼎臣(字承之衛城人元祐中進士宣和中以右文/殿脩撰知鄧州召為大府卿卒贈待制有竹)
　　　　(隠畸/士集)
　　念奴嬌(送王長卿赴河間司錄/)
舊游何處記金湯形勝蓬瀛佳麗綠水芙蓉元帥與賓
僚風流濟濟萬栁亭邊雅歌堂上醉倒春風裏十年一
夢覺來烟水千里　惆悵送子重游南樓依舊否朱欄
誰倚要識當時惟是有明月曾陪珠履量減杯中雪添
頭上甚矣吾衰矣酒徒相問為言憔悴如此
　蘇　庠(字養直丹陽人紹聖中同徐俯薦于/朝不起自放江湖間有後湖集一巻)
　　菩薩鬘(自宜興還西岡作/)
園林寂寂春歸去濛濛栁下飄(一作/飛)香絮野水接雲横
綠烟啼曉鶯　江南鶗鴂夢山色朝來重小艇小灣頭
蘋花蘋葉洲
　　朩蘭花令
江雲疊疊遮鴛浦江水無情流薄暮歸帆初張葦邊風
客夢不禁篷背雨　渚花不解留人住只作深愁無盡
處白沙烟樹有無中鴈落滄洲何處所
　　臨江仙(荷花/)
獵獵風蒲初暑過蕭然庭户秋清野航渡口帶烟横晩
山千萬疊别鶴兩三聲　秋水芙蕖聊蕩槳一樽同破
愁城蓼花灘上白鷗明暮雲連極浦急雨暗長汀
　劉　涇(字巨濟簡州人舉進士元符/末官職方郎中有前後集)
　　清平樂
深沉院宇枕簟清無暑睡起花陰初轉午一霎飛雲過
雨　雨餘隠隠殘雷夕陽却照庭槐莫把珠簾垂下妨
他雙燕歸來
　潘元質(金華/人)
　　倦尋芳
獸鐶半掩鴛甃無塵庭院瀟灑樹色沉沉春盡燕嬌鶯
姹夢草池塘青漸滿海棠軒檻紅相亞聴簫聲記秦樓
夜約彩鸞齊跨　漸迤邐更催銀箭何處貪歡猶繫驄
馬旋剪燈花兩點翠眉誰畫香滅羞回空帳裏月高猶
在重簾下恨疎狂待歸來碎揉花打
　　醜奴兒慢
愁春未醒還是清和天氣對濃綠陰中庭院燕語鶯啼
數㸃新荷翠鈿輕泛水平池一簾風絮才晴又雨梅子
黄時　忍記那回玉人嬌困初試單衣共攜手紅窓描
繡畫扇題詩怎有而今半牀明月兩天涯章臺何處多
應為我蹙損雙眉
　蘇　過(字叔黨軾第三子初監太原府税次知穎昌/府郎城縣皆以法令罷晚𣙜通判中山府留)
　　　　(家穎昌營自號斜川居士/時稱為小坡有斜川集)
　　㸃絳脣
髙栁蟬嘶采菱歌斷秋風起晩雲如髻湖上山横翠
簾巻西樓過雨涼生袂天如水畫欄十二少箇人同倚
　秦　湛(字處度觀子/官宣教郎)
　　謁金門
鴛鴦浦春漲一江花雨隔岸數聲初過櫓晩風生碧樹
　舟子相呼相語載取暮愁歸去寒食江村芳草路愁
來無著處
　許　庭(字伯揚/濠梁人)
　　臨江仙(詠栁/)
不見灞陵原上栁往來過盡蹄輪朝離南楚暮西秦不
成名利贏得鬢毛新　莫怪枝條憔悴損一生惟苦征
塵兩三烟樹倚孤村夕陽影裏愁殺宦遊人
　葛勝仲(字魯卿丹陽人紹聖四年進士厯官禮部員/外郎權國子司業遷太常卿兼諭徳除國子)
　　　　(祭酒尋知汝州改湖州紹興元/年卒諡文康有丹陽集詞一巻)
　　點絳脣(縣齋愁坐/)
秋晩寒齋藜牀香篆横輕霧閒愁幾許夢逐芭蕉雨
雲外哀鴻似替幽人語歸不去亂山無數斜日荒城鼓
　　鷓鴣天
玉琯還飛換嵗灰定山新棹酒船回年時梁燕雙雙在
肯為人愁便不來　衰意緒病情懐玉山今夜為誰頽
年時梅蘂垂垂破肯為人愁便不開
　李　冠(字世英/山東人)
　　蝶戀花
遙夜亭臯閒信步才過清明漸覺傷春暮數點雨聲風
約住朦朧淡月雲來去　桃杏依稀香暗度誰在秋千
笑裏輕輕語一寸相思千萬緒人間沒箇安排處(王介/甫云)
(張子野雲破月來花弄影不/如冠朦朧淡月雲來去也)
　張表臣(官承議郎通判常/州著珊瑚鉤詩話)
　　驀山溪(游甘露寺/)
樓横北固盡日懨懨雨欵乃數聲歌但渺漠江山烟樹
寂寥風物三五過元宵尋栁眼覓花鬚春色知何處
落梅嗚咽吹徹江城暮脈脈數飛鴻杳歸期東風凝竚
長安不見烽起夕陽間魂欲斷酒初醒獨下危梯去
　查　荎
　　透碧霄
艤蘭舟十分端是載離愁練波送逺屏山遮斷此去難
留相從爭奈心期乆要屢變霜秋歎人生杳似萍浮又
翻成輕别都將深恨付與東流　想斜陽影裏寒烟明
處雙槳去悠悠愛渚梅幽香動須采掇倩纎柔艷歌粲
發誰傳餘韻來説仙遊念故人留此遐州但春風老後
秋月圓時獨倚江樓
　周紫芝(字少隠宣城人舉進士為樞密/編修守興國有竹坡詞三巻)
　　　　(高郵孫競序云竹坡樂章清/麗婉曲非苦心刻意為之)
　　鷓鴣天
一點殘紅欲盡時乍涼秋氣滿屏幃梧桐葉上三更雨
葉葉聲聲是别離　調寶瑟撥金猊那時同唱鷓鴣詞
如今風雨西樓夜不聴清歌也淚垂
　　醉落魄
江天雲薄江頭雪似楊花落寒燈不管人離索照得人
來真箇睡不著　歸期已負梅花約又還春動空飄泊
曉寒誰看伊梳掠雲滿西樓人在闌干角
　　生查子
金鞍欲别時芳草溪邊渡不忍上西樓怕看來時路
簾幙巻東風燕子雙雙語薄倖不歸來冷落春情緒
　　又
春寒入翠帷月淡雲來去院落半晴天風撼梨花樹
人醉掩金鋪閒倚秋千柱滿眼是相思無説相思處
　　又
青絲結曉鬟臨鏡心情懶知為曉愁濃畫得雙蛾淺
栁困玉樓空花落紅窓暖相對語春愁只有春閨燕
　　謁金門
春雨細開盡一番桃李栁暗曲欄花滿地日高人睡起
　綠浸小池春水沙暖鴛鴦雙戲薄倖更無書一紙畫
樓愁獨倚
　　朝中措
雨餘庭院冷蕭蕭簾幙度㣲飈鳥語喚回殘夢春寒勒
住花梢　無聊睡起新愁黯黯歸路迢迢又是夕陽時
候一鑪沉水烟銷
　　又
黄昬樓閣亂栖鴉天末淡微霞風裏一池楊栁月邊滿
樹梨花　陽臺路逺魚沉尺素人在天涯想得小窓遙
夜哀絃撥斷琵琶
　　宴桃源
林外野塘烟膩衣上落梅香細瘦馬步凌兢人在亂山
叢裏憔悴憔悴回望小樓千里
　　品令(九日上西庵絶頂/)
霜蓬零亂笑綠鬢光陰晩紫萸時節小樓長醉一川平
逺休説龍山佳會此情不淺　黄花香滿記白苧吳歌
軟如今却向亂山叢裏一枝重看對著西風搔首為誰
腸斷
　　清平樂
烟鬟斂翠栁下門初閉門外一川風細細沙上暝禽飛
起　今宵水畔樓邊風光宛似當年月到舊時明處共
誰同倚闌干
　　點絳脣(西池桃花落盡賦此/)
燕子風髙小桃枝上花無數亂溪深處滿地飛紅雨
喚得春來又送春歸去渾無緒劉郎前度空記來時路
　　一翦梅(送楊師醇赴官/)
無限江山無限愁兩岸斜陽人上扁舟闌干吹浪不多
時酒在離樽情滿滄洲　早是霜華兩鬢秋目送飛鴻
那更難留問君尺素幾時來莫道長江不解西流
　　江城子
夕陽低盡柳如烟澹平川斷腸天今夜十分霜月更娟
娟怎得人如天上月雖暫缺有時圓　斷雲飛雨又經
年思凄然涙涓涓且做如今要見也無緣因甚江頭來
去鴈飛不到小樓邊
　謝　逸(字無逸臨川人第進/士有溪堂詞一巻)
　　花心動
風裏楊花輕薄性銀燭髙燒心熱香餌懸鈎魚不輕呑
辜負釣兒虚設桑蠶到老絲長絆鍼刺眼涙流成血思
量起粘枝花朶果兒難結　海様情深忍撇似夢裏相
逢不勝歡恱出水雙蓮摘取一枝可惜並頭分折猛期
月滿會姮娥誰知是初生新月折翼鳥甚日于飛時節
(沈天羽云此詞句句比/方用小雅鶴鳴篇體也)
　　蝶戀花
豆蔻梢頭春色淺新試紗衣拂袖東風軟紅日三竿簾
幙捲畫樓影裏雙飛燕　攏鬢步搖青玉碾缺様花枝
葉葉蜂兒顫獨倚闌干凝望逺一川烟草平如翦
　　如夢令
花落鶯啼春暮陌上綠楊飛絮金鴨晩香寒人在洞房
深處無語無語葉上數聲秋雨
　　柳梢青
香肩輕拍樽前忍聴一聲將息昨夜濃歡今朝别酒明
日行客　後回來則須來便去也如何去得無限離情
無窮江水無邊山色
　　燕歸梁
六曲闌干翠幙垂香燼冷金猊日高花外囀黄鸝春睡
覺酒醒時　草青南浦雲横西塞錦字杳無期東風只
送柳綿飛全不管寄相思
　　南歌子
雨洗溪光淨風掀栁帶斜畫樓朱户玉人家簾外一眉
新月浸梨花　金鴨香凝袖銅荷燭映紗鳯盤宫錦小
屏遮夜靜寒生春笋理琵琶
　　江神子
一江秋水碧灣灣繞青山玉連環簾幙低垂人在畫圖
間閒抱琵琶尋舊曲彈未了意闌珊　飛鴻數㸃拂雲
端倚欄看楚天寒擬倩東風吹夢到長安恰似梨花春
帶雨愁滿眼涙䦨干
　　青玉案
蘆花飄雪迷洲渚送秋水連天去一葉小舟横别浦數
聲鴻鴈兩行鷗鷺天淡瀟湘暮　蓬窓醉夢驚簫鼓回
首青樓在何處栁岸風輕吹殘暑菊開青蘂葉飛紅樹
江上瀟瀟雨
　　清平樂
花邊栁際已漸知春意歸信不知何日是舊恨欲拚無
計　故人零落西東題詩待倩歸鴻惟有多情芳草年
年處處相逢
　謝　薖(字㓜槃逸從弟布/衣有竹友詞一巻)
　　醉蓬萊(中秋懐無逸兄/)
望晴峯染黛暮靄澄空碧天無漢圓鏡髙飛又一年秋
半皓色誰同歸心暗折聴唳雲孤鴈問月停杯錦袍何
處一樽無伴　好在南鄰詩盟酒社刻燭爭成引觴愁
緩今夕樓中繼阿連清玩飲劇狂歌歌終起舞醉冷光
零亂樂事難窮疎星易曉又成浩歎
　　蝶戀花(留董之南過七夕/)
一水盈盈牛女渡目送經年脈脈無由語後夜鵲橋知
暗度持杯乞與閒情緒　君似庾郎愁幾許萬斛愁生
更作征人去留定征鞍君且住人間豈有無愁處
　葛　郯(字謙問丹陽人/有信齋詞一巻)
　　念奴嬌(和人/)
馮夷微怒披鮫人水府織成綃縠何處飛來雙白鷺點
破一溪寒玉岸栁烟迷海棠酒困贏得春眠足凭欄搔
首為誰消遣愁目　遙想居士牀頭竹渠新雨溜瓮中
春醁不惜千鍾為客壽倒臥南山新綠晩月催歸春風
留住費盡紗籠燭恍疑仙洞夢遊天柱林屋
　　洞仙歌(壬辰六月十/二日納涼)
璚樓十二無限神仙侣紫紱丹麾彩鸞馭步虚聲杳靄
碧落天髙㣲雲淡點破瑤階白露　暗香來水閣氷簟
紗㡡一枕風輕自無暑更上水晶簾斗挂闌干銀河淺
天孫將渡終不如歸去在苕川看千頃菰蒲亂鳴秋雨
　廖行之(字天民衡陽人有/省齋詩餘一巻)
　　青玉案(重九憶羅舜舉/)
家山去此無多路乆沒个音書去一别而今佳節度黄
花開未白衣到否籬落荒涼處　崢嶸嵗月還秋暮空
腹便便無好句菊意愆期開未許那堪惹恨年來此日
長是蕭蕭雨
　　點絳脣(送人歸新城/)
音信西來匆匆思作東歸計别懷縈繫為箇人留滯
樽酒團圞莫惜通宵醉還來未滿期君至只在初三是
　
　
　
　
　
　
　
　
　詞綜巻八
欽定四庫全書
　詞綜巻九
　　　　　　　　　　翰林院檢討朱彛尊編
　　宋詞五十六首
　　　周邦彦(三十七首/)　　晁端禮(四首/)
　　　田不伐(二首/)　　　　曹　組(七首/)
　　　万俟雅言(五首/)　　　徐　伸(一首/)
　周邦彦(字美成錢唐人歴官秘書監進徽猷閣待制提/舉大晟府出知順昌府徙處州卒贈宣奉大)
　　　　(夫有清真集二/巻後集一巻)
　　　　(晉陽强煥序云美成詞橅冩物態曲盡其妙/  劉潜夫云美成頗偷古句  陳質齋云美)
　　　　(成詞多用唐人詩語櫽括入律混然天成長/調尤善鋪叙富艶精工詞人之甲乙也  張)
　　　　(叔夏云美成詞渾厚和雅善于融化詩句為/沈伯時云作詞當以清真為主葢清真最)
　　　　(知音且下字用/意皆有法度)
　　瑞龍吟
章臺路還是(一作/見)褪粉梅梢試華桃樹愔愔坊陌(一作/曲)
人家定巢燕子歸來舊處　黯凝竚因記箇人癡小乍
窺門户侵晨淺約宫黄障風映袖盈盈笑語　前度劉
郎重到訪鄰尋里同時歌舞唯有舊來秋娘聲價如故
吟箋賦筆猶記燕臺句知誰伴名園露飲東城閑歩事
與孤鴻去探春盡是傷離緒官栁低金縷歸騎晩纖纖
池塘飛雨斷腸院落一簾風絮(黄叔暘云此詞自章臺/路至歸來舊處是第一)
(叚自黯凝竚至盈盈笑語是第二叚此之謂雙拽頭屬/正平調自前度劉郎以下郎犯大石係第三段至歸騎)
(晚以下四句再歸正平諸本/皆以吟箋賦筆處分叚非也)
　　蘭陵王(柳/)
柳隂直烟裏絲絲弄碧隋堤上曾見㡬番拂水飄緜送
行色登臨望故國誰識京華倦客長亭路年去嵗來應
折柔條過千尺　閑尋舊踪跡又酒趂哀絃燈照離席
梨花榆火催寒食愁一箭(一作/剪)風快半篙波暖回頭(一/作)
(首/)迢逓便數驛望人在天北　悽惻恨堆積漸别浦縈
迴津堠岑寂斜陽冉冉春無極念月榭攜手露橋聞(一/作)
(吹/)笛沉思前事似夢裏淚暗滴
　　銷窗寒(寒食/)
暗栁啼鴉單衣竚立小簾朱户桐花(一作/陰)半畝靜鎖一
庭愁雨灑空堦更闌未休故人剪燭西窗語似楚江暝
宿風燈零亂少年覉旅　遲暮嬉逰處正店舍無烟禁
城百五旗亭喚酒付與髙陽儔侣想東園桃李自春小
脣秀靨今在否到歸時定有殘英待客攜樽俎
　　側犯
暮霞霽雨小蓮出水紅妝靚風定看歩韈江妃照明鏡
飛螢度暗草秉燭逰花徑人靜攜艶質追凉就槐影
金環皓腕雪藕清泉瑩誰省滿身香猶是舊荀令見說
胡姬酒壚寂靜煙鎖漠漠藻池苔井
　　齊天樂
綠蕪彫盡臺城路殊鄉又逄秋晩暮雨生寒鳴蛩勸織
深閣時聞裁剪雲窗靜掩歎重拂羅裀頓疎花簟尚有
練囊露螢清夜照書巻　荆江留滯最乆故人相望處
離思何限渭水西風長安亂葉空憶詩情宛轉凭髙眺
逺正玊液新篘蟹螯初薦醉倒山翁但愁斜照斂
　　蘇幕遮
燎沉香消溽暑鳥雀呼晴侵曉窺簷語葉上初陽乾宿
雨水面清圓一一風荷舉　故鄉遙何日去家住呉門
乆作長安旅五月漁郎相憶否小楫輕舟夢入芙蓉浦
　　六醜(薔薇謝後作/)
正單衣試酒悵客裏光陰虚擲願春暫留春歸如過翼
一去無迹為問家何在夜來風雨𦵏楚宫傾國釵鈿墮
處遺香澤亂㸃桃蹊輕翻柳陌多情更誰追惜但蜂媒
蜨使時叩窗槅　東園岑寂漸蒙籠暗碧靜遶珍叢底
成歎息長條故惹行客似牽衣待話别情無極殘英小
强簮巾幘終不似一朶釵頭顫裊向人欹側漂流處莫
趂潮汐恐斷鴻(一作/紅)尚有相思字何由見得
　　大酺
對宿烟收春禽靜飛雨時鳴髙屋牆頭青玊斾洗鉛霜
都盡嫩梢相觸潤逼琴絲寒侵枕障蟲網吹粘簾竹郵
亭無人處聴簷聲不斷困眠初熟奈愁極頻(一作/頓)驚夢
輕難記自憐幽獨　行人歸意速最先念流潦妨車轂
怎奈向(一作/何)蘭成顦顇衛玠清羸等閑時易傷心目未
怪平陽客雙淚落笛中哀曲况蕭索青蕪國紅糝鋪地
門外荆桃如菽夜逰共誰秉燭
　　法曲獻仙音
蟬咽凉柯燕飛塵幙漏閣籤聲時度倦脫綸巾困便湘
竹桐陰半侵朱户向抱影凝情處時聞打窗雨　耿無
語歎文園近來多病情緒嬾樽酒易成間阻縹緲玉京
人想依然京兆眉嫵翠幙深中對徽容空在紈素待花
前月下見了不教歸去
　　滿庭芳(夏日溧水無想山作/)
風老鶯雛雨肥梅子午隂嘉樹清圓地卑山近衣潤費
爐煙人靜烏鳶自樂小橋外新綠濺濺凭欄乆黄蘆苦
竹擬泛九江船　年年如社燕飄流瀚海來寄脩椽且
莫思身外長近樽前憔悴江南倦客不堪聴急管繁絃
歌筵畔先安枕簟容我醉時眠
　　應天長慢(寒食/)
條風布暖霏霧弄晴池臺徧滿春色正是夜堂無月沉
沉暗寒食梁間燕前社客似笑我閉門愁寂亂花過隔
苑芸香滿地狼籍　長記那回時邂逅相逄郊外駐油
壁又見漢宫傳燭飛煙五侯宅青青草迷路陌强載酒
細尋前迹市橋逺柳下人家猶自相識
　　玉樓春
桃溪不作從容住秋藕絶來無續處當時相候赤欄橋
今日獨尋黄葉路　煙中列岫青無數鴈背夕陽紅欲
暮人如風後入江雲情似雨餘黏地絮
　　少年逰
并刀如水呉鹽勝雪纖指破新橙錦幄初温獸香不斷
相對坐調笙　低聲問向誰行宿城上巳三更馬滑霜
濃不如休去直是少人行
　　拜星月慢
夜色催更清塵收露小曲幽坊月暗竹檻燈窗識秋娘
庭院笑相遇似覺瓊枝玉樹暖日明霞光爛水盼蘭情
總平生稀見　畫圖中舊識春風面誰知道自到瑶臺
畔眷戀雨潤雲温苦驚風吹㪚念荒寒寄宿無人館重
門閉敗壁秋蟲歎怎奈何(一作/向)一縷相思隔溪山不斷
　　尉遲盃
隋堤路漸日晩密靄生深樹陰陰淡月籠沙還宿何橋
深處無情畫舸都不管煙波隔前(一作/南)浦等行人醉擁
重衾載將離恨歸去　因思舊客京華長偎傍疎林小
檻歡聚冶葉倡條俱相識仍慣見珠歌翠舞如今向漁
村水驛夜如嵗焚香獨自語有何人念我無聊夢魂凝
想鴛侣
　　西河(金陵懷古/)
佳麗地南朝盛事誰記山圍故國繞清江髻鬟對起怒
濤寂寞打孤城風檣遙度天際　斷崖樹猶倒倚莫愁
艇子曾繫空餘舊迹欝蒼蒼霧沉半壘夜深月過女牆
來傷心東望淮水　酒旗戲鼓甚處市想依稀王謝鄰
里燕子不知何世入尋常巷陌人家相對如說興亡斜
陽裏
　　點綘脣
遼鶴歸來故鄉(一作/人)多少傷心地(一作/事)短書不寄魚浪
空千里　憑仗桃根說與相思意愁無際舊時衣袂猶
有東風淚(夷堅支志云美成在姑蘇與營妓岳楚雲相/戀後從京師遇呉則岳巳從人乆矣因飲于)
(太守蔡巒子髙坐上見其妹因作/此詞寄之楚雲讀之感泣者累日)
　　又
征騎初停酒行莫放離歌舉栁汀蓮浦看盡江南路
苦恨斜陽冉冉催人去空回顧淡煙横素不見揚鞭處
　　一落索
杜宇催歸聲苦和春催去倚欄一霎酒旗風任撲面桃
花雨　目斷隴雲江樹難逢尺索落霞隠隠日平西料
想是分攜處
　　荔枝香近
照水殘紅零亂風掀去盡日惻惻輕寒簾底吹香霧黄
昏客枕無聊細響當窗雨看兩兩相依燕新乳　樓下
水漸綠遍行舟浦暮往朝來心逐片帆輕舉何日迎門
小檻朱籠報鸚鵡共剪西窗蜜炬
　　又
向夜寒侵酒席露微泫舄履初會香澤方董無端暗雨
催人但怪燈偏簾巻回顧始覺驚鴻去逺　大都世間
最苦惟聚散到得春殘看即是開離宴細思别後栁眼
花鬚更誰剪此懐何處消遣
　　霜葉飛
露迷衰草疎星挂凉蟾低下林表素娥青女鬬嬋娟正
倍添悽悄漸颯颯丹楓撼曉横天雲浪魚鱗小見皓月
相看又透入清輝半晌特地留照　迢逓望極闗山波
穿千里度日如嵗難到鳳樓今夜聴西風奈五更愁抱
想玊匣哀絃閉了無心重理相思調念故人牽離恨屏
掩孤顰淚流多少
　　傷情怨
枝頭風信漸小看暮鵶飛了又是黄昏閉門收返照
江南人去路杳信未通愁巳先到怕見孤燈霜寒催睡
早
　　秋蘂香
乳鴨池塘水暖風緊栁花迎面午妝粉指印窗眼曲裏
長眉翠淺　聞知社日停鍼線探新燕寳釵落枕夢魂
逺簾影參差滿院
　　菩薩蠻
銀河宛轉三千曲浴鳧飛鷺澄波綠何處望歸舟夕陽
江上樓　天憎梅浪發故下封枝雪深院捲簾看應憐
江上寒
　　南柯子(詠梳/)
桂魄分餘暈檀槽破紫心曉妝初試鬢雲侵每被蘭膏
香染色深沉　指印纖纖粉釵横隠隠金有時雲雨鳳
幃深長是枕前不見殢人尋
　　闗河令
秋隂時作漸向暝變一庭凄冷佇聴寒聲雲深無鴈影
　更深人去寂靜但照壁孤燈相映酒巳都醒如何消
夜永
　　過秦樓(一本作惜春餘慢/)
水浴清蟾葉喧凉吹巷陌馬聲初斷閑依露井笑撲流
螢惹破畫羅輕扇人靜夜乆凭欄愁不歸眠立殘更箭
歎年華一瞬人今千里夢沉書逺　空見說鬢怯瓊梳
容銷金鏡漸懶趂時勻染梅風地溽梧雨苔滋一架舞
紅都變誰信無聊為伊才減江掩情傷荀倩但明河影
下還看稀星數點
　　六么令(重陽/)
快風收雨亭館清殘燠池光靜横秋影岸栁如新沐聞
道宜城酒美昨日新醅熟輕鑣相逐衝泥策馬來折東
籬半開菊　華堂花艷對列一一驚郎目歌韻巧共泉
聲間雜琮琤玉惆悵周郎巳老莫唱當時曲幽歡難卜
明年誰健更把茱萸再三囑
　　氏州第一
波落寒汀村渡向晚遙看數點帆小亂葉翻鴉驚風破
鴈天角孤雲縹緲官栁蕭疎甚尚挂微微殘照景物闗
情川途換目頓來催老　漸解狂朋歡意少奈猶被思
牽情遶座上琴心機中錦字覺最縈懐抱也知人懸望
乆薔薇謝歸來一笑欲夢髙唐未成眠霜空巳曉
　　瑞鶴仙
悄郊原帶郭行路永客去車塵漠漠斜陽映山落斂餘
紅猶戀孤城欄角凌波步弱過短亭何用素約有流鶯
勸我重解繡鞍緩引春酌　不記歸時早暮上馬誰扶
醒眠朱閣驚飈動幙扶殘醉遶紅藥歎西園巳是花深
無地東風何事又惡任流光過却猶喜洞天自樂
　　望江南
歌席上無賴是横波寶髻玲瓏欹玉燕繡巾柔膩掩香
羅人好自宜多　無箇事因甚斂雙蛾淺淡梳妝疑見
畫惺忪言語勝聞歌何况會婆娑
　　花犯(梅花/)
粉牆低梅花照眼依然舊風味露痕輕綴疑淨洗鉛華
無限清麗去年勝賞曾孤倚氷盤共宴喜更可惜雪中
髙士香篝薰素被　今年對花太匆匆相逢似有恨依
依憔悴凝望久青苔上旋看飛墜相將見脆圓薦酒人
正在空江煙浪裏但夢想一枝瀟灑黄昏斜照水(黄叔/暘云)
(此只詠梅花而紆除反覆道盡/三年間事圓美流轉如彈丸)
　　浪淘沙慢
曉(一作/畫)陰重霜凋岸草霧隠城堞南陌脂車待發東門
帳飲乍闋正拂面垂楊堪攬結掩紅淚玉手親折念漢
浦離鴻去何許經時信音絶　情切望中地逺天濶向
露冷風清無人處耿耿寒漏咽嗟萬事難忘唯是輕(一/作)
(離/)别翠樽未竭憑斷雲留取西樓殘月　羅帶光銷紋
衾疊連環解舊香頓歇怨歌永瓊壺敲盡缺恨春去不
與人期弄夜色空餘滿地梨花雪
　　夜飛鵲
河橋送人處良夜何其斜月逺墮餘輝銅盤燭涙巳流
盡霏霏凉露沾衣相將散離㑹處探風前津鼔樹杪參
旗花驄會意縱揚鞭亦自行遲　迢逓路迴清野人語
漸無聞空帶愁歸何意重經前地遺鈿不見斜徑都迷
兔葵燕麥向斜陽影與人齊但徘徊班草欷歔酹酒極
望天西
　　解語花(元宵/)
風銷熖蠟露浥烘爐花市光相射桂花流瓦纖雲散耿
耿素娥欲下衣裳淡雅看楚女纖腰一把簫鼓喧人影
參差滿路飄香麝　因念帝城放夜望千門如晝嬉笑
遊冶鈿車羅帕相逢處自有暗塵隨馬年光是也惟只
見舊情衰謝清漏移飛葢歸來從舞休歌罷
　　垂絲釣
縷金翠羽妝成纔見眉嫵倦倚繡簾看舞風絮愁㡬許
寄鳳絲鴈柱春將暮　向層城苑路鈿車似水時時花
徑相遇舊逰伴侣還到曾來處門掩風和雨梁間燕語
問那人在否
　晁端禮(字次膺熈寜六年進士兩為縣令晚以/承事郎為大晟府協律有閑適集一巻)
　　　　(能改齋漫錄政和癸已大晟樂成蔡元長以/次膺薦詔乘驛赴闕次膺至都㑹禁中嘉蓮)
　　　　(生遂屬詞以進名並葉芙蓉上覽之/稱善除大晟府協律郎不克受而卒)
　　水龍吟
倦游京洛風塵夜來病酒無人問九衢雪少千門月淡
元宵燈近香散梅梢凍消池面一番春信記南樓醉裏
西城宴闋都不管人春困　屈指流年未㡬早驚人潘
郎雙鬢當時體態而今情緒多應痩捐馬上牆頭縱教
瞥見也難相認恁闌干但有盈盈淚眼把羅襟揾
　　又(杏花/)
小桃零落春將半雙燕却來池館名園相倚初開繁杏
一枝遥見竹外斜穿柳間深映粉愁春怨任紅欹宋玉
牆頭十里曾牽惹人腸斷　常記山城斜路噴清香日
遲風暖春陰挫後馬前惆悵滿枝妝淺深院簾垂雨愁
人處碎紅千片料明年更發多應更好約鄰翁看
　　宴桃源
又是青春將暮望極桃溪歸路洞户悄無人空鎖一庭
紅雨凝竚凝竚人面不知何處
　　滿庭芳
綠遶羣峯紅揺千柄夜來暑雨初収共君乗興輕舫信
悠悠且盡一樽别酒荷香裏滿酌輕謳明朝去征帆夜
落何處好汀洲　風流吾小阮朝辭東觀夕向南州况
聖時爭教賈傅淹留若過潯陽亭上琵琶淚莫灑清秋
堤邉柳從今愛惜留待繫歸舟
　田不伐
　　南柯子
夢怕愁時斷春從醉裏囘凄凉懐抱向誰開些子清明
時候被鶯催　柳外都成絮欄邊半是苔多情簾燕獨
徘徊依舊滿身花雨又歸來
　　又
團玉梅梢重香羅芰扇低簾風不動蜨交飛一様綠陰
庭院鎖斜暉　對月懐歌扇因風念舞衣何須惆悵惜
芳菲拚却一年憔悴待春歸
　曹　組(字元寵穎昌人宣和三年進士有㫖換武堦/兼閣職仍給事殿中揮麈錄云官止副使有)
　　　　(箕頴/集)
　　青玉案
碧山錦樹明秋霽路轉陡疑無地忽有人家臨曲水竹
籬茅舍酒旗沙岸一簇漁樵市　凄凉只恐鄉心起鳳
樓逺回頭謾凝睇何處今宵孤館裏一聲征鴈半窗斜
月總是離人涙
　　驀山溪(梅/)
䕶霜雲際逺日明芳樹竹外一枝斜想佳人天寒日暮
黄昏小院無處著清香風細細雪垂垂何况江頭路
月邊疎影夢到消魂處結子欲黄時又須作亷纖細雨
孤芳一世供斷有情愁消瘦損東陽也試問花知否
　　又
草薰風暖樓閣籠輕霧牆短出花梢映誰家綠楊朱户
尋芳拾翠綺陌自青春江南逺踏青時誰念方覉旅
昔游如夢空憶横塘路羅袖舞臺風想桃花依然舊樹
一懐離恨滿眼欲歸心山連水水連雲悵望人何處
　　點絳脣
雲透斜陽半樓紅影明窗户暮山無數歸鴈愁邊去
十里平蕪花逺重重樹空凝竚故人何處可惜春將暮
　　好事近(梅/)
茅舍竹籬邊雀噪晩枝時節一陣暗香飄處巳不勝愁
絶　江南得地故先開不待有飛雪腸斷㡬回山路恨
無人攀折
　　憶少年
年時酒伴年時去處年時春色清明又近也却天涯為
客　念過眼光陰難再得想前歡盡成陳迹登臨恨無
語把闌千暗拍
　　望月婆羅門引
漲雲暮巻漏聲不到小簾櫳銀河淡掃澄空皓月當軒
髙挂秋入廣寒宫正金波不動桂影朦朧　佳人未逢
歎此夕與誰同望逺傷懐對影霜滿秋紅南樓何處想
人在長笛一聲中凝涙眼立盡西風
　万俟雅言(自號詞隠崇寧中充大晟/府製撰有大聲集五巻)
　　　　(黄叔暘云雅言精于音律自號詞隠發妙㫖/于律吕之中運巧思于斧鑿之外平而工和)
　　　　(而雅比諸刻琢句意/而求精麗者逺矣)
　　春草碧(草/)
又隨芳渚坐(一作/生)看翠連霽空愁遍征路東風裏誰望
斷西塞恨迷南浦天涯地角意不盡消沉萬古曾是送
别長亭下細綠暗煙雨　何處亂紅鋪繡茵有醉眠蕩
子拾翠遊女王孫逺栁外共殘照斷雲無語池塘夢生
謝公後還能繼否獨上畫樓春山暝鴈飛去
　　三臺(清明應制/)
見梨花初帶夜月海棠半含朝雨内苑春不禁過青門
御溝漲潜通南浦東風靜細栁垂金縷望鳳闕非煙非
霧好時代朝朝多歡徧九陌太平簫鼓乍鶯兒百囀斷
續燕子飛來飛去近綠水臺榭映秋千鬭草聚雙雙游
女　餳香更酒冷踏青路會暗識夭桃朱户向晩驟寶
馬雕鞍醉襟惹亂花飛絮正輕寒輕煖漏永半陰半晴
雲暮禁火天巳是試新妝嵗華到三分佳處清明看漢
宫傳蠟炬散翠飛煙入槐府斂兵衞閶闔門開住傳宣
又還休務
　　卓牌兒(春晚/)
東風綠楊天如畫出清明院宇玉艷淡泊梨花帶月胭
脂零落海棠經雨單衣怯黄昏人正在珠簾笑語相並
戲蹴秋千共攜手同倚闌干暗香時度　翠窗繡户路
繚繞潜通幽處斷魂凝竚嗟不似飛絮閑悶閑愁難消
遣此日年年意緒無據奈酒醒春去
　　憶秦娥
天如洗金波冷浸氷壺裏氷壺裏一年得似此宵能㡬
　等閑莫把䦨干倚馬蹄去便三千里三千里㡬重雲
岫㡬重烟水
　　昭君怨
春到南樓雪盡驚動燈期花信小雨一番寒倚䦨干
莫把闌干頻倚一望㡬重煙水何處是京華暮雲遮
　徐　伸(字幹臣三衢人政和初以知音律為太/常典樂出知常州有青山樂府一巻)
　　二郎神
悶來彈鵲又攪碎一簾花影謾試著春衫還思纖手熏
徹金猊燼冷動是愁端如何向但怪得新來多病嗟舊
日沈腰而今潘鬢怎(一作/不)堪臨鏡　重省别時涙漬羅
襟猶凝料為我厭厭日高慵起長托春酲未醒鴈足(一/作)
(翼/)不來馬蹄難去門掩一庭芳景空竚立盡日闌干倚
遍畫長人靜(黄叔暘云青山詞多雜調/惟二郎神一曲天下稱之)
　
　
　
　
　詞綜巻九
欽定四庫全書
　詞綜巻十
　　　　　　　　　　翰林院檢討朱彛尊編
　　宋詞六十一首
　　　陳　克(六首/)　　　　李　祁(三首/)
　　　呂渭老(十七首/)　　　趙　企(一首/)
　　　李持正(一首/)　　　　王　采(二首/)
　　　韓　駒(一首/)　　　　徐　積(一首/)
　　　何　籕(一首/)　　　　蔣子雲(一首/)
　　　宋齊愈(一首/)　　　　李　甲(四首/)
　　　夏　倪(一首/)　　　　沈㑹宗(四首/)
　　　廖世美(二首/)　　　　林少瞻(一首/)
　　　何大圭(一首/)　　　　沈公述(一首/)
　　　魯逸仲(一首/)　　　　何　㮚(一首/)
　　　陳　瓘(一首/)　　　　王安中(四首/)
　　　楊　适(一首/)　　　　方　喬(一首/)
　　　李　玉(一首/)　　　　波子山(一首/)
　　　謝克家(一首/)
　陳　克(字子高臨海人僑寓金陵元豊間以呂/安老薦入幕府得官有赤城詞一巻)
　　　　(陳質齋云子高詞格頗/高麗晏周之流亞也)
　　菩薩鬘
赤欄橋盡香街直籠街細柳嬌無力金碧上晴空花晴
簾影紅　黃衫飛白馬日日青樓下醉眼不逢人午香
吹暗塵
　　又
綠蕪牆遶靑苔院中庭日淡芭蕉巻蝴蜨上階飛風簾
自在埀　玉鈎雙語燕寶甃楊花轉幾處簸錢聲綠忩
春夢輕
　　謁金門
愁脉脉目斷江南江北烟樹重重芳信隔小樓山幾尺
　細草孤雲斜日一晌弄晴天色簾外落花飛不得東
風無氣力
　　又
花滿院飛去飛來雙燕紅雨入簾寒不巻曉屏山六扇
　翠袖玉笙悽斷脉脉兩蛾愁淺消息不知郎近逺一
春長夢見(耆舊續聞云和凝詞拂水雙/飛來去燕曲檻小屏山六扇)
　　又
柳絲碧柳下人家寒食鶯語匆匆花寂寂玉階春蘚濕
　閑凭薰籠無力心事有誰知得檀炷繞忩燈背壁畫
簷殘雨滴
　　臨江仙
四海十年兵不解朔塵直到江城歲華消盡客心驚疎
髯渾似雪衰涕欲生氷　送老虀鹽何處是我緣應在
吳興故人相望若為情别愁㴱夜雨孤影小忩燈
　李　祁(字蕭逺官至尚書郎宣/和間責監漢陽酒稅)
　　點絳脣
樓下清歌水流歌斷春風暮夢雲烟樹依約江南路
碧水黃沙夢到尋梅處花無數問花無語明月隨人去
　　朝中措
郎官湖上探春迴初見照江梅過盡竹溪流水無人知
道花開　佳人何處江南夢逺殊未歸來喚取小叢教
看隔江烟雨樓臺
　　風蝶令
嫋嫋秋風起蕭蕭敗葉聲岳陽樓上聽哀箏樓下凄凉
江月為誰明　霧雨沉雲夢烟波渺洞庭可憐無處問
湘靈只有無情江水遶孤城
　呂渭老(一作濵老字聖求秀州人/宣和末朝士有詞一巻)
　　　　(趙師秀云聖求詞婉媚/㴱窈視羙成耆卿伯仲)
　　薄倖
青樓春晩畫寂寂梳勻又懶乍聽得鴉啼鶯弄惹起新
愁無限記年時偷擲春心花間隔霧遙相見便角枕題
詩寳釵貰酒共醉青苔㴱院　怎忘得迴廊下携手處
花明月滿如今但暮雨蜂愁蜨恨小忩閑對芭蕉展却
誰拘管儘無言閑品秦箏淚滿參差鴈腰肢漸小心與
楊花共逺
　　選冠子
雨溼花房風斜燕子池閣晝長春晚檀盤戰象寳局鋪
碁籌畫未分還嬾誰念少年齒怯梅酸病疎霞盞正青
錢遮路綠絲明水倦尋歌扇　空記得小閣題名紅箋
青製燈火夜㴱裁剪明眸似水妙語如絃不覺曉霜雞
喚聞道近來箏譜慵看金鋪長掩瘦一枝梅影回首江
南路逺
　　念奴嬌(贈希文寵姬/)
暮雲收盡霽霞明高擁一輪寒玉簾影橫斜房户靜小
立啼紅簌簌素鯉頻傳蕉心微展雙蘂明紅燭開門疑
是故人敲撼忩竹　長記那裏西樓小寒忩靜盡掩風
箏鳴屋淚眼燈光情未盡儘覺語長更促短短霞杯温
温羅帊妙語書裙幅五湖何日小舟同泛春綠
　　情久長
氷梁跨水沉沉霽色遮千里怎向我小舟孤棹天外飄
墜夜寒侵短髮睡不穩忩外寒風漸起嵗華暮蟾光射
雪碧瓦飄霜塵不動寒無際　雞咽荒郊夢也無歸計
擁綉枕斷魂殘魄清吟無味想伊睡起又念遠樓閣横
枝對倚待歸去西忩剪燭小閣凝香㴱翠幙饒春睡
　　滿路花(同柳仲脩在趙屯/)
西風晴日短小雨菊花寒斷雲低古木暗江天星娥尺
五佳約悞當年小語慿肩處猶記西園畫橋斜月闌干
　鳥蹄花落春信遣誰傳尚容清夜夢小留連青樓何
處寳鏡注嬋娟應念紅箋事微暈春山背牕愁枕孤眠
　　浣溪沙
烟柳濛濛鵲做巢青青弱草帶斜橋鶯聲多在杏花梢
　逐伴不知春路逺見人時著小詞招阿誰有分伴吹
簫
　　南歌子
䇿杖穿花圃登臨嘯晚風無窮秋色蔽晴空遙見夕陽
江上捲飛蓬　鴈過菰蒲逺山遙夢寐通一林楓葉墮
愁紅歸去暮烟深處聽疎鐘
　　祝英臺近
寳蟾明朱閣靜新燕近簾語還記元宵燈火小橋路逢
迎春筍柔微凌波纖穩悄不顧斗斜三鼓　甚無據誰
信一霎春愁鶯聲留不住柳色苔㾗風雨暗花圃細看
羅帶銀鈎綃巾香淚算不枉那時分付
　　江城子
曉參垂户宿酲醒坐南亭對疎星點點螢光偏向竹梢
明望斷長空何處是雲葉亂彩霞橫　西樓依舊抱重
城小銀屏此時情鴉陣翻叢枯柳兩三聲欹枕欲尋初
夜夢雞唱逺曉蟾傾
　　小重山(七夕病中/)
半夜燈殘䑕上檠小忩風動竹月微明夢魂偏寄水西
亭琅玕碧花影弄蜻蜓　千里暮雲平南樓催上燭晩
來晴酒闌人散斗西傾天如水團扇樸流螢
　　減字朩蘭花
雨簾高捲芳樹隂隂連别館凉氣侵樓蕉葉荷枝各自
秋　前溪夜舞化作驚鴻留不住愁損腰肢一桁香消
舊舞衣
　　江城子慢
新枝媚斜日花徑霽晩碧泛紅滴近寒食蜂蜨亂㸃檢
一城春色倦游客門外昏鴉啼夢破春心似遊絲飛逺
碧燕子又語斜簷行雲自沒消息　當時烏絲夜語約
桃花時候同醉瑤瑟甚端的看看是榆角楊花飛擲怎
忘得斜倚紅樓回淚眼天如水沉沉連翠壁想伊不整
啼妝影簾側
　　百宜嬌
隙月埀箆亂蛬催織秋晩嫩凉房户燕拂簾旌䑕窺忩
網寂寂飛螢來去金鋪鎭掩謾記得花時南浦約重陽
萸糝菊英小樓遙夜歌舞　銀燭暗佳期細數簾幙漸
西風半忩秋雨葉底翻紅水靣皴碧燈火裁縫砧杵登
堂望極正霧鎖官槐歸路定須相將寳馬鈿車訪吹簫
侶
　　夢玉人引
上危梯望畫閣逈繡簾埀曲水飄香小園鶯喚春歸舞
袖弓彎正滿城烟草凄迷結伴踏青趂蝴蜨雙飛　賞
心歡計從别後無意到西池自檢羅囊要尋紅葉留詩
懶約無慿據鶯花都不知怕人問強開懷細酌荼蘼
　　傾盃令
隔座藏鈎分曹射覆燭燄漸催三鼓箏按教坊新譜樓
外月生春浦　徘徊爭忍忙歸去怕明朝無情風雨珍
花美酒團坐且作樽前笑侶
　　一落索
蟬帶殘聲移别樹晩凉房户秋風有意染黃花下幾點
凄凉雨　渺渺雙鴻飛去亂雲㴱處一山紅葉為誰愁
供不盡相思句
　　西江月慢
春風淡淡清畫永落英千尺桃杏散平郊晴蜂來往妙
香飄擲傍畫橋煑酒靑帘綠楊風外數聲長笛記去年
紫陌朱門花下舊相識　向寳帕裁書慿燕翼望翠閣
烟林似織聞道春衣猶未整過禁烟寒食但記取角枕
題情東忩休悞這些端的更莫待靑子綠隂春事寂
　趙　企(字循道大觀/中宰績溪)
　　感皇恩
騎馬踏紅塵長安重到人面依然似花好舊歡纔展又
被新愁分了未成雲雨夢巫山曉　千里斷腸關山古
道回首高城似天杳滿懐離恨付與落花啼鳥故人何
處也青春老
　李持正(字季秉政和五年進士歴知德/慶南劒潮陽三郡終朝請大夫)
　　明月逐人来(上元/)
星河明澹春來㴱淺紅蓮正滿城開遍禁街行樂暗塵
香拂面皓月隨人近逺　天半鰲山光動鳳樓西觀東
風靜珠簾不捲玉輦待歸雲外聞絃管認得宮花影轉
(蘇子瞻云好箇/皓月隨人近逺)
　王　采(字輔道一云字道輔/韶子宣和中官侍郎)
　　玉樓春
秋閨思入江南遠簾幙低埀閑不捲玉珂聲斷曉屏空
好夢驚回還起嬾　風輕只覺香烟短隂重不知天色
晩隔忩人語退朝歸旋整宿妝勻睡眼
　　蝶戀花(梨花/)
縷雪成花檀作蘂愛伴秋千搖曳東風裏翠袖年年寒
食淚為伊牽惹愁無際　幽艶偏宜春雨細紅粉闌干
有箇人相似鈿合金釵誰與寄丹青傳得凄凉意
　韓　駒(字子蒼仙井監人政和初進士厯遷中書舎/人兼權直學士院贈中奉大夫有陵陽集)
　　昭君怨(雪/)
昨日樵村漁浦今日瓊川銀渚山色捲簾看老峯巒
錦帳美人貪睡不覺天孫剪水驚問是楊花是蘆花
　徐　積(字仲車楚州山陽人中進士第除楊州司户/參軍楚州教授改和州防禦推官徽宗初立)
　　　　(改宣徳郎卒贈諡/節孝處士有集)
　　漁父樂
水曲山隈四五家夕陽烟火隔蘆花漁唱歇醉眠斜綸
竿蓑笠是生涯
　何　籀(字子初/信安人)
　　宴清都
細草沿階軟遲日薄惠風輕靄微暖春工靳惜桃英尚
小柳芽猶短羅幃繡幙高捲早巳是歌慵笑懶凭畫樓
那更天逺山遠水逺人逺　堪怨傅粉疎狂竊香俊雅
無計拘管青絲絆馬紅巾寄羽甚處迷戀無言淚珠零
亂翠䄂儘重重漬遍故要得别後思量歸時覻見
　蔣子雲(字元/龍)
　　好事近
葉暗乳鴉啼風定亂紅猶落蝴蜨不隨春去入薰風池
閣　休歌金縷勸金巵酒病煞如昨簾捲日長人靜任
楊花飄泊
　宋齊愈(字退翁宣和間為太學官按/吴曾能改齋漫錄稱諫議)
　　眼兒媚(梅詞/應制)
霏霏疎影(一作/雨)轉征鴻人語暗香中小橋斜渡曲屏㴱
院水月濛濛　人間不是藏春處(一作/所)玉笛曉霜空江
南處處黃埀密雨綠漲薰風
　李　甲(字景元/華亭人)
　　帝臺春
芳草碧色萋萋遍南陌暖絮亂紅也知人春愁無力憶
得盈盈拾翠侶共携賞鳯城寒食到今來海角逢春天
涯倦客　愁旋釋還似織淚暗拭又偷滴漫倚遍危欄
儘黃昏也只是暮雲凝碧拚則而今已拚了忘則怎生
便忘得又還問鱗鴻試重尋消息
　　望雲涯引
秋容江上岸花老蘋洲白露溼蒹葭浦嶼漸増寒色閑
漁唱晚鶩鴈驚飛處映遠磧數㸃輕帆送天際歸客
鳯臺人散漫回首沉消息素鯉無慿樓上暮雲凝碧時
向西風下認遠笛宋玉悲懷未信金樽消得
　　八寳妝
門掩黃昏畫堂人寂暮雨乍收殘暑簾巻疎星庭户悄
隠隠嚴城鐘鼓空街烟暝半開斜月朦朧銀河澄淡風
凄楚還是鳯樓人逺桃源無路　惆悵夜久星繁碧雲
望斷玉簫聲在何處念誰伴茜裙翠袖共携手瑤臺歸
去對脩竹森森院宇曲屏香暖凝沉炷問對酒當歌情
懷記得劉郎否
　　過秦樓
賣酒壚邊尋芳原上亂花飛絮悠悠已蜨稀鶯散便擬
把長繩繫日無由謾道草忘憂也徒將酒解閑愁正江
南春盡行人千里蘋滿汀洲　有翠紅徑裏盈盈侶簇
芳茵褉飲時笑時謳當暖風遲景任相將永日爛熳狂
遊誰信盛狂中有離情忽到心頭向尊前擬問雙燕來
時曽過秦樓
　夏　倪(字均父蘄州人自府/曹左官祁陽監酒)
　　減字朩蘭花(宣和庚子登浯臺作/)
江涵曉日蕩漾波光搖槳入笑指浯溪漫叟雄文銷翠
微　休嗟不偶歸到中州何處有獨立風烟湘水浯臺
總接天
　沈㑹宗(字文/伯)
　　小重山
花過園林清䕃濃琅玕新脱笋綠成叢語(一作/雨)聲只在
小樓(一作/池)東閑欹枕敵(一作/直)面芰荷風　長(一作/斜)日蔽
簾隴輕塵飛不到畫堂空一樽今夜與誰同人如玉相
對月明中
　　菩薩鬘
落花迤邐層隂少青梅競弄枝頭小江色雨和烟行人
江那邊　好花都過了滿地空芳草落日醉醒間一春
無此寒
　　驀山溪
想伊不住船在藍橋路别語未甘聽更忍問而今是去
門前楊柳幾日轉西風將行色欲留心忽忽城頭鼔
一番幽會只覺添愁緒邂逅却相逢又還有此時歡否
臨岐把酒莫惜十分斟尊前月月中人明夜知何處
　　清商怨
城上鴉啼斗轉漸玉壺氷滿月淡寒梅清香來小院
誰遣鸞箋寫怨翻錦字疊疊和愁巻夢破胡笳江南烟
樹逺
　廖世美
　　好事近
落日水鎔金天淡暮烟凝碧樓上誰家紅袖倚闌干無
力　鴛鴦相對浴紅衣短棹弄長笛驚起一雙飛去聽
波聲拍拍
　　燭影搖紅(安陸浮雲樓/)
靄靄春空畫樓森聳凌雲渚紫薇登覽最關情絶妙誇
能賦惆悵相思遲暮記當日朱欄共語塞鴻難問岸柳
何窮别愁紛絮　催促年光舊來流水知何處斷腸何
必更殘陽極目傷平楚晩霽波聲帶雨悄無人舟橫野
渡數峯江上芳草天涯參差烟樹
　林少瞻
　　眼兒媚(曉行/)
霽霞散曉月猶明疎朩挂殘星山逕人稀翠蘿㴱處啼
鳥兩三聲　霜華重逼雲裘冷心共馬蹄輕十里青山
一溪流水都做許多情
　何大圭(字搢之廣徳/軍人進士)
　　小重山
綠樹鶯啼春正濃釵頭青杏小綠成叢玉船風動酒鱗
紅歌聲咽相見幾時重　車馬去匆匆路隨芳草逺恨
無窮相思只在夢魂中今宵月偏照小樓東(臨卭高恥/庵云玉船)
(句如雲錦月鈎/奪造化之巧)
　沈公述
　　念奴嬌
杏花過雨漸殘紅零落胭脂顏色流水飄香人漸逺難
託春心脉脉恨别王孫牆隂目斷手把青梅摘金鞍何
處綠楊依舊南陌　消散雲雨須臾多情因甚有輕離
輕拆燕子千般爭解説些子伊家消息厚約㴱盟除非
重見見了方端的而今無奈寸腸千恨堆積
　魯逸仲
　　南浦
風悲畫角聽單于三弄落譙門投宿駸駸征騎飛雪滿
孤村酒市漸闌燈火正敲忩亂葉舞紛紛送數聲驚鴈
乍離烟水嘹唳度寒雲　好在半朧淡月到如今無處
不銷魂故國梅花歸夢愁損綠羅裙為問暗香閑艶也
相思萬㸃付啼㾗算翠屏應是兩眉餘恨倚黃昏
　何　㮚(字子縝一云字文縝仙井人政和丙申進士/第一厯官尚書右僕射兼中書侍郎死靖康)
　　　　(之難贈觀文/殿大學士)
　　虞美人(贈妓惠柔/)
分香帕子揉藍膩欲去殷勤惠重來約在牡丹時只恐
花枝相妒故開遲　别來看盡閑桃李日日闌干倚催
花無計問東風夢作一雙蝴蜨遶芳叢
　陳　瓘(字瑩中延平人中甲科建中靖國初為右司/諫嘗移書責曾布及言蔡京蔡卞之姦章疏)
　　　　(十上除名編𨽻合浦以死靖康中贈諫大/夫紹興中追贈諡忠肅有了齋集詞一巻)
　　滿庭芳
淮葉繽紛江烟濃淡别尊同倒寒碑未逢春信霜露惹
征衣往事元無是處何須待回(一作/回)首知非春鵑語從
來勸我長道不如歸　家山何處近江樓簾棟夕捲朝
飛問西江筍蕨何似鱸肥且署(一作/置)華胥舊夢忘言處
千古同時君知我平生心事相契古來希
　王安中(字履道曲陽人進士及第宣和中累官翰林/學士承㫖尚書左丞金人來歸燕授慶遠軍)
　　　　(節度使河北河南燕山府路宣撫使加少師/郭藥師將叛求罷召還靖康初安置象州紹)
　　　　(興初復左中大夫/有初寮集詞一巻)
　　玉樓春
秋鴻只向秦箏住終寄青樓書不去手因春夢有攜時
眼到花開無著處　泥金小字回文句翠袖紅裙今在
否欲尋巫峽舊時雲問取高唐臺畔路
　　一落索
塞栁未傳春信霜花侵鬢送君西去指秦關看日近長
安近　玉帳同時英俊合離無定路逢新鴈北飛來寄
一字燕山問
　　清平樂(和晁倅/)
花時微雨未減春分數占取簾疎花密處把酒聽歌金
縷　斜風輕度濃香閑情正與春長向晩紅燈入坐嘗
新青杏隨觴
　　洞仙歌
㴱庭夜寂但凉蟾如晝鵲起高槐露華透聽曲樓玉管
吹徹伊州金釧響軋軋朱扉暗叩　迎人巧笑道好箇
今宵怎不相尋暫携手見淡淨晩妝殘對月偏宜多情
更越饒纖瘦早促分飛霎時休便恰似陽臺夢雲歸後
　楊　适(字時可棣州人舉進士/為尚書比部員外郎)
　　南柯子(送淮漕向伯恭/)
怨草迷南浦愁花傍短亭有情歌酒莫催行看取無情
花草也關情　舊日臨岐曲而今忍淚聽淮山何在暮
雲平待倩春風吹夢過江城
　方　喬(樂至/人)
　　生查子(贈紫竹/)
晨鶯不住啼故喚愁人起無力曉妝慵閑弄荷錢水
欲呼女伴來鬬草花隂裏嬌極不成狂更向屏山倚
　李　玉
　　賀新郎
篆縷消金鼎醉沉沉庭隂轉午畫堂人靜芳草王孫知
何處惟有楊花糝徑漸玉枕騰騰春醒簾外殘紅春已
透鎭無聊殢酒厭厭病雲鬢亂未忺整　江南舊事休
重省遍天涯尋消問息斷鴻難倩月滿西樓憑欄久依
舊歸期未定又只恐瓶沉金井嘶騎不來銀燭暗枉教
人立盡梧桐影誰伴我對鸞鏡(黄叔暘云李君詞雖不/多見然風流藴藉盡此)
(篇/矣)
　波子山(宿州/獄掾)
　　剔銀燈(途次南京憶營妓張温卿/)
一夜隋河風勁霜混水天如鏡古柳堤長寒烟不起波
上月無流影那堪懶聽疎星外離鴻相應　須信情多
是病酒到愁腸還醒數疊羅衾餘香未減甚時枕鴛重
並教伊須更將蘭約見時先定
　謝克家(字任伯/官參政)
　　憶君王(徽宗北行作此/)
依依宮柳拂宫牆樓殿無人春晝長燕子歸來依舊忙
憶君王月照黃昏人斷腸(避戎夜話云淵聖幸北營不/返謝元及作此詞䑕璞云語)
(意悲凉讀之使人墮/淚眞憂君憂國之語)
　
　
　
　
　
　
　
　詞綜巻十
欽定四庫全書
　詞綜巻十一
　　　　　　　　　　翰林院檢討朱彛尊編
　　宋詞六十四首
　　　向子諲(九首/)　　　　蔡　伸(十二首/)
　　　王庭珪(三首/)　　　　葉夢得(三首/)
　　　王之道(一首/)　　　　向　鎬(三首/)
　　　沈　瀛(一首/)　　　　李　邴(三首/)
　　　劉　弇(二首/)　　　　汪　藻(二首/)
　　　曾　紆(一首/)　　　　徐　俯(一首/)
　　　趙師俠(一首/)　　　　陳與義(二首/)
　　　劉一止(六首/)　　　　趙長卿(九首/)
　　　王　灼(二首/)　　　　張　綱(一首/)
　　　王十朋(一首/)　　　　陳濟翁(一首/)
　向子諲(字伯恭臨江人敏中𤣥孫以欽聖憲肅皇后/從姪恩補假承奉郎建炎初遷直龍圖閣江)
　　　　(淮發運副使為黃潜善所斥尋起知潭州累/遷户部待郎自號薌林居士有酒邊集四巻)
　　　　(胡致堂云薌林居士步/趨蘇堂而嚌其胾者也)
　　如夢令
午夜凉生翠幔簾外行雲撩亂可恨白蘋風欲雨又還
吹散腸斷腸斷楚夢驚殘一半
　　生查子
近似月當懐逺似花藏霧好是月明時同醉花㴱處
看花不自持對月空相顧願學月頻圓莫作花飛去
　　又
娟娟月入眉整整雲歸鬢鏡裏弄妝遲簾外風移影
斜窺秋水長軟語春鶯近無計奈情何只有相思分
　　鷓鴣天
説著分飛百種猜泥人細數幾時回風流可慣長孤冷
懷抱如何得好開　垂玉筯下香堦並肩小語更兜鞵
再三莫遣歸期誤第一頻教入夢來
　　梅花引(戲代李師周作/)
花如頰梅如葉小時笑弄堦前月最盈盈最惺惺閑愁
未識無計說深情一年空省春風面花落花開不相見
要相逢得相逢須信靈犀中自有心通　同杯杓同斟
酌千愁一醉都㤀却花隂邊柳隂邊幾回擬待偷憐不
成憐傷春玉瘦慵梳掠抛擲琵琶閑處著莫猜疑莫嫌
遲鴛鴦翡翠終是一雙飛
　　虞美人(宣和辛丑/)
去年雪滿長安樹望斷揚州路今年看雪在揚州人在
蓬萊深處若為愁　而今不恨伊相誤自恨來何暮平
山堂下舊嬉游只有舞春楊栁自風流
　　殢人嬌(席上贈侍人輕輕/)
白似雪花柔於栁絮蝴蜨兒鎭長一處春風駘蕩驀然
吹去爭得倩游絲半空惹住　波上精神掌中態度分
明是彩雲團做當年飛燕從今不數只恐是高唐夢中
神女
　　南歌子
柳眼風前動梅心雪後寒年華渾似霧中看報答風光
無處可為歡　一曲聊收淚三杯強自寛新愁不耐上
眉端怕見長安歸路懶凭欄
　　又
碧落飛明鏡晴烟羃逺山扁舟夜下廣陵灘照我白蘋
紅蓼一盃殘　初望同盟飲如何兩處看遥知香霧濕
雲鬟凭㬉瓊樓十二曲闌干
　蔡　伸(字伸道莆田人襄之孫宣和中官彭/城倅厯左中大夫有友古詞一巻)
　　水調歌頭(用盧賛元韻别彭城/)
醉擊玉壺缺恨寫緣琴哀悠悠往事誰問離思渺難裁
綠野堂前桃李燕子樓中歌吹那忍首重回唯有舊時
月遠遠逐人來　小庭空清夜永獨徘徊伴人幽怨一
枝瀟灑隴頭梅心斷雲帆西去目送烟波東注千里接
長淮為我將雙淚好過楚王臺
　　滿庭芳
烟鎖長堤雲橫孤嶼斷橋流水溶溶凭欄凝望遠目送
征鴻桃葉蹊邊舊事如春夢回首無蹤難忘處薔薇花
下清夜一樽同　城東携手地尋芳選勝賞徧珍叢念
紫簫聲闋燕子樓空好是盧郎未老佳期在端有相逢
重重恨聊慿紅葉和淚寄西風
　　蘇武慢
鴈落平沙烟籠寒水古壘鳴笳聲斷青山隠隠敗葉簫
蕭天際暝鴉零亂樓上黃昏片帆千里歸程年華将晩
望碧雲空暮佳人何處夢魂俱遠　憶舊游邃館朱扉
小園香徑尚想桃花人面書盈錦軸恨滿金徽難寫寸
心幽怨兩地離愁一樽芳酒凄凉危欄倚遍儘遲留慿
仗西風吹乾淚眼
　　飛雪滿羣山
氷結金壺寒生羅幙夜闌霜月侵門翠筠敲韻疎梅弄
影數聲鴈過南雲酒醒欹粲枕愴然猶有殘妝淚㾗繡
被孤擁餘香未減猶是那時薰　長記得扁舟尋舊約
聽小忩風雨燈火黃昏錦茵纔展瓊籤報曙寳釵又是
輕分黯然携手處倚朱箔愁凝黛顰夢回雲散山遙水
遠空斷魂
　　虞美人
瑶琴一弄清商怨樓外桐隂轉月華淡淡露華濃寂寞
小池烟水冷芙蓉　攀花擷翠當時事綠葉同心字有
情還解憶人無過盡寒沙新鴈甚無書
　　南鄉子(宣和壬寅子與向伯恭俱為大漕屬/官向有詞云慿書續斷腸因為此詞)
木落鴈南翔錦鯉殷勤為渡江淚墨銀鈎相憶字成行
滴損雲箋小鳯凰　陳事費思量回首烟波捲夕陽儘
道慿書聊破恨難忘及至書來更斷腸
　　洞仙歌
鶯鶯燕燕本是于飛伴風月佳時阻幽願但人心堅固
後天也憐人相逢處依舊桃花人面　綠忩携手乍簾
幙重重燭影搖紅夜將半對樽前如夢欲語魂驚語未
竟已覺衣襟淚滿我只為相思特特來這度更休推後
回相見
　　七娘子
天涯觸目傷離緒登臨况値秋光暮手撚黃花憑誰分
付雝雝鴈落蒹葭浦　凭高目斷桃溪路屏山樓外青
無數綠水紅橋鎖忩朱户如今總是銷魂處
　　侍香金童
寳馬行春緩轡隨油壁念一瞬韶光堪重惜還是去年
同醉日客裏情懐倍添凄惻　記南城錦徑名園曾遍
厯更柳下人家似織此際凭欄愁脉脉滿目江山暮雲
空碧
　　蒼梧謠
天休使圓蟾照客眠人何在桂影自嬋娟
　　㸃絳脣(登厯陽連雲觀/)
水繞孤城亂山深鎖橫江路帆歸别浦冉冉蘭臯暮
人在天涯鴈背南雲去空凝竚鳯樓何處烟靄迷津渡
　　又
人面桃花去年今日津亭見瑤琴錦薦一弄清商怨
今日重來不見如花面空腸斷亂紅千片流水天涯遠
　王庭珪(字民瞻廬陵人政和八年進士為國子/監主簿晚直敷文閣有盧溪集詞二巻)
　　㸃絳脣
花外紅樓當時青鬢顏如玉淡烟殘燭醉入花間宿
白髮相逢猶唱當時曲當時曲斷絃難續且盡杯中醁
　　又(上元鼔子詞/)
玉漏春遲鐵關金鎖星橋夜暗塵隨馬明月應無價
天半朱樓銀漢星光射更深也翠蛾如畫猶在凉蟾下
　　感皇恩
一葉下西風寒生南浦椎鼔鳴橈送君去長亭把酒却
倩阿誰留住樽前人似玉能留否　醉中暫聽離歌幾
許聽不能終淚如雨無情江水斷送扁舟何處歸時烟
浪捲朱簾暮
　葉夢得(字少藴吴縣人紹聖四年進士累遷翰林學/士兼侍讀除户部尚書以崇信軍節度使致)
　　　　(仕贈撿校少保有建/康集石林詞一巻)
　　　　(關子東云葉公妙齡詞甚婉麗晩歲落其華/而實之能於簡淡時出雄傑合處不減東坡)
　　賀新郎
睡起啼鶯語掩蒼苔房隴向晩亂紅無數吹盡殘花無
人見惟有埀楊自舞漸㬉靄初回輕暑寳扇重尋明月
影暗塵侵上有乘鸞女驚舊恨遽如許　江南夢斷橫
江渚浪黏天葡萄漲綠半空烟雨無限樓前滄波意誰
採蘋花寄取但悵望蘭舟容與萬里雲颿何時到送孤
鴻目斷千山阻誰為我唱金縷
　　菩薩蠻(湖光亭晩景/)
平波不盡蒹葭遠清霜半落沙㾗淺烟樹晩微茫孤鴻
下夕陽　梅花消息近試向南枝問記得水邊春江南
别後人
　　水調歌頭(九月朢日與客習射西園予病不能射/)
霜降碧天靜秋事促西風寒聲隠地初聽中夜入梧桐
起瞰高城四顧寥落關河千里一醉與君同叠鼔閙清
曉飛騎引雕弓　歲將晩客爭笑問衰翁平生豪氣安
在走馬為誰雄何似當筵虎士揮手弦聲響處雙鴈落
遙空老矣眞堪惜回首望雲中
　王之道(字彥猷濡須人宣和六年進士厯/朝奉大夫有相山居士詞二巻)
　　如夢令(江上對雨/)
一晌凝情無語手撚梅花何處倚竹不勝愁暗想江頭
歸路東去東去短艇淡烟疎雨
　向　鎬(字豊之河内人/有樂齊詞二巻)
　　南歌子
路盡湘江水人行瘴霧間昏昏西日度嚴關天外一簮
初見嶺南山　北鴈連書斷新霜㸃鬢班此行休問幾
時還凖擬桂林佳處過春殘
　　如夢令(次韻邢子文/)
夢斷綠忩鶯語消遣客愁無處小檻俯青郊恨滿楚江
南路歸去歸去花落一川烟雨
　　又(書弋陽樓/)
樓上千峯翠巘樓下一灣清淺寳簟酒醒時枕上月華
如練留戀留戀明日水村烟岸
　沈　瀛(字子壽吴興人/有竹齋詞一巻)
　　　　(葉水心云子壽少入太學仕四十餘年絀于/王官再入郡三佐帥幕其平生業嗜文字若)
　　　　(性命在身/非外物也)
　　念奴嬌
郊原浩蕩正奪目花光動人春色白下長干佳麗最寒
食嬉游人物露巻香輪風嘶寳騎雲表歌聲遏歸來燈
火不知斗柄西掲　六代當日繁華幕天席地醉拍江
流窄游女人人爭唱道緩緩踏青阡陌樂事何窮賞心
無限可惜年光迫須臾聚散人生眞信如客
　李　邴(字漢老任城人崇寧五年進士第紹興初參/知政事授資政殿學士卒諡文敏有雲龕草)
　　　　(堂/集)
　　洞仙歌(栁花/)
一團孅軟是將春揉做撩亂隨風到何處自長亭人去
後烟草萋迷歸未定裝㸃離愁無數　飄揚無箇事剛
被縈牽長是黃昏怕微雨記那回㴱院靜簾幕低垂花
隂下霎時留住又只恐伊家忒疎狂更驀地和春帶將
歸去
　　漢宫春
瀟灑江梅向竹梢疎處橫兩三枝東風也不愛惜雪壓
霜欺無情燕子怕春寒輕失花期惟是有南來塞鴈年
年長見開時　清淺小溪如練問玉堂何似茅舎疎籬
傷心故人去後冷落新詩微雲淡月對孤芳分付他誰
空自倚清香未減風流不在人知(王仲言云漢老少日/作漢宫春詞膾炙人)
(口所謂問玉堂何似茅舎疎籬是也政和間自王省丁/憂歸山東服終造朝舉國無與談者方倀倀無計時王)
(黼為首相忽遣人招至東閣開宴出其家姬十數人/酒半唱是詞侑觴大醉而歸數日遂有館閣之命)
　　玉樓春(美人書字/)
沉吟不語晴忩畔小字銀鈎題欲遍雲情㪚亂未成篇
花骨敧斜終帶軟　重重説盡情和怨珍重提携常在
眼暫時得近玉孅纖翻羨鏤金紅象管
　劉　弇(字偉明廬陵人登元豐進士第/繼中博學宏詞科有龍雲集)
　　惜雙雙令
風外橘花香暗度飛絮綰殘春歸去醖造黃梅雨冷烟
曉占橫塘路　翠屏人在天低處驚夢斷行雲無據此
恨憑誰訴恁時却倩危絃語
　　清平樂
東風依舊著意隋堤栁搓得鵞兒黃欲就天氣清明時
候(一作/厮勾)　去年紫陌青門今朝雨魄雲魂斷送一生憔
悴能消(一作/知他)幾箇黃昏
　汪　藻(字彦章婺源人進士第厯官中書舎人兼直/學士院擢給事中遷兵部侍郎兼侍講拜翰)
　　　　(林學士有/浮溪集)
　　小重山
月下潮生紅蓼汀殘霞都歛盡四山青栁梢風急墮流
螢隨波去㸃㸃亂寒星　别語寄丁寧如今能間隔幾
長亭夜來秋氣入銀屏梧桐雨還恨不同聽
　　㸃絳脣
永夜厭厭畫檐低月山銜斗起來搔首梅影橫忩瘦
好箇霜天閑却傳杯手君知否曉鴉啼後歸夢濃於酒
(能改齊漫錄云彦章在翰苑屢致言者作此詞或問曰/歸夢濃於酒何以在曉鴉啼後公曰無奈這一隊畜生)
(何少按曉鴉草堂改作亂鴉歸夢改作歸興/便  意味今從吴虎臣能改齋漫錄正之)
　曾　紆(字公巻南豐人布之子為司農少/卿直寳文閣知衢州冇空青集)
　　菩薩鬘(月夜/)
山光冷浸清溪底溪光直到柴門裏臥對白蘋洲攲眠
數釣舟　溪山無限好恨不相逢早老病獨醒多如斯
良夜何
　徐　俯(字師川分寜人由通直郎厯進右諫議大夫/紹興初賜進士出身累擢端明殿學士簽書)
　　　　(樞密院事權參知/政事冇東湖集)
　　卜算子
天生(一作/胸中)百種愁挂在斜陽樹綠葉隂隂占得春草滿
鶯啼處　不見凌波歩空憶如簧語栁外重重叠叠山
遮不斷愁來路
　趙師俠(一作使字介之汴人燕王徳昭七/世孫舉進士有坦菴長短句一巻)
　　　　(尹先之云坦菴先生詞章摹寫風景體狀物/態俱極精巧初不知其得之之易又云先生)
　　　　(為文如泉/出不擇地)
　　謁金門(駞崗迓陸尉/)
沙畔路記得舊時行處藹藹疎烟迷遠樹野航横不渡
　竹裏疎花梅吐照眼一川鷗鷺家在清江江上住水
流愁不去
　陳與義(字去非季常孫本蜀人後徙居河南葉縣政/和中登上舎甲科紹興中拜翰林學士知制)
　　　　(誥參知政事有簡/齊集無住詞一巻)
　　　　(黃叔暘云去非詞雖不多語意/超絶識者謂可摩坡仙之壘)
　　虞美人(祖席醉中/)
張帆欲去仍搔首更醉君家酒吟詩日日待春風及至
桃花開後却匆匆　歌聲頻為行人咽記著樽前雪明
朝酒醒大江流滿載一船離恨向衡州
　　臨江仙
憶昔午橋橋上飲坐中都是豪英長溝流月去無聲杏
花疎影裏吹笛到天明　二十餘年成一夢此身雖在
堪驚閑登小閣眺新晴古今多少事漁唱起三更(張叔/夏云)
(眞是自然而然惟胡仔云清/婉竒麗簡齊詞  此最優)
　劉一止(字行簡歸安人宣和三年進士紹興中官監/察御史累遷給事中以直學士致仕有苕溪)
　　　　(詞一/巻)
　　洞仙歌(梅/)
細風輕霧鎖山城清曉冷蘂疎枝為誰好對斜橋孤驛
流水濺濺無限意清影徘徊自照　何郎空立馬惱亂
餘香綺思憑花更娟妙腸斷處天涯路遠音稀行人怨
角聲吹老歎客裏經春又三年向月地雲堦負伊多少
　　夜行船
十頃疎梅開半就折芳條嫩香滿袖今度何郎樽前疑
怪花共人俱瘦　測測輕寒吹散酒高城近怕聽更漏
可惜溪橋月明風露長是人歸後
　　清平樂
相望吳楚遠信無慿據欲倩春風吹淚去化作愁雲恨
雨　春應已到三吴楚江日夜東徂唯有泝流魚上不
知尺素來無
　　靑玉案
小山遮斷藍橋路恨短夢難飛去長記脩眉縈曲度約
花開檻映風招袖總是憐渠處　追歡我巳傷遲暮猶
有多情舊時句極目高樓千尺許竹枝三唱為君凄斷
東日西邊雨
　　夢橫塘
浪㾗經雨鬢影吹寒晚來無限蕭瑟野色分橋剪不斷
前溪風物船繫朱藤路迷烟寺遠鷗浮沒聽疎鐘斷鼔
似近還遙驚心事傷羇客　新醅旋壓鵞黃拚清愁在
眼酒病縈骨繡閣嬌慵爭解説短封傳憶念誰伴塗妝
綰髻嚼蘂吹花弄秋色恨對南雲此時凄斷有何人知
得
　　喜遷鶯
曉光催角聽宿鳥未驚鄰雞先覺迤邐烟村馬嘶人起
殘月尚穿林薄淚㾗帶霜微凝酒力衝寒猶弱歎倦客
悄不禁重染風塵京洛　追念人别後心事萬重難覓
孤鴻託翠幌嬌深曲屏香暖爭念歲寒飄泊怨月恨花
須不是不曾經著這情味望一成消減新來還惡(陳質/齊云)
(行簡是詞盛傳/京師號劉曉行)
　趙長卿(自號仙源居士南豐宗/室有惜香樂府十巻)
　　臨江仙
春事猶餘十日吳蠶早巳三眠多情忍對落花前酴醿
飄㬉雪荷葉媚晴天　香淡無心浸酒綠浮可意邀船
時光堪恨也堪憐單衣三月暮歌扇一番圓
　　又
過盡征鴻來盡鴈故園消息茫然一春憔悴有誰憐懐
家寒食夜中酒落花天　見説江頭春浪𣺌殷勤欲送
歸船别來此處最縈牽短蓬南浦雨疎栁斷橋烟
　　更漏子
燭消紅忩送白冷落一衾寒色鴉喚起馬䭾行月來衣
上明　酒香脣妝印臂憶共箇人春睡魂蝶亂夢鸞孤
知他睡也無
　　浪淘沙
綠樹囀鳴禽已是春深楊花庭院日隂隂簾外飛來雙
語燕不寄歸音　舊事嬾追尋空惹芳心天涯消息遠
沉沉記得年時中酒後直至而今
　　卜算子
春水滿江南三月多芳草幽鳥銜將遠恨來一一都啼
了　不學鴛鴦老回首臨平道人道長眉似遠山山不
似長眉好
　　虞美人
雨聲破曉催行槳拍拍谿流長綠楊遶岸水㾗斜恰似
畫橋西畔那人家　人家樓閣臨江渚應是停歌舞珠
簾整日不開鈎目斷征帆猶未識歸舟
　　畫堂春(長新亭/)
小亭烟栁水溶溶野花白白紅紅惱人池上晚來風吹
損春容　又是清明天氣當年小院相逢慿欄幽思幾
千重殘杏香中
　　菩薩蠻
隔江一帶春山好平林新綠春光老休去倚闌干飛紅
不忍看　東流何處去便是歸舟路芳草外斜陽行人
更斷腸
　　朝中措
亂山疊疊水泠泠南北短長亭客路如天杳杳歸心特
地寧寧　春光荏苒花期冷落酒伴飄零栁(一作/鬢)影黃
邊漸綠燒㾗黑處重青
　王　灼(字晦叔遂寧/人有頥堂詞)
　　長相思
來匆匆去匆匆短夢無慿春又空難隨郎馬蹤　山重
重水重重飛絮流雲西復東音書何處通
　　清平樂
墜紅飄絮收拾春歸去長恨春歸無覓處心事欲誰分
付　盧家小苑回塘于飛多少鴛鴦縱使東牆隔斷莫
愁應念王昌
　張　綱(字彦正金壇人政和四年賜上舎及第釋褐/授承事郎徽宗以綱三中首選特除太學官)
　　　　(紹興中參/知政事)
　　好事近(梅栁/)
梅栁約東風迎臘暗傳消息粉面翠眉偷笑似欣逢佳
客　晩來歌管破餘寒沉烟裊輕碧老去不禁巵酒奈
樽前春色
　王十朋(字龜齡樂清人由太學廷對擢第一除著作/郎遷大宗正丞累遷國子司業陞侍講歴四)
　　　　(郡守除侍御史以龍圖閣學/士致仕諡忠文有梅溪集)
　　㸃絳脣(酴醿/)
野態芳姿枝頭占得春長久怕鈎衣袖不放攀花手
試問東風花似當時否還依舊謫仙去後風月今誰有
　陳濟翁
　　驀山溪
去年今日從駕游西苑彩伏壓金坡看水戲魚龍曼衍
寳津南殿宴坐近天顔金杯酒君王勸頭上官花顫
六軍錦繡萬騎穿楊箭日暮翠華歸擁鈞天笙歌一片
如今關外千里未歸人前山雨西樓晩望斷思君眼
　
　詞綜巻十一
欽定四庫全書
　詞綜巻十二
　　　　　　　　　　翰林院檢討朱彛尊編
　　宋詞六十三首
　　　趙　鼎(四首/)　　　　岳　飛(一首/)
　　　李彌遜(一首/)　　　　朱　翌(一首/)
　　　張元幹(八首/)　　　　洪　皓(一首/)
　　　呂本中(三首/)　　　　鄧　肅(三首/)
　　　劉子翬(一首/)　　　　張　掄(一首/)
　　　朱敦儒(十三首/)　　　康與之(五首/)
　　　吴　億(一首/)　　　　曾　覿(三首/)
　　　閻蒼舒(一首/)　　　　左　譽(一首/)
　　　陸凝之(一首/)　　　　楊无咎(五首/)
　　　阮　閱(一首/)　　　　侯　寘(二首/)
　　　曾　慥(一首/)　　　　曾　惇(一首/)
　　　朱　雍(一首/)　　　　姚進道(一首/)
　　　劉之翰(一首/)　　　　江緯(一首/)
　趙　鼎(字元鎭閴喜人崇寧初進士累官尚書左僕/射同中書門下平章事兼樞宻使卒贈太傅)
　　　　(諡忠簡追封豐國公有/得全居士集詞一巻)
　　　　(黃叔暘云趙公中興名/相詞章婉媚不減花間)
　　蝶戀花
盡日東風吹綠樹向晚輕寒數㸃催花雨年少凄凉天
付與更堪春思縈離緒　臨水高樓攜酒處曾倚哀絃
歌斷黃金縷樓下水流何處去凭欄目送蒼烟暮
　　㸃絳脣
香冷金爐夢回鴛帳餘香嫰更無人問一枕江南恨
消瘦休文頓覺春衫褪清明近杏花吹盡薄暮東風緊
　　又
惜别傷離此生此念無重數故人何處還送春歸去
美酒一杯誰解歌金縷無情緒淡烟疎雨花落空庭暮
　　滿江紅(丁未九日南渡泊舟儀真江口/)
慘結秋隂西風送絲絲雨濕凝望眼征鴻幾字暮投沙
磧欲問鄉關何處是水雲浩蕩連南北但脩眉一抺有
無中遙山色　江上路天涯客腸巳斷頭應白空搔首
興歎暮年離隔欲待忘憂除是酒奈酒行有盡愁無極
便挽將江水入尊罍澆胸臆
　岳　飛(字鵬舉湯隂人累官少保樞密/副使封國公諡武穆追贈鄂王)
　　小重山
昨夜寒蛩不住鳴驚回千里夢已三更起來獨自遶階
行人悄悄簾外月朧明　白首為功名舊山松竹老阻
歸程欲將心事付瑤琴知音少絃斷有誰聽
　李彌遜(字似之吴縣人大觀初登第遷起居郎試中/書舎人再試户部侍郎以爭和議忤秦檜乞)
　　　　(歸田隠連江西/山有筠溪集)
　　菩薩鬘
江城烽火連三月不堪對酒長亭别休作斷腸聲老來
無淚傾　風高帆影疾目送舟㾗碧錦字幾時來薰風
無鴈回
　朱　翌(字新仲龍舒人政和中進士/歴官中書待制有灊山集)
　　㸃絳脣(梅/)
流水泠泠斷橋橫路梅枝亞雪花飛下渾似江南畫
白璧靑錢欲買春無價歸來也風吹平野一㸃香隨馬
　張元幹(字仲宗長樂人紹興中坐送胡銓及寄/李綱詞除名有歸來集蘆川詞一巻)
　　賀新郎(送胡邦衡待制赴新州/)
夢繞神州路悵秋風連營畫角故宫離黍底事崑崙傾
砥柱九地黃流亂注聚萬落千村狐兎天意從來高難
問况人情易老悲難訴更南浦送君去　凉生岸栁摧
殘暑耿斜河疎星淡月斷雲微度萬里江山知何處回
首對牀夜語鴈不到書成誰與目盡青天懐今古肯兒
曹恩怨相爾汝舉大白聽金縷
　　石州慢
寒水依㾗春意漸回沙際烟濶溪梅晴照生香冷蕊數
枝爭發天涯舊恨試看幾許消魂長亭門外山重叠不
盡眼中青是愁來時節　情切畫樓㴱閉想見東風暗
消肌雪辜負枕前雲雨樽前花月心期切處更有多少
凄凉殷勤留與歸時説到得再相逢恰經年離别
　　栁梢靑
海山浮碧細雨絲風新愁如織慵試春衫不禁宿酒天
涯寒食　歸期莫數芳辰誤幾度回廊夜色入户飛花
隔簾雙燕有誰知得
　　㸃絳脣(秋社前一日溪光亭大雨作/)
山暗秋雲暝鴉接翅啼榕樹故人何處一夜溪亭雨
夢入新凉只道消殘暑還知否燕將雛去又是流年度
　　又
春曉輕雷采蘋洲上清明雨亂雲遮樹黯澹江村路
今夜歸舟綠潤紅香處遙山暮畫樓何許喚取潮回去
　　又(呈洛濵筠溪二老/)
清夜沉沉暗蛩啼處簷花落乍凉簾幕香繞屏山角
堪恨歸鴻情似秋雲薄書難託儘教寂寞忘了前時約
　　怨王孫
霽雨天逈平林烟暝燈閃江沙水生釣艇樓外暗栁誰
家亂昏鴉　相思怪得今番甚寒食近小硯魚箋信屏
山半掩微醉獨倚闌干恨春寒
　　清平樂
明珠翠羽小綰同心縷好去吳淞江上路寄與雙魚尺
素　蘭橈飛取歸來愁眉待得伊開相見嫣然一笑眼
波先入郎懐
　洪　皓(字光弼樂平人第進士建炎中以徽猷閣待/制假禮部尚書為通問使還除徽猷閣直學)
　　　　(士提舉萬壽觀兼權直學士院忤秦檜責濠/州團練副使安置英州後徙袁州卒諡忠宣)
　　江梅引
天涯除館憶江梅幾枝開使南來還帶餘杭春信到燕
臺準擬寒英聊慰遠隔山水應銷落赴愬誰　空恁遐
想笑摘蘂斷回腸思故里謾彈綠綺引三弄不覺魂飛
更聽胡笳哀怨淚沾衣亂插繁華須異日待孤諷怕東
風一夜吹
　呂本中(字居仁洛陽人公著曾孫好問子授承務郎/紹興六年賜進士累遷中書舎人兼權直學)
　　　　(士院秦檜諷御史劾罷之堤舉/太平觀卒諡文靖有東萊集)
　　南歌子
驛路侵斜月溪橋度曉霜短籬殘菊一枝黃正是亂山
㴱處過重陽　旅枕原無夢寒更每自長只言江左好
風光不道中原歸思轉淒凉
　　減字木蘭花
去年今夜同醉月明花樹下今夜江邉月暗長隄栁暗
船　故人何處帶我離愁江外去來嵗花前還似今年
憶去年
　　清平樂(栁花/)
栁塘新漲艇子操雙漿閑倚曲樓成悵望是處春愁一
樣　傍人幾㸃飛花夕陽又送栖鴉試問畫樓西畔暮
雲恐近天涯
　鄧　肅(字志宏延平人高宗朝官左/正言所著有栟櫚集詞一巻)
　　南歌子
雲繞風前鬢春開鏡裏妝鳯屏清晝裊龍香淺畫蛾睂
新様遠山長　比翼曾同夢雙魚隔異鄉玉樓依舊暗
垂楊樓下落花流水自斜陽
　　長相思
一重溪兩重溪溪轉山回路欲迷朱欄出翠微　梅花
飛雪花飛醉臥幽亭不掩扉冷香尋夢歸
　　生查子
執手兩澘然情極都無語去馬更匆匆一息迷回顧
孤館得村醪一醉空離緒酒醒却無人簾外三更雨
　劉子翬(字彦沖崇安人以父韐任授承務郎通判興/化軍辭歸武夷山學者稱為屏山先生有屏)
　　　　(山/集)
　　驀山溪(九日/)
浮烟冷雨此日還重九秋去又秋來但黃花年年依舊
平臺戲馬無處問南徐茅舎小竹籬疎兀坐空搔首
客來何有草草三杯酒一醉萬緣空休貪他金印如斗
病翁老矣誰共賦歸歟芟隴麥網溪魚未落他人後
　張　掄(字才甫南渡故老/有蓮社詞一巻)
　　霜天曉角
曉風搖幕攲枕聞殘角霜月到忩寒影金猊泠翠衾薄
　舊恨無處著新愁還又作夜夜單于聲裏燈花共珠
淚落
　朱敦儒(字希眞一作希直洛陽人以薦起賜進士岀/身為祕書省正字兼兵部郎官遷兩浙東路)
　　　　(提㸃刑獄上疏乞歸居嘉禾/晚除鴻臚少卿有樵歌三巻)
　　　　(張正大云希眞賦月詞插天翠栁被何人推/上一輪明月自是豪放賦梅引横枝銷瘦一)
　　　　(如無但空裏疎花數㸃語意竒絶如不食烟/火語  汪叔耕云希眞詞多塵外之想雖雜)
　　　　(以微塵而其淸氣自不可没曠黃叔暘云希/眞東都名士詞章擅名天資  逺冇神仙風)
　　　　(致/)
　　念奴嬌
别離情緒奈一番好景一番悲戚燕語鶯啼人乍遠還
是他鄉寒食桃李無言不堪攀折總是風流客東君也
自怪人冷淡蹤跡　花艶草草春工酒隨花意薄疎狂
何益除却清風并皓月脉脉此情誰識料得文君重簾
不巻且等閑消息不如歸去受他眞個憐惜
　　朝中措
當年挾彈五陵間行處萬人看雪獵星飛羽剪春遊花
簇雕鞍　飄零到此天涯倦客海上蒼顔多謝江南蘇
小尊前怪我青衫
　　十二時
連雲衰草連天晩照連山紅葉西風正搖落更前溪嗚
咽　燕去鴻歸音信絶問黃花又共誰折征人最愁處
送寒衣時節
　　好事近
春雨細如塵樓外栁絲黃濕風約繡簾斜去透忩紗寒
碧　美人慵剪上元燈彈淚倚瑤瑟却卜紫姑香火問
遼東消息
　　又(漁父/)
搖首出紅塵醒醉更無時節生計綠蓑青笠慣披霜衝
雪　晩來風定釣絲閑上下是新月千里水天一色看
孤鴻明滅
　　又
漁父長身來只共釣竿相識隨意轉船回櫂似飛空無
跡　蘆花開落任浮生長醉是良䇿昨夜一江風雨都
不曾聽得
　　又
撥轉釣魚船江海盡為吾宅恰向洞庭沽酒却錢塘橫
笛　醉顔禁冷更添紅潮落下前磧經過子陵灘畔得
梅花消息
　　又
短棹釣船輕江上晩烟籠碧塞鴈海鷗分路占江天秋
色　錦鱗撥剌滿籃魚取酒價相敵風順片帆歸去有
何入留得
　　又
失却故山雲索手指空為客蓴菜鱸魚留我住鴛鴦湖
側　偶然添酒舊葫蘆小醉度朝夕吹笛月波樓下有
何人相識
　　點絳脣
客夢初回臥聽吳語開帆索護霜雲薄淡淡芙蓉落
畫舫無情人去天涯角思量著翠蟬金雀别後新梳掠
　　雙鸂鶒
拂破秋江烟碧一對雙飛鸂鶒應是遠來無力稍下相
偎沙磧　小管誰吹橫笛驚起不知消息悔不當時描
得如今何處尋覓
　　相見歡
金陵城上西樓倚清秋萬里夕陽埀地大江流　中原
亂簮纓㪚幾時收試倩悲風吹淚過揚州
　　栁枝
江南岸栁枝江北岸栁枝折送行人無盡時恨分離栁
枝　酒一杯栁枝淚雙埀栁枝君到長安百事違幾時
歸栁枝
　康與之(字伯可渡江初以詞受知高/宗官郎中有順菴樂府五巻)
　　　　(陳質齋云伯可詞鄙褻之甚興黃叔暘云伯/可以文詞待詔金馬門凡中  粉飾治具及)
　　　　(慈寧歸養兩宫歡集必假伯可之歌詠故應/制之詞為多  王性之云伯可樂章令晏叔)
　　　　(原不得獨擅恊沈伯時云康伯可栁/者卿音律甚  但未免時有俗語)
　　洞仙歌令(荷花/)
若耶溪路别岸花無數欲斂嬌紅向人語與綠荷相倚
恨回首西風波淼淼三十六陂烟雨　新妝明照水汀
渚生香不嫁東風被誰誤遣躊蹰騷客意千里緜緜仙
浪遠何庭凌波微歩想南浦潮生畫橈歸正月曉風清
斷腸凝竚
　　應天長
管絃繡陌燈火畫橋塵香舊時歸路腸斷蕭娘舊日風
簾映朱户鶯能舞花解語念後約頓成輕負緩雕轡獨
自歸來凭欄情緒　楚岫在何處香夢悠悠花月更誰
主惆悵後期空有鱗鴻寄紈素枕前淚忩外雨翠幕冷
夜凉虛度未應信此度相思寸腸千縷
　　喜遷鶯(秋夜聞鴈/)
秋寒初勁看雲路鴈來碧天如鏡湘浦烟深衡陽沙遠
風外幾行斜陣回首塞門何處故國關河重省漢使老
認上林欲下徘徊清影　江南烟水暝聲過小樓燭暗
金猊冷送目鳴琴裁詩挑錦此恨此情無盡夢想洞庭
飛下散入雲濤千頃過盡也奈杜陵人遠玉關無信
　　訴衷情令(長安懐古/)
阿房廢址漢荒坵狐兔又羣逰豪華盡成春夢留下古
今愁　君莫上古原頭淚難收夕陽西下塞鴈南來渭
水東流
　　玉樓春
青牋後約無慿據誤我碧桃花下語誰將消息問劉郎
悵望玉溪溪上路　春來無限傷情緒擬欲題詩都付
與東風吹落一庭花手把新愁無寫處
　吳　億(字大年南渡時人/有溪園自怡集)
　　南鄉子
江上雪初消暖日晴烟弄栁條認得裙腰芳草綠魂消
曾折梅花過斷橋　蟬鬢為誰凋長恨含嬌那處嬌遙
想晚妝呵手罷無聊更傍朱脣暖玉簫
　曽　覿(字純甫汴人紹興中以寄班祇候與龍大淵/同為建王内知客孝宗受禪以潜邸舊人除)
　　　　(權知閤門事淳熈初除開封儀同三/司加少保醴泉觀使有海野詞一巻)
　　　　(黃叔暘云純甫東都故老詞多感慨如金/人捧露盤憶秦娥等曲悽然有黍離之感)
　　金人捧露盤(庚寅春奉使過京師感懷作/)
記神京繁華地舊游蹤正御溝春水溶溶平康巷陌繡
鞍金勒躍青驄解衣沽酒醉絃管栁綠花紅　到如今
餘霜鬢嗟前事夢魂中但寒烟滿目飛蓬雕欄玉砌空
餘三十六離宫塞笳驚起暮天鴈寂寞東風
　　憶秦娥(邯鄲道上/)
風蕭瑟邯鄲古道傷行客傷行客繁華一瞬不堪思憶
　叢臺歌舞無消息金樽玉管空陳跡空陳跡連天草
樹暮雲凝碧
　　菩薩鬘(次韻龍深甫/)
杏花寒食佳期近一簾烟雨琴書潤砌下水潺潺玉笙
吹暮寒　陽臺雲易㪚徃事尋思嬾花底醉相扶當時
人在無
　閻蒼舒(蜀人官至侍郎/嘗北使汴京)
　　水龍吟
少年聞説京華上元景色烘晴晝朱輸畫轂雕鞍玉勒
金衢爭驟春滿鰲山夜沉陸海一天星斗正紅毬過了
鳴鞘聲斷回鸞馭鈞天奏　誰料此生親到五十年都
城如舊而今但有傷心烟霧縈愁楊栁寳籙宫前絳霄
樓下不堪回首願黃圖早復端門燈火照人還又
　左　譽(字與言天台人歴仕後去爲/浮屠所著有筠翁長短句)
　　　　(王仲言云與言䇿名之後籍甚宦途錢塘幕/府樂籍有名姝張芸女名穠色藝妙天下君)
　　　　(頗顧之如盈盈秋水淡淡春山與一叚離愁/堪畫處橫風斜雨挹衰栁及帷雲剪水滴粉)
　　　　(搓酥皆為穠作當時都人冇曉風殘月栁三/變滴粉搓酥左與言之對後穠委身立勳大)
　　　　(將家易姓章䟽封大國紹興中因覓官行闕/暇日訪西湖兩山間忽逢車輿甚盛中覩一)
　　　　(麗人褰簾顧君而顰曰如今若把菱花照猶/恐相逢是夢中視之乃穠也君醒然悟入即)
　　　　(拂衣東渡/一意空門)
　　眼兒媚
樓上黃昏杏花寒斜月小闌干一雙燕子兩行征鴈畫
角聲殘　綺忩人在東風裏灑淚對春閑也應似舊盈
盈秋水淡淡春山
　陸凝之(字永仲號石室餘杭人/布衣高宗召見不赴)
　　念奴嬌(觀潮/)
遠山一帶遡晴空極目天涯浮白楓落鴉翻談笑處不
覺雲濤橫席酒病方蘇睡魔猶殢一掃無留迹吳㠶越
棹恍然飛上空碧　長記草賦梁園凌雲筆勢倒三江
秋色對此驚心空悵望老作紅塵閑客别浦烟平小樓
人散回首千波寂西風掃露為君重噴霜笛
　楊无咎(字浦之清江人高宗朝累徵不起/自號清夷長者冇逃禪集二巻)
　　南歌子(次東坡端午韻/)
小雨疎疎過長江滾滾流落霞殘照晚明樓又是一番
重午身寄南州　羅綺紛香陌魚龍漾彩舟不堪回首
鳯池頭誰道於今霜鬢猶是淹留
　　生查子
秋來愁更深黛拂雙蛾淺翠袖怯天寒脩竹蕭蕭晚
此意有誰知恨與孤鴻遠小立背西風又是重門掩
　　甘草子
秋暮永夜西樓冷月明忩户夢破櫓聲中憶在松江路
　攲枕試尋曾遊處記歴歴風光堪數誰與浮家五湖
去儘醉眠秋雨
　　明月棹孤舟(周三五/)
寳髻雙埀烟縷縷年紀小未周三五壓衆精神出羣標
格偏向衆中翹楚　記得譙門初見處禁不定亂紅飛
去掌託鞋兒肩拖裙子悔不做閑男女
　　於中好
牆頭艶杏花初試遶珍叢細挼紅蕋欲知占盡春明媚
悄無意看桃李　持杯準擬花前醉早一葉兩葉飛墜
晩來旋旋深無地更聽得東風起
　阮　閱(一作閎字閱休一作閎休建炎初知/袁州致仕寓居宜春著詩話總龜)
　　洞仙歌(贈宜春官妓趙佛奴/)
趙家姊妹合在昭陽殿因甚人間有飛燕見伊底盡道
獨歩江南便江北也何曽慣見　惜伊情性好不解嗔
人長帶桃花笑時臉向尊前酒底見了須歸似恁地能
得幾回細看待不眨眼兒覻著伊將眨眼工夫看伊幾
遍
　侯　寘(字彦周東武人晁説之甥紹興中/以直學士知建康有孏窟詞一巻)
　　朝中措(元夕上潭帥劉共甫/)
年來玉帳罷兵籌燈市小遲留花外香隨金勒酒邊人
倚紅樓　沙堤此去傳柑侍宴天上風流還記月華小
隊春風十里潭州
　　風入松
少年心醉杜韋娘曾格外疎狂錦箋預約西湖上共幽
深竹院松莊愁夜黛眉顰翠惜歸羅帕分香　重來一
夢繞湖塘空烟水微茫同心眼底無蘇小記舊遊凝竚
凄凉入扇栁風殘酒㸃衣花雨斜陽
　曾　慥(字端伯編/樂府雅詞)
　　調笑(梅/)
清友羣芳右萬縞紛披兹獨秀天寒月薄黃昏後　縞
袂亭亭招手故山千樹連雲岫借問如今安否
　曾　惇(字谹父有/詞一巻)
　　　　(黃叔暘云谹父故/相之孫辭播樂府)
　　㸃絳脣(重九飲栖霞/)
九日傳杯要携佳客棲霞去滿城風雨記得潘郎句
紫菊紅萸何意留儂住愁如許暮烟一縷正在歸時路
　朱　雍(紹興中乞召試賢/良有梅詞二巻)
　　好事近(梅/)
春色為誰來枝上半留殘雪恰近小園香徑對霜林寒
月　危欄淒斷笛聲長吹到偏嗚咽最好短亭歸路有
行人先折
　姚進道(華亭/人)
　　青玉案(和賀方回韻送伯固歸呉中/)
三年枕上吴中路遣黃耳隨君去若到松江呼小渡莫
驚鷗鷺四橋盡是老子經行處　輞川圖上看春暮常
記高人左丞句作箇歸期天已許春衫猶是小蠻鍼線
曾濕西湖雨
　劉之翰(荆南/人)
　　水調歌頭(獻田都統/)
凉露洗金井一葉下梧桐謫仙浪游何處華髮作詩翁
烏㡌蕭蕭一幅坐對清泉白石矯首撫長松獨鶴歸來
晩聲在碧霄中　神仙宅留玉節駐金狨黔南一道十
萬貔虎控雕弓笑折碧荷倒影自唱采蓮新曲詞句滿
秋風劒佩八千嵗長入大明宫(田世輔為金州都統制/時之翰待峽州遠安主)
(簿闕作此詞獻之田覧之大喜致書約來金城欲厚加/資給而之翰遽亡明年田岀閲武恍惚見之翰立道左)
(因大驚異亟送/千緡與其孤)
　江　緯
　　向湖邊
退處鄉關幽棲林藪舍宇第須茅葢翠巘清泉啓軒忩
遙對遇等閑鄰里過從親朋臨顧草草便成歡㑹䇿杖
携壺向湖邊栁外　旋買溪魚便斫銀絲鱠誰復欲痛
飲如長鯨呑海共惜醺酣恐歡娛難再矧清風明月非
錢買休追念金馬玉堂心膽碎且鬬尊前有阿誰身在
　
　
　
　
　
　
　
　
　
　
　
　
　
　詞綜巻十二
欽定四庫全書
　詞綜巻十三
　　　　　　　　　　翰林院檢討朱彛尊編
　　宋詞六十八首
　　　辛棄疾(三十五首/)　　范成大(五首/)
　　　黄公度(三首/)　　　　葛立方(一首/)
　　　張孝祥(五首/)　　　　姚　寛(三首/)
　　　程　垓(十六首/)
　辛棄疾(字幼安歴城人耿京聚兵山東節制忠義軍/馬留掌書記令奉表南歸髙宗召見授承務)
　　　　(郎累官浙東安撫使加龍圖閣待制進樞密/都承㫖徳祐初以謝枋得請贈少師諡忠敏)
　　　　(有稼軒長短/句十二巻)
　　青玉案(元夕/)
東風夜放花千樹更吹隕星如雨寶馬雕車香滿路鳯
簫聲動玉壺光轉一夜魚龍舞　蛾兒雪栁黄金縷笑
語盈盈暗香去衆裏尋他千百度驀然囘首那人却在
燈火䦨珊處
　　踏莎行(中秋後二夕帶湖篆崗小酌/)
夜月樓臺秋香院宇笑吟吟地人來去是誰秋到便凄
凉當年宋玉悲如許　隨分盃盤等閑歌舞問他有甚
堪悲處思量却也有悲時重陽節近多風雨
　　又(和趙興國知録韻/)
吾道悠悠憂心悄悄最無聊處秋先到西風林外有啼
鴉夕陽山下多衰草　長憶商山當年四老塵埃也走
咸陽道為誰書到便憣然至今此意無人曉
　　念奴嬌(書東流村壁/)
野塘花落又匆匆過了清明時節剗地東風欺客夣一
枕雲屏寒怯曲岸持觴垂楊繫馬此地曽經别樓空人
去舊遊飛燕能説　聞道綺陌東頭行人曽見簾底纎
纎月舊恨春江流不盡新恨雲山千叠料得明朝尊前
重見鏡裏花難折也應驚問近來多少華髪
　　破陣子(為陳同甫賦壯詩以寄之/)
醉裏挑燈看劒夢囘吹角連營八百里分麾下䏑五十
絃翻塞外聲沙場秋㸃兵　馬作的盧飛快弓如霹靂
弦驚了却君王天下事贏得生前身後名可憐白髪生
　　祝英臺近
寶釵分桃葉渡烟栁暗南浦怕上層樓十日九風雨斷
腸㸃㸃飛紅都無人管更誰勸流鶯聲住　鬢邊覻試
把花卜歸期才簮又重數羅帳燈昏哽咽夢中語是他
春帶愁來春歸何處却不解帶将愁去
　　沁園春(帶湖新居/)
三徑初成鶴怨猿驚稼軒未來甚雲山自許平生意氣
衣冠人笑抵死塵埃意倦須還身閑貴早豈為蓴羮鱸
鱠哉秋江上看驚絃鴈避駭浪船囘　東崗更葺茅齋
好都把軒忩臨水開要小舟行釣先應種栁疎籬䕶竹
莫礙觀梅秋菊堪餐春蘭可佩留待先生手自栽沉吟
久怕君恩未許此意徘徊
　　滿江紅
家住江南又過了清明寒食花徑裏一番風雨一番狼
籍紅粉暗隨流水去園林漸覺清隂密算年年落盡刺
桐花寒無力　庭院静空相憶無處説閑愁極怕流鶯
乳燕得知消息尺素如今何處也緑雲依舊無踪跡謾
教人羞去上層樓平蕪碧
　　又
敲碎離愁紗忩外風揺翠竹人去後吹簫聲斷倚樓人
獨滿眼不堪三月暮舉頭已覺千山緑但試把一紙寄
來書從頭讀　相思字空盈幅相思意何時足滴羅襟
㸃㸃淚珠盈掬芳草不迷行客路垂楊只礙離人目最
苦是立盡月黄昏䦨干曲
　　又(送李正之提刑入蜀/)
蜀道登天一盃送繡衣行客還自歎中年多病不堪離
别東北看謄諸葛表西南更草相如檄把功名収拾付
君侯如椽筆　兒女淚君休滴荆楚跡吾能識要新詩
凖備廬山山色赤壁磯頭千古浪銅鞮陌上三更月正
梅花萬里雪深時須相憶
　　又(江行簡楊濟翁周顯先/)
過眼溪山怪都是舊時曽識還記得夢中行遍江南江
北佳處徑須攜杖去能消幾兩平生屐笑塵勞三十九
年非長為客　呉楚地東南坼英雄事曹劉敵被西風
吹盡了無塵跡樓觀甫成人已去旌旗未巻頭先白歎
人生哀樂轉相尋今猶昔
　　水調歌頭(舟次揚州和楊濟翁周顯先韻/)
落日塞塵起邊馬獵清秋漢家組練十萬列檻聳層樓
誰道投鞭飛渡憶昔鏑鳴血汚風雨佛貍愁季子正年
少匹馬黒貂裘　今老矣搔白首過揚州倦游欲去江
上手種橘千頭二客東南名勝萬巻詩書事業嘗試與
君謀莫射南山虎直覔富平侯
　　又
四坐且勿語聽我醉中吟池塘春草未歇髙樹變鳴禽
鴻鴈初飛江上蟋蟀還來牀下時序百年心誰要卿料
理山水有清音　歡多少歌長短酒淺深而今已不如
昔後定不如今閑處直須行樂良夜更教秉燭髙㑹惜
分隂白髪短如許黄菊倩誰簮
　　又(壬子三山被召陳端仁給事飲餞/)
長恨復長恨裁作短歌行何人為我楚舞聽我楚狂聲
余既滋蘭九畹又樹蕙之百畆秋菊更餐英門外滄浪
水可以濯吾纓　一盃酒問何似身後名人間萬事毫
髪常重泰山輕悲莫悲生離别樂莫樂新相識兒女古
今情富貴非吾事歸與白鷗盟
　　又
帶湖吾甚愛千丈翠奩開先生杖履無事一日走千囘
凡我同盟鷗鷺今日既盟之後來徃莫相猜白鶴恁何
處嘗試與偕來　破青萍排翠藻立蒼苔窺魚笑汝癡
計不解舉吾杯廢沼荒丘疇昔明月清風此夜人世幾
歡哀東岸緑隂少楊栁更須栽
　　賀新郎(別茂嘉十二弟/)
緑樹聽鶗鴂更那堪杜鵑聲住鷓鴣聲切啼到春歸無
啼處苦恨芳菲都歇算未抵人間離别馬上琵琶闗塞
黒更長門翠輦辭金闕看燕燕送歸妾　將軍百戰身
名裂向河梁囘頭萬里故人長絶易水蕭蕭西風冷滿
座衣冠似雪正壯士悲歌未徹啼鳥還知如許恨料不
啼清淚長啼血誰伴我醉明月
　　又(賦琵琶/)
鳯尾龍香撥自開元霓裳曲罷幾番風月最苦潯陽江
頭客畫舸亭亭待發記出塞黄雲堆雪馬上離愁三萬
里望昭陽宫殿孤鴻沒絃解語恨難説　遼陽驛使音
塵絶𤨏忩寒輕攏慢撚淚珠盈睫推手含情還却手一
抹梁州哀徹千古事雲飛烟滅賀老定塲無消息想沉
香亭北繁華歇彈到此為嗚咽
　　木蘭花慢(除州送花倅/)
老去情味減對别酒怯流年况屈指中秋十分好月不
照人圓無情水都不管共西風只管送歸船秋晚蓴鱸
江上夜深兒女燈前　征衫便好去朝天玉殿正思賢
想夜半承明留教視草却遣籌邊長安故人問我道愁
腸殢酒只依然目斷秋霄落鴈醉來時響空絃
　　摸魚兒(淳熙已亥自湖北漕移湖南同官王正之/置酒小山亭賦)
更能消幾番風雨匆匆春又歸去惜春長怕花開早何
况落紅無數春且住見説道天涯芳草無(一作/迷)歸路怨
春不語算只有殷勤畫簷蛛網盡日惹飛絮　長門事
凖擬佳期又誤蛾眉曽有人妒千金縱買相如賦脉脉
此情誰訴君莫舞君不見玉環飛燕皆塵土閑愁最苦
休去倚危欄斜陽正在烟栁斷腸處(羅大經云詞意殊/怨使在漢唐時寧)
(不賈種豆種桃之禍然聞夀皇見此/詞頗不悦終不加以罪可謂盛徳)
　　太常引(建康中秋夜為吕潛叔賦/)
一輪秋影轉金波飛鏡又重磨把酒問姮娥被白髪欺
人奈何　乗風好去長安萬里直下看山河斫去桂婆
娑人道是清光更多
　　水龍吟(過南磵雙溪樓/)
舉頭西北浮雲倚天萬里須長劒人言此地夜深長見
斗牛光熖我覺山髙潭空水冷月明星淡待燃犀下看
凭欄却怕風雷怒魚龍惨　峽束蒼江對起過危樓欲
飛還歛元龍老矣不妨髙卧氷壺凉簟千古興亡百年
悲笑一時登覽問何人又缷片帆沙岸繫斜陽纜
　　又(旅次登樓/)
楚天千里清秋水隨天去秋無際遥岑逺目獻愁供恨
玉簮螺髻落日樓頭斷鴻聲裏江南遊子把呉鈎看了
䦨千拍遍無人㑹登臨意　休説鱸魚堪膾儘西風季
鷹歸未求田問舎怕應羞見劉郎才氣可惜流年憂愁
風雨樹猶如此倩何人喚取紅巾翠袖揾英雄淚
　　鷓鴣天(鵞湖歸病起作/)
枕簟溪堂冷欲秋斷雲依水晚來収紅蓮相倚深如怨
白鳥無言定是愁　書咄咄且休休一丘一壑也風流
不知筋力衰多少但覺新來嬾上樓
　　西河(送錢仲耕自江西移守婺州/)
西江水道是西江人淚無情却解送行人月明千里從
今日日倚髙樓傷心烟樹如薺　㑹君難别君易草草
不知人意十年著破繡衣茸種成桃李問君可是厭承
明東方鼓吹千騎　對梅花更消一醉看明年調鼎風
味老病自憐憔悴過吾廬定有幽人相問嵗晚淵明歸
來未
　　永遇樂(京口北固亭懷古/)
千古江山英雄無覓孫仲謀處舞榭歌臺風流總被雨
打風吹去斜陽草樹尋常巷陌人道寄奴曽住想當年
金戈鐵馬氣呑萬里如虎　元嘉草草封狼居胥意贏
得倉皇北顧四十三年望中猶記燈火揚州路可堪囘
首佛狸祠下一片神鴉社鼓慿誰問亷頗老矣尚能飯
否(岳倦翁云此作/㣲覺用事多)
　　漢宫春(立春/)
春已歸來看美人頭上裊裊春幡無端風雨未肯収盡
餘寒年時燕子料今宵夢到西園渾未辦黄柑薦酒更
傳青韭堆盤　却笑東風從此便薫梅染栁更没些閑
閑時又來鏡裏轉變朱顔清愁不斷問何人㑹解連環
生怕見花開花落朝來塞鴈先還
　　又(㑹稽秋風亭觀雨/)
亭上秋風記去年嫋嫋曽到吾廬山河舉目雖異風景
非殊功成者去覺團扇便與人疎吹不斷斜陽依舊茫
茫禹跡都無　千古茂林猶在甚風流章句解擬相如
只今朩落江冷𣺌𣺌愁余故人書報莫因循忘却蓴鱸
誰念我新凉燈火一編太史公書
　　新荷葉(和趙徳莊韻/)
人已歸來杜鵑欲勸誰歸緑樹如雲等閑付與鶯飛兔
葵燕麥問劉郎幾度沾衣翠屏幽夢覺來水繞山圍
有酒重携小園隨意芳菲往日繁華而今物是人非春
風半面記當年初識崔徽南雲鴈少錦書無箇因依
　　南鄉子(登京口北固亭/)
何處望神州滿眼風光北固樓千古興亡多少事悠悠
不盡長江滾滾流　年少萬兠鍪坐斷東南戰未休天
下英雄誰敵手曹劉生子當如孫仲謀
　　蝶戀花(元日立春/)
誰向椒盤簮綵勝整整韶華争上春風鬢往日不堪重
記省為花常抱新春恨　春未來時先借問晚恨開遲
早又飄零近今嵗花期消息定只愁風雨無憑凖
　　清平樂(獨宿博山王氏菴/)
遶牀饑䑕蝙蝠翻燈舞屋上松風吹急雨破紙忩閒自
語　平生塞北江南歸來華髪蒼顔布被秋宵夢覺眼
前萬里江山
　　菩薩蠻(書江西造口壁/)
欝孤臺下清江水中間多少行人淚西北是長安可憐
無數山　青山遮不住畢竟東流去江晚正愁余山深
聞鷓鴣(羅大經云南渡初金人追隆祐太后御舟至造/口不及而還鷓鴣之句謂恢復之事行不得也)
　　生查子(有覓詞者為賦/)
去年燕子來繡戸深深處花徑得泥歸都把琴書汚
今年燕子來誰聽呢喃語不見捲簾人一陣黄昏雨
　　浪淘沙(山寺夜作/)
身世酒盃中萬事皆空古來三五箇英雄雨打風吹何
處是漢殿秦宫　夢入少年叢歌舞匆匆老僧夜半誤
鳴鐘驚起西忩眠不得捲地西風
　　定風波(暮春漫興/)
少日春懐似酒濃插花走馬醉千鐘老去逢春如病酒
唯有茶甌香篆小薫籠　巻盡殘花風未定休恨花開
原自要春風試問春歸誰得見飛燕來時相遇夕陽中
　范成大(字致能呉郡人紹興中進士累官權吏部尚/書参知政事尋帥金陵以病請閑進資政殿)
　　　　(學士領洞霄宫加大學士卒/諡文穆有石湖集詞一巻)
　　眼兒媚(萍鄉道中/)
酣酣日脚紫烟浮妍暖破輕裘困人天氣醉人花氣午
夢扶頭　春慵恰似春塘水一片縠紋愁溶溶曵曵東
風無力欲皺還休
　　菩薩蠻(湘東驛/)
客行忽到湘東驛明朝真似瀟湘客晴碧萬重雲幾時
逢故人　江南如塞北别後書難得先自鴈來稀那堪
春半時
　　謁金門(宜春道中野塘春水可喜有懷舊隱/)
塘水碧仍帶麴塵顔色泥泥縠紋無氣力東風如愛惜
　恰似越來溪側也有一雙鸂鶒只欠栁絲千百尺繫
船春弄笛
　　秦樓月(寒食日湖南提舉胡元髙家席上聞琴/)
湘江碧故人同作湘中客湘中客東風囘鴈杏花寒食
　温温月到藍橋側醒心絃裏春無極春無極明朝殘
夢馬嘶南陌
　　霜天曉角(梅/)
晚晴風歇一夜春堪折脉脉花疎天淡雲來去數枝月
　勝絶愁更絶此情誰與説惟有兩行低鴈知人倚䦨
干雪
　黄公度(字思憲莆陽人紹興八年進士第一官/尚書考功員外郎有知稼翁集詞一巻)
　　好事近
湖上送殘春已負别時歸約好在故園桃李為誰開誰
落　還家應是荔支天浮蟻要人酌莫把舞裙歌扇便
等閑抛却
　　卜算子(别十一弟之官/)
薄宦各東西往事隨風雨先自離歌不忍聞又何况春
將暮　愁共落花多人逐征鴻去君向瀟湘我向秦後
㑹知何處
　　青玉案
鄰雞不管離懐苦又還是催人去囘首髙城音信阻霜
橋月舘水村烟市總是思君處　裛殘别袖燕支雨謾
留得愁千縷欲倩歸鴻分付與鴻飛不住倚欄無語獨
立長天暮(按本集公登第後為趙忠簡所器而秦檜頗/銜之及召赴行在雖知非當路意而廹於君)
(命故寓意此詞/蓋去就早定矣)
　葛立方(字常之丹陽人勝仲子紹興八年進/士官至吏部侍郎有歸愚集詞一巻)
　　卜算子
裊裊水芝紅脉脉蒹葭浦淅淅西風澹澹烟幾㸃疎疎
雨　草草展杯觴對此盈盈女葉葉紅衣當酒船細細
流霞舉
　張孝祥(字安國烏江人紹興二十四年廷試第一累/遷中書舎人直學士院兼都督府参賛軍事)
　　　　(領建康留守尋以荆南湖北路安撫使請/祠進顯謨閣直學士有于湖集詞一巻)
　　　　(黄叔暘云于湖有紫微雅詞湯衡為序稱其/平昔未嘗著藁筆酣興健頃刻即成却無一)
　　　　(字無/來處)
　　滿江紅(聴雨/)
斗帳髙眠寒忩静瀟瀟雨意南樓近更移三鼓漏傳一
水㸃㸃不離楊栁外聲聲只在芭蕉裏也不管滴破故
鄉心愁人耳　無似有遊絲細聚復散真珠碎天應分
付與别離滋味破我一牀蝴蜨夢輸他雙枕鴛鴦睡向
此際别有好思量人千里
　　念奴嬌
星沙初下望重湖逺水長雲漠漠一葉扁舟誰念我今
日天涯飄泊平楚南來大江東去處處風波惡呉中何
地滿懐俱是離索　長記送我行時緑波亭上泣透青
羅薄檣燕低飛人去後依舊湘城簾幕不盡山川無窮
烟浪辜負秦樓約漁歌聲斷為君雙淚傾落
　　鷓鴣天
日日青樓醉夢中不知樓外已春濃杏花未濕疎疎雨
楊栁初揺短短風　扶畫鷁躍花驄湧金門外小橋東
行行又入笙歌裏人在珠簾第幾重
　　西江月(洞庭/)
問訊湖邊春色重來又是三年東風吹我過湖船楊栁
絲絲拂面　世路如今已慣此心到處悠然寒光亭下
水連天飛起沙鷗一片
　　六州歌頭
長淮望斷闗塞莾然平征塵暗霜風勁悄邊聲黯銷凝
追想當年事殆天數非人力洙泗上絃歌地亦羶腥隔
水氊鄉落日牛羊下區脱縱横看名王宵獵騎火一川
明笳鼓悲鳴遣人驚　念腰間箭匣中劒空埃蠧竟何
成時易失心徒壮嵗将零𣺌神京干羽方懐逺静烽燧
且休兵冠葢使紛馳騖若為情聞道中原遺老常南望
翠葆霓旌使行人到此忠憤氣填膺有淚如傾(朝野遺/記云安)
(國在建康留守席上賦此/歌闋魏公為罷席而入)
　姚　寛(字合威剡川人為六部監/門有西溪居士樂府一巻)
　　憶王孫
耗毵楊栁緑初低澹澹梨花開未齊樓上情人聽馬嘶
憶郎歸細雨春風濕酒旗
　　生查子
郎如陌上塵妾似隄邊絮相見兩悠揚踪跡無尋處
酒面撲春風淚眼零秋雨過了别離時還解相思否
　　踏莎行
蘋葉烟深荷花露濕碧蘆紅蓼秋風急采菱渡口日將
沉飛鴻樓上人空立　彩鳯難雙紅綃暗泣囘紋未剪
呉刀澀夢魂歸處不留踪厭厭一夜凉蟾入
　程　垓(字正伯眉山人有/書舟雅詞一巻)
　　　　(按正伯與子瞻為中表/兄弟故其詞有相亂者)
　　酷相思
月挂霜林寒欲墜正門外催人起奈離别如今真箇是
欲住也留無計欲去也來無計　馬上離魂衣上淚各
自箇供憔悴問江路梅花開也未春到也須頻寄人别
也須頻寄
　　小桃紅
不恨殘花軃不恨殘春破只恨流光一年一度又催新
火縱青天白日繫長繩也留春得麽　花院從教鎻春
事從教過燒筍園林嘗梅臺榭有何不可已安排珍簟
小胡牀待日長閑坐
　　芭蕉雨
雨過凉生藕葉晚庭消盡暑渾無熱枕簟不勝香滑争
奈寶帳情生金尊意愜　玉人何處夢蜨思一見氷雪
須冩個帖兒叮嚀説試問道肯來麽今夜小院無人重
樓有月
　　摸魚兒
掩凄凉黄昏庭院角聲何處嗚咽矮忩曲屋風燈冷還
是苦寒時節凝竚切念翠被薫籠夜夜成虚設倚忩愁
絶聽鳯竹聲中犀幃影外簌簌醸寒雪　傷心處却憶
當年輕别梅花滿院初發吹香弄蘂無人見惟有暮雲
千叠情未徹又誰料而今好夢分呉越不堪重説還記
得當初重門鎻處猶有夜深月
　　念奴嬌
秋風秋雨正黄昏供斷一忩愁絶帶減衣寛誰念我難
忍重城離别轉枕褰帷挑燈整被總是相思切知他别
後負人多少風月　不是怨極愁濃只愁重見了相思
難説料得新來魂夢裏不管飛來蝴蜨排悶人間寄愁
天上終有歸時節如今無奈亂雲依舊千叠
　　南浦
金鴨嬾薫香向晚來春酲一枕無緒濃緑漲瑶忩東風
外吹盡亂紅飛絮無言竚立斷腸惟有流鶯語碧雲欲
暮空惆悵韶華一時虚度　追思舊日心情記題葉西
樓吹花南浦老去覺歡疎傷春恨多付斷雲殘雨黄昏
院落問誰猶在凭欄處可堪杜宇但只解聲聲催他春
去
　　滿庭芳(臨安晚登/)
南月驚烏西風破鴈又是秋滿平湖採蓮人静寒色戰
菰蒲舊信江南好景一萬里輕覓蓴鱸誰知道呉儂未
識蜀客已情孤　憑髙増悵望湘雲盡處都是平蕪問
故鄉何日重見吾廬縱有荷紉美製終不似菊短籬疎
歸情逺三更雨夢依舊繞庭梧
　　漁家傲(彭門道中/)
獨木小舟烟雨濕燕兒亂㸃春江碧江上青山隨意覓
人寂寂落花芳草催寒食　昨夜青樓今日客吹愁不
得東風力細拾殘紅書怨泣流水急不知那個傳消息
　　南鄉子
幾日訴離尊歌盡陽闗不忍分此度天涯真箇去消魂
相送黄花落葉村　斜日又黄昏蕭寺無人半掩門今
夜粉香明日淚休論只要羅巾記舊痕
　　憶秦娥
青門深海棠開盡春隂隂春隂隂萬重雲水一寸歸心
　玉樓深鎻烟消沉知他何日同登臨同登臨待収紅
淚細説如今
　　謁金門
春夜雨催潤栁塘花塢小院重門深幾許畫簾香一縷
　獨立晚庭凝竚細把花枝閑數燕子不來天欲暮説
愁無處所
　　卜算子
獨自上層樓樓外青山逺望到斜陽欲盡時不見西飛
燕　獨自下層樓樓下蛩聲怨待到黄昏月上時依舊
柔腸斷
　　菩薩鬘
畫橋拍拍春江緑行人正在春江曲花潤接平川有人
花底眠　東風元自好只怕催花老安得萬垂楊繫教
春日長
　　愁倚欄令
春猶淺栁初芽杏初花楊栁杏花交映處有人家　玉
忩明煖烘霞小屏上水逺山斜昨夜酒多春睡重莫驚
他
　　水龍吟
夜來風雨匆匆故園定是花無幾愁多怨極等閑孤負
一年芳意栁困桃慵杏青梅小對人容易算好春長在
好花長見元只是人憔悴　囘首池南舊事恨星星不
堪重記如今但有看花老眼傷時清淚不怕逢花痩只
愁怕老來風味待繁紅亂處留雲借月也須拚醉
　　洞庭春色
錦字親裁淚巾偷裛細説舊時記笑桃門巷妝窺寶靨
弄花庭榭香濕羅衣幾度相隨游冶去任月細風尖猶
未歸多少事有垂楊眼見紅燭心知　如今事都過也
但贏得雙鬢成絲歎半妝紅豆相思有分兩分青鏡重
合難期惆悵一春飛絮夢恁悠颺教人分付誰銷魂處
又梨花雨暗半掩重扉
　
　
　
　
　
　
　
　
　
　
　
　
　
　詞綜巻十三
欽定四庫全書
　詞綜巻十四
　　　　　　　　　　翰林院檢討朱彛尊編
　　宋詞六十八首
　　　韓元吉(五首/)　　　　周必大　(一首/)
　　　京　鏜(一首/)　　　　尤　袤(一首/)
　　　仲　并(二首/)　　　　朱　熹(一首/)
　　　真徳秀(一首/)　　　　趙汝愚(一首/)
　　　洪　适(四首/)　　　　呉　儆(四首/)
　　　楊萬里(一首/)　　　　李處全(二首/)
　　　張　震(二首/)　　　　羅　願(一首/)
　　　崔與之(一首/)　　　　劉克莊(八首/)
　　　樓　鍔(一首/)　　　　呉　琚(一首/)
　　　趙彦端(八首/)　　　　管　鑑(一首/)
　　　魏子敬(一首/)　　　　甄龍友(一首/)
　　　俞國寶(一首/)　　　　衛元卿(一首/)
　　　李　石(二首/)　　　　張　鎡(三首/)
　　　杜　旟(三首/)　　　　劉　儗(四首/)
　　　岳　珂(一首/)　　　　程　珌(一首/)
　　　王千秋(一首/)　　　　程　先(一首/)
　　　蘇　泂(一首/)　　　　劉圻父(一首/)
　韓元吉(字无咎號南澗許昌人官/吏部尚書有焦尾集一巻)
　　六州歌頭
東風著意先上小桃枝紅粉膩嬌如醉倚朱扉記年時
隱映新妝面臨水岸春将半雲日煖斜陽轉夾城西草
軟沙平驟馬垂楊渡玉勒争嘶認蛾眉凝笑臉薄拂胭
脂繡戸曽窺恨依依　昔携手處香如霧紅隨歩怨春
遲消痩損慿誰問只花知淚空垂舊日堂前燕和烟雨
又雙飛人自老春長好夢佳期前度劉郎幾許風流地
也自應悲但茫茫暮靄目斷武陵溪往事難追
　　薄倖
送君南浦對烟栁青青萬縷更滿眼殘紅吹盡葉底黄
鸝自語甚動人多少離情樓頭水濶山無數記竹裏題
詩花邊載酒魂斷江干春暮　都莫問功名事白髮星
星如許任雞鳴起舞鄉闗何在憑髙目盡孤鴻去漫留
君住趂酴醿香煖持杯且醉瑶臺路相思記取愁絶西
忩夜雨
　　謁金門(春雪/)
春尚淺誰把玉英裁剪儘道梅梢開未遍巻簾花滿院
　樓上酒融歌煖樓下水平烟逺却似湧金門外見絮
飛波影亂
　　霜天曉角(題采石蛾眉亭/)
倚天絶壁直下江千尺天際兩蛾横黛愁與恨幾時極
　暮潮風正急酒䦨聞塞笛試問謫仙何處青山外逺
烟碧
　　水龍吟(題三峯閣詠英華女子/)
雨餘叠巘浮空望中秀色仙都是洞天未鎻人間春好
玉妃曽墜錦瑟繁絃鳯笙清響九霄歌吹問分香舊事
劉郎去後知誰伴風前醉　囘首暝烟千里但紛紛落
紅如淚多情易老青鸞何許詩成誰寄斗轉参横半簾
花影一溪寒水悵飛鳧路杳行雲夢斷有三峰翠
　周必大(字子充一字𢎞道廬陵人紹興二十一年進/士歴官左丞相封益國公贈太師諡文忠有)
　　　　(省齋集近體/樂府一卷)
　　㸃絳脣(贈歌者小瓊/)
秋夜乗槎客星容到天孫渚眼波微注将謂牽牛渡
見了還非重理霓裳舞雖無誤幾年一遇莫訝周郎顧
　京　鏜(字仲逺豫章人登紹興二十七年進士第由/縣令擢御史遷右司郎官出為四川安撫使)
　　　　(進刑部尚書慶元初官左丞相卒贈太保初/諡文穆以家諱從其子請諡文忠改諡莊定)
　　　　(有松坡居士/樂府一巻)
　　雨中花(重陽/)
玉局祠前銅壺閣畔錦城藥市争竒正紫萸綴席黄菊
浮巵巷陌連鑣並轡樓臺吹竹彈絲登髙逺望一年好
景九日佳期　自憐行客猶對佳賔留連豈是貪癡誰
㑹得心馳北闕興寄東籬惜别未催鷁首追歡且醉蛾
眉明年此㑹他鄉今日總是相思
　尤　袤(字延之無錫人紹興中進士累官禮部尚書/正奉大夫贈光禄大夫諡文簡有梁溪集)
　　瑞鷓鴣(詠落梅/)
清溪西畔小橋東落月紛紛水映空五夜客愁花片裏
一年春事角聲中　歌殘玉樹人何在舞破山香曲未
終却憶孤山醉歸路馬蹄香雪襯東風
　仲　并(字彌性江都人紹興中進士授平江教授改/左丞奉郎歴光禄寺丞終朝請大夫淮東安)
　　　　(撫司参議/有浮山集)
　　水調歌頭(浮逺堂/)
静練平千頃華棟俯中流凌晨畫㦸來看宿雨斷虹収
八九胸中雲夢三千筆端風月無處快凝眸笑詠一堂
上揮麈氣横秋　俯危欄紅日下暮雲収無窮偉觀祇
應天意為君謀容我時醒時醉獨泛微烟微雨浩蕩逐
輕鷗不羡岳陽勝丹碧聳層樓
　　念奴嬌(同前/)
練江風静卧氷奩百尺朱欄飛入江逺浮天天在水水
滿半天雲濕白鳥明邊青山斷處眼冷江頭立月明潮
上葦間漁唱聲急　幾度吹老蘋花野香無數欲寄應
難及天借詩人供醉眼尊爼一時収拾竹裏行厨花間
歩障風雨生呼吸酒䦨歌罷釣船先具蓑笠
　朱　熹(字元晦一字仲晦婺源人第進士仕至轉運/副使崇政殿説書煥章閣待制致仕贈太師)
　　　　(封信國公改徽國諡/文有文公集詞一巻)
　　水調歌頭(櫽括杜牧之九日齊州詩/)
江水浸雲影鴻鴈欲南飛携壺結客何處空翠𣺌烟霏
塵世難逢一笑况有紫萸黄菊堪插滿頭歸風景今朝
是身世昔人非　酬佳節須酩酊莫相違人生如寄何
事辛苦怨斜暉無盡今來古往多少春花秋月那更有
危機與問牛山客何必淚沾衣
　真徳秀(字景元更景希浦城人第慶元進士歴官翰/林學士知制誥贈銀青光禄大夫諡文忠學)
　　　　(者稱西/山先生)
　　蝶戀花(紅梅/)
兩岸月橋花半吐紅透肌香暗把遊人誤盡道武陵溪
上路不知迷入江南去　先自氷霜真態度何事枝頭
㸃㸃胭脂汚莫是東君嫌淡素問花花又嬌無語
　趙汝愚(字子直漢王元佐七世孫家餘干舉進士第/一累官光禄大夫右丞相贈太師追封沂國)
　　　　(公諡/定忠)
　　栁梢青(題豐樂樓/)
水月光中烟霞影裏湧出樓臺空外笙簫人間笑語身
在蓬萊　天香暗逐風囘正十里荷花盡開買箇輕舟
山南遊遍山北歸來
　洪　适(字景伯皓子中博學宏詞科累官尚書右僕/射同中書門下平章事兼樞宻使諡文惠有)
　　　　(盤洲集/詞二巻)
　　好事近(别傳文/)
栁岸碧漪深底事催人行色無計相留情話只别愁如
織　小蠻樊素兩傾城幾度醉狂客明日扁舟西去聽
歌聲不得
　　生查子
桃疎蜨惜香栁困鶯銜絮日影過簾旌多少閑愁緒
紅綻武陵溪緑暗章臺路春色似行人無意花間住
　　浣溪沙(餞范子芬行/)
整頓春衫欲跨鞍一杯相屬少開顔愁蛾不似舊時彎
　未見兩星添栁宿忍教三叠唱陽闗相思空望㑹稽
山
　　虞美人
芭蕉滴滴忩前雨望斷江南路亂雲重叠幾多山不似
倦飛鷗鳥便知還　角聲更聽譙門弄夜夜思歸夢鄱
江樓下水含漪姑負鈎灘烟艇緑蓑衣
　呉　儆(字益恭休寜人紹興二十七年進士淳熈初/通判邕州已除知州兼廣南西路安撫都監)
　　　　(以親老丐祠主管台州崇道館轉朝散郎/致仕寶祐中追諡文肅有竹洲集詞一巻)
　　滿庭芳(寄葉蔚宗/)
草滿池塘鶯啼楊栁燕忙知為泥融飄花流水竹外小
橋通又是一春憔悴摘殘英遍遶芳叢長安逺平蕪盡
處叠叠但雲峰　西湖行樂處牙牆漾鷁錦帳翻虹想
年時桃李應已成空欲冩相思寄與雲天濶難覓征鴻
空凝想時時殘夢依約上陽鐘
　　浣溪沙(題星州寺/)
十里青山泝碧流夕陽沙晚片帆収重重烟樹出層樓
　人去人歸芳草渡鷗飛鷗没白蘋洲碧桐翠竹記曽
遊
　　又(題餘干傳舍/)
畫楯朱欄繞碧山平湖徙倚水雲寛人家楊栁帶汀灣
　目力已隨飛鳥盡機心還逐白鷗閑蕭蕭微雨晚來
寒
　　減字木蘭花(中秋獨與靜之飲/)
碧梧秋老滿地琅玕紛不掃門掩黄昏惟有年時月照
人　淒凉滿眼肯作六年燈火伴莫説淒凉來嵗如今
又一方
　楊萬里(字廷秀吉水人紹興中進士歴祕書監以寶/文閣待制致仕進寶謨閣學士贈光禄大夫)
　　　　(諡文節有誠齋/集樂府一巻)
　　好事近
月未到誠齋先到萬花川谷不是誠齋無月隔一庭脩
竹　如今纔是十三夜月色巳如玉未是秋光竒絶看
十五十六
　李處全(字粹伯淳熈中侍御/史有晦庵詞一巻)
　　水調歌頭(送王景文/)
上馬趣携酒送客古朱方秋風斜日山際低草見牛羊
酩酊不知更漏但見横江白露清映月如霜平睨廣寒
殿誰説路岐長　醉還醒時起舞念吾鄉江山爾爾囘
首千載幾興亡一笑書生事業誰笑管城居士不換碧
油幢好在中冷水擊節奏伊凉
　　菩薩鬘
杜鵑只管催歸去知渠教我歸何處故國淚生痕那堪
枕上聞　嚴装吾已具泛宅呉中路弭楫喚東鄰江東
日暮雲
　張　震(字東父號無隱居士益/寜人孝宗朝為諌官)
　　　　(黄叔暘云無隱居士詞/甚婉媚盖富貴人語也)
　　驀山溪
青梅如豆斷送春歸去小緑間長紅看幾處雲歌栁舞
偎花識面對月共論心携素手采香遊踏遍西池路
水邊朱戸曽記銷魂處小立背秋千空悵望娉婷韻度
楊花撲面香糁一簾風情脉脉酒厭厭囘首斜陽暮
　　蝶戀花
梅子初青春已暮芳草連雲緑遍西池路小院繡簾纔
半舉銜泥紫燕雙飛去　人在赤欄橋畔住不解傷心
還解相思否清夢欲尋猶間阻紗忩一夜蕭蕭雨
　羅　願(字瑞良號存齋歙縣人紹興中以䕃補承務/郎監臨安新城税歴鄂州守有鄂州小集)
　　水調歌頭(中秋和施司諫/)
秋宇浄如水月鏡不安臺欝孤髙處張樂語笑脱塵埃
簷外白毫千丈坐上銀河萬斛心境兩佳哉俯仰共清
絶底處著風雷　問天公邀月姉媿凡才婆娑人世羞
見蓬鬢漾金罍來嵗公歸何處照耀彩衣簮槖禁直且
休催一曲庾江上千古繼韶陔
　崔與之(字正子廣州人紹興四年進士累官廣東經/畧安撫使兼知廣州拜参知政事右丞相皆)
　　　　(力辭以觀文殿大學士致仕/封南海郡公卒諡清獻有集)
　　水調歌頭
萬里雲間戍立馬劒門關亂山極目無際直北是長安
人苦百年塗炭鬼哭三邊鋒鏑天道久應還手冩留屯
奏炯炯寸心丹　對青燈搔白髪漏聲殘老來勲業未
就妨却一身閑梅嶺緑隂青子蒲澗清泉白石怪我舊
盟寒烽火平安夜歸夢到家山
　劉克莊(字潜夫莆田人以䕃仕淳熈中賜同進士/出身官龍圖閣直學士有後村别調一巻)
　　憶秦娥
遊人絶緑隂滿野芳菲歇芳菲歇養蠺天氣采茶時節
　枝頭杜宇啼成血陌頭楊栁吹成雪吹成雪淡烟疎
雨江南三月
　　玉樓春(呈林節推/)
年年躍馬長安市客裏似家家似寄青錢喚酒日無何
紅燭呼盧宵不寐　易桃錦婦機中字難得玉人心下
事男兒西北有神州莫灑水西橋畔淚
　　賀新郎(端午/)
思逺樓前路望平隄十里湖光畫船無數緑葢盈盈紅
粉面葉底荷花解語鬬巧結同心雙縷尚有經年離别
恨一絲絲總是相思處相見也又重午　清江舊事傳
荆楚歎人情千載如新尚沉菰黍且盡樽前今日醉誰
肯獨醒弔古汎幾盞菖蒲緑醑兩兩龍舟争競渡奈珠
簾暮捲西山雨看未足怎歸去
　　又(遊周氏花園/)
溪上収殘雨倚危欄薄綿乍脱日隂亭午閙市不知春
色處散在荒園廢墅漸小白長紅無數客子雖非河陽
令也隨縁暫作鶯花主那可負甕中醑　碧雲四合千
巖暮恨匆匆余方有事子姑歸去趂取羣芳未揺落暇
日提魚就煑歎激電光隂如許囘首明年何處在問桃
花尚記劉郎否公莫笑醉中語
　　滿江紅
落日登樓誰管領倦遊在客待喚起滄浪漁父隔江吹
笛看水看山身尚健憂晴憂雨頭先白對暮雲不見美
人來遥天碧　山中鶴應相憶沙上鷺渾相識想石田
茒屋草深三尺空有鬢如潘騎省斷無面見陶彭澤便
倒傾海水浣衣塵難湔滌
　　清平樂(贈維揚陳師文參議家舞姬/)
宫腰束素只怕能輕舉好築避風臺䕶取莫遣驚鴻飛
去　一團香玉温柔笑顰俱有風流貪與蕭郎眉語不
知舞錯伊州
　　摸魚兒
怪新來倚樓看鏡清狂渾不如舊暮雲千里傷心處(一/作)
(色/)那更亂蟬疎栁凝望久愴故國百年陵闕誰囘首功
名大謬歎采藥名山讀書精舎此計幾時就　封侯事
久矣輸人妙手滄洲(一作/扁舟)聊作漁叟髙冠長劒都閑物
世上切身惟酒千載後君試看㧞山扛鼎俱烏有英雄
骨朽問顧曲周郎而今還解來聽小詞否
　　長相思
朝有時暮有時潮水猶知日兩囘人生長别離　來有
時去有時燕子猶知社後歸君行無定期
　樓　鍔(字巨山淳熈/中知江隂軍)
　　浣溪沙(雙檜堂/)
夏半陽烏景最長小池不斷藕花香電影雷聲催急雨
十分凉　芡剥明珠隨意嚼𤓰分瓊玉趂時嘗雙檜堂
深新醸好且傳觴
　呉　琚(字居夫汴人憲聖皇后姪太寜郡王益之子/歴尚書郎部使者直學士慶元中以鎮安節)
　　　　(度使守建康遷少保/卒諡忠惠有雲壑集)
　　酹江月(觀湖應制/)
玉虹遥挂望青山隱隱有如一抹忽覺天風吹海立好
似春霆初發白馬凌空瓊鰲駕水日夜朝天闕飛龍舞
鳯欝葱環拱呉越　此景天下應無東南形勝偉觀真
竒絶好是呉兒飛彩幟蹴起一江秋雪黄屋天臨水犀
雲擁看擊中流楫晚來波静海門飛上明月
　趙彦端(字徳荘乾道淳熈間以直寶文/閣知建寜府有介庵詞四巻)
　　千秋嵗
杏花風下獨立春寒夜微雨度疎星挂輝輝濃艶出嫋
嫋繁枝亞朱檻倚輕羅醉裏添還缷　寂寞情猶乍悵
望驂鸞駕衣褪玉香欺麝一花拚一醉杯重憑誰把春
去也重簾翠幕人如畫
　　謁金門
休相憶明日逺如今日樓外緑烟村羃羃花飛如許急
　栁外晚來船集波底夕陽紅濕送盡去雲成獨立酒
醒愁又入(張正夫云徳荘宗室之秀賦西湖謁金門云/波底夕陽紅溼阜陵問誰詞答云彦端所作)
(上云我家裏人也/㑹作此等語喜甚)
　　青玉案(贈勉道琵琶人/)
當年萬里龍沙路載多少離愁去冷壓層簾雲不度芙
蓉雙帶垂楊嬌髻絃索初調處　花凝玉立東風暮曽
記江邊麗人句異縣相逢能幾許多情誰料琵琶洲畔
同醉清明雨
　　沙塞子
春水緑波南浦漸理棹行人欲去黯銷魂栁際輕烟花
梢微雨　長亭放􁑭無計住但芳草迷人去路忍囘頭
斷雲殘日長安何處
　　清平樂(席上贈人/)
桃根桃葉一樹芳相接春到江南三二月迷損東家蝴
蜨　殷勤踏取青陽風前花正低昻與我同心支子報
君百結丁香
　　㸃絳脣(送中逢管倅/)
顦顇天涯故人相遇情如故别離何遽忍唱陽闗句
我是行人更送行人去愁無據寒蟬鳴處囘首斜陽暮
　　虞美人
斷蟬髙栁斜陽處池閣絲絲雨緑檀珍簟巻新紅屈曲
杏花蝴蝶小屏風　春山叠叠秋波漫収拾殘鍼線又
成嬌困倚檀郎無事更抛蓮子打鴛鴦
　　豆葉黄
粉牆丹檻栁絲中簾箔輕明花影重午醉醒來一面風
緑蔥蔥幾顆櫻桃葉底紅
　管　鑑(字明仲有養/拙堂詞一巻)
　　生查子
天教百媚生賦得多情怨背整玉搔頭寛了黄金釧
情隨歌意深故故囘嬌盼不是不相知只為難相見
　魏子敬
　　生查子
愁盈鏡裏山心叠琴中恨露濕玉蘭秋香伴金屏冷
雲歸月正圓鴈到人無信孤損鳯凰釵立盡梧桐影(劉/興)
(伯云此詞題/道塗壁甚工)
　甄龍友(字雲卿永嘉人紹興/中進士官國子監簿)
　　霜天曉角(題赤壁/)
峨眉仙客四海文章伯來向東坡遊戲人間世著不得
　去國誰愛惜在天何處覓但見樽前人唱前赤壁後
赤壁
　俞國寶(俞一作于臨川人淳熈間/太學生有醒庵遺珠集)
　　風入松(題酒肆/)
一春長費買花錢日日醉湖邊玉驄慣識西湖路驕嘶
過沽酒樓前紅杏香中歌舞緑楊影裏秋千　暖風十
里麗人天花壓雲鬢偏畫船載得春歸去餘情付湖水
湖烟明日重扶殘醉來尋陌上花鈿
　衛元卿(洋州人領薦不/得志游山谷間)
　　謁金門
花過雨又是一番紅素燕子歸來愁不語故巢無覓處
　誰在玉樓歌舞誰在玉闗辛苦若使邊塵吹得去東
風侯萬户
　李　石(字知幾資陽人乾道中以薦任太/學博士出為成都倅有方舟集)
　　臨江仙
烟栁疎疎人悄悄畫樓風外吹笙倚欄聞喚小紅聲薫
香臨欲睡玉漏已三更　坐待不來來又去一方明月
中庭粉牆東畔小橋横起來花影下扇子撲流螢
　　漁家傲(贈鼎湖官伎/)
西去征鴻東去水幾重别恨千山裏夢繞緑忩書半紙
何處是桃花溪畔人千里　痩玉倚香愁黛翠勸人須
要人先醉問道明朝行也未猶自記燈前背立偷垂淚
　張　鎡(字功甫號約齋西秦人官/奉議郎有玉照堂詞一巻)
　　鵲橋仙(菱/)
連汀接溆縈蒲帶藻萬鏡香浮光滿濕烟吹霽木蘭輕
照波底紅嬌翠婉　玉纎採來銀籠攜去一曲山長水
逺綵鴛雙慣貼人飛恨南浦離多夢短
　　蘭陵王(荷花/)
蓼汀側朝靄依依弄色知何許湘女淡妝羽節飛來帶
秋碧輕裙素綃織誰與明璫競飾無言處相倚遡洄應
有柔情正堆積　當年駐香鷁記草媚羅裙波映文席
(闕/)　　　　　　　　　　　　　　　斜陽返照暮
雨濕愛天際凉入　愁寂念疇昔謾太華峰頭幽夢尋
覓而今兩鬢如花白但一線才思半星心力新詞竒句
便做有怎道得
　　滿庭芳(促織/)
月洗髙梧露漙幽草寶釵樓外秋深上花沿翠螢火墜
牆隂静聽寒聲斷續微韻轉凄咽悲沉争求侣殷勤勸
織促破曉機心　兒時曽記得呼燈灌穴歛歩隨音任
滿身花影猶自追尋携向畫堂試鬭亭臺小籠巧装金
今休説從渠牀下凉夜聽孤吟
　杜　旟(字伯髙號橋齋金華人吕成公/門下士與弟四人並有名譽)
　　　　(陳同甫云伯髙奔風逸足而鳴以和鸞仲髙/麗句晏叔原不得擅美叔髙戈矛森立有呑)
　　　　(虎食牛之氣左右輝映匪獨一門之盛可謂/一時之豪  葉正則贈幼髙云杜子五兄弟)
　　　　(詞林俱/上頭)
　　酹江月(石頭城/)
江山如此是天開萬古東南王氣一自髯孫横短䇿坐
使英雄鵲起玉樹聲銷金蓮影散多少傷心事千年遼
鶴併疑城郭非是　當日萬駟雲屯潮生潮落處石頭
孤峙人笑褚淵今齒冷只有袁公不死斜日荒烟神州
何在欲墮新亭淚元龍老矣世間何限餘子
　　摸魚兒(湖丄/)
放扁舟萬山環處平鋪碧浪千頃仙人憐我征塵久借
與夢遊清枕風乍静望兩岸羣峰倒浸玻璃影樓臺相
映更日薄烟輕荷花似醉飛鳥墮寒鏡　中都内羅綺
千街萬井天教此地幽勝仇池仙伯今何在隄栁幾眠
還醒君試問問此意只今更有何人領功名未竟待學
取鴟夷仍携西子來動五湖興
　　驀山溪
春風如客可似繁華主紅紫未全開早緑遍江南千樹
一番新火多少倦遊人纎腰栁不知愁猶作風前舞
小䦨干外兩兩幽禽語問我不歸家有佳人天寒日暮
老來心事惟只有春知江頭路帶春來更帶春歸去
　劉　儗(一云名仙掄字叔儗/廬陵人有招山集)
　　　　(黄叔暘云叔儗有招山詩/集樂章尤為人所膾炙)
　　菩薩蠻(海棠/)
東風去了秦樓畔一川烟草無人管芳樹雨初晴黄鸝
三兩聲　海裳花已謝春事無多也只有牡丹時知他
歸不歸
　　念奴嬌(送張明之赴京西幕/)
艅艎東下望西江千里蒼茫烟水試問襄州何處是雉
堞連雲天際叔子殘碑卧龍陳迹遺恨斜陽裏後來人
物如君瓌偉能幾　其肯為我來耶河陽下士正是强
人意勿謂時平無事也便以言兵為諱眼底山河樓頭
鼓角都是英雄淚功名機㑹要許閑暇先備
　　又(長沙趙帥席上作/)
西風何事為行人掃蕩煩襟如洗熏漲蒸瀾都捲盡一
片瀟湘清泚酒病驚秋詩愁入鬢對影人千里楚宫故
事一時分付流水　江上買取扁舟排雲湧浪直過金
沙尾歸去江南丘壑處不用重尋月姉風露杯深芙蓉
裳冷笑傲烟霞裏草廬如舊卧龍知為誰起
　　訴𠂻情
征衣薄薄不禁風長日雨絲中又是一年春事花信到
梧桐　雲漠漠水溶溶去匆匆客懐今夜家在江西身
在江東
　岳　珂(字肅之號倦翁飛孫管内勸農使知嘉興府/歴戸部侍郎淮東總領兼制置使有玉楮集)
　　祝英臺近(北固亭/)
淡烟横層霧歛勝槩分雄占月下鳴榔風急怒濤颭闗
河無限清愁不堪臨鑑正雙鬢秋風塵染　謾登覽極
目萬里沙塲事業頻看劒古往今來南北限天塹倚樓
休弄新聲重城門掩歴歴數西州更㸃
　程　珌(字懐古休寜人紹熈四年進士累官寶文閣/學士知福州兼福建安撫使封新安郡侯以)
　　　　(端明殿學士致仕卒贈特/進少師有洛水集詞一巻)
　　念奴嬌(憶先廬春山之勝/)
歸來一笑尚看看趂得人間寒食阿壽牽衣仍問我雙
鬢新來添白忍見庭前去年芳草依舊青青色西湖雨
後緑波兩岸平拍　天教斷送流年三之一矣又是成
疎隔燕子春寒渾未到誰説江南消息玉樹熏香氷桃
翻浪好箇真消息這囘歸去松風深處横笛
　王千秋(字錫老東平人/有審齋詞一巻)
　　賀新郎(石城弔古/)
弔古城頭去正髙秋霜晴木落路通洲渚欲問紫髯分
鼎事只有荒祠烟樹巫覡去久無簫鼓霸業荒凉遺堞
墜但蒼崖日閲征帆渡興與廢幾今古　夕陽細草空
凝竚試追思當時子敬用心良誤要約劉郎銅雀醉底
事遽争荆楚遂但見蜀呉烽舉致使五官伸脚睡喚諸
兒畫取長陵土遺此恨欲誰語
　程　先(字傳之休寧人父官團練以偏師禦金人於/池州殉節死當録其嗣固譲不受隐居東山)
　　　　(遣其子永竒師事晦庵即/語録所稱程次卿是也)
　　鎻忩寒(有感/)
雨洗紅塵雲迷翠麓小車難去凄凉感慨未有今年春
暮想曲江水邊麗人影沉香歇誰為主但兔葵燕麥風
前揺蕩徑花成土　空被多情苦歎嘉會難逢少年幾
許紛紛沸鼎負了青陽百五待何時重覩太平典衣貰
酒相爾汝算蘭亭有此歡娯又却悲今古
　蘇　泂(字召叟山隂人/有泠然閣集)
　　雨中花(懐劉改之/)
十載尊前放歌起舞人間酒戸詩流盡期君凌厲羽翮
髙秋世事幾如人意儒冠還負身謀歎天生李廣才氣
無雙不得封侯　榆闗萬里一去飄然片雲甚處神州
應悵望家人父子重見無由隴水寂寥傳恨淮山宛轉
供愁這囘休也燕鴻南北長隔英游
　劉圻父(字子寰號篁㟳游朱/文公之門有麻沙集)
　　花發沁園春(呈史滄洲/)
換譜伊凉選歌燕趙一番樂事重起花新笑靨栁軟纎
腰濟楚衆芳圍裏年年佳㑹長是傍清明天氣正魏紫
衣染天香蜀紅妝破春睡　一簇猩羅鳯翠遍東園西
城檢㸃芳事銓齋吏散晝館人稀幾闋管絃清脆人生
適意流轉共風光遊戲到遇景取次成歡怎教良夜休
醉
　
　
　
　
　
　
　
　
　
　
　
　
　
　
　
　詞綜巻十四
欽定四庫全書
　詞綜巻十五
　　　　　　　　　　翰林院檢討朱彛尊編
　　宋詞六十六首
　　　姜　䕫(二十二首/)　　陸　游(十五首/)
　　　陳　亮(三首/)　　　　劉　過(九首/)
　　　楊　炎(六首/)　　　　張　輯(十一首/)
　姜　䕫(字堯章鄱陽人流寓/呉興有白石詞五巻)
　　　　(范石湖云白石有裁雲縫月之妙手敲金戞/玉之竒聲  趙子固云白石詞家之申韓也)
　　　　(處黄叔暘云白石詞極精妙不減清真其髙/  有美成所不能及  沈伯時云白石清勁)
　　　　(知音亦未免有生硬處又張叔夏云姜白石/如野雲孤飛去留無迹  云白石詞不惟清)
　　　　(虛且又騷雅讀之/使人神觀飛越)
　　探春慢(過霅溪别鄭次臯諸君/)
衰草愁烟亂鴉送目飛沙廻旋平野拂雪金鞭欺寒茸
㡌還記章臺走馬誰念漂零久謾贏得幽懐難冩故人
青盼相逢小忩閑共情話　長恨離多㑹少重訪問竹
西珠淚盈把鴈磧沙平漁汀人散老去不堪遊冶無奈
苕溪月又喚我扁舟東下甚日歸來梅花零亂春夜
　　一萼紅(人日登長沙定王臺/)
古城隂有官梅幾許紅萼未宜簮池面氷膠牆腰雪老
雲意還又沉沉翠藤共閑穿徑竹漸笑語驚起卧沙禽
野老林泉故王臺榭呼喚登臨　南去北來何事蕩湘
雲楚水目極傷心朱戸黏雞金盤簇燕空歎時序侵尋
曽記共西樓雅集想垂栁還裊萬絲金待得歸鞍到時
只怕春深
　　揚州慢(淳熙丙申至日過揚州/)
淮左名都竹西佳處解鞍少駐初程過春風十里盡薺
麥青青自戎馬窺江去後廢池喬木猶厭言兵漸黄昏
清角吹寒都在空城　杜郎俊賞算如今重到須驚縱
荳䓻詞工青樓夢好難賦深情二十四橋仍在波心蕩
冷月無聲念橋邊紅藥年年知為誰生
　　㸃絳脣(呉淞/)
燕鴈無心太湖西畔隨雲去數峰清苦商畧黄昏雨
第四橋邊擬共天隨住今何許凭欄懐古殘栁参差舞
　　暗香(石湖詠梅/)
舊時月色算幾番照我梅邊吹笛喚起玉人不管清寒
與攀摘何遜而今漸老都忘却春風詞筆但怪得竹外
疎花香冷入瑶席　江國正寂寂歎寄與路遥夜雪初
積翠尊易泣紅萼無言耿相憶長記曽携手處千樹壓
西湖寒碧又片片吹盡也幾時見得
　　疎影(前題/)
苔枝綴玉有翠禽小小枝上同宿客裏相逢籬角黄昏
無言自倚修竹昭君不慣邊沙逺但暗憶江南江北想
佩環月下歸來化作此花幽獨　猶記深宫舊事那人
正睡裏飛近蛾緑莫似春風不管盈盈早與安排金屋
還教一片隨波去又却怨玉龍哀曲等恁時重覓幽香
已入小忩横幅(張叔夏云暗香疎影二曲前/無古人後無來者真為絶唱)
　　長亭怨慢
漸吹盡枝頭香絮是處人家緑深門戸逺浦縈廻暮帆
零亂向何許閲人多矣誰得似長亭樹樹若有情時不
㑹得青青如此　日暮望髙城不見只見亂山無數韋
郎去也怎忘得玉環分付第一是早早歸來怕紅萼無
人為主算只有并刀難剪離愁千縷
　　齊天樂(蟀蟋/)
庾郎先自吟愁賦淒淒更聞私語露濕銅鋪苔侵石井
都是曽聽伊處哀音似訴正思婦無眠起尋機杼曲曲
屏山夜凉獨自甚情緒　西忩又吹暗雨為誰頻斷續
相和砧杵候館吟秋離宫弔月别有傷心無數豳詩謾
與笑籬落呼燈世間兒女寫入琴絲一聲聲更苦(張叔/夏云)
(全章精粹所詠瞭然/在目且不留滯于物)
　　念奴嬌(荷花/)
閙紅一舸記年時常與鴛鴦為侣三十六陂人未到水
佩風裳無數翠葉吹凉玉容消酒更灑菰蒲雨嫣然揺
動冷香飛上詩句　日暮青葢亭亭情人不見争忍凌
波去只恐舞衣寒易落愁入西風南浦髙栁垂隂老魚
吹浪留我花間住田田多少幾回沙際歸路
　　湘月(即念奴嬌之鬲指聲也/)
五湖舊約問經年底事長負清景暝入西山漸喚我一
葉夷猶乗興倦網都収歸禽時度月上汀洲冷中流容
與畫橈不㸃清鏡　誰解喚起湘靈烟鬟霧鬢理哀絃
鴻陣玉麈談𤣥歎坐客多少風流名勝暗栁蕭蕭飛星
冉冉夜久知秋信鱸魚應好舊家樂事誰省
　　淡黄栁(合肥/)
空城曉(一作/畫)角吹入垂楊陌馬上单衣寒側側看盡鵞
黄嫩緑都是江南舊相識　正岑寂明朝又寒食强携
酒小橋宅怕棃花落盡成秋色燕燕飛來問春何在唯
有池塘自碧
　　側犯(芍藥/)
恨春易去甚春却向揚州住微雨正繭栗梢頭弄詩句
紅橋二十四總是行雲處無語漸半脱宫衣笑相顧
金壺細葉千朶圍歌舞誰念我鬢成絲來此共樽俎後
日西園緑隂無數寂寞劉郎自修花譜
　　惜紅衣(荷花/)
枕簟邀凉琴書換日睡餘無力細灑氷泉并刀破甘碧
牆頭喚酒誰問訊城南詩客岑寂髙樹晚蟬説西風消
息　虹梁水陌魚浪吹香紅衣半狼籍維舟試望故國
𣺌天北可惜渚邊沙外不共美人遊歴問甚時同賦三
十六陂秋色
　　琵琶仙(呉興/)
雙槳來時有人似舊曲桃根桃葉歌扇輕約飛花蛾眉
正竒絶春漸逺汀洲自緑更添了幾聲啼鴂十里揚州
三生杜牧前事休説　又還是宫燭分烟奈愁裏匆匆
換時節都把一襟芳思與空階榆莢千萬縷藏鴉細栁
為玉尊起舞廻雪想見西出陽闗故人初别
　　淒凉犯(合肥秋夕/)
緑楊巷陌西風起邊城一片離索馬嘶漸逺人歸甚處
戍樓吹角情懐正惡更衰草寒烟淡薄似當時將軍部
曲迤邐度沙漠　追念西湖上小舫携歌晚花行樂舊
游在否想如今翠凋紅落謾冩羊裙等新鴈來時繫著
怕匆匆不肯寄與悞後約
　　翠樓吟(武昌安逺樓成/)
月冷龍沙塵清虎落今年漢酺初賜新翻朱鷺曲聽氊
幕元戎歌吹層樓髙峙看檻曲縈紅簷牙飛翠人姝麗
粉香吹下夜寒風細　此地宜有神仙擁素雲黄鶴與
君游戲玉梯凝望久歎芳草淒淒千里天涯情咏仗酒
祓清愁花消英氣西山外晚來還捲一簾秋霽
　　法曲獻仙音(張彦逺官舍/)
虚閣籠寒小簾通月暮色偏宜髙處樹隔離宫水平馳
道湖山盡入樽俎奈楚客淹留久砧聲帶愁去　屢囘
顧過秋風未成歸計誰念我重見冷楓紅舞喚起淡妝
人問逋仙今在何許象筆鸞箋甚而今不道秀句怕平
生幽恨化作沙邊烟雨
　　眉嫵(戲張仲逺/)
看垂楊連苑杜若吹沙愁損未歸眼信馬青樓去重簾
下娉婷人妙飛燕翠尊共款聽艶歌郎意先感便携手
月地雲堦裏愛良夜微煖　無限風流疎散有暗藏弓
履偷寄香翰明月聞津鼓湘江上催人還解春䌫亂紅
萬㸃悵斷魂烟水遥逺又争似相携乗一舸鎮長見
　　石湖仙(寄石湖處士/)
松江烟浦是千古三髙游衍佳處須信石湖仙似鴟夷
翩然引去浮雲安在我自愛緑香紅嫵容與看世間幾
度今古　盧溝舊曽駐馬為黄花閑吟秀句見説當時
並學綸巾欹羽玉友金蕉玉人金縷緩移筝桂聞好語
明年定在槐府
　　解連環
玉鞍重倚却沉吟未上又縈離思為大喬能撥春風小
喬妙携筝鴈啼秋水栁怯雪鬆更何必十分梳洗道郎
携羽扇那日隔簾半面曽記　西忩夜凉雨霽歎幽歡
未足何事輕棄問後約空指薔薇算如此溪山甚時重
至水驛燈昏又見在曲屏近底念惟有夜來皓月照伊
自睡
　　八歸(湖中送胡徳華/)
芳蓮墜粉疎桐吹緑庭院暗雨乍歇無端抱影銷魂處
還見篠牆螢暗蘚堦蛩切送客重尋西去路問水面琵
琶誰撥最可惜一片江山總付與啼鴂　長恨相從未
款而今何事又對西風離别渚寒烟淡棹移人逺縹緲
行舟如葉想文君望久倚竹愁生歩羅襪歸來後翠尊
雙飲下了珠簾玲瓏閑看月
　　玲瓏四犯(越中歲暮/)
疊鼓夜寒垂燈春淺匆匆時事如許倦遊歡意少俛仰
悲今古江淹又吟恨賦記當時送君南浦萬里乾坤百
年身世惟有此情苦　揚州栁垂官路有輕盈換馬端
正窺戸酒醒明月下夢逐潮聲去文章信美知何用謾
贏得天涯覉旅教説與春來要尋花伴侣
　陸　游(字務觀山隂人以䕃補登仕郎隆興初賜進/士出身范成大帥蜀為参議官人譏其頽放)
　　　　(因自號放翁嘉泰初詔同修國史/升寶章閣待制有劒南集詞二巻)
　　　　(劉潛夫云放翁稼軒一掃纖艷不事斧/鑿髙則髙矣但時時掉書袋要是一癖)
　　南鄉子
歸夢寄呉檣水驛江程去路長想見芳洲初繫䌫斜陽
烟樹參差認武昌　愁鬢㸃新霜曽是朝衣惹御香重
到故鄉交舊少凄凉却恐他鄉勝故鄉
　　好事近
湓口放船歸薄暮散花洲宿兩岸白蘋紅蓼映一蓑新
緑　有沽酒處便為家菱芡四時足明日又乗風去任
江南江北
　　朝中措
怕歌愁舞懶逢迎妝晚託春酲總是向人深處當時枉
道無情　闗心近日啼紅宻訴剪緑深盟杏館花隂恨
淺畫堂銀燭嫌明
　　又
鼕鼕儺鼓餞流年燭熖動金船綵燕難尋前夢酥花空
㸃春妍　文園謝病蘭成久旅囘首凄然明月梅山笛
夜和風禹廟鶯天
　　水龍吟(春日遊摩訶池/)
摩訶池上追遊路紅緑參差春晩韶光妍媚海棠如醉
桃花欲暖挑菜初閑禁烟將近一城絲管看金鞍爭道
香車飛蓋爭先占新亭館　惆悵年華暗換黯銷魂雨
收雲散鏡奩掩月釵梁拆鳳秦箏斜鴈身在天涯亂山
孤壘危樓飛觀歎春來只有楊花和恨向東風滿
　　采桑子
寳釵樓上妝梳晚嬾上秋千閑撥沈烟金縷衣寛睡髻偏
　鱗鴻不寄遼東信又是經年彈淚花前愁入春風十四絃
　　漁家傲(寄仲髙/)
東望山隂何處是往來一萬三千里冩得家書空滿紙
流清淚書囘已是明年事　寄語紅橋橋下水扁舟何
日尋兄弟行徧天涯真老矣愁無寐鬢絲㡬縷茶烟裏
　　極相思
江頭疎雨輕烟寒食落花天翻紅墜素殘霞暗錦一段
淒然　惆悵東君堪恨處也不念冷落樽前那堪更看
漫空相趂柳絮榆錢
　　雙頭蓮(呈范至能待制/)
華髪星星驚壯志成虚此身如寄蕭條病驥向暗裏消
盡當年豪氣夢斷故國山川隔重重烟水身萬里舊社
凋零青門俊遊誰記　盡道錦里繁華歎官閑晝永柴
荆添睡清愁自醉念此際付與何人心事縱有楚柁吳
檣知何時東逝空悵望鱠美菰香秋風又起
　　鵲橋仙
華燈縱博雕鞍馳射誰記當年豪舉酒徒一半取封侯
獨去作江邊漁父　輕舟八尺低篷三扇占斷蘋洲烟
雨境湖元自屬閑人又何必官家賜與
　　又(夜聞杜䳌/)
茅簷人靜蓬忩燈暗春晩連江風雨林鶯巢燕總無聲
但月夜常啼杜宇　催成清淚驚殘孤夢又揀深枝飛
去故山猶自不堪聽况半世飄然覉旅
　　感皇恩
小閣倚秋空下臨江渚漠漠孤雲未成雨數聲新鴈囘
首杜陵何處壮心空萬里人誰許　黄閣紫樞築壇開
府莫怕功名欠人做如今熟計只有故鄉歸路石帆山
脚下菱三畆
　　沁園春(三榮横谿閣小宴/)
粉破梅梢緑動萱叢春意已深漸珠簾低捲笻枝微歩
水開躍鯉林暖鳴禽荔子扶疎竹枝哀怨濁酒一尊和
淚斟凭欄久歎山川冉冉嵗月駸駸　當時豈料如今
謾一事無成霜鬢侵看故人强半沙堤黄閣魚懸帶玉
貂映蟬金許國雖堅朝天無路萬里淒凉誰寄音東風
裏有㶚橋烟栁知我歸心
　　又
一别秦樓轉眼新春又近放燈憶盈盈倩笑纎纎柔握
雪香花語玉暖酥凝念逺愁腸傷春病思自怪平生殊
未曽君知否漸香消蜀錦淚漬呉綾　難求繫日長繩
况倦客飄零少舊朋但江郊鴈起漁村笛逺寒缸委燼
孤硯生氷水繞山圍烟昏雲惨縱有髙臺常怯登消魂
處是魚箋不到蘭夢無憑
　　真珠簾
山村水館參差路感覊游正似殘春風絮掠地穿簾知
是竟歸何處鏡裏新霜空自憫問幾時鸞臺鰲署遲暮
謾憑髙懐逺書空獨語　自古儒冠多誤悔當年早不
扁舟歸去醉下白蘋洲看夕陽鷗鷺菰菜鱸魚都棄了
只換得青衫塵土休顧早収身江上一蓑烟雨
　陳　亮(字同父永康人淳熈間詣闕上書孝宗欲官/之亟渡江歸至光宗䇿進士擢第一授僉書)
　　　　(建康府判官㕔公事未至官而卒/端平初諡文毅有龍川集詞一巻)
　　水龍吟
閙花深處層樓畫簾半捲東風軟春歸翠陌平莎茸嫩
垂楊金淺遲日催花淡雲閣雨輕寒輕暖恨芳菲世界
游人未賞都付與鶯和燕　寂寞憑髙念逺向南樓一
聲歸鴈金釵鬬草青絲勒馬風流雲散羅綬分香翠綃
封淚幾多幽怨正銷魂又是疎烟淡月子規聲斷
　　洞仙歌(秋雨追次李元膺韻/)
𤨏忩秋暮夢髙唐人困獨立西風萬千恨又簷花落處
滴碎空堦芙蓉怨無限秋容老盡　枯荷催欲折多少
離聲𤨏斷天涯訴幽悶似蓬山去後方士來時揮粉淚
㸃㸃梨花香潤斷送得人間夜霖鈴更落葉梧桐孤燈
成暈
　　虞美人
東風蕩颺輕雲縷時送瀟瀟雨水邊臺榭燕新歸一㸃
香泥濕帶落花飛　海棠糁徑鋪香繡依舊成春痩黄
昏庭院栁啼鴉記得那人和月折梨花
　劉　過(字改之㐮陽人一云太/和人有龍洲詞一巻)
　　　　(黄叔暘云改之稼軒之客詞多壮語葢學稼/軒者也  陶九成云改之造詞贍逸有思致)
　　　　(沁園春二首/尤纖麗可愛)
　　賀新郎(贈鄉人朱唐卿/)
多病劉郎痩最傷心天寒嵗晚客他鄉久大舸翩翩何
許至元是髙陽舊友便一笑相歡携手與問武昌城下
月又何如楊子江頭栁追往事兩眉皺　燭花自剪明
如晝喚青娥小紅樓上殷勤勸酒昵昵琵琶恩怨語春
筍輕籠翠袖看舞徹金釵微溜若見故鄉吾父老道長
安市上强如舊重㑹面幾時又
　　又(去年秋余試牒四明賦贈老娼至今天下與禁/中皆歌之江西人來以為鄧南秀詞非也)
老去相如倦向文君説似而今怎生消遣衣袂京塵曽
染處空有香紅尚軟料彼此魂銷腸斷一枕新凉眠客
舎聽梧桐疎雨秋風顫燈暈冷記初見　樓低不放珠
簾捲晚粧殘翠蛾狼籍淚痕流臉人道愁來須殢酒無
奈愁深酒淺但託意焦琴紈扇莫鼓琵琶江上曲怕荻
花楓葉俱凄怨雲萬叠寸心逺
　　又(西湖/)
睡覺啼鶯曉醉西湖兩峰日日買花簮帽去盡酒徒無
人問惟有玉山自倒任拍手兒童争笑一舸乗風翩然
去避魚龍不見波聲悄歌韻逺喚蘇小　神仙路逺蓬
萊島紫雲深参差禁樹有烟花遶人世紅塵西障日百
計不如歸好付樂事與他年少費盡栁金梨雪句問沉
香亭北何時召心未愜鬢先老
　　清平樂
新來塞北傳到真消息赤地居民無一粒更五單于争
立　維師尚父鷹揚熊羆百萬堂堂看取黄金假鉞歸
來異姓真王
　　唐多令(重過武昌/)
蘆葉滿汀洲寒沙帶淺流二十年重過南樓栁下繫船
猶未穩能幾日又中秋　黄鶴斷磯頭故人曽到否舊
江山渾是新愁欲買桂花同載酒終不似少年遊
　　又(重過江南/)
解䌫蓼花灣好風吹去帆二十年重過新灘洛浦凌波
人去後空夢繞翠屏間　飛霧濕征衫蒼蒼烟樹寒望
星河低處長安綺陌紅樓應笑我為花事過江南
　　沁園春(美人足/)
洛浦凌波為誰微歩輕生暗塵記踏花芳徑亂紅不損
歩苔幽砌嫰緑無痕襯玉羅慳銷金様窄載不起盈盈
一段春嬉游倦笑教人款捻微褪些跟　有時自度歌
勻悄不覺微尖㸃拍頻憶金蓮移換文鴛得侣繡茵催
衮舞鳯輕分懊恨深遮牽情半露出没風前烟縷裙知
何似似一鈎新月淺碧籠雲
　　又(美人指甲/)
銷薄春氷碾輕寒玉漸長漸彎見鳯鞋泥汚偎人强剔
龍涎香斷撥火輕翻學撫瑶琴時時欲剪更掬水魚鱗
波底寒纎柔處試摘花香滿鏤棗成斑　時將粉淚偷
彈記綰玉曽教栁傅看算恩情相著搔便玉體歸期暗
訴劃遍䦨干毎到相思沉吟静處斜倚朱脣皓齒間風
流甚把仙郎暗搯莫放春閑
　　行香子(山水扇面/)
佛寺雲邊茅舎山前樹隂中酒斾低懸峰巒空翠溪水
清漣只欠桃花欠沙鳥欠漁船　無限風烟景趣天然
最宜他隱者盤旋何人村墅若箇林泉恰似歌湖似方
口似斜川
　楊　炎(號止濟翁廬陵人/有西樵語業一巻)
　　鵲橋仙
思歸時節乍寒天氣總是離人愁緒夜來無奈被西風
更吹做一簾秋雨　征衫拂淚䦨干倚醉羞對黄花無
語寄書除是鴈來時又只恐書成鴈去
　　蝶戀花(别范南伯/)
離恨做成春夜雨添得春江剗地東流去弱栁繫船都
不住為君愁絶聽鳴艣　君到南徐芳草渡想得尋春
依舊當年路後夜獨憐囘首處亂山遮莫無重數
　　又(稼軒坐間作首句用丘六書中語/)
㸃檢笙歌多釀酒不放東風獨自迷楊栁院院翠隂停
永晝曲欄隨處堪垂手　昨日解酲今夕又消得情懐
長被春僝僽門外馬嘶人去後亂紅不管花消瘦
　　秦樓月
東風寂垂楊舞困春無力春無力落紅不管杏花狼籍
　斷腸芳草萋萋碧新來怪底相思極相思極冷烟池
館又将寒食
　　水調歌頭
把酒對斜日無語問西風胭脂何事都做顔色染芙蓉
放眼暮江千頃中有離愁萬斛無處落征鴻天在䦨干
角人倚醉醒中　千萬里江南北浙西東吾生如寄尚
想三徑菊花叢誰是中州豪傑借我五湖舟楫去作釣
魚翁故國且囘首此意莫匆匆
　　滿江紅
筆染相思暗題盡朱門白壁動離思春生逺岸烟銷殘
日楊栁結成羅帶恨海棠染就胭脂色想深情幽怨繡
屏間雙鸂鶒　春水緑春山碧花有恨人無力對一奩
愁思十分孤寂寸寸錦腸渾欲斷盈盈玉淚應偷滴倩
東風吹鴈過江南傳消息
　張　輯(字宗瑞鄱陽人有/東澤綺語債二巻)
　　　　(朱湛盧云東澤得詩法于姜堯章/世謂謫仙復作不知其又能詞也)
　　疎簾淡月(寓桂枝香/)
梧桐雨細漸滴做秋聲被風驚碎潤逼衣篝線裊蕙爐
沉水悠悠嵗月天涯醉一分秋一分憔悴紫簫吹斷素
箋恨切夜寒鴻起　又何苦淒凉客裏負草堂春緑竹
溪空翠落葉西風吹老幾番塵世從前諳盡江湖味聽
商歌歸興千里露侵宿酒疎簾淡月照人無寐
　　如此江山(寓齊天樂/)
西風揚子江頭路扁舟雨晴呼渡岸隔𤓰洲津横蒜石
揺盡波聲千古詩人一去但對峙金焦斷磯青樹欲下
斜陽長淮𣺌𣺌正愁予　中流笑與客語把貂裘為浣
半生塵土品水烹茶看碑憶鶴恍似舊曽游處聊憑陸
諝問八極神游肯重來否如此江山更蒼烟白鷺
　　釣船笛(寓好事近/)
載酒岳陽樓秋入洞庭深碧極目水天無際正白蘋風
急　月明不見宿鷗驚醉把玉欄拍誰謂百年心事恰
釣船横笛
　　月當忩(寓霜天曉角/)
看朱成碧曽醉梅花側相遇匆匆相别又争似不相識
　南北千里隔幾時重見得最苦子規啼處一片月當
忩白
　　山漸青(寓長相思/)
山無情水無情楊栁飛花春雨晴征衫長短亭　擬行
行重行行行(一作/吟)到江南第幾程江南山漸青
　　碧雲深(寓憶秦娥/)
風淒淒井欄絡緯驚秋啼驚秋啼凉侵好夢月正樓西
　巻簾望月知心誰闗河空隔長相思長相思碧雲暮
合有美人兮
　　南浦月(寓㸃絳脣/)　(賦瀟湘漁父/)
來剪蓴絲江頭一陣鳴蓑雨孤篷歸路吹得蘋風暮
短髪蕭蕭笑與沙鷗語休歸去玉龍嘶處邀月過南浦
　　沙頭雨(寓㸃絳脣/)
帶醉歸時月華猶在吹簫處曉愁情緒忘却匆匆語
客裏風霜詩鬢空如許江南去岸花迎櫓遥隔沙頭雨
　　花自落(寓謁金門/)
春寂寞簾底薫爐烟薄聽盡歸鴻書怎託相思天一角
　象筆鸞箋閑却秀句與誰商畧睡起愁懐何處著無
風花自落
　　垂楊碧(寓謁金門/)
花半濕睡起一忩晴色千里江南真咫尺醉中歸夢直
　前度蘭舟送客雙鯉沉沉消息樓外垂楊如此碧問
春來幾日
　　䦨干萬里心(寓憶王孫/)
小樓栁色未春深湘月牽情入苦吟翠袖風前冷不禁
怕登臨幾曲䦨干萬里心
　詞綜巻十五
欽定四庫全書
　詞綜巻十六
　　　　　　　　　　翰林院檢討朱彛尊編
　　宋詞六十一首
　　　謝　懋(四首/)　　　　黄　機(十二首/)
　　　劉　鎭(四首/)　　　　危　稹(一首/)
　　　吳禮之(三首/)　　　　劉光祖(三首/)
　　　閭丘次杲(一首/)　　　馬莊父(三首/)
　　　李　洪(一首/)　　　　李　泳(二首/)
　　　李　漳(一首/)　　　　李　浙(一首/)
　　　鄭　域(一首/)　　　　戴復古(一首/)
　　　黄　銖(二首/)　　　　嚴　仁(五首/)
　　　易　祓(一首/)　　　　趙善扛(四首/)
　　　毛　幵(四首/)　　　　王　壄(一首/)
　　　曹　豳(一首/)　　　　洪咨夔(一首/)
　　　趙汝迕(一首/)　　　　章　穎(一首/)
　　　　郭應祥(一首/)　　　　陸　　淞(一首/)
　　謝　懋(字勉仲有靜寄/居士樂章二巻)
　　　　(黄叔暘云居士樂章二巻吳坦用明為序稱/其片言隻字戞玉鏗金藴藉風流為世所貴)
　　　石州引
日脚斜明秋色半隂人意淒楚飛雲特地凝愁做弄晚
來微雨誰家别院舞困幾業霜紅西風送客聞砧杵鞭
馬出都門正潮平洲渚　無語匆匆短棹滿載離愁片
帆髙舉京洛紅塵因念幾年羇旅淺顰輕笑當時風月
逄迎别來誰畫䨇眉嫵回首一銷凝望歸鴻容與
　　洞仙歌(春雨/)
愁邊雨細漠漠天如醉揺颺游絲晚風外釀輕寒和暝
色花柳難勝春自老誰管啼紅斂翠　闗情潜入夜斜
濕簾櫳幾處挑燈耿無寐念陽䑓當日事好伴雲來因
箇甚不入襄王夢裏便添起寒潮捲長江又恐是離人
斷腸清淚
　　念奴嬌(中秋呈徐叔至/)
霽天湛碧正新凉風露氷壺清徹河漢無聲光練練湧
出銀蟾孤絶岩桂香飄井梧影轉冷浸宮袍潔西廂往
事一簾輕夢悽切　腸斷楚峽雲歸尊前無緒知有愁
如髪此夕姮娥應也恨冷落瓊樓金闕禁漏迢迢邊鴻
杳杳幽意憑誰決闌干星斗落梅三弄初闋
　　憶少年(寒食/)
池塘綠遍王孫芳草依依斜日遊絲捲晴晝繫東風無
力　蜨趂幽香蜂釀蜜秋千外臥紅堆碧心情費消遣
更梨花寒食
　黄　機(字幾仲一云字幾叔東/陽人有竹齋詩餘一巻)
　　乳燕飛(次岳總幹韻/)
擊碎珊瑚樹為留春怕春欲去駛如風雨春不留兮君
休問付與流鶯自語但莫賦綠波南浦世上功名花梢
露政何如一笑翻金縷繫白日莫教暮　蒼頭引馬城
西路趂池亭荻芽尚短梅心未苦小雨欲晴晴不定漠
漠雪飛輕絮算行樂春來幾度鞭影不揺鞍小據過横
塘試把前山數䨇白鷺忽飛去
　　摸魚兒
惜春歸送春惟有亂紅撲簌如雨亂紅也怨春狼籍揾
得涙痕無數腸斷處更喚起羣鴉催發長亭路征鞍難
駐但脉脉含顰嗔人底事剛愛逐春去　䦨干凭芳草
斜陽凝竚愁連滿眼烟樹􁁊鬆不理金釵溜鸞鏡一奩
香霧花誰主悵玉容寂寞春知否单衣嬾䣃任門外東
風流鶯聲裏盡日攪飛絮
　　喜遷鶯(香風亭上/)
平湖百畝種滿湖蓮葉繞堤楊柳冉冉波光輝輝烟影
空翠濕霑襟袖靜愜鄰雞啼午㬉逼沙鷗眼晝西園路
更紅塵不斷蜨酣蜂瘦　知否堪畫處野薺蕪菁罥地
鋪茵繡桃李隂邊桑麻叢裏斜矗酒帘誇酒竹寺小依
山趾茅店平窺津口春又晚正香風有客倚欄搔首
　　水龍吟
晴江滾滾東流為誰流得新愁去新愁都在長亭望際
扁舟行處歌罷翻香夢回呵酒别來無據恨荼蘼吹盡
櫻桃過了便只恁成孤負　須信情鍾易感數良辰佳
期應誤才髙自歎彩雲空詠淩波謾賦團扇塵生吟箋
淚漬一觴慵舉但叮嚀䨇燕明年還解寄平安否
　　鵲橋仙
一番雨過江頭綠漲催喚扁舟解去重來言語縱堪憑
(一作是/相寛)怎得似而今且住　陽闗聲斷同心未綰簌簌
淚珠無數秋鴻春燕往還時莫忘了錦箋分付
　　酹江月
春愁幾許似春雲藹藹連空無數隠約眉尖偏易得沒
箇因由分付楊柳烟濃海棠花暗綠漲牆頭路小樓應
是有人和淚凝竚　長記寳軸妝成鴛鴦繡嬾輕笑歌
金縷香雪精神依舊否風月誰憐虚度帶減衣寛十分
顦顇兩下平分取黄昏可更子規聲碎烟塢
　　傳言玉女(次岳總幹韻/)
日薄風柔池面欲平還皺紋楸玉子磔磔敲春晝繡衾
半捲花氣濃熏香獸小團初試轆轤銀甃　夢斷陽臺
甚情懐似病酒氷奩羞對比年時更瘦雙燕乍歸寄與
綠箋紅豆那堪又是牡丹時候
　　清平樂
西園啼鳥留得春多少客裏情懐無日好愁損連天芳
草　博山灰冷香殘微風吹滿銀箋卓午花隂不動一
雙蝴蜨團圞
　　又(江上九日/)
西風獵獵又是登髙節一片情懐無處說秋滿江頭紅
葉　誰憐鬢影淒凉新來更㸃吳霜孤負萸囊菊琖年
年客裏重陽
　　憶秦娥
秋蕭索梧桐落盡西風惡西風惡數聲新鴈數聲殘角
　離愁不管人飄泊年年孤負黄花約黄花約幾重庭
院幾重簾幕
　　蝶戀花
碧樹凉颸驚畫扇窓戸齊開秋意參差滿先自離愁裁
不斷蛩螀更作聲聲怨　山遶千重溪百轉隔了溪山
夢也無由見歸計憑誰占近遠銀缸昨夜花如糝
　　醜奴兒
綺忩撥斷琵琶索一一相思一一相思無限柔情說似
誰　銀鈎欲寫囘文曲淚滿烏絲淚滿烏絲薄倖知他
知不知
　劉　鎭(字叔安南海人嘉泰二年進士/自號隨如學者稱為隨如先生)
　　　　(劉潜夫云叔安樂府麗不至䙝新不/犯陳周桞辛陸之能事庶乎兼之)
　　漢宮春(鄭賀守席上懐舊/)
日軟風柔望暖紅連島晴綠平川尋芳拾蘂勝伴陌上
鮮妍玉驄歸路記青門曽墮呤鞭人去後庭花弄影一
簾香月娟娟　追念舊游何在歎佳期虛度錦瑟華年
博山夜來燼冷誰換沉烟屏幃半掩奈夢雲不到愁邊
春易老相思無據閑情分付魚箋
　　水龍吟(丙戌清明和章質夫韻/)
弄晴臺館收烟候時有燕泥香墜宿酲未解單衣初試
騰騰春思前度桃花去年人面重門深閉記彩鸞别後
青驄歸去長亭路芳塵起　十二屏山遍倚任蒼苔㸃
紅如綴黄昏人靜暖香吹月一簾花碎芳意婆娑綠隂
風雨畫橋烟水笑多情司馬留春無計濕青衫淚
　　浣溪沙(丁亥餞元宵/)
簾幕收燈斷續紅歌臺人散彩雲空夜寒歸路噤魚龍
　宿醉未消花市月芳心已逐柳塘風丁寧鶯燕莫匆
匆
　　清平樂(趙園/)
柳隂庭院簾約風前燕著雨荷花紅半斂消得盈盈綠
扇　竹光野色生寒玉纖雪藕氷盤長記酒醒人靜暗
香吹月闌干
　危　稹(字逄吉臨川人淳熈進士歴/屯田郎出知漳州有㢲齋集)
　　漁家傲
老去諸餘情味淺詩情不上閑釵釧寶幌有人紅兩靨
簾間見紫雲元在㴱㴱院　十四條絃音調遠柳絲不
隔芙蓉面秋入西忩風露晚歸去懶酒酣一任烏巾岸
　吳禮之(字子和錢唐人有/順受老人詞五巻)
　　蝶戀花
滿地落紅初過雨綠樹成隂紫燕風前舞烟草低迷縈
小路晝長人靜扄朱戸　沉水香銷新剪苧欹枕朦朧
花底聞鶯語春夢又還隨栁絮等閑飛過東牆去
　　霜天曉角
西風又急細雨黄花濕樓枕一篙烟水蘭舟漾畫橋側
　念昔空淚滴故人何處覓魂斷菱歌淒怨疎簾外暮
山碧
　　又(王生陶氏月夜共沉西湖賦此吊之/)
連環易闕難觧同心結癡騃佳人才子情緣重怕離别
　意切人路絶共沉烟水濶湯漾香魂何處長橋月短
橋月
　劉光祖(字徳脩簡州人登進士第慶元初官侍御史/改司農少卿遷起居郎終顯謨閣直學士提)
　　　　(舉嵩山崇福宮卒諡/文節有鶴林詞一巻)
　　　醉落魄
春風開者一時還共春風謝柳條送我今槐夏不飲香
醪孤負人生也　曲塘泉細幽琴寫胡牀滑簟應無價
日遲睡起疎簾挂何不歸歟花竹秀而野
　　洞仙歌(荷花/)
晩風收暑小池塘荷淨獨倚胡牀酒初醒起徘徊時有
香氣吹來雲藻亂葉底游魚動影　空擎承露葢不見
氷容惆悵明妝曉鸞鏡後夜月凉時月淡花低幽夢覺
欲憑誰省且應記臨流凭䦨干便遥想江南紅酣千頃
　　昭君怨
人在醉鄉居住記得舊曽來去疎雨聼芭蕉夢魂遥
惆悵柳烟何處目送落霞江浦明夜月當樓照人愁
　閭丘次杲
　　朝中措(浮逺堂/)
横江一抺是平沙沙上幾千家到得人家盡處依然水
接天涯　危欄送目翩翩去鷁㸃㸃歸鴉漁唱不知何
處多應只在蘆花
　馬莊父(字子嚴建安人/自號古洲居士)
　　二郎神(柳花/)
日髙睡起又恰見柳梢飛絮倩說與年年相挽却又因
他相誤南北東西何時定看碧沼青浮無數念蜀郡風
流金陵年少那尋張緒　應許雪花比並撲簾堆戸更
羽綴游絲氊鋪小徑腸斷鵓鳩喚雨舞態顚狂恨腰輕
怯散了幾回重聚空暗想昔日長亭别酒杜鵑催去
　　朝中措(竹/)
龍孫脫穎破苔紋英氣欲凌雲深處未須留客春風自
掩柴門　蒲團宴坐輕敲茶臼細撲爐熏彈到琴心三
叠鷓鴣啼傍黄昏
　　孤鸞
沙堤香軟正宿雨初收落梅飄滿可奈東風暗逐馬蹄
輕捲湖波又還漲綠粉牆隂日融烟暖驀地刺桐枝上
有一聲春喚　任酒帘飛動畵樓晩便指數燒燈時節
非逺陌上呌聲好是賣花行院玉梅對妝雪柳鬧蛾兒
象生嬌顫歸去爭先戴取倚寳釵雙燕
　李　洪(字子大廬陵人與弟漳泳洤浙著李/氏花萼集五巻其姪直倫為之序)
　　浪淘沙(櫻桃/)
上苑又春殘櫻顆如丹明光宮裏水晶盤想得退朝花
底散宣賜千官　往事記金鑾荔子難攀多情更有酪
漿寒蜀客筠籠相贈處愁憶長安
　李　泳(字子永/洪弟)
　　賀新郎(感舊/)
門掩長安道捲重簾垂楊散暑嫰凉生早午夢驚回庭
隂翠蝶舞鶯吟未了正露冷笑蓉池沼金鴈塵昏么絃
斷理餘音尚想腰肢裊歡漸遠思還繞　臨臯望極滄
江渺晩潮平湘烟萬頃斷虹殘照彩舫凌波分飛後别
浦菱花自老問錦鯉何時重到樓逈層城看不見對瀟
瀟暮雨憐芳草幽恨濶楚天杳
　　水調歌頭(題甘将軍廟巻雪樓/)
危樓雲雨上其下水扶天羣山四合飛動寒翠落簷前
盡是清秋䦨檻一笑波翻濤怒雪陣巻蒼烟炎暑去無
迹清駛久翩翩　夜将闌人欲静月初圓素娥弄影光
射空際渺嬋娟不用濯纓垂釣喚取龍宮仙駕耕此萬
瓊田横笛望中起吾意已超然
　李　漳(字子清一作/子申洪弟)
　　多麗
好人人去來欲見無因記當時竊香倚煖豈期蜨散鶼
分到而今漫勞夢想歎後㑹慘啼痕繡閣銀屏知他何
處一重山盡一重雲暮天杳挭踪萍跡還是寄孤村寂
寥月今宵為誰虛照黄昏　細追思深誠密意黯然一
餉銷魂仗游魚謾傳尺素望塞鴻空憶回紋帳衾寒香
銷塵滿博山沉水更誰熏斷腸也無聊情味唯是清芳
樽沉吟久移燈向壁掩上重門
　李　浙(字子秀洪弟/)
　　踏莎行(送新城交代李達善/)
紅藥香殘綠筠粉嫰春歸何處尋春信繡鞍初上馬蹄
輕舉頭便覺長安近　别酒無情啼妝有恨山城向晚
斜陽褪清江極目帶寒烟錦鱗去後憑誰問
　鄭　域(字中鄉號松忩三山人慶/元中曽使金著燕谷剽聞)
　　念奴嬌(戊午生日作/)
嗟來咄去被天公把做小兒調戯蹀雪龍庭歸未久還
促炎州行李不半年間北邊南越一萬三千里征衫著
破著衫人可知矣　休問海角天涯黄蕉丹荔白髪供
甘㫖泛綠依紅無箇事時舞斑衣而已救蟻藤橋養魚
盆沼是亦經綸耳伊周安在且須學老萊子
　戴復古(字式之天台人陸游門/人有石屏集詞一巻)
　　清平樂(興國軍呈李司直/)
今朝欲去忽有留人處說與江頭楊柳樹繫我扁舟且
住　十分酒興詩腸難禁冷落秋光借取春風一笑狂
夫到老猶狂
　黄　銖(字子厚建安/人有榖城集)
　　江神子(晚泊分水/)
秋風嫋嫋夕陽紅晚烟濃暮雲重萬叠青山山外呌歸
鴻獨上髙樓三百尺憑玉楯睇層空　人間日月去匆
匆碧梧桐又西風北去南來消盡幾英雄擲下玉尊天
外去多少事不言中
　　漁家傲(朱晦翁示歐陽公鼓子詞戲賦/)
永日離憂千萬緒雪舟逺汎清漳浦珍重故人寒夜語
揮玉麈沉沉畵閣凝香霧　風砌落花留不住紅蜂翠
蜨閑飛舞明日柳隂江上路雲起處蒼山萬叠人歸去
　嚴　仁(字次山邵武人與同族嚴羽嚴參/時稱邵武三嚴有清江欵乃一巻)
　　　　(黄叔暘云次山詞/極能道閨閣之趣)
　　玉樓春
春風只在園西畔薺菜花繁蝴蝶亂氷池晴綠照還空
香徑落紅吹已斷　意長翻恨遊絲短盡日相思羅帶
緩寳奩如月不欺人明日歸來君試看
　　好事近(舟行/)
曉色未分明敲動月邊鼉鼓卯酒一杯徑醉又别君南
浦　春江如席照晴空大舶夾雙櫓腸斷斜陽渡口正
落紅如雨
　　一落索
清曉鶯啼紅樹又一雙飛去日髙花氣撲人來獨自個
傷春無緒　别後暗寛金縷倩誰傳語一春不忍上髙
樓為怕見分携處
　　鷓鴣天
一曲危絃斷客腸津橋捩柁轉牙檣江心雲帶蒲帆重
樓上風吹粉淚香　瑶草碧柳芽黄載将離恨過瀟湘
請君看取東流水方識人間别意長
　　又
行盡春山春事空别愁離恨滿江東三更鼓潤官樓雨
五夜燈殘客舍風　寒淡淡曉朧朧黄雞催斷丑時鐘
紫騮嚼勒金銜響衝破飛花一道紅
　易　祓(字彦祥一作彦章長沙人一云寧鄉人寧宗/朝賜進士第一累官禮部尚書有山齋集)
　　驀山溪
海棠枝上留得嬌鶯語雙燕幾時來並飛入東風院宇
夢回芳草綠遍舊池塘梨花雪桃花雨畢竟春誰主
東郊拾翠襟袖霑飛絮寳馬趂雕輪亂紅中香塵滿路
十千斗酒相與買春閑吳姬唱秦娥舞拚醉青樓暮
　趙善扛(字文鼎宗室/號觧林居士)
　　重叠金
玉關芳草粘天碧春風萬里思行客嬌馬向風嘶道歸
猶未歸　南雲新有鴈望眼愁邊斷膏沐為誰容倚樓
烟雨中
　　十拍子(上巳/)
柳絮飛時綠暗荼蘼開後春酣花外青帘迷酒思陌上
晴光收翠嵐佳辰三月三　觧珮人逄游女踏青草鬬
宜男醉倚畵欄欄檻北夢遶清江江水南飛鸞與共驂
　　宴清都(餞明逺兄縣丞榮滿赴調/)
疎柳無情緒都不管渡頭行客欲去猶依賴得玉光萬
頃為人留住相從歳月如騖歎回首離歌又賦更舉目
斜照沉沉西風剪剪秋墅　君行定憶南池歌筵舞地
花晨月午八甎歩日三雍奏樂送君雲路别情未抵遺
愛試聼取湖山共語便可能無意同傾一尊露醑
　　賀新郎
晝永重簾捲乍池塘一番過雨芰荷初展竹引新梢半
舍粉綠䕃扶疎滿院過花絮蜨稀蜂懶忩戸沉沉人不
到伴清幽時有流鶯囀凝思久意何限　玉釵墜枕風
鬟顫湛虚堂壺氷瑩徹簟波零亂自是仙姿清無暑月
影空隨素扇破午睡香銷餘篆一枕湖山千里夢正白
蘋烟棹歸來晚雲弄碧楚天逺
　毛　幵(字平仲信安人仕止/州倅有樵隱詞一巻)
　　滿庭芳(自宛陵易倅東陽留别諸同察/)
世事難窮人生無定偶然蓬轉萍浮為誰教我徙宦到
東州還似翩翩海燕舞春至歸及凉秋回頭笑渾家數
口又泛五湖舟　悠悠當此去黄童白叟莫謾相留但
谿山好處深負重游珍重諸公送我臨岐淚欲語先流
應須記從今風月相憶在南樓
　　滿紅紅
潑火初收秋千外輕烟漠漠春漸逺綠楊芳草燕飛池
閣已著单衣寒食後夜來還是東風惡對空山寂寂杜
鵑啼梨花落　傷别恨閑情作十載事驚如昨向花前
月下共誰行樂飛葢低迷南苑路湔裙悵望東城約但
老來顦顇惜春心年年覺
　　謁金門
春已半芳草池塘綠遍山北山南花爛熳日長蜂蝶亂
　閑掩屏山六扇夢好强教驚斷愁對畫梁雙語燕故
人心不見
　　畫堂春
華燈收盡雪初殘踏青還爾游盤落梅强半已飛翻剗
地春寒　多病故人日逺幾時雙燕來還可憐樓上一
凭欄不見長安
　王　壄(一作彧字子文號潜齋金華人以父介䕃補/官嘉定十二年進士第寳祐初􁩐端明殿學)
　　　　(士僉書樞密院事封吳/郡矦卒贈七官位特進)
　　　西河
天下事問天怎忍如此陵圖誰把獻君王結愁未已少
豪氣槩總成塵空餘白骨黄葦　千古恨吾老矣東游
曽弔淮水繡春臺上一回登一回揾淚醉歸撫劎倚西
風江濤猶壯人意　只今袖手野色裏望長淮猶二千
里縱有英心誰寄近新來又報烽烟起絕域張騫歸來
未
　曹　豳(字西士號東畝瑞安人嘉泰二年進士第累/官左司諫以論事忤㫖遷起居郎進禮部侍)
　　　　(郎以寳章閣待/制致仕諡文恭)
　　西河(和王潜齊韻/)
今日事何人弄得如此漫漫白骨蔽川原恨何日已闗
河萬里寂無烟月明空照蘆葦　謾哀痛無及矣無情
莫問江水西風落日慘新亭幾人墮淚戰和何者是良
籌扶危但看天意　只今寂寞藪澤裏豈無人髙臥閭
里試問安危誰寄定相将有詔催公起須信前書言猶
未
　洪咨䕫(字舜俞於潜人嘉定二年進士累遷吏部侍/郎兼給事中進刑部尚書􁩐翰林學士知制)
　　　　(誥加端明殿學士卒贈/兩官有平齋集詞一巻)
　　眼兒媚
平沙芳草渡頭村緑遍去年痕遊絲下上流鶯來往無
限銷魂　綺忩深靜人歸晩金鴨水沉温海棠影下子
規聲裏立盡黄昏
　趙汝迕(字叔午樂清人嘉定中登第僉/判雷州以詩忤權要謫官尋卒)
　　清平樂
初鶯細雨楊柳低愁縷烟浦花橋如夢裏猶記倚樓别
語　小屏依舊圍香恨抛薄醉殘妝判却寸心雙淚為
他花月淒凉
　章　穎(字茂獻臨江軍人第進士累官禮部/尚書兼侍讀贈光禄大夫諡文肅)
　　小重山
柳暗花明春事深小欄紅芍藥已抽簮雨餘風軟碎鳴
琴遲遲日猶帶一分隂　把酒莫沉吟身閑無箇事且
登臨舊游何處不堪尋無尋處惟有少年心
　郭應祥(字承禧臨江人嘉定間進士/官楚越間有笑笑詞一巻)
　　玉樓春
匆匆相遇匆匆去恰似當初元未遇生憎黄土嶺頭塵
强學章臺街裏絮雨荒三徑雲迷路總是離人堪恨
處從今對酒與當歌空惹離情千萬緒
　陸　淞(字子逸㑹稽人左丞佃之/孫耆舊續聞稱為陸辰州)
　　瑞鶴仙
臉霞紅印枕睡起來冠兒猶是不整屏間麝煤冷但眉
山壓翠淚珠彈粉堂深晝永燕交飛風簾露井悵無人
與說相思近日帶圍寛盡　重省殘燈朱愰淡月疎忩
那時風景陽臺路逈雲雨夢便無凖待歸來先指花梢
教看却把心期細問問因循過了青春怎生意穩(張叔/夏云)
(景中帶情/屏去浮艶)
　
　
　
　
　
　
　
　
　
　
　
　
　
　
　
　詞綜巻十六
　欽定四庫全書
　　詞綜巻十七
　　　　　　　　　　翰林院檢討朱彛尊編
　　宋詞六十首
　　　盧祖臯(十四首/)　　　髙觀國(二十首/)
　　　史逹祖(二十六首/)
　盧祖臯(字申之永嘉人一云卭州人慶元中登第/嘉定中為軍噐少監有蒲江集詞一巻)
　　　　(黄叔暘云蒲江樂章/甚工字字可入律呂)
　　倦尋芳
香泥壘燕密葉巢鶯春晴寒淺花徑風柔著地舞䄄紅
軟鬭草烟欺羅袂薄秋千影落春遊倦醉歸來記寶帳
歌慵錦屏香暖　别來帳光隂容易還又荼蘼牡丹開
遍妒恨疎狂那更柳花迎面鴻羽難憑芳信短長安猶
近歸期逺倚危樓但鎭日繡簾髙捲
　　西江月
燕掠晴絲裊裊魚吹水葉粼粼禁街微雨灑芳塵寒食
清明相近　謾著宮羅試煖閑呼社酒酬春晩風簾幕
悄無人二十四番花信
　　清平樂
柳邊深院燕語明如剪消息無憑聼又懶隔斷畵屏雙
扇　寶盃金縷紅牙醉魂幾度兒家何處一春游蕩夢
中猶恨楊花
　　烏夜啼
段段寒沙淺水蕭蕭暮雨孤篷香羅不共征衫逺砧杵
客愁中　别恨慵看楊栁歸期暗數芙蓉碧梧聲到紗
窓曉昨夜已秋風
　　又(西湖/)
漾煖紋波颭颭吹晴絲雨濛濛輕衫短㡌西湖路花氣
撲春驄　鬬草褰衣濕翠秋千瞥眼飛紅日長不放春
醪困立盡海棠風
　　謁金門
蘭棹舉相趂落紅飛去一隙輕簾凝睇處柳絲牽不住
　昨日翠蛾金縷今夜碧波烟渚好夢無憑忩又雨天
涯知幾許
　　又
閑院宇獨自行來行去花片無聲簾外雨峭寒生碧樹
　做弄清明時序料理春酲情緒憶得歸時停棹處畵
橋看落絮
　　水龍吟(准西重午/)
㑹昌湖上扁舟幾年不醉西山路流光又是宮衣初試
安榴半吐千里江山滿川烟草薫風淮楚念離騷恨遠
獨醒人去䦨干外誰懐古　亦有魚龍戲舞艶晴川綺
羅歌鼓鄉情節意樽前同是天涯羇旅漲綠池塘翠隂
庭院歸期無據問明年此夜一眉新月照人何處
　　又(荼䕷/)
蕩紅流水無聲暮烟細草粘天逺低徊倦蝶往來忙燕
芳期頓懶綠霧迷牆翠虬騰架雪明香暖笑依依欲挽
春風教住還疑是相逄晩　不似梅妝瘦減占人間丰
神蕭散攀條弄蘂天涯猶記曲欄小院老去情懐酒邊
風味有時重見對枕幃空想東忩舊夢帶将離恨
　　洞仙歌(茉莉/)
玉肌翠袖較似荼蘼瘦幾度熏醒夜忩酒問炎州何事
得許清凉塵不到一段氷壺剪就　晚來庭戸悄暗數
流光細拾芳英黯回首念日暮江東偏為魂銷人易老
幽韻清標似舊正紋簟如波帳如烟更奈向月明露濃
時候
　　鷓鴣天
庭綠初圓結䕃濃香溝收拾樹梢紅池塘少歇鳴蛙雨
簾幕輕廻舞燕風　春又老笑誰同澹烟斜日小樓東
相思一曲臨風笛吹過雲山第幾重
　　魚游春水
離愁禁不去好夢别來無覓處風翻征袂觸目年芳如
許軟紅塵裏鳴鞭鐙拾翠叢中勾伴侶都負歳時暗闗
情緒　昨夜山隂杜宇似把歸期驚倦旅遥知樓倚東
風凝顰暗數寶香拂拂遺鴛錦心事悠悠尋燕語芳草
暮寒亂花微雨
　　賀新郞(彭傅師於三髙祠前作釣雪亭趙子野邀/余賦之)
挽住風前柳問鴟夷當日扁舟近曽來否月落潮生無
限事零落茶烟未久謾留得蓴鱸依舊可是功名從來
誤撫荒祠誰繼風流後今古恨一搔首　江涵鴈影梅
花瘦四無塵雪飛雲凍夜忩如晝萬里乾坤清絕處付
與漁翁釣叟又恰是題詩時候猛拍闌干呼鷗鷺道他
年我亦埀綸手飛過我共樽湭
　　沁園春(雙溪/)
幾葉凋楓半篙寒日傍橋繫船愛洞門深鎖人間福地
雙溪分占天上星躔破帽欹寒短鞭敲月此地經行知
幾年空贏得似沈郞消瘦還欠詩篇　沙鷗伴我愁眠
向水驛風亭紅蓼邊有村醪可飲且須同醉溪魚堪鱠
切莫論錢笠澤陂頭埀虹亭上橙蟹肥時霜滿天相隨
否算江南江北惟有君閑
　髙觀國(字賓王山隂人有/竹屋癡語一巻)
　　　　(陳唐卿云竹屋梅谿詞要是不經人道語其/妙處少游美成亦未及也  張叔夏云竹屋)
　　　　(白石邦鄉夢忩格調不凡句法挺異俱能/特立清新之意刪削靡曼之詞自成一家)
　　蘭陵王(春雨/)
灑塵閣羃羃天埀似幕春寒峭吹斷萬絲濕影和烟暗
簾箔清愁曉來覺佳景愔愔過却芳郊外鶯恨燕愁不
管秋千冷紅索　行雲楚臺約念今古凝情朝暮如昨
啼紅濕翠春情簿謾一犁江上半篙堤外勾引輕隂趂
畵角正孤緒寂寞　斑駁止還作聼㸃㸃簷聲沉沉春
酌只愁入夜東風惡怕催教花放䟎将花落溟濛烟草
夢正逺恨怎託
　　御街行(詠轎/)
藤筠巧織花紋細稱穩歩如流水踏青陌上雨初晴嫌
怕濕文鴛雙履要人送上逄花須住纔過處香風起
裙兒挂在簾兒裏更不把忩兒閉紅紅白白簇花枝恰
稱得尋春芳意歸來時晩紗籠引道扶下人微醉
　　又(賦簾/)
香波半窣深深院正日上花隂淺青絲不動玉鈎閑看
翠額輕籠葱蒨鶯聲似隔篆烟微度愛横影參差滿
那回低挂朱攔畔念悶損無人捲窺春偷倚不勝情彷
彿見如花嬌面纖柔緩掲瞥然飛去不似春風燕
　　玲瓏四犯
水外輕隂做弄得飛雲吹斷晴絮駐馬橋西還繫舊時
芳樹不見翠陌尋春漫問著小桃無語恨燕鶯不識閑
情却隔亂紅飛去　少年曽失春風意到如今怨恨難
訴魂驚苒苒江南逺烟草喚愁如許此意待冩翠箋奈
斷腸都無新句問甚時舞鳯歌鸞花底再看仙侶
　　菩薩蠻
春風吹綠湖邊草春光依舊湖邊道玉勒錦障泥少年
游冶時　烟明花似繡且醉旗亭酒斜日照花西歸鴉
花外啼
　　解連環(柳/)
露條烟葉惹長亭舊恨幾番風月愛細縷先窣輕黃漸
拂水藏鴉翠隂相接纖軟風流眉黛淺三眠初歇奈年
華又晩縈絆游蜂絮飛晴雪　依依㶚橋怨别正千絲
萬緒難禁愁絶悵歳久應長新條念曽繫花驄屢停蘭
楫弄影揺晴恨閑損春風時節隔郵亭故人望斷舞腰
瘦怯
　　燭影揺紅
别浦湖平逺村帆落烟江冷征鴻相喚著行飛不耐霜
風緊雪意埀埀未定正慘慘雲横疎影酒醒情緒日晩
登臨淒凉誰問　行樂京華軟紅不斷香塵噴試将心
事卜歸期終是無憑凖寥落年華将盡誤玉人髙樓凝
恨第一休負西子湖邊江梅春信
　　喜遷鶯
凉雲歸去再約著晩來西樓風雨水靜簾隂鷗閑菰影
秋到露汀烟浦試省喚回幽恨盡是愁邊新句倦登眺
動悲凉還在殘蟬吟處　淒楚空見訴香鎖霧扃心似
秋蓮苦寶瑟彈氷玉臺窺月淺黛可憐偷聚幾時翠溝
　題葉無復繡簾吹絮鬢華晩念庾郞情在風流誰與
　　霜天曉角
春雲粉色春水和烟濕試問西湖楊柳東風外幾絲碧
　望極連翠陌蘭橈雙槳急欲訪莫愁何處旗亭在畵
橋側
　　卜算子
屈指數春來彈指驚春去檐外蛛絲網落花也要留春
住　幾日喜春晴幾夜愁春雨十二雕忩六曲屏題徧
傷春句
　　少年遊(草/)
春風吹碧春雲映綠夢曉入芳茵軟襯飛花逺連流水
一望隔香塵　萋萋多少江南舊恨翻憶翠羅裙冷落
閑門淒迷古道烟雨正愁人
　　齊天樂
碧雲闕處無多雨愁與去帆俱逺倒葦沙閑枯蘭砌冷
寥落寒江秋晚樓隂縱覽正魂怯清吟病多消黯怕揖
西風袖羅香自去年減　風流江左久客舊游得意處
朱簾曽巻載酒春情吹簫夜約猶憶玉嬌香軟塵樓故
苑歎璧月空簷夢雲飛觀送絶征鴻楚峰烟數㸃
　　又(中秋夜懐梅谿/)
晩雲知有闗山念澄霄巻開清霽素景中分氷盤正溢
何啻嬋娟千里危欄静倚正玉管吹凉翠觴留醉記約
清吟錦袍初喚醉魂起　孤光天地共影浩歌誰與舞
淒凉風味古驛烟寒幽垣夢冷應念秦樓十二歸心對
此想斗插天南鴈横遼水試問姮娥有愁能為寄
　　玉樓春
春烟淡淡生春水曽記芳洲蘭棹艤岸花香到舞衣邊
汀草色分歌扇底　棹沉雲去情千里愁壓雙鴛飛不
起十年春事十年心怕說濺裙當日意
　　永遇樂(次韻弔青樓/)
淺暈脩蛾脆痕紅粉猶記窺戸香斷奩空塵生砌冷誰
　喚青鸞舞春風花信秋宵月約歴歴此心曽許銜芳恨
　千年怨結玉骨未應成土　朩蘭艇子莫愁何在謾繫
　寒江烟樹事逐雲沉情隨珮冷短夢分今古一抔遥夜
　孤光難曉多少碎人腸處空淒黯西風細雨盡吹淚去
　　金人捧露盤
楚宮閑金成屋玉為欄斷雲夢容易驚殘驪歌幾叠至
今愁思怯陽闗清音恨阻抱哀箏知為誰彈　年華晩
月華冷霜華重鬢華斑也須念閑揖雕鞍斜緘小字錦
　江三十六鱗寒此情天濶正梅信笛裏闗山
　　鳯栖梧
雲喚隂來鳩喚雨謝了江梅可踏江頭路拚却一番花信
阻不成日日春寒去　見說東風桃葉渡岸隔青山依
舊横眉嫵歸鴈不如箏上柱一行常見相思苦
　　賀新郎(梅/)
月冷霜袍擁見一枝年華又晩粉愁香凍雲隔溪橋人
不度的皪春心未縱清影怕寒波揺動更沒纖毫塵俗
態倚髙情預得春風寵沉凍蜨挂么鳯　一杯正要吳
姬捧想見那柔酥弄白暗香偷送回首羅浮今在否寂
寞烟迷翠壠又爭奈桓伊三弄開遍西湖春意爛算羣
花正作江山夢吟思怯暮雲重
　　祝英臺近(荷花/)
擁紅妝翻翠葢花影暗南浦波面澄霞蘭艇採香去有
人水濺湘裙相招晩醉正月上凉生風露　兩凝佇别
後歌斷雲閑嬌姿黯無語魂夢西風端的此心苦遥想
芳臉輕顰凌波微歩鎭輸與沙邊鷗鷺
　　清平樂
春蕪雨濕燕子低飛急雲壓前山羣翠失烟水滿湖輕
碧　小蓮相見灣頭清寒不到青樓請上琵琶絃索今
朝破得春愁
　史逹祖(字邦卿汴人有/梅溪詞二巻)
　　　　(姜堯章云邦卿詞竒秀清逸融情景于一家/㑹句意于兩得  張功甫云生詞織綃泉底)
　　　　(去塵眼中妥貼輕圓辭情俱到有瓌竒驚邁/清新閑婉之長而無􁀿蕩汗滛之失端可分)
　　　　(鑣清眞平/睨方囘)
　　綺羅香(春雨/)
做冷欺花将烟困柳千里偷催春暮盡日冥迷愁裏欲
飛還住驚粉重蜨宿西園喜泥潤燕歸南浦最妨他佳
約風流鈿車不到杜陵路　沉沉江上望極還被春潮
晩急難尋官渡隱約遥峰和淚謝娘眉嫵臨斷岸新綠
生時是落紅帶愁流處記當日門掩梨花剪燈深夜語
　　雙雙燕(春燕/)
過春社了度簾幕中間去年塵冷差池欲住試入舊巢
相並還相雕梁藻井又軟語商量不定飄然快拂花梢
翠尾分開紅影　芳徑芹泥雨潤愛貼地爭飛競誇輕
俊紅樓歸晚看足柳昏花暝應自棲香正穩便忘了天
涯芳信愁損翠黛雙蛾日日畵欄獨凭
　　玉樓春(梨花/)
玉容寂寞誰為主寒食心情愁幾許前身清淡似梅妝
遥夜依微留月住　香迷蝴蜨飛時路雪在秋千來徃
處黄昏著了素衣裳深閉重門聼夜雨
　　萬年歡
兩袖梅風謝橋邊岸痕猶帶隂雪過了匆匆燈市草根
青發燕子春愁未醒悞幾處芳音遼絶烟溪上采菉人
歸定應愁沁花骨　非干厚情易歇奈燕臺句老難道
離别小徑吹衣曽記故里風物多少驚心舊事第一是
侵堦羅襪如今但柳髪晞春夜來和露梳月
　　壽樓春(尋春服感念/)
裁春衫尋芳記金刀素手同在晴忩幾度因風殘絮照
花斜陽誰念我今無裳自少年消磨疎狂但聼雨挑燈
欹牀病酒多夢睡時妝　飛花去良宵長有絲䦨舊曲
金譜新腔最恨湘雲人散楚蘭魂傷身是客愁為鄉算
玉簫猶逄韋郎近寒食人家相思未忘蘋藻香
　　祝英臺近
落花深芳草暗春到斷腸處金勒驕風欲過大堤去翠
樓葛嶺西邊恰如舊約畵欄映一枝瓊樹　正凝佇芳
意欺月矜春渾欲便偷去多少鶯聲不敢寄愁與謝郎
　日日西湖如今歸後幾時見倚簾吹絮
　　　西江月
西月澹窺樓角東風暗落簷牙一燈初見影忩紗又是
重簾不下　幽思屢隨芳草閑愁又似楊花楊花芳草
遍天涯繡被春寒夜夜
　　夜行船(正月十八日聞賣杏花有感/)
不剪春衫愁意態過收燈有些寒在小雨空簾無人深
巷已早杏花先賣　白髪潘郎寛沈帶怕看山憶他眉
黛草色拖裙烟光染鬢長記故園挑菜
　　蝶戀花
二月東風吹客袂蘇小門前楊柳如腰細胡蝶識人遊
冶地舊曽來處花開未　幾夜湖山生夢寐萍泊尋芳
只怕春寒裏今歳清明逄上已相思先到濺裙水
　　臨江仙
草脚青回細膩柳梢緑轉苖條舊遊重到合魂消棹横
春水渡人凭赤欄橋　歸夢有時曽見新愁未肯相饒
酒香紅被夜迢迢莫教無用月來照可憐宵
　　又
倦客如今老矣舊遊可奈春何幾曽湖上不經過看花
南陌醉駐馬翠樓歌　逺眼愁隨芳草湘裙憶著春羅
枉教裝得舊時多向來簫鼓地曾見柳婆娑
　　八歸
秋江帶雨寒沙縈水人瞰畵樓愁獨烟蓑散響驚詩思
還被亂鷗飛去秀句難續冷眼盡歸圖畵上認隔岸微
茫雲屋想半屬漁市樵村欲暮競燃竹　須信風流未
老憑持酒慰此淒凉心目一鞭南陌數篙官渡賴有歌
眉舒綠只匆匆逺朓早覺閑愁挂喬朩應難禁故人天
際望徹淮山相思無鴈足
　　過龍門
醉月小紅樓錦瑟箜篌夜來風雨曉來收幾㸃落花饒
柳絮同為春愁　寄信問晴鷗誰在芳洲綠波寧處有
蘭舟獨對舊時携手地情思悠悠
　　秋霽
江水蒼蒼望倦柳愁荷共感秋色廢閣先凉古簾空暮
鴈程最嫌風力故園信息愛渠入眼南山碧念上國誰
是膾鱸江漢未歸客　還又歳晩瘦骨臨風夜聞秋聲
吹動岑寂露蛩鳴清燈冷屋翻書愁上鬢毛白年少俊
遊渾斷得但可憐處無奈苒苒驚魂採香南浦剪梅烟
驛
　　惜黄花(定興道中/)
涵秋寒渚染霜丹樹尚依稀是來時夢中行路時節正
思家逺道仍懐古更對著滿城風雨　黄花無數碧雲
欲暮美人兮美人兮未知何處獨自捲簾櫳誰為開尊
俎恨不得御風歸去
　　齊天樂(賦橙/)
犀紋隱隱鶯黄嫰籬落翠深偷見細雨重移新霜試摘
佳處一年秋晩荆江未遠想橘友荒凉木奴嗟怨就說
風流草泥來趂蟹螯健　并刀寒映素手醉魂沉夜飲
曽倩排遣沆瀣含酸金罌裏玉簌簌吳鹽輕㸃瑶姬齒
軟待惜取團圓莫教分散入手温存怕羅香自滿
　　又(白髪/)
秋風早入潘郞鬢斑斑遽驚如許暖雪侵梳晴絲拂領
裁滿愁城深處瑶簮謾妒便羞插宮花自憐衰暮尚想
春情舊吟淒斷茂陵女　人間公道惟此歎朱顔也恁
容易隳去涅了重緇搔來更短方悔風流相誤郞潜幾
縷漸疎了銅駝俊遊儔侶縱有黟黟奈何詩思苦
　　又(湖上即席分賦得雨字/)
鴛鴦拂破蘋花影低低趂凉飛去畵裏移舟詩邊就夢
葉葉碧雲分雨芳游自許過柳影閑波水花平渚見說
西風為人吹恨上瑶樹　闌千斜照未滿杏牆應望斷
春翠偷聚淺約挼香深盟搗月誰是忩間青羽孤箏幾
柱問甚參差暫成離阻夜色空庭待歸聼俊語
　　夜合花
柳鎖鶯魂花翻蜨夢自知愁染潘郎輕衫未攬猶将淚
㸃偷藏念前事怯流光早春窺酥雨池塘向銷凝裏梅
開半面情滿徐妝　風絲一寸柔腸曾在歌邊惹恨燭
底縈香芳機瑞錦如何未織鴛鴦人扶醉月依牆是當
初誰敢疎狂把閑言語花房夜久各自思量
　　東風第一枝(春雪/)
巧沁蘭心偷粘草甲東風欲障新暖謾疑碧瓦難留信
知暮寒較淺行天入鏡做弄出輕鬆纖軟料故園不捲
重簾悞了乍來雙燕　青未了柳回白眼紅欲斷杏開
素面舊游憶著山隂後盟遂妨上苑熏爐重熨便放慢
春衫鍼線怕鳯靴挑菜歸來萬一㶚橋相見
　　又(立春/)
草脚愁回(一作/蘇)花心夢醒鞭香拂散牛土舊歌空憶珠
簾彩筆倦題繡戸粘雞貼燕想占斷東風來處暗惹起
一掬相思亂藏翠盤紅縷　今夜覓夢池秀句明日動
探花芳緒寄聲沽酒人家款(一作/預)約嬉(一作/俊)遊伴侶憐
他梅柳怎忍後天街酥雨待過了一月燈期日日醉扶
歸去(張叔夏云不獨措辭精粹/又且見時節風物之感)
　　風流子
紅樓横落日蕭郎去幾度碧雲飛記忩眼逓香玉臺妝
罷馬蹄敲月沙路人歸如今但一鶯通信息雙燕說相
思入耳舊歌怕聼金縷斷腸新句羞染烏絲　相逄南
溪上桃花嫰嬌樣淺淡羅衣恰是怨深腮赤愁重聲遲
悵東風巷陌草迷春恨軟塵庭戸花悞幽期多少寄來
芳字都待還伊
　　三姝媚
烟光揺縹瓦望晴簾風裊柳花如灑錦瑟横牀想淚痕
塵影鳯絃長下倦出犀帷頻夢見王孫驕馬諱道相思
偷理綃裙自驚腰衩　惆悵南樓遥夜記翠箔張燈枕
肩歌罷又入銅駝遍舊家門巷首詢聲價可惜東風将
恨與閑花俱謝記取崔徽模樣歸來暗寫
　　喜遷鶯(元宵/)
月波凝滴望玉壺天近了無塵隔翠眼圈花氷絲織練
黄道寶光相直自憐詩酒瘦難應接許多春色最無賴
是隨香趂燭曽伴狂客　踪跡謾記憶老了杜郎忍聼
東風笛柳院燈疎梅㕔雪在誰與細傾春碧舊情拘未
定猶自學當年游厯怕萬一誤玉人夜寒忩際簾隙
　　湘江静
暮草堆青雲浸浦記匆匆倦篙曽駐漁榔四起沙鷗未
落怕愁沾詩句碧袖一聲歌石城怨西風隨去滄波蕩
晚菰蒲弄秋還重到斷魂處　酒易醒思正苦想空山
桂香懸樹三年夢冷孤吟意短屢烟鐘津鼓屐齒厭登
臨移橙後幾番凉雨潘郎漸老風流頓減閑居未賦
　　陽春
杏花烟梨花月誰與暈開春色坊巷曉愔愔東風斷舊
火銷處近寒食少年踪跡愁暗隔水南山北還是寶絡
雕鞍被鶯聲喚來香陌　記飛葢西園寒猶凝驚醉耳
誰家夜笛燈前重簾不挂殢華裾粉淚曽拭如今故里
信息賴海燕年時相識奈芳草正鎖江南夢春衫怨碧
　
　
　
　
　
　
　
　
　
　
　
　
　
　
　詞綜巻十七
欽定四庫全書
　詞綜巻十八
　　　　　　　　　　翰林院檢討朱彛尊編
　　宋詞六十一首
　　　汪　莘(七首/)　　　　呉　潜(五首/)
　　　李昂英(一首/)　　　　史嶲之(一首/)
　　　章謙亨(一首/)　　　　趙以夫(八首/)
　　　陳經國(二首/)　　　　方　岳(五首/)
　　　張　榘(一首/)　　　　洪　瑹(五首/)
　　　方千里(四首/)　　　　汪　晫(一首/)
　　　尹　煥(二首/)　　　　馮取洽(二首/)
　　　陳以莊(一首/)　　　　盧　炳(四首/)
　　　沈端節(一首/)　　　　潘　牥(一首/)
　　　馮艾子(一首/)　　　　黄　昇(四首/)
　　　文及翁(一首/)　　　　李芸子(一首/)
　　　嚴　羽(一首/)　　　　李廷忠(一首/)
　　　王以寧(一首/)
　汪　莘(字叔耕休寧人嘉定間下詔求言扣閽三上/書不報為楊慈湖朱晦庵眞西山諸公所歎)
　　　　(服後築室柳溪自號方壺/居士有方壺存稿詞二巻)
　　　　　(孫山甫云柳塘長短句似坡翁不受音律束/縛  程洺水曰叔耕藴霞箋玉滴之竒而憂)
　　　　　(深思遠未易遽/班之賀白也)
　　杏花天
美人家在江南住毎惆悵江南日暮白蘋洲畔花無數
還憶瀟湘風度　幸自是斷腸無處怎强作鶯聲燕語
東風占斷秦箏柱也逐落花歸去
　　好事近
夾岸隘桃花花下蒼苔如積驀地輕寒一陣上桃花顔
色　東鄰西舍絶經過新月是相識白玉闌干斜倚作
蓬山春夕
　　謁金門
簷漏滴都是春歸消息帶雨牡丹無氣力黄鸝愁雨濕
　爭看洛陽春色忘却連天草碧南浦綠波雙槳急沙
頭人佇立
　　玉樓春(贈别孟倉使/)
一片江南春色晩牡丹花謝鶯聲懶問君離恨幾多長
芳草連天猶覺短　昨夜溪頭新溜滿樽前自起噴龍
管明朝飛棹下錢塘心共白蘋香不斷
　　憶秦娥
村南北夜來陡覺霜風急霜風急征途情緖塞垣消息
　佳人獨抱琵琶泣一江明月空相憶空相憶寒衣未
絮荻花狼藉
　　亂燕飛(感秋采楚詞賦此/)
去郢頻回首正横江蓀橈容與蘭旌悠久悵望龍門都
不見似把長楸辜負念往日佳人為偶獨向芳洲相思
處采蘋花杜若空盈手乗赤豹誰來後　雲中眼界窮
髙厚覽山川冀州還在陶唐何有朩葉紛紛秋風晩縹
緲瀟湘左右見帝子氷魂相守應記揮絃相對日酹一
杯太乙東皇酒問此意君知否
　　八聲甘州
惜餘春蛺蜨引春來杜鵑趣春歸算何如桃李渾無言
說開落忘機多謝黄鸝舊友相逐落花飛芳草連天遠
愁殺斜暉　誰向西湖南畔問亭臺在否花朩應非看
孤山山下惟說隱君廬想錢塘春遊依舊到梨花寒食
隘舟車尋常事不須惆悵暮雨沾衣
　吳　潜(字毅夫寧國人嘉定十年進士第一淳祐中/叅知政事􁩐右丞相兼樞密使進左丞相封)
　　　　(慶國公改封許國公景定初安置/循州卒贈少師有履齋詩餘三巻)
　　滿江紅(滕王閣/)
萬里西風吹我上滕王髙閣正檻外楚山雲漲楚江濤
作何處征帆林杪去有時野鳥沙邊落近簾鈎暮雨掩
空來今猶昨　秋漸緊添離索天正遠傷漂泊歎十年
心事休休莫莫歳月無多人易老乾坤雖大愁難著向
黃昏斷送客魂銷城頭角
　　酹江月(𤓰洲㑹趙南仲端明/)
紅塵飛騎報元戎小隊踏青南陌雪浪堆邊呼曉度吳
楚半江分坼歳月驚心風埃眯目相對頭俱白楊花撩
亂可憐如此春色　誰道燕燕鶯鶯多情猶自認得年
時客重唱江南腸斷句為我滿傾雲液畵鼓舟移金鞍
人遠一晌烟波隔斜陽冉冉依然無限悽惻
　　二郎神
小樓向晩正柳鎖一城烟雨計十里呉山繡簾朱戸曽
學宮詞内舞浪逐東風無人管但脉脉歳移年度嗟往
事未塵新愁還織怎堪重訴　凝竚問春何事飛紅飄
絮縱杜曲秦川舊家都在誰寄音書說與野草淒迷暮
雲沉黯渾自替人無緒珠淚滴應把寸腸萬結夜帷深
處
　　鵲橋仙
扁舟乍泊危亭孤嘯目斷閑雲千里前山急雨過溪來
盡洗却人間暑氣　暮鴉木末落鳧天際都是一番(一/作)
(團/)秋意癡兒騃女賀新凉也不道西風又起
　　青玉案
十年三過蘇臺路還又是匆匆去迅景流光容易度鷺
洲鷗渚葦汀蘆岸總是消魂處　蒼烟欲合斜陽暮付
與愁人砌愁句為問新愁愁底許酒邊成醉醉邊成夢
夢斷前山雨
　李昴英(一作昻英字俊明一云字公昻番禺人一云/資州人寳慶中進士第三人任臨汀推官累)
　　　　(官吏部侍郎卒諡忠/簡有文溪詞一巻)
　　蘭陵王
燕穿幕春在深深院落單衣試龍沬旋熏又怕東風曉
寒薄别來情緒惡瘦得腰圍柳弱清明近正似海棠怯
雨芳踪任飄泊　釵留去年約恨易老嬌鶯多誤靈鵲
碧雲杳緲天涯各望不斷芳草又迷香絮廻文强寫字
屢錯淚欲注還閣　孤酌駐春脚更彩局誰忺寳軫慵
學階除拾取飛花嚼是多少春恨等閑呑却䦨干猛拍
歎命薄悔舊諾
　史嶲之(紹定初知/江隂軍)
　　望海潮(浮逺堂/)
危岑孤秀飛軒爽豁空江泱漭黃流吳札故丘春申舊
國西風吹換清秋滄海浪初收共登髙臨眺尊俎綢繆
鳯集髙岡駒留空谷接英游　八忩盡控瓊鈎送帆檣
杳杳潮汐悠悠今古興懐闗河極目愁邊滅沒輕鷗淮
岸隔重洲認澹霞天末一縷青浮未許英雄老去西北
是神州
　章謙亨(字牧叔呉興/人為鉛山令)
　　念奴嬌(垂楊/)
垂楊得地在樓臺側畔無人攀折不似津亭舟繫處只
伴客愁離别絲過揺金帶鋪新翠雅稱鶯調舌芳筵相
映最宜斜挂殘月　却得連日春寒未教輕滾一片庭
前雪應恨張郎今老去難比風流時節醉眼渾醒愁眉
都展舞困腰肢怯有時微笑把伊綰箇雙結
　趙以夫(字川父長樂人端平中知/漳州有虚齋樂府二巻)
　　孤鸞(梅/)
江頭春早問江上寒梅占春多少自照疎星冷秪許春
風到幽香不知甚處但迢迢滿河烟草回首誰家竹外
有一枝斜好　記當年曽共花前笑念玉雪襟期有誰
知道喚起羅浮夢正參横月小淒凉更吹寒管謾相思
鬢毛驚老待覓西湖半曲對霜天清曉
　　龍山㑹(九日/)
九日無風雨一笑凭髙浩氣横秋宇羣峯青可數寒城
小一水縈廻如縷西北最闗情謾遥指東徐南楚黯消
魂斜陽冉冉鴈聲悲苦　今朝寒菊依然重上南樓草
草成歡聚詩朋休浪賦舊題處俛仰已隨塵土莫放酒
行疎清漏短凉蟾當午也全勝白衣未至獨醒凝竚
　　角招(梅/)
曉寒薄苔枝上剪成萬㸃氷萼暗香無處著立馬斷魂
晴雪籬落溪略彴恨寄驛音書遼邈夢遶揚州東閣風
流舊日何郞想依然林壑　離索引杯自酌相看冷淡
一笑人如削水雲寒漠漠底處羣仙飛來霜鶴芳姿綽
約正月滿瑶臺珠箔徙倚闌干寂寞盡分付許多愁城
頭角
　　徴招(雪/)
玉壺凍裂琅玕折駸駸逼人衣袂暖絮漲空飛失前山
横翠欲低還又起似妝㸃滿園春意記憶當時剡中情
味一溪雲水　天際絕人行髙吟處依稀㶚橋鄰里更
剪剪梅花落雲階月砌化工眞解事强勾引老來詩思
楚天暮驛使不來悵曲欄獨倚
　　二郞神(次陳雅道/)
野塘暗碧漸㸃㸃翠鈿明鏡想晝永珠簾人間金屋時
倚妝臺照影睡起闌干凝思處漫數盡歸鴉栖暝知月
下鶯黄雲邊蛾緑為誰重整　曽倩鴈傳鵲報心期罕
定奈柳絮浮雲桃花流水長是參差不並莫怨春歸莫
愁柘老蠶已三眠将醒腸斷句枉費丹青漠漠水遥烟
迥
　　雙瑞蓮
千機雲錦裏看並蔕新房駢頭芳蘂清標艶態兩兩翠
裳霞袂似是商量心事倚綠葢無言相對天蘸水彩舟
過處鴛鴦驚起　縹緲漾影揺香想劉阮風流雙仙姝
麗閑情未斷猶戀人間歡會莫待西風吹老薦玉醴碧
筒拚醉清露底月照一襟歸思
　　永遇樂(七夕和劉隨如/)
雲鴈将秋露螢照夜凉透忩戸星網珠疎月奩金小清
絶無㸃暑天孫河鼓東西相望隱隱光流華渚妝樓上
青瓜玉果多少騃兒癡女　金鍼暗度蛛絲密結便有
繫人心處經歳離思霎時歡愛愁緒空萬縷人間天上
一般情味枉了錦箋囑付又何似吹笙仙子跨黄鶴去
　　鵲橋仙
翠鋪心事紅樓歡宴深夜沉沉無暑竹邊荷外再相逄
又還逐浮雲飛去　錦箋尚濕珠香未歇空惹閑愁千
縷尋思不似鵲橋人猶自得一年一度
　陳經國(嘉禧淳祜間人/有龜峯詞一巻)
　　沁園春(丁酉歳感事/)
誰使神州百年陸沉青氊未還悵晨星殘月北州豪傑
西風斜日東帝江山劉表坐談深源輕進機㑹失之彈
指間傷心事是年年氷合在在風寒　說和說戰都難
算未必江沱堪宴安歎封侯心在鱣鯨失水平戎䇿就
虎豹當闗渠自無謀事猶可做更剔殘燈抽劎看麒麟
閣豈中興人物不盡儒冠
　　又(送陳起莘歸長樂/)
過了梅花縱有春風不如早還正燕泥日煖草綿别路
鶯朝烟淡柳拂征鞍黎嶺天髙建溪雷吼歸好不知行
路難龜山下漸楊梅初熟盧橘猶酸　名場老我間闗
分歳晩誅茅湖上山歎龍舒君去尚留破硯魚軒人老
長把連環鏡影霜侵衣㾗塵暗贏得狂名傳世間君歸
日見家林舊竹爲報平安
　方　岳(字巨山祁門人理宗朝兩為文學掌故/宮中秘書出守袁州有秋厓先生小稿)
　　臺城路(和楚客賦蘆/)
孤蓬夜傍低叢宿蕭蕭雨聲悲切一岸霜痕半山烟色
愁到沙頭枯葉淡雲沒滅黯西風吹老滿汀新雪天豈
無情離騷㸃㸃送歸客　歸去來兮怎得儘鷺翹鷗倚
乍寒時節秋晚山川夕陽浦漵贏得别腸千結濤翻浪
叠那得似西來一笻横絶搔首江南鴈銜千里月
　　滿江紅(九日冶城樓/)
且問黄花陶令後幾番重九應觧笑秋厓人老不堪詩
酒宇宙一舟吾倦矣山河兩戒君知否倚西風無奈劎
花寒虬龍吼　江欲釂談天口秋何負持螯手儘石麟
蕪沒斷烟衰柳故國山圍青玉案何人印佩黄金斗倘
只消江左管夷吾終須有
　　水調歌頭(平山堂用東坡韻/)
秋雨一何碧山色倚晴空江南江北愁思分付酒螺紅
蘆葉篷舟千里菰菜蓴羮一夢無語寄歸鴻醉眼渺河
洛遺恨夕陽中　蘋洲外山欲暝斂眉峯人間俯仰陳
迹歎息兩仙翁不見當時楊柳只是從前烟雨磨滅幾
英雄天地一孤嘯匹馬又西風
　　又(九日多景樓用呉侍郎韻/)
醉我一壺玉了此十分秋江濤還比當日擊楫渡中流
問訊重陽烟雨俯仰人間今古此意渺滄洲天地幾今
夕舉白與君浮　舊黄花新白髪笑重游滿船明月猶
在何日大刀頭誰跨揚州鶴去已怨故山猿老借箸欲
前籌莫倚闌干北天際是神州
　　蝶戀花(用韻秋懐/)
鴈落寒沙秋惻惻明月蘆花共是江南客騎鶴樓髙邊
羽急柔情不盡淮山碧　世路只催雙鬢白菰菜蓴羮
正自令人憶歸夢不知江水隔烟帆飛過平如席
　張　榘(字方叔潤州人/有䒧忩詞一巻)
　　青玉案(被檄出郊題陳氏山居/)
西風亂葉溪橋樹秋在黃花羞澀處滿袖塵埃推不去
馬蹄濃露雞聲淡月寂歷荒村路　身名多被儒冠誤
十載重來慢如許且盡清樽公莫舞六朝舊事一江流
水萬感天涯暮
　洪　瑹(字叔璵自號空同/詞客有詞一巻)
　　驀山溪(憶中都/)
潮平風穩行色催津鼓回首望重城但滿眼紅雲紫霧
分香觧佩空記小樓東銀燭暗繡簾垂昵昵凭肩語
闗山千里垂柳河橋路燕子又歸來但惹得滿身花雨
彩箋不寄蘭夢更無憑燈影下月明中魂斷金釵股
　　踏莎行
滿滿金盃垂垂玉筯離歌不放行人去醉中扶上朩蘭
船醒來忘却桃源路　帶綰同心釵分一股斷魂空草
髙唐賦秋山萬叠水雲深茫茫無著相思處
　　永遇樂(送春/)
歌雪徘徊夢雲溶曳欲勸春住薄倖楊花無端杜宇抵
死催敎人參差烟岫千回百匝不解禁春歸路病懨懨
那堪更聼小樓一夜風雨　金釵鬭草玉盤行菜往事
了無憑據合數松兒分香栢子總是牽情處小桃朱戸
題詩在否尚憶去年崔䕶緑隂中鶯鶯燕燕也應觧語
　　瑞鶴仙
聼梅花吹動凉夜何其明星有爛相看淚如霰問而今
去也何時㑹面匆匆聚散便作秋鴻社燕最傷心夜來
枕上斷雲零雨何限　因念人生萬事回首悲凉都成
夢幻芳心繾綣空惆悵巫陽館况船頭一轉三千餘里
隱隱髙城不見恨無情春水連天片帆如箭
　　齊天樂
轆轤聲破銀牀凍霜寒又侵鴛被皓月疎鐘悲風斷漏
驚起畵樓人睡銀屏十二歎塵滿絲簧暗消金翠可恨
風流故人迢逓隔千里　相思情緒最苦舊歡無續處
魂夢空費斷鴈無情離鸞有恨空想吳山越水花憔玉
悴但翠黛愁横紅鉛淚洗待剪江梅倩誰傳此意
　方千里(三衢人有/和清眞詞)
　　齊天樂
碧紗忩外黃鸝語聲聲似愁春晩岸柳飄綿庭花墮雪
惟有平蕪如剪重門向掩看風動疎簾浪鋪湘簟暗想
前歡舊遊心事寄詩巻鱗鴻音信未覩夢魂尋訪後
闗山又隔無限客館愁思天涯倦跡幾許良宵展轉閑
情意遠記密閣深閨繡衾羅薦睡起無人料應眉黛斂
　　塞垣春(和周清眞/)
四遠天垂野向晚景雕鞍䣃吳藍滴草塞綿藏柳風物
堪畵對雨收霧霽初晴也正陌上烟光灑聼黄鸝啼紅
樹短長音如寫　懐抱幾多愁年時趂歡㑹幽雅盡日
足相思奈春晝難夜念征塵滿堆襟袖那堪更獨游花
隂下一别鬢毛減鏡中霜滿把
　　醜奴兒
凌波臺畔花如剪幾㸃呉霜烟淡雲黄東閣何人見晩
妝　江南春近書千里誰寄清香别墅横塘鼓角聲中
又夕陽
　　迎春樂
紅深緑暗春無跡芳心蕩冶遊客記揺鞭䟦馬銅駝陌
凝睇認珠簾側　絮滿愁城風巻白逓多少相思消息
何處約歡期芳草外髙樓北
　汪　晫(字處微績溪人開禧中一至闕下不就舉試/而歸棲隱山中卒里人私諡曰康範先生)
　　蝶戀花(秋夜簡趙尉/)
午夜凉生風小住銀漢無聲雲約疎星度佳客欲眠知
未去對牀只欠蕭蕭雨　素月四更山外吐酒醒衾寒
消盡沉烟縷料想玉樓人倚處歸帆日竚烟中浦
　尹　煥(字惟曉山隂人官/左司有梅津集)
　　霓裳中序第一(茉莉/)
青顰粲素靨海國仙人偏耐熱飱盡風香露屑便萬里
凌空肯憑蓮葉盈盈歩月悄似憐輕去瑶闕人何在憶
渠癡小㸃㸃愛清絕　愁絕舊遊輕别忍重看瑣香金
篋淒凉清夜簟茀杳杳詩魂眞化風蝶冷香清到骨夢
十里梅花霽雪歸來也懨懨心事自共素娥說
　　唐多令(吳興席上/)
蘋末轉清商溪聲供夕凉緩傳杯催喚紅妝斜綰烏雲
新浴罷裙拂地水沉香　歌短舊情長重來驚鬢霜悵
綠隂青子成雙説著前歡佯不記(一作/倸)颺蓮子打鴛鴦
(周公謹云可與杜牧/之尋芳較晩為偶)
　馮取洽(字熙之延平人/自號雙溪翁)
　　蝶戀花(和玉林韻/)
秋到雙溪溪上樹葉葉凉聲未省來何許盡拓溪樓忩
與戸倚欄清夜窺河鼓　那得吟朋同此住獨對秋芳
欲寄花無處杖屨相從曽有語未來先自愁君去
　　摸魚兒(和玉林韻葢為遺蛻山中桃花作/)
歎劉郞那回輕别霏霏正落紅雨𤣥都觀裏應遺恨一
抹淡烟殘縷愁望處想霧暗雲深忘却來時路新花舊
主記刻羽流商裁紅剪翠山徑日将暮　空枝上時有
幽禽對語聲聲如問來否人生行樂須聞健衰老念誰
免此吾所與在溪上深深錦繡花千塢何時定去但對
酒思君呼兒為我頻唱小桃句
　陳以莊(字敬叟建安/人有月溪集)
　　水龍吟(錢塘記恨/)
晩來江濶潮平越船呉榜催人去稽山滴翠胥濤濺恨
一襟離緒訪柳章臺問桃仙浦物華如故向秋娘渡口
秦娘橋畔依稀是相逄處　窈窕青門紫曲蒨羅新衣
翻金縷舊音恍記輕攏慢撚哀絃危柱金屋難成阿嬌
已遠不堪春暮聼一聲杜宇紅殷綠老雨花風絮
　盧　炳(字叔陽有哄/堂詞一巻)
　　謁金門
春寂寂節物又催寒食樓上捲簾雙燕入斷魂愁似織
　門外雨餘風急滿地落英紅濕好夢驚回無處覓天
涯芳草碧
　　又
春事寂苦笱鰣魚初食風捲繡簾飛絮入柳絲縈似織
　迅速韶光去急雨過綠隂猶濕回首舊遊何處覓逺
山空佇碧
　　㸃絳脣
過眼溪山向來都是經行處驂鸞人去冷落吹簫侶
小立江亭愁對蒹葭浦無情緒酒杯慵舉閑看江楓舞
　　踏莎行
秋色人家夕陽洲渚西風催過黄華渡江烟引素忽飛
來水禽破暝雙雙去　奔走紅塵棲遲羇旅斷腸猶憶
江南句白雲低處鴈回峯明朝便踏瀟湘路
　沈端節(字約之吳興人/有克齋詞一巻)
　　虞美人
去年寒食初相見花上雙飛燕今年寒食又花開垂下
重簾不許燕歸來　隔簾聼燕呢喃語似説相思苦東
君都不管閑愁一任落花飛燕兩悠悠
　潘　牥(初名公筠夢南臺人持方牛首與之遂易名/字庭堅閩縣人端平初進士通判潭州有紫)
　　　　(巖/集)
　　羽仙歌
雕簷綺户倚晴空如畫曾是呉王舊臺榭自浣紗人去
後落日平蕪行雲斷幾見花開花謝　淒凉闌檻外一
簇青山多少圖王共爭覇莫閑愁金杯㶑灧對酒當歌
歡娛地夢中興亡休話漸倚遍西風晩潮生明月裏鷺
鷥背人飛下
　馮艾子(字偉壽號雲/月雙溪子)
　　　　(黄叔暘云偉壽精于/律吕詞多自製腔)
　　春風嬝娜
被梁間雙燕話盡春愁朝粉謝午花柔倚紅欄故與蜨
圍蜂遶柳綿無數飛上搔頭鳯管聲圓蠶房香煖笑挽
羅衫須少留隔院蘭馨趂風逺鄰牆桃影伴烟收　些
子風情未減眉頭眼尾萬千事欲說還休薔薇露(一作/刺)
牡丹毬慇懃記省前度綢繆夢裏飛紅覺來無覓望中
新綠别後空稠相思難偶歎無情明月今年已是(一作/見)
三度如鈎
　黄　昇(一作昃字叔暘號玉林有散花菴詞一巻胡/季直云玉林蚤棄科舉雅意讀書間從吟詠)
　　　　(自適游受齋嘗稱其詩為晴空氷柱樓秋房/聞其與魏菊荘友善併以泉石清士目之)
　　月照棃花
晝景方永重簾花影好夢猶酣鶯聲喚醒門外風絮交
飛送春歸　脩蛾畫了無人問幾多别恨淚洗殘妝粉
不知嘶馬何處烟草萋迷鷓鴣啼
　　酹江月(題玉林/)
玉林何有有一彎蓮沼數間茅宇斷塹疎籬聊補葺那
得粉牆朱戸禾黍西風雞豚曉日活脫田家趣客來茶
罷自挑野菜同煑　多少甲第連雲十眉環座人醉黄
金塢回首邯鄲春夢破零落珠歌翠舞得似衰翁蕭然
陋巷長作溪山主紫芝可採更尋岩谷深處
　　又
西風解事為人間洗盡三庚煩暑一枕新凉宜客夢飛
入藕花深處氷雪襟懐琉璃世界夜氣清如許劃然長
嘯起來秋滿庭戸　應笑楚客才髙蘭成愁悴遺恨傳
千古作賦吟詩空自好不直一盃秋露淡月䦨干微雲
河漢耿耿天催曙此情誰㑹梧桐葉上疎雨
　　鵲橋仙
青林雨歇珠簾風細人在緑隂庭院夜來能有幾多寒
已瘦了梨花一半　寶釵無據玉琴難托合造一襟幽
怨雲忩霧閣事茫茫試與問杏梁雙燕
　文及翁(字時學號本心綿州/人歷官參知政事)
　　賀新凉(遊西湖有感/)
一勺西湖水渡江來百年歌舞百年酣醉回首洛陽花
石盡烟渺黍離之地更不復新亭墮淚簇樂紅妝揺畵
舫問中流擊楫何人是千古恨幾時洗　余生自負澄
清志更有誰磻溪未遇傅巖未起國事如今誰倚仗衣
帶一江而已便都道江神堪恃借問孤山林處士但掉
頭笑指梅花蘂天下事可知矣
　李芸子(字耘叟號芳/州昭武人)
　　朩蘭花慢
占西風早處一番雨一番秋記故國斜陽去年今日落
葉林幽悲歌幾回激烈寄疎狂酒令與詩籌遺恨清商
易改多情紫燕難留　嗟休觸緒繭絲抽舊事續何由
奈予懐渺渺羇愁欝欝歸夢悠悠生平不如老杜便如
他飄泊也風流寄語庭柯徑菊甚時得棹孤舟
　嚴　羽(字儀卿樵川人/自號滄浪逋客)
　　滿江紅(送廖叔仁赴闕/)
月近觚稜秋漸滿蓬萊雙闕正錢塘江上潮頭如雪把
酒送君天上去瓊琚玉佩鵷鴻列丈夫兒富貴等浮雲
看名節　天上事吾能說今老矣空凝絶對西風慷慨
唾壺歌缺不灑世間兒女淚難堪親友中年别問相思
他日鏡中看蕭蕭髪
　李廷忠(字居厚號橘山/有樂府一巻)
　　生查子(薔薇/)
玊女翠帷薫香粉開妝面不是占春遲羞被羣花見
纖手織柔條絳雪飛千片流入紫金巵未許停歌扇
　王以寜(字周士長沙人歷官宣/撫司參謀制置襄鄧)
　　水調歌頭(裴公亭懐古/)
歳歳橘洲上老葉舞愁紅西山光翠依舊影落酒盃中
人在子亭髙處下望長沙城郭獵獵酒帘風逺水湛寒
碧獨釣綠蓑翁　懐往事追昨夢轉頭空孫郞前日豪
健頥指五都雄起擁竒才劎客十萬銀戈赤㥽歌鼓壯
軍容何似裴相國談道老圭峯
　
　
　
　
　
　
　
　
　
　
　
　
　詞綜巻十八
欽定四庫全書
　詞綜巻十九
　　　　　　　　　　翰林院檢討朱彞尊編
　　宋詞六十六首
　　　呉文英(四十五首/)　　蔣　捷(二十一首/)
　呉文英(字君特四明人從呉毅夫遊/有夢忩甲乙丙丁稿四巻)
　　　　(張叔夏云呉夢忩如七寶樓臺眩人眼目折/碎下來不成片段  尹惟曉云求詞於吾宋)
　　　　(前有清真後有夢忩此非予之言四海之公/言也  沈伯時云夢忩深得清真之妙但用)
　　　　(事下語太晦/處人不易知)
　　倦尋芳(餞周糾定夫/)
暮帆挂雨氷岸飛梅春思零亂送客將歸偏是故宫離
苑醉酒曽同凉月舞尋芳還隔紅塵面去難留悵芙蓉
路窄緑楊天逺　便繫馬鶯邊清曉烟草晴花沙潤香
軟爛錦年華誰念故人遊倦寒食相思堤上路行雲應
在孤山畔寄新吟莫空囘五湖春鴈
　　又(花翁遇舊歡呉門老妓李憐邀分韻同賦此詞/)
墜瓶恨井塵鏡迷樓空閑孤燕寄别崔徽清瘦畫圖春
面不約舟移楊栁繫有縁人映桃花見叙分攜悔香瘢
謾爇緑鬟輕剪　聽細語琵琶幽怨客鬢蒼華衫袖濕
徧漸老芙蓉猶自帶霜重看一縷情深朱户掩兩痕愁
起青山逺被西風又驚吹夢雲分散
　　又(上元/)
海霞倒影空霧飛香天市催晩暮靨宫梅相對畫樓簾
捲羅襪輕塵花笑語寶釵爭掩春心眼亂簫聲正風柔
栁弱舞肩交燕　念窈窕東鄰深巷燈外歌沉月上花
淺驚夢離雲㸃㸃漏壺清怨珠絡香消空念往紗忩人
老羞相見漸銅壺閉春隂曉寒人倦
　　燭影揺紅(餞馮深居翼日深居初度/)
飛盖西園晩秋恰勝春天氣霜花開盡錦屏空紅葉新
裝綴時放清杯泛水暗淒凉東風舊事夜吟不就松影
䦨干月籠寒翠　莫唱陽關但憑彩袖歌千歲秋星入
夢隔明朝十載呉宫㑹一棹囘潮渡葦正西忩燈花報
喜栁蠻櫻素試酒爭憐不教不醉
　　法曲獻仙音(和丁宏庵韻/)
落葉霞翻敗忩風咽暮色淒凉深院瘦不關秋淚縁生
别情銷鬢霜千㸃悵翠冷搔頭燕那能語恩怨　紫簫
逺記桃枝向隨春渡愁未洗鉛水又將恨染粉縞澀離
箱忍重拈燈夜裁剪望極藍橋彩雲飛羅扇歌斷料鸚
籠玉鎖夢裏隔花時見
　　憶舊游(别黄澹翁/)
送人猶未苦苦送春隨人去天涯片紅都飛盡隂隂潤
綠暗裏啼鴉賦情頓雪雙鬢飛夢逐塵沙歎病渇淒凉
分香瘦減兩地看花　西湖斷橋路想繫馬垂楊依舊
欹斜葵麥迷烟處問離巢孤燕飛過誰家故人為寫深
怨空壁掃秋蛇但醉上呉臺殘陽草色歸思賖
　　㸃絳脣(懷蘇州/)
明月茫茫夜來應照南橋路夢遊熟處一枕啼秋雨
可惜人生不向呉城住心期誤鴈將秋去天逺青山暮
　　又(試燈夜初晴/)
捲盡愁雲素娥臨夜新梳洗暗塵不起酥潤淩波地
輦路重來彷彿燈前事情如水小樓薰被春夢笙歌裏
　　又
推枕南忩棟花寒入單紗淺雨簾不捲空礙調雛燕
一握柔葱香染榴巾汗音塵斷畫羅閑扇山色天涯逺
　　又
時霎清明載花不過西園路嫩隂緑樹正是春留處
燕子重來往事東流去征衫貯舊寒一縷淚濕風簾絮
　　西子妝(夢窓自度腔湖上清明薄遊/)
流水麴塵艷陽酪酒畫舸遊情如霧笑拈芳草不知名
乍凌波斷橋西堍垂楊謾舞總不解將春繫住燕歸來
問綵繩纖手如今何許　歡盟誤一箭流光又趂寒食
去不堪衰鬢著飛花傍綠隂冷烟深樹𤣥都秀句記前
度劉郎曽賦最傷心一片孤山細雨
　　唐多令
何處合成愁離人心上秋縱芭蕉不雨也颼颼都道晚
凉天氣好有明月怕登樓　年事夢中休花空烟水流
燕辭歸客尚淹留垂栁不縈裙帶住謾長是繫行舟(張/叔)
(夏云此詞疎/快不質實)
　　玉漏遲(中秋/)
鴈邊風訊小飛瓊望杳碧雲先晩露冷闌干定怯藕絲
氷腕淨洗浮雲片玉勝花影春燈相亂秦鏡滿素娥未
肯分秋一半　每圓處即良宵甚此夕偏饒對歌臨怨
萬里嬋娟幾許霧屏雲幔孤兎淒凉照水曉風起銀河
西轉摩淚眼瑶臺夢囘人逺
　　祝英臺近(除夜立春/)
剪紅情裁綠意花信上釵股殘曰東風不放歲華去有
人添燭西窓不眠侵曉笑聲轉新年鶯語　舊樽俎玉
纖曽擘黄柑柔香繫幽素歸夢湖邊還迷鏡中路可憐
千㸃呉霜寒銷不盡又相對落梅如雨
　　又(春日客龜溪游廢園/)
采幽香巡古苑竹冷翠微路鬬草溪根沙印小蓮步自
憐兩鬢清霜一年寒食又身在雲山深處　晝閑度因
甚天也慳春輕隂便成雨綠暗長亭歸夢趂風絮有情
花影䦨干鶯聲門徑解留我霎時凝竚
　　又(上元/)
晩雲開朝雪霽時節又燈市夜約遺香南陌少年事笙
簫一片紅雲飛來海上繡簾捲緗桃春起　舊遊地素
娥城闕年年新妝趂羅綺玉練氷輪無塵涴流水曉霞
紅處啼鴉良宵一夢畫堂正日長人睡
　　霜花腴(重陽前一日汎石湖/)
翠微路窄醉晩風憑誰為整欹冠霜飽花腴燭銷人瘦
秋光做也都難病懷强寛恨鴈聲偏落歌前記年時舊
宿淒凉暮烟秋雨野橋寒　妝壓鬢英爭艷度清商一
曲暗墜金蟬芳節多隂蘭情稀㑹晴暉稱拂吟箋更移
畫船引珮環邀下嬋娟算明朝未了重陽紫萸應耐看
　　喜遷鶯(同丁基仲過希道家看牡丹/)
凡塵流水正春在絳闕瑶堦十二暖日明霞天香盤錦
低映曉光梳洗故苑浣花沉恨化作夭紅斜紫困無力
倚闌干還倩東風扶起　公子留意處羅葢牙籤一一
花名字小扇翻歌密圍留客雲葉翠温羅綺灧瀲紫金
盃重人倚妝臺微醉夜和露剪殘枝㸃㸃花心清淚
　　又(福山蕭寺歲除/)
江亭年暮趂飛鴈又聼數聲柔櫓藍尾杯單膠牙餳淡
重省舊時羇旅雪舞野梅籬落寒擁漁家門户晩風峭
做初番花信春還知否　何處圍艷冶紅燭畫堂博簺
良宵午誰念行人愁先芳草輕送年華如羽自剔短檠
不睡空索彩桃新句便歸好料鵞黄巳染西池千縷
　　聲聲慢(閏重九飲郭園/)
檀欒金碧婀娜蓬萊遊雲不蘸芳洲露栁霜蓮十分㸃
綴殘秋新彎畫眉未穩似含羞低度牆頭愁送逺駐西
臺車馬共惜臨流　知道池亭多宴掩庭花長是驚落
秦謳膩粉闌干猶聞凭袖香留輸他翠漣拍甃瞰新妝
終日凝眸簾半捲帶黄花人在小樓
　　又(餞魏繡使泊呉江為友人賦/)
旋移輕鷁淺傍垂虹還因送客遲留淚雨横波遥山眉
上新愁行人倚欄心事問誰知只有沙鷗念聚散幾楓
丹霜渚蓴綠春洲　漸近香菰炊黍想紅絲織字未逺
青樓寂寞漁鄉爭如連醉溫柔西忩夜深剪燭夢頻生
不放雲收共悵望認孤烟起處呉舟
　　髙陽臺(落梅/)
宫粉彫痕仙雲墮影無人野水荒灣古石埋香金沙鎖
骨連環南樓不恨吹横笛恨曉風千里關山半飄零庭
上黄昏月冷闌干　壽陽宫裏愁鸞鏡問誰調玉髓暗
補香瘢細雨歸鴻孤山無限春寒離魂難倩招清些夢
縞衣解珮溪邊最愁人啼鳥晴明葉底清圓
　　又(豐樂樓/)
修竹凝妝垂楊駐馬憑欄淺畫成圖山色誰題樓前有
鴈斜書東風𦂳送斜陽下弄舊寒晩酒醒餘自消凝能
幾花前頓老相如　傷春不在髙樓上在燈前欹枕雨
外熏爐怕艤遊船臨流可奈清癯飛紅若到西湖底攪
翠瀾總是愁魚莫重來吹盡香綿淚滿平蕪
　　滿江紅(澱山湖/)
雲氣樓臺分一派滄浪翠蓬開小景玉盆寒浸巧石盤
松風送流花時過岸浪揺晴練欲飛空算鮫宫祇隔一
紅塵無路通　神女驚凌曉風明月低響丁東對兩蛾
猶鎖怨綠烟中秋色未教飛盡鴈夕陽長是墜疎鐘又
一聲款乃過前岩移釣篷
　　遶佛閣
暗塵四斂樓觀逈出髙映孤館清漏將短厭聞夜久籤
聲動書幔桂花又滿閒步露草偏愛幽逺花氣清婉望
中迤邐城隂度河岸　倦客最蕭索醉倚斜陽穿栁綫
還似汴隄虹梁横水面看浪颺春燈舟下如箭此行重
見歎故友難逢羇思空亂兩眉愁向誰舒展
　　解語花(梅花/)
門横皺碧路入蒼烟春近江南岸暮寒如剪臨溪影一
一半斜清淺飛霙㺯晩蕩千里暗香平逺端正看瓊樹
三枝總似蘭昌見　酥瑩雲容夜暖伴蘭翹清瘦蕭鳯
柔婉冷雲荒翠幽棲久無語暗申春怨東風半面料準
擬何郎詩巻歡未闌烟雨青黄宜晝隂庭館
　　荔支香近(七夕/)
輕睡時聞晚鵲噪庭樹又説今夕天津西畔重歡遇蛛
絲暗鎖紅樓燕子穿簾處天上侣比人間更情苦　秋
鬢改妒月妺長眉嫵過雨西風數葉井梧秋舞夢入藍
橋幾㸃疎星映朱户淚濕沙邉凝竚
　　尉遲杯(賦楊公小蓬萊/)
垂楊逕洞鑰啓時遣流鶯迎涓涓暗谷流紅應有緗桃
千頃臨池笑靨春色滿銅華弄妝影記年時試酒湖隂
褪花曽采新杏　珠忩繡網𤣥經纔石研開奩雨潤雲
凝小小蓬萊香一掬愁不到朱嬌翠靚清樽伴人間日
永斷琴和棋聲竹露冷笑從前醉卧紅塵不知仙在人
境
　　霜葉飛(重九/)
斷烟離緒關心事斜陽紅隱霜樹半壺秋水薦黄花香
噀西風雨縱玉勒輕飛迅羽淒凉誰弔荒臺古記醉踏
南屏彩扇咽寒蟬倦夢不知蠻素　聊對舊節傳杯塵
箋蠧管斷闋經嵗慵賦小蟾斜影轉東籬夜冷殘蛩語
早白髪緣愁萬縷驚飈從捲烏紗去謾細將茱萸看但
約明年翠微髙處
　　瑞鶴仙
淚荷抛碎璧正漏雲篩雨斜捎忩隙林聲怨秋色對小
山不迭寸眉愁碧凉欺岸幘暮砧催銀屏剪尺最無聊
燕去堂空舊幕暗塵羅額　行客西園有分斷栁淒花
似曽相識西風破屐林下路水邊石念寒蛩殘夢歸鴻
心事那聼江村夜笛看雪飛蘋底蘆梢未如鬢白
　　又(贈道女陳華山内夫人/)
彩雲棲翡翠聼鳯笙吹下飛軿天際晴霞剪輕袂澹春
姿雪態寒梅清泚東皇有意旋安排闌干十二早不知
為雲為雨盡日建章門閉　堪比紅綃纖素紫燕輕盈
内家標致游仙舊事星斗下夜香裏少華峯頭有紙屏
横幅春色長供午睡更醉乘玉井秋風采花弄水
　　齊天樂
新烟初試花如夢疑收楚峯殘雨茂苑人歸秦樓燕宿
同惜天涯為旅遊情最苦早柔綠迷津亂莎荒圃數樹
梨花晚風吹墮半汀鷺　流紅江上去逺翠樽曽共醉
雲外别墅淡月秋千幽香巷陌愁結傷春深處聼歌看
舞駐不得當時栁蠻櫻素睡起懨懨洞簫誰院宇
　　又
烟波桃葉西陵路十年斷魂潮尾古栁重攀輕鷗驟别
陳迹危亭獨倚凉颸乍起𣺌烟磧飛帆暮山横翠但有
江花共臨秋鏡照憔悴　華堂燭暗送客眼波囘盼處
芳艷流水素骨凝氷柔葱蘸雪猶憶分瓜深意清樽未
洗夢不濕行雲謾沾殘淚可惜秋宵亂蛩疎雨裏
　　掃花遊(送春古江村/)
水園沁碧驟夜雨飄紅竟空林島艷春過了有塵香墜
鈿尚遺芳草步繞新隂漸覺交枝逕小醉深窈愛綠葉
翠圓勝看花好　芳架雪未掃怪翠被佳人困迷清曉
栁絲繫棹問閶門自古送春多少倦蜨慵飛故撲簮花
破帽酹殘照掩重城暮鐘不到
　　瑞龍吟(徳清清明競渡/)
大溪面遥望繡羽衝烟錦梭飛練桃花三十六陂鮫宫
睡起嬌雷乍轉　去如箭催趂戲旗遊鼓素瀾雪濺東
風冷濕鮫腥淡隂送畫輕霏弄晩　洲上青蘋生處鬬
春不管懷沙人逺殘日半開一川花影零亂山屏醉纈
連掉東西岸闌千倒千紅妝靨鉛香不斷傍暝疎簾捲
翠漣皺淨笙歌未散算栁嬌桃嬾猶自有玉龍黄昏吹
怨重雲暗閣春霖一片
　　解蹀躞
醉雲又兼醒雨楚夢時來往倦蜂剛著梨花惹游蕩還
做一段相思冷波葉舞愁紅送人雙槳　暗凝想情共
天涯秋黯朱橋鎖深巷㑹稀投得輕分頓惆悵此去幽
曲誰來可憐殘照西風半妝樓上
　　玉樓春(京市舞女/)
茸茸貍帽遮梅額金蟬羅剪胡衫窄乘肩爭看小腰身
倦態强隨閑鼓笛　問稱家住城東陌欲買千金應不
惜歸來困頓殢春眠猶夢婆娑斜趂拍
　　澡蘭香(淮安重午/)
盤絲繫腕巧篆垂簮玉隠紺紗睡覺銀瓶露井彩箑雲
忩往事少年依約為當時曽寫榴裙傷心紅綃褪萼黍
夢光隂漸老汀洲烟蒻　莫唱江南古調怨抑難招楚
江沉魄薰風燕乳暗雨梅黄午鏡澡蘭簾幕念秦樓也
擬人歸應剪菖蒲自酌但悵望一縷新蟾隨人天角
　　惜紅衣(余從姜石帚遊苕霅間三十五年矣重來/傷今感昔聊以詠懷)
鷺老秋絲蘋愁暮雪鬢那不白倒栁移栽如今暗溪碧
烏衣細語傷伴惹茸紅曽約南陌前度劉郎尋流花踪
跡　朱樓水側雲面波光汀蓮沁顔色當時醉近繡箔
夜吟寂三十六磯重到清夢冷雲南北買釣舟溪上應
有烟蓑相識
　　風入松
聴風聴雨過清明愁草瘞花銘樓前綠暗分擕路一絲
栁一寸柔情料峭春寒中酒交加曉夢啼鶯　西園日
日掃林亭依舊賞新晴黄蜂頻撲秋千索有當時纖手
香凝惆悵雙鴛不到幽階一夜苔生
　　鶯啼序
殘寒正欺病酒掩沉香繡户燕來晩飛入西城似説春
事遲暮畫船載清明過却晴烟冉冉呉宫樹念羇情遊
蕩隨風化為輕絮　十載西湖傍栁繫馬趂嬌塵輭霧
遡紅漸招入仙溪錦兒偷寄幽素倚銀屏春寛夢窄斷
紅濕歌紈金縷暝堤空輕把斜陽總還鷗鷺　幽蘭旋
老杜若還生水鄉尚寄旅别後訪六橋無信事往花萎
瘞玉埋香幾番風雨長波妒眄遙山羞黛漁燈分影春
江宿記當時短楫桃根渡青樓彷彿臨分敗壁題詩淚
墨慘淡塵土　危亭望極草色天涯歎鬢侵半苧暗㸃
檢離痕歡唾尚染鮫綃嚲鳯迷歸破鸞慵舞殷勤待冩
書中長恨藍霞遼海沈過鴈謾相思彈入哀箏柱傷心
千里江南怨曲重招斷魂在否
　　玉漏遲
絮花寒食路晴絲罥日綠隂吹霧客帽欺風愁滿畫船
烟浦綵挂秋千散後悵塵鎖燕簾鶯户從間阻夢雲無
準鬢霜如許　夜久繡閣藏嬌記掩扇傳歌剪燈留語
月約星期細把花鬚頻數彈指一襟怨恨謾空倩啼鵑
聲訴深院宇黄昏杏花㣲雨
　　金盞子(呉城連日賞桂一夕風雨悉巳零落獨寓/忩晩花方作小蕾未及見開遂有新邑之)
　　　　　(役朅來西館籬落間嫣然一枝可愛見侣/人而喜為賦此解)
賞月梧園恨廣寒宫樹晩風揺落莓砌掃蛛塵空腸斷
薰爐燼消殘萼殿秋尚有餘花鎖烟忩雲幄新鴈又無
端送人江上短亭初泊　籬角夢依約人一笑惺忪翠
袖薄悠然醉魂喚醒幽叢畔淒香霧雨漠漠晩吹乍顫
秋聲早屏空金雀明朝想猶有數㸃蜂黄伴我斟酌
　　絳都春(余往來清華池館六年賦詠屢以感昔傷/今益不堪懷乃復作此解)
春來鴈渚弄艷冶又入垂楊如許困舞瘦腰啼濕宫黄
池塘雨碧沿蒼蘚雲根路尚追想凌波微步小樓重上
憑誰為唱舊時金縷　凝竚烟蘿翠竹欠羅袖為倚天
寒日暮强醉梅邊招得花奴來樽俎東風須惹春雲住
更莫把飛瓊吹去便教擕取熏籠夜溫繡户
　　十二郎(垂虹橋上有垂虹亭屬呉江/)
素天際水浪拍碎凍雲不凝記曉葉題霜秋燈吟雨曽
繫長橋過艇又是賓鴻重來後猛賦得歸期纔定嗟繡
鴨解言香鱸堪釣尚廬人境　幽興爭如共載月娥妝
鏡念倦客依前貂裘茸帽重向淞江照影酹酒蒼茫倚
歌平逺亭上玉虹腰冷迎醉面暮雪飛花㡬㸃黛愁山
暝
　蔣　㨗(宇勝欲義興人/有竹山詞一巻)
　　賀新郎
𣺌𣺌啼鴉了亘魚天寒生峭嶼五湖秋曉竹几一鐙人
做夢嘶馬誰行古道起搔首窺星多少月有微黄籬無
影挂牽牛數朶青花小秋太淡添紅棗　愁痕倚賴西
風掃被西風翻催鬢鬒與秋俱老舊院隔霜簾不捲金
粉屏邊醉倒計無此中年懷抱萬里江南吹簫恨恨參
差白鴈横天杪烟未斂楚山杳
　　又(約友三月旦飲/)
鴈嶼晴嵐薄倚層屏千樹髙低粉纖紅弱雲隘東風藏
不盡吹艷生香萬壑又散入汀蘅洲葯擾擾匆匆塵上
面看歌鶯舞燕逢春樂人共物知誰錯　寶釵樓上圍
簾幕小嬋娟雙調彈箏半霄鸞鶴我軰中人無此分琴
思詩情當却也勝似愁横眉角芳景三分才過二便綠
隂門巷楊花落沽斗酒且同酌
　　又
夢冷黄金屋歎秦箏斜鴻陣裏素絃塵撲化作嬌鶯飛
歸去猶認忩紗舊綠正過雨荆桃如菽此恨難平君知
否似瓊臺湧起彈碁局消瘦影嫌明燭　鴛樓碎瀉東
西玉問芳踪何時再展翠釵難卜侍把宫眉横雲様描
上生綃畫幅怕不是新來妝束綵扇紅牙今都在恨無
人解聴開元曲空掩袖倚寒竹
　　洞仙歌(對雨思友/)
世間何處最難忘杯酒惟是停雲想親友此時無一盞
千種離愁西風外長伴枯荷衰栁　去年深夜語傾倒
書忩忩燭心懸小紅豆記得到門時雨正蕭蕭嗟今雨
此情非舊待與子相期采黄花又未卜重陽果能晴否
　　又(栁/)
枝枝葉葉受東風調弄便是鶯穿也㣲動自鵞黄千縷
數到飛綿閑無事誰管將春迎送　輕柔心性在教得
遊人酒舞花吟恣狂縱更誰家鸞鏡裏貪學纖蛾移來
傍妝樓新種總不道江頭鎖清愁正雨渺烟茫翠隂如
夢
　　瑞鶴仙(鄉城見月/)
紺烟迷鴈跡漸碎鼓零鐘街喧初息風檠背寒壁放氷
蜍飛到蛛絲簾隙瓊魂暗泣念鄉關霜蕪似織謾將身
化鶴歸來忘却舊遊端的　歡極蓬壺集浸花院梨溶
醉連春夕柯雲罷奕櫻桃在夢難覓勸清光乍可幽忩
相伴休照紅樓夜笛怕人間換譜伊凉素娥未識
　　白苧
正春晴又春冷雲低欲落瓊苞未剖早是東風作惡旋
安排一雙銀蒜鎮羅幕幽壑水生漪皺嫩緑潜鱗初躍
愔愔門巷桃樹紅纔約畧知甚時霽華烘破青青萼
憶昨引蜨花邊近來重見身學垂楊瘦削問小翠眉山
為誰攢却斜陽院宇任蛛絲罥徧玉箏絃索户外惟聞
放剪刀聲深在妝閣料想裁縫白苧春衫薄
　　女冠子(元夕/)
蕙花香也雪晴池館如畫春風飛到寶釵樓上一片笙
簫琉璃光射而今燈謾挂不是暗塵明月那時元夜况
年來心嬾意怯羞與蛾兒爭耍　江城人悄初更打問
繁華誰解再向天公借剔殘紅炧但夢裏隱隱鈿車羅
帕呉箋銀粉砑待把舊家風景寫成閑話笑綠鬟鄰女
倚忩猶唱夕陽西下
　　永遇樂(緑隂/)
清逼池亭潤侵山閣雲氣凝聚未有蟬前已無蜨後花
事隨逝水西園支徑今朝重到半礙醉笻吟袂除非是
鶯身瘦小暗中引雛穿去　梅簷滴溜風來吹斷放得
斜陽一縷玉子敲枰香綃落剪聲度深㡬許層層離恨
淒迷如此㸃破謾煩輕絮應難認爭春舊館倚紅杏處
　　髙陽臺(送翠英/)
燕捲晴絲蜂黏落絮天教綰住閑愁閑裏清明匆匆粉
澀紅羞燈揺縹暈茸忩冷語未闌娥影分收好傷情春
也難留人也難留　芳塵滿目悠悠為問縈雲珮響還
繞誰樓别酒纔斟從前心事都休飛鶯縱有風吹轉奈
舊家苑已成秋莫思量楊栁灣西且櫂吟舟
　　絳都春
春愁怎畫正鶯背帶綠酴醿花謝細雨院深淡月廊斜
重簾挂歸時記約燒燈夜早折盡千秋紅架縱然歸近
風光又是翠隂初夏　姹婭嚬青泫白恨玉珮罷舞芳
塵凝榭㡬擬倩人付與香蘭秋羅帕知他墮策斜攏馬
在底處垂楊樓下無言暗擁嬌鬟鳯釵溜也
　　聲聲慢(秋聲/)
黄花深巷紅葉低忩淒凉一片秋聲豆雨聲來中間夾
帶風聲疎疎二十五㸃麗譙門不鎖更聲故人逺問誰
揺玉佩簷底鈴聲　彩角聲吹月墮漸連營馬動四起
笳聲閃爍鄰燈燈前尚有砧聲知他訴愁到曉碎噥噥
多少蛩聲訴未了把一半分與鴈聲
　　金盞子
練月縈忩夢乍醒黄花翠竹庭館心字夜香消人孤另
雙鶼被他羞看擬待告訴天公減秋聲一半無情鴈正
用恁時飛來呌雲尋伴　猶記杏櫳煖銀燭下纖影卸
佩款春渦暈紅豆小鶯衣嫰珠痕澹印芳汗自從信誤
青鸞想籠鸚停喚風刀快但剪畫簷梧桐怎剪愁斷
　　梅花引
白鷗問我泊孤舟是身留是心留心若留時何事鎖眉
頭風拍小簾燈暈舞對閑影冷清清憶舊遊　舊遊舊
遊今在否花外樓栁下舟夢也夢也夢不到寒水空流
漠漠黄雲濕透木棉裘都道無人愁似我今夜雪有梅
花似我愁
　　解珮令
春晴也好春隂也好著些兒春雨越好春雨如絲繡出
花枝紅裊怎禁他孟婆合早　梅花風悄杏花風小海
棠風驀地寒峭歲歲春光被二十四風吹老棟花風爾
且慢到
　　虞美人(聴雨/)
少年聴雨歌樓上紅燭昏羅帳壯年聴雨客舟中江濶
雲低斷鴈呌西風　而今聴雨僧廬下鬢已星星也悲
歡離合總無情一任階前㸃滴到天明
　　又(梳樓/)
絲絲楊栁絲絲雨春在㝠濛處樓兒忒小不藏愁㡬度
和雲飛去覓歸舟　天憐客子鄉關逺借與花消遣海
棠紅近綠闌干纔捲朱簾却又晩風寒
　　祝英臺近(次韻惜别/)
栁邊樓花下館低巻繡簾半簾外天絲擾擾似情亂知
他蛾綠纖眉鵞黄小袖在何處閑遊閑翫　最堪歎箏
面一寸塵深玉柱網斜鴈譜字紅蔫剪燭記同看㡬囘
傳語東風將愁吹去怎奈向東風不管
　　行香子(舟宿間灣/)
紅了櫻桃綠了芭蕉送春歸客尚蓬飄昨宵榖水今夜
蘭臯奈雲溶溶風淡淡雨瀟瀟　銀字笙調心字香燒
料芳踪乍整還凋待將春恨都付春潮過窈娘堤秋娘
渡秦娘橋
　　栁梢青(游女/)
學唱新腔秋千梁上釵股敲雙栁雨花風翠鬆裙褶紅
膩鞋幫　歸來門掩銀缸淡月裏疎鐘漸撞嬌欲人扶
醉嫌人間斜倚樓忩
　　霜天曉角(折花/)
人影忩紗是誰來折花折則從他折去知折去向誰家
　簷牙枝最佳折時髙折些説與折花人道須揷向鬢
邊斜
　
　
　
　
　
　
　
　
　詞綜巻十九
欽定四庫全書
　詞綜巻二十
　　　　　　　　　　翰林院檢討朱彝尊編
　　宋詞七十六首
　　　陳允平(二十二首/)　　周　密(五十四首/)
　陳允平(字君衡號西麓明州/人有日湖漁唱二巻)
　　　　(張叔夏云詞欲雅而正志之所之一為物所/役則失其雅正之音近代陳西麓所作平正)
　　　　(亦有/佳者)
　　摸魚兒(西湖送春/)
倚東風畫欄十二芳隂簾幕低䕶玉屏翠冷梨花瘦寂
寞小樓烟雨腸斷處悵折栁柔情舊别長亭路年華似
羽任錦瑟聲寒瓊簫夢逺羞對綵鸞舞　文園賦重憶
河橋眉嫵啼痕猶濺紈素丁香共結相思恨空記繡羅
金縷春已暮縱燕約鶯盟無計留春住傷春倦旅趂暗
綠稀紅扁舟短棹載酒送春去
　　絳都春
鞦韆倦倚正海棠半坼不耐春寒殢雨弄晴飛梭庭院
繡簾閑梅妝欲試芳情懶翠顰愁入眉彎霧蟬香冷霞
綃淚揾恨襲湘蘭　悄悄池臺步晩任紅曛杏靨碧沁
苔痕燕子未來東風無語又黄昏琴心不度春雲逺斷
腸難託啼鵑夜深猶倚垂楊二十四欄
　　酹江月(賦水仙/)
漢江露冷是誰將瑶瑟彈向雲中一曲清冷聲漸杳月
髙人在珠宫暈額黄輕塗腮粉艷羅帶織青葱天香吹
散珮環猶自丁東　囘首杜若汀洲金鈿玉鏡何日得
相逢獨立飄飄烟浪逺羅襪羞濺春紅渺渺予懷迢迢
良夜三十六陂風九疑何處斷魂飛度千峯
　　又
霽空虹雨傍啼螿莎草宿鷺汀洲隔岸人家砧杵急微
寒先到簾鈎步幄塵髙征衫酒潤誰煖玉香篝風燈㣲
暗夜長頻換更籌　應是鴈柱調箏鴛梭織錦付與兩
眉愁不似樽前今夜月幾度同上南樓紅葉無情黄花
有恨辜負十分秋歸心如醉夢魂飛趂東流
　　清平樂
鳯城春淺寒壓花梢顫有約不來梁上燕十二繡簾空
捲　去年共倚秋千今年獨倚䦨干誤了海棠時候不
成直待花殘
　　永遇樂
玉腕籠寒翠欄凭曉鶯調新簧暗水穿苔遊絲度栁人
靜芳晝長雲南歸鴈樓西飛燕去來慣認炎凉王孫逺
青青草色㡬囘望斷柔腸薔薇舊約樽前一笑等閑
辜負年光鬭草庭空抛梭架冷簾外風絮香傷春情緒
惜花時候日斜尚未成妝聞嬉笑誰家女伴又還採桑
　　八寶妝
望逺秋平初過雨微茫水滿烟汀亂葓疎栁猶帶數㸃
殘螢待月重樓誰共倚信鴻斷續兩三聲夜如何頓凉
驟覺紈扇無情　還思驂鸞素約念鳯簫鴈瑟取次塵
生舊日潘郎雙鬢半巳星星琴心錦意暗懶又爭奈西
風吹恨醒屏山冷怕夢魂飛度藍橋不成
　　綺羅香(秋雨/)
鴈宇蒼寒蛩疏翠冷又是凄凉時候小掲珠簾衣潤唾
花羅縐洗曉鷺獨立衰荷遡歸燕尚棲殘栁想黄華羞
澁東籬斷無新句到重九　孤檠清夢易覺腸斷唐宫
舊曲聲迷官漏滴入愁心秋似玉樓人瘦烟檻外催落
梧桐帶西風亂捎鴛甃記畫簾燈影沉沉共裁春夜韭
　　探春(蘇堤春曉/)
上苑鳥啼中洲鷺起疎鐘纔度雲窈篆冷香篝燈㣲塵
幌殘夢猶吟芳草搔首捲簾看認何處六橋烟栁翠橈
纔艤西泠趂取過湖人少　掠水風花繚繞還暗憶年
時旗亭歌酒隱約春聲鈿車寶勒次第鳯城開了惟有
踏青心縱早起不嫌寒峭畫欄閑立東風舊紅誰掃
　　秋霽(平湖秋月/)
千頃玻璃送逺目斜陽漸下林閴題葉人歸採菱舟散
望中水天一色碾空桂魄玉繩低轉雲無迹有素鷗閑
伴夜深呼棹過環碧　相思萬里頓隔嬋媛㡬囘瑶臺
同駐鸞翼對西風憑誰問取人間那得有今夕應笑廣
寒宫殿窄露冷烟澹還看數㸃殘星兩行新鴈倚樓横
笛
　　百字令(斷橋殘雪/)
凝雲沍曉正䕷花纔積荻絮初殘華表翩躚何處鶴愛
吟人在孤山凍解苔鋪水融莎甃誰凭玉勾闌茸衫氊
㡌冷香吹上吟鞭　將次栁際瓊消梅邊粉瘦添做十
分寒閒踏輕澌來薦菊半潭新漲㣲瀾水北峰巒城隂
樓觀留向月中看巘雲深處好風飛下晴湍
　　掃花遊(雷峰落照/)
數峯蘸碧記載酒紺園栁塘花塢最堪避暑愛蓮香送
晩翠嬌紅嫵款乃菱歌乍起蘭橈競舉日斜處望孤鶩
斷霞初下芳杜　遙想山寺古看倒影金輪遡光朱户
暝烟帶樹有投林鷺宿凭樓僧語可惜流年付與朝鐘
暮鼓謾凝竚歩長橋月明歸去
　　驀山溪(花港觀魚/)
春波浮淥小隱桃溪路烟雨正林塘翠不礙錦鱗來去
芹香藻膩偏愛鯉花肥簷影下栁隂中逐浪吹萍絮
宫溝泉滑怕有題紅句釣餌巳㤀機都付與人間兒女
濠梁興在鷗鷺笑人癡三湘夢五湖心雲水蒼茫處
　　齊天樂(南屏晩鐘/)
赤欄橋畔斜陽外臨江暮山凝紫戲鼓纔停漁榔乍歇
一片芙蓉秋水餘霞散綺正銀鑰停關畫橈催艤魚板
敲殘數聲初入萬松裏　坡翁詩夢未老翠㣲樓上月
曽共誰倚御苑烟花宫斜露草㡬度西風彈指黄昏盡
也有眠月閒僧醉香遊子鷲嶺猿啼喚人吟思起
　　明月引(和白雲趙宗簿/)
雨餘芳草碧蕭蕭暗春潮蕩雙橈紫鳯青鸞舊夢帶文
簫綽約珮環風不定雲欲墮六銖香天外飄　相思為
誰蘭恨銷渺湘魂無處招素紈猶在真真意還倩誰描
無鏡空懸羞對月明宵鏡裏心心裏月君去矣舊東風
新畫橋
　　唐多令(呉江道上寄鄭可大/)
何處是秋風月明霜露中算凄凉未到梧桐曽向垂虹
橋上看有㡬樹水邊楓　客路怕相逢酒濃愁更濃數
歸期猶是初冬欲寄相思無好句聊折贈鴈來紅
　　又
休去採芙蓉秋江烟水空帶斜陽一片征鴻欲頓閒愁
無頓處都著在兩眉峰　心事寄題紅畫橋流水東斷
腸人無奈秋濃囘首層樓歸去孄早新月挂梧桐
　　戀繡衾
緗桃紅淺栁褪黄燕初來宫漏漸長任日轉花梢也倚
蘭屏猶未試妝　秦鸞舊曲無心理憶年時相傍採桑
聴綠樹嬌鶯囀一聲聲都是斷腸
　　又
銀鴛金鳯畫暗銷曉簾櫳新翠漸交算多少相思恨被
東風吹上栁梢　羅忩夜夜梨花瘦奈月明香夢易遥
便擬倩題紅句趂落花流過謝橋
　　小重山
岸栁黄深綠漸饒林塘初雨過漲蒲萄秋千亭榭彩旗
交鶯聲裏春在杏花梢　慵整翠雲翹眉尖愁兩㸃倩
誰描斜陽芳草暗魂銷東風逺猶凭赤欄橋
　　慶春宫
斜日明霞殘虹分雨軟風淺掠蘋波聲冷瑶笙情疎寶
扇酒醒無奈秋何彩雲輕散漫敲缺銅壺浩歌眉痕留
怨依約遥峯學斂雙蛾　銀牀露洗凉柯屏掩香銷忍
埽裀羅楚驛梅邊呉江楓畔庾郎從此愁多草蛩喧砌
料催織囘文鳯梭相思遼逺簾巻翠樓月冷星河
　　垂楊(懷古/)
銀屏夢覺漸淺黄嫰綠一聲鶯小細雨輕塵建章初閉
東風悄依然千樹長安道翠雲鎖玉忩深窈斷橋人空
倚斜陽帶舊愁多少　還是清明過了任烟縷露條碧
纖青嫋恨隔天涯㡬囘惆悵蘇堤曉飛花滿地誰為掃
甚薄倖隨波縹緲啼鵑不喚春歸人自老
　周　密(字公謹濟南人僑居呉興自號弁陽嘯翁又/號蕭齋有草忩詞二巻一名薲洲漁笛譜)
　　大聖樂(東園餞春/)
嬌綠迷雲倦紅顰曉嫰晴芳樹漸午隂簾影移香燕語
夢囘千㸃碧桃吹雨冷落錦衾歸後記前度蘭橈停翠
浦凭欄久謾凝竚鳯翹慵聴金縷　留春問誰最苦奈
花自無言鶯自語對畫樓殘照東風吹逺天涯何許怕
折露條愁輕别更烟暝長亭啼杜宇垂楊晩但羅袖晴
沾飛絮
　　花犯(水仙花/)
楚江湄湘娥乍見無言灑清淚淡然春意空獨倚東風
芳思誰記凌波路冷秋無際香雲隨步起謾記漢宫仙
掌亭亭明月底　氷絃寫怨更多情騷人恨枉賦芳蘭
幽芷春思逺誰賞國香風味相將共歲寒伴侣小忩淨
沉烟熏翠被幽夢覺涓涓清露一枝燈影裏
　　探春(脩門度歳/)
綵勝宜春翠盤消夜客裏暗驚時候剪燕心情呼盧音
語景物總成懷舊愁鬢妒垂楊早穉眼漸濃如豆儘教
寛盡春衫畢竟為誰消瘦　梅浪半空如繡便管領芳
菲忍辜詩酒映竹占花臨忩卜鏡還念歲寒宫袖簫鼓
動春城競㸃綴玉梅金栁厮勾元宵燈前共誰擕手
　　瑶花(瓊花/)
朱鈿寶玦天上飛瓊比人間春别江南江北曽未見謾
擬梨雲梅雪淮山春晩問誰識芳心髙潔消㡬番花落
花開老了玉關豪傑　金壺剪送瓊枝看一騎紅塵香
度瑶闕韶華正好應自喜初識長安蜂蜨杜郎老矣想
舊事花須能説記少年一夢揚州二十四橋明月
　　玉京秋
烟水濶髙林弄殘照晚蜩淒切碧砧度韻銀牀飄葉衣
濕桐隂露冷採凉花時賦秋雪難輕别一襟幽事砌蛩
能説　客思吟商還怯怨歌長瓊壺暗缺翠扇疎紅衣
香褪翻成銷歇玉骨西風恨最恨閒却新凉時節楚簫
咽誰倚西樓淡月
　　解語花
晴絲罥蜨煖蜜酣蜂重簾捲春寂寂雨萼烟梢壓䦨干
花雨染衣紅濕金鞍誤約空極目天涯草色䦘苑玉簫
人去後惟有鶯知得　餘寒猶掩翠户梁燕乍歸芳信
未端的淺薄東風莫因循輕把杏鈿狼籍塵侵錦瑟殘
日紅忩春夢窄睡起折枝無意緒斜倚秋千立
　　曲遊春(遊西湖/)
禁苑東風外颺煖絲晴絮春思如織燕約鶯期惱芳情
偏在翠深紅隙漠漠香塵隔沸十里亂絲叢笛看畫船
盡入西泠閒却半湖春色　栁陌新烟凝碧映簾底宫
眉堤上遊勒輕暝籠烟怕梨雲夢冷杏香愁羃歌管酬
寒食奈蜨怨良宵岑寂正恁醉月揺花怎生去得
　　秋霽(秋日遊西湖/)
重到西泠記芳園載酒畫舸横笛水曲芙蓉渚邊鷗鷺
依依似舊相識年華易失段橋㡬換垂楊色謾自惜愁
損庾郎雙鬢㸃華白　殘蛩露草怨蜨飛花轉眼西風
又陳迹歎如今才消量減樽前辜負醉吟筆欲寄逺情
秋水隔舊遊空在凭髙望極斜陽亂山浮紫暮雲凝碧
　　臺城路(梅/)
宫簷融暖晨妝懶輕霞未勻酥臉倚竹嬌顰臨溪瘦影
依約樽前重見盈盈笑靨映珠絡玲瓏翠綃葱蒨夢入
羅浮滿衣清露暗香染　東風千樹易老怕紅顔旋減
芳意偷變贈逺天寒吟香夜永多少江南新怨瓊梳静
掩任剪雪裁雲競誇輕艷畫角黄昏夢隨春去逺
　　又
東風又入江南岸年年漢宫春早寶屑無痕生香有韻
消得何郎花惱孤山夢繞記路隔金沙那囘曽到夜月
相思翠樽誰共飲香醥　天寒宫怨贈逺水邊憑為問
春到多少竹外凝情牆隂照影誰見嫣然一笑冷香未
了怕玉管西樓一聲霜曉花自多情看花人自老
　　又(赤壁重遊/)
清溪數㸃芙蓉雨蘋飈凉泛吟鷁洗玉空明浮珠沆瀣
人靜籟沉波息仙潢咫尺想翠羽瓊樓有人相憶天上
人間未知今夕是何夕　此生此夜此景自仙翁去後
清致誰識散髮吟商簪花弄水誰伴空江横笛流年暗
惜怕一度西風井梧吹碧底事聞愁醉歌浮大白
　　又
曲屏遮斷行雲路西樓怕聴疎雨硯凍凝華香寒散霧
呵筆慵題詩句長安倦旅歎衣染塵痕鏡添秋縷過盡
飛鴻錦箋誰與寄愁去　簫臺應是怨别曉寒梳洗懶
依舊眉嫵酒滴爐香花圍坐暖閒却珠韝鈿柱芳心謾
語恨栁外遊韀繫情何許暗卜歸期細將梅蘂數
　　又(蟬/)
槐隂忽送清商怨依稀正聞還歇寫怨聲長危絃調苦
前夢蜕痕枯葉傷情惜别是㡬度斜陽㡬囘殘月轉眼
西風一襟幽恨向誰説　輕鬟猶記動影翠蛾應妒我
雙鬢如雪枝冷頻移葉疎猶抱肯負好秋時節凄凄切
切漸迤邐黃昏砌蛩相接露洗餘悲暮烟聲更咽
　　　一枝春(酒邊聞歌和韻/)
淡碧春姿栁眠醒似怯朝來疎雨芳程乍數喚起探花
情緒東風尚淺甚先有翠嬌紅嫵應自把羅綺圍春占
得畫屏春聚　留連繡叢深處愛歌雲裊裊低隨香縷
瓊忩夜暖試與細評新譜妝眉媚粉料無奈弄顰佯妒
還只怕簾外籠鶯笑人醉語
　　又(春晩和韻/)
簾影移隂杏薌寒乍濕西園絲雨芳期暗數又是去年
心緒金花謾剪倩誰畫舊時眉嫵空自傷楊栁風流淚
滴軟綃紅聚　羅忩那囘歌處歎庭花倦舞香銷氷縷
樓空燕冷碎錦懶尋底譜么絃謾賦曽記是倚嬌成妒
深院悄門掩梨花倩鶯寄語
　　綠葢舞風輕(白蓮/)
玉立照新妝翠葢亭亭凌波步秋漪真色生香明璫揺
淡月舞袖斜倚耿耿芳心奈千縷晴絲縈繫恨開遲不
嫁東風顰怨嬌蕋　花底謾卜幽期素手採珠房粉艷
初洗雨濕鉛腮碧雲深暗聚軟綃清淚訪藕尋蓮楚江
逺相思誰寄棹歌囘衣露滿身花氣
　　玲瓏四犯(戲調夢忩/)
波暖塵香正嫰日輕隂揺蕩清晝㡬日新晴初展綺忩
紋繡年少忍負才華儘占斷艷歌芳酒奈翠簾蜨舞蜂
喧催趂禁烟時候　杏腮紅透梅鈿皺燕歸時海棠厮
勾尋芳較晩東風約還約劉郎歸後憑問栁陌情人比
似垂楊誰瘦倚畫欄無語春恨逺頻囘首
　　拜星月(春暮寄夢忩/)
膩葉隂清孤花香冷迤邐芳洲春換薄酒孤吟悵相如
遊倦想人在絮幕香簾凝望誤認㡬許烟檣風幔芳草
天涯負華堂雙燕　記簫聲淡月梨花院砑箋紅謾寫
東風怨一夜花落鵑啼喚四橋吟伴蕩歸心巳過江南
岸清宵夢逺逐飛花亂㡬千萬絲縷垂楊繫春愁不斷
　　長亭怨慢
記千竹萬荷深處綠淨池臺翠凉亭宇醉墨題香閒簫
横玉晝吟趣勝流星聚知㡬誦燕臺句零落碧雲空歎
轉眼歲華如許　凝佇望涓涓一水夢到隔花忩户十
年舊事儘消得庾郎愁賦燕樓鶴表半飄零算惟有盟
鷗堪語慢倚遍河橋一片凉雲吹雨
　　宴清都(霅川圖/)
老去閒情懶東風外霏霏花絮零亂輕鷗漲綠啼鵑暗
碧一春過半尋芳已是來遲怕迤邐年華暗換還應恨
白雪歌空秋霜鬢冷難管　凭欄自笑清狂事隨花謝
愁與春緩持盃顧曲登樓賦筆杜郎才減前歡巳隔前
溪但耿耿臨髙望眼遡輕紅一棹歸時半蟾弄晩
　　霓裳中序第一
湘屏展翠叠恨入宫溝流怨葉缸冷金花暗結又鴈影
帶霜蛩音凄月珠寛腕雪歎錦箋芳字盈篋人何在玉
簫舊約忍對素娥説　愁絶衣砧幽咽任帳底沉烟漸
滅紅蘭誰採贈别悵洛浦分綃漢臯遺玦舞鸞光半缺
最怕聴離絃乍闋憑欄久一庭香露桂影弄凄蜨
　　惜餘春慢(避暑和韻/)
紺玉波寛碧雲亭小冉冉水花香細魚牽翠帶燕掠紅
衣雨忩萬荷喧睡臨檻自採瑶房鉛粉沾襟雪絲縈指
喜嘶蟬樹逺盟鷗鄉近鏡奩光裏　簾户悄竹色侵棋
槐隂移漏書永簟花鋪水清眠乍足晩浴初慵瘦約楚
裙尺二曲砌虚庭夜深月透龜紗凉生蟬翅看銀潢瀉
露金井鴉啼漸起
　　祝英臺近(攬秀園/)
倚玲瓏尋窈窕瑶草四時碧小小蓬萊花氣透簾隙㡬
囘翠水荷初蒼崖梅小綺寮掩玉壺春色　栁屏窄芳
檻日日東風㡬陣吹吟筆曲折花房鶯燕似曽識最憐
燈影纔收歌塵初靜畫樓外一聲秋笛
　　又(后溪次韻日熙堂主人/)
殢餘酲尋舊雨愁與病相半綠意隂隂絲竹靜深院絶
憐事逐春移淚隨花落似剪斷蛟房珠串　喜重見為
誰倦酒慵持筩屏掩雙扇白髮潘郎羞見看花伴可堪
好夢殘時新愁生處烟月冷子規聲斷
　　徴招(九日有懷楊守齋/)
江蘺揺落江楓冷霜空鴈程初到萬景正悲秋奈曲終
人杳登臨嗟老矣問古今清愁多少一夢東園十年心
事恍然驚覺　腸斷紫霞深知音逺寂寂怨琴淒調短
髪已無多怕西風吹帽黄花空自好問誰識對花懷抱
楚山逺九辨難招更晚烟殘照
　　聲聲慢(柳花/)
燕泥沾粉魚浪吹香芳堤十里新晴靜惹遊絲花邊裊
裊扶春多憐漂泊記章臺曽挽青青堪愛處是撲簾嬌
嫰隨馬輕盈　長是河橋三月做一番晴雪惱亂詩魂
帶雨沾衣羅襟㸃㸃離痕休綴潘郎鬢影怕綠忩年少
人驚巻春去剪東風千縷碎雲
　　又(送王聖與次韻/)
瓊壺敲月白髪簮花十年一夢揚州恨入琵琶小憐重
見灣頭樽前漫題金縷奈芳情巳逐東流還送逺甚長
安亂葉都是閒愁　次第重陽近也看黄花綠酒只合
遲留脆栁無情不堪重繫行舟百年正消㡬别對西風
休賦登樓怎去得怕凄凉時節團扇悲秋
　　醉落魄(洪魯仲之江西書以為別/)
寒侵徑葉鴈風撃碎珊瑚屑硯凉閒試霜晴帖頌菊騷
蘭秋事正奇絶　故人又作江西别書樓虚度中秋節
碧欄倚遍誰人説愁是新愁月是舊時月
　　水龍吟
燕翎誰寄愁箋天涯極望王孫草新烟換栁光風浮蕙
餘寒尚峭倚杖看雲剪燈聴雨㡬番詩酒歎長安倦客
江南舊恨飛花亂清明後　堤上斜陽風驟散香綿輕
沾吟袖麯塵兩岸紋波十里暖蒸香透海濶雲深水流
春逺夢魂難勾問鶯邊按譜花前覓句解相思否
　　又
舞紅輕帶愁飛寶韀暗憶章臺路吟香醉雨吹簫門巷
飄梭院宇立盡殘陽眼迷晴樹夢隨風絮歎江潭冷落
依依舊恨人空老栁如許　錦瑟年華暗度賦行雲空
題短句晴絲繫燕么絃彈鳯文君更苦烟水流紅暮雲
凝紫是春歸處悵江南望逺蘋花自採寄將愁與
　　又(白蓮/)
素鸞飛下青㝠舞衣半惹凉雲碎藍田種玉綠房迎曉
一奩秋意擎露盤深憶君凉夜暗傾鉛水想鴛鴦正結
梨雲好夢西風冷還驚起　應是飛瓊仙㑹倚凉飈碧
簮斜墜輕妝鬭白明璫照影紅衣羞避霽月三更粉香
千㸃靜聞十里聴湘絃奏徹氷綃偷剪聚相思淚
　　天香(龍涎香/)
碧腦浮氷紅薇染露驪宫玉唾誰搗麝月雙心鳯雲百
和寶釧佩環爭巧濃熏殘炷疑醉度千花春曉金餅著
衣餘潤銀葉透簾微裊　素被瓊篝夜悄酒初醒翠屏
深窅一縷舊情空趂斷烟飛繞羅袖餘馨漸少悵東閣
凄凉夢難到誰念韓郎清愁漸老
　　珍珠簾(琉璃簾/)
寶堦斜轉春宵翳雲屏敞霞巻東風新霽光照萬里寒
曳冷雲垂地暗憶連昌遊冶事照炫轉熒煌珠翠難比
是鮫人織就氷綃清淚　猶記夢入瑶臺正玲瓏透月
瓊扉十二細縷逗濃香接翠蓬雲氣縞夜梨花生煖白
浸瀲灔一池春水乘醉怳歸時人在明河影裏
　　疎影(梅影/)
氷條凍葉又横斜照水一花初發素璧秋屏招得芳魂
彷彿玉容明滅疎疎滿地珊瑚冷全誤却撲花幽蝶甚
美人忽到忩前鏡裏好春難折　閒想孤山舊事浸清
漪倒映千樹殘雪暗裏東風可慣無情攪碎一簾香月
輕妝誰寫崔徽面認隱約烟綃重叠記夢囘紙帳殘燈
瘦倚數枝清絶
　　玉漏遲(題吳夢忩霜花腴詞集/)
老來歡意少錦鱗去紫簫聲杳怕展金奩依舊故人懷
抱猶想烏絲醉墨驚醉語香紅圍繞閑自笑與君共是
承平年少　雨忩短夢難憑是㡬調宫商㡬番吟嘯淚
眼東風囘首四橋烟草載酒倦遊處巳換却花間啼鳥
春恨悄天涯暮雲殘照
　　南樓令
開了朩芙蓉一年秋已空送新愁千里孤鴻揺落江蘺
多少恨吟不盡楚雲峯　往事夕陽紅故人江水東翠
衾寒㡬夜霜濃夢隔屏山飛不去隨夜鵲繞疎桐
　　西江月
波影暖浮玉甃栁陰深鎖金鋪湘桃花褪燕調雛又是
一番春暮　碧柱情深鳯怨雲屏夢淺鶯呼繡忩人倦
冷熏爐簾影揺揺亭午
　　又(荼䕷閣/)
花氣半侵雲閣栁陰近隔春城畫欄明月按瑶箏醉倚
滿身花影　翠格素虬晴雪錦籠紫鳯香雲東風吹玉
滿閒亭二十四簾春靜
　　鷓鴣天(清明/)
燕子時時度翠簾栁寒猶未透香綿落花門巷家家雨
新火樓臺處處烟　情黙黙恨懨懨東風吹動畫秋千
刺桐開盡聲聲鳥無奈春風祗醉眠
　　又
相傍清明晴更慳閉門空自惜花殘海棠半拆難禁雨
燕子初歸不奈寒　金鴨冷錦鴛閒銀缸空照小屏山
翠羅袖薄東風悄獨倚西樓第㡬欄
　　夜行舡
寒菊凄風棲小蜨簾櫳靜半規凉月夢不分明恨無憑
據腸斷錦箋盈篋　哀角初霜寒正怯倚瑶箏暗愁難
説寶獸頻添玉蟲暗剪長記舊家時節
　　杏花天
瑞雲盤翠侵宫額眉栁嫰不禁愁積返魂誰染東風筆
寫出郢中春色　人去後垂楊自碧歌舞夢欲尋無迹
愁隨兩槳江南北日暮石城風急
　　又(昭君/)
漢宫乍出慵梳掠關月冷玉沙飛幕龍香撥指春風弱
　一曲哀絃謾託　君恩薄空憐命薄青塜逺㡬番花落
丹青自是難描摸不是當時畫錯
　　又
金池瓊苑曽經醉是多少紅情綠意東風一枕遊仙睡
換却鶯花人世　漸暮色鵑聲四起正愁滿香溝御水
一色栁烟三十里為問春歸那裏
　　浪淘沙
芳草碧茸茸染恨無窮一春心事雨聲中窄素宫羅寒
尚峭閒倚熏籠　猶記粉牆東同醉香叢金鞍何處驟
花驄裊裊綠忩殘夢斷紅杏東風
　　㸃絳脣(南漪釣隱牟存叟/)
午夢初囘巻簾盡放春愁去晝長無侣自對黄鸝語
絮影蘋香春在無人處移舟去未成新句一硯梨花雨
　　謁金門
花不定燕尾剪開紅影㡬㸃落英蜂翅趂日遲簾幕靜
　試把翠蛾輕暈愁薄寶臺鸞鏡屈指一春將次盡歸
期猶未穏
　　又(呉山觀濤/)
天水碧染就一江秋色鼇戴雪山龍起蟄快風吹海立
　數㸃烟鬟青滴一杼霞綃紅濕白鳥明邊帆影直隔
江聞夜笛
　　又
芳事晚數㸃杏鈿香淺惻惻輕寒風剪剪錦屏春夢逺
　穉栁拖烟嬌軟花影暗藏深院初試輕衫并畫扇牡
丹紅未展
　　清平樂
曉鶯嬌咽庭户溶溶月一樹湘桃飛茜雪紅豆相思漸
結　看看芳草平沙遊韀猶未歸家自是蕭郎漂泊錯
教人恨楊花
　　鳯棲梧(生香亭/)
竹杳花深連别墅曲曲囘廊小小閒庭宇忽地香來無
覓處杖藜閒趂遊蜂去　老桂凝秋森玉樹澗底孤芳
苒苒吹詩句一掬幽情知㡬許鈎簾半畝藤花雨
　　少年遊(宫詞擬小山/)
簾銷寶篆捲宫羅蜂蜨撲飛梭一樣春風燕梁鶯户那
處得春多　曉妝日日隨春輦多在牡丹坡花深深處
栁隂隂處一片笙歌
　　甘州(燈夕寄二隱/)
漸凄凄芳草綠江南輕暉弄春容記少年遊處簫聲巷
陌燈影簾櫳月暖烘鑪戲鼓十里步香紅欹枕聴新雨
往事䑃朧　還是春江夢曉怕等閒愁見鴈影西東喜
故人好在水驛寄詩筒數芳程漸催花信送歸帆知第
㡬番風空吟想梅花千樹人在其中
　　一萼紅(登蓬萊閣有感/)
步深幽正雲黄天淡雪意未全休鑑曲寒沙茂林烟草
俛仰今古悠悠歲華晩飄零漸逺誰念我同載五湖舟
磴古松斜厓隂苔老一片清愁　囘首天涯歸夢㡬魂
飛西浦淚灑東州故國山川故園心眼還似王粲登樓
最負他秦鬟妝鏡好江山何事此時遊為喚狂吟老監
共賦銷憂
　
　
　
　
　
　
　
　
　
　
　
　
　詞綜巻二十
欽定四庫全書
　詞綜巻二十一
　　　　　　　　　　翰林院檢討朱彞尊編
　　宋詞七十首
　　　王沂孫(三十一首/)　　張　炎(三十九首/)
　王沂孫(字聖與號碧山又號中仙㑹稽人/有碧山樂府二巻一名花外集)
　　天香(龍涎香/)
孤嶠蟠烟層濤蜕月驪宫夜採鉛水訊逺槎風夢深薇
露化作斷魂心字紅甆候火還乍識氷環玉指一縷縈
簾翠影依稀海天雲氣　㡬囘殢嬌半醉剪春燈夜寒
花碎更好故溪飛雪小忩深閉荀令如今頓老總㤀却
樽前舊風味謾惜餘熏空篝素被
　　南浦(春水/)
栁下碧粼粼認麴塵乍生色嫰如染清溜滿銀塘東風
細參差縠紋初遍别君南浦翠眉曽照波痕淺再來漲
綠迷舊處添却殘紅㡬片　蒲萄過雨新痕正拍拍輕
鷗翩翩小燕簾影蘸樓陰芳流去應有淚珠千㸃滄浪
一舸斷魂重唱蘋花怨采香幽徑鴛鴦睡誰道湔裙人
逺
　　又(前題/)
栁外碧連天漾翠紋漸平低蘸雲影應是雪初消巴山
路蛾眉乍窺清鏡綠痕無際㡬番飄蕩江南恨弄波素
韈知甚處空把落紅流盡　何時橘里蓴薌泛一舸翩
然東風歸興孤夢遶滄浪蘋花漠漠雨昏烟暝連筒接
縷故溪深掩柴門靜只愁雙燕銜春去拂破藍光千頃
　　花犯(苔梅/)
古嬋娟蒼鬟素靨盈盈瞰流水斷魂十里歎紺縷飄零
難繫離思故山歲晚誰堪寄琅玕聊自倚謾記我綠蓑
衝雪孤舟寒浪裏　三花兩蕊破䝉茸依依似有恨明
珠輕委雲卧穩藍衣正䕶春顦顇羅浮夢半蟾挂曉么
鳯冷山中人乍起又喚起玉奴歸去餘香空翠被
　　露華(碧桃/)
紺葩乍坼笑爛熳嬌紅不是春色換了素妝重把青螺
輕拂舊歌共渡烟江却占玉奴標格風霜峭瑶臺種時
付與仙骨　閒門晝掩凄惻似淡月梨花重化清魄尚
帶唾痕香凝怎忍攀摘嫰綠漸暖溪隂簌簌粉雲飛出
芳艷冷劉郎未應認得
　　無悶(雪意/)
隂積龍荒寒度鴈門西北髙樓獨倚悵短景無多亂山
如此欲喚飛瓊起舞怕攪碎紛紛銀河水凍雲一片藏
花䕶玉未教輕墜　清致悄無似有照水南枝已攙春
意誤㡬度憑欄莫愁凝睇應是梨花夢好未肯放東風
來人世待翠管吹破蒼茫看取玉壺天地
　　眉嫵(新月/)
漸新痕懸栁澹彩穿花依約破初暝便有團圓意深深
拜相逢誰在香逕畫眉未穩料素蛾猶帶離恨最堪愛
一曲銀鈎小寶簾挂秋冷　千古盈虧休問歎謾磨玉
斧難補金鏡太液池猶在凄凉處何人重賦清景故山
夜永試待他窺户端正看雲外山河還老桂花舊影
　　水龍吟(牡丹/)
曉寒慵掲珠簾牡丹院落花開未玉䦨干畔栁絲一把
和風半倚國色㣲酣天香乍染扶春不起自真妃舞罷
謫仙賦後繁華夢如流水　池館家家芳事記當時買
栽無地爭如一朶幽人獨對水邊竹際把酒花前剰拚
醉了醒來還醉怕洛中春色匆匆又入杜鵑聲裏
　　又(海棠/)
世間無此俜停玉環未破東風睡將開半斂似紅還白
餘花怎比偏占年華禁烟纔過夾衣初試歎黃州一夢
燕宫絶筆無人解看花意　猶記花隂同醉小闌干月
髙人起千枝媚色一庭芳景清寒似水銀燭延嬌綠房
留艷夜深花底怕明朝小雨濛濛便化作燕支淚
　　又(落葉/)
曉霜初著青林望中故國凄凉早蕭蕭漸積紛紛猶墜
門荒逕悄渭水風生洞庭波起㡬番秋杪想重崖半没
千峯盡出山中路無人到　前度題紅杳杳遡宫溝暗
流空遶啼螿未歇飛鴻欲過此時懷抱亂影翻忩碎聲
敲砌愁人多少望吾廬甚處只應今夜滿庭誰掃
　　綺羅香
屋角疎星庭隂暗水猶記藏鴉新樹試折梨花行入小
欄深處聴粉片簌簌飄堦有人在夜忩無語料如今門
掩孤燈畫屏塵滿斷腸句　佳期渾似流水還見梧桐
㡬葉輕敲朱户一片秋聲應做兩邊愁緒江路逺歸鴈
無憑寫繡箋倩誰將去謾無聊猶掩芳樽醉聴深夜雨
　　齊天樂(螢/)
碧痕初化池塘草熒熒野光相趂扇薄星流盤明露滴
零落秋原飛燐練裳暗近記穿栁生凉度荷分暝誤我
殘編翠囊空歎夢無準　樓隂時過數㸃倚欄人未睡
曽賦幽恨漢苑飄苔秦陵墜葉千古凄凉不盡何人為
省但隔水餘輝傍林殘影已覺蕭疎更堪秋夜永
　　又(蟬/)
綠槐千樹西忩悄懨懨晝眠驚睡飲露身輕吟風翅薄
半剪氷箋誰寄凄凉倦耳謾重拂琴絲怕尋冠珥短夢
深宫向人猶自訴憔悴　殘紅收盡過雨晚來頻斷續
都是秋意病葉難留纖柯易老空憶斜陽身世忩明月
碎甚巳絶餘音尚遺枯蜕鬢影參差斷魂清鏡裏
　　又(前題/)
一襟餘恨宫魂斷年年翠隂庭樹乍咽凉柯還移暗葉
重把離愁深訴西忩過雨怪瑶珮流空玉筝調柱鏡暗
妝殘為誰嬌鬢尚如許　銅仙鉛淚似洗歎移盤去逺
難貯零露病翼驚秋枯形閲世消得斜陽㡬度餘音更
苦甚獨抱清商頓成淒楚謾想薰風栁絲千萬縷
　　又(贈秋厓道人西歸/)
冷烟殘水山隂道家家擁門黄葉故里魚肥初寒鴈落
孤艇將歸時節江南恨切問還與何人共歌新闋換盡
秋芳想渠西子更愁絶　當年無限舊事歎繁華似夢
如今休説短褐臨流幽懷倚石山色重逢都别江雲凍
結算只有梅花尚堪攀折寄取相思一枝和夜雪
　　三姝媚(次周公謹故京送別韻/)
蘭缸花半綻正西忩凄凄斷螢新鴈别久逢稀謾相看
華髪共成銷黯總是飄零更休賦梨花秋苑何况如今
離思難禁俊才都減　今夜山髙江淺又月落帆空酒
醒人逺彩袖烏絲解愁人惟有斷歌幽婉一信東風再
約看紅腮青眼只恐扁舟西去蘋花弄晚
　　又(櫻桃/)
紅櫻懸翠葆漸金鈴枝深瑤堦花少萬顆燕支贈舊情
爭奈弄珠人老扇底清歌還記得樊姬嬌小㡬度相思
紅豆都銷碧絲空裊　芳意荼蘼開早正夜色瑛盤素
蟾低照薦筍同時歎故園春事巳無多了貯滿筠籠偏
暗觸天涯懷抱謾想青衣初見花隂夢好
　　慶清朝(榴花/)
玉局歌殘金陵句絶年年負却薰風西鄰窈窕獨憐入
户飛紅前度綠隂載酒枝頭色比似裙同何須擬蠟珠
作蔕湘彩成叢　誰在舊家殿閣自太真仙去掃地春
空朱旛䕶取如今應誤花工顛倒絳英滿逕想無車馬
到山中西風後尚餘數㸃還勝春濃
　　髙陽臺
淺萼梅酸新溝水綠初晴節序暄妍獨立雕欄誰憐枉
度華年朝朝準擬清明近料燕翎須寄銀箋又爭知一
字相思不到吟邊　雙蛾不拂青鸞冷任花隂寂寂掩
户閒眠屢卜佳期無憑却恨金錢何人寄與天涯信趂
東風急整歸鞭縱飄零滿院楊花猶是春前
　　又(西麓陳君衡逺遊未還周公謹有懷人之賦倚/其歌而和之)
駝褐輕裝狨韉小隊氷河夜渡流澌朔雪平沙飛花亂
拂蛾眉琵琶巳是凄凉調更賦情不比當時想如今人
在龍庭初勸金巵　一枝芳信應難寄向山邊水際獨
抱相思江鴈孤囘天涯人自歸遲歸來依舊秦淮碧問
此愁還有誰知對東風空似垂楊零亂千絲
　　又
殘雪庭隂輕寒簾影霏霏玉管春葭小帖金泥不知春
是誰家相思一夜忩前夢奈個人水隔天遮但凄然滿
樹幽香滿地橫斜　江南自是離愁苦况游驄古道歸
鴈平沙怎得銀箋殷勤與説年華如今處處生芳草縱
凭髙不見天涯更消他㡬度東風㡬度飛花
　　掃花游(秋聲/)
商飈乍發漸淅淅初聞蕭蕭還住頓驚倦旅背青燈弔
影起吟愁賦斷續無憑試立荒庭聴取在何許但落葉
滿堦惟有髙樹　迢逓歸夢阻正老耳難禁病懷凄楚
故山院宇想邊鴻孤唳砌蛩私語數㸃相和更著芭蕉
細雨避無處這閒愁夜深尤苦
　　又(緑隂/)
小庭䕃碧遇驟雨疎風剩紅如掃翠交徑小問攀條弄
蘂有誰重到謾説青青比似花時更好怎知道一别漢
南遺恨多少　清晝人悄悄任密䕶簾寒暗迷忩曉舊
盟誤了又新枝嫰子總隨春老漸隔相思極目長亭路
杳攪懷抱聽蒙茸數聲啼鳥
　　又
捲簾翠濕過㡬陣殘寒㡬番風雨問春住否但匆匆暗
裏換將花去亂碧迷人總是江南舊樹謾凝竚念昔日
采香人更何許　芳徑攜酒處又䕃得青青嫰苔無數
故林晩歩想參差漸滿野塘山路倦枕間牀正好㣲曛
院宇送凄楚怕凉聲又催秋暮
　　又
滿庭嫰碧漸密葉迷忩亂枝交路斷紅任處但匆匆換
得翠痕無數暗影沉沉靜鎖清和院宇試凝佇怕一㸃
舊香猶在幽樹　濃隂知㡬許且拂簟清眠引笻閒歩
杜郎老去算尋芳較晩倦懷難賦縱勝花時到了愁風
怨雨短亭暮謾青青怎遮春去
　　瑣忩寒
趂酒梨花催詩栁絮一忩春怨疎疎過雨洗盡滿堦芳
片數東風二十四番㡬番誤了西園宴認小簾朱户不
如飛去舊巢雙燕　曽見雙蛾淺自别後多應黛痕不
展撲蜨花隂怕看題詩團扇試憑他流水寄情遡紅不
到春更逺但無聊病酒厭厭夜月荼蘼院
　　又(春寒/)
料峭東風亷纖細雨落梅飛盡单衣惻惻再整金猊香
燼誤千紅試妝較遲故園不似清明近但滿庭栁色柔
絲羞舞淡黄猶凝　芳景還重省向薄晩窺簾嫰隂欹
枕桐花漸老巳做一番風信又看看綠遍西湖早催塞
北歸鴈影等歸時為帶春歸併帶江南恨
　　應天長
疎簾蜨粉幽徑燕泥花間小雨初足又是禁城寒食輕
舟泛晴淥尋芳地來去熟尚彷彿大堤南北望楊栁一
片隂隂揺曳新綠　重訪艷歌人聴取春聲猶是杜郎
曲蕩漾去年春色深深杏花屋東風曽共宿記小刻近
忩新竹舊游逺沉醉歸來滿院銀燭
　　摸魚兒
洗芳林夜來風雨匆匆還送春去方纔送得春歸了那
又送君南浦君聴取怕此際春歸也過呉中路君行到
處便快折河邊千條翠栁為我繫春住　春還住休索
吟春伴侣殘花今已塵土姑蘇臺下烟波逺西子近來
何許能喚否又只恐殘春到了無憑據煩君妙語更為
我且將春連花帶栁冩入翠箋句
　　聲聲慢
啼螿門靜落葉堦深秋聲又入吾廬一枕新凉西忩晩
雨疎疎舊香舊色換却但滿川殘栁荒蒲茂陵逺任嵗
華苒苒老盡相如　昨夜西風初起想蓴邊呼櫂橘後
思書短景凄然殘歌空扣銅壺當時送行共約鴈歸時
人賦歸歟鴈歸也問人歸如鴈也無
　　望梅
畫欄人寂喜輕盈照水犯寒先坼裊數枝雲縷鮫綃露
淺淺塗黄漢宫嬌額剪玉裁氷巳占斷江南春色恨風
前素艷雪裏暗香偶成抛擲　如今眼穿故國待拈花
弄蘂時話思憶想隴頭依約飄零甚千里芳心杳無消
息粉怯珠愁又只恐吹殘羌笛正斜飛半忩曉月夢囘
隴驛
　張　炎(字叔夏循王俊裔居臨安自號樂笑/翁有玉田詞三巻鄭思肖為之序)
　　　　(仇仁近云叔夏詞意度超𤣥律/吕協洽當與白石老仙相鼓吹)
　　南浦(春水/)
波暖綠粼粼燕飛來好是蘇堤纔曉魚没浪痕圓流紅
去翻喚東風難掃荒橋斷浦栁隂撑出扁舟小囘首池
塘青欲遍絶似夢中芳草　和雲流出空山甚年年淨
洗花香不了新綠乍生時孤村路猶憶那囘曽到餘情
渺渺茂林觴詠如今悄前度劉郎從去後溪上碧桃多
少
　　水龍吟(白蓮/)
仙人掌上芙蓉涓涓猶滴金盤露輕妝照水纖裳玉立
飄颻似舞㡬度消凝滿湖烟月一汀鷗鷺記小舟夜悄
波明香逺渾不見花開處　應是浣紗人妒褪紅衣被
誰輕誤閒情雅澹冶姿清潤憑嬌待語隔浦相逢偶然
傾葢似傳心素怕湘臯珮解綠雲十里巻西風去
　　解連環(孤鴈/)
楚江空晚悵離羣萬里恍然驚散自顧影欲下寒塘正
沙淨草枯水平天逺寫不成書只寄得相思一㸃歎因
循誤了殘氊擁雪故人心眼　誰憐旅愁荏苒謾長門
夜悄錦筝彈怨想伴侣猶宿蘆花也曽念春前去程應
轉暮雨相呼怕驀地玉關重見未羞他雙燕歸來畫簾
半捲
　　探春(雪霽/)
銀浦流雲綠房迎曉一抺牆腰月淡暖玉生香懸氷解
凍碎滴瑶階如霰纔放些晴意早瘦了梅花一半也知
不作花香東風何事吹散　揺落似成秋苑甚釀得春
來怕教春見野渡舟迴前村門掩應是不勝清怨次第
尋芳去灞橋外蕙香波暖猶聴簷聲看燈人在深院
　　又(歲晚吳中作/)
列屋烘爐深門響竹催殘客裏時序投老情懷薄游滋
味消得㡬囘凄楚聴鴈聴風雨更聴過數聲柔櫓暗將
一㸃歸心試託鄉書分付　試問西樓在否休忘了盈
盈端正窺户簾卸蟾氷栁縈蛾雪次第滿城簫鼓閒見
誰家月渾不記舊游何處伴我㣲吟恰有梅花一樹
　　髙陽臺(西湖春感/)
接葉巢鶯平波巻絮斷橋斜日歸船能㡬番游看花又
是明年東風且伴薔薇住到薔薇春巳堪憐更凄然萬
綠西泠一抹荒烟　當年燕子知何處但苔深韋曲草
暗斜川見説新愁如今也到鷗邊無心再續笙歌夢掩
重門淺醉閒眠莫開簾怕見飛花怕聴啼鵑
　　掃花遊(春飲殊鄉醉餘偶賦/)
嫰寒禁暖正草色侵衣野光如洗去城數里遶長堤是
栁鈞船初艤小立斜陽試數花風第㡬問春意待留取
斷紅心事難寄　芳信成然指甚逺客他鄉老懷如此
醉餘夢裏尚分明認得舊時羅綺可惜空簾誤却歸來
燕子勝遊地想依然斷橋流水
　　又(髙疏寮東野園/)
烟霞萬壑記曲徑尋幽霽痕初曉綠忩窈窕看隨花甃
石就泉通沼㡬日不來一片蒼雲未掃自長嘯恨喬木
荒凉都是殘照　碧天秋浩渺聴虛籟泠泠飛下孤峭
山空翠老步仙風怕有采芝人到野色閒門芳草不除
更好境深悄比斜川又清多少
　　渡江雲(久客山隂王菊存問予近作書以寄之/)
山空天入海倚樓望極風急暮潮初一簾鳩外雨㡬處
閒田隔水動春鉏新烟禁栁想如今綠到西湖猶記得
當年深隱門掩兩三株　愁余荒洲古漵斷梗疎萍更
漂流何處空自覺圍羞帶減影怯燈孤長疑即見桃花
面甚近來翻致無書書縱逺如何夢也都無
　　又(次趙元甫韻/)
錦香繚繞地深燈挂壁簾影浪花斜酒船歸去後轉首
河橋那處認紋紗重盟鏡約還記得前度秦嘉惟只有
葉題堪寄流不到天涯　驚嗟十年心事㡬曲䦨干想
蕭娘聲價閒過了黄昏時候疎栁啼鴉浦潮夜湧平沙
淨問斷鴻知落誰家書又逺空江片月蘆花
　　綺羅香(紅葉/)
萬里飛霜千山落朩寒艷不招春妒楓冷呉江獨客又
吟愁句正船艤流水孤村似花繞斜陽芳樹甚荒溝一
片淒凉載情不去載愁去　長安誰問倦旅羞見衰顔
借酒飄零如許謾倚新妝不入洛陽花譜為囘風起舞
樽前盡化作斷霞千縷記隂隂綠遍江南夜忩聴暗雨
　　清平樂
候蛩淒斷人語西風岸月落沙平江似練望盡蘆花無
鴈　暗教愁損蘭成可憐夜夜閒情只有一枝梧葉不
知多少秋聲
　　疎影(梅影/)
黄昏片月似滿地碎隂還更清絶枝北枝南疑有疑無
㡬度背燈難折依稀倩女離魂處緩步出前村時節看
夜深竹外橫斜應妒過雲明滅　窺鏡娥眉淡掃為容
不在貌獨抱孤潔莫是花光描取春痕不怕麗譙吹徹
還驚海上燃犀去照水底珊瑚疑活做弄得酒醒天寒
空對一庭香雪
　　邁陂塘
愛吾廬傍湖千頃蒼茫一片清潤晴嵐暖翠融融處花
影倒窺天鏡沙浦逈看野水涵波隔栁橫孤艇眠鷗未
醒甚占得蓴鄉都無人見斜照起春暝　休重省莫問
山中秦晉桃源今度難認林間却是長生路一笑元非
捷徑深更靜待散髪吹簫鶴背天風冷憑髙露飲正碧
落塵空光揺半壁月在萬松頂
　　甘州(餞沈秋江/)
記玉關踏雪事清遊寒氣敝貂裘傍枯林古道長河飲
馬此意悠悠短夢依然江表老淚灑西州一字無題處
落葉都愁　載取白雲歸去問誰留楚珮弄影中洲折
蘆花贈逺零落一身秋向尋常野橋流水待招來不是
舊沙鷗空懷感有斜陽處最怕登樓
　　月下笛(甬東積翠山舍/)
萬里孤雲清遊漸逺故人何處寒忩裏曽記經行舊時
路連昌約畧無多栁第一是難聴夜雨謾驚囘悽悄相
看燭影擁衾誰語　張緒歸何暮伴冷落依依短橋鷗
鷺天涯倦旅此時心事良苦只愁重灑西州淚問杜曲
人家在否恐翠袖正天寒猶倚梅花那樹
　　臺城路(送周方山之吳/)
朗吟未了西湖酒驚心又歌南浦折栁官橋呼船野渡
還聴垂虹風雨漂流最苦况如此江山恁時情緒怕有
鴟夷笑人何事載詩去　荒臺祇今在否再休登望逺
都是愁處暗草埋沙明波洗月誰念天涯羇旅荷隂未
暑快料理歸程再盟鷗鷺只有空山近來無杜宇
　　又(寄太白山人陳又新/)
薛濤箋上相思字重開又還重摺太白秋聲東瀛栁色
一縷輕痕輕折虚沙動月歎千里悲歌唾壺敲缺記得
巴山此時懷抱那時説　寒香深處話别病來渾瘦損
懶賦清切笑裏移春吟邊慨古多少英游消歇迴潮似
咽送一㸃愁心故人天末江影沉沉夜凉鷗夢濶
　　又(杭友抵越適鑑曲漁舍㑹飲/)
春雲不暖垂楊栁吹却絮雲多少燕子人家夕陽巷陌
行入野畦深窈籌花鬬草記小艇尋芳斷橋初曉那日
心情㡬人同向近來老　消憂何處最好夜遊頻秉燭
猶是遲了南浦歌䦨東林社冷贏得如今懷抱吟悰暗
惱待醉也慵聴勸歸啼鳥怕攪離愁亂紅休去掃
　　又(庚辰㑹江蘭坡於薊北恍然如夢回憶舊遊已/十八年矣)
十年舊事翻疑夢重逢可憐俱老水國春空山城嵗晩
無語相看一笑荷衣換了任京洛塵沙冷凝風帽見説
吟情近來不到謝池草　歡遊曽步翠窈亂紅迷紫曲
芳意今少舞扇招香歌橈喚玉猶憶錢塘蘇小無端暗
惱又㡬度流連燕昏鶯曉囘首妝樓甚時重去好
　　又(為湖天賦/)
扁舟忽過蘆花浦閒情便隨鷗去水國吹簫虹橋問月
西子如今何許危欄慢拊正獨立蒼茫半空飛露倒影
虚明洞庭波映廣寒府　魚龍吹浪自舞渺然凌萬頃
如聴風雨夜氣浮山晴暉蕩目無尋秋處驚鳧自語尚
記得當時散人來否勝景平分此心遊太古
　　真珠簾(近雅軒即事/)
雲深别有深庭宇小簾櫳占取芳菲多處花暗曲房春
潤㡬番酥雨見説蘇堤晴未穩便好趂踏青人去休去
且料理琴書夷猶今古　誰見靜裏閒心縱荷衣未葺
雪巢堪賦醒醉一乾坤任此情如許茂樹石牀同坐久
又却被春風留住欲住奈簾影妝樓剪燈人語
　　三姝媚(送舒亦山/)
蒼潭枯海樹正雪竇髙寒水聲東去古意蕭閒問結廬
人逺白雲誰侣賀監猶存還散跡千岩風露抱瑟空游
都是淒凉此愁誰語　莫趂江湖鷗鷺怕太乙爐烟暗
銷鉛虎投老心情判歸來何事共成覉旅布襪青鞋休
悞入桃源深處待得重逢却説巴山夜雨
　　憶舊遊(新朋故侣醉酒遲留呉山縱横𣺌𣺌兮予/懷也)
記開簾送酒隔水懸燈款語梅邊未了清游興又飄然
獨去何處山川淡風暗收榆筴吹下沈郎錢歎客裏光
隂消磨艷冶都在尊前　留連住人處是鑑曲窺鶯蘭
沼圍泉醉拂珊瑚樹寫百年幽恨分付吟箋故舊㡬囘
飛夢江雨夜凉船縱忘却歸期千山未必無杜鵑
　　探芳信(次周草忩韻/)
坐清晝正冶思縈花餘酲倦酒甚探芳人老芳心尚如
舊消魂忍説銅駝事不是因春瘦向西園竹掃頹垣蔓
羅荒甃　風雨夜來驟歎歌冷鶯簾恨凝蛾岫愁到今
年都似去年否賦情懶聴山陽笛目極空搔首我何堪
老却江潭漢栁
　　梅子黄時雨(病中懷歸/)
流水孤村愛塵事頓消來訪深隱向醉裏誰扶滿身花
影鷗鷺相看如(一作驚/相比)瘦近來不是傷春病嗟流景竹
外野橋猶繫烟艇　誰引斜川歸興便啼鵑縱少無奈
時聴待棹擊空明魚波千頃彈斷琵琶留不住最愁人
是黃昏近江風𦂳一行栁絲吹暝
　　瑣忩寒
亂雨敲春深烟帶晩水忩慵凭空簾謾巻數日更無花
影怕依然舊時歸燕定知未識江南冷最憐他樹底蔫
紅不語背人吹盡　清澗通幽徑謾移燈剪韭試溫香
鼎分吟醉裏過了㡬番風信想竹間髙閣半開小車未
來猶自等傍新晴隔栁呼船待教潮信穩
　　又(王碧山又號中仙越人也其詩清峭其詞閑雅/有姜白石意趣今絶響矣人悼之)
斷碧分山空簾剩月故人天外香留酒滯蝴蜨一生花
裏想如今愁魂正逺夜臺夢語秋聲碎自中仙去後詞
箋賦筆便無清致　都是淒凉意悵玉笥埋雲錦衣歸
去形容憔悴料應也孤吟山鬼那知人是彈折素琴黄
金鑄出相思淚但栁枝門掩清隂候蛩愁暗葦
　　法曲獻仙音(聴琵琶有懷者游/)
雲隱山暉樹分溪影未放妝臺簾巻篝密籠香鏡圓窺
粉花深自然寒淺正人在銀屏底琵琶半遮面　語聲
軟且休彈玉關愁怨怕喚起西湖那時春感楊栁古灣
頭記小憐隔水曽見聴到無聲謾贏得情緒難剪把一
襟心事散入落梅千㸃
　　西河(史元叟依緑莊賞荷/)
花最盛西湖曽泛烟艇閙紅深處小秦箏斷橋夜飲鴛
鴦水宿不知寒如今翻被驚醒　那時事都倦省䦨干
來此閒凭是誰分得半機雲恍疑晝錦想當年飛燕皺
裙時舞盤㣲墮珠粉　軟波不剪素練靜碧盈盈移下
秋影醉裏玉書難認且脱巾露髪飄然乗興一葉浮香
天風冷
　　長亭怨(辛卯歲會菊泉於薊北踰八年會于甬東/未㡬別去將復之北作此以餞)
記横篴玉關髙處萬叠沙寒雪深無路敝却貂裘逺遊
歸後共誰語故人何許渾㤀了江南舊雨不擬重逢應
笑我飄零如羽　同去釣珊瑚海樹底事便成行旅烟
迷斷浦更㡬㸃戀人飛絮如今又京國尋春定應被薇
花留住且莫把孤愁説與當時歌舞
　　又(有懷故居/)
望花外小橋流水門巷愔愔玉簫聲絶鶴去臺空珮環
何處弄明月十年前事愁千折心情頓别露粉風香誰
為主都成消歇　淒咽曉忩分袂處同把帶鵷親結江
空嵗晩肯忘了尊前曽説恨西風不庇寒蟬便掃盡一
林殘葉謝楊栁多情還有綠隂時節
　　西子妝(呉夢忩自製此曲余喜其聲調嫻雅久欲/效而未能甲午春寓羅江陳文卿間行江)
　　　　　(上景况離離因填此詞惜舊譜零落不能/倚聲歌也)
白浪揺天清隂漲地一片野情幽意楊花㸃㸃是春心
替風前萬花吹淚遙琴寸碧有誰看朝來清氣自沉吟
甚流光輕把繁華如此　斜陽外隱約孤村隔塢閒門
閉漁舟何似莫歸來想桃源路通人世危欄靜倚千年
事都消一醉謾依依愁落鵑聲萬里
　　風入松
小忩晴綠占閒波晝影舞飛梭惜春猶問花多少栁隂
中春巳無多乍試泥金巧扇初裁水碧輕羅　園林未
肯愛清和人醉牡丹坡笑歌且醉平生事問東風畢竟
如何燕子尋常巷陌酒邊莫唱西河
　　瑶臺聚八仙
秋月娟娟人正逺魚鴈待拂吟箋也知遊事多在第二
橋邊花底鴛鴦深處睡栁隂淡隔裏湖船路綿綿夢吹
舊曲如此山川　平生㡬兩謝屐便放歌自得直上風
烟峭壁誰家長嘯竟落松前十年孤劔萬里又何似畦
分抱瓮泉中山酒且醉飡石髓白眼青天
　　南樓令
風雨客殊鄉梧桐傍小忩甚秋聲今夜偏長暗憶舊時
歌舞地誰得似牧之狂　茉莉擁釵梁窩雲一枕香醉
瞢騰多少思量明月半牀人睡覺聴説道夜深凉
　　南歌子
葉密春聲聚花多瘦影重只留一路過東風圍得生香
不斷錦薰籠　月地連金屋雲樓瞰翠蓬惺鬆語笑隔
簾櫳知是誰調鸚鵡栁隂中
　　浪淘沙
香霧濕雲鬟蕋珮珊珊酒醒㣲步晩波寒金鼎尚存丹
巳化雪冷虚壇　遊冶未知還鶴怨空山瀟湘無夢繞
叢蘭碧海茫茫歸不去却在人間
　
　
　
　
　
　
　
　
　
　詞綜巻二十一
欽定四庫全書
　詞綜巻二十二
　　　　　　　　　　翰林院檢討朱彛尊編
　　宋詞五十二首
　　　石孝友(十三首/)　　　孫惟信(一首/)
　　　劉　褒(一首/)　　　　張　槃(一首/)
　　　潘希白(一首/)　　　　湯　恢(一首/)
　　　張　矩(二首/)　　　　趙耆孫(一首/)
　　　翁元龍(一首/)　　　　李肩吾(一首/)
　　　毛　翊(一首/)　　　　康仲伯(一首/)
　　　覃懷髙(一首/)　　　　趙　旭(一首/)
　　　樓　扶(一首/)　　　　楊彦齡(一首/)
　　　李　珏(一首/)　　　　方有聞(一首/)
　　　陳徳武(一首/)　　　　汪公澤(一首/)
　　　周格非(一首/)　　　　陳襲善(一首/)
　　　丁羲叟(一首/)　　　　吕直夫(一首/)
　　　王武子(一首/)　　　　趙君舉(一首/)
　　　王文甫(一首/)　　　　施芸隱(一首/)
　　　鄭覺齋(一首/)　　　　王月山(一首/)
　　　房舜卿(一首/)　　　　林正大(一首/)
　　　薛夢桂(二首/)　　　　曾　揆(一首/)
　　　黄孝邁(二首/)　　　　江　開(一首/)
　石孝友(字次仲有金/谷遺音一巻)
　　㸃絳脣
霽景澄秋晩風吹盡朝來雨夕陽烟樹萬里山光暮
一帶長川自在流今古人何處月波横素泠浸蒹葭浦
　　又
醉倚危檣望中歸思生天際山腰渚尾幾簇漁樵市
帆落西風一段蘆花水八千里錦書欲寄新鴈曾來未
　　西地錦
回望玉樓金闕正水遮山隔風兒又起雨兒又煞好愁
人天色　兩岸荻花楓葉爭舞紅吹白中秋過也重陽
近也作天涯孤客
　　好事近
㣲雨灑芳塵醖造可人春色聞道夢雲樓外正小桃花
發　殷勤留取最繁枝樽前待閑折準擬亂紅深處化
一雙蝴蜨
　　清平樂
天涯重九獨對黄花酒醉撚黄花和淚嗅憶得去年攜
手　去年同醉流霞醉中折盡黄花還是黄花時候去
年人在天涯
　　謁金門
雲樹直雨歇半空猶濕山影挿尖髙幾尺依依銜落日
　逺岸雙飛鸂鶒一水無情自碧颯颯白蘋風正急斷
腸人獨立
　　臨江仙
醉袖吟鞭行色裏㡌簷低處風斜晩山一半被雲遮殘
陽明逺水古木集栖鴉　暮去朝來縁底事不如早早
還家曲屏深幌小忩紗翠沾眉上柳紅揾臉邊花
　　又
長記夢雲樓上住殘燈影裏遲留依稀緑慘更紅羞露
痕雙臉淚山様兩眉愁　一㸃輕帆天際去雲濤烟浪
悠悠今宵獨宿古江頭水腥魚菜市風碎荻花洲
　　南歌子
亂絮飄晴雪殘花繡地衣西園歌舞驟然稀只有多情
蝴蜨作團飛　舊事深琴怨新愁減帶圍倚樓凝望更
依依怕見一天風雨捲春歸
　　又
春淺梅紅小山寒嵐翠薄斜風吹雨入簾幕夢覺南樓
嗚咽數聲角　歌酒工夫嬾别離情緒惡舞衫寛盡不
堪著若比那回相見更消削
　　鷓鴣天
别後應憐信息疎西風幾度到庭梧夜來縱有鴛鴦夢
春去空餘蛺蝶圖　烟樹逺塞鴻孤垂垂天影帶平蕪
慿誰寫此相思曲寄與馮川鄭小奴
　　眼兒媚
愁雲淡淡雨瀟瀟暮暮復朝朝别來應是眉峯翠減腕
玉香銷　小軒獨坐相思處情緒好無聊一叢萱草數
竿修竹幾葉芭蕉
　　減字木蘭花(贈何藻/)
新荷小小比目魚兒翻翠藻小小新荷㸃破清光景趣
多　青青半捲一寸芳心渾未展待得圓時罩定鴛鴦
一對兒
　孫惟信(字季蕃號花/翁有詞一巻)
　　　　(沈伯時云孫花翁有好詞亦善運意/但雅正中忽有一兩句市井語可惜)
　　風流子
三叠古陽闗輕寒沁清月滿征鞍記玉笋攬衣翠囊親
贈繡巾拭淚金柳初攀自回首燕臺雲掩冉鳳閣雨闌
珊天有盡頭水無西注鬢難留黒帶易成寛　啼妝東
風悄菱花在擬倩錦鳥封還應任恨蛾凝黛慵髻堆鬟
奈情逐事遷心隨春老夢和香冷歡與花殘閒殺烟茸
窓閣十二屏山
　劉　褒(字伯寵登淳熈進士除司門郎/中歴官朝請郎知西全州有集)
　　滿庭芳(留别/)
柳裊金絲梨鋪香雪一年春事方中燭前乍見花艷覺
羞紅枕臂香痕未落舟横岸作計匆匆明朝去暮天平
水雙槳碧雲東　隔籬歌一闋琵琶聲斷燕子樓空歎
陽臺夢杳行雨無踪後㑹芙蕖未老從今去日望歸鴻
愁如織斷腸啼鴂多事訴春風
　張　槃(有梅/厓集)
　　綺羅香(漁浦有感/)
浦月窺檐松泉漱枕屏裏呉山何處暗粉疎紅依舊為
誰勻注都負了燕約鶯期更閑却柳烟花雨縱十分春
到郵亭賦懷應是斷膓句　青青原上薺麥還被東風
無賴翻成離緒望極天西惟有隴雲江樹斜照帶一縷
新愁盡分付暮潮歸去步閑階時卜心期落花空細數
　潘希白(字懷古號漁莊永嘉人寳祐中登第幹辦臨/安府節制司公事徳祐中起為史館檢校不)
　　　　(赴/)
　　大有(九日/)
戲馬臺前采花籬下問嵗華還是重九恰歸來南山翠
色依舊簾櫳昨夜聴風雨都不似登臨時候一片宋玉
情懷十分衛郎清瘦　紅萸佩空對酒砧杵動㣲寒暗
欺羅袖秋色無多早是敗荷衰柳强整㡌簷欹側曾經
向天涯搔首幾回憶故國蓴鱸霜前鴈後
　湯　恢(號西/村)
　　二郎神(用徐幹臣韻/)
瑣窓睡起閑竚立海棠花影記翠楫銀塘紅牙金縷杯
泛梨花冷燕子銜來相思字道玉瘦不禁春病應蜨粉
半銷鴉雲斜墜暗塵侵鏡　還省香痕碧唾春衫都凝
悄一似酴醿玉肌翠帔消得東風喚醒青杏單衣楊花
小扇閑却晩春風景最苦是蝴蜨盈盈弄晩一簾風靜
　張　矩(字子成有/梅淵詞)
　　應天長(麯院風荷/)
換橋渡舫添柳䕶堤坡仙舊跡今續四面水窓如染香
波釀春麯田田處成暗緑正萬羽背風斜矗亂鷗去不
信雙鴛午睡猶熟　還記湧金樓共撫雕欄低度浣沙
曲自與故人輕别榮枯換涼燠亭亭影驚艷目忍到手
又成輕觸悄無語獨撚花鬚心事曾卜
　　又(南屏晩鍾/)
翠屏對晩烏榜占隄鐘聲又斂春色幾度半空敲月山
南應山北歡娯地空浪迹謾記省五更聞得洞天曉夾
柳橋疎穩縱香勒　前度湧金樓嘯傲東風鷗鷺半相
識暗數院僧歸盡長虹臥深碧花間恨猶記憶正素手
暗裁輕拆夜深後不道人來燈細窓隙
　趙耆孫
　　逺朝歸(梅/)
金谷先春見乍開江梅玉膩珠簾院落人靜雨疎烟細
横斜帶月别是一般風味金尊裏任遺英亂㸃殘粉低
墜　惆悵秦隴當年念水逺天長故人難寄山城倦眼
無緒更看桃李當時醉魄算依舊徘徊花底斜陽外謾
回首畫樓十二
　毛　翊(字元白/號吾竹)
　　踏莎行(題草窓詞巻/)
顧曲多情尋芳未老一庭風日知音少夢隨蜨去恨牆
髙醉聴鶯語嫌籠小　紅燭呼盧黄金買笑彈絲跕躧
長安道彩箋拈起錦囊花緑窓留得羅裙草
　翁元龍(字時可/號處靜)
　　瑞龍吟
清明近還是逓趲東風做成花訊芳時一刻千金半晴
半雨酹春未準　鴈横陣數字向人慵寫暗雲難認西
園猛憶逢迎翠紈障面花間笑隱　曲徑池蓮平砌絳
裠曾與濯香湔粉無奈燕幕鶯簾輕負嬌俊青榆巷陌
蹋馬紅成寸十年夢秋千弔影韈羅塵褪事往憑誰問
晝長病酒添新恨烟冷斜陽暝山黛逺曲曲闌干凭損
柳絲萬尺半堤風緊
　李肩吾(字子我/號蠙洲)
　　清平樂
夢魂尋遍忽向尊前見好似烏衣春社燕軟語東風庭
院　丁寧記取兒家碧雲隱約紅霞直下小橋流水門
前一樹桃花
　康仲伯
　　憶真妃
匆匆一望闗河聴離歌艇子急催雙槳下清波　淋浪
醉闌干淚奈情何明日畫橋西畔暮雲多
　覃懷髙
　　水調歌頭(遊武夷/)
翠蕤挿雲表初意隔仙凡臨風據案一見邂逅似開顔
幾欲拏舟九曲便擬捫參絶頂直下俯塵寰聊此税吾
駕贏得片時閒　問仙人縁底事去不還長風浩浩何
許清夢杳難攀只有蒼烟古木好在清湍白石依舊畫
圖間回首武夷路窈靄沒雲鬟
　趙　旭
　　曲入㝠
握管淚盈眸欲寫還休人間情是阿誰留千丈游絲不
落地風外悠悠　烟雨晩山稠人在西樓幾行候鴈下
汀洲一箇思鄉寒夜客萬種離愁
　樓　扶(字叔/茂)
　　菩薩蠻
絲絲楊柳鶯聲近晩風吹過秋千影寒色一簾輕燈殘
夢不成　耳邊消息在笑指花梢待又是不歸來滿庭
花自開
　楊彦齡
　　浣溪沙(武進㕔壁/)
倦客東歸得自由西風江上泛扁舟夜寒霜月素光流
　想得故人千里外醉吟應上謝家樓不多天氣近中
秋
　李　珏(字元/輝)
　　擊梧桐(别西湖社友/)
楓葉濃於染秋正老江上征衫寒淺又是塞鴻過霽烟
外寫出離愁幾㸃年來嵗去朝生暮落人似呉潮展轉
怕聴陽闗曲奈短笛喚起天涯情逺　雙屐行春扁舟
嘯晩憶著鷗湖鶯苑小小梅花屋雪月後記把山屝牢
掩惆悵明朝何處故人相望但碧雲半斂定蘇堤重來
時候芳草如剪
　方有聞(字躬明號堂溪歙州人中進士授南豐尉擢/國子學録出知和州遷轉運判官有堂溪集)
　　㸃絳脣
七里灘邊江光漠漠山如㦸漁舟一葉徑入寒烟碧
笑我塵勞羞對雙臺石身如織年年行役魚鳥渾相識
　陳徳武(三山人有白/雪遺音一巻)
　　浣溪沙(送春/)
月落桐梢杜宇啼雲埋芳樹鷓鴣飛夜䦨分作送春詩
　山上安山經幾嵗口中添口又何時相思一曲訴伊
誰
　汪　存(字公澤婺源人授西京文學/辭官歸養學者稱四友先生)
　　步蟾宫(冬日送姪赴省/)
玉京此去春猶淺正雪絮馬頭零亂姮娥剪就緑雲裳
待來步蟾宫與換　明年二月桃花岸雙槳浪平烟煖
揚州十里小紅樓盡巻上珠簾一半
　周格非
　　多麗
隴頭泉未到隴下輕分一聲聲淒涼嗚咽豈堪側耳重
聞細思量那時攜手畫樓髙簾幕黄昏月不長圓雲多
輕散天應偏妬有情人自别後小窓幽院無處不消魂
羅衣上殘妝未減猶帶啼痕　自一從瓶沈簮折要知
欲見無因也渾疑事如春夢又只恐人是朝雲破鏡分
來朱絃斷後不堪獨自對芳樽試與問多才誰更匹配
得文君須知道東陽瘦損不為傷春
　陳襲善
　　漁家傲(憶營伎周子文/)
鷲嶺峯前欄獨倚愁眉蹙損愁腸碎紅粉佳人傷别袂
情何已登山臨水年年是　長記同來今獨至孤舟晩
漾湖光裏衰草斜陽無限意誰與寄西湖水是相思淚
　丁羲叟
　　漁家傲
十里寒塘初過雨采蓮舟上誰家女秋水接雲迷逺樹
天光暮船頭忘了回來路　却繫蘭舟深處住歌聲驚
散鴛鴦侣波上清風花上露無計去月明腸斷雙棲羽
　吕直夫
　　洞仙歌
征鞍帶月濃露沾襟袖馬上輕衫峭寒透望翠峯深淺
憶著眉兒腰肢嫋忍看風前細柳　别時頻囑付早寄
書來能及清明到家否這言語便夢裏也在心頭重相
見不知伊瘦儂瘦縱百卉千花已離披須趂得酴醿牡
丹時候
　王武子(一作子武文獻通考/經籍志有詞一巻)
　　玉樓春(聞笛/)
紅樓十二春寒側樓角何人吹玉笛天津橋上舊曾聴
三十六宫秋草碧　昭華人去無消息江上青山空晩
色一聲落盡短亭花無數行人歸未得
　趙君舉(字子/發)
　　眼兒媚
曉山日薄半春隂烟煖柳拖金滿眼新晴歌聲樓影悠
蕩碧波心　閑亭客散人歸去疎雨濕羅襟樓閣濛濛
斷虹明處十里暮雲深
　王文甫
　　虞美人(迴文/)
黄金嫰柳揺絲軟永日堂空掩巻簾飛燕未歸來客去
醉眠攲枕殢殘杯　眉山淺拂青螺黛整整垂雙帶水
沈香熨窄衫輕瑩玉碧溪春溜眼波横
　施芸隱
　　摸魚兒(瓊花/)
柳䝉茸暗凌波路烟飛慘澹平楚香車深駐猊鐶掩遥
認翠華雲母芳景暮鴛甃悄銖衣來按飛瓊舞淒涼洛
浦漸玉漏沈沈清隂滿地乘月步虚去　銷凝處誰説
三生小杜翔螭聲斷簫鼓情知禁苑酥塵涴羞與倡紅
同譜春幾度想依舊苔痕長印唐昌土風流千古人在
小紅樓珠簾半捲香注玉壺露
　鄭覺齋
　　揚州慢(瓊花/)
弄玉輕盈飛瓊淡竚襪塵步下迷樓試新妝纔了炷沈
水香毬記曉剪春冰馳送金莖露濕緹騎星流甚天中
月色被風吹夢南州　樽前相見似羞人蹤跡萍浮問
弄雪飄枝無雙亭上何日重遊我欲纒腰騎鶴烟霄逺
舊事悠悠但凭欄無語烟花三月春愁
　王月山
　　臺城路(初秋/)
夜來疎雨鳴金井一葉舞風紅淺蓮渚生香蘭臯浮爽
涼思頓欺班扇秋光冉冉任老却蘆花西風不管清興
難磨幾回有句到詩巻　長安故人别後料征鴻聲裏
畫欄凭遍横竹吹商疎砧㸃月好夢又隨雲逺閑情似
綫共繫損柔腸不堪裁剪聴著寒蛩一聲聲是怨
　房舜卿
　秦樓月
與君别相思一夜梅花發梅花發淒涼南浦斷橋斜月
　盈盈㣲步凌波襪東風笑倚天涯濶天涯濶一聲羗
管暮雲愁絶
　林正大(字敬之號隨菴嘉泰中/人著有風雅遺音四巻)
　　滿江紅(括盧仝有所思/)
為憶當時沉醉裏青樓弄月閒想像繡幃珠箔魂飛心
折羞向姮娥談舊事幾經三五盈還缺望翠眉蟬鬢一
天涯傷離别　尋昨夢巫雲結流别淚湘江咽對花深
兩岸忽添悲切試與含愁彈緑綺知音不遇絃空絶忽
窓前一夜寄相思梅花發
　薛夢桂(字叔載/號梯飇)
　　醉落魄
單衣乍著滯寒更傍東風作珠簾壓定銀鈎索雨弄新
晴輕旋玉塵落　花脣巧借妝紅約嬌羞纔放三分萼
尊前不用多評泊春淺春深都向杏梢覺
　　三姝媚
薔薇花謝去更無情連夜送春風雨燕子呢喃似念人
憔悴往來朱户漲緑烟深早零落㸃池萍絮暗憶年華
羅帳分釵又驚春暮　芳草淒迷征路待去也還將畫
輪留住縱使重來怕粉容消膩却羞郎覻細數盟言猶
在悵青樓何處綰盡垂楊爭似相思寸縷
　曾　揆(字舜卿/號懶翁)
　　西江月
檐雨輕敲夜夜牆雲低度朝朝日長天氣已無聊何況
洞房人悄　睂共新荷不展心隨垂柳頻揺午眠髣髴
見金翹驚覺數聲啼鳥
　黄孝邁(字徳文/號雪舟)
　　湘春夜月
近清明翠禽枝上消魂可惜一片清歌都付與黄昏欲
共柳花低訴怕柳花輕薄不解傷春念楚鄉旅宿柔情
别緒誰與温存　空樽夜泣青山不語殘月當門翠玉
樓前惟是有一波湘水揺蕩湘雲天長夢短問甚時重
見桃根這次第算人間沒箇并刀剪斷心上愁痕
　　水龍吟
閒情小院沉吟草深柳密簾空翠風簷夜響殘燈慵剔
寒衾怯睡店舍無烟闗山有月棃花滿地二十年好夢
不曾圓合而今老都休矣　誰共題詩秉燭兩厭厭天
涯别袂柔情一寸七分是恨三分是淚芳信不來玉簫
塵染粉衣香退待問春怎把千紅換得一池緑水
　江　開(字開之/號月湖)
　　浣溪沙
手撚花枝憶小蘋緑窓空鎖舊時春滿樓飛絮一箏塵
　素約未傳雙燕語新愁還入賣花聲十分春事倩行
雲
　　杏花天
謝娘庭院通芳徑四無人花梢轉影幾番心事無憑準
等得青春過盡　鞦韆下佳期又近算畢竟沉吟未穩
不成又是教人恨待倩楊花去問
　
　
　
　
　
　
　
　
　詞綜巻二十二
欽定四庫全書
　詞綜巻二十三
　　　　　　　　　　翰林院檢討朱彛尊編
　　宋詞五十九首
　　　文天祥(一首/)　　　　鄧　剡(二首/)
　　　王鼎翁(一首/)　　　　何夢桂(二首/)
　　　李南金(一首/)　　　　莫　崙(一首/)
　　　徐一初(一首/)　　　　劉辰翁(三首/)
　　　黄公紹(一首/)　　　　李萊老(一首/)
　　　李彭老(六首/)　　　　王易簡(五首/)
　　　馮應瑞(一首/)　　　　唐藝孫(三首/)
　　　吕同老(三首/)　　　　練恕可(四首/)
　　　趙汝鈉(一首/)　　　　唐　珏(四首/)
　　　李居仁(一首/)　　　　王夢應(一首/)
　　　譚宣子(二首/)　　　　陳逢辰(一首/)
　　　樓　采(三首/)　　　　奚　㵄(一首/)
　　　趙聞禮(一首/)
　文天祥(字宋瑞又字履善吉水人舉進士第一歴軍/官右丞兼樞密使加少保信國公為元兵所)
　　　　(執留燕三年不屈/死柴市有文山集)
　　大江東去(驛中言别友人/)
水天空濶恨東風不借世間英物蜀鳥呉花殘照裏忍
見荒城頽壁銅雀春情金人秋淚此恨憑誰雪堂堂劒
氣斗牛空認竒傑　那信江海餘生南行萬里送扁舟
齊發正為鷗盟留醉眼細看濤生雲滅睨柱吞嬴回旗
走懿千古衝冠髪伴人無寐秦淮應是孤月
　鄧　剡(字光薦廬陵人宋亡後/以節行稱有中齋集)
　　賣花聲
疎雨洗天清枕簟涼生井梧一葉做秋聲誰念客身輕
似葉千里飄零　夢斷古臺城月澹潮平便須攜酒訪
新亭不見當時王謝宅烟草青青
　　南樓令
雨過水明霞潮回岸帶沙葉聲寒飛透窓紗懊恨西風
催世換更隨我落天涯　寂寞古豪華烏衣日又斜説
興亡燕入誰家只有南來無數鴈和明月宿蘆花
　王鼎翁(字炎午安福人上/舍生有梅邊集)
　　沁園春
又是年時杏紅欲吐柳緑初芽奈尋春步逺馬嘶湖曲
賣花聲過人唱窓紗暖日晴烟輕衣羅扇看遍王孫七
寳車誰知道十年魂夢風雨天涯　休休何必傷嗟謾
贏得青青兩鬢華且不知門外桃花何代不知江左燕
子誰家世事無情天公有意嵗嵗東風嵗嵗花拚一笑
且醒來杯酒醉後杯茶
　何夢桂(字巖叟初名應祈字申甫淳安人咸淳中廷/試一甲三名授台州軍事判官歴仕至大理)
　　　　(寺卿至元中累徴不/起有潛齋集詞一巻)
　　摸魚兒
記年時人人何處長亭曾共杯酒酒闌歸去行人逺折
不盡長亭柳漸白首待把酒送君恰又清明後青條似
舊問江北江南離愁如我還更有人否　留不住强把
蔬盤瀹韭行舟又報潮候風急岸花飛盡也一曲啼紅
滿袖春波皺青草外人間此恨年年有留連握手歎人
世相逢百年歡笑能得幾回又
　　喜遷鶯
留春不住又早是清明楊花飛絮杜宇聲聲黄昏庭院
那更半簾風雨勸春且休歸去芳草天涯無路悄無語
待闌干立盡落紅無數　誰愬長門事記得當年曾趂
梨園舞霓羽香銷梁州聲歇昨夢轉頭今古金屋玉樓
何在尚有花鈿塵土君不顧怕傷心休上危樓髙處
　李南金(自號三溪/氷雪翁)
　　賀新郎(贈妓/)
流落今如許我亦三生杜牧為秋娘著句先自多愁多
感慨更值江南春暮君看取落花飛絮也有吹來穿繡
幌有因風飄墮隨塵土人世事總無據　佳人命薄君
休訴若説與英雄心事一生更苦且盡樽前今日意休
記緑窓眉嫵但春到兒家庭戸幽恨一簾烟月曉恐明
朝鴈亦無尋處渾欲倩鶯留住
　莫　崙(字若/山)
　　摸魚兒
聴春教燕顰鶯訴朝朝花困風雨六橋忘却清明後碧
盡柳絲千縷蜂蜨侣正閒覔閒花閒草閒歌舞最憐西
子尚薄薄雲情盈盈波淚㸃㸃舊眉嫵　流紅記空泛
秋宫怨句才人何處嬌妬落紅無限隨風絮詩恨有誰
曾遇堪恨處恨二十四番花信催花去東君暗苦更多
囑多情多愁杜宇多訴斷腸語
　徐一初
　　摸魚兒
對茱萸一年一度龍山今在何處參軍莫道無勲業消
得從容樽俎君看取便破㡌飄零也得傳千古當年幕
府知多少時流等閒收拾有箇客如許　追往事滿目
山河晉土征鴻又過邊羽登臨莫上髙層望怕見故宫
禾黍觴緑醑澆萬斛牢愁淚閣新亭雨黄花無語畢竟
是西風披拂猶識舊時主
　劉辰翁(字㑹孟廬陵人舉進士值宋/亂隠居不仕有須溪集附詞)
　　寳鼎現(丁酉元夕/)
紅妝春騎踏月花影千旗穿市望不盡璚樓歌舞習習
香塵蓮步底簫聲斷約彩鸞歸去未怕金吾呵醉甚輦
路喧闐且止聴得念奴歌起　父老猶記宣和事抱銅
仙清淚如水還轉聁沙河多麗滉漾明光連邸第簾影
凍散紅光成綺月浸蒲桃十里看往來神仙才子肯把
菱花撲碎　腸斷竹馬兒童空見説三千樂指等多時
春不歸來到春時欲睡又説向燈前擁髻暗滴鮫珠墜
便當日親見霓裳天上人間夢裏
　　大酺(春寒/)
任瑣窓深重簾閉春寒知有人處當年笑花信問東風
情性是嬌是妬氷柳成鬚吹桃欲削知更海棠堪否相
將燕歸又看香泥半雪欲歸還誤謾低回芳草依稀寒
食朱門封絮　少年慣羇旅亂山斷敧樹喚船渡正暗
思雞聲落月梅影孤屏更夢衾千里似霧相如倦遊去
掩四壁淒其春暮休回首都門路幾番行曉個個阿嬌
深貯而今斷烟細雨
　　蘭陵王(送春/)
送春去春去人間無路鞦韆外芳草連天誰遣風沙暗
南浦依依甚意緒謾憶海門飛絮亂鴉過斗轉城荒不
見來時試燈處　春去最誰苦但箭鴈沈邊梁燕無主
杜鵑聲裏長門暮想玉樹凋土淚盤如露咸陽送客屢
回顧斜日未能渡　春去尚來否正江令恨别庾信愁
賦蘇堤盡日風和雨歎神遊故國花記前度人生流落
顧孺子共夜語
　黄公紹(譙郡人咸/淳進士)
　　青玉案
年年社日停針線爭忍見雙飛燕今日江城春已半一
身猶在亂山深處寂寞溪橋畔　征衫著破誰針線㸃
㸃行行淚痕滿落日解鞍芳草岸花無人戴酒無人勸
醉也無人管
　李萊老(字遯/翁)
　　清平樂(題草窓詞/)
日寒風細庭館浮花氣白髪潘郎吟欲醉緑暗蘼蕪千
里　西園南浦東城一春多少閒情日暮采蘋歌逺夢
回喚得愁醒
　李彭老(字周隱/號篔房)
　　天香(龍涎香/)
搗麝成塵薰薇注露風酣百和花氣品重雲頭葉翻蕉
様共説内家新製波浮海沫誰喚覺鮫人春睡清潤俱
饒片腦芬馡半是沉水　相逢酒邊雨外火初温翠爐
烟細不佀寳珠金縷領巾紅墜荀令如今憔悴消未盡
當時愛香意燼暖燈寒秋聲素被
　　摸魚兒(蓴/)
過垂虹四橋飛雨沙痕初漲春水腥波十里呉歈逺緑
蔓半縈船尾連復碎愛滑巻青簫香裊氷絲細山人雋
味笑杜老無情香羮碧澗空祇賦芹美　歸期早誰似
季鷹髙致鱸魚相伴菰米紅塵如海丘園夢一葉又秋
風起湘湖外看采擷芳條際曉隨魚市舊遊謾記但望
極江南秦鬟賀鏡渺渺隔烟翠
　　桂枝香(蟹/)
松江岸側正亂葉墜紅殘浪收碧猶記燈寒暗聚籪疎
輕入休嫌郭索尊前笑且開顔共傾芳液翠橙絲霧玉
葱涴雪嫰黄初擘　與那日新詩換得又幾度相逢落
潮秋色常是籬邊早菊慰渠岑寂如今謾有江山興更
誰憐草泥蹤跡但將身世浮沉醉鄉舊遊休憶
　　浣溪沙(題薲洲漁笛譜/)
玉雪庭心夜色空移花小檻鬭春紅輕衫短㡌醉歌重
　彩扇舊題烟雨外玉簫新譜燕鶯中闌干到處是春
風
　　清平樂
緑窓初曉枕上聞啼鳥不恨王孫歸不早只恨天涯芳
草　錦書紅淚千行一春無限思量折得垂楊寄與絲
絲都是愁腸
　　一萼紅(寄弁陽嘯翁/)
過薔薇正風暄雲澹春去未多時古岸停橈單衣試酒
滿眼芳草斜暉故人老經年賦别燈暈裏相對夜何其
泛剡清愁買花芳事一巻新詩　流水孤航漸逺想家
山猿鶴喜見重歸北阜尋幽青津問釣多情楊柳依依
最難忘吟邊舊語數菖蒲老是來期幾夕相思夢蜨飛
遶蘋溪
　王易簡(字理得/山隂人)
　　天香(龍涎香/)
烟嶠收痕雲沙擁沬孤槎萬里春聚蠟杵氷塵水研花
片帶得海山風露纎痕透曉銀鏤小初浮一縷重剪紗
窓暗燭深垂繡簾㣲雨　餘馨惱人最苦染羅衣少年
情緒謾省珮珠曾解蕙羞蘭妬好是芳鈿翠嫵限素被
濃熏夢無據待剪秋雲殷勤寄與
　　水龍吟(白蓮/)
翠裳㣲䕶氷肌夜深暗泣瑶臺露芳容淡泞風神蕭散
凌波晩步西子殘妝環兒初起未須勻注看明璫素襪
相逢憔悴當應被薰風誤　十里雲愁雪妬抱淒涼盼
嬌無語當時娣妹朱顔褪酒紅衣按舞别浦重尋舊盟
惟有一行鷗鷺伴玉顔月曉盈盈冷艷洗人間暑
　　摸魚兒(蓴/)
怪鮫宫水晶簾捲氷痕初斷香縷柔波蕩槳人難到三
十六陂烟雨春又去伴㸃㸃荷錢隱約呉中路相思日
暮恨洛浦娉婷芳鈿翠剪奩影照淒楚　功名夢消得
西風一度髙人今在何許鱸香菰冷斜陽裏多少天涯
意緒誰記取但枯豉紅鹽溜玉凝秋筯樽前起舞算惟
有淵明黄花嵗晩此興共千古
　　又(前題/)
過湘臯碧龍驚起氷涎猶䕶髯影春洲未有菱歌伴獨
占暮烟千頃呼短艇試剪取纎條玉溜青絲瑩樽前細
認似水面新荷波心半巻㸃㸃翠鈿淨　淒涼味酪乳
那堪比並呉鹽一箸秋冷當時不為鱸魚去聊爾勤渠
歸興還記省是幾度西風幾處吹愁醒鷗昏鷺暝謾換
得霜痕蕭蕭兩鬢羞與共秋鏡
　　齊天樂(蟬/)
碧雲深鎖齊姬恨纎柯暗翻氷羽錦瑟重調綃衣乍著
聊飲人間風露相逢甚處記槐影初涼柳隂新雨聴盡
殘聲為誰驚起又飛去　商量秋信最早晩來吟未徹
都是淒楚斷韻還連餘悲似咽欲和愁邊佳句幽期與
語怕寒葉凋零蜕痕塵土古木斜暉向人懷抱苦
　馮應瑞(字祥父/號友竹)
　　天香(龍涎香/)
枯石流痕殘沙擁沬驪宫夜蟄驚起海市收時鮫人分
處誤入衆芳叢裏春霖未就都化作淒涼雲氣惟有清
寒一㸃消磨小窓殘醉　當年翠篝素被拂餘熏倦懷
如水謾惜舞紅猶在為誰重試幾片金昏字古向故篋
聊將伴憔悴(闕/)
　唐藝孫(字英發有瑶/翠山房集)
　　天香(龍涎香/)
螺甲磨星犀株搗月蕤英嫰壓拖水海蜃樓髙仙娥鈿
小縹緲結成心字麝煤候暖載一朶輕雲未起銀葉初
生薄暈金猊旋翻纎指　芳盃惱人漸醉碾㣲馨鳳團
閒試滿架舞紅都換懶收珠珮幾片菱花鏡裏更摘索
雙環伴秋睡早是新涼重熏翠被
　　齊天樂(蟬/)
柳風㣲扇閒池閣深林翠隂人靜漸理琴絲誰調金奏
淒咽流空清韻虹明雨潤正乍集庭柯凭欄新聴午夢
驚回有人嬌困酒初醒　西軒晩涼又嫰向枝頭占得
銀露千頃蜕剪花輕翼翻紙薄老去易驚秋信殘聲送
暝恨秦樹斜陽暗催光景淡月疎桐半窓留鬢影
　　桂枝香(蟹/)
收帆渡口認逺岸夜篝松炬如晝還見沙痕雪外水紋
霜後秦宫夢到無腸斷望明河月殘疎柳瑣窓相對茶
邊猶記眼波頻溜　漸嫰菊初篘緑酒歎風味尊前瀟
灑如舊幾度金橙香霧玉盤纎手清愁小醉淒涼裏拚
今生容易消瘦草心春淺年年相憶看燈時候
　吕同老(字和/甫)
　　水龍吟(白蓮/)
氷肌不汚天真曉來玉立瑶池裏亭亭翠蓋盈盈素靨
時妝淨洗太液波翻霓裳舞罷斷魂流水甚依然舊日
濃香淡粉花不似人憔悴　欲喚凌波仙子泛扁舟浩
波千里只愁回首氷奩半掩明璫亂墜月影淒迷露華
零落小欄誰倚共芳盟猶有雙棲雪鷺夜寒驚起
　　齊天樂(蟬/)
緑隂初蔽林塘路淒淒乍留清韻倦咽髙槐驚嘶别柳
還憶當時曾聴西窓夢醒歎絃絶重調珥空難整綽約
氷綃夜深誰念露華冷　不知身世易老一聲聲斷續
頻報秋信墜葉山明疎枝月小惆悵齊姬薄倖餘音未
盡早枯翼飛仙暗嗟殘景見洗氷奩怕翻雙翠鬢
　　天香(龍涎香/)
氷片鎔肌水沉換骨蜿蜒夢斷瀛島剪碎腥雲杵勻枯
沫妙手製成翻巧金篝候火無似有㣲熏初好簾影垂
風不動屏深䕶春宜小　殘梅舞紅褪了珮珠寒滿懷
清峭幾度酒餘重省舊愁多少荀令風流未減怎奈向
飄零賦情老待寄相思仙山路杳
　練恕可(字行之/越州人)
　　水龍吟(白蓮/)
素姬初宴瑶池珮環誤落雲深處分香華井洗妝湘渚
天姿淡泞碧蓋吹涼玉冠迎曉盈盈笑語記當時乍識
江明夜淨只愁被嬋娟誤　幾㸃沙邊飛鷺舊盟寒逺
迷烟雨相思未盡纎羅曳水清鉛泣露玉鏡臺空銀瓶
綆絶斷魂何許待今宵試採中流一葉共凌波去
　　齊天樂(蟬/)
碧柯揺曳聲何許隂隂晩涼庭院露濕身輕風生翅薄
昨夜綃衣初剪琴絲宛轉弄幾曲新聲幾番淒惋過雨
髙槐為渠一洗故宫怨　清虚襟度謾與向人低訴處
幽思無限敗葉枯形殘陽絶響消得西風腸斷塵情巳
倦任翻鬢雲寒綴貂金淺蜕羽難留頓驚仙夢逺
　　又(前題/)
蜕仙飛珮流空逺珊珊數聲林杪薄暑眠輕濃隂聴久
勾引淒涼多少長吟未了想猶怯髙寒又移深窈與整
綃衣滿身風露正清曉　㣲熏庭院晝永那回曾記得
如訴幽抱斷響難尋餘悲獨省葉底還驚秋早齊宫路
杳歎事往魂消夜閒人悄謾想輕盈粉奩雙鬢好
　　桂枝香(蟹/)
西風故國記乍脱内黄歸夢溪曲還是秦星夜映楚霜
秋足無腸枉抱東流恨任年年褪筐㣲緑草汀篝火蘆
州緯箔早寒漁屋　敘舊别芳篘薦玉正香擘新橙清
泛佳菊依約行沙亂雪誤驚窓竹江湖嵗晩相思逺對
孤燈謾懷幽獨嫰湯浮眼枯形蜕殻斷魂重續
　趙汝鈉(字真卿/號月洲)
　　水龍吟(白蓮/)
露華洗盡凡妝玉妃來侍瑶池宴風裳水珮氷肌雪艷
清涼不汗解語情多凌波步穩酒容消散想温泉浴罷
天然真態渾疑是宫妝淺　暗想淒愁别岸粉痕消香
腮凝腕雪空水冷此情誰許鷺知鷗見羽扇㣲揺翠帷
低擁清涼亭院待夜深月上闌干更邀取姮娥伴(按結/句與)
(調稍/異)
　唐　珏(字玉潛號菊山越州人與林景熈相善宋亡/同為采藥之行潛拾諸陵遺骸攅葬樹以冬)
　　　　(青私識焉世/人多其義烈)
　　摸魚兒(蓴/)
漸滄浪凍痕銷盡瓊絲初漾明鏡鮫人夜剪龍髯滑織
就水晶簾冷鳧葉淨最好似嫰荷半捲淨晴影玉流翠
凝早枯豉融香紅鹽和雪醉齒嚼清瑩　功名夢曾被
秋風喚醒故人應動髙興悠然世味渾如水千里舊懷
誰省空對景奈回首姑蘇臺畔愁波暝烟寒夜靜但只
有芳洲蘋花與老何日泛歸艇
　　桂枝香(蟹/)
松江舍北正水落晩汀霜老枯荻還見青筐似繡紺螯
如㦸西風有恨無腸斷悵東流幾番潮汐夜燈爭聚㣲
光挂影誤投簾隙　更喜薦新篘玉液正半殻含黄一
醉秋色纎手香橙風味有人相憶江湖嵗晩聴飛雪但
沙痕空記行迹至今茶鼎時時猶記眼波愁碧
　　臺城路(蟬/)
蜕痕初染仙莖露新聲又移涼影珮玉流空綃衣剪霧
幾度槐昏柳暝幽窓睡醒奈欲斷還連不堪重聴怨結
齊姬故宫烟樹翠隂冷　當時舊情在否晩妝清鏡裏
猶記嬌鬢亂咽頻驚餘悲漸杳揺曳風枝未定秋期話
盡又抱葉淒淒暮寒山靜付與孤蛩苦吟清夜永
　　水龍吟(白蓮/)
淡妝人更嬋娟晩奩淨洗鉛華膩泠泠月色蕭蕭風度
嬌紅欲避太液池空霓裳舞倦不堪重記歎氷魂猶在
翠輿難駐玉簮為誰輕墜　别有凌空一葉泛清寒素
波千里珠房淚濕明璫恨逺舊遊夢裏羽扇生秋瓊樓
不夜尚遺仙意奈香雲易散綃衣半脱露涼如水
　李居仁(字師吕/號五松)
　　水龍吟(白蓮/)
蘂仙羣擁宸遊素肌似怯波心冷霜裳縞夜氷壺凝露
紅塵洗盡弄玉輕盈飛瓊綽約淡妝臨鏡更多情一片
碧雲不捲籠嬌面回清影　菱唱數聲乍聴載名娃藕
絲縈艇雪鷗沙鷺夜來同夢曉風吹醒酒暈全消粉痕
㣲漬色明香瑩問此花曷貯瑶池應未許繁紅並(按結/句與)
(調稍/異)
　王夢應(字靜得攸縣人咸熈中進士調廬陵尉/元兵䧟臨安起兵勤王兵敗奔永新卒)
　　念奴嬌
欲霜更雨記青黄籬落東風前此簾外秋容人共老鴈
與愁飛千里水郭烟明竹陂波小萬葉寒聲起凭髙那
更九嶷吹盡雲氣　婉娩空復多情年年歸夢花與柴
桑似誰解魂消風日晩短笛孤舟秋水江蟹籠新露黄
斟淺澆得鄉闗思平蕪天逺一痕黄抹秋霽
　譚宣子(字明之/號在菴)
　　謁金門
人病酒生怕日髙催繡昨夜新番花様瘦旋描雙蜨湊
　閒凭繡牀呵手却説春愁還又門外東風吹綻柳海
棠花厮勾
　　江城子(詠栁/)
嫰黄初染緑初描倚春嬌索春饒燕外鶯邊想見萬絲
揺便作無情終軟美天賦與眼睂腰　短長亭外短長
橋駐金鑣繫蘭橈可愛風流年紀可憐宵辦得重來攀
折後烟雨暗不辤遥
　陳逢辰(字振祖/號存熈)
　　烏夜啼
月痕未到朱扉送郎時暗裏一注兒淚沒人知　揾不
住收不聚被風吹吹作一天愁雨損花枝
　樓　采(字君/亮)
　　瑞鶴仙
凍痕消夢草又招得春歸舊家池沼園扉掩寒峭倩誰
將花信徧傳湥窈追遊趁早便裁却輕衫短㡌任殘梅
飛滿溪橋和月醉眠清曉　年少青絲纎手綵勝嬌鬟
賦情誰表南樓信杳江雲重雁歸少記衝香嘶馬流紅
回岸幾度緑楊殘照想暗黄依舊東風霸陵古道
　　法曲獻仙音
花匣幺絃象奩雙陸舊日留歡情意夢到銀屏恨裁蘭
燭香篝夜闌鴛被料燕子重來地桐隂鎻窓綺　倦梳
洗暈芳鈿自羞鸞鏡羅袖冷烟柳畫欄半倚淺雨壓酴
醿指東風芳事餘幾院落黄昏怕春鶯驚笑憔悴倩柔
紅約定喚取玉簫同醉
　　二郎神
露牀轉玉喚睡醒緑雲梳曉正倦立銀屏新寛衣帶生
怯輕寒料峭悶絶相思無人問但怨入牆隂啼鳥嗟露
屋鎖春晴風暄晝柳輕梅小　人悄日長謾憶秋千嬉
笑悵燼冷爐薰花深鶯靜簾箔㣲紅醉裊帶結留詩粉
痕銷帕情逺竊香年少凝恨極盡日憑髙目斷淡烟芳
草
　奚㵄(字倬然/號秋崖)
　　華胥引(中秋紫霞席上/)
澄空無際一幅輕綃素秋弄色剪剪天風飛飛萬里吹
淨碧遥想玉杵芒寒聴佩環無迹圎缺何心有心偏照
歌席　多少情懷甚年年共憐今夕蘂宫珠殿還吟飄
香秀筆隱約霓裳聲度認紫霞樓笛獨鶴歸來更無清
夢成覔
　趙聞禮(字立之號釣月/)
　　水龍吟(水仙/)
幾年埋玉藍田緑雲翠水烘春煖衣熏麝馥韈羅塵沁
凌波步淺鈿碧搔頭膩黄氷腦參差難剪乍聲沉素瑟
天風珮冷翩躚舞霓裳徧　湘波盈盈月滿抱相思夜
寒腸斷含香有恨招魂無路瑶琴寫怨幽韻淒涼暮江
空渺數峯清逺粲迎風笑持花酹酒結南枝伴
　
　
　
　
　
　
　
　
　
　
　
　
　
　詞綜巻二十三
欽定四庫全書
　詞綜巻二十四
　　　　　　　　　　翰林院檢討朱彛尊編
　　宋詞七十首
　　　寇寺丞(一首/)　　　　陳參政(一首/)
　　　杜郎中(一首/)　　　　徳祐太學生(二首/)
　　　無名氏(四十五首/)　　裴湘(一首/)
　　　僧揮(三首/)　　　　　祖可(三首/)
　　　惠洪(一首/)　　　　　上清蔡真人(一首/)
　　　于真人(二首/)　　　　葛長庚(八首/)
　　　乩仙(一首/)
　寇寺丞
　　㸃絳脣
春睡瞢騰覺時鴛被堆香煖起來猶懶獨自情何限
深院日斜人靜花隂轉柔腸斷凭髙不見芳草連天逺
　陳參政
　　木蘭花慢(送陳石泉自北歸/)
北歸人未老喜依舊著南冠正雪暗滹沱雲迷芒碭夢
落邯鄲鄉心促日行萬里幸此身生入玉門闗多少秦
烟隴霧西湖淨洗征衫　燕山望不見呉山回首一征
鞍慨故宫離黍故家喬木那忍重看鈞天紫㣲何處問
瑶池八駿幾時還誰在天津橋上杜鵑聲裏闌干
　杜郎中
　　玉樓春
風解池氷蟬翅薄庭樹枯枝翻翠萼背寒就暖起偏慵
半捲珠簾憑畫閣　晴景融融烟漠漠天際行人乖信
約病身先是怕春來長到恁時添瘦削
　徳祐太學生
　　百字令(徳祐乙亥/)
半堤花雨對芳辰消遣無奈情緒春色尚堪描畫在萬
紫千紅塵土鵑促歸期鶯收佞舌燕作留人語遶欄紅
藥韶華留此孤主　真個恨殺東風幾番過了不似今
番苦樂事賞心磨滅盡忽見飛書傳羽湖水湖烟峯南
峯北總是堪傷處新塘楊柳小腰猶自歌舞(見湖海新/聞三四謂)
(衆宫女行五謂朝士去六謂臺官黙七指太學上書八/九謂只陳宜中在東風謂賈似道飛書傳羽北軍至也)
(新塘楊柳/謂賈妾)
　　祝英臺近(徳祐乙亥/)
倚危欄斜日暮驀驀甚情緒穉柳嬌黄全未禁風雨春
江萬里雲濤扁舟飛渡那更聴塞鴻無數　歎離阻有
恨流落天涯誰念泣孤旅滿目風塵冉冉如飛霧是何
人惹愁來那人何處怎知道愁來不去(穉柳謂㓜君嬌/黄謂太后扁舟)
(飛渡謂北軍至塞鴻指流民也人/惹愁來謂賈出那人何處謂賈去)
　無名氏
　　魚遊春水(春景/)
秦樓東風裏燕子還來尋舊壘餘寒猶峭紅日薄侵羅
綺嫰草方抽碧玉茵媚柳輕窣黄金縷鶯囀上林魚遊
春水　幾曲闌干遍倚又是一番新桃李佳人應怪歸
遲梅妝淚洗鳳簫聲絶沉孤鴈望斷清波無雙鯉雲山
萬重寸心千里
　　眉峯碧
蹙破眉峯碧纎手還重執鎮日相看未足時忍便使鴛
鴦隻　薄暮投村驛風雨愁通夕窓外芭蕉窓裏人分
葉上心頭滴(玉照新志裕陵親書其後/此詞甚佳不知何人所作)
　　撲蝴蝶
烟條雨葉緑遍江南岸思歸倦客尋芳來較晩岫邊紅
日初斜陌上花飛正滿淒涼數聲羗管　怨春短玉人
應在明月樓中畫眉嬾蠻箋錦字多時魚鴈斷恨隨去
水東流事與行雲共逺羅衾舊香猶暖(胡元任云非惟/藻麗可喜其腔)
(調亦自/婉美)
　　踏莎行
碧蘚迴廊緑楊深院花期夜入簾猶捲照人無奈月華
明潛身却恨花隂淺　密約難憑幽歡未展看看滴盡
銅壺箭闌干敲遍不應人分明燭下聞刀剪
　　玉瓏璁
城南路橋南樹玉鈎簾巻香横霧新相識舊相識淺顰
低笑嫰紅輕碧惜惜惜　劉郎去阮郎住為雲為雨朝
還暮心相憶空相憶露荷心性柳花踪跡得得得(能改/齋漫)
(録近有士人嘗於錢塘江漲橋為狹斜之游作此詞其/後朝廷復收河南士人䧟而不返其友作詩寄之且附)
(以龍涎香詩云江漲橋邊花發時故人曾共著征衣請/君莫唱橋南曲花已飄零人不歸士人在河南得詩酬)
(之云認得呉家心字香玉窓春夢紫羅/囊餘薰未歇人何許洗破征衣更斷腸)
　　九張機(見樂府雅詞/)
一張機采桑陌上試春衣風晴日暖慵無力桃花枝上
啼鶯言語不肯放人歸
　　又
四張機鴛鴦織就欲雙飛可憐未老頭先白春波碧草
曉寒深處相對浴紅衣
　　又
五張機横紋織就沈郎詩中心一句無人會不言愁恨
不言憔悴只恁寄相思
　　又
七張機春蠶吐盡一生絲莫教容易裁羅綺無端剪破
仙鸞彩鳳分作兩邊衣
　　又
九張機雙花雙葉又雙枝薄情自古多離别從頭到底
將心縈繫穿過一條絲
　　又
輕絲象牀玉手出新竒千花萬草光凝碧裁縫衣著春
天歌舞飛蝶語黄鸝
　　又
春衣素絲染就已堪悲塵昏汗汚無顔色應同秋扇從
兹永棄無復奉君時
　　玉樓春(題鉛山驛壁/)　　(見能改齋謾録/)
東風楊柳門前路畢竟雕鞍留不住柔情勝似嶺頭雲
别淚多於花上雨　青樓畫幕無重數聴得樓邊車馬
去若將眉黛染情深直到丹青難畫處
　　踏青游(贈妓崔念四/)
識箇人人恰止二年歡會似賭賽六隻渾四向巫山重
重去如魚水兩情美同倚畫樓十二倚了又還重倚
兩日不來時時在人心裏擬問卜常占歸計拚三八清
齋望永同鴛被到夢裏驀然被人驚覺夢也有頭無尾
(呉虎臣云政和間/士人作都下盛傳)
　　調笑(桃源集句/)　　(見宣和九重樂府/)
相誤桃源路萬里蒼蒼烟水暮留君不住君須去秋月
春風閒度桃花零亂如紅雨人面不知何處
　　祝英臺近(憶别/)　　(見樂府雅詞/)
海棠開花影下憶得舊遊戲恰似驂鸞同在彩雲裏夢
回雨散雲收匆匆歸去一枕乍驚殘春睡　甚情味人
去花也飄零餘香半憔悴㸃㸃飛紅都是去時淚可堪
泠落黄昏瀟瀟㣲雨斷魂處朱欄獨倚
　　又
剪酴醿移芍藥深院教鸚鵡消遣宿酲敧枕熏沉炷自
從載酒西湖探梅南浦久不見雪兒歌舞　恨無據因
甚不展眉頭凝愁過百五雙燕無情難寄斷腸句可憐
涙濕青綃怨題紅葉落花亂一簾風雨
　　水調歌頭(建炎庚戌題呉江/)　　(見中呉記聞/)
平生太湖上短棹幾經過如今重到何事愁與水雲多
擬把匣中長劒換取扁舟一葉歸去老漁蓑銀艾非吾
事丘壑已蹉跎　膾新鱸斟美酒起悲歌太平生長豈
謂今日識干戈欲瀉三江雪浪淨洗邊塵千里不為挽
天河回首望霄漢雙淚墮清波
　　楊柳枝(見樂府雅詞/)
簌簌花飛一雨殘乍衣單屏風數幅畫江山水雲閒
别易㑹難無計那淚澘澘夕陽樓上凭闌干望長安
　　浣溪沙(𤓰陂舖題壁/)　　(見能改齋謾録/)
剪碎香羅裛淚痕鷓鴣聲斷不堪聞馬嘶人去近黄昏
　整整斜斜楊柳陌疎疎密密杏花村一番風月更消
魂(黄季岑云𤓰洲𤓰陂舖有/用箆刀刻青泥壁為詞)
　　鷓鴣天(上元/)　　(見蘆浦筆記/)
宣徳樓前雪未融賀正人見彩山紅九衢照影紛紛月
萬井吹香細細風　複道逺暗相通平陽主第五王宫
鳳簫聲裏春寒淺不到珠簾第二重(劉興伯云上元詞/十五首備述宣政)
(之盛非想像者所能道/當與夢華録並行也)
　　緑意(荷葉/)　　(見樂府雅詞/)
碧圓自潔向淺洲逺浦亭亭清絶猶有遺簮不展秋心
能巻幾多炎熱鴛鴦密語同傾盖且莫與浣沙人説怨
歌忽斷花風碎却翠雲千叠　回首當年漢舞怕飛去
謾縐留仙裙褶戀戀青衫猶染枯香還笑鬢絲飄雪盤
心清露如鉛水又一夜西風聴折喜淨看匹練秋光倒
瀉半湖明月
　　擷芳詞(見古今詞話/)
風揺動雨濛茸翠條柔弱花頭重春衫窄香肌濕記得
年時共伊曾摘　都如夢何曾共可憐孤似釵頭鳳闗
山隔晩雲碧燕兒來也乂無消息
　　御街行(見古今詞話/)
霜風漸緊寒侵袂聴孤鴈聲嘹唳一聲聲送一聲悲雲
淡碧天如水披衣告語鴈兒畧住聴我些兒事　塔兒
南畔城兒裏第三箇橋兒外瀕河西岸小紅樓門外梧
桐雕砌請教且與低聲飛過那裏有人人無寐
　　應天長(見古今詞話/)
雕鞍成謾駐望斷也不歸院深天暮倚遍舊日曾共凭
肩門户踏青何處所想醉拍春衫歌舞征斾舉一步紅
塵一步回顧　行行愁獨語想媚容今宵怨郎不住來
為相思却又空將愁去人生無定據歎後會不知何處
愁萬縷憑仗東風和淚吹與
　　念奴嬌(和東坡韻/)
炎精中否歎人材委靡都無英物鐵馬長驅三犯闕誰
作長城堅壁萬里奔騰兩宫幽䧟此恨如何雪草廬三
顧豈無髙臥英傑　天意建我中興吾君神武卜(一作/踵)
曾孫周發海岳封疆俱效職(一作/順)堠火會看消滅翠羽
南巡叩閽無路徒有衝冠髪孤忠耿耿劒鋩泠浸秋月
　　又(題項羽廟/)
鮑魚腥斷楚將軍鞭虎驅龍而起空費咸陽三月火鑄
就金刀神器垓下兵稀隂陵道狹月暗雲如壘楚歌喧
唱山川都姓劉矣　悲泣喚醒虞姬為伊死别血刃飛
花碎覇業銷沉騅不逝氣盡烏江江水古廟頽垣斜陽
紅樹遺恨鴉聲裏興亡休問髙陵秋草空翠
　　㸃絳脣(秋社/)
燕子依依曉來總為誰歸去淡雲生處已覺賓鴻度
淺笑低顰便面機中素乘鸞女瑣窓瓊宇會有明年暑
　　烏夜啼(見天機餘錦/)
都無一㸃殘紅夜來風底事東君歸去太匆匆　桃花
醉梨花淚總成空斷送一年春在緑隂中
　　又(見古今詞話/)
一彎月挂危樓似藏鈎醉裏不知黄葉報新秋　征鴻
斷歸雲亂逺峯愁愁見緑楊凝恨在江頭
　　秦樓月(題蓬萊閣/)
烟漠漠海天揺蕩蓬萊閣蓬萊閣朱甍碧瓦半侵寥廓
　三山謾有長生藥茫茫雲海風濤惡風濤惡仙槎不
見暮沙潮落
　　又
秋寂寂碧紗窓外人横笛人横笛天津橋上舊曾聴得
　宫妝玉指無人識龍吟水底聲初息聲初息月明江
岸數峯凝碧
　　西江月(見翰墨/)
記得洛陽話别十年社燕秋鴻今朝相遇暮雲東對坐
旗亭説夢　破㡌手遮斜日練衣袖巻寒風蘆花江上
兩衰翁消得幾番相送
　　尉遲杯(見梅苑/)
嵗云暮歎光隂冉冉能幾許江梅尚怯餘寒長安信音
猶阻東風無據凭欄久欲去還凝竚憶溪邊月底徘徊
暗香疎影庭户　朝來凍解霜消南枝上香英數㸃㣲
露把酒看花無言有淚還是那時情緒花依舊晨妝何
處謾贏得花前愁千縷儘髙樓畫角頻吹任教紛紛飛
素
　　洞仙歌(見梅苑/)
斷雲疎雨冷落空山道匹馬駸駸又重到望孤村三兩
茅屋疎籬溪水畔一簇蘆花晩照　尋思行樂地事去
無痕回首湘波與天杳歎人生幾度能醉金釵青鏡裏
贏得朱顔未老又一㸃枝頭破黄昏問客路春風為誰
開早
　　萬年歡(見梅苑/)
天氣嚴凝乍寒梅數枝嶺上開坼傅粉凝脂疑是素娥
妝拭先報陽和信息更雪月交光一色因追念往日歡
遊共君攜手同摘　别來又經嵗隔奈髙樓夢斷無計
尋覓泠艷寒容啼雨恨烟愁濕似向人前淚滴怎不使
伊家思憶還只恐寂寞空枝又隨昨夜羗笛
　　鞓紅(見梅苑/)
粉香尤嫰霜寒可慣怎奈向春心巳轉玉容别是一般
閑婉悄不管桃紅杏淺　月影簾櫳金隄波面漸細細
香風滿院一枝折寄故人雖逺莫輒使江南信斷
　　憶少年(見梅苑/)
疎疎整整斜斜淡淡盈盈脉脉徒憐暗香句笑梨花顔
色　覊馬蕭蕭行又急空回首水寒沙白天涯倦牢落
忽一聲羗笛
　　琴調相思引
膽樣瓶兒幾㸃春剪來猶帶水雲痕且移孤冷相伴最
深樽每為惜花無曉夜教人甚處不銷魂為君惆悵
何獨是黄昏
　　眼兒媚
蕭蕭江上荻花秋做弄許多愁半竿落日兩行新鴈一
葉扁舟　惜分長怕君先去直待醉時休今宵眼底明
朝心上後日眉頭
　　步蟾宫
東風揑就腰肢細繫六幅裙兒不起看來只慣掌中行
怎教在燭花影裏　更闌應是鉛華退暗蹙損眉峯雙
翠夜深著兩小鞋兒斜靠著屏風立地
　　搗練子(見天機餘錦/)
林下路水邊亭涼吹水曲散餘酲小藤牀隨意横　猶
記得舊時經翠荷閙雨做秋聲恁時節不堪聴
　　謁金門(見天機餘錦/)
山無數遮斷故人何處見説蘭舟獨繫住溪邊紅葉樹
　憶著前時歡遇惹起今番愁緒怎得西風吹淚去陽
臺為暮雨
　　風光好(見天機餘錦/)
柳隂隂水沉沉風約雙鳧立不禁碧波心　孤村橋斷
人迷路舟横渡旋買村醪淺淺斟更㣲吟
　　天香(龍涎香/)
瀛嶠浮烟滄波挂月潛虬睡起清曉萬里楂程一番花
信付與露薇氷腦纎雲漸暖凝翠席氤氲不了銀葉重
調火活珠簾日垂風悄　螺屏酒醒夢好繡羅幬依舊
痕少幾度試拈心字暗驚芳抱隱約仙州路杳謾珮影
玲瓏䕶嬌小素手金篝春情未老
　裴　湘(字楚老仁宗時/内官有肯堂集)
　　浪淘沙(并門/)
鴈塞説并門郡枕西汾山形髙下逺相吞古寺樓臺依
碧嶂烟景遥分　晉廟鎖溪雲簫鼓仍存牛羊斜日自
歸村惟有故城禾黍地前事消魂
　僧揮(字仲殊安州進士姓張氏棄家為/僧居杭州呉山寳月寺有詞七巻)
　　　　(黄叔暘云仲殊之詞多矣/佳者固不少而小令為最)
　　南柯子
十里青山逺潮平路帶沙數聲啼鳥怨年華又是淒涼
時候在天涯　白露收殘月清風散曉霞緑楊堤畔閙
荷花記得年時沽酒那人家
　　玉樓春(芭蕉/)
飛香漠漠簾帷暖一線水沉烟未斷紅樓西畔小䦨干
盡日倚欄人已逺　黄梅雨過芭蕉晩鳳尾翠揺雙葉
短舊年顔色舊年心留到如今春不管
　　柳梢青
岸草平沙呉王故苑柳裊烟斜雨後寒輕風前香軟春
在梨花　行人一棹天涯酒醒處殘陽亂鴉門外秋千
牆頭紅粉深院誰家
　僧祖可(字正平丹陽人蘇伯固之子住廬山與陳/師道徐俯謝逸預西江詩社有東溪集)
　　　　(呉虎臣云正平工詩其長/短句尤佳世徒稱其詩也)
　　小沖山
誰向江頭遣恨濃碧波流不斷楚山重柳烟和雨隔疎
鐘黄昏後羅幕更朦朧　桃李小園空阿誰猶笑語拾
殘紅珠簾巻盡夜來風人不見春在緑蕪中
　　菩薩蠻
西風簌簌低紅葉梧桐影裏銀河匝夢破畫簾垂月明
烏鵲飛　新愁知幾(一作/那致)許欲似絲千縷鴈巳不堪聞
砧聲何處村
　　又
誰能畫取沙邊雨和烟澹掃蒹葭渚别岸却斜暉采蓮
人未歸　鴛鴦如解語對浴紅衣去去了更回頭教儂
特地愁
　釋惠洪(字覺範有石/門文字禪)
　　　　(許彦周云上人善作小詞情思婉/約似秦少游仲殊參寥皆不能及)
　　青玉案(和賀方回韻/)
緑槐烟柳長亭路恨取次分離去日永如年愁難度髙
城回首暮雲遮盡目斷知何處　解鞍旅舍天將暮暗
憶丁寧千萬句一寸柔腸情幾許薄衾孤枕夢回人靜
徹曉瀟瀟雨
　上清蔡真人
　　法駕𨗳引
闌干曲闌干曲紅颺繡簾旌花嫰不禁纎手捻被風吹
去意還驚眉恨蹙山青(夷堅志云陳東靖康間嘗飲于/京師酒樓有妓倚欄歌此詞音)
(調清越東不覺傾聴其後有鏗鐵板閑引步虚聲塵世/無人知此曲却騎黄鶴上瑶京風冷月華清五句問何)
(人所製曰上清/蔡真人詞也)
　于真人(詞見彭致中鳴鶴餘音按北宋有/虚靖真君詞内有和于真人作)
　　鳳栖梧
緑暗紅稀春已暮燕子銜泥飛入垂楊處柳絮欲停風
不住杜鵑聲裏山無數　竹杖芒鞋無定據穿過溪南
獨木横橋路樵子漁師來又去一川風月誰為主
　　行香子
閬苑瀛洲金谷重樓總不如茅舍清幽野花鋪地算也
風流却也宜春也宜夏也宜秋　酒熟堪篘客至須留
更無榮無辱無憂退閒一歩著甚來由但倦時眠渴時
飲醉時謳
　葛長庚(自號白玉蟾閩人一云瓊州人居武夷嘉定/中詔徴赴闕館太乙宫封紫清明道真人有)
　　　　(海璚集/詞二巻)
　　酹江月(武昌懷古/)
漢江北瀉下長淮洗盡胸中今古樓櫓横波征鴈逺誰
見魚龍夜舞鸚鵡洲雲鳳凰池月付與沙頭鷺功名何
處年年惟見春絮　非不豪似周瑜壯如黄祖亦逐秋
風度野草閒花無限數渺在西山南浦黄鶴樓人赤烏
年事江漢亭前路浮萍無據水天幾度朝暮
　　水龍吟(採藥徑/)
雲屏謾鎖空山寒猿啼斷松枝翠芝英安在术苖已老
徒勞屐齒應記洞中鳳簫錦瑟鎮常歌吹悵蒼苔路杳
石門信斷無人問溪頭事　回首暝烟無際但紛紛落
花如淚多情易老青鸞何處書成難寄欲問雙蛾翠蟬
金鳳向誰嬌媚想分香舊恨劉郎去後一溪流水
　　水調歌頭
江上春山逺山下暮雲長相留相送時見雙燕語風檣
滿目飛花萬㸃回首故人千里把酒沃愁腸回鴈峯前
路烟樹正蒼蒼　漏聲殘燈熖短馬蹄香浮雲飛絮一
身將影向瀟湘多少風前月下迤邐天涯海角魂夢亦
淒涼又是春將暮無語對斜陽
　　摸魚兒
問滄江舊盟鷗鷺年來景物誰主悠悠客鬢知何事吹
滿西風塵土渾未悟謾自許功名談笑侯千户春衫戲
舞怕三徑都荒一犂未把猿鶴笑君誤　君且住未必
心期盡負江山秋事如許月明風靜萍花路敧枕試聴
鳴櫓還又去道喚取陶泓要早歸來賦相思最苦是野
水連天漁榔四起蓑笠占烟雨
　　霜天曉角(緑淨堂/)
五羊安在城市何曾改十萬人家闤闠東亦海西亦海
　嵗嵗蒲澗會地接蓬萊界老樹知他一劒千山外萬
山外
　　賀新郎
且盡杯中酒問平生湖海心期更如君否渭樹江雲多
少恨離合古今非偶更風雨十常八九長鋏歌彈明月
墮對蕭蕭客鬢閒攜手還怕折渡頭栁　小樓夜久㣲
涼透倚危欄一池倒影半空星斗此㑹明年知何處蘋
末秋風未久謾輸與鷺朋鷗友已辦扁舟松江去與鱸
魚蓴菜論交舊應念此重回首
　　又(送趙帥之江州/)
倐又西風起這一年光景早過三分之二燕去鴻來何
日了多少世間心事待則甚功成名遂楓葉荻花動涼
思又尋思江上琵琶淚還感慨勞夢寐　愁來長是朝
朝醉剗地成宋玉傷感三閭憔悴況是淒涼寸心碎目
斷水蒼山翠更送客長亭分袂閤皁山前梧桐雨起風
檣露舶無窮意君此去趂秋霽
　　又(肇慶府送談金華張月忩/)
謂是無情者又如何臨岐欲别淚珠如灑此去蘭舟雙
槳急兩岸秋山似畫況已是芙蓉開也小立西風楊柳
岸覺衣單略説些些話重把我袖兒把　小詞做了和
愁寫送將歸要相思處月明今夜客裏不堪仍送客平
昔交游亦寡況慘慘蒼梧之野未可淒涼休哽咽更明
朝後日纔方卸情黙黙斜陽下
　乩仙
　　憶少年
淒涼天氣淒涼院落淒涼時候孤鴻呌斜月伴寒燈殘
漏　落盡梧桐秋影瘦菱鑑古畫眉難就重陽又近也
對黄花依舊
　
　
　
　
　
　
　
　
　
　
　
　
　詞綜巻二十四
欽定四庫全書
　詞綜巻二十五
　　　　　　　　　　翰林院檢討朱彞尊編
　　宋詞五十首
　　　盧氏(一首/)　　　　　舒氏一(首/)
　　　魏夫人(三首/)　　　　延安夫人(一首/)
　　　李清照(十一首/)　　　阮逸女(一首/)
　　　幼卿(一首/)　　　　　吳淑姬(二首/)
　　　朱淑真(五首/)　　　　蔣興祖女(一首/)
　　　鄭意娘(一首/)　　　　慕容嵓卿妻(一首/)
　　　孫道絢(三首/)　　　　鄭文妻(二首/)
　　　陸游妾(一首/)　　　　美奴(二首/)
　　　王清恵(一首/)　　　　徐君寳妻(一首/)
　　　金徳淑(一首/)　　　　琴操(一首/)
　　　盼盼(一首/)　　　　　聶勝瓊(一首/)
　　　蜀中妓(一首/)　　　　玉英(一首/)
　　　吳城小龍女(一首/)　　赤城韓夫人(二首/)
　　　衛芳華(一首/)　　　　紫姑(一首/)
　盧氏(天聖中氏父作縣令自漢州歸/氏隨父行有詞題泥溪驛壁)
　　蝶戀花
蜀道青天烟霧翳帝里繁華迢逓何時至囘望錦川揮
粉淚鳳釵斜嚲烏雲膩　緩帶雙垂金縷細玉珮珠璫
露滴寒如水從此鸞牀添逺意畫眉學得遙山翠
　舒氏(王齊叟彦/齡之妻)
　　㸃絳脣
獨自臨池悶來强把闌干凭舊愁新恨耗却年時興
鷺散魚潛烟斂風初定波心靜照人如鏡少箇年時影
(按夷堅支志云彦齡元祐中樞密彦霖弟也善為詞曲/妻舒亦工篇翰而婦翁本出武列彦齡頗失禮於翁翁)
(怒邀其女歸竟至離絶女在父家/偶獨行池上懷其夫乃作此詞)
　魏夫人(丞相曾子/宣之室)
　　　　(朱晦庵云本朝婦人能文者惟/魏夫人及李易安二人而已)
　　菩薩鬘
溪山掩映斜陽裏樓臺影動鴛鴦起隔岸兩三家出牆
紅杏花　緑楊堤下路早晩溪邊去三見柳綿飛離人
猶未歸
　　好事近
雨後曉寒輕花外曉鶯啼歇愁聴隔溪殘漏正一聲淒
咽　不堪西望去程賖離腸萬回結不似海棠花下按
涼州時節
　　㸃絳脣
波上清風畫船明月人歸後漸消殘酒獨自凭欄久
聚散匆匆此恨年年有重囘首淡烟疎柳隱隱蕪城漏
　延安夫人(侯鯖録云是蘇/丞相子容之妹)
　　更漏子(寄季玉妹/)
小闌干深院宇依舊當時別處朱户鎖玉樓空一簾霜
日紅　弄珠江何處是望斷碧雲無際凝淚眼出重城
隔溪羌笛聲
　李清照(字易安格非之女嫁趙/明誠有潄玉集一巻)
　　　　(張正夫云易安元宵永遇樂詞云落日鎔金/暮雲合璧已自工緻至于染柳烟輕吹梅笛)
　　　　(怨春意知㡬許氣象更好後叠云于今憔悴/風鬟霜鬢怕向花間重去皆以尋常語度入)
　　　　(音律錬句精巧則易平淡入調者難且秋詞/聲聲慢此乃公孫大娘舞劒手夲朝非無能)
　　　　(詞之士未曾有一下十四叠字者後叠又云/到黄昏㸃㸃滴滴又使叠字俱無斧鑿痕怎)
　　　　(生得黑黒字不許第二人押/婦人有此奇筆殆間氣也)
　　鳳凰臺上憶吹簫
香冷金猊被翻紅浪起來慵自梳頭任寳奩塵滿日上
簾鈎生怕離懷別苦多少事欲説還休新來痩非干病
酒不是愁秋　休休這回去也千萬遍陽關也則難留
念武陵人逺烟鎖秦樓惟有樓前流水應念我終日凝
眸凝眸處從今又添一段新愁
　　壺中天慢
蕭條庭院又斜風細雨重門須閉寵柳嬌花寒食近種
種惱人天氣險韻詩成扶頭酒醒別是閑滋味征鴻過
盡萬千心事難寄　樓上㡬日春寒簾垂四面玉闌干
慵倚被冷香消新夢覺不許愁人不起清露晨流新桐
初引多少遊春意日髙烟斂更看今日晴未(黄叔暘云/前輩稱易)
(安緑肥紅瘦為佳句予謂寵柳嬌花/語亦甚奇俊前此未有能道之者)
　　一剪梅
紅藕香殘玉簟秋輕解羅裳獨上蘭舟雲中誰寄錦書
來鴈字囘時月滿西樓　花自飄零水自流一種相思
兩處閑愁此情無計可消除纔下眉頭却上心頭
　　醉花隂(九日/)
薄霧濃雲愁永晝瑞腦銷金獸佳節又重陽玉枕紗廚
半夜涼初透　東籬把酒黄昏後有暗香盈袖莫道不
銷魂簾巻西風人似黄花痩
　　怨王孫(春暮/)
帝里春晚重門深院草緑階前暮天鴈斷樓上逺信誰
傳恨綿綿　多情自是多沾惹難拚舍又是寒食也秋
千巷陌人靜皎月初斜浸棃花
　　浣溪沙
樓上晴天碧四垂樓前芳草接天涯勸君莫上最髙梯
　新筍已成堂下竹落花都入燕巢泥忍聴林表杜䳌
啼
　　又
髻子傷春懶更梳晩風庭院落梅初淡雲來往月疎疎
　玉鴨薰爐閑瑞腦朱櫻斗帳掩流蘇通犀還解辟寒
無
　　武陵春
風住塵香花已盡日晚倦梳頭物是人非事事休欲語
淚先流　聞説雙溪春尚好也擬汎輕舟只恐雙溪舴
艋舟載不動許多愁
　　㸃絳脣
寂寞深閨柔腸一寸愁千縷惜春春去㡬㸃催花雨
倚遍䦨干祇是無情緒人何處連天芳樹望斷歸來路
　　賣花聲
簾外五更風吹夢無蹤畫樓重上與誰同記得玉釵斜
撥火寳篆成空　囘首紫金峯雨潤烟濃一江春浪醉
醒中留得羅襟前日淚彈與征鴻
　　聲聲慢
㝷㝷覓覓泠冷清淸悽悽慘慘戚戚乍煖還寒時候最
難將息三杯雨盞淡酒怎敵他曉來風急鴈過也正傷
心却是舊時相識　滿地黄花堆積憔悴損如今有誰
堪摘守著窓兒獨自怎生得黑梧桐更兼細雨到黄昏
㸃㸃滴滴這次第怎一箇愁字了得
　阮逸女
　　花心動
仙苑春濃小桃開枝枝已堪攀折乍雨乍晴輕暖輕寒
漸近賞花時節柳搖臺榭東風軟簾櫳靜幽禽調舌斷
魂逺閑尋翠徑頓成愁結　此恨無人共説還立盡黄
昏寸心空切强整繡衾獨掩朱扉簟枕為誰鋪設夜長
更漏傳聲逺紗窓映銀缸明滅夢回處梅梢半籠淡月
　幼卿(能改齋漫録云宣和間有/女子幼卿題詞陜府驛壁)
　　賣花聲
極目楚天空雲雨無蹤謾留遺恨鎖眉峯自是荷花開
較晩孤負東風　客館歎飄蓬聚散匆匆揚鞭那忍驟
花驄望斷斜陽人不見滿袖啼紅
　吳淑姬(嫁士人楊子治有/陽春白雪詞五巻)
　　　　(黄叔暘云淑姬詞/佳處不減李易安)
　　惜分飛(送别/)
岸柳依依拖金縷是我朝來別處惟有多情絮故來衣
上留人住　兩眼啼紅空彈與未見桃花又去一片征
帆舉斷腸遙指苕溪路
　　祝英臺近
粉痕消芳信斷好夢總無據病酒無聊欹枕聴殘雨斷
腸曲曲屏山溫溫沈水都是舊看承人處　久離阻應
念一㸃芳心閑愁知㡬許偷照菱花清痩自羞覻可堪
梅子酸時楊花飛絮亂鶯又催將春去
　朱淑真(錢塘人有斷/腸集詞一巻)
　　蝶戀花(送春/)
樓外垂楊千萬縷欲繫青春少住春還去猶自風前飄
柳絮隨春且看歸何處　滿目山川聞杜宇便做無情
莫也愁人意把酒送春春不語黄昏却下瀟瀟雨
　　眼兒媚
風日遲遲弄輕柔花徑暗香流清明過了不堪囘首雲
鎖朱樓　午窓睡起鶯聲巧何處喚春愁緑楊影裏海
棠枝畔紅杏梢頭
　　謁金門
春已半觸目此情無限十二闌干閑倚遍愁來天不管
　好是風和日暖輸與鶯鶯燕燕滿院落花簾不巻斷
腸芳草逺
　　生查子(元夕/)
去年元夜時花市燈如晝月上柳梢頭人約黄昏後
今年元夜時月與燈依舊不見去年人淚濕春衫袖
　　又
年年玉鏡臺梅蕋宫妝困今歳未還家怕見江南信
酒從別後疎淚向愁中盡遙想楚雲深人逺天涯近
　蔣興祖女(靖康間金人犯闕陽武蔣令興祖死之其/女為兵虜去題詞雄州驛中蔣令浙西人)
　　減字木蘭花(題雄州驛/)
朝雲横度轆轆車聲如水去白草黄沙月照孤村三兩
家　飛鴻過也百結愁腸無晝夜漸近燕山囘首鄉關
歸路難
　鄭意娘(楊思厚之妻索博太尉自/盱眙掠得之不辱而死)
　　好事近
往事與誰論無語暗彈清血何處最堪腸斷是黄昏時
節　倚樓凝望又徘徊誰解此情切何計可同歸鴈趂
江南春色
　慕容嵓卿妻
　　浣溪沙
滿目江山憶舊游汀花汀草弄春柔長亭艤住木蘭舟
　好夢易隨流水去芳心猶逐曉雲愁行人莫上望京
樓(平江雍熈寺月夜有客聞婦人歌此詞傳之姑蘇嵓/卿驚曰此余亡妻平生作也詢所由來正其妻殯處)
　孫道絢(號沖虚居/士黄銖母)
　　如夢令(宫詞/)
翠擘紅蕉影亂月上朱欄一半風自碧空來吹落歌珠
一串不見不見人被繡簾遮斷
　　憶少年(葛氏姪女告歸送之/)
雨晴雲斂烟花淡蕩遙山凝碧驅車問征路賞春風南
陌　正雨後梨花幽艷白悔匆匆過了寒食歸家漸春
暮探酴醿消息
　　秦樓月(季溫歸樵陽書寄/)
秋寂寞秋風夜雨傷離索傷離索老懐無奈淚珠零落
　故人一去無期約尺書忽寄西飛鶴西飛鶴故人何
在水村山郭
　鄭文妻孫氏
　　憶秦娥(絕妙作李嬰/)
花深深一鈎羅韈行花隂行花隂閑將柳帶試結同心
　日邊消息空沈沈畫眉樓上愁登臨愁登臨海棠開
後望到如今(古杭雜記云文秀州人太學服膺齋上舍/孫氏寄以詞一時傳播酒樓伎館皆歌之)
　　燭影搖紅
乳燕穿簾亂鶯啼樹清明近隔簾時度栁花飛猶覺寒
成陣長記眉峯偷隱臉桃紅猶藏酒暈背人微笑半嚲
鸞釵輕籠蟬鬢　別久啼多眼應不似當時俊滿園珠
翠逞春嬌沒箇他風韻若見賓鴻試問待相將綵箋寄
恨㡬時見得鬭草歸來雙鴛微潤
　陸游妾(陸游之蜀宿一驛中見題壁詩詢之則驛中/女也遂納為妾半載夫人逐之妾賦詞而別)
　　生查子
只知眉上愁不識愁來路忩外有芭蕉陣陣黄花雨
曉起理殘妝整頓教愁去不合畫春山依舊留愁住
　美奴(陸藻敦禮侍鳬/)
　　如夢令(送別/)
日暮馬嘶人去船逐清波東注後夜最髙樓還肻思量
人否無緒無緒生怕黄昏疎雨
　　卜算子
送我出東門乍別長安道兩岸垂楊鎖暮烟正是秋光
老　一曲古陽關莫惜金尊倒君向瀟湘我向秦魚鴈
何時到
　王清恵(宋昭儀入元為/女道士號沖華)
　　滿江紅(題驛壁/)
太液芙蓉渾不是舊時顔色曾記得承恩雨露玉樓金
闕名播蘭簪妃后裏暈潮蓮臉君王側忽一朝鼙鼓掲
天來繁華歇　龍虎散風雲滅千古恨憑誰説對山河
百二淚沾襟血驛館夜驚塵土夢宫車曉碾關山月願
嫦娥相顧肻從容隨圓缺(東園友聞云此詞或傳/昭儀下張璚英所賦)
　徐君寳妻(岳州人被掠至杭其主者數欲犯之輒以/計脱主者强焉告曰俟祭先夫然後為君)
　　　　　(婦主者許諾乃焚香再/拜題詞壁上投池中死)
　　滿庭芳(題壁/)
漢上繁華江南人物尚遺宣政風流緑窓朱户十里爛
銀鈎一旦刀兵齊舉旌旗擁百萬貔貅長驅入歌樓舞
榭風捲落花愁　清平三百載典章人物掃地都休幸
此身未北猶客南州破鑑徐郎何在空惆悵相見無由
從今後斷魂千里夜夜岳陽樓
　金徳淑(宋宫人入元/歸章丘李生)
　　望江南(贈汪水雲/)
春睡起積雪滿燕山萬里長城横縞帶六街燈火已闌
珊人在玊樓間
　琴操(杭州伎後/削髮為尼)
　　滿庭芳(改少游詞/)
山抹微雲天連衰草畫角聲斷斜陽暫停征轡聊共飲
離觴多少蓬萊舊侣頻囘首烟靄茫茫孤村裏寒鴉萬
㸃流水遶紅牆　魂傷當此際輕分羅帶暗解香囊謾
贏得秦樓薄倖名狂此去何時見也襟袖上空有餘香
傷心處長城望斷燈火已昏黄(能改齋漫録云西湖有/一倅閑唱少游滿庭芳)
(誤舉畫角聲斷斜陽琴操在側云譙門非斜陽也倅因/戲曰爾可改韻否琴操即改作陽字韻東坡聞而賞之)
　盼盼(瀘南/官妓)
　　惜春容(侑涪翁/)
少年看花雙鬢緑走馬章臺絃管逐而今老更惜花深
終日看花看不足　坐中美女顔如玉為我同歌金縷
曲歸時壓得㡌簷欹頭上春風紅簌簌
　聶勝瓊(長安妓歸/李之問)
　　鷓鴣天(寄別李生/)
玉慘花愁出鳳城蓮花樓下柳青青尊前一唱陽闗曲
別箇人人第五程　尋好夢夢難成有誰知我此時情
枕前淚共階前雨隔箇窓兒滴到明
　蜀中妓
　　市橋柳(送行/)
欲寄意渾無所有折盡市橋官柳看君著上春衫又相
將放船楚江口　後會不知何日又是男兒休要鎮長
相守茍富貴無相忘若相忘有如此酒(周公謹云/詞亦可喜)
　玉英(蓬萊仙人/見夷堅志)
　　浪淘沙
塞上早春時煖律猶微柳舒金線水囘隄料得江鄉應
更好開盡梅蹊　晝漏漸遲遲愁損香肌㡬囘無語斂
雙眉凭遍闌干十二曲日下樓西
　吳城小龍女
　　江亭怨
簾巻曲欄獨倚山展暮天無際淚眼不曾晴家在吳頭
楚尾　數㸃雪花亂委撲漉沙鷗驚起詩句欲成時沒
入蒼烟叢裏(冷齋夜話云黄魯直登荆州亭柱間有此/詞夜夢一女子云有感而作魯直驚悟曰)
(此必吳城/小龍女也)
　赤城韓夫人
　　法駕導引
東風起東風起海上百花搖十八風鬟雲半動飛花和
雨著輕綃歸路碧迢迢
　　又
烟漠漠烟漠漠天淡一簾秋自洗玉舟斟白醴月華微
映是空舟歌罷海西流(紹興間都下有烏衣椎髻女子/歌此詞凡九闋皆非人世語或)
(記之以問一道士道士驚曰此赤城韓夫人所/製水府蔡真君法駕導引也烏衣女子疑龍云)
　衛芳華(永嘉滕穆僑居臨安月夜游聚景園遇一/女鬼自言是衛芳華故宋理宗朝宫人)
　　木蘭花慢
記前朝舊事曾此地會神仙向月地雲階重攜翠袖來
拾花鈿繁華總隨流水歎一場春夢杳難圓廢港芙蓉
滴露斷堤楊柳垂烟　兩峯南北只依然輦路草芊芊
恨别館離宫烟銷鳳蓋波沒龍船平生玉屏金屋對漆
燈無焰夜如年落日牛羊壠上西風燕雀林邊
　紫姑(吳興周權巽伯乾道五年知衢州西安縣/招郡士沈延年邀致紫姑神賦牡丹詞)
　　瑞鶴仙(賦一捻紅牡丹/)
覩嬌紅細捻是西子當日留心千葉西都競裁接好園
林臺榭何妨日涉輕羅慢褶費多少陽和調燮向曉來
露浥芳苞一㸃醉紅潮頰　雙靨姚黄國艷魏紫天香
倚風羞怯雲鬟試插引動狂蜂蜨況東君開宴賞心樂
事莫惜獻酬頻叠看相將紅藥翻堦尚餘媵妾
　
　詞綜巻二十五
欽定四庫全書
　詞綜巻二十六
　　　　　　　　　　翰林院檢討朱彞尊編
　　金詞六十二首
　　　完顔璹(一首/)　　　　蔡松年(一首/)
　　　呉　激(三首/)　　　　劉仲尹(二首/)
　　　高士談(一首/)　　　　王庭筠(三首/)
　　　趙　可(一首/)　　　　劉　迎(二首/)
　　　王特起(四首/)　　　　韓　玉(三首/)
　　　趙秉文(一首/)　　　　髙　憲(一首/)
　　　党懷英(二首/)　　　　王　渥(一首/)
　　　景　覃(三首/)　　　　王　磵(一首/)
　　　趙　攄(一首/)　　　　折元禮(一首/)
　　　劉　著(一首/)　　　　李獻能(一首/)
　　　李　晏(一首/)　　　　高　永(一首/)
　　　段克已(二首/)　　　　段成已(一首/)
　　　元好問(二十一首/)　　王予可(一首/)
　　　鄧千江(一首/)
　完顔璹(字仲寳一字子瑜世宗之孫越王永功子自/號樗軒居士封密國公宣宗南渡以開府儀)
　　　　(同三司奉朝請所/著有如庵小藁)
　　青玉案
凍雲封却駝岡路有誰訪溪梅去夢裏疎香風暗度覺來
惟見一忩涼月瘦影無尋處　明朝畫筆江天暮定向
漁蓑得奇句試問簾前深㡬許兒童笑道黄昏時候猶
是亷纖雨
　蔡松年(字伯堅從父靖除真定府判官遂為真定人/累官吏部尚書參知政事遷尚書左丞封郜)
　　　　(國公進拜右丞相加儀同三司後又封衛國/公卒加封吳國公諡文簡有蕭閑公集六巻)
　　尉遲杯
紫雲暖恨翠雛珠樹雙栖晚小花靜院相逢的的風流
心眼紅潮照玉盌午香重草緑宫羅淡喜銀屏小語私
分麝月春心一㸃　華年共有好願何時定妝鬟暮雨
零亂夢似花飛人歸月冷一夜小山新怨劉郎興尋常
不淺況不似桃花春溪逺覺情隨曉馬東風病酒餘香相半
　吳　激(字彦髙建州人宋宰相拭之子未芾之壻使/金留不遣官翰林待制皇統初出知深州卒)
　　　　(有東山集詞一巻時彦髙與/伯堅才譽並推號吳蔡體)
　　　　(黄叔暘云彦髙/詞精妙悽惋)
　　風流子(感舊/)
書劒憶遊梁當時事底處不堪傷望蘭楫嫰漪向吳南
浦杏花微雨窺宋東牆鳳城外燕隨青步障絲惹紫游
韁曲水古今禁烟前後暮雲樓閣芳草池塘　囘首斷
人腸流年去如電雙鬢如霜欲遣從來遺恨頻近清觴
聽出塞琵琶風沙淅瀝寄書鴻鴈烟月微茫不似海門
潮信猶到潯陽
　　春從天上來(感舊/)
海角飄零歎漢苑秦宫墜露飛螢夢囘天上金屋銀屏
歌吹競舉青㝠問當時遺譜有絶藝鼓瑟湘靈促哀彈
似林鶯嚦嚦山溜泠泠　梨園太平樂府醉㡬度春風
鬢髮星星舞徹中原塵飛滄海風雪萬里龍庭寫胡笳
幽怨人憔悴不似丹青酒微醒對一軒涼月燈火青熒
(黄叔暘云三山鄭中卿從張貴謨北使時聞彼中有歌/此調者  元遺山云曾見王防禦公玉説此詞皆用琵)
(琶故實引據甚/明惜不能記憶)
　　人月圓(宴張侍御家有感/)
南朝千古傷心地還唱後庭花舊時王謝堂前燕子飛
入人家　恍然在遇天姿勝雪宫鬢堆鴉江州司馬青
衫淚濕同是天涯(洪景盧云先公在燕山赴北人張總/侍御家集出侍兒佐酒中有一人意)
(狀摧抑可憐叩其故乃宣和殿小宫姬也坐客翰林直/學士吳激作詞紀之聞者揮涕  中州樂府云彦高賦)
(此時宇文叔通亦賦念奴嬌先成而頗近鄙俚及見彦/高作茫然自失是後人有求作樂府者叔通即批云吳)
(郎近以樂府名/天下可往求之)
　劉仲尹(字致君蓋州人正隆中進士以潞州/節度副使召為都水監丞有龍山集)
　　浣溪沙(春情/)
繡館人人倦踏青粉垣深處簸錢聲賣花門外緑隂清
　簾幕風柔飛燕燕池塘花暖語鶯鶯有誰知道一春
情
　　琴調相思引
蠶欲眠時日已曛柔桑葉大緑團雲羅敷猶小陌上看
行人　翠實低條梅弄色輕花吹壠麥初勻鳴鳩聲裏
過盡太平村
　髙士談(字子文一字季黙宣和末任忻州户/曹仕金為翰林直學士)
　　減字木蘭花
西湖睡起飛絮游絲春老矣漲緑涵空十頃玻瓈四面
風　平時事少天與湖山供坐嘯他日西州却怕羊曇
感舊遊
　王庭筠(字子端蓋州熊岳人大定中登第官至翰/林修撰晚年卜居黄華山自號黄華老人)
　　訴衷情
夜涼清露滴梧桐庭樹又西風薰籠舊香猶在曉帳暖
芙蓉　雲淡薄月䑃朧小簾櫳江湖殘夢半在南樓畫
角聲中
　　蝶戀花
衰柳疎疎苔滿地十二闌干故國三千里南去北來人
老矣短亭依舊殘陽裏　紫蟹黄柑真解事似倩西風
勸我歸歟未王粲登臨寥落際鴈飛不斷天連水
　　百字令(小雪家集作/)
山堂晩色滿疎籬寒雀烟横髙樹小雪輕盈如解舞故
故穿簾入户掃地燒香團圞一笑不道因風絮冰凘生
硯問誰先得佳句　有夢不到長安此心安穩只有歸
耕去試問雪溪無恙否十里淇園佳處修竹林邊寒梅
樹底准擬全家住柴門新月小橋誰掃歸路
　趙　可(字獻之髙平人貞元二年進士仕/至翰林直學士有玉峯散人集)
　　望海潮(贈妓/)
雲垂餘髮霞拖廣袂人間自有飛瓊三館俊遊百街髙
選翩翩老阮才名銀漢㑹雙星尚相看脈脈似隔盈盈
醉玉添春夢雲同夜惜卿卿　離觴草草同傾記靈犀
舊曲曉枕餘酲海外九州郵事一別此生未卜他生江
上數峯青悵斷雲殘雨不見髙城二月遼陽芳草千里
路傍情
　劉　迎(字無黨東萊人大定中進士除豳王府記/室改太子司經有詩文樂府號山林長語)
　　烏夜啼
離恨逺縈楊柳夢魂長遶梨花青衫記得章臺月歸路
玉鞭斜　翠鏡啼痕印袖紅牆醉墨籠紗相逢不盡平
生事春思入琵琶
　　又
菱鑑玉篦秋月蕙爐銀葉朝雲宿酲人困屏山夢烟樹
小江村　翠甲未消蘭恨粉香不斷梅魂離愁分付殘
春雨花外泣黄昏
　王特起(字正之崞縣人擢第為/沁源令後為司監)
　　喜遷鶯(別内/)
東樓歡宴記遺簪綺席題詩紈扇月枕雙欹雲忩同夢
相伴小花深院舊歡頓成陳跡翻作一畨新怨素秋晩
聽陽闗三叠一尊相餞　留戀情繾綣紅淚洗妝雨濕
梨花面鴈底闗河馬頭星月西去一程程逺但願此心
如舊天也不違人願再相見把生涯分付藥爐經巻
　　又
登山臨水正桂嶺瘴開蘋洲風起𤣥鶴髙翔蒼鷹逺擊
白鷺欲飛還止江上層波似練沙際行人如蟻目斷處
見遙峯簇翠殘霞浮綺　千里闗塞逺鴈陣不來猶把
闌干倚數叠悲笳一行征斾城郭㡬番成毁白塔前朝
陵寢青嶂故都營壘念往事但寒烟滿目愁蟬盈耳
　　又(題郝仙女廟壁/)
汀洲蘋滿記翠籠采采相將鄰媛蒼渚烟生金支光爛
人在霧綃鮫館小鬟頓成雲散羅襪凌波不見翠鸞逺
但清溪如鏡野花留靨　情睠驚變現身後神功絲滿
吳蠶繭漢女菱歌湘妃瑤瑟香動倚雲層殿彤車載花
一色醉盡碧桃清讌故山晩歎流年一笑人間飛電
　　梅花引
山之麓河之曲一灣秀色盤虚谷水溶溶雨濛濛有人
行李蕭蕭落葉中　人家籬落炊烟濕天外雲峯迷淡
碧野雲昏失前村溪橋路滑平沙沒舊痕
　韓　玉(字溫甫北平人擢第入翰林為應奉文/字後為鳯翔府判官有東浦詞一巻)
　　感皇恩(廣東與康伯可/)
逺柳緑含烟土膏才透雲海微茫露晴岫故鄉何在夢
寐草堂溪友舊時遊賞處誰攜手　塵世利名於身何
有老去生涯殢樽酒小橋流水一樹雪香寒瘦故人今
夜月相思否
　　減字木蘭花(贈歌者/)
香檀素手緩理新詞來伴酒音調淒涼便是無情也斷
腸　莫歌楊柳記得渭城朝雨後客路茫茫㡬度東風
蕙草長
　　賀新郎
柳外鶯聲碎晚晴天東風力軟嫩寒初退花底覓春春
已去時見亂紅飛墜又閑傍闌干十二欄外青山烟縹
緲逺連空愁與眉峯對凝望處兩叠翠　鴛鴦結帶靈
犀佩綺屏深香羅帳小寳檠燈背誰謂彩雲和夢斷青
翼阻尋後會待都把相思情綴便做錦書難寫恨奈菱
花都見人憔悴那更有枕函淚
　趙秉文(字周臣磁州人擢第入翰林因言事外補後/再入館為修撰待制轉禮部郎中出典岢嵐)
　　　　(平定寧邊三郡南渡為直學士遷侍讀拜禮/部尚書再改翰林學士自號閑閑居士所著)
　　　　(有滏/水集)
　　青杏兒
風雨替花愁風雨罷花也應休勸君莫惜花前醉今年
花謝明年花謝白了人頭　乘興兩三甌揀溪山好處
追遊但教有酒身無事有花也好無花也好選甚春秋
　髙　憲(字仲常遼東人王庭筠之甥泰/和三年登第仕博州防禦判官)
　　貧也樂
城下路淒風露今人犁田昔人墓岸頭沙帶蒹葭漫漫
昔時流水今人家　黄埃赤日長安道倦客無漿馬無
草開函闗閉函闗千古如何不見一人閒
　党懷英(字世傑其先馮翊人後居泰安宋太尉進十/一代孫舉進士官翰林學士承㫖卒諡文獻)
　　　　(有竹/谿集)
　　感皇恩
一葉下梧桐新涼風露喜鵲橋成渺雲步舊家機杼巧
織紫絹如霧新愁還織就無重數　天上何年人間朝
暮囘首星津又空渡盈盈雙淚散作半空疎雨離魂都
付與秋將去
　　月上海棠
傲霜枝裊團珠蕾冷香霏烟雨晩秋意蕭散繞東籬尚
彷彿見山清氣西風外夢到斜川栗里　斷霞魚尾明
秋水帶三兩飛鴻㸃烟際疎林颯秋聲似知人倦游無
味家何處落日西山紫翠
　王　渥(字仲澤太原人擢第令寧陵召為省掾使宋/囘為太學助教充樞密院經歴官遷右司都)
　　　　(事天興中出/援武仙戰殁)
　　水龍吟(從商帥國器獵同裕之賦/)
短衣匹馬清秋慣曾射虎南山下西風白水石鯨鱗甲
山川圖畫千古神州一時勝事賔僚儒雅快長堤萬弩
平岡千騎波濤巻魚龍夜　落日孤城鼓角笑歸來長
圍初罷風雲慘淡貔貅得意旌旗閒暇萬里天河更須
一洗中原兵馬看鞬櫜嗚咽咸陽道左拜西還駕
　景　覃(字伯仁華陽人/自號渭濱野叟)
　　天香
市逺人稀林深犬吠山連水村幽寂田里安閒東鄰西
舍准擬醉時歡適社祈雨禱有簫鼓喧天吹擊宿雨新
晴壠頭閑看露桑風麥　無端短亭暮驛恨連年此時
行役何似臨流蕭散緩衣輕幘炊黍烹雞自勞有脆緑
甘紅薦芳液夢裏春泉糟牀夜滴
　　又
百歲中分流年過半塵勞繫人無盡桑柘週圍菅茅低
架且喜水親山近倦飛髙鳥算也有閑枝栖穩紙帳練
衾日髙睡起懶梳蓬鬢　閒堦土花碧潤緩芒鞵恐傷
蝸蚓側掩衡門空解草𤣥誰信俗駕輕雲易散賴獨有
蓮峯破孤悶世事悠悠從教莫問
　　鳳栖梧
倦客情悰紛似縷小院無人卧聴秋蟲語歸意已攙新
鴈去晩涼更作瀟瀟雨　架上秋衣蠅㸃素冷菊殘妝
尚被春花妒别有溪山容杖屨等閑不許人知處
　王　磵(字逸賓汴梁人以丞相馬吉甫舉/徳行才能授鹿邑主簿就乞致仕)
　　浣溪沙(夢中作/)
林樾人家急暮砧夕陽人影入江深倚欄疎快北風襟
　雨自北山明處黑雲從白鳥去邊隂㡬多秋思亂鄉
心
　趙　攄(字子充宛平人官内/翰自號醉全道人)
　　南歌子
澗草萋萋緑林鶯恰恰啼汀沙過雨便無泥換得芒鞵
隨意到前溪　浦漵渾堪畫雲烟總是題江湖老伴一
蓑衣眞箇斜風細雨不須歸
　折元禮(官治/中)
　　望海潮(従軍舟中作/)
地雄河岳疆分韓晉潼闗髙壓秦頭山倚斷霞江吞絶
壁野烟縈帶滄洲虎斾擁貔貅看陣雲截岸霜氣横秋
千雉嚴城五更殘角月如鈎　西風曉入貂裘恨儒冠
誤我却羨兜牟六郡少年三闗老將賀蘭烽火新收天
外嶽蓮樓想斷雲横曉誰識歸舟剩著黄金換酒羯鼓
醉凉州
　劉　著(字鵬南皖城人宣政末登進士第仕金/官翰林修撰出守武遂終忻州刺史)
　　鷓鴣天
雪照山城玉指寒一聲羌管怨樓間江南㡬度梅花發
人在天涯鬢已斑　星㸃㸃月團團倒流河漢入杯盤
翰林風月三千首寄與吳姬忍淚看
　李獻能(字欽叔河中人擢第入翰林為應奉出為鄜/州觀察判官再入遷修撰正大末授河中帥)
　　　　(府經/歴官)
　　春草碧
紫簫吹破黄昏月簌簌小梅花飄香雪寂寞花底風鬟
顔色如花命如葉千里涴凝塵凌波襪　心事鑑影鸞
孤箏絃鴈絶舊時雪堂人今華髪腸斷金縷新聲杯深
不覺琉璃滑醉夢遶南雲花上蜨
　李　晏(字致美髙平人皇統中進士官至禮/部尚書翰林學士承旨卒諡文簡)
　　虞美人
佳人酒暈潮生頰艷艷霞千叠雨餘紅淚濕黄昏誤認
當年人面倚朱門　飄零又送青春暮悵望劉郎去教
人不恨五更風只恨馬蹄無處避殘紅
　髙　永(字信卿初名䕫字舜卿又名揆漁陽人/累舉不第正大末上書不報自號應菴)
　　大江西上曲(滕王閣/)
閑登髙閣歎興亡滿目風烟塵土畫棟珠簾當日事不
見朝雲暮雨秋水長天落霞孤鶩千載名如故長空澹
澹去鴻嘹唳誰數　遙憶才子當年如椽健筆坐上題
佳句物換星移知㡬度遺恨西山南浦往事無憑昔人
安在漫向尋歌舞長江東注為誰流盡今古
　段克已(字復之河東人進士入元/不仕有遯齋樂府一巻)
　　漁家傲
龍尾溝邊飛柳絮虎頭山下花無數花底醉眠留杖屨
花上露隨風散漫飄香霧　老去逢春能㡬度不妨且
作風流主明日不知風共雨囘首處夕陽又下西山去
　　又
詩句一春渾漫賦(一作/與)紛紛紅紫俱塵土樓外垂楊千
萬縷風落絮闌干倚遍空無語　畢竟春歸何處所樹
頭樹底無尋處惟有閑愁將不去依舊住伴人直到黄
昏雨
　段成已(字誠之克已弟進士主宜陽簿/入元不仕有菊軒樂府一巻)
　　大江東去(送楊國瑞南歸/)
西風湓浦鴈初飛秋來渺茫無際有底忙時來復去汎
若虚舟不繫籬菊將開村醪初熟且住為佳耳笑言相
答個中吏隱無愧　歲月不貸閑人君顔非少我髪白
如此好把金杯休去手萬事惟消沈醉日轉山腰馬嘶
柳外歌闋行人起憑髙西望相思目斷烟水
　元好問(字裕之秀容人興定五年進士歴官左司都/事轉行尚書省左司員外郎金亡不仕有遺)
　　　　(山/集)
　　　　(張叔夏云遺山詞深于用事精/于錬句風流蘊藉處不減周秦)
　　水調歌頭(賦徳新王又玉溪溪在嵩前費莊兩山/絶勝處也)
空濛玉華曉瀟洒石淙秋嵩髙大有佳處元在玉溪頭
翠壁丹崖千丈古木寒藤兩岸村落帶林丘今日好風
色可以放吾舟　百年來算惟有此翁游山川邂逅佳
客猿鳥亦相留父老雞豚鄉社兒女籃輿竹几來往亦
風流萬事已華髪吾道付滄州
　　木蘭花幔(遊三臺/)
渺漲江東下流不盡古今情記海上三山雲中雙闕當
日南城黄鶴㡬年飛去淡春隂平野草青青冰井猶殘
石甃露盤已失金莖　風流千古短歌行慷慨缺壺聲
想釃酒臨江賦詩按馬詞氣縱横飄零舊家王粲似南
飛鳥鵲月三更笑殺西園賦客壯懷無復平生
　　最髙樓
商於路山逺客來稀雞犬盡柴扉東家勸飲薑芽脆西
家留宿芋魁肥覺重來猿與鶴總忘機　問華屋髙資
誰不戀問美食大官誰不羨風浪裏竟安歸雲山既不
求吾是林泉又不責吾非任年年藜藿飯芰荷衣
　　玉漏遲(有懷浙江別業/)
浙江歸路杳西南却羨投林髙鳥升斗微官世累苦相
縈繞不如麒麟畫裏又不與巢由同調時自笑虚名負
我半生吟嘯　擾擾馬足車塵被歲月無情暗消年少
鍾鼎山林一事㡬時曾了四壁秋蟲夜雨更一㸃殘燈
斜照清鏡曉白髮又添多少
　　滿江紅
一枕餘酲厭厭共相思無力人語定小忩風雨暮寒岑
寂繡被留歡香未減錦書封淚紅猶濕問寸腸能著㡬
多愁朝還夕　春草逺春江碧雲黯淡花狼籍更柳綿
閑颺柳絲難織入夢終疑神女賦寫情除有文通筆恨
伯勞東去燕西飛空相憶
　　石州慢(赴召史館與徳新文別去岳詞西新店明/日以此寄之)
擊筑行歌按馬賦詩年少豪舉從渠里社浮沈枉笑人
間兒女生平王粲而今憔悴登樓江山信美非吾土天
地一飛鴻渺翩翩何許　羇旅山中父老相逢應念此
行良苦㡬為虛名誤却東家雞黍漫漫長路蕭蕭兩鬢
黄塵騎驢漫與行人語詩句欲成時滿西山風雨
　　洞仙歌
黄塵鬢髪六月長安道羞向清溪照枯槁似山中逺志
謾出山來成箇甚只是人間小草　昇平十二䇿丞相
封侯説與髙人應笑倒對清風明月展放眉頭長恁地
大醉髙歌也好待都把功名付時流只求箇天公放教
空老
　　江神子(夢徳新丈因及欽叔舊遊/)
河山亭上酒如川玉堂仙重留連猶恨春風桃李負芳
年燕語鶯啼花落處歌扇後舞衫前　舊遊風月夢相
牽路三千去無縁滅沒飛鴻一線入秋烟白髪故人今
健否西北望一澘然
　　又(觀别/)
旗亭誰唱渭城詩酒盈巵兩相思萬古垂楊都是折殘
枝舊見青山青似染縁底事淡無姿　情縁不到木腸
兒鬢成絲更須辭只恨芙蓉秋露冷胭脂為問世間離
別淚何日是滴休時
　　臨江仙(自洛陽往孟津道中作/)
今古北邙山下路黄塵老盡英雄人生長恨水長東幽
懷誰共語逺目送歸鴻　蓋世功名將底用從前錯怨
天公浩歌一曲酒千鍾男兒行處是未要論窮通
　　又(寄徳新丈/)
自笑此身無定在北州又復南州買田何日逐歸休向
來凡落落此去亦悠悠　赤日黄塵三百里嵩丘㡬度
登樓故人多在玉溪頭清泉明月曉髙樹亂蟬秋
　　又(内鄉比山/)
夏館秋林山水窟家家林影湖光三年閑為一官忙簿
書愁裏過筍蕨夢中香　父老書來招我隱臨流已蓋
茅堂白頭兄弟共論量山田尋二頃他日作桐鄉
　　鵲橋仙
梨花春暮垂楊秋晩歸袖無人重挽浮雲流水十年間
算只有青山在眼　風臺月榭朱脣檀板多病全疎酒
盞劉郎爭得似當時比前度心情又減
　　鷓鴣天(隆徳故宫同希顔欽叔知㡬諸人賦/)
臨錦堂前春水波蘭臯亭下落梅多三山宫闕空銀海
萬里風埃暗綺羅　雲子酒雪兒歌留連風月共娑婆
人間更有傷心處奈得劉伶醉後何
　　又
華表歸來老令威頭皮留在姓名非舊時逆旅黄粱飯
今日田家白板扉　沽酒市釣魚磯愛閒直與世相違
墓頭不要征西字原是中原一布衣
　　太常引(東原上清宫同楊飛卿夜話汝梁舊遊追/懷欽叔内翰)
十年流水共行雲相見重情親滄海内揚塵便疑是前
身後身　風臺月榭舞裙歌扇樂事㡬囘新莫話洛陽
春更誰似金鑾故人
　　清平樂(憶鎮陽/)
悲歡聚散世事天誰管梳去梳來雙鬢短鏡裏看看雪
滿　燕南十月霜寒孤身去住都難何日西忩燈火眼
前兒女團圞
　　又
離腸宛轉瘦覺妝痕淺飛去飛來雙乳燕消息知郎近
逺　樓前小雨珊珊海棠簾幕輕寒杜宇一聲春去樹
頭無數青山
　　邁陂塘(太和五年乙丑歲赴試并州道逢捕鴈者/云今日獲一鴈殺之矣其脱網者悲鳴不)
　　　　　(能去竟自投于地而死予因買得之葬之汾/水之上累石為識號曰鴈丘并作鴈丘詞)
問世間情是何物直教生死相許天南地北雙飛客老
翅㡬囘寒暑歡樂趣離別苦就中更有癡兒女君應有
語渺萬里層雲千山暮雪隻影向誰去　横汾路寂寞
當年簫鼓荒烟依舊平楚招魂楚些何嗟及山鬼暗啼
風雨天也妒未信與鶯兒燕子俱黄土千秋萬古為留
待騷人狂歌痛飲來訪鴈丘處
　　㸃絳脣
醉裏春歸緑忩猶唱留春住問春何處花落鶯無語
渺渺予懷漠漠烟中樹西樓暮一簾疎雨夢裏尋春去
　　江月晃重山(初到嵩山作/)
塞上秋風鼓角城頭落日旌旗少年鞍馬適相宜從軍
樂莫問所從誰　候騎纔通冀北先聲已動遼西歸期
猶及柳依依春閨月紅袖不須啼
　王予可(字南雲/吉州人)
　　生查子
夜色靜明河風好來千里水殿謫仙人皓齒清歌起
前聲金斚中後調銀河底一夜嶺頭雲遶遍樓前水
　鄧千江(臨洮/人)
　　望海潮(獻張六太尉/)
雲雷天塹金湯地險名藩自古臯蘭營屯繡錯山形米
聚襟喉百二秦闗鏖戰血猶殷見陣雲冷落時有雕盤
靜塞樓頭曉月依舊玉弓彎看看定逺西還有元戎
閫令上將齋壇區脱晝空兜鈴夕解甘泉又報平安吹
笛虎牙間且宴陪珠履歌按雲鬟招取英靈毅魄長繞
賀蘭山(陶九成云近世所謂大曲蘇小小蝶戀花蘇東/坡念奴嬌晏叔原鷓鴣天柳耆卿雨淋鈴辛稼)
(軒摸魚子吳彦髙春草碧蔡伯堅石州慢張/子野天仙子朱淑真生查子鄧千江望海潮)
　
　
　
　
　
　
　
　
　
　
　
　
　
　詞綜巻二十六
欽定四庫全書
　詞綜巻二十七
　　　　　　　　　　翰林院檢討朱彞尊編
　　元詞五十三首
　　　許　衡(一首/)　　　　張𢎞範(一首/)
　　　劉秉忠(一首/)　　　　燕公楠(一首/)
　　　程鉅夫(四首/)　　　　盧　摰(一首/)
　　　劉敏中(一首/)　　　　楊　果(一首/)
　　　仇　逺(二首/)　　　　李　冶(三首/)
　　　王　惲(八首/)　　　　趙孟頫(五首/)
　　　劉　因(二首/)　　　　梁　曽(一首/)
　　　陳　孚(二首/)　　　　汪宗臣(一首/)
　　　姚雲文(四首/)　　　　詹　正(四首/)
　　　吳　澄(一首/)　　　　彭元遜(四首/)
　　　羅志仁(四首/)　　　　韋居安(一首/)
　許　衡(字仲平河内人被召為京兆提學累官集賢/大學士兼國子祭酒領太史院事贈榮祿大)
　　　　(夫司徒諡文正加贈太傅開府儀同三司/魏國公從祀孔子廟庭有魯齋先生集)
　　滿江紅(别大名親舊/)
河上徘徊未分袂孤懐先怯中年後此般憔悴怎禁離
别淚苦滴成襟畔濕愁多擁就心頭結倚東風搔首謾
無聊情難説　黄巻在消白日青鏡裏増華髮念嵗寒
交友故山烟月虚負人生歸去好誰知美事難雙得計
從今佳㑹幾何時長相憶
　張𢎞範(字仲疇定興人官至鎮國上將軍江東道宣/慰使贈銀青榮祿大夫平章政事諡武略加)
　　　　(贈太師開府儀同三司上柱國齊國公改/諡忠武延祐中追封淮陽王更諡獻武)
　　臨江仙(憶舊/)
千古武陵溪上路桃源流水潺潺可憐仙侣剰濃歡黄
鸝驚夢破青鳥喚春還　回首舊遊渾不見蒼烟一片
荒山玉人何處倚闌干紫簫明月底翠袖暮雲寒
　劉秉忠(字仲晦邢州人少為僧随其師海雲入見世/祖遂留之從代宗時人稱為聰書記至元初)
　　　　(拜光祿大夫位太保叅預中書省事卒贈太/師封趙國公諡文貞成宗時加贈太師諡文)
　　　　(正仁宗時進封常山/王有藏春散人集)
　　乾荷葉
乾荷葉色蒼蒼老柄風搖蕩減清香越添黄都因昨夜
一畨霜寂寞秋江上
　燕公楠(字國材江州人至元初辟贑州通判累官/資徳大夫湖廣行中書省右丞有五峯集)
　　摸魚兒(答程雪樓見壽/)
又浮生平頭六十登樓悵望荊楚出山小草成何事閑
却竹烟松雨空自許早搖落江潭一似琅琊樹蒼蒼天
路謾伏櫪心長銜圗志短嵗晏欲誰與　梅花賦飛墮
高寒玉宇鐡腸還觧情語英雄操與君侯耳過眼羣兒
誰數霜鬢縷祇夢聴枝頭翡翠催歸去清觴飛羽且細
酌盱泉酣歌郢雪風致美無度
　程鉅夫(原名文海避武宗諱以字行其先休寧人後/徙居郢至鉅夫始遷建昌仕世祖官翰林學)
　　　　(士承㫖贈光祿大夫追封楚國/公諡文憲有雪樓集詞一巻)
　　摸魚兒(夀燕五峯右丞/)
記江梅向來輕别相逢今又平楚東風小試南枝煖早
已千林烟雨春幾許向五老仙家移下瓊瑤樹溪橋驛
路更月曉堤沙霜秋野水疎影自容與　平生事幾度
含章殿宇隔花么鳯能語苔枝夭矯蒼龍痩誰把冰鬚
細數千萬縷簇一㸃芳心待與和羮去移宫換羽且度
曲傳觴主人花下今日慶初度
　　又(次韻盧疎齋題歳寒亭/)
問疎齋湘中朱鳯何如江上鸚鵡波寒木落人千里客
裏與誰同住茅屋趣吾自愛吾亭更愛參天樹勞君為
賦渺雪鴈南飛雲濤東下嵗晏欲何處　疎齋老意氣
經文緯武平生握手相許江南江北尋芳路共看碧雲
來去黄鵠舉記我度秦淮君正臨清句(宣城/水名)歌聲緩與
怕徑竹能醒庭花起舞驚散夜來雨
　　㸃綘唇(送王藎臣/)
綠鬢青雲王郎故是乗驄侣阿龍風度想在烏衣住
帶得春來又共春歸去江頭路美人何處官栁吹風絮
　　清平樂(西野使君自遼左寄詩詞至灤陽猥承見/及次韻代訊)
新來酒户想勝看花處帶得春行平壤路同笑同歌同
住　灤陽却近山家芒鞋夜夜丹霞流水落花歸思蒼
烟白石生涯
　盧　摰(字處道號疎齋涿州人仕至翰林學士元/初稱能詩者以劉因盧摯為首有疎齋集)
　　摸魚兒(題雪樓先生嵗寒亭詩巻/)
為君歌嵗寒亭子無煩洲畔鸚鵡江山勝㮣風霜地要
近魯東家住丘壑趣應素愛昻霄老柏孤松樹登髙作
賦想白雪陽春碧雲日暮别有倚樓處金閨彦尚憶
西清接武年來喬木如許團茅時復羲皇上我醉欲眠
卿去歌欲舉還自悟君家琢就瓊瑤句疎齋試與倩倚
竹佳人湘絃赴節涼滿北忩雨
　劉敏中(章丘人至元中為監察御史累遷翰/林學士承㫖卒諡文簡有中齋集)
　　㸃絳唇(寄程雪樓/)
短夢驚回北忩一陣芭蕉雨雨聲還住斜日明髙樹
起望雲行送雨前山去山如霧斷虹猶怒直入山深處
　楊　果(字正卿號西菴蒲隂人金正大中進士入元/為北京宣撫使拜參知政事出為淮孟路總)
　　　　(管卒諡文/獻有集)
　　摸魚兒(同遺山賦鴈丘/)
悵年年鴈飛汾水秋風依舊蘭渚網羅驚破雙棲夢孤
影亂翻波素還碎羽算古往今来只有相思苦朝朝暮
暮想塞北風沙江南烟月争忍自來去　埋恨處依約
并門舊路一丘寂寞寒雨世間多少風流事天也有心
相妒休説與還却怕有情多被無情誤一杯㑹舉待細
讀悲歌滿傾清涙為爾酹黄土
　仇　逺(字仁近錢塘人官溧陽州儒學教授一時遊/其門者若張雨張翥莫維賢皆有名當世所)
　　　　(著有山/村集)
　　八犯玉交枝(招寶山觀月上/)
滄島雲連綠瀛秋入暮景却沉洲渚無浪無風天地白
聴得潮生人語擎空孤柱翠倚髙閣憑虚中流蒼碧迷
烟霧惟見廣寒門外青無重數　不知是水是山不知
是樹漫漫知是何處倩誰問凌波輕步謾凝睇乗鸞秦
女想庭曲霓裳正舞莫須長笛吹愁去怕喚起魚龍三
更噴作前山雨
　　齊天樂(賦蟬/)
夕陽門巷荒城曲清音早鳴秋樹薄剪綃衣涼生鬢影
獨飲天邊風露朝朝暮暮奈一度淒吟一畨淒楚尚有
殘聲驀然飛過别枝去　齊宫往事謾省行人猶與說
當時齊女雨歇空山月籠古栁彷彿舊曽聴處離情正
苦甚懶拂冰箋倦拈琴譜滿地霜紅淺莎尋蛻羽
　李　冶(字仁卿欒城人金進士辟知鈞州事城潰㣲/服北渡流落忻崞間世祖聞其賢召之未仕)
　　　　(晚家封龍山下至元初再以學士召/就職朞月以老病辭去有敬齋集)
　　邁陂塘(和元遺山鴈丘/)
鴈雙雙正分汾水回頭生死殊路天長地久相思債何
似眼前俱去摧勁羽倘萬一幽冥却有重逢處詩翁感
遇把江北江南風嘹月唳并付一丘土　仍為汝小草
幽蘭麗句聲聲字字酸楚拍江秋影今何在宰朩欲迷
隄樹霜魂苦算猶勝王嬙青塚真娘墓憑誰説與對鳥
道長空龍艘古渡馬耳淚如雨
　　又(大名有男女以私情不遂赴水者後三/日二尸相攜出水濱是嵗陂荷俱並蒂)
為多情和天也老不應情遽如許請君試聴雙蕖怨方
見此情真處誰㸃注香瀲灧銀塘對抹胭脂露藕絲幾
縷絆玉骨春心金沙曉淚漠漠瑞紅吐　連理樹一様
驪山懐古古今朝暮雲雨六郎夫婦三生夢幽恨從來
艱阻須念取共鴛鴦翡翠照影長相聚秋風不住悵寂
寞芳魂輕烟北渚涼月又南浦
　　鷓鴣天(中秋同遺山飲倪文仲家蓮花白醉中賦/此)
太乙滄波下酒星露醽祕訣出仙扃情知天上蓮花白
壓盡人間竹葉青　迷晚色散秋馨兵厨曉溜玊泠泠
楚江雲錦三千頃笑殺靈均語獨醒
　王　惲(字仲謀汲縣人官至翰林學士嘉議大夫累/進中奉大夫贈翰林學士承㫖資善大夫追)
　　　　(封太原郡公諡文定/有秋澗集詞四巻)
　　春從天上來(見故宫人感賦/)
羅綺深宫記紫袖雙垂當日昭容錦封香重彤管春融
帝座一㸃雲紅正臺門事簡更捷奏清晝相同聴鈞天
侍瀛池内宴長樂歌鐘　回頭五雲雙闕恍天上繁華
玉殿珠櫳白髮歸來昆明灰冷十年一夢無踪寫杜娘
哀怨和淚㸃彈與孤鴻淡長空看五陵何似無樹秋風
　　㸃絳唇(送董秀才西上/)
楊栁青青玉門闗外三千里秦山渭水未是消魂地
坦卧東牀恐減風雲氣功名際願君著意莫揾春閨淚
　　水龍吟(賦秋月紅梨花/)
纎苞淡貯幽香玲瓏輕鎖秋陽麗仙根借煖定應不待
荊王翠帔瀟灑輕盈玉容渾是金莖露氣甚西風宛轉
東欄暮雨空㸃綴真妃淚　誰遣司花妙手又一畨角
竒争異使君髙卧竹亭閑寂故來相慰燕几螺屏一枝
披拂繡簾風細約洗妝快瀉玉屏芳酒枕秋蟾醉
　　平湖樂
採蓮人語隔秋烟波静如横練入手風光莫流轉共留
連　畫船一笑春風面江山信美終非吾土問何日是
歸年
　　又
秋風湖上水増波水底雲隂過憔悴湘纍莫輕和且髙
歌　凌波幽夢誰驚破佳人望斷碧雲暮合道别後意
如何
　　又
安仁雙鬢己驚秋更甚眉頭皺一笑相逢且開口玉為
舟　新詞淡似鵞黄酒醉歸扶路竹西歌吹人道似揚
州
　　又
秋風嫋嫋白雲飛人在平湖醉雲影湖光淡無際錦屏
圍　故人逺在千山外百年心事一樽濁酒長使此心
違
　　後庭花破子(晚眺臨武堂/)
綠樹逺連洲青山壓樹頭落日髙城望烟霏翠滿樓木
蘭舟彼汾一曲春風佳可遊
　趙孟頫(字子昻宋太祖子秦王徳芳之後四世祖伯/圭賜第湖州遂為湖州人宋末為真州司户)
　　　　(叅軍至元中以程鉅夫薦入見授兵部郎中/累官翰林學士承首榮祿大夫卒追封魏國)
　　　　(公諡文敏有/松雪詞一巻)
　　　　(邵復孺云公以承平王孫而嬰世變黍離之/悲有不能忘情者故長短句深得騷人意度)
　　後庭花破子
清溪一葉舟芙蓉兩岸秋採菱誰家女歌聲起暮鷗亂
雲愁滿頭風雨帶荷葉歸去休
　　蝶戀花
儂是江南遊冶子烏帽青鞋行樂東風裏落盡楊花春
滿地萋萋芳草愁千里　扶上蘭舟人欲醉日暮青山
相映雙蛾翠萬頃湖光歌扇底一聲吹下相思淚
　　虞美人(浙江舟中作/)
潮生潮落何時了斷送行人老消沉萬古意無窮盡在
長空澹澹鳥飛中　海門幾㸃青山小望極烟波渺何
當駕我以長風便欲乗桴浮到日華東
　　浣溪沙(李叔固丞相㑹問贈歌者貴貴/)
滿捧金巵低唱詞樽前再拜索新詩老夫慚愧鬢成絲
　羅袖染將修竹翠粉香須上小梅枝相逢不似少年
時
　　浪淘沙
今古幾齊州華屋山丘杖藜徐步立芳洲無主桃花開
又落空使人愁　沙上往来舟萬事悠悠春風曽見昔
人遊惟有石橋橋下水依舊東流
　劉　因(字夢吉容城人至元中徴授承徳郎右賛善/大夫以母疾歸尋以集賢學士嘉議大夫徵)
　　　　(固辭卒贈翰林學士資善大夫䕶軍追/封容城郡公諡文靖有静脩集詞一巻)
　　木蘭花
未開常探花開未又恐纔開風雨至花開風雨不相妨
為甚不來花下醉　今年休作明年計明日已非今日
事春風欲勸坐中人一片落紅當眼墜
　　鵲橋仙(喜雨/)
紇干生處幾時飛去欲去被天留住野人得飽更無求
滿意看一犂春雨　田家作苦濁醪釀黍准備嵗時歌
舞不妨分我一豚蹄更試聴清秋社鼓
　梁　曽(字貢父燕人以薦起厯官湖南宣慰司副使/改淮西宣慰司副使兩使安南授吏部尚書)
　　　　(改授淮安路總管累遷昭/文館大學士資徳大夫)
　　木蘭花慢
問花花不語為誰落為誰開算春色三分半隨流水半
入塵埃人生能幾歡笑但相逢尊酒莫相推千古幕天
席地一春翠繞珠圍　彩雲回首暗髙臺烟樹渺吟懐
拚一醉留春留春不住醉裏春歸西樓半簾斜日怪銜
泥燕子却飛來一枕青樓好夢又教風雨驚回
　陳　孚(字剛中臨海人至元中官翰林待制兼國史/院編修繼出為台州路總管府治中有集)
　　太常引(端陽日當母誕不得歸/)
綵絲堂上簇蘭翹記生母在今朝無地捧金蕉奈烟水
龍沙路遙　碧天迢逓白雲何處風急雨瀟瀟萬里夢
魂消待飛逐錢唐夜潮
　　又
短衣孤劍客乾坤奈無䇿報親恩三載隔晨昏更疎雨
寒燈斷魂　赤城霞外西風鶴髪猶想倚柴門蒲醑謾
盈尊倩誰冩青衫淚痕
　汪宗臣(字公輔號紫巖婺源人與/方虚谷交善有集四巻)
　　蝶戀花(清明前兩日聞燕/)
年去年來來去早怪底不來庭院春光老知向誰家翻
别調家家望斷飛踪杳　千里瀟湘烟𣺌渺不記雕梁
舊日恩多少逼近清明纔一到故巢猶在朱檐曉
　姚雲文(字聖瑞髙安人宋咸淳進士入元授承/直郎撫建兩路儒學提舉有江村遺稿)
　　摸魚兒(艮岳/)
渺人間蓬瀛何許一朝飛入梁苑輞川梯洞層崖出猶
帶鬼愁龍怨窮遊宴談笑裏金風吹折桃花扇翠華天
逺悵莎沼螢粘錦屏烟合草露泫蒼蘚　東華夢好在
牙檣琱輦畫圖厯厯曽見落紅萬㸃孤臣淚斜日牛羊
春晚摩雙眼看塵世鰲宫乂報鯨波淺吟鞭拍斷便乞
與媧皇化成精衛填不盡遺憾
　　紫茰香慢(九日/)
近重陽偏多風雨絶憐此日暄明問秋香濃未待攜客
出西城正自羇懐多感怕荒臺髙處更不勝情向樽前
又憶漉酒插花人只坐上己無老兵　淒清淺醉還醒
愁不肯與詩平記長楸走馬雕弓􁀙栁前事休評紫茰
一枝傳賜夢誰到漢家陵儘烏紗便随風去要天知道
華髮如此星星歌罷涕零
　　玲瓏玉(半閑堂賦春雪/)
開嵗春遲早贏得一白瀟瀟風忩淅簌夢驚錦帳春嬌
是處貂裘透暖任尊前回舞紅倦柔腰今朝虧陶家茶
鼎寂寥　料得東皇戲劇怕蛾兒街栁先鬭元宵宇宙
低迷倩誰分淺亞深凹休嗟空花無據便真箇瓊雕玉
琢總是虚飄且沉醉趂樓頭零片未消
　　齊天樂
栁花引過横塘路縈回曲蹊通圃插槿編籬挨梅砌石
次第海棠成塢吟笻獨拄待尋訪斜橋水邊窺户已約
青山雲深不礙客來處　繁華閲人無數問舊日平原
君還知否啼鳥忩幽晝隂人寂慵困不如飛絮匆匆燕
語似迎得春來且留春住惜取名花一枝堪寄與
　詹　正(一作玉字可大别號天/游郢人官翰林學士)
　　霓裳中序第一(至元間監醮長春宫見羽士丈室/古鏡狀似秋葉背有金刻宣和御)
　　　　　　　　(寳四字有感因賦/)
一規古蟾魄瞥過宣和幾春色知那箇栁鬆花怯曽搓
玉團香塗雲抹月龍章鳯刻是如何兒女消得便孤了
翠鸞何限人更在天北　磨滅古今離别幸相從薊門
仙客蕭然林下秋葉對雲淡星疎眉青影白佳人己傾
國謾贏得癡銅舊畫興亡事道人知否見了也華髮
　　三姝媚(古衛舟子謂曾載錢唐宫人/)
一篷兒别苦是誰家花天月地兒女紫曲藏嬌慣錦窠
金翠玉璈鐘吕綺席傳宣笑聲裏龍樓三鼓歌扇題詩
舞袖籠香幾曽塵土　因甚留春不住怎知道人間匆
匆今古金屋銀屏被西風吹換蓼汀蘋渚如此江山應
悔却西湖歌舞載取斷雲何處江南烟雨
　　齊天樂(贈童甕天兵後歸杭/)
相逢喚醒京華夢吳塵暗斑吟髮倚擔評花認旗沽酒
厯厯行歌竒跡吹香弄碧有坡栁風情逋梅月色畫鼓
紅船滿湖春水斷橋客　當時何限俊侣甚花天月地
人被雲隔却載蒼烟更招白鷺一醉修江又别今回記
得再折栁穿魚賞花催雪如此湖山忍教人更説
　　清平樂
醉紅宿翠髻嚲烏雲墜管是夜來渾不睡那更今朝早
起　東風滿搦腰肢階前小立多時却恨一畨新雨想
應濕透鞋兒
　吳　澄(字幼清崇安人仕至翰林學士追封臨川/郡公謚文正學者稱草廬先生有詞一巻)
　　渡江雲(掲浩齋送春和韻/)
名園花正好嬌紅殢白百態競春妝笑痕添酒暈豐臉
凝脂誰與試鉛霜詩朋酒伴趂此日流轉風光儘夜遊
不妨秉燭未覺是疎狂　茫茫一年一度爛熳離披似
長江去浪但要教啼鶯語燕不怨盧郎問春春道何曽
去任蜂蜨飛過東牆君看取年年潘令河陽
　彭元遜(字巽吾/廬陵人)
　　漢宫春(元夕/)
十日春風又一畨調弄怕暖愁隂夜來風兩搖得楊栁
黄深薫篝未斷夢舊寒殘醉同衾便是聞燈見月看花
對酒驚心　攜手滿身花影香霏冉冉露濕羅襟笙歌
行人歸去回首沉沉人間此夜誤春光一刻千金明日
問紅巾青鳥蒼苔自拾遺簪
　　玉女迎春慢(栁/)
纔入新年逢人日拂拂淡烟無雨葉底妖禽自語小啄
幽香還吐東風辛苦便怕有踏青人誤清明寒食消得
渡江黄翠千縷　看臨小帖宜春填輕暈濕碧花生霧
為説釵頭裊裊繫着輕盈不住問郎留否似昨夜教成
鸚鵡走馬章臺憶得畫眉歸去
　　子夜歌(和劉尚友韻/)
視春衫篋中半在浥浥酒痕花露恨桃李随風吹盡夢
裏故人如霧臨穎美人秦川公子却共何人語對誰家
花草池臺回首故園咫尺未成歸去　昨宵聴危絃急
管酒醒不知何處漂泊情多衰遲感易無限堪憐許似
尊前眼底紅顔消幾寒暑年少風流未諳春事追與東
風賦待他年君老巴山共君聴雨
　　觧珮環
江空不渡恨蘼蕪杜若零落無數逺道荒寒婉娩流年
望望美人遲暮風烟雨雪隂晴晚更何須春風千樹盡
孤城落木蕭蕭日夜江聲流去　日宴山深聞笛恐他
年流落與子同賦事濶心違交淡媒勞蔓草沾衣多露
汀洲窈窕餘酲寐遺珮浮沉澧浦有白鷗淡月㣲波寄
語逍遙容與
　羅志仁(號壺秋/涂川人)
　　霓裳中序第一(四聖觀/)
來鴻又去燕看罷江潮収畫扇謾湖曲雕欄倦倚正船
過西陵快篙如箭凌波不見但陌花遺曲淒怨孤山路
晩蒲病栁淡綠鎖深院　離恨五雲宫殿記舊日曽逰
翠輦青紅如寫便面悵下鵠池荒放鶴人逺粉牆随岸
轉漏壁瓦殘陽一線蓬萊夢人間那信坐看海濤淺
　　風流子(泛湖/)
歌咽翠眉低湖船客尊酒謾重攜正斷續齋鐘髙峯南
北飄零野褐太乙東西淒涼處翠連松九里胡馬濺障
泥葛嶺樓臺夢随烟散吳山宫闕恨與雲齊　靈峯飛
來久飛不去有落日斷猿啼無限風荷廢港露栁荒畦
歎岳公英骨麒麟舊塜坡仙吟魄鶯燕長堤欲弔梅花
無句素壁慵題
　　金人捧露盤(錢唐懷古/)
濕苔青妖血碧壊垣紅怕精靈來往相逢荒烟瓦礫寶
釵零亂隱鸞龍吳峯越巘翠顰鎖若為誰容浮屠換
朝陽殿僧磬改景陽鐘興亡事淚老金銅驪山廢盡更
無宫女説𤣥宗海濤落月魚聲起滿眼秋風
　　虞美人(浄慈尼/)
君王曽惜如花面往事多恩怨霓裳和淚換袈裟又送
鸞輿北去聴琵琶　當年未削青螺髻知是歸期未天
花交室萬縁空結綺臨春何處淚痕中
　韋居安(號梅/澗)
　　摸魚兒
繞苕城水平波渺雙湖遙睇無際就中惟有漁灣好占
得西闗佳致楊栁外羨汎宅浮家當曰𤣥真子溪山信
美歎陳迹猶存前賢已往誰會景中意　蕭閑甚築室
三間近水汀洲香汎蘭芷清風明月知多少肻滯軟紅
塵裏垂釣餌趂春水生時賸有桃花鱖煩襟淨洗待辦
取輕蓑來分半席相對弄清泚
　
　
　
　
　
　
　詞綜巻二十七
欽定四庫全書
　詞綜巻二十八
　　　　　　　　　　翰林院檢討朱彛尊編
　　元詞五十四首
　　　李　琳(二首/)　　　　趙　文(三首/)
　　　宋　遠(一首/)　　　　周　景(一首/)
　　　劉將孫(一首/)　　　　蕭　列(一首/)
　　　司馬昂父(一首/)　　　應法孫(一首/)
　　　王學文(三首/)　　　　彭芳遠(一首/)
　　　危復之(一首/)　　　　顔子俞(一首/)
　　　劉景翔(一首/)　　　　呉元可(二首/)
　　　劉　鉉(一首/)　　　　蕭允之(四首/)
　　　黄子行(五首/)　　　　彭履道(一首/)
　　　李裕翁(一首/)　　　　叚𢎞章(一首/)
　　　劉天迪(三首/)　　　　周伯陽(一首/)
　　　尹公遠(一首/)　　　　曾允元(五首/)
　　　李天驥(一首/)　　　　劉應幾(一首/)
　　　周孚先(二首/)　　　　尹濟翁(一首/)
　　　王從叔(一首/)　　　　蕭漢傑(一首/)
　　　彭泰翁(一首/)　　　　趙功可(一首/)
　　　戴山隱(一首/)　　　　姜个翁(一首/)
　李　琳(號梅谿/長沙人)
　　六么令(京中清明/)
淡烟疎雨香逕渺啼鴂新晴畫簾閑巻燕外寒尤力依
約天涯芳草染得春風碧人間陳迹斜陽今古幾縷遊
絲趂飛蜨　誰向尊前起舞又覺春如客翠袖折取蔫
紅笑與簮華髪囘首青山一㸃簷外寒雲叠梨花著雨
柳花飛絮夢繞闌干滿園雪
　　木蘭花慢(汴京/)
蘂珠仙馭遠横羽葆簇蜺旌甚鸞月流輝鳯雲布彩翠
繞蓬瀛舞衣怯環珮冷問梨園幾度沸歌聲夢裏芝田
八駿禁中花漏三更　繁華一瞬化飛塵輦路劫灰平
悵碧滅烟綃紅凋露粉寂寞秋城興亡事空陳迹只青
山淡淡夕陽晴未向沙鷗說得柳風吹上旗亭
　趙　文(字儀可號青山廬陵/人東湖書院山長)
　　八聲甘州(和孔瞻懷信國公韻因念亦周弟/)
是去年春草又萋萋塵生縷金衣悵朱顔為土白楊堪
柱燕子誰依謾說漫漫六合無地著相思遼鶴歸來後
城亦全非　更有延平一劎向風雷半夜何處尋伊怪
天天何物堪作玉彈棋到今年無腸堪斷向清明獨自
掩荆扉何况又禽聲杜宇花事酴醿
　　瑞鶴仙(劉氏園栁/)
綠楊深似雨西湖上舊日愁絲恨縷風流似張緒羡春
風依舊年年眉嫵宫腰楚楚倚畫欄曾鬬妙舞想如今
似我零落天涯却悔相妒　痛絶長秋别後楊白花飛
舊腔誰譜年光暗度淒凉孰訴記菩提寺路叚家橋水
何時重到夢處况柔條老去爭奈繫春不住
　　塞翁吟
坐對梅花笑還記初度年時名利事總成非謾老矣何
為呉山夜月閩山霧囘首鬢影如絲懶更問斗牛箕强
憑醉成詩　閑思嗟漂泊浮雲飛絮曾跌蕩春風柘枝
便萬里金臺築就巳長分采藥龎公誓墓羲之百年政
爾一笑樽前兒女牽衣
　宋　遠(號梅洞/涂川人)
　　意難忘(同滕玉霄周秋陽劉尚友蕭高峯邂逅古/洪題樟鎭華光閣誌别分韻得重字)
雞犬雲中笑種桃道士虚費春風山城㸔過鴈春水夢
為龍雲上下燕西東久别各相逢向夜深江聲浦樹燈
影漁篷　舊遊新恨重重便十分談笑一様飄蓬𤣥經
摧意氣丹鼎賺英雄年易老世無窮春事苦匆匆更與
誰題詩藥市沽酒新豐
　周　景(字秋陽/南陽人)
　　水龍吟(前題得細字/)
人生能幾相逢百年四海為兄弟舊時青眼今番白髪
年華隕涕春更無情抛人先去楊花無蒂况江程漸短
别期漸緊須重把蘭舟繫　幸自清江如砥指黄壚流
鶯聲細滄波如許平蕪何處明朝迢遞何預興亡不如
休去牆隂挑薺且相期共㸔蓬萊清淺更三千歲
　劉將孫(字尚友廬陵/人辰翁子)
　　憶舊遊(前題得論字/)
正落花時節憔悴東風綠滿愁痕悄客夢驚呼伴侣斷
鴻有約回泊歸雲江空共道惆悵夜雨隔篷聞儘世外
縱横人間恩怨細酌休論　歎他鄉異縣渺舊雨新知
歴落情眞匆匆那忍别料當君思我我亦思君人生自
非麋鹿無計久同羣此去重消魂黄昏細雨人閉門
　蕭　列(號高峯/涂川人)
　　八聲甘州(前題得文字/)
可恰生飄零到荼蘼依然舊銷魂殘春幾許風風雨雨
客裏又黄昏無奈一江烟霧腥浪捲河豚身世忽如葉
那自清渾　莫厭悲歌笑語奈天涯有夢白髪無根怕
相思别後無字寫回文更月明洲渚杜鵑聲裏立向臨
分三生石情緣千里風月柴門
　司馬昂父(字九/臯)
　　最高樓
花信緊二十四番愁風雨五更頭侵堦苔蘚迴羅襪逗
衣梅潤試香篝綠窓閑人夢覺鳥聲幽　按秦箏學弄
相思調寫幽情恨殺知音少向何處説風流一絲楊柳
千絲恨三分春色二分休落花時流水裏兩悠悠
　應法孫
　　霓裳中序第一(和周革忩韻/)
愁雲翠萬叠露柳殘蟬空抱葉簾巻流蘇寶結乍庭戸
嫰凉闌干微月玉纎勝雪委素紈塵鎖香篋思前事鶯
期燕約寂寞向誰説　悲切漏籖聲咽漸寒灺蘭缸未
滅良宵長是間别恨酒凝紅綃粉涴瑶玦鏡盟鸞影缺
吹怨笛西風數闋無言久和衣成夢睡損縷金蝶
　王學文(字竹澗/眉山人)
　　摸魚兒(送汪水雲之湘/)
記當年舞衫零亂淋鈴忍按新闋杜鵑枝上東風晩㸃
㸃淚痕凝血芳信歇念初試琵琶曾識關山月悲絃易
絶奈笑罷顰生曲終愁在誰解寸腸結　浮雲事又作
南柯夢徹一簪聊寄華髪乾坤桑海無窮事才歴昆明
初刼誰共説都付與焦桐寫入梅花疊黄花送别休更
問湘魂獨醒何在沉醉浩歌發
　　綺寮怨
忽忽東風又老冷雲吹晩隂疎簾下茶鼎孤烟斷橋外
梅豆千林江南庾郎憔悴睡未醒病酒愁怎禁倚闌干
一扇凉風㸔平地落花如雪深　千曲囊中古琴平泉
金谷不堪舊事重尋當日登臨都化作夢銷沉元龍邱
墳無恙誰喚起共論心哀歌怨吟問何似啼鳥枝上音
　　柳梢青(友人至/)
客裏淒凉桐花滿地杜宇深山幸自君來誰教君去剪
剪輕寒　愁懷無語相㸔謾寫入徽絃自彈小院黄昏
前村風雨莫倚闌干
　彭芳遠
　　滿江紅(聞笛/)
愁滿關山又吹得蘆花雪深西樓外天低水湧龍挾泓
吟回首人間無此曲數峯江上落餘音似斷雲飛絮兩
悠悠何處尋　江南路晴又隂聲韻改淚盈襟自中郎
去處羽泛商沉牛背斜陽添别恨鸞膠秋月續琴心待
醉騎黄鶴度蒼寒霜滿林
　危復之(撫州人元帥郭昂薦為儒學官不就至元中/累徴不應隱紫霞山中卒私諡貞白先生)
　　永遇樂
早葉初鶯晩風孤蜨幽思何限檐角縈雲階痕積雨一
夜苔生徧玉窓閑掩瑶琴慵理寂寞水沉烟斷悄無言
春歸無覓巻簾見雙飛燕　風亭泉石烟林薇蕨夢繞
舊時曾見江上閑鷗心盟猶在分得眠沙畔引觴浮月
飛談巻霧莫管愁深歡淺起來倚䦨干拾得殘紅一片
　顔子俞(號吟竹/太和人)
　　清平樂(留王静得/)
留君少住且待晴時去水鶴夜深雲外語明日棠梨花
雨　尊前不盡餘情都上鳴絃細聲二十四番風後綠
隂芳草長亭
　劉景翔(號溪山/安成人)
　　如夢令
獨立荷汀烟暮一霎錦雲香雨似為我無情驚起鴛鴦
飛去飛去飛去却在綠楊深處
　呉元可(字山庭/吉安人)
　　鳯凰臺上憶吹簫
更不成愁何曾是醉豆花雨後輕隂似此心情自可多
了閑吟秋在西樓西畔秋較淺不似情深夜來月為誰
瘦小塵鏡羞臨　彈箏舊家伴侣記鴈啼秋水下指成
音聽未穩當時自誤又况如今那是柔腸易斷人間事
獨此難禁雕籠近數聲别似春禽
　　采桑子
江南二月春深淺芳草青時燕子來遲剪剪輕寒不滿
衣　清宵欲寐還無寐顧影顰眉整帶心思一樣東風
兩樣吹
　劉　鉉(字鼎/玉)
　　烏夜啼(石榴/)
垂楊影裏殘紅甚匆匆只有榴花全不怨東風　暮雨
急曉霞濕綠玲瓏比似茜裙初染一般同
　蕭允之(號竹/屋)
　　蝶戀花(舟行懷舊/)
十幅歸帆風力滿記得來時買酒朱橋畔遠樹平蕪空
目斷亂山惟見斜陽半　誰把新聲翻玉筦吹過滄浪
多少傷春怨巳是客懷如絮亂畫樓人更回頭㸔
　　虞美人
朱樓曾記回嬌眄滿座春風轉紅潮生面酒微醺一曲
清歌畱住半牕雲　大都咫尺無消息望斷青鸞翼夜
長香短燭花紅多少思量只在雨聲中
　　㸃絳脣
花徑相逢眼期心諾情如昨怕人疑著佯弄鞦韆索
知有而今何似當初莫愁難託雨鈴風鐸夢㫁燈花落
　　瑣忩寒
細雨收塵輕隂弄日柳絲掠道桃邊杏處猶記玉驄曾
到對東風回首舊游香消艶歇無音耗悵佳人有約難
來綠遍滿庭芳草　愁抱沉吟久問翠珥金鈿為何人
好回文細字塵暗當年纎縞倚䦨干斜陽又西歡期易
失春易老待何時再覓珍叢共把清尊倒
　黄子行(號蓬/甕)
　　西湖月(自度商調/)
湖光冷浸玻瓈蕩一餉薫風小舟如葉藕花十丈雲梳
霧洗翠嬌紅怯壺觴圍坐處正酒醁吹波潮暈頰尚記
得玉臂生凉不放汗香輕浹　殢人小摘牆榴為碎搯
猩紅細認裙褶舊遊如夢新愁似織淚珠盈睫秋娘風
味在怎得對銀缸生笑靨消瘦沈約詩腰彷彿堪捻
　　又(探梅/)
初弦月挂林梢又一度西園探梅消息粉牆朱戸苔枝
露蘂淡匀輕飾玉兒應有恨為悵望東昏相記憶便解
珮飛入雲階長伴此花傾國　還嗟瘦損幽人記立馬
攀條倚欄横笛少年風味拈花弄蘂愛香憐色揚州何
遜在試㸃染吟箋畱醉墨謾贏得疎影寒牕夜深孤寂
　　滿江紅(歸自湖南題富春館/)
津鼓匆匆猶記得故人相送春江上鳥啼花影馬嘶香
鞚情逐陽關金縷斷淚和楊柳春絲重算别來幾度月
明時相思夢　山萬叠秋眉聳春一㸃歸心動問風儔
月侣有誰遊從百里家山明日到一尊芳酒今宵共任
樓頭吹盡五更風梅花弄
　　花心動(落梅/)
誰倚青樓把謫仙長笛數聲吹裂一片乍零千㸃還飛
正是雨晴時節水晶簾外東風起巻不盡滿庭春雪畫
欄小斜鋪亂颭翠苔成纈　嫋嫋餘香未歇空悵望音
塵兩眉愁切翠袖淚乾粉額妝寒此恨有誰同説江南
春信無痕跡餘情在冷烟殘月夢魂遠蘭燈伴人易滅
　　小重山
一㸃斜陽紅欲滴白鷗飛不盡楚天碧漁歌聲斷晩風
急攬蘆花飛雪滿林濕　孤館百憂集家山千里遠夢
難覓江湖風月好收拾故溪雲深處著蓑笠
　彭履道
　　蘭陵王
章臺路西出重城幾歩秦樓曉花氣分明一霎空濛洗
高樹行人半倚戸飛去黄鸝自語秋千小不繫柳條惟
有輕隂約飛絮　鈿車暗相遇早拂拭紅巾初放鸚鵡
聞歌猶是淋鈴處喚鳴箏掩面倚壚呼酒東風重記舊
眉嫵報伊共歌舞　西去屢回顧漸客舍荒凉嘶馬先
駐玉關萬里知何許但倦擁荒澤瓜洲難渡將軍垂老
望故國夜夢苦
　李裕翁
　　摸魚兒
訝江南許多風景繁華只在晴晝些兒淡沲冲融意到
處拈花著柳疎雨後更艶艶綿綿潑眼濃如酒飛浮宇
宙但借日浮香隨風著物巧筆畫難就　惆悵處曾記
蘇堤携手十年驚覺回首蒼埃霽景成隂晦湖水湖烟
依舊凝望久問燕燕鶯鶯識此年華否長門别有脉脉
斷腸人柔情蕩漾長是為伊瘦
　段宏章(號懶融/吉州人)
　　洞仙歌(荼䕷/)
一庭晴雪了東風孤注睡起濃香占牕戸對翠蛟盤雨
白鳯迎風知誰見愁與飛紅流處　想飛瓊弄玉共駕
蒼烟欲向人間挽春住清淚滿檀心如此江山都付與
斜陽杜宇是曽約梅花帶春來又自趂梨花送春歸去
　劉天迪(字雲閑/西昌人)
　　齊天樂(嚴縣尹席上和李觀我韻/)
瑞麟香軟飛瑶席吟仙笑陪歡宴桐影吹香梅隂弄碧
一味晩凉堪薦停杯緩勸記羅帕求詩琵琶遮面十載
揚州夢回前事楚雲遠　人生總是逆旅但相逢一笑
如此何限采石宫袍沉香醉筆何似輕衫小扇流年暗
換甚新雨情懷故園心眼明日西江斜陽帆影轉
　　一萼紅(夜聞南婦哭北夫/)
擁孤衾正朔風淒緊氊帳夜驚寒春夢無憑秋期又誤
迢遞烟水雲山斷腸處黄茅瘴雨恨驄馬憔悴只空還
揉翠盟孤啼紅怨切暗老朱顔　堪歎揚州十載甚倡
條冶葉不省春殘蔡琰悲笳昭君怨曲何預當日悲歡
謾贏得西鄰倦客空惆悵今古上眉端夢破梅花角聲
又報更䦨
　　虞美人
子規解勸春歸去春亦無心住江南風景正堪憐到得
而今不去待何年　無端往事縈心曲兩鬢先驚綠薔
薇花發望春歸謝了薔薇又見楝花飛
　周伯陽(字霽/海)
　　摸魚兒
又匆匆月鞭露鐙梅花江上歸路海圖破碎來時線何
似彩衣低舞風雪暮正望斷青山一髪雲横處浩歌獨
舉便想見迎門牽衣兒女總是舊眉嫵　陽關曲揮灑
紫薇花露妙音清遠高駐經寒楊柳休輕折搖動一溪
霜霧邯鄲歩笑布襪青鞋去住知何許汀鷗沙鷺若問
我重來明年有約今日是前度
　尹公遠(號琴/泉)
　　尉遲盃(題盧古溪響碧琴所/)
氷絃語在竹樹院落深深處當年野草閑花何許浮雲
飛絮征鴻止止縱汗漫遊人遠回顧遲瓊樓五色簾開
喚醒𤣥鶴飛舞　何事夢斷湖山尚九里松聲八月潮
怒三十年餘臺池淚應不為花奴羯鼓想天上羣仙老
矣甚比似人間更愁苦倩畫欄畱住西風莫教吹入雲
去(古溪琴操/浙音故云)
　曾允元(字舜卿號鷗/江太和人)
　　月下笛(次韻/)
吹老楊花浮萍㸃一溪春色閑尋舊迹認溪頭浣沙磧
柔條折盡成輕别向空外瑤簪一擲算無情更苦鶯巢
暗葉啼破幽寂　凝立䦨干側記露飲東園聨鑣西陌
容銷鬢減相逢應是難識東風吹得愁似海謾㸃染空
堦自碧獨歸晩解説心中事月下短笛
　　謁金門
山銜日淚灑西風獨立一葉扁舟流水急轉頭無處覓
　去則而今巳去憶則如何不憶明日到家應記得寄
書回鴈翼
　　點絳脣
一夜東風枕邊吹散愁多少數聲啼鳥夢轉紗窓曉
來是春初去是春將老長亭道一般芳草只有歸時好
　　水龍吟(春夢/)
日高深院無人楊花撲帳春雲暖回文未就停鍼不語
繡牀倚遍翠被籠香綠鬟墮膩傷春成倦儘雲山烟水
柔情一縷又暗逐金鞍遠　鸞珮相逢甚處似當年劉
郎仙苑凭肩後約畫眉新巧從來未慣枕落釵聲簾開
燕語風流雲散甚依稀難記人間天上有緣重見
　　齊天樂(次趙方谷韻/)
碧梧枝上占秋信微聞雨聲還愜虹影分晴雲光透晩
殘日依依團箑䦨干一霎又長笛歸舟亂鴉荒堞兩鬢
西風有人心事到紅葉　嬌蓮相對欲語奈蓮莖有刺
愁不成折天上歡期人間巧意今夜明河如雪新寛帶
結想寶篆頻温翠奩低掲霧濕雲鬟淺妝深拜月
　李天驥(字雲飛/廬陵人)
　　摸魚兒(燈花/)
又何須向明還滅寒花㸃綴孤影玉龍度海吹魚浪烟
淡寶釵横鬢斜又整是蟲滴驪珠兩兩相交頸夜長人
靜恁玉果低抛金錢暗卜此意有誰領　歡娯事料想
憑伊先應帕綃新淚猶凝銀箆未忍輕挑去只恐暗風
吹燼重記省怕莫是明朝有箇青鸞信怎知無定算只
解窺人人孤影隻成瘦又成病
　劉應幾(號定叟/安成人)
　　憶舊遊(聞鴈/)
記銅駝載酒翠陌吹簫曾聽相呼不盡離離意攪柔腸
如剪立馬踟蹰人生似此蒼鬢堪得幾聲疎想怨入秋
深愁隨天遠滿目平蕪　音書未曾寄正人在燕臺忘
却回車奈菰蒲舊地山空朩落霜老泉枯月明仙掌何
處轉首失棲烏待説與雲間瀟湘近日風捲湖
　周孚先(號梅心/西昌人)
　　朩蘭花慢
訪梅江路遠喜春在劒川湄正鴈磧雲深魚村笛晩茸
㡌斜欹舊遊不堪回首更文園多病減腰圍惟有秋娘
聲價風流仍似前時　依稀壁粉舊曾題烟草半淒迷
歎單父臺荒黄公壚寂難覓佳期誰家歌樓催雪遣夜
來風雨緊些兒醉後唾壺敲缺龍光搖動晴漪
　　蝶戀花
舟艤津亭何處樹曉起瓏璁回首迷烟樹江上離人來
又去飄零只似風前絮　倦倚蓬牕誰共語野草閑花
一一傷離緒明日重來須記取綠楊門巷深深處
　尹濟翁(字澗民/吉州人)
　　一萼紅(和玉霄感舊/)
玉搔頭是何人敲折應為節秦謳棐几朱絃剪燈雪藕
幾回數盡更籌草草又一番春夢夢覺了風雨楚江秋
却恨閑身不如鴻鴈飛過妝樓　又是水枯山瘦歎迴
腸難貯萬斛新愁懶復能歌那堪對酒物華冉冉都休
江上柳千絲萬縷惱亂人更忍凝眸猶怕月來弄影莫
上簾鈎
　王從叔(號山樵/廬陵人)
　　秋蘂香(用清真韻/)
薄薄羅衣乍暖紅入酒痕潮面絮花舞倦帶嬌眼昨夜
平堤水淺　故人信斷風箏線誤歸燕夢魂不怕山路
遠無奈碁聲隔院
　蕭漢傑(號唫所/吉水人)
　　賣花聲(春雨/)
濕逗晩香殘春淺春寒灑牕塡戸著幽欄慘慘悽悽仍
滴滴做出多般　和霰撒珠盤枕上更闌芭蕉怨曲帶
愁彈綠遍堦前苔一片曉起誰㸔
　彭泰翁(字㑹心/安福人)
　　拜星月慢(祠壁宫姬控弦可念/)
霧滑觚稜塵侵團扇恨滿哀彈倦理控雨籠雲共閑情
孤倚歛蛾黛怕似流鶯歴歴惹得玉銷瓊碎可惜闌干
但苔花沉穗　算天音不入人間耳何人謾裛損青衫
淚不是舊譜都忘厭新腔嬌脆多生不得丹青意重來
又花鎖重門閉到夜永笙鶴歸時月明天似水
　趙功可(號晚山/廬陵人)
　　曲游春
千樹籠芳草正蒲風微過梅雨新霽客裏幽窓算無春
可到和愁都閉萬種人生計應不似午天閑睡起來時
踏碎松隂蕭蕭欲動疑水　借問歸舟歸未望柳色烟
光何處明媚抖擻人間除離情别恨乾坤餘幾一笑晴
鳧起酒醒後䦨干獨倚時見雙燕飛來斜陽滿地
　戴山隱
　　滿江紅(聞笛/)
醉倚江樓長空外行雲遙駐甚淒凉孤吹含商引羽薄
夜冷侵沙浦鴈老龍吟徹寒潭雨驀凉飈一陣捲潮來
驚飛去　重欲聽知何處誰為我胡牀據謾尋尋覓覓
凝情如許舊日山陽猶有恨向生長往今誰賦恐憑欄
人有愛梅心空愁竚
　姜个翁
　　霓裳中序第一(春晚旅寓/)
園林罷組織樹樹東風翠雲滴草滿地間行迹聽得聲
聲曉鶯如覓愁紅半濕煞憔悴牆根堪惜可念我飄零
如此一地送岑寂　龜石當年第一也似老人間風日
餘葩選甚顔色羞撚江南斷腸詞筆留春渾未得翻些
入啼鵑夜泣清江晩綠楊歸思隔岸數峯出
　
　
　
　
　
　
　
　
　
　
　
　
　
　
　
　詞綜巻二十八
欽定四庫全書
　詞綜巻二十九
　　　　　　　　　　翰林院檢討朱彛尊編
　　元詞五十二首
　　　虞　集(三首/)　　　　鮮于樞(一首/)
　　　宋　褧(一首/)　　　　劉　詵(一首/)
　　　曹伯啓(一首/)　　　　許有壬(四首/)
　　　許有孚(一首/)　　　　馬　熈(二首/)
　　　許　楨(二首/)　　　　薩都拉(四首/)
　　　張　翥(二十七首/)　　袁　易(二首/)
　　　沈　禧(一首/)　　　　洪希文(一首/)
　　　楊立齋(一首/)
　虞　集(字伯生號卲菴宋相允文五世孫家崇仁以/薦授大都路儒學教授累官翰林直學士兼)
　　　　(國子祭酒天厯中除奎章閣侍書學士卒贈/江西行省中書省參知政事封仁壽郡公諡)
　　　　(文靖有/道園集)
　　蘇武慢(和馮尊師/)
放棹滄浪落霞殘照聊倚岸迴山轉乘鴈雙鳧斷蘆漂
葦身在畫圖秋晩雨送灘聲風搖燭影深夜尚披吟巻
算離情何必天涯咫尺路遙人遠　空自笑洛下書生
襄陽耆舊夢底幾時曾見老矣浮丘賦詩明月千仞碧
天長劒雪霽瓊樓春生瑤席客我故山高宴待雞鳴日
出羅浮飛度海波清淺
　　又
憶昔東坡夜游赤壁孤鶴掠舟西過英雄消盡身世茫
然月小水寒星大何似漁翁不知今古醉傍蓼花燃火
夢相逢羽服翩􁯤未必此時非我　誰解道歲晩江空
風帆目力横槊賦詩江左清露衣裳晩風洲渚多少短
歌長些玉宇高寒故人何處𣺌𣺌予懷無那歎乘桴浮
海飄然從我未知誰可
　　風入松(寄柯敬仲/)
畫堂紅袖倚清酣華髪不勝簪幾回晩直金鸞殿東風
軟花裏停驂書詔許傳宫燭輕羅初試朝衫　御溝氷
泮水挼藍飛燕語呢喃重重簾幕寒猶在憑誰寄銀字
泥椷報道先生歸也杏花春雨江南
　鮮于樞(字伯機漁陽人官至太/常典簿有困學齋集)
　　念奴嬌(八詠樓/)
長溪西注似延平雙劎千年初合溪上千峯明紫翠放
出羣龍頭角瀟灑雲林微茫烟草極目春洲濶城高樓
逈恍然身在寥廓　我來隂雨兼旬灘聲怒起日日東
風惡須待青天明月夜一試嚴維佳作風景不殊溪山
信美處處堪行樂休文何事年年病如削
　宋　褧(字顯夫宛平人泰定中進士累官翰林直學/士贈國子祭酒輕車都尉范陽郡侯諡文清)
　　　　(所著有燕石/集詞一巻)
　　浣溪沙(崑山州城西小寺/)
落日呉江駐畫橈招提佳處暫逍遙海風吹面酒全消
　曲沼芙蓉秋的的小山叢桂晩蕭蕭幾時容我夜吹
簫(顯夫聴雨賀新凉詞夢斷羅裙天如漆一寸鄉心淒/楚㸃㸃是寂寥情緒明日孤舟成獨往更難堪長夜)
(瀟湘浦亦有佳致/惜全首不稱也)
　劉　詵(號桂翁廬陵人諡文/敏有桂隱集附詞)
　　謁金門
春睡倦自揀花枝行遍昨日新紅今日變細挼將袖染
　翠扇迎風撲面飛去晴絲還轉簾外楊花簾裏燕相
逢如未見
　曹伯啓(字士開碭山人被薦拜西臺御史歴集賢學/士引年歸天厯中召為淮東廉訪使陜西諸)
　　　　(道行御史臺中丞不起贈行中書左丞上䕶/軍追封魯郡公諡文貞有漢泉漫稿詞一巻)
　　南鄉子(四川道中作/)
蜀道古來難數日驅馳興已闌石棧天梯三百尺危欄
應被傍人畫裏㸔　兩握不曾乾俯瞰飛流過石灘到
晩纔知身是我平安孤館青燈夜更寒
　許有壬(字可用湯隂人延祐二年進士累官集賢大/學士改樞密副使拜中書左丞卒諡文忠有)
　　　　(圭塘小稿/詞一巻)
　　摸魚子(和明初韻/)
買陂塘旋栽楊柳歸來此是先務他鄉故里都休較舊
雨不如今雨鴻在渚笑爾尚南飛吾已安孤嶼黄花解
語道人老宜秋身安耐酒此正有眞趣　鑾坡路大手
深慚燕許超騰又悖鍾吕但求閑澹如元亮不恨詩無
竒句傾綠醑底須按樂天池上霓裳譜休論往古有三
日重陽約君同醉老子築西圃
　　太常引(池荷/)
幽人早起赴池亭初日照娉婷風葢露珠傾又勝似前
時雨聲　水沉香裏錦雲深處雙檜挿天青一葉釣舟
輕似野渡無人自横
　　又
四隄楊柳接松筠香破水芝新羅襪不生塵笑畫裏凌
波未眞　紅衣縹緲清風蕭瑟半醉岸烏巾不是葛天
民也做得江湖散人
　　沁園春(臨清舟中次韓伯髙見贈韻寄可行/)
草木無情不問寒暄開時便開只黄花多事偏憐隱逸
白頭何補且避賢才老友相逢清談絶倒休校劉郎去
後栽尊中物勝他年千里謾寄寒梅　神仙合住蓬萊
奈老去思兒忍不回任景莊槐老誰為癡夢杜家酒美
且浣幽懷渭北江東暮雲春樹何日扁舟更此來公知
否便連朝觴詠能幾徘徊
　許有孚(字可行官湖廣儒學副提舉歴/中憲大夫同僉太常禮儀院事)
　　摸魚子
買陂塘旋栽楊柳不妨三月農務溪翁走報新痕漲昨
夜西山雷雨將沒渚有複徑雙洲繚繞通孤嶼黄鸝對
語正春色暄妍物華明媚好在浴沂趣　天涯路芳草
茫茫如許蠻箋難寫心吕碧雲冉冉春波綠都是相思
情句花共醑似梅與山礬臭味曽同譜堤隂樹古要亂
絮漫空柔條蘸水愼勿折樊圃
　馬　熈(字明/初)
　　摸魚子
買陂塘旋栽楊柳夢中還理家務十年不到衡山麓辜
負楚雲湘雨蘋映渚渺杜若江蘺香接烟霞嶼口心相
語為蠅驥東西雲龍上下誤却釣游趣　平生志欲識
平輿二許煌煌岳降申吕菲詞聊為先生壽博得月章
星句母我醑只小草幽蘭心醉離騷譜松存徑古待游
遍西園荷鋤歸去吾亦愛吾圃
　　太常引(和池荷韻/)
園中風物水中亭消得兩娉婷濁酒巻荷傾早洗盡箏
聲笛聲　四隄晴柳一天花氣付與晩山青飛絮挾雲
輕任膝上瑤琴自横
　許　楨(有士子有壬與楚人馬熈及弟有孚/倡和楨與焉共為圭塘欵乃集一巻)
　　摸魚子
買陂塘旋栽楊柳求田專理農務扁舟來往烟波裏青
篛綠蓑風雨時泛渚把遠岫遙岑收拾來孤嶼霜花笑
語道鳯閣鸞臺黄塵烏㡌爭似醉鄉趣　洹溪上道士
而今誰許非熊夢斷姜吕水聲山色相縈繞湧出筆端
新句斟桂醑聽萬籟笙竽一派仙家譜休論往古向種
菊籬邊觀魚軒外晩節有秋圃
　　太常引
池亭荷淨納凉時四面柳依稀棹得酒船回㸔風裏紗
巾半欹　殘霞照水夕陽明樹天付畫中詩應不負歸
期更誰㸔桃花面皮
　薩都拉(字天錫鴈門人登泰定進士官/京口錄事終河北亷訪司經歴)
　　滿江紅(金陵懷古/)
六代豪華春去也更無消息空悵望山川形勝已非疇
昔王謝堂前雙燕子烏衣巷口曾相識聽夜深寂寞打
孤城春潮急　思往事愁如織懷故國空陳迹但荒烟
衰草亂鴉斜日玉樹歌殘秋露冷胭脂井壞寒螿泣到
如今只有蔣山青秦淮碧
　　小䦨
去年人在鳯凰池銀燭夜彈絲沉水香消棃雲夢暖深
院繡簾垂　今年冷落江南夜心事有誰知楊柳風柔
海棠月澹獨自倚欄時
　　百字令(登石頭城/)
石頭城上望天低呉楚眼空無物指點六朝形勝地惟
有青山如壁蔽日旌旗連雲檣艣白骨紛如雪一江南
北消磨多少豪傑　寂寞避暑離宫東風輦路芳草年
年發落日無人松逕裏鬼火高低明滅歌舞尊前繁華
鏡裏暗換青青髪傷心千古秦淮一片明月
　　朩蘭花慢(彭城懷古/)
古徐州形勝消磨盡幾英雄想鐵甲重瞳烏騅汗血玉
帳連空楚歌八千兵散料夢魂應不到江東空有黄河
如帶亂山迴合雲龍　漢家陵闕起秋風禾黍滿關中
更戲馬臺荒畫眉人遠燕子樓空人生百年寄耳且開
懷一飲盡千鍾回首荒城斜日倚欄目送飛鴻
　張　翥(字仲舉晉寜人至正初以薦為國子助教累/官河南行省平章政事兼翰林學士有蜕巖)
　　　　(樂府/三巻)
　　瑞龍吟(癸丑歲冬訪游𢎞道樂安山中席賓米仁/則用清真詞韻賦别和以見情)
鼇溪路瀟灑翠壁丹崖古藤高樹林間猿鳥欣然故人
隱在溪山勝處　久延竚渾似種桃源裏白雲窓戸燈
前素瑟清樽開懷正好連牀夜語　應是山靈畱客雪
飛風起長松掀舞誰道倦途相逢傾葢如故陽春一曲
總是關心句何妨共磯頭把釣梅邊徐歩只恐匆匆去
故園夢裏長牽别緒寂寞閑鍼縷還念我飄零江湖烟
雨斷腸歲晩客衣誰絮
　　多麗(西湖汎舟夕歸施成大席上以晚山青為起/句各賦一詞)
晩山青一川雲樹冥冥正參差烟凝紫翠斜陽畫出南
屏館娃歸呉臺遊鹿銅仙去漢苑飛螢懷古情多憑高
望極且將尊酒慰飄零自湖上愛梅仙遠鶴夢幾時醒
空畱得六橋疎柳孤嶼危亭　待蘇堤歌聲散盡更須
攜妓西泠藕花深雨凉翡翠菰蒲軟風弄蜻蜓澄碧生
秋閙紅駐景採菱新唱最堪聽一片水天無際漁火兩
三星多情月為人畱照未過前汀
　　摸魚兒(送黄任伯歸豐城時任伯放其妾還家故/及)
正匆匆楚鄉秋晩孤鴻飛過南浦同來桃葉堪惆悵一
舸載春先去愁絶處問那曲䦨干曾聽人低語今宵最
苦向楓樹溪橋蘆花野館剪燭臥聽雨　呉霜鬢破帽
西風怎䕶絲絲多是離緒舊情頓冷新愁重總付墜鞭
詞譜君記取待雪夜相思乘興柴岡路唱予和汝要款
叚隨車輕盈喚酒重為國香賦
　　又(春日西湖泛舟/)
漲西湖半篙新雨麴塵波外風軟蘭舟同上鴛鴦浦天
氣嫰寒輕暖簾半捲度一縷歌雲不礙桃花扇鶯嬌燕
婉任狂客無腸王孫有恨莫放酒杯淺　埀楊岸何處
紅亭翠館如今遊興全懶山容水態依然好惟有綺羅
雲散君不見歌舞地青蕪滿目成秋苑斜陽又晩正落
絮飛花將春欲去目送水天遠
　　又(黄季景湖亭蓮花中雙頭一枝邀予同賞而為/人折去季景惘然請賦)
問西湖舊家兒女香魂還又連理多情欲賦雙蕖怨閑
却滿奩秋意嬌旖旎愛照影紅妝一樣新梳洗王孫正
擬喚翠袖輕歌玉箏低按凉夜為花醉　鴛鴦浦淒斷
凌波夢裏空憐心苦絲脆呉娃小艇應偷採一道綠萍
猶碎君試記還怕是西風吹作行雲起䦨干謾倚待載
酒重來尋芳已晩餘恨渺烟水
　　又(題熊伯宣藏梅花巻子/)
記西湖水邊曾見查牙老樹如此氷痕冷沁苔枝雪的
歴數花纔試天也似愛玉質清高不入閑紅紫孤山處
士謾賦得招魂烟荒水暗寂寞抱香死　春風筆休憶
深宫舊事添人多恨多思黑池雪嶺三生夢喚起縞衣
仙子仍獨自伴痩影黄昏和月窺窓紙聲聲字字寫不
盡江南閑愁萬斛訴與綠衣使
　　又(元夕呉門姚子章席上同柯敬仲賦敬仲以虞/學士書風入松于羅帕作軸故末句及之楚芳)
　　　(呉蘭二妓名/)
記蘭臺舊時風景西樓燈火如畫嚴城月色依然好無
復綺羅遊冶歡意謝向客裏相逢還有思陶寫金樽翠
斚把錦字新聲紅牙小拍分付倦司馬　繁華夢喚起
燕嬌鶯姹肯教孤負元夜楚芳玉潤呉蘭媚一曲夕陽
西下沉醉罷君試問人生誰是無情者先生歸也但畱
意江南杏花春雨和淚在羅帕
　　疎影(王元章梅墨圖/)
山隂賦客怪幾番睡起窓影生白縹緲仙姝飛下瑤臺
淡竚東風顔色微霜却䕶朦朧月更漠漠暝烟低隔恨
翠禽啼處驚殘一夜夢雲無迹　惟有龍煤解染數枝
入畫裏如印溪碧老樹枯苔玉暈氷圍滿幅寒香狼藉
墨池雪嶺春長好悄不管小樓横笛怕有人誤認寒花
欲點曉來妝額
　　解連環(留别臨川諸友/)
夜來風色歎青燈素被早寒欺客想寂寞人在簾櫳望
塞鴈欲來又催刀尺秋滿關河更誰倚夕陽横笛記題
花賦月此地與君幾度遊歴　江頭楚楓漸赤對愁樽
飲淚難問消息趂一舸千里東歸渺天末亂山水邊孤
驛晼晩年華悵囘首雨南雲北算今古此情此恨甚時
盡得
　　綺羅香雨(中舟次洹上/)
燕子梁深秋千院冷半濕垂楊烟縷怯試春衫長恨踏
青期阻梅子後餘潤畱寒藕花外嫰凉銷暑漸驚他秋
老梧桐蕭蕭金井斷蛩暮　薰篝須待被暖催雪新詞
未穩重尋笙譜水閣雲窓總是慣曾經處曾信有客裏
關河又怎禁夜深風雨一聲聲滴在疎篷做成情味苦
　　喜遷鶯(瓊花/)
東風吹盡但一片綠隂空畱春恨后土祠荒飛瓊謫久
還喜玉容堪認二十四橋夜月二十四番花信便載酒
怕芳菲易老隂晴難穩　嬌困羞起晩竚立畫欄淨洗
閑脂粉沉水濃薰蜂黄淡染自有絶塵香韻也知世間
無對肯許浮花相近鳯簫遠待數枝折與玉峯人問
　　水龍吟(廣陵送客次鄭蘭玉賦蓼花韻/)
芙蓉老少妝殘露華滴盡珠盤淚水天瀟灑秋容冷淡
憑誰㸃綴痩葦黄邊疎蘋白外滿汀烟穟把餘妍分與
西風染就猶堪愛紅芳媚　幾度臨流送遠向花前偏
驚客意船窓雨後數枝低入香零粉碎不見當年秦淮
花月竹西歌吹但此時此處叢叢滿眼伴離人醉
　　又(蠟梅/)
玉人梔貌堪憐曉妝一洗鉛華盡此花應是菊分顔色
梅分風韻萼㸃駝酥口攅金磬心凝檀粉甚女貞染就
仙衣絶勝蜂兒重鵞兒嫰　説與玉龍莫品怕宫波一
般流恨故人堪寄折枝代取江南春信沉水全薰蘖絲
密綴額黄深暈乍燕姬未識是花是蠟笑偎人問
　　摘紅英
鶯聲寂鳩聲急栁烟一片梨雲濕驚人困教人恨待到
平明海棠應盡　青無力紅無跡殘香賸粉那禁得天
難準晴難穩晩風又起倚欄爭忍
　　齊天樂(臨川夜飲滏陽李輔之寓所/)
紅霜一樹淒凉葉驚烏夜深啼落客裏相逢尊前細數
幾度雨飄風泊微吟緩酌漸月影斜欹畫欄東角只怕
梅花無人㸔管痩如削　江湖容易歲晩想多情念我
歸信曾約塵土狂縱山林舊隱夢寄草堂猿鶴離懷最
惡是酒醒香殘燭寒花薄一叚銷凝覺來無處著
　　朩蘭花慢(次韻陳見心文學孤山問梅/)
愛西湖千樹曾幾度為攜樽向栁外停橈苔邊待鶴酒
熱詩温瀛洲舊時月色悵荒凉惟有數枝存天上梨花
成夢江南桃葉移根　如今憔悴客愁村難返暗香魂
甚歲晩春遲角寒笛曉雪暗雲昏登臨不堪寄目但青
山隱隱月紛紛再約與君同醉從他啄木敲門
　　眞珠簾(壽韓伯清提舉時在平江/)
銀蟾半露嬋娟影西風早次第中秋天氣凉透小簾櫳
乍夜長遲睡見説靈巖山色好甚也不濃如歸意歸未
趂西泠載酒南園尋桂　還是客裏生朝把金尊綠酒
與誰同醉烟雨隔埀虹望美人秋水桃葉妝樓團扇曲
但小草鸞箋相寄傳示送白蘋一剪碧雲千里
　　東風第一枝(憶梅/)
老樹渾苔横枝未葉青春肯誤芳約背隂未返氷魂陽
稍已含紅萼佳人寒怯誰驚起曉來梳掠是月斜花外
幺禽霜冷竹間幽鶴　雲淡淡粉痕漸薄風細細凍香
又落叩門喜伴金樽倚欄怕聽畫角依稀夢裏記半面
淺窺朱箔甚時得重寫鸞箋去訪舊遊東閣
　　陌上花(使歸閩浙歲暮有懷/)
關山夢裏歸來還又歲華催晩馬影雞聲諳盡倦郵荒
館綠箋密記多情事一㸔一回腸斷待殷勤寄與舊遊
鶯燕水流雲散　滿羅衫是酒香痕凝處唾碧啼紅相
半只恐梅花痩倚夜寒誰暖不成便沒相逢日重整釵
鸞箏鴈但何郎縱有春風詞筆病懷渾懶
　　定風波(商角調賦西江客舍酒後聞梅花吹香滿/忩醒而  此)
恨行雲特地高寒牢籠好夢不定婉晩年華淒凉客况
泥酒渾成病畫欄深碧窓靜一樹瑤花可憐影低映怕
明月照見青禽相並　素衾正冷又寒香枕上薰愁醒
甚銀牀霜凍山童未起誰汲牆隂井玉笙殘錦書逈應
是多情道薄倖爭肯等閑孤負西湖春興
　　八聲甘州(秋日西湖泛舟午後遇雨/)
向芙蓉湖上駐蘭舟淒涼勝遊稀但西泠橋外北山堤
畔殘栁依依追憶鶯花舊夢回首冷烟霏惟有盟鷗好
時傍人飛　聽取紅顔象板儘歌回彩扇舞換仙衣正
白蘋風急吹雨暗斜暉空惆悵離懷未展更酒邊忍又
送將歸江南客此生心事只在漁磯
　　滿江紅(錢舜舉桃花折枝/)
前度劉郎重來訪𤣥都燕麥回首地暗香銷盡暮雲低
碧啼鳥猶知人悵望東風不管花狼藉又淒淒紅雨夕
陽中空相憶　繁華夢渾無迹丹青筆還畱得恍一枝
長見故園春色塵世事多吾欲避武陵路遠誰能覓但
有山可隱便須歸栽桃客
　　風入松(廣陵元夜病中有感/)
東風巷陌暮寒驕燈火閙河橋勝游憶徧錢唐夜青鸞
遠信斷難招蕙草情隨雪盡梨花夢與雲銷　客懷先
自病無聊綠酒負金蕉下帷獨擁香篝睡春城外玉漏
聲遙可惜滿街明月更無人為吹簫
　　踏莎行(江上送客/)
芳草平沙斜陽遠樹無情桃葉江頭渡醉來扶上朩蘭
舟將愁不去將人去　薄劣東風夭斜落絮明朝重覓
吹笙路碧雲紅雨小樓空春光已到銷魂處
　　露華(玉簪/)
瀛洲種玉總付與花神月底深斸琢就瑤笄光映鬢雲
斜矗幾度借取搔頭别試漢宫妝束風露冷幽香半襟
淡竚欄曲　亭亭雪艶愁獨愛粉沁氷筩鬚撚金粟石
上那回磨斷爭忍輕觸一自楚客歸來珠履舊遊誰續
秋夢起殘妝半簮墜綠
　　謁金門(寒食臨川平塘道中/)
溪水漫岸口小橋衝斷沽酒人家門巷短栁隂旗一半
　細雨鳴鳩相喚曲港落花流滿兩兩睡紅鸂鶒暖惱
人春不管
　　唐多令
花下鈿箜篌尊前白雪謳記懷中朱李曾投鏡約釵盟
心已許詩寫在小紅樓　忍淚上雲兜斷魂隨綵舟等
閑間惹得離愁欲寄長河魚信去流不到白蘋洲
　袁　易(字通用呉郡人/有靜春詞一巻)
　　臺城路(和師言送春/)
落紅塡徑東風惡貪飛燕雛歸晩聽雨樓低畱春地窄
誰念閑情消減天涯流覽正鷗渚波寛栁汀雲黯賴有
遙峯數尖遮斷送愁眼　年年春草又綠㸔花人自老
遺恨天遠鴈柱凝塵鮫綃暗墨青鬢呉霜輕㸃風流漸
懶但詩惱東陽病添中散院落無人繡簾和絮捲
　　燭影搖紅
日日春隂瑞香亭畔寒成陣鳯鞾頻誤踏青期寂寞牆
隂冷翠被堆牀未整睡初酣風篁喚醒幾多心緒鵲語
難憑燈花無準　得酒澆愁舊愁不去添新病呉綾題
滿斷腸詞歌罷何人聽寶篆香消畫永裊餘烟蕭蕭鬢
影出門長嘯白鷺雙飛清江千頃
　沈　禧(字廷錫呉興人/有竹窓詞一巻)
　　踏莎行
雜組香絨錯綜紋理倚牀脉脉如春醉沉吟暗想玉京
人雕鞍何處鳴珂里　無限離愁誰知就裏滔滔比似
西江水無情日夜向東流一緘好寄相思淚
　洪希文(字汝執莆田人有/續軒渠集詞一巻)
　　浣溪沙
丈室蕭條似病禪打窓風雨罷吟箋歸心一㸃落燈前
　猶有十三樓上酒可無三百杖頭錢一年心老一年
年
　楊立齋
　　鷓鴣天(聽楊玉娥唱故人所撰曲有感/)
烟栁風花錦簇筵霜芽露葉玉裝船誰知皓齒纎腰㑹
只在輕衫短㡌邊　啼粉靨咽氷絃舊遊一去更無傳
詞人彩筆佳人口再喚春風到眼前
　
　
　詞綜巻二十九
欽定四庫全書
　詞綜巻三十
　　　　　　　　　　翰林院檢討朱彛尊編
　　元詞五十八首
　　　張　埜(五首/)　　　　呉　鎭(一首/)
　　　倪　瓚(五首/)　　　　顧德輝(三首/)
　　　陶宗儀(二首/)　　　　汪　斌(一首/)
　　　邵亨貞(十二首/)　　　沈景高(一首/)
　　　羅　慶(一首/)　　　　唐桂芳(一首/)
　　　凌雲翰(一首/)　　　　王　行(三首/)
　　　楊樵雲(三首/)　　　　周晴川(一首/)
　　　張半湖(一首/)　　　　蕭東父(一首/)
　　　黄水村(一首/)　　　　傅安扎爾(一首/)
　　　無名氏(三首/)　　　　張　雨(七首/)
　　　滕　賓(二首/)　　　　劉燕哥(一首/)
　　　陳鳯儀(一首/)
　張　埜(字埜夫邯鄲人有/古山樂府二巻)
　　水龍吟(游絲/)
落花天氣初晴隨風幾縷來何處飄飄冉冉悠悠颺颺
欲畱還去雪繭新抽青蟲暗墜簷蛛輕度㸔垂虹百尺
縈迴不下似欲繫春光住　憑仗何人收取付天孫雲
綃機杼浮踪浪跡忍教長伴章臺飛絮惹起閑愁織成
離恨萬端千緒望天涯盡日柔情不斷又閑庭暮
　　又(皇慶癸丑重九登南髙峯寄栁湯佐同知/)
重陽何處登臨玉驄慣識南山路秋空絶頂西風兩鬢
白雲雙屨浙浦寒潮蘇堤畫舸呉宫烟樹不一尊瓊露
數聲金縷將此景成虚負　試覓舊題詩句早斕斑雨
苔無數瓊泉寶瑟不堪重記泛觴流羽笑撚黄花閑尋
紅葉故人何處倚危欄北望燕雲晻靄又征鴻暮
　　石州慢
紅雨西園香雪東風還又春暮當時雙槳悠悠送客綠
波南浦陽關一闋至今隱隱餘音眼前渾是分攜處此
恨有誰知倚欄無語　凝竚天涯幾許離情化作暮雲
千縷過盡征鴻依舊歸期無據京塵染袂故人應念飄
零豈知翻被功名誤無處著羇愁滿春城烟雨
　　念奴嬌(賦白蓮用仲殊韻/)
水風清暑記平湖十里寒生紈素羅襪塵輕雲冉冉髣
髴凌波仙女雪艶明秋瓊肌沁露香滿西陵浦蘭舟一
葉月明曾到深處　誰念玉珮飄零翠房淒澹幾度相
思苦異地相㸔渾是夢忍把荷觴深注碧藕多絲霜莖
有刺脉脉愁烟雨江雲撩亂倚欄終日凝竚
　　奪錦標(七夕/)
凉月横舟銀潢浸練萬里秋容如拭冉冉鸞驂鶴馭橋
倚高寒鵲飛空碧問歡情幾許早收拾新愁重織恨人
間會少離多萬古千秋今夕　誰念文園病客夜色沉
沉獨抱一天岑寂忍記穿鍼亭榭金鴨香寒玉徽塵積
凭新凉半枕又依稀行雲消息聽窓前淚雨浪浪夢裏
簷聲猶滴
　呉　鎭(字仲圭/嘉興人)
　　漁父詞(題麐溪沈彦實處士畫册/)
紅葉村西日影餘黄蘆灘畔月痕初輕撥棹且歸與挂
起漁竿不釣魚
　倪　瓚(字元鎭無錫人有清/閟閣遺稿詞一巻)
　　人月圓
傷心莫問前朝事重上越王臺鷓鴣啼處東風草綠殘
照花開　悵然孤嘯青山故國喬朩蒼苔當時明月依
依素影何處飛來
　　又
驚迴一枕當年夢漁唱起南津畫屏雲嶂池塘春草無
限消魂　舊家應在梧桐覆井楊栁藏門閑身空老孤
篷聽雨燈火江村
　　栁梢青(贈伎小璚英/)
樓上玉笙吹徹白露冷飛璚珮玦黛淺含顰香殘栖夢
子規啼月　揚州往事荒凉有多少愁縈思結燕語空
津鷗盟寒渚畫欄飄雪
　　江城子(感舊/)
窓前翠影濕芭蕉雨瀟瀟思無聊夢入鄉園山水碧迢
迢依舊當年行樂地香徑杳綠苔饒　沉香火底坐吹
簫憶嬌嬈想風標同歩芙蓉花畔赤欄橋漁唱一聲驚
夢斷無處覓不堪招
　　小桃紅
一江秋水淡寒烟水影明如練眼底離愁數行鴈雪晴
天　綠蘋紅蓼參差見呉歌蕩槳一聲哀怨驚起白鷗
眠
　顧德輝(一名阿瑛字仲瑛崑山人舉茂才署會稽教/諭力辭不就後以子思封武畧將軍錢塘縣)
　　　　(男晩稱金粟道人/有玉山草堂集)
　　蝶戀花(陳浩然招游觀音山宴張氏樓徐姬楚蘭/佐酒以琵琶度曲郯雲臺為之心醉口占)
春江暖漲桃花水畫舫珠簾載酒東風裏四面青山青
似洗白雲不斷山中起　過眼韶華渾有幾玉手佳人
笑把琵琶理枉殺雲臺標外史斷腸只合江州死
　　青玉案
春寒惻惻春隂薄整半月春蕭索晴日朝來升屋角樹
頭幽烏對調新語語罷雙飛却　紅入花腮青入萼盡
不爽花期約可恨狂風空自惡曉來一陣晩來一陣難
道都吹落
　　清平樂(和石民瞻題桐花道人巻/)
鳯簫聲度十二瑤臺暮開遍瓊花千萬樹纔入謝家詩
句　仙人酌我流霞夢中知在誰家酒醒休扶上馬為
君一洗琵琶
　陶宗儀(字九成台州人流/寓松江有南村集)
　　念奴嬌(九日有感次韻/)
黄花白髪又匆匆佳節感今懷昔雨覆雲翻無限態故
國寒烟榛棘杜老漂零沈郎痩損此意天應識劃然長
嘯不知身是孤客　呼酒謾撥清愁玉奴頻勸兩臉添
春色眼底生平空四海倦拂紅塵風幘戲馬臺荒登龍
人老往事休追惜山林無恙也須容我高屐
　　南浦
如此好溪山羡雲屏九疊波影涵素暖翠隔紅塵空明
裏著我扁舟容與高歌鼓枻鷗邊長是尋盟去頭白江
南㸔不了何况幾番風雨　畫圖依約天開蕩清暉别
有越中眞趣孤嘯拓篷窓幽情遠都在酒瓢茶具水葓
搖晩月明一笛潮生浦欲問漁郎無恙否回首武陵何
許
　汪　斌(字以質績溪/人有雲坡集)
　　蝶戀花(送春/)
芳草天涯猶未歇暗綠稀紅栁絮纔飄雪有意送春還
惜别杜鵑爭奈催歸切　繡閣無人簾半掲苦憶邊城
十載音書絶惟有東風無異說年年來趂梅花月
　邵亨貞(字復孺號清溪華亭/人有蛾術詞選四巻)
　　浣溪沙
西子湖頭三月天半篙新漲栁如烟十年不上斷橋船
　百媚燕姬紅錦瑟五花宛馬紫絲鞭年年春色暗相
牽
　　後庭花
銅壺更漏殘紅妝春夢䦨江上花無語天涯人未還倚
樓閑月明千里隔江何處山
　　又
刺船鸚鵡洲題詩黄鶴樓金谷銅駝夢湘雲楚水愁少
年遊好懷依舊故人還在不
　　凭欄人(題曹雲西贈伎小畫/)
誰寫江南一叚秋妝㸃錢塘蘇小樓樓中多少愁楚山
無盡頭
　　掃花遊(春晩次南金韻/)
栁花巷陌悄不見銅駝采香芳侣畫樓在否幾東風怨
笛凭欄日暮一片閑情尚繞斜陽錦樹黯無語記花外
馬嘶曾送人去　風景長暗度奈好夢微茫艶懷清苦
後期巳誤剪燭花未卜故人來處水驛相逢待説當年
恨賦寄愁與鳯城東舊時行旅
　　祝英臺近(和雲西老人秋懷韻/)
普天雲深夜雨幽興到何許風拍疎簾燈影逗窓戸自
從暝宿河橋露聽江笛久不記舊遊湘楚　正無緒可
奈滿目清商蕭蕭五陵樹斜掩屏山腸斷庾郎賦幾回
思遶蘋花夢尋蘭棹怕驚起故溪鷗鷺
　　沁園春(美人眉/)
巧鬬彎環纎凝嫵媚明妝未收似江亭曉望遙山拂翠
宫簾暮捲新月横鈎掃黛嫌濃塗鉛訝淺能畫張郎不
自由傷春倦為皺多無力翻做嬌羞　塡來不滿横秋
料著得人間多少愁記魚箋緘啓背人偷斂鴈鈿交併
運指輕柔有喜先占長顰難效栁葉輕黄今在不雙尖
鎖試臨鸞一展依舊風流
　　又(目/)
漆㸃塡眶鳯梢侵鬢天然俊生記隔花瞥見疎星烱烱
倚欄凝注止水盈盈端正窺簾瞢騰並枕睥睨檀郎長
是青端相久待嫣然一笑密意將成　困酣曾被鶯驚
强臨鏡挼挱猶未醒憶帳中親見似嫌羅密尊前相顧
翻怕燈明醉後㸔承歌䦨鬬弄幾度孜孜頻送情難忘
處是鮫綃揾透别淚雙零
　　蘭陵王(歲晩憶王彥强作/)
暮天碧長是登臨望極松江上雲冷鴈稀立盡斜陽耿
相憶凭欄起歎息人隔呉王故國年華晩烟水正深難
折梅花寄寒驛　東風舊遊歴記草暗書簾苔滿吟屐
無情征斾催離席嗟月墮寒影夜移清漏依稀曾向夢
裏識恍疑見顔色　空惜鬢毛白恨莫趂金鞍猶誤塵
跡何時弭棹蘇臺側共漉酒紗帽故歌瑤瑟春來雙燕
定到否舊巷陌
　　摸魚子(呉門九日次魏彥文韻/)
鴈來時晩寒初勁青燈搖動窓戸商聲暗起鄰牆樹觸
景亂愁還聚秋又暮奈合造淒凉無處無笳鼓狂吟醉
舞記滿帽簪花分籌藉草騎馬忘歸路　懷人遠有恨
憑誰寄語虛名長是相誤天涯節序渾非舊畱得滿城
風雨心萬縷謾自喜孤高不惹沾泥絮羇懷倦訴好分
付兒曹耘鉏三徑早晩賦歸去
　　又(乙已九日/)
記年時滿城風雨姑蘇臺下重九客樓已辦登臨屐曾
為好山回首延竚久望翠壁嶙峋閑却題詩手相逢野
叟强笑折黄花亂簪烏帽來與共尊酒　流光去肯為
閑人宿畱驚心節序依舊西風只管吹蓬鬢病骨尚堪
馳驟官渡口便擬喚扁舟往問江潭栁明年健否縱世
故無情未應遲暮姑負此時候
　　齊天樂(甲戌清明雨中/)
離歌一曲江南暮依稀㶚橋回首立馬東風送人南浦
認得當年楊栁梨花過後悄不見鄰牆弄梅纎手綺陌
東頭箇人還似舊時否　相如近來病久縱腰圍暗減
猶未全瘦宿酒昏燈重門夜雨寒食清明依舊新愁謾
有第一是傷心粉銷紅溜待約明朝問舟官渡口
　沈景高(烏程/人)
　　沁園春(和劉龍洲指甲/)
新脱魚鱗平分鵞管愛勒眉彎記搯恨香蕉愁悰細説
劃情嫰竹怨曲新翻纔貼梅鈿旋挑鉛粉繡領重交猶
道寒嬌無奈笑輕拈杏帶淺掲湘斑　宫棋也學偷彈
時綰就同心羞自㸔解傳杯頻賭藏􁭤羅袖歸鞭重數
刻印䦨干暗解綃囊倦調瑤瑟餵蕊鶯兒繡閣間凝情
處把瓜犀謾剝消遣春閑(俞焯云景高舊家子也余見/此詞纎麗可愛因定交焉)
　羅　慶
　　水調歌頭(遊武夷/)
雨晴山潑翠溪淨水拖藍閑來共陪杖屨邂逅已成三
齒齒清泉白石歩歩碧桃翠竹是處輙幽探行到釣臺
下怪樹䕃空潭　踏芳洲尋别館履巉巖壺天日月長
在雲氣滿東南沽得一尊濁酒喚取山花谿鳥聽我醉
中談異日再過此端為解征驂
　唐桂芳(字仲寔新安人以薦授建寜路崇安縣教諭/遷南雄路儒學正學者稱白雲先生所著有)
　　　　(武夷/稿)
　　水調歌頭(前題次和/)
武夷最佳處晴氣碧於藍遠瞻崖壑溪曲六六與三三
莫問塵生滄海休歎鶴歸華表好景且容探鐵笛破龍
睡黑雨滿深潭　笑神仙畱蜕骨閲空巖幾人蹭蹬不
遇太史滯周南最好擅塲老子筆底文章如許何必事
清談暫憩桃花下白馬税飛驂
　凌雲翰(字彦翀錢唐人至正巳亥登鄉試榜授紹興/路蘭亭書院山長不赴退居呉興梅林村號)
　　　　(避俗翁有柘/軒集詞一巻)
　　蝶戀花
過雨春波浮鴨綠草閣三間人在清溪曲舊種小桃多
映竹亂紅遮斷松邊屋　有客抱琴穿翠麓隔水呼舟
應是憐幽獨歴歴武陵如在目幾時同借仙源宿
　王　行(字止仲長洲人有/半軒集詞一巻)
　　如夢令(題雪景便面/)
滿眼落花飛絮回首瓊林玉樹驢背是何人得了㶚橋
詩句歸去歸去春到故園深處
　　虞美人(顧氏隱居/)
黄花翠竹臨溪處正是幽人住不嫌拄杖破蒼苔便道
有時隂雨也須來　隔簾塵土紛紛起久厭襄陽市若
能招我作西鄰從此一溪春水兩家分
　　又(鄒氏隱居/)
白雲紅樹秋山下一片江南畫門前流水帶晴沙更是
繞籬寒菊正開花　如何眼底逢佳處偏許幽人住也
須來此結茅茨莫待有人相寄草堂資
　楊樵雲(涂川/人)
　　滿庭芳(影/)
只道空烟又疑流水依依却是行雲了然相對又是夢
紛紜半面春風圖畫黄金在難鑄昭君溪橋斷梅花晴
雪端的白三分　眞眞難喚醒三年抽藕織得橊裠甚
徘徊窺鏡交翼鸞文一片飛花來去并刀快剪取晴紋
無情處分明著眼强半滯春醺
　　水龍吟(夢/)
多情不在分明繡窓日日花隂午依依雲絮溶溶香雪
覻他尋路一滴東風怎生消得翠苞紅栩被疎鐘敲斷
流鶯喚起但長記弓彎舞　定是相思入骨到如今月
痕同醉教人枉了若還眞箇匆匆如此全未惺鬆纈紋
生眼胡牀猶據算從前總是無憑待説與如何寄
　　小樓連苑(梅/)
一枝斜墮牆腰向人顫裊如相媚是誰剪取斷雲零玉
輕輕妝綴不是幽人如何能到水邊沙際又匆匆過了
春風半面儘長把重門閉　只管相思成夢道無情又
關鄉意蒼苔半畝如今已是鹿胎田地甚欲追陪却嫌
花下翠環解語待何時月轉幽房醉了不教歸去
　周晴川
　　　　(程雪樓云予於近世諸家樂府惟清眞犂然/當于心晴川殊有宗風雨坐空山試閲一解)
　　　　(便如輕衫駿騎上下五陵/花發鶯啼垂楊拂面時也)
　　十六字令
眠月影穿窓白玉錢無人弄移過枕函邊(按十六字令/即蒼梧謠也)
(張安國集中三首蔡伸道集中一首其首俱以一字句/斷今本訛眠字為明遂作三字句斷非也是詞見天機)
(餘錦係周晴川作今相沿刻周美成/然片玉集無此其不係美成明矣)
　張半湖
　　掃花游
栁絲曵綠正荳雨初晴水天清夏石榴綻也㸔猩紅萬
㸃倚亭欹榭𤨏闥深中料想酒䦨歌罷日將下是那處
藕花香勝沉麝　窓外風竹打似戛玉敲金送聲瀟灑
共觀古畫喚石鼎烹茶細商幽話寶鴨烟消天外新蟾
低掛凉無價又丁東數聲簷馬
　蕭東父
　　齊天樂
扇鸞收影驚秋晩梧桐又鳴疎雨翠箔凉多繡囊香減
陡覺簟氷如許温存誰與更禁得荒苔露蛩相訴恨結
愁縈風刀難剪幾千縷　閑思前事易遠悵舊歡無據
月墮湘浦軟玉分裯膩雲侵枕猶憶吹蘭低語如今最
苦甚怕見燈昏夢游間阻怨殺嬌癡綠窓還嚏否
　黄水村
　　解連環(春夢/)
鳯樓倚倦正海棠睡足錦香衾軟似不似霧閣雲牕擁
絶妙輕盈霎時曾見屏裏呉山又依約獸環半掩乍教
人覻了疑假疑眞一種凄怨　游絲落花滿院料當時
錯怪杏梁歸燕謾記得栩栩多情似蝴蝶飛來撲翻輕
扇偷眼簾帷早不見畫眉人面但凝思紅生半臉枕痕一線
　博安扎爾
　　鴨頭綠(錢塘懷古/)
靜中㸔記昔日淮山隱隱宛若虎踞龍盤下樊襄指揮
湘漢鞭雲騎圍繞江干勢不成三時當混一過唐之數
不為難陳橋驛孤兒寡婦久假當還　挂征帆龍舟催
發紫宸初巻朝班禁庭空土花暈碧輦路悄呵喝聲乾
縱餘得西湖風景花栁亦凋殘去國三千游仙一夢依
然天淡夕陽間昨宵也一輪明月還照臨安
　馬致遠(號東/籬)
　　天淨沙(見老學叢談/)
枯藤老樹昏鴉小橋流水平沙古道淒風痩馬夕陽西
下斷腸人在天涯
　　又
平沙細草斑斑曲溪流水潺潺塞上清秋早寒一聲新
鴈黄雲紅葉青山
　　又
西風塞上胡笳月明馬上琵琶那抵昭君怨多李陵臺
下淡烟衰草黄沙
　張　雨(字伯雨號貞居杭州人宋崇國公九成/之裔蚤游方外居茅山自號句曲外史)
　　燕山亭(楊梅/)
鶴頂珠圓蝟肌粟聚寶葉揉藍初洗親剪翠柯遠贈筠
籠脉脉紅泉流齒骨換丹砂笑尚帶儒酸風味誰記曾
問譜西泠綠隂青子　君家幾度樽前摘天上繁星伴
人同醉纎手素盤歴亂殷紅浮沉半壺脂水珍果同時
惟醉寫來禽青李爭似為越女呉姬染指
　　滿江紅(玉簮次班彦功韻/)
玉導纎長頓化作雲英香莢風弄影綠鬟撩亂搔頭斜
插璞小還思釵燕並叢幽畧比蕉心狹㸔柔鬚㸃綴半
開時微烘蠟　氷筯瘦瓊林滑芳徑底誰偷掐怕夜凉
消得錦圍紅匝鵞管不禁仙露重蜜脾勝借清香發待
使君絶妙好詞成須彈壓
　　雪獅兒(賦梅次仇山村韻/)
含香弄粉便勾引游騎尋芳城南城北别有西村斷港
氷澌微綠孤山路熟伴老鶴晩先尋宿怕凍損三花兩
蕊寒泉幽谷　幾番花影濯足記歸來醉臥雪深平屋
春夢無憑鬢底閙蛾爭撲不如圖畫相對展官奴風竹
燒黄燭(一作/獨)自聽瓶笙調曲
　　蝶戀花(新栁/)
誰道鵞兒黄似酒對酒新鵞得似垂絲栁鉛粉泥金初
染就年年春雪消時候　一縷柔情能斷否雨重烟輕
無力縈窓牖試㸔溪南隂十畝落花都聚紅雲帚
　　早春怨(擬白石/)
眄得春來春寒春困陡頓無聊半剔殘缸片時春夢過
了元宵　空山暮暮朝朝到此際無魂可消却倚東風
水如衣帶草似裙腰
　　朝中措(早春書易𤣥九曲新居壁/)
草堂移住古城隈堂後水平階要結柴桑鄰里不須鷗
鷺驚猜　行㕑竹裏園官菜把野老山杯説與定巢新
燕杏花開了重來
　　太常引(題李仁仲畫舫/)
莫將西子比西湖千古一陶朱生怕在樓居也用著風
帆短蒲　銀瓶索酒并刀斫鱠船背錦糢糊堤上早傳
呼是那箇烟波釣徒
　滕　賓(字玉霄睢陽人官江西儒學/提舉後棄家入天台為道士)
　　鵲橋仙
斜陽一抹青山數㸃萬里澄江如練蕭風吹落櫓聲遙
又喚起寒雲片片　殘鴉古渡瘦驢村店漸覺樓頭人
遠桃花流水小橋東是那箇柴門半掩
　　齊天樂(華光閣誌别分韻得與字/)
片帆呼度西山曲匆匆載將春去路入翠寒浪翻紅暖
一枕欹眠烟雨酒朋詩侣儘醉舞狂歌氣吞呉楚一樣
風流依然猶是晉風度　人生如此良遇問碧翁何意
萍蓬教聚句落瑤臺香霏珠唾驚倒世間兒女渭川雲
樹悵後夜相思玉蟾明處怕有新詩鴈來頻寄與
　劉燕哥(伎/女)
　　太常引(餞劉參議歸山東/)
故人别我出陽關無計鎖雕鞍今古别離難兀誰畫蛾
眉遠山　一樽别酒一聲杜宇寂寞又春殘明月小樓
間第一夜相思淚彈
　陳鳯儀(成都/樂伎)
　　一絡索(送别/)
蜀江春色濃如霧擁雙旌歸去海棠也似别君難一㸃
㸃啼紅雨　此去馬蹄何處向沙堤新路禁林賜宴賞
花時還憶著西樓否
　
　
　
　
　
　
　
　
　
　
　
　
　
　
　詞綜巻三十
