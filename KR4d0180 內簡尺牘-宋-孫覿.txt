#+TITLE: 內簡尺牘-宋-孫覿
#+DATE: 2016-06-11 12:24:49
#+SOURCE: github.com/kanripo/KR4d0180 master ee8bb7db                
欽定四庫全書　　　　　集部四
　内簡尺牘　　　　　　　别集類三(宋/)
　　提要
　　　　(臣/)等謹案内簡尺牘十巻宋孫覿撰其門人
　　　　李祖堯編併為之註覿所撰鴻慶集自三十
　　　　七巻至五十巻皆書帖然叅校此本時有不
　　　　同如此本載與信安郡王盖仁仲帖二十二
　　　　首集本皆不載集本四十六巻内有與盖仁
　　　　仲郡王帖一首復與此不符又此本載與葉
　　　　左丞少藴帖一首與集本第四十五巻所載
　　　　與葉少藴資政帖三首四十六巻所載與葉
　　　　左丞帖一首亦復各别盖祖堯據手稿編之
　　　　故時有出入至其註中多取覿自著詩文以
　　　　資考証如第三巻與周表卿侍郎第五帖註
　　　　引覿集謝吏部侍郎兼權直學士表集本乃
　　　　無此篇第七巻與常守徐計議第五帖註引
　　　　覿集常州聖禪院興造記云清智大師普璿
　　　　既至始改號資聖集本三十一巻載此文乃
　　　　脫清智大師四字其他引證典故亦皆切實
　　　　盖祖堯親從覿游較之任淵之註陳師道黄
　　　　庭堅詩聞見更為有據非後人註前代之書
　　　　摸索影響者所可同日語云乾隆四十三年
　　　　九月恭校上
　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官(臣/)陸　費　墀
内簡尺牘原序
古有簡牘之制簡以竹編牘則削木為之載古墳典經
史之書傳曰文武之政布在方策方即版策即簡也後
有淳化諸帖所集君臣僚友能書筆劄皆易以紙然其
中多弔問可疑唐李注則曰短啓出於晉宋兵革之間
時禁書疏非弔問不得輒行尺牘且啓事論兵皆短貴
其易于隱藏爾宋有歐蘇二大家書劄皆曰小簡今内
簡尺牘則龍圖閣待制兼户部尚書孫公所著雖非編
竹削木為之猶以簡牘名者存古制也制雖非古而易
以紙則便于古矣版刻其書以傳猶古者用版之遺意
乎公諱覿字仲益其門人李學士祖堯已編刻傳世久
而版佚其十世孫徵士封工部主事玘寳藏之授其子
仁今任都御史巡撫西蜀始復刻之以傅寓書乞序其
簡首嗚呼祖有善而弗傳非仁也父有志而弗繼非孝
也仁孝皆發乎天理民彛之懿有不待强之而能者則
夫徴君之於祖也都憲之於父也非仁之至孝之大乎
斯集之傳足以考見當時交游之良其言論情誼關乎
倫理之重蓋深有益于學者若夫父授簡而子輒忘之
如伯魯者都憲賢于彼也抑逺矣故為之序成化十有
七年辛丑三月初吉資善大夫南京吏部尚書奉勅致
仕前翰林侍讀學士國志總裁直文華殿賜一品服東
呉錢溥書
　
　
　
　
　
　
　
　
　
　内簡尺牘原序
欽定四庫全書
　内簡尺牘巻一
　　　　　　　　　　　　宋　孫　覿　撰
　　　　　　　　　　　　　　李祖堯　註
　　　與信安郡王孟少傅(名忠厚/字仁仲)
伏聞制除出殿京口長城隱然(潤州城孫權築號曰鐡/甕又南徐州記云城西)
(有别嶺入江三面臨/水髙數丈號曰北固)與大江為襟帶而劉𤣥德孫仲謀
之遺跡猶在也(蜀先主名備字𤣥德吳大帝名權字仲/謀按東坡先生甘露寺詩序云有石如)
(卧羊人謂之很石諸葛孔明坐其上與孫仲謀論曹公/之奸遂相與并力敗操於赤壁詩云很石卧庭下穹窿)
(如伏羱緬懐卧龍公挾策事琱鑚一談收猘子再説走/老瞞名髙有餘想事往無留觀又青瑣集潤州甘露寺)
(有三賢像蓋劉備孫權曹操㣲時嘗㑹此羅隠/詩云漢鼎未分聊把手楚醪雖美肯同心是也)緩帶之
餘(晉史羊祜在軍輕裘緩帶身不/被甲鈴閣之下侍衛不過十人)持一觴以酹江月(東/坡)
(先生赤壁懐古念奴嬌詞云/人生如夢一樽還酹江月)無愧於古人矣
側聆齋艦次里門所冀一望屨絇(周禮屨人為赤舄/黒舄赤繶青絇)而
髙牙大纛(兵書牙旗將軍之精竪旗必/以剛日纛徙到反毛羽幢也)刺史縣令負弩
前驅(韓文公集送鄭權尚書序云太府帥或過四府府/帥必左握刀右屬弓矢帕首袴鞾迎于郊前漢史)
(司馬相如使蜀縣令負弩前驅史記/平原君自負弩矢前驅迎信陵君)不敢以野服見(禮/記)
(郊特牲篇云野夫/黃冠黃冠草服也)區區此心必䝉貸詧
公以肺附之親(前漢史劉向曰臣幸託肺腑/注云言國親如肺腑之附息)出當藩翰
(詩板篇云价人維藩大師維垣大邦/維屏大宗維翰注云藩屏也翰幹也)蕭望之出試馮翊
以示大用之權輿(前漢史宣帝察望之經明持重論議/有餘材任宰相欲詳試其政事復以)
(為左馮翊望之從少府出為左遷恐有不合意即移病/上聞之使侍中成都侯金安上諭意曰所用皆更治民)
(以考功君前為平原太守日淺故復試之於三輔非/有所聞也望之即視事權輿見詩夲篇注云始也)謂
當卧䕶而已(前漢史汲黯傳會更立五銖錢民多盜鑄/錢者楚地尤甚上以為淮陽楚地之郊也)
(召黯拜為淮陽太守黯伏謝不受印綬上數强予然後/奉詔召上殿黯泣曰臣自以為填溝壑不復見陛下不)
(意陛下復收之臣常有狗馬之心今病力不能任郡事/臣願為中郎出入禁闥補過拾遺臣之願也上曰君薄)
(淮陽邪吾今召君矣淮陽吏民不相得吾/徒得君重卧而治之黯既辭治淮陽政清)而治蹟藹然已
隨舟車而東日竚詔追亟正台司以福天下
蒙索小詩豈敢自間外容抒思也(葛立方韻語陽秋云/詩之有思卒然遇之)
(而莫遏有物敗之則失之矣故昔人言覃思垂思抒思/之類皆欲其思之來而所謂亂思蕩思者言敗之易也)
公一世名臣當有翰墨之士道古今而譽盛德(唐韓文/公集送)
(李愿歸盤谷序云才後滿前道/古今而譽盛德入耳而不煩)安用蒼蠅之聲出於蚯
蚓竅中乎(唐韓文公集石鼎聨句云/時於蚯蚓竅㣲作蒼蠅鳴)
伏蒙眷記存録故交小團齋釀(歐陽文忠公歸田録云/茶之品莫貴乎龍鳯謂)
(之團茶凡八餅重一斤慶厯中蔡君謨為福建轉運使/始造小片龍茶以進其品精絶謂之小團凡二十餅重)
(一斤其價直金一兩然金可有而茶不可得毎因南郊/致齋中書樞密使各賜二餅四人分之宫人往往覆金)
(花於上蓋其/貴重如此)遣騎馳貺謹已下拜便欲牽課小詩占謝
而衰老廢學須小閒作撚鬚之態也(古詩曰吟安一箇/字撚斷數莖鬚)
即日春序尚寒共惟鈞候萬福某自聞弭節里門小邦
窮陋王公大人辱居之如某者藉令無一日之素猶當
犇走爭先以快一睹(唐史李渤傳渤字濬之少室山人/元和中詔以右拾遺召於是河南)
(少尹杜亷遣吏持詔幣即山敦促渤上書不拜洛陽令/遺渤以書曰有詔河南敦喻拾遺公朝廷士引頸東望)
(若景星慶雲始見/爭先睹之為快云)而廢痼之餘懲艾既往見月而喘(世/說)
(新語晉滿奮畏風在晉武帝坐北窓作瑠璃扇屏風實/密似疎奮有難色帝笑之奮荅云臣猶吳牛見月而喘)
(注云今之水牛唯生江淮間故謂之吳牛也南土/多暑而此牛畏熱見月疑是日所以見月而喘)故獨
在衆人之後尚冀寛貸未賜訶詰
某辭去十五六年曳裾王門者衆矣(前漢史鄒陽傳陽/與嚴忌枚乗等俱)
(事吴吴王濞以太子事怨望稱疾不朝隂有邪謀陽奏/書諫云今臣盡智畢議易精極慮則無國不可奸飾固)
(陋之心則何王之/門不可曳長裾乎)衰老獨無一跡今兹暫愒里中尤欲
及公未還政路汲汲圗一見而類有物錮留之竊自歎
也
某抱痾久而後復齒髪變化頺然一翁固不能以筋力
為禮(禮曰老者不/以筋力為禮)而尺書亦不數至前甚愧即日祁寒
共惟鈞候萬福某已迫衰殘氷雪之辰正宜杜門塞向
(詩七月篇塞向墐戸註/塞向如宇北出牖也)以度窮臘終欲一詣屏著如約
(前漢史項籍傳初懐王與諸将約先入關者王/其地羽既背約使人致命於懐王懐王曰如約)不敢復
避矍鑠之嘲也(後漢史馬援傳武威將軍劉尚擊武陵/五溪蠻夷深入軍沒援因復請行時年)
(六十二帝愍其老未許援自請曰臣尚能披甲上馬帝/令試之援據鞍顧盼以示可用帝笑曰矍鑠哉是翁也)
(註矍鑠/輕健貌)
寒令方嚴冰霜交至而陽復其中實三微交泰之祥(易/傳)
(曰一陽為復二陽/為臨三陽為奉也)共惟履兹榖旦入秉化鈞以福天下
慰僉屬也某投畀荒僻亡繇陪賀之後(宋書魏晉冬至/日百僚稱賀因)
(大㑹其儀/亞於嵗朝)馳頌而已
羊麵輒馳獻為公踐長之壽(玉燭寳典曰十一月建子/周之正月冬至日極南影)
(長隂陽日月萬物之始當黄鍾律其琯最長故有履/長之賀冬至影長一丈三尺夏至影長尺有五寸)溪
毛潢潦可羞於王公(左隠二年澗溪沼沚之毛蘋蘩蕰/藻之菜筐筥錡釡之器潢汙行潦)
(之水可薦於鬼/神可羞於王公)殆謂此耶尚冀一笑領此意也
方遣狀未徹牙兵傳教具審大雪鈞候萬福寒冽如許
研冰筆凍重以衰憊起酬(韓文公集雙鳥/詩更起鳴相酬)累紙重問之
貺當以疎慢獲譴也
黄封名酒寵綏流落為林下之光俚俗經此時序問餉
紛然占報不盡銘藏之意
某去嵗迎拜梓宫於城東三十里外執事舟楫在焉望
見前驅冀得伏謁道左(前漢史韓嫣傳江都王入朝從/上獵上林中天子車駕蹕道未)
(行先使嫣乗副車從數十百騎馳視獸江/都王望見以為天子辟從者伏謁道旁)而弓戈塞路
泥潦沒馬勢不能前退坐叢祠中又欲具一書而上雨
旁風亦不復果瞻佇太息而已
向聞秉樞筦日佇廷告遂正宰席雖不如所料然鍾山
故國(徐援彩間畧曰建康東北十里有鍾山舊名金山侯/漢末金陵尉蔣子文討賊戰亡靈發於山因立蔣)
(祠故號蒋山又輿地圗鍾山元皇渡江之年有/紫雲晨見又王謙之丹陽記蒋山其形象龍云)六朝陳
跡尚斑然(金陵六朝記云呉四主起黃武終天紀凡五/十九年東晉十一帝起大興終元熙一百四)
(年宋八主起永初終昇明六十年齊七主起建元終中興/二十四年梁四主起天監終太平五十六年陳五主起)
(永定終禎明三十二年自前魏文帝黄初元年已後天/下一統二年已後至晉武太康元年中間六十二年終)
(吳蜀與魏三分天下魏興四十五年滅蜀晉興十七年/滅呉天下一統得二十年已後至隋文開皇九年已前)
(中間三百二年僣國號者三十二隋文開/皇八年滅後梁九年滅陳二十年禪于唐)南北解仇江
臯徹警皂蓋領客(續漢志曰中二千石/二千石皂蓋朱兩幡)酒酣援筆賦潮
打空城之句(唐劉賔客集題石頭城詩山圍故國周遭/在潮打空城寂寞回淮水東邊舊時月夜)
(深還過/女牆來)亦一快也距門牆咫尺而聲問不接者兩時衰
病之狀想已厭聞不復汙簡牘也即日冬序晏温共惟
鈞候萬福某病餘亦復支離(南華真經云夫支離其形/者猶足以養其身終其天)
(年又况支離其徳者乎司/馬注云形體支離不全貌)猶未堪造請之役嵗晏當伏
謁門下
久苦瘡痏百藥盡試如抱薪湯沸非徒亡益也(前漢史/志以湯)
(止沸沸愈/甚而無益)衰病惡寒不敢附火老饕(東坡先生嘗/著老饕賦)嗜蝦
蟹不敢下筯對酒不敢濡唇危坐塊然殆不知有身世
病起出省書硯凝塵滿席正如房次律遇故物於破甕
中也(唐明皇雜録云開元中房琯之宰桐廬也邢真人/和璞自太山來琯虛心禮敬因以㩦手閒步行十)
(數里至夏口林過一廢佛寺松竹森映和璞坐於松下徳/以杖叩地令侍者掘數尺得一瓶子瓶子中皆是婁師)
(與永公書和璞謂房曰省在此乎遂洗然方記其為僧/時永公即房之前身也唐史傳琯字次律東坡詩云夏)
(口甕中藏畫像孤山月/下認歌聲故云甕中也)
蒙寵示秦國夫人行狀令誌其墓(按公文集載秦國夫/人墓誌銘云秦國夫)
(人王氏故三司鹽鐡判官秘閣校理贈太師中書令兼/尚書令漢國公諱凖之曾孫故金紫光禄大夫尚書左)
(僕射兼門下侍郎岐國公贈太師諱珪之孫故左正議/大夫顯謨閣待制特進諱仲薿之女年十九嵗適孟氏)
(實昭慈聖獻皇后之母弟中散大夫贈太師吴興郡王/諱彦弼之婦今少傅保寜軍節度使醴泉觀使信安郡)
(王忠厚之妻少傅公繇顯謨閣直學士秉旄節典大州/擢樞要進位保傅王信安郡夫人用公貴自碩人進加)
(國夫人加號衛國再徙楚/國更五命而得今封云)某罪廢已來銘姻舊十數家
而已夫人身封大國本朝巨室家世如此而樞相郡王
與之治喪(按墓誌王氏先世家于蜀之華陽後徙舒至/特進公塟于平江之長洲縣今又為平江人)
(熙寕元豐間岐公被遇神宗仕至宰相鴻名碩實具載/國史迨今六十餘年子孫以文學政事世其家踐臺省)
(登侍從奉使典州前後相望率常數十人而女公子之/貴尤稱於天下故相太宰華原王鄭公之夫人封越國)
(今太師平章僕射秦公之夫人封某國隆貴蓋如此而/夫人之以碩媛作配侯王賜號秦國福禄始終於是為)
(盛/)當屬一時顯者大書深刻以表見於無窮迺屬於不
腆之辭此公愛念之過未之思也
秦國夫人幽堂之銘在門下之舊不敢辭以今世俗之
所尚則不當重勤誨飭姑勉副所須(墓志云夫人將塟/信安王以書抵故)
(人孫覿徴銘覿辭不能凡三反則以書復曰吴興王與/公同朝有好而特進公以文章知名少許可獨喜誦公)
(之文則銘其女宜/也乃叙而銘之云)第衰老廢學筆力減退徒兩失之也
秦國誌文非某所堪任藉令大手筆(晉史王珣夢人以/大筆如椽與之人)
(説曰君當有大手筆後孝/武哀策諡文皆珣所草)如四門助教(歐陽/詹)永州司馬
(栁宗/元)在世亦非今人所尚况如某者執事矯羣庸猥以
見屬遂龜勉塞命又不知能副重意否但學佛不宜詳
說(墓志云夫人自少喜誦佛書晨香夜燈不避寒暑晚/益精練感通佛祖至神交於寢寐之間一夕夢胡僧)
(叩門求飯榖翌旦有鬻十六羅漢相者視所畫肖馬售/之不計其直以至廩恤貧乏供施佛僧捐棄金繒殆無)
(虛日持戒律嚴甚未嘗殺生物供一饌又嘗夢青衣十/數軰祈哀甚急既寤有餉蚌蛤者嘖嘖然亟命縱之水)
(中自是終身不御鮮食疾益侵區處後事與家人訣無/惘惘可憐之色知佛者以謂夫人自金僊梵諦中來其)
(眎世諦空幻殆猶/吹一吷而云也)恐涉酸餡氣(東坡先生贈道通師詩/云語帶煙霞從古少氣)
(含蔬筍到公無語人曰頗/解蔬筍語否謂酸餡氣也)害於文體更望省詧
聲問不通已復彌月即日雨凉鈞候萬福傳聞秦國夫
人喪舟已次惠山(墓誌云以其年八月庚申塟夫人於/常州無錫縣富安鄉許峴村越國夫)
(人之次若干步惠/山屬常州之無錫)比及反虞(禮曰既封主人贈而祝宿/虞尸既反哭主人與有司)
(視虞牲有司以几筵合奠于墓左反日/中而虞注云塟曰虞不忍一日離也)諒復過旬所兾
抑情自廣勿過戚戚幸甚
比奉報音伏審即日大暑鈞候萬福秦國夫人屢經七
供悼念之情固未易排遣然逝者已超然在人天之上
若戀戀不置則與擊風躡影之流(前漢史郊祀志谷永/上疏曰姦人惑衆挾)
(左道懐詐偽以欺罔世主聽其言洋洋滿耳/若將可遇求之盪盪如擊風捕影終不可得)大不相逺
矣敢兾尊生自廣
自聞問便當馳慰顧以老生常談之言未必能開釋左
右而脩途觸熱又非衰謝所能堪計公必以此推照其
非慢也
連被誨存具審秋暑鈞候萬福年來旱澇不常謁晴之
墨未乾而禱雨之詞復出投老為農閔閔望嵗又復不
諧可以發公一大笑也
　　　與汪左丞(伯彦/)
鉅德元勲社稷所恃手洗虞淵之日(唐史狄仁傑賛曰/武后乗唐中衰操)
(殺生柄刼制天下而攘神器仁傑䝉恥奮忠以權大謀/張柬之等卒復唐室功蓋一時人不及知故唐吕温頌)
(之曰取日虞淵洗光咸池潜授五龍夾日以飛世以為/名言又楚詞浴靈光於虞淵注云虞淵日所入也淮南)
(子云日薄於虞/淵是謂黄昏)力扶杞國之天(沖虛至徳真經曰杞國/有人憂天地崩墜身亡)
(所寄廢寢食者又有憂彼之所憂者因往曉之曰天積/氣耳亡處亡氣若屈伸呼吸終日在天中行止奈何憂)
(崩墜乎其人曰天果積氣日月星辰不當墜邪曉之者/曰日月星宿亦積氣中之有光耀者只使墜亦不能有)
(中傷其人曰奈地壊何曉之者曰地積塊爾充塞四虛/亡處亡塊若躇步跐蹈終日在地上行止奈何憂其壊)
(其人舍/然大喜)中興之烈上所親見而衆娟不容十年去國屬
者大廷作命進位師保臨授旄鉞坐鎮一方天下嗸然
傒公歸非區區之私也(詩九罭篇是以有衮/衣兮無以我公歸兮)不宣
去違門下俯仰十年而愚暗自用仕不知止遂觸嚴譴(唐杜/甫集)
(送鄭䖍貶台州詩云/萬里傷心嚴譴日)除籍為民投荒萬里首領㡬不保
焉比反故廬老妻(公娶章氏/綡之女也)幼女(名小師公集/有祭文存焉)遇疾已
亡但見兩塜寸心摧折(杜集水宿遣興奉呈羣公云/寸心老夫折時訪武陵溪)追
咎無所竊觀漢唐魏晉之間士大夫無明哲保身之智
(詩烝民篇云既明/且哲以保其身)不量彼己以犯世故之鋒而相隨入
於刀鋸鼎鑊之内者何可勝數如某猶得假餘息(杜集/喜聞)
(官軍已臨賊境詩鼎魚/猶假息穴蟻欲何逃)於蓋茅一把之下復何恨但有媿
於左右而已
蒙垢自屏不交賔客不談世事一紙之書不至於舊交
新貴之門五年矣側聆少傳蹔愒宣城便欲飾固陋之
詞占叙萬一既成復毁至于再三重惟恩舊不敢自取
踈絶之罪輒復薦區區于下執事也
　　　與葉左丞(名夢得字少藴/自號石林先生)
承以䝉頭(永嘉禪師證道歌云衲被䝉/頭萬事休此時山僧都不㑹)面壁為日用(易/繫)
(辭云百姓日/用而不知)固所望於公也某客江左始讀其書顧雖
昏憒不識其趣而一切世間蜂窠蟻垤之隘(唐楊敬之/華山賦云)
(見若蟻垤臺九層矣醯雞往來周東西矣蠛蠓紛紛秦/速亡矣蜂窠聮聮起阿房矣俄而復然立建章矣故豫)
(章先生詩亦有蜂房各自開户/牖蟻穴或夢封侯王之句焉)已可笑也
　　　與張右丞(字逹明/)
某塊處閒寂事大之禮(孟子惟智者為/能以小事大)廢缺為愧即日
共惟鈞候萬福故嵗鄉縣經時不雨田翁鑿井深數丈
而不得水今夏雨彌月大浸稽天(莊子逍遙篇云之人/也物莫之傷大浸稽)
(天而不溺音義云浸音子鵕反/稽音鷄徐李音啟司馬云至也)霖霪猶未已杜子美云
(唐杜甫/字子美)疇能補天漏(唐杜甫集九月寄岑參詩云出門/復入門雨脚但仍舊所向泥活活)
(思君令人瘦沉吟坐秋軒飯食錯昏晝寸步曲江頭難/為一相就吁嗟乎蒼生稼穡不可救安得誅雲手疇能)
(補天/漏)議者已屬公錬石之手也(淮南子曰往古之時四/極廢九州裂天不兼覆)
(地不周載猛獸噬顓民鷙鳥攫老弱於是女媧鍊五色/石以補蒼天㫁鼇足以立四極蒼天補四極正淫水涸)
(兾州平狡䖝死顓民生背方州抱員天列子曰天亦/物也物有不足故昔者女媧氏鍊五色石以補其缺)
臨川(九域志撫州臨川/郡古跡有臨川水)山水佳絶别墅又領其要(唐杜/甫集)
(漢使西南臺詩云懐新/目似繫接要心已領)髙情超然(老子曰燕/處超然)獨擅一壑
(晉明帝問謝鯤曰論者以君方庾亮自謂如何荅曰端/委廟堂使百僚凖則鯤不如庾亮一丘一壑自謂過之)
(又名畫記曰顧愷之畫謝幼輿於石岩裏人問/所以云一丘一壑自謂過之此子宜居岩壑中)每讀九
章想見其處而已不得從杖屨(東坡先生與列宜翁帖/云小子當奉杖屨以從)
(又與荆公帖云庶㡬下/得陪杖屨於鍾山之)一快洞心駭目之觀(東坡先生順/濟王廟新獲)
(石弩記曰當藏諸廟中為往來者駭心洞目詭異之觀/前漢書子虛賦曰洞心駭目甘泉賦曰事物變化目駭)
(耳回東坡先生與程懐立帖云子明傳/神别本願得二軸使觀者洞心駭目)以為恨也索詩
輒牽諸上呈幸一讀置之(先生文集載其詩云右丞張/公達明營別墅於汝川記可)
(逰者九處繪而為圗詒書屬晉陵縣某賦之其一澹岩/書堂松根絡㫁崖石脚泫細泉書堂何代有故物尚依)
(然右丞今摩詰尚友千年前神交夢仙舟地勝真輞川/散策麈外躅脫屐區中縁杯尊酌花鳥一醉藉草眠其)
(二泊湖潭藹藹竹樹交一潭䕃寒清已無蛙龜汙尚有/蛟龍腥林踈泛水彩灔灔一鏡平我心亦如此炯炯珠)
(夜明意行魚自樂坐穏鷗不驚更欲漱吾齒不推功與/名其三蝦蟆石天公磔蛙死墜地化為石魁然此江郊)
(面帶蒼煙色葱蘢一拳青凝湛半篙碧猶疑老蟾窟尚/吐月中液我來蹈其背坐睨倚天壁皷吹不復鳴煙雨)
(空寂歴其四多寶院穿雲訪幽伴倚杖蒼崖根𡨕㝠篁/竹中古寺松為門野僧營一飽乞食下山村擁鼻且獨)
(謠莫覺釣石温世事風雨過嵗隂波浪奔飄然得逺逰/寄此五石尊其五梅仙潭潭潭雲幕垂樹杪秋聲發飛)
(仙駕青鸞通籍在金闕遙見切雲冠尚想凌波襪殷勤/小梅花獨照黄昏月生綃濕香霧翠袖巻煙雪忽然東)
(風惡一夜吹石裂其六黄金臺層臺接重霄東西欝相/望地靈鍾神秀人物擅一方相君踐台斗爭雄兩巍卬)
(倚薄雲雨近蔽虧星月光陳迹恍如接尊名綴前芳獨/有真男子平生盛孝章其七懐賢庵佳人去何之嵗月)
(忽已逝懐人昔孟光問道今發喜百年草頭露一夢穴/中蟻見此兩足尊感動淚如洗區區記刻舟兒戲亦漫)
(爾永㫁三生縁付此一彈指其八積翠樓層稜倚髙寒/突凹擅空濶江横碧羅帶山㫁青玉玦湛湛清不搖霏)
(霏翠如潑松溪奮蒼鬛苔石换緑髪隂森柔肌粟舊絢/亂眼纈凭欄送落景一鳥煙中沒其九甘陂莊院張公)
(卧江海戢羽如鵬蹲平生廊廟具投老三家村一壑身/所寄萬里心自存買花紅間坐種竹青鋪門似聞橘生)
(奴漸見桐有孫提壺峕見廣一笑空罍/尊讀是亦可以彷彿其處故具載于此)
　　　與胡樞密(名松年/字茂老)
自長至(玉燭寳典曰冬至日南景極長律/中黄鍾琯最長故有履長之賀)族黨姻舊俱
集比小間已復嵗盡又從數十田客疏舍旁一故溝欲
速之意至與之同起卧也跂望門牆晨夕西嚮忽䝉墮
教讀之凜然若負冰雪(唐史李密傳密持軍嚴肅/盛夏號令士皆若負冰雪)具審
即日春寒鈞候萬福某去違已見火令(魏武帝時明罰/令曰聞太原至)
(鴈門冬至後一百有五日皆絶火食云為介子推且北/方沍寒之地老少羸弱將有不堪之患令不得作寒食)
(若犯者家長半嵗刑主/吏百刑令長奪一月俸)及是當有侍見之日矣
某規並舎之田為小圃因累土為一堆阜(唐史志埀拱/二年九月雍)
(州有山壅出髙二十丈武后以為休徴名/曰慶山俞文俊上言地氣不和而堆阜出)凡費廩粟百
斛僅若蟻垤耳雖有愚公移山之意而齒髪缺壊筋力
索然其如魁父之丘何(沖虛至徳真經云太行王屋二/山方七百里髙萬仞本在冀州)
(之南河陽之北北山愚公者年且九十面山而居愍山/北之塞出入之迂也聚室而謀曰吾與汝畢力平險指)
(通豫南達於漢隂可乎雜然相許其妻獻疑曰以君之/力曾不能損魁父之丘如太行王屋何注云魁父小山)
(在陳留界且焉置土石雜曰投諸渤海之尾隠土之北/遂率子孫荷擔者三夫叩石墾壌箕畚運於渤海之尾)
(鄰人京城氏之孀妻有遺男始齓跳往助之寒暑易節/始一反焉河曲智叟笑而止之曰甚矣汝之不慧以殘)
(年餘力曾不能毁山之一毛其如土石何北山愚公長/息曰汝心之固固不可徹曽不若孀妻弱子雖我之死)
(有子存焉子又生孫孫又生子子又生子子又有孫子/子孫孫無窮匱也而山不加増何若而不平河曲智叟)
(亡以應操蛇之神聞之懼其不已也告之於帝帝感其/誠命夸娥氏二子負二山一厝朔東一厝雍南自此冀)
(之南漢之隂/無龍㫁焉)可以發公一大笑也
連日侍樂飲已復薾然謂當熟寢數夕而親舊遺書十
數輩闖(欶䕃切何休云闖/出頭貌或作覘)門待報者猶在也至是亦已
矣即日暑溽(記月令曰/土潤溽暑)恭惟鈞候萬福隆暑(釋名曰暑/煮也言如)
(煮物/也)方自兹始未卜踵見之日敢兾眠食厚自持以須
告廷
某塊處閒寂以書自娯亡與晤語者每獲侍坐一聽驚世
絶俗之譚則紙上語直古人之糟粕耳第以禮遇厚重
為公費不敢數造以為恨也(南華真經云桓公讀書於/堂上輪扁斵輪於堂下釋)
(槌鑿而上問桓公曰敢問公之所讀者何言邪公曰聖/人之言也曰聖人在乎公曰已死矣曰然則公之所讀)
(者古人之糟粕已夫桓公曰寡人讀書輪人安得議乎/有説則可無説則死輪扁曰臣也以臣之事觀之斵輪)
(徐則甘而不固疾則苦而不入不徐不疾得之於手而/應於心口不能言有數存焉於其間臣不能以喻臣之)
(子臣之子亦不能受之於臣是以行年七十而老斵輪/古之人與其不可傳也死矣然則君之所讀者古人之)
(糟粕已夫/粕一作魄)公子後堂必已塗塈(書梓材篇若作室家既/勤垣墉唯其塗塈茨)
稍從事於門庭想益潭潭然也(韓文公勸學文不見/公與相潭潭府中居)九
仞之崇所欠一簣耳(書旅獒篇為山/九仞功虧一簣)某舎下出新竹數
十竿亦解籜矣不過短籬尋丈之間已作横山萬竹之
想也
重午後拜書饋便屬隆暑不果上狀即日履兹新凉共
惟鈞候萬福某比去嵗雖無恙而積雨浸淫筋骸如束
終日嗜睡意謂暑退尚復憒憒如故也欲送一僧守牛
山之冡坐此未果瞻遡門下企踵而已
䛕墓之文以嘗塗竄不可汙省覽方别寫録更數日當
馳介也(唐李商隠作五紀云劉义聞韓愈善接天下士/步行歸之既至賦氷柱雪車二詩一旦居盧仝)
(孟郊之上樊宗師以文自任見义拜之後以爭語不能/下諸公因持愈金數斤去曰此䛕墓中人所得耳不若)
(與劉君/為壽)横山圗必已下筆千巖萬壑(晉史顧愷之為殷/仲堪參軍自㑹稽)
(還而至荆人問山水之狀/曰千岩競秀萬壑争流)頃刻百態而寫之短幅之上
所謂咫尺應須論萬里也(杜甫戲題王宰畫山水圗歌/云尤工逺勢古莫比咫尺應)
(須論萬里南史齊王室蕭賁於扇/上圖山水咫尺之内便同萬里)
令升(董待制/字令升)來過喜聞動止共審履兹冬序鈞候萬福
向來卜日侍宴爼歡呼縱飲容此下客龍山把菊尚欲
託後車從一笑之樂(晉史孟嘉為桓温參軍既和而正/温甚重之九月九日温逰龍山參)
(僚畢集風吹嘉㡌落不覺如厠孫盛時在坐温授紙筆/命嘲之著嘉坐處嘉歸見之笑而請紙即答了不容思)
(文辭超卓/四坐嘆之)屬方弛擔追歡筋力老罷不能自彊但遺恨
於無窮也
數日前具一書舍弟遂留與令叔書同遣度今日方至
前而騎吏亦踵門矣省教慰薦良厚具審即日鈞候萬
福陽復而積隂連雨浹日不休又繼之雪翕而後張固
其所也(老子㣲明篇云將/欲翕之必固張之)無從展慶但有瞻頌
某自九江便有命舟之意竟不果比令升約詣郡徑入
西徐聞彦章寓南禪便移舟趍無錫泛宅飄然(唐史張/志和傳)
(顔真卿為湖州刺史志和來謁真卿以舟敝漏請更/之志和曰願為浮家泛宅往來苕霅間辯捷類此)初
無留碍如某類有物錮留而不能去也衰病惡寒方負
日向隅而坐横山春到當執鞭弭以從
邵公玉一去不返遂以喪歸便有曲池既平之嘆也(雍/門)
(周見孟嘗君曰君百嵗之/後髙臺既傾曲池又平)某嘗謂軒冕之樂造物者視
之不甚惜每於一丘一壑之間(名畫記顧愷之畫謝幼/輿於石岩裏人問所以)
(云一丘一壑自謂過/之此子宜置岩壑也)未嘗輒以予人至公玉然後益信
此言為不謬也
區區欲見之意如痿人之念起(前漢史韓王信傳信報/柴將軍書㒒之思歸如)
(痿人不忘起盲者不忘視思/古曰痿風痺病也音人佳反)既獲所願連日脩具為公
費又不安席俯仰愧怍䝉貶誨札具審初暑鈞候萬福
溽暑養痾宜即爽塏(春秋左傳曰齊景公欲更晏子之/宅公曰子之宅近市湫隘囂塵請)
(更諸/爽塏)以迎藥喜(易无妄九五无妄/之疾勿藥有善)􁃶禱之至
今升坐中又拜朱櫻之餽亟遣一介持歸小兒輩皆鼔
舞拜賜也梅餉奇甚一枝僅盈尺而著百子有把玩不
能釋去者某歸視圃中已出筍百餘竿梅杏有著子者
繞樹三匝(魏武帝短歌行曰月明星稀烏/鵲南飛繞樹三匝無枝可依)加䕶其雛特
未可折贈也聊發公一笑
張莘欲求薦狀為成資改官之計其勢雖迫切如某豈
敢喋喋溷聽忽得書云韓侯已為補叔詣兄(孫内翰/字叔詣)所
失一狀而成資在六月道盡塗窮更無他畫度樞密所
薦五士必不盡用於今嵗儻蒙改薦於埀成豈惟莘蒙
惠某亦預被賜也尚兾眷存之舊不以屢瀆譴過
即日共惟鈞候萬福辭去便屬長夏(梁元帝纂要云夏/曰朱明亦曰長贏)
今跧伏田舎如被熏灼兩腕疲於扇箑不復近筆硯矣
竿牘之問缺然彌時莫抒下情第極愧恐
向見公膝痛已失所在比涉大暑偃仰自如想益勝健
秋序戒寒公防秋(杜甫西山詩辛苦三/城戍長防萬里秋)當在茵鼎之間
也(此折衝樽/爼之意)
伏領誨飭具聞起居狀為慰顧此衰晩惟公獨見收䘏
每獲教寵三復之後櫝而藏之殆盈箧矣十部從事不
足云也(晉劉𢎞為荆州督每有興廢手書守相丁寧欵/密所以人皆感恱爭赴之咸曰得劉公一紙書)
(賢於十/部從事)朱丞相薨背(丞相名/勝非)雖以福禄終始而善類失
依仰可為哀痛鄉州自己茂下世而胡承公葛魯卿又
繼往日者張全真(張參政/名守)訃音亦至某自還農圃不齒
於諸公造物乗除獨為後死巋然如魯靈光也(文選王/延壽字)
(文考魯靈光殿賦序云魯靈光殿蓋景帝程姬之子恭/王餘之所立也初恭王始都下國好治宫室遂因魯僖)
(基兆而營焉遭漢中㣲盜賊奔突自西京未央建章之/殿皆見隳壊而靈光巋然獨存意者豈非神明依憑支)
(持以保漢室者也注云/巋然髙大堅固之貌)
向來伏拜戲下(顔師古注漢史曰戲大將之旗也音許/宜反又音詐為反漢書通以戲為旌麾)
(及指/麾字)重勤省顧館之新室連日治酒食接慇勤道舊故
又過於曩遇愧荷莫知所言即日履兹徂暑共惟鈞候萬
福炎威暴發如坐甑中横山(呉郡圗經續紀云在呉縣/西南十里道經云山四面)
(皆横蓋以此得名也又石據湖山之中有陸雲墓觀是/山鎮此邦之西南臨湖控越實呉中要地隋開皇中嘗)
(遷郡於横山東亦以是山為屏蔽也山周圍甚廣/環以佛刹如薦福楞伽寳華堯峯之類皆在焉)奇勝
一壑翛然計公一適在北忩之下也(晉陶潜文集與子/儼等疏云常言五)
(六月中北忩下卧遇凉風暫至自謂/是羲皇上人意淺識罕謂斯言可保)
辭去之夕戴星而南質明僅次臺李忽遇快風抵湖洑
辰炊尚未熟也兒輩方治上冡之具以待徑趨龜潭牛
山兩塋侵曉罷歸越日先遣舟絶太湖遂已擔輿入黃
川少留循湖入長興路以去行役怱怱不獲寓一紙馳
布區區至今尚懐愧也
自領報問便屬昏㑹雖倥偬怵迫中無時不在門下伏
奉誨存稽首拜貺愧不可言具審履兹嵗端(史記律書/履端於始)
鈞候萬福連雪竟此嵗及時開霽横山春色已在先生
杖屨之中矣(歸叟詩文發源云東坡作藏春塢詩有云/年抛造化甄陶外春在先生杖屨中而秦)
(少游作俞充衮詞有云風生使者旌旄/上春在將軍爼豆中余以為依倣太甚)
敵騎頓兵境上使驛已三反所望折衝口舌之間(唐姚/疇口)
(伐我/汗)少貸一方肝腦之禍也比得劉鎮江陳景淵(陳漕/名充)
書皆可喜之言庶㡬安堵(文選魏鍾㑹檄蜀文百姓士/民安堵樂業注云堵牆也)
遂卒嵗如某所策也某只俟徹警趍伏門下
即日薄寒共惟鈞候萬福某十日侍坐區區懐戀未敢
言旋屬親翁强酒體中不平遂復辭去歸舎甫定邊警
遽聞晨夕疑懼久不省候寒温冀䝉詧此意也
别去纔宿昔已悵然賦三秋之句(詩采葛篇彼采蕭兮/一日不見如三秋兮)
即日寒燠不常共惟鈞候萬福某比次山中氷雪皓然
破屋支風㡬不能夕伏䝉招唤生薪豆粥已足以解饑
寒(後漢史馮異傳王郎起光武自薊東南馳晨夜草舍/至饒陽蕪蔞亭時天寒冽衆皆飢疲異上豆粥明旦)
(光武謂諸將曰昨得公孫豆粥飢寒俱解及至南宫遇/大風雨光武引車入道傍空舍異抱薪鄧禹爇火光武)
(對竈燎衣異復進麥飯兔肩因復渡滹沱河至信都又/東坡先生在黄州大寒贈巢谷詩亦云破竈鬰生薪)
而酒肉如山極一時之盛(杜工部詩集醉為馬墮諸公/㩦酒相看詩云酒肉如山又)
(一時初筵哀絲動豪竹蓋用左/傳有酒如澠有肉如陵語也)區區感著未易具陳也
美梨分餉富矣哉比侍杖屨繁花猶在目俯仰之間遂
供飣坐家釀(晉史何充字次道能飲酒雅為劉恢所貴/云見次道飲令人欲傾家釀言其温克)
海錯(尚書禹貢/海物惟錯)併已祗拜記存之厚品物(周易乾卦/品物流形)繁
夥(前漢史陳勝傳楚人/謂多為夥注云音禍)衰老之光也
涉秋便為趍侍函丈(禮記曰凡講問席問函丈注/云函容也容杖足以指畫)之計
而水涸不可舟比得雨又屬女子從其夫造官少留與
之别及此秋殘竟未遂款門之意區區瞻悵尚何言
大旱之後村農方以得雨為喜數日來秋稼皆爛死水
中某生長田間今老矣未嘗有也議者謂久旱之禾得
雨正如饑人得食一飽過度遂至僵仆來嵗饑疫恐不
免也似聞慶賜將行盜賊亦稍出矣所憂殊未艾耳
陽復於隂川池凝沍雪之交巨人長德善類所恃所冀
面致頌言以抒下情而衰瘵不堪趍走第頓顙南向而
已
某自湖洑由徑入善權祖送處便道過潼渚省族兄留
一夕飯竟趍北門就舟日已曛矣詰旦奠成叔别(胡/令)回
詣朋溪(董令升自號所居之溪曰朋溪謂/與溪為朋也公文集有記存焉)以還久客歸
心如飛不果重詣必䝉貸詧
審聞已涓日徙横山新第吞舟(南華真經云庚桑子曰/夫函車之獸介而離山)
(不免于網罟之患吞舟之/魚碭而失水則蟻能苦之)久困於泥蟠(揚子云龍蟠于/泥蚖其肆矣)
地大天寛一洗耳目之隘而足膝尤利髙爽及是當不
藥而愈也
某陪横山杖屨以來見公手植今參天矣(曹子建詩云/荆棘上參天)
(故杜工部古栢行亦有/黛色參天二千尺之句)杜子美細看茱茰猶未卜明年
健否(杜工部集九日藍田崔氏莊詩云明年此㑹知誰/健醉把茱茰仔細看蓋用西京雜記武帝宫人賈)
(佩蘭佩茱茰食蓬餌飲/菊花酒令人長壽事也)而公少留異縣為谿山風月主
門下老賔客奉周旋坐閲十春未有如某者區區欣幸
不知所云也
某陪几杖六七年久勤館人未有過於前日者臨分又
䝉酒醪果醢送將之厚區區欣戴莫喻此心即日初暑
共惟鈞候萬福某歸途水涸推舟而進凡四日僅抵村
舍並河之民以錢酒餉吏卒乞升斗之水(南華真經云/莊周家貧故)
(往貸粟於監河侯監河侯曰諾我將得邑金將貸子三/百金可乎莊周忿然作色曰周昨來有中道而呼者周)
(顧視車轍中有鮒魚焉周問之曰鮒魚來子何為者耶/對曰我東海之波臣也而豈有升斗之水能活我哉周)
(曰諾我且南游呉越之土激西江之水而迎子可乎鮒/魚忿然作色曰吾失我常與我無所處吾得升斗之水)
(可活耳君乃言此曾不/如早索我於枯魚之肆)如救頭然之急(出藥師文第八/願云靜思我佛)
(正真源如救頭然無懈怠又文殊云誓求佛法度羣生/如救頭然無退轉又梁武懴第一巻云况佛之教人向)
(道窮究本心尚乃如/是濟人者何不急也)樞密雖家居諒不廢憫雨意也(東/坡)
(與錢濟明帖家有黄筌畫龍能起雨山間隂威凜然舊/作郡旹常以祈雨有應今夕具香燈試禱之濟明雖家)
(居必不廢憫雨意/可求燔一炷香否)
某買田舍旁欲畦而為圃(語子路篇樊/遲請學為圃)偶隣翁猶有未
穫之禾收刈甫畢又須屬一日者(史記有日/者列傳)占相一堂
之地然後乞所分花木種之人還馳告輟賜甚夥小舟
不能容則又大過所望今别謀一大船自錫邑徑趍横
山之下矣日佇拜貺手自封殖當賦角弓之詩以無忘
盛德(春秋左傳昭公八年傳晉侯使韓宣子來聘公享/之韓子賦角弓既享宴於季氏有嘉樹韓宣子譽)
(之武子曰宿敢不封殖此樹以無忘角弓/遂賦甘棠宣子曰起不堪也無以及召公)
比一再上記(前漢史司馬相如傳臨卭令前/奏琴相如辭謝為鼓一再行)伏䝉遣騎
馳報非所敢望也即日冬序薄寒共惟鈞候萬福某病
體已無恙(風俗通恙草䖝也喜噬人古/人多草宿相勞必曰無恙否)猶未堪作勞一
出而從事則頺然就卧然校之他日則有間矣書詞拊
慰祗荷眷憐度可去家即詣門下
分錫花木比從無錫挽一空鋼至而小港又不能容拙
於用大(南華真經惠子謂莊子曰魏王貽我大瓠之種/我樹之成而實五石以盛水漿其堅不能自舉)
(也剖之以為瓢則瓠落無所容非不呺然大也/吾為其無用而掊之莊子曰夫子固拙於用大)可以一
笑也今以書抵縣尹僦兩空舟領賜它日甘棠之憇自
今始也(毛詩甘棠美召伯也召伯之教明於南國蔽芾/甘棠勿剪勿伐召伯所憇蔽芾甘棠勿剪勿敗)
(召伯所說箋云國人被其/徳恱其化思其人敬其樹)
伏自改轅便欲追逐後騎而去竟以事違瞻望絶塵(南/華)
(真經顔淵問於仲尼曰夫子步亦步夫子趍亦趍/夫子馳亦馳夫子奔逸絶塵而回瞠若乎後矣)悵然
有不可及之歎辭去又復逾月連雨共惟鈞候復何如
踐長光亨之始(曹植曰冬至獻履/所以迎福踐長)當彊起以慰天下蒼
生之望也(晉史謝安傳謝萬廢黜安始有仕進志時年/已四十餘矣征西大將軍桓温辟為司馬將)
(發新亭朝士咸送中丞髙崧戲之曰卿屢違朝㫖髙卧/東山諸人毎相與言安石不肯出將如蒼生何蒼生今)
(亦將如卿何/安甚有慙色)
新第落成市聲不入耳俗軌不至門(文選孔德璋北山/移文云請回俗士)
(駕為君/謝逋客)客至命坐青山當户流水在左(歸叟詩文發源/云東坡為温公)
(作獨樂園詩只從頭四句便已都說盡云青山在屋上/流水在屋下中有五畆園花竹秀而野此便可以圗畫)
輒談世事便當以大白浮之使不得言也(説苑云魏文/侯與大夫飲)
(使公乗不仁為觴政曰飲不盡者浮以大白文侯飲不/盡不仁舉白浮君又東坡贈孫莘老詩云若對青山談)
(世事當須舉/白便浮君)如某當晨夕奉杖屨亦復掃迹(文選兆山/移文云竹)
(低枝以/掃迹)瞻悵不可以言
　
　
　
　
　内簡尺牘巻一
欽定四庫全書
　内簡尺牘巻二
　　　　　　　　　　　　宋　孫　覿　撰
　　　　　　　　　　　　　　李祖堯　註
　　　與胡樞宻
自承尊幼徙寓大府日欲面致頌言(禮記檀弓晉獻文/子成室晉大夫發)
(焉張老曰美哉輪焉美哉奐焉歌於斯哭於斯聚國族/於斯文子曰武也得歌於斯哭於斯聚國族於斯是全)
(要領以從先大夫於九原也北面/再拜稽首君子謂之善頌善禱)遂不復遣問即日溽
暑共惟鈞候萬福霪雨連日晝夜不止敝廬所占地最
髙仰(禮記檀弓齊莊公襲莒杞梁死焉其妻迎其柩於/路而哭之哀莊公使人弔之對曰君之臣不免於)
(罪則將肆諸市朝而妻妾執君之臣免/於罪則有先人之敝廬在君無所辱命)一夕漫而為壑
荆谿汙下可以想見獨横山之址下瞰四鄰先物之㡬
(易繫辭㡬者動之㣲吉之先/見者也後漢史云沉㡬先物)非庸衆之所能及也
遷徙一畨紛紛及是必已安堵(注見/前巻)僑居隘陋一旦决
然舍去千巖萬壑(注見/前巻)左右照映卧北忩之好風(注見/前巻)
望西山之佳氣(晉史王徽之傳桓沖嘗謂徽之曰卿在/府日久比當相料理徽之初不酬答直)
(髙視以手板拄頰云/西山朝來致有爽氣)人生亦有一適如此時乎緬想神
宇翛然百體堅壯過藥石之功逺矣
酷暑彌時意謂不復有清凉之日矣一雨翛然粗有生
意方欲遣狀已拜誨函之辱病眼豁然如侍珠玉之側
(衞玠别傳王武子玠之舅也語人曰昨與吾外/甥並坐爛然若明珠在我之側朗然采映人目)欣荷之
私尚須登門以謝萬一
老罷之餘遣狀草草方領報問又枉手誨開闔數反欣
玩亡窮具審履兹凉秋鈞候萬福梓宫過郡樞密望哭
於城南數里外如西徐當詣横林屬者製中宫之服嘗
往從之以所被㫖惟所過州縣寄居官吏當迎拜凡舍
於郊者不預焉某欲隨衆一往而廢錮中有强聒之嫌
借合當往必在城東横林道上比及竣事回詣東橋行
李當有兩日之淹欲少竢秋晩拜伏門下
某請違未久又枉誨函貺若侍坐聞欬唾之音也即日
薄寒共惟鈞候萬福郡檄報中宫之訃地逺奔赴不逮
遂戴星從横林官吏發哀製服三日竣事而還方此解
装上狀極草草
郡中報梓宫渡京口持書者見報云張參趍丹陽道上
五馬餞于郊而樞密館於鄉校赴早集矣繼領誨答始
悟傳者之妄誕謾成俗數十里之外便不可信可以一
歎也即日秋髙共惟鈞候萬福某風雨中野茨八日蔀
屋之下(周易豐卦六三九四豐其蔀又上六豐/其屋蔀其家注云蔀覆障光明物也)衣衾沾
濕體中益不佳矣調䕶稍復小舟馳造
某投老作蠒伏䝉樞密邀致諸公俯臨窮陋一時歆艶
以為寵偶屬遷徙不即伏拜門下占叙感悰尚恃眷恤
察知愚鈍許司馬著㡌進也(晉史桓温詣謝安值其理/髪安性遲緩久而方罷使)
(取幘温見畱之曰令司馬著/㡌進其見重如此見謝安傳)
某辱顧之厚當是賀厦一人之數(淮南子大厦成而燕雀/相賀湯沐具而蟣虱相)
(弔/)初議繫舟大聖堂假一榻之地而大浸如此(南華真/經云大)
(浸稽/天)魚龍入室(東坡先生秋陽賦云/舟行城郭魚龍入室)必不見容少須當
具装矣
即日秋暑其惟鈞候萬福某比辱誨答審聞體胖(禮記/大學)
(云心廣/體胖)意適盡復其舊此天意不待占也白鷗令築今
復何如公微痾已去體矣如煙霞痼疾(唐史田㳺岩傳/髙宗幸嵩山幸)
(至其門㳺岩野服出拜儀止謹樸帝謂曰先生/比佳否答曰臣所謂泉石膏肓煙霞痼疾者)未易以
砭藥除也一笑
秋氣益髙(唐杜牧之詩云南山與秋色氣勢兩/相髙蓋用杜少陵千崖秋氣髙語也)横山之
下谿光接天以目力之盡為界而以拘繫(周易隨卦上/六拘係之上)
(窮/也)不得從公一日之適梁仲謀(梁尚書/名凌嘉)約同載詣門下
比得書云當在展墓後尚恐遷延即扁舟獨往矣
某念當造門不復遣狀使臨貶教具審春和鈞候萬福
䝉諭以足膝尚未紓論者謂甲辰丙寅嵗運有情此言
是也體中日勝當自今始公杜門養恬存神守氣萬頃
之量不可澄撓(後漢史黄憲傳郭林宗少㳺汝南先過/袁閎不宿而退進往從憲累日方還或)
(以問林宗林宗曰奉髙之器譬諸汎濫雖清而易挹/叔度汪汪若千頃陂澄之不清淆之不濁不可量也)
造物者將以予為此拘拘耶(南華真經云子祀子輿子/犂子來四人相與語曰孰)
(能以無為首以生為脊以死為尻孰知死生存亡之一/體者吾與之友矣四人相視而笑莫逆於心遂相與為)
(友俄而子輿有病子祀往問之曰偉哉夫造物者將以/予為此拘拘也曲僂發皆上有五管頤隠於齊肩髙于)
(項句贅指天隂陽之氣有沴其心間而無事跰􁗎而/鑑于井曰嗟乎夫造物者又將以予為此拘拘也)
一去門下寒暑易節猶當以數致書為恭而多事心迹
不相關矣尚冀公索之於形骸之外也(南華真經云今/子與我逰於形)
(骸之内而子索我於/形骸之外不亦過乎)忽拜使者於門函教寵存慰薦加
厚但以踈慢自訟而已(語公冶長吾未見能見/其過而内自訟者也)
即日薄寒共惟鈞候萬福某䝉一顧之重光賁衰老席
門之下長者車轍盡於一時(前漢史陳平傳家迺負郭/窮巷以席為門然門外多)
(長者/車轍)足以追聚星之盛(陳仲弓從諸子姪造苟季和父/子于時德星聚太史奏五百里)
(内有賢/人聚)新築甫就獲此榮耀匆匆啟報莫叙感藏之意
也
自車騎改轅稚女從其夫逺官老懐自不釋然而舍弟
疾痛大作呻呼徹旦方召醫而服仲謀所遺藥遂良已
曲䝉存省録示秘方拜貺銘荷為肘後之藏也(梁貞白/陶先生)
(肘後百方序云余宅身幽嶺迄將十載雖每植徳施功/多止一時之設可以傳芳逺裔者莫過於撰述見葛氏)
(肘後細碎殊足申一隅之思輒更採集補闕凡一百一/首以朱書甄别為肘後百一方於雜病單治畧為周徧)
(矣/)
舍弟䝉别紙存記病餘未果具書占謝小兒獲侍公側
所謂凡此坐中人十九持鈞樞獨無韓公示兒之句(韓/愈)
(字退之文集載示兒詩略云開門問誰来無非卿大夫/不知官髙卑玉帶懸金魚問客之所為巍冠講唐虞酒)
(食罷無為棊槊以相娯几此坐中人十九持/鈞樞洪慶善辨證云謂李綘崔羣之徒也)以紀新堂
賔客之盛(示兒詩云中/堂髙且新)領書又沐題品衰老感歎而已
即日履兹新春共惟鈞候萬福某中冬冀一望後塵俯
仰忽見嵗换逋慢廢禮遂無以藉口第頓首南向而已
(晉史潘岳石崇謟/事賈謐望塵而拜)
前日遣舟還麾下併致餽謝之意度已冐聞即日雨寒
鈞候復何如樞密久於異縣屬此時序未能免俗(竹林/七賢)
(傳曰七月七日北阮庭中鋪陳莫非錦繡阮咸時總/角乃竪長竿標大布犢鼻裩於庭曰未能免俗耳)想
亦紛然區區竿牘之私(南華真經曰小夫之智不離/苞苴竿牘敝精神乎蹇淺)又
勤省覽尚冀詧恕
某以暑中苦瘡痏而苛痒不可耐爬搔次骨(爬搔次骨/見舒王詩)
久乃作痛意緒無聊坐此不時具問恐愧何言某築室
正紛然本為營生歸宿之地而慮之無素費出十倍遂
不償此勞也
分貺龍焙絶品(龍焙屬北苑東坡先生詞云龍/焙今年絶品谷簾自古珍泉)謹已拜
辱今年茶餉未至以公所賜為第一義也(益州保寜寺/無住禪師杜)
(鴻漸問何名第一義第一義者從何次第得入師曰第/一義者無有次第亦無出入詰諦問有第一義即無諸)
(法無性説名第一義佛言有法名俗諦無/性第一義公曰䝉師開示實不可思議)未敢烹試詰
朝薦先而後飲其餘矣
親舊書信斗水直百錢渇欲死矣(杜工部集引水詩云/白帝城西萬竹蟠接)
(筒引水喉不亁人生留滯生理難斗水/何直百憂乾蓋用莊子斗升之水語也)安知横山主人
吞雲夢八九而不蔕芥於胸中乎(前漢史司馬相如傳/載子虛賦云秋田乎)
(青邱彷徨乎海外吞若雲夢八九於胸中曾不蔕芥張/楫注云蔕芥刺鯁也顔師古注云蔕音雙介反胸本作)
(匈/)路公弼尹應天犯大暑犇命而去某以為不如据南
柯之枕猶有一餉之榮也(唐陳翰異聞集載淳于棼夢/入蟻穴曰大槐安國拜為南)
(柯太守/而寤)
横山稍有郡人㩦客造觀者前日狐狸之宅(春秋左傳/襄公十四)
(年傳南鄙之田狐/狸所居豺狼所嘷)一經㸃化遂為冠世絶境三絶句上
呈(詩曰波間指㸃見青紅雪脊崚嶒倚半空幻出生綃/三百幅遊人渾在畫圗中  蒼雲十畆䕃平寛露葉)
(風枝繞舍寒莫遣先生賦歸去且令小吏報平安客溜/雨蒼皮四十圍年來又見子孫枝龍鍾白首門前  待)
(看成隂/合抱時)當公一笑吾詩無傑句萬景驕莫隨正謂此也
輒以横山小詩繼衆作之後以發一笑(按公文集刋行/者已載二詩而)
(古風一篇不載今録于此横山堂詩古縣山水國萬室/蟠其中環城千嶂合並舍百泉通我公擅一壑層雲生)
(盪胷彷彿八極外坐驚兩腋風峩峩十二鬟半坐簾幙/重脩眉新畫就一抺翠掃空欣對愜平生似為恱己容)
(百金置酒地牕户浮青紅髙稜拄笏見採菊籬下逄陂/陀經千丈横絶垂天雄日麗鶯谷曉沙暄燕泥融悠然)
(命巾車往往載客從太白琢天功朱絃奏三終溪山久/寂寥髙辭擅無窮天王駕羣英長轡係九戎焉知横山)
(下一榻卧老龍功名方鼎來龜祥兆飛熊勒石頌中興/澹臺兩穹崇西州歸謝傅東海表太公千年丁令威騎)
(鶴還/故宫)然公豈山中之人為蒼生彊起光輔中興功遂身
退然後歸西州(晉書謝安傳有聞當與入西州門之句/又外甥羊曇為安所愛重安薨後輟樂)
(彌年行不由西州路嘗大醉不覺至州/門左右白曰此西州門遂悲感而去)表東海(左傳襄/公二十)
(九年云表東海者其太公乎注/云太公封齊為東海之表式)亦未晩耳(功成名遂身/退者天之道)
别紙論陶淵明(晉史陶潜/字淵明)陳元龍(三國志陳/登字元龍)出處大致
非世論所及也某藿食者也而肝腦實繫肉食者休戚
(春秋左傳肉食者鄙未能逺謀國語云晉董褐觀呉王/之色類有大憂注云肉食者無墨今呉王有墨墨黒氣)
(也/)故嘗撫案而起有秦無人之歎(春秋左傳文公十三/年秦使士㑹行繞朝)
(贈之以策曰子無謂秦無人吾謀適不用也注云策馬/撾臨别授之馬撾欲示已所策以展情繞朝秦大夫也)
一從接待聞議論之餘然後知張公之在江海也(杜工部集/洗兵馬云)
(張公一生江海客身長九尺鬚眉蒼徴起適遇風雲㑹/扶顛始知籌策良東坡先生云謂張鎬也用之為帝王)
(師不則窮谷一叟耳按唐史列傳鎬字從周傳州人儀/狀瓌偉有大志元宗西狩鎬從扈從俄遣詣肅宗所數)
(論事擢諫議大夫尋拜中書侍郎門下平章事帝還京/師封南陽郡公以本軍鎮汴州後召拜太子賔客卒鎬)
(起布衣二朞至宰相在位雖/淺天下之人推為舊德云)
龜潭冢舍猥勤騎從存歿之寵而以不獲迎望車馬之
塵為愧某自陪杖屨一覽楚山然後起猶龍之歎(史記/老子)
(傳孔子適周問禮於老子去謂弟子曰鳥吾知其能飛/魚吾知其能游獸吾知其能走走者可以為網游者可)
(以為綸飛者可以為矰至於龍吾不知其/乗風雲而上天今日見老子其猶龍邪)而已往之悔
不可追也䝉示六秀書雖未能盡讀叙引所載一二信
天下之竒書也
某自去違牆屏念欲啟問動止久不果一僧還山就令
持書詣門下而不敢勤報貺伏䝉遣介馳賜翰墨共承
嘉惠何喜如之某具審即日鈞候萬福某䝉招唤幸甚
得具小舟從公於谿上真入紅蓮幕矣(南史王儉以庾/杲之為衛將軍)
(長史蕭緬曰庾景行汎緑水依芙蓉/何其䴡也時人以入儉府為蓮花也)第方暑豈當勤攬
衣故未敢前也
　　　與楊樞宻
某去違二紀之餘用舍殊致固已形隔而區區祈向又
不得見於咫尺之書(前漢史韓信傳李左車曰發一乗/之使奉咫尺之書顔師古云八寸)
(曰咫咫尺者言其簡牘或長咫或長尺喻/輕率也今俗言尺書或言尺牘蓋其遺語)馳心而已即
日春寒共惟鈞候萬福某遭時多故數蹈危機憂懼萬
端險阻百態屬有天幸(前漢史霍去病傳亦/有天幸未嘗困絶也)得遂首邱
(晉史載燕王慕容暐出鄴為苻堅所執堅詰其不降而/走之狀暐對曰狐死首邱欲歸死於先人之墓爾説文)
(云狐有三德其色中和小前大後死則/首邱白虎通云狐死首邱不忘本也)獨有門牆相望
千里無從接奉臨書太息(前漢史賈誼傳可/為長太息者六)不悉
執事宦成名立暫愒神館一時生民休戚人品髙下百
聞不如一見審矣他日宰天下(前漢史陳平傳平曰/嗟乎使平得宰天下)次
第施行當以功名為一代宗臣(前漢史賛曰蕭何曹參/擅功名位冠羣后聲施)
(後世為一代之宗臣慶流苗裔盛矣哉顔/師古云言為後世之所尊仰故曰宗臣)所冀加䕶茵
鼎以佇廷告
某自歸田(陶潜歸去來辭云田園將蕪胡不/歸又杜甫詩云比興展歸田是也)不復居城
府結屋數椽於三家之市(公始居馬迹/後遷西徐)以安餘命而老
境日侵死亡無日尚及見公台鼎之拜否也四明(洞天/記四)
(明山二百八十峯洞周回一百八十里名丹山赤水/之天山有四門通日月星辰之光故名四明在明州)淛
東佳處年來士大夫避地多在温明間有與晤語者否
某幸而不死他日猶欲乗牛車造公東閣一觀天下之
士也(前漢史朱雲傳薛宣為丞相雲往見之宣備賔主/禮因留雲宿從容問雲曰在田野亡事且留我東)
(閣可以觀四方奇士雲曰小/生乃欲相吏耶宣不敢復言)
某罪垢所向累人不敢數以姓名聞於執事向貶誨飭
慰藉陳人(南華真經云人而無以先人無人道也人/而無人道是之謂陳人注云陳久之人耳)䝉
賜已厚比唐益裕一再過具言公已登政路而訪問死
生存錄衰老又過於前幸甚過望不可言也即日履兹
凉秋共惟鈞候動止萬福某築室三間門以兩版面壁
趺坐(傳燈録第二十八祖菩提達摩寓止嵩山少林寺/面壁而坐終日黙然人莫之測謂之壁觀婆羅門)
(别記云師居/少林九年)以觀六十年之非樞密在廊廟餘光所照
(史記蘇代使於齊甘茂謂曰貧人女與富人女㑹/績貧人女曰我無錢買燭而子之燭幸有餘光)卑栖
俯啄無復仰而四顧之懼日佇廷告亟躋宰福天下慰
此區區(唐韓愈送浮屠文暢師序云夫烏俛而啄仰而/四顧夫獸深居而簡出懼物之為害己也且猶)
(不脱焉弱之肉強之食今吾與文暢安居而暇/食優㳺以生死與禽獸異者可不知其所自耶)今世俗
所尚以數造門為恭否則以數致書為勤某伐樹削跡
不齒於縉紳(南華真經天運云云孔子西遊於衞顔淵/問師金曰以夫子之行為奚如師金曰惜)
(乎而夫子其窮哉顔淵曰何也師金曰夫芻狗之未陳/也盛以篋衍巾以文綉尸祝齋戒以將之及其已陳也)
(行者踐其首脊蘓者取而爨之而已將復取而盛以篋/衍巾以文綉逰居寢卧其下彼不得夢必且數眯今而)
(夫子亦取先王已陳芻狗聚弟子逰居寢卧其下故伐/樹於宋削跡於衞窮於商周是非其夢邪圍於陳蔡之)
(間七日不火食死生相與鄰是非其眯邪/眯莫禮反物入目中莊子曰播糠眯目焉)固不容輒登
一時貴人之門而寒温之問不出於東阡西陌(應劭風/俗通云)
(南北為阡/東西為陌)豈敢飾固陋之辭譊譊强聒以觸犯嚴之罪
然區區系心門下如抱饑渴與夫晨夕躬埽除(前漢史/魏勃少)
(時欲求見齊相曹參家貧無以自通乃常獨早埽齊相/舍人門外舍人恠之以為物而伺之得勃勃曰欲見相)
(君無因故為子埽欲以求見於/是舍人見勃曹參因以為舍人)進竿牘(見前與胡/樞密帖注)如世
俗所謂文具者固有間矣髙明所照必諒此心
猖狂妄行(南華真經云猖狂/妄行蹈乎大方)自陷於大譴大呵之域尚
復何言而哀窮悼屈(唐韓愈上兵部李異書云夫以閣/下内仁外義行髙而徳鉅尚賢而)
(與能哀窮/而悼屈)不忍辱在泥塗(唐杜甫長沙送李十一詩云/久存膠漆應難並一辱泥塗)
(遂晩收又贈韋左丞云田子混泥塗又春秋傳趙孟曰/武不才任君之大事以晉國之多虞不能用吾子使吾)
(子辱在泥/塗久矣)必欲援而出之獨執事有惓惓不已之意某
去公門牆二十年矣設有舊惡(論語云不/念舊惡)亦將隨數化
而改况初無纎芥但某年㡬七十殆將何為某讀書見
栁子厚不堪謫辱(唐史栁宗元字子厚其先蓋河東人少/精敏絶倫為文章卓偉精緻一時輩行)
(推仰第進士愽學宏辭科貞元十九年為監察御史裏/行善王叔文韋執誼櫂禮部員外郎叔文敗貶邵州刺)
(史不半道貶永州司馬元和十年又/徙栁州刺吏十四年卒年四十九)至欲自比於躄浮
屠病顙之駒而怨懟不已(唐栁宗元起廢答云今兹是/州起廢者二焉先生其聞而)
(知之歟答曰誰也曰東祠躄浮屠中廐病顙之駒曰若/是何哉曰凡為浮屠道者都邑之㑹有師師善為律以)
(敕戒始學者與女釋者甚尊嚴且優游躄浮屠有師道/少而病躄日愈以劇居東祠十年今年他有師道者悉)
(以故去始學者與女釋者遂相與出躄浮屠以為師凡/師數百人日饋飲食時獻巾􁉄舉莫敢踰其制中廐病)
(顙之駒顙之病亦且十年色𤣥不龎無異枝硿然大耳/以其病不得齒他馬食斥棄異皂恒少食屏立擯辱凡)
(廐之馬無肯為伍㑹今刺史舟以泝江至無以為乗廐/人咸曰病顙駒大而不龎可秣飾他馬巴僰卑狹無可)
(當吾刺史者於是衆牽駒上燥土大廡下薦之席縻之/絲御夫盡飾然後敢持千夫翼衞當道上馳抗首出臆)
(震奮遨嬉若有知也豈不/曰宜乎全文見栁集八巻)遂指天為癰痔草木果蓏不
足置存亡得喪於其間(栁宗元天說云彼上而𤣥者世/謂之天下而黄者世謂之地混)
(然而中處者世謂之元氣寒而暑者世謂之隂陽是雖/大無異果蓏癰痔草木也假而有能去其攻穴者是物)
(也其能有報乎蕃而息之者其能有怒乎天地大果蓏/也元氣大癰痔也隂陽大草木也其烏能賞功而罰禍)
(乎功者自功禍者自禍欲望其賞罰者大謬矣呼而怨/欲望其哀且仁者亦大謬矣子而信子之仁義以遊其)
(内生而死爾烏置存亡得喪於果蓏/癰痔草木邪全文見栁集第九巻)譊譊至老死其於
定命初無一毫之加某以故益不敢以身之進退榮辱
有望於當世之君子也
　　　與路樞密(公弼/)
即日秋序乍凉共惟鈞候萬福某歸田五年追懲往謬
遂掃跡滅影(唐韓文公集上李實書/云老奸宿賊喪影滅迹)於人間矣敢圗恩
舊存録衰老貶賜誨飭開讀恍然鉅人長德宜在朝廷
出司留鑰未快僉屬然鎮撫之餘掃除邱墓存省遺老
遂及我私(詩曰雨我公/田遂及我私)不亦善乎不宣
即日秋髙乍凉共惟鈞候萬福北轅遂彌月矣徒銜所
次皆異時游宦經行之地濁河千里(公羊傳河出崑崙/千里一曲九曲入)
(海/)忽已揚塵(神仙傳王方平過蔡經家因遣人與麻姑/相聞麻姑至自言接侍已來見東海三為)
(桑田向聞蓬莱水乃淺於往者㑹旹畧半也豈將復/還為陵陸乎方平笑曰聖人皆言海中行復揚塵也)摩
挲銅狄想復一嘆也(後漢史薊子訓者不知所由來也/有百嵗翁自説童旹見子訓賣藥)
(於㑹稽市顔色不異於今後人復於長安東霸城見之/與一老翁共摩挲銅人相謂曰適見鑄此而已近五百)
(嵗矣史記秦始皇二十六年咸陽鑄金人十二各重千/斤水經注云魏黄初元年徙金狄重不可致因留於城)
(南/)
陪京重寄方屬老成雖兵亂之餘未容卧䕶而一方遺
黎喜見漢官威儀(後漢史光武紀云更始將北都洛陽/以光武行司𨽻校尉使前整脩宫府)
(於是置僚屬作文移從事司察一如舊章三輔吏士見/司𨽻僚屬皆歡喜不自勝老叟或垂涕曰不圗今日復)
(見漢官/威儀)當有出涕者所冀尊生養福以卒功名
大斾首余又貶教寵髙情凜然收録陳人(注見/前巻)孰如公
者便欲馳一介追路以謝屏居乏使令竟不果想公置
之度外也
　　　與何樞宻
溪上分違便欲遣狀省問寒温而公已登烏府(前漢史/朱博傳)
(御史府吏舍百餘區井水皆竭又其府中列栢樹嘗有/野烏數千棲宿其上晨去暮來號曰朝夕烏烏去不來)
(數月長老異之顔師古注云史言/此者著御史大夫之職當休廢也)旋領樞要區區之喜
固異於常人而不敢恃一日之雅輒以罪戾姓名徹聞
於廊廟所冀髙明必諭此意即日冬序晴寒共惟鈞候
動止萬福某竄迹一涯無從瞻近臨書太息
投老殘年衰病交攻齒髪缺壊更閲三四寒暑遂年七
十矣况未可必也顧以死灰不復然(前漢史韓安國傳/安國坐法抵罪䝉)
(獄吏田甲辱安國安國曰死灰獨不復然乎甲曰然即/溺之居無㡬梁内史缺漢使使者拜安國為梁内史起)
(徒中為二千石田甲亡安國曰甲不就官我滅而/宗甲肉袒謝安國笑曰公等足與治乎卒善遇之)無復
他望尚冀因來訪問生死亦足以為衰老之榮
向公持一節使萬里外忠信之效乆而見思(論語云言/忠信行篤)
(敬雖蠻貊/之邦行矣)故今復有此命屬此隆冬乗單車(後漢史張/綱為廣陵)
(刺史單/車之職)犯祁寒(書君牙云/冬祁寒)絶大漠(前漢史霍去病傳上/曰驃騎將軍去病率)
(師躬將所獲葷允之/士約輕齎絶大漠)折衝口舌之間(文選九錫文折衝/注云挫摧姦惡衝)
(􁂪强/敵)必有神物護持之助某雖老矣猶及見功名之盛
(白樂天謂張燕公詩在/在處處有神物䕶持)
　　　與莫内翰(名夀字/夀朋)
資政書言公近有冡嗣之戚(冡嗣長/子也)共惟情鍾(晉王衍/喪幼子)
(山簡弔之衍悲不自勝簡曰孩抱中物何至於此衍曰/夫聖人忘情最下不及於情然則情之所鍾正在我輩)
悲慟奈何某猶記公在冊府時(穆天子傳曰天子西登/崑崙見西王母癸巳至)
(于羣玉之山先王之所䇿府注云西王母所居者言往/古帝王以為藏書䇿之府所謂藏之名山也故秘書亦)
(謂之為/策府云)已勝衣矣享夀今年四十許而遽棄盛年何痛
如之且當抱孫(禮記抱孫不抱子此言孫可以/為王父尸子不可以為王父尸)以慰目
前勿過戚戚也(韓文公集載為潮州刺史謝/上表云戚戚嗟嗟日與死迫)
董德又傳送問遺方欲馳謝謙仲又出手教具審春和
台候萬福某老來厭事屬舍弟被疾時時代庖(南華真/經云庖)
(人雖不治庖尸祝不/越樽爼而代之矣)益復多事以故竿牘不獲時至燕
几及是遣報亦復匆匆不宣
比聞盡闢(印本/作復)舎旁(印本/作前)地手種花竹(印本/作木)遂移春入
壺中矣(後漢史費長房為市掾有老翁懸一壺於肆頭/及市罷輒跳入壺中市人莫見唯長房於樓上)
(見之異焉因往再拜奉酒脯翁知長房之意其神也謂/之曰子明日可更來長房明日復詣翁翁乃與俱入壺)
(中唯見玉堂嚴麗旨酒/甘肴盈衍其中云)又聞過崑山少留從德象虎邱之
逰(呉郡圖經續記云虎邱山在呉縣西北九里呉越春/秋越絶書皆以為闔閭所𦵏有金精之異故名虎邱)
(晉王珣山銘云虎邱先名海涌山又云山大勢四面周/嶺南則是山徑西面壁立交林山今丱降窈窕亦不卒)
(至盖得/其實云)不克陪燕爼一歡之適甚恨謙仲逺臨留三日
而别村市蕭然無以治具至今為負也書言令女合卺
(禮曰共牢而食合卺而醑/所以合體同尊卑以親之)謂已獲麟(左傳西狩大野叔/孫氏之車子鉏商)
(獲麟以為不祥賜虞人仲尼觀之曰麟也然後取之注/云麟者仁獸王者之嘉瑞也時無明王出而遇獲仲尼)
(傷周道之不興感嘉瑞之無應故因魯春/秋而修中興之教絶筆於獲麟之一句云)謙仲云尚擇
婿也岱宗夫如何齊魯青未了(唐杜工部集望嶽詩云/岱宗夫如何齊魯青未)
(了造化鍾神秀隂陽割昏曉盪胸生層雲/决眥入飛鳥㑹當臨絶頂一覽衆山小)殆謂此耶一
笑(五經通義云泰山一名岱宗王者受命易姓報功告/代於岱宗者代也東方萬物之始交代之處又羣岳)
(之長摭遺云歐陽永叔嘗曰今人呼妻父為岳公以泰/山有丈人觀亦有丈人峯又呼丈母為泰水不知出何)
(書/也)
别去夜泊泖(音/卯)口(呉郡圗經云三泖在華亭境陸魯望/詩云三泖凉波魚蕝動五茸春草雉)
(媒/驕)迨曉乗便風推㠶絶湖而西薄晩次大姚闔閭城已
在望中矣(呉郡圗經云呉王闔閭委計於伍子胥使之/相圡嘗水象天法地築大城周四十里小城)
(周十里開八門以象八風/是時周敬王之六年也)孤舟獨行大澤葭葦中竟日
不逢一人萬一雲雺晝晦風雨作於半涉真呌皇天之
所也嘗寓一書屬海鹽便介已登几案否即日大暑共
惟台候萬福某次閶門(呉郡圗經曰呉王闔閭建城之/始立陸門八以象八風其西曰)
(閶門者象天門/之有閶闔也)日正中暑甚遂移舟虎邱少愒劒池上
(呉郡圖經曰舊傳秦皇求劒地裂為池太平寰宇記云/山澗是孫權所發以求闔閭寳器澗側有平石可容千)
(人故謂之千人坐/因生公講法得名)需一夕之凉而諸瓢坌至袖中出紙
求字者數十輩殆欲腕脫(唐史蘇頲傳云元宗平内難/書詔填委獨頲在太極後閣)
(口所占授功狀百緒輕重無所差/書史曰丐公徐之不然手腕脫矣)長老從旁勞勉良苦
某答曰所謂纒倒藤矣(俗諺有倒被葫蘆纒倒藤之説/故東坡先生贈杜介詩云問禪)
(不歸舎屢為瓠壺/繞可謂㣲婉矣)一笑遂别還舍未㡬瘡痏大作遣狀
草草不宣
内外制序引去秋病後所作雖不工而平日向慕之誠
意具載於此矣(公文集載翰林莫公内外制序云政和/二年春徽宗策進士於廷今翰林學士)
(莫公擢第一年二十有二矣居亡㡬公之皇考少卿公/以兵部外郎從卿貳奏殿上公是日亦以除官入謝父)
(子在廷徽宗望見公顧謂少卿曰某朕所親擢條奏數/千言俊邁過人老於文學者所不逮而人物秀整亦可)
(喜卿可謂能教子矣嘉嘆久之少卿頓首謝公既自以/布衣發策魁天下視天子為知己挺立搢紳間益自重)
(澹然無所諧已乃登冊府尚符璽為柱下史且大用矣/宰相終以不附已斥公于外而少卿亦下世更六七年)
(召還為國子司業試中書舍人入翰林為學士詔令坦/明一時巨公以文章自名如王履道翟公孫者皆嘆異)
(之余一日過公公出内外制凡若干篇屬予為之序孔/子曰辭達而已矣世固有心能知之而不能傳之以言)
(口能傳之而不能應之以手心能知之口能傳之而手/又能應之夫是之謂辭達自唐以來常楊燕許之倫號)
(稱大手筆者固不乏人若夫得於心應於手朝出九重/暮行萬里風動草偃山鳴谷應人人曉然如推赤心置)
(於其腹中帷陸宣公一人為然公學力雄贍思致逸發/落筆千言坌然溢出若有所相自宣和訖靖康大典冊)
(多出公手四方傳誦號為稱職余嘗見宣和間詞臣草/後宫書命莫有當上意者制詞往往多自中出徽宗進)
(二婕妤㑹公當制是夕御札趣進告甚急翌日對輔臣/稱善有詞垣得人之語已而選用從臣押皇子生日賜)
(物上曰無踰某矣遂命公翰林故事以學士二員分直/朝廷有大除拜過三制而上則併召二員者謂之䨇宣)
(公嘗以中書舍人直學士院一夕召公獨草六制宰相/呉敏欲因是以危公公解衣据案一揮而就宣制之日)
(公適入對淵聖嘉嘆久之纔數日宸筆下中書命公為/翰林學士敏初欲抑公而更進於是慙沮失色某之仕)
(與公並時而公為先達去國二十年每讀公書兩朝文/物之盛炳然在目叙事詳實不侈不浮蓋孔子所謂辭)
(達者遂論次以/為公書首云)
之藏累辱戒論遂不敢留今併納上(按公與叔詣兄内/翰帖云制詞索序)
(引無乃非其人乎然例當得一副本只乞/門狀紙百番戒一吏真書大字見賜是也)某自余郎罷
官後屬德父屢矣至是方能遣送不敏愧恐
留寓館置遂渉旬時喜過所望而叨溷多矣吾顔其厚
耶(開元天寳遺事進士楊光逺干謁不知/恥時人以為慙顔厚如十重鐵甲也)方俟暑退稍
就筆専馳一介看候又貶誨亟省顧之厚喜慰當如何
制草得觀一時侯王將相出處之故至於區區歎慕之
意已見於序引所陳不復云云更望少留於此他日持
送
　
　
　
　
　
　
　
　
　
　
　内簡尺牘巻二
欽定四庫全書
　内簡尺牘巻三
　　　　　　　　　　　　宋　孫　覿　撰
　　　　　　　　　　　　　　李祖堯　注
　　　與宫使李尚書(名擢字/德升)
公辭郡甚善龔遂治渤海奏言無令丞相御史拘臣以
文法宣帝許之(前漢史循吏傳龔遂字少卿山陽南平/陽人宣帝即位渤海左右郡嵗饑盜賊)
(並起二千石不能禽制上選能治者丞相御史舉遂可/用上以為渤海太守謂遂曰渤海廢亂朕甚憂之君欲)
(何以息其盜賊以稱朕意遂對曰海瀕遐逺不霑聖化/其民困於饑寒而吏不恤故使陛下赤子盜弄陛下之)
(兵於潢池中耳今欲使臣勝之耶將安之也上聞遂對/甚恱答曰選用賢良固欲安之也遂曰臣聞治亂民猶)
(治亂繩不可急也唯緩之然後可治臣願丞相御史且/無拘臣以文法得一切便宜從事上許焉乗傳至渤海)
(界郡聞新太守至發兵以迎遂皆遣還移書勅屬縣悉/罷逐捕盜賊吏諸持鉏鉤田器者皆為良民吏毋得問)
(持兵者迺為盜賊遂單車獨行/至府郡中翕然盜賊亦皆罷)今日從臣守彫郡必度
外有所為而待以嵗月可冀尺寸之功也若一人守之
數十人伺之一搖手舉足便嗷嗷為祟固不若明哲保
身之愈也
向來驛使致問遺便趍宜興鎮江矣比歸次城中與之
遇㩦與俱還疲曵之餘信筆作謝至今負簡慢之愧復
被誨存具審春序寒燠未調台候萬福吾儕皆老矣日
望公把一麾南來(詩話云守郡謂之建麾盖用顔延年/一麾乃出守之句不知其誤也延年)
(謂一麾之麾如武王右秉白旄以麾之麾耳延年詠阮/始平詩云屢薦不入官一麾乃出守謂山濤薦咸為吏)
(部三上而武帝不用其後一擠遂出始平故有此句延/年被擯以此自託耳後杜牧之為登樂遊原詩云擬把)
(一麾江海去樂遊原/上望昭陵遂為故事)邂逅一見而不能得但時想見風
神於落月照屋梁之時也(杜工部詩落月滿/屋梁猶疑照顔色)
曽宏父(名惇時/為台守)寄近詩可見賔客之盛(詳見天台所刻/曾使君詩集)
然德齒之尊(孟子朝廷莫如爵鄉黨莫/如齒輔世長民莫如德)則莫有出公右
者又示長短句一軸樽爼風流追繼前修想寓公不復
賦式㣲矣(毛詩式微篇序云式㣲黎侯寓於衛其臣勸/以歸也式微式微胡不歸微君之故胡為乎)
(中露式微式微胡不歸/微君之躬胡為乎泥中)某嘗謂天下之樂無窮而意適
則為樂何必据虎背而坐(闕/)使道傍人指以為仙者而
謂之樂乎聊發千里一笑(東坡先生答范景仁書云/聊爾信筆以發千里一笑)
某初欲倚公為東道主(後漢史光武謂耿弇/此是我北道主人)從後騎一
覽赤城之勝(洞天福地記云天台赤城山髙一萬八千/丈其周回五百里名上清玉平之天即桐)
(栢真人所理葛仙翁煉丹得道之處上應台星故名天/台在台州天台縣又禮靈符會稽記云赤城山色皆赤)
(狀似晨霞故孫綽天台/賦云赤城霞起以建標)顧以世議迫隘連牆不相請謁
尚恐不免千里命駕(晉嵇康與吕安友善/每一相思千里命駕)駴世驚愚必
不見赦(南華真經云聖人之所以駴天下神人未嘗過/而問焉賢人所以駴世聖人未嘗過而問焉君)
(子所以駴國賢人/未嘗過而問焉)坐此阻濶十五年相望一涯但有企
竦奉手誨具審春暄台候勝常目𤯝小間否(𤯝音所景/反説文云)
(目病生翳/一曰災𤯝)鍾乳丹砂固貴人所餌公燕居如齋無聲伎
之奉以陽攻陽秪益病耳非徒無益也(本草石鍾乳味/甘温無毒陶隠)
(居云出始興名山石洞唯通中輕薄如鵝翎管碎之爪/甲中無鴈齒光明者善又云丹砂味甘微寒益氣明目)
(生符陵山谷孟子曰/非徒無益而又害之)
呉守報罷曾宏父必已詣郡學問文采守賢喜事家風
凛然遂有與晤言者章掾䝉推奨(掾屬官也漢史云/蕭何為史書掾)渠
依青龍婦家富人陳氏(呉郡圗經續記云滬瀆旁有青/龍鎮人莫知其得名之由或云)
(因船得名庾信哀江南賦云排青龍之戰艦南史楊素/伐陳以舟師至三峽陳將戚欣以青龍百餘艘屯兵守)
(狼尾灘楊素親率黄龍十艘銜枚而下撃敗之則青龍/者乃戰艦之名或曰青龍舟孫權所造也蓋昔時曾置)
(船於此地/因名之耳)趍台時其婦懐妊陳媪(前漢史髙祖母媪文/頴注曰幽州及漢中)
(皆謂老嫗為媪孟康注曰媪音烏老反/顔師古注云媪女老稱也孟音是也)留之不遣聞此
月免乳(前漢史外戚傳霍光妻顯曰婦人免乳/大故十死一生顔師古曰免乳産子也)度當至
官下王孫不能自食固應爾耶(前漢史韓信傳云信至/城下釣有一漂母哀之)
(飯信竟漂數十日信謂漂母曰吾必重報母母怒/曰大丈夫不能自食吾哀王孫而進食豈望報乎)更望
終賜游揚諸公間(前漢史季布傳曹丘生曰使僕/游揚足下名於尺寸顧不美乎)遂
寸進區區之叩
奉誨存大慰瞻仰即日嵗晏寒令浸嚴共惟台候萬福
某老境衰殘夏秋感疾在膚革間雖不至卧病而塊然
危坐一榻之上奄奄彌時殆不知有身世也一女弟新
寡(前漢史司馬相如傳云/卓王孫有女文君新寡)諸孤呱呱(書益稷篇云啓呱/呱而泣予弗子注)
(云啟禹子也聞泣/聲不暇以子名之)不能赴捄冬至後方往視之遂由徑
入荆溪(論語行/不由徑)奠横山公(胡樞密/居横山)舟回詣城府親舊挽
留涉旬而後返方嵗窮(禮記月令云季冬之月日窮/于次月窮于紀星回于天)塞
向之時(毛詩國風云塞向瑾户注云/向者北牖也為此者備寒也)扶憊衝寒(杜工部/詩云山)
(意衝寒/欲放梅)弔死問疾殊不獲已耳比日方能具報草草不宣
省書喜聞眠宿大佳某已遂首丘(注同/前)而公亦安於
閒寂相望耿耿如太白之配殘月也(唐韓文公集東方/未明篇云東方半)
(明大星沒獨有太白配殘月嗟爾殘月勿相疑同光共/影須㬰期殘月暉暉太白耿耿雞三號更五㸃王直方)
(詩文發源云東坡送李公擇云有如長庚星到曉爛不/收贈道潜云故人各在天一角相望落落如晨星任師)
(中挽辭云相看半作晨星沒可憐太白與殘月而黄門/送退翁守懐安亦云我懐同門友勢如曉天星學者尤)
(多用/此)
大雅醖藉尊賢貴老自有家風寓公諒無泥中之嘆(式/微)
(篇已見/前注)相之猶未造官殆是閩盜未靖之故福唐大府
置家其中度無可慮者舉之詩語益竒乃翁一部皷吹
也(南史孔稚珪字德璋居宅盛營山水憑几獨酌門庭/之内草萊不剪中有蛙鳴或問之曰欲為陳蕃乎珪)
(曰我以此當兩部皷吹何必效蕃王晏嘗鳴皷吹候之/聞羣蛙鳴曰此殊聒人耳珪曰我聽皷吹不及此晏有)
(慙/色)
分違十七年心衰貌改可以想見而區區念德烱如皦
日也(毛詩云謂予不/信有如皦日)即日春寒台候復何如某聞公苦
赤目相之示書亦云方藥率用菊花芎辛之屬(本草云/菊花味)
(苦甘平無毒去風眩腫痛目欲脱淚出又云芎藭味辛/温無毒主風入腦目淚出其葉名蘼蕪又云細辛味辛)
(温無毒去風/明目通九竅)此等公未嘗入口唯有瞑目趺坐存神守
氣(楚辭逺遊云一氣/孔神兮於中夜存)可不藥而愈也冬温如春令(禮記/月令)
(云季冬行春令則胎/夭多傷國多固疾)村氓無逺慮質賣裘褐一空而層
冰積雪過於窮臘(楚辭招䰟云層冰/峩峩飛雪千里)饑疫相仍更有可
慮者所冀慎疾(論語云子之/所慎齋戰疾)以益壽福(東坡先生與陳/師仲書云其餘)
(慎疾/自重)
相之録近詩見遺讀之竦然詞句温麗(東坡先生云栁/子厚詩在陶淵)
(明下韋蘇州上退之豪放竒/險則過之温麗靖深不及也)不見圭角(唐韓昌黎文石/鼎聮句云磨礲)
(去圭/角)正似其為人一門之内連枝秀傑(兄弟為/連枝也)可為公
賀也舉之謂當一過婦翁(晉史衛玠字叔寳時號玉人/故時語曰婦翁氷清女婿玉)
(潤/)可冀邂逅竟不如所料似聞欲試科目髙文碩學已
藉藉在搢紳間又何必决得失於一夫之目也
使臨枉誨飭具審履兹冬序台候勝常某聞公苦赤目
固不如别紙之詳大抵肝受熱則目病故醫療率用寒
藥久之則害於脾不能食雖少壯者亦難之公年㡬七
十寒藥豈可輒近以熱攻熱必作障翳如書所云也近
見一醫療王剛中刮膜如神(涅槃經云如目盲人為治目/故造詣良醫即以金篦刮)
(其眼膜又唐杜甫秋日䕫府詠/懐云金篦方刮眼鏡象未離銓)知公訪兩醫亦妙手日
佇藥喜(注見/前)慰此區區晨夕念望之心
又知天台水潦之厄徙避猶未復也鄉州上田已槁死
下田亦敗於秋潦宜興山間與杭湖相接連處往往漂
沒比省妻母之喪至餘杭道中猶有浮查在髙樹如栁
儀曹所云也(唐栁宗元集雨晴至江渡詩云江雨初晴/思逺步日西獨向愚溪渡江頭水落村徑)
(成撩亂浮槎在髙/樹槎查二字通用)天台並海亦復爾耶
海錯豐餉方移家拯溺之初又為公此費拜貺殆不皇
也筆三十枚并小牋三百謾馳上微贄可當一笑耳女
子初苦痰飲初不料至此方夕痺厥竟不能出一言而
去設有宿誡不過託其夫與子耳李郎尚待逺次必占
去就於酒醴之間敢忘設也(前漢史楚元王交傳元王/以穆生白生申公為中大)
(夫髙后旹浮丘伯在長安元王遣子郢客與申公俱卒/業文帝時聞申公為詩最精以為博士元王好詩諸子)
(皆讀詩申公始為詩傳號魯詩元王亦次之詩傳號曰/元王詩世或有之髙后時以元王子郢客為宗正封上)
(邳侯元王薨太子辟非先卒文帝乃以郢客嗣是為夷/王申公為博士失官隨郢客歸復以為中大夫立四年)
(薨子戊嗣初元王敬禮申公等穆生不嗜酒元王每置/酒常為設醴及戊即位常設後忘設焉穆生退曰可以)
(逝矣醴酒不設王之意怠不去楚人將鉗我於市稱疾/卧申公白生强起之曰獨不念先王之德與今王一旦)
(失小禮何足至此穆生曰先王之所禮吾三人者為道/之存故也今而忽之是忘道也忘道之人胡可與久處)
(豈謂區區之禮/哉遂謝病去)䝉問逮遂私布之
　　　與張尚書(名登字/瑩如)
茂嘉遣騎至所遺誨帖把玩三復具見存寵衰晩之意
即日履兹嵗端共惟台候萬福某久在泥塗(見二巻楊/樞密帖注)
故人方居天上雖榮悴了不相關而聲氣之求(易乾卦/同聲相)
(應同氣/相求)不間喧寂幸甚過望不可言不宣
别紙開諭重悉今日之急兵與賦而已屬者南北解仇
上下厭兵姑為息肩之計(趙臺卿云嘗/息肩弛擔)唯髙才獨當天
下之急務某頃嘗居此官為國用之大蠧如三省吏禄
有一輩請十七色錢者諸將之兵或淪於異域或去為
盜賊或死於兵火無慮數萬而名籍不除駞坊車營務
無一車馬而廩於官者千餘輩如學官書局禮樂之司
尤為不急版曹坐視太息莫敢誰何故於謝表具言其
事(公謝户部尚書表云備數選曹分掌三銓之法掄材/計者參榮八座之聮中謝竊以舉天下版圗之繁治)
(邦内經常之費任土納四方之貢持衡居五貨之平輕重/相權上下均足承平嵗久奢泰曰滋好大喜功喜新厭)
(故遂底魴魚頳尾之害馴致䍧羊羵首之妖萬乗蒙塵不/備純駟羣氓擠壑不撡羮藜當屬能臣共圖國計顧夷傷)
(之未起念均節之宜先六軍之名籍第挂空文三省之/司存猶仍舊貫吏部毁法添差之冗公車上書特補之)
(恩學校儒官尚崇文具圗書冊府當俟太平畫餅空餐/畫墁浮食在宣和固已如此至建炎益又甚焉自非蠲)
(令改制一清流弊之原何以富國裕民復見中興之盛/顧如臣者自視缺然智力以窮憂責彌重若為報稱不)
(負使令固嘗欲奮體上副君父責成之意恐不勝側目/必致小人妄作之凶兹蓋伏遇皇帝陛下親臨諸將征)
(伐之師盡得斯民利病之實除苛解嬈黜聚歛之臣捄/弊扶傷塞僥倖之路閔兹邦用深軫聖情夫何么麽之)
(姿亦預棟木之數茍操刀而立㫁初無畏首畏/尾之虞則解絃而更張庻有足食足兵之望)庶㡬朝
廷解絃更張(前漢史董仲舒傳仲舒對策稱孔子曰腐/朽之木不可彫也糞土之牆不可圬也今)
(漢繼秦之後如朽木糞牆雖欲善治之亡可柰何法出/而姦生令下而詐起如以湯止沸抱薪救火愈甚亡益)
(也竊譬之琴瑟不調甚者必解而更張之乃可皷也為/政而不行甚者必變而更化之乃可理也當更張而不)
(更張雖有良工不能善調也當更化/而不更化雖有大賢不能善治也)少寛徵歛之急省
書有不自專之語唯某能識公此意也
某久安窮陋雖不相聞而一時名德中外所向固不必
尺書啟問而後察也即日冬序早寒共惟台候萬福某
妻母年㡬八十得疾卧山間不獲已扶憊一詣而寓舎
在境中小舟由徑若販夫賈豎逃免征輸不敢踐冠蓋
舟車四達之路東道主乃平生握手之舊望之若霄漢
然匿形避影浹日而反可以發公一大笑也
向傳進端殿踐樞省豈唯區區喜可為天下賀也久之
乃聞尚留京兆侍從久次僉論所屬固自應爾况如白
首故人尤有望於綈袍之舊(史記范雎傳雎既相秦秦/號曰張禄而魏不知以為)
(范雎已死乆矣魏聞秦且東伐韓魏魏使須賈於秦范/雎聞之為微服敝衣間步之邸見須賈見之而驚曰范)
(叔固無恙乎范雎曰然須賈笑曰范叔有説於秦邪曰/不也雎前日得過於魏相固亡逃至此安敢説乎湏賈)
(曰今叔何事范叔曰臣為人庸賃湏賈哀之留與坐飲/食曰范叔一寒如此哉乃取其一綈袍以賜之為湏賈)
(御入秦相府至相舍門謂須賈曰待我我為君先入通/於相君賈問門下范叔不出何也門下曰乃吾相張君)
(也湏賈大驚謝罪雎曰公之所以得無/死者以綈袍戀戀有故人之意故釋公)然沖天之羽必
在三年不飛之後也(史記滑稽列傳云淳于髠者齊之/贅壻也威王之時喜隠好為淫樂)
(諸侯並侵國且危亡左右莫敢諫淳于髠説之以隠曰/國中有大鳥止王之庭三年不蜚又不鳴王知此鳥何)
(也王曰此鳥不飛則已一飛/沖天不鳴則已一鳴驚人)
親情桐廬簿惠曄常州宜興縣人其家卜以十一月塟
其祖曄欲一歸視其塟輒告端明乞一催軍器差檄至
常旬月間復還官次養生送死人道之常而拘於官簿
不得輒去有望於門下故不復避千僣之罪也
　　　與胡尚書(名交修/字已茂)
方見周惇義云公行有北門之召已聞詔追殊慰僉屬
(公文集載行狀云已茂常州晉陵人建炎南渡公與從/子世將者相繼起更掌内外制同侍講讀俱為端明殿)
(學士搢紳歆艶為江左/衣冠之冠何其盛也)暑溽共惟台候萬福某方伺馬
首之東遣書横林道中被誨勤懇益見記存之厚樞省
虛位佇聞超拜别行展慶不宣
某用新舊麤細雜木築一室嵗前當入居之聞公大木
數千章(前漢史貨殖傳云/木千章竹竿萬箇)方自儀真來而召節已行矣
昔白公丹竈敗之明日忠州刺史除書至殆此類也(白/氏)
(長慶集同㣲之贈郭虛舟詩云簡寂觀鐘後紫霄峯曉/時心塵未蠲潔火候遂參差萬壽覬刀圭干功失毫釐)
(先生彈指起姹女隨煙飛始知縁㑹間/隂隙不可移藥竈今日敗詔書明日追)
玉堂視草(金鑾遺事云太宗御飛白書玉堂之署四字/素縑二幅每字徑二尺餘淳化二年十月賜)
(學士承㫖蘇易簡時上謂宰相曰他日為翰林中美事/也今龕在玉堂前楣之上劉元城先生語録云且如玉)
(堂兩字人多不解太宗皇帝常飛白題翰林學士院曰/玉堂之署盖此四字出李尋傳且玉堂殿名而待詔者)
(有直署在其側李尋時待詔黄門故云乆汚玉堂之署/至英廟嗣位乃命徹去元封中有學士上言乞摘上二)
(字復牓院門云沈存中筆談云故事玉堂中設視草臺/每草制則具衣冠㨿而坐今不復如此但存空臺而已)
金華進讀(金華殿名也前漢史翼奉傳曰孝文時未有/甘泉建章及上林中離宫又無髙門武臺麒)
(麟鳯凰白虎玉堂/金華之殿是也)極儒者之榮樞庭黄閣(漢舊儀曰丞/相聽事曰黄)
(閣/)自是超進且佇非常之聞也
别去屢見除書造外不即賛喜新政蒐㧞淹滯如已茂
老成持重擢居要津(唐杜工部集上韋左/丞詩云立登要路津)可為朝廷慶
也即日秋髙恭惟台候萬福某䝉恩收召已解郡紱更
旬可至國門即遂扣謁
錢塘報聞亟解去更聞委書勞苦嘗草草具答矣比還
山中親客相過將迎彌月及是方小定不嗣音非敢懈
也即日共惟台候萬福聞㑹稽回禄(左傳鄭子産禳灾/於𤣥𡨕回禄𤣥𡨕)
(水神也回/禄火神也)居第不至驚擾否北扉代直(注見五巻/錢舍人帖)行且
即真(注見四巻/向侍郎帖)遂登政路庸慰延望(公行狀云兩除詞/掖三侍經幄亦入)
(翰林為/學士云)
比聞榮躡八座(公行狀云紹興三年召為給事中進刑/部侍郎翰林學士知制誥兼侍講兼兵)
(部尚/書)意謂記室豈少一紙之書故不果進賀秋暑不審
台候何如少意德發(孫朝請/字德發)學博而行髙久安閒散去
年全真(張參政名/守字全真)薦比叔詣(孫翰林名/近字叔詣)又薦之德發云
與公布衣之舊特未也故不能無望豈非一鳴驚人必
在三年之後耶(史記淳于髠説威王以隠曰國中有大/鳥止王之庭三年不蜚又不鳴王知此)
(鳥何也王曰此鳥不飛則已一/飛沖天不鳴則已一鳴驚人)今因其行輒草草上狀
　　　與致政楊尚書(中修/)
别去彌月時奉誨飭喜聞殘暑台候勝常序引納上衰
老廢學技止此耳(唐栁宗元集三戒黔之驢虎見之以/為神他日驢一鳴虎大駭逺遁然往)
(來視之覺無異能者益習其聲又近出前後終不敢搏/稍近益狎蕩倚衝冐驢不勝怒蹄之虎因喜計之曰技)
(止此耳因跳踉大噉斷/其喉盡其肉乃去云)大意言類篇集韻數巨公更兩
朝而能成功因之作類例啟悟後學又以公平生大節
附見一二致夙昔向慕之意(公集載切韻𩔖例序云余/少時讀司馬相如上林賦)
(間遇古字讀之不通始得顔師古音義從老先生問焉/累數十日而後能終一賦於是喟然嘆曰儒者之學自)
(六藝百家史氏之籍箋䟽之書無不學也河圖洛書山/鑱冡刻方言地志浮屠老子之言無不記也相如奏賦)
(夸苑囿之大固無鬼冡神林萬里海外荒恠誕幻不經/之説尚書給札受一日之作固無二京三都覃思十年)
(雕琢肝腎之計賦奏天子見大說固無金華露門諸儒/進讀摘句分章之助而流傳數百嵗後班孟堅刪取其)
(要顔師古為之訓解學者讀之往往不通此六書韻學/之廢而士大夫不識古字之過也韓吏部云凡為文辭)
(宜畧識古字而世溺於所習履常蹈故讀書綴文趣了/目前不求其解至有伏獵侍郎弄麞宰相貴為公卿遺)
(臭千載可為太息宋沈約慨然閔古學之壊力振起之/思與天下共識龜圗鳥跡之遺趍髙領妙自謂入神旁)
(通曲暢律度精密難字過目無復含糊囁嚅之狀時有/王筠誦郊居賦而撃節稱善獨在雌霓一語文乆字順)
(各識其職髙下抑揚自中律度如流水髙山慶賞音之/一遇也𢎞農楊公博極羣書尤精韻學古篇竒字一覽)
(如素習崇寧中嘗召試中書進換史階擢三衞且顯用/矣㑹大臣當國欲用為臺諫排恨所不快者公笑謝不)
(願也明日有㫖還復東頭供奉官進閣門祇候始見䟽/斥天下至今稱之今老矣强記洽聞劇談世事如精練)
(少年葢未衰也於是出平生所著切韻樂與學者共之/昔宋仁宗朝詔翰林學士丁公度李公淑増崇韻學自)
(許慎而降凡數十家總為類篇集韻而以賈魏公王公/洙為之屬治平四年司馬温公繼纂其職書成上之有)
(詔頒焉今楊公又即其書科别户分著為十條為圗四/十四推四聲子母相生之法正五方言語不合之訛清)
(濁重輕形聲開合梵學興而有華竺之殊呉音用而有/南北之辨解名釋象纎悉備具離為上下篇名曰切韻)
(類例/云)
新書聞季髙(劉侍郎名/岑字季髙)已為鏤版序引容少抒思納上
第留一兩版見待不嫌少緩也小兒䝉期待之過衰老
追懲往詣但欲教咸耳一笑(前漢史陳萬年子咸年十/八以萬年任為郎有異材)
(抗直數言事刺譏近臣書數十上遷為左曹萬年嘗病/召咸教戒於牀下語至夜咸睡頭觸屏風萬年大怒欲)
(杖之曰乃公教戒汝汝反睡不聽吾言何也咸叩頭謝/曰具曉所言大要教咸讇也萬年乃不復言注云讇古)
(謟/字)
　　　與張侍郎(名九成字子韶/自號無垢居士)
異時窺見一斑(晉史管中窺/豹時見一斑)因知公不在餘子之後(後/漢)
(史禰衡傳衡唯善魯國孔融及𢎞農楊修常稱曰/大兒孔文舉小兒楊德祖餘子碌碌不足數也)分别
俯仰二十年恍如隔世而貴名暴白又如青天白日在
十目之上也(唐韓愈與崔羣書云鳯凰芝草賢愚皆以/為美瑞青天白日奴𨽻亦知其清明又禮)
(云十目/所視)即日冬序晏温(前漢史郊祀志云汾隂得鼎以/禮迎祠至中山晏温如淳注曰)
(三輔謂日出清濟為晏晏/而温乃有黄雲故為異也)台候何如某潜深伏奥姓名
不復至公卿之門如聞存記流落每玷議論之餘遂遣
一紙而不能以累幅為禮也
自公冠殊科旋躋禁路而某已除籍為民(前漢史魏其/侯竇嬰不好)
(黄老太后怒除嬰/門籍不得入朝請)遂不相聞屬者就閒雖大鬱羣望而
進道益德盡閲天下人物於無適莫之中(語里仁云無/適也無莫也)
(義之/與比)他日進服大寮如梓人之用羣材(唐栁宗元梓人/傳云裴封叔之)
(第在光德里有梓人欵其門願傭隟宇而處焉所職尋/引規矩繩墨家不居礱斵之器問其能曰吾善度材視)
(棟宇之制髙深方圓短長之宜吾指使而羣工役焉捨/我衆莫能就一宇其後京兆尹飾官署余往過焉委羣)
(材㑹衆工工執斧斤刀鋸皆環立向之梓人左執引右/持杖而中處焉量棟宇之任視木之能舉揮其杖曰斧)
(彼執斧者奔而右顧而指曰鋸彼執鋸者趋而左俄而/斤者斵刀者削皆視其色俟其言莫敢自㫁者其不勝)
(任者怒而退之亦莫敢愠焉畫宫於堵盈尺而曲盡其/制計其毫釐而搆大厦無進退焉既成書于上棟曰某)
(年某月某日某建則其姓字也凡執用之工不在列余/圜視大駭然後知其術之工大矣繼而嘆曰彼將捨其)
(手藝専其心智而能知體用者歟吾聞勞心者役人勞/力者役於人彼其勞心者歟能者用而智者謀彼其智)
(者歟是足為佐天子相天下法矣/物莫近此也全文見本集二十巻)豈復僥倖於一試顧
以餘年向盡恐不及見功名之盛也
每得參政兄書(張參政名/守字全真)未嘗不嘆服髙致也賢者或
仕或已自繫公道通塞喜愠固不在我也(語公冶篇令/尹子文三仕)
(為令尹無喜色/三已之無慍色)江表氣候不齊所冀為斯文尊主自厚
以佇亨復
南北阻絶瞻遡莫喻此心伏奉誨函具審春寒台候萬
福盛名之下(唐史房琯賛云然盛名之下為難居矣/夫名盛則責望備實不副則訾咎深)四
海所瞻翕而後張(老子㣲明篇云將/欲翕之必固張之)一飛九萬其孰禦
焉(南華真經云北溟有魚其名為鯤鯤之大不知其㡬/千里也化而為鳥其名為鵬鵬之背不知其㡬千里)
(也怒而飛其翼若垂天之雲是鳥也海運則將徙於南/溟南溟者天池也齊諧者志恠者也諧之言曰鵬之徙)
(於南溟也水擊三千里摶扶搖而/上者九萬里去以六月息者也)馳頌之私朝夕以冀
參政兄諸郎晨夕侍談燕子韶存記衰老每挂齒牙之
論(宋史謝眺好奬予人才士子聲名/未立宜其奬成無惜齒牙餘論)區區愧謝遂草一
書占叙感悰重厪賜報疊緘累幅髙辭偉麗健論英發
無左官戚嗟(易離卦六五出涕/沱若戚嗟若吉)不偶之嘆讀之竦然汗
出别後學力乃至此耶拜貺彌月開闔百過字欲漫矣
猶未忍藏之什襲中也某愧處窮陋追訟昨非(陶潜云/覺今是)
(而昔/非)凡平生一言一動皆招尤速累之根本年來稍從
事佛書拊巻悵然如見舊國故都至于感涕(沖虛真經/云燕人生)
(於燕長於楚及老而還本國過晉國同行者誑之指城/曰此燕國之城其人愀然改容指社曰此若里之社乃)
(喟然而嘆指舍曰此若先人之廬乃涓然而泣指壠曰/此若先人之冡其人哭不自禁同行者啞然大笑曰予)
(昔紿若此晉國耳其人大慙及至燕真見/燕國之城社真見先人之廬冡悲心更㣲)意謂向上一
路不在文句中(唐裴休黄蘖禪師傳心法要序云獨佩/最上乗離文字之印唯傳一心更無别)
(法又幽州盤山寳積禪師示衆云向上/一路千聖不傳學者勞形如猿捉影)而所閱桑門(僧/之)
(稱/也)千百輩無可晤語者子韶當是箇中人又相望數千
里無從摳衣一望下風(傳燈録益州保唐寺無在禪師/得法於無相大師杜鴻漸問師)
(頃嘗駐錫于此而復何往耶曰無住聞老/師居貴封大慈寺逺來摳衣忝預函丈云)第笑此佛堂
空空其無有也(傳燈録福州古靈神讃禪師本州大中/寺受業遇百丈間悟却回本寺受業師)
(一日澡身命師去垢師乃拊背曰好所佛殿而佛不聖/師回首視之師曰佛雖不聖且能放光乂語子罕篇云)
(有鄙夫問於我空空如也我叩其兩端而竭焉汾州無/業禪師聞馬祖禪門最盛特往瞻禮馬祖覩其狀貎瓌)
(瑋語音如鐘乃曰巍/巍佛堂其中無佛)
　　　與周侍郎(字表/卿)
歸宿田里(東坡先生與陳輔之帖曰萬里海表不死歸/宿田里得疾遂有不起之憂前漢書循吏傳)
(序曰庶民所/以安其田里)榮悴殊塗(易繫辭下曰天下同歸/而殊塗一致而百慮)只有望
塵之嘆(晉書曰潘岳與石崇謟事賈謐/每候其出與崇等輒望塵而拜)即日冬寒台候
萬福某餘年向盡志節衰落皆非故我(東坡先生答李/端叔書云足下)
(所見皆故我/非今我也)獨有衰暮思故友此心炯炯(杜工部集偪/仄行徒步翻)
(愁官長怒此心炯炯君相識又奉/贈李八丈判官詩云炯炯更持久)不宣
異時廷唱公與沈元用相先後耳沈已登侍從而公佐
小邑於宜黄(先生文集載撫州宜黄縣丞㕔記曰宣和/六年春太上皇御集英殿唱進士第覿時)
(以尚書員外郎參詳貢舉待罪廷中見周君執羔表卿/中甲科第二人臚傳一出自天子至於公卿左右侍從)
(之臣閹寺宫伯持楯執戈宿衞之士皆指目歆艶以為/寵明年太學選建師儒表卿以髙第入為傅士行且用)
(矣㑹乗輿幸江淮區内俶擾百官奔走失職頓仆道路/表卿曰方寸亂矣吾不能逺去吾親遂調宜黄丞以歸)
(云/)孜孜奉職澹然無㡬微見於顔靣及從公議稍申入踐
禁塗進小宗伯(先生文集載右朝奉大夫致仕周公廷/俊墓銘云廷俊生子曰執羔宣和末徽)
(宗御便殿策以當世之務奏篇上擢為第二除太學博/士歴踐臺省進禮部侍郎待制敷文閣典五大州為方)
(伯/)行且大用而雅量渾渾(晉史謝安嘗與孫綽等泛海/風起浪湧諸人並懼安吟嘯)
(自若舟人以安為恱猶去不止安徐曰如此/將何歸耶舟人以言即回衆咸服其雅量)不見小異
大不榮小不辱來不拒去不追真一世之標表也(東坡/先生)
(趙清獻公神道碑云宰相韓琦嘗稱/趙公真人世標表葢以為不可及也)
辱餉蜀牋奇甚謹以下拜(左傳曰王賜齊侯/胙對曰敢不下拜)豈應怱怱
㸃汚也(王介甫次韻酬王徽之贈池紙詩云/怱怱㸃汚亦何忍嘉賜但覺難為辭)遣介時初
欲薦微贄(玉篇云贄肢利反/執玉帛也亦作摯)而公鼎貴(前漢書匡衡傳/匡鼎來注服䖍)
(曰鼎猶言當也應劭曰鼎方也顔師古/曰服應二說是也賈誼傳鼎盛義亦同)不敢恃平素觸
冐及是拜賜滋見存省之厚他日亦不復自間外也
比上狀旋領報音具審即日殘暑台候萬福公方處顯
分領劇曹(前漢書食貨志曰外遣御史廷尉正監分/曹顔師古注曰曹輩也分輩而出使也)四
方之使持書闖門者踵相屬矣風義之篤不忘雅故(前/漢)
(書劉澤傳曰/今吕氏雅故)占詞累紙輸冩腑臟秪如在宜黄時何其
大耐官職如此也反復厚貺但極嘆仰不宣
自公領三銓(唐制選部例三銓尚書掌其一侍郎分其/一尚書所掌謂之尚書銓侍郎所掌其一)
(為中銓其一為/東銓銓各有印)洗手奉職(韓文公集少府監胡公珦神/道碑云公為監察御史主餽)
(給渭橋以東軍洗手/奉職不以一錢假人)如在宜黄時(先生文集載撫州宜/黄縣丞㕔記曰表卿)
(發䇿殿中擢在第二以太學師儒之官屈佐一縣於瘡/痍塗炭之餘無屋廬以禦寒暑無吏卒以給使令無四)
(方之物以供朝夕之奉日治簿書於塵埃箠楚間且代/去矣乂增治垣屋繕器用以遺後之人益勤不懈宏毅)
(深博不見慍喜殆未可/以世俗趣舍量其心也)治跡藹然人人䝉頼矣某頃常
居此官(先生文集載謝吏部侍郎兼權直學士院表承/流支郡方叨在省之除擢貳選曹更代北扉之)
(直龎恩深厚省已凌兢臣聞虞書三載黜陟之文周官/羣吏誅賞之法歴峕千載分總四銓圖籍浩繁官曹猥)
(衆諸郎寄坐老/吏専家是也)條格(前漢書循吏傳曰以興化條顔師/古注曰凡言條者一一而䟽舉之)
(若木條/然也)只在羣胥佩囊中意所予奪郎吏不能措一辭
於其間(史記孔子世家曰筆則筆削/則削子夏之徒不能賛一辭)但仰屋嘆唶而已
(玉篇唶子夜反廣/雅云唶唶鳴也)
日竚南轅具小舟郊見屬聞嚴召倍道馳去欲寓一書
亦不及殆是交一臂而失之也大暑共惟台候萬福某
歸田(晉陶淵明歸去來辭/云田園將蕪胡不歸)十五年安於所習杜門面壁
(注見二巻/楊樞密帖)以盡餘齒第未有見之日秪益惘惘不宣
傳車獨行萬里辭親而去想見倚閭之望(戰國策齊王/孫賈之母謂)
(賈曰汝朝出而晩來吾倚門而望/汝暮出而不還則吾倚閭而望)神明擁衞按節(前漢/書子)
(虚賦曰按節未舒顔師/古注曰按節猶弭節也)來還朝登禁門持槖入侍(前漢/書趙)
(充國傳曰安世本持槖簮筆張晏注曰槖契囊也近臣/負囊簮筆從備顧問或有所紀也顔師古注曰囊所以)
(盛書也有底曰囊無底/曰槖簮筆插筆於首也)暮歸田舍(前漢書原陟傳/曰入其里宅)綵服
而趍(藝文類聚載列女傳曰老萊子孝養二親行年七/十嬰兒自娯著五色采衣嘗取漿堂上跌仆困卧)
(地為小兒啼或/弄烏鳥於親側)儒者之榮有過此者乎尚冀厚自持以
佇參樞之拜
比上問審已關聽(前漢書佞幸傳關説顔師古注曰關/説者言由之而納説亦如行者之有)
(關/津)春序寒燠不常台候復何如傳聞典貢舉亦儒學之
至榮但南渡已還(晉方士戴洋曰洛中/當敗人人自南渡)人物凋謝文詞
骫骳(見臨安/王宰帖)非公在場屋時比也然一經題評便為世
凖(後漢許劭好覈論人物毎月更/其品題故汝南俗有月旦評)當復少變乎瞻見未
期為斯文自重(語子罕篇子畏於匡曰文王既沒文不/在兹乎天之將喪斯文也後死者不得)
(與於斯文也天之未喪/斯文也匡人其如予何)
胡令受代從妹將雛先歸云林憲罷去已絶榮望矣公
為力取漕臺一章比趍銓曹(注見/五帖)更䝉主張(莊子曰孰/主張是)
無復留難之吝小官孤寒有一時遭逄之異他日當銜
環(續齊諧記曰𢎞農楊寳嘗見一黄雀為鴟梟所摶墜/於樹下又為螻蟻所困寳愍之取置巾箱中養之唯)
(食黄花百餘日毛羽成放之朝去暮還後怱與羣雀俱/來哀鳴遶室數日乃去一夕三更寳讀書未卧有黄衣)
(童子向寳再拜曰我王母使臣為䲭梟所摶䝉君拯濟/今當使南下不得復往且以悲傷以白環四枚與寳曰)
(令君子孫潔白位登三公扵此遂絶寳生/震震生秉秉生賜賜生彪四世為三公焉)吐珠以報(搜/神)
(記曰隋侯行見大蛇傷救而治之其後蛇銜珠以/報之徑盈寸純白而夜光可以燭室故歴世寳焉)區區
空言何足論詶
　
　
　内簡尺牘巻三
欽定四庫全書
　内簡尺牘巻四
　　　　　　　　　　　　宋　孫　覿　撰
　　　　　　　　　　　　　　李祖堯　註
　　　與宋侍郎(字德謙/)
向來頃蕭寺(唐李肇國史補曰梁武帝造寺令蕭子雲/飛白大書蕭字故僧舍皆呼為蕭寺云)
伏䝉臨門墮刺情誼之重存賁先及而馬首遂東(見與/一姪)
(刪定/帖注)不克追路必炤其非慢也分違十年榮悴殊致不
敢以姓名納於左右(見與常守莊/右司帖注中)即日大暑伏帷台候
萬福某心衰貌改非復故吾(見與周表卿/侍郎帖注中)接奉何時但
極瞻佇
髙才雅望榮踐禁途輿論欣愜豈特故人之情尊公抱
經濟之學塪壈於時(宋鮑照結客少年場行曰/今我獨何為塪壈生百憂)遂先朝
露天定勝人(史記申包胥曰天定亦/能勝人人定亦能勝天)固知有在也
　　　與張侍郎(字養正/)
某投畀(見與常州吳/守帖注中)荒僻謂當進一紙之書而身外無
窮初不計喧寂徒有區區(見與錢朝/議帖注中)朝夕念望之勤聲
聞缺然(見與虎邱達/老帖注中)遂成逋慢不敏之咎即日薄寒共
惟台候萬福某衰老作病緜延兩時今則有間矣猶未
堪作勞(書盤庚篇曰不昬作勞注曰昬强也不/强作勞於田畆晉石勒傳作勞耳鳴)歳晩當
卜一見不宣
去冬江上紛然人人具舟楫而旱乾之餘(孟子曰旱/乾水溢)途
窮無所向今冬遂晏然無疾呼急步之警而歳饑又可
憂者赦文念挽舟之勞許免科糴而挽舟者率無田皆
不被賜向來田氓之冐儒冠(史記酈食其欲見沛公騎/士曰沛公不好儒諸客冠)
(儒冠來者沛公輒/解其冠溲溺其中)迎拜於西郊者何不挽一繂(玉篇音/力出反)
(井索/也)從何易于其後或有補也
比造門屬公養疴謝客延之卧内(史記魏公子列傳曰/侯嬴曰晉鄙之兵符)
(常在王卧内而如姬最幸出入王卧内力能/一竊之又盧綰傳曰以太尉常從出入卧内)一望履絇
(莊子盜跖篇曰願望履幕下司馬彪本云/幕作綦言視不敢望其面望履絇而還也)實慰區區(見/與)
(錢朝議/帖注中)伏承令嗣攜書臨寵偶出不獲拜辱甚恨春寒
台候復何如某歸舟已次田間方釋肩遣狀草草
之美通判奄終壽禄手足之痛(前漢書田儋傳曰田假/於楚趙非手足戚臣瓉)
(注曰非手/足之親)哀慟何及然衆醫侍疾(前漢書宣帝許后傳/曰告諸醫侍疾無狀)
(者/)二鉅公治喪(全真資政洎養政侍郎也注前漢郊祀/志曰欲見鉅公鄭氏注曰天子也今借)
(用/之)哀榮終始(論語曰其生也榮其死/也哀如之何其可及也)亦復何恨所冀自
廣(先生集載慰大資帖公遽聞之美通判嬰疾不捄手/足隳墜何痛如之然養生送死人道之常至於哀榮)
(則忘憾矣之吳家累千金壽登七紀/屬纊之日二貴侍喪可謂哀榮云)
大資公薨謝奄終七供泰山梁木之壞(禮記檀弓篇曰/孔子蚤作負手)
(曵杖逍遙於門歌曰太山其頽乎梁木其壊乎哲人其/萎乎既歌而入當户而坐子貢聞之曰太山其頽則吾)
(將安仰梁木其壊則吾將安放夫子殆將病也遂趍而/入夫子曰賜爾來何遲也夏后氏殯於東階之上則猶)
(在阼也殷人殯於兩楹之間則與賔主夾之也周人殯於/西階之上則猶賔之也而丘殷人也予疇昔之夜夢奠)
(於兩楹之間夫明王不興而天下其孰/能宗予予殆將死也蓋寢疾七日而没)士大夫相痛吊
失仰非獨公兄弟之情也大資屬纊時所謂坐脱立化
者雖大善知識(圓覺經曰末世衆生欲修行者應當盡/命供養善交事善知識彼善知識欲來)
(親近應斷嗔恨現/逆順境猶如虛空)不能過也及夢中拊緒孫歸見公辭
訣而去精爽不昧正如仙佛所之也
醫者言公宿恙已去體但調護(見與常守秦/直閣帖中)食飲進所
嗜則復其故矣况逝者(論語子在川上/曰逝者如斯夫)已在仙山(茅君/内傳)
(曰大海之中崑崙蓬萊方丈瀛洲滄浪白山八淳皆神/仙山皆有洞宫或方千里或五百里又東坡和淵明神)
(釋詩曰仙山與佛/國終恐無是處)佛國中(唐栁宗元集巽上人修淨土/院記曰中國之西數萬里有)
(國曰身毒釋迦如來示現之地彼佛言曰西方過十萬/億佛上有世界曰極樂佛號無量夀如來其國無有三)
(惡八難衆寳以爲飾其人無十纒九惱羣聖以為友有/能誠心大願歸心是土者苟念力具足則往生彼國然)
(後出三界之外其於佛道無退轉者其言無所欺也史/記秦始皇紀曰齊人徐市上書言海中有神山名曰蓬)
(萊方丈瀛洲/仙人居之)區區(見與錢朝/議帖注中)刻舟(見與湖守趙/中大帖注中)亦何補
於前日告行適聞寐(春秋左氏傳曰趙盾將朝尚早坐/而假寐鉏麑曰不忘恭敬民之主)
(也/)亦不敢求通俟公痛定(韓文集答李翺書曰今而思/之如痛定之人當痛之時不)
(知何能/自處)别卜一見
某頓首上啓衰慵習懶老人遭患難不計書問之數疏
也(語里仁篇事君數斯/辱矣朋友數斯疏矣)即日薄寒不審台候勝否伏惟
萬福比過呉中姻舊苛留(前漢書成帝紀曰流民欲入/函谷天井壺口五阮關者勿)
(苛留顔師古注/曰苛細刻也)遂至投轄(前漢書陳遵傳曰遵飲酒賔/客滿座取客車轄投井中雖)
(有急不/得出)既得脫去戴星倍道(説苑曰宓子賤治單父鳴琴/身不下堂單父治巫馬期)
(亦治單父以星出以星入日夜不處以身親之而單父/亦治巫馬期問其故宓子曰我之謂在人子之謂在力)
(任力者勞/任人者佚)馳而還鄙事(語子罕篇曰吾少/也賤故多能鄙事)滿前撥遣猶
未去殆不如客路之翛然也(見與常守王/司諫帖注中)怱怱且通一
問不宣
某再拜伏承宿恙(見李主簿/帖注中)痊除體力尊安寢飯宜適
正當怡神養夀之時而令人啟殯必深感動所冀抑情
勿過戚戚幸甚
某再拜令人出就菆塗固非永訣寒令方嚴非公暴露
(前漢書項籍傳/曰暴露於野)野次之時且飭諸郎䕶送他日襄奉(左/氏)
(傳曰定公十五年葬定公雨不/克襄事禮也杜氏注曰襄成也)拊棺一慟而别固未晩
也
某皇恐本欲一訪親席第已次城闕(詩子衿篇云/在城闕兮)必有造
請(見與臨安王/宰帖注中)非一日不能辦當俟大葬(論語曰且子/縱不得大葬)
具舟詣冡舍(見與常州宜興洞/靈知觀帖注中)瞻送矣悚汗悚汗
　　　與向侍郎(名子諲/字伯㳟)
屢聞顯擢深以賢者得路為喜而老懶不果遣狀爲愧
即日溽暑共惟台候萬福薌林草木無恙否(公文有薌/林銘其序)
(云兩浙轉運使奉朝請大夫秘閣修撰向子諲博極羣/書尚友千載治一室植衆香草環之而讀離騷經其中)
(自號薌林居士建炎末崎嶇兵亂轉徙江漢間年四十/餘上書謝事徘徊玉笥之下淦水之湄登髙擇勝築室)
(居焉蓺蘭九畹采芝三秀千葩萬卉羅生堂户葢真得/所謂薌林者則欣然笑曰孫興公賦遂初韓吏部賦復)
(志皆謂此耶紹興五年詔起爲江東轉運使明年徙兩/浙召見奏事勞賜甚寵因從容自言終老薌林之意上)
(嘉歎良乆親書薌林二大字賜之龍文龜畫妙絶一時/羣公在廷驚顧動色於虖盛哉未曾有也子諲侈上之)
(賜移書屬孫/某為之銘云)當用衞公故事日報平安耳(酉陽雜爼云/李衞公言北)
(都唯童子寺有竹一窠纔長數尺/相傳其寺綱維毎日報竹平安)一笑不宣
李郎得官湖外以稚女逺去為念嘉興酒局今聞增羡
已應僻法而公領版曹早令即真為幸(前漢史王莽傳/衆庶知其奉符)
(命指議羣臣傳議别/奏以示即真之漸)家書一水可通無萬金之難(唐杜/工部)
(集春望詩云烽火連/三月家書抵萬金)衰老受賜也伏䝉遣介貶賜誨帖
喜聆餘寒台候萬福聞公辭禄何其果也貴為天子之
宰而匹夫獻言輒請尚方之劒(前漢史朱雲傳成帝時/丞相故安昌侯張禹以)
(帝師位特進甚尊重雲上書求見公卿在前雲曰今朝/廷大臣上不能正主下亡以益民皆尸位素餐孔子所)
(謂鄙夫不可與事君茍患失之亡所不至也臣願賜尚/方斬馬劒㫁佞臣一人以厲其餘上問誰也對曰安昌)
(侯張禹上大怒云注曰尚方少府之屬官也/作供御器物故有斬馬劔劒利可以斬馬也)公獨視之
如敝屣(孟子曰舜視棄天下猶棄敝屣也又前漢史郊/祀志公孫卿上鼎書言黄帝鼎成上天於是天)
(子曰嗟乎誠得如黄帝吾視去妻子如脫/屣耳注云屣小屣脱屣言其便易無所顧)足爲吾道光
也新詩偉麗(東坡先生云/新詩尤偉麗)三復嘆仰不謂窮老復聞韶
濩之餘音也(舜作韶韶紹也謂繼堯也湯作大濩濩救/也又東坡先生與毛滂澤民書云獲新書)
(一篇及公素寄示雙石記居夷/久矣不意復聞韶濩之餘音)輒復和答當一笑(詩本/集不)
(載/)
　　　與五九兄提舉
新粟崖蜜(本草載石蜜陶隠居注云即崖蜜也髙山岩/石間作之色青赤味小酸食之心煩其蜂黒)
(色似䖟又掌禹錫曰崖蜜如陶所説出南方岩嶺間生/𤣥崖上蜂大如䖟房著岩窟以長竿刺令蜜出承取之)
(多至三四石入藥功勝凡蜜又/杜工部發秦州詩崖蜜亦易求)亟拜重餉(孟子曰子思/以為鼎肉使)
(已僕僕爾/亟拜也)病餘遂有食新之喜(左氏傳桑田巫言晉侯/不食新矣注云公不得)
(及食/新麥)幸甚百梨甚美方悟唐人所謂飣座者其中未必
然也(唐崔逺有文而風致峻整世慕其/爲人目曰飣座棃言座所珍也)單德成蜀牋未
甞見之(王剛中成都古今續記曰易以西南為坤位而/蜀居西南敦重不浮坤之性也故物之生於蜀)
(者視他方為重厚凡紙亦然故竹紙徽紙池紙之在蜀/蜀人愛其輕細而蜀牋南出峽西出關士大夫亦爭得)
(之此皆未可以精粗言也人情貴其難得者耳紙所自/出前記論之甚詳所未詳者今具載之府城之南有浣)
(花江支流為二皆有橋焉其一玉溪其一薛濤以紙為/業者不下百餘家此造紙之地也紙有大小連二貢餘)
(有大小連二夌光有大小連二經屑此紙之所以得名/也玉版貢餘雜以舊布破履亂麻不用此造紙之材也)
(江之傍有玉溪澗鑿臼為碓上下相接凡造紙之物必/杵使爛滌之使潔然後隨其廣狹長短之制造之此造)
(紙之法也砑則為布文為綾綺為人物為花木為蟲鳥/為鼎彛染則為深紅粉紅杏紅明黄淺青深青淺緑紺)
(碧此紙之有華飾者也貢餘夌光經屑玉版各有三品/其上者幅五十錢其次者三十錢其次者二十錢最下)
(者謂之玲金又謂之小麻紙但供麤使而已故於四者/之内別為此名此紙價所以不齊也蔡倫廟在大東門)
(雪峯院雖不甚壯麗然毎遇歳時祭祀香火/纍纍不絶此又足以見造紙者之不忘本也)既無左太
沖之文安得輒增十倍之價(晉史左思字太沖貌寢口/訥而辭藻壯麗欲造三都)
(賦㑹妹芬入宫移家京師乃詣著作郎張載訪岷卭之/事遂精思十年門庭藩溷皆著紙筆遇得一句即便疏)
(之及賦成張華陸機見之皆嘆伏人競傳寫洛陽為之/紙貴戰國策蘇代説淳于髠曰客有謂伯樂曰臣有駿)
(馬欲賣之比二旦而立於市人莫與言願子還而視之/去而顧之臣請獻一朝之費伯樂乃旋而視之去而顧)
(之一旦而/馬價十倍)併䝉馳貺莫喻感戢
聲問不相聞忽復徂暑(見與錢朝/議帖注中)使臨枉誨具審台候
萬福傳聞得新第(前漢髙祖紀曰賜大第孟康注曰有/甲乙次第故曰第也又司馬相如傳)
(曰列居東第顔師古注曰東第甲/宅也居帝城之東故曰東第也)在八兄之旁羣從還
往遂可追烏衣故事(先生文集載孫公墓志云朝議公/生三男子曰畸曰畛與公公諱畋)
(云九域志江寧府有烏衣巷晉書曰紀瞻卜宅烏衣巷/屋宇崇麗地志晉王導自卜烏衣宅宋時諸謝有烏衣)
(之聚並/此巷也)又聞貴將飭數輩(前漢劉敬傳曰/使者十輩來)挾厚資并兼
此一方不免有近膩之嘆也
自歸耕穰田(史記滑稽傳淳于髠曰今者臣從東方來/見道傍有穰田者操一豚蹄酒一盂祝曰)
(甌窶滿篝汙邪滿車/五榖蕃熟穰穰滿家)望歳(春秋左氏傳曰閔/閔焉如農夫望歳)與老農(語/子)
(路篇樊遲請學稼/子曰吾不如老農)共為休戚春夏旱溢(孟子曰旱/乾水溢)兩岸
車聲如雷河底拆為十字(借用晉史何曾蒸餅/不拆作十字不食)廩廩可
畏(前漢循吏傳曰廩廩庶㡬德讓君子之/遺風顔師古注曰廩廩言有風采也)七夕一雨(崔/寔)
(四民月令曰七月七日曝經書設酒脯時果散香粉於/筵上祈請於河鼔織女言此二星神當㑹守夜者咸懐)
(私願或云見天漢中有奕奕正白氣如池河之波輝輝/有光耀五色以此為徴應見者便拜乞願三年乃得言)
(吳均續齊諧記曰桂陽城武丁有仙道謂其弟曰七月/七日織女當渡河諸仙悉還宫弟問曰織女何事渡河)
(答曰織女暫詣牽牛世人至今云織女嫁牛郎也張文/潜作七夕詩云空將淚作雨滂沱淚痕有盡愁無歇呉)
(俗毎遇七夕後必有雨名曰織女洗車故于湖/張舍人為七夕詩盈盈牛女期不著雨洗車)接踵而
來得與田夫田婦(杜工部秋雨嘆農/夫田婦無消息)共此一飽遂復優
游卒歳矣(家語曰孔子相魯齊人歸女樂孔子遂行師/乙送孔子曰吾欲歌可乎歌曰彼婦之口可)
(以出走彼婦之謁可以死/歇優哉游哉聊以卒嵗)兄方即榮路而勇退於急流
中(湘山野錄曰錢若水謁陳希夷欲分華山居之白閣/道者謂希夷曰無此骨法當為貴公卿能於急流中)
(勇退爾東坡先生次孫巨源五絶句云髙林晚嵗終難/進勇退當年正急流又贈程傑云火色上勝雖有數急)
(流勇退/豈無人)獨擅一壑(已見與張右丞/達明帖注中)想同此適也(先生文/集載故)
(左朝散大夫致仕孫公墓誌銘云公諱畋字無逸紹興/元年以承議郎知臨安府錢塘縣以讒謗免所居官公)
(議訟公非罪差建寧府糧料院未赴改湖州安吉縣丁/母夫人憂卒喪簽書鎮江軍節度判官就除提舉江南)
(東路茶鹽事代還請宫祠嵗滿上書納/禄守本官致仕是嵗紹興十八年也)
自兄江右代還便爲終焉之計此孔子所謂剛者(語公/冶篇)
(子曰棖也/慾馬得剛)大抵久立爭地如某戇疎固宜得咎雖叔詣
兄(孫内翰/近之字)亦復不免惟㝠鴻之在寥廓(揚子云鴻飛㝠/㝠弋人何慕焉)
下視百千蚊蚋聚一器中啾啾狂閙可付之一笑也(賾/禪)
(師韋沔集市㕓佛事篇云凡夫造業之地譬/若小器聚蚊啾啾狂閙微羶鬬蟻擾擾紛爭)某甞見世
人學佛者皆願生極樂世界(經言西方淨土以七寳莊/嚴無地獄餓鬼禽畜以至)
(蜎飛蠕動之類常清淨自然無一切穢雜故名淨土其/人皆蓮花中生長生不老衣食宅宇隨意成化其景象)
(常春無復寒暑大受快樂無/一切苦惱故名極樂世界)極樂世界安在哉如兄清
心寡慾澹然無求一出火宅(妙法蓮華經云/有出火宅之喻)便是清凉
山(傳燈錄五臺鄧隠峯禪/師冬居衡岳夏止清凉)一離苦海便是極樂國(淨上/文云)
(佛菩薩乗大願船泛生死海就此世界呼引衆/生上大願船送至西方如肯往者無不得生也)辱貶敎
具審寒雨萬福某以妻母訃至亟往省其喪已卜逺日
矣留視封窆而還去家彌月百爲未集又屬時序詶獻
之冗亡女葬送已改用十二月庚午重䝉存省第極感
咽(公文集載祭女二孺人文云與汝為父子二十有一/年不謂衰老棄我而先又云先墓之次卜此新宮祖)
(禰相望我祭其衰季冬之月吉/日庚午汝其顧歆以封以植)
吾兄多男子(南華真經華封人/之祝曰願多男子)頭角嶢然(唐李賀集唐/兒歌頭玉嶢)
(嶢眉刷翠侍郎/生得真男子)皆足以寄門户投老就閒不交世事可
謂盛福某少兄一歳年來多故喪祭醫藥種種關心殆
無虛月勞生(已見/前注)可厭比因醮謝作一青詞末後數句
如貴賤貧富夀夭之數固有定命不敢妄祈而水火盜
賊疾癘之虞出於非常尚冀加䕶(公集載戊辰年醮謝/青詞云伏以雲天溥)
(博大庇羣生螻蟻麽㣲上干洪造伏念某紹興辛亥嵗/出守臨安府㝠行妄發觸罪南遷仇怨滿前竒禍不測)
(投荒萬里未知税駕老幼百口狼狽無歸僑寓馬迹一/島之上而村舍庖烟上薄焬突久燥欲焚天誘其衷夜)
(中驚爆應時救䕶得免燔爇弟婦胡氏猶子强宗三被/危疾救藥靡效賴天之佑得保餘息嬰兒夀老免乳之)
(夕母子阽危亦獲亡恙皆臣弟峴齊心啟許前後七筵/敢用昭告孀嫂劉氏頃縁幼女早逝願追福於後身侍)
(妾鍾氏又以老臣行年權止災於惡曜逮茲穀旦祗奉/靈科䖍誦秘文熏修菲薦誕惟仙聖靡隔塵凡哀閔手)
(足急難之情保全駒犢孤危之命或伉儷之除若幽顯/之間蠲除囘禄之灾消弭歳星之厄仰憑帝力式副𢎞)
(願俯輸危懇用伸報禮雖巍巍之天莫可管窺而區區/之誠庶㡬芹獻洗心歸命稽首投誠誓畢餘生永依至)
(道如貧賤富貴夀夭之數固有定命不敢妄祈/而水火盜賊癘疾之虞出於非常尚兾加䕶)區區本
志可見於此
　　　與石提舉
久安田里(已見/前注)浸忘事大之恭薦䝉遣騎貶賜誨飭慰
藉深厚(已見/前注)啟讀三過踧踖殆不皇也具審履茲餘寒
台候萬福某屏逺卧痾(前漢史五行志貌之不恭時則/有下體生上之痾注云若牛足)
(反出背上下欲伐上之禍也痾音阿言之不從時則有/口舌之痾視之不明時則有目痾聽之不聰時則有耳)
(痾思心之不睿是謂不/聖時則有心腹之痾)莫償一見之願臨書惘然
　　　與鎮守劉侍郎(字季高/)
仲脩(字仲脩/楊尚書)詣大府(見與平江守王/申道帖注中)欲寓一紙坐對彌
月忽忽就别遂復不果伏䝉損誨具審台候勝常京口
重鎮(水經云江東北至南徐州名為北江凡長江有别/名京江在南徐今潤州丹徒縣也建康實録注云)
(按地志呉大帝初自呉遷朱方築京城南面四面各開/一門即今潤州城也因京峴立名號為京鎮在建鄴之)
(北固門呼為京口或云漢時已有京口未詳按史記秦/始皇三十七年東渡江使赭衣三千鑿朱方京峴山東)
(南隴因名丹徒今潤州見有徒貌/浦即始皇時徒人過此浦因名焉)自呉大帝築壘號鐵
甕(建康實錄呉太祖大皇帝姓孫氏諱權字仲謀呉/郡富春人也建安十三年自呉遷於京口而鎮之)六
朝(金陵六朝記曰呉四主大帝廢帝景帝後主起黄武/終天紀五十九年東晉十一帝元帝明帝成帝康帝)
(穆帝哀帝廢帝簡文帝武帝安帝恭帝起大興終永熙/一百四年宋八主武皇帝少帝文帝武帝廢帝明帝後)
(廢帝順帝起永初終昇明六十年齊七主髙祖武帝前/廢帝後廢帝明帝東昏侯和帝起建元終中興二十四)
(年梁四主髙祖廢帝元帝敬帝起天監終太平五十六三/年陳五主武皇帝文帝廢帝宣帝後主起永定終禎明)
(十三年自前魏文帝黃初元年已前天下一統二年已/後至晉武太康元年中間六十二年矣呉蜀與魏三分)
(天下魏興四十五年滅蜀晉興十七年滅呉天下一統/得二十年已後至隋文開皇九年已前中間三百二年)
(僣號者三十二國隋文開皇八年滅後梁九年滅陳三/十年禪於唐云又髙陽許嵩建康實錄序云自呉起漢)
(興平元年終於陳末禎明三年而呉黄龍已前雖引漢/厯二十餘年其實呉之首事及晉平吳太康之後三十)
(餘年復涉西晉六年洎瑯琊東遷太興即位元年始為/東晉首年東晉一十一帝一百二年而禪於宋宋八帝)
(六十年而禪於齊齊七帝二十四年而禪於梁梁五帝/五十六年而入於陳陳五帝三十三年止隋開皇元年)
(陳建首號梁之末年梁稱元年齊之季年齊初即位宋/之餘年則四家終始共用三年而呉四帝五十九年南)
(朝六代四十帝三百三十一年通西晉并呉之年并呉/首事之年終四百年云又曰呉大帝在武昌七年梁元)
(帝都江陵三年其實數/止有三百二十一年)南北之限(孫權黄武三年曹丕/出廣陵臨大江兵十)
(餘萬臨江不敢渡久之嘆曰天固隔我呉魏東坡/先生送小本赴法雲詩是身如浮雲安可限南北)尤荷
北固為重(京口記曰北固山囘嶺入江懸水峻壁北望/海口實為壯觀因曰北固九域志曰甘露寺)
(前對北固山後枕大/江唐李德裕所建也)今日兵火凋殘之後正當尊寵守
牧付之便宜(前漢書蕭何傳曰輒以便宜施行又周亞/夫傳曰守便宜不往又張釋之傳曰言便)
(宜事/云)不從中制數年間勝兵可使足當一面(史記張良/曰漢王之)
(將韓信可屬/大事當一面)若但令奉法循理不及度外(後漢公孫述/傳云漢帝釋)
(關隴之憂注云隗囂居西無東/之意故置之度外而不為憂)季髙求去之果固其所
也
茂老樞密坐上(胡樞/密也)聞伯髙少卿逝去驚呼失聲(唐杜/工部)
(集贈衛八處士詩云訪/舊半為鬼驚呼熱中腸)方欲奉記省又承仲髙亦遇疾
不救手足至情(傳曰兄弟手足之愛後漢袁譚欲攻弟/尚王修諫曰兄弟左右手譬之將鬬㫁)
(右手曰/我勝乎)變故薦至何痛如之某杜門(見與建康清/凉交老帖注)待盡
無由一詣少紓朋友之哀(禮記哭朋友於寢/門外之右南面)所冀抑情
自廣勿戚戚於既往幸甚
　　　與平江守王侍郎(名煥字/顯道)
某投老復還農圃謂不復見公矣越國冡舍(公集載秦/國夫人墓)
(誌云太華華原王鄭公之夫人封越國又云葬夫/人於常州無錫縣富安鄉許峴村越國夫人之次)一望
車馬之塵(已見/前注)實慰區區冬序早寒共惟台候萬福藩
翰小駐輿議缺然(南華真經云堯譲天下於許由由/言自視缺然疏云缺然不足也)日
竚詔追别行展慶
外臺羣胥軒輊州縣(詩六月篇云戎車既安如輊如軒/注云輊墊也從後視之如墊從前)
(視之如軒然後調適也後漢馬援上疏云夫居前不能/令人輊居後不能為人軒與人惡不能為人患臣所恥)
(也/)守宰事之如部使者押綱使臣盜米十萬通為囊槖
(白氏六帖云有底/曰囊無底曰槖)莫敢誰何比公按治盡得其主名馳
一檄追之狼狽(酉陽雜爼云臨濟郭西有狼塚近世有/人曾獨行於野遇狼數十頭其人窘急)
(遂登草積上有兩狼乃入穴中負出一老狼老狼至以口/㧞數莖草羣狼遂競㧞之積將崩遇獵者救之而免其)
(人乃相率掘此冡得狼百/餘頭殺之疑老狼即狽也)奔走漕舍一空毎與客言無
不抵掌(戰國策曰蘇秦説趙王華屋之下抵掌而言張載/注曰談説之客也又史記優孟為孫叔敖衣冠抵)
(掌談/語)慶快也
傳聞姑蘓館(呉都賦云造姑蘇之髙臺臨/四逺而特建館以是取名云)宏麗雄深為
三呉之冠如西樓齊雲之屬(呉郡圖經云白樂天於西/樓命宴齊雲樓晚望皆有)
(篇什西樓葢今之觀風樓也/齊雲樓者葢今之飛雲樓也)又復告成矣呉門兵火更
二十年閲十數守凋殘如故至今始復舊觀(晉庾翼言/王羲之書)
(云煥若神明/頓還舊觀)萬口稱頌非區區之私也
某歸宿田里惟公存照如一也辭去彌年望燕寢(古之/諸侯)
(有三寢曰路寢一曰燕寢唐韋蘓/州詩云兵衞森畫㦸燕寢凝清香)於一水之間而區區
竿牘小禮(已見/前注)又不足以抒下情第有馳心念德之意
忽枉敎音發函拜貺愧汗洗然具審初暑台候萬福某
不以秋凉一詣府舎第恐公已著鞭矣(已見/前注)
異時(見與湖守趙/中六帖注中)丞相府(前漢書杜周傳曰常與兩府/及廷尉分章如淳注曰兩府)
(丞相御/史府也)奉周旋風流醖藉(前漢書薛廣德傳曰為人温/雅有醖藉顔師古注曰醖言)
(如醖釀也藉有所薦藉也醖於問反藉才夜反乂匡張/孔馬賛曰其醖藉可也顔師古注曰謂如醖釀及薦藉)
(道其寛博/重厚也)但知公為公子也(前漢書貨殖傳曰宛孔氏/有㳺閒公子之名顔師古)
(注曰公子者公侯貴人之子也言其/舉動性行有似之也若今言諸郎矣)南渡之後數聞進
擢奉使典州入持從槖(見與周侍/郎帖注中)遂以功名聞於天下
如呉門(建康實錄曰漢末興平中童謠曰黃金車班蘭/耳開閶門見天子閶門即呉西郭門也夫差所)
(造/)公視之如雞肋耳何足以汙牛刀也(語楊貨篇子之/武城聞弦歌之)
(聲夫子莞爾而笑曰割雞焉用牛刀子游對曰昔者偃/也聞諸夫子曰君子學道則愛人小人學道則易使也)
(子曰二三子偃之言是也前言戲之耳又曹操西征出/斜谷望漢中劉備因險拒守操欲還出令曰雞肋官屬)
(不知所謂主簿揚脩使急嚴装人問何以知之曰雞肋/棄之如可惜食之無所得以比漢中知其欲還也劉伶)
(曰雞肋不足以當尊拳物理/論曰長鋏刈薺牛刀割雞)
某自除籍為民(前漢書魏其侯竇嬰不好黃老/太后怒除嬰門籍不得入朝)日與漁
樵爭席(東坡與李端叔書曰放浪山水間與漁樵雜處/又王司空贈太傅制曰屢爭席於漁樵不亂羣)
(於麋/鹿)而一時公卿猶以故侯見遇(前漢書蕭何傳曰邵/平者故秦東陵侯秦)
(破為布衣貧種/瓜長安城東)故不敢輒詣城府(後漢書龎公者南郡/襄陽人也居峴山之)
(南未嘗/入城府)屬者(見與平江守王/申道帖注中)資殿坐中(鄭大資/長卿)䝉公敦
尚一日之雅(見與楊州/榮守帖注)不容避席雖盛德有光(易上繫/曰德言)
(盛禮言恭謙也者致恭以存/其位者也下繫曰謙尊而光)而衰老殆踧踖(見與常州/莊有司帖)
(注/中)不遑矣更䝉燕勞送將之厚尤非所敢望者愧謝莫
知所言也
比詣大府(見與平江守王/申道帖注中)連夕䝉館置燕勞甚寵(前漢/書杜)
(陵王仲翁出入蒼/頭廬兒傳呼甚寵)而名蹟偉然一洗耳目之陋駭嘆而
已辭去兩月不敢以竿牘常禮(莊子曰小夫之智不離/乎苞苴竿牘敝精神於)
(蹇/淺)致於下執事(前漢書晁錯傳/曰無枉執事)即日秋暑共惟台候勝
常公名聲籍甚(前漢陸賈傳曰名聲籍甚/孟康注曰言狼籍甚盛)中外一詞非
呉門一藩所能留也日佇徴拜
某宦游半天下(前漢司馬相如傳曰長卿久宦游不遂/而困東坡先生吕惠卿制云黨與交攻)
(㡬半/天下)如姑蘇二館北園一亭承平時亦未嘗見髙甍巨
棟(義訓曰屋棟謂之甍注曰今謂之傳亦謂之檩又/謂之櫋釋名曰屋脊曰甍甍䝉也在上䝉覆屋也)咄
嗟而辦(東坡先生豆粥詩云萍韲豆/粥不傳法咄嗟而辦石季倫)規模宏大(前漢髙/帝紀曰)
(雖日不暇給規摹宏逺矣韋昭注曰正員/之器曰規摹者如畫工未施采事摹之矣)可支十世(東/坡)
(先生寳月大師塔銘云凡欲為事趨成之更新其精/舍之在成都者凡一百七十二間其堅緻可支十世)呉
門經亂十六七年閲十二政比公領州而官寺(前漢元/帝紀日)
(敗壊官寺及民室屋顔師古/注曰凡府庭所在皆謂之寺)府庫公堂客館始復舊觀
(晉王羲之嘗以章草答庾亮庾翼深嘆伏因與羲之書/云吾昔有伯英章過江亡失常歎妙迹永絶忽見足下)
(答家兄書煥若/神明頓還舊觀)而壯麗又過昔所有者(前漢蕭何曰天/下方未定因以)
(就官室非令壯/麗無以示威)浙西諸郡守將所更何啻數十百人(前/漢)
(項籍傳曰擊殺數十百人顔師古注曰數十百人者八/九十乃至百也又灌夫傳曰食客口數十百人顔師古)
(注曰或八九/十或百人也)而殘敗如故然後知功名之士千萬人不
一遇也
比聞姑蘇臺西樓(呉地紀曰呉王闔閭十一年起臺於/姑蘇山因山為名西南去國三十五)
(里春夏遊焉後夫差復髙而飾之越伐呉遂見焚太史/公云余登姑蘇望五湖五湖去臺二十餘里九域志曰)
(姑蘇臺闔閭起又呉都賦曰作姑蘓之髙臺臨四逺而/特建今平江姑蘓館即城為臺極壯麗以待使客之經)
(過呉郡圖經云白樂天於西樓命宴齊雲樓晩望皆有/篇什西樓葢今觀風樓也齊雲樓者葢今之飛雲樓也)
巋然下臨城中(文選王延夀靈光殿賦序曰自西京未/央建章之殿皆見隳壊而靈光巋然獨)
(存注曰巋然髙/大堅固貎也)與吾公兩爭雄矣(前漢酈食其傳/兩雄不俱立)諭以
齊雲畫像(齊雲樓今在平江子城北墉之上樓下/有厯政太守畫像存焉葢古飛雲閣也)追復
舊觀(已見第/四帖注)欲令衰容厠諸公間聞命愧慄某以罪戾
擯棄不蓄幘十五年(東坡先生贈李季常詩曰樂哉無/一事十年不蓄幘閉門弄添丁哇)
(笑雜/呱泣)豈應强聒貽續貂之誚(晉書趙王倫傳倫既簒位/雖奴卒厮役亦加以爵位)
(每朝㑹貂蟬盈坐時人為之語貂不足狗尾續説文貂/䑕屬似䑕而大廣黒胡廣説曰趙武靈王效胡服以璫)
(飾首前搖貂尾秦滅趙以其君冠/賜近臣漢官儀曰侍中左蟬右貂)理宜丐免又承飭所
遣騎不令空回進退不知所裁也某嘗讀國史錢惟演
作樞密直學士題名記黜萊公為逆凖不書時有蔡齊
斥其妄(仁宗朝故相㓂凖自雷州司戸參軍徙衡州司/馬命下卒上對輔臣稱凖以忠貶死許歸葬河)
(南府贈中書令萊國公又哀凖無子復其壻屯田員外/郎張子皋為直史館使齎詔就其家祭酹之又下詔賜)
(凖諡忠愍諡法曰危身奉上曰忠佐國遭憂曰愍錢惟/演素忌凖又附丁謂凖之逐也惟演作樞密院直學士)
(題名記輒去凖名氏云逆凖不書樞密使蔡齊言於上/曰㓂凖社稷之臣忠正義勇聞於天下豈可以為姦黨)
(所誣哉上命刋去/之見三朝寳訓)如某無狀(先生文集載知平江府謝/表一首又載龍圖閣直學)
(士再知平江府謝一首凡/兩臨是州故有畫像存焉)公乃肯收之耶
二三親客自呉門還適見大宫室落成(左氏傳曰楚子/成章華臺與諸)
(侯落之杜預注曰宮室始成祭之為/落傳曰宫室云畢落以成斯千之詩)又得與遊人縱觀
其上(前漢髙帝紀曰縱觀秦皇帝顔師古注云/縱放也天子出行放人令觀觀古喚反)奇聞壯
觀(魏呉質答陳思王曹植書曰信/公子之壯觀非鄙人所庶㡬也)恍然如遊華胥(列子/曰黄)
(帝喜天下之戴已也養正命娯耳目乃喟然歎曰養一/已治萬物其患如此於是放萬機舍宫寢退而閒居大)
(庭之館齊心服形三月不親政事晝寢而夢逰於華胥/華胥氏國不知距國㡬千里葢非舟車足力之所及神)
(遊而已其國入水不溺入火不熱乗空如履實寢虚如/處床黄帝既寤怡然自得又一十八年天下大治㡬若)
(華胥之/國矣)化人之國(列子周穆王時西胡國有化人來王/執化人之袪騰而上天既上化人之)
(宫搆以金銀絡以珠玉出雲/霄之上實為清都紫微也)於夢寐之間也中秋對月
使君(見與湖守趙/中大帖注中)領客必在姑蘇臺西樓之上想見一
時冠蓋之盛(襄陽耆舊傳曰襄陽有冠葢里又任彦/叔涿令詩行春反冠蓋冠葢溢川底)千
載同風當與龍山峴首(晉書孟嘉為桓溫參軍既和而/正溫甚重之九月九日溫遊龍)
(山參僚畢集風吹嘉㡌落不覺如厠孫盛時在坐温授/紙筆命嘲之著嘉坐處嘉歸見之笑而請紙即不容思)
(文辭超卓四坐嘆之九域志太平州古跡有龍山晉大/司馬桓温嘗於九月九日登此山孟嘉為風吹落㡌即)
(此山也唐棲閑子呉從政襄沔記曰峴山髙五百步周/回四百一十步東臨漢水又南雍州記曰峴山名阿頭)
(山上有驛道漢武秩祭漢水山上有壇壇西有羊祜碑/祜字叔子平生遊憇之地建碑立廟嵗時祭享焉望其)
(碑者莫不流涕杜預因名墮涙碑又曰杜預好為後/世名刻石為二碑一沉萬山之下一立峴山之上)共
為不朽矣(左傳襄公二十四年穆叔如晉范宣子逆之/問曰死而不朽何謂也穆叔曰豹聞之太上)
(有立德次有立功其次有立/言雖乆不廢此之謂不朽)
風俗之壞士大夫視官府如傳舍(前漢書宣帝詔曰飾/厨傳注曰傳傳舍)
遇吏民如塗人(荀子曰塗之/人可為禹)坐席未煖(淮南子務修訓/曰孔子無黔突)
(墨子無/煖席)已屈指計去矣自公臨州屬有三年之淹(孟子/曰孔)
(子先簿正祭器不以四方之食供簿正曰奚不去也曰/為之兆也兆足以行矣而不行而後去是以未嘗有所)
(終三年/淹也)功烈偉然間見層出若有鬼神(韓文公集貞矅/孟先生墓志云)
(神施鬼設/間見層出)雖一時忌前好勝者亦歛衽(前漢張良傳曰/楚必歛衽而朝)
(顔師古注曰/衽衣襟也)嘆息以為不可及他日進拜廟堂(晉傳咸/弔秦始)
(皇賦曰屯麞/麋於廟堂)扶顛持危(語季氏篇云危而不持顛/而不扶則將焉用彼相矣)埀名
竹帛為如(闕/)興第一非公其誰
不望棨㦸(呉志曰孫權拜諸葛恪撫越將軍領丹陽太/守授棨㦸武騎三百拜畢令恪備威儀作鼔)
(吹導引歸家荆州先賢傳羅獻以太始三/年進位冠軍假節給大車增鼔吹棨㦸)載彌寒暑雖
在僻陋而公起居狀固自聞之髙情大度不以書問數
疏相求於未度荐勤敎寵存省陳人(莊子寓言篇人而/無以先人無人道)
(也人而無人道是之謂陳/人郭氏註曰陳久之人耳)可謂欣榮即日履兹凉秋台
候萬福某夏秋被病已止作纒繞一時(東坡先生答李/琮書曰若更反)
(覆尋繹便纒繞人矣又與滕達道/帖曰衆生流浪火宅纒繞愛賊)比方小間(東坡先生/與鄭伯固)
(帖曰清暉記亦以忙/未暇作少閒即作也)而眠食猶未復扶憊上狀
　
　
　
　
　
　
　
　内簡尺牘巻四
欽定四庫全書
　内簡尺牘巻五
　　　　　　　　　　　　宋　孫　覿　撰
　　　　　　　　　　　　　　李祖堯　註
　　　與平江王守(字申道/)
比詣大府(前漢杜周傳曰郡吏大府舉之廷尉/顔師古注曰大府丞相御史之府也)一望儀
刑喜過始願馮軾之寵(前漢酈食其傳曰馮軾下齊七/十餘城顔師古注曰馮據也軾)
(車前横板隆起者也云馮軾者言/但安坐乗車而遊説不用兵也)大亨之饗(易鼎卦彖/曰聖人亨)
(以饗上帝大/亨以養聖賢)皆非某當得者念欲告行恐勤出餞遂約
夀朋(莫内/翰也)以按兵日分路而旋㑹公移告(前漢髙帝紀/髙祖常告之)
(日李斐注曰休謁之名吉曰告凶曰寧孟康注曰古者/名吏休假曰告漢律吏二千石有予告有賜告予告)
(者在官有功最法所當得也賜告者病滿三月當免天/子優賜其告使得帶印綬將官屬歸家治病至成帝時)
(郡國二千石賜告不得歸家至和帝時予賜皆絶顔師/古注曰告者請謁之言謂請休耳或謂之謝謝亦告也)
不辭而去又扺疎慢之咎窮秋薄寒伏惟台候萬福某
去家時稻未秀今已登場(東坡先生五禽言麥飯熟即/快活詩曰今年麥上場柯山)
(先生輸麥行云場頭雨乾/場地白老稚喧呼打新麥)麥未種今已覆塊(東坡先生/集徐君猷)
(攜酒見過坐上作浣溪沙/詞云覆塊青青麥未蘇)更復宿留(前漢郊祀志曰宿/畱海上顔師古注)
(曰謂有所須待也宿音先就反畱音力就/反又李尋傳曰棄須臾之間宿畱瞽言)則栁生肘矣
一笑(莊子曰支離叔與滑介叔觀於𡨕伯之丘/崑崙之墟黄帝之所俄而栁生其左肘)
某去郡二十年城郭人民皆非矣(藝文類苑載續搜神/記曰遼東城門有華)
(表柱忽有一白鶴集徘徊空中言曰有鳥有鳥丁令威/去家千嵗今來歸城郭如故人民非何不學仙塜纍纍)
(遂上沖天又列仙傳曰蘇耽去後忽有白鶴數十隻夜/集郡東門樓上一隻以爪攫板作篆書云城郭是人民)
(非三百甲子當/復歸咸謂是耶)屬者(前漢李尋傳曰屬者頗有變改顔/師古注曰謂近時也屬之欲反)
陪後騎聽鼔角之雄觀輪奐之華(見與錢朝/議帖注中)一快新矚
而使君(前漢王訢傳曰使君顓殺生之柄/顔師古注曰為使者故謂之使君)雍容尊爼譚
笑多聞又為一時風流(晉書樂廣與王衍宅心事外見/重於天下言風流者王樂為首)
(又庾亮傳陶侃稱歎云非/唯風流兼有為政之實)之冠不圖衰莫獲此勝特區
區(前漢禮樂志曰河間區區小國藩臣顔師古注/曰小貌也又楚元王傳曰豈為區區之禮哉)慶幸
何可勝陳
　　　與湖守趙中大
辱兩帖喜聞起居狀寒温不接又復浹辰嵗晏霜嚴台
候勝否某亡女葬送種種關心大類刻舟矣(吕氏春秋/楚人有涉)
(江者其劒自舟中墜於水遂刻其舟曰是吾劒之所從/墜也舟止從其所契刻者入水求之舟已行矣而劒不)
(行求劒若此/不亦惑乎)履端不獲展賀即慶新拜不宣
呉興(九域志湖州古/呉興郡城也)山水之國(東坡先生将之湖州戲/贈孫莘老詩云餘杭自)
(是山水窟側聞呉興更清絶東坡先生妙墨亭記曰呉/興自東晉為善地號為山水清逺其民足於魚稻蒲蓮)
(之利寡求而不爭賔客非特有事於其地者不至/焉故凡守郡者率以風流嘯詠投壺飲酒為事)向來
牧守坐則閉閤出則領客於風樓月榭(爾雅曰狹而脩/曲曰樓說文曰)
(樓重屋也玉篇臺有木曰榭前漢五行/志曰飾臺榭顔師古注曰臺有室曰榭)之上日飲無何
(莊子逍遙篇今子有大樹何不樹之無何有之鄉廣莫之/野又應帝王篇曰乗夫莽眇之鳥以出六極之外而逰)
(無何有之鄉以/處壙埌之野)以至終更自紹興以還遂屬保釐之託
(書畢命以成周之衆命畢公保釐東郊孔安國注曰周/成周之民衆命畢公使安理治正成周東郊令得所)
寓公寄客迎餞紛然酸鹹異嗜(唐韓愈集酬盧四兄雲/夫院長秋望作云雲夫)
(吾兄有狂氣嗜好與俗酸鹹殊又東坡與元長老詩云/莫言欲學栁下恵嗜好酸鹹不相入又送參寥師詩醎)
(酸雜衆好中/有至味永)朝慍暮喜(莊子齊物論篇曰狙公賦栗曰/朝三而暮四衆狙皆怒曰然則)
(朝四而暮三衆狙皆説名實/未虧而喜怒為用亦因是也)日虞悔咎豈復異時(前漢/食貨)
(志異時算商車顔師古/註曰異時言往時也)詩酒臨賦(晉陶潜歸去来詞/云臨清流而賦詩)之
適比公領州餘刃恢然(莊子養生主庖丁為文恵君解/牛曰今臣之刀十九年矣所解)
(數千牛矣而刀刃若新發於硎彼節者有間而刀刃者/無厚以無厚入有間恢恢乎其於逰刃必有餘地矣)
士民按堵(前漢髙帝入關悉除去秦法吏民皆按堵如/故注曰按者按次第堵牆堵猶言不遷動也)
嘆譽一詞固知名下無虛士也(國史纂異云閻立本家/世善畫至荆州視張僧)
(繇舊迹曰定虛得名爾明日又往曰猶是近世佳手明/日又往曰名下定無虛士坐卧觀之留宿其下十日不)
(能/去)彌時不聞安否即日大暑伏惟台候勝常湖常接境
諸商以絲纊(書禹貢曰厥篚纎纊/孔安國注曰纊細綿)博換米麥者相屬於
道使君(前漢王訢傳曰使君専殺生之柄/顔師古注曰為使者故謂之使君)謠頌雜然(東/坡)
(先生與廖明略帖云/毘陵異政謠頌藹)如出一口此公德政碑也(唐楊㻛/在官清)
(白吏請立石紀德瑒曰無/益於人書名史氏足矣)
白蘋洲渚蒲蓮如海(東坡詩蒲/蓮浩如海)彌望(前漢元浩傳曰閤/道連屬彌望顔師)
(古注曰彌竟也/言望之極目)渺然(前漢王褒傳曰渺然絶俗/顔師古注曰髙逺之意也)以目力
之盡為界(前漢校獵賦/曰東瞰目盡)使君領客出遨如碧落仙翁(道/經)
(云碧落空歌/大浮黎土)之在芙蓉城也(東坡先生芙蓉城詩序云/世傳王逈子髙與仙人周)
(瑤英遊芙蓉城元豐三年余始識子髙問之信然乃作/此詩云芙蓉城中花㝠㝠誰其主者石與丁又和蔡景)
(繁石室詩云芙/蓉仙人舊逰處)何由追躡後塵(莊子田子方篇云顔淵/問於仲尼曰夫子步亦)
(歩趍亦趍馳亦馳夫子奔逸/絶塵而囘瞠若乎其後矣)以快一睹(唐韓愈外集與/李渤書曰伏承)
(天恩詔河南教諭拾遺公朝廷之士引頸東/望若景星鳯凰之始見也爭先睹之為快)
　　　與常州呉守(字介之/)
某投畀天涯(詩巷伯篇取彼譛人投畀豺虎豺虎不食/投畀有比有比不受投畀有昊箋曰付與)
(昊天制/其罪也)跂踵門牆但有執鞭之慕(語述而篇云富而可/求也雖執鞭之士吾)
(亦為之史記太史公曰假令晏子/而在余雖為之執鞭所忻慕焉)而衰暮日就灰槁(莊/子)
(曰南郭子綦隱几而坐仰天而嘘㗳焉似䘮其耦顔成/子游立視乎前曰何拘乎形固可使如槁木心固可使)
(如死灰乎東坡先生與雷守張/朝請帖云久逃空谷日就灰槁)謂不復償此願矣屬聞
弭節鄉州(前漢李廣傳曰彌節白檀李奇注曰彌節少/安之貎顔師古注曰彌音忘俾反又司馬相)
(如傳曰弭/節徘徊)遂分餘庇於棠隂之下(詩甘棠篇甘棠美召/伯也箋曰召伯舍於)
(甘棠之下/而聽㫁焉)不圖晚遇過願之始可謂欣榮即日溽暑(記/月)
(令土潤/溽暑)共惟台候萬福某雖未即趨拜而二天所臨(後/漢)
(蘇章傳章順帝時遷冀州刺史故人為清河太守章行/部按其姦贓乃請太守為設酒肴陳平生之好甚歡太)
(守喜曰人皆有一天我獨有二天章曰今夕蘇孺文與/故人飲者私恩也明日冀州刺史按事者公法也遂舉)
(正其罪州縣知章/無私望風畏肅)聲光恍如接矣(韓愈集答侯繼書云/雖足下之思我無所)
(窺尋其/聲光)
晉陵(屬常州/望邑也)自大盜焚剽之後如上供軍興(晉書石鑒/奏杜預為)
(校尉稽乏軍興/檻車徵以俟贖)與寓公過客廩稍之費(周禮太宰凡朝/覲㑹同賔客以)
(牢禮之法掌其牢禮委積膳數/獻飲食賔賜之飱牽與其陳)初不乏比年(前漢宣帝紀/曰比年豐顔)
(師古注曰/比頻也)水旱遂費料理春来驕亢益甚境内魚鱉之
聚亦已揚塵(葛洪神仙傳王方平過蔡經因遣人與麻/姑相聞麻始至自言接待已來東海三為)
(桑田向聞蓬萊水乃淺於往者㑹時畧半也豈将復/還為陵陸乎方平笑曰聖人皆言海中行復揚塵也)比
得一雨少紓目前而邦人延頸(前漢張良傳曰/天下莫不延頸)猶望隨
車而來也(謝承後漢書曰百里嵩為徐州刺史州境遭/旱嵩行部傳車所經甘雨輒注東海金鄉祝)
(其兩縣僻在山間嵩傳駟不往二縣獨不雨父老/千請嵩曲路到二縣入界即雨事載藝文類聚)
郡學舊有季子廟貌(呉記呉王壽夢卒壽夢有子四人/長曰諸樊次曰餘祭次曰餘昧次)
(曰季札季札賢而壽夢欲立之季札譲不可於是乃立/長子諸樊攝行事當國王按史記太史公曰延陵季子)
(之仁心慕義無乃見微而知清濁嗚呼又何其閑覽博/物君子也注皇覽冡墓紀延陵季子冡在毘陵縣暨陽)
(鄉至今吏/民皆祀事)廢於兵火二十年矣父老追歎宋興以來呉
氏臨州方自公始祠屋起廢(前漢司馬遷傳曰補弊起/廢又東坡先生四望亭詩)
(曰敢請使君重起廢/落霞孤鶩換新名)當有日矣昔韓文公記三衢偃王
廟實州刺史徐達夫所營(韓文公集衢州徐偃王廟碑/曰衢州故㑹稽大縣也民多)
(姓徐支縣龍邱有偃王遺廟開元初徐姓一人相屬為/刺史帥其部之同姓改作廟屋載事於碑後九十年當)
(元和九年徐氏放復為刺史放字達夫前碑所謂今户/部侍郎其大父也春行視農至於龍邱有事於廟乃命)
(因故為新衆工齊事惟月若日工告/訖功大祠於廟乃請辭鑱之于石云)此故事也
　　　與常守莊右司
墨榜同升(賈魏公談録云賈公常問放貢人榜右語及/貢院字用墨氈書何也對曰聞李紵侍郎将)
(放舉人命筆吏勒紙書榜未及填名語貢院字吏得疾/禮部令史王昶亦善書召令終其事值昶醉染筆不能)
(加墨迨明方覺字體濃淡相間反致其妍自/後法之遂成故事又語曰與文子同升諸公)更四十年
公領鄉州始獲奉周旋(春秋左氏傳曰奉/以周旋弗敢失墜)而存省(前漢/東方)
(朔傳曰未得省見顔師/古注曰不被省納也)流落(前漢書霍去病傳曰諸宿/將常流落不偶顔師古注)
(曰流謂遲流/落謂墜落)最厚方此欣賴遽復解去秖惘然自失也
即日大暑台候何如相望只阻一水而不果趨拜尚得
以尺書(見二巻楊/樞密帖注)啓問寒溫
比自湖洑展墓歸(按九域志常州宜興縣在州西南/一百二十里湖洑張緒二鎮𨽻焉)舟
過沙子五百里望見一大艦(廣雅曰艦/大船也)南来而河流如
帶(前漢書表曰河流如帶/應卲注曰帶衣帶也)不敢爭道(杜甫集清明詩爭/道朱蹄驕嚙膝又)
(如洞庭詩洪/波怱爭道)暫艤河壖(前漢書食貨志云用其官壖地/顔師古注曰壖餘也音而縁反)
須其過既至迺使君(見與湖守趙/中大帖注)所乘舟也野次(唐史/史思)
(明曰李光弼長於/憑城今出野次)既不可通謁(前漢書翟義傳曰内謁/徑入顔師古注曰内謁)
(猶今之/通名也)便欲尋索紙札(前郊祀志曰有札書顔師/古曰札木簡之薄小者也)具一
書比及緘題度已過沙子不可追路矣第(前漢書陳勝/傳曰藉第令)
(無斬服䖍曰第使也應劭曰第次也蘇林曰第/且也顔師古注曰漢書諸言第者甚衆第但也)䝉德已
厚殊非意料所及者迨今惋悵
側聞先驅(前漢書周亞夫傳曰天子先驅不得入顔師/古注曰先驅導駕者也若今之武侯隊也又)
(司馬相如傳曰縣令負弩先驅又霍/光傳曰河東太守郊迎負弩矢先驅)已次封内(前漢書/刑法志)
(曰提封萬井李奇/注曰舉四封之内)秋陽方熾(孟子曰秋陽以暴之又東/坡先生集載秋陽賦其序)
(云吾心皎然如秋陽之明吾/氣肅然如秋陽之清是也)伏惟台候萬福邦君據鞍
州人皆快一睹(見一巻信安/郡王帖注)如衰老筋力尚堪爭先(禮/記)
(曰老者不以筋力為禮又/韓文公書爭先睹之為快)而不敢以野服(注見信安/郡王帖中)造
賔客下塵諒䝉詧恕
衰老廢學日與田夫野老(杜甫集謾興絶句云/野老牆低還是家)談鄙事
耳旌棨在道(前漢書子盧賦曰施蜺旌張楫注曰折羽/毛染以五采綴以縷為旌又韓延壽傳曰)
(建幢棨顔師古注曰棨有衣/之㦸也其衣以赤黒繒為之)固欲占詞為禮(前漢書陳/遵召善書)
(吏十人於前治私書謝京師故人遵憑凡口占數百/封親疎各如其意又蜀志王平占授作書皆有意)不
惟文思衰落而擯棄餘生復有强聒之嫌遂以咨目謝
不敏猶未聞徹猥䝉髙義(莊子曰陳義甚髙又杜/甫詩云髙義薄雲天)收錄
陳人(莊子寓言篇曰人而無以先人無人道也人而/無人道是之謂陳人郭象注曰陳久之人耳)雄
文寵賁(開元天寳遺事明皇稱/張九齡為文陣雄師)拜貺莫喻欣榮
自經擯斥濳深伏奥(韓愈集答侯繼書云自念方將/逺去潜深伏奥與時世不相聞)不
與世相聞矣獨有事鄉大夫桑梓之恭(注見六巻常/守錢舍人帖)又
常出於衆人之後比次城闉(前漢書校獵賦曰攙搶為/闉孟康注曰闉鬬戰自障)
(蔽如城門/外女垣也)不敢告閽者只俟姻戚借遣肩輿(杜甫集遣/興呈蘇渙)
(詩曰市北肩/輿毎聮使)便趍鈴下(晉史羊祜在襄陽常輕裘緩帶/身不被甲鈴閤之下侍衞不過)
(數/人)已為左右所先(前漢書子虛賦曰以娱左右顔師古/注曰謙不斥言使者故指斥其左右)
(也/)踧踖起迎(語鄉黨篇君在踧踖如也/又曰復其位踧踖如也)如芒刺之在背
也(前漢書霍光驂乗/宣帝若芒刺在背)辭奉尚新伏惟台候萬福某適有
行役(詩陟岵孝子行/役思念父母也)尚稽踵門(孟子曰許行自楚之/滕踵門而告文公)臨
書惓惓(前漢書劉向傳曰淃惓之義顔師古注曰惓惓/忠謹之意也惓讀與拳同禮記曰得一善則拳)
(拳服膺弗失之矣司/馬遷傳曰拳拳之忠)
一再接侍側(前漢書司馬相如傳臨卭令/奏琴相如辭謝為鼔一再行)聆名論大慰
區區(見前/注)而燕勞送將之厚此當世顯者所宜得於左
右(見前/注)乃獨加於流落踐踏之餘(宋明帝詔答王景文/其畧曰有心於避禍)
(不若無心於任運千仞之木既摧/於斧斤一寸之草亦卒於踐踏云)風誼凜然三復感嘆
(語先進篇云南/容三復白圭)
　　　與常守陳檢詳(字應之/)
自公下車四境晏然(前漢書表海内晏如顔/師古注曰晏如安然也)不聞疾呼
急步(一帖作疾/步急呼)真古良二千石也(前漢書宣帝紀曰昔/黄霸以治行尤異秩)
(中二千石顔師古注曰漢制秩二千石者一嵗一千一/百四十石實不滿二千石其云中二千石者一嵗得二)
(千一百六十石舉成數言之/故曰中二千石者言滿也)鄉參(張參政全/真常州人)以靜治名
公堂(先生文集載靜治堂記曰昔曹參以百戰百勝之/功佐髙祖定天下相悼恵王治齊七十城舍葢公)
(問焉而得所以治齊者後九年代蕭何為相又以所治/齊者治天下畫一之歌至於今誦之方參𧺫沛中小吏)
(仗一劒征伐四方定諸侯為一時功臣之最其相齊也/是宜舉賢尚功變法定令以鐫磨鍛鍊其民如素所治)
(軍者參始幡然因齊人厭亂之心絀諸老生異同之論/專用道家清靜之説一切反其故順民之欲與之休息)
(而無作焉齊以大治蓋治軍如御猛獸也擾龍伐蛟絡/馬牽牛要使不能為暴而虎豹噬人則殺之養民如牧)
(羊也去其敗羣者耳若堯牽而舜驅之則羊之死者過/半矣參為將相一弛一張文武異用達乎居重馭輕之)
(權而不膠於所蔽故大儒之效炳然為漢開基之冠而/高后恵帝時民務稼穯衣食滋殖參之功為多也今夫)
(接於人而推徙無常者天下有無窮之事循於道而泛/應無方者天下有不易之理揆天下之事而以一理貫)
(之則居簡可以臨民正容可以悟物儲精蠖濩之中可/以逆釐三辰譚笑樽爼之間可以折衝萬里而世之君)
(子好奇喜事不安於其所始為獨言異行以駴天下簡/髪數米問羊知馬先事候情機張楗閉設為鉤距以示)
(神明民之視其上赫然如雷霆鬼神莫測也求其大治/必至於大亂常古毘陵郡也並楚之衝濵呉之要為東)
(南舟車走集之地素號樂土自建炎被兵之後伏尸流/血者十五年屬者痛心悔禍屈已消兵南北解仇江皋)
(徹警及是創夷呻呼疲瘵之餘始一愒然而檢詳陳公/適臨是邦乃直守居之北墉闢而為堂名之曰靜治取)
(葢公所謂治道貴清靜而民自定者所以宣布上之仁/禁暴戢兵與民息肩之意公為吏守家法遇吏民有愛)
(利未嘗輒笞辱邦人安樂之無失職之嘆今猶未盡知/也去後乃見思耳余觀西漢文景武宣之世最稱得士)
(而班固傳循吏不過六七人渤海盜起宣帝詔龔遂為/太守而問以屏盜之方遂曰欲臣勝之邪將安之也帝)
(曰選用賢良固欲安之耳夫治盜賊猶欲安之况吾赤/子安用柱後恵文彈治之乎今公以寛厚清靜為一州)
(之率民不見吏吠犬生氂其得公循吏之遺乃書而刻/之堂中以俟後之君子庶㡬相循如古之召杜為民父)
(母云公諱正同字應之故靖國/名臣諫議大夫了翁之子也)固非私言矣盛德之後
典刑具存(詩大雅篇云雖無/老成人尚有典刑)尤極欽慕日竚新拜慰善
類之望
某輒薦區區(注見/前帖)亦執事之所欲聞也(前漢書晁錯傳/曰無枉執事)
旱勢如此雖沙子(先生文集載荆溪行記云登舟/入荆溪泊塘口夜宿沙子渰)大浸
(注見第一巻/張右丞帖注)如一帶耳(隋文帝謂髙熲曰我為百姓父/母豈可阻於衣帶之水不拯蒼)
(生塗炭乃命大作戰/船見許嵩建康實録)比還村舍見瀕河之民(前漢書成/帝紀曰行)
(舉瀕河之郡顔師古注曰瀕水涯/也瀕河言傍河也瀕音頻又音濵)以錢酒賂巡河吏卒
乞斗碩之水(莊子曰周昨來有中道而呼者周顧視車/轍中有鮒魚焉周問之曰鮒魚來子何為)
(者邪對曰我東海之波臣也/君豈有升斗之水而活我哉)夜半車聲如雷勢不可禁
而不得錢者毁車具遭鞭撻又可閔者(東坡先生集載/無錫道中賦水)
(車詩云翻翻聮聮銜尾鴉犖犖确确脱骨蛇分畦翠浪/走雷陣刺水綠鍼抽稻芽洞庭五月欲飛沙鼉鳴窟中)
(如打衙天公不念老農泣喚取阿香/推雷車讀是亦可以彷彿其制也)父老言武進有隔
湖(九域志常州毘陵郡領縣五望武進一十五鄉奔牛/青城萬嵗三鎮晉陵武進治所也呉郡圖經云隔湖)
(五湖之/一也)而晉陵(九域志常州毘陵郡領縣五/望晉陵二十鄉横村一鎮)有太湖(周/禮)
(揚州其浸五湖注曰太/湖方五百里故曰五湖)若引而注之漕渠并灌兩岸之
田州縣出片紙可辦也隔湖在塘口去西門二十里晉
陵自薛堰湖口出南戚野無錫自直湖港出絡社皆商
旅舟楫走集之地如薛堰則征稅所在比見田家鑿井
救旱廣深數丈四野殆徧而沙土崩摧中傷腰足比比
(前漢書哀帝紀曰郡國比比地動/顔師古注曰比比猶言頻頻也)皆是今集衆力開撩
泥淤不過數尺可代鑿井(莊子曰鑿/井而飲)十倍之勞亦無賂
吏沽水之費(杜工部詩雲安/沽水奴僕悲)想見欣然奔走聽命更兾
財處(前漢書晁錯傳唯陛下財擇顔師古/注曰財與裁同又曰唯陛下財察)使臨枉敎具
審殘暑台候勝常伏承已解印組(前漢表曰凡史秩比/二千石以上皆銀印)
(青綬又楊僕曰/銀黄垂三組)邦人繫戀固不待占他日宦成名立擁
節(梁元帝遷荆州輸江州節表曰臣自擁旄鶴塞執兹/龍節又東坡先生賀蔣發運啓云擁節東南上寄一)
(方之/休戚)重臨某雖老矣當驅兒童以竹馬迎也(司馬彪續/漢書曰郭)
(伋拜并州刺史行部至西河美稷百小兒各騎竹馬迎/伋拜伋問兒何自逺來對曰聞使君到喜故来迎伋曰)
(苦諸兒復送到郭外問使君何日當還伋謂從事計日/告之行部還入美稷先期一日伋念負諸兒即止野須)
(期乃/往)
　　　與常守秦直閣(字楚材/)
即日初暑共惟台候萬福自聞開藩與州人同有二天
之喜(注見五卷常/州呉守帖中)而不敢恃宿昔(廣韻曰一/昔之期)輒以幅巾
(東坡先生過李野夫公擇故居/詩曰遙想他年歸解組巾一幅)參衣冠之集方俟請間
(前漢書文帝紀曰願請間顔師古注曰間容也猶今言/中間也請容□之須有所陳不欲於衆顯論也又袁盎)
(傳曰願請間顔師古注曰/欲因間隙私有所白也)已聞移牧之命區區(注見七/卷與湖)
(守趙中/大帖)欲攬使君之鬚不及也(晉桓伊字叔夏時上嗜/酒司馬導子専政昏亂)
(謝安女壻王國寳諂媚於導子安惡其為人每抑制之/國寳讒諛稍行於王相之間以安功名盛極而構㑹之)
(嫌隙遂成帝時召伊飲宴安侍坐帝命伊吹笛即為一/弄乃放笛曰臣於箏外乃不及笛然自足以韻合歌管)
(請以笙歌并請一笛吹人帝善其調達乃勑御妓奏笛/伊又云御府人於臣必自不合臣有一奴善相便串帝)
(彌賞其放率乃許召之奴既吹笛伊便撫筝而歌怨詩/曰為君既不易為臣良獨難忠信事不顯乃有見疑患)
(周旦佐文武金縢功不刋推心輔王政三叔反流言聲/節慷慨俯仰可觀安泣下沾巾乃越席而就之捋其鬚)
(曰使君於此不凡帝甚/有愧色見建康實錄)不宣
解印之初冠蓋雲集(前漢書蒯通傳曰天/下之事雲合霧㑹)士民懷戀截
鐙(唐開元天寳遺事曰姚崇牧荆州受代日闔境民號/泣擁馬首截鐙留鞭以為遺愛新牧奏之朝廷加奨)
卧轍(後漢書侯霸傳曰霸字君房為臨淮/太守被徴百姓攀轅卧轍不許去)想見祖席之
盛(緗素記曰周禮大馭掌馭玉輅以祀及犯軷注云軷/祀者封土象山於路側以芻棘栢為神主祭之以車)
(轢軷而去詩云取羝以軷行道之禮盖封土為軷壇也/漢疏廣傳曰公卿大夫故人邑子設祖道供張東都門)
(外注云祖道餞行也供居其反張行亮反劉屈氂傳云/丞相為祖道送至渭橋又景十三王傳㑹榮行祖於江)
(陵北門注云祖者送行之祭因設燕飲焉顔師古注曰/祖者送行之祭因饗飲也昔黄帝之子纍祖好逺逰而)
(死於道故後人以為行神也又後漢荀彧傳云彧死帝/哭之祖日為之廢燕樂注云祖日謂祭祖神之日因為)
(燕樂也應劭風俗通曰按禮傳云共工氏之子曰脩好/逺遊舟車所至足迹所逮靡不窮賞故祀以為祖神漢)
(以午日祖又按字説祖從示從且後所神事方來有繼/行神謂之祖者祭於行始方來有繼之意余按左氏傳)
(云五行之官謂是五官實列授氏姓封為上公祀為貴神/重為勾芒該為蓐收脩及熈為𤣥㝠犁為祝融勾龍為)
(后土葢祭必有神以主之故祭祖必用一神以為始祖/也所謂方來有繼者特善其意義如此耳然梁寵傳注)
(云昔共工之子好逺遊嵗終死為祖神荀彧傳注云共/工氏之子曰脩好逺遊故祀以為祖神而顔氏又云昔)
(黄帝之子纍祖好逺遊而死於道故/後人以為行神三家之論不同若此)而衰老又不得容
一跡於其間暑候漸近尚冀調䕶(前漢書張湯傳曰貧/昆弟調護之尤厚顔)
(師古注曰調和適之令得其所也䕶謂保佑也張良傳/曰煩公幸卒調䕶太子顔師古曰調謂和平也䕶謂保)
(安/之)自厚
　　　與常守王司諫(字子雲/)
公在諫垣叔詣兄婁言左右(婁音/屢)存省流落之意(注見/本巻)
(莊右/司帖)而不敢以姓名徹門下(前漢書司馬相如傳曰臨/卭諸公皆因門下獻牛酒)
(交/驩)比聆去國欲寓一紙而竄跡窮陋莫或致之頑鈍廢
禮不為亡負也(東坡先生答李端叔書曰子由先至䝉/恵書又復懶不即答頑鈍廢禮一至於)
(此/)
涼秋緬想體力益勝某築室(詩斯干篇築室/百堵西南其户)久未成而
隂陽家(史記太史公六家指要曰甞竊觀隂陽之術大/祥而衆忌諱使人拘而多畏然其序四時之大)
(順不可失也夫隂陽四時八位十二度二十四節各有/敎令順之者昌逆之者不死則亡未必然也故曰使人)
(拘而多畏夫春生夏長秋收冬藏此天道之大經也弗/順則無以為天下之紀綱故曰四時之順不可逆也)
以度嵗不可遷矣方悉力從事於此(論語曰好從/事而亟失時)而水
涸膠舟(莊子逍遙游曰覆杯水於坳堂/之上則芥為之舟置杯焉則膠)種種不集比又
從人輟買杉椽二百枚由城府至田間一牒乞判執他
日蓋茅一把(傳燈錄曰洪州雲居道膺禪師問洞山良/价禪師曰如何是祖師意洞山曰闍黎地)
(後有一把茅盖頭忽有人問/闍黎如何對曰道膺罪過)皆公之賜也(東坡先生與/徐得之帖云)
(宗人過望皆/公之賜也)
辱手敎具審涼秋台候勝常傳聞召歸之命方俟出郊
具一小舟償一見之願(唐李翰林集上韓朝宗書曰白/聞天下談士相聚而言曰生不)
(願封萬户侯但/願一識韓荆州)省書乃不及此當是筆端之蠅(崔鴻十/六國春)
(秋曰前秦符堅為赦與王猛符融密議為赦文有二大/蒼蠅入牖間集筆端去而復來俄長安市相告云有赦)
(有司以聞敕内外推之咸言有二小人墨衣大呼云官/今大赦堅嘆曰其向蒼蠅乎今晉載記亦載此事而文)
(小異云有一小兒青衣於市呼之須臾不見又異苑曰/晉明帝甞欲肆𤯝乃屏内室去左右下帷作詔有大蒼)
(蠅穿帳而入萃於筆端有頃皆出帝竊異焉/令人尋之即蠅所集處輒傳有赦喧然畢徧)以先聲馳
告否邪(漢書韓信傳廣武君曰/兵有先聲而後實者)
使臨領誨飭具審秋暑台候萬福苦熱彌旬(栁公權詩/人皆苦炎)
(熱/)引領(孟子皆引領/而望之矣)素秋(爾雅秋為白藏梁元帝纂要/曰秋收成亦曰三秋素秋是)
(也/)以日為嵗(東坡先生與程全及帖云此間海氣/蒸溽不可言引領素秋以日為嵗也)一雨
遂翛然(莊子庚桑楚篇曰能翛然乎/能洞然乎翛音蕭又音育)此邦君與民共者
耶(楚宋玉風賦曰楚襄王遊蘭臺之宫宋玉景差侍有/風颯然而至王乃披襟而當之曰快哉此風寡人與)
(庶民共/者耶)
彌月不遣狀新涼台候何如一雨沛然苗稿復興(孟梁/惠上)
(七八月之間旱則苗稿矣天油然/作雲沛然下雨則苗浡然興之矣)公私之慶聞公已治
倉庾(前漢書文帝紀曰發倉庾應劭注曰水/漕倉曰庾胡公曰在邑曰倉在野曰庾)行見肩足
所任四面而至矣
逾月不具記雨後乍涼台候何如時事反覆懸知如此
方州人洶洶(前漢史髙帝紀曰天下洶洶顔師古注曰/洶洶喧擾之意古字不從水假借洶字用)
(之/)不為之驚大暑度非長驅之時(韓文公集元和聖徳/詩曰長驅洋洋無有)
(齟/齬)故不敢拜問秋防(唐杜工部集西山詩曰辛/苦三城戍長防萬里秋)有所聞
望警誨也暑雨沛然不惟一洗炎溽而秋稼如茨(詩甫/田篇)
(云曾孫之稼/如茨如梁)一飽已可占矣
某頓首再拜投老百罹(毛詩兎爰篇云我生之初尚無/為我生之後逢此百罹注云罹)
(憂也東坡先生答廖明略/書云俯仰十年更此百罹)不知旌旗所止去違二紀區
區跂望徒有此心即日履茲春寒伏惟台候萬福某歸
田五年(注見二巻與/楊樞密帖中)故人臨州不敢獨見必諒此心
跧藏農圃未嘗一拜鈴下(注見六巻與吉/守王舍人帖)而公達觀一
視(前漢史賈誼鵩賦云小智自私賤彼貴我達人大觀/物亡不可又韓文公集原人云聖人一視而同仁)
問遺之勤不間荒逺婁拜重餉(婁音屢字谷永/傳婁省無怠)愧感之
深
暄冷未定共惟台候萬福自公領州兩見春序所以存
錄故交慰藉(後漢史隗囂傳曰光武素聞其風聲報以/殊禮言稱字用敵國之儀所以慰藉之良)
(厚注云慰安也藉薦/也言安慰而薦藉之)流落皆非所敢望於左右者獨以
多懼多畏未獲一拜鈴下(注見六巻與吉/守王舍人帖)日俟召歸具
小舟郊見少叙區區感藏之意
比枉重問已嘗報謝即日台候復何如寒食佳節大雷
雨暴發紅紫紛然(唐韓文公集號州池序詩云/丁寕紅與紫葢指花而言也)一掃而
盡殊可惜也寒暄未調所冀尊生自厚牙兵傳檄適以
體中小不佳頭目眩然舉體汗下意是久雨中寒濕之
故盛禮臨貺輒口占授兒輩占謝他日别當具記(後漢/史陳)
(遵為河南太守召善書吏十人於前治書謝/京師故人遵憑几口占數百封親踈各如意)
　
　
　
　
　
　
　
　
　
　
　
　
　内簡尺牘巻五
欽定四庫全書
　内簡尺牘巻六
　　　　　　　　　　　　宋　孫　覿　撰
　　　　　　　　　　　　　　李祖堯　註
　　　與常守錢舎人
自公繇西省(唐志武徳元年改内書省曰中書省内史/令曰中書令龍朔元年改中書省曰西臺)
(中書令/曰内史)進領北扉(唐志唐制文書詔令則中書舎人掌/之自太宗時名儒學士時時召以草)
(制猶未有名號乾封/以後始號北門學士)貴名暴白雖在窮陋固已懷堅髙
之慕(語子罕篇鑽之/彌堅仰之彌高)屬者臨州適在桑梓(詩小弁篇惟/桑與梓必恭)
(敬/止)區區欣賴過所望焉即日嵗晏沍寒伏惟台候萬福
謹上狀不宣
某昨夢已空非復故我猶有見賢之願在(語里仁篇見/賢思齊焉)
盛徳雅望宿昔所慕而開府之初簪紳坌集不敢以野
服進盍在衆人之後也
使君下車適此嵗換百蟄皆奮(記月令孟春之月蟄䖝/始振仲春之月蟄䖝咸)
(動/)萬彚向榮皁蓋班春(後漢志列侯/熊軾皁蓋)當自兹始某退耕
一㕓(孟子願受一㕓而為氓又周禮/一夫田一㕓注云百畝曰㕓)今老矣猶是部中
受賜一人之數也幸甚
　　　與常守虞龍圖(季澤/)
二天之下(後漢書蘇章傳曰章順帝時遷冀州刺史故/人為清河太守章行部按其奸贓及請太守)
(為設酒肴陳平生之好甚懽太守喜曰人皆有一天我/獨有二天章曰今夕蘇孺文與故人飲者私恩也明日)
(冀州刺史案事者公法也遂舉正/其罪州境知章無私望風畏肅)使君起居狀固自剽
聞而不數啓問頑鈍廢禮不為亡負也伏奉手誨具審
即日春和台候勝常側聆召見膝席對休(書曰對揚王/休前漢史賈)
(誼傳誼為長沙王太傅後嵗餘文帝思誼徴之至入見/上方受釐宣室上因感鬼神事而問鬼神之體誼具道)
(所以然之故至夜半帝前席/註曰漸促近誼聽其言也)鋒車趣還可拱而俟矣(晉/史)
(追鋒車日/行五百里)
投畀于此(詩巷伯篇投畀/有北有北不受)遂削迹於門下豈應重勤省
錄煩費公帑伏枉厚餉禮意兼重適以上冡少留山中
不即占謝區區愧荷之深
彌時上狀區區瞻遡莫抒下情溽暑不審台候何如麰
麥(廣雅曰大麥麰也小麥來也/説文曰麰周頌所謂來麰也)登而雨白水青秧彌望
一州豐年之祥也某臨安之役本為妻母作湯餅偶舎
弟追送女甥赴㤗興姻期田間無壯子弟守舎遂過期
而止當俟凉秋一行也
即日秋髙共惟台候萬福某比過餘杭婦家至荆溪又
少留還次村舎聞公受代矣衰老寓一㕓(見巻首/注中)恩顧
獨厚豈減卧轍之氓也(後漢書侯霸傳霸字君房為臨/淮太守被徴百姓攀轅卧轍不)
(許/去)
投老欲營一巢近買松杉百餘枚江上以待農隙一牒
乞判執欲藉餘庇旬月致之尚可及茂老樞密(胡松年/字茂老)
中子讀書過目輙成誦賦詩立就出語驚人真公宅相
也(晉史魏舒少孤為外家寗氏所養寗氏起宅相者曰/當出貴甥外祖母以魏氏甥小而慧意謂應之舒曰)
(當為外氏成此宅相唐杜甫集有夏夜李尚書筵送宇/文石首赴縣聨句云愛爾尚書重之官宅相賢又唐杜)
(甫詩云為人性僻耽佳/句語不驚人死不休)
即日秋晴伏惟台候萬福側聆造朝已戒徒御(詩車攻/篇蕭蕭)
(馬鳴悠悠斾旌徒/御不驚大庖不盈)竟不獲一拜下風(南華真經在宥篇/云黄帝聞廣成子)
(在於空同之上故往見之退捐天下築特室席白茅間/居三月復往邀之廣成子南首而卧黄帝順下風膝行)
(而進再拜稽首而問曰聞吾子達於/至道敢問治身奈何而可以長生云)少展維桑之歌(注/見)
(巻首錢/常州帖)髙情凛然未加督過逺厪誨問衰病増光怱怱
占叙豈盡感悰自公領此州教條寛簡闔境晏然無疾
呼怱步之警及此代歸邦人度不可借留(後漢史寇恂/傳建武二年)
(拜潁川太守三年即拜為汝南太守車駕南征恂從至/潁川盗賊悉降而竟不拜郡百姓遮道曰願從陛下復)
(借寇君一年註云恂前為/潁川太守故曰復借也)徒有截鐙之戀(開元天寳遺/事姚崇牧荆)
(州受代日闔境民吏泣擁馬首截鐙/留鞭以為遺愛新牧奏之朝廷嘉奨)况此衰老感悵尚
何言
即日履兹冬序共惟台候萬福伏承已解印章不果一
陪賀客之後賢者久留凋郡乍釋重負鳬鶩之行(注見/同巻)
(曾郎/中帖)掃迹(唐杜甫集游龍門寺/詩云山林迹如掃)亦自翛然即聽除書還
禁近慰此僉屬
　　　與常守直閣湯舎人
某衰病日侵憒憒然(晉史志庾翼與兄氷書曰嵗星犯/天闗占云闗梁當分野來江東無)
(他故江道亦不艱難為石季龍頻年再閉闗不通信使/此復是天公憒憒周庾信詩云憒憒天公曉精神殊乏)
(少/)非故我也如公名徳世論所属亦復剽聞而寒溫之
問未嘗一至顯貴之門及是方得占叙萬一
分違十六七年俛仰如昨比聆旌騎已次里門(前漢書/萬石君)
(傳石慶醉歸/里門不下車)即日秋髙共惟台候萬福某除籍為民不
當以姓名聞於下執事属有一日之雅敢布區區不宣
使君開藩一時搢紳士大夫寓公寄客逺者迎於境上近
者亦至鈴下(見同巻王/舎人帖注)所以致桑梓之恭(注見巻首/錢舎人帖)獨
某廢錮之餘不敢以野服見高明所炤必無譴過幸甚
　　　與台守曾郎中(名􁀙字/宏父)
南北相望聲問缺然徳升遣介(李尚書/字徳升)草草寓一書審
已省察奉函敎喜聆即日春和台候勝常公把一麾(見/李)
(尚書/帖注)為千里師帥而發興在玉霄之上(唐杜甫集鄭縣/亭子詩云户牖)
(憑髙發興新又東樓詩云勝絶驚身老情忘發/興竒玉霄峯名在天台山乃司馬子微所居也)醉著宫
袍(唐史李白傳自采石至金陵/著宫錦袍坐舟中旁若無人)望三山銀闕於雲濤煙
靄之間(史記封禪書云蓬萊方丈瀛洲此三神山在渤/海中去人不逺嘗有至者諸仙人及不死藥在)
(焉其物禽獸皆白而黄金銀為宫闕望之如雲/及至三山反居水下臨之風輒引去終莫能至)世固有
揚州鶴也(按懶真子韻語陽秋云俗言腰纒十萬貫騎/鶴上揚州言揚州天下之樂國如韋應物詩)
(云雄藩鎮楚郊地勢鬰岧嶤嚴城動寒角曉騎踏雲橋/杜牧詩云青山隠隠路迢迢秋盡江南草木凋二十四)
(橋明夜月玉人何處教吹簫等句猶未足以盡揚州之/美至張祐詩云十里長街市井連月明橋上看神仙人)
(生只合揚州死禪智山光好墓田則是戀嫪此境生死/以之者也隋煬帝不顧天下之重千乘萬騎錦纜牙檣)
(來遊此都竟藏骨於雷塘之下所謂禪智山光好墓田/者耶又東坡先生題於潛僧緑筠軒詩云可使食無肉)
(不可居無竹無肉令人瘦無竹令人俗人瘦尚可肥人/俗不可醫傍人笑此言似髙還似癡若對此君仍大嚼)
(世間那有揚州鶴説者謂有客相從各言所志或願為/揚州刺史或願多貲財或願騎鶴上昇其一人曰腰纒)
(十萬貫騎鶴上揚州蓋欲兼三人/者之所欲也亦不著所出書傳)
自公守齊安(今黄/州也)栖霞雪堂遂起廢(栖霞樓在黄州及/東坡雪堂皆曾守)
(重/建)名章俊語藉藉滿淮吳士大夫之口(按黄州曾使君/近詩有棲霞㑹)
(飲諸僚一篇云月近中秋好風因小雨清山眉烟外逺/江練夜深横我病自不飲君詩俱有聲放歌能取醉不)
(必喚嘉榮棲霞偶作一篇云蔬飯已忘肉清心已是僧/春華空婉娩衰病苦侵凌風颺孤舟急江明逺浦澄邵)
(樓來逺念實怯醉時登重九飲棲霞㸃絳唇一闋云九/日樽罍要擕諸客棲霞去滿城風雨記得潘郎句紫菊)
(紅萸何意留儂住愁如許暮烟一縷正在歸時路又和/何麒子應雪堂一篇云坐想誅茅日山川走百靈重來)
(尋舊宅幾至泣新亭何意投天禄猶傳是嵗星花磚知/底物只老合沉㝠皆膾炙人口其建雪堂也何頡之作)
(上梁文云嵗在辛酉蔚成鸞鳯之栖堂毁崇寧淹作鼪/鼯之野雖賢者視成毁為戲事而邦人曷憑藉以追休)
(云/)天台詩詞皆以王事從方外之樂(東坡先生送楊傑/次公詩序云無為)
(子常奉使登泰山絶頂雞一鳴見日出又嘗以事過登/華山重九日飲酒蓮花峰上今乃奉詔與髙麗僧統㳺)
(錢塘皆以王事而從方外之樂善/哉未曽有也作是詩以送之云)詞句髙雅不自鳬鶩
行中來(後魏道武皇帝制官皆擬古雲鳥之義諸曹走/使謂之鳬鴨取其飛之迅速也又韓文公集藍)
(田縣丞㕔壁記云吏抱成案詣丞巻其前鉗以左/手右手摘紙尾鳬鶩行以進邪立睨丞曰當署云)持玩
三嘆(記曰一/唱三嘆)豈敢獨享當與識者共之
台眷喜聞萬福大令嗣承奉貌類翁想今又如我長也
省書知有哭幼子之戚計今悼念已衰不復薦區區之
説也
向來董太夫人㑹葬得所道書客中占謝不盡勤懇近
日有客過言吳守罷去宏父已臨州矣窮陋寡聞久不
上記但有愧慄即日春暄體力何如比見棲霞樓上梁
文烏鵲南飛大江東去之語天設此竒對待公拈出也
(按許端夫齊安集載此文云蕞然邾邑舊資魯柝之間/巋爾黄岡今据楚波之滙頃自寇戎之叛亟為盗􁑤之)
(區殘害劇於虎狼殺戮至於雞狗荆榛荒穢豈但千家/唯百家之存風雨晦㝠時聞新鬼和舊鬼之哭山川不)
(改圗籍可稽念異時郡國共理之賢多鳳閣鸞臺之舊/顧前日燕寢凝香之地為兎葵燕麥之場訪臨臯之故)
(基獨棲霞之最勝風雨所薄僅能覆三重之茆梁柱俱/傾正可戒千金之子兹因遺址盡復前䂓取帑蔵賦入)
(之餘無田里追胥之擾洪濤濺雪覽三江於几席之間/疊嶂排雲揖五老於藤蘿之外孫仲謀之圎壇對峙元)
(次山之窳樽在傍况兹卧皷滅烽之時固多緩帯輕裘/之暇味王粲登樓之作寄子牟存闕之心何用横槊賦)
(詩繼烏鵲南飛之句但當舉酒属客歌大江東去之辭/爰架脩梁用伸善頌云烏鵲南飛魏武帝樂府詞見前)
(注大江東去東坡先生赤壁懐古念奴嬌/詞也亦見前一巻注􁑤徒活反強取也)近藁願一觀
讀至雌霓當為公擊節(沈約作郊居賦乃要筠示其章/筠讀至雌蜺連踡約撫掌欣忭)
(曰僕常恐人呼/為霓霓平聲)
天台仙佛所廬(孫綽天台山賦王喬控鶴以冲天應真/飛錫以躡虚按仙經桐栢山金庭宫一)
(名天臺山髙萬八千丈其山八百里四面視之如一金/庭不死之鄉在桐栢之中方圎四十里上有黄雲覆之)
(經丹水南行有洞交㑹從中過待行四十里則得也樹/則蘇玕琳碧泉則石髓金精其山盡五色金也桐栢真)
(人右弼王領五岳司侍帝晨周靈王太子也游於伊洛/好吹笙為鳳鳴學道於緱氏山道成昇天為真人治桐)
(栢金庭宫云又名山畧記云天台是衆聖所降葛仙翁/山也又幽𡨕録載劉阮遇仙於此山又傳燈録天台山)
(脩禪寺智者禪師太康七年隠天台山佛瓏峰有定光/禪師曰此處金地吾已居之此峯銀地汝宜居焉往來)
(居山二十二年建造大道塲一十二所云其後豐干禪/師寒山子拾得咸著異迹又五百羅漢所居具載山記)
(云/)嘗欲乗輕車一詣館於徳升十日而後别今宏父為
東道主(古詩云東道/主人心匠巧)當為我置醴(穆生事/見三巻)無轑(漢史音/洛又音)
(歴/)釜之嫌矣(前漢史楚元王傳云髙祖兄弟四人長兄/伯次仲蚤卒漢六年廢楚王信分其地為)
(二國立從父兄賈為荆王同父少弟交為楚王後分次/兄仲為代王長子肥為齊王初髙祖微時嘗避事時時)
(與賔客過其丘嫂食嫂厭叔與客來陽為羮盡轑釡客/以故去已而視釡中有羮繇是怨嫂及立齊代王而伯)
(子獨不得侯太上皇以為言髙祖曰非敢忘之為其母/不長者七年十月封其子為羮頡侯注云丘嫂大嫂也)
(以杓轢釡令為聲也頡/音戛言其母戛羮釡也)顧以頭方命薄所向累人不如
其已也李舉之(李主管/字舉之)筆力雄贍可畏(韓文公集病中/贈張十八詩云)
(龍文百斛鼎/筆力可獨扛)如公築詩壇(唐杜牧集詩云今代/風騷将誰登李杜壇)當使之
致師也(詩文發源云東坡在潁時陳無己趙徳麟軰適/亦守官於彼而歐陽叔弼與季黙亦閒居日相)
(唱和而二歐頗不作詩東坡以句挑之云君家文律冠/西京旋築詩壇按酒兵袖手莫欺真将種致師須得老)
(門生按周禮環人掌致師注云致師者致其必死之志/古者将戰先使勇力之士犯敵焉又春秋傳楚許伯吾)
(聞致師者御靡/旌靡壘而還)
屏迹一涯昇沉異路聲聞缺然旌騎入里門又屬省妻
母之䘮於臨安山中(章氏居臨安之塘頭村公集載送/妻母章碩人之葬道過紫藤詩)
亦不獲寓一紙第極瞻悵即日春序晏溫(注見四巻/張侍郎帖)伏
惟台候勝常某殘年投老復見故人旋即榮路黄堂在
百里之近(郡國志云吳郡太守所居室即春申君之子/為假君之館也因數失火塗以雌黄故曰黄)
(堂又云吳宫至秦時猶存宫吏以火視燕窟遂/火焉其遺迹雖無存者其地則未聞或改也)或有一
見之日也
某年幾七十日就灰槁(南華真經云南郭子綦隠几而/坐仰天而嘘嗒焉似䘮其耦顔)
(成子游立侍乎前曰何居乎形固/可使如槁木心固可使如死灰乎)而門内多故李氏女
子得疾不治繼哭妻母又哭一從弟而亡女葬送方在
經營之中年當佚老勞生如此(南華真經云夫大塊載/我以形勞我以生佚我)
(以老息我以死故善吾/生者乃所以善吾死也)心衰貌改非復故吾秖自憐耳
向寓狀後丘璋父云有司倉之命久之聞臨州去矣徳
升書來喜聞動止即日嵗晏雪寒伏惟台候勝常昔時
嚴瀨乃子陵隠處(後漢史嚴光傳云光字子陵㑹稽餘/姚人也少有髙名與光武同遊學及)
(即位光乃變名姓隠身不見帝思其賢乃令物色以訪/之後齊國上言有一男子披羊裘釣澤中帝疑其光乃)
(備安車𤣥纁遣使聘之三反而後至除為諫議大夫不/屈乃耕於富春山後人名其釣處為嚴陵瀨焉輿地志)
(云七里瀨在東陽江不與嚴陵相接有嚴山桐廬縣南/有子陵釣魚處今山邊有石上平可坐十人臨水名為)
(嚴陵釣/壇也)而天台亦鄭䖍謫官之地(唐史鄭䖍傳云䖍鄭/州滎陽人天寳初為)
(廣文館博士時號鄭廣文禄山反/汙偽官肅宗反正貶台州掾云)世殊事異嚴睦為東
藩(嚴州集序云自東漢之末孫氏據有吳越之墟始分/歙縣之地建為新安郡逮隋而更名新定大業改為)
(睦州唐初改桐廬縣别置嚴州尋廢州以縣來𨽻至國/朝宣和中始復今名盖以子陵釣臺為是邦之重云)
天台為内郡朝廷専用一時之望吾宏父又以文章翰
墨首被甄擢日佇寵嘉别膺新命
朱方大府公家父祖舊所臨金山丞相(南豐先/生也)祠屋與
尊公所營西樓建炎兵火燔滅殆盡(公集載曽紆公衮/墓誌云宣和初公)
(倅京口攝府事郡有西樓公撤而新之為文記其成雄/辭傑句殆與樓稱余與韓駒子蒼張㦛處文舎人三讀)
(稱/嘆)而甘棠遺誦(見前/注)猶在邦人之口公以盛年追繼兩
世舊物(傳曰祀夏配天不失舊物又晉史王子敬卧齋/中偷人取物卧不動偷復登廚子敬曰偷兒青)
(氈我家舊物/羣盗驚走)過家上冡訪尋遺老黄童白叟(唐韓文公/集元和聖)
(徳詩云黄童白/叟踴躍歎呀)空巷歡迎想今閉閣坐嘯(後漢史黨錮/傳云汝南太)
(守宗資任功曹范滂南陽太守成瑨亦委功曹岑晊二/郡為謡曰汝南太守范孟博南陽宗資主畫諾南陽太)
(守岑公孝𢎞農/成瑨但坐嘯)雖蒲鞭亦不用也(後漢史劉寛字文饒/溫仁多恕雖在倉卒)
(未嘗疾言遽色常以為齊之以刑民免而無耻/吏有過但用蒲鞭罰之示辱而已終不加苦)
公居官未嘗廢書新著猶未辱枉敎也向守黄岡棲霞
雪堂遺址自公起廢千載風流遂與東坡共為不朽(蘇/内)
(翰謫黄州築雪堂以居躬耕於/東坡之下自號東坡居士云)司馬子微名書絳闕身
居赤城髙風絶塵尚可想見否乎(續仙傳司馬承正字/子微隠於天台山玉)
(霄峰自號白雲子有服餌之術睿宗𤣥宗召至京尊禮/之蜀女真謝自然泛海将詣蓬萊求仙船為風飄到一)
(山見道人指言天台山司馬承正名在丹臺身居赤城/此真良師也蓬萊隔弱水三千萬里非舟楫可往非飛)
(仙不到自然囘來承正受度後白/日上昇唐史亦有傳在隠逸篇)孫興公之賦(晉史孫/綽字興)
(公太原人也為永嘉太守意将解印以尚幽寂聞此山/神秀可以長往因使圗其狀遥為之賦賦成示友人范)
(榮期問曰此賦擲地必/為金聲也賦載于文選)韓公送恵師(韓文公集送恵師/詩云恵師浮屠者)
(乃是不覊人十五愛山水超然别朋親脱冠剪頭髪飛/步遺蹤塵發迹入四明梯空上秋旻遂登天台望萬壑)
(皆嶙峋夜宿最髙頂舉頭看星辰光芒相照燭南北争/羅陳兹地絶翔走自然嚴且神微風吹水石澎湃聞韶)
(鈞夜半起下視溟波銜日輪魚龍驚踴躍呻嘯成悲辛/恠氣或紫赤敲磨共輪囷金鴉既騰翥六合俄清新常)
(聞禹穴竒東/去窺甌閩云)東坡送杜介詩(東坡先生送杜介詩序云/元豐八年七月二十五日)
(杜幾先自浙東還與余相遇於金山話天台之異以詩/贈之我夢遊天台横空石橋小秋風吹菵露翠濕香嫋)
(嫋應真飛錫過絶澗度雲鳥舉意欲從之翛然已松杪/微言燦珠玉未説意已了覺來如墮空耿耿窗戸曉群)
(生陷迷網獨逹從古少杜叟本何人長嘯萬物表妻孥/空四壁振策念輕矯遂為赤城遊飛步凌縹緲問禪不)
(歸舎屢為瓠壺繞何人識此志佛眼自然燎我夢若見/之卓爾非魔嬈仙葩發茗盌剪刻分葵蓼從今更不出)
(閉戸閑腰裊時從佛/頂岩馳下雙蓮沼)高詞妙語至今與此山争雄宏父
官閒無事援筆一揮追配前作幸勿多讓
　　　與吉守王舎人(名洋字/元渤)
某謫居九年矣未嘗戚戚於此(唐劉禹錫集謫九年賦/云古稱思婦已歴九秋)
(未必有是舉為深愁莫髙者天莫濬者泉惟以極數無/踰九焉伊我之謫至於數極長沙之悲三倍其時云)
而竒窮(前漢史李廣傳云大将軍隂受上誡以為/李廣數竒顔師古注曰言命隻不耦合也)所向
累人(東坡先生與濠州陳章朝請書曰罪廢窮竒動輙/累人故往還杜絶也又與陳原祕校書云衰病竒)
(窮所向/累人)不復以姓名徹於鈴下(晉羊祜出鎮南夏鈴閣/之下侍衛不過數十人)
(閣簷下綴之以鈴所以/防警也故謂之鈴閣)故人存録屈賜書問喜愧不可
言具審春和台候萬福某屏迹田野相望二千里之逺
接奉何時臨紙悵然不宣
髙文見寵奨予過情(孟子聲聞過/情君子耻之)雖非所當得於門下
而精深華妙又過前作(潁濵先生作東坡先生和陶詩/序云獨喜為詩精深華妙不見)
(老人衰/憊之氣)緬想邇日探道著書與年俱老可嘆可賀也(東/坡)
(先生與錢濟明書云想見謫官以來探道/著書雲升川増可慕可畏可嘆可賀也)某衰老廢學
輙作數語占謝(四啟見/公文集)非所以報珍投也
伏䝉遣騎馳賜歐公岐公二集(廬陵所刋歐陽文忠公/文集及王岐公文集也)
某衰病交侵百念灰冷(南華真經云/心若死灰)獨嗜詩一事習氣
未除(傳燈録云僧問溈山頓悟云人更有修否師云如/今初心雖從縁得一念頓悟自理猶有無始曠劫)
(習氣未/能頓除)忽領珍遺鼓舞拜貺然歐文舊版尚復訛缺公
如少留要當一新乃已耳
某淪棄山林故人連兩年遣騎問安否髙風絶塵(見一/巻胡)
(樞宻/帖注)非今世君子所能望也衰老何以得此窮嵗凝寒
共惟台候勝常偃藩久矣日佇詔追以日為嵗也
廬陵吏民方安條教忽聞移牧又勤綏御之方開藩已
久比復何如方遺珥筆之氓又徙懐研之境必也使無
訟乎(珥簪也筆挿腦後如簪為/人作訟牒故曰珥筆之民)一笑
公文勝前作非諛言也别去十年筆力雅健(唐韓文公/集柳宗元)
(墓誌云雄深雅健似司/馬子長崔蔡不足言也)如老驥伏櫪(魏武帝樂府云老/驥伏櫪志在千里)
(烈士暮年/壮心不已)它日當大典冊天厩四十萬(唐史志開元初/姜誨以空名告)
(身市馬於六胡州率三十匹讎一遊擊将軍命土毛仲/領内外閑厩馬始二十四萬至十三年乃四十三萬云)
可以一洗而空矣(唐杜甫集天育驃騎歌云當時四十/萬匹馬張公嘆其才盡下又丹青引)
(云先帝天馬五花驄畫工如山貌不同是日牽來赤墀/下逈立閶闔生長風詔謂将軍拂絹素意匠慘淡經營)
(中斯須九重真龍出/一洗萬古凡馬空)某衰老獨嗜書一病為深痼何日
瞻迎傾倒所懷
　　　與衢守汪少卿(名思温/字汝直)
某頃罹重譴行次吳興故人臨州望望然如避垢汚炊
不及熟遂棄去(孟子伯夷思與鄉人立其冠/不正望望然去之若将凂焉)既次封門
與門下無一日之素而舘留彌旬調䕶逐客種種加厚
雖自為謀不過此矣如傳送十卒特為減半五輩自衢
至臨川人人如使君臨視其旁客路泰然皆非意望之
所及也(按公所著左朝議大夫直顯謨閣致仕汪公墓/誌云給使初余被䜛斥徙象郡舟次三衢頓郊)
(寺治遵陸之裝公間遣别乘移具存省而果茗藥餌肴/醴之餉亡虚日蓋過旬而後云有㫖所過州發卒䕶送)
(公擇五人之謹厚者戒曰歸日視某官書有無為殿最/於是五人者在道途代負荷備使令如使君坐視其旁)
(行次臨川授書而返嗚呼余方抵重譴旅遊萬里日懷/内溝下石之虞公亦以忤宰相出守已又觸諫大夫之)
(怒而獨於放臣逐客哀窮悼屈矜䕶纎悉尚䝉賜於數/百里外距今二十七年得公行事論次少紓懷恵不報)
(之責/云)䝉恩北還公方主漕計旋領臨安(按墓誌云公知/衢日有諌議大)
(夫被召過郡或請公致豐餉公曰諫官御史當如部使/者禮不敢過也既去又緒言謂公薄己公曰諫大夫辭)
(受天下所瞻而子敖以我為簡乎嵗餘嚴睦盗起公聚/兵境上塞其隘秋毫不犯盗平而諫議公適在樞省劾)
(公玩冦降秩二等罷歸未幾御史中丞辛炳道三衢得/公寃狀䟽辨其誣詔復故官再除吏部轉朝散大夫進)
(司農少卿吳興擇守有言公三衢治狀者除直徽猷閣/知湖州六年詔歸太府為少卿擢知臨安府遷左朝議)
(大夫直顯謨閣兩浙路計度/轉運副使八年復還太府云)時衆慍尚斷斷(楚辭邑犬/群吠吠所)
(怪也又古詩云/斷斷國多狗)不敢以竿牘之私累左右而小人懷恵
(語里仁篇君子/懷刑小人懐恵)沒齒(論語憲問篇飯疏/食没齒無怨言)尚當結草也(左/傳)
(云魏顆用父治命嫁嬖妾及輔氏之戰顆見老人結草/以抗杜回杜囘躓而顛遂獲杜囘夜夢老人曰予所嫁)
(婦人之父也爾用先/人治命予是以報)
荆谿遇伯言(公尺牘又有與/汪簿伯言二書)知其為少卿之子也傾蓋
歡然如宿昔(家語孔子遇程子傾蓋而語終日甚相悦/顧語子路曰程先生天下賢士取束帛以)
(贈之又前漢史鄒陽傳云語曰有白頭如新傾/盖如故文頴注曰傾盖猶交盖駐車也)又得寓一紙
馳問安否重䝉省答開讀喜不勝言即日履兹春序共
惟台候萬福林尉來還妻黨二吳亦踵至具言徳齒之
尊為一世儀刑可敬可慕也
某自抵大訶朝市已削迹公亦倦遊(前漢史司馬相如/傳云長卿故倦遊)
(文頴注曰倦疲也言疲/厭遊學博物多能也)湖海就間(三國志云陳元龍湖/海之士豪氣不除)
東西遥相望(唐盧玉川月蝕詩/云日色遥相望)殆若參辰然(蘇武詩云/昔為夗與)
(央今為參與辰上王長雅詩云王事離我老殊隔過參/商又陸機詩形聲參商乖春秋左氏傳云子産曰昔高)
(辛氏有二子伯曰閼伯季曰實沉日尋干戈以相征討/帝遷閼伯於商丘主辰商人是因故辰為商星遷實沉)
(於大夏主參唐人是因以/服事夏商故為參星云)區區念徳之心猶欲面陳萬
分恐遂賫恨而沒也
四明二湖之勝而所築領其要頃見曽南豐記廣徳湖
(記具南豐/曽先生集)所謂鸎脰者已墾而為田矣今第舎所臨殆
是錢湖非耶名利之場跬步如漆公翛然獨往一絲不
挂(傳燈録云南泉禪師問陸旦大夫十二時中/作麽生陸云寸絲不挂師云猶是階下漢)顧恨不
得奉杖屨以從也
某䝉徳如丘山而未嘗一拜下風(見八巻與/虞守帖注)此心烱烱
(古詩此心烱/烱君應識)如觀河之見猶在也即日大暑共惟台候
萬福兩地相望(雲齋録二宋以文童齊名天下子京守/蜀日作詩二首名曰猥藁有碧雲漫有)
(三年信明月空為兩地愁後/卒不久兩地人以為詩䜟)有三江七堰之阻接奉無
期臨書太息不宣
　　　與秀守方學士(務德/)
某歸舎未幾連雨彌月下田皆成巨浸已而復旱省書
知封内亦闕雨奈何嵗事正可憂而邊聲益急念之凛
然淮南近起夫二萬増築山陽城壘安得猛士守之如
歌風者所云也(前漢史髙祖紀云十年冬十月上過沛/留置酒沛宮悉召故人父老子弟佐酒)
(發沛中兒得百二十人敎之歌酒酣上擊筑自歌曰大/風起兮雲飛揚威加海内兮歸故鄉安得猛士兮守四)
(方令小兒皆和唱之上乃起/舞慷慨傷懷泣數行下云)堇有毒殺人而見録於方
書善醫者使之治疾而不至於殺人可也(本草云烏喙/天雄味辛丼)
(有大毒唐本注云天雄附子烏頭等並以蜀首出者佳/按國語寘堇于肉注云烏頭也爾雅云芨堇音釿注云)
(烏頭苗也此物本出蜀漢/其本名堇今訛為建云)今疾病未去體疑其有毒舉
而棄之則深痼不可為矣無毒而可口如甘草者烏足
賴(本草云丼草國老味丼平無毒一名宻甘一名美草/一名宻草一名蕗草生囘西川谷積沙山及上郡云)
不敢為他人道也
某嘗從西山(洞庭有東/西二山)訪一窟(戰國策曰馮諼謂孟嘗/君曰狡兎所以免死者)
(有三窟今為君一窟矣又晉史王衍居宰輔不以國為/念而思自全之計乃以弟澄為荆州族弟敦為青州因)
(謂曰荆州有江漢之固青州有負海之險/卿二人在外而吾留此足以為三窟矣)比聞鄭長卿
(鄭大資億/年之字)語唐子明(唐侍郎/揮之字)云北帥嘗言過吳門無所
得方知蘇人盡隠於太湖洞庭山也(吳郡圖經云包山/在震澤中山有林)
(屋洞水經注云山有洞室入地潛行北通瑯琊東武俗/謂之洞庭魯哀公元年夫差敗越于夫椒蓋此山也或)
(曰太湖中别有夫椒山舊傳震/澤七十二山唯洞庭最巨耳)既而悔之而未有所向
重䝉啓諭尤切感銘嘉禾(秀州/地名)水村與吳興(湖州/地名)接境
可匿舎處必有親舊以此屬使君者為占留數間以託
餘命如何
蝤蛑珎烹出於暑中未嘗至晉陵境内(常州/地名)逺䝉分餉
小舟晨夜兼馳(後漢史光武紀晨/夜兼行䝉犯霜露)二十枚皆無恙拜貺
荷顧存之厚東坡詩云一詩換得兩團尖公所餉十倍
而無一語之酬又以為怍也(東坡先生謝丁公黙送蝤/蛑詩云溪邊石蟹小如錢)
(喜見輪囷赤玉盤半殻含黄宜㸃酒兩螯斫雪勸加飡/蠻珍海錯聞來久恠雨腥風入坐寒堪笑吳興饞太守)
(一詩換得/兩團尖)
　
　
　
　
　
　
　内簡尺牘巻六
欽定四庫全書
　内簡尺牘巻七
　　　　　　　　　　　　宋　孫　覿　撰
　　　　　　　　　　　　　　李祖堯　註
　　　與蘇守季文
東坡先生道徳文章師表百世雖山頺木壞不可復見
(禮記檀弓孔子蚤作負手曳杖逍遥於門歌曰太山其/頺乎梁木其壞乎哲人其萎乎既歌而入當戸而坐子)
(貢聞之曰太山其頺則吾将安仰梁木其壞哲人其萎/則吾将安放夫子殆将病也遂趨而入夫子曰賜爾來)
(何遲也夏后氏殯於東階之上則猶在阼也殷人殯於/兩楹之間則與賔主夾之也周人殯於西階之上則猶)
(賔之也而丘殷人也予疇昔之夜夢奠於兩楹之間夫/明王不興而天下其孰能宗予予殆将死也盖寝疾十)
(日而/沒)而遺言翰墨典刑具存(詩大雅云雖無老/成人尚有典刑)某誦其
書想見平生於今四十年矣至言妙道固非淺陋所能
彷彿而登門庭望堂奥自謂可以少分萬一於其間(公/集)
(有答季文書云某讀東坡先生之文竟一篇則心目開/通秋陽賦所謂如醉而醒如瘖而鳴如萎而起行如還)
(故鄉初見父兄其樂盖如此也先生以和陶詩属黄門/云吾将集而録之以遺後之君子某致力於斯文五十)
(年矣至是得一言一句輒識其/竒趣亦庶幾後之君子之一耶)大全百斛明珠既出紀
次雜亂真贗相半某亦自謂獨識真者黄門之文固竒
矣亦不能亂也(欒城集黄門之文也公集有大全跋尾/云大全集紀次無倫真贗相叅亦有前)
(後集所不載如老蘇水官九日上魏公送僧智能三詩/叔黨颶風思子臺二賦亦附見此集余故兩存之東坡)
(詩文雖黄門之作猶不敢亂况餘子乎但此書改本多/誤後人耳目為可惜耳按東坡先生答張文潛書云子)
(由之文實勝僕而世俗不知乃以為不如其為人深不/願人知之其文如其人故汪洋淡泊有一唱三嘆之聲)
(而其秀傑之氣終不可沒作黄樓賦乃稍自振厲若欲/以警發憒憒者而或者便謂僕代作此尤可笑是殆見)
(吾善者機也故唯室先生云東坡辨黄/樓賦非代子由此所謂欲盖而彰之也)不圗衰晚乃得
見公幸甚過望方竢重詣扣所未喻又属大暑不能出
昔孔北海寘虎賁(漢官典職儀曰虎賁中/郎将主虎賁千五百人)於座右尚謂
蔡中郎之不亡(後漢史孔融傳融性寛容少忌好士喜/誘益後進及退閒職賔客日盈其門常)
(嘆曰座上客常滿樽中酒不空吾無憂矣與蔡邕素善/卒後有虎賁士貌類於邕融每酒酣引與同坐曰雖無)
(老成人尚/有典刑)而况傳家衣鉢之所在乎(傳燈録𢎞忍大師/以法寳及所傳袈)
(裟付六祖能居士跪受法衣曰法則既受衣付何人師/曰昔達摩初至人未之信故傳衣以明得法今信心已)
(熟衣乃争端止於汝身不復傳也至先天二年八月跏/趺而化以十二月十三日入塔有達摩信衣中宗賜摩)
(衲寳鉢方辯塑真道具等主塔侍者尸之云又古今詩/話范魯公質舉進士和相凝愛其程文以自登第舊在)
(十三人謂魯公曰公之詞華合在甲選蹔屈十三人傳/老夫衣鉢可乎魯公謝之後果至宰相人以為美門生)
(有獻詩者云從此廟堂添/故事登庸衣鉢亦相傳)
欒城三集黄門手自編次固無遺矣東坡後集或云即
劉元忠所集二十巻則容有未盡也奏議制誥世間所
傳初無定本公家集可以一見乎(公集别載與季文一/書云䝉賜書一篋初)
(謂先生遺文之未刻者揭篋乃西臺閣上之文也拜貺/欣感雖未能疾讀異時窺見一斑矣以是推之先生遺)
(文蓋未嘗/至公所也)比臨川刻荆公詩文(王荆公文/刻於臨川)贗本居十之
一而錯謬不可讀江左諸人紀次豫章(黄太史文也學/者號曰豫章先)
(生/)欲與一時文宗方駕並馳而文多於詩三倍皆可惜也
杜子美李太白白樂天之文為庸俗所亂先生嘗太息
於此(東坡先生答劉沔書云李太白韓退之/白樂天詩文皆為庸俗所亂可為太息)如制誥奏
議及二集所不載者願季文速出與天下共之不惟一
新學者耳目庻幾不為庸俗所亂亦先生之志也(東坡/先生)
(答劉沔書云世之畜某詩文者多矣率真偽相半又多/為俗子所改竄讀之使人不平然亦不足怪識真者少)
(蓋從古/所病也)
向來屢獲接奉殊慰宿昔别去公有桐江之役而某亦
省妻母於臨安山中所過輒留秪重午方次村舎大暑
中瘡瘍作厲爬搔次骨(見王荆/公詩集)意緖無聊酬答書疏自不
給故於左右之問缺然伏䝉遺書累紙開讀汗下(東坡/先生)
(初登第時以書見梅聖俞論貴賤貧富之樂聖俞/持示文忠公文忠公答云讀蘇某書不覺汗下)具審
秋暑動止勝常某度暑當卜一欵尚冀靣陳
　　　與常守强朝議
某尚未瞻拜遽陳猥懇廹切之扣殊不獲已耳某有沙
田數頃屬晉陵今夏納大麥二十九石而縣引忽科糴
二百三十石驚問其故幹人云十數豪戸計嘱縣胥欲
改屯田為税田與之分受於是六沙人戸閧然訴於縣
庭以為科糴大麥十年矣六沙係屯田故不預今忽承
縣引改作税田不知承受甚處指揮如此知縣無以答
第云此是通判意待新知府來與汝免却比聞乃不然
竊恐又呈禀誤左右之聽所以須至馳告大率縣道徵
歛設有緩急一時之須邑人固當樂輸而不敢後今為
縣三年矣無故作俑(孟子仲尼曰始作俑者其無後乎/為其象人而用之也趙䑓卿曰俑)
(偶人也用之送死仲尼重人類謂秦穆時以三良狥/本由作俑者也大惡其始造故曰此其人無後嗣)為
六沙無窮之害且以某一戸止納大麥二十九石而科
糴二百三十石乃至八倍如此則所用鞭扑(前漢書刑/法志曰薄)
(刑用鞭扑注/云扑杖也)可勝計哉若䝉朝議為六沙人尸膏血折
其萌芽無令暴吏産禍於一方則公之甘棠也
属者欵門䝉宴勞送将之禮(毛詩鹿鳴篇既飲食之又/實幣帛筐篚以将其厚意)
甚寵舟還便當占叙感悰而書債滿前倚門待報詶遣
遂竟此嵗辱枉誨存秪益愧恐即日履兹嵗元(嵗旦古/謂之三)
(元者以為嵗之元/日之元時之元也)台候動止萬福某已返故棲尚冀他
日重詣不宣自接餘論前言往行(易大畜卦云君子以/多識前言往行以畜)
(其/徳)亹亹然如噉蔗(晉顧凱之食甘蔗從/尾至本曰漸入佳境)已到佳處唯恐
盡也第以閒劇異宜不敢久勤顧接何時從公數日之
間陪侍玉麈(麈鹿属也其尾可為拂子晉王衍玉柄麈/尾又王導長柄麈尾短轅犢車又酉陽雜)
(爼麈尾能留紅色置衣帛/中經年不退以掃氊不蠧)傾囷倒廪盡發其秘慰此區
區(唐韓文公集答竇有亮書云雖使古之君子積道而/藏徳遁其光而不耀膠其口而不傳遇足下之請懇)
(懇猶倒廩傾囷羅列而進也又東坡先生與劉宜翁書/云伏料先生知之有素今猶哀之想見聞此欣然拊掌)
(盡發其/秘也)
履端不獲靣致頌言(春秋傳云履端於始晉/劉臻妻元日獻椒花頌)重䝉髙文
寵賁(易序卦云賁/者飾也音閉)啓讀三返不惟精深華妙獨守家法
而文從字順皆中律呂非近世之時文也(唐韓文公集/南陽樊紹述)
(墓誌銘云惟古於詞必已出降而不能乃剽賊後皆指/前公相襲從漢迄今用一律寥寥文哉莫覺属神徂聖)
(伏道絶塞既極乃通發紹述文從/字順各識職有欲求之此其躅)輙復課數語以報珎
投(囘啓具/本集)伹有刻畫無鹽之愧(晉庾亮謂周顗曰人盛/以君方樂廣顗曰何乃)
(刻畫無鹽/唐突西施)
某皇恐馳賜齋醸連日為左右費某飲屠蘇於老幼
之後二十年矣(韻語陽秋云嵗時有袚除不祥之具而/元日尤多如桃版葦索磔鷄之類是也)
(飲屠蘇酒亦所以祓瘟禳惡而法必自幼飲何耶顧况/嵗日口號云還丹寂寞羞明鏡手把屠蘇先少年白樂)
(天元日贈劉夢得詩云與君同甲子嵗酒合誰先元日/飲酒則先卑而後尊自唐以來已如此矣四時月令云)
(進椒酒次第當從小起而董勛告晉海西令云小者/得嵗故先酒賀之老者失嵗故後與酒亦不為無理)更
辱大貺輔以善頌其為欣荷莫喻萬分
　　　與常守徐計議
衰老不堪兒女之債比客去已恍如醉夢中矣雪餘台
候萬福勝否比客過都迎餞良苦第當脂轄送将(淳于/髠曰)
(稀膏棘軸所以為滑也又韓文公詩云僕夫起餐車載/脂詩弼風泉水篇載脂載牽  朱註轄車軸也以脂膏)
(塗其轄使/滑澤也)無庸祝之使生四角也(唐陸龜䝉詩云安得/雙車輪一夜生四角)
一笑不宣
連日苦河魚之厄(左傳申叔展語還無社曰有麥麴乎/曰無有山鞠窮乎曰無曰河魚腹疾)
(奈何註曰麥麴鞠窮所以禦溼欲使無/社逃泥水中軍中不敢正言故作隠語)既止復作尚未
脱然久不遣記辱誨問喜愧具審秋暑台候勝常七夕
祈巧於天孫剖𤓰挿竹兒女紛然(唐柳先生集乞巧文/云柳子夜歸自外庭)
(有設祠者􁉸餌馨香蔬果交羅挿竹垂緌剖𤓰犬牙且/拜且祈怪而問焉女𨽻進曰今兹孟秋七夕天女之孫)
(将嬪于河皷邀而祠者幸而與之巧驅去蹇拙/手目開利組紝縫製将無滯於心焉為是禱也)以某視
之殆求福於木居士之類邪(唐韓文公集題木居士詩/云火透波穿不計春根如)
(頭面幹如身偶然題作木/居士便有無窮求福人)不宣
連夕大風雨木拔禾偃(書金縢篇秋大熟未穫天大雷/電以風禾盡偃大木斯拔邦人)
(大/恐)屋瓦飛發(後漢史光武紀㑹/大雷雨屋瓦皆飛)是何祥也某有薄田在
江上饘粥於是(注見揚州/榮守帖中)適此潮漲聞已潰圍而入始
有卒嵗之憂也謾私布之
奉告喜聆連雨台候勝常四姬酒竟欲遣風雨作祟遂
少留然竟不免踏雨而去田舎荒陋春色所不到而連
夕有一笑之適使君班春之所及也
長老彦端者住湖洑金沙已十年精練有行業日持鉢
歛飯以給諸瓢(公與莫内翰云諸瓢坌至而此帖復/云以給諸瓢盖以僧童頂為葫蘆耳)補
苴一壞刹(韓文公集進學解補苴鏬漏/十證云苴守餘反所以藉履)亦埀就近又營
一大藏一方翕然捐金錢如響應鳩材陶瓦且涓日上
梁矣聞州帖以疾病遣代此必有誤左右之聽者公封
内百餘刹奉佛齊衆不營一毫之私惟此公與資聖老
尼耳(公集載常州資聖禪院興造記云按圗經唐咸通/中所營也距今二百餘年頺垣敗宇旁穿上漏數)
(㞑舎其中以刺綉織紝為衣食業清/智大師普璿既至始改號資聖云)如光孝而下皆可
取而代也(前漢史項羽傳秦始皇東遊梁與籍觀籍/曰彼可取而代也梁掩口曰無妄言族矣)湖
洑士大夫以某墳墓所在熟識其人一狀屬以馳告上
丐俯從少慰輿望
道義流聞服膺(記中庸篇子曰囘之為人也擇乎中/庸得一善則拳拳服膺而弗失之矣)已
久公方踐髙華而某以廢錮待盡於丘園趣舎異路無
從一詣望絶塵而瞠若(注見一巻/胡樞宻帖)莫喻此心小雨遂凉
共惟台候萬福審已開藩吏民胥慶獨有衰老不獲踵
下客之後必詧此意
某宣和癸卯兩過南都獨被大丞相禮遇之渥具飯置
酒每居客右建炎初又嘗一再見於里第(公集載與丞/相徐公帖云)
(道出維揚嘗獲一再見/接待音誨便䝉知遇云)追懷曩遇俯仰十五年遂隔幽
顯而公適臨此州盛徳之後風烈故存區區欲見之心
固已坐馳矣
　　　與揚州榮守
淮海連帥之重控引百城(秦觀揚州集序曰按禹貢曰/淮海惟揚州彭蠡既瀦三江)
(既入震澤底定而周禮職方氏亦稱東南曰揚州其山/鎮曰㑹稽其澤藪曰具區川曰三江浸曰五湖則三代)
(以前所謂揚州者北距淮東南距海江湖之間盡其地/自漢以來既置刺史州於是稱揚州者往往推其刺史)
(所治而已毛詩旄丘衛伯不能修方伯連/率之職又前漢志曰十國為連連有率)異時(注見五/巻湖守)
(趙中/大帖)謀帥故事(春秋僖二十七年冬楚圍宋宋如晉告/急于是乎蒐于被廬作三軍謀元帥趙)
(衰曰郤/縠可云)當有秘殿延閣之寵(前漢劉歆匕畧曰武帝廣/獻書之路百年之間書積)
(如丘山故外有大中博士/之藏内則延閣廣秘室)為一時兵民瞻望之華除書
想已在途朝夕以冀也
某䝉垢自屏名迹湮淪故聲問不接於𨽻人之聽(春秋/左氏)
(傳曰大夫臣士士臣皁皁臣輿輿臣𨽻也前/漢武五子傳曰𨽻臣耳顔師古注曰𨽻賤也)屬者(注見/四巻)
(平江王/守帖)寓書(左傳子産寓書於/子西使告范宣子)率意冐陳方極慚懼重
厪報貺敦尚一日之雅(前漢書谷永傳曰無一日之雅/左右之介顔師古注曰雅素也)
(言非素/夙之交)詞義卓然三復感嘆沙頭薄田饘粥於是(春秋/左氏)
(傳第一十正考父鼎銘曰/饘於是粥於是以糊予口)三數逋客(前漢武帝紀諸侯/逋貸顔師古注曰)
(逋亡也久負官物亡匿不還者皆謂之逋今先生/借用逋客二字見北山移文云為君謝逋客是也)席巻
而去(詩栢舟篇曰我心匪席不可巻也又前漢書過/秦論曰席巻天下又朱買臣傳曰席巻南裔)人
牛俱亡(東坡先生雪齋詩曰開門不/見人與牛唯見空庭滿山雪)曲䝉眷恤申飭吏
卒盡執以歸一方為之竦動自今一飽皆出大恵區區
(注見四巻/王平江帖)空言豈勝占叙萬分(前漢書谷永傳曰不能/褒揚萬分顔師古注曰)
(言萬分之一又曰報塞萬一/又張釋之傳曰如有萬分一)
　　　與無為趙守(按揚無為集序/名士彩字端質)
碁客胡源詣鈴下(注見十巻/茌右司帖)嘗寓一書已省察否也忽
枉墜敎伏審初暑台候萬福鄉大夫行春(後漢書崔篆/為建新大尹)
(到官不行縣門下掾/倪敞諫乃強起班春)飛蓋紛然(文選魏曹植公宴詩曰/清夜遊西園飛蓋相追)
(隨紛然字借用孟/子何為紛紛然)託後車者十數(毛詩黄鳥篇曰命彼/後車孟子曰後車數)
(十/乘)秉燭而後返濡須過客稀少(九域志曰衍廬州無為/軍太平興國三年以廬)
(州巢縣為鎮建軍治無為縣属淮南路又吳志云建安/十六年吳大帝孫權始自京口徙治秣陵十七年初作)
(濡須塢於河西以拒曹操時操以歩兵號四十萬列營/出濡須口權以七萬當之十八年權與操相持於濡須)
(行五六里四作/鼓吹而旋云)無迎餞之勞必専此一適也不宣
鈴齋吏退交親慶弔之書部刺史錢榖甲兵之問酬應
無餘日矣而存録之厚髙情妙語(支遁詢綽君何如許/詢答曰髙情逺致弟)
(子早已伏膺漢書/君房言語妙天下)拊慰三復(注見五巻/莊石同帖)非寒溫之常談
區區愧謝不能喻也
春晩繫舟津亭便趨舎下(杜詩云舎/下笋穿壁)審已造朝旋聞按
節江左(前漢書子虚賦曰按節未舒顔師古注曰按節/猶弭節也世以江南西路為江右以江南東路)
(為江/左也)為公拊髀而喜(前漢書馮唐傳云廼拊髀曰嗟/乎又賈誼傳注髀股骨也音陛)而
不果寓一書衰遲廢禮迨今惕然寒令侵嚴伏惟台候
萬福踐長(玉燭寳典曰冬至日南景極長律中黄鐘琯/最長故有履長之賀又魏曹植曰冬至獻履)
(所以迎福/踐長也)宜介朋來之福(周易復卦出入無疾朋來/無咎反復其道七日來復)相
望一涯第切馳頌不宣
鍾陵(按吳志孫權葬蔣陵今縣東北十五里鍾山之陽/又徐援釋問畧曰建康東北十里鍾山舊名金山)
(漢末金陵尉蔣子文討賊戰亡靈發於山因立蔣使君/祠故號蔣山又輿地圗曰鍾山元皇渡江之年有紫雲)
(晨見又王謙之丹陽記/曰蔣山其形象龍云)舊國(注見四巻/劉侍郎帖)故都江山雄竒
天下絶境(東坡先生與佛印禪師書云冠世絶境大士/所廬又九域志曰齊州靈巖荆州玉泉潤州)
(栖霞台州國清為四絶今栖霞/在建康之攝山不隸南徐矣)部使者風采震疊百城
(毛詩時邁篇曰薄言震之莫不震疊注/云震動疊懼也箋云莫不動懼而服)而有方外之樂
(東坡先生送楊傑次公詩序云無為子嘗奉使登泰山/絶頂鷄一鳴見日出又嘗以事過登華山重九日飲酒)
(蓮花峰上今乃赴詔與髙麗僧統過錢塘皆以王事/而從方外之樂善哉未曽有也作是詩以送之云)一
行作吏(晉嵇康與山濤絶交書曰遊山澤觀/魚鳥心甚樂之一行作吏此事便廢)豈復有一
適如公者乎
　　　與鄭大資(名億中/字長卿)
某自亡女逝去老幼更病舎弟尤劇幾至委頓比幸小
間又省妻母之喪於餘杭境内兩過姑蘇䑓下(注見四/巻平江)
(王守/帖)壯麗冠絶一時而顯道亦下世(王侍郎煥/之字也)望之黯
然(江淹别賦云/黯然消䰟)真羊曇西州之路也(晉史謝安與謝𤣥/賭墅顧謂甥羊曇)
(曰以墅乞汝安葬曇輟樂彌年行不由西門路嘗因醉/不覺至州門左右曰此西門曇悲感以馬策叩扉詠子)
(建詩云生存華屋/處零落歸山丘)亡女葬送種種不集逺日屢改擾擾
遂竟此嵗春中當有瞻拜之望(詳見公集中祭/女二孺人文)
分賜表勲思春名酒固非田舎翁所宜有(南史宋髙祖/紀大明中壞)
(上所居隂堂於其處起玉燭殿與羣臣觀之牀頭有土/障壁上掛葛燈籠麻繩拂侍中袁顗盛稱上儉素之徳)
(孝武不答獨曰田舎/翁得此已為過矣)又領海錯五十缶皆水陸之品属
此時序親客來過樽爼暴富(東坡先生與程全父推官/啓云兒子到此抄得唐書)
(一部又借得前漢一部欲抄若了/此二書便是窮兒暴富也呵呵)豈但一夫區區欣荷
之私
輟賜二漢紀所未見之書也(後漢史荀悦字仲豫獻帝/好典籍常以班固漢書文)
(繁難省乃令悦依左氏/傳體以為漢紀三十篇)病中無所為日讀一編旬日遂
竟此書文辭議論有可取誠如所喻者但方之溫公通
鑑則不逮矣何如(司馬溫公約戰國至秦二世如左氏/體為通志八巻以進英宗悦之命公)
(續其書置局秘閣凡十九年而成起周威烈王至五代/上下一千二百六十二載凡二百九十四巻神宗尤重)
(其書以為賢於荀悦漢紀/親為製序賜名資治通鑑)
冬序已過半司寒者猶未用事而陽已復矣(冬至一/陽來復)偶
記今夏暑雨彌月三伏淒然已而復張可以鑠金石(楚/詞)
(招䰟云十日代/出流金鑠石)用此占之必不但已便當塞向(注見一/巻信安)
(郡王/帖)以竢也傳聞山陵園寢卜地於㑹稽百神朝禹葬
遂復見於今日(墨子曰禹葬於㑹稽之山既葬/收餘壤其上壠若參耕之畝)公奉詔
臨按若進一言用霸陵故事則不必錮南山之石以為
固也(前漢史文帝崩遺詔霸陵山川因其故無有所改/以乙巳葬霸陵注云霸陵在長安南地張釋之傳)
(云從上至霸陵上臨厠時慎夫人從上指視慎夫人新/豐道曰此走邯鄲道也使夫人鼔瑟上自倚瑟而歌意)
(悽愴悲懷乃顧謂群臣曰嗟乎以北山石為椁用紵絮/陳漆其間豈可動哉左右皆曰善釋之前曰使其中有)
(可欲雖錮南山猶有隙使其中亡可欲雖亡石椁又何/戚焉文帝稱善又劉向上疏諫延陵制度奢泰亦引此)
(事/)
時序如流嵗星更始初欲具一書馳慰顧以寒溫之常
談何補於左右及是拜賜疏慢廢禮不能自文也(論語/云小)
(人之過/也必文)
某不侍坐嵗一周矣企踵門墻實勞鑒察即日秋暑氣
候不齊共惟鈞候萬福某衰病日侵百念灰槁(注見六/巻與台)
(守曽郎/中帖)尚能乗牛車造東閣一觀天下竒士(注見二巻/楊樞宻帖)
晨夕以冀
某為農十年今復為圃比從舎旁闢地數十畝疏一溝
累土為培塿(左傳曰培塿無松栢説文曰培塿小土山/虢言曰冡秦晉之間謂培塿風俗通曰培)
(塿者即阜之類也今齊魯之/間謂山之小高者曰培塿)種竹樹環之以玩物之變
秦故候召平(漢書召/音邵)種𤓰東陵漢興不肯仕遂客於蕭
候而先物之幾獨見於置衛之寵(前漢史蕭何傳陳狶/反上自将至邯鄲而)
(韓信謀反闗中呂后用蕭何計誅信上已聞信誅使使/拜丞相為相國益封五千戸令卒五百人一都尉為相)
(國衛諸君皆賀召平獨弔召平者故秦東陵侯秦破為/布衣貧種𤓰長安城東𤓰美故世謂東陵𤓰從召平始)
(也平謂何曰禍自此始矣上暴露於外而君守於内非/被矢石之難而益君封置衛者以今淮隂新反於中有)
(疑君心夫置衛衛君非以寵君願君譲封/勿受悉以家私財佐軍何從其計上説)某他日尚得
以蒼顔白髮綴東閣之下陳也
伏䝉存録之厚貶賜誨飭許臨豈敢望也某歸田五年
未嘗一詣城府(後漢史龎公者南郡㐮陽人/也居峴山之南未嘗入城府)公他日少
留吳門里第扁舟出境伏謁門下固無嫌也
某乗衰作病忽得浮腫於面目手足之間而踈率少思
不計後患輙進瞑眩(孟子曰若藥弗/瞑眩厥疾不瘳)以取一快病去體
而氣索然如憑虛履空不知身世之所在調䕶(注見五/巻秦直)
(閣/帖)逾兩月猶未復其故孫子告别扶憊占叙一二尚有
欲言者更竢一信
某識暗才下仕不知止遂觸嚴譴䝉垢累年其甘如薺
(詩谷風篇誰謂/荼苦其甘如薺)無可悔者側聆召節行次里門拊髀(注/見)
(本巻趙/守帖)欲起而衰老多畏屏迹田間竟不獲一望前塵
於道路之側區區此心必䝉照亮
不侍燕几嵗行兩周懼涉疎慢殆卜一詣而暑中屢厪
巾履更䝉殊遇可謂欣榮舟還瘡瘍作於下體遇暑益
甚塊坐一榻久不上狀即日鈞候復何如三伏之暑敗
於苦雨終日淒淒已而復張如被焚灼彌月猶未衰止
所冀慎疾(語述而篇子之/所慎齋戰疾)以荷徵拜
某日佇徵召如望嵗矣然一榻危坐門以兩版叢其間
有與晤語者其自為計則善矣當如蒼生何某度暑欲
候門不知尚及一見否也
辭去之明日入吳門見五馬(韓文辨證云禮天子六馬/左右驂三公九卿駟馬右)
(騑漢制九卿則中二千石亦右騑太守有功徳者加秩/中二千石王成乃有右騑故以五馬為太守美稱又東)
(方朔外傳郡守駟馬駕車一馬行春又衛宏輿服志曰/諸侯駟馬附以一馬又南史柳景元兄弟五人並為太)
(守時人語曰柳氏門庭五馬逶迤又謝靈運為/永嘉太守常以五馬自隨立五馬坊五馬亭云)縱觀宫
室府庫之盛焚蕩之餘追復舊觀十已七八而姑蘇兩
館宏麗絶一時北客處之當識郡太守體上之人待與
國之意亦一助也(前漢史張良傳顧上有所不能致者/四人固請必來來以為客時從入朝)
(令上見之/則一助也)
去門牆未久寒暑一變又復嵗窮區區感戀寸隂可惜
(晉陶侃曰民生在勤大禹聖人/猶惜寸隂至於凡俗當惜分隂)即日冬序晏温(注見上/巻張侍)
(郎/帖)共惟台候萬福某病瘡瘍久而後復雖云疾病在膚
革之間而面牆塊坐憒憒兩時(注並/見前)書郵不繼又以愧
恐
䝉示晁文允法藏碎金(正奉大夫守禮部尚書充集賢/院學士判西京留司御史臺柱)
(國賜紫金魚袋翰林學士晁逈後終/於少傅四明退朝録云諡曰文允)亦未見之書也文
允宦成名立宗向佛乘(佛氏之經有/大小二乗)又以莊老(莊周著/書號曰)
(莊子凡三十三篇老子周柱/下史著書八十一篇名道徳)儒書㑹而為一尤喜向子
平富不如貧貴不如賤之説(後漢史向晨字子平河内/朝歌人也讀易至損卦喟)
(然嘆曰吾已知富不如貧貴/不如賤但未知死生何如耳)一巻之中三復其言信乎
有得於其間也某讀之終篇稍識歸宿之處别具禀叩
子虛言如夫人得疾不可救療執事以嘗䕶衣篝之故
(韓文辨證云郎官漢置/女侍二人執香䕶衣)殊不釋然計今悼念當少衰否
若猶未也不若推一念於佛僧升濟幽㝠以資前路若
區區刻舟記遺(吕氏春秋古人劍/墜水刻舟以求)非徒亡益也僭易皇
恐
　
　
　
　
　
　
　
　
　内簡尺牘巻七
欽定四庫全書
　内簡尺牘巻八
　　　　　　　　　　　　宋　孫　覿　撰
　　　　　　　　　　　　　　李祖堯　註
　　　與范大卿(一作直閣/字師厚)
舟次吳門見别乗問安否云師厚昨晩出山中矣方拊
髀悵然(前漢馮唐傳廼/拊髀註髀音陛)不圖車騎之臨是日使君置酒
夜分而罷晨起對客猶在醉夢中飯已就卧奴輩不以
告(晉書石崇曰/奴輩利餘財)遂不獲拜亟起同壽朋詣行次而舟楫
已東至今以為負也即日伏惟台候萬福某久闊念欲
一望光塵終當具小舟泊靈巖(吳郡圗經云秀峰寺在/靈巖山寺占故宫之境)
(景物/清絶)乗檐輿趨謁追叅杖履入天平方丈(吳郡圗經云/天平寺在吳)
(縣西南天平山下寺建於寳厯/二年白樂天為蘇州刺史之嵗)求一日之欵而去(吳郡/圗經)
(云范文正公之先葬天平山寺之旁/賜額曰白雲寺中有文正祠堂云)
　　　與朱直閣(字師寳自號/機山閒人)
邊虞小定念欲嗣音(毛詩子衿篇云縱我不往子寜不/嗣音注嗣習也箋云嗣續也女曽)
(不傳聲問戚以/恩責其忘也)又不果忽拜使者於門具審春和壽體
萬福燕超春事可以想見(先生文集載燕超堂紀云中/奉大夫直秘閣華亭朱公著)
(名籍於仕版者五十年四持使者節官至上大夫尊顯/三朝而被遇於太上皇召見賜帶服進職中秘恩賚光)
(寵一時歆豔以為榮年七十上書納禄築堂圃中將朝/夕游歇於此堂成肅賔客置酒落之名曰燕超乃貽書)
(徵余文為記又曰公家居海上築室舎旁疏池沼蒔花/竹幅巾杖藜徜徉其中夫婦偕老嵗時坐堂上華髪相)
(映子孫滿前腰綬擁笏奉巵酒為壽吹竹/彈絲極歡而罷得老氏所謂燕處超然者)然拄杖穿花
攜壺藉草誰與共此樂也(唐杜甫集中丞嚴公雨中埀/寄見憶奉答絶句云只須伐)
(竹開荒徑拄杖穿花聽馬嘶又東坡先生浣溪沙云羅/韈空飛洛浦塵錦袍不見謫仙人攜壺藉草亦天真先)
(生拈出此對/殆若天成)
痰咳審已痊除海邦(詩閟宫遂荒徐宅至於/海邦箋云近海之國也)百賈(前漢/書王)
(褒傳曰百賈震動顔師古注曰賈謂/賈賣之人也言百賈者非一之稱也)走集之地水陸之
品日薦匕筯而後堂鐘鼔之樂(前漢書田蚡傳/曰前堂羅鐘鼔)又足以
供耳目之娛(先生文集載燕超堂一詩云海隅納萬艘/市區沸百賈黄塵翳白日千騎騰一鼓蚊)
(巢十字路四頭盡曠土蝸角兩大國一怒有漂杵争名/眩多盧聚訟紛衆楚昬昬氣成霧濯濯汗浹雨朱公誤)
(涉世吏隠倚珪組俗縁墮人境心大接天㝢搴芳採蓮/舟擷秀藝藥圃山寒石稜秀樹老松髯古風牽碧蘿巻)
(雨壓翠纛舞寜須鳥催酤自有花解語觀魚樂洋洋夢/蝶飛栩栩坐令遊俠窟化作仙佛土髙卧水國秋静憩)
(月庭午不假壺公龍上天有官府按先生超然堂記云/某公夫人之再從子也憂患乖離不獲見十年矣其山)
(林之勝輪奐之華今不能述也他日造公之堂尚能援/筆賦之故僕載之於此俾讀是者亦足以想見其處也)
心胖體舒(記大學篇曰心廣體胖又趙/飛燕外傳曰體溫舒無軫粟)微恙自無安立
處(東坡先生答子由聞黄蘖長老疾贊云五蘊皆非四/大空身心河岳盡圎融病根何處容他住日夜還将)
(藥石攻先生云微恙自無安立/處則語簡而意盡殆勝前矣)來年慶八十當奉一觴
於賀客之後也
比䝉貶誨謹如所戒不敢留來使草草占報必已聞即
日春寒台候萬福嵗月可驚亡姑令人奄終七供悲慟
奈何(先生集載中奉大夫直秘閣致仕朱公墓誌云公/娶孫氏吳國夫人弟彦卿之女尚書職方員外郎)
(夷甫之孫以公貴封令人有賢行年七十一紹興八年/十一月辛丑以疾卒葬于華亭縣之脩竹鄉福全村官)
(山原上又曰某視吳國為/祖姑公令人之從子也)所冀髙明照了諸妄勿過戚
戚重貽諸郎之憂也(先生集載公墓誌曰三子曰寛右事/從政郎曰宰右廸功郎曰棠右從)
(郎/)追助之法不必専供佛僧但振捄貧窮洞貫幽顯如
響應矣不宣(按洪舎人夷堅志湯致逺樞密鎮江金壇/人其子庭直先卒有兩孫隆興二年湯公)
(薨數月後見夢于長孫曰狄生時無大過死後不落惡/趣不須營功果但邑人多苦饑能發癝賑之逺勝作佛)
(事於吾亦有賴也是夕里人多夢湯至言皆同長孫以/米五百斛與金壇宰使極饑者米盡又以三百斛繼之)
(以是推之先生之言信有徴矣又前漢史過秦論曰/天下雲合響應顔師古注響讀曰響言如響之應聲)
使臨枉敎具審秋髙(杜少陵詩秋高馬肥健又唐杜牧/之樊川集詩云南山與秋色氣勢)
(兩相/髙)台候萬福審聞抗章(前漢書揚雄傳曰獨可抗章/疏顔師古注曰抗舉也謂上)
(之/也)得謝何去之果(按先生文集載公墓誌云宣和六年/公提㸃南京鳴慶宫靖康以還天下)
(多故凡三請祠觀遂告老紹/興五年七月守本官致仕)世亂多故畏途如漆(荘子/達生)
(篇云夫畏途者十殺一人則父子兄/弟相戒也必盛卒從而後敢出焉)一蹈危機(南史晉/諸葛長)
(民曰貧賤常思富貴富貴必履危機今日欲為丹徒布衣/豈可得也又東坡先生題韓子華石淙莊云功名意不)
(已數與/危機㑹)便同机上肉(東坡先生曰平勃未嘗日忘漢漢/陸賈為之謀至矣彼視禄産猶机)
(上/肉)獨執事(左傳曰以犒執事注云/言執事不敢斥尊者)乞身於強健之時避
世於亂兵之後(按先生超然堂記云惟公聰明敏達見/微知著方靖康建炎之亂積六十年兵)
(火被四海衣冠僵仆交迹公家居海上不出閭巷不去/墳墓不見一夫疾步急呼之警而又才智絶人自縣令)
(州佐奉使一路名迹偉然常最其列至/是潛深伏奥縮手袖間不任一事云)髙風雅望追配
古人而以衰病不得從賀客贊喜為歉也(書君牙篇云/對揚文武之)
(光命追配于前人孔氏注曰言當答揚文武光明之命/君臣各追配于前人之令名東坡先生答舒煥書云足)
(下文章之美固已超軼/世俗而追配古人矣)
　　　與莫刪定(字謙仲/)
某久欲至崑山(九域志日秀州有崑山吳地記曰華亭/谷水東西二里有崑山陸氏之祖葬於)
(此因機雲皆負辭學時人以玉出崑崗因而名之吳郡/圗經云崑山在本縣西北或曰華亭蓋割崑山之境以)
(縣華亭故也晉陸機與其弟雲以文為世/所貴時人比之為崑崗出玉故此山得名)不免觸熱一
行(杜工部集送髙三十五書記詩/云借問今何官觸熱向武威)留三日乗潮入雲間
(地名属秀之華亭晉史陸雲/稱雲間陸士龍即此地也)繫舟西樓下(先生文集載/寄題莫謙仲)
(西樓詩云層梯倚半空百尺卧元龍偃蹇一榻上峥嶸/兩争雄暮捲珠簾雨夜鎮犀帷風吾公安在哉雲中指)
(青紅俯視大千界一器蚋滿中巢蚊幸有餘國蝸遂相/攻湛湛天一碧萬里磨青銅不落牛背上悠然送飛鴻)
一快洞心駭目之觀(注見一巻/張右丞帖)與公晤語一夕而後别
但大暑中欵門(韓文公集游青龍寺贈崔補/闕詩云誰家多竹門可欵)有褦襶之
嫌(藝文類聚及初學記載晉程曉伏日詩云平生三伏/時道路無行車閉門避暑卧出入不相過今世褦襶)
(子觸熱到人家主人聞客來顰蹙奈此何揺扇膊中疼/流汗正滂沱傳戒諸高明熱行宜見訶集韻曰褦襶不)
(曉事/之名)恃公知照相處於形骸之外(莊子云今子與我遊/於形骸之内而子索)
(我於形骸之/外不亦過乎)固無嫌也
越國逝去(先生文集載秦國夫人王氏墓誌云故相太/宰華原王鄭公之夫人封越國又與鄭大資)
(帖云共惟越國太夫人故左相岐公之女太宰華原王/之配今資政殿大學士之母子孫簪笏滿門内外姻族)
(位將相登侍從者亦不可勝數南北解仇太母還御東/朝大資發論造功為國元勲國太於此時感㣲疾而終)
(極天下之哀榮方/册所載殆無倫擬)泛小舟過崑山致一奠門牆在望一
葦而杭(詩河廣篇云誰謂河廣一葦杭之注云杭/渡也誰謂河水廣歟一葦加之則可以渡)可至
也顧以觸熱造門褦襶之嘲不可解也(前漢書揚/雄作解嘲)遂解
而西(史記項羽本紀曰項王引/兵解而東歸漢欲西歸)第有悵惘
松江對月(吳郡圗經松江出太湖入于海酈善長云松/江自湖東北逕七十里江水分流謂之三江)
(口庾仲初揚都賦云太湖東注為松江下七十里有水/口分流東北入海為婁江東南入海為東江與松江而)
(三此非禹貢之三江/也松江一名笠澤云)固已技癢(顔氏家訓云應劭風俗/通云太史公記髙漸離)
(變名姓為人庸保匿作於宋子久之作苦聞其家堂上/有客擊筑技癢不能無出言按技癢者懷久伎而腹癢)
(也是以潘岳射雉賦亦云徒心煩而伎癢今史記並/作徘徊或作徬徨不能無出言是為薄俗傳冩誤也)但
老人無疾恙當馳小舟一追躅與子成二老來往亦風
流杜子美詩云爾(唐杜工部集寄贊上人詩云徘徊虎/穴上面勢龍巖頭渠荆具茶茗逕路)
(通林丘與子成二/老來往亦風流)
去冬余即持書來乃公秋初所遺既逾時矣長至後奠
横山過荆谿少駐歸路入郭又領問餽而不獲拜使者
之辱度嵗日具崑山之舟謂當馳一介上狀又不果行
度已在譴訶之域久矣即日初暑共惟體力勝常厚意
久不報(後漢馮異傳使中黄門賜以珍寳衣服錢帛詔/曰倉卒蕪蔞亭豆粥滹沱河麥飯厚意久不報)
(異頓/首謝)如負背芒(注見五巻/莊右司帖)今以書属徳父致謝又未知
幾日登几案也
比得資殿書言髙郎逝去想極悲惱謙仲以孝友為一
時標表送往事居固無餘恨而破甑(後漢史郭林宗傳/孟敏客居太原荷)
(甑墜地不顧而去林宗見而問其意對/曰甑已破矣視之何益林宗以此異之)弊帚(文選魏文/帝論文千)
(金弊/帚)尚復置戚戚於胸中耶所冀厚自持以慰存歿之
望(東坡先生在黄州日上文潞公書/云使破甑弊帚復増九鼎之重)
崑山致茶餉書言謙仲属疾方愈便欲遣問忽見徂暑
(毛詩四月篇云四月維夏六月徂暑注/云徂往也六月火星中暑盛而往矣)衰慵抵此只自
責也連雨遂凉伏想尊體萬福某暑退欲詣吳門乗青
龍潮趨髙隠又復不果先馳一介上狀不宣
春夏之交鄉縣嘗禱旱矣既得雨旋謁時抵秋復旱已
而大㴻連數夕下田遂厭雨矣所望開霽旬日藝麥穫
稻庶兩獲也吾曹欲安於田里(前漢史循吏傳序曰民/庶所以安其田里而無)
(歎息愁恨之聲/者政平訟理也)須田夫野婦共此一飽乃可奠枕聞雲
間(華亭地/名見前)亦得嵗想見拄笏西樓之上也(拄笏注見二/巻楊樞密帖)
(西樓謙仲所居/之樓也詳見前)
　　　與紹興倅一姪刪定(字大雅/)
向來營從歸次鄉孫兩辱顧存(前漢史淮陽王欽傳/曰乃幸左顧存恤)晤
語連日(毛詩東門之池/篇曰可以晤語)喜過所望一别嵗餘意謂馬首
已南矣(春秋左氏傳曰荀偃/令曰惟予馬首是瞻)専介遣書審聞按田四明
(注見前巻/楊樞密帖)復還永嘉(永嘉志曰本朝分天下為十九/路以溫州𨽻兩浙東路治永嘉)衝
涉之餘寢飯宜適某行年七十多病早衰不自意抵此
(前漢史高祖紀云不自意先/入闗又吳王傳云不自意全)燈下猶能讀書筋力亦只
如故恐尚見吾姪昻霄一鳴也(淳于髠說齊王以隠曰/國中有大鳥止王之庭)
(三年不蜚又不鳴王知此鳥何也王曰此鳥/不飛則已一飛冲天不鳴則已一鳴驚人)溫台道中
山水佳絶(永嘉志曰樂清縣鴈蕩山在山門鄉芙蓉村/巖壑怪偉峯巒崒嵂蓋自皇朝始發幽秘按)
(西域書阿羅漢諾詎羅居震旦東南大海際鴈蕩山龍/湫太平興國改元有僧全了遊荆南玉泉山遇西天竺)
(國僧言永嘉有諾詎羅尊者道塲數適當興師宜往訪/焉力成兹事了問其畧答曰地以花名山以鳥名中有)
(龍湫宴坐此尊者棲錫之地也越明年丁丑至山下問/其村曰芙蓉山曰鴈蕩了因感悟入山結廬以居曰芙)
(蓉庵又芟薙棘荆深入其阻増剏庵宇今古塔能仁等/寺皆其故基至己卯嵗僧行亮又深入是山居之以相)
(了今靈巖寺安禪谷是也天聖九年辛未又有僧文古/者居山之東盡鴈山之東属焉曰碧霄庵今靈峯院是)
(也後復益置梵刹至一十有八而鴈山之竒巒恠岫搜/抉幾盡矣自鴈山既顯而乗軺把麾有事東南者往往)
(枉道游焉形於篇什不可勝紀浙東之佳山水惟永嘉/永嘉之佳山水惟鴈蕩云又按仙經稱桐栢山金庭宮)
(一名天台山髙萬八千丈其山八百里四面視之如一/金庭不死之鄉在桐栢之中方圓四十里上有黄雲覆)
(之經丹水南行有洞交㑹從中過待行四十里則得也/樹則蘇玕琳碧泉則石髓金精其山盡五色金也名山)
(畧記曰天台是衆聖所降葛仙翁山也時以齊州靈/巖荆州玉泉潤州棲霞台州國清為四絶見九域志)想
已紀述如已就編次他日寄録一本幸甚(先生文集載/送刪定姪倅)
(越序曰刪定大雅姪余愛其詩語最工邇來作箋啓他/文亦稱是比赴㑹稽别駕攜文過别辭句溫麗不類舊)
(常大抵能道意之所欲言而無艱難辛苦之態音拍華/暢自中律呂蓋進于技矣先生帖中稱按田四明永嘉)
(蓋倅越/時也)一畫巻作六言二章繼和向伯恭之後(先生文/集載題)
(刪定姪畫巻二首云筆下鑿開混沌眼中見此崔嵬海/上神鰲負出天邊靈鷲飛來水邊兩鵠語時山下一牛)
(鳴地蒼梧翠竹森然長與閒雲卧起薌林居/士向子諲字伯恭先生文集有薌林銘存焉)米元章五
詩亦跋數語於紙尾(文集/不載)但老來筆力衰减(注見同巻/張郎中帖)
無以副吾姪喜事好竒之意耳
　　　與常州趙倅(字粹甫/)
某自接英游(前漢書枚乗傳/日與英俊並游)十六七年及是始獲奉周
旋(春秋左氏傳曰奉/以周旋不敢失墜)而以帝胄天枝之貴(唐杜甫贈李/判官詩云宗)
(枝神/堯後)謙恭好禮賢稱一時可嘆可慕也即日恭惟尊履
勝常某昨日理舟(唐杜甫集水㑹渡/詩云篙師暗理楫)遲明(前漢書髙帝/紀曰遲明圍)
(宛城三匝顔師古注曰言圍城事畢然後天明故曰遲/明變為去聲音丈二反漢書諸言遲某事者義皆類此)
(史記遲字作邌亦/緩之義也邌音黎)已次舎下(前漢書吳王傳曰治次舎/須大王顔師古注曰次舎)
(止息之處又杜甫集/絶句云舎下筍穿壁)雖去違門牆而附託餘芘在帡幪
之中也(揚子法言吾子篇曰震風凌雨然後知/夏屋之為帡幪也注曰帡幪蓋覆也)
䝉輟遣齋艦攜兒婦六七輩以俱道途所次(前漢史陳/勝傳曰令)
(廣之次所顔師古注/曰廣所次舎處也)風雨之夕皆獲奠枕(揚子法言寡/見篇曰奠枕)
(于京注曰安枕而卧也又/曰奠定也定枕猶言安也)區區愧佩如何可言
　　　與孫節推
乖離契濶(詩擊鼓篇曰死生契濶又東坡先生/答陳師仲書曰負罪逺竄流離契澗)垂二十
年始獲一見寒溫粗接又復舎去無復異時(注見五巻/湖守趙中)
(大/帖)劇談拊掌之樂(前漢史揚雄傳曰口吃不能/劇談顔師古注曰劇雜也)念之惘
然(杜工部集陪四使君登慧/義寺詩云登臨意惘然)髙秋寢興勝否某久不踏
城市(韓文公集病中贈張十/八詩云不踏曉鼔朝)既至則老罷(音/疲)不任造請
(前漢書張湯傳曰造請諸公顔師古注/曰造至也詣也請謁見也造土到反)少留則有轑釡
之憂(注見六巻台/守曾郎中帖)故常勿勿(湘素記曰顔氏家訓云世/中書翰多稱勿勿相承如)
(此不知所由或有妄言此忽忽之殘缺耳按許慎説文/勿者州里所建之旗也象其柄有三斿雜帛幅半異所)
(以趍民故忽遽者稱為勿勿故杜樊川詩云浮生長勿/勿兒小且嗚嗚宋景文公云軍中勿勿所慮百端皆此)
(義/也)不償所望念欲從公接慇懃之懽(前漢書司馬遷傳/曰未嘗銜盃酒接)
(慇懃/之懽)固未可以隃度也
某向來上冡(後漢史韓稜遷南陽/太守特聴過家上冡)過郡小留欲事造請
(見前/帖注)属舎弟具湯餅(湘素記曰煮餅其來舊矣按後漢/梁冀傳云進鴆加煮餅世説載何)
(平叔美姿容面至白魏文帝疑其傳粉夏月令食湯餅/汗出以巾拭之轉皎白也又梁吳均稱餅徳曰湯餅為)
(最又荆楚嵗時記云六月伏日並作湯餅名為辟惡又/齊髙帝好食水引餅又唐書王皇后傳云獨不念阿忠)
(脱紫半臂易斗麫為生日湯餅耶倦游録乃謂今人呼/煮麫為湯餅誤矣余謂凡以麫為食具者皆謂之餅故)
(火燒而食者呼燒餅水瀹而食者呼為湯餅籠/蒸而食者謂之蒸餅而饅頭謂之籠餅宜矣)蹔還方
議迴舟徧詣姻族一望光塵(注見三巻/周侍郎帖)已具裝而李氏
女子得疾不可治(注見七巻鄭大資帖又祭女二孺人/文云與汝為父子三十有一年不謂)
(衰老棄我而先天乎何辜不/畀汝壽一夕遇疾奄忽不救)秋中黄林卜地(先生文集/載黄林先)
(墓記曰曽祖葬武進縣懷徳南鄉黄林之後原又云自/五世父祖至叔祖諸父諸母亡弟縣丞亡女安人凡十)
(八位云又祭女二孺人文先墓之/次卜此新宫祖禰相望我祭其從)又欲省妻母之喪(先/生)
(文集載龍閣童公綡字子上墓誌云公再娶皆王氏文/康公之曾孫元配河南縣君今配大碩人四子男曰蕘)
(曰荷曰菜女嫁/晉陵縣某云)未敢與州郡相聞而閹者(前漢書叙傳/曰閹尹乏髭)
(顔師古注曰謂宦人為閹者言其精/氣奄閉不泄也一曰主奄閉門户者)馳告僅留兩夕客
至相属不克造門歸見爵里(魏志夏侯淵傳曰文旁賔/客百餘人人奏一刺悉書)
(其郡邑名氏/所謂爵里刺)三復悵然又重以不報之責為負區區愧
謝尚冀靣陳
傳聞有閨門之變(東坡先生與錢濟明帖/云忽聞公有閨門之戚)恩義至重追
慟奈何然伉儷(左氏傳施氏之婦曰已不能芘其伉儷/杜預曰伉敵也儷偶也又世説曰孫楚)
(妻亡除服仍為詩以悼之王武子見其文曰未/知文生于情情生于文見此使人増伉儷之重)偕老(毛/詩)
(曰君子偕老注云/能與君子俱老)子孫滿前如林(東坡先生寳月大師/塔銘云子孫如林蔽)
(芾如/隂)在世諦中無一不如意者存沒皆可以無恨所冀
有以自廣勿戚戚於既往
伏承太夫人(前漢史髙帝紀曰列侯妻稱夫人列侯死/子復為列侯乃得稱太夫人子不為列侯)
(亦不/得稱)偶属微恙奄棄壽禄(後漢趙岐傳/云自慮奄忽)共惟至孝節推
昆仲(爾雅曰晜兄/也晜音昆)不虞(左傳曰不虞君/之涉吾境也)大變遽失母慈
肝肺摧折慟絶忘生孝思奈何某属有行役不即馳赴
朝夕詣喪次奉慰不宣
太夫人考終(尚書洪範云九五福五曰考終命孔安國/注曰各成其短長之命以自斃不横夭也)
大耄(禮曰八十九十曰耄雖有罪不加刑説文/曰老考也七十曰耆八十曰耋九十曰耄)坐閱五
世殆是仙聖中來非生死之流也(東坡先生與范元長/帖曰豈世間混混生)
(死之/流哉)世之君子稱孤於童丱中(孟子幼而無父曰孤毛/詩甫田篇曰總角丱兮)
者往往(前漢史甘泉賦曰􁂰􁂰離宫般以相燭兮顔師/古注曰􁂰古往字往往言所往之處則有之)
皆是昆仲白首罹此大故(孟子曰今也不/幸至於大故)創鉅痛深(禮/記)
(三年問曰創鉅者其/日久痛甚者其愈遲)懼不克任喪制自五十至六七十
皆著於經(禮曰五十居喪不致毁又曰送喪不散麻始/衰不備又曰五十不成䘮又曰六十居喪不)
(毁又曰七十居喪雖衰麻在身飲酒食/肉處于内又曰七十致政惟縗麻為喪)終身之慕(孟子/大孝)
(終身慕/父母)固不在號天拍地之間所冀抑哀從禮幸甚
　
　
　
　内簡尺牘巻八
欽定四庫全書
　内簡尺牘巻九
　　　　　　　　　　　　宋　孫　覿　撰
　　　　　　　　　　　　　　李祖堯　註
　　　與李推官
洶洶遂竟此嵗(前漢史髙帝紀曰天下匈匈顔師古注/曰匈匈喧擾之意古字不從水假借匈)
(字用/之)信吾生之無聊也(前漢史吳王濞傳曰計乃無聊/又張耳傳曰天下父子不相聊)
(顔師古注曰言無/聊賴以相保養也)公方坐穩處(東坡先生與曹司勲書/曰恵州風土差厚山水)
(秀䆳食物粗有但少藥耳近報有永/不叙復指揮正坐穏處亦且任運也)而以懷土(語里仁/篇君子)
(懷徳小/人懷土)不能附託巨芘為恨爾示書喜聆春秋動止勝
常淛東帥止有兩狀皆為當路者刼取而去(孟子公孫/丑問曰夫)
(子當路於齊又後漢/張網曰豺狼當路)自顧綿力(前漢史嚴助傳曰綿力/薄材顔師古注曰緜弱)
(也言其柔/弱如緜)不能折春螽之股(列子/云云)况欲捩烏犍之鼻知
公讀此可以捧腹一笑也(先生集與王壽基帖云示/别紙必遭捩鼻之厄也)
　　　與常州張司理(字子賜/)
别去經宿(爾雅曰有客宿/宿言再宿也)佳否公過舊所臨(東坡先生/集有文之)
(出小鬟詩云學語雛鶯在柳隂臨行呼出翠帷深通家/不隔同年面得路方知異日心趂著春衫遊上苑要尋)
(國手敎新音嶺梅不用催/歸騎截鐙須防舊所臨)想復少留劉郎鬢未衰而桃
花顔色已不如故也一笑(先生自注此帖後云是時莊/守撻二隊長之後唐孟棨本)
(事詩云劉禹錫召還作贈看花君子詩云紫陌紅塵拂/面來無人不道看花回𤣥都觀裏桃千樹盡是劉郎去)
(後栽有言其怨憤者引此詩為證復出為連州再召還/又題云貞元二十一年春余為屯田員外郎時此觀未)
(有花後貶潮州居十年召至京師人言有道士手植仙/桃盛如霞遂有前篇旋又出牧於今十四年始為主客)
(重訪舊遊無復一株惟兎葵燕麥動揺春風耳因再題/云百畝庭中半是苔桃花净盡菜花開種桃道士歸何)
(處前度劉郎今又來又史記曰孫子試兵以王/寵姬二人為軍隊長二鼔宫女皆掩口而笑)
　　　與八十姪司户
承以中暍伏枕(暍暑病也詩/曰展轉伏枕)比及剽聞已遂藥喜(注見/二巻)
(胡樞/密帖)不復遣問示書欣審體力益勝西徐得雨數寸聞
洛社已北(西徐公所居也與/洛社皆在常州)不破塊(西京雜記董仲舒/曰太平之時雨不)
(破塊津莖/潤葉而已)州檄諸縣出郊勸農農不待勸盍走群望而
禱
　　　與祝宰得之(名求仁/)
馳心故人之側千里相望無以自見兩辱恵問何啻跫
然之音(南華真經徐無鬼曰越人去國數日見其所知/而喜去國旬月見所嘗見於國中者喜及期年)
(也見似人者而喜矣不亦去人滋久思人滋深乎夫迯/虛空者藜藋柱乎鼪鼬之徑踉位其空聞人足音跫然)
(而喜矣何况乎昆弟親/戚之謦欬其側者乎)得之據案之初去一大猾老吏
憚驚便合擁黄紬放衙也(詩史云文潞公初登第以大/理評事知榆次縣新鞔衙鼔)
(來呈公戲書其上曰置向譙樓一任撾撾多撾/少不知他如今幸有黄紬被努出頭來道放衙)
老病相乗比苦瘡痏癡坐兀然如被囚縶尫殘惡寒尚
未挾纊(春秋左傳師人多寒王撫/而勉之三軍之士如挾纊)老饕嗜食(左傳饕/于飲食)大
半不敢下筯(晉何曽日食萬錢/猶言無下筯處)及是方間而書債盈几
次第酬之故於報問尚有欲陳於左右者不能盡更竢
一信也
　　　與朱宰(守道/)
比苦瘡痏侵尋兩時親舊交致方藥以百數無一騐者
延蔓兩手遂致閣筆(魏王粲才髙鍾繇王/朗等閣筆不敢下手)念公疾有間
矣尚欲問安否而莫克薦區區伏䝉遣騎傳教以愧以
喜具審早寒尊履益勝某宿恙雖未盡除已去十九矣
方近筆硯啓報不復縷陳不宣
雲間並海地汚下而足疾利高燥守道當治一室以版
籍地避逺蒸濕當自勿藥矣大率年過五十在世諦中
所當衛生經(南華真經曰南榮趎曰里人有疾里人問/之病者能言其病然其病病者猶未病也)
(若趎之聞大道譬猶飲藥以加病也趎願聞衛生之經/而已矣老子曰衛生之經能抱一乎能勿失乎能無卜)
(筮而知吉凶乎能止乎能已乎能舎諸人而求諸已乎/能翛然乎能侗然乎能兒子乎兒子終日噑而嗌不嗄)
(和之至也終日握而手不掜共其徳也終日視而目不/瞚偏不在外也行不知所之居不知所為與物委虵而)
(同其波是衛/生之經而已)益壽命者留意毋忽
某病餘食禁已放行而領蝤蛑糖蟹(筆談云宋明帝好/食蜜漬鱁鮧一食)
(數升鱁鮧乃今之烏賊魚腸也如何以蜜漬而食之大/業中吳都貢蜜蟹二千頭蜜擁劒四罋又何嗣嗜糖蟹)
(大抵南人嗜鹹北人嗜甘魚/蟹加糖蜜者蓋便於北俗也)鮓醽之貺拜嘉欣荷舟還
輙以酒酢十㪷將區區酒調停未盡善不敢多致氣候
稍寒别遣
　　　與章宰(元力/)
久於懶放不果遣問示誨感悦喜聆動止尊安溧水官
期(溧水縣/属建鄴)尚有嵗餘諸公袞袞登臺省(唐杜甫集醉時/歌云諸公袞袞)
(登臺省廣文先生官獨冷甲第紛紛厭梁肉廣文先生/飯不足廣文先生鄭䖍也説者謂袞袞言相繼而登賢)
(不肖無所辨也裴逸民序/前言鵾行袞袞可知云)賢者獨安枳棘之棲(後漢史/循吏傳)
(仇覽字季智一名香陳留考城人年四十縣召補吏選/為蒲亭長考城令王渙署為主簿謂覽曰主簿聞陳元)
(之過不罰而化得無少鷹鸇之志耶覽曰以為鷹鸇不/若鸞鳳渙謝遣曰枳棘非鸞鳳所棲百里豈大賢之路)
(今日太學曳長裾飛名譽皆主簿/後耳以一月奉為資勉卒景行)可為太息也不宣
某歸老五年粗了塟送婚嫁之責遂營一區以老(前漢/史揚)
(雄傳云有/宅一區)詒書贊喜愧荷之深某頭方命薄所向輙值
牆屋而九萬扶揺(南華真經曰窮髮之北有㝠海者天/池也有魚焉其廣數千里未有知其)
(脩者其名鯤有鳥焉名為鵬背若泰山翼若垂天之雲/摶扶摇羊角而上者九萬里絶雲氣負青天然後圗南)
(且適南溟也斥鷃笑之曰彼且奚適也我騰躍而上不/過數仭而下翺翔蓬蒿此亦飛之至也而彼且奚適也)
(此小大/之辨也)决起蒿艾(南華真經曰蜩與鷽鳩笑之/曰我决起而飛搶榆枋云)均為一
適也
䝉餉滁陽二集啓讀數過一洗耳目之陋幸甚不可言
也滁陽自李庶子著名天下(公集有滁州重建醉翁亭/記云文忠歐陽公慶厯中)
(守滁陽得瑯琊谷幽築亭與滁人游登衛公懷/髙樓酌庶子泉觀李陽氷小篆徙置谷中云)本朝王
黄州(東坡先生跋韓魏公詩後云元之自黄遷蘄州沒/于蘄然世之稱元之者必曰王黄州而黄人亦曰)
(吾元/之也)歐陽公以道徳文章師表一世州人號二賢置屋
以祠(重建醉翁亭記云邦人畫歐公像/偕王元之號二賢置屋以祠云)爾後曽南豐記
醒心亭(記具南豐先生文集重建醉翁亭記云南豐/記醒心亭以姓名列於公文之次以為榮)荆
公東坡醉翁吟(重建醉翁亭記云當是時公名震天下/流風餘韻藹然被于淮壖楚甸間一時)
(巨儒宗公髙人勝士聲氣相求大篇傑句發于遐想如/富鄭公韓康公王荆公皆賦醉翁吟東陽沈遵為醉翁)
(操而東坡/為之辭云)李邦直記游(重建醉翁亭記云李邦直來臨/州周視府舎凡歐公朝衙夕坐)
(燕休之所與夫釣遊之處為瑯琊/記龕于㕔事之壁記具淇水集中)曾子開序慶厯諸公
詩文(重建醉翁亭記云曾子開増治祠屋具牲醴為/文以祭率州之賔属拜焉所以示邦人尚徳也)而
瑯琊山水(重建醉翁亭記云滁為小州在淮海窮/絶晉琅琊王嘗國於此遂名其山云云)遂與
峴山俱傳矣(襄沔記云峴山髙五百步周回四百一十/步東臨漢水又南雍州記峴山名阿頭山)
(上有驛道漢武秩祭漢水山上有壇壇西有羊祐碑祜/字叔子平生遊憇之地建碑立廟嵗時饗祭焉望其碑)
(者莫不流涕杜預因名為墮淚碑又云杜預好為後/世名刻石為二碑一沉萬山之下一立峴山之上也)黄
州傳五伯馬進著為世戒(傳見王黄州小畜集/今載于滁陽集中)通經學
古之士固不竢此而不知書者又不知祖拊巻三嘆而
已
　　　與楊宰(名煒字/元光)
謂公從事去矣不果馳問被誨喜聞前驅(詩伯兮篇云/伯也執殳為)
(王前/驅)已反故里嵗晏餘寒㐲惟侍奉均勝元光壯年當
立功名之地而投閒自棄竊為宰天下者惜也(注見二/巻楊樞)
(密/帖)
某老矣受一㕓以託餘命(注見六巻/錢舍人帖)坐席未煖而邊告
至復治舟楫舟中五十口如匏繫(論語云吾豈匏𤓰也/哉焉能繫而不食)
不能去殊羡公翛然也忽聞飭使報謝南北講解少紓
卒嵗之憂矣(詩七月篇何以卒/嵗注云卒終也)
某與元光不惟婚姻之好(按公集載右從政郎台州黄/巖縣令楊元光墓表云煒常)
(州晉陵人也祖晦贈大中大夫父植朝㪚大夫母宜人/孫氏又云大夫公之次母宜人余族姑也垂老矣哭二)
(壯子/云)而聲氣之求(易乾卦同聲相/應同氣相求)豈應自外疎投老多
病隅坐棄日寒温不接婁(音/屢)深年所嬾慢之罪尚復何
道被誨勤懇具審履兹嵗元(前漢史王/裒傳注云)侍奉多慶某謂
公臨黄巖久矣曾守(名􁀙字/宏父)詩文能傳父祖之學(注見/七巻)
(與蘇/守帖)如吾元光必已据客右省書猶待二年之次尚冀
詔徵少貸州縣之勞也(後漢史梁竦曰大丈夫居世生/當封侯死當廟食如其不然閒)
(居可以養志詩書足以自/娱州縣之職徒勞人耳)
某自北轅始見元光詩文秀出一時餘子莫及也(按墓/表云)
(元光少時英爽有大志讀書一過目已通/念属文辭敏妙駿發頃刻數百千言云)衰老待盡塊
坐一隅而寓舎在淛江之東寤寐懷想於今十年而莫
見其面比辱示問究觀一紙之間不過數十語而文義
錯綜(易繫辭曰/錯綜其數)如李營邱山水短屏團扇之上(郭若虚/圖畫見)
(聞志云李成字咸熈其先本唐宗室避地營邱因家焉/成志尚冲寂髙謝榮進博涉經史外尤善畫山水寒林)
(神化精虚超/人逺甚云)沛然有長江萬里之勢(世説袁彦伯為謝/安南司馬都下諸)
(人送至賴鄉將别既自悽惘嘆/曰江山遼落居然有萬里之勢)可喜可嘆也
向大雅姪来過見尊公哀詞石刻(公集載楊公大夫哀詞序/云左朝散大夫主管江州)
(太平觀晉陵楊公以紹興五年六月壬戌遇疾卒于嵊/縣之寓舎家貧喪不能歸諸孤以遺令葬于縣之清化)
(鄉福泉山之原上某為兒童時嘗從公授章句公妻宜/人又某之諸姑也念無以致其哀者乃哀之以辭公諱)
(佑字彦安中元祐九年進士第慷慨有大節素貧賤晏/如也左丞蔡某貴震時欲以女妻公辭不就故相蘇公)
(讀公文而嘆曰非近世之時文也以館職薦于朝雖不/果用而名號隠然為東南之望矣太上皇帝即位詔中)
(外實封言事公慨然上書請解元祐黨錮以崇寛大之/恩反復開説有人所難言者久之有司第其書入邪等)
(坐是斥不用流落州縣三十年建炎初政稍追録舊人/之在籍者而公已老矣生三男子曰炬曰焌曰煒皆属)
(仕籍能力學世其家炬舉紹興二年進士第焌煒尤長/於文辭追述公平生大節以俟當世能文章名卿大夫)
(功徳識其墓詞曰有美一人兮貌豐頥而頎頎佩芝蘭/而服明月兮冠切雲之巍巍呑雲夢之八九兮吐千丈)
(之虹霓横四海而髙逝兮背一世而獨馳繄受才之雄/騖兮挺巨木之百圍萬牛回首而莫致兮森溜雨之蒼)
(皮嗟黨論之方興兮千夫聚而挽推哀古人之離患兮一/紛白首之纍纍舒忠悃之憤悱兮排帝閽之九扉嘉言)
(發而逢怒兮亦坐鉤黨而錮之孤雄束咮而不鳴兮蚋/薨薨而聚醯九牢棄而不御兮羞堇喙而療饑悟驚俗)
(而來患兮終老乎枳棘之卑栖剡山之叢叢兮剡之水/清且漣漪杖藜葛屨往來其間兮挾簞瓢而佩鋤犂遂)
(奄忽而不反兮飛上天而騎箕風厲厲而造哀兮宿草/變而春菲山川欝其如故兮淚疾下而淋衣遣巫陽使)
(下招兮鬼之來兮是非度中/流之兩旗兮猶想像於庻幾)指公名曰嘗移書論刺貴
臣而諸公及其翁某初不知也久之已楙(胡尚書交/脩字也)訪
别稱公文如哀詞所云而墓銘已下筆属嘗大忤權貴
人未敢出也省書知己入石他日乞一本幸甚
　　　與臨安王宰(傳字慶長臨安府臨/安縣古衣錦軍也)
示書伏審寒令浸嚴體中益勝比寓封境(前漢書刑法/志曰提封萬)
(井又地理志/曰開地斥境)政聲籍甚(前漢書陸賈傳曰名聲籍甚孟/康注曰言狼籍甚盛蘇鶚演義)
(曰狼籍者物雜亂之稱狼豺狼也籍者藉言狼起卧遊/戲多籍其草而草皆雜亂遂成狼籍之名藉為籍者逐)
(其語/順)已極驚嘆别紙属令記新學之成(先生文集載臨安三/府臨安縣學記曰)
(代之學尚矣自京師至于黨庠遂序皆有學自㓜壯至于/老自天子至于公卿大夫士皆不可一日而失于學養)
(老勞農鄉射飲酒論獄受成獻馘之事一皆出於學而/賢能之書攷言選藝之政又皆興於學當是時也王道)
(大治人文化成士有常心家無殊俗自朝廷之上以至/四方萬里閨門側陋之隠君子宿道向方小人脩慝徙)
(義武夫好徳賤妾知命牛羊之牧不踐行葦有一不善/如見恠焉固已不容於其間而絃誦之音洋洋然所謂)
(比屋可封者周道衰學校廢時君世主惟錢榖甲兵之/問而不及於爼豆於是謀夫説客擊劍扛鼎雞鳴狗盗)
(之徒皆得以靡衣玉食館于上而王者之迹熄矣間有/豪傑特起之士雖無文王猶興而卓然自立於世者道)
(雖不明乎天下必明乎已道雖不行乎天下必行乎妻/子孝悌者人子事親之常道也卿大夫得一人焉以為)
(獨行而表其閭忠義者人臣事君之大誼也太史氏得/一人焉以為竒節而列于傳唐有陽城隠于中條山而)
(逺近化其徳争訟者不於有司而赴於其門太宗以一/旅定天下而房杜王魏之勲獨出於王通之弟子嗟夫)
(三代之王同四海於一堂之上人人有士君子之行而/世衰道微僅得一二於千萬人之中可悲也已臨安府)
(臨安縣舊有學在今治所東南隅自三舎罷廢再更方/臘之亂掃地盡矣而縣以春秋釋菜著於令蓋嘗改寓)
(西即佛舎之保錦院為學帥其属以祀孔子紹興十四/年詔天下州縣皆立學左朝請郎知縣事王侯傳字慶)
(長相其宫湫隘破露上無蓋障旁無生師之廬不足以/稱天子隆儒重道敎養多士之意乃議徙故地少西屋)
(而垣之一邑之豪欲進子弟於學者相與圗之如不及/於是門闥靖深殿寢崇邃講藝之堂栖止之舎庖湢庫)
(庾皆具又命工更塑先聖先師之像與凡從祀者十人/巍冠盛服配食侑坐凛然如生侯乃㳙日齋戒属邑民)
(之秀者陳牲幣三獻之禮禮成父老聚觀太息以為未/嘗有也乃為書抵故人孫某曰縣之新學成為我記之)
(臨安東南一大縣在長山大谷中桑麻絲枲之富自足/而無貧民惟侯好學知方不務出竒以立聲威而以敎)
(化禮義為世標表有古循吏之風俗恬殺牛吏數十令/峻笞扑嚴賞捕莫能禁侯至遂徙業人死則習用浮屠)
(法舉而燔之侯告以喪死葬埋之制其俗大變及是奉/詔修起學宫士民向化興於行誼彬彬然比齊魯焉凡)
(為屋若干楹經始于下詔之十二月而落成於明年九/月之望余聞之士非懷居也而環堵之不庇士非謀食)
(也而藜藿之不充於以求道豈不難哉故自一畝之宫/進居廟堂論道之地自一簞之食起從九鼎大烹之享)
(皆上之人所以養賢之具夫食焉而怠其事雖圬者不/敢一日舎墁而嬉况承學之士䝉被敎養之澤而忽焉)
(不省哉居相群出相友鑴磨攷練以充其材窮為/匹夫化一鄉達為公卿善天下無愧於中而已)固願
以所聞揭之金石(文中子銘/于金石)而文辭骫骳(前漢書枚乗/傳曰其文骫)
(骳顔師古注曰骫古委字/骳音被骫骳猶言屈曲也)不稱為懼更辱褒予之過愧
汗而已不宣
十綾重餉不當丐免属此北歸親舊委属凡致餽謝皆
不受止拜由拳之貺(由拳聚落名也在臨安縣治之西/數十里村氓往往業紙以自給其)
(質勻細而重厚為江/浙冠目曰由拳紙也)亦足以當領重意也諸生亦致厚
遺(前漢書叔孫通傳曰為高祖/起朝儀召魯諸生三十餘人)皆不敢啓封掩亦望致
此區區
比自荆溪上䝉還得所遺書属使人已返訪便未獲又
領手敎具審動止萬福某山林投老日從漁樵於寂寞
之濵(韓文公集答崔立之書猶將耕/於寛閒之境釣於寂寞之濵)惟公髙誼(莊子楚/昭王謂)
(司馬子綦曰屠羊説居/處卑賤而陳誼甚髙)時枉尺書(注見七巻/莊右司帖)訪問存沒
嘗恨古人不可復見(清逸潘延之贈郭公父詩曰休恨/古人不見我尤喜江東獨有卿)
不圗晩遇得慶長於姻戚之中(爾雅曰婿之父為姻又/曰兄弟婿之黨為姻兄)
(弟/也)幸甚過望不可言去秋妻母㑹塟邑人談公不去口
(韓文公集答楊子書曰東野吃吃説足下不離口又東/坡先生與秦太虚書曰公擇近過此相聚説太虚不離)
(口/)新令尹(語公冶長篇子張問曰令尹子文三仕為令/尹無喜色三已之無慍色舊令尹之政必以)
(告新令尹何/如子曰忠矣)忽揭一榜民户不得還私債初亦欣然已
乃扣緩急所向(前漢史孝宣帝許后傳曰緩急相䕶又/刑法志曰緩急足以相死又曰緩急非)
(有/益)婦人剪髪入市持男易斗粟鬻賣農桑之具流逋(注/見)
(七巻揚州/榮守帖)紛然遂復揭榜令上户放債試觀此一事如
公安得不去思乎(前漢書王成黄霸朱邑龔遂召信臣/所居人留所去見思生有美號死見)
(奉祀又何武傳武字君公蜀郡人/其所居亦無赫赫名去後常見思)聞封内雨暘兩適蠶
麥豐登兹固善政所感也
某頓首比領誨答已復月餘即日連雨尊履復何如伏
惟動止萬福某復有吳門(注見平江/王守帖中)之役拘縻未果儻
遂此行過境又得欵見(慶長為無/錫宰故云)
某頓首新宜興宰陳徳振(九域志常州毘陵郡軍亊望/宜興縣在州西南一百二十)
(里二十六鄉胡/洑張野二鎮)其兄坐累拘籍田産後得㫖給還獨有
屬無錫者(九域志曰常州毘陵郡軍事望無錫/縣在州東九十一里三十三鄉一鎮)猶未盡
得一劄馳扣望特達之賜追幹人佃客等盡數給還幸
甚此物自降指揮後不屬官又未歸陳氏而為小人乾
沒(顔師古曰乾音干又魏志傅嘏傳曰豈敢傾根竭本/寄命洪流自激於乾沒乎晉潘岳與賈謐為二十四)
(友其母數誚之曰爾當知足而乾沒不已乎裴松之注/魏志曰服䖍直以乾沒為射成敗而不説乾沒之義如)
(淳以得利為乾失利為沒又不可曉愚謂乾讀為乾燥/之乾盖謂有所激射不計乾燥與沉沒而為之也蘇鶚)
(演義曰乾沒之義如陸沉之義陸地而沉不待在于/水中也大率乾沒猶俗云尅落也言為左右所匿也)殊
可惜也想辱矜詧
某頓首上啓側聆移疾(前漢書公孫𢎞傳曰乃移疾免/歸顔師古注曰移病謂移書言)
(病也某一日/以病移告)亦緣衰病不克具一紙省問但極愧仰初
暑共惟動止萬福某自春盡痰欬暴作鼻嚏出涕不已
夜卧則熟寢至明旦興則涕唾如初及是方小間猶未
盡除上狀草草
某再拜昨聞權守移婺女(先生文集載賀權守提梁啓/一首九域志云婺州東陽郡)
(保寧軍節度治金華縣古東陽郡也隋/曰婺州以其地當婺女之分野以名之)渠稱道慶長不
去口(注見前/第三帖)想惜其去也某嘗為邦基于合肥曽守(九/域)
(志云淮南西路廬州廬江/郡保信軍節度治合肥縣)報云書來稍晩已為人所先
遂詒書(左傳鄭鑄刑書/叔向詒書子産)樓漕和守求之又云何不少忍
須臾(前漢書賈山傳曰/願少須臾無死)其意欲自薦也恐欲一知
某頓首上啓比聞進秩(前漢史宣帝紀吏有政績者不/即移易就増秩賜金欲使人安)
(其化/也)不獲贊喜春序寒燠未調共惟動止萬福某繫舟
(莊子曰泛若/不繫之舟)開利(先生文集載常州無錫縣之北少西/三十里有大佛刹曰開利寺寺之興)
(自蕭梁時距今六百餘年事具職方郎中林成徳所為/記至和中有大富長者即寺之西南除佛地撤敗屋數)
(楹故改築焉廣宇穹堂極一時巨麗招選名僧開演敎/乘為衆説法已乃籍田利之又嵗廩米數百斛俾日有)
(餼以待四方學者别號藏院建炎之亂官舎其中不戒/于火一夕而燼積六七年有僧普能等募衆力一新之)
(云/)趨南徐省參政兄之喪門牆在望不果造謁(注見八/巻孫節)
(推/帖)第極瞻悵
某每過開利見占據僧舎者多不至但取賂而免(玉篇/賂力)
(故反/遺也)又有已占一居又干縣指占以一人而占二室其
意可見冀公察之
某頓首再拜别去彌月入境喜聞起居狀為慰冬溫伏
惟尊候萬福某䝉遣騎(古樂府云遣/騎問所須)詒書(注見/前帖)逆於道
上為禮過矣舟次津亭伏謁門下(前漢書司馬相如傳/臨卭諸公皆因門下)
(獻牛酒/交懽)
某皇恐投閒(韓文公進學解/曰投閒置散)無筆吏(前漢書曹參傳/曰起秦刀筆吏)輙
具手狀言謝某欲借五夫能負轎者并小吏供造請之
役(注見第/八帖)幸望輟遣(東坡先生和陶淵明移居云/誰令遷近市日有造請役)
　　　與張朝奉(字墨卿/)
辱敎喜聞尊履安穏窮僻如坐井(東坡先生與司馬溫/公帖云謫居窮僻如)
(在井底杳不知京洛之耗先/生今又借坐井觀天字也)省書方知拜宫僚之命身
在日邊(晉書明帝諱紹字道幾中宗長子母豫章君幼/而聰哲年數嵗常置中宗膝上㑹長安使來中)
(宗因問曰汝謂日與長安孰逺對曰日逺中宗問其故/答曰不聞人從日邊來居然可知爾中宗異之明日會)
(群臣又問之對曰日近中宗失色曰何異昨日之言對/曰舉目見日不見長安由是益竒之唐太白詩曰縂為)
(浮雲能蔽日長安不見使人/愁後世遂以日邊為帝鄉也)而有退食委蛇之樂(詩羔/羊篇)
(曰委蛇委蛇/退食自公)足慰髙懷尚冀保練别應休命(尚書説命/篇曰疇敢)
(不祇若王之休命注休命美命也又説命/下篇曰敢對揚天子休命注受美命也)不宣
　　　與王朝議(字升明/)
向傳尊公待制(王待制/字豐甫)欲寓慧山(先生文集陸子泉記/曰慧山距無錫縣治)
(之西五里又南徐州記慧山南北數十里山嶺東西各/有泉皆合溪西南入太湖餘見與慧山長老帖注中)
日日以冀(前漢史賈山傳曰直與之日日射/獵又鄧通傳曰尊幸之日日異)如望嵗焉
(注見四巻五/九兄提舉帖)越國南轅(先生文集載慰鄭長卿大資帖/云共惟越國太夫人故左相岐)
(公之女太宰華元王之配資政殿大學士之母子孫簪/笏滿目内外姻族位將相登侍從者亦不可勝數云)
又聞具吳門之裝謂得一見久之遂傳訃音(玉篇訃芳/付切告喪)
(也又/至也)追懷平昔推奬之厚獨異於衆人俛仰之間(莊子/頫仰)
(之間再/撫四海)遂隔幽顯(東坡先生與范元長帖云翰林/公獨隔幽顯言之痛裂忘生)不覺
涕淚之横臆也(杜工部集苦戰行云别時孤/雲合不飛時獨看雲淚横臆)卜地吳門
與越國相望十里間耳(先生文集載慰鄭長卿帖云𦵏/師極難得人而吳中山水不若)
(東西之深且厚也恐須就蘇湖杭三州訪求之固有山/靈秘藏有待而出者又二帖云審聞卜地霅東吳興士)
(大夫家塋相望葬師遊歴不啻百千人今國太所/卜廣袤千畝固知有待而後出哀疚中想少慰也)宜春
(九域志江南西道上袁州宜興郡事治宜春縣古跡有/宜春臺又圗經云袁山昔有髙士袁京居之又有漢宜)
(春侯成/冡云)所活何止千人(前漢史王翁孺為繡衣御史逐/捕群盗及吏當坐者翁孺皆縱)
(不誅歎曰吾聞活千人封子孫吾所活萬餘人後世其/興乎後孫女為元皇后又後漢鄧后傳曰初后叔父陔)
(言嘗聞活千人者子孫必有封兄訓為謁者修石臼河/嵗活數千人天道可信家必䝉福後世遂為良家子入)
(掖庭未幾/為皇后云)家家畫像祠之(東坡先生司馬溫公神道碑/云畫像以祠公者天下皆是)
(也/)王氏之興殆未艾也(先生文集載與豐甫待制帖云/南遷兩過宜春州人追懷舊徳)
(畫像祠公比屋皆是何止活千人矣天定勝人世世子/孫用之唯恐不盡云又東坡先生三槐堂銘序云由此)
(觀之王氏之/福殆未艾也)
　　　與蘇朝議(字仁仲/)
楓橋遣狀(先生文集普明禪院記曰楓橋寺趾距州西/南六十里枕漕河俯官道按圗經實妙利普)
(明禪院而不著經始嵗月唐人張繼張祜嘗即其處作/詩語遊唫誦至今楓橋寺遂知名於天下太平興國初)
(節度使孫承祜重建浮圗既成/至乾祐中改賜普明禪院云)度已省覽薄寒(楚辭曰/聊慄兮)
(薄寒之/中人)體力何如過郡幸遇故人一笑之適轉首已墮
渺茫(唐韓文公集盧中郎雲夫寄示盤谷子詩一章歌/以和之云歸來辛苦欲誰為坐令再往之計墮渺)
(茫/)臨書惋悵
使君(注見五巻/趙中大帖)臨州不専用大馮故事(前漢史曰馮立/為西河上郡在)
(職公亷與野王相代治行相似而多恩吏民乃歌曰大/馮君小馮君兄弟繼踵相因循聰明聖智恵吏民政如)
(魯衛徳化均周/公康叔猶二君)而文雅縁飾(前漢史公孫𢎞傳曰吏民/緣飾以儒術顔師古曰緣)
(飾者譬之於衣加純緣者又/翟方進傳以儒雅緣飾法律)自成一家又得别乘之賢
如今岑范可以閉閣坐嘯也(後漢史曰汝南太守宗資/以范滂為功曹南陽太守)
(成瑨以岑晊為功曹皆委心聽任于是兩部為謡曰汝/南太守范孟博南陽宗資主畫諾南陽太守岑公孝𢎞)
(農成瑨/但坐嘯)一書致謝去人生踈望指似(東坡先生次黄魯/直古風韻曰閬風)
(安在哉要/君相指似)亦書抵崑丘(即平江府崑山縣也已見莫/剛定帖注中借用崑崙丘字)木
瀆(地名屬吴郡/去太湖甚近)為附送也細故煩溷皇恐
　　　與錢朝議(字文仲/)
衰老久安懶放不復飾固陋之詞於舊交新貴之門矣
公必識此意也履兹徂暑共惟台候萬福大暑如燔(釋/名)
(曰暑煮也畫/如煮物也)病夫喘汗而已遣狀草草不宣
學省追從(文選沈休文有學省愁/卧詩注云學省國學也)俯仰一世(東坡先生/與吳秀才)
(帖云少時在開府尚及接見先侍講/下風死生契闊俯仰一世與君相遇)故人擁千騎(古樂/府陌)
(上桑羅敷行曰使君自有婦羅敷自有夫東方/千餘騎夫婿居上頭何用識夫婿白馬從驪駒)過家(後/漢)
(韓稜遷南陽太守特聽稜/得過家上塚鄉里以為榮)而某以廢錮(左傳曰㑹于商/任錮樂氏也前)
(漢史息夫躬傳曰/躬同族屬皆廢錮)待盡田里趨舎異路不敢相聞投老
營巢方獲一枝之託(莊子逍遥篇曰鷦鷯巢于深林不/過一枝偃䑕飲河不過滿腹郭象)
(注曰性各有極茍足其極則餘天/下之財也音義云鷦鷯小鳥也)交親贊喜遂枉重問
慰籍累紙(後漢史隗囂傳曰光武所以慰籍之良厚章/懷太子注曰慰安也籍薦也言安慰之薦籍)
(之/)足以追配張公之善頌矣(禮記檀弓晉獻文子成室/晉大夫發焉張老曰美哉)
(輪焉美哉奐焉歌于斯哭于斯聚國族于斯文子曰武/也得歌于斯哭于斯聚國族于斯是全要領以從先大)
(夫于九原也北面再拜稽/首君子謂之善頌善禱)
齋醸出境不到權門獨賁衰老髙情重義固自超然拜
貺非所宜䝉區區(前漢史禮樂志曰河間區區小國藩/臣顔師古注曰小貌也又楚王傳曰)
(豈為區區/之禮哉)莫喻感藏之意
　　　與吳江曾丞
别去彌年雖系心不置而書問廢缺為怍連獲兩書喜
聆萬福秋氣日佳埀虹對月(吳郡圗經云吳江利往橋/慶厯八年縣尉黄庭堅所)
(建東西千餘尺用木萬計縈以修欄甃以浄甃前臨巨/區横截松陵湖光海氣蕩漾一色乃三湖之絶境橋有)
(亭曰埀虹蘇子瞻嘗有詩云長橋跨空/古未有大亭壓浪勢亦豪非虚語也)舉杯屬影便作
三人(唐李太白獨酌詩云舉杯邀明月對影成三人/又賈島翫月詩云但愛杉倚月我倚杉為三)固
不落寞也
向來幼安朝議每誦佳句(唐杜工部上韋左丞詩云/每於百僚上猥誦佳句新)想
見風采(前漢史霍光傳初輔幼主政自己出/天下想聞其風采注云采文采也)比過所臨
僅得一面已約莫壽朋董令升以中秋共集於松江接
奉俊逰慰此區區
　　　與李主簿(字信可/)
比苦瘡疹涉兩時(韓文公集人日城南登/髙詩曰涉七氣已弄)而後復面牆
(論語曰人而不為周南召/南其猶正牆面而立也與)隅坐(前漢史刑法志曰古人/有言滿堂而飲酒有一)
(人嚮隅而泣則一/堂皆為之不樂)書研(東坡先生集鳳咮石研/銘曰治為書研羡無有)紙奩棄
置(青箱雜記載孟東野下第詩/曰棄置復棄置情如刀劒傷)不省久不相聞忽枉手
敎喜聆即日動止萬福圗南之翮(莊子逍遥游篇曰北/溟有魚其名為鯤鯤)
(之大不知其幾千里也化而為鳥其名為鵬鵬之背不/知其幾千里也怒而飛其翼若埀天之雲是鳥也海運)
(將徙於南溟南溟者天池也齊諧者志恠者也諧之言/曰鵬之徙於南溟也水擊三千里摶扶揺而上者九萬)
(里去以六月息者也野馬也塵埃也生物以息相吹也天/之蒼蒼其正色耶其逺而無所至極耶其下視也亦若)
(是而已矣且夫水之積也不厚則負大舟也無力覆杯也/水於坳堂之上則芥為之舟置杯焉則膠水淺而舟大)
(風之積也不厚則其負大翼也無力故九萬里則風斯在/下矣而後乃今培風背負青天而莫之夭閼者而後乃)
(今將圗/南云)非枳棘所能留(後漢史王渙辟仇香為主簿謂/曰主簿不討陳元之罪得無少)
(鷹鸇之志乎香曰以為鷹鸇不如鸞/鳳渙乃謝曰枳棘非鸞鳳所棲也)更佇一飛(注見三/巻胡尚)
(書/帖)為洞心駭目之觀也(注見一巻/張右丞帖)重九後晉陵(常之/邑名)胥
輩言公與唐丞試諸生(注見上臨/安王宰帖)窮其所不知(東坡先/生上梅)
(龍圖書曰親較多士存其大體詩賦將以觀其志而非/以窮其所不能䇿論將以觀其才非以掩其所不知使)
(士大夫皆得寛然以盡其心而無有一日之/間倉皇擾亂偶得偶失之嘆君子以為近古)衆狙皆怒
(注見五巻/趙中大帖)奮起群噪狙擊(史記留侯世家良與客狙擊/秦皇帝服䖍曰狙伺候也狙)
(七預反徐廣/音千恕反)敗面方疑駭間而小姪自安吉(九域志湖/之外邑名)
(距州一百七十一里十/六鄉一鎮在州西南也)歸見公改轅固無恙(風俗通曰/無恙俗説)
(疾也凡人相見及書問者曰無恙取上古之時草居露/宿恙噬䖝也食人心凡相勞問者曰無恙乎非為有疾)
(也又前漢史賈誼傳云六七公者皆/亡恙顔師古注曰無恙無憂疾也)日來毁譽皆類此
可以發一笑也
　　　與汪簿(名大雅/字伯言)
服膺之久(禮記中庸篇子曰回之為人也擇乎中/庸得一善則拳拳服膺而弗失之矣)比獲
瞻近而以尊公嘗顧存於流離竄逐之中一見欣對如
舊識也别去彌月暑雨眠食勝否罣誤想已髙脱衰老
塊坐一涯無繇踵門日佇新寵展慶
紹興初抵罪投荒交親解散相視如涂人行至三衢尊
公未嘗識面而哀窮悼屈見遇如骨肉舘置郊寺聚餱
糧(詩公劉篇云乃裹餱糧/説者以為乾食之糧也)具車乘留寓彌旬酒醴肴果
藥物之餉無虛日坑穽中正懷下石之懼(唐韓文公集/柳子厚墓誌)
(銘云士窮乃見節義今夫平居里巷相慕悦酒食遊戲/相徵逐詡詡強笑語以相取下握手出肺肝相示指天)
(日涕泣誓生死不相背負真若可信一旦臨小利害僅/如毛髪比反眼若不相識落陷穽不一引手救反擠之)
(又下石焉/者皆是也)而天幸乃如此北歸之初少卿方即榮路固
不敢相聞後七八年吳信叟為郎妻黨中最見厚者每
通書但命門人代書一二紙見答以此占之罪垢猶為
親戚之累故不復強聒少卿聰明必諒此意一書乞置
家問中更冀一言道此曲折
　　　與平江呉江林尉(字山甫/)
北上記審已聞徹顓使示報喜聆大暑佳健炎歊如燔
無迎來送往之勞而有長橋弄月對水之適(注見此巻/吳江曾丞)
(帖/)第以不獲陪一笑之樂甚恨
　　　與張提幹(師是/)
分别已復徂暑(詩六月/徂暑)大斾造官不獲追餞亦不克寓
一紙占叙離索之情(子貢曰離/羣索居)奉告開讀惕然具審新
凉眠食安佳某日益老矣兩地(注見六巻/汪少卿帖)相望接奉無
期臨書悵惘不宣
一行作吏著身鳬鶩行中(注見六巻台/守魯郎中帖)俗狀紛然可厭
也山隂有千巖萬壑之勝(注見一巻/胡樞密帖)機幕素號無事輕
裘緩帶(注見一巻/孟少傅帖)扣歴泉石(東坡先生子翼哀詞鍾覽/觀江山扣歴云泉石步犖)
(确/)訪古人之遺便可優游卒嵗矣所冀厚自持以須新
拜
　　　與新恩孫學士(少超/)
舟還未幾忽苦痰欬眠食大減未果馳問示誨喜承墨
榜奏名(賈魏公譚録賈君常問放貢人榜右語及貢院/字用墨淡書何也對曰聞李絳侍郎将放舉人)
(命筆吏勒紙書榜未及填右語貢院字吏得疾禮部令/史王昶亦善書召令終其事值昶醉染筆不能加墨迨)
(明方覺字體濃淡相間反致/其妍自後法之遂成故事)屬方卧病聞之欲拊髀而
起也發䇿必不在第二矣别行展慶
䝉馳貺生日之餉幸甚春風得意之時當賦走馬看花
之句(青箱記云孟東野下第詩曰棄置復棄置情如刀/劒傷再下第詩曰兩度長安陌空将淚看花其後)
(登第詩曰昔日齷齪不足誇今朝放蕩思無涯春風得/意馬蹄疾一日看盡長安花進取得失蓋亦常事而東)
(野氣宇不宏偶不第則情隕穫如傷刀劒以至下淚既/登第則志意充溢一日之間花看盡何其速耶後授溧)
(陽尉/卒)而髙辭寵借存記衰莫(音/暮)開闔數過愧謝不可言
也
　　　與李主管(舉之/)
使還具報審已浼聞復枉誨帖喜承侍奉佳健某比年
姻舊弔問無虛月方解裝而獲所賜敎釋擔就几案作
謝不復謹好不宣
䝉録賜諸公唱酬之什而使君(注見六巻/曽郎中帖)亦以玉霄和
篇見遺(詩具台守曽使/君近詩集中)幸甚天台自孫興公一賦之後
(孫綽著/天台賦)寂寥無聞詩人已來獨有杜子美(杜甫集中有/懷台州鄭司)
(戸詩云天台隔三江風浪無晨暮鄭公縱得歸老病不/識路又壯遊詩云東下姑蘇䑓已具浮海航到今有餘)
(恨不得窮扶桑王謝風流逺闔廬丘墓荒劍池石壁仄/長洲芰荷香嵯峨閶門北清廟映回塘每趍吳太伯撫)
(事淚浪浪枕戈憶句踐渡浙想秦皇蒸魚聞匕首除道/哂要章越女天下白鑑湖五月凉剡溪藴秀異欲罷不)
(能忘歸帆拂天姆/中嵗貢舊鄉云)蘇東坡(注見六巻台/守曾郎中帖)數章妙絶今古
而子美﨑嶇兵亂轍迹半天下獨未嘗至其處而東坡
亦述夢中語耳建炎南渡遂為名城寓公覊客騷人勝
士登髙逺望(唐韓文公集送李愿歸盤谷序/云窮居而野處升高而望逺)援筆臨賦
(晉陶靖節歸去來辭/云臨清流而賦詩)殆盡一山之勝而吾舉之超然獨
出於其間遂與北山俱為不朽也
向聞欲省婦翁於南徐(東晉置南徐州治/京口今潤州也)過鄉州枉十
里之駕想欣然為著鞭也(晉史劉琨曰祖/生先吾著鞭)今遂移牧吳
門相望二百里一見之喜又墮渺茫中矣(唐韓文公集/盧郎中雲夫)
(寄示送盤谷子詩二章歌以和之云歸/來辛苦欲誰為坐令再往之計墮渺茫)萬一屬鄭翁具
一舟飭數卒挽而西朝發而夕至也
尚未識面而櫝藏詩文(論語云韞/櫝而蔵諸)已累數萬言矣東坡
云新詩尤偉麗夫子計魁梧(前漢史張良傳贊曰聞張/良之智勇以為其貌魁梧)
(竒偉應劭曰魁梧邱墟壯大之意也蘇林曰梧音悟師/古曰魁大貌也悟者言其可驚悟今人讀為吾非也)
拊巻三復(語先進篇南/容三復白圭)想見超然拔脚風塵之外也(晉/庾)
(翼報庾氷書曰兄弟不幸横陷/此中自不能拔足於風塵之外)奉敎累紙喜聞即日侍
奉勝常傳聞來春過婦家於南徐儻辱枉道臨之論詩
説劍(南華真經雜篇/有説劍一篇)一樽共盡無復江東暮雲渭北春
樹之嘆(唐杜甫集春日憶李白詩云渭北春天樹/江東日暮雲何時一尊酒重與細論文)實慰
區區不宣
某異時藏録李邦直雜文數篇秘愛如金玉晚讀淇水
集百巻而以蛟螭雜螻蚓為可惜(唐韓文公贈崔評事/詩云才豪氣猛易語)
(言往往蛟/螭雜螻蚓)嘗與客對匕筯稱相臺志序之工(淇水集相/臺志序云)
(左朝奉大夫李君憲守相之二年政修民和暇登休逸/臺以望四境曰美哉兹土也蓋自商王河亶甲曹魏元)
(魏髙齊皆嘗以為國都有羑里之域蓋文王之所厄窮/演易而興周者也有忠臣義士西門豹嵇紹宋景之祠)
(有李固杜喬之墓其山有遯世之民孫登之徒之所廬/而居也舊鄴廢矣而金鳯銅雀之臺遺址在焉有魏武)
(之西陵昔曹氏故宫遺老所望而悲也有韓忠獻之碑/公既尊祖宗安社稷任兼將相以終以尚書令塟于此)
(神宗皇帝製銘以著其功與徳邦人之所睇瞻而敬愛/之也徙倚西望則太行林麓天下之秀如植屏如立掌)
(或􁫺崒如屯雲或嵥立如駭獸其瑰恠突兀可以儕終/南友太華而兒童視閩蜀之山漳洹淇淦由山趍平地)
(屈曲隠見行岡阜間可渠以田可舟以漕或以為城邑/之潤槩言之則其地平廣濶大挾上黨撫襄國蹠澶掖)
(衛常為天下要君既覽觀其迹傷其興亡得失起伏之/變而且歎息賢人君子或血食以忠義或死而不沒以)
(功名欲以傳之於亡窮以為善惡之監也而君有學世/于家有才見于用州事之餘能究遺䇿通往古乃絣以)
(為相臺志若夫水經地記正史别録士大夫之傳釋氏/道流與野人之語靡不該採至于硯評藥目獨附著于)
(其后蓋亦備矣其纂述者君之子回其校考者州之學/官陳忠之誌成鏤于版凡十二巻而以書抵長安守李)
(某曰請為序以冠其首某之祖考葬安陽而志有褒語/逮不肖遂報而不克亟就令真定君又馳使督取某乃)
(移書于州求刋滅裂語而/為之序以敬承君所命焉)客云乃徳州風土記耳謂中
有兒童視蜀山之語為之失笑噴飯
辱示新篇適有行役舟中啓讀數過駭嘆不已昔人琢
肝腎(韓文公集贈崔立之詩曰勸君/韜養待徵詔不用琱琢愁肝腎)撚鬚鬛(東坡先生/集載梅聖)
(俞客歐陽晦使人畫茅菴已居其東一琴横牀而已曹/子作詩四韻僕和之末句云應調折絃琴自和撚鬚句)
(蓋用唐人吟安一箇/字撚斷數莖鬚語也)求一字之工而不免寒儉有僧態
(鑑誡録云賈島初赴名塲忽一日驢上吟得鳥宿池邊/樹僧敲月下門初欲著推字又欲著敲字鍊之未定遂)
(於驢上以手作推敲勢不覺行半坊觀者訝之時韓公/愈權京尹意氣清嚴威振紫陌經第三對呵唱島猶手)
(勢未已俄為呵者推下驢擁至馬前島方覺悟顧問欲/責之島具對偶得一聨吟安一字未定神遊詩府致衝)
(大官公立馬良久思之謂島曰作敲字佳矣遂與島同/入府署後為僧改名無本又東坡先生曰司空表聖自)
(論其詩以其得味外之味緑樹連村暗黄花入麥稀此/句最善又云恭聲花院閉幡影石壇高吾嘗獨遊五老)
(峯入白鶴觀松隂滿地不見一人唯聞棊聲/然後知此句之工也但恨其寒儉有僧態)公詩語豐
融贍麗皆談笑而成者固當命島可為詩奴矣(東坡先/生贈廬)
(山宣秘大師詩曰雄豪而妙苦而腴只有琴聰與蜜殊/語帯烟霞從古少氣含蔬笋到君無香林乍喜聞薝蔔)
(古井惟愁斷轆轤為報韓公莫輕許從今島/可是詩奴東坡自注曰賈島事見長江集)每誦佳句
(杜工部集奉贈韋左丞文詩/云每於百寮上猥誦佳句新)與識者共之未嘗獨享也
(東坡先生答毛澤民書欽佩/厚賜不敢獨享當出示知者)念欲牽課數句致嘆仰之
意舟還來介索去又不果老謬之罪奉告具審即日侍
奉萬福尊公目眚(眚音所景反説文曰目病生翳一曰/災眚先生文集載與李尚書帖云公)
(苦赤目相之示書亦云方藥率用菊花芎萃之屬此等燕/公未嘗入口又云𤯝小間否鍾乳丹砂固貴人所餌公)
(居如齋無聲伎之奉/以陽攻陽祇益病耳)雖作障翳王剛中(樞宻王/公也)嘗用一
醫應手豁然但此公多怒非養疴之宜尊公深沉之度
又有萬金産如公者(韓文公集贈張籍詩云有兒雖甚/憐敎示不免簡君求好呼出踉蹡)
(越門限懼其無所知見則先愧報昨因有縁事上馬揷/手板留君住㕔食使立侍盤􁐳薄暮歸見君迎我笑而)
(筦指渠相賀言/渠是萬金産)足慰目前砭劑之後(砭悲亷反以石/刺病也亦作砈)便
當脱然去體也
辱示試藁讀之如所聞也(前漢書淮南王傳曰召司馬/相如等視草乃遺顔師古注)
(曰草謂為/文之藁草)應卒然之問(孟子見梁襄王出語人曰望之/不似人君就之而不見所畏焉)
(卒然問曰天/下惡乎定)而博覽強記(後漢王充傳曰博覽百家之/書晉張華傳強記黙識四海)
(之内若指/諸掌云)筆力(注見八巻一/姪刪定帖)雄贍如此衰老亦自歛衽
(注見四巻平江/守王顯道帖)政和初張樸試馬式銘有司以滅沒二
字不敢收而滕康中選名聲出其下逺甚今舉之大類
此也比睹爵里(注見八巻與/孫節推帖)所臨幾盡一國士或乗扁
舟一日千里或遇勝景終年不移(按唐尚書膳部貟外/郎劉金白所撰故翰)
(林學士李君碣紀不著此語而曽南豐先生李白集序/云劉金白為白墓誌稱白偶乘扁舟一日千里或遇勝)
(景終年/不移)此故事可追也
　
　
　
　
　
　
　
　
　
　
　内簡尺牘巻九
欽定四庫全書
　内簡尺牘巻十
　　　　　　　　　　　　宋　孫　覿　撰
　　　　　　　　　　　　　　李祖堯　註
　　　與朱提宫(字守中/)
桑榆晼晚(淮南子曰日西垂景在樹端謂之桑榆也後/漢史馮異傳曰失之東隅收之桑榆江淹集)
(有曽是近/桑榆之句)百疾交攻生意索然(世説晉殷仲文為東陽/太守常忽忽不樂顧庭)
(槐而嘆曰此木/婆娑生意盡矣)逺墜誨音加恵衰老何貺如之具審即
日燕居多慶(語述而篇子之燕居/申申如也夭夭如也)鄉州水潦之後彌望
(注見五巻湖/守趙中大帖)蕭然如聞(前漢史食貨志曰江淮之間蕭/然煩費矣顔師古注曰蕭然猶)
(騷焉勞/動之貌)華亭(邑名属秀州九域志曰在州東北二百二/十里一十三鄉三鹽塲一鎮古跡有陸士)
(衡宅/井)獨得嵗但欲賦適彼樂郊之詩也(毛詩碩䑕篇曰/碩䑕碩䑕無食)
(我苗三嵗貫女莫我肯勞逝将去/女適彼樂郊樂郊樂郊誰之永號)不宣
向來燕超(注見五巻宋/直閣帖注)置酒(史記高祖大朝群臣置酒/未央宮又過沛置酒酒酣)
(上擊筑/自歌)蓮風(東坡先生賦注大尹白墨為詩/云蓮風盡傾倒杏雨半披殘)竹雨(杜工/部集)
(宿大雲寺贊公房詩云雨瀉暮簷竹又/嚴鄭公宅同詠竹有雨洗涓涓浄之句)終日翛然(注見/五巻)
(王司/諫帖)屬公多事之時不遂繫柳之興(東坡先生乘舟過/賈收水閣詩云曳)
(杖青苔岸繫/船枯柳根)以為恨尚欲尋盟(左傳昭公八年遂㑹/于虢尋宋之盟也)而
衰憊不給於筋力可為太息(前漢書賈誼傳曰/可為長太息者六)
　　　與廵檢李修武(顯道/)
某啓經月不通好霜冷比佳否某屬李元卿買羊魚為
嵗時問餽之用欲從公假一舟載至西徐也方自賈山
歸遣狀草草不及以累紙上扣不宣
某啓昨日不敢折簡(晉史宣帝紀王凌面縛水次遥謂/司馬宣王曰卿直以折簡召我我)
(何敢不至而乃引軍來乎宣王曰以卿非折簡/可呼故也又唐史高祖曰李密非折簡所能辱)辱書得
聆興居為慰二匠蒙以舟載之以來荷公終賜而以屢
瀆為怍也秉燭作謝不盡感悰不宣
門内均慶某更有少懇薛彦者欲假月餘可輟否如䝉
遣送極副所望也
某啓専介示答欣承晴寒官居安穏種種煩溷但知慙
謝舟楫未須遣續馳扣也薛彦不可失此時且望輙假
䝉曲折開諭亦不復自外也怱怱具記不果重幅皇恐
不宣
某欲趨湖洑上冡戚野已斷流輙借一小舟載酒百餘
尊由竹山循横塘蜀山徑趍冡舎旱涸私居種種費力
遂至叨溷知辱貸啓
眷集均勝某欲寄書并紙札數篋於山中須仗左右為
分寄深僻處所以干扣者公所付則他日無乾沒(按唐/蘇氏)
(演義云漢書注此二字云得利曰乾失利曰沒非也此/與陸沉之義同又張湯傳湯為人多詐舞智以御人始)
(為小吏/乾沒)之患也竢區處纔畢即别以書上扣并假一舟
也
某啓䝉遣騎貽書喜聆溽暑佳適旱乾彌年方有饑饉
(榖梁傳曰一榖不升曰嗛二榖不升曰饑三榖不升曰/饉四榖不升曰康五榖不升曰大侵毛詩雨無正注云)
(榖不熟曰饑/菜不熟曰饉)盗賊之憂一雨遂沾足想同此慶也不宣
某再啓䝉以湖白馳貺(湖白魚也吳郡圗經續記曰大苑/業中吳郡送太湖白魚種子勅)
(内海中以草把别遷著水邉十餘日即生小魚其取魚/子以夏至前三五日白魚之大者晚集湖邊淺水中有)
(菰蔣處著子綴著草上是時漁人以網罟取魚然纔至/二更則産竟散歸深水乃刈取菰蔣草有魚子者曝乾)
(為把運送東都至唐/時東都猶有白魚)眷存之及祇領欣荷未敢具報别
馳介也
某比遣所假諸兵還麾下嘗具問計已聞於左右也即
日伏惟動止萬福相望一水之隔未果造謁齋艦(音檻/版屋)
(舟/也)詣郡枉道一臨為幸也不宣
某皇恐比致薄酒遂達空函(晉史殷浩傳浩少與桓溫/齊名而每心競後溫將以)
(浩為尚書令遺書告之浩欣然許之將答書慮有謬/誤開閉者數十竟達空函大忤溫意由是遂絶交)愧
不可言又附來介持上伏望恕留
某啓比過荆谿少留遂不相聞秋髙體力佳否䝉假船
匠等極濟所須第久妨使令感怍不可言也某畧至賈
山弔王壽基左司(左司/名崗)而諸卒索去遣狀不盡區區不
宣
某皇恐向許假舟望如約已備數篋書籍紙札候公津
遣也得兩舟則滿所望矣
門内萬福酒五尊謾持送幸檢留
　　　與李廵檢(師淵/)
少留荆谿歸領所遺誨帖喜承尊履勝常西村杏花之
約扁舟獨往當屬閒人而鄙事牽留(語泰伯篇吾少也/賤故多能鄙事)
竟不果世事無不然可為太息不宣
　　　與張省幹(字子為先生文集荆溪行記/曰張彦深中大之子子為)
屬有慶弔之役自梁谿移舟過吳門境上姻舊挽留彌
月方還墜教不獲迎拜使者但極感怍冬序薄寒伏惟
萬福子為詩語妙絶一時(前漢書賈捐之傳曰君房下/筆言語妙天下顔師古注曰)
(於天下最/為精妙耳)湯沐少休(前漢書楊惲傳曰移病盡一日輙/償一沐注曰五日一洗沐也顔師)
(古注曰言出財用者雖非沐休當得/在外也貧者實病皆以沐假償之也)想見撚鬚風度(注/見)
(九巻與李/主管帖)在西湖水石之間(東坡先生奏議曰杭州之/有西湖猶人之有眉目西)
(湖復唐之舊環三/十里際山為岸)因來發藥幸甚
　　　與張宣幹(字季野/)
田間遇暑如被燔灼(東坡先生帖云自夏歴秋毒熱不/衰炰灼理極意謂不復有清凉)
埀虹對月(注見九巻平江/吳江林尉帖)一笑之樂(前漢書薛宣傳曰/一笑相樂斯亦可)
(矣應劭注曰以壺矢相樂也晉灼曰書篆形壹笑字象/壺矢因曰壺矢此説非也顔師古注曰壹笑謂一為歡)
(笑/耳)豈復夢見(東坡先生帖云疲曳之餘即/困睡耳對酒尋菊豈復夢見)新凉不審體
力勝否小詩送牧之(張宣教字牧之先生文集載送牧/之詩序曰四月十五牧之赴南昌)
(辟某與季野從周餞於松江佛舎竟洒步月至埀虹亭/乆之遂别戲作數句送牧之宛宛白虹貫層梯出天半)
(乘雲來帝旁立侍玉皇案銀河徑千里水接天漫漫一/盃属明月俯見人影亂張公江海客坐嘯白鷗伴寥寥)
(如清風一笑亦可喚明朝駕戎軒揷羽流白汗行矣且/勿驅未恠安石緩神光射南斗絢若金碧爛出門問何)
(祥銅章/付雷煥)恐喜事者醞醸以為罪未敢遣(東坡先生與陳/濠州帖云自竄)
(逐已來不復作詩文其中雖無所云而好事者巧以醖/釀便生出無窮事也又辭免翰林狀云搆造飛語醞釀)
(百/端)并以道中數詩録呈當一笑不宣(東坡先生與維瞻/帖云得少佳趣無)
(由持獻獨享為愧但當一笑也又與金山寳/覺禪師帖後把菊賦一首寫寄以當一笑)
大暑不復近筆研而河流斷絶門無行跡亦不聆起居
狀有客過言季野得疾不輕喜聞無恙(注見九巻與/李主簿帖中)而
不即遣問為愧新凉體力當益勝吾儕老境駸駸(東坡/先生)
(滕縣時同年西園詩云盛衰自駸駸毛/詩四牡篇曰載驟駸駸注云駸駸驟貌)粉白黛緑乃疾
病之根(楚辭招魂曰粉白黛黑施芳澤些戰國䇿曰張/儀曰周鄭之女粉白黛黒非知而見之者以為)
(神漢武故事曰上起明光宫發燕趙美女二千充之皆/自然美麗不施粉白黛黒以上三書皆載粉白黛黒至)
(唐韓文公作送李愿歸盤谷序乃云粉白黛緑者列屋/而閒居又東坡先生與王定國書云粉白黛緑者俱是)
(火宅中狐狸射手之流願以/道眼㸃破始以緑字變之也)一刀兩段不可復疑也(慈/覺)
(頥禪師戒酒肉文云若欲/改往修來便請一刀兩段)僭易皇恐
疎懶(杜工部集佐還山後寄詩云舊諳疎懶叔/釋者以謂又以嵇康自處嵇康性復疎懶)久不上
記暑雨不審體力何如張道人以相游士大夫之間藝
甚工而身益困(東坡先生答處守俞括書曰/都下見一醫工頗藝而窮)欲望薦口
為一飽之圖也(東坡先生詩曰/一飽未敢期)怱怱遣狀不及其他
　　　與胡制幹(字季和/)
辱誨存喜承新凉體中欣豫端明行狀(先生文集載端/明殿學士左朝)
(散大夫致仕安定郡開國侯食邑一千戸賜紫金魚袋/贈左中大夫胡公行狀云公胡氏諱交修字已懋常州)
(晉陵縣人紹興十一年正月丁未以疾不起享年六十/五公兩除詞掖三侍經幃再入翰林為學士經術通明)
(誦説有法詔令簡嚴天下誦之胡氏自文恭脩簡相繼/掌内外制一時以為盛事及是世將又踵公入贊書命)
(直學士院父祖子孫四世公悉裒次為書/號四世經綸集以侈一門感遇之榮云)投老多病文
思衰落方以不稱為懼忽拜厚餽愧謝不知所言金鑿
落(酒器也白樂天詩/云銀含鑿落杯)已茂(行狀作已楙/茂字通用)置酒新第嘗出
臨勸犀圍亦所佩服者(東坡先生用過韻冬至諸生飲/酒詩云鶴髮驚全白犀圍尚半)
(紅/)故物依然重以感塞(東坡先生曰曇秀畜龍尾研是/蒋希魯舊物余在廣陵嘗從曇)
(秀識此研今復見之海/嶺間依然如故人也)某歸田十年(後漢張平子作歸/田賦晉陶淵明歸)
(去來辭云田園/將蕪胡不歸)銘親舊十數家凡致金幣皆不受端明
雅游之故(前漢書張耳傳曰耳雅游多為人所稱顔師/古注曰雅故也言其故倦游交結豪傑是以)
(多為人所/稱譽也)輙欲因文字薦區區若復責賂則負愧幽明
矣二合嘗啟封一觀具識厚意之所在今同良幣對來
使封識回納幸勿再三徒費筆札(前漢書司馬相如傳/曰上令尚書給筆札)
(顔師古注曰時上多/用紙故給札以書)
薦枉手帖伏審信宿(爾雅曰有客宿宿言再宿也有客/信信言四宿也郭璞注曰再宿為)
(信重言之故知四信唐杜工部/秋興詩曰信宿漁人還泛泛)勝常又勤遣騎曲折已
冐聞矣决不敢以十年之戒隳壞於一日望公眷存䕶
此一節不果祇拜必辱深詧
　　　與何排岸(次彭/)
衰老歸田追懷故交藐然在萬里之外不果寓一書(子/産)
(寓書使告/范宣子)問安否即日春和不審體力何如䖍盗猖狂
尚未伏誅官署在城府故自按堵所冀彊食不宣
向來客居江外䝉一顧之重(昔有賣駿馬者比三日於/市人莫市乃見伯樂還而)
(視之去而顧之/一日價増十倍)别去又辱貽書存勞滋見久要(論語曰/久要不)
(忘平生之言亦/可以為成人矣)窮僻無便以不即占報為怍知代期不
逺候伺造朝當遣介問所須(古詩云遣/騎問所須)
　　　與劉機宜(元興/)
騎從入里門衰老久安閒放無從一詣辱書喜愧之深
具審即日勝健尊公守彭門東人厭亂喜見二天(注見/五巻)
(吳常/州帖)第觸熱以適千里無疾而驅(載驅詩序疾驅/於通道大都)以適
溫凊之宜也
　　　與孫宣教(字國器/)
春首造門而都其出矣(前漢書司馬相如傳曰時從車/騎雍容閒雅甚都顔師古注曰)
(都大美/之稱也)從大阮語(晉書阮咸字仲容任達不拘與叔籍/為竹林之遊諸阮居道北籍咸居道)
(南南阮貧/北阮富)移時尚懷欣對不足之意而以不見公為大
恨也舟還欲寓一紙病懶復不果履兹凉秋體中勝否
某去學校四十年追數几案之舊獨有公家父子而屏
竄一隅又不時見可為太息不宣
伏承令弟國華屬疾不救手足(注見四巻/張侍郎帖)虧壞何痛如
之某入夏苦瘡痬苛癢不能耐涉秋方小間猶未盡去
體治療之方百藥盡試(禮記月令曰仲夏之月聚畜百/藥周易无妄之藥不可試也)
以硫黄為主(本草神農經石硫黄殺疥/蟲日華子曰治惡瘡疥癬)敝衣破履(史記/東郭)
(先生衣敝履不完行雪中/履有上無下足盡踐地)擁鼻而坐(懼聞硫黄氣故也/亦借用謝安能為)
(洛下諸生詠有鼻疾其音濁/不流或以手掩鼻以效之)不敢對一客舎弟自婦家
歸聞仲逺有閨中之戚方知國華下世久矣窮陋寡聞
不及致奠餽以為負也
國華頃者數相見於清白堂相闊殆三紀之餘矣度其
年與某相上下而不能記也某頃罹亡兄之喪一聞諸
幼呱呱(書益稷篇曰啓呱呱/而泣注云泣聲也)則心肺間如有湯火(東坡/先生)
(與王定國書云每念至此/覺心肺間便有湯火芒刺)國華諸郎皆已授室(禮記婚/禮婦降)
(自阼階授之室/明婦為家主)自足以慰目前也
　　　與莊宣教(字子平/)
里門(前漢書酈食其傳曰為里監門又石慶醉/歸入里門不下車萬石君怒之對案不食)少留連
日晤對亦足以慰區區又勤置醴(注見三巻宫/使李尚書帖)此意厚
矣(後漢書馮異傳帝使中黄門賜以珍寳衣服錢帛/詔曰倉卒蕪蔞亭豆粥滹沱河麥飯厚意久不報)獨
念主人翁(藝文類聚曰武帝長夜至栢谷投逆旅宿/主人翁疑帝為奸盗聚少年乃欲殺之)喜
事重客一費千金(前漢書袁盎傳曰千金之子不垂堂/又恵帝紀曰二千石錢二萬将軍四)
(十金晉灼注曰近上二千石賜錢二萬此言四十金實/金也下凡言黄金真也不言黄謂錢也食貨志曰黄金)
(一斤直錢萬顔師古注曰諸賜言黄金/者皆與之金不言黄者一金與萬錢也)又出侍姬持觴
臨勸纍珠妙曲(禮記善歌者使人繼其聲上如抗下如/墜曲如折止如藁木倨中矩句中鉤纍)
(纍乎端如貫珠歌之為言也長言之也東坡先/生老饕賦曰忽纍珠之妙唱抽獨繭之長繰)聞所未
聞至今感悦也即日暑雨體中勝否衰老憚暑且復杜
門(國語楚靈王虐白公子張驟諫不聽趍而退杜門又/前漢書王陵傳曰謝病免杜門顔師古注曰杜塞也)
(閉塞其門也杜/字亦作殷音同)未有尋盟之日(左傳昭八年遂㑹/于虢尋宋之盟也)臨書
悵惘(東坡先生與徐得之帖云臨然/書悵然又臨企邈然臨書惘)
别來便欲馳問而以連夕不寐意象憒憒然(注見六巻/湯直閣帖)
去家既久鄙事(論語曰吾少也/賤故多能鄙事)亦滋出以故不即遣書
省問無恙(注見九巻與/李主簿帖)麰麥(廣雅曰大麥麰也小麥來/也説文云麰同所受來麰)
(也/)登塲時雨(孟子有如時/雨化之者)正去嵗鑿井灌畦之時也(注/見)
(一巻張右丞文注見/五巻帖與常州帖)
　　　與胡承務(名宙/)
向來繫舟津亭一再屈過英姿秀發(楚辭逺遊章序/云文采秀發)清
言超詣(唐杜工部詩紫燕自/超詣翠駮誰剪剔)坐客皆属目但苦紛紛不
數奉周旋為恨别去復此隆暑侍奉何如某老憊畏暑
喘卧一榻之上凉秋可幾解也
髙文辱貺亹亹千言如行雲流水姿態横出(東坡先生/與謝師民)
(書云所云書教及詩賦雜文觀之熟矣大畧如行雲流/水初無定質但常行於所當行常止於所可止文理自)
(然姿態/横出)反復究觀不謂投老復見竒作隋珠彈雀(吕氏/春秋)
(曰以隋侯之珠彈千仭之雀必笑之何也所用重而所/作輕傳曰隋侯見蛇傷以藥封之蛇銜明珠徑幾寸純)
(白夜光燭室/以報隋侯)愧不克堪輙課數語占叙仰歎不足之意
(回啓見/本集)
舟還便屬亡女祥練(記曰練而慨然祥而廓然又曰/祥之日鼓琴瑟示人有終也)齋
祭甫畢即具裝展南興墓重以旱暵盪舟於絶潢斷港
之中疲曳彌月方竟此一役厚意久不報(注見本巻/莊宣教帖)簡
慢之咎尚冀闊畧
　　　與沈承務(字德茂/)
被誨累紙伏審燕處超然(老子曰燕處超然注/見八巻朱直閣帖)秋陽(注/見)
(五巻莊/右司帖)過於三伏(隂陽書曰夏至後第三庚為初伏第/四庚為中伏立秋後初庚為末伏厯)
(忌釋曰立秋以金代火也金畏火故/至庚日必伏庚者金也故曰伏日)可欵脩竹千竿(韓/文)
(公集游青龍寺贈崔羣補闕詩惟君與我同懐抱鉏去/陵谷置平坦年少得途未要忙時清諫疏尤宜罕何人)
(有酒身無事誰家多竹門可欵/又白樂天池上吟云有竹千竿)獨不受暑(杜工部集陪/李北海晏歴)
(下亭詩脩竹不受/暑交流空湧波)偃仰自適也不宣
須二檐輙持挽南軒巨竹千挺(韓文公集藍田縣丞㕔/記云博陵崔斯立元和)
(初以前大理評事言得失黜官再轉而為丞兹邑丞㕔/舊有老槐四行南牆巨竹千挺儼若相持水㶁㶁循除)
(鳴斯立痛掃溉對樹/二松日哦其間云)其凉可藉但惡札不稱耳别有委
屬不外
老境日益頺憊方俟暑退遣一問已枉誨音愧荷之極
具審秋暑佳勝比得二庵書大祲之餘(注見一巻/張右丞帖)繼之
旱暵如西徐舎傍兩岸車聲水欲乾矣惡嵗如此奈何
(史記曰凡候嵗美惡謹候嵗始正月旦决八風東南民/有疾疫嵗惡東坡先生次劉貢父登黄州樓見寄韻云)
(數竒逢惡嵗/計拙集枯梧)新粟分遺粥縻所須(説文曰粟嘉榖實也/粟之為言續也爾雅)
(注曰江東/呼粟為粢)存録所逮拜貺銘藏
聲問久不通而兩菴人來每聆興居亦足以慰山中連
雪龜潭之寒(先生文集載荆谿行記曰余嘗卜烏龜潭/池於湖洑之北又文集有龜潭詩曰繞舎)
(蒔薗孫褰簾望竹君移床棲越䕃脱屐䕶苔紋釣影埀/潭月樵歌出嶺雲慇懃一瓢水侑此并中芹又曰風漣)
(細娟娟月影光瀰瀰庭空韻琴筑故入幽人耳皓/白有真色淡泊非世味誰能聽蠅蛙喚汝為鼔吹)又過
於山中今一鞭春(王充論衡曰立春東耕為蛙象人男/女各各執采鉏錢或立春牛象人土)
(牛未畢而耕也從/氣應時示師下也)更旬日風日清好老人可以具舟接
晤不晚矣
山蕷珍饋(本草薯蕷一名山芋秦楚名玉延鄭越名土/藷圖經曰生嵩髙山山谷今到處有之倦游)
(録曰薯蕷二字上一字犯本朝廟諱下一字犯唐朝廟/諱舊名薯藥蓋避唐諱今曰山蕷亦避國朝諱也雷公)
(炮製方曰見使勿用平田生二三紀内者要經十紀者/山中為上皮亦四面有髭生者妙故先生云此物惟出)
(於山/中也)極副所須此物惟出於山中每鬻於市(禮記曰不/鬻于市)
不逮左右所遺者(左右注見八/巻莊右司帖)又輔之崖蜜(注見四巻/五九兄提)
(舉/帖)益見存省周旋之矣頃時某人致此饋亦佳年來已
罷絶有徳茂如故尤極欣荷也
某嵗市薪炭於湖洑(注見五巻/莊右司帖)而牛山一瓢(先生文集/載牛山菴)
(請疏元不著其名又載請/僧了義住牛山菴一疏)不得力遂至冐凂重辱留意
所得薪炭極佳又復干扣但有愧荷今遣一舟趍前伺
候頥令(前漢書賈誼傳曰頥指如意/如淳注曰但動頥指麾則取)臨書莫喻感悰
寳眷萬福令嗣昆仲(先生文集載文有讀沈徳/潤詩巻一詩殆徳茂昆仲)不别書
某輙有新醞二十尊持送冀檢領
日念具裝入山一望聲光(注見五巻常/州吳守帖)竟以事違但劇
瞻向雪餘伏想休勝兩僧還山輙寓一紙問安否不宣
烏薪雖䝉頥㫖(注見/前)不敢遽遣舟促迫僧又云欲辦矣
乃敢以聞望賜飭遣書愧恐
門内萬福某人不别問某輙有紫微泉兩斗持獻冀檢
領(吕元中紫微泉記曰歐陽文忠公以右正言知制誥寮/謫守滁上明年得釀泉於醉翁亭之東南隅一日㑹)
(屬於州廨有以新茶獻者公敕吏汲泉未至而汲者仆/出水且慮後期遽酌它泉以進而公已知其非釀泉也)
(窮問之得紫微泉於幽谷山下文忠博學見精而又好/竒既得是泉乃作亭以臨泉上名之曰豐樂堂時名公)
(宿儒皆為賦詩以紀其事由是紫微泉始盛聞/於天下今帖中所稱酒名豈非滁泉官醖耶)
　　　與鄒承務(陶字志新/)
某自立秋欲馳一介(春秋左氏傳襄公八年知武子使/行人子貟對曰君有楚命亦不使)
(一介行李/告于寡君)擾擾至嵗盡竟不果今春席侔仲(席畤字/侔仲)附
送公所遺發函乃次魏之訃也(次魏名宗謩志新子也/玉篇訃芳付反告喪也)
(又至/也)省書三復舉室驚呼(唐杜工部集贈衛八處士詩/云訪舊半為鬼驚呼熱中腸)
天之喪予一至此也(語先進篇顔淵死子/曰噫天喪予天喪予)次魏髙才秀
出一時(按公集載鄒次魏誌文云臨川郡人鄒君次魏/者始從余游自六經百氏諸子之書與太史公)
(所記無不讀文詞古雅深厚有典則笑語不妄進止可/識未嘗狎遊燕惰以棄一日蓋先君子之澤也比余䝉)
(恩北歸積六七年相望二千里次魏恵/然過予而學益博行益高文益竒云)謂當起家繼先
公侍御之後(次魏墓誌云曾大父齊宣義郎大父餘建/中靖國間歴三院為侍御史與鄒志完陳)
(瑩中江表民同時仕言職其言専以消朋比開公道/為急崇寧初新將相用事得罪貶死父陶字志新云)何
奄至大故(孟子今也不/幸至於大故)親老子幼賫恨而沒恭惟至情
所鍾悲慟奈何(晉史王衍嘗喪幼子山簡弔之衍悲不/自勝簡曰懐抱中物何至如此衍曰聖)
(自忘情最下不及情然/則情之所鍾正在我輩)侔仲貶官還里中遣書勞其歸
猶未見告旬日後致餉以别紙悼次魏之亡始與志新
報問偕至重念公老矣不當以無益之事耗傷血氣為
諸郎之憂也不宣
某頃者流落江外次魏顧存特厚俯仰十五年遂隔存
沒而相望二千里不獲致一哀今飭僧顯清者具薄祭
區區悲悼已見於奠文中矣(公集載文云嗚呼/嗟我蠢愚云云)向在宜
黄(縣名属/撫州)次魏已有子今授室否善人宜有後天定勝
人(史記申包胥曰天定能/勝人人定亦能勝天)此可必也向置二席在此去
人僅能持信掩不可復將已干扣差一夫隨二僕至鄉
縣歸時附納也
累得書欲售陳極田幸甚某去七十無幾如次魏盛年
已先朝露(傳曰溘/先朝露)不謂衰老猶在世間所以汲汲欲舎
之為負郭二頃之計(史記蘇秦曰使我有負郭二頃田/豈能佩六國相印乎又漢史陳平)
(傳家廼負郭窮巷/注云負謂倚也)頃得報以懐寳為懼(傳曰匹夫無/罪懐璧其罪)今
因遣二夫致次魏薄薦更委差一田客得力者盡付所
得嵗租文足以濟目前所需也田直自不必次賈親攜
(鄒宗嘉字次賈/志新第二子也)只顯清或姚山一來某便以元得公據
并合要文字盡齎納嵗租斷自丁卯年歸左右(書序斷/自唐虞)
(以/下)且欲此一種斷手(杜工部詩云/斷手寳應年)慰此懸懸十二年溷
志新不為不久矣萬一田直未盡如數他日固可待也
二僕還奉報音伏審暑退燕居萬福群盗出沒官軍不
能奈儻令大家富室盡徙城郭亦清野之遺意庻幾少
弭矣公門内百口萬一竊發於夜半倉卒之中悔將何
及孰如城居奠枕(揚子曰奠/枕于京)髙卧以竢泰平區區至祝
幸毋忽
次魏除喪矣悼念至今猶未去心所幸四男子(按次魏/墓誌云)
(娶甘氏生四男子叔/卿子卿春卿夏卿)已能讀父之書乃翁為不亡矣想
志新用此亦少慰也某三月中適李氏女子得疾不可
治衰老䑛犢(後漢楊彪子修為曹操所殺操見彪問曰/公何衰之甚對曰愧無日磾先見之明猶)
(懐老牛䑛犢之/愛操為之改容)無以為心而妻母訃音踵來舎弟亦感
危疾今幸小間而舘二醫彌月猶未遣投老殘年多故
如此遣謝忽忽
　　　與趙觧元(名不拙/字若拙)
少别便欲啓問無恙(前漢史李陵曰霍與上官無恙/乎史記須賈曰范叔固無恙乎)而
姻舊以銘誌見屬老懶不如約及是數輩持書坌集
終日伏几上如作書生時每遣一价如償重債以故雖
欲作記徒有區區此心耳示誨喜聆大暑燕居欣豫承
俛就秋賦高文當屬具眼而識真者少(傳燈録云如來/以正法眼藏傳)
(付後人又云南泉拈起毬子問僧那箇何似這箇對曰/不似師云什麽處見那箇便道不似僧云若問某甲見)
(處放下手中物師云許徐具一隻眼又云鎮/州普化和尚云臨濟小厮兒只具一隻眼)勿示之未
始出無宗遂使之驚而走也(冲虚至徳真經云有神巫/自齊來處於鄭命曰季咸)
(知人死生禍福壽夭期以嵗月旬日如神鄭人見之皆/避而走列子見之而心醉而歸以告壺丘子曰始吾以)
(夫子之道為至矣則又有至焉者矣壺丘子曰吾與汝/既其文未既其實而固得道與衆雌而無雄而又奚卵)
(焉而以道與世抗必信矣夫故使人得而相汝嘗試與/來以予示之明日列子與之見壺子出而謂列子曰嘻)
(子之先生死矣弗活矣不可以旬數矣吾見怪焉見濕/灰焉列子入涕泣沾襟以告壺子壺子曰向吾示之以)
(地文萌乎不震不止是殆見吾杜徳機也嘗又與來明/日又與之見壺子出而謂列子曰幸矣子之先生遇我)
(也有瘳矣全然有生矣吾見杜權矣列子入告壺子壺/子曰向吾示之以天壤名實不入而機發於踵此為杜)
(權是殆見吾善者機也嘗又與來明日又與之見壺子/出而謂列子曰子之先生坐不齋吾無得而相焉試齋)
(將且復相之列子入告壺子壺子曰向吾示之以大冲淵/莫朕是殆見吾衡氣機也鯢旋之潘為淵止水之潘為)
(流水之潘為淵濫水之潘為淵沃水之潘為淵汎水之/潘為淵雍水之潘為淵汧水之潘為淵肥水之潘為淵)
(是為九淵焉嘗又與來明日又與之見壺丘子立未定曰/自失而走壺子曰追之列子追之而不及反以報壺子)
(已㓕矣已失矣吾不及也壺子曰向吾示之以未始出/吾宗吾與之虛而委蛇不知其誰何因以為弟靡因以)
(為波流/故逃也)不宣
　　　與撫州疎山白雲如老(了如/)
奉告喜承戒體清安某門内多故衰老筋力殆盡於喪
祭醫藥之間(先生集載與五九兄提舉帖云某少兄一/嵗年來多故喪祭醫藥種種闗心殆無虛)
(月勞生可厭比因醮謝作一青詞末後數句云如貧賤/富貴壽夭之數固有定命不敢仰祈而水火盗賊疾厲)
(之虞出於非常尚冀加/䕶區區本志可見於此)初欲馳告而道眼所照(東坡先/生謝怡)
(然茶詩聊將試道眼莫作兩般看又/與王定國書曰願公以道眼照破)如東風射馬耳(東/坡)
(先生文集載跋晁氏考牧圗詩云烟簔雨笠長林下老/去而今空見畫世間馬耳射東風悔不長作多牛翁又)
(和何長官詩云向説市朝公子何殊馬耳東風又唐李/翰林答王十二寒食獨酌有懐詩世人聞此皆掉頭有)
(如東風/射馬耳)故不復云云也(前漢史汲黯傳曰吾欲云云顔/師古注曰云云猶言如此如此)
(也史畧/其辭耳)不宣
藏記久不馳遣遂无藉口(東坡先生孫武論曰立/毫髮之功以藉其口)向來
清老館置方丈凡八日使令四五輩連夕驚魘不能著
寢唯某大齁(火侯切字書云䶎齁鼻息也東坡/先生琴枕詩云鼻息齁齁自成曲)達曉方
寤疎拙寡與伐樹削迹不容於世(莊子天運篇曰孔子/西游於衛顔回問師)
(金曰以夫子之行為奚如師金曰惜乎夫子其窮哉顔/淵曰何也師金曰夫芻狗之未陳也盛以篋衍巾以文)
(綉尸祝齋戒以將之及其已陳也行者踐其首脊蘇者/取而㸑之而已將復取而盛以篋衍巾以文綉遊居寝)
(卧其下彼不得夢必且數眯焉物入目中播糠眯目莊/子曰今日夫子亦取先王已陳芻狗取弟子游居寢)
(卧其下故伐樹於宋削跡於衛窮於商周是非其夢耶/圍於陳蔡之間七日不火食死生相與鄰是非其眯耶)
(又盗跖篇曰再逐於魯削跡於衛/窮於齊圍於陳蔡不容身於天下)而山靈却無勒迴俗
駕之意(文選孔徳璋北山移文云請回俗士駕為君謝/逋客又東坡先生與佛印禪師書云昔人一涉)
(世事便為山/靈勒回俗駕)念欲以文字言語刻留山中結此勝因而
公屬令記所營大藏豈非榮願(先生文集載撫州疎山/白雲禪院大藏記曰撫)
(州疎山白雲禪院長老了如以書抵故人孫某了如領/疎山之衆十六年矣江左大叢林甲天下隆樓傑閣相)
(望以百數疎山蓋其一也了如又以旃檀衆香黄金百/寳創二大輪藏聚書五千四十八巻充入之縹帶牙籖)
(琅函鈿軸有大神龍背負之以出于海諸化菩薩莊嚴/相好之妙蠻君鬼伯地行空飛之衆穹堂奥殿丹漆輪)
(奐之飾洞心駭目極一時之巨麗父老縱觀涕泣作禮/以為未始見也請為我記之余以書復曰諸佛所説微)
(妙第一真實了義祖祖相授以心為法故大千拊几一/鳴而説法竟老宿下牀一匝而轉藏畢譬之良馬示之)
(千影而躡雲追風一日萬里諸佛子以出世間法提引/未悟而區區事紙上語連篇累牘又將何為也了如曰)
(不然學道無自虛空入者/曷覩祕宻予曰然遂記之)　(原闕/)　　　　今夏遣僕
入宜黄當持送鬼神在旁不食言
　　與建康清凉交老
向䝉錫杖逺臨殊慰久濶示書喜聆安穏某囊中偶有
餘資恐犯借汝閒看之戒遂築數楹以寄衰老而百役
紛然心力俱憊既而悔之何時奉接臨書惘然(釋氏要/覽云西)
(天比丘持錫杖有二十五儀凡至室中不得着地必挂於/壁出則持以行故釋氏稱游行僧為游錫子安住僧為挂)
(錫/子)
　
　
　
　
　
　
　
　
　
　
　
　
　
　
　内簡尺牘巻十
