#+TITLE: 王荊公詩注-宋-李壁
#+DATE: 2018-05-12 10:19:14
#+SOURCE: github.com/kanripo/KR4d0074 master a50edd99                
欽定四庫全書　　　　　集部三
　王荆公詩註　　　　　　别集類二(宋/)
　　提要
　　　　(臣/)䓁謹案王荆公詩註宋李壁撰考宋史及
　　　　諸刋本壁或從玉作璧然壁為李燾第三子
　　　　其兄曰垕曰塾其弟曰􁥫名皆從土則作璧
　　　　悮也壁字季章號雁湖居士初以䕃入官後
　　　　登進士寜宗朝累遷禮部尚書叅知政事兼
　　　　同知樞宻院事諡文懿事蹟具宋史本傳是
　　　　書乃其謪居臨川時所作劉克荘後村詩話
　　　　甞譏其注歸腸一夜繞鍾山句引韓詩不引
　　　　吴志註世論安以蟲疑冰句引荘子不引盧
　　　　鴻一唐彦謙語指為疎漏然大致捃摭蒐采
　　　　具有根據疑則闕之非穿鑿附㑹者比原本
　　　　流傳絶少故近代藏書家俱不著録海鹽張
　　　　宗松得元人槧本始為校刋集中古今體詩
　　　　以世行臨川集較之増多七十二首其所佚
　　　　者附録巻末考葉紹翁四朝聞見録稱開禧
　　　　初韓平原欲興兵遣張嗣古覘敵張還大拂
　　　　韓㫖復遣壁壁還與張異詞階是進政府云云
　　　　是壁附和權姦以致喪師辱國實墮其家聲
　　　　其人殊不足重箋釋之功足禆後學固與
　　　　安石之詩均不以人廢云乾隆四十四年七
　　　　　月恭校
　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官(臣/)陸　費　墀
欽定四庫全書　　　　　集部三
　王荆公詩注目録　　　　别集類二(宋/)
　　巻一
　　　古詩
　　巻二
　　　古詩
　　巻三
　　　古詩
　　巻四
　　　古詩
　　巻五
　　　古詩
　　巻六
　　　古詩
　　巻七
　　　古詩
　　巻八
　　　古詩
　　巻九
　　　古詩
　　巻十
　　　古詩
　　巻十一
　　　古詩
　　巻十二
　　　古詩
　　巻十三
　　　古詩
　　巻十四
　　　古詩
　　巻十五
　　　古詩
　　巻十六
　　　古詩
　　巻十七
　　　古詩
　　巻十八
　　　古詩
　　巻十九
　　　古詩
　　巻二十
　　　古詩
　　巻二十一
　　　古詩
　　巻二十二
　　　律詩
　　巻二十三
　　　律詩
　　巻二十四
　　　律詩
　　巻二十五
　　　律詩
　　巻二十六
　　　律詩
　　巻二十七
　　　律詩
　　巻二十八
　　　律詩
　　巻二十九
　　　律詩
　　巻三十
　　　律詩
　　巻三十一
　　　律詩
　　巻三十二
　　　律詩
　　巻三十三
　　　律詩
　　巻三十四
　　　律詩
　　巻三十五
　　　律詩
　　巻三十六
　　　律詩
　　巻三十七
　　　律詩
　　巻三十八
　　　律詩
　　巻三十九
　　　律詩
　　巻四十
　　　律詩
　　巻四十一
　　　律詩
　　巻四十二
　　　律詩
　　巻四十三
　　　律詩
　　巻四十四
　　　律詩
　　巻四十五
　　　律詩
　　巻四十六
　　　律詩
　　巻四十七
　　　律詩
　　巻四十八
　　　律詩
　　巻四十九
　　　律詩
　　巻五十
　　　律詩
王荆公詩注題辭
王荆公詩五十巻鴈湖先生李壁季章箋注予十年前
購得華山馬氏所藏元刻本間取通行臨川集勘之篇
目既多寡不同題字亦增損互異乃歎是書之善不獨
援据該洽可號王氏功臣也史稱季章嗜學如飢渴羣
經百氏搜抉靡遺今鴈湖集既不存其他著録亦盡逸
惟是書見稱藝林而流布絶少因重鋟之以廣其傳俾
嗜古者得窺先生之藴涵識臨川之意匠而并可正俗
本之紕繆殆如景星鳯凰争先覩之為快已乾隆辛酉
上已後五日武原張宗松題於清綺齋
　　畧例
荆公詩註五十巻見晁氏讀書志與是書巻帙相符馬
　氏通考稱十五巻盖傳冩者偶倒其文耳陳氏云參
　政眉山李壁季章譔謫居臨川時所作助之者曾極
　景建魏鶴山作序
王逸注騷李善注選皆分疏於句下未有譏其横隔者
　後人注杜始變其例并注於全詩之後是書體例不
　一或分注或總注或用圈隔之或牽連書之悉遵其
　舊不敢妄為攙易
注家多穿鑿附㑹之病又有稠叠蔓引之病李氏捃摭
　蒐采務求來歴或字義稍有異同則云公别有所本
　或云未詳出處豈有改竄舊文偽造故事以疑悞後
　學者乎至於彼此複出李氏亦或不免然一經刪削
　便失昔人面目不若仍之為愈
改壯月為牡丹疑木刋為水利勘書所以貴闕疑也然
　元刋不逮宋槧也是翁屢言之是書間有顯然訛脱
　處悉取四庫書校正惟釋典道藏揷架所無未敢增
　易一字
薛夢符之補注杜集黃學臯之補注蘇集類皆自為一
　書是書補注或綴巻末或附詩後今悉仍其舊惟低
　一字以别之
原本尚有劉須溪評㸃品藻甲乙容有未當且雜亂注
　中觀者目眩今並芟之使李注孤行更覺心目開朗
詩集之前例有年譜杜韓蘇諸家皆然荆公獨無或以
　為請予曰李氏于題下或標年月或引時事姓名必
　著官爵必書其于公生平出處兄弟朋友親屬過從
　離合之迹亦畧可考焉予聞見淺尠未敢為續貂之
　舉止彷杜韓蘇三家例附宋史本傳于巻首知人論
　世請竢後賢
詩中先後序次與世俗所行臨川集本亦無大異但俗
　本遺漏甚多古詩如八巻中鳯凰山第二首十二巻
　中揚雄第一首十五巻中寓言第四首第六首第七
　首第八首第十首第十三首二十巻中澶州一首寄
　平甫弟衢州道中一首二十一巻寄慎伯筠以下十
　三首河北民以下二首律詩如二十五巻中次韻張
　子野秋中乆雨晚晴以下五首三十六巻中次韻王
　禹玉平戎慶捷一首三十七巻得孫正之詩因寄呈
　曾子固至末凡三十首四十巻中春怨一首宫詞一
　首四十六巻中雜詠第六首四十八巻中晩春以下
　七首子貢一首通計古今體詩七十二首皆此本所
　有而俗本所無也惟五古中車螯一首及信陵坊有
　籠山樂官一首五律中致仕邵少卿挽詞二首則俗
　本載之而此本反缺因彷草堂詩箋逸詩拾遺之例
　附録于末又七律中偶成二首李氏逸去其一而附
　注于寄曾子固詩下或疑中四句重用之故然題下
　及目録内仍作二首豈李氏原未嘗刪而刋書者誤
　去之與不敢妄增亦列之于補遺中
通行臨川集本詩題毎有增損字句亦多異同或如魯
　魚亥豕亟當改正或如别風淮雨無嫌並存遽數之
　不能終也意欲倣朱子之于韓文别為考異一巻卒
　卒未暇姑俟諸異日云
李氏之注王詩猶施氏之注蘇詩任氏之注黃陳二家
　詩也山谷後山詩注尚有前明雕板東坡詩注則宋
　漫堂先生獲宋槧本刋行于吳中今遂家有其書矣
　獨是書絶無僅有近代儲藏之家若絳雲若傳是俱
　不列其目華山馬氏至晩嵗始得之故道古樓書目
　亦未之載衎齋沒後復隨雲烟飄蕩流轉數姓歸予
　插架因念吾鄉姚叔祥有言藏書家但知秘惜為藏
　不知傳布為藏遂繕冩雕印公諸同好覽者勿易視
　之
宋漫堂先生所得宋槧施注原闕一十二巻其存者又
　多殘脱雖經時賢補綴究非昔人完書識者不無憾
　焉是書首尾完好不為蟫蝕䑕齧殆有神物䕶持惟
　巻端失去魏鶴山序一篇第三十巻第五十巻失去
　兩末頁訪求數年無從鈔録與昔之刻山谷詩注者
　失去鄱陽許尹一序又失去題下注脚二頁髣髴同
　符亦一異也俟訪得之當即補入
開雕於庚申臘月蕆事於辛酉夏五縱臾剞劂鳩工而
　飭材者倪子東銘(大成/)也往來商𣙜析疑而辯譌者
　許子初筠(昂霄/)也至於讐校之勞余獨任之而某書
　某篇代余檢覓則塾師朱子學顔(以發/)暨(誾諤/)兩兒
　與有力焉例得附書
欽定四庫全書
　王荆公詩注巻一
　　　　　　　　　　　　　宋　李壁　撰
　　古詩
　　　元豐行示徳逢(徳逢姓楊與公隣曲○按王直/方雜記徳逢號湖隂先生丹陽)
　　　　(陳輔浙西佳士也每嵗清明過金陵上塜事/畢則至蔣山過湖隂先生之居清談終日嵗)
　　　　(率以為常元豐辛酉癸亥頻嵗訪之不遇題/一絶於門云北山松粉未飄花白下風輕麥)
　　　　(脚斜身似舊時王謝燕一年一度到君家湖/隂歸見其詩吟賞乆之曾稱於舒王聞之笑)
　　　　(曰此正戲君為尋常/百姓耳湖隂亦大笑)
四山翛翛映赤日田背坼如龜兆出(詩予尾翛翛此借/用○退之詩或如)
(龜坼/兆)湖隂先生坐草室看踏溝車望秋實雷蟠電掣雲
滔滔夜半載雨輸亭臯旱禾秀發埋牛凥(子虚賦云亭臯/千里師古曰為)
(亭候於臯隰之地○埋牛凥言乆旱/得雨禾皆怒長其髙可没牛凥也)豆死更蘇肥莢毛
倒持龍骨掛屋敖(月令孟夏之月靡草死龍骨所以/車水既得雨則無用故掛之屋敖)買
酒澆客追前勞三年五穀賤如水今見西成復如此元
豐聖人與天通千秋萬嵗與此同先生在野固不窮擊
壤至老歌元豐(論衡曰堯時百姓無事有五十之民撃/壤於塗觀者曰大哉堯之徳也撃壤者)
(曰吾日出而作日入而息鑿井/而飲耕田而食堯何力於我也)
　　　後元豐行(介甫熈寧七年罷政作此歌正居鍾/山時或謂公欲以徹神考之聽冀復)
　　　　(相此繆/論也)
歌元豐十日五日一雨風(鹽鐵論周公之時風不鳴條/雨不破塊五日一風十日一)
(雨/)麥行千里不見土連山没雲皆種黍水秧綿綿復多
稌龍骨長乾掛梁梠(秧禾秧也載芟綿綿其麃○爾雅/釋宫楣謂之梁檐謂之摘注屋梠)
(也説文云楣齊謂之擔楚/謂之梠樀丁狄反梠音吕)鰣魚出網蔽洲渚荻筍肥甘
勝牛乳百錢可得酒斗許雖非社日長聞鼓吳兒踏歌
女起舞(張説劉禹錫皆有踏歌行神/仙藍采和常醉踏歌云云)但道快樂無所苦
老翁塹水西南流楊桞中間杙小舟乗興欹眠過白下
逢人歡笑得無愁(爾雅云樴謂之􁂳注云橜也説文樴/之弋反弋也從木戠聲杙逸即反從)
(木弋聲橜巨月反弋也從木厥聲○漢地志云䍧柯繫/船杙也○華陽國志云楚頃襄王時遣莊蹻伐夜郎軍)
(至且闌㭬船於岸而步戰既滅夜郎以且闌有㭬船䍧/柯處乃改其名為䍧柯杙音弋○白下見題半山寺壁)
(注/)
　　　夜夢與和甫别如赴北京時和甫作詩覺而有
　　　　作因寄純甫(和甫名安禮行第三十六純/甫最幼名安上行第三十七)
水菽中嵗樂鼎茵暮年悲(檀弓孔子曰啜菽飲水盡其/歡斯謂之孝莊子寓言曾子)
(再仕而心再化曰吾及親三釡而/心樂後仕三千鍾不洎吾心悲)同胞苦零落㑹合尚
凄其況乃夢乖濶傷懷而賦詩詩言道路寒乃似北征
時叔兮今安否季也來何遲中夜遂不眠展轉涕流離
(禮記文王世子/今日安否何如)老我孤主恩結草以為期(沈括筆談歐/公有奉使囘)
(寄劉原甫云老我倦鞍馬誰能事吟嘲王荆公贈弟和/父詩云老我孤主恩結草以為期言老我則語有情上)
(下句皆惜老之意若作我老與老我雖同而語無情詩/意遂頽惰此文章佳語獨可心喻○宣公十五年魏顆)
(敗秦師于輔氏見老人結/草以亢杜回杜囘躓而顛)冀叔善事國有知無不為(左/氏)
(荀息曰公家之利/知無不為忠也)千里永相望昧昧我思之幸唯季優
游嵗晩相擕持於焉可晤語水木有茅茨畹蘭佇歸憇
遶屋正華滋(純甫晩以管勾江寧府集禧觀家居○水/木湛清華○今人以古語採椽土堦對茅)
(茨遂以茨為屋其實茨亦草也又按韋忠傳吾茨簷賤/士本無宦情然太史遷傳茅茨不翦注則云屋盖曰茅)
(茨茨以茅覆屋據此則茨又為屋盖也兩/存之○白詩清和四月初樹木正華滋)
　　　純甫出僧惠崇畫要予作詩(純甫公季弟也惠/崇建陽人工畫鵝)
　　　　(鴈鷺鷥尤工小景善為寒汀煙/渚瀟灑虚曠之象人所難到也)
畫史紛紛何足數(畫史見/虎圖注)惠崇晩出吾最許(崇非特善/畫又工詩)
(今十僧詩集/崇其一也)旱雲六月漲林莽移我翛然墮洲渚黄蘆
低摧雪翳土鳬鴈静立將儔侣往時所歴今在眼沙平
水澹西江浦暮氣沉舟暗魚罟(李義山詩湖光不/受月暮氣欲沉山)欹眠
嘔軋如鳴(一作/聞)櫓頗疑道人三昧力異域山川能斷取
(維摩經舍利弗住不可思議解脱菩薩斷取三千大千/世界如陶家輪著右掌中擲過恒河世界之外其中衆)
(生不覺/不知)方諸承水調幻藥灑落生綃變寒暑(周禮司烜/氏以鑒取)
(明水於月注鑒鏡屬也世謂之方諸又淮南子方諸見/月則津而為水髙誘注方諸隂燧大蛤也熟摩拭令熱)
(以向月則水生也許慎注諸珠也方石也楞嚴經第三/巻諸大幻師求太隂精用和幻藥是諸師等手執方諸)
(承月/中水)金坡巨然山數堵粉墨空多真漫與(江南中主時/建業僧巨然)
(祖述董源筆法尤工秋嵐遠景不為竒峭源及巨然畫/筆皆宜遠觀其筆甚草草近視之㡬不類物象遠觀則)
(景物粲然幽情遠思如覿異境○金坡遺事玉堂後北/壁兩堵董羽畫水正北一壁吳僧巨然畫山水皆有遠)
(思一時絶筆也有二小壁畫松亦竒妙○據畫譜言巨/然用筆甚草草此可見其真趣不應有粉墨空多之譏)
(反覆詩意本謂巨然畫格最髙而拙工事彩繪者乃為/世俗所與也○按唐制翰林院在右銀䑓門内開元時)
(又置學士院在翰林院之南始改供奉為學士至徳後/隨上所在而遷駕在大内則明福門置院駕在興慶宫)
(則金明門内置院徳宗時又移院/於金鑾坡上今詩云金坡本此)濠梁崔白亦善畫曾
見桃花静初吐(崔白字子西濠梁人工畫花竹翎毛體/製清贍雖以敗荷鳬鴈得名然於鬼神)
(人獸尤精熙寧初與文宣丁貺葛昌畫垂拱/殿御扆竹鶴各一扇白為首出弟慤畫亦佳)酒酣弄筆
起春風便恐漂零作紅雨流鶯探枝婉欲語蜜蜂掇蘂
隨翅股一時二子皆絶藝裘馬穿羸乆羇旅華堂直惜
萬黄金苦道今人不如古
　　　題徐熙花(黄筌父子畫花妙在賦色江南徐熙/以墨筆畫之殊草草畧施丹粉而已)
　　　　(神氣逈出别有生意筌惡其軋巳言其畫麤/俗不入格罷之熙之子乃效黄格更不用墨)
　　　　(筆直以彩色圖之謂之沒骨圖筌等不復能/疵瑕遂得齒院品然其氣韻皆不及熙逺甚)
徐熙丹青盖江左杏枝偃蹇花婀娜一見真為值芳時
安知有人槃礴臝(槃礴羸見/虎圖注)同朝衆史共俳娼(同朝謂/黄筌輩)
(也三蒼解詁/丈夫妒為娼)亦欲學之無自可錦嚢深貯㡬春風借問
此木何時果(説文在木曰果在草曰蓏又逹摩/偈云一花開五葉結果自然成)
　　　題燕侍郎山水圖(燕名肅以禮部侍郎致仕青/州人冦凖客嘗以工部郎中)
　　　　(直昭文館為燕/王府記室參軍)
往時濯足瀟湘浦獨上九疑尋二女(李白逺别離古有/黄英之女乃在洞)
(庭之南瀟湘之浦○湘中記九疑山在營道北九山相/似行者疑惑故曰九疑又山海經蒼梧之川其中有九)
(疑山漢武廵/狩祀舜於此)蒼梧之野煙漠漠斷隴連岡散平楚暮年
傷心波浪阻不意畫中能更覩燕公侍書燕王府王求
一筆終不與奏論讞死誤當赦全活至今何可數仁人
義士埋黄土秖有粉墨歸嚢褚(國史燕公判刑部奏天/聖三年天下斷大辟二)
(千四百三十六豈無法可疑情可憫者而州郡無所奏/讞盖畏罪也請自今奏而不應奏者不科以罪自是奏)
(讞者嵗踰千人無不貸免自始/至今所活無慮㡬千萬人矣)
　　　陶縝菜示徳逢
江南種菜漫阡陌紫芥緑菘何所直陶生畫此共言好
一幅往往黄金百北山老圃不外慕(一作/慕此)但守荒畦斸
荆棘陶生養目渠養腹各以所長為物役(老子是以聖/人為腹不為)
(目故棄彼取此注為腹者以為/物養已為目者以為物役已)
　　　已未耿天隲著作自烏江來予逆沈氏妹于白
　　　　鷺洲遇雪作此詩寄天隲(公自注云辛酉冬/天隲復來誦此遂)
　　　　(書于壁請天隲/書所酬於右)
朔風積夜雪明發洲渚浄開門望鍾山松石皓相映故
人過我宿未盡躋攀興而我方𣺌然長波一歸艇欵叚
庻可策(欵叚見和王/勝之借馬注)柴荆當未暝與子出東岡墻西掃
新徑
　　　招約之職方并示正甫書記(約之姓叚亦家金/陵與公居止接近)
往時江總宅近在青溪曲井滅非故桐臺傾尚餘竹(江/總)
(陳人也仕至尚書令陳亡入隋為上開府開皇中卒○/劉禹鍚詩池臺竹樹三畝餘至今人道江家宅青溪實)
(連秦淮按建康志江總宅在青溪大橋北與孫瑒宅對/夾青溪又金陵故事南朝鼎族多夾青溪江令宅尤占)
(勝地至國朝為叚約之宅王荆公詩有昔時江令宅今/日叚侯家叚氏有割青亭公詩又有割我鍾山一半青)
(是也今上元縣丞㕔南青溪上有割青亭舊基/尚存○江令尋宅詩見桐猶識井看栁尚知門)池塘三
四月菱蔓芙蕖馥蒲栁亦競時𠖇𠖇一川緑方坁最所
愛意謂可穿築(梁昭明太子性愛山水於𤣥圃穿築更/立亭館又阮孝緒性沉静恒以穿池築)
(山為/樂)欲往無舟梁長年寄心目故人晩得此心事付草
木消摇櫩宇新攬結蹊隧熟(檀弓負手曵杖消摇於門/○晉書五行志草生可攬)
(結女兒/可攬擷)更能適我願中水開茅屋鬼營誅荒梗人境掃
喧黷濠魚浄留連海鳥暖追逐豈無方外客於此停髙
躅憶初桑落時要我豈非夙蠶眠忽欲老一介未言速
(左傳亦不使一介/行李告於寡君)當縁東門水尚澁南浦舳吾廬雖隱
翳賞眺還自足横陂受後澗直塹輸前瀆跳鱗出重錦
舞羽墜輭(一作/煖)玉(天寶中異國獻軟玉鞭屈之首尾相/就舒之則勁直如繩乃以聨蟬綉為)
(袋碧蠶/絲為鞘)碧筩遞舒巻紫角聨出縮千枝孫嶧陽萬本母
淇澳(魏慤守濟南以大蓮葉酌酒以簮剥其心令與柄/通屈柄飲之名碧筩杯○紫角菱也退之城南聨)
(句云菱翻紫角利又云蔓涎角出縮○書嶧陽孤桐言/千枝孫嶧陽則桐可知也○詩瞻彼淇澳緑竹猗猗萬)
(本母淇奥/謂竹也)滿門陶令株彌岸韓侯䔩(韓奕詩其蔌維何/維筍及蒲爾雅䔩)
(菜之/總名)尚復有野物與公新聽矚金鈿擁蕪菁翠被敷苜
蓿蝦蟇能作技科斗似可讀(韓詩黄黄蕪菁花花黄故/比金鈿○公以翠被形容)
(苜蓿之青苜蓿草也本草附菜部以其可食故也又西/京雜記苜蓿一名懷風或謂光風在其間嘗肅然照其)
(光彩故曰苜蓿懷風○爾雅科斗蝦蟇子/也一名活東頭圖尖而尾細古文似之)櫺軒俯北渚
花氣時度谷耕鋤(一作/耘鋤)聊效顰締構行可續荒乗儻不
倦一晝敢辭卜雖無北海酒乃有平津肉翛翛仙李枝
城市乆煩促寄聲與俱來䕃我臺上榖(韓詩荒乗不知/疲○孔融字文)
(舉仕為北海太守故世號為孔北海嘗歎曰坐上客常/滿尊中酒不空吾無憂矣○公孫𢎞身食一肉脱粟飯)
(○張茂先荅何劭詩云恬/曠苦不足煩促毎有餘)
　　　同王濬賢良賦龜得升字
世傳一尾龜百齡此龜逮見隋唐興雖然天幸免焦灼
想見縮頸愁嚴凝(龜百嵗一尾千嵗則十尾龜筴傳縮/頸而却欲亟去也○退之月蝕詩烏)
(龜怯姦怕寒縮/頸以殻自遮)前年赴海不量力欲替鼇負三崚嶒(列/子)
(湯問帝命禺彊使巨鼇十五舉首而戴之注/云大荒經曰地極之神名禺彊靈龜為之使)番禺使君
邂逅見知困簸蕩因嗟矜疾呼豫且設網取以組系首
䶲穿繩北歸與俱度大庾兩夫贔屭苦不勝(番禺廣州/也○豫且)
(龜筴傳莊子作余且䶲或作􁀙而三切龜甲邊也○左/太沖吳都賦巨鼇贔屭首冠蓬山注贔屭用力之兒)
艤舟秦淮擔送我云此一可當十朋(易損卦十朋之龜/弗克違馬鄭解謂)
(一曰神龜二曰靈龜三曰攝龜四曰寶龜五曰文龜/六曰筮龜七曰山龜八曰澤龜九曰水龜十曰火龜)昔
人寶龜謂神物奉事枯骨尤競競殘民滅國遞争奪有
此乃敢司靈烝(一作/黎烝)於時覩甲别貴賤太卜藏法傳昆
仍(靈烝猶言黎烝謂生靈也○爾雅前弇果謂甲前長/後弇獵謂甲後長○周禮春官有太卜○元孫之子)
(為昆孫昆孫之子為/仍孫此言太卜世職)豈知元君須見夢初如歡喜得未
曾自從九江罷納錫衆漁賤棄秋不登卜人官廢亦已
乆果獵誰復知殊稱(莊子外物篇宋元君夜半夢人被/髪闚阿門曰予自宰路之淵予為)
(清江使河伯之所漁者余且得予元君覺使人占之曰/此神龜也君問余且漁何得對曰得白龜焉其圓五尺)
(龜至君再欲殺之再欲活之心疑卜之曰殺龜以卜吉/乃刳龜七十二鑽無遺筴仲尼曰神龜能見夢於元君)
(而不能避余且之網知能七十二鑽無遺筴不能避刳/腸之患知有所困神有所不及也○龜人凡取龜用秋)
(時攻龜用春時注秋取龜及萬物成也○食貨志工商/能登龜取貝者如淳注曰登進也龜有靈故言登○春)
(官龜人東龜曰果南龜曰獵/注前弇果後弇獵是其體也)今君寶此世莫識我亦坐
視心瞢瞢搘床纔堪比瓦礫當粟豈肯捐斗升糝頭腥
臊何足嗜曵尾汚穢適可憎(搘床出龜筴傳燕文貞公/女嫁盧氏嘗為舅盧公求)
(官候公下朝問焉公但指搘床龜視之女拜而歸室告/其夫曰舅得詹事矣○當粟謂典當之當其事未詳○)
(禮記内則和糝不蓼注米屑之糝○博物志東南之人/食水産龜蛤螺蚌以為珍味不覺其腥臊○莊子此龜)
(者寧其死為留骨而貴乎/寧其生而曵尾於塗中乎)盛溲除聾豈必驗蹈背出險
安敢慿刳腸以占幸無事巻殻而食病未能(北夢𤨏言/南人採龜)
(溺以其性妒而與蛇交或雌蛇至有相趂鬬噬力小致/斃者採時取雄龜置瓷盌及小盤中於龜後以照鏡之)
(既見鏡中龜即滛發而失溺又以紙炷火上令熱㸃其/尻亦致失溺然不及鏡照也得於道士陳釗專以入藥)
(治聾尤妙○本草山龜之大者人立背上可負而行續/搜神記黄赭入山迷道見大龜祝之曰汝是靈物今騎)
(汝背示吾路毛寶行於江見漁人釣得一白龜寶贖放/江中寶十餘年守鎮邾城與石虎將軍交戰戰敗投江)
(脚如踏一石上視之乃先所放白龜長六七尺許送至/東岸遂得免○淮南子道應訓盧敖游於北海至䝉榖)
(之上見一士焉深目而𤣥鬢淚注而鳶肩豐上而殺下/軒軒然方迎風而舞顧見盧敖慢然下其臂遯逃乎碑)
(匿於碑隂盧敖就而視之方倦/楚人謂倨為倦龜殻而食蛤蜊)如聞翕息可視效往乃
有墮崖千層仰窺朝陽俯引氣亦得難老如岡陵諒能
學此真壽類世論妄以蟲疑氷(抱朴子郗儉行獵墮空/塜中見大龜張口吞氣)
(或俯或仰乃試隨龜所為遂不復飢○博物志人有出/行墜深泉澗者見龜蛇甚多朝暮引頸向東方人因伏)
(地學之不飢○莊子秋/水夏蟲不可以語於氷)嗟余老矣倦呼吸起晏光景難
瞻承(楚詞潄正陽而飱朝霞注陽陵子明經朝/霞日始出之氣令起晏不及呼吸之矣)但知故
人所玩惜毎戒異物相侵陵惟憂盜賊今好卜夜半劫
請無威懲復恐嚵夫負之走并竊老木為薪蒸淺樊荒
圃不可保守視且寄鍾山僧(春秋盗竊寶玉大弓公羊/傳曰寶者何龜青純昭公)
(二十五年臧昭伯如晉臧㑹竊其寶龜僂句以卜為信/與僣○莊子大宗師藏舟於壑藏山於澤謂之固矣夜)
(半有力者負之而走昧者不知也○盗跖篇内則疑劫/請之賊劫許業反○異苑孫權時有人入山遇一大龜)
(即束之歸龜便言曰游不良時為君所得人甚怪之載/出欲上吳王夜泊越里纜船於大桑樹宵中樹呼龜曰)
(勞乎元緒奚事爾耶龜曰我被拘縶方見烹􁂄雖盡南/山之樵不能潰我樹曰諸葛元遜博識必致相告令求)
(如我之徒計將安出龜曰子明無多詞禍將及汝樹寂/而止既至權命煑之焚柴萬車語猶如故諸葛恪曰然)
(以老桑乃熟獻者仍説龜樹共言權登使伐樹煮/龜立爛今烹龜猶用桑樹野人故呼龜為元緒)
　　　示元度(蔡卞字元度興化軍仙游人熙寧三/年進士甲科為常州江隂縣主簿公)
　　　　(以女妻之參知政事張璪薦其才由是浸用/元符中為尚書左丞卞託繼述之説迷誤主)
　　　　(聽紹聖以來竄斥善類皆卞密進劄子請哲/宗親批付外章惇雖凶暴而闇在卞術内而)
　　　　(不自知一切奉行卞使蹇序辰建看詳訴理/之議惇猶未豫應即以相公二心之言廹之)
　　　　(惇懼亟差官置局惇元祐初與司馬光争役/法其疏及保馬之害卞毎以此劫惇故毎為)
　　　　(所制伏范祖禹劉安世元祐中嘗論禁中求/乳母卞指以為宣仁后有廢立意乞廢為庻)
　　　　(人哲宗不從○紹聖二年掖庭厭勝事作哲/宗召大臣謀之惇請召禮官法官共議卞曰)
　　　　(既犯法何用禮官乞掖庭置獄差宦者推治/遂廢元祐皇后鄒浩以諌冊元符皇后忤㫖)
　　　　(卞即奏呂公著嘗薦浩浩以此詆譏朝廷哲/宗愈怒浩遂編管嶺南卞雖以紹述為名而)
　　　　(實訕薄神宗推尊安石薦常秩之子立上殿/立以父秩行肰上史院有云秩與安石既去)
　　　　(生民如坐塗炭識者知政事必敗等語哲宗/指塗炭必敗四字曰尊戴安石至此則以神)
　　　　(考為何如主乎即竄立遠方卞懼取神宗奬/諭京東漕臣吳居厚詔榜朝堂外示贊美元)
　　　　(豐之政而隂欲彰居厚横斂以/符其歸過之誣其嶮巇至此)
今年鍾山南隨分作園囿鑿池溝吾廬碧水寒可潄溝
西雇丁壯擔土為培塿(華陽國志武都有一丈夫化為/女子蜀王納為妃旡㡬物故王)
(哀之遣五丁之武都擔土為妃作冢○襄公二十四年/子太叔曰部婁无松栢注部婁小阜部扶苟反婁或作)
(塿○謝安為/土山亦公意)扶疎三百株蒔棟最髙茂不求鵷雛實但
取易成就(莊子南方有鳥其名鵷雛注鸞鳯之類鳯凰/非梧桐不棲非竹實不食鵷雛實言梧桐竹)
(之/類)中空一丈地斬木令結構五楸東都來斸以遶簷溜
(退之詩重/遭五楸牽)老來厭世語深卧塞門竇贖魚與之游餧鳥
見如舊獨當邀之子商畧終宇宙更待春日長黄鸝哢
清晝
　　　張明甫至宿明日遂行
初登張公門(張公恐/是唐公)公子始冠幘於今見公子與我皆
鬢白山林坐笑語宛然在公側(一作/宛我)豈惟貌如之侃侃
有公徳憶公營瀨鄉(袁彦伯為謝安安南司馬都下諸/人送至瀨鄉將别既自悽惘歎曰)
(江山遼落居然有萬里之勢别本瀨作懶初疑如康節/安樂􁯾之類後乃知瀨鄉乃金陵地名距公所居不逺)
(故末章復有裹/飯冶城之約)許我歸作客我歸公既逝惆悵難再得
得子如得公交懷我欣戚漂摇將安往稅駕止一昔(哀/公)
(四年為一昔之/期注夜結期也)寤言且勿寐庻以永今夕何時復能還
裹飯冶城宅(冶城本異冶鑄之所今建康天慶觀即其/地按寰宇記晉元帝太興初以王導疾乆)
(方士戴洋云君本命在申而申地有冶金火相鑠不利/遂移冶城於石頭城東以其地為西園晉成帝幸司徒)
(府游觀西園徐廣謂之冶城園是也又按建康實録晉/孝武太元十五年於城中立寺以冶城為名至安帝元)
(興三年以寺為苑廣起樓榭飛閣複道延屬宫城謝安/毎與王羲之登冶城悠然遐想有髙世志又按金陵故)
(事導疾遷冶於縣東七里六朝有東西冶毎遇警急出/二冶囚徒又有東冶亭晉太元七年立在縣東八里為)
(士夫餞别之所疑導疾時以古冶遷東為二故公詩又/云欲望鍾山岑因知冶城路此謂東冶城也金陵故事)
(又有南冶六所少府一司/徒二揚州二鎮軍府一)
　　　杏花
石梁度空曠茅屋臨清烱俯窺嬌饒杏未覺身勝影(言/花)
(影倒水/中尤佳)嫣如景陽妃含笑墮宫井(陳後主避隋軍同張/麗華孔貴嬪入景陽)
(宫井中故此/稱景陽妃)怊悵有㣲波殘妝壞難整(末句言水波而/花影亂○錢起)
(詩惆悵曉鸎啼/孤雲還絶巘)
　　　奉酬約之見招
君家叚干木為義畏人侵馮軾信厚禮踰垣終褊心(史/記)
(魏文侯客叚干木過/其閭未嘗不軾也)溪山(一作/川坻)寧有此園屋諒非今雨
過梅桞浄潮來蒲稗深種芳彌近渚伐翳取遥岑清節
亦難尚曠懷差易尋子猷憐水竹逸少愜山林(王子猷/好種竹)
(曰不可一日無此君○王逸少既去㑹稽/與東土人士盡山水之㳺以弋釣為娛)况復能招我
親題漢上衿(唐叚成式與温庭筠等唱和并往來書目/之為漢上題衿大抵多閨闥中情昵事公)
(用主人同姓事疑/必出妾御佐酒)
　　　寄吳氏女子(介父二女長適吳/安持寶文閣待制)
伯姬不見我乃今始七齡家書無虚月豈異常歸寧汝
夫綴卿官汝兒亦搢綎兒已受師學出藍而更青(諸本/皆作)
(搢珽非也玉藻天子搢珽非人臣所當用據蔡邕傳云/多士搢綎公盖本此説文綎系綬也綎他丁反○荀子)
(學不可以已青出於藍而青/於藍氷水為之而寒於水)女復知女功婉嬺有典刑
(平帝王后傳為人婉瘱師古/曰婉順也瘱静也烏計反)自吾捨汝東中父繼在廷
小父數往來吉音汝毎聆(中父謂和父也/小父當是純父)既嫁所願懷
孰如汝所丁而吾與汝母湯熨幸小停丘園禄一品(扁/鵲)
(傳毒熨注以毒藥熨搭病處此公自言舊疾稍平瘳/○公以左僕射大觀文食㑹靈觀使禄故云一品)吏
卒給使令膏粱以晚食安步而輜軿(願得晩食以當肉/安步以當車無罪)
(以當貴清浄以自娛戰國䇿顔斶○楚王英傳使伎人/奴婢鼔吹悉從得乗輜軿注軿猶屏也自隱蔽之車)
山泉臯壤間適志多所經汝何思而憂書毎説涕零吾
廬所封殖嵗乆愈華菁豈特茂松竹梧楸亦𠖇𠖇芰荷
美花實瀰漫争溝涇諸孫肯來游誰謂川無舲姑示汝
我詩知嘉此林埛末有擬寒山覺汝耳目熒因之授汝
季季也亦淑靈(莊子外篇山林與臯壤與使我欣欣然/而樂與樂未畢也哀又繼之○公有擬)
(寒山詩晚嵗作深造佛理○齊物論是黄帝之所聽熒/也注聽熒疑惑也又人間世篇而目將熒之注其言辨)
(捷使人眼眩○公次女適蔡卞今所稱季是也/班婕妤賦承祖考之遺徳兮何性命之淑靈)
　
　
　
　
　
　
　
　
　
　
　
　
　王荆公詩注巻一
欽定四庫全書
　王荆公詩注巻二
　　　　　　　　　　　　宋　李壁　撰
　　古詩
　　　贈約之
君胷寒而痞我齒熱以摇無方可捄藥相值乆無憀欲
尋秦越人(秦越人/扁鵲也)魂逝莫能招(楚宋玉作/九辯招魂)且當觀此身
不實如芭蕉(維摩經是身如/芭蕉中無有堅)
　　　寄楊徳逢
山樊老憚暑(莊子則陽公夏/則休于山樊)獨寤無所適湖陰宛在眼
(湖隂見元/豐行注)曠若千里隔遥聞青秧㡳復作龜兆坼(陳後/山謂)
(公詩似聞青秧㡳復作龜兆坼乃前人所未/道然退之南山詩已有或如龜坼兆之句)占嵗以知
子將勤而後食穿溝取西港此計當未獲翛翛兩龍骨
豈得長挂壁晤言乆不嗣作苦何時息(楊惲傳田/家作苦)炎天
不可觸悵望新舂白
　　　次前韵寄徳逢
一雨洗炎蒸曠然心志適如輸浮幢海(華嚴經浮幢王/香水海即花藏)
(海也又楞嚴經月光童子修習水觀見自身/中與世界外浮幢王刹諸香水海等無差别)滅火十八
隔(佛書有十八鬲子地獄鬲音歴釜也又佛告阿難阿/鼻地獄七重鐵城七層鐵網下十八鬲周匝七重皆)
(有刀林七重城内復有劍林鬲八萬四千里於其四角/有四大銅狗眼如掣電一切身毛皆出猛火其烟臭惡)
(世有臭物無以為比如是流火/燒阿鼻城令阿鼻城赤如融銅)俯觀風水湧仰視電雲
坼知公開霽後過我言不食(書湯誓朕/不食言)翻愁陂路長泥
淖困臧獲(左傳成公十五年有淖於前注淖泥也○風/俗通古制無奴婢即犯事者也臧者贓罪沒)
(入官獲者逃亡獲/得皆為奴婢者也)明朝吾有懷如日照東壁(湼槃經佛/心在迦葉)
(如初日之/照東壁)暮逢田父歸倚杖問消息渠來那得度南蕩
今已白(公有南/蕩絶句)
　　　示張祕校(名軒民字/仲明父)
月出映潭底煙升隱墟落寒魚占窟聚瞑鳥投枝泊亭
臯閉晩市隴首歸新穫佇子終不來青燈耿林壑
　　　與吕望之上東嶺(望之嘉問也市易諸法悉其/建明誤公多矣而公終厚之)
　　　　(不替/也)
靖節愛吾廬猗玗樂吾耳(元結傳天下兵起逃入猗玗/之洞始自稱猗玗子洞在商)
(餘山西南八十里又元次山集有心規云元子病游世/歸于商餘山中以酒自肆有醉歌里夫公聞之􁀙音多)
(元子之酒請歌之歌曰元子樂矣我鼻我目我口我耳/歌已矣夫公曰自樂山林可也自樂耳目何哉人誰無)
(此元子引酒當夫曰/勸君此杯酒緩飲之)適野無市喧吾今亦如此紛紛舊
可厭俗子今掃軌使君氣相求眷顧未云已追隨上東
嶺俯仰多可喜(後漢杜密傳同郡劉勝亦自蜀告歸鄉/里閉門掃軌无所干及注云軌車迹也)
(言絶人事○方公盛時俗子紛沓而至徒使/人厭之今居閒自無一迹公更以為愜也)何以況清
明朝陽麗秋水㣲雲㑹消散豈乆汚塵滓所懷在分襟
藉草淚如洗(據嘉問熙寧十年十月知江寧府元豐元/年秋改知潤州二年四月罷旋落職衝替)
(免勒停此云㣲雲後云黯黮必是自京口過金陵見公/時也次年正月即起知臨江意公尚能為之力耶是時)
(公雖居閒而朝廷故多門下士也/○杜詩憂來藉草坐浩歌淚盈把)
　　　與望之至八功徳水(鍾山之東有八功徳水在/悟真菴後梅摯記云梁天)
　　　　(監中有胡僧寓錫于此山中乏水時有厖難/眉叟相謂曰予山龍也知師渴飲措之無)
　　　　(俄而一沼沸出後西域僧繼至云/本域八池巳失其一即此是也)
念方與子違戃恍夜不眠(曹植秋思賦遥思/惝恍兮若有道)起視明星
髙整駕出東阡聊為山水游以冩我心悁知子不餔糟
相與酌雲泉(詩泉水駕言出游以冩我憂澤陂中心悁/悁鄭注悁悁猶悒悒也○屈原傳衆人皆)
(醉何不餔其/糟而啜其醨)
　　　邀望之過我廬
念子且行矣邀子過我廬汲我山下泉煮我園中蔬知
子有仁心不忍鈎我魚(鈎一/作釣)我池在仁(一作/人)境不與獱
獺居(揚雄甘泉賦蹈獱/獺注獱獺小獺也)亦復無蟲蛆出沒争腐餘食罷
往游觀鱍鱍藻與蒲波清映白日擺尾揚其鬚豈魚有
此樂而我與子無擊壤謡聖時自得以為娛(莊子秋水/惠子曰子)
(非魚安知魚之樂莊子曰子非我安知我不知魚之樂/○君子無入而不自得所以自娛何必同世俗之樂)
　　　聞望之解舟
子來我樂只子去悲如何謂言少淹留大舸已凌波黯
黮雖莫測(楚詞彼日月之昭明兮尚黯黮/而有瑕注黯烏感切黮徒感切)皇明邁羲娥
脩門歸有期京水非汨羅(韓詩掎摭星宿遺羲娥言天/子之明過於日月也○宋玉)
(招魂章曰魂兮歸來入脩門些注脩門郢城門也宋玉/設呼屈原之魂歸楚都入郢欲以感激懷王使還之也)
　　　法雲(建康志法雲寺舊在城外東北十里圖經/云本齊集善寺齊世祖時為豫章文獻王)
　　　　(造也唐初因輔公祐之亂毁廢後復置為章/義院又改為法雲院建炎兵火後寺廢今徙)
　　　　(置城内上/元縣北)
法雲但見脊細路埋桑麻扶輿度燄水窈窕一川花一
川花好泉亦好初晴漲緑濃於草汲泉養之花不老花
㡳幽人自衰槁(誌公十二時頌陽燄空花不肯抛作意/脩行轉辛苦古宿語渴鹿奔陽燄盖誤)
(以為水也後山云扶輿度陽燄窈窕一川花雖前人未/易道然學三謝失於巧耳○大安禪師云怱怱如渴鹿)
(趂陽燄何時得相應去○岑參詩溪水碧於草○元㣲/之詩年年祇見人空老嵗嵗何曽花不開亦此意也然)
(花以泉養而不老人/可不思所以自養哉)
　　　彎碕
殘暑安所逃彎碕北窻北(吳都賦左稱彎碕右號臨硎/閽闥名也正在建康南山之)
(南北山之北/蜀志法真傳)伐翳作清曠培芳衛岑寂投衣挂青枝敷
簟取一息涼風過碧水俯見游魚食永懷少陵詩菱葉
浄如拭(少陵渼陂行菱/葉荷花浄如拭)雖當共新甘紫角方可摘
　　　步月二首
山泉墮清陂陂月臨浄路惜哉此佳景獨賞無與晤埭
口哆陂陰(玉篇哆處紙尺/冩二切張口也)要予水西去呼童擁草垡復
使東南注(韓詩謝病/老耕垡)
　　　其二
蹋月看流水水明蕩摇月草木已華滋山川復清發(古/詩)
(庭前有竒樹/緑葉發華滋)褰裳伏檻處緑浄數毛髪誰能挽姮娥俯
濯凌波韈(姮娥羿妻○洛神賦凌波㣲步羅襪生塵○/李白詩盈盈漢水若可越可惜凌波步羅韈)
(○劉禹錫馬嵬詩不見/嵓畔人空見凌波襪)
　　　兩山間
自予營北渚數至兩山間臨路愛山好出山愁路難(愁/路)
(難言世路之難不若山中之樂也古樂府/有行路難○盧仝詩岀山忘掩山門路)山花如水浄
山鳥與雲閒我欲抛山去山仍勸我還秖應身後塜便
是眼中山且復依山住歸鞍未可攀
　　　題晏使君望雲亭
南康父老傳使君疾呼急索初不聞未曾遣汲谷簾水
(谷簾在康王谷有水簾飛泉被岩而下者二三十派其/深不可計其廣七十餘尺陸鴻漸茶經第其水為天下)
(第/一)三載秖望香爐雲(廬山記香爐峯山南山北皆有之/其形圖聳常出雲氣故名香爐)
雲徐無心澹無滓使君恬静亦如此歘然一去掃遺陰
便覺煩歊漲千里(漲一/作悵)歸田負載(一作/戴)子與妻圃蔬園
果西山西出門亭臯百頃緑望雲纔喜雨一犂我知新
亭望雲好欲斸比鄰成二老(杜詩與子成二/老來往亦風流)莫嫌鷄黍
數往來為報襄陽徳公嫂(語殺鷄為黍○襄陽記司馬/徳操嘗詣龎徳翁值其上冢)
(徑入其室呼徳翁妻子使速作黍須臾/徳翁還直入相就不知何者是客也)
　　　洊亭(金陵志洊亭在蔣山廢乆矣余嘗過之/公詩又云西崦水泠泠㳂岡有洊亭)
朝尋東郭來西路歴洊亭衆山若怨思慘澹長眉青迸
水泣幽咽復如語丁寧豈予乆忘之而欲我小停歇鞍
松栢閒坐起俯軒櫺秋日幸未暮柰何雨㝠㝠
　　　光宅寺(按建康志光宅寺本梁武故宅天監六/年捨宅作寺昔雲光法師講法華經于)
　　　　(光宅毎有華如飛雪滿空/而下講訖即升空而去)
翛然光宅淮之陰(秦淮/之陰)扶輿獨來坐(一作/止)中林千秋鐘
梵已變響十畝桑竹空成陰(子虚賦飛􁓳垂髾扶輿倚/靡注言美人等被麗服扶)
(楚王之/輿也)昔人倨堂有妙理髙座翳遶天花深(髙座寺亦/載雲光講)
(法華天花散落今/講經臺遺迹尚存)紅葵紫莧復滿眼往事無跡難追尋
　　　春日晩行
門前楊栁二三月枝條緑煙花白雪呼童羈我果下騮
(霍光傳皇太后御小馬車張晏曰漢廐有果/下馬髙三尺以駕果樹下乗之故號果下馬)欲尋南岡
一散愁縁岡初日溝港浄與我門前緑相映隔淮仍見
裊裊垂佇立怊悵去年時杏花園西光宅路草暖沙晴
正好渡興盡無人檝迎我却隨倦鴉歸薄暮(歐陽永叔/詩緑隂深)
(處聞啼鳥猶得追閒果下騮○古樂/府王獻之但度無所苦我自檝迎汝)
　　　新花
老年無(一作/少)忻豫況復病在床汲水置新花取慰以流
芳流芳不(一作/祇)須臾吾亦豈乆長新花與故吾已矣可
兩忘(田畫承君云頃為金陵酒官有荆公處老兵時來/沽酒必問公之動止兵云相公毎日只在書院中)
(讀書時時以手撫床而歎人莫測其意也○莊子田子/方篇雖忘乎故吾吾有不忘者存别本有絶筆二字注)
(詩後兩忘之句其超然/無累又欲出莊生右矣)
　　　四皓二首
四皓秦漢時招招莫能致紫芝可以飽粱肉非所嗜谷
廣水渙渙山長雲泄泄與其貴而拘不若賤而肆(園公/綺里)
(季甪里先生夏黄公鬚眉皓白謂之四皓顔師古注云/爾皓髙士傳四皓歌曰莫莫髙山深谷逶迤曄曄紫芝)
(可以療飢唐虞世逺吾將何歸駟馬髙盖其憂甚大富/貴之畏人不如貧賤之肆志○渙渙水盛也泄猶舒也)
(○揚子五百篇周之士也貴秦之/士也賤周之士也肆秦之士也拘)
　　　其二
秦敺九州逃知力起經綸重利誘衆䇿頗知聚秦民頺
然此四老上友千載魂采芝商山中一視漢與秦靈珠
在泥沙光景不可昏道徳雖避世餘風㢠廻至尊嫡孽一
朝正留侯果知言出處但有禮廢興豈所存(始以避秦/隱商山終)
(以髙祖嫚士義不為之臣故云一視也○始上欲易太/子見四人者至大驚乃曰煩公幸卒調䕶太子太子竟)
(不易者良本招此四人/之力也故云囘至尊)
　　　真人
予嘗值真人能藏毒而寧(莊子列禦冦篇彼/所小言盡人毒也)能納穢若
浄能易羶使馨能解身赫赫能逆知㝠㝠日唯汝心攖
而汝耳目熒廓然而無營其孰擾汝靈神竒實主汝厥
通莫之令(知北遊篇臭腐/復化為神竒)嘻予豈不知黄帝覺焦螟死
心而廢形乃可少聞霆顧今親遘之於吾獨剽聆刳心
事斯語自儆以書銘(列子湯問篇江浦之間生麽蟲其/名曰焦螟飛而集于蚊睫弗相觸)
(也栖宿去來蚊弗覺也離朱子羽方晝拭眥揚眉而望/之弗見其形􁚕俞師曠方夜擿耳俯首而聽之弗聞其)
(聲唯黄帝與容成子居空同之上同齋三月心死形廢/徐以神見塊然見之若嵩山之阿徐以氣聽砰然聞之)
(若雷霆之聲○莊子天地/篇君子不可不刳心焉)
　　　寄蔡氏女子二首(西清詩話云元豐中王文公/在金陵東坡自黄北遷日與)
　　　　(公游盡論古昔文字又以近製示坡坡云若/積李兮縞夜崇桃兮炫晝自屈宋沒曠千餘)
　　　　(年無復離騷句法乃今見之公曰非子瞻見/䛕自負亦如此然未嘗與俗子道也據東坡)
　　　　(推公與公自許如此而晁无咎續楚詞乃獨/取公歴山思歸賦書山石詞顧遺此不録又)
　　　　(何/也)
建業東郭望城西堠(揚雄解嘲今大漢東南一尉西北一/堠後漢和帝紀舊南海獻龍眼荔枝)
(十里一置/五里一堠)千障承宇百泉遶霤(五祀有中霤王莽傳繞霤/之固南當荆楚師古曰谿)
(谷之水回繞而霤也○漢/樂歌帝臨中壇四方承宇)青遥遥兮纚屬緑宛宛兮横逗
(司馬相如傳輦道纚屬注纚力爾反○張衡思𤣥賦亂/弱水之潺湲逗華隂之湍渚注云郭璞注亂横渡也逗)
(止也恐公合/二字而用之)積李兮縞夜崇桃兮炫晝蘭馥兮衆植竹
娟兮常茂栁蔫綿兮含姿松偃蹇兮獻秀鳥跂兮下上
魚跳兮左右顧我兮適我有斑兮伏獸感時物兮念汝
遲汝歸兮携幼(記貍首之斑然司馬相如/傳般般之獸般音斑文貌)
　　　其二
我營兮北渚(九歌夕弭/節兮北渚)有懷兮歸女石梁兮以苫盖(襄/十)
(四年范宣子數戎子駒支曰乃祖吾離披苫盖蒙荆棘/以來歸我先君注盖苫之别名○爾雅白盖謂之苫釋)
(曰白盖茅苫也又白茅苫也今江東呼為/盖然則盖即苫也以白茅為之故曰白盖)緑陰陰兮承
宇仰有桂兮俯有蘭嗟汝歸兮路豈難望超然之白雲
臨清流而長歎(狄仁傑登太行山見白雲孤飛曰吾親/舍其下瞻悵乆之雲移乃去此殆指蔡)
(氏女之/念已也)
　　　夢黄吉甫
夢傳失之妄晝冀見而想豈伊不可懷而使我心往山
林老顛眴(揚雄美新文臣嘗有顛眴/疾恐一旦先犬馬眴音縣)數日占黄壤舟輿
來何遲北望屢戃怳西城薺花時落魄隨兩槳(酈生傳/落魄無)
(衣食業/魄音薄)嵗晚洲渚浄水消煙𣺌莽躊蹰壁上字期我無
乃迋(詩揚之水無信人之言人/實迋汝左氏子無我迋)
　　　游土山示蔡天啟祕校(王直方詩話云夏畸道/言蔡天啟初見荆公荆)
　　　　(公坐間偶言及盧仝月蝕詩人難有誦得者/天啟誦之終篇遂為荆公所知○土山在上)
　　　　(元縣南三十里按丹陽記云晉太傅謝安舊/隱㑹稽東山築此象之無巖石故謂土山有)
　　　　(靈木臺觀娛游之所安就帝請/朝中賢士子姪親屬㑹土山)
定林瞰土山近乃在眉睫誰謂秦淮廣正可藏一艓(揚/雄)
(方言艓小舟音葉切/韻王篇不載此字)朝予欲獨往扶憊强登涉蔡侯聞
之喜喜色見兩頰呼鞍追我馬亦以兩黥挾(范雎傳坐/須賈堂下)
(令兩黥徒夾/而馬食之)斂書付衣囊裹飯隨藥笈翛翛阿蘭若(阿/蘭)
(若一名法菩提/場見華嚴經)土木老山脅鼓鐘卧空曠簨簴雕捷業
(檀弓有鐘磬而無簨簴詩有瞽注/捷業如鋸齒所以飾栒為縣也)升堂廓無主考擊誰
敢輙坡陀謝公冢藏椁乆穿劫(陳始興王叔陵傳晉世/王公貴人多葬梅嶺及)
(叔陵所生母彭氏卒啟求梅嶺乃發故太傅謝/安舊墓弃去安柩以葬其母藏椁見烘蝨注)百金置
酒地野老今行饁(謝安傳土山游集/肴饌亦屢費百金)􁦉懷起東山勝踐
此(一作/比)稠疊(安傳髙崧戲安曰卿髙卧東山諸人相與/言安石不出其如蒼生何蒼生今亦將如)
(卿/何)於時國累卵楚夏血常喋(安傳時苻堅强盛疆場多/虞諸將敗退相繼安遣弟)
(石及兄子𤣥等應機征討所在尅捷又云時强敵冦境/邊書續至梁益不守樊鄧䧟沒安毎鎮以和靖御以長)
(算文武用命威懷外著人皆比之王導謂文雅過之○/庾翼病表子爰之行荆州刺史委以後任何充曰荆楚)
(國之西門地勢險阻得人則中原可定失人則社稷可/憂豈可以白面少年當之哉桓温英畧過人有文武器)
(幹西夏之任無出桓温者觀此則西夏即荆州之地○/漢文紀云今已誅諸吕新喋血京師師古注本當作蹀)
(謂殺人流血/履涉之耳)外實備艱梗中仍費調爕公能覺如夢自
喻一蝴蝶(費調爕謂桓温逆節漸著莊子齊物論云/莊周夢蝶栩栩然蝴蝶也自喻適志歟)桓
溫適自斃苻堅方天厭且可緩九錫寧當快一捷彼哉
斗筲人得喪易矜怯妄言屐齒折(温病篤風朝廷加九/錫使袁宏具草安見)
(輙改之歴旬不就㑹温死遂已○左氏隱十一年天而/既厭周徳矣又語予所否者天厭之注於琰切今公作)
(入聲使○謝𤣥破苻堅捷書至安了無喜色棊/如故既罷還内過户限心喜甚不覺屐齒之折)吾欲刋
史牒傷心新城埭歸意終難愜漂摇五城舟尚想浮河
檝千秋隴東月長照西州堞(安傳㑹稽王道子專權而/奸謟頗相煽構安出鎮廣)
(陵之步丘築壘曰新城以避之盡室而行造泛海之裝/欲經畧粗定自江道還東雅意未就遂遇疾篤上疏請)
(量宜旋斾云云入西州門自以本志不遂深自慨失又/安先築埭於新城外後人追思之名曰召伯埭傷心新)
(城埭歸意終難愜指上所陳事也○杜塞蘆子詩五城/何迢迢迢迢隔河水筆談云延州今有五城説者以為)
(舊有東西二城夾河對立髙方典郡始展南北東三闗/城即詩以觀則知天寶中已有五城矣而唐徳宗時浙)
(江觀察使韓滉亦於石頭築五城不知公詩所指謂延/州五城耶抑石頭五城耶細考上下文意疑是荆公觀)
(石頭舟師遐想劉牢之渡河之擑而云耳五城即石頭/城冶城臺城苑城新城○隴東謂漢三輔隴西謂天水)
(諸郡隴者所以限東西也今特指隴東者言公志在掃/清闗輔困於䜛詖逺圖未就而死所稱月照西州堞其)
(㫖深其詞悲矣亦猶杜詩江流/石不轉遺恨失吞吳之意也)豈無華屋處亦捉蒲葵
箑碎金諒可惜零落隨秋葉好事所傳玩空殘法書帖
清談𦕈不嗣陳接怳如接(羊曇追思安誦曹子建詩生/存華屋處零落歸山丘因慟)
(哭而去○安鄉人有罷中宿縣者還詣安安問其歸貲/荅曰有蒲葵扇五萬安廼取其中者捉之價增數倍○)
(安作簡文謚冊桓温以示坐人曰此是安石碎金也○/廣記安學正書於右軍右軍云卿是解書者又王僧䖍)
(云安正書入能品𨽻行草並入妙品○安傳善行書閣/帖中亦有公尺牘安謂王羲之秦任商鞅二世而亡豈)
(清談致/患耶)東陽故侯孫少小同鼓篋一官初嶺海仰視飛
鳶跕窮歸放欵叚髙卧停逺蹀牽襟肘即見著帽耳纔
擪(馬援傳仰眎飛鳶跕跕墮水中○欵叚馬援事○莊/子讓王曾子緼袍无表捉襟而肘見○唐代宗時禁)
(民皂衫擪耳/帽以異官健)數椽危敗屋為我炊陳浥雖無膏汚鼎尚
有羮濡筴縱言及平生相視開笑靨(曲禮羮之有菜者/用挾注云挾箸也)
(字林作筴○杜牧詩/笑靨遝須待我開)邯鄲枕上事且飲且田獵(異聞集/開元中)
(道人吕公常往來邯鄲有書生姓盧同止逆旅主人方/煮黄粱共待其熟盧生不覺長嗟吕問之具言生世之)
(困吕取嚢中枕以授盧曰枕此當榮適如願生俯首即/夢入枕穴中遂見其家未㡬登第歴臺閣出入將相五)
(十年子孫皆顯仕忽欠伸而寤黄粱猶未熟謝曰先生/以此窒吾欲耳自此不復求仕○莊子夢飲酒者旦而)
(哭泣夢哭泣/者旦而田獵)或昏眠委翳或妄走超躐或呌號而寤或
哭泣而魘幸哉同聖時田里老安帖易牛以寶劍擊壤
勝彈鋏(龔遂傳賣劍買牛賣刀買犢○/彈鋏歸來兮食無魚馮驩事)追憐衰晉末此
土方岌嶪强偷須臾樂撫事終愁惵予雖天戮民有械
無接摺(莊子是天之戮民也注意其知進而不知止則/性命喪矣所以為戮在宥篇吾未知聖智之不)
(為桁楊/接摺也)翁今貧而浄内熱非復葉予衰極今嵗儻與鷄
夢協委蜕亦何恨吾兒已長鬛翁雖齒長我未見白可
鑷(莊子葉公子髙朝受命而夕飲氷我其内熱也歟○/謝安夢乘桓温輿行六十里見一白鷄而止○列子)
(天瑞篇孫子非汝有是天地之委蜕也○齊書髙祖恒/令左右㧞白髮隆昌王髙祖之孫年五嵗戲於床前帝)
(曰兒言我是誰荅曰大翁帝曰豈有/為人曾祖㧞白髪乎即擲去鏡鑷)祝翁尚難老生理
歸善攝乆留畏年少譏我兩呫囁束火扶路還宵明狐
兔懾蔡侯雄俊士心憭形亦諜異時能飛鞚快若五陵
俠胡為阡陌間踠足僅相躡諒能交轡語呿予不能嗋
(左思吳都賦曰土壤不足以攝生注攝持也○漢灌夫諜/罵竇嬰今日長者為壽乃效女兒曹呫囁耳語莊子形)
(成光注謂舉動便僻成光儀令人敬已也○前漢游俠/傳亡命嵗餘逢赦出郡國諸豪及長安五陵諸為氣節)
(者皆歸慕之注五陵謂長陵安陵陽陵茂陵平陵也○/班固東都賦馬踠餘足士怒未洩○嗋許劫反合也玉)
(篇張口兒呿音袪開也莊子秋水篇公孫/龍口呿而不合天運篇予口張而不能嗋)
　
　
　王荆公詩注巻二
欽定四庫全書
　王荆公詩注巻三
　　　　　　　　　　　　宋　李壁　撰
　　古詩
　　　再用前韻寄蔡天啟
蔡侯東方來取友無所挾翛翛一囊衣偶以一書笈定
林朝自炊有七或無筴時時羮藜藿鑊大苦難燮驕須
遂敢侮有甚觀駢脅(左傳僖二十三年重耳及曹/曹共公聞其駢脅欲觀之)澹然
山谷中變色未嘗輙始見類欺魄(列子見南郭子果若/欺魄焉而不可與接)
(注欺魄土人也又欺魄神/凝形䘮外物不能闚之)寒暄粗酬接從容與之語爛
漫無不涉竒經可治疾秘呪可解魘(漢文帝/除秘呪)巫醫之所
知瞽史之所業載車必百兩獨以方寸攝微言歸易悟
疾若髭赴鑷天機信卓越學等何足躐縱談及既徃每
與唐許協(莊子列禦冦三命而名諸父孰/協唐許注協同也唐堯許由)揚雄尚漢儒
韓愈真秦俠(李翶荅韓退之書還示云於賢者汲汲唯/公與不材耳云云此秦漢間尚俠行義之)
(一豪/雋耳)好大人謂狂知微迺如諜惟初造文字人惑鬼愁
懾(淮南子昔倉頡造書而天雨粟鬼夜哭髙誘曰自書/契作詐偽萌生天知其將餓故為雨粟鬼恐為文所)
(劾故/哭也)秦愚初改臯新眊仍易疊(臯說文從辛從自辠人/蹙鼻苦辛之狀秦以辠)
(似皇字改為罪○揚雄說以為古之理官決罪三日得/其宜乃行之從晶從宜亡新以為疊字從三日大盛而)
(改之為/三田)六書遂失指𨽻草矜敏㨗(前漢藝文志六體者/古文竒字篆書𨽻書)
(繆篆蟲書餘見吴長文新得顔公碑注○晉衛常/云漢興而有草書不知作者姓名至章帝時盛)誰珍
壇山刻共賞蘭亭帖東京一祭酒收拾偶予愜(歐公集/古録有)
(周穆王刻石跋語云右周穆王刻石曰吉日癸巳在今/贊皇壇山上穆王登贊皇以望臨城置壇此山遂以為)
(名○退之作石鼔時在東都歌云濯冠沐浴告祭酒如/此至寶存豈多又曰繼周八代戰争罷無人收拾理則)
(那/)少嘗妄思索老懶因退怯侯方習篆籀寸管靜嘗擪
深原道徳意助我耕且獵(揚子耕道而得道獵徳而得/徳又介甫字說序謂字聲形)
(皆有義又云教必自此始能知此者則於道徳/之意巳十九矣天啟嘗助公檢閱修字說者)昔功恐
唐捐(福不唐捐普門品/經唐捐虚設也)異味今得饁京師媚學子追師
嘗劫劫陸贏淮汴糧水僦湖海艓(莊子南榮趎贏糧○/杜詩貧窮取給行艓)
(子/)逺求而近遺如目不見睫(史記越世家齊使者說越/王曰吾不貴用智見毫毛)
(而不見/其睫也)偽鳳易恱楚真龍反驚葉(尹文子楚人握山雉/路人問何鳥欺之曰)
(鳳凰也路人曰我聞鳯凰今始見矣請買千金弗與請/加倍乃與之方欲獻之楚王經宿死路人不遑惜其千)
(金惟恨不得獻王聞之感其欲獻已厚賜之○家語/葉公好龍壁皆畫龍形真龍為降葉公見而䘮魄)聞
子再三歎往往心不厭或自逸而走或呿而不嗋或嗤
元郎漫或訿白翁囁(元結自稱浪士及有官人呼為漫/郎○李吉甫嘗謂白樂天為囁嚅)
(翁/)鑠金徒欲銷韞玉豈愁浥(鄒陽傳衆口鑠金積毀消/骨○浥醭也樂天詩廪粟)
(生醭/浥)賢愚有定分咄汝無喋喋(張釋之傳豈效/嗇夫利口喋喋)跨鞍隨
我游曵屣聫我跕(莊子曵屣而歌商頌地理志趙地/倡優女子彈絃跕躧注躡跟為跕)照
泉挹清泚跂石縁嵬嶪東陂數儵魚西崦追蛺蝶翳林
窺摶黍藉草聽批頰(爾雅注黄鳥亦名摶黍○唐人/詩娵咨批頰鳥壁剥扣頭蟲)黄
尋逺蓮鬚紅閱鄰杏靨荏苒光景流楊園忽無葉扶痾
歸未久吾見喜寜帖褰裳告我去禄仕當隨牒(隨牒謂/補選之)
(常牒不被/超擢也)蕭晨秣欵叚歸騎得追躡謂言循東路復出
西城堞行矣忍羇旅無魚勿彈鋏天閑久索驥駿足方
騰蹀(周禮天子/有十二閑)長驅忽驕矜小涴亦勿惵鵬飛九萬里
勿借風一箑溟波浩難窮勉自養鱗鬛爵禄實天械(天/械)
(出莊/子)功名為接摺寜能復與我摇漾秦淮檝附書勿辭
頻隔嵗期滿箧
　　　用前韻戲贈葉致逺直講
葉侯越著姓胄出實楚葉(楚有葉公諸梁食/采於葉僭稱公)縉雲雖云
逺冠葢傳累葉心大有所潛肩髙未嘗脅飄飄凌雲意
强禦莫能懾辟雍海環流用汝作舟檝開胷出妙義可
發矇起魘(汲黯傳如發/矇振落耳)詞如太阿鋒誰敢觸其鋏(慮蔵/用謂)
(李邕如干将莫/邪難與爭鋒)聽之心凛然難者口因嗋摶飛欲峩峩
鎩墮今跕跕(選五君詠鸞/翮有時鎩)忘情塞上馬(說苑塞上之人/其馬亡入胡中)
(人弔之則曰此安知不為福居數月/馬歸而人賀之曰此何知不為禍)適志夢中蹀若金
静無求在冶惟所挾載醪但彼惑饋漿非我諜(陶詩時/頼好事)
(人載醪祛所惑○莊子吾/食於十漿而五漿先饋)經綸安所施有寓聊自惬碁
經看在手碁訣傳滿箧(博物志堯造圍碁丹朱/善之○邯鄲淳撰碁經)坐看碁
勢打側寫碁圗貼擕持山林屐(謝靈運登/山步屐)刺擿溝港艓
一枰嘗自副當熱寜忘箑反嗤褦襶子但守一經笈(初/學)
(記載程曉伏日詩云今世褦襶子觸熱向人/家言嗤彼觸熱向人者而但自守一經笈也)亡羊等殘
生(莊子臧與榖牧/羊而俱亡其羊)朽筴何足摺歡然值手敵便與對匕
筴縱横子墮局腷膞聲出堞樵夫㢮逺擔牧奴停晏饁
旁觀各技癢竊議兒女囁所矜在得䘮聞此更心惵熟
視籠兩手徐思撚長鬛微吟靜愔愔堅坐髙帖帖未快
巖谷叟斧柯常爛浥(晉王質入山斫木見二童圍/棊坐觀之及起斧柯已爛矣)趍邊
耻局縮穿腹愁岌嶪(棊經有邊/腹關眼)或撞關以攻或覷眼而
擪或羸行伺擊或猛出追躡垂成忽破壊中斷俄連接
或外示閒暇伐事先和燮或冐突超越鼓行令震疊或
粗見形勢驅除令逺蹀或開拓疆境欲并包總攝或僅
殘尺寸如黒子著靨或横潰解散如尸僵血喋或慙如
告亡或喜如獻捷䧟敵未甘虜報仇方借俠諱輸寜斷
頭悔誤乃批頰(遯齋閒覧荆公碁品殊下每與人對局/未嘗致思隨手疾應覺其勢将敗便斂)
(之曰本圗適性忘慮反苦思勞神不如且已與葉致逺/敵手嘗贈葉詩有垂成中斷之句是知公碁不甚髙詩)
(又云諱輸悔誤是又未能忘情於一時之得䘮也○賈/誼傳淮陽王之比大諸侯僅如黒子之着面○襄公十)
(四年告亡而已無告無罪莊公三十一年齊侯來獻戎/捷○游俠傳郭解以軀耤友報仇注耤謂借助也○蜀)
(志嚴顔有斷頭将軍無降将軍○/五代優人敬新磨戯批莊宗頰)終朝已罷精既夜未
交睫翻然悟且歎此何宜劫劫孟軻惡妨行陶侃懲廢
業揚雄有前言韋曜存往牒(陶侃傳諸參佐談戲廢事/命取博具投之江○揚子)
(焉事博乎○吴韋曜傳時蔡穎亦在東宫/性好博奕太子和以為旡益命曜論之)晉臣抑帝手
捘侯何啻涉冶城子争道拒父乃如輙争也實逆徳豈
如私鬬怯(杜預傳晉武帝與中書令張華圍棋間預表/適至華推枰歛手曰陛下聖明神武國富兵)
(强吴之荒滛驕虚宜亟討之○定公八年晉侯盟于剸/澤趙簡子曰羣臣誰敢盟衛君者涉佗成何曰我能盟)
(之衛人請執牛耳成何曰衛吾温原也焉得眎諸侯将/揷涉佗捘衛侯之手及腕衛侯怒注云捘擠也血至腕)
(捘子對反○王導常共子恱奕棋争道○衛出公輙拒/其父莊公蒯聵事見哀公十五年○越語范蠡云勇者)
(逆徳争者事之末也○/商君傳民怯於私鬬)藝成况窮苦此殆天所厭如今
劉與李倫等安可躐試令取一毫亦乏寸金鑷(比丘鼻/毛被俗)
(譏嫌白佛/佛令蓄鑷)以此待君子未與回參協操具投諸江道耕
而徳獵
　　　白鶴吟示覺海元公(余於臨川得公此詩刻本/有跋在後今附于此白鶴)
　　　　(吟留鍾山覺海之詩也先是講僧行詳與公/交舊公延居山中詳有經論每以善辯為名)
　　　　(毁訾禪宗先師普覺奄化西菴而覺海孤立/詳益驕傲師弗之争屢求退菴席公固留不)
　　　　(可寤詳譎妄遂逐詳而留師乃作是詩焉白/鶴譬覺海也紅鶴行詳也長松普覺也覧是)
　　　　(詩者即知公與二師方外之契不為不厚矣/景齊久蔵其本今命工刻石兼書其所以云)
白鶴聲可憐紅鶴聲可惡白鶴静無匹紅鶴喧無數白
鶴招不來紅鶴揮不去長松受穢死乃以紅鶴故北山
道人曰美者自美吾何為而喜惡者自惡吾何為而怒
去自去耳吾何闕而追來自來耳吾何妨而拒吾豈厭
喧而求静吾豈好丹而非素汝謂松死吾無依邪吾方
捨隂而坐露(江淹傳好丹而/非素論文章也)
　　　示安大師
道人深北山為家宴坐白露眠蒼霞手扶梲杖雖老矣
(禰衡傳手持三尺梲杖以杖/箠地大罵曹操梲他活切)走險尚可追麏麚(楚詞白/鹿麏麚)
(兮或騰或倚麕/鹿屬麚牡鹿)踞堂俯視何所有窈窕樛木垂榠楂(樛/木)
(詩注木下曲曰樛廣志曰榠楂其子甚酢出/西方内則云柤梨曰攢之榠楂一名蠻楂)深尋石路
仍有栗持以饋我因烹茶
　　　示寶覺
宿雨轉歊煩朝雲擁清逈蕭蕭碧栁輭脉脉紅蕖靚黙
卧如有懐荒乘豈無興幽人適過我共取墻隂徑
　　　定林示道原
昨登定林山俯視東南陔但見一方白莫知所從來濕
銀注寒晶奩以青培堆迢迢晻靄中疑有白玉臺是夕
清風興煩雲豁然開嫦娥攀桂枝顧景久徘徊杖藜忽
髙秋陳迹與子陪壯觀非復昔平蕪夜莓苔
　　　我所思寄黄吉甫
我所思兮在彭蠡一奩寒晶徑千里(一奩言鏡奩也退/之月蝕詩徑圎千)
(里納汝腹此/言湖之濶也)天低紺􁇨風静止月澹星渟尤可喜亦復
可憐波浪起琉璃崩㠌湧巔絫萬斛之舟簸一葦超邑
越都如歴指岸沙雪積山雲委雲半飛泉挂龍尾跳空
散作平地水牛乳芳甘那得比蘿蔦㝠㝠䕃演迤稍上
尋源出竒詭像圖釋迦祠老子(釋迦佛名浄政王太子/入雪山修道證果老子)
(即周柱史/老聃也)臺殿晻靄相重累石槽環除逗清泚松竹靚
深無虎虺其徒翛然棄塵滓雖未應真終適巳(天台賦/應真飛)
(錫以躡虚注謂得真道之人○/荘周傳其言汪洋自恣以適巳)黄侯可與談妙理視棄
榮官猶弊屣每採紫芝求石髓我欲從之勌游徙榖城
公孫能若此(榖城公孫/謂黃也)五老聞之當啟齒寄聲五老吾
念爾相見無時老将死(郭璞㳺仙詩粲然啟玉/齒○廬山有五老峯)
　　　寄朱昌叔(楚公有三女皆公女弟也次適朱/明之仕至大理少卿昌叔其字也)
西安春風花幾樹花邊飲酒今何處一盃塞上看黄雲
萬里寄聲無鴈去世事紛紛洗更新老來空得滿衣塵
青山欲買江南宅歸去相招有此身(李白晚嵗至姑孰/恱謝家青山有終)
(焉之志又劉鞏詩莫驚此度歸來晚買得西山正值春/言晚應欲相依也下又有寄昌叔七言詩云買宅相招)
(亦本謀指/此句也)
　　　與僧道昇二首
昇也初見我膚腴仍潔白今何苦而老手脚皴以黒聞
有道人者於今號禪伯嬲汝以一句西歸瘦如腊(隋史/志釋)
(迦之苦行也諸外道邪人並來嬲惱/以亂其心而不能得嬲奴了切惱也)汝觀青青枝嵗寒
好顔色此松亦有心豈問庭前柏(庭前柏樹子趙/州和尚禪話)
　　　其二
跋陁羅師能幻物(跋陁婆羅此云賢守守/䕶賢徳復守䕶衆生)幻穢為浄
持幻佛佛幻諸天以戯之幢幡香果助設施茫然悔欲
除所幻還為幻佛力所持佛天與汝本無間汝今何㳟
昔何慢十方世界本來空受記豈非遭佛幻(佛幻維摩/受記事又)
(楞嚴經第五巻不取无非幻非幻/尚不生幻法云何立是名妙蓮華)
　　　贈彭器資(器資名汝礪饒州鄱陽人治平二年/進士第一公早所厚晚立朝風節彌)
　　　　(邵無所左右贈詩時器資/未入朝後以公薦而用)
鄱水滔天竟東注氣澤所鍾賢可慕文章浩𣺌足波瀾
行義迢迢有歸處中江秋浸兩崖間遡洄與我相往還
我挹其清乆未竭復得縱觀於波瀾放言深入妙雲海
示我仙聖本所寰楞伽我亦見髣髴嵗晚所悲行路難
(楞伽乃海上山下瞰大海佛說此經時指/海為喻○佛書言難行能行難忍能忍)
　　　贈王居士
武林王居士與子俱學佛以財供佛事不自費一物(經/言)
(布施汝者不名福田供養汝者墮三惡道意謂以財作/佛事止為有漏之因耳又疑財本身外之物取其了此)
(理而/不吝)
　　　贈李士雲
李子山水人而常寓城郭毫端出窈窕心手初不著我
聞大梵天擎跨雞孔雀執鈴揚赤幡浩刼浄無作佳哉
子能圗可以慰寂寞相與驗其真他年在寥廓(洪昉禪/師傳天)
(中物皆自然化生若念食時七寳器盛食即至若念衣/時寶衣亦至昉既覩竒異備言其所見乃畫為屏風凡)
(二十四扇/觀者驚駭)
　
　
　
　
　
　
　
　
　
　
　
　
　
　王荆公詩注巻三
欽定四庫全書
　王荆公詩注巻四
　　　　　　　　　　　　宋　李壁　撰
　　古詩
　　　題半山寺壁二首(半山報寜禪寺公故宅也由/東門至蔣山此為半道故以)
　　　　(半山為名其地亦名白塘舊以地卑積水為/患公卜居乃鑿渠決水以通城河元豐七年)
　　　　(公以病聞神宗遣國醫診視既愈乃請以宅/為寺因賜額為報寜禪寺寺西有培塿乃荆)
　　　　(公决渠積土之地又按續建康志半山寺即/公故宅也再罷政以使相判金陵到任即納)
　　　　(節固辭同平章事改左僕射未幾又懇求宫/觀累表得㑹靈觀使築第於白下門外去城)
　　　　(七里去蔣山亦七里平日乘一驢從數僮游/諸寺欲入城則乘小舫泛湖溝以行盖未嘗)
　　　　(乘馬與肩輿所居之地四無人家其宅僅蔽/風雨又不設垣牆望之若逆旅之舎有勸築)
　　　　(垣輙不荅元豐之末公被疾奏捨此宅為寺/有㫖賜名報寜既而疾愈稅城中屋以居不)
　　　　(復造宅父老曰今江寜縣治後廢惠/民藥局其地即公城中所稅之宅也)
我行天即雨我止雨還住雨豈為我行邂逅與相遇
　　　其二
寒時暖處坐熱時涼處行衆生不異佛佛即是衆生(華/嚴)
(經心佛與衆生/是三無差别)
　　　定林寺(按定林有上下二寺上定林寺舊基在/蔣山應潮井後按建康實録上定林寺)
　　　　(宋元嘉十六年禪師竺法秀造在下定林之/後乾道間僧善鑑重建下定林寺在蒋山寶)
　　　　(公塔西北按塔寺記宋元嘉元年又置下定/林寺東去縣一十五里南史何嗣入鍾山定)
　　　　(林寺閱内典齊東昏侯嘗至定林寺有沙門/老病不能去命左右射之百箭俱發二事但)
　　　　(云定林寺/不分上下)
衆木凛交覆孤泉静横分楚老一枝笻於此傲人羣城
市少美蔬想今困惔焚且凴東南風(南一/作北)持寄嶺頭雲
(談藪陶𢎞景隠居華陽髙祖問之曰山中何所有𢎞景/賦詩荅之曰山中何所有嶺上多白雲但可自怡恱不)
(堪持/贈君)
　　　題定林壁(定林又有菴公嘗讀書/於此此詩必題菴壁也)
定林自有主我為林下客客主各有心還能共岑寂
　　　移桃花示俞秀老(潘子真詩話云俞紫芝字秀/老喜作詩人未知之荆公愛)
　　　　(焉手冩其一聫有時俗事不稱意無限好山/都上心於所持扇衆始異焉弟清老亦脩潔)
　　　　(可喜俱從/山谷游)
舎南舎北皆種桃東風一吹數尺髙枝柯蔫綿花爛漫
美錦千兩敷亭臯(閔公二年重錦三十兩注以二丈/䨇行故曰兩三十兩三十匹也)晴
溝漲春緑周遭俯視紅影移漁舠山前邂逅武陵客水
際髣髴秦人逃(淵明桃花源記武陵人捕魚忽逢桃花林/夾岸繽紛山有小口彷彿若有光便捨)
(船從口入男女衣着悉如外人自云先世世/避秦時亂來此遂與外人間隔問今是何)攀條弄芳畏
晼晚已見黍雪盤中毛(家語孔子侍宴於魯哀公賜之/桃與黍仲尼先飯黍而後噉桃)
(哀公曰黍以雪桃也對曰丘知之矣夫黍五榖之/長而桃為下君子以賤雪貴不聞以貴雪賤也)仙人
愛杏令虎守百年終屬樵蘇手(葛洪神仙傳董奉居廬/山治人疾不取貲使愈)
(者人植杏五株數年成林奉乃作倉宣言人買杏者不/湏來報但一器杏償一器稲人有欺者猛獸輙逐之所)
(積稲復以施人余嘗至杏林故地即今/太一觀是也○樵取木也蘇取草也)我衰此果復易
朽蟲來食根那復久瑶池紺絶誰見有(瑶池謂蟠桃言/其說荒唐也)
更值花時且追酒君能酩酊相隨否(古詩言服藥求神/仙多為藥所誤不)
(如飲美酒被服紈/與素亦此意也)
　　　對棊與道源至草堂寺
北風吹人不可出清坐且可與君棊明朝投局日未晚
從此亦復不吟詩
　　　書八功德水菴(詳見八功/德水注)
幽獨若可厭真實為可喜見山不礙目聞水不逆耳翛
然無所為自得而巳矣(言見山聞水黙與/意㑹豈復有礙哉)
　　　放魚
捉魚淺水中投置最深處當暑脫煎熬翛然泳而去豈
無良庖者可使供匕箸物我皆畏苦捨之寜啖茹(陸璣/草木)
(蟲魚疏遼東梁水魴特肥美語曰居就粮梁水魴鱮似/魴而頭大魚之不美者故里諺曰網魚得鱮不如啖茹)
　　　霾風
霾風摧萬物暴雨膏九州卉花何其多天闕亦巳稠(天/闕)
(建康山名/即牛首山)白日不照見乾坤莽悲愁時也獨奈何我歌
無有求
　　　偶書
惠施說萬物槃特忘一句寄語讀書人呶呶非勝處(莊/子)
(惠施多方其書五車○楞嚴經周利槃特迦此云蛇奴/善見律又翻為路傍生有長者女滛奔他國思唁父母)
(中路生子因以為名或云過去世曽生蛇中其身隠然/有文如蛇或云禱扵蛇神而生故云蛇奴曽為大法師)
(有五百弟子祕吝佛法不肯教人得暗鈍報以宿善故/遇佛出家五百比丘同授一偈經九十日不記隻字又)
(說其兄盤伽先巳得度而槃特賦性愚鈍為兄所逐出/門涕泣如來知其根熟付與掃箒日使掃地教誦掃箒)
(二字得前忘後得後忘前思惟日久因有發明曰掃除/喻八正道塵糞喻三毒垢掃箒義者正謂是矣乃令住)
(閴静處端坐正意調出入息由心散亂一句伽佗不能/記憶且數鼻中出入息風入息為首曰入息一出息二)
(從一至十周而復始先入後出順生數先出後入順死/數一生一滅循環無端微細窮盡生滅無從息風亦空)
(心亡分别豁然開悟見息實相/本一妙明圎常之性乃成無學)
　　　即事二首
雲從鍾山起却入鍾山去借問山中人雲今在何處
　　　其二
雲從無心來還向無心去無心無處尋莫覓無心處(禪/歌)
(莫道無心便為道無心猶隔一重/闗又大智發於心心於何處尋)
　　　擬寒山拾得二十首
牛若不穿鼻豈肯推人磨馬若不絡頭隨宜而起卧乾
地終不涴平地終不墮擾擾受輪迴秪縁疑這箇(荘子/秋水)
(北海若曰牛馬四足是謂天絡馬首穿牛鼻是謂人乾/地平地說境不涴不墮說自心也又心經疏云本圓自)
(住體同太虚垢本何依淨從/何立○寒山詩不省這箇意)
　　　其二
我曾為牛馬見草豆歡喜又曾為女人歡喜見男子我
若真是我秪合長如此若好惡不定應知為物使堂堂
大丈夫莫認物為已(此言結習易染雖宿命所好今生/猶戀着也○小人役於物為物使)
(也故楞嚴云若能轉物即同如來○圓覺經/譬如有人認賊為子其家財寶終不成就)
　　　其三
凡夫當夢時眼見種種色此非作故有亦非求故獲不
知今是夢道我能蓄積貪求復守護嘗怕水火賊既覺
方自悟本空無所得死生如覺夢此理甚明白(圓覺經/善男子)
(此無明者非實有體如夢中人夢時非無及至於醒了/無所得○圓覺經生死湼槃猶如昨夢善男子如昨夢)
(故當知生死及與湼槃無起無滅俗人夢/覺始知其空而不知世間諸縁亦皆夢也)
　　　其四
風吹瓦墮屋正打破我頭瓦亦自破碎豈但我血流(莊/子)
(逹生篇復讎者不折鏌干雖有忮/心者不怨飄瓦注由瓦無情故)我終不嗔渠此瓦不
自由衆生造衆惡亦有一機抽渠不知此機故自認愆
尤此但可哀憐勸令真正脩豈可自迷悶與渠作寃讎
(楞嚴經雖見諸根動要以一機抽○寶積經煩惱性是/佛境界觀煩惱性空是正修行○迷悶謂不識自心也)
(○僧問慶諸禪師西來意師曰空中一片石/㑹麽曰不㑹師曰賴汝不㑹㑹即打破你頭)
　　　其五
若言夢是空覺後應無記若言夢非空應有真實事燔
燒陽自招沉溺隂自致念汝嘗驚魘豈知安穩睡(列子/陰氣)
(壯則夢涉大水而恐懼陽氣壮則夢渉大火而燔焫又/浮虛為疾者則夢揚沉實為疾者則夢溺然詩意非列)
(子所指也遺教經云黒蛇藏汝室睡/當以持戒之鈎早併除之即可安眠)
　　　其六
人人有這箇這箇没量大(馬祖語亮坐主有曰從生從/死只是這箇南泉語黄蘖運)
(曰長老身才没量/大笠子大小生)坐也坐不定走也跳不過鋸也觧不
斷鎚也打不破作馬便搭鞍作牛便推磨若問無眼人
這箇是什麽便遭伊纒繞鬼窟裏忍餓(僧問南泉只如/亡僧遷化向甚)
(麽處去荅云東家作牛西家作馬又問/意㫖如何荅云遇騎即騎遇下即下)
　　　其七
我讀萬巻書識盡天下理智者渠自知愚者誰信爾竒
哉閒道人跳出三句裏獨悟自根本不從他處起(禪宗/論雲)
(門有三種語其一為隨波逐浪句謂隨物應機不主故/常其二為截斷衆流句謂超出言外非情識所到其三)
(為函葢乾坤句謂泯然皆契無/間可伺其深淺以是為序云)
　　　其八
幸身無事時種種妄思量張三袴口窄李四㡌簷長失
脚落地獄將身投鑊湯誰知受熱惱却不解思凉(言人/不能)
(破妄歸真滅去衆念死受諸苦皆/由此也是猶執熱而不以濯也)
　　　其九
有一即有二有三即有四一二三四五有亦何妨事如
火能燒手要須方便智若未解傳薪何須學鑽燧(白雲/端禪)
(師云一二三四五剩得大多六七八九十却少些子作/麽生向定盤星上秤得恰好去大衆到頭霜夜月任運)
(落前溪○荘子指窮於為/薪火傳也不知其盡也)
　　　其十
昨日見張三嫌他不守巳歸來自悔責分别亦非理今
日見張三分别心復起若除此惡習佛法無多子
　　　其十一
傀儡秪一機種種没根㘽被我入棚中昨日親看來方
知棚外人擾擾一場獃終日受伊謾更被索錢財(樂府/雜録)
(傀儡起漢平城之圍○心役於五根亦猶傀儡為人牽/掣僧問如何是第三句臨濟師曰看取棚頭㺯傀儡抽)
(牽全藉/裏邊人)
　　　其十二
李生坦蕩蕩所見實竒哉問渠前世事荅我燒炭來炭
成能然火火過却成灰灰成即是土隨意立根栽(李生/指士)
(雲也○圎覺經譬如鑽火兩木相因火出木盡灰飛煙/滅以幻修幻亦復如是又偈云如木中生火木盡火還)
(滅覺即無漸次/方便亦如是)
　　　其十三
衆生若有我我何能度脫衆生若無我巳死應不活衆
生不了此便聼佛與奪我無我不二四天王獻鉢(維摩/經加)
(旃延問疾維摩云於我無我而不二是無我義注小乘/以封我為累故尊於無我無我既尊則於我為二大乘)
(是非齊㫖二者不殊為無我義也○四天王各獻一鉢/於佛佛以手疊鉢曰一即四四即一又諸經要集云佛)
(将成道無食器四天王各獻一鉢即石鉢佛總受之以/表平等佛以四鉢按之為一四鉢仍現比丘不許用此)
(恐與佛等石鉢/帝青寳鉢也)
　　　其十四
莫嫌張三惡莫愛李四好既徃念即晚未來思又早見
之亦何有歘然如電掃惡既是磨滅好亦難長保若令
好與惡可積如財寶自始而至今有幾許煩惱
　　　其十五
失志難作福得勢易造罪苦即念快樂樂即生貪愛無
苦亦無樂無明亦無昧不屬三界中亦非三界外(佛書/言世)
(間凡富貴人及諸天龍鬼神具大威力者脩無上道難/造種種業易所發菩提心旋發旋忘如飽滿人厭棄飲)
(食所作福業舉意便成如一滴水流入世間即為江河/是故佛說此等深可畏怖○志公歌任縱横沒忌諱長)
(在人間不居世運用不離/聲色中歴劫何曽暫抛棄)
　　　其十六
打賊賊恐怖看客客喜歡亦有客是賊切莫受伊謾樂
哉貧兒家無事役心肝既無賊可打豈有客須看(古宿/語客)
(來則接賊來則打○瑞岩常自呼主人翁惺惺/着莫受人謾○賊不打貧兒家祗林和尚語)
　　　其十七
有一種貧兒不能自營生若不作客走即須隨賊行復
有一種貧常時腹彭亨若有亦不畜若無亦不營(寒巖/子詩)
(世有一種人不惡又不善不識主人翁隨客處處轉因/循過時光渾是癡肉臠雖有一靈臺何殊客作漢○漳)
(州羅漢和尚歌袒膞當胷打一拳直至如今/常快活只聞肚裏飽彭亨更不東西去持鉢)
　　　其十八
汝無名髙者以見利貪叨汝無行實者以取著名髙行
實尚非實利名豈堅牢一朝投土窟魂魄散逃逃(汝見/利貪)
(叨故無名髙汝取/著名髙故無行實)
　　　其十九
勇有孟施舎能無懼而已若人學佛法勇亦當如此休
來講下坐莫入禪門裏但能一切捨管取佛歡喜(圎覺/經一)
(切衆生能捨諸欲及除憎愛永斷輪廽勤/求如來圎覺境界於清浄心便得開悟)
　　　其二十
利瞋汝刀山濁愛汝灰河汝癡分别心即汝琰魔羅圎
成但一性一切法依他徧了一切法不如且頭陀(心不/離癡)
(即是魔境琰羅即閻羅之類也見地蔵十輪經○瞋譬/則刀山也愛譬則灰河也○佛經三性圓成實性依他)
(起性徧計性○選李善注頭/陀斗藪也言斗藪煩惱也)
　　　自遣
閉户欲推愁愁終不肯去厎事春風來留愁愁不住(庾/信)
(集攻許愁城終不破盪許愁城終不開閉户欲/推愁愁終不肯去深蔵欲避愁愁巳知人處)
　　　自喻
岸凉竹娟娟水浄菱帖帖鰕摇浮游鬚魚鼓嬉戲鬛釋
杖聊一愒褰裳如可涉自喻適志歟翻然夢中蝶
　　　古意
采芝天門山寒露浄毛骨帝青九萬里空洞無一物(華/嚴)
(經帝青珠帝釋所寶玩此言天九萬里盡為青帝色也/○周顗傳指腹謂王導曰此中空洞無物足容君軰數)
(百/人)傾河畧西南晶射河鼓没(晶精光也牽牛/之北為河鼓)蓬萊眼中
見人世歎超忽(麻姑云接待以來巳見東海三為/桑田向到蓬萊水又淺於徃者)當時
棄桃核聞巳撐月窟且當呼阿環乘興㺯溟渤(王母傳/命侍女)
(取桃以玉盤盛七枚四與武帝食母自食三帝欲收核/種之母曰此桃三千嵗一實中土地薄種之不生○王)
(母降漢宫遣侍女與上元夫人書云云客主對坐悒悒/不樂夫人可暫來否若能屈駕當停相須一時頃侍女)
(回上元荅云阿環再拜上問起居逺隔絳河擾以官事/遂替顔色近五千年世多指阿環為王母今㨿此則上)
(元夫人亦/名阿環也)
　　　吾心
吾心童稚時不見一物好意言有妙理獨恨知不早初
聞守善死頗復吝肝腦中稍歴艱危悟身非所保猶然
謂俗學有指當窮討晩知童稚心自足可忘老(詩意若/悟萬法)
(本空形骸肝腦非所吝也/○荘子宋榮子猶然笑之)
　　　無營
無營固無尤多與亦多悔物隨擾擾集道與翛然㑹墨
翟真自苦莊周吾所愛萬物莫足歸此言猶有在
　　　病起
稚金敷新涼老火灺殘濁桃枝煗淟涊散髪晞曉捉煩
痾脫然醒浄若遺身覺移榻欹獨眠欣佳恐難數(淟涊/穢濁)
(也晞乾也○孫休詔諸卿尚書可共/咨度務取便佳公所用欣佳亦類此)
　　　獨歸
鍾山獨歸雨微㝠稻畦夾岡半黄青陂農心知水未足
看雲倚木車不停悲哉作勞亦巳乆暮歌如哭難為聽
而我官閒幸無事北窗枕簟風泠泠於時荷花擁翠葢
細浪嬲雪千娉婷誰能欹眠共此樂秋港雖淺可揚舲
(前人固以荷花比婦人矣/但不若公語之清婉也)
　　　獨卧有懐
午鳩鳴春隂獨卧林壑静微雲過一雨淅瀝生晩聽紅
緑紛在眼流芳與時競有懐無與言佇立鍾山暝
　　　無動
無動行善行無明流有流種種生住滅念念聞思修終
不與法縛亦不著僧裘(華嚴經起信抄中善行非福行/不動行无明流煩惱流欲有流)
(又四相生住滅○首楞嚴經我於彼佛發菩提心彼佛/教我從聞思修入三摩地圓覺經不與法縳不求法脫)
　　　夢
知世如夢無所求無所求心普空寂還似夢中隨夢境
成就河沙夢功徳
　　　車載板二首(鬼車不祥鳥也/一名車載板)
荒哉我中園珍果所不産朝暮惟有鳥自呼車載板楚
人聞此聲莫不笑而莞而我更歌呼與之相往返視遇
若搏黍好音而睍睆攘攘生死夢久知無可揀物弊則
歸土吾歸其不晚歸歟汝隨我可相蒿里挽(法雲秀公/云平生生)
(死夢三者无可揀然要推知先後○崔豹古今注薤露/蒿里並䘮歌出田横門人横自殺門人傷之悲歌言人)
(命如薤上之露易晞滅亦謂人死魂精歸于蒿里薤/露送王公貴人蒿里送士大夫庻人使挽柩者歌之)
　　　其二
鳥有車載板朝暮嘗一至世傳鵩似鴞而此與鴞似唯
能預人死以此有名字疑即賈長沙當時所遭值洛陽
多少年擾擾經世意粗聞方外語便釋形骸累吾衰久
捐書放浪無復事尚自不見我安知汝為異憐汝好毛
羽言音亦清麗胡為大多知不黙而見忌楚人既憎汝
彈射將汝利且長隨我游吾不汝羮胾(賈誼傳有鵩飛/入誼舎鵩似鴞)
(不祥鳥也○荀子今夫猩猩亦二足而毛也/然而君子啜其羮食其胾○捐書出莊子)
　　　跋黄魯直畫
江南黄䳺飛滿野徐熈畫此何為者百年幅紙無所直
公每玩之常在把(䳺鳥含切說/文䳺鶉屬也)
　　　過楊德逢莊
擕僧出西路日宴昧所投循河望積穀一飽覺易謀稚
子舉桉出咄嗟見盤羞飯新秔有香煮菜㫖且柔(内則/甘㫖)
(柔/􁇨)暮從秀巖歸秣蹇得少留捧腹笑相語果然無所求
(史記司馬季主捧腹大笑○莊/子腹猶果然注飽貌也果音顆)
　
　
　
　
　
　
　
　
　
　
　
　
　
　
　
　王荆公詩注卷四
欽定四庫全書
　王荆公詩注巻五
　　　　　　　　　　　　　宋　李壁　撰
　　古詩
　　　秋熱(余在臨川得此詩石本一僧跋云元豐末/公居金陵秦淮小宅甚熱中折松枝架欄)
　　　　(禦暑因有此作按元豐末公以前宰相奉祠/居處之陋乃至此今之崇飾第宅者視此得)
　　　　(無愧/乎)
火騰為虐不可摧屋窄無所逃吾骸織蘆編竹繼櫩宇
架以松櫟之條枚豈惟賔至得清坐因有餘地蘇陪臺
(左昭公七年若從有司是無所執/逃臣也逃而舎之是無陪臺也)愆陽陵秋更暴横焮
我欲作昆明灰金流玉熠何足怪(月蝕詩金鑠水銀/流玉熠丹砂焦)鳥
焚魚爛為可哀憶我少年亦值此翛然但以書自埋(張/祐)
(詩萬巻書/中死便埋)老衰奄奄氣易奪撫巻豈復能低回西風忽
送中夜濕六合一氣窰新開簾窗幕户便防冷且恐霰
雪相隨來(盧仝詩憶昔堯為天十日燒九/州六合烘為窰○焮注炙也)
　　　秋早
暮尋蔡墩西(按建康志載境内有蔡伯喈讀書臺/公所稱蔡墩恐即是蔡讀書臺也)獨覺
秋尚早山路葩卉繁野田風日好禪林烏未泊經屋塵
未掃蠻藤五花簟復足休吾老
　　　同沈道原遊八功徳水
寒雲静如癡寒月慘如戚解鞍寒山中共坐寒水側新
甘出短綆一酌煩可滌仰攀青青枝木醴何所直(建康/志陳)
(後主時覆舟山蔣山松柏林冬月常出木醴後主以為/甘露之瑞俗呼為雀餳今功德水亦在蔣山此言新甘)
(可貴木醴/不足道也)
　　　望鍾山
佇立望鍾山陽春更蕭瑟暮尋北郭歸故遶東岡出
　　　思北山(北山即鍾山周顒隠處/孔稚圭作北山移文)
日日思北山而今北山去寄語白蓮菴迎我青松路(建/康)
(宋熙寺西百餘步有/白蓮菴䇿禪師所居)
　　　上南岡
暮塢屋荒涼寒陂水清淺捐書息微倦委轡隨小蹇偶
攀黄黄栁却望青青巘幽尋復有興未覺西林緬
　　　謝公墩(墩在公所捨宅報寜禪寺後/余嘗至其處特一土骨堆耳)
走馬白下門投鞭謝公墩昔人不可見故物尚或存問
樵樵不知問牧牧不言摩挲蒼苔石㸃檢屐齒痕想此
絓長檣(左氏縿絓/於木而止)想此倚短轅想此玩雲月狼藉盤與
樽井逕亦巳没漫然禾黍村摧藏羊曇骨(羊曇太山人/知名士謝安)
(甥也特為/安所愛重)放浪李白魂亦巳同山丘緬懐蒔蘭蓀小草
戲陳迹甘棠詠遺恩(安至新城築埭於城北後/人追思之名為召伯埭)萬事付
鬼籙恥榮何足論天機自開闔人理孰畔援公色無喜
懼儻知禍福根涕淚對桓伊暮年無乃昏(桓温陳兵新/亭将移晉祚)
(呼安及王坦之欲害之坦之甚懼安神色不變○帝嘗/召伊飲安侍坐帝命伊吹笛伊又撫筝歌怨詩曰忠信)
(事不顯乃有見疑患為安發也安泣下沾衿越席就之/捋其鬚曰使君於此不凡帝有愧色詩言安不懾於元)
(桓而垂涕於讒者似/未能一視禍福也)
　　　秋夜泛舟
池塹秋水浄扁舟遡涼飈的皪荷上珠俯映疎星摇深
尋畏魚淰中路且回橈㝠㝠菰蒲中乃復有驚跳(禮運/龍以)
(為畜故魚鮪不淰注淰之言閃也魚鮪從龍者龍既來/為人之畜故其屬見人不淰然驚走也○回橈不欲魚)
(之驚也乃自有跳於/菰蒲者書一時之適)
　　　和耿天隲同遊定林寺
道人深閉門二客來不速攝衣負朝暄一笑皆捧腹逍
遥煙中䇿放浪塵外躅晤言或世間誰謂非絶俗
　　　次韻約之謝惠詩
魚跳桑栁隂鳥落蒲葦側已無谿姑祠何有江令宅(谿/姑)
(對江令公於古詩亦求工如此○按輿地志言青谿岸/側有神祠世謂青谿姑南朝時有靈異舊傳隋平陳張)
(麗華孔貴嬪死於此今祠像有三婦人葢谿姑與二妃/也建康志遂指谿姑為麗華誤矣○江令宅見招約之)
(職方/注)故人耽田里老脫尚方舄(王喬傳自縣詣臺朝輙/有雙鳬從南飛來帝令)
(舉羅張之但得一雙舄焉乃詔尚方/識視則四年中所賜尚書官屬履也)開亭捐百金於此
掃塵迹地偏人罕至心逺境常寂(陶詩心逺地自偏公/析而用之似為之疏)
(解/也)我行西州旋稅駕候顔色相隨望南山水際因一息
公時指岸木謂此可尋尺伐之營中沚持用自怡懌懽
言俟其成邀我堂上食百憂每多違一諾還自惕春風
櫩楹新坐久膝前席翛然忘故約北郭疑有適長謡舒
永懐佇想對以臆摛辭甚有理竊比書石鷁(僖公十五/年隕石於)
(宋五六鷁退飛過宋都傳曰隕石于/宋五隕星也六鷁退飛過宋都風也)知公不我欺把玩
果心惻嘉肴既夙設麗藻仍虚擲左車公自迎右券吾
敢責(信陵君遺侯生不受乃置酒大㑹公子從車騎虚/左迎侯生侯生坐於公子上不讓欲以觀公子公)
(子執轡愈㳟○史記平原/君傳亊成操右劵以責)聞說芼羮臛(說文臛/肉羮)芬香出
鄰壁婦休機杼事兒失刀槧職(師古曰削者以刀削簡/牘○揚子古之槧人也)
何膠膠擾擾而紛紛籍籍擕持欲一往繼此方如織元
龍但髙卧司馬勿親滌(元龍卧見次韻郭子儀注○相/如傳與傭保雜作滌器於市中)
㡬能孩童舊握手皆鬢白有興即扳聨東阡與南陌(扳/聫)
(一作/聨鑣)
　　　次韻舎弟江上
岸紅歸欲稠渚緑合猶晚晴沙上屐輕暖水隨帆逺吹
波戲魚動掠葉飛禽返著意覓幽蹊桃花悮劉阮(搜神/記劉)
(晨阮肇入天台迷不得返經十三日飢甚遥望山上有/桃熟遂躋險援葛至其下噉數枚飢止體充下山取水)
(見一杯流下有胡麻焉乃相謂此近人矣遂度山見一/大溪溪邊有二女子色甚美見二人持杯便笑曰劉阮)
(二郎投向杯來劉阮驚二女欣然曰來何晚耶因邀還/家至十日求還苦留半年女遂相送指示還路鄉邑零)
(落已七世矣㨿事/止是桃實非桃花)
　　　酬王濬賢良松泉二詩(此即萬宗泉也公嘗作/記云僧道光得泉之三)
　　　　(年直嵗善端治屋龍井之西北發土得汍泉/二萬宗命溝井而合焉東為二池池各有溝)
　　　　(注于南池而東南其餘水以溉山麓之田既/甃善端請名余為名其泉曰萬宗云熙寜十)
　　　　(年十二月十二日臨川王某/記時公以㑹靈觀使家居)
世傳壽可三松倒(下元夫人語封陟能使君/壽倒三松見太平廣記)此語難為
常人道人能百嵗自古稀松得千年未為老我移兩松
苦不早豈望見渠身合抱但怜衆木總漂揺顔色青青
終自保兔絲伏苓㑹當有邂逅食之能壽考不知篝火
定何人且看森垂覆荒草(史記龜筴傳伏苓者在兔絲/之下状如飛鳥之形新雨已)
(天清靜無風以夜捎兔絲去之即以篝火燭此地火滅/即記其處以新布四丈環置之明即掘取之入地四尺)
(至七尺/得矣)君詩愛我亦古意秀眉昔比南山栲復謂留侯
不及我人或笑君無白皂求僊辟榖彼誠悮未見赤松
飢已槁(張良傳願棄人間事欲從赤松子游耳/乃學道欲輕舉辟榖事見史記本傳)豈如强
飯適志游封植蒼官䕃華皓赤松復自無特操(荘子何/其無特)
(操/歟)上下隨煙何慅慅(慅音草劉向列仙傳赤松子嘗止/西王母石室中隨風雨上下詩言)
(煙必别/有出處)蒼官受命與舜同(樊宗師絳州園/林記松名蒼官)真可從之忘
髪縞詩雖祝我以再黒積雪巳多安可掃試問蒼官值
嵗寒戴白孰與蒼然好
　　　其二
宋興古刹今長干(宋興寺名長干見/次韻酹朱昌叔注)靈曜臺殿荒檀欒
(左思吴都賦/檀欒嬗娟)二泉相望棄不渫西泉尚累三石槃其流
散漫為沮洳稍集小礫生微瀾東泉土梗久蔽塞穿治
乃見甃甓完道人慈哀波汲逺溝蕩取土合兩山山前
灌輸各自足轆轤轉罷井口閒取遥比甘覺近美與舊
争冽知新寒爞爞夏秋百源乾抱甕復道愁蹣跚疾傾
横逗勢未足嗟此善利何時殫慮長易脆有大檀(大檀/謂施)
(者/)伐堅匡廬窟孱顔金多匠手肯出巧風水千里焉知
難没羽之虎行林間(韓詩外傳楚熊渠子夜行見寝石/以為伏虎彎弓而射之没金飲羽)
(下眎知其石也因/復射之矢摧無迹)籜龍失職因藏跧(籜龍意亦取竹杖/投葛陂化龍事)
循除静投悲瑟瑟映瓦微見清潺潺三年營之一日就
有口共以成為懽論功信可侈後觀何似當年萬竹蟠
(杜詩白帝城西萬竹/蟠接筒引水喉不乾)
　(補注溝蕩周禮地/官稻人以溝蕩水)
　　　荅俞秀老
諸偶縁安有實相非相偶雖神如季咸終亦失而走(莊/子)
(鄭有神巫曰季咸知人之死生禍福期/以嵗月旬日若神鄭人見之皆棄而走)
　　　清涼寺送王彦魯
空懐誰與論夢境偶相值莫将漱流齒欲挂功名事(晉/孫)
(楚與同郡王濟友善楚少時欲隠居謂濟曰常欲枕石/漱流誤云潄石枕流濟曰流非可枕石非可漱楚曰所)
(以枕流欲洗其耳所/以漱石欲厲其齒)
　　　送惠思上人
黄鶴撫四海翩然落中州一聽笙與鏞低回如有求飛
鳴阿閣上好與鳳凰游顧憐魯東門無事反悲愁(文公/二年)
(臧文仲祀爰居不智也注海鳥曰爰居集/於魯東門外文仲以為神命國人祀之)嵗晏忽驚矯
問胡不少留因知網羅外猶有稲粱謀
　　　老景
老景春可惜無花可留得繞屋禇先生蕭蕭何所直每
嫌栁渾青追恨李太白多謝安石榴向人紅蘂折(景春/戰國)
(時人宗正劉徳漢人禇先生武帝時人蕭何漢相栁渾/唐人李白字太白唐人謝安字安石晉人劉向連前句)
(榴字○石林詩話云荆公有老景春可惜詩以古人姓/名蔵句中葢以文為戲或謂前无此體自公始見之余)
(讀權德輿集其一篇云藩宣秉戎寄衡石崇勢位年紀/信不留弛張良自愧樵蘇則為惬瓜李斯可畏不顧榮)
(宦尊每陳農畝利家林類岩巘浮郭躬歛積忌滿寵生/嫌養䝉恬勝利疎鍾皓月曉晚景丹霞異澗谷永不變)
(山梁兾无累論自王符肇學得展禽志從此直不疑支/離疎世事則權徳輿巳嘗為此體乃知古今文章之變)
(殆無遺藴徳輿在唐不以詩名然詞亦雅暢/此篇雖主意在别立體然不失為佳製也)
　　　雜詠八首
萬物余一體九州余一家秋豪不為小(莊子知北游篇/秋豪為小待之)
(成/體)徼外不為遐(漢鄧通傳人有告通盜出徼外鑄錢師/古曰徼猶塞也東北謂之塞西南謂之)
(徼張揖曰徼謂以/木石水為界者)不識壽與夭不知貧與奢忘心乃得
道道不去紛華近迹以觀之堯舜亦泥沙莊周謂如此
而世以為夸
　　　其二
神龍豢可致(古有豢龍氏/昭公七年)猛虎擾亦留(周禮服不氏掌/猛獸而敎擾之)
(注猛獸虎豹/之屬擾馴也)變生父子間上聖不能謀常情在欲得義
養或成仇(變生父子如瞽叟欲得舜牛羊倉廩類○唐/末五代諸将皆以異姓為養子號曰義兒)
他人恩更輕患禍信難周
　　　其三
古風知遜悌班白見尊優薄俗謬為㳟獨在勢權尤伏
波迷俯仰愛禮坐成仇(馬援傳援有疾梁松來候之獨/拜床下援不荅松去後諸子問)
(曰梁伯孫帝壻貴重朝廷公卿巳下莫不憚之大人奈/何獨不為禮援曰我乃松父友也松由是恨之梁松父)
(名/統)齗齗洙泗間豈是老者羞(魯道衰洙泗之間/齗齗如也史記)
　　　其四
羔豚窘虎豹鳩雀窮鷹鸇(戰國䇿如虎豹之摶羔豚必/無幸矣○左傳文公十八年)
(見無禮於其君者如/鷹鸇之逐鳥雀也)巧者具機弋鷙猛還拘攣論功莫
如神論大莫如天悲哉區區人乃欲逃其間(逃其間者/謂不有神)
(與天/者也)
　　　其五
黄雀死彈丸厥罪在啄粟(荘子謂楚王夫雀俯啄白粒/仰栖茂樹鼔翅奮翼自以為)
(無患不知公子王孫左挾/彈右挾丸以加其頸也)翠鵠不近人何為亦窮辱(范/雎)
(傳且夫翠鵠犀象其處勢非不/逺死也而所以死者惑於餌也)材為世所利髙下同僵
仆能逃天地間蠛蠓無不足
　　　其六
闗雎后之淑棫樸王之明兔罝尚好徳况乃公與卿所
以彼行葦敦然遂其生誰能絃且歌為我發古聲
　　　其七
召公方伯尊材亦聖人亞農時憚煩民聽訟甘棠下嗟
今千室長已恥問耕稼彈琴髙堂上欲以世為化(韓詩/外傳)
(云宓子賤治單父彈鳴琴不下堂而單父治○公嘗作/撫州倅㕔見山閣記乃云此殆非召公之實事詩人之)
(本㫖特墨子之餘言贅行吝細褊/迫者之所好則記又與詩意異矣)
　　　其八
任公蹲海濵一釣飽千里用力已云多鈎緡亦難理巨
魚暖更逃壯士飢欲死遊儵不可數空滿滄浪水(莊子/外物)
(篇任公子為大鈎巨緇五十犗以為餌蹲乎㑹稽投竿/東海旦旦而釣期年不得魚巳而大魚食之牽巨鈎䤾)
(沒而下驚揚而奮鬐白波若山海水震蕩聲侔鬼神憚/赫千里任公子得若魚離而腊之自淛河以東蒼梧以)
(北莫不厭若魚者已而後世輇才諷說之徒皆驚而相/告也夫掲竿累趍灌瀆守鯢鮒其於得大魚難矣飾小)
(說以干縣令其於大逹亦逺矣是以未嘗聞任氏之風/俗其不可與經於世亦逺矣○東方朔傳臣朔飢欲死)
(莊子儵/魚出遊)
　　　張良
留侯美好如婦人(漢贊聞張良之智謀以為其/貌魁梧竒偉反若婦人女子)五世相
韓韓入秦(良大父開地相韓昭侯宣惠王襄哀王父平/相釐王悼惠王從昭侯至悼惠王凡五君)
傾家為主合壯士博浪沙中擊秦帝脫身下邳世不知
舉世大索何能為(秦滅韓良年少未宦家僮三百人弟/死不𦵏悉以家財求客刺秦王為韓)
(報仇良嘗東見滄海君得力士為鐵錐重百二十斤秦/皇帝東游至博浪沙中良與客狙擊秦皇帝誤中副車)
(秦皇帝大怒大索天下求賊/急甚良乃更名姓亡匿下邳)素書一巻天與之榖城黄
石非吾師(良傳圯上有一老父出一編書謂良曰讀是/則為王者師後十三年見我濟北穀城山下)
(黄石即我已/遂去不見)固陵解鞍聊出口捕取項羽如嬰兒(漢五/年冬)
(漢王追楚至陽夏南戰不利壁固陵諸侯期不至良說/漢王用其計諸侯皆至卒以滅羽秦誓不啻如自其口)
(出/)從來四皓招不得為我立棄商山芝(髙帝欲棄太子/吕后使建成侯)
(吕澤刼良為我畫計良曰此難以口舌争也上有所不/能致者四人四人年老矣皆以上嫚侮士故逃匿山中)
(義不為漢臣然上髙此四人今公誠能無愛金玉璧帛/令太子為書卑辭安車因使辯士固請為客從入朝令)
(上見之則一助也四/人果至客建成所)洛陽賈誼才能薄擾擾空令絳灌
疑(賈誼傳天子議以誼任公卿之位絳灌東陽侯馮敬/之屬盡害之乃毁誼於是天子亦疎之以誼為長沙)
(王太/傅)
　　　司馬遷
孔鸞負文章不忍留枳棘(司馬相如子虚賦鵷雛孔鸞/○後漢王渙謂仇覧曰枳棘)
(非鸞鳳所栖百里/豈大賢之路耶)嗟子刀鋸間悠然止而食(遷荅任安/書夫中才)
(之人事闗於宦豎莫不傷氣况忼慨之士乎如今朝廷雖/乏人奈何令刀鋸之餘薦天下賢俊哉詩言遷之髙才顧)
(低回於中令/尊寵任職也)成書與後世憤悱聊自釋(太史公論六家/之㫖要遷自序)
(協六經異傳/齊百家雜語)領畧非一家髙辭殆天得雖微樊父明不
失孟子直(樊父仲山父也既明且哲譏遷被刑昧於明/哲之道也○孟子謂寺人孟子遷為官者令)
(故亦以寺人比之馮參贊伯竒放流孟子宫刑○/孟子不直則道不見或指此謂遷白李陵事也)彼欺
以自私豈啻相十百(世人竊自汙之迹以屈其身如馬/遷者亦有之而求其實如遷者葢)
(鮮/也)
　　　諸葛武侯
漢日落西南中原一星黄(魏武帝紀桓帝時有黄星見/於楚宋之分殷馗言後五十)
(載當有真人起於梁沛之間其鋒不可當至建安五年/恰五十而曹公破紹天下無敵矣公用一星黄甚妙)
羣盜伺昏黒聨翩各飛揚武侯當此時龍卧獨摧藏邂
逅得所從幅巾起南陽(本傳亮躬耕隴畝好為梁父吟/身長八尺每自比於管樂時人)
(莫之許也魏畧曰亮在潁川石廣元徐元直汝南孟公/威等俱游學三人務於精熟而亮獨觀其大畧每晨夜)
(從容嘗抱膝長嘯而謂三人曰卿三人仕進可/至郡守刺史也三人問其所志亮但笑而不荅)﨑嶇巴
漢間屢以弱攻彊暉暉若長庚孤出照一方(長庚太白/也夜将既)
(其光始著以喻/孔明之於漢云)勢欲起六龍東迴出扶桑惜哉淪中路
怨者為悲傷(武侯卒年五十四怨者為李平廖立皆以/罪為亮所廢亮薨立泣曰吾終為左袵矣)
(平亦發病死平嘗冀亮當自補復䇿後人不能故以激/憤也習鑿齒言水鏡之所以能窮物而無怨者以其至)
(平無私也法行於不可不用刑加乎自犯之罪爵之而/非私誅之而不怒天下有不服者乎諸葛亮可謂能用)
(刑矣自秦漢以/來未之有也)豎子祖餘策猶能走强梁(死諸葛走/生仲逹)
　
　
　
　
　
　
　
　
　王荆公詩注巻五
欽定四庫全書
　王荆公詩注巻六
　　　　　　　　　　　　　宋　李壁　撰
　　古詩
　　　讀墨(友人宜黄李郛嘗云介父讀墨詩終篇皆/如散文但加押韻爾意以為詩益散古無)
　　　　(此體然如韓公謝自/然誰氏子詩巳如此)
誰為堯舜徒孔子而巳矣人皆是堯舜未必知孔子伯
夷不辱身栁下援而止孔子尚有言我則異於是兼愛
為無父排斥固其理孔墨必相用自古寜有此退之嘲
魯連固(一作/顧)未知之耳(退之嘲魯連子詩獨稱/唐虞賢顧未知之耳)如何蔽
於斯獨有見於彼(如何蔽於斯言孔墨相用也/獨有見於彼謂嘲魯連也)凡人工
自私翟也信竒偉(漢志論諸子十家其可觀者九家而/已其言雖殊譬猶水火相滅亦相生)
(也使其遭明王聖主得其所折中皆/股肱之材墨翟之竒偉亦此類也)惜乎不見正遂與
中庸詭(退之讀荀子考其辭時有不醇粹要其歸與孔/子異者鮮矣抑其猶在軻雄之間乎孔子刪詩)
(書筆削春秋合于道者著之離于道者黜之故詩書春/秋無疵又原道嗚呼其亦不幸而不出於三代之前不)
(見正於禹湯文武周公孔子也公詩意正類此儒者之/道理一而分殊親親而仁民仁民而愛物老吾老以及)
(人之老幼吾幼以及人之幼固自/有等差之辨墨翟葢似是而非也)退之醇孟軻而駮荀
揚氏至其趣舎間亦又蔽於已化而不自知此語孰云
俚詠言以自警吾詩非好詆(退之言孟子醇乎醇者也/荀與揚大醇而小疵○言)
(韓雖駮荀揚而巳乃自言孔墨必相為用是韓亦未免/蔽而不自知也賈生過秦論仲尼墨翟之賢盖巳對孔)
(子言之矣○公詩詆墨葢本於孟子然孟子不云乎歸/斯受之又云今之與楊墨辨者如追放豚然既入其苙)
(又從而招之此足見聖人忠厚之至於異端未嘗終絶/之也招如國武子好盡言以招人過之招言彼既歸於)
(儒不應追咎/其既徃也)
　　　讀秦漢間事
秦徴天下材入作阿房宫宫成非一木山谷為窮空子
羽一炬火驪山三月紅能令掃地盡豈但焚人功(杜牧/阿房)
(賦楚人一炬可憐焦土/燒秦宫室火三月不滅)
　　　幽谷引
雲翳翳兮谷之幽天將雨兮田者之稠有繩于防兮有
畚于溝我公不出兮誰省吾憂日暉暉兮山之下嵗則
熟兮收者舞吾收滿車兮棄者滿筥誰吾與樂兮我公
燕語山有木兮谷有泉公與客兮醉其間芳可搴兮甘
可漱無壯無稺兮環公以笑公醉而歸兮人則喜公好
我州兮殆其肯止公歸不醉兮我之憂豈其不懌兮將
舎吾州公一朝兮去我我嵗嵗兮來游完公亭兮使勿
毀以慰吾民兮嵗嵗之愁
　　　明妃曲二首
明妃初出漢宫時淚濕春風鬢脚垂低徊顧影無顔色
尚得君王不自持(後漢南匈奴傳呼韓臨辭大㑹帝召/五女以示之昭君豐容靚飾光明漢)
(宫顧影徘徊竦動左右帝見/大驚意使留之而難於失信)歸來却怪丹青手入眼平
生未曽有意態由來畫不成當時枉殺毛延壽(南匈奴/傳王昭)
(君南郡人元帝以良家子選入掖庭時呼韓邪來朝帝/敕以宫女五人賜之昭君入宫數嵗不得見御積悲怨)
(乃請掖庭令求行與匈奴生二子據此乃無毛延壽事/古今詞人相傳如此必别有據也又西京雜記曰元帝)
(後宫既多不得常見乃使畫工圖其形按狀幸之諸宫/人皆賂畫工多者十萬王嬙不肯遂不得見後匈奴求)
(美女帝按圗以昭君行及召見貎為第一/帝悔之而名籍巳去乃按其事畫工弃市)一去心知更
不歸可憐著盡漢宫衣寄聲欲問塞南事秖有年年鴻
鴈飛家人萬里傳消息好在氊城莫相憶君不見咫尺
長門閉阿嬌人生失意無南北(阿嬌武帝陳皇后也以/驕妒失寵退居長門宫)
(○山谷跋公此詩云荆公作此篇可與李翰林王右丞/並驅争先矣往嵗道出潁隂得見王深父先生最承教)
(愛因語及荆公此詩庭堅以為詞意深盡無遺恨矣深/父獨曰不然孔子曰夷狄之有君不如諸夏之亡也人)
(生失意無南北非是庭堅白先生發此徳言可謂極忠/孝矣然孔子欲居九夷曰君子居之何陋之有恐王先)
(生未為失也明日深父見舅氏李公擇曰黄生宜擇/明師畏友與居年甚少而持論知古血脉未可量也)
　　　其二
明妃初嫁與胡兒氊車百兩皆胡姬含情欲語獨無處
傳與琵琶心自知黄金捍撥春風手彈看飛鴻勸胡酒
(嵇叔夜送秀才入軍中詩目送飛鴻手揮/五絃勸胡酒而目屬飛鴻言意不在胡也)漢宫侍女暗
垂淚沙上行人却回首漢恩自淺胡自深人生樂在相
知心可憐青塚巳蕪没尚有哀絃留至今(昭君死單于/𦵏之胡中地)
(多白草而此塜獨青○范冲對高宗嘗云臣嘗於言語/文字之間得安石之心然不敢與人言且如詩人多作)
(明妃曲以失身單于為无窮之恨讀之者至於悲愴感/傷安石為明妃曲則曰漢恩自淺胡自深人生樂在相)
(知心然則劉豫不是罪過漢恩淺而虜恩深也今之背/君父之恩投拜而為盜賊者皆合於安石之意此所謂)
(壊天下人心術孟子曰无父无君是禽獸也以單于有/恩而遂忘君父非禽獸而何公語意固非然詩人務一)
(時為新竒求出前人所未道而不知/其言之失也然范公傅致亦深矣)
　　　桃源行(髙齋詩話云荆公桃源行指鹿為馬乃/二世事而長城之役乃始皇又指鹿事)
　　　　(不在望夷宫中荆公詩追配古人惜乎用事/失照管為可恨耳據公詩意槩言秦事實探)
　　　　(禍亂之始末而互著之/如詩話所言亦幾狹矣)
望夷宫中鹿為馬(二世夢白虎齧其左驂馬殺之卜曰/涇水為祟二世乃齋於望夷宫宫在)
(長陵西北臨涇水作之以望北夷始趙髙欲為亂恐羣/臣弗聽乃先設驗持鹿獻於二世曰馬也二世笑曰丞)
(相誤耶謂鹿為馬問左右左右或黙或言馬以順高言/鹿者高因隂中以法方髙設此驗時二世猶未至望夷)
(宫/也)秦人半死長城下避世不獨商山翁亦有桃源種桃
者此來種桃經幾春採花食實枝為薪兒孫生長與世
隔雖有父子無君臣(桃源記遂與/外人間隔)漁郎漾舟迷逺近花
間相見驚相問世上那知古有秦山中豈料今為晉(又/問)
(云今是何世乃不知有/漢無論魏晉亦見陶記)聞道長安吹戰塵春風回首一
沾巾重華一去寜復得天下紛紛經幾秦
　　　食黍行
周公兄弟相殺戮李斯父子夷三族(書周公位冢宰正/百工羣叔流言乃)
(致辟管叔于商囚蔡叔於郭鄰○史記李斯傳二世二/年具斯五刑論腰斬咸陽市與其中子俱執夷三族)
富貴常多患禍嬰貧賤亦復難為情身隨衣食南與北
至親安能常在側謂言黍熟同一炊歘見壠上黄離離
遊人中道忽不返從此食黍還心悲
　　　歎息行
官驅羣囚入市門妻子慟哭白日昏市人相與說囚事
破家劫錢何處村朝廷法令亦寛大汝罪當死誰云寃
路傍年少歎息汝貞觀元元之子孫(末聮傷民俗之異/於昔皆系上之化)
(其詞微矣○杜詩不過行儉/徳盗賊本王臣此意尤佳)
　　　送春
武陵山下朝買船風吹宿霧山花鮮萬家笑語横青天
綺窗羅幕舞嬋娟小鬟折花叩船舷玉琖寫酒醻金錢
朱甍飛動浮雲巘天外筦簫來宛轉斷橋人行夕陽路
樓觀瑠琉影中見酡顔未分驊騮催燭入坐客猶徘徊
豈知閶闔門邊住春盡不見芳菲開日月紛紜車走坂
少年意氣何由挽洞庭浪與天地白塵昬萬里東浮眼
黒貂裘弊知幾時相見緑樹啼黄鸝榮華俯仰憂患隨
命駕吾與髙人期(詞氣疑非公詩又公未嘗/至武陵然亦詩人之作也)
　　　兼并(蘇文定公云能使富民安其富而不横貧/民安其貧而不匱貧富相恃以為長乆而)
　　　　(天下定矣王介甫小丈夫也不忍貧民而深/疾富民以惠貧民不知其不可也方其未得)
　　　　(志也為兼并之詩及其得志専以此為事設/青苖法以奪富民之利民无貧富兩稅之外)
　　　　(皆出重息公私皆病矣吕惠卿繼之作手實/之法私家一毫以上皆籍於官民知其有奪)
　　　　(取之心至於賣田殺牛以避其禍朝廷覺其/不可中止不行僅乃免於亂然其徒世守其)
　　　　(學刻下媚上謂之饗上有一不饗上皆廢不/用至於今日民遂大病源其禍出於此詩蓋)
　　　　(昔之詩病未有/若此酷者也)
三代子百姓公私無異財人主擅操柄如天持斗魁賦
予皆自我兼并乃姦回姦回法有誅勢亦無自來後世
始倒持黔首遂難裁秦王不知此更築懐清臺(巴寡婦/清其先)
(得丹穴而擅其利數世清能守其業用財自衛人不敢/犯始皇以為貞婦而客之築女懐清臺注以其行潔故)
(號曰/清)禮義日已偷聖經久堙埃法尚有存者欲言時所
咍俗吏不知方掊克乃為材俗儒不知變兼并可無摧
利孔至百出小人私闔開有司與之争民愈可憐哉(此/公)
(異日引國服為息之證以行青苖之張本也○貨殖傳/善者因之其次利道之其次教誨之其次整齊之最下)
(者與/之爭)
　　　和吴御史汴渠詩(水經大禹塞滎陽澤開渠以/通淮泗名莨菪渠即汴渠也)
　　　　(漢平帝時河汴決壊後明帝遣使者修治汴/渠至隋大業中更令開導名通濟渠引河水)
　　　　(入汴曰自大梁之東引入泗連于淮至江都/宫入于海亦謂之御河河畔築御道植栁煬)
　　　　(帝巡幸乘龍舟而往江都自揚益湘南/至交廣閩中公私漕運商旅軸轤相接)
鄭國欲弊秦渠成秦富强(韓聞秦之好兵事欲罷之毋/令東伐乃使水工鄭國間說)
(秦令鑿涇水自中山西抵瓠口為渠並北山東注洛三/百餘里欲以溉田中作而覺秦欲殺鄭國鄭國曰始臣)
(為間為韓延數嵗之命然渠成亦秦之利也秦以為然/卒使就渠於是闗中為沃野无凶年秦以富强卒并諸)
(侯/)本始意已陋末流功更長維汴亦如此浚源在滛荒
歸作萬世利誰能弛其防夷門築天都横帶國之陽(史/記)
(大梁城有十二門東門/曰夷門侯嬴所隠處)漕引天下半豈云獨荆揚貨入
空外府租輸陳太倉東南一百年寡老無殘粻自宜富
京師乃亦窘葢藏(月令命百官謹葢藏注謂府庫囷倉/所藏物此言雖竭東南之力京師亦)
(不富/也)征求過夙昔機巧到莛芒(說苑子路言孔子說七/十君而無所通曰建天)
(下之鐘而撞之以挺豈能發其聲乎哉東方朔客難以/莛撞鐘則朔乃以挺為莛也莛音庭莖也集韻又音艇)
(○韓詩有如寸莛撞巨鐘又班固叙傳言律/歴間不容翲忽翲字當作杪杪禾芒刺也)御史閔其
然志欲窮舟航此言信有激此水存何傷救世詎無術
信傳自先王念非老經綸豈易識其方我懶不足數君
材宜自强他日聽施設無乃棄篇章
　　　酬王詹叔奉使江東訪茶法利害見寄(嘉祐三/年九月)
　　　　(初官既𣙜茶民私畜販者皆有禁又茶屢變/嵗課日削至和中嵗市茶淮南江南兩浙荆)
　　　　(南嵗售錢并本息計之纔百六十七萬三千/餘緡官茶所在陳積縣官獲利無幾論者皆)
　　　　(謂宜弛禁便景祐中葉清臣嘗議弛禁至是著/作郎何鬲三班奉職王嘉麟上書請罷給茶本)
　　　　(錢縱園户貿易而官收稅租錢與所在征筭/歸𣙜貨務以償邊糴○嘉祐四年二月三司)
　　　　(言茶課緡錢嵗當二百四十四萬八千嘉祐/二年才及二十八萬又募人入錢皆有虛數)
　　　　(實為八十六萬而三十九萬有竒是為本錢/才得子錢四十六萬九千而已其輦運縻費)
　　　　(䘮失與官吏兵夫廩給雜費又不與焉至於/園户輸納侵擾日甚小民趨利犯法刑辟益)
　　　　(蕃獲利至小為弊甚大宜約至和之後一嵗/之數以所得息錢均賦茶户恣其買賣所在)
　　　　(收筭請遣官詢察利害以聞詔遣司封員外/郎王靖等分行六路及還皆言如三司議便)
　　　　(詔曰自唐建中始有茶禁民被誅求之困日/惟咨嗟官受濫惡之入嵗以陳積歴嵗之弊)
　　　　(一旦以除尚慮喜於立異之人縁而為奸之/黨妄陳奏議以惑官司必寘明刑無或有貸)
　　　　(初以三司嵗課均賦茶户凡為緡錢六十八/萬有竒吏嵗輸縣官比輸茶時其出幾倍朝)
　　　　(廷難之為損其半嵗輸緡錢三十三萬八千/有竒謂之租錢與諸路本錢悉儲以行邊糴)
　　　　(自是惟臘茶禁如舊餘茶肆行天下矣此韓/魏公相業君子謂此舉為然其時富公亦為)
　　　　(相/)
余聞古之人措法貽厥後命官惟賢材職事又習狃止
能權輕重王府則多有豈嘗㩁其子而為民父母當時
所經營今十已毁九(漢宣紀畜産大耗什八九/師古曰言十損其八九也)其一雖
幸在漂摇亦將朽公卿患難才州縣固多苟詔令雖數
下紛紛誰與守官居甚傳舎位以聲勢受既不責施為
安能辨賢不區區欲救弊萬謗不容口天下大安危誰
當執其咎勞心適有罪養譽終天醜(漢朱博傳齊部舒/緩養名○韓文送)
(孟東野序將天醜其徳莫之顧/耶何為乎不鳴其善鳴者也)豈惟祖子孫教戒及朋
友貴者大其領詩人歌四牡(小雅節南山駕彼四牡四/牡項領注項大也箋云四)
(牡人君所乘駕今但養/大其領不肯為用也)至尊空獨憂不敢樂飲酒哿矣
富阡陌哀哉此無糗鄉閭人所懐今或棄而走豈無濟
時術使爾安畎畝故今二三公戮力思矯揉(時富韓並/為相王堯)
(臣曽公亮為參知政事嘉祐四年也非仁宗/在上四公之賢同處廟堂豈能有此盛舉乎)永惟東南
害茶法葢其首私藏與竊販犴獄常紛紏輸将一不足
(晁錯傳輸將之費益寡如/淳注云将送也或曰資也)往往死鞭杻敗陳被雜惡强
賣曾非誘巳云困關市且復搔林藪將更百年弊謂民
知可否出節付羣材(元和聖徳詩/出節少府)詢謀欲經久朝廷每
如此自可躋仁壽因知從今始漸欲人財阜吾宗恢竒
士選使自朝右聰明諒多得為上歸析剖王程雖薄遽
(栁詩王程有餘暇○嚴助傳事/薄遽師古曰薄迫也遽速也)邦法難鹵莽(荘子則陽/君為政勿)
(鹵/莽)願君博諮諏無擇壯與耉(詩皇皇者華周爰諮諏/謂老若少者皆宜詢之)余
知茶山民不必生皆厚獨當征求任尚恐難措手孔稱
均無貧此語今可取譬如輕萬鈞當令衆人負强言豈
宜當聊用報瓊玖(按公集有議茶法/一篇與此詩意同)
　　　酬王伯虎(按公集有荅王伯虎書論/聖人君子之行即此人也)
吾聞人之初好惡尚無朕帝與鑿耳目賢愚遂殊品(莊/子)
(帝王篇體盡無窮而游無朕注兆也○帝王篇人皆有/七竅以視聽食息此獨無有嘗試鑿之日鑿一竅七日)
(而渾/沌死)爾來百千年轉化薄愈甚父翁相販賣浮詐誰能
審睢盱猴纓冠狼藉䑕穴寢滄海恐值到(恐是到植莊/子草木之到)
(植者過半注植又音值立也○賈誼/賦聖賢逆曵兮方正到植亦音值)誰念魚鼈淰鴞聲
雖云惡革去在食葚(魯頌翩彼飛鴞集于泮林食我桑/黮懐我好音注鴞惡聲之鳥也謂)
(食黮之故改其鳴就我以善音又張天錫謂晉公/卿云桑葚甘甜鴟鴞革響乳酪養性人無妒心)嗟誰
職教化獨使此風稔恬觀不知救坐費大官廪予生少
而戇好古乃天禀念此俗衰壊何嘗敢安枕有時不能
平悲吒失食飲唯子同我病亦或涕沾衽謂予可告語
密以詩來諗爛然辭滿紙秋水濯新錦窮觀何拳拳静
念復􁏠􁏠賤貧欲救世無寜猶拾瀋(哀公三年火富父/槐至曰無備而官)
(辦者猶拾瀋/也注瀋汁也)說窮且版築尹屈唯烹飪逢時豈遽廢避
俗聊須噤徂年幸未暮此意可勤恁(恁思/也)
　　　荅虞醇翁
輟學以從仕仕非吾本謀欲歸諒不能非敢忘林丘臨
餐恥苟得冀以盡心醻萬事等畫墁雖勤亦何收揚揚
古之人彼職乃無憂感子撫我厚欲言秪慙羞
　　　送潮州吕使君
韓君掲陽居戚嗟與死鄰吕使掲陽去笑談面生春當
復進趙子詩書相討論(退之别趙徳詩我遷於掲陽子/先掲陽居○廣州記云大庾始)
(安臨賀桂陽掲陽為五嶺○韓至潮州謝表戚戚嗟嗟/與死日迫○歐文忠坐責諌官貶夷陵令與尹師魯書)
(云每見前世有名人當論事時感激不避誅死真若知/義者及到貶所則戚戚怨嗟有不堪之窮愁形於文字)
(其心懽戚无異庸人雖韓文公不免此累/○韓别趙德詩心平而行髙兩通詩與書)不必移鱷魚
詭怪以疑民有若大顛者材髙能動人亦勿與為禮聽
之汩彛倫同朝叙朋友異姓接婚姻恩義乃獨厚懐哉
余所陳(韓與孟簡書潮州時有一老僧號大顛頗聰明/識道理逺地無可語者故自山召至州郭留十)
(數日實能外形骸以理自勝不為事物所/侵亂與之語雖不盡解要自胷中無滯礙)
　　　寄曾子固二首(疑此詩公在館中時作也嚴/嚴中天閣為指秘閣而言)
嚴嚴中天閣靄靄層雲樹為子望江南蔽虧無行路(沈/約)
(詩蔽虧/崑山樹)平生湖海士心迹非無素老矣不自知低回如
有慕傷懐西風起心與河漢注哀鴻相隨飛去我終不
顧
　　　其二
崔嵬天門山江水遶其下寒渠巳膠舟欲往豈無馬(九/域)
(志明州東門山漢地/理志所謂天門山也)時恩繆拘綴私養難乞假(子固以/元豐元)
(年十二月差知明州未幾改亳兼公時/在鍾山此詩必子固未第游學至明時)低回適為此含
憂何時寫吾能好諒直世或非詭詐安得有一㕓相隨
問耕者(言時以諒直為詭詐如指正論為沽名買直之/類也○陸龜䝉詩奴顔婢膝直乞丐反以正直)
(為狂/癡)
　
　
　
　
　
　
　
　
　
　
　
　
　
　王荆公詩注巻六
欽定四庫全書
　王荆公詩注巻七
　　　　　　　　　　　　　宋　李壁　撰
　　古詩
　　　虎圖(或言公作此詩譏/韓忠獻恐無此)
壯哉非羆亦非貙(爾雅羆如熊黄白文又曰􁋯似/狸今􁋯虎大於虎豹文如狸)目光
夾鏡當坐隅(顔延年赭白馬/賦䨇瞳夾鏡)横行妥尾不畏逐顧盼欲
去仍躊躇卒然我見心為動熟視稍稍摩其鬚固知畫
者巧為此此物安肯來庭除想當槃礴欲畫時睥睨衆
史如庸奴(莊子畫史解/衣槃礴羸)神閒意定始一掃功與造化論
錙銖悲風颯颯吹黄蘆上有寒雀驚相呼槎牙死樹鳴
老烏向之俛噣如哺雛山牆野壁黄昬後馮婦遥看亦
下車(或言王介甫歐陽永叔梅聖俞與一時聞人坐上/分題賦虎圖介甫先成衆服其敏妙永叔乃袖手)
(或曰此體杜甫畫鶻行耳大抵前軰多/模取古人意以紓急解紛此其一也)
　　　次韻歐陽永叔端溪石枕蘄竹簟
端溪琢枕緑玉色(端溪髙要縣有溪人於此鑿/石為硯其色正紫而微青)蘄水織
簟黄金紋翰林所寶此兩物笑視金玉如浮雲都城六
月招客語地上赤日流黄塵燭龍中天進無力(古書燭/龍崑山)
(神也又山海經赤水之北有山其神人/面蛇身其瞑乃晦其視乃明是謂燭龍)客主歊然各疲
劇形骸直欲坐棄忘冠帶安能强修飾恃公寛貸更不
疑箕踞豈復論官職(曲禮坐無箕倨謂伸/兩足而坐其形如箕)笛材平瑩家
故藏硯璞㘭清此新得掃除堂屋就隂翳公不自眠分
與客知公用意每如此真能與物同其適(公不自眠則/客對主人眠)
(不但箕倨而巳人言介甫嗜睡夏月常用方枕或問何/意公云睡乆氣蒸枕熱則轉一方冷處此真知睡者歐)
(公端石枕其形/製疑亦方者)豈比法曹空自私却願天日長炎赫(退/之)
(謝鄭羣贈簟詩法曹貧賤衆所易腰腹空大/何能為倒身甘寢愈百疾却願天日長炎㬢)公材卓犖
人所驚久矣四海流聲名天方選取欲扶世豈特使以
文章鳴深探力取常不寐思以正議排縱横奈何甘心
一榻上欲卧潁尾為潔清(此詩歐公為翰苑/時已有歸潁之意)賢愚勞佚
非一軌顧我病昏惟未死心於萬事久蕭然身寄一官
真偶爾便當買宅歸偃休(退之畫記偃/休者二人)白髪青山如願
始看公戮力就太平却上青天跨箕尾(荘子傅說乘/東維騎箕尾)
　　　和呉冲卿雪詩
陽回力能邅隂合勢方鞏填空忽汗漫造物誰慫慂輕
於擘絮紛細若吹毛氄雲連晝巳瞀風助宵仍洶憑陵
雖一時變化亦千種簾深巻或避户隘關尤擁滔天有
凍痕匝地無荒隴飛揚類挾富委翳等辭寵穿幽偶相
重值險輙孤聳積慘㑹將舒羣輕那久重(中山王勝傳/羣輕折軸此)
(句似有/所譏者)紛華初滿眼消釋不旋踵槁樹散飛花空簷落
懸湩(漢書湩乳汁也又佛書付法/傳商那手出香乳懸泉流注)何當困炎熱以此滌
煩壅共約市南人收藏不為冗
　　　和冲卿雪并示持國
地巻江海浮天吹河漢湧北風散作花巧麗世無種霾
昬得照耀塵滓歸掩擁荒林無空枝幽瓦有髙壠分纔
一毛輕聚或千鈞重飛揚目巳眩摧壓聽還兇漁舟平
繫舷樵屩役歸踵空令物象瑩豈免川塗壅争光嫦娥
妒失色羲和恐賴逢陽氣蒸轉作水波溶舞庭稱賀嚴
(唐韋斌宰相安石子也毎朝㑹不敢離立笑言嘗大雪/在廷者皆振裾更立斌不徙足雪甚㡬至鞾亦不失恭)
掃路傳呼寵(唐開元遺事王元寶每大雪之際令僕夫/自門巷掃雪為徑路以迎賔客具宴飲之)
(㑹為/煖寒)衝游謝少壯避卧甘閒冗(袁安偃卧見讀/眉山集雪詩注)吴侯(謂/冲)
(卿/)絶俗唱韓子(謂持/國)當敵勇勝負觀兩豪吾衰但隂拱
(黥布傳隂拱而觀其孰勝師古曰/斂手曰拱言不動摇坐觀成敗也)
　　　送石賡歸寜
虚名誤長者邂逅肯經過所操十餘篇浩蕩決江河側
身朝市間樂少悲慙多文章舊所好久巳廢吟哦開編
喜有得一讀瘳沉痾裹飯北城隂永懐從晤歌又欲及
嵗晩空當掃絲窠(韓詩絲窠/掃還成)稍出平生言道藝相琢磨
忽隨鴈南飛當此葉辭柯去去棃嶺髙(棃嶺在建/州浦城縣)想見
青坡陀黄花一盃酒為壽樂如何微詩等瓦礫持用報
隋和(隋侯之珠卞和/之璧皆至寶也)
　　　送張拱微出都
歸卧不自得出門無所投獨尋城隅水送子因逺遊荒
林纒悲風慘慘吹駞裘捉手共笑語顧瞻中河舟嗟人
皆行樂而我方坐愁腸胃繞鍾山形骸空此留念始讀
詩書豈非亦有求一來裹青衫觸事自悔尤誤為世所
容榮祿今白頭塞責以區區一毛施萬牛(司馬遷荅任/安書若九牛)
(亡一/毛)不足助時治但為故人羞寛恩許自劾終欲東南
流子今涉冬江船必泊蔡洲(蔡洲非汝蔡乃/在建康城西南)寄聲冶城
人(冶城見仲明/父至宿注)為我問一丘(漢班嗣報桓譚書曰栖遲/於一丘則天下不易其樂)
　　　寄題睡軒
劉侯少忼慨(劉侯不/詳為誰)天馬脫馽羈一官不得意州縣老
委蛇新居當中條墻屋稍補治疏軒以睡名從我逺求
詩朝廷法令具百吏但循持又況佐小邑有才安所施
賦租如簿領獄訟了鞭笞翛然即髙枕於此樂可知王
官有空谷隠者常棲遲(司空圗隠居中/條山王官谷)拂榻夢其人亦
足慰所思嗟予久留連竊食坐無為浩歌臨西風更欲
往從之
　　　冲卿席上得昨字
嗟予乏時才始願乃丘壑强走十五年朱顔巳非昨低
回大梁下屢歎風沙惡所欣同舎郎(同舎郎出/直不疑傳)誘我文
義博古聲無慆淫真味有淡泊追攀風月久貌簡非心
畧君恩忽推徙所望頗乖錯尚憐得經過未比參辰各
(揚子吾不睹/參辰之相比)留連惜餘景從子至日落明燈照親友環
坐傾杯杓别離寛後悲笑語盡今樂論詩知不如興至
亦同作
　　　塞翁行
塞翁少小壟上鋤塞翁老來能捕魚魚長如人水滿眼
桑柘死盡生芙蕖家家新堤廣能築(謝𤣥暉詩春色良/已凋秋場廣能築)
邊人壯馬休南牧(賈誼過秦論胡人/不敢南下而牧馬)北風巻却波浪聲
秪放田車行轣轆
　　　白溝行(白溝在安肅北十五里闊纔丈餘古亦/名巨馬河本朝與遼人分界處○公此)
　　　　(詩必作於使北時也竊味全篇巳微見經理/之意君臣之間志迄弗遂其卒乃為政宣之)
　　　　(禍豈非天哉余頃因使燕亦嘗過所/謂白溝者河甚淺狹可涉地屬涿州)
白溝河邊蕃塞地送迎蕃使年年事蕃使常來射狐兎
(自五代來契丹嵗壓境及中國徴發即/引去遣問之曰吾校獵爾以是困中國)漢兵不道傳烽
燧(師古曰晝燔/燧夜舉烽)萬里鉏耰接塞垣(鉏耰字出過秦論萬/里鉏耰接塞垣詞不)
(迫而意則深切矣○按沈文通和王微之漁陽圗云燕/山自是漢家地北望分明掌股間休作畫圖張屋壁空)
(令壯士老朱顔沈亦公所善想當時諸賢/皆有興復意如此等詩皆是不獨公云爾)幽燕桑葉暗
川原棘門灞上徒兒戲李牧㢘頗莫更論(公賦此詩實/昭陵時按當)
(時從臣歐陽公奏疏有云兵法曰將者民之司命國家/安危之主也今外以李昭亮王克基軰當契丹内以曹)
(琮李用和等衛天子如當今之事勢而以民之司命國/之安危繫此數人安得不取笑四夷為其輕侮詩所稱)
(棘門㶚上或亦/歐公之意也)
　　　河間(河間今屬河北/瀛州防禦郡)
北行出河間千嵗想賢王(此言諸侯王多不循理道獻/王獨以賢稱所謂大雅卓爾)
(不羣/也)胡麻生蓬中詰曲終自傷(荀子蓬生麻中不扶而/直言王性本直因武帝)
(之忌而縱酒自晦/所以為詰曲也)好徳尚如此恃才宜見戕(恃才指淮/南王安之)
(類/)乃知隂自修彼不為傾商(隂自修謂周文/王為諸侯時)區區三世
家廟冊富文章教子以空言得祚果不長(武帝立三王/皆冇制冊見)
(武五子傳言武帝不以躬行化其子徒/以空言勉之宜三王之後皆不長也)
　　　陳橋(余嘗過陳橋/今改為郭橋)
走馬黄昏渡河水夜争歸路春風裏指㸃韋城太白髙
(韋城滑州屬縣/太白髙将曉也)投鞭日午陳橋市楊栁初回陌上塵烟
脂洗出杏花勻紛紛塞路堪追惜失却新年一半春
　　　澶州(九域志澶州南至/東京二百五十里)
去都二百五十里河流中間兩城峙南城草草不受兵
北城樓櫓如邊城城中老人為予語契丹此地經鈔虜
黄屋親乘矢石間代馬欲踏河氷渡天發一矢敵國愁
河氷亦破沙水流歡盟從此至今日丞相萊公功第一
(續鑑上謂輔臣曰契丹巳入寇朕當親征决勝卿等共/議何時可以進發畢士安曰順動之事更望徐圗寇凖)
(曰大兵在外進發之期不可稽緩冬車駕北廵及駐蹕/韋城敵益南侵羣臣復有以王欽若南幸金陵之謀告)
(上意稍惑凖入對曰今强寇迫近四方危心陛下惟可/進尺不可退寸若回輦數步則萬衆瓦觧雖金陵亦不)
(可得而至矣殿前都指揮使髙瓊亦奏曰冦凖言是願/陛下亟幸澶州上意遂决行次衛南謂輔臣曰敵率大)
(衆深入吾土又河氷且合戎馬可渡宜過為之防可督/諸将嚴飭戎備便宜從事敵率衆抵澶州直犯大陣圍)
(合李繼隆等整軍成列以禦之分伏勁弩控扼要害敵/統率易其旗幟躬出督戰威虎軍頭張壊守床子弩弩)
(潛發達蘭中額隕其徒數十百輩競前輿曵至寨是夜/達蘭死敵大挫衂退却不敢動駕自南城幸北城敵退)
(和議成皆寇/凖之功也)
　　　北客置酒
紫衣操鼎置客前巾韜稻飯隨粱饘引刀取肉割啖客
銀盤臂臑薧與鮮(禮記少儀其禮太牢則以牛左肩臂/臑折九个又臂臑謂肩脚○曲禮下)
(槀魚曰商祭鮮魚曰脡祭鄭/司農云鮮謂生肉槀謂乾肉)慇懃勸侑邀一飽巻牲歸
舍觴更傳山蔬野果雜飴密獾脯豕腊加炮煎(爾雅狼/牡名獾)
(牝/名)酒酣衆吏稍欲起小吏捽耳争留連為爾止飲且少
安一杯相屬非偶然
　　　寄育王山長老常坦
道人少賈海上游海舶破㪚身波浮抱金滿篋人所寄
吹簸偶得還中州羸身歸來不受報秪取斗酒相獻酬
歡娯慈母終一世脱去妻子藏巖幽蒼煙寥寥池水漫
白玉菡蓞吹高秋(爾雅芙蕖荷之總名其/花菡蓞其實蓮其根蕅)夜燃柏子煮
山藥憶此東望無時休塞垣春枯積雪留沙礫盛怒黄
雲愁五更疋馬隨鴈起想見鄮郭花稠稠(鄮郭在/明州)百年
夸奪終一丘(楊惲傳古與今如一丘之貉○退/之雜詩向者夸奪子萬墳壓其巔)世上滿
眼真悠悠寄身萬里心綢繆莫道異趣無相求(易同氣/相求言)
(不可以儒釋之異而相忘○/右詩公自註云奉使道中寄)
　王荆公詩注巻七
欽定四庫全書
　王荆公詩注卷八
　　　　　　　　　　　　　宋　李壁　撰
　　古詩
　　　送李屯田守桂陽二首
泊舩香爐峯(孟浩然詩泊舟潯/陽郭始見香爐峯)始與子相識寄書邗江
上(寰宇志揚州合瀆渠本吴掘邗溝以通江淮之水路/昔吴王夫差将伐齊比霸中國自廣陵城東南築邗)
(城下掘深溝謂之/邗江亦曰䢴溝)詒我峯下石縁以湘水竹攜持與南
北永懐故人歡不願百金易竹枯歸樵蘇石爛棄沙礫
夷門忽邂逅緑髪皆半白追思少時事俛仰如一夕老
矣無所為空知念疇昔常思一杯酒要子相解釋出門
事紛紛歸卧意還􁥜(子虛賦與其窮極倦􁥜/警憚讋伏􁥜音劇倦也)聞當上湓
水持詔出(一作/守)嶺阨方為萬里别執手先慘戚兹游信
浩蕩山水多所得為我謝香爐風塵每相憶
　　　其二
倉黄離家問南北中路思歸歸不得風濤何處不驚人
雨雪前村更欺客舊交旌斾此盤桓見我即令兒觧鞍
荒山樂官歌舞拙提壺沽酒聊一歡行藏欲話眉不展
互歎别離心繾綣行年半百勞如此南畝催耕未宜晩
(黄離思歸淘河子鵁鶄䳭鴒山樂官提壺畫眉/伯勞催耕皆鳥名詩逐句蔵鳥名亦是藥名體)
　　　和仲庻出守潭
吴公治河南名出漢廷右(賈生傳文帝初立聞河南/守吴公治平為天下第一)髙
才有公孫相望千載後平明省門開吏接堂上肘(仲庻/自三)
(司户部副使以天章待制知潭/三司事劇吏猥衆故曰接肘)指撝談笑間静若在林
藪連墻畫山水隠几詩千首浩然江湖思果得東南守
傳鼓上清湘旌旗蔽牛斗方今河南治復在荆人口自
古楚有材(襄公二十六年雖/楚有材晉實用之)酃淥多美酒(酃淥見和微/之登髙齋)
不知尊前客更得賈生否(誼先為河南吴公客後謫長/沙今公言尊前客又施之吴)
(姓用事精/切如此)
　　　即事六首
我起影亦起我留影逡巡我意不在影影長隨我身(莊/子)
(齊物論罔兩問景曰曩子行今子/止曩子坐今子起何其無特操歟)交游義相好骨肉情
相親如何有乖睽不得同苦辛(杜詩哀哉兩決/絶不復同苦辛)
　　　其二
昬昬白日卧皎皎終夜愁明月入枕席涼風動衾幬蛬
蟬相鳴悲上下無時休徒能感我耳顧爾安知秋
　　　其三
梁王自墮馬賈傅至死悲古人事一職豈敢苟然為(梁/王)
(勝墜馬死賈誼自傷為傅無状常哭泣後嵗餘亦死賈/生之死年三十三○王自墮馬死豈必生之過而生自)
(尅責如此言古人不苟其官也韋處厚為近臣當敬宗/初每入見即自陳有罪願前死以謝帝曰何哉對曰臣)
(昔為諌官不能死争使先帝因畋與色而至不夀於法/應誅然所以不死者陛下在春宫十有五矣今皇子方)
(襁褓臣不敢避死亡之誅以處厚/之事觀之誼之責巳不為過也)哭死非為生吾心良
不欺滔滔聲利間絳灌亦何知(余嘗愛王逢原一詩與古/荆公詩意類今錄於此)
(人重非道飢不苟豆羮有為非其心或不脫冕行如/何後世人以官業其生鄙哉樂欺人猶以學自名)
　　　其四
先生善鼓瑟齊國好吹竽操瑟入齊人雅鄭亦復􁀙(介/父)
(真跡鼓􁀙二字與俗書不同盖鼓字本合如此寫世俗/從支從皮皆非也􁀙字亦然○退之答陳商書齊王好)
(竽有求仕於齊者操瑟而往立王之門三年不得入叱/曰吾瑟鼓之能使鬼神上下吾鼓瑟合軒轅氏之律吕)
(客罵之曰王好竽而子敱/瑟瑟雖工如王不好何)豈不得祿賜歸卧自欷歔寥
寥朱絲絃老矣誰與娱
　　　其五
商陽殺三人每輙不忍視(檀弓下工尹商陽與陳棄疾/追吴師及之棄疾謂商陽曰)
(王事也子手弓而可手弓子射諸射之斃一人韔弓又/及謂之又斃二人每斃一人揜其目止其御曰朝不坐)
(燕不與殺三人亦足以反命矣/孔子曰殺人之中又有禮焉)亦均食君食(章茂憲侍/郎所藏真)
(跡乃作亦/云食君實)報禮當如此波瀾吹九州金石安得止永懐
南山阿慷慨中夜起
　　　其六
日月隨天旋疾遲與天侔(晉書天文志天旁轉如推磨/而左行日月右行隨天左轉)
(故日月實東行而天牽之以西沒譬之於蟻行磨石之/上磨左旋而蟻右去磨疾而蟻遲故不得不随磨而左)
(廻/)寒暑自有常不顧萬物求蜉蝣蔽朝夕(詩蜉蝣之羽/衣裳楚楚注)
(渠畧也朝/生夕死)蟪姑疑春秋(莊子蟪蛄/不知春秋)眇眇萬古歴回環今
幾周
　　　送鄭叔熊歸閩
鄭子喜論兵魁然萬人敵嘗持一尺箠(荘子天下篇一/尺之棰日取其)
(半/)跨馬河南北方今邊利害口手能講畫疑師榖城翁
(張良傳榖城山/下黄石即我也)方略巳自得天兵巻甲老壯士不肉食
低回向詩書文字銳鐫刻科名又齟齬棄置非人力黄
塵彫罽裘(小杜詩贈以蜀馬箠副以胡罽裘/罽賔裘日本裘皆以外國得名)逆旅同偪
仄秋風吹殘汴霰雪巳驚客浩歌随東舟别我無慘惻
閩生今好游往往老妻息南陔子所慕天命豈終塞
　　　寄二弟時往臨川
蕭條冬風髙吹我冠上霜我行嵗已寒悲汝道路長持
此犬馬心千里不能(一作/得)将使汝身百憂辛勤冒川梁
青燈照詩書仰屋涕數行不有親戚思詎知逺逰傷
　　　李氏沅江書堂
沅江水有梁與罾沅田桑樹可蠶耕君於其間耻射利
獨岸清泚留朱甍詩書當前日開闔冠帶滿坐相逢迎
勉求髙論出施設無以私智為公卿
　　　休假大佛寺
罷憊得休假衣冠倦趨翔挾書聊自娱觧帶寺東廊六
龍髙徘徊光景在我裳冬屋稍暄暖病身更强梁(强梁/者必)
(遇其敵金/人三緘銘)從我有不思捨我有不忘(王令詩求即令我/煩去即我不思不)
(若公詩/之婉)問誰可與言攜手此徜徉婉婉吾所愛新居乃
鄰墻寄聲能來遊維用寫愁傷
　　　别謝師宰
閶闔城西地如水雞鳴黄塵波浪起(塵頭之髙如波浪/掀湧盛言車馬奔)
(馳之/盛)窮年一馬望扶桑東得省門身輙止簿書期㑹老
紛紛(賈誼傳以簿書不/報期㑹為大故)邂逅論心喜有君數日未多還
捨我相看愁思亂於雲
　　　解使事泊棠隂時三弟皆在京師二首
始吾泊棠隂三子不在舟今當捨之去三子還逺逰茫
然千里水今見荻花洲俛仰換春冬紛紛空百憂(介父/嘉祐)
(三年二月自常州移提㸃江東刑獄此言換春冬去官/時當是四年自是入為三司判官獻萬言書深言當世)
(之故所謂百憂/皆書中所論者)懐哉山川異往矣雪霰稠登髙一涕泗
寄此寒江流
　　　其二
泊舩棠隂下灘水清且淺回首望孤城浮雲一何𬗟久
留非吾意欲去猶繾綣馳心故人側一望三四反蕭蕭
東堂竹異日留息偃無恩被南國疑此行當翦
　　　驊騮
龍徳不可係變化誰能謀驊騮亦俊物卓犖地上遊怒
行追疾風忽忽跨九州轍跡古所到山川畧能周鴻濛
無人梯沆漭遶天浮巉巖抜青㝠仙聖所止留(列子渤/海之東)
(有大壑焉中有五山曰蓬萊/蓬萊所居之人皆仙聖之種)欲往輙不能視龍乃知羞
　　　寄朱氏妹(朱明/之也)
昔來髙郵居我始得朱子從容談笑間已足見竒偉行
尋城隂田坐釣渠下沚歸來同食眠左右皆圗史入視
爾諸幼歡言亦多祉當時獨張倩(張奎/也)逺在廬山趾沈
君未言昬(沈君季/長也)名已習吾耳安知十年來乖隔非願
始相逢輙念逺悲吒多於喜今兹豈人力所念皆聚此
諸甥昔未有滿眼秀而美低回吾親側亦足慰勞止嗟
予迫時恩一傳日千里(史記田光曰騏驥盛壯之時一/日而馳千里據一傳日千里之)
(句公時為/江東提刑)爾舟亦已戒五兩翻然起(郭璞江賦爾乃□/雰䘲於晴旭覘五)
(兩之動静注五兩鳥毛為/之置檣竿之上以候風也)蕭蕭東南縣望爾何時巳空
知夢為魚逆上西江水
　　　贈陳君景初(景初本末/注見别篇)
吾嘗竒華佗腸胃真割剖神膏既傅之頃刻活殘朽(列/子)
(湯問篇扁鵲飲魯公扈趙齊嬰二人毒酒迷死三日剖/胸探心易而置之投以神藥既悟如初注言恢誕乃書)
(記少有魏華佗傳若病結積在内鍼藥所不及當須刳/剖者飲以麻沸散須臾如醉死無所知因破取病若在)
(腸中便斷腸湔洗縫腹膏摩四五日/差人亦不自寤一月之間即平復矣)昔聞今則信絶技
世常有堂堂潁川士(謂陳/君也)察脉極淵藪珍丸起病瘠鱠
蟲隨泄嘔(佗傳陳登病懣佗曰使君胃中有蟲數升欲/成内疽食腥物所為飲以藥吐出三升許蟲)
(半身是/生魚鱠)攣足四五年下針使之走一言儻不合萬金莫
可誘又復能賦詩往往吹瓊玖巻紙誇速成語怪若神
授名聲動京洛蹤跡晦莨莠相逢但長笑(一作/嘯)遇飲輙
掩口獨醒意何如無乃寡俗偶顧非避世翁疑是壁中
叟(廣記神仙孫博傳博遇山間石壁地上盤石博入其/中漸見背及兩耳良久都沒又能吞刀劍十數枚及)
(壁中出入/如孔穴也)安得斯人術付之經國手
　　　贈張康
昔在歴陽時(歴陽今/和州)得子初江津手中紫團參一飲寛
吾親(介甫嘗云平生不服紫團參亦活到今/日卒辭餽者今此取於醫為親故也)捨舟城南
居杖屨日相因百口代起伏呻吟聒比鄰叩門或夜半
屢費藥物珍欲報恨不得腸胃盤車輪今逢又坎坷令
子馳風塵顛倒車馬間起先氷雪晨嗟我十五年得禄
尚辭貧所讀漫累車豈能蘇一人(言讀書雖多無補於/時曾不如醫之猶能)
(活人此/公謙言)無求愧子義有施慙子仁逝将收桑榆(馮異傳/光武璽)
(書報異曰可謂失/之東隅收之桑榆)邀子寂寞濵(退之答崔立之書/釣於寂寞之濵)
　　　送程公闢之豫章(公闢先為䕫州路提㸃刑獄/夷數犯渝州邊公闢自䕫乞)
　　　　(徙治渝州大賑民饑旋徙節河東路入為三/司判官刑部郎中出知洪州時嘉祐七年五)
　　　　(月/)
畫船揷幟摇秋光鳴鐃伐鼓水洋洋豫章太守吴郡郎
(師孟字公闢本傳吴/郡人故稱吴郡郎)行指斗牛先過鄉鄉人出郭航酒
漿炰鼈膾魚炊稻粱芡頭肥大菱腰長釂醻喧呼坐滿
床怪君三年滯瞿塘又驅傳馬登太行纓旄脫盡歸大
梁(蘇武仗漢節卧起/操持節旄盡落)飜然出走天南疆九江左投貢與
章(貢章二水名/今在䖍州)揚瀾吹漂浩無旁老蛟戲水風助狂盤
渦忽折千丈强(韓文聽潁師琴失/勢一落千丈强)君聞此語悲慨慷迎
吏乃前持一觴鄙州歴選多俊良鎮撫時有諸侯王(諸/侯)
(王謂滕王本朝太宗第六子元偓亦等使/嘗為鎮南節度洪州管内觀察處置)拂天髙閣朱鳥翔
西山蟠繞鱗鬛蒼(子厚馬退山茅亭記是山崒然起於/莾蒼之中亘數百里尾蟠荒陬首注)
(大溪亦言/鱗鬛之類)下視城塹真金湯(蒯通傳皆為金城湯池洪/州州城之西為大江大江)
(之外為西山西山特髙雖/隔江下視州城如金湯)雄樓傑屋鬱相望(杜牧鍾陵/詩垂樓萬)
(幕青雲合/可見其盛)中户尚有千金藏漂田種秔出穰穰沉檀珠
犀雜萬商大舟如山起牙檣(牙檣埤蒼云颿柱/也今之掛帆木)輸瀉交
廣流荆揚輕裾利屣列名倡(貨殖傳趙女鄭姬/揄長袖躡利屣)春風踏
謡能斷腸(踏謡踏/歌也)平湖灣塢煙𣺌茫樹石珍怪花草香
幽處往往聞笙簧地靈人傑古所臧勝兵可使酒可嘗
(晉人語北府酒/可飲兵可用)十州將吏隨低昂談笑指揮回雨暘非
君才髙力方剛豈得跨有此一方無為聽客欲霑裳使
君謝吏趣治裝我行樂兮未渠央
　　　鳳凰山二首
驅馬信所適落日望九州青山滿天地何往為吾丘貧
賤身祗辱富貴道足羞涉世諒如此惜哉去無由
　　　其二
歡樂欲與少年期人生百年常苦遲白頭富貴何所用
氣力但為憂勤衰願為五陵輕薄兒生在正觀開元時
鬬雞走犬過一生天地安危兩不知(袁盎傳與閭里浮/沉相隨行鬬雞走)
(狗/)
　　　夢中作
青門道北雲為屋(長安城東第一門曰/青城門或曰青門)大壚貯酒千萬
斛燭(當是/獨字)龍注雨如車軸(華嚴經龍王於彼大/海中雨滴如車軸)不畏不
售畏不續
　　　彭蠡
茫茫彭蠡春無地(春無地者言春/漲渺然皆水)白浪春風濕天際東
西捩柂萬舟回千載老蛟時出戲少年輕事鎮南來(鎮/南)
(謂豫/章)水怒如山帆正開中流蜿蜒見脊尾觀者膽堕余
方咍(觀此詩公必/嘗見彭蠡龍)衣冠今日龍山路廟下沽酒山前住
老矣安能學佽飛(吕氏春秋荆有佽飛者得寳劍涉江/中流有蛟繞其船佽飛抜劍赴江刺)
(蛟殺之舟中之人皆活楚王聞之位以執圭漢宣紀應/募佽飛射士注引楚人事因以名勇力之官許愼云佽)
(便也許說/與如淳異)買田欲棄江湖去
　　　牛渚(宣城舊志牛渚/山突出江中)
歴陽之南有牛渚一風微吹萬舟阻華戎蠻蜀支百川
合為大江神所躔山盤水怒不得泄到此乃有無窮淵
朱衣乘車作官府操制生殺非無權隂靈秘怪不欲露
(退之詩凝/湛閟隂嘼)燬犀得禍却偶然(温嶠自都徙于武昌至牛/渚磯水深不可測世云其)
(下多怪物遂燬犀角照之湏臾見水族覆火竒形異狀/或乘馬車著赤衣者其夜夢人謂巳曰與君幽明道别)
(何意相照意/甚惡之尋卒)
　　　東門
東門白下亭摧甓蔓寒葩淺沙􁂳素舸一水宛秋蛇漁
商數十室門巷隠桑麻翰林謫仙人往嵗酒姥家(翰林/謂太)
(白白嘗有白下亭詩魏灝作白集序載白擕金陵之妓/裴敬作白碑載白嘗游上元蒋山讃誌公則白下公嘗)
(所游歴處酒姥家/借用王方平事)調笑此水上能歌楊白花(古樂府楊/白花風吹)
(渡江水坐令宫樹無顔/色摇蕩春光千萬里)楊花飛白雪枝裊緑煙斜舞袖
巻煙雪綺裘明紫霞風流翳蓬顆(賈山傳蓬顆蔽冢師/古曰顆謂土塊也蓬)
(顆言土/上生蓬)故地使人嗟迢迢陌頭青(謂/柳)空復可藏鴉
　
　
　
　
　
　
　
　
　
　
　
　
　王荆公詩注巻八
欽定四庫全書
　王荆公詩注巻九
　　　　　　　　　　　　　宋　李壁　撰
　　古詩
　　　和王微之登髙齋二首(按胡公宿集康定辛巳/為葉公清臣作髙齋記)
　　　　(云南唐李氏因城作臺望月下臨濬濠正靣/覆舟山南對長平西望冶城立齋其上而絶)
　　　　(境難摸了不可得今採謝宣/城宴坐之意直題曰髙齋云)
寒雲沈屯白日埋河漢蕩坼天如簁衡門兼旬限泥潦
卧聽窽木鳴相挨(莊子大木百/圍之窽穴)蕭晨忽掃纎翳盡(蕭晨/秋晨)
(蕭索/也)北嶺初出青崔嵬微之新詩動我目爛若火齊金
盤堆(韓詩磊落火/齊金盤堆)想擕諸彦眺平野髙論歴詆秦以來
􁱗船淋浪始快意忽憶歸雲(恐是/去字)胡為哉念君少壯輟
游衍發揮春秋名玉杯(董仲舒傳說春秋事得失玉杯/繁露清明竹林之屬數十篇顔)
(師古注皆其所注書名今繁露中有玉杯竹林二篇繁/露之名按逸周書王㑹解天子南靣立絻紞繁露注云)
(繁露冕之所垂也有聨貫之象春秋屬辭比事仲/舒立名或取諸此然玉杯之名亦必有此義也)書成
不得斷國論(谷永薦薛宣經術大雅/足以謀王體斷國論)但比(一作/此)空語傳
八垓登臨興罷因感觸更欲逺引追宗雷(東林蓮社十/八人中宗炳)
(雷次/宗)君知富貴亦何有諂譽未足償譏排風豪雨横費
調燮坐使髮背為黄台留賔往往夜參半雖有樽俎無
由開江南佳麗非一日況乃故國名池臺能招過客飲
文字山水又足供歡咍剰留官屋貯酒母(說文酴酒母/也廣記女仙)
(傳有酒母/事然非此)取醉不竭當如淮(左傳有/酒如淮)
　　　其二
干戈六代戰血埋雙闕尚指山崔嵬(梁書何𦙍曰世傳/晉室欲立䨇闕王)
(丞相指牛頭山云此天闕也是則未明立闕之意闕者/謂之象魏縣治象於其上挾日而收之象者法也魏者)
(當塗而/髙大貌)當時君臣但兒戲把酒空勸長星杯(晉武帝云/長星勸爾)
(一杯/酒)臨春美女閉黄壤(陳後主至徳二年於光昭殿前/為三閣後主自居臨春閣張麗)
(華居結綺閣龔孔二貴妃居望仙/閣此言臨春美女統之於主公)玉枝白蘂繁如堆後
庭新聲變樵牧(後主每引狎客江總等同後宫游宴賦/詩相贈答采其尤艷麗者被以新聲習)
(而歌之如玉樹後庭花等/大抵皆美張孔之姿色)興廢倐忽何其哀咸陽龍移
九州坼(謂唐末造朱全忠/迫遷昭宗於雒陽)遺種變化呼風雷(唐主李昪/欲祖吴王)
(恪或曰恪誅死不若祖鄭王元懿唐主命有司考三王/苖裔以吴王孫禕有功禕子峴為宰相遂祖吴王○吴)
(越史又言李昪本徐氏湖州安吉人為安吉令先是其/家有棃樹結一實大如升其父異之将獻郡守有謂其)
(父曰此果非常年所有即上獻來年是徴安知復有此/物不如勿獻其父然之因㑹鄰里将共食即席割之有)
(赤蛇在實中割者大驚投刄於地俄而赤蛇走其母榻/下尋之了無所見未幾其母遂孕知誥疑公所謂遺種)
(者或指赤蛇也又據九國志天祐中金陵有狂僧每在/衢路中自言求飛龍天子及昪來為刺史僧乃不復言)
(又童謡云東海鯉魚飛上/天葢昪養於徐氏之應)蕭條中原碭無水(荘子庚桑/楚篇吞舟)
(之魚碭而失/水碭簿也)崛强又欲慿江淮廣陵衣冠掃地去(唐王/初欲)
(都江都以水淺漕運不給復還金陵史稱李昇始相偽/吴居廣陵大和元年出鎮金陵後遂僣竊以揚州為東)
(都/)穿鑿(一作/築)隴畝為池臺吴儂傾家助經始尺土不借
秦人簁(簁音師又山皆反賈山傳篩土築/阿房之官師古曰篩以竹簁為之)珠犀磊落萬
艘入金璧照曜千門開建隆天飛跨兩海南發交廣東
温台中間嶪嶪地無幾欲久割據誠難哉(方曹彬伐江/南太祖?謂)
(曰但只要他歸服謹勿殺是他无罪過自是自家著他不/得卿切㑹取曹曰謹奉詔㫖不敢違越丁晉公曰今國家)
(享无疆之休/良由是耳)靈旗指麾盡貔虎談笑力可南山排樓船
蔽川莫敢動扶伏但有謀臣來(開寶八年煜命盧絳引/所部舟師救京口而劉)
(澄巳降始遣周維簡徐鉉越闕乞緩兵鉉自以江南謀/臣欲以口舌馳說存其國既至升殿詞累數百上曰爾)
(謂父子為/兩家可乎)百年滄洲自潮汐事往不與波争迴黄雲荒
城失苑路白草廢畤空壇垓(史記三垓注垓/重也三重壇也)使君新篇
韻險絶登眺感悼隨嘲咍嗟予愁憊氣已竭對壘每欲
相劘挨揮毫更想能一戰數窘乃見詩人才
　　　和微之登髙齋
六朝人物隨煙埃金輿玉几安在哉鍾山石城巳寂寞
秪見江水雲端來百年故老有存者尚憶世宗初伐淮
(周顯徳二年十一月世宗始命李榖王彦超督韓令坤/十二將伐唐為浮梁自正陽濟淮三年春下詔親征)
魏王兵馬接踵出(據符彦卿在周世宗時巳封魏王然/按傳止是立功北方不曽遣征江南)
(又世宗七子其一為㳟帝餘六人曰吴王誠韓王諴曹/王熙讓紀王熙謹蘄王熙誨越王誼皆㓜且無封魏王)
(者/)旗纛千里相搪挨當時謀臣非不衆上國拔取多陪
臺(昭七年是/無陪臺也)龍飛九天跨四海一水欲阻真堪(一作/為可)咍
(周世宗謂鍾謨曰朕止隔/一水未嘗遣一介修好)降王北歸樓殿拆棄屋尚鎻
黄(一作/殘)金臺(李煜平後賈黄中知昇州案行府廨見一/室扃鐍甚固命發鑰視之得金寶數十籄)
(價值數萬萬乃李氏宫閤中遺物未著於籍者即表上/之上曰非黄中廉恪則亡國之寶㡬汚法而害人矣賜)
(錢二十萬所言/殘金必指此)神靈變化自真主将帥何力求公台(始/曹)
(彬伐江南上許以使相為賞及還語彬曰今方隅尚有/未服者汝為使相品位極矣肯復力戰耶更為我取太)
(原止賜錢五/十萬彬怏怏)山川清明草木静天地不復屯雲雷使君
登髙一訪古傷此陳迹聊持盃因留佳客坐披寫醽醁
笑語傾如簁(盛𢎞之荆州記淥水出豫章康樂縣其間酃/烏程鄉有酒官取水為酒極香美與湘東)
(湖酒侔獻之/世稱酃淥酒)酒酣重惜功業晚老矣萬巻徒兼該攢峯
列壑動歸興憂端落筆何崔嵬餘年無懽易感激亦愧
莊叟能安排青燈明滅照不寐但把君詩闔且開(西清/詩話)
(王師弔伐江左城將破或夢丱角女子行空中以巨簁/簁物散落如豆著地皆成人問其故曰此當死于難者)
(後見一貴人盛冠服繼墮於地云此徐舎人也既寤聞/徐鍇死圍城中王文公兄弟在金陵和王微之晳登髙)
(齋詩押簁字韻平甫云當時徐氏擅筆墨夜圍夢/墮空中簁此事竒譎而盤屈就强韻可謂工矣)
　　　和董伯懿詠裴晉公平淮西將佐題名
元和伐蔡何危哉朝廷百口無一諧盜傷中丞偶不死
利劒白日投天街(度傳度為御史中丞王承宗李師道/謀緩蔡師乃伏盜京師刺用事大臣)
(巳害宰相武元衡又擊度刃三進斷鞾刜/分勿切背裂中單又傷首度冐氊得不死)裹瘡入朝議
軍國(度傳度病瘡一再旬分衛兵䕶第存/存候踵路詔無須宣政衙即對延英)國火一再更檀
槐(冬取槐/檀之火)上前慷慨語發涕誓出按撫除睽乖(度傳度/請身督)
(戰帝獨目度曰果為朕行乎度俯伏流涕曰臣誓不與/賊偕存即拜門下侍郎平章事彰義軍節度使淮西宣)
(慰招討處置使入對延英曰主憂臣辱/義在必死賊未授首臣无還期帝壯之)指麾光顔戰洄
曲(李愬傳李光顔戰數勝元濟/悉銳卒屯洄曲以抗光顔)闞如怒虎摶虺豺愬能
捕虜取肝膈䕶送密乞完形骸(李愬傳吴秀琳為愬䇿/曰必破賊非李祐无與)
(成功者祐健將也守興橋柵其戰常易官軍愬遣史用/誠以壯騎三百伏其旁見羸卒祐果輕出用誠禽以還)
(諸将素苦祐請殺之愬不聽以為客軍中多諌此人不/可近將吏雜然不觧愬力不能獨完乃持以泣曰天不)
(欲平蔡乎何見奪者衆也乃械而送之朝表言必/殺祐无與共誅蔡者詔釋還愬署六院兵馬使)箝兵
夜半投死地雪濕不敢燃薪䕸(箝兵猶銜枚之義漢異/姓諸王表箝口燒書師)
(古曰箝其口不聼妄言箝兵亦此義韓信傳投之死地/然後生○切韻䕸麻稈音皆字書䕸禾藁亦作稭○李)
(愬傳元和十一年十月巳卯師夜起祐以突將三千為/先鋒李忠義副之愬率中軍三千田進誠以下軍殿㑹)
(大雨雪天晦􁏠風偃旗裂膚馬皆縮慄士抱戈凍死于/道十一二張柴之東陂澤阻奥衆未嘗蹈也皆謂投不)
(測然業巳從愬人人不敢自為計行七十里夜半至懸/瓠城雪甚城旁皆鵝鶩池愬令擊之以亂軍聲祐等坎)
(墉先登衆從之黎明雪止愬入駐元濟外宅蔡吏驚曰/城䧟矣元濟率左右登牙城田進誠兵薄之火南門元)
(濟請罪梯而下檻送京師申光諸/屯尚二萬衆皆降愬不戮一人)空城堅守(一作/豎子)巳可
縛中使尚作兒號(一作/嗁兒)哇退之道此尤儁偉當鏤玉版
東燔柴欲編詩書播後嗣筆墨雖巧終類俳(退之潮州/謝表臣於)
(當時之文亦未有過人者至於論述陛下功德與詩書/相表裏作為歌詩薦之郊廟紀泰山之封鏤白玉之牒)
(鋪張對天之宏休揚厲無前之偉績編之乎詩書之䇿/而無愧措之乎天地之間而無虧雖使古人復生臣亦)
(未肯多讓云云余嘗以淮西碑誠所謂編之詩書/之冊而無愧類俳之說殆非至公豈公别有說耶)唐從
天寶運中圯廊廟往往非忠佳諸侯縱横代割據疆土
豈得無離􁎦(周禮夏官形方氏正其封疆無有華離之/地鄭𤣥謂華讀為􁎦哨之􁎦􁎦苦哇反謂)
(正之使不􁎦/邪離絶耳)徳宗末年懲戰禍一矢不試塵䝉靫(徳宗/自經)
(朱泚李懐光之變姑息藩鎮太甚毎節度使死先遣中/使諸軍觀軍心之嚮背者因而立之朝廷不敢一自除)
(授○字書鞴靫箭室釋名曰步叉人所帯/以箭义其中馬上曰鞬义亦作靫音釵)憲皇初起衆
未信意欲立掃除昏霾追還清明救薄蝕屢勑主府拘
窮蛙(退之詩弊蛙拘送主府/官帝箸下腹嘗其皤)王師傷夷征賦窘千里亦
忌毫釐差小夫偷安徒自計長者逺慮或可懐桓桓晉
公忠且壯時命適與功名偕(樂記事與時並名/與功偕樂之器也)是非末
世主成敗烜赫今古誰譏排賢哉韋純議北赦倉卒兩
伐尤難皆(韋貫之傳本名純避憲宗諱以字行為中書/侍郎誅吴元濟也貫之請釋鎮州専力淮西)
(且言陛下豈不知建中之事乎始於蔡急而魏應之也/齊趙同起徳宗引天下兵誅之物力殫屈故朱泚乘以)
(為亂此非他速於撲滅也今陛下獨不能少忍俟蔡/平而誅鎭耶時帝業巳討鎮不從終之蔡平鎮乃服)重
華聲明彌萬國服苖干羽舞兩階宣王側身内修政常
徳立武能平淮昔人經綸初若緩欲棄此道非吾儕千
秋事往蹤跡在嶽石欵記如湘崖(浯溪碑元結/所作中興頌)文嚴字
麗皆可喜黄埃蔽沒蒼蘚埋當時將佐盡豪傑想此兵
禱陪祠齋(唐雜史裴晉公赴敵淮西題名華岳廟之散/門大順中户部侍郎司空圗以一絶紀之曰)
(岳前大隊赴淮西從此中原息戰鼙石闕莫教苔蘚上/分明認取晉公碑○韋應物石鼓歌今人濡紙脫其文)
(既撃既掃白黒分○元和十二年八月丞相奉詔平淮/右八日使過淮隂禮于岳廟愬等八人實備將佐以從)
君曾西遷為拓本濡麝割蜜親劘揩新篇波瀾特浩蕩
把巻熟讀迷津涯褒賢樂善自為美當掛廟壁為詩牌
　　　用王微之韻和酬即事書懐
秦惜逝者耋(秦詩車鄰/逝者其耋)晉嘉良士休(晉詩蟋蟀/良士休休)古人皆
好樂哀此嵗月遒嗟我抱愁毒殘年自羈囚但為兔得
蹄(易畧例猶蹄者所以/在兔得兔而忘蹄)非復天上鷗雖知林塘美欲往
輙回輈名園一散䇿笑語隨觥籌探題遶梅花髙詠接
應劉(應劉在建安/七子之數)宿雨洗荒壍寒蛟沈老湫㳂洄信畫
舸(順水曰㳂/逆水曰洄)歸路子城幽冬風不改緑忽見新陽浮歡
事去如夢嘉時念難留明發得君句謂将續前游語我
飲倡樂不如詩獻酬(倡酬比之賢於/醉紅裙者逺矣)淮洲奏鍾鼛雅刺
徳不猶(鼓鍾伐鼛淮有三洲憂心/且妯淑人君子其徳不猶)文墨有真趣荒淫何
足收來篇若淑女窈窕衆所求兹理儻可詣華簪為君
抽
　　　和呉仲庻
刀筆漫無營圗書紛不御平生擕手人邂逅賞心處名
卿卲朱邑(揚子淵騫篇或問近世名卿云云朱邑守北/海以治行第一入為大司農傳稱邑身為列)
(卿居處節儉性公正不可干以/私又雖古之膚使其猶劣諸)膚使超嚴助(嚴助舉賢/良獨擢為)
(中大夫閩越舉兵圍東甌迺遣助以節發兵㑹稽浮海/救東甌後三嵗閩越復興兵撃南越漢兵遂出踰嶺㑹)
(閩越王弟殺王以降後令助諭意風指於南/越南越遣太子隨助入侍助還歸奏上大恱)都官富篇
章博士熟經據豈特好微言又多知大慮從容故天幸
倜儻盡人譽千艘來交荆萬舸去揚豫良無此嘉客式
燕吾所庻
　　　出鞏縣
昭陵落月煙霧昏(昭陵仁宗陵也按林希朝陵記自滎/陽過洪溝食武牢闗憇任村舖始見)
(洛水入黄河循洛而行過鞏五里入昭陵路即下視昭/厚二陵宫闕森然不覺想慕行人指昭陵以相告曰此)
(四十一年官家/陵也涕泗潸然)篝火度谷行山根投鞭委轡渉數村寤
出鞏縣城東門向來宫闕不可見但有洛水流渾渾(向/來)
(恐謂漢唐時也晏丞相嘗有題鞏縣西門周襄王廟詩/云人來人去市朝變山後山前煙霧凝縈帯二川河洛)
(水寂寥千/古帝王陵)
　　　書任村馬鋪
兒童繫馬黄河曲近岸河流如可掬任村炊米朝食魚
日暮滎陽驛中宿(滎陽屬/鄭州)投老經過身獨在當時洲渚
今平陸秫黍㝠㝠十數家仰視荒蹊但喬木(栁詩黄葉/覆溪橋荒)
(村惟/古木)氷盤鱠美客自知起看白水還東馳爾來百口皆
年少歸與何人共此悲
　　　葛藴作巫山髙愛其飄逸因亦作兩篇
巫山髙十二峯上有往來飄忽之猿猱下有出没瀺灂
之蛟龍(髙唐賦巨石溺溺之瀺灂兮瀺/灂以言水石今用之蛟龍尤宜)中有倚薄縹緲
之神宫神人處子氷雪容吸風飲露虚無中千嵗寂寞
無人逢邂逅乃與襄王通丹崖碧嶂深重重白月如日
明房㰍(月指珠也杜詩大珠/脫玷翳白月當虚空)象牀玉几來自從(岱宗石/室中上)
(下懸絶中有金牀玉几今言/來自從者神女擕以俱也)錦屏翠縵金芙蓉陽臺美
人多楚語争吹鳳管鳴鼉鼓那知襄王夢時事但見朝
朝暮暮長雲雨(言楚王細腰纎麗之多不知王又自夢/神女○雲華夫人傳禹嘗詣之於崇巘)
(之巔顧盼之際化而為石或倐然飛騰散為輕雲油然/而止聚為夕雨千態萬狀不可親也禹疑其狡獪怪誕)
(非真仙也問諸童律律曰凝氣成真與道合體隠見變/化葢其常也大包造化細入毫髪在人為人在物為物)
(豈止於雲雨哉據此所稱雲雨葢事涉道真理該造化/後世乃以喻情欲之事其䙝瀆甚矣髙唐賦妾在巫山)
(之陽髙丘之阻旦為朝雲暮/為行雨朝朝暮暮陽臺之下)
　　　其二
巫山髙偃薄江水之淊淊水於天下實至險山亦起伏
為波濤其巔㝠㝠不可見崖岸斗絶悲猿猱赤楓青櫟
生滿谷山鬼白日樵人遭窈窕陽臺彼神女朝朝暮暮
能雲雨以雲為衣月為褚乘光服暗無留阻崑崙曾城
道可取方丈蓬萊多伴侣塊獨守此嗟何求况乃低回
夢中語(廣記神女王母女名瑶姬嘗遊東海還過江上/有巫山焉峯巖挺抜林壑幽麗巨石如壇留連)
(久之兼夫人所領雲華玉宫理在玉映之臺崑崙蓬萊/葢不足道今公所云第本宋玉之說○楚詞塊獨守此)
(無澤兮仰浮雲而永歎○髙唐賦昔者先王嘗遊髙唐/怠而晝寢夢見一婦人曰妾巫山之女也為髙唐之客)
(閒君遊髙唐願薦枕席王因幸之○王建詩美人别來/無處所巫山明月湘江雨千回相見不分明井底看星)
(夢中語公此詩體制類歐/公廬山髙皆一代之傑作)
　　　西風
少年不知秋喜聞西風生(言少年氣盛時/不知秋之可悲)老大多感傷
畏此蟋蟀鳴况乃捨親友抱病獨逺行中夜卧不周惻
惻感我情起視天正黒弱雲亂縱横(杜集江雨有懐鄭/典設弱雲狼籍不)
(禁/風)似有霰雪飄不復星斗明時令忽如此重令壯心驚
諒無同憂人樽酒安可傾(言同志者少/無與為樂)
　　　久雨
煤炲著天無寸空(玉川子月蝕詩摧環破璧/眼前盡當空一搭如煤炲)白沫上岸
吹魚龍羲和推車出不得河伯欲取山為宫(羲和日官/河伯姓馮)
(名夷華陽潼鄉人漢武帝為我謂河伯兮何不/仁泛濫不正兮愁吾人取山為宫懐山是也)城門晝
閉眠百賈(魯直對酒歌南陽城門雪三日/城門晝閉眠賈客疑用公語)飢孫得糟夜
餔翁(歐公有食糟民/詩言艱食也)老人慣事少所怪看屋箕倨歌南
風(歌南風欲晴也○程伊川云風從東北來則雨自南/自西則不雨何者自東自北皆屬陽坎卦本陽陽唱)
(而隂和故雨自西自南隂/也隂唱則陽不和故不雨)
　
　
　
　
　
　
　
　
　
　
　
　
　
　
　
　王荆公詩注巻九
欽定四庫全書
　王荆公詩注巻十
　　　　　　　　　　　　　宋　李壁　撰
　　古詩
　　　和王勝之雪霽借馬入省
泥水填馬不受轍瓦雪得火猶藏溝宿霧紛紛度城闕
朔氣凛凛吹衣裘窮閻閉門無一客剝啄驚我有前騶
强隨傳呼出屋去鼻息凍合髭繆繆投韁馬鬛任欹側
欲出操箠手還抽(史記張耳陳餘杖馬箠下趙數十城/投韁不操箠謂畏寒縮手也欹側言)
(身兀/兀然)行思江南悲故事溪谷冬暖花常流前年臘歸三
見白(西人語要宜/麥見三白)霽色嶺上班班留杖藜此時将邑子
登眺置酒身優游豈如都城今日事秪恐一蹶為親憂
因知田里駕欵叚(馬援言吾弟少游嘗哀吾慷慨多大/志曰士生一世但取衣食裁足乘下)
(澤車御欵叚馬為郡掾吏守/墳墓鄉里稱善人斯可矣)昔人豈即非良謀君家洛
陽名實大談笑枯槁回春柔平生意氣故應在白髪未
敢相尋求從容退食想佳節豈無歌舞相獻酬奈何亦
作苦寒調歎息朝夕無驊騮超然遂有江湖意滿紙為
我書窮愁相如正應居客右(相如末至居客/之右惠連雪賦)子路且莫
乘桴浮
　　　和呉沖卿鵶樹石屏(此詩歐公蘇子美亦同作/○歐詩吾嗟人愚不見天)
　　　　(地造物之初難乃云天地生自然豈知鎬鑱/刻畫醜與妍千状萬態不可殫神愁鬼泣日)
　　　　(夜不得閒不然安得巧工妙手憊精竭思不/可到若無若有縹緲生雲煙鬼神功成天地)
　　　　(惜蔵在虢山深處石乃知人為天地賊天公/有物蔵不得○蘇子美云物有無情自相感)
　　　　(不間幽微與髙邈老蚌向月月降胎海犀望/星星入角子美詩意與公雖異而皆佳作)
寒林昏鵶相與還下有跂石蒼孱顔曾於古圗見髣髴
巳怪筆力非人間君家石屏誰為寫古圗所傳無似者
鵶飛歴亂止且鳴林葉慘慘風煙生髙齋日午坐中見
意似落日空山行君詩雄盛付君手云此非人乃天巧
嗟哉渾沌死乾坤生造作萬物醜妍巨細各有理問此
誰主何其精恢竒譎詭多可喜人於其間乃復雕鑱刻
畫出智力欲與造化追相傾拙者婆娑尚欲奮工者固
巳窮夸矜吾觀鬼神獨與人意異雖有智(一作/至)巧無所
争所以虢山間埋没此寶千萬嵗不為見者驚吾又以
此知妙偉之作不在百世後造始乃與元氣并畫工粉
墨非不好嵗久剥爛空留名能從太古到今日獨此不
朽由天成世人尚竒輕貨力山珍海怪採掇今欲索此
屏後出為君得胡賈欲著價不識(伏波類西/域賈胡)吾知金帛
不足論當與君詩兩相直
　　　送李宣叔倅漳州
閩山到漳窮地與南越錯(漳故閩/越王地)山川鬱霧毒瘴癘春
冬作荒茅篁竹間蔽虧有城郭(子虚賦日月蔽虧/注壅蔽虧缺也)居人特
鮮少市井宜蕭索野花開無時蠻酒持可酌窮年不值
客誰與分杯杓朝廷尚賢俊磊砢充臺閣(世說人磊/砢而英多)君
能喜節行文藝又該博超然萬里去識者為不樂予聞
君子居自可救民瘼苟能禦外物得地無美惡似聞最
南方北客今勿藥林麓換風氣獸蛇凋毒蠚(音壑/毒也)如漳
猶近州氣冷又銷鑠珍足海物味其厚不為薄章舉馬
甲柱(退之初南食詩章舉馬甲柱鬬以怪自呈/章舉有八脚亦曰章魚馬甲柱今江瑶柱)固巳輕
羊酪蕉黄荔子丹又勝樝棃酢(爾雅樝以/梨而酢澁)縫衣比多士
(縫衣逢掖之衣列/子汝縫衣之徒)往往在丘壑從容與笑語豈不慰寂
寞太守好觴詠嘉賔應在幕想即有新詩流傳至京洛
(三都賦成競相/傳冩洛陽紙貴)
　　　送裴如晦宰吴江
震澤與天杳(古文以為震澤是吴南太湖名傳云自彭/蠡江分為三入震澤遂為北江而入海)
旁臨無地形他時散髪處最愛垂虹亭(亭在吴/江縣)飄然平
生游捨我戴吴星欲往獨不得都門看揚舲(楚詞乘舲/船余上沅)
(兮注舲船牕牖/或曰舲船名也)到縣問疾苦為予求所經當知種牧地
往往茭蒲青三江斷其二浲水何由寧(不可解疑是八/州水未盡入太)
(湖故云與後送洺倅/說引章可見素志)微子好古者此歌尚誰聽
　　　送裴如晦即席分題三首(以黯然銷魂惟别而/已為韻擬而惟字韻)
　　　　(作/)
飄然五湖長(桓𤣥傳父為九州/伯兒為五湖長)昨日國子師緑髪約畧
白青衫欲成緇牽舟推河氷去與山水期春風垂虹亭
一盃湖上持傲兀河濱客兩忘我與而(荘子大宗師不/如兩忘而化其)
(道/)能復記此飲詩成酒淋漓
　　　其二
十月潁水氷問君行何為行不顧斗米自與五湖期平
生湖上游幽事畧能知此後君最樂窮年得游嬉彩鯨
抗波濤風作鱗之而(周禮考工記梓人為筍簴小首而/長摶身而鴻若是者謂之鱗屬以)
(為筍凡攫閷援簭之類必深其爪出其目作其鱗之而/鄭氏云謂筍虡之獸也深猶蔵也作起也之而頰􁎯也)
(後人讀書不多妄以意改前/輩之作如此者不少可歎也)鳴鼓上洞庭笑看紅橘垂
漠漠大梁下黄沙吹酒旗應憐故人意回首一相思
　　　其三
邂逅君子堂一杯相與持便應取酩酊萬事不足惟平
明蔡河風回首成差池獨我漫浪者尚得行相追磨刀
鱠嚴冬宿昔少陵詩(子美贈姜少府詩姜侯設鱠/當嚴冬又洗魚磨刀魚眼紅)還當
捕鱸魚載酒與我期甫里松菊盛(陸龜䝉居于甫里自/號甫里先生集有把)
(菊/賦)洞庭柑橘垂(洞庭在太湖心韋詩書後欲/題三百顆洞庭須待滿林霜)文章為我
唱不數陸與皮(皮日休有松陵唱和集謂陸龜䝉也又/日休為吴從事日龜䝉以其業造焉)
　　　韓持國從富并州辟(韓維字持國潁昌人篤志/問學嘗以進士薦禮部父)
　　　　(億任執政不就廷試乃以父任守将作監主/簿丁外艱服除闔門不仕仁宗患搢紳奔競)
　　　　(諭近臣曰恬退守道者旌擢則躁求者自當/知耻於是宰相文彦博宋庠等言維好古嗜)
　　　　(學安於静退乞加甄録以厚風俗召試學士/院不赴除國子監主簿富弼安撫河東辟維)
　　　　(管勾機宜文字按持國猶辭館閣今/乃為富公始起家至和二年春也)
韓侯氷玉人(衛玠玉人/樂廣氷清)不可塵土雜官雖衆俊後名字
久訇磕(子虚賦砰磅訇磕/皆水流鼔怒之聲)并州天下望撫士威愛匝千
金棄不惜賔客常滿閤遥聞餘風髙為子置一榻(陳蕃/為髙)
(士置一榻/去則懸之)親交西門餞百馬驕雜遝子材宜用世談者
為嗚唈(師古曰於邑短氣皃/於音烏邑一合反)矧今名主人氣力足呼㪉
(班固東都賦㪉野/􁀙山注㪉啜也)推賢為時輔勢若朽易拉㑹當薦還
朝立子在閶闔惜哉秣騏驥賦以升龠合(退之雜說馬/之千里者一)
(食或盡/粟一石)嗟予栖栖者氣象巳摧塌他年佐方州說将尚
不納(第五倫傳等軰笑之曰爾說/将尚不下安能動萬乘乎)况於聲勢尊豈易取
酬答有如持寸莛未足撼鞺鞳(淮南子兵畧訓若鞺/之與鞳注鞳鼓鞞聲)顧
於山水間意願多所合羌廬與韶石(羌字本作匡以避/諱改匡廬二山相)
(連韶石見别注公嘗/侍楚公為韶州故云)少小巳嘗蹋風游㑹稽春雪宿天
柱臘(天柱在/舒州)淮湖江海上慣食鰕蟹蛤西南窮岷嶓東
北盡濟漯身雖未嘗歴魂夢已稠沓荆溪最所愛(荆溪/在常)
(州/)映燭多廟塔溪果㸃丹漆溪花團繡罨扁舟信所過
行不廢樽榼一從捨之去霜雪行滿頜思之不能寐蹙
若蚊蚋噆(莊子蚊/虻噆膚)方将築其濵畢景謝噂􁀨(畢景落/日也)安
能孤此意顛倒就衰颯惟子予所嚮嗜好比鶼鰈(爾雅/釋地)
(東方有比目魚一眼兩片相合兩目相比乃得行其名/為鰈又南方有比翼鳥狀如鳬名曰鶼一翼一目相得)
(乃飛色青赤/不比不能飛)何時歸相過游屐尚可蠟(阮孚好/著蠟屐)
　　　寄吴沖卿(沖卿謂吴公充按充為吴王宫教授/他官多與宗室狎無誨導之誼充獨)
　　　　(以嚴見憚為館職時歐公知同州充上言脩/以忠直䝉奨擢不宜用讒棄知太常禮院張)
　　　　(貴妃薨大臣希旨欲隆其禮王洙為院長吏/以印紙行文書而寮屬不知充即移開封城)
　　　　(治吏罪觀此則充之清明可知矣國史稱充/神彩秀徹辭氣温厚内行脩飭仕孤立無與)
　　　　(然余毎怪晦叔将召試終謙避不進所業朝/廷知其意不復索徑令試而充乃自獻所為)
　　　　(文除集賢校理然當時獻文得/試者例皆然不足害充之賢也)
物變極萬殊心通纔一曲讀書謂已多撫事知不足與
君語承華(承華太/子門名)念此非不夙恨無數頃田歸講使成
熟當官拙自計易用忤流俗窮年走區區得謗大如屋
歸來汚省舎又繼故人躅相逢秪數歩吏案當填目切
磋非無朋阻闊嗟何速孤危失所助把巻常恨獨虛名
終自誤繆恩何見蹙清明有沖卿奥美如晦叔(晦叔謂/吕公著)
(皆公生平之交據晦叔家傳公自單州歸益研精講學/無進趍之意嘗與王介甫相對而歎曰今天下雖小康)
(然堯舜之道知不可復行以故求閒局将以遂其志公/初列館閣與安石友善安石博辯有文同舎莫敢與之)
(抗獨公以精識約言服之安石出守常州求贈言公告/以四言曰莊重靖宻安石至郡寓書於公曰備官京師)
(二年疵吝積於心每不自勝一詣長者即廢然而反夫/所謂徳人之容使人之意也消吾於晦叔見之矣又謂)
(人晦叔為相吾/軰可以言仕矣)時謂當選升屈指尚五六揆才最不稱
饕寵寧無恧殷勤故人書紙尾又見朂君雖好德言我
自望忠告易稱動不括(繫辭動/而不括)傳論大明服(傳僖二十/三年周書)
(有之乃/大明服)進為非成材罪恐不容贖嵗殘東風生陜樹塵
翳麴(顧況詩白沙/江草麴塵絲)何緣一杯酒談笑相追逐
　　　韓持國見訪
余生非匏𤓰於世不無求弱力憚耕稼衣食當周流起
家始二十南北今白頭愁傷意巳敗罷病恐難瘳江湖
把一節屢乞東南州治民豈吾能閒僻庻可偷(公上富/公書與)
(詩語畧同今掇附於此書云某切自度守一州尚不足/以勝任任有大於一州者固知其不勝也自被使江東)
(夙夜震恐思得脫去非獨為私計凡以此也三司判官/尤朝廷所選擇出則被使漕運而金榖之事某生平所)
(不習此所以䝉恩反側而不敢冒也誠望閤下哀其至/誠裁賜一小州幽閒之區寂寞之濵其於治民非敢謂)
(能也庻幾地閒事少夙夜悉心/力易以塞責而免於官謗也)謬恩當徂冬黽勉始今
秋豈敢事髙蹇茫然乖本謀撫心私自憐仰屋竊歎愀
(寒朗傳及其歸舎口/雖不言而仰屋竊歎)强騎黄飢馬欲語将誰投頼此城
下宅數䝉故人留攬衣坐中庭仰視白雲浮白雲御西
風一一向滄洲安得兩黄鵠跨之與雲遊(白雲終歸滄/洲言巳不能)
(如雲猶眷禄仕也故前/有豈敢事髙蹇之句)
　　　思王逢原(諱令廣陵人卒於嘉祐四年年居/二十八娶吴氏有賢行一姊孀)
自吾失逢原觸事輙愁思豈獨為故人撫心良自悲我
善孰相我孰知我瑕疵我思誰能謀我語聽者誰朝出
一馬驅暮歸一馬馳馳驅不自得談笑强追隨仰屋卧
太息起行涕淋漓念子冢上土草茅巳紛披婉婉婦且
少煢煢一兄嫠髙義動閭里尚聞致財資嗟我衣冠朝
畧能具饘糜𦵏祭無所助(時公為羣牧判官奉使畿縣/将乞常州又歐公云羣牧司)
(領内外坊監判官比他司俸/入最優豈不能畧助𦵏祭耶)衰(合作/哀)顔亦何施聞婦欲
北返跂予常望之寒汴巳閉口此行又參差又說當産
子産子知何時賢者宜有後固當夢熊羆天方不可恃
(據公作逢原誌夫人方娠也未知其子之男女/然逢原之後卒亦無聞焉天其真不可恃乎)我願適
在兹我疲學更誤與世不相宜宿昔心已許同岡結茅
茨此事今巳矣巳矣尚誰知𣺌渺江與潭茫茫山與陂
安能久竊食終負故人期(謝宣逺詩量巳畏友朋勇退/不敢進皆指當時而言今竊)
(食之詩作於逢原既亡之後尤見/公篤於友義不忘平生切磨之言)
　　　登景徳塔
放身千仞髙北望太行山邑屋如螘冢蔽虧塵霧間(鸛/鳴)
(于垤注螘冢也此即/邑屋蔽虧塵霧之意)念此屋中人當復幾人閒雞鳴起
四散日暮相與還(唐人詩身得幾時活眼/開終日忙亦此意也)物物各自我
誰為賢與頑賤氣即易凌貴氣即難攀愧予心未齊俛
首一破顔
　　　和貢父燕集之作(馮京韓維吴充/沈遘皆同席)
馮侯天馬壯不羈韓侯白鷺下清池劉侯羽翰秋欲擊
呉侯葩蕚春争披沈侯玉雪照人潔瀟灑巳見江湖姿
唯予貌醜駭公等自鏡亦正如䝉倛(荀子仲尼之状面/如䝉倛注倛音欺)
(方相也其/首䝉茸)忘形論交喜有得杯酒邂逅今良時心親不
復異新舊便脫巾屨相諧嬉空堂無塵小雨定濃緑翳
水浮秋曦髙談四座掃炎熱木末更送涼風吹此歡不
盡忽分散明月照屋空參差平明餘清在心耳洗我重
得劉侯詩劉侯未見聞巳熟吾友稱誦多文辭才髙意
大方用世自有豪俊相攀追咨予後㑹恐不數魂夢久
向東南馳何時扁舟却顧我還欲迎子游山陂
　　　寄王逢原
北風吹雲埋九垓草木零落空池臺六龍避逃不敢出
地上獨有寒崔嵬披衣起行愁不愜歸坐把巻闔且開
永懐古人今已矣感此近世何為哉莊(一作/申)韓百家爇
火起孔子大道寒於灰儒衣紛紛欲滿地無復氣熖空
煤炲力排異端誰助我憶見夫子真竒材楩楠豫章槩
白日秪要匠石聊穿裁我方官拘不得往子有餘暇宜
能來晤言相與入聖處一洗萬古光芒迴
　　　思古
古之士方窮材行巳云貴(身雖窮阨未遇不/害其材行之可貴)大臣公聽
采左右不得蔽或從蒿藜間入據廊廟勢小夫不敢望
云我非其彚朝游觀者羞暮出逢者避所以後世愚人
人願髙位(言始之貧賤游於途而人羞與之為伍暮而/忽貴逢者避之言其進猝暴非有其素所以)
(啟浮躁之風而使三尺童/子皆斐然有公卿之心也)
　　　寄孫正之(正之名侔字少述吴興人文甚竒古/内行孤峻少許可非其所善雖鄰不)
　　　　(與通也慶歴皇祐中與王安石曽鞏游名聞/江淮屢舉進士不中母病革因嗚咽自誓終)
　　　　(身不求仕客居吴門吴興丹陽揚子問士大/夫敬畏之知揚州劉敞薦之曰侔之為人求)
　　　　(之朝廷吕公著王安石之流也授校書郎揚/州州學教授王陶韓維等薦侔可備侍從朝)
　　　　(廷除官並不赴安石少與侔友善兄事侔及/安石為宰相道過真州侔待之如布衣時然)
　　　　(侔晚年性卞急至於罵坐怒鄰論者以為年/耆而德衰初王回常秩王令與侔皆有盛名)
　　　　(令行能尤異諸公稱述之令最早死回/亦不夀秩仕差顯惟侔以不仕終始)
少時已感韓子詩東西南北俱欲往(退之感春詩東西/南北皆欲往千江)
(隔兮萬/山阻)新年尤覺此語悲恨無羽翼超惚恍肺肝欲絶
形骸外涕洟自落衣巾上此憂難與世共知憶子論心
更惆悵
　　　惜日
白日照四方當在中天留春風地上行當欲時周遊和
氣所披拂槁乾却濕柔愛欲傳萬物勢難停一州棲棲
孔子者惜日此之由不能使此邦利澤施諸侯豈若駕
以行使我遇者稠當時三千人(孔子世家云孔子以詩/書禮樂教弟子葢三千)
(焉身通六藝者/七十有二人)齊宋楚陳周小者傳吾粗大者傳奥幽
道散學堙聖衆源乃常流吾初如匏𤓰彼亦孰知丘惟
士欲自逹窮通非外求豈必相天子(天一/作夫)乃能經九疇
行雖耻强勉閉户非良謀
　
　
　
　王荆公詩注巻十
欽定四庫全書
　王荆公詩注巻十一
　　　　　　　　　　　　　宋　李壁　撰
　　古詩
　　　兩馬齒俱壯(據此古詩二十八首雖无嵗月可/考然第七首有邂逅亦專城之句)
　　　　(當是嘉祐元年二年之間知常州時作又第/十首有行觀蔡河上負土知力弱之句按嘉)
　　　　(祐三年開京城西葛家岡新河直城南疑即/指此又二十三首詠麒麟按交趾貢獸號麒)
　　　　(麟亦是嘉祐三年事則公賦此詩二十八篇/嘉祐初年作無疑矣今兩馬齒俱壯詩一以)
　　　　(指方爲時用而自喜欲前者一以指困於羈/束而恨不獲騁力者是時文富並相賈文元)
　　　　(時爲樞使不知意竟屬/何人哉或别有所謂也)
兩馬齒俱壯自驕千里材生姿何軒軒或是龍之媒一
馬立長衢顧影方徘徊一馬裂衘轡犇嘶逸風雷立豈
飽芻豆戀棧常思迴(桓範出赴曹爽蔣濟謂司馬懿曰/範則智矣駑馬戀棧豆爽必不能)
(用/也)犇豈欲野齕久羈羡駑駘(莊子騏驥不盡其/用反有羡於駑駘)兩馬不
同調各爲世所猜問之不能言使我心悠哉
　　　春從沙磧底
春從沙磧底轉上青天際(杜詩春從/沙際歸)靄靄桑柘墟浮雲
變姿媚游人出暄暖鳥語辭隂翳心知歸有日我亦無
愁思所嗟獨季子尚客江湖澨萬里卜鳯凰飄飄何時
至(莊公二十四年初懿氏卜妻敬仲其妻占之曰吉是/謂鳯凰于飛和鳴鏘鏘詩意指婚姻事當是純甫)
　　　晨興望南山
晨興望南山不見南山根草樹露顛頂樛枝空復繁銅
缾取井水已至尚餘温天風一吹拂的皪成璵璠(璵璠/美玉)
(君所佩也○詩意悼俗學不究本根徒尋枝葉如人於/井必及而後得清甘也末聨似言學能變化氣質猶水)
(得風凝結爲/氷如美玉然)
　　　結屋山澗曲
結屋山澗曲挂瓢秋樹顛鳴不中律吕時時驚我眠吾
兒亦惡聒戮力事棄捐(逸士傳許由隠箕山以手捧水/而飲之人遺一瓢得以取飲飲)
(訖挂於樹上風吹歴歴/作聲尚以爲煩遂去之)止我爲爾歌不如恣其然秋風
動地至萬竅各啾喧一瓢雖易除豈在有無間(言瓢得/風而鳴)
(○莊子作則/萬竅怒號)皪皪山下石泠泠手中弦臨流寫所愛坐
聴以窮年
　　　朝日一曝背
朝日一曝背欣然忘夜寒(列子楊朱篇云昔宋國有田/夫常衣緼黂僅以過冬暨春)
(東作自曝於日不知天下之有廣厦奥室綿纊狐貉顧/謂其妻曰負日之暄人莫知者以獻吾君將有重賞)
樵松煑澗水(樵松以/松為樵)既食取琴彈彈作南風歌歌罷坐
長歎寤被栖栖者遺世良獨難(樂記舜作五弦之琴以/歌南風家語載南風之)
(歌曰南風之薫兮可以解吾民之愠兮南風之時兮/可以阜吾民之財兮公意在厚民不與隠者之獨善)
　　　黄菊有至性
團團城上日秋至少光輝積隂欲滔天況乃草木微黄
菊有至性孤芳犯羣威采采霜露間亦足慰朝飢
　　　少狂喜文章
少狂喜文章頗復好功名稍知古人心始欲老蠶耕低
回但忘食邂逅亦專城(古詩四十/專城居)仰慙㝠㝠士俯愧擾
擾甿(鴻飛㝠㝠指髙世之士/俯愧言無德以與民)良夜未遽央青燈數寒更
撥書置左右仰屋慨平生
　　　涓涓乳下子(詩中雖无此句而實言人子/之事别本作三戰敗不羞)
三戰敗不羞(左氏三敗及韓管仲曰吾嘗三戰三敗/北鮑叔不以我為怯知我有老母也)一
官遷輒喜(廬江毛義家貧以孝稱南陽人張奉徃候義/府檄適至以義守令義捧檄而喜奉者志尚)
(士心賤之及義母死去官行服後舉賢良公車徴不/至奉歎曰賢者固不可測徃日之喜乃爲親屈也)古
人思慰親愧辱寧在已於陵避兄食織屨仰妻子恩義
有相權絜身非至理(此詩似爲孫/侔正之軰發)
　　　少年見青春
少年見青春萬物皆嫵媚身雖不飲酒樂與賓客醉一
從鬢上白百不見可喜心腸非故時更覺日月駛聞歡
已倦徃得飽還思睡春歸只如夢不復悲憔悴寄言少
年子努力作春事亦勿怪衰翁衰强自然異
　　　白日不照物
白日不照物浮雲在寥廓風濤吹黄昏瓦屋更紛泊行
觀蔡河上負土知力弱(知一作私○蔡河屬開封祥符/縣按蔡河始自建隆元年始命)
(右領軍衛將軍陳承昭督丁夫導閔水自新鄭與蔡水/合貫京師南歴陳潁逹夀春以通淮右舟楫相繼商賈)
(畢至都下利之於是以西南爲閔河東南爲/蔡河至開寶六年三月始改閔河爲惠民河)隋堤散萬
家亂若春蠶箔(言隄决倉卒居民/徙避如蠶箔然)仍聞决數道且用寛
城郭(疏河流以分水/力使不嚙州縣)婦子夜號呼西南漫為壑(此詩疑/在嘉祐)
(初年所作按嘉祐三年正月有司言至和中大水京城/罹其患請自祥符縣界葛家岡直城南好草陂北入惠)
(民河分注魯溝以紓京城之患於是發官卒調民丁鑿/河凡九月而成號爲永濟河今詩且用寛城郭西南漫)
(爲壑者徃/徃指此)
　　　草端無華滋
草端無華滋隂氣已盤固暄妍却如春嵗晩曾不寤一
裘可以暖貧士終難豫忽忽遠枝空寒蟲已坯户
　　　一日不再飯
一日不再飯飯已八九眠忽忽返照間頓羸不可遷筋
骸徽纆束(揚雄解嘲徽以糾纆注云徽糾纆皆/繩也○禮記肌膚之㑹筋骸之束也)肺腑鼎
鐺煎長徃理不惜髙堂思所牽
　　　秋枝如殘人
秋枝如殘人顔色先憔悴微寒吹已空性命一何脆寧
當記疇昔葩葉相嫵媚嵗行雖使然好殺豈天意(此詩/言盛)
(衰消息之理○言天至秋/雖肅殺而實寓生物之意)
　　　青青西門槐
人情甘阿諛我獨倦請謁尤於權門疎萬事亦已拙平
生江湖期夢寐不可遏青青西門槐少解馬上暍(淮南/子武)
(王䕃暍人於樹下○此詩意/雖髙而語淺露恐非公作)
　　　天下不用車
天下不用車人人乘馬馳王良雖善御攬轡欲從誰(王/良)
(古之善御者言車既不用則王良/雖以善御名亦無所施其巧矣)漢武伐大宛殺人若
京坻(漢西域傳大宛多善馬馬汗血張騫始爲武帝言/之上乃遣使者持千金以請宛王愛其馬不與於)
(是遣貳師將軍李廣利將兵十餘萬/人伐宛連四年殺宛王得馬三千匹)孝文却走馬獨行
先安之(賈捐之傳孝文帝時有獻千里馬者詔曰鸞車/在前屬車在後吉行日五十里師行三十里朕)
(乘千里馬獨先安之/遂還馬與道里費)萬物命在天取舎各有時隂陽更
用事冬暖豈所宜卞氏强獻玉兩刖亦已癡幸終遇良
工巳剖得不疑(新序荆人卞和得玉璞而獻之荆厲王/使玉尹相之曰石也王以和爲謾而斷)
(其左足武王即位和復奉玉璞而獻之武王使玉尹相/之曰石也又以爲謾而斷其右足共王即位和乃奉玉)
(璞而哭於荆山中三日三夜泣盡而繼之以血共王使/人問之曰寶玉而名之曰石貞士而戮之以謾此臣所)
(以悲也共王乃使理其璞而/得寶焉故名之曰和氏之璧)
　　　山田久欲坼
山田久欲坼秋至尚求雨婦女喜秋涼踏車多笑語朔
雲巻衆水慘淡吹平楚横陂與直塹疑即没洲渚霍霍
反照中散絲魚幾縷(木蘭行磨刀霍霍向猪羊○韋應/物詩昨别今已春散絲魚幾縷)
鴻䝉不可問且徃知何許欹眠露下舸側見星月吐龍
骨已嘔啞田家真作苦
　　　聖賢何常施
聖賢何常施所遇有伸屈曲士守一隅欲以齊萬物(聖/人)
(不凝滯於物而能與世推移曲士拘拘不足語此○莊/子可用於天下不足以用天下此之謂辯士一曲之人)
(也/)䘮非不欲富言爲南宫出世無子有子誰能救其失
(䘮謂仕而失位非死䘮之䘮也○檀弓上南宫敬叔反/必載寶而朝夫子曰若是其貨也䘮不如速貧之愈也)
(䘮之欲速貧爲敬叔言之也曾子以子游之言/告有子有子曰然吾固曰是非夫子之言也)
　　　散髪一扁舟
散髪一扁舟夜長眠屢起秋水瀉明河迢迢藕花底愛
此露的皪復怜雲綺靡諒無與弦歌幽獨亦可喜(許彦/周詩)
(話云荆公愛看水中影此亦性所好如秋水瀉明河迢/迢藕花底又桃花詩晴溝漲春緑周遭俯視紅影移漁)
(舠皆觀/其影也)
　　　道人北山來
道人北山來問松我東岡舉手指屋脊云今如此長(我/字)
(别本作栽此俗人誤改○公在政府與沈道原書曰上/聰明日躋然流俗險膚未有已時亦安能久自困苦於)
(此北山松柏聞修雅説已極長茂一兩/日令俞遜徃北山因欲漸治垣屋矣)開田故嵗收種
果今年嘗告叟去復來耘耝尚康强死狐正首丘遊子
思故鄉嗟我行老矣墳墓安可忘(檀弓古人有言曰/狐死正丘首仁也)
　　　今日非昨日
今日非昨日昨日已可思明日異今日如何能勿悲當
門五六樹上有蟬鳴枝朝聴尚壯急暮聞已衰遲仰看
青青葉亦復少華滋萬物同一氣固知當爾爲我友南
山居笑談解人頤分我秋柏實問言歸何時衣冠汚窮
塵苟得猶苦飢低回嵗已晩恐負平生期(楞嚴經云豈/惟年變亦兼)
(月化何直月化兼又日遷○匡衡傳/匡說詩解人頤注使人笑不能止)
　　　秋日不可見
秋日不可見林端但餘黄(黄謂黄/落也)杖藜思平野俛仰畏
無光栗栗澗谷風吹我衣與裳娟娟空山月照我冠上
霜(遂如哽絶人以爲/未盡未悟已多)
　　　騏驥在霜野
騏驥在霜野低回向衰草入櫪聞秋風悲鳴思長道黄
金作鞭轡粲粲空外好人生貴得意不必恨枯槁
　　　悲哉孔子没
悲哉孔子没千嵗無麒麟蚩蚩盡鉏商此物誰能珍(哀/公)
(十四年春西狩於大野叔孫氏之車子鉏商獲麟/以爲不祥以賜虞人仲尼觀之曰麟也然後取之)漢武
得一角燔烹誣鬼神更以黄金鑄傳誇後世人(嘉祐三/年交趾)
(貢異獸二其國自稱爲麒麟或疑爲非麟或疑爲山犀/或疑爲豹牛及回詔但稱得異獸今詩未知指此事否)
(味公之意疑其因以託興謂世之識真者鮮耳○漢郊/祀志武帝元狩元年郊雍獲一角獸若麃然有司曰陛)
(下肅祇郊祀上帝報享錫一角獸蓋麟云於是以薦五/畤畤加一牛以燎此謂燔烹誣鬼神也本紀直作獲白)
(麟書大始二年又詔更鑄/黄金爲麟趾褭蹄以協瑞)
　　　秋庭午吏散
秋庭午吏散予亦歸息偃豈無佳賓客欲徃心獨懶北
窻古人篇一讀三四反悲哉不早計失道行晼晩
　　　秋日在梧桐
秋日在梧桐轉隂如急轂㝠㝠蔽中庭下視今可曝(日/如)
(車行之速也向苦桐隂/之繁今則疎而可暴矣)髙蟬不復嘒稍得寒鴉宿百遶
有衰翁行歌待春緑
　　　我欲徃滄海
我欲徃滄海客來自河源手探囊中膠救此千載渾(抱/朴)
(子寸膠不能/理黄河之濁)我語客徒爾當還治崑崙(河出崑崙○此/正本澄源之意)
(謂不當徒/治其末)歎息謝不能相看涕翻盆客止我且徃濯髪
扶桑根春風吹我舟萬里空目存
　　　前日石上松
前日石上松斸移沙水際青青折釵股俯映幽人砌蟠
根今鬯茂落子還蒼翠三年一楮葉世事真期費(列子/說符)
(篇宋人有爲其君以玉爲楮葉三年而成鋒殺莖柯毫/芒繁澤亂之楮葉中不可别也此人遂以巧食宋國子)
(列子聞之曰使天地之生物三年而成一葉則物之有/葉者寡矣故聖人恃道化而不恃智巧○莊子劵外者)
(志乎/期費)
　　　日出堂上飲
日出堂上飲日西未云休主人笑而歌客子歎以愀指
此堂上柱始生在巖幽雨露飽所滋凌雲亦千秋所託
願永久何言值君收乃令卑濕地百蟻上窮鎪丹青空
外好鎮壓已堪憂爲君重去之不使一蟻留蟻力雖云
小能生萬蚍蜉(爾雅蚍蜉大螘小釋曰螘通名也其大/者别名蚍蜉此詩意有所比喻而其詞)
(甚/微)又能髙其礎不爾繼者稠語客且勿然百年等浮漚
爲客當酌酒何豫主人謀(此詩主以喻君客以喻臣堂/以喻君柱以喻臣堂上主人)
(居安而忘危爲客者視其蠧壊已甚將有鎮壓之憂爲/主人圖所以弭患此而不忘君巻巻之義更張之念疑)
(始於此又公弟平甫有詩亦云堂上有遺羶堂下無聚/螘但知嗜欲求不必風雨至浸淫蚍蜉生穴柱從此始)
(莊生亦知言/信矣常棄智)
　
　
　
　
　
　
　
　王荆公詩注巻十一
欽定四庫全書
　王荆公詩注巻十二
　　　　　　　　　　　　　宋　李壁　撰
　　古詩
　　　孔子
聖人道大能亦博(史記顔子曰夫子之道/至大故天下莫能容)學者所得皆
秋毫雖傳古未有孔子蠛蠓豈足知天髙(公孫丑子貢/曰自生民以)
(來未有夫子者也如公言則子貢爲蠛蠓耶○莊子/丘之於道也其猶醯雞與注醯雞者甕中之蠛蠓)桓
魋武叔不量力欲撓一草摇蟠桃(桓魋欲殺孔子叔孫/武叔毁仲尼猶蚍蜉)
(而撼/大樹)顔回已自不可測至死鑽仰忘身勞(言顔回所造/已深於夫子)
(猶有髙/堅之歎)
　　　揚雄三首
孔孟如日月委蛇在蒼旻光明所照耀萬物成冬春揚
子出其後仰攀忘賤貧衣冠眇塵土文字爛星辰嵗晩
天禄閣强顔爲劇秦(雄劇秦美新見於文選注云雄仕/莽朝見莽數害正直之臣恐已見)
(危故著此文以秦酷暴之甚以新室/爲美將悅莽意求免於禍非本情也)趨捨迹少邇(邇字/恐是)
(遠字或苟字又/謂迹若淺近然)行藏意終隣壤壤外逐物(貨殖傳天下/壤壤皆爲利)
(徃/)紛紛輕用身徃者或可返吾將與斯人
　　　其二
子雲遊天禄華藻銳初學(法言今之學者非/特爲之華藻也)覃思晩有
得晦顯無適莫(雄始好詞賦擬相如以爲式晩以爲賦/勸而不止頗似俳優非法度所存於是)
(輟不復爲而大覃思渾天倣周易作太𤣥象論語/作法言泛然而仕不以顯晦累心故三世不徙官)寥寥
鄒魯後於此歸先覺豈嘗知符命何苦自投閣(莽既以/符命自)
(立劉歆子棻獻之莽投棻四裔辭所連及便收不請時/雄校書天禄閣使者來欲收雄雄從閣上自投下幾死)
(莽聞之曰雄素不與事/何故在此故曰豈嘗知)長安諸愚儒操行自爲薄謗嘲
出異已傳載固疎畧(言此事出於愚儒以已度雄又有/嫉雄而造謗者史官不察因遂實)
(之而雄/焉有是)孟子勸伐燕伊尹干說亳扣馬觸兵鋒食牛要
禄爵小知羞不爲況彼皆卓犖史官蔽多聞自古喜穿
鑿(武王伐紂伯夷叔齊扣馬而諌左右欲兵之太公曰/此義人也扶而去之扣馬之諌恐不應與食牛負鼎)
(同指爲不可信○萬章上或曰百里奚自鬻於秦養牲/者五羊之皮食牛以要秦繆公○曾子固言前世之傳)
(者以謂伊尹以割烹要湯孔子主癰疽瘠環孟子皆斷/以爲非伊尹孔子之事蓋以理攷之知其不然也觀雄)
(之所樹立故介甫以謂世傳其投/閣者妄也豈不猶孟子之意哉)
　　　其三
子雲平生人不(一作/莫)知知者乃獨稱其辭今尊子雲者
皆是得子雲心亦無幾聖賢樹立自有師人知不知無
以爲俗人賤今常貴古子雲今存誰汝數
　　　漢文帝
輕刑死人衆(文帝十三年詔夫刑至斷支體刻肌膚終/身不息何其刑之痛而不德也其除肉刑)
(有以易之是後外有/輕刑之名内實殺之)䘮短生者偷(孟子齊宣王欲短䘮/漢文遺詔云朕既不)
(德亡以佐百姓今崩又使重服以離寒暑之數然則前/此民間皆服三年䘮也堯崩三載四海遏宻八音禮大)
(功九月小功五月緦三月遺詔云其令天下吏民令到/出臨三日皆釋服又云服大紅十五日小紅十四日繊)
(七日是教/人以偷薄)仁孝自此薄哀哉不能謀露臺惜百金(周人/之金)
(以鎰計漢人之金以斤計斤方寸而重一斤也惠帝初/即位賜將軍四十斤鄭氏計四十金四十斤也孝文言)
(百金中人十家之産然/則一金非今一兩之謂)灞陵無髙丘(七年初置南陵即/灞陵也灞陵因山)
(爲藏不復起墳在長安南故王粲/詩云南登灞陵岸回首望長安)淺恩施一時長患被
九州
　　　秦始皇
天方獵中原狐兎在所憎傷哉六孱王(張耳傳貫髙曰/吾王孱王也)
當此鷙鳥膺(始皇紀注鷙鳥鶻膺/突向前其性悍勇)摶取已掃地翰飛尚
憑凌逝將跨蓬萊以海爲丘陵(始皇二十八年齊人徐/市等上書言海中有三)
(神山名曰蓬萊方丈瀛洲仙人居之請得齋戒與童/男女求之於是遣徐市發童男女數千入海求仙人)勒
石頌功德羣臣助驕矜(始皇作琅琊臺立石刻頌功德/末云羣臣相與誦皇帝功德刻)
(千金石以/爲表經)舉世不讀易但以刑名稱蚩蚩彼少子何用
辨堅冰(秦焚書既專事刑名獨易以卜筮之書/雖免於焚而不讀矣胡亥始皇之少子)
　　　韓信
韓信寄食常歉然邂逅漂母能哀憐(信傳家貧无行常/從人寄食至城下)
(釣有一漂母/哀之飯信)當時噲等何由伍但有淮隂惡少年(信出/門笑)
(曰生乃與噲等爲伍又信微時淮隂少年侮信令出跨/下信王齊召以爲中尉曰此壯士也觀此則少年亦信)
(之徒非噲/等敢望)誰道蕭曹刀筆吏從容一語知人意(信數與/蕭何語)
(竒之信亡何不及以聞追之班固/贊曰蕭何曹參皆起秦刀筆吏)壇上平明大將旗舉
軍盡驚王不疑(王召信拜爲大將何曰王素嫚无禮此/乃信所以去也王必欲拜之擇日齋戒)
(設壇塲具禮乃可王許之諸將皆喜人人/各自以得大將至拜乃韓信也一軍盡驚)摶兵擊楚濉
半渉(一作救兵半/楚濰半渉)從初龍且聞信怯(龍且救齊與信夾/濉水陣信乃夜令)
(人爲萬餘囊滿沙壅水上流引軍半渡擊且佯不勝還/走且果喜曰固知信怯也遂追信渡水信使人決壅囊)
(水大至且軍大半不/得渡即急擊殺且)鴻溝天下巳横分談笑重來巻楚
氛(羽自知少助食盡信又進兵擊楚羽患之乃與漢約/中分天下割鴻溝以西爲漢以東爲楚漢王欲歸張)
(良陣平諌乃徴信引兵㑹垓下遂滅楚/○襄二十七年趙孟曰楚氛甚惡懼難)但以怯名終得
羽誰爲張費兩將軍(少年侮信雖長大好帶劍怯耳信/熟視俛出其跨下一市皆笑信以)
(爲怯然則信自微時巳有怯名矣○漢五年信將三十/萬垓下自當羽孔將軍居左費將軍居右髙帝在其後)
(絳侯柴武在髙帝後此言兩將軍猶腹背之毛其實/當羽者信也○觀史記乃孔將軍諸本作張字誤)
　　　叔孫通
先生秦博士秦禮頗能熟(通秦時以文學徴待詔博士/後以對羣盗特鼠竊二世說)
(拜爲博士言但知秦禮而已/不足以知三代之禮樂也)量主欲有爲兩生皆不欲
(始漢儀務爲簡易羣臣醉至抜劍擊柱通知上益厭之/說上曰禮因時世人情爲之節文臣願頗采古禮與秦)
(儀雜就之上曰可試爲之令易知度吾所能行爲之此/云量主欲有爲者爲是也方通徴魯諸生有兩生不肯)
(行曰吾不忍爲公所爲公所爲/不合古吾不行公徃矣无汚我)草具一王儀(草具謂綿/蕝也漢贊)
(叔孫通舎枹鼓/而立一王之儀)羣豪果知肅(漢七年長樂宫成諸侯朝/十月始用所制儀自諸侯)
(王以下莫不/震恐肅敬)黄金既徧賜(通爲朝儀竟賜金五百/斤既出皆以賜諸生)短衣
亦已續儒術自此凋何爲反初服(通始降漢儒服漢王/憎之乃變其服短衣)
(楚製至是始易其衣不復爲短衣○楚辭退將復/修吾初服意言通既自貶以從時雖返儒服何益)
　　　東方朔
平原狂先生隠翳世上塵(禇先生續滑稽傳云朔上書/用三千奏牘詔拜爲郎數賜)
(縑帛擔揭而去人主左右諸郎半呼之爲狂人朔嘗行/殿中郎謂之曰人皆以先生爲狂朔曰如朔等所謂避)
(世於朝廷間者也古之人乃避世於深山中時坐席中/酒酣據地歌曰陸沉於俗避世金馬門宫殿中可以全)
(身何必深山之/中蒿蘆之下)材多不可數(上知朔多端召問朔何恐/侏儒爲材多不可數亦多)
(端之/意)射覆亦絶倫(朔稍得親近上嘗使諸數家射/覆不能中朔得之連中輒賜帛)談辭
最詼怪發口如有神(朔雖談笑然觀察顔色直言切/諌○陳軫曰軫可發口言乎)以
此得親幸賜予頗不貧(滑稽傳云建章宫後閣有物出/焉其狀如麋朔曰所謂騶牙者)
(也遠方當來歸義後混邪王來/降漢乃復賜東方生錢財甚多)金玉本光瑩泥沙豈能
堙時時一悟主驚動漢庭臣(舎人所問朔應聲輒對變/詐鋒出莫能窮者左右大)
(驚上以朔爲常侍郎遂得愛幸朔斥董偃不得侍酒宣/室且言偃以人臣私侍公主敗化亂禮傷王制乃國家)
(之大賊人主之大蜮罪當斬又言淫亂之漸其變爲篡/上爲更置酒北宫又諌廢苑囿陳孝文時事以諷時時)
(一悟主/謂此也)不肯下兒童(本傳自公卿在位朔皆傲弄/無所爲屈故言不肯下兒童)敢言
詆平津(上嘗問朔方今公孫丞相兒大夫董仲舒夏侯/始昌司馬相如汲黯膠倉終軍司馬遷之倫皆)
(辯智閎逹溢於文辭先生自視何與比朔對臣觀其插/齒牙樹頰頦吐唇吻擢項頤結股腳連脽尻遺蛇其迹)
(行歩偊旅臣朔雖不肖尚兼/此數人者詆平津殆謂此)何知夷與惠空復忤時人
(揚子或問東方朔名過實者何也曰應諧不窮正諌穢/德又曰非夷齊而是栁下惠戒其子以尚容首陽爲拙)
(柱下爲工飽食安坐以仕易農依隠玩世詭時不逢其/滑稽之雄乎注云朔非夷曠而尚取容依約玩弄於世)
(何所比哉何知夷與惠謂朔雖時直言有補然其實不/足以知夷惠也陳無已亦云東方生和而近汚然不同)
(也爲栁下氏而過之者乎孔子謂/學栁下惠未有如魯之男子者也)
　　　楊劉
人各有是非犯時爲患害唯詩以譎諫言者得無悔厲
(一作/汾)王昔監謗變雅今尚載(監謗事見國語然召穆公/凡伯衛武公芮伯皆作詩)
(刺之今民勞板蕩抑桑/柔等篇尚載於大雅)末世忌諱繁此理寧復在南山
詠種豆議法過四罪(楊惲傳與孫㑹宗書其詩曰田彼/南山蕪穢不治種一頃豆落而爲)
(萁人生行樂耳須富貴何時注蕪穢言漢庭之荒亂也/帝見書惡之廷尉當惲大逆無道要斬故云過四罪)
𤣥都戲桃花母子受顛沛(劉禹錫召還宰相欲任以兩/省郎而禹錫作𤣥都觀看花)
(君子詩語譏忿當路者不喜出爲播州刺史中丞裴度/爲言播極遠猿狖所宅禹錫母八十餘不能徃當與其)
(子死訣恐傷陛下孝治乃易連州詩言顛沛指/此也後自和州入爲主客復作𤣥都桃花詩)疑似巳
如此況欲諄諄誨事變固不同楊劉可為戒
　　　臧倉
位在萬乘師孟子猶不遇(揚子雲解嘲孟子雖連蹇猶/為萬乘師○孟子臧氏之子)
(焉能使予/不遇哉)豈云貧與賤世道非吾趣意行天下福事忤
油然去命也固有在臧倉汝何與
　　　田單
湣王萬乘齊走死區區燕(湣王走莒淖齒殺之言以大/國而困於弱燕自取之也)
田單一即墨(即墨大夫戰死城中/相與推田單拒燕)掃敵如風旋舞鳥怪
不測(單令城中人食必祭先祖於庭飛鳥悉翔舞而下/食燕人怪之單因宣言曰神來下教我取一卒東)
(向坐師事之每出/約束必稱神師)騰牛怒無前(燕軍益懈單乃收城中/得千餘牛爲絳繒衣畫)
(以五綵龍文束兵刃於其角而灌脂束葦於尾燒其端/鑿城數十穴夜縱牛壯士五千人随其後牛尾熱怒而)
(奔燕軍燕軍大駭敗走/七十餘城皆復爲齊)飄飄樂毅去磊砢功名傳掘葬
與劓降論乃愧儒先(單宣言曰吾懼燕軍劓所得齊卒/置之前行與我戰即墨敗矣燕人)
(聞之如其言城中人見齊卒降者盡劓皆怒堅守惟恐/見得單又縱反間曰吾懼燕人掘吾城中塚墓僇先人)
(可爲寒心燕軍果盡掘壟墓齊人望見皆涕泣其/欲出戰怒自十倍此言愧儒先以其用譎詐勝也)深誠
可奮士王蠋豈非賢(王蠋曰忠臣不事二君貞女不更/二夫齊王不聽吾諌故退而耕於)
(野國既破亡吾不能存今又劫之以兵爲君將是助桀/爲虐也遂經其頸於樹枝自奮絶脰而死齊士大夫聞)
(之曰王蠋布衣也義不北面於燕況在位食禄者乎乃/相聚如莒求諸子立爲襄王此謂單之功不及蠋也)
　　　戴不勝
昔在宋王所皆非薛居州區區一不勝辛苦亦何求懐
禄詎有恥(言既懐禄則爲/竊位亷隅毁矣)知命乃無憂比士自可憐能
復識此不
　　　陸忠州
虞人以士招御者與射比當時尚羞爲況乃天下士(孟/子)
(萬章敢問招虞人何以曰以皮冠庶人以旃士以旂大/夫以旌又滕文公御者且羞與射者比比而得禽獸雖)
(若丘陵/弗爲也)英英陸忠州學問輔明智低回得坎坷勲業終
不遂(嘗謂宣公雖以忠諌名然使德宗呼之爲陸九不/敬孰甚焉是必已有以致之低回之語殆指此類)
　　　開元行
君不聞開元盛天子糾合雋傑披姦倡(韋后弑中宗矯/詔稱制𤣥宗以)
(臨淄王與劉幽求鍾紹京等定䇿討亂或請先啟相王/𤣥宗曰請而從是王與危事不從則吾計失矣夜率萬)
(騎入北軍誅韋氏安樂公主韋巨源武延秀等/相王即皇帝位王爲皇太子又三年有天下)幾年辛
苦補四海始得完好無疽瘡(𤣥宗覽鏡云吾雖瘠天/下肥矣此補完之意)一
朝寄託誰家子威福顛倒誰復理(寄託謂李林/甫楊國忠)那知赤
子徧愁毒秪見狂胡倉卒起茫茫孤行西萬里(天寶十/四載禄)
(山反次/年幸蜀)偪仄歸來竟憂死子孫險不失故物(上自蜀還/居於興慶)
(宫上元元年爲李輔國逼遷西内悒悒以終○漢成趙/后傳云我危殺之注危險也春秋傳祀夏配天不失故)
(物/)社稷陵夷從此始由來犬羊著冠坐廟堂安得四鄙
無豺狼(漢書龔遂曰言在側者盡冠狗也師古曰言左/右侍側之人不識禮義若狗而著冠者耳又沐)
(猴而冠皆同此義/張綱傳豺狼當道)
　　　相送行效張籍
一車南一車北身世怱怱俱有役憶昔論心兩綢繆那
知相送不得留但聞馬嘶覺巳遠欲望應須上前坂秋
風忽起吹沙塵雙目空回不見人(晉王導傳西風塵起/舉扇自蔽○詩燕燕)
(篇瞻望弗及佇/立以泣即此意)
　　　隂漫漫行
愁雲怒風相追逐青山滅没滄江覆少留燈火就空床
更聽波濤圍野屋(李白詩北風三日/吹倒江倒即覆也)憶昨踏雪度長安
夜宿木瘤還苦寒(木瘤地名在舒州/魏武有苦寒行)誰云當春便妍暖
十日八九隂漫漫(杜詩元日到人日未有不隂時/寗戚飯牛歌長夜漫漫何時旦)
　　　一日歸行
賤貧奔走食與衣百日奔走一日歸平生歡意苦不盡
正欲老大相因依空房蕭瑟施繐帷(魏武遺令曰於臺/堂上施八尺牀張)
(繐/帳)青燈半夜哭聲稀音容想像今何處地下相逢果是
非(周勃傳君不欲反地上即欲反地下耳○漢武爲李/夫人作歌曰是邪非邪立而望之偏何姍姍其來遲)
(○樂天哭夢得夜臺暮齒期非遠但問前頭得見無亦/此意○上三詩相送行恐謂司馬公及韓持國吕晦叔)
(軰隂漫漫恐指吕惠卿軰也一/日歸行恐是元豐末年時作)
　　　汴流
汴水無情日夜流不肯為我少淹留相逢故人昨夜去
不知今日到何州(言逝水無頃刻之駐/猶故人行不已也)州州人物不相
似處處蟬聲令客愁可憐南北志未(一作/意不)就二十起家
今白頭(揚雄傳丁董用事諸附/離者或起家至二千石)
　　　隂山畫虎圖
隂山健兒鞭鞚(一作/控)急走勢能追北風及逶迤一虎出
馬前白羽横穿更人立(盧綸擒豹歌捨鞍解甲疾如風/人忽虎蹲獸人立○白羽箭也)
回旗倒㦸四邊動抽矢當前放蹄入(放蹄入/謂馬蹄)爪牙蹭蹬
不得施磧上流丹看來濕(李白胡馬歌白刃灑/赤血流沙爲之丹)胡天朔
漠殺氣髙煙雲萬里埋弓刀(唐人詩大/雪埋弓刀)穹廬無工可貌
此漢使自解丹青包(言外國不能畫漢使自摹/寫也○杜詩粉黛亦解包)堂上絹
素開欲裂一見猶能動毛髪(杜甫曹將軍畫馬歌縞素/漠漠開風沙又丹青引詔)
(謂將軍/拂絹素)低回使我思古人此地摶兵走戎羯(田敬仲世/家馮因摶)
(三國之兵○吳漢等贊戎羯䘮其精膽注羯本匈奴别/種又史記其民羯羠不均皆健羊名言性健悍而不均)
禽逃獸遁亦蕭然豈若封疆今宴眠契丹弋獵漢耕作
飛將自老南山邊還能射虎随少年(李廣傳廣在郡匈/奴號曰漢飛將軍)
(又廣傳吏當廣贖爲庻人數嵗與潁隂侯屛居藍田南/山中射獵○少陵詩杜曲幸有桑麻田欲將移住南山)
(邊短衣匹馬随李廣/看射猛虎終殘年)
　
　
　
　
　
　
　
　王荆公詩注巻十二
欽定四庫全書
　王荆公詩注巻十三
　　　　　　　　　　　　　宋　李壁　撰
　　古詩
　　　杜甫畫像(苕溪漁隠曰李杜畫像古今詩人題/詠多矣若杜子美其詩髙妙固不待)
　　　　(言要當知其平生用心處/則半山老人之詩得之矣)
吾觀少陵詩謂與元氣侔力能排天斡九地壯顔毅色
不可求浩蕩八極中生物豈不稠醜妍巨細千萬殊竟
莫見以何雕鎪惜哉命之窮顛倒不見收(甫上書自稱/自七嵗屬辭)
(且四十年然衣不蓋體常寄食於人竊恐轉/死溝壑惟天子哀怜之觀此其窮可知矣)青衫老更
斥(甫至德二年自賊中亡走鳯翔謁帝拜右拾遺/旋以房琯罷甫疏言罪細不宜免大臣坐是斥)餓走
半九州瘦妻僵前子仆後攘攘盗賊森戈矛(傳稱時所/在冦奪甫)
(家寓鄜彌年囏窶孺弱至餓死因許甫自往省視為華/州司功叅軍闗輔飢輙棄官去客秦州負薪採橡栗自)
(給流落劍南結廬成都西郭從嚴武幾為所殺武卒崔/旰等亂甫徃來梓䕫間大歴中出瞿唐下江陵泝沅湘)
吟哦當此時不廢朝廷憂常願天子聖大臣各伊周寧
令吾廬獨破受凍死不忍四海赤子寒颼飀傷屯悼屈
止一身嗟時之人我所羞所以見公像再拜涕泗流推
公之心古亦少願起公死從之游(公不喜李白詩而推/敬少陵如此特以其)
(一飯不忘君而/志常在民也)
　　　吳長文新得顔公壊碑
魯公之書既絶倫嵗久更爲時所珍荒壇壊塚朽崖屋
剥落風雨埋煨塵斷碑數尺誰所得㸃畫入紙完如新
延陵公子好事者拓取持寄情相親(歐公集古録敘好/之已篤則力雖不)
(足猶能致之故上自周宣下更史漢隋唐五代外至四/海九州窮崖絶谷荒林破塚神仙鬼物詭怪所傳莫不)
(皆有○延陵/謂長文也)六書篆籀數變改訓詁後世多失真(六書/即周)
(官保氏教國子以六書注象形象事象意象聲轉注假/借造字之本所謂字有六義者是也周宣王時史籀始)
(著大篆十五篇或與古同或與古異世謂之籀書至秦/焚燒先典古文遂絶李斯趙髙皆取史籀大篆或頗省)
(改所謂小篆者或曰程邈造又曰邈所定乃𨽻字也盖/秦厭篆字難成即令𨽻人佐書曰𨽻字又上谷王次仲)
(始作楷法所稱妄鑿者後來蕭衍評書三十六種之類/亦是也大扺自秦改小篆作𨽻書人益趍簡便古法既)
(變字義浸譌許叔重患其若此集倉雅之學研六書之/㫖作說文解字十五篇篆籀之體由是粗可考然得其)
(真者/寡矣)誰初妄鑿妍與醜坐使學士勞骸筋(梁鵠相魏以/勤書自効張)
(伯英臨池學書池水盡黑皆勞骸筋者李端伯記二程/語云子弟凡玩好皆奪志至於書札於儒者事最近然)
(一向好著亦自䘮志如王虞顔栁軰誠為好人則有之/曾見有善書者知道否平生精力一用於此非惟徒廢)
(時日於道便有/妨處足知䘮志)堂堂魯公勇且仁出遇世難親經綸揮
毫卓犖又驚俗豈亦以此誇常民但疑技巧有天得不
必勉强方通神(杜詩書貴瘦/硬方通神)詩歌甘棠美召伯愛惜蔽
芾由思人時危忠誼常恨少寶此勿復令埋堙(鄭駟歂/殺鄧析)
(君子謂子然不忠詩曰蔽芾甘棠勿翦勿伐召伯所茇/思其人猶愛其樹況用其道不恤其人乎歐公言使顔)
(公書雖不佳後世見者未必不寳也又/云古人豈皆能書獨其賢者傳遂遠)
　　　答揚州劉原甫(原甫知揚州在嘉祐元年二年/三年國史傳敞字仲原父袁州)
　　　　(臨江人慶歴中舉進士廷試第一編排官王/堯臣以親嫌自列乃以爲第二召入朝判考)
　　　　(功言夏竦諡文正不應去張貴妃追號温成/皇后有請立忌者敞言太祖以來后廟四室)
　　　　(陛下之妣也猶不立忌豈可以私昵之愛而/變古越禮乎嘉祐四年祫饗薦羣臣上尊號)
　　　　(敞言自寳元以來不受徽號今二十年奈何/一旦増虛名而損實美仁宗從之禮官建白)
　　　　(請以孝章皇后以下四主饗於别廟不升合/食敞奏九經所載祫祭制度最明備者莫如)
　　　　(春秋公羊傳自漢以下皆引以爲證所謂未/毁廟者豈有帝后之限哉國朝循守行之且)
　　　　(百年今羣臣不務推原春秋之義而獨引後/儒疑近之說不務講求本朝之故而專倡異)
　　　　(代難通之制不務將順主上廣孝之心而輕/議宗廟久行之儀欲擯隔四后不得合食於)
　　　　(先帝臣竊恨之昔貢禹議罷原廟丞相衡議/遷郊兆羣臣和之者非一自以謂周公孔子)
　　　　(復生不可得變元帝信之然而通人未以爲/當既而皆悔之則无及矣敞爲人明白俊偉)
　　　　(善論說當時學者未知崇尚經術獨敞能傅/經引義自六經諸子百氏至傳記小說无不)
　　　　(通貫而文章尤敏贍在西掖一日追封皇子/公主九人敞將下直爲之立馬却坐食頃九)
　　　　(制數千言巳就遇事多所建明以好譏議為/執政所忌故知制誥積七年不遷卒年五十)
　　　　(據此則公詩所稱髙/世才真不虚美矣)
少食苦不足一官聊自謀爲生晩更拙懐禄尚遲留黽
勉詎有補(詩黽勉/從事)强顔包衆羞(易否包羞/位不當也)謂我古人風
知君以相優(公自注云來詩有因君古/人風更欲投吾簪之句)君實髙世才主
恩正繆綢哿矣哀此民華簪寧易投(北山移文昔聞/投簪逸海岸)
　　　寄鄂州張使君
昔人寧飲建業水共道不食武昌魚公來建業每自如
亦復不厭武昌居(孫權黄武八年童謡云寧飲建業水/不食武昌魚寧就建業死不就武昌)
(居/)武昌山川今可想緑水逶迤煙莽蒼白鷗晴飛随兩
槳岸薺茸茸映魚網投老留連陌上塵思君一語何由
徃
　　　送元厚之待制知福州(名絳工於文詞爲流軰/所推神宗遇絳甚厚其)
　　　　(卒也詔其家集平生之文章上之絳在中書/蕃夷書詔多出其手居外所至有威名然傷)
　　　　(急暴○絳自鹽鐡副使出知福州擢天/章閣待制始班侍從故詩云改新步)
海隅山谷間人物最多處平旦息相吹(莊子生物以/息相吹也)連
城黕如霧閩王舊宫室(五代史王審/知封閩王)丹漆美無度今爲
大帥府千里來赴愬元侯文章翁更以吏能著峩峩中
天閣鳴玉改新歩銜詔出梨嶺方為遠人慕(梨嶺閩之/最髙山)
旌旗滿流水冠蓋東門駐四坐共咨嗟疑侯不當去張
仲稱孝友樊侯正求助(詩侯誰在矣張仲孝友樊侯公/自指也本傳稱絳諂事公父子)
(云/)名城雖云樂行矣未宜遽(厚之到閩有詩謝京師故/人曰丹荔黄甘北苑茶勞)
(君誘我向天涯爭如太液/樓邉看池北池南總是花)
　　　傷杜醇
杜生四五十孝友稱鄉里隠約不外求(詩意謂有道者/无所假於外而)
(樂/)耕桑有妻子(漢楊惲答孫㑹宗書/率妻子戮力耕桑)藜杖牧雞豚筠筒
釣魴鯉(鮑明遠東武吟倚杖牧雞㹠豚㹠同郭景純江/賦筒灑連鋒罾䍣比船注筒灑罾䍣取魚器也)
嵗時沽酒歸亦不乏甘㫖天涯一桮飯夙昔相逢喜談
辭足詩書篇詠又清泚都城問越客安否常在耳日月
未渠央如何棄予死古風久凋零好學少爲已悲哉四
明山此事(一作/士)今已矣(公爲鄞縣常有書請醇入縣學/及在朝又數從越人問其安否)
(公厚醇如此其退之所稱董召/南之流乎讀公詩可想見其人)
　　　哭梅聖俞(歐公亦有哭聖俞詩同此韻○王文/康初見聖俞文歎曰二百年无此作)
　　　　(矣近臣薦公經明行修願得留與國子/諸生講論道德作爲雅頌以歌詠聖化)
詩行於世先春秋國風變衰始柏舟文辭感激多所憂
律吕尚可諧鳴球先王澤竭士已偷紛紛作者始可羞
其聲與節急以浮真人當天施再流篤生梅公應時求
頌歌文武功業優經竒緯麗散九州衆皆少鋭老則不
公獨辛苦不能休惜無采者人名遒(遒人宣令之官正/義訓遒為聚聚人)
(而令故/以為名)貴人憐公青兩眸(阮籍傳籍能爲青白眼見禮/俗之士以白眼對之嵇康來)
(乃見/青眼)吹噓可使髙岑樓坐令隠約不見收(岑樓山之鋭/嶺者貴人謂)
(歐公軰徒能資之而不能薦也歐公歸田録云梅聖俞/以詩知名三十年終不得一館職晩年與修唐書語其)
(妻刁氏曰吾之修書可謂猢孫入布袋矣刁氏對曰/君於仕宦亦何異鮎魚上竹竿耶聞者皆以爲善對)空
能乞錢助饙餾疑此有物司諸幽(爾雅饙餾稔也釋曰/稔熟也孫炎曰蒸之)
(曰饙均之曰餾說文云饙一蒸米也餾飯氣流也大雅/泂酌云可以餴饎其義同韓集南山詩或如火熺煙或)
(若氣饎餾○公所以得為國子監直講者以近臣趙槩/等薦然未足究其藴猶不薦也檀弓北靣求諸幽此借)
(用/)棲棲孔孟葬魯鄒後始卓犖稱軻丘聖賢與命相楯
矛勢欲强逹誠無由詩人況又多窮愁李杜亦不爲公
侯公窺窮阨以身投坎軻坐老當誰尤吁嗟豈即非善
謀虎豹雖死皮終留(豹死留皮人死留/名梁王彦章語)飄然載䘮下隂
溝粉書幅軸懸無旒(公嘉祐五年死於京師年五十九/其孤増載其柩歸宣州○官小者)
(於制/無旒)髙堂萬里哀白頭東望使我商聲謳(母仙遊縣太/君束氏清河)
(縣太君張氏聖俞死張氏猶在○商聲屬/秋而悲寗戚扣牛角而商歌謂作商聲也)
　　　遊章義寺(章義寺本齊集善寺唐改今名/又改爲法雲院在蔣山寺西)
九日章義寺倦遊因解鑣拂榻寄午夢起尋北山椒(山/椒)
(山陵/也)岑蔚鳥絶迹悲鳴惟一蜩歡言與僧期於此共簞
瓢斬松八九根窗壁具一朝伏檻何所見蒼蒼圍寂寥
巖谷寒更静水泉清不摇安得有車馬尚無漁與樵神
茂真觀復(道家云神住則氣住氣住則形住世人多苦/神氣散亂真觀何從而復公所謂真觀者即)
(元神非/識神也)心明衆塵消隂嶺有佳客儻來不須招
　　　飰祈澤寺(按建康志祈澤寺在府城東驛路/之北去城二十五里宋少帝建)
駕言東南還午飰投僧館山白梅蘂長林黄栁芽短笭
箵沙際來(元結傳帶笭箵而盡船獨聱齖而揮/車笭力丁切箵息拯切取魚籠也)畧彴桑
間斷(武帝紀初㩁酒酤注㩁者歩渉橋爾/雅謂之石矼今之畧彴是也彴音酌)春映一川明
雪消千壑漫魚随竹影浮鳥誤人聲散翫物豈能留干
時吾自懶
　　　答瑞新十遠(瑞新死心禪師○公集有書瑞新/道人壁必此人也今附於此始瑞)
　　　　(新道人治其衆於天童之景德予知鄞縣愛/其材能數與之遊後新主此山之四年予自)
　　　　(淮南來視蘇州之積水卒事訪焉則新既死/於京師聞其死者知與不知莫不愴焉而予)
　　　　(與之又久以深宜其悲也夫新之材信竒矣/然自放於世外而悼惜之如此彼公卿大夫)
　　　　(操治民之勢而能以利澤加焉則其生也榮/其死也哀不亦宜乎皇祐五年六月十五日)
　　　　(臨川王/某謹題)
遠水悠悠碧遠山天際蒼中有山水人寄我十遠章我
時在髙樓徙倚觀八荒亦復有遠意千載不相忘
　　　送文學士倅卭州(文同與可也上世自巴徙梓/之永泰登皇祐元年髙第嘉)
　　　　(祐四年任館職以親老請通判卭州誌稱與/可資廉方居家不問資産所至尤恤民事有)
　　　　(不便如巳納之阱中必爲出之而後巳退而/齊居一室書史圖畫羅列左右彈琴著文寒)
　　　　(暑不廢事親孝未嘗違去晨暮恬於遠宦以/便甘㫖者十有餘年不趣時好不避權仇修)
　　　　(其在巳而不求其在人者安義與命盖超然/自得平居以言誨諸子而自踐之者其大㫖)
　　　　(如此故凡與之游皆名節文行之士顯用於/今者而公獨不與焉命也夫司馬温公嘗遺)
　　　　(書曰與可襟韻瀟灑如晴雲秋月塵/埃不到光心服者非特辭翰而已)
文翁出治蜀蜀士始文章(按文翁景帝末為蜀郡守仁/愛好教化見蜀地僻陋有蠻)
(夷風文翁欲誘進乃選郡縣小吏開敏有材者張叔等/十餘人親自飭厲遣詣京師受業博士數嵗蜀生皆成)
(就還歸文翁以爲右職用次察舉官有至郡守刺史者/又修起學校於成都市中招下縣子弟以為學官弟子)
(爲除更徭髙者以補郡縣吏次爲孝弟力田常選學官/僮子使在便坐受事每出行縣益從學官諸生明經飭)
(行者與俱使傳教令出入閨閤縣邑吏民見而榮之繇/是大化蜀地學於京師者比齊魯焉至武帝時乃令天)
(下郡國皆立學校官自文翁為之始云文翁終於蜀吏/民為立祠堂嵗時祭祀不絶至今巴蜀好文雅文翁之)
(化/也)司馬唱成都嗣音得王揚犖犖漢守孫千秋起相望
(據與可誌銘范子功作云其先文/翁廬江人為蜀守子孫因家焉)操筆賦上林脫身選
爲郎(司馬相如上林賦/奏天子以爲郎)擁書天禄閣竒字校偏旁(劉棻/嘗從)
(雄學作/竒字)忽乘駟馬車牛酒過故鄉時平無諭檄(相如既/拜中郎)
(將建節乘傳徃賂西南夷至蜀太守以下郊迎卓王孫/臨卭諸公皆因門下獻牛酒以交驩○相如為郎㑹唐)
(䝉發吏民千人轉漕萬餘人通夜郎僰中巴蜀大驚/恐於是遣相如責䝉因以檄諭告蜀民以非上意)不
訪碧雞祥(水經越嶲有同山其山神有金馬碧雞光景/倐忽民多見之漢遣王褒徃祭欲致其雞馬)
(道病卒褒碧雞頌曰敬/移金精神馬縹碧之雞)問君行何為關隴正繁霜中和
助宣布循吏綴前芳豈特爲親榮區區誇一方(漢宣帝/時益州)
(刺史王襄欲宣風化於衆庶召/王褒使作中和樂職宣布詩)
　　　送宋中道通判洺州(中道參政/綬之季子)
漳水不灌鄴不知幾何時後世有史起乃能爲我爲(魏/史)
(起引漳水溉鄴漳濁漳也按水經出上黨長子縣西又/東出山過鄴縣西漢志曰魏文侯時西門豹爲鄴令有)
(令名至文侯曽孫襄王時與羣臣飲酒王爲羣臣祝曰/令吾臣皆如西門豹之爲人臣也史起進曰魏氏行田)
(也以百頃鄴獨二百畝是田惡也漳水在其傍西門豹/不知用於是以史起爲鄴令遂引漳水溉鄴以富魏之)
(河内民/歌之)余嘗憐洺民舄鹵半不治(舄鹵鹹地也○許氏/説文鹵鹽地也東方)
(謂之斥西方謂之鹵又貨殖傳太/公封於營丘地舄鹵注鹹地也)頗覺漳可引但爲談
者嗤(介甫既相遣程助治漳/水一方大騷竟無成功)髙議不同俗功成人始思
夫子到官日勿忘吾此詩
　　　送張公儀宰安豐(縣屬/夀州)
楚客來時雁為伴歸期祗待春氷泮雁飛南北三兩回
回首湖山空夢亂秘書一官聊自慰安豐百里誰復歎
揚鞭去去及芳時夀酒千觴花爛漫
　　　送陳諤
有司昔者患不公糊名謄書今故密論才相若子獨棄
外物有命真難必鄉閭孝友莫如子我願卜鄰非一日
朱門奕奕行多慚歸矣無爲惡蓬蓽
　　　孫長倩歸輝州
溪澗得雨潦奔逸不可航江湖收百川浩浩誰能量溪
澗之日短江海之日長願生畜道德江海以自方
　　　送喬秀才歸髙郵
薄飯午不羮空爐夜無炭寥寥日避席烈烈風欺幔謂
予勿惡此何爲向子歎長年客塵沙無婦助親爨寒暄
慰白首我弟纔將冠邅迴嵗又晩想見淮湖漫古人一
日養不以三公換田園在戮力且欲歸鋤灌行矣子誠
然光隂未宜翫負米力有餘能無讀書伴
　　　雲山詩送正之
雲山參差碧相圍溪水詰曲帶城陴(韓詩綿綿相糾結/狀似環城陴又詰)
(曲思/曽繞)溪窮壤斷至者誰予獨與子相諧熙(韓祭李氏文/出從於人既)
(相諧/嬉)山城之西鼔吹悲水風蕭蕭不滿旗(李義山聖女/祠詩一春夢)
(雨常飄瓦盡日/靈風不滿旗)子今去此來何時予有不可誰予規(正/之)
(謂孫侔公之畏友誰予規之語/足見公始未嘗不樂聞忠告也)
　
　
　
　
　
　
　
　
　
　
　王荆公詩注巻十三
欽定四庫全書
　王荆公詩注巻十四
　　　　　　　　　　　　宋　李壁　撰
　　古詩
　　　和甫如京師微之置酒(王晳字微之/時知江寧)
季子將北征貂裘解亭臯(蘇秦黒貂/之裘弊)使君擁鳴騶出餞
載酒醪作詩寵行色坐客多賢豪信知大夫才能賦在
登髙渉屺憂未已强歌反哀號(詩陟彼屺兮瞻望母兮/長歌之哀過於慟哭時)
(介父新免母/䘮餘哀未忘)問言歸何時逮此冬風饕川塗良阻修箠
轡慎所操黄屋初啟聖(黄屋謂英廟/即位初也)萬靈歸一陶詢謀
及疎賤拔取皆時髦徃矣果有合可辭州縣勞(漢梁竦/州縣之)
(職徒勞/人耳)
　　　别孫莘老(莘老名覺髙郵人胡安定之髙弟是/王令一軰人與公素厚神宗欲革積)
　　　　(弊覺言弊不可不革革而當其悔乃亡上謂/左右曰孫覺頗知理據此詩之作必在公未)
　　　　(變法之前○莘老嘗為宣州太平縣令疑此/是合肥簿滿秩入都注令時○介甫後自羣)
　　　　(牧出憲江東莘老時猶在太平公集有與莘/老一書論朋友切磨及鹽秤子事亦可見二)
　　　　(公情分始未嘗不同後/卒以論新法故異耳)
逢原未熟我已與子相知自吾得逢原知子更不疑把
手湖上舟望子欲歸時茫然乃分散獨背東南馳寥寥
西城居邂逅與子期雞鳴人省門朱墨來紛披含意不
自得强顔聊爾爲㑹合常在夜青燈照書詩徃徃並衾
語至明不言疲怱怱捨我去使我當從誰送子不出門
我身方羈縻我心得自如今與子相随随子至湖上逢
原所嘗嬉想見荷葉盡北風巻寒漪巳懐今日愁更念
昔日悲相逢亦何有但有鏡中絲
　　　寄丁中允(丁寶臣字元珍晉陵人以太子中允/知剡縣今詩題故稱中允也元珍以)
　　　　(文行稱東南多學者而湖/杭尤盛多元珍所成就云)
人生九州間泛泛水中木漂浮随風波邂逅得相觸始
我與夫子得官同一州相逢皆偶然情義迺綢繆我於
人事疎而子久已修磨礲以成我德大不可醻乖離今
六年念子未嘗休豈不道相逢但得頃刻留歡喜不滿
顔長年抱離憂古人有所思千里駕車牛(嵇康傳東平/吕安服康髙)
(致每一相思/輒千里命駕)如何咫尺間(介甫爲鄞縣元珍/在剡故云咫尺)而不與子
遊顧惜五斗米(淵明/事)無辜自拘囚念彼磊落者心顔兩
慙羞剡山碧榛榛剡水日夜流山行苦無巇水淺亦可
舟使君子所善來檄自可求何時有來意待子南山頭
(歐公元珍墓表言君治州縣聽决精明賦役有法民畏/信而便安之始治剡如此後治諸暨以才行召用久在)
(館/閣)
　　　示平甫弟
汴渠西受崑崙水(崑崙水/黄河也)五月奔湍射蒿矢(蒿矢猛/矢也)髙
淮夜入忽倒流碕岸相看欲生觜(司馬相如宜春宫賦/臨曲江之隑州隑即)
(碕/字)萬檣如山矻不動嗟我仲子行亦止自聞留連且一
月每得問訊猶千里老工取河天上落(老工水工也存/中筆談自汴流)
(堙澱水皆/髙出隄外)伏礫邅沙巻無底土橋立馬望城東數日知
有相逢喜牆隅返照媚槐榖(榖楮/也)池面過雨蘇篁葦欣
然把酒相與閒所願此時無一詭豈無他憂能老我付
與天地從今始(付與天地語所造至是益髙他人不足/與及此故以語平父晦翁在史院酒半)
(嘗爲余誦此二/句意氣甚偉)閉門爲謝載酒人外慕紛紛吾已矣(載/酒)
(揚雄事/見前)
　　　憶蔣山送勝上人
蒼藤翠木江南山激激流水兩山間山髙水深魚鳥樂
車馬迹絶人長閒(退之詩水聲/激激風生衣)雲埋樵聲隔葱蒨月弄
釣影臨潺湲黄塵滿眼衣可濯夢寐惆悵何時還
　　　相國寺啟同天道塲行香院觀戲者
侏儒戲塲中一貴復一賤心知本自同所以無忻怨(優/人)
(宣言人將官職只好作奉使借官看人之處世/亦何異戲者哉只作侏儒看又何忻怨之有)
　　　馬上轉韻(此詩疑不/類介甫作)
三月楊花迷眼白四月栁條空老碧年光如水儘東流
風物看看又到秋人世百年能幾許何須戚戚長辛苦
富貴功名自有時簞瓢捽茹亦山雌(揚子修身篇山雌之/肥其意得乎回之簞)
(瓢癯如之何曰明明在上百官牛羊亦山雌也闇闇在/上簞瓢捽茹亦山雌也何其癯詩意言雖處隠約貧困)
(而泰然/自足)
　　　乙巳九月登冶城作(冶城即謝安王羲/之所登處見上注)
欲望鍾山岑因知冶城路躋攀隠木杪稍記曾遊處紅
沉渚上日蒼起榛中霧即事有哀傷山川自如故
　　　過劉貢甫(貢父名攽敞弟也同中進士科治平/末趙槩薦攽可備文館中丞王綯御)
　　　　(史蘇宷共排之既試入優等當除直館時攽/爲屯田員外郎例不爲校勘而執政止擬校)
　　　　(勘以人言故也○神宗手詔推求太祖諸孫/屬近行髙者爲王以奉太祖後攽時爲禮官)
　　　　(曰禮諸侯不得祖天子太祖傳天下於太宗/猶商及王大統所在繼體之君皆太祖子孫)
　　　　(不當别更置後謂宜德昭德芳世世勿降爵/從祀宗廟從之講官建言願得坐講下或以)
　　　　(爲可從攽執常禮謂不當坐且云人主命之/坐與人主不命而請之逆順分矣卒如攽言)
　　　　(熙寧十年召爲國史編修官御史言攽昔在/館擲帽爲戲不可任史職宰相爲辨之持其)
　　　　(奏不下攽亦辭换開封府判官元祐初召爲/中書舎人卒年六十七初司馬光奏攽與劉)
　　　　(恕同修資治通鑑至是書成而恕巳亡攽請/於朝爲官其一子歐陽公始在政府首薦攽)
　　　　(辭學優贍履行清謹記問該博可以備朝廷/詢訪曾鞏掌外制舉攽自代云竊以謂引拔)
　　　　(衆材彌綸世務至於博學之士固宜用在朝/廷況今聖學髙明究極今古凡在左右備顧)
　　　　(問之臣尤須多識前載然後能稱其職如攽/所長實允兹選蘇軾乞留攽奏云按攽名聞)
　　　　(一時身兼數器文章爾雅博學强記政事之/美如古循吏流離困躓守道不回此自朝廷)
　　　　(之所知不待臣區區誦説但以人才之難古/今所病舊臣日以衰老新進長育未成如攽)
　　　　(成材反在外服此有志之士所宜為朝廷惜/也張耒祭公文有云有問於子歸如得師直)
　　　　(貫旁穿水决矢飛一時書林衆俊並馳滿堂/賢豪視子麈揮逸足竒毛不受絏羈擯守列)
　　　　(郡吏畏民思又云誰與子仇敗/子百方雖然今日竟何有亡)
去年約子遊山陂(公嘗和貢父詩云何時扁舟/却顧我還欲與子遊山陂)今者仍
爲大梁客天旋日月不少留稱意人間寧易得天明徑
欲相就語雪霰填城萬家白冬風吹鬛馬更驕一出何
由問行迹能言竒字世巳少終欲追攀豈辭劇(劇言勞/劇之劇)
枕中鴻寶舊所傳(劉向傳上復興神仙方術之事而淮/南有枕中鴻寶苑秘書更生父德武)
(帝時治淮南獄得其書/更生幼而讀誦以爲竒)飲我寧辭酒或索(索盡/也)吾願與
子同醉醒顔狀雖殊心不隔故知今有可憐人回首紛
紛斗筲窄(左傳子産曰人心不同如其面然今/反用謂貌異心同也可憐人指貢父)
　　　估玉
潼闗西上古藍田(太平寰宇志藍田縣屬雍州○周禮/職方氏曰玉之美者曰珠其次曰藍)
(盖以縣出美玉故名/藍田又有藍田山)有氣鬱鬱髙拄天雄虹雌霓相結
纒晝夜不散非雲煙(春秋元命苞雄曰虹雌曰霓○至/寶所在其上必有光氣新垣平言)
(臣望東北汾隂有金/寶氣意周鼎其出乎)秦人挾斤上其巔視氣所出深鑱
鐫得物盈尺方且堅以斤試叩聲泠然持歸市上求百
錢人皆疑嗟莫愛怜大梁老估聞不眠操金喜取走蹁
躚深藏牢包三十年光怪隣里驚相傳欲獻天子無由
縁朝廷昨日鐘鼔縣呼工琢圭寘神筵(按國史皇祐二/年四月禮院言)
(季秋饗昊天上帝及五方帝於明堂當用四圭有邸青/圭赤璋白琥黝璜黄琮各一并薦饗景靈宫用四圭有)
(邸一凡七玉檢㑹慶歴七年郊制昊天上帝玉用蒼璧/及詳開寶通禮明堂祀昊天上帝玉用四圭有邸今請)
(如通禮望下三司令所屬㑹少府擇嘉玉預行修製詔/禮官詳定禮神玉及燔玉制度以聞禮院又言若用景)
(表尺即與黍尺差近恐真玉難得大者請以本院先定/依聶宗義所說指尺爲度製造從之公此詩當是作於)
(皇祐初縁詩有神筵/之語爲明堂設也)玉材細瑣不中權賈孫抱物詔使
前紅羅複疊帕紫氊發視紺碧光屬聯詔問與價當幾
千衆工讓口無敢先嗟我豈識厖與全(考工記玉人之/事天子用全上)
(公用龍鄭司農注云全純/色也龍當作厖厖雜色也)
　　　信都公家白兎(時歐陽公巳位侍從/爵信都縣開國男)
水晶爲宫玉爲田常娥縞衣洗朱鉛宫中老兎非日浴
天使潔白宜嬋娟(典畧白兎者明月之精○莊子鵠不/日浴而白○抱朴子曰兎夀千五百)
(嵗其兎白嬋/娟謂嫦娥也)揚鬚弭足桂樹間桂花如霜亂後前赤鴉
相望窺不得空疑兩瞳射日丹東西跳梁自長久天畢
横施亦何有(詩大東有捄天畢載施之行注畢/所以掩兎也何嘗見其可用乎)憑光下
視置罔繁衣褐紛紛謾回首去年驚墮滁山雲出入墟
莽猶無羣竒毛難藏果亦得千里今以窮歸君空衢險
幽不可返食君庭除嗟亦窘令予得為此兎謀豐草長
林且遊衍(金樓子狐白之裘天子被之而坐廟堂為狐/計者不若走於平澤詩稱得為此兎謀必本)
(諸此○據歐公白兎後卒逸去疑公不欲違物性而縱/之託言失之耳公有思白兎雜言答梅公儀憶鶴之作)
(今附於此君家白鶴白雪毛我家白兎白玉毫誰將贈/兩翁謂此二物皎潔勝瓊瑶巳憐野性易馴擾復愛仙)
(格何孤髙玉兎四蹄不解舞不如雙鶴能清嘷低垂兩/翅趁節拍婆娑弄影誇嬌嬈兩翁念此二物者久不見)
(之心甚勞京師少年殊好尚意氣横出爭雄豪清樽美/酒不輒飲千金爭買紅顔韶莫令少年聞我語笑我乖)
(僻遭譏嘲或被偷開兩家籠縱此二物令逍遥兎奔滄/海却入明月窟鶴飛玉山千仞直上青松巢索然兩衰)
(翁何以慰无憀纎腰緑鬢既非/老者事玉山滄海一去何由招)
　　　車螯二首(沈存中云車螯即魁蛤也○紹聖三/年始詔福唐與明州嵗貢車螯肉柱)
　　　　(五十斤俗謂之紅密丁東坡所稱江瑶柱是/也○車螯是大蛤一名蜃能吐氣爲樓臺海)
　　　　(中春夏間依約/島溆常有此氣)
車螯肉甚美由美得烹燔殻以無味弃弃之能久存予
嘗怜其肉柔弱甘咀吞又嘗怪其殻有功不見論醉客
快一噉散投牆壁根寧能為收拾持用謁醫門(本草云/殻能治)
(瘡癤/腫毒)
　　　其二
車螯肉之弱恃殻保厥身自非身有求不敢微啟唇尚
恐擉者得(莊子公閱休冬/則擉鼈於江)泥沙常埋湮徃徃湯火間身
盡殻空存維海錯萬物口牙工咀吞爾無如彼何可畏
寧獨人(言海之百怪亦善吞/噬不獨人能捕爾也)無為久自苦含匿不暴陳
豁然縱所如游蕩四海滣(言畏禍太甚徒自苦耳不如/蕩然肆志未必逢患也此言)
(蓋有/所託)清波濯其汙白日曬其昏死生或有在豈遽得烹
燔(詩意似/有所譏)
　　　與平甫同賦槐
冰雪泊楚岸萬株同飄零春風都城居初見葉青青嵗
行如車輪䕃翳忽滿庭秋子今在眼何時動江舲(言槐/已實)
(而未能歸○此詩八句而該四時/全不促廹而優游有餘其妙如此)
　　　甘棠梨
甘棠詩所歌自足誇衆果(蔽芾甘棠勿翦勿伐注甘棠/杜也又小雅有枤之杜有睆)
(其實則實者棃是也又山海經崑崙有木焉其狀如棠/而黄葉赤實其味如李而無核名曰沙棠棃食之令人)
(不溺亦甘/棠棃之類)愛其凌秋霜萬玉懸磊珂園夫盛採摘市賈
争包裹車輸動盈箱舟載輒連柁朝分不知數暮在知
幾顆但使甘有餘何傷小而橢(圓而長曰橢爾雅􁉠小/而橢注謂狹而長也)
主人捐千金飣餖留四坐柑椑與橙栗在口亦云可都
城紛華地内熱易生火問客當此時蠲煩孰如我
　　　獨山梅花(獨山在宣州溧水縣距/建康屬耳又有獨水)
獨山梅花何所似半開半謝荆棘中美人零落依草木
志士憔悴守蒿蓬亭亭孤艷帶寒日漠漠遠香随野風
移栽不得根欲老回首上林顔色空(空者如空羣之空/言上林花皆不足)
(進/)
　　　同昌叔賦雁奴(雁宿於江湖之岸沙渚之中動/計千百大者居其中令雁奴圍)
　　　　(而警察南人有採捕者俟其天色隂暗或無/月時於瓦罐中藏燭持棒者數人屏氣潛行)
　　　　(將欲及之則畧舉燭便藏之雁奴驚叫大者/亦驚頃之復定又如前舉燭雁奴又驚如是)
　　　　(數四大者怒啄雁奴秉燭者徐徐逼之更舉/燭則雁奴懼啄不復動矣乃髙舉其燭持棒)
　　　　(者齊入羣中亂擊之所獲甚多昔有淮南人/張凝評事話之此人親曽採捕出玉堂閒話)
　　　　(蔡寛夫詩話云雁有小而善鳴者謂之雁奴/每羣宿輒徃來廵視不瞑盖亦物之能愛其)
　　　　(類者江湖間捕雁必先以計殺雁奴然/後羣雁可得宋景文公嘗著其説云)
鴻雁無定棲随陽以南北嗟哉此爲奴至性能􁃻惻人
將伺其殆奴輒告之亟舉羣寤而飛機巧無所得夜或
以火取奴鳴火因匿頻驚莫我捕顧謂奴不直嗷嗷身
百憂泯泯衆一息相随入矰繳豈不聴者惑偷安與受
紿自古有亡國君看雁奴篇禍福甚明白(此猶忠臣為/國家計繩昏)
(警惰衆既不喜又共嫉之○詩哀鳴嗷嗷此言雁奴身/懐百憂而衆雁安眠也○相随言既不用事敗相随俱)
(死如吳張悌唐/王彦章類是也)
　　　老樹
去年北風吹瓦裂牆頭老樹凍欲折蒼葉蔽屋忽扶疎
野禽從此相與居禽鳴無時不可數雌雄各自應律吕
我牀撥書當午眠能驚我眠聒我語古詩鳥鳴山更幽
我念不若鳴聲收但憂此物一朝去狂風還來欺老樹
(此詩託意甚深當是更張後作○屋一作屈○梁王藉/僧祐之子也嘗游若邪溪賦詩其畧曰蟬噪林逾靜鳥)
(鳴山更幽當時以爲文外獨絶公詩又有/云茅簷相對坐終日一鳥不鳴山更幽)
　　　賦棗得燭字
種桃昔所傳種棗予所欲在實為美果論材又良木餘
甘入隣家尚得饞婦逐(王吉傳東家有大棗樹垂吉庭/中吉婦取棗以啖吉吉後知之)
(乃去/婦)況余秋盤中快噉取饜足風包墮朱繒日顆皺紅
玉䞇享古巳然豳詩自宜録(左氏女䞇不過榛栗棗脩/以告䖍○詩豳風八月剥)
(棗/)緬懐青齊間萬樹䕃平陸誰云食之昏匿知乃成俗
(范蔚宗香譜/棗膏昏鈍)廣庭觴聖夀以此參肴蔌願此赤心投皇
明儻予燭(梁蕭琛嘗侍宴醉伏上以棗投琛琛乃取栗/擲上中面中丞在席帝動色曰此中有人不)
(得如此豈有說也琛曰陛下投/臣以赤心臣敢報之以戰栗)
　　　飛雁(奉使/時作)
飛雁㝠㝠時下泊稻粱雖少江湖樂人生何必慕輕肥
辛苦將身到沙漠漢時蘇武與張騫萬里生還但偶然
丈夫許國當如此男子辭親亦可憐(沙漠中賦飛雁不/怨自非怨又難為)
(語言至淺淺許有/反覆无窮之味)
　
　王荆公詩注巻十四
欽定四庫全書
　王荆公詩注巻十五
　　　　　　　　　　　　　宋　李壁　撰
　　古詩
　　　寓言十五首
不得君子居而與小人游疵瑕不相摩況乃禍釁稠髙
語不敢出鄙辭强顔酬始云避世患自覺日已偷如傅
一齊人以萬楚人咻云復學齊言定復不可求仁義多
在野欲從苦淹留不悲道難行所悲累身修
　　　其二
周公歌七月耕稼乃王術宣王追祖宗考牧與宫室(小/雅)
(無羊宣王考牧也注厲王之時牧人之職廢宣王始興/而復之至此而成謂復先王牛羊之數斯干宣王考室)
(也注謂築宫廟羣/寢既成而釁之)甘棠能聴訟召伯聖人匹後生論常
髙於世復何實(詩言此三者世以爲迂緩不切而不知/致治必出於此且傷後生忽近務遠好)
(髙論而卒无其實/所以民被其害)
　　　其三
婚䘮孰不供貸錢免爾縈耕收孰不給傾粟助之生物
嬴我收之物窘出使營後世不務此區區挫兼并(余嘗/見楊)
(龜山誌譚勣墓云公雅不喜王氏或問其故曰説多而/屢變無不易之論也世之爲奸者借其一説可以自解)
(伏節死誼之士始鮮矣始余以勣言爲過今觀此詩不/能無疑○周禮泉府凡賖者祭祀无過旬日䘮紀不過)
(三月凡民之貸者與其有司辨而授之荆公此句乃後/日青苗張本也平昔所論如此一旦得位自宜舉而措)
(之當時獨公是先生劉貢父素與公善一書争之最爲/切至○周禮司市以泉府同貨而斂賖注云同共也謂)
(民貨不售則爲斂而買之民無貨則賖貰而予之孰有/婚䘮而不能贍者官當貸之孰有耕稼而不能贍者官)
(當助之此公所以爲新法○公詩嘗云俗儒不/知變兼并可無摧而此詩乃復以挫兼并為非)
　　　其四
父母子所養子肥父母充欲富𣙜其子惜哉術之窮(揚/子)
(爲人父而𣙜其/子縱利如子何)霸者擅一方窘彼足自豐四海皆吾家
奈何不知農(霸謂各私其國如齊用管仲之類○管仲/但設輕重魚鹽之利苟一時爾務農重榖)
(乃王政也賈誼云方今之/務莫若使民務農而已)
　　　其五
詵詵古之士出必見禮樂羣游與衆飲仁義得揚㩁心
疲歌舞荒耳聒米鹽濁所以後世賢絶俗乃爲學(古所/謂禮)
(樂者莫非形見於歌舞之際仁義亦不出乎日用飲食/之間後世岐而爲二荒於歌舞而不識禮樂聒於米鹽)
(而烏知仁義其號爲賢者必絶俗/而後爲學豈知道無精粗之間哉)
　　　其六
小夫謹利害不講義與仁讀書疑夷齊古豈有此人其
才一莛芒所欲勢萬鈞求多卒自困餘禍及生民(夷齊/不食)
(周粟謂其以臣而伐君此所謂求仁也俗/薄乃妄意古無此事○莛芒公一再用之)
　　　其七
瞢瞢俗所共察察與世違違世有百善一疵惡皆歸就
求無所得猶以好名譏彼哉負且乘能使正日微(違世/特立)
(之士爲俗所惡苟有一𤯝併百善而掩之矣/○賢者無可指之過小人多以好名疵之)
　　　其八
始就詩賦科雕鐫久才成一朝復弃之刀筆事刑名中
材蔽末學斯道苦難名忽貴不自期何施就升平(史記/申子)
(之學本於黄老而主刑名韓非者喜刑名法術之學○/言士之學既陋一日爲公卿探其中無有也何術而能)
(致升平哉以其本非在上之物故也/忽貴不自期如唐鄭五朱朴之類)
　　　其九
貞觀業萬世經營豈非艱其子一揺之宗廟靈幾殫開
元始聰明一眚奔岷山功髙後毁易德薄人存難(髙宗/不君)
(武后專國後改唐爲周故言宗社之威靈幾盡○明皇/始勵精致治晩荒惑播遷於蜀○如周家八百以德不)
(以功以功則易隳上德薄則不/能庇民易以致亂故云人存難)
　　　其十
明者好自蔽況乃知我匹每行悔其然所見定萬一不
求攻爾短欲議世之失耘而舎其田辛苦亦何實(謂不/自知)
(而欲知/它人)
　　　其十一
言失於須臾百世不可除行失几席間惡名滿八區百
年養不足一日毁有餘諒彼恥不仁戒哉惟厥初(劉璋/傳桓)
(公一矜其功叛者九國曹操暫自驕伐天下三分皆勤/之於數十年之内而棄之於俯仰之頃豈不惜乎此即)
(詩百年一/日之意也)
　　　其十二
鐘鼓非樂本本末猶相因仁聲入人深孟子言之醇如
何貞觀君從古同隋陳風俗不粹美惜哉世無臣(陽貨/篇樂)
(云樂云鐘鼔云乎哉詩意言移風易俗之本猶託器以/傳○孟子仁聲入人深也○禮樂志既欲從古又同隋)
(陳言房魏之徒/不足以興禮樂)
　　　其十三
好樂世所共欲禁安能捨孰能開其淫要在習以雅歐
人必如巳墨子見何寡惜哉後世音至美不如野
　　　其十四
遊鯨厭海濁出戲清江湄風濤助飜騰網罟不敢窺失
身洲渚間螻蟻乘其機物大苦易窮一窮無所歸(李白/枯魚)
(過河泣詩作書報鯨鮡勿恃風濤勢濤落歸/泥沙翻遭螻蟻噬公詩意同此斷章尤佳)
　　　其十五
猛虎卧草間羣烏從噪之萬物忌强梁寧獨以其私虎
終機械得烏亦彈丸随山雞不忤物嘿與鳯凰期(物情/共惡)
(不必縁私憾而始然也○烏噪虎者惡其强梁也然/烏猶有不平之心若山雞之嘿則超然與物無忤矣)
　　　舟中讀書
冉冉木葉下蕭蕭山水秋浮雲帶田野落日抱汀洲歸
卧無與語出門何所求未能忘感慨聊以古人謀
　　　讀進士試巻
文章始隋唐進取歸一律安知鴻都事竟用程人物(漢/靈)
(帝光和元年始置鴻都門學生注鴻都門名也於内置/學其中諸生皆勑州郡三公舉召能爲尺牘詞賦及工)
(書鳥篆者相課試至於千人焉言鴻都漢末之亂制始/以詞賦等取人而隋唐因之不革如進士書判等科是)
(也/)變今嗟未能於巳空自咄流波亦已漫髙論常見屈
故今俶儻士徃徃棄堙鬱臯陶敘九德固有知人術聖
世欲爾爲徐觀異人出(咄歎也詩意言既未能變/俗自爾不免由科舉而進)
　　　自訟
孔子見南子子路爲不怡欲從公山氏勃鬱見色辭道
如天之蒼萬物不能緇弟子尚不信況余乏才資明知
古人仁語黙各有時苟出不自慎果爲聴者疑白圭尚
可磨駟馬猶能追一言成不知雖悔欲何爲(子貢曰君/子一言以)
(爲知一言以爲不知言不可不慎/也借此以明子路之不知聖人)
　　　彼狂
上古杳黙無人聲日月不忒山川平人與鳥獸相随行
祖孫一死十百生萬物不給乃相兵(言争起於生育/漸衆而不給)伏
犧畫法作後程漁蟲獵獸寛羣争勢不得已當經營非
以示世爲聰明方分類别物有名夸賢尚功列恥榮蠱
僞日巧雕元精至言一出衆輒驚上智閉匿不敢成(夸/賢)
(三語似莊老然詩末又罪諸子/之著書者所稱至言何所指乎)因時就俗救刖黥惜哉
彼狂以文鳴强取色樂要聾盲(詩意言不能反刓以朴/剗偽以真惟随時救之)
(而巳刖黥屢見别注○老子五/色令人目盲五音令人耳聾)震蕩沉濁終無清恢詭
徒亂聖人氓豈若泯黙死蠶耕(恢詭謂異端皆有絶人/之才能持其説以惑人)
(心曾不若泯然與衆出作入/息而死於蠶耕之為愈也)
　　　寄題郢州白雪樓
折楊黄華笑者多陽春白雪和者少知音四海無幾人
況乃區區郢中小(莊子聞折楊黄華則嗑然而笑之楚/詞黄作皇○宋玉對問曰客有歌於)
(郢中者其始曰下里巴人國中屬而和者數千人其為/陽春白雪國中屬而和者不過數十人是其曲彌髙而)
(和彌/寡也)千載相傳始欲慕一時獨唱誰能曉古心以此分
㝠𡨕俚耳至今徒擾擾朱樓碧瓦何年有榱桷連空欲
驚矯郢人爛漫醉浮雲郢女參差躡飛鳥丘墟餘響難
再得欄檻兹名復誰表我來欲歌聲更吞石城寒江暮
空繞(郢邉漢江上即石/城也莫愁所生處)
　　　聖俞為狄梁公孫作詩要予同作
虎豹不食子䲭梟不乘雄人惡甚鳥獸吾能與成功(傳/燈)
(録云惡虎不食子○莊子天運篇虎狼仁也曰何謂也/曰父子相親何爲不仁上句指中宗下句指髙宗兩句)
(皆指武后言其/殺子乘夫也)愛有以計留去有勢不容(計留恐指相/王去謂廬陵)
(王/)吾謀適合意幾亦齒奸鋒(梁公曾被來俊臣羅織下/獄幾死後置帛書於禇衣)
(中傳至其家其子光遠上變則天召見得免死武承嗣/霍獻可皆請誅之后不從貶彭澤令又后嘗欲以武三)
(思爲太子仁傑曰姑姪與母子孰親陛下立廬陵王則/常饗宗廟三思立廟不祔姑后感悟即日迎中宗於房)
(州/)時恩淪九泉褒取異代忠堂堂社稷臣近世孰如公
空使苖裔孫稱揚得詩翁(謂聖/俞)一讀亦使我慨然想餘
風
　　　蒙亭(取易䝉/卦義)
隠者安所逢在物無不足山林與城市語道歸一轂(安/一)
(作委○體道者喧静兩遺何必偏於隠哉蓋遠迹林藪/者恐見紛華而動耳孰知至人遺物耳目不能爲之累)
(○老子三十/幅共一轂)詩人論巨細此指尚局束頗知區區者自
屏忍所欲孰識古之人超然遺耳目豈於喧與靜趣舎
有偏獨命亭今何爲似乃畏驚俗至意不標揭閣名聊
自屬夏風簷楹寒冬雪窗户燠春樊亂梅栁(樊籓/也)秋徑
深松菊壺觴日笑傲裙屐相追逐此樂已難言持琴作
新曲(後魏邢巒謂梁蕭/深藻是裾屐少年)
　　　和王樂道烘蝨
秋暑汗流如炙輠(史記荀卿傳炙轂過髠劉向别録云/過字作輠輠者車之盛膏器也炙之)
(雖盡猶有餘流言淳于/髠智不盡如炙輠也)敝衣濕蒸塵垢涴施施衆蝨當
此時澤肉甘於虎狼餓咀嚙侵膚未云巳爬搔次骨終
無那(栁文每一爬搔塵垢滿爪嵇叔夜與山巨源書性/復多蝨爬搔無巳○杜周傳内深次骨李竒注曰)
(其用法深/刻至骨也)時時對客輒自捫(王猛捫蝨/而談世事)十百所除纔幾
箇皮毛得氣强復活爪甲流丹真暫破未能湯沐取一
空(淮南子云湯沐具而蟣蝨/相弔大厦成而燕雀相賀)且以火攻令少挫(虞翻爲/蚤蝨所)
(咋悉以赴火周顗傳曰/阿奴火攻固出下策)踞爐熾炭巳不暇對竈張衣誠
未過飄零乍若蛾赴燈驚擾端如蟻旋磨欲毆百惡死
焦灼肯貸一凶生棄播巳觀細黠無所容未放老奸終
不墮然臍郿塢患溢世(董卓築塢於郿號曰萬嵗塢卓/既誅乃尸卓於市天時始熱卓)
(素充肥脂流於地守尸然火置/卓臍中光明逹曙如是積日)焚寶鹿臺身易貨(史記/殷紀)
(紂兵敗紂走入鹿臺衣/其寶玉衣赴火而死)冡中燎入化秦屍(劉向封事秦/始皇𦵏於驪)
(山之阿下錮三泉上崇山墳其後牧兒亡羊/羊入其鑿牧者照火求羊遺火焚其藏槨)池上焮随
遷莽坐(昭公十八年子産使司馬司冦行火所焮注焮/炙也○漢兵攻莽火及掖庭承明莽避火宣室)
(前殿火輒随之天文郎按拭於前莽旋席随斗柄而坐/又就車之漸臺欲阻池水猶抱持符命威斗拭占時日)
(之/書)彼皆勢極就煙埃況汝命輕侔涕唾逃藏敗絮尚欲
索(阮籍傳獨不見羣蝨之處褌中乎逃/乎深縫匿乎壊絮自以爲吉宅也)埋没死灰誰復
課熏心得禍爾莫悔爛額收功吾可賀(爛額見/澶州注)猶殘衆
蟣恨未除自計寧能乆安卧(抱朴子蚤蝨羣/攻卧不獲安)
　　　和農具詩十五首
　　　　田廬
田父結田廬聊容一身息呼兒取茅竹不借鄉人力起
行廬旁朝歸卧廬下夕悠悠各有願勿笑田廬窄(即今/覷榖)
(寮也僅可容身而宿轉移無常所○小雅信南山中田/有廬箋云中田田中也○梅宛陵集亦有農具詩十五)
(首蠶具詩十五首題與公所賦同但韻/不同耳梅云和孫端叟意必同時作)
　　　　颺扇
精良止如留疏惡去如擯如擯非爾憎如留豈吾吝無
心以擇物誰喜亦誰愠翁乎勤簸颺可使糠粃盡(此如/朝廷)
(之賞罰黜陟因其功罪賢否而施之初非出於好惡喜/愠之私耳○孫綽嘗與習鑿齒同行綽在前鑿齒曰簸)
(之颺之糠/粃在前)
　　　　樓種
富家種論石貧家種論斗富貧同一時傾瀉應心手行
看萬壟空坐使千箱有利物博如此何慙在牛後
　　　　樵斧
百金聚一冶所賦以所遭此豈異鏌鎁奈何獨當樵朝
出在人手暮歸在人腰用捨各有時此心兩無邀
　　　　耒耜
耒耜見於易聖人取風雷不有仁智兼利端誰與開神
農后稷死般爾相尋來山林盡百巧揉斵無良材(詩意/言農)
(稷致天下之大利若般爾則異此矣幾於導淫侈之原/也○易繫辭神農氏作斵木爲耜揉木爲耒耒耜之利)
(以教天下盖取諸/益象曰風雷益)
　　　　錢鎛(錢子踐切錢銚古田/器也鎛鎒耘田也)
於易見耒耜於詩聞錢鎛百工聖人爲此最功不薄欲
收禾黍善先去蒿萊惡願因觀器悟更使臣工作(考工/記百)
(工之事皆聖/人之作也)
　　　　耰鋤
鍜金以爲曲揉木以爲直直曲相後先心手始兩得(莊/子)
(天道篇輪扁曰不徐不/疾得之於手應之於心)秦人望屋食以此當金革君勿
易耰鉏耰鉏勝鋒鏑(漢吾丘夀王傳民以耰鉏箠梃相/撻擊犯法滋衆○過秦論曰陳渉)
(以戍卒不用弓㦸之兵鉏耰白梃望屋而食横行天下/○鉏耰棘矜不敵於鉤㦸長鎩言陳勝起時但持此攻)
(戰○收天下之兵聚之咸陽銷鋒鍉/注鍉與鏑同即箭鏃二注皆過秦論)
　　　　襏襫(蓑薜/也)
采采霜露下披披煙雨中茅蒲以為友短褐相與同勿
妬市門人綺紈被奴僮當慙邊城戍擐甲徂春冬(齊語/時雨)
(既至挾槍刈耨鎛以從事於田野脫衣就功首戴茅蒲/身衣襏襫霑體塗足暴其髪膚盡其四支之敏以從事)
(田野茅蒲簦笠也○史記刺綉紋不/如倚市門○左傳文公躬擐甲胄)
　　　　臺笠
耕有春雨濡耘有秋陽暴二物應時須九州同我服孰
爲生少慕得此自云足君思周伯陽所願豈華轂(詩彼/都人)
(士臺笠緇撮鄭氏曰臺夫須也以臺皮爲笠陸璣草木/疏云舊說夫須莎草也可以爲蓑笠孔氏曰笠可禦雨)
(因可以禦暑○史記老子字伯陽本傳云君子得其/時則駕不得其時則蓬累而行又素隠謂蓬累笠也)
　　　　耕牛
朝耕草茫茫暮耕水潏潏朝耕及露下暮耕連月出身
無一毛利主有千箱實皖彼天上星空名豈余匹(司馬/相如)
(上林賦潏潏淈淈潏音決○詩/小雅大東皖彼牽牛不以服箱)
　　　　水車
取車當要津膏潤及遠野與天常斡旋如雨自潨㵼置
心亦何有在物偶相假此理乃可言安得圓機者(天文/志天)
(體左旋圓機謂車形圓也○漢隂老人抱甕而灌子貢/曰鑿木爲機後重前輕挈水若抽其名桔橰老人曰聞)
(有機事必有機心吾非不知羞不爲也公詩意取子貢/而與老人異文中子曰安得圓機之士與之共論九流)
(哉/)
　　　　田漏(東坡遠景樓記四月初吉榖稚而草壯/耘者畢出立表下漏鳴鼓以致衆擇其)
　　　　　(徒為衆所畏信者二人一人掌鼓一人掌/漏進退作止惟二人之聴七月既望榖艾)
　　　　　(而草衰則仆鼓決漏買羊豕酒醴以祀田/祖觀此詩則田之有漏江西蜀中皆然)
占星昏曉中寒暑已不疑田家更置漏寸晷亦欲知(占/星)
(昏曉中事/見月令)汗與水俱滴身随隂屢移誰當哀此勞徃徃
奪其時(唐李紳詩芸禾日當午汗滴禾/下土誰知盤中餐粒粒皆辛苦)
　　　　耘鼓
逢逢戲塲聲壤壤戰時伍日落未云休田家亦良苦問
兒今隴上聴此何莽鹵昨日應官繇州前看歌舞(莊子/曰予)
(昔為禾耕而鹵莽之則實亦鹵莽而報予○東坡詩嬴/得兒童語音好一年强半在城中盖病新法之擾也今)
(觀公應官繇之語豈知/後人乃亦以此譏公乎)
　　　　牧笛
緑草無端倪牛羊在平地(莊子不/知端倪)芊綿杳靄間落日一
横吹(横吹軍中之樂/此特指笛耳)超遥送逸響誕漫寫真意豈比賣
餳人吹簫販童稚(詩簫管備舉注簫編小/竹管今賣餳者所吹)
　　　　牛衣
百獸冬自暖獨牛非氄毛無衣與卒嵗坐恐得空牢主
人覆䕶恩豈啻一綈袍問爾何以報離離滿東臯(牛衣/詳見)
(律舒王章注○莊子逹生篇祝宗人𤣥端以臨牢筴坐/恐得空牢慮牛寒而仆也○范雎傳雎微行弊衣以見)
(須賈賈意哀之曰范叔一寒/如此哉因取一綈袍以賜之)
　
　
　
　
　
　
　
　
　
　
　
　
　
　
　王荆公詩注巻十五
欽定四庫全書
　王荆公詩注巻十六
　　　　　　　　　　　　　宋　李壁　撰
　　古詩
　　　次韻酬微之贈池紙并詩
微之出守秋浦時椎氷看𢷬萬榖皮(晉書贊謂蕭子雲/書窮萬榖之皮)
波工龜手咤今様(莊子不龜/手之藥)魚網肯數荆州池(盛𢎞之/荆州記)
(曰棗陽縣蔡倫宅其中其存傍有池名蔡子池倫漢順/帝時人始以魚網造紙縣人今猶多能作紙蓋倫之遺)
(業/)霜紈奪色價不售虹玉䘮氣山無輝方船穏載獻天
子(酈食其傳方船而/下師古曰方併也)善價徐取供吾私十年零落尚百
一持以贈我隨清詩君寧久寄金榖地方執賜筆磨坳
螭(唐志天子御正殿二史分左右立有命則俯陛以聴/退而書之若仗在内閣則分立第二螭首和墨濡筆)
(皆即/坳處)當留此物朝上國日侍帝側書新儀不然名山副
史本褒拔元凱誅窮竒(司馬遷傳藏之名山副在京師/○左氏八元八凱窮竒檮杌)
咨予文章非世用畫鏤空爾靡氷脂(楊次公鹽鐡論内/無其質而外學其)
(文若鏤氷畫/脂費日損功)揮毫才足記姓字(項羽傳籍少時學書不/成去梁怒之籍曰書足)
(記姓名而/巳不足學)竊學又恥從師宜(衛恒傳上谷王次仲始作/楷法至靈帝好書時多能)
(者而師宜官爲最每書輒削而焚其柎遂以書名此言/竊學謂鵠也又晉書右軍贊師宜懸帳之竒罕有遺迹)
(又按師宜官南陽人時天下工書者皆聚於鴻都門至/數百人稱宜官爲首大則一字徑丈小則方寸千言今)
(詩止稱師宜去官/字蓋祖晉帖也)怱怱㸃汙亦何忍嘉貺但覺難為辭
篇終有意責趙璧窮國恐誤連城歸(秦以虚詞欲取趙/璧實無予城意故)
(云恐誤史記趙惠王得和氏璧秦昭王聞之使人遺趙/王書願以十五城易璧藺相如奉璧奏秦秦王無意償)
(城相如乃使其從者衣褐/懐璧從間道亡歸璧於趙)傾囊倒篋聊一報安敢坐以
秦爲雌(孟嘗君傳馮驩謂秦王曰天下之士入秦者莫/不欲强秦而弱齊入齊者莫不欲强齊而弱秦)
(此雌雄之國也勢不兩立秦/王曰何以使秦無為雌而可)
　　　酬沖卿月晦夜有感
夜雲不見天況乃星與月蕭蕭暗塵定坎坎寒更發樓
歌客尚飲酩酊不畏雪巷哭復有人(南州人聞羊祜䘮/罷市哭聲相接)
隣風送幽咽紛然各所遇悲喜孰優劣君方感莊周浩
蕩擺羈絏歸來亦置酒玉指調絃撥獨我坐無為青燈
對明滅(絃撥二物也鵾絃鐵撥琵/琶以鵾雞筋為絃鐵為撥)
　　　送子思兄參惠州軍
沄沄曲江水天借九秋色樓臺飛半空秀色盤韶石(韶/石)
(見别/注)載酒填里閭吹花换朝夕笙簫震河漢錦繡爛冠
幘地靈瘴癘絶人物傾南極(馬援鑄銅柱以/標南極之處)先朝有名
臣(介甫父楚公嘗爲韶/州此言名臣謂楚公)卧理訟隨息稍稍延諸生談笑
顧賓客子來適妙年謁入交履舄寂寥九齡後此獨望
一國(曲江公韶州人/言子思可繼之)虞翻禮丁覽(虞翻傳初山隂丁覽/太末徐陵或在縣吏)
(之中或衆所未識翻一見/之便與友善終成顯名)韓愈俟趙德(韓趙見/别注)孤岸鎮
頺波俗流未易識我方文葆中(趙世家小兒/被曰文葆)旋逐旌旗
蹟去思今豈忘耳目熟遺跡吏含殷勤言俛仰問乖隔
當時府中兒侵尋鬢邉白下帷雖著書不救寒餓廹(董/仲)
(舒下帷/講道)謂宜門䦨士官路久烜赫奈何猶差池更捧丞
掾檄(捧檄見涓涓/乳下子注)驥摧千里蹄鵬墮九霄翮人生無巧
愚天運有通塞試觀馳騁人意氣宇宙窄榮華去路塵
謗辱與山積優游禄仕間較計誰得失送君强成歌陟
岵翻感激(韓詩歡華不滿眼咎/責塞兩儀公詩類此)
　　　送董伯懿歸吉州
我來以䘮歸君至以謫徙蒼黄憂患中邂逅遇於此去
年服初除聴赦相助喜看君數歸月但屈兩三指(嘉祐/八年)
(八月公丁母憂時爲知制誥觀詩意董由遷謫來金/陵嘗從公游此詩送其歸鄉蓋赦後一年乃得歸)茫
然冬更秋一笑非願始籃輿楊栁下明月芙蕖水僮飢
屢窺門客罷方隠几是非評衆詩成敗斷前史時時對
奕石漫浪争生死送迎皆幅巾設食但陳米亦曾戲篇
章揮翰疾蒿矢(莊子在宥篇焉知桀跖之不爲嚆/矢也注嚆矢之猛者崔本作蒿)君豪
才有餘我老憊先止東城景陽陌南望長干紫(景陽宫在/臺城内○)
(長干是秣陵縣東里巷名江東謂山隴之間曰干金陵/五里有山岡其間平地民庶雜居有大長干小長干東)
(長干並/是地名)欲斸三畝蔬於焉寄殘齒經過許後日唱和猶
在耳新恩忽捨我欣悵生彼巳江湖北風㠶捩柂即千
里相逢知何時莫惜縑與紙
　　　八月十九日試院夢沖卿
空庭得秋長漫漫寒露入幕愁衣單喧喧人語已成市
白日未到扶桑間(十洲記云扶桑地方萬里多生林木/其葉如桑長者數千丈兩兩同根偶)
(生故名/扶桑)永懐所好却成夢玉色髣髴開心顔逆知後應
不復隔談笑明月相與閒
　　　平甫歸飲(在館中/時作)
無田士相弔亦以廢燕樂我官雖在朝得飲乃不數詩
書向墻戸賓至無杯杓空取上古言醻之等糟粕有如
揚子雲嵗晩天禄閣但無載酒人識字真未博(公自言/識字不)
(多載醪而問者少此近於戲也然識字亦豈易哉漢之/諸儒比肩立而揚子雲獨以識字稱韓公以道德文學)
(伏一世而自謂凡爲文辭宜畧識字推此可知其非易/也介甫登科為淮揚簽判時韓魏公作鎮喜介甫文學)
(不以吏事許之介甫每引古義争事公一裁以法律徃/徃不從介甫官滿既去有人獻公書書中多用古字公)
(不能識持示羣寮亦不識公曰王廷評在必能識此人/多識難字介甫聞之怒以為輕巳疑此句有激而云也)
(又眺景迂晩年嘗語人云曰課識十五字景迂博學/多識未見其比晩年衰病尚勤如此可以為法也)叔
兮歸自東一笑堂上酌緒餘不及客兒女聊相酢髙談
非世歡自慰亦不惡寄言繁華子此趣由來各(鄭谷詩/一年流)
(淚同萬里/相思各)
　　　答陳正叔
天馬志萬里駕鹽不如閒壯士困局束不如棄之完(前/漢)
(禮樂志渥洼馬歌太乙況天馬下志俶儻精權竒體容/與廵萬里又戰國策夫驥服鹽車上太行中坂遷延負)
(轅不能上伯樂下車哭之者也○退之讀皇甫湜公安/園池詩觀之亂我意不如不觀完用之不盡不如不用)
利行有阨轍勢渉無恬瀾明明千年羞促促一日歡(陸/士)
(衡豫章行促促薄/暮景注促促短貌)孰肯避此世引身取平寛超然子有
意爲我歌考槃予方慕孔氏委吏久盤桓得失未云殊
聊各趨所安
　　　過食新城藕
他年過食新城藕枕藉船中載親友(劉伶酒德頌/枕麴藉糟)今年
却到經行處獨坐昏煙對舞栁甘酸向口無所適牢落
盤飱與樽酒氷房玉節謾自好(穆天子傳西王/母獻素蓮一房)欲御還
休涕垂手曽參宦學居常近(家語曽參齊嘗聘欲與為/卿而不就曰吾父母在食)
(人之禄則憂人之事故吾/不忍遠親而爲人役也)陽城離别初不久(陽城爲國/子祭酒引)
(諸生告之曰凡學者所以學爲忠與孝也諸生有久不/省親者乎明日謁城歸養者二十軰不歸者斥之公蓋)
(以此教人詩/所引恐此事)人間此願兩未能西風落日空回首
　　　明州錢君倚衆樂亭(君倚名公輔仁宗時自三/司户部判官出知明州有)
　　　　(善政自明召入爲修/注公嘗舉以自代)
使君幕府開東部名髙海曲人知慕艤船談笑政即成
洗滌山川作佳趣平泉浩蕩銀河注想見明星弄機杼
載沙築成天上路(唐世拜相禮絶班行府縣載沙/填路自禁城至其第名沙隄)投虹
爲橋取孤嶼掃除荆棘水中央碧瓦朱甍随指顧春風
滿城金版舫來看置酒新亭上百女吹笙綵鳯悲一夫
伐鼓靈鼉壯安期羨門相與遊方丈蓬萊不更求酒酣
忽跨鯨魚去陳迹空令此地留(列仙傳安期生琅琊人/賣藥東海邉時人皆言)
(千嵗漢郊祀志李少君言臣嘗游海上見安期生食巨/棗大如𤓰安期仙者通蓬萊中合則見不合則隠後欒)
(大亦言臣常徃來海中見安期羨門之屬顧以/臣爲賤不信臣羨門碣石山上仙人名子髙也)
　　　愛日(使北時作○揚/子孝子愛日)
雁生隂沙春冬息陽海澨㝠㝠取南北豈以食爲累咨
予愁病軀鄙朴人所戲無才治時難量力當自棄豈知
塞上霜飄然亦何事髙堂已白髪愛日負明義怨風吹
平原(怨風當/作悲風)秣馬聊一愒含懐孰與語仰屋思嘆喟孟
母知身從萊妻恥人制一肉儻易謀萬鍾非得計(孟母/事見)
(列女傳萊妻事詳見别注/○顔曾之養何必萬鍾)
　　　答裴煜道中見寄(煜慶歴六年省/元係賈黯榜)
君遊苦數歸苦晩一驛險有千里遠知君陟降旦暮間
馬力不勁厭長坂雨脚墜地花枝低風頭入溪蒲葉偃
此處登臨不奈愁瓊樹森森遮疊巘
　　　餘寒
餘寒駕春風入我征衣裳捫鬢秪得凍蔽靣尚疑創士
耳恐猶墮馬毛欲吹僵(漢書上聞韓王信降匈奴上將/擊之連城乘勝逐北至樓煩㑹)
(大寒士卒墮指者十二三○傅𤣥詩嚴風截人耳素雪/隨地凝○西京雜記漢元封二年大雪深一丈野中鳥)
(獸皆死牛馬/踡縮如蝟)牢持有失箸疾飲無留湯(先主方食不覺/失匕箸言方寒)
(手凍至不/能執捉)曈曈扶桑日出有萬里光可憐當此時不濕
地上霜(言日薄不能使霜消詩/雨雪瀌瀌見晛曰消)㝠㝠鴻雁飛前望去成
行誰言有百鳥此鳥知隂陽豈時有必至前識聖所臧
(前識謂/先見)把酒謝髙翰我知思故鄉
　　　憶鄞縣東吳太白山水(亦名/孤城)
孤城回首(一作/望)詎幾何憶得好處長經過最思東山春
樹靄更憶南湖秋水波三年飄忽(一作百/年顛倒)如夢寐萬事
感激(一作/乖隔)徒悲歌應須飲酒不復道今夜江頭明月多
(韓詩一年月明今宵多/又有酒不飲争奈明何)
　　　和微之藥名勸酒(此湊藥名爲詩陳亞嘗有藥/名詩云風月前湖近軒窗半)
　　　　(夏涼棊爲臘寒呵子下衣嫌春瘦縮紗裁世/傳以爲起於亞非也自梁以來如簡文帝元)
　　　　(帝皆有藥名詩庾肩吾沈約亦各有一百首/至唐張籍爲離合詩有云江臯嵗暮相逢地)
　　　　(黄葉生前半下枝子夜吟詩問松桂心中萬/事喜君知以此觀之則藥名詩初不始於亞)
　　　　(矣/)
赤車使者錦帳郎從容珂馬留閒坊(赤車使者從容見/既别羊王二君注)
(○珂大如鰒皮黄黒而/骨白以爲馬飾生南海)紫芝眉宇傾一坐笑語但聞雞
舌香(紫芝生髙夏山谷六芝皆無毒○雞舌香按三省/故事尚書郎口含雞舌香以其奏事答對使氣芬)
(芳母丁香亦/名雞舌香)藥名勸酒詩實好陟釐爲我書數行(陟釐/乃水)
(中苔今取以爲紙名/苔紙見本草草部)真珠的皪鳴槽牀金甖琥珀正可
嘗(真珠出亷州邉海中有洲島島上有大池謂之珠池/每嵗刺史親徃監珠户入池採老蚌割取珠以充貢)
史君子細看流光(史君子形如梔子稜瓣深而兩頭尖/亦似訶棃初始因潘州郭使君療小)
(兒多是獨用因/號爲史君子)莫惜覓醉衣淋浪獨醒至死誠可傷(獨/醒)
(草/名)歡華易盡悲酸早人間没藥能醫老寄言歌管衆少
年趂取烏頭未白前(酸棗生河東川澤樹犬如火棗實/無常形味酸者是○没藥生波斯)
(國似安息香黒色○貫衆生𤣥山山谷苖似狗脊狀如/雉尾○烏頭葉厚莖方中空葉四四相當與蒿相似白)
(前苖似細辛而大色白易折生洲渚沙磧之上○金櫻/子今之刺榆子○松脂千年為茯苓又千年為琥珀)
　　　客至當飲酒二首
結屋在牆隂閉門讀詩書懐我平生友山水異秦吳杖
藜出柴荆豈無馬與車窮通適異趣談笑不相愉(愉悦/也謂)
(語不相/投也)寧復求古人浩蕩與之俱客至當飲酒日月無
根株(張籍青天蕩蕩髙且虚上有白日無根/株流光蹔出還入地使我少年不須臾)
　　　其二
天提兩輪光環我屋角走自從紅顔時照我至白首(列/子)
(一兒曰日初出大如車輪及中纔如盤盖此不為日初/出去人近日中時去人逺乎○杜詩云日月雙車轂)
纍纍地上土徃徃平生友(纍纍/謂塚)少年所種樹磥砢行復
朽古人有真意獨在無好醜㝠㝠誰與論客至當飲酒
(楊王孫傳歸者得至化者得變是物各反其真也反真/㝠㝠亡形亡聲詩意言人任運而生乘化而盡無獨存)
(之/理)
　　　乙未冬婦子病至春不已(乙未爲至和二年公/時爲羣牧判官被使)
　　　　(畿内後二年卒/求常州以出)
天旋無窮走日月(爾雅二十八宿及諸星皆循天左行/一日一夜一周天日月五星則右行)
(日行一日一周天/月行一月一周天)青髪能禁幾回首兒呻婦嘆冬復春
强欲笑歌難發口黄巻幽尋非貴嗜藜牀穏卧雖貧有
二物長乖亦可憐一生所得猶多苟(黄巻藜牀非謂無/此二物也不能盡)
(其樂耳○南史江斆讓婚表至於夜歩月而/弄琴晝拱袂而披巻一生之内與此長乖)
　　　强起
寒堂耿不寐轆轆聞車聲不知誰家兒先我霜上行歎
息夜未央呼燈置前楹推枕欲强起問知星正明昧旦
聖所勉齊詩有雞鳴嗟予以竊食更覺負平生(詩女曰/雞鳴士)
(曰昧旦子興視/夜明星有爛)
　　　飲裴侯家(此必是裴煜作郡江/淮時語意可知也)
裴侯飲我日向中四坐賓客顔皆紅掃除髙館邀我入
自出糶麥憐民窮天邉眼力破萬里桑麻㝠㝠山四起
野心探尋殊未已更欲湔衣北城水忽見碧樹櫻桃懸
下馬恣食不論錢赤星磊落入我眼恐是半醉遊青天
裴侯方坐塵沙裏役身救物當如此我曹偶脫簿領間
同忍愛惜一日閒且歸拂席飽眠睡明日更看滁南山
　　　送謝師宰赴任楚州二首(師宰陽夏公絳之子/陽夏四子景初景温)
　　　　(景平景回/此景平也)
珠玉不自貴故爲人所憐賢愚亦如此好惡有自然聞
子欲東南使我抱憂(一作/幽)悁炎風沙土中甘與子留連
大梁非無客跪起廢食眠相看獨不厭以此知子賢衰
氣已難强壯心方少年才髙豈易得朂子在雕鐫
　　　其二
昆崙一支流向東(謂汴水也流/入淮故言東)七月八月船如風愛君
少壯此行樂恨我留連成老翁(魏文帝與吳質書曰志/意何時復類昔日已成)
(老翁但未/白頭耳)神頭兩岸水無窮伏檻荷花滿眼紅(神頭屬/楚州地)
(名/)當時不得君擕手今日山川在眼中
　　　次韻遊山門寺望文脊山(文脊山一名曷山在/寧國縣西三十里)
宣城百山間文脊尤竒峯拔出飛鳥上圖畫難為容聞
昔有幽人捫蘿追赤松(赤松古/仙人也)遺形此古室孤坐鹿裘
重人去邈不反洞壑空藏龍(按晉書隠逸傳瞿硎先生/者不得姓名亦不知何許)
(人也太和末嘗居宣城郡界文脊山中山有瞿硎因以/名焉大司馬桓温嘗造之既至見先生被鹿裘坐於石)
(室神無忤色温及僚佐數十人皆莫/測之乃命伏滔爲之贊竟卒於山中)側行蒼崖煙俯仰
求靈蹤遊者如可得甘棄萬户封安能久塵土傾倒相
迎逢
　　　疥(昭公二十年齊侯疥遂痁梁元云疥音痎兩/日一發之瘧杜預注云案傳例因事曰遂若)
　　　　(痎已是瘧何爲復言遂痁乎○説文曰疥瘙/也周禮天官疾醫曰夏時有癢疥病禮記月)
　　　　(令民多/疥癘)
浮陽燥欲出隂濕與之戰燥濕相留連蟲生乃投間搔
膚血至股解衣燎爐炭方其愜心時更自無可患呼醫
急治之莫惜千金散有樂即有苦愜心非所願(莊子樂/未畢也)
(哀又/繼之)
　
　
　
　
　王荆公詩注巻十六
欽定四庫全書
　王荆公詩注巻十七
　　　　　　　　　　　　　宋　李壁　撰
　　古詩
　　　和平甫舟中望九華山四十韻
楚越千萬山雄竒此山兼盤根雖巨壯其末乃修纎去
縣尚百里側身勇前瞻蕭條煙嵐上縹緲浮青尖(青尖/峯也)
徐行稍復逼所矚亦巳添精神去亹亹氣象來漸漸(詩/漸)
(漸之石注士衘反公必别有/所據又楚詞涕漸漸其若屑)卸席取近岸(卸席謂/落帆也)移船
傍蒼蒹窺觀坐窮晡未覺晷刻淹江空萬物息四面波
瀾恬峩然九女鬟争出一鏡奩卧送秋月没起看朝陽
暹(暹日光/升進也)游氛蕩無餘瑣細得盡覘凌空翠纛舞照影
寒鋩銛(言山出在水中如劍/鋩之寒且銛利也)冢木立紺髪崖林張紫髯
(山釋名山頂爲冢非墳冢人冢○李羣玉詩/紺髪初簪玉葉冠○孫權有紫髯將軍之號)變態生倐
忽雖神詎能占當留老吾身少駐誰云饜惜哉秦漢君
黄屋上衡灊(始皇三十七年行至雲夢望祀舜於九疑/山紀不明言嘗登衡山也漢武元封五年)
(冬南廵至於盛唐望祀虞舜於九疑登灊天柱山/應劭曰灊音潛同南嶽霍山在灊灊縣名屬廬州)等之
事嬉遊捨此何其㢘我疑二后荒神物久已厭埋藏在
雲霧不欲登昏憸(秦之君臣上/昏而下憸)又疑避褒封蔽匿以爲
謙或是古史書脫落簡與籖當時備廵游今不存緗縑
終南秦之望太山魯所詹天王與秩祭俎豆羅醯鹽苟
能澤下民維此遠亦沾方今東南旱土脉燥不黏尚無
膚寸功豈免竊食嫌神莽吾難知士病吾能砭文章巧
傅㑹(漢袁盎贊盎雖不/好學亦善傅㑹)智術工飛箝(鬼谷子有飛箝一/篇飛箝謂縱横之)
(學/)薦寶互珪璧論材自楩柟苟以飾婦妾謬云活蒼黔
(蒼生黔首/合而言之)豈如幽人樂兹山謝閭閻穴石作户牖垂泉
當門簾尋竒出後徑覽勝倚前簷超然徃不返舉世徒
呫呫(竇嬰呫呫/自喜耳)髙興寄日月千秋伴烏蟾遐追商洛翁
秦火不能炎近慕楚穆生竟脫楚人鉗(楚王戊不設醴/穆生云王之意)
(怠不去楚人/將鉗我於市)吾意竊所尚人謀諒難僉
　　　重和
誰謂九華遠吾身未嘗詹(九華山録云此山竒秀髙出/雲表峯巒異狀厥數有九故)
(號九子山李白因游江漢/睹其秀異遂更號九華山)唱篇每起予予口安能箝憶
在秋浦北空江上新蟾光潔瀉一鏡迴環兩隄奩(一鏡/奩曲)
(堤萬瓦跳猛雨杜牧/秋浦詩即池州也)露坐引衣襋(衣襋衣/領也)風行欹帽簷
維舟當此時巨細得盡瞻試嘗論大略次乃述微纎此
山廣以深包蓄萬物兼嘘雲吐霧雨生育靡不漸巍然
如九皇德澤四海沾此山相後先各出羣峰尖毅然如
九官羅立在堂亷挺身百辟上附麗無姦憸此山髙且
寒五月不覺炎草樹凄已緑氷霜尚涵淹頽然如九老
白髪連蒼髯(白樂天嘗與胡杲狄兼謨等燕集皆/髙年不仕者時人慕之繪爲九老圖)此山
當無雲秀色鬱以添姹然如九女靚飾出重簾(靚飾及/九女並)
(見上注○道/書汞為姹女)珮環與巾裾紺玉青紈縑遠之妍西施近
或醜無鹽(句踐所獻吳之美女為西施○無鹽女齊之/醜婦人也宣王召見拜為王后齊國大安)
變態不可窮詩者徒呫呫我初勇一徃役世難安恬浪
荒不走職民瘼當誰砭乖離今數旬夢想欲窺覘自期
得所如何啻釋囚鉗念昔太白巔下視海日暹(公嘗宰/鄞縣有)
(太白/嶺)朅來天柱游屐齒尚苔黏猶之健飲食屢饗亦云
饜胡為慕攀踏已憊且不嫌豈其仁智心山水固所潛
男兒有所學進退不在占功名苟不諧廊廟等閭閻況
乃掄椽杙其誰辨楩柟歸歟巖崖居料理帶與籖(詩謂/所取)
(皆樸􁂶小才又何楩柟/之辨○籖帶書飾也)得石坐兀兀逢泉飲厭厭取舎
斷在獨豈必詢謀僉子語實慰我寧殊邑中黔(左傳邑/中之黔)
(實慰/我心)玉枝將在山當倚以葭蒹(世說蒹葭/倚玉樹)詩力我巳屈
鋒鋩子猶銛扶傷更一戰語汝其無謙
　　　次韻和中甫兄春日有感
雪釋沙輕馬蹄疾北城可游今暇日濺濺溪谷水亂流
漠漠髙原草争出嬌梅過雨吹爛漫幽鳥迎陽語啾唧
分香欲滿錦樹園剪綵休開寶刀室(隋煬帝大業元年/築西苑宫樹秋冬)
(凋落則剪綵為葉綴於枝條色渝則易以新者常如陽/春沼内亦剪綵為荷芰芡菱乘輿游幸則去水而布之)
(○刀室/謂鞘也)胡為我軰坐自苦不念兹時去如失飽聞髙徑
動車輪甘卧空堂守經帙淮蝗蔽天農久餓越卒圍城
盜少逸至尊深拱罷簫韶元老相看進刀筆(賈誼傳俗/吏所務在)
(於刀筆箱篋注刀所以削/書札公譏柄國者亦甚矣)盲風生物尚有意(盲風疾風/也盲風而)
(言生物/未詳)壯士憂民豈無術不成歡醉但悲歌回首功名
古難必
　　　收鹽
州家飛符來比櫛(詩其比如櫛如/櫛之相比廹也)海中收鹽今復密窮
囚破屋正嗟欷吏兵操舟去復出海中諸島古不毛島
夷為生今獨勞不煎海水餓死耳誰肯坐守無亡逃爾
來盜賊徃徃有劫殺賈客沉其艘一民之生重天下君
子忍與争秋毫(島夷之民不煎海何從得食而官又禁/之其為盜固宜○公嘗語東坡人須是)
(知行一不義殺一不辜/而得天下弗為乃可)
　　　省兵
有客語省兵兵省非所先方今將不擇獨以兵乘邊前
攻巳破散後距方完堅以衆亢彼寡雖危猶幸全將既
非其才議又不得専兵少敗孰繼(言將不足賴猶恃多/兵可以禦敵併兵省)
(之兩者皆無矣盖公意非謂兵多為足/恃苟能擇將則兵少亦何至遂敗乎)敵騎飲秦川萬
一雖不爾省兵當何縁驕惰習已久去歸豈能田不田
亦不桑衣食猶兵然省兵豈無時施置有後前王功所
由起古有七月篇百官勤儉慈勞者已息肩游民慕草
野嵗熟不在天(言民力於農天/不能使之飢)擇將付以職省兵果有
年(先儒嘗言徐禧奴才也善兵者有二萬人未必死彼/雖十萬人亦未必能勝二萬人古者以少擊衆而取)
(勝者多蓋兵多亦不足恃昔者袁紹以十萬阻官渡而/曹操只以萬卒而取之王莽百萬之衆而光武昆陽之)
(衆八萬仍有在城者然則只是數千人取之苻堅下淮/百萬而謝𤣥才二萬人一麾而亂以此觀之兵衆則易)
(老適足以資敵一敗不支則自相蹂踐至如聞風聲鶴/唳皆以為晉軍之至則自相殘也譬之一人軀幹極大)
(一人輕㨗兩人相當則擁腫者遲鈍爲輕㨗者出入左/右之則必困矣自古師旅勝敗不能無之然今日邉事)
(至號疎曠前古未之聞也其源在不任將帥將帥不謹/任人閫外之事將軍處之一一申覆皆受廟算上下相)
(徇安得不敗據此雖言兵以/少勝而擇將之說畧與公同)
　　　發廪
先王有經制頒賚上所行(周禮廪人掌九榖之數以待/國之匪頒賙賜稍食以嵗之)
(上下數邦用/令民就榖)後世不復古貧窮主兼并非民獨如此爲
國賴以成築臺尊寡婦入粟至公卿我嘗不忍此願見
井地平(寡婦見兼并注○入粟公卿如卜式黄霸之徒/○公意欲復井田使貧富均而無位以行也按)
(井地之制張子曰程氏兄弟皆有/意復古公後得志乃都不及此)大意苦未就小官苟
營營三年佐荒州市有棄餓嬰(公以皇祐三年倅舒/州至和元年除館閣)駕
言發富藏云以救鰥惸﨑嶇山谷間百室無一盈鄉豪
巳云然罷弱安可生兹地昔豐實土沃人良耕他州或
呰窊(漢書地理志呰窳偷生而亡積聚如淳曰/呰音紫窳音庾師古曰呰短也窳弱也)貧富不
難評豳詩出周公根本詎宜輕願書七月詩一寤上聰
明
　　　感事
賤子昔在野心哀此黔首豐年不飽食水旱尚何有雖
無剽盜起萬一且不久特愁吏之為十室災八九原田
敗粟麥欲訴嗟無賕(一作􁄉○民訴旱必/以錢言吏之無狀也)間闗幸見省
鞭笞随其後況是交冬春老弱就僵仆州家閉倉庾縣
吏鞭租負鄉隣銖兩徴坐逮空南畆取貲官一毫姦桀
已云富(取貲言官所得至微/而姦猾並縁自豐)彼昏方怡然自謂民父母
朅來佐荒郡懔懔常慚疚昔之心所哀今也執其咎乘
田聖所勉況乃余之陋内訟敢不勤同憂在僚友
　　　美玉
美玉小瑕疵國工猶珍之大賢小玷缺良交豈其絶小
缺可以補小瑕可以磨不補亦不磨人爲奈爾何
　　　寄曾子固(公集有同學一首别子固子固作懐/友一篇遺公可見其相愛也至晩年)
　　　　(乃方相/違爾)
吾少莫與合愛我君為最君名髙山嶽嵑櫱嵩與泰低
心收憃友似不讓塵壒又如滄江水不逆溝畎澮君身
揭日月遇輙破氛靄我材特窮空無用補倉廥謂宜從
君久垢汚得洮汰(李斯傳太山不讓土壤故能成其大/河海不擇細流故能就其深洮徒刀)
(反洮/頮也)人生不可必所願每顛沛乖離五年餘牢落千里
外投身落俗穽薄宦自鉗鈦(杜牧詩熱/去解鉗鈦)平居每自守髙
論從誰丐摇摇西南心夢想與君㑹思君挾竒璞願售
無良儈(儈古外切/合市也)窮閻抱幽憂凶禍費禳禬州窮吉士
少誰可壻諸妹(按子固擇諸妹/所歸皆得良士)仍聞病連月醫藥誰可
賴家貧奉飬狹誰與通貨貝詩人刺曹公賢者荷戈祋
奈何遭平時德澤盛汪濊鸞鳯鳴上下萬羽來翽翽呦
呦林間鹿争出噬苹藾方今髙世士動輙遭狼狽人事
既難了天理尤茫昧聖賢多如此自古云無奈周人貴
婦女扁鵲名醫㿃(㿃字書下病也扁鵲傳鵲名滿天下/旁游六國至邯鄲聞趙貴女病即為)
(帶下醫過洛陽聞周人愛老人即為耳目痺醫入咸陽/秦人愛小兒即為小兒醫随俗改變無所滯礙貴婦人)
(乃趙人非周人今/稱周或别有出處)嗟今無常勢趨舎唯利害而君信斯
道不問身窮泰棄捐人間樂濯耳受天籟諒知安肥甘
未肯顧糠􁀙龍螭雖蟠屈不慕蛇蟬蛻令人重感奮意
勇忘身蕞何由日親炙病體同砭艾功名未云合嵗月
尤須愒懐思切劘効中夜淚霶霈君嘗許過我早晩治
車軑(說文軑車轄也從/車大聲徒蓋反)山蹊雖峻惡髙眺發蒙􁀙(􁀙目/不明)
(也漢淮南王傳說丞/相下之如發蒙耳)峯巒碧參差木樹青晻藹桐江路
尤駛(桐江在舒公作此/詩必在舒時也)飛槳下鳴瀨魚村指暮火酒舎
瞻晨斾清醪足消憂玉鯽行即膾行行願無留日夕佇
傾蓋㑹將見顔色不復謀蓍蔡延陵古君子議樂恥言
鄶(蔡大龜也○襄公二十九年季/子觀周樂自鄶以下無譏焉)細事豈足論故欲論
其大披披發鞬櫜懔懔見戈銳探深犯嚴壁破惑翻强
旝(左氏桓公四年旝動而鼔杜注曰旝旃也/通帛爲之盖今大將之麾執以爲號令)離行歩荃
蘭偶坐隂松檜宵牀連衾幬晝食共麄糲兹歡何時合
清瘦見衣帶(梁沈約傳約與徐勉書曰百日數旬革/帶嘗應移孔以手握臂率計月减半分)作
詩寄微誠誠語無綵繪
　　　同杜史君飲城南
山公游何處(山簡傳山公徃何/許徃至髙陽池)白馬鳴翩翩檀欒十畝
碧五月浮寒煙留客醉其間風吹江海縣出罇不見日
竹外空青天焚蠟助月出酒光發金船狂客惜不去醉
翁舞回旋何必吹簫人(吹簫人弄玉秦王之女簫史教/之吹簫乃作鳯臺居之一夕吹)
(簫鳯集乘之仙去/見劉向列女傳)玉枝自嬋娟歸路借紅燭雨星低馬
前(左傳星隕如雨此/詩以燭喻星也)
　　　有感
憶昨與胡子戲語西城幽放斥僕與馬獨身歩田疇牛
䜿歌我旁聴之爲久留一接田父語歎之勝王侯追逐
恨不恣暮歸輒懐愁顧常輕千乘秪願足一丘(前漢班/嗣報桓)
(譚書曰棲遲於一丘/則天下不能易其樂)子時怪我少好此寂寞游笙簧不
入耳又不甘醪羞那知抱孤傷罷頓不能遒世味已鮮
久但餘野心稠乖離今十年斑髪滿我頭昔興亦畧盡
(言既衰野興亦/盡況於世味)食眠嘗百憂每逢佳山水欲徃輒復休
方壯遂如此況乃髙春秋
　　　送孫叔康赴御史府(梅宛陵送孫屯田召爲御/史詩薦牘交車府恩書下)
　　　　(建章又云祖酌方滋桂行威欲犯霜/鳯毛仍襲慶雞舌更含香即叔康也)
古人喜經綸萬事慙强聒時來上青㝠俛仰但一節(古/人)
(雖志經綸是亦有義命如劉向軰上變論事乃幾强聒/知道者不然也故君子雖得時小不合輒去故云俛仰)
(一節而下又云/聲利盡毫末也)危言回丘山聲利盡毫末由來治亂體
宿昔心已逹(莊子天運篇通昔不寐注昔夜也古/樂府宿昔夢見之李善本宿一作夙)肯随
俗好惡議論輕自決遺風何寥寥夢寐待豪傑天書下
東南趣召赴嚴闕(嚴闕字未詳後漢/冦榮傳有嚴朝字)長材晦朝倫(源乾/曜詩)
(鼓鐘崇享禮/鴛鷺集朝倫)髙行隠家闥新除醻聞望宿藴行施設念
非吾忘形此理未易説
　　　别馬祕丞
伯夷惡一世季也皆鄉人吾嘗論夫子有似季之倫人
情路萬殊近世頗荆榛唯君游其間坦坦得所循意君
誠愷悌慕向從宿昔奈何初相歡鷁首巳云北莓莓郊
原青漠漠風雨黒冠蓋滿津亭君今去何適(淮南子曰/龍舟鷁首)
　(補注收鹽公爲鄞縣嘗上運使孫司諌書云伏見閣/下令吏民出錢購人捕鹽切以爲過矣海旁之鹽雖)
　(日殺人而禁之勢不止也今重誘之使相捕告則縣/之獄必蕃而民之陷刑者將衆無賴姦人將乘此勢)
　(於海旁漁業之地搔動艚户使不得成其業艚户失/業則必有合而爲盜賊殺以相仇者此不可不以爲)
　(慮也公詩當/作於此時也)
　
　
　
　
　
　
　
　
　
　
　王荆公詩注巻十七
欽定四庫全書
　王荆公詩注巻十八
　　　　　　　　　　　　　宋　李壁　撰
　　古詩
　　　到郡與同官飲
瀉碧沄沄横帶郭浮蒼靄靄遥連閣(唐詩江聲五千里/瀉碧急於弦○浮)
(蒼謂/山色)草木猶疑夏鬱葱風雲巳見秋蕭索荒歌野舞同
醉醒水果山肴自酬酢自嫌多病少歡顔獨負佳賓此
時樂
　　　自州追送朱氏女弟宿木瘤僧舎明日度長安
　　　　嶺至皖口
晨霜踐河梁落日憇亭臯念彼千里行惻惻我心勞攬
轡上層岡下臨百仞濠寒流咽欲絶魚鼈久巳逃暮行
苦邅迴細路隠蓬蒿驚麏出馬前獸駭亡其曹(淮南王/招隠詞)
(禽獸駭兮/亡其曹)投僧避夜雨古檠昏無膏山木鳴四壁疑身
在波濤(韓詩夜風一何喧杉檜屢磨/颭猶疑在波濤怵惕夢成魘)平明長安嶺飛雪
忽滿袍天低浮雲深更覺所向髙
　　　招同官遊東園
青青石上柏霜至亦已凋(柏字誤/一作蘖)冉冉水中蒲爾生信
無聊感此嵗云晩欲歡念誰邀嘉我二三子爲回東城
鑣幽菊尚可泛取魚繫榆條毋為百年憂一日以逍遥
(石鼔文其魚維何維鱮與鯉何以貫之維/楊與栁公詩妙處在使事而不覺使事也)
　　　九日随家人遊東山
暑徃詎幾時涼歸亦云暫相随東山樂及此身無憾聊
回清池柂更伏荒城檻采采黄金花持杯為君泛
　　　秋懐
城南平野寒多露窗壁含風秋氣度鄰桑摵摵已欲空
(詩桑之落矣○韓公荷/池詩云未諳鳴摵摵)悲蟲啾啾促機杼(悲蟲絡緯也/絡緯鳴懶婦)
(驚/)柴闗半掩掃鳥迹獨抱殘編與神遇韓公既去豈能
追孟子有來還不拒(漢紀夢與神遇此借用○韓文籍/湜雖屢指教烏保其不叛去然二)
(子初未嘗叛公又東都遇春/詩既去焉能追有來猶莫聘)
　　　既别羊王二君與同官㑹飲於城南因成一篇
　　　　追寄
赤車使者白頭翁當歸入見天門東(赤車使者圖經云/根紫如蒨根生荆)
(州襄州山谷白頭翁葉似芍藥/而大每莖一花紫色似大堇)與山久别悲忩忩澤瀉
半天河漢空(本草葱有數種○半天河按藥性論此竹/籬頭水及髙樹穴中盛天雨能殺鬼精恍)
(惚妄語勿令/知之與飲差)羊王不留行薄晚酒肉從容追路遠(王不/留行)
(生泰山/山谷)臨流黄昏席未巻玉壺倒盡黄金盞(黄金盞即/忍冬草也)
羅列當辭更繾綣預知子不空青眼嚴徐長卿誤推挽
老年揮翰天子苑(列當按圖經生山南巖石上如藕根/○徐長卿圖經生泰山山谷及隴西)
(三月生苖葉似小/桑○子苑即紫苑)送車陸續随子返坐聴城雞腸宛轉
(續随子圖經生蜀郡今南中多有北土差少如大㦸○/雞腸草圖經葉似荇菜而小夏秋間生小白黄花今南)
(中多有之蘩蔞亦名雞腸草○當歸/澤瀉肉蓯蓉硫黄預知子並藥名)
　　　試茗泉(得月字○此泉在撫州之金谿翠雲院/石本尚存詩序云治平丁未臨川王公)
　　　　(自江寧召還翰林金谿吳顯道追送至撫州/因語及金谿令君政事餘暇多得山水之樂)
　　　　(近以五題求詩於人乃定韻各賦一詩獨王/公爲二仍使其子同賦此泉詩與躍馬泉詩)
　　　　(是也雱所賦乃/翠雲院詩亦佳)
此泉地何偏陸羽曽未閱坻沙光散射竇乳甘潛洩(陸/羽)
(本傳但言羽嗜茶著茶經三篇而巳然茶經所論水甚/詳以山水爲上江次之井為下山水乳泉石池漫流者)
(爲上浮槎之水猶/不録況此泉乎)靈山不可見嘉草何由啜但有夢中
人相随掬明月(靈山嘉草句公未/嘗至泉傍故云爾)
　　　躍馬泉
古水縮蛟螭憎山欲隳突山祇來伐之半嶺跳齧膝(言/蛟)
(螭隳山廣其穴山神/禁之齧膝良馬也)玉珂鳴寒空組練光照日(左襄公/三年注)
(組甲漆甲成組/文被練練袍)崩騰赴不測一陷常萬匹神戰異人間
千秋爲儵忽泉旁徃來客夜寄幽人室但聴鳴蕭蕭何
由見神物
　　　白紵山(在當塗縣東桓温領妓游山奏/樂好為白紵歌故名白紵山)
白紵衆山頂江湖所縈帶浮雲巻晴明可見九州外肩
輿上寒空置酒故人㑹峯巒張錦繡草木吹竽籟登臨
信地險俯仰知天大留歡薄日晚起視飛鳥背(栁子厚/山水記)
(穴臨大野飛/鳥皆視其背)殘年苦局束徃事嗟摧壊歌舞不可求桓
公井空在(宋武亦嘗㑹羣臣此山歌/白紵桓公所鑿井在南城)
　　　七星硯
余聞星墮地徃徃化爲石(左傳隕石於/宋五隕星也)石上有七星此
理余莫測持來當白日光彩不為匿恍如超鴻䝉俛仰
帝垣側(鴻䝉自然元氣也斗居/帝垣之側故云超鴻䝉)當由偶然似見取參筆
墨豪心蕩珍異樂以萬金得南工始爲僞傅合巧無隙
亦時疑世人故自有能識(硯有僞/爲眼者)
　　　九鼎(本朝先儒嘗言左傳載鑄鼎事後之人得/以藉口者此爾然使如丘明之説不誣亦)
　　　　(不過象物之形百物而爲之備使民知神姦/而已後之人至用方士厭勝祈禳之法此何)
　　　　(所據丘明云成王定鼎於郟鄏卜世卜年天/所命也然而洛誥周公所作當時所爲無不)
　　　　(載者若鼎之爲物乃社稷重器而莫之載者/何也鼎鑄於夏時夏之法制莫詳於禹貢之)
　　　　(書豈有九牧貢金成此重器欲以協上下承/天休而禹貢曾無一語及之乎易六十四卦)
　　　　(其在鼎也取象為備如丘明之説畧無毫髮/相類而況於後之紛紛者乎故凡事無徴者)
　　　　(皆不可/爲也)
禹行掘山走百谷蛟龍竄藏魑魅伏心誌幽妖尚覬隙
以金鑄鼎空九牧(宣四年昔夏之方有德也貢金九牧/鑄鼎象物百物爲之備使民知神奸)
(故民入川澤山林不逢不若魑魅罔兩莫能逢/之此言覬隙者恐其窺伺間隙復出爲惡也)冶雲赤
天漲爲黑鞴風餘吹山㧞木(漢書朱旗絳天言冶所蒸/氣天盡赤又漲起而黒也)
(鞴所鼓爲風餘力可/以拔木二句竒甚)鼎成聚觀變怪索夜人行歌鬼晝
哭功施元元後無極三姓衛守相傳屬弱周無人有宜
出沉之九幽折地軸始皇區區求不得坐令神奸窺邑
屋(自禹鑄鼎傳至商周爲三姓也○周末太丘社亡鼎/没於泗水彭城下始皇二十八年過彭城齋戒禱祠)
(欲出周鼎使千人/没水求之不得)
　　　九井(得盈字○九井在當塗殷/仲文詩有桓公南州九井)
㳂崖渉澗三十里髙下犖确無人耕捫蘿挽蔦到巖趾
仰見吹瀉何峥嶸餘聲投林欲風雨末勢捲土猶溪阬
(吹瀉諸本皆作征雁絶無義理○餘/聲二句皆狀山泉淙激奔怒之勢)飛蟲凌兢走獸駭
霜雪夏落雷冬鳴(蟲兢獸駭言瀑流蕩/潏其傍蟲獸怖恐)野人徃徃見神
物鱗甲漠漠雲随行(崔煒游番禺墮枯井跨蛇而出去/不由穴口但如於洞中行幽暗若)
(漆蛇之鱗甲光燭/兩壁時見繪畫)我來立久無所得空數石上菖蒲生
中官繫龍投玉冊小吏磔狗澆銀觥地形偶爾藏險怪
天意未必司隂晴山川在理有崩竭丘壑自古相虚盈
誰能保此千秋後天柱不折泉常傾(左氏山崩川竭莊/子胠篋篇夫川竭)
(而谷虚丘夷而淵實○言陵谷變遷不可知也○列子/湯問篇共工氏與顓頊争為帝怒而觸不周之山折天)
(柱絶地維故天傾西北日月星辰就焉地不滿東南故/百川水潦歸焉○章子厚嘗謂客曰延安帥章質夫曰)
(版築發地得大竹根半已變石西邊自昔無竹亦一異/也客皆無語邵伯温云天地回南作北多矣公以今日)
(之延安爲自天地以來西邊乎子厚太息曰/公觀物之學也蓋子厚亦嘗學於康節云)
　　　寄題衆樂亭
陵陽遊觀吾所好恨不即過衆樂亭嘗聞髣髴入夢寐
吟筆自欲圖丹青千峯秀出百里外忽於其上峥簷楹
朝雲嘘巖日暖暖夜水落澗風泠泠春花窈窕鳥争舞
夏木䕃鬱猿哀鳴潦收葉落天地爽海月影到山川明
籃輿晨出誰與適坐與萬物觀虚盈令思民事不忍後
田間笑語催蠶耕吏休歸舎獄訟少墟落飲酒歡秋成
惟愁一日奪令去出郭老稚交逢迎彼安知此方禄仕
徒喜使我寛逋征令知道義士林服遺愛豈用吾詩評
　　　書㑹别亭
西城路居人送客西歸處年年借問去何時今日扁舟
從此去春風吹花落髙枝飛來飛去不自知路上行人
亦如此應有重來此處時(劉希夷詩洛陽城東花飛來/飛去落誰家○劉長卿詩新)
(安路人來去一/首此詩頗類之)
　　　題舒州山谷寺石牛洞泉穴(一作留題三祖山/谷寺石壁公自注)
　　　　(云皇祐三年九月十六日自州之太湖過懐/寧縣山谷乾元寺宿與道人文鋭弟安國擁)
　　　　(火遊石牛洞見李翺習之書聴/泉久之明日復遊乃刻習之後)
水泠泠而北出山靡靡以旁圍欲窮源而不得竟悵望
以空歸(據晁无咎以此篇入續楚詞晁云蓋公在江南/時所書野壁辭凡二十四言世以謂具六藝羣)
(書之遺味故與其經學典䇿之文俱傳焉髙齋詩話荆/公嘗題詩云云後人鑿山刋木寖失山水之勝非公題)
(詩時比也魯直效公題六言司命無心播物祖師有記/傳衣白雲横而不度髙鳥倦而猶飛識者云語雖竒不)
(及荆公自然○㑹稽土/地志曰山靡靡迤而長)
　
　
　
　
　
　
　王荆公詩注巻十八
欽定四庫全書
　王荆公詩注巻十九
　　　　　　　　　　　　　宋　李壁　撰
　　古詩
　　　泊舟姑蘇
朝遊盤門東暮出閶門西(姑蘇城門有五曰盤門/閶門葑門婁門齊門)四顧
茫無人但見白日低荒林帶昏煙上有歸鳥啼物皆得
所託而我無安棲(陶詩萬族各有/託孤雲獨無依)
　　　崑山慧聚寺次孟郊韻(寺在/蘇州)
僧蹊蟠青蒼莓苔上秋床露翰飢更清(露翰指/鶴也)風蘤遠
亦香掃石出古色洗松納空光久遊不忍還廹迮冠蓋
場
　　　如歸亭順風
春江窈窈來無地飛帆浩浩窮天際(文選飛閣流丹下/臨無地然此語意)
(乃謂江所從來遠也○/謝元暉詩天際識歸舟)朝出吳川夕霅溪回首喬林吹
岸薺(顔之推家訓云羅浮山記云望平地/樹如薺故戴嵩詩云長安樹如薺)篙師晝卧自嘯
歌戲彼挽舟行復止(言順流適意笑/泝者之勞也)人生萬事反衍多
道路後先能幾何(莊子秋水篇北海若曰以道觀之何/貴何賤是謂反衍注貴賤之道反復)
(相/尋)
　　　垂虹亭
三江五湖口地與天不隔(書疏三江謂震澤之三江周/禮職方揚州藪曰具區浸曰)
(五湖五湖即震澤也按三江者在蘇州東南三十里名/三江口一江西南上七十里至太湖名曰松江古笠澤)
(江一江東南上七十里自蜆湖名曰上江亦曰東江一/江東北下三百餘里入海名曰下江亦曰婁江於其分)
(處號曰/三江口)日月所蔽虧東西𣺌然白(日月蔽虧見/登景德㙮注)漫漫浸
北斗浩浩浮南極誰投此虹蜺欲濟兩間阨(演孔圖曰/天子外苦)
(兵威内奪臣無忠則天投蜺後漢五行志靈帝光和元/年有黒氣墜温明殿庭中身五色有頭長十餘丈似龍)
(上問蔡邕對曰所/謂天投蜺者也)中流雜蜃氣欄楯相承翼(昭元年魚/鹽蜃蛤弗)
(加於海○漢天文志/海旁蜃氣象樓臺)初疑神所爲滅没在頃刻(漢天馬/歌走滅)
(没/)晨興坐其上傲兀至中昃猶憐變化功不謂因人力
今君持酒漿談笑顧賓客頗誇九州物壯麗此無敵熒
煌丹砂柱璀璨黄金壁(退之詩洞庭九州間厥大誰與/讓○柱以丹砂塗之如赤石脂)
(泥壁之類壁謂璧當相如賦華欀璧當注/以玉爲椽頭當即所謂璇題玉題者也)中家不慮始
助我皆豪殖喟予獨感此剥爛有終極改作不可無還
當采民力(商君傳民不可與慮始而可與樂成言中人/之家力薄不遑慮始助我者皆貨殖之徒也)
(賈生傳豪殖而/大彊注殖立也)
　　　張氏静居院
動者利進為静者樂止居物性有偏得惟賢時巻舒張
侯始出仕所至多名譽老矣歸偃休買地斸荒蕪屋成
爲令名名實與時俱南堂棲幽真晨起瞻像圖北堂畫
五禽游戲養形軀(華佗傳古之仙者爲導引之事名五/禽之戲一曰虎二曰鹿三曰熊四曰)
(猨五曰鳥引挽要體/動諸闗節以求難老)燕有諸賓庭學有諸子廬問侯年
幾何矯矯八十餘問侯何能爾心不藏憂愉(唐栁公度/善攝生年)
(八十餘尚强力常云吾初無術但未嘗以/氣海暖冷物熟生物不以元氣佐喜怒耳)問侯客何爲
弦歌飲投壺問侯兒何讀夏商及唐虞嵩山填門户洛
水繞階除侯於山水間結駟有通衢我念老退者古多
賢大夫留侯亦養生乃欲凌空虚閉門不飲酒豈異山
中臞疏傅稍喜客揮金能自娛不聞喜教子滿屋青紫
朱(漢書疏廣父子俱移病乞骸骨上以其老皆許之加/賜黄金二十斤皇太子贈以五十斤廣歸日令家設)
(酒食請族人故舊賓客廣所愛信老人説廣買田宅廣/曰此金者聖主所以惠飬老臣也故樂與鄉黨宗族共)
(饗其賜以盡吾餘日不亦可乎於是族人悦服○廣傳/曰吾既無以教化子孫不欲益其過而生怨不得云不)
(教子○疏廣之後/無聞故公云爾)張侯能兼取勝事古所無褒稱有樂
石丞相爲之書而我不自量聞風亦歌呼(秦嶧山碑云/刻此樂石顔)
(師古注以泗濱/浮磬作碑也)
　　　丙戌五月京師作二首
北風閣雨去不下驚沙蒼茫亂昏曉傳聞城外八九里
雹大如拳死飛鳥(慶歴六年五月甲申雨雹地震即此/年也○漢五行志雹者隂脅陽也地)
(節四年五月山陽濟隂雨雹如雞子/深二尺五寸殺二十人飛鳥皆死)
　　　其二
浮雲離披久不合太陽獨行乾萬物誰令昨夜雨滂沱
北風蕭蕭寒到骨
　　　答客
士常疑西伯何至羑里辱(文王囚/於羑里)瞽鰥親父子尚脫井
廪酷昏主雖聖臣飛禍安可卜致命遂其志雖窮不為
戮(舜之父曰瞽叟書堯典有鰥在下曰虞舜○史記游/俠傳虞舜窘於井廪○後漢周榮嘗勅妻子若卒遇)
(飛禍無得殯殮冀以區區腐身覺悟朝廷○困/卦君子以致命遂志言身雖窮困而不干刑戮)
　　　次韻唐彦猷華亭十詠(彦猷/名詢)
　　　　顧林亭
寥寥湖上亭不見野王居(野王所居也顧野王梁大同/中爲黄門侍郎又仕陳爲左)
(將軍嘗撰玉篇者梅聖俞集及劉貢父集皆有華亭十/韻題云和楊令此稱唐彦猷當是林亭主人也○寰宇)
(志野王建州人仕陳爲光禄卿有宅在建/安縣今此亦有之疑既顯遂不復歸鄉耳)平林豈舊物
嵗晩空扶疎自古賢聖人邑國皆丘墟(易謙卦可用行/師征邑國也)
不朽在名德千秋想其餘(野王無足稱公/羞言事理如此)
　　　　寒穴
神泉冽冰霜髙穴與雲平(易言山下出泉而此/穴與雲平所以爲神)空山渟
千秋不出嗚咽聲山風吹更寒山月相與清北客不到
此如何洗煩酲
　　　　吳王獵場
吳王好射虎但射不操戈(吳志孫權好射虎所乘馬為/虎所傷投以雙㦸虎却廢常)
(從張武擊以戈獲之○據貢父詠獵場云水犀十萬士/白羽横彫戈若用水犀事則吳王爲夫差非孫權也)
匹馬掠廣埸萬兵助遮羅(沈存中觀畫馬詩四蹄雙翻/掠草頭飛入平原不霑土)
時平事非昔此地桑麻多(髙適宋中詩時清更/何有禾黍遍空山)猛獸亦
已盡牛羊在田坡
　　　　始皇馳道
穆王得八駿萬事得期修(昭公十二年昔穆王欲肆其/心周行天下將皆必有車轍)
(馬迹焉周穆王即位三十二年廵行天下馭八龍之駿/一名絶地足不踐土二名翻羽行越飛禽三名奔宵夜)
(行萬里四名越影逐日而行五名踰輝毛色炳燿六名/超光一形十影七名騰霧乘雲而趨八名挾翼身有肉)
(翅遞而駕焉案轡徐行以廵天下○穆王神智/遠謀使轍迹遍於四海故絶異之物不期自服)茫茫千
載間復此好遠遊(遠遊謂/始皇也)車輪與馬跡此地亦嘗留(漢/書)
(賈山傳秦為馳道於天下東窮燕齊南極吳楚江湖/之上濱海之觀畢至華亭吳境宜轍跡之所歴也)想
當治道時勞者尸如丘(言治道以備廵行死於征役者/尸積如丘山甚言秦之無道也)
　　　　柘湖(公自注云湖中有山生柘故名/柘湖記云女子為湖神今有廟)
柘林著湖山菱葉蔓湖濱秦氏亦何事能為此湖神年
年賽雞豚漁子自知津幽妖窟險阻禍福易欺人(詩意/言未)
(必秦女能神乃/幽妖假託耳)
　　　　陸瑁養魚池(公自注云陸瑁仕吳為吏部尚/書喜之父吳平喜仕晉為散騎)
　　　　　(常/侍)
野人非昔人亦復水上居紛紛水中游豈是昔時魚(魚/謂)
(陽橋/之魚)吹波浮還没競食糟糠餘吞舟不可見守此嵗月
除(莊子吞舟之魚碭而失水○詩今我不樂日月其除/注除去也箋云今不自樂日月且過去不復暇爲之)
　　　　華亭谷(公自注云水行/三百里入松江)
巨川非一源源亦在衆流此谷乃清淺松江能覆舟(荀/子)
(云水則載舟水則覆舟言水發源處尚淺至其末派/𣺌瀰乃能覆舟猶岷江濫觴東合百川爲稽天之浸)蟲
魚何所知上下相沉浮徒嗟大盈北浩浩無春愁(華亭/水自)
(大盈入松江/而北入海)
　　　　陸機宅
故物一巳盡嗟此嵗年深野桃自着花荒棘自生鍼芊
芊谷水陽鬱鬱崑山隂俛仰但如昨游者不可尋(機思/鄉詩)
(云彷彿谷水陽/婉婉崑山隂)
　　　　崑山(公自注云世傳陸氏家生機雲故名崑/山言生玉也○按吳地志云華亭水東)
　　　　　(有崑/山)
玉人生此山山亦傳此名崖風與穴水清越有餘聲(禮/記)
(聘義扣之其/聲清越以長)悲哉世所珍一出受欹傾不如猿與鶴棲
息尚全生(潘尼傳不能猗靡容悅出入﨑傾○機以河/橋之敗爲成都王頴所殺孫惠與朱誕書曰)
(不意二陸相擕暗朝一旦湮滅道業淪䘮/痛酷之深荼毒難言國䘮雋望悲豈一人)
　　　　三女崗(公自注云吳王/葬三女於此)
自古世上雄慷慨擅功名當時豈有力能使死者生(言/英)
(雄雖有蓋世之力不/能使死者復活也)三女死一丘此恨亦難平(按寰宇/志吳縣)
(有女墳湖吳王葬女取土成湖又郡國志三女墳在郭/西闔閭食䗍魚羙留半賜小女女怨自殺王痛之𦵏於)
(郭西文石爲槨金印銀尊悉以送又吳王女墓在閶門/外山川記云夫差女年十八童子韓重私悅之王怒女)
(結恨而死葬後重徃弔之以徑寸珠匣贈重據郡國志/山川記皆有吳王女墳一以爲闔閭一以爲夫差未知)
(孰是或二王/各有女冢也)音容若有作無力傾人城
　　　太白巖(鄞縣/時作)
太白巃嵸東南馳衆嶺還合青分披煙雲厚薄皆可愛
樹石疎密自相宜陽春已歸鳥語樂溪水不動魚行遲
生民何由得處所與兹魚鳥相諧熙(日觀魚鳥之樂而/感民生之艱○退)
(之祭李氏文出從/於人既相諧熙)
　　　秃山
吏役滄海上瞻山一停舟怪此秃誰使鄉人語其由一
狙山上鳴一狙從之游相匹乃生子子衆孫還稠山中
草木盛根實始易求攀挽上極髙屈曲亦窮幽衆狙各
豐肥山乃盡侵牟(莊子吳王浮江登於狙之山衆狙見/恂然棄而走栁子厚憎王孫文山之)
(小草木必凌挫折挽使之瘁然後巳故王/孫之居山常蒿然漢景帝紀侵牟萬民)攘争取一飽
豈暇議藏收大狙尚自苦小狙亦已愁稍稍受咋嚙一
毛不得留狙雖巧過人不善操鋤耰所嗜在果榖得之
常以偷嗟此海中山四顧無所投生生未云已嵗晩將
安謀(似言天下生齒日衆吏為貪牟公/家無儲積而上未盡教養之方也)
　　　贈曾子固
曽子文章衆無有水之江漢星之斗挾才乘氣不媚柔
羣兒謗傷均一口(韓詩不知羣兒愚那用故謗傷子固/晚稍用神宗嘗語之曰以卿才學宜)
(爲人所/忌也)吾語羣兒勿謗傷豈有曽子終皇皇借令不幸
賤且死後日猶爲班與揚(陳勝傳籍第令無斬服䖍云/籍猶借也師古曰第但也言)
(但令無斬也班固與揚雄也王震作子固集敘亦云先/生自負要似劉向不知韓愈為何如也○公平生最多)
(謗余嘗辨之見於所爲公集後序及建昌甯君書院記/當摘取附此如荆公與段縫書云足下姑自重無輕議)
(鞏之/類)
　　　鮑公水(水在臨川未/詳鮑公何人)
村南鮑公山山北鮑公水髙穴逗遠源泠泠落山觜玉
色與飴味不可他味比竹樹四䝉密翠藤相披靡漫郎
昔少年幽居得之此(漫郎元次山自號也事/見别注漫郎公自謂也)臨窺若有
遇愛歎無時已浮名未染汙求矢終焉爾奈何中棄入
長安十載風塵化舊顔讙囂滿耳不可洗此水泠泠空
在山(晉孫楚所以枕/流欲洗其耳)
　　　寄李士寧先生(士寧本末見七言/八句律詩詳注)
樓臺髙聳間晴霞松檜隂森夾栁斜渴愁如箭去年華
陶情滿滿傾榴花自嗟不及門前水流到先生雲外家
(王右軍曰年在桑榆自然至此正賴絲竹陶寫○樂天/詠家醖詩常嫌竹葉猶凡濁始覺榴花不正真○通典)
(扶南傳頓遜國有安石榴取汁停盆中數日成美酒又/李義山詩我爲傷春心自醉不勞君勸石榴花○劉原)
(甫詞桃葉新/聲榴花美味)
　　　僧德殊家水簾求予詠
淙淙萬音落石顛(髙適還山吟石泉淙淙若/風雨桂花松子常滿地)皎皎一派
當簷前清風髙吹鸞鶴唳白日下照蛟龍涎浮雲裝額
自能巻缺月琢鉤相與懸朱門試問幽人價翡翠鮫綃
不直錢(東方朔大衣詩裝以浮雲縁以四海○包何秤/詩鉤懸新月吐衡舉衆星隨○翡翠寶玉之類)
(非謂翠羽也歐公歸田録云余家有一玉罌形製甚古/而精巧始得之梅聖俞以爲碧玉在穎州時嘗以示僚)
(屬坐有兵馬鈐轄鄧保吉者真宗朝老内臣也識之曰/此寶器也謂之翡翠云禁中寶物皆藏宜聖庫庫中有)
(翡翠盞一隻所以識也○北夢瑣言張建章於渤海遇/水仙遺之鮫綃以進明皇以爲珤○又絞綃即龍紗也)
(其價百金以爲/服入水不濡)
　
　
　
　
　
　
　
　
　
　王荆公詩注巻十九
欽定四庫全書
　王荆公詩注巻二十
　　　　　　　　　　　　　宋　李壁　撰
　　古詩
　　　杭州修廣師法喜堂
浮屠之法與世殊洗滌萬事求空虛師心以此不挂物
(龎藴語于頔但可空諸所有不可實諸所無即洗滌之/意也○魯直嘗言荆公學佛所謂吾以為龍又無角吾)
(以為蛇又無足者也余嘗熟觀其風度其視富貴如浮/雲不溺於財利酒色一世之偉人也○永安和尚云一)
(絲不/挂)一堂收身自有餘堂隂置石雙嵽嵲(杜詩御榻/在嵽嵲)石
脚立竹青扶疎(白詩樓臺紅照/曜松竹青扶疎)一來已覺心膽豁況乃
宴坐窮朝晡憶初救時勇自許壯大看俗尤﨑嶇豐車
肥馬載豪傑少得志願多憂虞始知進退各一(一作/有)理
造次未可分賢愚(韓詩人心未嘗同不可一理/驅宜各從所好未用相賢愚)㑹將築
室反耕釣相與此處吟山湖
　　　復至曹娥堰寄剡縣丁元珍(曹娥堰在㑹稽縣/東南七十二里曹)
　　　　(娥鄉在東北四十五里曹娥江路南來自上/虞縣界經㑹稽界四十里北入海可容五百)
　　　　(石舟今詩云來自北又/云無艇子與圖經異)
溪水渾渾來自北千山抱水清相射山深水急無艇子
欲從故人安可得故人昔日此水上罇酒扁舟慰行役
津亭把手坐一笑我喜滿懐君動色論新講舊惜未足
(論新講舊皆/指學問事)落日低回已催客離心自醉不復飲秋果
寒花空滿席今年却坐相逢處怊悵難求别時迹可憐
溪水自南流安得溪船問消息
　　　荅曾子固南豐道中所寄
吾子命世豪術學窮無間直意慕聖人不問閔與顔彼
昏何為者誣構來㘖㘖(栁子厚詩秉心方的的騰口任/㘖㘖○韓子其鬭㘖㘖○曽子)
(固集有之南豐道上寄介甫詩應逮冒煩暑驅馳山水/間不知何所坐也又云跋履雖云倦桑梓得暫還林僧)
(授館舍田客扳鞍鐶吾心本皎皎彼/詬徒㘖㘖方投定鑑照即使征馬班)應逮犯秋陽動為
人所歎不䘏我躬瘁乃嗟天澤慳令人念公卿煜煜趨
王班泊無憫世意狙猿而珮環(莊子天運今取猨狙/而衣以周公之服)愛
子所守卓憂予不能攀永矢從子游合如扉上鐶願言
借餘力迎浦疎潺潺(晉語夫教者因體能質而利之者/也若川然有原以卬浦而後大注)
(卬迎也若川有原因開/利迎之以浦然後大也)亦有衣上塵可攀禆泰山(謝承/後漢)
(書楊喬曰猶塵附泰山露集滄海雖/無補益款誠至情猶不敢嘿嘿也)大江秋正清島漵
相縈彎四盼浩無主日暮煙霞斑水竹宻以勁霜楓衰
更殷(謝靈運詩曉霜楓葉丹○左傳左輪/朱殷注朱血色血色乆則殷於閒反)賞託亦云健
行矣非間闗相期東北游致館淮之灣無為襲甯嬴悠
矣及温還(文公五年晉陽處父聘于衛反過寗舍于逆/旅寗嬴氏嬴謂其妻吾求君子乆矣乃今得)
(之舉而從之陽子遂與之語/及山而還注山河内温山)
　　　寄贈胡先生(公自序云孔孟去世逺矣信其聖/且賢者質諸詩書焉爾翼之先生)
　　　　(與予並時非若孔孟之逺也聞薦紳先生所/稱述又詳於書不待見而後知其人也歎慕)
　　　　(之不足故作是詩○胡/瑗字翼之泰州海陵人)
先生天下豪傑魁(余嘗見公題王昭素易論要纂後云/予嘗苦王先生易論晦而難讀徐徽)
(生删取其畧以示予又取其義可傳及雖不足傳而猶/可論者存之按公初於前輩宿儒猶有尊事之意故如)
(昭素與安定皆以先生呼之其後詆/排諸老畧不少假此意無復存矣)胷臆廣博天所開
文章事業望孔孟不復睥睨蔡與崔(劉夢得栁文序云/雄深雅健似司馬)
(子長崔蔡/不足多也)十年留滯東南州飽足藜藿安蒿萊(飽足者/非求飽)
(也以藜藿為足而/無慕乎其外也)獨鳴道徳驚此民(韓集孟軻荀/卿以道鳴者)民之
聞者源源來髙冠大帶滿門下奮如百蟄乘春雷惡人
沮伏善者起昔時盜蹻今騫回(神宗嘗問劉􁂜從學何/人對曰臣少從學於安)
(定先生胡瑗上曰其人文章與王安石孰優彞曰瑗以/道徳仁義教東南諸生時王安石方在埸屋修進士業)
(又云國朝取士尚聲律文詞臣師當寶元康定之間首/明體用之學以授學者出其門者無慮二千餘人歐公)
(墓表師道廢乆矣自明道景祐以來學者有師唯先生/與泰山孫明復徂徠石守道三人而先生之徒最盛其)
(在湖州之學弟子去來常數百人各以其經學轉相傳/授其教學之法最備行之數年東南之士莫不以仁義)
(禮樂為學歐公詩亦云吳興先生富道徳詵詵弟子皆/賢才○墓表云先生為人師言行而身化之使誠明者)
(達昏愚者勵/而頑傲者革)先生不試乃能爾誠令得志如何哉吾願
聖帝營太平補葺廊廟枝傾頺披旒發纊廣耳目照徹
山谷多遺材先收先生作梁柱以次構架桷與榱羣臣
面向帝深拱仰戴堂陛方崔嵬(公詩期先生以廊廟而/官止中允侍講而巳)
　　　得子固書因寄
始吾居揚日(居揚公作僉判時時/子固未仕在臨川)重問毎見及云將自
親側萬里同講習子行何舒舒吾望已汲汲窮年夢東
南顔色不可挹仁賢豈欺我正恐事維縶(詩縶之/維之)嚴親
抱憂衰生理賴以給不然航江外天寒北風急無迺山
路惡僕弱馬行澁孤懐未肯開嵗物忽如蟄朅來髙郵
住巷屋頗卑濕蓬蒿稍芟除茅竹隨補葺苟云禦風氣
尚恐憂雨汁(賈誼傳長沙卑濕○月令孟冬之月行/秋令則天時雨汁注雨汁者氷雪雜下)故
人莫在眼屢獨開巾笈忠信葢未見吾敢誣兹邑(語十/室之)
(邑必有/忠信)出門誰與語念子百憂集眺聽聊自放日暮城
頭立徐歸坐當户使者操書入(檀弓孔子當户而坐○/曲禮獻田宅者操書致)
(注操/持也)時開識子意如渴得美湆(曲禮殽之序徧祭之注/云公食大夫禮魚腊湆)
(醬不祭/湆音泣)驪駒日就道玉手行可執舊學待鐫磨新文得
删拾重登城頭望喜氣滿原隰(驪駒逸詩大戴禮客欲/去歌之其辭云驪駒在)
(門僕夫具存驪駒在路僕/夫整駕○詩執子之手兮)
　　　寄䖍州江隂二妹
貢水日夜下下與章水期我行二水間無日不爾思(地/理)
(志章水出贛縣西南而北入江葢控引衆流總成/一川雖稱謂有殊言歸一水也故字從章從貢)飄若
越鳥北心常在南枝(選詩胡馬依北風越鳥/巢南枝注云皆思舊)又如岐首
蛇南北兩欲馳(退之赴江陵途中詩有蛇類兩首又嶺/表錄異記兩頭蛇嶺外多有此有如小)
(指大者長尺餘腹下鱗紅背錦文一頭有口眼一頭似/頭而無口眼爾雅北方有比肩民焉迭食而迭望中有)
(枳首蛇焉此四方中國/之異氣也注枳岐也)逝者日巳逺百憂詎能追生存
苦乖隔邂逅亦何時女子歸有道善懐見於詩庶云留
汝車慰我堂上慈(古詩我行日已逺謂二妹之所從也/○韓詩死者已𣺌茫生者困乖隔○)
(載馳女子善懐亦各有行○潘安仁賦太/夫人在堂讀此詩知公於友愛最隆也)
　　　登越州城樓
越山長青水長白越人長家山水國可憐客子無定宅
一夢三年今復北(林和靖詩吳/山青越山青)浮雲縹緲抱城流東望
不見空回頭人間未有歸耕處早晚重來此地遊(作鄞/邑滿)
(秩而歸○公眷眷於/鄞猶愛桐鄉之意)
　　　憶昨詩示諸外弟
憶昨此地相逢時春入窮谷多芳菲短垣囷囷冠翠嶺
(襄二十七年盧蒲嫳攻崔氏崔/氏堞其宫而守之注堞短垣也)躑躅萬樹紅相圍幽花
媚草錯雜出黄蜂白蝶參差飛此時少壯自負恃意氣
與日争光輝(退之送李愿序妒寵而負恃○/退之少年意真狂有意與春競)乗閒弄筆
戲春色脱落不省旁人譏坐欲持此博軒冕肯言孔孟
猶寒飢丙子從親走京國浮塵坌並緇人衣(公生天禧/五年辛酉)
(至景祐三年丙子年十六○左太沖吳都賦儇佻坌並/注坌步寸切疾走貌相如弔二世曰坌入曽宫之嵳峩)
(坌即/並也)明年親作建昌吏四月挽船江上磯(説文石激/水曰磯)端
居感慨忽自寤青天閃爍無停暉男兒少壯不樹立挾
此窮老將安歸吟哦圖書謝慶弔坐室寂寞生伊威材
疎命賤不自揣欲與稷契遐相希(史記蘇秦見齊王仰/而慶俯而弔齊王曰)
(是何慶弔相隨之速也○東山詩伊威在室○揚雄傳/惟寂寞自投閣○後漢孔融傳融材疎意廣迄無成功)
(○杜詩許身一何愚竊比/稷與禼希如希顏之希)昊天一朝畀以禍先子泯沒
予誰依精神流離肝肺絶眥血被面無時晞母兄􁀾􁀾
泣相守三載厭食鍾山薇屬聞降詔起羣彦遂自下國
趨王畿刻章琢句獻天子釣取薄祿歡庭闈(楚公寶元/二年薨○)
(唐張巡傳尹子竒曰聞公督戰輒眥裂血面嚼齒皆碎/○晞乾也○書益稷啟􁀾􁀾而泣○杜詩不厭北山薇)
(○楚公通判江寧卒官諸子遂家焉○晉束晢補亡/詩眷戀庭闈心不遑安李善注云庭闈親之所居也)身
著青衫手持版奔走卒嵗官淮沂(晉王坦之見桓温倒/持手版○公慶厯二)
(年楊寘榜進士甲/科授揚州僉判)淮沂無山四封庫獨有廟塔尤峩巍
時時憑髙一悵望想見江南多翠微歸心動蕩不可抑
霍若猛吹翻旌旂(爾雅山中絶曰陘未及上曰翠㣲又/一説山葉青縹色曰翠㣲○白詩自)
(言拜别主人後離/心蕩颺風前旂)騰書漕府私自列仁者惻隠從其祈
暮春三月亂江水(梁丘遲與陳伯之書暮春三月江南/草長○詩公劉涉渭為亂注絶流曰)
(亂/)勁櫓健帆如轉機還家上堂拜祖母奉手出涕縱横
揮(退之董生行上堂問起居○曲禮長者與之提攜則/兩手奉長者之手○公登第入官後始以漕檄自維)
(揚泝江至撫州時公祖母燕國夫/人謝氏尚無恙楚公名用之妻也)出門信馬向何許城
郭宛然相識稀(退之詩只知閒信馬○丁/令威城郭雖是人民非)永懐前事不
自適却指舅館排山扉當時髫兒戲我側于今冠佩何
頎頎(楚公先娶徐再娶吳氏所指舅館吳氏也介甫吳/出○離騷云髙余冠之岌岌兮長余佩之陸離○)
(詩碩人/頎頎)況復丘樊滿秋色蜂蝶摧藏花草腓(繳前句也/詩秋日凄)
(凄百卉具腓○髙適/詩大漠窮秋草木腓)令人感嗟千萬緒不忍倉卒回驂
騑留當開樽強自慰邀子劇飲毋予違(禮天子六馬左/右驂三公九卿)
(駟馬右騑漢制九卿則中二千石亦右騑○曹子建責/躬詩騑驂倦路載寢載興○採訪使韓宗約孟浩然偕)
(至京師欲薦諸朝㑹故人至劇飲歡甚或曰君/與韓公有期浩然曰業巳飲遑恤他卒不赴)
　　　澶州(澶淵之役曹利用自天雄赴敵寨共議和/事敵乃遣左飛龍使韓杞持書與利用俱)
　　　　(還其書以闗南故地為請杞入對行官之前/殿上謂輔臣曰所言歸地事極無名必若邀)
　　　　(求朕當決戰儻嵗以金帛濟其不足朝廷之/體固亦無傷杞即日入辭與利用同往既至)
　　　　(敵寨復以闗南地為言利用固争之謂曰若/北朝恣其邀求地固不可得兵亦未易息也)
　　　　(其國主意稍怠但欲嵗取金帛利用許遺絹/二十萬匹銀一十萬兩議始定初利用再使)
　　　　(虜也面請嵗賂金帛之數上曰必不得巳雖/百萬亦可利用辭去冦凖召至幄次語曰雖)
　　　　(有勑㫖汝往所許不得過三十萬過三十萬/將斬汝利用果以三十萬成約而還公有澶)
　　　　(州兩詩此詩似少貶和議雖/託野老之言其實公意也)
津津河北流嶭嶭兩城峙(澶州黄河在其南王莽河在/其北樊城在其南戚城在其)
(北故公前詩云河流中間兩城峙又云南城草草不/受兵北流樓櫓如邊城今云北河流兩城峙亦謂此)春
秋諸侯㑹澶淵乃其地(襄公三十年晉人齊人宋人云/云㑹于澶淵宋災故注未有言)
(其事此言宋災故以惡宋人/不克巳自責而出㑹求財)書留後世法豈獨譏當世
野老豈知此為予談近事邊闗一失守北望皆邉騎黄
屋親乗城穹廬矢如蝟(景徳元年閏九月契丹與其母/舉國入冦自定州駐陽城淀遂)
(緣葫蘆河踰闗南攻瀛州又乘虚抵貝冀天雄軍攻天/雄不下進陷清徳軍益南侵直犯澶州大陣○黄屋見)
(上注漢髙祖紀堅守乗城乗登也○匈奴傳匈奴父子/同穹廬而卧師古曰穹廬旃帳也其形穹隆故曰穹廬)
(○車駕駐蹕澶州南城冦凖固請幸北城曰陛下不過/河則人心危懼敵氣未懾非所以取威決勝也既至登)
(北城門樓張黄龍旗諸軍皆呼萬嵗聲聞數十里氣勢/百倍敵自是震駭請和不復交鋒矣詩云穹廬矢如蝟)
(葢指射殺撻覽時事然撻覽/死實在前非乗城以後事也)紛紜擅將相誰為開長利
(開長利言將相雖多無能為中國/建長利者此意似不以和為然)焦頭收末功尚足誇
一是(霍光傳初霍氏奢侈茂陵徐生上書三上輒報聞/後霍氏誅人為徐生上書有曰曲突徙薪無恩澤)
(焦頭爛額為上客上迺以福為郎○尚足誇一是此言/萊公之功亦救之末流然此意葢甚正非如譛者孤注)
(之比葢公前詩巳有不足於萊公之意謂人主越都邑/而謀逺以萬乗之尊當不測之敵先所稱功第一者與)
(此語雖異而意實同○莊子齊/物論此亦一是非彼亦一是非)歡盟自此數日月行人
至(行人使者也周官有大行人/掌大賔之禮及大客之儀)馳迎傳馬單走送牛車
弊征求事供給厮養猶珍麗(漢昭帝紀補邊郡三輔傳/馬張晏曰驛馬也○厮養)
(字見史記蘇秦傳又前漢張耳傳有厮養卒蘇/林曰厮取薪者也養養人者也師古曰厮音斯)戈甲乆
巳銷澶人益憔悴(澶人益憔悴此言敵雖/巳和而中國益困弊)能將大事小
自合文王意語翁無歎嗟小雅今不廢(孟子惟仁者為/能以大事小是)
(故湯事葛文王事昆夷○詩小雅盡廢則四夷交侵中/國危矣萊公之功管仲之功也以後世論之不可謂不)
(大故詩有一是之語然揆以聖人規模則不然必也以/天保以上治内采薇以下治外雖有玁狁安得遽至中)
(原乎如小雅盡廢則政事所以自治者俱亡四夷安得/而不交侵中國安得而不微弱縱能救之於已亂雖使)
(中國之人不至被髮左衽特賢乎列國之諸侯耳格以/聖人之法何足道哉詩有焦頭及小雅之説大抵意出)
(於/是)
　　　寄平甫弟衢州道中
淺(一作/洩非)溪受日光烱碎野林參天隂翳長幽鳥不見但
聞語小梅欲空猶有香長年無可自娱戲逺遊雖好更
悲傷安得冬風一吹汝手把詩書來我傍(杜集百丈潭/詩清見光烱)
(碎○唐韓渥詩毎日在南亭南亭/似僧院人語静先聞鳥啼深不見)
　
　
　
　
　
　
　
　
　
　
　
　王荆公詩注巻二十
欽定四庫全書
　王荆公詩注巻二十一
　　　　　　　　　　　　宋　李壁　撰
　　古詩
　　　寄慎伯筠(或云王/逢原作)
世網掛士如蛛絲大不及取小綴之(吕氏春秋湯祝網/曰蛛蝥作網今人)
(效之○李白詩獵家張兔罝不能掛龍虎/所以青雲人髙歌在岩户即公此意也)宜乎倜儻不
低斂醉脚踏倒青天低(吕居仁詩未須極/軒昻且須就低斂)前日才能始
誰播一口驚張萬誇和雷公訴帝喘欲吹咸恐聲名塞
天破(退之陸渾山火詩夢通上帝血面論又云雷/公擘山海水翻又寄崔立之詩喘如竹筒吹)文章
喜以怪自娱不肯裁縮要有餘多為峭句不姿媚天骨
老硬無皮膚(魏志方技管輅傳去良樂百八十里不得/騁天骨起風塵○袁宏三國名臣賛天骨)
(秀/朗)人傳書染莫對當破卵驚出鸞鳳翔人間下筆不肯
屈鐵索急纒蛟龍僵(退之石鼓歌金繩鐵索鎖紐壯○/杜詩鬱鬱三千字岌嶪蛟龍纒)
少年意氣強不羈虎脇插翼白日飛欲將獨立誇萬世
笑誚李白為癡兒(韓詩外傳曰周書云為虎傅翼將飛/入邑擇人肉而食○大兒孔文舉小)
(兒楊徳祖/禰衡語)四天無壁才可家(司馬相如傳家徒四壁立/○退之文洞庭汗漫粘天)
(無/壁)醉膽憤痒遣酒拏欲偷北斗酌竭酒力拔太華鑣鯨
牙(項羽歌力拔山兮氣葢世○退之調張籍詩刺手/拔鯨牙舉瓢酌天漿又瞻相北斗柄兩手自相挼)世
儒口軟聲似蠅好於壯士為忌憎我獨乆仰願一見浩
歌不敢兒女聲(石鼎聨句時於蚯蚓竅微作蒼蠅/聲○韓文彼婉孌者實憚吾曹)
　　　望皖山馬上作
亘天青鬱鬱千峯互崷崪放馬倚長崖煙雲争吐没逺
疑嵩華低近豈潛衡匹奚為鮮眺覽過者輒倉卒吾將
凌其巔震蕩睨溟渤旁行告予言世孰於此忽䆳深不
可俯儲藏盡妖物踴躍狼虎羣蜿蜒蛇虺窟惜哉危絶
山嵗乆沈汩没誰將除茀塗萬里遊人出(此詩疑非/荆公作)
　　　汝癭和王仲儀(梅宛陵集亦載此詩未知誰作/按汝水出河南梁縣勉鄉西天)
　　　　(息山酈道元注今汝水西出魯陽縣之大猛/山黄柏谷岩嶂深髙山岫䆳宻石徑﨑嶇人)
　　　　(跡裁交西即/盧氏界也)
汝水出山險汝民多病癭(嵇叔夜養生論頸處/險而癭齒居晉而黄)或如鳥
粻滿或若猿嗛並(大宛傳鳥嗛音銜爾雅亢鳥嚨其粻/嗉釋曰亢者鳥喉嚨也其受粻處名)
(嗉寓䑕曰嗛釋曰寓木之獸謂獼猴之類及鼠皆曰嗛/郭云頰裏貯食處也又王延夀王孫賦口嗛呥以齡猛)
女慙髙掩襟男大闊裁領(東坡詩闊領/先裁葢癭衣)飲水疑注壺吐
詞侔有梗樗里既巳聞杜預亦不幸秦人號智囊吳瓠
掛狗頸(樗里疾滑稽多智秦人號曰智囊疾所居里有/樗樹又滑稽之形如瓠宜亦取癭也○晉杜預)
(傳初攻江陵吳人知預病癭憚其智計以瓠繫狗頸示/之每大樹似癭即斫使白題曰杜預及城平盡捕殺之)
􁀙􁀙常柱頥(説苑田單攻翟三月不克/謠曰大冠如箕長劍柱頰)彾㣔安及脛秪
欲仰問天無由俯窺井挾帶嵗月深冒犯風霜冷厭惡
雖自知剖割且誰肯(魏畧曰賈逵因與校尉争不得理/乃發憤生癭欲割之魏太祖教曰)
(十人割癭九人死○南史朱齡石傳舅/蔣氏頭有大瘤齡石同眼宻割之即死)不惟羞把鏡仍
亦愁弔影内療煩羊靨外砭廢針穎(本草療氣癭方羊/靨一具去脂含汁)
(盡去之/便差)在木曰楠榴刳之可曰皿(吳張紘傳見楠榴枕/愛其文為作賦公有)
(宿木瘤僧舍詩疑榴字或是瘤○左太沖吳都賦楠榴/之木相思之樹注云楠榴木之盤結者其盤節文尤可)
(以作器建安所出最長大也榴音留陸龜䝉夜坐詩云/癭木杯杉贅楠瘤刳得來○皿説文食飲之用器也金)
(樓子曰西域有癭藤可以酌酒自有文章/映徹可愛其大如杯楠瘤之皿亦此類也)此誠無所用
既有何能屏膨脝厠元首臃腫異顱頂(豕腹脹膨脝石/鼎聨句○莊子)
(擁腫之/與居)難將面目施可與胞胎逞賢者臨汝守世徳調
金鼎(仲儀之父文正/公旦相仁宗)珉俗雖醜乖教令日脩整風土恐
隨改晨昏憂屢省儻欲覲慈顔名城不難請
　　　三月十日韓子華招飲歸城
清明曉赴韓侯家自買白杏丁香花(唐詩枝頭/白杏花)雀眼塗
金銀篾籠(杜詩赤墀櫻桃/枝隠映銀絲籠)貯在當庭呼舞娃舞娃聊捧
笑向客不顧插壊新烏紗朝來我舍報生子賀勸太白
浮紅霞(班固敘傳引滿舉白左思吳/都賦飛觴舉白注太白盃名)酒狂有持梧桐板
暴謔一似漁陽撾袒裼擊鼓禰處士當時偶脱猛虎牙
褊衷不容又何益鸚鵡洲上空蒹葭(左思吳都賦暴謔/中酒而作注鄱陽)
(郡人性多躁急酒半酣之時好為暴惡之戲○後漢曹/操欲見禰衡衡稱病不往操懐忿而以其才名不欲殺)
(之乃召為鼓吏文士傳載魏武帝八月朝㑹大閱試鼔/節鼔吏度者皆當脱故衣著岑牟單絞及小㡓衡既度)
(不肯易吏呵之衡便止當武帝前先脱㡓次脱餘衣裸/立徐徐著岑牟次著單絞後著㡓顔色無怍乃擊鼓作)
(漁陽摻撾聲甚悲壯操笑曰本欲辱衡衡反辱孤衡本/傳云孔融愛衡才數稱述於曹操令衡求自謝衡許往)
(乃手持三尺梲杖坐大營門以杖箠地大罵操怒曰此/人素有虛名逺近將謂孤不能容之於是遣人送之劉)
(表○莊子幾不免虎口○衡復侮慢劉表表恥不能容/以江夏太守黄祖性急故送衡與之祖善待之嘗持其)
(手曰處士祖長子射為章陵太守時大㑹賔客有獻鸚/鵡者射舉酒於衡請衡賦之衡攬筆而作文無加㸃辭)
(采甚麗後祖大㑹賔客衡言不遜祖恚遂殺之鄂州志/鸚鵡洲在江夏縣黄祖殺禰衡於洲上後人以衡嘗賦)
(鸚鵡因為洲名○余嘗謂衡豈狂病者哉見操勢日張/宗國將覆恨力劣不能為漢誅賊耳漁陽摻撾聲節悲)
(壯葢隂寓其意有諸中必形諸外者也操多所通解宜/必識之史又稱聴者莫不慷慨此尤操所深惡笑言衡)
(反辱孤姑許之裸身等耳又懼衆覺必笑而言奸雄情/狀千載可見所謂嘻笑之怒甚於裂眦衡欲免得乎正)
(平身劘虎牙豈不知操終必殺巳惟其忠於王室而力/不逮寧嬰㐫怒以洩其憤誼之所激雖死不顧風烈嶤)
(然實黨錮人物之餘世第/以文人目之豈知衡哉)
　　　勿去草(或云是楊/次公詩)
勿去草草無惡若比世俗俗浮薄君不見長安公卿家
公卿盛時客如麻(文選死人/如亂麻)公卿去後門無車(鄭當時/與汲黯)
(列為九卿兩人中廢賔客益落又下邳翟公為廷尉賔/客亦填門及廢門外可設爵羅後復為廷尉賔欲往翟)
(公大署其門曰一死一生迺知交情一/貧一富迺知交態一貴一賤交情迺見)惟有芳草年年
佳又不見千里萬里江湖濵觸目悽悽無故人惟有芳
草隨車輪一日還舊居門前草先鋤(蜀志先主殺張裕/曰芳蘭當門不得)
(不鋤齊江斆聞江夏王鋒死/亦曰芳蘭當門不得不鋤)草於主人實無負主人於
草宜何如勿去草草無惡若比世俗俗浮薄(此詩言客/負主人主)
(人亦時負客皆以譏道喪俗薄上下胥失也葢自公罷/相凡昔之門生故吏舍之而去者多矣又從而下石焉)
(如吕恵卿者葢其尤也公之卒也張芸叟為詩以弔之/曰今日江南從學者人人諱道是門生及紹聖後崇尚)
(新學以公配享先聖前日舍之而去者至是復還故無/名子嘲之曰今日江南從學者人人争道是門生觀公)
(此詩葢有所激而云也士/固可罪然知人亦難矣)
　　　東城
昔予出東城初見壟上耕(陳勝傳輟耕之壟上/注謂田中之髙處)忽忽日
北至嵗月良可驚雖云一草死萬物尚華榮誰能當此
時歎息微隂生(孟夏之月靡草死注薺葶藶之屬四月/純陽之月此言北至則指仲夏連言之)
(也○五月一隂生言見微知著睹盛知/衰者難得也此詩當作於仁英之時)
　　　哀賢亭
黄鳥哀子車強埋非天為(馬融傳死國埋名○詩黄鳥/秦穆公以三良從死子車三)
(良之一也殉葬故云/強埋○詩天實為之)天奪不待老還能使人悲(宣公十/五年劉)
(康公曰不及十年原叔/必有大咎天奪之魄矣)馬侯東南秀鞭䇿要路馳歸骨
萬里州乃當強壯時(馬侯馬遵也死時四十八饒州樂/平人景祐元年及第嘗漕福建又)
(知開封以御史為江淮六路發運判官後還臺彈奏宰/相梁適出知宣州復召為司諌旋卒○成公三年知罃)
(謂楚王曰纍臣/得歸骨于晉)墓門閉空原白日無履綦(陳風有墓門/之詩○漢滕)
(公石槨銘曰佳城鬱鬱三千年/見白日張景陽詩庭無貢公綦)蒼蒼柏與松浩浩山風
吹我初羞夷吾鮑叔亦我知終欲往一慟詠言慰孤嫠
(我初羞夷吾如羞道桓文之羞也○揚雄解嘲五尺童/子羞比晏嬰與夷吾○史記管仲少日與鮑叔牙游鮑)
(叔知其賢管仲貧困常欺鮑叔叔終善/遇之仲曰生我者父母知我者鮑子也)
　　　梁王吹臺(梁孝王廣睢陽七十里大治宫室為/複道自宫連屬于平臺三十餘里注)
　　　　(平臺在大梁東北離宫所在也師古曰今城/東北角有鼔臺基其處寛博故俗云平臺大)
　　　　(抵吹臺平臺繁臺名雖異而其實一也○輿/地記繁臺本漢梁王鼓吹臺梁太祖嘗閱武)
　　　　(於此因改為講武臺其後有繁氏居其側又/號繁臺○寰宇記云吹臺在縣南五里陳留)
　　　　(風俗傳縣有蒼頡師曠城其城上有列仙吹/臺梁武王亦増築焉梁開平元年改繁臺為)
　　　　(講武臺此即吹臺也其後有/繁氏居其側里人乃以呼之)
繁臺繁姓人埋滅為蒿蓬況乃漢驕子魂遊誰肯逢緬
思當盛時警蹕在虛空(梁王傳得賜天子旌旗從千乘/萬騎出稱警入言䟆漢儀注皇)
(帝輦動左右侍帷幄者稱警/出殿則傳蹕止人清道也)蛾眉倚髙寒環珮吹玲瓏
大梁千萬家回首雲濛濛仰不見王處雲間指青紅(杜/詩)
(不知二聖處/空立百嵗翁)賔客有司馬鄒枚避其鋒灑筆飛鳥上為
王賦雌雄(相如為郎㑹景帝不解辭賦孝王來朝從齊/人鄒陽淮隂枚乘之徒相如見而悦之因病)
(免客游梁居數嵗乃著子虛之/賦○宋玉風賦此大王之雄風)惜今此不傳楚辭擅無
窮空餘一丘土千載播悲風(楚詞有淮南王安招隠等/篇孝王好文與一時賔客)
(詞人之盛皆不減安而獨無傳焉故公云耳○髙適詩/梁王昔全盛賔客復多才悠悠一千年陳迹惟髙臺寂)
(寞向秋草悲/風千里來)
　　　靈山寺(張芸叟南征錄靈山在太平州繁昌縣/東二十里寺踞山頂殿閣重複土俗云)
　　　　(靈山寺又杜牧之有題/靈山寺行堅師院詩)
靈山名誰自波濤截孤峯何年佛子住四面憑危空折
椽與裂瓦委棄填西東庫廊行抑首居者莽誰容(叔孫/通傳)
(皆伏/抑首)吾舟維其側落日生秋風瞰崖聊寄目萬物極纎
穠震蕩江海思洗滌堙鬱中胡為嬉遊人過此無留蹤
景豈龍遊殊(龍遊即金/山寺名)盛衰浩無窮吾聞世所好樓殿
浮青紅(杜詩紅逺結飛樓○退之題衡嶽門樓/詩粉牆丹柱動光彩鬼物圖畫填青紅)那知山
水樂豈在豪華宫世好幻變爾感激難為工(公詩意謂/靈山之景)
(不讓金山而彼特盛如此且言世/但知樓觀之勝而不知山水之趣)
　　　白鷗(吕獻可首彈公後來劉莘老諸人力排變/法最後唐坰廷斥公尤切恐詩意指此)
江鷗好羽毛玉雪無塵垢滅没波浪間生涯亦何有(杜/詩)
(白鷗波/浩蕩)雄雌屢驚矯機弋常紛糾(宋莒公詩蝸頭狼藉/争鋒地鴻影裴徊避)
(弋/天)顧我獨無心相隨如得友飄然紛華地此物乖隔乆
白髮望東南春江綠如酒(韓詩採蘭起幽念眇然望東/南○歐詩南浦波紋如酒綠)
(○坡詩春江/綠漲蒲萄醅)
　　　詠風
風從北海起至此南海上(莊子蛇謂風曰予動吾脊脅而/行則有似也今子蓬蓬然起於)
(北海蓬蓬然入於南/海而似無有何也)問風來何事去復欲何向誰遣汝
而號誰應汝而唱(莊子大塊噫氣其名為風是惟無作/作則萬竅怒呺又前者唱于而隨者)
(唱/喁)汝於何時息汝作無乃妄風初無一言試以問雲將
(莊子外篇在宥雲將東遊過扶搖之枝而適遭鴻濛曰/朕欲有問也又曰天氣不和地氣鬱結六氣不調四時)
(不節今我願合六氣之精以育之為之奈/何注扶搖風也○此詩似指當時争論者)
　　　白雲
英英白雲浮在天下無根蔕旁無連(根蔕一作根著晁/錯傳根著之徒無)
(不載也○詩白華英英白雲露彼菅茅○退之聴琴浮/雲栁絮無根蒂列子五山之根無所連著公自況拔起)
(於江南自為/天子所知也)西風來吹欲消散落日起望心悠然願回
羲和借光景常使秀色當簷邊(左思賦魯陽操戈而髙/麾回曜靈於太清李白)
(詩願借羲和景為人照覆盆西風來吹亦/似謂羣言交攻羲和言日借以喻神考)時來不道能
為雨直以無心最可憐
　　　江鄰幾邀觀三館書畫(按鄰幾名休復開封陳/留人歐公銘其墓嘗獻)
　　　　(其所著書召試充集賢校理判尚書刑部當/慶厯時小人不便大臣執政者欲累以事去)
　　　　(之君友蘇子美杜丞相壻也以祠神㑹飲得/罪一時知名士皆被逐君坐落職監蔡州稅)
　　　　(後得通判廬州復校理集賢判吏部南曹為/羣牧判官公時同在館中葢鄰幾再召時也)
五月祕府始曝書一日江君來約予世間雖有古畫筆
可往共觀臨石渠我時冒熱跨馬去開㕑發匣鳴鏁魚
(芝田錄門鑰必以魚者/取其不瞑目守夜之義)羲獻墨跡十一巻水玉作軸排
疏疏(山海經常庭山有水玉注水玉今水/晶也司馬相如子虚賦水玉磊砢)最竒小楷樂
毅論永和題尾付官奴(林子中記樂毅論後有异僧權/二人名題云永和四年十二月)
(二十四日書賜官奴官奴王子敬小字前輩/稱字莫難於小雖王氏亦止有樂毅論一篇)又有四山
絶品畫戴嵩吳牛望青蕪李成寒林樹半枯黄筌工妙
白兔圖(唐畫錄戴嵩嘗畫山澤水牛之狀窮其野性筋/骨之妙在妙品下滿奮謂晉武帝曰臣猶吳牛)
(見月而喘注云今之水牛多生江淮間故謂之吳牛也/○按李成字咸熙本唐宗室開寶間貴人馳書延請成)
(多不荅自娱而巳○唐畫錄畫山水唯營丘李成長安/關同華原范寛智妙入神才髙出類三家鼎峙百代標)
(程又云氣象蕭疎烟林清曠毫鋒穎脱墨法精微者營/丘之製也○林子中言館中黄筌白兔圖一軸最妙李)
(昊賛筌畫獻蜀主孟/昶生日昶夘生也)不知名姓皃人物二公對奕旁觀
俱黄金錯鏤為投壺粉幛復畫一病夫後有女子執巾
裾床前紅毯平火爐床上二姝展氍毹遶床屛風山有
無堂上列畫三重鋪此幅巧甚意思殊孰真孰假丹青
摹世事若此還可吁(退之不得畫師來皃取○岑參葢/將軍歌軍中無事但歡娛暖屋繡)
(簾紅地爐織成壁衣花氍毹燈前侍婢瀉玉壺氍毹毛/褥也○退之桃源圖詩世俗寧知偽與真○最後所稱)
(乃白公所賦重屏圖也按此詩梅宛陵集/亦有未知果誰作竊疑詞氣近類聖俞也)
　　　衆人(反復此詩意必是舉/朝争新法時所作)
衆人紛紛何足競是非吾喜非吾病頌聲交作莽豈賢
四國流言旦猶聖(漢平帝賛政自莽出休徴嘉應頌聲/並作至乎變見民怨莽亦不能文也)
(○小雅狼跋周公攝政逺則四國流言/近則王不知周大夫美其不失其聖也)唯聖人能輕重
人不能銖兩為千鈞乃知輕重不在彼要知(一作/之)美惡
由吾身(不能銖兩為千鈞不逃一實○不在彼謂聖賢/不恤毁譽惟自修而已○後漢書仁義豈有常)
(蹈之則為君子/背之則為小人)
　　　河北民
河北民生近二邊長苦辛(選詩坎坷長苦辛/二邊謂遼人西夏)家家養子
學耕織輸與官家事餽鄰國今年大旱千里赤州縣仍催
給河役(河役言官役不/以旱而弛也)老小相攜來就南南人豐年自
無食(河北人過河南逐熟疑富公在青州時○東坡表/云積欠十年豐㐫皆病農民固有以豐年為苦者)
(為誅取匄乞之/多何但無食也)悲愁白日天地昏路傍過者無顔色汝
生不及貞觀中斗粟數錢無兵戎(唐太宗貞觀四年天/下大治蠻夷君長帶)
(刀宿衛天下大稔米斗三四錢行旅不齎/糧少陵夏日歎眇然貞觀初難與數子偕)
　　　君難託
槿花朝開暮還墜妾身與花寧獨異(莊子朝菌不知晦/朔注菌一名舜英)
(一云木/槿也)憶昔相逢俱少年兩情未許誰最先感君綢繆
逐君去成君家計良辛苦人事反復那能知讒言入耳
須㬰離嫁時羅衣羞更著如今始悟君難託君難託妾
亦不忘舊時約(古詩君心雖淡薄妾意正悽託或言此/詩恐作於神考眷遇稍衰時詞意殆不)
(類平日所為兼神考遇公終始不替況/大臣宜知事君之義必不為此怨尤也)
　
　
　王荆公詩注巻二十一
欽定四庫全書
　王荆公詩注巻二十二
　　　　　　　　　　　　　宋　李壁　撰
　　律詩
　　　欣㑹亭
數家鄰水竹一塢共雲林晩食静適巳(晚食見寄/吳氏女注)獨謠
欣㑹心(韓詩無人/坐獨謠)移床隨漫與操筴取幽尋未愛神錐
汝猶憐妙斵今(今一作琴○晉祖納謂梅陶鍾雅君汝/潁之士利如錐我幽冀之士鈍如椎持)
(我鈍椎捶君利錐皆當摧矣陶雅並稱有/神錐不可槌納曰既有神錐必有神槌)
　　　東皋
起伏晴雲徑縱横暖水陂草長流翠碧花逺沒黄鸝(草/長)
(謂草色彌望而長惟用長字故覺流字工亦猶用逺/字方見沒字妙翠碧黄鸝借言顔色也少游亦嘗用)楚
製從人笑吳吟得自怡東皋興不淺游走及芳時(叔孫/通傳)
(短衣楚製○吳吟如吳趍行之類陸機吳趍行曰四坐/並清聽聽我歌吳趍崔豹古今注曰吳趍曲吳人以歌)
(其地或云以/歌其風土也)
　　　嵗晚
月映林塘澹天涵(當作/風含)笑語涼俯窺憐綠浄小立佇幽
香攜幼尋新菂扶衰坐野航(爾雅注菂/蓮實也)延緣乆未巳嵗
晩惜流光(莊子延緣葦間○漫叟詩話云荆公定林後/詩精深華妙非少作之比嘗作嵗晩詩自以)
(比謝靈運議者以為然○王立之詩話云山谷小立近/幽香與荆公小立佇幽香韻聨頗相同當是暗合耳)
　　　半山春晩即事
春晚取花去酬(一作/遺)我以清隂翳翳陂路静交交園屋
深(翳翳交交皆/言清隂也)床敷每小息杖屨亦(一作/或)幽尋惟有北
山鳥經過遺好音(寶積經亦不為求天玉/女及諸衣食牀敷事)
　　　欹眠
翠幙巻東岡欹眠月半牀松聲悲永夜荷氣馥初涼清
話非無寄幽期故不忘扁舟亦在眼終自懶衣裳(杜詩/地僻)
(嬾衣裳言雖有江湖之/興而深居不出尤髙也)
　　　露坐
露坐看溝月飄然風度荷珠跳散作㸃金湧合成波芳
嵗老易晚良宵閒獨多秋風不成寐吾樂豈絃歌(一作/老失)
(芳嵗易静知良夜/多陵秋乆不寐)
　　　山行
出寫潺湲(一作/清淺)景歸穿蒼翠隂平頭均楚製長耳嗣吳
吟(古樂府平頭奴子提筐箱言皆楚製主僕無辨○平/頭既斥奴長耳則驢也長耳字見宋袁淑驢山公九)
(錫文○王濟好作/驢鳴恐取此意)暮嶺巳佳色寒泉仍好音誰同此真
意倦鳥亦幽尋
　　　題雱祠堂(公自注云在/寶公塔院)
斯文實有寄天豈偶生才一日鳯鳥去千秋梁木摧煙
留衰草恨風造暮林哀(莊子恐其愛/巳而造哀也)豈謂登臨處飄然
獨往來(臨川李子經謂此詩屬王逢原恐非按公父子/皆以經術進當時頌美者多以為周孔或曰孔)
(孟范鏜為太學正獻詩云文章雙孔子術業兩周公公/大喜曰此人知我父子元澤卒公辭相位歸金陵楊元)
(素當制亦云俄屬伯魚之逝遽興王導之悲觀此所述/公既處之不疑以鳳鳥梁木擬元澤無怪也又雱嘗作)
(公真賛云列聖垂教參差/不齊集厥大成光于仲尼)
　　　定林院
潄甘涼病齒坐曠息煩襟因脱水邊屨就敷牀上衾但
留雲對宿仍值月相尋真樂非無寄悲蟲亦好音
　　　送張甥赴青州幕(益公長女適工部侍/郎張奎此即奎子)
人情每期費(期費出莊子/巳見别注)之子適予心老餞城東陌悲
分嵗暮襟少留班露草遂往隔雲林未覺青丘逺因風
嗣好音
　　　送張宣義之官越幕二首
㑹稽游宦鄉海物錯句章(顔師古注漢書云㑹稽山名/本茅山禹於此㑹諸侯之計)
(因名㑹稽○書海物惟錯○/漢地理志㑹稽郡有句章縣)土潤箭萌美水甘茶串香
(爾雅曰東南之美有㑹稽之竹箭焉箭萌者箭竹/之笋也○陸贄傳張鎰餉錢百萬止受茶一串)君今
肯(一作今/君誠)暫屈他日恐難忘唯有西興渡靈胥或怒張
(西興在越州吳越春秋曰吳賜子胥劍而死/乃投之江中子胥因揚波成濤隨潮往來)
　　　其二
誰謂貴公子乃如寒士家真宜舉敦樸巳自勝浮華洲
荻藏迷子溪篁擁若耶相望只在眼音問莫言賖(迷子/洲屬)
(昇州見七言律詩注此公自言若耶溪屬越州見絶句/注此以言張故末句云相望只在眼耶以對子又見公)
(詩律之/精也)
　　　送賛善張君西歸(名軒/民)
柴荆雀有羅(此必公罷相家居時也/故言柴荆雀羅見上注)公子數經過邂逅
相逢晩(逢一/作知)從容所得多百憂生暮齒一笑隔滄波早
晩西州路遙聽下坂坷(坷從車葬也○庾信竹杖賦/别有九棘龎眉三槐暮齒)
　　　送鄧監簿南歸(名鑄公之故人自臨川至金陵/省公留踰月公作此詩送之又)
　　　　(錄雜詩一巻與鄧/時元豐六年秋也)
不見驪塘路茫然四十春(鄧臨川人驪塘在撫州鄧家/有刻石茫作芒字觀四十春)
(之語則公去/其鄉甚早)長為異鄉客毎憶故時人水閱公三世雲
浮我一身濠梁送歸處握手但悲辛(世尊問波斯匿王/云汝今年幾荅云)
(八十世尊云此恒河水汝是幾年見荅云二十佛又云/汝今八十與二十嵗所見是同是異荅云一同佛云汝)
(之見性亦復如是○維摩/經是身如浮雲須㬰變滅)
　　　秋夜二首
客卧書顛倒蟲鳴坐寂寥殘燈生暗暈重露集寒條真
樂閒尤見深禪静更超此懐無與晤擁被(一作/鼻)一長謠
　　　其二
幔逗長風細窗留半月斜浮煙暝綠草泫露冷黄花獨
曳緣雲策(重光殿賦/緣雲上征)仍尋度水槎歸時夜參半鄰犬静
中譁(登樓賦夜參/半而不寐)
　　　徑暖
徑暖草如積山晴花更繁縱横一川水髙下數家村静
憇雞(一作/鳩)鳴午荒尋犬吠昏歸來向人説疑是武陵源
(復齋漫錄云荆公詩静憩鳩鳴午學者謂公取唐詩一/鴈鳴午寂雙燕話春愁之句余嘗見東坡手寫此詩乃)
(是静憩雞鳴午讀者疑之葢不知取唐人詩楓林社日/鼔茅屋午時雞○詩話云公自言武陵源不甚好韻中)
(别無/韻也)
　　　晝寢(公自注云甲子四月十七日午時作據甲/子為元豐七年公是年屬疾奏乞以宅為)
　　　　(寺疾愈僦/居城中)
井逕從蕪漫青蔾亦倦扶百年惟有且萬事總無如(詩/匪)
(且有且注且此也梵志出家白首而歸鄰人見之/曰昔人尚存乎梵志曰吾猶如也昔人非昔人也)棄置
蕉中鹿驅除屋上烏(列子穆王篇鄭人有薪於野者遇/駭鹿擊而斃之恐人見之也遽而)
(藏諸隍中覆之以蕉不勝其喜俄而遺其所藏之處遂/以為夢焉○此掃除外累也劉向説苑愛其人者兼屋)
(上之/烏)獨眠窗日午往往夢華胥(莊子黄帝篇帝退而閒/居天庭之館齋心服形)
(三月不親政事晝寐而/夢游於華胥氏之國)
　　　泝栰(一作過/故居)
泝栰開新屋扶輿遶故園事遺心獨寄(獨寄謂此心如/寄雖應物而未)
(嘗留/也)路翳目空存野果寒林寂蠻花午簟温難忘舊時
處欲宿愧桑門(言不能無累於物浮屠不三宿桑下又/後漢書楚王英傳以助伊蒲塞桑門之)
(饌注桑門/沙門也)
　　　鴈
北去還為客南來豈是歸倦投空渚泊飢帖冷雲飛(唐/崔)
(塗鴈詩渚雲低暗/度闗月冷相隨)垣栅雞長暖溝池鶩自肥憐渠不知
此更墮野雲機(此諭世僥倖之徒平居享安富之樂賢也/者則嘗履艱厄又不幸往往困於機穽)
　　　與道原遊西菴遂至草堂寶乗寺二首(公自注/云元豐)
　　　　(四年十月二十四日○按建康志云寶乗寺/本齊草堂寺周顒隠居之所在城北十一里)
　　　　(西菴疑即/白雲菴)
桑楊已零落(楊一/作麻)藻荇亦(一作/復)銷沈(蠶月條桑取彼斧/斨以伐逺楊注楊)
(條也此對藻/荇疑是二物)園宅在人境嵗時傷我心強穿西(一作/南)埭
路共望北山岑欲與道人語跨鞍聊一尋
　　　其二
親朋㑹合少時序感傷多勝踐聊為樂清談可當歌微
風澹水竹静日暖煙蘿興極猶難盡當如薄暮何
　　　送陶氏婦兼寄純甫(純甫長女適宣徳郎陶寔/此言陶氏婦公之姪女也)
雲結川原暗風連草木萎遙瞻季行役正對女傷悲(皆/鍾)
(情/語)夢事中(一作/終)千變生涯老百罹更慙無道力臨路涕
交頥
　　　寄西菴禪師行詳(公後惡行詳逐/之見古詩注)
意衰難自力扶路便思還強逐蕭騷水遙看慘淡山(白/傅)
(詩池殘寥落水窗下悠/颺風唐人多有此句法)行尋香草遍歸漾晩雲閒西崦
分明見幽人不可攀
　　　贈上元宰梁之儀承議
白下有賢宰能詩如紫芝(元紫/芝也)民欺自不忍縣治本無
為風月誰同賞江山我亦思粉牆侵醉墨怊悵綠苔滋
(公自注云梁多留詩在江寧僧舍○上言侵醉墨下言/綠苔滋葢以苔滋而侵墨上句起意而下句乃成其誼)
(此文章/之妙)
　　　贈殊勝院簡師
早悟耆山善(佛住耆/闍崛山)今為洛社豪(洛社豪者豈如歐公/所指秘演惟儼輩乎)
有生長寂寞所得是風騷露夕吟逾苦雲秋思共髙此
懐差自適千社一牛毛(昭公釋魯而以千社為臣周禮/二十五家為里里立一社一萬)
(五千家○漢書司馬/遷傳若九牛亡一毛)
　　　懐吳顯道(公之/妻兄)
南郭紅亭冷西山白道曛(韓詩紅亭枕湘江○漢書月/立秋秋分行西方白道曰西)
(陸/)江光凌翠氣洲色亂黄雲嵗暮誰邀客情親故憶君
天涯獨惆悵歸鳥黒紛紛(言見歸翼而/重為客之感)
　　　静照堂
任公蹲㑹稽(任公釣見雜詠注/○㑹稽在東方)海上得招提(謝靈運山/居賦建招)
(提於幽峯冀振錫之息肩/又魏立精藍為招提之號)浄觀堂新構(觀音普門品/廣大清浄觀)幽
尋客屢攜飛簷出風雨灑翰落虹蜺投老黄塵陌東看
路恐迷
　　　重游草堂寺次韻三首
屋垣荒葛藟野殿冷檀沈鶴有思顒意鷹無變遁心(周/顒)
(鶴事見别注○支遁好養鷹馬而不乗/放人或譏之遁曰貧道愛其神駿耳)禪房閉深竹(常/建)
(破山寺詩一逕通/幽處禪房花竹深)齋鉢度遙岑寂寞黄塵裏金身倚一
尋(唐詩遙岑出寸碧○八尺為一尋以金身言之才丈/六之半○栁子厚尊勝幢賛礱石六觚其長半尋)
　　　其二
僧殘尚食少(杜詩野寺/殘僧少)佛古但泥多(泥多佛/大俚語)寒守三衣
法飢傳一鉢歌(四分律中有三衣謂九條衣七條衣五/條衣○一鉢歌杯渡作見傳燈錄三十)
(巻/)寛閒每迸竹危朽漫牽蘿怊悵庭前樹西來意若何
(僧問趙州祖師西來/意州云庭前柏樹子)
　　　其三
野寺真蘭若(緗素雜記嘗論招提以謂官賜額者為寺/私造者為招提蘭若或謂此論未然葢招)
(提蘭若之號自漢明帝以來天下/之寺皆曰招提蘭若無别名也)山僧老病多疎鐘挾
谷響悲梵入樵歌水映茅篁竹雲埋蔦女蘿拂塵書所
見因得擬隂何(韓文送區册序夾江荒茅篁竹之間小/吏十餘家○詩蔦與女蘿○隂鏗何遜)
　　　題齊安寺山亭
北山無躑躅故國有楊梅(本草躑躅樹生髙三四尺花/似桃花葉似山石榴○故國)
(謂撫州臨汝志云舊經/載果實四楊梅其一也)悵望心常折殷勤手自栽(此詩/建康)
(作懐舊鄉之意深矣公故國為臨川皆有躑躅楊梅而/此地無之故手自㘽培以寄土思耳有無二字互相備)
(之/詞)暮年逢火改晴日對花開萬里烏塘路春風自往來
(烏塘在撫州與/公先墓相近)
　　　自白門歸望定林有寄(建康志云即臺城宣陽/門也宋明帝時或謂宣)
　　　　(陽為白門為不祥甚諱之右丞江謐誤犯帝/變色曰白汝家門通典孝武時侍中何偃南)
　　　　(郊陪乘鸞輅過白門閫偃將匐帝反手接/之曰朕反陪卿也今宣城門疑是其處)
蹇驢愁石路余亦倦躋攀(傳燈錄馬祖問僧云石頭路/滑踏倒汝麽僧云若踏倒則)
(不來此公在閒只/騎驢往來北山)不見道人乆忽然芳嵗殘朝隨雲暫
出暮與鳥争還杳杳青松壁知公在兩間
　　　宿定林示寶覺(寶覺即無/外名務周)
天女穿林至(維摩經有天女散花事又京房易占山見/白燕其君宜得貴女注云今俗名燕為天)
(女未知/孰是)嫦娥度隴來欲歸今晼晚相值且徘徊誰謂我
忘老如聞蟲造哀(造哀見/上注)鄰衾亦不寐共盡白雲杯(李/義)
(山詩陛下好生千萬夀玉樓長/御白雲杯然此詩白雲謂茶也)
　　　宿北山示行詳上人
都城羇旅日獨許上人賢誰為孤峯下還來宴坐邊(詳/住)
(京師公為朝士與之熟晩居北/山詳亦在焉故云還來宴坐邊)是身猶夢幻何物可攀
縁坐對青燈落松風咽夜泉(維摩經是身如夢為虛妄/起是身如夢為虚妄見楞)
(嚴經塵既不緣根無所偶又華嚴經了知/諸法無依止本性寂滅同虛空即詩意也)
　　　獨飯
窗明兩不借榻浄一籧篨(爾雅釋名草履曰厞不借言/賤易有宜各自畜不假借也)
(史游急就章曰裳韋不借為牧人顔師古注云不借小/屨也以麻為之甚賤易得人人各自有不須假借因而)
(為言○籧篨竹席史游急就云竹器登/笠簟籧篨注云織葦而麄文者曰籧篨)栩栩幽人夢(栩/栩)
(見别/注)夭夭老者居安能問香積誰可告華胥獨飯牆隂
轉看雲坐乆如(維摩經上方界分過四十二恒河沙佛/有國名衆香佛號香積如來以衆香鉢)
(盛滿香飯與化菩薩○列子華胥氏之國在弇州之西/台州之北不知斯齊國幾千萬里葢非舟車足力之所)
(及神游而巳張湛注斯涯也齊中也○維摩經文殊師/利言居士是疾何所因起其生乆如當云何滅後秦釋)
(肇注云是病何因而起起來乆近云何得/而滅乎舍利佛言來止此室其已乆如)
　　　草堂(草堂乃齊周顒隠居之所後顒出仕孔/稚圭作北山移文假草堂之靈以譏之)
草堂今寂寞往事翳山椒蕙帳今(一作/空)留鶴蘿衣終換
貂(蕙帳空兮夜鶴怨○貂謂貂冠/言顒隠節不終猶慕世榮也)生皆墮天袠隠或寄
公朝疊穎何勞怒東風汝自搖(莊子知北遊篇巳化而/生又化而死生物哀之)
(人類悲之解其天弢墮其天袠紛乎宛乎○王康琚/詩大隠隠朝市○北山移文叢條瞋膽疊穎怒魄)
　　　示耿天隲
挾策能傷性捐書可盡年(莊子挾䇿讀書殘生傷性均/也又可以養生可以盡年)
弦歌無舊習香火有新緣(公晚師瞿曇/故云有新緣)白土長岡路朱
湖小洞天望公時顧我於此暢幽悁(白土岡在建康城/東髙十丈南至秦)
(淮北連鍾山其土白色○金陵有赤山湖又名絳巖湖/又名朱湖在上元句容兩縣之間茅山記大元真人内)
(傳曰江水之東金陵之北有小澤澤東有勾曲之山是/也陶隠居云小澤即謂今赤山湖也勾曲既名洞天詩)
(所謂朱湖當指此/韓詩傾壺暢幽悁)
　　　光宅寺
今知光宅寺牛首正當門(牛首山在建康城南三十里/一名天闕即此山也自朱雀)
(門㳂御道至山下宋大/明中嘗立郊壇於此)臺殿金碧毁丘墟桑竹繁蕭蕭
新犢卧冉冉暮鴉翻回首千嵗夢雨花何足言
　　　示無外
支頥横口語椎髻曲肱眠(列子黄帝篇九年之後横心/之所念横口之所言亦不知)
(我之是非利害歟亦不知彼之是非利害歟莊子横口/而語○前漢南越王魋髻箕踞服䖍曰魋音椎師古曰)
(椎髻者一撮之/髻也其形如椎)莫問誰賔主安知汝輩年鄰雞生午寂
幽草弄秋妍却憶東窗簟蠻藤故宛然(僧問長慶和尚/有問有荅賔主)
(歴然無問無荅時如何長慶云相逢盡道休/官去林下何曽見一人○晉書年輩在臣先)
　　　北山暮歸示道人
千山復萬山行路有無間花發蜂遞繞果垂猿對攀獨
尋寒水度欲趁夕陽還天黑月未上兒童初掩闗
　　　懐古二首
日宻畏前境淵明欣故園(日宻古尊宿也龎藴極目觀/前境寂寥無一人○仙者嘗)
(語歐陽公云公屋宅已壊/但明了前境猶庶幾耳)那知飯不儩所喜菊猶存(維/摩)
(經化菩薩往衆香國得滿鉢香飯回至維摩詰舍時維/摩詰語舍利佛等可食如來甘露味飯大悲所熏無以)
(限意食之使不消也有異聲聞念是飯少而此大衆人/人當食化菩薩曰四海有竭此飯無盡所以者何功徳)
(具足者所食之餘終不可盡於是/鉢飯悉飽衆㑹猶故不儩音賜)亦有牀坐好但無車
馬喧(維摩經舍利佛見此室中無有牀坐作念諸菩薩/大弟子衆當於何坐居士謂舍利佛言仁者為法)
(來耶求牀坐耶舍利曰/我為法來非為牀坐)誰為吾侍者稚子候柴門(文殊/師利)
(言居士此室何以室無侍者維摩詰/言一切衆魔及諸外道皆吾侍者)
　　　其二
長者一牀室先生三徑園(文殊師利承佛聖㫖詣維摩/問疾是時長者維摩詰心念)
(今文殊師利與大衆俱來即以神力空其室/内除去所有及諸侍者唯置一牀以疾而卧)非無飯滿
鉢亦有酒盈樽(維摩經香積品云香積如來以衆香鉢/盛滿香飯與菩薩時化菩薩既受鉢飯)
(須㬰之間至維摩詰舍以滿鉢香飯與維摩詰又弟子/品云須菩提言念我昔入其舍從乞食時維摩取我鉢)
(盛滿飯謂我言須菩提若/能於食等者諸法亦等)不起華邊坐常開栁際門(維/摩)
(經見阿閦佛品云佛告維摩詰言善男子為此衆㑹現/妙喜國無動如來衆皆欲見於是維摩詰心念吾當不)
(起于座接妙喜國又梵網經/云我今盧舍即方生蓮華座)謾知談實相欲辯巳忘言
(維摩詰謂摩訶迦旃延云無以生滅心行説實相法又/佛告文殊師利汝行詣維摩詰問疾文殊師利白佛言)
(彼上人者深達實相善説法要楞嚴經佛與文殊諸法王/子談實相時世尊亦言心不在内亦不在外○此詩逐)
(句對用維摩淵/明事上篇亦同)
　
　
　
　
　
　
　
　
　
　王荆公詩注巻二十二
欽定四庫全書
　王荆公詩注卷二十三
　　　　　　　　　　　　　宋　李壁　撰
　　律詩
　　　與寶覺宿僧舍
擾擾復翩翩秋床燭屢昏真為説萬物豈止挾三言(莊/子)
(恵施徧為萬物説説而不休○又庚桑楚南榮趎蹵然/正坐曰若趎之年巳長矣將惡乎託業以及此言耶庚)
(桑子曰全汝形抱汝生無使汝思慮營營南榮趎贏糧/七日七夜南見老子老子曰子自楚之所來乎趎曰唯)
(老子曰子何與人偕來之衆/也注云挾三言而來故云)問義曹谿室捐書闕里門
若知同二妄目擊道逾存(曹谿乃六祖慧能大師所居/山其門人因以為號此言問)
(義曹谿室亦泛言之耳不専指一人葢公與寶覺同宿/僧舍上句言寶覺下句以自況魯縣孔子廟南十里有)
(二石闕曰闕里里門也○楞嚴經云妄顯諸真妄真同/二妄○莊子目擊而道存○杜牧鴉詩擾擾復翩翩黄)
(昏颺冷煙/借以言燭)
　　　中書偶成
忽忽余年往茫茫不自知殷勤照清淺邂逅見衰遲輔
世無賢業容身有聖時歸歟今可矣何以長人為(忽忽/茫茫)
(言嵗月之去不覺也○鑑水而知/衰白○易君子體仁足以長人)
　　　華藏寺㑹故人(得泉字○建康志寺偽吳武義/二年建在斗門西街北初為報)
　　　　(先寺國朝/改今額)
百憂成阻濶一笑得留連城郭西風裏園林落照前共
知官似夢莫負酒如泉興罷重攜手江湖即𣺌然(夢棺/得官)
(又言作官如夢邯鄲之類是也○漢/有酒泉郡○杜詩東宫賜酒如流泉)
　　　求全
求全傷徳義欲速累功名玉要藏而待苗非揠故生未
妨徐出晝何苦急墮成此道今亡矣嗟誰可與明(左氏/定公)
(十二年仲由為季氏宰墮三都公斂處父謂孟孫曰墮/成齊人必至北門且成孟氏之保障也無成是無孟氏)
(也子偽不知我將/不墮公圍成不克)
　　　秋風
揫斂一何饕天機亦自勞牆隈小翻動屋角盛呼號漠
漠驚沙宻紛紛斷栁髙江湖豈在眼昨夜夢波濤(秋之/氣揫)
(斂故字從秋揫聚也納也饕者謂納之多/也天機言風也隈角猶隧之類得風最多)
　　　次韻朱昌叔嵗莫
城雲漏日晚樹凍裹春深槮宻魚雖暖巢危鸖更隂横
風髙彍弩殘溜細鳴琴嵗換兒童喜還傷老大心(深字/在裹)
(上起義○槮所感反類篇/云積柴水中以取魚曰槮)
　　　次韻酬昌叔羇旅之作
君方困逆旅予亦誤朝簪自索東方米誰多季子金髙
門萬馬散窮巷一燈深客主竟何事蕭條梁父吟(東方/朔傳)
(無令但索長安米○蘇秦傳見季/子位髙金多○梁父吟葬歌也)
　　　次韻唐公三首
　　　　東陽道中
山蔽吳天宻江蟠楚地深浮雲堆白玉落日瀉黄金𣺌
𣺌隨行旅紛紛換嵗隂强將詩詠物收拾濟時心
　　　　江行
材非當世用轂有故人推使節春冬換征帆日夜開南
游取干越東望得州來試盡風波惡生涯亦可哀(史記/鄭當)
(時傳其推轂士又荆王世家今吕氏雉故推轂髙帝就/天下○漢書貨殖傳譬猶戎狄之與干越不相入矣韋)
(昭注今餘干縣越之别名也古謂越餘地曰餘干縣有/干越亭○左成公七年吳入州來注淮南下蔡縣也至)
(昭公十三年吳始滅州來而襄公三十一年趙文子已/稱延州來季子其果立乎竊疑有兩州來也又季子始)
(封延又増州來若指下蔡言之/二邑相去亦不應許逺更攷)
　　　　旅思
此身南北老愁見問征途地大蟠三楚天低入五湖看
雲心共逺步月影同孤慷慨秋風起悲歌不為鱸(史記/貨殖)
(傳自淮北沛陳汝南南郡此西楚也彭城以東東海吳/廣陵此東楚也衡山九江江南豫章長沙是南楚也又)
(孟康注漢書曰舊名江陵為南楚吳為東楚彭城為西/楚阮嗣宗詩曰南楚多秀士李昭翰注曰三楚謂楚文)
(王都郢昭王都鄂考烈王都夀春○盧綸詩青草湖將/天暗合白頭浪與雪相和河渠書於吳則通三江五湖)
(貨殖傳云吳有三江五湖之利太史公叙傳登姑蘇望/五湖葢五湖皆在姑蘇也又五湖者菱湖游湖莫湖貢)
(湖咠湖皆太湖東岸五彎為五湖而非太湖也古時應/别今並相連○唐子西語錄云荆公地蟠三楚大天入)
(五湖低得子美句法○言自有所感非為鱸魚/然張季鷹見機而逝豈真為鱸魚耶亦寓言耳)
　　　烏塘(臨川志載/公此詩)
地僻居人少山稠伏獸多怒狸朝搏鴈嚵虎夜窺騾籬
落生孫竹門庭上女蘿(公羊仇牧注乳犬攫虎伏雞搏/貍精神之至也○韓文僕來告)
(言虎入廏處無敢驚逐以我􁘡去孫竹/見招約之職方注○女蘿兔絲松蘿也)未應悲寂寞六
載一經過
　　　欲歸
水漾青天暖沙吹白日隂塞垣春錯莫行路老侵尋綠
稍還幽草紅應動故林留連一盃酒滿眼欲歸心
　　　發館陶(館陶屬北/京大名府)
促轡數殘更似聞雞一鳴春風馬上夢沙路月中行笳
鼓逺多思衣裘寒始輕稍知田父隠燈火閉柴荆(山谷/詩春)
(風馬上夢樽酒故人持暗與公合○度淮過河南皆沙/行○韋應物詩夏衣始輕體游步愛僧居○介父此句)
(時雖不同而意皆/妙○隠一作穏)
　　　王村
晻靄王村路春風北使旗塵催輕騎走寒咽短簫吹攬
轡聨貂帽投鞭各酒巵紛紛小兒女何事倚牆窺
　　　長垣北(畿甸長垣在京師/東北一百五里)
攬轡長垣北貂寒不自持霜風急鼓吹煙月暗旌旗騎
火流星㸃牆桑亞㦸枝柴荆掩春夢誰見我行時(退之/詩騎)
(火萬星攅○急就章/注㦸岐刃之矛也)
　　　冬日
擾擾今非昔漫漫夜復晨風沙不貸客雲日欲迷人散
髮愁邊老開顔醉後春轉思江海上一洗白綸巾(韓詩/今既)
(不如昔後/當不如今)
　　　壬辰寒食
客思似楊栁春風千萬條更傾寒食淚欲漲冶城潮巾
髮雪争出鏡顔朱早凋未知軒冕樂但欲老漁樵(後漢/紀千)
(條萬端言客思如栁條之多○冶/城見上注城岸江故云冶城潮)
　　　雨中
尚疑櫻欲吐已怪菊成漂紫莧凌風怯青苔挾雨驕長
閒故有味多難自無聊牢落柴荆晚生涯付一瓢(莧葉/柔得)
(風如怯苔以雨潤生益/蕃故稱驕猶言張王也)
　　　乗日
乗日寒垣入御風塘路歸胡皆躍馬去鴈却背人飛煙
水吾鄉似家書驛使稀怱怱照顔色恨不洗征衣(莊子/徐無)
(鬼若乗日之車而遊於襄城之野○御風見别注塘路/塘深也下云煙水吾鄉似此詩作於北使回日○此言)
(北敵送使人及/境復歸其國)
　　　宿雨
綠攪寒蕪出紅争暖樹歸魚吹塘水動鴈拂塞垣飛宿
雨驚沙静晴雲晝漏稀却驚春夢短燈火著征衣
　　　秋露
日月跳河急荒庭露送秋初疑宿雨泫稍怪曉霜稠曠
野將馳獵華堂已御裘空令半夜鶴抱此一端愁(元微/之荅)
(胡靈之詩序日月跳丸○爾雅春獵為蒐夏曰苖秋曰/獮冬曰狩此四時皆有獵○禮記孟冬之月天子始裘)
(周官仲秋獻良裘○春秋繁露曰鶴知夜半注云鶴水/鳥也夜半水位感其生氣則益鳴而喜○周處風土記)
(曰白鶴性警至八月白露降流/於草葉上滴滴有聲即鳴也)
　　　還自河北應客
媿客問謠俗舊傳今自如材難知冀馬味美賽河魚塞
水移民乆川防動衆初北人雖異論時議或非疎(貨殖/傳其)
(謠俗猶有趙之風也○左氏冀之北土馬之所生/○塞水謂溏濼也川防謂調夫役運茭草塞河)
　　　將次洺州憩漳上
漠漠春風裏茸茸綠未齊平田鵶散啄深樹馬迎嘶地
入河流曲天隨日去低髙城巳在眼聊復解輕齎(田之/平衍)
(鴉乃散啄馬喜嘉䕃望樹而嘶二句妙甚可畫○爾雅/河百里一小曲千里一曲一直○冇底曰囊無底曰槖)
(言其物質輕而價重/可入囊槖以齎行也)
　　　和仲庶夜過新開湖憶沖之仲涂共泛
水逺浮秋色河空洗夜氛行隨一明月坐失兩孤雲露
髮此時濕風顔何處醺淹留各有趣不比漢三君(李白/詩月)
(行却與人相隨○杜詩作夜月同行興元南有路通巴/州路絶險一上三日而達於山頂故諺云孤雲兩角去)
(天一握○白樂天有兩處或孤雲之句○三君謂後/漢大將軍竇武太傅陳蕃侍中劉淑見黨錮傳序)
　　　送契丹使還次韻荅浄因長老
老欲求吾志時方摭我華強將愁出塞空得病還家日
轉山河暖風含草木葩勝遊思一往不敢問三車(公多/有使)
(北詩而本傳及年譜皆不載嘗出疆獨温公朔記云云/○揚子孟子疾過我門而不入我室或曰亦有疾乎曰)
(摭我華而不食我實公此意似謂世之知我但以其文/而未盡吾藴也○説文云葩華也從廾從皅○羊鹿牛)
(車見法華經○李白詩真僧法/號號僧伽有詩與我論三車)
　　　送吳叔開南征
摻袂不勝情犀舟擊汰行倦游無萬里惜别有千名(謂/舟)
春草淒淒綠江楓湛湛清金陵多麗景此去屬蘭成(屈/平)
(九章乗舲船余上沅兮齊吳榜以擊汰注汰波也○江/淹别賦故别雖一緒事有萬族疑千名亦類此更須攷)
(陸機詩陸産尚千名退之詩春醪又千名○楚詞王孫/游兮不歸芳草生兮萋萋又湛湛江水兮上有楓○張)
(説題庾信宅蘭成追宋玉舊宅偶詞人太平寰宇記蘭/成江州舊治○朔記云嘉祐五年九月錢象先閻詢陳)
(經王安石使契丹此詩題/又稱送契丹使還當考)
　　　遊栖霞菴約平甫至因寄(栖霞菴或是西/菴疑不可考)
𣺌𣺌林間路蕭蕭物外僧髙隂涼易入閒貌老難増官
事真傷錦君恩更飲氷求田此山下終欲忤陳登(上句/言林)
(間䕃樾髙茂易致風涼下句言僧皆繳首聨之意也○/李白詩意清浄貌稜稜亦不減亦不増○襄公三十一)
(年子皮欲使尹何為邑子産曰今子有美錦不使人學/製焉大官大邑身之所庇也而使學者製焉其為美錦)
(不亦多乎又公表文亦使敗財傷錦宜有衆多之譏○/莊子今吾朝受命而夕飲氷○末言元龍鄙求田者今)
(不復恤/其忤也)
　　　和栖霞寂照菴僧雲𣺌平甫同作
蕭然一世外所樂有誰同宴坐能忘老齋蔬不過中無
心為佛事有客問家風笑謂西來意雖空亦不空(維摩/經云)
(舍利佛告世尊我昔曽於林中宴坐樹下維摩謂我言/不必是坐為宴坐也夫宴坐也者不於三界現身意是)
(為宴坐不起滅定而現諸威儀是為宴坐不捨道法而/現凡夫事是為宴坐而不在内亦不在外是為宴坐於)
(諸見不動而修行三十七品是為宴坐不斷煩惱而入/湼槃是為宴坐○按四分律比丘非時受食者為破律)
(非時者謂自日中至亥為鬼神食○誌公語已見上注/又丹霞云佛之一字永不喜聞須自看取即此意也梵)
(志語亦云梵志不轉經不持課○家風禪門多有此語/如何是黄龍家風翠巖家風○雲巖問圓智師師兄家)
(風作麽生師曰教汝指㸃着堪作什麽荅曰無遮個多/多少時也師曰牙根猶帶生澁在○藥山又問圓智如)
(何是和尚家風師下禪床作女人拜曰謝子逺來都無/祗待○僧問牛頭微禪師如何是和尚家風師曰山畬)
(粟米飯野莱淡黄虀僧曰忽遇上客來又作麽生師曰/喫即從君喫不喫任東西○雖空不空此真際實相也)
(般若經知空不空又傳燈錄真覺第二出其/觀體者只知一念即空不空非空非不空)
　　　宜春苑(漢有宜春苑地屬下杜有曰宜春宫者/即下杜苑中宫皆秦剏也又子嬰葬二)
　　　　(世杜南宜春苑中本朝自都大梁/特借秦漢舊名亦猶昆明池之類)
宜春舊臺沼日暮一登臨解帶行蒼蘚移䩳坐綠隂樹
疎啼鳥逺水静落花深無復増修事君王惜費金(沈休/文詩)
(解帶臨清風王維詩松風吹解帶○䩳速侯切説文軟/皮也諸本皆作鞍誤韓文坐茂樹以終日○宋之問髙)
(樹隂疎鳥不留○張祜詩斷橋荒蘚澁空院落花深○/楊文公詩風定落花深一寸日遲啼鳥度千聲○瓊林)
(苑金明池宜春苑玉津園謂之四園苑宜春苑本秦悼/王園俗但稱庶人園荒廢殆不復治故公詩有無復増)
(修之語○漢文帝嘗欲作露臺召匠計之費百金上曰/百金中人十家之産也吾奉先帝宫室常恐羞之何以)
(臺/為)
　　　春日
冉冉春行暮菲菲物競華鶯猶求舊友燕不背貧家室
有賢人酒門無長者車醉眠聊自適歸夢到天涯(詩伐/木鸎)
(其鳴矣求其友聲○武瓘詩花開蝶滿枝花謝蝶還稀/惟有舊巢燕主人貧亦歸○文中子子之室酒不絶○)
(賢人用徐邈事○陳平傳以席為門然多長者車轍○/杜詩坐對賢人酒門聴長者車○淵明語客我醉欲眠)
(君且/去)
　
　
　
　
　
　
　
　
　
　王荆公詩注巻二十三
欽定四庫全書
　王荆公詩注巻二十四
　　　　　　　　　　　　　宋　李壁　撰
　　律詩
　　　癸夘追感正月十五事(嘉祐八年○此言仁宗/御樓觀燈宴臣鄰也史)
　　　　(載上御宣徳門觀燈顧從臣曰此因/嵗時與萬姓同樂爾非獨肆游觀也)
正月端門夜金輿縹緲中傳觴三鼔罷縱觀萬人同警
蹕聲如在嬉游事已空但令千載後追詠太平功(髙祖/嘗繇)
(咸陽縱觀秦皇師古曰縱放也天子出行放/人令觀○事在七年次年升遐故云如在)
　　　晚興和沖卿學士
剡剡風生晚娟娟月上初白沙眠騄驥清浪浴鱏魚竟
欲從君飲猶便讀我書斜陽不到處牆角樹扶疎(玉藻/篇弁)
(行剡剡起屨注疾趍也○後漢靈帝光和四年初置騄/驥廐丞領受郡國調馬注云騄驥善馬也○杜詩沙苑)
(行左輔白沙如白水繚以周牆百餘里龍媒昔是渥洼/生汗血今稱獻于此○爾雅云鱀魚是鱁注云鱀䱜屬)
(體似鱏字林云鱏長鼻魚也重千斤傳曰伯牙鼓琴鱏/魚出聴是也説文音淫又音尋玉篇徐林弋林二反又)
(云鮪也口/在腹下)
　　　秋興和沖卿
雲浮朝慘淡風起夜颼飀欲作氷霜地先回草樹秋征
人倚笛怨思婦向砧愁為問隨陽鴈哀鳴豈有求(韓詩/颼飀)
(卧江汰○言天將降霜先見草木之衰也地如獨不為/李將軍地之意○古詩苦哉逺征人○樂天聞砧詩誰)
(家思婦秋𢷬帛月苦風淒砧/杵悲○杜詩君看隨陽鴈)
　　　次韻沖卿除日立春
猶殘一日臘併見兩年春物以終為始人從故得新(列/子)
(物之終始初無極已始或為終終或為始/○干武陵詩云浮世若浮雲千回故復新)迎陽朝剪綵
守嵗夜傾銀恩賜隨嘉節無功只自塵(荆楚嵗時記立/春日悉剪綵為)
(燕以戴之帖宜春之字傳咸陽已有其言矣○杜詩傾/銀注玉驚人眼共醉終同卧竹根○無將大車秪自塵)
(兮/)
　　　題友人郊居水軒
田中三畝宅水上一軒開為有漁樵樂非無仕進媒槎
頭收晩釣荷葉巻新醅坐説魚腴美功名挽不來(襄陽/耆舊)
(傳曰峴山下漢水中出鯿魚味極美襄陽人採捕遂以/槎斷水因謂之槎頭縮項鯿魚為水族上味杜詩漫釣)
(槎頭縮項鯿孟浩然詩試垂竹竿釣果得槎頭鯿○荷/葉即碧筩杯見招約之職方注○杜詩河凍求魚不易)
(得偏勸腹/腴愧年少)
　　　遊賞心亭寄䖍州女弟
秀發千山霽清涵萬里秋滄江天上落明月鏡中流眼
與魂俱斷身依影獨留為憐幽興極不見爾來遊(李白/詩黄)
(河落天走東海萬里瀉入胷懐間○杜牧詩白雲生鏡/裏明月落堦前○逸少云山隂道上行如在鏡中遊耳)
　　　江亭晚眺
日下崦嵫外秋生沆碭間清江無限好白鳥不勝閒雨
過雲收嶺天空月上灣歸鞍侵調角回首六朝山(山海/經西)
(山經云西南三百六十里曰崦嵫之山注日沒所入山/也淹滋二音又楚詞吾令羲和弭節兮望崦嵫而未迫)
(崦嵫日所入山也下有䝉水水中有虞淵○又淮南子/日入崦嵫經細栁入虞淵之池○裴迪詩落日下崦嵫)
(清波殊𣺌漫○漢樂歌西顥沆/碭秋氣肅殺注沆碭白氣之貌)
　　　金山寺(按鎮江志金山在大江中去城七里舊/名浮玉謂自玉京諸峯浮而至此唐有)
　　　　(裴頭陀開山得金李錡時鎮潤州/表名金山唐亦謂之伏牛山云)
重經髙處寺一與白雲親樹木有春意江山如故人幽
軒含氣象偏影落風塵日暮臨歸去徘徊欲損神(白詩/獨上)
(髙寺去一與白雲期○偏半也此言山之半影/近城闕也○唐詩晚來題竹偏幽獨恐傷神)
　　　揖仙閣
結閣揖仙子疏塘臨隠扉水花紅四出山竹翠相圍雲
度疑軿下鳬驚恐舄飛蜀薑寧可待投釣此忘歸(杜詩/水花)
(寒落岸○雲軿用王母事○鳬舄用葉令王喬事○李/義山贈鄭讜詩越桂留烹張翰鱠蜀薑供煮陸機蓴又)
(左慈傳曹操顧衆賔曰今日髙㑹所少吳松江鱸魚耳/慈求銅盤貯水以竹竿餌釣於盤中須㬰引一鱸魚出)
(操又曰既已得魚恨無蜀中生薑耳慈曰亦可得也操/恐其近取因曰吾前日遣人到蜀買錦可過敕使者増)
(市二端語頃即得薑/還併獲操使報命)
　　　舟夜即事
火炬臨遙岸餘光照客船水明魚中餌沙暖鷺忘眠感
慨無窮事遲回欲曉天山泉如有意枕上送潺湲(杜詩/沙暖)
(睡鴛鴦均為沙暖一稱睡一稱忘眠○宋子京杜宇詩/云蜀月初殘夜巴山欲曉天○湘君觀流水兮潺湲)
　　　何處難忘酒二首
何處難忘酒英雄失志秋廟堂生莽卓巖谷死伊周賦
斂中原困干戈四海愁此時無一盞難遣壯圖休(公自/注云)
(擬白樂天作○樂天又/以不如來飲酒命篇)
　　　其二
何處難忘酒君臣㑹合時深堂拱堯舜宻席坐皋䕫和
氣襲萬物歡聲連四夷此時無一盞真負鹿鳴詩(傅武/仲舞)
(賦鄭衛之樂所以娱宻坐接/歡欣也○韓詩宻席羅嬋娟)
　　　送孫子髙
蕩漾江南客融怡席上珍一樽相别酒千里獨歸人客
路貧堪病交情逺更親自慙兒女意失淚滴衣巾(儒有/席上)
(之珍以待聘注席猶鋪陳也鋪陳注古堯舜之善道以/待見問也○言既貧矣豈堪復病○杜詩行色秋將晚)
(交情老更親○周謨作晉陵太守周顗周嵩往别謨以/將別涕泗不止嵩怒曰斯人乃婦女與人别唯啼泣便)
(舍去○李白詩何必/兒女情相看淚成行)
　　　送董傅
悠悠隴頭水日夜向西流行路未云已歸人空復愁文
章合用世顔髮未驚秋一聽秦聲罷還來上國游(據東/坡有)
(書與韓魏公乞葬董傅疑即此人也詩末句云一聴秦/聲罷而坡書説得秦中故人書報傅死是傅游秦中未)
(歸而卒於逆旅矣坡稱傅文章有出塵之姿而公詩亦/謂文章合用世惜乎其命之窮耳○王建古調一東一)
(西隴頭水一聚一散天邊霞○辛氏三秦記隴山一名/隴坻又名分水嶺故有東西之别○楊惲傳家本秦也)
(能為秦聲○儲光羲詩一/聴南津曲分明散客愁)
　　　寄深州晁同年(深州為饒陽/郡屬河北路)
秀色歸荒隴新聲換氄毛日催花蘂急雲避鴈行髙駐
馬旌旗暖傳觴鼓吹豪班春不知負短髮為君搔(堯典/鳥獸)
(氄毛新聲/謂鳥聲)
　　　白雲然師
白首一山中形骸槁木同苔争菴徑路雲補衲穿空塵
土隨車轍波濤信柁工昬昬老南北應謝此髙風(莊子/形固)
(可使如槁木○阮籍詩皋蘭被逕路○圓智師見雲岩/補草鞋云作甚麽岩云將敗壊補敗壊○鮑宣傳今貧)
(民菜食不厭衣又穿空注空孔也唐尊衣弊履空注空/穿也○唐球詩衲補雲千片香焚篆一窠上句工○杜)
(詩兒童莫信打/慈鴉信猶任也)
　　　自白土村入北寺二首
木杪田家出城隂野逕分溜渠行碧玉畦稼卧黄雲薄
槿臙脂染深荷水麝焚夕陽人不見雞鶩自成羣(唐劉/得仁)
(詩菡萏徧秋水隔林香似焚○太平廣記/羅公逺曰混跡雞鶩之羣窺閱蜉蝣之境)
　　　其二
雨過百泉出秋聲連衆山獨尋飛鳥外時度亂流間坐
石偶成歇看雲相與還㑹須營一畝長此隔潺湲(孟郊/詩一)
(雨百泉漲兩潭夜來深○唐詩行到水窮處坐看雲起/時○儒行篇儒有一畝之宫○杜詩誅茅初一畝○賈)
(誼傳長/此安窮)
　　　題朱郎中白都莊
瀟灑桐廬守滄洲寄一㕓山光隔釣岸江氣雜炊煙藜
杖聽鳴櫓籃輿看種田明時須共理此興在他年(桐廬/縣屬)
(睦州睦即嚴州也縣有嚴陵山及陵釣臺○戎昱詩水/痕浸岸栁山翠借㕑煙句頗類此○漢循吏傳孝宣帝)
(常稱曰庶民所以安其田里而亡歎息愁恨之/聲者政平訟理也與我共此者惟良二千石乎)
　　　史教授獨善堂
湖海十年舊林塘三畝餘静非談者隠貧勝富人居列
鼎亦何有幅巾聊自如猶應不獨善學子滿堦除(揚子/法言)
(談言談行不逢其時談者隠也注謂東方朔○向子平/言吾巳知富不如貧貴不如賤古語力能勝貧謹能勝)
(禍○末言史非但獨善亦推以教人/○韓詩翩翩媚學子牆屏日有徒)
　　　寄福公道人
帝力䕶禪林滄洲側布金(側布金見/長干寺注)樓依水月觀門接
海潮音開士但軟語遊人多苦吟曽同方丈宿燈火夜
沈沈(阿彌陁十六觀有水觀○唐人天竺詩樓觀滄海/日門聴淅江潮○普門品梵音海潮音勝彼世間)
(音○妙法蓮華經跋陁羅等與其同伴十六開士云云/開士者能自開覺又開他心菩薩之異名也○杜詩夜)
(䦨接軟語落月如金盆/○錢起詩水月通禪觀)
　　　閒身
身閒宜晩食嵗晏忌晨興人自嘲便腹吾方樂曲肱睡
蛇雖不去夢虺巳無憑寄語林中客思禪病未能(東坡/荅畢)
(仲舉書云偶讀戰國䇿見處士顔蠋之語晩食以當肉/忻然而笑若蠋者可謂巧於貧者也菜羮菽黍差晩而)
(食其味與八珍等而既飽之餘芻豢滿前惟恐其不持/去也美惡在我何與於物○道家法春夏早起取雞鳴)
(時秋冬晏起取日出時葢在陽勝之以隂在隂勝之以/陽裴度奏疏亦載此素問云冬三月此謂閉藏水氷地)
(坼無擾乎陽早卧晏起必待日光此志若伏若匿若有/私意若巳有得去寒就温無泄皮膚此冬氣之應養藏)
(之道也○邊韶字孝先晝日假卧弟子嘲之曰邊孝先/腹便便嬾讀書但欲眠○遺教經諸煩惱賊常伺殺人)
(甚於怨家安可睡眠不自警覺煩惱毒蛇睡在汝心譬/如黑蛇在汝室睡當以持戒之鈎早併除之睡蛇既出)
(乃可安眠不出而眠是無慚人也○林中一作中林○/郭璞遊仙詩長揖當途人去來山林客又王康琚反招)
(隠詩今雖盛明世能無/中林士中林林中也)
　　　還家
還家豈不樂生事未應閒朝日巳復出征鞍今更攀傷
心百道水閡目數重山何以忘羇旅翛然醉夢間(唐人/詩終)
(日昏昏/醉夢間)
　　　題湯泉壁示諸子有欲閒意
吟哦一水上披寫衆峰間偶運非彭澤留名比峴山君
才今卨稷家行古原顔平世雖多士安能易地閒(言不/同淵)
(明之不遇時也○杜預好為後世名刻石為二碑紀其/勲績一沈萬山之下一立峴山之上曰焉知此後不為)
(陵谷乎○原/顔原憲顔淵)
　　　和張公舍人訪浄因(張唐/公)
西城方外士傳法自南華(南華韶州六祖寺名詩意/葢言唐公傳法自曹溪耳)髙
蹈玩一世旁通兼數家來游仁者静傳詠正而葩(仁者/静樂)
(山之意○進學/解詩正而葩)乗興何時再還能託後車(晉王子猷雪/夜訪戴安道)
(時在剡乘興棹舟經宿方至既及門而返曰乗興而來/興盡而返何必見安道耶○詩云命彼後車謂之載之)
(注後車/倅車也)
　　　沂溪懐正之(孫侔/也)
故人何處所天角浪漫漫寂寞斷音驛徘徊愁肺肝世
情紛可怪旅況浩難安願化東南鵠髙飛託羽翰(選詩/願為)
(雙鴻鵠奮翅起髙飛正之居江/淮間公欲就之故云東南鵠)
　　　荅許秀才
髙陽有才子負笈求晨饘所趣少知者其辭多慨然樵
妻竟謝絶漂母嘗哀憐尚友古之人于今猶壯年(文公/十八)
(年昔髙陽氏有才子八人注謂帝顓頊之後又隠十年/許大岳之𦙍也注謂大岳神農之後蘇氏古史顓頊本)
(神農之後○後漢李固傳注固改易姓名杖䇿驅驢負/篋追師三輔學五經○前漢朱買臣家貧常刈薪樵賣)
(以給食擔束薪行且誦書其妻亦負戴以相隨數止買/臣無謳歌道中買臣愈益疾歌妻羞之求去○韓信傳)
(漂疋妙反以水擊絮曰/漂漂母對樵妻甚工)
　　　次韻景仁雪霽
新霽生屋霤殘照著垣衣委翳無多在飄零更不飛㘭
中餘宿潤暖處自朝暉稍見青青色還從栁上歸(酉陽/雜俎)
(辨瓦松博雅云在屋曰昔耶在垣曰垣衣○山谷荼䕷/詩飄雪浄垣衣○杜詩青歸栁葉新○李白詩寒雪梅)
(中盡春風/栁上歸)
　　　次韻景仁二月五日夜風雪
何知此邂逅談笑接清揚對雪知春淺回燈惜夜長宻
雲通炫晃殘月墮㝠茫故有臨卭客抽毫興未忘(詩子/之清)
(揚注清視清明也揚廣而顔角豐滿○炫轉/晃耀言雪也○范景仁成都人故用相如事)
　　　次韻沖卿過睢陽
宫廟此神鄉留親泊楚艎天開今壯麗地積古悲涼不
改山河舊猶餘草木荒還聞足賔客誰是漢鄒陽(劉向/傳丘)
(隴彌髙宫廟甚麗○艅艎吳大舟今用楚艎猶淮南子/所謂越舼蜀舲之類○杜詩國破山河在城春草木深)
(○漢傳稱梁王築東苑方三百餘里廣睢陽/城七十里○睢陽梁孝王都故用鄒陽事)
　　　荅沖卿
風作九衢黄南窗坐正涼破𤓰青玉美浮荈白雲香詩
懶猶能強官閒肯便忘賢愚各有用尺寸果誰長(九衢/黄謂)
(塵土也○栁文天説云云下而黄者世謂之地○荈茶/也見送周都官通判湖州注言不以官閒而忘其職所)
(當憂○杜欽傳職閒無事欽所好也○太史/公白起王翦賛鄙語云尺有所短寸有所長)
　　　得書知二弟附陳師道舟上汴
兒童聞太丘邂逅兩心投與汝今為伴知吾不復憂園
桃已解蕚沙水欲驚舟一見南飛鴈江邊肯更留(人之/為頗)
(僻多由交非其類耳今喜其得友必能相觀以善可免/父兄之憂○陳實為太丘長○解蕚猶破蕚也○酈道)
(元水經云浚儀縣牛首鄉東北注渠謂之沙水許慎云/水散石也歴扶溝汝南新陽山桑龍亢義城等縣入于)
(淮觀此則自淮以達京師水程必值沙水故憂其/驚舟焉○言見鴈而更深兄弟之思欲亟面也)
　　　初憩和州
衣足一囊弊粟餘三釡陳猶依食貧地已愧省煩人塵
土病催老風波愁過春詩書今在眼還欲討經綸(莊子/衣弊)
(履穿貧也又王吉傳囊衣注一囊之衣○釡注六斗四/升曰釡又曽子吾及親三釡而心樂○漢書太倉之粟)
(陳陳相因○東坡贈月長老詩子有折足鐺中餘五合/陳坡詩大抵取其意足如言陳更不言粟介甫則必先)
(有粟字方使陳字坡詩如已遣亂蛙成兩部兩部亦暗/帶樂字故葉石林謂坡詩有歇後語然不害其為奇也)
(○詩三嵗食貧○省/煩見初去臨川注)
　　　瘧起舍弟尚未已示道原(道原姓沈/公之妺壻)
側足呻吟地連甍瘧瘴秋窮鄉醫自絀小市藥難求肝
膽疑俱破筋骸謾獨瘳慙君逺從我契濶每同憂(自絀/者醫)
(自知其技止此耳○杜詩隔日搜脂膸/亦肝膽破之意或指遇疾而憂之過)
　　　送杜十八之廣南
東南炎海外尋訪又輸君過嶺猿啼暖貪程馬送曛清
談消瘴癘秀句起煙雲及早來鄉薦朝廷尚右文(劉長/卿詩)
(嶺暗猿啼月/江寒鷺映濤)
　　　慧聚寺次張祜韻
峰嶺互出沒江湖相吐吞園林浮海角臺殿擁山根百
里見漁艇萬家藏水村地偏來客少幽興祗桑門(寺在/崑山)
(據祜集中無慧聚寺却有題蘇州思益寺詩疑即慧聚/寺詩四面山形斷樓臺此逈臨兩峰髙崪兀一水下淫)
(滲鑿石西龕小穿松北塢深㑹當來結舍長月共僧吟/○韓詩山狂谷狠相吐吞○桑門見泝栰注○二詩所)
(言景雖相似/但非次韻耳)
　　　吳江(即松江亦名笠/澤今隸平江)
莽莽昔登臨秋風一散襟地留孤嶼小天入五湖深(孤/嶼)
(疑指洞庭山○五湖見/次韻張唐公三首注)柑橘無千里魚鰕有萬金吾雖
輕范蠡終欲此幽尋(禹貢揚州厥包橘柚錫貢今吳江/正在古揚境内言包入於京師又)
(徧輸四方故云無千里○齊威公聘陶朱公問曰公所/住輒至千萬家累億金何術乎公曰夫治生之法有五)
(水畜第一所謂水畜者魚也以六畝地為池池中有九/洲即求懐子鯉魚長三尺者二十頭牡鯉四頭以二月)
(上旬庚日納池中令無聲魚必生所以養鯉者不相食/易長又貴也○又吳越春秋畜魚三年其利可以致千)
(萬○蠡霸者/之佐公薄之)
　　　江
靈源開闢有贏縮但相隨逆折山能礙奔流海與期泥
沙坼蚌蛤雲雨暗蛟螭欲問深何許馮夷秪自知(羊叔/子言)
(自有宇宙便有此山○應瑒河賦云咨靈川之遐源兮/干崑崙之神丘○贏縮盈虚之理相因○揚子水避礙)
(則通于海又百川學海而至于海○杜詩螺蚌滿近郭/蛟螭乗九皋○博物志馮夷華隂童鄉人得道化為河)
(伯又山海經曰從極之淵深三百仞唯馮夷常都焉馮/夷人面乗雲車駕兩龍○杜詩萬里滄浪水龍蛇祗自)
(深○韋應物詩失意/還獨語多愁祗自知)
　　　江南
江南春起柂秋至尚波濤問舍才能定呼舟已復操行
歌付浩蕩歸夢得蕭騷冉冉欲何補紛紛為此勞(杜詩/君今)
(起柂春江流○莊子津人操舟若神郭受詩蓮葉舟輕/自學操○列子天瑞篇林類拾穂行歌○杜詩白鷗沒)
(浩蕩此欲去/京師之意)
　　　賈生
漢有洛陽子少年明是非所論多感慨自信肯依違死
者若可作今人誰與歸應須蹈東海不若涕沾衣(當時/天下)
(皆已謂治安而誼獨以抱火措薪為憂能明是非者○/次聨言痛哭流涕言不同俗脂韋○趙文子曰死者若)
(可作也吾誰與歸○魯仲連不肯帝秦曰彼即肆然而/為帝過而為政於天下則連有蹈東海而死矣○言仲)
(連蹈東海不若誼/仕漢切於救時)
　　　還自舅家書所感
行行過舅居歸路指親廬日苦樹無賴天空雲自如黄
焦下澤稻綠碎短樊蔬沮溺非吾意憫嗟聊駐車(言日/色熾)
(盛樹木無生之意○杜詩韋曲花無賴○言雲氣凝然/不動且散漫不族也此時憫旱○言將濟世不與鳥獸)
(同/羣)
　　　世事
世事一何稠論心日已偷(偷者苟若而可之謂○/趙孟其語偷不似民主)尚䝉
今士笑宜見古人羞老圃聊須問良田亦欲求非闗畏
黻冕無責易身脩(大官憂重責深不若下位之安古人/稱智効一官不以薄才而尸重任也)
　　　寄純甫
塞上無花草飄風急我歸梢林聽澗落巻土看雲飛想
子當紅蘂思家上翠微江寒亦未巳好好著春衣(杜牧/詩江)
(東子弟多豪俊巻土重來未可知○梢林巻土/皆言風也○髙適詩博陵無近信猶未換春衣)
　　　招丁元珍
黙黙不自得紛紛何所為畫墁聊取食獵較乆隨時秋
入江湖暗風生草樹悲黄花一杯酒思與故人持(畫墁見/上注○)
(退之蝦蟇詩獵較務同俗全/身斯為孝又秋日苦易晩)
　　　遊杭州聖果寺
登髙見山水身在水中央下視樓臺處空多樹木蒼浮
雲連海氣落日動湖光偶坐吹横笛殘聲入富陽(杜詩/浮雲)
(連海岱○富陽杭州屬縣○劉得/仁詩坐乆東樓望鐘聲振夕陽)
　　　京兆杜嬰大醇能讀書其言近莊其為人曠達
　　　　而㢘清自託於醫無貴賤請之輒往卒也以
　　　　詩二首傷之
蕭瑟野衣巾能忘至老貧避囂依市井䝉垢出埃塵接
物工齊物勞身恥為身傷心宿昔地不復見斯人(史記/賈誼)
(曰吾聞古之聖人不居朝廷必在醫卜之中○接/物句言貴賤請之輒往○勞其身而為人非自為)
　　　其二
叔度醫家子君平卜肆翁蕭條昨日事髣髴古人風舊
宅雨生菌新阡寒轉蓬存亡誰一問嗟我亦窮空(黄憲/字叔)
(度世貧賤父為牛醫同郡戴良材髙倨傲而見憲未嘗/不正容及歸閔然若有失也其母曰復從牛醫兒來耶)
(○嚴君平卜筮於成都市裁日閱數人得百錢足自養/則閉肆下簾而授老子○退之雨詩見牆生菌徧○賈)
(山傳曽不得蓬顆蔽冢/而託葬焉注土生蓬爾)
　　　江上二首
潮連風浩蕩沙引客淹留落日更清坐空江無近舟(謂/舟)
(不來/也)共看葭葦宅聊即稻粱謀未敢嗟艱食㐫年半九
州(言水濶舟逺○韓詩淺有葭葦李陵大澤葭葦中○/半字古人語亦多用戰國策載逸詩云行百里者半)
(九十如謝靈運云若殷仲文讀/書半袁豹則文才不減班固)
　　　其二
書自江邊使鄉鄰病餓稠何言萬里客更作百身憂補
敗今誰䘏趍生我自羞西南雙病眼落日倚扁舟(鄉鄰/必指)
(撫州公時居建業故自稱客○秦詩黄鳥如可贖兮人/百其身○杜詩長為萬里客有媿百年身此百身憂謂)
(所憂不止一處一事而巳○荀子富國篇彼得之不足/以藥傷補敗○陸龜䝉詩均荒補敗豈無術○吕居仁)
(詩萬里長江一尊酒故人/何處倚扁舟疑倣此意)
　
　
　
　王荆公詩注巻二十四
欽定四庫全書
　王荆公詩注巻二十五
　　　　　　　　　　　　　宋　李壁　撰
　　律詩
　　　夏夜舟中頗涼因有所感
扁舟畏朝熱望夜倚危檣日共火雲退風兼水氣涼未
秋輕病骨微曙浣愁腸堅我江湖意滔滔興不忘(微曙/浣愁)
(腸言愁人苦夜長日將旦而稍紓○言執熱得涼愈堅/江湖之意○杜詩詩罷聞吳詠扁舟意不忘○劉長卿)
(詩平生江海意/惟共白鷗閒)
　　　孤桐
天質自森森孤髙幾百尋凌霄不屈巳得地本虛心嵗
老根彌壯陽驕葉更隂明時思解愠願斵五絃琴(枚乗/七發)
(龍門之桐髙百尺而無枝○謝朓詩孤桐北窗外枝髙/百丈餘○書嶧陽孤桐注云特生也○樂天詩亭亭五)
(丈餘髙意猶未巳○杜詩落落盤踞雖得地○易緯曰/桐枝濡毳而又空中難成易傷○凌霄而不屈言桐身)
(之條直公/似自況云)
　　　遲明
欹枕浩無情蘧蘧獨遲明霜繁紅樹老雲澹素蟾清倦
鵲猶三匝寒雞未一鳴故山何處所應有曉猿驚(莊子/蘧蘧)
(然周也○詩正月繁霜注繁多也○唐詩紅樹醉秋色/○魏武帝詩月明星稀烏鵲南飛遶樹三匝無枝可依)
(○韓詩寒雞空在棲/○杜詩初鳴度三必)
　　　陪友人中秋夕賞月
海霧看如洗秋陽望却昬光明疑不夜清瑩欲無坤掃
掠風前坐留連露下樽苦吟應到曉況有我思存(解道/康齊)
(地記齊有不夜城葢古者有日夜中照於東境故萊子/立此城以不夜為名又道家亦有不夜城事○庾開府)
(舟中望月詩山明疑有雪岸白不闗沙/頗似此○詩東門雖則如雲匪我思存)
　　　慎縣修路者
畚築今三嵗康莊始一修何言野人意能助令君憂勠
力非無補論心豈有求十年空志食因汝起予羞(宣公/十一)
(年楚令尹蒍艾獵城沂使封人慮事平板榦稱畚築程/土物注云畚盛土器○爾雅一達謂之道路二達謂之)
(岐旁三達謂之劇旁四達謂之衢五達謂之康六達謂/之莊七達謂之劇驂八達謂之崇期九達謂之逵○衢)
(路治否君子所以觀政詩云職思其憂今野人能助邑/長之憂豈不賢於竊位而曠官者哉○言野人之心豈)
(以利而為之哉特以為助上平治道路亦分所當然/耳今人有毫髮勞効即希幸功賞曽野人之不若也)
　　　河勢
河勢浩難測禹功傳所聞今觀一川破復以二渠分國
論終將塞民嗟亦已勤無災等難必從衆在吾君(仁宗/慶厯)
(八年河自横隴西徙趨徳博決商胡埽後十餘年又自/商胡西趨恩冀河北多被水患治平元年同判都水監)
(張鞏奏商胡堙塞冀州界河淺房家武邑二埽由此浸/潰恐一旦大決為害甚於商胡乞選官與本司相度條)
(奏於是命鞏同三司副使張燾内侍押班張茂則乗驛/與河北轉運使燕度都水監李立之行視地勢浚三股)
(五股二河紓恩冀水災詩中所謂二渠葢指此○神宗/熈寧二年七月張鞏等奏二股河上下約累經大河泛)
(漲無虞乞差近上知河事臣僚一兩員其講求閉塞北/流利害詔遣司馬光張茂則相度以聞八月己亥光及)
(茂則對于崇政殿光奏曰張鞏等欲塞二股河北流臣/恐其費大而功不成若北流復則虚費財力其或可塞)
(則東流淺狹必決是移恩冀深嬴之患於滄徳也不若/俟二三年後東流益深濶隄防稍固北流淤淺薪芻有)
(備然後塞之為十全上曰若二三年河水分為二流何/時有功光曰上約苟存東流必増北流必減借使河水)
(常分為二於張鞏等雖無功於國家亦無害也禹時分/九河漢世釃二渠河分則為患亦細臣在陛下前不隠)
(其情時二股河東流已及六分鞏等因欲閉斷北流用/為功效上意嚮之罷光不遣觀此詩公於回河之議初)
(無所主○左氏昭公元年天王使劉定公勞趙孟於雒/汭劉子曰美哉禹功明徳逺矣河渠書禹以為河所從)
(來髙水湍悍難以行平地數為敗乃厮二渠以/引其河注厮分也○漢志諸渠往二股引取之)
　　　送河間晁寺丞(河間乃瀛州屬縣隸/河北州亦為河間郡)
公孫富文墨名字世多知談笑取髙第弦歌當此時臨
河薪石費近塞繭絲移緩急常愁此看君有所為(漢武/臨決)
(河作歌河伯許兮薪不屬又云頽林竹兮楗石菑○國/語晉語趙簡子使尹鐸為晉陽請曰以為繭絲乎抑為)
(保障乎簡子曰保障哉注云繭絲賦稅保障/蔽捍○修河之費備邊之費二者皆所憂也)
　　　暮春
春期行晼晩春意䞉芳菲曲水應修禊披香未試衣雨
花紅半墮煙樹綠相依悵望夢中地王孫底不歸(樂天/詩一)
(年今日最芳菲○漢志三月上巳宫人並禊飲于東流/水續齊諧記晉武帝問尚書摯虞曰三日曲水其義何)
(指曰章帝時平原徐肇以三月初生三女至三日而亡/一村以為怪乃相攜之水濵盥洗因水以泛觴曲水之)
(義起於是也帝曰若如所談便非好事尚書郎束晢曰/摯虞小生不足以知之臣請説其始昔周公城洛邑因)
(流水以泛酒故逸詩曰羽觴隨波又秦昭王三日置酒/河曲見有金人出捧水心劍曰令君制有西夏及秦伯)
(諸侯乃因此處立為曲水二漢相緣皆為盛集○漢宫/閣名長安有披香殿合歡殿故西都賦云披香發越○)
(唐書蘇世長傳髙祖嘗宴於披香殿酒酣世長奏曰此/隋煬帝所作耶何彫麗之若此髙祖曰卿諌似直其心)
(實詐豈不知此殿是吾所造何須姦詭疑煬帝乎又江/左亦有披香殿楊脩詩注云在臺城後○庾信詩宜春)
(苑中春巳歸披香殿裏作春衣○李白詩披香殿前花/始紅○樂天詩露杏紅初折煙楊綠未成句法絶相似)
　　　遊北山
攬轡出東城登臨目暫明煙雲藏古意猿鶴弄秋聲客
坐苔紋滑僧眠䕃樾清賞心殊未已山日下西榮(韓詩/逺目)
(増雙明○米芾詩雲山養秋意松竹貢秋聲○歐公詩/盤石蒼苔留客歇○淮南子曰鹽汗交流喘息薄喉當)
(此之時得䕃樾下則脱然而喜矣○禮記升自東榮降/自西北榮○李白淹留未盡興日落羣峰西○甘泉賦)
(列宿乃施于上榮○上林賦偓佺之倫暴于南榮○儀/禮士冠禮篇夙興設洗直於東榮鄭氏注曰榮屋翼也)
(唐賈公彦疏曰屋翼即今之摶風又云榮者屋棟兩頭/與屋為翼若鳥之有翼故斯干詩美宣王之室云如鳥)
(斯革如翬斯飛與/屋為榮飾故曰榮)
　　　吳正仲謫官得故人寄蟹以詩謝之余次其韻
越客上荆舠秋風憶把螯故煩分巨跪持用佐清糟酒
量寛滄海詩鋒捷孟勞甘飱飽觴詠餘事付鈞陶(釋名/曰二)
(百斛曰舠三百斛曰艇○畢茂世云左手持蟹螯右手/持酒杯拍浮酒船中便足了一生○荀子勸學篇蟹有)
(六跪而二螯注跪足也韓子以刖足為刖跪螯首上如/鉞者説文螯一作􁞟大業拾遺擁劍似蟹而小一螯偏)
(大○禮記内則篇飲重醴稻醴清糟黍醴清糟粱醴/清糟注糟醇也清泲也今公以對巨跪蓋不用古注)
(○榖梁僖公元年公子友謂莒挐曰吾二人不相説士/卒何罪屏左右而相搏公子友處下左右曰孟勞孟勞)
(魯之寶刀也公子友以殺/之○劉义詩酒腸寛似海)
　　　陳師道宰烏程縣
嘗聞大丘長徳不負公卿墟墓今千載昆雲亦一城本
懐深閉蓄餘論畧施行故自有仁政能傳家世賢(烏程/屬湖)
(州見下注○陳寔傳寔為太丘長修徳清浄子紀為大/鴻臚紀子羣為魏司空天下以為公慚卿卿慚長○爾)
(雅釋親云來孫之子為昆孫昆孫之子為仍孫仍孫之/子為雲孫注云昆後也雲者言輕逺如浮雲○城恐作)
(成左氏有/田一成)
　　　冬至
都城開博路佳節一陽生喜見兒童色歡傳市井聲幽
閒亦聚集珍麗各攜擎却憶此年事闗商閉不行(博路/未詳)
(豈謂博易時節為樂乎易復卦先王以至日閉闗/商旅不行言復貴静而今人事游燕與古不同)
　　　湯泉
寒泉詩所詠獨此沸如烝一氣無冬夏諸陽有廢興人
游不附火蟲出亦疑氷更憶驪山下歊然雪滿塍(詩凱/風爰)
(有寒泉在浚之下○言此泉四時皆熱不同諸陽有廢/興消息之迭運○朱泚反奉天危蹙嚴震遣大將張用)
(成奉迎用成有反計㑹震牙將馬勛嗣知其謀隂令焚/章館外士争寒附火○開元天寶人事云張九齡見朝)
(士趨附國忠以求官語人曰此曹皆向火乞兒一旦火/盡灰冷當凍裂肌體暴骨溝中矣祿山之亂果然向火)
(言附炎也○夏蟲不可以語氷○孫綽天台賦哂夏蟲/之疑氷○歊以喻温也○唐温泉在華清宫時移事改)
(非復玉甃委/於溝塍也)
　　　讀鎮南邸報癸未四月作
賜詔寛言路登賢壯陛㢘相期正在治素定不煩占衆
喜䕫龍盛予虞絳灌憸太平詎可致天意慎猜嫌(仁宗/慶厯)
(三年三月吕夷簡罷相上遂欲更天下弊事増諫官員/以王素余靖歐陽脩為之又除蔡襄知諫院風采傾天)
(下四月甲辰韓琦范仲淹並自陜西召為樞宻副使乙/已罷夏竦令赴忠武本鎮以杜衍代之富范韓杜同居)
(政府公詩謂癸未嵗四月作即此時也是月石介亦作/慶厯聖徳頌○賈誼曰陛九級上廉逺地則堂髙陛亡)
(級廉近地則堂卑髙者難攀卑者易陵師古注廉側隅/也○揚子君子在治若鳯○文帝以賈誼任公卿之位)
(絳灌東陽侯之屬盡害之迺毁誼出為長沙傅荆公於/羣賢進用之初而深虞讒慝葢當時有沮抑韓范之來)
(者故於詩寄意云○韓詩賢能日登御黜彼傲與憸○/韓范之召富公上言近降勅命韓琦范仲淹並授樞宻)
(副使仰認聖意不聽讒毁擢用孤逺太平不難致也議/者云西冦未殄亦須藉才願一名召來使處於内一名)
(就授樞副且令在邊以臣愚慮亦謂允當然近日忽聞/有異議者謂樞宻使副不可令帶出外任異時武官援)
(此為例深不穏便是乃巧為其説惑君聽抑賢才奸邪/用心一至於此又蔡襄亦有奏疏論異議者沮抑二公)
(荆公此詩/殆謂是也)
　　　次韻張子野秋中乆雨晩晴
天沈四山黑池漲百泉黄苦濕欲千里願晴非一鄉埽
除供晩色洗刷放秋光菊泣花猶重秔肥穂稍長積隂
消户牖返照媚林塘想見陽臺路神歸髮彩涼(杜詩日/下四山)
(隂○百泉見自白土村入北寺注○杜牧晩晴賦雨晴/秋容新沐兮忻遶園而細履○養生論勁刷理鬢江斆)
(表左右整刷以疑寵見嫌○李義山/細雨詩楚女當時意蕭蕭髮彩涼)
　　　射亭(亭在撫州金溪縣即飲歸亭也曽南豐作/記云金溪尉汪君名遘為尉之三月斥其)
　　　　(四垣為射亭既成教士於其間而名之曰飲/歸之亭以書走臨川請記於予請數反不止)
　　　　(予之言何可取汪君徒深望予也既不得辭/乃記之曰射之用事巳逺其先之以禮樂以)
　　　　(辨徳記之所謂賔燕鄉射大射之射是也其/貴力而尚技以立武記之所謂四時教士貫)
　　　　(革之射是也古者海内洽和則先禮射而弓/矢以立武亦不廢於有司及三代衰王政缺)
　　　　(禮樂之事相屬而盡壊揖讓之射滋亦熄至/其後天下嘗集國家嘗閒暇矣先王之禮其)
　　　　(節文皆在其行之不難然自秦漢以來千有/餘嵗衰微絀塞空見於六藝之文而莫有從)
　　　　(者由世之苟簡者勝也争奪興而戰擒攻取/之黨奮則彊弓疾矢巧技之出不得而廢其)
　　　　(不以勢哉今尉之教不比乎禮樂而貴技力/其衆雖小然而旗旄鐲鼓五兵之器便習之)
　　　　(利與夫行止步趍遲速之節皆宜有法則其/所教亦非獨射也其幸而在乎無事之時則)
　　　　(得以自休守境而填衛百姓其不幸殺越剽/攻駭驚閭巷而相逐於大山長谷之間則將)
　　　　(犯晨夜䝉霧露陷厄馳危不避矢石之患湯/火之難出入千里而與之有事則士其可以)
　　　　(不素教哉亭之作所以教士汪君又謂古者/師還必飲至於廟以紀軍實今廟廢不設亦)
　　　　(欲士勝而歸則飲之於此遂以名其亭汪君/之志與其職可謂協矣或謂汪君儒生尉文)
　　　　(吏以禮義禁盜宜可止顧乃習鬬而喜勝其/是歟夫治固不可以不兼文武而施澤於堂)
　　　　(廡之上服冕搢笏使士民化姦宄息固亦在/彼而不在此也然而天下之事能大者固可)
　　　　(以兼小未有小不治而能大也故汪君之汲/汲於斯不忽乎任小其非所謂有志者耶)
因射搆兹亭序賢仍閱兵庶民觀禮教羣冦避威聲城
壘前相壯谿山勢盡傾宜哉百里地桴鼓未嘗鳴(詩行/葦序)
(賔以賢箋云謂以射中多少為次第○尹賞/傳城中薄暮塵起桴鼓不絶注桴鼓椎也)
　　　寄王補之
平居相值晩況復道塗留今我思揮麈逢君為艤舟人
情方慕貴吾道合歸休吏責真難塞聊為泮水游(孫安/國與)
(殷中軍語麈尾脱落見别注○艤舟見上注○莊子逍/遙遊許由曰歸休乎君予無所用天下為○家語孔子)
(曰匪兕匪虎率彼曠野吾道非乎奚為而至於此○補/之嘉祐二年進士嘗從公學時方以經術造士公言君)
(可教國子命且下而補之死事見墓誌此詩疑公再入/相時道逢補之詩以泮水之游而實未到官也死於熈)
(寧二/年冬)
　　　寄謝師直(師直陽夏公之子景初師直之弟也/范忠宣誌師厚墓云師厚知越州餘)
　　　　(杭縣有異政是時荆公王介甫宰明之斳縣/知樞宻院韓玉汝宰杭之錢塘公弟師直宰)
　　　　(越之㑹稽環吳越之境皆以此四邑為法處/士孫侔為文以紀之劉貢父載師直語云王)
　　　　(介甫之知人也能知中人以上者自中人以/下乃或不能知由其性韻獨髙而然乎觀此)
　　　　(則師直與介甫/分皆素結也)
湖海三年隔相逢塞路中黄金酌夘酒白髮對春風所
願乖平日何知即老翁悠悠越溪水好在釣魚筒(白詩/午茶)
(能破睡夘酒善消愁又麴神寅日合酒聖夘時歡又明/日早花應更好心期同醉夘時杯○陸龜䝉漁具詩十)
(篇釣筒其一也詩云短短截筠筒悠悠卧江色篷差櫓/相應雨慢煙交織須㬰中芳餌迅疾如飛翼彼竭我還)
(浮君看/不争得)
　　　次韻留題僧假山
態足萬峰竒功纔一簣微愚公誰助徙靈鷲却愁飛竇
雪藏銀鎰簷曦散玉輝未應頽蟻壤方此鎮禪扉物理
有真偽僧言無是非但知名盡假不必故山歸(杜甫假/山詩一)
(簣功盈尺三峰意出羣○列子湯問篇北山愚公懲出/入之迂謀畢力平險鄰人有男始齕跳往助之○臨安)
(錢塘西十二里有靈鷲山晉咸和中有西乾梵僧登此/山歎曰此武林山是中天竺國靈鷲山之小嶺不知何)
(年飛來此乃創靈隠寺按靈鷲山在天竺國胡語曰耆/闍崛山山是青石頭似鷲故名○退之南山詩或翼若)
(摶鷲○張良傳賜金百鎰珠二斗服䖍曰二十兩曰鎰/師古曰秦以鎰名金若漢之論斤也○韓子曰鑠金百)
(鎰盜跖不摶○符子曰東海有鼇焉冠蓬萊而浮於滄/海有蚳蟻聞而悦之欲觀鼇焉月餘日鼇潛不出羣蟻)
(將反遇長風激浪海水沸地雷震羣蟻曰此將鼇之作/也數日風止羣蟻曰彼之冠山河異我之戴粒逍遙封)
(壤之顛伏乎窟穴之間也○韓子曰千夫之堤以螻蟻/之穴而潰○淮南子曰千丈之隄以螻蟻之穴漏○抱)
(朴子曰千丈之陂潰於一蟻之穴○詩意謂/物無真假是非之辨一歸於空盡取僧説也)
　　　擬和御製賞花釣魚
雲暖蓬萊日風酣太液春水光承步輦花氣入鈎陳伏
檻留清蹕傳觴屬從臣霏香連釣餌落葉亂游鱗鎬飲
恩知厚衢樽賜願均更看追夏諺先此詠逢辰(三秦記/秦始皇)
(作長池築土為蓬萊山刻石為鯨魚長二百丈○漢武/帝作建章宫為千門萬户有鳯凰闕髙二十餘丈中有)
(蓬萊方丈瀛洲壺梁象海中神山南有玉堂壁門大鳥/之屬立神明臺井幹樓度髙五十餘丈輦道相屬焉唐)
(杜審言有蓬萊三殿侍宴應制詠南山詩○太液池見/七言律詩注○班固傳周以鈎陳之位注云鈎陳紫宫)
(外星也官衛之位亦象之○大業雜記云隋大業三年/二月内史令元夀奏進賜物百叚先是何稠奏以為王)
(者所在居停之處上取則於𤣥象紫微宫衛名曰鈎陳/前代帝王雖行幸次舍未有製之者書史但有虛名而)
(莫能傳其法請與巧思之人詳論今以木為之朱色綺/文體勢雜合如百子帳骨鈎紐相牽周匝數重環遶行)
(宫耳○李義山詩渚蓮參法駕沙鳥犯鈎陳犯不佳○/伏檻見前注天子出警入蹕葢鹵簿内犦弰捧也以黄)
(金塗其末執之以扈蹕見漢注○詩王在在鎬豈樂飲/酒○江總秋日侍宴詩鎬飲詎能方○淮南子曰聖人)
(之道猶中衢而設樽即過者斟酌多少不同各得其所/宜○張説應制詩侍酌衢樽滿○夏諺曰吾王不游吾)
(何以休○昭陵賞花釣魚詩蘋風縈釣線碧沼/躍游鱗鎬飲君臣洽恩光動搢紳時景祐三年)
　　　和吳沖卿雪霽紫宸朝
虎士開閶闔雞人唱九霄雲移銀闕角日轉玉廊腰箒
動川收潦靴鳴海上潮舞袍沾宿潤拜笏擁殘飄賜飲
人何樂歸嘶馬亦驕低徊但志食吟詠得逍遙(周禮虎/賁氏虎)
(士八百人舍則守王門王在國則守王宫○周禮雞人/掌大祭祀夜呼旦以嘂百官嘂古弔反○李賀詩雞人)
(唱罷曉壠􁀙鴉啼金井下梧桐○東坡手澤余來黄州/聞光黄間人二三月皆羣聚謳歌其詞固不可分而音)
(亦不中律吕但宛轉其聲髙下往返如雞唱耳與朝堂/中所聞雞人傳漏微有相似而極鄙野○漢官儀宫中)
(不畜雞汝南出長鳴雞衛士候朱雀門外専傳雞鳴又/應劭曰楚歌今雞鳴歌也晉太康地道記曰後漢固始)
(鮦陽公安細陽四縣衛士習此曲於闕下今雞鳴歌是/也顔師古不考本末妄破此説今余所聞豈亦雞鳴之)
(遺聲乎今士人謂之山歌云○孔平仲雪詩斜拖闕角/龍千丈淡抹牆腰月半稜○箒以掃雪言其多如潦之)
(縮○百官入賀者皆著靴至殿其聲如海潮/之上○杜甫驄馬行詩顧影嬌嘶似矜寵)
　　　和吳沖卿集禧齋祠
緘封祝辭宻占寫御名真帝坐遙臨物星圖俯映人風
含煙外節月㸃霧中茵沈藿升煙逺槐檀取燎新羽衣
將(一作/歸)寂寞金䤹立逡巡却想來時路還疑隔一塵(左/氏)
(其祝史陳信於鬼神無愧辭○退之南海廟碑冊有皇/帝名乃上所自署○晉天文志云云太微天子庭五帝)
(之坐也黄帝坐在太微中其神曰含樞紐四帝星夾黄帝/坐東方靈威仰南方赤熛怒西方白招矩北方叶光紀)
(謂之五帝坐○帝坐雖遙星圖實近葢指齋壇也○升/煙即燔柴與蕭薌之義○周禮夏官司爟掌行火政變)
(國火以救時疾注云春取榆栁之火冬取槐檀之火○/漢郊祀志天子刻玉印曰天道將軍使使衣羽衣夜立)
(白茅上五利將軍亦衣羽衣立白茅上受印○盧拱觀/醮詩羽衣凌縹緲瑤載輾虛空○後漢輿服志乗輿建)
(大旂十有二斿畫日月升龍駕六馬象鑣鏤錫金鑁方/釳插翟尾注云蔡邕獨斷曰鑁者馬冠也如三華形在)
(馬髦前方釳鐵也在馬騣後後有三孔插翟尾其中按/説文鑁當作􁓱亡狗切釳許迄反又魚乞切别本一作)
(盾○異人丁約隠於卒伍韋子威師之丁謂韋曰郎君/得道尚隔兩塵問其故約曰儒謂之世釋謂之劫道謂)
(之塵○姚合過僧院詩自/想歸時路塵埃復幾重)
　　　送周都官通判湖州
淥水烏程地青山顧渚濵酒醪猶美好茶荈正芳新聚
泛罇前月分班焙上春仁風已及俗樂事始闗身橘柚
供南貢楓槐望北宸知君白羽扇歸日未生塵(烏程湖/州屬縣)
(吳孫皓嘗封烏程侯郡國志云古烏程氏居此能醞酒/故以名縣張景陽七命荆南烏程豫北竹葉○顧渚在)
(長興縣西北三十里昔吳王夫槩顧其渚次原隰平衍/為地邑之所今崖谷林薄之中多産茶茗以供嵗貢見)
(寰宇志○陸羽茶經云南方之嘉木一曰茶二曰檟三/曰蔎四曰茗五曰荈○唐制湖州造茶最多謂之顧渚)
(貢焙嵗造一萬八千四百片大厯後始有進奉建中二/年袁髙刺郡進三千六百串并詩一章刻石在焙大抵)
(皆諷諫之辭也○公詩言仁風樂事其意亦猶是爾○/謝𤣥暉酬晉安王詩南中榮橘柚景福殿賦云楓槐被)
(宸○晉顧榮傳廣陵相陳敏反榮説甘卓共起兵攻敏/敏率萬餘人出榮麾軍以白羽扇其衆潰乃平之○庾)
(亮據上流擁強兵趍向者多歸之王導内不/平常遇西風塵起舉扇自蔽曰元規塵汚人)
　　　雙廟(公自注云/張巡許逺)
兩公天下駿無地與騰驤就死得處所至今猶耿光(非/死)
(之難處死之難言二公死於忠義為得其處所也○陳/湯傳亡逃分竄死無處所○漢賛欒布哭彭越田叔隨)
(張敖赴死如歸彼誠知所處雖古烈士何以加哉○干寶/論姜維古之烈士見危授命投死如歸非不愛死也固)
(知命之不長而懼不得其所也○杜牧之詩和鼎顧余/云我死有處所○退之祭田横墓文自古死者非一而)
(夫子至今/有耿光)中原擅兵革昔日幾侯王此獨身如在誰令
國不亡(杜詩洗兵馬天下盡化為侯王○曹操言設使/國家無有孤不知當幾人稱帝幾人稱王○言)
(忠義死節之人為/世髙仰終古如存)北風吹樹急西日照窗涼志士千年
淚泠然落奠觴(苕溪漁隠曰半山老人雙廟北風西日/之句細味之其託意深逺非止詠廟中)
(景物而已葢巡逺守睢陽時安慶緒遣突厥勁兵攻之/日以危困所謂北風吹樹急也是時肅宗在靈武號令)
(不行於江淮諸將觀望莫肯救之所謂西日照窗涼也/此殊得老杜句法如老杜題蜀相廟詩云映堦碧草自)
(春色隔葉黄鸝空好音/亦自别託意在其中矣)
　　　和子瞻同王勝之游蔣山(公自序云子瞻同王/勝之游蔣山有詩余)
　　　　(愛其峰多巧障日江逺/欲浮天之句因次其韻)
金陵限南北形勢豈其然楚役六千里陳亡三百年(魏/帝)
(臨江曰嗚呼固天所以限南北而分中外也魏雖有武/騎千羣無所用之○荀子仲尼篇善用之則百里之國)
(足以獨立不善用之則楚六千里地而為讎人役○隋/師伐陳髙熲謂薛道衡曰今兹大舉江東必可克乎對)
(曰克之嘗聞郭璞有言江東分王/三百年復與中國合此數將周)江山空幕府風月自
􁱗船主送悲涼岸妃埋想故蓮(建康有幕府山在郡西/二十五里晉琅琊王初)
(過江丞相王導建幕府因以為名○杜牧之詩􁱗船一/棹百分空○建康圖經桃葉渡在秦淮口桃葉者王獻)
(之愛妾也有妹曰桃根獻之詩曰桃葉復桃葉渡江不臨/用楫但渡無所苦我自楫迎汝不用楫者横波急也嘗)
(此渡歌送之楊脩有詩曰桃葉桃根栁岸頭獻之才調/頗風流相看不語横波急艇子翻成送莫愁此主翁送)
(妾至秦淮岸頭耳○齊東昏嬖潘淑妃刻金/蓮花於石上令潘妃行之自言步步生蓮花)臺傾鳯乆
去城踞虎争偏司馬壖廟域獨龍塔層巔(金陵有鳯臺/山宋元嘉鳯)
(凰集於此乃築臺於山以表嘉瑞○李白鳯去臺空江/自流○諸葛亮云鍾山龍盤石城虎踞真帝者之都吳)
(始築石頭城○鼂錯為内史門東出不便更鑿一門南/出南出者太上皇廟堧垣也○司馬謂晉之故祠○獨)
(龍山/名)森疎五願木蹇淺一人泉梲杖窮諸嶺籃輿罷半
天朱門園綠水碧瓦第青煙墨客真能賦留詩野竹娟
(輿地志鍾山少林木宋諸州刺史罷還者栽松三十株/下至郡守各有差山之最髙峯北有五願樹乃柞木也)
(○建康志一人泉在蔣山北髙峯絶頂僅容一勺挹之/不竭○傳燈錄云江南相馮延已與數僧游鍾山至一)
(人泉問一人泉許多人争得對曰不教欠少延已不肯/乃别云誰人欠少法眼别云誰是不足者○棁杖見示)
(安大師注○杜詩名園依綠水野竹上青霄○公此聨/句法甚新必有所本東方朔諫廣上林斥而營之垣而)
(囿之○揚雄傳雄上長楊賦因筆墨之成文/章故藉翰林以為主人子墨為客卿以風)
　　　送鄆州知府宋諫議(名庠字公序景文之兄諡/元憲寶元中以右諫議大)
　　　　(夫㕘知政事出知揚州徙鄆州為相再判鄆/州此言諫議則是作參時也言行錄元憲初)
　　　　(執政遇事輒分别是非可否用是/斥退及再登用遂浮沈偷安云)
盛世千齡合宗工四海瞻天心初籲俊雲翼首離潛(仁/宗)
(初即位詔禮部貢舉公序兄弟同試禮部祁初為第一/章獻太后曰弟可先兄乎乃以庠為第一而祁為第十)
(初除大理評事同判襄州○籲俊出尚書○易乾/九二見龍在田王輔嗣注云出?離隠故曰見龍)徳望
完圭角儀形壯陛㢘徐鳴蒼玉佩盡校碧牙籖(韓文石/鼎聨句)
(磨礱去圭角○陛㢘見讀鎮南邸報注○蔡邕釋誨曰/當其無事也則舒紳緩佩鳴玉以步綽有餘裕○玉藻)
(大夫佩水蒼玉而純組綬注玉有水蒼者眎其文色所/似○公序嘗為直史館修起居注○唐六典四庫書共)
(十二萬五千九百六十巻其經庫書緑鈿白牙軸黄帶/紅牙籖史庫書白鈿青牙軸縹帶緑牙籖子庫書雕紫)
(檀軸紫帶碧牙籖集庫書緑/牙軸朱帶白牙籖以别之)綸掖清光注鑾坡茂渥霑
文明誠得主政瘼尚煩砭(景祐元年公序擢知制誥五/年召入翰林為學士綸掖謂)
(西掖縯綸之地猶言綸闈綸閣之類唐制駕在大内則/於明福門内置學士院駕在興慶宫則於金明門内置)
(學士院徳宗時移院於金/鑾殿之坡上故世號鑾坡)右府㕘機務東塗賛景炎廟
謨資石畫兵畧倚珠鈐坐鎮均勞逸齋居養智恬謳謠
喧井邑恵化洽(一作/穆)蒼黔(右府謂樞府㕘機務者謂㕘/機宻之務也○東京賦乃羡)
(公侯卿士登自東除五臣作塗塗階也典引揚洪輝奮/景炎注曰景明炎盛也○前漢匈奴傳奇譎之士石畫)
(之臣甚衆○珠鈐猶玉鈐謂兵/書也此聨言在中書及樞府時)遇律朝章舊疏恩物議
僉通班三殿䆳徙部十城兼(禮記王制有功徳于民者/加地進律注律法也○寶)
(元初或誣公與鄭戩等為朋黨遂罷政居外○庠先忤/夷簡以本官知揚州旋加資政殿學士改知鄆州兼京)
(西安/撫使)申甫周之翰龜䝉魯所詹地靈奎宿照野沃汶河
漸(詩小雅崧髙維申及甫維周之翰箋云申申伯甫甫/侯也魯頌閟宫泰山巖巖魯邦所詹奄有龜䝉遂荒)
(大東注詹望也龜山也䝉山也○地志云鄆地連鄒魯/境分青齊資學通儒無絶今古○寰宇記兖鄆皆禹貢)
(兖州之域星分皆屬奎婁汶河出於兖州乾封縣述征/記曰泰山郡水皆名曰汶今凡五汶有北汶瀛汶牟汶)
(柴汶浯汶源别而流/同其流亦經鄆州)首路龍旗盛提封虎節嚴賜衣纒
錦(一作/紫)艾衛甲綴朱綅(韓信傳北首燕路注首趣向也/音式救切又商頌𤣥鳥龍旂十)
(乗大糦是承魯頌閟宫龍旂承祀六轡耳耳箋云交龍/為旗也十乗者二王之後八州之大國晉書輿服志公)
(旂八旒侯七旒卿五旒皆畫降龍又前漢刑法志提封/萬井李竒曰提舉也舉四封之内也又周禮地官掌節)
(凡邦國之使節山國用虎注云山多虎以金為節鑄象焉/漢銅虎符亦其遺制也○後漢張奐遺命曰吾前後仕)
(進十腰銀艾注銀印緑綬也以艾草染之故曰艾也又/獲嘉侯馮石安帝寵之賜紫艾綬注云艾即盩緑色也)
(其色似艾○魯頌閟宫貝胄朱綅注貝胄貝/飾也朱綅以朱綅綴之説文云綫也息㢘反)海谷移文
省谿堂燕豆添班春回紺幰問俗巻彤襜(鄆本齊地實/表東海故云)
(海谷○鄆州有溪堂退之為馬總作谿堂詩○前漢宣/帝五鳯中分遣使者巡問風俗紺幰彤䄡皆諸侯之制)
(又後漢輿服志注云舊典傳車驂駕垂赤帷裳惟郭賀/為冀州勅去䄡帷使百姓見其容服以章有徳又賈琮)
(為冀州刺史傳車垂赤帷裳琮升車褰帷曰刺史當逺/視廣聽糾察善惡何反自掩塞乎儀制今曰諸車一品)
(青油纁道幰朱裏朱絲絡網三品以上青道幰朱裏五/品以上青幰碧裏六品以下皆不得用幰通俗文曰張)
(布曰/幰)舟楫商巖命熊羆渭水占治裝行入覲金鼎重調
鹽(渭水太公事○曹參傳聞蕭何薨促舍人治裝曰吾/且入相矣又詩韓奕以其介圭入覲于王○書説命)
(若作和羮爾為鹽梅○元憲慶厯八年為樞宻使皇祐/元年拜兵部侍郎同中書門下平章事集賢殿大學士)
(三年御史論公在政府無所建明罷為刑部尚書觀文/殿大學士知河南府徙許州○嘉祐三年復入拜樞宻)
(使封莒國公數求去位乃以河南二城節度使同平章也/事判鄭州又徙相州公先貳政後入相真所謂重調鹽)
　　　見逺亭上王郎中(此詩元有十韻舊本却作/絶句刋今得全篇足之)
髙亭豁可望朝暮對谿山野色軒楹外霞光几席間樹
侵蒼靄没鳥背夕陽還草帶平沙濶煙籠别戍閒(項斯/詩逢)
(人鳥背飛唐詩髙閣/臨江上重陽古戍閒)圃畦花氣合田徑燒痕斑樵笛唫
晴塢漁帆出暝灣(張祜詩山晴花氣逺○/劉長卿詩春入燒痕青)登臨及芳節
宴喜發朱顔夾砌陳旌旝褰簾進佩環(漢淮陽王傳今/大王結以朱顔)
(○詩魯侯宴喜○杜牧/詩絳帷環佩列神仙)觀風南國最應宿紫宸班康樂
詩名舊蕪音詎可攀(後漢顯宗紀郎官上/應列宿出宰百里)
　
　
　
　
　
　
　
　王荆公詩注巻二十五
欽定四庫全書
　王荆公詩注巻二十六
　　　　　　　　　　　　　宋　李壁　撰
　　律詩
　　　嵗晚懐古
先生嵗晩事田園魯叟遺書廢討論問訊桑麻憐巳長
按行松菊喜猶存農人調笑追尋壑稚子歡呼出候門
遙謝載醪祛惑者吾今欲辯已忘言(時方作二經義○/此篇全用淵明事)
　　　段約之園亭
愛公池館得忘機初日留連至落暉菱暖紫鱗跳復没
栁隂黄鳥囀還飛徑無凡草唯生竹盤有嘉蔬不采薇
勝事閬州雖或有終非吾土豈如歸(曲禮稻曰嘉蔬言/有粟而不必效伯)
(夷也○杜詩閬州勝事可腸斷閬州城南天下稀/○王仲宣賦雖信美而非吾土兮曽不足以少留)
　　　段氏園亭
欹眠隨水轉東垣一㸃炊煙映水昏漫漫芙蕖難覔路
翛翛楊栁獨知門青山呈露新如染白鳥嬉游静不煩
朱雀航邊今有此可能搖蕩武陵源(晉咸康三年更作/朱雀門新立朱雀)
(浮航在縣城東南四里對朱/雀門南渡淮水亦名雀橋)
　　　回撓
柴荆散策静涼飇隠几扁舟白下潮紫磨月輪升靄靄
帝青雲幕巻寥寥數家雞犬如相識一塢山林特見招
尚憶木𤓰園最好興殘中路且回橈(白下門見題半山/寺壁注○孔融論)
(金之優者名紫磨猶人之有聖也南史曰南海扶南國/王諸農死子陽邁立陽邁初在孕其母夢生兒有人以)
(金蓆藉之其色光麗夷人謂金之精者為陽邁中國云/紫磨者因以為名宋永初二年遣使貢獻以陽邁為林)
(邑王某國王女白其父願以水上泡為頭華鬘王告不/可令匠取泡女見隨手破壊又曰水泡虚偽不可乆停)
(願王為我作紫磨金鬘崔豹古/今注月重輪○帝青見古意注)
　　　酴醿金沙二花合發
相扶照水弄春柔發似矜夸斂似羞碧合晚雲霞上起
紅争朝日雪邊流(言紅白/合也)我無丹白知如夢人有朱鉛
見即愁疑此冶容詩所忌故將樛木比綢繆(真誥第三/巻夫真者)
(都無情欲之感男女之想也若丹白存於胷中則真感/不應真靈不降矣故知真道不可對求要言不可偶聽)
(也詩意言丹白不存於中故眎花如夢也○言婦人之/艷飾者見花而愁自以不及也○樛木之詩取木枝下)
(垂之故故葛也藟也得纍而附之以比后妃不忌衆妾/使得進御而下皆悦附也冶容正指酴醿金沙言二花)
(競發盛其容飾若争妍者詩人所忌在此而猶/愛其綢繆不相嫉故以樛木終之美反正也)
　　　輒次公闢韻書公戲語申之以祝助發一笑(公/闢)
　　　　(名師孟公集有荅公闢書正及此詩今附於/此○某啟比承故人逺屈殊以不獲從容為)
　　　　(恨更煩專使貺以好音豈勝感悵隂晴不常/寒暄屢變尤喜跋涉動止安豫平字韻詩不)
　　　　(敢違指聊供一笑集古句亦勉副來喻不足/傳示也尚此阻濶惓惓可知千萬自愛以副)
　　　　(情禱也/不宣)
故人辭祿未忘情語我猶能作扞城身自不遭如貢薛
兒應堪教比韋平老羆豈得長髙卧雛鳯仍聞已間生
把酒祝公公莫拒緇衣心為好賢傾(薛廣徳貢禹皆為/御史大夫列三公)
(廣徳晚嵗甫遂懸車之請禹求退不能竟卒於位今云/不遭似言公闢之身不如貢薛之遭遇也○平當傳漢)
(興惟韋平父子至宰相謂韋賢𤣥成平當晏也○王羆/守洛陽魏將侵之羆曰老羆當道卧貘子安得過此言)
(公闢之賢可令守邊不當令閒○焦贛易林鳯生五雛/長于南郭龎統傳此間自有伏龍鳯雛○詩引緇衣及)
(韋平雛鳯事似并及其子然公/闢之後無聞傳亦不著子某某)
　　　次韻致逺木人洲二首(建康志迷子洲在城西/南四十里周圍三十里)
迷子山前漲一洲木人圖志失編收年多但有栁生肘
地僻獨無茅葢頭河側鮑焦乾尚立江邊屈子槁將投
未妨他日稱居士能使君疑福可求(栁生肘見東皋注/○傳燈錄溈山問)
(衆還識遮阿師子也無謂徳山宣鑒也衆曰不識溈曰/是伊將來有把茅葢頭罵佛罵祖去○鮑焦周之介士)
(也衣弊膚見潔畚將蔬子貢遇之曰吾子何以至此也/焦曰天下之遺徳教者衆矣吾何以不至於此也子貢)
(曰吾聞之非其世者不生其利汚其君者不踐其土今/吾子汚其君而踐其土非其世而將其蔬此誰之有哉)
(鮑焦曰嗚呼賢者重進而輕退㢘者易醜而輕死乃棄/其蔬而立槁死於洛水之上事見新序○莊子盜跖篇)
(鮑子立乾申子不自理㢘之害也○屈原至於江濵形/容枯槁乃作懐沙之賦遂自投汨羅而死立與投皆本)
(出處用字工且嚴如此○韓詩偶然題作木居士便有鼇/無窮祈福人余見湖南一知舊云木居士在耒陽縣北)
(口寺元豐間縣令禱雨弗應析/而薪之今所存乃後人更為者)
　　　其二
杌爾何年客此洲飄流誰棄止誰收無心使口肝使目
有幹作身根作頭暴露神靈難寄託禱祠村落幾依投
紛紛剪紙真虛負立槁安知富可求(孟嘗君將入秦蘇/秦謂之曰臣過淄)
(水有土偶人與木偶人相語土偶謂木偶曰子東國之/桃梗也刻削子以為人降雨下淄水至流子而去則子)
(漂漂者未知所止息也○列子偃師事王試廢其心則/口不能言廢其肝則目不能視○韓詩根為頭面幹為)
(身○鬼神必依深柏茂樹今木既槁故云難寄託○韓/詩外傳曰鮑焦棄其蔬而立槁於洛水之上君子曰㢘)
(夫剛/哉)
　　　次韻酬龔深甫二首(據國史深甫名原處州人/嘉祐八年進士哲廟時徽)
　　　　(廟初嘗為兵部工部侍郎給事中原學於王/安石安石改學校法引原以自助原亦為盡)
　　　　(力元祐初司馬光召原與語詆王氏原反覆/辯論終不為變光曰王氏氣習尚爾耶據此)
　　　　(可見原不隨時觀望背其師法又原在紹興/元符間時有正論言徽廟當為哲宗服三年)
　　　　(喪坐此斥後又坐/與陳瓘善得罪)
恩容衰老䕶松楸復得一龔隨我游講肆劇談兼祖謝
舞雩髙蹈異求由(陶詩周生述孔業祖謝響然臻馬隊/非講肆校書亦已厪祖企謝景夷也)
北尋五柞故未憗東挽三楊仍有樛陟巘降原從此始
但無瑤玉與君舟(漢有五柞宫在盩厔初疑公何忽用/此後按輿地志鍾山少林最髙峯北)
(有五願樹乃柞木也然後知公詩所稱北尋蓋謂此○/文公十二年秦行人夜戒晉師曰兩君之士皆未憗也)
(注憗缺也○李白驛庭三楊樹正當白下門白下竊近/鍾山○詩公劉陟則在巘復降在原何以舟之惟玉及)
(瑤鞞琫容刀注舟/帶也謂佩刀之類)
　　　其二
握手東崗雪滿篸後期惆悵老吾蠶芳晨一笑真難值
暮齒相思豈乆堪他日杜詩傳渭北幾時周宅對漳南
百年邂逅能多少且可勤來共草菴(杜詩渭北春天樹/○宋劉繪張融周)
(顒一時勝士居皆連牆故朝野為之語曰三人共宅夾/清漳張南周北劉中央以渭北對漳南所謂無一字無)
(來/處)
　　　次韻葉致逺
知君聊占水中洲去即東浮逐聖丘憂國無時須問舍
得坻有興即乗流由來要路當先據誰謂窮鄉可乆留
他日五湖尋范蠡想能重此駐前騶(韓詩聨句懐糈愧/賢屈乗桴追聖丘)
(○憂國問舍見續蜀志○賈生賦乗流則逝兮得坻則/止注木之浮水行止隨流○選詩何不策髙足先據要)
(路津○梁制尚書令僕中丞各給威儀十人其六人武/冠絳韝即所謂騶也此詩一本作生涯聊占水中州豈)
(即乗桴逐聖丘身與鳬飛乃鴈集心能茅靡亦波流由/來杞梓當先伐誰謂菰蒲可乆留乗興吾廬知未厭故)
(移修竹/擬延騶)
　　　次韻酬朱昌叔五首
㸃也自殊由與求既成春服更何憂拙於人合且天合
静與道謀非食謀未愛京師傳谷口但知鄉里勝壺頭
嗟予老矣無一事復得此君相與游(莊子堯為天之合/舜為人之合○韓)
(集合於天而乖於人何害況又時有兼得者耶○揚子/谷口鄭子真耕於巖石之下名震於京師○馬援云吾)
(從弟少游嘗言士生一世云云鄉里稱善人斯可矣此/以鄉里對京師本此壺頭見本傳山名在辰州沅陵東)
　　　其二
去年音問隔淮州百謫難知亦我憂前日杯盤共江渚
一歡相屬豈人謀山蟠直瀆輸淮口水抱長干轉石頭
乗興舟輿無不可春風從此與公游(陳遵傳故事有百/適者斥注適讀曰)
(謫○前四句名蹉對格○孫盛晉陽秋云秦淮是始皇/所鑿王尊令郭璞筮即此淮也又稱未至方山有直瀆)
(行三十餘里以地論之淮發源詰曲不類人功則始皇/所掘即此瀆也○丹陽記建康有淮源出華山流入江)
(在丹陽姑孰之界西北流經建康秣陵二縣之間縈紆/京邑之内至于石頭入江綿亘三百許里長干秣陵縣)
(東里巷名有大長干小/長干東長干皆地名)
　　　其三
烏榜登臨興未休共言何許更消憂聨裾蕭寺尋真覺
方駕孫陵弔仲謀語罷每開歡笑口詩來仍掉苦吟頭
已知軒冕真吾累且可追隨馬少游(上林賦榜人歌聲/流喝注榜人船長)
(也榜音謗又方孟反○梁武帝造寺令蕭子雲飛白大/書一蕭字又大中祥符四年詔於龍圖閣取舒州所獲)
(誌公石以示輔臣乃加諡誌公真覺遣知制誥陳堯咨/詣蔣山致告後又謚道林真覺令公私無得斥誌公名)
(○左太沖魏都賦方駕比輪○按吳大帝陵在蔣山南/八里丹陽記蔣陵因為名輿地志臺當孫陵曲折之旁)
(故曰蔣陵亭亦名孫陵亭/少游見和王勝之借馬注)
　　　其四
白下門東春水流相看一噱散千憂穿梅入栁曽莫逆
度嶺緣岡初不謀世事但知吹劒首官身難即問刀頭
長臨鍜竈真自苦有興復來從我游(噱笑也嵇康琴賦/嗢噱終日○杜詩)
(一酌散千憂○莊子則陽篇恵子曰夫吹管也猶有嗃/也吹劒首者吷而巳矣堯舜人之所譽也道堯舜於戴)
(晉人之前譬猶一吷也○古樂府藁砧今何在山上更/安山何當大刀頭破鏡飛上天注刀頭有環問何時還)
(○嵇康傳性絶巧而好鍜宅中有一栁樹/甚茂乃激水圜之毎夏月居其下以鍜)
　　　其五
樂世閒身豈易求巖居川觀更何憂放懐自遂如初服
買宅相招亦本謀名譽子真矜谷口事功新息困壺頭
知君於此皆無累長約追隨壙埌游(蔡澤説范雎君何/不以此時歸相印)
(讓賢者而授之退而巖居川觀必有伯夷之㢘○屈平/離騷進不入以離尤兮退將復脩吾初服○馬援封新)
(息侯○莊子予方將與造物者為人厭則又乗夫莽眇/之鳥以出六極之外而游無何之鄉以處壙埌之野崔)
(注云猶/曠蕩也)
　　　次韻送程給事知越州
旌節(一作/千騎)東方占上頭如何誤到北山游清明若覩蘭
亭月暖熱因忘蕙帳秋投老更(一作/始)知歡可惜通宵先
(一作/豫)以别為憂歸來若(一作西/歸定)有詩千首想肯重來賁
一丘(公闢熈寧十年五月守越○樂府東方千餘騎夫/壻居上頭○元微之苦樂相倚曲猶得半年相煖)
(熱○樂天對酒詩賴有詩仙能煖熱○本傳稱/公闢喜為詩千首非徒説○易賁卦賁于丘園)
　　　次韻酬徐仲元
投老逍遙屺與堂天刑真已脱桁楊(有紀與堂注紀一/作屺○莊子無趾)
(曰天刑之安可解/桁楊見遊土山注)縁源静翳魚無淰渡谷深追鳥有䲳
(魚淰見秋夜泛舟注○/甘泉賦魚頡而鳥䲳)毎苦交游尋五栁最嫌尸祝擾
庚桑相看不厭唯夫子風味真如顧建康(歸去來辭請/息交以絶游)
(○莊子庚桑楚畏壘之人言曰子胡不相與尸而祝之/社而稷之乎○石林詩話云嘗有人面稱公喜五栁庚)
(桑之句以為的對公笑曰君但知栁對桑為的然庚亦/是數葢以十干數之○顧憲之為建康令甚得人和故)
(都下飲酒醇㫖輒號為/顧建康謂其清且美)
　　　送許覺之奉使東川
三秋不見每惓惓握手山林復悵然後㑹敢期黄耇日
相看且度白雞年畏途石棧王尊馭榮路金門祖逖鞭
一代官儀新藻拂得瞻宸宇(一作/扆)想留連(白雞見遊土/山注謂酉年)
(也○行葦詩黄耇台背以引以翼師丹傳為國黄耇注/稱黄謂白髮落而生黄耇老人色不浄如垢也據此則)
(黄耇是二誼○王尊馭見送復之赴成都注○晉書劉/琨傳常恐祖生先吾著鞭元豐三年初改官制至五年)
(始行之公時奉祠家居故云握手山/林○唐徳宗賜馬遂宸扆台衡二銘)
　　　次韻覺之
乆知乗𫝊入西州雞黍從容本不謀户外驚塵尺書至
眼中白浪片帆收山林病骨煩三顧湖海離腸欲萬周
尚有光華賁岑寂篋中佳句得長留(漢髙帝紀乗傳詣/雒陽師古曰傳者)
(若今之驛馬○西州門見遊土山注○三顧借用草廬/事韓詩别腸車輪轉一日一萬周○杜詩詩巻長留天)
(地間元次山編時/人好詩名篋中集)
　　　送程公闢得謝還姑蘇(公闢吳郡人/姑蘇即吳郡)
東歸行路歎賢哉碧落新除寵上才白傅林塘傳畫去
吳王花草入詩來唱酬自有微之在談笑應容逸少陪
除此兩翁相見外不知三徑為誰開(二疏之歸道路觀/者皆曰賢哉二大)
(夫或太息為之泣下○公闢自知青州告老以正議大/夫致仕時元豐四年公在金陵正議視六曹侍郎故用)
(碧落字○葛洪神仙沈羲傳忽有白鹿青龍車羽衣持/節以青玉界丹版拜羲為碧落侍郎○樂天嘗守蘇吳)
(王闔閭築吳城郡都之今蘇州城是也○李白詩吳時/花草埋幽逕○按舊本公自注云少保元絳謝事居姑)
(蘇又王中甫善歌詞與相唱酬燕集中甫王/介也逸少微之皆取古人以比今之同姓者)
　　　送項判官
斷蘆洲渚落楓橋渡口沙長過午潮山鳥自鳴泥滑滑
行人相對馬蕭蕭(泥滑滑竹雞也/亦名雞頭鶻)十年長自青衿識千
里來非白璧招握手祝君能強飯華簪常得從雞翹(記/十)
(年以長則兄事之○史記虞卿賜白璧一雙○漢書衛/皇后傳平陽主拊子夫背曰行矣強飯勉之○李義山)
(詩内苑只知含鳯髓屬車無復插雞翹○後漢輿服志/曰皮軒鸞旗皆大夫載鸞旗者編羽髦列繫幢旁民或)
(謂之雞翹/車非也)
　　　次韻張徳甫奉議(張奉議必從公/談禪學佛者)
知君非我載醪人終日相隨免汙茵賞盡髙山見流水
唱殘白雪值陽春中分香積如來鉢對現毗耶長者身
誰拂定林幽處壁與君圖冩繼吾真(陶詩時賴好事人/載醪祛所惑○汚)
(丞相車茵丙吉傳公自用丞相事○列子伯牙善鼓琴/鍾子期善聽伯牙鼓琴志在登髙山鍾子期曰善哉峩)
(峩兮若泰山志在流水鍾子期曰善哉洋洋兮若江河/陽春白雪見前注言微言妙誼蟬聨不絶○香積見懐)
(古注○維摩經爾時毗耶離大城中有長者名維摩詰/已曽供養無量諸佛深植善根得無忍難為白衣奉持)
(沙門清浄行雖處居家不著三界若在長者長者中尊/若在居士居士中尊其以方便現身有疾以其疾故國)
(王大臣長者居士婆羅門等及諸王子并餘官屬/無數千人皆往問疾維摩詰因以身疾廣為説法)
　　　北山三詠
　　　　寶公塔(寶公名寶誌南史有傳按建康志塔/在蔣山梁武帝天監十三年以定林)
　　　　　(寺前岡獨龍阜葬誌公永定公主以湯沐/之資造浮圖五級於其上十四年即塔前)
　　　　　(建開善寺今寺乃其地/也紹興間賜塔名感順)
道林真骨葬青霄窣堵千秋未寂寥寶勢旁連大江起
尊形獨受衆山朝雲泉别寺分三徑香火幽人秪一瓢
我亦鷲峯同聽法嵗時歌唄豈辭遙(道林見酬朱昌叔/五首注○杜詩赤)
(霄有真骨○誌公天監十三年謂人曰菩薩將去矣未/及旬日無疾而終屍骸香軟形貌熈悦臨亡然一燭以)
(付後閤舍人吳慶慶即啟聞梁武歎曰大師不復留矣/燭者將以後事屬我乎因厚加殯送葬于鍾山獨龍之)
(阜仍於墓所立開善寺敕陸倕製銘於塜内王筠勒碑/文寺門傳其遺像處處存焉○王逸魯靈光殿賦據坤)
(靈之寶勢張銑注云寶奇也言授地靈之竒勢○杜子/美望岳詩西岳崚嶒竦處尊諸峯羅列似兒孫○佛坐)
(禪於耆闍崛山波旬化作鵰鷲住崛前以恐阿難鳥跡/今猶在故名鵰鷲崛山宣宗曰裴休真儒者然嗜浮圖)
(法居常不御酒肉講事其説演繹/附著㑹數萬言習歌唄以為樂)
　　　　覺海方丈
往來城府住山林諸法翛然但一音不與物違真道廣
每隨縁起自禪深舌根已浄誰能壊足迹如空我得尋
嵗晚北牎聊寄傲蒲萄零落半床隂(寶積經佛以一音/演説法華嚴經佛)
(以一音演説衆生隨類各得解○道明禪師謂洞山多/學佛法廣作利益洞山云多學佛法即不問如何是廣)
(作利益師云一物莫違即是○祖師言六根涉境心不/隨緣名定詩意若反是其實則謂隨緣應之初不染著)
(始為至也○法華經皆得深妙禪定○法華經是人舌/根浄終不受惡味○華嚴第二地法門菩薩得無量神)
(通力能動天地以一身為多身多身為一身或隠或顯/石壁山嶂所往無礙猶如虛空於虚空中跏趺而去同)
(於飛鳥天地如水履水如地○洪州雙嶺𤣥真禪師初/問道吾無神通菩薩為什麽足迹難尋道吾曰同道者)
(方知師曰和尚還知否曰不知/師曰何故不知曰去不識我語)
　　　　道光泉(建康志道光泉在蔣山之西梁靈曜/寺之前熈寧八年僧道光披榛莽得)
　　　　　(之其深五尺穴竹引注寺中由嶺至寺凡/三百步有舒王手植二松於其傍其後道)
　　　　　(光又得二泉合為一派主寺者作屋覆其/上名曰蒙泉以此泉得之道光故名道光)
　　　　　(泉王平/甫作記)
籜龍將雨遶山行注逺投深静有聲雲涌浴槽朝自暖
虹垂齋鑊午還晴銅缾各滿幽人意玉甃因髙正士名
神力可嗟妨智巧桔槔零落便苔生(首句謂以竹為筒/而引泉○禪寺浴)
(槽引水如流杯池也雲涌言水熱其氣蒸上如雲○虹/垂言水㵼入鑊之勢虹見則雨此言其似故云晴○唯)
(識論云梵語菩提薩埵唐言好略此云菩薩/謂節去二字亦云開士真童儒童真人正士)
　
　
　
　
　
　
　
　
　
　
　
　
　
　王荆公詩注巻二十六
欽定四庫全書
　王荆公詩注巻二十七
　　　　　　　　　　　　　宋　李壁　撰
　　律詩
　　　登寳公塔
倦童疲馬放松門自把長笻倚石根江月轉空為白晝
嶺雲分暝與黄昏鼠摇岑寂聲隨起鵶矯荒寒影對翻
當此不知誰主客道人忘我我忘言(王建白紵歌囘晝/為宵亦不寐此則)
(反言之音節類公此句○盧綸詩鬬鼠摇松影○杜詩/鴈矯銜蘆内○司馬徳操過龐徳公事見題望雲亭注)
　　　重登寳公塔二首
空見方墳涌半霄難將生死問參寥應身東返知何國
瑞像西歸自本朝遺寺有門非輦路故池無鉢但僧瓢
獨龍下視皆陳迹追數齊梁亦未遥(方墳謂方塔方塔/亞於圓塔○寰宇)
(志鄭州陘山上有子産墓累石為方墳○莊子南伯子/葵問乎女偊曰子之年長矣而色若孺子何也曰吾聞)
(道矣南伯子葵曰子獨惡乎聞之曰於謳聞之𤣥冥𤣥/冥聞之參寥參寥聞之疑始○建康實録開善寺有誌)
(公履疑誌之没亦如達摩還西竺也○髙僧傳㑹稽臨/海寺有大徳聞誌公在都下語言顛狂放縱自在僧云)
(必狐魅也願向都下覔獵犬逐之於是輕船入海趍浦/口欲西上忽大風起飄至一島中有五六僧並著真緋)
(袈裟僧云必欲向揚州即時便到今附書到鍾山寺西/行南頭第二房覔黄頭付之僧因閉目坐船風聲定開)
(眼巳奄至西岸入浦數十里至都徑往鍾山寺訪問都/無字黄頭者僧具說委曲報云西行南頭第二房乃病)
(風道人誌公常在都下樂處百日不一度來也問答之/間不覺誌公已在寺厨上索食寺僧試遣沙彌呼黄頭)
(誌公忽云阿誰喚我即逐沙彌來至僧處謂曰汝許將/獵狗捉我何為空來僧知是異人頂禮懴悔授書與之)
(誌公云方丈道人喚我不久亦當自還於是屈指云某/月某日去便不復與此僧語但記某月日至天監十三)
(年冬於臺後堂謂人云菩薩將去未及旬日無疾而終/○唐麟徳二年蘭州金水縣北三學山僧慧昱往制州)
(長沙寺畫瑞像七尊○建康續志載劉岑侍郎蔣山大/佛殿記云寳公舊像父老相傳以沉香為之國初取歸)
(京師狄咸詩云旃檀歸象魏宰堵卧煙霞蓋謂此○遺/寺即梁武所立開善寺又西都賦輦路經營漢武故事)
(建章長樂宫皆輦路相屬○建康志開善寺寳/公塔西二里有洗鉢池○獨龍見北山三詠注)
　　　其二
碧玉旋螺恍隔霄冠山仙冢亦寥寥空餘華構延風月
無復靈蹤落市朝帳座追嚴多獻寳供盤隨施有操瓢
他方出没還如此與物無(一作/何)心作邇遥(有僧撰觀音/賛碧玉螺文)
(旋宛轉紫金蓮掌畫分明○武帝改造阿育王塔出舊/塔下舍利及佛爪髪髪青紺色衆僧以手伸之隨手長)
(短放之則旋屈為蠡形案僧伽經云佛髪青而細猶藕/莖絲佛三昧經云我昔在宫沐頭以尺量髪長一丈二)
(尺放已右旋還成螺文○唐盧肇文巨鼇贔屭首冠蓬/山言山在項上如冠也○南史寳誌不知何許人有於)
(宋大始中見之出入鍾山往來都邑已五六十年齊宋/之夾稍顯靈跡被髪徒跣語黙不論或被錦袍飲㗖同)
(於凡俗以銅鏡剪刀鑷挂杖負之而趍或呼索酒殽或/累日不食豫言未兆織他心志一日中分身易所逺近)
(驚赴所居噂沓齊武憤其惑衆收付建康獄旦日咸見/游行市里既而檢校猶在獄中武帝乃迎入華林苑尤)
(深敬事○杜詩自從獻寳朝河宗○莊子此四子者無異/於磔犬流豕操瓢而乞者○楞嚴經靜無邊際動若邇)
(遥/)
　　　紙閣
聨屏蓋障一尋方南設鈎簾北置床側座對敷紅絮暖
仰牕分啓碧紗凉氊廬易以梅蒸壊錦幄終於草野妨
楚榖越藤真自稱毎糊因得減書囊(紅絮荆公女蔡氏/慈夀宫賜珠褥直)
(數十萬公今以紙為閣紅絮為籍珠褥必非所安也○/八尺為尋言閣之廣袤方一尋○師古曰穹廬旃帳也)
(○李嶠為相卧青絁帳帝嘆曰國相如是乖大國之體/賜御用綉羅帳嶠寢其中達曉不安覺體生疾遂自奏)
(曰臣少相人云不當華華故非分帝太息久之任意用/舊據嶠為相猶爾况於草野之人乎○蕭倣領南海多)
(榖紙敕諸子繕補殘書穀即楮也舒元輿有悲剡溪古/藤文越蓋指剡溪言○漢文帝集上書囊以為殿幃)
　　　雨花臺(臺在江寜縣城南三里據岡阜最髙處/俯瞰城闉舊傳梁武帝時有雲光法師)
　　　　(講經於此感天雨賜花/故以名焉事見建康志)
盤互長干有絶陘并包佳麗入江亭新霜浦溆綿綿白
薄晚林巒往往青南上欲窮牛渚怪北尋難忘草堂靈
箯輿却走垂楊陌已載寒雲一兩星(爾雅連山中斷絶/曰陘○韓詩舊山)
(窮絶陘音刑○杜牧之詩謝朓詩中佳麗地夫差傳裏/水犀軍○杜荀鶴金陵水亭詩曰江亭當廢國秋景倍)
(蕭騷按建康志有佳麗亭太守馬亮所建與風亭相近子/在折柳亭之東賞心亭之下詩或指此○杜詩舟人魚)
(入浦溆○牛渚怪然犀事○漢書貫髙箯輿前視泄公/箯音鞭形如今之食輿矣○公羊齊人歸公孫敖之䘮)
(脅我而歸之筍將而來也何休注筍者/竹箯一名編輿齊魯之北名之曰筍)
　　　北窗
病與衰期每强扶雞壅桔梗亦時須空花根蒂難尋摘
夢境煙塵費埽除耆域藥囊真妄有軒轅經匱或元無
北窗枕上春風暖謾讀毗耶數巻書(莊子藥也其實堇/也桔梗也雞壅也)
(豖苓也是時為常者也何可勝言注當其所須則亡賤/非其時則亡貴貴賤有時誰能常也○圓覺經譬彼病)
(目見空中花又空本無花病者妄執又如夢中人夢時/非無及至於醒了無所得○耆域經奈女端正七國王)
(爭唯萍莎王得之生者域手持針藥嚢生而善醫有小/兒賣薪得藥樹枝見人五臟有女子死域問曰因何曰)
(頭痛死以木視之見腦有蟲大小相生食腦髓盡死域/為開腦取蟲三葉覆之七日重活又温室浴經云奈女)
(之子名祇域善治衆病死者更生䘮車却還名聞四方/○漢藝文志黄帝有内外經黄帝即軒轅氏○毗耶即)
(維摩詰宋子京詩一榻北窗/思道友數行西竺悟勞生)
　　　小姑(歐公云江南有大小孤山在江水中嶷然/獨立而世俗轉孤為姑江側有一石磯謂)
　　　　(彭浪遂轉為彭郎磯云彭郎者小姑壻也余/嘗過小孤山廟像乃一婦人而勑額為聖母)
　　　　(豈止俚俗之繆哉據此言則假託/明矣公亦隨俚俗實之抑戲耶)
小姑未嫁與蘭支何恨流傳樂府詩初學水仙騎赤鯉
竟尋山鬼從文貍繽紛雲􁀙空棠檝綽約煙鬟獨桂旗
弄玉有祠終或往飛瓊無夢故難知(說文􁀙短衣也釋/名曰􁀙屬也衣裳)
(上下相連接徐廣輿服雜注曰今皇后謁廟服袿􁀙大/衣○南史南岳鄧先生隱居不仕魏夫人忽來臨降乗)
(雲而至從少嫗三十並著紫羅繡袿􁀙年皆可十七八/許○梁元帝詩沙棠作船桂作檝夜渡江南采蓮葉楚)
(詞辛夷車兮結桂旗○蕭史秦穆公時善吹簫能致白/鵠孔雀穆公女字弄玉好之公以妻焉遂教弄玉作鳳)
(鳴居數年鳳凰來止其屋為作鳳臺夫婦止其上一旦/皆隨鳳飛去於是秦人為作鳳女祠○廣記唐開成初)
(進士許瀍遊河中忽得重病不知人親友數人環坐守/之至三日蹷然而起取筆大書於壁曰曉入瑶臺露氣)
(清坐中唯有許飛瓊塵心未盡俗縁在十里下山空月/明書訖復寐及明日又驚起取筆改其第二句曰天風)
(飛下步虛聲書訖兀然如醉不復寐矣良久漸言曰昨/夢到瓊臺有女仙三百餘皆處大屋内云是許飛瓊遣)
(賦詩及成復令改曰不欲世間人知有我也既畢甚被/賞歎令諸仙皆和曰君終當至此且歸若有人導引者)
(遂得迥耳出逸史/飛瓊對弄玉竒甚)
　　　榮上人遽欲歸以詩留之
道人傳業自天台千里翛然赴感來梵行毗沙為外䕶
法筵靈曜得重開已能為我迃神足便可隨方長聖胎
肯顧北山如慧約與公西崦斸莓苔(華嚴經隨縁赴感/靡不周宣律師修)
(行精苦常夜行道臨堦墜落忽覺有人捧承其足宣顧/視之乃一少年也宣遽問弟子何人中夜在此少年曰)
(某非常人即毗沙門天王子那吒太子也以䕶法之故/擁衛和尚時已久矣○靈曜寺名梁武所建○續髙僧)
(傳僧智藏宿靈曜寺夜暫攝心宴寂見有金光照曜一/室洞明人問其故答曰此中竒妙未可得言○智論云)
(佛足行時去地四指而現印文不在空者人疑難親附/在地者恐與常人同傷物命故反迃其足使去地四指)
(○金光明經拾身品爾時世尊即現神足○智封禪師/初滯名相乃罷講遊行登武當山見秀禪師疑心頓釋)
(思養聖胎乃辭去居安峯山不下十年傳燈録馬祖一/日謂衆曰於心所生即名為色知色空故生即不生若)
(子此意乃可隨時著衣吃飯長養聖胎任運過時更有/何事道家亦有聖胎所謂内丹也○慧約即婁約法師)
　　　送陳和叔(公自序云嘉祐末和叔以集賢校理/判登聞鼔院同知太常禮院宅皮場)
　　　　(街有園數畝中壘二墩作槨墩袤丈北戸臨/溝畧彴通街旁作小屋毁輜車為蓋某以集)
　　　　(賢院為三司度支判官以知制誥糾察在京/刑獄同管勾三班院間度彴飯車蓋屋下隨)
　　　　(所有無坐卧甎上笑語常至夜如此三歲而/和叔遭太夫人憂未幾某亦䘮親以去時永)
　　　　(昭陵尚未復土也後與和叔皆䝉今上拔用/數㑹議語皆憂傷之餘責厚事叢無復故情)
　　　　(元豐元年某食觀使禄居鍾山南和叔經/略廣東道舊故悵然某作此詩以叙其事)
毁車為屋僅容身三嵗相要薄主人晝寓墩甎常至夜
冬㳂溝彴復尋春南陔不洎公歸里蒼墓垂成我䘮親
後㑹縱多無此樂山林投老一傷神(左氏荀吳毁車為/行○薄主人見酬)
(呉仲庶小園注○此詩有石本在臨川饒䝉家真迹墩/作槨○束廣㣲補南陔詩云嗷嗷林鳥受哺于子○嘉)
(祐八年三月辛未仁宗升遐四月乙亥命韓𤦺為山陵/使十月甲午永昭陵復土公以八月丁母吳氏憂故云)
(蒼墓垂成我䘮親也/蒼墓指舜葬蒼梧)
　　　招吕望之使君
潮溝直上(一作/東路)兩牛鳴十畝漣漪一草亭委質山林如
許國寄懐魚鳥欲忘形紛紛易變浮雲白落落誰鍾老
柏青尚有使君同好惡想隨秋水肯揚舲(潮溝見建康/實録孫權赤)
(烏四年開潮溝以引江潮自歸善寺門前東出至青溪/○唐西域記云夫數量之稱謂踰繕那踰繕那者自古)
(聖主一日軍行舊傳一踰繕那四十里矣印度國俗乃/三十里教所載唯十六里窮㣲之數分一踰繕那四十)
(里為八拘廬舍八拘廬舍者謂大牛鳴聲所極聞也兩/牛鳴里數又倍於一牛鳴矣○詩河水清且漣漪又杜)
(子美詩乾坤一草亭○左氏策名委質山濤傳委質事/人復何容易言一心於山林猶向日之許國誓無貳也)
(○杜詩天上浮雲似白/衣須臾忽變為蒼狗)
　　　公闢枉道見過獲聞新詩因叙歎仰
青丘神父能為政碧落仙翁好作詩舊事齊兒應共記
新篇楚老得先知(相如賦秋田乎青丘彷徨乎海外公/闢自越召入元豐三年出知青州踰)
(年告老年巳七十餘此自青州歸蘇日過公也又後漢/鮑昱傳鮑徳為南陽太守吏人愛恱號為神父○碧落)
(見送公闢得謝還姑蘇注○朱博傳觀齊兒欲以此為/俗耶○楚老公自指也又杜詩虎牙行楚老長嗟憶炎)
(瘴/)懐磚大峴如迎日供帳閶門憶去時若與鴟夷鬬百
草錦囊佳麗敵西施(後魏李延莊帝舅出刺青州帝謂/之曰懐甎之俗世號難治舅宜好)
(用心楊寛時在側不曉懐甎之義私問温子升升曰吾/聞至尊兄彭城王作青州其賔客至州者云齊土之民)
(風俗淺薄太守初入境百姓皆懐甎扣頭以美其來及/其代去還以甎擊之事見太平廣記四百九十三巻又)
(唐人送人解官赴闕詩吏辭如賀日民送似迎時○閶/門吳郡城門當言程赴官時也程姑蘇人○國史纂異)
(云晉謝靈運䰅美臨刑施於南海祇洹寺為維摩詰䰅/寺人寶惜初不虧損中宗安樂公主五日鬬百草欲廣)
(其物色令馳取之人恐為他人所得因剪弃其餘今遂/絶○夢得寄樂天詩蘇州刺史例能詩西掖吟來替左)
(司又云若共吳王鬬百草不如惟是欠西施/白答分無佳麗敵西施豈有文章替左司)
　　　全椒張公有詩在北山西菴僧者墁之悵然有
　　　感(全椒張公者名瓌字唐公祖洎參知政事/瓌學問該洽有文章姿長者然遇事輙言)
　　　　(數忤權貴屢出不悔恬於進取不磨勘遷官/者率常至十餘年其操行頗類公宜公所厚)
　　　　(也瓌終翰林侍讀學士按續建康志云白雲/菴在攝山天開岩下注云侍讀張公瓌嘗讀)
　　　　(書於此左丞王安禮為記紹聖間陳軒集金/陵詩有懐攝山十題曰白雲菴天開岩等處)
　　　　(而有號唐公岩者居其一岩或以唐公得/名也又疑北山即攝山西菴即白雲菴)
十年怊悵躡(當作/攝)山阡終欲持盃滴到泉東路角巾非
故約西州華屋漫修椽(攝山建康志云在城東北四十/五里江乗地記云村有攝山多)
(藥草可以攝生因以名之○韓詩上呼無時聞滴地淚/到泉○羊祜傳與從弟琇書既定邊事當角巾東路歸)
(故里○西州華屋羊曇事○杜/詩拾遺平昔居大屋尚脩椽)幽明永隔休炊黍真俗
相妨久絶絃遺墨每看疑邂逅復隨人事散如煙(謝承/後漢)
(書范式少遊太學與張劭為友劭字元伯春别京師暮/秋為期元伯九月十五日殺雞炊黍以待之母曰千里)
(何期之審元伯曰巨卿信士終不失期言未畢巨卿至○/范曄漢書式傳云元伯卒式夢元伯曰吾以某日葬子)
(未我忘豈能相及式即投其葬日馳往赴之未至䘮巳/發引將窆柩不肯前其母撫之曰元伯豈有望乎須臾)
(式至扣䘮曰行矣元伯死生異路永從此辭因執紼而/引乃進公此詩正用此朋友事○武帝與婁約法師傳)
(大士昭明太子論三諦法門真諦以明非有俗諦以明/非無真俗不二是聖諦第一義○鍾子期死伯牙為之)
(絶/絃)
　　　嶺雲
嶺雲合處小盤桓人得敷衾馬解鞍寒莢著天榆厯厯
淨華浮海桂團團交游渙散淵明喜吏卒蕭條叔夜寛
方丈老翁無一髪更知來不為皮冠(解鞍縱馬卧見李/廣傳○春秋運斗)
(樞曰玉衡星散為榆○古樂府天上何所有厯厯種白/榆白樂天詩君不見沉沉海㡳生珊瑚厯厯天上種白)
(榆韓詩楊花榆莢無才思○李白詩仙人垂兩足桂樹/作團團○交游事見歸去來詞○山濤將去選官舉嵇)
(康自代康乃與書絶交云有必不堪者七卧喜晚起而/當闗呼之一也抱琴行吟弋釣草野而吏卒守之不得)
(妄動二也○孟子/招虞人以皮冠)
　　　蓼蟲
蓼蟲事業無餘習芻狗文章不更陳隱几自憐吾䘮我
倨堂誰覺似非人難堪藏室稱中士秪合箕山作外臣
尚有少縁灰未死欲持新句惱比鄰(孔叢子蓼蟲賦季/夏既望憇於南藩)
(覩兹茂蓼結葩吐榮爰有蠕蟲厥狀似螟羣聚其間食/之以生於是悟物託事推況乎人幼長斯蓼莫或知辛)
(膏粱之子豈曰不云惟非徳非義不以為家安逸無心/如禽獸何逸必致驕驕必致亡注言是蟲浸辛而不以)
(為辛猶膏粱之子浸驕而不以為驕也○莊子天運篇/師金與顔淵曰夫芻狗之未陳也盛以篋衍巾以文繡)
(尸祝齋戒以將之及其已陳也行者踐其首脊蘇者取/而㸑之而已將復取而盛以篋衍巾以文繡游居寢卧)
(其下彼不得夢必且數眯焉今夫子亦取先王巳陳芻狗/取弟子游居寢卧其下○莊子南郭子綦隱几而坐仰)
(天而噓㗳焉似䘮其耦顔成子游曰何居乎形固可使/如槁木心固可使如死灰乎子綦曰今者吾䘮我子知)
(之乎○孔子見老聃新沐方將被髪而乾慹然似非人/○老子姓李氏名耳字伯陽諡曰聃周守藏室之史也)
(索隱曰周藏書之室謂之藏室○王制有上士中士下/士○外臣謂方外之臣也箕山上有許由冢○白樂天)
(詩堯被巢由作外臣○韓/安國傳死灰獨不復然乎)
　　　莫疑
莫疑禪伯未知禪莫笑仙翁不學仙靈骨肯傳黄蘖燼
真心自放赤松煙蓮花世界何闗汝楮葉工夫浪費年
露鶴聲中江月白一燈岑寂擁書眠(黄蘖唐髙僧赤松/子古仙人○觀音)
(經有佛世界純是蓮花○楮葉見前日石/上松注○柳詩鶴鳴楚山靜露白秋江曉)
　　　示俞秀老
繚繞山如涌翠波人家一半在煙蘿時豐笑語春聲早
地僻追尋野興多窣堵朱薨開北向招提素脊隱西阿
暮年要與君携手處處相煩作好歌(白詩年豐豈獨人/禽鳥聲亦樂○杜)
(詩鷗泛已春聲○豳風塞向墐户毛注云向北出牖也/○吳都賦開北户以向日劉逵曰日南之北户猶日北)
(之南户窣堵梵言/塔○招提寺别名)
　　　示江公佐外厨遺火
刀匕初無欲凊人如何竈鬼尚嫌嗔翛翛短褐方圍火
冉冉青煙已被宸邂逅焚巢連鳥雀倉黄濡幕愧比鄰
王陽幸有囊衣在報賞焦頭亦未貧(莊子人間世篇葉/公子髙曰吾食也)
(執粗而不臧㸑無欲凊之人注對火而不思涼明其所/饌儉薄也○說文字從其青寒也○禮冬温夏凊○刀)
(匕見放魚注○宣帝時隂子方者臘日晨炊而竈神形/見子方再拜受慶家有黄羊因以祀之注云雜五行書)
(曰竈神名禪字子郭衣黄衣夜被髪從竈中出知其名/呼之乃可除凶竈鬼即竈神子郭何姓○褐說文短衣)
(也墨子曰人不可衣短褐服不美身體從容不足觀也/○李白詩厨竈死青煙刀機生緑蘚○何晏景福殿賦)
(芸若充庭楓槐被宸○易旅上九鳥焚其巢○又城門/失火禍及池魚亦此類也○漢成帝河平元年泰山山)
(桑谷有䳒焚其巢男子孫通等聞山中羣鳥䳒鵲聲往/視見巢㸐盡隨地中有三䳒鷇燒死樹大四圍巢去地)
(五丈五尺○哀公三年司鐸火濟濡帷幕欎攸從之䝉/葺公屋○王陽名吉字子陽遷徙去處所載不過囊衣)
(不畜積餘財師古曰一囊之衣也有底曰囊無/底曰槖○霍光傳徐生事焦頭爛額為上客)
　　讀眉山集次韻雪詩五首(眉山謂/東坡)
若木昏昏末有鵶凍雷深閉阿香車摶雲忽散簁為屑
剪水如分綴作花擁箒尚憐南北巷持盃能喜兩三家
戲挼亂掬輸兒女羔袖龍鍾手獨义(淮南子若木在建/木西末有十日其)
(光照地注木端也又日中有踆烏若木日也鵶日中三/足鳥○退之詩金鴉忽騰翥六合俄清新○搜神記義)
(興人周永和出行值日暮路傍小屋中有女子留宿一/更後有喚阿香女應諾官喚汝推雷車女遂辭周云有)
(官事須去俄而大雷既明周異其處反尋惟見新冢○/退之詩宿雲寒不巻春雪隋如簁○陸暢雪詩天人寜)
(底巧剪水作花飛○王元寳迎賔事見和沖卿雪注○/馬援傳豈有知其無成义手從族乎○琴操卞和歌曰)
(空山欷歔涕龍鍾○/左氏余狐裘而羔袖)
　　　其二
神女青腰寳髻鵶獨藏雲氣委飛車夜光往往多聨璧
小白紛紛每散花珠網纚連拘翼座瑶池淼漫阿環家
銀為宫闕尋常見豈即諸天守夜叉(淮南子至秋三月/青女乃出降以霜)
(雪青女天神青腰玉女也主霜雪○李斯傳必秦所生/然後可則夜光之璧不飾朝廷鄒陽傳明月之珠夜光)
(之璧以暗投人○謝惠連雪賦云亦遇圓而成璧○華/嚴經有小白花山○天女散花事見維摩經○凡夫或)
(善或惡一念才起即五處遍現一帝釋珠網中也詳見/藏經又據增益阿舍經第六巻利養品第十二爾時釋)
(提桓因白須菩提言云何善業所抱患苦有增損乎今/此身痛為從何生身生邪意生乎爾時尊者須菩提語)
(釋提桓因言善哉拘翼法法自生法法自滅法法相動/法法自息猶如拘翼有毒藥復有害毒藥天帝釋此言)
(如是法法相亂法法自息法能生法黒法用白法治白/法用黒法治天帝釋貪欲病者用不淨治瞋恚病者用)
(慈心治愚癡病者用智慧治如是釋提桓因一切所有皆/歸於空無我無人無夀無命無士無夫無形無像無男)
(無女猶如釋提桓因風壊大樹枝葉彫落雷雹壊苗華/果初茂無水自萎天降時雨生苗得存如是天帝釋法)
(法相亂法法自定我本所患疼痛苦惱今日以除無復人/患苦據此則拘翼乃天帝釋即提桓也○阿環上元夫)
(名見古意注然公詩所用阿環字皆以為西王母○李/義山集有曼倩辭云十八年來墮世間瑶池歸夢碧桃)
(閒如何漢殿穿針夜又向窗中覷阿環此亦連用瑶池/阿環事○漢郊祀志蓬萊方丈瀛洲此三神山者在渤)
(海中其禽獸盡白而黄金銀為宫闕未至望之如雲及/到三神山反居水下○盧仝詩夜叉守門晝不開○顯)
(宗論云藥义夜叉梵語輕重不同此云暴惡或云勇健/亦鬼神之類然福徳殊勝或䕶衛諸天又金頂輪王經)
(云持經者得夜叉現謂曰我須得一/神守門隨意當用所求令我滿足)
　　　其三
惠施文字黒如鵶於此機緘漫五車皭若易緇終不染
紛然能幻本非花觀空白足寜知處疑有青腰豈作家
慧可忍寒真覺晚為誰將手少林义(五車見偶書注盧/仝詩忽來案上翻)
(墨汁塗抹詩書如老鴉○世說司馬大傳問謝車騎惠/子其書五車何以無一言入𤣥○屈原傳皭然於塵垢)
(之外○圓覺經譬如幻醫妄見空華又猶如空華從空/而有幻華雖滅空性不壊○韓詩外傳凡草木花多五)
(出雪花獨六出雪花曰霙○僧曇始闗中人晉孝武太/元未往遼東宣化後還闗中開導三輔足白於面雖涉)
(泥水未嘗沾湼咸稱白足和尚○雞跖集魏武帝時有/一僧足白名思始甚有神異號白足禪師○傳燈録僧)
(神光聞逹摩住少林乃往師事師嘗端坐面墻莫聞誨/飭光堅立不動遲明積雪過膝師憫而問之曰汝久立)
(雪中當求何事光悲涕云云師遂與易名/慧可語以法要叉手謂慧雪中叉手而立)
　　　其四
寄聲三足阿環鵶問訊青腰小駐車一一照肌寜有種
紛紛迷眼為誰花爭妍恐落江妃手耐冷疑連月姊家
長恨玉顔春不久書圖時展為君义(相如賦低徊隂山/翔以䊸曲兮吾乃)
(今日睹西王母暠然白首戴勝而穴處兮亦幸有三足/烏為之使注三足青烏也○李白詩白雪飛花亂人目)
(○雪入水而消故言恐落江妃手○郭璞江賦江妃含/嚬而􁖑眇○耐寒字見鼂錯傳○春秋感精符云人主)
(兄日姊月○米芾雪詩月姊封銀界龍君幻玉壺/唐薛媛寫真寄夫詩云恐君渾忘却時展畫圖看)
　　　其五
戲珠㣲縞女鬟鵶試咀流酥已(字/誤)頰車厯亂稍埋冰揉
粟消沉時㸃水圓花豈能舴艋真尋我且與蝸牛獨卧
家欲挑青腰還不敢直須詩膽付劉义(據南岳魏夫人/傳云夫人設王)
(子喬瓊蘇緑酒○僖公五年諺所謂輔車相依唇亡齒/寒者其虞虢之謂也注輔頰輔車牙車○退之詩飄颻)
(還自弄厯亂竟誰催○九辯雪霰紛揉○書藻火粉米/注粉若粟冰来若聚米孔穎達疏云粉之在粟其狀如)
(冰○杜詩水花笑白首○舴艋謂子猷訪戴安道○唐/人詩聴君總畫麒麟閣還我安眠舴艋舟○焦先所居)
(為蝸牛廬嘗袒卧雪中不移人以為死就視如故○五/詩四用青腰字劉义詩膽大於天○义遊退之門作冰)
(柱雪車二詩出/盧仝孟郊右)
　王荆公詩注巻二十七
欽定四庫全書
　王荆公詩注巻二十八
　　　　　　　　　　　　　宋　李壁　撰
　　律詩
　　　讀眉山集愛其雪詩能用韻復次韻一首
靚粧嚴飾曜金鵶比興難工漫百車水種所傳清有骨
天機能織皦非花嬋娟一色明千里綽約無心熟萬家
長此賞懐甘獨卧袁安交㦸豈須义(上林賦靚粧刻飾/○退之詩金鴉忽)
(騰翥六合俄清新謂白也○馮衍傳詞語百車○水種/未詳爾雅釋名雪綏也水下遇寒而凝綏綏然下也觀)
(此則雪本水為之○織女天孫也詩大東雖則七襄不/成報章注云織女有織名爾天機能織殆取此義○晉)
(天文志南斗六星一曰天機○謝莊月賦美人邁兮音/塵絶隔千里兮共明月又柔祗雪凝圓靈水鏡即千里)
(一色之意○莊子藐姑射之山有神人居焉肌膚若氷/雪綽約若處子又云其神凝使物不疵癘而年榖熟注)
(神人者即今聖人也○賈誼治安策長此安窮○汝南/先賢傳曰時大雪丈餘洛陽令出按行見人家皆除雪)
(出有乞食者至袁安門無行跡謂安巳死令人除雪入/户見安僵卧問何以不出安曰大雪人皆餓不宜千人)
(令以為賢舉為孝亷後為司徒○世說曰舊制三公領/兵入見皆交㦸义頸而前初曹公將討張繡入覲天子)
(時始復此制公/自是不敢朝見)
　　　八功徳水
雪山馬口出琉璃聞說諸天與䕶持此水遥連八功徳
供人真淨四威儀當時迦葉無塵染何事閿鄉有土思
道力起縁非一路但知瓢飲是生疑(奬法師西國傳云/阿那婆荅多池在)
(香山之南大雪山之北周八百里金銀琉璃飾其岸焉/大地菩薩以願力故化為龍王於中潛宅出清泠水屬)
(贍部洲是以池東面銀牛口流出殑伽河繞池一匝入/東南海池南面金象口流出信度河遶池一匝入西南)
(海池西面琉璃馬口出縛篘河入西北海○阿彌陁經/極樂國土有七寳池八功徳水充滿其中○長阿含起)
(世經云大海初廣八萬四千由旬有八功徳水○順正/理論注云一甘二冷三耎四輕五清凈六不臭七飲時)
(不損喉八飲巳不傷腹○又稱讃淨土經云水有八功/徳一澄清二清冷三甘美四輕軟五潤澤六安和七飲)
(時除飢渴八飲巳長養諸根四大増益種種勝喜多福/有情常樂受用○楞嚴經第七巻十方如來隨此呪心)
(能於十方事善知識四威儀中供養如意恒沙如來㑹/中推為大法王子○行住坐卧佛謂之四威儀○迦葉)
(觀於法塵念念生滅無實自性惟是空寂又云盡七染/分人以觀智一空塵法法塵既空妙法頓顯○閿鄉屬)
(河東安邑閿望雲切○唐書曰僧萬迥閿鄕人也詼諧/如狂發言屢中其兄戍邊五載母思之萬迥年幼請詣)
(兄所策竹馬去經旬而返白母曰兄還矣請辦餅更往/迎之數日持襆至母發襆乃戍子衣也尋而子至母大)
(驚○前漢西域傳公主年老有土思○長安講僧問五/祖云真性縁起其義云何祖黙然𤣥挺禪師侍立次乃)
(謂曰大徳正興一念問時是/真性中縁起僧言下大悟)
　　　寄題程公闢物華樓
千里名城楚上游江山多在物華樓遥知玉節臨樽俎
獨卧柴門隔獻醻想有新詩傳素壁怪無餘墨到滄洲
偶陪(一作/湡涪)南望重重緑章水還能向此流(史記項羽曰/古之帝者地)
(方千里必居上游○知玉一作瞻旌○此公闢為江西/轉運時故有玉節之語物華樓在其臺治○門隔一作)
(荆阻章水/即南江)
　　　酬俞秀老
灑掃東庵置一牀於君獨覺故情長有言未必輸摩詰
無法何曾泥飲光天壤此身知共弊江湖他日要相忘
猶貪半偈歸思索却恐提桓妄揣量(公集有答秀老書/歲盡當營理報寜)
(菴舍以佇游愒東菴即報寜○維摩經第八巻如是諸/菩薩各各說已問文殊師利何等是菩薩入不二法門)
(文殊曰如我意者於一切法無言無說無示無識無諸/問答是為入不二法門於是文殊問維摩詰我等各自)
(說已仁者當說何等是菩薩入不二法門時維摩詰黙/然無言文殊歎曰善哉善哉乃至無有文字語言是真)
(入不二法門詩意蓋謂有言不必便輸摩詰之一黙○/按伽葉為第一祖嘗於久逺刼中將金詣金師飾佛面)
(後生中天摩竭陀國婆羅門家名曰伽葉波此云飲法/光勝尊蓋以金色為號飲光付阿難偈云法法本來)
(無法無非法何於一法中有法有不法第二祖為阿難/○魯仲連傳是業與三王爭流而名與天壤相弊○莊)
(子魚相忘於江湖人相忘於道術○縁起經雪山童子/為半偈而捨身偈云諸法從縁生縁離法即滅我師大)
(沙門常作如是說○提桓即/帝釋也帝釋與佛地位自逺)
　　　次韻呉冲卿聴讀詩義感事韻(公自注云冲卿/詩云雪銷鳷鵲)
　　　　(御溝融燕見殊恩綴上公畫日乍驚三接寵/正風獲聴二南終解頤共仰天顔喜墻面才)
　　　　(容聖域通午漏漸長知禹惜侍臣何術補堯/聰時修撰經義所初進二南有㫖資政殿進)
　　　　(讀/)
周南麟趾聖人風未有騶虞繫召公雅頌兼陳為四始
笙歌合奏以三終討論詔使成書上休澣恩容著籍通
墻面豈能知奧義延陵聴賞自為聰(史記關雎為風始/鹿鳴為小雅始文)
(王為大雅始清廟為頌始○鄉飲酒問歌三終合樂三/終○儀禮燕禮篇升歌鹿鳴下管新宫笙入三成注新)
(宫小雅逸篇管之入三成謂三終也○漢律五日一沐/注漢律吏得五日一下言休息以洗沐著籍見送西京)
(簽判王著作注○延陵/謂冲卿用季札觀樂事)
　　　張侍郎示東府新居詩因而和酬二首(熙寜中/創建尚)
　　　　(書省於内城之西特為宏壯合屋三千一百/餘間團練使宋用臣董役初議建省有司具)
　　　　(圖數不用神宗自為圖授之既成臨幸詔輙/易一窗一户者坐違制之罪又建東西府以)
　　　　(居宰執與右掖門相對毎府四位俗號八位/初成術者言有天子氣神宗駕幸以厭之王)
　　　　(荆公謝入府第表親紆衡蓋周視庭/除及此詩曾留上主經過迹是也)
得賢方慕北山萊赤白中天二府開功謝蕭規慙漢第
恩從隗始詫燕臺曾留上主經過迹更費髙人賦詠才
自古落成須善頌掃除東閣待公來(韓詩策馬上橋朝/日出樓闕赤白正)
(崔嵬○詩南山有臺北山有萊箋云山之有草木以自/覆蓋成其髙大喻人君有賢臣以自尊顯○揚子淵騫)
(篇或問蕭曹曰蕭也規曹也隨又蕭何傳何買田地必/居窮僻處為家不治垣屋曰令後世賢師吾儉不賢毋)
(為勢家所奪又吳曾漫録荆公用蕭何事乃漢嘗賜蕭/何等北闕大第今二府成乃切題若以蕭何功第一則)
(次第之第非第宅之第也或又牽强云借第以對臺唐/人有此格此蓋不知漢嘗賜第事故作此語耳所恨未)
(知正出處○唐李郢奉陪裴相公重陽日遊安樂池亭/詩云絳霄輕靄翊三台嵇阮襟情管樂才蓮沼昔為王)
(儉府菊籬今作孟嘉臺寜知北闕元勲在却引東山舊/客來自笑吐茵還酩酊日斜空從絳衣迴郢於第五句)
(注云漢賜蕭何等北闕大第以郢猶能知之孰謂荆公/捨此而反舉第一之事為對耶况荆公上曾魯公詩云)
(且開京洛蕭何第未泛江湖范蠡船以此證之則非用/第一之第明矣○郭隗謂燕昭曰帝者與師處王者與)
(友處覇者與臣處亡國與役處王誠博選國中之賢而/朝其門天下之士聞王朝其賢臣必趨於燕矣昭王曰)
(將誰朝而可郭隗曰今王誠能致士先從隗始隗且見之/事况賢於隗者豈逺千里哉於是昭王為隗築宫而師)
(樂毅自魏往鄒衍自齊往劇辛自趙往○西清詩話云/熙寜初張掞以二府初成作詩賀荆公公和之以示陸)
(農師曰蕭規曹隨髙帝論功皆摭故寔而請從隗始初/無恩字荆公笑曰子善問也韓退之闢雞聨句感恩從)
(隗始若無據豈當對功字也○復齋漫録云前輩以荆/公詩燕臺為失蓋史記云為隗改築宫而師事之然太)
(白詩云何人為築黄金臺則承襲之誤其來久矣○左/昭七年楚子成章華之臺願與諸侯落之○檀弓下晉)
(獻文子成室晉大夫發焉張老曰美哉輪焉美哉奐焉/云云君子謂之善頌善禱○公孫𢎞起徒步數年至宰)
(相封侯於是起客館開東閣以延賢人與參謀議師古/曰閣者小門也東鄉開之當庭門而引賔客以别於掾)
(史官/屬也)
　　　其二
榮觀流傳動草萊中官賜設上尊開鼔歌䆗篠聴疑夢
肴果聨翩餽有臺斧藻故應宜舊徳棟樑非復稱凡材
虛堂欲踵曹參事試問齊人或肯來(唐元稹有謝賜設/狀推食之賜用勸)
(勲勞置醴之恩以待賢彦○禮記黄目欎氣之上尊也/又漢平當傳賜上尊酒如淳曰律稻米一㪷得酒一㪷)
(為上尊稷米一㪷得酒一㪷為中尊粟米一㪷得酒一/㪷為下尊師古曰酒自有澆醇之異為上中下耳○靈)
(光賦洞房叫窱而幽䆳注叫窱逺也○孟子自是臺無/餽也○三公之服有斧藻黼若斧形藻草有文者○凡)
(才公自喻言不稱棟梁之用○曹參為齊相避正堂蓋公/舍蓋公齊人虛猶言避也國朝未建東西府前執政皆)
(僦宅以居有功并眷厚者皆賜官宅熙寜中因一日急/速文字不時進入詰之乃以執政居第散處四隅轉達)
(稽留神宗始有意建東西府遣中官度闕前舊八作司/地為之既成車駕因過周視命刻擇官選時日宣執政)
(遷入借官車輦仍賜御筵致仕張侍郎掞有賀兩府入/東西府詩曰五仙同日集蓬萊玉宇珠簾次第開乍向)
(壺中窺日月猶疑海上見樓臺光生金鉉調元地榮極/璿摳命世才共荷聖賢天地寵定知霖雨及時來掞亦)
(公所厚故和其詩○東西府凡八位其制度髙下大小/間架皆一其後所居或東或西先拜者先占不分官序)
(也初入借官車般遂為定制下府司差/自建二府終神廟朝執政無賜第者)
　　　上元從駕至集禧觀次冲卿韻(介甫仁宗時以/工部郎中知制)
　　　　(誥嘉祐七年也次年仁宗升遐作/此詩已拜相冲卿時為樞宻使)
昭陵持槖從遊人更見熙寜第四春寳構中開移玉座
華燈錯出映朱塵樓前時看新歌舞仗外還如舊徼巡
投老逢時追往事却含愁思度天津(持槖見趙充國傳/○杜詩苔移玉座)
(春○映朱塵一作映垂紳○招魂經堂入奥朱塵筵些注/承塵也蘭膏明燭華燈錯些○漢百官表中尉秦官掌)
(徼廵京師師古注徼繞也○趙王/彭祖傳常夜從走卒行徼謂廵察)
　　　次韻陪駕觀燈
繡筤含風下玉除宫商挾奏斐然殊福祥周室流為火
恩澤堯樽散在衢伏枕但能知廣樂揮毫何以報明珠
願留巾篋歸田日追詠公歡每自娯(沈存中筆談云正/衙法座香木為之)
(加金飾四足墮角其前小偃織藤冒之每車駕出幸則/使老内臣馬上抱之謂之駕頭車後曲蓋謂之筤兩扇)
(夾之通謂之扇筤皆遍繡亦有銷金者即古之華蓋○前/􁀞禮樂志樂歌九歌畢奏斐然殊鳴琴竽瑟㑹軒宋○)
(史記周紀武王渡河中流白魚躍入王舟中武王俯取/以祭既渡有火自上復於下至於王屋流為烏其色赤)
(其聲魄云○杜審言詩堯樽隨步輦舜樂繞行麾○杜/詩衢樽不重飲○淮南子道出一原通九門散六衢注)
(布散於六合之衢也○鈞天廣樂用趙簡子疾七日不/知人事○杜詩云詩成珠玉在揮毫李令伯詩官無中)
(人不如/歸田)
　　　和蔡樞宻南都種山藥法(公自注云蔡詩并序/云䝉見索南都種山)
　　　　(藥法并以生頭百十莖送上因成小詩青青/正是中分天區種何妨試玉延即見引䰅縁)
　　　　(夏木定知如蹠薦冬筵注俗傳種時以足按/之即如人足潤還御水氷霜結䕃逅堯雲雨)
　　　　(露偏自裹自題還自/愧揠苗應笑宋人然)
區種抛來六七年春風條蔓想宛延難追老圃莓苔徑
空對珍盤玳瑁筵嘉種忽傳河右壤靈苗更長闕西偏
故畦穿斸知何日南望鍾山一慨然(後漢劉般傳顯宗/時以郡國牛疫通)
(使區種増耕注引氾勝之書曰上農區田法方深各六/寸間去七寸一畝三千七百區丁男女種十畝至秋收)
(區三升粟得百斛中農下農區田各有法又嵇叔夜養/生論亦有區種字○本草云薯蕷處處有之春生苗蔓)
(延離披秦楚謂之玉延○李白秋太原南柵餞别序幸/叨玳瑁之筵敢竭麒麟之筆又元㣲之詩水精簾外教)
(貴殯玳瑁筵心伴中要公此詩八句而六句懐故園所/謂其於仕也有去志而無留心者耶○詩生民誕降嘉)
(種維秬維秠○蔡挺嘗為平涼此言河右/必平涼種○隱十一年公孫獲處許西偏)
　　　和蔡副樞賀平戎慶㨗
城郭名王據兩垂軍前一日送降旗羌兵自此無傳箭
漢甲如今不解纍幕府上功連舊伐朝廷稱慶具新儀
國家道㤗西戎喙還見詩人詠串夷(漢西域傳有城郭/諸國名王謂貴種)
(也○杜欽傳三垂蠻夷無逆理之節注三垂東南西也/○五代霍彦威遣使獻兩箭唐明宗賜兩箭以報之夷)
(狄之法起兵令衆以傳箭為令○杜詩青海無傳箭唐/劉黒闥為突厥所窘自以大箭射却之突厥得箭傳觀)
(以為神○齊國語諸侯甲不解纍兵不解翳弢無弓服/無矢隱武事行文道注纍所以盛甲也○李廣傳禹從)
(洛中以劒斫絶纍○師古曰纍索也○馮唐傳魏尚上文/功幕府一言不相應文吏以法繩之○李廣傳莫府省)
(書○師古曰幕府者以軍幕為義古字通單用耳軍旅/無常居止故以帳幕言之亷頗李牧軍市租皆入幕府)
(此則非因衛青始有其號○聨舊伐必指蔡在慶渭時/事○莊公二十八年晉二五言於獻公曰若使太子主)
(曲沃重耳夷吾主蒲與屈則可以威民而懼戎且旌君/伐杜注伐功也○綿詩昆夷駾矣維其喙矣駾突也喙)
(困也○詩皇矣篇帝/遷明徳串夷載路)
　　　和蔡樞宻孟夏旦日西府書事
宫闕初晴氣象饒寳車攅轂㑹東朝重輪慶自離明發
内壤隂隨解澤銷賜篚外廷紛錦繡燕庖中禁續薪樵
聨翩入賀知君意咫尺威顔不隔霄(蔡挺熙寜五年自/滑州召拜樞宻副)
(使熙寜六年有司言日食四月朔上為徹膳避殿一夕/㣲雨明日不見日食百官入賀是日有皇子之慶蔡詩)
(云昨夜薰風入舜韶君王未御正衙朝陽輝已得前星/助隂沴潛隨夜雨消荆公所和即此詩○退之城南聨)
(句隱伏饒氣象○杜牧詩晴日登攀好危樓物象饒○/易離卦重明以麗乎正○漢明為太子樂工作歌四章)
(曰日重光星重輝海重潤月重輪○隱公二年日有食/之榖梁曰吐者外壤食者内壤○易雷雨作解○續薪)
(樵取繼粟之意○僖公九年天威不違/顔咫尺○顧況詩我欲升天天隔霄)
　　　和呉相公東府偶成(呉時為/樞宻使)
承華往歲幸躊躇風月清談接緒餘並轡趂朝今已老
連墻得屋喜如初誅茅我夢江臯地澆薤公思洛水渠
歛退故應容拙者先營環堵祭牢蔬(承華太子宫門名/○徐勉為吏書與)
(門人夜集虞暠求詹事五官勉正色曰今夕止可談風/月不可談及公事○江臯謂江寜之居公方葺園屋於)
(鍾山下○于鵠題隣居澆薤憶同渠○溝洫志嚴熊言/臨晉民願穿洛以溉重泉以東萬餘頃故惡地誠即得)
(水可令畝十石於是為發卒萬人穿渠自徴引洛水至/商顔下師古曰臨晉重泉皆馮翊之縣洛即漆沮水徴)
(亦在馮翊○冲卿建州人此稱洛水未詳然冲卿之兄/育自閩徙新鄭此或指入汴之洛也元豐二年夏命宋)
(用臣導洛通汴以代河渠謂之清汴○儒行篇環堵之/室○韓詩歛退就新懦趍榮悼前猛又四時登牢蔬)
　　　次韻元厚之慶㨗
朝廷今日慶成功先以招懐後即戎北地馬牛歸隴厎
漢人煙火起湟中投戈更講諸儒藝免胄爭趨上將風
文武佐時慚吉甫宣王征伐自膚公(公自注云來詩有/何人更得通天帶)
(謀合君心只晉公之語○書康誥天乃大命文王殪戎/殷誕受厥命注天美文王乃大命之殺殷兵○左氏招)
(携以禮懐逺以徳○漢匈奴傳地居北邊隨水草畜牧/而轉移其畜之多則馬牛羊○地理志隴西郡應劭曰)
(隴坻在其西師古曰隴坻謂隴阪今之隴山坁音丁計/又音厎○湟水名在鄯州叚熲擊當煎羗於湟中大破)
(之○大觀上元御製午夜笙歌連海嶠春風燈火過湟/中可謂極盛矣未幾而邊陲變作○唐陳黯代河湟父)
(老奏臣等故居河湟間世相為訓到今尚傳留漢之冠/裳毎歲時祭饗則必服之示不忘漢儀亦猶越翼胡蹄)
(有巢嘶之異又唐人河湟詩牧羊駈馬雖戎服白髪丹心/盡漢臣公所指漢人謂此也其後復􁇜鄯皆公之意此)
(詩己先見之○漢光武賛投戈講藝息馬論道○成公/十六年郤至三遇楚子之卒見楚子必下免胄而趨風)
(注言疾如風今言趨上將風則不用注義○末聨歸美/神廟六月詩薄伐玁狁以奏膚公注奏為膚大公功也)
(又文武吉甫/萬邦為憲)
　　　謁曾魯公(曾公亮嘉祐元年冬自翰苑拜參知/政事乂更英宗神宗兩朝為相故詩)
　　　　(云翊戴三朝又熙寜三年加侍中故云冕有/蟬曽既致仕上遣使存問無虛月每歲首執)
　　　　(政就第置酒賦詩以為故事此詩云即席賦/必就第置酒時也曾之子孝寛已為簽樞故)
　　　　(用韋賢事曾時年八十故云隣吕尚方公得/政曾實隂為之助上以此益尊任公故公深)
　　　　(徳曽特推尊之/而沮抑韓公等)
翊戴三朝冕有蟬歸榮今作地行仙且開京洛蕭何第
未泛江湖范蠡船老景已隣周吕尚慶門方似漢韋賢
一觴豈足為公夀願賦長鯨吸百川(楞嚴經仙人有八/種一服餌堅固地)
(行仙塗藥飛行仙金石游行仙動止堅固通行仙咒禁/道行仙思念照行仙交通行仙變化絶行仙此皆有神)
(通○曾京師有賜第蕭何第見前注○史記范蠡既雪/㑹稽之耻乃乗扁舟浮於江湖變名適齊為鴟夷子皮)
(之陶為朱公○吕尚周太公望○韋𤣥成賢之/子父子仍世為宰相杜詩飲如長鯨吸百川)
　　　駕自啓聖還内
衣冠原廟漢家儀羽衛親來此一時天子當懐霜露感
都人亦歎鼓簫悲紛紛瑞氣隨雲漢漠漠榮光上日旗
塵土未驚閶闔閉緑槐空覆影參差(叔孫通傳願陛下/為原廟渭北衣冠)
(月出游之益廣宗廟大孝之本師古曰原重也先已有/廟今更立之故曰重也○禮記祭義秋霜露既降君子)
(履之必有悽愴之心非其寒之謂也春雨露既濡君子/履之必有怵惕之心如將見之注謂悽愴及怵惕皆為)
(感時念親○鼔簫之聲悲亦言其異於平日耳○王維/詩簫鼓悲何己○江淹上建平王景素書曰方今聖厯)
(欽明天下樂業青雲浮洛榮光塞河李善注曰尚書中/候曰成王觀於洛河沉璧禮畢王退俟於日昧榮光並)
(出幕河○杜審言詩榮光晴掩代佳氣晚侵燕○周禮/司常掌九旗之物名日月為常釋名曰畫日月於旗端)
(天子所建○左傳三辰旂旗注云日月星也穆天子傳/日月之旗七星之文○王維登樓歌俯十二兮通衢緑)
(槐參差/兮車馬)
　　　集禧觀池上詠野鵝(野鵝疑/雁類也)
池上野鵝無數好晴天鏡裏雪毰毸似憐暄暖鳴相逐
疑戀寛閒去却囘京洛塵沙工㸃汚江湖矰弋飽驚猜
羽毛的的人難近嗟此謀身或有才(張文昌詩曲沼春/流滿新蒲映野鵝)
(○類篇云毰毸鳥羽張貎○韓文猶將耕於寛閒之野/○陸士衡詩京洛多風塵○杜詩銜泥㸃汚琴書内○)
(李白詩長逢矰繳驚相呼○/小杜詩君意如鴻髙的的)
　　　和東㕔韓子華侍郎齋居晚興
齋禁雖嚴異太常蕭然髙詠意何長煙含欲暝宫庭紫
日映新秋省闥黄壯節易摧行踽踽華年相背去堂堂
追攀坐歎風塵隔空聴鈞天夢帝鄉(後漢周澤傳為太/常清潔循行盡敬)
(宗廟常卧齋宫其妻哀澤老病闚問所苦澤大怒以妻/干犯齋禁遂收送詔獄請罪時人為之語曰生世不諧)
(作太常妻一歲三百六十日三百五十九日齋一日不/齋醉如泥○張平子西京賦正紫宫於未央○西京雜)
(記成帝設雲帳雲幄雲幕於甘泉紫殿○杜牧詩祥雲/輝映漢宫紫○王勃記煙光凝而暮山紫亦疑曛暮則)
(宫殿之氣仰看如紫○後漢輿服志曰黄闥天子門中/官主之以黄塗門如青鎻之用青也○壯節易摧謂壯)
(節消􁀙不免同乎流俗踽踽凉凉如鄉原之類然公豈/真爾哉○唐人詩青春背我堂堂去○李義山一絃一)
(柱思華年○鈞天事/見次韻酬宋玘注)
　　　酬和父祥源觀醮罷見寄
竊禄祠官久見容毎持金石薦宸衷鈞天忽忽清都夢
方丈寥寥弱水風知結勝縁人意外想尋陳迹馬蹄中
新詩起我超然興更感鍾山蕙帳空(和甫集無此詩○/列子穆王篇王以)
(為清都紫㣲鈞天廣樂帝之所居○蓬萊隔弱水三萬/里非禹貢弱水也○十洲三島記云方丈洲在東海中)
(東西南北其岸止等方丈面濶五千里上專是羣龍所/聚者金玉琉璃之宫三天司命所治之處羣仙不欲升)
(天者往來此洲受太上𤣥天籙仙家數十萬瓊田芝草/課計頃畝如種稻狀亦有石泉上有九天原丈人宫主)
(領天下水神及隂精水獸之軰○子/曰起予者商也始可與言詩巳矣)
　　　和御製賞花釣魚詩二首(國史賜宴在嘉祐六/年三月御製詩晴旭)
　　　　(暉暉苑籞開氤氲花氣好風來游絲罥絮縈/行仗墮蘂飄香入酒杯魚躍文波時撥刺鸎)
　　　　(留深樹久徘徊青春朝野方無事故許觀游/近侍陪按韓忠獻公集有和御製詩序引云)
　　　　(奉聖㫖次韻故介甫詩云恩許賡歌蓋紀實/也韓詩云花簇香亭萬朶開琱輿髙自九闗)
　　　　(來輕隂閣兩留天仗寒色凝春送夀杯仙吹/徹雲終縹緲恩魚逢餌幾徘徊曽參二十年)
　　　　(前㑹今備台司得再陪公既進詩或言於上/曰韓𤦺譏切陛下上愕然問之對曰𤦺二十)
　　　　(年而得一再侍宴正譏陛下飲宴無度也上/大笑時鄭澥詩亦佳輦路鮮雲五色開一聲)
　　　　(清蹕下天來水光翠繞九重殿花氣醲熏萬/夀杯繡幕煙深紅㑹合文竿風引緑彽徊蓬)
　　　　(山絶景無人到詔/許羣仙盡日陪)
䕃幄晴雲拂曉開傳呼仙仗九天來披香殿上留朱輦
太液池邊送玉杯宿蘂暖含風浩蕩戲鱗清映日徘徊
宸章獨與春爭麗恩許賡歌豈易陪(太𤣥經曰九天者/一為中天二為羡)
(天三為順天四為更天五為晬天六為廓天七為咸天/八為况天九為成天廣雅及吕氏春秋各有九天與此)
(不同○杜詩仙仗離丹極○披香見暮春注○漢志建/章北有大池名太液昭帝紀黄鵠下建章太液池是也)
(○西清詩話云仁廟嘉祐中開賞花釣魚燕介甫以知/制誥預末坐帝出詩羣臣次第屬和傳至介甫日將夕)
(矣亟欲奏御得披香殿字未有對時鄭毅夫獬接席顧/介甫曰宜對太液池翌日都下盛傳王舍人竊柳詞太)
(液波翻披香簾捲介甫頗銜之○復齋漫録云余讀上/官儀初春詩步輦出披香清歌臨太液乃知荆公取儀)
(詩豈謂柳詞耶庾信春詩宜春苑中春己歸披香殿裏/作春衣長安有宜春宫此又以宜春對披香矣○李白)
(詩綉户香風暖○杜詩魚跳白映山○蘇魏公語録中/云仁宗賞花釣魚宴賜詩執政諸公洎禁從舘閣皆屬)
(和而徘徊二字無他義諸公進和篇皆押徘徊再坐教/坊雜戲為數人尋訪稅第至一宅入觀之至前堂之後)
(問所以曰徘徊又至後堂東西序亦問之皆曰徘徊/也一人笑曰可則可矣徘徊太多○賡歌見尚書)
　　　其二
靄靄祥雲輦路晴傳呼萬歲雜春聲蔽虧玉仗宫花宻
映燭金溝御水清珠蘂受風天下暖錦鱗吹浪日邊明
從容樂飲真榮遇願賦嘉魚頌太平(漢武紀元封元年/詔曰朕親登嵩髙)
(御史乗屬在廟傍吏卒咸聞呼萬歲者三○王建宫詞/日髙殿裏有香煙萬歲聲來動九天○温飛卿雞鳴人)
(草草香輦出宫花○後漢宦者傳云盜取御水以作魚/釣注水入宫苑為御水王建宫詞御波水色春來好處)
(處分流白玉渠○杜牧之亦以宫抡對御水見下注○/杜詩吹面受和風○易天下有山遯○杜詩魚吹細浪)
(摇歌扇○詩小雅南有嘉魚樂與賢也/太平之君子至誠樂與賢者共之也)
　
　
　
　
　
　
　
　
　
　王荆公詩注巻二十八
欽定四庫全書
　王荆公詩注巻二十九
　　　　　　　　　　　　　宋　李壁　撰
　　律詩
　　　和楊樂道韻六首
　　　　後殿朝次偶題
百年文物士優游萬物今方似綴旒發策東當招俊乂
囘輿北苑罷倡優忽隨諸彦登龍尾尚憶當年應鵠頭
獨望清光無補報更慙虛食大官羞(嘉祐六年御試進/士明經諸科舉人)
(王者通天地人賦天徳清明詩水幾於道論時奏名試/作樂薦上帝詩謹用五事以明天道論㸃檢官孫洙王)
(廣淵初考經學官王惟熙祝諮夏漳覆考經學官王彭/張兊朱從道詳定官賈夀呉中復封彌官傅求王陶㸃)
(檢官孫坦鄭穆進士初考官沈遘司馬光裴煜陸經進/士覆考官祖无擇鄭獬李綖王瓘詳定楊畋何郯王安)
(石對讀胡稷臣傅堯俞蘇衮宋廸張次立周孟陽編排/趙抃賈黯范師道介甫以初覆考所定第一人皆未允)
(當欲於行間别取一人為狀首樂道守舊法以為不可/或解之曰謡言王俊民作榜首久矣可無爭也及拆號)
(果然按趙閱道手記二月二十六日辛巳宣赴崇政殿/後水閣充編排官二十七日御殿引試駕幸後苑往來)
(迎駕二十八日三月一日駕兩幸考校所二日至五日/駕四幸覆考所六日七日駕兩幸詳定所八日駕幸編)
(排所九日奏乞送焨字號巻重詳定十日癸巳放進士/一百八十三人諸科一百二人特奏名四十三人日賜)
(酒食菓子惟二十六日三月六日兩日無賜二十九日/隂旬休月一日㣲寒風四日㣲雨春寒五日六日隂寒)
(九日清明雨餘日皆晴今公所次樂道韻六首皆紀當/時事所謂焨字號巻即是所爭狀首也或云公花底裌)
(衣朝宿衛詩亦此時所賦當考國朝御試因舉人徐士/亷訴知舉李昉取捨不當開寳二年藝祖始親覆試於)
(殿庭時所御殿多在講武雍熙二年始移御崇政考官/幕次則分處殿之東西閣及後廡大中祥符元年史官)
(書帝徧至幕次論李宗諤等各務精詳勿遺賢俊四年/又書帝徧至考官幕次天禧三年又書帝幸考校官幕)
(次出七言詩賜晁迥等至於仁宗恪守孫謀觀閱道所/記則又加詳焉祖宗留意科選徳意深矣信非前代所)
(及也○詩中事畧見於趙記故附此○長發詩受小球/大球為下國綴旒注結定其心如旌旗之旒縿着焉○)
(晉郄詵試東堂得第自言猶桂林一枝晉之正殿也○/丹陽記云東堂西堂亦魏制周之小寢也郄詵遷雍州)
(刺史武帝於東堂㑹送可見東堂乃臨幸延見臣下之/處○杜集哀蘇源明詩射君東堂策宗匠集精選又北)
(部初髙選東堂早見招東方朔傳云願陛下從中掖庭/囘輿枉路臨幸山林○樂天詩螭頭階下立龍尾道前)
(行又安禄山傳禄山計天下可取逆謀日熾每過朝堂/龍尾道南北睥睨久乃去又含元殿側龍尾道自平階)
(至地凡詰曲七轉由丹鳳門北望宛如龍尾垂於地○/幽明録曰王文度鎮廣陵忽見二騶持鵠頭板來召之)
(王大驚問騶我作何官云尊作平北將軍徐兖二州刺/史王曰我已作此官何故復召耶鬼云此人間耳今所)
(作乃天上官也○桂陽先賢畫賛曰胡滕部南陽從事/遇大駕南廵求索總猥滕表曰天子無外乗輿所幸即)
(為京師臣請荆州刺史北司棣臣北都官從事帝竒其/才悉許之大將軍西曹椽亡馬召滕因作都官鵠頭板)
(召百官敬服○法書苑云鶴頭蚊脚皆漢詔版所用各/象形通典云陳依梁制凡補用以黄帋録名八座通署)
(奏可乃出以付於典名典名書其名帖鶴頭版送所授/之家鵠與鶴同○鼂錯傳羣臣不足望陛下之清光○)
(百官表大官屬/少府主膳食)
　　　　御溝
𣺌渺金河漲欲平數支分緑報清明常縈輦路漂花去
更引流盃送酒行靜見金輿穿樹影清含玉漏過墻聲
衰顔一照自多感囘首江南春水生(九域志汴京祥符/縣有金水河○歐)
(公詩溝上水聲來不斷花隨水去不囘流○蘭亭記引/以為流觴曲水○李義山笻竹杖詩靜怜穿樹逺○唐)
(人詩綵毫應染爐煙細清珮仍含玉漏垂又王建詩宫中/笑語隔墻聞○孫權遺曹操書曰春水方生公宜連去)
　　　幕次憶漢上舊居
漢水泱泱繞鳳林峴山南路白雲深如何憂國忘家日
尚有求田問舍心直以文章供潤色未應風月負登臨
超然便欲遺榮去却恐元龍㑹見侵(按楊畋麟州新秦/人後因仕東南必)
(有居在漢上非公自憶也○詩小雅瞻彼洛矣維水泱/泱注泱泱深廣之貎襄州有望楚山宋孝武為刺史龍)
(飛時改山名為鳳嶺疑即鳳林○九域志襄陽有鳳林/鎮○耆舊傳樊澤於鳳林山自撰文刻石封孟浩然墓)
(○朱朴議遷都夫襄鄧之西夷漫數百里其東漢輿鳳/林為之闗南菊潭環曲而流屬於漢○柳詩直以疎慵)
(招物議○宋玉九辯登山臨水送將歸○康樂詩彭薛/裁知耻貢公未遺榮元龍陳登名終上句求田問舍之)
(意/)
　　　　後苑詳定書懐
文墨由來妙禁中家傳豈獨賦河東平生聴想名聲早
數日追隨笑語同御水新如鴨頭緑宫花更有鶴翎紅
看花弄水聊為樂不晚朝廷相弱翁(杜詩揚雄更有河/東賦唯待吹噓送)
(上天事見本傳○御水見前注白詩鴨頭新緑水鴈齒/小紅橋○杜牧之詩御水初消凍宫花尚怯寒○歐陽)
(公牡丹記花名有鶴翎紅○丙吉予魏相/書曰朝廷已深知弱翁治行方且大用矣)
　　　　上已聞苑中樂聲
苑中誰得從春遊想見漸臺瓦欲流御水曲隨花影轉
宫雲低繞樂聲留年華未破清明節日暮初囘祓禊舟
更覺至尊思慮逺不應全為拙倡優(史記漸臺立於中/央○漢王根作漸)
(臺未央宫有漸臺文帝夢鄧通即此處○郊祀志建章/北有大池漸臺髙二十丈名太液水經未央漸臺在滄)
(池中建章漸臺在太液池中○李義山詩茂苑城如畫/閶門瓦欲流○杜詩宫雲去殿低詩人多稱歌遏行雲)
(此倒言之尤妙○韓詩晴雲到晚留○秦昭王謂范雎/夫劒利則士勇倡優拙則思慮逺夫以逺思慮而御勇)
(士吾恐楚之圖秦也○東坡詩君/王恭儉倡優拙自是豐年有笑聲)
　　　　用樂道舍人韻書十日事呈樂道舍人聖從
　　　　　待制(按何郯/字聖從)
東門人物亂如麻想見新韀照路華午鼔巳傳三刻漏
從官初賜一杯茶匆匆殿下催分首擾擾宫中聴賣花
歸去莫言天上事但知呼客飲流霞(漢天文志死人亂/如麻○韓詩殿前)
(羣公賜食罷驊騮踏路驕且閒○徐騎省詩銅壺銀箭/漏初傳○李義山詩侍臣最有相如渴不賜金莖露一)
(杯○賣花襜上看桃李拍酒樓前聴管絃京師舊詩○/不言温木之意○杜詩老翁須地坐細細酌流霞○李)
(義山詩空記大羅天上事衆仙同日詠霓裳元稹/連昌宫詞歸來如夢復如癡何暇備言宫裏事)
　　　詳定幕次呈聖從樂道
殿閣掄材覆等差從臣今日擅文華揚雄識字無人敵
何遜能詩有世家舊徳醉心如美酒新篇清目勝真茶
一觴一詠相從樂傳說猶堪異日誇(再第其髙下故言/覆謂詳定也○皆)
(用楊何二姓事○文中子心若醉六經目若營四海○/呉志與周公瑾交如飲醇酎○杜詩躋險不自喧出郊)
(已清目○髙適宿開善寺/讀書不讀經飲酒勝飲茶)
　　　崇政殿詳定幕次偶題
嬌雲漠漠䕶層軒嫰水濺濺不見源禁柳萬條金細撚
宫花一段錦新翻身閒始更知春樂地廣還同避世喧
不恨玉盤冰未賜清談終日自蠲煩(沈休文詩歸海流/漫漫出浦水濺濺)
(○小杜詩嬌雲光占岫健水鳴分溪嫰水見至開元僧/含注○小杜詩曲渚飄成錦一張公詩又有復撚黄金)
(作柳條實用香山語見雪乾注○若汩汩塵俗者安知/春之可樂○禁中名廣内如東方生避世金馬門之類)
(王岐公詩禁幕天風日正亭侍臣初賜玉壺冰故事從/臣伏日賜冰此乃春時豈亦有賜耶○唐楊綰清談終)
(日口不言榮利賀知章傳陸象先嘗曰季/真清談風流吾一日不見則鄙吝生矣)
　　詳定試巻二首
簾垂咫尺斷經過把巻空聞笑語多論衆勢難專可否
法嚴人更謹誰何文章直使看無纇勲業安能保不磨
疑有髙鴻在寥廓未應囘首顧張羅(李義山詩嚴城清/夜斷經過○即與)
(樂道爭議狀首事○賈生過秦論陳利兵而誰何注師/古曰問之為誰又云何人其義一也○劉孝標辨素論)
(明月之珠不能無纇○韓集古今號文章為難足下知/其所以難乎非謂鑽礪之不工頗纇之不除也得之為)
(難知之愈難耳○揚子問明篇鴻飛冥冥弋人何簒焉/注簒取也○司馬相如傳猶焦朋己翔乎寥廓而羅者)
(猶視乎藪澤○詩言竒傑之士不必盡由科/舉進宜廣求才之路也○無纇猶言無病也)
　　　其二
童子常誇作賦工暮年羞悔有揚雄當時賜帛倡優等
今日論才將相中細甚客卿因筆墨卑於爾雅注魚蟲
漢家故事真當改新詠知君勝弱翁(揚子吾子篇或問/吾子少而好賦曰)
(然童子彫蟲篆刻俄而曰壯夫不為也○後此八年熙/寜三年始試舉人以策公素論也○相如揚雄傳皆無)
(賜帛事然王褒傳上數從褒等放獵所幸宫館輒為歌/頌第其髙下以差賜帛議者多以淫靡不急上曰辭賦)
(尚有仁義風諭鳥獸草木多聞之觀賢於倡優博奕逺/矣又東方朔傳以射覆連中輒賜帛時有幸倡郭舍人)
(滑稽不窮曰朔狂幸中爾願令復射朔中之臣榜百不/能中臣賜帛又枚臯不通經術談笑類俳倡為賦頌好)
(嫚戲以故得媟瀆貴幸比東方朔郭舍人等而不得比/嚴助等為尊官臯自言為賦不如相如又言為賦乃俳)
(見眎如倡自悔類倡也○唐人謂進士為將相科○雄/上長楊賦聊因筆墨之成文章故藉翰林以為主人子)
(墨為客卿以諷○韓詩爾雅蟲魚注定非磊落人○魏/相傳伏觀先帝聖徳臣相不能悉陳昧死奏故事詔書)
(二十三事公以詩賦取士為不然欲變科舉法故不取/魏相故事之奏及熙寜初專政遂建議試舉人以策)
　　　奉酬楊樂道
邂逅聨裾殿閣春却愁容易即離羣相知不必因相識
所得如今過所聞近代聲名出盧駱前朝筆墨數淵雲
與公家世由來事愧我初無百一分(離羣見檀弓音去/聲此作平聲使言)
(試事將畢不復同處○退之答楊子書故不待相見相/信己熟既相見不要約已相親又贈元十八詩吾友柳)
(子厚其人藝且賢吾未識子時已覽贈子篇寤寐想風/采於今己三年○南部新書楊敬之贈項斯詩幾度見)
(詩詩總好及親標格過於詩○世說許𤣥度送母始出/都人問劉尹𤣥度定稱所聞不劉曰才情過於所聞○)
(杜詩王楊盧駱當時體輕薄為文哂未休爾曹身與名/俱滅不廢江河萬古流○淵雲謂王褒揚雄公與樂道)
(自言家世由淵雲○百一分猶言萬分一/也○白樂天潯陽行相逢何必曾相識)
　　　奉酬聖從待制
班行想望歲空多知有龍門未敢過和近聖人師展季
勇為君子盜荆軻三刀舊協庭闈夢五袴今傳里巷歌
復道諫書嘗滿篋不惟詩句似隂何(後漢李膺獨持風/裁以聲名自髙士)
(有被其容接者名為登龍門○柳下惠魯公族大夫姓/展名禽字季柳下是其號也孟子曰柳下惠聖之和者)
(也子路問君子尚勇乎○揚子或問勇曰軻也曰何軻也/曰軻也者謂孟軻也若荆軻君子盜諸○王濬夜夢懸)
(三刀於其卧屋梁上須臾又益一刀意甚惡之主簿李賊/毅賀曰三刀為州字又益一刀者明府其臨益州乎及)
(張𢎞殺益州刺史皇甫晏果遷濬為益州○亷范遷蜀/郡太守百姓歌之曰亷叔度來何暮不禁火民安堵平)
(生無襦今五袴○滿篋字借用樂羊事○聖從為諫官擊/權近最力故此云不特詩好而己○杜詩李侯有佳句)
(往往似隂鏗/何謂何遜也)
　　　次韻呉仲庶省中畫壁(仲庶中/復也)
畫史雖非顧虎頭還能滿壁寫滄洲九衢京洛風沙地
一片江湖草樹秋行數鯈魚賔共樂卧看鷗鳥吏方休
知君定有扁舟意却為丹青肯少留(官制行内兩省諸/㕔照壁自僕射而)
(下皆郭熙畫樹石外尚書諸㕔照壁自令僕而下皆待/詔書周官○杜詩何年顧虎頭滿壁寫滄洲○顧愷之)
(傳尤善丹青圖寫特妙謝安深重之以為自蒼生以來/未之有也世說顧愷之為虎頭將軍故號虎頭○莊子)
(鯈魚出游從容是魚樂也○史記范蠡雪會稽之恥乃/歎曰計然之策七越用其五而得意既巳施於國吾將)
(用之家乃乗扁舟浮於江湖○末聨/言為愛壁間畫而少緩求外遷之意)
　　　夜讀試巻呈君實待制景仁内翰
篝燈時見語驚人更覺揮毫㨗有神學問比來多可喜
文章非特巧爭新蕉中得鹿初疑夢牖下窺龍稍眩真
邂逅兩賢時所服坐令孤朽得相因(杜詩語不驚人死/不休○介甫常嫉)
(舉人學術之陋屢見於文字今稍與之○杜詩下筆如/有神○蕉鹿見列子○窺龍用葉公事具寄蔡天啟注)
(○末謂馬范也/頼二賢而䝉成)
　　　答張奉議
五馬渡江開國處一牛鳴地作菴人結蟠茅竹纔方丈
穿築溝園未過旬我久欲忘言語道君今來見句文身
思量何物堪酬對棒喝如今總不親(晉元帝五馬渡江/一馬化龍言金陵)
(也一牛鳴地見招吕望之使君注○王維詩囘看雙鳳/闕相去一牛鳴○佛書尼車河側去人間五里一牛鳴)
(地○退之羅池碑虵蛟結蟠○傳燈録言語道斷心行/處滅又三祖信心銘言語道斷非去來今○句文見㣲)
(隱鈔○有僧問洛普禪師云從上來一人行棒一人行/喝阿那个親對曰總不親師曰親處作麽生普便喝師)
(乃打見傳燈録乂徳山入/門便棒臨濟入門便喝)
　　　和仲庶池州齊山畫圖(公知制/誥時作)
省中何忽有崔嵬六幅生綃坐上開指㸃便知巖穴處
登臨新作使君來雅懐重向丹青得勝勢兼隨翰墨囘
更想杜郎詩在眼一江春雪下離堆(生綃見上注○詩/巻耳陟彼崔嵬注)
(崔嵬土山之戴石者○言身嘗到故見圖即知其處也/仲庶為御史彈宰相梁適出通判䖍州未至改池州復)
(還臺職○杜牧池州貴池亭詩蜀江雪浪西江滿强半/春寒去却來許渾詩湘潭雲盡暮山出巴蜀雪消春水)
(來○杜詩江發蠻夷漲山添雨雪流○史/記河渠書蜀守氷鑿離堆除沫水之害)
　　　和祖擇之登紫㣲閣二首
漠漠秋隂䕶掖垣青雲只在兩楹間宫樓唱罷雞人逺
門闕朝歸虎士閒華蓋北瞻天帝座蓬萊東想道家山
却慙久此隨諸彦文采初無豹一斑(洛陽宫門銘曰洛/陽宫有東掖門西)
(掖門垣墻也應劭漢官儀曰左右曹受尚書事前世文/人以中書在右因謂中書為右曹又稱西掖劉楨贈徐)
(幹詩曰隔此西掖垣○檀弓夢坐奠於兩楹之間說文/云楹柱也從木盈聲○杜諸天只在藤蘿外○周禮雞)
(人掌大祭祀夜呼旦以嘂百官則所起亦逺矣○晉太/康地記曰後漢固始鮦陽公安細陽四縣衛士習曲於)
(闕下歌之今雞鳴歌是也○劉禹錫詩彩仗神旗獵曉/風雞人一唱鼔鼕鼕○李賀雞人唱罷曉瓏璁鴉啼金)
(井下疎桐○周禮虎賁氏虎士八百人舍則掌王門王/在國則守王宫○天官書云華蓋所以蔽覆天帝之坐)
(○後漢竇章學者稱東觀為老氏藏室道家蓬萊山○/晉王獻之傳獻之數歲觀門生摴蒱曰南風不競門生)
(曰此郎亦管中/窺豹時見一斑)
　　　其二
掖門相對敞銅鐶䡾䡾飛甍在兩間潤色平生知地禁
登臨此日愧身閒浮雲倒影移牕隙落木囘飇動屋山
忽憶初來秋尚早紫薇花㸃緑苔斑(漢書朱虛侯從太/尉勃入未央宫掖)
(門注非正門而在兩旁若人之臂掖也凡宫省皆有之/不獨未央○温公詩宫門銅鐶雙獸面○魏都賦四門)
(䡾䡾注髙也䡾語偃切○劉公幹贈徐幹詩曰均限清/切禁注云史記曰景帝居禁中禁中者門户有禁非侍)
(衛不得入○韓集職親而地禁○江淹雜體詩稚子候/簷隙注隙門隙也○貨殖傳秦文孝繆居雍隙注隙間)
(孔也○漢魏豹傳如白駒過隙注隙壁際○退之詩每/騎屋山下窺瞰○陶雍詩錦文苔㸃㸃錢様菊斑斑○)
(唐𤣥宗紀開元元年改中書省為紫㣲省中書令曰紫/㣲令○樂天詩坐到黄昏誰是伴紫薇花對紫薇郎)
　　　送沈興宗察院出湖南
諫書平日皁囊中朝路爭看一馬驄漢節飽曾衝海霧
楚帆聊復借湖風皇華命使今為重直道酬君逺亦同
投老承明無補助得為湘守即隨公(皁囊見别注○後/漢桓典為侍御史)
(執正無所囘避常乗驄馬京師畏憚為之語曰行行且/止避驄馬御史○杜詩使君五馬一馬驄○蘇武仗漢)
(節牧羊○李文饒詩愁衝毒霧逢蛇草畏落沙蟲避燕/泥○柳子厚詩海霧多蓊鬰○欒巴傳廬山廟有神能)
(令官亭湖中分風船行者舉帆相迎言使指所寄不輕/苟以直道報君初無逺近内外之間○沈傳師詩承明)
(年老輒自論乞/得湘守東南奔)
　　　春風
一馬春風北首燕却疑身得舊山川陽浮樹外滄江水
塵漲原頭野火煙日借嫰黄初著柳雨催新緑稍歸田
囘頭不見辛夷樹始覺看花是去年(韓信傳北首燕路○/經理燕山之意巳見)
(於此句○退之詩靄靄野浮陽暉暉水披凍○野火字/出晉書范晷傳○退之石鼔歌雨淋日炙野火燒又夜)
(次襄城詩塵漲雪猶乾○李長吉詩上樓迎春新春歸/暗黄著柳宫漏遲○辛夷已見上注意北方無辛夷因)
(憶去年之看花○韓/詩元日新詩已去年)
　　　永濟道中寄諸弟
燈火怱怱出館陶囘看永濟日初髙似聞空舍烏鳶樂
更覺荒陂人馬勞客路光隂真棄置春風邊塞秪蕭騷
辛夷樹下烏塘尾把手何時得汝曹(館陶永濟皆魏郡/屬邑今大名府北)
(京○左氏鳥烏之聲齊師其遁○杜詩知子厯險人馬/勞○李白詩城濠失往路馬首迷荒陂○魏文帝詩棄)
(置勿復陳客子常畏/人○烏塘在撫州)
　　　道逢文通北使歸(文通沈/遘也)
朱顔使者錦貂裘笑語春風入貝州欲報京師近消息
傳聲車馬少淹留行人盡道還家樂騎士能吹出塞愁
囘首此時空羡慕驚塵一段向南流(使燕時年甚少故/云朱顔使者○貝)
(州屬河北○李白詩錦城雖云樂不如早還家○古有/出塞入塞之曲○小杜詩月明更想桓伊在一笛聞吹)
(出塞愁○向南流謂入京師沈和云風沙弊盡舊狐裘/走馬歸來過冀州聞報故人當邂逅便臨近館為遲留)
(不容傾蓋論時事空寄新詩寫客愁却志後車塵已/合簫聲清斷去如流○故事使人相遇不許相見)
　　　將次相州
青山如浪入漳州銅雀臺西八九丘螻蟻往還空壟畝
騏驎埋没幾春秋功名蓋世知誰是氣力迴天到此休
何必地中餘故物魏公諸子分衣裘(杜詩青山意不盡/○余使燕過相州)
(道邊髙塚纍纍云是曹操疑塚也操謂諸子汝等時時登/銅雀臺望吾西陵墓田○莊子列禦冦莊子曰在上為)
(烏鳶食在下為螻蟻食奪彼與此何其偏也○杜詩道/邊卧騏驎○項羽歌力㧞山兮氣蓋世○陸士衡弔魏)
(武文曰夫以迴天倒日之力而不能振形骸之内濟世/夷難之智而受困魏闕之下又云智惠不能去其惡威)
(力不能全其愛公詩畧取此意又曹公云吾餘衣裘/可别為一藏不能者兄弟可共分之既而竟分焉)
　　　次韻平甫喜唐公自契丹歸(公自注云予辭北/使而唐公代往)
留犁撓酒得戎心繡袷通歡歲月深奉使由來須陸賈
離親何必强曾參燕人候望空甌脫塞馬追隨出蹛林
萬里春風歸正好亦逢佳客想揮金(漢匈奴傳漢使與/單于刑白馬單于)
(以徑路刀金留犁撓酒應劭曰徑路匈奴寶刀也金契/金也金留犁飯匕也撓和也契金著酒中撓攪飲之師)
(古曰契刻也撓攪也○使者言單于甚苦軍事服繡袷/綺衣繡袷長𥜗錦袷袍各一遺單于注服天子所自服)
(也袷者衣無絮也繡袷綺衣以繡為表以綺為裏○陸/賈楚人以客從髙祖定天下名有口辯居左右嘗使諸)
(侯孝文即位詔丞相平舉可使越者平言賈先帝時使/越上召賈為大中大夫往使尉陀去黄屋稱制令比諸)
(侯皆如意指○蘇秦傳孝如曾参義不離其親一宿於/外王乂安能使之少行千里事弱燕之危主哉○匈奴)
(傳東胡王愈驕西侵與匈奴中間有棄地莫居千里餘/各居其邊為甌脫服䖍曰甌脫作土室以伺也師古曰)
(境上候望之處○匈奴歳正月諸長少會單于庭祠五/月大㑹龍城祭其先天地鬼神秋馬肥大㑹蹛林課校)
(人畜計服䖍曰蹛音帶匈奴秋社八月中皆㑹祭處師/古曰蹛者繞林木而祭也鮮卑之俗自古相傳秋天之)
(祭無林木者尚立柳枝衆騎馳遶三周乃止此其遺法/○疏廣父子既歸鄉里日令家設酒食請族人故舊賔)
(客數問其家賜金餘尚幾斤趣賣以供具○張景陽詠/史詩揮金樂當年歲暮不留儲注云揮散也景陽詩正)
(指二/疏事)
　　　尹村道中
滿眼霜吹宿草根漫知新歲不逢春却疑青嶂非人世
更覺黄雲是塞塵萬里張侯能奉使百年曾子肯辭親
自憐許國終無用何事紛紛客此身(杜詩霜霧在草根/○坡詩碧波青嶂)
(非人間○王涯詩雲黄知塞近草白見邊秋○張侯博/望侯騫也○末謂雖以身許國而自謂才實無用惟當)
(退處此公/謙言也)
　　　次韻王勝之詠雪
萬户千門車馬稀行人却返鳥休飛玲瓏剪水空中墮
的皪裝春樹上歸素髪聨華驚老大玉顔爭好羡輕肥
朝來己賀豐年瑞更問田家果是非(漢孝武起建章宫/為千門萬户○柳)
(詩千山鳥飛絶○唐顧況詩天人寜底巧煎水作花飛/○僧無可詩片片下玲瓏○許敬宗詩白雪裝梅樹○)
(李白詩春風柳上歸○潘安仁賦素髪颯以垂領○古/詩燕趙多佳人美者顔如玉○李白詩春風玉顔畏銷)
(歇○樂天詩素壁聨題分韻句○謝惠連雪賦盈尺則/呈瑞於豐年○韓雪詩平生未曾見何暇議是非或云)
(豐年祥飽/食可庻幾)
　　　次韻酬府推仲通學士雪中見寄
朝來看雪詠君詩想見朱衣在赤墀為問火城將策試
何如雲屋聴牕知曲墻稍覺吹來宻窮巷終憐掃去遲
欲訪故人非興盡自縁無路得傳巵(梅福傳涉赤墀之/塗應劭曰以丹淹)
(泥塗殿上○火城見退朝注○退之詩喜深將策試驚/宻仰簷窺又氣嚴當酒暖洒急聴窗知○班媫妤傳仰)
(視兮雲屋雙涕兮横流注言其黮䨴狀若雲也○掃雪/事見上注○靈運擬鄴中詩終歲非一日傳巵弄新聲)
(○王子猷雪夜因詠招隱詩忽憶戴安道時在剡乗興/棹舟經宿方至造門而返曰乗興而來興盡而返何必)
(見安/道)
　　　次韻次道憶太平州宅早梅(次道宋敏求也參/知政事綬之子嘗)
　　　　(為太平州歐公諸/人皆有送行詩)
大梁春費寳刀催不似湖隂有早梅今日盤中看剪綵
當時花下就傳杯紛紛自向江城落杳杳難隨驛使來
知憶舊游還想見西南枝上月徘徊(宋之問立春日侍/宴賦剪綵花詩今)
(年春色早應為剪刀催○王敦舉兵至湖隂晉明帝㣲/行眎其營壘由是樂府有湖隂曲即今太平州是也○)
(韓偓詩中宵忽見動葭灰料得南枝有早梅○梁簡文/梅詩定須還剪綵學作兩三枝○周宗懔詩剪綵作新)
(梅○杜詩傳杯不放杯○曹子建詩明月照髙樓/流光正徘徊○白詩西園飛蓋處依舊月徘徊)
　　　次韻曾子翊赴舒州官見貽(子翊名宰予居撫/州訪遺文於其孫)
　　　　(極止得其寄公詩云官居隱几望灊山不似/茅簷舊日閒顧我塵沙添白髪憐君道路失)
　　　　(朱顔江涵秋老鱸魚美岸入春風荻笋/斑此味縱佳吾不樂惟思一馬返鄉闗)
皖城終歲靜如山官府應從到日閒一水碧羅裁繚繞
萬峯蒼玉刻孱顔舊游筆墨苔今老浪走塵沙鬢已斑
攬轡羡君橋北路春風枝上鳥闗闗(言官無事如山林/之靜元和郡國志)
(舒州本春秋時皖國咎繇之後在漢時為皖縣屬廬江/郡三國初屬魏後孫權征皖克之獲喬公二女即其地)
(○韓詩江作青羅帶山為碧玉簪公嘗為舒倅舊題最/多○李白詩緑字錦苔生○范滂登車攬轡慨然有澄)
(清天下之志○詩闗/闗雎鳩注闗闗和聲)
　　　送劉和甫奉使江南(和甫名敔慶厯二/年及第原父之弟)
劉郎今日擁旌麾傳到江南喜可知上冢還須擊羊豕
下車應不問狐狸無人敢勸公榮酒為我聊尋逸少池
亦見嶺頭花爛漫更將春色寄相思(建武二年春詔馮/異歸家上冡使大)
(中大夫齎牛酒令二百里内太守都尉以下及宗族㑹/焉又宋彭南還津鄉有詔過家上冡又鮑永為司𨽻行)
(縣西至扶風椎牛上苟諫冡諫蓋永為功曹時所事太/守○漢張綱奉使之部獨埋其車輪於洛陽都亭云豺)
(狼當道安問狐狸遂劾大將軍梁冀等○劉公榮與人飲/酒雜穢非類人或譏之答曰勝公榮者不可不與飲不)
(如公榮者亦不可不與飲是公榮輩者又不可不與飲/故終日共飲而醉此言劉君風采之俊人不敢䙝近○)
(右軍墨池在臨川學/宫公鄉里故云為我)
　　　次韻張子野竹林寺二首
澗水横斜石路深水源窮處有叢林青鴛幾世開蘭若
黄鶴當年瑞卯金敗壁數峯連粉墨涼煙一穗起檀沉
十年親友半零落囘首舊游成古今(水窮見王維詩○/日蔵經青鴛蘭若)
(在須彌山下○青鴛或謂瓦也魏文帝問周宣吾夢殿/壁兩瓦隋地化為鴛鴦○寰宇志潤州劉裕㣲時常游)
(竹林寺每息於此山常有黄鶴飛舞後改為鶴林寺故/云瑞卯金○傳燈録祖摩挐羅至西印土焚香而月氐)
(國王忽睹異香成穟字書檖/亦作穗○杜詩素交盡零落)
　　　其二
京峴城南隱映深兩牛鳴地得禪林風泉隔屋撞哀玉
竹月縁階貼碎金藻井仰窺塵漠漠青燈對宿夜沉沉
扁舟過客十年事一夢北山愁至今(一牛鳴見答張奉/議注○杜詩大邑)
(燒甆輕且堅扣如哀玉錦城傳○晉書此是安石碎金/○退之詩竹影金瑣碎泉聲玉琮琤○風俗通殿堂象)
(東井形刻作荷菱水物所以厭水○石晉張允避/郭威兵匿於佛殿藻井之上登者浸多板壊而墜)
　　　送呉龍圖知江寜(呉中/復也)
才髙明主睠方深屬郡聞風自革心閭里不須多按治
山川從此數登臨茆簷坐隔雲千里柏壟初抽翠一尋
東望泫然知有寄但疑公豈久分襟(魏相為揚州刺史/按治郡國守相多)
(所貶退丙吉與書朝廷深知弱翁願少謹事自重蔵器/於身不顯其能也○荆公居第及先壠皆在江寜故云)
(泫然知有寄末句又言其不久於外行召歸也○劉禹/錫贈陳長史一自分襟多歲月相逢滿眼是淒涼○選)
(詩分袂澄湖隂/分襟猶分袂)
　
　
　
　
　
　
　
　
　
　
　王荆公詩注巻二十九
欽定四庫全書
　王荆公詩注巻三十
　　　　　　　　　　　　　宋　李壁　撰
　　律詩
　　　送直講呉殿丞宰鞏縣
青嵩碧洛曾游地墨綬銅章忽在身擁馬尚多畿甸雪
隨衣無復禁城塵古來學問須行已此去風流定慰人
更憶少陵詩上語知君不負鞏梅春(鞏縣屬西京郭縁/生述征記云本周)
(之鞏伯邑左氏晉師克鞏逐王子朝是也嵩山在縣西/南六十里桑欽水經洛水出京兆上洛縣過散闗厯河)
(南洛陽偃師至鞏縣東北入河謂之洛汭○劉長卿詩/歸路空囘首新章已在腰○漢制縣令長皆銅印墨綬)
(○退之詩雪擁藍闗馬不前吕讓詩髮改河陽鬢/衣餘京洛塵○杜詩秋風楚竹冷夜雪鞏梅春)
　　　送呉仲純守儀真
江上齋船駐彩橈鳴笳應滿緑楊橋久為漢吏知文法
當使淮人服教條栱木延陵瞻故國叢祠𤓰步認前朝
登臨莫負山川好終欲東歸聴楚謡(張湯傳好興事舞/文法又龔遂為渤)
(海太守奏曰治人猶治亂繩不可急願勑丞相御史且/無拘臣以文法○黄覇守潁川為條教務耕桑蓄養而)
(巳又云歸告二千石毋得擅為條教○陳勝傳間令廣/之次所旁叢祠中夜篝火狐鳴師古曰叢謂草木岑蔚)
(者祠神祠也○鎮江有延陵縣熙寜五年廢為鎮有季/札墓夫子十字碑存焉○晉許邁傳懸霤山近延陵茅)
(山茅山今屬江寜可見壤地/相接○𤓰步有魏大武祠)
　　　送質夫之陜府
平世求才謾至公悠悠羇旅士多窮十年見子尚短褐
千里隨人今北風户外屨貧虛自滿樽中酒賤亦嘗空
共嫌此老無機械心事還能與我同(南史宋武帝常曰/羊徽蔡廓可平世)
(三公○言賔客雖衆皆清修之士無富兒也○貢禹短/褐不完○莊子伯昏瞀人曰善哉觀乎汝處己人將保)
(汝矣無幾何而往則户外之屨滿矣○孔融傳坐上客/常滿樽中酒不空言酒雖賤無錢不能得機械子貢事)
　　　題致政孫學士歸來亭
彭澤陶潛歸去來素風千載出塵埃明時雋老心無累
故里髙門子有才更築園林負城郭長留花月映池臺
却尋五柳先生傳薪水區區但可哀(莊子達生篇有張/毅者髙門縣薄無)
(不走也疏云髙門富貴之家也○淵明為彭澤送一力/給其子曰汝旦夕之費自給為難今遣一力助汝薪水)
(之勞比亦人子也可善遇之○李白/詩䠎踀東籬下淵明不足羣亦此意)
　　　次韻呉季野題岳上人澄心亭(梅聖俞亦/有和韻)
空庭五月尚寒生囘首塵沙自鬰蒸砌水亂流穿石厎
野雲髙出蔽山層躋攀欲絶人間世締構應從物外僧
腸胃坐來清似洗神竒未怪佛圖澄(杜詩炎天避鬰蒸/○劉滄詩寒山半)
(出白雲層又韋處厚詩縁崖踏石層○佛圖澄傳腹傍/有一孔常以絮塞之每夜讀書則㧞絮孔中出光照一)
(室又嘗齋時平旦至流水側腹傍孔/中引出五臓六腑洗之還納腹中)
　　　送彦珍
挾策窮鄉滿鬢絲阪田荒盡豈常窺未應谷口終身隱
正合菑川舉國推握手百憂空往事還家一笑即芳時
柘崗定有辛夷發亦見東風使我知(正月詩瞻彼阪田/有菀其特注阪田)
(﨑嶇墝埆之處○谷口菑川二事並見/别注○呉彦珍所居在拓岡屬臨川)
　　　寄張先郎中(張子/野也)
留連山水住多時年比馮唐未覺衰篝火尚能書細字
郵筒還肯寄新詩胡床月下知誰對蠻榼花前想自隨
投老主恩聊欲報毎瞻髙躅恨歸遲(陳勝傳叢祠中夜/篝火注篝者籠也)
(篝音溝○韓詩夜書細字綴語言○風俗通曰靈帝好/胡床董卓擁胡兵之應也○庾肩吾胡床詩曰傳名乃)
(外域入用信中京足欹形已正文邪體自平○魏略曰/裴潛為兖州刺史嘗作一胡床及去留以挂樹○晉庾)
(亮傳亮在武昌佐史殷浩之徒乗秋夜往共登南樓俄/而不覺亮至諸人皆起避之亮徐曰諸君少住老子於)
(此興復不淺便據胡床與浩等談詠竟夕○說文曰榼/酒器也○成公十五年晉欒鍼使行人執榼承飲造于)
(子重○唐人詩云莫歎青山抛皓月且傾蠻榼盡濃醪/○白詩蠻榼來方㵼䝉茶到始煎又小花蠻榼二三升)
(○僧文兆詩别來鋤/久廢身老恨歸遲)
　　　汜水寄和父
虎牢闗下水逶迤想汝飄然過此時洒血只添波浪起
脫身難借羽翰追留連厚禄非朝隱乖隔殘年更土思
已卜冶城三畝地寄聲知我有歸期(鄭州唐有汜水縣/本朝九域志無之)
(○莊二十一年自虎牢以東杜注在河南成臯縣○寰/宇志鄭地漢屬河南宋武帝立司州理虎牢東魏分滎)
(陽置成臯郡理今之氾水○杜詩洒血江漢身襄疾又/脫身簿尉間始與捶楚辭又天涯春色催遲暮别淚遥)
(添錦水波○揚子淵騫篇或問柳下惠非朝隱者歟○/此言禄厚則責深不可言朝隱矣○土思烏孫公主事)
(公嘗有寄聲冶城人為我問一丘之句○王維詩五湖/三畝宅萬里一歸人唐人好使三畝地○退之薦士詩)
(使以歸/期告)
　　　寄吉甫
朱顔去似朔風驚白髪多於野草生挾策讀書空有得
求田問舍轉無成解鞍烏石崗邊路携手辛夷樹下行
今日追思真樂事黄塵深處走雞鳴(李翺云人之受命九/長者不過七十八)
(十至百年者則稀矣雖饗百年若風之飄而還也○杜/牧詩古人容易去白髪等閒生○白傅草詩野火燒不)
(盡春風吹又生○挾策求田二事公屢使○解鞍携手/皆言撫州舊游○雞鳴即於黄塵深處走此言趂朝時)
　　　次韻平甫村墅春日
昨日青青尚未齊忽看春色滿髙低陂梅弄影爭先舞
葉鳥藏身自在啼樵蹻踏雲歸舊徑漁蓑背雨向前溪
似知我欲逃軒冕談笑相過各有携(退之詩南陽郭門/外桑下麥青青○)
(少陵百舌詩花宻藏難見又鳥呼藏其身○王褒傳離/疏釋蹻而享膏粱注蹻居略反以繩為之韓詩雪徑低)
(樵叟○韓渥詩須信閒人有忙事曉來衝雨覔漁師○/莊子繕性古之所謂得志者非軒冕之謂也軒冕在身)
(非性命也物之倘來寄也○杜/詩手中各有携傾榼濁復清)
　　　即席次韻㣲之泛舟
畫舸幽尋北果園應將陳迹問桑門地隨墻塹行多曲
天著崗巒望易昏故國時平空有木荒城人少半為村
悠悠興廢皆如此賴付乾愁酒一樽(北果園近半山○/杜詩果園坊裏為)
(求來○桑門見上注○選詩故林衰木平荒池秋草偏/○白詩市井蕭條半似村○韓詩乾愁漫解坐自累與)
(衆異趣寜相親宋范曄傳有/乾愁字笑愁雖異乾義則同)
　　　示長安君(此詩恐是使北時/作長安君公妹也)
少年離别意非輕老去相逢亦愴情草草杯盤供笑語
昏昏燈火話平生自憐湖海三年隔又作塵沙萬里行
欲問後期何日是寄書應見鴈南征(退之送師服詩草/草具盤饌不持酒)
(勸酬○張耳傳貫髙仰視泄公勞苦如平生歡○成都/記諸葛亮送費禕使呉别於江上禕曰萬里之行始於)
(此矣○樂天詩雲雨三年别風波萬里行○劉/長卿詩離亂要知君到處寄書須及鴈南飛)
　　　和平甫招道光法師
鍊師投老演真乗像劫空王𤓰與肱於總持門通一路
以光明藏續千燈從容發口酬摩詰邂逅持心契慧能
新句得公還有賴古人詩字恥無僧(昇𤣥經若有沙門/來聴經當置上座)
(道士鍊師自在其下○法華經唯有一佛乗餘二即非/真○神秀碑髙悟與真乗同徹○曇無羅䜟曰釋迦佛)
(正法住世五百年象法一千年末法一萬年華嚴經第/十四巻有空王佛○神秀碑有師而成即燃燈佛所無)
(依而說是空王法門○華嚴經成就總持三昧門此真/佛子之住處○楞嚴經頌十方薄伽梵一路湼槃門○)
(圓覺經入於神通大光明藏維摩詰與二千魔女說法/云諸姊有法門名無盡燈汝等當學無盡燈者譬如一)
(燈然百千燈冥者皆明明終不盡李白尊勝憧頌傳千/燈於智種了萬法於真空○維摩問三十二菩薩不二)
(法門○韶州法海禪師初見六祖問曰即心即佛願垂/指喻祖曰前念不生即心後念不滅即佛成一切相即)
(心離一切相即佛吾若具說窮劫不盡吾偈曰即心名/慧即佛乃定定慧等待意中清淨悟此法門由汝習性)
(用本無生雙修是正法海信受以偈賛曰即心元自佛/不悟而自屈我知言慧因雙修離諸物○詩字有僧如)
(賈島僧敲月下門之類鄭谷雲臺集其詩用僧字凡三/十五處故詩人云仲先筆苑多籠鶴鄭谷詩壇愛惹僧)
(蓋谷詩好使僧字而魏野仲先詩好使鶴/字二公以僧鶴格致清髙故句多及之)
　　　和祖仁晚過集禧觀
妍暖聊隨馬首東春衫猶未著方空煙霞送色歸瑶水
山木分香繞閬風壯髪巳輸塵外緑衰顔漫到酒邊紅
日斜歸去人間世却記前游似夢中(欒黶曰余馬首欲/東○漢元紀罷齊)
(三服官注春獻冠幘縰為首服紈素為冬服輕綃為夏/服凡三師古曰縰與纚同音山爾反即今之方目􁁊又)
(後漢建初二年詔齊相省氷紈方空縠吹綸絮紈素也/氷言色鮮潔如氷釋名曰縠綬也方空者紗薄如空也)
(或曰空孔也即今之方目紗也綸似絮而細吹者言吹/噓可成亦紗也○王元長曲水序穆王八駿如舞瑶水)
(之隂○杜子美九成宫詩廵非瑶水逺○三島記崑崙/山有三角其一角正北千星辰之輝名曰閬風巔又十)
(州記聚窟州在西海中北接崑崙二十六萬里山上專/多大樹與楓木相類而林芳葉香聞數百里名曰反魂)
(樹○趙后傳我男也額上有壯髪似孝元皇帝師古曰/壯髪當額前侵下生今俗呼為圭頭者是也言塵外人)
(不與事接故髪常緑○潘安仁金谷詩𤣥醴染朱顔○/東坡詩衰顔得酒尚能韶又兒童誤喜朱顔在一笑那)
(知是/酒紅)
　　　送程公闢轉運江西(公闢於嘉祐間嘗為洪州/主治平三年為江西路轉)
　　　　(運副使故公詩有不異/重臨最慰漳濵之句)
江西一節鑄黄金最慰漳濵父老心直孺重來真强予
次公今不異重臨餘風尚有歡謡在陳迹非無勝事尋
豫想新詩能寄我十年華省故情深(周禮地官掌節凡/邦國之使節山國)
(用虎節土國用人節澤國用龍節皆金也以英蕩輔之/○汲黯字直孺拜淮陽太守伏謝不受印綬數强予然)
(後奉詔○黄霸字次公為京兆尹坐乏軍興有詔歸潁/川太守官以八百石居治如其前柳柳州再授連州酬)
(别劉夢得詩重臨事異黄/丞相三黜名慙柳士師)
　　　次韻㣲之即席
釀成呉米野油囊却愛清談氣味長閒日有僧來北阜
平時無盗出南塘風亭對竹酬孤峭雪徑尋梅認暗香
江上中泠應未變一杯終欲就君嘗(仙人王方平傳沽/酒餘杭姥得一油)
(囊酒五㪷許○樂天謝劉夢得寄糯米李浙東舞衫詩/金屑䤃濃呉米釀銀泥衫穩越娃裁○僧謂寳公之流)
(北阜指鍾山○南塘秦淮南岸塘也祖逖傳所從賔客/義徒多為盗逖撫慰之曰比復南塘一出否盗為吏所)
(繩逖輙擁䕶之又謝公時厮養逋亡多竄在南塘諸船/中或欲一時搜索謝公不許曰不容置此軰何以為京)
(師○公梅詩又有風亭把酒酬孤艷雪逕廻輿認暗香/之句○張又新水録代宗時李季卿刺湖州至維揚遇)
(陸鴻漸謂曰陸君善茶天下所聞揚子南泠水又殊絶/今者二妙千載一遇何可輕失乃命軍士信謹者挈瓶)
(操舟深詣南泠陸潔器以候俄水至陸以杓揚水曰江/則江矣非南冷者似臨岸者使稱不敢紿既而傾諸盆)
(至半遽止又以杓揚之曰此南泠者矣使蹶然駭服曰/某自南泠齋至岸舟盪半懼其尠挹岸水以增之處士)
(之鑒神鑒也李大驚陸又曰楚水第一晉水最下因命/吏占而次第之○賛皇公李徳裕博達士居廊廟日有)
(親知奉使於京口李曰還日金山下揚子江中泠水與/取一壺來其人舉棹日醉而忘之泛舟止石城下方憶)
(乃汲一缾於江中歸京獻之李公飲後歎訝非常曰江/表水味有異於頃歲矣此水頗似建業石城下水其人)
(謝過不隱○杜牧之詩商歌如不顧歸棹越南泠自注/某家在朱方揚子江界有南泠北泠據此則中泠之外)
(又自有南/泠北泠耶)
　　　和王㣲之秋浦望齊山感李太白杜牧之
齊山置酒菊花開秋浦聞猿江上哀此地流傳空筆墨
昔人埋没已蒿萊平生志業無髙論末世篇章有逸才
尚得使君驅五馬與尋陳迹久裴囘(齊山在池州貴池/縣南五里王晳齊)
(山記云山有十餘峯其髙正等故曰齊山或謂齊刺史/齊映有善政好此山因名焉按唐書載映為江西觀察)
(使不作池州郡牧題名却有齊照當是以此得名也○/池陽記秋浦水源起石埭北帶郡城南走驛道為舟楫)
(之路李景業始築大隄於南續長橋於北○杜牧之齊/山詩人世難逢開口笑菊花須插滿頭歸○太白秋浦)
(詩秋浦猿夜愁黄山堪白頭又君莫向秋浦猿聲碎客/心○張釋之傳卑之無甚髙論王褒傳有逸才荆公平)
(生以三代自詭下眎漢唐宜謂/二公無髙論特以逸才許之耳)
　　　次韻登㣲之髙齋有感
臺殿荒墟辱井堙豪華不復見臨春北山漠漠雲垂地
南埭悠悠水映人馳道蔽虧松半死射場埋没雉多馴
登髙一曲悲亡國想繞紅梁落暗塵(辱井即景陽宫井/○建康志云井在)
(臺城内陳末後主與張麗華孔貴嬪投其中以避隋兵/其井有石欄多題字舊傳云欄有石胍以帛拭之作煙)
(脂痕或云石胍色類煙脂故一名煙脂井○歐陽公集/古録䟦尾云景陽樓下井記不著撰人名氏述隋滅陳)
(叔寳與張麗華投井事其後有銘以為戒又有唐江寜/縣丞王震井記云井在興嚴寺其石檻有序稱余者晉)
(王廣也其文字磨滅僅可識其十一二今其文尚可讀/處有云前車已傾負乗將没也曾南豐集亦載井有篆)
(文云辱井斯在可不戒乎并下文共十八字在井石檻/上不知誰為之文臨春見和㣲之登髙齋注左氏井堙)
(木刋○子美賦云九天之雲下垂北山即鍾山○建康/實録於方山南截淮立埭即南埭○賈山至言隱以金)
(槌樹以青松為馳道之麗至此使其後世曾不得邪徑/而託足焉○李太白金陵懐古詩緑水絶馳道青松摧)
(古丘○齊武帝數幸琅琊城遊鍾山射雉至湖北埭雞/始鳴射場蓋距埭不逺○謝𤣥暉詩舞館識餘基歌梁)
(想遺囀注妙歌者發聲聲繞梁而塵起故見梁則想其/遺聲○博物志昔韓娥東之齊粮匱過雍門鬻歌假食)
(既去而響繞梁三日不絶○/隋薛道衡詩空梁落燕泥)
　　　和㣲之重感南唐事
叔寳傾陳衍弊梁可嗟曾不見興亡齋祠父子終身費
酣詠君臣舉國荒南狩皖山非故地北師淮水失名王
天移四海歸真主誰誘昏童肯用長(陳書後主諱叔寳/禎明三年隋師賀)
(若弼韓擒虎進攻宫城自南掖門入執後主與王公百/官入於長安○梁書武帝諱衍太清三年侯景攻陷宫)
(城縱兵大掠五月帝崩○梁武帝天監十八年於無碍/殿受戒大通元年幸同泰捨身中大通元年九月幸同)
(泰寺設無遮大㑹釋御服披法衣行清淨大捨十月又/設無遮會二年四月幸寺設平等㑹三年幸寺說湼槃)
(經十一月又幸寺說般若經五年三月幸寺設四部大/㑹大同元年三月幸寺設無遮㑹四月幸寺鑄十方銀)
(像設無碍㑹二年三月幸寺設平等㑹九月幸寺設四/部無碍㑹三年五月幸寺鑄十方金銅像設無碍法㑹)
(八月幸阿育王寺設無碍法喜食十年於皇基寺設法/㑹中大同元年幸同泰寺施身仍設法㑹皇太子以下)
(奉贖太清元年三月幸寺設無遮大㑹行清淨大捨又/升光嚴殿講經捨身御輦還宫幸太極殿如即位禮昭)
(明太子傳髙祖大𢎞佛教親自講說太子亦崇信三寳/遍覽衆經乃於宫内制立慧義殿專為法集之所招引)
(名僧談論不絶太子自立三諦法身義並有新意普通/元年甘露降於慧義殿咸以為至徳所感焉○南史江)
(總傳總既當權任宰不持政務但日與後主遊宴後庭/多為艷詩好事者相傳諷翫於今不絶又與陳暄孔範)
(王瑳等十餘人當時謂之狎客由是國政日頽紀綱不/立有言之者輙以罪斥之君臣昏亂以至於滅又建康)
(志後主常使張貴妃孔貴人八人等夾坐江總孔範等/十人預宴號曰狎客君臣酣飲從夕達旦以此為常又)
(王轂詩君臣已在醉鄉中一面已無陳日月○皖山屬/舒州○湘素雜記云江南伶人王感化口㨗急滑稽無)
(窮中主徙豫章至潯陽遇大風中主不悅命酒獨酌指/北岸山間舟人云皖公山也愈不懌感化獨前獻詩曰)
(龍舟萬里駕長風漢武潯陽事正同珍重皖公山色好/影斜不入夀杯中中主大悅○梁武帝普通六年五月)
(壬子遣中䕶軍夏侯亶督壽陽諸軍侵魏六月庚辰豫/章王綜奔魏魏復據彭城○唐史穆宗等○穆敬昏童)
(不君○鄧艾報蜀後主書龍戰虎爭終歸真主○杜牧/之詩集金陵懐古如今四海歸皇化兩岸蕭蕭蘆荻秋)
　(補注王逢原詩乾坤未發龍虎爭日月須歸仁義主/江山本不為英雄英雄自負江山去○李泰伯詩江)
　(左君臣筆力雄一為宫體便移風始/知姬旦無才思秖把豳詩詠女功)
　　　寄李君晜弟訪别長蘆至淮隂追寄
怒水摶風雪壠髙亂流追我秪漁舠忽看淮月臨寒食
想映江春聴伯勞道義終期麟一角文章已秃兎千毫
後生可畏吾知子南北何時見兩髦(韓詩怒水忽中裂/又說楚波堆壟海)
(中作金鼔聲土人謂之海怒當作風雨○李白詩濤白/雪山來○豳詩七月鳴鵙注伯勞也又伯勞鳴將寒之)
(候此詩乃云江春或稱伯勞為食母鳥非○草木疏麟/麕身牛尾馬足黄色圓蹄一角角端有肉音中鐘吕行)
(中規矩毛萇詩傳云麟角所以表其徳也○北史學者無/如牛毛成者如麟角○王羲之傳賛雖秃千兎之翰聚)
(一毫之筋○李白詩書秃千兎毫詩裁兩/牛腰詩柏舟髧彼兩髦注髦者髪至眉)
　　　貴州虞部使君訪及道舊竊有感惻因成小詩
韶山秀㧞江清冩氣象還能出縉紳當我垂髫初識字
看君揮翰獨驚人郵籖忽報旌麾入齋閣遥瞻組綬新
握手更誰知徃事同時諸彦略成塵(郡國志韶州科斗/勞水間有兩石對)
(峙相去一里大小略均有似雙闕謂之韶石昔帝舜南/游登此奏韶樂因以名之隋開皇九年取以名郡公詩)
(所指韶山未知即此韶石乎或只泛言靈鷲山芙蓉岡/之類也江即州之曲江舊有湞水○楚公嘗守韶州公)
(時尚幼○李昉文正賞花感事詩云/當時同醉花前客今日半為泉下人)
　　　冲卿席上
二年相值喜同聲並轡塵沙眼亦明新詔各從天上得
殘樽同向月邊傾已嗟後會歡難必更想前官責尚輕
黽勉敢忘君所朂古人憂樂有違行(易同聲相應○雖/在塵沙中以得友)
(故眼亦為之明○李白詩何如月下傾金壘○晉書載/記石韜燕寮屬於東明觀酒酣長嘆曰人居世無常别)
(易㑹難各付一杯開意為吾飲令必醉知後㑹復何期/而不飲乎○謝惠連雪賦傷後㑹之無因冲卿先得外)
(故有後㑹之語○憂則違之不以/退為髙樂則行之不以進為泰)
　　　示董伯懿
穿橋度塹只閒行詠石嘲花亦漫成嚼蠟已能忘世味
畫脂那更惜時名長千里北寒山紫白下門西野水明
此地一㕓須卜築故人他日訪柴荆(楞嚴經當横陳之/時味如嚼蠟○元)
(次公鹽鐵論曰無其質而外學其文若畫脂鏤氷費日/損功○滕王閣記煙光凝而暮山紫○長干白下見上)
(注○揚雄/有田一㕓)
　　　思王逢原三首
布衣阡陌動成羣卓犖髙才獨見君把梓豫章蟠絶壑
騏驎騕褭跨浮雲行藏已許終身共生死那知半道分
便恐世間無妙質鼻端從此罷揮斤(莊子舉魯國而儒/服然千轉萬變而)
(不窮者獨有一儒耳○荆公以令為古之天民○杜詩/胡人髙鼻動成羣○豫章已見别注○應劭曰騕褭古)
(之良馬名赤喙𤣥身日行五千里又崔鴻十六國春秋/吕光討平西域上疏曰龜兹據三十六國之中入其國)
(城天驥龜麟騕褭丹髦萬計盈廐雖伯益更生衛賜復/出不能辨也漢書天馬歌籋浮雲晻上馳○逢原死時)
(年二十八歲○莊子送葬過惠子之墓顧謂從者曰郢/人堊漫其鼻端若蠅翼使匠石斲之匠石運斤成風聴)
(而斲之盡堊而鼻不傷郢人立不失容宋元君聞之召/匠石曰嘗試為寡人為之匠石曰臣則嘗能斵之雖然)
(臣之質死久矣自夫子之死也吾無以為質矣○揚雄/傳􁍾人亡則匠石輟斤而不敢妄斵注古之善塗塈者)
(也施廣領大袖以仰塗而袖/不汚􁍾乃髙反又乃囘反)
　　　其二
蓬蒿今日想紛披塜上秋風又一吹妙質不為平世得
㣲言惟有故人知廬山南墮當書案湓水東來入酒巵
陳迹可憐隨手盡欲歡無復似當時(逢原嘉祐四年秋/卒作此詩時死之)
(明年○衛玠傳嘗恐㣲言將絶今乃復聞於君○陳師/道懐魯直詩妙質不為平世用髙懐猶有故人知○郡)
(國志有人洗銅盆忽水中暴漲乃失盆遂投水求之即/見一龍銜盆奪之而去故曰湓水又云源出青盆山因)
(以為名○韓信傳鍾離昧曰吾今死君隨手亡矣○樓/䕶傳爵禄賂遺所得亦縁手盡○蘭亭記况脩短隨化)
(終期於盡○杜詩可惜歡娯地都非少壯時/○退之祭張員外文中宵興歎無復昔時)
　　　其三
百年相望濟時功歲路何知向此窮鷹隼奮飛凰羽短
騏驎埋没馬羣空中郎舊業無兒付康子髙才有婦同
想見江南原上墓樹枝零落紙錢風(公作逢原墓誌云/始余愛其文章而)
(得其所以言云云於是慨然歎以為可任世之重而有/功於天下者將在於此○歲路猶言年事也王褒書曰)
(年事道盡容髪衰謝芸其黄矣零落無時陸士衡豫章/行云前路既已多後塗隨年侵吕延濟注云前路謂日)
(月李善曰前路後塗喻壽命也公代王魯公乞致仕表/亦云徒以歲路之向窮不勝人言之甚衆亦是暗借阮)
(籍塗窮字○薛令之開元中為東宫侍講時官僚閒淡/以詩自悼書於壁曰朝旭上團團照見先生盤盤中何)
(所有苜蓿長闌干飯澁匙難綰羮稀箸易寛只可謀朝/夕何由度歲寒上因幸東宫見焉索筆續之曰啄木觜)
(距長鳳凰毛羽短若嫌松桂冷任遂桑榆暖令之因此/謝病東歸肅宗即位詔徴之己卒出閩中名士傳○埋)
(没如無鹽車之類又伯樂一過冀北之野而馬羣遂空/○韓詩中郎有女能傳業謂蔡邕也○逢原妻呉氏有)
(賢行皇甫謐髙士傳黔婁先生卒曾西來弔見尸牖下/覆以布被手足不盡覆頭則足見覆足則頭見西曰斜)
(其被則歛矣妻曰斜之有餘不若正之不足先生生而/不斜死而斜之非先生意也西曰以何為諡妻曰先生)
(以康/為諡)
　　　和呉御史臨淮感事
柵鏁城扉曉一開柂牙車軸轉成雷黄塵欲礙龜山出
白浪空分汴水來澄觀有材邀昧陋霽雲無力報姧囘
騷人此日追前事悲氣隨風動管灰
　
　
　
　
　
　
　
　
　王荆公詩注巻三十
欽定四庫全書
　王荆公詩注巻三十一
　　　　　　　　　　　　　宋　李壁　撰
　　律詩
　　　和文淑湓浦見寄(文淑公女弟張劒/州之妻亦能文)
多難漂零歲月賖空餘文墨舊生涯相看楚越常千里
不及朱陳似一家髪為感傷無翠葆眼從瞻望有𤣥花
惟詩與我寛愁病報爾何妨賦棣華(孟浩然送從弟邕/千里在俄傾三江)
(坐超忽向來共歡娯日夕成楚越○徐州古豐縣有村/曰朱陳去縣百餘里一村唯朱陳兩姓世為婚姻白樂)
(天作朱陳村詩○子虛賦建翠乗之旗師古注云以翠/羽為旗上葆也光武紀益州傳送公孫述葆車輿輦注)
(葆車謂上建羽葆也合聚五采羽名為葆又廣陵王謀/反上賜璽書云當此之時頭如篷葆注頭久不理如蓬)
(茸羽葆○韓渥詩心為感恩長慘戚鬢縁多病/早蒼浪○韓愈詩𤣥花著兩眼視物隔縰褵)
　　　次韻呉季野再見寄
衣裘南北弊風塵志格卑汚已累親流俗尚疑身察察
交游方笑黨頻頻逺同魚樂思濠上老使鷗驚恥海濵
邂逅得君還恨晚能明吾意久無人(蘇秦家貧親老觸/塵埃䝉霜露越漳)
(河以見李兊抵掌而談李兊遺以黒貂之裘黄金百鎰/秦迺西入於秦書十上而說不行黒貂之裘弊資用乏)
(絶去秦而歸羸縢履蹻負書擔囊形容枯槁面目黧黒/狀有愧色至家妻不下袵嫂不為炊父母不與言秦嘆)
(曰云云皆秦之罪也屈平安能以身之察察受物之汶/汶者乎○揚子頻頻之黨甚於鸒斯○莊子與惠子遊)
(於濠梁之上莊子曰鯈魚出游從容是魚樂也惠子曰/子非魚安知魚之樂莊子曰子非我安知我之不知魚)
(之樂列子海上之人有好漚鳥者每旦之海上從漚鳥/游漚鳥之至者百住而不止注曰住當作數其父曰吾)
(聞漚鳥皆從汝游汝取來吾玩/之明日之海上漚鳥舞而不下)
　　　次韻平甫贈三靈程惟象
家山松菊半荒蕪杖策窮年信所如占見地靈非卜筮
算知人貴自陶漁久諳郭璞言多驗老比顔含意更疎
秪欲勒成方士傳借君名姓在新書(李羣玉詩舊館苔/蘚合幽齋松菊荒)
(司馬遷書居則忽忽若有所忘出則不知所如往師古/曰如亦往也○洛誥我又卜瀍水東亦惟洛食此以卜)
(筮占見地靈也今言非卜筮其術猶髙矣○公孫丑稱/舜自耕稼陶漁以至為帝無非取於人者○此以惟象)
(擬璞久諳云者謂熟聞其術之驗按璞傳庾翼幼時嘗/令璞筮公家及身卦成曰立始之末丘山傾長順之初)
(子凋零及康帝即位始改元為建元或謂庾氷曰忘郭/生之言乎立始建元也丘山土名也此號不宜用氷撫)
(心歎恨帝崩何充改元為永和庾翼歎曰天道精㣲乃/當如此長順者永和也吾庸得免乎璞之占驗之占類)
(撰前後筮驗六十餘事名曰洞林璞嘗欲為顧含筮含/曰年在天位在人修已而天不與者命也守道而人不)
(知者性也自有性命無勞蓍龜○方士傳史記謂之龜/筴日者續漢書謂之方術三國志謂之方伎晉及北史)
(謂之藝術新舊唐書並謂之方伎皆醫卜之/流也嵇康傳撰上古以來髙士為之傳賛)
　　　次韻和甫詠雪
奔走風雲四面來坐看山隴玉崔嵬平治險穢非無徳
潤澤焦枯是有才勢合便疑包地盡功成終欲放春回
寒鄉不念豐年瑞只憶青天萬里開(退之詠雪松篁遭/挫折糞壤獲饒培)
(○髙駢雪詩逡巡好上髙樓看蓋盡人間惡路岐亦平/治之意○韓詩隱匿疵瑕盡包羅委𤨏該又翕翕凌厚)
(載○末言/久雪願晴)
　　　次韻張氏女弟詠雪
天上空多地上稀初寒風力故應㣲那能鎮壓黄塵起
强欲侵凌白日飛邑犬横來矜意氣窟蟾偷出助光輝
都城只有袁安憊我亦年年幸賜衣(唐人詩枝上空多/地上稠○詩北風)
(其涼雨雪其雱○退之詠雪助留風作黨○晉童謡不/見馬上郎但見黄塵起又獻裴尚書雪詩照曜凌初日)
(又欺梅併壓枝又詠雪贈張籍日輪埋欲側坤軸壓將/頽○射訓狐詩意欲唐突羲和鳥○楚詞邑犬羣吠吠)
(所怪也兼用柳子厚吠雪事○窟蟾謂月中蟇也○謝/惠連雪賦月承幌而通輝○退之春雪詩莫愁隂景促)
(夜色自相饒○公又有閶闔與風/生意氣姮娥教月借光輝之句)
　　　次韻徐仲元詠梅二首
溪杏山桃欲占新亭梅放蘂尚嬌春額黄映日明飛燕
肌粉含風冷太真玉笛淒涼吹易徹氷紈生澁畫難親
爭妍喜有君詩在老我翛然敢效顰(江淹别賦羅與綺兮/嬌上春李義山詠蝶)
(詩壽陽公主嫁時粧八字宫眉捧額黄又早梅詩何處/拂胷資蝶粉幾時塗額藉蜂黄○雖言飛燕借用壽陽)
(公主事○宋武帝女壽陽公主人日卧於含章簷下梅/花落公主額上成五出之花拂之不去後留之自是有)
(梅粧後人多效之○李白詩黄鶴樓中吹玉笛江城五/月落梅花○曹松詩初開偏稱雕梁畫未落先愁玉笛)
(吹○古樂府有落梅曲○江總落梅詩横笛短簫吹復/咽誰知柏梁聲不絶○漢書地理志齊俗織作氷紈綺)
(繡純麗之物師古曰紈素也氷謂布帛之細其色鮮㓗/如氷○莊子天運篇西施病心而矉其里其里之醜人)
(見而美之歸亦捧心而矉其里其里之富人見之堅閉/門而不出貧人見之挈妻子而去之走注通俗文蹙額)
(曰/矉)
　　　其二
舊挽青條冉冉新花遲亦度柳前春肌氷綽約如姑射
膚雪參差是太真摇落㑹應傷歲晚攀翻䞉欲寄情親
終無驛使傳消息寂寞知誰笑與顰(選詩青條若葱蒨/○姑射事公屢用)
(○樂天長恨歌雪膚花貎參差是謂楊妃也○又詩霜/降水反壑風落木歸根苒苒歲將晏物皆復本原○謝)
(靈運詩桂技徒攀翻注云桂樹貞芳可以翫游今友人/不還故徒為攀援誰與共之翻援也○孟浩然詩云茱)
(萸正好佩折/取寄情親)
　　　次韻酬陸彦囘(經之/子也)
中郎筆墨妙他年晚與君游喜象賢欵欵故情初未愸
飄飄新句總堪傳英才但未遭文舉明主寜當棄浩然
投贈臨分加組麗小詩能不强雕鐫(江文通賦雖淵雲/之墨妙皆嚴樂之)
(筆精又君房言語妙天下○經歐公朋友有文名○書/㣲子之命惟稽古崇徳象賢○文公十二年兩軍之士)
(皆未愸也注愸缺也○孔北海薦禰衡淑質貞亮英才/卓躒○摭言載孟浩然入翰苑訪王維適明皇駕至浩)
(然蒼黄伏匿維不敢隱而奏知明皇曰吾聞此人久矣/召使進所業浩然誦不才明主棄多病故人疎明皇曰)
(吾未嘗棄卿何誣之甚也放歸襄陽/○揚子霧縠之組麗曰女工之蠧也)
　　　留題曲親盆山(公自注云/和州曲叙)
巧與天成未覺殊國工施手豈須㬰根連滄海蓬萊闊
勢壓黄河砥柱孤坐上煙嵐生紫翠影中樓閣見青朱
為山觀水皆良喻誰向君家識所趍(巧謂假人為也考/工記國工注國之)
(名工○鍾離權詩自言住處連滄海别是蓬萊第一峯/○砥柱山名在虢城東北大陽城東酈道元水經注云)
(昔禹治洪水山陵當水者鑿之故破山以通河河水分/流包山而過見水中若柱故曰砥柱三穿既决水流疎)
(分指狀表白亦謂之三門○杜堂上/不合生楓樹又假山詩幽處欲生雲)
　　　不到大初兄所居遂巳十年以詩攀寄
一水衣巾剪翠綃九峯環珮刻青瑶生才故有山川氣
卜築兼無市井囂三葉素風門閥在十年陳迹履綦銷
歸榮早晚重携手莫負幽人久見招(杜詩安得并州快/剪刀剪取呉松半)
(江水○杜牧池州詩弄水亭前溪颭灧翠綃舞○韓詩其/字重青瑶鐫○前漢書地理志云凡民函五常之性而)
(剛柔緩急音聲不同繫水土之風氣又楊憚傳西河魏/土文侯所興有叚干木田子方之遺風漂然皆有節㮣)
(知去就之分安定山谷之間昆戎舊壤子弟貪鄙此皆/謂人才係山川之風氣○左氏晏子之宅近市湫隘囂)
(塵不可以居○思𤣥賦逮三葉而遘武○班媫妤詞思/君兮履綦○携手同歸○陸士衡招隱詩躑躅欲安之)
(幽人在/浚谷)
　　　偶成二首
懐抱難開醉易醒曉歌悲壯動秋城年光斷送朱顔老
世事栽培白髪生三畝未成幽處宅一身還逐衆人行
可憐蝸角能多少獨與區區觸事爭(杜五更鼔角聲悲/壯○李白詩歌酣)
(易水動又髙歌振林木○王康琚詩凝霜凋朱顔○李/白詩昨來朱顔子今日白髪催○韓集九品之位其可)
(望一畝之宅其可懐○王維詩五湖三畝宅萬里獨歸/人○杜詩愁窺髙鳥過老逐衆人行○莊子則陽篇戴)
(晉人曰有國於蝸之左角者曰觸氏有國於蝸之右角/者曰蠻氏時相與爭地而戰伏尸數萬逐北旬有五日)
(而後返又通逵之中有魏於魏中有梁於梁中有王王/與蠻氏有辨乎○樂天相爭兩蝸角所得一牛毛又蝸)
(牛角上爭何事石火光中寄此身○皎然細言詩蚊/眉自可託蝸角豈勞爭欲効絲毫力誰知螻蟻誠)
　　　雨過偶書
霈然甘澤洗塵寰南畝東郊共慰顔地望歲功還物外
天將生意與人間霽分星斗風雷靜涼入軒窗枕簟閒
誰似浮雲知進退纔成霖雨便歸山(昭公三十二年閔/閔焉如農夫之望)
(歲○董仲舒策天使陽出布施於上而主歲功○周茂/叔不去牕草要見造物生意○杜收詩牕虛枕簞涼寢)
(倦憶瀟湘○許渾詩前山雨過池塘滿小院秋歸枕簟/閒○韓詩新凉入郊墟○易知進退存亡而不失其正)
(者○曹子建詩朝雲不歸山霖雨成川澤○許/渾詩塵意迷今古雲情識巻舒亦知進退之意)
　　　季春上旬苑中即事
輦路行看斗柄東簾垂殿閣轉東風樹林隱翳燈含霧
河漢欹斜月墜空新蘂謾知紅蔌蔌舊山常夢直叢叢
賞心樂事須年少老去應無日再中(北斗七星在紫宫/南其杓所建周於)
(十二辰之舍以定十二月斟酌元氣運乎四時○李白/歌天之何為令北斗而知春兮回指於東方○虞羽客)
(詩龍城舍曉霧瀚海隔遥天○唐人鬼詩河漢巳欹斜/神魂欲超忽○元稹連昌宫詞又有墻頭千葉桃風動)
(落花紅蔌蔌○沈括詩不見連昌桃無言紅蔌蔌○樂/天詩水蓼冷花紅蔌蔌江籬濕葉碧萋萋○姚鵠詩舊)
(山嘗夢到流水送愁餘○退之詩楚山直叢叢淮之水/舒舒○謝靈運云天下良辰美景賞心樂事四者難并)
(○左太冲賦將轉西日而再中齊既往之精神○白詩/百川未有回流水一老終無却少人○謝惠連詩頽魄)
(不再圓傾義無兩旦向注云魄月義日也言月既缺一/月之中無再復圓日既傾一日之中無更朝喻人老不)
(可更少○唐人詩云事/逐時偕往恩無日再中)
　　　上西垣舍人
共說才髙世所珍諸賢誰敢望光塵討論潤色今為美
學問文章老更醇賦擬相如真復似詩看子建的應親
仍聞悟主言多直許史家兒往往嗔(揚雄作賦擬相如/為式後客有薦雄)
(丈似相如者此言真復似蓋取諸此○杜詩詩看子建/親○雄傳有談范蔡之說於金張許史之間則狂矣○)
(班固稱許史不敢縱恣是以能全然害蕭大傅蓋司/𨽻皆許史也故公云許史家兒往往嗔此得之矣)
　　　退朝
門外鳴騶送響頻披衣强起赴雞人火城夜闇雲藏闕
玉座朝寒雪被宸邂逅欲成雙白鬢蕭條難得兩朱輪
猶憐退食親朋在相與吟哦未厭貧(雞人見上注○每/歲正旦曉漏以前)
(宰相三司使大金吾皆以樺燭百炬擁馬方布象城謂/之火城仍雜以衣綉鳴珂焜耀街陌如逢宰相即諸司)
(火城悉皆撲滅○唐皇甫冉詩雲藏神女廟○李端詩/囘合雲藏日霏㣲雨帯風○被宸見上注○此詩作於)
(嘉祐初時為羣牧判官提㸃府界諸縣鎮/公事以貧屢乞郡而未得○詩退食自公)
　　　與㣲之同賦梅花得香字三首
漢宫嬌額半塗黄粉色凌寒透薄粧好借月魂來映燭
恐隨春夢去飛揚風亭把盞酬孤艷雪徑囘輿認暗香
不為調羮應結子直須留此占年芳(幽怪録云巴卭人/霜後園中有兩大)
(橘如三斗盎剖開各有二叟相對象戲相與更決賭一/叟曰君輸我海龍王女髲髮十兩智瓊額黄十二枚云)
(云言訖不見○庾信武媚娘詩云眉心濃黛直㸃額角/輕黄細安○李義山蝶詩壽陽公主嫁時妝八字宫眉)
(捧額黄壽陽事見前注○山謙之丹陽記曰皇后正殿/曰顯陽東曰含章西曰徽音皆後漢洛陽宫舊名公雖)
(用宋事而仍曰漢宫○月魂移言月魄○韓詩若不妬/清妍却成相映燭○晏元獻詩冷艷風中凝濃香雪後)
(多○林逋詩暗香浮動月黄昏○李羣玉詩雪壓溪梅/狼籍香○調羮句亦兆公相業也○杜卑枝低結子○)
(白公石楠詩見說上林無/此樹秪教桃李占年芳)
　　　其二
結子非貪鼎鼐嘗偶先紅杏占年芳從教臘雪埋藏得
却怕春風漏洩香不御鉛華知國色秪裁雲縷想仙裝
少陵為爾牽詩興可是無心賦海棠(王建詩自是桃花/貪結子○梅聖俞)
(詩已先羣木得春色不與杏花為比紅○黎錞希聲詩/雪徑清寒蝶未知暗香誰遣好風吹野橋漏洩春光處)
(正為横斜一兩枝本公此意也○李義山柳詩為有橋/邊拂面香何曾自敢占年芳又巳遭江映柳更值雪蔵)
(梅○洛神賦芳澤無加鉛華不御○李正封牡丹詩國/色朝含酒○杜詩自嫌脂粉汚顔色淡掃蛾眉朝至尊)
(○太白宫詞雲想衣裳花想容○詩話云子美母名海/棠故集中無海棠詩然曉看紅濕處花重錦官城非海)
(棠不能當也○子美詩東閣官梅動詩興○鄭/谷詩云浣花溪上堪惆悵子美無情為發揚)
　　　其三
　淺池塘短短墻年年為爾惜流芳向人自有無言意
傾國天教抵死香䰅裊(一作/撚)黄金危欲墮蔕團紅蠟巧
能裝嬋娟一種如氷雪依倚春風笑野棠(崔魯梅詩含/情含態一枝)
(枝斜壓漁家短短籬○韓詩凌晨擬作紅粧面對客偏/含不語情○若教解語應傾國任是無情也動人○李)
(義山桃花詩脈脈無言度幾春用息媯事○漢文詔此/細民之無知抵死師古注曰抵觸也亦至也○李夫人)
(傳一顧傾人城再顧傾人國○梅聖俞詩豈辭盡醉對/顔色頻嗅競粘䰅蕊黄○魏野詩蘂訝粉綃裁太碎葉)
(疑紅蠟綴初乾○白詩紅蠟粘枝杏欲開○遯齋閒覽/云凡詠梅多詠白而荆公詩獨云䰅撚黄金蔕團紅蠟)
(不惟造語巧麗可謂/能道人不能到處)
　　　和晚菊
不得黄花九日吹空看野葉翠葳㽔淵明酩酊知何處
子美蕭條向此時委翳似甘終草莽栽培空欲傍藩籬
可憐蜂蝶飄零後始有閒人把一枝(庾肩吾玉醴吹花/菊銀床落井桐○)
(張說詩菊花吹御酒蘭葉捧天詞○歐公言家菊性涼/野菊性熱家菊則甘菊是也此必指野菊故下有委翳)
(草莽之句○杜牧詩直須酩酊酬佳節淵明不見酩酊/事獨李羣玉詩有借問陶淵明何物號忘憂無因一酩)
(酊髙枕萬情休○少陵詩九日蕭條醉盡醒/殘花爛漫開何益○杜詩云來把菊花枝)
　　　景福殿前柏(殿在禁中梅聖俞亦有景福/殿後荼䕷花及景福殿水詩)
香葉由來耐歲寒幾經真賞駐鳴鑾根通御水龍應蟄
枝觸宫雲鶴更盤怪石誤䝉三品號老松先得大夫官
知君勁節無榮慕寵辱紛紛一等看(子美老柏行香葉/曾經宿鸞鳳○韓)
(渥柳詩澗松亦有凌雲分爭似盤根太液池○張祐詩/夜半深廊人語定一枝松動鶴來聲○杜詩宫雲去殿)
(低○餘見三品石詩注○秦始皇封太山遇雨避於松/下封松為五大夫○唐盧承慶典選校百官考有坐漕)
(舟溺者承慶以失所載考中下以示其人無愠色復曰/非力所及考中中亦不喜承慶嘉之曰寵辱不驚考中)
(上○孫僅縣种放詩處士星/孤輕世俗大夫松好賤官班)
　　　四月果
一春强半勒花風幾日園林幾樹紅汲汲追攀常恨晚
紛紛吹洗忽成空行看果下蒼苔色已作人間白髮翁
豈惜解鞍留夜飲此身醒醉與誰同(歐公詩餘寒尚勒/花○文選詩經始)
(東山廬果下自成榛○唐張仲素闔怨閒花落徧蒼苔/地盡日無人誰得知○杜牧之詩云别後東籬數枝菊)
(不知閒醉/與誰同)
　　　墻西樹
墻西髙樹結隂稠步屧窮年向此留白日屢移催我老
清風一至使人愁紛紛瞑鳥驚還合渺𣺌涼蟬咽欲休
囘首舊林歸未得相看知復幾春秋(杜詩爾曹催我老/○小杜詩野竹疎)
(還合巖泉咽復流○李頎詩空山/百鳥散還合萬里浮雲咽復流)
　　　度麾嶺寄莘老
區區隨傳換冬春夜半懸崖託此身豈慕王尊能許國
直縁毛義欲私親施為已壊平生學夢想猶歸寂寞濵
風月一歌勞者事能明吾意可無人(隨傳即乗傳也師/古注漢書曰傳若)
(今之驛古者以車謂之傳車其後又改置馬謂之驛騎/傳張戀反○王尊叱馭見送復之赴成都注○廬江毛)
(義捧府檄而喜張奉心賤之及母死徴辟一無所就奉/歎曰賢者固不可測往日之喜乃為親屈也詩言本非)
(有意於用世為親而仕耳○韓詩/外傳曰飢者歌其食勞者歌其事)
　　　狄梁公陶淵明俱為彭澤令至今有廟在焉刁
　　　　景純作詩見示繼以一篇(公自注云嘉祐中/江東提刑時作)
梁公壯節就䕫魖陶令清身託酒徒政在房陵成底事
年稱甲子亦何須江山彭澤空遺像歲月柴桑失故區
末俗此風猶不競詩翁歎息未應無(䕫魖謂武氏也揚/雄甘泉賦屬堪輿)
(以壁壘兮稍䕫魖而抶獝狂下注水石之怪曰䕫耗鬼/曰魖音虛○髙陽酒徒見酈生傳又魏典略曰時苗謁)
(蔣濟會其醉不能見苗恚恨刻木為人書曰酒徒蔣濟/旦夕射之○言雖復中宗而可正後亦昏亂也故言成)
(厎事○宋初授命陶潛自以祖侃晉世宰輔恥復屈身/異姓所著書自義熙以前題晉年號永初以後但稱甲)
(子而已○周景式廬山記柴桑彭澤人郊古三苗國舊/屬廬江地太平寰宇記云柴桑山在徳化縣近栗里原)
(在廬山南當澗有陶公醉石○則天長壽元年來俊臣/誣狄仁傑反后召見親問之卿承反何也對曰不承則)
(死於考掠矣后曰何為作謝死表曰無/之出表示之乃知其詐仁傑貶彭澤令)
　　　寄沈鄱陽(公自注云時/為江東提刑)
離家當日尚炎風叱馭歸時九月窮朝渡藤溪霜落後
夜過麾嶺月明中山川道路良多阻風俗謡言苦未通
惟有鄱君人共愛流傳名譽滿江東(信州弋陽縣有葛/溪按江東地志無)
(藤溪豈誤以葛為藤乎麾嶺在徽州績溪縣西北十里/圖經麾作徽太平州寜國縣亦有徽嶺未知孰是○禮)
(記王制篇廣谷大川異制民生其間者異俗又云五方/之民言語不通嗜欲不同○呉芮秦時為鄱陽令號鄱)
(君/)
　　　席上賦得然字送裴如晦宰呉江(按如晦名煜與/歐公聖俞原甫)
　　　　(軰為交友嘗與永叔書論集古録西漢字并/歐公跋附於此觀此可見其人與諸賢以文)
　　　　(義相從游非一日又因以見其始末也煜頃/嘗謂周秦東漢往往有銘傳於世間獨西漢)
　　　　(無有王原叔言華州片瓦有元光字急使人/購得之乃好事者所為非漢字也侍坐語及)
　　　　(公亦謂家集所闕西漢字耳煜守丹陽日蘇/氏者出古物有銅雁足鐙制作精巧因辨其)
　　　　(刻則黄龍元年所造其言榮宫二史間未始/概見遂摹之欲寄左右以為集古録之一事)
　　　　(㑹悲苦不果昨偶開篋見之謹以上獻亦聞/原甫於秦中得西漢數器不知文字與此類)
　　　　(不煜再拜○治平元年十二月十四日後三/年余出守亳社而裴如晦以疾卒於京師明)
　　　　(年原甫卒於南都二人皆年壯氣/盛相次以殁而余巋然而存也)
青髮朱顔各少年幅巾談笑兩歡然柴桑别後餘三徑
天禄歸來盡一㕓邂逅都門誰載酒蕭條江縣去鳴弦
猶疑甫里英靈在到日憑君為艤船(古庶人服巾士則/冠傅子曰漢末王)
(公多委王服以幅巾為雅素則幅巾古賤者服也鮑永/趙咨符融韋彪傳俱載幅巾注謂以一幅巾為首飾不)
(加冠冕靈帝時詔書就家拜韋著為東海相逼切不得/已解巾之郡注巾幅巾也既服冠冕故解之○柴桑天)
(禄謂淵明子雲然子雲未嘗歸也○鳴弦宓子賤事○/陸龜䝉居於甫里自號甫里先生○烏江亭長艤船以)
(待如淳注曰南方人謂整船/向岸曰檥服䖍曰檥音蟻)
　　　次韻樂道送花
沁水名園好物華露盤分送子雲家新粧欲應何人面
彩筆知書幾葉花曾和郢中歌白雪亦陪天上飲流霞
春風已得同心賞更擬攜詩載酒誇(李義甫詩平陽館/外有仙家沁水園)
(中有物華○漢志沁水屬河内郡千浸反漢竇憲傳憲/恃宫掖聲勢遂以賤直請奪沁水公主園田主逼畏不)
(敢計後肅宗駕出過園隂喝不得對後發覺帝大怒切/責憲今貴主尚見侵奪况小人哉使以田還主注沁水)
(公主明帝女也○韓集惠康公主挽詩從今沁園草無/復更芳菲○杜詩截成金露盤○漢郊祀志武帝作承)
(露仙人掌注云仙人以手掌擎盤承露○退之牡丹詩○/凌晨併作新粧面○李白夢筆生花○唐制五花判事)
(韓湘曽為吏部染後堂之前白牡丹一叢斸其根下置/藥而後栽培之明年花開每一葉花中有楷書十四字)
(曰雲埋秦嶺家何在雪擁藍闗馬不前出仙傳拾遺○/後山詩欲知誰稱面偏插一枝看○抱朴子項曼都修)
(道山中得遊紫府上帝飲以流/霞一杯○郢人歌己見上注)
　　　籌思亭(公自注云在江/東轉運司南㕔)
昔人何計亦何思許國憂民適此時寓興中原為逺趣
託名華榜有新詩數株碧柳蒼苔地一丈紅蕖渌水池
坐聴楚謡知歲美想銜杯酒問花期(杜牧之詩鑿破蒼/苔地偷他一片天)
(○曹子建洛神賦灼若芙蕖出渌波○南史庾杲之左/丞王儉用為衛將軍長史安陸侯蕭緬書與儉曰盛府)
(元僚寔難其選庾景行汛渌水依芙蓉何其麗也時人/以入儉府為蓮花池故緬書美之爾雅云荷芙蕖釋曰)
(芙蕖其總名也别名芙蓉今江東人呼荷華為芙蓉/○一丈字見别注○唐詩江鄉宜晚霽楚老話豐年)
　　　愁臺(未詳何地恐是愁/崗唐莊宗置酒處)
頽垣斷壍有平沙老木荒榛八九家河勢東南吹地坼
天形西北倚城斜傾壺語罷還登眺岸幘詩成却嘆嗟
萬事因循今白髮一年容易即黄花(杜詩錦里煙塵外/江村八九家○杜)
(詩大聲吹地轉又呉楚東南坼○晉志天形如倚蓋○/列子天傾西北日月星辰就焉地缺東南百川水潦歸)
(焉○王建叢臺詩零落故宫無入路東西澗水/遶城斜杜牧之詩故人容易去白髪等閒生)
　　　和正叔懐其兄草堂
茅堂竹樹水之濵耕稼逍遥似子真小吏一身今倦宦
先生三畝獨安貧欲抛縣印辭黄綬來伴山冠帯白綸
秪恐明時收士急不容家有兩閒人(谷口鄭子真耕於/巖石之下○司馬)
(相如傳長卿故倦游○唐人詩五湖三畝宅萬里一歸/人○陶詩安貧守賤者自古有黔婁○朱博傳欲言縣)
(丞尉者刺史不察黄綬各自詣郡○謝萬傳簡文帝作/相召萬為從事中郎萬著白綸巾鶴氅裘履版而前與)
(帝共談移日○武攸暨傳山陂葛巾○杜詩白帽仍兼/似管寜又管寜紗帽淨皆隱者之服古不以白為諱也)
(○歐公詩清風/明月兩閒人)
　　　鄭子憲新起西齋
謾搆軒窗意亦深滔滔浮俗倦登臨詩書千載經綸志
松竹四時瀟洒心曉枕不容春夢到夜燈惟許月華侵
行看富貴酬勤苦車馬重來拾翠隂(陸龜䝉詩溪山自/是清涼國松竹合)
(封瀟洒侯○言用志之專性情治也春/猶言紛華○杜詩富貴必從勤苦得)
　　　寄題思軒(按臨川志軒在撫州通判㕔至和元/年通判林慥所立曽子固作詩序見)
　　　　(本集詩所謂名郎指慥之祖水部也水部/當太宗時嘗通判此州下云良孫則指慥)
名郎此地昔徘徊天誘良孫接踵來萬屋尚歌餘澤在
一軒還向舊堂開右軍筆墨空殘沼内史文章秪廢臺
邑子從今誇勝事豈論王謝世稱才(成公十三年天誘/其衷○右軍故宅)
(有墨池在州學○康樂有翻經臺在郡寳應寺宋書靈/運為臨川内史於此翻大湼槃經○邑子字見朱買臣)
(傳上聨用王謝/事故以此終之)
　
　
　王荆公詩注巻三十一
欽定四庫全書
　王荆公詩注巻三十二
　　　　　　　　　　　　宋　李壁　撰
　　律詩
　　陳君式大夫恭軒(大夫名軾字君式居於撫州/黄土橋曾子固亦為賦詩東)
　　　　(坡名其園曰中/隱堂曰老圃)
恭軒靜對北堂深新斸檀欒一畝隂膝下徃來前日事
眼前封殖去年心每懐罇斚沾餘瀝獨喜弦歌有嗣音
肯搆㑹須門閥大世資何用滿籝金(枚乗賦修竹檀欒/夾池水○去年真)
(迹作長年○淳于髠傳侍酒於前時賜餘瀝文選霑玉/斚之餘瀝○公此詩撫州有石本陳之孫博古䟦云曾)
(祖中散手植緑竹一叢於所居之側四時䓤蒨秀色可/佳捐館之後祖朝奉大夫於竹之傍開一軒對之命曰)
(恭蓋取桑梓必恭之義舒王曾公兄弟來歸里閈必游/息賞玩而去云云作此詩時在相位詩石結銜平章事)
(○絃歌疑是春誦夏弦之絃言有子能世其學○真迹/閥字作更字漢于公髙大其門閭○揚雄解嘲鄒衍以)
(頡頏而取世資○韋賢傳遺子黄金滿籝不如敎子一/經注籝笭也揚雄方言陳楚間謂筲為籝然則筐篚之)
(屬是也如淳注/竹器受三四斗)
　　　寄黄吉甫
學兼文武在吾曹别後應看虎豹韜欲問廟堂誰鎮撫
尚傳邊塞敢驚騷旌旗急引飛黄下烽火遥連太白髙
聞說荆人亦憔悴家家還願獻春醪(漢書尹翁歸文武/兼備○太公六韜)
(有虎韜豹韜○陳平傳外鎮撫四夷○退之詩訏謨者/誰子無乃太失宜即欲問廟堂之意也○詩徐方繹騷)
(震驚徐方○舊注時發騎士南征○漢禮樂志日出入/歌曰訾黄其何不徠下注云訾歎辭也黄乗黄也飛黄)
(馬名○退之詩飛黄騰踏去○淮南子黄帝治天下於/是飛黄服皁○漢天文志太白兵象也出而髙用兵深)
(吉淺凶○唐鮑容詩西方太白髙壯/士羞病死○韓退之詩春醪又千石)
　　　髙魏留
魏留十七助防邊埋没鹽州十八年衣屨窮空委胡婦
糗糧辛苦待山田闗河舊路頻囘首腹背他時兩受鞭
邂逅得歸爺戰死母隨人去亦蕭然(鹽州在五原原上/頭徳宗貞元中始)
(詔○之虜逺避不敢犯塞○胡婦字出蘇武傳○此恐/謂虛内事外兩有害也或又謂樂天縛戎人詩涼原鄉)
(井不得見胡地妻兒虛棄捐没蕃被囚思漢土歸漢被/劫為蕃虜早知如此悔歸來兩地寜如一處苦疑此亦)
(兩受鞭之意也○史記呉起/傳其父戰不旋踵亦死於敵)
　　　丁年
丁年結客盛游從宛洛氊車處處逢吟盡物華愁筆老
醉消春色受醅濃壚間寂寞相如病鍜處荒涼叔夜慵
早晚青雲須自致立談平取徹侯封(文選李少卿答蘇/武書丁年奉使皓)
(首而歸注丁壯也○漢祭遵為部吏所侵結客殺之古/樂府有結客少年場言少年時結任俠之客為交㳺之)
(場終而無成故作此曲也○李白詩平明相馳逐結客/洛門東○摭言崔沆為主罰録事盧彖府近開宴請假)
(往洛及同年宴於曲江亭上彖以雕幰載妓㣲服嚲鞚/縱觀為團司所發沆判曰深攙席帽宻快氊車紫陌尋)
(春已隔同年之面青雲得路可知異日之心○相如傳/相如與文君俱之臨卭盡賣車騎買酒舍令文君當壚)
(師古曰壚以居酒瓮四邊隆起其一面髙形如鍜壚故/名壚又相如常有消渴病稱病閒居不慕官爵○嵇康)
(鍜事屢使○髙帝紀上曰通侯諸將無敢隱朕皆言其/情注通侯舊曰徹侯避武帝諱曰通侯通亦徹也言其)
(功得通於王室也後改曰列侯列者序列也○揚雄解/嘲曰或七十說而不遇或立談間而封侯服䖍注曰薛)
(公/也)
　　　送王詹叔利州路運判
王孫舊讀五車書手把山陽太守符未駕朱轓辭輦轂
却分金節佐均輸人才自古常難得時論如君豈久孤
去去便看歸奏計莫嗟行路有﨑嶇(此詩頗不類公作/○山陽楚州○周)
(禮地官掌節凡邦國之使節皆金也以英蕩輔之○桑/𢎞羊請置大農部丞十人分部主郡國各往往置均輸)
(鹽銕官令逺方各以其物如異時商賈所輸販者為賦/間相灌輸據此蓋盡籠天下之貨與民爭利此卜式所)
(欲烹𢎞羊者也然使臣顧以均輸同管氏之輕重李悝/之平糴言之且謂古為之有數吏良而令行則均輸亦)
(何可廢哉運判故言佐○歸奏計一/作歸奏事○﨑嶇言蜀道梯棧之險)
　　　送周仲章使君
看君東下霅溪船囘首紛紛已五年簪筆少留吾所望
剖符輕去此何縁髙麾行路穿秦樹駿馬歸時著蜀鞭
子墨文章應滿篋承明宣室正詳延(霅溪在湖州四水/合為一溪○徐陵)
(碑云清霅瀰瀰涂窮地根字書霅者四水激射之聲也/又有苕水以其兩岸多生蘆葦故曰苕溪○梅聖俞送)
(周仲章湖倅詩溪水日霅霅弁峯日峩峩○趙充國傳/中郎將卬家將軍以為張安世本持槖簪筆注從臣負)
(槖簪筆從備顧問或有所紀漢髙祖紀剖符封功臣師/古曰剖破也與其符合而分授之○謝靈運詩剖竹守)
(滄海○杜詩兩行秦樹直○顧況有蜀馬鞭歌謂章仇/兼瓊采以獻上歌云亭亭筆直無皴節磨將形如一像)
(鐵滋潤猶沾玉壘雪碧鮮似染萇𢎞血○杜牧送冀處/士贈以蜀馬箠副之胡罽裘蜀鞭疑本此○子墨事見)
(詳定試巻注○揚雄傳召雄待詔承明金馬著作之庭/○賈誼傳上方受釐宣室蘇林曰宣室未央前正室○)
(淮南子武王殺紂於宣/室漢亦承用古名乎)
　　　送王䝉州
請郡東南没(一作/促)去程拍堤江水照紅旌仁聲已逐春
風到使節猶占夜斗行箭落皁鵰毚兎避句傳炎海鱷
魚驚麒麟不是人間物漢詔先應召賈生(䝉州即蒼梧/郡之茘浦縣)
(屬廣西熙寜五年廢○張萱送僧却泛滄波問去程○/王褒頌恩從祥風翺徳與和氣游○韓詩仁風挾惠氣)
(○韓詩夜渡洞庭看斗柄○國史斛律金人號落鵰都/督○杜牧之詩戈矛虓虎士弓箭落鵰兵○杜詩皁鵰)
(寒始急○李廣傳上使中貴人從廣匈奴射殺其騎且/盡中貴人走廣廣曰是必匈奴射鵰者師古曰鵰大鷙)
(鳥也名鷲黒色翮可以為箭羽○巧言詩躍躍毚兎遇/犬獲之鵰已落兎猶避之指箭也○投文逐鱷魚見送)
(潮州吕使君注○徐陵數歲家人携見寳誌誌以手摩/其頂曰此兒天上石麒麟也○南史顧歡傳猶未識辰)
(緯而意斷南北然則古/固以辰緯而占南北矣)
　　　送龎參判
北都兩去不辭勤仕路論才況出羣一相開藩嘗負弩
三年通籍更從軍清談猶得當時事遺愛應從此日聞
我憶荆溪山最樂看君摩翮上青雲(北都太原府唐為/魏州周為天雄軍)
(慶厯二年升北京○司馬相如至蜀縣令負弩矢先驅/○通籍見送復之赴成都注○韓詩從軍古云樂○曹)
(子建詩從軍度函谷軍字從勹故對弩也○荆溪在宜/興縣山水絶佳張協七命酒則荆南烏程謂此荆溪之)
(南/也)
　　　送潘景純
東都曾以一當千場屋聲名十五年晚賜緑衣隨宦牒
始操丹筆事戎旃明時正欲精蒐選榮路何當力薦延
頼有史君能好士方看一鶚在秋天(連昌宫詞賀老琵/琶定場屋埸屋字)
(見唐摭言據元詞則戲場亦謂屋場○杜詩才名三十/年○武后時傅游藝一年内青緑緋紫皆遍時號為四)
(時仕宦據唐制緑又在青上○丹筆見送張仲容赴/杭州辟注○杜詩鵰鶚在秋天言將為郡將所舉)
　　　送僧無惑歸鄱陽
晚扶衰憊寄人間應接紛紛秪强顔挂席每諳東匯水
採芝多夢舊游山故人獨往今為樂何日相隨我亦閒
歸見江東諸父老為言飛鳥㑹知還(孟郊詩挂席幾千/里○禹貢東匯澤)
(為彭蠡彭蠡在鄱陽○李商隱寄崔待御/詩若向南臺見鸎友為言垂翅度春風)
　　　送遜師歸舒州
山川相對一悲翁往事紛紛夢寐中邂逅故人恩意在
低囘今日笑言同看吹陌上楊花滿忽憶巖前蕙帳空
亦見桐鄉諸父老為傳衰颯病春風(公嘗通判舒州故/云○唐王昌齡詩)
(雲髪不能梳楊花更吹滿○以朱邑事自比○/劉沆詩若到鄉闗人見問為言歸思滿秋風)
　　　寄育王大覺禪師
單已安那示入禪草堂難望故依然山今歳暮終岑寂
人更天寒最靜便隱蹟亦知甘自足憑心豈吝慰相憐
所聞不到荆門耳人老禾新又一年(杜詩多病如淹泊/長吟阻靜便○劉)
(長卿詩不解謝公意翻令靜者便○離騷經依前哲以/節中兮喟慿心而厯兹○爾雅年者取禾一熟也說文)
(云秊秊榖熟也從禾千○春秋曰大有年/則年者禾人之名每歲一熟故以為歲名)
　　　寄無為軍張居士
南陽居士月城翁曾習禪那問色空卓犖想超文字外
低囘却寄語言中真心妙道終無二末學殊方自不同
此理世間多未悟因君徃徃歎西風(圓覺經禪那寂觀/佛經有問色空二)
(義○心經云色即是空○古靈禪師語靈光獨耀㢠廻脫/根塵體露真常不拘文字心性無染本自圓成此故云)
(卓犖超文字之外○維摩經有以聲音語言文字而作/佛事○黄蘖云但知學言語念向皮袋裏安著到處稱)
(我㑹禪還替得生死麽禪宗以言語道斷為極則此猶/寄語言故云低囘柳詩寂滅本非斷文字安可離聖黙)
(寄言宣分别乃無知/○不二門見維摩經)
　　　次韻鄧子儀二首
青溪相值各青春老去臨流輒損神事事只隨波浪去
年年空得鬢毛新論心未忍遺横目干世還憂近逆鱗
嘉句感君邀我厚自嗟才不異常人(韓詩浪波沄沄去/松柏在山崗又云)
(不離文字鬢毛新○莊子天地篇苑風語諄芒曰夫子/無意乎横目之民乎願聞聖治○韓非傳龍之為蟲可)
(擾狎而騎也然而喉下有逆鱗徑尺嬰之必殺/人人主亦有逆鱗說之者能無嬰其逆鱗幾矣)
　　　其二
金陵邂逅府東偏手得新蒲每共編采石偶耕垂百日
青溪並釣亦三年君才有用方求禄我志無成稍問田
一笑欲論心迹(二字/恐誤)事白頭相就且欹眠(東偏借用奉/許叔以居許)
(東偏○路温舒傳父為里監門使温舒牧羊温舒取澤/中蒲截以為牒編用寫書師古注小簡曰牒編聨次之)
(○采石青溪皆地名亦暗對○魏志呂布傳許汜與劉/備並在劉表坐上汜曰昔過下邳見元龍元龍無客主)
(之意久不相與語自上大床卧使客卧下床劉備謂許汜/曰君求田問舍言無可采是元龍所諱也何縁當與君)
(語如小人欲卧百尺樓上卧/君於地何但上下床之間邪)
　　　送李璋
湖海聲名二十年尚隨鄉試(一作/賦)已華顛却歸甫里無
三徑擬傍胥山就一㕓朱轂風塵休悵望青鞋雲水且
留連故人亦見如相問為道方尋木鴈篇(元龍湖海之/士甫里陸龜)
(䝉所居胥山言㑹稽○揚雄解嘲子徒欲朱丹吾轂不/知一跌將走吾之族○杜詩青鞋布襪從此始○莊子)
(外篇山木莊子曰此木以不材得終其天年夫子出於/山舍故人之家故人喜命堅子殺鴈而烹之弟子問於)
(莊子曰昨日山中之木以不材得終其天年主人之鴈/以不材而死先生將何處莊子笑曰吾將處夫材與不)
(材之間○白詩寄皇甫郎之與君别有相知分同/置身於木鴈間韓詩云我言莊周云木鴈各有喜)
　　　送章宏
道合由來不易謀豈無和氏識荆璆一川濁水浮文鷁
千里輕帆落武丘身退豈嫌吾道進學成方悟衆人求
西風乞得東南守杖策還能訪我不(班孟堅賔戲賔又/不聞和氏之璧韞)
(於荆石隨侯之珠蔵於蚌蛤乎○劉琨握中有𤣥璧本/自荆山璆○文鷁見送江寜彭給事赴闕注○淮南子)
(曰龍舟鷁首天子之乗然今舟無不稱鷁○王濬傳畫/鷁首怪獸於船首以懼江神○唐髙祖諱改虎丘作武)
(丘○退之答侯繼書冀足下知吾之退未始不為進而/衆人進未始不為退也下言學成行尊則不即人而人)
(即之矣○西施古/曲貴來方悟稀)
　　　别葛使君
邑屋為儒知善政市門多粟見豐年追攀更覺相逢晚
談笑難忘欲别前客幙雅游皆置榻令堂清坐亦鳴弦
輕舟後夜滄江北囘首春城空黯然(邑屋見登景徳塔/注言俗皆興於儒)
(也市門見歎息行注○漢武卿等安在何相見之晚耶/○韓詩書寄相思處盃銜欲别前○張耳傳項羽立諸)
(侯雅游多為人所稱師古曰雅故也言其久故倦游結交/英傑是以多為人稱譽之○置榻用陳蕃事○杜詩塵)
(滿萊蕪甑堂/横子賤琴)
　　　送王龍圖
壯志髙才偃一藩更嗟賢路此時難長幡欲動何妨屈
老驥能行豈易閒沙市放船寒月白渚宫留御古苔斑
知公未厭還隨詔歸看功名重太山(謝靈運詩愉恱偃/東扉○杜詩直辭)
(寜戮辱賢路不﨑嶇○堅車大艎必少却而後進猶此/意也○王濬開門前路曰吾欲使客長㦸憣旗○韓詩)
(風幡肆逶迤○王處仲傳老驥伏櫪志在千里○杜詩/尺馬老能行○杜詩鴻鴈影來連峽内鶺鴒飛急到沙)
(頭又落日放船好○李渉詩萬里平沙連月白○文公/楚子西㳂漢泝江將入郢王在渚宫下見之注小洲曰)
(渚章吕反今荆南號渚宫元和郡國志渚宫楚之别宫/梁元帝即位於楚宫蓋取渚宫以名宫也髙從誨鑿成)
(西南隅為地建渚宫亭鄭谷有渚宫亂後詩云白社已/應無故老清江依舊遶空城○史記退而讓頗名重太)
(山/)
　　　次韻酬宋中散二首(中散乃莒公丞相之子一/充國次均國據公集有上)
　　　　(宋相公書云某愚戅淺薄動多觸罪初叨一/命則在幕府當此之時尤為無知自去吏屬)
　　　　(之籍以至今日雖嘗獲侍燕語然不能自同/衆人之數也閤下撫接顧待久而加親及以)
　　　　(罪逆扶䘮歸葬閤下發使弔問特在諸公之/先而所以顧恤之尤厚蓋仁人君子樂於以)
　　　　(禮長育成就人材哀念一日之雅而忘終身/不肖之醜顧在私心宜何以報觀此書則公)
　　　　(於宋公受知非一日故下有/舊恩思報之句與書意正同)
初見彤庭賜履雙便參東閤寄南邦時聞正論除疑網
每讀髙辭折慢幢陳迹欲尋無復日舊恩思報有如江
風流今見佳公子投老心旌一片降(西都賦金戺玉階彤/庭輝輝薛琮注曰彤)
(赤也輝輝赤色貎賜履見次韻約之惠詩注充國嘗為/都官郎中○公孫𢎞開東閤以延賢人○詩崧髙王命)
(申伯式是南邦○楞嚴經設令一切衆生悉來問難猶/以一言决其疑網○法達禪師七歲出家禮祖師頭不)
(至地祖呵曰汝心必有一物藴習何事耶師曰念法華/經已及三千部祖曰若至萬部得其經意不以為勝汝)
(負此事業都不知過聴吾偈曰禮本折慢幢頭奚不至/地有我罪即生忘功福無比○王羲之帖吾惟辨便去)
(無復日也諸懐不可言○祖逖不能清中原而復濟者/有如大江○史記平原君翩翩濁世之佳公子也○劉)
(夢得詩一片降幡出石頭○據庠傳初庠所在以謹靖/為治晚愛信幼子幼子多與其屬小人游不謹御史吕)
(誨請勑庠二子不得隨之亳州上不許曰庠老矣奈何/不使其子隨乎據史言則二子者不得為賢而公稱之)
(如/此)
　　　其二
超然京洛諒難雙處在家庭譽在邦道義門中窺戸牖
風騷壇上見麾幢素書欵欵誰憐杜彩筆遒遒獨勝江
信美賢才有公子篤誠真復類尨降(莒公開封雍丘人/故言京洛○易繫)
(辭成性存存道義之門○杜牧詩今代風騷將誰登李/杜壇○韓詩吾欲盈其氣不令見麾幢○杜甫寄裴道)
(州詩久客每枉友朋書素書一月凡一束○楚辭吾寜/悃悃欵欵朴以忠乎○江淹嘗夢一丈夫自稱郭璞謂)
(淹曰吾有筆在卿處多年可見還淹乃探懐中得五色/筆一枝以授之爾後為詩絶無美句○昭公元年子晳)
(信美矣抑子南夫也○賢公謂莒公○文公十八年髙/陽氏有才子八人蒼舒隤凱云云尨降庭堅云云明允)
(篤誠天下之/民謂之八愷)
　　　和宋大博服除還朝簡諸朋舊(據莒公子均國/嘗為國子博士)
　　　　(景文子定國彦國靖國皆為博士不知此與/誰莒公薨於治平三年四月五年外除是為)
　　　　(熙寜元年公時為翰林學士又景文卒於/嘉祐六年五月八年滿䘮公時知制誥)
呼門初起外庭臣秀氣稜稜動搢紳談論坐來能慰我
篇章傳出亦驚人生芻一束他年闕伐木相求此地新
便欲與君同樂處窮通餘事不闗身(禮䘮者不呼其門/今除䘮矣故云初)
(起○郭林宗親䘮㑹者甚多徐孺子不言姓名弔之置/生芻一束於前公自言闕於致奠○小雅伐木詩取朋)
(友相須之意○言窮通身之/餘事不足計當相從餘事)
　　　次韻酬宋玘六首(曾景建言宋玘是金谿人公/少所厚後篇言故交重趼當)
　　　　(是宋自撫來/訪公金陵)
洗雨吹風一月春山紅漫漫緑紛紛褰裳逺野誰從我
散策空陂忽見君青眼坐傾新歲酒白頭追誦少年文
因嗟涉世終無補久使髙材壅上聞(皇甫曾詩古路無/行客寒林獨見君)
(○韋莊詩豈知新歲酒猶作異鄉身○張俞詩手持新/歲酒還遶落梅行○杜詩别來頭併白相對眼終青○)
(漢武元朔元年詔今或至闔郡而不薦一人是化不究/而積行之君子雍於上聞也雍音壅○歐公贈王安國)
(詩自慚知子不能薦/白首胡為侍從官)
　　　其二
東風𣺌渺客天涯病眼先春已見花逺欲報君羞强聒
老知隨俗厭雄誇窮通往事真如夢得失秋毫豈更嗟
邂逅故人惟有酒醉中衣幘任欹斜(歐公峽州詩春風/疑不到天涯二月)
(山城未見花或謂眼昏花○强聒謂非無報君之心顧/身逺不在其位不敢瀆告○韓詩開端要驚人雄誇吾)
(厭矣○東坡賦悟驚俗之來患○杜詩/把酒從衣濕吟詩信杖扶任猶從也)
　　　其三
城中燈火照青春逺引吾方避糾紛游衍水邊追野馬
嘯歌林下應山君愁尋徑草無求仲喜對簷花有廣文
邂逅一樽聊酩酊聲名身後豈須聞(賈誼弔屈原賦鳳/漂漂其髙逝兮固)
(自引而逺去○司馬遷書寜得自引深蔵於岩穴耶○/孔文舉論盛孝章嚮使郭隗倒懸而王不解臨溺而王)
(不拯則士亦將髙翔逺引莫有北首燕路者矣注引去/也孫子解雜亂紛糾者不控捲○劉向傳傳授增加文)
(書紛糾○杜詩萬事紛糾猶絶粒一官覊絆實蔵身○/莊子野馬塵埃也○退之雜記談生之為崔山君傳稱)
(鶴言者豈不怪哉山君疑即鶴也如退之毛頴傳之類/但不傳耳○韓偓詩牕裏日光飛野馬案頭筠管長蒲)
(盧不如介甫所對精切○崔備詩山君水上印天女月/中書○蔣詡隱於杜陵開三逕惟故人求仲羊仲從之)
(游○耿韓詩慙非蔣生逕不敢望求羊○子美醉時歌/燈前細雨簷花落蓋贈廣文館學士鄭䖍也○張翰使)
(我有身後名不/如生前一杯酒)
　　　其四
逺迹荒郊謝儁豪春風誰與駐干旄故交重趼恩何厚
新句連篇韻更髙美似狂酲初噉蔗快如衰病得觀濤
久知坯冶成天巧豈與人間共一陶(漢賛逺迹羊豕之/羣干旄大夫之旃)
(注旄於干首此言閒居無有肯駐其車旄者亦謝朋遊/之意○重趼見送道光住靈岩注○隋李諤論時文體)
(尚輕薄連篇累牘不出月露之形○前漢禮樂志景星/歌泰尊柘漿析朝酲應劭注曰柘漿取甘柘汁以為飲)
(酲酒病○晉顧愷之每食甘蔗恒自尾至本人怪之愷/之曰漸入佳境○韓詩初味猶噉蔗遂通斯建瓴○枚)
(乘七發楚太子有疾呉客往問之曰將以八月之望與/諸侯逺方交游兄弟並往觀濤乎廣陵之曲江至則未)
(見濤之形也徒觀水力之所到則䘏然足駭矣○後漢/崔駰達㫖曰一天下之衆異齊品類之萬殊參差同量)
(坯冶/一陶)
　　　其五
無能私願只求田財(一作/時)物安能學計然鑿井未成歌
擊壤射熊猶得夢鈞天遥思故國歸來日留滯新恩已
去年携手與君游最樂春風波上水濺濺(史記越王困/於會稽用范)
(蠡計然計然曰知鬭則修備時用則知物二者形則萬/貨之情可得而觀已徐廣曰計然者范蠡之師也名研)
(崔駰曰計然者葵丘濮上人姓辛氏字文子其先晉國/亡公子也嘗南游於越范蠡師事之○公自言歸志未)
(就猶在朝耳○皇甫謐曰十七年與從姑子果柳等擊/壤於路○史記世家趙簡子我之帝所樂與百神游於)
(鈞天廣樂九奏萬舞其聲動人心有一熊欲來援我帝/命我射之中熊熊死又有一羆來我又射之中羆羆死)
(又當道者云帝令主君滅二卿夫熊與羆皆其祖也不/知介甫用此事何意○劉夢得詩伊水濺濺相背流)
　　　其六
山陂疇昔從吾親諸父先生各佩紛零落長年誰語此
遷囘故地却逢君衣冠偶坐論經術襁褓當時刺繡文
更怪髙材終未遇有司何日選方聞(内則左佩紛帨刀/礪注紛帨拭物之)
(巾備尊者使令○杜詩客裏何遷次江邊政寂寥遷次/猶遷囘○曲禮偶坐不辭注偶配也一曰副貳○貨殖)
(傳刺繡文不如倚市門又襁褓小兒被言從少而壯日/月易得○漢武紀故詳延天下方聞之士咸薦諸朝注)
(方道也聞博聞也言悉引/有道博聞之士與進於朝)
　　　寄呉正仲却䝉馬行之都官梅聖俞大博和寄
　　　　依韻酬之
山水𤣥暉去後空騷人還向此間窮小詩聊與論孤憤
大句安能辱兩雄秦甲久愁荆劒利趙兵今窘漢旗紅
背城不敢收餘燼馬首翩翩只欲東(齊書謝朓字𤣥暉/仕為尚書吏部郎)
(為江祏等搆下獄死○韓非說難孤憤○漢書南越傳/兩雄不俱立兩賢不並世○秦昭王言楚之鉄劒利而)
(倡優拙○韓信破趙立漢赤幟紅字必别有出處○成/公二年賔媚人曰請收合餘燼背城借一○襄公十四)
(年余馬首/欲東乃歸)
　　　寄平父
少時為學豈身謀欲老低囘各自羞乗馬從徒真擾擾
求田問舍轉悠悠弦歌舊國平生樂鞍馬新年幾日留
坐想摇鞭楊柳路春風先我入皇州(韓愈進學解乗馬岑/從徒安坐而食○)
(參詩摇鞭舉袂忽不見千樹萬樹空蟬鳴○張祜詩嬋/娟蹀躞春風裏揮手摇鞭楊柳隄○謝𤣥暉詩宛洛佳)
(遨遊春色/滿皇州)
　　　次韻舍弟常州官舍應客
霜雪紛紛上鬢毛憂時自悔目空蒿桑麻只欲求三畝
勢利誰能算一毫此地舊傳公子札吾心真慕伯成髙
飄然更有乗桴興萬里寒江正復艚(莊子駢拇篇今世/之仁人蒿目而憂)
(世之患○三畝字屢用○太平寰宇記云呉公子季札/所居是為延陵之邑今常之晉陵即呉之延陵也公子)
(札一作公子禮公子禮或謂公子春申君好禮士春申/北地人○莊子伯成髙辭諸侯而耕則髙字乃名也○)
(李固傳上梁商書誠令道行忠立明公踵伯成之髙豈/與外戚凡軰同哉此髙字又謂髙節○水衡記三月水)
(名桃花水四月水名麥黄水五月水名𤓰/蔓水十月水為復艚水言水落復故道)
　　　舟還江南阻風有懐伯兄
幾時重接汝南評兩槳留連不計程白浪黏天無限斷
𤣥雲垂野少晴明平臯望望欲何向薄宦嗟嗟空此行
會有開樽相勸日脊令隨處共飛鳴(後漢許劭與兄靖/俱有髙名共覈論)
(鄉黨人物每月更題品由是汝南俗有月旦評公寄兄/詩故用兄弟事○杜詩功曹幾月程○韓文洞庭汗漫)
(黏天无壁○杜詩星垂平野闊/○詩小宛題彼脊令載飛載鳴)
　　　同陳伯通錢材翁遊山二君有詩因依元韻
秋來閒興每登臨因叩精藍望碧岑强策羸驂尋水石
忽驚幽鳥下煙林經(一作/同)時覽物悲歡異自古忘名趣
向深安得湖山歸我手靜看雲意學無心(精藍亦猶伽/藍精舍伽藍)
(皆梵語寺名○白詩散職無覊束羸驂夕送迎○莊子/嗜欲深者天機淺既忘名則天機深矣○陶辭雲無心)
(而出岫○杜詩扁舟落/吾手又雲在意俱遲)
　　　夢張劒州
萬里憐君蜀道歸相逢似喜語還悲江淮别業依前處
日月新阡卜幾時自說曲阿留未穩即尋湓水去猶疑
茫然知(一作/却)是陳橋夢昨日春風馬上思(檀弓下公叔/戍曰日月有)
(時將葬矣○曲阿丹徒屬吳郡太康地記曲阿本名雲/陽始皇以其地有王氣鑿地煙山以敗其勢截其直道)
(使之阿曲故名曲阿○皮日休記張祜以曲阿地古樸/有南朝遺風遂築室種樹而家焉詩前六句皆叙夢事)
(第七句始言是夢第八句又言思蓋/因思而得之也其結體之精如此)
　
　
　
　
　
　
　王荆公詩注巻三十二
欽定四庫全書
　王荆公詩注巻三十三
　　　　　　　　　　　　　宋　李壁　撰
　　律詩
　　　酬慕容員外(公自注云嘗為王宫教/授以武舉入官被謫)
初駕王門學者師晚漂湖海衆人悲吹毛未識腰間劒
刺股猶藏袖裏錐(杜詩鋒先衣染血騎突劒吹毛○古/有吹毛之劒○蘇秦夜讀書遇睡引)
(錐刺股/流血)衛霍功名還有命蘇張才氣豈無時(衛青霍去/病蘇秦張)
(儀也張儀言蘇君/之時儀何敢言)江尤亦見應須飲莫放窮愁入兩眉
(王𤣥謨眉/頭未曾伸)
　　　次韻張唐公馬上
竭節初悲力不勝賜環終愧繆恩臨病來氣弱歸宜早
偷取官多責恐深(荀子大略篇聘人以珪問士以璧召/人以瑗絶人以玦返人以環注云古)
(者臣有罪待放於境君賜以環即返以玦即去皆所以/見意○荀子冬為之饘粥夏與之𤓰麩以偷取少頃之)
(譽焉非久/長之道也)膏澤未施空謗怒瘡痍猶在豈謳吟黄昏信
馬江城路欲訪何人話此心(此詩恐是神廟初自知江/寜召還時作謗怒必指為)
(郡時事宜新法之紛/紛也或是再入相時)
　　　和王司封㑹同年
收科天陛頃同時白首相懽事亦稀追講舊遊犀麈脫
交酬新唱彩牋飛(晉孫盛與殷浩談論往返精苦客主/無間左右進食冷而復煖者數四彼)
(我奮擲麈尾悉/脫落滿餐飯中)直須傾倒樽中酒休惜淋浪座上衣日
慕主翁留客轄㑹稽聊滯買臣歸(韓詩淋浪身上衣顛/倒筆下字○陳遵傳)
(遵嗜酒每大飲賔客滿堂輙闗門取客車轄投井中雖/有急終不得去嘗有部刺史奏事過遵值其方飲刺史)
(大窮候遵霑醉突入見遵母叩頭自白當/對尚書有期㑹狀母乃令從後閣出去)
　　　次韻酬子玉同年(公自注云子玉詩云過盡金/湯知帝策見求貂虎識軍儀)
　　　　(男兒本有四方志/秪在蓬瀛恐不知)
盛徳無心漠北窺邉人亦恐勢方羸(首句言天子盛/徳無意於開邊)塞
垣髙壘深溝地幕府輕裘緩帯時(髙祖紀郎忠說漢王/髙壘深溝勿戰○輕)
(裘見擬/峴臺注)趙將時皆思李牧楚音聲自感鍾儀(史記李牧/趙之北邊)
(良將也匈奴以牧為怯趙王使它人代將數不利失亡/多復請李牧牧杜門不出趙王乃復强起使將兵○成)
(公九年晉侯觀於軍府見鍾儀問之曰鄭人所獻楚囚/也使與之琴操南音范文子曰樂操土風不忘舊也)
慙君許我論邊鏁俎豆平生却少知(丙吉傳吉以馭吏/言召東曹按邊長)
(吏琑科條其人注琑録也欲科條其人/老少及所經厯知其本以文武進也)
　　　和舍弟舟上示沈道源
還裝欲盡喜舟輕更喜嘉賔伴此行野飲不忘魚可釣
旅羮何惜鴈能鳴(烹鴈見送/李璋注)西山牡馬先歸牧南穴殘
梟欲就烹(漢郊祀志注五月五日作梟羮/以賜百官以其惡鳥故食之)憂國自多廊
廟宰與君詩酒盡交情
　　　過山即事
却過兹山已九年江湖身世只飄然曲城丘墓心空折
鹽步庭闈眼欲穿(曲城在建康公松楸所寄○撫州鹽/步門即公所居余嘗至其處今有祠)
(堂/)慘慘野雲生隴底蕭蕭飢馬立風前轉多愁思摧華
髪早晚輕舟上秀川(秀川恐謂/秀水未詳)
　　　酬裴如晦(名/煜)
二年覉旅越人吟乞得東南病更侵殤子未安莊氏義
夀親還慰魯侯心(仲宣賦莊舄顯而越吟○莊子齊物/論莫夀乎殤子而彭祖為夭注殤子)
(短命者也○詩閟宫魯侯燕喜令妻壽母注燕飲也令/善也僖公燕飲於内寢則善其妻壽其母謂之祝慶也)
鮮鮮細菊霜前蘂漠漠疎桐日下隂濁酒一杯秋滿眼
可憐同意不同斟
　　　酬鄭閎中(鄭穆也福/州侯官人)
蕭條行路欲華顛囘首山林尚𣺌然三釡只知為養急
五漿非敢在人先(五漿屢/見上注)文章滿世吾誰慕行義如君
衆所傳(穆本傳純厚好學動/必由禮門人以千數)宜有至言來助我可能空
寄好詩篇(漢賈山/有至言)
　　　寄余温卿
雲散風流不自禁(王仲宣贈蔡子篤詩/風流雲散一别如雨)天涯無路盍朋
簪空馳上國青泥信誰和南山白石音平日離愁寛帯
眼訖春歸思滿琴心終思一命翩翩駕獨過嵇山鍜樹
隂(按漢中書以武都紫泥為璽封加緑緹其上王子年/拾遺記方丈山有池泥色金而味辛鍊可為金金色)
(青照見鬼魅又一本云元封元年浮折國歲貢蘭金之/泥此泥出於淵池盛夏之時水常沸湧有若湯火飛鳥)
(不能過國人行者常見水邊有人治此金為器混混若匣及/泥如紫磨之色百鑄其色變白變青常以此泥封諸函)
(諸宫門鬼魅不敢干當漢世上將出征及使絶國多以/泥為印封衛青張騫蘇武傅介子之使皆受金泥之璽)
(封也帝上仙後乃絶又廣異記則天時一西國獻青泥/珠一枚珠類拇指㣲青以施西明寺金剛額中後有夷)
(人見珠目不暫捨以萬貫買之内珠腿肉中欲還西國/僧尋聞奏則天敇求此夷數日得之使者問珠所在夷)
(云巳呑入腹使者欲刳其腹夷不得已於腿中取則天/召問貴價市此焉用之夷云西國有青泥泊多諸珍寳)
(但苦泥深不可得入若以此珠投泊中泥悉成水其寳/可得又東觀漢記曰鄧訓嘗將黎陽營兵屯狐奴後遷)
(䕶烏桓校尉黎陽故吏最貧羸者舉國念訓嘗所服藥/比州少乏又知訓好青泥封書從黎陽歩推鹿車於洛)
(陽市藥還過趙國易陽并載青泥一襆至上谷遺訓其/得人心如此見鄧訓傳注○宋景文詩他日相思煩尺)
(訊黎陽為辦襆書泥○寗戚飯牛歌南山粲白石爛○/帯眼見姑胥郭注○司馬相如傳卓王孫有女文君新)
(寡好音故相如繆與令相重而/以琴心挑之○鍜樹事屢見上)
　　　寄郎侍郎(公有上郎侍郎書公之先人為韶州郎/為部使者與公世有恩分作詩寄焉)
兩朝人物歎賢豪􁏠􁏠清風晚見褒(簡臨安人景徳二/年及第真宗嘗謂)
(判銓呂夷簡曰簡厯官寡過無一人薦之是必恬於進/者稍進其官仁宗時位益顯晚自明州以工部貳卿致)
(仕故云/兩朝)江漢但歸滄海闊丘陵難學太山髙(揚子百川/學海而至)
(於海丘陵學山而不至/於山是故惡夫畫也)放懐詩酒機先息囘首功名世
自勞久願作公樽俎客恨無三畝斸蓬蒿(傳載簡性和/易喜賔客即)
(錢塘城北治園廬自號武林/居士道引服餌晚歲顔如丹)
　　　送道光法師住持靈巖
靈巖開闢自何年草木神竒鳥獸仙一路紫苔通䆗窱
千崖青靄落潺湲山祇嘯聚荒禪室象衆低摧想法筵
(宋顔延年詩山祇蹕嶠路張說註山祇山神李善註管/子曰登山之神有俞兒者長尺人物具焉霸王之興登)
(山之神見且走馬前導也○湼槃經聲聞縁覺及大菩/薩同行佛所聞佛說一味之法然其所證各有淺深譬)
(象馬兎三獸渡河兎渡則浮馬渡及半唯/大香象徹㡳法筵龍象衆當觀第一義)雪足莫辭重
趼往東人香火有因縁(莊子天道篇百舍重趼而不敢/息趼古顯反司馬彪註云胝也)
(音陟其反許慎云/足指約中斷為趼)
　　　奉酬永叔見贈
欲傳道義心雖壯强學文章力已窮他日若能窺孟子
終身何敢望韓公(河東王儔尚友嘗為予言觀介甫何/敢望韓公之語是猶不願為退之且)
(譏文忠之喜學韓也然荆公於退之之文歩趍俯仰蓋/升其堂入其室矣而其言若是豈好學者常慕其所未)
(至而厭其所已得耶韓子蒼言歐陽文忠公寄荆公詩/云翰林風月三千首吏部文章二百年吏部蓋為南史)
(謝朓於宋明帝為尚書吏部郎長五言詩沈約嘗云二/百年來無此詩也文忠之意直使謝朓事而荆公答之)
(曰他日若能窺孟子終身安敢望韓/公則荆公之意竟指吏部為退之矣)摳衣最出諸生後
倒屣常傾廣坐中秖恐虛名因此得嘉篇為貺豈宜䝉
(曲禮曰摳衣超隅必慎唯諾○蔡邕見王粲而竒之賔/客盈座聞粲在門倒屣迎之粲年既幼一坐盡驚○歐)
(公與公詩有後來誰/與子爭先許之至矣)
　　　送陳舜俞制科東歸(嘉祐四年八月上御崇政/殿試制策舉人以明州觀)
　　　　(察推官陳舜俞入等除著作佐郎簽書/夀州判官事此詩當送陳之夀州時也)
諸賢發策未央宫獨得淄川一老翁曲學暮年終相漢
髙談平日漫周公君能(一作/今)壯歲收科第我欲他時看
事功聞說慨然真有意贈行聊以古人風(公孫𢎞菑川/薛人年六十)
(以賢良徴為博士使匈奴還不合意移病免歸元光元/年復徴賢良文學太常奏𢎞第居下天子擢𢎞為第一)
(封平津侯○又轅固謂𢎞曰公孫子務正學以言無曲/學以阿世○𢎞上疏言臣聞周公旦治天下期年而變)
(三年而化五年而定天子以册書答曰聞𢎞稱周公之/治𢎞之才能自視孰與周公賢𢎞對曰愚臣淺薄安敢)
(比才於周公雖然愚心曉然見治道之可以然也○舜/俞初忤介甫晚乃翻悔青苗負此詩矣然介甫初以古)
(人期舜俞洎舜俞極論/新法乃亦不能容之)
　　　送何正臣主簿
何郎冰雪照青春應敵皆言筆有神魯國儒人何獨少
元君畫史故應真(田子方篇以魯國而儒者一人耳可/謂多乎哀公云舉魯國而儒服何謂)
(少乎○元君畫/史見虎圖注)百年冠蓋風雲㑹萬里山川日月新(陸/士)
(衡詩藹藹春風㑹佳人一/何繁日月新必裕陵初)可但諸公能品藻㑹須天子
擢平津(公孫𢎞見上注○按正臣臨江人仕至侍從國/史有傳先以童子舉對御講書賜出身後再登)
(第此詩必送其赴御試時也詩中稱奬至矣公弟和甫/乃詆以為奸邪小人不應酥酪問異論乃爾豈别一正)
(臣耶然正臣治平四年登第此稱日月新者當以神廟/初即位也後此數年正臣以蔡確薦入臺浸貴用時介)
(甫已亡矣和甫詆之或如/平甫之詆吕惠卿軰也)
　　　華藏院此君亭
　一逕森然四座涼殘隂餘韻興何長人憐直節生來瘦
自許髙材老更剛曾與蒿藜同雨露終隨松柏到氷霜
煩君惜此根株在乞與伶倫學鳳凰(漢律厯志黄帝使/伶倫自大夏之西)
(崑崙之隂取竹之解谷生其竅厚均者斷兩節間而吹/之以為黄鍾之宫制十二筩以聴鳳之鳴其雄鳴為六)
(雌鳴亦六比黄鍾之宫而皆可以生之是為律本○柳/詩秖應更使伶倫見冩盡䳄雄雙鳳鳴○華藏院按建)
(康志在斗門橋西街北偽吳武義二年建初為報先寺/南唐改為報恩禪院國朝改今額晉王子猷愛竹嘗曰)
(不可一日無此君意亦取此撫州崇仁縣亦有華藏院/今按髙齋詩話曰荆公題金陵此君亭詩云誰憐直節)
(生來瘦自許髙材老更剛賔客每對公誦此句公輙顰/蹙不樂晚年與平甫坐亭上視詩牌曰少時作此題榜)
(一傳不可追改大抵少年題詩可以為戒平甫曰藏/此揚子雲所以悔其少作也以此考之是金陵華)
　　　上元戲呈劉貢父(劉攽字/貢父)
車馬紛紛白晝同萬家燈火暖春風别開閶闔壺天外
特起蓬萊陸海中(蓬萊在海中此言山棚抜起於闤闠故/云陸海漢地理志秦地號稱陸海師)
(古注云言其地髙陸而饒/物産如海之無所不出)盡取繁華供俠少秪分牢落
與衰翁不知太一遊何處定把青藜獨照公(王子年拾/遺記劉向)
(於成帝之末校書天禄閣專精覃思衣有老人著黒衣端/植青藜杖扣閣而進見向閣中獨坐誦書老人乃吹杖)
(赫然火出因以照向共說開闢以前事向因受五行洪/範之文辭說繁廣向乃裂裳及紳以記其言至曉而去)
(請問姓名云我太一之精聞卯金之姓有博覽者今我術/下而教焉於是出懐中竹牒以授向子歆復從向受此)
　　　次楊樂道述懐
素心非不慕前脩自怪因循欲白頭獵較趣時終瑣瑣
畫墁營職信悠悠(萬章下魯人獵較孔子亦獵較注獵/者田獵相較奪禽獸得之以祭時俗)
(所尚以為吉祥孔子不違而從之所/以小同於世○畫墁見答虞醇翁注)濠梁最憶知魚樂
牢筴飜慙為彘謀(濠魚屢見上○莊子祝宗人臨牢筴/說彘曰汝奚惡死吾將三月□汝十)
(日戒三日齋藉白茅加汝肩/尻於彫俎之上則汝為之乎)尚有故人能慰我詩成珠
玉每相投
　　　和楊樂道見寄
宅帯園林五畝餘蕭條還似茂陵居(茂陵居見/寄友注)殺青滿
架書新繕生白當窗室久虛(劉向戰國策序曰皆定以/殺青書畫可繕冩○列子)
(釋文謂汗簡刮去青皮也○應劭風俗通殺青作簡書/之新竹有汗後皆蠧故作簡者於火上炙乾之○莊子)
(虛室生白吉祥攸止白詩空室閒生/白髙情澹入𤣥不及公之對殺青也)孤學自難窺奥宻
重言猶得慰空疎相思每欲投詩社秖待春蒲葉可書
(蒲葉見前鄧子儀注○又/王育有暇即折蒲學書)
　　　寄呉冲卿二首
平生心事略相同三歲連墻左廐中(退之詩賃屋住連/墻充嘗判太僕寺)
(為羣牧判官與公同/僚故有左廐之語)更得繆恩分省舍又將衰鬢作隣
翁聨翩久傍宫槐緑契闊今看楚蓼紅(此必吳為京西/淮南漕時故有)
(楚蓼/之句)不欲與君為逺别沙臺吹帽約秋風(退之薦士霜/風破佳菊嘉)
(節迫吹帽晉孟嘉為征西將軍桓温參軍九日温燕龍/山寮佐畢集有風吹嘉帽墮落嘉不之覺○戰國策顔)
(率曰魏人欲得九鼎謀於渾臺之下沙海之上其日久/矣沙海屬浚儀開封屬邑疑沙臺以沙海得名詩意祝)
(其早還京也開封安肅/門外旌孝鄉有沙臺)
　　　其二(公自注云時兄/晉州方得罪)
塞垣花氣欲飛浮眼㡳紛紛緑漸抽悠逺山川嗟我老
急難兄弟想君愁(詩脊令在原兄弟急難案冲卿育之/弟又育二弟京方與育同時登科皆)
(以文名此云兄晉州得罪不知指誰/此詩與前首不相連必别為寄者)舊知白日諸曹滿
試問紅燈幾客留時節只應無意思亦如行路判春休
(馮奉世傳/稍遷諸曹)
　　　酬冲卿見别
同官同齒復同科朋友昏姻分最多兩地塵沙今齟齬
二年風月共婆娑(樂天寄夢得詩同年同病同心事除/却蘇州更是誰○陶侃傳老子婆娑)
(正坐諸/君輩)朝倫孰與君材似使指將如我病何升黜會應
從此異願偷閒暇數經過
　　　次御河寄城北會上諸友
客路花時秖攪心行逢御水半晴隂背城野色雲邊盡
隔屋春聲樹外深香草已堪囘步履午風聊復散衣襟
(韓集筍詩暫須囘/步履要取助盤餐)憶君載酒相追處紅蕚青跗定滿林
(沈約詩氛氲桃李花青跗含素蕚既為風所開復為風/所落○詩常棣注承華者曰蕚不當作拊拊鄂足也不)
(芳浮切拊/亦作跗)
　　　寄友人三首
萬里書歸說我愁知君不忘北城幽一篇封禪才難學
三畝蓬蒿勢易求(封泰山禪梁父自二字故對蓬蒿詩/言不效司馬之諛惟思退處才難學)
(其詞㣲矣竇牟詩悟主一言那可學司馬相如既病免/家居茂陵天子曰相如病甚可往從悉取其書若不然)
(後失之矣所忠往而相如巳死問其妻對曰長卿未/死時為一巻書曰吏來求書奏之其書札言封禪事)欲
與山僧論地劵願為鄰舍事田疇應須急作南征計漠
北風沙不可留(隋志記晉自過江凡買賣奴婢馬牛田/宅有文劵率錢萬輸估四百入官賣者)
(三百買者一百釋文曰劵契也别書之以刀刻其旁也/故曰契也疇一井也○據漠北字又疑友人有使北方)
(或仕邊/徼者)
　　　其二
水邊幽樹憶同攀曾約移居向此間欲語林塘迷舊逕
却隨車馬入他山飛花著地容難冶鳴鳥窺人意轉閒
(易冶容誨滛○唐詩簷/前花覆地竹外鳥窺人)物色可歌春不返相思空復慘
朱顔(杜詩天子初愁思都人慘别顔又丈夫貴壯健慘/戚非朱顔此詩必公己卜宅江寜却懐臨川舊釣)
(游之/地)
　　　其三
一别三年各一方此身漂蕩只殊鄕看沙更覺蓬萊淺
數日空驚霹靂忙(蓬萊清淺麻姑事見古意注○杜/牧之詩屈指百萬世過如霹靂忙)𣺌
𣺌水波低赤岸濛濛雲氣淡扶桑(杜詩巴陵洞庭日本/東赤岸水與銀河通)
(中有雲氣隨飛/龍扶桑言日)登臨舊興無多在但有浮槎意未忘(張/華)
(博物志曰舊說天河與海通近世有人居海傍者年年/八月有浮查來甚大往返不失期此人乃多賫粮乗查)
(去忽忽不覺晝夜奄至一處有城邑居室望室中多見/織婦有一丈夫牽牛渚次飲之驚問此人何由至此此)
(人即問為何處答曰君可詣蜀問嚴君平此人還問君/平君平曰某年某月有客星犯牛斗即此人到天河時)
(也槎查通字/書亦作楂)
　　　寄張襄州(張瓌字唐公嘗為/襄州疑此即瓌也)
襄陽州望古來雄耆舊相傳有素風四葉表閭唐尹氏
一門逃世漢龐公(杜詩復憶襄陽孟浩然只今耆舊無/新語素風猶言風素○襄陽耆舊傳)
(唐尹怦父嗣宗居䘮踰禮正觀中特見旌辟子怦竭力/南畝侍養彌篤父卒廬於墓所負土成墳蓬首單衣鹽)
(酪不進朝夕號慟墓産紫芝子㳟先孫仁恕皆有孝行/俱被旌表於是一門四闕○後漢龐徳公携妻子登鹿)
(門採藥/不返)故家遺俗應多在美景良辰定不空遥憶習池
寒夜月幾人談笑伴詩翁(孟子故家遺俗流風善政猶/有存者○謝靈運擬鄴中詩)
(序天下良辰美景賞心樂事四者難并○襄陽記云峴/山南八百步西下道百歩有習家魚池習郁將死勑其)
(長子葬於池側池中故釣臺尚存按郁即鑿/齒之先郁後漢人為黄門侍郎封襄陽公)
　　　和昌叔懐灊樓讀書之樂
志食長年不得休一巢無地拙於鳩聊為薄宦容身者
能免髙人笑我不(食志見答虞醇翁注詩鵲巢維鵲有巢維/鳩居之注鳩不自有巢居鵲之成巢○杜)
(詩長恐死道路/永為髙人嗤)道徳文章吾事落塵埃波浪此生浮(莊/子)
(天地篇伯成子髙謂禹今子賞罰而民且不仁云云夫/子闔行耶無落吾事俋俋乎耕而不顧○賈誼賦其生)
(兮若/浮)看君别後行藏意囘顧灊樓秪自羞(杜行藏/獨倚樓)
　　　淨因長老樓上玩月見懐有疑君魂夢在清都
　　　　之句(淨因以僧寳傳考之/疑為道臻禪師也)
道人心與世無求隱几蕭然在北樓坐對髙梧傾曉月
看翻清露洗新秋登臨更欲邀元亮披寫還能擬惠休
(邀元亮疑用逺法師約淵明入/蓮社意○江淹雜擬有惠休詩)顧我不知天上樂虛疑
昨夜夢仙游
　　　寄張諤招張安國金陵法曹
我老願為臧丈人君今年少未(年少未一/作少壯豈)長貧(莊子田/子方篇)
(文王勸於臧見一丈夫釣欲舉而授之政而恐大臣父/兄之弗安也欲卜之諸大夫曰先君之命王其無它又)
(何卜焉遂迎丈人而授之政○陳平/傳張負曰固有美如陳平長貧者乎)好須自致青冥上
可且相從寂寞濵(退之詩詎縱青冥靶○范雎傳賈不/意君能自致青雲之上賈不敢復讀)
(天下之書不敢/復預天下之事)深谷黄鸝嬌引子曲碕翠碧巧藏身尋
幽觸靜還成興何必區區九陌塵(杜詩山禽引子哺紅/果溪友得錢留白魚)
(○子虛賦激堆碕張揖曰碕曲岸頭/也翠碧鳥名○韓詩何事九衢塵)
　
　
　
　
　
　
　
　
　
　
　
　
　
　
　
　王荆公詩注巻三十三
欽定四庫全書
　王荆公詩注巻三十四
　　　　　　　　　　　　　宋　李壁　撰
　　律詩
　　　欲往淨因寄涇州韓持國
紫荆山下物華新只與都城共一春令節想君携緑酒
故情憐我踏黄塵泔魚巳悔它年事搏虎方收末路身
欲寄微言書不盡試尋僧閣望西人(涇州即漢安定郡/彰化節度或言介)
(父寄持國此詩所稱泔魚巳悔它年事搏虎方收末路/身謂其行新法後晚悟其非而有此語也然持國以議)
(陳執中謚不合意自太常禮院通判涇州乃嘉祐五年/二月是時介父為從官安得有新法事○地理書涇州)
(無紫荆山按禹貢導汧及岐至於荆山正在涇隴之間/或指此余使燕見虜中一文人集有登涇州紫荆山詩)
(○荀子曰曾子食魚有餘曰泔之門人曰泔之傷人不/如奥之曾子泣曰有異心乎哉傷其聞之晚也○公與)
(劉原父書河役之罷以轉運賦功本狹與雨滛不止督/役者皆以病告故止耳昔梁王墮馬賈生悲哀泔魚傷)
(人曾子涕泣今勞人費財於前而利不遂於後此某所/以愧恨無窮也○鄒陽傳至其晚節末路○涇州属秦)
(鳯路故云/望西人)
　　　送别韓虞部
客舍街南初著巾與君兄弟即相親當年豈意兩家子
今日更為同社人(桓温令司馬著帽進著巾猶著帽漢/盧綰傳里中兩家親相愛生子同日)
(古詩愿為同社/人雞豚燕春秋)京洛風塵嗟阻闊江湖杯酒惜逡巡(惜/别)
(也秦紀九國之師逡/巡逃遁而不敢進)歸帆嶺北茫茫水把手何時寂寞
濵
　　　懷舒州山水呈昌叔
山下飛鳴黄栗留溪邊飲啄白符鳩(詩黄鳥于飛陸機/疏云黄離留也或)
(謂之黄栗留○晉樂志楊𢎞云自到江南見白符舞或/言白鳬鳩舞云有此來數十年矣似苦孫皓虐政思属)
(晉/也)不知此地從君處亦有他人繼我不塵土生涯休盪
滌風波時事只飄浮相看髮秃無歸計一夢東南即自
羞
　　　呈栁子玉同年
三年不上鄴王臺鴻鴈歸時又北來水底舊波吹嵗換
栁梢新葉巻春回(杜詩青歸/栁葉新)塵沙漠漠凋雙鬢簫鼔怱
怱把一杯勞事欲歌無與和衰顔思見故人開(選詩悟/彼蟋蟀)
(唱信此/勞者歌)
　　　次韻陸定逺以謫往來求詩
牢落何由共一樽相望空復歎芝焚(陸機歎逝賦信松/茂而柏悦嗟芝焚)
(而蕙/歎)濟時尚負平生學慰我空(一作/應)多别後文可但風
流追甫白由來家世出機雲(韓詩逺追甫/白感至誠)行吟强欲偷
新格自笑安能到萬分(屈原既放行吟澤畔○白詩苦/被老元偷格律○谷永傳不能)
(褒揚萬分師古/曰言萬分之一)
　　　李璋下第
浩蕩宫門白日開君王髙拱試羣材學如吾子何憂失
命屬天公不可猜(言其學足以得/科第无如命何)意氣未宜輕感慨文
章猶忌數悲哀男兒獨患無名爾將相誰云有種哉(世/多)
(言韓栁東坡因遷謫後文益竒○杜詩文章憎命達歐/陽亦言非詩能窮人殆窮者而後工今公所稱又别一)
(説耳○陳勝傳且壯士不死即巳死/即舉大名耳王侯將相寧有種乎)
　　　送楊驥秀才歸鄱陽
客舍風塵弊綵衣悲吟重見鴈南飛荆山和氏方三獻
太學何生且一歸(卞和事見别注○韓文蕃淮南人也/父母具全初入太學嵗率一歸父母)
(止之其後間一/二嵗乃一歸)曠野巳寒諳獨宿長年多難惜分違(唐/皇)
(甫冉詩夜涼宜共/醉時難惜相違)巾箱所得皆幽懿亦見鄉人為發揮
(南史王淮之曾祖彪之博聞多識練達朝儀自是家世/相傳並諳江左故事緘之青箱謂之王氏青箱學齊衡)
(陽玉鈞細書/五經置巾箱)
　　　平山堂(平山堂在揚州城西北五里大明寺側/慶厯八年二月歐陽公以起居舍人知)
　　　　(制誥來牧是邦暇日將僚属賔客過大明佛/寺登古城遂撤廢屋為堂於寺庭之坤隅江)
　　　　(南諸山拱列簷下若可/攀取因目之曰平山堂)
城北横崗走翠虬(蜀岡也在/維揚之北)一堂髙視兩三州(謂揚州/潤州真)
(州也余乙丑年以使事嘗至堂上時雨新霽三/州之勝盡在目前山石草木邑屋皆可數云)淮岑日
對朱欄出江岫雲齊碧瓦浮(滕王閣詩畫棟朝飛南浦/雲朱簾暮捲西山雨即此)
(句/法)墟落耕桑公愷悌杯觴談笑客風流不知峴首登臨
處壯觀當時有此不(王琪君玉平山堂詩云大厦主人/金鼎重依依楊栁漫揺風王自注)
(云今大參歐陽公始建是堂公又作/歌云手種堂前楊栁别來幾度春風)
　　　示徳逢
先生貧敝古人風緬想柴桑在眼中憐愍雞豚非孟子
勤勞禾黍信周公(孟子謂雞豚狗彘之畜无失其時七/十者可以食肉矣徳逢必持不殺之)
(戒者故以孟子言食肉為非○周/公七月詩十月納禾稼黍稷重穋)深藏組麗三千牘静
占寛閑五百弓處世但令心自可相知何藉一劉龔(東/方)
(朔傳朔公車上書凡三千奏牘公車令兩人共持舉其/書僅能勝之○儀禮鄉射記侯道五十弓注云弓者侯)
(之所取數宜於射器也又云物長如笴其間容弓者上/下肘相去六尺○西域記云一踰繕那四十里為八拘)
(盧舍拘盧舍者謂大牛鳴聲所極為拘盧舍分一拘盧/舍為五百弓分一弓為四肘分一肘為二十四指又云)
(鼓者所聞有逺近有大小大則二千弓弓長五肘計十/里小則五百弓弓長四肘計六百步為二里○龔後漢)
(人○陶詩云仲蔚愛窮居遶宅生蒿蓬翳然絶/交遊賦詩頗能工舉世无知者只有一劉龔)
　　　示四妹
孟光求壻得梁鴻廡下相隨不諱窮(梁鴻同縣孟氏有/女狀肥黑而醜力)
(舉石臼年三十不嫁父母問其故曰欲得賢如梁伯鸞/者云云隨鴻至呉依大家臯伯通居廡下為人賃舂每)
(歸妻為具食舉案齊眉伯通察而異之曰彼傭/能使其妻敬之如此非凡人也乃方舍之於家)卓犖才
名今日事蕭條門巷古人風(世説門庭蕭寂居/然有名士風流)五噫尚
與時多忤一笑兼忘我屢空六月塵沙不相貸泫然搔
首又西東(梁鴻同妻隱霸陵山中因東出關過京師作/五噫之歌曰陟彼北芒兮噫顧覽帝京兮噫)
(宫室崔嵬兮噫人之劬勞兮噫遼遼未央兮噫肅宗聞/而非之求鴻不得○一笑恐是用如臯射雉事○語回)
(也其庶乎屢空注空匱也空苦縱切/今作平聲用○陶詩屢空嘗晏如)
　　　寄酬曹伯玉因以招之
寒鴉對立西風樹幽草環生白露庭清坐苦無公事擾
髙談時有故人經(韓詩歴歴/余所經)思君異日投朱紱過我何
時載緑醽(易困卦朱紱方來○韋賢詩云黼衣朱紱師/古曰朱紱為朱裳畫為亞文亞古弗字也故)
(因謂之紱字又作黻曹子建責躬詩要我朱紱劉良注/曰朱紱諸侯之儀服○酃渌見和王微之登髙齋注但)
(酃渌合作兩字用今以對朱紱必别有所/本○左思賦云飛輕觴而酌􁥹渌或取此)及此江湖氣
蕭爽最宜相值倒吾瓶(韓詩所嗟旡可/召不得倒吾瓶)
　　　奉酬李質夫
逸少池邊有舊山幾年征淚染衣斑(言不得歸舊山均/客寄耳故稱征淚)
駑駘自飽方爭路騕褭長飢不在閑(言絶足不收於帝/閑而駑馬充斥競)
(進/)雪漲江南歸浩蕩煙埋河朔去間關勞歌一聽皆愁
思況我心非木石頑(李歸江南公往河朔疑奉/使時作故下有勞歌之句)
　　　寄袁州曹伯玉使君
宜春城郭繞樓臺想見登臨把一杯(韓詩莫以宜春/逺江山多勝遊)濕
濕嶺雲生竹箘㝠㝠江雨熟楊梅政成定入邦人詠詩
就還隨驛使來錯莫風沙愁病眼不知何日為君開(詩/爾)
(牛來思其耳濕濕此借用○宜春竹絶佳故山/谷送人詩歸到宜春問春事班班笋竿蕨破拳)
　　　邢太保有鶴折翼以詩傷之客有記翎經㝠三
　　　　韻而忘其詩者因作四韻
不為摧傷改性靈静中猶見舊儀刑(退之詩嬌癡婢子/无性靈○言鶴被)
(傷毁恬然/不改其度)每怜今日長垂翅却悔當年悞剪翎(垂翅字/見光武)
(賜馮異詔○杜詩青㝠却垂翅○韓/詩剪翎送籠中此疑用支遁剪翎事)醫得舊創猶有法
相知多難豈無經稻粱且向人間覓莫羡摶風起北㝠
(白樂天病鶴詩右翅低垂左股傷可怜風皃甚昂藏亦/知白日青天好未要髙飛且養創○相鶴經古仙人浮)
(丘公所撰○鮑昭云相鶴經亦名幽經昭舞鶴賦云散/幽經以騐物偉胎化之仙禽即是○公集有熙寧中所)
(修相鶴經○莊子逍遥遊北㝠有魚其名為鯤化而為/鳥其名為鵬鵬之徙於南㝠也摶扶揺而上者九萬里)
(注云/風名)
　　　寄致政呉虞部
白鷗生意在滄波不為風塵有網羅年秪馮唐初未半
才方疏廣豈能多(言白鷗本是江湖之物不為風塵羅/網而始愛滄浪○馮唐傳武帝求賢)
(良舉唐唐時年九十餘不能為官迺以子遂為郎呉虞/部是時年止四十餘耳○疏廣傳賢而多財則損其志)
(愚而多財則益其過/才字恐是此財字)孤清楚國知誰寄遺愛郴人相共
歌嗟我欲歸真未晚雪舟乗興㑹相過(張曲江詩幽林/歸獨卧滯念洗)
(孤清○昭公二十年子産卒仲尼間之出/涕曰子産古之遺愛也○雪舟事屢使)
　　　再至京口寄漕使曹郎中
漂流曾落此江邊憶與詩翁賦浩然鄉國去身猶萬里
驛亭分首巳三年(梅宛陵有蘇州曹琰虞部/浩然堂詩蘇子美作堂記)北城紅出
髙枝靚南浦青回老樹圓還似昔時風露好只疑談笑
在君前(杜詩岩排/石樹圓)
　　　次韻平甫金山㑹宿寄親友
天末海門横北固煙中沙岸似西興(北固即今鎮江府/○梁武帝幸北固)
(改為北顧○十道志潤州北固山三/面臨水北望海口○西興属越州)巳無船舫猶聞笛
逺有樓臺秪見燈山月入松金破碎江風吹水雪崩騰
飄然欲作乗桴計一到扶桑恨未能(揚蟠金山詩天末/樓臺横北固夜深)
(燈火是揚州王平甫以為是宅牙人語○扶桑日所拂/木也淮南子曰日出暘谷浴于咸池拂于挾桑爰始將)
(行是謂朏明○遯齋閑覽云唐人題西山寺云終古碍/新月半江無夕陽人謂冠絶古今以其盡得西山之景)
(趣也金山寺留題者亦多而絶少佳句惟寺影中流見/鐘聲兩岸聞又天多剰得月地少不生塵最為人傳誦)
(要亦未為至工若用之於落星寺有何不可/熙寧中荆公有北固西興之句始為中的)
　　　送何聖從龍圖(名郯/)
射策曾稱蜀郡雄朝廷重得漢司空(何武蜀郡郫縣人/武帝時為大司空)
(聖從成都人故用武事/景祐元年甲科及第)應留賜席丹塗地誤責飛芻紫
塞功(梅福傳涉赤墀之塗注以丹掩泥塗殿上○杜詩/閣道通丹地○郯為御史言宰相陳執中无學術)
(參知政事丁度輕脫樞密使夏竦回邪皆不協人望後/判銀臺言龍昌期異端之學非毁周公不宜崇長詔追)
(所賜緋及絹文彦博少從昌期學深惡郯言徙判吏部/流内銓又改龍學河東都轉運使此言公不應去朝廷)
(職將/輸也)三徑欲歸無舊業百城先至有清風潞山直與天
為黨回首孫髙想見公(劉長卿詩罷歸无舊業○唐人/詩舊業巳隨征戰盡○此言何)
(欲歸蜀而未有田園○郯論事鯁切風節素髙到郡劾/前宰相太原帥梁適疾病廢職不能退又劾都鈐轄押)
(班蘇安静怙寵不法真不負清風之言也適乃郯同年/第三甲○潞州属河東為上黨郡有上黨關皆大山號)
(天下險/絶處)
　　　送趙學士陜西提刑
遥知彼俗經兵後應望名公走馬來陛下柬求今日始
胷中包蓄此時開山西豪傑歸囊牘渭北風光入酒盃
堪笑陋儒昏鄙甚略無謀術賛行臺(此詩不類/公作姑存)
　　　丙申八月作
秋風摧剥利如刀漠漠昏煙玩日髙眼看南山露崖窽
心隨東水轉波濤(退之遊青龍寺詩南山逼冬/轉清瘦刻畫圭角出崖窽)歸期正
自憑蓍蔡生理應須問酒醪還有詩書能慰我不多霜
雪上顛毛
　　　登西樓
樓影侵雲百尺斜行人數上憶天涯情多自悔登髙數
目極應驚悵望賒(栁詩登髙欲自紓彌使/逺念來亦自悔之意)一曲平蕪連
古樹半分殘日帶明霞潘郎何用悲秋色秪使傷春髮
巳華(杜詩青山猶含半邊日○潘安仁有秋興賦多感/慨之詞故云悲也又有悼亡詩傷春必指此○唐)
(人鸛雀樓詩逺/目非春亦自傷)
　　　即事
淮流南苑岸西斜風有晶光露有華門栁故人元亮宅
井桐前日總持家(楚詞光風轉蕙○杜詩清切露華新/○陶公五栁先生傳先生不知何許)
(人也亦不詳其姓字宅邊五栁因以為/號○下句説江揔詳見招約之職方注)佳招欲覆杯中
渌麗唱仍添錦上花便作武陵樽俎客川原應未少紅
霞(杜詩共指西日不相貸喧呼且覆杯中渌錦上添花/俚語公未必本此盧氏雜記肅宗時宫錦坊不收舊)
(錦工曰如今花/樣與前不同)
　　　酬呉仲庶小園之句
舊年臺榭掃流塵職閉朱門嵗又新花影隙中看裊裊
車音墻外聽(一作/去)轔轔(韓詩馬啼无入朱門迹縱有春/歸可得知魏豹傳人生一世間)
(如白駒過隙師/古曰隙壁際)相逢豈少佳公子一醉何妨薄主人秪
向東風邀載酒定知無奈帝城春(史記平原君翩翩濁/世佳公子○魏曹爽)
(傳李勝出為荆州刺史往辭司馬懿懿陽為昏謬錯亂/其詞因欲自力設薄主人生死共别○載酒見上○陳)
(咸傳即䝉子公力/得入帝城死不恨)
　　　始與韓玉汝相近居遂相與逰今日復相近而
　　　　兩家子唱和詩相屬因有此作
羇旅兒童得近鄰相知邂逅即情親當時豈意兩家子
此地更為同社人(事同見送别/韓虞部注)勲業彈冠知白首文章
投筆讓青春萬金雖愧若多産比我淵明亦未貧(漢書/王陽)
(結綬貢禹彈冠○後漢班超傳嘗輟耕投筆○司空圖/詩樂地留髙趣權門讓後生○韓詩指渠相賀言此是)
(萬金産此似喻玉汝之諸子○淵明五男兒故云亦未/貧公止有雱而雱又清狂不慧何以云此若以財利言)
(恐/非)
　　　春寒
春風滿地月如霜拂曉鐘聲到景陽花底裌衣朝宿衛
栁邊新火起嚴粧(李益詩受降城下月如霜○令狐楚/詩紫禁香如霧青天月似霜○王維)
(詩髙樓月似霜○南史齊武帝置鐘於景陽樓上應五/鼓及三鼔宫人聞之早起粧飾○潘安仁秋興賦御袷)
(衣祫裌同衣無絮裌古洽切○杜詩退朝花底散歸院/栁邊迷又朝來新火起新煙○韓詩唯將新賜火向曉)
(着朝/衣)氷殘玉甃泉初動水澁銅瓶漏更長從此暄妍知
幾日便應鵜鴂損年芳(離騷經恐鵜鴂之先鳴兮使夫/百草為之不芳○揚雄傳注鵜)
(鴂一名子規一/名杜䳌音題决)
　　　次韻再遊城西李園
京師花木類多竒常恨春歸人未歸車馬喧喧走塵土
園林處處鎖芳菲(古詩帝城春欲暮喧喧車馬度○唐/人詩多少朱門鎖空屋主人到老不)
(曾/歸)殘紅已落香猶在羇客多傷涕自揮我亦悠悠無事
者約君聨騎訪郊圻(宋景文落花詩將飛更作回風舞/已落猶成半面粧○畢命申畫郊)
(圻/)
　　　予求守江隂未得酬昌叔憶江隂見及之作(按/江)
　　　　(隂本縣属常州偽唐昇元年中建為軍/宋朝因之寰宇志云本漢曲阿縣之地)
黄田港北水如天萬里風檣看賈船(按江隂邊海有黄/田蔡涇二閘潮汐)
(之所往來又漕河過常州别為一港曰/五卸港自晉陵至江隂由港北入江)海外珠犀常入
市人間魚蟹不論錢髙亭笑語如昨日末路塵沙非少
年强乞一官終未得秪君同病肯相憐(伍子胥曰嚭與/吾同怨子不聞)
(河上之歌者乎同病者相憐劉孝標廣絶交論同病相/憐綴河上之悲曲○樂天贈劉夢得詩顧我獨狂多自)
(哂與君同/病最相憐)
　　　送蘇屯田廣西轉運(屯田名安世字夢得開封/人嘗白歐公之寃被貶者)
　　　　(為廣漕在/慶厯末間)
置將從來欲善師百城蹉跌起毫釐(孫子善師者不陣/善陣者不戰○漢)
(髙帝紀髙祖曰天下方擾諸侯並起置將不善一敗塗/地趙充國傳失此二䇿羗人故敢為逆失之毫釐差以)
(千里是/既然矣)驅除久費兵符出按撫紛煩使節移(譏属任不/專遣使紛)
(紜/)恩澤易行窮苦後功名常見急難時(功業見乎變言/常在艱危之際)
孺文此日風流在直筆他年豈愧辭(後漢蘇章/字孺文)
　　　酬淮南提刑邵不疑學士
曾詠常州送主人豈知身得兩朱輪(言常作送人赴常/州詩自亦為此郡)
(○朱兩輪/見上注)田疇汎濫川方壅廚傳蕭條市亦貧(言水利/不修川)
(不軌道而為農田害○漢/書飾廚傳此言公私皆困)以我薄材思拊傴賴君餘教
得因循(謂撫民也莊子人間世昔者桀殺關龍逢紂殺/王子比干是皆修其身以下傴拊人之民以下)
(拂其上者也注傴拊謂/憐愛之猶嘔呴謂養也)詢求故有風謡在不獨鑱詩尚
未泯(公自注云來詩及予送沈常州之/詩而卒有西壁鑱詩尚未泯之句)
　　　酬王太祝
一馬常隨世事馳豈論江徼與河湄(言江南/與京師)巳成白髮
潘常侍更似青衫杜拾遺(潘岳秋興賦序云晉十有四/年余春秋三十有二始見二)
(毛以太尉掾兼虎賁中郎將寓直于散騎/之省注云髮始有二白毛拾遺謂少陵)勲業儻來知
有命文章聊欲(兩字/誤)見無期喜君材俊能從我力學何
妨和子思
　　　出城訪無黨因宿齋館
關外尋君信馬蹄謾成詩句任天倪(韓詩只知閑信馬/不覺誤隨車○莊)
(子寓言篇卮言/日出和以天倪)花枝到眼春相映(一作/照)山色侵衣晚自
迷(杜詩藥裹關心詩㧾廢花枝到眼句還/成○唐人詩山路元无雨空翠濕人衣)今日笑談還
喜共經年勞逸固難齊生涯零落歸心懶多謝慇懃杜
宇啼(觀公末句巳有不歸臨川/之意葢臨川生理亦薄)
　　　寄張氏女弟(楚公二女長適工部侍郎張奎/奎時巳亡詩中多悼張之詞)
十年江海别常輕豈料今隨寡嫂行心折向誰論宿昔
魂來空復夢平生(杜子美詩心折此時無一寸又歸心/折大刀又心折大刀頭○宋玉招魂)
(章句魂兮歸來/去君之恒幹)音容想像猶如昨嵗月蕭條忽巳更知
汝此悲還似我欲為西望涕先横(漢中山靖王勝曰今/臣心結日久每聞幼)
(眇之聲不知涕/泣之横集也)
　　　奉寄子思以代别
南北蹉跎成兩翁(魏文帝與呉質書曰巳/成老翁但未頭白耳)悲歡邂逅笑
言同全家欲出嶺雲外匹馬肯尋山雨中趨府折腰嗟
踽踽聽泉分手惜怱怱(白傅詩冉冉趨府吏折腰/用淵明事孟子踽踽涼涼)寄聲
但有加餐飯才業如君豈久窮(文選古詩弃捐勿/復道努力加餐飯)
　　　次韻劉著作過茆山今平甫往遊因寄
華陽仙伯有茆卿官府今傳在赤城(大茅君盈傳食四/節隱芝者位為真)
(卿又盈拜東岳上卿司命真君故此言茅卿也赤城在/海上近蓬萊濛傳云神仙得道者茅初成駕龍上昇入)
(太清時下𤣥圃戲赤城繼世而往在我盈濛字初成即/盈之髙祖言盈自華陽洞天徙治赤城○韓詩上界真)
(人足/官府)三鶴不歸猶地勝二君能到亦心清(三鶴事見茅/山詩注言鶴)
(駕雖不返地/故竒勝也)詩中慷慨悲陳迹篇末慇懃奬後生遥想
青雲知可附坐看閭巷得名聲(世説王長史登茅山大/慟曰瑯琊王伯輿終當)
(為情死○伯夷傳閭巷之人欲砥行立/名者非附青雲之□惡能施於後世哉)
　　　次韻十四叔賜詩留别
窮冬追路出西津(西津在撫州之/西去城五里)得侍茫然兩見春發
策久嗟淹國士起家初命慰鄉人(揚子學行篇或人啞/耳而笑曰須以發策)
(決科○劉歆傳以病免官起家復為安定属國都尉田/蚡傳當是時丞相入奏事語移日所言皆聽薦人或起)
(家至二千石/權移主上)行辭北闕樓臺麗歸佐南州縣邑新班草
數行衣上淚何時杖屨却相親(杜牧詩北極樓臺長挂/夢西江波浪逺吞空○)
(班草見張甥/赴青州幕注)
　　　次韻耿天隲大風
雲埋月缺暈寒灰飇發齊如巨象豗(淮南子畫隨灰而/月暈缺注以蘆灰)
(環月缺其一面則月暈亦缺○杜詩不得/淮王術風吹暈巳生○韓詩陵如巨象豗)縱勇萬川氷
柱立紛披千障土囊開(劉义有氷柱詩杜賦四海之水/皆立○宋玉風賦盛怒於土囊)
(口○杜詩曾宫憑/風回岌業土囊口)魯門朱怪爰居至鄭圃何妨禦冦來
(國語爰居止於魯東門之外展禽曰今兹海鳥有灾乎/夫廣川鳥獸恒知避其灾也海多大風○杜詩魯門鵎)
(鶋亦蹭蹬聞道如今猶避風○列子鄭人鄭圃/子列子居四十年人无識者御風而行屢見上)終夜不
眠誰與共坐忘唯有一顔回(莊子大宗師仲尼蹵然曰/何謂坐忘顔回曰墮肢軆)
(黜聰明離形去知同/於大通此謂坐忘)
　
　
　
　
　
　
　
　
　
　
　
　
　
　王荆公詩注巻三十四
欽定四庫全書
　王荆公詩注巻三十五
　　　　　　　　　　　　宋　李壁　撰
　　律詩
　　　法喜寺
門前白道自縈回門下青莎間緑苔雜樹繞花鶯引去
壞簷無幕燕歸來(李義山詩白道榮回入暮霞○丘希/範書雜花生樹羣鶯亂飛○左氏夫)
(子之在此也猶燕之巢於幕上又杜詩震雷/翻幕燕又李端詩歌歇雲初散簷空燕尚存)寂寥誰共
樽前酒牢落空留案上桮我憶故鄉誠不淺可憐鵜鴂
重相催(樂天詩放杯書案上枕臂火爐前朱博為人廉/儉自微賤至富貴食不重味案上不過三杯○)
(鵜鴂一名子規故用/催歸事見春寒注)
　　　長干寺(梁天監元年立長干寺在秣陵縣東長/干里内有阿育王舍利塔見建康實録)
　　　　(建康志今為/天禧禪寺)
梵館清閒側布金小塘回曲翠文深(中阿含經云給孤/長者買袛陁太子)
(園布黄金髙五寸遍地置之為造佛寺/○龍樹入龍宫見華嚴經側布五百里)栁條不動千絲
直荷葉相依萬葢隂漠漠岑雲相上下翩翩沙鳥自浮
沉羇人樂此忘歸志(一作/思)忍向西風學越吟(義山詩日/月淹秦甸)
(江湖動越吟○王仲/宣賦莊舄顯而越吟)
　　　落星寺
崒雲臺殿起崔嵬萬里長江一酒盃坐見山川吞日月
杳無車馬送塵埃鴈飛雲路聲低過客近天門夢易回
(天門用/陶侃事)勝槩唯詩可收拾不才羞作等閑來(王直方詩/話云落星)
(寺在彭蠡湖中劉咸臨嘗親見寺僧言幼時目覩閩中/章傳道作此詩其前六句皆同其末云勝㮣詩人盡收)
(拾可怜蘇石不曾來蘇石謂子美曼卿也後人愛其詩/者改末句作荆公詩傳之遂使一篇之意不完其體與)
(荆公所作詩亦不類○苕溪漁隱曰直方所言非也此/詩句語體格真是荆公所作他人豈能道此識者必能)
(辨/之)
　　　清風閣(閣在臨川/見臨汝志)
飛甍孤起下州墻勝勢崢嶸壓四方逺引江山來控帶
平看鷹隼去飛翔髙蟬感耳何妨靜赤日焦心不廢涼
(梁王藉詩蟬/噪林逾靜)況是使君無一事日陪賔從此傾觴(此字/如韓)
(公詩逢公復此/著征衣之此)
　　　留題微之廨中清輝閣
故人名字在瀛洲邂逅低回向此留鷗鳥一雙隨坐嘯
荷花十丈對冥搜水含樽俎清如洗山染衣巾翠欲流
宣室應疑鬼神事知君能復幾來遊(韓詩太華峯頭玉/井蓮開花十丈藕)
(如船○王建詩日暮數峯青似染商人說是汝州山今/言山染衣巾尤妙○賈誼謫長沙嵗餘文帝思誼徵之)
(至入見上方受釐坐宣室上因感鬼神/而問鬼神之本誼具道所以然之故)
　　　次韻和甫春日登臺(按建康志如鳯凰臺等處甚/多此臺在鍾山之西不知是)
　　　　(何臺/耳)
鍾山漠漠水洄洄西有陵雲百尺臺萬物巳隨和氣動
一樽聊與故人來(程明道㳺明月陂詩萬物已/隨秋氣改一樽聊為晚涼開)天邊幽
鳥鳴相和地上晴煙掃不開愁眼看春長(一作/唯)恐盡直
須去取六龍回(唐章八元詩天邊宿鳥生歸思關外晴/山滿夕嵐李白詩吾欲攬六龍回車挂)
(扶/桑)
　　　慶老堂(陳繹和叔/内翰也)
板輿去國宦三年華屋歸來地一偏種竹常疑出冬筍
開池故合涌寒泉(潘安仁閑居賦太夫人乃御板輿○/孟宗後母好筍令宗冬月求之宗入)
(林慟哭筍為之出/○寒泉姜詩事)身閒楚老猶能戲道勝鄒人不更遷(老/萊)
(子年八十衣綵為嬰兒戲於母前○孟母少與軻居近/墓軻乃戲於墓母曰此非所居也去居市軻復戲為商)
(賈又曰不可居也又居/學館之傍遂為大儒)嗟我强顔無所及想君為樂更
焦然(言巳不逮養見他/人之親而悲感)
　　　寄陳宣叔
扁舟欲動更徘徊一笑相看病眼開事忤貴人今見節
政行豪縣衆稱才(陳平傳髙帝南過曲逆上其城望室/屋甚大曰壯哉縣豪亦壯也未知出)
(處/)忽驚嵗月侵雙鬢却喜山川共一盃落日亂流江北
去離心猶與水東迴(絶流曰亂流劉長卿詩離/心與流水萬里共朝昏)
　　　寄張劒州
劍閣天梯萬里寒春風此日白衣冠(公自注云時張以/太夫人䘮自劒州)
(歸○荆軻傳太子及賓客知/其事者皆白衣冠以送之)烏辭反哺顛毛黑鳥引思
歸口血丹(公又有贈張詩云白頭反哺/秦烏側流血思歸蜀鳥前)行路想君今㾪
瘦相逢添我老悲酸浮雲渺渺吹西去每到原頭勒馬
看(漢武悼李夫人賦嫶妍太息嘆稚子兮晉灼曰三輔/謂憂愁面㾪瘦曰嫶冥嫶㝠猶嫶妍也○王貞白望)
(終南詩為問紅塵/裏誰同勒馬看)
　　　元珍以詩送緑石硯所謂玉堂新様者(元珍即/丁寳臣)
　　　　(元珍嘗/知端州)
玉堂新様世爭傳況以蠻溪緑石䥴嗟我長來無異物
愧君持贈有佳篇(公詩又有端溪作枕緑玉色○王/恭傳丈人不識恭作人無長物)久
埋瘴霧看猶濕一取春波洗更鮮(此石端州所寄故有/瘴霧之句○江文通)
(别賦春/水緑波)還與故人袍色似論心於此亦同堅(袍色似/謂緑也)
　　　和微之林亭
為有檀欒占雒陽憶歸杖策此徜徉(枚乗兎園賦/修竹檀欒)觀魚
得意還知樂入鳥忘機肯亂行(隱五年公如棠觀魚又/莊子儵魚出㳺從容是)
(魚樂也○莊子孔子曰辭其交㳺去/其弟子入馬不亂羣入鳥不亂行)未敢許君輕去國
不應如我漫為郎中園日涉非無趣保此千鍾慰北堂
(元結傳人以為漫者亦漫為官乎呼為漫郎○陶集/園日渉以成趣言非无田園之可歸且資禄以養親)
　　　酬微之梅暑新句
江梅落盡雨昬昬去馬來牛漫不分(杜詩去馬來牛不/復辨濁涇清渭何)
(當/分)當此沉隂無白日豈知炎旱有彤雲琴絃欲緩何妨
促畫蠧微生故可熏回首涼秋知未逺㑹須重曝阮郎
裩(晉阮咸為兒時七夕諸阮盛陳錦綉咸獨以長竿挂/大布犢鼻禈於庭中曰未能免俗○杜詩明朝曬犢)
(鼻方信/阮郎貧)
　　　平甫㳺金山同大覺見寄相見後次韻二首
名(一作/寵)參時宰道人琳氣葢諸公弟季心勝踐肯論山
在險㝠搜欲與海爭深(沙門慧琳元嘉中參權要朝廷/大事皆與議勢傾一時權侔宰)
(執孔覬嘗詣之遇賓客但寒温而巳覬慨然曰遂有黑/衣宰相可謂冠屨失所又晉支遁字道林與殷浩王文)
(度謝安諸人友善時論以遁有經濟才然公所用乃宋/慧琳○季布傳布弟季心氣葢關中遇人恭謹為任俠)
(○曾氏資暇録云平甫與一浮屠詩云北固山連三楚/逺中酃水入九江深句法清逺荆公和此詩惟押弟季)
(心字最妙不惟/好語兼亦切實)揺揺北下隨帆影踽踽東來想足音握
手更知禪伯逺隔雲靈鷲碧千尋(史記心揺揺如懸旌/无所終薄○踽踽涼)
(涼有威儀而無所施之貎○莊子聞人足音跫/然而喜矣○靈鷲山見次韻留題僧假山注)
　　　其二
漳南開士好叢林慧劒何年出水心(開士見寄福公道/人注又李文饒詩)
(龍門有開士叢林猶禪林也○維摩詰經云以智慧劒/破煩惱網○晉武問三日曲水之義束晢對秦昭王以)
(三日置酒河曲見金人捧水心之劒曰令君制有西夏/乃霸諸侯因此立為曲水詩言慧劒出水心葢借用此)
(事/)獨往便應諸漏盡相逢未免故情深(首楞嚴普告諸/大菩薩及諸漏)
(盡大阿羅漢法華經諸漏巳盡/无復煩惱逮得巳利盡諸有結)檻窺山鳥有真意窗聽
海潮非世音一笑上方人事外不知衰境兩侵尋(金山/近海)
(口故云聽海潮○觀音普門品梵音海潮音又云勝彼/世間音則梵貝之聲亦謂之潮音○杜詩上方重閣晚)
　　　金陵懷古四首
霸祖孤身取二江子孫多以百城降(二江謂江南東西/道○孫秀流涕曰)
(昔討逆弱冠以一校尉創業今後主舉江南而弃之宗/廟山陵於此為墟悠悠蒼天此何人哉此即孤身取百)
(城降之明證○李翺言昔神堯以一旅取天/下後世子孫不能以天下取河北亦此意)豪華盡出
成功後逸樂安知與禍雙(許渾金陵懷古詩/英雄一去豪華盡)東府舊基
留佛刹後庭餘唱落船窗(輿地志金陵有東府城晉安/帝時築其城西本簡文為㑹)
(稽時第其東則丞相㑹稽王道子府謝安石薨以道子/代領揚州州在第西故時人號為東府西州○夢得詩)
(隔江猶唱後庭花時/泊秦淮故言船窗)黍離麥秀從來事且置興亡共(一/作)
(近/)酒缸(史記宋世家箕子諌紂不聽其後箕子朝周過/故殷墟感宫室毁壞生禾黍箕子傷之乃作麥)
(秀之詩以/歌詠之)
　　　其二
天兵南下此橋江敵國當時指顧降山水雄豪空復在
君王神武自難雙(按王師渡江浮橋在采石葢近金陵/○公詩謂天子神武則英雄畢服理)
(不容/並也)留連落日頻回首想像餘墟獨倚窗却恠夏陽纔
一葦漢家何事費罌缸(韓信擊魏陳船欲渡臨晉伏兵/從夏陽以木罌缶度軍襲安邑)
(韓詩傾樽與斟/酌四壁堆罌缸)
　　　其三
地勢東回萬里江雲間天闕古來雙(李白詩漢江迴萬/里𤓰作九龍盤公)
(用白語何其精切○天/闕建康山名詳見上注)兵纒四海英雄得聖出中原次
第降山水寂寥埋王氣風煙蕭颯滿僧窗廢陵壞冢空
冠劒誰復沾纓酹一缸(歐公豐樂亭記自唐失其政海/内分裂豪傑並起而爭所在為)
(敵國者何可勝數及宋受天命聖人出而四海一向之/憑恃險阻剗削消磨百年之間漠然徒見山髙而水清)
(欲問其事而遺老盡矣○許渾詩玉樹歌殘/王氣終○髙僧詩帝業空城在民耕壞塜多)
　　　其四
憶昨天兵下蜀江將軍談笑士爭降黄旗巳盡年三百
紫氣空收劒一雙(江自蜀來故言蜀江非兵自蜀而下/○江表傳黄旗紫葢見於東南有天)
(下者荆揚之君乎○豐城雷煥占斗牛間常有紫氣既/為令掘獄屋基入地四丈餘得一石圅有雙劒一曰龍)
(泉一曰太阿使送一劒與張華留一自佩華報煥曰詳/勸劒文乃干將也莫耶何復不至雖然天生神物終當)
(合耳及華誅失劒所在後煥卒其子持劒行延平/津忽於腰下躍出墮水使人入水見兩龍盤合)破堞
自生新草木廢宫誰識舊軒窗不須搔首尋遺事且倒
花前白玉缸(劉貢父集有和公此詩如稱王師破金陵/兵自水牕入史所不載貢父洽聞必有所)
(據今附貢父詩於此虎踞羣山帶繞江為誰興國為誰/降髙臺麋鹿看无數廢沼鳬鷖去自雙萬事朝雲隨逝)
(水百年西日過虛􁰵白門酒美東風快笑數英雄盡一/缸○樓船西下勢横江元帥旌旗就約降旋報前師覆)
(張悌亟傳單騎馘王雙燕焚正自當煙突蟻潰何堪值/水牎回首三軍歡奏凱萬牛行䏑酒千缸○楚貢來遲)
(詭問江漢收羣策士心降一言巳重黄金百再見仍䝉/白壁雙票客脫身甘馬革老儒投筆謝書牎豈知三閣)
(酣詩酒浩唱庭花倒玉缸○頽垣落水半平江喬木呼/風不易降耕出珠璣時得一道逢麟鳯不成雙潮聲半)
(夜來寒渚月色深秋照舊牎惟有/魚鹽城下市檣烏相望集瓶缸)
　　　次韻舍弟遇子固憶少述(時公弟在臨川少述/孫侔也侔事巳見上)
　　　　(注公少與侔善兄事侔洎為相/道過真州侔待之如布衣時)
歸計何時就一㕓寒城回首意茫然野林細錯黄金日
溪岸寛圍碧玉天(林篩日影如金狀也秦少㳺詩門外/天横數尺青又天轉江南碧玉寛)
飛兎巳聞追騕褭太阿猶恨失龍泉遥知更憶河濱友
從事能忘我獨賢(禰衡傳飛兎騕褭皆古駿馬也此言/平甫與子固○失龍泉謂少術獨逺)
(耳○越紀楚王召風胡子令之呉見歐子干將作劍二/人鑿茨山洩其溪取鐵作劍三一曰龍泉二曰太阿三)
(曰工市晉鄭求之不得興師圍楚楚王引太阿之劍登/城而麾二軍破敗流血千里晉鄭之士頭畢白也又今)
(西平縣有鉄官别鎮户即古鑄刀劍之地○北山/詩偕偕士子朝夕從事大夫不均我從事獨賢)
　　　次韻昌叔詠塵
塵土輕颺不自持紛紛生物更相吹翻成地上髙煙霧
散在人間要路岐(莊子野馬也塵埃也生物之以息相/吹也○言塵土狀如煙霧多在權要)
(之地以人所/奔趍故也)一世競馳甘眯目㡬家清坐得軒眉超然
秪有江湖上還見波濤恐我時(莊子夫播糠眯目則天/地四方易位矣○北山)
(移文眉軒席次/注舉眉喜也)
　　　石竹花
退公詩酒樂華年欲取幽芳近綺筵(李義山野菊詩紫/雲新苑移花處不)
(取霜栽/近御筵)種玉亂抽青節瘦刻繒輕染綘花圓風霜不放
飄零早雨露應從愛惜偏巳向美人衣上繡更留佳客
賦嬋娟(陸龜䝉石竹詩云曽看南朝畫國娃古羅衣上/碎明霞而今莫共金錢闔買却春風是此花○)
(李白詩山花挿寶/髻石竹繡羅衣)
　　　古松
森森直幹百餘尋髙入青㝠不附林萬壑風生成夜響
千山月照挂秋隂豈因糞壤栽培力自得乾坤造化心
(杜詩扶持自是神明/力正直元因造化功)廊廟乏材應見取世無良匠勿相
侵
　　　玉晨大檜鶴廟古松最為佳樹(按建康志玉晨/觀在雷平山西)
　　　　(北舊傳髙辛時展上公及周時郭真人太史/之宅梁天監中為朱陽觀唐改為華陽觀又)
　　　　(改為紫陽觀宋朝大中祥符元年改賜今額/白鶴廟在朝山下玉晨觀属句容縣白鶴廟)
　　　　(属漂陽縣山在/縣西南二十里)
壇廟千年草不生幽真曾此䕃餘清(左氏松柏之下其/草不植段文昌古)
(柏文下䕃芳苔凡草不生○建康/志云楊真人三許真人嘗降于此)月枝地上流雲影風
葉天寒過雨聲(有月則枝影如雲流於地上○唐/人詩雲影亂鋪地濤聲寒在空)材大
賢於人有用節髙仙與世無情泰山(泰一/作秦)陂下今遺處
苦里宫中謾得名(應劭漢官儀曰秦始皇封泰山逢疾/風暴雨賴得抱樹因封為五大夫今)
(泰山小天門猶有秦時五大夫松○括地志苦縣在亳/州老子所生之地宫謂大清宫陂字恐誤上句言松下)
(句言/檜)
　　　次韻董伯懿松聲
天機自動豈關情能作人間意外聲㝠聒一堂無客夢
曉悲千嶂有猿驚(莊子蚿曰今予動天機而不知其所/以然○韓詩猶疑在波濤怵惕夢成)
(魘/)廟中奏瑟沉三歎堂下吹簫失九成俚耳紛紛多鄭
衛直須聞此始心清(樂記清廟之瑟朱絃而疎越一倡/而三嘆○簫堂下樂也韶舜樂名)
(言簫見細器之備○莊子大聲不/入於里耳注云非委巷之所尚)
　　　次韻荅平甫
髙蟬抱殻悲聲切新鳥爭巢誶語忙(誶音/碎)長樹老隂欺
夏日晩花幽艷敵春陽雲歸山去當簷靜風過溪來滿
坐涼(唐人詩水自石間流出冷風/從花裏過來香比公格為凡)物物此時皆可賦悔
予千里不相將(相將猶相携也/詩悔予不將兮)
　　　次韻質夫兄使君同年
樓堞相望一日程春風吹急似揺旌莫言樂國無愁夢
賴把新詩有故情客舍五漿非所願私田三徑㑹須成
青雲自致歸公等如我何縁得此聲(五漿見遊土山注/○范雎傳不知公)
(能自致青/雲之上)
　　　金明池(太平興國鑿在瓊林苑北三年春引金/水河水注之以教神衛虎翼水軍習舟)
　　　　(楫因為水嬉詔京城士/族占射園苑亭臺以觀)
宜秋西望碧參差憶看鄉人禊飲時(東京記云京城西/面二門南曰宜秋)
(北曰閶闔宜秋在梁曰開明晉曰金義宋朝興/國四年改今名○杜牧詩滿江秋浪碧參差)斜倚水開花有
思緩隨風轉栁如癡青天白日春常好緑髮朱顏老自
悲(韓詩青天白日花草麗/○杜詩人情老易悲)跋馬未堪塵滿眼夕陽偷理
釣魚絲
　　　葛溪驛(據信州弋陽縣有葛溪水源出上饒縣/靈山又有葛𤣥仙翁冢焉因名葛溪)
缺月昏昏漏未央一燈明滅照秋床病身最覺風霜早
歸夢不知山水長(唐詩枕上片時春夢/中行盡江南數千里)坐感嵗時歌慷
慨起看天地色淒涼鳴蟬更亂行人耳正抱疎桐葉半
黄
　　　泛舟青溪入水門登髙齋奉呈叔康(按建康志/靑溪呉大)
　　　　(帝赤烏四年鑿東渠名青溪通城北塹潮溝/闊五丈深八尺以洩元武湖水發源鍾山西)
　　　　(南流東出於青溪閘口接於秦淮及楊溥城/金陵青溪始分為二在城外者自城濠合于)
　　　　(淮在城内者湮塞僅存齊髙帝先有宅/在青溪武帝即位以宅為青溪舊宫)
簿領紛紛惜此時起携佳客散沈迷(劉公幹詩沈迷簿/領書回回自昏亂)
(釋此出西城/登髙且游觀)十圍但見諸營栁九曲難尋故國溪(桓温/經金)
(城見少為琅琊時所種栁皆十圍慨然曰木猶如此人/何以堪漢文帝勞周亞夫於細栁營○九曲指青溪宫)
(郄僧施嘗放舟青溪每溪一曲輒作詩一篇謝益夀/聞之曰青溪中曲復何窮盡難尋言舊迹漸湮塞也)牽
埭欲隨流水逺放船終礙畫橋低子猷清興何曾盡想
憶髙齋更一躋(按建康志青溪舊有七橋一曰東門橋/二曰尹橋三曰雞鳴橋四曰募士橋五)
(曰菰首橋唐陸彦恭為江寜令廢此橋路而東渡青溪/更名曰金華六曰中橋七曰大橋雞鳴埭正在募士橋)
(西南過溝即其處故上句云牽埭庾肩吾五字疊韻詩/載載每礙埭○髙適詩因聲謝岑壑嵗暮一攀躋○南)
(史孝義傳郭原平每行來見/人牽埭未過輒迅檝以助之)
　　　為裴使君賦擬峴臺(按臨川志使君名材嘉祐/間來守臨川至之二年築)
　　　　(臺于城東南隅名曰擬峴以其/形擬峴山也乃臨川山水㑹處)
君作新臺擬峴山羊公千載得躋攀歌鐘殷地登臨處
花木移春指顧間城似大隄來宛宛溪如清漢落潺潺
時平不比征呉日緩帶猶疑向此閑(寰宇志襄州大隄/城今縣城也俗相)
(傳呼為大隄城漢水在大隄下○晉羊祜都督荆州諸/軍事在軍常輕裘緩帶身不被甲性樂山水每風景必)
(造峴山置酒言/詠終日不倦)
　　　送李才元校理知卭州(才元名大臨成都人慶/厯八年以潞公薦為校)
　　　　(理旋以親老/請知卭州)
朝廷孝治稱今日鄉郡榮歸及壯時關吏相呼迎印綬
里兒爭出望旌麾(漢終軍傳軍入關關吏與軍繻○朱/買臣傳買臣拜㑹稽太守衣故衣懷)
(其印綬步歸郡邸直上計時㑹稽吏方相與羣飲不視/買臣買臣入室中守邸與共食食且飽少見其綬守邸)
(怪之前引其綬視其印㑹稽太守章也坐中驚駭白守/丞相推排陳列中庭拜謁買臣徐出户有頃長安廐吏)
(乗駟馬車來迎買臣遂乗傳去/○陳羽詩成名空羨里中兒)北堂巳足誇三釡南畞
嘗令識兩岐獨我尚留真有命天於人欲本無私(後漢/張堪)
(守漁陽勸農桑人歌曰桑无附枝麥秀兩岐張君為政/樂不可支○梅聖俞嘗賦詩美之今公亦素知其賢為)
(能致此/兩岐也)
　　　送張頡仲舉知奉新(頡金陵人公所厚位至從/官傳稱其所至以嚴治深)
　　　　(文狡獪亦天性云本傳但言其嘗/令廣東及漳之益陽不載知奉新)
故人為邑士多稱繇賦寛賒獄訟平老吏閉門無重稰
荒山開隴有新粳(寛賒言不刻○韻略有糈字無稰字/疑即糈也集韻音胥説文粮也又音)
(所廣韻私吕切意謂吏不敢為奸利僅自給也○史記/貨殖傳醫方諸食技術之人焦神極能為重糈也注音)
(所粮/也)方揮玉麈日邊坐又結銅章天外行去去料君歸
不久挾材如此即名卿(挾即負挾之挾晉劉頌見華譚/策太息曰不悟鄉里乃有如此)
(才/也)
　　　張劍州至劍一日以親憂罷(劍州即公女弟之/夫前巳有寄張詩)
　　　　(與此意大略多/同此當在前)
客舍飛塵尚滿韀却尋東路想茫然向頭反哺秦烏側
流血思歸蜀鳥前(古樂府秦氏庭烏八/九子蜀鳥謂杜鵑也)今日相逢知悵
望㡬時能到與留連行看萬里雲西去倚馬春風不忍
鞭(今日相逢葢預期㑹面也知悵望者謂張尤望相見/但不知何時得到而留連之耳○見西去之雲猶竚)
(立夷猶以望/之況如張乎)
　　　次韻子履逺寄之作(子履陸/經也)
飄然逐客出都門士論應悲玉石焚髙位紛紛誰得志
窮塗往往始能文(秦逐客李斯書玉石俱焚○劉禹錫志/詩髙位紛紛見䧟人此言雖富貴而)
(實不行○退之語懽愉之辭難工窮苦之言易好又/虞卿窮愁始著書後來韓栁軰皆因遷謫文始髙也)柴
桑今日思元亮天禄何時召子雲直使聲名傳後世窮
通何必較功勲(陶淵明一字元亮潯陽柴桑人○揚雄/傳莽誅甄豐父子及劉棻等辭連及雄)
(時雄校書天禄閣上治獄使者来収雄雄乃從閣上自/投下㡬死莽問其故乃劉棻嘗從雄學竒字雄不知情)
(詔勿問雄以病/免復召為大夫)
　　　送李太保知儀州(九域志儀州属陜西路本後/唐義州太平興國二年改儀)
　　　　(州熙寧/五年廢)
北平上谷當時守氣略人推李廣優還見子孫持漢節
欲臨關塞撫羗酋(李廣先為上谷太守數與匈奴戰公/孫昆邪為上泣曰李廣才氣天下無)
(雙數與虜角恐亡之乃徙廣上郡/最後守右北平斬霸陵尉時也)雲邊鼔吹應先喜日
下旌旗更少留五字亦君家世事一吟何以稱來求(五/字)
(用五陵事○文選/注五言詩自陵始)
　　　送西京簽判王著作
兒曹曽上洛城頭尚記清波遶驛流却想山川常在夢
可憐顔髮巳驚秋辟書今日看君去著籍長年歎我留
(晉魏舒傳陳留周震累為諸府所辟辟書既下公輒䘮/亡僉號震為殺公掾史記梁孝王世家梁之侍中郎謁)
(者著籍引出入天子殿門與漢/宦宫無異著竹略反籍謂名簿)三十六峯應好在寄身
多謝欲來游(謂嵩少也李白贈焦練師序云予訪道少/室盡登三十六峯按河南志河南府永安)
(縣少室山在縣西南七十/里有三十六峯具列其名)
　
　
　
　
　王荆公詩注巻三十五
欽定四庫全書
　王荆公詩注巻三十六
　　　　　　　　　　　　宋　李壁　撰
　　律詩
　　　送劉貢父赴秦州清水(貢父名攽嘉祐末召為/國子直講治平末趙槩)
　　　　(薦攽可充文館作/邑清水當在此前)
劉郎髙論坐噓枯幕府調胹用緒餘(後漢鄭泰謂董卓/曰孔公緒清談髙)
(論噓枯吹生○莊子語心之容命之以心之行以聏合/驩以調海内注強以其道胹令合調令和也聏崔本作)
(胹音而和/也調也)筆下能當萬人敵腹中嘗記五車書(韓詩博/哉羣聖)
(文磊落/載其腹)聞多望士登天禄知有名臣薦子虛(天禄闇藏/典籍之所)
(漢宫殿疏云天禄麟閣蕭何造以藏秘/書處賢才子虛見寳應進士乞詩注)且復弦歌窮塞
上秪應非晩召相如
　　　送純甫如江南
青溪看汝始蹁躚兄弟追隨各少年壯爾有行今納婦
老吾無用亦求田(撫州城下江亦名青溪詩恐指建康/青溪○詩女子有行箋云行道也○)
(純甫娶段氏/封德安縣君)初來淮北心常折却望江南眼更穿(杜詩/心折)
(大刀頭○退之詩/眼穿長訝雙魚斷)此去還知苦相憶歸時快馬亦須鞭
(佛書如世良馬/見鞭影而行)
　　　送郊社朱兄除郎東歸
手持官牒出神臯迎客遥知賀酒醪照映里門非白屋
欺凌春草有青袍(齊文宣王行狀神臯載穆轂/下以清○古詩青袍似春草)宦游雖
晚何妨久餓顯從來不必髙孝友父兄家法在想能清
白遺兒曹(漢書久宦減仲之産○揚子古者髙餓顯下/禄隱注孟子曰伯夷隘栁下惠不恭君子不)
(由也然則餓顯不獨髙禄隱未為下今發髙下/之談葢有厲乎素餐今公云不必髙亦注意也)
　　　送沈康知常州
作客蘭陵迹巳陳為傳謡俗記州民溝塍半廢田疇薄
廚傳相仍市井貧(梁武帝改武進為蘭陵○半廢言溝/洫之政不修廚傳相仍言為守者徒)
(悦過客不/恤民貧也)常恐勞人輕白屋忽逢佳士得朱輪(漢吾丘/夀注傳)
(今三公有司或由窮巷起白屋裂地而封師古曰白屋/以白芽覆屋○楊惲傳惲家盛時乗朱輪華轂者十人)
慇懃話此還惆悵最憶荆南兩岸春(寰宇記荆溪在宜/興縣南二十步漢)
(志云中江首受蕪湖東/至陽羨入海即此溪)
　　　安豐張令修芍陂(安豐舊属夀州/令為軍芍音鵲)
桐鄉振廩得周旋芍水修陂道路傳目想僝功追往事
心知為政似當年(九域志舒州有桐城縣圖經云桐城/春秋時桐國也又廬江舒縣有桐鄉)
(公每言桐鄉非但用朱邑事亦/言楚實文公十六年振廩同食)魴魚鱍鱍歸城市秔稻
紛紛載酒船楚相祠堂仍好在勝㳺思為子留篇(秔稻/紛紛)
(載酒船謂以稻易酒也○芍陂孫叔敖所作叔敖/嘗為楚相今有祠在陂上○許渾詩海嶠獨留篇)
　　　送復之屯田赴成都
盤礴西南江與岷石犀金馬世稱神(蜀都水灾乃刻石/犀沉江浦○或言)
(益州有金馬碧雞之祥可/醮祭而致又見王褒傳)桑麻接軫餘無地錦繡連城
别有春結綬相隨通籍久推車此去辟書新(謝𤣥暉詩/既通金閨)
(籍張銑注云謂懸名於門乃通出入所謂禁門也○漢/元帝紀得大父母兄弟通籍應劭曰籍者為二尺竹牒)
(記其年紀名字物色懸之宫門案省相應乃得入又魏/相傳霍光夫人顯及諸女皆通籍長信宫師古曰通籍)
(謂禁門之中皆有名籍恣出入也○成公二年自始合/苟有險予必下推車○阮籍上蔣濟記開府之日人人)
(自以為掾属辟書/始下而下走為首)知君不為山川險便忘吾家叱馭人
(王尊傳王尊遷益州刺史先是琅琊王陽為益州刺史/行部至卭徠九折坂歎曰奉先人遺體奈何數乗此險)
(後以病去及尊為刺史至其坂問曰此非王陽所畏道/耶吏對曰是尊叱其馭曰驅之王陽為孝子王尊為忠)
(臣/)
　　　送經臣富順寺丞(富順在/蜀東)
故人為縣楚江邊海角猶聞政事傳萬井巳安如赤子
一麾今去上青天應開醉眼酴醿下莫起歸心杜宇前
報主代親俱有地㡬人忠孝似君全(祖宗時有入逺法/此必代其父入逺)
　　　送張卿致仕
子房籌策漢時功身退超然慕赤松餘烈尚能開後世
髙材今復繼前蹤(言子房之後猶能不耽溺世榮/挂冠而歸由先烈之有開也)執鞭
始負平生願操几何知此地逢竊食一方慚未艾緒言
方賴賜從容(史記假令晏子而在余雖為之執鞭所欣/慕焉曲禮上謀於長者必操几杖以從之)
(○漢書願賜/清閒之燕)
　　　送梅龍圖(名摰字公儀成都新繁人天聖五年/進士及第此詩當是送作滑州時)
子真家世子雲鄉風力才華豈易當回首古人多隱約
致身今日獨輝光(摰生蜀故稱子雲鄉雄仕落拓三世/不徙官梅匿為市門卒故云隱約○)
(摰嘗為御史知雜省副待制等官仁宗嘗謂/大臣曰梅摰言事有體據此可謂輝光矣)謨明久合
分三府治劇聊須試一方從此政成何所報百城無事
秪耕桑(漢丞相御史太尉為三府○摰至和間自天章/閣待制判流内銓進龍圖閣學士知滑州後又)
(為杭江寧/河中三郡)
　　　送李秘校南歸
四十青衫更旅人悠悠飢馬傍沙塵(言四十始青/衫又為旅人)久留
上國言空富却走南州食轉貧自作詩書能見志應知
時命不關身(司馬遷傳夫詩書隱約/者欲遂其志之異也)江湖勝事從今數
肯但悲歌寂寞濱
　　　送蕭山錢著作(蕭山縣/属越州)
才髙諸彦故無嫌兄弟同時舉孝廉東觀外除方墨綬
西州相見巳蒼髯(漢百官表縣萬户以上為令秩千石/至六百石減萬户為長秩五百石至)
(二百石秩比六百石以上皆銅印墨綬比二/百石以上者皆銅印黄綬墨綬言作邑蕭山)靈胥引水
清穿市神禹分山翠入簾好去弦歌聊自慰郡人誰敢
慢陶潛(世傳伍子胥為波神故云引水韓詩胥怒浪崔/嵬司馬遷傳上㑹稽探禹穴揚雄傳注有人從)
(禹穴入從蒼梧出○淵明為鎮軍建威參軍謂親朋曰/聊欲弦歌以為三徑之資可乎○少陵詩他時如按縣)
(不得慢/陶潛)
　　　送靈仙裴太博(舒州靈仙觀太博必食祠/禄者疑太博即裴煜也)
一官留隱太常中生事蕭然信所窮有力尚期當世用
無求今見古人風(後漢周澤再為太常盡敬宗廟時人為/之語曰生世不諧作太常妻疑此借用)
(○韓退之詩有力未免遭驅使公詩/意謂裴雖有當世之志而不苟求也)邅迴舊學皆殘藁
邂逅相看各老翁他日卜居何處好溪山還欲與君同
　　　送趙燮之蜀永康簿
蜀山萬里一青袍石棧天梯箠轡髙多學似君寧易得
小官於此亦徒勞行追西路聊班草坐憶南州欲夢刀
他日寄聲能問我應從錦水至江臯(班草見送張甥赴/青州幕注○夢刀)
(見奉酬聖/從待制注)
　　　酬呉季野見寄
謾披陳蠧學經綸捧檄平生秪為親(韓詩豈殊蠧書蟲/生死文字間○捧)
(橄用毛/義事)聞道不先從事早課功無狀取官頻(淵明集總/角聞道白)
(首無成○漢京房奏考功課吏之法○無狀謂無善狀/也○史記故惠王之明武王之察張儀之辯甘茂事之)
(取十官/而无罪)豈堪寘足青㝠上終欲回身寂寞濱(王儉文𢎞/以青㝠之)
(期/)俯仰謬恩方自歉慙君將比洛陽人(公自注云時被/召來詩以賈誼)
(見方○賈誼傳綘灌馮敬之属/短賈生曰洛陽之人年少初學)
　　　和平甫寄陳正叔
强行南仕莫辭勤聞説田園巳曠耘(曠耘謂田園/將蕪之意)縱使
一區猶有宅可能三月尚無君(揚雄傳有田一㕓有宅/一區世以農桑為業)
且同元亮傾樽酒更與靈均續舊文(靈均所賦止有離/騷經九歌天問九)
(章逺逰卜居漁父凡七題二十五篇自/宋王景差賈誼莊忌淮南以下皆續也)此道廢興吾命
在世間滕口任云云(栁詩滕口/任頻頻)
　　　送王大卿致仕歸江陵
九卿初命亞三司朝吏相傳得老師南闕便還新印綬
東舟秪載舊書詩(按漢之四闕南曰朱雀北曰𤣥武東/曰蒼龍西曰白虎然則南闕即朱雀)
(之闕也言王新除便致其/仕還猶上還相印之還)漢庭餞客無佳句越水歸裝
有富貲回首千年見疏范共疑今日勝當時(無佳句謂/二疏之去)
(餞者供帳東都門外以送不聞有詩富貲謂陶朱公○/言王之歸舟但載書又有諸人送行詩可謂優於疏廣)
(范蠡/軰矣)
　　　送叔康侍御(謂孫叔/康也)
詔取名郎入憲臺此時方急濟時才聖聰應巳虛心待
姦黨寧無側目猜白筆豈知權可畏皁囊還請上親開
(齊輿服志三臺五省官皆簪白筆言糾劾不避權勢○/漢官儀凡章表皆啓封其言密事得皁囊也○王禹偁)
(詩清朝曾/貢皁嚢封)佇聞讜論能醫國飛報頻隨驛騎來
　　　寄朱昌叔
清江漫漫遶城流尚憶城邊繫小舟射虎未能隨李廣
割雞空欲戲言游(杜詩短衣匹馬隨李廣看射猛/虎終殘年○語割雞焉用牛刀)雲霾
塞路驚塵合霜入春風滿鬢愁(雲以喻塵霜/以喻鬢也)此日君書
苦難得謾多鴻鴈起南洲
　　　九日登東山寄昌叔(昌叔公女/弟之壻)
城上啼烏破寂寥思君何處坐岧嶤(襄公十八年城上/有烏○唐詩啼烏)
(破幽寂坐岧/嶤言登髙也)應須緑酒醻黄菊何必紅裙弄紫簫落木
雲連秋水渡亂山煙入夕陽橋淵明久負東籬醉猶分
低心事折腰
　　　到舒州次韻荅平甫
夜别江船曉解驂秋城氣象亦潭潭山從樹外青爭出
水向沙邊緑半涵(資暇録云平甫歸來詩江田百頃春/風種山果千株夜雨涵詩語太顯不)
(似公下得/涵字好)行問嗇夫多不記坐論公瑾少能談(朱邑少/為桐鄉)
(嗇夫桐鄉属舒周瑜/字公瑾廬江舒人)秪愁地僻無賓客舊學從誰得指
南(東都賦幸見指南於吾子李善注引/桓譚上便宜曰管仲桓公之指南)
　　　舒州七月十七日雨
行看野氣來方勇卧聽秋聲落竟慳淅瀝未生羅豆水
蒼茫空失皖公山(九域志舒州有羅豆鎮水當在此○/輿地志皖公山謂周大夫皖伯之神)
火耕又見無遺種肉食何妨有厚顔(漢武帝詔江南之/地火耕水耨應劭)
(曰燒草下水種稻草與稻並生髙七八寸因悉/芟去復下水灌之草死獨稻長所謂火耕水耨)巫祝萬
端曾不救秪疑天賜雨工閑(洞庭靈姻傳吾不知子之/牧羊何所用哉神祇豈宰)
(殺乎女曰非羊也雨工也何為雨工曰雷霆之類也毅/復視之則皆矯顧拏歩飲齕甚異而大小毛角則无别)
(羊/焉)
　　　次韻荅端州丁元珍
莫嗟荒僻又離羣且喜風謡嶺北聞(檀弓上子夏曰吾/離羣而索居亦巳)
(久矣注離音利/此作平聲用)銅柱雖然蠻徼接竹符還是漢家分(後/漢)
(馬援討林邑蠻既至林邑又南行二千餘里有西屠夷/鑄二銅柱於象林南界與西屠夷分境以紀漢徳之盛)
(其時以不能還者數十人留於銅柱之下隋宋蕃衍至/三百餘家南蠻呼為馬留人○杜詩送容州中丞莫教)
(銅柱北空說馬將軍○馬揔遷安南都䕶建二銅柱於/漢故處鑱著唐徳以明伏波之裔○漢文二年初與郡)
(守為銅虎符竹使符師古曰與郡守為/符者謂各分其半右留京師左以與之)春書來逐衡陽
鴈秋騎歸看隴首雲(蘇武傳天子射上林中得鴈足/有係帛書言武等在某澤中)相
見㑹知南望苦病骸今似沈休文(梁沈約書與徐勉曰/開年以來病增慮切)
(當由生靈有限勞役過差緫此凋竭歸之暮年牽䇿行/止努力祗事時觀傍覽尚似全人而形骸力用不相綜)
(攝常須過自束持方可僶俛/解衣一卧肢體不復相關)
　　　荅劉季孫(季孫字景文世家開封父平任環慶/將趙元昊㓂延州以孤軍來援遂力)
　　　　(戰罵賊而死景文以䘏典得官少篤學能詩/文東坡先生守錢塘景文為左藏庫副使兩)
　　　　(浙兵馬都監先生喜其人上章薦其練違武/經講習邊政除知隰州先生嘗荅書其略云)
　　　　(公每發言如風檣陣馬迅霆激電不意於中/復有祥光異彩紆餘緻膩盎盎如陽春淑艷)
　　　　(時花美女誠不足比其容色態度此所謂不/測之謂神也又跋其詩文曰劉景文有英偉)
　　　　(氣如陳元龍之流讀此詩可想見其人以中/夀卒于隰哀哉死之日家无一錢但有書三)
　　　　(萬軸畫數百幅爾此載曾慥皇宋百家/詩選竊疑東坡書中語未必全真也)
偶著儒冠敢陋今自憐多負少時心(儒冠公自言也季/孫武爵故云敢陋)
(今○秦紀俗儒/好是古而非今)輊軒巳任人前後揭厲安知世淺深(馬/援)
(傳居前不能令人輊居後不能令人軒與人怨/不能為人患臣所恥也○詩深則厲淺則揭)挾筴有
思悲慷慨負薪無力病侵滛(挾筴莊子/亡羊事)愧君緑綺虛投
贈更覺貧家乏報金(緑綺琴名司馬相如之琴也見梁/元帝纂集古詩何以報之雙南金)
　　　次韻酬王太祝
塵土波瀾不自期飄然身與願相違衰根要路身難植
病羽長年欲退飛(僖公十六年六/鷁退飛過宋都)髙論巳嗟能聽少力
行還恨賦材微慚君俊少今知我一見心如客得歸
　　　寄呉成之(呉氏介父母家時/公母魏國巳亡)
緑髮溪山笑語中豈知飜手兩成翁辛夷屋角摶香雪
躑躅岡頭挽醉紅想見舊山茅逕在追隨今日板輿空
(板輿見慶/老堂注)渭陽車馬嗟何及榮禄方當與子同(詩渭陽/我送舅)
(氏曰至渭陽何以贈之路車/乗黄又啜其泣矣何嗟及矣)
　　　寄曾子固
斗粟猶慙報禮輕敢嗟吾道獨難行(漢有斗粟佐史小/吏也報禮見上注)
脱身負米將求志勠力乘田豈為名(乗田苑囿之吏也/釋文作去聲公作)
(平聲/用)髙論㡬為衰俗廢壯懷難值故人傾(游俠傳久孤/於世豈卑論)
(儕/俗)荒城回首山川隔更覺秋風白髮生(前詩云漸老偏/諳世上情巳知)
(吾事獨難行脱身負米將求志勠力乗田豈為名髙論/頗隨衰俗廢壯懷難值故人傾相逢始欲寛愁病搔首)
(還添白/髮生)
　　　至開元僧舍上方次韻舍弟(一本作和/平甫春日)
溪谷濺濺嫩水通野田髙下緑蒙茸和風滿樹笙簧雜
霽雪兼山粉黛重(杜詩小水細通池○粉喻雪黛喻山/故云兼雪霽山明始見青色故云重)
(公詩無一字/苟皆如此類)萬里有家歸尚隔一㕓無地去何從傷春
政欲西南望回首荒城巳暮鐘(一㕓一/百畆也)
　　　寄王回深甫(深甫福州侯官人中進士科為亳/州衛真縣主簿未一嵗弃去遂終)
　　　　(身不復仕有文集二十巻曾南豐為之序云/先王之迹息六藝殘缺深甫奮然獨起因先)
　　　　(王之遺文以求其意豈/非孟子所謂名世者歟)
少年倐忽不再得後日歡娯能㡬何顧我面顔衰更早
憐君身世病還多窗間暗淡月含霧船底飄颻風送波
一寸古心俱未試相思中夜起悲歌(杜詩可惜歡娯地/都非少壯時○退)
(之詩孟生江海士古貎又古心又/荅孟郊古心雖自鞭世路終難抝)
　　　次韻荅彦珍
手得封題手自開一篇美玉綴玫瑰(玫瑰石也又以為/珠西京雜記武帝)
(得天馬以玫瑰石為鞍○南海俗云虵珠千/枚不及一玫瑰言虵珠賤也玫瑰亦珠名)衆知圓媚
難論報自顧窮愁敢角才君卧南陽惟畎畞我行西路
亦風埃(呉彦珍公舅家故詩中用羊曇事卧謂龍/卧臣本布衣輟耕南陽○羊曇行西州路)相逢
不必嗟勞事尚欲賡歌詠起哉(韓詩外傳曰伐木廢朋/友之道缺矣勞者歌其)
(事皆思友之詩○益稷元首起/哉百工熙哉注賡歌載成也)
　　　寄闕下諸父兄兼示平父兄弟
父兄為學衆人知小弟文章亦自奇(純父於兄弟最小/不聞能文恐只指)
(平/甫)家世到今宜有後士才如此豈無時(曹志傳言齊王/攸安有如此之)
(才如此之親不/得樹本助化)久聞陽羨溪山好頗與淵明性分宜但
願一門皆貴仕時將車馬過茆茨(韓詩臣有膽與氣不/忍死茅茨○觀此公)
(豈嘗有卜居陽羨之/意乎葢嘗為其州)
　　　次韻王禹玉平戎慶捷
熙河形勢壓西陲不覺連營列漢旗(韓信傳信所出竒/兵二千騎者候趙)
(空壁逐利即馳入趙壁皆/抜趙旗幟立漢赤幟二千)天子坐籌星兩兩將軍歸佩
印累累(漢髙帝紀運籌幃幄之中決勝千里之外吾不/如子房○唐鄭畋傳還相天子坐籌帷幄終能)
(復國○天官書斗魁下六星兩兩相比者名曰三能謂/執政也此一句似合君臣而言之○石顯傳印何累累)
(綬若/若邪)稱觴别殿傳新曲銜璧名王按舊儀江漢一篇猶
未美周宣方事伐淮夷(新曲言獻捷燕賀奏新曲也○/按舊儀受羗酋降也○僖六年)
(許男面縛銜璧○潘岳閑居賦髦士投紱名王懷璽注/言匈奴單于奉獻來學○杜牧之詩吉甫裁詩歌盛業)
(一篇江漢/美宣王)
　
　
　
　
　
　
　
　
　
　
　
　
　
　王荆公詩注巻三十六
欽定四庫全書
　王荆公詩注巻三十七
　　　　　　　　　　　　宋　李壁　撰
　　律詩
　　　得孫正之詩因寄呈曽子固
一嵗巳闌人意倦出門風物更蕭然水揺疎樹荒城路
日帶浮雲欲雪天(荒城對欲雪比平時詩似少/工而意則甚精而如畫也)未有詩
書論進退謾期身世託林泉(公似言學未充而不輕/於進故接以林泉之句)因
思漠北離羣久此日窮居賴見賢
　　　和金陵懷古
懷鄉訪古事悠悠獨上江城滿目秋一鳥帶煙來别渚
數帆和雨下歸舟(劉長卿詩晚景千/峯亂晴江一鳥遲)蕭蕭暮吹驚紅葉
慘慘寒雲壓舊樓故國淒涼誰與問人心無復更風流
　　　豫章道中次韻荅曾子固
離别何言邂逅同今知相逐似雲龍蒼煙白霧千山合
緑樹青天一水容(韓詩吾身願為雲東野化/為龍四方上下逐東野)巳謝道塗
多自放將歸田里更誰從(言不復事道路/之役思自適也)龎公有意安
巢穴肯問簞瓢與萬鍾(劉表就候龎公謂曰夫保全一/身孰若保全天下乎龎公笑曰)
(鴻鵠巢於髙林之上暮而得所栖黿鼉穴於深淵之下夕/而得所宿夫趍舍行止亦人之巢穴也亦各得其栖宿)
(而巳天下/非所保也)
　　　離北山寄平甫
日月沄沄與水爭披襟照見髮華驚少年憂患傷豪氣
老去經綸誤半生休向朝廷論一鶚(一鶚公/自謂也)只知田里
守三荆清溪㡬曲春風好巳約歸時載酒行(史記趙簡/子曰􁀳鳥)
(累百不如一鶚孔北海薦禰衡表亦用此語詩意似勉/平父不必急於進然平父後卒為諸公所薦賜進士及)
(第得館職公有表謝云如臣同産為世畸人少遭閔凶/自奮寒苦雖强學力行粗有時名而寡偶少徒幾絶榮)
(望豈期聖聽俯洎幽潛○陸士衡豫章行云三荆歡同/株四鳥悲異林劉良註曰昔有田廣田真田慶兄弟三)
(人將欲分異庭有荆樹經宿萎黄乃相謂曰/荆樹尚然况我兄弟乎遂不分荆復茂悦)
　　　荅孫正之
無才處處是窮塗兩地誰傳萬里書節物崢嶸催嵗暮
溪山蕭洒入吾廬(杜詩年年非故/物處處是窮塗)南歸猶喜尋同志北
去還聞困索居(南歸謂江南正之吳興人多寓居吳門/丹陽揚子儀真之間○子夏曰吾離羣)
(而索居亦/巳久矣)佳句不須論舊約相隨陽羨有籃輿(陽羡/常州)
　　　寄程給事
憶昔都門手一携春禽初向苧羅啼夢回金殿風光别
吟到銀河月影低舞急錦腰迎十八(今曲六么/有花十八)酒酣金
盞照東西(東西酒器名也/今猶有玉東西)何時得遂扁舟去邂逅從君
訪剡溪(此詩恐非公作○越中有/苧羅山此但言時物耳)
　　　寄勝之運使(勝之必是王益柔字勝之治平三/年自浙漕徙京東及徙京西觀湖)
　　　　(山之句恐是浙漕時下有杭/州呈勝之詩必浙漕無疑)
蕭然生事委江臯壯志何嘗似釣鼇(釣鼇見雜詠注賈/山至言江臯湖頻)
(雖有惡種無不猥大/注云臯水邊淤地也)千里得書來見約一朝乗興去忘
勞巳將流景休(一作/供)談笑聊為知音破鬱陶(鬰陶注/憂思也)正
是東風將欲發湖山春色助揮毫
　　　寄國清處謙(續髙僧傳智者弟子灌頂禪師晉/王令揚州揔管王弘造其地曇光)
　　　　(白道猷之故迹其寺丹青之飾亂若朝霞松/竹之嶺掩同被錦寔海西之壯觀有十里之)
　　　　(松/逕)
三江風浪隔天台想見當時賦詠才近有髙僧飛錫去
更無餘事出山來(天台賦應真/飛錫以躡虛)猿猱歴歴窺香火日月
紛紛付劫灰(曹毗志怪云昆明池極深悉是灰墨外國/胡人曰此是劫灰也○經云天地大劫將)
(盡則劫燒此/劫燒之餘)我欲相期談實相東林何必謝劉雷(金剛/經是)
(實相即是非相是故如來説名實相○寳積云一之為/妙在佛曰實相在道曰𤣥牡公嘗云妙法蓮華經説實)
(相法然其所説亦行而巳○廬山記慧逺法師居東林/寺於是絶塵之侣四方而至彭城劉遺民豫章雷次宗)
(鴈門周續之南陽宗炳張野等百有二十二/人與師同修淨土之社乃令遺民著發願文)
　　　將至丹陽寄表民
曉馬駸駸路阻脩春風漠漠上衣裘三年銜恤空餘息
一日忘形願少留(小雅蓼蕭出則銜/恤箋云恤憂也)末路悲歡隨俯仰
此生身世信沉浮寄聲徳操家人道炊黍吾今且暫休
(司馬徳操炊黍見題晏使君望雲亭注/據事則當言徳公家人此言徳操未詳)
　　　宿土坊驛寄孔世長
燒夜郊原百草荒弊裘朝去犯嚴霜殘年意象偏多感
回首風煙更異鄉往返自非名利役辛勤應見友朋傷
章江猶得同游處最愛梅花蘸水香(退之陸渾山火詩/嶻然髙周燒四垣)
(神焦鬼爛/无逃門)
　　　寄孫正之
南游忽忽與誰言共笑謀生識最昏萬事百年能自信
一簞五鼎不須論(主父偃生不五鼎食言旣/自信之篤窮通非所問)友中惟子長招
隱世上何人可(一作/肯)避喧千里秋風相望處皖公溪上正
開樽(左太沖作招隱詩謂爵服旡常玩好惡有屈伸結/綬生纒牽彈冠去埃塵○王康琚作反招隱詩乃)
(欲招隱者使之出觀公與正之平日議論葢取太沖/所作云○沈休文詩云從官非宦侣避世非避喧)
　　　道中寄吉父
白霧青煙入馬蹄朝寒瑟瑟樹聲悲平山斷壠回環失
鳴鳥游魚上下隨(杜詩角鷹歌崑崙虞泉入馬啼/○孟東野詩云回環失東西)廟筭
未聞收策士瘴鄉誰與擇軍麾(太史公曰甘羅年少然/出一竒計聲稱後世雖)
(非篤行之君子然非戰國之策士也漢髙紀諸侯罷戲/下各就國師古曰戲謂軍之旌麾也漢書通以戲為麾)
憂時自欲尋君語行路何妨更有詩
　　　送孫立之赴廣西
十年一别兩相過前想悲歡慷慨歌窮去始知風俗薄
靜來猶厭事機多相期鼻目傾肝膽誰伴溪山避網羅
萬里辛勤君舊識重江應亦畏風波(猶言手足之捍頭/目勢必相須杜牧)
(之文君子猶鼻目並列○言雖逺/矰繳之患而重江亦有風濤之恐)
　　　送福建張比部
畫船簫鼓出都時萬里驚鷗去不追却望塵沙應駐節
㑹逢山水即吟詩長魚俎上通三印新茗齋中試一旗
只恐逺方難久滯莫愁風物不相宜(王得臣少卿塵史/閩中鮮食最珍者)
(子魚長七八寸闊三二寸剖之子滿腹冬月正其佳時/莆田迎仙鎮乃其出處予按部過之驛左有祠謂之通)
(應侯祠有水曰通應溪潮汐上下土人以鹹淡水不相/入處魚最美俗乃誤傳通應為通印荆公博學多聞詩)
(言三印豈自有所稽耶○唐人茶詩槍旗不染匈奴血/留與人間戰睡魔茶有一槍兩旗之號茶芽初出為槍)
(展則/為旗)
　　　送致政朱郎中東歸
平生不省問田園白首忘懷道更尊巳上印書通北闕
稍留冠葢餞東門(二疏傳公卿大夫故人邑子設祖道/供帳東都門外注長安東郭門外)
馮唐老有為郎戀疏廣終無任子恩今日榮歸人所羨
兩兒腰綬擁髙軒(馮唐以孝著為郎中署長史事文帝/輦過問唐曰父老何自為郎家安在)
(師古曰言年巳老矣何自乃為郎也○廣受乞骸上以/篤老皆許之上加賜黄金二十斤太子贈以五十斤不)
(聞任子若孫也○龔勝邴漢致仕詔書令上/子若孫若同産子一人為郎二疏顧无此)
　　　别雷國輔
侍郎憂國最賢勞(雷徳驤閏州人嘗斥宰相趙普不法/事得謫太宗時普再入相徳驤乞歸)
(田里以避仇怨上召見慰安之遷工部侍郎賜/白金二千兩終保全之詩稱侍郎即此人也)太尉西
州第一豪(雷有終徳驤子也父任為萊蕪尉太宗聞其/名召為大理丞累加工部侍郎王均亂除廬)
(州觀察使知益州賊平為保信軍留後契丹入冦有終/赴援威聲甚振契丹修好命還屯所尋召拜宣徽北院)
(檢校太保景徳二年卒景祐二/年贈侍中疑太尉字當為太保)家廟比來聞澤厚公孫
今果見才髙(蔡邕見王粲驚曰此王公孫有/異才吾不如也暢嘗為司空)明時尚使
龍蛇蟄壯志空𫝊虎豹韜(易龍蛇之蟄以存身也○六/韜有虎韜豹韜皆篇名也)
莫厭皖山窮絶處不妨雲水助風騷(皖山即舒/州皖公山)
　　　垂虹亭(在呉江長/橋之上)
坐覺塵襟一夕空人間似得羽翰通暮天窈窈山銜日
爽氣駸駸客御風(蘇子美洞庭山水月禪院記平生病/悶欎塞至此嚗然破散无復餘矣返)
(復身世惘然莫知但如蛻解俗骨傅之羽翰飛出乎八/荒之外吁其快哉○沈休文詩都令人徑絶惟使雲路)
(通/)草木韻沉髙下外星河影落有無中(萬籟皆寂水天/如一不復知髙)
(下有无/之辨也)飄然更待乗桴伴一到扶桑興未窮
　　　題正覺相上人籜龍軒(撫州有正覺/寺在水東)
風玉蕭蕭數畞秋籜龍名為道人留(小杜詩風/玉尚敲秋)不須乞
米供髙士(韓公寄盧仝詩至今隣僧/乞米送顔魯公有乞米帖)但與開軒作勝游
此地七賢誰笑傲何時六逸自賡酬(嵇康傳所與神交/者惟陳留阮籍河)
(内山濤預其流者河内向秀沛國劉伶籍兄子咸琅琊/王戎遂為竹林之遊世所謂竹林七賢○李白與孔巢)
(父韓凖裴政張叔明陶沔居/徂徠山日沉飲號竹溪六逸)侵尋衰境心無著(公自注/云上人)
(請予命名不見/主人即無著也)尚有家風似子猷(羅鄴傳籬外清隂接/藥欄晩風交戞碧琅)
(玕子猷沒後知音少/粉節霜筠謾嵗寒)
　　　題友人壁
茆簷前後欠松蘿百里乗閑向此過澗水遶田山影轉
野林留日鳥聲和(唐人詩山明鳥聲/樂日氣生岩壑)蕭條雞犬逢人少
想象乾坤發興多世事不如閑靜處知君出處意如何
(韓詩商顔暮雪逢人少鄧鄙春泥見驛賒○杜詩發興/自江天○邵堯夫先生年益老徳益邵玩心髙明觀於)
(天地之運化隂陽之消長以/通乎萬物之變此公詩意也)
　　　清明輦下懷金陵
春隂天氣草如煙時有飛花舞道邊(唐薛宜僚詩阿母/桃花方似錦王孫)
(草色正如煙又杜牧/詩暖雲如粉草如茵)院落日長人寂寂池塘風慢鳥翩
翩(杜詩小院回廊春寂寂/○王維詩栁塘春水慢)故園回首三千里新火傷心
六七年青葢皁衫無復禁可能乗興酒家眠(書無逸或/五六年或)
(四三年因懷故園而傷新火不得展先墓/也○子美飲中八仙歌長安市上酒家眠)
　　　杭州呈勝之(公嘗從王勝/之招見上注)
游觀須知此地佳紛紛人物敵京華林巒臘雪千家水
城郭春風二月花彩舫笙簫吹落日畫樓燈燭映殘霞
如君援筆宜摹冩寄與塵埃北客誇
　　　聞和甫補池掾(和甫嘉祐六年登第為萃縣簿/魏國喪除調池州司户㕘軍)
遭時何必問功名自古難將力命爭萬户侯多歸世胄
五車書獨負家聲(南史人仕宦非惟須才能亦還須命/力命力字見列子○李廣傳惜廣不)
(逢時使當髙帝時萬户侯豈足道哉○左/太沖詠史詩世胄躡髙位英俊沉下僚)才華汝尚為
丞掾(馬援傳諸曹時白外事援輒/曰此丞掾之任何足相煩)老懶吾今合釣耕外
物悠悠無得喪春郊終日待相迎
　　　寳應二三進士見送乞詩
少喜功名盡坦途那知干世最﨑嶇草廬有客歌梁甫
狗監無人薦子虛(司馬相如傳蜀人楊得意為狗監侍/上上讀子虛賦而美之曰朕獨不得)
(與此人同時哉得意曰臣邑人司馬相如自言為此賦/上驚乃召問相如相如對曰有是請為天子㳺獵之賦)
解玩山川消積憤靜忘嵗月賴羣書慚君枉葢如平昔
不笑謀生萬事疎(紀唐夫送温庭筠詩且飲醁􁚐消積/憤莫辭黄綬拂行塵○江揔詩聊以)
(著書情暫/遣他鄉日)
　　　謝郟亶祕校見訪於鍾山之廬
誤有聲名只自慙煩君跋馬過茅簷(跋馬見金/明池注)巳知原
憲貧非病(張登詩道在貧非/病時來醜亦妍)更許莊周知養恬(莊周繕/性篇古)
(之治道者以恬養知注恬靜而後知不蕩知不蕩而性/不失又生而無以知為也以知養恬知與恬交相養而)
(和理出/其性)世事何時逢坦蕩人情隨分值猜嫌誰能胷臆
無塵滓使我相從久未厭(末句言俗人多城府不足/近思得豁達之士與遊也)
　　　同長安君鍾山望(長安君公/之女弟也)
解裝相值得留連一望江南萬里天殘雪離披山韞玉
新陽杳靄草含煙(文賦云石韞玉以山/輝水懷珠而川媚)餘生不足償多
病樂事應須委少年(杜詩可惜歡娯/地都非少壯時)惟有愛詩心未巳
東歸與續棣華篇(棠棣之華/言兄弟也)
　　　奉招吉甫
經綸無地委蓬蒿􁏠􁏠胷懷且自韜誰奮長謀平嶺海
猶將餘力寄風騷(前有道中寄黄吉甫詩云廟筭未聞/收策士此又云誰奮長謀平嶺海當)
(是廣南儂冦作時所賦吉甫必/知兵有筭略而未見用於時者)名慙隨俗貧中役恨未
收身物外髙永夜西堂霜月冷邀君相伴有松醪(老杜/寄杜)
(員外詩松醪/酒熟傍看醉)
　　　閒居遣興
慘慘秋隂緑樹昏荒城髙處閉柴門(此必未去臨川時/作公年尚少也公)
(故居在一城之最髙處/與余峩峯書堂相近)愁消日月忘身世靜對溪山憶
酒樽南去干戈何日解(撫當閩廣衝/時用師南方)東來馹騎此時奔
誰將天下安危事一把詩書子細論(此足見公所存早/便規模三代意非)
(不美公嘗為人作誌銘謂/蠻夷率服乃在於難壬人)
　　　到家
五年羈旅倦風埃舊里依然似夢回猿鳥不須懷悵望
溪山應亦笑歸來身閑自覺貧無累命在誰論進有材
(言道勝不以貧為累且言財之能為人/累也○唐詩喟余獨興嘆才命不同謀)秋晚吾廬更瀟
洒沙邊煙樹緑洄洄
　　　西帥
吾君英睿超光武良將西征捍隗囂(隗囂事/見本傳)誓斬郅支
聊出塞生禽頡利始歸朝(陳湯斬郅支○唐/太宗生擒頡利)一丸豈慮
封圅谷千騎無由飲渭橋好立功名標竹素莫教空説
霍嫖姚(息夫躬傳如使狂夫嘄謼於東崖匈奴飲馬於/渭水○此詩恐謂王韶可見公意切於開邊也)
(豈慮者言帥之威畧必不使如王元之徒欲以一丸泥封/圅谷關也○按北史韋孝寛賛東人怙恃其衆將欲飲)
(馬清渭而新唐史突厥賛亦言虜薄渭橋騎􁩺䝉京師/然一丸泥既是後漢書全文則亦疑千騎或别有出處)
(公方以為對○秦漢唐架渭橋者凡三橋在咸陽西十/里者名便橋武帝造在咸陽東二十里為中渭橋始皇)
(造在萬年東四十里為東渭橋不知始於何世唐書太/宗出𤣥武門以萬騎徑詣渭水上隔水與頡利語時虜)
(進至渭水便橋之北或云此是王元之詩○杜子美後/出塞詩借問大將誰恐是霍嫖姚陪桓中丞觀宴將士)
(詩漢朝頻選將應拜霍票姚按漢史霍去病再從大將/軍受詔予壯士為票姚校尉服䖍音飄揺師古曰票頻)
(妙反揺羊召反票姚勁疾之貎荀悦漢紀作票鷂字去/病後為票騎將軍尚取票姚之字耳子美以平聲用葢)
(從服䖍音公亦以平/聲用必承襲子美)
　　　松江
宛宛虹霓墮半空銀河直與此相通五更縹緲千山月
萬里淒涼一笛風(杜詩三年笛裏關山月萬國兵前草/木風介父用此句法○歐公詩夜涼)
(吹笛千山月又唐詩/落日樓臺一笛風)鷗鷺稍回青靄外汀洲時起緑蕪
中騷人自欲留佳句忽憶君詩思巳窮
　
　
　
　
　
　
　
　
　
　
　
　
　
　王荆公詩注巻三十七
欽定四庫全書
　王荆公詩注卷三十八
　　　　　　　　　　　　宋　李壁　撰
　　律詩
　　　鍾山西菴白蓮亭(白蓮見上/注亭今廢)
山亭新破一方苔白帝留花滿四隈野艷輕明非傅粉
秋光清淺不憑杯(小杜詩鑿破青苔地○鄭壁白菊詩/白艷輕明帶露痕○傅粉何晏事○)
(諸本杯作材全無義理退之詩/曲江汀瑩水平杯憑只是平字)鄉窮自作幽人伴嵗晩
誰為靜女媒(弼詩靜女其/姝靜真也)可笑逺公池上客却因松菊
賦歸來(逺公有白蓮池客指陶公/謂不應弃白蓮而思松菊)
　　　贈長寧僧首
秀骨厖眉倦往還自然清譽落人間閒中用意歸詩筆
靜外安身比太山欲倩野雲朝送客更邀江月夜臨關
(杜詩不夜/月臨關)嗟予蹤跡飄塵土一對孤峯㡬厚顔
　　　次韻舍弟賞心亭即事二首(建康志賞心亭在/下水門之城上下)
　　　　(臨秦淮盡觀覽之勝丁晉公建嘗以家藏周/昉畫卧雪圖張於其屏後太守輒易去故王)
　　　　(琪密學有昔人巳化遼天/鶴舊畫難存卧雪圖之句)
檻折簷傾野水傍臺城佳氣巳消亡(佳氣用舂陵事猶/言王氣陳後主言)
(王氣/在此)難披榛莽尋千古獨倚青㝠望八荒(白詩眇黙思/千古蒼茫想)
(八區○杜詩/倚劍望八荒)坐覺塵沙昏逺眼忽看風雨破驕陽扁舟
此日東南興欲盡江流萬里長(太白詩請君試問東流/水别意與之誰短長)
　　　其二
霸氣消磨不復存(杜詩霸氣/西南歇)舊朝臺殿秪空村孤城倚
薄青天近細雨侵凌白日昏稍覺野雲乗晚霽却疑山
月是朝暾此時江海無窮興醒客忘言醉客喧(陶詩此/中有真)
(趣欲辯/巳忘言)
　　　次韻陳繹學士小園即事
牆屋雖無好鳥鳴池塘亦未有蛙聲樹含宿雨紅初入
草倚朝陽緑更生萬物天機何得喪百年心事不將迎
(莊子應帝王篇至人之用心/若鏡不將不迎應而不藏)與君杖策聊觀化搔首東
風眼尚明(繹時為金陵嘗過公第又公同年故厚之/也東坡西齋詩杖藜觀物化亦以觀我生)
　　　寄友人
飄然羇旅尚無涯一望西南百歎嗟江擁涕洟流入海
風吹魂夢去還家(元微之寄樂天相憶淚詩除非/入海無由往縱使逢灘未便休)平生
積慘應銷骨今日殊鄉又見花安得此身如草樹根株
相守盡年華(劉琨詩序排終身之積慘求數刻之蹔歡/○中山靖王勝傳衆口鑠金積毁銷骨)
　　　登大茅山頂(建康志茅山初名勾曲山像其形/也茅君得道更名茅山在縣東南)
　　　　(四十五里周迴一百五十里三十六洞天第八/曰金壇華陽之天即此山也山記云漢時有)
　　　　(三茅君來居山上故因名大茅中茅小/茅三峰舊記云在崇禧觀北獨髙處)
一峰髙出衆山顛疑隔塵沙道里千(貨殖傳牛角蹄千/僮手指千即此法)
俯視雲煙來不極仰攀蘿蔦去無前人間巳換嘉平帝
地下誰通勾曲天陳迹是非今草莽紛紛流俗尚師仙
(始皇二十七年自㑹稽還埋白璧此山又登勾曲山北/垂歎曰巡狩之樂莫過於山海自今以往良為常也乃)
(改勾容北垂為良常山三十一年十二月更名臘曰嘉/平注云太原真人芽盈内紀曰始皇三十一年九月庚)
(子盈曾祖父濛乃於華山之中乘雲駕龍白日升天先下/是其邑謡歌曰神仙得者茅初成駕龍上升入太清時)
(𤣥圃戲赤城繼世而往在我盈帝若學之臘嘉平始皇/聞謡歌而問其故父老具對此仙人之謡歌勸帝求長)
(生之術於是始皇欣然而有尋仙之志因改臘曰嘉平/風俗通云按禮傳夏曰嘉平殷曰清祀周曰大蜡秦漢)
(曰臘至始皇更名臘曰嘉平然則嘉平乃夏之舊非始/於秦也○茅君内傳勾曲秦時為華陽之天三茅君居)
(之因以為名外有金壇山因壇為號周時名其源澤為/勾曲之穴按山形曲折後人名焉真誥云金陵句容之)
(勾曲為第八洞天又曰勾曲地肺土良水清謂之華陽/洞天可以度世許邁别傳曰金陵之茅山是洞庭西門)
(潛通五岳陶先生記云東通王屋西逹峨眉南接羅浮/北連岱澤内傳既稱源澤又為穴故詩亦云地下也○)
(真誥大茅君盈南治勾曲之山又王母諸仙行詣天治/霍山過勾曲之金壇宴大無真人茅叔申於華陽洞天)
(茅君名盈二弟茅固茅衷真誥又稱漢宣帝時得道○/李白詩靈迹成蔓草徒悲千載魂○揚子聖人不師仙)
(厥術/異也)
　　　登中茅山(建康志中茅山在積金山北其側有/泉赤而有味真誥云飲之延年山下)
　　　　(之人盡皆眉夀而寡疾山/下舊有石案石香爐存焉)
翛然杖屨出塵囂雞犬無聲到泬寥欲見五芝莖葉老
尚攀三鶴羽翰遙(宋玉泬寥兮天髙而氣清○天台山/賦五芝含笑而晨敷又茅君傳金闕)
(帝君遣使者賜盈以四節燕胎流明神芝且告盈曰食/四節隱芝者位為真卿食金闕玉芝者位為司命食流)
(明金英者位為司禄食長曜雙飛者位為真伯食夜光/洞革者總主左右御史之任今子盡食之矣○茅君内)
(傳茅盈留勾曲山告二弟曰吾去有局任不復得相往/來父老歌曰茅山連金陵江湖據下流三神乗白鶴各)
(在一山頭佳雨灌旱稻使我無百憂白鶴翔金穴何時/復來遊又陶先生茅山記漢元帝時茅盈茅固茅衷並)
(在此山得道三人嘗/乗白鶴各據一嶺)容溪路轉迷横彴仙几風來得墮
樵興罷日斜歸亦懶更磨碑蘚認前朝(九域志句容縣/有茅山容溪○)
(建康志云仙几山在句容縣東南四十里茅山之側周/迴三里一百步髙八尺連仙姑山恐别一山非中峰之)
(名又案志云上容溪水元出中茅過蘆江橋經赤山湖/入秦淮○盧仝詩松顚有樵墮石上無禾生○賈島詩)
(古木落薪乾横彴即略彴今獨木/橋也杜牧詩自將磨蘚認前朝)
　　　登小茅峰(建康志小茅山在中茅山背新室地/皇三年七月遣使者賫黄金百鎰後)
　　　　(漢光武建武七年三月遣使者賫黄金五/十斤獻於三君並埋在小茅山上獨髙處)
捫蘿路到半天窮下視淮洲杳靄中物外真㳺來几席
人間榮願付苓通(次聨言山髙去天近易與仙接也○/馬矢為通猪矢為苓本草有白馬通)
(狶苓即猪苓也○莊子豕槖藥也司馬彪注豕槖一名/苓根似豕脂治渇又本草脂苓一名猳脂矢詩言既登)
(絶境視世之浮榮如糞土也小説山谷云賈天錫宣事/作香甚有貴氣嘗以見惠張仲謀以騏驥院馬通薪二)
(百見貺因以香二十餅荅之或曰公以詩易香而以香/易此何耶公曰詩或能作祟不若此薪可與鈐下為挾)
(纊之/温耳)白雲生處龍池杳明月歸時鶴馭空回首三君誰
更似子房家世有髙風(建康志雷平山有玉晨觀舊傳/髙辛時展上公及周時郭真人)
(故宅觀前有郭真人養龍池又楊真人三許真人/嘗降於此三君指三茅君也○子房漢張良也)
　　　送張仲容赴杭州孫公辟(孫公孫/沔也)
萬屋相誇漆與丹笑歌長在綺紈間綵船春戲坊邊水
畫燭秋尋寺外山(笑歌言杭俗之侈○李白詩/朝尋霞外寺暮宿池上島)憶我屢
隨游客入喜君今赴辟書還遙知曼倩威行久赤筆應
從到日閒(辟書見送西京簽判王著作注○雋不疑為/京兆尹吏民敬其威信每行縣録囚徒還其)
(母輒問不疑有所平反活㡬何人即不疑多有所平反/母喜笑為之飲食言語異於他時或亡所出母怒為不)
(食故不疑為吏嚴而不殘○漢制尚書郎主作文書起/草月賜赤管大筆一雙又㑹稽典録盛吉為廷尉每冬)
(月至斷囚持丹筆垂泣則皆丹彤其管以别常用之筆/○白詩勤操丹筆念黄沙莫使飢寒囚滯獄赤筆即丹)
(筆言孫公威行/民自無敢犯也)
　　　贈李士寧道人(士寧蜀之/蓬州人也)
季主逡巡居卜肆彌明邂逅作詩翁曾令宋賈歎車上
更使劉侯驚坐中(史記日者傳司馬季主楚人也卜於/長安東市禇先生曰季主者楚賢大)
(夫也○軒轅彌明唐人衡山道士也見韓退之石鼎聨/句序季主彌明皆以比士寧蓬山仙傳稱士寧目不知)
(書善吟詩不學隂陽能推休咎○季主傳宋忠賈誼同/輿之市遊於卜肆聞季主之辭忽然自失出市門僅能)
(自上車居三日二人於殿門外相引屏語歎曰道髙益/安勢髙益危歎乃在殿門外亦可言車上○彌明石鼎)
(聨句劉侯謂侯喜劉師服邂逅者謂喜視之若無人又/不知其有文而語出輒竒二子始慚駭也韓序云二子)
(驚駭若/有失者)杳杳人傳多異事㝠㝠誰識此髙風行歌過我
非無謂惟恨貧家酒盞空(士寧先得塗氏所藏軒轅小/鏡洞見逺近蔡君謨學士以)
(道自任聞先生之名望風惡之君謨一夕夢為虎所逼/有一人救之虎既去與之坐曰公貴人也但頭骨不正)
(乃以手為按之曰頭骨巳正矣夢覺頭尚痛翌日先生/謁君謨謂曰夜夢頗驚惶否君謨愕然視其狀乃夢中)
(逐虎正骨者遂異之後出守閩中先生經由竭君謨君/謨因告先生久患目疾不愈昨夜夢龍樹菩薩先生即)
(於袖中出畫本視之一如夢中所見先生於是瞠目視/君謨須臾兩目豁然明快㕘政張公方平兩制時先生)
(出入門下極相善時論以為公且大拜先生以詩别公/其落句云異時復與公相見正是江南二月天其後久)
(無爰立耗忽除知江寧先生自茅山來謁即仲春也○/誰識此髙風言至人難識也歐陽文忠公嘗有歌贈先)
(生曰蜀狂士寧者不邪亦不正混世使人疑詭譎非一/行平生不把筆對酒時歌詠初如不著意語出多竒勁)
(傾財解人難去不道名姓金錢買酒醉髙樓明月滿床/猶不醒一身四海即為家獨行萬里聊乗興既不採藥)
(買城市又不㸃石化黄金進不干公卿退不隱山林與/之㳺者但愛其人而莫識其術安知其心吾聞有道之)
(士逍遥太虛動與道俱故能入火不熱入水不濡常聞/其語而未見其人豈斯人之徒歟不然則言不純師行)
(不純表滑稽傲世/其東方朔之流乎)
　　　次韻春日即事
人間尚有薄寒侵和氣先薰草樹心丹白自分齊破蕾
青黄相向欲交隂(杜甫北征詩或紅如丹砂或黒如/㸃漆雨露之所濡甘苦齊結實)潺
潺嫩水生幽谷漠漠輕煙動逺林病得一官隨太守班
春無助愧周任(後漢崔駰强起班春注郡國嘗以春行/縣勸人農桑振救乏絶班布春令也○)
(語季氏周任有言曰陳力就列不能者/止馬融注曰周任古之良史也任音壬)
　　　次韻荅陳正叔二首
青衫憔悴北歸來髮有霜根面有埃羣吠我方驚猘子
一鳴誰更識龍媒(霜根謂髮白也○楚辭邑犬羣吠吠/所怪也○魏志猘兒難與爭鋒韓集)
(惟東有猘惟西有虺猘居/例切狂犬也○龍媒馬也)功名落落難求值日月沄沄
去不回勝事與身何等近酒尊詩卷數須開(功名謂不/可求而致)
(也邂逅為之所/謂功業見乎變)
　　　其二
田宅荒涼去復來詩書顔髮兩塵埃忘機自許鷗相狎
得禍誰期鶴見媒(列子海上之人每旦從漚鳥㳺詳見/别注唐殷敬順釋文曰漚音鷗水鴞)
(也今江湖畔形色似白鴿而羣飛○陸龜䝉集有鶴媒/歌○屈平離騷云吾令鴆為媒兮鴆告予以不好○栁)
(子厚鷓鴣詞徇媒得養不復慮機械/潛起罹罝罦觀此不獨鶴有媒也)此道未行身有待
古人不見首空回何當水石他年住更把韋編靜處開
(儒行篇愛其死以有待也養其身以有為也○南史張/融常歎曰不恨我不見古人所恨古人不見我○孔子)
(世家讀易韋編三絶曰假我/數年若是我於易則彬彬矣)
　　　送崔左藏之廣東
怪石巉巉上泬寥昔人於此奏簫韶(韶石見貴州使/君訪及道舊注)水
清但見嘉魚出風暖何曾毒草揺(何曾毒草揺言廣東/非舊日瘴癘之比)
今日淹留君按節當時嬉戲我垂髫因尋舊政詢遺老
為作新詩變俚謡(子虛賦案節未舒師古曰言未盡意/驅馳也公嘗從楚公守韶州年尚幼)
(故云垂髫○末句/暗用劉禹錫事)
　　　苦雨
靈場奔走尚無功去馬來車道不通風助亂雲隂更密
水爭髙岸氣尤雄(禱晴無應揚子靈場之威其夜矣/乎○水逢髙岸而激射狀如爭也)平
時溝洫今多廢下户京囷久巳空肉食自嗟何所報古
人憂國願年豐(觀溝洫多廢之句乃後來興水利張本/然公意亦豈不在民○詩甫田如京如)
(坻○莊公十年肉/食者鄙未能逺謀)
　　　江上
村落家家有濁醪青旗招客解袛裯春風似補林塘破
野水遙連草樹髙(後漢羊續傳其資藏惟有布衾敝祗/裯麥數斛而巳注云説文曰祗裯短)
(衣也廣雅云即襜褕也祗丁奚反裯丁勞反三代世表/旗亭市樓也立旗於此故以取名○宋之問詩林缺見)
(嵩丘浮雲補斷山○杜詩/聞道洪河坼遥連滄海髙)寄食舟車隨處弊行歌天地
此身勞遲回自負平生意豈是明時惜一毛(公意謂身/自不能逺)
(引以遂宿心非朝廷之有/惜也一毛言九牛之一毛)
　　　午枕(此詩必訪一處弔古而/有作題乃云午枕未詳)
百年春夢去悠悠不復吹簫向此留野草自花還自落
鳴鳩相乳亦相酬(公絶句又有野草自花還自/落落時還有惜花人之句)舊蹊埋
沒開新徑朱户欹斜見畫樓欲把一杯無伴侣眼看興
廢使人愁
　　　寄石鼔陳伯庸(寰宇記明州郡國志云靈山有/石鼓臨澗若鳴則野雉翔撫州)
　　　　(臨川縣亦有石鼓但四明却/有天門山耳天門山在明州)
鯨海無風白日閒天門當面險難攀塵埃掉臂離長陌
琴酒和雲入舊山(黄庭經入山何難顧躊/躇人間紛紛臭如帑)仁義未饒軒
冕貴功名誰(一作/莫)信鬼神慳郭東一㸃英雄氣時伴君
心夜斗間(孟子彼以其富我以吾仁彼以其爵我以吾/義○揚雄言炎炎者滅隆隆者絶髙明之居)
(鬼瞰其室○陳希夷語种放曰名者天地之美器造物/之所深忌天地間無全名子名將起必有物敗之即鬼)
(神慳之意○張華要豫章人雷煥屛人夜觀天文煥曰/僕察之久矣惟牛斗之間頗有異華曰是何祥也煥曰)
(雷劍之精上徹於天耳此/言英雄氣或是借用耳)
　　　送熊伯通(伯通乃熊本也鄱陽人傳稱本有文/詞少為范公希文所知所至為吏不)
　　　　(苟神宗時以/邊功擢侍從)
嵗暮欣逢葢共傾川塗南北豈忘情(孔子遇程子於/塗傾葢而語)事
經宦路心應折地入家山眼更明(據傳本嘗為池州建/徳縣池饒接壤故云)
(地近家山此詩必送本知建徳葢英宗末/年公未趍召時也韓詩知有歸日眉方開)江上月華空
自照梅邊春信恰相迎(髙蟾詩明日霸陵新霽/後馬頭煙樹緑相迎)闗河不
鎻真消息野客猶能聽治聲(盧仝詩闗門不鎻寒溪水/一夜潺湲送客愁○前漢)
(循吏傳王成為膠/東相治甚有聲)
　　　送王覃
分走人間十五年塵沙吹鬢各蒼然山林渺渺長回首
兒女紛紛忽滿前(言身居俗而心未嘗不在山林○謝/師厚詩倒着衣裳迎户外盡呼兒女)
(拜燈/前)知子有才思奮發嗟予無地與回旋(前漢長沙王/發傳臣國小)
(地狹不/足回旋)相看一作秦呉别身世何時兩息肩
　　　送明州王大卿
大厯才臣有此州昆雲今駕鹿轓游(謝承後漢書曰鄭/𢎞遷淮隂太守行)
(春天旱隨車致雨白鹿方道夾轂而行𢎞怪問主簿黄/國曰鹿為吉為凶國拜賀曰聞三公車轓畫作鹿明府)
(必為/宰相)從來所至邦人喜真復能分聖主憂千里封疆何
足治一時名迹故應留屬城舊吏須疲懶尚可揮毫敵
李舟(九域志唐明州刺史王密徳政碑李舟文/顔真卿書介父嘗為鄞縣故云属城舊吏)
　　　姑胥郭
誤褫雲巾别故山抵呉由越兩間關千家漁火秋風市
一葉歸舟暮雨灣(易終朝三褫之王肅注云解也北山/移文解蘭縳塵纓○歐公詩西風酒)
(旗市細雨/菊花天)旅病愔愔如困酒鄉愁脈脈似連環情知帶
眼從前緩更覺顛毛自此斑(石勒云大雅愔愔殊不類/將家子○東坡詩下第味)
(如中酒味○莊子載惠子之辨曰連環可解○選詩盈/盈一水間脈脈不得語連環言不斷也○梁沈約書曰)
(百日數旬革帶嘗應移/孔○古詩衣帶日以緩)
　　　嚴陵祠堂
漢庭來見一羊裘黙黙俄歸舊釣舟迹似磻溪應有待
世無西伯可能留(嚴光傳披羊裘釣澤中○史記齊世/家吕尚葢嘗窮困年老矣以漁釣干)
(周西伯西伯將出獵卜之曰所獲非龍非驪非虎非羆/所獲霸王之輔於是西伯獵果遇太公於渭之陽與語)
(大悦曰自吾先君太公曰當有聖人適周周以興子真/是耶吾太公望子久矣故號太公望載與俱歸立以為)
(師又吕氏春秋曰太公釣於慈泉遇文王○酈道元水/經曰磻溪中有泉謂之慈泉積水成淵即太公釣處今)
(謂凡谷有石壁深髙幽䆳人迹罕到東南隅有石室葢/太公所居水次盤石釣處即太公垂釣之所其投竿跽)
(餌兩膝遺跡猶存/是磻溪之稱也)﨑嶇馮衍才終廢索寞桓譚道不謀
勺水果非鱣鮪地放身滄海亦何求(馮衍盡節故朝忿/田邑背約後審知)
(更始巳没乃罷兵幅巾降於河内帝怨衍不時至黜不/用後坐與隂就交得罪歸故郡閉門自得不敢與親故)
(通顯宗時卒○桓譚極言䜟之非經帝大怒曰譚非聖/無法將下斬之叩頭流血良久乃解出為六安郡丞忽)
(忽不樂道病卒○賈誼賦彼尋常之溝瀆兮豈容吞舟/之魚○中庸水一勺之多觀此詩其不足於光武甚矣)
　　　藏春塢詩獻刁十四丈學士(刁謂景純名約丹/徒人蘇子美祠神)
　　　　(㑹中客也天聖初始來京師應進士舉與宋/公歐陽永叔謝希深富彦國齊名踐歴館閣)
　　　　(踰四十年寵利之際泊如也於荆公為前輩下/故公呼之以丈詩則言獻時刁巳致仕矣故)
　　　　(云萊/氏隱)
蒜山東渡得林丘邂逅籃輿亦少留(蒜山在潤州丹徒/縣西三里山生澤)
(蒜因以為名宋武帝/嘗大破孫恩於此)今日更知萊氏隱暮年長憶武陵
㳺(老萊子耕於蒙山之陽楚王駕至其門曰守國之孤/願變先生老萊子云云靈運詩漆園有傲吏萊氏有)
(逸/妻)欲營垣屋隨穿斸(蕭何傳為家不治垣屋○韓/詩惟當待責免耕斸隨溝塍)尚歎
塵沙隔獻酬遥約勾呉亭下路春風深駐五湖舟(史記/呉世)
(家太伯之奔荆蠻自號勾呉○小杜潤州詩勾呉亭/東千里秋放歌曾作昔年遊則勾呉亭之名舊矣)
　　　太湖恬亭
檻臨溪上緑隂圍溪岸髙低入翠微日落斷橋人獨立
水涵幽樹鳥相依清遊始覺心無累靜處誰知世有機
更待夜深同徙倚秋風斜月釣舟歸(言宅心事外與世/相忘○杜牧之詩)
(南去北來人自老/夕陽長送釣舟歸)
　
　
　
　
　
　
　
　
　
　
　
　王荆公詩注巻三十八
欽定四庫全書
　王荆公詩注巻三十九
　　　　　　　　　　　　宋　李壁　撰
　　律詩
　　　蒙城清燕堂(九域圖志䝉城𨽻亳/州在州南百六十里)
清燕新詩得自䝉行吟如到此堂中吏無田甲當時氣
民有莊周後世風(韓安國坐法抵罪蒙師古曰䝉梁國/之縣也獄吏田甲辱安國安國曰死)
(灰獨不復然乎曰然即溺之居無㡬漢使使者拜安國/為梁内史起徒中二千石田甲亡安國曰甲不就國我)
(滅而宗甲肉袒謝安國笑曰公等足與治乎○莊子䝉/人名周周嘗為䝉漆園吏與梁惠王齊宣王同時其言)
(洸洋自恣/以適巳)庭下早知閑木索坐間遥想御絲桐飄然一
往何時得俛仰塵沙欲作翁(杜牧華清詩北扉閑木索/南面富循良○吕氏春秋)
(曰宓子賤治單父彈琴身不下堂而治騶忌/曰若夫治國而弭人民又何用乎絲桐之間)
　　　次韻呉彦珍見寄二首
君作新詩故起予一吟聊復報雙魚杖藜髙徑誰來往
散帙空堂自巻舒(古詩客從逺方來贈我雙鯉魚○杜/詩相與成二老來往亦風流○謝靈)
(運酬從弟詩散帙問所/知○韓詩簡編可巻舒)樹外鳥啼催晚種花間人語趂
朝墟春風處處堪携手何事臨池苦學書(杜詩布榖處/處催春種○)
(栁詩緑荷包飯趂墟人○張芝臨池學草書水/盡黑○彦珍時為撫州教授學有右軍墨池)
　　　其二
篁竹荒茅五畞餘生涯山蕨與泉魚(荒茅篁竹見重遊/草堂次韻注○退)
(之詩採蕨于/山緡魚于泉)家貧殖貨羞端木鄉里傳書比仲舒(家貧/或是)
(家資不然則里字恐誤先進篇賜不受命而貨殖焉言/不如安貧而樂道也○仲舒下帷講誦弟子傳以久次)
(相授業傳/書或指此)白日憶君聊望逺青林嗟我似逃虛春風渺
渺烏塘尾謾得東來一紙書(莊子逃虛空者聞足音而/喜○李義山詩嵩雲秦樹)
(久離居雙鯉/迢迢一紙書)
　　　自金陵至丹陽道中有感
數百年來王氣消難將往事問漁樵(温庭筠過呉景帝/陵詩王氣消來水)
(淼/茫)苑方秦地皆蕪没山借揚州更寂寥荒埭暗雞催月
曉空埸老雉挾春驕豪華只有諸陵在往往黄金出市
朝(李白詩苑方秦地少山比洛陽多○劉長卿詩金陵/巳蕪沒○建康圗經雞鳴埭在青溪西南潮溝上過)
(溝有埭名雞鳴齊武帝早遊鍾山射雉至此雞始鳴○/義山詩春場鋪艾帳下馬雉媒驕○禇炫從宋明帝射)
(雉帝至日中無所得甚猜羞召問侍臣曰吾旦來如臯/遂空行可笑坐者莫荅炫獨曰今節候雖適而雲霧尚)
(凝故斯翬之禽驕心未驚但得神駕猶豫羣情便可載/懽帝意解乃於雉場置酒○藝苑雌黄云予與鄉人翁)
(行可同舟泝汴因談及詩行可云介父善下字如空場/老雉挾春驕下得挾字最好挾即孟子挾貴挾長之挾)
(予謂介父又有紫莧凌風怯蒼苔挾雨驕後山有寒氣/挾霜侵敗絮賔鴻將子度微明其用挾字亦與前一聨)
(同末聨言陵墓遭發/金玉出於人間矣)
　　　初去臨川(一作馬頭西去百霑襟一望親庭更/苦心巳覺省煩非仲叔安能養志似)
　　　　(曽參憂傷遇事紛紛出疾病乗虛亹亹侵手/把詩篇卧空屋欲歌商頌不成音○撫州金)
　　　　(峯有公題字云皇祐庚寅自臨川如錢塘過/宿此嘉祐戊辰自畨陽歸臨川再宿金峯詩)
　　　　(云十年再宿金峯下身世飄然豈自知山谷/有靈應笑我紛紛南北欲何為此詩非庚寅)
　　　　(嵗作即戊辰年/也集中無此詩)
東浮溪水渡長林上坂回頭一拊心巳覺省煩非仲叔
安能養志似曾參(後漢閔貢字仲叔太原人世稱節士/雖周黨之潔清自以弗及也黨見其)
(食菽飲水遺以生蒜受而不食黨與仲叔同郡亦貞士/也見逸民傳皇甫謐髙士傳曰黨見仲叔食無菜遺之)
(生蒜仲叔曰我欲省煩耳今更作煩邪受而不食○孟/子若曾子則可謂養志也事親若曾子者可也○據此)
(詩公母夫人尚留臨/川故有養志之句)憂傷遇事紛紛出疾病乗虚亹亹
侵未有半分求自贖恐填溝壑更霑襟(謝安弱冠詣王/濛濛子修曰向)
(客何如大人濛曰此客亹亹為來逼人○汲黯傳臣自/以填溝壑不復見陛下不意陛下復收之詩言未有以)
(報君親之恩恐/先朝露而悲耳)
　　　讀史
自古功名亦苦辛行藏終欲付何人(功名雖出於邂逅/然殫慮竭精而為)
(之者多矣公自言/欲效古之何人)當時黯黮猶承誤末俗紛紜更亂真
(韓集葢覆黯黮不/以真情白露左右)糟粕所傳非粹美丹青難寫是精神
區區豈盡髙賢意獨守千秋紙上塵(莊子外篇十四輪/扁告齊桓公古之)
(人與其不可傳者死矣然則君之所讀者古之糟粕耳/○顧凱之傳每畫人或數年不㸃目睛曰四體妍蚩本)
(無關於妙處傳神冩照正在阿堵中○劉歆責太常云/猶欲得殘守缺挾恐見破之私意而無從善服義之心)
(○唐人詩向來竒特幾/張紙千古風流一窖塵)
　　　讀詔書
去秋東出汴河梁巳見中州旱勢强日射地穿千里赤
風吹沙度滿城黄(慶厯七年八月錢彦逺奏前嵗地震雄/霸滄登旁及荆湖幅員千里今復大旱)
(人心嗷嗷此詩言去秋正彦逺輩論奏時可見旱勢之/盛○穿地者盛言日色之熾朝野僉載春甲子雨赤地)
(千里○杜詩明朝在/沃野苦見沙塵黄)近聞急詔收羣策頗説新年又亢
陽賤術縱工難自獻心憂天下獨君王(慶厯七年三月/詔曰自冬訖春)
(旱暵未巳五種不入農失作業朕惟灾變之來應不虚/發殆不敏不明以干上帝之怒咎自朕致民實何辜與)
(其降疾於人不若移灾於朕自今中外臣僚其指當世/切務實封條上上每命學士草詔未嘗有所増損至是)
(楊察當筆以為未盡罪已之意令更為此詔○據降詔/在三月則此時當在春時作也故云新年又亢陽按國)
(史言是時方閔雨賈昌朝引漢灾異策免三公故事上/表乞罷與參政呉育皆去位宰臣陳執中等並降秩然)
(仁宗聖徳旋禱太一宫雨即降正却葢不御時事也○/公慶厯二年登第皇祐三年召試館職固辭此詩猶在)
(未作鄞縣前○韓詩致君豈無術自獻良獨難○杜恕/奏疏魏明乞與羣臣議論政事使人得自盡今每有軍)
(事詔書常曰誰憂此/者耶吾當自憂耳)
　　　每見王太丞邑事甚冗而剸劇之暇猶能過訪
　　　　山館兼出佳篇為贈仰嘆才力因成小詩
我看繁訟頻搔首君富才明見亦常尚有閒襟尋水石
更留佳句似池塘(池塘生春草/謝靈運句)松苖地合分髙下鳬鶴
天教有短長徐上青雲猶未晚可無音問及滄浪(選詩欎欎/澗底松離)
(離山上苖○莊子駢拇篇鳬脛雖短續之則憂鶴脛雖/長斷之則悲故性長非所斷性短非所續無所去憂也)
(○漁父歌曰滄浪之水清兮可以濯/我纓滄浪之水濁兮可以濯我足)
　　　王浮梁太丞之聽訟軒有水禽三巢于竹林之
　　　　上恬而自得邑人作詩以美之因次元韻(九/域)
　　　　(志浮梁縣/属饒州)
水邊舟動多驚散何事林間近絶疑(言水邊為舟所驚/至此近人而馴詩)
(不言水禽直叙/其事格致甚新)野意肯從賢令至舊巢猶有主人知(公/自)
(注云見王太丞詩東坡手記野老言鳥雀去人太逺則/其子有蛇䑕狐狸鴟鳶之患人既不殺則自近人者欲)
(以免此害也由此觀之異時鳥雀巢不/敢近人者以人為甚於蛇鼠之類也)不關飲啄春江
暖自在飛鳴夏日遲覽徳豈無丹穴鳯到時應讓向南
枝(莊子野雉五步一鳴十步一啄○賈誼傳鳯凰翔于/千仞兮覽徳輝而下之山海經丹穴之山有鳥曰鳯)
　　　寄虞氏兄弟
一身兼抱百憂虞忽忽如狂久廢書疇昔心期俱喪勇
此來腰疾更乗虛(智勇俱喪項羽咄/嗟叱咤千人俱廢)久聞陽羨安家好
自度淵明與世疎亦有未歸溝壑日㑹應相近置田廬
(公詩又有久聞陽羨溪山/好頗與淵明性分宜之句)
　　　除夜寄舍弟
一樽聊有天涯憶百感翻然醉裏眠酒醒燈前猶是客
夢回江北巳經年佳時流落真堪惜(一作/何得)勝事蹉跎只
可怜惟有到家寒食在春風同泛澦溪船(方干詩紅燈/短燼方燒臘)
(畫角殘聲又報春明日便為經嵗客昨朝/猶是少年人觀公此作則覺干語為繁矣)
　　　荅熊本推官金陵寄酒
鬱金香是蘭陵酒枉入詩人賦詠來(李白詩蘭陵美酒/鬱金香玉椀盛來)
(琥珀/光)庭下北風吹急雪坐間南客送寒醅淵明未得歸
三徑叔夜猶同把一杯吟罷想君醒醉處鍾山相向白
崔嵬(此詩必作扵在朝之日/因得金陵酒而懐舊居)
　　　和錢學士喜雪
手把詩翁憶雪詩坐愁窮海瘴煙霏(退之詩出入/髙下窮煙霏)誰令
天上蒼茫合(蒼茫謂/雲也)忽作(一作/見)空中散漫飛閶闔與風
生氣勢嫦娥交月借光輝(許慎説文閶闔天門也又春/秋考異郵曰四十五日閶闔)
(風至閶闔者咸收養也注秋分之候也四十五/日廣莫風至廣莫者精大滿也注冬至之候也)山鴉瑟
縮相依立邑犬跳梁未肯歸(韓詩喙雪寒鴉趂始飛瑟/縮凍貌也○栁宗元荅韋)
(中立書僕來南二年冬幸大雪數州之犬/皆倉黄吠噬狂走者累日至無雪乃巳)㸃綴丘園榮
樹木埋藏溝塹亂封圻(畢命申畫郊/圻愼固封守)髙歌業巳傳都市
逸興何當叩隱扉(髙歌借用陽春白雪歌/及子猷訪戴事見别注)頗欲携尊邀
使騎㡬忘温席薦親闈(唐王元寳掃雪迎賔為宴樂之/㑹○晉西河人王延事親色養)
(夏則扇枕冬/則以身温被)公今早晩班春去强勸澇田補嵗饑(據説/文澇)
(有平去兩聲又云水名出扶風鄠縣北入渭今公所指/必謂旱澇之澇魏志鄭渾遷沛郡太守郡界下濕患水)
(澇百姓饑乏渾興陂堨開稻田人皆以為不便渾曰地勢/汚下宜灌溉終須為稻之利遂躬率吏民興立比年大)
(收民賴/其利)
　　　送江寧彭給事赴闕(彭思永自右諫議大夫知/瀛州以病請便郡徙知江)
　　　　(寧府召為御史中丞論斥濮議/最力公時在江寧作此詩送之)
西江望士衆長兼卓犖傳家在一男(思永本京兆人其/先徙廬陵故云西)
(江望/士)壯志異時開史牒妙齡終日對書龕桂堂發策收
科選櫻苑頒詩預宴酣(晉郄詵傳武帝於東堂問詵云/云猶桂林之一枝崑山之片玉)
(○仁宗賜進士詩仙籍乍標崑玉貴宴杯猶及苑櫻期/○拾遺録漢明帝於月夜宴賜羣臣櫻桃盛以赤瑛盤)
(羣臣視之月下以為空盤又唐書文宗即位因内園進/櫻桃以奉三宫太后又景龍文館記上與侍臣於樹下)
(摘櫻桃恣其食末後大陳宴席/奏宫樂至暝人賜朱櫻兩籠)大邑援琴聊試可小州
懷綬果才堪(援琴宓子賤事○書試可乃巳○彭嘗為/南海分寧二邑又守潮州常州皆有政績)
(懷綬字借用/朱買臣事)分臺拜職榮先入抗疏辭恩恥横覃(思永/自常)
(州召入為侍御史皇祐中將祀明堂有傳赦/語百官皆遷官思永上疏力止濫恩故云)勁操比松
寒不撓忠言如藥苦非甘龍鱗直為當官觸虎穴寧關
射利探(張良傳且忠言逆耳利於行毒藥苦口利於病/○龍鱗見次韻鄧子儀注○呉吕䝉年十五六)
(竊隨姊夫鄧當擊賊當大驚呵叱不能止歸告䝉母母虎/欲罰之䝉曰貧賤那可居脱誤有功富貴可致且不入)
(穴安得虎子/母哀而許之)朱轂獸頭終協夢粉闈雞舌更須含(揚雄/解嘲)
(子徒欲朱丹其轂○晉鄧攸父殷為淮南太守夢行水/邊見一女子猛獸自其後斷其鞶帶囊占者以為水邊)
(有女汝字也斷鞶帶者新獸頭代故獸頭也不作汝隂/當作汝南也果遷汝隂太守○通典尚書省中以胡粉)
(圖畫古賢烈士○漢制尚書郎含雞舌香奏事思永/罷御史以司封外郎知宣州故有獸頭雞舌之句)均
輸北轉荆門鷁勸課西臨蜀市蠶(思永自宣擢湖北轉/運使故云荆門鷁思)
(永任益州路轉運使成都闕守領守事故云勸課西/臨蜀市蠶蜀之先有蠶叢市又髙辛時蜀有蠶女)期
信有兒迎郭伋食貧無地乞羊曇(郭伋再為并州牧行/部到西河美稷有兒)
(童數百各騎竹馬道左迎拜問伋何日當還伋令從事/計日告之既還先期一日伋為違信於諸兒遂止於野)
(亭須期乃入○謝安棊負以墅乞羊曇此言公/清貧無地可乞人也乞當作气音氣與人物也)槖垂鈴
棧駝鳴􁘓節擁棠郊虎視耽(退之征蜀聨句椎肥牛呼/牟載實駝鳴􁘓音乙轄反)
(廣韻十五轄有􁘓字注駱駝鳴也○易/頤卦虎視耽耽其欲逐逐注虎下視貌)歸見廣墀瞻斧
藻對揚初服改朱藍(文選江淹雜體詩序譬猶藍朱成/采錯雜之變無窮斧藻謂天子之)
(服東坡雪詩如誇剪/刻工故上朱藍袂)進班華省財方阜出按窮邊虜稍
戡帝命賈琮當冀北民歌姬奭次周南(自益州入為兵/部郎中三司户)
(部副使故云財方阜旋擢天章閣待制陜西都轉運使/故云按窮邊○靈帝時詔書沙汰二千石更選清能吏)
(乃以賈琮為冀州刺史命御者褰赤帷裳百城震悚公/自陜起漕改知瀛州故云當冀北召公姬姓名奭周南)
(詩什名次周南/者指召南也)投壺饗客魚無乙伐鼓蒐兵馬有驔(祭/遵)
(傳遵為將軍取士皆用儒術對酒設樂必雅歌投壺○/禮記内則魚去乙注乙魚體中害人者名也東海鰫魚)
(有骨名乙在目傍狀如篆乙食之鯁人不可出爾雅曰/魚枕謂之丁魚腸謂之乙魚尾謂之丙注云此皆似篆)
(書字因以名焉韋莊豈慮其烹魚去乙或致傷鱗傳言/公仕既顯自奉不改其常○詩有駰有騢有驔有魚)
鱗鬛掀紅旗杳杳虬髯吒黒纛鬖鬖(崔豹古今注曰鯨/海魚也大者長數)
(千里小者數千尺鼓浪成雷濆沫成雨水族驚畏之皆/逃匿莫敢當其雌曰鯢大者亦長千里眼睛為明月珠)
(鬛魚脊上鰭嶺表録異曰海鰌魚即海上最偉者也其/小者亦千餘尺每嵗廣州常發􁖬船過南安貿易路經)
(海心深闊處忽見十餘山忽出忽沒篙工曰非山島海/鰌魚背也目閃鰭鬛若簸朱旗日中忽雨霢霂舟子曰)
(此鰌魚噴氣水散於空風勢吹來若雨耳漸近魚即鼓/船而譟倐爾而沒金樓子曰鯨鯢一名海鰌穴居海底)
(鯨入穴則水溢為潮鯨既出入有節故潮/水有期○白詩槍森赤豹尾纛吒黒龍髥)威加諸部風
霜肅惠浸連營雨露涵大斗時時能劇飲輕裘往往秪
清談乾龍巳應天飛五晉馬徐觀晝接三道在君臣方
自合徳侔卿長更誰慙(輕裘見賦擬峴臺注○乾龍謂/英廟初御極也○晉康侯用錫)
(馬蕃庶晝日三接謂彭自/江寜入覲○卿長陳寔事)便蕃肯較平生寵放曠惟知
雅性妉委佩去辭廷殖殖揚舲來得府潭潭一尊客路
從容盡千里人情委曲諳豈但搢紳稱召杜故多扶杖
祝彭聃(殖殖其廷殖殖言平正也○前漢召信臣遷南/陽太守吏民親愛號曰召父又後漢杜詩守南)
(陽政治清平時人方於信臣故南陽為之語曰前有召/父後有杜母○言思永所至有惠愛民比之召杜而祝)
(其長年使/如彭聃耳)幕中俊乂閑刀筆帳下驍雄冷劒鐔楚地恠
須留汲黯蕭規疑欲付曹參(俊乂思永幕客也閑刀筆/亦幕府省文書之義○帳)
(下驍雄言部曲也三國將兵將軍有帳下督○劍鐔劍/口也莊子説劍天子之劍以晉魏為脊周宋為鐔注音)
(淫又徒南反謂劍鐔也○汲黯傳㑹更立五銖錢民多/盜鑄錢者楚地尤甚上以淮陽楚地之郊召黯為淮陽)
(太守○揚子雲/解嘲蕭規曹隨)從來貴勢公何慕自是賢名上所貪未
信逸身今以老且當憂國每如惔論心邂逅膠投漆搔
首低回雪滿篸(周武帝嘗令楊素草詔下筆立成帝嘉/之曰善自勉勿憂不富貴素應聲曰但)
(恐富貴來逼臣臣無心圗富貴公何慕政用此意○/詩憂心如惔膠投漆以喻其固雪滿篸言髪白如雪)鎮
撫未驚移嵗月追攀曾許賞煙嵐餘歡遽隔新亭餞宿
惠難忘舊館驂巻曲尚誰知散櫟崢嶸空此詠枯楠(王/導)
(傳有燕新亭事但改燕為餞為是送彭也○禮記孔子/之衛遇舊館人之喪入而哭之哀出使子貢説驂而賻)
(之○樗散是不材之木也其大本擁腫而不中䋲墨其/小枝巻曲而不中規矩無所可用○杜詩梗楠枯崢嶸)
(鄉黨皆不記又云空餘/棟梁具無復霄漢志)
　
　
　
　
　
　
　
　
　
　
　
　
　
　
　
　王荆公詩注巻三十九
欽定四庫全書
　王荆公詩注巻四十
　　　　　　　　　　　　宋　李壁　撰
　　律詩
　　　聊行
聊行弄芳草獨坐隱團蒲問客茅簷日君家有此無(列/子)
(楊朱篇宋國田夫東作曝日顧謂其妻曰負日之暄人/莫知者以獻吾君將有重賞○歐公文涼竹簟之暑風)
(曝茅簷/之暖日)
　　　染雲
染雲為栁葉剪水作梨花不是春風巧何縁有嵗華(陸/暢)
(雪詩仙人寧底/巧剪水作花飛)
　　　溝港
溝港重重柳山坡處處梅小輿穿麥過狹徑礙桑回(李/白)
(詩碧草巳滿地與栁梅爭春唐人多以梅栁對言公詩/舉此殆不止一聨也小輿狹逕曲盡農圃閑適之趣)
　　　霹靂溝(建康志霹靂溝/在城西五里)
霹靂溝西路柴荆四五家憶曾騎欵段隨意入桃花(建/康)
(續志云蔣山寳公塔西北有宋興寺基基之左有/桃花塢花甚盛今不復存○杜詩隨意數花鬚)
　　　午睡
簷日隂隂轉牀風細細吹翛然殘午夢何許一黄鸝(蘇/子)
(美詩樹隂滿地日卓/午夢覺流鶯時一聲)
　　　題齊安驛
日淨山如染風暄草欲薫梅殘數㸃雪麥漲一川雲(杜/詩)
(暄風暖景明年日○許渾廣中詩未臘梅先實終冬草月/自薰○别賦閨中風暖陌上草薰○曹松詩林殘數枝)
(髪冷一梳風/公句法類此)
　　　昭文齋(公自注云米芾題/余定林所居因作)
我自山中客何縁有此名當縁琴不鼔人見有虧成(蔣/山)
(有定林菴公嘗讀書於此米元章榜曰昭文齋李伯時/畫公真於壁楊次公為之賛○莊子齊物論有成與虧)
(故昭氏之鼔琴也無成與虧故昭氏之/不鼓琴也齋名亦取公嘗為首相之意)
　　　臺上示呉愿
細書妨老讀長簟愜昏眠取簟且一息抛書還少年(後/漢)
(循吏傳細書成文○唐人詩大書文/字隄防老之句○韓詩抵暮但昏眠)
　　　示道原
久不在城市少留心悵然幽芳可攬結佇子飲雲泉(攬/結)
(字見招約之職方注○唐人詩别/有野麋人不識一生長飲白雲泉)
　　　傳神自讚
此物非他物今吾即故吾今吾如可狀此物若為摹(莊/子)
(田子方篇彼巳盡矣而汝求之以為有是求馬於唐肆/也吾服汝也甚忘汝服吾也亦甚忘雖然汝奚患焉雖)
(忘乎故吾吾有不忘者存注不忘者存謂繼之以日新/也雖忘故吾而新吾巳至未始非吾吾何患焉故能離)
(俗絶塵而與/物無不冥也)
　　　題何氏宅園亭
荷葉參差巻榴花次第開但令心有賞嵗月任渠催(杜/牧)
(詩舊事參差夢新程/迤邐秋亦此句法)
　　　草堂一山主
一公持一鉢想復度遙岑地瘦無黄獨(一作/犢)春來草更
深(傳燈録曾將一鉢度婆娑又僧那禪師唯一衣一鉢/一坐一食奉頭陀行○黄獨黄精也○少陵詩黄獨)
(無苖山/雪盛)
　　　題黄司理園
為憶去年梅凌寒特地來閏前空臘盡渾未有花開(元/微)
(之詩馬上同携今日杯湖邊新折去年/梅○杜詩梅蕊臘前破梅花年後多)
　　　洊亭
西崦水泠泠㳂岡有洊亭自從春草長遥見秪青青(洊/亭)
(見古詩注○韓詩/草色遥看近却無)
　　　題永昭陵
神闕淡朝暉蒼蒼露未晞龍車不可望投老涕沾衣(公/作)
(永昭陵齋文云嵗隂逝矣陵闕超然○永昭陵即仁宗/陵旦表有云想龍駕於空衢莫知所税瞻鳥耘於新壠)
(但有至懷/亦公作也)
　　　詠穀
可憐臺上穀轉目巳隂繁不觧詩人意何為樂彼園(鶴/鳴)
(詩樂彼之園爰有樹檀/其下維穀注惡木也)
　　　池上看金沙花數枝過酴醿架盛開
故作酴醿架金沙秪漫栽似矜顔色好飛度雪前開(髙/齋)
(詩話公薦進一二寒士位侍從初無意於大用公去位/後遂參政柄因作此詩寄意○雪謂酴醿劉長卿詩自)
(矜嬌艷色不/顧丹青人)
　　　五栁
五栁柴桑宅三楊白下亭往來無一事長得見青青(五/栁)
(淵明事三楊見次韻酬龔深甫注○白傅詩遥憶青青/江岸上不知攀折是何人青青謂栁楊公以龔宅比陶)
(廬/)
　　　移松皆死
李白今何在桃紅巳索然君看赤松子猶自不長年
　　　山中
隨月出山去尋雲相伴歸春晨花上露芳氣著人衣(李/白)
(詩暮從碧山下山月隨人歸却顧所來徑蒼蒼横翠微/○王昌齡詩朝飲花上露夜卧松下風○王維詩澗芳)
(襲人衣山月映石壁○謝靈運詩/花上露猶炫離騷芳菲兮襲予)
　　　送王補之行風忽作因題四句於舟中
淮口西風急君行定㡬時故應今夜月未便照相思(戴/叔)
(倫詩未可動歸橈前程風浪急○李白詩呉洲如見月/千里幸相思○杜牧之詩只應明月見千里兩相思)
　　　再題南澗樓
北山雲漠漠南澗水悠悠去此非吾願臨分更上樓(建/康)
(志南澗樓在城南八里南史何求除永嘉守住南澗寺/不肯詣臺乞於野外拜受見許忽一夜乗小船逃歸呉)
(○令狐楚詩適楚豈吾願思歸秋向深○唐張喬詩一/夜江潭風雨後九華晴望倚天秋重來此地知何日欲)
(别殷勤/更上樓)
　　　被召作(一本作/北山題)
榮禄嗟何及明恩愧未酬欲尋西掖路更上北山頭(此/詩)
(意兼君親言之○鄭畋直禁苑/詩蹔來西掖路還整上清槎)
　　　南浦
南浦隨花去迴舟路巳迷暗香無覓處日落畫橋西(杜/詩)
(桃花客若至定似昔人迷○韓/詩欲知花島處水上覓紅雲)
　　　題定林壁懷李叔時
雲與淵明出風隨禦冦還燎爐無伏火蕙帳冷空山(陶/淵)
(明歸去來辭雲無心而出岫○列子御風而行旬有五/日而後反○秋興賦燎薰爐兮炳明燭○江淹詩膏爐)
(絶沈燎綺席生浮埃○北/山移文蕙帳空兮夜鶴怨)
　　　離蔣山
出谷頻回首逢人更斷腸桐鄉豈愛我我自愛桐鄉(白/公)
(别草堂詩身出草堂心不出又詩眉低出鷲/嶺脚重下蛇岡亦公此意○桐鄉見上注)
　　　江上
江水漾西風江花脱晩紅離情被横笛吹過亂山東(謝/希)
(逸月賦洞庭始/波木葉微脱)
　　　春雨
苦霧藏春色愁霖病物華幽期無可奈强嚼一杯霞(鮑/昭)
(鶴賦嚴嚴苦霧皎皎悲泉○選詩有愁/霖唱一杯霞言酒也酒有流霞九醖)
　　　歸燕
馬上逢歸燕知從何處來貪尋舊巢去不帶錦書回(或/云)
(此乃鄭毅夫所作○杜子美詩寄書不至鴈無/情○文選江淹詩袖中有短詩願寄雙飛燕)
　　　和惠思波上鷗
翩翩白鳬鷗汎汎水中游西來久不見夢想在滄洲(晉/樂)
(志拂舞歌有白鳬鳩舞疑詩鳬字誤當作浮不然亦並/二鳥也○杜詩相趂鳬鷗入蔣芽○屈原卜居章句將)
(汎汎若水中之/鳬兮與波上下)
　　　秣陵道中口占二首
經世才難就田園路欲迷慇懃將白髮下馬照清溪(次/句)
(謂故廬在臨川○杜牧詩弄溪/終日到黄昏照數秋來白髮根)
　　　其二
嵗熟田家樂秋風客自悲茫茫曲城路歸馬日斜時(曲/城)
(在秣/陵)
　　　次青陽
十載九華邊歸期尚眇然秋風一乗傳更覺負林泉(九/華)
(山在池州○歸期謂歸江西○漢書髙帝紀田横懼乗/傳詣洛陽如淳曰四馬髙足為置傳四馬中足為馳傳)
(四馬下足/為乗傳)
　　　代陳景初(一作/元)書于太一宫道院壁
官身有吏責觸事遇嫌猜野性豈堪此廬山歸去來(景/初)
(黄冠師也據無為子集云碧虛子陳景元泰初入道為/右街録賜號真靖主中太一宫屢請歸廬山朝廷不從)
(大丞相舒公因真靖自言而題之云官身有吏責觸事/遇嫌猜野性難堪此廬山歸去來無為子楊傑葢碧虛)
(子之友也聞而歎曰昔靖節先生賦歸去來以歸廬山/之陽且八百年矣其辭未忘罕有繼其聲者今大丞相)
(因子之言而及之愛子之深也夫靖節逺害於汚俗真/靖引分於治朝雖其去不同而所歸則一迺追靖節遺)
(韻而歌歸去/來以貽之)
　　　山雞
山雞照渌水自愛一何愚文采為世用適足累形軀(李/白)
(詩秋浦錦駞鳥人間天上稀山雞羞渌水不敢照毛衣/○博物志山雞有美毛自愛其色終日映水目眩則溺)
(死信乎/其愚也)
　　　雜詠四首
故畦抛汝水新壟寄鍾山為問揚州月何時照我還(列/子)
(天瑞篇拾遺穟於故畦○杜詩霜中登故畦○撫州城/下臨水汝水合流此公言去撫而居江寕也○楚公葬)
(於江寧之牛首山今言揚州月則/公意止在江寜不復回首故畦矣)
　　　其二
巳作湖隂客如何更逺遊漳江昨夜月送我到揚州(韋/應)
(物詩嬋娟昨夜月還向波中見○杜詩昨/夜月同行○湖隂在公金陵所居旁近)
　　　其三
證聖南朝寺(證聖在今/行宫北)三年到百回不知墻下路今日
幾花開(杜牧詩三年得歸去知遶㡬千曰○許敬宗詩/心逐南雲逝形隨北鴈來故鄉籬下菊今日㡬)
(花/開)
　　　其四
桃李白(一作/石)城塢餉田三月時柴荆常自閉花發少人
知(韓詩馬蹄無入朱門/迹縱有春歸可得知)
　　　卧聞
卧聞黄栗留起見白符鳩坐引魚兒戲行將鹿女遊(前/兩)
(語並見懷舒州山水呈昌叔注○杜詩細雨魚兒出唐/詩有時隨鹿上山行王維詩鳯王啣果獻鹿女踏花行)
　　　秋興有感
宿雨清畿甸朝陽麗帝城豐年人樂業隴上踏歌聲(杜/詩)
(朝日謝芳甸○踏歌見後元豐行注/○劉禹錫竹枝詞聞郎江上踏歌行)
　　　題八功徳水
欲尋阿練若曵屐出東岡澗谷芳菲少春風著野桑(法/華)
(經第五巻假名阿/練若好出我等過)
　　　口占示禪師
去嵗别南嶽前年返泐潭臨機一句子今日遇同參(南/岳)
(属衡州泐潭洪州皆大禪林○傳燈録僧問延昭如何/是臨機一句師曰因風吹火用力不多惠勤語今遵曰)
(吾老倦於提誘汝可往謁翠微彼即吾同參也○藥山/上堂云我有一句子未曽説向人圓智師出云相隨來)
(也僧問藥山一句子如何説藥山曰非言説圓智師曰/早言説了也又惟儼禪師亦有一句子公案又船子和)
(尚嘗謂同參/道吾云云)
　　　偶書(一作雄/聃題)
雄也營身足耼兮誤汝多捐書知聖巳絶學奈禽何(桓/譚)
(曰昔老耼著虚無之言兩篇薄仁義非禮樂然後世好/之者尚以為過於五經自漢文景之君及司馬遷皆有)
(是言今揚子之書文義至深而論不詭於聖人若使遭/遇時君更閲賢知為所稱善則必度越諸子矣據譚言)
(如此則公有雄耼之目固宜○莊子山木篇翔徉而歸/絶學捐書揚子人而不學雖無憂如禽何捐書之弊至)
(於可以無學/故曰誤汝也)
　　　送陳景初
舉族貧兼病煩君藥石功長安何日到一一問歸鴻(長/安)
(君也其女弟也○時公在金陵持母喪/○包佶詩惟有貧兼病能令親愛疎)
　　　泊姚江
軋軋櫓聲急蒼蒼江日低吾行有定止潮汐自東西(李/涉)
(詩櫓聲軋軋揺不前看他撩亂張帆走○初學記潮汐/有朝夕之期詳見别注○張喬詩空門無去住行客自)
(東/西)
　　　樓上
蕩漾舟中客徘徊樓上人滄波浩無主兩槳邈難親(唐/人)
(詩亂山無主鷓鴣啼又無主杏花/春自紅○滄波著一浩字尤佳)
　　　春晴
新春十日雨雨晴門始開靜看蒼苔紋莫上人衣來(常/建)
(詩藥院滋苔緑○雍/陶詩錦文苔㸃㸃)
　　　淨相寺(俗呼為後籬寺在江寧縣西南六十里/唐天祐十八年建國朝崇寧中改今額)
淨相前朝寺荒涼二十秋曾遭減劫壞今遇勝縁修(錢/起)
(詩黄葉前朝寺無僧寒殿開○維摩經若一劫若減一/劫而供養之○白樂天重修香山寺詩曽隨減劫壊今)
(遇勝縁修/減音陷)
　　　將母
將母䢴溝上留家白紵隂月明聞杜宇南北總關心(䢴/溝)
(在山陽縣巳見上注○白紵山在太平州桓温領妓游/山好為白紵歌故以名之○陸龜䝉詩一心如瑞麥惟)
(作兩/岐分)
　　　朱朝議移法雲蘭
幽蘭有佳氣千載閟山阿不出阿蘭若豈遭乹闥婆(華/嚴)
(經阿蘭若名菩提場今槩以名寺乹/闥婆城名也當是移蘭入城中故云)
　　　晩歸
岸迥重重栁川低渺渺河不愁南浦暗歸伴有嫦娥(韓/偓)
(詩兩兩􁬾禽渺渺溪○唐詩歸時不覺夜出浦月隨人/又不愁歸路晚明月上前汀李白莫教明月去留着醉)
(嫦/娥)
　　　題舫子
愛此江邊好留連至日斜眠分黄犢草坐占白鷗沙(杜/詩)
(軟沙欹坐穩冷石醉眠醒○嚴武懶眠沙草愛風湍○/苕溪漁隱曰盧綸山中絶句云陽坡草軟厚如纎因與)
(鹿麛相伴眠介甫只用五字道盡此兩/句如云眠分黄犢草豈不簡而妙乎)
　　　惠崇畫
斷取滄洲趣移來六月天道人三昧力變化只和鉛(斷/取)
(見純甫出惠崇畫注○杜詩聞君掃却赤縣圖乗興遣/畫滄洲趣○退之詩文工畫妙各臻極異境彷彿移於)
(斯/)
　　　蒲葉
蒲葉清淺水杏花和暖風地偏縁底緑人老為誰紅(杜/牧)
(詩蘿洞清淺水竹廊髙下風公格律倣此○季文饒詠/蘭蓀詩葉抽清淺水○儲光羲詩蒲葉日巳長杏花日)
(巳滋老農要看此貴不違天時○韓致光詩橋下淺深/水竹間紅白花○隋薛道衡詩庭草無人隨意緑○杜)
(詩無人碧草芳○劉夢得詩今日花前飲/甘心醉數杯但愁花有語不為老人開)
　　　芳草
芳草知誰種縁階巳數叢無心與時競何苦緑怱怱(李/白)
(詩長短春草緑縁階如有情又故交不過門秋草日上/階○張九齡與林甫海燕詩無心與物竸鷹隼莫相猜)
(○魯直詩黄鸝/惟見緑怱怱)
　　　與徐仲元自讀書臺上過定林(按建康志境内/讀書臺凡四處)
　　　　(郭文舉書臺在冶城梁昭明書臺在蔣山定/林寺後北髙峰上董永讀書臺在溧水縣西)
　　　　(四十里蔡伯喈讀書臺亦在溧水縣太虛觀/東北以此觀之則公所游者必是昭明書臺)
　　　　(葢去定林/不逺耳)
横絶潺湲度深尋犖确行百年同逆旅一壑我平生(河/渠)
(書河蕩蕩兮激潺湲○退之詩山石犖确行徑微又搜/尋得深行又炎潮度氛氲熱石行犖埆○莊子世人直)
(為物逆旅耳○陶詩家如逆旅舍我如當去客○晉明/問謝鯤論者以君方庾亮自謂何如荅曰端委廟堂使)
(百僚凖則臣不如亮/一丘一壑自謂過之)
　　　病中睡起折杏花數枝二首
獨卧南窗榻翛然五六旬巳聞鄰杏好故挽一枝春(陸/凱)
(詩聊贈一枝春○韓詩西鄰北郭古/寺空杏花兩株能白紅亦此意也)
　　　其二
獨卧無心處(一作/起)春風閉寂寥鳥聲誰喚汝屋角故相
撩(退之詩無心思嶺北猿鳥莫相撩/山谷詩佳眠未知曉屋角聞晴哢)
　　　送望之赴臨江
黄雀有頭顱長行萬里餘想因君出守暫得免包苴(袁/尚)
(傳君頭顱方行萬里魯直亦云頭顱雖復行萬里猶和/傅説鹽梅羮兩公詠黄雀皆使袁尚事○成湯六事包)
(苴行/歟)
　　　送丁廓秀才歸汝陽
風駃栁條乾駞裘未勝寒殷勤陌上日為客暖征鞍(皎/然)
(詩春風潮水漫正月栁條寒○歐公詩春寒漠/漠侵駞褐長卿詩獨怜南浦月今夕送歸鞍)
　　　送王彦魯
北客憐同姓南流感似人相分豈相忘臨路更情親(莊/子)
(徐無鬼篇子不聞夫越之流人乎去國數日見其所知/而喜去國旬月見所嘗見於國中者而喜及期年也見)
(似人而喜矣不亦去人/滋久而思人滋深乎)
　　　送吕望之
池散田田碧臺敷灼灼紅年華豈有盡心賞亦無窮(古/詩)
(雖無田田葉及爾泛漣漣○沈約詩山中咸可悦賞逐/四時移○歐公云四時之景不同而樂亦無窮○東坡)
(詩以彼無盡景/寓我有限年)
　　　别方邵秘校
迢迢建業水中有武昌魚别後應相憶能忘數寄書(言/魚)
(可寄書也○古樂府呼兒烹魚/中有素書○武昌魚見呉志)
　　　梅花
墻角數枝梅凌寒獨自開遥知不是雪為有暗香來(戎/昱)
(梅花詩應縁近水花先發疑是經春雪未消○古樂府/庭前一樹梅寒多未覺開秪言花似雪不悟有香來○)
(荆公畧轉換/耳或偶同也)
　　　紅梅
春半花纔發多應不奈寒北人初未識渾作杏花看(梅/宛)
(陵詩驛使前時走馬回北人初識越人梅○西清詩話/云紅梅清艷兩絶昔獨盛於姑蘇晏元獻始移植西岡)
(第中特珍賞之一日貴㳺賂園吏得一枝分接由是都/下有二本公嘗與客飲花下賦詩曰若更遲開三二月)
(北人應作杏花看客曰公詩固佳待北俗何淺也公笑/曰顧傖父安得不然一坐絶倒王君玉聞盜花事以詩)
(遺公云館娃宫北舊精神粉瘦瓊寒露蕊新園吏無端/偷折去鳯城從此有雙身自爾名園争培接遍都城矣)
(○苕溪漁隱曰介甫紅梅詩與元獻/詩暗合然介甫句意視元獻為工)
　　　病起過寳覺
執手乍欣悵霜毛應更新依然舊童子却想夢前身(善/財)
(童子入毗盧樓閣見諸境界種種裝嚴不可思議彌勒/告言如上所見從何處來善財曰從諸佛智惠中來依)
(諸佛智惠而住無有去處亦無住處如夢如幻不可思/議爾時善財聞彈指聲從三昧起葢善財末後證入法)
(身見前來參訪五十二人知識皆是夢境以執手二字/觀之知為善財不疑善財初參徳雲比丘徳雲執善財)
(手云云○楊巨源與劉評事過故證上人院詩階雪凌/春積鐘煙向夕深依然舊童子相送出花隂○戎昱春)
(日游僧院詩依然舊/童子相送出花林)
　　　書定林院窗
道人今輟講巻裓寄松蘿夢説波羅蜜當如習氣何(公/自)
(注云問逺大師師云夜來夢與説十波羅蜜○淨土經/各以衣裓盛衆妙花供養他方千億佛舍利佛問須菩)
(提夢中説六波羅蜜與覺時是同是别須/菩提云此義幽深吾不能説汝往問彌勒)
　　　題徐浩書法華經
一切法無差水牛生象牙莫將無量義欲覓妙蓮華(華/嚴)
(經第二十是以□法入一切法以一切法入一法而不壊/其相者之所住處○法華經云佛説大乗經名無量義)
(教菩薩法佛所䕶念説是經巳即於大/衆中結跏趺坐入於無量義處三昧)
　　　春怨
掃地待花落惜花輕著塵遊人少春戀踏去却尋春(張/籍)
(詩不教人掃石/恐損落來花)
　　　離昇州作
相看不忍發㵕澹暮潮平語罷更携手月明洲渚生(建/康)
(舊名昇州○李白送殷溆詩/相看不忍别更進手中杯)
　　　回文四首
碧蕪平野曠黄菊晚村深客倦留甘飲身閒累苦吟(回/文)
(未審起於何時皮日休推體/詩序晉温嶠始有回文詩)
　　　其二
夢長隨永漏吟苦雜疎鐘動葢荷風勁沾裳菊露濃
　　　其三
迸月川魚躍開雲嶺鳥翻徑斜荒草惡臺廢冶花繁
　　　其四
泊鴈鳴深渚收霞落晚川柝隨風歛陣樓映月低弦漠
漠汀帆轉幽幽岸火然壑危通細路溝曲繞平田
　　　題西太一宫壁二首
栁葉鳴蜩緑暗荷花落日紅酣三十六陂春水白頭想
見江南(一作草色連雲漠漠樹隂落日潭潭者非此篇/歐蘇有和韻當據為正○春水一作煙水神宗)
(元豐二年導洛通汴引古索河為源注房家黄家孟王/陂及三十六陂髙仰處瀦水為塘以備水不足則決以)
(入河據此則京師亦有三十六陂未知公所指在何處/○詩疏曰鳴蜩蟬也又三十六陂在揚州天長縣故云)
(想見江南蔣/之竒傳可考)
　　　其二
三十年前此地(一作/路)父兄持我東西今日重來白首欲
尋陳迹都迷(王播詩三十年前此院遊持我當/作將我前漢紀欲將我安之乎)
　　　西太一宫樓
草際芙蕖零落水邊楊栁欹斜日暮炊煙孤起不知魚
網誰家(白樂天詩夏口煙孤起湘川雨半/晴○杜牧之詩角聲孤起夕陽樓)
　　　宫詞
六宅新粧促錦三宫巧仗叢花一片黄雲起處内人遥
認官家(此王建宫詞/初非公作)
　
　
　
　
　
　
　王荆公詩注巻四十
欽定四庫全書
　王荆公詩注巻四十一
　　　　　　　　　　　　　宋　李壁　撰
　　律詩
　　　歌元豐五首
水滿陂塘榖滿篝漫移蔬果亦多收神林處處傳簫鼓
共賽元豐第一秋(夢得詩楓林社日鼔茅屋午時雞/○淳于髠傳甌窶滿篝注篝籠也)
　　　其二
露積山禾(一作/成山)百種收漁梁亦自富鰕鰌無羊説夢非
真事豈見元豐第二秋(楚茨我庾維億毛氏曰露積曰/庾語云野有庾積又退之韓許)
(公神道碑公私充塞至於露積不垣又齊民要術百種/非上聲○詩維鵜在梁即魚梁也○無羊之詩曰牧人)
(乃夢衆維魚矣旐維旟矣大人占之衆維魚矣實維豐/年旐維旟矣室家臻臻注衆魚則為豐年應旐旟則為)
(盛多/之象)
　　　其三
湖海元豐嵗又登旅生猶足暗溝塍家家露積如山壠
黄髮咨嗟見未曽(光武紀建武二年野蚕成繭野穀旅/生注云不因播種而生故曰旅一作)
(稆古字通用又東坡云地久不生穀氣无所耗藴畜/自發而為野蚕旅穀也吾以是知五穀耗地氣為甚)
　　　其四
放歌扶杖出前林遥和豐年擊壤音曽侍玉堦知帝力
曲中時有譽堯心(栁詩出門呼所親扶杖登西林髙歌/足自快商頌有遺音○趙后傳砌皆)
(銅沓冒黄金白玉階○莊子與其譽堯而非桀不若兩/忘而化其道一本作土堦韓非子土堦三尺謂堯也)
　　　其五
豚柵雞塒晻靄間暮林揺落獻南山豐年處處人家好
隨意飄然得徃還(莊子達生篇為彘謀曰不如食以糟/糠而錯之牢筴之中注筴木欄也○)
(詩君子于役雞棲于塒日之夕矣○吴融/詩鵝湖山下稻粱肥㹠穽雞栖對掩扉)
　　　棊
莫将戲事擾真情且可隨緣道我嬴戰罷兩奩收黒白
一枰何處有虧成(舒王在鍾山與道士棊道士曰彼亦/不敢先此亦不敢先惟其不敢先是)
(以無所爭故能入於不死不生公笑曰此特棊謎也○/荘子齊物篇有成與虧故昭氏之鼓琴也○韋耀博奕)
(論然其所志不出/一枰之上吴志)
　　　題扇
玉斧修成寳月團月邊仍有女乗鸞青冥風露非人世
鬢亂釵横特地寒(酉陽雜俎鄭仁本與其中表遊山迷/路見一人枕山襆物而坐因問之云)
(君知月七寳合成乎常有八萬二千户修之我其一也/因開襆示之有斤斧數事玉屑飯兩裹分遺鄭曰食此)
(可無疾○劉夢得詩雲衢不要吹簫伴只擬乗鸞獨自/飛○江淹雜擬紈扇如團月出自機中素畫作秦王女)
(乘鸞向煙霧○韓詩/春半邉城特地寒)
　　　夢
黄粮欲熟且留連漫道春歸莫悵然胡蝶豈能知夢事
蘧蘧飛墮晚花前(雖言春去而无戀繆之意均知為夢/耳○趙昌言極有才思嘗下第作詩)
(落句云唯有夜來胡蝶/夢翩翩飛入刺桐天)
　　　清明
東城酒散夕陽遲南陌秋千寂寞垂人與長瓶卧芳草
風将急管度青陂(古今藝術曰秋千北方戎戲以習輕/趫者○觀遲字乃見晚唐詩夕陽无)
(限好只是近黄昏太迫促也○歐公詞緑楊隄外/出秋千○張文昌詩詩成添舊巻酒盡卧空瓶)
　　　東岡
東岡嵗晚一登臨共望長河映逺林萬竅怒號風䘮我
千波競踴水無心(荘子齊物論是惟不作作則/萬竅怒號○又今者吾䘮我)
　　　春郊
青秧漫漫出初齊雞犬遥聞路却迷但見山花流出水
那知不是武陵溪(秧穉穀苗也杜詩六月青稻多千畦/碧泉亂挿秧適云巳引溜加灌溉○)
(韓致光詩山頭水從雲外落水面花自山中來/杜牧詩此花不逐溪流出晉客无因入洞來)
　　　元日
爆竹聲中一嵗除春風送暖入屠蘇千門萬户曈曈日
總把新桃換舊符(爆竹嵗旦爆竹于庭世傳庭燎之禮/非也神異記云西方山中有人長丈)
(餘人見之即病寒熱名曰山臊以火著竹中熚烞有聲/則驚遁逺去熚音畢烞音朴○四時纂要屠蘇孫思邈)
(所居庵名一云以其能辟魅故云屠割也蘇腐也今醫/方集衆藥為之除夕以浸酒懸于井中元日取之自少)
(至長東面而飲取其滓以絳嚢盛挂于門桁之上主辟/瘟疫○陳陶朝元引云萬宇靈祥擁帝居東華元老薦)
(屠蘇○漢禮儀志門户代以所尚周人木徳以桃為/更言氣相更也以桃符板為新桃舊桃葢北方語)
　　　九日
九日無歡可得追飄然隨意厯山陂蔣陵西曲風煙澹
也有黄花一兩枝(張濵詩白首成何事无歡可替悲○/長孫鑄落日去關外悠悠隔山陂○)
(建康有九日䑓齊武帝時立商飇館於孫陵岡世呼為/九日䑓又十道志云武帝九日燕羣臣孫陵岡即吴大)
(帝蒋陵今在城西南俗呼/為招陵岡去城十五里)
　　　初晴
幅巾慵整露蒼華度隴深尋一徑斜小雨初晴好天氣
晚花殘照野人家(黄庭經至道章髮神蒼華字太𤣥注/白與黒謂之蒼○太白詩新雪滿前)
(山初晴好天氣○羅虬詩宿雨/初晴春日長入簾花氣靜難忘)
　　　南蕩
南蕩東陂水漸多陌頭車馬斷經過鍾山未放朝雲散
奈爾黄梅細雨何(戴叔倫詩陌頭車馬共營營○/杜詩四月熟黄梅冥冥細雨來)
　　　芙蕖
芙蕖耐夏復宜秋一種今年巳滿溝南蕩東陂無此物
但隨深淺見游鯈
　　　溝西
溝西直下㸔芙蕖葉底三三兩兩魚若比濠梁應更樂
近人渾不畏舂鉏(此言魚樂近人而忘其所可畏其意/深矣○新序虎豹厭閑而近人故得)
(魚鼈厭深而之淺故得○爾雅鷺舂/鉏○皮日休詩數㸃舂鉏烟雨微)
　　　東臯
東臯攬結知新嵗西崦攀翻憶去年肘上栁生渾不管
眼前花發即欣然(攬結見别注謝靈運詩洞庭空波瀾/桂枝徒攀翻○荘子至樂篇支離叔)
(與滑介叔觀於冥伯之丘崑崙之區黄帝之所休俄而栁/生其左肘支離叔曰子惡之乎滑介叔曰生者假借也)
(假之而生生者塵垢也死生為晝夜且吾與子觀化而/化及我又何惡焉○眼前花出四十二章經結尾一段)
(○樂天詩花發眼中猶/足怪栁生肘上亦須休)
　　　一陂
一陂燄水蔣陵西含風却轉與城齊周遭碧銅磨作港
逼塞緑錦剪成畦(蒋陵即孫仲謀葬處後聨/即退之青羅碧玉之體)
　　　園蔬
園蔬小摘嫩還抽畦稻新舂滑欲流枕簟不移隨處有
飽餐甘寝更無求(陶詩摘我園中蔬○杜詩自鋤稀菜/甲小摘為情親○退之聨句野蔬拾)
(新柔○賈山傳離宫三/百鐘鼓帷帳不移而具)
　　　蕭然
蕭蕭三月閉柴荆緑葉隂隂忽滿城自是老來游興少
春風何處不堪行(宗楚客詩今朝上林樹无處不堪攀/○唐人詩春來何處不堪行○白詩)
(惟有閑行猶得在心情未到/不如人與公意雖異而皆佳)
　　　杖藜
杖藜隨水轉東岡興罷還來赴一牀堯桀是非猶(一作/昨)
入夢因知餘習未全忘(蕭望之傳堯桀之分在於義利/而巳○蔡寛夫詩話云荆公居)
(鍾山一日晝寝夢有古衣冠相過者貌偉甚曰我桀也/與公論治道反覆百餘語不相下公既覺猶汗流被體)
(因笑語客曰吾習氣尚若是/乎乃作小詩識之即此詩也)
　　　圗書
圗書老矣尚紛披神劓天黥以有知茅竹結蟠聊一愒
却尋三界外愚癡(荘子大宗師篇許由謂意而子曰夫/堯既巳黥汝以仁義而劓汝以是非)
(矣汝将何以游夫遥蕩恣睢轉徙之塗乎意而子曰雖/然吾願游於其藩許由曰不然夫盲者无以與乎眉目)
(顔色之好瞽者无以與乎青黄黼黻之觀意而子曰夫/無荘之失其美據梁之失其力黄帝之亡其智皆在罏)
(錘之間耳庸詎知夫造物者之不息我黥而補我劓使/我乘成以隨先生耶○詩意言欲補其黥劓而返之初)
(也/)
　　　老嫌
老嫌智巧累形軀欲就田翁學破除百嵗用癡能幾許
救吾黥劓可無餘(薛能贈老僧詩曰觀師莫羨/人間有幸自元無免破除)
　　　移栁
移栁當門何啻五穿松作徑適成三臨流遇興還能賦
自比淵明或未慙
　　　誰将
誰将石黛染春潮復撚黄金作栁條西崦東溝從此好
筍輿追我莫辭遥(黄金栁條見下篇○文公十五/年公羊注笋者竹箯一名編輿)
　　　雪乾
雪乾雲淨見遥岑南陌芳菲復可尋換得千顰為一笑
春風吹栁萬黄金(顰言眉謂栁梅方舒易顰而為笑○/樂天一樹春風千萬枝嫩如金色軟)
(於/絲)
　　　南浦
南浦東岡二月時物華撩我有新詩含風鴨緑粼粼起
弄日鵝黄裊裊垂(公每自哦鴨緑鵝黄之句云此幾凌/轢春物○冷齋夜話云用事琢句妙)
(在言其用而不言其名此法惟荆公東坡山谷三/老知之荆公鴨緑鵝黄之句此本言水栁之名)
　　　竹裏
竹裏編茅倚石門(一作/石根)竹莖踈處見前村閒眠盡日無
人到自有春風為掃門(蘇仙公傳先生省母處有桂竹/二枝无風自掃其地恒淨○公)
(詞云茅屋數間窗窈窕塵不到時時自有春風掃○賀/方回嘗作一絶題于定林寺云破氷泉脉潄籬根壊衲)
(猶疑挂樹猿蠟屐舊痕尋不見東風先為我開/門公見之大相稱賞縁此知名此詩頗亦似之)
　　　隨意
隨意柴荆手自開沿崗度塹復登䑓小橋風露扁舟月
迷鳥羇雌競徃來(競真本作覺字○枚叔七發朝則鸝/黄鳱鴡鳴焉暮則羇雌迷鳥宿焉○)
(歐陽公梅詞可惜溪橋月明風細長是在人歸後余嘗/哦之以為佳今味公語浩然月露中惟宿鳥獨覺其來)
(去耳○杜詩无人覺來徃疎懶意/何長俗本改作競字便無意思)
　　　秋雲
秋雲放雨靜山林萬壑崩湍共一音欲記荒寒無善畫
頼傳悲壮有能琴(張正甫僧碑㑹一音吹萬/有黄詩貝宫荒寒弄明月)
　　　春風
春風過栁緑如繰晴日烝紅出小桃池暖水香魚出處
一環清浪湧亭臯(韓桃源圖川原逺近烝紅霞王建詩/青帝少女染桃花露粧初出紅猶濕)
(○樂天開元東池詩池水暖温暾水清波瀲灧○杜玉/蓮開蕊暖泉香周穆王時西戎獻玉盃光照一室置杯)
(中庭明日水滿杯香/而甘美出十洲記)
　　　陂麥
陂麥連雲慘淡黄緑隂門巷不多涼更無一片桃花在
借問春歸有厎忙
　　　木末
木末北山煙冉冉草根南澗水泠泠繰成白雪桑重緑
割盡黄雲稻正青(木末猶木之顛也/杜詩我僕猶木末)
　　　進字説
正名百物自軒轅野老何知强討論但可與人漫醤瓿
豈能令鬼哭黄昏(禮記祭法黄帝正名百物○公有進/字説表○揚雄傳劉歆謂太𤣥吾恐)
(後人用覆醤瓿也○淮南子昔倉頡作書而天雨粟/鬼夜哭注鬼或作兎兎恐取其毫製筆言及之故哭)
　　　成字説後
鼎湖龍去字書存開闢神機有聖孫湖海老臣無四目
漫将糟粕汚修門(謂黄帝鼎成乗龍仙去所作書契與/字之六誼故存倉頡四目與沮誦皆)
(黄帝之史睹鳥迹遂制字公自言不敢望倉頡止得古/人之糟粕也○聖孫言神考公意謂本朝黄帝之後耳)
(然趙氏實祖顓帝而顓帝不出於黄帝更當考○楚詞/招魂曰魂兮歸來入修門王逸注郢城門也○栁子厚)
(詩重入修門自有期後人/皆以京師門為修門矣)
　　　窺園
杖䇿窺園日數巡攀花弄草興常新董生只被公羊惑
肯信捐書一語真(仲舒少治春秋三年不窺園其精如/此本傳槩言治春秋儒林胡母生傳)
(始言與仲舒同業公羊○唐劉史彤放螢怨且逍遥還/酩酊仲舒漫不窺園井○蔡寛夫詩話云荆公嘗言詩)
(家病使事太多葢皆取其與題合者類之如此乃是編/事雖工何益若能自出巳意借事以相發明變態錯出)
(則用事雖多亦何所妨故公詩如董生只被公羊惑肯/信捐書一語真桔橰俯仰何妨事抱甕區區老此身之)
(類皆意與本處不類/此真所謂使事也)
　　　嘲白髮
久應飄轉作蓬飛眷惜冠巾未忍違種種春風吹不長
星星明月照還稀(左思白髮賦昔臨玉顔今從飛蓬髮/膚至昵尚不克終○左昭公三年余)
(髮種種如此余奚能為○髙蟾詩人生莫遣頭如雪雖/得春風亦不消○南史陸展青青不解久星星行復出)
　　　代白髮荅
從衰得白自天機未怪長青與願違㸔取春條隨日長
㑹須秋葉向人稀(飬生論從衰得白從白得老白傅詩/嵗課年功頭髮知從霜成雪君㸔取)
　　　外廚遺火二絶
竈鬼何為便赫然似嫌刀机苦無羶圗書得免同煨燼
却賴廚人凊不眠(李白詩廚竈无青煙刀机生緑蘚○/莊子上无欲凊之人○戰國䇿張儀)
(引廚人○劉楨/賦廚人進𤓰)
　　　其二
青煙散入夜雲流赤焰侵尋上瓦溝門巷便疑能炙手
比隣何苦却焦頭(唐崔鉉傳鄭楊段薛炙手/可熱○焦頭事見上注)
　　　初夏即事
石梁茅屋有彎碕流水濺濺度兩陂晴日暖風生麥氣
緑隂幽草勝花時(韓詩暖風抽宿麥清雨巻歸旗○唐/人詩散盡平生眼中客暖風晴日閉)
(門居○趙師民詩麥天/晨氣潤槐夏午隂清)
　　　千蹊
千蹊百隧散林丘圗畫風煙一色秋但有興來隨處好
楊朱何苦涕横流(淮南子楊朱見岐路而哭之謂其可/以南可以北傷其本同而末異也)
　　　和陳輔秀才金陵即事
南郭先生比鷾鴯年年過我未愆期休論王謝當時事
大抵烏衣祗舊時(莊子山木篇鳥莫知於鷾鴯目之所/不宜處不給視雖落其實棄之而走)
(注避禍速也○晉南渡王謝諸名族居秦淮之南烏衣/巷王僧䖍拜中丞曰此自烏衣諸郎坐處我亦試為之)
(今建康城南長干寺有小巷曰烏衣去朱雀橋不逺○劉/禹錫詩朱雀橋邊野草花烏衣巷口夕陽斜舊時王謝)
(堂前燕飛入尋常百姓家而詩/話多言王謝至烏衣國妄也)
　　　和耿天騭以竹冠見贈四首
竹根殊勝竹皮冠欲著先須短髮乾要使山林人共見
不持方帽禦風寒(漢髙祖為亭長以竹皮為冠應劭注/以竹始生皮作冠今鵲尾冠也○禮)
(記玉藻髮晞用象櫛注晞/乾也○方帽今之暖帽)
　　　其二
無物堪持比此冠竹皮柔脆榖皮乾故人戀戀綈袍意
豈為哀憐范叔寒(穀皮禇木皮也今人取以為冠上有/斑㸃可愛○范雎傳須賈曰今叔何)
(事雎曰臣為人庸賃須賈意哀之留與坐飲食曰范叔/一寒如此哉乃取其一綈袍以賜之又曰公之所以得)
(無死者以綈袍戀戀/有故人意故釋公)
　　　其三
玉潤金明信好冠錯刀剜出蘚紋乾不忘君惠常加首
要使歡盟未可寒(張衡四愁詩云美人贈我金錯刀注/古者諸王佩刀以金錯鏤其環又王)
(莽造錯刀以金錯其文○謝承後漢書云詔賜應奉金/錯把刀○項斯謝山友贈蘚花冠詩塵汙出山髪慙君)
(青蘚冠○王績詩一間松葉屋數片蘚花冠○石鼎聨/句外苞乾蘚紋中有暗浪驚穀梁傳弁冠雖敝必加於)
(首/)
　　　其四
冠工新意斲檀欒霧巻雲蒸色未乾遺我山林真自稱
何須貂暖配金寒(應劭漢官儀曰侍中金蟬左貂金取/剛百鍊不耗蟬髙居飲潔目在腋下)
(貂内勁而外温○左閔公一年金寒玦離/此言貂暖金寒亦大工矣○檀欒竹也)
　　　和郭功甫
且欲相邀卧㸔山扁舟自可送君還留連城郭今如此
知復何時伴我閒(梅宛陵以功甫為李白後身嘗有采/石月詩贈功甫云采石月下聞謫仙)
(夜披錦袍坐釣船云云在昔熟識汾陽王納官貰死義/難忘今觀郭裔奇俊郎眉目真似攻文章死生徃復猶)
(康荘樹穴探環知姓羊○此譏功甫久留城市不從/㸔山之約且言苟能過我豈不辦一舟送君歸乎)
　　　次韻葉致逺置洲田以詩言志四首
吟歎君詩久掉頭知君興不負滄洲土山欲為羊曇賭
且可專心學奕秋(謝安傳秦師次淮淝遂命駕出山墅/親朋畢集方與𤣥圍棊賭别墅安常)
(棋劣於𤣥是日𤣥懼便為敵手而又不勝安遂顧謂其/甥羊曇曰以墅乞汝○土山見遊土山示蔡天啓注)
　　　其二
若将有限計無涯自困真同算海沙隨順世縁聊戲劇
莫言河渚是吾家(傳燈録鑒宗語洪諲佛祖正法直截/亡詮汝算海沙於理何益○傳燈録)
(唐張拙秀才悟道頌光明寂照偏河沙凡聖含靈共一/家一念不生全體現六根纔動被雲遮破除煩惱重増)
(妄趣向真如反是邪隨順世/縁无挂碍湼槃生死等空花)
　　　其三
菴成有興亦尋春風暖荒萊步始勻若遇好花須一笑
豈妨迦葉杜多身(頭陀行有十二件頭陀亦名杜多皆/梵語也華云抖擻○世尊舉花迦葉)
(微笑謂眼花今云/好花亦借用耳)
　　　其四
明時君尚富春秋豈比衰翁逺自投智略未應施畎畝
上前他日望吾丘(髙五王傳皇帝春秋富師古曰言年/幼也比之於財方未匱竭故謂之富)
(又曹參傳悼惠王富於春秋後漢樂恢傳陛下富於春/秋注春秋謂年也言年少春秋尚多故稱富○吾丘壽)
(王傳子在上前之時智略輻奏注/言其无方而至若車輪之歸於轂)
　　　次韻朱昌叔
寄公無國寄鍾山垣屋青松晻靄間長以聲音為佛事
野風蕭颯水潺湲(本朝郡國之封止為名耳未嘗實君/其土也公在鍾山故云寄○禮記郊)
(特牲諸侯不臣寓公注寄公也又䘮大記君之䘮未小/斂為寄公國賓出○文中子關朗篇垣屋什物必堅朴)
(曰无苟費也○維摩/經有以聲音為佛事)
　　　次張唐公韻(公與唐公在仁/宗時皆知制誥)
憶昨同追八馬蹄約公投老此山棲公乗白鳳今何處
我適新年值白雞(王子年拾遺記曰周穆王即位巡行/天下御八龍之駿名曰絶地翻羽犇)
(霄越影踰輝超光騰霧挾翼○李義山九成宫詩風逐/周王八馬蹄又穆王廟詩八馬空追落日行○後漢崔)
(駰達㫖云或盥耳而山棲又唐王績傳夫鳳不憎山棲/龍不羞泥蟠君子不苟潔以罹患不避穢而飬精也○)
(唐詩不知今夜游何處從者/皆騎白鳳凰此謂從仁宗也)
　　　次俞秀老韻
解我葱珩脱孟勞暮年甘與子同袍新詩比舊増奇峭
若許追攀莫太髙(青玉為葱穀梁傳/曰孟勞魯之寳刀)
　　　酬宋廷評請序經解
未曽相識每相憐香火靈山或(一作/亦)有緣訓釋雖工君尚
少不應急務世人傳(廷評名保國即莒公之姪景文公/之第十一子公集有荅宋保國書)
(書中論經解疑即廷評也今録於此某啓使人三至示/以經解副之佳句勤勤如此豈敢鹵莽以虛來㫖所示)
(極好尚有少疑相營從者久淹於符離兾異時肯顧我/可盡所懐未爾為時自愛不宣○每一作巳急一作忽)
(○北史陸法和曰但從空王佛所與主上有香火因縁/○自注陸法和云與梁元帝於空王寺佛前有香火因)
(縁下聨言著書當務精研以求進益未/宜輕出所謂傳不習乎者急於傳也)
　　　送耿天隲至渡口
雪雲江上語依依不比尋常恨有違四十餘年心莫逆
故人如我與君稀(荘子相視而笑莫逆於心○東/坡詞算詩人相得如我與君稀)
　　　送道原還儀真作詩要之(沈季/長也)
嵗暮青條巳見梅餘花次第想爭開淮南無此山林勝
作意春風更一來
　　　送方劭秘校
南浦柔條拂面垂攀翻聊寄我西悲武昌官柳年年好
他日春風憶此時(攀翻見東臯注○陶侃傳都尉夏施/盜官柳植之於巳門侃後見問之曰)
(此武昌西門前官柳何因/盜來此種施惶怖謝罪)
　　　荅韓持國芙蓉堂二首(按建康志在舊府治/今行宫猶有舊基)
投老歸來一幅巾尚私榮禄(一作君/恩猶許)備藩臣芙蓉堂下
疏秋水且與龜魚作主人(趙王彭祖傳中山王不佐天/子撫循百姓何以稱為藩臣)
　　　其二
乞得膠膠擾擾身五湖煙水替風塵祗将鳬鴈同為侣
不與龜魚作主人(古詩月没敎星替○白詩豈有文章/替左司○李羣玉詩云十年侣魚鼈)
(垂頭在/沅湘)
　　　長干釋普濟坐化(一本作哭/慈照大師)
投老唯公最故人相尋長恨隔城闉百年俯仰隨薪盡
畫手空傳淨戒身(公時巳僦/宅城中居)
　
　
　
　
　
　
　
　
　
　
　
　
　
　王荆公詩注巻四十一
欽定四庫全書
　王荆公詩注卷四十二
　　　　　　　　　　　　　宋　李壁　撰
　　律詩
　　　送黄吉父入京題清涼寺壁
薫風洲渚薺花繁㸔上征鞍立寺門投老難堪與公别
倚崗(一作/江)從此望回(一作/還)轅(李白詩東風春草/緑江上候歸軒)
　　　送和父至龍安微雨因寄吳氏女子
荒煙涼雨助人悲淚染衣襟不自知除却東風沙際緑
一如㸔汝過江時(劉孝標書泫然不知涕之无/從也○杜詩春從沙際歸)
　　　與道原步至景徳寺
前時偶見花如夢紅紫紛披競淺深今日重來如夢覺
靜無餘馥可追尋(公自注云元豐七年三月十九日○/傳燈録陸亘大夫見南泉南泉云老)
(僧見一株花如夢/相似陸當下有省)
　　　過法雲寺(按建康志寺在城外東北十里本齊/集善寺齊世祖為豫章文獻王造也)
路過潮溝八九盤(按建康實録潮溝吳大帝所開/以引江潮其舊迹在天寳寺後)招提
雪脊隠雲端金鈿一一花總老翠被重重山更寒(髙齊/築三)
(䑓少帝登脊疾走殊无畏怖○招提雪脊謂寺之屋稜/也必加堊故云雪脊公又有招提素脊隠西阿句○樂)
(天詩亭脊大髙君莫坼東家留取當/西山○金鈿翠被見招約之職方注)
　　　光宅寺(光宅寺梁武帝宅也其北齊安寺隔淮/齊武帝宅也宋興又在其北齊安今為)
　　　　(妙靜寺在城東門外前臨官路後/徙置髙壠面秦淮南唐昇元中建)
齊安孤起宋興前光宅相仍一水邊(選詩何慚宿昔/意猜恨坐相仍)蜂
分蟻爭今不見故窠遺垤尚依然(抱朴子云蟻有兼弱/之智蜂有攻寡之訃)
(又五行記云後魏顯宗時兖州有黒蟻與赤蟻交鬬長/六十步廣四寸赤蟻斷頭而死東魏孝靜時鄴下有黄)
(蟻與黒蟻鬬○白傅詩蜂/窠與蟻蛭隨分有君臣)
　　　題勇老退居院(公自注今鐵索按建康志鐵索/寺名今名瑞相在城南門外本)
　　　　(晉時尼寺至宋建業十一年有尼鐵索羅等/三人至因以為號及宋朝開寳中有僧重興)
　　　　(瑞相禪師塔/又改今額)
道人投老寄山林偶坐翛然洗我心夢境此身能且在
明年寒食更相尋(易聖人以此洗心○盧携詩老夫如/且在不用歎屯奇○白樂天詩好去)
(今年江上春明/年未死還相見)
　　　與寳覺宿龍華院三絶
老於塵迹倦追攀但見幽人數徃還憶我小詩成悵望
金山祗隔數重山(公自注云某舊有詩京口𤓰州一水/間鍾山只隔數重山春風自緑江南)
(岸明月何曽照我還○按建康志溧陽縣南五十里亦/有金山不知詩指此山或浮玉之金山也然後两篇又)
(言京口只是/浮玉之金山)
　　　其二
世間投老斷攀縁忽憶東遊巳十年但有當時京口月
與公隨我故依然(維摩經云何斷攀縁以无所得若无/所得即无攀縁○按鎮江志孫權自)
(吴徙丹徒謂之京城亦曰京口晉桓温以京口兵勁不/欲郗愔居北府故有京口酒可飲兵可用之言即指此)
(也今尚有京口鎮去城最近與𤓰洲相對土人但呼為/江口鎮云○劉夢得詩淮水東邊舊時月夜深還過女)
(墻來又李白詩月/行長與人相隨)
　　　其三
與公京口水雲間問月何時照我還邂逅我還還問月
何時照我宿金山
　　　清涼寺白雲菴
菴雲作頂峭無鄰水月為衿靜稱身木落崗巒因自獻
水歸洲渚得横陳(杜月峽瞿塘雲作頂○杜牧詩水如/環佩月如襟○自獻見尚書○周禮)
(掌客注有横陳字又騷詞横自陳兮君之前今/人但取首楞嚴經於横陳時味如嚼蠟非也)
　　　自定林過西菴
午雞聲不到禪林栢子煙中靜擁衾忽憶西巖道人語
杖藜乗興得幽尋
　　　歸菴
稻畦藏水緑秧齊松鬛初乾尚有泥縱蹇尋岡歸獨臥
東菴殘夢午時雞(酉陽雜俎松言五粒者粒當言鬛自/有一種名鬛皮無鱗甲而結實多)
　　　雪中遊北山呈廣州使君和叔同年
南枝嵗晚亦花開有底堪隨驛使來㸔取鍾山如許雪
何須持寄嶺頭梅(和叔時赴廣帥/用嶺頭事尤切)
　　　謝公墩二首(建寜志墩在半山報/寜寺之後基尚存)
我名公字偶相同我屋公墩在眼中公去我來墩屬我
不應墩姓尚隨公(詩話曰或云荆公性好與人爭在廟/堂則與諸公爭新法歸山林則與謝)
(公爭墩此/亦善謔也)
　　　其二
謝公陳迹自難追山月淮雲祗徃時一去可憐終不返
暮年垂淚對桓伊(事見桓伊傳巳見古詩謝公墩注○/一去不返似言出鎮新城以避道子)
(繼遂/卒也)
　　　東陂二首
東陂風雨卧黄雲䞉水翻溝隔壠分舂玉取新知不晚
腰鎌今日巳紛紛(言水多洩之入他壠也○舂謂/搗剥去秕糠言将炊新米也)
　　　其二
荷葉初開筍漸抽東陂南蕩正堪遊無端隴上翛翛麥
横起寒風占作秋(禮記孟夏麥秋至又見蔡邕月令章/句云百穀各以其初生為春熟為秋)
(故麥以孟夏為秋○宋景文詩情/知邉地霜風惡不肯将花剰占秋)
　　　山陂
山陂院落今挼種城郭樓䑓巳放燈白髮逢春惟有睡
睡間啼鳥亦生憎(劉晏傳時大兵之後京師斗米千錢/禁膳不兼味甸農挼種以輸○江西)
(方言挼種謂以足挼之又云凡打禾取穀以兩木相穿/擊之至取穀為種則不然以足挼之至今謂之挼種以)
(兩木擊之則穀多綻破種不生也○/此詩似謂居閒時不免世俗之嫌嫉)
　　　欲往鍾山以雨止
北山朝氣澹髙秋欲徃愁霖獨少留散䇿縁崗初見日
興隨雲盡復中休(詩意言欲徃北山值雨作中止但詩/巳及散策縁岡又云初見日當是行)
(及半途而/復返耳)
　　　耿天隲惠梨次韻奉酬三首
故人家果獨難忘秋實初成便得嘗直使紫花形味勝
豈能終日望咸陽(孔融謂楊脩楊梅此是君家果家果/豈謂耿棃耶○蜀都賦紫梨津潤唐)
(人李遵進梨表紫花開處擅美春林緑蔕懸時回光秋/浦○本草紫花梨療心熱唐武帝有此疾百醫不效青)
(城山邢道人以此梨絞汁而進帝疾遂愈後復求之苦/无此種○西京雜記曰上林有紫梨芳梨青梨大谷金)
(柯縹蒂紫條榦/海青玉等梨)
　　　其二
淮圃新隂百畝涼分甘每得助秋嘗張公大谷雖云美
誰肯苞苴出晉陽(郊特牲春褅秋嘗○潘岳閑居賦張/公大谷之梨注洛陽有張公居大谷)
(有夏梨海内惟此一樹據寰宇志并州舊為晉陽/有大谷縣故公詩引晉陽選注乃謂在洛陽誤矣)
　　　其三
甘滋南北共傳誇栽接還知老圃家誰謂交梨非外奨
因君澆灌巳萌芽(陳了翁有接花詩色紅可使紫葉單可/使重用智固巧矣天時可易歟我欲)
(春採蘭我欲冬賞桃汝不能栽接汝巧亦徒勞○五代/時有内園栽接使故老云李衛公有平泉花木記百餘)
(種爾今洛陽良工巧匠批紅判白接以他木與造化爭/妙故嵗嵗益奇且廣桃李梅杏蓮菊各數千種牡丹芍)
(藥至數百種而又逺方異卉如紫蘭茉莉瓊花山茶之/儔號為難植獨植之洛陽輒與其土産无異故洛園圃)
(花木有至千種者○謝靈運擬鄴中集詩沮漳自可美/客心非外奨李善注曰奨勸也李周翰曰言中心思歸)
(非外所能留○王平甫詩乗閑眄物情自得忘外奨○/真誥第一巻王夫人語許長史玉醴金漿交梨火棗此)
(則騰飛之藥不比於金丹也仁侯體未真正穢念盈懐/恐此物輩不肯來也苟真誠未一道亦无私也又言火)
(棗交梨之樹巳生君心但心中獨有荆棘相雜是以二/樹不見不審可剪荆棘出此樹單生其實幾好也又云)
(玉醴金漿交生神梨方丈火棗𤣥光靈芝我/當與山中許道士不以與人間許長史也)
　　　北山有懐
香火因縁寄北山主恩投老更人間傷心躑躅岡頭路
明日春風自徃還(香火謂領真祠○此詩必有謂莫知/當時事或賔客去歎獨遊之落寞也)
(不然則躑躅崗指臨川葢上云寄北山晚/念松楸缺於省掃獨有春風自來去耳)
　　　定林院
窮谷經春不識花新松老柏自欹斜慇懃更上山頭望
白下城中有幾家(蘇峻我寜山/頭望廷尉)
　　　封舒國公三絶
陳迹難尋天柱源疏封投老誤明恩國人欲識公歸處
楊柳蕭蕭白下門(楊龜山説王介甫先封舒後封荆詩/云戎狄是膺荆舒是懲識者謂宰相)
(不學之過○漢武紀登灊天柱山灊縣名屬廬江即今/舒州也○介甫嘗通判舒州故云陳迹舒州懐寜縣西)
(北二十里潛山其山有三峯一天柱山一潛山一皖山/○公熙寜十年以南郊恩封舒國公集有謝表云唯兹)
(邦土之名乃昔宦遊之壤久陶聖化非復魯僖之所懲/積習仁風乃嘗朱邑之見愛元豐三年九月又自舒改)
(荆/)
　　　其二
桐鄉山逺復川長紫翠連城碧滿隍今日桐鄉誰愛我
當時我自愛桐鄉(桐鄉屬桐城縣○公又自有二十字/此只添今日當時四字言吾无徳與)
(桐鄉之人人豈知愛我我自愛之耳何其藹然君子之/言也○選詩潘安仁詩云齊都无遺聲桐鄉有餘謡)
　　　其三
開國桐鄉巳白頭國人誰復記前游故情但有吳塘水
轉入東江向我流(寰宇志舒州有吳塘陂在縣西二十/里皖水所注曹公遣朱光守廬江屯)
(皖大開農田吕䝉曰皖地肥美若一收熟彼衆必増如/是數嵗操態見矣冝早除之於是權親征皖破之此吳)
(塘即朱光/所開也)
　　　北陂杏花
一陂春水遶花身身影妖嬈各占春縱被春風吹作雪
絶勝南陌碾成塵(古詩悲妾似花身○韓渥詩岸上花/根總倒垂水中花影幾千枝千枝一)
(影寒山裏野水/野花清露時)
　　　五更
青燈隔幔映悠悠小雨含煙凝不流祗聴蛩聲巳無夢
五更桐葉强知秋(雨為煙閣故不流此言細雨耳○唐/人詩窗中海月早知秋○又南史髙)
(那肱漢兒无/事强知星宿)
　　　與薛肇明奕棊賭梅詩輸一首(肇明薛昻也杭/州人没於紹興)
　　　　(四年臣僚嘗言其以腐儒之學黨附蔡京致/位近弼當政和宣和間朝廷大事一無建明)
　　　　(專務謟諛同惡相濟觀此詩則昻/早從荆公後為京所引有自來矣)
華髮尋春喜見梅一株臨路雪培堆鳳城南陌他年憶
杳杳難隨驛使來(杜詩復愁不滿鳳凰城歐公詩鳳城/緑樹知多少○吳曽漫録荆公在鍾)
(山下棋時薛門下與焉賭梅花詩一首薛敗而不善詩/荆公為代作今集中所謂薛秀才者是也薛既宦達出)
(知金陵或者嘲以詩曰好笑當年薛乞兒荆公坐上賭/梅詩而今又向江東去奉勸先生莫下棋薛書名似丐)
(字故人有乞兒之論向來多謂此詩韓子蒼作非也○/昻賦蔡京君臣慶㑹詩逢時可謂真千載拜賜應須更)
(萬回時謂之薛萬回據此則昻不能詩/可知矣荆公代作梅詩亦所以誨之也)
　　　又代薛秀才一首
野水荒山寂寞濱攀條弄色最關春故将明艷凌霜雪
未怕青腰玉女嗔(司馬相如傳排閶闔而入帝宫兮載玉/女而與之歸注玉女青腰乗弋等也○)
(章子厚嘉祐中令商洛日賦梅詩極佳因附此詩云紡/車山下雪成堆黄澗溪邉始見梅山吏不知春色早却)
(言花是/去年開)
　　　溝上梅花
亭䑓背暖臨溝處脈脈含芳映雪時莫恨夜來無伴侣
月明還見影參差(背當作偝夏侯嬰傳漢王急馬罷虜/在後常蹳兩兒棄之嬰常取載行面)
(雍樹馳師古注云面偝也此言梅臨水則稍側向與暖/相背項王傳馬童面之注面背也○言影為伴也○韓)
(詩我來無伴侣/把酒對南山)
　　　紅梅
江南嵗盡多風雪也有紅梅漏洩春顔色凌寒終慘淡
不應揺落始愁人(杜詩漏洩春光有栁條○言方冬凝/凛紅梅雖挾春意終覺慘淡不必時)
(當揺落/而後愁)
　　　耿天隲許浪山千葉梅見寄
聞有名花即漫栽慇懃準擬故人來故人嵗嵗相逢晚
知復同㸔幾度開(白詩準擬人/㸔似舊時)
　　　與天隲宿清涼寺
故人不惜馬虺隤許我年年一度來野館蕭條無準擬
與君對植浪山梅(對一作封○按建康志寺在石頭城/去城一里偽吴順義中建號興教寺)
(南唐昇元初改為石城清涼寺至宋朝太平興國五年/改今額○巻耳陟彼崔嵬我馬虺隤注病也○浪山梅)
(見公他詩序浪山/地名也出梅花)
　　　池上㸔金沙花數枝過酴醿架盛開二首
午隂寛占一方苔映水前年坐㸔栽紅蘂似嫌塵染汙
青條飛上别枝開(劉禹錫詩一方明月可中庭○趙安/民詩槐夏午隂清○李義山詩莫許)
(韓憑為蛺蝶等/閑飛上别枝花)
　　　其二
酴醿一架最先來夾水金沙次第栽濃緑扶疎雲對起
醉紅撩亂雪爭開(紅亦可言雪謂花可以比雪之輕盈/非專指其色也道家亦有絳雪○韓)
(退之城南聨句詩醉結紅/滿杏○柳詩欹紅醉濃露)
　　　北山
北山輸緑漲横陂直塹回塘灧灧時細數落花因坐久
緩尋芳草得歸遲(樂府崑崙子坐久落花多○離騷經/惜吾不及古人兮吾誰與玩此芳草)
(○古詩為惜緑羅裙步步憐芳草○三山老人語録云/歐公靜愛竹時來野寺獨尋春偶過溪橋與荆公細數)
(落花詩聨皆状閒適而王為工○堯夫/詩因随芳草行來逺為愛清波歸去遲)
　　　詠菊二絶
補落迦山傳得種閻浮檀水染成花光明一室真金色
復似毗耶長者家(補陁落迦山觀音化現處釋迦氏譜/云閻浮樹也有二説或云此州南邉)
(有又云无熱池邉此云上勝縁樹沂水水下有金因為/名提檀此云州也亦因樹為名或因果立稱金中上也)
(○華嚴經譬如日出於閻浮提光照一切須彌山然後/普照一切大地○毗耶長者維摩詰也○湼槃經云譬)
(如日出閻浮提光/明破暗悉无餘)
　　　其二
院落秋深菊數叢緑花錯莫兩三蜂蜜房嵗晚能多少
酒盞重陽自不供(唐詩餘花留暮蝶幽草戀殘陽亦公/意也○蜀都賦蜜房郁毓被其阜)
　　　楊栁
楊栁杏花何處好石梁茅屋雨初乾緑垂靜路要深駐
紅冩清陂得細㸔(李義山栁下暗記詩更将黄映白擬/作杏花媒亦謂楊栁杏花爾又杜牧)
(詩深感杏花相映紅○鄭谷詩杏花楊栁年/年好不忍回㸔舊冩真緑垂説栁紅冩説杏)
　　　北山道人栽松
陽坡風暖雪初融遶谷遥㸔積翠重磊砢拂天吾所愛
他生來此聴樓鐘(杜詩陽坡可種𤓰○磊砢見送李宣/叔倅漳州注○李義山詩若信貝多)
(真實語三生同聴一/聲鐘此詩題僧壁)
　　　山櫻
山櫻抱石映松枝比並餘花發最遲頼有春風嫌寂寞
吹香渡水報人知(張喬詩松寒䕃井枝○沈休文/詩野棠開未落山櫻發欲然)
　　　償薛肇明秀才榿木
濯錦江邉木有榿小園封植喜華滋地偏或免桓魋伐
嵗晚聊同庾信移(杜詩飽聞榿木三年大與致溪南十/畝隂○荘子山木篇吾再逐於魯削)
(迹於衛伐樹於宋○史記孔子去曹過宋與弟子習禮/大樹下宋司馬桓魋欲殺孔子拔其樹孔子去○交廣)
(人物志云蘇頲年五嵗裴談過其父試誦庾信枯樹賦/頲避談字易其韻曰昔年移栁依依漢隂今㸔揺落悽)
(慘江潯樹猶如此人何以任本文云昔年種栁依依漢/南今㸔揺落悽慘江潭樹猶如此人何以堪疑庾信移)
(用此事庾信移或指信自江南過北方/也○唐詩傷心庾開府老作北朝臣)
　　　馬死
恩寛一老寄松筠晏卧東窗度幾春天廏賜駒龍化去
謾容小蹇載閒身(公熙寜七年六月罷相知江寜時五/十六嵗至六十五嵗猶食觀使禄居)
(鍾山六十六嵗始薨則閒居之日幾十年○公嘗有謝/鞍馬表云引内廏之名駒傳之錯綵此言向所賜巳亡)
(矣○栁集明皇得靈昌部異馬居帝閑幾二十年帝西/幸馬至咸陽西入渭水化為龍泳去不知所終○小蹇)
(驢也○冷齋夜話云公食宫使居蒋山時時徃來白下/門西菴小堂法雲止以一黥挾蹇驢門人乗間諷筍輿)
(宜老者公曰古之王公至不道未嘗以人代畜又張浮/休南遷録癸丑徃蒋山候王荆公食罷約同上蒋山堅)
(欲居後即鞭馬先之可里餘回見荆公跨蹇驢不施繖/扇行赤日中遂策馬疾馳趣寺荆公後别而之他至暮)
(竟不至不知所之又東坡和詩有騎驢渺渺入荒陂但/見先生未病時之句而建康續志亦云公晚年定字説)
(出入百家語髙而意深嘗自謂平生精力盡於此書好/事者從之請問口講手畫終席幾至千餘字金華俞紫)
(琳清老嘗冠秃巾掃塔服抱字説逐公之驢徃來法雲/定林過八功徳水逍遥洊亭之上龍眠李伯時曰此勝)
(事不可以无傳也遂畫以為圗觀/此則小蹇載閑身殆非空言矣)
　　　出郊
川原一片緑交加深樹冥冥不見花風日有情無處著
初回光景到桑麻(杜詩種竹/交加翠)
　　　懐府園
槐隂過雨盡新秋盆厎㸔雲映水流忽憶小金山下路
緑蘋稀處㸔游鯈(言雲影行於水中可玩○秋興賦玩/游鯈之淑淑○小金山在江寜之府)
(園蘇魏公頌有金陵府舍/重建金山亭詩見本集中)
　　　江寜夾口二首
鍾山咫尺被雲埋何況南樓與北齋昨夜月明江上夢
逆隨潮水到秦淮(南樓北齋未詳何在北齋豈即髙齋/乎○秦淮附城與江通故言逆隨潮)
(水/)
　　　其二
日西江口落征帆却望城樓淚滿衫從此夢歸無别路
破頭山北北山南(傳燈録道信大師姓司馬氏世居河/内後徙于蘄州之廣濟縣隋大業十)
(三年領徒衆抵吉州唐武徳甲申返蘄春住破頭山學/侣雲集一日告衆曰吾武徳中游廬山登絶頂望破頭)
(山見紫雲如葢下有白氣横分六道地理書/不載蘄春有破頭山以此知遺落者多矣)
　　　蔣山手種松
青青石上嵗寒枝一寸巖前手自移聞道近來髙數尺
此身蒲栁故應衰(樂天小松未盈尺心愛手自移○杜/詩欲存老葢千年意為覓雲根數寸)
(栽○晉書顧悦之蒲/栁之姿望秋先零)
　　　中年
中年許國邯鄲夢晚嵗還家壙埌游南望青山知不逺
五湖春草入扁舟(邯鄲夢見遊土山及示寳覺注○壙/埌見次韻朱昌叔注○杜詩不意青)
(草湖扁舟入吾/手入一作落)
　　　寄四姪旊二首
數篇持徃助歡咍想見封題手自開春草巳生無好句
阿連空復夢中來(旊平父子行第四東坡哭平父詩有/云氣吞餘子無全目詩到諸郎尚絶)
(倫旊早能文故公念之如此○宋書謝靈運嘗在永嘉/西堂思詩竟日不就忽夢見惠連即得池塘生春草常)
(曰此語有神助非吾語也/阿連即惠連靈運族弟)
　　　其二
一日東崗望百回(一作上/幾回)迢迢雲水隔蘇䑓遥知别後
多新句黄犬歸時總寄來(多新句一作詩無數○白詩/淚眼凌寒凍不流每經髙處)
(即回頭遥知别後西樓上應凭欄干獨自愁○述異記/陸機少好獵在吳豪客獻快犬名曰黄耳能解人語機)
(羈旅京師嘗作家書盛以竹筒繫之犬頸犬出驛路走/向吳仍取回書馳還計人行程五旬犬徃還纔半月)
　　　寄吳氏女子(吳充子安/持之妻)
夢想平生在一丘暮年方得此優游江湖相望真魚樂
怪汝長謡特地愁(荘子魚相/忘於江湖)
　　　寄蔡天啓
杖藜縁塹復穿橋誰與髙秋共寂寥佇立東崗一搔首
冷雲衰草暮迢迢(劉賓客詩人道逢秋轉寂寥我言秋/日勝春朝晴空一鶚排雲上便引詩)
(情到碧霄兩詩相似亦相角也余/友楊方子直嘗哦公此詩以為奇)
　　　絶句呈陳和叔二首(陳繹也時/為江寜守)
數椽牢落長莓苔一徑牆隂斸雪開王吉囊衣新徙舍
杖藜從此為公(一作/君)來(牢落長一作生草覆○王吉好/車馬衣服其自奉極鮮明而亡)
(金銀錦繡之物及遷徙去處/所載不過囊衣不畜餘財)
　　　其二
數椽庳屋生茨草三畝荒園種晚蔬永日終無一樽酒
(樽一/作杯)可能留得故人車(公時巳為宰相其清約如此/○詩牆有茨注茨蒺藜也)
　　　招葉致逺
白下長干一水間竹雲新筍巳斑斑明朝若有扁舟興
日落潮生尚可還(建康實録云江東謂兩山之間曰干/州南五里有山岡其間民庻雜居有)
(大長干小長干○皇甫冉落日/臨川問音信寒潮惟帶夕陽還)
　　　招楊徳逢
山林投老倦紛紛獨卧㸔雲却憶君雲尚無心能出岫
不應君更懶於雲(雲無心而出岫畧増/換陶淵明語尤佳)
　　　和叔招不徃(按荆公舊宅在今報寜寺前/臨溝港故有門前秋水之句)
門前秋水可揚舲有意西尋白下亭只欲徃來相邂逅
却嫌招喚苦丁寜(詩邂逅相遇○公意欲/省煩耳足見其清曠)
　　　和叔雪中見遇
捐書去寄老山林無復追縁徃事心忽值故人乗雪興
玉堂前話得重尋(真迹與南枝嵗晚亦花開同一處贈/和叔當合於此○歐公語追思玉堂)
(如在天上○唐詩各當恩寄重去寄者/去所寄之官○和叔亦嘗同在翰苑)
　　　陳俞二君忽然不見
忽去飄然遊冶盤共疑枝策在梁(一作/雲)端禪心暫起何
妨寂道骨雖清不畏寒(冶盤猶狹邪之類太白詩君馬/黄我馬白馬色雖不同人心本)
(无隔共作遊冶盤雙行洛陽陌○/枝策見上注○暫起必謂冶盤也)
　　　與耿天隲㑹話
邯鄲四十餘年夢相對黄粱欲熟時萬事盡如空鳥迹
怪君强記尚能追(華嚴十地法門如來大仙道微妙難/可知如空中鳥迹難説難可示如是)
(十地義心意不能了○樂天觀幻詩更無尋覓處/鳥迹印空中○栁詩心境本同如鳥飛无遺迹)
　王荆公詩注卷四十二
欽定四庫全書
　王荆公詩注巻四十三
　　　　　　　　　　　　　宋　李壁　撰
　　律詩
　　　與道原游西莊過寳乗
周顒宅作阿蘭若(阿蘭若佛書或作阿練若釋云寂靜/無事之處蘭若字樂天詩作爾者切)
(押按上官儀酬薛舍人萬年宫晚景寓直懐友詩中四/句云東望安仁省西連子雲閣長嘯求煙霞髙步尋蘭)
(若此又作/日灼切押)婁約身歸窣堵波(梵語窣堵波此云靈廟○/髙僧傳慧約姓婁二十達)
(妙理周顒素所欽服迺於鍾山舊館造草堂寺以居之/今寺左乃婁約置䑓講經之地後即顒舊居也唐㑹昌)
(中寺廢至宋朝復治平改賜寳乗額○按梁武嘗與傅/大士婁約法師昭明太子等論三諦法門真諦以明非)
(有俗諦以明非无聖諦則真俗/不二矣據此婁約猶及武帝時)蕙帳銅瓶皆夢事(蕙/帳)
(謂顒銅瓶指約○楞嚴經/却來觀世間猶如夢中事)翛然陳迹翳松蘿(一作今日/隠侯孫亦)
(老偶尋陳/迹到煙蘿)
　　　庚申游齊安院
水南水北重重柳山後山前處處梅未即此身随物化
(荘子此之/謂物化)年年長趂此時來
　　　庚申正月游齊安院有詩云水南水北重重栁
　　　　壬戌正月再游(按建康志淨妙寺即齊安寺/在城東門外前臨官路今徙)
　　　　(置髙隴面秦淮南唐昇/元中建政和中改今額)
招提詩壁漫黄埃(經音義云西方云招提梵云招鬬/提奢此云四方即四方僧居止處)忽
忽籠紗雨過梅(周處風土記夏至前雨名黄梅雨霑衣/服皆敗埤雅云今江湘二浙四五月間)
(梅欲黄落則水潤土溽柱礎皆汚蒸鬰成雨其霏如霧/謂之梅雨自江以南三月雨謂之迎梅五月雨謂之送)
(梅○樂天故衫詩殘色過梅㸔向盡○坡詩三三巳過/黄梅雨○王播詩三十年來塵撲面如今始得碧紗籠)
老值白雞能不死復随春色破寒來(白雞用謝安石事/李文饒懐嵩記洎)
(太和巳丑復接舊老同升台階或纔歎止輿巳叶白雞/之夢或未聞税駕遽有黄犬之悲向之榮華可以悽愴)
(李白詩白雞夢後五百/嵗洒酒澆君同所懽)
　　　壬戌正月晦與仲元自淮上復至齊安
風暖柴荆處處開雪乾沙淨水洄洄意行却得前年路
㸔盡梅花㸔竹來(唐李羣玉詩緑隂十里灘/聲裏閑即王家㸔竹來)
　　　同陳和叔游齊安院(壬戌五月○和叔裕陵時/再入翰林為學士時守江)
　　　　(寜當元豐五年/六年七年也)
繅成白雪桑重緑割盡黄雲稻正青他日玉堂揮翰手
芳時同此賦林坰
　　　成字説後與曲江譚掞丹陽蔡肇同游齊安院
據梧枝策事如毛(莊子齊物篇昭文之鼓琴也師曠之/枝策也惠子之據梧也三子之知幾)
(乎注三子知盡慮窮形勞神倦○世説范榮期見郤超/俗情不淡戲之曰夷齊巢許一詣垂名必勞神苦形枝)
(策據梧耶○劉义詩日出扶/桑一丈髙人間萬事細如毛)久苦諸君共此勞(唐李密/兵敗謂)
(王伯當曰兵敗矣久苦/諸君我今自刎以謝衆)遥望南山堪散釋故尋西路一
登髙(劉公幹詩沈迷簿領書回回自昏亂釋此出西城/登髙且游觀○又李白詩送将三五少年輩登髙)
(送逺形/神開)
　　　元豐二年僧修定林路成(一作政/公改路)
獨龍新路得平岡始免游人屐齒妨(言道路平治/不妨屐齒也)更有
主林身半見與公随轉作隂涼(金光明經第四巻流水/長者子見枯池魚生天)
(悲心時有樹神示現半身作如是言此魚可愍汝可與/水長者索水不可得顧見大樹尋取枝葉還到池上與)
(作隂涼主林神按華嚴經妙嚴品復有不可思議數主/林神所謂布葉如雲主林神擢幹舒光主林神生牙𤼵)
(曜主林神吉祥淨葉主林神垂布燄藏主林神清淨光/明主林神可意雷音主林神光音普遍主林神妙光迥)
(曜主林神華果光味主林神如是等而/為上首不思議數皆有无量可愛光明)
　　　書定林院窗
竹雞呼我出華胥起滅篝燈擁撩爐試問道人何所夢
但言渾忘不言無(公自注云與安大師同宿既曉問昨/夜有何夢師云有數夢皆忘記○言)
(夢覺也列子黄帝夢遊華胥之國○有近臣問本淨此/身何從而來百年之後復歸何處師云如人夢時從何)
(而來夢覺時從何而去曰夢時不可言无既覺不可言/有雖有有无來徃无所師曰貧道此道亦如其夢又有)
(偈曰視生如在夢夢裏實是閑忽覺萬事休還同睡時/悟智者㑹悟夢迷人信夢閙㑹夢如兩般一悟无别悟)
(富貴與貧賤/更亦无别路)
　　　同熊伯通自定林過悟真二首(建康續志云悟/真庵在蔣山八)
　　　　(功徳水之南有/梅摰悟真院記)
與客東來欲試茶倦投松石坐欹斜(南史蕭思話傳相/賞有松石間意)
暗香一陣連風起知有薔薇澗底花(白詩知有澗底/花貰得村中酒)
　　　其二
城郭紛紛老倦尋幅巾來寄北山岑長遭客子留連我
未快穿雲涉水心(穰侯語謁卿得无與客子俱/來乎魏文詩客子常畏人)
　　　悟真院(續建康志云洪覺範有詩云水邊/脩竹纔堪數林外蒼崖巳半頽)
野水縱横潄屋除午窗殘夢鳥相呼(白詩山歌猿獨叫/野哭鳥相呼杜詩)
(水宿鳥/相呼)春風日日吹香草山北山南路欲無(王維詩不/向春山去)
(日令春草深○孟郊詩春風朝夕起吹緑日日/深○唐薛存誠詩積草漸无逕殘花猶灑衣)
　　　真讚
我與丹青兩幻身世間流轉㑹成塵但知此物非他物
莫問今人猶昔人(圎覺經幻身滅故幻心亦滅○維摩/經是身无作風力所轉○傳燈録此)
(物非他物○梵志出家白首而歸隣人見之驚曰昔人/尚存耶志曰吾猶昔人非昔人也隣人皆愕然○荘子)
(吾猶昔人非昔人○栁子厚詩坐來念念非昔人萬遍/蓮花為誰用○筠州洞山良价禪師問雲巖和尚百年)
(後忽有人問還邈得師真如何抵對雲巖曰但向伊道/即遮个是師良久雲巖曰承當遮个事大須審細師猶)
(涉疑後因過水覩影大悟前㫖因有一偈曰切忌從他/覓迢迢與我疎我今獨自徃處處得逢渠渠今正是我)
(我今不是渠應須恁麽㑹方得契如如他日因供飬雲/巖真有僧問曰先師道只遮是莫便是否師曰是僧曰)
(意㫖如何師曰當時幾錯㑹先師語曰未審先師還知/有也无師曰若不知有爭解恁麽道若知有爭肯恁麽)
(道此即我與丹/青兩幻身之意)
　　　定林院昭文齋
定林齋後鳴禽散祇有提壺遶屋簷苦勸道人沽美酒
不應無意引陶潛(用逺公沽酒與淵明事○儲光羲詩/䝉籠荆棘一鳥飛屢唱提壺沽酒喫)
(古人不逢酒不足遺恨精靈傳此曲○歐/公詩獨有花上提壺蘆勸我沽酒花前傾)
　　　經局感言
自古能全巳不才(不才之木終其天/年妙處在巳字)豈論騏驥與駑駘
放歸就食情雖適絡首猶存亦可哀(劉原甫撰六經小/傳謂毛詩尚書公)
(羊周禮儀禮禮記論語也元祐史官謂慶厯前學者尚/文詞多守章句注疏之學至敞始異諸儒之説後王安)
(石修經義葢本倣敞如伊尹相湯伐桀升自陑之説之/類經義多勦取之史官之言良不誣也此據楊時龜山)
(説今附此○熙寜七年四月公罷相知江寜依舊提舉/修撰經義明年再相經義成拜左僕射九年十月以與)
(吕惠卿交惡力乞罷政判江寜又力辭請宫觀乃以使/相領集禧此詩言放歸自食葢宫觀時作也時尚帶經)
(局故云絡首猶存/○莊子絡馬首)
　　　鍾山晚步
小雨輕風落楝花(東臯雜録云江南自初春至初夏有/二十四畨風信梅花風最先楝花風)
(最後○唐詩云楝花開後風光老梅子黄時/雨意濃○晏元獻詩二十四畨花信風是也)細紅如雪
㸃平沙槿籬竹屋江村路(沈休文詩槿籬疎/復密荆扉新且故)時見宜城
賣酒家(襄州宜城縣出美酒俗號宜城美酒為竹葉杯/今賣酒家詩人多借用宜城亦猶世槩以酒為)
(竹葉也○後漢杜根逃竄為宜城山中酒家保積十五/年酒家知其賢厚待之則宜城以酒名久矣○陸韓卿)
(詩宜城/誰獻酧)
　　　散策
散策東崗亦巳勞(杜詩羸老思散策散/䇿不為勞久則倦矣)横塘西轉有亭
臯(離騷經路不周以左轉言散策既倦憩於亭/臯不必言憩而意自在其中此詩人之妙)絮飛度
屋何許栁花落填溝無數桃(倒用栁與桃字尤覺奇健/○韓詩栁巷還飛絮○杜)
(詩河陽縣裏雖無數/濯錦江頭未滿園)
　　　書靜照禪師塔(傳燈録昇州奉先寺淨照禪師/慧同魏府人也姓張氏○建康)
　　　　(志載南唐葬照禪師於/殊勝院院在城南門外)
簡老巳歸黄土陌淵師今作白頭翁百憂三十餘年事
陳迹山林草野中(因至此寺而念簡與淵却不及淨照/也○歐公詩蘇梅久作黄泉客我亦)
(今為白髮翁卧讀楊蟠一/千首乞渠秋月與春風)
　　　記夢(公自注云辛酉九月二十二夜夢髙郵土/山道人赴蔣山北集雲峯為長老巳而坐)
　　　　(化復出山南興國寺與予同卧一榻探懐出/片竹數寸上繞生絲屬予藏之余棄弗取作)
　　　　(詩與/之)
月入千江體不分道人非復世間人鍾山南北安禪地
香火他時供兩身(東坡祭辨才文如二月水如萬竅風/又遇物而應施則无窮亦千江體不)
(分之意○傳燈録千江同一月古尊宿語/佛具遍智如月印海挹海得水月亦随在)
　　　勘㑹賀蘭溪主(賀蘭溪洛京地名陳繹買地築/居於此公從郵中寄此詩問之)
賀蘭溪山幾株松南北東西有幾峯買得徃來今幾日
尋常誰與坐從容
　　　書湖隂先生壁二首(楊徳/逢也)
茅簷長掃靜無苔花木成畦手自栽(栁詩石門長老身/如夢旃檀成林手)
(所/種)一水䕶田將緑遶(漢西域傳序云自燉煌西至鹽澤/徃徃起亭而輪䑓渠犂皆有田卒)
(數百人置使者校尉領䕶師古曰統領保䕶營田之事/也又桑𢎞羊奏遣屯田卒詣故輪䑓以東置校尉二人)
(分/䕶)兩山排闥送青來(樊噲乃排闥直入大臣随之冷齋/夜話云山谷嘗見荆公於金陵因)
(問丞相近有何詩荆公指壁上所題兩句云一水䕶田/云云此近所作也○石林詩話云荆公詩用法甚嚴尤)
(精於對偶嘗云用漢人語止可以漢人語對若叅以異/代語便不相類如此句䕶田排闥之類皆漢人語也此)
(法惟公用之不覺拘窘○如周顒宅作阿蘭若/婁約身歸窣堵波皆以梵語對梵語亦類此)
　　　其二
桑條索漠栁花繁(白詩桑條初緑即為/别杮葉半紅猶未歸)風斂餘香暗度
垣(首楞嚴如聲度/垣不能為礙)黄鳥數聲殘午夢尚疑身在(一作/屬)半
山園(按建康志公有示蔡天啓詩今年鍾山南随分作/園圃是也又有次吴氏女子詩注云南朝九日䑓)
(在孫陵曲街傍去吾園只數/百步今報寜禪院即其地)
　　　過劉全美所居
西崦晴天得强扶(杜詩西崦人家宿○法帖何/氏書云投老殘年西崦巳迫)出林知
有故人居數能過我論奇字(奇字出揚雄傳師古/曰奇字古文之異者)當復
令公見異書(袁山松書王充所作論衡中土未有傳者/蔡邕入吳始得之常秘玩以為談助其後)
(王朗為㑹稽太守又得其書及還許下時人稱其才進/或曰不見異人當得異書問之果以論衡之益由是遂)
(見傳焉抱朴子曰時人嫌蔡邕得異書或搜求其帳中/隠處果得論衡抱數巻持去邕丁寜之曰唯我與爾共)
(之勿/廣也)
　　　書何氏宅壁
有興提魚就公煮此言雖在巳三年皖灊終負幽人約
空對湖山坐惘然(世説衛君長為温嶠長史温甚善之/每提酒脯就衛論書又桓冲在荆州)
(張𤣥為侍中使至江陵路經陽岐村見一人持半籠生/魚徑來造船云有魚寄作鱠張乃維舟納之問其姓字)
(云是劉遺民張素聞其名大相忻待張甚欲話言劉了/無停意既進鱠便去云向得此魚觀君船上當有鱠具)
(是故來耳於是便去遺民劉驎之字○杜詩知子松根/長茯苓遲暮有意來同煮陸龜䝉詩今朝有客賣鱸魚)
(手提見我/長於尺)
　　　題永慶壁有雱遺墨數行(按建康志在城北/門外烏龍潭北)
永慶招提墨數行嵗時風露每悽傷殘骸豈久人間世
故有情鍾未可忘(王夷甫哭子情之/所鍾正在我輩)
　　　江寜府園示元度
畫船南北水遥通日暮幅巾篁竹中(羊祜賛成功弗居/幅巾窮巷落落焉)
(其有風/飇者也)行過月䑓逢翠碧背人飛過子城東(杜詩雙雙/瞻客上一)
(一背人飛○韋蘇州詩每到子/城東路上憶君相逐入朝時)
　　　金陵郡齋
談經投老拚悠悠(公經術晚益深而云拚悠悠者謙光/之談也此詩作於熙寜七年秋時惠)
(卿為政巳極力傾公雖經義亦多改定云○蘇公子由/云安石以宰相解經行之於世至春秋漫不能通則詆)
(以為斷爛朝報余謂以宰相解經五字似譏公操權勢/駈脅世俗以行其説然公諸經解妙實多韓持國輩終)
(推之何可/盡疵哉)為吏文書了即休深炷爐香(一作/煙)閉齋閣卧
聴簷雨㵼髙秋(杜詩雨㵼/暮簷竹)
　　　戲示蔣頴叔
扶衰南陌望長楸(曹子建詩鬬雞東/郊道走馬長楸間)燈火如星滿地流
(韓詩騎火/萬星攢)但怪傳呼殺風景豈知禪客夜相投(西清詩/話云義)
(山雜纂品目數十葢以文滑稽者其一曰殺風景謂清/泉濯足花上曬褌背山起樓燒琴煮鶴對花啜茶松下)
(喝道晏元獻慶厯中罷相守潁以惠山泉日注從容賦/詩曰稽山新茗緑如烟靜挈都藍煮惠泉未向人間殺)
(風景更持醪醑對花前王荆公元豐末居金陵大漕蔣/之奇夜謁公于蒋山騶呼甚都公取松下喝道語作此)
(詩戲之自此殺風景之語頗著于世○頴叔好叅禪故/以禪客戲之○公集有與蒋論禪一書今附於此阻闊)
(未乆豈勝思渴承手筆訪以所疑因得聞動止良以為/慰如某所聞非神不能變而變以赴感特神足耳所謂)
(性者若四大是也所謂无性者若如來藏是也雖无性/而非斷絶故曰一性所謂无性曰一性所謂无性則其)
(實非有非无此可以意通難以言了也惟无性故能變/若有性則火不可以為水水不可以為地地不可以為)
(風矣長來短對動來靜對此但令人勿著爾若了其語/意則雖不著二邊而著中邊此亦是著故經曰不此岸)
(不彼岸不中流長𤓰梵志一切去不變而佛告之以受/與不受亦不受皆爭論也若知應生旡所住心則但有)
(所著皆在所訶雖不涉二邊亦未出三句若无此過即/在所可三十六對无所施也妙法蓮華經説實相法然)
(其所説亦行而巳故導師曰安立行淨行无邊行上行/也其所以名芬陁利華取義甚多非但如今法師所釋)
(也佛説有性无非第一義諦若第一義諦有即是無無/即是有以無有像計度言語起而佛不二法離一切計)
(度言説謂之不二法亦是方便/説耳此可㝠㑹難以言了也)
　　　游城東示深之徳逢二首
欲牽淮舸共尋源(淮舸謂/秦淮)且踏青青繞杏園(杏園未詳/在何處)
憶我舊時光宅路依然桑栁映華繁
　　　其二(一作麗/澤門)
麗澤門西日未俄水明沙淨巻纎羅(韓詩山淨江空水/見沙又江作青羅)
(帶/)緑瓊洲渚青瑶嶂(瓊赤玉也今嫓緑而言/豈謂草木紅碧相間乎)付與詩工
敢琢磨(詩工謂/二子也)
　　　示公佐
殘生傷性老躭書年少東來復起予各據槁梧同不寐
偶然聞雨落階除(莊子天運篇儻然立於四虚之道倚/乎槁梧而吟梁元帝讀書事曰憑几)
(據梧○栁詩髙樹臨清池風驚夜/來雨余心適无事偶此成賓主)
　　　示俞秀老二首
不見故人天際舟(謝𤣥暉詩天/際識歸舟)小亭殘日更回頭繰成
白雪三千丈細草遊雲一片愁(李白詩白髮三千丈縁/愁似箇長○别本片字)
(作寸字言一寸愁能/繰成白雪三千丈)
　　　其二
君詩何似解人愁初日紅蕖碧水流(鮑昭言謝靈運五/言如初𤼵芙蓉自)
(然可/愛)未怕元劉妨獨步(白樂天集予頃以元微之唱和/頗多或在人口常戲㣲之云僕)
(與足下二十年來為文友詩敵幸也亦不幸也吟詠情/性播揚名聲其適遺形其樂忘老幸也然江南士女語)
(才子者多云元白以子之故使僕不得獨步於吳/越間亦不幸也今垂老復遇夢得得非重不幸耶)每思
陶謝與同遊(杜詩安得思如陶謝/手令渠述作與同遊)
　　　示李時叔二首
知子鳴絃意在山一官聊復戲人間能為白下東南尉
(唐張容詩一尉東南逺誰知此夜歡○白/詩王夫子送君為一尉東南三千五百里)藜杖緇巾得
徃還(杜詩杖藜長松/隂作尉窮谷辟)
　　　其二
千山訪我幾摧輈(劉琨詩駭駟摧雙輈王維梵志體/詩云何津不鼓棹何路不摧輈)清
坐來㸔十日留勢利白頭何足道古人傾葢有綢繆(鄒/陽)
(傳語曰白頭如新傾葢如故何則知與不/知也○退之贈劉生詩乃獨遇之盡綢繆)
　　　示寳覺二首
火煖窗明粥一盂晨興相對寂無魚(言寂然无魚鼓之/聲非馮驩彈鋏事)
(韓文子飯一/孟子啜一觴)翛然迥出山林外别有禪天好淨居(佛書/四禪)
(有淨居天梁武/帝有淨居殿)
　　　其二
重將壊色染衣裙(東坡文璉禪師曰吾衣以壊色食以/瓦鉄龍腦鉢非法○四分律云著壊)
(色衣有五利一順聖威儀二離傲慢三不受/塵垢四不生蟣虱五觸時柔輭易将護故)共卧鍾山
一塢雲客舍黄粱今始熟(黄粱事巳見遊土山注此略/不同兩存之異聞集道者吕)
(翁經邯鄲道上邸舍有少年盧生自款其貧困言訖思/寐時主人方炊黄粱為饌翁乃探懐中枕以授生枕兩)
(端有二竅生夢中自竅入其家見其身富貴五十年老/病而卒欠伸而悟顧吕翁在傍主人炊黄粱尚未熟)
鳥殘紅柿昔曽分(鳥􁋚紅杮落前溈山接與仰山仰山/以水洗了却與溈山溈山曰子仆麽)
(處得來仰山曰所是和尚道徳所感溈山曰汝也不得/空即分半與仰山事見傳燈録唐人詩松和巢鶴㸔果)
(共野/猿分)
　　　仲元女孫
雙鬟嬉戲我庭除爭挽新花比繡襦(杜詩憶昔初小時/小襦繡芳蓀○韓)
(詩嬌癡婢子无性靈/競挽春衫來比並)親結香纓知不久汝翁那更鑷髭
鬚(鑷鬚見游土山注内則婦事舅姑衿/纓注衿結也婦人有纓示繫屬也)
　　　示永慶院秀老
禪房借枕得重欹陳迹翛然尚有詩嗟我與公皆老矣
拂天松栢見栽時(太白胡僧歌此僧年紀那得知手種/青松今十圍賈島詩飬雛成大鶴種)
(子作髙松○記劉長卿詩有松/蘿長稚子風景逐新文亦此意)
　　　示王鐸主簿
君正忙時我正閑(盧綸詩花正濃時君正愁逢/花只欲替花羞即此句法也)如何同
得到鍾山夷門二十年前事回首黄塵一夢間(史記魏/公子賛)
(吾常過大梁之壚問其所謂夷門/夷門者城之東門也今為汴都)
　　　戲城中故人
城郭山林路半分君家塵土我家雲莫吹塵土來汚我
(王導傳元/規塵汚人)我自有雲持寄君(陶𢎞景詩見/定林寺注)
　　　戲贈段約之
竹柏相望數十楹(選詩峭蒨青葱/間竹栢得其真)藕花多處復開亭如
何更欲通南埭割我鍾山一半青(建康志南康今上水/閘也正對青溪閘段)
(約之家有割青/亭見建康志)
　　　示俞處士
魯山眉宇人不見(借元魯山以比俞也魯山名徳秀字/紫芝嘗為魯山令房琯嘗云見紫芝)
(眉宇使人名/利之心都盡)只有歌辭來向東(杜詩清渭无情/極愁時獨向東)借問樓
前踏于蒍何如雲卧唱松風(𤣥宗在東都酺五鳳樓前/命三百里縣令刺史各以)
(聲樂集徃徃爭為瓌麗時元令魯山惟樂工十數人聨/伏歌于蒍于于蒍于者徳秀所為歌也帝聞異之歎曰)
(賢人之言哉詩言元猶為縣令不及俞之自/如也○杜詩雲卧衣裳冷○陶𢎞景喜松風)
　　　懐張唐公
直諒多為世所排(唐公仕仁宗時能守其職數與俗忤/如謚錢惟演為文墨帝諭易之辭愈)
(直卒不能奪為淮南轉運使三司責諸道餘財淮南獨/上金九錢三司使怒詆之甚瓌以賦數民貧為對草劉)
(沆贈官制意言沆特鄉里豪舉以附㑹至将相沆子瑾/訴於朝極其醜詆出知黄州後立為瑾𤼵其判吏部時)
(調其子不應法降一官公詩/所稱為世排者指此類也)有懷長向我前開暮年惆
悵誰知此南陌東阡獨徃來(顔師古注漢書曰阡陌田/間道也南北曰阡東西曰)
(陌葢秦商鞅所開也今云/南陌東阡亦互言之耳)
　　　懐金陵三首
覆舟山下龍光寺𤣥武湖畔五龍堂想見舊時遊厯處
煙雲渺渺水茫茫(覆舟山在城北七里東際青溪北臨/𤣥武湖状如覆舟因以為名按輿地)
(志在樂遊苑内宋元嘉中改名真武山以其臨𤣥武湖/故也髙祖舉兵討桓𤣥𤣥使卞範之屯覆舟山西義軍)
(進至山東髙祖躬先士卒以奔之範之諸軍大敗陳髙/祖時齊兵踰鍾山髙祖衆軍分頓樂遊苑東及覆舟山)
(北斷其衝要齊軍至𤣥武湖西北幕府山南将據北郊/壇衆軍自覆舟東移郊壇北與齊人相對縱兵大戰即)
(此地○𤣥武湖周回四十里宋以𨽻舟師京都記云從/北湖望鍾山似宫亭湖望廬岳也沈約登覆舟山詩云)
(南瞻儲胥館北眺昆明池即此湖也又建康志𤣥武湖/亦曰後湖在城北二里東西有溝流入秦淮深七尺灌)
(田一百頃按建康實録吳寳鼎二年開城北渠引後湖/水流入新宫巡遶殿堂晉元帝太興三年始創北湖築)
(長隄以壅北山之水東自覆舟山西至宣武城六里餘/宋元嘉中有黒龍見因改𤣥武湖立三神山於湖中春)
(秋祠之南史元嘉二十三年文帝築北隄立𤣥武湖樂/遊苑欲起三山湖中何尚之固諫乃止豈當時諫止之)
(後復立耶故李白詩亦云空餘後湖月波上對三山孝/武大明中大閲水軍於湖因號昆明池而俗亦呼為飲)
(馬塘又於湖側作大竇通水入華林園故臺中諸溝水/常縈迴不息建平王景素舉兵蕭道成出屯𤣥武湖梁)
(嗣微等引齊兵至𤣥武湖侯景舉兵引𤣥武湖水以灌/䑓城是也宋朝天禧四年改曰放生池其後稍廢為田)
(○許堅詩一水茫茫豈/有涯春風時節萬株花)
　　　其二
煙雲渺渺水茫茫繚繞蕪城一帶長(宋鮑昭有蕪城賦/指廣陵故城也城)
(乃吳王/濞所築)蒿目黄塵憂世事追思陳迹故難忘(荘子駢拇/篇今世之)
(仁人蒿目而憂世之患注以可尚之迹蒿今有患而遂/憂之此為陷人於難而後拯之也○嬰於世故而思舊)
(遊也蘭亭序俛仰/之間已為陳迹)
　　　其三
追思陳迹故難忘翠木蒼藤水一方(詩彼汾一方劉禹/錫詩一方明月可)
(中/庭)聞説精廬今更好(姜肱傳盜就精廬求/見注精廬即精舍)好随殘汴理
歸艎(隋煬帝開汴渠達江都公時在京師故欲順流理/歸艎○唐李翺為來南録云自淮沿流至于髙郵)
(乃泝至于江孟子所謂決汝漢排淮泗而注之江則淮/泗固嘗入江矣此乃禹之舊迹熙寜中曽遣使按圗求)
(之故道宛然終不能復據此則歸艎/之句及淮而止耳不能徑出江也)
　　　離昇州作
殘菊冥冥風更吹雨如梅子欲黄時(杜詩四月/熟黄梅)相㸔握
手總無語愁滿眼前心自知(張籍詩失意還獨語多愁/祗自知又樂天弔元相詩)
(相㸔掩淚都无語别有傷心/事豈知又多病多愁心自知)
　　　望淮口
白煙瀰漫接天涯黯黯長空一道斜(陸龜䝉詩分明似/个屏風上飛起鵁)
(鶄一/道斜)有似錢塘江上望晚潮初落見平沙(張籍宿江店/詩閑尋泊船)
(處潮落見平沙○唐昭度詩長憶/錢塘江上望酒樓人散雨千絲)
　　　入𤓰步望揚州(𤓰步屬真州即魏太/武入冦駐軍之地也)
落日平村一水邉蕪城掩映祗蒼然(蕪城見/上注)白頭追想
當年事幕府青衫最少年(韓文送李礎序愈於太傅府/年最少張籍哭孟寂詩曲江)
(院裏題名處十九人中最少年○按荆公慶厯二年楊/寘牓第四名及第授簽書淮南節度判官㕔公事五年)
(三月韓忠獻公罷樞副以資政殿出鎮維揚公時尚在/簽幕年二十五故自云最少年又公作忠獻挽辭有云)
(幕府少年今白髪傷心無路送靈輀時荆/公召自江寜再居相位葢熙寜八年也)
　　　泊船𤓰洲
京口𤓰洲一水間(京口已見别注𤓰/洲在丹徒之對)鍾山祇隔數重山
春風自緑江南岸明月何時照我還(李白宜春苑歌東/風巳緑瀛洲草紫)
(殿紅樓覺春好○又香山詩春岸緑時連夢澤夕陽紅/處近長安○温庭筠緑昏晴氣春風岸紅漾輕淪野水)
(天又李白愁陽春賦天光/青而妍和海氣緑而芳新)
　　　重過余婆岡市(按建康續志云余婆岡市在城/東北二十里公詩刻市中今存)
憶我東遊未有鬚(韓君頤/始生鬚)扶衰重此駐肩輿市中年少
今誰在魯叟當街六十餘(魯叟公自謂也陶詩汲汲魯/中叟漢書臣里中有酈生年)
(六十餘/長八尺)
　　　秦淮泛舟
强扶衰病牽淮舸尚怯春風泝午潮花與新吾如有意
山於何處不相招(新吾見傳神自賛注杜詩/百丈牽江色孤舟泛日斜)
　　　中書即事
投老翻為世網嬰低徊終恐負(一作/誤)平生何時白石岡
頭路度水穿雲取次行(白石岡撫州建康皆有之○觀/公拜相日題西廡小閣窗間云)
(霜筠雪竹鍾南寺投老歸來寄此身既得請金陵出東/府寓定力院又題壁云溪北溪南水暗通隔溪遥見夕)
(陽舂當時諸葛成何事只合終身作卧/龍時熙寜九年十月大抵皆此詩之意)
　　　萬事
萬事黄粱欲熟時(公詩屢用黄粱/事而語意皆妙)世間談笑漫追随雞
蟲得失何須算鵬鷃逍遥各自知(杜詩縛雞行家中厭/雞食蟲蟻不知雞賣)
(還遭烹又云雞蟲得失無了時注目寒江倚山閣○鵬/鷃見荘子逍遥遊注各以得性為至自盡為極也或翺)
(翔天池或畢志榆枋直各/稱體而足不知所以然也)
　　　寄金陵傳神者李士雲
衰容一見便疑真李子揮毫妙入神(一作故/有神)欲去鍾山
終不忍謝渠分我死前身(白詩衰容自/覺冝閑處)
　　　贈外孫
南山新長鳳凰雛眉目分明畫不如年小從他愛梨栗
長成須讀五車書(乃吳侔也其父安持充次子荆公壻/侔得公此詩何止不克負荷後乃更)
(坐惡逆誅累及其親○按國史舒州人張懐素本百姓/自稱落魄野人以幻術遊公卿間於元祐六年説朝散)
(郎吴儲云公福似姚興可為關中一國主儲云儲福弱/豈能及姚興懐素云但説有志不説福紹聖四年懐素)
(入京又與儲結約儲以語侔崇寜四年事敗獄成懐素/吴儲吴侔邵禀並陵遲處斬楊公輔魏當郭秉徳並特)
(處死吴儲安持貸命免真決追毀出身以來文字除名/勒亭送潭州編管吴侔母王氏係王安石女特免逺竄)
(送太平州羈管侔弟僎道州羈管公此詩葢為侔作也/吕惠卿子淵坐曽聞妖言不以告削籍竄沙門島惠卿)
(散官安置宣州蔡卞降職奉外祠鄧洵武妻吴侔之兄/出知随州安惇追貶散官初蔡京實與懐素徃來書疏)
(猥多余深林攄鞠制獄曲為京地故京獨免懐素之敗/本潤州州學内舍生湯東野将錢十千與進士范寥入)
(京告𤼵獄竟東野除宣義郎寺監主簿賜袍帶并見錢/一千貫盤纒錢一百貫范寥特除供備庫副使賜見錢)
(一千貫金二十兩銀腰帶并公服靴笏與在京監當然/東野用是積累至從官晚年嘗見卧牀有人頭無數豈)
(懐素之獄不能無濫耶○淵明責子詩通子垂九齡但/覓梨與栗○杜詩庭前八月梨棗熟又男兒須讀五車)
(書/)
　　　東流頓令罷官阻風示文有按風伯奏天閽之
　　　　語荅以四句
令尹犀舟失去期(張衡傳雖有犀舟勁楫/猶人涉卬否有須者也)憮然凭几占
文移勸君慎莫讒風伯(韓文古本杭本及文/苑訟風伯皆作讒)㑹有開帆
破浪時(宗慤曰願乗長/風破萬里浪)
　　　楊徳逢送米與法雲二老作此詩
盧仝不出憎流俗我卜郊居避俗憎仝有鄰僧來乞米
我今送米乞(音氣巳/見上)隣僧(韓公寄仝詩先生結髮憎俗/徒閉門不出動一紀至今隣)
(僧乞米送僕忝/縣尹能不恥)
　　　送黄吉父将赴南康官歸金谿三首
柘岡西路白雲深(唐詩宛陵三千/里路指吴雲深)想子東歸得重尋亦
見舊時花躑躅為言春至每傷心(公雖徙居金陵而念/鄉里每切柘岡在臨)
(川/)
　　　其二
還家一笑即芳辰好與名山作主人邂逅五湖乘興徃
相邀錦繡谷中春(廬山記谷中奇花異草不可殫述三/四月間紅紫匝地如披錦繡故以為)
(名/)
　　　其三
嵗晚相逢喜且悲莫占風日恨歸遲我如逆旅當還客
後㑹有無那得知(陶詩家如逆旅舎我如當/去客言再見未可知也)
　
　
　
　
　
　
　
　
　
　王荆公詩注巻四十三
欽定四庫全書
　王荆公詩注巻四十四
　　　　　　　　　　　　　宋　李壁　撰
　　律詩
　　　金陵即事三首
水際柴門一半開(張祜詩紅樹蕭蕭閣半開○小/杜詩緑樹䕃青苔柴門臨水開)小橋
分路入蒼(一作/青)苔背人照影無窮栁(皮日休古人名詩/水邉韶景无窮栁)
(空被江淹/一半黄)隔屋吹香倂是梅(此詩吟諷不/足可入畫圗)
　　　其二
結綺臨春歌舞地荒蹊狹巷兩三家(結綺臨春見和/微之登髙齋注)東
風漫漫吹桃李非復當時仗外花(李白姑蘇䑓詩宫女/如花滿春殿只今惟)
(有鷓鴣飛即此意唐/詩佳氣常薫仗外峯)
　　　其三
昏黒投林晚更驚背人相喚百般鳴(韓集聞鶯詩誰/人教解百般鳴)柴
門長閉春風暖事外還能見鳥情(列子黄帝篇太古聖/人備知萬物情態悉)
(解異類音聲○杜詩農/事聞人説山光見鳥情)
　　　烏塢
烏塘渺渺渌平堤(言水與/堤平)堤上行人各有攜試問春風
何處好辛夷如雪柘岡西(公母家吴氏居臨川三十里/外地名烏石岡吴氏所居又)
(有柘岡即詩所指○本草辛夷初開如筆人呼為木筆/其花最早江南地暖正月開南人呼為迎春北地寒二)
(月開樹髙數仞葉似杮葉而狹長花似著毛小桃色白/而帶紫花落後至夏初復開花○輞川圗有辛夷塢王)
(維詩況有辛夷/花色與芙蓉亂)
　　　柘岡
萬事紛紛只偶然(杜牧詩㝠鴻不下非無/意塞馬歸來是偶然)老來容易得
新年(栁集長來覺日月益速公/詩有一年容易即黄花)柘岡西路花如雪回首
春風最可憐
　　　北城
青青千里亂春袍(後漢五行志千里草何青青十日卜/不得生○杜詩堤草亂春袍唐人詩)
(庾郎年最少/堤草妬春袍)宿雨催紅出小桃(王維詩桃紅復含宿雨/栁緑更帶春烟○介甫)
(又詩云晴日/蒸紅出小桃)回首北城無限思日酣川淨野雲髙
　　　金陵
金陵陳迹老莓苔南北遊人自徃來最憶春風石城塢
家家桃杏過墻開
　　　午枕
午枕花前簟欲流(言簟文瑩滑/如水之流)日催紅影上簾鈎(杜詩/落日)
(在簾鈎溪/邉春事幽)窺人鳥喚悠颺夢隔水山供宛轉愁(孟東野/詩清溪)
(宛轉水脩竹裴回風○陳羽詩迎/門騷屑千家竹隔水悠颺午夜風)
　　　州橋
州橋蹋月想山椒回首哀湍故未遥今夜重聞舊嗚咽
却㸔山月話州橋(李義山詩君問歸期未有期巴山夜/雨漲秋池何當共剪西窗燭却話巴)
(山夜雨時又陳陶詩憶昔鄱陽旅遊日曽聴南/家爭搗衣今夜重聞舊砧杵當時還見鴈南飛)
　　　觀明州圗(明州治/鄞縣)
明州城郭畫中傳尚憶西亭一艤船投老心情(一作/光隂)非
復昔當時風月故依然
　　　九日賜宴瓊林苑作
金明池(一作/馳)道栁參天(瓊林苑金明/池巳見别注)投老重來聴管絃
飽食太官還惜日(古詩志士/惜日短)夕陽臨水意茫然(杜詩夕/陽臨水)
(釣○又把/酒意茫然)
　　　壬子偶題(公自注云熙寜五年東/府庭下作盆池故作)
黄塵投老倦怱怱故遶盆池種水紅落日欹眠何所憶
江湖秋夢櫓聲中(韓詩老翁真个似童兒打水埋盆作/小池又奉和錢七兄曹長盆池所植)
(錢七兄徽也徽詩序云小庭水植率爾成詩又李白對/雨詩水紅愁不起○劉長卿詩暮情辭鏡水秋夢賦雲)
(門汪遵詩秋宵睡足芭/蕉雨又是江湖入夢來)
　　　和張仲通憶鍾陵絶句二首(鍾陵謂豫章昔之/洪州今之隆興也)
一夢章江巳十年(章貢水見前注自贛/州至洪通謂之章江)故人重見想皤
然只應兩岸當時栁能到春來尚可憐(杜牧詩夾岸垂/楊三百里只應)
(圖畫最相宜自嫌流落西/歸疾不見東風二月時)
　　　其二
逸少池邊有一丘(右軍墨池在撫州/州學距公居切近)西山南浦慣曽遊
(西山南浦指洪州/見王勃滕王閣記)殘年歸去終無樂聞説章江即淚流
　　　送和甫至龍安暮歸
隠隠西南月一鈎春風落日澹如秋(栁詩春半如/秋意轉迷)房櫳
半掩無人語鼓角聲中始欲愁(人言愁我始欲/愁矣晉衛玠語)
　　　鍾山即事
澗水無聲遶竹流竹西花草弄春柔茅簷相對坐終日
一鳥不鳴山更幽(舊本注減二字再成一首澗水遶竹/流花草弄春柔相對坐終日鳥鳴山)
(更幽荆公嘗語山谷云古稱鳥鳴山更幽我謂不若不/鳴山更幽故今詩如此沈存中又稱公以鳥鳴山更幽)
(對風定花猶落為妙苕溪漁隠曰太白詩解道澄江淨/如練令人還憶謝元暉至魯直則云憑誰説與謝元暉)
(休道澄江淨如練王文海云鳥鳴山更幽王荆公則云/茅簷相對坐終日一鳥不鳴山更幽皆反其意而用之)
(葢不欲㳂/襲之耳)
　　　南澗樓(公自注云在/江寜尉司)
撲撲煙嵐遶四阿(杜牧之詩後嶺翠撲撲前溪緑/泱泱○周禮明堂四阿重屋)物華
終恨未能多故應斗起三千丈始奈重山複嶺何(張祜/詩泉)
(聲到地盡山色上樓多太白詩白髮三/千丈○韓詩直須䑓上㸔始奈月明何)
　　　京城
三年衣上禁城塵撫事茫然愧古人(漢賛彼以古人之/責見䋲烏能勝其)
(任乎賢者自以不/能如古人為愧)明月滄波秋萬頃扁舟長寄夢中身
(雖明月滄波之浩渺非不超/然垢紛之外亦均於夢耳)
　　　隴東西二首
隴東流水向東流(辛氏三秦記載俗歌曰隴頭流水鳴/聲嗚咽遥望秦川肝腸斷絶又隴山)
(一名隴坻又名分水嶺/故公有東流西流之句)不肯相随過隴頭(王建詩一東/一西隴頭水)
(一聚一散天邉霞○唐人賦歐陽/詹詩忽如隴頭水坐作東西分)秖有月明西海上伴
人征戍替人愁(漢有西海郡博物志云漢使張騫渡/西海至大秦西海之濱有小崑崙)
　　　其二
隴西流水向西流(漢書于闐之西水皆西流注西海其/東水東流注鹽澤然則外域水亦有)
(東西分者○公送董傳詩又云悠悠隴頭水日夜向西/流○李義山詩溝水分流西復東九秋霜月五更風)
自古相傳到此愁添却征人無限淚怪來嗚咽巳千秋
(雍裕之詩思君如/隴水長聞嗚咽聲)
　　　斜徑
斜徑偶穿南埭路數家遥對北山岑(南埭北山在/公園屋旁)草頭
蛺蝶黄花晚菱角蜻蜓翠蔓深(杜詩穿花蛺蝶深深見/㸃水蜻蜓欵欵飛○近)
(余使燕時館伴使李著能誦/公黄花翠蔓之句以為妙)
　　　暮春
北風吹雨送殘春南澗朝來緑映人昨日杏花渾不見
故應随水到江濱(杜鵬詩侵階草色連朝雨滿地梨花/昨夜風意亦類此但比公語為簡耳)
　　　雨晴
晴明山鳥百般催不待桃花一半開雨後緑隂空遶舍
總將春色付莓苔(唐人詩杏香終日避風吹多在青苔/少在枝○長孫左輔枯樹詩應是无)
(機承雨露却将/春色寄苔痕)
　　　日西
日西階影轉梧桐簾捲青山簟半空(武元衡詩簾捲青/山巫峡曉雲凝碧)
(岫渚宫秋○杜詩巻簾惟白水隠几亦青山○令狐楚/詩玉箸千行落銀床一半空潘安仁悼亡詩展轉眄枕)
(席長簟/竟床空)金鴨火銷沉水冷悠悠殘夢鳥聲中(李賀詩深/幃金鴨冷)
(奩鏡幽/鳳藏)
　　　禁直
翠木交隂覆兩簷夜天如水碧恬恬(李賀詩夜天如玉/砌○張籍詩秋天)
(如水夜未央杜牧詩天階夜色/涼如水又微漣風定翠恬恬)帝城風月㸔常好人世
悲哀老自添(王縉詩帝/城風月好)
　　　御栁
御栁新黄巳迸條宫溝薄凍未全銷(王涯詩二月春風/變栁條晏公詩臈)
(雪半含梅粉白春風先著栁梢黄○杜/詩臘日常年暖尚遥今年臘日凍全消)不知人世春多
少先向天邊問斗杓(公為翰林時熙寜元年四十七嵗/○此詩一作習習春風拂栁條御)
(溝春水巳氷消人間今日春多少祗㸔東方北斗杓○/北斗七星在紫宫南其杓所建周於十二辰之舍以定)
(十有二月斟酌元氣運乎四時者也孟浩然詩昏見斗/杓回始知星嵗改或言荆公作此詩巳未幾參大政類)
(詩䜟/云)
　　　祥雲
氷入春風漲御溝(言東風解凍氷溶而溝漲/○韓詩墻下春渠入禁溝)上林花氣
欲飛浮未央屋瓦猶殘雪却為祥雲映日流(王昌齡詩/慶雲從東)
(出泱漭/抱日流)
　　　題中書壁
夜開金鑰詔詞臣對御抽毫草帝綸(吴融詩六載抽毫/侍禁闈不堪多病)
(怏然/歸)須信朝家重儒術一時同榜用三人(老杜送顧八/分詩三人並)
(入直恩澤各不二○金坡遺事云舊制學士晚得熟状/其密者多夜降出草麻五更三㸃進入又每恩例除改)
(即宰相得㫖後入熟状至晚或召對或降出熟状便草/麻惟進退宰相及非時特㫖除改皆夜後宣入面受處)
(分宰相不得知也○熙寜三年公與韓子華同拜相王/岐公為翰林學士被召草麻既受㫖後神宗因出手札)
(示之曰巳除卿參知政事矣故此詩云一時同榜用三/人公楊寘榜及第岐公第二子華第三公第四寘早世)
(或云陸子/履詩非也)
　　　禁中春寒
青煙漠漠雨紛紛(謝𤣥暉游東田詩生煙紛漠漠/○又盧綸詩垂楊不動雨紛紛)水殿
西廊北苑門(韋執誼翰林記院在銀䑓門内麟徳殿重/廊之後廊各設一門若在院得召即自西)
(重廊複門而入對于麟徳今言西廊者葢宋朝翰苑/亦略彷唐制韓致光玉堂閑坐詩清冷侵肌水殿風)巳
著單衣猶禁火海棠花下怯黄昏(樂天慈恩寺詩惆悵/春歸留不得紫藤花)
(下漸/黄昏)
　　　試院五絶
少時操筆坐中庭子墨文章頗自輕聖世選才終用賦
白頭來此試諸生(公集首善自京師始賦甚精切有義/味今之陳腐雕刻何足窺其藩者然)
(公亦姑同俗耳而心卒薄之故云頗自輕/下又云終用賦言不當用也意欲改之)
　　　其二
白髮無聊病更侵移床向竹卧秋隂朝來鴈背西風急
吹折江湖萬里心(温庭筠詩蝶翎胡/粉重鴉背夕陽多)
　　　其三
咫尺淹留可奈何東西虛共一姮娥階前棗樹應揺落
此夜清光得幾多(白詩華陽洞裏秋壇/上今夜清光此處多)
　　　其四
青燈照我夢城西坐上傳觴把菊枝忽忽覺來頭更白
隔墻聞語趁朝時(言夢傳觴把菊既覺聞隔墻語身/在試院非自趁朝止言是此時耳)
　　　其五
蕭蕭踈雨吹簷角噎噎暝蛩啼草根閑却荒庭歸未得
一燈明滅照黄昏(杜詩歸翼飛栖/定寒燈亦閉門)
　　　學士院燕侍郎畫屛
六幅生綃四五峯(韓退之桃源圖詩生綃一幅垂中堂/○郎士元詩青山霽後雲猶在畫出)
(西南四/五峯)暮雲樓閣有無中(王維詩江流天地外山色有/無中○韓琮詩暮雲樓閣古)
(今/情)去年今日長干里(李白長干行同居長/干里兩小无嫌猜)遥望鍾山與
此同(玉堂有董羽畫水吴僧巨然畫山水皆有逺思一/時絶筆也見金坡遺事又京師學士院有燕侍郎)
(山水圖荆公有一絶云六幅生綃四五峯云云後張天/覺有詩云相君開巻憶江東髣髴鍾山與此同今日還)
(為一居士翛然身在畫圖中此詩話所載/但學士院不聞有燕畫恐只指巨然爾)
　　　道傍大松人取為明
虬甲龍髯不可攀亭亭千丈䕃南山(左太冲詩亭亭山/上松○李白詩錯)
(落千丈松虬/龍盤古根)應嗟無地逃斤斧豈願爭明爝火間(栁子/厚詩)
(孤松停翠葢託根臨廣路不以險自防遂為明所誤○/公詩言松意尚不願見採於匠石充梁棟之用況肯與)
(區區螢爝爭明於頃刻間乎○白傅詩尚可以斤斧伐/之為棟梁殺身獲其所為君搆明堂其意與公異矣)
　　　見鸚鵡戲作
雲木何時兩翅翻(林逋詩雲/木叫鈎輈)玉籠金鎖柢煩寃(武元衡/詩粉鸞)
(歸處玉籠開○宋玉風賦勃鬱/煩寃○杜詩新鬼煩寃舊鬼哭)直須强學人間語舉世
無人解鳥言(禰正平有鸚鵡賦○軒轅彌明吾不解世一/俗書○神異經曰南方大荒中有人焉長)
(丈其腹圍九尺知河海升斛識山石多少知天下鳥獸/言語○周禮夷𨽻掌役牧人飬牛馬與鳥言鄭司農云)
(夷狄之人或曉鳥獸之言又廣記成僊公傳嘗與衆共/坐聞羣雀鳴而笑之衆問其故荅曰市東車翻覆米羣)
(雀相呼徃食遣視之信然觀此世固有解鳥言矣管輅/能曉鳥鳴劉長仁曰夫生民之音曰言鳥獸之聲曰鳴)
(故言者則有知之靈貴鳴者則無知之賤/名何由以鳥鳴為語亂神明之所異也)
　　　池鴈
羽毛摧落向人愁當食哀鳴似有求萬里衡陽冬欲暖
失身元為稻粱謀(失侣而思其羣也杜詩孤鴈不飲啄/哀鳴聲念羣又君㸔随陽鴈各有稻)
(粱/謀)
　　　六年
六年湖海老侵尋千里歸來一寸心(杜詩心折此/時無一寸)回望
國門搔短髮(陸龜䝉江湖散人歌/短髪搔來蓬半垂)九天宫闕五雲深(此/見)
(公深追神宗之遇雖巳/在田里不忘朝廷也)
　　　世故
世故紛紛謾白頭欲尋歸路更遲留鍾山北遶無窮水
散髮何時一釣舟(嵇叔夜詩散髮岩岫注謂不為冠冕/所拘束也盧仝詩荷蓑不是人間事)
(歸去滄江有釣舟○李白詩散髮/弄扁舟此詩當作於未去相位時)
　　　邵平
天下紛紛未一家(漢王謂陳平天下紛紛何時定乎○/又項羽傳天下洶洶徒以吾兩人願)
(與王挑戰決雌雄無/徒罷天下父子為也)販繒屠狗尚雄誇(灌嬰睢陽販繒/者也師古曰繒)
(者帛之總名樊噲沛/人也以屠狗為事)東陵豈是無能者獨傍青門手種
𤓰(蕭何傳云平種𤓰長安城東又覇城門民間所謂青/門也又陶詩衰榮無定在彼此更共之邵生𤓰田中)
(何似東陵時寒暑有代謝人道每如斯達人解其㑹逝/将不復疑○杜詩千載商山芝徃者東門𤓰其人骨巳)
(朽此道無疵瑕陶以為達人杜謂/無疵瑕葢漢興不復出此尤髙也)
　　　中牟(屬東京開封府在京城西七十里即/古中牟故城後漢魯恭嘗為之宰)
頽城百雉擁髙秋驅馬臨風想聖丘(韓逺遊詩乗/桴想聖丘)此道
門人多未悟爾來千載判悠悠(佛肸為中牟宰趙鞅攻/范中行伐中牟佛肸畔)
(使人召孔子子欲徃子路曰由聞諸夫子親於其身為/不善者君子不入也今佛肸以中牟畔子欲徃如之何)
(孔子曰有是言也不曰堅乎磨而不磷不曰白乎湼而/不緇吾豈匏𤓰也哉焉能繫而不食門人多未悟謂子)
(路之/問)
　　　王章
志士軒昻非自謀近臣常為國深憂區區女子無髙意
追念牛衣暖即休(軒昻真跡作激昻本傳章病無被卧/牛衣中涕泣與妻訣妻呵曰仲卿京)
(師尊貴在朝廷人誰踰仲卿者今疾病困阸不自激昻/乃反涕泣何鄙也及章為京兆欲上封事妻又止之曰)
(人當知足獨不念牛衣中涕泣時耶章曰非女子所知/也按漢史激昻作卬音仰此乃作平聲牛衣龍具也龍)
(具之制不知何若按食貨志貧民常/衣牛馬之衣葢編草使暖以被牛體)
　　　神物
神物登天擾可騎(韓非說難龍之為蟲/也可擾狎而騎也)如何孔甲但能
羈當時若更無劉累龍意茫然豈得知(昭公二十九年/秋龍見絳郊魏)
(獻子問於蔡墨曰吾聞之蟲莫知於龍以其不生得也/謂之知信乎對曰人實不知非龍實知昔有飂叔安有)
(裔子曰董父實甚好龍能求其嗜欲以飲食之龍多歸/之乃擾畜龍以服事帝舜帝賜之姓曰董氏曰豢龍封)
(諸鬷川及有夏孔甲擾于有帝帝賜之乗龍孔甲不能/食而未獲豢龍氏有陶唐氏既衰其後有劉累學擾龍)
(于豢龍氏以事孔甲能飲食之夏后嘉之賜氏曰御龍/以更豕韋之後獻子曰今何故無之對曰失物物有其)
(官官修其方朝夕思之一日失職則死及之失官不食/官宿其業其物乃至若泯棄之物乃抵伏鬱湮不育龍)
(水物也水官棄矣故龍不生得○蘇子容嘗記計用章/郎中語曰神龍騰驤豈可羈也其豢飬於人者謂其有)
(嗜欲故人主不宜有所好有所好則腹心肝膽皆在人/矣故好戰則孫武白起之徒出而民殘於干戈矣好刑)
(名則韓非張湯之徒出而民苦於刻核矣好聚斂則桑/𢎞羊皇甫鏄之徒出而民困於掊克矣好順從則張禹)
(胡廣之徒出而民蔽於夸大矣/豈惟人主學士大夫亦宜知之)
　　　文成
文成五利老紛紛方丈蓬萊但可聞(言方士之虛誕神/仙但可聞不可見)
萬里出師求寳馬飄然空有意凌雲(李斯傳公子髙上/言中廐之寳馬臣)
(得賜之大宛之役耗竭中國最甚公言武帝殺人之多/乃徒有欲仙之意葢譏之也神宗嘗曰漢武帝至不仁)
(以一馬之故勞師萬里侯者七十餘人視人命如草芥/此天下户口所以減半也人命至重天地之大徳曰生)
(豈可/如此)
　　　讀漢書
京房劉向各稱忠詔獄當時跡自窮(杜牧詩碧溪留我/武關東一笑懐王)
(跡自/窮)畢竟論心異恭顯不妨迷國略相同(房向各以言/災異下詔獄)
(葢漢儒五行傳必以某異應某事識者多非之公素不/喜疑所稱迷國指此也○吕晦叔王荆公同為館職當)
(時閣下皆知名士每評論古今人物治亂衆人之論止/于荆公荆公之論又為晦叔止也一日論劉向當漢末)
(言天下事反復不休以為知忠義或以為不達時變議/未決荆公來衆問之荆公卒然對曰劉向强聒人耳衆)
(意未滿晦叔至又問之則/曰同姓之卿歟衆乃服)
　　　賜也
賜也能言未識真悮将心許漢隂人桔橰俯仰妨何事
抱甕區區老此身(荘子天地篇子貢過漢隂見一丈人/為圃畦鑿𡑞而入井抱甕而出灌用)
(力甚多而見功寡子貢曰有機械於此一日浸百畦夫/子不欲乎丈人曰奈何曰鑿木為機後重前輕挈水若)
(抽數如沃湯其名桔橰為圃者忿然作色而笑曰有機/械者必有機事有機事者必有機心道之所不載也吾)
(非不知羞而不為也子貢暪然而慙曰始吾以夫子天/下一人耳不知復有斯人也注謂此宋榮子之徒未足)
(以為全徳子貢之迷没於此人即列子之心醉於季咸/也公詩葢取注意云又天運篇且子獨不見夫桔橰乎)
(引之則俯舍之則仰彼人之所引非引人也故俯仰而/不得罪於人公詩中使俯仰又取於此○石林詩話云)
(舊中書南㕔壁間有晏元獻詠上竿伎一詩云百尺竿/頭裊裊身足騰跟倒駭傍人漢隂有叟君知否抱甕區)
(區亦未貧當時人有謂文潞公在樞府嘗一日過中書/與荆公行至題下特留誦詩久之亦不能無意也荆公)
(他日因題/此篇于後)
　　　重将
重将白髮傍墻隂陳迹茫然不可尋花鳥總知春爛漫
人間獨自有傷心(劉長卿詩豈能将/白髪扶杖出人間)
　　　載酒
載酒欲尋江上舟出門無路水交流黄昏獨倚春風立
㸔却花飛觸地愁(世説王文度與林法師講韓孫諸人/在坐林理每欲小屈孫興公曰法師)
(今日如著弊絮在荆棘中觸地挂閡○王建詩忽地/金輿向月陂内人接着便相随觸地恐亦忽地之類)
　　　楚天
楚天如夢水悠悠花厎殘紅漫不收獨遶去年垂淚處
還将牢落對滄洲(言憂愁之/日常多)
　　　江上
江北秋隂一半開晚雲含雨却低徊(李義山詩户外重/隂黯不開○杜審)
(言詩日氣含殘/雨雲隂送晚雷)青山繚遶疑無路忽見千帆隠映來(秦/少)
(游詩菰蒲深處疑無地忽/有人家笑語聲疑祖此)
　　　春江
春江渺渺抱牆流烟草茸茸一片愁吹盡栁花人不見
青旗催日下城頭(青旗酒旗也唐詩柴扉日暮随風掩/落盡閑花不見人公又有細草孤雲)
(一寸愁之句或言此是方子通詩○公子元澤詩雙雙/燕子語簾前病客無聊盡日眠開遍杏花人不見滿庭)
(細雨緑如烟元澤詩亦類公作余於臨川得之附此李/泰伯詩山店吹英春寂寂青旗颭盡栁花風○或言此)
(詩方子通作荆公愛之書於冊後人誤謂/荆公作方名維姑蘇人行髙潔隠居不仕)
　　　春雨
城雲如雪栁僛僛(真迹雪作夢詩屢舞僛僛毛氏曰僛/僛舞不能自止也唐崔魯詩濕雲如)
(夢雨/如塵)野水横來强滿池(髙適詩門前種栁深成/巷野谷流泉添入池)九十日
春渾得雨故應留潤作花時
　　　初到金陵
江湖歸不及花時空遶扶疎緑玉枝夜直去年㸔蓓蕾
晝眠今日對紛披(盧仝詩仁風暗結珠蓓/蕾説文蓓蕾花綻貌)
　　　與北山道人
蒔菓疏泉帶淺山(許景先詩蒔/蔬利於鬻)柴門雖設要常關(歸去/來辭)
(門雖設/而常關)别開小逕連松路(沈傳師詩别引新逕縈雲根/○皇甫曽詩掃雪開松逕疏)
(泉過/竹林)祗與鄰僧約徃還
　　　過外弟飲(爾雅釋親釋曰外族母黨之屬也吴/氏公母家居烏石岡距臨川三十里)
一日君家把酒杯(秦韜玉詩青門春色一/花開長到花時把酒杯)六年波浪與
塵埃不知烏石崗邉路至老相尋得幾回(唐詩殷勤竹/林寺能得幾)
(回/過)
　　　若耶溪歸興
若耶溪上踏莓苔(郡國志若耶溪在山隂縣東南歐/冶子鑄劒之所下有潭深而清)興
罷張帆載酒迴汀草岸花渾不見青山無數逐人來(李/白)
(詩天門中㫁楚江開碧水東流直百回/兩岸青山相對出孤帆一片日邉來)
　　　烏石(一作游/草堂)
烏石崗邉繚遶山柴荆細逕水雲間(徑一作路觀此詩/則金陵亦有烏石)
(崗/也)拈(一作/吹)花嚼蘂長來徃只有春風似我閒(李義山序/栁枝事云)
(栁枝年十七塗粧綰髻未嘗竟巳復去吹華嚼蘂/調絲擫竹作天風海濤之曲多幽憶怨㫁之音)
　　　定林
定林脩木老參天横貫東南一道泉(此言定林有泉/豈即應潮井乎)六
月杖藜尋石路午隂多處弄潺湲(許子禮吏部嘗云親/見定林題筆不云脩)
(木云喬木不云石路云去路不云弄潺/湲云聴潺湲羅鄴詩一道潺湲濺短蓑)
　　　定林所居
屋繞灣溪竹遶山溪山却在白雲間臨溪放杖依山坐
溪鳥山花共我閒(即公讀書之地米元章所書昭文齋/也白公詩弄石臨溪坐尋花遶竹行)
(又盡日觀魚臨澗坐/有時随鹿上山行)
　　　䑓城寺側獨行
春山撩亂水縱横(續建康志志此詩指景陽山山即宋/文帝元嘉二十三年於華林園所築)
籬落荒畦草自生獨徃獨來花下路筍輿㸔得緑隂成
　　　遊鍾山(按建康志鍾山一名蒋山在城東北一/十五里周回六十里髙一百五十八丈)
　　　　(東連青龍山西接青溪南有鍾浦下入秦淮/北接雉亭山漢蒋子文死事于此吴大帝祖)
　　　　(諱鍾因改/曰蒋山)
終日㸔山不厭山買山終待老山間(小杜詩終日㸔山/酒滿傾○買字别)
(本作愛字○世説支道林因人就深公買印山公曰未/聞巢由買山而隠又唐符載遣書乞買山錢於于頔)
山花落盡山長在山水空流山自閒(志閑禪師詩閑花/一任風吹落留得)
(青山在/即休)
　　　松間(公自注云被/召将行作)
偶向松間覓舊題野人休誦北山移丈夫出處非無意
猿鶴從來自不知(北山移文有鶴怨猿驚之語○神宗/初詔公知江寜府衆謂公必辭及詔)
(到即赴府視事其時韓公持國在侍從嘗入奏以為人/君始初踐祚慨然想見賢哲思與圗治當逕召還不必)
(更除外郡兼謂公知道守正不為利動其於出處大節/必巳素定若久病不朝見除郡即起則是偃蹇君命以)
(求自便臣知安石必不為也韓公上此疏時不知公巳/交郡事矣○石林詩話云王介字中甫衢州人與荆公)
(遊甚款然未嘗降意相下熙寜初荆公以翰林學士被/召前此屢召不起至是始受命介以詩寄公云草廬三)
(顧動春蟄蕙帳一空生曉寒葢有所諷公得之大笑/他日作詩有丈夫出處非無意之句葢為介𤼵也)
　　　雨未止正臣欲行以詩留之
紛紛應接使人愁與子從容喜問酬他日故将泥自芘
今朝欲以雨相留(曹公自述於譙東築精舍求低下之/地欲以泥水自芘絶賓客徃來之望)
(然不能得如意芘字想當作蔽此何正臣也嘗以蔡確/薦為御史又嘗與李定舒亶同劾東坡者詳見送正臣)
(主簿/注)
　
　
　
　
　
　
　
　
　
　王荆公詩注巻四十四
欽定四庫全書
　王荆公詩注巻四十五
　　　　　　　　　　　　宋　李壁　撰
　　律詩
　　　題張司業詩
蘇州司業詩名老樂府皆言妙入神㸔似尋常最奇崛
成如容易却艱辛(籍字文昌和州人樂天讀籍詩集云/張公何為者業文三十春尤工樂府)
(詞舉代少其倫姚合讀籍詩妙絶江南曲/淒涼怨女詩古風無敵手新語是人知)
　　　同陳和叔北山遊
春風蕩屋雨填溝東閣翛然擁罽裘(罽賓國有毯/可以為裘)鄰壁
黄粱炊未熟喚回殘夢有鳴騶(韓文水之無/聲風蕩之鳴)
　　　次吳氏女子韻二首(吴氏女子即蓬萊君詩云/西風不入小窗紗秋氣應)
　　　　(憐我憶家極目江南千/里恨依然和淚㸔黄花)
孫陵西曲岸烏紗(公自注云南朝九日䑓在孫/陵曲街旁去吾園只數百步)知汝淒
涼正憶家人世豈能無聚散亦逢佳節且吹花
　　　其二
秋燈一㸃映籠紗好讀楞嚴莫念家能了諸縁如夢事
世間唯有妙蓮花(楞嚴第五巻不取無非幻非幻尚不/生幻法云何立是名妙蓮花俗言妙)
(法蓮經/非也)
　　　即席
曲沼溶溶泮盡澌(杜牧之詩溶溶漾漾白鷗飛○張文/昌詩曲沼春流滿楚詞與汝游兮河)
(之渚流澌紛兮将/來下注澌解氷也)暖烟籠瓦碧參差人情共恨春猶淺
不問寒梅有幾枝(唐人牡丹詩章䑓街裏芳菲伴且問/宫腰損幾枝○東坡玉盤盂詩吾家)
(豈與花相厚更問殘芳/有幾枝或云此平甫詩)
　　　遊城南即事二首
神姦變化久難知禹鼎由來更不疑魑魅合謀非一日
太丘真復社亡遲(禹鑄鼎象物以示人故人入川澤山/林不逢不若魑魅魍魉莫能逢之此)
(言魑魅不便於鼎圗巳之形狀故合謀欲毁鼎此鬼輩/惡其害已規去其籍也○史記封禪書宋太丘社亡而)
(鼎没於泗水彭城下注云爾雅曰古陵/泰丘又按社主用石即其石主亡也)
　　　其二
泰壇東路遶重營獨背朝陽信馬行漫道城南天尺五
荒林時見一柴荆(唐書城南韋杜去天尺五/謂韋曲杜鄠近長安也)
　　　寄沈道原
城郭千家一彈丸蜀岡擁腫作虵蟠眼前不道無蒼翠
偷得鍾山隔水㸔(髙適傳奈何以一彈丸地而困全蜀/之人哉○按寰宇志蜀岡屬揚州江)
(都縣舊為禪智寺即隋之故宫今/屬儀真與金陵相對故云隔水㸔)
　　　生日次韻南郭子二首
救黥醫劓世無方(息黥補劓/見圗書注)斷簡陳編付藥房祝我壽
齡君好語毗耶一夜滿城香(維摩經飯香普/熏毗耶離城)
　　　其二
寒逼清枝故有梅草堂先對白頭開殘骸巳若雞年夢
猶見騷人幾度來(謝安夢白雞公/酉生屢用此事)
　　　八公山
淮山但有八公名(事見太平廣記劉安初好道有八公/詣門門吏嫌其老皆變為童子安跣)
(足迎拜乃復為老/人後以八公名山)鴻寳燒金竟不成(劉向更生父徳武/帝時治淮南獄得)
(鴻寳苑祕書更生幼而讀誦以為奇獻之言黄金可成/上令典尚方鑄作事費甚多方不驗上乃下更生吏吏)
(劾更生鑄偽黄金繫當死更生兄陽成侯安民入/國户半贖更生罪上亦奇其才得踰冬減死論)身與
仙人守都厠可能雞犬得長生(安别傳云既上天過諸/仙伯安少習尊貴稀為)
(卑下之禮坐起不恭或誤稱寡人仙伯主者奏安不敬/應斥八公為謝過乃赦之謫守都厠三年後為散仙人)
(不得處職但不死而巳傳又載安臨去時餘藥器置在/中庭雞犬䑛之盡昇雲中此言安尚守都厠安得有雞)
(犬皆仙/之説也)
　　　過徐城
七年五過徐城縣(按九域志云徐城屬泗州建隆三年/省為鎮入臨淮縣元和郡國志云本)
(徐子國也今有徐君墓在縣/北三十二里季札所挂劒處)自笑皇皇此世間安得身
如倉庾氏一官能到子孫閒(王嘉傳孝文時吏居官者/或長子孫以官為氏倉氏)
(庾氏則倉/庾吏之後)
　　　送丁廓秀才歸汝隂二首
好去翩然丁令威昔人且在不應非淮雲豈與遼天闊
想復留情故一歸(續搜神記云遼東城門華表柱忽有/白鶴飛來集人或欲射之鶴歌曰有)
(鳥有鳥丁令威去家千年今始歸城/郭猶故人民非何不學仙冢纍纍)
　　　其二
西州行路日蕭條(西州路丹陽記云揚州廨乃王敦所/創有東南西三門俗謂之西州又㑹)
(稽王道子領揚州第在州東故時/人號為東府而號府廨曰西州)執手傷懐不自聊游
子故鄉終念返豈能無意冶城潮(冶城見仲明/甫至宿處)
　　　和僧惠岑遊醴泉觀
邂逅相逢一日閒或縁香火住(一作/共)靈山夕陽興罷黄
埃陌直似蓬萊墮世間(言一見亦必有宿縁○公詩/又有特起蓬萊陸海中之句)
　　　和惠思聞蟬(此必在京師/作懐金陵也)
白下長干何可見風塵愁殺庾蘭成(庾信在北方常思/江南有哀江南賦)
(蘭成射䇿之年/公以信自比)去年今日青松路憶似聞蟬第一聲(憶似/别本)
(作一似又作亦自切意亦自為是○樂天詩微月初/三夜新蟬第一聲小杜詩槿墮初開艷蟬聞第一聲)
　　　送王介學士赴湖州(字中/甫)
東吴太守美如何栁惲詩才未足多遥想郡人迎下擔
(寰宇志建業有迎擔湖昔永嘉中帝遷衣冠過江客主/相迎湖側遂以迎擔為名今此云迎下擔者借用以説)
(太/守)白蘋洲渚正滄波(白蘋洲在霅溪之東南去州一里/洲上有魯公顔真卿芳亭内有梁)
(太守栁惲詩曰汀洲採白蘋日晚江南春因以名洲○/東軒筆録王介性輕率語言無倫荆公作此詩送之其)
(意以水值風即起波也介諭其意遂和十篇盛氣而誦/於荆公其一曰吴興太守美如何太守從來惡祝鮀生)
(若不為上柱國死時猶合代閻羅/荆公笑曰閻羅見闕請即赴任)
　　　懐鍾山
投老歸來供奉班塵埃無復見鍾山何須更待黄粱熟
始覺人間是夢間(韓詩莫憂世事兼身事須著人間比/夢間此詩當是再召入為學士時)
　　　江寜夾口三首
茅屋滄洲一酒旗午烟孤起隔林炊江清日暖蘆花轉
恰似春風栁絮時(晉人以雪比栁絮介父以蘆花比栁/絮江清日煖尤其似者轉字妙甚或)
(誤以轉為白非○李白云楊花滿江來疑是龍山雪○/廣記元載為相時正晝有書生詣焉既見拜語曰聞公)
(髙義好士輒獻詩一篇曰城南路長無宿處荻花紛紛/如栁絮海燕啣泥欲作窠空屋無人却飛去載亦不曉)
(其意既出門而没後嵗餘載敗據此詩則唐人亦嘗以/蘆荻花比栁絮矣○詩話王介素與荆公不相能荆公)
(題江寜道中驛舍一聨云茅屋滄洲一酒旗午烟孤起/隔林炊介鄙之書其末曰金陵村裏王夫子可是能吟)
(富貴詩公見之亦不屑意乃續之云江清日暖蘆花轉/恰似春風栁絮時竊疑詩話所載多妄説介雖褊衷何)
(至操鄙/語如此)
　　　其二
月墮浮雲水捲空滄洲夜泝五更風(李義山詩九秋/霜月五更風)北
山草木何由見夢盡青燈展轉中(詩澤陂寤寐無為輾/轉伏枕注本又作展)
　　　其三
落帆江口月黄昏小店無燈欲閉門(唐陳羽詩都門雨/歇愁分處山店燈)
(殘夢/到時)半出岸沙楓欲死繫船猶有去年痕(真跡作側出/岸沙楓半死)
(尤佳○李羣玉詩不如/半死樹猶吐一枝花)
　　　寄碧巖道光法師
去馬來車擾擾塵自難長寄水雲身碧巖後主今為客
何況開山説法人(言車馬塵中非/髙人所可久寓)
　　　省中二首
萬事悠悠心自知强顔於世轉參差移床獨向秋風裏
卧㸔蜘蛛結網絲(唐來鵠詩寂寞閑階草亂生簟涼風/動若為情不知獨坐閑多少㸔得蜘)
(蛛結網成○韓子蒼詩移床獨/向西南角卧㸔琅璫動晚風)
　　　其二
大梁春雪滿城泥一馬常瞻落日歸身世自知還自笑
悠悠三十九年非(公登第慶厯初皇祐試館職嘉祐四/年六月除直集賢院五年四月修注)
(累辭六年知制誥三十九嵗/為度支判官祠部貟外郎)
　　　崇政殿後春晴即事
悠悠獨夢水西軒(僧皎然詩相思路/渺渺獨夢水悠悠)百舌枝頭語更繁
山鳥不應知地禁亦逢春暖即啾喧(朝野僉載百舌春/囀夏止唯食蚯蚓)
(正月後凍開蚓出而來十月/後蚓藏而徃葢物之相感也)
　　　省中沈文通㕔事
竹上秋風吹網絲角門常閉吏人稀蕭蕭一榻巻書坐
直到日斜騎馬歸(韓詩平明出門暮歸/舍酩酊上馬知為誰)
　　　吴任道説應舉時事
縣瓠城南陂水深(地志汝南郡謂之縣瓠城水經曰汝/水周城形如懸瓠故取名焉今詩言)
(縣瓠城不/知是此否)春泥滿眼路嶇嶔獨騎瘦馬衝殘雨前伴茫
茫不可尋(趙嘏詩獨自下樓騎瘦/馬揺鞭重入亂蟬聲)
　　　送河中通判朱郎中迎母東歸(壽昌父巽守雍/出其母劉氏嫁)
　　　　(民間母子不相知者五十年熙寜初棄官入/秦與家人訣誓不見母不復還行次同州得)
　　　　(之劉氏時年七十餘矣雍守錢明逸以事聞/由是天下皆知其孝壽昌再為郡守至是以)
　　　　(母故通判河東府迎其母同弟妹以歸又一/説載朱壽昌者少不知母所在棄官走天下)
　　　　(求之刺血書佛經志甚苦熙寜初見於同州/迎以歸朝士多以詩美之蘇内翰子瞻詩云)
　　　　(感君離合我酸辛此事今無古或聞王荆公/薦李定為䑓官定嘗不持母服䑓諫給舍皆)
　　　　(論其不孝不可用内翰因壽昌/作詩貶定曰此事今無古或聞)
綵衣東笑上歸船萊氏歡娱在晚年嗟我白頭生意盡
㸔君今日更悽然(目見夀昌得母而/自歎有弗洎之悲)
　　　寄題脩廣明碧軒(杭州明/慶院)
明碧軒南竹數叢别來江外幾秋風(别來江外或/是舒州作)道人
無復人間世嗟我今為白髮翁(荘子人間世篇悼幽明/之永隔也○坡詩故人)
(巳為土衰鬢/亦驚秋皆妙)
　　　夜直
金爐香盡漏聲殘剪剪輕風陣陣寒春色惱人眠不得
月移花影上䦨干(温庭筠詩風颺檀烟消篆印日移松/影過禪床又唐姚合詩月移花影横)
(幽砌風揭松聲上半天○韓偓詩惻/惻輕寒剪剪風杏花飛雪小桃紅)
　　　人間
人間投老事紛紛(唐人詩只言漸老應無/事及至中年事轉多)才薄何能强
致君一馬黄塵南陌路眼中惟見北山雲(樂天詩一為/趨走吏塵土)
(不開顔辜負平生眼今朝始見山○皇甫/冉詩歸舟明日毗陵道回首姑蘇是白雲)
　　　後殿牡丹未開
紅襆未開知婉娩紫囊猶結想芳菲(樂天詩山榴花似/結紅巾容艷新妍)
(占㫁春此詩則言牡/丹猶包而未展也)此花似欲留人住山鳥無端勸我
歸(權徳輿詩晝漏沈沈倦瑣闈西垣東觀閲/芳菲繁花滿樹似留客應為主人休浣歸)
　　　春日
柴門照水見青苔(言苔影見/於水中)春遶花枝漫漫開路逺遊
人行不到日長啼鳥去還來(杜詩日長惟鳥雀又/自去自來堂上燕)
　　　寄韓持國
渌水環宫(一作渌/遶宫城)漫漫流鵝黄小蝶弄春柔問知公子
朝陵去歸得花時却自愁(朝陵當是持國為禮官時漢/制時節朝陵見後漢禮儀志)
　　　荅韓持國
知公尚憶洛城中醉裏穿花滿袖風花亦有知還有恨
今為紅藥主人翁(持國治平三年自司諫知制誥故用/紅藥事贈詩必在此時○謝𤣥暉直)
(中書省詩云紅藥當堦翻蒼苔依/砌上兹言翔鳳池鳴佩多清響)
　　　出城
慣作野人多野興欲為時用少時材(歐公嘗薦介甫徳/行文學為衆所推)
(末又云安石久更吏事兼有時材疑/此語非公所樂故於詩屢見此意)出城偶與沙塵背
轉覺溪山入眼來
　　　涿州
涿州沙上望桑乾(桑乾縣名屬代郡北魏居之號為索/干之都曹彰北征入涿郡界乗勝逐)
(北至于桑乾○賈島詩客舍并州巳十霜歸心日/夜憶咸陽無端更渡桑乾水却望并州是故郷)鞍馬
春風特地寒萬里如今持漢節(漢蘇武留匈奴中十九/年卧起持漢節節旄盡)
(落/)却尋此路使呼韓(呼韓匃奴單于稽侯㹪之號也五/單于分立宣帝當輔立呼韓邪為)
(北單/于)
　　　出塞
涿州沙上飲盤桓㸔舞春風小契丹塞雨巧催燕淚落
濛濛吹濕漢衣冠(古樂府有出塞入塞曲杜子美亦有/前後出塞唐王昌齡詩云出塞入塞)
(雲處處黄蘆草○楊巨源詩細雨濛濛濕/芰荷○杜詩不愁巴蜀道吹濕漢旌旗)
　　　入塞
荒雲涼雨水悠悠鞍馬東西鼓吹休尚有燕人數行淚
回身却望塞南流(唐陳黯代河湟父老奏巳見前注燕/人豈亦類此耶○詩言燕人思中國)
(也○王昌齡詩云更遣黄頭戍唯當哭塞雲又云白花/垣上望京師黄河水流無盡時窮秋曠野行人絶馬首)
(東來知是誰又雍陶詩大渡河邉蠻亦愁行人将/渡盡回頭此中遥寄思鄉淚南去應無水北流)
　　　書汜水闗寺壁(汜水按漢書在成臯者音丸又/音似即汜縣之汜水也在濟隂)
　　　　(者敷劒反髙帝即位於汜水陽者是也髙祖/四年漢數與楚挑戰大司馬咎渡兵汜水張)
　　　　(晏注云在濟隂界如淳又引左傳曰鄙在鄭/地汜臣瓉云髙祖攻曹咎於成臯咎渡汜水)
　　　　(而戰今成臯城東汜水是也師古曰此水不/在濟隂瓉説得之括地志云汜水源出洛州)
　　　　(汜水縣東南三十三里方山山/海經云浮戲之山汜水出焉)
汜水鴻溝楚漢間跳兵走馬百重山(髙祖紀漢王跳/注超過為跳)如
何咫尺商於地便有園公綺季閑(秦使張儀説楚王獻/商於之地六百里四)
(皓隠於商山在商州上洛縣之南皇甫謐髙士傳四皓/皆河内軹人秦政方虐四士避世於商山以待天下定)
(今墓/存焉)
　　　題北山隠居王閑叟壁
荒村日午未開門(邵康節詩盡日客/不來至夜門猶閉)雨後餘花滿地存
(唐人詩細雨濕衣㸔不/見閑花滿地落无聲)舉世但知旌隠節誰人知道是
王孫(言貴胄而有隠/節尤足髙也)
　　　和惠思嵗二日二絶
懶讀書來巳數年從人嘲我腹便便(便便見/身閑注)為嫌歸舍
兒童聒故就僧房借榻眠
　　　其二
沙礫藏春未放來荒庭終日守陳荄(文選懐舊賦陳荄/被于堂除舊圃化)
(而為薪○栁詩回風/日夕至零落委陳荄)遥憐草色裙腰緑湖寺西南一徑
開(劉長卿春草詩猶帶/羅裙色青青向楚人)
　　　赴召道中
海氣冥冥漲楚氛汀洲回薄水横分(盧綸詩映竹水横/分當山起鴈羣)
青松十里鍾山路祗隔西南一片雲
　　　江東召歸(自江東提刑召入時/嘉祐三年十月也)
昨日君恩誤賜環歸腸一夜繞鍾山(韓集聨句腸胃繞/萬象精神驅五兵)
雖然眷戀明時禄羞見琅琊有邴丹(琅琊有邴漢兄子/曼容○儒林傳施)
(讎以田王孫易授琅琊魯伯魯伯授太山毛莫如少路/琅琊邴丹曼容著清名莫如至常山守此其知名者也)
(○杜牧詩九原可作吾誰與師友琅琊邴曼容公詩屢/及之○蘇魏公頌家訓嘗云漢邴曼容戒子孫仕不過)
(六百石六百石郎官謁者不為顯吾尚以為過汝等但/能守家法傳家學貧不免仕宦財循資格於吏部注擬)
(差遣可也雖筦庫/亦可以无愧矣)
　　　平甫如通州寄之
北山揺落水崢嶸想見揚帆出廣陵(曹松詩汲水疑山/動揚帆覺岸行)
(王維詩揚帆截海行○水言崢/嶸豈謂風鼔浪波洶湧如山乎)平世自無憂國士求田
應不忤陳登(用劉𤣥/徳本語)
　　　寄顯道
舟約刀頭止嵗前(刀頭見/前注)故人專使手書傳出門江上
問消息極目寒沙空𣺌然
　　　三品石(建康志䑓城千福院前醜石四各髙丈/餘云陳朝三品石政和中取歸京師置)
　　　　(於延/福宫)
草没苔侵棄道周(唐人連昌宫詞草没苔封/疊翠斜墜紅千葉擁殘霞)誤恩三品
竟何酬國亡今日頑無恥似為當年不豫謀(牛奇章公/太湖石詩)
(嫓人當綺皓視秩即公卿自注云南朝有司空石葢以/定石之品流司空疑即此或别一石也公詩意固佳陳)
(克子髙亦有一篇其意與公相反皆佳作子髙詩云臨/春結綺今何在屹立巉巉終不改可憐江令負君恩白)
(頭仍作北朝臣子髙又云庚辰三月十日與關聖淵陳/明信集太平寺明信誦介甫三品石句以為介甫善論)
(古今國亡今日頑無恥似謂當年不預謀後之詩人不/復措詞矣聖淵云介甫但是融化石笋行舊詩且陳亡)
(江總輩皆北面仇讎豈如此石之耐久邪聖淵及余詩/以反介甫明信終守巳説爭論紛然日暮罷去詩竟不)
(就後十四年當癸巳寒食重尋昔遊羣石巉然固在聖/淵明信死巳久矣上注引牛詩司空石然司空不止三)
(品更/當考)
　　　和崔公度家風琴八首
屋山終日信飄飄(屋山見上注/信猶任也)似與幽人破寂寥為有
機心須强聒直教懸解始聲消(荘子大宗師篇得者時/也失者順也安時而處)
(順哀樂不能入也此古之所謂懸解也而不能自解者/物有結之注懸解無所係也此言懸解者不假於聲猶)
(淵明無絃素琴之類是也又列子天瑞篇聲之所聲者/聞矣而聲聲者未嘗發○章八元詩萬籟自生聴太虚)
(常寂寥還從靜中/起却向靜中消)
　　　其二
簾幙無風起泬寥誰悲精鐵任飄飄隨商應角知無意
不待歌成韻巳消(髙騈題風箏詩曰夜靜絃聲響碧空/宫商信任徃來風依稀似曲纔堪聴)
(又被移将別調中○此詩近似駢作言/别調中有意於宫商或不待曲終而止)
　　　其三
萬物能鳴為不平世間歌哭兩營營君知此物心何欲
自信天機自有聲(退之送東野序大凡物不得其平則/鳴云云人之於言亦然其歌也有思)
(其哭也有懐詩意風琴無不平之心其鳴也天機自動/耳○荘子秋水篇今予動吾天機而不知其所以然)
　　　其四
風鐵相敲固可驚朔兵行夜響行營(秋聲賦其觸於物/也鏦鏦錚錚金鐵)
(皆鳴又如赴敵之兵銜枚疾走/不聞號令但聞人馬之行聲)如何清世容髙卧翻作
幽窗枕上聲
　　　其五
南風屋角響蕭蕭白日簾垂坐寂寥愛此宫商有真意
與君傾耳盡今朝(東坡九成䑓銘云使耳聞天籟則凡/有聲有形者皆吾羽旄管磬匏絃又)
(云非有度數而均節自成非韶之/大全乎此即宫商有真意之義)
　　　其六
風來風去豈嘗要随分鏗鏘與寂寥不似人間古鐘磬
從來文飾到今朝(言風來則鏗鏘風去則寂寥初无心/也又世之鐘磬多以黄金及彩色塗)
(澤不若此/之自然)
　　　其七
繫身髙處本無心萬竅鳴時有玉音欲作鏌鎁為物使
知君能笑不祥金(萬竅鳴謂風作時則琴音如玉也琴/亦鐵為之故云笑鏌鎁不祥金見前)
　　　其八
疏鐵簷間挂作琴清風纔到遽成音伊人欲問無真意
向道從來不博金(無真恐是無聲琴譜有不博金不換/玉二操○太宗酷愛其聲韻優古以)
(名頗俗改換金為楚澤/涵秋博玉為塞門積雪)
　　　送陳靖中舍歸武陵
知君欲上武陵溪水自東流人自西到日桃花應巳謝
想君應不為花迷(淵明桃源詩記云武陵人捕魚為業/縁溪行忘路之逺近忽逢桃花林夾)
(岸繽紛太守即遣人随漁人徃尋向所誌遂迷不復/得路○王維詩聞説桃源好迷客不如髙卧盼庭柯)
　　　北山
刳木為舟數丈餘卧㸔風月映芙蕖清香一陣渾無暑
時有驚桹躍出魚(易繫辭下刳木為舟○任濤詩露團/沙鶴起人卧釣船流○東坡詩春江)
(緑未波人/卧船自流)
　　　適意
一燈相伴十餘年舊事陳言知幾編到了不如無累後
困來顛倒枕書眠(左氏至於煩乃捨也巳不但施於音/樂讀書亦然公此詩頗有捐書絶學)
(之意○班固賓戲/徒樂枕經籍書)
　　　辱井(辱井詳見次韵/登微之髙齋注)
結綺臨春草一丘尚殘宫井戒千秋奢淫自是前王恥
不到龍沈亦可羞(李白詩撫劒髙吟空咄嗟梁陳之國/亂如麻天子龍沈景陽井誰歌玉樹)
(後庭花龍沈字實取此歐公集古録云煬帝躬自滅陳/目見叔寳事又嘗自銘以為戒如此及身為淫亂則又)
(過之豈所謂下/愚不移者哉)
　　　題金沙(杜詩有徑/金沙軟)
海棠開後數金沙髙架層層吐絳葩(韓詩直須添/架引龍鬚)咫尺
西城無力到不知誰賞魏家花(謂魏紫本出魏仁/浦丞相家故得名)
　　　夜聞流水
千丈崩犇落石碕秋聲散入夜雲悲州橋月下聞流水
不忘鍾山獨宿時
　　　詠月三首
寒光乍洗山川瑩清影遥分草樹纎萬里更無雲物動
中天祗有兎随蟾(月賦柔祇雪凝圎靈水鏡○杜詩罔/雨移深樹言光所照徹細大不逃也)
(○五經通議曰月中有兎與蟾蜍何月隂也蟾蜍陽也/而與兎並明隂係於陽也○李賀詩老兎寒蟾泣秋色)
　　　其二
江海清明上下兼碧天遥見一毫纎此時只欲浮雲盡
窟穴何妨有兎蟾(謝荘賦氣霽地表雲斂天末洞庭始/波木葉微脱即上下兼也○杜詩上)
(方重閣晚百里見秋毫○此見公包容/小人之意不知卒為已害謂吕蔡之徒)
　　　其三
一片清光萬里兼幾回圎極又纎纎君㸔出没非無意
豈為辛勤飬玉蟾(韓詩樓頭皎月不共宿其奈就缺行/纎纎鮑明逺詩始出西南樓纎纎如)
(玉鈎未映東北墀娟娟似蛾眉三五二八時千里與君/同注謂從㣲至明也公詩意乃言從明至微羅隠詩隂)
(雲薄暮上空虛此夕清光巳破除只恐異時開霽後/玉輪依舊飬蟾蜍公末句與隠詩雖異而皆有深意)
　
　
　
　
　
　
　
　
　
　
　
　
　
　王荆公詩注巻四十五
欽定四庫全書
　王荆公詩注卷四十六
　　　　　　　　　　　　宋　李壁　撰
　　律詩
　　　次韻杏花三首
只愁風雨劫春回怕見枝頭爛漫開(東坡梅詩君知早/落坐先開忍著新)
(詩句句催皆深/致惜花之意)野鳥不知人意緒(杜詩野鴉/無意緒)啄教零亂
㸃蒼苔
　　　其二
心憐紅蘂與移栽不惜年年糞壤培風雨無時誰㑹得
欲教零亂強催開(末句意即前篇首句意○歐公詞云/東風本是開花信及至花時風更𦂳)
(吹開吹謝苦怱怱/春意到頭無處問)
　　　其三
看時髙豔先驚眼折處幽香易滿懐野女強篸看亦醜
少教憔悴逐荆釵(唐房千里文西子不花嫫姆錦縠是/不能易其美惡言野女雖篸花不能)
(掩其醜也○列女傳梁/鴻妻孟光荆釵布帬)
　　　杏園即事
蟠桃移種杏園初紅抺臙脂嫰臉蘇聞道飄零落人世
清香得似舊時無
　　　宋城道中
都城花木久知春北路餘寒尚中人(宋城属南京應天/府此詩所指恐非)
(此宋城也葢詩云都城花木次以北路餘寒則是巳過/汴京踰河而北矣○楚詞薄寒中人言塞上寒苦得春)
(晩/也)宿草連雲青未得東風無頼只驚塵(言春風不能青/連雲之草但驚)
(塵耳○王維詩/黄雲斷春色)
　　　對客
窗壁風回午枕涼清談相對一胡床心知帝力同天地
能使人間白日長(此亦王符化國之/日舒以長之意)
　　　愍儒坑
智力區區不為身欲將何物助強秦只應埋没千秋後
更足詩書發冢人(言詩書發冢亦無異坑儒○莊子外/物篇儒以詩禮發冢○衞宏詔定古)
(文官書序曰秦既焚書患苦天下不從所改更而諸生/到者拜為郎前後七百人乃密令種𤓰於驪山阬谷中)
(温處𤓰實詔博士說之人人不同乃令就視為伏機諸/生賢儒皆至焉方相難不決因發機從上填之以土皆)
(壓之終乃無聲今新豐縣温湯處號愍儒鄉湯/西有馬谷西岸有阬古老相傳以為秦阬儒處)
　　　遇雪
定知花發是歸期不奈歸心日日歸風雪豈知行客恨
向人更作落花飛(退之詩白雪却嫌春色/晚故穿庭樹作花飛)
　　　懐舊
吹破春冰水放光山花澗草百般香身閑處處堪行樂
何事低回兩鬢霜(公又有春入/一詩略同此)
　　　訪隱者
童子穿雲晚未歸誰收松下著殘棋先生醉卧落花裏
春去人間總不知(鄭毅夫集亦有此作未知果是誰作/○劉言史詩採芝却到蓬萊上花裏)
(猶殘碧玉鍾○韋應物詩林下器未收何人適煮茗/○牧之詩云誰家无事少年子滿面落花猶醉眠)
　　　海棠花
綠嬌隱約眉輕掃紅嫰妖嬈臉薄粧巧筆寫傳功未盡
清才吟詠興何長(南部煙花記云殿脚女呉絳仙善畫/長蛾帝憐之由是争為長蛾司宫吏)
(日供螺子黛五斤號蛾緑螺○杜詩/紅入桃花嫩○宋玉賦施朱則太赤)
　　　證聖寺杏接梅花未開(建康志云寺在今行宫/北即舊木平寺接花巳)
　　　　(見四十/二卷注)
紅蘂曾游此地來青青今見數枝梅只應尚有嬌春意
不肯凌寒取次開(嬌春見/獨卧注)
　　　雜詠六首
勲業無成照水羞黄塵入眼見山愁(劉先主云日月若/馳老將至矣而功)
(業不建是以悲耳○又以世/故塵土見山不得歸而愁耳)煙中漠漠江南岸更與人
家一少留(白詩日入意未盡將歸復少留○唐/馬載詩坐看涼月上為子一淹留)
　　　其二
白頭重到太寧宫(大中祥符四年春詔以奉祗宫為太/寧宫増葺殿室設后土聖母像據金)
(坡遺事翰林每歲作望祭文宫在慶成軍○令/狐楚詩不厯晋祠三十年白頭重到一淒然)玉佩瓊
琚在眼中(韓公祭栁子厚玉佩瓊琚/大放厥辭恐謂宫中碑記)歌舞可憐人暗换
花開花落幾春風(謂升歌舞綴祠祭所用非世間所謂/歌舞也○少陵謁先主廟閭閻兒女)
(换歌舞歲時新○李紳詩不如開落有春風○退之詩/歌舞知誰在賓僚逐使非○歐公詩風日無情人暗换)
(舊㳺如夢/空腸斷)
　　　其三
朝陽映屋擁書眠夢想鍾山一慨然投老安能長忍垢
㑹當歸此濯寒泉(莊子譲王篇湯問務光曰伊尹何如/曰強力忍垢吾不知其他也○太史)
(公叙傳言范雎能忍訽於魏/齊而信威於強秦訽音逅)
　　　其四
烏石岡頭躑躅紅東江栁色漲春風(漲字屢見上注○/坡詩亦云柔桑漲)
(眼麥/齊腰)物華人意曾相值永日留連草莽中(李郢鵝兒詩/有時散亂随)
(青草永日淹/留在野田)
　　　其五
小雨蕭蕭潤水亭花風颭颭破浮萍(退之詩天階小雨/潤如酥○又風約)
(半池萍林處士詩/浮萍破處見山影)看花聽竹心無事風竹聲中作醉醒
　　　其六
百年禮樂逢休運(叔孫通傳魯兩生曰禮樂所/由起百年積徳而後可興也)千里江
山極勝逰那似鮑昭空寫恨不為王粲祗消憂(鮑明逺/有恨賦)
(○王粲登樓賦聊暇日以消憂○公閑居/詩大率類此怨懟譏刺者視之有愧矣)
　　　書陳祈兄弟屋壁(按公皇祐二年自舒州通判/將告歸臨川訪鄉人作此詩)
千里歸來倦宦身欲尋田宅豫求隣能將孝友傳家世
鄉邑如君更幾人(予於撫州得此詩石本乃新授將仕/郎守惠州河原縣主簿陳祈立石)
　　　郊行
柔桑採盡緑隂稀蘆箔蠶成密蠒肥(太白詩荆湖麥熟/蠒成蛾繰絲憶君)
(頭緒多○樂天詩由來/蠶老後方是蠒成時)聊向村家問風俗如何勤苦尚
㓙飢(唐明宗嘗問馮道今歲雖豊百姓贍足否道曰農/家歲凶則死於流殍歲豊則傷於榖賤豐凶皆病)
(者惟農家為然臣記進士聶夷中詩云二月賣新絲五/月糶新榖醫得眼前瘡剜却心頭肉語雖鄙俚曲盡田)
(家之情狀農於四民之中最為勤苦人主不/可不知也上恱乃命左右録其詩嘗諷誦之)
　　　破冢二首
埋沒殘碑草自春旋風時出地中塵(俗言旋風鬼所為/也後漢王忳傳主)
(人云被随旋風與馬俱亡卿何隂徳而/致此二物忳自念有𦵏書生事因說之)墦間夜半分珠
玉猶是當時乞祭人(分珠玉用發冢事詳見驪/山詩篇乞祭人見孟子)
　　　其二
殘椁穿來欲幾春蕭蕭長草沒麒麟(杜詩草邉高/冢卧麒麟)墦間
或有樵蘇客未必他年醉飽人
　　　題景德寺試院壁(公自注云至和/三年八月十日)
屋東𤓰蔓巳扶疎小石藍花破蕚初從此到寒能幾日
風沙還見一年除(小杜詩春丰年巳除其餘強為有即/此醉殘花便同嘗臘酒公詩略似此)
(意○沈文通景徳寺考試院壁和介甫韻石藍開盡紅/着地𤓰蔓半枯黄倒垂坐看一年芳意歇風霜即是早)
(寒時蕭后語太宗隋主淫侈每二除夜殿前諸院設/火山數十盡沉香也注至及歲夜為二除見廣記)
　　　金陵報恩大師西堂方丈二首
簷花映日午風薫(杜詩燈前細/雨簷花落)時有黄鸝隔竹聞香灺
一爐春睡足上方車馬正紛紛(說文灺燭燼也囚夜切/○廣記道術門燭灺更)
(深疲於毫硯今以/言香香亦有燼也)
　　　其二
蕭蕭出屋千竿玉靄靄當窓一炷雲(謂對竹/燒香也)心力長年
人事外種花移石尚殷勤(劉長卿僧院詩晨香永日/在夜磬滿山聞亦佳句)
　　　題正覺院籜龍軒二首(撫州有正覺寺在水/東下又有律詩可考)
此軒名字經平子愛此吾能為賦詩(王澄傳有經澄所/題目者衍不復有)
(言輒云巳/經平子矣)山雨江風一披拂籜龍還自有吟時(杜詩風/雨時時)
(龍一吟此借用○莊子言風起北/方一西一東孰居无事而披拂是)
　　　其二
仙事茫茫不可知籜龍空此見孫枝(王元之筍詩昨夜/春雷迸蘚根亂披)
(煙籜出柴門穉川龍過應迴首認得青青㡬代孫○韓/偓詩知余絶粒窺仙事許到名山看藥爐○孫枝見烏)
(塘詩/註)壺中若有閑天地何苦歸來問葛陂(李義山詩壷/中若是有天)
(地人向壷中傷别離○後漢費長房汝南人從壺公學/道不成思家辭歸壷公與一竹杖曰騎此任所之則至)
(矣既至可以杖投葛陂中/顧視之乃龍也今在蔡州)
　　　相州古瓦硯
吹盡西陵歌舞塵當時屋瓦始稱珍甄陶往往成今手
尚託聲名動世人(鄴中故事銅雀臺三臺相去各六十/步上以複道相通中央懸絶鑄一大)
(銅雀高一丈五尺置之樓頂臺上又起樓五重去地三/百七十七尺今里人因掘土往往得屋瓦多斷折瓦色)
(頗青其内平瑩不類今瓦有布紋甚厚有及寸者多印/工人姓名皆八分𨽻書也○劉商銅雀妓詩髙臺無晝)
(夜歌舞竟未足○西陵謂曹公𦵏處也曹云吾媫妤伎/人皆著銅雀臺月朔十五日輒向帳作伎此故云歌舞)
(塵○瓦特以古貴硯譜乃居下言今人偽為/託名古瓦以求售也如子厚鐡鑪步記之意)
　　　望夫石
雲鬟煙鬢與誰期一去天邊更不歸(武昌山北有望夫/石云昔有婦人與)
(夫從役逺赴國難婦携弱子餞送此山立望夫而死化/為立石因名之○李白詩一上玉闗道天涯去不歸又)
(古詩少年莫逺/行逺行多不歸)還似九疑山上女千秋長望舜裳衣(九/疑)
(山在蒼梧馮乗縣其山九峯形勢相似故曰九疑山父/老相傳舜嘗登此山或云舜崩𦵏於此山下有舜祠○)
(檀弓曰舜葬於蒼梧之野葢二妃未之従也此言九疑/山上女未詳然秦博士對始皇云湘君者帝堯之二女)
(舜妃者也又劉向列女傳帝堯二女長曰娥皇次曰女/英堯以妻舜舜為天子娥皇為后女英為妃舜死於蒼)
(梧二妃死於江湘之間俗謂之湘君據秦博士及劉向/列女傳則二妃乃為湘水之神及死於江湘間則公稱)
(九疑山女或以此葢湘距九疑不逺云舜垂衣裳而天/下治余嘗愛張文潜斑竹詩云重瞳陟方時二妃葢老)
(人安肯泣路傍洒淚流叢筠意殊雅正今公賦望夫石/詩而引舜妃其亦幾於褻矣○餘見燕侍郎山水圗注)
　　　山前
山前溪水漲潺潺山後雲埋不見山不趂雨來耕水際
即穿雲去卧山間(李羣玉詩頽雲晦廬嶽微鼔辨湓城/○劉長卿詩夕陽臨水釣春雨向田)
(耕○許渾詩雨中耕/白水雲外劚青山)
　　　江雨
冥冥江雨濕黄昏天入滄洲漫不分(杜詩冥冥江雨熟/楊梅又去馬來牛)
(漫不分又李白/詩彭蠡將天合)北澗欲通南澗水南山正遶北山雲(樂/天)
(詩東澗水流西澗水/南山雲遶北山雲)
　　　獨卧二首
誰有鋤耰不自操可憐園地滿蓬蒿(莊子將妄鑿垣/墻而殖蓬蒿也)欲
尋春物無蹊徑獨卧南床白日高(呉融詩春物競相/妬杏花應最饒)
　　　其二
茅簷午影轉悠悠門閉青苔水亂流百囀黄鸝看不見
海棠無數出墻頭(張繼詩竹色侵官道花枝出苑牆○/賈至詩千條弱栁垂青𤨏百囀流鶯)
(遶建章○王夢周題故白巖禅師院/花樹不随人寂寞數枝猶自出墻頭)
　　　孟子
沉魄浮魂不可招遺編一讀想風標何妨舉世嫌迂濶
故有斯人慰寂寥(李商隐祭令狐相公文聖有夫子亷/有伯夷浮魂沉魄公其尚之○神宗)
(嘗謂吕晦叔曰司馬光方直其如迂闊何吕曰孔子上/聖子路猶謂之迂孟子大賢時人亦謂之迂况光豈免)
(此名大扺慮事深逺則/近於迂矣願更察之)
　　　商鞅
自古驅民在信誠一言為重百金輕(前漢得黄金百鎰/不如季布一諾)
今人未可非商鞅商鞅能令政必行(商鞅傳令既具未/布恐民之不信巳)
(乃立三丈之木於國都市南門募民有能徙置北門者/予十金民怪之莫敢徙復曰能徙者予五十金有一人)
(徙之輒予五十金以明不欺卒下令○范彛叟讀此詩/云古人政事本教化而躬率使人從之政事要必行豈)
(是好/事)
　　　蘇秦
已分將身死勢權(韓詩已分將身著地飛○劉向傳夫/乘權藉勢之人子弟鱗集於朝羽翼)
(隂附者衆○賈誼/鵩賦夸者死權)惡名磨滅幾何年(桓温曰既不能流/芳百世不足遺臭)
(萬年/耶)想君魂魄千秋後却悔初無二頃田(秦為從約長/并相六國過)
(雒陽周王使人郊勞昆弟妻嫂側目不敢仰視秦喟然/歎曰此一人之身富貴則親戚畏懼之貧賤則輕易之)
(况衆人乎且使我有雒陽負郭田二頃吾豈能/佩六國相印乎方秦盛時巳悔不待千秋後也)
　　　范雎
范雎相秦傾九州一言立斷魏齊頭世間禍福不可忽
簣中死屍能報讐(范雎傳守者乃請出棄簣中死人魏/齊醉曰可矣餘見别注○杜牧之詩)
(秦因逐客令柄歸丞相斯/安知魏齊頭見斷簣中屍)
　　　張良
漢業存亡俯仰中留侯於(一作/當)此每從容固陵始議韓
彭地複道方圗雍齒封(唐詩張良未遇韓信貧劉項存/亡在兩臣○張良本傳五年冬)
(漢王追楚至陽夏南戰不利壁固陵諸侯不至良說漢/王漢王用其計諸侯皆至固陵後改為固始属淮陽國)
(本名寢丘楚時孫叔敖所封地又上已封大功臣二十/餘人其餘日夜争功不决上居雒陽南宫從複道望見)
(諸將數人偶語欲謀反良曰上平生所憎羣臣所共知/誰為最甚者上曰雍齒與我有故怨數窘辱我我欲殺)
(之為功多不忍良曰今急先封雍齒以/示羣臣羣臣見齒先封則人人自堅矣)
　　　曹參
束髪山河百戰功白頭富貴亦成空華堂不著新歌舞
却要區區一老翁(李廣傳且臣結髮而與匈奴戰師古/注曰言始勝冠即在戰陳又司馬遷)
(傳耕牧於河山之陽○老翁謂葢公本傳参戰鬬功最/多又為齊相盡召長老諸先生問所以安集百姓而齊)
(故諸儒以百數言人人殊参未知所定聞膠西有葢公/善治黄老言使人厚幣請之葢公為言治道貴清浄而)
(民自定推此類具言之参於是避正堂舍葢公焉○楊/公時中立言後世如曹参可謂能克巳者觀参本武人)
(攻堅陷陣是其所長至其治國為天/下乃以清浄无為為事氣質都變了)
　　　韓信
貧賤侵凌富貴驕功名無復在芻蕘將軍北面師降虜
此事人間久寂寥(韓信既斬成安君禽趙王歇乃令軍/中毋斬廣武君有生得之縳而至戲)
(下者信解其縛東鄉坐而西鄉對而師事之廣武君辭/曰亡國之大夫不可以圖存敗軍之將不可以語勇按)
(周勃傳勃不好文學每召諸生說士東鄉坐責之趣為/我語注勃自東向不以賓主之禮禮士也觀此信賢於)
(勃逺矣○史記魏世家子擊問子方曰富貴者驕人乎/貧賤者驕人乎子方曰亦貧賤者驕人耳諸侯驕人則)
(失其國大夫驕人則失其家貧賤者行不合言不用則/去之楚越若脫躧然奈何其同之哉○山谷詩功成千)
(金募降虜東面置坐師廣武雖云晚計/大疎畧此事亦足垂千古語意大相類)
　　　伯牙
千載朱絃無此悲欲彈孤絶鬼神疑故人舍我歸黄壤
流水髙山心自知(歸一作閉○髙山流/水見次韻張徳甫注)
　　　范増二首
中原秦鹿待新覊力戰紛紛此一時有道弔民天即助
不知何用牧羊兒(牧羊兒謂義帝也陳王死鄛人范増/年七十素居家好奇計往說項梁曰)
(陳勝敗固當夫秦滅六國楚最无罪自懐王入秦不反/楚人怜之至今今君起江東楚蠭起之將皆争附君者)
(以君世世楚將為能復立楚之後也於是項梁然其言/乃求楚懐王孫心民間為人牧羊立以為楚懐王公詩)
(意不與懐/王之立也)
　　　其二
鄛人七十謾多奇為漢敺民了不知誰合軍中稱亞父
直湏推讓外黄兒(離婁下為湯武敺民者桀與紂也○/項羽傳羽擊陳留外黄不下數日降)
(欲阬之外黄令舍人兒年十三往說羽羽然其言乃赦/外黄當阬者而更至睢陽諸城聞之皆爭下臣瓉云稱)
(兒者以其幼弱故係之父○周太祖幸河北至内黄顧/李珽曰何謂内黄珽曰河南有外黄下黄故此名内黄)
(太祖曰外黄下黄何在珽曰秦有外黄都尉在今雍丘/下黄為北齊所廢在今陳留太祖平生不愛儒者聞珽)
(語大/喜)
　　　賈生
　一時謀議畧施行誰道君王薄賈生爵位自高言盡廢
古來何啻萬公卿(本傳賛誼之所陳略施行矣又曰誼/亦天年早終雖不公卿未為不遇也)
(自古爵位高而其言不見/於用者豈直一賈生哉)
　　　兩生
兩生才器亦超羣黑白何勞強自分好與騎奴同一處
此時俱事衛將軍(任安免三百石長為衛將軍舍人與/田仁㑹俱為舍人居門下同心相愛)
(此二人貧无錢以事将軍家監家監使飬惡囓馬兩人/同牀卧仁竊言曰不知人哉家監也任安曰將軍尚不)
(知人何乃家監也衛將軍從此兩人過平陽主主家令/兩人與騎奴同席而食此二子㧞刀裂斷席別坐主家)
(皆怪而惡之莫敢呵其後有詔募擇將軍舍人以為郎/㑹趙禹來過悉召舍人百餘人以次問之得田仁任安)
(曰獨此兩人可耳餘无可用者/據史記旡兩生字特兩人耳)
　　　謝安
謝公才業自超羣誤長清談助世紛秦晉區區等亡國
可能王衍勝商君(安嘗與王羲之登冶城悠然遐想有/髙世之志羲之謂安曰夏禹勤王手)
(足胼胝文王旰食日不暇給今四郊多壘宜思自効而/虚談費務浮文妨要恐非當今所宜安曰秦任商鞅二)
(世而亡豈清/談致患耶)
　　　世上
范蠡五湖收逺迹管寧滄海寄餘生可憐世上風波惡
最有仁賢不敢行(史記貨殖傳范蠡既雪㑹稽之恥乃/乘扁舟浮於江湖變名易姓適齊為)
(䲭夷子皮之陶為朱公管幼安漢末大亂至遼東公孫/度虛館以待之寜既見度乃廬於山谷時避難者多居)
(郡南而寜居北示不遷志中國少安客人皆還惟寜晏/然若將終焉居遼東積三十有七年察淵將亂乃就徴)
(時黄初/四年也)
　　　讀後漢書
黨錮紛紛果是非當時高士見精微可憐竇武陳蕃軰
欲與天争漢鼎歸(後漢申屠蟠傳先是京師㳺士汝南/范滂等非訐朝政自公卿以下皆折)
(節下之太學生争慕其風以為文學將興處士復用蟠/獨歎曰昔戰國之世處士横議列國之王至為擁篲前)
(驅卒有坑儒焚書之禍今之謂矣乃絶迹於梁碭之間/居二年滂等果罹黨錮或死或刑者數百人蟠確然免)
(於疑論○太史公云天方令秦兼天下魏雖得阿衡之/佐曷益乎亦此意○漢自桓靈以來閹人用事天下嫉)
(之陳蕃與竇太后父竇武同心輔政蕃自以既從人望/而有徳於太后必謂其志可伸乃露章乞誅中官太后)
(不納事泄曹節等矯詔誅蕃武等范曄謂其智不足而/權有餘功雖不就然其信義足以携持民心漢世亂而)
(不亾百餘年間數公之力也斯言信哉○杜牧之詩/黨錮豈能留漢鼎清談空解識胡兒詩實採此意)
　　　讀蜀志
千載紛爭共一毛可憐身世兩徒勞無人語與劉𤣥徳
問舍求田意最高(亦蠻觸之義○魏志張邈傳蜀主謂/許汜曰今天下大亂望君憂國忘家)
(有救世之意而君求田問舍言无可採公此詩於理似/未安興復之義天意人心之所同不可以紛争言也)
　　　讀唐書
志士無時亦少成中才隨世就功名(晁錯傳故各當其/世而立功徳焉○)
(司馬遷序傳扶義俶儻不令已失/時立功名於天下作七十列傳)并汾諸子何為者坐
與文皇立太平(諸子謂房魏輩皆王通門人通講道扵/河汾之上房魏嘗北面後佐太宗定天)
(下/)
　　　讀開成事
姦㒺紛紛不為明有心天下共無成空令執筆螭頭者
日記君臣口舌争(言文宗優柔不斷知姦而不能去知/善而不能任雖有求治之意均於旡)
(成而巳日記君臣口舌争者與鄭覃陳夷行輩論說皆/是○杜詩金爐香動螭頭暗○唐百官志門下省起居)
(郎二人從六品上掌錄天子起居法度天子御正殿則/郎居左舍人居右有命俯陛以聽退而書之季終以授)
(史官貞觀初以給諫兼知起居注或知起居事毎仗下/議事郎一人執筆記録于前史官随之其後復置舍人)
(分侍左右秉筆随宰相入殿若仗在紫宸内閣則夾香/案分立殿下直第二螭首和墨濡筆皆即㘭處時號螭)
(頭及許敬宗李義府為相奏請多畏人知命郎舍人對/仗承㫖仗下與百官偕出開元初復詔修史官非供奉)
(者皆随仗入位於郎舍人之次李林甫專權又廢太和/九年詔入閣日郎舍人具紙筆立螭頭下復貞觀故事)
(太和文宗初元之號/次年即改為開成云)
　　　寄和甫(和甫調池掾未赴唐公介為并州辟為/總管司管勾機宜文字詩言并州九月)
　　　　(寒當是在/幕府時)
水村悲喜坼書看(杜牧詩此信的應中路/得亂山何處坼書看)聞道并州九
月寒(韓偓詩戍旂青草接榆/闗雨裏并州四月寒)憶得此時花更好舉家憐
汝不同盤(王摩詰九日憶山東兄弟詩遥知兄弟/登高處遍挿茱萸少一人公詩即此意)
　　　别和父赴南徐
都城落日馬蕭蕭雨壓春風暗栁條(盧綸詩垂楊不動/雨紛紛錦帳胡缾)
(争送軍垂楊不動/即雨壓春風之意)天際歸艎那可望只將心寄海門潮
(謝朓牋雅侍清江可/望候歸艎於春渚)
　　　寄茶與和甫(和甫紹聖二年以資殿自雍移并/介父亡久矣此詩所寄亦其在幕)
　　　　(府/時)
綵絳縫囊海上舟月團蒼潤紫煙浮(貢茶自閩來京師/故云海上舟○歐)
(公云景祐以後雙井漸盛囊以紅紗然不過一二兩以/常茶十數斤養之用避暑濕之氣逺出日注上此言草)
(茶非今賜茶也○盧仝茶歌手閱月/團三百片坡詩獨携天上小團月)集英殿裏春風晚
分到并門想麥秋(月令孟夏/麥秋至)
　　　寄茶與平父
碧月團團墮九天封題寄與洛中仙(碧或作壁義尤長/○楊嗣復謝人寄)
(新茶詩石上生芽二月中䝉山顧渚莫争/雄封題寄與楊司馬應為前銜是相公)石城試水宜
頻啜金谷看花莫漫煎(石城言石頭城下水在建康事/見上注對花啜茶見戲蒋頴叔)
(注/)
　　　戲長安嶺石
附巘憑崖豈易躋無心應合與雲齊横身勢欲填滄海
肯為行人惜馬蹄(隋人虞茂石詩徒然抱貞介填海意/誰知○精衛以石填海言精誠之至)
(○張謂詩共許尋雞足誰能惜馬蹄/又杜詩平生為幽興未惜馬蹄遥)
　　　代荅
破車傷馬亦天成所託雖高豈自營四海不無容足地
行人何事此中行(李白詩馬足蹶側石車輪摧高岡公/詩旨亦如張忠定自賛乖則違衆崖)
(不利物云○此詩殆亦自况可見/公之自與素高不䘏浮言之意)
　　　促織
金屏翠幔與秋宜得此年年醉不知(韓詩雲窗霧閣事/恍惚重重翠幔深)
(金屛○古詩長安醉眠/客豈知秋鴈來即此意)秖向貧家促機杼㡬家能有一
鈎絲(唐張喬詩念爾無機自有情迎寒辛苦弄梭聲椒/房金屋何曽識偏向貧家壁下鳴○王建詩草蟲)
(促促機下啼兩/日催成一匹半)
　　　臘享
明星惨澹月參差萬竅含風各自悲(李義山詩芭蕉不/展丁香結同向春)
(風各/自愁)人散廟門燈火盡却尋殘夢獨多時(曹松詩望山/吟過日伴鶴)
(立多時又崔櫓詩/向人如訴雨多時)
　
　
　
　
　
　
　
　
　
　
　王荆公詩注卷四十六
欽定四庫全書
　王荆公詩注卷四十七
　　　　　　　　　　　　宋　李壁　撰
　　律詩
　　　杏花
垂楊一逕紫苔封(唐任珪戲郡守詩入門堪笑復堪憐/三徑苔封一釣船○包結詩積雪封)
(苔徑多年/亞石松)人語蕭蕭院落中獨有杏花如唤客倚墻斜
日數枝紅(歐公詞鶯啼宴席似留/人花出墻頭如有意)
　　　城東寺菊
黄花漠漠弄秋暉無數蜜蜂花上飛不忍獨醒辜爾去
慇懃為折一枝歸(鄭谷菊詩節去蜂愁蝶不知曉庭還/繞折殘枝唐人玉蕊花詩應共羣仙)
(鬬百草獨來偷折一枝歸又/薛能詩立馬煩君折一枝)
　　　拒霜花(即芙/蓉)
落盡羣花獨自芳紅英渾欲拒嚴霜開元天子千秋節
戚里人家綴露囊(宋景文詩繁霜不可拒謹勿愛虗名/宋自注云俗名拒霜其實逢霜即悴)
(矣○坡詩唤作拒霜渾未稱細思却是最宜霜○唐以/前帝王生日不置節名隋文六月十三日生詔天下為)
(武文皇帝㫁屠宰至明皇始以八月五日誕辰為千秋/節開燕上夀王家戚里貢獻金鏡士庶結承露絲囊等)
(物相遺○小杜過勤政樓詩千秋/佳節空名在承露絲囊世巳无)
　　　燕
處處定知秋後别年年常(一作/長)向社前逢行藏似(一作/自)
欲追時節豈是人間不見容(章孝標詩舊壘危巢泥巳/落今年故向社前歸少皥)
(時𤣥鳥司分者也○傳咸燕賦云随時宜以行蔵似君/子之出處○韓詩雙雙歸蟄燕則燕之歸特蟄於土中)
(耳沈存中/論此最詳)
　　　吐綬雞
樊籠寄食老低摧組麗深藏肯自媒天日清明聊一吐
兒童初見互驚猜(韓信寄食漂母○歐公鶴詩樊籠毛/羽日低摧○劉禹錫有吐綬鳥詩湖)
(煙始開山日髙迎風吐綬盤花絛○栁子厚荅韋中立/書僕往聞庸蜀之南恒少日日出則犬吠此詩意亦類)
(栁疑公自況終以議變法者為非○崔豹古今注云吐/綬鳥一名功曹○酉陽雜俎魚復縣南山有鳥大如鴝)
(鵒羽色多黑雜以黄白頭頰似雉有時吐物長數寸丹/采彪炳形色類綬因名為吐綬鳥又食必蓄嗉臆前大)
(如斗慮觸其嗉行毎逺草木故一名避株鳥○倦㳺雜/録云真珠雞生䕫峽山中畜之甚馴其羽毛有白圎㸃)
(故號真珠鷄又名吐綬雞生而反哺亦名孝雉毎至春/夏之交景氣和暖頷下出綬帯至尺餘紅碧鮮然頭有)
(翠角雙立良久悉歛於嗉下披其毛不復見或有死者/割其頭臆間亦無所覩○苕溪漁隐曰廣右閩中亦有)
(吐綬雞余在一處見人家/多飬之不獨巴峽中有)
　　　黄鸝
野花吐盡竹姢娟(杜甫竹詩雨洗姢姢浄又/美花多映竹好鳥不歸山)尚有黄鸝
最可憐婭姹不知緣底事背人飛過北山前(說文曰離/黄倉庚也)
(鳴即蠶生詩義疏或謂之黄栗留齊人謂之搏黍闗西/謂之黄鳥子美聞鶯詩婭姹人家小女兒半啼半語隔)
(花枝○杜甫鴈詩一一背人飛○又/項斯詩動水花連影逢人鳥背飛)
　　　蝶
翅輕於粉薄於繒長被花牽不自勝(張子野詩懶同/胡蝶為春忙)若
信莊周尚非我豈能投死為韓憑(荘周事巳見古詩○/嶺表録異云韓朋鳥)
(者乃鳬鷖之類雌雄為雙飛泛溪浦水禽中鸂鶒鴛鴦/鵁鶄嶺北皆有之唯韓朋鳥未之見也按干寳搜神記)
(云大夫韓朋其妻美好康王奪之朋怨王囚之朋遂自/殺妻乃隂腐其衣王與之登臺自投臺下左右捉衣衣)
(不勝手遺書於帯曰願以屍還韓氏而合葬王怒令埋/之兩冢相望經宿忽見有梓木生二冢之上根交於下)
(枝連其上又有鳥如鴛鴦常棲其樹朝暮悲鳴南人謂/此禽即韓朋夫婦之精魄故以韓氏名之韓朋一云韓)
(憑○李義山絶句青陵臺畔日光斜萬古真魂/倚暮霞莫許韓朋為蛺蝶等閒飛上别枝花)
　　　暮春
無限殘紅著地飛谿頭煙樹翠相圍楊花獨得東風意
相逐晴空去不歸(退之落花詩已分將身著地飛又楊/栁詩擺撼春風祗欲飛温庭筠詩芍)
(藥薔薇語早梅不知誰是艷陽才今朝領得東風意不/復饒君雪裏開隋煬帝侯夫人詩粧成多自恨夢好却)
(成悲不及楊花/意春來到處飛)
　　　真州東園作(歐公嘗為許元/作記即此處)
十年厯遍人間事(張良傳願/棄人間事)却遶新花認故叢(杜詩藥/殘他日)
(裏花發/去年叢)南北此身知幾日山川長在淚痕中
　　　過皖口(皖口在/舒州)
皖城西去百重山陳迹今埋杳靄間(公嘗倅舒州/故言陳迹)白髮
行藏空自感春風江水照衰顔
　　　發粟至石陂寺
驀水穿山近更賒(唐李陟詩望水尋山二/里餘竹林斜到地仙居)三更燃火飯
僧家乘田有秩難逃責從事雖勤敢嘆嗟(孟子孔子嘗/為乘田矣介)
(甫時為鄞縣發粟救/民故借用乗田事)
　　　别皖口
浮煙漠漠細沙平飛雨濺濺嫩水生(嫰水見至開/元僧舍注)異日
不知來照影更添華髪幾千莖(白詩重重照水看容髮/不見朱顔見白絲失却)
(少年無覔處泥他湖水欲何為牧之詩/弄溪終日到黄昏照數秋來白髪根)
　　　别灊皖二山
鄉壘新恩借舊朱欲辭灊皖更躊躇(二山在舒州灊山/即天柱山皖山即)
(皖公/山)攅峯列岫爭譏我飽食頻(一作/窮)年報禮虚(杜牧之/詩喜抛)
(新錦帳榮借舊朱衣○按公舒倅滿即入館後四年方/為常州此云別灊皖當考北山移文列壑争譏攅峰竦)
(誚○報禮/字見別注)
　　　舒州被召試不赴偶書
戴盆難與望天兼自笑虚名亦自嫌槁壤太牢俱有味
可能蚯蚓獨清亷(司馬遷書戴盆何以望天○第五倫/傳明帝戒外戚苦身待士不如為國)
(戴盆望天事不兩施○小杜/詩如今歸不得自戴望天盆)
　　　舟過長蘆(長蘆属/儀真)
木落草揺洲渚昏泊船深閉雨中門(韋荘詩雨打梨花/深閉門此謂船門)
回燈秪欲尋歸夢兒女紛紛強笑言(岑参詩孤燈燃客/夢寒杵𢷬鄉愁)
　　　金山寺三首
北檝南檣泊四垂共憐金碧爛參差孤根萬丈滄波底
除却蛟龍世不知(東坡松詩根到九泉無曲處世間惟/有蟄龍知余少年過山間一老僧為)
(余言韓蘄王嘗選軍中善沒者於三門下淵潭最深處/遣入水視有何物沒者駭叫騰出云有一大龍抱山足)
(而/戲)
　　　其二
波瀾蕩沃乾坤大(少陵洞庭湖詩/納納乾坤大)氣象包藏水石閑秪
有此中宜曠望誰令天作海門山(詩周頌天作高山注/作生也○樂天詩況)
(有虗白亭坐見海門山○李白詩/剗却君山好平鋪湘水流亦此意)
　　　其三
天日蒼茫海氣深每來高處一登臨丹樓碧閣皆時事
只有江山古到今(言樓閣興壊繫於一/時不同江山久存也)
　　　泊姚江(寰宇志餘姚江在縣五/十步濶四十丈入明州)
山如碧浪翻江去水似青天照眼明喚取仙人來住此
莫教辛苦上層城(太白詩下視千萬峰峰頭如浪起○/栁詩洞庭春去水如天杜詩春水船)
(如天上坐○淮南子崑崙/山上有層城高萬一千里)
　　　㳺鍾山
兩山松櫟暗朱藤(雲南記曰雲南山出藤其色如朱小/者以為馬䇿大者以為拄杖恐所在)
(山谷皆有不必出雲南/○白樂天有朱藤杖詩)一水中間勝武陵(言景過於武/陵之桃源)
午梵隔雲知有寺夕陽歸去不逢僧(古詩但聞煙外鐘/不見煙中寺又參)
(寥子詩隔林彷彿聞機杼知有人家住翠微○崔峒詩/客尋朝磬食僧背夕陽歸○杜牧之老僧詩日暮千峰)
(裏不知/何處歸)
　　　龍泉寺石井二首(建康志无龍泉寺而臨汝志/長安鄉有龍泉院豈即此寺)
　　　　(邪或在南康也○信州/亦有龍泉院在玉山縣)
山腰石有千年潤海眼(一作/石眼)泉無一日乾天下蒼生待
霖雨不知龍向此中蟠(唐劉崇逺金華子云北海縣因/發五株錢取之不盡得一石記)
(云此是海眼以錢鎮之衆懼遽掩之○杜詩古來相傳/是海眼○李白詩深沉百丈通海底那知不有蛟龍蟠)
(○石林詩話云荆公少以意氣自許故詩語惟其所向/不復更為涵蓄如天下蒼生待霖雨不知龍向此中蟠)
(又濃緑萬枝紅一㸃動人春色不須多乂平治險穢非/无力潤澤焦枯是有才之類皆直道其胸中事後為羣)
(牧判官從宋以道盡假唐人詩集博觀而約取晩年始/盡深婉不廹之趣乃知文字雖工拙有定限然必視其)
(幼壯雖公方其未至亦不能力強而遽至也○呉曽漫/錄云張文潜有二石龜晁无咎名其大者為九江小者)
(為千歲文潜因作九江千歲龜歌贈无咎云老龍洞庭/怒蕩覆堯九州謂半山老人也又云禹咄嗟水平流謂)
(司馬君實也不知曾何所據而云若果爾是公本以龜/自命後人又以龍目之然則公所以為龍者亦異矣)
　　　其二
人傳此井未嘗枯(左宣公十二年目於/眢井而拯之眢枯也)滿底蒼苔亂髮
麤(杜牧之詩水/梳苔髮直)四海旱多霖雨少此中端有卧龍無(退/之)
(詩居然鱗介不能容石眼環環水一鍾/間說旱天求雨澤直疑科斗是蛟龍)
　　　興國樓上作
松篁不動翠相重(杜荀鶴詩日/髙花影重)日射流塵四散紅(公有/句云)
(日射地穿千/里赤亦類此)地上行人愁暍死那知高處有清風(說文/暍乙)
(曷反著署熱死也淮南子曰武王䕃暍人於栁下而天/下懐抱朴子曰指氷室不能起暍子之熱○漢武帝紀)
(元封四年夏大旱民多暍死如淳曰暍音謁/韓詩寒泉百尺空看影正是行人暍死時)
　　　別灊閣
一溪清㵼百山重風物能留邴曼容(曼容事見江/東召歸注)後夜
肯思幽興極月明孤影伴寒松
　　　杭州望湖樓回馬上作呈玉汝樂道
水光山氣碧浮浮落日將歸又少留從此秪應長入夢
夢中還與故人逰(孟郊詩月迥无隐物況復大江秋峴/亭當此時故人不同遊故人在長安)
(亦可從夢求○魯直詩松風夢/與故人逰同駕飛鴻跨九州)
　　　和景純十四丈三絶
身先諸老斡樞機再見王門闔左扉但恨東歸相值晩
豈知臨别更心違(景純本末見藏春塢注○禮記玉藻/閏月則闔門左扉立于其中謂再逢)
(閏/也)
　　　其二
幾年相約在林丘眼見京江更阻逰遺我珠璣何以報
恨無瑶玉與公舟(詩篤公劉何以舟之惟玉及瑶注舟/帯也瑶言有羙德公酬龔深甫詩用)
(瑶玉事却通前後文使此言舟豈謂酒邪唐人有/航船疑此借用或舟字正是報之以瓊瑶之意)
　　　其三(景純之孫庠嘗云祖居藏春塢南/崗陳秀心升之所居即此崗也)
藏春花木望中迷水複山長道阻躋(詩道阻且躋/注躋升也)惆悵
老來塵世累無因重到武陵溪(東坡亦有藏春詩云年/抛造化甄陶外春入先)
(生杖/屨中)
　　　臨津
臨津艶艷花千樹夾徑斜斜栁數行却憶金明池上路
紅裙争看緑衣郎(此平甫詩或/誤刋於公集)
　　　汀沙
汀沙雪漫水溶溶睡鴨殘蘆掩靄中歸去北人多憶此
家家圗畫有屏風(漢許后傳設妾欲作某屛風張於某/所曰故事無有○李白詩湖南七郡)
(凡幾家家家屏幛書題徧○王逢原山茶花詩江南池/館厭深紅零落山煙山雨中却是北人偏愛惜數枝和)
(雪上/屏風)
　　　西山
西山映水碧潭潭楚老長謡淚滿衫(謝靈運廬陵王墓/下詩延州叶心許)
(楚老惜蘭芳李善注云徐州先/賢傳曰楚老者彭城之隠人)但道使君留不得那知
肯更憶江南(庾信既留長安雖位望通顯嘗有鄉/闗之思乃作哀江南賦以致其意)
　　　和文淑(公自注云/張氏女弟)
天梯雲棧蜀山岑下視嘉陵水萬尋我得一舟江上去
恐君東望亦傷心(田叔傳蜀口棧道近山○少陵過棧/閣詩目眩隕雜花頭風吹過雨百年)
(不可料一/墜那得取)
　　　春入
春入園林百草香池塘氷散水生光身閑是處堪携手
何事低回兩鬢霜(衛詩迨氷未泮注氷未散正月中以/前也此詩與懐舊後一聮全同而上)
(二句比前作尤勝/疑此是後來改本)
　　　暮春
芙蕖的厯抽新葉(的厯謂荷/葉初抽時)苜蓿䦨干放晚花(薛令之/詩苜蓿)
(長䦨干○于闐/地溫和有苜蓿)白下門東春巳老莫嗔楊栁可藏鴉(古/樂)
(府楊栁/可藏鴉)
　　　烏江亭(在和/州)
百戰疲勞壯士哀中原一敗勢難廻江東子弟今雖在
肯為君王卷土來(項籍傳羽遂引而東欲渡烏江烏江/亭長謂羽曰江東雖小地方千里衆)
(數十萬亦足王也願大王急渡羽笑曰天乃亡我何渡江/為且籍與江東子弟八千人渡江而西今亡一人還縱)
(東父兄怜而王我我何面目見之哉公詩葢取籍意杜/牧之詩乃謂勝敗兵家不可期包羞忍恥是男兒江東)
(子弟多才俊巻/土重來未可知)
　　　漢武
壯士悲歌出塞頻中原蕭瑟半無人君王不負長陵約
直欲功成賞漢臣(長陵髙帝陵名漢誓曰非劉氏不王/若有亡功非上所置而侯者天下共)
(誅之武帝欲侯貳師以其亡功非髙帝之約乃令伐大/宛斬其王封海西侯故班固云武興胡越之伐將帥受)
(爵應本/約矣)
　　　諸葛武侯
慟哭楊顒為一言餘風今日更誰傳區區庸蜀支呉魏
不是虚心豈得賢(蜀楊顒字子昭襄陽人為丞相亮主/簿亮自校簿書顒直入諫曰為治有)
(區分則上下不可相侵請為明公以宷主喻之扵此使/奴執耕種婢主炊㸑雞主司晨犬主吠盗牛負重載馬)
(涉逺路私業無曠所求皆足雍容高拱飲食而已忽一/旦盡身親其後不更付任勞其體力為此碎務形疲神)
(困終无一成豈其智不如奴婢雞犬哉失為家主之法/也故古人稱坐而論道謂之王公作而行之謂之士大)
(夫邴吉不問横屍而憂牛喘陳平不肯知錢榖云自有/主者彼誠達於位分之體也今明公為理親自校簿書)
(流汗竟日不亦勞乎亮謝之後嘗為/東曹属典選舉及顒死亮泣三日)
　　　望越亭
亂山千頃翠相圍(退之詩天/水漭相圍)衮衮滄江去復歸(杜詩不/盡長江)
(衮衮來水随天而轉往/來不窮故云去復歸)安得病身生羽翼長随沙鳥自
由飛(退之詩安得長翮/大翼如雲生我身)
　　　春日席上
十年流落負歸期臨水登山各有思(楚詞登山臨/水送將歸)今日
樽前千萬恨不堪頻唱鷓鴣詞(樂天詩從此結成千萬/恨今朝果中白家詩○)
(李羣玉詩酒飛鸚鵡盞歌送鷓鴣愁/○李白詩客有桂陽至能吟山鷓鴣)
　　　句容道中(句容江/寧属縣)
荒煙寒雨暮山重草木冥冥但有風(杜詩冥冥孤/高多烈風)二十
四年三往返一身長在百憂中
　　　晏望驛釋舟走信州
病起行山山更險下窮溪谷上通天乘高欲作東南望
青壁松杉滿眼前(鮑昭敬亭山詩上干蔽白日下属連/回谿樂天長恨歌上窮碧落下黄泉)
　　　祈澤寺見許堅題詩(寺在建康城東去城二十/五里宋景明中建梁朝置)
　　　　(龍堂有初法師結庵日誦法華經有一女來/聴曰兒東海龍女師曰此山乏水可為我開)
　　　　(一泉後風雷良久有泉湧出至宋/朝治平中賜名為祈澤治平寺云)
藹藹春風入水村(陶詩藹藹/逺人村)森森喬木映朱門(杜詩朱/門酒肉)
(臭○世說君自謂逰/朱門貧道如逰蓬户)高人遺蹟空佳句誰識旌陽後世
孫(旌陽謂許遜也廬山記載許堅江南得道之士今簡/寂觀前有堅曬衣石堅江左人多居三茅不知其年)
(容貌不變多談神仙事能詩如題茅山觀云嘗恨清風/千載鬱洞天今得恣逰遨松楸古色玉壇静鸞鶴不來)
(青帝髙茅氏井寒丹已化明皇碑斷夢仍勞分明有箇/長生路休向紅塵歎二毛又一絶寄徐舍人鉉云幾宵)
(煙月鎻樓臺欲寄侯門薦穪才滿/面塵埃人不識謾随流水下山來)
　　　送陳景初(陳善毉公嘗有/五言詩贈之)
惨淡淮山水墨秋行人不飲奈離愁藥囊直入長安市
誰識柴車載伯休(後漢韓康賣藥長安市口不二價三/十餘年時有女子從康買藥康守價)
(不移女子怒曰公是韓伯休那乃不二價乎桓帝備𤣥/纁禮聘康不得已辭安車自乘柴車臨辰先發亭長以)
(韓徴君過方發人牛修道及見康為田叟也奪其牛康/即與之有頃使者至奪牛翁乃徴君也詩云誰識葢用)
(奪牛事也○曽極載其叔祖裘父所記云陳景初始以/逺方一黄冠至京師人物秀偉見者莫能測也嘗跨驢)
(貨藥於市携二童自随一號黄精一號枸杞作字賦詩/皆不凡俄有中貴人持入禁中裕陵見之異焉旋被收)
(遇補左街副道錄命主景靈宫/事據詩所稱藥囊與曾說合矣)
　　　巫峽
神女音容詎可求青山回抱楚宫樓朝朝暮暮空雲雨
不盡襄王萬古愁(沈存中筆談云自古言楚襄王夢與/神女遇以楚詞考之似未然髙唐賦)
(序云昔者先王嘗逰髙唐怠而晝寢夢見一婦人曰妾/巫山之女也為髙唐之客朝為行雲暮為行雨故為立)
(廟號曰朝雲其曰先王嘗逰髙唐/則夢神女者懐王也非襄王也)
　　　徐秀才園亭(按建康續志徐氏即徐鉉之後宅/舊在攝山棲霞寺西今曰陶莊即)
　　　　(其地園/池甚盛)
茂松修竹翠紛紛正得山阿與水濆笑傲一生雖自樂
有司還欲選方聞(方聞見次韻/酬宋玘注)
　　　中茅峰石上徐鍇篆字題名
百年風雨草苔昏尚有當年墨法存秪恐終隨嶧碑盡
西風吹燒滿秋原(江南徐鉉善小篆映日眎之畫之中/心有一縷濃墨至于曲折處亦當中)
(无有偏側處乃筆鋒直下不倒側故鋒嘗在畫中此用/筆之法○渡江詞臣程俱言小篆之作自嶧山真刻不)
(傳至唐字法雖盛而篆法葢一時者惟李陽氷為首徐/鉉後出筆力勁古遂出陽氷上○爾雅魯國鄒縣有嶧)
(山純石相積連属而成山嶧山立石刻秦功徳/杜詩嶧山之碑野火焚韓詩雨淋日炙野火燒)
　　　欲雪
天上雲驕未肯同晚來雪意巳填空(詩信南山上天/同雲雨雪雰雰)欲
開㫖酒邀嘉客更待天花落坐中(天花借/以喻雪)
　　　上元夜戲作(疑此平/甫所作)
馬頭乘興尚誰先曲巷横街一一穿盡道滿城無國艷
不知朱户鎖嬋姢(漢賦増嬋姢踢豸/注云姿態妖蠱也)
　　　石竹花
春歸幽谷始成叢地面芬敷淺淺紅(潘安仁西征賦華/實芬敷桑麻條暢)
車馬不臨誰見賞可憐亦觧度春風(韓詩可憐此地無/車馬顛倒青苔落)
(絳/英)
　　　黄花
四月揚州芍藥多先時為别苦風波還家忽忽驚秋色
獨見黄花出短莎(黄花菊也因見菊而思維揚芍藥○/劉貢父芍藥花譜字云天下名花洛)
(陽牡丹廣陵芍/藥為相侔埓)
　　　木芙蓉(即今芙/蓉也)
水邉無數木芙蓉露染燕脂色未濃政似美人初醉著
強擡青鏡欲粧慵(薛能詩記得美人初病起道家装束/厭禳時杜荀鶴詩早被嬋娟誤欲粧)
(臨鏡慵承恩不在貌教妾若為容風暖鳥聲/碎日髙花影重年年越溪女相憶采芙蓉)
　　　精衛(陳了齋表云愚公老矣益堅平險/之心精衛依然未捨填波之願)
帝子銜寃久未平區區微意欲何成情知木石無云補
待見桑田㡬變更(山海經炎帝之少女㳺於東海溺而/不返化為精衛常取西山之木石以)
(填東海云○又任昉述異記炎帝女溺死東海化為精/衛自呼其名一名誓鳥一名寃禽一名志鳥一名帝女)
(雀○退之詩口銜山石細心望海波平渺渺功難見區/區命已輕○言木石之微何能填海㑹見其復為平陸)
(也其怨深矣麻姑語王方平云接待以來已見/東海三為桑田○李白詩思填東海強銜一木)
　　　戯贈育王虗白長老
白雲山頂病禅師昔日公卿各贈詩行盡四方年八十
却歸荒寺有誰知(遍參諸方老而歸也○司空圗詩後/生乞汝殘風月自作深林不語僧此)
(豈更欲世/人知乎)
　　　黄河
派出崑崙五色流一支黄濁貫中州吹沙走浪幾千里
轉側尾(一作/屋)閭無處求(山海經有青河白河赤河黑河/環其墟其水出東北陬屈曲東)
(南流為中國河○博雅曰崑崙墟赤水出其東南陬河/水出其東北陬洋水出其西北陬弱水出其西南陬河)
(水入東海三水入南海後漢書注云崑崙山今在肅州/酒泉縣西南山有昆侖之體故名之二書之語似得其)
(實水經又言崑崙去嵩高五萬里則恐不能若是之逺/當曳考之○羅隐詩崑崙水色九般流○莊子秋水篇)
(北海若曰天下之水莫大於海萬川歸之不知何時止/而不盈尾閭泄之不知何時已而不虛司馬彪釋云泄)
(海水出外者也/崔云海東川名)
　　　東江
東江木落水分洪(洪水脈復艚也分洪則水/淺矣海道深䖏謂之洋)伐盡黄蘆
洲渚空南澗夕陽煙自起西山漠漠有無中
　　　北望
欲望淮南更白頭杖藜蕭颯倚滄洲可憐新月為誰好
無數晚山相對愁(杜詩不知明月為誰/好早晚孤帆他夜歸)
　　　驪山(元和郡國志驪山在昭應縣東南/二里即藍田山也秦始皇陵在焉)
六籍燃除士不磨驪山如此盜兵何五陵珠玉歸人世
却為詩書發冢多(過秦論曰廢先王之道焚百家之言/以愚黔首○士不磨者言秦雖焚書)
(而義理出於人心者猶在不可得而磨也○劉向諫起/昌陵曰始皇帝𦵏於驪山之阿棺槨之麗宫館之盛不)
(可勝原天下苦其役而反之驪山之作未成而周章百/萬之師至其下矣五陵謂漢高帝長陵惠帝安陵景帝)
(陽陵武帝茂陵昭帝平陵自髙惠景昭四陵在咸陽縣臚/獨茂陵在興平縣○莊子外物篇儒以詩禮發冢大儒)
(傳曰東方作矣事之何若小儒曰未觧裙襦口中有珠/詩固有之曰靑靑之麥生於陵陂生不布施死何含珠)
(為接其鬢擪其類儒以全椎控其頤徐別其頰无傷口/中珠注詩禮者先王之陳迹也苟非其人乃有用之為)
(奸則迹不/足恃也)
　　　縣舍西亭二首(鄞縣/時作)
山根移竹水邊栽巳覺新篁破嫰苔可惜主人官便滿
無因長向此徘徊(小杜詩竹岡蟠小逕屈折鬬蛇/來三年得歸去知遶幾千迴)
　　　其二
主人將去菊初栽落盡黄花去却廻到得明年官又滿
不知誰見此花開(唐劉希夷詩今年花落顔色改明年/花開又誰在張籍詩逺客悠悠任病)
(身誰家池上不逢春明年各自東西去此地看花是/別人○東坡詩太守問花花有語為君零落為君開)
　　　鐵幢浦(未詳/何地)
憶昨初為海上行日斜來往看潮生(蘓子美詩滿川/風雨看潮生)如
今身是西歸客廻首山川覺有情(張籍詩如今身是他/州客每見青山憶故)
(居/)
　　　臨吳亭(臨恐是/勾字)
補穿葺漏僅區區志義殊嗟士大夫欲致太平非一日
謾勞使者報新書(漢氏以來羣儒區區修補百孔千瘡/○詩意似言不能曠然丕變但補葺)
(支拄而已皆/不滿之意)
　　　蘇州道中順風
北風一夕阻東舟清曉飛㠶落虎丘(虎丘地名/在姑蘇)運數本
來無得䘮人生萬事不須謀(南史宋顧凱之常執命有/定分非智力所移唯應恭)
(巳守道信天任運而闇者不逹妄意僥倖徒/虧雅道无闗得䘮○不須謀者不容計較也)
　
　
　
　
　
　
　王荆公詩注巻四十七
欽定四庫全書
　王荆公詩注巻四十八
　　　　　　　　　　　　　宋　李壁　撰
　　律詩
　　　送僧惠思歸錢塘
淥淨堂前湖水淥歸時正復有荷花花前亦有餘杭姥
為道仙人憶酒家(公有古詩翰林謫仙人徃嵗酒姥家/○方干送僧歸桐廬詩聞師却到郷)
(中去為我殷勤謝酒家○列仙傳王方平以千錢與餘/杭姥相聞沽酒姥送酒荅云恐地上酒不中尊飲耳)
　　　松江(即吳/江也)
來時還似去時天欲道來時巳惘然秪有松江橋下水
無情長送去來(一作/時)船(唐韋氷詩來時歡笑去時哀家/國迢迢逈越䑓松江橋即長橋)
　　　秋日
莫言秋早(一作/草木)未知秋今日風雲巳自愁獨傍黄塵騎
一馬行㸔蕭索聴颼飀
　　　中秋夕寄平甫諸弟
浮雲吹盡數秋毫(李羣玉詩浮雲巻盡為朣朧直出滄/溟上碧空○杜詩上方重閣晚百里)
(見秋/毫)爚爚金波滿滿醪(説文曰爚音弋灼反火飛也一/曰爇聲○漢郊祀志月穆穆以)
(金波師古曰月光穆穆若金之波流也○/白詩酒醆酌來須滿滿花枝㸔即落紛紛)千里得君詩
挑戰(漢髙帝紀與漢王挑戰李奇音徒了反臣/瓚曰挑戰擿嬈敵求戰也古謂之致師)夜壇誰
敢將風騷(杜牧之詩今代風/騷將誰登李杜壇)
　　　靈山(按圗經在信州上饒縣西北九十五里亦/名靈鷲山周迴百餘里舊經云上有龍池)
　　　　(多珍木奇卉/兼出水晶)
靈山寧與世為仇斤斧侵凌自不休水玉比來聞長價
市人無數起相讎(斤斧侵凌言伐山取水玉也○司馬/相如傳水玉磊砢注水精也○謝靈)
(運詩凌波/採水玉)
　　　荷花
亭亭風露擁川坻(任彦升詩涿令行春返冠葢溢/川坻注坻岸也詩宛在水中坻)天放
嬌饒豈自知(唐人詩名/髙自不知)一舸超然他日事故應將爾當
西施(小杜詩西子下姑蘇一舸逐鴟夷○樂天詩萍汎/同遊子蓮開當麗人又緑桂為佳客紅蕉當美人)
　　　殘菊
黄昏風雨打園林殘菊飄零滿地金折得一枝還好在
(一作猶/好在)可憐公子惜花心(歐陽文忠公嘉祐中見荆公/此詩笑曰百花盡落獨菊枝)
(上枯耳因戲曰秋英不比春花落為報詩人子細㸔世/傳誤謂王君玉有此句葢詩意有相類耳文公聞之曰)
(是定不知楚辭云夕飱秋菊之落英歐陽九不學之過/也據落英乃是桑之未落華落色衰之落非必言花委)
(於地也歐王二巨公豈不曉此竊疑小説皆/謬不可信○蔡絛西清詩話又云落始也)
　　　竹窗
竹窗紅莧兩三根(易夬卦莧陸夬夬/宋衷注云莧莧菜)山色遥供水際門
只我近知墻下路能將屐齒記苔痕(白詩徑滑苔粘/屐潭深水没篙)
　　　出定力院作(建康二志無定/力院豈定林乎)
江上悠悠不見人十年塵垢夢中身殷勤未(一作/為)解丁
香結放出枝間自在春(李郢詩丁香正堪/結留步小庭隈)
　　　寄育王大覺禪師
山木悲鳴水怒流百蟲專夜思髙秋道人方丈應無夢
想復長吟擬慧休(退之詩夜深静卧百蟲絶此言百蟲/專夜皆佳又樂天長恨歌春從春游)
(夜專夜又明妃曲只得當年備宫掖何曽專夜奉幃/屏○江淹擬休上人詩日暮碧雲合佳人殊未來)
　　　送僧游天台
天台一萬八千丈(真誥桐柏山髙一萬八千丈今天台/亦然太白云四萬字誤太白詩云天)
(姥連天向天横勢㧞五岳掩赤城天/台四萬八千丈對此欲倒西南傾)嵗宴老僧攜錫歸
前程好景解吟否密雪亂雲緘翠微(鄭谷詩天澹滄浪/曉風悲蘭杜秋前)
(程吟此景為/子上髙樓)
　　　次韻張仲通水軒
池雨含烟暝不收草根長見水交流愛君古錦嚢中句
解道今秋似去秋(李白詩解道澄江浄如練令人長憶/謝𤣥暉○李賀詩獨睡南窗月今秋)
(似去秋○錦嚢/句亦是賀事)
　　　送陳令
長谿流水碧潺潺古木蒼藤暗兩山把臂道人今在否
長官白首尚人間(杜詩壮心久零/落白首尚人間)
　　　無錫寄孫正之
健席髙檣送病身亂山荒隴障歸津應須一曲千回首
西去論心更幾人(杜詩我行入東川十步一回首○李/義山哭劉蕡詩一叫千回首天髙不)
(為聞○王摩詰詩勸君更盡一盃酒西/出陽關无故人觀末句公厚侔如此)
　　　漫成
清時無路取封侯病卧牛衣巳數秋日月不膠時易失
感今懐昔使人愁(不膠言常去而不留也但/封侯一句疑公不作此語)
　　　初晴
一抹明霞黯淡紅(紅而稱黯淡/言色之淺)瓦溝巳見雪花融前山
未放曉寒散猶鎖白雲三兩峰(秦少游詩㫁霞一抹海/天低○唐人詩沈雲隠)
(喬樹細雨/滅層巒)
　　　釣者
釣國平生豈有心解甘身與世浮沈應知渭水車中老
自是君王著意深(文王載吕尚與俱歸雖无車字然載/即車也事見嚴陵祠堂注○張樂全)
(亦有太公詩今附於此黙坐磻溪素髮垂商周於此繫/興衰機深正似忘機者應被沙鷗静處窺樂全之語與)
(公意别恐非所以議聖賢也又嘗記唐人一詩不知誰/作詩云青山長在境長新寂寞持竿一水濱及得王師)
(身巳老不知辛苦為何/人荘子亦有釣臧事)
　　　将次鎮南
豫章江面朔風驚浩蕩帆船破浪行(宋宗慤年尚少叔/父少文問其所志)
(慤荅曰願乗長/風破萬里浪)目送家山無幾許千年空想蟪蛄聲(荘/子)
(逍遥遊篇朝菌不知晦朔/蟪蛄不知春秋此小年也)
　　　出金陵
白石岡頭草木深(建康志白土岡在城東見示耿天隲/注又江寜縣城南一十五里有石子)
(岡一名石子墩吴孫峻害諸葛恪投之於此岡即韓擒/虎受陳将任忠出降之所又溧水縣北二十里有白石)
(山三處名皆不同不知此所指何地又世説孫/興公為庾公參軍共游白石山疑即白石岡也)　春風相
與散衣襟浮雲映郭留佳氣飛鳥隨人作好音(漢光武/紀望氣)
(蘇伯阿見舂陵唶曰氣佳哉鬱鬱葱葱然此謂金陵嘗/為帝王都易小過飛鳥遺之音詩睍睆黄鳥載好其音)
　　　酬王微之
一雨迴飈助蓐收(月令孟秋之月其帝少皥其神蓐/收言金火方戰風雨助秋意也)炎
曦不復畏金流(荘子逍遥遊篇大旱金/石流土木焦而不熱)君家咫尺堪乗
興想岸烏巾對奕秋
　　　題玉光亭
傳聞天玉此埋堙千古誰分偽與真毎向小庭風月夜
却疑山水有精神(按信州圗經玉光亭在玉山縣㕔之/東不知所自章郇公及荆公詩碑在)
(焉郇公詩曰千層懐玉對軒窗池上新亭號玉光秪此/便堪為吏隠神仙官職水雲鄉蜀人青陽楷詩云鳴琴)
(賢宰有三長吟得新詞敵夜光好是㫁章旡以和神仙/官職水雲郷和郇公韻也或言玉光恐在楚州珤應縣)
(今附唐尼真如事於此○開元中有李氏者嫁於賀若/氏賀若氏卒乃捨俗為尼號曰真如家於鞏縣孝義橋)
(天寳元年七夕真如於盥濯之間忽見五色雲氣中引/手不見其形徐以囊授真如曰寳之謹勿言也真如謹)
(守不敢失墜天寳末中原鼎沸真如展轉流寓於楚州/安宜縣肅宗元年建子月真如忽見二人衣皂衣引真)
(如東南而行值樓觀嚴飾兵衛鮮肅皂衣者指之曰化/城也城有複殿一人衣碧戴寳冠號為天帝復有二十)
(餘人衣冠亦如之呼為諸天諸天命真如進既而諸天/相謂曰下界喪亂時久殺戮過多腥穢之氣達於諸天)
(不知何以救之一天曰莫若以神寳壓之一天曰常用/第三寳今沴氣方盛第三寳不足以勝之須以第二寳)
(授之則兵可息亂世可清也天帝曰然因出寳授真如/曰汝徃令刺史崔侁進達於天子時肅宗寝疾方甚視)
(寳促召代宗謂曰汝自楚王為皇太子今上賜寳獲於/楚州天祚汝也冝寳愛之代宗再拜受賜得寳之故即)
(日改為寳應元年上既監國乃昇楚州為上州縣為望/縣改縣名安宜寳應焉○楚州刺史鄭輅作記韓詩世)
(俗誰知偽與真○荀子玉在山而木潤淵生珠而崖不/枯○牛奇章詩珠玉㑹應成咳唾山川尤覺露精神)
　　　贈僧
紛紛擾擾十年間世事何嘗不强顔亦欲心如秋水靜
應須身似嶺雲閒(張樂全寄郭思誠詩心同秋水/静身共野雲閒思誠太華隠者)
　　　嘲叔孫通
馬上功成不喜文叔孫綿蕝共經綸諸君可笑貪君賜
便許當時(一作/先生)作聖人(本傳上患朝儀不肅通采古禮/與秦儀雜就之與諸生為綿蕝)
(野外習之月餘通曰上可試觀拜通為奉常賜金五百/斤通因進曰諸弟子儒生隨臣久矣與共為儀願陛下)
(官之髙帝悉以為郎通出皆以五百金賜諸生乃喜曰/叔孫生聖人知當世務綿蕞如淳曰謂以茒剪樹地為)
(纂位尊卑之次春秋傳曰置茅蕝師古曰蕞與蕝同或/云此詩宋景文作共經綸作强經綸王逢原集亦有詠)
(叔孫詩大抵同此意云弟子由來迹未純異時得/失亦頻頻一官所買知多少便議先生作聖人)
　　　和淨因有作
朝紅一片墮窗塵禪客蕭然感此辰(參同契論外丹形/體為灰土状若明)
(窗塵○後山詩僧奩手汙/空留迹佛几堆紅拂委花)更覺城中芳意少不如山野
早知春(東坡詩曲欄幽榭終寒/窘一㸔郊原浩蕩春)
　　　張工部廟(未詳/何人)
使節紛紛下禁中幾人曽到此城東獨君遺像今如在
廟食真須徳與功
　　　寄伯兄
身留海上去何時只㸔春鴻北向飛安得先生同一飯
(一作/飽)蕨芽香嫩䱥魚肥(䱥音制楚公七子安仁為/長此詩所指伯兄是也)
　　　和張仲通見寄三絶句
髙山流水意無窮三尺空弦膝上桐黙黙此時誰㑹得
坐凭江閣㸔飛鴻(劉長卿詩古調雖自愛今人多不彈/詩誰㑹得亦此意也杜詩注目寒江)
(倚髙閣○晉顧愷之恒云/手揮五弦易目送孤鴻難)
　　　其二
收拾乾坤付一壺世間無物直錙銖醉鄉舊業抛來久
更欲因君稍問塗(唐王績有/醉鄉記)
　　　其三
欹枕狂歌擊唾壺直将軒冕等錙銖醉郷岐路君知否
不似人間足畏塗(令狐楚詩閒齋夜擊唾壺歌試望夷/門奈逺何晉王處仲毎醉後輒詠魏)
(武樂府歌曰老驥伏櫪志在千里以如意打唾壺為節/壺邊盡缺○荘子畏塗者十殺一人父子兄弟相戒也)
　　　宣州府君喪過金陵
百年難盡此身悲眼入春風秪涕洟花𤼵鳥啼皆有思
忍尋常棣脊令詩(公兄安仁為宣州司户○脊令雝渠/水鳥而在原失其常處則飛則鳴求)
(其類天性也猶/兄弟之於急難)
　　　觀王氏雪圗
崔嵬相映雪重重茅屋柴門在半峰想有幽人遺世事
獨臨青峭倚長松
　　　韓子
紛紛易盡百年身(選詩爭先萬里/塗易盡百年身)舉世何人識道真(荘/子)
(道之真以治身土苴以治天/下○劉歆傳黨同門妒道真)力去陳言誇末俗可憐無
補費精神(觀公此詩尚謂退之未識道真也余在臨川/聞之曽氏子弟載南豐語云介甫非前人盡)
(獨黄帝孔子未見非耳譏其非人太多也如此詩可見/○陳無已云荆公詩力去陳言誇末俗可憐無補費精)
(神而公平生文體數變莫年詩益工用意益苦故言不/可不謹也○韓詩可憐無益費精神有似黄金擲虚牝)
(公譏韓子而用其/語但易一字耳)
　　　宰嚭
謀臣本自繫安危賤妾何能作禍基但願君王誅宰嚭
不愁宫裏有西施(説苑桓公問於管仲吾欲使爵腐於/酒肉腐於豆得無害霸乎對曰無害)
(於霸也惟不知賢害霸信賢而復使小人參之害霸詩/意殆本此○程氏云李覲謂若教管仲身長在宫裏何)
(妨更六人此語不然管仲時桓公之心特未蠹也若巳/蠹雖管仲可奈何未有心蠹尚能用管仲之理公語亦)
(李意當以/程説為允)
　　　郭解
藉交雖有不貲恩漢法歸成棄市論平日五陵多任俠
可能推刃報王孫(言藉交雖於人有恩漢法不許也本/傳以軀藉友報仇師古曰藉謂借助)
(也公孫𢎞議解罪當大逆亡道遂族解不止棄市也解/誅後俠者極衆而無足數者按郭解以匹夫而奪人主)
(死生之權且聖人之作五刑固有輕重今一言不中意/而立殺之此何理也考其唱此悖亂之風解實為之魁)
(故𢎞之言解布衣為俠行權以睚眦殺人解雖不知/此罪甚於解知劉器之以𢎞此一事為得大臣之體)
　　　古寺
寥寥蕭寺半遺基(蕭寺見/上注)遊客經年斷履綦(漢班婕妤/詩俯視兮)
(丹墀思君兮履/綦綦履之飾也)猶有齊梁舊時殿塵昬金像雨昬碑(温/庭)
(筠詩猶有南朝舊碑在敢将興廢問漁翁○杜詩惟/有古殿存世尊亦塵埃如聞龍象泣足令信者哀)
　　　越人以幕養花游其下二首
幕天無日地無塵百紫千紅占得春野草自花還自落
落時還有惜花人(越人養花亦如洛中劉伶傳幕天席/地○言野花雖无幕䕶值其落時亦)
(有惜/之者)
　　　其二
尚有殘紅巳可悲更憂回首秪空枝莫嗟身世渾無事
睡過春風作惡時(古詩花開堪折直須折莫待无花空/折枝白集争忍開時不同醉明朝後)
(日即空枝黄䑓瓜詞三摘尚云/可四摘抱蔓歸公詩亦類此)
　　　魚兒
遶岸車鳴水欲乾魚兒相逐尚相歡無人挈入滄江去
汝死那知世界寛(喻禍至而不知由溺於燕安○古靈/師在窗下㸔經蜂子投窗紙求出師)
(曰世界如許濶不肯/出鑚他故紙做甚麽)
　　　離鄞至菁江東望
村落蕭條夜氣生側身東望一傷情丹樓碧閣無處所
只有谿山相照明(丹樓碧閣言/變滅无餘矣)
　　　信州回車館中作二首
太白山根秋夜静(太白山在剡縣/公之舊游也)亂泉深水遶床鳴(鄭/谷)
(詩向蜀還秦計未成/寒蛩一夜遶床鳴)病來空館聞風雨恰似當年枕上
聲(當年指/太白也)
　　　其二
山木漂揺卧弋陽因思太白夜淋浪芭蕉一枕西窗雨
(一作西窗一/榻芭蕉雨)復似當時水遶床(弋陽信州縣名○張祜/題弋陽館詩不知即是)
(此館否其詩云一葉飄然下弋陽殘霞昏日/樹蒼蒼吴溪漫淬干将劍却是猿聲㫁客腸)
　　　天童山溪上(以公經游記考/之山在鄞縣)
溪水清漣樹老蒼行穿溪樹踏春陽(段成式記鬼詩長/安女兒踏春陽旡)
(處春陽/不㫁腸)溪深樹密無人處唯有幽花度水香
　　　鄞縣西亭
收功無路去無田(韓詩臨分不女/誑有路即歸田)竊食窮城度兩年更
作世間兒女態亂栽花竹養風烟(退之詩無為兒女/態憔悴悲賤貧)
　　　别鄞女
行年三十巳衰翁滿眼憂傷只自攻今夜扁舟來訣汝
死生從此各西東(禮曰五十始衰三十而言衰翁亦太/早矣○杜詩明朝牽世務揮淚各西)
(東/)
　　　真州馬上作
身隨飢馬日中行眼入風沙困欲盲心氣巳勞形亦弊
自憐於世欲何營(太史遷傳神太用/則竭形太勞則弊)
　　　登飛來峰
飛來山上千尋塔(興化軍仙遊縣有大飛山臨安錢塘/縣靈隠寺有飛來山介甫未嘗入閩)
(若又以靈隠飛來峰則初无塔兼/所見亦不至甚逺恐别指一處也)聞説雞鳴見日昇(後/漢)
(志太山日觀雞一鳴時見日始欲出長三丈所太山記/東南巖名曰日觀言雞初鳴時見日出又有秦觀吴觀)
(望見長安㑹稽○孟浩然天台/詩雞鳴見日出常與仙人㑹)不畏浮雲遮望眼自緣
身在最髙層(杜牧詩明朝楚山上莫上最髙層若以詩/䜟言此亦可見公被遇神考始終人不能)
(間也○陸賈新語邪臣蔽賢猫浮雲之/障白日也○李白詩盡道浮雲能蔽日)
　　　讀漢功臣表
漢家分土建忠良(周書武成分土惟三賈誼/傳衆建諸侯而少其力)鐵劵丹書
信誓長(漢髙帝紀與功臣剖符作誓丹書鐵契金匱石/室藏之宗廟注金匱猶金縢也契亦劵之異名)
本待山河如帶礪何縁葅醢賜侯王(漢封爵之誓曰使/黄河如帶泰山若)
(礪國以永存爰及苗裔於是申以丹書之信重以白馬/之盟注帶衣帶也礪砥石也○黥布傳漢誅梁王彭越)
(盛其醢以徧賜諸侯刑法/志所謂葅其骨肉是也)
　　　詠月
追隨落日盡還生㸃綴浮雲暗又明江有蛟龍山虎豹
清光雖在不堪行(揚子五百篇月未望則載魄于西既/望則終魄于東其遡於日乎注遡迎)
(也向也○不如浮雲㸃綴謝景重語見上注○荘子秋/水篇水行不避蛟龍者漁父之勇也陸行不避虎兕者)
(獵夫之勇也○韓公将歸操涉其淺兮/石齧我足乗其深兮龍入我舟亦此意)
　　　金山
怪祕隂靈與䕶持重丹複碧煥參差滄江見底應無日
萬丈孤根世不知(杜荀鶴詩海枯終見底人死不/知心○杜詩灧澦既没孤根深)
　　　疊翠亭
烟籠逺浦迷芳草日照澄湖浸碧峰(韓子蒼詩未肯分/流下山去為君純)
(浸紫/霄峰)幸有清罇堪酩酊忍陪良友不從容
　　　黙黙
黙黙長年有所思世間談笑謾追隨蒼髯欲茁朱顔去
更覺求田問舍遲(勉酬俗也○韓文蘭茁其/芽○山谷詩笋茁不避道)
　　　寓言三首
大虚無實可追尋葉落松枝漫古今(張安道和趙叔平/詩視身无實元泡)
(幻觀世皆/空漫古今)若見桃花生聖解不疑還自有疑心(楊傑語/拈花示)
(衆微笑者巳墮迷坑立雪齊腰勤求者自殺疑竇/○靈雲詩自從一見桃花後直到如今更不疑)
　　　其二
本來無物使人疑(六祖云本/來无一物)却為參禪買得癡聞道無
情能説法面墻終日妄尋思(傳燈録良玠師問溈山頃/聞忠國師有无情説法良)
(玠未究其微溈山云云玠又問雲岩曰无情説法什麽/人得聞雲岩曰我若聞汝即不得聞吾説法也曰若恁)
(麽即良玠不聞和尚説法也雲岩云云師乃述偈呈雲/曰也大奇也大奇无情説法不思議若将耳聴聲不現)
(眼處聞聲/方自知)
　　　其三
未能達本且歸根(信心銘歸根得/㫖隨照失宗)真照無知豈待言(臨/濟)
(云㳂流不止問如何/真照无邊説似他)枯木巖前猶失路那堪春入武陵
源(安禪師𤣥談枯木岩前叉路多行人到此/莫蹉跎○杜詩悲秋宋玉宅失路武陵源)
　　　偶書
穰侯老擅關中事長恐諸侯客子來我亦暮年專一壑
毎逢車馬便驚猜(穣侯謂王稽謁君得无與諸侯客子/俱來乎无益徒亂人國耳○張文潛)
(詩穣侯擅關中頗畏諸侯客搜車計巳遲終困范公䇿/庸夫吝富貴百計私自惜勢移禍敗至智巧竟何益荘)
(子秋水篇且夫擅一壑之水/而跨跱埳井之樂此亦至矣)
　　　揚子三首
儒者陵夷此道窮千秋止有一揚雄當時薦口終虚語
賦擬相如却未工(本傳蜀有司馬相如作賦甚𢎞麗温/雅雄心壮之毎作賦常擬之以為式)
(又孝成帝時有薦雄文似相如者召雄待詔承明之庭/言薦雄者止稱其詞賦葢知道者未應以詞賦稱之兼)
(實未及相如之工也公古/詩亦云知者乃得稱其詞)
　　　其二
九流沈溺道真渾(一本作道真/沈溺九流渾)獨泝頽波討得源(陸機/文賦)
(㳂波而/討源)歳晚强顔天禄閣(强其/兩反)秪将奇字與人言(司馬/遷遺)
(任安書及巳至此言不辱者所謂强顔耳○/詩言雄仕於莽時實包羞故猥託於奇字耳)
　　　其三
千古雄文造聖真眇然幽思入無倫他年未免投天禄
虚為新都著劇秦(雄解嘲顧而作太𤣥五千文大者含/元氣纎者入无倫雄雖投閣莽言其)
(素不與事或猶/以美新故爾)
　　　讀維摩經有感
身如泡沫亦如風刀割香塗共一空宴坐世間觀此理
維摩雖病有神通(華嚴經云以白旃檀塗身能除一切/熱惱得清涼也刀割歌利王事法華)
(經云或遭王難苦臨刑欲壽終念彼觀音力刀尋段段/壊前軰謂此言性也楞嚴經云觀世音令衆生於我身)
(心獲十四種无畏功徳五者熏聞成聞六根銷復同於/聲聴能令衆生臨當被害刀段段壊使其兵戈猶如割)
(水亦如吹光性无揺動葢割水吹光而水火之性不動/揺猶如遇害而吾性湛然此乃得觀音無畏之力所謂)
(刀尋段段壊者正謂是耳○𤣥覺襌師第三語其相應/者心與空相應則譏毁讃譽何憂何喜身與空相應則)
(刀割香塗/何苦何樂)
　　　春日即事
池北池南春水生桃花深處好閒行細思擾擾夢中事
何用悠悠身後名(孫權語曹操春水方生公宜速去○/王建詩池北池南草緑○張季鷹使)
(我有身後名不/如生前一杯酒)
　　　贈安太師
獨龍岡北第三峰逋客歸來老更慵(逋客見北/山移文)敗屋數
椽青繚繞冷雲深處不聞鐘(唐人詩重雲晦廬嶽微鼓/辨湓城此言隂晦之夕鼓)
(聲纔彷彿耳亦猶鐘聲為/冷雲所隔而不之聞也)
　　　送李生白華巖修道
白華巖主是金僊假作山僧學道(一作/坐)禪珍重此行吾
不及為傳消息結因緣(白華巖在金谿即仙巖也巖主/是為寳月禪師熙豐間人居巖)
(之絶頂持戒誦經猛獸馴伏客至則遣去又能以慧眼/知人善惡事李生名无咎慕師之風棄儒從之介甫在)
(金陵嘗遣人致師而不出邑人朱/幹叔之子日嚴日邁為余言如此)
　　　寄道光大師
秋雨漫漫夜復朝可嗟蔀屋望重霄(豐上六豐其/屋蔀其家)遥知
宴坐無餘念萬事都從劫火燒(劫火見寄國/清處謙注)
　　　示報寧長老
白下亭東鳴一牛山林陂港浮髙秋新營棗域我檀越
曽悟布毛誰比丘(牛一鳴事出西域記○域一作棫字/書棫木名佛書云印度國造寺檀越)
(名為寺主公嘗乞以所居園屋為僧寺乞賜額剳子云/臣幸遭興運超拔等夷知奨眷憐逮兼父子戴天負地)
(感涕難勝顧迫衰殘縻捐何補不勝螻蟻微願以臣今/所居江寜府上元縣園屋為僧寺一所永逺祝延聖壽)
(如䝉矜許特賜名額庶昭希曠榮遇一時仰慿威神誓/報無巳公既捨宅為寺故云我檀越○㑹通問烏窠如)
(何是和尚佛法即於身上拈起/布毛吹之遂悟時謂布毛比丘)
　　　紅梨
紅梨無葉庇花身(陸魯望詩幾度木蘭舟/上望不知元是此花身)黄菊分香委
路塵嵗晚蒼官纔自保日髙青女尚横陳(蒼官青女並/見上注○復)
(齋謾録云荆公詩日髙青女尚横陳横陳事見相如賦/及楞嚴經青女者主霜雪之神也事見淮南子公以青)
(女為霜於理未當如杜子美秋野詩云飛霜任青女乃/為當理梁昭明博山香爐賦云青女司寒紅花繄景亦)
(皆指為雪霜神矣/復齋之説姑存之)
　　　鴟
依倚秋風氣象豪似欺黄雀在蓬蒿不知羽翼青㝠上
腐䑕相隨勢亦髙(退之病鴟詩晴日占光景髙風送追/隨遂凌紫鳳髙肯顧鴻鵠卑○荘子)
(蝍蛆甘帶鴟鵶嗜䑕鹽鐵論曰泰山之鴟啄腐䑕於窮/澤非有害人也今有司盜主財而食之焉得若泰山之)
(鴟乎淮南子亦有飛鳶墮腐䑕事○詩意謂鴟以喻/小人不足道而又有附之以顯者猶腐䑕之於鴟也)
　　　驢二首
力侔龍象或難堪(維摩經云譬如龍象蹵踏非驢所堪/是名住不可思議解脱方便之門)
唇比仙人亦未慙(大集經有/驢唇仙人)臨路長鳴有真意盤山弟
子久同參(鎮州普化和尚承嗣盤山甞振一鐸行化城/市暮入臨濟院喫生菜臨濟曰遮漢大似一)
(頭驢師便作驢鳴臨濟乃休普/化曰臨濟小厮兒亦具一隻眼)
　　　其二
雖得康莊亦好還(栁子厚牛賦不如羸驢服逐駑馬曲/意隨勢不擇處所不耕不駕藿菽自)
(與騰踏康荘出入輕舉又荅問云且夫白羲騄耳之得/康荘也逐奔星先飄風而跛驢不出泥涬言於得意處)
(不戀亦知斂退/也康荘大路)毎逢溝塹便知難(謂無乗險/徼倖之心)由來此物
非他物莫道何曽似仰山(大集經大梅法常禪師一日/謂其徒曰來莫可抑徃莫可)
(追從容復聞鼯䑕聲師曰即此物非他物汝善/䕶持吾今逝矣僧問仰山和尚何似一頭驢)
　　　晚春
春殘葉密花枝少睡起茶多酒盞疎斜倚屏風搔首坐
滿簮華髪一床書(刺客傳八尺屏風可超而越○王昌/齡詩妻子歡同數株栁雲山老對一)
(床書○陳去非詩八尺屏風遮宴坐一簾細雨獨題詩/疑倣公作也○藝苑雌黄云僧惠洪冷齋夜話載介甫)
(詩睡起茶多酒盞疎多字當作親字世俗傳寫之誤洪/意葢欲以少對密疎對親也予作荆南教官與江朝宗)
(滙者同僚偶論及此江云惠洪多妄誕殊不曉古人詩/格此一聨以密字對疎多字對少正交股用之所謂蹉)
(對法/也)
　　　樓上望潮
樓上人腸渴欲枯樓前終日望平湖無舟得入滄浪去
為問漁人得意無(杜詩肺枯渴太/甚飄泊公孫城)
　　　寄李道人(即李士寧蓬州人曽慥/集仙傳誤云資州人)
李生富漢亦貧兒人不知渠只我知跳過六輪中耍峭
養成三界外愚癡(六輪三界/皆佛氏語)
　　　憶江南
城南城北萬株花池面氷消水見沙(韓詩江空/水見沙)回首江
南春更好夢為蝴蝶亦還家(令狐楚詩縱有還家夢猶/聞出塞聲○來鵬詩分明)
(記得還家夢徐/孺宅前湖水東)
　　　對碁呈道原
北風吹人不可出清坐且可與君碁明朝投局亦未晚
從此亦不復吟詩(投博局見戲贈葉致逺/注言碁與詩之妨學也)
　　　謝微之見過(王晢字/微之)
此身巳是一枯株(公詩累有枯木之語/葢晚而師瞿曇者也)所記交朋八九
無唯有微之來訪舊天寒幾夕擁山爐
　　　惜春
滿城風雨滿城塵葢紫藏紅漫惜春春去自應無覓處
可憐多少惜花人(唐崔櫓詩春意自知無主惜小杜詩/莫怪杏園憔悴去滿城多少惜花人)
　　　寄北山詳大師(一作和平甫/寄道光禪師)
欲見道人非一朝杖藜無路到青霄千巖萬壑排風雨
想對銅爐柏子燒(晉顧愷之還荆州人問以㑹稽山川/之状愷之云千岩競秀萬壑爭流草)
(木䝉籠若雲興霞蔚/東坡詩銅爐燒柏子)
　　　子貢
一來齊境助奸臣去誤驕王亦苦辛魯國存亡冝有命
區區飜覆亦何人(奸臣謂齊田常也子貢雖説令無伐/魯而其詞云臣聞憂在外者攻弱今)
(君憂在内故曰不如伐吴如此是助奸也○為吴之計/莫急於破越子貢乃謂夫差王者不絶世伯者無强敵)
(宜置越而伐齊又為吴東見越王令出師以從子貢去/而之魯吴王果大破齊師於艾陵以兵臨晉敗於黄池)
(越遂乗間滅吴故詩稱誤也○言國之廢興存亡自有/天命乃飾詐設辭如儀秦之為雖能存宗國不足道也)
　
　
　
　王荆公詩注巻四十八
欽定四庫全書
　王荆公詩注巻四十九
　　　　　　　　　　　　　宋　李壁　撰
　　律詩
　　　仁宗皇帝挽詞四首
去序三朝聖(三朝謂太祖太宗真宗○杜子美/𤣥元皇帝廟詩云九聖聨龍衮)行崩萬
國天(列子天瑞篇杞國之人憂天/地崩隕身無所寄廢寢食者)憂勤無曠古(言勤勞/無逸過)
(於商宗曠/古所未有)治洽最長年(書道洽政治/澤潤生民)仁育齊高厚哀思
罄幅貟(詩長發幅隕既長注幅廣也隕均也箋云隕當/作貟貟謂周也公詩用鄭箋史稱遺制之下雖)
(深山窮谷莫不奔走悲號而不絶豈非/徳澤涵養之至廟號曰仁不亦宜乎)欲知千載美道
徳冠遺編(仁宗御集一百巻如欹器後述政化述寶/訓要言序觀文鑒古圖序皆列之巻首)
　　　其二
慿几微言絶(書顧命相被冕服慿玉几○前/漢藝文志仲尼没而微言絶)羣臣涕泗
揮哀號三級陛(長安記含元殿前玉階三級第一級可/高二丈許第二級第三級各髙五尺間)
(以螭頭東西鱗次又賈誼傳故陛九級/上廉逺地則堂髙注級等也廉側隅也)縞素九重圍(又/作)
(闈禁闈之義天子有九門謂關門逺郊門近郊門城門/臯門庫門雉門應門路門也九辨云豈不鬱陶而思君)
(兮君之門以九重據楚詞則九重謂九門/也○退之詩豈識天子居九重鬱沉沉)天上仙遊逺
宮中御座非最悲帷幄侍不復未明衣(漢昭未/明求衣)
　　　其三
厭代人間世收神天上遊遽然虚玉座不復望珠旒(莊/子)
(天地篇千歳厭世去而上仙乘彼白雲至于帝鄉○選/詩玉座猶寂寞桞子厚詩忽疑朝玉皇天冕垂前旒)
待旦移巾幘饔人改膳羞(待旦對饔人恐兩句上必有/一誤周禮内饔注饔割烹煎)
(和之稱内臣昭信掌内饔十五年上嘗面/戒曰動活之物不得擅烹深惡於殺也)尋常飛白几
寂寞暗塵浮(魏公作哀冊文堊帚之掃千竒萬巧謂飛/白也歐公云仁宗萬機之暇无所翫好唯)
(親翰墨而飛白尤為神妙凡飛白以㸃畫象物形而㸃/最難工至和中有書待詔李唐卿撰飛白三百㸃以進)
(自謂窮盡物象上亦頗佳之乃特為清浄二字以賜之/其六㸃尤為竒絶又出三百㸃外○梁武帝謂蕭子雲)
(曰蔡邕飛而不白羲之白而不飛/飛白之間在卿斟酌耳事見廣記)
　　　其四
同軌羣方至(隱公元年天子七月而葬同軌/畢至注云同軌以別四夷之國)因山七月
催(文帝遺詔灞陵山川因其故无有所改因山為/藏不復起墳山下川流不絶就其水名為陵號)永違
天日表(李密見太宗曰龍/鳳之姿天日之表)空有肺肝摧(杜詩塌然/摧肺肝)帳殿
流蘇巻(李賀詩桂/帳流蘇暖)鈴歌薤露哀(後漢禮儀志大行載車/著白系參繆紼長三十)
(丈大七寸為輓六行行五十人公卿以下子弟凡三百/人校尉三人候司馬丞為行首皆衘枚羽林孤兒巴俞)
(櫂歌者六十人為列鐸司馬八人執鐸先言挽/者振鐸而歌其聲哀也薤露歌見車載板注)宮中垂
曉軔西去不更回(離騷經朝發軔乎蒼梧兮夕余至于/縣圃言宮車曉而發軔遂歸藏也)
　　　英宗皇帝挽詞二首
御氣方尊極(莊子御六氣之辨氣疑為御宇縁下已有/乘雲又白樂天開成皇帝挽歌御宇恢皇)
(化傳家/叶至公)乘雲已泬寥(乘彼白雲/見前篇)衣冠萬國㑹陵寢百神
朝(王維詩萬國衣冠拜紫宸又退之太/后挽詩追攀萬國來警衛百神陪)夏鼎傳歸啟(鼎/謂)
(禹鑄九鼎史記帝禹東巡狩至子㑹稽而崩以天下授/益三年之喪畢益讓帝禹之子啟而辟居箕山之陽禹)
(子啟賢天下屬意焉及禹崩雖授益益之佐禹日淺天/下未洽故諸侯皆去益而朝啟曰吾君帝禹之子也於)
(是啟遂即天子之位此言/嗣聖厯數所歸如啟也)虞羮想見堯(後漢李固傳舜/坐見堯於墻食)
(見堯於羮言聖情追慕/之切如舜之於堯也)誰當授椽筆論徳在瓊瑶
　　　其二
玉冊上鴻名猶殘警蹕聲(按治平四年正月庚戌朔宰/臣韓琦等上尊號曰體乾膺)
(厯文武聖孝皇帝至初八日上仙/故名猶殘警蹕聲葢紀事實也)忽辭千歳祝(祝聖人/壽詳見)
(上/注)虚卜五年征(左氏襄公十三年石㚟言於子囊曰先/王卜征五年而歳習其祥注謂巡守征)
(行○孫奭諫書陛下始畢東封更議/西幸殆非先王卜征五年謹重之意)羽衛悲哀送(退之/豐陵)
(行羽衛煌煌一百里/曉出都門葬天子)山陵指顧成謳歌歸聖子世孝在
持盈(陜西之民供厚陵之役不比嘉祐十分之一韓子/華曰非上㫖丁寧不能如是歐陽文忠公曰上云)
(朕成先帝之志天下必不以朕為不孝○漢文紀注顧/成廟應劭注言制度卑狹若顧望而成猶靈臺不日成)
(之故曰顧成○公雖有持/盈之句而素論乃主變法)
　　　神宗皇帝挽詞二首(元豐八年乙丑神宗升遐/明年元祐改元公亦薨進)
　　　　(此詩時公為集禧觀使葢自熙/寧十年至是里居適九年矣)
將聖由天縱(語子罕天/縱之將聖)成能與鬼謀(易天地設位聖人/成能人謀鬼謀百)
(姓與/能)聰明初四逹雋乂盡旁求(舜典逹四聰○書序旁/求儒雅説命旁招俊乂)
(列于庶位又聿求元聖與之戮力言神考初御/極勵精為治欲追三代之時也公亦以自與)一變前
無古三登歳有秋謳歌歸子啟欽念禹功修(語魯一變/至於道此)
(言神考之變法髙出百王也○前漢食貨志民三年耕/則餘一年之蓄餘三年食進業曰登再登曰平餘六年)
(食三登曰太平二十七歳餘九年食然後至徳流洽禮/樂成焉故曰如有王者必世而後仁繇此道也○盤庚)
(若農服田力穡乃亦有秋/末句啟後來紹述之張本)
　　　其二
城闕宮車轉山林隧路歸(言自城闕而歸山林亦古詩/華屋山丘之意○左氏重耳)
(請隧襄王曰王章也/注闕地通路曰隧)蒼梧雲未逺姑射露先晞(舜葬於/蒼梧之)
(野雲則乘彼白雲之意蒼梧姑射皆指/陵闕也杜詩回首叫虞舜蒼梧雲正愁)玉暗蛟龍蟄金
寒鴈鶩飛(西京雜記曰漢帝及諸侯王葬皆珠襦玉匣/形如鎧甲連以金縷匣上皆鏤為蛟龍鸞鳳)
(龜鱗之象時謂蛟龍玉匣○玉暗亦言歳久玉色故暗/也○易龍蛇之蟄以存身也又杜詩蛟龍欲蟄寒沙水)
(○昭公四年金寒玦離○拾遺録曰南之南有淫泉時/有鳬鴈色如金玉羣飛戲於沙瀬羅者得之乃真金鳬)
(也昔破酈山之墳行野者見金鳬向南而飛至寶鼎元/年張善為日南太守郡民有見金鳬以貢善善博識多)
(通考其年月即是秦皇墓金鳬也○劉向/傳諫厚葬疏水銀為江海黄金為鳬鴈)老臣他日淚
湖海想遺衣(遺衣如黄帝昇/天遺弓劍之類)
　　　太皇太后挽詞二首(慈聖光獻仁宗曹后也元/豐三年庚申十月二十日)
　　　　(上仙明年三月山陵成詔百官各/進挽詩二首公時奉祠里居於此)
國賴姜任盛門歸馬鄧高(詩厥初生民時維姜嫄后稷/母也大明詩太任有身生此)
(文王後漢明帝明徳馬后和熹鄧后○后祖父/贈唐王彬父玘尚書虞部員外郎故云門高)關雎求
窈窕巻耳念勤勞(關雎窈窕淑女寤寐求之○郭氏既/退上聘后入宫詔平章事李迪參知)
(政事王隨持節授冊立為皇后妙選而入故云求也○/巻耳知臣下之勤勞内有進賢之志公詩義云巻耳言)
(后妃之志后妃不得預闈外之事而其所以輔佐君子/思相與濟大業者乃其志也惟有是心則其於險詖私)
(謁敗徳亂政之事逺矣公意葢謂可以有其志不可有/其事也是時臣僚如吳丞相沖卿從臣元絳王存鄧潤)
(父何洵直皆進詞傳於中外或謂公關雎巻耳之句固/美矣然止后妃事而已此可謂繆論詩固當總論平生)
(之美何嫌言后妃事耶况/後篇又用啟母文母事)聖淑才難擬休明運繼遭岡
原今獻卜維扆正攀號(聖淑休明謂定儲嘉祐復辟治/平又神廟御製詞亦云燕翼功)
(參九安榮世厯三也時高太后向太后皆侍國史稱后/才高慮深至和嘉祐中仁宗數得疾或至危殆不知人)
(天下憂恐賴后扶持卒無事治平熙寧時隂功隠徳著/於天下升遐之日四海想慕老臣宿將尤哀不自勝○)
(英宗感疾后垂簾聽政二府每於前殿奏事罷詣小殿/奏太后后意有疑其未盡者則曰公等更議之再奏盡)
(善乃可未嘗自出己意事涉曹氏及内臣者无絲毫優/假中外章奏下二府者日不减五十通二府考㑹擬議)
(近者數日逺者旬月然後進呈后一一記舉大意无所/忘失富弼時為樞密使退謂副使吳奎曰君名强記能)
(如是乎奎曰奎於經史誦之五十過則終身不忘至於/公文叢委一覽而記之非所及也后博覽經史往往成)
(誦每議政事多引以為證觀此可見后/之才東坡所謂高出古人之右信矣)
　　　其二
塗山女徳茂京室母才難(塗山啟母也漢外戚傳自古/受命帝王及繼體守文之君)
(非獨内徳茂也葢亦有外戚之助焉○周頌思齊思媚/周姜京室之婦注京室王室也○語才難不其然乎唐)
(虞之際於斯為盛有婦人焉九人而巳注謂文母○后/待裕陵慈愛天至上御朝退稍晩后必自至屏扆候之)
(或自持飲食以食上始終十餘年外廷不盡知在仁宗/時英宗方四歳仁宗命后鞠養後雖出外邸問賜不絶)
(宣仁聖烈皇后后之甥也亦四歳與英宗同時鞠於后/所后深愛之仁宗謂后他日必以歸英宗后許諾仁宗)
(晚年春秋高繼嗣未立天下寒心后居中佐决大䇿遂/以英宗為子入居慶寧宫后待之恩意尤密嘉祐中仁)
(宗中夜暴得疾崩后令左右毋得輙動斂諸門鑰悉置/於前乃發䘮授衛士甲宿衛畢召皇子入左右請帝即)
(位后曰不可須宰相至乃召韓琦等及明宰臣等方入/琦至慟哭不敢發言后曰皇子先帝所立於是琦奉英)
(宗即位尊后/為皇太后)具美多前志餘光永後觀(韓文孰云具美/而不永年又善)
(并美具○神廟御製軒/輝雖揜北風教自存南)遺衣遷館御祖載出宫菆(蔡邕/傳恒)
(思皇后祖載之時東郡有盜人妻者亡在孝子中陸士/衡詩死生各異論祖載當有時注祖始也謂移柩車為)
(引之/始)終始神孫孝長留萬國歡(孝經明王以孝治天下/故得萬國之歡心○神)
(宗即位易后宮名曰慶壽上事后致極誠孝所以娛悦/后無不至在宮中從后行必扶掖視膳定省唯謹元豐)
(元年正月望夜后以齒疾不御樓觀燈閏月望夜上於/禁中為后再張燈靈臺妓樂俱入后嘗幸金明池上豫)
(為百寶酒船其日馳以上壽嘗得水疾御醫不能愈㑹/樞密院檢詳官薛昌朝以病水得老兵王舉者治之愈)
(上訪知之即召入治后亦愈上大喜除舉翰林醫官賜/金紫服賞賚甚厚故事外家男子未嘗得入謁后既高)
(年多疾佾亦老上常為后言宜數召見以自慰懌后輒/不許請遷佾官亦不許一日佾因侍上從容上固為之)
(請得入謁后乃許之上自與佾同至后閣坐少頃上先/起令佾得伸親親意后遽謂佾曰此非若所當留也輒)
(隨上出上既除后䘮每朝謁景靈哀慟左右間召佾子/評誘至神御前行家人禮六年正月當朝謁諫官趙彦)
(若言竊見聖情思慕猶如前時公卿侍臣無不惻楚慶/壽變除歳月漸逺而少陽用事生氣尚微若孝思發中)
(或復感動慮於時令有所未順欲望抑忍聖意奉承天/時上雖嘉其言及朝享哀慕如初右國史並載可見裕)
(陵始終孝愛之盡范忠宣作光獻挽詞亦/云聖主孝思形四海千秋萬歳詠烝哉)
　　　吳正肅公挽詞三首(公名育嘗舉賢良終河南/守葬鄭介甫舉進士時公)
　　　　(知/舉)
昔繼吳公治今從子産游(漢河南守吳公治平為天下/第一○昭公二十年子産卒)
(仲尼聞之出涕/曰古之遺愛也)里門無舊客鄉國有新丘(歐公作吳墓/誌云吳氏世)
(為建安人自曽髙以來皆葬建州之浦城至公始葬其/皇考于新鄭公從葬焉若言鄉國當謂建州今顧指新)
(鄭葢正肅已/葬親於鄭矣)謀讓禆諶逺文歸賈誼優此時辜怨寵西
望涕空流(襄公三十年禆諶能謀謀於野則獲謀於邑/則否○公天聖中試禮部為第一遂中甲科)
(時年尚少○/怨寵事未詳)
　　　其二
從容邊塞議慷慨廟堂争(元昊初叛公獨言夷狄不識/禮義宜勿與校許其所求彼)
(得無詞以動然後飭邊備以待之時方鋭意攻討不以/為然卒如公䇿○公嘗與賈丞相争事上前殿中人皆)
(失色公論辨不已既而曰臣所争者職也顧力不能勝/願得罷去時為參知政事公在政府又嘗論駁魚周詢)
(乞因災異方/試賢良事)曲突非無驗方穿有不行(霍光傳今論功/而請賞曲突徙)
(薪亡恩澤焦頭爛額為上客○史記淳于髠/曰稀膏棘軸所以為滑也而不能運方穿)朝廷(一作/搢紳)
終倚賴賻襚極哀榮(公始自樞府出連典數州後卒召/還判都省除宣徽使帥鄜延改河)
(中/)豈愧(一作/慕)公孫相平生慕(一作/學)董生(轅固言公孫子/務正學以言無)
(曲學以阿世此言公/以直道辛不至宰相)
　　　其三
應世文章手宜民政事才(公為政簡嚴所至民樂其不/擾去雖久愈思之知襄城縣)
(宗室宦官往來上冢不敢犯治開封尤先豪/猾曰吾何有以及斯人去其為害者而已)朝多側目
忌士有拊心哀(仁宗嘗語輔臣吳育剛正可用但嫉惡/太過耳觀此宜為小人所忌也汲黯傳)
(令天下側目而視矣○古詩/苦哉逺征人拊心悲如何)書蠧平生簡香寒後夜灰
悠悠國西路空得葬車回(吳葬/鄭州)
　　　賈魏公挽詞二首(昌朝字子/明謚文元)
功名烜赫在三朝經術從容輔漢條(文元天禧元年以/文章召試賜同進)
(士出身以經術大顯於仁宗時卒/於英宗治平二年七月故云三朝)儒服早紆丞相紱(文/元)
(慶厯五年自樞密使拜/集賢相兩月升昭文相)戎冠再挿侍中貂(戎冠謂帶節/鉞也文元皇)
(祐元年以檢校太師兼侍中判鄭州嘉祐元年判大名/時又進封許國公兼侍中方避未聽而以樞密使召卒)
(罷侍中乃帶平章事兼樞密使三年以鎮安節右僕射/檢校太師兼侍中充景靈宫使至治平元年求還侍中)
(至六七不許今云再插葢一次除而不拜也又呂晦叔/奏疏云臣伏見正侍中自國朝以來罕曾除授如賈昌)
(朝文彦博輩喈以節度使樞密使兼領至於真拜則自/范質趙普後惟丁謂馮拯韓琦以受遺宰相故有殊命)
(今來富弼已噹大任欲乞因其/固辭與免兼侍中遂其謙守)開倉六塔流民復出甲
甘陵叛黨銷(六塔河名也公為大名河決商胡出倉廩/與被水百姓舍其流棄接以醫藥所活九)
(十餘萬口○甘陵貝州也公安撫河北王則反貝州亟/命部將王信孟元郝質持兵操攻具往且請自出摶賊)
(不許終賊所/以破功居多)東第秪今空畫像當時於此識風標(司馬/相如)
(傳居列東第師古曰東第甲/宅也居帝城之東故曰東第)
　　　其二
銘旌蕭颯九秋風薤露悲歌落月中華屋幾人思謝傅
(華屋用/羊曇事)佳城今日閉滕公(西京雜記滕公得石槨銘曰/佳城鬱鬱三千年見白日吁)
(嗟滕公/居此室)名垂竹帛書勲在神寄丹青審象同天上貂蟬
曾夢賜歸魂應侍紫陽宮(吳曽漫録賈文元公母史夫/人方妊娠父注夢使者持大)
(笥奉貂蟬紫綬玉簡揖令受賜既寤告史曰若生子必/為宋輔翌日生文元公命名昌朝○子由作張樂全挽)
(詩聞道騎箕尾還應事玉宸皆言死而復為仙也○張/賁詩酒後只留滄海客香前惟見紫陽君又李涉黄葵)
(詩好逐秋風天上去/紫陽宫女要頭冠)
　　　晏元獻公挽詞三首(殊字/同叔)
文章晉康樂經術漢公孫(比之謝靈運公孫𢎞與曽子/固作公類要序皆有微意)
舊秩凝丞貴前功保傅尊(公薨時階已儀同三司先雖/遷尚書左丞恐非指此葢前)
(丞後凝在古皆宰相也○前功必謂公在仁宗為儲副/時居保傅之任也初公任館職真宗嘗諭大臣近聞館)
(閣臣僚无不嬉游宴賞惟殊杜門與兄弟讀書如/此謹厚正可為東宫官後卒相仁宗實基於此)傳呼
猶在耳㑹哭已填門蕭瑟城南路鳴笳上九原(栁子厚/書排門)
(填户○九原出/檀弓公葬陽翟)
　　　其二
終賈年方妙蕭曹地已親(杜詩扈聖登黄閣明公獨妙/年蕭曹言故人也終賈謂公)
(以童子被/遇為宮官)優游太平日密勿老成人抗論辭多秘賡歌
迹已陳功名千載下不負漢廷臣(公既左右東宫真宗/所咨訪多以方寸小)
(紙細書問之由是參預機密凡所對必以其藁進示不/洩其後悉閱真宗閣中遺書得公所進藁類為八十巻)
(藏之禁中人莫之見也○賈/誼傳漢廷臣无出其右者)
　　　其三
感㑹真竒遇飛揚獨妙齡他年西餞日此夜上騎星(書/寅)
(餞納日平秩西成○騎星謂送真廟山陵也傅説事見/莊子楚詞亦云竒傅説之託星辰兮美韓衆之得一)
宿惠留藩屏餘忠在禁廷音容無處所髣髴寄丹青(公/嘗)
(為應天府潁陳許州知永興軍徙河南府皆有惠政○/公喜薦士其得人最多范忠文挽公詞亦云平生欲報)
(國所得是知人而/公詩乃不及此)
　　　韓忠獻挽詞二首(琦字/稚圭)
心期自與衆人殊骨相知非淺丈夫(南史向桞傳桞與/顔峻友善及峻貴)
(栁猶以素情自許不推先之范璩戒栁曰名位不同禮/亦異數卿何得作曩時意耶栁曰我與士遜心期久矣)
(豈可一旦以勢利處之及栁涉義/宣事繫獄峻竟不助之栁遂伏法)獨斡斗杓環帝座親
扶日轂上天衢(公為相十年雖有同相者而大事多公/專之故云獨斡也○仁宗春秋高繼嗣)
(未立公乞立皇子是為英宗英廟屢疾公又乞早定國/本以安衆心乃立頴王為皇太子時治平三年十二月)
(也○神宗/旋即尊位)鋤耰萬里山無盜(商君傳山/无盜賊)衮繡三朝國有
儒(三朝謂相仁/宗英宗神宗)爽氣忽隨秋露盡謾慿陳迹在龜趺(唐/葬)
(令五品以上墓表為龜趺螭首高九/尺七品為碣力趺圓首其高四尺也)
　　　其二
兩朝身與國安危典䇿哀榮此一時(公與魏公啟云英/宗以哀疚荒迷慈)
(聖以謙冲退託内揆百官之衆外當萬事之微國无危/疑人以静一周勃霍光之於漢能定䇿而終以致疑姚)
(崇宋璟之於唐善致理而未嘗遭變記在舊史號為元/功未有獨運廟堂再安社稷弼亮三世敉寧四方崛然)
(在諸公之先煥/乎如今日之懿)木稼曾聞逹官怕山頽果見哲人萎(舊/唐)
(書讓皇帝傳云開元二十九年京城寒甚嚴霜封樹時/學者以為春秋雨木冰即此是亦名樹介言其象介胄)
(也憲見而嘆曰此俗所謂樹稼者也諺曰樹稼達官怕/必有大臣當之吾其死矣十一月薨○元豐初雨木冰)
(又華山崩故以為公薨之應介父最不喜劉向諸儒洪/範傳傅㑹災異之説獨此推之於事云○檀弓哲人其)
(萎/乎)英姿爽氣歸圖畫茂徳元勲在鼎彞幕府少年今白
髪傷心無路送靈輀(范忠宣作富公挽詞亦云英氣不/隨鐘漏盡高名長與日星垂○幕)
(府少年事見入𤓰步望揚州注○陸士衡詩舍爵兩楹/位啟殯進靈輀王莽造華葢車百官竊言此似輀車非)
(仙物也禇彦回傳先是庶姓三公未有定格王儉議官/品第一皆加幢絡自彦回始王禹玉作公挽詩云淮南)
(別乘人空老猶/憶當時醉吐茵)
　　　故相吳正憲公挽詞
丙魏雖遭漢道昌豈如公出值虞唐秀鍾舊國山河氣
榮附中天日月光更化事功叅虎變贊元時序得金穰
傷心鼓吹城南陌回首新阡柏一行(公名充參政育之/弟建安人葢閩産)
(也或言秀鍾舊國之語意若譏吳深中○吳變法時大/用故云參虎變介父於吳最厚介父罷吳始相隂欲有)
(所變更稍進介父所斥逐之人韓維吕公著等介父此/語似言其初未嘗不同也○易革卦大人虎變未占有)
(孚取更革之義○金穰見天官書又貨殖傳故歳在金/穰水毁木飢火旱旱則資舟水則資車物之理也○袁)
(子正書歳在申酉乞漿得/酒申酉屬金亦謂金穰)
　
　
　王荆公詩注巻四十九
欽定四庫全書
　王荆公詩注卷五十
　　　　　　　　　　　　宋　李壁　撰
　　律詩
　　　孫威敏公挽詞(沔字/元規)
功名一世事興廢豈人謀(言士之立功名休戚關於天/下非一身之計其興廢成敗)
(非人力所能為也嘉祐間參政王堯臣死帝欲召公而/未果樞密使田况病帝又屬意公言者遂力攻公守杭)
(及并所為多不/法卒由此謫)重為蒼生起終隨逝水流淒涼歸部曲
零落掩山丘許國言猶在姦諛可使羞(沔三知慶州邊/人服其能後又)
(安撫廣南助狄青平儂冦英宗初數與執政議守邊者/難其人歐陽公言慶厯罷兵以來當時更事舊人惟孫)
(沔在雖中以罪廢然棄瑕使過正是用人之術乃以資/政觀文再起帥西陲旋卒○鮑昭詩將軍既下世部曲)
(亦罕存曹子建詩零落歸山丘○沔㑹稽人景祐初為/御史坐言事連斥旋擢諫官益有直名後為陜西轉運)
(使上書斥呂夷簡多忌不用正人先出鎮許昌乃薦王/隨陳堯佐代已専引不若已者為自固之計欲使陛下)
(知輔相之位非已不可兾復思巳而見用也今其求罷/若復不救前過是張禹不獨生於漢李林甫復見於今)
(帝不之罪議/者以為蹇切)
　　　崇禧給事馬兄挽詞二首(給事名中甫廬江人/晩知通進銀臺司提)
　　　　(舉江寧府崇禧觀銀臺主封駁後改為/給事中馬與公同年卒于元豐三年冬)
慶厯公偕起元豐我獨傷兩楹終昔夢五鼎繼前喪(檀/弓)
(夢坐奠於兩楹之間○孟子之後喪踰前喪前/以三鼎而後以五鼎歟士祭三鼎大夫祭五鼎)薰歇曽
攀桂甘留所憩棠(樂天賀座主拜太常詩共仰曽攀處/年深桂尚薰○詩甘棠蔽芾甘棠勿)
(翦勿敗召伯所憩○馬為登封縣募民鑿轘轅為通塗/將漕淮南言瀕江諸州民有米而无官糴若移糴瀕江)
(則穀售不至傷農而真揚以北无踴貴之患徙江淮發/運使自洪澤鑿渠六十里以避長淮漕運之險凡此皆)
(惠政/也)素風知不墜能世有諸郎(君之子玗瑊璯瑺瑧皆/未聞顯者瑊仕差遂)
　　　其二
藏室亡三篋得之公最多(漢張安世傳上行幸河東嘗/亡書三篋詔問莫能知惟安)
(世識之具列其事按馬未常為館閣然父亮事仁英朝/為名臣意中甫必諳知朝章國典故用安世事以比之)
露晞當晩景川逝作前波惠寄輿人誦悲傳挽者歌竹
西攜手處漬洒(一作/漬淚)邈山河(輿人誦用子産事見左傳/襄公二十九年○酉陽雜)
(俎云田横死從者不敢哭為歌以寄哀摯虞新禮議挽/歌出於漢武帝役人勞苦歌聲哀切遂以送終非古制)
(也工部郎中嚴厚本云挽歌其來尚矣據左傳公㑹呉/子伐齊將戰公孫夏卿命其徒歌虞殯示必死也○馬)
(嘗一再知揚州公必嘗與相㑹故云竹西也杜牧詩斜/陽竹西路歌吹是揚州○漬洒邈山河疑作漬酒謝承)
(書言徐穉為諸公所辟雖不就有死喪負笈赴弔常於/冡豫炙雞一隻以一兩綿絮漬酒中暴乾以襄雞徑到)
(所起冢隧外以水漬綿使有酒氣斗米飰白茅為藉以/雞置前醊酒畢留謁而去不見䘮主公此詩意葢言道)
(逺不能/往弔也)
　　　陳動之秘丞挽詞二首
年高漢賈誼官過楚荀卿望古君無憾論今我未平(賈/生)
(没時年三十三荀卿趙人仕齊三為祭酒仕楚為蘭陵/令卒葬蘭陵故係之楚○比君荀賈亦可無憾耳若眎)
(世之庸庸躐居顯重以君之才顧/僅止此則不能不使人之不平也)有風吹畫翣無日照
佳城空復文章在流傳世上名
　　　其二
人間三十六追逐孔鸞飛似欲來為瑞如何去不歸(三/十)
(六謂動之所得之年以前篇年高漢賈誼/之句考之即可見○唐書人瑞有鄭仁表)琴樽已寂寞
筆墨尚光輝空復平生友西華豈易依(劉峻見任昉諸/子西華兄弟等)
(流離不振平生舊友莫有收恤西華冬月著葛帔練裙/路逢峻峻泫然矜之乃廣朱公叔絶交論劉溉見其論)
(扺几於地終身恨之/公用此事必有所指)
　　　贈尚書工部侍郎鄭公挽詞(苕溪胡仔云鄭兵/部仲賢工部文寳)
　　　　(不知其果一人耶果二人耶趙清父云按/國史鄭文寳字仲賢此當是指文寳也)
地蟠江漢久知靈通德門中見老成(左太沖蜀都賦近/則江漢炳靈世載)
(其英○鄭康/成通德門)南去伏波推將畧北來光祿擅詩名(馬援/為伏)
(波將軍○小杜寄宣州鄭諫議詩五言寧謝顔光祿百/歳須齊衛武公嚴武詩可似步兵偏愛酒也知光祿最)
(能詩光祿謂謝莊/顔延年皆為光祿)密章贈襚連三組畫翣喪車載一旌
(劉禹錫為杜司徒謝追贈表紫書忽降於九重密印加/榮於厚夜印即章權載之渾瑊墓銘亦曰襚印易名以)
(尊以飾又王定神道碑銘云密印金貂襚于墓門○王/崇術神道碑銘云没代流慶密章下賁○李國真神道)
(碑銘曰煌煌密章肅肅絲言○杜牧上周相公書楊僕/三組垂腰蘇秦六印在手楊僕傳懐銀黄垂三組師古)
(曰銀銀印也黄金印也僕為主爵都尉又為樓船將軍/并封梁侯故云三組○翣者車飾也檀弓下曰周人廧)
(置翣董勛荅問曰翣似屏風人持隨車前後左右也檀/弓上曰銘明旌也以死者為不可別故以其旌識之)
隂德故應多後福可能生子但升卿(後漢虞詡上疏薦/議郎左雄曰今公)
(卿類多拱黙以樹恩為賢盡節為愚至相戒曰白璧不/可為容容多後福○虞詡祖父經曰吾決獄六十年矣)
(雖不及于公其庶幾乎子孫/何必不為九卿故詡字升卿)
　　　致仕虞部曲江譚君挽詞
同時獻賦久無人握手悲歡迹巳陳(李端贈康洽詩同/時獻賦人皆盡共)
(壁題詩君獨存○蘭亭/序俛仰之間巳為陳迹)他日白衣霄漢志暮年朱紱水
雲身(杜詩空餘棟梁具無復霄漢志/○杜牧詩水雲蹤跡去悠悠)虚容劍几今長夜
小隱山林秖舊春豈惜埋辭追往事齒衰才盡獨傷神
(宋鮑昭蒿里歌虚容遺劍佩美皃戢衣巾○退之/王適銘鑽石埋辭以列幽墟○才盡用江淹事)
　　　馬玘大夫挽詞
冠葢青門道知君自少時(漢長安有青/門取以為比)從容他日喜奄
忽暮年悲江月明丹旐湖風冷繐帷音容雖可想才力
竟何施(小杜祭韓公文想像音容思惟恩紀○/公有祭玘文稱其剸劇撥煩為時能吏)
　　　蘇才翁挽詞二首
空餘一丹旐無復兩朱輪寂寞蒜山渡陂陀京口原音
容歸繪畫才業付兒孫尚有故人淚滄江相與翻(按才/翁名)
(舜元祖易簡參知政事父耆終工部郎中直史館娶王/文正公之女生三子皆有才名而才翁最長七歳能為)
(歌詩文正公愛且竒之奏授同學究出身時詔復唐進/士科而新令門選者不得與焉君乞還所有官應詔不)
(得報乃上所著文章召學士院試賜進士出身後浸顯/以弟舜欽謫死湖州求江呉一郡平居譚辨唐數百年)
(間喜稱魏鄭公諫諍裴晉公德業李臨淮將兵衛公處/邊事劉忠州通流財利韓退之文章類此數人而巳其)
(議當世人物亦以之為標的於人少所稱許至有同班/列偕出入漫不省記以是予者益少然涖官當事定慮)
(果決所至制束强黠敦尚風儀其為文不迹故陳自為/高古雖所不與者亦不能掩也○退之祭嫂文水浮陸)
(走丹旐翩然○韓詩云慷/慨為悲咤淚如九河翻)
　　　其二
翰墨隨談笑風流在弟兄浮名同逆旅壯志負平生使
節何年去喪車故老迎悠悠京口外落日照銘旌(張耒/明道)
(雜誌稱才翁之詩與翰墨皆過子美而世人不盡知也/范公希文嘗為才翁作黄素小楷伯夷頌書尾云書礼)
(亦要切磋未是處無惜見教時皇祐三年才翁以度支/郎中為京西轉運使范公為青社才翁又有詩謝范公)
(及潞公題跋云台文競耀/高逾麗化筆交揮老更閒)
　　　王中甫學士挽詞(王介衢州人嘉祐六/年與二蘇同中制科)
同學金陵最少年奏書曽用牘三千盛名非復居人後
壯歳如何棄我先(齊東昏侯明帝子帝嘗戒曰作事不/可在人後賈充謂庾純君行常居人)
(前今何以在後三千牘見史記東方朔傳中甫仁宗時/以制策登科故詩有牘三千盛名之句東坡亦嘗為作)
(挽詩遺其/子沇之)種橘園林無舊業採蘋洲渚有新篇蒜山東
路春風綠埋没誰知太守阡(種橘用李衡劉長卿送李/中丞詩罷歸無舊業老去)
(戀明時○據諸公多言介心疾故公前詩戲以白蘋洲/渚正滄波之句今又及蘋洲事疑猶前意劉貢父在試)
(院因爭畜字與介忤後與歐公書云某愚戅孤蹇前在/試院不幸與小人共事論議之間為所詬辱既素知其)
(心病狂易都與包含隱忍未嘗酬/對據此則介之心疾似有之矣)
　　　王逢原挽詞(逢原名令廣陵人累/見前注公嘗銘其墓)
蒿里竟何在死生從此分謾傳仙掌籍誰有鬼修文(神/仙)
(傳拾遺木公亦云東王父亦云東王公亦號玉皇君真/僚仙官巨億萬計各有所職皆稟其命而朝奉翼衛故)
(男子得道者名籍𨽻焉○白樂天詩但恐長生須有籍/仙臺試為檢名看○鬼修文真誥卜商等為地下修文)
(郎/)蔡琰能傳業侯芭為起墳傷心北風路吹淚濕江雲
(韓詩中郎有女能傳業伯道无兒可保家中郎謂蔡邕/琰其女也言逢原無子僅有女○揚雄傳雄天鳳五年)
(卒侯芭為起墳喪之三/年○令葬常州武進縣)
　　　葛興祖挽詞(興祖名良嗣年四十餘始以進士/出仕州縣餘十年窮於無所遇以)
　　　　(死公嘗銘/其墓云)
憶隨諸彦附青雲場屋聲名看出羣(興祖當天聖嘉祐/間兄弟皆以文有)
(聲赫然屢試進/士角出其上)孫寳暮年猶主簿卜商今日更修文(孫/寳)
(傳御史大夫張忠署寳主簿徙舍祭竈請比鄰忠使所/親問今兩府高士俗不為主簿子既為之徙舍甚説何)
(前後不相副也興祖/卒於許州長社簿)山川澟澟平生氣草木蕭蕭數尺
墳欲寫此哀終不盡但令千載少知君(介甫誌興祖/墓追悼甚切)
　　　王子直挽詞
多才自合至公卿豈料青衫困一生(劉貢父作子直哀/詞亦云神峻清而)
(骨單吾固亦以君為疑然則王/之不為公卿亦自其骨相屯耳)太史有書能敘事子雲
於世不徼名(曽子固序吾友王氏兄弟曰回深父曰向/子直曰冏容季皆善屬文長於敘事深父)
(尤深而子直容季皆能稱其兄也○司馬遷傳自劉向/揚雄博極羣書皆稱遷有良史才服其善敘事理辨而)
(不華質而不俚○揚雄不汲汲於富貴/不戚戚於貧賤不修亷隅以徼名當世)丘墳慘淡箕山
綠門巷蕭條潁水清握手笑言如昨日白頭東望一傷
情
　　　孫適挽詞(曽南豐嘗為適/書墓見本集)
喪車上新壟哀挽轉空山名與碑長在魂隨帛蹔還(檀/弓)
(重主道也注始死未作主以重主其人也/今人始死結帛為之謂之魂帛亦主道也)無兒漫黄卷
有母亦朱顔俛仰平生事相看一夢間
　　　處士葛君挽詞
楚人黄歇地晉代葛洪家獨(一作/特)擅山川秀相承黻冕
華猗君有清尚於世不雄誇令子能傳業流光未可涯
(據春申君所都乃故呉國即無錫惠山上有春申君廟/疑此地近之或言黄州十五里許有永安城圖經以為)
(春申君故城非也○晉書葛洪丹陽句容人丹陽與無/錫接近據此則黄州圖經之誤甚明○據洪祖係呉大)
(鴻臚父偉晉邵陵太守洪/位散騎常侍領大著作)
　　　追傷河中使君修撰陸公三首(名經字/子履)
文采機雲後知名實妙年銀鈎工壯麗金薤富清妍(韓/詩)
(臨風一揮手金薤垂琳琅/謂文彩也非字畫之謂)批鳳多新貴凭熊數外遷空
令猗氏監遺愛有良田(中書謂之鳳池未見批字出處/李藩為給事中制有不便就勅)
(尾批却之給事屬門下省不應言批鳳也據齊高帝使/江夏王學鳳尾一字便工帝以玉麒麟賜之葢諸侯牒)
(奏皆批曰諾諾字有尾若鳳焉○漢制公列侯安車倚/鹿較伏熊軾又杜牧詩曽經觸蠆尾猶得凭熊軒○九)
(域志河中府猗氏以/猗頓所居因為猗氏)
　　　其二
皖城初得故人詩歎息龍媒踠壯時(言得詩未久陸巳/亡儲光羲詩君門)
(峻且深踠/足空夷猶)太史滯留終不偶中郎制作遂無施(太史公/留滯周)
(南不得與從事中郎制作謂蔡/邕也邕為漢史以被誅竟不就)二千石祿今何有四十
車書昔謾知(劉夢得詩謾讀圖書四十車年年為郡老/天涯又醉酒一千日儲書四十車又張華)
(徙居書/三十車)海曲冷雲埋拱木延州空掛暮年悲(僖公三十/二年爾何)
(知中壽爾墓之木拱矣注云合手曰拱言其過老不可/用○李白詩獨掛延陵劍千秋在古墳又云悲來欲脱)
(劍掛向/何枝好)
　　　其三
前旌一幅粉書銘行路知君亦涕零遂失詞人空甫里
謾留悲鶴老華亭(甫里謂龜䝉也華亭/士衡也皆陸氏事)主張壽祿無三
甲收拾文章有六丁(管輅言吾額上無生骨眼中無守/精鼻無梁柱脚無天根背無三甲)
(腹無三壬皆不壽之驗樂天哭皇甫七詩多才非福祿/薄命是聰明亦此意○退之詩平生千萬篇金薤垂琳)
(琅仙宮勅六丁雷電下取將異人記上元中道士王逺/知善易知人死生禍福作易總十五卷於是一日雷雨)
(風霧中一老人叱曰所泄者何在上帝命吾攝六丁雷/電追取逺知惶懼據地旁有六丁人青衣巳捧書去矣)
(○詩話云嘉祐初王文公陸子履同在書林日者王生/一日見兩公言自此十五年出將入相顧學士無背仕)
(宦齟齬多難且壽不滿六十官不至侍從皆如其言子/履死家人夢云帝命同宋次道修官制凡吾平生所著)
(職官書可盡焚之未/幾朝廷果修官制焉)歸處仙龕應不逺新墳東見海山
青(白公詩近有人從海上回海山深處見樓/臺中有仙龕虛一室多傳此待樂天來)
　　　悼慧休
休公遂不起難料復難忘玉骨隨薪盡空留一分香(古/詩)
(易知復難忘○觀音/經一分奉多寳佛塔)
　　　永壽縣太君周氏挽詞二首(周氏鄧忠/臣母也)
永壽開新邑長沙返舊塋金葩冷鈿軸粉字暗銘旌薤
久露難濕蘭餘風尚清慶鍾知有在令子合升卿
　　　其二
子引金閨籍身開石窌封(選詩繆通金閨籍成二年辟/司徒之妻齊侯與之石窌)
靈輴悲吉路象服儼虛容(詩君子偕老云象服是宜/箋云象服謂揄翟闕翟也)楚
挽雖多相萊衣不更縫誰知逝川厎劍自喜相從(萊衣/老萊)
(子戲綵之服○退之集挽歌/云鳳飛終不返劍化㑹相從)
　　　淵師示寂(公自題云殊勝淵師八十餘因見訪/問之近來如何荅曰隨緣而巳至示)
　　　　(寂作/是詩)
寄託荒山鬼與鄰一生黄卷不離身(杜牧之詩竄逐空/山與死同○參同)
(契委時去害依託丘山循游寥廓與鬼為/鄰化形而仙淪寂無聲○黄卷謂經巻)百年薪盡隨
緣去莫學緇郎更悞人(薪盡巳見上注○唐書崔𦙍𫝊/𦙍父愼由晩無子遇浮圖以術)
(求乃生𦙍字緇郎及為相其季父濬唶曰/吾父兄刻苦以持門户終為緇郎壊之)
　　　弔王先生致
處士生涯水一瓢行年七十更蕭條老妻稻下收遺秉
稚子松間拾墮樵(詩小雅大田彼有遺秉/此有滯穂注秉把也)雖有聲名高
後世且無饘粥永今朝窮魂散漫知何處甬水東西不
可招(史記越王夫差於甬東賈逵注甬東越東鄙甬江/東也韋昭曰勾章縣東夾口外洲也據此則王君)
(必越州人○劉得仁弔人詩云君/苦為詩身到此氷魂雪魄巳難招)
　　　哭張唐公
堂(一作/棠)邑山林久寂寥屬車前日駐雞翹𡨕𡨕獨鳳隨
雲霧(一作知/何處)南陌空聞引葬簫(以下/注闕)
　　　宋中道挽詞
文史傳家學聲名動帝除蘭堂空作賦金匱不讐書勝
事悲疇昔清談想緒餘吹簫索上去歸國有魂車
　　　葛郎中挽詞二首
卷卷繐帷輕空堂晝哭聲衣冠遺故物杯案若平生白
馬有悲送赤車非古行低徊九原日光景在銘旌
　　　其二
蠻荆長往地湖海獨歸時旅櫬蛟龍䕶銘旌雁鶩隨此
生要有盡何物告無期一片幽堂石公知我不欺
　
　
　
　
　王荆公詩注卷五十
　王荆公詩注補遺
　　古今體詩五首
　　　車螯(俗本在次韻游山/門寺望文脊山後)
海於天地間萬物無不容車螯亦其一埋没沙水中獨
取常苦易衛生乏明聰機緘誰使然含蓄畧相同坐欲
腸胃得要令湯火攻置之先生盤噉客為一空蠻夏怪
四坐不論殻之功狼籍堆左右棄置任兒童何當强收
拾持問大毉工
　　　信陵坊有籠山樂官(俗本在次韻和中/甫兄春日有感後)
萬里山林姿羽毛何璀璀鳴聲應律呂惟有知者愛都
門市井兒誰翫汝文采應須鎖樊籠勿受丸矰害
　　　致仕邵少卿挽詞二首(俗本在永夀縣太君/周氏挽詞二首後)
謝朓城中守梁鴻基下歸素車馳吉路丹旐卷寒輝撫
几虚容在瞻圖實貌非無因置一酹空此歎長違
　　　其二
杯酒䢴溝上紛紛巳十年音容常想見風跡每流傳老
去元卿位新開太守阡慶門當更大子弟固多賢
　　　偶成
漸老偏諳世上情巳知吾事獨難行脱身負米將求志
勠力求田豈為名高論頗隨衰俗廢壯懐難值故人傾
相逢始覺寛愁病搔首還添白髮生
　
　
　
　
　
　
　
　
　
　
　王荆公詩注補遺
