#+TITLE: 御訂全金詩增補中州集-清-郭元釪
#+DATE: 2016-06-11 12:26:29
#+SOURCE: github.com/kanripo/KR4h0144 master 6762a89e                
聖祖仁皇帝御製全金詩序
　金有天下武功文治燦然昭明人材之萃多在大定明
　昌之間駸駸乎盛矣然北元南宋終金之世争伐聘問
　殆無暇日其典章名物湮没於當時而不傳於後者不
　知凡幾也太原元好問撰中州集以人屬詩以事屬人
　後世有詩史之目而渾源劉祁亦著歸潛志可與中州
　集相㕘互證焉盖其人文之可考者猶賴此兩書之存
　也朕嘗覽金史多採用好問中州集益信所謂詩史不
　虛也因是亦欲得金詩之全以補金史之所未備卓然
　成一代之書㑹有全金詩之進遂命更加搜緝凡金人
　集之斷簡殘篇有可存者皆令附以入及諸山經地志
　川澤之紀聞綴摭薈藂鉅細不遺使觀者弗厭其詳而
　皆有以自擇焉夫金世徳乆逺涵濡蒸育才俊軰出迄
　今反覆斯編可以見邦國之光與篤生之富矣顧金去
　今垂六百年其禮樂聲明載在藝林之詠言者若非中
　州歸潛二書後之人亦烏從而知之况夫兼二書之所
未備可不永其傳也哉
　時
康熈五十年辛夘冬日
　　臣郭元釪謹
　奏臣少時里居性耽吟詠嘗讀金人元好問所選中
　　州集詩清真淡宕有宋詩之新而無其鄙俚有元
　　詩之麗而無其纎巧文質得宜正變有體而好問
　　所作小傳詞意斐亹足以鼓吹風雅為史氏所採
　　擇然其載詩未備紀事與劉祁歸潛志徃徃不合
　　元郝經稱好問著中州集一百巻而今存者止十
　　巻其間必有殘缺未為全書臣竊私念金有天下
　　一百一十有七年大定明昌承平底定文治之盛
　　不減於他代今世間唐宋元明詩皆有備本獨金
　　無之使不薈萃表彰則河嶽精英乆愈散失以故
　　不揣愚陋留意收拾數年以來見金人詩中州集
　　所無者即録藏箧笥載筆
　内廷編纂餘暇復於天下郡縣誌中採輯遺逸漸成
　　巻軸小傳之下㕘以歸潛志及金元人銘表題䟦
　　並説部諸書凡金人入元不仕者皆附入其末而
　　即終之以元好問劉祁同異互存洪纎不失期於
　　一代文獻歴歴可考然臣弇鄙無學金人遺集傳
　　於今世者恐有未見或致疎漏伏乞
皇上聖鑒賜之刋正使有成書将一代人文千載如見
　　不惟存詩而已臣卑庸忝竊無所似肖不勝恐悚
　　之至謹
　奏
　欽定四庫全書　　　　集部八
御訂全金詩增補中州集目録　總集類
　巻首上
　　帝藻(附郊廟樂章一百五十一首/)
　　　世宗(一首/)　(補/)
　　　顯宗(二首/)
　　　章宗(一首/)　(補六首/)
　　　海陵王(五首/)　(補/)
　　公族
　　　密國公璹(四十一首/)　(補二首/)
　　　完顔匡(一首/)　(補/)
　　　完顔奉國(一首/)　(補/)
　　　李宸妃(二句/)　(附/)
　　三金源
　　　珠赫䆳(三首/)　(補/)
　　　烏凌阿爽(二首/)　(補/)
　　温特赫某(一首/)　(補/)
巻首下
　　樂歌(一百五十一章/)　(補/)
巻一
　諸相上
　　張鄆王通古(一首/)　(補/)
　　劉曹王豫(七首/)　(補二首/)
　　杜丞相充一(首/)
　　虞令公仲文(一首/)
　　張丞相孝純(一首/)
　　張左相汝霖(一首/)
　　劉右相長言(一首/)
　　右相耶律履(一首/)
　　張平章萬公(一首/)
巻二
　　孫太師鐸(一首/)
　　董右丞師中(一首/)
　　梁參政􁧉(一首/)
　　賈左丞益謙(一首/)
　　丞相夀國公髙汝礪(一首/)
　　胥鼎(一首/)
　　張左丞行中(一首/)
　　楊户部慥(二首/)
巻三
　狀元
　　鄭内翰子聃(一首/)
　　孟内翰宗獻(六首/)
　　趙内翰攄(一首/)
　　趙文學承元(一首/)
　　張太保行簡(三首/)
　　張内翰檝(四首/)
　　閻治中長言(八首/)
　　李治中著(一首/)
巻四
　宋耆舊
　　宇文太學虚中(五十首/)
　　吳學士激(二十五首/)
巻五
　　張秘書斛(一十八首/)
　　蔡丞相松年(五十九首/)
巻六
　　髙内翰士談(三十首/)
　　馬御史定國(三十一首/)
巻七
　　祝太常簡(一十二首/)
　　張子羽(三首/)
　　朱諫議之才(一十七首/)
　　劉内翰著(二十四首/)
　　施内翰宜生(四首/)　(補三首/)
巻八
　大家二人
　　承㫖党懐英(六十五首/)　(補二首/)
巻九
　　禮部閒閒趙秉文一(五百九十八首/)
巻十
　　趙秉文二
巻十一
　　趙秉文三
巻十二
　　趙秉文四
巻十三
　　趙秉文五
巻十四
　　趙秉文六
巻十五
　名家十二人
　　蔡太常珪(四十六首/)
　　劉龍山仲尹(二十八首/)
巻十六
　　黄華山主王庭筠(二十八首/)　(補十三首/)
　　屏山李純甫(二十九首/)
巻十七
　　劉記室迎(七十六首/)
巻十八
　　禮部楊雲翼(二十一首/)　(補一首/)
巻十九
　　王内翰若虚(三十八首/)　(補二首/)
　　麻徵君九疇(三十一首/)
巻二十
　　劉御史從益(三十三首/)　(補二首/)
　　雷御史淵(二十九首/)　(補四首/)
巻二十一
　　常山周昻(一百首/)　(補二首/)
　　黄山趙渢(三十首/)　(補一首/)
巻二十二
　諸家
　　朱葭州自牧(二十首/)
　　孫内翰九鼎(一首/)
　　劉修撰彧(二首/)
　　趙内翰可(三首/)　(補二首/)
　　劉西巖汲(十一首/)　(補二首/)
　　劉内翰瞻(三首/)
　　郝内翰俁(二十二首/)
巻二十三
　　張郾城公藥(三首/)
　　任南麓詢(九首/)
　　馮臨海子翼(七首/)
　　史明府旭(三首/)
　　邉内翰元鼎(四十二首/)
巻二十四
　　李承㫖晏(七首/)　(補五首/)
　　王都運寂(七首/)
　　蓮峰真逸喬扆(一首/)　(補二首/)
　　劉左司昻(一十一首/)　(補一首/)
　　魏内翰摶霄(三首/)
巻二十五
　　許内翰安仁(六首/)　(補二首/)
　　王隠君磵(一十三首/)
　　劉治中濤(六首/)
　　劉左司中(二首/)
　　路司諫鐸(二十六首/)
巻二十六
　　師拓一(十二首/)
　　酈著作權(一十六首/)
　　史御史肅(三十首/)
巻二十七
　　史内翰公奕(一首/)
　　蕭尚書貢(三十二首/)
　　龎都運鑄(二十首/)
巻二十八
　　許司諫古(四首/)
　　王防禦良臣(一十首/)　(補一首/)
　　髙治中廷玉(四首/)
　　李治中遹(六首/)
　　陳司諫規(二首/)
　　馮内翰延登(一十七首/)
巻二十九
　　劉鄧州祖謙(三首/)
　　髙博州憲(八首/)
　　王監使特起(七首/)
　　李經(五首/)
　　梁太常持勝(一首/)
　　愚軒居士趙元(三十三首/)　(補一首/)
巻三十
　　馮内翰璧(一十五首/)
　　宋内翰九嘉(一十一首/)　(補一首/)
　　李右司獻能(二十首/)
巻三十一
　　王右司渥(一十一首/)　(補一首/)
　　冀都事禹錫(二首/)　(補一首/)
　　蘭泉張建(二十三首/)
　　張瓚(一首/)
　　毛宮教麾(七首/)
　　朱宮教瀾(三首/)
巻三十二
　　姑汾漫士王琢(六首/)
　　呂中孚九首
　　王元節(三首/)
　　李端甫(一首/)
　　楊澤州庭秀(二首/)　(補一首/)
　　孫省元鎮(一首/)
　　張著(二首/)
　　景覃(一首/)
　　段繼昌(五首/)
　　岳行甫(二首/)
　　迂齋周馳(二首/)
　　劉太常鐸(七首/)
巻三十三
　　李扶風節(二首/)
　　劉勲(一十三首/)　(補一首/)
　　李澥(四首/)
　　秦畧(一十三首/)
　　張琚(二首/)
　　馬編修天來(一首/)
　　張内翰本(一十首/)
　　申編修萬全(二首/)
　　崔遵(三首/)
　　王主簿革(一首/)
　　衛承慶(一首/)
巻三十四
　　劉昻霄(一十三首/)
　　田紫芝(三首/)
　　王萬鍾(三首/)
　　雷琯(一十九首/)
　　王亳州賔(三首/)
　　李夷(三首/)
　　郭邦彦(六首/)
巻三十五
　　史學(八首/)
　　侯冊(五首/)
　　王元粹(三十三首/)
　　邢内翰具瞻(一首/)
　　王太常繪(一首/)
　　杜佺(一首/)
　　邉轉運元勲(二首/)
　　李寕州之翰(四首/)
　　三興居士(一首/)
　　楊興宗(一首/)
　　趙亮功(一首/)
　　賈泳(一首/)
巻三十六
　　王鬰(一十二首/)
　　王禮部競(一首/)
　　元日能(一首/)
　　范墀(一首/)
　　王雄州仲通(一首/)
　　韓内翰汝嘉(一首/)
　　王吏部啟(一首/)
　　晁洗馬㑹(一首/)
　　王内翰遵古(二首/)
　　王汾州璹(二首/)　(補一首/)
　　李特進獻可(二首/)
　　雷溪魏道明(二首/)
　　學易雷思(一首/)
　　王大尹翛(一首/)
　　髙工部有鄰(一首/)　(補三首/)
　　宋孟州楫(二首/)
巻三十七
　　髙轉運徳裔(一首/)
　　路冀州仲顯(一首/)
　　張代州大節(一首/)
　　趙轉運慤(三首/)
　　郭秘監長倩(一首/)
　　郭録事用中(一首/)
　　趙太常之傑(三首/)
　　趙轉運鼎(一首/)
　　田轉運特秀(一首/)
　　趙漕副文昌(一首/)
　　路轉運忱(一首/)
　　髙宻州公振(一首/)
　　張轉運彀(一首/)
　　宗御史端修(一首/)
　　張户部翰(五首/)
　　李好復(二首/)
　　楊秘監邦基(一首/)
巻三十八
　　呂陳州子羽(四首/)
　　趙鹽部文昌(一首/)
　　韓内翰玉(二首/)
　　王都運擴(一首/)
　　趙吏部伯成(三首/)
　　梁録事仲新(一首/)
　　盧待制元(一首/)
　　太常卿舒穆嚕世勣(一首/)
　　范滑州中(一首/)
　　趙禮部思文(六首/)
　　李坊州芳(一首/)
巻三十九
　　劉鄠縣昻(三首/)
　　錦峰王仲元(三首/)
　　盧宜陽洵(一首/)
　　刁涇州白(三首/)
　　劉户部光謙(一首/)
　　毛提舉端卿(一首/)
　　康司農錫(一首/)
　　張户部徳直(一首/)
　　馮辰(一首/)
　　王世昌(二首/)
　　李宜陽過庭(一首/)
　　田錫(二首/)
　　張介(一首/)
　　龎漢(一首/)
　　宋景蕭(二首/)
　　李警院天翼(三首/)
　　劉神童㣲(一首/)
　　郭宣道(一首/)
　　張仲宣(二首/)
　　胡汲(一首/)
　　王修齡(一首/)
巻四十
　　張㕘議澄(四首/)
　　白賁(一首/)
　　王内翰樞(一首/)
　　睡軒趙晦(一首/)
　　浚水王世賞(四首/)
　　南湖靖天民(一首/)
　　東臯桑之維(一首/)
　　歩元舉(一首/)
　　馮文叔(一首/)
　　張庭玉(一首/)
　　宗道(一首/)
　　鮮于溥(三首/)
　　史士舉(二首/)
巻四十一
　　王敏夫(二首/)
　　王利賔(一首/)
　　孫益(一首/)
　　張瓛(一首/)
　　徐好問(一首/)
　　呂大鵬(一首/)
　　髙永(一首/)
　　孫邦傑(一首/)
　　曹用之(一首/)
　　趙逹夫(二首/)
　　邢安國(二首/)
　　張温(一首/)
　　馬舜卿(一首/)
巻四十二
　　郝天挺(一首/)　(補五首/)
　　溪南詩老辛愿(二十首/)
巻四十三
　　李講議汾(二十五首/)　(補一首/)
　　李户部獻甫(一十三首/)
　　蘧然子趙滋(一首/)
　　元格(四十三首/)
　　元好古(五首/)
巻四十四
　　鶴鳴老人李俊民一(七百九十四首/)　(補/)
巻四十五
　　李俊民二
巻四十六
　　李俊民三
巻四十七
　　李俊民四
巻四十八
　　李俊民五
巻四十九
　　李俊民六
巻五十
　　李俊民七
巻五十一
　　麻秉彛(一首/)　(補/)
　　伊喇霖(二首/)　(補/)
　　梁㐮(一首/)　(補/)
　　胥持國(一首/)　(補/)
　　王萬慶(一首/)　(補/)
　　張瑴(三首/)　(補/)
　　孫錡(一首/)　(補/)
　　白君舉(二首/)　(補/)
　　張子權(二首/)　(補/)
　　翟升(一首/)　(補/)
　　李廣(一首/)　(補/)
　　張邦直(一首/)　(補/)
　　雷仲澤(二首/)　(補/)
　　楊用道(一首/)　(補/)
　　楊容(一首/)　(補/)
　　石玠(一首/)　(補/)
　　楊鵬(一首/)　(補/)
　　盧庸(一首/)　(補/)
　　孔彦舟　(補/)
巻五十二
　　杜仁傑(二十四首/)　(補/)
　　金全(一首/)　(補/)
　　王术(一首/)　(補/)
　　劉仲游(四首/)　(補/)
　　髙逸(二首/)　(補/)
　　陳君可(一首/)　(補/)
　　鄔元章(一首/)　(補/)
　　齊希謙(一首/)　(補/)
　　張聖予(一首/)　(補/)
　　梅澤(一首/)　(補/)
　　劉方叔(一首/)　(補/)
　　恵吉(二首/)　(補/)
　　胡光謙(二首/)　(補/)
　　李中立(一首/)　(補/)
　　翟欽甫(一首/)　(補/)
　　鄭輝(一首/)　(補/)
　　雷發(一首/)　(補/)
　　藺世一(一首/)　(補/)
　　張旻(二首/)　(補/)
　　劉仲傑(一首/)　(補/)
　　程自修(一首/)　(補/)
　　王澮(二首/)　(補/)
　　國醫張子和(三首/)　(補/)
　　王翰林彪(一首/)　(補/)
　　史懐(補/)
　　劉琢(補/)
巻五十三
　異人
　　擬栩王中立(六首/)
　　王予可(七首/)
　　照了居士王彧(四首/)
　　無事道人董文甫(八首/)
　隠徳
　　薛繼先(一首/)　(附三首/)
巻五十四
　河汾諸老
　　貽溪麻革(三十六首/)　(補/)
　　石泉張宇(二十首/)　(補/)
巻五十五
　　兑齋曹之謙(四十五首/)　(補/)
　　陳參議賡(二十首/)　(補/)
　　陳提舉庚(十九首/)　(補/)
　　白雲子房皥(三十一首/)　(補/)
巻五十六
　　遯菴段克己上(一百零七首/)　(補/)
巻五十七
　　段克己下
巻五十八
　　菊軒段成已上(二百零四首/)　(補/)
巻五十九
　　段成已下
巻六十
　道釋
　　重陽真人王嚞(四首/)　(補/)
巻六十一
　　長真子譚處端(十六首/)　(補/)
　　離峰老人(一首/)　(補/)
　　秦志安(一首/)　(補/)
　　李志方(一首/)　(補/)
　　無名老人(一首/)　(補/)
　　然逸期(三首/)　(補/)
　　趙抱淵(一首/)　(補/)
　　呂道安(一首/)　(補/)
　　白道𤣥(一首/)　(補/)
　　萬松老人(二首/)　(補/)
　　重玉(一首/)　(補/)
　　釋圓機(二首/)　(補/)
　　木庵(一首/)　(補/)
巻六十二
　讌會
　成趣園詩
　　党懐英(一首/)　(補/)
　　張昌祚(一首/)　(補/)
　　李永安(一首/)　(補/)
　　酈掖(一首/)　(補/)
　　路鐸(一首/)　(補/)
　　崔巍(一首/)　(補/)
　　田時秀(一首/)　(補/)
　　郭安民(一首/)　(補/)
　　劉仲傑(一首/)　(補/)
　　崔巍(又一首/)　(補/)
　　李永安(一首/)　(補/)
　　李楫(一首/)　(補/)
　　髙延年(一首/)　(補/)
　　初昌紹(一首/)　(補/)
　海會寺宴集詩
　　鄭輝(一首/)　(補/)
　　楊天衢(二首/)　(補/)
　　楊之休(一首/)　(補/)
　　劉邦彦(一首/)　(補/)
　名媛仙鬼謡諺無名雜詩
　　馮氏婦(一首/)　(補/)
　　張秦娥(四首/)　(補/)
　　女冠元氏(一首/)　(補/)
　　無名氏(三首/)　(補/)
　　正隆童謡(補/)
　　貞祐童謡(補/)
　　明昌童謡(補/)
　　興定童謡(補/)
　　泰和童謡(補/)
　　斜卯愛實(補/)
　　石碣詩(補/)
　　韓魏公祠堂詩(補/)
　　楊真君降筆(補/)
　　詛祝歌(補/)
　　宮婢玊真(二首/)　(補/)
　　浙川木中詩(一首/)　(補/)
巻六十三
　遺獻二人
　　元好問一(一千三百五十六首/)　(補/)
巻六十四
　　元好問二
巻六十五
　　元好問三
巻六十六
　　元好問四
巻六十七
　　元好問五
巻六十八
　　元好問六
巻六十九
　　元好問七
巻七十
　　元好問八
卷七十一
　　元好問九
巻七十二
　　元好問十
　　神川遯士劉祁(八首/)　(補/)
　　　　臣等謹案
　御訂全金詩七十四巻因元好問中州集而増補之
　　　　康熙五十年取郭元釪所進藁本更加搜緝
　　　　而成好問原本中州集已别著錄其書人系
　　　　以傳詳其行履兼評其詩格髙下或摘論佳
　　　　句又或附論他文他事大槩因詩以存人義
　　　　例特剏頗為論詩家推重而所登未廣為巻
　　　　合樂府僅十有一為人二百四十有竒詩千
　　　　九百八十首有竒是編所増補者巻六倍之
　　　　人幾三倍之詩倍之一代之作乃苞括無遺
　　　　矣其間徵事論人取諸劉祁歸潛志者標曰
　　　　補兼採金史及諸家文集稗野記載者標曰
　　　　附網羅羣籍纎悉備載而元釪之説亦具見
　　　　焉終編即列入元好問劉祁二家題曰遺獻
　　　　部次井然視好問原本不啻大輅椎輪之喻
　　　　也伏讀
　聖祖仁皇帝御製序文知是編實經
　薈萃排擇成書而目錄之首猶標臣郭元釪補緝一
　　　　條有以仰見
　大聖人善與同人一長必錄之盛心焉乾隆四十五
　　　　年十月恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
　欽定四庫全書
御訂全金詩增補中州集巻首上
　　帝藻(附郊廟樂章一百五十一首/)
　　世宗(一首/)　(補/)
　　　　補金史贊世宗躬節儉崇孝弟信賞罰重農桑
　　　　愼守令之選嚴廉察之責却任得敬分國之請
　　　　拒趙位寵郡縣之獻孳孳為治夜以繼日可謂
　　　　得為君之道矣當此之時羣臣守職上下相安
　　　　家給人足倉廪有餘刑部歲斷死罪或十七人
　　　　或二十人號小堯舜此其效驗也
　　　本朝樂曲
　猗歟我祖聖矣武元誕膺明命功光於天拯溺救焚深
　根固蔕克開我後傳福萬世無何海陵淫昬多罪反易
　天道荼毒海内自昔肇基至於繼體積累之業淪胥且
　墜望戴所歸不謀同意宗廟至重人心難拒勉副樂推
　肆予嗣緒二十四年兢業萬幾億兆庻姓懷保安綏國
家閒暇廓然無事乃眷上都興帝之第屬兹來游惻然
予思風物減耗殆非昔時於鄉於里皆非初始雖非初
始朕自樂此雖非昔時朕無異視瞻戀慨想祖宗舊宇
屬屬音容宛然如覩童嬉孺慕歴歴其處壯歲經行恍
然如故舊年從游依稀如昨歡誠契濶旦莫嗟若吁嗟
濶别兮云胡不樂
　　　臣按此詩世宗御撰謂之本曲金史云大定二
　　　十五年四月帝幸上京宴宗室於皇武殿飲酒
　　　樂上諭之曰今日甚欲成醉此樂不易得也昔
　　　漢髙祖過故鄉與父老歡飲擊筑而歌令諸兒
　　　和之彼起布衣尚且如是况我祖宗世有此土
　　　今天下一統朕巡幸至此何不樂飲於是宗室
　　　婦女起舞進酒畢羣臣父老起舞上曰吾來故
　　　鄉數月矣今回期已近未嘗有一人歌本曲者
　　　汝曹來前為汝歌乃命宗室子叙坐殿下者皆
　　　上殿面聽上歌曲道祖宗創業艱難及所以繼
　　　述之意上既自歌至慨想祖宗音容如覩之語
　　　悲感不復能成聲歌畢泣下數行右丞相元忠
　　　暨羣臣宗戚捧觴上壽皆稱萬歲於是諸老人
　　　更歌本曲如私家相會暢然歡洽上復續調歌
　　　曲留坐一更極歡而罷
　　　附宇文懋昭大金國志大定六年正月己酉朔
　　　大會羣臣於紫極殿始用百戲酒三行則樂作
　　　鳴鉦擊鼔百戲出塲有大旗獅豹蹺索上竿之
　　　類
　　　附大金國志四月三日金主與太子諸王在京
　　　苑賞牡丹晉王允猷賦詩以陳和者十五人完
　　　顔偉烏珠子探知其意直前頓首言曰國家君
　　　臣將帥皆以勇力戰爭雄畧故能滅遼滅宋混
　　　一南北諸番畏懼自近年多用遼宋亡國遺臣
　　　以富貴文字壞我土俗先臣昔在順昌為劉錡
　　　所敗便歎用兵已不如天會時皆是年來貪安
　　　漸為人侮今皇帝既一向不説着兵使説文字
　　　人朝夕在側遺宋所傳之主是有志報復今䝉
　　　古不受調役夏人亦復侵邊陛下舍戰鬬之士
　　　謂其不足與語不知三邊有急把作詩人去當
　　　得否主黙然左右皆駭目相顧知内省事余萬
　　　福向前扶之曰皇帝方歡飲郎君却作苦惱人
　　　耶扶起去之自是文武分黨如氷炭矣
　顯宗(二首/)
　　　補歸潛志宣孝太子世宗子章宗父也追諡顯
　　　宗好文學作詩善畫人物馬尤工迄今人間多
　　　有存者
　　賜石右相琚生日之壽(大定辛酉/承華殿書)
黄閣今姚宋青宫舊綺園繡絺歸里社冠葢盡都門善
訓懷師席深仁寄壽尊所期河潤溥餘福被元元
　　風箏
心與寥寥太古通手隨輕籟入天風山長水濶無尋處
聲在亂雲空碧中
　　　中州集原註此詩山陽民家有上御書無篇題
　　　不知何人作及見唐髙駢賦風箏云夜靜絃聲
　　　響碧空宫商信任往來風依稀似曲才堪聽又
　　　被移將别調中乃知上所書蓋風箏詩而又次
　　　駢韻者也姑存之以俟更考
　　　附金史世紀補顯宗諱允恭本諱呼塔噶世宗
　　　第二子章宗父世宗即位封楚王置官屬賜名
　　　允廸専心學問與諸儒臣講議於承華殿燕閒
　　　觀書乙夜忘倦
　　　附圖繪寳鑑顯宗畫獐鹿人馬學李伯時墨竹
　　　自成一家雖未臻神妙亦不渉流俗章宗毎題
　　　其籤
　　　附張仲壽題金顯宗墨竹巻顯宗去東坡與可
　　　未逺自得汴後漸染文物典章之道所以金之
　　　初政濟濟可觀
　　　附宋濂題金顯宗所畫墨竹右裕陵所畫墨竹
　　　一小枝復自題其右云大定戊子十一月十三
　　　日戲筆承華殿濓按裕陵諱允恭興陵嫡子皇
　　　統六年始生生十六年興陵即位封為楚王實
　　　大定元年也二年五月壬寅立為皇太子八年
　　　正月庚戌授皇太子冊寳二十六年六月庚申
　　　崩所謂戊子乃大定之八年而作此竹時年二
　　　十有三正當受冊寳之歲其在青坊亦已越七
　　　載矣又十八年而厭棄人世未嘗入繼大統而
　　　籤題書曰顯宗皇帝者則其子道陵紹位追諡
　　　十字帝號而廟曰顯宗實大定二十九年五月
　　　甲午也顯宗自正儲貳之後專心問學渉獵經
　　　史與諸儒講議承華茍無大故無一時不在稍
　　　有餘閒輒游戲翰墨往往散落於人間者皆强
　　　勁挺拔可玩或者遂謂其雅好墨竹他無所嗜
　　　殊不知其英敏仁厚慨然有志古帝王之治徒
　　　以降年不永不得與厥父疊照重熈世方以為
　　　恨顧乃以翰墨餘事而稱其能不亦厚誣君子
　　　也哉善乎劉文靖公之言曰天人與竹皆眞龍
　　　其殆有以知顯宗矣龍泉章君溢出示此巻求
　　　題因書而歸之
　　　附明嚴永濬中州集序光孝在儲位二十餘年
　　　事興陵能承意開導四方隂受其賜所謂餘福
　　　被元元者嘗於賜宰相壽日詩見之
　　　附湛然居士集顯宗在東宫時嘗讀東坡鐵拄
　　　杖詩因召侍臣鄭子聃問杖之存亡子聃以在
　　　睢陽為對因以數千緡購於張文定公孫其孫
　　　藏於屋棟子𥅆竟不得一見云
　章宗(一首/)　(補六首/)
　　　補歸潛志章宗天資聰悟詩詞多有可稱者其
　　　宫中絶句及命翰林待制朱瀾侍夜飲詩眞帝
　　　王作也嘗為鐵劵行數十韻筆力甚雄又有送
　　　張建致仕歸弔王庭筠下世詩具載飛龍記中
　　雲龍川泰和殿五月牡丹
洛陽穀雨紅千葉嶺外朱明玉一枝地力發生雖有異
天公造物本無私
　　命翰林待制朱瀾侍夜飲詩
夜飲何所樂所樂無喧譁三杯淡􁘜醁一曲冷琵琶坐
久香成穗夜深燈欲花陶陶復陶陶醉鄉豈有涯
　　宫中絶句
五雲金碧拱朝霞樓閣崢嶸帝子家三十六宫簾盡捲
東風無處不楊花
　　軟金杯詞(擘橙為之/)
風流紫府郎痛飲烏紗岸柔軟九㢠腸冷怯玻瓈碗纖
纖白玉葱分破黄金弹借得洞庭春飛上桃花面
　　遊龍山御製(龍山即石壁寺/)
嵯峨雲影幾千重髙出塵寰迥不同金色界中兜率境
碧蓮花裏梵王宫鶴驚秋露三更月虎嘯疎林萬壑風
試拂花牋為覔句詩成自適任非工
　　水竇巖漱玉亭
斷岸連蒼山寒巖多積雪中有萬古泉淙淙聲不絶
　　仰山(燕京西七十里有仰山峯巒拱秀中有平頂/如蓮花心旁有五峯曰獨秀翠微紫蓋妙髙)
　　　(紫微下多禪刹章/宗游幸有詩刻石)
金色界中兜率景碧蓮花裏梵王宫鶴驚清露三更月
虎嘯疎林萬壑風
　　　附癸辛雜識金章宗之母乃徽宗某公主之女
　　　也故章宗凡嗜好書劄悉效宣和字畫尤為逼
　　　眞金國之典章文物惟明昌為盛
　　　附春明夢餘錄慶壽寺舊有石刻金章宗飛渡
　　　橋飛虹橋六大字
　　　附書史會要章宗喜作字專師宋徽宗瘦金書
　　　附大金國志承安四年二月詔建太學於京城
　　　之南總為屋七十有五區西序置古今文籍秘
　　　省新所賜書東序置三代鼎彝俎豆敦盤尊罍
　　　及春秋釋奠合用祭器於是行禮於辟雍祀先
　　　師孔子召郡國學生通一經以上者居之公卿以
　　　下子孫並入學受業毎季臨觀課其優劣學徒
　　　甚盛諸生獻詩頌文賦者四百人國主博學工
　　　詩曾於雲龍川泰和殿賞牡丹詠詩云云時五
　　　月初也
　　　附堯山堂外紀章宗喜書畫宣和間嘗以蘇合
　　　油搜烟為墨章宗僅購得一兩價黄金一觔欲
　　　倣為之不能
　　　附太平清話金章宗蓬萊院内宴時所陳玉器
　　　及諸玩好盈前視其篆識多南宋宣和物
　　　附長安可游記下黄牛岡口取仰山道轉一岡
　　　為南莊復歴峻坂土中有三斷石讀之乃知為
　　　大興府西連山棲隠寺金大定初建有五峯八
　　　亭章宗屢游之嘗題詩刻石今亡矣
　　　附秋澗集慶壽精藍丈室之前松樾盈庭景色
　　　蕭爽嘗引流水貫東西梁今水堙橋廢止存二
　　　石屏上刻飛渡橋飛虹橋六字筆力遒勁勢極
　　　飛動有王禮部無競風格寺中相傳金道陵筆也
　海陵王(五首/)　(補/)
　　　補歸潛志金海陵庶人讀書有文才為藩王時
　　　嘗書人扇云大柄若在手清風滿天下人知其
　　　大志正隆南征至維揚望江左賦詩其志氣亦
　　　不淺
　　過汝陰作
門掩黄昬染綠苔那囘踪跡半塵埃空庭日莫鳥爭笑
幽徑草深人未來數仞假山當户牖一池春水遶樓臺
繁花不識興亡地猶倚䦨干次第開
　　以事出使道驛有竹輒詠之(為岐王時作/)
孤驛瀟瀟竹一叢不同凡卉媚東風我心正與君相似
只待雲梢拂碧空
　　書壁述懷
蛟龍潛匿隠滄波且與蝦蟆作混和等待一朝頭角就
撼搖霹靂震山河
　　見几間有巖桂植瓶中索筆賦
綠葉枝頭金縷裝秋深自有别般香一朝揚汝名天下
也學君王著赭黄
　　南征至維揚望江左(一作題/西湖圖)
萬里車書盡會同江南豈有别疆封屯(一作/提)兵百萬西
湖上立馬呉山第一峯
　　　附繪事備考海陵煬王以才藝自矜好寫方竹
　　　亦有竒致嘗遣使入宋藏畫工於衆中潛寫西
　　　湖圖歸國而繪已象於呉山最髙處因有立馬
　　　吳山第一峯之句
　　　附范成大攬轡錄金不鑄錢惟煬王亮嘗一鑄
　　　正隆錢絶不多餘悉用舊錢
　　　附大金國志天徳四年冬燕京新宫成主率文
　　　武百官自會寧府遷都於燕貞元元年正月元
　　　夕張燈宴丞相以下於燕之新宫賦詩縱飲盡
　　　歡而罷
　　　附大金國志金主令諸處統軍擇其精於射者
　　　得五千人皆用茸絲聨甲紫絲為上黄茸青茸
　　　次之號硬軍亦曰細軍國主毎自詫曰取江南
　　　此五千人足矣
　　　附中興禦侮錄海陵一日發揚州望江亭指顧
　　　江山之勝謂其下曰朕不入浙誓不返國因改
　　　其亭曰不歸臺賦詩云云蓋不歸之䜟於是先
　　　見之矣
　　　附程史金主未立封岐王為平章政事頗知書
　　　好為詩詞語出輒崛彊矯矯有不為人下之意
　　　境内多傳之其居位時好文辭猶不輟將圖南
　　　牧遣施宜生來賀天申節隠畫工於中使圖臨
　　　安之城邑及呉山西湖之勝以歸既進繪事大
　　　喜瞷然有垂涎杭越之想亟命撤坐間軟屏更
　　　設所獻而於呉山絶頂貎已之狀策馬而立題
　　　其上云云遷汴之歲中秋舉杯待月不至賦鵲
　　　橋仙云停杯不舉停歌不發等候銀蟾出海不
　　　知何處片雲來做許大通天障礙髭髯撚斷星
　　　眸睜裂惟恨劍鋒不快一揮截斷紫雲腰仔細
　　　看嫦娥體態明年竟遂前謀使御前都統驃騎
　　　衛大將軍葉伊克將射雕軍二萬三千圍子細
　　　軍一萬先下兩淮臨發賜所製喜遷鶯以為寵
　　　曰旌麾初舉正駃騠力健嘶風江渚射虎將軍
　　　落鵰都尉繡㡌錦袍翹楚怒磔㦸髯爭奮捲地
　　　一聲鼙鼓笑談頃指長江齊驟六師飛渡此去
　　　無自墮金印如斗獨把功名取斷鎻機謀垂鞭
　　　方畧人事本無今古試展卧龍韜韞果見成功
　　　旦莫問江左想雲霓望切𤣥黄迎路余又嘗問
　　　開禧降者能誦憶尚多不能盡識觀其所存寓
　　　一二於千百其桀驁之氣已溢於辭表他蓋可
　　　知也軟屛詩正隆事迹以為翰林修撰蔡珪所
　　　作詭曰御製反覆他作似出一機杼或者傳疑
　　　益訛抑其餘皆出於視草亦無所致詰錄所見
　　　者聊以寓志怪云(張棣正隆事蹟/記所載畧同)
　　　附中興禦侮錄海陵所任信者皆宋之叛臣如
　　　施宜生馮長寧張中孚中彥等列置臺省倚為
　　　心腹而李成酈瓊孟斌孔彥舟之徒各主兵務
　　　任為牙爪與之謀為南牧計者未嘗一日忘也
　　　宜生尤為所倚信用以為相力陳南侵計且勸
　　　都汴或陳不可狀海陵曰使吾為中原天子足
　　　矣何為不可遂下詔遷都有咨爾萬方當懷一
　　　統之語
　　　附夷堅志建康歸正官王和尚濟南人能誦金
　　　主亮小詞其詠雪昭君怨曰昨日樵村漁浦今
　　　日瓊川玉渚山色捲簾看老峯巒錦帳美人貪
　　　睡不覺天花剪水驚問是楊花是蘆花
　　　附金小史初金主亮遣施宜生往來為賀正使
　　　隠畫工於中宻寫臨安之湖山以歸亮今圖為
　　　軟壁而圖已像策馬於呉山絶頂是時已自有
　　　南窺之意及亮與幸臣梁漢臣遊宫中聞人唱
　　　柳耆卿望海潮曲皆錢塘景物亮問之曰適唱
　　　何調答曰望海潮梁漢臣曰此神仙詞也時孔
　　　彥舟進木犀一株亮喜梁漢臣曰此花乃江南
　　　植以為薪於是亮問朝中誰曾往江南梁漢臣
　　　曰有兵部尚書胡隣曾到遂召之首問錢塘隣
　　　曰臣使江南揚州瓊花潤州金山平江姑蘇錢
　　　塘西湖尤為天下美觀其地更有多多美景但
　　　臣迹不得到只此數景天下已罕况於他乎亮
　　　聞之大喜遂决意南征
　　　附啽囈集孫何帥錢塘柳永作望海潮詞贈之
　　　流播金國金主亮聞三秋桂子十里荷花遂起
　　　投鞭渡江之心時人詩云誰把杭州曲子謳荷
　　　香十里桂三秋那知卉木無情物牽動長江萬
　　　里愁
　　　附金詩紀事案宋羅大經鶴林玉露萬里車書
　　　一首為謝處厚作
　公族
　密國公璹(四十一首/)　(補二首/)
　　　密公字子瑜興陵之孫越王之長子百年以來
　　　宗室中第一流人也少日學詩於朱巨觀學書
　　　於任君謨遂有出藍之譽文筆亦委曲能道所
　　　欲言朝臣自閒閒公楊禮部雷御史而下皆推
　　　重之資雅重薄於世味好賢樂善寒士有不能
　　　及者明昌以來諸王公子皆不與外交故公得
　　　窮日力於書讀通鑑至三十餘過是非成敗道
　　　之如目前時諸王公子皆不得與外交後稍出
　　　游文士軰亦時至其門家所藏法書名畫幾與
　　　中秘等客至貧不能具酒肴設蔬飯與之共食
　　　焚香煮茗盡出藏書商畧之談大定明昌以來
　　　故事或終日不聽客去風流藴藉有承平時王
　　　孫故態使人樂之而不厭也所居有樗軒又有
　　　如菴自號樗軒老人其詩號如菴小藁
　　　補歸潛志璹字仲寳世宗之孫越王允常子也
　　　幼有俊才能詩工書自號樗軒居士宣宗南渡
　　　公以開府儀同三司奉朝請家居止以講誦吟
　　　詠為樂時時與士大夫唱酬正大間余入南京
　　　因訪僧仁上人會公至相見欣然其舉止談笑
　　　眞一老儒殊無驕貴之態後因造其第一室蕭
　　　然琴書滿案諸子環侍無俗談可謂賢公子矣
　　　廼出其所藏書畫数十軸皆世間罕見者後余
　　　適陳送以二詩甚佳又為余先子集作後序一
　　　時文士如雷希顔元裕之李長源王飛伯皆遊
　　　其門飛伯嘗有詩云宣平坊裏榆林巷便是臨
　　　淄公子家寂寞畫堂豪貴少時容詞客聽琵琶
　　　蓋實錄也五子幼曰守禧字慶之年少亦有俊
　　　才作詩與字畫亦可喜狀貎白晳風神秀徹如
　　　仙人公特鍾愛嘗謂余指其書畫曰將以付斯
　　　人崔立之變皇族皆聚於禁中將北遷慶之病
　　　卒年未三十公平生詩文甚多晚自刋其詩三
　　　百首樂府一百首號如菴小藁趙閒閒序之行
　　　於世其佳句甚有唐人逺意不可謂無志者也
　　秋郊雨中
羸驂破蓋雨淋浪一抹烟林覆野塘不著沙禽閒㸃綴
只横秋浦更淒涼
　　宴息二首
宴息春光晚閒眠晝景虛𡨕心居大道達理契眞如樂
對忘形友欣逢未見書世間幽隠者何必盡樵漁
日日閒忩下簞瓢樂不殊花魁穠且艶湖玉秀而臞憶友
尋詩卷思山展畫圖丹青傳六逸能著老夫無
　　梁臺
汴水悠悠蔡水來秋風古道野花開行人驚起田間雉
飛上梁王鼔吹臺
　　自適
晴晝揺涼光長空澹虚碧燕鴻亦何為老翅南又北衰
栁墮殘葉庭戸覺岑寂幽人誦佛書清香縈几席西方
病維摩東臯醉王績俱到忘言地佳處畧相敵小齋蝸
角許夜臥膝仍屈能以道眼觀寛大猶四極有書貯實
腹無事梗虛臆謝絶聲利徒尚友古遺直
　　城西
鴈帶邊聲逺牛横廢壠長人居似河朔岡勢接滎陽禾
短新村墅沙平古戰塲悠然望西北暮色起悲涼
　　送王生西遊(飛/伯)
紫陘仙人今淵雲騎風御氣七尺身丈夫恥與噲等伍
故作野鶴昂雞羣往年書劍游梁日咳唾中間滿珠璧
温子徒勞手八叉蘇老猶迷目五色慨然拂袖遊嵩陽
西南陌上書傳香仲宣堂堂舍我去舉杯却愁愁更長
去程相近黄袍節三十六峰如玉列龍門楓葉墮紅綃
洛浦蘆花舞晴雪勲名細事猶秋毫政可痛飲讀離騷
天津月照紫綺裘緱嶺風吹青玊簫我無羽翼隨君起
浩歌相送秋光裏憑髙西望青茫茫落日無情下寒水
　　王生以秋騷見示復以此謝之
三年京國與君遊每恨知君尚未周始露雄文陵楚些
又登長陌佩呉鈎燈殘茅店雞催曉霜落金風鴈唤秋
後夜文星出西洛仲宣知在水南樓
　　自題寫真
枯木寒灰乆亦神因縁來現胙公身只縁酷愛東坡老
人道前身趙徳麟(樗軒嘗封胙/國公故云)
　　黄華畫古柏
黄華老人畫古柏鐵簡將軍挽大弨意足不求顔色似
荔支風味配江瑶(鐵簡萬戸以/神射名天下)
　　書龍徳宫八景亭
刻桷朱楹墮紺紗裙腰草色趁堦斜誰知剝落亭中石
會聽宣和玉樹花
　　思歸
四時唯覺漏聲長幾度吟殘蠟燼缸驚夢故人風動竹
催春羯鼔雨敲忩新詩淡似鵞黄酒歸思濃如鴨綠江
遙想翠雲亭下水滿陂青草鷺鶿雙
　　如菴樂事
人間最美安心睡睡起從容盥漱終七巻蓮經爇沈水
一杯湯餅潑油蔥因循黙坐規禪老取次拈詩教小童
炕暖忩明有書冊不知何者是窮通
　　題晉卿王暉寳繪
顧陸張呉寶繪堂風花雪月保寧坊錦囊玉軸三千幅
翠袖金釵十二行數筆丹青叅李范一時遷謫為蘇黄
太原珍玩名天下舊跡猶憑古印章
　　得友人書
聞有書來喜欲狂紫芝眉宇久難忘别離惟歎我頭白
詩句屢成君馬黄公幹羇棲猶洛下孔明高臥尚南陽
冷官領取閒中趣逺勝區區夢蟻忙
　　内族子鋭歸來堂
一旦能知夢裏真平生看破主中賓歸來堂上忘形友
名利塲邊税駕人東郭風烟宜蕙帳南山猿鶴識綸巾
清尊雅趣閒棊味盞盞冲和局局新
　　題潘閬夜歸圖
不是詩人灞水壖又非野老曲江邊風姿便認王摩詰
藴藉還疑李謫仙驢背倒騎蓮嶽下牛腰穏跨竹林前
掀髯對月餘高興明日佳篇幾處傳
　　漫賦
貧知囊底一錢無老覺人間萬事虛富貴儻來終作麽
勲名便了又何如季鷹未飽松江鱠魯望將成笠澤書
自是杜門無客過不闗多病故人疎
　　寓跡
寓跡山中記昔年西溪卜築欲終焉飄零何在五株柳
離亂難歸二頃田漫叟未能忘野寺道人猶解識林泉
吾鄉已宅無何有一笑醯雞盡甕天
　　秋晚出郭閒遊
塵中俗事每漫漫暫出城闉藉眼寛沙麓去邊羣牧小
野雲平處一鵰盤殘荷露水秋光晚衰柳搖風古渡寒
此幅大年横景畫魯岡圖上似曾看
　　老境
老境唯禪况幽居似寶坊酒杯盛硯水經巻貯詩囊懶
甚書彌少閒多夢自長不知何處雨徑作夜來涼
　　北郊晚步
陂水荷凋晚茅簷燕去涼逺林明落景平麓淡秋光羣
牧歸村巷孤禽立野航自諳閒散樂園圃意尤長
　　閒詠
歲晚陶元亮平生馬少游凋殘半枯木浩蕩一虚舟鶴
望塵迷眼雞棲屋打頭瓶儲尚蕭索焉敢計莵裘
　　池蓮
輕輕姿質淡娟娟㸃綴圓池亦可憐數㸃飛來荷葉雨
暮香分得小江天
　　梁園
一十八里汴堤柳三十六橋梁苑花縱使風光都似舊
北人見了也思家
　　釋迦出山息軒畫
龎眉袖手出巖阿及至拈花事已訛千古雪山山下路
杖藜無處避藤蘿
　　過胥相墓
亭亭華表映朱門始見征西宰相尊下馬讀碑人不識
夷山髙處望中原
　　秋日小雨
白鷺裴囘花鴨遊城南城北幾汀洲綠荷風底飛來雨
做弄今年甲子秋
　　東郊瘦馬
比歲無秋畎畝空病驂難遣齧枯叢倉儲自益駑駘肉
獨爾空嘶苜蓿風
　　枕上聽雨
臥聽羯鼔打涼州元是芭蕉細雨秋庭際玉簪開幾許
小窓特地暮香幽
　　溪景
飛飛鷗鳥自徜徉也解新秋受用涼日暮碧溪微雨過
滿風都是藕花香
　　題紙衣道者圖
紫袍披上金横帶藜杖拖來紙掩襟富貴山林争幾許
萬縁唯要總無心
　　春半喜晴
隂寒二月雪含雲兩日開晴淑景新借問海棠紅幾許
杏花楊柳不曽春
　　漁父詞二首
楊柳風前白板扉荷花雨裏綠蓑衣紅稻美錦鱗肥漁
笛閒拈月下吹
釣得魚來臥看書船頭稳置酒葫蘆烟際柳雨中蒲乞
與人間作畫圖
　　馬伏波
可歎迂疎一老翁豈堪牀下拜梁松明珠薏苡猶難辨
萬里争教論杜龍
　　留侯
辟穀輕身慕赤松不知誰舉傅春宫君方避溺猶居水
忍使餘波及四翁
　　對鏡二首
鏡中色相類吾深吾面終難鏡裏尋明月印空空受月
是他空月本無心
明明非淺亦非深何事癡人泥影尋照見大千真法體
不闗形相不闗心
　　夏晚登樓
登樓晚暑復相攻快意清風忽此逢雲似碧山天似水
霽波平浸兩三峯
　　華亭
世尊遺法本忘言教外别傳意已圓隻履攜將葱嶺去
不妨來上月明船
　　聞閒閒再起為翰林
蓮燭光中久廢吟一朝超擢睿恩深四朝耆舊大宗伯
三紀聲名老翰林人道蛟龍得雲雨我知麋鹿强冠襟
寶巖空谷西窓夢不信秋來不上心
　　絶句
孟津休道濁於涇若遇承平也敢清河朔幾時桑柘底
只談王道不談兵
　　　附元好問如菴詩文序密國公璹字子瑜越王
　　　長子而興陵之諸孫也明昌初已受封公以例
　　　授金紫光祿大夫衞紹王時除開府儀同三司
　　　宣宗南渡後封胙國公哀宗正大初進封密自
　　　明昌初鎬厲等二王得罪後諸王皆置傅與司
　　　馬府尉文學名為王府官屬而實監守之府門
　　　啓閉有時王子若孫及外人不得輒出入出入
　　　皆有籍訶問嚴甚金紫若國公雖大官無所事
　　　事止於奉朝請而已密公班朝著者如是四十
　　　年初燕都遷而南危急存亡之際凡車輅宫縣
　　　寳玉秘器所以資丕天之奉著舟車輦運國力
　　　不贍至汴者千之一耳而諸王公貴主至有脱
　　　身而去者公家法書名畫連箱累篋寶惜固䕶
　　　與身存亡故他貨一錢不得著身方遷革倉卒
　　　朝廷止以乏軍興為憂百官俸給減削幾盡歲
　　　日所入大官不能贍百指而密公尤宗室之貧
　　　無以為資者其落薄失次為可見矣元光以後
　　　王薨門禁緩文士稍遂欵謁然亦不過三數人
　　　而止矣公資禀簡重而至誠接物不知名爵為
　　　何物少日師三川朱巨觀學詩龍巖任君謨學
　　　書眞積之久遂擅出藍之譽於書無所不讀而
　　　以資治通鑑為専門馳騁上下千有三百餘年
　　　之事其善惡是非得失成敗道之如目前穿貫
　　　他書考證同異雖老於史學者不加詳也名勝
　　　過門明窓棐几展玩圖籍商略品第顧陸朱呉
　　　筆虛筆實之論極幽𦕈及論二王筆墨推明草
　　　書學究之説窮髙妙而一言半辭皆可紀錄典
　　　衣置酒或終日不聽客去爐薰茗椀或橙蜜一
　　　杯有承平時王家故態使人愛之而不能忘也
　　　字畫得於蘇黄之間叅禪於善西堂名曰祖敬
　　　自題寫真有枯木寒灰亦自神應緣來獻胙公
　　　身只緣苦愛東坡老人道前身趙徳麟之句舊
　　　制國公祭山陵則佩虎符乗傳號曰嚴祭若上
　　　清儲祥宫若太乙宫五嶽觀設醮上方相藍大
　　　道塲則國公代行香公多預焉又有詩自戲云
　　　借來羸馬鈍於墻馬上官人病且􁁜無用老臣
　　　還有用一年三五度燒香蓋實録云公詩五巻
　　　號如菴小藁者汴梁鬻書家有之樂府云夢到
　　　鳯凰臺上山圍故國周遭又云咫尺又還秋也
　　　不成長似雲閒識者聞而悲之予竊謂古今愛
　　　作詩者特晉人之自放於酒耳吟詠情性留連
　　　光景自當為緩憂之一物在公則又以之遯世
　　　無悶獨立而不懼者也使公得時行所學以文
　　　武之材當專面正朝之任長轡逺馭何必減古
　　　人顧與槁項黄馘之士争一日之長於筆硯間
　　　哉朝家疎近族而倚疏屬其弊乃至於此可為
　　　浩嘆也天興壬辰曹王出質公求見於隆徳殿
　　　上問叔父欲何言公奏聞伯特雖議和伯特不
　　　苦諳練恐不能辦大事者臣請副之或代其行
　　　上慰之曰南渡後國家比承平時有何奉飬然
　　　叔父亦未嘗沾丏無事則置之冷地無所顧藉
　　　緩急則置於不測叔父盡忠固可天下其謂我
　　　何叔父休矣於是君臣相顧泣下未幾公感疾
　　　以其夏五月十有二日薨春秋六十一後二十
　　　有六年此集再刻於大名門下士河東人元某
　　　為之引
　　　附畫史會要密國公喜作墨竹自成規格亦甚
　　　可觀
　完顔匡(一首/)　(補/)
　　　補金史完顔匡本名薩克蘓世祖九世孫事豳王
　　　允成為其府教讀大定十九年章宗年十餘歲
　　　顯宗命詹事烏凌阿愿擇徳行淳謹才學該通
　　　者使教章宗兄弟閲月愿啓顯宗曰豳王府教
　　　讀完顔薩克蘓徐王府教讀布薩烏格二人可使
　　　教皇孫兄弟顯宗曰典教幼子須用淳謹者已
　　　而召見於承華殿西便殿顯宗問其年對曰臣
　　　生之歲海陵自上京遷中都歲在壬申顯宗曰
　　　二十八歲爾詹事乃云三十歲何也匡曰臣年
　　　止如此詹事謂臣出入宫禁故增其歲言之耳
　　　顯宗顧謂近臣曰篤實人也命擇日使皇孫行
　　　師弟子禮七月丁亥宣宗章宗皆就學顯宗曰
　　　每日先教漢字至申時漢字課畢教女直小字
　　　習國朝語因賜酒及綵幣頃之世宗詔匡烏格
　　　俱充太子侍讀寢殿實達爾圖們玖珠問匡曰伯
　　　夷叔齊何如人匡曰孔子稱夷齊求仁得仁玖
　　　珠曰汝軰學古惟前言是信夷齊輕去其親不
　　　食周粟餓死首陽山仁者固如是乎匡曰不然
　　　古之賢者行其義也行其道也伯夷思成其父
　　　之志以去其國叔齊不茍從父之志亦去其國
　　　武王伐紂夷齊叩馬而諫紂死殷為周夷齊不
　　　食周粟遂餓而死正君臣之分為天下後世慮
　　　至逺也非仁人而能若是乎是時世宗如春水
　　　顯宗從二人者馬上相語遂後顯宗遲九住至
　　　問曰何以後也九住以對顯宗嘆曰不以女直
　　　文字譯經史何以知此主上立女直科舉教以
　　　經史乃能得其淵奥如此哉稱善者良久謂玖
　　　珠曰論語知之為知之不知為不知是知也汝
　　　不知不達務辯口以難人由是觀之人之學不
　　　學豈不相逺哉顯宗嘗謂中侍局都監富察札
　　　拉曰入殿實達爾完顔恩楚侍讀完顔薩克蘓與我
　　　同族汝知之乎對曰不知也顯宗曰薩克蘓始祖
　　　九世孫恩楚博和哩之世也始祖兄弟皆非常
　　　人汝何由知此顯宗命匡作睿宗功徳歌教章
　　　宗歌之二十三年三月萬春節顯宗命章宗歌
　　　此詞侑觴世宗愕然曰汝軰何因知此顯宗奏
　　　曰臣伏讀睿宗皇帝功徳欲使兒子知創業之
　　　艱難命侍讀薩克蘇作歌教之世宗大喜顧謂諸
　　　王侍臣曰朕念睿宗皇帝功徳恐子孫無由知
　　　皇太子能追念作歌以教其子嘉哉盛事朕之
　　　樂豈有量哉卿等亦當誦習以不忘祖宗之功
　　　命章宗歌數四酒行極歡乙夜乃罷
　　睿宗功徳歌
我祖睿宗厚有隂徳國祚有傳儲嗣當立滿朝疑懼獨
先啓策徂征三秦震驚來赴富平百萬望風奔仆靈恩
光被時雨春暘神化周浹春生冬藏
　　　附金史列傳二十五年匡中禮部策論進士是
　　　歲世宗在上京顯宗監國二月甲辰御試匡下
　　　第顯宗惜之謂侍正石敦寺家奴唐古哈達曰
　　　侍讀二十一年府試不中我本不欲侍讀再試
　　　恐傷其志今乃下第使人意不樂是歲初取止
　　　四十五人顯宗命添五人布薩烏格中在四十
　　　五人後除書畫直長匡與烏格俱為侍讀匡被
　　　眷遇特異顯宗謂匡曰汝無以烏格登第怏怏
　　　但善教金源郡王何官不可至哉二十八年匡
　　　試詩賦漏寫詩題下注字不取特賜及第
　完顔奉國(一首/)　(補/)
　　　補蒲城志金華州防禦使完顔奉國練軍太華
　　　山隂有書蒲城壁詩云云
　　書蒲城壁
閲兵肄武耀驊騮仰視蓮峯瞷碧流縱是邊陲狼燼滅
暫喧鉦鼔角聲幽如貔似虎威風鋭積玉堆藍爽氣浮
未老君恩須重報終焉更卜隠巖陬
　李宸妃(附/)
　　　補金臺集妝臺李妃所築今在昭明觀後妃嘗
　　　與章宗露坐上得句妃應聲云云
　　粧臺聯句
二人土上坐一月日邊明
　　　附金史后妃傳章宗元妃李氏師兒大定末以
　　　監户女子入宫是時宫教張建教宫中師兒與
　　　諸宫女從之學故事宫教以青紗隔障蔽内外
　　　不得面見有問自障内映紗指字以請宫教自
　　　障外口説教之諸女子中惟師兒易為領解建
　　　不知其誰但識其音聲清亮章宗問建女子誰
　　　可教者建對曰就中音聲清亮者為最章宗以
　　　建言求得之宦者梁道譽師兒才美勸章宗納
　　　之章宗好文詞妃性慧黠能作字知文義尤善
　　　伺候顔色迎合意㫖遂大愛幸明昌四年封昭
　　　容明年進封淑妃已進封元妃
　三金源
　珠赫䆳(三首/)　(補/)
　　　補歸潛志珠赫䆳士元先名玹字温伯金源納
　　　琳明安也雖貴家刻苦為學如寒士善與士大
　　　夫游初受學於辛敬之習左氏春秋後與侯季
　　　書交築室商水大野中惡衣糲食以吟詠為事
　　　詩益工時余在淮揚屢相從講學迨北兵入河
　　　南被命提兵戍亳州已而亳亂見殺年未四十
　　　也少年詩云山連嵩少雲烟晚地接崤函草樹
　　　秋甚有唐人風致
　　寄劉祁京師
西湖風景昔同遊醉上蘭舟泛碧流楊柳風生潮水濶
芙蓉烟盡野塘幽花邊落日明金勒雲裏清歌繞畫樓
今夜相思滿城月梁臺楚水兩悠悠
　　睢陽道中
又渡溵江二月時淮陽東下思依依丘園寂寞生春草
城闕荒涼對落暉去國十年初避亂投荒萬里正思歸
臨岐却羨春來鴈亂逐東風向北飛
　　書懐
闗東客子去遲遲飄泊炎荒兩鬢絲三楚樓臺淹此日
五陵裘馬想當時春風草長淮陽路落日雲埋漢帝祠
囘首故鄉何處是北山天際綠參差
　烏凌阿爽(二首/)　(補/)
　　　補歸潛志烏凌阿爽字肅孺金源世襲穆昆也
　　　風神蕭灑美少年性聰穎作竒語喜從名士游
　　　居淮陽日詣余家夜歸其室鈔寫諷誦終夕雖
　　　世族家甚貧為後母所制踰冠未娶惡衣糲食
　　　恬如遇交游杯酒豪縱可喜余謂使其志不輟
　　　年稍長則當魁其軰流壬辰蹈水死詩才清麗
　　　俊拔似李賀惜乎不見其大成也
　　鄴鏡
上有丹錫花秋河碎星斗磨研清且厲玉瑟鳴風帚
　　古尺
背露清光虹一道赤鬛金鱗何夭矯翻思昨夜雷霆怒
只恐乗雲上天去
　　　附歸潛志伊喇都尉瑪努勒字温甫契丹世襲明
　　　安也讀史書慷慨有氣誼喜交士大夫視金源
　　　同列諸人奴𨽻也嘗為宣撫使便宜鄧豫間以
　　　事杖殺經歴官坐廢後為虎賁都尉提兵赴闗
　　　中後由商南全軍而廻病死自號拙軒趙閒閒
　　　為賦之諸公皆有詩正大初先子令葉余往省
　　　會温甫屬余為拙軒銘先子亦有詩
　　　附歸潛志伊喇樞宻聶赫字廷玉契丹世襲明
　　　安也弟兄俱好文幕府延致名士初帥彭城雷
　　　希顔在幕楊叔能元裕之皆游其門一時士望
　　　甚重為將鎮靜守邊不擾軍民便之天興東狩
　　　知國將亡率鄧州軍民詣宋人納欵宋以兵馬
　　　轄處之賜第居襄陽未幾病死
　　　附歸潛志南渡後諸金源世襲明安穆昆往往
　　　好文學與士大夫游如完顔錫里兄弟伊喇廷
　　　玉温甫總領𤓰爾佳徳固珠赫士烏凌阿肅如軰
　　　作詩多有可稱徳固勇悍在軍中有聲嘗送舍
　　　弟以詩亦可喜天興初提兵戍譙軍亂見殺
　温特赫某(一首/)　(補/)
　　　補温特赫某失其名官陜西州路按察使按金
　　　史有温特赫達字子達明昌五年進士嘗任陜
　　　西元帥府經歴及行樞宻院經歴官又有温特
　　　赫富察特真祐間同知鳯翔尹改京兆尹二人
　　　俱仕宦陜西而未嘗言任按察使未知孰是
　　華清宫
泉聲夜作漏聲長月底驚囘夢到鄉知我馬嵬曽過着
　枕邊嗚咽問興亡
　
　
　
　
　
　
　
　
　
　
　
　
　
　
御訂全金詩增補中州集巻首上
　欽定四庫全書
御訂全金詩增補中州集巻首下
　　樂歌(一百五十一章/)　(補/)
　　　　補金史金初得宋始有金石之樂然而未盡其
　　　　美也及乎大定明昌之際日修月葺粲然大偹
　　　　其𨽻太常者即郊廟祀享大宴大朝會宫懸二
　　　　舞是也𨽻教坊者則有鐃歌鼔吹天子行幸鹵
　　　　簿導引之樂也有散樂有渤海樂有本國舊音
　　　　世宗嘗寫其意度為雅曲史録其一俚者弗載
　　　　云
　　　　補金史樂曲之名唐以和宋以安金以寧
　　郊祀樂歌
　　　皇帝入中壝宫縣黄鍾宫昌寧之曲
　袞服穆穆臨於中壝瞻言圜壇皇皇后帝禋祀肇稱馨
　香維徳爰暨百神於昭受職
　　　降神宫縣乾寧之曲
我金之興皇天錫羨惟神之休爰兹郊見有玉其禮有
牲其薦將受厥明來寧來燕
　　皇帝盥洗宫縣黄鍾宫昌寧之曲
因天事天惇宗將禮爰飭攸司奉時罍洗挹彼注兹迺
升壇陛先事而䖍神勞豈弟
　　皇帝升壇登歌大吕宫昌寧之曲
相在國南崇崇其址烝哉皇王維時蒞止至諴通神克
禋克祀於萬斯年昊天其子
　　昊天上帝奠玉幣登歌大吕宫洪寧之曲
穆穆君王有嚴有翼珮環鏘然圜壇是陟嘉徳升聞馨
非黍稷髙明降監百神受職
　　皇地祇神寧之曲
肅敬明祇躬行奠贄其贄維何黄琮制幣從祀羣靈咸
秩厥位維皇能饗乆集熙事
　　配位太祖皇帝永寧之曲
肇舉明禋皇天后土皇祖武元爰作神主功昭耆定歌
以大吕綏我思成有秩斯祜
　　司徒迎俎宫縣黄鍾宫豐寧之曲
穆穆皇皇天子躬祀羣臣相之罔不敬止俎豆畢陳物
其嘉矣馨香始升明神燕喜
　　昊天上帝酌獻登歌大吕宫嘉寧之曲
郊禋展敬昭事上靈泰尊在席有配斯馨酌言獻之靈
其醉止福禄來宜以答明祀
　　皇地祇泰寧之曲
袞服穆穆臨被泰折於昭神宫埋幣瘞血爰稱匏爵斟
言薦潔方輿常安扶我帝業
　　配位太祖皇帝燕寧之曲
烝哉髙后肇廸丕基功與天合配天以推薦時清㫖孔
肅其儀來寧來燕福禄綏之
　　文舞退武舞進宫縣黄鍾宫咸寧之曲
奉祀郊丘雲門變舞進秉朱干停揮翟羽於昭睿文復
省聖武無疆維烈天子受祜
　　亞終獻宫縣黄鍾宫咸寧之曲
掃地南郊天神以竢於皇君在克禋克祀交於神明𤣥
酒陶器誠心靖純非貴食味
　　皇帝飲福登歌大吕宫福寧之曲
所以承天無過乎質天其祐之惟精惟一泰尊爰挹馨
香薦徳惠我無疆子孫千億
　　徹豆登歌大吕宫豐寧之曲
大禮爰陳為豆孔碩肅肅其容於顯百辟皇靈降監馨
聞在徳明禋斯成孚休罔極
　　送神宫縣圜鍾宫乾寧之曲
赫赫上帝臨監禋祀居然來歆昭答祖配圜壇四成神
安其位升歌賛送天人悦喜
　方丘樂歌
　　迎神鎭寧之曲
至哉坤儀萬彚資生稱物平施流謙變盈禮修泰折祭
極精誠皇皇靈睠永奠寰瀛
　　初獻盥洗太蔟宫肅寧之曲
禮有五經無先祭禮即時伸䖍惟時盥洗品物吉蠲威
儀濟濟錫之純嘏來歆愷悌
　　初獻升壇應鍾宫肅寧之曲
無疆之徳至哉坤元沉潛剛克資生實蕃方丘之儀惟
敬無文神其來思時歆薦殷
　　初獻奠玉幣太蔟宫億寧之曲
禮行方澤文物備舉惟皇地祇昭格來下奠瘞玉帛純
誠内著神保是享陟降斯祜
　　司徒奉俎太蔟宫豐寧之曲
四階秩儀壇於方澤昭事皇祇即隂以墌潔肆於祊孔
嘉且碩神其福之如幾如式
　　正位酌獻太蔟宫溥寧之曲
蕩蕩坤徳物無不載柔順利貞含𢎞光大籩豆既陳金
石斯在四海永寧福禄攸介
　　亞終獻升壇太蔟宫咸寧之曲
卓彼嘉壇奠玉方澤百辟祗肅八音純繹祀事孔明柔
祇感格
　　徹豆應鍾宫豐寧之曲
修理方丘吉蠲是宜籩豆靜嘉登於有司芬芬馨香來
享來儀郊儀將終聲歌徹之
　　送神林鍾宫鎭寧之曲
因地方丘濟濟多儀樂成八變靈祇格思薦餘徹豆神
貺昭垂億萬斯年永祐丕基
　宗廟樂歌
　　禘祫親饗皇帝入門宫縣無射宫昌寧之曲
惟時昇平禮儀肇興鳴鑾至止穆穆造庭百辟卿士恪
謹迎承恭𨽻祖考神宇攸寧
　　皇帝升殿登歌夾鍾宫昌寧之曲(升階及將還板/位皆同登歌)
笙鏞既陳罍樽在户升降有容惟規惟矩恭敬明神上
儀交舉永言保之承天之祜
　　皇帝盥洗宫縣無射宫昌寧之曲
惟水之功潔淨精微洗爵奠斚於徳有輝皇皇穆穆宗
廟之威宜其感格福祉交歸
　　皇帝降階宫縣無射宫昌寧之曲
於皇神宫象天清明有來肅肅相維公卿禮儀卒度君
子攸寧孔時孔惠綏我思成
　　迎神宫縣來寧之曲
八音克諧百禮具舉明徳維清至誠永慕神之格思雲
軿風馭來止來臨千祀燕處
　　司徒引俎宫縣無射宫豐寧之曲
維牲維犧齋明致祠我將我享吉蠲奉之博碩肥腯神
嗜為宜千秋歆此永綏黔黎
　　始祖酌獻宫縣無射宫大元之曲
惟酒既清惟殽既馨苾芬孝祀在廟之庭羞於皇祖來
燕來寧象功昭徳先祖是聽
　　徳皇帝大熙之曲
萬方欣戴鴻業創基瑤源垂裕綿瓞重熙式崇毖祀爰
考成規籩豆有楚益臻皇儀
　　安皇帝大安之曲
爰圖造邦載徳其昌皇儀允穆誕集嘉祥明誠昭格積
厚流光祇嚴清廟鐘石琅琅
　　獻祖大昭之曲
惟聖興邦經始之初鳩民化俗還定攸居廸徳純儉至
規逺圖時哉顯祀精誠有孚
　　昭祖大成之曲
天啓璇源貽慶定基率義為勇施徳為威耀武拓境功
烈巍巍永昌皇祚均福黔黎
　　景祖大昌之曲
丕顯鴻烈基緒隆昌聖期誕集邦宇斯張尊嚴廟祏昭
格休祥煌煌縟典億載彌光
　　世祖大武之曲
桓桓武功天監其明惟威震疊惟徳綏寧神策無遺鴻
圖以興曾孫孝祀遹昭厥成
　　肅宗大明之曲
於皇神人武烈文謨左右世祖懷柔掃除威震遐邇化
漸蟲魚垂光綿永成帝之孚
　　穆宗大章之曲
烝哉文祖欽聖𢎞淵慈愛忠信典冊昭然歆此明祀繁
祉綿綿時純熙矣流慶萬年
　　康宗大康之曲
惟明惟聽熠熠神功儀刑世業昭格上穹持盈孝孫薦
芳斯豐錫我祉福皇化益隆
　　太祖大定之曲
功超殷周徳配唐虞天人協應平統寰區開祥垂裕肇
基永圖明明天子敬承典謨
　　太宗大惠之曲
巍巍徳鴻無為端扆祚承神功究馴俗媺清宫緝熙孝
毖時祀欽奠著誠犧尊嘉㫖
　　熙宗大同之曲
昭顯令徳神基丕承對越在天享用躋升於穆清廟來
燕來寧神具醉止惟欽克誠
　　睿宗大和之曲
皇祖開基周武殷湯猗歟聖考嗣徳彌光啓祐洪緒長
發其祥嚴恭廟享萬世烝嘗
　　世宗大鈞之曲
神之來思甫登于堂祼圭有瓚秬鬯芬芳巍巍先功啓
祐無疆萬年肆祀孝心不忘
　　顯宗大寧之曲
於皇神功有嚴惟清吉蠲孝祀惟神之寧對越在天綏
我思誠敷祐億年邦家之慶
　　章宗大隆之曲
兩紀踐祚萬方寧康文經天地武服遐荒禮備制定徳
隆業昌居歆典祀萬載無疆
　　宣宗大慶之曲
猗歟聖皇三代之英功光先后徳被羣生牲粢惟馨鼓
鐘其鏗神兮來思歆於克誠
　　文舞退武舞進宫縣無射宫肅寧之曲
明明先皇神武維揚開基垂統萬世無疆干戚象功威
儀有光神保是饗昭哉降康
　　亞終獻無射宫肅寧之曲
涓辰之休昭祀惟恭威儀陟降惟禮是從籩豆靜嘉於
論鼓鐘惟皇受祉監斯徳容
　　皇帝飲福登歌夾鍾宫福寧之曲
犧牲充潔粢盛馨香來格來享精神用彰飲此純禧簡
簡穰穰文明天子萬壽無疆
　　徹豆登歌夾鍾宫豐寧之曲
孝祀肅睦明徳以薦樂奏九成禮終三獻百辟卿士進
徹以時小大稽首神保聿歸
　　送神宫縣黄鍾宫來寧之曲
潔兹牛羊清兹酒醴三獻攸終神既燕喜神之去兮載
錫繁祉萬壽無疆永保禋祀
　郊祀前朝享太廟樂歌
　　皇帝入門宫縣無射宫昌寧之曲
郊將升禋廟當告䖍錫鑾戾止孝實奉先祀事斯舉有
序無愆祗見祖考神意懽然
　　皇帝升殿登歌夾鍾宫昌寧之曲
皇皇天子升自阼階奠見祖禰肅然有懷百禮已洽八
音克諧既昌且寧萬福沓來
　　迎神宫縣來寧之曲
以實應天報本反始潔粢豐盛禮先肆祀風馬雲車神
之弔矣來止來宜而燕翼子
　　皇帝盥洗宫縣無射宫昌寧之曲
有水於罍有巾於篚帨手拭爵圭袞有煒𤣥酒太羮徳
馨維菲萬年昌寧皇皇負扆
　　皇帝升階宫縣無射宫昌寧之曲(降階/同)
巍巍京師有嚴神宫聖主戾止多士雲從來享來獻肅
肅其容將昭大報庸示推崇
　　司徒捧俎宫縣無射宫豐寧之曲
陳其犧牲惟純與精苾芬孝祀於昭克誠不疾瘯蠡或
剝或亨洋洋在上以交神明
　　始祖酌獻宫縣大元之曲
猗歟初基肇我王迹其命維新貽謀丕赫綿綿𤓰瓞國
歩日闢堂構之成焜煌今昔
　　獻祖大昭之曲
以聖繼興成王之孚民從其化咸奠攸居清廟觀徳猗
歟偉歟金石備樂以奉神娛
　　昭祖大成之曲
東夷不庭皇祖震怒神武削平貽厥聖緒猶室有基垣
墉乃樹億萬斯年天保孔固
　　景祖大昌之曲
於皇藝祖其智如神修法施令百度維新疆宇日廣海
隅咸賔功髙徳厚耀耀震震
　　世祖大武之曲
於皇先王昭假於天長駕逺馭麾斥無前王業猶生孫
謀有傳圓壇展禮敢先告䖍
　　肅宗大明之曲
猗歟前人簡惠昭融相我世祖成兹伐功敷祐來葉帝
圖其隆將修熙事先欵神宫
　　穆宗大章之曲
仁慈忠信惟祖之休功光岐下迹掩商丘言瞻清廟懷
想前修神其來格歆兹庶羞
　　康宗大康之曲
猗歟前王惠我無疆儀刑典法日靖四方永言孝思於
乎不忘昭告大祀祗率舊章
　　太祖大定之曲
天生聰明俾乂蒸人惟此二國為我敺民撻彼威武萬
邦咸賓明昭大報推而配神
　　太宗大惠之曲
維清緝熙於昭明徳我其収之駿奔萬國南郊肇修大
典增飭清廟吉蠲純禧申錫
　　睿宗大和之曲
維時祖功肇開神基昭哉聖考其徳增輝上動天監民
命攸歸貽謀翼子無疆之辭
　　文舞退武舞進宫縣肅寧之曲
先皇開基比迹殷湯功加天下武徳彌光容舞象成干
戈戚揚於昭報本懷哉不忘
　　亞終獻宫縣肅寧之曲
於皇宗祊朝獻維時芬芬酒醴棣棣威儀誠則有餘神
之格思神孫千億神其相之
　　皇帝飲福登歌夾鍾宫福寧之曲
皇皇穆穆丕承丕基躬親於禋載肅載祗對越在天神
歆其誠於以飲酒如川之增
　　徹豆豋歌夾鍾宫豐寧之曲
物維其時既豐且㫖苾苾徳馨或將或肆神之居歆洽
於百禮於萬斯年穰穰介祉
　　送神宫縣黄鍾宫來寧之曲
濟濟多儀皇皇雅奏獻終反爵薦餘徹豆神監昭囘有
秩斯祐無疆之福申錫厥後
　昭徳皇后别廟郊祀前薦享登歌樂曲
　　初獻盥洗夷則宫肅寧之曲
神無常享時歆精誠惟誠惟潔感通神明先事盥潔注
兹清泠巾篚既奠尊彞薦馨
　　初獻升降殿仲吕宫嘉寧之曲
有來肅肅登降以敬粲粲袨服鏘鏘佩聲金石節奏既
協且平其儀不忒乃終有慶
　　司徒奉俎奏夷則宫豐寧之曲
馨我黍稷潔我牲牷降升有節薦是吉蠲工祝致告威
儀肅然神之弔矣元吉其旋
　　酌獻奏夷則宫儀坤之曲
俔天之妹坤徳利貞圜丘有事先薦以誠我酒既㫖我
殽既盈神其居饗福禄來成
　　徹豆奏仲吕宫豐寧之曲
明昭祀事舊典無違樂既云闋神其聿歸禮之克成神
保斯饗於萬斯年迓續丕貺
　祫禘有司攝事
　　初獻盥洗宫縣無射宫肅寧之曲
祀事之大齊栗為先潔精以獻沃盥於前既灌以升乃
薦豆籩神其感格歆於吉蠲
　　升自西階登歌奏夾鍾宫嘉寧之曲(餘並同/親祀)
國有太宫合食以禮躋階肅肅降陛濟濟鏘然純音節乃
容止神之格思永綏福履
　時享攝事登歌樂章
　　初獻盥洗無射宫肅寧之曲
酌彼行潦維挹其清潔齊以祀祀事昭明顯允辟公沃
盥乃升神之至止歆於克誠
　　初獻升殿夾鍾宫嘉寧之曲(餘同親祀唯/不用宫縣)
濟濟在庭祗薦有序雍容令儀旋規折矩爰徂於基鳴
佩接武敬恭神明來寧來處
　昭徳皇后時享登歌樂章
　　初獻盥洗無射宫肅寧之曲
時祀有章禮備樂舉爰潔其盥亦豐其俎俯仰升降中
規中矩神其來格百福是與
　　初獻升殿夾鍾宫嘉寧之曲(三獻及司/徒降同)
假哉神宫神宫有侐惟時吉蠲登升翼翼歌鐘鏘煌笙
磬翕繹於昭肅恭靈釐來格
　　司徒奉俎無射宫豐寧之曲
宫庭枚枚鐘磬喤喤既儀圭鬯既奠膋薌齊莊奉饋籩
豆大房靈之右饗流慶無疆
　　酌獻無射宫儀坤之曲
於皇坤徳作合乾儀塗山懿範京室芳徽容聲如在典
祀惟時神其克享薦祉來宜
　　亞終獻無射宫儀坤之曲
嘉羞實俎高張在庭申獻合禮坤徳儀刑神其是聽用
鬯清明清明既鬯來享來寧
　　徹豆夾鍾宫豐寧之曲
禮成於終神心禗禗膋蕭發馨樂闋獻已徒馭孔多靈
輿載轙青𤣥悠悠歸且億矣
　宣孝太子别廟登歌樂章
　　初獻升殿夾鍾宫承安之曲
有腯斯牲有馨斯齊美哉洋洋升降以禮禮容既莊樂
亦諧止神之格思式歆明祀
　　酌獻無射宫和寧之曲
於惟光靈孝徳昭宣髙麗有奕來寧來燕於薦惟祫既
時既蠲從我烈祖載享億年
　　亞終獻和寧之曲
金石和奏豆籩惟豐祠官奉事齊敬精衷笙吟伊浦鶴
駐緱峯是保是饗靈徳無窮
　　徹豆夾鍾宫和安之曲
寢成奕奕今兹其時明禋肇祀將禮之儀侯安以懌羞
嘉且時樂闋獻已神其饗思
　　大定三年十月追上睿宗冊寳應鍾宫顯寧之曲
天開休運積仁而昌命兹昭考敢忘顯揚上儀肇舉涓
日之良來格來享惠我無疆
　　大定十九年升祔熙宗冊寳樂曲
恢大帝業敉寧多方懿徳茂烈金書發揚肇舉上儀涓
擇吉日鴻名赫赫與天無極
　　上冊寳宫縣靜寧之曲
日卜其吉承祀孔肅廣號追崇孝心克篤於乎悠哉來
思睟穆寳冊既陳委於宗祝
　　皇帝降殿宫縣鴻寧之曲
繼世隆昌臨朝靜黙追諡鴻名發輝潛徳玉質金章煌
煌簡冊涓辰展儀永傳無極
　殿庭樂歌
　　大定七年七月上冊寳皇帝將升御座宫縣樂太
　　蔟宫泰寧之曲(降座/同)
徳隆帝位承天而興侯邦來庭民居安寧歸美以報傳
之無極鴻名徽稱壽時萬億
　　冊寳入門奏天保報上之曲
四方既平功歸聖明定功巍巍丕享鴻名股肱良哉揄
揚元首儲精優游南山等壽
　　奉冊寳官復位歸美揚功之曲
聖徳髙明萬邦咸休錙銖陶虞糠粃商周維時羣臣對
敭稽首天子明明令聞不朽
　　冊寳初行奏和寧之曲(冊寳將升殿皇太子自/侍立位至降階曲並同)
四方攸同昭哉成功時和年豐諸福來崇英聲昭騰和
氣充塞於乎皇王維壽時億
　　皇太子升殿賀奏同心戴聖之曲
穆清皇風遐方來同於昭於天物和嵗豐丕受鴻名對
揚偉績純釐穰穰敷錫㒺極
　　舉酒萬壽無疆之曲
四海太平吾皇之功羣臣對揚誕受鴻名霞觴瓊腴君
王樂豈皇天垂休萬壽無極
　　進第一爵登歌奏王道明昌之曲
對天鴻休於以鋪張巍巍煌煌超冠百王皇圖皇綱時
維明昌祉福無疆於民敷揚
　　行羣官酒宫縣和寧之曲
聖徳髙明如天强明多方治平功大有成流於聲音形
於蹈舞頒觴羣臣以昭禮遇
　　進第二爵登歌奏天子萬年之曲
惟明后馭寰瀛躋昇平飛英聲功三皇徳五帝游巖廊
億萬歲
　　行羣官酒宫縣和寧之曲
地平天成時和歲豐迓衡弗迷率惟敉功受天之祜四
方來賀於萬斯年不遐有佐
　　進第三爵登歌嘉禾之曲
景命赫斯歸吾皇仁風洋洋被逺荒琛贄旅庭趨明光
氣和薰蒸為嘉祥殊本合穗眞異常庾如坻京歲且穰
猗歟鴻休超前王播為聲詩傳無疆
　　大定十一年十一月行冊禮皇帝升座宫縣泰寧
　　之曲
皇皇穆穆袞服玉趾如日之升如山仰止九賓在列媚
兹天子願言無疆介以繁祉
　　冊寳入門天保報上之曲
穆穆元聖天廸子保相維臣工以奏丕號揚於路朝玉
牒神寳於萬斯年吾君壽考
　　奉冊寳官復位歸美揚功之曲
玉冊玉寳尊聖天子丕揚鴻名昭受帝祉閎休對天其
隆孰比臣下同心翼戴歸美
　　皇太子升殿賀奏同心戴聖之曲
大矣我后徽冊膺受歡趨彤庭拜手稽首休明御辰無
疆萬壽靈貺沓來天地長久
　　舉酒奏萬壽無疆之曲
聖徳懋昭民歸天祐煌煌金書典冊光受備樂在庭八
音諧奏羣公捧觴天子萬壽
　　進第一爵登歌王道昌明之曲
明明我皇道光化溥百度維新禮修樂舉藻飾太平爛
然可覩超躋三王輝映千古
　　設羣官食奏和寧之曲
穆穆我君威折羣醜輝光日新仁洽九有容典葳蕤超
前絶後端拱深嚴寳冊膺受
　　第二爵登歌奏天子萬年之曲
典禮修惟明后揚鴻名燦瓊玖羅華紳為萬壽歌南山
堅且久
　　行羣官酒奏和寧之曲
道隆政平天開有徳萬國和寧來王來極昭受鴻名俯
徇列辟錫飲行觴歡心各得
　　第三爵嘉禾之曲
衆瑞畢至昭昇平爰生嘉禾迺合穗膴膴大田無南東
稼茂如雲成豐歲既刈既穫百室盈擊壤歌沸野老聲
陶唐之民兹其比帝力何有若自遂
　　大定十八年十二月上受命寳奏泰寧之曲
上帝有赫懷此明徳畀之神寳庸鎭萬國臨軒是膺登
降維則羣臣拜手年卜萬億
　　寳入門奏天保報上之曲
受命大寳昭答眷祐珍符明貺人為天授文物具舉韶
濩迭奏羣臣上之天子萬壽
　　羣臣合班奏歸美揚功之曲
徳冒生民明明元后端冕臨軒神寳是受羣工來賀咸
拜稽首無疆無期享祚長久
　　皇太子升殿宫縣稱觴介壽之曲
上儀昭舉膺時瑞玉羣辟在列蹌蹌肅肅袞衣桓圭歸
美稽首升降惟時天子萬壽
　　舉酒萬壽無疆之曲
上帝眷命純休滋至誕膺洪寳光臨大器稱觴對揚嵩
嶽萬歲其寧惟永無疆卜世
　　天徳二年十月冊立中宫奏乾寧之曲(降座/同)
人道大倫王道所基明聖稽古隂教欲施臨軒發冊備
舉彝儀麟趾闗雎宜播聲詩
　　冊寳入門奏昌寧之曲(出門/同)
羽衛充庭淑旂徽章禮儀具舉涓辰以良相我内訓來
儀椒房億萬斯年邦家之光
　　將受冊寳以冊寳入門宫縣奏肅寧之曲
塗山興夏闗睢美周坤儀之尊母臨九州瑤冊褘衣光
配凝旒地久天長福祿是遒
　　后出閣奏順寧之曲(升降/座同)
天立厥配任姒比隆母儀四海化行六宫日月並明乾
坤合徳於萬斯年作儷宸極
　　受冊奏坤寧之曲
風化之始由於壼闈禮文斯備爰正坤儀維順以慈儷
聖同徳則百斯男垂統無極
　　天徳四年二月冊皇太子奏乾寧之曲
大君有為先圖本固涓辰之吉禮成儲副文物備陳聲
樂皆具人心載寕克昌福祚
　　冊使入門昌寧之曲
在天成象煥乎前星惟聖時憲典禮以行一人有慶萬
邦以貞社稷之福寖昌寖明
　　皇太子入門奏元寧之曲(出門/同)
皇矣上帝純佐明聖篤生元良日躋徳性冊命主器萬
邦以正龍樓問寢億年之慶
　　大定八年正月冊皇太子皇帝將升御座宫縣洪
　　寧之曲
會朝清明臨軒備禮天威皇皇臣工濟濟於昭元良膺
兹典冊對揚閎休卜年萬億
　　皇太子入門奏肅寧之曲
光昭前星惟天垂象稽古而行主器以長曲禮告成邇
遐屬望國本既隆繁釐永享
　　羣臣合班奏嘉寧之曲
於皇臨軒禮崇上嗣維眷之祺傃方正位言觀其儀翔
翔濟濟美歸吾君太平萬歲
　　皇太子復受冊位奏和寧之曲
祖功艱難經營締構基牢根深枝繁葉茂於昭貽謀駢
休集祐元良斯貞吾皇萬壽
　　大定二十七年三月冊皇太孫皇帝將升御座宫
　　縣泰寧之曲
上天叢休申錫祚𦙍孫謀有貽臨軒體正煌煌上儀欣
欣衆聴隆我邦本無疆惟慶
　　皇太孫入門奏慶寧之曲(出門/同)
寶源流光流光惟逺孫謀有貽慶序昭衍於樂衆望於
皇備典動容周旋承兹嘉羡
　　羣臣合班奏順寧之曲
冕旒當宁徽章備舉綵仗充庭金石列簴濟濟多士翼
翼就序海潤山暉傾聽樂府
　　皇太孫復受冊位奏保寧之曲
禮之攸聞丕建世嫡衆論協從天心不易名崇震宫辭
著瑞冊社稷宗廟無疆夷懌
　鼓吹導引曲
　　天眷三年九月駕幸燕京導引曲無射宫
五年一狩仙仗到人間問稼穯艱難蒼生洗眼秋光裏
今日見天顔金戈玉斧臨香火馳道六龍閒歌謠到處
皆相似天子壽南山
　　天徳二年三月祫享廻鑾導引曲
禮成廟享御衞拱飛龍諸道起祥風太平天子多受福
孝徳與天通鳯簫龍管韶音奏聲在五雲中粲然文物
昭治世萬億䙫無窮
　　貞元元年三月駕幸中都導引曲並姑洗宫
鑾輿順動嘉氣滿神京輦路宿塵清鈎陳萬旅隨天仗
縹緲轉霓旌都人望幸傾堯日鼇抃溢歡聲臨觀八極
辰居正寰宇慶昇平
　　采茨曲
新都春色滿華蓋定全燕時運千齡協星辰五緯連六
龍承曉日丹鳯倚中天王氣盤山海皇居億萬年
　　貞元三年十一月祫享囘鑾采茨曲
慶成廻大駕仙仗紫雲深龍袞輝千騎嵩呼間八音太
平興縟禮萬國得歡心孝格迎遐福穰穰永降臨
　　正隆六年六月駕幸南京導引曲并林鍾宫
神宫壯麗宫殿壓蓬萊向曉九門開聖明天子初廵幸
遙駕六龍來五雲影裏排仙仗清蹕絶塵埃都人齊唱
昇平曲更進萬年盃
　　采茨曲
雙闕層雲表澄景開清曉六龍天上來馳道平如掃虞
廵五載合夏諺一遊同都人欣豫意寫入頌聲中
　　大定三年十月祫享囘鑾采茨導引曲皆用應鍾
　　宫(自後親祀/二曲並同)
太宫崇烈考大禮慶初成綵仗廻雲歩天階嚴蹕聲舜
宫合至孝周頌詠維清介福應穰簡歡交萬國情
　　　導引曲
　禮行清廟華黍薦年豐聖孝與天通六龍迴馭千官衞
　玉振佩環風黄麾金輅嚴天仗霏霧鬱葱葱工歌迭奏
　昇平曲福禄自來崇
　　　大定二十七年三月皇太孫受冊謝廟導引曲
　璿源濬發衍慶自靈長聖運日隆昌震闈顯冊遵彝典
　基緒煥重光練時廟見嚴昭報禮樂粲成章精誠潛格
　神明助福祿永無疆
　　　　附大金國志熙宗幸燕始乘玉輅服袞冕儀衞
　　　　方整肅時令翰林待制邢具瞻作導引詞
　
　
　
　
　
御訂全金詩增補中州集巻首下
　欽定四庫全書
御訂全金詩増補中州集巻一
　　諸相上
　　張鄆王通古(一首/)　(補/)
　　　　補金史張通古字樂之易州易縣人讀書過目
　　　　不忘該綜經史善屬文遼天慶二年進士第補
　　　　樞密院令史丁父憂起復懇辭不獲因遁去屏
　　　　居興平太祖定燕京割以與宋宋人欲收人望
　　　　召通古通古辭謝隱居易州太寧山下宗望復
　　　　燕京侍中劉彦宗知其才召為樞密院主奏改
　　　　兵刑房承旨天㑹四年初建尚書省除工部侍
　　　　郎兼六部事高慶裔設磨勘法仕宦者多奪官
　　　　通古亦免去遼王宗幹知其才遣人諭之使自
　　　　理通古不肯曰多士皆去而已何心求用哉宗
　　　　幹為論理之除中京副留守充詔諭江南使使
　　　　宋歸除參知行臺尚書省事天德初遷行臺左
　　　丞進拜平章政事封譚王改封鄆王以疾求解
　　　機務不許拜司徒封瀋王海陵御下嚴厲未嘗
　　　假詞色惟見通古必以禮貌㑹磁州僧法寳欲
　　　去張浩張暉留之不可得朝官又有欲留之者
　　　海陵聞其事詔三品以上官責之曰聞卿等每
　　　到寺僧法寳正坐卿等皆坐其側朕甚不取佛
　　　者本一小國王子能輕舍富貴自苦修行由是
　　　成佛今人崇敬以希福利皆妄也况僧者往往
　　　不第秀才市井游食生計不足乃去為僧校其
　　　貴賤未可與簿尉抗禮閭閻老婦廹於死期多
　　　歸信之卿等位為宰輔乃復效此失大臣體張
　　　司徒老成舊人三教該通足為儀表何不師之
　　　乃召杖法寳於朝堂正隆二年以司徒致仕封
　　　曹王卒年六十九
　　靈壁寺
萬壑千巖裏林開一徑深數年勞想望此日快登臨勝
境情難盡危塗力不任樓臺相映抱松柏自蕭森花散
諸天雨燈傳古佛心鶴泉寒潄玉園地舊鋪金石磴﨑
嶇上桃谿窈窕尋淵明能止酒叔夜况攜琴所恨無長
暇徒勤惜寸隂清宵誰我伴乘興但孤斟
　劉曹王豫(七首/)　(補二首/)
　　　豫字彦由阜城人仕宋知濟南府事汴京下立
　　　張邦昌為大楚皇帝宋滅楚更立彦由國號齊
　　　建元阜昌八年廢為蜀王遷黄龍府改封曹有
　　　集十巻行於世二子鱗猊孫通海陵朝參知政
　　　事四世孫瑛今在太原
　　　(臣元釪/)謹按豫仕宋至郡守後入金繼邦昌為
　　　齊帝比於邦昌蓋殘烈焉前既背宋而終亦非
　　　金之幹臣反覆僣冒婦孺之所不齒而好問録
　　　金相首登其詩者以為宋臣齊帝豫皆不得而
　　　有之登之金廷其辜自狀耳昔人謂中州一集
　　　寓史筆於採風信哉
　　雜詩六首
竹塢人家瀕小溪數枝紅杏出疎籬門前山色帶烟重
幽鳥一聲春日遲
風荷柄柄弄清香輕薄沙禽落又翔紅日轉西漁艇散
一川山影暮天涼
古渡停驂日向沈淒涼歸思梗清吟碧山幾㸃塞天濶
紅葉一林秋意深
倚巖蕭寺據危崖丈室軒惡面水開雪霽暮寒山月上
數竿修竹一枝梅
晝色晴明著色圖山光凝翠接平湖烟嵐自古人難畫
逺即深深近却無
寒林烟重暝棲鴉逺寺疎鐘送落霞無限嶺雲遮不斷
數聲和月到山家
　　客館
雪消北嶺安排暖寒入東風阻節春絕塞亂山圍古驛
他時説著也愁人
　　題泗泉
泗泉竒且奥聲勢各喧豗虎豹巖邊去蛟龍窟裏來混
流烟作陣巧激雪成堆派必人疏導源應鬼鑿開乍深
濤不起瀠繞浪相催可把江心比嘗將海眼猜始㣲纔
迸玉終盛若奔雷澗為寒無卉丘因潤有苔已觀離竇
側俄見過城隈石勁崖難潄沙虚岸易頽邇雖逾濟漯
遐亦到蓬萊洗鉢僧常至乘槎客未回我來源際瞰誰
自谷中摧洶湧曽浮磬潺湲好泛杯狹寧容蟻穴湍可
暴魚腮擘華非夫爾排淮乃力哉傍如巫女峽上類楚
陽臺漏澤空神異襄陵但水災林幽多鳥鵲地僻少塵
埃重愛兹佳趣題詩愧不才
　　蘇門一首
太行雄偉赤霄逼枝分蘇門為肘腋孕竒産秀氣蟠鬱
湧作琉璃十頃碧初疑驪龍蟄山趾仰噴明珠飛的皪
忽如湘靈理新粧大盤開匣作磨拭峰巒倒影浸雲烟
蘋藻照沙改顔色相輝一段佳風月餘潤幾州分動植
昔聞隱淪神仙人高標清與溪山敵悠悠往事散浮雲
嘯有遺臺行有跡我居東秦濟水南無限泉池日親炙
一行作吏别經年情思塵埃何處滌靈祠因禱來憑欄
頓爽骨毛決胸臆飄飄蘭舟七八客樽爼笙簫隨分入
勝槩繽紛眼不供恨之魯戈揮晷刻歸城簿領厭沈迷
春睡每酣魂夢適心約他時杖屨遊醉潄溪流枕溪石
　　　附中興紀事本末濟南府守臣劉豫者阜城人
　　　中元符第嘗為臺官因論禮制局事道君上曰
　　　劉豫河北村叟不識禮制遂黜於外至是纔復
　　　為郡時金師來攻豫遣其子鱗部兵出戰為金
　　　所圍豫檄通判張東援之金解去尼瑪哈乃遣人
　　　㗖豫以利豫即詣軍前通欵
　　　附中興紀事本末豫初僣位作楮幣自一貫至
　　　百貫皆識其末曰過八年不在行用後八年而
　　　廢
　　　附偽齊録謂豫生景州守濟南節制東平僣位
　　　大名遂起四郡强壯為雲從子弟應募者數千
　　　人又以境内三代有官或本身有官人為三衞
　　　官曰翼衞曰勲衞曰親衞二年升一等及六年
　　　即以試弓馬合格人出官
　　　附大金國志西京兵士賣玉注椀與三路都統
　　　豫疑非民間物勘鞫之知得於山陵中遂以劉
　　　從善為河南淘沙官發山陵金人發不盡棺中
　　　水銀等物以谷俊為汴京淘沙官發民間埋窖
　　　及無主墳墓中物
　　　附三朝北盟㑹編劉豫初僣立奔附者衆識者
　　　譏之曰濃磨一鋌兩鋌墨畫出千年萬年樹悞
　　　得百鳥盡飛來踏枝不着空飛去輕薄子撰造
　　　詩曲指為笑端不可勝記
　　　附河間府志讀書堂在阜城縣北墉下劉齊王
　　　讀書於此元學士王惲詩當年齊相讀書堂此
　　　日金華表佛幢碧色尚餘書帶草綺疏猶是聚
　　　螢窓
　　　附秋澗集劉元輔話廢齊祖塋在阜城南十二
　　　里謂之御莊至今石馬在焉明日次元州陳教
　　　授又説豫未貴時一日顧見一白龍見婦翁家
　　　大鏡中但無鱗與角耳後婦翁亦見以女妻之
　　　資藉之力甚厚及生二子以鱗角為名或者謂
　　　二子長豫當大貴後果然
　杜丞相充(一首/)
　　　充字公美相州人仕宋知滄州歸國拜尚書右
　　　丞相領中山行臺以壽終
　　塵
汨汨勞生為爾忙只除不到白雲鄉步囘洛浦生羅襪
歌斷秦樓簌杏梁閒撲衣襟迷逺望靜穿窓隙鎖斜陽
帝城别有風流在輦路春風十里香
　　　附大金國志宗盤之難達蘭預謀時方握兵在
　　　外難以遽誅仍除達蘭為燕京行臺左丞相又
　　　僉書杜充為右丞相命下達蘭語使者曰我開
　　　國功臣何罪而與降奴杜充為伍耶不受命而
　　　叛
　　　附中興紀事本末初金以余覩之叛收平州守
　　　郭藥師相州守杜充平陽總管蕭慶皆下元帥
　　　府獄既而悉免之惟雲中副留守李處能預謀
　　　族誅左副元帥尼瑪哈問杜充爾欲南歸耶充曰
　　　他人敢歸南朝惟充不敢歸也尼瑪哈顧諸酋笑
　　　之時金主晟已至中京欲遂之燕雲以余覩亂
　　　復還本土至是副元帥而下知其主已囘亦各
　　　歸所部
　虞令公仲文(一首/)
　　　仲文字質夫世南之裔武州寧逺人仕為遼相
　　　歸朝授樞密使平章政事封秦國公四歳作詩
　　　賦煎餅有魚目蟬聲之句人以神童目之
　　雪花(四歳作/)
瓊英與玉蘂片片落前池問著花來處東君也不知
　　　附圖繪寳鑑虞仲文畫人馬墨竹學文湖州
　張丞相孝純(一首/)
　　　孝純字永錫滕陽人宣和末知太原國兵圍守
　　　踰年人相食幾盡乃下朝廷憐其忠授相職後
　　　以相齊致仕汴京建行臺起為左丞相踰年得
　　　請歸鄉里二兄尚安健鄉人為作三老圖卒諡
　　　安簡子公藥字元石昌武軍節度副使致仕孫
　　　觀字彦國世為文章家曽孫厚之字茂𢎞承安
　　　二年進士
　　中運使寄酒清明日到以詩謝之
芳樽到日恰清明似與嘉辰黙計程擬助林園延勝賞
肯容桃李落繁英老來官爵渾無味閒裏杯盤却有情
見説使車臨岱麓儻能相過共飛觥
　　　附中興紀事本末金人既割河南之地以歸宋
　　　遂移行臺尚書省於大名府仍遣行臺左丞相
　　　張孝純赴闕孝純自慙乃白右副元帥烏珠願
　　　歸徐州致仕而卒
　　　附林泉野記張孝純徐州人登元祐四年第工
　　　詩有文武材略宣和末知太原府兼河東路安
　　　撫使靖康初尼瑪哈來攻先築夾城於外期於必
　　　取百道進攻孝純與副總管王禀以死守遥授
　　　檢校少保武當軍節度使後河東諸郡相繼陷
　　　没城破孝純不得已遂降金金立劉豫於北京
　　　以孝純為左丞相紹興四年上宻詔孝純與李鄴李
　　　儔等令投身來歸當待之如初孝純竟不至及
　　　金廢劉豫留孝純京師既而議和歸我河南州
　　　縣又詔孝純赴闕孝純慚懼請於金乞致仕歸
　　　徐州而卒
　　　附金節要孝純守太原幾年而破執至尼瑪哈前
　　　逼令拜之孝純曰元帥乃金國大臣某乃大宋
　　　國大臣豈有拜禮事至此惟有死耳何相窘耶
　　　尼瑪哈不能强之因囚歸雲中此與哥舒翰潼闗
　　　之敗屈節於禄山逺矣孝純之得還也時正在
　　　雲中目覩其詳是歳五月六日尼瑪哈謂孝純曰
　　　公如此無治生事秋當還公於鄉里又顧雲中
　　　留守高慶裔曰如有人欠孝純錢物可督還之
　　　旦晚孝純歸鄉矣孝純初聞是語不知其所以
　　　葢時尼瑪哈與劉豫之議宻定外人莫之知也至
　　　是尼瑪哈遣人送孝純南歸止云歸鄉而已故奉
　　　使宇文虚中送孝純詩有閈里共驚新素髪兒
　　　童重整舊斑衣之句則衆莫知其相豫也明矣
　　　孝純既至河朔欲由濟南歸徐主者曰當與公
　　　共至東平節制司某得囘檄公方可歸徐矣既
　　　行則孝純之兄弟孝中孝立及諸姪鄉人竟逺
　　　迓之孝純方喜慰之際無何至汶上豫已僣位
　　　遽有拜相之命當是之時孝純昵於親愛懼於
　　　還金因而以䘮晚節於罪固莫可逃然比之充
　　　豫之輩固有間矣
　張左相汝霖(一首/)
　　　汝霖字仲澤遼陽人家世貴顯父浩字浩然以
　　　門資仕揚歴中外遂升端揆進拜太師封南陽
　　　郡王五子仲澤平章政事莘國公汝為字仲宣
　　　河北東路轉運使汝翼仕不達皆進士也汝方
　　　字仲賢自號丹華老人汝猷字仲謀俱至宣徽
　　　使父子兄弟各有詩傳於世王子端内翰太師
　　　之外孫其淵源有自云
　　春溪一首
黯黯春愁底處消小桃無語半含嬌東風不管前溪水
暖緑溶溶拍畫橋
　　　附畫史㑹要張汝霖善墨竹師黄華
　劉右相長言(一首/)
　　　長言字宣叔東平人宋相莘老之孫而學易先
　　　生斯立之猶子也父蹟年三十五終於儀真令
　　　工詩能文有南榮集傳東州今獨余家有之宣
　　　叔正隆宰相詩文能世其家今不復見矣
　　通叔以詩送古鏡為長言生日之壽次韻謝之
綵衣禄隱非臞仙猶有向來文字縁都城一别兩歳晚
寄聲勞苦常相先人間始生俗禮重而我永感方頽然
逺憑詩句致竒物欲挽暮景廻虞淵規摹九寸函大方
古製不作菱花妍開奩拂拭愧陋質但喜虹氣浮晴天
夫君久要心不遷期與鐡杖論清堅保身頼此孤月圓
明年上印行歸田
　　　附元好問題學易先生劉斯立詩帖後學易先
　　　生詩絶似東坡和陶不應入江西𣲖閒閒之論
　　　定矣此詩余初到崧山時曽見之能得其意而
　　　不能記其辭搜訪二十年北渡後將還太原過
　　　東郡乃復見之鄉人王清卿家愛之深而不見
　　　之久煥若神明頓還舊觀故喜為之書余家唐
　　　劉長卿詩學易堂舊物是先生手所校本題云
　　　壬午六月就夏英公孫儀公家本校之字畫楚
　　　楚如唐人書盤谷序又儀真令諱蹟者皇統宰
　　　相宣叔之父是先生弟昆行有詩文二冊號南
　　　榮集宣叔録之以備遺忘亂後惟余家有之然
　　　則余於學易劉氏豈世之所謂緣熟者耶
　右相耶律履(一首/)
　　　履字履道東丹王之七世孫學通易太𤣥至於
　　　隂陽厯數無不精究嘗以鄉賦一試有司以露
　　　索為耻遂不就舉䕃補國史掾興陵朝累遷薊
　　　州刺史入翰林為修撰歴直學士待制禮部尚
　　　書特賜孟宗獻牓進士第俄預淄王定冊功拜
　　　參知政事明昌元年進右丞卒年六十一興陵
　　　嘗問宋名臣孰為優履道以蘇端明軾對上曰
　　　吾聞軾與王詵交甚欵至作歌曲戲及姬侍非
　　　禮之甚尚何足道耶履道進曰小説傳聞未必
　　　可信就使有之戲笑之間亦何得深責世徒知
　　　軾之詩文人不可及臣觀其論天下事實經濟
　　　之良才求之古人陸贄而下未見其比陛下無
　　　信小説傳聞而忽賢臣之言明日録軾奏議上
　　　之詔國子監刋行自號忘言居士有集傳於世
　　　三子辯才武廟署令善才工部尚書楚才中書
　　　令四孫鈞鉉鏞鑄
　　　補金史伊喇履五歳時晚卧廡下見㣲雲往來
　　　天際忽謂乳母曰此所謂卧看青天行白雲耶
　　　兄德元竒之後章宗喜左氏傳聞履博洽召質
　　　所疑履曰左氏多權詐駁而不純尚書孟子皆
　　　聖賢純全之道願留意焉
　　史院從事日感懷
不學知章乞鑑湖不隨老阮醉黄壚試從麟閣諸賢問
肯屑蘭臺小史無一戰得侯輸妄尉長身奉粟媿侏儒
禁城鐘定燈花落坐撫塵編惜壯圖
　　　附元遺山集伊喇履善契丹大小字譯經辭達
　　　而理得大定初詔以小字譯唐史成則别以女
　　　直字傳之履在選中獨主其事更以女直字譯
　　　漢文選貴胄之秀異就學焉
　　　附畫史㑹要伊喇履善畫蘭兼善畫鹿及人馬
　　　附金詩紀事案五代史契丹以其所居横帳地
　　　名為姓曰錫里錫里譯者謂之耶律又遼史本
　　　紀太祖姓耶律氏國語解云有謂始興之地曰
　　　錫里譯者以錫里為耶律故國族皆以耶律為
　　　姓又有言以漢字書者曰耶律以契丹字書者
　　　曰伊喇明焦竑國史經籍志載有伊喇楚材湛
　　　然集三十五巻又耶律楚材集十二巻一列於
　　　金一列於元以一人為二人甚失考據又金史
　　　國語解伊喇漢姓曰劉
　張平章萬公(一首/)
　　　萬公字良輔東阿人正隆二年進士仕長山令
　　　有惠政人為立祠入為右司員外郎太師淄王
　　　愛之許以宰相器明昌初累遷御史中丞以言
　　　事忤旨除彰國軍節度使召為大興尹拜參知
　　　政事以母老丐歸養出判東平河中濟南丁内
　　　艱起復擢平章政事封壽國公為相知大體有
　　　敦龎耆艾之目既致政而眷顧未衰復起判濟
　　　南安撫山東便宜行事未幾得請卒於家諡文
　　　貞繪像衍慶宫配享章宗廟廷
　　　補金史萬公父彌學夢至一室牓曰張萬相公
　　　讀書堂已而萬公生因以名焉
　　戊戌二月中旬登稷山清榭
問囚推案朝還暮危坐不知春淺深今日檐間看風色
一株紅杏暗驚心
　　　附元好問平章政事壽國張文貞公神道碑故
　　　相壽國張公之孫好退為某言先大父之卒參
　　　知政事高公子約為神道碑碑石已具遭貞祐
　　　之事不克立好退南渡二十年乃還鄉里思卒
　　　前事而高公之文於時事有嫌不敢復議惟我
　　　先人以書生起家仕宦至宰相身存踐履之實
　　　國有經綸之業雖風流未逺而人代既遷徵良
　　　史則墜簡已亡懷舊俗則高年垂盡瞻言丘壠
　　　旌紀寂寥好退無所似肖不能奉揚徽烈負釁
　　　䝉累無以自處誠得吾子辱以第二碑賜之則
　　　瞑目為無憾矣敢百拜以請某竊自念言不腆
　　　之文顧無足以紀公之美且不能繼於髙公之
　　　文之後固宜以不敏辭所以不敢終辭者葢金
　　　朝官制大臣有上下四府之目自尚書令而下
　　　左右丞相平章政事二人為宰相尚書左右丞
　　　參知政事二人為執政官凡在此位者内屬外
　　　戚與國人有戰伐之功預心腹之謀者為多潢
　　　霫之人以門閥見推者次之參用進士則又次
　　　之其所謂進士者特以示公道繫人望焉爾軒
　　　輊之權既分疎密之情亦異孤立之迹處乎危
　　　疑之間難入之言奪於衆多之口以常情度之
　　　謂必以茍容為得計循黙為知體矣然而持區
　　　區之忠以盡心於所事如石右丞琚董右丞師
　　　中胥莘公鼎之流慨然以名臣自任者亦時有
　　　之惟公歴仕四朝再秉鈞軸不難於他人之所
　　　難不徇於世俗之所徇忠信篤實足以自結人
　　　主名德雅望足以師表百僚敦龎耆艾足以鎮
　　　國家而撫百姓故百年以來談良相者莫不以
　　　公為稱首夫善化一鄉智效一官人且喜聞而
　　　樂道之不欲使之隨世磨滅有如我公乃不得
　　　以著金石傳永久秉筆之士將不有任其責者
　　　乎謹按儀同三司平章政事壽國文貞公諱萬
　　　公字良輔姓張氏唐名臣公謹之後唐末有自
　　　東海徙汶上者後又徙東阿遂為東阿人曽祖
　　　諱晞行善好施鄉人歸之宣政末常出財佐軍
　　　二子得補國子助教用公貴贈銀青榮禄大夫
　　　清河郡侯妣劉氏清河郡太夫人祖諱詢孝弟
　　　力田家用不匱贈金紫光禄大夫清河郡公妣
　　　崔氏清河郡太夫人考諱彌學篤於學問以尚
　　　書為專門之業初應鄉試擢本經第一後罷經
　　　義科以詞賦取士復預薦書已而嘆曰丈夫寜
　　　老於童子彫蟲之技耶吾不復出矣常銘其左
　　　右云欲求子孫先當積孝欲求聰明先當積學
　　　世以為名言累贈崇進壽國公妣王氏壽國太
　　　夫人生四子公其第四子也公幼頴悟號稱博
　　　聞强記弱冠登正隆二年詞賦進士第釋褐頴
　　　順軍新鄭縣主簿丁崇進公憂服除調沂州費
　　　縣主簿正隆政衰盜賊羣起公有䇿禦之盜為
　　　衰止邑人賴焉大定四年調遼陽路辰淥鹽司
　　　判官課最超淄川長山令去官之日百姓為之
　　　立祠十年充尚書省令史考滿遷河北西路轉
　　　運司都勾判官歳餘改大理司直十九年遷武
　　　寧軍節度副使二十一年召為尚書省右司都
　　　事朝廷知公殆將大用矣未幾攝同知登聞檢
　　　院事奏對稱旨乃真受焉再遷侍御史不數月
　　　改右司員外郎郎中敷奏詳明不為縁飾世宗
　　　嘉賞之顧謂侍臣曰張萬公純直人也俄遷刑
　　　部侍郎章宗即位詔以遺留使於宋使還㑹創
　　　設提刑司首命公為河南路提刑使不期年御
　　　史臺奏課為九路之最擢拜御史中丞時明昌
　　　元年也元妃李氏有寵上欲立為后臺諫以為
　　　不可交攻之監察御史宗端修右拾遺路鐸翰
　　　林修撰趙秉文皆得罪去一日上遣中使密訪
　　　公吾欲立后何所不可而臺諫乃不相容卿以
　　　為如何公言此大事明日當面奏及對因為上
　　　言國朝立后非貴種不預選擇元妃本出太府
　　　監户細微之極豈得母天下上黙不言明日出
　　　公為彰德軍節度使兼應州管内觀察使其後
　　　立后議寢上思公言召為大興府尹二年九月
　　　拜參知政事以太夫人年過八十表乞就養不
　　　許未幾復申前請乃授山東西路兵馬都總管
　　　兼判東平府事以便親歳餘復以親老為言乃
　　　聽歸侍六年起為河中府尹時屬軍興調度百
　　　出公為之平物價寛民力比他州所費省者什
　　　六七承安三年正月上以太夫人之故移公濟
　　　南尹河中之人為建去思堂畫像事之九月丁
　　　内艱卒哭詔以明年正月朝京師起復授平章
　　　政事超資善大夫封壽國公主兵者言比歳征
　　　伐多至敗衂凡以軍士所給之地不足自贍至
　　　有不充饑寒者所以無鬭志願括民田之冒税
　　　者分給之則戰自倍矣朝臣議已定公獨上章
　　　極諫其不可者五大畧以為軍旅之後瘡痍未
　　　復百姓撫摩之不暇何可重擾一也通檢未久
　　　田有定籍括之必不能盡適足以増猾吏之弊
　　　長告訐之風二也浮費侈用不可勝計推之以
　　　養軍可斂不及民而足無待於奪民之田三也
　　　兵士失於選擇强弱不别而使之同田而共養
　　　振厲者無以盡其力而疲劣者得以容其姦四
　　　也奪民而與軍得軍心而失天下心其禍有不
　　　勝言者五也必不得已乞以冒地之已括者召
　　　民蒔之以所入贍軍則軍有坐獲之利而民無
　　　被奪之怨矣不從即以衰病不任職乞罷賜告
　　　兩月且以尚醫調䕶之泰和元年六月連章請
　　　老遷榮禄大夫且以公第四子某四赴廷試當
　　　同進士出身詔充閤門祗候又改筆硯局承應
　　　尋賜進士第所以優禮公者他相莫與為比二
　　　年章再上有旨卿頻上章告老寧以言事不見
　　　從或與同列者有差别故耶何求去之數也公
　　　奏言臣誠衰老當避賢者路無他意也三年正
　　　月章再上不允加銀青榮禄大夫三月歴舉朝
　　　賢之可代已者求去甚力上為感動中使宣旨
　　　朕初即位首命卿入政府繼遷相位以卿習於
　　　典故處事詳雅春秋雖高而神明未衰故且以
　　　機務相勞今去意既堅不得不屈朕以從卿耳
　　　明日入辭詔以金紫光禄大夫致仕公退居上
　　　所以待之者不少衰朝廷有大利害則遣使者
　　　就訪之六年南鄙用兵上以山東重地須大臣
　　　鎮撫之手詔起公判濟南府山東山西路宣撫
　　　使便宜行事公為之布教條問民所疾苦貸逋
　　　賦以寛流亡假閒田以業單貧戍邊郡者戒之
　　　以守疆場毋敢妄動蒞州郡者戒之以省符牒
　　　毋敢妄擾經畫既定即移文有司乞還鄉里上
　　　優詔許之仍崇進以榮其歸七年冬十月寢疾
　　　一日令具湯沐灑掃庭内曰吾將逝矣命子益
　　　執筆書遺戒戒子孫以貴薄尚儉而已尋卒春
　　　秋七十有四上聞之震悼輟視朝賻贈加等祭
　　　葬皆用詔書從事有司攷行諡曰文貞仍贈開
　　　府儀同三司以八月二日舉公之柩葬於青太
　　　里北原之先塋壽國夫人劉氏祔焉大安元年
　　　詔繪公像於衍慶宫配享章宗廟庭公資朴直
　　　不自表襮自少日便能以沉黙自養平居不妄
　　　言笑事親孝待昆弟有禮與人交不茍合太夫
　　　人喜家居留官下者未嘗久毎一書示至公必
　　　望拜庭下欷歔流涕而後發左右皆為感動夫
　　　人前殁章宗欲有所賜再拜謝不敢當潔居終
　　　身兩童子自隨侍婢不得至其前閒居鄉縣與
　　　父老游敦布衣之好初不以名位自居仕宦五
　　　十年在州縣則治化清淨不事科罰而人有畏
　　　愛之實在朝廷則切於論列有不便於民者必
　　　委曲道之雖理若訐直而辭氣容貌不失其為
　　　大臣之體大定之治近古所未有紀綱法度備
　　　具周密公在相位謹奉行而重改作得守文之
　　　體故能不動聲色而天下隂受其賜古所謂日
　　　計不足月計有餘者於兹見之故嘗論公平生
　　　所言者不勝載而繫於廢興存亡者有二事焉
　　　一立后二括田立后難於從而章宗從之括田
　　　不難從而竟不聽其後武夫悍卒倚國威以為
　　　重山東河朔上腴之田民有耕之數世者亦以
　　　冒占奪之兵日益驕民日益困養成癰疽計日
　　　而潰貞祐之亂盜賊滿野向之倚國威以為重
　　　者人視之以為血讐骨怨必報而後已一顧盼
　　　之頃皆狼狽於鋒鏑之下雖赤子不能免蓋立
　　　后之事在庭之臣皆以為不可獨上以為可故
　　　公之言易為力括田之事上下皆以為可而公
　　　獨以為不可故難為功以一言之不相入其禍
　　　果有不可勝言者是不獨在公為遺恨異世相
　　　望亦當有太息而流涕者鳴呼豈非天耶銘曰
　　　留侯受書三往雞鳴濟北有期廼祠嘉平神物
　　　　不亡時出效靈穀城之張帝傅載生帝傅維何
　　　　文貞壽公木訥之剛朴魯之忠以靜而應以介
　　　　而通悃愊無華安事勇功郎署擢長憲臺進貳
　　　　相業之良興陵所試大定之治講若畫一公如
　　　　曹參守而勿失守而勿失民以寧謐賜則隂受
　　　　跡容致詰皇天生之曷不成之孝孫受之曷不
　　　　究之在昔所難在聽思聰烏羣於前孰知雌雄
　　　　兵以農戰國從本固皮之不存毛將安傅一言
　　　　之㣲邦可以興作法於貪弊將曷勝悔㒺後及
　　　　忠無前寤我思古人愛而莫助黄山之陽喬木
　　　　蒼蒼公墓有碑千載涕滂
　
　
　
　
御訂全金詩増補中州集巻一
　欽定四庫全書
御訂全金詩増補中州集巻二
　　孫太師鐸(一首/)
　　　　鐸字振之恩州人大定十三年進士明昌中擢
　　　　户部尚書時已有相望及考滿以戸曹繁重且
　　　　未有可代者特㫖進一官再任而同列二人俱
　　　　以入相矣振之賀席中戲舉青州老柏院布衣
　　　　張在詩云南隣北里牡丹開公子王孫去不囘
　　　　惟有廷前老柏樹春風來似不曽來為御史所
　　　　劾降授同知河南府事有以詩送之者云想到
　　　　洛陽春正好南隣北里牡丹開聞者皆大笑振
　　　　之後入政府遷尚書右丞卒贈太子太師作詩
　　　　甚多其賦玉簪有披拂秋風如有待裴囘涼月
　　　　更多情之句甚為詩家所稱
　　　癸亥清明日
　翛然一室暗塵凝兀兀端如打坐僧習氣未除私自笑
短檠還對讀書燈
　董右丞師中(一首/)
　　　師中字紹祖邯鄲人後徙洛州皇統九年進士
　　　承安中入政府直道自立而以通材濟之泰和
　　　初元妃李氏方寵幸兄喜兒為宣徽使有楊國
　　　忠之權一日德州教授田庭方上書言事云大
　　　臣持禄近臣怙寵此言路之所以塞也道陵顧
　　　謂紹祖言大臣持禄當謂公等近臣怙寵者為
　　　誰時喜兒侍立殿上紹祖倒笏指之曰莫非謂
　　　李喜兒之屬否上頷之紹祖嘗言作宰相不難
　　　但一心正兩眼明足矣少日以詼諧得名及在
　　　相位亦未嘗廢談笑然不害其為國朝名相也
　　　俄致政賜第京師後三年卒有燕賜邊部詩傳
　　　於世紹祖師王内翰彦潛而與之同牓登科彦
　　　潛没後待其子恩禮殷重不減骨肉論者謂孫
　　　鐸振之事其兄明之張彀伯英愛其弟伯玉舉
　　　世無與為比至於紹祖之待其師之子則古所
　　　未有也有漳州集傳於家
　　　補金史師中乞致仕詔賜宅一區留居京師以
　　　寒食乞過家上塚許之且命賦寒食過家上塚
　　　詩
　　自臨洮還
臨潭仍是漢家城(漢家城在臨/潭羌人所稱)積石相望十驛程西畧
河源東並海此身何地不經行(紹祖之孫濟剛記此詩/末句又作塵埃風雨歎)
(勞/生)
　梁參政􁧉(一首/)
　　　􁧉字國寳别字瑩中范陽人大定十六年進士
　　　歴州縣稍遷警廵使治尚嚴肅權貴斂迹朝廷
　　　知其才累試繁劇由中都路轉運使拜戸部尚
　　　書俄參知政事資方正敢言大事北兵動立和
　　　議人有笑其懦者卒如其言未幾卒於位虎賊
　　　咤曰梁􁧉在族矣其為人可知
　　留題長平驛
秦趙均為失霸圖起何殘忍括何愚殺降未見無禍者
累將其能有種乎日暮悲風噎丹水夜深寒月照頭顱
(山名/也)快心千載杜郵劍人所誅耶鬼所誅
　賈左丞益謙(一首/)
　　　益謙字亨甫本名守謙避哀宗諱改焉宣宗朝
　　　參知政事出知濟南移鎮河中南渡後召拜左
　　　丞尋致仕居鄭州哀宗即位史官乞因宣廟實
　　　録遂及衞紹王初虎賊既行逆乃立宣宗宣宗
　　　之人至謂衞王失道天命絕之虎實無罪且於
　　　主上有推戴之功獨張信甫上章言虎賊大逆
　　　不道當用宋文帝誅傅亮徐羨之故事章奏不
　　　報爾後舉朝以大安崇慶之事為諱及是謂亨
　　　甫大安中嘗拜御史中丞宜知衞王事乃差編
　　　脩官一人就訪之亨甫知其旨謂來者言知衞
　　　王莫如我然我聞海陵被逆而世宗皇帝立大
　　　定三十年禁近能暴海陵蟄惡者得美仕史官
　　　脩實録誣其淫毒狠鷙遺臭無窮自今觀之百
　　　可一信耶衞王勤儉慎惜名器較其行事中材
　　　不能及者多矣吾知此而已設欲飾吾言以實
　　　吾罪吾亦何惜餘年朝議偉之正大三年年八
　　　十卒子賢卿頤卿翔卿皆以門資仕今一孫仲
　　　明在東平
　　　補歸潛志守謙字彦亨東平人擢第蒞官以能
　　　稱章宗時為諫議大夫皇叔鎬王以疑忌下獄
　　　公力爭士論直之大安末拜參知政事南渡進
　　　右丞遷左丞致仕卒
　　贈答史院從事
見説才明自妙年多慙政府舊妨賢物華天寳無今古
鳯閣鸞臺孰後先鄭圃道尊何敢望濟南書在子當傳
莫言老眼昬花滿及見風鵬上九天
　丞相壽國公高汝礪(一首/)
　　　汝礪字巖夫應州金城人大定中進士揚歴中
　　　外居戸曹三司為最久相宣宗十年小心畏慎
　　　夙夜匪懈篤於古人造膝詭辭之義謀謨周密
　　　人莫得而聞元光末宣宗上仙公亦卒於位君
　　　臣之契義均同體者於斯見之平生嗜讀書南
　　　渡之後機務倥偬未嘗一日廢書不觀臨終留
　　　詩有寄謝東門千樹柳安排青眼送行人之句
　　　時年七十一有㫖配享宣宗廟庭至今士論謂
　　　公才量渾厚足為守成之良相恨所遭不時耳
　　　補歸潛志汝礪字巖夫應州人擢第入仕有能
　　　名嘗為左司郎中諫議大夫入戸部專掌財賦
　　　遷尚書改三司副使倡行鈔法以代貨泉宣宗
　　　南渡拜參知政事遷左右丞進平章政事右丞
　　　相封壽國公正大初卒於位年七十餘為人慎
　　　密廉潔能結人主知守格法循黙避事不肯彊
　　　諫故為相十餘年未嘗有譴訶壽考康寧當世
　　　莫及金國以來書生當國者惟公一人耳
　　　補歸潛志巖夫在相位元光二年元日慶七十
　　　㑹鄉里交舊且求作詩文時先子以新罷御史
　　　避嫌不赴余方弱冠為作詩以公頗負謗且勸
　　　其退休也公得詩大喜趣召余迎謂余曰解道
　　　青雲自致不須階邪又撫余背曰汝費字如何
　　　下來蓋余詩云青雲自致不須階十稔從容位
　　　上台負荷一堂森柱石調和衆口費鹽梅勤勞
　　　密邇三朝重壽考康寧七秩開家道益昌孫有
　　　息綵衣扶杖好歸來雷希顔為作序亦有乘天
　　　眷未衰可以引去之語後余將歸淮陽復獻書
　　　勸其舉一人自代可得致政歸然公竟卒相位
　　　不能從也
　　　補金史高汝勵為左司郎中一日奏事紫宸殿
　　　時侍臣皆廻避上所御涼扇墮案下汝勵以非
　　　職不敢取以進奏事畢出上謂宰臣曰高汝勵
　　　不進扇可謂知體矣
　　　補金史世宗謂人才堪任事而處心不正者終
　　　不足貴汝勵對曰其心不正而以才濟之所謂
　　　虎而翼者也雖古聖人亦未易知上以為然他
　　　日復謂宰執曰凡人處心善良而行事忠實斯
　　　為難得若言巧心偽亦復何用然善良者人又
　　　多謂之平常汝勵對曰人材少全亦隨其所長
　　　取之耳上以為然
　　雨後
時雨雨三日田家家萬金有年天子慶憂國老臣心
　胥鼎(一首/)
　　　鼎字和之代州繁畤人父持國大定中為太子
　　　司藏有功母后家章宗即位擢拜尚書右丞和
　　　之大定二十八年進士至寧初都城受兵由戸
　　　部尚書參知政事宣宗即位除泰定軍節度使
　　　不赴改判大興貞祐二年拜尚書右丞車駕南
　　　渡出為汾陽軍節度使移知平陽權河東南路
　　　宣撫使四年授樞密副使權右丞兼職如故五
　　　年正月朝京師進平章政事封莘國公行臺闗
　　　中未幾兼左副元帥明年以温國公致政封英行
　　　臺衞州以病卒於位雷希顔為作神道碑云黄
　　　霸為良吏稱首及為丞相與張敞論列功名大
　　　減王允當漢祀之衰計誅董卓近古社稷臣然
　　　不赦涼州人旋致傕汜之禍蕭俛之清介崔植
　　　之論議皆足為唐名臣而俛議銷兵植餓朱克
　　　融輩不畀一官遂再亂河朔彼或量不足或才畧
　　　有所窮權不足以濟事知不足以知時故也以
　　　姚崇之賢惟其不知道未免為救時之相其他
　　　可知也國家有通明相曰英國胥公尚兼數公
　　　之長予謂希顔此論似渉過差至於為國朝名
　　　相以度量雄天下則在公為無媿矣在長安日乞
　　　致仕表云興造功業方聖主有為之時表裏山
　　　河豈愚臣養病之地送弟有之云世事正須高
　　　著眼宦途休厭少低頭他文類此弟恒常之子
　　　嗣祖今在燕中
　　　補歸潛志鼎字和之繁畤人父持國章宗時執
　　　政公少擢第以能稱為右司郎中善占對大安
　　　末為參知政事俄出鎮平陽宣宗南渡行臺河
　　　中兵民安輯進平章政事兼左副元帥移鎭京
　　　兆封莘國公後朝廷將伐宋取蜀召議公歸上
　　　言止之坐是忤旨致仕公通達吏事有度量為
　　　政鎭靜所在無賢不肖皆得其歡心南渡以來
　　　書生有方面之柄者惟公一人而已
　　送弟恒作州
男子四方志人生五馬榮君恩何以報民政不宜輕御
物當存恕存心要盡誠勿矜新號令姑守舊章程斂暴
單貧困囚淹狡偽萌慈柔難禁暴苛急必傷生東郡吾
將老西陲敵未平一生能幾别四事果難并方此對牀
樂愴然分袂驚荒詩何足記聊寫弟兄情
　張左丞行中(一首/)
　　　行中字信甫莒州日照人祖莘鎭西軍節度副
　　　使父暐御史大夫以武安軍節度致仕兄行簡
　　　易無體牓第一人信甫大定二十八年進士衛
　　　紹王朝虎賊已除名為民賂遺權貴得復用信
　　　甫言其必反及弑逆自為太師尚書令澤王信
　　　甫時為禮部尚書人謂必為所殺甚危之一日
　　　虎下禮部鑄監國寳信甫持不可虎雖怒然亦
　　　竟不能殺也宣宗即位授參知政事丞相高琪
　　　專權用事聲勢焰焰人莫敢仰視議論之際唯
　　　信甫與之抗朝廷稱焉所居拙軒有為作銘者
　　　其引云發凶豎未形之謀則先識者以為明犯
　　　强臣不測之威則疾惡者以為剛蓋實録云元
　　　光末出為靜難軍節度使哀宗即位首命召之
　　　遷尚書左丞後二年致政卒於崧山之崇福宫
　　　信甫家世儒素雖位宰相而奉養如寒士日書
　　　經史五百字為課寒暑不廢者四五十年故於
　　　書無所不讀詩殊有古意也
　　　補歸潛志行中字信甫先名行忠避末帝舊諱
　　　改莒州人御史大夫暐之子太子太傳行簡之
　　　弟也家世以純厚稱士論以為如漢萬石君家
　　　公少擢第歴清要宣宗南渡為禮部尚書時丞
　　　相珠赫高琪擅權百官側目因廷議事公獨抗
　　　言折之上甚喜明日拜參知政事未幾為近侍
　　　所譖出鎭涇州到官上疏論近侍之奸士大夫
　　　稱之正大初首召拜丞相言事稍不及前人望
　　　頗減後致仕數年卒為人簡朴不修威儀惡衣
　　　糲食如貧士既致仕家居惟以鈔書教子孫為
　　　事葺園池東城號靜隱亭時時游詠其間為樂
　　　南渡宰執中最有直名初至南京父暐以御史
　　　大夫致仕猶康健兄行簡為翰林學士承旨公
　　　為禮部尚書諸子姪多中第居官當世未之有
　　　也
　　右丞文獻公所畫張果像
古來人物畫為難驚見仙公樹石間莫把丹青名右相
太平勲業在人寰
　楊戸部慥(二首/)
　　　慥字叔玉代州五臺人承安五年進士歴州縣
　　　入為尚書省令史拜監察御史侍御史西京大農
　　　司丞南京司農卿户部侍郎權尚書自入戸曹
　　　即有相望資雅重事無鉅細處之皆有法至於
　　　知朝廷大體則又非他人所能及也京城受兵
　　　權參知政事明年卒於河中叔玉文工於詩而
　　　人不以能文稱特未見其文耳
　　　補歸潛志慥字叔玉五臺人擢進士第南渡為
　　　監察御史户部郎中司農卿遷戸部侍郎通吏
　　　事有能名正大末權參知政事後罷守戸部南
　　　京降病卒嘗與余先子同任御史頗作詩
　　　附歸潛志大臣尤當以至公至正黜陟百官不
　　　可畏嫌避黨為自保計南渡為宰執者多怯懼
　　　畏懦不敢有為凡處一事先恐人疑已如宰執
　　　本進士或士大夫得罪知其無辜不敢辨言恐
　　　人疑其為黨也又或轉加詰責以示無私或要
　　　職美官寧用他流取媚於衆一登省府遽忘本
　　　來用心如此望其成功名立節義難矣然亦往
　　　往不能以富貴自終向使以公正自持未必以
　　　是得罪也人云用智巧者竟何如哉宰相之職
　　　佐人主治天下所患耳目不廣不能周知民間
　　　苦樂國勢安危故當忘私去智取諸人以為善
　　　以天下治天下至於百官士流賢否皆當如家
　　　人美惡一一辨其才然後進退用舍合公望辨
　　　職業而為國者立法使百官賔客不得謁見於
　　　私第何哉其意正以防其請托而私徇也夫果
　　　察其人私徇不公豈可使為宰相哉既已為宰
　　　相是已以天下付之矣誠不宜猶爾防閑也唐
　　　裴晉公一日拜相遽請於私第見百官賔客可
　　　謂遠謀而憲宗信之卒平淮蔡此其君臣遇合
　　　故有此竒偉士成功名使齪齪者為之亦不敢
　　　請而庸主亦不聽也余觀南渡後為宰執者自
　　　非親戚故舊往往不得登其門若夫百官士流
　　　未嘗接議論局局自得惟恐失之如此望其所
　　　用得人聞見不塞者未之有也
　　過司竹監有懷王監正之
不見崧丘跨鶴仙才名留得萬人傳春郊漬酒傷今日
夜雨論文記昔年宰樹謾懸公子劍高山已絕伯牙絃
故居修竹青青在寂寞終南落照邊
　　乾陵
牝雞一啄血波流天下何縁不姓周今日阿婆心力盡
乾陵秃似老僧頭
　
　
　
　
　
　
　
　
　
　
　
　
　
　
　
御訂全金詩増補中州集巻二
　欽定四庫全書
御訂全金詩増補中州集巻三
　　狀元
　　鄭内翰子聃(一首/)
　　　　子聃字景純大定人少日有賦聲時輩莫與為
　　　　敵天德三年第三人登科士論仍以為屈而海
　　　　陵不之許也正隆二年詔景純再試擇能賦者
　　　　八人先以題付之以困景純且將視其中與否
　　　　罪賞之(御題天錫勇智正萬邦海陵謂侍臣/漢高祖諱不避之可乎乃改作萬國)及
　　　　開巻景純果第一人楊伯仁張汝霖中選劉幾
　　　　綦戩李師顔輩皆被黜海陵終不以景純為工
　　　　與被黜者兩罷之趙獻之賀啟云丹桂一枝不
　　　　失舊物青錢萬選無媿古人其為名流所稱道
　　　　如此累官吏部侍郎改侍講學士卒其賦酴醾
　　　　有玉斧無人解修月珠裙有意欲留仙之句甚
　　　　為詩家所稱
　　即事
一錢不直程衞尉五斗解酲劉伯倫讀罷離騷解衣卧
門前花柳自爭春
　孟内翰宗獻(六首/)
　　　宗獻字友之開封人大定三年鄉府省御四試
　　　皆第一供奉翰林曹王府文學兼記室參軍以
　　　疾尋醫久之授同知單州軍州事丁母憂哀毁
　　　致卒劉無黨題其詩巻後云簪紱忘情累山林
　　　閲歳隂選官堂印手説法老婆心(友之深/於内典)世路
　　　嗟前却人生變古今公乎眞不死名姓斗之南
　　　相人孔嗣訓挽云二十年間事才名一夢新衰
　　　羸驚䘮毋哀毁竟亡身魂返愁楓夜情留淚草
　　　春黄公酒壚在此去只悲辛汴人高公振特夫
　　　云見説平生夢前途盡目前(友之未第時夢中/預見前途所至於)
　　　(今皆/驗)乘除雖有數凶禍竟何縁禮樂三千字才
　　　名二十年仁人遽如許無路問蒼天又云誰謂
　　　詩成讖清氷果自焚(友之雪燭詩固知劫火終/無盡誰謂清氷也自焚未)
　　　(幾下/世)人嗟埋玉樹天為落文星(友之隣舍李生/言六月中連二)
　　　(明星隕於友之/所居虚靜軒前)數詩雖不盡工姑并記之有以
　　　見先生於出處之際死生之變造物者皆使之
　　　前知其以天下重名畀之者為不偶然云
　　　補歸潛志金以律賦著名者曰孟宗獻友之趙
　　　樞子克其主文有藻鑒多得人者曰張景仁御
　　　史鄭子時侍讀故一時為之語曰主司非張鄭
　　　秀才非趙孟律賦至今學者法之然其源出於
　　　我高祖南山翁故老云孟晚進初不識翁因少
　　　年不第發憤闢一室取翁賦剪其八韻類之帖
　　　壁間坐卧諷咏深思已而盡得其法下筆造微
　　　妙再試魁於鄉於府於省於御前天下號孟四
　　　元迄今學者以吾祖孟師也孟雖仕不甚貴作
　　　詩詞有可稱自號虚靜居士頗恬淡留意養生
　　　術嘗著金丹賦行於世其詩詞亦有集
　　　補金史故事狀元官從七品階承務郎世宗以
　　　宗獻四試第一獨異等與從六品階授奉直大
　　　夫
　　龔平甫森玉軒
古人借宅亦種竹大是饕竒心未足高齋聞有萬琅玕
坐對懷山飲秋緑官閒勝日無一事尊酒不空仍有肉
他時剝啄叩君門高枕矮牀容我宿
　　舊蓄一琴棄置者久矣李君仲通為張絃料理仍
　　鼔數曲以詩贈之
我家筝奴憂樂同塵埃滿面鬢髪蓬徽絃不具挂牆壁
似慙無以娛衰翁夫君一見為披拂坐使寒谷回春融
中含太古意味足雜以新態來無窮繁聲流水不可喻
直與造化相㝠通形神久已坐灰槁一旦抉剔驅盲聾
寂然反聽杳難詰但覺萬竅俱玲瓏千金不得和扁力
誰謂起廢由枯桐曲終𤣥㫖竟誰㑹非絃非指仍非空
拂衣欲往君且止為我乘興彈悲風
　　張仲山枝巢
達人孤高與世疎百年直寄猶須臾歸來掩闗聊自如
人之不足等有餘樂哉下視濠梁魚逍遙自契蒙莊書
異時馭氣游太虚我知枝巢亦蘧廬
　　柳塘
揺揺風影漾寒塘靜裏亭臺日月長不似隋家堤岸上
亂鴉殘照管興亡
　　蘇門花塢
繞舍雲山慰眼新看花差後洛陽塵從君小築繁香塢
不負長腰玉粒春
　　閏月九日
南崖烘暖貯秋光勝處相沿釂一觴俚諺難逢兩寒食
閏餘今值小重陽頭風比似常年愈菊面渾如去歳黄
老矣歡遊定能幾佳時此樂最難忘
　趙内翰攄(一首/)
　　　攄字子充宛平人自號醉全老人
　　早赴北宫
蒼龍雙闕鬱層雲湖水鱗鱗柳色新絕似江行看清曉
不知身是趁朝人
　趙文學承元(一首/)
　　　承元字善長先世汴人兵火間寓旅河間遂占
　　　籍焉大定十三年詞賦第一人除應奉翰林學
　　　士兼曹王府文學以疎放少檢得罪王府貶廢
　　　久之遇赦量叙卒於臨洮
　　探春
水底流泉匹練飛麴塵著柳不禁吹杖藜恰到春生處
已有人家插酒旗
　張太保行簡(三首/)
　　　行簡字敬甫大定十九年詞賦第一人家世儒
　　　臣備於禮文之學典貢舉三十年門生徧天下
　　　南渡後遷禮部尚書太子太保翰林學士承㫖
　　　卒諡文正楊内翰之美銘其墓稱敬甫天性孝
　　　友太夫人疾不解衣者數月居䘮哀毁過禮事
　　　其父御史大夫自幼至終未嘗少違顔色與諸
　　　弟居三十餘年家門肅睦人無間言率勵子弟
　　　不至為驕侈雖處富貴與素士無異平生無汎
　　　交無私謁慎勤周密動循禮法居無怠容口無
　　　俚言身無徑行雖古君子無以加故天下言家
　　　法者唯張氏為第一言禮樂言文章言德行之
　　　純備者亦唯張氏之歸有集三十巻傳於家敬
　　　甫賦燕云王氏烏衣巷盧家白玉堂寒食云餳
　　　粥雞毬留故事風花鸎柳閙春城中秋云露凝
　　　灝氣霑瑤席雲近清光䕶桂宫此類甚多也
　　　補金史司天臺劉道用改進新厯詔學士院更
　　　定厯名行簡奏乞覆校測驗俟將來月食無差
　　　然後賜名詔翰林侍講學士党懷英等覆校懷
　　　英等校定道用厯明昌三年不置閏即以閏月
　　　為三月二年十二月十四日金木星俱在危十
　　　三度道用厯在十三日差一日二年四月十六
　　　日夜月食刻不同道用不曽考驗古今所記比
　　　證事迹輙以上進不可用當徒長行彭徽等四
　　　人各罷去久之改官禮部侍郎提㸃司天臺直
　　　學士羣臣請上尊號上不許詔行簡作批答因
　　　問行簡范祖禹作唐鑑論尊號事行簡對曰司
　　　馬光亦嘗諫尊號不若祖禹之詞深至以為臣
　　　子生諡君父頗似慘切上曰卿用祖禹意答之
　　　仍曰太祖雖有尊號太宗未嘗受也行簡乞不
　　　拘對偶引祖禹以微見其意其文深雅得代言
　　　之體所著文集十五巻禮例纂一百二十巻㑹
　　　同朝獻禘祫䘮葬皆有記録及清臺皇華戒嚴
　　　為善自公等記藏於家
　　六月二十九日北宫朝囘
疎柳衰荷又一時清波飛葉夢靈芝年年踏盡溪邊路
不覺吳霜㸃鬢絲
　　酬郭光秀才
疇昔君來事已睽豈知今我又羈棲波臣儻不辭升斗
鵠卵終當遇魯雞
　　題子端雪谿小隱圖
出處皆天豈自由仙標終合冠鼇頭不妨貌取黄華景
時向鈴齋作卧游
　　　附趙秉文張文正公碑貞祐三年冬十二月十
　　　六日翰林學士承旨張公以疾終於正寢訃聞
　　　上為輟朝命勅祭勅葬贈金紫光禄大夫諡曰
　　　文正前代諡文正者不過三數人本朝惟唐括
　　　丞相與公二人而已嗚呼亦可謂榮矣初明昌
　　　泰和間明天子勵精政事修飾治具典章文物
　　　高出近古公之父清獻公任奉常春官朝廷典
　　　憲皆其討定修國朝儀禮完然為一代法其後
　　　公繼之前後垂三十年凡朝廷有大制度大典
　　　冊大號令至於紀世宗顯宗章宗三朝之宏休
　　　偉烈未嘗不經公之手初宋人寇邊南鄙用兵
　　　書詔旁午公獨任其責沛然有餘朝廷以平章
　　　政事布薩揆軍回右副元帥完顔匡等圍襄陽
　　　又賊帥丘崈遣人告和或議乞以恩㫖許將士
　　　囘俘掠公言君人者與為將帥不同君道以仁
　　　義為主弔民伐罪而已將在閫外權其事宜可
　　　也藉如軍士應須俘掠與出之自上不若出於
　　　帥臣之為愈也其論襄陽可攻圍與否及欲分
　　　淮南之半為界公言向者大舉本朝平蕩江漢
　　　今平章軍囘竊意在彼事勢或有未得如吾意
　　　者但隨所得郡縣撫而有之彼必以我圖久駐
　　　之計方事進取震懾畏亡求成不暇矣不必以
　　　淮南逺近為斷其後張宕書來以朝廷所須五
　　　事但欲量増歳幣歸泗州俘畧朝議以面奉聖
　　　㫖必以割地稱臣使得贖罪為辭公又言有司
　　　之事容可擬議至於聖訓理難中止大定初葢
　　　度宋必能遵稟故令帥府開示聖訓報諭今既
　　　聖度包荒竊恐宋人以要約重難急於求請不
　　　若使其易從然後示之聖訓重以生靈之故曲
　　　依來請庻幾兵革早息其後以叔易伯重増歳
　　　幣函賊臣之首獻犒軍之賞公在翰苑籌畫為
　　　多南邊底定固賴明天子與大臣協謀葢亦有
　　　内相之助焉初清獻公由禮部郎中出守林棣
　　　代為郎中及以尚書遷亞相公復為侍郎及清
　　　獻公致政之後公又有御史之拜衣冠傳為榮
　　　事故其誥命有鄭之桓武代為周司徒韋之賢
　　　成繼作漢丞相之語公之没朝廷以公家傳禮
　　　學復命其弟行信為禮部尚書自非學問該博
　　　議論篤正而濟之以深醇之行勤敏之操何以
　　　有此公諱行簡字敬甫莒州日照人祖萃卿以
　　　醇儒碩學顯名當世仕至鎮西軍節度副使父
　　　暐經明行修嘗任御史大夫公大定十九年擢
　　　詞賦進士第一時年二十四公性純厚端懿謹
　　　慎周密口無擇言而為善不近名修道不求容
　　　惟以公勤忠直自結人主之知是以歴仕累朝
　　　俱䝉寵遇平生少交遊寡言笑嘗以謙敬自持
　　　待人以誠而與物無忤故卒之日朝士大夫哭
　　　之哀焉曰世不復有斯人也其家風醇謹似萬
　　　石君通達典故似虞祕書經學論議似陸宣公
　　　詔誥典冊似李贊皇人得其一已獨厭餘不幾
　　　於全乎銘曰天地元醇降為仁人含和醖真不
　　　淄不磷行為世表文演帝綸家傳禮學載筆終
　　　身敢有二事墜其清芬歴仕四朝寵數益新何
　　　以致之惟敬與勤緇衣美鄭德星聚陳顧後絕
　　　配瞻前無隣惟清獻公如萬石君歳時問勞寢
　　　膳以聞慶建白首朝服事親明星忽逝孤月獨
　　　晨忠厚之氣殁為明神公卒汒陽而葬南原過
　　　者必式惟文正之墳
　張内翰檝(四首/)
　　　檝字巨濟先世泰州長春人有官於山隂者遂
　　　占籍焉曽祖頤宗銀青榮禄大夫祖惠懷逺大
　　　將軍父天白虢縣簿巨濟明昌五年詞賦第一
　　　人仕至鎮戎州刺史為人有藴藉善談論文賦
　　　詩筆截然有律度時人甚愛重之陜州詩云駭
　　　浪奔生馬荒山卧病駞永寧劉氏園亭云菊老
　　　芙蓉衰梨柿葉爭絳叩門人不譍一犬吠深巷
　　　此類甚多
　　秋興
飄零千里道牢落半生愁殘月如新月今秋似去秋露
濃花氣重風細竹聲幽何日清溪上煙蓑一釣舟
　　客中
絳脣花不語青眼柳初眠塵去尋芳馬香來載酒船歸
期仍雁後野興已鷗邊惆悵無家客春風又一年
　　蓮實
水妃擎出紺珠囊玉筍彫盤喜乍嘗膚白已攙新藕嫩
心青猶帶小荷香鬭餘翠鳥零珍羽飛盡黄蜂露密房
口腹累人良可笑此身便欲老江鄉
　　初夏
小園緑笋間朱櫻㸃綴年華似有情露浥葛巾晨氣潤
風隨竹簟晚涼生閒窺黠鼠潛身處靜厭飛蚊遶鬢聲
安得冷泉幽石畔解衣盤礴樹隂清
　閻治中長言(八首/)
　　　長言字子秀濟南長清人客居兗州之嵫陽祖
　　　俊行臺南牓父時昇任忠傑牓髙曽以來登科
　　　者六世矣子秀少日慕張忠定之為人故名詠
　　　避衞紹王諱改焉幼孤養於從祖能自振厲好
　　　學工詞賦間有前人句法性本豪俊使酒任氣
　　　及游京師乃更折節遂以謹厚見稱酒酣耳熱
　　　故態稍出嘗以第一流自負屏山獨深知之不
　　　以為過也平生多竒夢果魁天下士論厭服在
　　　翰苑十年出為河南府治中被召以道梗不得
　　　前卒於亳州子魯瞻魯安今一孫在洺州
　　北齊行
天保大人襲世貴未待齊成已無魏讖裏方傳近水羊
夢中先兆攻城蝟六君三世都能幾二十八年翻手裏
細思孝靜靈運詩天道好還非妄矣
　　應制中秋
璧月當秋夜未䦨漢宫高㑹浹宸歡塊蘇塵世三千界
珠翠瑤光十二欄桂實飄香浮壽斚露華零潤溢仙盤
都人側聽雲韶奏共指天家是廣寒
　　博索道中書事
此地先經戰人生苦未聊泉源疏地脈田壠上山腰敗
石平危徑枯柴補短橋曉烟明逺爨暮雪暗歸樵履滑
心頻悸梯危骨欲消解鞍空倒卧無夢訖通宵
　　送麗酒麗橙與秀實御史
驄馬朝囘畫閣深遥知春意領梅心麗橙嬌軟麗尊小
聊助風流對淺斟
　　閻立本職貢圖
諤諤昌周此一書形容獒貢寫成圖寧知右相無深意
莫指丹青便厚誣
　　盤山招隱圖
畫出中盤望隱歸鳴珂朝馬尚遲遲賦詩未敢輕相誚
却恐吾山也勒移
　　三門集津圖
津門未為天下險勿作駭相觀兹圖偃月堂中李林甫
有人能寫此心無
　　丁氏思祖亭
鶴野三千里鳬函五百年人間仍舊德龜筮得新阡族
屬東州望衣冠鼻祖傳異時誰式墓應識子孫賢
　李治中著(一首/)
　　　著字彦明眞定人高才博學詩文得前人體工
　　　於字畫頗尚𤣥言承安二年經義第一人在翰
　　　林七年出副定州召為户部員外郎坐大中黨
　　　事謫臨洮府判官量移西京路按察司判官遷
　　　彰德府治中城再陷避於塔上兵入招降大罵
　　　不從掘塔倒而死
　　觀音院書閣
明巷蓬蒿一尺深小軒岑寂似山林鳥聲落枕有高下
山色閲人無古今客裏三年侵老境牀頭一易浣塵襟
晚凉癡坐忘言裏滿地西風白玉簪
　　　附歸潛志金朝取士止以詞賦經文學士大夫
　　　往往局於此不能多讀書其格法最陋者詞賦
　　　狀元即授應奉翰林文字不問其人才何如故
　　　多有不任其事者或顧問不稱上意多出補外
　　　官章宗時王狀元澤民在翰林㑹宋使進枇杷
　　　子上索其詩澤民奏小臣不識枇杷子惟王庭
　　　筠詩成上喜之呂狀元造父子魁多士及在翰
　　　林上索重陽詩造素不學詩遑遽獻詩云佳節
　　　近重陽微臣喜欲狂上大笑旋令外補故當時
　　　　有云澤民不識枇杷子呂造能吟喜欲狂
　　　　附金詩紀事案元好問續夷堅志呂内翰造字
　　　　子成其大父延嗣父忠嗣俱第狀元子成未第
　　　　時夢金龍蜿蜒自天而下攫而食之是歳經義
　　　　魁南省詞賦繼擢殿元閣門請詩有狀頭家世
　　　　傳三葉天下科名占兩元之句而歸潛志復載
　　　　其不能詩如此恐一時過為嘲笑或失其實也
　
　
　
　
　
　
　
御訂全金詩増補中州集巻三
　欽定四庫全書
御訂全金詩増補中州集巻四
　　宋耆舊
　　宇文太學虚中(五十首/)
　　　　虚中字叔通成都人宋黄門侍郎以奉使見留
　　　　仕為翰林學士承㫖皇統初上京諸虜俘謀奉
　　　　叔通為帥奪兵仗南奔事覺繫詔獄諸貴先彼
　　　　叔通嘲笑積不平必欲殺之乃鍜鍊所藏圖書
　　　　為反具叔通歎曰死自吾分至於圖籍南來士
　　　　大夫家例有之喻如高待制士談圖書尤多於
　　　　我家豈亦反邪有司承風㫖幷寘士談極刑人
　　　　至今寃之
　　　　補歸潛志先翰林嘗談國初宇文太學叔通主
　　　　文盟時吳深州彦高視宇文為後進宇文止呼
　　　　為小吳因㑹飲酒間有一婦人宋宗室子流落
　　　　諸公感嘆皆作樂章一闋宇文作念奴嬌有宗
　　　室家姬陳王幼女曽嫁欽慈族干戈浩蕩事隨
　　　天地翻覆之語次及彦高作人月圓云南朝千
　　　古傷心事猶唱後庭花舊時王謝堂前燕子飛
　　　向誰家偶然相見仙肌勝雪雲鬢堆鴉江州司
　　　馬青衫淚濕同是天涯宇文覽之大驚自是人
　　　乞詞輙曰當詣彦高也彦高詞集篇數雖不多
　　　皆精微盡善雖多用前人詩句其剪裁綴輯皆
　　　若天成眞竒作也先人嘗云詩不宜用前人語
　　　若夫樂章則剪裁古人語亦無害但要能使用
　　　爾如彦高人月圓半是古人句其思致含蓄甚
　　　逺不露圭角不猶勝於宇文自作哉
　　鄭下趙光道與余有十五年家世之舊守官代
　　郡之崞縣聞余以使事覊留平城與諸公相從
　　皆一時英彦遂以應舉自免去駕短轅下澤車驅
　　一僮二驢扶病以來相聚凡旬日而歸昔白樂天
　　與元微之偶相遇於夷陵峽口既而作詩叙别雖
　　憔悴哀傷感念存没至歎泣不能自已而終篇之
　　意蓋亦自開慰況吾輩今日可無片言以識一時
　　之事邪因各題數句而余為之叙夜将半各有酒所
　　語不復鍜鍊要之皆肺腑中流出也(光道名晦時/為代州士曹)
　　(善篆𨽻詩筆高雅有集/傳河東今不復見矣)
窮愁詩滿篋孤憤氣塡胸脱身枳棘下顧我雪窖中竟
日朋盍簪論文一樽同飜然南飛燕郤背北歸鴻人生
悲與樂倚伏如張弓莫言竟憒憒作書怨天公
　　古劍行(為劉善/長作)
公家祖皇提三尺素靈中斷開王迹自從武庫衝屋飛
化作文星照東壁夫君安得此龍泉秋水湛湛浮青天
䕫魖奔喘禺强䕶中夜躍出光蜿蜒拄頤櫑具男兒飾
彈鋏長歌氣塡臆嶙峋折檻霽天威將軍拜伏姦臣泣
龍泉爾莫矜雄鋩不見鳥盡良弓藏㑹當鑄汝為農器
一劍不如書數行
　　白菊
西風蕭颯百草黄南齋白菊占秋芳主人好事不專饗
擷送客館分幽香幽香清豔兩難得氷雪肌膚龍麝裛
悄然坐我蘂珠宫玉斧瑤姬皆舊識仙家蓻菊名日精
我今號爾為月英月中風露秋夕好感此仙種來曽城
憑君傳與金天令月與霜姿駐清景重陽好伴白衣來
五柳先生憶三逕
　　還舍作
燕山歸來頭已白自笑客中仍作客此生悲歡不可料
況復吾年過半百故人驚我酒尚狂為洗缾罍貯春色
酒䦨人散月盈庭靜聽清渠流㶁㶁
　　庭下養三鴛鴦忽去不反戲為作詩
先生久忘機為爾虞繒繳一朝長羽翮萬里翔寥廓誰
信惡溝鴟忽作華表鶴豈無三玉環遺音嗣黄雀
　　予寫金剛經與王正道正道與朱少章復以詩來
　　輒次二公韻　(次正道韻/)
平生幸識繫珠衣窮走他鄉未得歸有客為傳祗樹法
此心便息漢隂機百千三昧一門入四十九年諸事非
寄與香山老居士要憑二義發餘輝
　　又　(次少章韻/)
前世曽為粥飯僧此生隨處且騰騰經中因認人我相
教外都忘大小乘寫去欲憑居士頌信來如續祖師燈
他年辱贈茅菴句誰謂因縁昔未曽
　　郊居
芒屨松冠野外裝茶鐺藥竈靜中忙含風荇逐波紋展
著雨花連土氣香停策仰簷朝覓句披襟穿樹晚追凉
蓬蒿似欲荒三逕疎嬾誰知意更長
　　歳寒堂
洞户延清吹庭除貯緑隂不隨風月媚肯受雪霜侵潤
入珠泉爽聲傳玉帳深主人留勝賞同此歳寒心
　　重陽旅中偶記二十年前二詩因而有作
舊日重陽厭旅裝而今身世更悲凉愁添白髮先春雪
淚著黄花助晚霜客館病餘紅日短家山信斷碧雲長
故人不恨村醪薄乘興能來共一觴
　　春日
北洹春事休嗟晚三月尚寒花信風遥憶東吳此時節
滿江鴨緑弄殘紅
　　己丑重陽在劍門梁山舖
兩年重九皆羇旅萬水千山厭逺遊白酒黄花聊度日
青萍緑綺共忘憂却憐風雨梁山路不似蓴鱸楚澤秋
何必東臯是三逕此身天地一虚舟
　　生日和甫同諸公載酒袖詩為禮感佩之餘以詩
　　為謝
詞人詩句壓離騷按膝長吟意自豪袖裏虹蜺衝霽色
筆端風雨駕雲濤將衰難稱千年祝増重虚䝉隻字褒
太史已應飛急奏文星偏傍使星高
　　和題稽古軒
堆架縑緗粲蔀居眼前長物埽無餘避囂肻要鄰人卜
論友先尋上世書汲古不須憂綆短隨波聊復任舟虚
勿欺丈室纔容膝六合神游有日車
　　已酉歳書懷
去國悤悤遂隔年公私無益兩茫然當時議論不能固
今日窮愁何足憐生死已從前世定是非留與後人傳
孤臣不為沈湘恨悵望三韓别有天
　　涇王許以酒餉龍溪老人㡬月不至以詩促之(龍/溪)
　　(叔通别/號也)
先生寂寞草𤣥文正要侯芭作富鄰客至但須樽有酒
日高不怕甑生塵急催嶺外傳梅使來餉籬邊采菊人
已埽明窓供㸃筆為君擬賦洞庭春
　　從人借琴
嶧陽慣聽鳯雛鳴瀉出泠然萬籟聲已厭笙簧非雅曲
幸從炊㸑脱餘生昭文不鼔縁何意靖節無絃且寄情
乞與南冠囚縶客為君一奏變春榮
　　過居庸闗
奔峭從天折懸流赴壑清路囘穿石細崖裂與藤爭花
已從南發人今又北行節旄都落盡奔走愧平生
　　晚宿耀武闗
山與煙雲暝溪兼氷雪流寒枝啼秸鞠煬室聚咿嚘此
日征行困何時䘮亂休尚矜爭席好無復舊鳴騶
　　安定道中
落日塵埃壯隂風天地昬牛羊爭隘道鳥雀聚空村跛
曵傷行役光華誤主恩未甘遲暮景伏櫪意猶存
　　上烏林大使三首
平生隨牒浪推移只為生民不為私萬里翠輿猶逺播
一身幽圄敢終辭魯人除館西河外漢使驅羊北海湄
不是故人高誼切肻來軍府問鍾儀
拭玉轅門吐寸誠敢將緩頰沮天兵雷霆儻肻矜彫弊
草芥何須計死生定鼎未應周命改登壇合許趙人平
知君妙有經邦䇿存取威懷萬世名
當時初結兩朝歡曽見軍前捧血盤本為萬年依䕃厚
那知一日遽盟寒羊牽已作俘囚獻魚漏終期網罟寛
幸有故人知底藴下臣獲考敢謀安
　　姑蘇滕惇禮榜所居閣曰齋心成都宇文某作詩
　　以廣其意
不是憑虚避世喧此中於物本無縁靜看畏影徒勞爾
題作齋心亦且然意識已隨言語斷生涯聊任歳時遷
老夫未涉天游趣三復南華第四篇
　　和高子文秋興二首
沙碧平猶漲霜紅粉已多駒年驚過隙鳬影倦隨波散
步雙扶老棲身一養和羞看使者節甘荷牧人蓑(好問/按養)
(和几名事見江湖散人/集抉老見歸去來辭)
揺落山城莫棲遲客館幽葵衰前日雨菊老異鄉秋自
信浮沈數仍懷顧望愁蜀江歸棹在浩蕩逐春鷗
　　又和九日
老畏年光短愁隨秋色來一持旌節出五見菊花開强
忍𤣥猿淚聊浮緑蟻杯不堪南向望故國又叢臺
　　中秋覓酒
今夜家家月臨筵照綺樓那知孤館客獨抱故鄉愁感
激時難遇謳吟意未休應分千斛酒來洗百年憂
　　四序囘文十二首
　　　春
短草鋪茸緑殘梅照雪稀暖輕還錦褥寒峭怯羅衣
翠漣氷綻日香徑晚多花細筍抽蒲密長條舞柳斜
折花幽檻小傾酒緑杯深蝶舞輕風曉鶯啼老樹隂
　　　夏
翠密團窓竹青圓貼水荷睡多嫌晝永醒少得風和
草徑迷深緑蓮池浴膩紅早蟬鳴樹曲鮮鯉躍潭東
暴雨隨雲驟驚雷隱地平好風揺箑透輕汗挹氷清
　　　秋
晚日欣簾捲涼風覺袂揺逺吟高興遣長醉宿愁銷
短葦低殘雨虚舟帶晚潮斷鴻歸暗浦疎葉墮寒梢
慼慼蛬吟苦茫茫水驛孤日銜山色暮霜帶菊叢枯
　　　冬
鶻健呼風急烏啼促景殘窟深宜兎蟄蒲折䕃魚寒
裂瓦寒霜重鋪窓月影清滅燈驚好夢孤枕念深情
秀栢留隂緑芳梅蘸影斜溜簷氷結玉裝樹雪飛花
　　燈碑五首
清隂靄靄匝城闉萬井熙熙桃杏春紫陌傳呼旌斾出
重臣新佩玉騏驎
鈿軸天章拜異恩驂驔花騎暎朝暾手持禁鑰千門肅
官壓東宫二品尊
壘原清照白登山彌隴連天麥浪寒劍㦸漸銷農器出
人家只識勸農官
九夏南風入舜琴恩風澤雨浹飛沈陪京最是儀刑地
先識君王解愠心
枹鼔無聲獄訟空懽謠擊壤萬家同時人共解班春意
兵寢刑清第一功
　　館中書事
雨來蒸鬱似江鄉雨過西風特地涼尚有庭花供客恨
可無罇酒慰幽芳
　　時習齋
未厭平生習氣濃更將餘事訓兒童魯論二萬三千字
悟入從初一句中
　　醉經齋
傍人但笑腹便便枕藉詩書正晝眠不識先生眞悟處
未離文字已逃禪
　　醉墨齋
旋汲清泉起縠紋定知婁永是前身箇中自可逃眞性
不用淋漓汙葛巾
　　烏夜啼
汝琴莫作歸鳯鳴汝曲莫裁白鶴怨明珠破璧挂高城
上有烏啼人不見堂中蠟炬紅生花門前紺幰七香車
博山夜長香燼冷悠悠蕩子留倡家妾機尚餘數梭錦
織恨傳情還未忍城烏為我盡情啼知道單棲淚盈枕
　　　附大金國志宋遣使宇文虚中來祈請二帝堅
　　　不許之虚中時安置韶州應詔願使絶域遂詔
　　　赴行在復資政殿大學士為祈請使楊可嗣副
　　　之尋又遣劉誨王貺為通問使副明年春金人
　　　並遣歸虚中曰奉命北來祈請二帝二帝未還
　　　虚中不可歸於是獨留
　　　附三朝北盟㑹編紹興元年十二月十四日詔
　　　存恤宇文虚中子孫虚中建炎二年為祈請使
　　　使於金國不得如所請遂不肯還朝獨令其副
　　　楊可嗣歸上思虚中忠節乃詔存恤其子孫虚
　　　中在北聞劉豫任用張孝純常寄詞與孝純其
　　　絶句曰有人若問南冠客為道西山賦蕨薇
　　　附宋名臣言行續録公初使北為所留後為所
　　　用公知東北之士憤不為北用宻以信義感發
　　　之從者如響乃與其翰林學士高士談同謀欲
　　　因金主郊天就劫之先期以蠟書來告南朝欲
　　　為之外應秦檜拒不納㑹事亦覺公與其子師
　　　瑗皆坐誅闔門無譙類留正曰公之忠亦可考
　　　矣方建炎之初以資政殿大學士奉命使金留
　　　繫金庭抗節不屈故相秦檜用事盡歸其孥於
　　　金則紹興十二年也公在金久其諸名王大族
　　　皆尊信之不疑因與其子師瑗暨翰林學士髙
　　　士談謀舉事欲因九月金主祭天而劫之諸王
　　　宗親約為内應不幸而功不成者天也
　　　附金詩紀事叔通雲館之集既見輕於朱少章
　　　史又謂洪皓至上京見而甚鄙之皆以其受金
　　　官故也然觀仕金之後宋所以待舊臣者其禮
　　　有加繼因其受誅於金為之贈官追諡賜廟置
　　　後優䘏備至如北盟㑹編及名臣言行録諸書
　　　皆稱其忠節如此蠟書之告郊天之約言之鑿
　　　鑿則似乎蓄意復讐如李少卿所云虚死不如
　　　立節滅名不如報德者事誠有之不盡出於羅
　　　織鍜鍊而高子文之被殺亦非獨蠟書之為禍
　　　胎也
　吳學士激(二十五首/)
　　　激字彦高宋宰臣拭之子王履道外孫而米芾
　　　元章壻也工詩能文字畫得其婦翁筆意將命
　　　帥府以知名留之仕為翰林待制出知深州到
　　　官三日而卒有東山集十巻并樂府行於世東
　　　山其自號也出散闗詩云春風蜀棧青山盡曉
　　　日秦川緑樹平愈甫索水墨以詩寄之云煙拂
　　　雲梢留淡白雲蒸山腹出深青三衢夜泊云山
　　　侵平野高低樹水接晴空上下星太清宫云玉
　　　座煙霞春寂寂石壇星斗夜蒼蒼呈正甫云手
　　　版西山聊復爾角巾東第定何時遊南溪潭云
　　　竹院鳴鐘疑物外畫橋流水似江南飛瀑巖云
　　　數樹殘花喜春在一聲啼鳥覺山深詠鄭邸故
　　　伎云玉雪自知塵不涴丹青難寫酒微醺送樂
　　　之侍郎云四海蒼生謝安石一言宣室賈長沙
　　　送韓鳯閣使高麗云海東絶域皇華使天上仙
　　　官碧落卿偶題云江湖欹枕夢風雪打窓時此
　　　類甚多樂府夜寒茅店不成眠南朝千古傷心
　　　事誰挽銀河等篇自當為國朝第一手而世俗
　　　獨取春從天上來謂不用他韻風流子取對屬
　　　之工豈眞識之論哉
　　山中見桃花李花
錦里春風徧海棠别時無計奈紅芳山中桃李渾疑晚
猶有殘花斷客腸
　　長安懷古
佳氣猶能想鬱葱雲間雙闕峙蒼龍春風十里灞陵樹
曉月一聲長樂鐘小苑花開紅漠漠曲江波漲碧溶溶
眼前疊嶂青如畫藉問南山共幾峰
　　宿湖城簿㕔
日遲風暖燕飛飛古柳高槐面翠微巻上疎簾無一事
滿池春水照薔薇
　　窮巷
窮巷無來轍貧家有舊醅窓明憐雪在睡美覺春囘菜
甲方齊拆梅花亦半開茅簷鳴好鳥節物莫相催
　　偶成二首
一番瘦筍羽林槍松架隂隂盡日涼繞屋雲烟無定態
連山草木有眞香
蟹湯兔盞鬭旗槍風雨山中枕簟涼學道窮年何所得
只工埽地與焚香
　　病後寄開甫
暗蛩咽幽響隙月漏微光溪上風雨過翛然有餘涼病
瘦鶴骨立低垂不能翔懷我中山兄開經焚道香猿嘯
耿清夜鐘鳴悠夕陽商秋早晚至夢寐松楸蒼
　　過南湖偶成
杏山松檜紫坡陁湖面無風亦自波緑鬢朱顔嗟老矣
落花啼鳥奈春何詩人未必皆憔悴世事從來有折磨
列坐流觴能幾日誰知對酒愛新鵞
　　夜汎渦河龍潭
輕舟弄素月靜夜横清渦天風毛髮亂疎星燦明河圖
經記父老冥寞年歳多淵沈三千丈湛碧寒無波微流
帶文藻絕岸無柔莎炯如帝鴻鏡可鑒不可磨中蟠至
神物役使羣蛟鼉蜿蜿頭角古勁鬛誰敢劘深宫照珠
貝頗費蚌與螺何時葛陂竹化作陶公梭
　　秋興
後園雜樹入雲高萬里長風夜怒號憶向錢塘江上寺
松窓竹閣瞰秋濤
　　晚春言懷寄燕中知舊
閒雲洩洩日暉暉林斧谿舂響翠微天氣乍晴花滿樹
人家久住燕雙飛鄰村社後容賖酒客舍新來未綻衣
遥憶東郊亭畔柳歸時相見亦依依
　　歳暮江南四憶
瘦梅如玉人一笑江南春照水影如許怕寒粧未勻花
中有仙骨物外見天眞驛使無消息憶君清淚頻
天南家萬里江上橘千頭夢遶閶門迥霜飛震澤秋葉
深宜映屋香逺解隨舟懷袖何時獻庭闈底處愁
吳淞潮水平月上小舟横旋斫四腮鱠未輸千里羮擣
虀香不厭照箸雪無聲幾見秋風起空悲白髮生
平生把螯手遮日負垂竿浩渺渚田熟青熒漁火寒憶
看霜菊艶不放酒杯乾此老垂涎處糟臍箇箇團
　　述懷
旅食空彈鋏歸休合挂冠烟塵榆塞逺風雨麥秋寒巢
燕長如客鳴蛙不屬官柴門江漲到落日下漁竿
　　喜晴和張魯瞻
原野恍新沐豐隆寧世情鳥歸林靄暝樓射澗虹明春
草牛羊逺人家機杼鳴慘舒常有命誰復問隂晴
　　國公女生日席上命賦
雪射瑤堦月春囘玉女扉雲中三秀草石上六銖衣酒
熟鵝兒色身輕燕子飛客槎還汎斗誰解卜搘機
　　秋夜
豈有涓埃補聖明强扶衰病厠豪英夜窓燈火青相對
曉鏡髭鬚白幾莖年去年來還似夢江南江北若為情
石田茅舍君家近藉與林泉送此生
　　招趙資深拾遺
别久貌逾壯道同心更親移居近韋杜相對邈參辰雪
少似饒客鳥喧知得春歸期淹幾日莫厭馬蹄頻
　　同兒曹賦蘆花
天接蒼蒼渚江涵裊裊花秋聲風似雨夜色月如沙澤
國幾千里漁村三兩家翻思杏園路鞭裊㡌簷斜
　　張戡北騎
張生鞍馬客幽都却笑靈光筆法麤秪今白首風沙裏
憶向江南見畫圖
　　早春
寂寂重寂寂出門春草齊晚芳猶著樹江漲欲平溪山
暝有時雨村深何處雞逺山縁底恨故作傍人低
　　雞林書事
　箕子朝鮮僻蓬丘弱水寛儒風通百粤舊史記三韓邑
　聚居巢慣邊裝被髮安猶存古籩豆兼用漢衣冠兔穎
　家工縛鮭腥俗嗜餐騎兵腰玉具府衞挾金丸長袖鳶
　窺肉都塲狖掛竿琴中蔡氏弄指下祝家彈主禮分庭
　抗賔筵百拜難漬橙秔釀旨滋桂鹿脩乾潑墨松如櫛
　隤墻石似丹地偏先日出天迫衆山攢鵬翼雲帆逺羊
　腸石磴盤由來異文軌休訝變暄寒事可資談柄誰能
　記筆端聊將詩貌取歸作畫圖看
　　　題宗之家初序瀟湘圖
　江南春水碧於酒客子往來船是家忽見畫圖疑是夢
　而今鞍馬老風沙
　
　
　
　
御訂全金詩増補中州集巻四
　欽定四庫全書
御訂全金詩增補中州集巻五
　　張祕書斛(一十八首/)
　　　　斛字德容漁陽人仕宋為武陵守國初理索北
　　　　歸官祕書省著作郎有南游北歸等詩行於世
　　　　漁陽有峒陽故詩中多及之如賦小孤山云天
　　　　圍秋漲濶山背夕陽孤岸樹晴猶溼汀煙近却
　　　　無巫山對月云雲開千里月風動一天星河池
　　　　出郭云細草沙邉樹踈煙嶺外村中江縣樓云
　　　　緑漲他山雨青浮近市煙中秋云月色四時好
　　　　人心此夜偏松門峽云春木有秀色野雲無俗
　　　　姿賦禮部侍郎張浩然遼海亭云晴光揺碧海
　　　　遠色帶滄洲又賦臨漪亭云雨聲喧暮島水色
　　　　藉秋空秋興樓云碣石晚風催鴈急昭祁寒漲
　　　　與雲平人多誦之予嘗見其文筆字畫皆有前
　　　　輩風調宇文太學甚激賞之
　　沙邊
晚雨漲平堤沙邊獨杖藜長風催鴈北衆水避潮西楚
客相逢少呉天入望低故園無路到春草自萋萋
　　東川春日
巴蜀三年客江湖萬里情滄波何處盡歸棹幾時行世
態浮雲變春愁細草生羣山遮望眼片月上高城
　　巫山對月懐湖外親友
衆壑斂新雨孤舟增暮寒巫山今夜月湘水幾人看不
得臨湖醉惟愁下峽難雙魚憑寄遠尺素勸加餐
　　武陵春雪
天風吹雪滿千山不見桃花汎碧瀾洞裏仙人貪種玉
豈知人世有春寒
　　盧臺峭帆亭
高秋客未還何處望鄉闗喬木蒼烟外孤亭落照間雨
晴山覺近潮滿水如閒目斷峒陽路歸雲不可攀
　　高寺
高寺鳴鐘後孤舟落鴈邊已知歸徑晚故就上方眠石
峻溜聲急月高松影圓明朝下烟靄廻首阻清川
　　寓中江縣樓
武江斜轉石文岫獨參天(江曰𤣥武/山曰文達)緑漲他山雨青浮
近市烟松薪炊白粲水蔓繫紅鮮自喜飄蓬跡安居過
兩年
　　廻文二首
野曠悲行客湍驚礙去船夜江清泛月秋草碧連天
緑逕斜縈草紅梢半落花曲池風碎月欹岸雨摧沙
　　仙門驛聽泉
一亭圍古木雙磵瀉清流行到雲山暮卧聞風雨秋客
塵何日浣病渴此時瘳歸去南溪上輕舟細浪浮
　　夜雨南山
雨夜宿山齋夜深雨聲息石室含餘清風枝墮殘滴
　　平安闗道中二首
高林俯青㝠柯葉森若織陽光已轉午隂嶺仍半黑峥
嶸亂石間行子有苦色臨深地勢入渉險天宇塞四顧
無所投迹蠒去未息悵然增百憂㝠㝠羡歸翼
窮冬十日隂積雪千山路晴雲開半嶺落日猶在樹悠
悠客心速慘慘天色暮寒鳥各有依解鞍尚無處游魚
誤銜鈎𤣥豹終隠霧行行謝冠冕復我林壑趣
　　將渡江
無數飛花委路塵不堪重醉楚城春明朝回首江南岸
烟雨昬昬不見人
　　還家
雲林無俗姿相對可終老如何塵中人不見青山好
　　訪香林老
風雨無時浪蹴天南浮舟楫信多艱半生夢破寒江月
萬里春回故國山歸客自傷青鬢改高僧長共白雲閒
誅茅藉我溪西地未厭相從水石間
　　海邊亭為浩然賦
夙有滄洲趣雲扃夢幾回臨深疑地盡望遠覺天開月
湧冰輪出濤翻雪陣來無機同海客鷗鳥莫相猜
　　南京遇馬丈朝美
浮雲久與故山違茅棟如存尚可依行路相逢初似夢
舊游重到復疑非滄江萬里悲南渡白髮幾人能北歸
二十年前河上月尊前還共惜清輝
　蔡丞相松年(五十九首/)
　　　松年字伯堅父靖宋季守燕山仕國朝為翰林
　　　學士伯堅行臺尚書省令史出身官至尚書右
　　　丞相鎭陽别業有蕭閒堂自號蕭閒老人薨諡
　　　文簡百年以來樂府推伯堅與呉彦高號呉蔡
　　　體有集行於世其一自序云王夷甫神情高秀
　　　宅心物外為天下稱首言少無宦情使其雅詠
　　　𤣥虛不經世務超然遂終其身則亦何必減嵇
　　　阮輩而當衰世頽俗力不可為之時不能遠引
　　　高蹈顛危之禍卒與晉俱為千古名士之恨又
　　　嘗讀山隂詩引考其論古今感慨事物之變既
　　　言修短隨化期於共盡而世殊事異興懐一致
　　　則死生終始物理之常正當乗化歸盡何足深
　　　歎乃區區列叙一時述作刋紀嵗月豈逸少之
　　　清眞簡裁亦未盡忘情於此耶故因作歌併及
　　　之好問按此歌以離騷痛飲為首句公樂府中
　　　最得意者讀之則其平生自處為可見矣二子
　　　珪字正甫璋字特甫俱第進士號稱文章家正
　　　甫遂為國朝文宗特甫非其比也自學士至正
　　　甫皆有書名其筆法如出一手前輩之貴家學
　　　葢如此
　　晚夏驛騎再之涼陘觀獵山間往來十有五日因
　　書成詩
兜羅葱鬱浮空青曉日馬頭雙眼明名山不作世俗態
千里傾葢來相迎老松閲世幾千尺玉骨冷風戰天碧
應笑年年空往來塵土勞生總陳迹山回晚宿一川花
翦金裁碧明烟沙寒鄉絶艷自開落欲慰寂寞無流霞
明日行營獵山麓古樹寒泉更深緑强臨氷玉照鬢毛
只恐山靈怪吾俗陂潮不盡水如天清波白鷗自在眠
平時朝市手遮日思把一竿呼釣船驛騎回時山更好
過雨秋容浄如埽山英知我宦游心為出清光慰枯槁
可憐嵗月易侵尋慙愧山川知我心一行作吏豈得已
歸意久在西山岑他年俗累麄能畢雲水一區供老佚
舉杯西北酹山川為道此言吾不食
　　漫成
人生各有適一受不可更違已欲徇世憂患常相嬰三
軍䕶漢將九鼎調蒼生功名豈不美强之輙無成朝昬
忘寢食俯仰勞心形何如從所好足以安餘齡予也一
丘壑野性眞難名力懦謝提劍才拙慙窮經踈放已成
僻紛華誰與争驚鹿便草豐白鷗願江清不堪行作吏
萬累方營營夜慮多俗夢曉枕無餘醒拄頰西山語適
意千里羮塵土走嵗月秋光浮宦情欲語箇中趣知音
耿晨星世途古今險方寸風濤驚封侯有骨相使鬼須
銅腥誓收此身去田園事春畊
　　淮南道中五首
南楚二月雨淮天如漏巵畏途泥三尺車馬眞雞棲却
思閒居樂雨具無所施高枕聽簷聲爐烟暈如絲
吾年過五十所過知前非顔鬢日蒼蒼老境行相追㮮
橰聽俯仰隨人欲何為歸計忽悠悠出處吾自知
南渡國不競晉民益瘡痍陶翁遂超然不忍啜其醨北
牕談清風慨望羲皇時道䘮可奈何抱琴酒一巵
三年鎮陽逰春歸緑扶踈櫻筍媚園林日長閒枕書行
復當此時涼塵暗歸塗㑹洗酴醾雪月波浮玉壺
鎮陽亘西南山河在圖畫花雨草烟間人家或僧舍經
行每悵然眞賞知未暇待予籃輿歸香火復蓮社
　　丁巳九月夢與范季霑同登北潭之臨芳亭覺而
　　作詩記其事以示范
高陵五六松潭水涵清隂白鳥如避世巢居得幽深雜
花眩青紅苦節方森森何人作虛亭想像雲棲心我夢
渉陳迹君亦同登臨相與定嘉名洗去花草滛看雲撫
修碧夕景低遥岑風林淡秋月霜枝鳴玉琴兩意誰識
之好處煩幽尋閒居志則同嵗月能駸駸時無陶彭澤
此曲難知音亭前有竒石遷流失山林顧亦如我曹鬢
髮風沙侵小兒重外物列屋享千金區區心甚長因循
困華簪忽焉事大謬危機恐難任平生下澤車斯言吾
所欽志士願不辱俗情便孔壬自喜迹猶淺鳬鴈容浮
沉泥行自蕭散世路皆﨑嶔此邦眞可老城郭環清潯
結廬與君俱開寫平生襟里巷日還往杖屨行謳吟還
尋夢逰處無忘神所箴
　　庚申閏月從師還自潁上對新月獨酌十三首
伊昔三年前滛雨催行輈青燈忽今夕華屋暎高秋華
屋亦何為百年竟山丘適意在歸與肉食非我謀
大塊本何事遑遑勞一生所過總陳迹嵗月如流星貪
夫甘死禍幅紙馳虛名晉室有先覺柴桑老淵明
我家恒山陽山光碧無頼月窟䕃風篁十里瀉澎湃兹
焉有樂地不去欲誰待自要塵網中低眉受機械
人言歸甚易但苦食不足必使極其求萬鍾不盈腹處
世務所安無禍即無福却視高葢車身寵神已辱
我本山澤人孤烟一輕蓑功名無骨相彫琢傷天和未
能遽免俗尚爾同其波梧桐喚歸夢無奈秋聲何
孟夏幽州道上陘車轣轆旌旗却南行飛電隨馬足行
窮清潁水不辦洗蒸溽吾生豈匏𤓰一笑為捧腹
燈花何太喜似報天雨霽客情念還家如瞽不忘視到
家問松菊早作解官計青鏡髪蕭蕭及此霜雪未
鳴蛙屬官私庸兒固可笑江山本誰争但苦歸不早物
情閒始見宛轉為君好區區乞鑑湖多事憐賀老
天下任之重人物古難得誰為經濟才有亦未易識吾
曹與雞鶩官倉等伏食行將問征途滿眼西山碧
懦微莫如我往往從險艱譬之驅山麋八鑾困天閑豈
惟物違性成功亦良難風煙念何地野水長松間
出處士大節倚伏殊茫茫絶交茍不作自足存嵇康哲
人乃知機曲士迷其方顧我類社櫟匠石端相忘
問舍前年秋已買潭西地高明鬼所瞰聊取風雨蔽瀕
溪樹嘉木成隂十年計仍當作茅舍名之以今是
斯言已譊譊要未離憂患何時但飲酒臧否了不闗不
飲逝者多秋草麒麟間懐哉竹林人吾方仰高山
　　七月還祁
洪河注天南兵氣横高穹我從兵前來歸心疾驚鴻官
柳未揺落蓮荇香濛濛吏舍在前村舊年養踈慵爰自
三軍去青苔瘞人蹤夕陽叩柴門歡迎來僕僮濁酒古
罍洗停觴問新松却對一牀書睡鴨孤烟中土花暈湖
玉冰絃冷霜桐燈火未可親露坐茅堂東西山月中淡
夜茶煮松風到牀便安寢不復知晨鐘平生幽棲心斯
言畧形容人道動有患百態交相攻而我觸類眞冶容
鄙青紅非才見臨事叩之輙空空知難不知回飄流劇
飛蓬暫去聲利塲樂佚猶無窮況於得行意瀟灑畢此
躬勿為才者縛從渠作䕫龍
　　庚戌九日還自上都飲酒於西巖以野水竹間清
　　秋巖酒中緑為韻十首
雞羣媚稻粱老鶴日踈野人言隨其流故有不同者
骨相乃封侯銅腥能使鬼文章亦可憐不直一杯水
在昔安九鼎功名照帛竹貞觀用𤣥齡一士天下足
憂國在肉食斂玉峩清班吾曹漫浪人合眼松雲間
閒居度重九昔賢愛嘉名霜菊有正色糟牀逢聖清
平生一丘壑晚墮法家流一㸃無俗物今年眞好秋
謝公既經世永懐東西巖翠袖亂清光輕雲㸃風鬟
我得秋風暇鱸魚一杯酒佳人發浩歌此樂眞不朽
去年哦新詩小山黄菊中年年説秋思遠目驚高鴻
韙哉生處樂陵谷異風俗南枝吾永安笑撫西巖緑
　　小飲邢巖夫家因次其韻
東風初度野梅黄醉我東山雲霧牕只今相逢暮春月
夜牀風雨翻寒江人生離合幾春事霜雪行侵青鬢雙
大梁一官且歸去酒腸雲夢吞千缸
　　初卜潭西新居
喬木千章畫不如白鷗烟雨到江湖誰為求仲營三徑
竊比揚雄有一區故國興亡樹如此他年聲利蔓難圖
屋西便與秋山約莫遣歸來見白鬚
　　寄王仲侯
冰簟風簾水閣重月華清浸雪芙蓉誰教晾馬三千里
好在行雲第幾峰酒市烏紗懐李白仙人鶴氅看王恭
拍浮花裏知恩否寄與新詩洗醉悰(有本事可/發一笑)
　　讀踈詠之安陽對竹二詩懷家山次韻見意
短髮新霜及未侵幾年和月買泉林偶然行李對寒碧
憶得故園驚嵗隂枕上秋嵐吹醉夢門前沙鳥立清深
箇中須著翛翛玉落日微風伴我吟
　　和子文寒食北潭
夢裏潭光翠欲流何時春水一虛舟吾廬想見扶踈樹
宦意渾如浩蕩鷗聞道西山明酒面應無外物到眉頭
别來誰唱驚人句十里珠簾有莫愁
　　雪晴呈玉堂諸公
雪晴松頂玉斕斑曉眼清於化鶴山欲立凍雲搜傑句
却思仙客退清班氍毺帳底沉香火薝蔔花中碧霧鬟
喚取廣寒修月手月波千丈捲春還
　　和子文晚望
醉眼郊原感慨生夕陽長向古今明高人法士互憎愛
美酒空名誰重輕二頃只謀他日老五絃猶喜晚風清
因君欲賦思歸樂安得穿雲一笛横
　　兵府得告將還鎮陽府推官王仲侯以書促予命
　　駕先寄此詩
老驥心疲十二閑天教洗眼小江山名園無處不宜酒
勝日有朋方解顔老木溪光留月駐禪房竹徑約花關
先憑樂府求風骨或有佳人字玉環
　　渡混同江
十年八唤清江渡江水江花笑我勞老境歸心質孤月
倦逰陳迹付驚濤兩都絡繹波神肅六合清明斗極高
湖海小臣尸厚禄夢尋烟雨一漁舠
　　初至遵化
出山風物便清和森木如雲秀靄多白水臨流照踈鬢
青門折柳記柔柯重逰化國驚嵗月有象豐年占麥禾
亦有黄公酒壚在微官自要阻山河
　　黄海棠
清隂不歎晚尋芳縹緲緗雲翠袖長萼緑江花輸帶葉
醉紅蜀艷恨無香南州氣味連三月東晉風流共一觴
老眼寒來易愁絶温柔乞與醉中鄉
　　夜坐
吾生有幾事無涯清夜漫漫歎物華但願聞鉦似疲馬
可能粘壁作枯蝸只今雪屋重衾溼去嵗梅溪醉㡌斜
終得蕭閒對牀語青燈挑盡短檠花
　　槽聲同彦高賦
糟牀過竹春泉句(聚簾秋雨喧踈溜過竹春泉咽暗冰/門巷蕭條三尺雪琴書寥落一龕燈)
(彦高/詩也)他日人云吾亦云自愛淳音含太古誰傳清溜入
南薰秋風幾共橙香注曉月曾和鶴唳聞我欲婆娑竹
林國洗空塵耳正須君
　　韓侯晁仲許送名酒渴心生塵以詩促之
好在銀缾秋露光藉君雲夢到枯腸解澆萬里客愁破
暫吐十年黄卷香江水苦揺梁苑夢海棠新學漢宫粧
天東四月春如許坐待白衣投醉鄉
　　歩尋野卉
風烟草木照人明神藥竒花問識名聞道東州有仙窟
欲尋根撥學長生
　　癸丑嵗秋郊
漫漫黄雲水清淺碧花無數亂鳴蛬此生愈覺田園樂
夢裏曉山三四峯
　　入闗宿昌平
黄塵却送入闗山自斷何如二頃田記得鳴蛬碧花句
蹉跎秋思又三年
　　秋日
風螢開闔度松隂松下飄然倦客心幾㸃清光照涼夜
何時遠寺得幽尋
　　高麗館中二首
蛤蜊風味解朝酲松頂雲癡雨不晴悄悄重簷斷人語
碧壺春筍更同傾
晚風高樹一襟清人與縹甆相照明謝女微吟有深致
海山星月總闗情
　　西京道中
來時緑水稻如鍼歸日青梢没鶴深莫忘共山買田約
藕花相間柳隂隂
　　銀州道中
小渡霜螯賤於土重巖野菊大如錢此時最憶涪翁語
無酒令人意缺然
　　高昌館道中
雨餘巖石古苔青松裏珠璣萬葉明渺渺緑畦看鷺立
深深清樾有蟬鳴
　　　黄海棠
　輕如紅豆排冰雪一拂新鵞色更竒不覺濃隂破明玉
　有情誰解賞離披
　　　梅花
　的爍横枝愛老崔一尊長對畫圖開此生端有梅花分
　閒遠春風入手來
　　　閒居漫興
　歸田不早計嵗月易云徂但要追蓮社何須賜鏡湖簿
　書欺俗吏繩墨守愚儒安得如嵇阮相從興不孤
　　　師還求歸鎭陽
　春風巻甲有歡聲漸識天公欲諱兵節物無情新嵗換
　男兒易老壯心驚落身世網癡仍絶挂眼山光計未成
　聞道恒陽似江國一官漫學阮東平
　
　
御訂全金詩增補中州集卷五
　欽定四庫全書
御訂全金詩增補中州集卷六
　　高内翰士談(三十首/)
　　　　士談字子文一字季黙宋韓武昭王瓊之後宣
　　　　和末任忻州户曹仕國朝為翰林直學士皇統
　　　　初預宇文太學之禍有䝉城集行於世如云寒
　　　　花貪晚日瘦竹强秋霜又題禹廟云可憐風雨
　　　　胼胝苦後世山河屬外人時人悲之子公振字
　　　　特夫亦有詩名
　　　棃花
　中原節物正棃花配寒食黄昬一雨過滿地嗟狼籍塞
　垣春巳深花事猶寂寂朝來三月半初見一枝白爛熳
　雪有香瓏鬆玉仍刻芳心㸃深紫嫩葉裁輕碧懶慢不
　出門雙缾貯春色殷勤遮老眼邂逅慰愁夕一樽對花
　飲况有風流客酒闌思故鄉相顧空歎息
　　　將赴平陽諸公祖席分韻作
灞橋波似箭南浦草如裙此夜燈前淚他年日暮雲醉
和醒一半悲與笑相分莫作陽闗疊愁多不忍聞
　　予所居之南下臨短壑因鑿壁開牕規為書室坐
　　獲山林之趣榜曰野齋且作詩約諸友同賦
我本麋鹿姿强服冠與簪束縛二十年夢寐逰山林朅
來古晉國官舍南城隂鑿壁取軒豁開牕舒滯滛山光
射几席野色供登臨怡顔盼庭柯明目增遥岑草木遞
榮落雲烟自浮沈玩彼物色變感此嵗月侵兀坐獨無
人窺簷囀幽禽誰知城市中闃若郊居深巷陋顔子樂
地偏陶令心一室亦何有狼籍書與琴晴暉朝徙倚皎
月夜相尋欲賦畔牢愁先為梁父吟詩成輙自和酒熟
時孤斟結茅㑹有期種竹當及今日來官更忙塵埃滿
衣襟暮歸唯憊卧筋力殊不任常思返丘壑豈願紆朱
金遥知北山處猿鶴餘清音
　　春愁曲
壓花曉露萬珠冷金井吚啞轉纎綆寶堦寂寂苔紋深
東風揺碎湘簾影芙蓉帳暖春眠重牕外啼鶯唤新夢
推枕起來嬌翠顰一線沈烟困金鳳㳺絲飛絮俱悠颺
慵倚繡牀春書長郎馬不嘶芳草暗半篩急雨飛横塘
　　次韻東坡定州立春日詩
柳色看猶未梅花折已堪流年空客恨舊事與誰談落
日窺愁絶東風半醉酣雲深歸曉鴈水暖浴春蠶從事
終無愧空餐色有慙家山方杳杳官府謾覃覃隠几心
猶静焚香鼻觀參語新憐鵲喜聲鄙惡䲭貪旅迹何時
定歸心不厭南佳辰近燒燭盛事憶傳柑學業虛千巻
生涯寄一庵誰能弔雙影無月不成三
　　集東坡詩贈程大本
十圍便腹貯天眞謀道從來不計身公業有田常乏食
陶潛無酒亦從人異同更莫疑三語饑飽終同寓一塵
待我南逰載君去扁舟歸釣五湖春
　　曉起戲集東坡句二首
簟紋如水帳如烟一榻清風直萬錢困卧北牕呼不起
老夫風味也堪憐
清風終日自開簾吏散空庭雀噪簷午醉醒來無一事
地偏心遠似陶潛
　　秋興
鼓角邊城暮闗河古塞秋淵明方止酒王粲亦登樓揺
蕩傷殘嵗棲遲憶故丘乾坤尚傾仄吾敢歎淹留
　　村行
墟落依林莽茅廬出短墻兒童避車馬父老饋壺漿半
濕田新雨猶青棗未霜逢人問豐歉一一歎聲長
　　不眠
不眠披裋褐曵杖出門行月近中秋白風從半夜清亂
離驚昨夢漂泊念平生淚眼依南斗難忘去國情
　　秋晚書懷
肅肅霜秋晚荒荒塞日斜老松經嵗葉寒菊過時花天
濶愁孤鳥江流憫斷槎有巢相喚急獨立羡歸鴉
　　早起
曉起先烏鵲愁多竟不眠風霜嚴塞草星月淡秋天落
葉親攜帚垂瓶自汲泉禁門朝萬馬魂斷憶當年
　　春日
遲日回輕暖東風掃積隂客愁眉上見春意柳邊尋健
犢躬耕計歸鴻去國心醉鄉如可隠㑹放酒杯深
　　庚戌元日
舊日屠蘓飲最先而今追想尚依然故人對酒且千里
春色驚心又一年習俗天涯同爆竹風光塞外只寒烟
殘年無復功名望志在蘇君二頃田
　　次伯堅韻
公道向來惟白髮浮生何處用黄金東風吹散三年恨
春色驚回萬里心急景只教人貌改滄溟不放酒杯深
異時儻及公榮酌準擬歸來卧柳隂
　　次韻飲巖夫家醉中作
月中招得飲中仙草露吹風灑静便地有溪山眞可樂
人如冰雪自無眠清新李白詩能勝勃窣張憑理最𤣥
功業本非吾輩事此身聊復鬬尊前
　　晚登遼海亭
登臨酒面灑清風竟日憑欄興未窮殘雪樓臺山向背
夕陽城郭水西東客情到處身如寄别恨他時夢可通
自歎不如華表鶴故鄉常在白雲中
　　風雨宿江上
風雨蕭蕭作暮寒半晴烟靄有無間殘紅一抹沈天日
濕翠千重隔岸山短髮不羞黄葉亂寸心常羡白鷗閒
濤聲午夜喧孤枕夢入瀟湘落木灣
　　棣棠
閒庭隨分占年芳裊裊青枝淡淡香流落孤臣那忍看
十分深似御袍黄
　　雪
蓛蓛天花落未休寒梅踈竹共風流江山一色三千里
酒力消時正倚樓
　　苦竹
密葉修莖雨後新肯因憔悴損天眞清如南國紉蘭客
瘦似西山採蕨人
　　睡起
平生心性樂踈慵多病追歡興亦空睡起不知春已老
一簾紅雨杏花風
　　楊花
來時官柳萬絲黄去日飛毬滿路傍我比楊花更飄蕩
楊花只是一春忙(此詩亦嘗載橘林集中然子文集是/其子特夫手録恐無悞收者故從之)
　　道中
鳴鳩逐婦婦欲去燕子引雛雛不來樹底樹頭千㸃雨
山南山北一聲雷
　　丙寅刑部中二首
世事邯鄲枕歸心渭上舟釁來無朕兆意外得俘囚忠
信天堪仗清明澤自流藜羮猶火食差勝絶糧愁
幽囚四十日坐穏穴藜牀縲紲元非罪艱難已備嘗全
家音頓阻孤枕夢難忘會有相逢日牽衣話更長
　　二月十一日見桃花
鳴鳩天色半隂晴竹屋松牕老寸心閉户不知春早晚
桃花紅淺柳青深
　　志隠軒
家居瀟灑似江村花草侵堦水映門元亮結廬山挂眼
孔融好客酒盈樽肯教軒冕移心志未厭林泉入夢魂
我亦平生倦㳺客一㕓無處問東屯
　　偶題
羡他田父老於農遠是莊西與舍東不似宦㳺情味惡
半生常在别離中
　　　附書史㑹要士談善草書
　馬御史定國(三十一首/)
　　　定國字子卿茌平人唐中令周裔孫少日志趣
　　　不凡宣政末題詩酒家壁有蘇黄不作文章伯
　　　童蔡翻為社稷臣之句用是得罪亦用是得名
　　　阜昌初逰歴下亭以詩撼齊王豫豫召與語大
　　　悦授監察御史仕至翰林學士石鼓自唐以來
　　　無定論子卿以字畫考之云是宇文周時所造
　　　作辨餘萬言出入傳記引據甚明學者以比蔡
　　　正甫燕王墓辨初學詩未有入處夢其父與方
　　　寸白筆從是文章大進自號薺堂先生有集傳
　　　於世
　　宿田舍
狂風作帚埽春隂投宿田廬話古今樽爼只如平日事
干戈方識故人心淒涼一樹梅花發迤邐千門柳色深
天子䝉塵今不返酒酣相對泣沾襟
　　清平道中
棘林苦苣野花黄一馬駸駸渡漯陽别墅酒旗依古柳
㸃溪花片落新香伏波事業空歸漢都䕶田園不記唐
今日清明過寒食又將書劍客他鄉
　　登歴下亭有感
男子當為四海逰又攜書劍客東州烟横北渚芰荷晚
木落南山鴻鴈秋富國桑麻連魯甸用兵形勢接營丘
傷哉不見桓公業千古遶城空水流
　　長相思
歴歴春陽被羣木白沙淺水明如鵠結廬聊可障雨風
學道未能充耳目故人家居紫翠傍枳籬日落青山長
嵗云晏矣不可見望盡楚天飛鳥行
　　客懐
結髮㳺荆楚勞心惜寸隂草長春逕窄花落曉烟深穀
旱惟祈雨年饑不問金三齊雖淡薄留此亦何心
　　招康元質
此生住著定如何不傍耕疇即釣蓑北阜平蕪隨鳥遠
東湖新漲與天多詩成重墨題飛葉睡起輕芒踏軟莎
猶有客愁銷不盡風軒茶竈待君過
　　雨晴離開化寺
澗谷流秋水樓臺入暮寒連城遭雨積一日得泥乾利
劍青鯊室名駒白鐵鞍囘頭棲隠地風樹響珊珊
　　秋日書事
南山悠悠去天尺雀寒未晚争投棘野人籬落不勝荒
溪欲絶流堆亂石小園蔬藥知有無未免杖藜煩兩屐
霧䝉甘菊細莖紫風動牽牛晚花碧鄰舍翁歸竹几空
秋天日落松牕寂小杯翻酒足自娯閭巷浮沉眞可惜
　　讀莊子
吾讀漆園書秋水一篇足安用十萬言磊落載其腹北
風熟樝棃冷日照鴻鵠人生固多事端坐至秉燭
　　雪霽
高巖旭日吐深頳雪霽樓臺白玉京獨往南塘探春色
枇杷花下竹雞鳴
　　寒食
燕泥半落烏衣巷柳色全添緑綺牕且伴丁香過寒食
弄晴蝴蝶一雙雙
　　楊休烈村居
籬落牽牛放晚花西風吹葉滿人家閉門久雨青苔滑
時見鴛鴦下白沙
　　㳺何氏園
八尺龍蛇薜荔墻瘦松踈竹更蒼涼梅花映水無人見
隔岸飛來片片香
　　四月十日遇周永昌二首
竹裏涓涓雨未晴日高牕牖受虚明數家燕雀青雛出
是處園林緑顆成貧覺酒盃眞有味病思丘壑豈無情
東山舊隠許相過他日秋原看耦耕
㓜時種木已巢鳶猶向花前作酒顛郭外青山招曉出
圃中明月照春眠世無蘇黄六七子天斷文章三十年
今日逢君如舊識醉持杯酌望青天
　　過李湘
數樹高槐散乳鴉時於缺處見黄花涼風不斷如流水
相對胡牀坐日斜
　　雪
紅樓翠瓦不禁寒欲剪梅花去路難浄埽竹亭聊飲酒
恰如明月照金盤
　　懐高圖南
劉叉一狂士尚得韓愈知君才百劉叉知者果其誰三
隨計吏貢躡履㳺京師文章善變化不以一律持碧海
涵萬類青天行四時去年高唐别河柳揺風枝今年清
明飲高花見辛夷兹來又幾日軍檄忽四馳尺書無處
寄相見果何期白日鬬龍蛇黄塵笳鼓悲春風獨無憂
吹花發江湄一杯送歸雁萬里寄相思
　　送王松年之汶上
去去東平道飛轅不可攀地隣邾子國天近穆陵闗問
俗徴前事移家卜好山溪堂醉花月春興幾時還
　　香嚴病中
九州四海盡行路萬户千門非我家金彈不徒驚燕雀
春雷終待起龍蛇
　　題崇子中庵
羡君高節似陶潛五畝園林老不添遯世人情雖淡薄
開門秋色自清嚴案頭黄巻香終日砌下蒼苔雨一簷
後夜中秋更應好隔牕雲木看飛蟾
　　郢州城西
秋江白水浪花麄墟落人歸鳥自呼新月高城三百雉
角聲吹徹小單于
　　送圖南
壺觴送客柳亭東回首三齊落照中老去厭陪新客醉
興來多與古人同戍樓藤角垂新緑山店檉花落細紅
他日詩名滿江海薺堂相見兩衰翁
　　秋日書事
井邊薏苡吐秋珠舍下𤓰區雜芋區世道未夷聊小隠
不須辛苦著潛夫
　　村居五首
溪頭梅是去年花閒日初長逕竹斜向晚孤烟三十里
不知樵唱落誰家
蠶蛹成蛾桑柘稀海棠花發照牕扉離騷讀罷無人㑹
　獨立溪南看夕暉
　五月南風化蟪蛄野塘晚筍未成蒲檉花落盡紅英細
　沙渚鴛鴦半引雛
　柿葉經霜菊在溪天寒落日見雞棲西家有客篘新酒
　紅葉蕭蕭葢芋畦
　嵗暮行人竟不來空吟溪樹覔寒梅何時消盡闗山雪
　收拾春風入酒杯
　　　宣政末所作二首
　蘇黄不作文章伯童蔡翻為社稷臣三十年來無定論
　到頭姦黨是何人
　山杏山桃取次開紅紅白白上樓臺移將海底珊瑚樹
　乞與人家也不栽
　
　
　
御訂全金詩增補中州集巻六
　欽定四庫全書
御訂全金詩增補中州集巻七
　　祝太常簡(一十二首/)
　　　　簡字廉夫單父人宋末登科國初倅某州仕至
　　　　朝奉郎太常丞兼直史館有鳴鳴集行於世其
　　　　詩説有云予政和丁酉任洺州教官是時括蒼
　　　　鮑慎由欽止岀所注杜詩説天王守太白守讀
　　　　如狩於河陽之狩高秋登寒山南望馬邑州馬
　　　　邑州在城州界予檢唐書志寶應元年徙馬邑
　　　　州於鹽井城欽止為有據矣舊注馬邑屬鴈門
　　　　與杜子美作詩處全無闗渉後人遂謂王源叔
　　　　謬於牽引不知源叔初不注杜詩予識其孫彦
　　　　朝彦朝不説杜詩非其大父注葢彦朝不學見
　　　　流俗皆讀舊注因而認有可歎可歎好問常以
　　　　此問趙禮部趙云廉夫前輩必不妄試更考之
　　　　今日見呉彦高東山集有贈李東美詩引云元
　　　祐間秘閣校對黄本鄧忠臣字慎思余柳氏姨
　　　之夫今世所注杜工部詩乃慎思平生究竭心
　　　力而為之者鏤板家標題遂以託名王源叔翰
　　　林兩王公前後記初無一語及此注而後記又
　　　言如源叔之能文止作記於後則源叔不注杜
　　　詩為可見矣舉世雷同無為辨之者宣和近貴
　　　李東美有才藻善行書且喜作小楷所冩杜集
　　　精宻遒麗有足嘉賞為作古詩一篇紙尾因記
　　　鄧公事後人聞此其誰不疑然予少時目撃不
　　　可不識姑以告李侯非求信後人也彦高此説
　　　正與㢘夫合近嵗得浙本杜詩是源叔之孫祖
　　　寧所傳前有序引備言其大父源叔未嘗注杜
　　　詩廉夫彦高益可信故併記於此廉夫詩甚工
　　　如賦雪云雪屋無寒夢油燈有細香書懐云白
　　　髮渾無頼朱顔更不回遮眼細書聊引睡扶頭
　　　濁酒最闗情此類甚多
　　舟次丹陽
船頭東下趂晨鐘船外清霜氣暗通斷鴈聲歸烟靄裏
孤帆影落月明中隋河波浪千年急梁苑池臺一半空
試問碧堤無限柳敗條衰葉幾秋風
　　下第魚臺東寺
病眼逢花亦倦開流鶯飛去悞相猜多情却愛僧堂燕
才得春風却再來
　　青奴
名實於人不可誣馬牛我亦受人呼世間物化多難曉
誰為此君為此奴
　　雜詩二首
雨後清寒滿袖風鴈聲南去暮雲濃秋來杞菊能多少
欲助盤飡自不供
榴花嬌欲鬬羅裙石竹開成碎纈文更有戎葵亦堪愛
日烘紅臉酒初醺
　　虚極齋獨坐
虚齋長鋏短燈檠明月當牕夜氣清却掩塵編時閉目
胡牀獨坐聽秋聲
　　相國寺鐘
寒雞縮頸未鳴晨已聽春容入夢頻未必佛徒知警悟
祗能喚起利名人
　　春日
鸎語相喧浩蕩春落花細㸃禁街塵游絲飛絮狂隨馬
遲日和風欲醉人
　　夏雨
電掣雷轟雨覆盆晚來枕簟頗宜人小溝一夜水三尺
便有蛙聲喧四隣
　　和常祖命二首
著書不得自名家巻裏蠅頭散眼花未用一杯張翰酒
正須七椀玉川茶
操筆文章學古風平生羞與腐儒同相如雖有凌雲賦
不及東方射守宫
　　檢旱
草樹連雲緑間黄年饑村落自荒凉晚蟬抱樹聲聲急
野菊迎人細細香
　　　附偽齊録太常博士兼直史館祝簡進遷都賦
　　　其畧云炎祚燖生辟王用閹娿錮忠良又進國
　　　馬賦其吠堯之言大畧云蠢爾蠻荆弗賔弗降
　　　固將突騎長驅不資一葦之航撒烈飛渡如歴
　　　九軌而履康莊豈惟觀兵長淮飲馬大江而止
　　　哉葢將窮丹穴越嶺徼車書混祝融之區聲教
　　　變卉服之島東南一尉罔不率俾四海聞盛德
　　　而皆徠臣萬物被潤澤而大豐美歸馬牧牛戢
　　　戈櫜矢天子垂衣裳庶民安田里豫批云文賦
　　　正非治天下者所宜尚然自前朝之季上恬
　　　下嬉意國家創業力為殘弊生靈除禍亂圖康
　　　泰以馬為急務而猶恐官吏軍民多忸於舊俗
　　　未知收心於牧圉芻牧之道此賦極陳馬之為
　　　用使讀之者皆知此為至重而不可忽實有補
　　　於馬政祝簡可減二年磨勘聊示無言不酬
　張子羽(三首/)
　　　子羽字叔翔東阿人馬定國薺堂集載其師友
　　　六人其一香嚴可道上人題比陽道邊僧舍云
　　　山頭翠色僧房静山下紅塵客路長五月行人
　　　汗如雨豈知高處有清涼其一鮮于可字東父
　　　蜀嘉州人從祖侁父之武皆有名於時東父詩
　　　有小雨潤履綦花氣襲芳襟十里青山堪布屐
　　　半篙春水已勝舟之句其一高鵾化字圖南平
　　　原人少有能詩聲如盤中酒影金蛇活與流虹
　　　聚石矼之句皆竒怪不凡其一王景徽字彦美
　　　祁國文獻公溥之後贈定國詩云澗下松杉已
　　　蔽牛溪中蘋藻可供羞故鄉未有終焉計欲指
　　　呉山歸去休其一呉縯字子長東平人文肅公
　　　奎之孫年三十以食貧暫仕即歸隠于魚山狼
　　　溪之側寄定國云情遲夏日流目斷晚雲碧新
　　　詩從何來遠自金馬客雄深作者意奔軼古人
　　　迹名高四海望髮未一莖白應嗤窮途士抽簪
　　　老泉石采蕨在南山驅牛向東陌勞生豈不苦
　　　衣食廹晨夕膏粱無宿懐茅茨得眞適卒嵗將
　　　何求一飽惟力穡訪國城石氏云昔我訪君處
　　　樹凉炎暑收今君訪我來城空殘雪留經時少
　　　乘興兩至皆空投茅茨隔溪上車馬度城頭不
　　　聞機杼聲但聽溪水流向來方圓翁曾伴此中
　　　逰近聞大梁至京塵滿衣裘相思懶歸歩落日
　　　風颼颼山居云西首魚山崦北連黄石祠崇岡
　　　在東南我家山北陲地僻少人事終朝掩柴扉
　　　樽酒不常得書巻聊自怡春風數日來處處生
　　　蕨薇寸心復何累一飽良可期當年終南人㨗
　　　徑以貽譏知我無心者豈顧悠悠辭擬淵明貧
　　　居云淒其嵗云暮北風無時休晨興倦薪水夜
　　　寐乏衾裯缺月正裴囘宿鳥頻啁啾欲無憔悴
　　　歎奈此霜霰秋松楸脱兵火環堵且淹留閉門
　　　念袁安守賤弔黔婁坐讀貧士詩吾乃淵明儔
　　　溪上招王仲先云幽居復何為冬來性成懶柴
　　　門俯清溪寸歩出亦罕今晨偶携杖愛此晴日
　　　暖寓目隨所之行到南溪畔背隂雪猶積向暖
　　　冰全泮搘頤卧石上仰面蒼崖斷泉聲從何來
　　　乍喜兩耳換平分意甚遲斗落勢方悍坐來百
　　　慮忘還惜日景短塵寰多憂虞中林足閒散故
　　　人戀明時歸休苦遲緩幅巾來何時臨流話幽
　　　欵叔翔亦其一也定國謂叔翔於文章無所不
　　　能嘗仕國朝官洛陽云
　　游龍門訪潛溪僧舍
入谷訪精舍鐘聲先遠聞陽光時翳竹泉脉俄當門山
僧禁足久瞑目誦微言要知鹿臺守但指山頭雲策杖
御栝西幽蘭秀荆榛風烟浩難及薄暮花紛紛
　　宿寶應
重巖烟靄合寶閣春風暮山深月影遲坐久識歸路伊
昔府中彦征驂同夜駐徂年能幾時變滅等輕霧禪房
伴茗飲豈待酒中趣卧來清不寐瘦鶴警宿露黎明覔
舊題松間宛如故(又作已復/等驚霧)
　　夀張和滑益之
理髮秋庭趂夕陽静中誰可共傳觴雲横故國三年别
水遶孤村六月凉病眼只貪書味永渴心頻夢橘奴香
魚山早有終焉計少日應容解印章
　朱諫議之才(一十七首/)
　　　之才字師美洛西三鄉人宋崇寧間登科入齊
　　　為諫官坐直言黜為泗水令尋乞閒退寓居嵫
　　　陽因而家焉昆弟數人皆有文名師美自號慶
　　　霖居士有霖堂集傳於世如云魯甸分鴻影齊
　　　山入馬蹄門静堪羅雀書成不換鵞雨過好花
　　　紅帶潤日長嘉樹緑移隂此類甚多子瀾字巨
　　　觀
　　南越行
南越太后邯鄲女皓齒明眸照蠻土珊瑚為帳象作床
錦繖高張撃銅鼓太液池内紅芙蓉自憐謫墮蠻烟中
灞陵故人杳無耗深宫獨看南飛鴻隨兒作帝心不願
惟願西朝柏梁殿茂陵劉郎亦可人遣郎海角來相見
金猊夜燎龍涎香明珠火齊争煌煌番禺秦甸隔萬里
今夕得遂雙鴛鴦白首相君佩銀印干戈欲起蕭牆釁
莫言女子無雄心置酒宫中潛結陣漢家使者懦且柔
纖手自欲操霜矛孤鸞竟落老梟手可憐空奮韓千秋
樓船戈鋋師四起或出桂陽下灕水越郎追斬吕嘉頭
九郡同歸漢天子尉佗墳草幾番青霸業猶與炎洲横
玉璽初從眞定得黄屋却為邯鄲傾五羊江連湘浦竹
嬌魂應伴湘娥哭
　　後薄薄酒二首
薄酒可以謀醉不必霞滋玉味麄布可以御冬不必狐
貉䝉茸醜婦可以肥家不必楚女呉娃獨夫長夜商祚
訖羲和湎淫紊天厯李白跌宕三百盃阮籍沈醟六十
日眠瓮吏部寡廉耻解貂常侍隳法律儻使飲薄酒未
見有此失秦昭狐腋幾䘮首鄭臧鷸冠貽厥咎厖裘金
玦豈不哀繡衣朱襮固無取皆縁麄衣惡不御賈禍招
譏亦何有夏姬滅兩國驪姬禍五世捧心顰眉亡夫差
墮髻啼妝敗梁冀醜婦似可惡終不至顛沛勸君飲薄
衣麄娶醜婦此樂人間最長久
薄酒麄衣吾何悲醜婦自醜吾不知道眼混圓宜不二
媺惡妍陋無殊歸瓦罍石臼斟吾酒脱粟藜羮皆可口
醉境陶然無後憂玉盌浮蛆彼何有漢文天子猶衣綈
士服麄布乃所宜要繩屐葛同一暖霧縠冰紈徒爾為
無鹽如漆后齊宣孟光舉臼配伯鸞古來傾城由哲婦
有德乃令家國安我能遣婦縫麄對婦飲薄傍人大笑
吾不惡
　　寓言二首
獸有善觸邪草有能指佞獸草非有心不移本天性前
王著臣冠俾爾效端鯁如何不稱服觸指反忠正吾欲
取二物豢置列臺省一令邪佞徒奔逃亟深屏
風雨晦時夜雞鳴有常聲霜雪枯萬幹松柏有常青内
守初已定外變終難更若人束世利浮沉無定情俯仰
效㮮橰低昻甚權衡反出木鳥下徒為萬物靈
　　謝孫寺丞惠梅花
我來泗水上居與墟墓鄰彌望多棗栗礙眼皆荆榛忽
忽度嵗月不知時已春朝來佳公子遺我梅花新秀色
照牕几妙香襲衣巾莽如瓦礫塲驚睹瓊瑶珍念昔客
江南千樹臨江津呉儂不知貴但與桃李倫自從墮東
土夢遶江之濵歎彼和鼎實亦復生不辰窮愁坐空山
豺虎雜鳳麟此贈意不淺難為俗子陳
　　次韻東坡跋周昉所畫欠伸美人
巫峽昭君有竒色毛生欲畫無由得但作東風背面身
看來已可傾人國朝來睡起鬢髮垂手如春笋領蝤蠐
繡帷幽夢斷難續想像翠黛顰修眉春光三月濃於酒
燕燕雙飛鸎唤友不教膩臉露桃花且喜腰枝似楊柳
君不見漢宫多病李夫人轉面不顧君王嗔古來畫工
畫意亦自足烟霧玉質何由眞
　　暴雨
掣電奔雷晻靄間崩騰白雨襲人寒頺山黑霧傾濃墨
倒海衝風瀉急湍勢似陽侯夸海若聲如項籍破章邯
炎歊一濯須臾耳已看天圍碧玉寛
　　宿閒廐
澹烟衰草慵回首晚日殘霞欲斷魂脱㡌卸鞍投逆旅
蕭蕭黄葉水邊村
　　十月十五日夜作連枝詩四首
披衣開户幾宵興永夜無眠魂九升坐覺飛霜明瓦屋
天如寒鑑月如冰
天如寒鑑月如冰僵卧家僮喚不譍却憶少年游太學
蕭然獨對短檠燈
蕭然獨對短檠燈引睡翻書睡幾曾自笑年來憂患熟
跏趺眞作坐禪僧
跏趺眞作坐禪僧不學牕間故紙蠅湛若琉璃含寶月
此中無減亦無增
　　卧病有感二十韻
臯蘇粲園英澤芝紛水葉赤弁舞纖肌黄袍緩老頰鳴
飛各有適吾獨嘆衰薾齒髮久已疎又復失調燮粱肉
謝鼎爼參苓富巾篋葵扇風未來桃笙汗初浹呻吟和
哀蟬夢寐追化蝶撫枕念平生世故飽更渉弱齡負竒
志胸蜺盤煒曅夜徯傅巖訪朝待渭濵獵荀爽嵗九遷
康侯日三接功業著鐘鼎聲名垂史牒那知事大謬舉
趾得躓跲多難集暮年百願無一愜寒灰消寸心清淚
腐雙睫坐令孤鵬鶱化作瘴鳶跕憂來復自慰人生幾
蓂莢呼吸過百嵗俯仰失千刦乗流須縱櫂遇坎即停
楫些語不成騷商歌鼓長鋏
　　復用九日詩韻呈黄夀鵬
忽忽天星二十九當年曾醉瓊林酒(癸未嵗登科第/適二十九年)春
風射策紫垣深猶記靈和殿前柳與君雖異千佛名出
入南宫同户牖春蠶食葉七千人看君運筆如揮帚妙
齡忠氣軼衡嵩餘子紛紛眞培塿那知晚節岱陽城白
髮蒼顔兩閒叟君材有如萬斛舟顧我碌碌才筲斗時
窮壯士或飯牛遇合封侯起屠狗東臯有田供王賦天
寒且輟扶犂手寂寥圭竇對書冊火冷燈青夜方久先
生乗興肯相過亦有青錢沽玉友
　　七夕長短言
牛不可以服箱女不可以成章其名則然實豈爾政如
箕斗難挹揚河漢特水象安有波浪為津航惟鵲乃巢
居詎能上天構橋梁星經有躔次東西永相望今夕復
何夕乃謂合并如鸞凰一人唱誕惑萬世浪令兒女争
猖狂瓠牛載盤何等秩金梭擲地殊荒唐吾命有貴賤
吾性本直方探官與乞巧是豈吾所臧何如舉酒邀明
月更遣清風屏炎熱星光落盞黄金空露華糝袂眞珠
滑我方幕天席地醉兀兀癡牛騃女知何物
　　水月有興
明月落湖水天淵體俱一浩蕩碧琉璃奩此寒玉璧微
風觸湖波合散作六七浮光逐水紋金蛇勢盤結人心
湛寂初與月同清質外累一汨之萬態紛殊迹因知養
心者無為風浪失
　劉内翰著(二十四首/)
　　　著字鵬南舒州皖城人宣政末登進士第歸朝
　　　預銓調碌碌州縣年六十餘始入翰林充修撰
　　　出守武遂終于忻州刺史皖城有玉照鄉既老
　　　號玉照老人示不忘本云
　　次韻彦高即事
福威看幾落筆削在麟經中道亡三鑑危時憶九齡網
羅無處避鼙鼓不堪聽身遠遼陽渡心懐峴首亭脱巾
頭半白傾葢眼誰青斷鴈西風急潸然涕泗零
　　順安辭呈趙使君二首
太平時世屢豐年勝事空聞父老傳郭外桑麻知幾頃
船頭魚蟹不論錢
六朝興廢渡河年舊國歸來更黯然八月邊城山未雪
蘆花藉藉已漫天
　　次韻王子慎玉田道中一首兼呈韓公美閣老
東晉風流屬子猷開元峭直讓韓休絲綸對掌驚三雋
尊酒更酬失四愁古道隂隂槐樹老歸鴻杳杳荻花秋
浩然酒思天涯遠月滿江南小謝樓
　　出榆闗
羽檄中原滿萍流四海間少時過桂嶺壯嵗出榆闗竒
禍心如折羇愁鬢已斑楚纍千萬億知有幾人還
　　渡遼
身隔遼東渡心懐冀北羣㑹歸蘇屬國却憶范將軍風
陣横秋鴈雷聲吼夜蚊方言莫相笑唐梵本殊分
　　至日
亂離南國忽經年一線愁添未死前心折靈臺候雲物
眼看東海變桑田燕巢幕上終非計雉畜樊中政可憐
安得絶雲行九萬却騎鯨背上青天
　　次韻彦高暮春書事(戊申/嵗)
平生漫浪老清暉却掃丘園屬少微世亂傷心青眼舊
天涯流淚白雲飛羇愁只憶中山酒貧病長懸子夏衣
澤畔行吟誰念我祗應形影自相依
　　寄題張浩然松雪樓
入座山光秀玉柯岸巾絶景意如何瘦來豈為寒松句
和寡還驚白雪歌地近雲烟來鶴駕簷高星斗瀉銀河
懸知老子登臨處渺渺滄波月色多
　　次韻彦高占雪
天秋鼔南風雲海飄暮雪三春猶冱寒九夏那苦熱土
圭測中氣嘗聞先儒説窮髮多異宜泥古誠亦拙呉侯
擅六藝名宦端不屑晚嵗登泰山蚤已探禹穴千嵗可
坐致不待數旬月重隂畏坎陷五陽欣夬决君子方履
霜渠肯蹈覆轍雞猪與魚蒜幸可充朝餟
　　枕上言懐
九土將分裂中原政擾攘孰為眞漢相却憶假齊王晉
室遷神鼎梁園作戰塲可憐羇客夢夜夜在家鄉
　　再和彦高
否泰由來在嵗星誰聽叩角作商聲一朝漢魏成今古
百口燕秦隔死生雉堞僅能逃病婦鴈書猶記托難兄
雪雲埋盡遼西路有酒如淮奈此情
　　聞鴈
千里寒雲卷朔風當軒月午鴈書空煩君為報江南客
顦顇遼東更向東
　　閨情二絶(己酉/嵗)
天邊北斗又回春愁絶龍沙任酒醺萬里巫山歸夢斷
不知何處覔行雲
蕙帳金爐冷篆烟故山春草幾芊芊只今唯有瀟湘月
萬里相隨照不眠
　　過白溝趂順安
萬折狂瀾肯倒流歸心夢寐在東周平生快意君知否
今日驅車過白溝
　　題御城寺壁
一徑埋雲草樹荒石麟蒼蘚卧田桑漢家陵闕今何在
洛水嵩山滿夕陽
　　月夜汎舟
浮世渾如出岫雲南朝詞客北朝臣傳郵擾擾無虚日
吏俗區區老却人入眼青山看不厭傍船白鷺自相親
舉杯更欲邀明月暫向堯封作逸民
　　病中寄楚卿
月滿江樓午夜鐘多情多病一衰翁行雲不道無行雨
只恐相逢是夢中
　　送客亭
十年羇旅鬢成絲千里淮山信息稀送盡長亭短亭客
且看莊舄幾時歸
　　病中言懐呈韓給事
潦倒淮山客金臺五見秋退飛嗟宋鷁畏暑甚呉牛問
疾憐摩詰分曹類子猷自慙無補報只合隠林丘
　　伯堅惠新茶緑橘香味郁然便如一到江湖之上
　　戲作小詩二首
建溪玉餅號無雙雙井為奴日鑄降忽聽松風翻蟹眼
却疑春雪落寒江
黄苞猶帶洞庭霜翠袖傳看緑葉香何待封題三百顆
只今詩思滿江鄉
　　文季侍郎得緑萼香梅子文待制有詩輙亦同賦
一枝緑蕚冠羣芳瀟灑猶疑楚岸傍香骨瘦來冰蕊細
夢魂清處月波凉賡酬便合成千首醒醉寧須計百觴
横玉叫雲吹不盡只教今古洗離腸
　施内翰宜生(四首/)　(補三首/)
　　　宜生字明望浦城人宣和末為潁州教官仕齊
　　　仕國朝官至翰林學士自號三住老人有集行
　　　於世賦柳云朱門處處臨官道流水年年遶禁
　　　宫草書云臨池翕忽雲霧集舞劍浩蕩波濤翻
　　　山谷草書云行所當行止當止錯落中間有條
　　　理意溢毫揺手不知心自書空不書紙社日云
　　　濁澗廻湍激青烟弄晚暉縁隨春酒熟分與故
　　　山違社鼔喧林莽孤城隠翠微山花羞未發燕
　　　子喜先歸又云割少詼諧語分均宰制功靈祇
　　　依古樹醉叟泥村童萬里開耕稼三時順雨風
　　　行春從此樂著意酒杯中初在潁州日從趙德
　　　麟游頗得蘇門沾丐云
　　　補金史宜生為宋潁州教授以罪北走海陵召
　　　為翰林直學士遷翰林侍講學士為宋正旦使
　　　宜生自以得罪北走耻見宋人力辭不許宋命
　　　張燾館之都亭因間以首丘諷之宜生顧其价
　　　不在旁為廋語曰今日北風甚勁又取几間筆
　　　扣之曰筆來筆來於是宋始儆其副使耶律必
　　　埒哩使還以聞坐是烹死先是宜生困於塲屋
　　　遇僧善風鑑謂之曰子面有權骨可公可卿而
　　　視子身之毛皆逆上且覆腕必有以合乎此而
　　　後可貴也宜生聞其言大喜竟從范汝為於建
　　　劍已而汝為敗變服為傭傭㤗之呉翁家三年
　　　翁異之一日屏人詰其姓名宜生曰我服傭事
　　　唯謹主人乃亦致疑耶翁固詰之則請其故翁
　　　曰日者燕客執事咸餕而汝獨遜諸儕且撤器
　　　有歎聲是以識汝非眞傭也宜生遂告之故翁
　　　贐之金夜濟淮以歸試一日獲三十六熊賦擢
　　　第一其後竟如僧言
　　柳
魏王堤暗雨垂垂還似春殘欲别時傳語西風且停待
黛殘黄淺不禁吹
　　無題
唱得新翻穏貼腔阿誰能得肯雙雙天寧寺裏尊前月
分擘清寒入小牕
　　盆池
盆池㶑灔䕃芭蕉㸃水圓荷未出條分得江湖好風景
斷雲飛去晚蕭蕭
　　平陽書事
春寒窣窣透春衣沿路看花緩轡歸穿過水雲深宻處
馬前蝴蝶作團飛
　　題平沙落鴈
塞鴻横天三兩行欲下未下先悠揚平田到處菰蒲美
託身何必來瀟湘
　　題都亭驛
江梅的皪未全開老倦無心上將臺人在江南望江北
斷鴻聲裏送潮來
　　含笑花
百歩清香透玉肌滿堂皓齒轉明眉褰帷跛客相迎處
射雉春風得意時
　　　附貴耳集施宜生改名方人也入大金曾為奉
　　　　使來館伴因語三十六熊賦云雲屯八百萬騎
　　　　以八百萬騎對三十六熊何其鮮哉宜生語塞
　　　　大抵南北二使皆不深書司射所載熊即侯也
　　　　非獸也
　　　　附金詩紀事案遼史興宗重熙五年九月癸巳
　　　　獵黄華山獲熊三十六冬十月士子御元和殿
　　　　以日射三十六熊賦試進士於廷則此賦乃遼
　　　　時舊題海陵朝適有此相同之事故即用以試
　　　　士耳
　　　　附晦庵詩話龍泉尉施慶之常舉宜生十數詩
　　　　内入使時題都亭驛云云
　　　　附癸辛雜識汴梁普賢洞記石碑甚雅金皇統
　　　　四年四月一日奉議大夫行臺吏部郎中飛騎
　　　　尉施宜生撰并書所謂方人也者後為金相字
　　　歩驟東坡
御訂全金詩增補中州集卷七
　欽定四庫全書
御訂全金詩增補中州集卷八
　　大家二人
　　承㫖党懐英(六十五首/)　(補二首/)
　　　　公諱懐英字世傑宋太尉進之十一代孫父純
　　　　睦自馮翊來以從仕郎為泰安軍録事叅軍卒
　　　　官妻子不能歸遂為奉符人公之在孕也太夫
　　　　人夢道士呉筠來託宿及公生儀觀秀整如神
　　　　仙然少頴悟日授干餘言師亳社劉巖老濟南
　　　　辛㓜安其同舍生也嘗試東府取解魁是後困
　　　　於名塲遂不以世務嬰懷放浪山水間詩酒自
　　　　娯簞瓢屢空晏如也夫人石氏徂徠先生之後
　　　　亦能安貧守分既久鄉豪傑有知公者稍料理
　　　　之大定十年擢進士甲科調成陽軍事判官汝
　　　　隂令入為史館編修應奉翰林學士出為大定
　　　　軍節度使為政寛簡不言而人化召為翰林學
　　　士承㫖致仕大安三年九月年七十八終於家
　　　是夕有大星隕於所居之堂衆驚視之而公已
　　　逝矣諡曰文獻禮部閒閒公墓誌云公之文似
　　　歐公不為尖新竒險之語詩似陶謝奄有魏晉
　　　篆籀入神李陽冰之後一人而已嘗謂唐人韓
　　　蔡不通字學八分自篆籀中來故公書上軋鍾
　　　蔡其下不論也小楷如虞褚亦當為中朝第一
　　　書法以魯公為正柳誠懸以下不論也古人名
　　　一藝而公獨兼之可謂全矣(皇叔永蹈伏誅公/作詔云天下一家)
　　　(詎可窺於神器公族三宥卒莫逭於常刑非忘/本根骨肉之情葢為宗社安危之計亦由凉德)
　　　(有失睦親乃於閒嵗之中連致逆謀之起恩以/義掩至於重典之亟行天高聽卑殆非此心之)
　　　(得已興言及此慨嘆奚窮論者謂公之制誥百/年以來亦當為第一閒閒公作碑偶不及此故)
　　　(表出/之)
　　　補歸潛志党承㫖懐英與辛尚書棄疾俱山東
　　　人少同舍屬金國初遭亂俱在兵間辛一旦率
　　　數千騎南渡顯於宋党在北方擢第入翰林有
　　　名為一時文字宗主二公雖所取不同皆有功
　　　業寵榮視前朝陶穀韓熙載亦相況也後辛退
　　　閒有詞鷓鵠天云壯嵗旌旗擁萬夫錦韉突騎
　　　渡江初燕兵夜捉銀胡彔漢箭朝飛金僕姑思
　　　往事歎今吾春風不染白髭鬚都將萬字平戎
　　　䇿換得東郊種樹書葢紀其少時事也
　　　補金史懐英與郝俁充遼史刋修官應奉翰林
　　　文字伊喇益趙渢等七人為編修官凡民間遼
　　　時碑銘墓誌及諸家文集或記憶遼時舊事悉
　　　送官是時章宗初即位好尚文辭旁求文學之
　　　士以備侍從謂宰臣曰翰林缺人如之何張汝
　　　霖對曰郝俁能屬文宦業亦佳上曰近日制詔
　　　唯党懐英最善伊喇履進曰進士擢第後更不
　　　讀書近日始知為學矣上曰近日進士甚滅裂
　　　唐書中事亦多不知朕殆不喜上謂宰臣曰郝
　　　俁賦詩頗佳舊時劉迎能之李晏不及也明昌
　　　元年懐英再遷國子祭酒六年有事於南郊懐
　　　英攝中書侍郎讀祝冊上曰讀冊至朕名聲微
　　　下雖曰尊君然在郊廟禮非所宜當平讀之泰
　　　和元年增修遼史官三員詔分紀志列傳刋修
　　　官有改除者以書自隨久之懐英致仕章宗詔
　　　直學士陳大任繼成遼史云
　　　附趙秉文題竹溪黄山書竹溪先生篆第一八
　　　分次之正書又次之皆當為本朝第一黄山先
　　　生擘窠大字體兼顔蘇畫畫雄秀當在石曼卿
　　　之上草書如行雲流水當在蘇才翁黄魯直伯
　　　仲間非但不愧之而已
　　穆陵道中二首
沂山一何高羣峰鬱孱顔我行問遺老云此小泰山望
秩有常祀其神號東安草荒穆妃墳雨剝漢武壇神仙
果何在可想不可攀千年等一昔俯仰悲人寰東望蓬
萊宫咫尺滄波間
重山復峻嶺溪路宛盤盤流水滑無聲暗瀉溪石間岸
草淒以碧鮮葩耀紅丹高雲映朝日流景青林端我行
屬朱夏欲愒不得閒山中有佳人風生松桂寒
　　瓊花木后土像
皇媧化萬象賦受無竒偏胡為墮愛境亦為尤物牽煌
煌靈祠花玉蘂冠春妍婉如傾國姝獨立江湖邊顧昔
誰所移含秀梁宫烟青黄竟自宼始信擁腫全珍材歸
好事肌理緻且堅瑑刻方寸餘遺像規汾壖願言税靈
馭要復安所憐神游妙難詰豈以大小懸槐根開夢國
橘實游棊仙静想寶龕中坐納東南天況有大者存指
顧超八埏
　　君錫生子四月八日(左君錫薊/北名士)
堂前種蘐憂可忘不如生兒喜殊常嘔啞啼笑彩衣側
滿堂和氣生嘉祥燕寢香凝佳夢兆與佛同生佛親抱
我來初見出錦綳肌肉照人眉宇好世間兒子空紛紛
如君此兒眞慰人薊山東盤出英秀政與德門宜子孫
天馬駒海鶴子氣骨初成便超異籋雲沖霄從此始
　　立春
水結東溪凍未漪風凌枯木怒猶威不知春力來多少
便有青蠅負暖飛
　　端午日照道中
幾年客舍逢端午今日東行復海隅三嵗已無平老艾
一杯聊作辟愁符
　　夏日道出天封寺
疊澗重岡掩復開鳥啼人寂路縈回微涼暫逐行雲過
細雨俄從遠樹來世事自嗟吾老矣山僧那識興悠哉
婆娑十畝溪橋櫟藉汝清隂感不材
　　龍池春興
三十餘年惜别心重來獨興此登臨佳人何在暮雲合
逰子不歸春草深曲檻凭欄花羃羃扁舟繫岸柳隂隂
避人白鳥忽驚去雙影飛翻明翠岑
　　宿宣灣
清潁去無極悠悠楚甸深人家半臨水付徑曲穿林積
雨猶行潦荒烟易夕隂夜涼淮浦月寂寞照邊心
　　黄彌守畫呉江新霽圖
江雲巻宿雨江風散晨烟山光烟雨潤欲滴影墮江水
空明間修蛾新妝翠連娟下拂塵鏡窺明蠲漁舟來何
許觸破青茫然中流水肥魚逆上受網應有松鱸鮮藉
問張季鷹西風幾時還魚郎理網喚不應但見水碧江
涵天如何塵埃中眼界有許寛道人胸次陂萬頃為冩
此境清而妍蒼崖無塵樹影寒直欲坐我苔磯邊我家
竹溪隂小艇横清漣異時赤脚踏兩舷不應尚作披圖
看
　　雪中四首
詩人固多貧深居隠茅蓬一夕忽富貴獨卧瓊瑶宫夢
破牕明虛開門雪迷空蕭然視四壁還與嚮也同閉門
撚鬚坐愈覺生理窮天公巧相幻要我齊窮通衝寒起
沽酒一洗芥蔕胸
翻翻雪中鴉飛鳴覔遺粟雪深不可求遶屋啄寒玉顧
我如䲭鳶多儲有餘肉我亦生理拙凍卧僵雪屋日午
甑無烟饑吟攪空腹豈不知屠沽肥甘隨取足幸待春
雪消吾猶多杞菊
嵗晏苦風雪曠野寒峥嶸滋薪燒枯棘距刺相拏撐濃
烟久伊鬱微焰方晶熒津津膏乳漲中有蚯蚓鳴蓬蒿
掇快炬倐作飛灰輕餘暖未及愜睫淚先已盈幸有鄰
家酒時澆肌粟平
嵗晏雪盈尺農夫倍欣然不作祁寒怨應知有豐年笑
我寄一室歸耕無寸田無田吾不憂飲啄當問天我看
多田翁租賦常逋懸低頭負呵責顔色慘可憐不如拾
滯穗行歌兩無牽
　　雪
寶花天雨曉紛紛佛界莊嚴盡白銀待臘風雲初接勢
犯寒糟麴若為神園中芳草誰能賦江上梅花獨自春
半臂騎驢得佳句九原誰喚灞陵人
　　蟬
槁壤隂潛罷轉丸飄飄便作飲風仙幽叢何處拳枯蜕
别樹還來續斷絃小院日長清夢覺空庭人静緑隂圓
無情物化誰能料獨撥羇懐一慨然
　　漁村詩話圖
江村清境皆畫本畫裏更傳詩語工漁父自醒還自醉
不知身在畫圖中
　　曉雲次子端韻
灤溪經雨浪生花曉碧翻光漾曉霞川上風烟無定態
盡供新意與詩家
　　送高智叔歸濟南
已作西溪約還為汶上行漂流知分際㑹合見平生旅
枕勞歸夢家山入去程空齋桃李月寂寞照清明
　　日照道中
路轉清溪樹蔚然解鞍坐愒午隂圓避人鷗鳥驚飛盡
時有遊魚弄栁綿
　　夜發蔡口
落霞墮秋水浮光照船明孤程發晚泊倦楫揺天星藹
藹野烟合翛翛水風生遠浦浩渺漭微波澹彭觥畸鳥
有時起幽蟲亦宵征懐役歎獨邁感物傷旅情夜久月
窺席忼慨心未平
　　西湖晚菊
重湖滙城曲佳菊被水涯高寒逼素秋無人自芳菲鮮
飈散幽馥晴露墮餘滋蹊荒緑苔合采采歎後時古瓶
貯清泚芳樽湔塵霏遠懐淵明賢獨往誰與期裴徊東
籬月嵗晏有餘悲
　　西湖芙蓉
林飈振危柯野露委荒蔓孤芳為誰妍一笑聊自獻明
妝炫朝麗醉態羞晚困脉脉懷春情悄悄驚愁怨豈無
桃李媒不嫁惜嬋媛悠哉清霜暮共抱蘭菊恨
　　浪溪别呉安雅(浪音/郎)
浪水清且白頻年照行役褰裳渉微波微波去無極悠
悠溪上山送我往復還與君臨水别幽恨寄山間
　　奉使行高郵道中二首
野雪來無際風檣岸轉迷潮吐淮澤小雲抱楚天低鏜
鞳船鳴浪聨翩路牽泥林烏亦驚起夜半傍人啼
細雪吹仍急凝雲凍未開牽閒時掠水帆飽不依桅岸
引枯蒲去天將遠樹來行舟避龍節處處隠漁隈
　　孤鴈集句
萬里銜蘆至寒空半有無踪分沙岸静聲入塞垣孤影
早衝闗月飛高望海隅不知天外侣何處下平蕪
　　黄菊集句
九月欲將盡鮮鮮金作堆遶籬殘艶宻擁鼻細香來五
色中偏貴羣花落始開可憐陶靖節共此一傾杯
　　金山
我從渡淮渉高郵雪風連日吹行舟維揚地西闖夜色
星月隠見邊城樓晴光破曉射𤓰歩照耀玉宇開瓊洲
馮夷收威浪妥帖容我一到金山頭金山勝㮣冠呉楚
萬礎蟠峙江中流平生夢寐不到處乃以王事從私逰
鍾山雨花落眼底海門鶴崖波際浮川開林闔望不極
但見遠色明輕鷗風烟渺漭異吾土行役有程難久留
一杯未舉帆影轉已看浙樹捎旗旒
　　趙飛燕寫眞
昭陽宫裏千蛾眉中有一人輕欲飛娣妹夤縁特新寵
六宫鉛粉無光輝春回太液花如繡花底輕風扶翠袖
君恩不許作飛仙襞積宫裙留淺皺君王貪宴溫柔鄉
木門不省揺倉琅避風臺成畧今古空使遺妬驚霓裳
當年傾城復傾國誰寫餘妍入丹碧背燈擁髻一潸然
不應尚有樊通德
　　村齋遣事
人生天地眞蘧廬物外擾擾吾何須與其羈馵齊轅駒
豈若飲齕隨駘駑不知掉尾忘江湖呴呴濡沫胡為乎
誰念挾巻矜村墟磨丹㸃黝圍樵蘇申鞭示箠嚴範模
矍如狙翁調衆狙爾雅細碎編蟲魚辭嚴義宻字見踈
烘齋睥睨音語麤諷誦誰敢忘須臾萬中有一差錙銖
咿啞坐使為呻呼咄哉倡言口囁嚅等為兒戲夫何殊
霜風入户寒割膚生薪槎牙供燎爐漫漫滋烟迷四隅
白鶴日見黔如烏此間縱樂能何如其誰相與歌歸歟
投籠嗟我自縶拘垂翅更待窮年徂
　　和張德遠伐松之什
社櫟賦散材乃遭匠石嗤高梧中宫徴不能保孫枝全
傷隨用否理固不可移堂堂十八公端勁出天姿蟠根
藉餘潤茂鬱清溪湄雨師夜失律偶此遺神螭烟鱗漬
寒雨霧鬛明朝曦騰拏困愈壯偃蹇僵不疲未能走沆
漭聊與草木嬉長風動頭角吟嘯舒鬱伊塵埃詎能久
雷電㑹有時昨宵卧溪月老影閒横欹天明竟不舉俯
仰益怪竒拏拳攀半崖渴喙吞清漪希珍價不售復病
樵柯危材高輙爾耳咄彼造化兒樛枝飽霜雪遽與蓬
蒿衰孤標挽萬牛未為廊廟知窈窕桃李春奈爾千嵗
期枯桑豈自賈取敗以老龜兹非㸑下材梁棟終見施
長短歸自然勿為鳬鶴悲
　　題獐猿圖
雲山空岡阜重槲葉半濕新霜紅溪猿得意適其適閒
攀静挂晴光中孤麕何從來寂歴野竹風舉頭相視不
相測昂藏却立如癡童鯤鵬負雲天斥鷃處蒿蓬萬生
所樂自不同恝然胡為之二蟲
　　和濟倅劉公傷秋
川流為瀦鉅野濶水色天容兩開豁山隨水遠勢奔騖
駿馬西來銜轡脱山前雲木散不收坐看木末來歸舟
秋容澄明納萬象畫本寂黙横雙眸謫仙曾來釣烟磧
想見夕陽寒影隻騎鯨去作汗漫逰只有荒臺壓澄碧
臺邊昨夜西風來倦逰羈宦心悠哉豈無瓊艘百柂載
春色是中可以忘形骸官居得秋况不惡高吟何遽悲
揺落君不見中郎詩翰憶湖山秋色正滿連雲閣
　　題春雲出谷圖
春雲乍出山有無春雲已去春山孤山光空濛不可寫
正要雲氣相縈紆山吞雲吐變明晦半與巖谷生朝晡
輕林蕭蕭暗溪樹餘影漠漠開樵居舟人艤棹並沙尾
坐看縹緲揺空虛巧分天趣出畫外韻遠不與丹青俱
今人重古不知畫但愛屋漏烟煤汙惜哉東坡不及見
此本詩中獨有疊嶂烟江圖(輕林蕭蕭一/作輕隂霏霏)
　　新泰縣環翠亭
官居坐官府不見青山青閒來亭上看青山遶重城左
見青山縱右見青山横具敖浮虛碧峥嶸羣峯連娟相
繚縈縣庭無事苔蘚生獨携珍琴寫溪聲琴聲鏘鏘激
虛亭罷琴舉酒招山英山英莫相嘲我雖朝市如林坰
客有山中來聞説令尹清山英異時合有情周遮不放
公馬行
　　喜雨
山雲駛如驅山雨沛如傾幽人夢初醒卧聽簷溜聲雷
霆怒相搏似與隂陽争蛟龍久何蟠始此幽蟄驚餘花
曉猶落竟日方破晴明朝東臯望照眼生意明焦枯被
沾濡相與廻春榮忻然野桃李新緑棲殘英漸漸麥壠
翠溜溜溪流清蛙鳥亦解喜飛沈互喧鳴萬物皆得時
棲遲感吾生直應挂儒冠便逐春農耕
　　睡覺門外月色如晝霜風過翏然成聲作一絶
老木經霜衆竅空月明深夜響秋風始知天籟非人籟
吹萬由來果不同
　　題張維中華山圖
苡珠散遺胄我姓出馮翊空聞華山名未始見顔色三
峯擢觚稜經眼但石刻那知玉井蓮香落清渭北巔崖
劃變轉勢走闗輔窄豈無愛山人不解傅粉墨多才曲
江裔公暇日招揖歸裝貯新圖尚帶烟霞濕明牕一傳
玩怳若到鄉國我生隨宦逰久作東南客有田泰山下
繞屋皆泉石懐恩戀官廪老大歸未得況復琴川遥便
恐此生隔崚嶒蒼烟面只許畫中識詩成持送君想像
三歎息
　　題馬賁畫鸂鶒圖
雙眠雙浴水平溪共看秋光卧兩堤誰信瀟湘有孤鴈
冷沙寒葦不成棲
　　書因叔北軒壁
生涯自分老林泉欲止還行信有縁未許綸竿歸醉手
且教烟水入吟鞭雲山聊欲追聱叟風腋何妨借玉川
獨卧北軒元不寐竹間寒雨夜琅然
　　和元卿郊行
馬駛車馳起路塵傍山隂翳作春溫東風欲放萌芽動
已有疲牛嚙燒痕
　　世華將有登州之行作是詩以送之
少陵兄弟葢三人坡老相知只卯君五畝有期將共隠
一樽何易便輕分秋鴻渺𣺌看孤往夜雨瀟瀟忍獨聞
他日書來問無恙我應深釣竹溪雲
　　濰宻道中懐古
十二全齊勢興亡俯仰中地傾濰水北山斷穆陵東破
塚餘殘甓荒蹊足轉蓬燕齊舊懸隔不接馬牛風
　　過棠棃溝
地僻人烟少山深澗谷重坡陀下長坂迤邐失諸峯問
俗知懐土聽歌識相舂幾家茅屋外田畝自衡從
　　昫山驛亭阻雨(東海地名蒼梧舊説云此島/自蒼梧浮來又州有景疏樓)
脱葉蕭蕭山木稠連檣飄汎海蓬秋浪回昫島馮夷舞
雲暗蒼梧帝子愁欲往未行淹僕馬乍來還去羡鶬鶖
景疏樓下無邊水暫濯塵纓可自由
　　弔石曼卿(曼卿嘗通守昫山遣人以泥封桃李核/彈之巖石間其後花開滿山又嘗攜妓)
　　(飲山之石室間鳴/琴為冰車鐵馬聲)
城頭山色翠玲瓏尚憶清狂四飲翁鐵馬冰車斷遺響
桃花石室自春風平生詩價千鈞重身後仙遊一夢空
想見蓬萊水清淺芙蓉城闕五雲中
　　昫山道中三首
二年三到水雲鄉瘦馬凌兢怯路長野雪未乾春未雨
落鳶飛起暗塵黄
呉歌楚語海山間織葦苫菰便自安已作稻塍猶未種
小溝流澀水車乾
海路東南萬壑傾青山孤起壓重城驛亭春半餘寒雪
牆角無人草自生
　　應制粉紅雙頭牡丹二首
卿雲分韻兩嫣然鏡裏妝成穀雨天曉日倚闌閒妬豔
春風拾翠兩駢肩水南水北何曾見桃葉桃根本自仙
夢想沈香亭北檻畧修花譜記芳妍
春意應嫌芍藥遲一枝分秀伴雙蕤並肩翠袖初酣酒
對鏡紅妝欲鬭竒上苑風烟工獻巧中天雨露本無私
更看散作人間瑞萬里黄雲麥兩岐
　　次文孺韻
病眼花生紙羇懐棘遶牆挑燈簷溜急到枕漏聲長響
徹雞塒曙寒迎鴈背霜淒涼三徑菊無夢到壺觴(好問/按此)
(詩是貢院中唱和故有/花生紙棘遶牆之句)
　　白莊道中
暖風遲日弄春晴渾似龍眠畫裏行沙路半隨堤尾曲
幾家桃李鵓鴣鳴
　　花品
翠裙襞積破黄薇新様丁香結玉蕤最愛東風木芍藥
淡紅深紫兩相宜
　　書扇後
便面團圞字㸃鴉天風吹墮委塵沙燕泥庭草争工拙
何似當年陌上花
　　送崔深道東歸
君從鬱葱幾時來鬱葱山色空崔嵬白雲已自動歸意
蠨蛸蛜蝛況可懐薰風濁酒非莓苔那知空齋響蚊雷
酒酣臨風解相憶唤取玉笛傳清哀
　　和道彦至
山光凝黛水浮空地僻偏宜叔夜慵尚喜年登更冬暖
敢論人厄與天窮君方有志三重浪我已無心萬里風
擬葺小園師老圃緑畦春溜引連筒
　　楚清之畫樂天小娃撐小艇偷採白蓮回不解藏
　　蹤跡浮萍一道開詩因題其後
樂天歸卧湖山邊閒賈池塘娯暮年小蠻已老樊素去
心地玲瓏如白蓮室中誰遣散花天故㸃禪衣香破禪
鴛鴦為報竊花處題詩要戲小嬋娟紅妝秋水照明蠲
清之粉本清且妍道人無心被花惱對畫作詩眞適然
君不見元亮投名蓮社裏不妨更賦閒情篇
　　寄賈因叔
鶉居鷇食兩迷陽四十猶貪桂子香汶水即今抛嵗月
顯陵回首見冰霜蟲魚細碎成書癖荆棘峥嶸失醉鄉
舉白北軒眞一夢竹間猶記雨浪浪
　　題大理評事王元老雙橘堂
朱橘復朱橘傳分包貢實煌煌中堂榜竒畫照公堂前
蘐草碧公今致養豐禄食更取蠻珍奉顔色舉觴一笑
三千秋坐看諸孫索棃栗
　　宿舊縣四更而歸道中摭所見作行路難
三星排空山月明思歸客子夜半行單衣短褐風淒清
響踏黄葉棲禽驚怱怱曉轉沙岸側枯蓼寒蘆鳴索率
山月欲墮山烟黑前途無人脚無力行路難堪歎息
　　途中(壬辰/正月)
平明發郊墟獨歩蹌躞蹀引領望前程日出烟未滅林
迥鳥始喧麥短牛已嚙春陽氣未壯道左尚殘雪長風
拂歸袂凛欲變冬冽指凍僵不拳膠凝仍欲折而我竟
何事犯此寒正切修途去未幾行意先已薾安得兩翼
生高飛度林樾
　　徐茂宗蝸舍
萬生擾擾安其安鷽鳩不羡鵬飛摶端知扶揺上九萬
無異跳躍蓬蒿間是身江湖一漂粟身外紛紛皆外物
一㕓儻可容所寓何用渠渠作高屋知君從道由心成
昔焉忘俗今忘形物來弭角不知競觸蠻血戰良虚名
我夢敲門訪君舍舍小不容相對話覺來驚見壁間蝸
俯仰人間眞物化
　　壬辰二月六日夜夢作一絶句其詞曰矯冗連天
　　花春風動光華人眠不知眠我佩絳紅霞夢中自
　　以為竒絶覺而思之不能自曉故作是詩以紀之
夢中作詩眞何詩夢中自謂清且竒覺來反覆深諷味
字偏句異誠難知豈非夢語本眞語無乃造物為予嬉
君不見莊周古達士栩栩尚作蝴蝶飛我生開眼尚如
此況在合眼夫何疑
　　謁孔林一首
魯國遺蹤墮𣺌茫獨餘林廟壓城荒梅梁分曙霞棲影
松牖回春月駐光老檜曾霑周雨露斷碑猶是漢文章
不須更問傳家遠泰岱參天汶泗長
　　題王廣道環翠堂
誅茅結搆畧三楹顧揖青山共落成一逕宛如通輞口
廿岑何用詫南城清風枕簟人間世黄卷聖賢天下名
只恐山靈留不得暮年合起為蒼生
　　　附趙秉文竹溪篆跋李監之篆蔡中郎之八分
　　　虞永興之小楷陶謝之詩六一公之文妙絶一
　　　世公兼而有之抑可謂全矣後數百年不幸文
　　　字散落獨此篆存亦足以知予言之不妄
　　　附元胡祗遹題党懐英八分書文章與時高下
　　　唐不如漢漢不如三代党竹溪在金朝為第一
　　　流方之梁鵠蔡邕鍾繇一何遼哉僅能得韓擇
　　　木之髣髴耳
　　　附趙秉文翰林學士承㫖文獻党公碑先秦古
　　　文篆籀淳古簡嚴後世邈乎不可及已漢之文
　　　章溫淳深厚如折枯繇以為明堂之楹駕驟驥
　　　以遵五達之衢不憂傾覆使人曉然知治道之
　　　歸韓文公之文汪洋大肆如長江大河渾浩運
　　　轉不見涯涘使人愕然不敢睨視歐陽公之文
　　　如春風和氣鼓舞動盪了無痕迹使人讀之亹
　　　亹不厭凡此皆文章正宗也至於書亦然秦相
　　　李監之篆漢魏之八分虞褚魯公之楷見者莫
　　　不歛衽而敬其下作者如零珠片玉非無可喜
　　　要非書法之正也本朝百餘年間以文章先稱
　　　者皇統間宇文公大定間無可蔡公明昌間則
　　　党公於時趙黄山王黄華俱以詩翰名世至論
　　　得古人之正脉者尤以公為稱首公諱懐英字
　　　世傑泰安州奉符人少頴悟日誦千餘言及壯
　　　以文名天下書法上軋鍾蔡小楷如虞褚當為
　　　中朝第一古人名一藝公獨兼之可謂全矣銘
　　　曰文章非能為之為工乃不能不為之為工也
　　　非要之必竒要之不得不然之為竒也譬如山
　　　水之狀烟雲之姿風鼓石激然後千變萬化不
　　　可端倪此先生之文與先生之詩也至於篆籀
　　　之妙後數百嵗復有一陽冰則不可知後數百
　　　嵗無復一陽冰則書止於斯噫
　　　附元王惲跋竹溪所題東坡墨戲後竹溪書所
　　　見多矣未有若此帖之眞楷蕭散者大似虞中
　　　舍諫獵奏狀間以側筆學坡之媚耳乃知公當
　　　大定明昌間不只以篆籀獨歩於玉堂金馬矣
　　　輔之韞櫝愛玩亦醉翁之意也可謂眞知賞音
　　　者哉
　　　附太平清話党懐英善屬文尤工篆籀當時稱
　　　為第一今可見者闕里杏壇二大字岱祠碑額
　　　魯兩先生碑東昌府學三絶碑
　　　附續夷堅志承㫖党公初在孕其母夢唐道士
　　　呉筠來託宿為人儀觀秀整望之如神仙在西
　　　掖三十年以承㫖致仕大安三年九月十八終
　　　於家是夕有大星隕於居東坡謂韓退之生也
　　　有自來而逝也有所為以公生死之際觀之亦
　　　可以無愧斯語矣
　　　附堯山堂外紀党懐英字世傑號竹谿與濟南
　　　辛㓜安同師蔡伯堅筮仕決以蓍辛得離決意
　　　南歸党得坎遂留事金
　　　附香祖筆記金翰林趙秉文嘗述党懐英論詩
　　　云律詩最難工五十六字皆如聖賢中有一字
　　　　不經鑪錘便如一屠沽兒厠其間也按此五代
　　　　人劉昭禹語党述之耳
　
　
　
　
　
　
　
　
　
　
　
　
御訂全金詩增補中州集巻八
　欽定四庫全書
御訂全金詩増補中州集巻九
　　禮部閒閒趙秉文一(原六十三首/)
　　　　秉文字周臣㵚陽人閒閒其自號也㓜頴悟讀
　　　　書若夙習大定二十五年進士應奉翰林文字
　　　　上書論宰相胥持國當罷宗室守貞可大用又
　　　　言獄訟征伐國之大政自古未有君以為可大
　　　　臣以為不可而可行者坐譏訕免官未幾起為
　　　　同知岢嵐軍州事轉北京路轉運司度支判官
　　　　承安五年冬十月陰晦連日宰相萬公入對上
　　　　顧謂萬公曰卿昨言天日晦㝠亦猶人君用人
　　　　邪正不分者極有理趙秉文曩以言事降授聞
　　　　其人有才藻工書翰又且敢言朕非棄不用以
　　　　北邊軍興姑試之耳泰和二年改户部主事翰
　　　　林修撰出為寜邊州刺史二年改平定州治化
　　　　清淨所去人思之貞祐初中國仍歲被兵公建
　　　言時事可行者三一遷都二導河三封建朝廷
　　　畧施行之四年除翰林侍講學士明年轉侍讀
　　　興定中拜禮部尚書兼侍讀同修國史知集賢
　　　院開興正月京師戒嚴時公已老日以時事為
　　　憂雖食息頃不能忘每聞一事可便民一士可
　　　擢用大則拜章小則為當路者言殷勤鄭重不
　　　能自己竟用是得疾薨年七十四自㓜至老未
　　　嘗一日廢書不觀著易叢説十巻中庸説一巻
　　　揚子發微一巻太𤣥箋贊六巻文中子類説一
　　　巻南華略釋一巻列子補注一巻刪集論語孟
　　　子解各一十巻資暇録一十五巻所著文章號
　　　㵚水集者前後三十巻大槩公之文出於義理
　　　之學故長於辨折極所欲言而止不以繩墨自
　　　拘七言長詩筆勢縱放不拘一律律詩壯麗小
　　　詩精絶多以近體為之至五言大詩則沈鬱頓
　　　挫學阮嗣宗眞淳簡澹學陶淵明以他人較之
　　　或不近也字畫則有魏晉以來風調而草書尤
　　　警絶殆天機所到非學能至宣徽舜卿使河湟
　　　夏人多問公及王子端内翰起居狀朝廷因以
　　　公報聘其為四方所重如此論者謂公至誠樂
　　　易與人交不立崖岸主盟吾道將三十年未嘗
　　　以大名自居仕五朝官六卿自奉養如寒士不
　　　知富貴為何物盖學道所得云
　　　補歸潛志趙秉文字周臣磁州㵚陽人少擢第
　　　作詩及字畫有名王庭筠子端薦入翰林因言
　　　事忤㫖外補後再入館為修撰待制轉禮部郎
　　　中出典岢嵐平定寜邊三郡南渡為直學士遷
　　　侍讀拜禮部尚書致仕再召為禮部改翰林學
　　　士天興改元夏四月卒年七十四公幼年詩與
　　　書皆法子端後更學太白東坡字兼古今諸家
　　　學及晚年書大進詩專法唐人魁然一時文士
　　　領袖夀考康寜爵位士大夫罕及焉性疎曠無
　　　枘鑿治民鎮靜不生事在朝循循無異言家居
　　　未嘗有聲色之娯夫人卒不再娶斷暈肉麤衣
　　　糲食不恤也酷好學至老不衰後兩目頗昬猶
　　　孜孜執巻抄録上至六經解外及浮屠莊老醫
　　　藥丹訣無不究心其所著有太𤣥解老子解南
　　　華指要㵚水集
　　　補歸潛志金取士以詞賦為重故士人往往不
　　　暇習為他文嘗聞先進故老見子弟輩讀蘇黄
　　　詩輙怒斥故學者止工於律賦問之他文則懵
　　　然不知聞有登第後始讀書為文者諸名士是
　　　也南渡以來士人多為古學以著文作詩相高
　　　然舊日專為科舉之學者疾之為仇讐若分為
　　　兩途互相詆譏其作詩文者目舉子為科舉之
　　　學為科舉之學者指文士為任子弟笑其不工
　　　科舉殊不知國家勅設科舉用四篇文字本取
　　　全才蓋賦以擇制誥之才詩以取風騷之㫖筞
　　　以究經濟之業論以考識鑒之方四者俱工其
　　　人才為何如也而學者不知狃於習俗止力為
　　　律賦至於詩策論俱不留心其弊基於為有司
　　　者止考賦而不究詩䇿論也我嘗記故老云泰
　　　和間有司考詩賦已定去取及讀䇿論則止用
　　　筆㸃廟諱御名但數字數與塗注之寡多有司
　　　如此欲舉子軰專精難矣南渡後趙楊諸公為
　　　有司文風始振然而謗議紛起矣
　　　補歸潛志趙閒閒嘗言律詩最難工須要工巧
　　　周圓吾聞竹溪党公論以為五十六字皆如聖
　　　賢中有一字不經爐錘便若一屠沽子厠其間
　　　也又云八句皆要警㧞極難一篇中須要一聨
　　　四句為主後但以意收拾之足為好詩矣又嘗
　　　與余書曰選詩曰南登灞陵岸囬首望長安朔
　　　風動秋草邊馬有歸心明月照高樓流光正徘
　　　徊此其含蓄意㡬何又曰小詩貴風騷今人止
　　　作硬語非也
　　　補歸潛志閒閒平日字畫工夫最深詩其次又
　　　其次散文也嘗語余曰今日後進中作文者頗
　　　有三二人至今作詩者絶少字畫亦無也以是
　　　知公所長然議論經學許王從之散文許李之
　　　純雷希顔詩頗許麻知㡬元裕之字畫頗許麻
　　　知㡬馮叔獻也又嘗教余學書先法張旭石柱
　　　記毎曰汝軰幸有天資正不許學古人一㸃一
　　　畫寫也
　　　補歸潛志閒閒論文曰文字無太硬之純文字
　　　最硬何傷王翰林從之則曰文字無軟硬惟其
　　　是耳余嘗以質諸先人以趙論為是
　　　補歸潛志閒閒以文字名一世於吏事非所長
　　　興定初珠赫高琪為相惡士大夫有罪輙以軍
　　　儲論加箠杖在位者往往被其苦俄命趙公攝
　　　南京轉運司未㡬果坐誤糧草事當杖既奏宣
　　　宗曰學士豈當箠耶高琪曰不然無以戒後遂
　　　杖四十公大憤焉其後高琪誅詔適當公筆首
　　　曰君臣分嚴無將之罪莫大夫婦義重不睦之
　　　刑何逃曽是一身兼此二惡人謂趙公之仇雪
　　　矣
　　　補歸潛志正大初閒閒長翰苑同陳正叔潘仲
　　　明雷希顔元裕之諸人作詩㑹嘗賦野菊趙有
　　　云岡斷秋光隔河明月影交荒叢號蟋蟀病葉
　　　掛蠨蛸欲訪陶彭澤柴門何處敲諸公稱其破
　　　的也又分韻古瓶臘梅趙云土花暈碧龍紋澀
　　　燭淚痕疎鴈字横後云嬌黄喚起昭陽夢漢苑
　　　凄凉艸棘生句甚工潘有云命薄從教官獨冷
　　　眼明猶喜跡雙清語亦老也後分憶橙射虎題
　　　甚多最後詠道學雷云青天白日理分明亦為
　　　題所窘也閒閒同館閣諸公九日登極目亭俱
　　　有詩題云魏國河山殘照在梁王樓殿野花開
　　　鷗從白水明邊没鴈向青天盡處迴未必龍山
　　　如此㑹座中三館盡英才雷希顔云千古雄豪
　　　㡬人在百年懷抱此時開李欽止云連朝倥偬
　　　簿書堆辜負黄花酒一杯
　　　補金史秉文上言宰相胥持國當罷宗室守貞
　　　可用章宗召問言頗差異於是命知大興府事
　　　内族膏等鞫之秉文初不肯言詰其僕歴數交
　　　游者秉文乃曰初欲上言嘗與修撰王庭筠御
　　　史周昂省令史潘豹鄭贊道高坦等私議庭筠
　　　等皆下獄决罰有差有司論秉文上書狂妄法
　　　當追解上不欲以言罪人遂特免焉當時為之
　　　語曰古有朱雲今有秉文朱雲攀檻秉文攀人
　　　士大夫莫不耻之
　　　附元好問閒閒公墓銘唐文三變至五季衰陋
　　　極矣由五季而為遼宋由遼宋而為國朝文之
　　　廢興可考也宋有古文有詞賦有明經栁穆歐
　　　蘇諸人斬伐俗學力百而功倍起天聖迄元祐
　　　而後唐文振然似是而非空虗而無用者又見
　　　於宣政之季矣遼則以科舉為儒學之極致假
　　　貸剽竊牽合補綴視五季又下衰唐文奄奄如
　　　敗北之氣没世不復亦無以議為也國初因遼
　　　宋之舊以詞賦經義取士預此選者選曹以為
　　　貴科榮路所在人争走之傳注則金陵之餘波
　　　聲律則劉鄭之末光固已占高爵而釣厚禄至
　　　於經為通儒文為名家良未暇也及翰林蔡公
　　　正甫出於太學大丞相之世業接見字文濟陽
　　　呉深州之風流唐宋文𣲖乃得正傳然後諸儒
　　　得而和之蓋自宋以後百年遼以來三百年若
　　　党承㫖世傑王内翰子端周三司德卿楊禮部
　　　之美王延州從之李右司之純雷御史希顔不
　　　可不謂之豪傑之士若夫不溺於時俗不汨於
　　　利禄慨然以道德仁義性命禍福之學自任沉
　　　潛乎六經從容乎百家㓜而壯壯而老怡然渙
　　　然之死而後已者惟我閒閒公一人公諱秉文
　　　字周臣姓趙氏閒閒其自號也世為磁州㵚陽
　　　人祖諱某用公貴贈正議大夫上輕車都尉天
　　　水郡伯考諱某贈中奉大夫上䕶軍天水郡侯
　　　李右司誌其墓述先世以來詳矣公㓜頴悟讀
　　　書若夙習弱冠登大定二十五年進士第調安
　　　塞簿以課最遷邯鄲令再遷唐山丁郡侯憂用
　　　薦者及提刑亷舉起復充南京路轉運司都勾
　　　判官丁太夫人某氏憂又用薦者起復應奉翰
　　　林文字同知制誥上書論事坐譏訕免官未㡬
　　　起為同知岢嵐軍州事轉北京轉運司度支判
　　　官泰和二年改户部主事遷翰林修撰考滿留
　　　再任衛紹王大安初北兵入邊召公與待制趙
　　　資道論邊備公言今大軍聚宣德宣德城小列
　　　營其外夏暑雨器械弛敗人且病迨秋敵至我
　　　不利矣可遣臨潢一軍𢷬其虚則山西之圍可
　　　解兵法所謂出其不意攻其所必救者也王不
　　　能用其秋宣德以敗聞十月出為寜邊州刺史
　　　二年改平定州前政苛於用刑盗賊無大小皆
　　　棓殺之聞赦將至先棓賊死乃拜赦而盗愈繁
　　　公為政每從寛厚不旬月盗賊屏跡終任無犯
　　　者歲饑出俸粟為豪民倡以賑貧乏賴以全活
　　　者甚多及受代老㓜攀挽戀戀不忍訣已出郭
　　　復遮留之再三乃得去入為兵部郎中兼翰林
　　　修撰俄提㸃司天臺崇慶二年春太白經天公
　　　上奏歲八月當有人更王之變當國者以為妖
　　　言置章不通及期王出居衛邸如公言俄轉翰
　　　林直學士貞祐初公言時事三一遷都二導河
　　　三封建大略謂中國無古北之險則燕為近邊
　　　車駕幸山東為便山東天下富強處也且有海
　　　道可通遼東接上京宋有國時河水常由曹濮
　　　開滑大名東平滄景㑹獨流入於海今改而南
　　　由徐邳水行處下視堤北二三丈有建瓴之便
　　　可使行視故堤稍修築之河復故道則山東河
　　　南合敵兵雖入可阻以為固矣三代封建外裔
　　　不能得中國之利秦罷諸侯而郡縣之無敵禍
　　　而有不及相救之禍其弊如銷鋒鏑令民間不
　　　得藏弓矢是也墮名城令腹内州軍不置樓櫓
　　　是也在承平日若無患及其弊則天下有土崩
　　　之勢秦之勝廣漢之張魯唐之安史皆是也房
　　　琯因禄山之亂請出諸王分置諸道禄山聞之
　　　曰天下不可得矣今就不能復三代之故亦宜
　　　分王子弟置諸道節度則是山東有大河之險
　　　有維城之固而無燕近塞之憂一舉而三者得
　　　矣明年上書請為朝廷守殘破一州上以公宿
　　　儒當在左右不宜補外不許四年除翰林侍講
　　　學士明年轉侍讀學士興定中拜禮部尚書兼
　　　前職同修國史知集賢院事又明年知貢舉坐
　　　為所累奪一官致仕有㫖以卿常告老今遂之
　　　也公家居上所以禮遇公者不少衰時遣中使
　　　問卿精神何如往年不數日復起為禮部尚書
　　　兼官如故入謝上曰卿春秋雖高以文章故須
　　　復用卿公亦以身受厚恩無以自効願為天子
　　　開忠言廣聖慮每進見從容為上言人主當儉
　　　勤慎兵刑所以祈天永命者上嘉納焉今天子
　　　即位公再以年乞身改翰林學士修國史公以
　　　上嗣德在初當日親經史以自禆益進無逸直
　　　解貞觀政要申鑒各一通開興改元北兵由漢
　　　中道襲荆襄京師戒嚴上命公為赦文以布宣
　　　悔悟哀痛之意公指事陳義辭情俱盡城下之
　　　役國家所以感人心作士氣者公有力焉時公
　　　已老日以時事為憂雖食息頃不能忘每聞一
　　　事可便民一士可擢用大則奏章小則為當路
　　　者言殷勤鄭重不能自己竟用是得疾以夏五
　　　月十有二日春秋七十有四終於私第之正寢
　　　時軍國多故賻祭不及大夫士相弔閭閻細民
　　　亦知有邦國殄瘁之歎越二日權殯開陽門外
　　　二百步有待也積官至資善大夫勲上䕶軍爵
　　　天水郡侯食邑一千户實封一百户先娶劉氏
　　　再娶郭氏並封天水郡侯夫人前公卒子男一
　　　人名似待闕御史臺掾女三人長劉出也嫁汝
　　　州推官高可約次嫁衛州行部郎中石玠季嫁
　　　省知管差除令史張履三婿皆名進士也所著
　　　書傳於世(已詳中州/集原傳)公之塟也孤子似以好問
　　　公門下士來速銘因考公平生而竊有所嘆焉
　　　道之傳可一人而足所以𢎞之則非一人之功
　　　也唐昌黎公宋歐陽公身為大儒繫道之廢興
　　　亦有皇甫張曽蘇諸人輔翼之而後挾小辯者
　　　無異談公至誠樂易與人交不立崖岸主盟吾
　　　道將四十年未嘗以大名自居仕五朝官六卿
　　　自奉如寒士而不知富貴為何物生河朔鞍馬
　　　間不本於教育不階於講習紹聖學之絶業行
　　　世俗所背馳之域乃無一人推尊之此文章字
　　　畫在公為餘事自以徒費日力者人知貴之而
　　　不知貴其道歟桓譚有言凡人賤近貴逺親見
　　　揚子雲故輕其書若使更閲賢善為所稱道其
　　　傳世無疑譚之言今信矣然則若公者其亦有
　　　所待乎銘曰道統中絶力任權御一判藩籬倒
　　　置冠屨公起河朔天以經付挺身頽波為世砥
　　　柱優柔而求饜飫而趣春風舞雩如望趨步心
　　　與理叶黙以言寓發道大全初莫我助大夜而
　　　旦大夢而寤乾端坤倪軒豁呈露致知力行開
　　　物成務在德為柄在治為具吾道非耶而以文
　　　遇足已無待恃義不懼憂國愛君華首彌固藏
　　　書名山京師其副後禮樂興當表公墓
　　雜擬三首
朱明變氣候大火向西流六龍整征轡倐忽夏已秋閶
闔來悲風霜稜被九州豈不念時節歲律聿其周精衛
填溟海木石安所投獨攜羡門子高步登崑丘千秋長
不老永謝區中囚
猗猗南山竹並生凡卉叢歲晏多霜雪見别蕭艾中我
欲食鵷雛千歲不一逢留之和律呂截作嶰谷筒一變
為清商日莫來悲風清泉溉石根上有白雲封虛心抱
静節知音為誰容不如歸去來一竿釣清灃
白日淪西汜滄海無回波四時更代謝奈此遲暮何我
欲制頽光惜無魯陽戈憑高望八荒惝怳迷山河驚風
振江海山林無静柯獸狂走四顧曠野迷絓羅西登廣
武山北顧望三河蓬蒿蔽極目人少虎狼多喟然發長
歎撫劍徒悲歌
　　花下墓
山前樹今人看花昔人墓昔人栽花待邀賓花開墓上
人何處今年花盡復明年今人復為後人憐酒澆墓上
喫不得留與飢鵶作寒食
　　傚王右丞獨坐幽篁裏
獨坐幽林下談𤣥復觀易西日隱半峰返照林間石石
上多古苔山花間紅碧花落人不知山空水流出
　　和陶淵明擬古五首
小智多自私大方乃無隅一毫納萬象萬象非巻舒日
月為我牖天地為我廬曲士窘拘囚一身無容居我夢
登日觀青天入平蕪俯視但一氣二豪彼何如
昔日穆天子侈心窮八荒崑崙入馬蹄蘧廬視明堂王
母為之謡白雲何茫茫憑高俯九州塊如螻蟻場歸來
越河關萬冢壓崧邙遂令學仙者聞風為激昂漢武千
秋露淮南八公方至今瑤池宴空為後代傷
吾道無緇磷萬古常如兹奈何中智下謂彼不知時與
世頗殊好譬彼澠與淄我欲質所從登高望九疑路逢
古漁父長歌滄海辭出門異所見退坐還自思當世固
殊古古人不我欺翩翩出林鳥日暮將何之倚簷送歸
盡聊欲弦吾詩
西北有佳人樓上撫雲和一鼓别鶴操再弄求凰歌絃
聲㡬欲絶哀響何其多昔為掌中珍今為路傍花壯年
不再得華落將如何
張衡詠思𤣥屈平賦逺遊高情薄雲天意氣隘九州朝
攀扶桑枝夕飲弱水流翻然不忍去無女哀高丘嚴霜
下百草歳律聿其周蕭蘭共憔悴已矣吾何求
　　中秋
天風吹河漢明月懸清光清光不可掇流影入杯觴吸
此風露魄洗我氷炭腸向來功名心一笑雪沃湯人生
㡬中秋彈指三萬場胡為置熱惱不使心清涼此心如
秋月虚明洞八方此身萬化中太山一毫芒尚無物與
我何者為彭殤推琴黄葉落矯首白雲翔解衣一盤礴
清境墮渺茫
　　送雷希顔赴涇州録事李君美治中公廨南樓坐
　　中作
嚴霜枯百草揺蕩鴻鵠心翩翩萬里翼隨雲落西南涇
州東流不到燕送君落日孤雲邊聲名一日天下白還
作高樓坐中客西州自古多豪英作者凛凛氣猶生太
尉清風邁萬古不勞折箠笞貔虎男兒生不功名死無
益莫言簿領卑凡職君不見當時髯張一尉耳至今雙
廟令人起
　　魯直烏絲襴黄庭
太清虚皇玉景經琅函瓊笈祕始清嚢以雲錦金鈿扃
四神守衛訶百靈中夜一氣存黄庭𤣥霜瓊膏灌子形
方瞳緑髪魂魄寜上夀千秋下百齡天書夜降敕六丁
控駕三素乘風泠鳯笙龍管超㝠㝠揚旌抗斾㸌飛星
八威吐毒驅雷霆擲火萬里流金鈴仙人拂石呿不聽
笑視人世風中螢世間醉夢紛膻腥三尸調汝丹田螟
有如尾閭泄滄溟一朝神離鳥飛缾涪翁書法出蘭亭
名書此經實自銘開巻恍然如酒醒養生新發庖丁硎
　　同粹中師賦梅
寒梅雪中春高節自一竒人間無此花風月恐未宜不
為愛冷艶不為惜幽姿愛此骨中香花餘嗅空枝影斜
清淺處香度黄昬時可使飢無食不可無吾詩
　　游華山寄元裕之
我從秦川來遍歴終南游暮行華陰道清使明雙眸東
風一夜横作惡塵埃咫尺迷巖幽山神戲人亦薄相一
杯未盡陰霾收但見兩崖巨壁揷劍㦸流泉夾道鳴琳
璆希夷石室緑蘿合金仙鶴駕空悠悠石門劃斷一峰
出婆娑石上為遲留上方可望不可到崖傾路絶令人
愁十盤九折羊角上青柯平上得少休三峰壁立五千
仞其下無址傍無儔巨靈仙掌在霄漢銀河飛下青雲
頭或云竒勝在高頂脚力未易供宴搜蒼龍嶺瘦苔蘚
滑嵌空石磴誰雕鎪每憐風自四山而下不見底惟聞
松聲萬壑寒颼颼捫參歴井到絶頂下視塵世區中囚
酒酣蒼茫瞰無際塊視五嶽芥九州南望漢中山碧玉
簮亂抽況復秦宫與漢闕飄然聚散風中漚上有明星
玉女之洞天二十八宿環且周又有千歲之玉蓮花開
十丈藕如舟五鬛不朽之長松流膏入地盤蛟虬采根
食實可羽化方瞳緑髪三千秋時聞笙簫明月夜芝軿
羽蓋來瀛洲乾坤不老青山色日月萬古無停輈君且
為我挽囬六龍轡我亦為君倒却黄河流終朝汗漫遊
八極乘風更覓元丹丘
　　和淵明飲酒九首
翩翩萬里鶴日莫將何之昬鴉擇所安笑汝不知時孔
席不暇暖此理吾不疑尚愧淵明翁濁酒時一持
貧賤豈不苦仰慕㝠鴻飛富貴豈不樂乃有黄犬悲苦
樂各異趣嗜好從所依我欲作九原獨與淵明歸挂冠
不待年況此齒髪衰遥酹一杯酒毋令寸心違
秋菊有至性霜松無俗姿采采黄金花笑撫蒼煙枝偶
有杯中物成此一段竒白雲南山來出岫復何為醉臥
東籬下聊脱人間羈
今日好天色清晨雪雲開東風如故人適我平生懷坐
見南來燕孤雌與雄來暮歸主人堂梁間有雙栖巢傾
覆其子又補新巢泥翩翩隨陽鴈幽貞苦難諧江湖偶
相失咫尺雲路迷哀哀霜雪際獨向北天回
鷙鳥閉籠中舉翮觸四隅騏驥駕鹽車跼䠞困中途雖
然遭識㧞未免為人驅傍觀信美矣自愧良有餘不如
兩無累還我田園居
千載淵明翁誰謂不知道漫賦責子詩調戲以娯老杜
陵盖自況亦豈恨枯槁壺觴清濁共適意無醜好歸來
五栁宅守我不貪寳長嘯天地間獨立萬物表
幽居淡無事雅志了𤣥經眼花憎文字悠悠竟無成中
夜起不寐披衣守寒更梅竹散清影素月流廣庭孤鶴
閟逸響切切寒蟲鳴撫巻長歎息慷慨惻中情
漢儒傳注學未為世所得秦火少完書豈免烏焉惑後
儒補罅漏聖道少開塞俗士喜持戈又一秦相國且共
歡一觴多言不如黙
淵明非嗜酒愛此酒中眞謂言忘憂物中有太古淳回
首市朝中萬事牛毛新去年持使節悠悠過西秦宫閣
隨飛煙衣冠化埃塵當年憑軾士慷慨歎徒勤所以山
林客樂與魚鳥親西登太華頂曠望長河津寄謝三山
雲聊欲濫吾巾誓將從此去笑謝當塗人
　　和韋蘇州秋齋獨宿
冷暈侵殘燭雨聲在深竹驚鳥時一鳴寒枝不成宿
　　擬兵衛森畫㦸
冠帶事朝謁清坐彈鳴琴以彼塵外趣逺我遺世心岸
幘送歸鳥隱几見遙岑聊同静者樂豈必居山林
　　寄王學士子端
寄語雪溪王處士年來多病復何如浮雲世態紛紛變
秋草人情日日疎李白一杯人影月鄭䖍三絶畫詩書
情知不得文章力乞與黄華作隱居
　　上清宫二首
霜葉蕭蕭覆井欄朝元閣上玉簮寒千年遼鶴歸華表
萬里宫車泣露盤日上霧塵迷碧瓦夜深月露洗荒壇
斷碑膾炙人何在吏部而今不姓韓
暇日登臨近吹臺夷門城下訪寒梅鼇頭他日㡬人在
尊酒而今一笑開秋潦滲餘村徑出夕舂歇處野禽來
醉歸扶路人爭看知是詩仙閬苑回
　　寄陳正叔
𣺌渺西風去翼輕長林楓葉動秋聲嵩邙競秀容多病
河洛交流忌獨清廣武山川迷故壘成臯草木閟空城
憑高一掬英雄淚寄與窮途阮步兵
　　寄裕之
久雨新晴散痺頑一軒涼思坐中間樹頭風瀉無窮水
天末雲移不定山宦味漸思生處樂人生難得老來閒
紫芝眉宇何時見誰與嵩山共往還
　　古缾臘梅
石冷銅腥苦未清瓦壺温水照輕明土花暈碧龍紋澀
燭淚痕疎鴈字横未許功名歸鼎鼐且收風月入瓶罌
嬌黄喚醒昭陽夢漢苑荒涼草棘生
　　暮春得寒字
九日聊偷一日閒三分春事二分䦨鄉關夢裏人空老
風雨夜來花又殘乍拆泥封羔酒熟未開火禁粥餳寒
却思投劾歸田去楊栁陰中把釣竿
　　靈感寺
徒河岸北白蓮東法鼓驚飛碣石鴻墖上風煙高鳥路
山頭雲雨化人宮松林礙日蜂房冷石砌頽沙蟻穴空
欲盡休公揮麈樂鬢絲羞對落花風
　　五月牡丹應制
好事天工養露芽陽和趂及六龍車天香䕶日迎朱輦
國色留春待翠華榖雨曽霑青帝澤薰風又巻赤城霞
金盤薦瑞休嗟晚猶是人間第一花
　　代州
金波曽醉鴈門州端有人間六月秋萬古河山雄朔部
四時風月入南樓漢家戰伐雲千里唐季英雄土一丘
繫馬朱闌重回首烟波誰在釣魚舟
　　開元寺
歲久開元寺黄花落石龍繡苔添碧甃蝸壁篆金容窓
影年年塔禽棲夜夜鐘平生睡秋雨竹閣味偏濃
　　謁北嶽
四大神儀一羣山太極尊奠方荒冀宅視禮配天孫西
送虞淵暮東瞻碣石暾寳符臨代郡鐡甕扼幷門控趙
襟形壯包燕氣象渾九河探禹跡萬里叫虞魂在昔登
封始前驅羽衛繁千家駢部曲萬騎隘山樊卜地恒陽
曲移祠泰始元(晉移/曲陽)祠荒碑刓歲月飛石􁥛乾坤帝秩
加黄屋宫居象紫垣雲楣朽芝瑞雨砌裂槐根天業恢
𢎞大山靈翊衛屯巫閭歸帝製長白發金源九廟龍盤
接三邦地勢吞雲烟浮近甸日月遶中原欵謁天香重
封題御署存銀鏐諸産富電雨萬靈奔神聽羞回德天
聰納正言負時身九死去國淚雙痕日近趨天闕生還
託聖恩許身徒稷契無術補羲軒帝籙長桑洞仙巖張
果村卜居如可近重整北山轅
　　陪李舜咨登憫忠寺閣
日月躔雙栱風烟納寸眸雲山浮近甸宇宙有高樓鳥
外餘殘照天邊更去舟登臨有如此況接李膺遊
　　廬州城下
月暈曉圍城風高夜斫營角聲寒水動弓勢斷鴻驚利
鏃穿呉甲長戈斷楚纓回看經戰處慘淡暮寒生
　　白鴈
波浄影逾白霜清鳴更哀乾坤雙鬢老風雪一聲來林
迥隱猶見天長去復回物情嫌太潔莫使羽毛催
　　桃花島寄王伯直
氷破村橋擁春寒旅鴈低逺山封霧小高浪與雲齊島
寺明松雪湖船濺藕泥詩情吟不盡寄與畫中題
　　郎山馬耳峯
房駟落人間入石露雙碧月明聞夜嘶驚落山頭石
　　春遊三首
無數飛花送小舟蜻蜓欵立釣絲頭一溪春水關何事
皺作風前萬疊秋
樹藏修竹竹藏門門外清流㡬股分行過小橋人不見
背陰花氣隔墻聞
烟外絲絲風栁斜春光已自到天涯太平有象邨邨酒
寒食無家處處花
　　暮歸
貪看孤鳥入重雲不覺青林雨氣昬行過斷橋沙路黑
忽從電影得前村
　　清居寺五杉亭觀子野留題
五杉今日只三株曽是詩人歎息餘君去我來杉尚在
斷腸君殁見君書
　　雞鳴山
烟蒸山腹晴猶溼河帶氷澌暖漸流獨上雞鳴看日出
五雲多處是皇州
　　盧溝
河分橋柱如𤓰蔓路入都門似犬牙落日盧溝溝上栁
送人㡬度出京華
　　雨晴二首
東風時送瓦溝聲欹枕幽窓夢自驚睡起不知雲已散
夕陽偏向栁梢明
一抹平林媚夕暉山烟漠漠燕飛飛倚闌遥認天邊電
何處行人帶雨歸
　　寓望
蒲根閣閣亂蛙鳴㸃水楊花半白青隔岸風來聞鼓吹
栁陰深處有園亭
　　戴花
病來杯酒懶重持強為花殘折一枝人老易悲花易落
東風休近鬢邊吹
　　玉堂
玉堂陰合冷窓紗雨過銀泥引篆蝸萱草茙葵俱不見
蜂聲滿院採槐花
　　夏至
玉堂睡起苦思茶别院銅輪碾露芽紅日轉堦簾影薄
一雙蝴蝶上葵花
　　華山
石頭犖确水縱横過雨山間草屨輕未到上方先滿意
倚天青壁看雲生
　　雨晴
一春不雨漫塵黄碧瓦朝來汎霽光留得紫薇花上露
㡬招渴燕下雕梁
　　即事
樓頭不見暮山重遥認青林雨意濃一陣風來忽吹散
斷雲還補兩三峯
　　同樂園二首
春歸空苑不成妍栁影毶毶水底天過却清明遊客少
晚風吹動釣魚船
石作垣墻竹暎門水回山複㡬桃源毛飄水面知鵞柵
　角出墻頭認鹿園
　　　繫舟山圖(裕之先大夫嘗/居此山之東巖)
　山頭佛屋五三間山勢相連石嶺關名字不經從我改
　便稱元子讀書山
　　　虎牢
　兩崖峽束枕洪濤自古英雄争虎牢蒼天胡為設此險
　長使戰骨如山高
　
　
　
　
　
　
　
　
御訂全金詩增補中州集巻九
　欽定四庫全書
御訂全金詩増補中州集巻十
　　趙秉文二(共五百三十五首/從滏水集補入)
　　　雜擬
　朔風厲嚴氣𤣥雲結層陰霜雪被原野行李寒駸駸躑
　躅獸強顧驚鳥辭故林路滑跼峻坂縁雲上嶔崟挽藤
　斷人跡反畏跫然音藜藿不充腸况乃饑鼯侵開門望
　晴霽白日肯照臨不憂凍餒逼所懷四海心聊興漆室
　歎不待雍門琴
　猗猗竹與桐並生江之潯朝日照孫枝夕風振瑶林鳯
　凰天外來飛下玉山岑棲枝食其實氣類無幽深䕫倫
　不世出斤斧倘見尋一截嶰谷管一製薰風琴偶䝉識
　者賞無窮出清音
　空齋日無事起坐横鳴琴明月入我牖照見萬古心古
　風不復還中有太古音置琴挂壁上吾道無古今
　戚戚去故里辛苦從軍行黄沙翳白骨麟閣誰功名西
北秋風至日暮愁雲生火燒白草岡水斷黄河聲天寒
馬屯縮仰天為悲鳴男兒貴死難義重鴻毛輕南登彫
陰坂北望驃騎營注馬千丈坡射鵰萬里程
西北有高城來往交河道古來征戰地白骨埋秋草人
夀非金石生男不待老不敢上譙樓唯恐愁絶倒
秦時築上郡漢家事西鄙邊兵塵雨雪血漲黄河水千
秋百歲後魂魄來遊此一誦古戰場悲風來萬里
豪斟巨炙排九楹玉盤醁􁘜一再行秦王高歌趙王瑟
屬車天逺邯鄲城侍臣冲冠髪直指秦庭虎賁劔鋒倚
咸陽山色如死灰邯鄲霸氣清於水引車還避將軍路
蕞爾那能持兩虎君不見世間男兒健如虎一旦焉知
不如䑕
　　秋日郊行
瘦馬兀西風節物遽如許雀噪晚禾場蝶飛秋菜圃桑
枯竅呼風槐老皮溜雨聞聲不見人隔林撾社鼓
　　初望少室
好山如佳士洗盡名利塵對之斂衽敬可愛不可親一
水刻我骨一石融我神何况三十六峰峰與天隣仰看
青磝磝俯矚白磷磷因之携畫本試冩蒼然眞三日宿
其下䑛筆不敢皴歸來閉閣臥枕上山横陳題詩追所
見何必如古人
　　盧巖
龍潭繞石壁鳥道盤青蒼飛泉從中來聲落讀書堂左
右灑石壁石上含宮商尚疑盧徴君醉騎白鸞翔至今
明月夜飛下青山長去之五百載丘壑道愈光舉瓢取
此水清風益難忘
　　龍門
洛陽三日雨不見龍門面流水入野田歸雲抱幽巘因
尋商山眠遂就石樓飯山川宛如昔白傅不可見
　　過陸渾
言從陸渾去不遇紫芝還鳥飛不盡處夕陽千萬山雲
起動兼静水流忙更閒坐待石上月㓕沒烟嵐間(此詩/滏水)
(集古律/詩幷收)
　　至日感事
人言至日一線長我覺至日一線短縫新綻舊不如昔
身上衣猶慈母線昨日日短猶可長今日衣敝不可綻
年年至日夀北堂親不在堂衣在眼
　　遊玉泉山
夙戒遊名山出郊氣已豪薄雲不解事似妬秋山高西
風為不平約畧出林梢林盡湖更寛一鏡涵秋毫披雲
冠山頂屹如戴山鼇連旬一休沐未覺陟降勞高談到
晉魏健筆凌風騷玉泉如玉人用舍隨所遭何以侑嘉
德酌我玉色醪
　　陪趙文孺路宣叔分韻賦雪
堂堂翰林公清癯如令威雪花對尊酒浩氣先春歸一
還天地素平盡山川巇松竹㵼清聲窓户明幽輝呼童
設茶具巡簷收落霏清寒入詩腸思遶昬鴉飛力除鹽
絮俗改事文章機後生那辦此顰眉正宜揮請看西溪
老傳作東坡衣
　　岢嵐賦雪分韻得素字
閉門三日雪荒城甚無趣土屋多半頽雞犬迷牖户雲
端高青熒天色易晚暮寒迷日車轍清絶坤維柱泉藏
凍虺蟄松摧老蛟怒餓鳶嚇癡雛饑鴈跡寒兔野人市
樵蘇不辨入市路蹇驢跼峻坂愁見氷河渡陽衰理必
復天地豈終沍佇看黄雲晴飛屑落高樹
　　望北山雲
浮雲起太行六合須臾間清風相汲引吹我渡榆關歲
旱不成雨悠然歸故山向來無心出亦復無心還
　　井陘韓信廟
朝涉滹沱流驅馬望太行莫投井陘宿僕痡馬𤣥黄地
瘠靳春色山高易夕陽暮天飛鳥盡佇立向蒼茫
　　漸臺行
齊國有四殆漸臺空五層臺城膏血盡鬼力猶不勝浮
雲一蔽臨淄君君王左右多青蠅嫠婦不䘏緯杞國憂
天崩任從笑掩侍人口仰天大撫列女膺一言反掌易
春風愛淄澠呉楚各千里飛鳥不敢凌越以西子亡齊
以無鹽興醜興而美亡未易定愛憎請君寳此圖觀國
如延陵
　　秋懷次高叅軍韻
秋風蕭條秋氣傷歲云暮矣思故鄉客行來歸正落木
雁飛不下空斜陽白草岡頭風似箭黄沙戌下月如霜
聞君近有從軍作愁思與之誰短長
　　三五七格
秋風清秋月明白露夜深重白雲秋曉輕夢回酒渴呼
童起枕上轆轤三五聲
　　倣嚴武臨邊
少年騎馬耳生風老去羞無汗馬功落日秋風心尚壯
令人回首望雲中
　　遊箭山
天風吹雪下平田紛紛逐馬銀杯翻何處清風摇玉鐸
興來不覺過青山山山可望不可攀長河鏡裏開烟鬟
浮雲不見山頂相想是落日孤雲間箭山峰頭望碣石
東南海水不可極六龍賔日半海紅長鯨駕浪掀天白
萬峰回合處九折十三盤一溪初入山百轉萬壑度盡
松聲寒老苔萬古帶石色枯松倒植蒼苔裂石門劃斷
一峰開猶向雲端眺青壁不見長安許道寜披麻誰繪
倚天青天上謫仙金鑾客削𤓰詠此晴嵐碧眼前安得
此突兀想像造化初開闢詩人以來㡬人到只説終南
與嵩少他年騎鶴歸蓬萊仰天却笑箭山小
　　倣太白登覽
扁舟過海島風便一日耳咫尺不可期波濤四千里朅
來雞山下共浴桃花湯洗盡塵土骨心期雲水鄉夜夢
掛席南斗傍金山寺影水中央海雲嘘蜃化樓閣撞鐘
擊鼓聞海陽施食狎鷗沾法味啣花馴鹿散天香夕陽
萬頃鶻没處水銜天影青茫茫臨風朗詠太白句鳥飛
不盡呉天長海山道人種白玉碧眼方瞳照巖谷遺我
天書三十六糢糊塵眼不可讀醉乘天上紫玉麟銀河
倒浸扶桑新麻姑兩鬢垂秋霜人間陸海變耕桑歸來
笑撫靈松下春風㡬度桃花香
　　閭山懸巖寺觀宇文公呉東山題名
幽州之鎮醫巫閭襟帶遼碣吞𤣥莬誰閉青壁一萬丈
坐我陸海之方壺有泉聲而飛有松實而腴雲烟出没
隨朝餔三百六十古精廬望海寺前列幢葢鎮山亭下
羅笙竽廣寜太守來肩輿今日之遊差樂乎問而不答
心語口高士例與山相娯壁間題詩亦髣髴記是詩人
高蔡呉山僧睨壁笑問吾他山還有此客無黄華老人
醉騎驢向天亦貌懸巖圖
　　海月
東方雲海何所無千竒萬怪雄牙鬚風腥雨鹵懶下筯
盡與海月為僕奴滄波萬古照明月化為團團此尤物
混然别有一太虛七竅不施斤斧力不辭支解充君須
照君胸中五車書清光半食入肝肺雄文徑欲誅蟾蜍
一經上下波心白㡬誤謫仙淪醉魄為君掛席拾滄溟
海嶽樓頭斫氷雪
　　松糕
嗟嗟千歲姿不比明堂蒿膚裁三韓扇液製中山醪皮
毛剝落盡流轉到松糕髯龍脱赤鱗三日浴波濤玉兎
持玉杵搗此𤣥霜膏文章百雜碎肪澤滋煎熬殷勤小
方餅裁以鞍畔刀味甘剖萍實色殷煎櫻桃遼陽富冬
葅盤饌窮溪毛巧謀一飽地虀粉不我逃腹中十八公
笑汝眞老饕未忘口腹累尚似賢蒸羔眞休若硬老家
風太孤高聊將酥蜜供調戲引兒曹多生根塵習焉求
勝珍庖一舌有多智無乃綿蕞勞人間無正味嗜好隨
所遭安能知許事為君續離騷
　　霜葉
天工設色繪雲屛山光擘破烟嵐青夕陽閃閃見鴉起
晚風蕭蕭吹客醒林間老僧倚瘦藤一枝秋水冷金瓶
日暮千巖秋影裏紛紛吹落讀殘經
　　遊紫霞山
共聨塵外鑣薄遊西山寺夕照返河山秋容滿天地霜
風失故緑顔色少姿媚黄花似吾衰紅葉如人醉病來
不舉酒得意同此味纍然似空尊酒盡同棄置
　　題大令冠軍帖
君不見長安城中永寜里玉軸牙籤散城市流傳人間
知㡬姓墨蠧老蛟蟠不死怪君何處得此本上有大令
冠軍字嗚呼眞贋久不辨咄咄逼人皆李衛至今淳化
二王帖多是唐人所臨硬黄紙想當盤礴下筆時睥睨
九原呼欲起以燈取影見面觀心知不言識形似長沙
無人賢郡亡後來作者不到此何必更問當年誰吾言
久已經平子(黄山云懷/素所臨)
　　人日遊西山寺觀謝章壁畫山水
蕭寺荒堂三五間謝章滿壁畫江山天涯霜雪少春意
一日携酒開心顔饑禽穿窓啄官粟歲久刓墻樵指秃
山僧送客不關門寒雲夜夜飛來宿
　　擬李長吉擊毬行
錦韀珠絡四百蹄繡胸嵌花雙狻猊分曹入場鼓聲作
月趂流星馬前落側身下臂疾鳥回霹靂一聲龍門開
玉鞭笑擊金鐙響緑鞲齊出黄金枝臨堦下馬坐廣亭
玉盤行酒跪輸朋蒼頭上馬抱黄帕一㸃飛塵夕陽下
　　歲暮言懷
歲晏多北風塞向臥南壁龜紋羃紙帳規以安我室宇
宙豈不寛盤薄入容膝窓明讀易朝月冷談道夕風箏
偶成韻一笑付終日嚴城傳夜柝曽是非戍役驚飇動
河漢原野曠蕭瑟積陰蕩寒氣歴歴星斗白龍鍾感歲
換留滯眇天北懷昔獨悲辛乾坤同寥閴
　　冬至
小時逢冬至夜半叩鄰里及今老無事却呼童稚起坐
深朋友敬甚矣吾衰矣笄女將及人吾衰固其理行年
四十二始有此兒子未知賢與愚懷抱差可喜嚴冬霽
霜雪風日稍清美一醉忘其家頽然枕琴几
　　重九登㑹禪寺冷翠軒
北風吹倒磨雲峰凛然雙角蟠白龍邊城雪花大如席
黄花紅葉誰為容㑹禪西軒作重九登高望逺開心胸
烟嵐巻盡莫山碧冷雲萬里迷𤣥鴻山北花豬大如馬
割鮮飲食如長虹酒酣起舞望兩寺鳥驚踏雪摧長松
天低日落望不盡一徑何處來樵蹤君不見七金山下
打圍處貂裘風㡌寒䝉茸跑風駿馬下平野迎霜老兎
咻榛叢歸來得雋詫朋友臨風一飲輕千鍾歡餘勝地
兩蕭瑟百年聚散如飛蓬明朝却望登眺處城中唯見
白雲封
　　題東坡眉子石硯詩眞蹟
東坡袖裏平原手忠義胸藏筆發之世俗臥筆取妍媚
書意乃似東鄰施何曽夢見麒麟兒天骨不似駑駘肥
傾囊倒軸精妙乃如此世間惟有眉子石硯吾家詩
　　風琴堂
我家琴冩風入松君家風琴惟隠几月明天籟自宫商
何處安排君十指風動龍吟自不知無絃底處覔成虧
世間眞樂類如此但恐此聲非此耳
　　聽雪軒
氷花吐琅玕窓外留半月蕭然煑茶興似倩此君説玉
龍臥無力時送窓紙濕夜久沈無聲風枝墮殘屑
　　遊崆峒山
圓方相涵浩無窮巨細長短相形中至人遺形立於獨
直與天地相始終不離汾水見姑射心知何處非崆峒
惜哉小智聞道晚強以耳目尋遺蹤去城三十里而逺
其下問道軒轅宫緑雲一逕羊角上忽得平壌羅諸峰
悄然坐我白茅室目所未擊神已通青山為身澗水舌
賔主相對森談鋒是中無問亦無答一墮觀聽真盲聾
何人意得乃忘象豈必日月推屯䝉叅雲亭西山更好
下視落日低金容歸來秀色艷眉頰夢駕萬里西飛鴻
　　題楊秘監畫馬
楊侯詩人寓於畫後身韓幹前身馬驊騮萬匹落人間
一紙千金不當價曽貌先帝麝香驄紙上飛出天池龍
至今畫史比良樂一洗萬古凡馬空時手畫皮歎竒蹟
三百年來無此筆艱難常恨少神駒掩圖獨抱龍媒泣
　　靈巖寺
泰山天下山方山屹相對何時巨鼇趾中斷神斧快遂
令齊與魯劃若中作界陽坡青磝磝陰崖白磪磪衆峰
如環城盤盤一都㑹一逕入靈巖十里行竽籟飛泉何
處來石梁納高𣲖金碧閟精藍未到氣先邁鐘魚集萬
指陳迹向千載何人僧伽黎入壁了無礙夫君豈知道
證此身不壞異類服猛逸草木動光怪信知像教力超
越範圍外年來筆墨廢政坐耳目隘不行萬里脚恐負
三生債濟南山水窟巖寺風煙最乞我一把茅飛身入圗
畫
　　江岸艤舟圖
逺村樹如薺近岸舟如月孤舟泊沙尾危檣見木末前
山景氣佳日落凉風發時有渡頭人蕭蕭吹素髪
　　香山飛泉亭
霜風吹林林葉乾泉聲落日毛骨寒道人清曉倚欄干
自汲清泉掃紅葉一菴冬住白雲端
　　東坡赤壁圗
連山盤武昌古木叅雲稠誅茅東坡下門前江水流永
懷百世士老氣葢九州平生忠義心雲濤一扁舟笛聲
何處來喚月下船頭掬此月中水簸弄人間秋蕩揺波
中山光中失林丘古今一俯仰共盡隨蚍蜉孫曹何足
弔我自造物遊尚憐風月好解與耳目謀歸來玉堂夢
清影寒悠悠一顧能㡬何鶻巢淹不留遺像不忍掛尚
恐兒軰羞儼然袖雙手妙賦疑可求何時謫仙人騎鶴
下瀛洲相期遊八表一洗區中愁
　　伯時畫九歌
楚鄉桂子落紛紛江頭日暮天無雲烟濃草逺望不盡
翩翩吹下雲中君九歌九曲送迎神還將歌曲事靈均
一聲吹入汨羅去千古秋風愁殺人
　　倣張志和西塞
一葉黄飛一葉舟半竿落日半江秋青草渡白蘋洲歸
路月明山上頭
白頭波上白頭人黄葉波西黄葉村山㡬朶酒盈樽落
日西風送到門
　　楊秘監秋江捕魚圖
山蒼蒼江茫茫鳥飛不盡呉天長潮平漲落洲渚出秋
風㡬舍鱸魚鄉漁郎聚魚鳴兩槳輕罾觸破青山浪修
鱗出水玉叅差晚日揺光金蕩漾長林無聲楓葉丹清
波不動江水寒誰令此圗落塵土乃是楊侯造化之筆
端我披此圗四十載老去而今重見畫空留名字落人
間當日題詩㡬人在漁人走利士走名得失與魚相重
輕笑把綸竿渺滄海浩氣直欲膾長鯨
　　支遁相馬圖
支郎天機深世故一馬中向來蔬筍氣寓物一洗空眼
前無騏驥逺目送歸鴻僧中有良樂萬里籋雲風
　　逢李按察
豫章蔽牛馬郢匠斧以斯太阿斷犀象補鞋不如錐君
子識其大不為流俗移青雲自兹始功業當及時
全齊十萬户繡衣付儒臣往時佩犢者今日扶犁人潛
魚遊青波脱兔思荒榛賢哉渤海守盗賊皆吾民
漢儒事章句去道利乃倍桓譚謂子雲此事今獨乃岱
嶽小天下齊魯復何在㑹當登日觀一目了滄海
好酒無深巷急足無善蹟一偽䘮百誠中和為士則澤
中一方鏡解引萬里色往時王廣道山東化遺德
堂堂竹溪翁如天有五星篆籀深魏漢文章倣六經後
生翫華藻骫骳嫓白青善哉劉與李斯文見典刑
西方有佳人貽我白玉琯吹之和八風元氣生虛窽翩
翩兩青鳥云是王母遣天長道路濶音信何由展
皎皎霜雪練寒女機中出織成天呉鳯被之臧獲質如
何窮鄉士九月猶絺綌不見王逸賔抱窮守空室
君侯下車日百城風凛如公餘一炷香谿山奉宴居治
要無多言所貴一字虛所以曹相國不讀城旦書
本心如水鏡功名時翳之少年塵累盡萬象復在兹水
冷知天寒絃高覺柱危世無齋心友誰知此襟期
二豪角談鋒氣湧胸中山達士兀無言雙手縮袖間理
勝是非遣道在禽魚閒回也真不愚高風藐難攀
　　春水行
光春宫外春水生鴐鵝飛下寒猶輕緑衣探使一鞭信
春風寫入鳴鞘聲龍旂曉日迎天仗小隊長圍圎月様
忽聞叠鼓一聲飛輕紋觸破桃花浪内家最愛海東青
錦鞲掣臂翻青冥晴空一擊雪花墮連延十里風毛腥
初得頭鵝誇得雋一騎星馳薦陵寢歡聲沸入萬年觴
瓊毛散上千官鬢不才無力答陽春羞作長楊侍從臣
閒與老農歌帝力歡呼一曲太平人
　　涿郡先主廟
炎燼終四百海飛羣雄奔蛟龍離舊隱豺虎瞰中原仗
義公天下豈料中山孫艱難拒赤壁顛沛乞荆門劉郎
非嬌客肯市一女恩譬如韝上鷹既飽則飛翻山陽公
安在灑淚西南坤區區一隅地鼎立事雄尊滅魏壯圖
屈窺呉遺恨存嗚呼永安宫慷慨臨終言老瞞安足雄
死面靦奸魂仁與不仁耳成敗何必論天乎未厭漢河
洛不足吞盜子復為盜丕乎猶子元等為一國亡善惡
終不諼
當時五丈桑墻頭揺羽葆草木尚有情人心不如草緬
懷車蓋翁三顧隆中老乾坤一草廬鼎足事已了艱危
奉命際流涕出師表一時㑹風雲千古事蘋藻野農復
何知尚説官家好筳卜傳神語瓦釡薦行潦瀘水耕餘
村范陽行處道天留西日遲地狹東風早風霜慘燕鴈
歲月愁蜀鳥亦復梁父吟塵埃驚潦倒
　　扈從行
馬翻翻車轆轆塵土難分真面目年年扈從春水行裁
染春衫波漾緑緑韉珠勒大羽箭少年將軍面如玉車
中小婦聽鳴鞭遥認飛塵郎馬足朝隨鼓聲起暮逐旗
尾宿樂事從今相繼躅聖皇歲歲萬幾暇春水圍鵝秋
射鹿
　　從帥府謁太清宫
層宫枕蒼陂地迥風日冷旌旗隱復見原陸互馳騁悠
悠塵外趣窅窅壺中境山川蒸淑氣草木閟清景周疆
有楚宋漢肆列鐘鼎尚矣千歲檜荒哉九龍井懐竒目
以擊契冥心獨省悲歡萬古促賞晤一日永清波􁝘魚
尾落日頳牛領天寒鷹隼擊水落鴻鴈影白日照征夫
青天入漁艇洗兵江漢清兹焉事幽屏
　　遊醉翁亭
一逕入幽谷磴迂景更延陽光時翳竹石色寫冷泉不
見琅琊寺心知白雲邊殘僧戀幽景斷臂初非禪歲暮
少風雪回禄無寸椽海内有此亭奪去寜非天中有不
壞者斷碑猶宛然逋民半呉越過客多幽燕樹根落斷
崖聊掛從軍鞭鳥啼空落日野色愁寒烟月上人歸盡
山空水濺濺
　　陽氷篆
䕶書如䕶兒救燎如救飢可笑亦可憐似高還似癡為
此陽氷篆法傳丞相斯長楸蹙騏驥快劍斬蛟螭瑚璉
祖廟器衮冕巖廊姿夜光含圭角春水變華滋觀物獨
寫妙苦心人得知入石疑無筆妙處君獨窺廬陵千載
人愛此尤崛竒一旦隨灰燼世疑山澤肥成壞固有數
惜哉徒爾為永成吾不預既壞那可追當其將壞間萬
一神䕶持一物尚不忍其餘可類推乃知放麑翁仁心
不吾欺
　　送墨李道士元老
嵩山到嵩陽相望二百里數驛走商嶺兩崖夾伊水飛
烟空翠間前路轉多山雲横碧嶂斷雁没青天還鳥鳴
青山上人行修竹裏犬吠得柴荆花落鳥驚起草荒摩
詰墅火斷魯山碑昔疑王家畫今信謝公詩其中一道
士生計蒼烟碧松下讀道經窗間寫周易相看斗南北
不見十年餘重尋化鶴夢要寫換鵝書雲間侍玉皇日
　下瞻天表歸去秋海邊乾坤一壺小君歸我正病病起
　霜滿鬚尚能持酒否還憶寄書無遥知鳴臯下尚有蒼
　苔迹讀我往年詩因之拂塵壁
　　　送李天英下第
　天雞拂滄溟萬里起古色南風揺冷雨歸興生羽翼二
　年客京華一第為親屈文字天地仇風雲囚霹靂鸞凰
　望霄漢騏驥絆荆棘蹭蹬升天行白雲繫胸臆遥憐弟
　妹長摩頂今過膝人生在家樂絶勝長為客老夫懐抱
　惡數日臥向壁胸中畧雲夢眼底無敵國雲歸北海後
　鳥没青山夕目斷東北塵茫茫如有失
　
　
　
　
　
御訂全金詩増補中州集巻十
　欽定四庫全書
御訂全金詩増補中州集巻十一
　　趙秉文三
　　　與龎才卿雨中同遊太寜山
　羣山西來高崔嵬太寜萬叠屏風開半天截斷參井分
　夕陽不到吟詩臺(寺有吟詩臺馮瀛/王寓筆研於此)近都形勝甲天下
　況此萬斛藏瓊瑰青蛟百道走玉骨下赴僧界如奔雷
　泉聲夜作雨飛來冷雲滴破烟嵐堆柏梯可望不可到
　石鱗冷骨粘莓苔塔上一鈴時獨語慎勿促裝遽如許
　徑須携被上方眠明日顛崖看懸乳寺後一峯高更寒
　歸來駐馬更重看蕭蕭易水寒流廣蒼茫不見雲中山
　西風栗葉高陽道淡淡長空没孤鳥荆卿廟前濕暮螢
　昭王臺畔霑秋草擬豁千秋萬古愁更須一上郡城樓
　西山應在欄干外拄笏閒看浩蕩秋
　　　和淵明擬古
　亭亭澗底松婉婉窗前栁穠華能幾時不耐風霜久感
君傾意氣遂託金石友膝上横秋霜中筵列杯酒酒明
相知深劍明終不負時運有代謝交情隨薄厚寄言歲
寒姿枯榮復何有
停杯且勿飲劍歌已三終男兒重意氣結髪早從戎生
當為世豪死當為鬼雄驚沙射人面日莫來悲風空弮
冐強敵力向陰山窮仍聞霍嫖姚萬騎出雲中
客從逺方來氣貌充以完鞍馬光照地怪我儒衣冠問
君何苦心所慕惟孔顔古豈無賢豪十六子八關獨携
無鹽子流盼青雲間芝蘭吐幽芳山水發清彈願為九
臯禽接翼萬里鸞揮手欲謝客所懼非飢寒
清清一本蘭俟時吾將採不採庸何傷香色終不改太
陽頽西氾明月生東海日月如飛梭榮華不相待寄言
紉佩子無貽後時悔
　　重午遊冠山寺
南風揺百草吹我遊山樊青山暎華髪似我頭上冠長
松五月窓户閟終古不散蒼雲寒步出喬木杪俯視林
下鞍飛亭枕爽塏更覺天宇寛憑高送逺開心顔白雲
青嶂非人間深林冥冥白日暮飛鳥裔裔長空閒夕陽
萬里開野色晉趙形勢空河山時清老守容癡頑臨風
把酒遺巾綸明朝却望題詩處城樓惟見烟中竿
　　七夕與諸生遊鵲山
七月七日人間秋興來飄然鵲山遊靈仙役鵲渡河去
白雲嶺上空悠悠手持雲腴酒與雲更獻酬雲既不解
飲且可與子消百憂(闕/)　　　　　　　　無聲非
無聞聲向根極生隱几以眼聽嗒然遺其形少焉性空
水靈臺湛虚明從渠童子見擲瓦戲清泠
　　南麓畫華清宮圗
天寳遺事今幾年華清樓殿非人間五家羅綺隘山谷
驅入尺紙天工閒碁分繡嶺線涇渭人物微茫纔位置
想當睥睨下筆時兩眼猶能書細字乃知棘端可以造
沐猴巧奪造化非人謀胸中度世乃吾事坐令千里當
雙眸明皇初心小堯禹肯比金陵一孱主一盼聊為妖
姬留奈何坐此覆神州太白西去有鳥道蜀山秦樹令
人老浮雲一蔽漁陽城禄山馬飽宫前草恩流四海一
玉環敵人不合窺潼關至今脂澤下蟾口時有飲鹿疑
神奸豈知水洗凝脂滑一掬傷心馬嵬血多年鬼火化
為碧還遶離宫送行客龍巖㡬度過華清筆端山高水
泠泠嗚呼興廢今已矣祗有丹青留典刑
　　鶵鷹
臯落秋風暮深崖得爾鶵他時萬里翼天末片雲孤何
處三窟兔古城千歲狐佇翻壯士臂飛血灑平蕪
　　遊晉祠
官閒屛騎從意行無澗岡青山盡處山口轉清溪宛與
青山長古城尚隔叔虞廟水氣先入軍衣凉溪行不十
里喬木森千章靈泉萬古流不竭蕩雲沃日揺精光素
月落圓甃青天入方塘櫂歌中流簫鼓發擊汰驚起雙
鴛鴦脚踏船舷腋兩生明月照我欹巾裳兩生為我歌
與子釂一觴興來灑墨三四行使汝名似前軰香歌罷
忽惆悵欲歸且徜徉清風明月本自無盡藏青山緑水
何處非吾鄉世間風波老可畏物外日月初不忙安得
此溪化作百斛酒狂吟大醉三萬六千塲一朝忽騎赤
鱗去歸來晉溪流水依舊空茫茫
　　遂初園
人生衣食爾所適飽與温逮其得志間歸心負初言少
壯慕富貴老大憂子孫此心本無累利欲令志昬嗟我
復何為未能返丘園物外恐難必開圖對一樽
　　歸愚莊
平生功名心世路多﨑嶇年來忝聞道何者非夷塗莊
後桑百本莊前芋數區草屋三四間榆栁八九株僮僕
足使令雞犬應指呼商鈕向我言官豈不足歟如何天
壤間不容七尺軀忘身百事懶忘心一物無忘已又忘
物兀然同太虚不皦亦不昧無毁亦無譽不向醉鄉醉
即歸愚谷愚
　　閒閒堂
天運如轉轂日月如循環人生天地内頃刻安得閒所
貴心無事心安身自安低頭拾紅葉仰面看青山朝聽
新泉響暮送飛鳥還清晨了人事過午掩柴關高非出
天外低不墮塵寰花落鳥聲寂我處動靜間
　　翠貢亭
修竹百十箇老柏四五行日出烟霧散露葉翻晴光時
携一壺酒來此據胡牀鳥啼白日靜花落春風香君看
蒼翠間法身露堂堂即物元非眞離物又非忘掩巻忽
而笑風枝奏笙簧
　　佇香亭
今辰復何辰幽花滿中園愛此風露香聊佇履齒痕花
殘蜂蝶逝花開蜂蝶喧物理有代謝花枝獨無言無言
還有情似訴誰空樽今我不為樂知有來歲存呼兒具
癭杓喚妾傾瓦盆且盡一日歡萬事不復論
　　琴筑軒
琴筑雖有韻不鼓則不鳴流水無徽絃使我神慮清風
月為節奏是中無虧成聊將不俗(以下/闕)
　　䟦武元直漁樵閒話圖
兩翁久忘世木石以為徒偶然相值遇風月應指呼廢
興非吾事胡為凡區區但覺腹中事似落紙上圖一以
我為漁神遊渺江湖一以我為樵夢為山澤臞形骸隨
所寓何者為真吾尚忘彼與此況復朝市娯西風下落
日渡口炊烟孤無問亦無答長笑歸來乎
　　就劉雲卿第與同院諸公喜雨分韻得發字
君家南山有衣鉢叢桂分香老蟾窟從來青紫半門生
今日子孫牀滿笏爾來先生復秀出論事觀書眼如月
豈惟傳家秉賜彪亦復生兒勔勮勃往時嘗乘御史驄
未害霜蹄聊一蹶雙鳬古邑試牛刀百里治聲傳馬卒
今年視草直金鑾雲章妙手著揮發老夫當放一頭地
自慚老驥迫霜鶻座中三館盡豪英健筆縱横建安骨
已知佳㑹得四幷更許深盃辭百罰我雖不飲願助勇
政要風燈照華髪但令風雨破天慳未怕歸途洗靴韈
　　九日登繁臺寺
九日獨何日寒花發幽芬波澄無餘滓天清廓㳺氛鵰
盤翼迅風鴻響厲層雲我與二三友意適同酣醺南登
歌吹臺一弔信陵君捐軀赴趙壁談笑却秦軍夷門今
安在草沒侯嬴墳我亦感激士白首羞論文禁中有頗
牧慷慨志竒勲登臨送將歸無為愴離羣蒼茫視八極
烟靄何紛紛懷古托長劍悵然日西曛
　　伯勝九日詩蕭然有陶風趣次韻
九日獨何日高懐無與娯仰視天宇清倐見飛鴻孤哀
鳴呼其羣相望邈江湖豈不念親友林間置樽壺不醉
慎毋歸且莫歌驪駒今日不為樂奈此歲將徂風霜艶
黄菊興與南山俱此時如不採但恐隨樵蘇日莫登吹
臺蒼茫望八區翻然念鄉國北望一長吁
　　倣玉川子沙麓雲隖硯屏為吕唐卿賦
吾聞春秋紀年二百四十二不書祥瑞書災異不知何
年沙麓崩六鷁退飛失其四恒星不見夜有光星隕如
雨石在地孔子諱魯不諱宋但記日有食之既豈知淪
影入石中蟾蜍桂影俱䝉籠初疑日中有兩烏雙飛跳
入姮娥宫鶉火賁賁尾伏辰狀如赤鳥雲非雲女媧煉
就五色石摶沙砍作愚下人史蘇發占又端策坎為白
月艮山右兌升而雲離奮翼重兑為吕歸有徳吕侯寳
石到子孫更遣趙子窮其源齊趙馬牛不相及如何窮
此造化根世間萬事何不有耳目之外難具論海中時
時發火焰世界一一持風輪一微塵内細須彌有頂天
上猶崑崙併却咽喉與唇吻别有一句超乾坤木人撫
掌非耳聽石女懐胎(闕/)　　扇子築著帝釋鼻鯉魚驚
翻東海盆吾言非夸子夸矣要與摩詰無言(闕/)
　　倣樂天新宅
吉凶翻復兩何如新貴移來舊貴居昨日弓刀圍舊宅
今朝車馬慶新除兎驚尚顧罝中兎魚逸還尋罩下魚
富貴貧窮皆有命大都覆轍戒前車
　　倣郎士元寳刀塞上兒
長安美少年白馬黄金鞭後騎捧長劍官儀如殿前烟
塵生絶塞烽火照甘泉如聞辭第將遺貌上凌烟
　　從軍行送田琢器之
嚴風吹霜百草枯塞外馬肥思南驅長戈飛鳥不敢度
扼呉嶺下行人無鈎鈐一夕妖星過賊臣自掣居庸鏁
藏金郿塢未厭深長安三日燃臍火北兵數道下山東
旌旗絳天海水紅北人歸來血飲馬中原無樹揺春風
槖駞氊車載金帛城上官軍宜嘆息纍纍婦女過關頭
回望都門心斷絶漢家公主嫁烏孫聖主重戰議和親
北望(地/名)一舍如天逺黄沙茫茫愁殺人田侯落落竒男
子主辱臣生不如死殿前畫地作山川請以義軍相表
裏恨我不得學李英愛君不减侯莘卿子明又請當一
面禁中頗牧皆書生横遮俘屍三十萬潼關大笑哥舒
翰上書慷慨請長纓臨風鎩翮空三嘆
　　題楊祝監風雪曉裝圖
林空月已沈雪落風未掃束裝事晨征之子涉逺道心
知馬上人萬象入腹藁髯奴亦可人行李伴幽討塵中
無此客風雲滿懐抱逢辰則伊吕不然商山皓如何苦
憔悴薇蕨不得飽前身孟浩然後身窮賈島三生紙上
形千古笑枯槁向來富貴骨露濕原上草百年等一夢
翻覆無醜好那知風雪癯不是蓬山老所以邢和璞一
笑幾絶倒
　　試院中愁坐叔獻學博忽送紅梅小桃數枝坐念
　　春物駘蕩西園開鑰不得一觀作詩破悶兼簡張
　　文學仲山
數日天氣殊未佳文書如山眼生花忽遣官梅入吾室
政爾東君解留客蠟梅無韻空有香紅梅亦復清而莊
此花韻勝開較晚天許風流嫁海棠海棠春驕睡未足
環兒酒暈紅潮玉不應更有林下風翠袖天寒倚修竹
銀瓶亦有小桃枝茜裠游女窺荆籬青枝緑葉不須問
自有月影溪光知氷花不肯相媚嫵來伴詩人作詩苦
横斜影落水心中融入詩中作竒語古來詩人例多窮
把酒對花酒已空亦知寒食只數日醉夢不到西園中
天上公子被花惱一笑回波嘲栲栳不須區區索酒錢
但可煎茶對花前
　　慧林賦海棠
君不見三郎花下吹觱栗寜王搦管幡綽拍一聲驚破
夢華清海棠頓覺無顔色又不見百花潭北西郊路醉
裏花仙覔竒句覺來酒盡花已空詩人不是無心賦梨
園富貴春蕭瑟空對畫圖三嘆息杜陵誰有補亡詩坡
仙詩中畫更竒君不見西園往日稱繁雄羅衣不復能
春風雄樓傑閣春色裏温馨淑氣月明中纎條嫋嫋春
無力猶遶空牆絆遊客不應折贈寄僧房來與幽人慰
岑寂石門老衲僧中癯鼻端苦覔香有無何似東菴人
散後月斜疎影照跏趺
　　冷巖行(堯山堂外紀司馬永貞金宗室時/稱賢宰相自號冷巖周昂亦有詩)
禪房閣雨鎻春陰幽人切切鳴幽琴一聲兩聲風蕭森
三弄五弄天沈沈紛綸十指終不亂雙鸞對舞揚哀音
初為湘靈怨再鼓别鶴吟絃聲按抑止復作忽然變態
窮﨑􁃓曲終從容奏恬淡落花啼鳥青春深苗夫子吾
獨知爾心胡為翻作冷山操此意似欲為師箴昔年憶
侍明光宫曽以絲桐沃舜聰薫風一曲巖廊靜萬國無
為至化中明昌有道真重瞳重瞳左右多䕫龍朝廷詔
起冷巖公鼎湖龍去弓劍空不聞天寳相國忠漁陽馬
嘶旌旗紅聖主中興日月功首誅羿浞鉏羣兇張公上
書見大計臣以琴諫非琴工先生年來到骨窮但願四
海無兵戎夜闌更請彈三樂臣獨飢寒亦不惡
　　和淵明歸田園居送潘清客六首
身行半天下何處無名山蘇門天下勝築室不待年曩
時孫公和今代潘子淵無家安四壁治生惟守田去國
行萬里徃寄茅三間山川半豺虎一水不得前寄謝李
龍眠為我寫風烟曲肱畫圗裏臥遊西山巔尚恨畫中
隱不得招閒閒有願何必遂古人豈盡然
人生本無累世路自羈鞅悠悠塵中境翳翳霞外想蘇
門有佳處悵望不得往遥知西山下烟雨薇蕨長有願
神莫違誰謂河水廣夢逐西飛鳥一夕馳渺莽
萬國角聲裏日暮行旅稀幽人如野鶴思逐南雲飛㝠
㝠花經眼冽冽風吹衣平生香火願母使寸心違
堂堂鳩林師法喜以為娯談道有原委百川㑹歸墟城
市俛莫留野性山林居年荒拾橡栗濕柴燒橛株尚憐
陶與陸問訊今何如當時蓮社人寥落今幾餘修静復
西去而獨逃空虛籃輿㑹相訪容我醉時無
昨日遊東城今日復南陌偶逢素心人把手便歡適一
談復一笑不覺日西夕騎馬穿市橋矯首望林隙歸來
掩關臥尚恨為物役四論喜僧肇𤣥文箋陸績㑹當投
絶學繕性終何益
駕牛函谷關跨鹿渦水曲相期無翼飛豈不賢尊足他
年東坡翁一衲歸玉局相哀老不死分我一明燭千年
暗室中一旦得朝旭
　　題巨然泉巖老柏圖
雪巖森危有老柏幾度寒泉潄秋月氣凌層空白日寒
根貫斷崖蒼石裂奔騰逝水送流光剥落古苔封老節
明堂未作棟梁材潦倒風霜半無葉何人胸次富泉石
巨然袖中董源筆崖傾岸絶無人見夜半移舟真有力
賢侯筆力分曹植氣象叅天二千尺為回筆力挽萬牛
頓覺烟嵐少顔色
　　夢登華山
夢登蓮華峰擧手摩青天道人寛我心相與掬飛泉風
吹青霞佩飄若雲中仙下視塵世人擾擾名利牽直欲
叫蒼穹生靈日熬煎安得側仙掌狂瀾迴百川一洗六
界塵萬騎還全燕功成不受賞棄之若浮烟金膏換華
髪玉液煉丹田金丹如可冀脱屣區中縁閒尋碧玉調
朗詠青苔篇還騎雙白鶴飛下青山巓
　　尚書右丞侯公雲溪圖
朝遊雲溪上暮遊雲溪下不知雲溪雲去作人間雨流
水赴大壑白雲思故山何時溪上人心與歸雲閒黄公
山下雲溪路十里溪光照雲樹溪流㶁㶁讀書聲想見
先生舊遊處溪上老僧今白頭天書招我歸來休圯上
方傳黄石畧山中未暇赤松遊我公昔年提孤軍旌旗
絳幄張魚鱗鯨鯢沸天海水渾罵賊嚼齒欲見齦旄倪
十萬寄一身咸陽白骨廻青春九重嘆息天為顰殿前
論事氣益振滄海未全歸禹貢山東且願變齊民匣内
寳書金屈戍腰間瑞節玉麒麟衛國錦衣歸故里代公
黒髪更慈親他年鐘鼎出元勲二十四考中書君整頓
乾坤濟時了飄然却返雲溪雲
　　過廣武山
塵霾晦金鏡鹿走羣雄馳龍騰海水沸虎怒風林披成
臯天下險楚漢昔相持乃翁一杯羮且欲共分之兩雄
不並立鴻溝徒爾為裹瘡撫戰士智勇亦已疲滎陽非
吾厄帝圗乃天姿陰陵夜失道慷慨兒女悲長陵一抔
土笑煞牧羊兒勝負兩蝸角興亡一枰棋而况彼區區
二蟻爭雄雌西登廣武山曠望九河湄野曠知天迥崖
傾覺岸危青山明劍㦸霜林列旌旗雲槎秋浩渺烟樹
晴參差凄凉阮生嘆曠浩謫仙詞懷古念離散興極淚
還垂
　　河中八詠
　　　舜井
一水獨泠然浮雲幾變遷心知思舜處時見井中天
　　　夷齊墓
讓伐理難全求仁豈怨天乾坤吾道獨宇宙此山傳不
肯飡周粟猶應飲舜泉冥鴻飢欲死落日唳昬烟
　　　鸛鵲樓
樓成鸛鵲幾時還人去樓臺竟日閒地接連城秋水渡
河分兩岸夕陽山墟烟冉冉分秦樹隴鴈依依度晉關
千古廢興還造物暫携風月出塵寰
　　　逍遥樓
黄河城上逍遥樓何人能作逍遥遊斷霞落日今猶古
明月清風春復秋千里兵塵常漠漠五年心事漫悠悠
中條大華不忍見雲自高飛水自流
　　　汾陽王像
天寳突騎興漁陽首提孤軍起朔方掃除欃槍廓氛翳
再使日月光吾唐丹青凌烟誰第一功業汾陽異姓王
當時太尉亦雄偉天不憗遺壯士傷河中重鎮甲天下
渾公與公屹相望時危英雄常恨少撫壁再拜涕泗滂
諸酋下馬識公否公雖云亡像在堂
　　　呉生畫
呉生大士十六像歲久塵昬蛛網絲眞物從來有眞賞
息軒為作証明師
　　　楊惠之維摩像
一㸃傳心已失機更求形似轉成癡至今遺像兀不語
猶似當初問法時
　　　先公碑
過客紛紛總不知先公事迹竹溪碑旁人未省摩挲意
也覓西廂待月詩
　　汾陰祠后土
閒閒吏隱官蓬萊玉堂給札非仙才封香汾陰祠后土
騎士引赴軒轅臺龍門峽東天下險狀如萬頃納一杯
方丘中峙巨鼇趾黄河一箭從天來長風吹雲碧海去
曠蕩萬里晴天開青山終古不改色下送落日浮金罍
滄波幾回照新鴈往日繁雄安在哉君不見漢家六葉
誇雄才力通象郡臣龍堆泰山日觀封禪罷屬車九九
聲如雷横汾中流簫鼓發酒酣樂極情生哀秋風一曲
在人間茂陵桂樹空莓苔又不見開元四海不動塵千
麾萬騎祠神脽侍臣文章咸第一豐碑自勒鑱崔嵬憑
高慨詠才子句山川滿目空塵埃鈴聲琳琅蜀道雨想
見萬里愁雲廻蒲關北走滎河道巖深地古令人老北
師夜渡黄河氷生人憔悴如霜草吾皇神聖如軒轅北
伐萬里清中原徧秩羣神禮喬嶽還因告土祀坤元靈
祇紛紛福來下倒巻天河洗兵馬重新日月照乾坤再
整山河歸廟社三河形勢滿河中獨紀葵丘第一功唐
漢遺民尋故事還思法駕幸河東
　　㑹靈觀即事(戊寅五月十六/日試宏詞二首)
靈宫初雨餘散䇿步幽徑深樾不見人微風度疎磬心
閒偶無事虚極自生聽時復靜中喧歸禽暮爭瞑
欹枕北窓風書葉久未定午夢破華胥起看松陰正閒
居觀物化靜處見天性鳴鳩亦何為谷谷自相應
　　題東坡石鐘山記墨蹟(書為水/漬㡬半)
東坡謫齊安人怒神所許倒騎臥水龍醉踞石頭虎赤
壁萬里江一葉吾敢侮歸來抵湖口此樂乃幷與扁舟
絶壁下鸛鶴如人語風雷相轟豗水石互吞吐山遺洞
庭樂帝下鈞天舞石鐘不吾欺一證萬萬古遺墨落人
間訛缺十四五糢糊魯壁簡剝落岐陽鼓蜿蜒半鱗甲
尚恐脱風雨畫移瓦棺壁劍化延平渚祝君什襲藏隄
防六丁取
　　武元直畫喬君章蓮峰小隱圖
武君非畫師勝概飽胸臆太華五千仭驅寫入盈尺飛
泉峰頂來落我松下石清風忽吹散琴上濺餘滴呼兒
急寫之指下淋浪濕未知責子翁頗復有此適何如圗
中人眞作林下客青山不違人但恐富貴逼勇退良獨
難此願誰能必向來燕趙間逆旅拜眞逸兒時弄琴者
天涯老相識俛仰四十年父子埋雙璧巻中題詩人十
九已仙籍年光飛鳥過紙上但陳迹對此還自傷何事
為物役還丹日月遲白首陽光疾文章眞小技身外皆
長物拂衣歸去來蓮峰入心碧
　　中元夜祭太一罷對月
今夕知何夕白露涵秋空褰衣踏明月如在瓊瑶宫細
數秋兎毫桂樹何􁫧瓏當年誰所種翳此天公瞳清光
知人意飛影入杯中流霞酌不盡清光浩無窮我欲遡
白雲一訪東坡公扁舟下赤壁此樂將無同疇昔縞衣
仙化作羽衣僮酒酣邀我去鶴背泠松風
靈官夜醮餘香霧飛不起更衣步石壇風露浩如洗月
波走金蛇入我清樽裏引杯不復疑弓影正如此夜深
聞雁過歘見(闕/)　几松間龍一吟風庭應落子空中步
虚聲隠隠猶未己
　　東軒老人河山形勝圗
太虚匠流峙造化誰胚胎洪荒萬萬古至今餘劫灰黄
河發崑崙匣怒不敢乖初經龍門天下險勢如萬頃納
一杯桃花浪激不得上凡魚幾曝鱗與腮下趨神脽如
地底終古不到軒轅臺蒲津沈沈臥虹影鐵牛駕浪輸
黄能千里一曲復一曲傾山倒嶽不復廻巨靈運東肘
華嶽為崩摧茅津濟師想勝槩掻首北望令心哀萬𣲖
赴集津鼓聲如㑹垓神斧忽中斷鑱鑿何年開崖傾路
斷飛鳥絶輕舟一箭浮天來篙師絶叫未及瞬回望已
失雲濤堆但見兩崖蒼蒼半天外三門斗落如驚雷擘
窠大字誰所銘高山百丈磨蒼崖廟前劉公一片石龜
龍剝落生莓苔東軒先生生長三晉地回視韓魏空浮
埃想像舊遊處落筆如山頽胸中元自有山河寫出勝
槩何壯哉餘波到諸郎直氣凌斗魁況復文章妙天下
睥睨晁張顰蘇梅竹帛如山不經國安用江鮑稱詩才
劉夫子我有一杯酒澆汝胸崔嵬嗚呼聖道久榛塞孟
氏闢路誅蒿萊諸儒辛苦補罅漏未見巨手如排淮後
生索塗方擿埴雖有耳目如嬰孩祝君頽波作砥柱驅
入聖海無津涯劉夫子深藏什襲作龜鑑先生此圗吁
可懐
　　春雪
幽窓不知春但覺寒轉加開門散飛雪帶雨不成花盤
空飛瓊舞作態正横斜著樹暫􁫧瓏少焉委泥沙急埽
枝上玉為我試新茶不須待明月湯好客便佳
　　題趙琳畫東坡石上以杖横膝肩頭二首
廟堂竟何人此老乃石上盤礴萬古胸入此一藤杖擊
去荆舒蠻扶來司馬相君看熊虎顔百獸不敢傍
東坡謫嶺南一笑六根靜食骨不棄餘又使羣狗競手
中果何物乃是照邪鏡爾曹何足容以杖叩其脛
　　擬陶和許至忠二首
西日頽殘照北風凜寒威侏儒飽欲死幽人獨無衣不
上北闕書甘采西山薇曽子已再化寗蘧早知非豈不
樂仕宦恐與心事違柴桑舊三徑吾行其庶幾尚憐淵
明翁頗負責子譏隱居茅簷下聊欲曝斜暉
歸田有何樂佳處正在兹閒與老農語夜雨深一犁行
年近六十悠悠復何之有田足我食有布成我衣富於
黔婁生樂於榮啓期妻子愠見言一㸃不上眉吾師有
遺訓貧賤不能移
　　題牧牛扇頭
一牛顧其犢一牛軒凥脽旁有牧犢子窺巢攀樹枝嗟
爾有餉具不念鴉鶵飢烏鴉各天性飛來䕶其兒汝親
亦念汝而人獨不知不如兩相忘人禽相娯嬉
　　東籬采菊圗
淵明初亦仕迹留心已逺雅志懷林淵高情邈雲漢妖
狐同晝昬獨鶴驚夜半平生忠義心回作松菊伴東籬
把一枝意豈在酒醆不見白衣來目送南山鴈淡然忘
言説聊付一笑粲
　　贈眼醫
和扁不並世世豈無良醫今代王彦若恨無東坡詩大
弨臥壯士積熱下腦脂神針運斤風此妙人得知君言
吾有道神視了不疑擘山導河流破壁取蛟螭聖道如
日月浮雲時翳之誰為補天手刮膜施金箆韓孟不可
作此藝眞吾師
　　釣篷
船篷無可載意釣不在魚此身眞襏襫萬事一籧篨無
載不能沈死魚安足餌洛水是非波臨軒聊洗耳
　　聽雨軒
無田妻啼飢有田稻蟠泥等為飢所驅貧富亦兩齊雨
中窓下眠窓外芭蕉語置書且安眠催租吏如雨
　　擬東坡謫居三適
　　　旦起嚥日
老人畏朝寒常恨為物役爬掻未云已簡書催我出爾
來先朝叅晨起喜見日王事有期程安能待其畢披衣
向東方聊復效龜吸漸漸支體柔谷谷眞氣入少焉肝
腸煖陽和通百脉吾年六袠餘前路那可必未來不吾
預已逝安容息及此未病間聊冀一漑益
　　　午窓曝背
清晨了公事及午身得閒南榮有晴日曝背於其間稍
稍陽光舒融融和氣還時携一冊書眼花紛斕斑倦即
枕書臥散盡腰脚頑清於三杯餘甜勝一枕跧人間有
此適不憂天公慳世人慕煖熱肉屛醉雲鬟雖得一餉
樂憂喜常相關癡兒亦笑我市中有樵山
　　　夜臥炕煖
京師苦寒歲桂玉不易求㪷粟換束薪掉臂不肯酬日
糴五升米未有旦夕憂近山富墨㙠百金不難謀地炕
規􁫧瓏火穴通深幽長舒兩脚睡暖律初回鄒門前三
尺雪鼻息方齁齁田家燒榾柮濕烟怯淚流渾家身上
衣炙背曉未休誰能獻此術助汝當衾裯
　　倣梅聖俞月出斷崖口二首
末伏暑尚在雨㸃落未落夢覺起視夜缺月掛屋角
殘星横斜河晨雞號天風幽人窓中眠紗厨明秋空
　　長白山行
長白山雄天北極白衣仙人常出没玉龍垂爪落蒼崖
四江飛下天紳白匹馬渡江龍飛天雲起侯王化千百
至今甲第多屬籍時清毬馬爭馳突錦韉貂㡌獵春風
五陵豪氣何飄忽前年北騎瞰中原凖擬長城如削鐵
君家兄弟眞連璧胸中十萬森戈㦸向曽論事天子前
漢庭諸人動顔色心知不易一囚命顧肯貪功事無益
西南方面應時須帝曰來前無汝易從來十益不補損
三輔蕭條半荆棘瘦妻曵耙女扶犁惟恐官軍缺糧給
嗚呼瘡痍尚未復且願休兵養民力老夫謬忝春官伯
白首書生不經國佇公功成歸廟堂再獻中興二三䇿
(大金國志長白山白衣觀音所居其山禽獸皆/白黒水發源於此舊名粟末河後改名混同江)
　　渡水僧二首
日落前溪渡鐘聲隔岸聞秋水深可涉挽衣踏行雲行
雲忽破碎波動生魚鱗化為百千我何者為我身此身
尚非我況復影中人畫師畫具眼了此起滅因三生祠
下夢一笑語前塵
一僧杭中流杖笠行相隨波紋生足指照影光瀰瀰一
僧到彼岸前引如導師腰間兩不借身外一伽黎一僧
方欲涉結帶如有思前山鳥飛夕後山雲起時君看眉
頰間中有摩詰詩
　　時雨(有序/)
時雨美胥莘公也公以行臺移鎮平陽鄰畏其威民懷
其德焉天降時雨山川出雲天相休運是生世臣維我
世臣乃國于莘天子命之牧爾邦民北風喈喈雨雪霏
霏嗟我晉人而瘡而痍吹之呴之摩之撫之于燠其寒
于飽其饑既瘳既夷不嚬以嘻孰為豹虎載柵載壘孰
為蟊賊載芟載理無擾我鄉我鄉我里無伐我桑我桑
我梓逺人駾矣我民祉矣公在在堂如春斯温激矢在
壺折衝于樽民安于㕓兵安于屯公在在堂錦衣繡裳
敝予改為斯民不忘公在在堂繡裳錦衣我民之思無
以公歸
　　皇武(有序/)
皇武命平章公移鎮陜右也皇奮厥武如雷如霆獷彼
逺人載震載驚帝命相臣蘇此疲氓維時莘公展也大
成公自平陽移鎮于秦世皆謂公在處陽春公在在秦
有年無兵世皆謂公斯民徳星惟此二方不寧不令帥
臣議征發言盈庭公奏累上如山不傾世皆謂公漢之
營平既完三輔復保五城以迄于今夏人請盟維將盡
能維公竭誠公拜稽首天子之明我公歸矣我民思矣
詔公復起周邦咸喜願公百年以佐天子罔俾樊侯于
周専美
　　鄭子産廟
晉楚更霸爭雄尊勢如兩虎挾一豚玉帛事楚方南轅
晉師已及國北門鄭有人焉國無小晉楚雖大談笑了
臨風三嘆酹酒罇注目蒼陂望高鳥
　　過湖城
暮行潼關道百里蒼山昬峯斷忽平野大河東南奔我
行屬冬季風雪浩以繁𤣥雲結層隂狐貉不得温豈不
念白首出使萬里藩惜彼守凍者據鞍復何言
　　過閿鄉
秦關百二天下壯百萬䧺師未能傍函關未了又潼關
潼關之敗何等閒九齡斥逐姚宋死邊將邀功從此始
今年西屠石堡城明年又起漁陽兵朝廷欲藉邊將重
不覺猪龍心暗動禄山前死未可知雖有漁陽突騎將
奚為自古明王重用武莫笑書生陳腐語
　　舍元殿
秦山從北來宫殿何巍巍含元遺址在下建十丈旂當
昔休明日軒陛拱垂衣一旦人事改阿犖坐彤墀譬如
元氣衰百疾攻四肢陵臣更五代興亡如奕棋塵埋棃
園骨火燒花萼碑寢殿通樵徑宫墻揮酒旗至今明月
　夜石馬空聞嘶蒼天不可問渭水空自馳誰為後來者
　應與此心期
　　　過乾陵
　　乾陵故梁山也舊有柏萬株亡矣有石藩王像來朝
　　者六十四至今猶存下有章懐太子墓
　曉日上乾陵乾陵何巍巍前瞻對雙闕上有十丈碑左
　右藩夷像想見朝貢時一抔土未乾衮服昜禕衣好還
　雖天道剪伐盡本枝凄凉廬陵謫慷慨黄臺辭賴有狄
　相國取日洗咸池母后盜國鼎吕氏非薄姬中睿乃其
　子天幸亦其宜驪山三日火見笑牧羊兒如何陵上栢
　獨有神䕶持千秋百嵗後魂魄復來兹故山草木赭應
　悔復辟遲天回西日照嵗暮北風吹南登樂遊原黙誦
　昭陵詩
　
　
御訂全金詩増補中州集巻十一
　欽定四庫全書
御訂全金詩增補中州集巻十二
　　趙秉文四
　　　發棗社
　夜發棗社驛褰帷見明月月照斷崖氷風吹隂磴雪山
　重復峻嶺十歩九盤折兩崖夾深濶線路僅容轍縋車
　下百尺轣轆聲未絶坡陁到平地稍喜見雉堞隔城聞
　鐘鼓星斗何歴歴故人相勞苦杯酒慰行役夜闌秉明
　燭相對恍如失
　　　過寧州
　季冬落日黄霜雪原野白驅車上峻坂十歩百夫力我
　行未半嶺囘視但木未白雲在髙頂可望不可及北風
　摧去翼孤烟帶逺客居人候征騎倦僕望前驛蒼皇下
　坡陀張燈已昬黑
　　　倣淵明自廣
　天地有常度日月有常數有生則有死如朝必有暮來
者不可却去者那容駐但喜故歲新新年行復故故交
零落盡世豈能久住年衰性自忘所以語多悞但復眼
半昬文字宜少覷前路那可知正宜委運去幸近古稀
年無復更多慮
　　和淵明飲酒
少長慕富貴老人思丘山一為妻子累不肯踐斯言誤
落塵網中黽俛四十年吾衰有兒子門户幸可傳
漆園去我久舉世少眞情晉宋多名流惜哉亦虛名浮
虛忘軒冕踰檢稱達生淵明初亦仕不為寵辱驚笑彼
夸毗子空談竟何成
琳宮雜鼃黽頗厭鼓吹喧既久少人事却愛幽居偏南
榮有竒趣雲峯可當山一雨溪水漲稍稍魚鳥還我亦
樂其樂可為靜者言
好醜無定在當時者為是彌子當寵時安知後來毁世
道每如斯吾生幸不爾舉世尚五絃安事矜緑綺
少年喜草書臨池學伯英縱横挾造化如見萬物情墨
濡四溟窄筆落三山傾年來頗自笑惜哉以技鳴白首
竟無得俯仰愧此生
憶昔告歸老方屬耆指時眼昬頭半白誓將從此辭幾
年不得謝因循到今兹耳聵左目盲决去吾何疑君恩
雖云重竊禄良自欺乗流且復逝遇坎將安之
昔我謝事時曾造老衲境謂言方閒去如醉不得醒至
要無多言退歩心自領一朝桶底脫露出囊中穎有如
暗室中照耀頼燭炳
嚴風大澤枯霰雪寒威至此時陶彭澤相與父老醉醉
不必相扶顛倒無倫次處世貴無名不知斯我貴斯人
今已亡三笑有遺味
憶我滏水陽經營五畆宅修竹幾千竿今為狐兎迹相
逢問鄉舊里巷不盈百艱難驚獨在鬢髪颯已白一醉
齊彭殤無為空太息
幽居淡無事雅志了𤣥經眼花憎文字悠悠竟無成中
夜起無寐披衣守寒更梅竹散清影素月流廣庭孤鶴
閟逸響切切寒蟲鳴撫巻長歎息慷慨惻中情
淵明雖不仕愛此北窓風曲肱枕書卧樂亦在其中時
持一杯酒賴此齊窮通大笑杯中蛇晚矣悟雕弓
昔我平生友峩冠今皆仕居官不避事力學固為已非
無濟時策壟斷亦云恥行年未六十齎志没蒿里蹇子
隨朝班星霜幾四紀譬如逺行客日暮尋所止飬志歸
田廬晚節猶可恃
　　擬和韋蘇州
　　和西澗
雨荒竹逕草叢生樹隔前溪一犢鳴歩尋幽澗疑無路
忽有人家略彴横
　　和烟際鐘
近壑斂暝色逺山猶夕暉聲從烟際起復向烟中微隨
風散林野渡頭人未歸
　　和西塞山(龍門/)
雙闕聳岹嶢神斧忽中斷一水從中來千龕道傍滿
　　和山耕叟
歩逐麋鹿迹詎知朝市情負薪南澗曲荆棘雨中行呼
兒問牛飽又向山田耕
　　和上方僧
石潤雲生衲崖傾月照禪曬衣横竹錫洗鉢落巖泉但
見山花發幽居不記年
　　擬詠夜
明從暗中去暗從明中來流光不待曉闇盡玊爐灰
　　擬詠聲
萬籟靜中起猶是生滅因隠几以眼聽非根亦非塵
　　和寄全椒道士(潘清容自鄠移樓觀/與中條喬象之同居)
新移白閣峯逺訪中條客結茅授經臺共坐雲間石松
龕讀易朝月窓談道夕從此到終身區中了無迹
　　和遊溪
清溪霧氣散水涵天影空白雲翻著底移舟明鏡中鳥
近前灘白花移别岸紅遥知夜來雨山色翠如蔥
　　和聽嘉陵江水聲代深師答
驚湍瀉石崖百歩無人迹愛此喧中靜聊布安禪席水
無激石意云何轉雷聲仁者自生聽達士了不驚心空
境自寂淡然兩無情
　　和演師西齋
不見竹間僧但聞花外磬敲檻出魚遊巢簷知鳥性雲
蒸坐禪石露濕行道逕夜寂一燈殘山月來破暝
　　和遊開元精舍
松軒風掃靜終日閉門居犬卧青苔地烏銜紅葉初瓶
殘夜禪起經潤雨翻餘自是少人迹非闗來往疎
　　和答中山道士
行轉青溪又别峯馬蹄終日認樵蹤翠微深處無人住
寺在深山何處鐘
　　和瑯琊(萬夀寺/)
兹寺廢已久經構昔未遑一朝煥金碧煌煌耀東岡文
母開大施天厨來衆香縈回轉佛閣窈窕閟禪房平地
俯歸鳥髙齋在上方宿雲不歸山野水自成塘道人如
水鏡見者心清涼理勝是非遣慮淡形蹟忘歸鞍惜清
景佇立暮天蒼
　　擬漠漠來帆重溟溟去鳥遲
薄莫瀟瀟雨何人獨倚欄濛濛山氣重淡淡水紋寒草
際光猶濕松梢滴未乾燈前未歸客無夢到長安
　　擬何時風雨夜復此對牀眠
幽居少人事有客來不速爐内火正紅罇中酒新緑髙
齋始聞鴈隔忩時動竹何當風雪夜抱被還同宿
　　擬緑隂生晝寂孤花表春餘
了無車馬跡終日掩禪闗不下溪頭路坐看簷際山好
鳥破午寂幽花淡春閒簪組方為累來遊不知還
　　送麻知幾徴君
丹山五色鳳一舉𦕈天隅文采瑞聖世不為竹與梧渥
洼汗血種逸氣凌九區可見不可縶白璧誰敢沽夫君
號神童七歲能草書二十上詞賦下筆凌紫虛三十富
經學兩魁天下儒蛾眉衆女嫉反畏知名譽一朝相捨
去願以道自娯閒觀養性書洞究先天圖姓字問天朝
相公藉吹嘘從容拜㤙命移疾還里閭諸公惜其去乞
留侍玉除掉頭不肯住一飯吾豈無君看澤中雉飲啄
良自如一旦畜樊中意氣慘不舒又如田間牛騰擲適
有餘被之以文繡顧影反踟蹰君㤙豈不重力疾須人
扶旁觀信美矣違已非病歟可以激頽俗可以勵貪夫
異時髙士傳名與西山俱
　　飲馬長城窟行
飲馬長城窟泉腥馬不食長城城下多亂泉多年冷浸
征人骨單于吹落闗山月茫茫原上沙如雪十去征夫
九不囘一望沙塲心斷絶北人以殺戮為耕作黄河不
盡生人血木波部落半蕭條羌婦翻為邊地妾聖皇震
怒下天兵天狐夜射旄頭滅九州復禹疏萬里還耕桑
但願猛士守四方更築長城萬里長
　　猛虎行
孤虎在深山一怒風林披朝食千牛羊莫食千熊羆虎
暴尚可制人還寢其皮旄頭飛精光落地為積屍焚山
赭草木血積成汚池萬靈泣上訴生民將何為帝怒勅
六丁雷電下取之埋魂九地底壓以泰山坻然後天下
人頗得伸其眉寄言顛越者母得育種遺
　　倣杜老無家
弟妹他鄉隔無家問死生兵戈塵共暗江漢月偏清落
日黄牛峽秋風白帝城中原消息斷何處是秦京
　　倣劉長卿出塞
上山搖白旗下馬駐旌麾邊騎數重合漢人三日圍天
寒短兵接日暮戰聲㣲萬里天山北招魂葬不歸
初從召募軍麾下㸃行頻衣上兩行淚燈前萬里身鼓
聲青海振戰骨黑山塵落日邊風起蕭蕭愁殺人
　　楊妃墓
灼灼陌上花青青路傍草人心任榮悴過眼無醜好馬
嵬三尺墳西出劍門道如何傾國顔傷心不同老
　　李夫人
夫人臨訣時掩面羞人主空餘返魂香黙黙不得語千
秋百歲後粉黛化為土一笑不成研春風花自舞
　　延安滋戒師余初主安塞堡簿時相識也今戊子
　　歲春被命作醮平涼偶得相會以四十三年之舊
　　故集句以贈之
五城何迢迢(杜/)闗河茫茫隔波浪(許表/民)與君别來今幾
時(盧/仝)翰林白髪三千丈(王/琪)形容變盡語音存(東/坡)閒思往
事是前身(樂/天)四十三年如電抺(東/坡)欲談前事恐無人(子/由)
龎眉皓首無住著(杜/)臂上念珠如皎日(唐/僧)架上楞嚴已
不看(東/坡)更看脚根參一節(山/谷)人生何處不相逢(丁/冠)猶恐
相逢是夢中(晏叔/原)同是行人更分手(山/谷)明朝車馬各西
東(歐陽/公)
　　塞上
窮邊四十里野戸兩三家山腹過雲影波光戰日華汲
泉尋澗曲樵路入雲斜隨分坡田罷還簪野草花
因尋射鵰壘偶到殺狐川西地牛羊瘦邊沙草木羶廢
池餘井臼古戍斷烽烟自說無征戰經今六十年
薄宦邊城裏經年無客過一川平地少四面亂山多野
色連秋塞邊聲入暮河舊貂寒更薄飄寄欲如何
樹靄連山郭林烟接塞垣斷崖懸屋勢漲水没沙痕烽
火雲間戍牛羊嶺外村太平閒檄手文字付清罇
　　寒夜
歲晏寒無那夜深清欲饑竹風驚夢斷雪意聽窓知稍
稍鵲翻樹蕭蕭人語籬虚明滿吾室何計月來時
　　三山渡
春水三山渡斜陽八字隄河淤樹身短沙截草痕齊地
納黄流大天銜曠野低故人不見我愁思使人迷
　　西陵
藹藹西陵樹蕭條歌吹聲客愁連斷鴈地古更荒城山
色嬌新雨河流怒不平浮雲臺上起不盡古今情
　　柏人光武廟
真人開有漢帝業肇蔞蕪灑落君臣契艱危廟社圖山
川扶鄗邑日月拱東都社稷千秋里風雲四逹衢北風
吹雨雪西日照桑榆舊物餘翁仲荒祠老祝巫功臣遺
像在時有䑕銜鬚
　　正覺院
西日轉廊腰疎鐘送泬寥壊墻縁苦竹破屋上凌霄白
髪知僧臘青燈更客宵葉聲風外盡窓雨續蕭蕭
　　散䇿
解鞍成小憩散䇿遂幽欣偶拂水邊石坐看巖上雲桑
麻深畏景水竹淡斜曛興寄方自得清凉誰與分
　　陸渾
言從陸渾去不過紫芝還鳥飛不盡處夕陽千萬山雲
起動兼靜水流忙更閒坐待石上月滅没烟嵐間
　　梁園中秋
今夜梁園月相逢照一罇他時千里共此會幾人存老
我追隨盡憐渠笑語溫不眠瞻玉兎終夕露荷翻
　　梅和尚節使挽詞
鏖戰羣奔外申威一呼間功名歸死事義勇鄙生還矢
向邊塵盡弓猶漢月彎君王思戰苦起塜像天山
走卒知名將兒童說義州甘心輕白羽苦戰脫兜鍪援
絶揮戈地創餘振臂秋英魂知不冺結草抗邦仇
　　和西溪思歸
好在西溪隠人今白玊堂興來看畫本夢去拂西牆舊
竹多年合新松幾許長從渠黄石老獨占白雲鄉
　　獄中
處順初無累安時故不憂敢遑身後慮甘向死前休有
姊如工部無兒似鄧攸悠悠天地意還許望松楸
　　徙倚
徙倚秋原上長吟動所思草荒天馬瘦日落野鷹饑多
病親朋改中年齒髪衰功名付公等才力况明時
　　寒食遙奠西山寺
榆中草色蕪春水稍漸車野祭一盂飯鄉愁千里餘年
年寒食客日日故園疎莫訝交親絶嵇康嬾寄書
年來百事廢漸與世情疎案上一杯酒牀頭幾冊書春
風疑混沌水月似空虚頃刻翻晴晦吾心淡久如
　　赴寜化宿王道
山屋如雞柵才容卸馬鞍風吹四山雪月照一川寒不
敢侵星起惟愁上嶺難中宵問前路客枕若為安
　　觀音院
棟宇懸崖上山光淡復深夕嵐無逺近返照有晴隂泉
落莓苔石風光松櫟林悠然成獨酌啼鳥是知音
　　蘆芽山
荷葉平初盡蘆芽勢漸分朝來知宿雨谷底見歸雲日
上松猶滴風來草自薰臨溪歸路險萬筏下河汾
　　荷葉坪
平生慣山水見之如等閒朅來驚老眼何處無名山􁫺
崒千峯外蒼茫一雨間山神應解事為我洗孱顔
　　管州道中
龜手酸風裏寒多酒不勝馬蹄荒店雪人迹斷橋氷瘦
骨成山字霜髯作㦸稜綠窓三丈日政爾夢騰騰
　　代郡張氏瑞栢堂
鬱鬱何年植盤盤兀老蒼文章深篆籀忠義飽風霜子
舍占烏鵲孫枝托鳯凰主人廊廟具㑹見拂雲長
　　過黄崖
患難驚身在龍鍾感歲新山川愁倦鳥歲月老行人落
日黄崖古東風白霫春傷心潢水北無乃久風塵
落日逢人恐深秋動旅懐乳鷹家碧嶂饑虎嘯黄崖此
道將何適吾生尚未諧傷心墟落裏犬䑛有殘骸
　　咸平道中
道壞縁岡逺村流自作塘夕陽開野色秋水納山光雨
住林逾黑鳥歸天更蒼㝠搜無好句淡墨寫微茫
　　慶雲道中
對岸青山隔孤城碧浪開緑蕪天際合白鳥日邊回渡
口呼舟急沙頭立馬催夕烟生極浦欲上客衣來
　　中秋金河感懐
金河今夜月遼水一罇同鴈影不復北馬蹄猶向東山
川新戰血宇宙舊飄蓬優鉢餘生事愁來醉眼中
　　登巢雲樓
烽火三年戍沙陀幾戰場自予甘薄宦與子各殊方寒
木同春色髙樓傾夕陽如聞洗兵馬更喜問臨潢
　　和楊子元
紅葉如人老黄花與世疎物華行晼晚天宇迥澄虚山
作屏風畫鴈成人字書相逢一杯酒秋興各何如
小雨班班落庭槐摵摵疎秋涵山谷冷天入水痕虛多
病難忘酒窮愁强著書深慚靈感老時復問何如
　　松下獨酌
行人隠微逕古寺帶平岡山勢倚城斷河流入野長樹
欹支壊道草臥壓頽墻獨酌無人共松風薦一觴
　　松山道中
松漠三百里飄然一日中山長雲不斷地迥雪無窮逺
嶺貪殘照深竹貯晚風烟村一迴首獨鶴下晴空
　　疊翠巖
枯枿似黔突斷崖如削𤓰林深自風雨地古更烟霞脚
力行將盡雲山殊未涯試窮千里目直北際龍沙
飛身清曠外着眼有無間崖斷疑無地雲開更有山鳥
隨天影没人自日邊還歸夢挾清境詩情不得閒
帳殿臨清嶂蒼崖襞翠烟孤根盤厚地秀色入蒼天井
有四時雪巖垂萬古泉皇情非暇豫問俗到山川
　　宿崔家莊
野次寒山外人家霽雨中饑鷹蹲落照危葉顫西風墻
缺青山補橋欹白水通豐年聞好語倚杖問衰翁
　　過罅水
夕陽山豁處平照大河流漠漠雲間樹悠悠天際舟黄
塵隨匹馬白水自雙鷗會得閒中趣浮生半白頭
　　通許道中(南征/)
暁逐三軍發清寒苦不禁征驂過野店寒路出疎林宿
火留行客霜枝滑凍禽據鞍閒覔句愁些不成吟
　　暮春
自嗟中歲在不與暮春宜非復歡娯地其如老大時百
年歸攬鏡萬事入支頤此意無人會陶情一賦詩
　　汝甆酒罇
祕色創罇形中泓貯醁􁘜縮肩潛蝘蜓皤腹漲青寜巧
琢晴嵐古圓瑳碧玊熒銀杯猶羽化風雨慎緘扃
　　湧雲樓雨
滿地江湖夢連隂晦朔秋雨中山似醉風外浪如愁眼
病憎黄巻心安任白頭明年一官滿誰復話登樓
　　　附趙秉文湧雲樓記大安二年夏四月余來蒞
　　　平定登城樓而樂之樓枕古榆闗下建十丈旂
　　　袤以五筵廣三之二窓闥軒豁俯瞰閭閻旁引
　　　重山複嶺之阻左挹土門右控大鹵太行犄之
　　　羣山迤之道京師而來歴汾晉接秦隴走雲代
　　　商旅絡繹使驛旁午車摧馬殆日不半舍使人
　　　目寒而足慄悽然有去國之悲臯落之山晉陽
　　　之泊廣陽之故道井陘之故闗地古天荒巖深
　　　樹老使人心折而骨悲黯然有懷古之思若乃
　　　烟容雨態倐忽明晦欄檻半晴野無完塊雌蜺
　　　半空雄風千里絺綌以清郊鄽汗泚秋空月明
　　　飛光皎楹爾屋穿漏我居蓬瀛雪漲千山北風
　　　其寒我纊而溫爾縷其單觴於斯詠於斯會賔
　　　友於斯其亦有思乎古之君子内淵靜而外昭
　　　曠淵靜則悔吝不生昭曠則不蔽於物其於居
　　　室也亦然窔奥之處淵如也髙明之居曠如也
　　　淵靜所以存神昭曠所以知政靜以養恬動以
　　　應物萬變之來了然吾胸中而不惑兹曠也秖
　　　其所以為達也歟
　　窮愁
乍喜三庚伏還驚一葉凉窮愁天色少睡思雨聲長掩
巻悲興替懐人問在亡平生庾開府詩興未能忘
何處新秋好飄蕭意欲仙作凉新雨後欲曙未明前莎
徑蛩吟地松梢鶴唳天物情無好醜適意各天然
　　和潘師韻
睽離三十載重此叩𤣥微日月雙蓬鬢乾坤一布衣月
明渦水宿秋老華峰歸不得陪仙馭浮生有是非
　　和政老九日韻
數日閒齋臥體中殊不佳那知是重九但喜見黄花矯
首懐天末攜壺傍水涯琳宫題壁處醉墨字欹斜
　　贈茅先生
二室神仙宅三茅道士家野人遺竹箒(劉仙編竹箒/以給公朝夕)弟
子掃松花有道能擒虎無心任踏蛇天平有陳迹吾欲
老烟霞
　　大雪
大雪無朝暮衰年見未曾園林春浩蕩川嶽氣憑陵雲
慘天應漏陽微井欲氷欲尋安道舍何處一龕燈
大雪欲平簷黄昏氣轉嚴天邊迷草樹雲外失烏蟾天
意平髙下人情有愛嫌抱衾酬桂玊樓上醉厭厭
　　雪霽
黄雲霽雪威寒日淡暉暉雨砌晴猶滴風簷落更飛侵
凌池面痩臃腫樹身肥長憶廬陵老憂時詠鐵衣
　　十月菊得深字
地偏開較晚風勁可能禁雨漬金英淺寒添紫暈深抱
叢無晚蝶窺蘂有貞禽留待飄零後梅花約重尋
　　雪
朔雲連鄭圃飛雪滿梁園猛勢池心滅清聲竹外繁饑
鴉寒啄樹穿屨踵臨門何以娯佳客開軒對一罇
　　野菊
離離巖下菊無主混蓬茅路斷秋光隔山明水影交荒
叢鳴蟋蟀寒葉掛蠨蛸擬訪陶廬飲柴扉何處敲
　　嶽觀
歩屧方壇上行吟避草芽簷聲風拂燕池影柳蹲鴉天
入濛濛雨春歸淡淡花遊春心未老墻外度香車
　　秋雨
天邊認遙電雲際尚殘陽雨脚夜深白濤頭曉霽黄沙
邊明鴈影林下見山光擬盡登髙興秋懷祇自傷
　　手掐樺皮彈琴圖
何人聊幻巧袖裏出毫端道眼無二見心齊廢六官煩
君無耳聽寓我非指彈攦却伯牙手秋風萬籟寒
　　早出新安驛
夜宿新安驛平明雪塞磎馬頭迷舊路虎跡印新泥冰
凍寒流狹天銜逺路低人稀山店逺茅屋只聞雞
　　明惠皇后挽歌詞
皇明齊月象厚徳配坤元惻怛憂民意勤勞毓聖㤙國
風悲巻耳星緯暗軒轅喪妣人心痛哀號望寢園
威儀文物備祖載出菆塗薄葬追三代嚴禋致九虞仁
恩遺鳯詔功徳載龜趺左右重興業詩書讚永圖
太極齊元始三光並照臨勤勞憂國念惻怛愛民心𤣥
鳥歌殷母思齊詠太任兩朝難儷美萬古播徽音
階蓂凋葉盡宫漏滴聲殘玊几俄遺訓龍樓罷問安雲
容愁慘戚風色動悲酸萬古餘功徳煌煌玊冊寒
疇昔占蟲夢今來歎鳯飛漢宫遺内則文母謝芳徽永
卧重泉夜空餘大練衣魏郊寜久駐㑹看徳陵歸
阿母瑤池去應歸海上峯寶奩空有象練幄靜無蹤孝
享嚴三廟輿儀備九龍獻陵今密邇揮淚灑楸松
聖徳髙千古慈闈卜萬春地維傷絶紀月彩忽韜輪應
物歸先識憂民感至仁神儀雖已閟遺範不埃塵
膺符稱太母衍慶廣金源衣練蠲重彩躬蠶屈至尊賜
冰防病暍恤獄恐民寃孝義遵遺訓詞臣歎永言
葛覃歌節用巻耳頌求賢遽厭人間世還為物外仙共
悲星失婺無復夢捫天玊座虛長樂依然夜月懸
謙抑傳家法寛仁沃帝聰禮崇光教塔時奉孝嚴宫皂
𨽻㤙皆及嬪妃愛悉同繞階花泣露應是怨西風
　　河上
築堰分泉脉開溝斷荻芽風期占月暈水信䜟桃花
早愛沿河麥晴憐喚雨鳩春隨挑菜侣月趁捕魚舟
　　雪中登眞定閣
風月下如意寺樓髙處吟城中十萬户一雪太平心
　　連雪潮退
夕陽明島寺海氣入邊城潮落青魚出泥深白鳥行
　　天城山
造化摶清氣秀出天城山青松伴僧老白雲如我閒
　　仙人峯
世界幾微塵古今一昏曉笑謝區中縁獨立萬物表
　　摩雲峯
青山本無情白雲自來往身在浮雲中仰看浮雲上
　　獨冠峯
大蝸難為兄小蝸難為弟百里見主峯衆山皆迤邐
　　五芝峯
白雲如幽人出山本無期朝來抱幽石五峯成六芝
　　鬱秀峯
道人西澗來衣上南山雨心知石堂烟晴峯正堪數
　　泓雲泉
藹藹春雲滋巖溜滴泉乳獨留一泓碧去作人間雨
　　上龍門
南北兩石門上下一靈鷲仰看蓮峯立忽見天門透
　　下龍門
亂峯排鳥道一水會龍門禹力不到處猶知滄海尊
　　奉命奏告山陵
祗命欵園陵俶裝事行役黄葉宿幾程青山館三日
西山積翠氣空外拄青天飛笻不到處獨鳥冲寒烟
山前紅樹合山頂白雲封山中有蘭若日暮聞疎鐘
山月出未髙林深鳥猶夢霜落人未知寒添覺聲重
　　遊崆峒三絶
　　　青龍洞
青龍不可見雲自洞中出為雨濟人間歸時杳無跡
　　　仙人橋
　絶澗初無路通仙忽有橋偶攜青竹杖平歩到雲霄
　　　　翠屏山
　山作屏風樣其如空翠何不遮秋塞盡空障夕陽多
　
　
　
　
　
　
　
　
　
　
　
　
御訂全金詩增補中州集巻十二
　欽定四庫全書
御訂全金詩增補中州集巻十三
　　趙秉文五
　　　春山詩意圖
　何年身入畫圖傳似是三生孟浩然詩句工夫驢背上
　醉鄉田地酒旗邊一川芳草綠堪染夾路杏花紅欲然
　想見歸來泥樣醉却如蘸水柳三眠
　　　春日即事
　支頤偶到野人家總把深心付物華鳥毳餘情閒日月
　花心深蠧半塵沙遊絲送上風中柳亂沫分屯水際查
　且共年光暫觀化直須美酒送生涯
　　　酷暑
　林鴉開味忘飛騰天地為爐萬象蒸氷井湯鏖幾千丈
　塔鈴風閟十三層夢魂正遶雲帆客畫本閒臨雪麓僧
　一枕雨窓惟靜勝不須赤脚踏層氷
　石枕繩牀夏簟藤慢膚終日厭歊蒸夢飛楚澤三千里
人在秦樓十二層松頂露凉時警鶴山房泉冷獨輸僧
人間膏火鏖城市世外清涼勝飲氷
　　㯶扇
犀甲龍鱗倚半空抱歸掌握自清風山精附木鬚髯古
囘祿扇炎尾鬛紅何處青蠅千里外向來白羽一揮中
水邊石上應須此乞與文園病肺翁
　　三臺懷古
人道奸雄看似鬼奸雄我道鬼輸君身猶北面魏基建
骨入西陵漢鼎分貪與卯金成舜禹不知典午笑桓文
清漳不洗前朝惡日遶三臺送夕曛
　　登友雲亭
友雲飛觀鬱崔嵬落木蕭蕭聽者哀九日朱絃和鴈斷
開年黄菊費詩催淮天雨露檣千里梁地風烟酒一杯
此日此生人共醉明年重健與誰來
　　除夜
梅花無信報平安又聽譙門晝漏殘荒郡人烟窮臘外
上方樓閣晚雲端沉沉鳥没天無盡漠漠烟昬山更寒
日暮數峯猶帶雪城頭霽色入欄干
龍鍾三十九年春諱說新年似諱貧醉白名堂甘後進
小坡著號似前身自憐耐辱稱居士人笑無機似道人
斷送生涯一枝足不須長物擾天真
　　娯暉軒
石晉地形今日眼幾人亭榭幾人詩數州山水有窮處
萬古風烟無盡時天逐南㠶秋鴈逺峯遮西望夕陽遲
客來欲問忘歸意掛起僧軒君自知
　　馬頭山清居院
每逢佳處輒安跧及到清居半日慳曉壁撼鐘雲離石
夜泉洗鉢月搖山人生能作幾時客林下都無一箇閒
不信試看題壁字明朝多是馬頭還
　　松聲
飛廉作意怒髯龍萬壑千巖氣象雄獨鶴夢中搖夜月
七絃徽外寄秋風石壇醮罷支笻裏天竺齊餘隠几中
想見紛紛吹子落山堂一洗耳偏聰
　　科爾展酒
乍坼香泥甕釀成一鞭先到日邊城玻瓈色映薔薇露
沆瀣光浮金菊英偶脱中州先酒譜賴傳後世以詩名
相如病渇焉能賦久矣吾衰畏後生
　　連雲島望海
壯觀天東第一遊曉披絶島寄𡨕搜烟中熊嶽隨潮没
天際遼江入海流地絶四維那辨樹風來萬里忽通舟
我從析木西南境回望中原四百州
　　庚申元日
一從禁苑别花塼四度山城自作年愁裏椒盤䨇淚落
坐中歲酒幾人先此心不動吾何取老去知非理固然
白髪無兒何足道且収見在鬬尊前
　　送張仲山
千山飛雪白皚皚袖裹吟鞭送客來鬚出氷霜年貎改
眼藏狐貉語音猜風吹隂磑魚鱗巻日曝陽坡龜兆開
北去人烟山店逺且煨新火煖離杯
　　和林卿錦波亭韻
使君興寄本翛然愛此澄波清且漣楊桞隂中黄鳥地
芙蕖香底白鷗天涼通簾幌風生座露泛琴樽月滿船
想見仙裾乗一葉恍疑太乙下雲邊
　　白霫雜興
黑山潢水解弓刀茅屋朝來聽伯勞萬里馬辭邊雪苦
一聲鴈拂朔雲髙闗山落日家何在詩酒春風氣尚豪
試上荒城望鄉國重來清鏡鑷霜毛
　　南園
塹水垣城斷往還青林路轉儗幽闗百年樹腹通人過
四月花枝對酒閒逸馬風牛春雨草荒天老地夕陽山
金丸逐勝非吾事心在歸鴻滅没間
　　翠微軒
千里風烟棟宇間地形西去接松闗尊前奚霫來朝地
雲外幽燕不斷山故壘蕪城人物換斷雲落日古今閒
百年興廢人空老水自東西鳥自還
　　鎮國寺
靈鷲飛來處處尊綠雲細路絡城根百年樓殿倚天末
萬井風烟當寺門五月微涼清佛界六時豪吹動祗園
四山放入無多力乞與西南構一軒
　　七金山寺
刳簷篆額蠧蝸涎像教塵埃閲百年殿棟猶題遼日月
圖經不載禹山川荒碑盤屈蜿蜒古壊壁參覃㒺象拳
想見當時崇奉日無邊花雨散諸天
　　野香亭
半空欄檻倚雲根暇日登臨付一罇山上青蓮惟見塔
水邊綠樹定知村花枝低拂尋春騎杜宇頻傷久客魂
過盡芳時遊客少一軒風雨送黄昬
　　蘭若院
傳經蘭若歲時同繡轂珠簾處處逢花院鳥歸深殿磬
雨樓人散隔城鐘長空淡淡吞平野落日微微見逺峯
年去年來人自老空餘壊衲掛長松
　　金河寺
何處人間六月秋金河寺外水西頭坐分游客青天幕
醉倒詩仙白玊舟萬里南風雙老鬢百年心事一沙鷗
王侯螻蟻俱塵土一笑從來萬事休
　　趙園
佳木千章曲岸南此園閲世似飛禽地幽花晚春兼夏
山近嵐昏晴似隂溪雨斷橋愁渡水樵風吹㡌怯穿林
馬頭納納沙邊路霜葉濃時憶重尋
　　扈蹕萬寜宫
一聲清蹕九天開白日雷霆引仗來花萼夾城通禁籞
曲江兩岸盡樓臺柳隂罅日迎雕輦荷氣分香入酒杯
遙想薰風臨水殿五絃聲裏阜民財
　　扈蹕琵琶嶺
曉拂朱欄滿袖風支頤冷望翠微中薄雲漏日巖開碧
淺露離花澗滴紅馬散平坡臨水聚人來盤路到山窮
子雲老大無才思懶賦長楊五柞宫
　　拂雲坪
萬疊雲山最上頭千官影裏侍宸游翠巖秀色來天地
黄嶺嵐光上冕旒帳殿影臨眠鹿地簫韶聲入射熊秋
翠華指日東廵狩囘望中原第一州
　　金蓮
一望金蓮五色中離宫風月滿雲龍向來菡萏香銷盡
何許薔薇露染濃秋水明邊羅襪歩夕陽低處紫金容
長楊獵罷囘天仗萬燭煌煌下翠峯
　　和王正之寄逺
人生會合少知音一榻高懸肯重尋後日相逢應老大
何時一笑共登臨三年京國塵埃夢千里故人離别心
想見詩來愁擘紙倚欄清快比風襟
　　甲子元日大安早朝
闕角蒼龍建斗杓衣冠萬國大安朝使臣未入分班立
殿陛將升按笏招彩殿中間瞻北極丹墀側畔聽簫韶
太初甲子天元朔萬歲常瞻玊燭調
　　紅棃花應制
染根日日費天工眼㡳梅花夢不同春色似憐啼夜雨
天㤙特許醉春風袖障翡翠餘輕碧雪㸃烟脂暈小紅
漢主蕊宫三十六溶溶和氣月明中
　　轅門不寐
蕭蕭傳柝月三更欹枕轅門聽鼓聲戰馬不肥淮甸草
征人愁望歴陽城兵戈荏苒音書絶行李蕭條蟣蝨生
早晚樓船下揚子滿天風雨洗蠻荆
　　寄懷
不問山林與市朝大都鵬鷃各逍遙歸心老去投林鳥
壯志春來掛壁弨聖處工夫惟易可閒中日月以琴消
十年鏡裏功名事白髪年來漸不饒
　　賦雪和張子野廵字韻
翰林風骨玊為神天遣簷花送酒廵侍從驊騮應白鳯
神仙官府不紅塵懸知潁尾風流舊不及鼇頭句法新
天上玊堂誰得見風光衮衮筆頭春
　　楊秘監畫髙士過闗圖
三生自是竹林遊寫出荒寒意外愁世事盡如翻著襪
人生剛笑倒騎牛闗山風月詩千首富貴豪華土一丘
獨有文章磨不得至今圖畫想風流
　　重陽後雪寄馬柔克
朝來飛雪白糢糊城郭山川入畫圖一色乾坤還太素
萬家樓閣化清都狐裘貂㡌將軍騎金帳羊羔太尉姝
何似吾家正清絶曉窓吟撚凍髭鬚
　　靜陽道中
路轉山腰歩歩迷髙林淺水下囘溪蕎花釀蜜蜂貪腹
栢葉儲香麝養臍不覺困來尋短歩偶逢佳處入新題
何時更到園林寺看徧峯巒處處低
　　題郝運使榮歸堂
翰墨聲名四十年歸來還作地行仙柴桑問路陶元亮
洛社休官白樂天拄杖扶兒還客拜畫圖繪老聽人傳
窮秋雨霽陂田出想見騎驢興渺然
　　遊郄家濼
山崦人家半夕陽倚墻爭看出紅妝野泉自入他州界
古碣猶存舊姓鄉蛇出廟壖神古柳牛尋沙樂憩柔桑
蝉聲扺死催歸騎辜負亭隂一枕涼
水際林間杖履香綸巾野服道家粧婦姑䌟纊欣同社
翁仲扶笻不出鄉拜跪使君嗟老大逢迎地主問耕桑
今秋一飽天難必且快新苖雨後凉
　　題近侍局使聚扇
早朝攜入紫微宫日用都歸掌握中運動樞機眞有道
巻藏懷袖不言功宸庭永日更番暇水殿微凉侍宴終
願以微軀奉清晏仁聲宣播舜絃風
　　張清獻公慶八十壽
富貴康寧壽八旬明時乞得自由身宦途班列聯三事
家法中朝第一人疏傅未歸東海郡白公獨享洛城春
籯金換得傳經業留與𤣥成贊化鈞
　　上方
山近西臺易夕烟東臺占得夕陽偏貪看歸鳥過林隙
不覺竒峯墮眼前土竈夜燒松葉火石盆曉潄菊花泉
丹梯横絶青山路勸子先參鳥道禪
　　題右丞畫荷蓧圖
杏花菖葉雨聲春甘作明時荷蓧身只道烏鴉猶父子
豈知螻蟻亦君臣杖頭明月挑周器松下衣冠自舜民
好在丹青王右轄解廻枯槁入陶鈞
　　送月上人赴少林
隻臂伽黎不作難將心到處遣人安瓶離汴水秋風冷
錫入嵩峯夜月寒篋裏贈詩更雨曬囊中施鉢對風餐
心知擬就東林宿已向林梢薦刹竿
　　登定安閣
翬飛髙閣迥凌虛中有盤盤一塔孤千里河山隨指顧
諸天日月遶彌盧神超㒺象遺身世眼入蒼茫一有無
便欲乘風遊汗漫幡然囘首念南都
　　許州襄城縣進嘉禾合㯋應制
襄城城下壤歌傳驛奏嘉禾到日邊穎合周王新雨露
畝分黄帝舊山川太平氣象聨珠琲明徳馨香列豆籩
萬國和同歸帝治古書願獻補遺編
　　陳州進黄鸚鵡應制
隴鳥明時亦效祥天教合侍赭袍黄九重城裏駢鶯舌
百子池邊借鵠裳夜臂翠簾條脱市春籠珠殿荔枝香
紫宸朝退鳴弰逺偷學山稱萬歲觴
　　贈磨鏡李先生
自笑年來白髪公丹砂不肯藉顔紅分無海上三山藥
來訪人間百歲翁黄瀆何曾涴明月青天元不礙𡨕鴻
何時相約丹元子便欲因之乗曉風
　　記夢
六年京國鬢塵黄一望家山一斷腸病後始知謀退晚
夢中猶記和詩忙風來竹裏娟娟好水過花間冉冉香
(夢/句)學道無成還自笑人生習氣果難忘
　　登天壽閤
人間赤日無處避天上雲居即寳坊鳥飛無礙長空濶
人意自生髙閣凉風來為作不請友午夢徑到無何鄉
黄昏索馬出門去猶望東華塵土黄
　　和劉雲卿
屏山殁後使人悲此外交親我與雷千里老懐何日寫
一生笑口幾囘開心知契濶留陳土將復登臨上吹臺
目極天低鴈囘處西風忽送好詩來
　　和種竹
君家種竹五七箇我亦近栽三數竿兩地平分風月破
大家留待雪霜看土膏生色葉猶巻客枕夢囘聲已寒
見此又思君子面何時相對倚欄干
　　送宋飛卿
雄豪兩妙秀而文不獨吾云人亦云賀監早知仙李白
薛宣那得吏朱雲秋風汴水傷今别明日邠岐與子分
瘐李(之/純)髯雷(希/顔)隔存殁只愁詩壘不能軍
未能免俗聊從宦遙望孤雲憶舊廬不樂徑歸眞吏隠
得閒隨分寄僧居關山牢落三年夢行李蕭條一束書
想見蓮花峯下過路人遙指倒騎驢
　　至日次劉雲卿韻
此生天地一陳人百歲三分過二分老去光隂空惜日
愁來世事獨看雲靜中剝復觀消長身外榮枯仕糾紛
猶有憂時心未已卧聽兒誦戰塲文
　　百五日獨遊西園
西園啓鑰起芳塵滿眼風光不屬春樓閣人非空似舊
溪山歲久却成真斷橋没板横斜艇古木欹垣礙去輪
老去搜詩厭雕斵晚風吹水白鱗鱗
　　題王摩詰畫明皇劔閣圖
劔閣森危隔錦官雲間棧路細盤盤天廻日馭長安逺
雨滴鈴聲蜀道難當日六軍同駐馬他時萬里獨回鑾
傷心凝碧池頭句有底工夫作畫看
　　和欽止河中即事
鸛鵲樓前一望時長河寂寞送斜暉人歌人哭幾興廢
年去年來今是非寒雨渡頭人跡斷秋風汾水鴈來稀
千村萬落生烟靄更聽砧聲暮擣衣
　　弔袁用之
卜築中條四十秋安排佳處近休休隠居境為王官勝
仙伯名因少室留架上殘書灰燼冷囊中妙藥鬼神偷
傷心天柱峯頭月曾照先生杖履遊
　　雪意
門巷蕭條日易曛豆稭灰欲落江雲眼花淡淡初疑見
耳重蕭蕭竟不聞便可一盃平體粟不須六出㸃衣紋
慇勤急遣蓬萊使探到梅花破幾分
　　栗
漁陽上谷晚風寒秋入霜林栗玊乾未折椶櫚封萬殻
乍分混沌出雙丸賓朋晏罷煨秋熟兒女燈前爆夜䦨
千樹侯封等塵土且隨園芋勸加餐
　　憶橙
悵望天涯驛騎塵政須玊甲破芳新可憐虛度梅梢月
無計相陪竹葉春三日手香頻入夢一年秋好不闗身
快須凖備新詩句儻有金苞贈故人
　　射虎
眼花百歩透林寒抵死嗔人守九闗只道草中藏白額
豈知世上有黄閒才聞父老愁三害倐見熊羆寐一班
寄謝咸陽笑黄犬何如霧豹隠南山
　　冬至
天時人事不難量消盡羣隂又一陽千里家山憑夢到
數莖白髪為愁長老來度日惟經巻病後闗心祗藥方
六十之年今過五不須苦死問行藏
　　菊
水冷雲疎木葉黄遶籬目送鴈南翔酒傾桑落林廬靜
秋入騷人齒頰香人惜後期霑雨露天教晚節傲風霜
憑誰寄語陶元亮不為南山興自長
西風吹葉靜千林獨有幽香伴苦吟細葉宫槐舒碧皺
小花佛頂暈黄深誰憐細雨情何限可愛清霜瘦不禁
寄語兒曹莫輕折重陽留待伴孤斟
　　九月十一日夜對月
無花無酒過重陽轉覺閒居興味長明月豈隨人薄厚
黄花不逐世炎凉閏年莭晚初過夜老境衾寒知有霜
清景喚廻蝴蝶夢起尋竹影據胡牀
　　答趙慶之節使
故人别後定何如春鴈來時忽寄書壯歲從軍幾人在
老來分守五年餘掛冠無計追𢎞景襆被何時從魏舒
遙想西川賢父老𤓰疇閒伴故侯鉏
　　題劉萊州像
當年二老趙張儔(王翛然知府/焦明鏡運使)獨許先生第一流異政
曾聞山鬼伏直聲須問古人求從來走卒知司馬到處
兒童說細侯惆悵當年舊遊處羊曇不肯過西州
　　九日會極目亭
孤亭髙壓冷雲堆九日登臨貰酒杯魏國河山殘照在
梁王臺殿野花開鷗從白水明邊没鴈向青天盡處囘
未必龍山如此會座中三館盡英才
　　再和
秋興髙於灧澦堆秋光併入阮公盃霜凋蒲劔三稜折
雨裂荷衣十字開北鴈逺浮梁水動南雲低抱楚天囘
前年此日登髙會㸃檢唯無短李才(謂屏/山)
　　過楊太尉墳
道傍古塜入荒榛下馬摩挲漢八分誰謂皇天無老眼
却令大鳥泣孤墳獨攜一盞霜風酒來酹三峯日暮雲
李杜就誅鉤黨起可能天下獨傷君
　　過邠州
地靈物秀古稱雄前有汾陽後范公千古山川形勝地
两朝人物畫圖中一家忠厚餘風化七月蠶桑詠女功
誰識聖賢遺意在黍離篇末繼豳風
遙看涇水遶城流下盡坡陀始見州歲暮簡書催出塞
天寒風雪送行舟坡田井井龜圖畫山路盤盤篆印繆
更欲慇勤訪陳迹夜深燈火伴牢愁
　　過慶陽
地形占得古金湯感嘆當時古戰塲父子一家三范帥
功名異代兩汾陽四山帯郭環天險二水分流會女墻
想見公堂無一事臨川閣上日飛觴
　　秋雨
十月秋霖不出門門前流水似江村墻頭新竹大於母
砌下老桐今有孫澤鴈背飛驚吹急濠魚逆上避河渾
秋風未得乗槎便擬控扶搖北海鵾
　　白塔
松林横截東南野蘭若斜連子午莊平楚風烟開鄠杜
斷碑歲月自隋唐樓頭山入詩人座砌下泉分衲子房
更欲秦川窮勝槩却從髙塔望雲陽
　　過石氏園(樂天/故居)
石氏園亭竹一圍眼前勝事只心知幽禽有語能留客
流水無情自入池客裏歲華將盡日梅邊春信獨來時
醉吟吟後無吟者又得閒閒一首詩
　　上已遊西園分韻得蘭字與楊禮部攜同院諸公
　　賦
相逢草草即盃盤誰識吾曹箇裏歡燕蹴簷花墮茵席
魚搖波日動欄干無窮照影溪溪柳不住吹香畹畹蘭
已屬清明連上已更容飛蓋接鵷鸞
跨鳯騎麟玊筍班蹇驢不作杜陵酸已煩蠒紙書陳迹
更許仙舟泛碧瀾酒令致師嚴細柳詩朋鏖戰劇臯蘭
遨頭却返瀛洲去夢覺揚州鶴背㝟
　　挽劉雲卿
人物於今嘆渺然知君才徳幾人全忠言唐介初還闕
道學東萊不假年黄壤苦埋經世志青氊未了讀書緣
西園酬唱空陳迹淚灑南風襞素牋
　　楊尚書宫直雪作擬應制作詩某時在假聞而和
　　之
霰雪霏霏㸃玊英玊堂鈴索悄寒生也應天上多珂葉
無賴人間有化城兎苑因之賢者樂羊羔加以聖之清
吾曹安預籌邊事且及新年賀太平
黄昬陡覺悄寒生漏澀銅壺第幾更未放六花齊苑樹
先留半月抺宫城一陶風俗還純素盡領乾坤入太清
應似上方觀下界放教雙眼一時明
　　二月見梅花
不應開處避嚴冬無頼春寒雪尚封縱使風霜欺爾瘦
可能桃李為君容龎眉都尉嗟何晚飛騎將軍嘆不逢
畢竟榮枯無定在此花勸汝倒金鍾
　　春寒花較遲
吟懐長恨負芳時及至春來雪尚滋榆莢半含椒粒色
柳條未變麴塵絲墻隂更覺花開晚水冷應知鴈到遲
慚愧蓬萊老仙伯已廻和氣入新詩
　　殘梅
寒梅不作白頭新相對依依似故人要伴賓鴻并社燕
未隨流水與紅塵空枝擬折猶堪嗅殘蕊重看不厭頻
自是東皇催鼎食無情風雨不闗春
　　杏花
香傳微雨隔簾櫳十載􁧠船不負公愁見餘春紛雪白
且看初日眩霞紅兩株副使鶯吟裏一色新郎馬足中
投老安能知許事一鞭農事趂春風
　(此近體字樣詩/非詩也悚愧)
　　慶學士叔獻七十壽
乞得閒身七十餘知幾初不為鱸魚胸中幸有平邊策
林下聊觀養性書収拾雲山歸蠟屐巻藏事業入藍輿
君臣撫髀思頗牧未許先生作隠居
小築龍潭徳不孤盧鴻新有草堂圖四朝人物今誰在
二老風流與我俱把酒笑談猶解醉上山筯力不須扶
文章不逐年齡改能為開興作頌無
　　訪天寧周老
敝䇿羸童負束書清晨渺渺獨騎驢乍辭天上尚書履
來訪雲間火士居覽鏡年年非復我照溪處處得逢渠
從今莫訝經過數乞得閒身頗自如
　　春遊
草荒一徑抱村斜日暮初歸拜掃車猶有饑鴉來攫肉
覘人飛下杜棃花
　　題扇頭
文書勾引黑甜鄉倦枕抛書午夢長夢裏棋聲驚雨雹
覺來窓隙有斜陽
　　平湖戲鴨圖
平湖飛下蹙雙紋翻動江南水底雲盡日自來還自去
塵埃滿眼不如君
　　正覺院
齋時一鉢僧上堂履聲如水度秋窓秋陽滿地槐隂薄
幽鳥飛來施食幢
　　登嵩頂
危躡嵩山頂上來五髯龍對八仙臺不知眼界濶多少
直盡黄河一曲廻
　　　少林
　只麽西來坐面墻更無一法付神光少林自有吹毛物
　三十六峯如劍鋩
　　　石樓
　月約風期屢往還水聲山色石樓間大家也入香山去
　那箇心如白傅閒
　
　
　
　
　
　
　
　
　
御訂全金詩增補中州集巻十三
　欽定四庫全書
御訂全金詩增補中州集巻十四
　　趙秉文六
　　　嵩山道中
　為愛青山懶著鞭吟詩時作鶴頭偏驀然得句驚飛鳥
　樸簌巖花墮馬前
　屋頭山色靜無埃竹裏柴門水際開驚怪籬中犬迎吠
　有人知自碧嵩來
　　　題南城樓
　樓上遙看郊外村不須騎馬坐平分人家應在青山外
　時有歸牛下白雲
　　　香巖寺壁
　　一夕秋風變素商蕭蕭雲物換新凉片雲不作前溪雨
　飛過髙城有底忙
　　　題扇頭
　魏三句裏數聲艣秦七詞中萬㸃鴉好在團團明月底
一彎流水幾人家
　　三學院對月
何年覲佛朝天子各以寶花樓閣俱為問上方銀世界
不知有此夜寒無
　　祕魔巖
鐵鎖闗藏五百龍文殊遊戲作神通山僧要辦金剛眼
莫謂魚鰕在此中
　　囘春谷
氷崖雪柱道人家谷榜囘春事已夸却恐陽和在泉底
未春先發忍冬花
　　登萬聖閣
中州之山臺山髙遍尋五頂無乃勞老去看山無脚力
直憑一閣了秋毫
　　馬頭
天外亂山圍曠野水邊孤塔背層城馬頭才抹桑乾路
愁見行人問去程
　　趙橋望
天垂曠野初疑合地轉深巖忽似窮偶向髙崖聞笑語
寒春一帶夕陽中
　　漁陽道中
盤山曾藉上方眠落日蒼蒼響石泉夜半峯頭聽鳴鹿
半崖松子落堦前
　　逹北京
小車日日碾征塵臥即看書坐欠伸露宿風餐二千里
青山無處不隨人
　　龍山怪松
自笑書生骨相窮倒騎驢看兩三峯天東稍喜無碑讀
踏雪還來看怪松
　　東京見梅
二月天東凍未蘇梅花市骨也清臞一枝萼緑來千里
為問東君管得無
　　遼東
幾家籬落枕江邊樹外秋明水底天日暮沙禽忽驚起
一痕冲破浪花圓
　　北都雪望
千山雪盡出樵車一逕雲移去似蛇小屋平頭虚落裏
炊烟起處是人家
　　北都小雪
邊城小雪試年華烟冷貔貅十萬家探使不來人半醉
將軍氊帳卓平沙
　　襲香亭
小橋虹影截波光面面荷花鏡裏粧風月要知無盡藏
一亭分作兩亭香
黄堂公退吏人稀露下西溪鶴未知一榻清香無著處
曉風殘月獨來時
　　錦波亭
柳影移隄歩晚凉清溪放閘水泱泱胸中經緯天機錦
閒却小亭風露香
　　靈感寺
斜廊深院斷人行雪聚松中立鳥清僧臘數殘門乍啟
驚飛誶語獨含情
青青隠隠入烟微一日看山坐水涯何事晚來風截斷
偶看白鳥過林時
　　雞鳴山下橋
兩山相對翠屏開一水中流礙石迴橋北橋南路分處
紅塵一騎日邊來
　　和舜元雜詩
瘦馬龍鍾兩鬢華敲門避雨野人家門前籬落猶懸路
十里晚風吹斷霞
三五殘星闕角東淡黄楊柳月明中貪看稚子收殘葉
駐馬天街滿袖風
　　聖安小集
松軒却扇風仍好苔逕無花雨亦香門外市聲鏖午枕
老僧元不下禪牀
　　和子約立春
唐虞禮樂歲元新齊魯中書有大臣泰定三年調玊燭
衣冠萬國拜王春
　　二青圖
大青天驥之雲仍小青八尺猶龍騰三十年來無汗馬
不將遺像鑄興陵
　　古北口
幾家墟落兵戈外數畝荒田谷澗中日暮圍塲來野鹿
令人長憶筆頭公
　　撫州
蕭寺金風動刹竿西城北斗挂欄干一蟲不響夜更靜
片月未高山已寒
燕賜城邊春草生野狐嶺外斷人行沙平草逺望不盡
日暮惟有牛羊聲
　　北苑寓直
柳外宮墻粉一圍飛塵障靣倦斜暉瀟瀟幾㸃蓮塘雨
曾上詩人下直衣
　　玊堂
玊堂看到午隂移日薄春閒下直遲悞喜交畨旗脚轉
隔墻送過小桃枝
　　西溪
山垠西北塵沙少水際東南風月寛盡日朱門人不到
鳬鷖引子傍欄干
　　過邯鄲
十五年來黍一炊叢臺重覓舊題詩而今馬上行人老
不似當初過趙時
　　臨洺
聰山洺水送還迎世事浮雲幾變更白髮重來相識盡
逢人欲問小時名
　　眞際栢
趙州東院庭前栢二百年來屈鐵柯莫怪兩株纒欲死
後來禪客葛藤多
　　滹沱
滹沱一箭截天來六月砅雷打土崖一夜北風吹岸柳
直從中渡撁船廻
　　淶陽道中
石頭犖确水縱横人在青山影裏行忽悟過溪驚笑語
斷崖茅屋暮舂聲
　　昌平狄梁公廟
力扶滄海將頽日目送西山不盡雲一邑豈能占惠愛
至今天下不名君
　　靈峯院
天門劃斷兩崖青拄杖靈峯頂上行一片白雲巖下起
不教眼力盡東溟
　　燕
宦遊憐我食官倉贏得青青兩鬢蒼不會無情雙燕子
南來北去為誰忙
　　湧雲樓雨
片雲頭上一聲雷欲到冠山風引囘窓外忽傳林葉響
坐看飛雨入樓來
簾雨風斜不上鈎欄干吹濕怕人愁雷聲驅雨東山去
留下斜陽恰半楼
　　題閻立本職貢圖臨本
周王職貢朝萬邦右相丹青古無雙好本不應天下獨
解如明月印千江
金犀𠢐面覘天庭王會圖中見典刑已了宣威沙漠事
更煩右相寫丹青
　　墨梅
墨師不作胭脂面却恐傍人嫌我眞相逢莫道不相識
夏馥從來琢玊人
　　香山
山秀薰人欲破齋臨行别語更徘徊筆頭滴下烟嵐句
知是香山境裏來
　　夏日
樹木交隂鳥自呼蘧蘧殘夢破華胥虛簷一道風如水
展盡牀頭幾葉書
　　太寧吟詩臺(雨中/)
易州山水甲天下一日太寧如死灰山意似羞人識面
雨昬丞相賦詩臺
　　樓上
樓頭四面好風生下與遙山一樣平睡起紗㡡欹枕處
恰如水底看雲行
山城過雨怯衣單清暁樓頭六月寒却喚奚奴添半臂
要乘凉氣倚欄干
　　登晉陽閣
坡陀勢盡晉川開一線汾河掌上來斜日西風倚高閣
白鳥飛過天門囘
　　中山會故人
三十二年役夢魂故人老盡一身存燈前細雨當時話
别後相思誰與論
　　下直
綠槐影裏鳥呼風退食凉生襟袖中滿地綠苔承歩障
楸花無蒂落深宫
　　潭上
倒影花枝照水明三三五五岸邊行今年潭上遊人少
不是東風也世情
日斜飛盡往來塵為怕春愁戀酒樽醉裏不知歸去晚
(闕/)聲留著(關/)華門
　　宿王佐宅
鞍山柘水事茫茫猶記同遊宿上方老大重㝷窓下宿
殘經挂壁故人亡
　　燕子圖
一别天涯十見春重來白髪一畨新心知話盡春愁處
相對依依如故人
祝爾區區萬里身錦書囘寄莫辭頻而今塞北看雙翼
多少中原失意人
交親消息兩何如滿眼兵戈不得書為問南來新燕子
銜泥曾復到吾廬
　　送人之河中
功名蟻穴夢南柯投老空門不較多試看鐵牛無用處
横身終古負黄河
　　題李平夫畫黄山蹇驢詩圖
浮光林杪水參差意想先生得句時千古黄山山下路
蹇驢不是少人騎
三十年前濟水東詩中曾識蹇驢翁而今畫出推敲勢
却恐相逢是夢中
　　中秋日郊外遇雨
斜風吹雨水生寒荷葢傾珠下芡盤驚起鷺鷥眠不得
冲烟飛過蓼花灘
　　登定安閣
春風吹袖著欄干薄霧初収雪未殘擬折梅花遮逺日
愁看直北是長安
　　滎陽古槐
滎陽縣東千古槐人言曾見漢朝來不知幾覺南柯夢
直至如今喚不囘
　　新安道中
草根啾唧候蟲鳴月黑山腰信馬行夾路水聲長在耳
(以下/闕)
　　遊華山
我與青山有舊盟淡雲微雨忽渝平朝來自獻三峯絶
眞令山神不世情
仙人仙去有仙掌袖中擲下青芙蓉遺與楊羲書一紙
暫留笙鶴駐中峯
玊龜山下古仙真許我天台一化身擬把嶽蓮騎白鶴
下看浮世幾揚塵
　　河上公廟
河上丈人忘姓名一編道徳了一生時來河上觀物化
投醪欲變黄河清
　　稠桑谷遇雨
窮秋雨渡稠桑谷馬滑還經險路過騎上小山三十里
天教衝雨看黄河
　　濟源四絶
歌管年年樂太平而今鉦鼓替歡聲裴公祠下無窮水
好乞餘波為洗兵
祠前繚繞無窮水樹杪參差不盡山極目水窮山盡處
天台猶在白雲間
樹映樓臺水映空溪容林意兩溶溶夏山如醉無人畫
逺處微茫近處濃
毶毶雲水曉相參寺枕龍蟠十頃潭一徑通幽竹深處
居人指是侍中庵
　　山行四絶
終日看雲不忍還馬蹄犖确兩山間雨聲欲到詩人耳
雲氣先濛一半山
漠漠青田鷺啄苔背人飛去又飛囘青山影裏銜青稻
知自濟源枋口來
樹根繫栰水淪漪雨裏看山也大奇不見文公陳迹在
摩挲苔壁認題詩
玊柱峯前紫翠堆道人架竹引泉來穿雲絡石無人見
下赴龍門作怒雷
　　一雨
遙望叢林一塔孤蹇驢日轉古城隅夜來一雨添新漲
瀲灧灘頭漸欲無
　　和楊尚書之美韻
河南夫子兩程子要與洙泗繼後塵濂溪先生為張本
舞雩風裏浴沂春
東萊兩本不朽計讀書原委有本因傷哉絶筆大事記
讀經未了已亡身
諸公辨論助怪驚削去訓傳非人情文公至正本無我
吾道初如日月明
漢儒俗學欺盲聾獨有一士超樊籠君家子雲晚治易
聖人門戸見重重
　　題劉徳溫畫湖山豐夏横幅
聞道神仙郭恕先曾將清夏畫湖山而今筆墨歸天上
時許劉郎見一班
湖山清夏不應豐一逕林隂水石中六月凉生青篛底
釣魚船上一絲風
風來山脚水淪漣林影參差舞鏡天袖裏長安遮日手
綠隂多處弄潺湲
逺處微茫近處濃岸容林意兩溶溶夏山如醉無人畫
更倩劉郎作幾峯(與濟源/詩少同)
　　題東坡畫古栢􁁣石圖三首
荒山老栢枿臃腫相伴醜石反成妍有人披圖笑領似
不材如我終天年
人生散材如散木槁死深山病亦奇放出參天二千尺
安用荒藤纒繞為
東坡戲墨作樹石筆勢海上驅風濤畫師所難公所易
縱有此圖無此髙
　　雪望
吹面風來受雪寒寶花樓閣五雲端船移忽破瓊瑤影
丹鳯橋邊駐馬看
　　蟬
薄薄秋雲兩翼輕淤泥脫迹便恢聲可能枵腹凉隂底
受盡人間風露清
　　三蘇帖
他年鴻鴈各分飛風雨蕭蕭有所思猶記讀書懐逺驛
夜深燈火對牀時
君家一日會三蘇翰墨人間今古無時向明窓展横幅
不須更寫徳星圖
　　宿朱家寺
撤幕風來逺更清窓閒野曠見雲生夜深古殿無燈燭
畫壁時因掣電明
　　金水河
金水河邊駐馬時燕春閣外夕陽微舊時同樂園前水
曾照寒鴉幾度歸
　　晚登太史臺
雲鏤殘陽一線金西風吹雨破層隂歸鴉􁁣得紅翻背
返照依依在逺林
　　市橋
市橋落日與坡平返照前灣别舸明不覺城頭來暝色
囘看天際暮烟生
　　管幼安濯足圖
道䘮何人識重輕白頭不作魏公卿滄浪濯足知君意
濁水那能凂我清
　　龎才卿畫長江圖
青山隠隠水悠悠何處長江是盡頭欵乃一聲人不見
忽從天際下歸舟
　　淨安寺紫蠟梅
倩誰傳語玊林神莫以時宜鬬斬新只是舊時黄面老
而今現作紫金身
　　題伊喇右丞畫雙鹿
忘言老人畫雙鹿筆力不減東丹王右相丹青乃餘事
向來勲業扶明昌
當年扈從直長楊想見秋山槲葉黄沙外小灘圓似月
眼明雙鹿噍斜陽
　　坡陽歸隠圖
年過六袠尚蹉跎奈此坡陽歸隠何不是不歸歸未得
家山雖好虎狼多
　　九日繁臺寺
九日登臨一散懐繁臺寺裏插花迥空明衣上波光動
知是扁舟泛月來
　　道傍古槐
虬枝盤屈尚百尺不肯為人光棟梁六月行人汗如洗
尚能於世作清凉
　　昭君出塞圖
無情漢月解隨人羞向天涯照妾身聞道將軍侯萬戸
已將功業上麒麟
　　子卿歸漢圖
節毛落盡始歸來白髪龍鍾老可哀猶勝生降不歸漢
將軍空有望鄉臺
　　龎才卿畫春山歸隠圖
了無車馬到山家門外東風掃落花春入山間人不見
無時無處不烟霞
　　遊上清宫
隂隂垂柳凈朝暉城郭山林果是非歩繞仙壇香露濕
紫玫瑰刺罥人衣
醮罷琳宫日更長坐看旛影午悠揚幽人喚起青童睡
苔逕掃花筠箒香
細細薰風淡淡隂過雲抛雨上花心黄鶯渴咮沾㣲潤
飛上髙枝作好音
細雨薰風未熟梅仙禽啄實下莓苔夏芳將盡無多景
紅白葵花相背開
　　中牟陽氷篆
龍蛇起陸蟲蝕木商盤周鼓秦刻餘中牟三異今則四
斷碑殘缺陽氷書
　　過楊太尉墳
直道從來自不容斷碑千載尚塵封潼闗闗下墳三尺
清節高於太華峯
　　過長安
漢苑秦宫半夕陽年年春色管興亡灞橋折盡青青柳
不為行人也斷腸
茂陵玊盌苔痕土魏帝金盤月(缺/)津獨有乾陵陵上栢
年來風雨不能神
　　草堂
幾家籬落掩柴闗盡在浮嵐湧翠間稻壠明邊通白水
竹梢缺處補青山
　　過咸陽
獨立橋邊望白雲摩挲古塜石麒麟千秋萬古功名骨
盡作咸陽原上塵
上林池籞鎻芳塵直抵南山不屬人世上千年陵谷變
千村桑柘鵓鴣春
　　題東坡與佛印帖
魯公食粥已數月蘇子探囊無一錢身後胡椒八百斛
爾曹堪笑亦堪憐
　　呼羣鳴鹿
麑斑剝落錯古錦麚角輪囷生肉芝呦呦誰見羣呼態
憶在秋山扈從時
露林楓葉動秋山誰道呦呦物性閒同類呼羣更媒禍
世間何處不黄間
　　五嶽觀
瀏瀏清風下曲阿亭亭午影轉庭柯簾虛不捲通明處
時有流鶯趂蝶過
　　夜
愔愔小雨一燈熒猶記靈宫夜叩扃繞樹驚烏棲不定
踏翻栢子落堦庭
　　曉
一聲鵯鵊喚年芳底事驚回蝶夢長獨倚欄干梳白髪
滿襟清快曉風凉
　　暮
移牀坐到晚凉時手弄清泉似小兒古觀無人蒼栢暗
偶看宿鳥暮投枝
　　荔支圖
雨滴鈴聲蜀道長都縁一曲荔支香宣和無限丹青手
好畫當年花石綱
　　栽梅
滿車飽載梅花供車聲咿咿不成弄月落參横畫角哀
横眠正作梅花夢
　　鴻溝
山川依舊霸圖空楚漢分溝一玦中金翅鳥王分海立
却應莞爾笑英雄
　　遊崆峒四絶
西隣鳥䑕北朝那涇水東流入大河一上參雲亭上望
山川滿目夕陽多
金湯形勝滿秦中戰鼓驚飛北塞鴻為向崆峒山試道
可能髙枕聽松風
斷碑零落任苔封想像當時問道宫烟鎻洞天三十六
時人空禮白雲中
萬松聲裏暮濤寒盡在參雲一望間只欠懸流二千尺
天風吹下翠屏山
　　題東巖道人讀書堂
　　　裕之先大夫讀書於此東巖其自號也
山頭佛屋五三間山勢相連石嶺闗名字不妨從我改
更稱元子讀書山
　　哀李平父
　　　平父能詩善畫與予為密友
妙畫清詩絶㸃塵丹青才了已無身釣臺即是西州路
長使羊曇淚滿巾
　　洮石硯
何年洮石鴨頭綠磨研來伴中書公乞與玊堂揮翰手
便應草檄係西戎
　　跋黄華墨竹
老可能為竹寫真東坡解與竹傳神墨君有語君知否
須信黄華是可人
淡墨閒臨謝女真蕭然林下自風神世間亦有丹青手
只解尋常寫市人
　　閏八月十八日會同館諸公同賦絶句五首
一年十二度圓月反覺中秋此夜偏天意自憐風露爽
更教明月十三圓
閏年都未有新霜探借秋花十日香徑約同僚同一醉
有花有酒即重陽
太平勝事古難幷且盡清歡伴醉醒座中少年三館秀
也知傍有老人星
老去追歡強不能少時思酒似癡蠅佩刀左右更相笑
我已年來絶愛憎
賓主相忘間濁清坐中談笑雜歌聲道人嘿坐無分别
總是秋風萬籟鳴
　　馬上見桃花
可憐馬上逢春色不得明窓貯石瓶祇恐東風易零落
兔葵燕麥又青青
　　列子廟
天禄讐書已斷編枉將放蕩雜真筌如何得似東臯子
刪却楊朱力命篇
東土西天一幻縁先生古佛豈其仙真機指出無生死
勘破髑髏未兆前
　　翠微寺
南山常愛退之詩未脫雲烟潤色之要見山光如潑黛
更須留待雨晴時
南山深鎻翠微宫寺在山南十里東秪􁁣朝來衫袖濕
不知身在翠微中
　　宿索水
楚漢相隨京索間路人指㸃舊河闗英雄成敗一丘土
雲自髙飛水自閒
　　平泉店逢夏使
穹廬毳服異華風馬上相逢一笑同贈我何勞繞朝策
賀䦨千里已胸中
　　暮春用寒字韻
柳隂彩艦繫朱欄樓外鞦韆搭畫杆袚禊人歸池館靜
吹花風急皺波寒
一年芳物已䦨珊年少春愁為牡丹村落人家雨前後
蓬窓罩紙䕶蠶寒
　　初聞鴈
囑爾南來新鴈羣封書好寄未歸人天涯憔悴多風雪
回首中原又一春
　　宿遂初園
病身三日園亭主自慶還須把一盃猶勝西隣王學士
金門到老不曾來
　　别春
年年春去歸何處今日須為别一畨把酒問花花不語
夜來風雨淚珊珊
　　　附圖繪寶鑑趙秉文畫梅花竹石筆力雄健命
　　　意髙古
　　　附庶齋老學叢談金朝學士趙秉文使西夏中
　　　途聞夏主殂而囘楊尚書之美以詩戲之云中
　　　朝人物謫仙才金節煌煌使夏臺得句逢人唾
　　　珠玊揮毫落紙散瓊瑰一封書貸揚州牧半夜
　　　雷轟薦福碑窮達書生畧相似滿頭風雪却囘
　　　來
　　　附元好問趙閒閒真贊云周旋於王廣道宗平
　　　叔之間而獨能紹聖學之絶業斂遯於蔡無可
　　　　党竹溪之後而竟推為斯文之主盟不立崖岸
　　　　之謂和不置町畦之謂誠不變燥濕之謂定不
　　　　汙泥滓之謂清藹然溫粹見於丹青雖無老成
　　　　人尚有典型鳯衰無周龍移啟魏殄瘁攸屬古
　　　　為悲欷人知為五朝之老臣不知其為中國百
　　　　年之元氣
　
　
　
　
　
　
　
　
　
御訂全金詩增補中州集巻十四
　欽定四庫全書
御訂全金詩增補中州集巻十五
　　名家十二人
　　蔡太常珪(四十六首/)
　　　　珪字正甫大丞相松年之子七歳賦菊詩語意
　　　　驚人日授數千言天德三年進士擢第後不赴
　　　　選調求未見書讀之其辨博為天下第一歴澄
　　　　州軍事判官三河簿正隆三年銅禁行官得三
　　　　代以來鼎鐘彝器無慮千數禮部官以正甫博
　　　　物且識古文竒字辟為編類官丁父憂起復翰
　　　　林修撰同知制誥改戸部員外郎太常丞朝廷
　　　　稽古禮文之事取其議論為多大定十四年由
　　　　禮部郎中出守濰州道卒有續歐陽文忠公集
　　　　古録金石遺文六十巻古器類編三十巻補南
　　　　北史志書六十巻水經補亡四十篇晉陽志十
　　　　二巻金石遺文䟦尾一十巻燕王墓辨一巻傳
　　　於世國初文士如宇文太學蔡丞相吳深州之
　　　等不可不謂之豪傑之士然皆宋儒難以國朝
　　　文𣲖論之故斷自正甫為正傳之宗党竹谿次
　　　之禮部閒閒公又次之自蕭戸部眞卿倡此論
　　　天下迄今無異議云
　　　補金史兩燕王墓舊在中都東城外海陵廣京
　　　城圍墓在東城内前嘗有盜發其墓大定九年
　　　詔改葬於城外俗傳六國時燕王及太子丹之
　　　葬及啟壙其東墓之柩題其端曰燕靈王舊舊
　　　古柩字通用乃西漢高祖子劉建葬也其西墓
　　　葢燕康王劉嘉之葬也珪作兩燕王墓辨據葬
　　　名物欵刻甚詳
　　野鷹來
南山有竒鷹寘穴千仭山網羅雖欲施藤石不可攀鷹
朝飛聳肩下視平蕪低健狐躍兎藏何遲鷹暮來腹内
一飽精神開招呼不上劉表臺錦衣少年莫留意饑飽
不能隨爾輩
　　撞氷行
船頭傅鐵横長錐十十五五張黄旗百夫袖手畧無用
舟過理棹徐徐歸吳儂笑向吾曹説昔歳江行苦風雪
揚槌啟路夜撞氷手皮半逐氷皮裂今年窮臘波溶溶
安流東下閒篙工江東賈客藉餘潤貞元使者如春風
　　讀史
夏氏不無釁作孽生妖龍蒼姬丁衰期𤣥黿游後宫天
心未悔禍墜此文武功檿弧漏天網哲婦鴟梟同狂童
一何愚巧言惟爾從殷鑒不云逺覆車還蹈蹤坐令周
南詩悲入黍離風君看後庭曲曾笑驪山烽
　　醫巫閭
幽州北鎭高且雄倚天萬仞蟠天東祖龍力驅不肯去
至今鞭血餘殷紅崩崖暗谷森雲樹蕭寺門横入山路
誰道營丘筆有神只得峯巒兩三處我方萬里來天涯
坡陁繚繞昬風沙直教眼界增明秀好在嵐光日夕佳
家山葱蘢生處樂此山之間亦不惡他年南北兩生涯
不妨世有揚州鶴
　　讀戍昱詩有作二首
我家北潭邊溪流卧衡門俗客自不來好客時開尊路
人或不知云是渭南村底事半年别此懷誰與論
來時緬郊林木末秋未老借箸數歸日廼復見冬杪心
馳倚門望望我綿綿道慚愧戎子詩在家貧亦好
　　感寓
九官名世人制作歸一䕫達樂不達禮漢儒言足嗤古
人寓意耳結髦持鍜鎚俗子未易識絕藝聊相推坐令
編簡間亦以專門竒堂堂張長史楷妙世莫知謂予言
不信願視郎官碑(竒疑/作期)
　　風竹如水聲
好竹風淅淅流水聲泠泠吾廬兼有此要是佳友生北
窓午夢斷冷簟無飛蠅端疑故人至喚作寒泉鳴攬衣
起裵徊自笑還自驚無須問形似自可名雙清
　　荷香如沉水
新荷翠參差十畝藏漪瀾臨風倚雲葢過雨驚珠盤夕
陽香四來坐我西䦨干三徑未論菊九畹空羞蘭聊分
海南珍炷之古博山誰能品優劣待以季孟間
　　鄰屋如江村
斜川一壺玉川東三四家籬落半流水茁茁青蒲芽我
為水邊游月魄舒晴華隔籬見燈火兒語時紛拏想像
澤南州寄興棲雲霞從渠非知音我意亦自嘉
　　保德軍中秋
定羌城下河南流定羌城上三層樓使君置酒勞行役
今夕何夕當中秋孤烟落日明天末洶涌碧雲俄暮合
惺惺騎馬雨中歸造物戲人無乃虐紞如戍鼔方三更
夢囘一室還虛明出門驚笑遽如許浮雲四巻秋天清
誰家高㑹搴珠薄笑語聲從雲外落倦客明朝又短亭
行人何似居人樂
　　雪擬坡公韻
門外黄昬噪晚鴉瑤塵細逐五雲車豐年待作三登兆
暮景重開六出花濁酒無人同此興扁舟有客訪誰家
明朝試望東林樹百尺寒梢倚玉义
　　登陶唐山寺
嶺外高槐驛路長嶺頭蕭寺俯朝陽定知絕頂有佳處
聊與瘦藤尋上方千里好風隨野色一軒空翠聚山光
道人底事憐行役不惜禪牀坐午凉
　　到廣黄河
清漳節物似清江不復蓴鱸夢故鄉歴下果能留太白
鏡湖端是屬知章身隨客路常岑寂心與沙鷗共渺茫
尚困馬蹄三百里小舟聊與過滄浪
　　簡王温父昆仲
荷鈿小小半溪香槐幄隂隂一畝凉飛絮亂將春色晚
行雲閒屬暮山長求田已喜成三徑適意眞堪寄一觴
君是山隂換鵞手可無傑句傲風光
　　秋日和張温仲韻二首
琴裏忘憂盡日彈百憂俱息夜初闌青燈把巻逢眞味
緑酒傾尊破薄寒月色半留梧影上露華應到菊花團
在家須信貧猶好夢想人間行路難
照水疎林萬木蒼迎軒爽氣一襟凉有時獨聽溪舂坐
無事方驚晝景長雲薄西山聊隱見烟横白鳥去㣲茫
可憐騎省多秋思拘士安能識大方
　　和彦及牡丹時方北趨薊門情見乎辭
舊年京國賞春濃千朶曾開共一叢好事祗今歸北圃
知音誰與醉東風臨觴笑我官程逺賦物輸君句法工
却笑燕城花更晚直應趂得馬家紅
　　戲楊新城
長短亭中竟日忙解鞍初喜水雲鄉風前列席花鈿秀
雨後行㕑杏粥香春色紛紛驚過眼歌聲故故促傳觴
蓬萊殿下同年客定笑狂夫老更狂
　　和曹景蕭暮春即事(戸部尚/書望之)
甕頭春色開重酎門外春風改裌衣灼灼向來花又笑
翩翩幾處燕于飛山隂未辦羲之集沂上聊從㸃也歸
節物驚心遽如許却因觀化識天機
　　并門無竹舊矣李文饒嘗一植之至令寺僧日為
　　平安報其難可知已官舍東堂之北種碧蘆以寄
　　意因作長句
青君那肯顧寒鄉試著葭蘆擬汶篁有若何堪比夫子
虎賁猶想見中郎色添新雨簾櫳好聲入微風枕簟凉
他日東堂慚政拙只將此物當甘棠
　　春隂
城上春隂暗晚空城頭山色有無中似聞啼鳥來幽樹
已有游絲曵好風流水小橋歸未得落霞孤鶩興無窮
林花不解東君意邀勒遊人未破紅
　　初至洛中
水北酴醿半欲芳長條十丈更餘長春風得得憐羇客
藉與窓櫳六日香
　　霫川道中
扇底無殘暑西風日夕佳雲山藏客路烟樹記人家小
渡一聲㯭斷霞千㸃鴉詩成鞍馬上不覺在天涯
　　飲陳氏第代主人留客
風定息林葉雨晴開夕陽停歌方待月插羽且傳觴文
舉客常滿次公醒亦狂更闌君莫去促席就新凉
　　寄通川王倅
長夏少人事官閒簾戸深枕凉秋入夢林密翠交隂適
欲非吾事謀閒遂此心絶交吾豈敢覓句識知音
　　出居庸
亂石妨車轂深沙困馬蹄天分斗南北人間日東西側
脚柴荆短平頭土舍低山花兩三樹笑殺武陵溪
　　葵花
北墉開處葉森森政以花多負賞音小智區區能衞足
孤忠耿耿秪傾心
　　讀史
伯陽名迹世人知太史成書未免譏不是道家齊物我
豈容同傳著韓非
　　閭山
西風絕境撫孤松千里川原四望通但怪林梢看鳥背
不知身到碧雲中
　　十三山下村落
閭山盡處十三山溪曲人家畫幅間何日秋風半篙水
小舟容我一蓑閒
　　暮春
陌上歌聲枕上聽秋千梧影兩亭亭春風三月正花好
曉日一竿初酒醒
　　即事
竟日開編樂有餘古人妙處不欺予胸中更著五千巻
未到漢家城旦書
　　燕山道中三首
欵段乘凉未五更徐河十里霧中行前村烟樹望不見
欲到忽聞雞犬聲
獨輪車重汗如漿蒲秸芒鞋亦販商我自行人更憐汝
却應達者笑予狂
燕南趙北困風埃投宿雲居眼暫開明日都門選官路
達人羞道見山來
　　太白捉月圖
寒江覓得釣魚船月映江心月在天世上不能容此老
畫圖常看水中仙
　　雪谷早行圖
氷風刮面雪埋屋客子晨征有底忙我欲題詩還自笑
東華待漏滿靴霜
　　華亭圖
頭無片瓦足無土不犯清波過一生釣得金鱗便歸去
依然明月大江横
　　畫眉曲七首
樓外春山幾㸃螺樓頭望處染雙蛾不知深淺隨宜否
却倩菱花問眼波
小閣新裁寄逺書書成欲遣更踟蹰黛痕試與雙雙印
封入雲箋認得無
纖葉斜横蜀柳條拂成風致自妖嬈元和才子才猶拙
只對春風詠舞腰
畫手新翻十樣圖西廵故事出成都憑君列置華堂上
與問丹青解語無
龍尾雲根玉作紋紋間有月半痕新若為喚取文姬輩
分付雲窓筆下春
未識春愁識曉酲嬌啼恰恰似雛鶯日高阿母嗔粧晚
促畫鴉兒轉不成
時世華粧巧鬬春張卿態度獨清新五陵年少多才思
數㸃章臺走馬人
　　　附元好問陸氏通鑑詳節序中州文明百年有
　　　經學有史漢之學通典之學而通鑑則不能如
　　　江左之盛唯蔡君内翰正甫珪蕭戸部眞卿貢
　　　宗室密國公子瑜璹之等十數公號稱專門而
　　　已近歳此學通行河朔武臣宿將講説記誦有
　　　為日課者故時人稍稍效之巻帙既多艱於傳
　　　寫通都大邑好事家所藏不過三五本而止其
　　　餘願見而不可得者多矣温公修此書十五餘
　　　年雖相業未究而能成百代不刋之典以與左
　　　丘明氏並傳立功立言皆聖哲之能事在公為
　　　無憾特其傳與否繫學者幸不幸耳歴亭州將
　　　張侯晉亨知好此書取陸氏詳節且以外記及
　　　諸儒精義附益之公所載大政事大善惡備見
　　　於此葢有不可勝學者矣以為得之易則學者
　　　衆因鋟本以傳從是而往一邑之令一州之守
　　　千人君之長若見而有所得愛而知所慕舉而
　　　措之施為之間免於面牆之蔽張侯與有力焉
　　　侯官偏將軍佩金符食大縣萬家千頭木奴足
　　　供指使何至就楮墨工營什一耶予惜其私淑
　　　之意不白故為道其所以然乙卯秋九月望日
　　　太原元某裕之書
　　　附圖繪寳鑑蔡珪畫墨竹學文湖州
　劉龍山仲尹(二十八首/)
　　　仲尹字致君蓋州人後遷沃州正隆二年進士
　　　以潞州節度副使召為都水監丞卒致君家世
　　　豪侈而能折節讀書詩樂府俱有藴藉有龍山
　　　集嘗於其外孫欽叔處見之叅涪翁而得法者
　　　也
　　　補歸潛志仲尹號龍山遼陽人李欽叔外祖也
　　　少擢第終管義軍節度副使能詩學江西諸公
　　　有梅影詩云五換嚴更三唱雞小樓天淡月平
　　　西風簾不着䦨干角瞥見傷春背面啼(此詩亦/見雷希)
　　　(顔/集)
　　墨梅一十首
瘦損昭陽鏡裏春漢家公主奉烏孫淚痕滴盡穹廬月
誰道神香解返魂
絕纓人醉燭花殘主意方濃未厭歡十五瓊兒梳洗薄
琵琶才許近簾彈
生憎施粉與施朱換骨𤣥都亦自殊疎影冷香題不到
夢驚烟雨暗西湖
趙郎愛香人不知羅浮山下有佳期春寒徹骨角聲起
才記參横月墮時
君王鳯駕九龍池後輦傳呼召雪兒狼籍玉臺銀燭暗
丁香小麝印宫眉
鐘鼔沉沉度苑牆玉繩初直殿東廂荀妃早發雞鳴埭
殘月㣲分燭下粧
衡州何處問花光抺月批風只欠香安得江南斷腸句
為題風雨浣啼粧
高髻長蛾滿漢宫君王圖出按春風龍沙萬里王家女
不著黄金買畫工
古絹誰藏謝女眞天寒翠袖一招魂江山嫁盡風流夢
雪滿氷溪月挂村
妙畫工意不工俗老子見畫只尋香未應塗抹相欺得
政自不為時世粧
　　　附王若虚滹南詩話楊軒牡丹詩云楊妃歌舞
　　　態西子巧讒魂利劍斫不斷餘妖鍾此根東坡
　　　詠酴醿以吳宫紅粉命意而終之曰餘妍入此
　　　花山谷詠桃花以九疑萼緑華命意而終之曰
　　　猶記餘情開此花水仙花以凌波詠仙子命意
　　　而終之曰種作寒花寄愁絕是皆以美人比花
　　　而不失其為花近世士大夫有以墨梅詩傳於
　　　時者其一云高髻長蛾滿漢宫君王圖出按春
　　　風龍沙萬里王家女不著黄金買畫工其一云
　　　五換隣鐘三唱雞雲昬月淡正低迷風簾不着
　　　欄干角瞥見傷春背面啼予嘗誦之於人而問
　　　其詠何物莫有得其髣髴者告以其題猶惑也
　　　尚不知為花況知其為梅又知其為畫哉自賦
　　　詩不必此詩之論興作者誤認而過求之其弊
　　　遂至於此豈獨二詩而已東坡眉石硯醉道士
　　　石等篇可謂横放而曠逺然亦為未嘗去題也
　　　而論者猶戒其專力於是則秉筆者亦少貶乎
　　自理
日日南軒學蠧魚隱中獨愛隱於書兒嗤婦笑謀生拙
不道從來與世疎
　　西溪牡丹
為雲為雨定成虚醉臉籠嬌試粉初舉國春風避姚魏
換胎天質到黄徐百年金谷憑欄袖三月揚州載酒車
我欲禪居淨餘習湖灘枕石看游魚
　　秋盡
利禄蝸涎壁年華蟻夢槐秋隨庭樹老寒逐鴈聲來養
性論三適分愁詠七哀閉門人客少書籍遶牀堆
　　晚隂
歳澇饒秋雨雲寒結暝隂晚芳留凍蝶疎木立饑禽閒
覺交游減衰從老病尋安眠恐徼倖底用説初心
　　冬日
刁騷短髪鑷還生鏡裏形骸只自驚睡枕食盤翻歳月
頭風股痺識隂晴鳩棲任笑謀生拙兔簡難忘照眼清
不用暖爐公庫酒試容擁被聽雞聲
　　寒夜
漏聲穿竹夜霜清儘著工夫伴短檠睡足梅花半梢月
虚徐老鼻覺香生
　　秋日東齋
一區寂寞子雲家便腹那能貯五車筋力只今如老鶴
筆頭新愛綰秋蛇樹間風定葉漫徑籬外雨寒梅著花
勝日一尊能共客更須官鼔候晨撾
　　窓外梅蕾二首
玉兒秀稺雲幄藏鼻觀已覺缾水香過眼空花均一寓
十分春色屬秋堂
細蕾初看柳麥肥春風得得遶窓扉道人方作玊溪夢
石塢竹橋風雪飛
　　初秋夜凉
小蟲機杼月西廂風雨纔分半枕凉白髪自疎河漢夢
一瓶秋水玉簪香
　　謝孔遵席後堂畫山水圖(後堂號/秀隱居)
家在龍沙弱水東朅來塵世笑春風都將天外蓬壺景
漏作人間書手工玉腕雪廻犀管細寳煤香散鳯綃空
只應大地山河影常記飛鸞下月中
　　别墅二首
牆根雨大土花碧秋筍寒添一兩莖愛買僻書人笑古
痛憎俗事自知清黄花催織鈿鈿出白髪欺人故故生
饘粥年來我稍具厭隨鞍馬逐浮名
風雨驅寒入敝裘閒齋氣味冷颼颼年華過眼驚飛鳥
利禄催人窘督郵竈下旋添温炕火牀頭剩買讀書油
可人誰似黄夫子著意裁詩寄四休
　　龍德宫
碧栱朱甍面面開翠雲稠叠鎻崔嵬連昌庭檻渾栽竹
罨畫溪山半是梅藻井香銷塵化網銅欄秋澀雨留苔
只應千古華清月狼籍春風媿露臺
　　酴醿
相看絕似好交友著眼江梅季孟中海窟笙簫來鶴背
月林氷雪繞春風滿前玉蘂名猶重特地棃花夢不同
安得涪翁香一瓣種成聊供小南豐
　　夏日
牀頭書冊聚麻沙病起經旬不煮茶更為炎蒸設方畧
細烹山蜜破松花
　　不出
好詩讀罷倚團蒲唧唧銅缾沸地爐天氣稍寒吾不出
氍毺分坐與狸奴
　　一室
老來湖海媿陳登只有頭鬚未是僧坐對黄昬鐘鼔定
竹根吹火上吟燈(欽叔所傳少時豪氣愛/陳登老去眞成有髪僧)
　　　補元遺山續夷堅志仲尹為贊皇尉一日晨至
　　　　山寺見壁上題詩墨尚未乾詩云長梢叠葉正
　　　　颼颼枕底寒聲為客留野鶴不歸山月墮獨眠
　　　　滋味五更秋問僧言一客年可六十許風神奇
　　　　峭昨夜寄宿題此亟蹤跡之客方坐大樹下劉
　　　　前揖問姓名不答但指酒索飲飲稍洽以經傳
　　　　疑事質之悉所未聞日將夕劉與吏卒皆大醉
　　　　及醒失客所在
　
　
　
　
　
　
　
　
御訂全金詩増補中州集巻十五
　欽定四庫全書
御訂全金詩增補中州集巻十六
　　黄華山主王庭筠(二十八首/)　(補十三首/)
　　　　庭筠字子端熊岳人父遵古字仲元正隆五年
　　　　進士仕為翰林直學士才行兼備道陵所謂昔
　　　　人君子者也子端早有重名大定十六年甲科
　　　　文采風流照映一時歴州縣用薦者供奉翰林
　　　　承安中為言事者所累謫鄭州幕官未幾復應
　　　　奉稍遷修撰卒官年四十七子端詩文有師法
　　　　高出時輩之右字畫學米元章其得意處頗能
　　　　似之墨竹殆天機所到文湖州已下不論也平
　　　　生愛天平黄華山水居相下十年自號黄華山
　　　　主有集傳於世其殁也道陵有詩悼之其引云
　　　　王遵古朕之故人也乃子庭筠復以才選直禁
　　　　林者首尾十年今兹云亡玉堂東觀中無復斯
　　　　人矣其家以遺文來上尋繹之久良用愴然詩
　　　不録屏山故人外傳云子端大家子風流醖藉
　　　冠冕一時為人眉目如畫美談笑俯仰可觀外
　　　視若簡貴人初不敢與接一見之後和氣津津
　　　溢於眉宇間又其折節下士如恐不及茍有可
　　　取極口稱道之故人人恨相見之晚也子萬慶
　　　字僖伯詩筆字畫俱有父風仕為行部尚書省
　　　左右司郎中猶子明伯幼歳學書書家即稱賞
　　　之倜儻無機膂力絶人曾有詩云釣鼇公子鐵
　　　心胸興在三山碧海東千尺雲帆已高揭不知
　　　何日得秋風卒於鄧州年未四十也
　　　補金史庭筠初仕恩州軍事判官再調館陶主
　　　簿召試館職中選御史臺奏庭筠在館陶嘗犯
　　　贓罪不當以館閣處之遂罷乃卜居彰德買田
　　　隆慮讀書黄華山寺因以自號是年十二月上
　　　因語及學士歎其才乏叅政守貞曰王庭筠其
　　　人也三年召為應奉翰林文字命與秘書郎張
　　　汝方品第法書名畫遂分入品者為五百五十
　　　巻五年八月上顧謂宰執曰應奉王庭筠朕欲
　　　以誥詔委之其人才豈易得近党懷英作長白
　　　山冊文殊不工聞文士多妬庭筠者不論其文
　　　顧以行止為訾大抵讀書人多口頰或相黨昔
　　　東漢之士與内官分朋固無足怪如唐牛僧孺
　　　李德裕宋司馬光王安石均為儒者而互相詆
　　　毁何耶遂遷庭筠為翰林修撰扈從秋山應制
　　　賦詩三十餘首上甚嘉之明年卒所著有叢辯
　　　十巻文集四十巻暮年詩律深嚴七言長篇尤
　　　工書學米元章尤善山水墨竹云
　　楊祕監下槽馬圖
龍眠悔畫馬政恐墮馬趣我今破是説試下第一句道
人三昧手游戲萬象具萬象初莫逃畢竟無所住譬如
大圓鏡照物隨其遇少焉物四散影果在何處楊侯具
此眼透脱向上路萬馬落人間蓋證龍眠誤
　　書西齋壁
世事雲千變浮生夢一場偶然攜拄杖來此據胡牀有
雨夜更靜無風花自香出門多道路何處覓亡羊
　　八月十五日過泥河見鴈
家在孤雲落照間行人已上鴈門闗憑君為報平安信
才是雲中第一山
　　示趙彦和
四柳危亭坐晚隂殷勤雞黍故人心兒孫滿眼田園樂
花木成隂歳月深十畝蒼烟秋放鶴一簾凉月夜横琴
家山活計良如此歸興秋風已不禁
　　大安寺試院中寒食
東風日日漲黄沙供佛牀頭始見花寒食清明好時節
年年憔悴獨離家
　　獄中賦萱
沙麓百戰塲舄鹵不敏樹況復幽圄中萬古結愁霧寸
根不擇地於此生意具婆娑緑雲杪金鳯掣未去晚雨
沾濡之向我泫如訴忘憂定漫説相對清淚雨(柳州戲/題堦前)
(芍藥東坡長春如稚女及賦王伯颺所藏趙昌畫梅花/黄葵芙蓉山茶四詩党承旨世傑西湖芙蓉晚菊王内)
(翰子端獄中賦萱凡九首予請閒閒公共作一軸寫自/題其後云柳州怨之愈深其辭愈緩得古詩之正其清)
(新宛麗六朝辭人少有及者東坡愛而學之極形似之/工其怨則不能自揜也党承旨出於二家辭不足而意)
(有餘王内翰無由追配古人而偶與之合遂為集中第/一大都柳出於雅坡以下皆有騷人之餘韻所謂生不)
(並世俱名/家者也)
　　獄中見燕
笑我迂疎觸禍機嗟君底事入圜扉落花吹濕東風雨
何處茅簷不可飛
　　偕樂亭
日暮西風吹竹枝天寒杖履獨來時門前流水清如鏡
照我星星兩鬢絲
　　野堂二首
緑李黄梅繞屋疎秋眠不著鳥相呼雨聲偏向竹間好
山色漸從煙際無
雲自知歸鳥自還一堂足了一生閒門前剝啄定佳客
簷外孱顔皆好山
　　韓陵道中
石頭犖确兩坡閒不記秋來幾往還日暮蹇驢鞭不動
天教仔細數前山
　　絶句
竹影和詩瘦梅花入夢香可憐今夜月不肯下西廂
　　孫氏午溝橋亭
閒來橋北行偶過橋南去寂寞獨歸時沙鷗晚無數
　　送士選山東外臺判官
秋天寥廓使星明光動山東七十城玉署文章厭閒冷
繡衣風采試澄清人隨白鴈霜前到詩繞青山馬上成
才力如君君未老只愁無地避功名
　　張禮部溪山眞樂圖
悠悠春天雲想見平時閒朝遊溪橋畔暮宿山堂間澹
然不知愁亦復忘所懽出山初無心既出還思山人間
待霖雨欲歸良獨難山堂悵何許蕭蕭松桂寒
　　内鄉浙江張浮休窪尊為二兄賦
巖花覆我酒酒面照幽妍風如惜花影不肯生㣲漣空
山悄無人花枝自留連懷人成獨醉日暮山蒼然
　　超化寺
隔竹㣲聞鐘磬音牆頭脩緑冷隂隂山迎初日花枝靚
寺裹清潭塔影深吾道蕭條三已仕此行衰病獨登臨
簡書催得匆匆去暗記風烟擬夢尋
　　舍利塔
蒼山亭亭如覆盎佛塔東西屹相向林頭朝日射重簷
黄金丹砂照滉瀁中華此塔第十五圖記所傳知不妄
智慧薫成舍利羅夜半竒芒時一放想見當時阿育王
麾叱神工鞭鬼匠雲車瘴海挽炎沙沙底黄揚三萬丈
石排方面追琢成鐵錮瘦中腰鼔樣功夫精密業長久
位置尊嚴氣高張地皮浮水膚寸許旱溢與之俱下上
崧山歸山夏秋雨雨潦從衡歳相盪天龍圍䕶夜叉守
終劫不敢生波浪塔前樹秀老不死樹下水流多益壯
再拜初嘗一勺甘洗我三生煩惱障
　　夏日
西窓近事杳如夢北客窮愁日抵年花影未斜猫睡外
槐枝猶顫鵲飛邊
　　中秋
虚空流玉洗世界納氷壺明月幾時有清光何處無人
心但秋物天下近庭梧好在黄華寺山空夜鶴孤
　　被責南歸至中山(丙申春/)
短轅長路兀呻吟行李遲遲日益南親老家貧官職重
恩多責薄淚痕深向人柳色渾相識著雨花枝半不禁
囘首觚稜雲氣隔六年侍從小臣心
　　送子貞歸遼陽
青峭江邊玉數峰烟梳雨沐為誰容到時為向山靈道
歸意如君一倍濃
　　采蓮曲
南北湖亭競采蓮吳娃嬌小得人憐臨行折得新荷葉
却障斜陽入畫船
　　秋郊
瘦馬踏晴沙微風度隴斜西風八九月疎樹兩三家寒
草留歸犢夕陽送去鴉隣村有新酒籬畔看黄花
　　憶漍川
極目江湖雨連隂甲子秋青燈十年夢白髮一扁舟
　　夏日
檀欒倒景硯波清注了黄庭譜鶴銘且喜過門無褦襶
却憐涴壁有寧馨(劉賔客詩寧/字平聲呼)
　　河隂道中二首
棃葉成隂杏子青榴花相映可憐生林深不見人家住
道上唯聞打麥聲
㣲行入麥去斜斜才過深林又幾家一色生紅三十里
際山多少石榴花
　　鄴南城注雨瓦溝
鄴城之南青雀來五樓突兀肩三臺胡桃萬瓦淨如水
春隂不敢生莓苔簷雨䦨千三百尺多年雨嚙空階石
繁華已逐水東流斷甓時從耕者得可憐此君落君手
愛之不博連城璧錫花如雪錯菱花小字興和猶可識
晴窓拂拭支桐君上下一般蛇蚹紋哀蟬遽止不成弄
千古雨聲愁殺人
　　　附彰德志鄴中記曰北齊起鄴南城屋瓦皆以
　　　胡桃油油之光明不蘚筒瓦用在覆故油其背
　　　版瓦用在仰故油其面筒瓦長二尺濶一尺版
　　　瓦之長如之而其濶倍今得其眞者當油處必
　　　有細紋俗曰琴紋有白花曰錫花傳言當時以
　　　黄丹鉛錫和泥積歳久而錫花乃見古磚大者
　　　方四尺上有盤花鳥獸紋千秋萬歳字其紀年
　　　非天保則興和葢東魏北齊也又有磚筒者花
　　　紋年號如磚内圓外方用承簷溜亦可為硯鄴
　　　人有言曰銅雀瓦硯體質細潤而堅如石不費
　　　筆而發墨此古所重者而今絕無葢魏去今千
　　　有餘年若此物者毁碎無存矣齊磚至今未及
　　　千年村夫剖土求之聚衆踰年不得鄴民乃偽
　　　造以紿逺方王荆公詩曰吹盡西陵歌舞塵當
　　　時屋瓦始稱珍甄陶往往成今手尚托虚名動
　　　世人宋刺史李琮嘗言元豐初於丹陽邵不疑
　　　家得唐丙申歳元次山家藏鄴城古磚硯背有
　　　花紋及萬歳字與鄴中記合又曰大魏興和二
　　　年造則唐賢所珍已出於南城矣金袁輔之(袁/一)
　　　(作/郭)得鄴南城注雨瓦筒以之支琴王庭筠為之
　　　賦詩云云
　　登林慮南樓二首
殿閣偏宜落照間倚天無數玉潺湲黄華墨竈知名寺
荆浩闗仝得意山遊子也如紅樹老殘僧偶與白鷗還
人生見説功名好不博南樓半日閒
戸牖憑高可散愁石田碁布青林稠西山萬古礙新月
南風六月生凉秋見説官閒百無事不妨客至一登樓
揚州騎鶴亦何有誠哉不負三年留
　　黄華亭五首
帝遣名山䕶此邦千山瑟瑟嵌西窓山僧乞與山前地
招客先開四十雙
　　　附元陶宗儀輟畊録嘗讀金黄華老人詩有招
　　　客先開四十雙之句殊不可曉近讀雲南雜誌
　　　曰夷有田皆種稻其佃作三人使二牛前牽中
　　　壓而後驅之犂一日為一雙以二乏為巳二巳
　　　為角四角為雙約有中原四畝地則老人之詩
　　　意見矣
手拄一條青竹杖眞成日挂百錢游夕陽欲下山更好
空林無人不可留
王母祠東古佛堂人傳棟宇自隋唐年深寺廢無人住
滿谷西風栗葉黄
挂鏡臺西挂玉龍半山飛雪舞天風寒雲直上三千尺
人道高歡避暑宫
　　　附謝榛詩説金王庭筠黄華山絕句云挂鏡臺
　　　西挂玉龍半山飛雪舞天風寒雲直上三千尺
　　　人道高歡避暑宫邊華泉謂詩及行草皆入化
　　　矣
道人邂逅一開顔為藉笻枝䇿我孱幽鳥留人還小住
晚風吹破水中山
　　棲霞觀
偶尋溪水到仙宫身世渾疑是夢中風動霓旌高縹緲
烟籠瑤樹鬱青葱㑹聞白鶴歸華表試為丹砂問葛洪
明日維舟重相訪桃花滿路失西東
　　曲水園
山隂禊事記蘭亭珠玊琳瑯照眼明曲水至今無好客
一觴還自契幽情
　　法華臺
坱圠有同色雪深雲未開終南晴夜月彷彿似登臺
　　道村
樓閣明丹堊杉松振老髯僧迎方擁帚茶細旋添鹽
　　題馬光塵畫
珠璧佳城下丹青敗藳間殘年兩行淚絕筆數重山
　　　附王庭筠五松亭記林慮西山横絶百里隱然
　　　猶卧龍谼峪為首天平為脊黄華為脇魯門為
　　　尾迤邐而北去退而望之半天壁峙疑若無路
　　　葢窮探其肺腑益深而益竒黄華之佛祠天平
　　　之道宫今為墟矣惟谼峪寳巖寺為獨完寺創
　　　於高齊天保初至本朝泰定中寳公革為禪居
　　　鐘鼓清新林泉改色始為天下聞寺李輔之丞
　　　此邑也初入寺愛之不歸久之歎曰寺固美矣
　　　然樹林䝉密屋宇蔽虧而遊目騁懷者有所未
　　　盡必也當得其全遂絕溪而南陟南山而東下
　　　臨斷壑有平地數尋若壇址然喬松五章挺立
　　　其側山僧曰此地名五松亭舊矣而實未嘗有
　　　亭焉豈前人欲有為而未遑者歟其或者有所
　　　待歟輔之笑曰此留以遺我也於是經之營之
　　　未幾斷手簷桷翼然出於蒼髯之閒亭則維新
　　　名則仍舊戊申之春庭筠嘗一到亭上其東則
　　　山門呀如川阜逶迤乍明又晦滅没無際其北
　　　則巍堂修廡隆樓傑閣併列層見澗竹巖花上
　　　下為容正如闗仝范寛輩圖畫得意處其西北
　　　諸山繚然窈然斬然崒然旁立向背俯仰吞吐
　　　連綿絡繹呈巧獻怪大畧皆退之南山詩中所
　　　謂或如云云者而詩尚未盡也乃知輔之之善
　　　發其秘此亭得全而有功於此山也吾歴山多
　　　矣求其竒秀與此比者纔一二數即山中求之
　　　其華妙隱巧與人意會者亦無如此亭焉加我
　　　數年㛰嫁事畢歸為亭之主人看夕月之龍蛇
　　　聽夜風之琴筑便當不減陶隱居溪水在此吾
　　　不食言輔之乞吾為記吾於是山已結是緣雖
　　　不吾乞而為之
　　　附元好問王黄華墓碑泰和壬戌冬内翰王公
　　　卒於京師道陵雅知公家無餘財將無以為葬
　　　也詔有司賻錢八十萬以給襄事求生平詩文
　　　藏之秘閣未幾以御製詩賜其家蓋公門閥人
　　　品器識文藝一時名卿材大夫少有出其右者
　　　上意亦恨其得之晚而用之者百未一試也故
　　　殷重嗟惜之如此公諱庭筠字子端姓王氏家
　　　牒載其三十二代祖烈太原祁人避漢末之亂
　　　徙居遼東曹公特徵不應隱居終身其後遼東
　　　亦亂子孫散處東夷十七代孫文林仕高麗為
　　　西部將殁於王事又八世曰樂德居渤海以孝
　　　聞遼太祖平渤海封其子為東丹王都遼陽樂
　　　德之曾孫繼逺仕為翰林學士因遷家遼陽繼
　　　逺孫中作使咸飭避大林延之難遷漁陽咸飭
　　　孫六宅使恩州刺史叔寧遷白霫六宅生永壽
　　　居韓州遼天慶中遷蓋州之熊嶽縣遂占籍焉
　　　永壽之長子政事金朝官至金吾衞上將軍建
　　　州保靜軍節度使保靜之中子遵古字元仲正
　　　隆五年進士仕為中大夫翰林學士文行兼備
　　　潛心伊洛之學言論皆可紀述明昌應詔有昔
　　　人君子之目子孫以昔人名所居之山而君子
　　　名其泉所為志也中大夫四子庭玉庭堅次即
　　　公太師南陽郡王張公浩之外孫生未朞視書
　　　識十七字六歳聞父兄誦書能通大義七歳學
　　　詩十一歳即工賦讀書五行俱下日記五千餘
　　　言涿郡王公翛然風岸孤峻少所許可一見公
　　　以國士許之弱冠擢大定十六年甲科釋褐承
　　　事郎恩州軍事判官臨政即有能官之譽郡民
　　　鄒四者謀為不軌事覺逮捕千餘人而鄒四者
　　　竄匿不能得朝廷遣大理司直王仲翰與公治
　　　其獄公以計獲鄒四分别詿誤坐預謀者十二
　　　人而已再調館陶主簿公蚤有重名天下士夫
　　　想聞風采謂當一日九遷乃令碌碌常選限於
　　　賢愚同滯之域簿書期㑹隨俗俯仰殊不自聊
　　　秩甫滿單車徑去卜居隆慮周覽山川以為西
　　　山横截千里隱然如卧龍起谼峪天平黄華至
　　　魯般門龍之首脊肋尾皆具而黄華蔚然涵濃
　　　秀之氣山有慈明覺仁二寺上下相去不半里
　　　所西抵鏡臺直雞翅洪之懸流幽林穹谷萬景
　　　坌集一水一石皆崑閬間物顧視塵世殆不可
　　　一日居也乃置家相下買田隆慮藉二寺為棲
　　　息之地時往嘯詠若將終身焉晉人庾袞隱居
　　　義陽僅見於傳記黄華雖勝絕而近代無所知
　　　名至於高賢題詠亦罕及之自公來居以黄華
　　　山主自號兹山因之傑出太行之上人境俱勝
　　　於公見之山居前後十年得悉力經史務為無
　　　所不闚旁及釋家尤所精詣學益博志節益高
　　　而名益重明昌初用薦者以書畫局都監召俄
　　　授應奉翰林文字同知制誥遷翰林修撰坐為
　　　言事者所累出為鄭州防禦判官承安初繼丁
　　　内外艱哀毁骨立幾至不起四年起復應奉翰
　　　林文字太和元年復翰林修撰扈從秋山應制
　　　賦詩至三十餘首寵眷優異蓋將大用朞年罹
　　　此不幸春秋五十有二實二年十月之十日也
　　　官至承務郎緋衣銀魚夫人張氏亦太師女孫
　　　子男三人萬安萬孫萬吉皆早卒女三人長曰
　　　從淨㓜為女冠公没後以能詩召見特加敬異
　　　次曰琳秀入侍掖庭季女㓜在室公既無子以
　　　弟庭淡之次子萬慶為之後以䕃補官至行尚
　　　書省左右司郎中文章字畫能世其家孫某曾
　　　孫某尚㓜公儀觀秀偉善談笑俯仰可觀外視
　　　若簡貴人初不敢與之接一見之後和氣津津
　　　溢於顔間殷勤慰藉如恐不及少有可取極口
　　　稱道他日雖百負之亦不恨也從之游者如韓
　　　温甫路元亨張晉卿李公度所引見如閒閒趙
　　　公内翰馮公屏山李公皆文章鉅公下者猶不
　　　失為名士世以知人許之為文能道所欲言如
　　　文殊院斵琴飛來積雪賦及漢昭烈廟碑文等
　　　辭理兼備居然有臺閣體裁暮年詩律深嚴七
　　　言長篇尤以險韻為工方之少作如出兩手可
　　　為知者道也有藂辯十巻文集四十巻傳於世
　　　世之書法皆師二王魯直元章號為得法元章
　　　得其氣而魯直得其韻氣之勝者失之奮迅韻
　　　之勝者流為柔媚而公則得於氣韻之間百年
　　　以來公與黄山閒閒兩趙公人俱以名家許之
　　　畫鑒既高又嘗被旨與舅氏宣徽公汝霖品第
　　　秘府書畫因集所見及士大夫家藏前賢墨蹟
　　　古法帖所無者摹刻之號雪溪堂帖一十巻至
　　　於筆墨游戲則山水有入品之妙墨竹殆天機
　　　所到文湖州以下不論也毎作一幅必以千文
　　　為號不肯輕以予人閒閒有上公詩云李白一
　　　杯人影月鄭䖍三絶畫詩書馮内翰挽章云詩
　　　名摩詰畫絶世人品右軍書入神人以為實録
　　　云癸丑夏六月某客燕中萬慶為言先公之殁
　　　四十餘年矣南北䘮亂初無歸故鄉之望衰年
　　　乃得灑掃墳墓丘木已老而旌紀寂寥某死不
　　　得瞑目矣今屬筆於子幸有以惠顧之某不敏
　　　自初學語先夫人教誦公五言志學以來知慕
　　　公名德蓋嘗夢寐見之雖不迨指授至於不腆
　　　之文亦從公沾丐得之已嘗不自揆度為先正
　　　壽國文貞張公閒閒趙公内相文獻楊公碑矣
　　　有如我公乃不得著金石傳永久顧安所逃乎
　　　乃勉為論次之而係以銘銘曰山立兮揚休元
　　　精兮當中冠名士兮中朝隱隱兮隆隆明昌天
　　　開文治昭融婉孌龍姿孰雲之從望公修門劍
　　　佩從容行人㑹盟常伯秩宗閒燕論思袞職彌
　　　縫顧曷任弗勝而鉛槧是供生材實難間氣所
　　　鍾有物妬之隨以禍攻白駒忽其過隙乃欲立
　　　九闗而上通詩至䕫州而僊文以潮陽而雄假
　　　公千歳寧阨以窮研摩於韓杜之後宜愈困而
　　　愈工養吾棟而先伐果奚貴乎楠松謂公不遇
　　　耶獨簡在乎淵衷謂公為遇耶方積累之為功
　　　畀鎡基而奪之而無庸計夫乖逢馬鬛兮蒿蓬
　　　摧熊嶽兮天之東望倒影兮不及抱明月兮長
　　　終澤畔行吟俯水伯之幽宫裵徊故都而不忍
　　　訣寫孤墳於廻風謫傅長沙蟊賊内訌邈前席
　　　之不再俄占書之告凶惟大患苦身兮羌今昔
　　　之攸同我作銘詩并以慰公使不幸而為屈賈
　　　其何以釋𤣥壤之遺恫
　　　附續夷堅志王子端内翰泰和中賦殘菊云幽
　　　花寂寞無多子辦與黄蜂實蜜牌葢絕筆也王
　　　勉道作輓詩故有幽花絶筆更傷神之句
　　　附滹南詩話詩人之語詭譎寄意固無不可然
　　　至於太過亦其病也山谷題惠崇畫圖云欲放
　　　扁舟歸去主人云是丹青使主人不告當遂不
　　　知王子端叢臺絕句猛拍䦨干問興廢野花啼
　　　鳥不譍人若譍人可是怪事竹莊詩話載法具
　　　一聨云半生客裏無窮恨告訴梅花説到明不
　　　知何消得如此昨日酒間偶談及之客皆絕倒
　　　也
　　　附靜齋至正遺編王黄華翰墨名於金源時人
　　　比之東坡得之者頗珍重其價至至元戊寅夏
　　　在溧上時予見一伶人來自中原得一詞云釣
　　　魚船上謝三郎雙鬢已蒼蒼蓑衣未必清貴不
　　　肯換金章汀草外浦花旁靜鳴榔自來好箇漁
　　　父家風一片瀟湘字體瘦勁不過北方遺氣初
　　　無書法至正己亥秋又見浙東帥府令史李某
　　　者北方人家有黄華紙上所書大字字體頗類
　　　小米之飄逸但與向之所觀山谷牋所寫不同
　　　未知孰是
　　　附宋濂題王黄華詩藳予在江乘偶見黄華山
　　　主王庭筠子端詩藳三首一首絕句次彦高問
　　　疾韻二首七言律次許子靖題光華堂韻彦高
　　　當是翰林待制吳激子靖名安仁二公皆當時
　　　知名之士子靖登第葢先子端九年而彦高與
　　　子端之父遵古游尤號前輩今觀其勞問酬答
　　　所以敦忘年之契甚至此在二公固為盛德而
　　　子端文采藴藉為一時之所景尚者於斯亦可
　　　槩見矣子端熊岳人官至翰林修撰字法初倣
　　　元章謫鄭州後氣象横放自成一家予甚愛之
　　　故識其後或曰彦高與子端相去頗逺恐或别
　　　是一人余亦未能深知之也
　　　附宋濂題王庭筠秋山應制詩藳云金源之制
　　　每歳以正月幸春水九月幸秋山五日之間羣
　　　臣一進起居表其嚴慎如此之至者志非在於
　　　畋游將修兵政而紓民賦也道陵如薊門至秋
　　　山河東王庭筠以翰林脩撰扈從左右應制賦
　　　詩三十餘篇甚被奨眷葢自大定以來累洽重
　　　熙文物聲名可擬漢唐故其一時君臣遇合天
　　　施地受雨露無際縁物引興浹於太和此乃金
　　　極盛之時自當時言之孰不效上林羽獵以侈
　　　大榮觀而庭筠乃能以秋山不合圍為風則庭
　　　筠者亦良士也哉此巻庭筠所具之藳惟十四
　　　首而逸其大半詩序中所謂九日正泰和元年
　　　九日丙辰然道陵以是月七日甲寅發京師二
　　　十九日丙子至自秋山道塗所歴凡二十有三
　　　日其幸香林平頂山温泉等什皆可以次而推
　　　至若牡丹酴醾松影三詩則不知作於何時按
　　　庭筠以明昌三年供奉翰林八月遷脩撰未幾
　　　謫鄭州防禦判官承安四年復起為應奉翰林
　　　文字泰和改元又轉脩撰明年遂亡壽甫四十
　　　七爾詩題既曰奉旨而作雖不能必於何年其
　　　決在禁林之日矣按春水秋山初無定處洪皓
　　　續松漠紀聞謂去國數百里逐水草而居處也
　　　附金史輿服志從春水之服則多鶻捕鵞雜花
　　　卉之飾從秋山之服則以熊鹿山林為文
　　　附名山記黄華山在彰德府林縣西二十里隆
　　　慮山内山有三峯名仙人樓玉女臺魯般門其
　　　頂突出雲表名摩雲峯連峙若屏名連屏峯羣
　　　峯磊落如仙人聚集名聚仙峯下有黄華峪北
　　　巖出瀑布又有抱犢岡馬鞍山棲霞谷景頗幽
　　　勝金王庭筠有詩云云石刻俱存葢庭筠嘗隱
　　　於此也
　　　附解縉書史會要庭筠南宫之甥其書法傳子
　　　澹游及張天錫
　　　附六研齋三筆庭筠書法沉頓雄快與南宋諸
　　　老各行南北元初巙子山諸人不及也
　　　附畫史㑹要黄華老人善山水古木竹石上逼
　　　古人論者謂胸次不在米元章下
　　　附元王惲跋黄華墨蹟予觀公書多矣曰黄華
　　　山主者葢公中年筆也其格調步趨要本二王
　　　氣韻蕭散得元章之勝勁厲初不逮之然如王
　　　謝子弟以生長見聞猶足以超人羣也殷溪云
　　　又題黄華與李彦明太守一十三帖後(彦明係/公同年)
　　　(友/)此數帖葢公官翰林時書也至有饑寒之厄
　　　近在旦夕又云收拾扈從秋山貧家至甚不易
　　　令人披讀可勝嘆惋當明昌嚮文之世公以文
　　　采風流照映一世其窘迫乃爾豈官散禄薄未
　　　為道陵所知不然貧乃士之常事造物者庸玉
　　　汝於成邪至於文翰之妙如荆金和璞自有定
　　　價不待稱而重也
　屏山李純甫(二十九首/)
　　　純甫字之純𢎞州人承安(缺/)年進士仕至尚書
　　　右司都事為舉子日亦自不碌碌於書無所不
　　　闚而於莊周列禦寇左氏戰國䇿尤長文亦畧
　　　能似之三十歳後徧觀佛書能悉其精㣲既而
　　　取道學書讀之著一書合三家為一就伊川横
　　　渠晦庵諸人所得者而商畧之毫髮不相貸且
　　　恨不同時與相詰難也性嗜酒未嘗一日不飲
　　　亦未嘗一飲不醉眼花耳熱後人有發其談端
　　　者隨間隨答初不置慮漫者知所以統窒者知
　　　所以通傾河瀉江無有窮竭好賢樂善雖新進
　　　少年游其門亦與之為爾汝交其不自貴重又
　　　如此迄今論天下士至之純與雷御史希顔則
　　　以中州豪傑數之子仝字稚川今居鎭陽
　　　補歸潛志李翰林純甫字之純𢎞州襄隂人祖
　　　安上嘗魁西京進士父采仲文卒於益都府治
　　　中公幼穎悟異常兒初為詞賦學後讀左氏春
　　　秋大愛之遂更為經義學踰冠擢高第名聲鬱
　　　然為文法莊周左氏故其辭雄竒簡古後皆宗
　　　之文風由此一變又喜談兵慨然有經世心泰
　　　和南侵兩上疏䇿其勝負章宗咨異給送軍中
　　　後多如所料宰執竒其文薦入翰林北方兵起
　　　又上疏論事不報宣宗南渡再入翰林時丞相
　　　珠赫高琪擅權擢左司都事公審其必敗以毋
　　　老辭去俄而高琪誅死識者智之再入翰林連
　　　知貢舉正大末由取人踰新格出倅坊州未赴
　　　改京兆府判官卒於南京年四十七公為人聰
　　　敏於學無所不通少自負其材謂功名可俯拾
　　　作矮栢賦以諸葛孔明王景畧自期由小官上
　　　萬言書援宋為證甚切當路者以迂濶見抑士
　　　論惜之中年度其道不行益縱酒自放無仕進
　　　意得官未嘗成考旋即歸隱居閒與禪僧士子
　　　游惟以文酒為事嘯歌袒裼出禮法外或飲數
　　　月不醒人有酒見招不擇貴賤必往往輙醉雖
　　　沉醉亦未嘗廢著書至於談笑怒罵燦然皆成
　　　文理天資喜士後進有一善極口稱推一時名
　　　士皆由公顯於世又與之拍肩爾汝忘年齒相
　　　懽教育撫摩恩若親戚故士大夫歸附號為當
　　　世龍門嘗自作屏山居士傳末曰雅喜推藉後
　　　進如周嗣明張㲄李涇王權雷淵余先子姓名
　　　宋九嘉皆以兄呼而居士使酒玩世人忤其意
　　　輙嫚罵之皆其志趣也其自贊曰軀幹短小而
　　　芥視九州形容寢陋而蟻蝨公侯語言蹇吃而
　　　連環可解筆札迂滯而挽回萬牛寧為時所棄
　　　不為名所囚是何人也邪吾所學者淨名莊周
　　　晚自類其文凡論性理及闗佛老二家者號内
　　　藳其餘應物文字如碑誌詩賦號外藳蓋擬莊
　　　子内外篇又解楞嚴金剛經老子莊子又有中
　　　庸集解鳴道集解號中國心學西方文教數十
　　　萬言嘗曰自莊周後惟王績元結鄭厚與吾此
　　　其所學也毎酒酣歴歴論天下事或談儒釋異
　　　同雖環而攻之莫能屈世豈復有此俊傑人哉
　　　補歸潛志李屏山雅喜奨薦後進毎得一人詩
　　　文有可稱必延譽於人然頗輕許可故趙閒閒
　　　嘗云被之純壞却後進然屏山在世一時才士
　　　皆趨向之至於趙所成立者甚少惟主貢舉時
　　　得李欽叔獻能嘗以文章薦麻知幾九疇入仕
　　　至今士論歸屏山也
　　　補歸潛志明昌承安間作詩者尚尖新故張翥
　　　仲楊由布衣有名召用其詩大抵好浮艶語如
　　　矮戸小窓寒不到一爐香火四圍書又西風了
　　　却黄花事不管安仁兩鬢秋又號張了却劉少
　　　宣嘗題其詩集後云楓落吳江眞好句不須多
　　　示鄭參軍蓋譏之也南渡後文風一變文多學
　　　竒古詩多學風雅由趙閒閒李屏山倡之屏山
　　　幼無師傳為文下筆便喜左氏莊周故能一掃
　　　遼宋餘習而雷希顔宋飛卿諸人作古文故復
　　　往往相法效不作淺弱語趙閒閒晚年詩多法
　　　唐人李杜諸公然未嘗語於人巳而麻知幾李
　　　長源元裕之輩鼎出故後進作詩者爭以唐人
　　　為法也
　　　補歸潛志李屏山教後學為文欲自成一家每
　　　曰當别轉一路勿隨人脚跟故多喜竒怪然其
　　　文亦不出莊左柳蘇詩不出盧仝李賀晚甚愛
　　　楊萬里詩曰活潑刺底人難及也趙閒閒教後
　　　進為詩文則曰文章不可執一體有時竒古有
　　　時平淡何拘李嘗與余論趙文曰才甚高氣象
　　　甚雄然不免有失支墮節處蓋學東坡不成者
　　　趙亦語余曰之純文字止一體詩句一向去也
　　　又趙詩多犯古人語一篇或有數句此亦文章
　　　病屏山嘗序閒閒集云公詩往往有李太白樂
　　　天語某輒能識之又云公謂男子不食人唾後
　　　當與之純天英作眞文字亦隂譏云
　　雪後
玉環暈月蟠長虹飛沙巻土號隂風黄雲羃羃翳晴空
屋頭唧唧鳴寒蟲天符夜下扶桑宫𤣥㝠震怒鞭魚龍
魚龍飛出滄海底咄嗟如律愁神工急㪺北斗捲雲漢
淩澌捲入天瓢中椎璋碎璧紛破碎六花剪出寒瓏璁
翩翾作穗大如手千竒萬巧難形容恍如墮我銀沙界清
光縞夜寒朣朧肝腸作祟耿無寐試把往事閒追窮男
兒生須銜枚巻甲臂琱弓徑投虎穴䇿竒功不然羊羔
酒漲玻璃鍾侍兒醉臉潮春紅誰能蹇驢駞著灞陵東
骨相酸寒愁煞儂屏山正吐黄虀氣笑倒座間亡是公
　　赤壁風月笛圖
鉦鼓掀天旗脚紅老狐膽落武昌東書生那得麾白羽誰識潭
潭蓋世雄裕陵果用軾為將黄河倒捲湔西戎却教載酒月明中
船尾嗚嗚一笛風九原喚起周公瑾笑煞儋州秃鬢翁
　　送李經
髯張元是人中雄喜如俊鶻盤秋空怒如怪獸拔古松
老我不敢嬰其鋒更著短周時緩頰智囊無底眼如
月斫頭不屈面如鐵一説未窮復一説勁敵相扼已
錚錚二豪同軍又連衡屏山直欲把降旌不意人間
有阿經阿經瓌奇天下士筆頭風雨三千字醉倒謫
仙元不死時藉奇兵攻二子縦飲髙歌燕市中相視一
笑生春風人憎鬼妒愁天公徑奪吾弟還遼東短周醉
别黙無語髯張亦作衝冠怒阿經老淚如秋雨只有屏
山㧞劍舞㧞劍舞擊劍歌人非麋鹿將如何秋天萬里
一明月西風吹夢飛闗河此心耿耿軒轅鏡底用兒女
肩相摩有智無智三十里眉睫之間見吾弟(張謂伯玉/周謂晦之)
　　為蟬解嘲歌(張伯玉不/平蟬解)
老蜣破衲染塵緇轉丸如轉造物兒道在矢溺傳有之
定中幻出嬋娟姿金仙未解羽人屍呼風飲露巢一枝
倚杖而吟如惠施字字皆以心為師千偈瀾翻無了時
闗楗不落詩人詩屏山參透此一機髯弟皤兄何見疑
此理入𤣥人得知髯弟恐我飡却西山秀(張有登樓詩/昨日上高樓)
(西山翡翠堆今日上高樓西山如死灰想見屏/山老療饑西山隈食却西山色高樓空崔嵬)皤兄勸
我吸却壺盧溪(高有壺溪詩云我觀壺溪水未可以蠡/測大苦溪上翁有口吸不得壺中别是)
(一洞天溪上翁即壺中仙畢竟/人間無著處杖頭挑取屏山去)因蟬倩我問渠伊快掉
葛藤復是誰髯弟絕倒皤兄嘻
　　灞陵風雪
君不見浣花老人醉歸圖熊兒捉轡驥子扶又不見玉
川先生一絕句健倒莓苔三四五蹇驢駝著盡詩仙短
䇿長鞭似有縁政在灞陵風雪裏管是襄陽孟浩然大
家放歌殊不惡蹇驢大勝揚州鶴莫愛東華門外軟紅
塵席㡌烏鞾老却人
　　贈高仲常
藉問高書記南征又北征從軍元自樂遊子若為情筆
下三千牘胸中百萬兵傷弓良小怯彈鋏竟何成慘淡
風塵際悲凉鼔角聲别家四十日並塞兩三程斗絕牛
皮嶺荒寒燕賜城吟邊白鳥没醉裏暮雲横感慨悲王
粲顛狂笑禰衡虎賁多將種底用兩書生
　　眞味堂
問渠眞味若為言不著鹽梅也自全黿鼎大夫徒染指
麯車公子漫流涎胸中巳有五千巻徽外更聽三兩絃
此老清饞何所嗜宦名嚼蠟巳多年
　　畫兔
三窟言何鄙中林計未疎貧而長衣褐老矣不中書搗
藥元無死忘蹄始見渠子皮今尚在遺像豈陶朱
　　飲酒
枯腸痛飲如犀首竒骨當封似虎頭嘗笑廟謀空食肉
何如天隱且糟丘書生幸免翻盆惱老婢仍無觸鼎憂
只向北門長卧䕶也應消得醉鄉侯
　　天游齋
丈人未始出吾宗草靡波流盡太冲七竅鑿開無混沌
六根消落盡圓通法身兔角聲聞外塵事牛毛夢幻中
誰㑹天游更端的瘦梅疎竹一窓風
　　孫卿子
諸儒談性盡歸情誰信黄河徹底清未到崑崙源上見
且休容易小荀卿
　　謝安石
阿堅休道不英雄兒輩俄成蓋世功屐齒折時渠自著
至今人解笑桓冲
　　魏徵
健兒搖足據山東李氏家居大半空貞觀力排封建議
魏徵元只是田公
　　老蘇
宋季人憂大瓠穿敢留金幣不輸邊權書更信蘇家䇿
剩費青苗幾倍錢
　　偶得
包裹青衫巳十年聰明更覺不如前簿書叢裏先抽手
鼓角場中少息眉瓶底剩儲元亮粟义頭高挂老坡錢
㑹須著我屏山下了却平生不問天
　　雜詩六首
顛倒三年夢飛沈萬劫心乾坤頭至踵混沌古猶今黒
白無眞色宫商豈至音維摩懶開口枝上一蟬吟
乾坤大聚落今古小朝昬諸子蠅鑽紙羣雄蝨處褌一
心還入道萬物自歸根却笑幽憂客空招楚些魂
丹鳯翔金鼎蒼龍戲玉池心源澄似水鼻息細於絲枕
上山川好壺中日月遲神仙學道者那許小兒知
空譯流沙語難參少室禪泥牛畊海底玉犬吠雲邊仰
嶠圓茶夢曹山放酒顛書生眼如月休被衲僧穿
狡兔留三窟獼猴戲六窓情田鋤宿草心月印澄江酒
戒何曾破詩魔先巳降雄蜂雌蛺蝶正自不成雙
道義富無敵詩書貴不貲浮生幾兩屐狂樂一絇絲豪
俠非吾友臞儒即我師誰知茅屋底元自有男兒
　　趙宜之愚軒
羿窮射殺金畢逋老盧磔殺玉蟾蜍朝夕相避崑崙墟
忽見天公一目枯塵昬土眯萬萬古雲眵雨淚寒糢糊
嗟哉區中人么麽如蚍蜉書生不惜兩瞳子長使看書
如老奴水部一竒士西河君子儒二公正坐詩作祟得
句令人不敢書先生有膽乃許大落筆突兀無黄初軒
昻學古澹家法出闗雎暗中摸索出竒語字字不減瓊
瑤琚神憎鬼妬天公狙戲將片雲翳𤣥珠九竅鑿開混
沌死罔象未必輸離朱靜埽空花萬病除一片古心含
太虚屏山有眼不如無安得恰似愚軒愚安得恰似愚
軒愚
　　子端山水同裕之賦
遼鶴歸來萬事空人間無地著詩翁只留海岳樓中景
長在經營慘淡中
　　馬圖同裕之賦(韓筆定襄霍/益之家物)
天馬飛來不苦難雲屯萬騎開元間太平有象韓生筆
曾見眞龍如此閒
　　瓢庵
書生只合飽黄虀大嚼屠門計似癡壁上七絃元自雅
囊中五字更須竒横陳巳覺如嚼蠟皆醉何妨獨啜醨
此味欲談舌本强如人飲水只渠知
　　劉宋
六十衰翁血打圍深山赤手搏熊羆子孫只解相魚肉
辛苦知他為阿誰
　　哭黄華
士價五羊皮人生黍一炊蓋棺那可忍挂劍不勝悲向
上誰曾到而今渠得知侍臣傷立本老姥怒羲之作病
無如酒窮愁正坐詩中郎猶有女少傅竟無兒散落眞
行帖飄零騷雅辭儒林頓憔悴未敢哭吾私
　　怪松謠
阿誰栽汝來幾時輪囷臃腫蒼虬姿鱗皴百怪雄牙髭
拏空夭矯蟠枯枝疑是祕魔巖中老慵物旱火燒天鞭
不出睡中失却照海珠羞入黄泉蛻其骨石鉗沙錮汗
且僵埋頭卧角政摧藏試與摩挲定何似怒我棖觸鬚
髯張壯士囚縛不得住神物世間無著處隄防夜半雷
破山尾血淋漓飛却去
　　虞舜卿送橙酒
屏山持律不作詩硯塵筆秃縈蛛絲枯腸燥吻思戛戛
法當以酒疏瀹之何物督郵風味惡棖觸閒愁無處著
苦思新釀壓橙香世間那有揚州鶴乞詩送酒並柴門
瀛洲仙裔令公孫肺腸憤癢芒角出傾瀉長句如翻盆
怪汝胸中雲夢大老我眼皮危塞破徑呼短李與黔王
快取錦囊收玉唾(收叔/士衡)
　　　附耶律楚材屏山居士金剛經别解序佛法之
　　　西來也二千餘祀寳藏琅函幾盈萬軸可謂廣
　　　大悉備矣獨金剛一經或明眼禪客若脱白沙
　　　彌上至學士大夫下及野夫田婦里巷兒女子
　　　曹無不誦者以頻見如閒姑置而不問者有之
　　　以至理叵測望涯而退者有之噫信其小而不
　　　信其大信其近而不信其逺信其所聞而不信
　　　　其所未聞信其所見而不信其所未見自是而
　　　　非他執一而廢百者比比然又何訝焉偉哉屏
　　　　山居士取儒道兩家之書㑹鳩奘二師之論牽
　　　　引雜説錯綜諸經著為别解一編莫不融理事
　　　　之門合性相之義析六如之生滅剖四相之鍵
　　　　闗謂眞空不空透無得之得序圓頓而有據識
　　　　宗説之相須辨因緣自然喻以明珠論諸佛衆
　　　　生譬之圓鏡若出聖人之口㝠契吾佛之心可
　　　　謂天下之竒才矣嘻此書之行於世也何止化
　　　　書生之學佛者偏見衲僧無因外道皆可發藥
　　　　矣昔予與屏山同為省掾時同僚譏此書以為
　　　　餅餌酸餡之具予尚未染指於佛書亦少惑焉
　　　　今熟繹之自非精於三聖人之學者敢措一辭
　　　　於此書乎吁小人之言誠可畏哉乙未元日湛
　　　　然居士漆水耶律楚材晉卿序於大磧黄石山
御訂全金詩増補中州集巻十六
　欽定四庫全書
御訂全金詩増補中州集巻十七
　　劉記室迎(七十六首/)
　　　　迎字無黨東萊人初以廕試部掾大定十三年
　　　　用薦書對䇿為當時第一明年登進士第除豳
　　　　王府記室改太子司經顯宗特親重之二十年
　　　　從駕凉陘以疾卒章宗即位録舊學之勞賜其
　　　　子國樞進士第無黨自號無諍居士有詩文樂
　　　　府號山林長語詔國學刋行
　　　淮安行
　淮安城壁空樓櫓風雨半摧雞糞土傳聞兵火數年前
　西觀竹間藏乳虎迄今井邑猶荒凉居民生資惟榷場
　馬軍歩軍自來往南客北客相經商邇來戸口雖増出
　主戸中間十無一里閭風俗樂過從學得南人煮茶喫
　青衫從事今白頭一官乃得西南陬宦游未免簡書畏
　歸去更懷門戸憂世縁老矣百不好落筆尚能哦楚調
從今買酒樂昇平爛醉歌呼客神廟
　　修城行
淮安城郭真虚設父老年前向予説築時但用雞糞土
風雨即摧乾更裂秪今高低如堵墻舉頭四野青茫茫
不知地勢實衝要東連鄂渚西襄陽誰能一勞謀永逸
四壁依前䕶塼石免令三歳二歳間費盡千人萬人力
(唐州後竟/用此䇿也)
　　河防行
南州一雨六十日所至川源皆汎溢黄河適及秋水時
夜來決破陳河堤河神憑陵雨師藉晚未及晴昬復下
傳聞一百五十村蕩盡田園及廬舍我聞禹時播河為
九河一河既滿還之他川平地迥勢隨弱安流是以無
驚波秪今茫茫餘故迹未易區區議疏闢三山橋壞勢
益南所過泥沙若山積大梁今世為陪京財賦百萬資
甲兵高談泥古不須爾且要築堤三百里鄭為頭汴為
尾准備他時漲河水
　　普照旃檀像舊物也方丈老人比以見還作詩謝
　　之
我昔游京師稽首禮瑞像堂堂紫金身示現大法藏莊
嚴七寳几重疊九霞帳光如百千日晃耀不容望想初
法王子運力攝諸匠瓌材發神祕妙斵出智創風流蜀
居士翰墨老彌壯雷霆大地底音樂諸天上猶疑三十
二不具梵音相不知一黙眞正勝千語浪嗚呼五因縁
語綺反成謗我今獨何幸相見問無恙文殊本無二何
處覓眞妄庶修香火供獲脱煩惱障天龍想驚喜訶衛
日歸向巳覺海潮音人天㑹方丈
　　梁忠信平逺山水
憶昔西遊大梁苑玉堂門閉花隂晚壁間曽見郭熙畫
江南秋山小平逺别來南北今十年塵埃極目不見山
烏靴席㡌動千里只慣馬蹄車轍間明窓短幅來何處
亂㸃依稀涴寒具煥然神明頓還我似向白玉堂中住
濛濛煙靄樹老蒼上方樓閣山夕陽一千頃碧照秋色
三十六峯凝暁光懸崖高居誰氏宅縹緲危欄䕃青樾
定知枕石高卧人常笑騎驢逺遊客當時畫史安定梁
想見泉石成膏肓獨將妙意寄毫楮我愧甫立隨諸郎
此行眞成幾州錯區區世路風波惡還家特作發願文
伴我山中老猿鶴
　　連日雪惡用聚星堂雪詩韻
朔風朝來放雲葉紛紛吹落龍沙雪山河大地同一如
變化須臾亦竒絕參天松頂老猶强搶地竹頭低欲折
亂飄書帙愛窓明狂入地爐驚火滅重衾方擁膚尚粟
凍筆將書肘先掣未容衰白㸃鬢華只許醉紅生面纈
何人清唱墮梁塵有客高吟霏鋸屑昔賢句法今尚在
斷臂阿誰心地瞥後生曠世安敢望故事歴劫徒能説
是中聖處公會無一粒靈丹工㸃鐵
　　徐夢弼以詩求蘆菔輒次來韻
昔聞趙州老老大猶汎愛説法利人天機縁不勝載當
年鎮府話蓋以小喻大具眼領畧之於兹豈無待嗚呼
後來者見趣逺不逮又聞東坡公謫居飽鮭菜暮年海
南住几席溪山對自饌一杯羮老狂猶故態最喜霜露
秋味出雞豚外乃知作詩本口腹不無賴風流二大士
妙處無向背在家與出家相投若針芥先生今復然秀
句筆端快誰云修法供遊戲出狼狽一飽待明年桑麻
歌佩佩
　　再次前韻
神農嘗草木濟世以仁愛根源列郡出品目成書載中
云萊菔根試驗頗為大昌谷嘔時須文園渴嘗待食異
地黄并效與蕪菁逮豈惟齒衆藥政自冠諸菜五州風
土宜罫布畦壠對墾鋤盡衆力封培窮百態翠角春雨
中黄花晚烟外日送盤箸資歳給缾罌賴片玉出頭顱
層氷起膚背脆美掩蓴葵甘辛敵薑芥物生貴有用對
此一何快儲貯醒沈湎棄遺免狼狽但足齊人餐何慚
楚臣佩
　　鰒魚
君不見二牢山下獅子峯海波萬里家魚龍金雞一唱
火輪出曉色下瞰扶桑宫槲林葉老霜風急雪浪如山
半空立貝闕軒騰水伯居瓊瑰噴薄鮫人泣長鑱白柄
光芒寒一葦去横烟霧間峯巒百疊破螺甲宫室四面
開蠔山碎身粉骨成何事口腹之珍乃吾祟郡曹受賞
雖一言國史收痂豈非罪筠籃一一千里來百金一笑
收羮材色新欲透瑪瑙盌味勝可浥葡萄醅飲客醉頰
浮春紅金盤旋覺放箸空齒牙寒光潄明月胸臆秀氣
噴長虹平生浪説江瑤柱大嚼從今不論數我老安能
汗漫遊買船欲訪漁郎去
　　樓前曲
樓前山色秋横碧樓下水光秋漫白眼看對此千里愁
樓下長歌古離别蕭蕭郎馬何時歸鴈奴去作斜行飛
灞橋過客夕陽逺渭城行人朝雨微玉淒花冷令人瘦
日暮倚樓雙翠袖蕙炷猶殘鸂鶒香麴塵半著鴛鴦繡
五雲飛過芙蓉城洞天冷落雲間笙妾身有願化春草
伴君長亭仍短亭
　　題十眉圖
寳箱拂塵金屈戌周昉丹青見眞筆春風曽憶賦妖嬈
人共畫圖成十一燭奴香底花光凝錚錚鐵響聞三更
車聲雷動不通語眼態波横空送情蠻雲盤鶴遼天濶
犀玉依依對書札人生何處不相逢還醉武陵溪上月
　　雲中君圖
衣若新沐蘭湯薫靈巫拜舞方迎神恍然想見帝者服
九歌昔詠雲中君畫史亦可人妙入造化域羽衣玉麈
美且閒此意不知何處得空明倐忽紛溟濛胡為眷眷
臨壽宫飄然來下復逺舉想像决去隨飛龍祠空人散
秋蕭瑟落日猿聲喚秋色湘天極目青茫茫憑高一望
無南北
　　楚山清曉圖
山娟娟江茫茫緣山林木老巳蒼穿林細路縈羊腸汀
洲人家蘭杜香兩山秀出江中央宛如雙劍森鋒鋩層
巒架空化寳坊塔波突兀一氣傍雞聲喔喔林鳥翔顧
瞻曙色開東方清風宿霧方蒼凉兠羅綿網淡平野紫
磨金餅暾浮桑櫓聲才動欲離岸鐘韻已殘猶殷牀當
年有米維楚狂生子亦復肖阿章想從乃翁住朝陽收
拾山緑餐湖光膝前翰墨觀琳琅此圖戲出遂擅場彼
衆史者何敢當不然安得牙籖犀軸古錦囊賞覽一朝
䝉古皇
　　題劉德文戲綵堂
郵傳文書日旁午過眼不容留頃許先生遣决談笑間
退食歸來奉慈母吾不愛錦衣榮歸誇梓里吾不愛繡
袞徒歩登槐府傳家所愛作寧馨入室不愁無阿堵堂
中怡愉奉顔色堂下嬉戲同兒女十分壽斚汎醇酹五
色綵衣紛雜組映堦萱草弄春色循陔蘭葉榮朝雨先
生藴藉古人似早歳聲名天尺五拘縻豈合坐冗曹獻
納眞宜趨禁所史書屈指今幾日竚看褒詔傳天語龍
光歆艶動庭闈湯沐疏封分郡土芝封鈿軸爛雲錦羽
衣寳帔輝金縷形容何止入畫圖歌詠亦須流樂譜區
區賤子獨何幸晚喜宗盟同鼻祖他年一笑約升堂萬
石罇前拜嚴姥
　　送劉德正
驥騄蟻垤空鏌干犀革斷人材必超軼物理乃融泮先
生廊廟具氷雪自湔盥十年處䌓劇風力濟詳練堂堂
八面敵了了一笑粲雲中國西邑食貨資輓轉中臺輟
之去正倚咄嗟辦從容九年蓄坐想出鞭算向來鹽鐵使
緒業著家傳春朝觀上計廣厦奉閒燕行矣需詔除鵷
行聳榮觀
　　盤山招隱圖
溪山不難買所費千金儲不如數峯雲朝昬對吾廬交
游豈無人轉盼傷離居不如吾兄弟相應如笙竽左侯
薊名族温温器璠璵身雖市朝寄心與功名疎伯也亦
可人文華炳於菟風神聳魁偉襟韻含冲虚平生一片
心塵縁不闗渠相期有幽事歳晚山林俱綵服照黄冠
歡呼奉親輿大婦侍巾帨中婦供庖廚諸孫戲膝前翩
然鳯將雛朝采南澗芹暮漉西溪魚烟霞入杖屨風月
來窓疏觀竹上巢雲禮佛登香爐紅龍雪浪湧白塔蒼
烟孤氷絃寫天籟茶甌泛雲腴快哉天下樂俯仰餘何
須正恐左太冲招隱昔所無
　　寄題禹城孫氏茂德亭
濟南孫夫子養素抱絕識家有五畝園種樹如種德枝
葉深覆䕶根本飽封殖要令方寸地不著荆與棘流芳
被鄰里餘䕃連阡陌居然物隨化草木盡佳色河陽藝
桃李壽張蒔梓漆至今青史上相望如黒白乃知百年
用賴此一日積君今尚隱約白首勤墾闢人心亦天理
否泰有終極㑹待東風來吹春滿花國
　　郭熙秋山平逺用東坡韻
槐花忙過舉子閒舊游憶在夷門山玉堂曾見郭熙畫拂
拭練素塵埃間楚天極目江天逺楓林渡頭秋思晚烟
中一葉認扁舟雨外數峯横翠巘淮安客宦踰三霜雲
夢澤連襄漢陽平生獨不見寫本慣飲山緑餐湖光老來
思歸眞日日夢想林泉對華髮丹青安得此一流畫我
横笻水中石
　　南口
危峯張屏幃峻壁開戸牖崩騰來陣馬翔舞下靈鷲秀
色紛後前晴嵐迷左右重隂忽障翳虚籟競呼吼深迂
愛風日高亢捫星斗帝居望北闕村落當南口軍都漢
時縣遺跡今存否中郎讀書處遺構想摧朽誰云用武
地經訓乃淵藪我家膠東湄樸學歎白首居鄰通德里
况此見師友慙無書帶草采采為盈手何以醉先生清
溪緑如酒
　　晚到八達嶺下達旦乃上
車馬兩山間上下數百里縈紆來不斷奕奕似流水鯨
形曲腰膂虵勢長首尾我車從其間搖兀如病齒推前
挽復後進寸退還咫息心固安分尚氣或被指徐趨自
循轍躁進應覆軌行行非我令柅亦豈吾使倦僕困號
呼疲牛苦鞭箠紞如五更鼓相慶得戾止歸來幸無恙
喘汗正如洗何以慰此勞村醅正浮蟻
　　出八達嶺
山險畧巳出彌望盡荒坡風土日巳殊氣象微沙陁我
老倦行役驅車此經過時節春巳夏土寒地無禾行路
不肯留奈此居人何作詩無佳語以代勞者歌
　　隰川
隰川來西州數郡被其利刺陵放而南奔駃不可制兹
焉幸不幸長䇿未容議且復觀其瀾雄豪快人意
　　上谷
磨笄聳然來隰水洶而去山川俯城郭藩翰重畿輔桑
麻數百里煙火幾萬戸長橋龍偃蹇飛閣鳯騰翥傳聞
山西地出入此其路源源百貨積井井三壤賦葡萄秋
倒架芍藥春滿樹盤辟多布韋嬋娟半娥素永懷小靖
節厚德皆忠恕至今受一廛如昔歌五袴傷心隔生死
知巳今有數歸日當驅車生芻奠其墓
　　蔡有鄰碑
我為山西行叱馭過近縣傳聞蔡有鄰石刻古今冠風
流書以來妙絕𨽻之變銀鈎鸞鳯舞鐵畫蛟龍纒憑誰致
墨本故舊詫珍獻正恐賦分薄一夕碎雷電平生六一
老集古藏千巻惜此方殊鄰公乎未之見
　　車轣轆
馬虺隤牛觳觫山行縈紆車轣轆路傍指㸃是官人老
矣一翁雙鬢秃汝牛幸可耕汝馬幸可騎有此可載琴
書歸胡為奔走東西道白髮刁騷被人笑
　　沙漫漫
沙漫漫草班班南山北山相對看我行乃在山之間行
人仰不見飛鳥樹木足知邊塞少沙漫漫草班班我行
欲趂西風還僕夫汝莫愁衣單我但著衣思汝寒
　　摧車行
渾河洶湧從西來黄流正觸山之崖山崖路窄僅容過
小誤往往車輪摧料理動半日後人欲過何艱澀深山
日暮人巳稀食物有錢無處覓何時眞宰遣六丁鏟此
疊嶂如掌平憧憧車馬山西路萬古行人易來去
　　敗車行
前車行後車逐車聲夜隨山詰曲前車失手落高崖車
輪直下聲如雷同行急救救不得人牛翻壓鳴聲哀我
時潛聞後車説前車使牛何太拙只知拍手笑前人不
道後來當改轍前途猶有坡陀在後車當以前車戒
　　數日冗甚懷抱作惡作詩自遣
生涯吾亦愛吾廬踏地從來出賦租胸次有懷空磈磊
人間無處不﨑嶇扶搖安得三千里應見眞成百億軀
直欲棄家參學去一龕香火供齋盂
　　寄題安巖起官舍北溟
一軒高占鳯麟洲要作人間汗漫遊海國風烟自朝暮
洞天日月幾春秋夢魂欲拂三花樹活計聊隨一葉舟
待我丹成訪君去閬風佳處卜菟裘
　　莫州道中
楓林葉葉墮霜紅天末晴容一鏡空野曠微聞鳥烏樂
草寒時見馬牛風人生險阻艱難裏世事悲歌感慨中
白髮孀親倚門處夢魂千里付歸鴻
　　上施内翰
十年不見建安公草木依然臭味同賴有酒尊煩北海
可無香瓣禮南豐天墀禮樂三千字海國鵾鵬九萬風
正以高軒肯相過免教書客感秋蓬
　　題吳彦高詩集後
片雲踪跡任飄然南北東西共一天萬里山川悲故國
十年風雪老窮邊名高冀北無全馬詩到西江别是禪
頗憶米家詩畫否夢魂應逐過江船
　　代主簿上梁孟容副公
妙年椽筆賦長楊一日聲名滿四方天上風流青瑣客
人間嘉慶緑衣郎錦囊看讀金花誥畫㦸閒凝燕寢香
預恐政成趨急詔海沂無計駐王祥
自笑微官馬骨高十年霜鬢雪刁騷長林豐草未適性
尖帽短鞾安得豪名宦眞同一雞肋簿書空束兩牛腰
故園清興湖山裏歸去經營一把茅
　　清明前十日作
雨餘天氣動朝寒寒食都來數日間羯鼓催開小桃李
畫屏圍出好溪山塵埃老我眞堪笑風物撩人欲破慳
梅雪巳殘春過半一罇無處與公閒
　　聞丘丈晚集慶壽作詩戲之
桃李欲開風雨多花時猶得屢經過緩聽一曲玉連瑣
滿汎十分金巻荷紅燭映紗聞喚馬翠羅承韈見凌波
杜陵老矣孤春事奈此詩愁惱亂何
　　明日復㑹客普照繼呈此詩去及𤓰不數日矣
室中呼起散花天來伴維摩到處禪百刻篆香消晝永
一畨風雨破春妍雲山真欲追聱叟風腋何妨藉玉川
他日相思共明月舊遊應説禁煙前
　　觀古作者梅詩戲成一章
翠袖佳人修竹傍風姿綽約破湖光靜中慣識形神影
妙處誰知色味香觀想有靈通水月孤音無侣伴氷霜
故人愁絕今何許煙雨霏霏子半黄
　　秋郊馬上二首
故壠松楸暗空城草棘荒數峯横鳥道一徑繞羊腸桑
葉露仍沃稻花風巳香兒時十年夢懷舊一悲凉
海色樓臺市山容水墨圖風疎水楊柳煙瘦石菖蒲歳
熟多同社村閒絕詬租平生亦何事塵土眷吾廬
　　贈人
何必羅浮訪穉川相逢一笑共談𤣥蓬萊咫尺三千里
銅狄因循五百年夢幻莫論身外事嘯歌聊得醉中天
幾時丹竈同收拾去入雲山了舊緣
　　别後有懷元濟
聞説風流靖長官宦游寥落廢清閒酒狂吞盡喙三尺
詩瘦聳成肩兩山世事君方厭蝸角生涯我欲賦魚蠻
脱身何日扁舟去相對一蓑烟雨間
　　贈董丞秉國
廹窄十年冠蓋場誰憐王謝有諸郎俗緣不脱三生債
豪氣都無萬丈長遣興久憑詩作社避愁專欲酒為鄉
黄塵投老逢青眼賴有知音未可忘
　　聞彦美服藥以詩問訊
耳邊塵事且無喧聽我歸耕郭外村賤子自藏蝸殻舍
故人誰並雀羅門書窓共作三年計罇酒相逢一笑温
不信家山不堪隱仇池今在古銅盆
　　和人七夕韻
今古良宵此㑹同望窮雲物有無中人間鈿合三山隔
天上靈槎一水通鳷鵲樓空紈扇月鴛鴦機冷苧蘿風
不須更乞蛛絲巧久矣人生百巧窮
　　海上
潮蹙三山島烟横萬里沙蜃樓春作市鼉鼓暮催衙一
曲水仙操片㠶漁父家安期定何處試問棗如𤓰
　　次曹次仲韻因以自感
自笑區區學道難未容香火訪名山因循憂患餘生裏
收斂光芒窘步間白社祝公今日始丹丘容我幾時還
相從願結翻經會共過壺中日月閒
　　寒食阻雨招元功會話
滿城風雨殿餘春燕坐翛然亦可人楊柳杏花相對晚
石泉槐火一時新愁邊興味渾如酒句裏機緣欲脱塵
早晚阿咸來過我坐中軟語慰情親
　　次韻諸園不暇游覽
故人家有小池臺桃李成蹊手自栽罇酒幾時邀客去
園林無日不花開丹青一一歸圖畫紅紫紛紛費剪裁
勝槩須公與題品杖藜何惜醉中來
　　自解
投紱歸來歳月過清閒殊勝吏分窠人思狡兔藏三窟
我願白鷗同一波棋局何妨爛樵斧印章終欲博漁蓑
人間萬事俱塵土醉倒罇前奈我何
　　陪諸友登三山亭二首
半濠清淺芰荷彫落日登臨未寂寥山色逼秋渾作市
海聲迎暮欲吞潮沙頭白鳥疑相熟木末青旗若見招
不是當時對官府可無閒話及漁樵
霜林餘葉未全彫極目西風對泬寥萬里沙荒秋後草
三神山動晚來潮移罇正及兵廚近結客何須驛騎招
老素撫牀端可必未甘隨分隱耕樵
　　秋郊
秋水四五尺暮山三兩峯浮雲白毫相落日紫金容蓑
笠前村笛樓臺古寺鐘殷勤小平逺圖畫記渠儂
　　次劉元直韻二首
秋來何事憶歸頻正以家無妬婦津未許桂枝招隱士
不妨桃葉贈行人夢魂歴歴千山逺客宦悠悠五斗貧
犀箸鸞刀許何日歸來舉案得紛綸
半年歸夢别離間只有音書鴈足還羅幕翠横秋掩冉
玉壺紅濕淚斕斑天明不作霧非霧月破可憐山復山
凖擬春風對眉嫵一罇相對洗愁顔
　　次韻夜雨
海山何處是蓬瀛節物催人意自驚客裏厭逢今舊雨
夢餘愁聽短長更故園頗覺歸期緩老境難堪此段清
想得詩成正蕭瑟竹窓燈火夜微明
　　代人憶舊
緩步素絲障微吟紫綺裘醉便風側㡌歌愛月明樓犀
軸題春恨銅壺滴夜愁風流十年夢燈火漫揚州
　　梅
誰道江梅驛信遲碧琅玕裏見横枝為尋疎影暗香處
獨立嫩寒清曉時嚼蕊不妨浮白飲認桃休賦比紅詩
平生東閣風流在何遜而今鬢欲絲
　　題雪浦人歸圖
亂目寳花雨過眉斑竹笻拏音迎畫鷁喜態動烏龍水
鏡千江月風琴萬壑松遙知永今夕情話得從容
　　歸來圖戲作
雲髻春風一尺高笑攜兒女候歸橈情知一首閒情賦
合為微官懶折腰
　　城南庵
故鄉歸思白雲邊缾鉢東來想浩然桑下久無三宿戀
室中今許一燈傳夢驚城郭風塵窟興寄湖山雪月船
老矣重游恐難得平生四海與彌天
　　書何維楨見贈詩後
塵埃握手衆人中草木從來臭味同春夏我雖迷出處
交游君不異初終赤黄晚歳徵竒夢清白平生繼古風
歎息蜀州人日作傷心不覺涕無從
　　寄題薊丘僧房
道人休去白雲邊老矣分明懶瓚然參學誰能知許事
退休聊得息諸緣忘形馬跡車塵外適意山光水影前
想得松根憩寂寞壞殘雲衲半埀肩
　　虚春亭
碧琅玕裏小蘧廬想像幽人手植初不獨禪心破諸有
還於法性識眞如(古宿有翠竹/眞如之句)應縁任笑風月底出世
要觀霜雪餘他日升堂參玉版㑹須傍出賞春蔬
　　雨後
塵埃日日厭風霾一雨方容眼界開水底天光大圓鏡
樹頭山色小飛來馬牛涉地無相及鷗鷺知人巳不猜
更得扁舟待明月一杯容我醉雲罍
　　題歸去來圖
筆端竒處發天藏事逺懷人涕泗滂餘子風流空魏晉
上人談笑自羲黄折腰五斗幾錢直去國十年三徑荒
安得一堂重寫照為公桂酒瀉蕉黄
　　過闗渡水圖
短車無復駕青牛散䇿方來對白鷗烟水從容許君獨
暫須分我一船秋
　　寄題孔德通東園
花木隂隂一畝宫平生高興與誰同罇罍北海無虚日
鄉里東家有故風先業固知衣鉢在大門何惜槖奩空
襄陽耆舊今誰識尚喜風流見阿戎
　　次韻酈元與贈于元直道舊二首
人物傷心萬馬空於今聲價歘然東教條不獨行千里
籌䇿曾經奉一戎事契百年知有自笑談三語記無同
白頭賴有髯參在解説當時喜怒公
倦游方歎錦囊空此道誰知一夕東客裏簿書慚老子
詩中旗鼔避元戎叩門莫厭經過數促席聊容語笑同
此樂秪憂兒軰覺不應品藻待渠公
　　彦美生朝
壯日里閭俠臂彎雙角弓繡韀金匼匝貂袖紫䝉茸雲
態自蒼狗玉輝猶白虹為君占壽骨詩句有清風
　　張萱戲嬰圖
犀顱玉頰寧馨子霧鬢雲鬟窈窕娘三十年前大門日
憶觀羣戲碧方牀
　　河橋
桃李香中八九家青旗高挂緑楊斜晚來風色渡頭急
滿地蕭蕭楊白花
　　昌邑道中
　犀角雞號夜向晨客牀相對話悲辛流離僅脱噲等伍
　老大空為濟上人却掃欲安無事貴累人猶屬有錐貧
　故山鄰里今安否歸去同尋笋蕨春
　　　題仲山枝巢
　鏡中青鬢雪霜皤歳月從教落魄過物理不容人太過
　生涯休歎我無多百年竟似蠅鑽紙萬事終同䑕飲河
　秪恐徐公宿緣在東風時夢海棠窠
　
　
　
　
　
　
　
　
御訂全金詩増補中州集巻十七
　欽定四庫全書
御訂全金詩増補中州集巻十八
　　禮部楊雲翼(二十一首/)　(補一首/)
　　　　雲翼字之美樂平人明昌五年經義進士第一
　　　　人詞賦亦中乙科天資穎悟博通經傳至於天
　　　　文律厯醫卜之學無不臻極事母孝與人交欵
　　　　曲周密處事詳雅而能以大節自任南渡後二
　　　　十年與禮部閒閒公代掌文柄時人號楊趙而
　　　　公以後軰自處不敢當也宣宗頻嵗南伐事勢
　　　　有决不可者論議之際時相多以避嫌不敢言
　　　　公獨直言極諫以為兩淮生靈皆陛下赤子不
　　　　能外禦北兵而取償於宋以天下為度者不如
　　　　是也是後再岀兵時全一軍㡬為宋人所覆宣
　　　　宗悔悟責主兵者曰我當何面目見楊雲翼耶
　　　　興定末拜吏部尚書中外望其旦暮入相竟以
　　　　足疾不果正大五年八月終於翰林學士年五
　　　十九諡曰文獻天下識與不識皆哀惜之至今
　　　評者以為百餘年以來大夫士身備四科者惟
　　　公一人而已子恕字誠之第進士今在燕中
　　　補歸潛志正大初上銳於政朝議置益政院官
　　　院居宫中選一時宿望有學者如楊學士雲翼
　　　史修撰公燮呂待制造數人兼之輪值每日朝
　　　罷侍上講尚書貞觀政要數篇間亦及民間事
　　　頗存補益楊公與趙學士秉文共集自古治術
　　　分門類號君臣政要為一編進之此亦開講學
　　　之漸也然嵗餘亦罷
　　陽春門堤上
薄薄晴雲漏日高雪消土脉潤如膏東風可是多才思
先送輕黄到栁梢
　　光林寺
烟浮霜塔閉禪闗今日先生杖屨閒碧水同來弄明月
黄塵不解汙青山因緣多自成三宿物我終同付八還
欲識光林全體露松花落盡嶺雲間
　　上白塔寺
睡飽枝笻徹上方門前山好更斜陽苔連碧色龜趺古
松落輕花鶴夢香身世窮通皆幻影山林朝市自閒忙
簾幡不動天風静莫聽鈴中替戾岡
　　聞韶圖
千古神交寄至音聞韶想見聖人心容聲便落筌蹄外
後學休從肉味尋
　　張廣文逍遥堂
方寸閒田了萬緣大空物物自翛然鶴鳬長短無餘性
鵬鷃高低各一天身内江湖從濩落眼前瓦礫盡虛圓
叩門欲問姑山事聾瞽由來愧叔連
　　侯右丞雲溪
功成何許覓菟裘天地雲溪一釣舟夢破煩襟濯明月
詩成醉耳枕寒流西風歸興隨黄鵠皎日盟言信白鷗
政恐蒼生未忘在草堂才得畫中游
　　大秦寺
寺廢基空在人歸地自閒綠苔昬碧瓦白塔映青山暗
谷行雲度蒼煙獨鳥還喚回塵土夢聊此弄澄灣
　　蔡村道中
水連深竹竹連沙村落蕭蕭巳暮鴉行盡畫圗三十里
青山影裏見人家
　　戴嵩畫牛
春草原頭雨濕烟夕陽渡口水吞天披圖坐我風蓑底
一夢長林二十年
　　廻文
梧井落花秋寂寂竹窓搖月夜沈沈孤鸞舞處回腸斷
逺鴈來時别恨深
　　煙雨
凉氣先秋至重陰接望迷有無山逺近濃澹樹高低鳥
雀枝間露牛羊舎北泥支頤正愁絶風雨過前溪
　　和呂介甫
山下三秋雨山中六月凉樹林溪谷暗花藥小闌香夢
破風開巻詩成鳥送觴紅塵多内熱底用苦奔忙
　　漫興
乍寒簾幙一燈青從吏羇情爾許清葉擁西風秋有思
天垂北斗夜無聲吟蛬遶夢家千里過鴈連愁月四更
寄語黄華耐岑寂好看霜蘂到歸程
　　雙成寺中登樓
雲意生陰晚不收西風疎雨一江秋畫圖忽上闌干角
隱隱平灣轉釣舟
　　父老(寄樂平令/胡德玉)
老去宦情薄秋來鄉思多遙憐桑壠在無奈棘林何白
水青沙谷黄雲赤土坡㡬時隨父老社酒太平歌
　　應制雪詩
陰雲破臘不曾晴瑞雪隨風落五更積玉未平鳷鵲瓦
飛花先滿鳯凰城潤深農畝千疇綠塵壓龍沙萬里清
最好壽杯浮喜色明年洗眼看昇平
　　元日
香灺猶餘去歳烟五更斗柄已回天來從天外春何早
俵向人間老不偏莫問流光似流水且從今日數今年
東風五十七年夢夢覺還驚雪滿顚
　　太一湫
四崖環抱鏡光平數畝澄泓石底清寒入井頭千丈雪
淨涵巖際一天星傍人爭岀魚依勢銜葉飛來鳥䕶靈
日日東風送潮出只應絶頂透滄溟
　　應制白兔
聖德如天物效祥褐夫新賜雪衣裳光搖玉斗三千丈
氣傲金風五百霜禁籞合棲瑤草影御爐猶認桂枝香
中興慶事光圖譜黼坐齊稱萬壽觴
　　李平甫為裕之畫繫舟山圖閒閒公有詩某亦繼
　　作
名利走朝市山居良獨難況復山中人讀書不求官東
巖有佳致書室方丈寛彼美元夫子學道如觀瀾孔孟
澤有餘曾顏膏未殘向來種德深直與山根蟠之子起
其門孤鳯鶱羽翰計偕聊爾耳平步青雲端朅來遊京
師士子拭目觀禮部天下士文盟今歐韓一見折行軰
洽如平生歡舞雩詠春風期著曾㸃冠五言造平淡許
上蘇州壇我嘗讀子詩一倡而三歎世人非無才多為
才所漫高者足詆訶下者或辛酸吾子忠厚姿不受薄
俗謾晴雲意自高淵水聲無湍他日傳吾道政要才行
完㑹使兹山名與子俱不刋
　　閒閒公為上清宫道士寫經幷以所養鵞羣付之
　　諸公有詩某亦同作
㑹稽筆法老無塵今代閒閒是後身只有愛鵞緣已盡
舉羣還付向來人
　　登六賢堂
榆闗城構倚長天寂寂虛堂像六賢行善槩皆傳故里
功名何異寫凌烟子孫繼業何知在桑梓牽情我自憐
無限雲山遮逺目登臨時遣興悠然
　　　附元好問楊文獻公神道碑自孔子考四科及
　　　中人下上之次故孟軻氏於樂正子亦有二之
　　　中四之下之說葢人之品不齊而論人之目亦
　　　不一有一鄉之士有一國之士有天下之士有
　　　一代之士分限所在不能以強人而人亦不能
　　　躐等而取之也維金大定以還文治既洽教育
　　　亦至名氏之舊與鄉里之彦率由科舉之選父
　　　兄之淵源師友之講習義理益明利禄益輕一
　　　變五代遼季衰陋之俗迄貞祐南渡名卿材大
　　　夫布滿臺閣若胥莘公和之之通明張左相信
　　　甫之樸直張太保敬甫兩趙禮部周臣庭玉馮
　　　亳州叔獻王延州從之李都司之純之儒學王
　　　尚書充之李都運有之兩楊户部正夫叔玉李
　　　坊州執剛之吏能張大理晉卿之平恕商右司
　　　平叔之雅量許司諫道眞陳留劉正叔之直言
　　　極諫康司農伯禄雷御史希顏之剛稜疾惡累
　　　葉得人於兹為盛若夫才量之充實道念之醇
　　　正政術之簡裁言論之詳盡粹之以天人之學
　　　富之以師表之業則我内相文獻楊公其人矣
　　　識者以為中國之大平治之久河嶽炳靈實生
　　　人傑非宏衍博大之器如公者曷足以當之降
　　　才爾殊取稱斯允商畧前後擬倫名勝惟其視
　　　千古而無愧是以首一代而絶岀然元光正大
　　　以來大夫士推公為中朝第一而不以百年計
　　　之者知公為未盡與公諱雲翼字之美楊氏其
　　　先贊皇之檀山人六代祖忠客樂平遂占籍焉
　　　曾祖處士君青嗜讀書而不事科舉嘗誨其子
　　　孫言聖人之道無他至誠而巳誠者何不自欺
　　　之謂也葢誠之一物存諸已則忠加諸人則恕
　　　是道也出於人心誰獨無之然今山野小人有
　　　能行而世之才智士大夫或有愧焉吾百不及
　　　人獨此事不敢不勉耳若等能從吾言眞吾子
　　　孫也祖郁用公貴封贈正議大夫祖妣宋氏追
　　　封𢎞農郡太君考恒累贈中奉大夫妣李氏𢎞
　　　農郡太夫人公天資穎悟初學語輙畫地作字
　　　八嵗知屬對日誦數千言弱冠登明昌五年經
　　　義第一甲第一人進士第詞賦亦中乙科特授
　　　承務郎應奉翰林文字考滿留再任承安四年
　　　岀為陜西東路兵馬都總管判官决獄寛平大
　　　為總管賢宗室長夀所知泰和元年召為太學
　　　博士丁内艱服除授太常寺丞兼翰林修撰六
　　　年南鄙用兵以本官從左丞揆軍駐汴梁明年
　　　授上京東京等路按察司僉事初宰相奏是職
　　　章宗先已識公即可其奏曰得之矣召見咨以
　　　當世之務稱㫖及陛辭諭之曰卿至官下有所
　　　建明當專達母枉執事者又明年改上京臨潢
　　　等路按察司僉事兼本路轉運副使大安元年
　　　翰林學士承㫖張行簡薦公才學優贍精於術
　　　數召授提㸃司天臺兼翰林修撰俄兼禮部郎
　　　中崇慶元年以病得請歸鄉里貞祐二年有司
　　　例上官簿宣宗閲之記公姓名起授前職兼吏
　　　部郎中三年超禮部侍郎兼提㸃司天臺充賜
　　　宋國嵗元國信副使四年西北兵由鄜延内侵
　　　潼關失守朝議以兵部尚書富察阿爾布色為
　　　副元帥以禦之公奏言浮於實必誤大事不聽兵
　　　交而敗卒如所料六年遷翰林侍讀學士同修國
　　　史禮部司天兼職如故有㫖官制入三品者例外除以
　　　卿遇事敢言議論忠懇故特留之以便諮訪卿宜
　　　悉吾意也時右丞相高琪當國昵信小人多變
　　　舊章𣙜貨提舉司王三錫奏請𣙜油高琪主之
　　　甚力詔集百官議其事戸部尚書完顔天寵軰
　　　百餘人同聲贊可公獨引趙秉文時戩等三數
　　　人排其議謂果行此事是以天下通行之貨為
　　　𣙜貨私家常用之物為禁物自古不行之法為
　　　良法竊為聖朝不取也議遂格高琪怒公為異
　　　竟以事譴公公不之䘏也興定二年擢拜禮部
　　　尚書兼知集賢院事三年築京師子城役兵民
　　　數萬夏秋之交病者相枕藉公提舉醫藥飲食
　　　躬自調䕶多所全濟城成進官一階四年改吏
　　　部尚書且有後命卿之聞望舊矣今以選曹授
　　　卿宜振肅紀綱盡革前弊朕之待卿尚當不止
　　　此耳公蒞政裁畫有方凡軍興以來入粟補官
　　　及以戰功遷授者事定之後有司苛為程式或
　　　少有不合一切罷去公奏從寛收錄旬月政成
　　　不動聲氣而奸吏為之縮手朝譽歸焉九月上
　　　召户部尚書高䕫及翰林學士趙秉文於内殿
　　　皆賜之坐問以講和之策或以力戰為言上俯
　　　首不樂久之公徐以孟子事大事小之説解之
　　　且曰今日奚計哉使生靈息肩則社稷之福也
　　　今日奚計哉上色乃和十一月改御史中丞宗
　　　室承立權叅知政事行尚書省事於京兆事有
　　　不法者大臣以為言詔公就鞫之獄成廷奏曰
　　　承立所坐皆細事不足以累大臣然臣聞之向
　　　西北二敵合兵來侵平凉以西數州皆陷承立
　　　坐擁强兵瞻望不進鄜延帥臣完顏哈達者以
　　　孤城當敵衝且能敗其前鋒哈達之功如此承
　　　立之罪如彼願陛下明其功罪而賞罰之則天
　　　下知所勸懲矣自餘小失何足追咎承立由是
　　　免官而哈達遂總機務五年以疾求解復為禮
　　　部尚書兼翰林侍讀學士六年四月改翰林學
　　　士元光二年復申前請宣宗不得已許焉哀宗
　　　即位圖任舊人首命公攝太常卿正大元年復
　　　翰林學士某月詔集百官議所以省費者公以
　　　為省費事小一户部足以辦似不足以議樞密
　　　院專制軍政蔑視尚書省尚書岀政之地政無
　　　大小當總其綱領副外施行今軍旅之事宰相
　　　或不得預聞欲使軍民利病兩不相蔽得乎故
　　　獨以此應詔二月復為禮部尚書兼侍讀明年
　　　設益政院於内廷取老成宿德充院官極天下
　　　之選得六人而公為選首名為經筵實内相也
　　　每召見公獨得賜坐且呼學士而不名也初命
　　　講尚書公為言帝王之學不必如經生舉子分
　　　章析句但知為國大綱足矣因舉任賢去邪與
　　　治同道與亂同事有言逆於汝心有言遜於汝
　　　志等數條一以正心誠意言之敷繹詳明上聽
　　　忘倦尋進萬年龜鏡錄聖孝聖學之類凡二十
　　　篇公見朝士廷議之際多不盡所欲言上下依
　　　違寖以成俗一日經筵畢因言人臣事君之道
　　　有二有所謂事君之禮有所謂事君之義禮不
　　　敢齒君之路馬蹴其芻者有罰入君門則趨見
　　　君之几杖則起君命召不俟駕而行受命不宿
　　　於家是皆事君之禮人臣所當盡者也然國家
　　　之利害生民之休戚一在敷陳之間則向所謂
　　　禮者特虛器耳君曰可而有否獻其否以成其
　　　可君曰否而有可獻其可以替其否危言正論
　　　期於益國補民而已言有不從雖引裾折檻斷
　　　鞅軔輪有不恤焉者當是時也若姑徇事君之
　　　虚禮而不知事君之大義阿合取容國家何頼
　　　焉上變色曰非卿朕不聞此矣公自興定元光
　　　間病風痺至是稍愈上親問療之之術對曰無
　　　他但治心耳此心和平則邪氣不干豈獨治身
　　　至於治國亦然人君必先正其心然後可以正
　　　朝廷正百官逺近萬民莫不一於正矣上瞿然
　　　知其為醫諫也十一月夏人和議成遣其徽猷
　　　閣學士李弁來議互市及振危急者數事數往
　　　返不能决弁求大臣面論之朝廷以公往議乃
　　　定四年知禮部貢舉以考試勞心遘疾明年八
　　　月之七日卒於私第之正寢春秋五十有九累
　　　官資善大夫勲上䕶軍爵𢎞農郡侯諡曰文獻
　　　某郡吕氏封𢎞農郡夫人子男二人長曰樸前
　　　公卒次曰恕擢正大四年經義進士第女一人
　　　適某族初公娶胥氏左丞通敏公之孫平章政
　　　事惠簡公之女以事姑嘗有後言即日棄去不
　　　以相家子為難待二弟仲翼叔翼備極友愛家
　　　貲悉推與之至百負之而不恨嘗與人言昆弟
　　　之間若以昆弟待之則容有不可堪忍之事但
　　　當以父母待之耳或以為疑公曉之曰父母吾
　　　不得而見之矣得見兄弟非父母而何此念一
　　　生雖百世同居可也一姊適李氏既寡挈孤幼
　　　來歸公處之官下在律疎屬及外親留任所滿
　　　百日則徙他郡避嫌公言之朝獨得不徙撫導
　　　二甥卒為名士其長庭簡者登上第公天資雅
　　　重自律為甚嚴而其待人者寛以約交分一定
　　　死生禍福不少變為天官為春官為翰長為奉
　　　常文章與閒閒公齊名世號楊趙高文大冊皆
　　　岀其手典貢舉三十年門生半天下而於奨藉
　　　後進初不以儒宗自居所以教誘之者率君子
　　　長者之事益其所未盡而勉其所可致苦言至
　　　戒或寓於欵曲周密之間異時想聞風采若龍
　　　門之峻朗岀天外及一被接納則又恨造之之
　　　晚也平居無事左右圖史澹然無所營及當官
　　　而行或論列上前慨然以天下事自任知無不
　　　言言無不盡確乎有不可奪之節古所謂君子
　　　有三變者於公見之貞祐以後主兵者不能外
　　　禦大敵而取償於宋故頻嵗南伐有沮其兵者
　　　不謂之與宋為地則疑與之有謀進士至宰相
　　　於他事無不言獨論南伐則一語不敢及公為
　　　太學博士泰和初建言便謂宋不可伐國家之
　　　慮不在於未得淮南之前而在於既得淮南之
　　　後葢淮南平則江之北盡為戰地進而爭利於
　　　舟楫之間我之勁弓良馬有不得騁者矣彼若
　　　扼江為屯潛師於淮以斷饟道或决水以瀦淮
　　　南之地則我軍何以善其後乎及時全倡議南
　　　伐宣宗以問朝臣公言朝臣多諛辭天下有治
　　　有亂今但言治而不言亂國勢有强有弱今但
　　　言强而不言弱兵家有勝有負今但言勝而不
　　　言負此議論之所以偏也臣請兩言之庶㡬見
　　　利害之全夫將有事於宋者非貪其土地然乎
　　　第恐西北有警而南又綴之則三面受敵耳故
　　　欲我師乘時勢先動圖宋人今冬不能來或不
　　　敢來此戰勝之利也就如所料其利猶未可必
　　　彼江之南其地尚遠且有巴蜀為之輔雖無淮
　　　南豈不能集數萬之衆伺西北有警而綴我耶
　　　戰而勝且如此有如不勝其害可勝言哉且我
　　　以騎當步理可萬全臣尚恐有不勝者今日之
　　　事勢與泰和不同故耳葢泰和以冬征而今以
　　　夏此天時不同也冬則水脉涸而平陸多夏則
　　　水脉盛而泥淖多此地利不同也泰和舉天下
　　　全力至於乣軍亦驅之為前鋒今能之乎此人
　　　事之不同也議者徒見泰和取勝之易而不知
　　　今日之難且以夏人觀之向日弓箭手之在西
　　　邊者一遇勁敵則搏而戰袒而射彼己䘮氣奔
　　　北之不暇乃今陷吾城而擄其守臣敗吾軍而
　　　擒其主將曩則畏我如彼今則侮我如此夏人
　　　既非前日奈何待宋人獨如前日哉願陛下思
　　　其勝之之利又思敗之之害無悅甘言無貽後
　　　悔可也章奏不報是秋公主貢舉且取高帝以
　　　天下為度命題以諷焉時全一軍尋敗於淮上
　　　㡬有隻輪不返之禍宣宗責諸將言當使我何
　　　面目見楊雲翼耶河朔民何涇等十有一人為
　　　遊騎所廹渡河而南有司論罪當死公上章營
　　　救之曰法所以重私渡者防奸偽也今平民為
　　　敵所廹奔入於河為逭死之計耳豈有他哉使
　　　吾民不死於敵而死於法爾後惟有從敵而已
　　　宣宗悟盡釋之哀宗以河南雨雹詔公審理寃
　　　獄而不及陜西公言天地人通為一體今人一
　　　肢受病則四體為之不安豈可專治受病之處
　　　而置其餘不問乎朝廷是之詔吏部郎中楊居
　　　仁審寃陜西公之重人命慎於兵刑者類如此
　　　所著文集若干巻校大金禮儀若干巻續通鑑
　　　若干巻周禮辨一篇左氏莊列賦各一篇提㸃
　　　司天臺二十年雖老於其業積日累月不能了
　　　之事公一語破的衆無異詞有以太乙新厯上
　　　進者尚書省檄公參訂摘其不合者二十餘條
　　　厯家稱焉德陵以庚寅日啓土司天生陳舜舉
　　　言國音屬商金在庚為絶宜用乙酉金王日吉
　　　詔公決之公言上行年辛卯乙酉雖為金王終
　　　與行年相戾諱名不諱姓姓所同也名所獨也
　　　且五行之說在漢人猶以為不經前世如吕才
　　　一行皆神於術數尚辨以為不可用本朝部姓
　　　焉可必其於五音何屬乎卒從公議有五星聚
　　　井辨一篇天象賦一篇句股機要象數雜説積
　　　年雜説皆藏於秘府孤子恕奉公之柩將葬於
　　　某原之先塋涕泗百拜謂門下士元好問言先
　　　公孝弟忠信始於事親中於事君終於兼善天
　　　下者翰林修撰王彪事狀具在墓當有碑敢質
　　　之以為請好問謝不敢當恕以大義見責曰先
　　　公平生以國士待吾子乃不得論次遺烈以見
　　　於後世乎好問度不可以終辭再拜曰謹受教
　　　乃為文刻之且系之以銘其銘曰天禀之厚百
　　　可施曾門之傳儼若思菁莪樂育並以資大器
　　　備具無磷緇山甫吉甫其庶而魯無君子焉取
　　　斯貞祐南駕傾朝支忿兵横岀紛僵屍丁男役
　　　苦輸膏脂公獨上前陳苦辭同仁一視父母慈
　　　　越肥秦瘠小智私兩淮民命我所司忍令矛端
　　　　舞嬰兒崑崙神泉獲采芝危國可活民不疵如
　　　　公豈無匡復姿天廢商久實為之孺子可教猶
　　　　帝師惜哉不遭隆凖時東隅之日今崦嵫顧瞻
　　　　喬木為齎咨峴山墮淚方在兹零落何必西州
　　　　詩
　
　
　
　
　
　
　
　
　
御訂全金詩増補中州集巻十八
　欽定四庫全書
御訂全金詩增補中州集巻十九
　　王内翰若虚(三十八首/)　(補二首/)
　　　　若虛字從之槀城人承安二年經義進士少日
　　　　師其舅周德卿及劉正甫得其論議為多博學
　　　　强記誦古詩至萬餘首他文稱是善持論李屏
　　　　山杯酒間談辯鋒起時人莫能抗從之能以三
　　　　數語窒之使噤不得語其為名流所推服類此
　　　　釋褐鄜州録事歴門山令入翰林自應奉轉直
　　　　學士居冷局十五年崔立之變羣小獻諂為立
　　　　起功德碑以都堂命召從之從之外若遜辭而
　　　　實欲以死守之時議稱焉北渡後居鄉里癸卯
　　　　三月東游與劉文季軰登泰山憩於黄峴峯之
　　　　萃美亭談笑而化時年七十從之天資樂易負
　　　　海内重名而不立厓岸雖小書生登其門亦折
　　　　行軰交之滑稽多智而以雅重自持謀事詳審
　　　岀人意表人謂從之於中外繁劇無不堪任直
　　　以投閒置散故百不一試耳自從之没經學史
　　　學文章人物公論遂絶不知承平百年之後當
　　　復有斯人否也子恕字寛夫
　　　補歸潛志興定元光間余在南京從趙閒閒李
　　　屏山王從之雷希顔諸公游多論為文作詩趙
　　　於詩最細貴含蓄工夫於文頗粗止論氣象大
　　　槩李於文甚細説闗鍵賔主抑揚於詩頗粗止
　　　論詞氣才巧故余於趙則取其作詩法於李則
　　　取其為文法若王則貴議論文字有體致不喜
　　　出奇下字止欲如家人語言尤以時辭為戒與
　　　李屏山之純學大不同嘗曰之純雖才高好作
　　　險句怪語無意味亦不喜司馬遷史記云失支
　　　墮節多韓退之原道如此好文字末云人其人
　　　火其書太下字柳子厚肥皮厚肉柔筋脆骨之
　　　類此何等語千古以來惟推東坡為第一又多
　　　發古名篇中疵病淵明歸去來辭前想像後直
　　　述不相侔伯倫酒德頌有大人先生是寓言後
　　　聞吾風聲吾當作其韓退之盤谷序前云友人
　　　後云昌黎韓愈似不相識永叔蘇子美墓誌争
　　　為人所傳既用爭字當曰人爭傳之不然曰為
　　　人所傳不須爭字子瞻超然臺記物有以蔽之
　　　矣虚字好此類甚多不可勝紀雷則論文尚簡
　　　古全法退之詩亦喜韓兼好黄魯直新巧每作
　　　詩文好與朋友相商訂有不安相告立改之此
　　　亦人所難也
　　　補歸潛志正大中王翰林從之在史院領史事
　　　雷翰林希顔為應奉編脩官同脩宣宗實錄二
　　　公文體不同多紛爭葢王平日好平淡紀實雷
　　　尚竒峭造語也王則云實錄止文其當時事貴
　　　不失真若自作史則又異也雷則云作文字無
　　　句法委靡不振不足觀故雷所作王多改竄雷
　　　大憤不平語人曰請將吾二人所作令天下文
　　　士定其是非王亦不屑王嘗曰希顔作文好用
　　　惡硬字何以為奇雷亦曰從之持論甚高文章
　　　亦難止以經義科舉法繩之也
　　　補金史崔立之變羣小附和請為立建功德碑
　　　翟奕以尚書省命詔王若虛為文時奕軰恃勢
　　　作威人或少忤則讒搆立見屠滅若虚自分必
　　　死私謂左右司員外郎元好問曰今召我作碑
　　　不從則死作之則名節埽地不若死之為愈雖
　　　然吾姑以理諭之乃謂奕軰曰丞相功德碑當
　　　言何事奕軰怒曰丞相以京城降活生靈百萬
　　　非功德乎曰學士代王言功德碑謂之代王言
　　　可乎且丞相既以城降則朝官皆岀其門自古
　　　豈有門下人為主帥誦功德而可信乎後世哉
　　　奕軰不能奪乃召太學生劉祁麻革軰赴省使
　　　好問張信之喻以立碑事曰衆議屬二君且已
　　　白鄭王矣二君其無讓祁等固辭而别數日促
　　　廹不已祁即為草定付好問好問意未愜乃自
　　　為之既成以示若虚乃共刪定數字然止直叙
　　　其事而巳後兵入城不果立也若虛有慵夫集
　　　滹南遺老集若干巻
　　攄憤
非存驕謇心非徼正直譽浩然方寸間自有太高處平
生少諧合舉足逢怨怒禮義初不愆謗訕亦奚顧孔子
自知明桓魋非所懼孟軻本不逢豈為臧氏沮天命有
窮達人情私好惡以此常泰然不作身外慮
　　贈王士衡
王生非狂者乃以善哭稱毎至欲悲時不間醉與醒音
詞初惻愴涕泗隨縱横問之無所言坐客笑且驚王生
不暇䘏若岀諸其誠蹉跎與生友此意猶未明絲染動
墨悲麟亡傷孔情韓哀峻嶺陟阮感窮途行涕流賈太
傅音抗唐衢生古來哭者多其哭非無名生其偶然歟
何苦摧神形如其果有為為爾同發聲
　　貧士歎
甑有塵瓶無粟北風蕭蕭吹破屋入門四顧何淒涼穉
子低眉老妻哭世無魯子敬郭元振之真丈夫故應餓
死填坑谷蒼天生我亦何意葢世虛名食不足爭如只
使冗且愚大腹便便飽粱肉
　　感秋
西風撼庭柯疎葉鳴策策天地一蕭條羇懷亦岑寂青
春恍如昨轉盼年半百自從長大來轉覺日月迫功名
非所慕老大不足恤怛然感時心自亦不能釋清晨理
短髪已見數莖白刀鑷雖可施殆似兒子劇此身委蛻
耳毁棄無足惜況於毛髪間而乃强脩飾青青如陸展
星星行復岀畢竟白滿頭復將何所摘
　　生日自祝
空囊無一錢羸軀兼百疾況味何蕭條生意渾欲失清
晨聞喧呼親舊作生日我初未免俗隨分畧脩飾舉觴
聊自祝醉語盡情實神仙恐無從富貴安可必脩短卒
同歸何足喜與戚一祈麤康强二願早閒適衣食無大
望但願了晨夕萬事不我攖一心常自得優游終吾身
志願從此畢
　　失子
姸姸掌中兒捨我一何遽其來誰使之而復奄然去平
生三舉子隨滅如朝露顧我能無悲其如有天數自從
學道來衆苦頗易度有後固所期誠無亦何懼人生得
清安政以累輕故㛰娶眼前勞託遺身後慮百年曾㡬
何為此雛稚悞顧語長號妻此理亦應諭
　　憶之純三首
幼嵗求真契中年得偉人傾懷當一面投分許終身燈
火談𤣥夜鸎花逐勝春何時重一笑胸次欲生塵
面目三年隔音書萬里遙宦途俱蹭蹬心事各蕭條志
大謀常拙身孤道易消本無當世用隱處㑹相招
雋氣輕天下高情到古人銜杯曼卿放下筆老坡神時
論誰優劣人材自屈伸窮愁須理遣不必淚沾巾
　　復寄二首
志大言高與世違拂衣真作竹林歸黄塵道口風波惡
未必先生自處非
自笑趨塵亦强顔食謀未免敢言閒紫芝果可充饑腹
從子玉屛巖石間
　　病中二首
學道今何得謀生久不成藍衫㡬棄物絳帳亦虛名事
拙應天意交疎即世情煩憂時自解感觸又還生
鬱鬱窮愁意營營久病身詩情渾欲減藥物但相親未
得驅窮鬼終須問大鈞三時勞慰撫甚愧故人真
　　感懷
枉却全家仰此身書生那是治生人百憂耿耿填胸臆
强作歡顔慰老親
　　自笑
酒得數杯還已足詩過兩韻不能神何須豪逸攀時傑
我自世間隨分人
　　别家
到了身安是本圖何須身外覓浮虛誰能置我無饑地
却把微官乞與渠
　　慵夫自號
身世飄然一瞬間更將辛苦送朱顔時人莫笑慵夫拙
差比時人得少閒
　　西城賞蓮呈晦之(晦之自/號放公)
舊賞回頭已隔年高花又見岀新姸偶成濁酒狂歌會
恰及斜風細雨天樂事適來偏有興閒身常得分無緣
作詩莫怪多誇語差比放公先着鞭
　　題淵明歸去來圖五首(此下皆中/年所作)
靖節迷途尚爾賖苦將覺悟向人誇此心若識真歸處
豈必田園始是家
孤雲岀岫暮鴻飛去住悠然兩不疑我自欲歸歸便了
何須更説世相遺
抛却微官百自由應無一事挂心頭銷憂更藉琴書力
藉問先生有底憂
得時草木竟欣榮頗為行休惜此生乘化樂天知浪語
看君於世未忘情
名利醉心濃似酒貪夫袞袞死紅塵折腰不樂翻然去
此老猶為千載人
　　翰長閒閒公命題城南訪道圖戲作二詩且為解
　　之云
得道由來不必勞癡兒舎父漫逋逃閒閒老子還多事
時向招提打一遭
竹木蕭森蔭綠苔幽襟自愛北軒開主人無說吾何問
乗興而來興盡迴
　　答鄭下辨禪師見戲代防禦高侯
酒肆淫房總道場偶然游戲亦何妨阿師自墮泥犂趣
更笑春風柳絮狂
　　還家五首
日日他鄉恨不歸歸來老淚更沾衣傷心何啻遼東鶴
不但人非物亦非
荒陂依約認田園松菊存亡不足論我自無心更懷土
不妨猶有未招魂
山杏溪桃化棘榛舞臺歌榭墮灰塵春來底事堪行處
門外流鶯枉喚人
回思夢裏繁華事幸及當年樂此身閒立斜陽看兒戲
憐渠虛作太平人
艱危嘗盡鬢成絲轉覺讙譁不可期㡬度哀歌仰天問
何如還我未生時
　　山谷於詩每與東坡相抗門人親黨遂有言文首
　　東坡論詩右山谷之語今之學者亦多以為然漫
　　賦四詩為商畧之云
絶足由來不可追汗流餘子費奔馳誰言直待南遷後
始是江西不幸時
信手拈來世已驚三江袞袞筆頭傾莫將險語誇勍敵
公自無心與物爭
戲論誰知出至公蝤蛑信美恐生風奪胎換骨何多様
都在先生一笑中
文章自得方為貴衣鉢相傳豈是真己覺祖師低一著
紛紛嗣法更何人
　　王内翰子端詩近來陡覺無佳思縱有詩成似樂
　　天其小樂天甚矣漫賦三詩為白傅解嘲
功夫費盡漫窮年病入膏肓豈易鐫寄語雪溪王處士
恐君猶是管窺天
東塗西抹鬭新妍時世梳粧亦可憐人物世衰如䑕尾
後生未可議前賢
妙理宜人入肺肝麻姑搔背豈勝鞭世間筆墨成何事
此老胸中自有天
　　宫女圍碁圖
盡日羊車不見過春來雨露向誰多爭機决勝元無事
永日消磨不奈何
　　緱山廟
緱山突兀上空虚古栢森森㡬萬株一自吹笙仙去後
乘鸞曾返故鄉無
　　　附五嶽志王從之隱居泰山跏趺而化人稱其
　　　地曰蛻仙巖元人有石刻
　　　附遺山集公幼穎若夙昔在文字間者鎮人以
　　　文章德行稱者褚公茂先而後有周先生德卿
　　　德卿公舅行自齠齔間識公為偉器教督周至
　　　盡傳所學及官四方又託之名士劉正甫使卒
　　　業焉弱冠擢承安二年經義進士甲科公資稟
　　　醇正且有師承之素故於事親待昆弟及與朋
　　　友交者無不盡學無不通而不為章句所困頗
　　　譏宋儒經學以旁牽遠引為夸而史學以探賾
　　　幽隱為功謂天下自有公是言破即足何必呶
　　　呶如是其論道之行興否戰國諸子之雜説寓
　　　言漢儒之繁文末節近世士大夫參之以禪機
　　　𤣥學欲聖賢之實不隱難矣經解不善張九成
　　　史例不取宋子京詩不愛黄魯直著論評之凡
　　　數百條世以劉子𤣥史通比之為人强記黙識
　　　誦古詩至萬餘首他文稱是文以歐蘇為正脉
　　　詩學白樂天作雖不多而頗能似之秉史筆十
　　　五年新進入館日有記錄之課書吏以呈宰相
　　　必問王學士曾㸃竄否又善持論李右司之純
　　　以辨博名天下杯酒淋漓談辭鋒起公能三數
　　　語窒之惟有嘆服而已典貢舉二十年門生半
　　　天下而不立崖㟁雖小書生登其門亦殷重之
　　　滑稽無窮談笑尤有味而以雅重自持朋會間
　　　春風和氣周浹四座使人愛之而不忘也
　　　附滹南集若虛與彭悅王權周嗣明為林下四
　　　友自為贊并序云東垣彭子升悅王士衡權周
　　　晦之嗣明皆予心契也晦之於予為親故其相
　　　知最早後游京師始識士衡於稠人中言論慷
　　　慨遂如平生當是時泛見子升而未熟也已而
　　　復定交於觴次予年為長子升次之士衡又次
　　　之而晦之最少吾四人者臭味相似而意氣相
　　　投者也故不結而合既合而歡至於益深而莫
　　　之間其好惡取舎互有短長而要歸於中辨爭
　　　譏刺間若不能相容而終於無憾方其俱在里
　　　中行必偕宴必共詩雖不多而嘲戲贈答時出
　　　數語以相娱酒雖不廣而花時月夕一杯一酌
　　　亦自不廢也嘗約他年為林下之游且各為别
　　　號以自寄焉葢予以慵夫而子升以澹子士衡
　　　為狂生而晦之則放翁也曰澹曰慵曰狂曰放
　　　世以為怪而自謂其真施於仕途固非所宜而
　　　在隱居則無害也是故安之而不疑為是約已
　　　遂想像而贊之云盤礡兮巖阿容與兮煙蘿藉
　　　豐草兮偃臥引長風兮浩歌塵海邈其如隔渺
　　　高軒兮不我過險而風波密而網羅突而干戈
　　　如四人者何又慵夫自號云身世飄然一瞬間
　　　更將辛苦送朱顔時人莫笑慵夫拙差比時人
　　　得少閒
　　　附陵川集郝經呈王内翰云霜落雲枯秋盡時
　　　翰林遺得桂林枝春風久已歸桃李刼火從渠
　　　照虎貔白髪操戈浮世在赤心傾葢㡬人知壺
　　　中有酒無天地醉後休歌貝錦詩案詩中所云
　　　白髪操戈醉歌貝錦應為崔立功德碑一事言
　　　之也於時從之顧惜名節自分一死雖以遜辭
　　　理喻而羣小軰終不能奪故元裕之表其墓稱
　　　其執義不為也然金史謂碑文為裕之所作而
　　　從之曾為之刪定數字於劉京叔則但云起草
　　　而已則當時事過之後讒人之口不但交攻裕
　　　之恐尚有援從之以分謗者故伯常之詩云爾
　　　也
　　　補金王鶚滹南集引予以剽竊之學由白衣入
　　　翰林當代鉅公如趙閒閒楊禮部滹南先生皆
　　　士林儀表人莫得見之而一旦得侍几硯渾源
　　　雷希顔良鄉王武叔河中李欽叔亦稱天下之
　　　選而十年得與從游故予嘗自謂叨取科第未
　　　足為幸而忝側英游之末兹所以為幸也歟玉
　　　堂東觀側耳高論日夕獲益實多然愛予最深
　　　誨予最切愈久愈親者滹南先生一人而已先
　　　生性聰敏蚤嵗力學以明經中乙科自應奉文
　　　字至為直學士主文盟㡬三十年岀入經傳手
　　　未嘗釋巻為文不事雕琢唯求當理尤不喜四
　　　六其主持名節區别是非古人不貸也壬寅之
　　　春先生歸自范陽道順天為予作數日留以手
　　　書四帙見示曰吾平生頗好議論向所雜著往
　　　往為人竊去今記憶止此子其為去取之予再
　　　拜謝不敏明年春先生亡矣越四年其子恕見
　　　予於燕京予盡以其書付之又二年藁城令董
　　　君彦明益以所藏釐為四十五巻與其丞趙君
　　　夀卿倡義募工將鏤諸板以夀其傳囑為引予
　　　謂先生之學之大本諸天理質諸人情不為孤
　　　僻崖異之論如三老三宥五誅七岀之説前賢
　　　不敢議而先生斷之不疑學者當於孔孟而下
　　　求之不然殆為不知先生也先生諱若虚慵夫
　　　其自號云嵗屠維作噩閏月初吉日後進東明
　　　王鶚斂衽書
　麻徵君九疇(二十九首/)
　　　九疇字知㡬莫州人三嵗識字七嵗能草書作
　　　大字有及數尺者故所至有神童之目章廟召
　　　見問汝入宫殿中亦懼怯否對曰君臣父子也
　　　子寧懼父耶上大竒之弱冠住太學有聲場屋
　　　間南渡後讀書比陽山中(其詩云讀書空山裏/落月低巖幽山鬼語)
　　　(夜半怪我非巢由又云壯/士半凋落鐵花繡吳鈎)始以古學自力博通
　　　五經於易春秋為尤長少時有惡疾就道士學
　　　服氣數年疾遂平又從宛丘張子和學醫子和
　　　以為能得其不傳之妙大率知㡬於學也專故
　　　所得者深饑寒勞苦人所不能堪者處之怡然
　　　不以累其業也嘗為郾城張伯玉賦透光鏡欽
　　　叔傳之京師趙禮部大加賞異貼壁間坐臥讀
　　　之興定末府試經義第一詞賦第二省試亦然
　　　簾試以脫悞下第知㡬先有才名又連中甲選
　　　天下想望風采雖牛童馬走亦能道麻九疇姓
　　　名正大三年右相侯蕭公趙禮部連章薦知㡬
　　　可試館職乃賜盧亞榜第二甲第一人及第授
　　　太祝權太常博士應奉翰林文字知㡬天資野
　　　逸高騫自便與人交一語不相入則逕去不返
　　　顧自度終不能與世合未㡬謝病去作詩工於
　　　賦物如夏英公篆韻(其詩云千狀萬態了不同/哭鬼號神自兹始簡如庖)
　　　(羲地上畫繁如神農日中市圓如有娀乙鳥卵/方如姜嫄巨人履傾如怒觸不周山遡如逆上)
　　　(蠶叢水積如女媧石未鍊碎如昆吾瓦經毁蚩/尤旗張尾後曲黄帝鼎成足下峙五丈專車斷)
　　　(禹戈九日横天落羿矢流漦不去龍垂髯銜書/忽來鳯俛觜方相四目闢門闕夔牛一脛踔階)
　　　(戺貎似心猜未必然/頼君注釋車南指)及手植檜印章等詩可見
　　　也字畫正書八分皆有功詩最其所長少時猶
　　　失持擇近詩精深峭刻似其為人他文不及也
　　　明昌以來以神童稱者五人太原常添夀四嵗
　　　作詩云我有一巻經不用筆寫成展開無一字
　　　晝夜放光明合河劉滋文榮六嵗有詩云鶯花
　　　新物態日月老天公劉徵伯祥七嵗被㫖賦鳯
　　　凰來儀新恩張漢臣世傑五六嵗亦召入賦元
　　　妃素羅扇畫梅云前村消不得移向月中栽其
　　　後常隱居不岀餘三人者皆無可稱道獨知㡬
　　　能自樹立一日名重天下耆舊如閒閒公且以
　　　徵君目之而不名也壬申嵗遇亂卒年五十平
　　　山常仲明之子德葬之小商橋傍近趙莊
　　　補歸潛志麻九疇知㡬初名文純易州人幼頴
　　　悟善草書能詩號神童既長入太學刻苦自勵
　　　為趙閒閒李屛山所知南渡後居郾蔡間入遂
　　　平西山讀書為經義學精甚興定末試開封府
　　　詞賦乙科經義魁再試南省復然聲譽大振南
　　　都婦人小兒皆知名廷試以誤絀士論惜之已
　　　而隱居不為科舉計正大初門人王說王采苓
　　　俱中第上以其年幼怪而問之且知知幾為師
　　　近臣言其有才學平章政事侯公摰翰林學士
　　　趙公秉文俱薦之特召賜進士第以病不拜官
　　　告歸病已赴調授太常寺太祝俄入翰林後以
　　　病去居郾久之北兵入河南知㡬挈其孥入確
　　　山避亂後復岀為兵士所得驅之北邊至廣平
　　　病死知㡬為人耿介清苦雖居貧不妄干求卓
　　　然以道自守然性隘狹交游少不愜意輙怒去
　　　葢處士之剛者也初因經義學易後喜邵堯夫
　　　皇極書因學算數又喜卜筮射覆之術晚更喜
　　　醫方與名醫張子和游盡得其學為文精密巧
　　　健詩尤竒峭妙處似唐人嘗作透光鏡篆韻詩
　　　人爭傳寫後以避謗畏時忌持戒不作詩益潛
　　　心為易學與張伯玉宋飛卿雷希顔李欽叔及
　　　余先子善先子初攝令郾城日與唱酬為友後
　　　知㡬試開封先子為御史監試而王翰林從之
　　　李翰林之純為有司因相與讀舉子之文見其
　　　有雄麗者相謂曰是必知㡬因擢為魁已而果
　　　然士林以得人相賀晚為趙閒閒所知有送麻
　　　徵君序并詩云
　　　附趙秉文答麻知㡬書知㡬足下相别數月靡
　　　日不思山川遼濶致稽裁布人至辱長書累幅
　　　意貺勤厚殊慰馳想不審比來舊疾差減否甚
　　　懸懸也聞御榜到日足下與李濟之適同榻一
　　　升一沉不能不悵然也然此亦何足置懷前者
　　　足下與李欽叔各魁省貢羣口嗸嗸爭為毁訾
　　　及欽叔連中兩科然後心服如使足下一第後
　　　試制策試宏詞當與欽叔並馳爭先未知鹿死
　　　誰手豈可成敗論事者哉僕少時應舉被黜戚
　　　戚若不復堪處然窮達自有數顯晦自有時以
　　　今觀之向之戚戚者何其妄也足下又平生孤
　　　苦百狀有求鷙得鳩種稷得稗之説天生大賢
　　　如足下者必將有用又安知今日之窮天將昌
　　　其道非足下之福耶若得一器淨水照足下宿
　　　命還本知見當不出此言也足下生知夙習再
　　　來人也三生學道豈不知此大抵一時才人多
　　　恃聰明少積前路資糧故佛謂之福慧兩足尊
　　　足下無乃近此類尚何怨耶假使吾輩萬一臨
　　　死生之際亦當安時處順況未至是耶足下所
　　　喜韓子歐子之學固為純正如退之感二鳥賦
　　　上宰相三書亦少年未知道時語也其後諫佛
　　　南遷若與死生利害相忘者然過黄陵廟求哀
　　　乞靈恐死瘴霧中亦學聖人而未至者今之士
　　　人以緝綴聲律為學趨時乾没為賢能留心韓
　　　歐者㡬人僕固不當洗垢求瑕若孔子與子貢
　　　顔淵問答有不容何病之語第恐孔顔不爾耳
　　　也因論聖賢之分(闕/)　　　　　　為忠誠為
　　　謹廉為放逸為耿介豈以窮達而異心哉足下
　　　又謂山林有至道芻蕘有至人可隱可訪誠哉
　　　是言當今之世豈必忘言如達磨談道若莊生
　　　然後為得也談道吾敬常先生王賢佐談禪吾
　　　敬萬松秀玉泉政論醫不及儀企賢任子山經
　　　學與文章不及李之純與足下如足下一病自
　　　不能療便謂舉世無知醫者可乎足下易學自
　　　可忘憂遺老至於釋老二家勿謂秦無人聞頗
　　　喜雜學然慎所以習之者多難之世盆成括之
　　　徒當敬而逺之足下才高識明過僕數倍固不
　　　當為此喋喋亦期有以教我也方屬新秋善加
　　　調攝不宣
　　賦伯玉透光鏡
太陰淪魄元不耀太陽分光成二曜嗚呼怪銅盜此幻
透影在壁與背肖奩開㸌㸌光走庭劃如剸犀乍脫鞘
泓澄秋落百丈潭疑有龍向天門跳秦娃漢婉化鴛土
寵雨恩雲埋鳯詔當年椒塗鑑桃李身後泉臺映蓬藋
枕簟無情草木香笙歌不暖梟狐嘯髑髏一醜不再妍
不知持此將安照萬斛珠璣委俑人喚得偷兒成鬼剽
藉問金椎一控時何如海上青蠅弔夀如金石佳且好
此銘此篆兩竒峭今誰子後曩誰先贏得紐樞經蟻竅
千古繁華一夢醒恍然入手稱神妙丹砂紅紫翠羽青
萬金難買人年少君侯新自洛陽來玉臺人物今温嶠
相看大笑古人癡收鏡入奩還自笑
　　跋范寛秦川圖
山水人傳范家筆畫史推尊為第一朅來因看秦川圖
天下丹青能事畢大山巖巖如國君小山鬱鬱如陪臣
大石盤盤社與稷小石落落士與民一山一形似爭長
一石一態如布軍想君胸中有全秦見鐻削鐻鐻乃真
掌上長安近於日千樹萬樹生青春憶昔岐山鳯凰語
葱葱柞棫霑新雨昆夷束手宻須降不見功勲見歌舞
黄金鑄牛西入僰五丁雲棧通中國驪山宫闕九天高
六處孱王走銜璧不信詩書信法家闗東半被魚書惑
盡巻圖籍亦大好五十年兇都一埽章邯董翳舉如毛
沐猴冠委金陵道北原兵自天而下漢室傾頽如解瓦
祁山六岀縱無功渭水猶堪飲君馬螭蟠老將骨未朽
草付那能濟陽九技癢投鞭抵嵗星歸來鹿死何人手
神武空矜賀六渾投機常落周人後竟令馮翊軟沙邊
東風一夜吹新柳侵尋皁角相料理抛擲龍津浮汴水
鷁頭過處已非隋不覺晉陽人姓李華清高宴戛宫梧
舞馬如何䕶兩都縱得青騾還蜀道肉得沙場白骨無
興亡自取不足吁可憐神州為盗區貪徵往古山川事
忘却題詩賞畫圖
　　松筅同希顔欽叔裕之賦
犧尊青黄災木命羈絆剪剔傷馬性折松為筅得之天
此君幸免戕殘横初象形似有代無不料奇功乃差勝
人間斤斧不須勞坐中活火鳴笙簫千秋蟄骨養霜雪
一日奮鬛翻雲濤巖烟擊拂殷雷起顚風蹴踏銀山高
莫嫌勺水儒無力如捲三江都一吸藉汝嵗寒姿扶我
衰朽質埽除幻夢不到眼洗刷埃霾下胸臆捫霞直與
羡門期一笑桑田海波白
　　竹癭冠為李道人賦
東方有物字豐隆以鳴為職驅羣聾萬頭濈濈囚凍窟
欲岀不岀愁天公迴寒作暖岀一噫黑帝不敢藏昆蟲
所以獨為六子長揮斥元氣周神功車轟鼓震頃萬里
六甲雲風隨喚起四陰用事合收聲猶奮狂陽鳴不已
號令非時遭物玩草木不凋花再蕾惱得司秋訴帝閽
漏泄機緘法當死天公大怪下桎梏推落車中墮巖谷
非程非馬亦非人化作蒼筤一枝竹勁氣剛風難遽銷
夜聞風雨猶蕭蕭聳身直上三千尺天公又怪干雲霄
鬼壓神縳不聽岀只見白雲鎻三日雲散惟餘青屈盤
頤隱於臍變仙質道人真是萬物盜斫取為冠就天巧
秋霜爭敢上頭顱常與春風同醉倒此冠固竒惜未大
有冠獨在方之外日月為藤織四時烟霞為縷綿千載
天潢絶漢梁虛碧北斗旋衡簪沆瀣不隨脂粉侣狻猊
不逐風霜陪獬豸一任旋乾復轉坤頭上峩峩終古在
欲作檀那施此冠不識先生若為戴
　　彈琴懷山中人
門前雪垂垂室中理朱絲手按十三徽心飛天一涯故
人渺何許萬里驚鴻飛試慿朱絲語一聲聲亦悲一彈
雪欲落再彈雪正作只在此山中故人今憂樂我欲彈
文王岐山雲渺茫我欲鼓曾子無田可耘耔道逺望不
及千山復萬水思君復思君正恐鬚髯皤后䕫若不來
奈此宫商何春風早晚起百鳥喧庭柯時攜一罇酒為
君奏雲和
　　夏日
亭柯碧合龍蛇影睡起轆轤鳴曉井一簾曉雨捲不晴
槐花滿地黄金冷屈指西風又到門相思團扇欲生塵
何時萬戸垂楊裏高揖金鞭逢故人
　　牛歎
誰憐宿料一生無身後仍遭金十奴帷葢却教蒙狗馬
不知何事負農夫
　　清明
村村榆火碧烟新拜埽歸來第四辰城裏看家多白髪
遊春總是少年人
　　暮春山家二首
山烟向晚白濛濛人過棃花樹底風一犬不鳴村徑黑
野燈孤起遠林中
語闌壯氣欲消磨奈此青燈永夜何壁上取琴彈一曲
不知天外落銀河
　　手植檜印章
梁折山摧歎大成日華留得寸暉明不盈一握空蟲篆
未䘮斯文麤姓名草木西周朝有暮圖書東觀死猶生
二千年後司封紐未信栽時岀此情
　　贈裕之
向來三度見君詩常望西山有所思誰料幷州天絶處
相逢梁苑雪消時賢人樂古聲猶在聱叟文高世豈知
只恐神嵩不留客秦川如畫渭如絲
　　秋懷(江山如畫衣冠盡蒲柳無/情宮殿秋亦用此韻者也)
昨夜新凉御褐裘一番節物弄清愁月懸雙杵若為夜
人在一隅偏覺秋敗葉只能驚畫扇啼螿終不到朱樓
還鄉夢斷寒衾曉依舊雲山是蔡州
　　和伯玉食蒿醬韻
九尺東方生不如一侏儒飲啄各有程厚薄與生俱文
蒲及屈芰何乃淡以枯正如謝三旌甘心作羊屠伊蒿
本薪材豈足充庖厨薄雪草堂徑新霜古城隅河南地
差暖冬有不死蕪青來澗邊筥綠入几上盂㣲香能侶
菊小苦賢於荼酷烈變醯醢薰醲破脂酥書生喜倒說
食亦變精麤藉問氷茶者何如羔酒乎況爾蓼彼蕭蓬
茅固其徒偶然躐一等遽欲忘樵夫邇來嵗頗饑大半
殣在途攘肉或至犬首丘不如狐命賤秪求死計窮交
議逋尚有紈袴兒朝夕食於株寧知埽野稗一飽不易
圖遂令人輕生不畏鑕與鈇如君有蒿醬猶是千金軀
　　復次韻二首
五臟太多可張頤託臞儒自非何曾家安得海陸俱莊
周幸有粟不至魚肆枯何勞夷門市下車朱亥屠春韭
與秋菘嵗晚不供厨蒿腹不蒿目大方果無隅為醬非
負口猶勝范萊蕪豈無青精飯駐顔炊一盂豈無菖蒲
歜辟邪如神荼又豈無椒花除瘟等酴酥蒿於數品中
頗同武官麤數品雖異饌置之醬可乎猶材各有施豈
必皆吾徒公綽優為老劣於滕大夫大抵食如士取之
非一塗君詩誌其味食經有董狐彼哉黿羮指斵棺終
莫逋彼哉萍虀手竟死珊瑚株寧如醬以蒿不岀本草
圖葢後人好奇一洗腥砧鈇為謝饞祟鬼渠今離我軀
　　又(翌日又為履道所戲其意似欲/窮吾技再和前章書呈伯玉)
菣可為炙啖博哉釋草儒奈何騷人詠不與蘭茝俱青
青發陳荄嫰勝稊生枯面柔似張禹氣冽如申屠忽逢
易牙口一日登君厨君兄昔在日作事太廉隅宦遊三
十年不治一室蕪嘗載米之郡政如置水盂不義獲八
珍棄之猶堇荼相對話終日茗椀無鹽酥見客惟恐遲
遇飯不擇麤無食但有名窮不亦宜乎我本寒素士臥
雪袁司徒臭味偶相似豈是敦薄夫見君食蒿醬取嘲
於仕途和君蒿醬詩縕袍隨衣狐詩醬兩清苦此債無
由逋蒿荻無棄材奈此蒼松株何當列鉶甕一依饗禮
圖唯聞廣廷樂不見轅門鈇此日雖無醬猶堪養羸軀
　　元裕之以山遊見招兼以詩四首為寄因以山中
　　之意仍其韻
石華政可採負我孤舟篷胡為紅塵裏擾擾槐安宮山
間綠蘿月一照千巖空洪崖去不返清游誰與同空餘
松根泉雜佩流無窮人心墮泥滓不如與天通舉頭視
霄漢浩露洗心胸
日月兩角蝸天地一粒粟老盆可徑醉豈擇瓦與玉大
笑區中人朱門丐粱肉清曉登少室日夕眺王屋紫烟
晞吾髪碧霞貯我腹溪中有白雲萬事付濯足物物愜
幽情不獨蘭與菊
南風入桂樹高葉碧崢嶸舉手戲攀折上與雲烟撐黄
金間白玉遍地光晶熒笙簫座間發鸞鶴空中鳴浩歌
山谷應起舞衣裳輕一罇石上酒如我浩氣盈目送飛
鴻盡青雲萬里平
國風久已熄如火不再然流為玉臺詠鉛粉嬌華年政
須洗妖冶八駿踏芝田青苔明月露碧樹凉風天塵土
一一盡象緯昭昭懸寂寥抱玉辨爭競搖尾憐幸有元
公子不為常語牽
　　許方邨卽事(聮句/體)
披熱達許方山巔青漫漫野黄麥初割畦綠蔬纔灌春
籬檾葉深巷樹春花亂烟長見新冶風遠聞清鍜濯衣
女在溪販鐵人棲館牆危壘破石路黑沾遺炭山雲頃
刻雨沙地須臾暵鐸鳴駕犢畊罩密防雞散繰餘殘繭
挂釣罷么絲貫沽酒有客賖鬻李何人喚扑慘官始威
牒煩民更玩歴險小車多逢人赭衣半縣逺肉難求山
近宼可逭何當卜隱居尋我杖藜伴
　　梁山宮圖
梁山宮高高切雲秦家箭鼓空中聞宮殿作雲王作龍
何人敢謁滈池君珠圍翠繞窮天下道上行人衣半赭
不覺生靈血液枯化為宮上鴛鴦瓦朝盧生莫侯生師
事二人學羡門焉知以政藏其身神仙亦死何曾神空
能詐取六孱國不識盧生真間客種成間隙盧生去尚
令道士作鬼語祖龍竟墮此機中以璧見欺猶未悟魚
腥引得扛鼎來梁山火滅漢旗開何如後世丹青手一
夫不役千樓臺梁山之圖却傳世梁山之宫安在哉
　　䟦伯玉命簡之臨米元章楚山圖
巴東峽壁如駮霞天鑿荆門當虎牙下有奔湍沉碧沙
直衝北固如投家雲烟昬曉互明滅朝看沃日暮吞月
逺山如指近如拳過客那知空一瞥高人廬此恨來晚
不厭孤篷疊往返莫言造物好窮人許大乾坤富君眼
以心為鏡照諸山山如人面紛殊顔扁舟日日青山上
青山却在滄波間人道癡兒固貪取我怪高人亦如許
已將胸次衽長江更把豪端扛巨楚薺列楓林葉浮舸
巧促魁梧入么麽丈尋收拾無邉春千里遊邀坐中我
自此頭吳尾甌越蠻烟五月髠人髮江山多處乃爾毒
始信中原天下甲楚山可覽不可上水氣昬昬且多恙
畫山縱不到真山有楚之峯無楚瘴靜明居士見山饞
想在菴中得飽叅戲呼老李臨君畫已坐君貪我更貪
　　秋雨小霽湖陽道中
一雨初晴菊瘁花朝來啼殺報晴鴉地鄰異域空懷古
人對殘秋更憶家十月紅爐是明日往年新火醉流霞
怱怱又上湖陽道何處還堪駐客槎
　　秋望
雲氣東南壯風烟正北長逺人投屋小寒草帶城荒馴
鴨便秋潦饑牛背夕陽閒情儘堪畫未要雨浪浪
　　堂谿城南感寓
斷岸崩崖帶草長茂林高塏晚生凉田頭經水成駒臥
雲色因風變狗蒼戰地尚餘唐壘柵故城曾入楚封疆
牛童趂日貪捫蝨那解興亡事可傷
　　俳優
施能賣晉移君貳旃解譏秦救陛郎多少諫臣翻獲罪
却教若軰管興亡
　　李道人家山圖
見說高齋住太行溪山襟帶古祠堂圭桐葉落周家雨
鐵樹根盤晉國霜烽火不堪畊夜月畫圖猶可挂殘陽
自憐不及汾州鴈春去秋來過石梁
　　李道人嵩陽歸隱圖
城郭維崇井里維通冠蓋維錯紈綺維叢云誰之子招
子歸嵩舎我箏筑樂彼潺淙食彼瓦缶遺我鼎鐘云誰
之子繪子歸嵩離人友鹿避俗朋松石嚙我足泉癭我
嚨吾恐時人笑子歸嵩有山有怪有水有龍盜岀宼没
嘯兕咻熊吾恐狂人誑子歸嵩子謂吾言決意歸嵩歸
嵩何如如鴻避弋如鶴脫籠與幻俱化與化俱融是以歸
嵩南山重重翠如植葱北山隆隆紺如堆銅仰嵩俛嵩
雨濯雲烘嵩之為我我之為嵩我聞子言衣如張風心
先去鳥層雲盪胸静言思之富為目嵩貴為心蓬飾説
於今詎知任公歸嵩良是生龜脫筒子不歸嵩送子歸
嵩
　　陽夏何正卿作疊語四句未成章予復以疊語寄
　　之凡四變文
縕縕蠢蠢何等民矯矯亢亢内守貞昂昂藏藏獨異俗
落落莫莫不厭貧歸與歸與且餬口鳯兮鳯兮德衰久
樂云樂云無絃琴命乎命乎一杯酒匪鱣匪鮪故為藏
避言避世必也狂至大至剛秣吾馬爰清爰淨脩我牆
用之捨之時所係晉如摧如寧復計暖然淒然任春秋
　優哉游哉聊卒嵗
　　　紅梅
　一種氷魂物已尤朱脣㸃注更風流嵗寒未許東風管
　澹抹濃妝得自由
　
　
　
　
　
　
　
　
　
　
　
御訂全金詩増補中州集巻十九
　欽定四庫全書
御訂全金詩增補中州集巻二十
　　劉御史從益(三十三首/)　(補二首/)
　　　　從益字雲卿南山翁撝之曽孫大安元年進士
　　　　拜監察御史坐與當路者辨曲直得罪去久之
　　　　起為葉縣令脩學講義聳善抑惡有古良吏之
　　　　風葉劇邑也兵興以來戸減三之一田不毛者
　　　　萬七千畝其嵗入七萬石故在也雲卿請於大
　　　　農為減一萬民頼之流亡歸者二千餘家未㡬
　　　　被召百姓詣臺乞留不聽入授應奉翰林文字
　　　　踰月以疾卒時年四十四葉人聞之以端午罷
　　　　酒為位而哭且立石頌德以致哀思之心焉雲
　　　　卿博學强記於經學有所得為文章長於詩五
　　　　言古詩尤其所長雷御史說雲卿在太學時年
　　　　甚少嘗有詩云黄金錯落雲間闕紅粉高低柳
　　　　外牆時軰皆推服其卒以詩得名者固已見於
　　　此矣(雲卿詩如荒烟斜日村村晚衰柳寒蒲岸/岸秋兩郷留寓風薰面千里相望月滿樓)
　　　(子美不妨衣露肘長卿猶有賦凌雲春雪云千/層寶樓閣一片玉山川臨終云壞壁秋燈挑夢)
　　　(破老梧寒雨滴愁生此/類盡多不能悉載也)有蓬門先生集行於世
　　　二子祁字京叔郁字文季俱有名於時
　　　補歸潛志金朝兵制最弊每有征伐或邊釁動
　　　下令僉軍州縣騷動其民家有數丁男好身手
　　　成時盡揀取無遺號泣怨嗟闔家以為苦驅此
　　　軰戰欲其克勝難哉貞祐初下令僉軍㑹一時
　　　任子為監當者以春赴吏部調數宰執使盡揀
　　　取號監官軍其人憤愠叫號交愬於臺省又衝
　　　宰相鹵簿告丞相布薩齊勤大怒趣左右取弓
　　　矢射去已而上知其不可用免之元光末備潼
　　　闗黄河又下令僉軍諸使者歴郡邑自見居官
　　　者外無文武小大職事官皆揀之至許州前户
　　　部郎中侍御史劉元規年㡬六十亦中選為千
　　　戸至陳州余先子以前監察御史亦為千戸自
　　　餘不可勝言既立部曲須依軍例以次相鈐束
　　　物議喧然後亦罷之嗟乎以任子為兵已失體
　　　況以朝士大夫充斯役乎當是時余以終塲舉
　　　人獲免而先子以御史不免立法之弊以至於
　　　斯余赴試開封先子以詩送之且寄趙閒閒雷
　　　希顔有云老作一兵吾命也芳聮八桂汝身之
　　　厚禄故人如見問為言塵土困羈纍二公覽之
　　　一笑
　　　補歸潛志凡作詩和韻為難古人贈答皆以不
　　　拘韻字迨宋蘇黄凡唱和須用元韻往返數回
　　　以岀竒余先子頗留意故每與人唱和韻益狹
　　　語益工人多稱之嘗與雷希顔元裕之論詩元
　　　云和韻非古要為勉强先子云如能以彼韻就
　　　我意何如亦一竒也嘗在試院與屏山諸公唱
　　　和呂唐卿海藏齋詩舟字韻往返十餘首先子
　　　有云繡坼舊圖翻短褐朱書小字記歸舟屏山
　　　大稱其工用事也後居淮陽與劉少宣唱和村
　　　字韻亦往返數十首少宣以為全不覺用他人
　　　韻也
　　　補歸潛志聮句亦詩中難事李屏山王正之聮
　　　句王云棘猴未窮巧穴蟻已失王人多稱之余
　　　先子留意聮句主長葛簿時與屏山張仲傑㑹
　　　飲坐中有定磁瓶因為聮句先子首唱曰定州
　　　花磁瓶顔色天下白諸公稱之屏山則曰輕浮
　　　妾玻璃頑鈍奴琥珀張則曰器質至堅脆膚理
　　　還悅澤後居淮陽冀京父來過雪夜聮句先子
　　　有云簾疎見飛英窓靜聞落屑又李欽叔來過
　　　李子遷在座㑹合聮句先子有首唱曰玉立兩
　　　謫仙鼎峙三敵國又云三强岀奇兵八义乃八
　　　克一老怯大敵三戰即三北後自大梁歸陳與
　　　友聮句先子首云紅抛汴梁塵綠吸淮陽酒後
　　　令葉縣中秋夜與郝坊州仲純王飛伯軰聮句
　　　具載蓬門集中
　　　附渾源州志劉撝至其曽孫登進士者若汲若
　　　仲澤若侃若儼若從益從禹共八人嘗求書八
　　　桂堂於趙閒閒曰君家豈止八桂為書叢桂窟
　　　歸之又曰渾源城南有翠屏山金狀元劉撝及
　　　右丞蘇保衡講學之地後人於此設書院
　　題蘇李合畫淵明濯足圖
天機本自足人事或相須東坡畫三昧廼與龍眠俱黄
州富丘壑餘杭渺江湖已困口嘲弄更堪手糊塗其來
本游戲所到非功夫平生斜川翁尚友千載餘可聞不
可見風標定何如笑倩李居士為予巧形模臨流想有
詩滄浪元非漁不入聲利場政恐吾足汙二公有深意
百年留此圖不著色塵相澹然如游天地初主人牢緘
縢丹青有渝此不渝
　　過尉氏懷阮籍
朝來國門遊暮抵蓬池宿有懷阮步兵豪氣無檢束嘯
歌陟高臺長風振林木老眼何曽青四海無一物萬古
留詩名九原銷醉骨居然方丈家惜也微瑕玉塗窮道
不窮先生安用哭
　　汎舟回瀾亭坐中作
昔年醉回瀾猶恨身屬官今年邂逅來身與亭俱閒洗
心亭下水照眼亭西山溪山如故人喜我復來還有酒
澆我胸有花怡我顔韝鷹乍脫臂但覺天地寛山陰忽
回船夜闌情未闌
　　樂山松
樂山一何崇上有千嵗松清孤月露底秀拔天地中蒲
柳抱常質桃李開芳容爭如十八公笑傲氷霜風居然
喜避世不肯汙秦封蟠如北海螭伏如南陽龍紛紛過
者多匠石終不逢明堂㡬時構喚起蒼髯翁
　　和淵明雜詩二首
俗士苦紛競此心本無塵功名廼外物了不闗吾身吾
身復何有形神假相親天地開一室日月挾兩鄰有生
即有化如晏之必晨但得酒中了亦足稱達人揮戈欲
却日小力自不量何如任天運閉門學坐忘詩書列四
隅著我於中央夏臥北窓風隆冬曝朝陽但有藜藿羮
亦足充饑腸
少為饑所驅老為病所迫人生能㡬何東阡復南陌急
須沽酒來一笑舉大白浩歌草木振起舞天地窄同歡
二三子誰主復誰客浮沉大浪中畢竟歸真宅嵗月去
何速老炎變新凉游子久不歸回首望大梁風埃慘如
此何處真吾鄉野菊明落日林楓染飛霜勸我一杯酒
悠然秋興長
　　和淵明始春懷田舎
家食自不惡菽水甘清貧學道未有得讀書亦良勤雖
勤竟何補俛首愧古人靜言閲世故來者日月新況復
抱沉疴百憂無一忻安得衛生訣益我華池津怳如一
夢覺不與萬法鄰野人藉問我恐是劉遺民
　　和淵明飲酒韻
日入了公事援琴洗塵喧秋堂一燈明清響到夜偏彈
罷枕書臥渺然夢青山山英向我問君駕何時還家僮
忽喚覺惆悵不能言
　　臘日次幽居韻
世務方擾擾人生何營營不如不岀門坐頤天地情泰
中有否來陰極即陽生掀髯一笑起窓外風鐸鳴看雲
偶獨立踏雪時閒行最愛朝日升負暄向南榮
　　嵗除夕次東坡守嵗韻
人生都百年誰問鬬龜蛇容顔鏡中換老醜不可遮殷
勤守此嵗來嵗復如何南鄰祭竈喧北里驅儺譁須臾
罷無為但聽樓鼓撾明朝四十過暮景真易斜初心自
慷慨白首還蹉跎寄語少年子雖健不足誇
　　次韻别嵗
一日復一月其來不肯遲一冬復一春既去誰能追問
嵗果安往懵不知津涯常於嵗除夕知是相别時鄰翁
慣禮餞買酒烹鮮肥百挽不得留一别那須悲年年例
如此華髮吾何辭惟有學道心自覺老不衰
　　次韻餽嵗
親朋餉無時鄰里歡有佐況當嵗之終可以具百貨禮
意各示勤手段不妨大我貧無往還閉户但高臥藜羮
且充腸珍味不登生猶勝許文休衣食岀馬磨自非揚
子雲載酒何人過空吟餽嵗詩自歌還自和
　　清明即事用前韻
一度清明了一年温風嫋嫋雨班班㡬家繡幰尋芳去
何處蹇驢䭾醉還宿草新墳驚世短落花流水占春閒
曉鶯啼破松窓夢缺月東南挂屋山
　　五月十四夜對月有感
世事易隨雲變滅人生難保月團圞淮陽旅舎三年夢
河朔風聲五月寒何處雲山端可老向來天地為誰寛
宦游脚底生荆棘蜀道而今却不難
　　再過郾城示伯玉知㡬
三年兩度過溵陽鞍馬紅塵道路長花月不應知我老
溪山也解笑人忙朔風凛凛頻驚座夜雨蕭蕭偶對牀
他日水南營葬地愧無遺愛在桐鄉
　　次韻閒閒公夢歸
眉間喜色㡬時黄滿貯羇愁著瘦腸萬里鄉闗飛不到
十年岐路走空忙盃心蘸月松梢影鼻觀通風柏子香
最愛南山舊山色夢中相覓不相忘
　　題閒閒公夢歸詩後用叔通韻
學道㡬人知道味謀生底物是生涯莊周枕上非真蝶
樂廣杯中亦假蛇身後功名半張紙夜來鼓吹一池蛙
夢間說夢重重夢家外忘家處處家
　　送儀提㸃西歸
自斷平生不問天拂衣歸去任吾年五侯鯖飽無多味
九老圖成又一傳回首京華瞻日逺放懷鄉社得天全
綸巾醉臥咸陽市始信人間有散仙
　　再賡
人定端能坐勝天刀圭有力制頽年道非岀世頭頭是
丹不遺經口口傳隂魄沉迷終鬼錄陽精飛錬即神全
三山縹緲誰能到目下身安亦是仙
　　次韻李公度
缾有儲糧鬢有絲蹉跎嵗晚坐書癡輞川畫隱王摩詰
錦里詩窮杜拾遺應舉尚陪新進士主文半是舊相知
春闈看決魚龍陣未必尖錐勝鈍錐
　　題無盡藏(梁斗南/所藏畫)
誰開天地祕宻藏今古人間用不窮眼底搖光千丈月
耳根傳響一溪風勝游赤壁文章在高臥燕山氣象同
二老風流渺何許後生猶可畫圖中
　　三弟手植瓢材且有詩予亦戲作
為愛胡盧手自栽弱條柔蔓漸縈回素花飄後初成實
碧蔭濃時可數枚試問老禪藤繳去何如游子杖挑來
早知瓠落終無用只合江湖養不才
　　次韻三弟贈南庵老人
一庵盤礡勝巢仙不入叢林恰是禪花圃蓮塘閒打景
粥盂齋鉢老隨緣忘言已了八千偈適意更揮三兩絃
邂逅我來推不去生分一半好風煙
　　次韻劉少宣
旅窓蝶夢曉驚回黙數流年祗自哀與世迂疎甘袖手
及身强健且銜杯桐凋翠葉看看盡菊著黄花旋旋開
杖屨南庵訪幽事秋光滿眼送詩來
　　酬李子遷
曾著朱衣侍冕旒忽乘羸馬岀皇州青山有約攜琴往
白髪無成把鏡羞却笑張儀誇舌在不妨巢父有詩留
柳湖莎徑東南夢又見兒童迓細侯
　　過洧川次侯生君澤韻
誰能孤憤效韓非且喜𤣥微對鏡機岀得山來無遠志
寄將書去有當歸閒居已判平生了真賞從教舉世稀
日咀道腴深有味更須口腹事甘肥
　　聞蛬用少陵韻
唧唧不堪聞村居更惱人青衫傷久客華髮念雙親嵗
暮那逢雨秋宵未向晨石心猶可轉百感本來真
　　除夕用少陵韻
窓送迢迢漏燈開艷艷花正愁聞過鴈久客羨棲鴉放
眼春猶好驚心日又斜一蓑江上雨歸思浩無涯
　　即事
臥疾劉公幹躬耕鄭子真溪山留好客天地許閒人花
醉紅沾袖松吟翠繞身撫心無所歉持此夀吾親
　　宋樓道中
十里羊腸路詰盤過花穿柳㡬迴還馬頭忽轉青林角
綠繞人家水一灣
　　過武丁廟
旱則為霖水則舟若人端合夢中求荆王枕上陽臺雨
版築英雄老死休
　　戲答侯威卿覓墨
萬松火厄化緇塵依舊徂徠雪裏春令劑香螺夔一足
破慳分與畫眉人(宫中取張遇墨燒灰去膠/以之畫眉謂之畫眉墨)
　　北園
碧梧斜影落胡牀白葛烏巾滿意凉宴坐不知紅日晚
笋輿歸路麥花香
　　次韻答劉少宣
楊劉變體號西崑竊笑登壇子美村大抵俗儒無正眼
唯應後世有公言光生杜曲今千丈𣲖岀江西本一源
此道凌遲嗟久矣不才安敢擅專門
樂府虛傳山抹雲詩名浪得柳連村九原太白有生氣
千古少陵無間言登泰山巔小天下到崑崙口知河源
如君少進可入室顧我今衰不及門
　　　補趙秉文故葉令劉君遺愛碑吾友翰林脩撰
　　　王君從之有言君子有惠政而無異政吏傳循吏
　　　而不傳能吏吾嘗誦之云爾如吾葉令劉君既
　　　有惠政又有才幹稱可不謂全乎君諱從益字
　　　雲卿蔚之渾源人南山翁之胄也第進士任監
　　　察御史能知無不言與當途者辨曲直以罪去
　　　天子憐其才起為葉今下車脩學校聳善抑惡
　　　一之日勵而教之二之日惠而安之奸吏惡少
　　　望風革面君曰未也事有大於此者葉劇邑也
　　　路當要衢饟入七萬餘石自擾攘之後戸減三
　　　之一田不毛者千七百頃而賦仍舊可乎請於
　　　大司農減二萬石頼以濟流民自歸者數千未
　　　㡬被詔百姓詣都請留不果授應奉翰林文字
　　　踰月以疾卒遺民聞之以端午罷酒樂設為位
　　　而哭越明年使李道人來乞銘嗚呼非君之才
　　　之美之惠曷能使民既去而挽留既殁而不忘
　　　繼之以泣也哉乃為詞以招之命曰悼騷以慰
　　　父老之思其詞曰皇天賦予若人兮鍾南山之
　　　粹靈紛吾既有此淑質兮又重之以脩能擷六
　　　藝之英華兮襲八桂之芳馨峩予冠之豸如兮
　　　胡獨罹此謫也飛予舄之鳬如兮胡遽去此邑
　　　也蘭秀而摧兮玉貞而折也猗才之富兮胡夀
　　　之嗇也噫嘻將騎箕尾上比列星乎抑乘白鶴
　　　下顧遺民乎將為景星鳯凰以瑞斯世乎抑為
　　　祥風甘雨以濟斯人乎維此葉邑君之桐鄉魂
　　　兮歸來無去故鄉復銘其墓曰維南山翁之曽
　　　孫以剛直聞百未一見槁死空墳二子邪既秀
　　　而文將大其門耶噫
　雷御史淵(二十九首/)　(補四首/)
　　　淵字希顔别字季黙同知北京路轉運使事思
　　　之季子崇慶二年黄裳榜進士甲科釋褐涇州
　　　錄事徐州觀察判官召為荆王府文學兼記室
　　　叅軍轉應奉翰林文字同知制誥兼國史院編
　　　脩官拜監察御史以公事免用宰相侯莘卿薦
　　　除太學博士還應奉終於翰林脩撰初在東平
　　　東平河朔重兵處也驕將悍卒倚外宼為重自
　　　行臺以下皆務為摩撫之希顔蒞官自律者甚
　　　嚴岀入軍中偃然不為屈不數月閭巷間家有
　　　希顔畫像雖大將亦不敢新進書生遇之嘗為
　　　戸部高尚書所辟權遂平縣事時年少氣鋭擊
　　　豪右發奸伏一縣畏之稱為神明及以御史巡
　　　行河南百姓相傳雷御史至豪猾望風遁去正
　　　大庚寅倒迴谷之役希顔上書破朝臣孤注之
　　　論引援深切灼然易見而主兵者沮之策為不
　　　行至今以顧望為當國者之恨希顔三嵗䘮父
　　　七嵗養於諸兄年十四五貧無以為資乃以胄
　　　子入國學便能自樹立如成人不二十游公卿
　　　間太學諸人莫敢與之齒渡河後學益博文益
　　　奇名益重為人軀幹雄偉髯張口哆顔渥丹眼
　　　如望羊遇不平則疾惡之氣見於顔間或嚼齒
　　　大罵不休雖痛自摧折然猝亦不能變也生平
　　　慕田疇陳元龍之為人而人亦以古人期之故
　　　雖以文章見稱在希顔仍為餘事耳
　　　補歸潛志雷翰林淵字希顔應州渾源人與余
　　　同里閈且姻家也父思西仲名進士仕至同知
　　　北京轉運司註易行於世公幼䘮父以孤童入
　　　太學讀書書夜不休雖貧甚不以介意從李屏
　　　山游遂知名俄中高第調涇州錄事坐高庭玉
　　　獻臣之獄㡬死後改東平遷東阿令授徐州觀
　　　察判官興定末召為英王府文學俄入翰林為
　　　應奉拜監察御史言五事稱㫖又彈劾不避貴
　　　臣岀巡都邑所至有威譽凡奸豪不法者立箠
　　　殺之生此為小人所訟罷去久之起為太學博
　　　士南京轉運司戸籍判官遷翰林修撰一夕卒
　　　年四十八公博學有雄氣為文章專法韓昌黎
　　　尤長於序事詩雜岀坡谷喜新竒好收古人書
　　　畫碑刻藏於家甚富喜結交凡當塗貴要與布
　　　衣名士無不往來居京師賔客踵門未嘗去舎
　　　後進經公品題以為榮家無餘貲及待賔客豐
　　　腆甚蒞官喜立名初登第攝令遂平一邑大震
　　　嘗笞州魁吏州檄召不應罷去後凡居一職輒
　　　震耀亦坐此仕不達然士論未嘗不壯之嘗為
　　　文祭高公獻臣其詞高古一時傳誦工於尺牘
　　　辭簡而甚文明友得之輒以為珍藏發書頃刻
　　　數十軸皆得體可愛在館與諸同年友制辭皆
　　　擿其不及以箴之如誥商衡平叔云將迎間有
　　　亦須風節之自持誥聶天驥元吉云讀書大可
　　　益人宜勤講學人皆傳之初善李屏山後善馮
　　　公叔獻後善高公獻臣最後善趙公周臣陳公
　　　正叔早與余先子交嘗同鄉校同太學後同朝
　　　先子殁公寄挽詩有云鄉校聮裾春誦學上庠
　　　同榻夜論心余因請為墓誌迄今余家有公書
　　　簡甚多也善飲啗未嘗見大醉酒間論事口吃
　　　而甚辯岀奇無窮真豪士也
　　　補歸潛志雷翰林希顔為人作碑誌雖稱其善
　　　德其疵短亦交見之嘗曰文章止是褒與貶初
　　　作屏山墓誌數處有微言劉光甫讀之不能平
　　　與宋飛卿交勸令削去今刻石猶存浮沉於酒
　　　其性厭怠有不屑為之言余謂碑誌本以章其
　　　人之善雖不可溢美有愧辭然當實錄其善事
　　　使傳信後世若疵短則不當書也況非作史傳
　　　何貶焉其子孫覽之豈得自安也
　　　補歸潛志宣宗喜刑法政尚威嚴故南渡之在
　　　位者多苛刻圖克坦右丞思忠好用麻椎繫人號
　　　麻椎相公李運使特立友之號半截劍馮内翰
　　　璧叔獻號馬劉子後雷希顔為御史至蔡州得
　　　奸豪杖殺之五百人又號雷半千又有完顔莽
　　　伊蘇富察約爾珠皆以酷聞
　　　補金史希顔庶出年最幼諸兄不齒父思殁不
　　　能安於家乃發憤入太學衣敝履穿坐榻無席
　　　自以跣露恒兀坐讀書不迎送賔客人以為倨
　　　其友商衡每為辨之且周䘏焉
　　雲卿父子有宛丘之行作二詩為錢
陽春到上林百卉紛白紅岸谷稍敷腴溪光亦沖融獨
有石間柏不落鼓舞中期君如此木嵗晚延清風
漢庭議論學傾耳待歆向君家賢父子千載蔚相望讀
書二十年閉戸自師匠異端絀偏雜陳言刋猥釀鋼全
百錬餘氣出諸老上頽風正波靡去去作隄障
　　京叔將拜埽於陳徵言為贈老嬾廢學茫無所得
　　獨記其與屏山雲卿襟期所在者非以為詩也
梁苑池塘生綠烟吹臺草色春芊芊故人幽扃閉長眠
氣槩英英猶眼前陽春無力蘇重泉孝子感時涕泗漣
匍匐歸埽淮陽阡徵予贈别意拳拳我自頑鈍須人鐫
安能視後輙子鞭姬情孔意星日懸斡旋萬化中持權
斯文興䘮實闗天尋常墨客技藝然醫巫星厯相比肩
何用雕琢空徂年即今海縣謾腥羶獨挽洙泗可洗湔
乃公有志屏山賢二豪在日予牽連傷哉未售墳已顚
老我欲種南山田子之兄弟其周旋事業絶勝空言傳
　　同裕之欽叔分韻得莫論二字
幼安謝辟命子雲老寂寞趨嚮豈獨異時命非所度我
久困流離一㕓求負郭雖無斬敵功尚舉力田爵嵩少
啓吾封四履盡伊洛有客來問津醉眼入寥廓世事久
閉眼終日只睡昬清風何處來佳客已在門倒屣往從
之玉色向我温妻孥趣作具歡喜傾瓶盆清夜襆被往
共就遺山元嘲謔及俳語發揮間微言懸斷漏天樞高
嘯驚鄰垣脗合正相和意到俄孤鶱恨不倒囷廩矧肯
留籬樊棄屩獲珠玉披榛見蘭蓀我肱己三折醉墮偶
全渾知無適俗韻量力任灌園二君清廟器巾羃華罍
罇蒼生望休息朝廷待崇尊岀處既異途㑹合難預論
此樂未易得此夕勿憚煩白酒舉初爵黄雞溷諸孫水
樂喧後部山鬟秀前軒一醉萬事休商聲滿乾坤
　　會善寺松
物生自有常怪特物之病嗟嗟此老蒼怪怪生魁柄侏
儒蹙髀股宿瘤擁腮頸蜿蜒蛟龍戲騰擲貙虎競鬚髯
喜張磔意氣怒狂迸匠石求棟楹節目足譏評芻蕘急
新槱堅悍空盻瞪靜言觀倚伏未易相弔慶雖違時世
用顧免斤斧横陽秋莫榮悴嵗月何究竟盤盤曲則全
挺挺獨也正小草悞埽迹伏神還守性儻隨天中景廣
宇共庥暎
　　玉華山中同裕之分韻送欽叔得歸字
洗耳潁川水療饑西山薇山川得佳客草木生光輝末
路風教薄此道日已微相期千載事非君誰與歸
　　九日登少室絶頂同裕之分韻得蘿字
閒居愛重九佳人重相過登高酬節物少室鬱嵯峨迤
邐謝塵土夷猶岀烟蘿歘如據鼇頭萬壑俯蜂窩浩浩
跨積風瀰瀰渺長河日車是紅輪天宇凝蒼波指㸃數
齊州始覺氛埃多我無倚天劍有淚空滂沱驚鱗盼奥
渚倦翼占危柯悔不與家來結茅老巖阿歸途睠老阮
廣武意如何
　　月下同飛伯觀畦丁灌園得畦字
村居鄰老圃喘汗憫夏畦轆轤健晚凉月輪轉天蹊剡
剡金融溝涓涓氷泮溪黄萎漸蘇息綠潤俄淒迷生意
續夜氣甘滋浹新荑風露觸處香河漢望中低野人無
逺謀且喜豐食鮭雖愧下帷董稍悟養生嵇歸懷自浩
然流光挹平西
　　濟南珍珠泉
大地萬寶藏𤣥㝠不敢私抉開青玉罅渾渾流珠璣輕
明疑夜光潔白真摩尼風吹忽脫串日射俄生輝有時
如少靳觱沸却纍纍風色媚一川老蚌初未知君看一
日間巧厯所不貲遊人隨意滿不畀乾没兒吾謂歴下
城繁華富瑰奇貪夫死專利帝意憐其癡故露連城珍
可玩不可㡬若曰天壤間所遇皆汝資何必秘篋笥自
貽伊瑕疵詩成一大笑臆說量天機
　　讀孔北海傳
漢室風流絶建安老瞞父子力排山可憐魯國真男子
也着區區七子間
　　賦侯相公雲溪
相公襟度本汪洋戲鑿陂池便渺茫解起晴雲作霖雨
更邀明月貯清光千重複嶺藏仙境萬斛香泉釀醉鄉
畢竟麟符抛不得烟波空效五湖蒼
　　贈陳司諌正叔
洗兵有志挽天河補袞剛留諌諍坡賦出石腸還婉麗
政成鐵面却中和寒侵桃李淒無色雪壓池塘慘不波
急向罇前謀一醉六街塵土涴人多
　　濟南汎舟水底見山有感而作
南山已在風塵外更恐飛埃涴碧巓一棹晚凉波底看
浴沂面目本天然
　　洛陽同裕之欽叔賦
日上烟花一片紅嵩邙西峙洛川東纔聞候騎傳青葢
又見牽羊出絳宫事去闗河不横草秋來陵寢但飛蓬
書生不奈興亡恨斗酒聊澆磈磊胸
　　啓母石同裕之賦
千古崩崖一罅開强將神怪附郊禖無情頑石猶胎謗
貝錦從為巷伯哀
　　贈答麻信之(并序/)
　麻弟避兵渡河徑謁裕之於嵩高夤緣一見相與之
　意甚厚既留數日又將過吾景𤣥於女几之陰維元
　劉國士也而弟游於其間則弟之為人可知已臨行
　復長歌相贈清平豐融葢他日未易量也愛養不足
　詩以誦之
五老英靈未陸沉一枝高秀出詞林珪璋自是清朝器
律呂偏諧治世音此去文章足知已後來功用只齋心
濟時相約元劉了索我雲山深復深
　　雪
風定雲仍暖天圍四顧低紛紛俄攪野浩浩欲平溪樵
擔歸時重漁舟望處迷饑鴉空繞樹若箇可安棲
　　宫鴉
萬樹瓊芳鎻漢宫羣鴉容與五雲中曙光先背朝陽日
春信頻呼禁籞風青鬢巧梳欣一色秀眉學畫鬭新工
鳯樓未訝啼聲切愁滿長門信未通
　　洮石硯
緹囊深複有滄洲丈石春融翠欲流退筆成丘竟何益
乘時直欲礪吳鈎
　　馬上見桃花
三衢鞍馬苦塵腥忽見溪桃倦意醒未必施朱便麤俗
最憐滌露岀娉婷城東詩老圖幽絶水上仙郎記窈㝠
何似玉堂留故事賣花擔上有丹青
　　叔獻兄歸隱嵩山有詩見及依韻奉寄
㡬百千年一敬通飄飄歸袂振孤風平生自處神明在
衰俗無從議論公韶箾向來儀彩鳯弋繒何苦慕㝠鴻
他年杖屨相㝷處三十六峰雲霧中
　　劉御史雲卿挽詞二首
氣幹參天擬萬尋聖門梁棟自堪任豸冠嶽嶽鋒稜峻
鳬舄翩翩惠愛深可忍佳城玉埋土最哀慈幄血霑襟
傳家頼有雙珠在不爾何如慰士林
少同里閈早知音投分交情雨舊今鄉校聮裾春誦學
上庠同榻夜論心南山松柏愁霜殞北地乾坤恨日侵
不得生芻躬一奠西風吹淚滿衣襟
　　題黄華江皋烟樹二首
疎柳靜茅亭亭下長江路不見亭中人蕭蕭烟景暮
江山萬里眼一亭畧約之黄華未死在看取畫中詩
　　送李執剛致仕歸洛
漕計中興屬老成引年陳請獨崢嶸果能辨此公真勇
愛莫留之我愴情塵坌恐驚黄鵠舉烟波不負白鷗盟
洛陽去去春如錦晝日神仙看地行
　　棃花得紅字
雪作肌膚玉作容不將妖艷嫁東風梅魂何物三春在
桃臉真成一笑空雨細無情添寂寞(無情亦/作淚痕)月明有意
助豐融(有意助亦/云真態更)相如病渴妨文賦想像甘寒結小紅
　　河山形勝圖
高峯巨塹與天連中國闗防表裏全北岸塵氛重回首
不如圖上看風烟
　　次裕之韻兼及𤣥景弟
名腸相焮半成灰戰退紛華斾始迴文字喜逢修月手
津梁愧乏濟川材等閒有酒輒共醉信口哦詩不置才
最憶平生劉子駿紫芝可惜不偕來
　　愛詩李道人若愚嵩陽歸隱圖
我愛嵩前凡再朞詩僧騷客相追隨春葩繽紛香澗谷
夏泉噴薄清心脾霜林置酒曳錦障雪嶺探梅登玉螭
重陽夜宿太平頂天雞夜半鳴喔咿整冠東望見日岀
金輪湧海光陸離神州赤縣入指顧風埃未靖空嘘欷
窮探極覽不知老泉石佳處多留題簡書驅岀踏朝市
期㑹迫窄愁鞭笞襟懷塵土少清夢齒頰棘荆真白癡
叩門剝啄者誰子道人面有熊豹姿披圖二室忽當眼
貫珠編貝多文辭我離山久詩筆退摹冩豈復能清竒
再三要索不忍拒依依但記經行時道人愛山復愛詩
　嗜好成癖未易醫山中詩友莫相厭逺勝薰酣聲利乾
　没兒
　　　松庵
　菴中偃臥龍閲世鬚髯古人天共䕶持半夜起風雨
　　　過華山懷陳希夷
　五季乾坤半晦㝠先生有意事澄清齁齁四十年來睡
　開眼東方日已明
　　　梅影
　維摩丈室冷於氷千劫蕭然無盡燈天女散花愁不寐
　夜深高髻影鬅鬙
　　　紫芝峪
　仙徑𤣥雲覆靈芝紫氣浮朝霞屯錦葢春雨潤珠旒蘭
　有香偏襲苔無色可侔如何采真客辟榖費㝠搜
　　　　附恒岳志紫芝峪在望仙嶺東北常產紫芝故
　　　　名金雷淵有詩
御訂全金詩增補中州集巻二十
　欽定四庫全書
御訂全金詩增補中州集巻二十一
　　常山周昻(一百首/)　(補二首/)
　　　　昻字德卿真定人父伯禄字天錫師事𤣥真先
　　　　生褚承亮(承亮字茂先宣和六年擢第調易州/户曹㑹皇子郎君破真定拘境内進)
　　　　(士七十二人赴安國寺試策策目上皇不道少/主失信舉人布㫖極口毁詆茂先離席揖主文)
　　　　(劉侍中言君父之過豈臣子所當言長揖而出/劉為之動容比榜發茂先被黜餘悉放第狀元)
　　　　(許必輩自號七十二賢榜帥府重其名檄茂先/以易州司户知槀城漫一應之尋觧印去年七)
　　　　(十終弟子謚/為𤣥真先生)大定初第進士仕至同知沁南軍
　　　　節度使事德卿年二十一擢第釋褐南和簿有
　　　　異政遷良鄉令入拜監察御史路宣叔以言事
　　　　被斥德卿送以詩坐謗訕停銓久之起為龍州
　　　　都軍以邉功得復召超三司判官大安軍興權
　　　　行六部員外郎德卿傳其甥王從之文法云文
　　　　章工於外而拙於内者可以驚四筵而不可以
　　　　適獨坐可以取口稱而不可以得首肯又云文
　　　章以意為主以字語為役主强而役弱則無令
　　　不從今人往往驕其所役至跋扈難制甚者反
　　　役其主雖極辭語之工而豈文之正哉德卿初
　　　有常山集䘮亂後不復見從之能記三百餘首
　　　因得傳之屏山故人外傳云德卿以孝友聞又
　　　喜名節藹然仁義人也學術醇正文筆高雅以
　　　杜子美韓退之為法諸儒皆師尊之既歴臺省
　　　為人所擠竟坐詩得罪謫東海上十數年始入
　　　翰林言事愈切出佐三司非所好從宗室承裕
　　　軍承裕失利跳走上谷衆欲逕歸德卿獨不可
　　　城陷與其從子嗣明同死於難嗣明字晦之短
　　　小精悍有古俠士風年未三十交游半天下識
　　　高而志大善談論而中節作詩喜簡澹樂府尤
　　　温麗最長於義理之學下筆數千言初不見其
　　　所從來試於府於禮部俱第一擢第主淶水簿
　　　從其叔北征得還而不忍去使晦之不死文字
　　　不及其叔而理性當過之嘗謂學不至邵康節
　　　程伊川非儒者也其説類此而天不假年悲夫
　　晚望
烟抺平林水退沙碧山西畔夕陽家無人解得詩人意
只有雲邉數㸃鴉
　　香山
山林朝市兩茫然紅葉黄花自一川野水趁人如有約
長松閲世不知年千篇未暇償詩債一飰聊從結淨縁
欲問安心心已了手書誰識是生前
　　有感
壯心未分逐流年衰鬢從渠衆目憐却恨詩情消減盡
語言枯淡到中邉
　　冷巖行賦冷巖相公所居(冷巖賢宰相宗/室永貞自號也)
或為盂或為鍾人心自異山本同天清雲逺望不極小
孤宛在江流中澗之毛可筐筥山之木可斤斧唯有白
雲高崔嵬風吹不消自太古峴山何奇羊子所攀東山
何秀謝公往還今爾胡為藉甚乎人間吁嗟乎冷山
　　早起
覆斗臨霜閣號鐘滿夜城飛揚他日事去住此時情文
字還留滯塵沙管送迎百年今已半凛凛畏虛生
　　曉望
曉樹雲重隱春城日半陰蒼茫塵土眼恍惚歳時心流
落隨南北才華閱古今柴荆生事窄寧憶二疏金
　　羇旅
羇旅情方慘暄寒氣尚膠谷風連逺陣原樹鬱春梢要
路嗟何及浮名久已抛百年麤飯在真欲事誅茅
　　早春
小雪寒仍在烟花意已深老侵長路鬢春蕩故園心幸
可追沂詠何勞費越吟微躬應自愛莫作愧千金
　　雪
小雪暮能繁愁雲夕便昬細燈寒出户欹樹老當軒竹
葉舊時釀梅花何處村賦詩空入夜愁絶與誰論
　　雨過
雨暎高簷過山開晚日明動雲方潰擁號水未休爭沙
岸黿鼉出荒庭鶴鸛行草泥沾屐齒杖策有餘清
　　晚步
鬱鬱孤城隘飄飄絶塞游短衣忘逺步高興㑹清秋白
水深樵谷黄雲古戍樓居人半裘毯横管暮生愁
　　夜
門巷溪聲爽衣裳夜氣蘇地清林影散月靜桂花孤左
省詩頻詠南樓興不辜闗山氷雪裏何處覓天隅
　　晚望
疊嶂何時出荒城落日低音書雲去北烽燧客愁西應
隼乘秋擊狐狸倚暮啼吟詩且排悶佳句敢攀躋
　　獨酌
渺渺清溪濶悠悠弱藻沈客衣臨水靜鳥影過船深暫
把魚竿坐因知靜者心滄洲高興動巢父可東尋
　　秋夜
高閣鐘初殷層城月未光淨空含宇大臥斗帶星長暗
覺巢烏動清聞露菊香誰家砧杵急應怯暮天凉
　　對月
月近天河白秋深夜氣清蛛絲時隱見兎杵正分明攲
帽中宵落孤舟幾處行清風殊未發樹穩鵲休驚
　　促織
促織來何處秋風暗與期苦吟人不解多恨爾如知獨
枕難安夜寒衣欲及時凌晨攬清鏡一半已成絲
　　溪南
小徑通沙穩清溪帶樹深岸危低白屋雲近没青岑灑
落高秋氣飛騰志士心雲臺與麟閣莫遣二毛侵
　　繼人韻
高興秋方逸幽居晚見過歡交寜厭數詩好不論多五
字含風雅千篇費琢磨自知才力拙相報欲如何
　　送李天英下第
不須寂寞恨東歸洗眼三年看一飛試捲波瀾入毫穎
莫教歐九識劉幾
　　宿西藍
聞道西藍好能來定有縁青山避喬木流水信平田步
屧迷深竹題詩惜暮烟塵心厭翻倒一室暫安禪
　　北湖清明
碧水隨時酒春風著處花歡娛萬國本富貴五侯家金
動樓頭管香迴日暮車老夫唯欲睡兒女莫相誇
　　中秋夜高陽對月
端正高陽月空庭乂見過清風禁睡得白髮奈愁何尚
識王良策難知織女梭金波流汨汨應為照滹沲
　　丘家莊早發
渡馬危橋立村雞暗樹號星稀白水濶霧重黑山高外
物誰能必人生㑹有勞鵾鵬終變化早晚藉風濤
　　邉月
邉月弓初滿山城角尚孤中天看獨立永夜興誰俱未
覺風生暈空懷斗轉隅含情知白兎欲下更踟蹰
　　侍祠太室
設燎彤庭敞懸燈玉殿深星河含爽朗城闕動陰沈祗
慄誠初薦馨香德已歆清風動雲幕有喜見神心
　　夜步
撃柝隣居靜開門宿鳥驚西風秋半急北斗夜深明獨
立乾坤大徐行杖履輕遥憐漢宫闕重露濕金莖
　　宋文貞公廟
開元四荒不動塵柱石中原有老臣襄土一丘松栢暗
長安三日荔枝新
　　讀陳後山詩
子美神功接混茫人間無路可升堂一斑管内時時見
賺得陳郎兩鬢蒼
　　偶書
幽陰不放終年樹好味仍餘盡日茶詩業未降心有種
世縁初盡眼無花
　　失子
白髮飄蕭老病身幾因兒女淚沾巾虚談誤世王夷甫
只有情鍾語最真
　　北行即事二絶句
聞道崑崙北風塵避渥洼至今悲漢節不合度流沙
五月分衣節三軍受甲時莫教麟閣將頻發羽林兒
　　邉月
驅車宿雙浦極目耿金波不有中秋景其如永夜何沙
分疑白雪練失想明河桂樹元無意南傾獨好柯
　　晨起
鼓聲隨曉角合沓起平荒宿火連岡小寒星墮水長鯨
翻驚日動馬食快宵涼白首登壇將功名好自强
　　西城道中
草路幽香不動塵細蟬初向葉間聞溟濛小雨來無際
雲與青山淡不分
　　醉經齋為虞鄉麻長官賦
詩書讀破自融神不羡雲安麴米春黄巻至今真味在
莫將糟粕待前人
　　清放齋
平生眼白嫌物俗此身誰要冠帶束茶甌飯飽一飲足
臥聽松風仰看屋
　　孫資深歳寒堂
世態浮雲日夜移春蘭秋菊各爭時此心鐵石無人㑹
唯有庭前栢樹知
　　登綿山上方
環合青峯插劍長小平如掌寄禪房危闌半出雲霄上
祕景盡收天地藏野濶羣山驚破碎雲低滄海認微茫
九華籍甚因人顯迥秀可憐天一方
　　謁先主廟
暗粉陳丹半在亡短垣殘日共悲涼不須古碣書綿竹
自有荒村紀葆桑塵土衣冠曾繫馬歳時歌舞亦稱觴
不應巴蜀江山麗能使英靈忘故鄉
　　送客
相見席不暖送行情更牽只愁人面隔不放馬蹄前塞
迥雲埀地溪平水接天山川後期濶把臂兩茫然
　　莫州道中
大陵河東古莫州居人小屋如蝸牛屋邉向外何所有
唯見白沙纍纍堆山丘車行沙中如倒拽風驚沙流失
前轍馬蹄半跛牛領穿三步停鞭五步歇雞聲人語無
四鄰晚風蕭蕭愁殺人人有禱沙應神遼東老兵非使
臣何必埋却雙行輪
　　即事二首
憂患年來坐讀書田園抛却任荒蕪目前却得晨昬力
碌碌無由似阿奴
逺目傷心千望餘凛然真覺近狼須雲邉處處是青塚
馬上人人皆白鬚正憶荒村臨古道不堪獨樹㸃平蕪
誰人與話西園路梅竹而今似畫圖
　　感秋
秋氣入行帳愁人中夜知雞聲與人語耿耿異常時清
晨起危坐感歎不自持羲和馭飛轂往返無停期春草
如昨日已復悲離離顧謂鏡中髮爾衰安得遲結束媚
鞍馬荒山去委蛇黄花泫宵露緑野含晨曦吾事久不
諧悠悠隨所之有懷南澗約敢賦北山詩
　　對月
月滿秋仍早臺高夜未徂水光先淡蕩星影失踟蹰玉
帳傳更急荒城擊柝孤去年雙淚眼依舊入平蕪
　　鵲山
西征疲短服北望慘衰顔再宿如雞舍相看獨鵲山斾
沾新雨過鳥逐暮雲還白首瞻星漢何時鼓角閒
　　望山中松
地險蟠根古人稀小徑消雨皴開白雪風響入青霄未
畏斧斤逼惟愁霹靂燒解鞍那避逺冷色故相招
　　利涉道中寄子端
行武昌望利涉高青烟低白雪岡陵瀰漫溝澮滅氤氲
冷日從東來照我清影忽作溪水臥明月凌兢羸馬歎
蝟縮詰曲微行蛇腹裂遺鞭脱鐙初不知指僵欲墮骨
欲折氊裘毛襪良可念我自無備誰從輟人家土榻借
微暖坐久清冰落鬚頰黄華臞仙怯風馭久向笙歌窟
中蟄徑須持此逺相餉一洗夜堂花酒熱
　　即事二首
不堪華髮半頭生老去偏添愛戀情新得家書來報喜
舊時龜子遶牀行
一牀安置似僧居白髮忘梳動月餘嬾性漸成愁把筆
小詩常擬倩人書
　　九日
不堪馬上逢佳節況是天涯望故鄉高㑹未容陪戲馬
舊游空復憶臨湘癡雲黯黯方埀地小雪霏霏欲度墻
猶賴多情數枝菊肻留金蘂待重陽
　　對月
萬里寥天月相隨不憚勞屢添華髮滿曾傍黑山高影
動新瓊杵光含舊寳刀嫦娥應見訝獨宿弊綈袍
　　翠屏口七首
去歳翠屏下東流看湧波愁將新鬢髮還對舊闗河翅
健翻秋隼峰高並晚駞草深饒虎跡夜黒欲誰過
玉帳初鳴鼓金鞍半偃弓傷心看寒水對面隔華風山
去何時斷雲來本自通不須驚異域曾在版圖中
野蔓梢駞架輕泥濺馬鞍徑斜來險石溪急上清灘羽
檄千山靜羔裘六月寒長松空夾道蕭颯不成看
旌節瞻前帳風塵識舊坡眼平青草短情亂碧山多晚
起方投筆前驅効執戈馬蹄須愛惜留渡北流河
萬里來崩豁終年氣慘悽地窮青澗斷天近玉繩低孛
窟黄沙北崑崙白雪西故園何處覔搔首意空迷
塞古秋風早山昬落日低積雲鴉度久荒岸馬歸齊燈
火看時出茅茨漸欲迷塵沙恨于役況乃對雞棲
地擁河山壯營闗劍甲重馬牛來細路燈火出寒松刁
斗方嚴夜羔裘欲禦冬可憐天設險不入漢提封
　　邉俗
返闔看平野斜垣逐幔坡馬牛雖異域雞犬竟同窠木
杵春晨急糠燈照夜多淳風今已破征斂為兵戈
　　山家七首
秋日山田熟山家趣轉奇壠苞銀粟綴墻蔓緑雲垂野
飯留佳客青錢付小兒主人愁䘮亂數數問邉陲
蕭颯晚風涼高杠引斾長嶺雲殘宿陣陵日湛晨光已
作依劉表終須問葛彊俯身馳萬里未覺鬢毛蒼
年深師欲老秋至敵還輕但使財思義猶多死易生指
揮無險阻感激在精誠萬古麒麟閣何曾浪得名
簡易軍中事川原入望多草平鋪碧錦山逺出青螺逺
愧桃花水重臨杏子河去年闗塞意蕭颯起悲歌
赤磵蟠雙闕青山壯一門放歌遊逺目箕踞得高原地
險勞天設邉戈厭口屯廟謀新控扼萬里可雄吞
官舎暫投轄塞垣還着鞭路移新歳月心醉好山川方
丈何由到桃源恐浪傳相看不隔水遺恨惜他年
翡翠長松秀氍毹細草斑屢經新渡水不數舊看山太
華愁登陟終南費引攀豈知圖畫景長在馬蹄間
　　北行二首
卸鞍休馬倦解橐罷駞鳴細雨侵衣急長郊入臥平溪
喧看水滿山黑厭雲生莫怪龍行數應知欲洗兵
比歳頻分甲今年賀息兵競誇新戰士誰識舊書生北
塞甘長别南天欲逺征二年迎復送空媿泰州城
　　山丹花
浪蘂誰能記山丹舊所聞巻花翻碧草低地落紅雲塞
雨沾衣久溪風入把動莫言羌婦醜誰識漢昭君
　　春日即事
凍栁僵榆未改容狐裘貂帽尚宜風欲尋把酒渾無處
春在鳴鳩谷谷中
　　寄金山長老
庭前雙栢樹作别似晨朝書信隨溪茗音聲落海潮嶺
雲閒可翫邉月苦無慘相見愁他日風沙兩鬢凋
　　寄王子明
病起身仍嬾眠多意尚迷筆成今夕把書似隔年題久
恨心期阻難邀物理齊燈花應解事岑寂向人低
　　無題
西風吹白水日暮動寒威野帳収旗盡奚兒飲馬歸梢
梢聞鳥過慘慘見雲飛夜黑多豺虎荒村定敢依
　　萱草
萬里黄萱好風煙接路傍迹疎雖異域心密竟中央染
練成初色移瓶得細香客愁無路遣始為看花忘
　　得家書
窮愁非昔境白髮有深根淚破孤城郡書來萬里村鴈
聲寒日夜秋色老乾坤為問遊方子何時慰倚門
　　書齋
夜雨書齋冷西風木葉抛暗蛩侵壞壁低鴈落寒郊壯
志初嘗膽吾生豈繫匏草𤣥雖閉户未用客相嘲
　　聞蟬
㝠機辭委蜕天籟發幽嘶迥露增晨洗清風藉晚攜暫
成千里隔還作一枝低客思饒相觸愁時故不齊
　　晚陰不成
落日明西極高雲暗朔方樓臺分照耀宇宙一蒼茫不
藉蛟龍便虚成燕雀忙何須遣雷怒鬱鬱繞高梁
　　竇氏園亭二首
雲樹春秋色風泉日夜聲過庭高幕暗吹簟轉雷驚翠
袖擎詩罷銀壺得酒傾平生耽野趣到此眼偏明
磴鑿蒼崖破池通碧澗流憩深憐洞室吟穩憶扁舟谷
口堪高隱河梁厭逺遊卜居真此地幽寂更何求
　　即事二首
南苑霓旌動繚墻天街蓮燭照修廊斗南綘氣風吹盡
小雨濛濛濕建章
楊花顛倒入簾櫳睡鴨香殘碧霧空盡日尋詩尋不得
鵓鴣聲在夢魂中
　　代書寄大元伯
南園臘蟻記同傾一紙書來萬里情日夜愁心隨柳色
東風吹滿大梁城
　　和路宣叔梅
月底明肌粲夀陽道人呼入竹西堂安排臘味千鍾酒
消破春風萬斛香花鳥有情應見惜蛾睂傾國故難藏
西湖骨朽東坡逺又有君詩惱一場
　　新秋
畏日經時暑清秋一夕涼真堪近燈火不復病衣裳宋
玉悲搖落安仁愧老蒼鄙夫那及此睡美百憂忘
　　靳子温欵春亭
曾數花鬚傍藥䦨春風不到酒杯寛自憐白首荒三徑
桃李年年擔上看
　　底柱圖
鬼門幽險深百篙人門逼窄逾兩牢舟人叫渡口流血
性命咫尺輕鴻毛開圖頓覺風雷怒素髮飄蕭激衰腐
河來天上石不移安得此心如底柱
　　寒林七贒
苦寒如此欲何之雪帽風裘意自奇縱有清詩三百首
未應肯得党家兒
　　過省寃谷
嬰兒偃蹇正堪孩換得山西老將回往者不追來不戒
莫將家世論人材
　　魯直墨跡
詩健如提十萬兵東破真欲避時名須知筆墨渾閒事
猶與先生扺死爭
　　讀柳詩
功名翕忽負初心行和騷人澤畔吟開巻未終還復掩
世間無此最悲音
　　憶劉及之
千株何處封君橘二頃誰家負郭田長路風塵空費日
故園書札動經年未能免俗真聊爾不為懷憂亦悄然
襟抱何人與開釋論文除得老臞仙
　　家園
五畝園連竹三門屋向陽氣和春浩蕩心靜日舒長花
鳥成相識琴書付兩忘陶然一罇酒誰復記羲皇
　　晚望
獨立孤城上闗山望不休異鄉驚絶域逺目豁清秋未
擬登樓作空歌出塞愁故園飛鳥外溪水正南流
　　正月大風雨
風如渤澥勢凌虚寒破貂裘力尚餘不為飛㢘無倚賴
也知青帝有驅除
　　弔張益之
當年讀書山堂中夜喜與君燈火同塵編壞簡如蠧攻
弱質鄙鈍煩磨礲新詩如洗露芒鋒逸氣欲倒浮雲驄
輕裘肥馬世上雄吾徒一飯常未充君如孔翠愁彫籠
我亦哀鴻避鳴弓孤城一别天西東幾見黄葉飛霜風
寄書無由魂夢通西望落日銜千峯他時雲雨儻相逢
猶思驚雷起池龍鬼神無賴欺天公哀哉若人竟死窮
自聞君亡阜生胸上訴九闗無路從百年過眼如轉蓬
夢時憂樂覺即空長夜漫漫何時終作詩寄哀投殯宫
(别本長夜漫漫/何時終為落句)
　　題高歡避暑宫
百步風濤捲雪霜畫檐横壁欲翶翔只應沙苑重歸後
山水空青不解涼
　　樓桑廟
東市臍乾照夜脂雲龍風虎各乘時地中鼓角袁方捷
天下英雄操已知壠畝見賢誰恨晚心中得計不妨遲
亦知漢祚難恢復輕擲荆州恐未宜
　　　附芹城小志緜山在昌平州東十五里或名宜
　　　山元混一方輿勝覽載有緜山寺金真定周昻
　　　題詩其上有云野濶羣山驚破碎雲低滄海認
　　　微茫亦警句也
　黄山趙渢(三十首/)　(補一首/)
　　　渢字文孺第進士明昌末終於禮部郎中性沖
　　　澹學道有得黄山其自號也閒閒趙公云黄山
　　　正書體兼顔蘇行草備諸家體超放又似楊凝
　　　式當處黄魯直蘇才翁伯仲間党承㫖篆陽氷
　　　以來一人而已而以黄山配之至今人謂之党
　　　趙有黄山集行於世凉陘云峩峩景明宫五雲
　　　湧蓬萊山空白晝永野曠清風來放逺亭云晴
　　　日未消千嶂雪暖風先放一川花青天低處是
　　　平野白鳥去邉明落霞泰村道中云桃花都被
　　　風吹却楊栁似將烟染成其餘多稱此
　　　附趙秉文題黄山書後予嘗評黄山書當在黄
　　　魯直蘇才翁伯仲間議者未必為然今日李欽
　　　止來與余論合且云子美有宋初詩人氣象涪
　　　翁圓熟若論氣韻當不相上下復觀竹溪跋公
　　　書云得法在魯公後得趣在魯公前三十年後
　　　當有知之者
　　晚宿山寺
松門明月佛前燈庵在孤雲最上層犬吠一山秋意靜
敲門時有夜歸僧
　　僊和尚坐脱
識得從來覺性圓西歸隻履更翛然永嘉穩步曹溪路
臨濟飽叅黄蘗禪桶底脱時無一物機輪轉處有三𤣥
火中留得一莖草依舊光明爍大千
　　黄山道中
小穀城荒路屈蟠石根寒碧漲秋灣千章秀木黄公廟
一㸃飛雲白塔山好景落誰詩句裏蹇驢䭾我畫圖間
膏肓泉石真吾事莫厭乘閒數往還
　　郊外
迥野饒秋色高臺半夕陽鷗眠沙渚靜鳥沒嶺雲長薄
宦違幽興浮生更異鄉歳華成白首丘壑愈難忘
　　貢院中懷山中故居
歳晚西溪路誰過舊草堂苔紋侵柱礎竹色度隣墻白
首光陰疾青山意緒長相思老兄弟夜夜夢還鄉
　　貢院聞雨
燈暗風翻幔蛬吟葉擁墻人如秋已老愁與夜俱長滴
盡堦前雨催成鏡裏霜黄花依舊好多病不能觴
　　聚遠臺
獨上平臺上風雲萬里來青山一罇酒落日未能回
　　秋日感懷
歳月不相饒秋風颯已至蚊雷稍收聲團扇且復置久
雨不宜人新凉差快意數篇東皋詩引我北窓睡林泉
久隔濶塵土作憔悴但有適人適何嘗事吾事一貧既
忘懷所好無不遂世無陶靖節何人知此味
　　用仲謙元夕詩韻
聞道藍田􁋝口莊欹湖前日具飛航李膺定已回仙棹
王績無由入醉鄉薄宦繫人如坐井窮愁染鬢欲成霜
早知上界多官府只向人間作酒狂
　　分韻賦雪得雨字
大雪初不知開門已無路驚喜視厯日此瑞固有數池
冰凍欲合林鴉噤仍聚已成玉壺瑩尚作寳花雨造物
固多才中有無盡句大兒擬圭璧小兒比鹽絮後人例
蹈襲彌復入窘步聚星號令嚴亦自警未悟誰有五色
筆繪此天地素好語覔不來更待偶然遇
　　和茂才韻
十年為客未還家贏得毶毶兩鬢華别後故人應念我
不來踏雪看梅花
　　留題西溪三絶
誰開玉鑑瀉天光占斷人間六月涼日落沙禽猶未散
也知受用藕花香
波光湛碧冷無痕眇眇輕風起縠紋認得朝來疎雨過
却因水底見飛雲
總道西溪畫不如豈知造物用功夫蟾光忽作靈犀透
表裏通明兩玉壺
　　九日懷尹無忌
茅屋秋蕭索幽居盡日閒碧雲看欲暮逺客幾時還書
劍成何事風塵只强顔思君千里夢夜夜到燕山
　　立秋
日月如川流去矣不復回萬物各有營榮悴更相催餘
生苦多艱壯志久摧頽念欲學還丹鬱紆殊未諧今朝
立新秋庭樹西風來舉首望天宇飛雲獨裴徊呼兒且
沽酒浩歌豁秋懷醉中得妙理逸興何悠哉
　　和崔深道春寒
長風忽落青林端風聲洶若江聲寒太陰盤礡亂天序
推書撲筆成長歎美人何許媚幽獨使我不見心無歡
頗聞隱居誦莊屈蓬窓坐擁塵編殘琴歌酒賦兩寂寞
懸知此興殊未䦨遲君一來吐欵要舉盃放目雲天寛
　　西城觀水
西山秋水來天地巨野横流浩無際長風蹙浪鱗甲生
兩角斜分半山際繚堤北去接飛橋鼔鼙洶洶翻驚濤
中流突兀玉山起直疑河伯驅靈鼇冷光搖蕩秋雲白
渾似夢中遊震澤隔林我欲喚漁郎孤帆忽如過鳥翼
安得酒船常拍浮四時甘味置兩頭何人與我同此樂
潁陽試覔元丹丘
　　盆池荷花
一泓寒碧甃波光雨後妖紅獨自芳不許纎塵汙天質
政須清吹發幽香洛神初試凌波襪妃子來從礜石湯
休笑埋盆等兒戲要令引夢水雲鄉
　　扈從車駕至荆山
海上飛來碧玉峰瑤林琪樹更青蔥參差樓觀浮雲表
顛倒山光落鏡中侍從有臣司碧落笑談無處不清風
好分靈沼為膏澤乞與人間作歳豐
　　中秋
秋氣平分月正明蘂珠宫闕對蓬瀛已驅急雨消殘暑
不遣微雲㸃太清簾外香風飄桂子夜深涼露滴金莖
聖朝不奏霓裳曲四海歌謳即樂聲(史舜元嘗從文孺/學詩說道陵中秋)
(賞月瑤光樓召文孺對御賦詩以清字為韻道陵讀至/落句大加賞異手酌金鍾以賜且字之曰文孺以比鍾)
(賜汝作酒直士林榮之高祖言吾不如/子房君父字呼臣下不為無故事也)
　　題齊物堂
至人識破浮生理萬變何嘗有不同果蝶夢周周夢蝶
為風乘我我乘風得時未必全無識窮處方知却有通
畢竟欲齊齊底物世間元是一虚空
　　秋郊晚望
桃竹猶堪杖幽尋興頗嘉池荷能幾葉籬菊不多花地
坼成龜兆林枯出犬牙村農慶豐歳社鼓已三撾
　　元日
馬上逢元日東風送客愁滹沲春水渡瀛海夕陽樓雪
照潘郎鬢塵侵季子裘勞生已强半更欲玷清流
　　過良鄉縣學
儒宫宜地僻竟日有餘清殿古碑仍在庭空草自生風
高時脱木雲重欲摧城客興已瀟灑秋堂更雨聲
　　和詵上人雪詩
貧巷仍飛雪空庭迥絶塵照窓疑不夜着樹忽驚春枕
冷夢魂短山明天宇新賦詩分氣象定有灞陵人
　　澗上
逺徑留殘照疎林出小園山川半豺虎歳月且琴罇杜
老新雞柵龎公舊鹿門不才真忝竊人道典刑存
　　新凉
頗覺小眠快便知秋意真清風論世舊老圃得時新移
竹觀君子翻書訪古人可人陶靖節隨意葛天民
　　過蓚縣董大夫廟
漢朝元不用真儒豈信忠嘉益帝圖賈誼長沙晁錯死
不須獨恨老江都
　　寓居寫懷
平陸温風雪半消孤烟籬落隔溪橋趁虛人去林皋靜
時有晚鴉銜墮樵
　　得鵞應制
鴐鵝得暖下陂塘綵騎星馳入建章黄傘輕陰隨鳯輦
緑衣小隊出鷹坊摶風玉𤓰凌霄漢瞥目風毛墮雪霜
共喜園陵得新薦侍臣齊捧萬年觴
　　　補歸潛志閒閒又稱趙黄山詩云燈暗風翻幔
　　　　蛩吟葉擁墻人如秋已老愁與夜俱長滴盡階
　　　　前雨催成鏡裏霜黄花依舊好多病不能觴此
　　　　詩信佳詩也又黄山嘗於黄山道中作詩有云
　　　　好景落誰詩句裏蹇驢䭾我畫圖中世號趙蹇
　　　　驢余先子翰林嘗談章宗春水放海青時黄山
　　　　在翰林扈從既得鵝索詩黄山立進之章宗稱
　　　　其工且曰此詩非宿搆不能至此
　
　
　
　
　
　
　
　
御訂全金詩增補中州集巻二十一
　欽定四庫全書
御訂全金詩增補中州集巻二十二
　　諸家
　　朱葭州自牧(二十首/)
　　　　自牧字好謙棣州厭次人皇統中南遷宋端卿
　　　　榜登科大定初以同知晉寜軍事卒官有詩云
　　　　寒天展碧供飛鳥落日留紅與斷霞乂云水禽
　　　　孤影白霜果半腮紅海氣升孤月巖姿起暝烟
　　　　山雪尋崖斷林烟逐樹低燈殘星在壁霜重水
　　　　漫衾句法之工類如此
　　　病起書事
　牢落衰年病轉侵醫編藥裏廢閒吟臥銷白日塵凝履
　起對青銅雪滿簪霜後癡蠅看老態天邉倦鳥識歸心
　維摩不出文殊去門巷蕭條翠蘚深
　　　晨起趨省
　鄰雞一鳴僕再呼三星已在東南隅霜風遶屋伺我出
布衾尚欲留須臾才疎性懶真勉强饑寒見迫誰能逋
山靈笑我真有謂能使我庾如陵乎
　　自鄜州歸至新市鎮時方渡險喜見桑野
誾山自天降為田洛水自瀑舒為淵山川險盡鞍馬穩
昔居㮮槔今乘船三年官業無毫髪萬里裝囊更蕭瑟
歸來何以謝鄉閭細説艱難為土物
　　自鄜州罷任歸宿澠池道中有虎為暴
崤山之阿澠之滸行路蕭條正艱阻日落山空澗水哀
市門靜閉防饑虎前年炰烋殺餉婦今歳食驢斷行旅
我來萬里逐一官安可不戒為汝脯晝持弓矢夜枕戈
靜匿兒童防笑語白額將軍莫笑人世無劉琨當畏汝
　　趂鄜州過湖城縣武帝望思臺在焉
寒骨千年飲恨埋餘哀空寄望思臺縱令曲沃精魂見
寜與商山羽翼來趙虜典刑何足正周公畫像可憐開
忍心本自窮兵起巫蠱焉能作禍胎
　　晉寜感興
莫將官况説葭蘆一味蕭條稱鄙夫老圃不禁蔬代肉
樵丁還喜炕連厨兒音半已漸秦晉鄉信無因接魯洙
三見秋風落庭樹年年歸意負蓴鱸
　　年節嵐州席上贈同知王子直中散
别時風雪暗龍津一夢經年復見君去國光陰雖易得
夾河形勢且平分心如征馬常嘶代身伴秋鴻却渡汾
此日一罇難惜醉新年風景舊知聞
　　送鄜州節判任元老罷任東歸二首
長途冰雪歳崢嶸客裏那堪送客行萬里歸心應接淅
一罇别酒且班荊春生汶水庭闈近人去雕陰幕府輕
欲仗征鴻寄消息地寒不肯過邉城
都騎駸駸指汶陽闗門應識棄繻郎暮寒烟浪歸期阻
細雨簷花飲興長束帶暫為彭澤令曳裾休忤漢梁王
邉城情味君應㑹為説無憀與故鄉
　　小雨不出寜海司理㕔
吏散庭空鎻碧苔冷官門户幾曾開疎疎細雨槐花落
寂寂虛堂燕子來多病始知窮有鬼獨賢方覺仕無媒
故園抛擲奔馳外剛道江山未放回
　　過渾源留别田仲祥同知節使
金臺前夢杳無蹤一阻雲山莫計重雙鯉附書常不達
兩萍浮海偶相逢燕南落日車分轍代北春風酒滿鍾
明日去留牽世務燈前談笑且從容
　　劉仲規挽辭
富貴康强九十春公歸無憾我傷神人問秀氣還嵩岱
夢裏行年屬已辰名姓空留耆舊傳衣冠不見老成人
淒凉通德門前路無復青蒲裹畫輪
　　訪山寺僧
踏破蒼苔叩竹扃晚晴夜院有餘清幡腰落日紅千颭
簷際遙岑翠一横種秫公田聊卒歳栽蓮僧社擬投名
從今興熟頻來往未信齋鐘午後鳴
　　謝呉堡知寨安巨濟贈紙百幅
百幅溪牋逺見羞故人佳餉若為酬幸將晚節收魚網
未得良工起鳯樓柿葉學書差足慰芸香辟蠧㑹須求
揮毫不見雲煙落愚賈操金愧暗投
　　清河道中暮歸
緩轡溪邉喜乍晴夕陽流水浸孤城川平佛塔層層見
浪穩商舟尾尾行十里烟霞隨野步兩崖禾黍撼秋聲
雨暘雖有豐年兆久客都無地可耕
　　晚泊濟陽
江北秋陰一半晴晚凉留與客襟清水邉畫角孤城冷
雲㡳殘陽逺樹明旅鴈為誰來有信斷蓬如我去無程
寥寥天地誰知已村酒悠然只獨傾
　　冬日擬江樓晚望
萬里長空淡落暉歸鴉數盡下樓遲山如駭浪高低湧
天似寒灰黯淡垂紫塞西横連統萬黄河東下接汾睢
此邦形勢雄今古只與羇人百不宜
　　對雪
寂寂袁安舎柴門雀可羅青氊無舊物黄竹有新歌罷
飲瓢仍棄供吟筆旋呵殷勤埽荒逕尚憶子猷過
　　郊行
緩轡尋春水一涯最憐朝雨浥輕沙小溪煙重偏宜柳
平野雲垂不礙花青眼步兵元好酒黑頭江令未還家
興長不覺歸來晚過盡城頭陣陣鴉
　　和郭仲榮郡城秋望
城高野濶思何窮人在西風一笛中樓影不搖溪水淨
舂聲相答暮山空海天引望能供碧霜樹禁秋更倚紅
回首客魂招不得蓴鱸歸興滿江東
　孫内翰九鼎(一首/)
　　　九鼎字國鎮忻州定襄人天㑹六年經義第一
　　　人在太學時遊金明作詩云片片桃花逐水流
　　　東風吹上木蘭舟隔溪紅粉休相認年少孫郎
　　　不姓劉弟九疇億俱有時名三人同榜登科呉
　　　彦高贈國鎮詩云孫郎有重名談笑取公卿清
　　　廟瑟三歎齋房芝九莖其為名流所稱道如此
　　　吾州文派先生指授之功為多年八十餘卒
　　甄莊三藏真身(三藏來中土時其師授記謂當逢/甄而住殁後三百年見夢於白氏)
　　(出地/中)
生自龜兹國來從大業年縁甄駐飛錫夢白出重泉鐵
石亦有毁筋骸何尚全應知待彌勒萬劫庇山川
　　　附三朝北盟㑹編建炎三年金人試舉人於蔚
　　　州遼人應詞賦兩河人應經義張孝純充主文
　　　忻州進士孫九鼎為魁
　　　附金圖經金自侵遼之後所在以科舉取士遂
　　　有瀋州榜平州榜真定榜至天㑹十年海内小
　　　安下詔如契丹開闢制限以歳三月鄉府省三
　　　試鄉中曰鄉薦府中曰府解省中曰及第程文
　　　分兩科曰詩賦曰經義上一場殿試則詩賦加
　　　論經義加試策榜與魁各分焉是年趙洞為詞
　　　賦第一人孫九鼎為經義第一人並補承議郎
　　　第二第三人承奉德郎餘不限甲次盡補承事
　　　郎科舉由是而定
　　　附松漠紀聞金人科舉先於諸州分縣赴試詩
　　　賦者兼論作一日經義者兼論策作三日號為
　　　鄉試悉以本縣今為試官預試之士唯雜犯者
　　　黜榜首曰鄉元亦曰解元次年春分三路類試
　　　自河以北至女真皆就燕闗西及河東就雲中
　　　河以南就汴謂之府試試詩賦論時務策經義
　　　則試五道三策一論一經義凡二人取一榜首
　　　曰府元至秋盡集諸路舉人於燕名曰㑹試凡
　　　六人取一榜首曰勅頭亦曰狀元分三甲曰上
　　　甲中甲下甲勅頭補承德郎視中朝之承議上
　　　甲皆賜緋七年即至奉直大夫謂之正郎第二
　　　第三人八年或九年中甲十二年下甲十三年
　　　不以所居官高卑皆遷大夫中下甲服緑例賜
　　　銀帶府試差官取㫖尚書省降劄知舉一人同
　　　知二人又有彌封謄録監門之類試闈用四柱
　　　揭綵其上目曰至公樓主文登之以觀試或有
　　　私者停官不叙仍為記過親戚不回避尤重書
　　　法凡作字有㸃畫偏旁微誤者皆曰雜犯先是
　　　考校畢知舉即唱名近歳上中下甲雜取十名
　　　納之國中下翰林院重考實欲私取權貴也考
　　　校時不合格者白榜其名試院欲開餘人方知
　　　中選後又置御試已㑹試中選者皆當至其國
　　　都不復試文只以㑹試榜殿廷唱第而已士人
　　　頗以為苦多不願往則就燕徑官之御試之制
　　　遂絶又有明經明法童子科然不擢用止於簿
　　　尉明經止於為直省官事宰執持筆硯童子科
　　　止有趙憲甫位至三品
　　　附中興紀事本末金試舉人於蔚州初太原帥
　　　張孝純因城陷降金不拜執歸中京至是以孝
　　　純主文柄是時遼人皆用詞賦兩河人皆用經
　　　義而孫九鼎者為第一忻州人也九鼎政和間
　　　遊太學與洪皓同舎在舎十年始登第皓在北
　　　方屢見之
　劉修撰彧(二首/)
　　　或字公茂安陽人天眷二年經義第二人自號
　　　香巖居士歴京兆總幕終於翰林修撰
　　秋雨得雲字
一室蕭然半掩門簷牙懸溜喜初聞棲鴉不動寒偎樹
過鴈無聲冷貼雲歴耳半隨風淅瀝舞堦仍帶葉繽紛
隔籬為問東皋叟麰麥前春定十分
　　春陰
似雨非晴意思深宿酲牽率泥重衾苦憐燕子寒相並
生怕棃花晚不禁薄薄簾幃欺欲透悠悠歌管壓來沉
南園北里狂無數唯有芳菲識此心
　趙内翰可(三首/)　(補二首/)
　　　可字獻之高平人貞元二年進士仕至翰林直
　　　學士風流有文采詩樂府皆傳於世號玉峯散
　　　人集子述字勉叔承安二年登科賦雪云奇貨
　　　可居天種玉太平有象麥連雲屏山故人外傳
　　　説勉叔詩章字畫皆有父風性落魄嗜酒卒以
　　　樂死俶儻奇男子也
　　來逺驛雪夕(使高麗/時作)
江上東風冷不禁晚雲翻手弄晴陰春來天氣不全好
夜久雪花如許深煖老正思燕地玉辟寒誰有魏臺金
空齋寂寞青綾被學得東山擁鼻吟
　　雲興館曉起
雙旌晚泊雲興館對面高峯絶可人一夜山雲飛作雪
要誇千樹玉嶙峋
　　江路聞松風
雪裏雲山玉作屏松風入耳細泠泠朝來醉著江亭酒
却被髯龍喚得醒
　　自白雲上石甕至明仙與黒道人飲
白雲下明仙巖路縈九折僧居未離人西崦頗孤絶萬
株倚空青雙壁似天闕幽懷愜泉石高行在麴糵道人
唱山歌擊竹為之節翩然兩朱袖雅鄭輒間發殘陽逼
歸鞍悵與清境别今宵晉溪夢蕭灑掛林樾
　　謁先主廟
天下英雄操與君老奸豈是一流人乘時不作池中物
得士能令鼎足均故里柔桑曾羽葆荒祠古木尚龍鱗
天教典午亡呉魏雅志嗚呼竟不伸
　劉西巖汲(十一首/)　(補二首/)
　　　汲字伯深南山翁之子天德三年進士釋褐慶
　　　州軍事判官入翰林為供奉自號西巖老人有
　　　西巖集傳於家屏山為作序云人心不同如靣
　　　其心之聲發而為言言中理謂之丈丈而有節
　　　謂之詩然則詩者丈之變也豈有定體哉故三
　　　百篇什無定章章無定句句無定字字無定音
　　　大小長短險易輕重惟意所適雖役夫室妾悲
　　　憤感激之語與聖賢相雜而無愧亦各言其志
　　　也已矣何後世議論之不公耶齊梁以降病以
　　　聲律類俳優然沈宋而下裁其句讀又俚俗之
　　　甚者自謂靈均以來此秘未睹此可笑者一也
　　　李義山喜用僻事下奇字晚唐人多效之號西
　　　崑體殊無典雅渾厚之氣反詈杜少陵為村夫
　　　子此可笑者二也黄魯直天資峭拔擺出翰墨
　　　畦逕以俗為雅以故為新不犯正位如參禪著
　　　末後句為具眼江西諸君子翕然推重别為一
　　　派高者雕鐫尖刻下者模影剽竄公言韓退之
　　　以文為詩如教坊雷大使舞又云學退之不至
　　　即一白樂天耳此可笑者三也嗟乎此説既行
　　　天下寜復有詩耶比讀劉西巖詩質而不野清
　　　而不寒簡而有理澹而有味蓋學樂天而酷似
　　　之觀其為人必傲世而自重者頗喜浮屠邃於
　　　性理之説凡一篇一詠必有深意能道退居之
　　　樂皆詩人之自得不為後世論議所奪真豪傑
　　　之士也
　　題西巖
人愛名與利我愛水與山人樂紛而競我樂靜而閒所
以西巖地千古無人看雖㸔亦不愛雖賞亦不歡欣然
㑹予心卜築於其間有石極峭屼有泉極清寒流觴與
祓禊終日堪盤桓此樂為我設信哉居之安
卜築西巖最可人青山為屋水為隣身將隱矣文何用
人不知之味更真自古交游少同志到頭聲利不闗身
清泉便當如澠酒澆盡胸中累劫塵
　　平凉道中
青山炯無塵塵滿行人衣行人望青山咫尺不得歸吾
歸不作難世故苦相違何當臨溪水一洗從前非
　　南園步月
雲横樹外山樹映山巔月微風拂寒枝疎光散清樾幽
歡難相遇此景安可忽從來山水心不為塵埃没
　　不如意
朝亦不如意莫亦不如意今日只如此來日復何異一
懽强欲謀百憂已先至乃知塵網苦動輒心萬計高軒
與華冕儻來亦如寄規規必欲求愈勞終不遂善哉榮
啓期自寛以遣累
　　慶州回過盤嶺宿義園
隨馬雨不急催人日欲晡山從林杪出路到水邉無拘
縛嗟徵宦﨑嶇走畏途村家應最樂雞酒夜相呼
　　到家
三載塵勞慮翻然盡一除園林未搖落庭菊正扶疎遶
屋㸔新樹開箱檢舊書依然故山色瀟灑入吾廬
　　高陽道中
杏花開過野桃紅榆柳中間一徑通禽鳥不呼村塢靜
滿川烟雨淡濛濛
　　家僮報西巖栽植滋茂喜而成詠
孤雲出岫本無心何用微名挂士林近日故園消息好
西巖花木已成陰
　　留别四弟
對牀喜清夜罇酒話平生自是今宵雨於人却有情
　　酒中作
樹暗春將老酒䦨人欲歸徘徊風雪夜花絮一簾飛
　　西巖歌
西巖逸人以天為衢兮地為席茵青山為家兮流水為
之朋饑食芝兮渴飲泉又何必有肉如林兮有酒如澠
世間清境端為吾輩設吾徒豈為禮法繩少文援琴衆
山響太白舉杯明月清波澄人間行路是處處多炎蒸
如何水前山後六月赤脚踏層冰
　　題蒲縣下庫村(汲嘗/令此)
古柳長楸倚翠微水光嵐氣襲人衣清閒歳月無多事
事簡何妨倒載歸
　　　附趙秉文西巖歌跋南山翁子伯深西巖歌置
　　　之古人集中誰能辨之所謂不拘禮法非如晉
　　　之狂士公未及五紀致政臨終不亂葢有道者
　　　公又有詩云身將隱矣文何用人不知之味更
　　　真尤可諷也
　劉内翰瞻(三首/)
　　　瞻字巖老亳州人天德三年南榜登科大定初
　　　召為史館編修卒官党承㫖世傑酈著作元與
　　　魏内翰飛卿皆嘗從之學巖老自號攖寜居士
　　　有集行於世作詩工於野逸如厨香炊豆角井
　　　臭落椿花之類為多
　　春郊
桑芽粒粒破春青小葉迎風未展成寒食歸寜紅袖女
外家紙上㸔蠶生
　　無極道中
銀河淡淡瀉秋光缺月梢梢挂晚凉馬上西風吹夢斷
隔林烟火路蒼茫
　　所見
傾欹石片插漣漪上有蕭蕭楊栁枝藻荇半浮苔半濕
浣沙人去不多時
　郝内翰俁(二十一首/)　(附一首/)
　　　俁字子玉太原人正隆二年進士仕至河東北
　　　路轉運使子居簡字仲寛進士不第有詩名太
　　　原平陽間居中字仲純樞密院令史出身甞刺
　　　坊州人物楚楚所謂文獻不足猶超人羣者也
　　　正大未除鳯翔治中南山安撫使詩亦有功子
　　　玉自號虛舟居士有集行於世如云勞生雖可
　　　厭清景亦自適殊有古意也
　　郝吉甫蝸室
草草生涯付短椽身隨到處即安然功名角上無多地
風月壺中自一天世路久諳甘縮首麴車才值便流涎
一生笑我林鳩拙辛苦營巢二十年
　　聽雪軒
扶疎窓外竹歳暮亦可愛蕭散軒中人高節凛相對清
寒入夢境風雨號萬籟覺來聞雪落浙瀝珠璣碎饑腸
出佳句亹亹入三昧華堂沸絲竹此樂付兒輩
　　魏處士野故莊
郊原冷落霜風後桑柘蕭條兵火餘試問當時卿與相
幾家猶有舊田廬
　　七月十五日夜顯仁寺東軒對月
野迥雲歸盡山高月上遲暗蟲依露草驚鵲遶風枝素
影隨波逺新凉與酒宜中秋更有味試為卜歸期
　　應制狀元紅
仙苑奇葩别曉叢緋衣香拂御爐風巧移傾國無雙艶
應費司花第一功天上異恩深雨露人間凡卉漫鉛紅
情知不逐春歸去常在君王顧盼中
　　疊翠柳
畫樓西畔石州山指㸃雲烟識翠鬟回首十年真一夢
淡天如水夕陽間
　　題均福堂三首
憧憧車馬競春遊不見溪堂五月秋臥聽雲濤舂午枕
夢隨鷗鳥落沙洲
為魚為鳥知誰是㸔水看山俱得意存亡貴賤聽天公
只有歸休須早計
歸休得計即歸來林下空言只可咍莫待山靈嫌俗駕
却將鞍馬覓塵埃
　　次仁甫韻
渺渺横烟渚淒淒挂月村酒非隣舎取詩復故人論世
態烏棲屋生涯雀在門西山却多思松雪動吟魂
　　題温容村寺壁
草樹醒朝雨烏鳶快晚晴山光自明潤野氣亦淒清茗
椀閒中昧紋楸靜裏聲此懷能自適未要縛簪纓
　　故城道中同元東巖賦
客亭南北厭飄零尚喜揚鑣過故城桐葉不堪追往事
泥丸猶足見民情青山閲世幾興廢白塔向人如送迎
佇立夕陽無限思西風禾黍動秋聲
　　晚過夀寜
稻壠分棋局松門入畫圖牛羊歸自急鷗鷺宿相呼落
日低青嶂高風起暝途歸僧上烟靄回首愧區區
　　子文致君九日用安字韻聊亦同賦
旅食京華秋又殘舊遊真似夢槐安閒居浪説重陽好
塵世端知一笑難黄菊已堪増悵恨白衣無復慰荒寒
馬頭明月應相笑依舊紅塵滿客鞍
　　題孔氏園亭
嚴勝諸孫賢至今相承種德滿家林緑槐丹杏風流逺
翠竹蒼松歳月深傾葢昔誰陪俊賞過庭今復嗣徽音
此生夙有東游願杖屨他時或可尋
　　攬秀軒
寺得新游處軒餘舊賦詩山川蒲子國松栢晉侯祠行
止非人力登臨且歳時道人應笑我真負鹿門期
　　上已前後數日皆大雪新晴游臨漪亭上
十日陰風料峭寒試從花柳問平安野亭寂歴春將晚
山徑縈紆雪未乾足踏東流方縱酒手遮西日悔投竿
淵明正草歸來賦莫作山中令尹看
　　奉陪太守游南湖同郭令賦
翠幄千章蔭晚空年華心賞兩無窮雲頭欲落催詩雨
池靣微生解愠風經笥使君談似綺仙舟令尹飲如虹
娵隅自適清池樂不信參軍是郝隆
　　三月望日次邉德舉攬秀軒
水遶千家邑山圍一席天桑麻新雨露檜栢老風烟夢
後餘芳草愁時更杜鵑亦知推不去端用得忘年
　　新秋
旅食京華困鬱蒸可人秋意及新晴夜窓便覺風千里
曉鏡從添雪數莖蟬噪不離羇客耳燕歸還動故園情
軟紅塵外西山色乞與閒人眼暫明
　　寺樓晴望
詰曲䦨干靣翠微蔥蘢窓户溢清暉雨侵斜日明邉過
雲望山前缺處歸多病過春猶止酒薄寒向晚却添衣
宦名不負滄彼願羞見陂田白鳥飛
　　　題五丈原武侯廟一首　　　　　仲純
　籌筆無功事可哀長星飛墮蜀山摧三分豈是平生志
　十倍寜論蓋世才壞壁丹青仍白羽斷碑文字只蒼苔
　夜深老木風聲惡尚想褒斜萬馬來
　
　
　
　
　
　
　
　
　
　
　
御訂全金詩増補中州集巻二十二
　欽定四庫全書
御訂全金詩增補中州集巻二十三
　　張郾城公藥(三首/)
　　　　公藥字元石宰相安簡公孝純永錫之孫以父
　　　　蔭入仕嘗為郾城令詩號竹堂集寒食云一百
　　　　五日寒食節二十四畨花信風新年云客情病
　　　　裏度殘臘老色鏡中添一年雲樹縈寒猶漠漠
　　　　竹梢迎日已娟娟春晚云細風皺緑漲溪水小
　　　　雨㸃紅添海棠又云芭蕉葉斜巻舒雨酴醿架
　　　　小縱横春人喜傳之子觀字彦國仕為某軍節
　　　　度副使孫厚之字茂𢎞承安五年進士
　　　許下三庚劇暑盛於他州懷思故鄉嶧山山水真
　　　清凉境界也感而作詩
　魯東百里近福地曰鳬繹千峯開玲瓏絶澗瀉湍激岱
　宗古獨尊象緯了不隔(嶧山至奉/山不逺)此山許攀聯朝著有
　班秩虛巖互霞蔚秀石森玉立泉聲動環珮林樂盡竽
瑟(林樂出/莊子)樹老潤饒菌果熟香隕實潄風松落花泓雪
崖溜蜜木皸虎磨癢沙迥鳥伸翮(水禽嬉戲引吭/伸翮劉禹錫集)竹葉
若來往桃源當甲乙曾經晉人隱(晉郄鑒因避亂挈充/人來嶧山事見本傳)
喜脱塵網密事往不記年人説猶前日我來官許下濁
暑病逾劇慢膚便枕簟白汗沾巾幘屢輟五夜眠輒廢
中盤食炎官令方虐著意不憐客語此作惆悵可以知
得失遙知舊經行雲起水邉石平生二三子相對坐横
策今世葛天民何容挽之出
　　往鄜州
出門旋復入﨑嶇行路真將蜀道如埽凍村童燒積葉
趂春田婦鬻新蔬雪花被岸中流黑雲氣涵山衆壑虛
老子頻年厭羊酪故溪新緑正肥魚
　　二月
二月芳事何等好南陌東城饒物華春風無意管楊柳
晴日有心烘杏花故山隨分可娛老宦游到處聊為家
夢歸草堂捲疎箔幾㸃白鷗眠淺沙
　任南麓詢(九首/)
　　　詢字君謨易州軍市人父貴有才幹善畫喜談
　　　兵宣政間游江浙君謨生於處州為人慷慨多
　　　大節書法為當時第一畫亦入妙品評者謂畫
　　　高於書書高於詩詩高於文然王内翰子端獨
　　　以其才具許之君謨正隆二年進士歴省掾大
　　　名總幕益都都司判官北京鹽使課殿降泰州
　　　節㕔時無藉力者故連蹇不進六十四致仕優
　　　游鄉里家所藏法書名畫數百軸日夕展玩不
　　　知老之將至年七十卒平生詩數千首君謨殁
　　　後皆散失今所録皆得於傳聞之間如山居云
　　　種竹六七箇結茅三四間稍通溪上路不礙屋
　　　頭山黄葉水清淺白雲風往還戊申春晚云水
　　　邉圑月翻歌扇風裏埀楊學舞腰南郊小隱云
　　　林邉鳥語月微下竹裏花飛春又深前輩喜稱
　　　道云(嶺栁今何在蘇黄世已無/皇天開老眼特地降君謨)
　　　附趙秉文題南麓書後岱宗夫如何齊魯青未
　　　了夫如何三字幾不成語然非三字無以成下
　　　句有數百里之氣象若上句俱雄麗則一李長
　　　吉耳此前人論詩也論書亦然若有學南麓書
　　　者當以吾言參之
　　　附元好問跋金國名公書任南麓書如老法家
　　　斷獄網密文峻不免嚴而少恩使之治京兆亦
　　　當不在趙張三王之下黄山書如深山道人草
　　　衣木食不可以衣冠禮樂束縛逺而望之知其
　　　為風塵物表黄華書如東晉名流往往以風流
　　　自命如封胡羯末猶有醖藉可觀閒閒公如本
　　　色頭陀學至無學横説竪説無非般若百年以
　　　來以書名者多矣宇文太學叔通王禮部無競
　　　蔡丞相伯堅父子呉深州彦高高待制子文耳
　　　目所接見行輩相後先為一時任南麓趙黄山
　　　趙禮部龎都運才卿史集賢季宏王都勾清卿
　　　許司諫道真為一時若党承㫖正書八分閒閒
　　　以為百年以來無與比者篆字則李陽冰以後
　　　一人郭忠恕徐常侍不論今巻中諸公書皆備
　　　而竹溪獨見遺正如鄴中賓客應劉徐阮皆天
　　　下之選使坐無陳思王則亦不得不為西園清
　　　夜惜也
　　西湖
西湖環武林澄澄大圓鏡仰看湖上寺即是鏡中影湖
光與天色一碧千萬頃堤徑截烟來樓臺自昬暝
　　濟南黄臺三首
滿目江南烟水秋濟南重到憶南游便欲移家漁市側
輕蓑短棹弄扁舟
柴扉水際晝還扃落日城頭晚更明深緑淡黄洲渚冷
敗荷無數似臨平
緑柳橋邉簇錦鞍紅沙影裏照烟鬟歸來書几高燒燭
渾似江鄉一夢間
　　蘇州宴
蘇州女兒嫩如水髻聳花籠青鳯尾十二紅裳釅梳洗
植立唱歌烟霧裏一人丰穠玉手指袖挽翠雲彈緑綺
落花一片天上來似欲隨人渡江水曲終宴闋歌一觴
行人南游道路長明日松江千萬頃烟波雲樹春茫茫
　　庚辰十二月十九日雪
馮夷濺水翻銀璣北風浩浩如兵威瓊臺玉樹壓金碧
三十六宫明月輝五更待漏雞人唱近衛臚傳九天上
須臾龍馭踏飛瑤萬戸千門寂相向皓齒才人宫袖窄
巧畫長睂梅半額含嚬一笑競春妍繡勒錦韀生羽翮
城外雪深迴馬首别殿傳觴燈作晝歡聲一曲藉春謠
半夜西園滿花柳霑濡已見盈阡陌况是隆冬見三白
帝力如天人得知今慶明年好春澤
　　憶郎山
萬壑溪流合千峯木葉黄郎山五千丈獨立見蒼蒼
　　巨然山寺
孤撐山作碧螺髻漫散水成蒼玉鱗野寺荒凉人不到
水光山影正横陳
　　浙江亭觀潮
海門東嚮滄溟濶潮來怒捲千尋雪浙江亭下擊飛霆
蛟蜃爭馳奮髯鬛鉅鹿之戰百萬集呼聲響震坤軸立
昆陽夜出雨懸河劍㦸犇衝潰尋邑呉儂稚時學弄潮
形色沮濡心膽豪青旗出没波濤裏一擲性命輕鴻毛
須臾風送潮頭息亂山稠疊傷心碧西興浦口又斜暉
相望㑹稽雲半赤詩家誰有坡仙筆稱與江山作勁敵
援毫三叫句不成但覺雲濤滿胸臆
　　　附張才保定志任詢字君謨號南麓易人字入
　　　聖畫入神性尤嗜畫
　　　附書畫㑹要君謨山水在王子端下
　　　附元王憚跋任龍巖烏夜啼帖南麓書畫京師
　　　為最多其擘窠大書往往體莊而神滯獨此帖
　　　豪放飛動超乎常度而木庵師謂醉後興逸妙
　　　能天成豈長沙率爾而顛字字圓轉之意邪然
　　　古人得意處非一如去乖就合意居筆先乘其
　　　調利例多高風絶塵不只藉步兵作氣而能奪
　　　三軍之氣也
　　　又跋任南麓數珠帖(臨潛珍閣銘為大陽津張/提舉彦亨賦總一百八字)
　　　(王子勉日/曰數珠帖)南麓書在金大定間號稱獨步然擘
　　　窠大書往往體莊而神滯今觀此帖筆勢超逸
　　　氣韻兼勝豈非抵掌談笑善學叔敖者邪
　馮臨海子翼(七首/)
　　　子翼字士美大定人正隆二年進士性剛果與
　　　物多忤用是仕宦不進以同知臨海軍節度使
　　　事致仕居真定有詩樂府傳於世父仲尹子叔
　　　獻三世皆仕至四品職名亦相近士美詩有筆
　　　力如賦臨海乳山萬松堂為可見矣
　　三月七日登龍尾山寺
古寺尋龍尾山城送馬蹄花濃香腽肭泉瑩冷玻璃寒
食春無幾催歸日欲西春風吹病眼煙樹逺淒迷
　　佑德觀試經
琳館清深小雪殘釀梅天氣不多寒客窓竟日無人到
只有蕭蕭竹數竿
　　書事
客舎如僧舎秋風几席清竹孫仍帶籜鳩婦已呼晴年
老心情減官卑去就輕京師名籍甚鄭子豈其卿
　　和張浮休舊韻
嫩水籠篁碧新霜染樹紅石潭沉曉月山雨暝秋空燈
火吟窓下闗河醉眼中西風喚張翰南望思何窮
　　小圃茅亭新成
榆柳清陰下茅亭近水湄抵簷栽美竹横榻賦新詩朴
陋從人笑棲遲止自怡歳寒天地肅松雪有心期
　　贈張夀卿
美如冠玉張公子知是留侯幾世孫老境流離少歡趣
天涯邂逅對清罇貂裘聊作西州客物化終同北海鯤
十日相從又言别闗山明月正銷魂
　　岐山南顯道冷香亭
溪橋小雪晴水村霜月冷暗香林薄間得偶璀璨影殷
勤南夫子移植在人境芝蘭馥氤氲珠璧照光炯小屋
茅草葢幻此瀟灑景看花爇松明醒醉潄苔井文章聊
嬉戲辭氣頗馳騁州縣不著脚時人笑清鯁我官西州
掾簿領不知省頻遭官長罵勢屈石在頂門庭可張羅
陋巷車轍靜山歌聽嘲哳舞伎或瘤癭引睡閲文史朝
日無從永夢到五柳莊身居六盤嶺朅來南山下旅思
淒以耿金罍照衰朽玩味得俄頃傍人怪迂疎佳處當
自領
　史明府旭(三首/)
　　　旭字景陽第進士歴臨真秀容二縣令有詩一
　　　巻傳於世臨真上元夜雪云斜風吹雪滿山城
　　　壓屋雲低未肯晴天女散花春一色燭龍銜照
　　　夜三更交口楊氏莊云青黄遶屋禾將熟紫白
　　　依闌菊半開差赴綏德云也解笑人沿路菊不
　　　堪供税帶山田先人嘗從之游稱其時有佳句
　　　云
　　懷郭碩夫劉南正程雲翼
已將春夢等浮生更著秋光比宦情薄有酒傾閒日月
苦無心向老功名黑城村晚鴉千㸃白土坡高鴈一聲
天末何人慰寥索正思張丈與殷兄
　　早發驝駞堋
郎君坐馬臂彫弧手撚一雙金僕姑畢竟太平何處用
只堪妝㸃早行圖(好問按景陽大定中作此詩已知國/朝兵不可用此則詩人之憂思深矣)
　　棃花
少年攜酒日尋花老去花前欲飲茶今日傳觴似年少
一枝香雪上烏紗
　邉内翰元鼎(四十二首/)
　　　元鼎字德舉豐州人兄元勲元恕俱有時名號
　　　三邉德舉十歳能詩天德三年第進士以事停
　　　銓世宗即位張太師浩表薦供奉翰林出為邢
　　　州幕官復坐誣累遂不復仕進德舉資禀疎俊
　　　詩文有高意時輩少及如云雲鐘號曉月風絮
　　　亂春燈晚照入簾如有意春風過水畧無痕五
　　　更好夢經年事三月殘花一夜風拂子云驅去
　　　青蠅讒口逺拂開黄巻聖言新雲露月華天半
　　　白星移河漢夜微凉此類甚多
　　八月十四日對酒
梧桐葉彫轆轤井萬籟不動秋宵永金杯瀉酒灔十分
酒裏華星寒炯炯須臾蟾蜍弄清影恍然不是人間景
金波淡蕩桂樹横好在玻璃千萬頃玻璃無限月光冷
澒洞一色無纎穎清風颯颯四坐來吹入羲皇醉中境
醉中起歌歌月光月光不語空自凉月光無情本無恨
何事對我空茫茫我醉只知今夜月不是人間世人月
一杯美酒蘸清光常與邉生舊交結亦不知天地寛與
窄人事樂與哀仰看孤月一片白玉露泥泥從空來直
須臥此待雞唱身外萬事徒悠哉
　　早春
春風走塵沙鳥語滿京國東皇發潛潤土木變顔色桃
李爭嫵媚白紅姹容飾唯有松栢姿依然蔽崖黒
　　村舎二首
何事區區守一丘春花過了月明秋等閒濁酒籬邉興
寂寞寒花雨裏愁不識故人今在否毎思前事隔重游
西風又是青山晚落葉無聲水自流
墻外青山牛在樓山村晝晚雨聲愁旃裘臃腫無餘事
罇酒飄零又一秋學得屠龍無用處秪如畫虎反成羞
回頭為向淵魚道鴻鵠而今不願游
　　懷友
曾聫金轡賞春風花裏風前酒靣紅行樂昔年君我醉
持觴何日我君同一聲啼鳥青春晚幾樹殘紅野寺空
相憶情懷正蕭索半山夕日水聲東
　　夜深
月落秋山萬象清濕螢微近露枝明夢魂黯淡家千里
鼓角淒凉夜幾更弟子亡來鄉校冷舎人别後子虛成
銀河漸轉梧桐黑何處江湖望客星
　　春花零落
春花零落鴈秋悲已過流年二十期有舌能忘藏璧恥
無金莫怪下機遲世情冷熱誰予問人事升沈未汝知
何日上方容請劍㑹乘風雨斷鯨鯢
　　出門騎馬
出門騎馬即三千靣目塵埃動慘然生計若為田二頃
饑顔翻愧宦三年乾坤造物能無用富貴由時枉自鞭
達否從今已知計五湖煙裏有漁船
　　帝城
帝城回想夢魂中秋月春花在處同朱雀橋南三月草
鳯凰樓上四更風錦囊别後吟箋少玉笛閒來酒盞空
贏得當時舊標格九分憔悴入青銅
　　新香
新香終比舊香濃只是相逢不久容繡被瞥同巫峽夢
銀鞍多負景陽鐘寳檀煙斷閒金獸玉鎖聲傳惱睡龍
簾影漸分風又起一塘秋水落芙蓉
　　聞簫
弄玉吹簫玉琯低秋風散入滿天悲滄波夜漲龍吟細
琪樹霜風鳯嘯遲漢月有情如靜聽蕭郎無路不相知
秦樓虛負清宵意惆悵乘鸞舊有期
　　和致仕李政奉韻
車馬年年陌路塵安知六驥過窓頻雲泉是處堪為樂
軒冕從來只累人浮世夢中無限事紅顔花上霎時春
五湖興有扁舟笛好在晴天月一輪
　　别友
從來雞鶴不同羣涇渭何人與細分鏡裏光陰誰念我
雲中岐路已饒君清觴且吸年時月白雪休徴夢裏雲
别後相思不相見水邉黄葉暮山村
　　送妺夫之太原
山含秋氣冷參差送客西城落日低怨别弟兄歸怏怏
戀鄉車馬去遲遲浮萍聚散元無定流水東西却有期
惆悵黄榆故山路碧天回首鴈南飛
　　惜春
春來春去惱春晴花落花開又幾經夜雨多情愛沾灑
楊花無頼只飄零毎成宴賞須成醉不恨歸來却恨醒
眼見紅英留不住緑枝深處一星星
　　客思
客思逢春易感傷不堪殘淚滴家鄉離親恍惚來千里
餬口淒凉在四方羞向孫劉圖富貴浪從李杜學文章
官街坐對黄昬月半屋清燈滿地霜
　　暮鐘
落日行人斷深秋暝雨殘一聲烟樹外千里暮山寒倦
鳥方知止哀猿冷不安蕭蕭風葉下時與野僧還
　　夢斷
繡枕紅衾晚意濃啼嬰大似不相容夢魂苦恨歸來早
不盡瀛洲第一峯
　　花開人散二首
花開人散正消魂花語無情獨閉門㸔即春光留不住
一聲啼鳺又黄昬
閒花閒草滿芳洲春水無人自在流白日遲遲倦游子
一聲啼鳥一聲愁
　　聞笛
雌鸞無鳯怨西風月女愁寒淚灑空牙板急隨聲不斷
滿天敲碎玊玲瓏
　　王文伯還家詩以迎之
陌上東風故國春瘦驂羸僕倦行塵十年一夢成何事
千首新詩不負人重對孤燈聽軟語遞憐華髮各清貧
西齋煙草應如舊桃李新溪滿四隣
　　晚行
隔浦行聞晚寺鐘斷坡寂歴對寒松蒼煙暮合孤城晚
破月微昬逺岫重宿翼飛投空自急斷蓬無計竟何從
新年又入應添歳歸把青銅怨暮冬
　　山中
世路風波老不禁一㕓歸買就槐陰坐詩為累言難解
因酒成狂病轉深山月荒凉窺斷夢壁燈青黯伴微吟
十年積毁應銷骨豈礙孤雲萬里心
　　自歎
終日忘言一炷香散花時復遶繩牀久貧自沃三彭熾
一醉齊休六賊狂道士生涯孤似鶴衲僧門户冷於霜
自知衰病耽杯酒擬及温柔老是鄉
　　新秋示友
一頃山田半已蕪閉門高臥著潛夫不才分作溝中斷
舊好誰瞻屋上烏南阮强須攀北富東丘何用歎西愚
自憐幽黙相忘久鬬鳥鳴蟬枉叫呼
　　偶題二首
當年樂事歎今衰人世空驚日未移風榭醉眠摧鳯燭
雨窓狂飲殢蛾睂長松茂草窮年事野水孤村入夢時
强鑷鬢絲臨晚鏡瞥然塵念不勝悲
短髮臨風懶不冠窪罇塵坌寂無歡離騷夕賦醒尤獨
孤憤空書説轉難晚節慣成林壑僻幽居深入水雲寒
蒼崖瘦栢無窮思鵠立溪頭盡日看
　　新居
鏡裏巖花落澗泉對窓青壁便參天幾當雪月開春酒
時有松風入夜絃逺劚山田多種黍稀經城市少言錢
平生漫忽王公貴俯仰村隣更可憐
　　閒題
十年一夢到灰心歸鬢呉霜漸欲侵物外少逢稀有鳥
冶中仍作不祥金閒雲閣雨中何事枯木因風亦自吟
却歎淵明非達道無絃猶是未忘琴
　　答文伯二首
老情無賴畏虛勞已絶朱絃又一操閒事毎來知酒聖
浮生欲去愧僧高息心鐘鼎休看鏡安枕茅茨不夢刀
遙羨郭西王處士道傍羸馬咏風騷
曉窓清鏡巻浮埃恨入新秋不可裁露浥野花三徑合
風傳雲壑七松哀忘機魚鳥真相識落手功名亦儻來
萬古消沈一杯酒只須白骨㸃蒼苔
　　閱見一十首
君居淄右妾河陽平白相逢惹斷腸蠟燭已殘歌欲闋
併教離恨遶飛梁
蕭史吹笙鳯女臺月高霜冷鳯笙哀不堪好酒沈沈夜
又遣青鸞獨自來
鳯紙銜封玉鏡臺繡鸞傳記已相猜傾城笑臉千金様
莫對閒人一例開
歌裏冲冲笑裏嗔深情㑹處幾何人憑君為向五陵道
冶葉倡條不是春
笑裏低睂引醉波閬風秋月一聲歌明知畫燭無情物
何事罇前淚更多
笑不成歡歌斂睂景陽鐘動酒闌時此情却羡牽牛㑹
一歳相過可是遲
　牛女佳期歳一過都縁迢遞隔金河可憐馬上香車畔
　只隔珠簾更不多
　輕蓮素質澹蕭蕭葉密溪深未可招雨暗蘭舟人去後
　却容白鷺逞風標
　雙鸞夾鏡鳯横釵捧額黄梅小鴈排為報阿環休調戲
　雙成西母總相猜
　膩髮堆雲鏡舞鸞五雲仙洞接清歡歸來失却吹簫伴
　腸斷崑山昨夜寒
　
　
　
　
　
　
　
御訂全金詩増補中州集巻二十三
　欽定四庫全書
御訂全金詩増補中州集巻二十四
　　李承㫖晏(七首/)　(補五首/)
　　　　晏字致美高平人唐順宗第十六子福王綰之
　　　　苗裔父森字彦實工於詩有云少年日日醉花
　　　　邊短白長紅一一憐自笑老來心尚在惡風常
　　　　廢五更眠又賦梅云氷骨有香魂乍返玉顔無
　　　　暈酒全消人多傳誦之致美皇統二年經義進
　　　　士釋褐臨汾丞時張太師浩判河陽一見愛其
　　　　才為之延譽稍遷遼陽幕官與興陵有藩邸之
　　　　舊入翰林為學士高文大册號稱獨步拜御史
　　　　中丞初遼入掠中原人及得奚渤海諸國生口
　　　　分賜貴近或有功者大至一二州少亦數百皆
　　　　為奴婢輸租為官且納課給其主謂之二税戸
　　　　大定初一切免為民閭山寺僧賜戸三百與僧
　　　　共居供役而不輸租故不在免例訴者積年臺
　　　寺不為理又訴於致美致美上章大畧謂天子
　　　作民父母當同仁一視分别輕重乃胥吏舞文
　　　法之弊陛下大明溥照豈可使天下有一民不
　　　被其澤者且沙門既謂之出家而乃聽其與男
　　　女雜居乎書奏宰相持不可世宗召致美與相
　　　詰難致美伏御座前曰前日車駕幸遼東閭山
　　　寺曾供從官一宿之具寺僧物陛下物也陛下
　　　無以此直寺僧而使三百家受屈世宗大笑曰
　　　李晏刼制我耶即日免之明昌初為禮部尚書
　　　分諸道府試復經義設經童科皆自致美發之
　　　出為沁南軍節度使告老不從改昭毅軍節度
　　　使且授子仲畧澤州刺史以榮之時澤潞旱甚
　　　致美擅發倉粟三萬石救餓者因上章請罪章
　　　奏而本道提刑彈章亦至章宗謂宰相言提刑
　　　職當然李晏義當然不之罪也仲畧字簡之大
　　　定二十二年進士仕至山東路按察使道陵愛
　　　其俊快比為脫帽鶻云致美自號㳺仙野人簡
　　　之丹源釣徒有集傳於世簡之之子肯播字克
　　　紹肯穫字克守肯徳字克修
　　白雲亭
白雲亭上白雲秋桂棹蘭橈記昔游往事已隨流水去
青山空對夕陽愁興亡翻手成舒巻今古無心自去留
獨倚西風一惆悵數聲柔櫓下汀洲
　　贈燕
王謝堂前燕秋風又送歸向人如惜别入戸更低飛海
濶迷烟島樓高近落暉不知從此去幾日到烏衣
　　通州道中
冉冉年華老飄飄客路難塵埃山色斷雲霧日光寒念
逺心先折孤吟鼻亦酸平生江海意潦倒愧儒冠
　　髙麗平州中和館後草亭
藤花滿地香仍在松影拂雲寒不收山鳥似嫌㳺客到
一聲啼破小亭幽
　　題武元直赤壁圖
鼎足分來漢祚移阿瞞曾困火船歸一時豪傑成何事
千里江山半落暉雲破小蟾分樹暗夜深孤鶴掠舟飛
夢尋仙老經行處只有當年舊釣磯
　　逰龍門囘投超化寺
精藍三日飽溪毛俗累紛紛覺可逃探水尋源通月冷
披榛得路接雲高山圍故壘懐千古河轉孤巖激怒濤
囘首烟霞應笑我人間官職倍徒勞
還邀二三子共到鑿龍遊冷壑泉初動春巖氣欲浮竹
藏深崦寺人渡晚行舟始覺山風急歸鞍不自留
　　潞州形勝
東迎壺口疊羣山吞吐嵐光紫翠間削玉逺排珪首銳
暈痕輕拂黛睂彎五龍飛去松杉老萬井喧囂日月閒
逰客乍醒塵土眼仙扃誰指扣𤣥闗
　　白巖山(二首/)
只有山光無水聲我疑神物固巖扃如何鑿得飛泉出
當為山僧叱六丁
山寺尋春春已歸紫梅猶有折殘枝老僧兀坐如枯木
花謝花開總不知(白巖寺羣山環抱村落相望亦竒觀/也惜乎無水因作絶句書石應有水)
(出/)
　　嗅梅圖
朧朧霽色冷黄昬鈌月疎籬水外村人在天涯花在手
一枝香雪寄銷魂
　　蓮塘陪諸公賦
潦倒何堪接俊逰神仙空羨李膺舟官曹只在空湖畔
簿領如山屋打頭(省幕在城外/極卑陋故云)
　王都運寂(七首/)
　　　寂字元老薊州玉田人系出三槐父礎字鎮之
　　　國初名士仕至歸德府判官元老天徳三年進
　　　士興陵朝以文章政事顯終於中都路轉運使
　　　壽六十七諡丈肅有拙軒集北遷録傳於世三
　　　子欽哉直哉鄰哉俱為能吏元老専於詩有云
　　　生涯貧到骨家具少於車元夕感懐云殘夢闗
　　　河鼇禁月舊逰燈火馬行春留别郭熙民云五
　　　年風雪黄州閏萬里闗河渭水秋與涿郡先主
　　　廟詩當年竹馬戲兒曹兒指樓桑五丈高故國
　　　神㳺得毋恨壞垣風雨夜蕭騷人共傳之行記
　　　載其先人雞山一詩云記得垂髫此地逰雞山
　　　孤立水平流而今重過山前路山色青青人白
　　　頭予謂詩固佳恨其依倣蘇才翁太甚耳
　　易足齋
吾愛吾廬事事幽此生隨分得優㳺窮冬夜話蒲團暖
長夏朝眠竹簟秋一榻蠧書閒處看兩盂薄粥飽時休
紅旗黄紙非吾事未羨元龍百尺樓
　　送張仲謀使三韓
照海旌幢出樂浪過家上冢路生光鴨江桃葉朝迎渡
馬嶺松花夜煮湯恩詔肅將芝檢重醉鞭低裊玉鞘長
遺民笑指天車道酷似南陽異姓王(高麗稱中原使節/皆曰天車某官事)
(見閻子秀/鴨江行記)
　　自東營來廣寜道出牽馬嶺經梁利器墓下
毁譽譊譊息葢棺百年春夢大槐安功名倒挽九牛尾
富貴真成一䑕肝故國鶯花人事改空山風雨夜臺寒
平生老我心如鐵醉眼西州淚不乾
　　黄桃花
應嗔國色朝酣酒賜與羽衣如太真道士厭看千樹老
令君别換一城新緗梅拂額更不俗栗玊削肌殊可人
想得乞漿尋舊約東風不似去年春
　　沁水山寺
兩峽山高月半輪五更人起馬嘶頻無端又上長安道
輸與僧牕飽睡人
　　奉題少保張公曲阿别墅二首
休沐時時散馬蹄緑陰如染轉長堤帝城和氣融春圃
相國餘波到兩溪無數龜魚欣作主不言桃李自成蹊
聖時正要傳遺事賀監從渠老㑹稽
鍾湖亭下水淙淙緑野平泉未易雙十里藕花紅歩障
一軒松影碧油幢洛中獨樂有司馬天下不名知曲江
紙尾欲煩賢宅相雨蓑添我坐篷窓
　　　附長安客話涿州境東南有漢盧植墓土人呼
　　　為南臺金王寂詩南臺故址今頽然漢盧植墓
　　　疑相傳
　蓮峰真逸喬扆(一首/)　(補二首/)
　　　扆字君章初名逢辰洪洞人天德三年進士詩
　　　樂府俱有名子宇字徳容八歲能鼓琴召入東
　　　宫顯宗稱其不凡大定十六年登科貞祐初為
　　　益都按察轉運使與田涿器之俱歿兵間
　　　附元好問琴辨引彦實苗君平陽人童丱中為
　　　鄉先生喬孟州扆君章所器命其子河東按察
　　　轉運使宇德容與同研席君章文學深博兼通
　　　音律教彦實與徳容琴事初授指法累錢手背
　　　以輕肆為禁至一聲不敢妄増損彦實後以雅
　　　重見稱有自來矣弱冠應明經舉選三赴廷試
　　　至論知琴亦與徳容相先後當熙宗守成之際
　　　惟弄琴為樂而已琴工衛宗儒者一日鼓琴不
　　　成聲問之故曰山後苦寒手拮据耳即賜之貂
　　　䑕帳熾炭其前使鼓之世宗好此藝殊有父風
　　　寢殿外設琴工幕次鼓至夜分乃罷嘗言吾非
　　　好琴人主心無所住則營建征伐田獵寵嬖何
　　　所不有吾以琴繫著吾心耳一侍從鼓琴東宫
　　　衣著華麗上以輕浮勅不得入宮至顯宗又妙
　　　於琴事者也三四十年之間此道大行而彦實
　　　出於其時近臣有薦於章廟者因得待詔翰林
　　　居京師未久而聲譽籍甚至廢舉業不就南渡
　　　後日從楊趙㳺閒閒嘗有詩推敬故詩人止以
　　　高士目之公藝既專又漸於敦朴之化習與性
　　　成其分别古今操弄孰雅孰鄭猶數一二而辨
　　　黑白也常選古人所傳操弄百餘篇有古意者
　　　纂集之將傳於世危急存亡之秋良未暇也長
　　　子名某字君瑞嘗仕為省郎閒居燕中悼雅道
　　　之將廢而先意之不究將鋟木以傳請予題端
　　　且以卜當傳與否也予為君瑞言子第傳之山
　　　谷有云枯木嵌空微暗淡古器雖在無古絃袖
　　　中正有南風手誰為聴之誰為傳東坡有云琴
　　　裏若能知賀若詩中定合愛陶潛予竊謂南風
　　　手不可得而今世愛陶潛者㡬人果如坡谷所
　　　言惟當破此琴為烹鶴之具耳夫八音與政通
　　　為難審音以知政居今而行古又為難合是二
　　　難始有此書乃啟藏之名山以待其人乎司空
　　　表聖最為通論云四海之廣豈無賞音固應不
　　　待五百年耳請以此為之引歲丁已秋八月初
　　　吉遺山詩老引
　　凌虚堂
木暗蒼烟合池荒碧草深高臺平竹杪幽徑入花隂奔
走成何事登臨慰此心晚涼山更好風處一披襟
　　興慶夜月絶句
花萼樓傾有故基行人空讀火餘碑可憐興慶池邊月
曾伴寜王玉笛吹
　　翠貞菴訪晦之不遇
飛錫南逰久未歸北藍清勝與誰期明牕但見横經處
靜坐還思酌茗時獨誦隔林機杼句漫題渴井轆轤詩
翠貞菴外千竿竹嘯月吟風待阿師
　劉左司昻(一十一首/)　(補一首/)
　　　昻字之昻興州人大定十九年進士曾高而下
　　　以科名相踵者七世矣昻天資警悟律賦自成
　　　一家輕便巧麗為場屋捷法作詩得晚唐體尤
　　　工絶句往往膾炙人口張秦娥者頗能小詩其
　　　賦逺山云秋水一抹碧殘霞㡬縷紅水窮霞盡
　　　處隠隠兩三峯其後流落之昻贈詩云逺山句
　　　好畫難成柳眼多才總是情今日哀顔人不識
　　　倚爐空聽煮茶聲又云二頃山田半欲蕪子孫
　　　零落一身孤寒牕昨夜蕭蕭雨紅日花梢入夢
　　　無娥為之泣下屏山故人外傳記之昻早得仕
　　　年三十三省掾考滿授平涼路轉運副使人謂
　　　卿相可坐致矣術士有言之昻官止五品者之
　　　昻自望者甚厚不信也俄丁母憂為當塗者所
　　　忌連蹇十年卜居洛陽有終焉之志有薦其才
　　　於道陵者泰和初自國子司業擢左司郎中將
　　　大用矣㑹遼陽人大中欲揺執政賈鉉為言者
　　　所劾辭連之昻道陵震怒一時聞人如史肅李
　　　著王宇宗室從郁皆譴逐之鉉尋亦罷政之昻
　　　降上京留守判官道卒竟如術者之言
　　醉後
禪僧勸讀傳燈録道士教行進火功今日興來俱破戒
黄花籬落醉西風
　　山中雨
嵩高山下逢秋雨破繖遮頭過野橋此景此時誰㑹得
清如窓下聽芭蕉
　　都門觀别
買酒消閒愁剪刀剪流水閒愁不可消流水無窮已悠
悠牕下斷腸波總是行人墮淚多門外馬嘶思逺道小
嚬猶唱渭城歌歌聲未斷征鞍發望斷垂楊人影滅斜
陽照影却歸來兩地相望今夜月閱人多矣主人翁離
别都歸一笑中陌上行人終不悟年年楊栁怨春風
　　客亭
折盡官橋楊柳枝春風依舊緑絲絲啼鶯為向行人道
離别何時是盡時
　　山堂
山雨溪邊過山堂夜獨吟悠悠松上月照見壁間琴
　　弔張維翰維中兄弟
蓮幕清曹粉署仙福兮禍倚豈其天座隅異物鵩來止
地底佳城馬不前萬里青雲今已矣兩枝丹桂竟徒然
阿奴莫愛聲名好碌碌持家亦自賢(維翰名甫第一人/擢第維中名庸此)
(榜乙科阿奴謂冉冉字維賢後以省元/登科兄弟科名如此近世所未有也)
　　即事二首
雨洗明河畫扇收胡牀露冷藥闌秋牆隂未得中庭月
一㸃螢光草際流
山花山雨相兼落溪水溪雲一様閒野店無人問春事
酒旗風外鳥闗闗
　　歌風臺
劉項興亡轉燭過亂蟬吟破漢山河長陵臥老咸陽月
沛上猶傳撃筑歌
　　弔李仲坦(仲坦物故後省試/魁始有特恩之命)
文章巧與世相違身從新恩事已非不及萋萋原上草
一畨春雨緑如衣
　　王官谷
潛溪時照塵埃客微雨不遮天柱峯斜日落花人去盡
淡烟樓閣數聲鐘
一峰凝碧倚晴空一水縈紆一徑通中有幽人曽說古
誰知高興與今同
　　　附堯山堂外紀劉之昻山中雨詩曰嵩高山下
　　　逢秋雨破傘遮頭水沒腰(中州集作/過野橋)此時比景
　　　誰會得清如牕下聽芭蕉祝枝山誦此詩嘗哂
　　　其上下淋漓清在何處
　魏内翰摶霄(三首/)
　　　摶霄字飛卿初用䕃補以薦書從事史館明昌
　　　中宏詞中選授應奉翰林文字未㡬卒飛卿詩
　　　以富艷稱如張公子席間賦嵩山筆力豪逸党
　　　承㫖許其在劉無黨之上云
　　送河南府尹張壽甫赴闕
夜半恩綸出漢宫朝家虚席待燕公春風已徧湖山外
元氣還歸鼎鼐中侍從定誰陪白鳳低囘空自惜㝠鴻
洛川萬頃蒲桃碧長與清愁日夜東
　　田若虚逰龍門寶應用天隨子體賦詩因次其韻
　　　二首
　少室右臂禹所斷開排清伊來高寒土肉養石自古秀
　山腰流泉無時乾佛髻滴滴染濕翠松風颼颼鳴驚湍
　白傅已矣不可見予誰從之投歸鞍
　闕塞若廐馬奔騰多竒龎慤爾不可沮西來何悾悾駿
　足忽勒破英才如拘尨有客善體物新詩留僧牕晏軰
　豈足道微瀾生盆缸徑續杞菊意來浮玻璃江吏部昔
　竄謫猶能題臨瀧況此六大寺磓堂時鳴樁紫翠出萬
　瓦天風旋珠幢興寄百斛鼎無才誰其扛㑹聽項籍約
　吾將從之降
　
　
　
　
　
御訂全金詩增補中州集巻二十四
　欽定四庫全書
御訂全金詩增補中州集巻二十五
　　許内翰安仁(六首/)　(補二首/)
　　　　安仁字子靖河間樂壽人大定七年進士歴禮
　　　　部員外郎出守澤州遷同知河南府事以汾陽
　　　　軍節度使致仕子古字道真父子俱名流也
　　　　補金史安仁為澤州刺史作無隠論上之凡十
　　　　篇曰本朝曰情欲曰養心曰田獵曰公道曰養
　　　　源曰冗官曰育材曰限田曰理財
　　　望少室
　名山都不見真形萬仞盤盤入杳㝠安得雲間騎白鶴
　下看三十六峯青
　　　送二道者歸汾州
　介休山下兩閒人來訪汾陽舊使君明日却歸塵外去
　一雙白鶴上青雲
　　　草木蟲魚詠二首
蠅鑽故紙竟不悟蛾撲明燈甘䘮生大似盲人騎瞎馬
不知平地有深坑
蓬在麻中應自直蔦生松下亦能高不闗若軰工攀附
物理由來繫所遭
　　少室道中
少室峯頭曉月沈千家城郭淡隂隂五更雞唱殘星滅
馬上看山過少林
　　逰泰安竹林
蕭寺天教勝處安峯巒騰擲水雲閒客來總說逰山好
不道山僧却厭山
　　逰法輪院
太行岡嶺横漫漫撐空一帶雲霞間巨鰲背負九州出
重重山上復有山高都城頭見松嶺突兀雙峯螺髻並
招邀析城揖王屋指顧硤石瞰天井蕭蕭楓葉滿山秋
巖巒掩抱雲林幽攀崖轉壑路欹側雖有佛刹誰曾逰
年豐郡邑閒無事琴酒招呼二三子題詩古壁贈山僧
畧記衰翁曾到此
　　少林寺
巖壑深嚴入翠微少林金碧露烟霏五峯屏簇禪菴小
萬刧天開佛日輝聞說九年深面壁得逢二祖便傳衣
千秋少室山靈在曾見神僧雙履歸
　　　附嵩嶽志少林寺西北里許五乳峯下有達摩
　　　庵又深入里許為達摩面壁庵面壁石在庵前
　　　上有達摩洞又寺西南為二祖菴寺南為少室
　　　山金許安仁有詩云云
　　　附遺山集眼醫許太丞彦清示其從祖汾陽君
　　　山水圖詩語意高妙而其字畫與明昌龍巖黄
　　　華黄山諸公各自名家世尤寶惜之其子右司
　　　諫道真亦以能書稱今以汾陽筆法較之父子
　　　如出一手生平亦嘗見蔡太學安世大丞相伯
　　　堅濰州使君伯正甫三世傳字學雖明眼人亦
　　　不能辨前軰守家法類如此汾陽守澤州日戒
　　　子云婁相任唾面周廟貴緘口寸隂大禹惜三
　　　命考父走吾河東人至今傳頌之司諫在貞祐
　　　興定間直言極諫與陳公正叔齊名時號陳許
　　　父子名流在中朝百餘年少有似者而彦清承
　　　其後何其幸耶此詩渠家青氊其寳惜之當令
　　　後人知世德之所自云
　王隠君磵(一十三首/)
　　　磵字逸賔先世家臨洺至逸賔遂為汴梁人博
　　　學能文不就科舉孝友天至非其食不食家無
　　　甔石之儲晏如也明昌中故相馬吉甫(惠/迪)判開
　　　封舉逸賔王彦功㳺宗之德行才能逸賔得鹿
　　　邑主簿就乞致仕彦功以親老調鞏州教官宗
　　　之讓不受三人者雖出處不齊而時人皆以高
　　　士目之閒閒公嘗集党承㫖趙黄山路司諫劉
　　　之昻尹無忌周德卿與逸賔七人詩刻木以傳
　　　目為明昌辭人雅製云
　　　附趙秉文遺安先生言行碣先生姓王氏諱磵
　　　字逸賔其先臨洺人先生實生於汴梁嘗以洺
　　　川自稱不忘本也自幼頴悟絶羣外䪻如也初
　　　學詩於伯父震落筆驚人震自以為不及未㡬
　　　詩名大震加之孝於親友於弟誠於人篤於已
　　　逺近論大行必曰王逸賔矣初孟公宗獻友之
　　　馮公璧叔獻趙公渢丈孺皆師尊之先生天性
　　　謙至待之反若居已上及數公相繼魁天下俱
　　　直玉堂然後先生之道益尊名益重朝賢兩薦
　　　明徳先生以書抵故人之位清要者苦以親老
　　　為辭議遂寢明昌末聖天子詔舉徳行才能之
　　　士鄉人耆徳諸生五百餘人薦先生孝義忠信
　　　文章為世師表朝廷以素知名特賜仝進士授
　　　亳州鹿邑主簿先生年㡬七十矣以目苦昏暗
　　　即日移文有司以老疾乞致仕朝廷猶以半俸
　　　優之首葺先塋次以分惠親舊計月而盡泰和
　　　三年八月二十有七日以疾終於家臨終神色
　　　不變戒其子棺周於身足矣語畢而逝葬於祥
　　　符縣魏陵鄉蕭氏之園先生教人先行後文與
　　　人交終始不易居䘮齋疏衰服不去身三年與
　　　二弟同居終身無間言平居循循醇謹視若無
　　　能為至不義矯如也其詩沖淡簡潔似韋蘓州
　　　嘲戲風月一言不及也所與遊皆世知名士若
　　　文商伯起張公藥元石及其子觀彦國王琢景
　　　文師拓無忌酈權元輿高公振特夫王世賞彦
　　　功王伯温和父左容無擇游道人宗之路鐸宣
　　　叔右丞唐古文正公鎮南都以禮致之不能屈
　　　及與貧士談饑坐終日不知誰為主誰為客也
　　　嘗冬日詣一親知家㑹坐客滿主人貧寠為代
　　　給所須坐客疑其寒色物色所得乃典錦衣以
　　　贈也䘮其母鄉鄰或賻以布帛拜而受之異日
　　　復歸其人曰吾親安吾貧義不可受也其亷介
　　　類此其真純之徳卓絶之才淵深之學亷正之
　　　操黄叔度陶淵明元紫芝司空表聖之徒歟秉
　　　文明昌間參河南轉運幕過相謁坡軒居士酈
　　　元輿居士曰君知王逸賔乎斯人當今顔子也
　　　君不可不埽門求見之既見曰酈公知人矣自
　　　是之後虚往實歸及其重來墓木已拱鳴呼使
　　　子雲見之不當絶嘆於李仲元蘓元明見之不
　　　當見稱於元子不意千古之下復有斯人乃伐
　　　石樹碣用旌不朽於是為之銘銘曰居今而行
　　　古身晦而名章不獨以詩昌猗
　　暮春郭南
大梁城外孤臺傍烟昏水碧春林芳憑高極目見歸鴈
風物令人思故鄉紫金山下斜陽暮萬里川光照雲樹
山間細雨花落時何人來往東風路
　　記南塘所見簡孟友之
大橋南郭野橋東十里垂楊十里風渺𣺌烟波連御道
離離雲稼入郊宫雨滋蔓草曉逾緑日暎荷花晚更紅
登覽只宜開笑口尊前六客四衰翁
　　次文逺韻
野性唯便閴寂居蒼苔鳥跡滿庭書林花過雨紅猶重
籬竹和烟翠亦疎已與農人成保社更令兒軰學耕鋤
賞音只有東郊客日袖新詩到敝廬
　　謝竹堂先生見過
學稼古寺側結廬高柳隂音書故交絶歲月杜門深新
雪添衰鬢寒灰死壯心西州賢别駕連日肯相尋
　　次友之秋日雨後韻
洺川秋雨後幽勝可供閒白首留他縣歸心遶故山野
泉來竹底危磴入雲間尚記登高會重巖細菊斑
　　寓居南村
朝來出門無所適野徑雨晴沙不泥鼓笛誰家賽春社
杖藜隨過柘岡西
　　雜詠七首
隂隂緑樹暗庭除散盡鳴禽靜有餘獨對爐薫坐終日
㑹心惟有漆園書
瓦爐柏子細烟消閒讀禪經破寂寥風細月高人已靜
隔牕疎竹夜蕭蕭
晴日南溪物色饒草茅新緑凍全消金絲柳底洲沙沒
數尺流波拍夜橋
南畝東臯春務時田家候雨罷耕犂却汲井泉澆藥圃
更疏陂水灌麻畦
竹繞沙村水漫流鵁鶄鸂鶒對沈浮一竿便擬從漁父
巻置琴書買釣舟
屋頭叢木撼蒼烟風巻飛花到枕邉南寺有僧來問字
打門驚覺午牕眠
漢梁王苑古臺西秋思紛紛獨杖藜雲壓高城鴈飛盡
一聲寒角夕陽低
　劉治中濤(六首/)
　　　濤字及之夏津人明昌二年同進士用户部尚
　　　書孫鐸薦入翰苑歴太原運副汾州倅入為太
　　　子贊善以彰德治中致仕尋卒沁南節度康瑭
　　　良輔葬之林慮之寶巖
　　小雪
黄紬被暖起還慵小雪經簷落旋空舊館簿書寛半餉
冷官庭户滿西風馬遭萁窘三山瘦人坐詩工五鬼窮
安得東風囑桃李也教春色到衰翁
　　和徳卿雪
南華香火是真依不學呼鷹雪打圍梁苑舊逰荒徑改
潁濵新唱綵箋飛春生東閣酣朝飲寒入西鄰泣夜機
夢寐扁舟釣江水重嗟白髪此心違
　　井陘
寒厭歲崢嶸山隂日少晴敗眠雞小梗勸坐火多情轣
轆嗟長路艱難愧老兵誰教戀升斗盡室此途行
　　宿平遥集福寺
院僻和僧靜門閒與晝長燕泥朝雨淖蝶蘂晚風香野
興煎詩思乾愁繞客腸青奴如解事供我暮牕涼
　　送王純叔守曹州
柏路人看御史驄年來眼落簿書叢單車乍别金鑾月
五馬頻嘶玉勒風故國山河連小鄶舊家雞犬識新豐
遥知别後詩成處醉袖淋浪蠟炬紅
　　戲用前人語别天平别墅
表聖當年絹五千休休亭下買林泉黄華面目君還見
天柱峯高不值錢
　劉左司中(二首/)
　　　中字正夫漁陽人屏山故人外傳云正夫為人
　　　短小精悍滑稽玩世中明昌五年詞賦經義第
　　　詩清便可喜賦甚得楚辭句法尤長於古文典
　　　雅雄放有韓栁氣象教授弟子王若虚高法颺
　　　張履張雲卿皆擢高第學古文者翕然宗之曰
　　　劉先生以省掾從軍南下改授應奉翰林文字
　　　為主帥所重常預秘謀書檄露布皆出其手軍
　　　還授左司都事將大用矣㑹卒有文集藏於家
　　　周徳卿嘗謂正夫可敬從之可愛之純可畏皆
　　　人豪也
　　冷巖公柳溪
斗印輕抛繋肘金故園風物動歸心柳含烟翠絲千尺
水寫天容玉一尋山色只於閒裏好風波不似向來深
人間桃李栽培滿換得溪南十里隂
　　龍門石佛
鑿破蒼崖已失真又添行客眼中塵請君看取他山石
不費工夫總法身
　路司諫鐸(二十六首/)
　　　鐸字宣叔伯達之子與弟鈞和叔父子俱有重
　　　名而宣叔文最竒尤長於詩精緻温潤自成一
　　　家任臺諫有古直臣之風貞祐初出為孟州防
　　　禦使城陷投沁水死有虚舟居士集得之鄉人
　　　劉庭幹家
　　　補金史路鐸為景州刺史述十二訓以教民上
　　　詔曰路鐸十二訓皆勸人為善遍諭州郡使知
　　　之
　　書州驛壁
雉堞俯已見羊腸行尚難炊烟界沮水老木識喬山畤
廢無人弔臺高有鳥還客懷秋館雨未老鬢先斑
　　王子端挽辭
才名如此不償窮再入承明一病翁白髪光隂丈字裏
黄華林麓畫圖中謪仙猶想屋梁月名士空懷松下風
聊應世緣緣故在㑹看歸鶴語遼東
　　慶壽寺晚歸
九陌黄塵沒馬頭眼明佛界接仙洲清溪照眼紅蕖晚
禪榻生涼碧樹秋少室宗風聞棒喝裕陵遺墨爛銀鈎
對談不覺山銜月只為松風更少留
　　賦丈室碧玉壺善甫賦詩鐸亦奉和二首
心知雲路等榆枋戲作方壺當玉堂虚靜自應詳止止
逍遥均是一蒼蒼心含寶月無中外身著青霞可頡頏
政爾天逰到無始覺來誰送竹風香
隨人作計魚千里知命無憂鳥一天碧落雲深堪避世
(碧落/洞名)九華烟暖可忘年平章萬有歸𤣥覽收拾方心入
大圓上界真人自官府不妨聊作橘中仙
　　次韻答季通
華顛何意軟紅塵霄漢聊收退鷁身方喜長松倚東野
又從淨社得遺民高山流水知音少霽月光風發興新
賴有好詩相慰藉不然開口欲誰親
　　雨中
月翳有時吐風薫俄自清雲迴暑天影雨進夜牕聲眠
聽叅天籟神逰得化城覺來還故處飢䑕撼燈檠
　　輞川
畫圖風景是亭榭歲年非秋色半黄落人烟深翠微暗
溪魚得計杳靄鳥忘機觸物増惆悵吾廬早晚歸
　　高唐劉氏駐春園
風光去人無咫尺人自塵勞不相及此心既定境從之
雪樹霜林亦春色劉翁有道久陸沈十年種樹今成隂
醉鄉天地白日永鶗鴂栗留皆好音良辰行樂今已矣
依舊東流泛蘭芷誰道青春挽不留鯉庭看取新桃李
膏車秣馬吾將巋澹與清景相追隨安用苦求三徑資
明月常滿千家墀
　　赫仲華求賦鄴臺張氏野堂
白沙翠竹小江村路轉西郊隔市塵入坐好山如有素
忘情鷗鳥澹相親芋魁飯豆平生足澗草巖花各自春
得酒誰能更羈束不妨倒著白綸巾
　　題鄒公所藏淵明歸去來圖
牛刀小試義熙前一日懐歸豈偶然有意候君門外柳
無機還我酒中天貞姿佳菊秋霜裏真意南山夕鳥邊
善學展禽唯此老萬人海裏小斜川
　　衛州贈子深節度
淇上風光萃一樓尊前北海百無憂平分玉鑑漁村晚
西望黄雲寡婦秋(望一/作巻)斜照鈎簾納煙翠微飇高枕看
安流梅天消息和羮近老穉寜容挽鄧侯
　　潼闗
樓迥臨飛鳥車行汗十牛地靈開翠壁天逺送黄流趣
戰知姧計當闗豈壯猷天梯且失守況説土山頭
　　七夕與信叔仲荀㑹飲晚歸有作
秋香瀉月笑談香飲散歸來夜未央闕角星河揺淡影
栁行燈火試新涼雄飛勲業歸時軰信美江山著漫郎
萬事浮雲心鐵石休將梁國嚇蒙莊
　　襄城道中(有言長官/暴横者)
禾黍低風汝水長遲遲驛騎困秋陽病軀官事交相礙
夢雨行雲肯藉涼盡説秋蟲不傷稼却愁苛政苦於蝗
詩成應被西山笑已炙眉頭尚否臧
　　感寓
沄沄一水抱山流路轉岡陵到渡頭張翰秋風動歸興
惠崇烟雨著孤舟禄輕道重從三黜日暮人遙發四愁
世事悠悠莫囘首聊憑酒聖作天游
　　冠氏雨中
氣肅闗河萬緑摧逺逰節物動悲哀人牛不見曉烟重
草樹有聲山雨來老矣何堪米鹽事中之安得聖賢盃
遥憐鶴髮孤雲底日望林梢一葉迴
　　細香軒三首
花氣爐烟總不同噀青噴翠小牕風中邊故嗅渾無有
心跡相㤀忽暗通
閣雨含雲户牖涼聞機才發興何長無心孤竹那能爾
自是詩人知見香
霜雪青青玉一叢肯從桃李藉薫醲不知香界何從立
憑仗清風問籜龍
　　芳梅如佳人贈襄城衛昌叔
芳梅如佳人不見令人思豈無桃李顔夏蟲篤於時霜
風靜天宇蘭悴菊亦衰凌寒一笑粲功烈如彼卑㡬年
豳西路赭岡望逶迤思之不得見空吟水曹詩夜月將
夢去雲深水之湄邂逅疎竹邊峩峩認風儀今日真見
止昨夢猶蓍龜塵中儓儗子謂我酷好竒逃空聞足音
此心胡不夷
　　遂初園詩(閒閒/堂)
行邁已自勞坐忘猶有為動靜二塵耳一真非即離舉
頭見青山曲肱囀黄鸝心安萬境寂境轉何妨隨
　　思𤣥堂
塵世一何隘永懐耿中情端蓍得吉卜有鶴戾天鳴慨
然趣予裝雲旗渺遐征鴻濛偶相值笑我勞經營駕言
還故鄉方寸以道寜先疇理耘耔初服紉芳馨諦觀九
州事曽不出戸庭漁父有黙識餔糟愈於醒
　　汴梁公廨西樓二首
官舎誰言隘西樓興不窮閒雲欹枕裏飛鳥捲簾中風
定天還水烟虛月度松囘觀猶有愧破屋著盧仝(盧仝/以方)
(處士王/逸賔)
雲態看來變簷隂坐次移一蟬吟未了雙鳥去何之薄
　宦槐安夢浮名劍首炊安心元有法遣興可無詩
　　　次韻酈著作病起
　𤣥晏耽書昔坐癡如今手板對山持病知居士安心處
　貧是詩人換骨時單見敢叅東觀論徐行休歎後山遲
　山林朝市元無異怨鶴驚猿自不知
　　　　附曹縣志披雲樓在左山舊州城宋知州郭㮣
　　　　建金路鐸有詩又清風閣在縣北舊州城上鐸
　　　　詩云坐深忘畏日飲久失餘霞
　　　　附續夷堅志孟州路宣叔未二十而娶未㡬妻
　　　　亡追感不已鬱鬱不自聊夜夢妻如平生說身
　　　　後為護蘭童子住翡翠菴作詩記之云翡翠菴
　　　　前花草香護蘭童子淡雲妝夙緣還却三生債
　　　　不道未歸人斷腸未歸人用死者為歸人生者
　　　　為行人之義
　
御訂全金詩增補中州集巻二十五
　欽定四庫全書
御訂全金詩增補中州集巻二十六
　　師拓(一十二首/)
　　　　拓字無忌平涼人舉進士不第明昌中有司薦
　　　　其才以嗜酒不果作詩有氣象而工於錬句如
　　　　賦雁云天低仍在眼山沒更傷心溪上云夕陽
　　　　明菡萏秋色靜蒹葭白曵衝烟鷺紅翻漾水霞
　　　　春日池水云水風涼綺席沙日麗金壺燕市酒
　　　　樓云氣清天曠蕩露白野蒼涼又荷蒼秋近葉
　　　　蓮膩雨餘花大為時人所稱
　　　秋夜吟
　阪路太行險波濤滄海深素縕未偶時白髮捋盈簪壯
　士暮年意㳺子中夜心撫劍一太息月暗天横參
　　　浩歌行送濟夫之秦行視田園
　霜斂野草白氣肅天宇清開尊酌逺客餞此秦闗行秦
　闗杳杳愁西顧千里蒼茫但煙樹子今行轡按秋風想
見秦闗雄勝處河流洶洶崑崙來蓮峯秀拔青雲開終
南南走絡巴蜀五陵北望令人哀我本渭城客浪迹來
東征窮齊歴宋嗟何營尚氣慕俠㳺梁城信陵白骨委
黄土夷門誰復知侯生撫劍一長嘯作歌誰為聴青天
白日空㝠㝠不能乗桴入滄海拂衣且欲歸汧涇落魄
高陽歸未得送子西歸空愴情
　　冬夜二首
雲破月穿牖夜嚴風號隙客子寢不安寒燈照空壁黙
然不平事起坐長太息書但記姓名劍本匹夫敵追奔
慕前哲恢張濟時䇿何意造物兒重此稻粱役興酣氣
益振孤憤逺飄激非無南山雲高卧養虚寂茹芝酌懸
流嘯吟展胸臆聖達豈不念且有不煖席此抱誰與知
乾坤夜寥寂
破屋星斗入疎牖霜風生沈沈夜何久杳杳天不明燈
暗饑䑕出月朗棲烏驚幽意苦盤礴歴落窮八紘貧賤
豈足戚所思天下英盤木無先容竟與枯朽并旃毳脛
纔掩藜藿腹不盈鬱鬱命世才何階伸一鳴僵臥蓬蒿
底要路誰為名恥作埽門謁寜為醴酒行直將叫閶闔
皎皎開寸誠白日下留照廓廓賢路亨此志恐未必揺
蕩熱中情
　　㳺同樂園
晴日明華構繁隂蕩緑波蓬丘滄海逺春色上林多流
水時雖逝遷鶯暖自歌可憐歡樂極鉦鼓散雲和
　　陪人逰北苑(甲子/歲)
繫馬溪邊酌啼鶯柳外聞望長魂欲斷愁豁酒微醺草
色明殘照江聲入暮雲故園春色到歸思日繽紛
　　曲江秋望
山逺嶂重出野平天四圍涼風芡實坼久雨藕花肥水
濶漁舟小天長去鳥微紫蒲行處有采采暮盈衣
　　和王逸賔繁臺詩
憑望憐臺迥長吟苦思荒行雲春郭暗高鳥暮天蒼草
色傷心極松風灑面涼故園兵革外殊覺路途長
　　贈雲中劉巨濟
雲廓乾坤迥霜摧草樹殘風聲秋晚急月色夜深寒緑
綺音誰會青霄氣自干那知燕市裏把酒得交歡
　　郡城南郭早望
曉立囘塘上何人逸興同柳濃天霽雨萍坼岸含風鳥
影明蒼靄湖光倒碧空秦川何日到解髪濯清灃
　　中元後二日
暑謝涼生際庭虚雨過時天長雲斷續風急樹離披世
態貧逾薄秋光老易悲燕城寒事早還與舊貂期
　　和張叔獻題首善閣
岧嶤飛閣與雲齊來凭脩欄日轉西秦客此時愁欲醉
隴山何處望渾迷九天花鳥催春事千里風烟入暮題
久怕殊方看節物不知今日在丹梯
　　　附金詩紀事案同樂園有二金時汴京燕京皆
　　　有之明一統志云同樂園在開封府城東北宋
　　　徽宗置舊河南志亦云在開封府堌子門内此
　　　園之在汴京者也兩志皆載有無忌詩又大金
　　　國志云西至玉華門曰同樂園若瑶池蓬瀛柳
　　　莊邨盡在於是此園之在燕京者也而日下舊
　　　聞亦以此詩并趙閒閒同樂園絶句之一系於
　　　其後未詳孰是
　酈著作權(一十六首/)
　　　權字元輿安陽人作詩有筆力圃田道中云斷
　　　橋經壞屋古道入摧山石磵云蒼崖秀苔花壞
　　　道補石棧徐行下井底斗上出天半綺岫宫云
　　　離宫巋相望百年㡬逰歴獨知窮已樂衆懟不
　　　汝恤繁花忽灰燼歲月空瓦礫赤水道中云水
　　　近嘘寒氣星殘曵白芒燒痕云炎威隨變滅餘
　　　燼委丘壤田疇更斷續原隰依下上班班澗溪
　　　毛往往漏尋丈晴空墮雪影夕照壓秋嶂昆明
　　　翻刦灰黑水走濁浪烟中一綫來細路入空曠
　　　㳺石甕云雲間兩石角相鬬如闕門上連石甕
　　　口谽谺愁猱猿枵如空洞腹瑩滑無纖痕何年
　　　補天手月斧雲為斤琢成蒼玉甗覆此玻璃盆
　　　龍潭云臺高野望逺地僻春意閒郊行云强引
　　　村醪終少味漫留詩句嬾題名村行云瘦藤籬
　　　角蔓雜草樹根花夾道懸新棗荒畦臥晚𤓰又
　　　云歲豐人樂社秋近客思家書事云佳樹漲新
　　　緑危叢棲老紅與顯叔云茶竈翻春白糟牀滴
　　　曉紅雜詩云樹影僧攜錫鈴聲客到門片月冷
　　　千嶂敗橋通兩村此類甚多元輿父瓊國初有
　　　功仕至武寜軍節度使元輿以門資叙宦不達
　　　朝廷高其才明昌初以著作郎召之未幾卒有
　　　坡軒集行於世
　　聞砧
玉闗消息到長安處處砧聲搗夜䦨想得月殘哀響斷
一燈清淚剪刀寒
　　夷門遣懷
梁園花木艷精神盡屬東風㸃綴人雪壓老梅香不起
問君消息㡬多春
　　西㳺雜詩
茅店雞聲外柴車犬吠間疎星涵積水殘月墮昏山好
夢人何在秋風我獨還梨園有名酒聊此慰間闗
　　慈恩寺塔
慈恩石刻半公卿時遇聞人為指名龍虎榜中休著眼
一篇俚賦悟平生
　　木犀
菊小未堪摘荒池悴芙蕖窮秋不慰眼幽獨將焉如殷
勤蕊宫子種桂庭之除乗閒弄餘花散落荒山隅從兹
雲月裔漂泊生江湖娟娟耐凍枝便與羣芳殊琉璃剪
芳葆蛾黄拂仙裾唾袖花㸃碧潄金粟生膚好風一枝
拂九里香縈紆蘭蕙不敢友荃蓀正僮奴妄意此尤物
化工異吹嘘不然九天香安得獨付渠託物寄深藴古
今一三閭收攬名草木自比君子徒惟兹不挂口無乃
聖不居抑夫古簡編斷缺秦火餘君看齊魯臣史筆逸
其書惜哉不可曉臨風為嗟吁猶憐元祐前不及附歐
蘇末路益可惜例進宣和初仙根豈易致百死不一甦
昔逰汴離宫識此傾城姝摩娑三品石尚想狎客娱却
後十五年微霜半粘鬚一枝再經眼相對憐羇孤不知
苦何事玉骨乃爾癯故人憐我老尺書逺招呼要趂秋
香濃共此碧玉壺遥知嬋娟客與我一笑俱
　　竹林寺矮松
蒼烟靄山曲囘溪抱修筠中藏古佛宫荒僻無四鄰靈
松插殿脚偃蹇今㡬春何年霹靂雨抉石搜潛鱗謫重
飛舉難墮此蜿蜒身聨拳縮爪股氣屈不得伸臥枝老
無力支撑藉樵薪無風自悲吟失水固不神安知才不
才禍福了已分南山聳千嶂直幹排風雲正以中繩墨
中道遭斧斤豈知無用資千歲保其真何必求先容養
此老囷輪我亦愛竒節歲晏守賤貧他時來汝伴露頂
挂葛巾
　　自鶴壁㳺善應洹山
清晨發鶴山瘦馬凌峻嶺春風吹雪谷朝霧濕雲影羊
腸抱傾崖絶壑如下井硤闗山却立老眼入絶境人家
跨清溪桑柘鬱數頃西行復㡬里巖谷悽短景窮溪水
源清溜溜如細綆下流泉滿山勢合久方騁灘光落鏡
明嵐氣排雨冷何年鑿青壁兩佛入禪定殘僧久零落
遺塔寄烟㝠荒涼布金地雜還樵牧徑同逰成六逸轟
飲助高興流連更坐臥談笑發嘲咏感物復歎嗟醉語
忽逕庭青山不愛寶歲歲出礬礦分場沸千夫利井供
百鼎誰開爭奪源敗此丘壑勝頗思呼有力擲入萬里
迥天神定笑我癡絶漫生癭長懐古畸人飛夢遶箕潁
　　八渡崖
奔湍百折似蟠虬響入山根滙復流咫尺蒼涯溪八渡
等閒藜杖我頻逰層崖障日樵聲晚寒谷呼風樹影秋
安得剰栽溪上竹一庵領盡兩山幽
　　留仲澤
朝初猶濕紫宸霞暫輟旌旗擁使華馳馬彎弓真將種
載書囊筆自名家江湖萬里春囘雁燕趙千林月滿花
明日升沈便霄壤更留玉樹倚蒹葭
　　寄唐州幕官劉無黨
白髪青山宦苦卑邊荒誰識鳳麟姿河西落魄高書記
劍外清貧杜拾遺紫玉山高傳楚夢蠙珠淵靜照黄陂
禁中頗牧他年事先遣江南草木知
　　除夜
殊方節物老堪驚病怯諸鄰爆竹聲梨栗異時鄉國夢
琴書此夕故人情眼看厯日悲存歿淚濺屠蘇憶弟兄
白髪明朝四十七又隨春草一畨生
　　七夕
縹緲針樓外天教彩羽過步雲榆送影拂月桂交柯繡
縷縈芳袂𤓰蓮得巧梭姮娥如解妬還與試斜河
　　濟源廟海子内有二黿人以將軍目之投餅餌則
　　至
我欲燃犀起蟄雷漫誇海蘸紙錢灰將軍不是池中物
也為區區餅餌來
　　裴公亭
十里蓮塘際碧山入潭無數竹根泉詩狂欲灑亭間壁
却媿文公與樂天
　　郊行二首
十里修篁翠拂天青青漠漠水濺濺高林忽斷驚囘首
不覺竒峰墮眼前
溪橋納納馬蹄輕竹裏人家犬吠聲行盡灘光溪路黑
隔林燈火夜深明
　史御史肅(三十首/)
　　　肅字舜元京兆人僑居北京之和衆幼孤養於
　　　外家天資挺特高才博學作詩精緻有理尤善
　　　用事古賦亦竒峭工於字畫業科舉為名進士
　　　立朝為才大夫優於政事嚴而不苛所至有聲
　　　吏畏而安之累以廉陞歴赤縣及幕官入為監
　　　察御史遷治書出刺通州大中黨獄起為所詿
　　　誤謫靜難軍節度副使大安初召為中都路轉
　　　運副使超戸部正郎復坐鐫降同知汾州事卒
　　　官舜元素尚理性之學屏山學佛自舜元發之
　　　晚年頗喜養生謂人可以不死嘗欲棄官學道
　　　而竟止於此可哀也已詩號澹軒遺藁今在燕
　　　都鄭庭幹家其平生則見之屏山故人外傳云
　　偶讀賈達之邀飯帖有感作詩哭之
微官已歎鸞棲屈異事俄傳鵩告凶彩筆書來墨痕濕
玉樓人去酒尊空當時快意牛心炙今日傷懐馬鬛封
一幅銘旌送哀挽白楊蕭索九原風
　　河上
堤外三竿日河邊八尺泥夜風喧馬櫪秋露冷雞棲歲
月吾生老闗山客夢迷故園桃李樹揺蕩不成蹊
　　别張信夫
破壘殘星沒寒城曉角孤天低雲錯莫野曠雪糢糊小
市千錢米征人丈八殳邊愁故未已不敢恨長途
　　别懐玉
官曹不著市門仙緑髮怱怱換少年慣作簿書塵裏夢
愧無山水窟中縁蜂腰鶴膝曽搜句兎角龜毛不論禪
此别相思渺何許一川山色鴈連天
　　山隂縣
湧雲驅雨不成霖山徑危行未要深午夢初迴烏鳥樂
小亭斜日柳隂隂
　　方丈坐中
紙本功名直㡬錢何如付與北牕眠詩書作我閒中地
風月知人醉裏天水底㳺魚真見性樹頭語鳥小叅禪
平生習氣蓮華社一炷香前結後縁
　　早出遵化
朝來對酒不能觴看盡西風去鳥行山好未忘三日雅
詩窮贏得一秋忙強顔紅葉自由舞野性黄花無賴香
多謝殷勤暮雲影更留淡墨寫溪光
　　宿睦村
闌干河漢已西傾獨坐披衣過五更簷馬丁東風外響
田車歴轆月中行忘形沙鳥知人意窣地山雲不世情
露草霜筠有幽意詩題分付候蟲聲
　　次韻安之飲酒
日上南牕已數竿醉頭扶起不巾冠欲開社甕多招客
先乞兵厨暫補官玩世惟知酒功聖藏身無似醉鄉寛
麒麟閣上功名字不博生前一笑歡
　　過九里山
斷蛇扛鼎兩爭雄陳迹荒涼萬事空今日山前無過客
數株衰柳管秋風
　　道傍柳
秋霜一何嚴凋此道傍柳殘枝㡬葉在其勢不得久憶
昨三春時濯洗烟雨後弄姿舞婆娑勸我一盃酒别後
遽能㡬忽忽成老醜人生非金石長短百年壽功名與
富貴於身亦何有古人隨物化今已栁生肘我獨何為
哉窮年事奔走長堤隠落月駐馬一迴首春風栁梢黄
定得西歸否
　　登憫忠寺閣
淨宇懷超想層梯企俊㳺喧卑三界盡製作六丁愁聚
土閒童子移山老比丘能除分外見寸木即岑樓
　　讀傳燈録
閉戸懶不出真成住夏僧肝腸雖自苦面目得人憎處
世若大夢學禪猶小乗早知文字悞更用讀傳燈
　　夏夜
一雨昭蘇外羣山宴寂中移牀就佳月引袂納涼風蝸
舎憐渠小蚊雷訝許同幽懷閟清境舒嘯夜將終
　　物化
物化能忘我天㳺不用心羶香羣蟻聚樹靜一蟬吟敗
井勞深汲荒庭闕近尋枕書聊假寐夕日半牆隂
　　立秋日
舊榖催新榖今秋似去秋年衰猶健飯官達也窮愁樹
鳥依依宿簷螢細細流箇中詩句在倚杖得㝠搜
　　感興
避俗嫌高絶干榮恥盜誇居貧偶從仕學道不㤀家樹
果蕃秋實園葵粲晚花一軒吾事了無意競紛華
　　偶書
東風數㸃梅花雪吹我傷春萬里心知有高亭堪眺逺
惜無佳客共登臨晴雲入户團傾蓋飛鳥隨人作好音
寒食清明少天色孤居未要酒盃深
　　放言二首
蓮社從來説陶逺竹林今不數山王家雞野鶩何須較
秋菊春蘭各自芳
清風明月無人管茶鼎薰爐與客同壯歲羞為褦襶子
而今却羨囁嚅翁
　　曉出東盧
谷口子真隠水濵韋氏莊鷗鷴賔客對鴻鴈弟兄行小
圃藂生竹平林半是桑朝陽生野渡濕盡馬蹄霜
　　次張信夫韻
絳帳先生寄一州不教文字到横流草𤣥只擬闗門坐
好事應從載酒㳺虎穴已曽探虎子龍溝未信出龍頭
錦囊詩句年來滿供盡閒花野草愁
　　髪脱
年年道路少清歡處處葵蔬餽薄飡月色過牕同夜夢
霜華著壁獨朝寒求醫未有詩千首破老惟消竹數竿
衰髪從今不須脱少留衰白戴黄冠
　　立秋日
畏景流庭過涼颸即坐來物隨時共換人覺老相催憩
蝶依藂穏嘶蟬抱樹哀玉簪香好在牆角㡬枝開
　　復齋
居士年來一復齋馴庭鳥雀絶驚猜雨添牕下硯池滿
風揭牀頭書巻開身似臥輪無伎倆心如明鏡不塵埃
紛紛寵辱人間世付與浮雲任去來
　　北潭
竹隂松影玊葱蘢十里平堤一徑通碧水乍開新鏡面
青山都是好屏風寒蟬高鳥清愁外折葦枯荷小景中
酒力未多秋興逸夕陽聊貸半林紅
　　晚興
秋蟲已息又還吟晚雨初晴又作隂水面微風掠蒼玉
雲頭落日緣黄金年豐酒價應須賤睡起茶甌未要深
人道雙清到心迹年來無迹亦無心
　　雜詩二首
春江日暖舞清漣客舎蕭蕭一縷烟幽鳥隔林招我醉
小桃當戸為誰妍禪心已作沾泥絮詩思渾如上水船
却是官閒得無事一簾紅雨枕書眠
南皮城下荒秋草說是當日燕支臺世事翻騰只如此
吾生棄置已焉哉迎風紫莧因循老背日黄花次第開
獨夜不眠思阿謝白羊如駕小車來
　　春雪
豐年不救兩河饑臘盡纔看小雪飛謾說春來膏澤好
　其如壟上麥苗稀空花只解驚愁眼濕絮寜堪補敗衣
　頗笑西臺瘖御史日斜騎馬踏泥歸
　
　
　
　
　
　
　
　
　
　
　
　
　
御訂全金詩増補中州集巻二十六
　欽定四庫全書
御訂全金詩增補中州集巻二十七
　　史内翰公奕(一首/)
　　　　公奕字季宏大名人系出石晉鄭王𢎞肇父良
　　　　臣宣和中擢第終於潞州觀察副使季宏大定
　　　　二十八年進士再中博學宏詞科程文極典雅
　　　　遂無繼之者累遷著作郎翰林修撰同知集賢
　　　　院正大中置益政院楊吏部之美與季宏皆其
　　　　選也以直學士致仕年七十三卒季宏文章盡
　　　　翰皆有前軰風調下至碁槊之技亦絶人逺甚
　　　　閒閒稱其温厚謙退與人交愈久而愈不厭其
　　　　學問愈扣而愈無窮其見重如此詩文號洹水
　　　　集兵後失之子應祖字企先孫彦忠今在燕中
　　　　補歸潛志史翰林公奕字季宏大名人工書有
　　　　能名自號歲寒堂主人正大初為翰林修撰又
　　　　充益政院官後致仕居亳卒重厚人也
　　李鴈門
天下三分二屬梁區區獨木欲支唐錦囊三矢傳遺恨
不救朱三著赭黄
　　　附明宋濓題史内翰書右歸去來辭一巻大名
　　　史公奕興定五年所書以贈李澥者也公奕字
　　　季宏大定二十八年進士再中博學宏詞科累
　　　遷著作郎翰林修撰同知集賢院後以直學士
　　　致仕文章書翰皆有故老遺風所著洹水集尚
　　　傳於世澥字公渡湘人也少學詩於王内翰子
　　　端亦工行書不失前軰典刑累舉不第而卒自
　　　党文獻世傑趙郎中文孺任判官君謨趙尚書
　　　周臣諸公先後疊起風聲氣習濡染為深故金
　　　之士大夫多以善書名家觀季宏公渡則其餘
　　　盡可見矣季宏性雖温厚毎靳與人書今特為
　　　公渡贈者豈非同聲相應者乎宣宗自改元興
　　　定之後國政愈非而疆土日蹙古人之文何限
　　　季宏不之書而獨拳拳於是書者意其先見亡
　　　兆而殆將隠歟距作此紙時僅十年而金社遂
　　　屋矣吾黨閱此巻者又當於此求之
　蕭尚書貢(三十二首/)
　　　貢字真卿咸陽人唐太傅寘十七代孫博學能
　　　文不減前軰蔡正甫大定二十二年進士自涇
　　　州觀察判官召補省掾不四五月拜監察御史
　　　累遷右司郎中預修泰和律令所上條畫皆委
　　　曲當上心興陵嘉歎曰漢有蕭相國吾有蕭貢
　　　刑獄吾不憂矣又奏死囚獄雖已具仍責家人
　　　伏辨以申寃抑詔從之遷刑部侍郎入謝曰臣
　　　願因是官廣陛下好生之徳上大悅凡真卿所
　　　平反多從之歴大興同知徳州防禦使同知大
　　　名府事陜西西路轉運使河東北路按察轉運
　　　使靜難軍節度使南京都轉運使御史中丞以
　　　戸部尚書致仕年六十六終於家諡曰文簡有
　　　注史記百巻公論三十巻五聲姓譜五巻文集
　　　十巻傳於世
　　渭南縣齋秋雨
穴牀撐柱小牕前一㸃青燈照不眠簷溜琮琤風淅瀝
嫩涼如水夜如年
　　假梅
緑牕嬌小似梅人素手東風巧思新鸞尾剪裁千顆雪
蜂脾㸃綴一家春長教客枕生幽思不逐林花委路塵
莫道去非詩破的兔毫那解寫花真
　　臨泉道中
半世事行役兹㳺初未經峽門迷白晝嶺脊上青㝠澗
曲莓苔滑松盤霧雨㝠登危人跼蹐涉險馬竛竮落日
留行客投鞭得驛亭短牆明積雪破屋漏疎星羌笛誰
三弄羈懐強一聴葭蘆知不逺河外數峯青
　　自感
形骸付與甄陶外禍福難防倚伏前孔雀若知牛有角
應須忍渴過寒泉
　　荒田擬白樂天
荒田幾歲闕人耕欲種穈蕎趁晚晴急手剪除荆與棘
一科才了十科生
　　樂府崔生(徽蘭二/崔名)
徽門晝暖柳啼鴉蘭閣春深月照紗腰素輕盈珠衱穏
鬢雲鬆亂玉釵斜春風一去空陳迹暮雨三生只當家
自倚廣平心似石不妨綺語賦梅花
　　米元章大字巻
楊顔死去誰補處米狂筆力未可涯追摹古人得高趣
别出新意成一家老蛟𩥇雲肉倔強枯樹漬雪冰楂牙
九原裴說如可作應有新詩三嘆嗟(裴說懐素草書歌/欲歸家嘆嗟嗟眼)
(前三箇字枯樹楂/烏梢蛇黑老鴉)
　　楊侯畫晉公臨江賞梅樂天與鳥窠禪師汎舟談
　　𤣥不顧而去戲為一絶以代晉公招樂天同飲云
明粧冷蕊兩清新面纈浮光數爵頻抆拭風前寒鼻液
快來同醉雪中春
　　漢歌
華隂雙璧傳山鬼報道明年祖龍死草間豪傑伺天時
攘袖撫衿爭欲起藂祠篝火妖狐語夥涉為王張大楚
南公舊有三戸謡東井新看五星聚中原茫茫走秦鹿
天遣沛公興白屋大蛇斬斷素靈號蚩尤祭罷朱旗矗
朅來扶義入闗中恩結人心帝道隆秦法煩苛猶一洗
項王慓悍何勞攻三傑相須立人紀四老仍來安太子
已令陸賈說詩書更詔孫通制儀禮阿翁着手規摹逺
獨恨兒孫讀城旦王純霸雜寜不知不是不知知己晚
　　楚歌
沙丘車過亡明鏡人頭畜鳴自賢聖阿房殿裏醉宫娃
趙高手中持國柄羣雄雲擾蕩山東邯鄲却墮秦圍中
項王一戰動天地諸侯膝行趨下風割裂河山建侯國
天下畏威心不服只貪衣繡榮楚猴豈識金刀得秦鹿
楚歌一夜四面發泣别虞姬歌數闋殘兵牢落似晨星
獨騎凌兢踏寒月烏江渡口方喚船五侯追奔已江邊
苦道天亡非戰罪劍化壯氣成飛煙君王雄武古無比
獨無仁義誰相濟向能忠計資范增未必漢家能卜世
榖城東頭土一丘悠悠遺恨何年休
　　悲長平
秦兵伏甲武安西趙將非材戰士攜千里陣雲沈曉日
萬家屋瓦震秋鼙哀纒朽骨天應泣怨入空山鳥不棲
百戰區區竟何得阿房烟草亦淒迷
　　雒陽
西來洛水遶崧高野店荒村換市朝董卓搜牢連數月
郭威夯市又三朝劫灰深掘終難盡鬼火爭然忽自消
千古興亡幾春夢只將閒話付漁樵
　　中秋對月
去年中秋客神京露坐舉杯邀月明今年還對去年月
北風黄草遼西城年年月色長清好只有悲秋人易老
兒童不解憶長安歌舞團圞遶翁媪人生宦㳺真可憐
不知何處度明年預愁老罷廢詩酒負此冰王秋嬋娟
我生萬事隨緣耳居自無憂行亦喜君不見杜子閨中
只獨看鄜州寂寞千山裏
　　寄答張維中
北轅千里赴陪都日覺還家計愈疎人事浮雲千變化
宦途平地㡬﨑嶇青山有約長囘首白髪無情忽滿梳
賴有同年老兄弟相思時寄數行書
　　保徳州天橋
鬱鬱風雲入壯懐天潢飛下碧崔嵬兩崖偪側無十(音/忱)
步萬頃逡巡納一盃濺沫紛紛跳亂雹怒濤殷殷轉晴
雷曾聞電火魚燒尾㑹趁桃花漲水來
　　靈石縣
古道行人少荒城亂石侵天横機素直河入土囊深澗
近雲長潤山高日易沈田翁樂豐歲歌笑下﨑􁃓
　　真容院
魔宫佛界等空虚此理何曾屬有無直向臺山始相見
定中還有二文殊
　　讀火山瑩禪師詩巻(禪師隩州白氏岐山令君舉/樞判文舉之弟自幼日有詩)
　　　(名河東嘗有詩云十日柴門九不開松庭雨後/滿蒼苔草鞵挂起跏趺坐消得文殊更一來歸)
　　　(寂後客有示其/集者因題其上)
長短都歸一夢中身前身後两無窮三生信士今如在
定向江湖訪澤公
　　君馬白
我馬瘦君馬肥我馬虺隤君馬飛彫鞍寶鉸錦障泥向
風振迅長鳴嘶一朝計落路傍兒銅鬲為槨薪為衣瘦
馬雖瘦骨骼竒古人相馬遺毛皮千金一顧㑹有期
　　陳宫詞
三閣花深白晝迷酒催狎客賦宫詞管絃散落春風外
一曲金釵兩鬢垂
　　岢嵐
岢嵐地勢横三汊河朔城墉挂一箕紫塞高連寒日短
黄榆落盡長年悲
　　按部道中二首
窟野河津水沒腰管岑官路雪封條一年樂事能多少
強半光隂馬上消
寒城睥睨插山隅秋半霜風塞草枯月轉譙樓天未曉
角聲吹徹小單于
　　日觀峯
半夜東風攪鄧林三山銀闕杳沈沈洪波萬里兼天湧
一㸃金烏出海心
　　族兄才卿一第後赴宜禄酒官以詩寄之
久期老距擅文場命壓人頭可得忙兩脚塵泥官業晚
十年燈火夜牕涼霜添老葉山棃紫雨浥寒花野菊香
(寒花一/作寒叢)南北相望無百里㡬時尊酒浣離腸
　　棃花
丰姿閒淡洗粧慵眉緑輕顰秀韻重香惹夢魂雲漠漠
光揺溪館月溶溶陳家樂府歌瓊樹妃子春愁慘玉容
安得能詩韓吏部郭西同去醉千鍾
　　後趙
擬倫人物指高光可笑梟雛不自量正使成名皆䜿子
英雄也不到君行
　　古採蓮曲
洋洋長江水渺渺漲平湖田田青茄荷艷艷紅芙蕖酣
酣斜日外苒苒涼風餘蒨蒨誰家子裊裊二八初兩兩
並輕舟笑笑相招呼悠悠波上鴛潑潑蒲中魚采采不
盈手依依欲何如
　　擬迴文四首
春波緑處歸鴻過夜月明時飛鵲愁人去附書將恨寄
暮山雲斷倚高樓
樓上却來樓下待晚忩春盡斷囘腸愁人有說嫌人問
淚灑新詩埽墨香
風幌半縈香篆細碧牕斜影月籠紗紅燈夜對愁䰟夢
老盡春庭滿樹花
萋萋碧草連天逺杳杳行人㡬日迴淒雨晚涼空坐久
淚粧殘暈濕紅腮
　龎都運鑄(二十首/)
　　　鑄字才卿大興人家世貴顯明昌五年進士風
　　　流文采為時軰所推字畫亦有藴藉仕至京兆
　　　運使自號黙翁
　　　補歸潛志龎戸部鑄字才卿遼東人少擢第仕
　　　有能名南渡為翰林待制遷户部侍郎坐㳺貴
　　　戚家出倅東平擢京兆路轉運使卒博學能文
　　　工詩書藹然為一時名士
　　雪谷曉裝圖
溪流咽咽山昏昏前山後山同一雲天公談笑玉雪噴
㪚為花蕊白紛紛詩翁瘦馬之何許忍凍吟詩太清古
老奴寒縮私自語作奴莫比詩奴苦木僵石老鳥不飛
山路益深詩益竒老奴忍笑憐翁癡不知嗜好乃爾為
楊矦胸中富丘壑醉裏筆端驅雪落因何不把此詩翁
畫向草堂深處著
　　驛中夜雨
畫角邊城暮孤舂野水秋一川霜樹老萬葉雨聲愁自
古誰青眼勞生只白頭何時問漁父容我一扁舟
　　洛陽懐古
草樹蕭條古苑荒山川慘淡客䰟傷玊光照夜新開塜
劍氣沈沙古戰場金谷更誰誇富麗銅駝無處問興亡
一尊且對春風飲萬事從來榖與臧
　　田器之燕子圖　器之自叙云明昌丙辰予從軍
　　塞外哈喇婁山野舎荒涼難以狀言春末有雙燕
　　亦巢此屋土人不之識屢欲捕之予曲為全護此
　　燕晝出夜歸予必開戸待之忽一日飛止坐隅都
　　無驚畏巧語移時不去予始悟明日秋社此鳥當
　　歸殆留别語也因作一詩贈之云㡬年塞外歴﨑
　　危誰謂烏衣亦此飛朝向蘆陂知有為暮投茅舎
　　重相依君憐我處頻迎語我憶君時不掩扉明日
　　西風悲鼓角君應先去我何歸此詩以細字寫之
　　為蠟丸繫之燕足上明年四月予受代歸又八年
　　泰和甲子任潞州觀察判官四月十二日偶坐廨
　　舎之含翠堂忽雙燕至一飛簷户間一上硯屏予
　　諦視之繫足蠟丸故在乃知此鳥蓋往年贈詩者
　　也因請同年龎君才卿畫為圖求諸公賦詩(器之/姓田)
　　(名琢雲朔人明昌五年進士仕至山東路宣撫使/慷慨有志節閒閒公所謂田侯落落竒男子者也)
田君才畧燕雲客少年累有安邊䇿悔從筆硯取功名
直要横馳沙漠北塞垣春雪白皚皚東風未放𤣥隂開
烏衣之國定何許一雙燕子能飛來三年驛舎安西道
眼底鶯花無夢到忽見低飛入短簷此身似向邯鄲覺
君居海東我中原相逢乃在穹廬前天涯流落俱為客
感時念逺空澘然長安何限高高閣晝夜風閒開翠幕
底事猜嫌不往依甘從此地風沙惡土人嗜肉無仁心
一生弋獵誇從禽有巢幸穏勿浪出汝身未必輕千金
朝來暮去益狎昵物我相忘情意一但怪重裘積漸添
元是西風催社日須知音巧惟鷾鴯忽來坐隅如告辭
我方留寓未歸得為君忍賦傷心詩詩成自述聊為戲
繋足封之亦無意燕已歸飛我未歸刁斗聲中忽驚歲
旄頭夜落妖氣收嫖姚獻凱歸神州玊闗早喜班超入
北海不聞蘇武留君才經世寜終枉幕府須賢來上黨
别後歸期兩及𤓰人間秋燕十來往沈沈官舎紅芳稀
葛衣燕居澹忘機忽聞巧語入簷户大似相識來相依
一飛簷外窺庭樹一上屏山驚不去解足分明得帛書
真是當年留别句天生萬物禽最微固耶偶耶吾不知
古道益逺交益醨朝思暮怨雲遷移當時握手悲别離
一旦富貴棄如遺聞予燕歌應自疑慎無示之嗔我譏
(楊之美尚書詩云危巢客舎久相依常記西風社日歸/海國傳心千驛隔塞垣囘首十年非新詩尚在人空老)
(舊夢無憑鳥自飛寄語齊諧休誌怪沙鷗相欵解㤀機/張巨濟云沙塞相逢命已輕翠堂重見眼增明小詩繫)
(足初無意巧語迎人獨有情隂徳自招黄雀報機心能/致白鷗盟社前秋後風光好須賀他年大厦成李之純)
(云一别天涯十見春重來白髪一畨新心知話盡春愁/處相對依依如故人王大用云相别相尋積歲年人心)
(不及鳥心堅莫償恩義三生債分付平安七字篇王謝/烏兜疑誕說紹蘭紅線定虚傳何如此段人親見舊話)
(從今不直錢李欽叔云塞上風光已十霜仁心覆護獨/難㤀當時相送詩仍在此日重來話更長客舍花開新)
(信息雲兜香冷舊昬黄主人得報君知否千古珠璣在/錦囊閒閒趙公三詩田思敬敬之刁白晉卿趙永元王)
(副樞子明詳節張雲卿/師緒各一詩此不具録)
　　晚秋登城樓二首
山勢碧環合溪光縞帶明牛羊成晚景砧杵助秋聲酒
薄人情廢官閒吏事生天東歸興滿不為憶蓴羮
落日危樓上詩成只自哦清商行老矣紅葉奈秋何墮
甑前非悟跳丸去日多功名猶誑我未許著漁蓑
　　冬夜直宿省中
吏散庭空宿鳥過凍吟聊復戰詩魔陶泓面冷真堪唾
毛頴頭尖漫費呵畏事政宜賔客少不才偏覺簿書多
西牕燈暗尊無酒奈此迢迢夜漏何
　　山行絶句
四面雲山玉作圍一川霜樹錦為衣翩翩數騎南岡下
傅粉王孫射鹿歸
　　漉酒圖
我愛陶淵明愛酒不愛官彈琴但寓意把酒聊開顔自
得酒中趣豈問頭上冠誰作漉酒圖清風起毫端露電
出形似神情想高閒大似揮絃時目送飛鴻難䄂中有東
籬開巻見南山嗟子困塵土青鬢時一斑折腰尚未免
敢謂善閉闗望望孤雲翔羨羨飛鳥還歸田未有日掩
巻空長嘆
　　夏日
富國才疎合自羞清時無補但優㳺只知錢向紙中裹
不信能教地下流
　　花下
香滿西園曉雨微萬紅千翠自高低若為常作莊周夢
飛向幽芳閙處棲
　　棃花
孤潔本無匹誰令先衆芳花能紅處白月共冷時香縞
袂清無染冰姿淡不粧夜來清露底萬顆玉毫光
　　未開牡丹
國香半吐醉顔酡炫耀春光已自多愛惜不教催羯鼔
更澆卯酒看如何
　　却暑
九夏樓居不厭高更須直至冷雲巢風來蘋末聊自快
暑滿人間無處逃蔗蜜漿寒冰皎皎畫簾鈎冷月梢梢
閒思殿角生凉句誰為誠懸作解嘲
　　懷友
鏡裏衰顔失舊紅當年豪逸夢䰟中山城對月中秋夜
隴鴈寄書西北風遣興與誰同酒盞相思無處附詩筒
憑高想到消䰟處落日無言鳥自東
　　喜夏
小暑不足畏深居如退藏青奴初薦枕黄妳亦升堂鳥
語竹隂宻雨聲荷葉香晚涼無一事步屧到西廂
　　墨竹三首
　　　隔溪烟雨
一溪流水玉涓涓溪上修篁接暮烟誰倩能詩文與可
筆端移得小江天
　　　秋風驟雨
瀰川急雨暗秋空無限琅玕澹墨中劍甲摐摐軍十萬
欲將貔虎戰斜風
　　　春雷起蟄
千梢萬葉玉玲瓏枯槁叢邊緑轉濃待得春來驚蟄起
此中應有葛陂龍
　　山谷透絹帖
君不見李廣射虎如射兎霹靂一聲石飲羽又不見巨
靈擘山如擘雲蓮華萬仞留掌痕精神入物物乃爾筆
端有神亦如此熙豐以來推善書日下無雙黄太史胸
中八法蟠虹霓峩眉仙人容並馳平生敗筆塚纍纍妙
處不減磨崖碑吕侯好古兼好異與字分身作㳺戲清
潭錯落印星璧大澤縱横散龍蛻又如漢宫粉黛爭嬋
娟倚風顧影影更研豈無硬黄官紙與臨倣畫師寫照
非天然吕侯之子今詩仙傳家以此為青氊須防神物
有時合却逐六丁飛上天
　　　　附畫史㑹要龎鑄善山水禽魚
　
　
　
　
　
　
　
　
　
　
　
　
　
　
御訂全金詩增補中州集巻二十七
　欽定四庫全書
御訂全金詩增補中州集巻二十八
　　許司諫古(四首/)
　　　　古字道真承安中進士在宣宗朝以直言極諫
　　　　稱哀宗即位首命驛致之洛致仕授右司諫未
　　　　幾乞身還伊陽(閒閒公制詞云安車蒲輪天子/所以厚優賢之禮黄冠野服人)
　　　　(臣所以遂歸老之心其恩榮足以兩全而前後/不可多得有臣如此如卿幾人具官道直以方)
　　　　(氣剛而大議論非世儒所到名節以古人自期/擢自先朝置之諫列斥安昌竊位已聞折檻之)
　　　　(忠及梁冀伏辜方見埋輪之志朕即大位稔聞/直聲起之於田里退閒之間起之於侍從論思)
　　　　(之地完備始終之節從容進退之間歎陽城之/敢言惜其將去念孔戣之既老挽之莫留特進)
　　　　(一階榮躋四秩華山拂袖最足為世上之閒神/武挂冠猶不負山中之相勉終晚節益介壽祺)
　　　　郡守為起伊川亭道眞性嗜酒老而未衰每乘
　　　　舟出村落間留飲或十數日不歸及泝流而上
　　　　老稚奔走爭為之挽舟數十里不絶其為時人
　　　　愛慕如此正大七年年七十四卒前三日有書
　　　　見及字已欹傾矣
　　　補歸潛志許司諫古字道眞河閒人父安仁子
　　　靜名士汾陽軍節度使公少擢第南渡為侍御
　　　史時丞相高琪擅權變亂祖宗法度公上章劾
　　　之上知其忠常庇翼之凡有奏下尚書省輒去
　　　其姓名然竟為高琪所中貶鳯翔幕正大初召
　　　為補闕遷左司諫言事稍不及昔時後致仕居
　　　嵩山下病卒平生好為詩及書然不為士大夫
　　　所重公論但稱其直云初貶鳯翔朝士畏高琪
　　　故皆不敢與言余先子時為提舉南京權貸事
　　　獨以詩送之有云有晉必無楚兩雄難並驅向
　　　來既發藥其可止半途又曰君年廹桑榆隻身
　　　憂患餘雙親白楊拱同氣紫荆枯貧無孟光舂
　　　醉無驥子扶唯有忠義名可與天壤俱葢欲堅其初
　　　志也聞者竦然多傳之後為鳯翔録事先人又寄以
　　　詩云寄語多言唐諫議生還記取李師中亦此意也
　　青柯坪二道人
深谷緣危磴長林繞碧山山中四時好方外兩翁閒身
世青雲上塵埃大夢間高情應笑我才到却空還
　　被召過少室
老病無堪合退休伊川久已得莬裘如今又上長安道
好被青山笑白頭
　　扇圖
雲壓溪塘小雪春融融和氣浥輕塵山禽共作梅花夢
物性由來嬾是眞
　　訪箕和尚峴山
　箕出衣冠家在三屯山中有元夕懷京都詩云一燈
　明處萬燈明天上人間不夜城前日惠休洪覺範雪
　窗孤坐聽猨聲甚為時人所稱
山中風定夜沈沈月滿禪林靜客心蒼檜四排嚴法界
孤松中立殷潮音鼓鐘有節人如玉臺殿無塵地布金
二月來遊春尚淺紅梅無數照山陰
　　　附許古諫南伐疏昔大定初宋人犯宿州已而
　　　屢敗世宗料其不敢遽乞和乃勅元帥府遣人
　　　議之自是太平幾三十年泰和中韓侂胄妄開
　　　邊釁章宗遣駙馬布薩揆討之揆慮兵興費重
　　　不能久支陰遣侂胄族人齎乃祖琦書像及家
　　　牒偽為歸附以見丘崈因之繼好振旅而還夫
　　　以世宗章宗之隆府庫充實天下富庶猶先俯
　　　屈以即成功告之祖廟書之史冊為萬世美談
　　　今其可不務乎今大兵少息若復南邊無事則
　　　太平不逺矣或謂耑用威武可使宋人屈服此
　　　殆虚言不究實用藉令時勢小捷亦不足多賀
　　　彼見吾勢大必堅守不出我軍倉卒無得須還
　　　以就糧彼復乘而襲之使我欲戰不得欲退不
　　　能則休兵之期乃未見也願陛下畧近功慮後
　　　患不勝幸甚
　　　附歸潛志貞祐閒珠格高琪為相欲樹黨固其
　　　權先擢用文人將以為羽翼已而臺諌官許古
　　　劉元規之徒見其恣横相繼言之高琪大怒斥
　　　罷二人因此大惡進士更用胥吏彼喜其奬抜
　　　往往為盡心於是吏權大盛勝進士矣乂高琪
　　　定制省部寺監官共注進士吏員又使由郡轉
　　　部由部轉臺省不三五年皆得要職士大夫反
　　　畏避其鋒而宣宗亦喜此曹刻深故時全由小
　　　吏侍東宫至為僉樞密院事南渡後吏權大盛
　　　其遷與進士等甚者反疾焉故一時之人爭以
　　　此進故士大夫家有子弟讀書往往不終輒輟
　　　令改試臺部令史其子弟輩既習此業便與進
　　　士為讐其趨進舉止全學吏曹至有舞文納賄
　　　甚於吏輩者惟僥倖一時進用不顧平日源流
　　　此可為長太息者也
　　　附歸潛志省吏前朝止用胥吏號堂後官金朝
　　　大定初張太師浩(闕/)　　　　　宰執子試補
　　　外雜用進士凡登第歴三任至縣令以次召補
　　　充一考三十月輒得六品州倅兩考六十月得
　　　五品節度副使留守判官或就遷為知除知案
　　　由之以漸得都事左右司員外郎郎中故仕進
　　　者以此途為㨗徑如不為省令史即循資級得
　　　五品甚遲故有節察令推何日了鹽度户勾幾
　　　時休之語浩初定制時語人曰省庭天下儀表
　　　如用胥吏定行貨賂混淆用進士清源也其進
　　　士受賕如良家子女犯姦也胥吏亷如娼女守
　　　節也議者皆以為當屏山嘗為余言之然省令
　　　史儀體冠帯抱書進趨與掾吏不殊有過輙決
　　　杖惜乎以胥吏待天下士也故士大夫有氣槩
　　　者往往不就如雷翰林希顔魏翰林邦彦宋翰
　　　林飛卿及余先子或召補不願或暫為遽告出
　　　皆不能終其任也李文欽止為余言宋制省曹
　　　有檢正皆士大夫其堂吏主行移文字也且問
　　　余以宋制與金制孰優余以為宋制善欽止曰
　　　此議與我合也
　　　附歸潛志金朝用人大概由省令史選左右司
　　　郎中員外郎首領官取其簿書精幹也由左右
　　　首領官選宰相執政取其奏對詳敏也其經濟
　　　大畧安在哉此所以在位者多長於吏事也
　王防禦良臣(一十首/)　(補一首/)
　　　良臣字大用潞人承安五年進士作詩以敏㨗
　　　稱又於内典有所得入翰林與李欽叔善從軍
　　　南征欽叔與行道中酬唱甚多有詩云蕎花冉
　　　冉蜜脾香禾穗纍纍鶻眼黄一縷晚烟吹不去
　　　為誰著意䕶秋霜欽叔愛之興定初自請北行
　　　没於軍中贈孟州防禦使
　　　補歸潛志王翰林良臣字大用潞州人長於律
　　　詩尖新工對屬南渡在館後從李天英北征遇
　　　害其上伊喇總管云筆底有神扶氣力人間無
　　　處著聲名人多傳之
　　送任李二生赴舉
塵澀鼇鈎公子恨風吹馬耳謫仙愁皇天老眼成人晚
今日男兒得志秋官樣文章堆筆底世情風色候江頭
主司不是冬烘物五色迷人莫浪憂
　　汴堤懷古
迷仙樓觀鬱連空一日都歸草棘中奢則兆亡天聽邇
去而不返水聲東鎻烟弱栁愁蛾綠閣雨幽花淚臉紅
總為錦帆歸不得至今啼鳥怨東風
　　旬休飲
嫋嫋東風雪外還又催春色動谿山百年莫作千年計
十日須謀一日閒千丈歸心詩巻裏一襟豪氣酒杯間
醉鞭約住黄昬月馬首低懸玉半環
　　息軒
乾没皇皇西復東不知假息禍機中黄金一旦隨胠篋
腐骨千年付攓蓬世味甜於刀上蜜人心苦是蓼中蟲
一菴松雪雙明底笑殺西山槁項翁
　　九月七日飲
紫霞零落帶孤禽平楚蒼蒼秋意深月過初三半梳玉
菊迎重九滿籬金天憐病骨商量暖雲促歸程計㑹陰
風鴈飛來更瀟灑一枝蘆雪印波心
　　牧牛圖
三摩不受一塵侵本分工夫日念深杖履得廻遊子脚
葛藤灰盡老婆心顛狂不作風頭絮出入誰傷井底金
廻首人牛在何許一江明月夜沈沈
　　狸奴畫軸
三生白老與烏員又現吳生小筆前乞與王家禳鼠禍
莫教虚費買魚錢
　　雜詩三首
道人知我愛禪房淨埽階前紫石牀軟飽三杯風味好
脱巾和月臥昬黄
老子平生酷愛閒天教行處得禪闗粥魚敲落簷頭月
猶在梅花醉夢間
殘陽收拾弟兄行檢得機心不到鄉安置小奴今夜夢
蘆花風細月如霜
　　絶句
流轉年光橋下水翻騰時態嶺頭雲溪翁道號奇聾子
除却松風百不聞
　高治中廷玉(四首/)
　　　廷玉字獻臣恩州人大定末進士章宗衞王朝
　　　甚有時名為人豪爽尚氣節一時名士多歸之
　　　貞祐初自左右司郎官出為河南府治中與知
　　　府復興屢以公事相可否時都城受圍使驛阻
　　　絶復興為安撫副使懼獻臣謀己乃以造逆訊
　　　之獻臣就逮龎才卿雷希顔王士衡辛敬之皆
　　　被羅織幾有一網之禍比赦至獻臣瘐死矣獻
　　　臣多作詩賦海中牛頭云鑿開混沌竅闖出神
　　　農首人多稱道之猶子廣之今在河平
　　　補歸潛志高左司庭玉字獻臣遼東人少擢第
　　　入官有能聲吏事明敏人莫能及尤俶儻重氣
　　　節為左司郎中名譽甚重一時人士推仰焉貞
　　　祐初出為河南府治中主帥温特赫福興奸偽人也
　　　臨事少不遜讓遂交惡是時北兵圍燕都事已
　　　廹四方無勤王師公獨慨然有赴援意屢以言
　　　激福興福興憚之因誣以有異志輒收赴獄名
　　　士如龎才卿雷希顔辛敬之皆連繫考掠無實
　　　然公竟為福興所困死獄中餘㑹赦得釋公既
　　　卒朝命下除公河南路安撫副使代福興士夫
　　　痛憤後朝廷知其寃謫福興逺郡昭雪之屏山
　　　於人材少許可至論公獨以為眞濟世材又言
　　　其學術端正司以為吾道砥柱時之不幸為奸
　　　人所害屏山以詩哭之甚哀雷希顔又為文以
　　　祭述其事為時所稱屏山又將文其碑未著死
　　　後其子屬之雷公雷以其讐人猶在也亦未著
　　　迄今事狀不詳惜哉公詩亦高余家有數十篇
　　　遭亂失去嘗記其中秋詩有云跳上玉龍背抱
　　　得銀蟾光亦奇語也
　　天津橋同李之純待月
驂鸞追散仙乘槎抵銀潢跳上玉龍背抱得銀蟾光素
娥愁不歸再拜捧瑤觴問以天上事玉色儼以莊爾能
為我歌白雪我亦為爾搗𤣥霜不然借我廣寒殿與我長作無
何鄉傍有謫仙人拍手笑我狂天風忽吹散人月兩茫茫
　　栁絮
斷送春歸去紛飛不暫停和風三徑雪微雨一池萍蝶
惹依芳草蜂沾過小庭靜宜投隙地狂欲攪青㝠得得
穿朱户時時撲翠屏黄鶯枝上語似與訴飄零
　　道出平州寒食憶家
栁色方濃别玉京程程又值石龜城山重水複人千里
月苦風酸鴈一聲上國春風桃葉渡東陽寒食杏花餳
楚魂蜀魄偏相妬兩地悠悠寄此情
　　拘幽怨
漢家自有飛將軍軍中駭歎箭有神一朝乃與獄吏對
惜無千金書牘背手把屬鏤口銜鬚號天者三我何辜
伊吾壯志長已矣不得提攜玉龍死可憐休唱白浮鳩
至今秦人悲杜郵
　李治中遹(六首/)
　　　遹字平甫欒城人明昌二年進士高才博學無
　　　所不通為人滑稽多智而不欲表表自見工畫
　　　山水得前輩不傳之妙龍虎亦入妙品然皆其
　　　餘事也泰和中大興幕官時呼遜知府事賣權
　　　恃勢奴視同列平甫毎以公事相可否不少假
　　　借又摘其陰事數十條欲發呼遜謀簒者也聲
　　　勢焰焰人莫敢仰視乃為一書生所抗積不平
　　　先以非罪誣染之幾至不測雖有以自解竟坐
　　　是仕宦不進以東平治中致仕閒居陽翟十餘
　　年自號寄庵先生平生詩文甚多如云舊恨新
　　　愁粧鏡在昨非今是酒杯乾贈筆工云工不能
　　　書何以筆士須知筆乃能書感事云半錢利路
　　　人乃虎一鈎名餌吾其魚魯山道中云老夫自
　　　喜林野僻路人頗笑衣裳寛散失之餘不復全
　　　見矣臨終戒家人吾明日歸爾輩慎勿遽哭果
　　　如期而逝家人哭不禁良久開目云戒汝勿哭
　　　令我心識散亂言畢目復瞑其明了又如此子
　　　冶字仁卿正大七年進士第屏山贈詩所謂仁
　　　卿不是人間物太白精神義山骨者也
　　贈中山楊果正卿
士道彫喪愁天公陰霾慘慘塵濛濛三冬不雪春未雨
野桃無恙城西紅春光為誰作駘蕩造物若我哀龍鍾
數行墨浪合眼死一包閒氣終身窮中山公子文章雄
雅隨童稚為彫蟲禰衡不遇孔文舉坡老懶事陳元龍
唯之與阿將無同乾坤萬里雙飛蓬飄飄南北東西風
　　江村
陸地無根客江村有髮僧兩盂殘喘粥一寸苦吟燈
　　集句題廣寧勝覽亭
簷前無數好峰巒醉眼詩腸氷雪寒不識廬山眞面目
請君來此凭闌干
　　獅子峰
解脱眼光三界靜端公伎倆一時休雲開正使金毛現
子細看來是石頭
　　送窮
昔年曾作送窮詩結栁齎糧擬退之送去還來還復語
君家猶有讀書兒
　　使高麗
去國五千里馬頭猶向東宦情蕉葉鹿世味蓼心蟲倦
枕三更夢征衫八月風山川秋滿眼歸思寄孤鴻
　陳司諫規(二首/)
　　　規字正叔稷山人明昌五年進士博學能文詩
　　　亦有律度為人敦厚動有禮節南渡以後諫官
　　　稱許古陳規而正叔不以訐直自名尤見重云
　　　仕至右司諫卒官子良臣今在燕中
　　　補歸潛志陳司諫規字正叔絳州人弱冠擢第
　　　南渡為監察御史上便宜十事直言當時得失
　　　忤㫖出為徐州帥府經歴官正大初收用舊人
　　　召為右司諫數上書論事改刑部郎中以事罷
　　　再為補闕復拜司諫言事不少衰朝望甚重凡
　　　宫中舉事上曰恐陳規有言近臣竊議惟畏陳
　　　正叔挺然一時直士也後出為中京副留守未
　　　赴卒於圍城士論惜之公為人剛毅質實有古
　　　人風篤學問至老不廢晚喜為詩與趙閒閒諸
　　　公唱酬其弔人詩有云驄馬餘威行尚避仙鳬
　　　善政去猶思人以為頗的初先人見其所上十
　　　事歎曰宰相材也惜乎朝廷不能用後同朝相
　　　見甚歡未幾先人下世余復從之游毎論及時
　　　事輒憤惋葢傷其言之不行也死之日家無一
　　　金知交為葬之
　　送雷御史希顔罷官南歸
五事前陳志拂劘屹如砥柱閲頽波一麾共惜延年去
三黜何傷栁季和連蹇仕途如我老激昻衰俗在君多
扁舟南去知難戀萬頃烟波一釣蓑
　　過驪山
豐鎬無由問故基三章止見黍離詩而今多少華清石
都與行人刻艷辭
　馮内翰延登(一十七首/)
　　　延登字子駿吉州人承安二年進士令寧邊日
　　　適閒閒公守此州與之考論文義相得甚歡故
　　　子駿詩文皆有律度正大末奉命北使見留使
　　　招鳯翔不從欲殺者久之割其鬚髯羇管豐州
　　　二年乃得還天興初元授禮部侍郎京城陷自
　　　投井中子駿資禀淳雅與人交殊欵曲讀書長
　　　於易左氏傳好賢樂善有前輩風調嘗欲輯國
　　　朝百家詩而不及也有集號横溪翁予過大名
　　　見於其子源如賦德順道院隴泉云玉壘制方
　　　維瓊漿閟仙宅何人劚雲根一旦泄地脉金匱
　　　鎻龍漦月窟逗蟾液銅壺漏水清玉斗天醴碧
　　　光搖日千道影落天一席窈然仇池穴自與天
　　　壤隔又登封途中遇雨留僧舎云濕雲若烟低
　　　飛雨如矢集近山衣已涼薄寒復相襲霽景函
　　　草木秋意滿原隰林紅寒更殷山翠晴更濕不
　　　知高幾許但見蒼壁立羣峰誰暇數庭笋紛戢
　　　戢騰擲來眼中左右疲顧揖皆其得意句也
　　　補歸潛志馮吏部延登字子駿吉州人少擢第
　　　南渡為太常博士累遷吏部郎中翰林待制奉
　　　使北朝踰年歸遷吏部侍郎遭亂不知所終公
　　　為人謹愿吏事亦精篤學問長年猶不輟在公
　　　署日鈔書為文苦思尚奇澀詩亦新巧可稱與
　　　余先子交最善先子入翰林公與趙閒閒所薦
　　　也平生著述甚多嘗以示余亂後失散可惜
　　郾城道中
北風慘澹揚沙塵郾西三日無行人十村九村雞犬靜
高田下田狐兎馴昨朝屛息過溪口知有白額藏深榛
赤子弄兵更可惻路旁僵屍衣血新野叟傴僂行拾薪
欲語辟易如驚麕瘦梅疎竹未慰眼只有清淚沾衣巾
　　元日隆安道中
山岡重複三竿日溪路縈廻一席天老境飄零情更惡
又從馬上得新年
　　宿三家寺
老柏蒼蒼纒老藤招提牢落有殘僧暝禽自入藏經閣
饑鼠時窺照佛燈未得安心如北秀却思覔法趁南能
濛濛雨暗門前路更得雲房一曲肱
　　代郡楊黻之與余同辰月日時亦然渠有詩因為
　　次韻
陰陽亹亹定何如自信祥金先有模曾見唐生談躍馬
豈知阮籍哭窮途倦游笑我衰髯白弄筆憐君醉袖烏
便欲移書與歐九畧分餘論為嘘枯
　　寄笏青柯坪
飛雪驚沙捲屋茅清寒潑水透綈袍松風度壑江聲逺
蘿月當軒扇影高敢對名山談世事不妨空腹貯離騷
且將手版牢藏起政恐山人識馬曹
　　射虎得山字
田翁太息論三害獵騎俄驚見一斑涎口風生雷吼怒
角弓寒勁月痕彎栁營共許千人敵魚服仍餘一矢還
我欲殘年賞神駿短衣匹馬夢南山
　　雪
破屋寒無那庭空雪已深山川非舊觀松柏見貞心凍
雀爭遺粒棲鴉㸃暮林攜琴訪溪友清興憶山陰
　　華清故宫
寵貴羊羔退曲江華清霧閣對雲窓層巒未了霓裳舞
遷客俄驚羯鼓腔簷際疎星疑曉鏡天邊晴樹認高幢
遊人尚喜風流在白石涵波皂莢雙
　　西園得西字
芳逕層巒百鳥啼芝㕓蘭畹自成蹊仙舟倒影涵魚藻
畫棟銷香落燕泥淑景晴熏紅樹暖蕙風輕汎碧叢低
岡頭醉夢俄驚覺歌吹誰家在竹西
　　八月十四日宿官塔下院二首
野僧引客看修竹拄杖入林驚暝禽一道細泉鳴蘚磴
恍如閒聽穎師琴
喬松修竹翠交陰凉月玲瓏地布金老嬾無詩酬節物
夜凉閒聽候蟲吟
　　探春得波字
好雨新晴景氣和東陂冰盡水增波茅茨影裏燕雙語
桃李梢頭春幾何霽靄未收芳陌潤斜陽偏傍小樓多
雕鞍畫轂方爭道更得留連藉緑莎
　　春雨二首
山市人歸暮雨飛倚笻久立看簷霏乍來勢若懸麻密
暫止聲如鼓瑟希砌下蟻歸低赤幘簾間燕入濕烏衣
今宵客夢知安穩厭浥新凉到枕幃
小雨濛濛潤土膏谷風習習不驚條晨烟半濕低平野
春水初生沒斷橋已見鵞黄勻栁麥更看檀紫上榆椒
從今樂事知相繼櫛比雲平看隴苗
　　藤花得春字
白白紅紅委暗塵蒼藤次第看花新龍蛇奮起三冬蟄
纓絡紛埀百尺身見説紫雲偏得意不知翠幄巧藏春
齋厨晚甑清香滿未信侯門有八珍
　　蘭子野晚節軒
華顛益信寸心丹直道寧論末路難不歎士元淹驥足
但憂仲叔累猪肝籬根佳菊分秋色簷外長松耐歲寒
几有琴書罇有酒却愁兒輩覺清歡
　　洮石硯
鸚鵡洲前抱石歸琢來猶自帶清輝芸窓盡日無人到
坐看𤣥雲吐翠微
　　　附元好問跋松庵馮文書士大夫負天下重名
　　　　然其詩筆字畫大有不能稱副者閒閒公有言
　　　　以人品取字畫其失自歐公始如吾松庵丈詩
　　　　筆字畫皆不减古人以人品取之歐公之言亦
　　　　不為過必有能辨之者
　
　
　
　
　
　
　
　
　
　
　
御訂全金詩增補中州集巻二十八
　欽定四庫全書
御訂全金詩增補中州集巻二十九
　　劉鄧州祖謙(三首/)
　　　　祖謙字光甫安邑人承安五年進士歴州縣有
　　　　政迹拜監察御史以鯁直稱其不能俯仰世好
　　　　葢天性然也正大初為右司都事除武勝軍節
　　　　度副使召為翰林修撰家多藏書金石遺文畧
　　　　備父東軒工畫山水故光甫以鑒裁自名至於
　　　　信筆作簡牘尤有可觀一時名士如雷御史淵
　　　　李内翰獻能王右司渥皆遊其門得人一詩可
　　　　傳必殷勤稱道唯恐不聞人以此稱之子敏仲
　　　　今在平陽
　　　　補歸潛志劉翰林祖謙字光甫解州人少擢第
　　　　為吏有聲由寧陵令丁父憂數年不調南渡召
　　　　為大理司直拜監察御史出為河南府判官再
　　　　召為翰林修撰遭亂北遷為兵士所殺公博學
　　　通佛老百家書從趙閒閒李屏山諸公遊甚為
　　　所重談論亹亹不窮援筆為文奇士也嘗請屏
　　　山誌其父墓屏山以事廢命余代焉銘辭屏山
　　　筆也迨屏山殁公以文祭有曰鳯不足以言瑞
　　　龜不足以效靈吾視之其猶龍也諸公稱之與
　　　余父子交嘗屬余作葡萄酒賦題其父所畫河
　　　山形勢詩亦一知已也
　　雅集圖
翠雀翩翩野鶴孤玉京人物㑹仙圖後來且莫輕題品
席上揮毫有大蘇
　　崆峒山圖為横溪翁二首
好奇仍有客相攜絶頂披雲快一躋三十六峰青似染
五年拄笏羡横溪
獨占名山毎羡渠京塵今日汙吟鬚西州十載經行處
惆悵雲烟是畫圖
　高博州憲(八首/)
　　　憲字仲常遼東人祖衎字穆仲國初進士仕至
　　　吏部尚書伯父守義大定十六年進士父守信
　　　以䕃補官叔守禮宣徽使仲常黄華之甥幼學
　　　於外家故詩筆字畫俱有舅氏之風天資穎悟
　　　博學强記在太學中諸人莫敢與抗泰和三年
　　　乙科登第自言於世味澹無所好惟生死文字
　　　間而已使世有東坡雖相去萬里亦當往拜之
　　　屏山故人外傳説仲常年未三十作詩已數千
　　　首矣釋褐博州防禦判官遼陽破沒於兵間
　　元夕無燈
九陌無燈夜悄然小紅時見㸃春烟多情惟有梅梢月
拍酒樓頭照管絃
　　寄李天英
稻秸蒼蒼陂已枯西風剪剪弄楸梧蒹葭水落魚梁迥
蟋蟀聲高山驛孤社甕新成元亮酒并刀細落季膺鱸
作詩逺寄霜前鴈人在海東天一隅
　　題新山寺壁
列壑攢峰發興新落花飛絮舞餘春虚堂坐視三千界
冠者相從五六人澗草軟宜承屐齒溪泉清可濯纓塵
靜聽山鳥松風裏始悟人間樂未真
　　焚香六言四首
茉莉花心曉露薔薇萼底溫風洗念六根塵外忘情一
炷烟中
滿地落花春曉一簾㣲雨輕陰正要金蕉引睡不妨玉
軫知音
紙帳收烟密下松灰巻火常虚午寂春閒小睡人間自
有華胥
沈水濃熏甲煎宫梅細㸃波津奕奕非烟非霧依依如
幻如真
　　長城
秦人一鎩連雞翼六國蕭條九州一祖龍跋扈侈心開
牛豖生民付碪礩詩書簡冊一炬空欲與三五爭相雄
阿房未了蜀山上石梁擬駕滄溟東生人膏血俱枯竭
更築長城限裘褐臥龍隱隱半天下首出天山尾遼碣
豈知亡秦非邉隅宫中指鹿皆庸奴驪原宿草猶未變
咸陽三月為丘墟黄沙白草彌秋塞惟有坡陁故基在
短衣匹馬獨歸時千古興亡成一慨
　　　附堯山堂外紀遼陽張仲澤汝霖春溪詩云黯
　　　黯春愁底處消小桃無語半含嬌東風不管前
　　　溪水暖緑溶溶拍畫橋高仲常憲元夕無燈詩
　　　云九陌無燈夜悄然小紅時見㸃春烟多情唯
　　　有梅梢月拍酒樓頭照管絃仲常黄華之甥黄
　　　華又仲澤之甥其淵源有自云
　王監使特起(七首/)
　　　特起字正之代州崞縣人智識精深好學善論
　　　議音樂技藝無所不能長於辭賦出入經史摘
　　　其英華以為句讀如天造神出至得意不减郭
　　　黼在張代州門下與屏山為忘年友泰和三年
　　　進士甲科調真定府錄事參軍有惠政民立碑
　　　頌其遺愛改令沁源又遷司竹監使朝議欲以
　　　館職召試㑹卒遊龍德宫聮句云棘猴未窮巧
　　　槐蟻或失王賦雙峰競秀云龍頭矗雙角駞背
　　　堆寒峰華山云三峰盤地軸一水落天紳造化
　　　無遺巧丹青總失真間閒公屢哦此詩以為妙
　　　補歸潛志王特起正之代州崞縣人少工詞賦
　　　有聲年四十餘方擢第作詩極高嘗有龍德聮
　　　句為時所稱晚年娶一側室留别一樂章喜遷
　　　鶯至今人傳之餘詩惜不多見嘗為沁源令政
　　　頗嚴後為司竹監官疾卒
　　沁源山中
野夫不識武城宰問之無言色微改但説今年秋雨多
黄茋滿谷無人采踏遍西城錦石盤暮投佛屋解征鞍
隔林依約見燈火山谷人家初夜寒
　　挽張代州詞(大/節)
砥柱堂堂閲潰川諫書一紙力回天兩朝眷倚傳龜玉
五郡歡謠被管絃茇舎棠陰餘舊緑夜臺松月耿孤圓
行人漫灑碑前淚誰識顏公是地仙
　　漫作
有時幽鳥話心事無限秋蟲誇口才北闕上書吾老矣
東籬把菊思悠哉竹林留得巨源在蓮社招入淵明來
不然餘子敗人意懷抱耿耿胡為開
　　偶作
人情爭勝似爭碁死怕輸人一著遲黑白不分傍袖手
年來吾亦愛吾癡
　　絶句二首
山勢奔騰如逸馬水流委曲似驚蛇溪靈不欲露天巧
眼力未到雲先遮
鳥語留春春已廻落花隨意臥蒼苔清明寒食因循過
萱草薔薇次第開
　　下第
人間萬事等摴蒱敢謂何人不得盧勝負到頭俱偶爾
狂夫安用繞牀呼
　李經(五首/)
　　　經字天英大定人作詩極刻苦如欲絶去翰墨
　　　蹊逕間者李趙諸人頗稱道之嘗有詩云鴈奴
　　　失寒更拍拍叫秋水天長夢已盡秋思紛難理
　　　最為得意其餘或有不可曉者累舉不第卒
　　　補歸潛志李經天英錦州人少有異才入太學
　　　肄業屏山見其詩曰真今世太白也盛稱諸公
　　　間由是名大震字畫亦絶人再舉不第拂衣歸
　　　南渡後其鄉帥有表至朝廷士大夫識之曰此
　　　天英筆也朝議以武功就命倅其州後不知所
　　　終天英為詩刻苦喜出奇語不蹈襲前人妙處
　　　人莫能及號無塵道人題太真圖云君前欲拜
　　　還未拜花枝無力東風羞又夜雨云燈火萬家
　　　夜蕭蕭簾下聲晚望云夕陽萬里眼人立秋黄
　　　昬夜起云夜起不得月河漢空星辰又步雲謡
　　　云一片崑崙心夕陽小烟樹又四言云老峰䠞
　　　雲壁立挽秀林陰灑雨蒼蒼玉鬬虚明滿鏡夜
　　　氣成晝此其詩體也
　　雜詩五首
長河老秋凍馬怯冰未牢河山吟鞭底日暮風更號
晨井凍不㸑誰療壯士饑天廐玉山禾不救我馬尵
塵埃汨沒伺候工離騷不振矜魚蟲風雲誰復話蓍蔡
縱有絶技哀屠龍挾牋搦管坐書空咿嚘堂上酣歌鐘
乃知造物戲兒童不妨遠目送歸鴻莫怪魏匏無所容
此去未許江船東五經不掃途轍窮門庭日月生皇風
太阿繡澀礪以石坐看雙匣鳴雌雄
巖椒鬱雲日夕生陰雨雪縞夜秋黄老林人烟墨突樵
徑雲深
造物開巖地巖帳揜劍壁苔花張古錦霜苦老秋碧日
夕雲竇陰風鼔泉湧石馬蹄忌磽确樵道生枳棘盤盤
出井底廻首悵如失長老不耐事底事挂塵迹披雲出
山椒白鳥表林隙
　　　附書史㑹要李經少有異才字畫亦絶人
　　　附趙秉文答李天英書天英足下自足下失意
　　　東歸無日不思恍如三歳向得來音甚悉動靜
　　　為慰所望所寄雜詩疾讀數過擊節屢歎足下
　　　天才英逸不假䋲削豈復老夫所可擬議然似
　　　受之天而不受之人屢欲貢悃誠山川間之坐
　　　成浮沉况勤厚如此過望㸃化僕非其人筆拙
　　　思荒自濡其涸况望餘波耶豈以犬馬齒在前
　　　欲俯就先後進禮耶聊布一二所聞於師傅間
　　　者幸恕不揆嘗謂古人之詩各得其一偏又多
　　　其性似者若陶淵明謝靈運韋蘇州王維栁子
　　　厚白樂天得其冲淡江淹鮑明遠李白李賀得
　　　其峭峻孟東野賈閬仙又得其幽憂不平之氣
　　　若老杜可謂兼之矣然杜陵知詩之為詩未知
　　　不詩之為詩而韓愈又以古文之渾浩溢而為
　　　詩然後古今之變盡矣太白詞勝於理樂天理
　　　勝於詞東坡又以太白之豪樂天之理合而為
　　　一是以高視古人然亦不能廢古人足下以唐
　　　宋詩人得處雖能免俗殊乏風雅過矣所謂近
　　　風雅豈規規然如晉宋詞人蹈襲用一律耶若
　　　曰子厚近古退之變古此屏山守株之論非僕
　　　所敢知也詩至於李杜以為未足是畫至於無
　　　形聽至於無聲其為怪且迂也甚矣其於書也
　　　亦然足下立言措意不蹈襲前人一語此最詩
　　　人妙處然亦從古人中入譬如彈琴不師譜稱
　　　物不師衡上匠不師䋲墨獨自師心雖終身無
　　　成可也故為文當師六經左丘明莊周太史公
　　　賈誼劉伺揚雄韓愈為詩當師三百篇離騷文
　　　選古詩十九首下及李杜學書當師三代金石
　　　鍾王歐虞顔栁盡得諸人所長然後卓然自成
　　　一家非有意於專師古人也亦非有意於專擯
　　　古人也自書契以來未有離古人而獨立者若
　　　揚子雲不師古人然亦有擬相如四賦韓退之
　　　惟陳言之務去若進學解則客難之變也南山
　　　詩則子厚之餘也豈遽汗漫自師胸臆至不成
　　　語然後為快哉然此詩人造語之工古人謂之
　　　一藝可也至於詩文之意當以明王道輔教化
　　　為主六經吾師也可以一藝名之哉賈誼董仲
　　　舒司馬遷揚子雲韓愈歐陽修司馬溫公大儒
　　　之文也僕未之能學焉梁肅裴休晁迥張无盡
　　　名理之文也吾師之太白杜陵東坡詞人之文
　　　也吾師其辭不師其意淵明樂天高士之詩也
　　　吾師其意不師其詞然吾老矣眼昬力綿雖欲
　　　學古人力不足也足下來書自言近日欲作大
　　　字然滯於藏鋒不能飛動詩欲古體然僻於幽
　　　隱不能豪放足下自知之僕尚何言然藏鋒書
　　　之一端所貴徧學古人昔人謂之法書豈是率
　　　意而為之也又須真積力久自楷法中來前人
　　　所謂未有未能立而能走者飛動乃吾輩胸中
　　　之妙非可學也若市人能積學而不能飛動吾
　　　輩能飛動而不能積學皆一偏之弊耳東坡論
　　　五十八草書似鶯哥嬌數日相見曰此書何如
　　　曰乃秦吉了耳足下之書無乃近似之乎精神
　　　所注間出奇逸稍怠之際如病痱腫得免秦吉
　　　了足矣想當捧腹大笑也寄來詩如雜詩五首
　　　老昬殊不可曉然此迄於大成不過長吉盧仝
　　　合而為一未能以故為新以俗為雅非所望於
　　　吾友也昔人有吹簫學鳯鳴者鳯鳴不可得聞
　　　時有梟音耳君詩毋乃間有梟音乎向者屏山
　　　嘗語足下云自李賀死二百年無此作矣理誠
　　　有之僕亦云然李公愛才然愛足下之湥者宜
　　　莫如老夫願足下以古人之心為心不願足下
　　　受之天而不受之人如世輕薄子也與足下心
　　　知故道此意幸少安無躁
　梁太常持勝(一首/)
　　　持勝字經甫絳州人本名洵義避宣宗諱改父
　　　襄字公贊大定初進士質直尚義有古人之風
　　　仕至保大軍節度使有諫興陵田獵表傳於世
　　　其賀章宗即大位表云曾天子祖天子世嫡相
　　　承舜何人予何人自强不息又自河南府倅移
　　　華州防禦使謝上表云昔司雒邑已陪嵩嶽之
　　　呼今領華防願效封人之祝世亦稱之經甫泰
　　　和六年進士制策優等宏辭亦中選為人儀觀
　　　雄偉以文武志膽見稱貞祐初由太學博士為
　　　咸平治中宗室承裕辟為僚佐承裕死太平謀
　　　不軌以兵脇經甫使作文移經甫大罵不從即
　　　日遇害時年三十六贈韓州刺史初赴官有詩
　　　云山雲欲雨花先慘客路無人鳥亦悲人以為
　　　䜟云
　　海棠
野杏山桃委路塵芳華都屬錦城春只緣造物偏留意
任使無香亦可人粉白漫誇粧樣巧胭脂難染睡痕新
沈香亭子勾欄畔消得君王比太真
　愚軒居士趙元(三十三首/)　(補一首/)
　　　元字宜之定襄人經童出身舉進士不中以年
　　　及調鞏西簿未幾失明自少日博通書傳作詩
　　　有規矩泰和以後有詩名河東李屏山為賦愚
　　　軒有落筆突兀無黄初之句愚軒宜之自號也
　　　用是名益重南渡以後往來洛西山中閒閒公
　　　雷御史王子文許至忠崔懷祖皆愛之所至必
　　　虚左以待為人有材幹處事詳雅既病廢無所
　　　營為萬慮一歸於詩故詩益工若其五言平淡
　　　處他人未易造也宜之之父名淑字清臣由門
　　　資叙與先隴城為莫逆交故好問交游間得宜
　　　之之詩為多子顒有隱節今居鄉里
　　　補歸潛志趙宜禄宜之忻州人幼舉童子第及
　　　壯病目失明自號愚軒居士高才能詩其所讀
　　　書皆自少時不忘居西山下以吟咏為樂名士
　　　無不與游趙李諸公甚重之屏山常賦愚軒云
　　　我雖有眼不如無安得恰似愚軒愚後病殁有
　　　愚軒集送辛敬之云李白久矣騎長鯨後五百
　　　歲之純生
　　鄰婦哭
鄰婦哭哭聲苦一家十口今存五我親問之亡者誰兒
郎被殺夫遭虜鄰婦哭哭聲哀兒郎未埋夫未迴燒殘
破屋不暇葺田疇失鋤多草萊鄰婦哭哭不停應當門
户無餘丁追胥夜至星火急并州運米雲中行
　　渡洛口
一脉寒流兩岸氷斷橋無力强支撐忘機羡殺沙鷗鳥
不省人間有戰爭
　　書懷繼元弟裕之韻三首
蓍龜不須問我命只自知多生墮宿業世網纒綿之驊
騮受羈銜大笑跛鼈遲跛鼈亦復笑縮首甘自卑何必
參漆園物理本自齊檳榔可消榖志士常苦饑穆之萬
人雄猶不免此譏我懦更多病區區欲何為鐘鼎不可
倖藜藿分所宜安能如黄蜂為人填蜜脾清白儻少汙
(平/聲)後人何所貽初學悔大謬篆刻工文辭年來厭酸鹹
淡愛陶潛詩愛詩固自佳其如未忘機回頭四十年言
動俱成非誰能逐世利日久常規規惟當種溪田與子
常相期窓扉有生意山間春到時長安冠葢塵游哉不
如兹西疇將有事老農真吾師不見元魯山夢寐役所
思遺山乃其後僻處正坐詩時復一相過照眼珊瑚枝
奇書多攜來為子臥聽之
少從白衫游氣與山崢嶸一念墮文字腸腹期拄撑多
機天所災室暗燈不熒拈書枕頭睡鼻息春雷鳴泰山
與鴻毛何者為重輕蹄泓與渤澥誰能較虧盈如能平
其心一切當自平
嵩箕有奇姿出雲何悠然雲山足佳處留客今幾年有
子罷讀書求種山間田栗里愧淵明香山慙樂天二老
巳古人相望雲泥懸得酒邀月來對影空自憐攝衣欲
起舞稚子不須牽
　　喜霽
片段溪雲破縱横野水淙人閒泥塞路蠅動日烘窓映
壁苔痕滿侵堦樹影雙還思釀新黍甕面挹秋江
　　詩送辛敬之東歸二首
風埃憔悴舊霜袍老去新詩價轉高橡栗漫山猶可煮
不須低首向兒曹
文章無力命有在一㸃浩然天地間風雪滿頭人不識
又攜詩稿出西山
　　修城去(甲戌歲忻城陷官復完治/途中聞哀歎聲感而有作)
修城去勞復勞途中哀歎聲嗷嗷幾年備外敵築城恐
不高城高慮未固城外重三壕一鍬復一杵瀝盡民脂
膏脂膏盡猶不辭本期有難牢䕶之一朝敵至任椎擊
外無强援中不支傾城十萬户屠滅無移時敵兵出境
已踰月風吹未乾城下血百死之餘能幾人鞭背馳行
補城缺修城去相對泣一身赴役家無食城根運土到
城頭補城殘缺終何益君不見得一李勣賢長城莫道
世間無李勣
　　田間秋日三首
好雨知時便放晴天和醞釀作西成秋收但得官軍飽
未怕輸租遠十程
禾穗纍纍豆角稠崧前村落太平秋熙熙多少豐年意
都在農家社甕頭
皤翁傴僂負薪行稚子跳梁剝棗聲不似二姑忙更苦
晚春椎髻脱釵荆
　　客况
廬山踏遍却歸崧世事悠悠付老慵樂近僧居非佞佛
苦無田種强為農菊花雨似人情冷棃葉霜如酒力濃
一十五秋河表客合教節物笑龍鍾
　　學稼
不堪炊煮一箱書十口東西若可餬食禄已慙中隱吏
墾山聊作下農夫藁遺場圃無多積籽入官倉困逺輸
近日愚軒睡眠少打門時復有追胥
　　立秋日
况味年來老比丘禪房三伏得遲留連宵雨作埀埀曉
十口家貧盼盼秋熟未先須伺禾黍有無何暇問衣裘
半生枉却親燈火一事不成空白頭
　　村居夏日
官府不著名散迹村落深白雲自朝暮青山無古今愛
此夏日永門巷多繁陰呼兒具繩牀不履亦不簪殷勤
好風來為我消煩襟一飽萬事了何用腰黄金羈勒困
名馬網羅多珍禽何如山鹿癡呦呦戀長林
　　次韻答裕之
薄暮敲門喜客佳水萍風絮共天涯行藏一話傾心肺
古律三詩淬齒牙朱研不妨閒度日青山終得共餐霞
扶持老病須君輩滿地豺狼萬里家
　　書懷
嬾退無心廪與庖願攜諸子劚山磽閒消白日醒吟醉
猛省浮生夢幻泡窈窕雲山三兎窟漂搖風樹一鳩巢
聮名便入村家社莫認公卿是故交
　　寄裕之二首
汨沒兵塵滿鬢霜買鄰心樂古清涼閒陪老秀春行脚
悶欠臞元夜對牀正欲脱身求兎窟誰能隨世轉羊腸
南陽未比嵩陽好滿眼交游即故鄉
老嬾愚軒百不能飽諳人意冷於氷清狂舊日躭詩客
灰朽而今有髪僧服裹紙衾三丈日話延雪屋一龕燈
新開小逕通蘭若斬盡清涼舊葛藤
　　丙子夏臥病汗後有作
枯腸得水若通靈渙汗週身一雨零行客筋骸困方歇
醉人心骨唤初醒病蟬移夢入新殻老鶴息神梳舊翎
乞得殘骸對兒女不愁無粟貯陶瓶
　　宿少林寺
雙輪走雞棲下嶺分間道行行得精舎翠崦作廻抱諸
峰知客來故故顔色好征衫滿塵土慙愧方丈老殷勤
一瓣香為我除熱惱世緣如落花籬裀跡俱埽箇中有
佳處行脚恨不早一庵祖師傍異日親結草
　　晚出
坐久臥還起畏此夏日長出門髮蓬鬆西日明半墻鳩
鳴舎東栁雌和墻南桑十日暑煩苦一雨方論量偶然
釋憂抱露坐移繩牀羣兒莫相催老子便晚涼
　　次韻裕之見寄二首
魚入深淵鶴在陰飛潛何幸逺庖砧乾坤萬里雲無迹
氷雪三冬栢有心故國勾留清夜夢歲華分付白頭吟
莘川擬作桃源隱共與青山閲古今
古屋颼颼四壁塵不堪幽獨足吟呻瓶儲看客常年慣
家具為農近日新世味飽嘗惟可睡詩情漫苦不醫貧
相從分我西山半欲乞臞元伴老身
　　題裕之家山圖
繫舟盤盤連石嶺牧馬澄澄倒山影山光水氣相混涵
中有元家舊廬井鴈門一開豺虎場駕言投迹嵩之陽
青山偃蹇不可將十年竟墮兵塵黄東巖風物知猶在
說與寄庵神已㑹一揮淡墨能似之清輝逺寄形骸外
元家故山吾與鄰夢見不如畫圖真舊曾行脚聊經眼
未得歸時亦可人
　　早發寶應龍門道中有感
山僧送客客行東廻首雲寮夢寐中人語咿呦村店火
㡌簷欹側石門風伊川逺暎春冰綠少頂先攙曉日紅
為問年來幾還往只應烏鵲識衰翁
　　欽若遽有商於之行作長語為别兼簡仲澤弟一
　　笑
廬山窈然深可居洛水澄然清可漁嘉哉山水有如此
不能留客如蘧廬楚茅不入干王誅大帥分閫臨商於
謀參帷幄渴英俊蒐羅逺到山間癯隴西四欽出將種
人愛若也温而愉朅來誰飛薦鶚書枕前墮檄催馳驅
行參幕賓亦大可把酒當為帥君賀王家仲澤如仲宣
共看吐奇飛玉唾一軍號令雅歌中聲落荆蠻膽先破
愚軒退居如甑墮閒暇多君時見過明朝笑語隔闗山
一月須拚面墻臥
　　丁亥三月二十五日雪
夬變乾將至陰凝陽不流雨飛猶帶雪風急似號秋草
木無春意闗河慘客愁天心寧易測三歎索冬裘
　　大暑
旱雲飛火燎長空白日渾如墮甑中不到廣寒氷雪窟
扇頭能有幾多風
　　讀樂天無可奈何歌
鳬脛苦太短蚿足何其多物理斬不齊利劍空自磨老
跖富且壽元惡天不訶伯夷豈不仁餓死西山阿天意
寓㝠邈人心徒揣摩不如且飲酒流年付蹉跎酒酣登
　高原浩歌無奈何
　　　哀古道
　山深道壞水縱横怪得春來少客行不信天教人迹斷
　水乾更遣蒺藜生
　　　薛鼎臣罷登封
　弄人鼓笛不相疑便著登場傀儡衣終日抱飢唯飲水
　也和醉客一時歸(鼎臣才大夫宰登封有惠/政今以例罷故有上句)
　　　題嵩陽歸隱圖
　風烟萬頃一椽茅丘壑端能傲市朝窈窕雲山三兎穴
　飄颻風樹一鳩巢本來無取亦無與只合自漁還自樵
　三十六峰俱可隱願從君後不須招
　
　
　
　
御訂全金詩增補中州集巻二十九
　欽定四庫全書
御訂全金詩增補中州集巻三十
　　馮内翰璧(一十五首/)
　　　　璧字叔獻别字天粹承安二年進士歴州縣召
　　　　入翰林再為曹郎宣宗朝屢以使指鞫大獄權
　　　　貴如歸德知府宿州總帥聲勢焰焰朝廷知其
　　　　跋扈而不能摧伏者叔獻以法臨之毛髪不貸
　　　　也幼有重名就所長論之館閣臺諫與賔客言
　　　　乃其選也徒以小心奉法不畏彊禦故屢以城
　　　　旦書屈之識者有用違其長之歎興定末以同
　　　　知集慶軍節度使事致仕居崧山龍潭者十餘
　　　　年諸生從之遊與四方問遺者不絶賦詩飲酒
　　　　放浪山水間人望以為神仙焉山中多蘭毎中
　　　　春作華山僧野客人持數本詣公以香韻清絶
　　　　為勝少劣則有罰謂之鬬蘭所釀松醪東坡所
　　　　謂歎幽姿之獨高者惟叔獻能盡之客有以京
　　　國名酒來與之校者味殊不能近正如深山草
　　　衣木食人語覺傭兒販夫塵土氣為不可嚮也
　　　是後松醪鬬蘭遂為山中故事叔獻少日在太
　　　學賦聲籍甚其學長於春秋詩筆清峻似其為
　　　人字畫楚楚有魏晉間風氣雅為閒閒公所激
　　　賞制誥典麗當代少見其比尺牘又其專門之
　　　學風流藴藉不減前世宋景文左丞董公紹祖
　　　奉使江左得其詩餞行喜見顏間詩四韻每誦
　　　一句輒為一舉觴李右司之純談笑此世為不
　　　足玩見叔獻則必為之􁑔然王延州從之公於
　　　鑒裁為海内稱首敬其名德至不敢以同年生
　　　數之北渡還鄉里年七十九終於家(墓碑云所/貴於君子)
　　　(者三曰氣曰量曰品有所充之謂氣有所受之/謂量氣興量備而才行不與存焉本乎才行氣)
　　　(量而絶出乎才行氣量之上之謂品品之所在/不崖岸而峻不表暴而著不名位而重不耆艾)
　　　(而尊是故為天地之美器造物者固靳之不輕/以予人閱百千萬人之衆厯數十百年之久乃)
　　　(一二見之同乎其時非無孤雋偉傑之士從容/於禮文之域角逐乎功名之地唯其俗不可以)
　　　(為雅劣不可以為勝故自視缺然陳太丘事業/無聞而名重天下房次律坐鎮雅俗而舉世以)
　　　(王佐許之施之當時未必適用然千載而下有/為之斂衽者非品何以得之元光正大以來天)
　　　(下大夫士論公/平生者蓋如此)子渭字清甫以門資敘仕為密
　　　院機察清慎而文天下有馮孝子之目今居鎮
　　　陽
　　同裕之再過㑹善有懷希顏
寺元魏離宫十日來凡兩前與髯卿偕齋奠少林往其
時已薄暮諸勝不暇訪今同魏諸孫再到風烟上寺僧
導升殿雄深肅瞻仰柱礎門限砧追琢成大壯不見磨
琢痕瑩滑明滉朗摩挲三歎息後世無此匠晚登西南
亭碧玉對千丈如王官天柱如太華仙掌留宿贊公房
秀色夢餘想夜靜耿不眠泉溜琴筑響惜髯今不來聮
詩共清賞
　　和希顏
虎守天門未易通庾塵無扇障西風主人何負盗憎主
公論不明私害公老伏固非千里驥㝠飛似是五噫鴻
紛紛往事渠知㡬都付崧巔一笑中
　　送國醫儀師顏企賢得請歸闗中次朝賢韻
心平窮富恐欺天面有陰功蓋有年歸去青山仁者樂
祕來丹訣老而傳尚醫冗食渠百輩公論共推君十全
技道精微仍逺引就非輕舉亦㡬仙
　　河山形勝圖
書劍丁年記昔遊中條之麓過蒲州地形西控三秦逺
河勢南吞二華秋晉魏兵爭一春夢漢唐壇祀㡬荒丘
披圖弔古令人慨不必重登鸛雀樓
　　雒帥覓蘭作詩以寄
雲揷高牙畫㦸新春移寶檻燕堂深水南紅藥初退舎
嵩麓紫蘭今嗣音繭足赬肩坐香累高梁華棟豈渠心
使君有問花應語玉樹誠佳非故林
　　明皇擊梧桐圖
三郎耳譜趂花奴風調才情信有餘天寶錯來非一拍
霓裳中節亦區區
　　送人岀使
陽春有脚蘇疲瘵水鏡無心照潔汙九道澄清天意切
人才一一似君無
　　習池醉歸圖
襄漢方屯十萬兵習池日往不曾醒紛紛悞晉皆渠輩
何獨王家一寧馨
　　東坡海南烹茶圖
講筵分賜密雲龍春夢分明覺亦空地惡九鑽黎洞火
天游兩液玉川風
　　陰晦中忽見華山
吏部能開衡嶽雲坡仙曽借海宫春蓮峯清曉忽自獻
二公何人予何人
　　草堂春暮横披
遷客倚樓家萬里五陵飛鞚酒千金草堂澹與春山對
幽鳥一聲春已深
　　元光間予在上龍潭毎春秋二仲月往往與元雷
　　游歴嵩少諸藍禪師汴公方事參訪毎相遇輒揮
　　毫賦詩以道閒適之樂今猶夢寐見之兒子渭近
　　以公故抵任城禪師附寄詩以叙疇昔未㡬駐錫
　　東菴因造謁間岀示裕之數詩醉筆縱横亦畧道
　　嵩遊舊事感歎之餘漫賦長句二首
性理諸方已徧叅歸來一錫駐東菴山中蓮社舊招隱
旅舎阿戎新對談詩筆如君僧有㡬文章媿我老無堪
綾書大字拈香疏須趂微之酒半酣
少林脩竹欲天參竹外幽閒草結菴顧我雖存惟白髮
與君曽此共𤣥談干戈横絶境猶夢艸樹荒殘人豈堪
臘甕春醪髯莫預商歌悲壯不能酣
　　雨後看竝玉所控諸峯
竝玉如高人壁立九千仞一日不見之令人生鄙吝春
深木葉敷秀色益濡潤結茅寄僧藍晴碧時得趂老宿
詫孫峯隅侍到齠齔連延青一色枚數須諦認溟濛空
翠間我亦疑未信朝來雲氣昬埋没瑜匿瑾如蒼梧正
愁湘妃鬱思舜重陰俄解駮霮䨴夕暉襯娟娟忽層岀
歴歴分遠近雲峯互吞吐千狀纔一瞬岀竒如孫呉相
降如廉藺如衆星拱辰如侯伯入覲接武如朋簪承迎
如价儐負固如呉楚爭長如齊晉怪詭如夷蠻駢羅貢
琛贐窘蹙如擒獲係纍將就釁如應龍神靈蟄卧時奮
迅如天駟超軼坰牧稅羈靷如雄對改容失箸駭疾震
如猛士無譁攢槊俟嚴陣獨兩峯巍然魁傑儼崇峻光
輔嶽柱天鬱為中興鎮降生申與甫周室僨復振詩傳
配崧高百世磨不磷
　　同希顔怪松
崧高地氣靈花木競妍秀玉峯西南趾有松獨怪陋偃
蹇如蟠螭奮迅如攫獸葉勁鬚髯張皮古鱗甲皺菌蠢
藤癭怒支離笻節瘦月上虬影揺風動雨聲驟子落慰
枯禪枝樛礙飛鼬盤根萬乘器平葢千嵗壽樵斤幸免
尋厦匠矧肯構龍化㑹有時天旱期汝救
　宋内翰九嘉(一十一首/)　(補一首/)
　　　九嘉字飛卿夏津人黄裳榜進士乙科歴藍田
　　　高陵扶風三水四縣令皆有能聲入為右警廵
　　　使應奉翰林文字正大中病失音廢居殁於癸
　　　已之禍嘗有詩云浩歌風露下醉袖拂南山又
　　　題壽安烟霞亭云粧成土壁紅千㸃界畫銀沙
　　　綠一鈎其才藻可畧見矣
　　　補歸潛志宋翰林九嘉字飛卿夏津人少游太
　　　學有詞賦聲從屏山游讀書為文有竒氣與雷
　　　希顏李天英相埒也至寧初擢高第歴闗中四
　　　邑以能稱召補省掾為當軸者所忌求去已而
　　　為延安帥府所辟充經歴召為南京右廵院使
　　　風采甚著以不能事權要罷官俄入翰林為應
　　　奉得風疾引去遭亂北還道病殁年未五十士
　　　大夫惜之飛卿為人剛直豪邁不羣能政能文
　　　甚為時望所屬不幸中以病廢哀哉初召至南
　　　京時屛山亦在余毎從之游亂後余居八仙館
　　　與飛卿相邇日相見屬和其詩猶在余槖中文
　　　辭簡古法宋祁新唐書惜乎為吏事所奪不多
　　　著性不喜佛雖從屏山游常與辯爭在闗中時
　　　因楊煥然赴舉書與屏山薦之曰煥然佳士往
　　　見吾兄慎無以佛老嫚之也屏山持之示交游
　　　以為笑其後西行余以序送之備論其守道不
　　　回今兹云亡豈復見此挺特之士乎
　　途中書事三首
幼穉扶輪婦挽轅連顛翁媪抱諸孫饑民羸卒如流水
掘盡原頭野薺根
老穉扶攜訪熟鄉驛塵滿路殣相望終朝拾穗不盈把
只有流民如麥芒
攘絲奪麥人爭畧烘日吹風天有年湯餅元非小人腹
繭絲都作大夫賢
　　館中納涼書事
涼灑塵纓聵耳醒虚堂窈渺好風清雀知愛子來迴哺
䑕不畏人旁午行毎用熟眠酬閴寂端知固有享高明
宦遊非不佳官府奔走塵勞漫一生
　　東州有感
東城衰艸没黄沙故壘周遭小范衙牧豎那知真老子
龜趺繫馬臥吹笳
　　搗金明砦作建除體
建牙誓諸將梟鳴軍盡驚除道非戰事銜枚幻竒兵滿
鎧霜日輝行陣寂無聲平旦飛岀谷桑棗蔽金明定知
此陳迹中原遮㓂城執鞭吾不及范公凜如生破碑字
仍在贔屭臥深荆危襟按其壘信哉天下英成敗翻覆
手狐兎今横行收復㑹有時夷吾當請纓開圖睨督亢
按劍逐長鯨閉塞亦已久一揮氛曀清
　　被檄從事
不巾不襪栁陰行朝醉南村暮北莊一旦捉將官裏去
直驅盲馬陣中央(即所乘盲/馬而言)
　　留别孫俊民姚公茂
艸根殘日射離觴主席風生熱肺腸此去兠零紅照夜
輸君吹笛傍糟牀
　　酴醿菊
酴醿風味醺人醉著莫東籬愛酒翁一夜金英全換骨
冷香晴雪滿秋風
　　蓮社圖
野鶩家雞俗好乖虎溪泉石滿塵埃壯哉砥柱頽波裏
惟有淵明挽不來(飛卿不喜佛法自言平生有三恨一/恨佛老之説不出於孔氏前二恨辭)
(學之士多好譯經潤文三恨大才而/攻異端淵明挽不來之句葢自況也)
　　夘酒
臘蟻初浮社甕篘宿酲正渴夘時投醉鄉兀兀陶陶裏
底事形骸底事愁
　　題李白泛月圖
江心月影盡一掬船頭月影盡一吸夜涼風露㸃宫袍
天地之間一李白
　李右司獻能(二十首/)
　　　獻能字欽叔河中人年二十一以省元賜第廷
　　　試第一人宏詞優等授應奉翰林文字在翰苑
　　　凡十年出為鄜州觀察判官用薦者復應奉俄
　　　遷脩撰以鎮南軍節度副使充河中經歴正大
　　　八年河中陷獨得一船走陜州被召以道梗不
　　　能赴就權陜府行省左右司郎中軍變遇禍欽
　　　叔資稟明敏博聞强記輩流中少見其比為人
　　　誠實樂易洞見肺腑世間狡獪變詐纎悉無不
　　　知然羞之為不道也與人交不立崖岸杯酒相
　　　然諾赴難解紛不自顧惜雖小書生以愛兄之
　　　道來亦殷勤接納傾筐倒庋無復餘地時輩以
　　　此歸之家故饒財盡於貞祐之亂京師冷官食
　　　貧口衆無以自資太夫人素豪侈厚於自奉小
　　　不如意則有金魚墮地之譴人視之殆不堪其
　　　憂而欽叔處之自若也欽叔文章行業過人處
　　　甚多而天下獨以其純孝為不可及云
　　　補歸潛志李獻能欽叔河中人先世以武功顯
　　　仕至金吾衛上將軍時號李金吾家欽叔昆弟
　　　皆以文學有名從兄欽止獻卿先擢第繼以欽
　　　叔又繼以從兄欽若獻誠從弟欽用獻甫故李
　　　氏有四桂堂欽叔苦學博覽無不通尤長於四
　　　六南渡擢南省魁後中宏詞遂入翰林為應奉
　　　考滿再留岀為鄜州觀察判官再入遷脩撰正
　　　大末授河中帥府經歴官北兵來攻軍敗奔陜
　　　又為陜府經歴官天興改元陜亂見殺年四十
　　　三欽叔為人眇小而黑色頗有髯善談論毎敷
　　　説今古聲鏗亮可聽作詩有志於風雅又刻意
　　　樂章在翰院應機敏㨗號得體趙閒閒李屏山
　　　嘗曰李欽叔天生今世翰院材故諸公薦之不
　　　令岀館嘗謂人云吾幼夢官至五品壽不至五
　　　十後竟如其言異哉
　　贈王飛伯雜言一首
東風吹客衣敗絮逐風飛曉雪没寒薺無物充朝饑空
簞嘖嘖號饑䑕饕蝨蠕蠕緣破袴人生豈是犬與雞終
嵗區區守門户游説萬乘苦不早儀秦殆是穿窬盗六
國印千金車滿眼榮華鏡中老孔子聘列國孟軻游齊
梁能令千載後名與日月光男兒生世不虚生死恨身
後無聲名不然鳴玉遊紫京不然著書談六經九日可
射天可補鞭笞百蠻作降虜離騷一篇亦不惡雄筆盤
盤暎千古君不見彩鳯翔丹霄一鳴應九韶寸雲起泰
山霖雨滿人間丈夫窮達果在天安用兒女得志相歆
羨失志相悲憐仰天大笑岀門去四海今誰魯仲連
　　夜宿虚皇閣下
倚天青壁截雲霞一水高懸界削𤓰不惜竛竮攀石磴
要看絢爛坼雲華玉峯影裏虚皇閣鐵笛聲中祕監家
明日川塗入塵土却應平地㡬襃斜
　　玉華谷同希顔裕之分韻得秋字
玉龍落峽噴飛流空翠霏霏晚不收軟脚山堂一壺酒
暮涼閒對兩峯秋
　　四皓圖
弋繒安足致㝠鴻自是兼懷翊贊功漫説壺闗有遺老
望思臺上己秋風
　　二老雪行圖二首
自笑膠膠擾擾身十年匹馬走紅塵何時雪滿平生屐
太華峯前約故人
抱琴衝雪又衝風二老風流阿堵中未似村翁眵抹眼
火爐頭上話年豐
　　别馮駕之
東風弄微寒吹雪作輕陰春歸未得歸愁攪客子心與
君俱異縣那復重分襟感時復恨别老懷苦難任憶昨
滎陽會燈火語夜深縱談間俳語浩歌雜狂吟相期梁
宋游感君肯相尋西園偶差池市樓成孤斟相逢洧水
湄暫爾成盍簪燕鴻還别去又復如商參我行落日邊
匹馬獨登臨君方無定在倦翼思茂林人堪㡬回别老
境各駸駸洧水不西流雙魚定沈沈幸有西飛鴻無吝
金玉音
　　昆陽元夜南寺小集
春臯短短生蘭芽東風嫋嫋吹芳華暗黄著栁小梅素
月姊新年恰十五東皇太一來翩翩竹宫神光祀甘泉
茂陵弓劍没秋草鳯燈煌煌空自然當年曼衍魚龍舞
回頭昭陽化飛土昆陽客舎冷於氷破殿蕭條佛燈古
雪消梁苑想春紅車如流水馬游龍銀缾載酒隨春風
酒酣一釂百杯空韶華過眼弦上箭人生得酒從歡醼
北斗䦨干夜參半耿耿疎星淡河漢
　　追憶潁亭汎舟寄陽翟諸友
十月冬氣寒清霜殞羣木輕舟汎潁水微風吹野服信
流不知還石艇横老玉苔花錦斕斑懸溜珠陸續頗離
㕓市雜倒瀉軒裳俗嵗月今㡬何春草萋以綠懷歸劇
飢渴仰羨雙飛鵠矯首九山雲迢迢傷逺目
　　郟城秋夜懷李仁卿
日入羣動息暝色陰濛濛故人隔潁水嫋嫋生秋風輕
風捲纖雲碧漢磨青銅坐久襟袖涼皎月升天東伊人
如此月霽色羅心胸可望不可親倐已駕飛鴻念此太
虚間心交神自通而況千里月相望寧不同孤光透薄
帷儼如接音容翻翻繞枝鵲唧唧侵堦蛩上牀轉不寐
高樓待晨鐘相思夜何永月落秋牀空
　　題飛伯詩嚢飛伯以布為囊采當世名卿詩投其
　　中
穎露毛錐秪自賢智如樗腹但求全迂疎差似淵才富
羞澀猶無杜老錢收拾珠璣三萬斛貯儲風月一千篇
嘔心大勝奚奴錦要與風人被管絃
　　送王飛伯歸陽翟
故舊相望似曉星平生懷抱向君傾朱絲不入秦箏耳
彩鳯終儀韶濩聲三楚迢迢動離思九山落落助高情
一㕓擬就隆中臥要子同躬壠上耕
　　西園春日
的皪氷梢出短墻泓澄暖綠靜横塘娟娟高竹迎人翠
嫋嫋長紅隔水香病起心情疎酒醆朝來風色妬年芳
只應歸去雲窓晚夢到湘妃錦瑟傍
　　滎陽古城登覽寄裕之
突兀高臺上古城登臨人境兩崢嶸闗河落日嵗云暮
草木臨風氣未平虎擲龍拏王伯事天荒地老古今情
一盃欲洗興亾恨為喚窮途阮歩兵
　　從獵口號四首
蓮燭金紗簇簇齊宫槐籠曉尚凄迷景陽鐘罷聽殘漏
萬馬銜霜不敢嘶
閶闔傳符啓九闗一聲清蹕駐南山虎賁先導三千士
天馬初離十二閑
爛爛龍旂捧日輝從臣遥認赭黄衣天王清曉親弧矢
初合今冬第一圍
的皪金鎞墮曉星晴天霹靂應弦聲風毛雨血燕雲在
未要草間狐兎驚
　　　上清宫梅同座主閒閒公賦
　厭住盧家白玉堂琳宫瀟灑占年芳光生琪樹風霜古
　影占銀潢月露涼物外根株本仙種世間紅紫避嚴粧
　鼇頭詞伯今何遜一笑詩成字字香
　　　丹陽觀竹宫中移賜
　素士如林侍紫清紫清新許住蓬瀛娟娟粉節霜勻岀
　矗矗烟梢玉削成福地根莖䝉化育中天雨露藉恩榮
　綠章封事朝來奏又聽風前彩鳯鳴
　
　
　
　
　
　
　
御訂全金詩増補中州集巻三十
　欽定四庫全書
御訂全金詩增補中州集巻三十一
　　王右司渥(一十一首/)　(補一首/)
　　　　渥字仲澤以字行興定二年進士調管州司候
　　　　不赴壽州防禦使邦獻商州防禦使國器武勝
　　　　節度庭玉愛其才連辟三府經歴官在軍中凡
　　　　十年舉寧陵令未赴丁太夫人憂廬墓三年服
　　　　除復授寧陵正大七年朝廷與宋人議和擇可
　　　　為行人者仲澤以才選凡再至揚州制司宋人
　　　　愛其才有中州豪士之目使還以寧陵課最遷
　　　　一官入為尚書省掾三月即授太學助教充樞
　　　　密院經歴官八年院廢權右司郎中中牟失利
　　　　不知所終仲澤博通經史有文采善談論工書
　　　　法妙於琴事詩其專門之學人物楚楚若素宦
　　　　於朝吏事則與冀京父相上下其辨博又屏山
　　　　所許天下談士三人之一也嘗與予行内鄉山
　　　中馬上賦詩云霜風十月餘千山錦崢嶸又九
　　　日在潁上見寄云茫茫襄城野嵗晏多風埃野
　　　田半已荒草蟲鳴更哀西風吹白雲大隗安在
　　　哉七聖之所迷而我胡為來我本林野人初無
　　　經世材失身鞍馬間坐令雙鬢催安得元紫芝
　　　共舉重陽杯詩成西北望九山鬱崔嵬此詩脫
　　　遺處不復能記憶讀之尚可以見斯人胸懷之
　　　髣髴(仲澤潁上詩不才被棄翻為福拙計無營/却似高是處青山可埋骨誰家白酒不消)
　　　(憂夕陽轉屋挂林影急雨/壞橋喧水聲人喜傳之)
　　　補歸潛志王渥仲澤後名仲澤太原人家世貴
　　　顯少游太學有詞賦聲屢中高選南渡後擢第
　　　為時帥鄂屯邦獻完顏錫里所知故多在兵間
　　　後辟令寧陵有治迹召為省掾因使宋至揚州
　　　應對華敏宋人重之回為太學助教充樞密院
　　　經歴官俄遷右司都事稍見信用天興改元從
　　　持嘉喀齊喀提兵岀援武仙鄭州西遇北兵大戰
　　　殁於陣性明俊不羈博學無所不通長於談論
　　　使人聽之忘倦工尺牘字畫遒美有晉人風作
　　　詩多有佳句其贈李道人云簿領沈迷嫌我俗
　　　雲山放浪覺君賢又潁州西湖云破徐北客三
　　　年恨慚愧西湖二月春又過龍門云詩成一大
　　　笑浩浩洪波東
　　潁亭
三載西湖阻勝遊潁亭聊喜散羇愁九山西絡烟霞去
一水南吞澗壑流賔主唱酬空翠琰干戈横絶自滄洲
怱怱匹馬從軍去慚愧烟波萬里鷗
　　有寄
十年鐵馬暗京華客子飄零處處家征鴈久疎河朔信
小梅重見汝南花棲棲活計依簷雀冉冉年光赴壑蛇
舊雨故人應念我不來聮句夜煎茶
　　寄京父
憶昔相從在寢丘城南城北縱歡遊杏花聮句香隨馬
野水添杯浪拍舟邂逅又成三月别飄零合負一春愁
汝陽淮甸經行徧應有新詩為我留
　　餐秀軒
秋風㡬日搖霜樾秋色南山兩竒絶野人窓户終日開
要看千秋秦嶺雪層崖深谷相吐吞落日白鹿東南奔
野花雙墖古蘭若樓觀縹緲煙霞昬玉山生玉人不識
草木四時空好色輞川舊與藍橋通細水至今流石室
一川黄葉長安秋望望不見令人愁書生不是濟時具
收得閒身成此遊主人開筵留客醉山雨多情濕征袂
明朝騎馬上七盤回首山家但空翠
　　遊藍田
甲申之秋月建戍我行商嶺正落木山英似與行子期
撥霧披雲到山腹古潭千丈照錦峰下有蟄龍上棲鵠
高風吹雪已多時熊耳雙尖寒欲縮新乗一水岀龍渦
驚見千峯遮槲􁂶南山秀拔北山雄劍㦸森然對羣玉
﨑嶇直過藍田西始見商山真面目悟真峽口忽中斷
天末脩眉畫濃綠此峽何年得此名曽有金仙構華屋
西巖石室懸細水萬斛瓊珠輸輞谷行人尚說有七盤
瘦馬已愁疲百曲風門放眼望秦川擾擾更嗟塵界跼
去年游騎渡葭蘆萬里横行如鬼速灞陵原下馬飲血
太華峰頭虎擇肉今年九月未防秋始見登場有新榖
一鞭暮指古招提疎雨有情留客宿主人聞客喜相接
罇酒笑談如昔夙蹇予懶散本真性臨水登山此生足
一行作吏志益違十載從軍雙鬢秃官家後日鑄五兵
便擬買牛耕白鹿
　　送裕之還嵩山
高懷不受簿書侵清潁鷗盟欲重尋老去宦情如我薄
閒來道念見君深對牀夜雨他年夢滿馬西風此日心
嵩頂勝遊誰得共如聞仙馭待知音(末句用古/仙人詩語)
　　古仙人辭今附于此
　夢入雲山宫闕幽鸑鷟同侣鴛鳳流桂月竟夜光不
　收世俗擾擾成囂湫醉飛星馭鞭金虬八仙浪迹追
　真游龜玉筌蹄二十秋摩霄注壑須人求覓劍如或
　笑刻舟陽燧非無甪綺儔元鼎以來虛崑丘東井徒
　勞冠帶脩松飡竹飲度蜃樓崧頂坐嘯垂直鈎秪應
　慚愧劉幽州(知音者無/惜留跡)
　　　興定庚辰夏六月望予與元好問趙郡李獻能
　　　同遊玉華谷又將歴崧前諸刹因憩於少姨廟
　　　元周行廊廡得古仙人詞於壁間然其首章直
　　　屋漏雨為所漫剝殆不可辨乃磴木石而上拂
　　　拭汎滌迫視者久之始可完讀觀其體則柏梁
　　　事則終始二漢字畫在鍾王之間東井又元鼎
　　　所都幽州必賢宗子虞也夫眷眷不忘幽州者
　　　非吾田疇尚誰歟田復所事之讐却曹瞞之賞
　　　衰俗波蕩中挺挺有烈丈夫風氣其死而不忘
　　　葢無疑其能道此語亦無疑觀者不應以文體
　　　古今之變而疑仙語也噫仙山靈嶽宜有閎衍
　　　博大之真人往來乎其間而世人莫之識也予
　　　三人者乃今見之夫豈偶然哉再拜留跡以附
　　　知音者末渾源雷淵題此詩為仙語無疑然直
　　　謂田疇則似亦未安屏山李純甫題
　　遊丹霞下院同裕之鼎玉分得留字
霜落豐山白水收嵗華全在竹園頭賦詩鞍馬慚真賞
載酒林泉阻勝遊野色自隨人意逺夕陽應為鳥聲留
仙源回首旌旗隔一笛西風唤客愁(丹霞下寺土人/以竹園頭名之)
　　驛口橋看白蓮
陰陰喬木障晴暉的的氷渠照碧漪秋暑困人仍御扇
晚風生竹却添衣百年蓬鬢闗心切千里蓴羮與願違
杖屨頻來約他日不妨先築釣魚磯
　　䝉城縣齋
榖雨連朝没麥場官糧未入長官忙堦庭有雨青蛙鬧
牢户無人白日長
　　三門津
層崖摩蒼穹四月號陰風大河三門險神禹萬世功他
山亦崔嵬砥柱獨尊雄雷霆日鬬擊悍暴愁天公劉侯
智有餘始令舟楫通仍餘石上穴飛棧曾連空遙瞻白
玉枝挺直丹竈中仙公去不返此事真㝠䝉沿崖訪古
迹怪幻尤難窮獨喜兵火餘巋然岀新宫當時疏鑿意
四海要㑹同誰知千嵗後築壘防嘯兇詩成一大笑浩
浩洪波東
　　被檄再至揚州制司驛亭有題詩譏予和事不成
　　者云來往二年無一事青山也解笑行人因為解
　　嘲
二年奔走道途間知被青山笑往還只向江南南岸老
行人應更笑青山
　　開福寺
翠林深處欵招提冉冉春風入鼓鼙雲獻好山青入座
雨添新漲綠平堤樹頭樹底見花發山後山前聞鳥啼
踏月歸來聞好語兒童爭唱白銅鞮
　冀都事禹錫(二首/)　(補一首/)
　　　禹錫字京父龍山人崇慶二年進士調洮丘簿
　　　與縣令者不相能及令以贓敗疑京父發之乃
　　　賂遺權貴誣京父以賔客依託之事坐廢十年
　　　朝臣薦其才者積十數人終為銓曹所礙居襄
　　　邑部使者起之攝旁近諸縣所至有父母之愛
　　　農司治許昌又為主事區處餽餉上下千餘里
　　　不露聲迹而條畫次第皆具雖凌雜米鹽若不
　　　足經意者問之即應如指諸掌一時吏如康伯
　　　祿李欽止諸人多自以為不及也正大中當路
　　　諸公極力辨其被誣乃得以常調守扶風丞召
　　　補省掾不就歸德奏充知事及城被攻京父為
　　　經歴官守禦之策一府倚重之車駕至授左右
　　　司都事兼應奉翰林文字古納之變家人勸京
　　　父羸服免禍不從人有自外至者京父問賊入
　　　禁中否曰禁中賊滿矣乃自投水中在京師時
　　　希顏仲澤欽叔京父相得甚歡升堂拜親有昆
　　　弟之義而不肖徒以文字之故得厠諸公間希
　　　長予六嵗澤長四嵗欽與京少予二嵗希没於
　　　正大辛夘之八月年四十八澤没於明年之七
　　　月年四十七欽没於其年十一月年四十一嵗
　　　京没於又明年之三月年四十二葢不二三年
　　　而五人者惟不肖在耳今日錄諸君子詩感念
　　　平昔不覺流涕之被面也
　　　補歸潛志冀禹錫京父惠州龍山人幼聰敏絶
　　　倫年十九擢大興魁入太學有聲弱冠登高第
　　　時雷希顏宋飛卿皆同榜號為得人京父入仕
　　　以能稱遇事風生老吏莫及初主洮丘簿以年
　　　少喜交遊飲酒遂為其令所乘坐廢再調考柘
　　　二城皆主簿又以治聞由前過終不得京官朝
　　　士屢薦之為當途者所沮居閒日與諸公宴遊
　　　蒙昭雪得扶風丞因客睢陽為行樞宻院辟為
　　　都事末帝東遷擢為應奉翰林文字充尚書省
　　　都事富察古納之變與宰相李蹊同見殺年四
　　　十三京父少年作詩鍛錬甚工寫畫亦勁健可
　　　喜其贈先子詩有云忠策萬言憂國獻好詩千
　　　首課兒抄又哭先子云大才自古無高位吾道
　　　何人主後盟又醉鄉廣大寛留地仕路﨑嶇小
　　　作程散文亦精緻嘗作余先子哀詞雷丈希顏
　　　善之
　　僧房
上方樓觀裌衣寒霜後川原眼界寛我是禪房未歸客
阿師休作長官看
　　贈雷御史兼及松菴馮丈
平生疾惡如風手力振臺綱事所難人道千鈞羞射䑕
我憐衆喣解漂山明時士論知無負晚嵗交盟豈易寒
見説嵩前茹芝老白雲倚杖待君還
　　聞誅高琪詔下寄聶元吉
開函喜讀故人書四海窮愁一豁無見説帝廷能殛鯀
逆知天意欲亡吳兩宫日月開明詔萬國衣冠入坦途
莫向新亭更垂淚中興豈止一夷吾
　蘭泉張建(二十三首/)
　　　建字吉甫蒲城人明昌初舉才行授綘州教官
　　　召為宫教應奉翰林文字以老乞身道陵愛其
　　　淳素不欲令去左右眷眷久之超同知華州防
　　　禦使事仍賜詩有從今晝錦蓮峰下三樂休誇
　　　榮啓期之句士林榮之吉甫自號蘭泉老人有
　　　集行於世其論詩云作詩不論長篇短韻須要
　　　詞理具足不欠不餘如荷上灑水散為露珠大
　　　者如豆小者如粟細者如塵一一看之無不圓
　　　成始為盡善吉甫詩雖不能盡如所言然亦未
　　　為無所得也
　　擬古十首
飛雲何冉冉高與日月齊中有兩仙人盛服持玉圭我
欲從之游天險不可躋邈焉望不及短日西山西
客從嶽頂來貽我松粉黄為言服之久身輕欲飛翔我
嘗淡無味我嗅寂無香還君三太息世好方膏粱
枯桑依頽垣摧折生理微剝我枝間葉備君身上衣葉
盡誰復顧棲鳥亦來稀君看牡丹叢日日笙歌圍
青青河濵栁柯葉柔且妍一從智巧萌戕賊為桮棬器
成豈不佳天質失自然爭如河堤上濯濯披春烟
石泉何清泠中有九節蒲蒲性本孤潔不受滓穢汙一
移入城市生意寄泥淤翠葉日焦巻不霜而自枯寄言
守靜者勿涉奔競途
庭前蘭蕙窠三年種不成門外旱蒺藜一旦還自生苐
恐傷我足鋤去根與萌如何一雨後走蔓復縱横
有客曵長裾袖刺謁高閎低頭拜閽者始得通姓名主
人果厚眷開宴海陸幷顧必承彼顏語必順彼情不如
茅簷下飽我藜藿羮
菶菶嶧山桐一樹十二枝枝分十二律所指各不移胡
為師襄子獨謂東南竒一律不可闕一枝不可遺誰能
以此意説似典樂夔
美人何熒熒顏若苕之英絶世而獨立一顧傾人城三
星正當户俟我亦在庭之子無良媒不敢犯露行
丘中有一士顏貎清且癯緼袍僅蔽體蔬飯不滿盂時
出蓬蓽門鼓腹歌黄虞不知何所得矯首望八區
　　山中
林櫻墮紅珠打著琴上絃山人時一笑愛此聲琅然
　　韓信廟
一檄風馳萬壘降當時意趣已難量既能歸漢識真主
何必下齊求假王將幄深嚴巖樹碧門旌搖曵嶺雲黄
我詩責備春秋法勝把君侯美處揚
　　送張子玉
渭水玻璃碧秦山劍㦸明秋光如我瘦行色興君清蟬
嘒西風栁鴉翻落日城歸舟幸無物且莫苦貪程
　　棃花
蠧樹枝高茁朶稠嫩苞開破雪搓毬碎粘粉紫鬚齊吐
潤巻丹黄葉半抽月影曉窓留好夢雨聲深院鎻清愁
瓊胞已實香猶在散入長安賣酒樓(長安酒家/有棃花樓)
　　答華陰宋先覺
雲臺清境憶當年詩筆逢君厭老拳後㑹邈如千里逺
壯懷不似十年前風帘搖曵橋南酒烟樹溟濛渭北天
咫尺靈山飛不到夢魂長遶玉峰蓮
　　送賀彥淳還南邠
玉峰明滅暮雲邊黙計歸程約半千襁負尚憐靈照幼
家貧頼有孟光賢臨岐淚眼三年别夾路風槐六月天
佇立望君西去逺夕陽村落起孤烟
　　山村風雨圖
雨昬山店望未見風𦂳傘簷張不開莫訝披圖便成句
為曾行到此中來(吉甫又嘗有詩云風巻旱塵攙馬過/雲移涼影趂人行其寫目前之景甚)
(與山村風雨詩/相似今附于此)
　　賦胡直之溪橋蓮塘二首(倣漁父詞體/)
溪橋脚下水平分橋柱萍粘浪打痕天向晚日攙昬兩
簇青烟斷岸村
拂拂輕風漾翠瀾珠璣新撲小荷盤塘水漲岸痕漫草
閣臨流五月寒
　　雜詩二首
瓦缾擔山泉石鼎煑巖菊燎以松桂枝清芬滿茅屋
踏雪尋梅花雪梅同一色不是暗香來梅花尋不得
　　俊師定菴
渟泓石上泉照我良是我輕風一蕩激真態互掀簸乃
知求慧性非戒定未可道人此名菴千劫付一坐海月
自澄明天花任飛妥吾生劇萍梗萬里信漂墮湛然摩
尼珠坐受昬塵裹何時陪逺公同社事香火
　　送王主簿還鄉
笑君習氣只書生薄有歸裝亦自清瘦僕擔詩雙籠重
羸牛引軛一車輕長亭已過那知逺别酒猶多未忍傾
記取明年斷腸處玉棃花底月三更
　張瓚(一首/)
　　　瓚字器之河中人才氣超邁時輩少見其比年
　　　未二十以鄉試魁陜西河東不幸早逝張吉甫
　　　弔之云惜哉器之真丈夫少年讀徧天下書一
　　　事不成死於途苗而不秀有矣夫秀而不實有
　　　矣夫其為名流所嗟惜如此
　　遊棲巖寺
林表招人白塔明竹間蘭芷石泉清惠崇水墨西軒景
烟帶平蕪水帶城
　毛宫教麾(七首/)
　　　麾字牧達平陽人大定十六年舉學行特賜進
　　　士出身授校書郎入教宫掖歴太常博士終於
　　　同知沁州軍州事有平水集行於世
　　無題
小顰對起石州山楊栁分青入髻鬟乍識春風眼如鶻
為誰無語獨凭闌
　　遊河西孫氏園
亭榭依山水亂鳴已如罨畫障中行照溪芳樹紅雲合
迎客幽禽翠羽輕豪氣未饒金谷友醉魂如到錦官城
猶慚歸騎怱怱去不得持杯待月明
　　魏城馬南瑞以異香見貽且索詩為賦二首
梅心蘭甲類元同氣壓荀家百和功藉潤更煩纎手玉
出雲初試博山銅崇朝日下亭亭葢三月花間細細風
我有因緣在香火鼻端消息為君通
二卉真香豈復加便宜編譜入雄誇留殘一㸃薔薇水
幻岀諸天薝蔔花佩帶正垂金鈿小薰爐孤起翠雲斜
金籠甲帳豪華事慚愧桑樞甕牖家
　　新春雪與韓府推
春到千門氣自嘉更教飛雪助年華六街官栁枝枝絮
一夜江梅樹樹花況是縱吟多伴侣直須爛醉作生涯
埽庭迎客東風裏幕府風流有故家
　　和思達兄杏花
碎剪明霞役化工曉園香散暖烟中羞逢栁眼三眠白
分得桃腮一笑紅上苑繁華迷故國曲江顦顇老春風
欲傳此恨花無語强對芳時作醉翁
　　春賞
潤入梅天雨乍晴喚回春意有新鶯雲霞照眼青山近
羅綺吹香白晝明翠勺銀罌沽酒市暖風遲日賣花聲
人人共喜華胥世何用遨頭羨錦城
　朱宫教瀾(三首/)
　　　瀾字巨觀霖堂先生之子學問該洽能世其家
　　　大定二十八年進士時年已六十意氣不少衰
　　　歴諸王文學應奉翰林文字終於待制党趙推
　　　挽之力為多以嘗入教宫掖故集中多宫詞
　　寒食不岀
地偏無客過吾廬寒食清明入燕居驥子捧甌仍臘茗
孟光舉案只春蔬蠅沾香篆渾傷字蜂蹙瓶花半墮書
習氣未除還自笑却將佳節付三餘
　　黄筌雀蝶
　飢雀喧爭蛺蝶孤錦官城闕見丘墟老筌妙意誰知解
　丹粉圖中有諫書
　　　宫詞
　太液芙蓉上下天秋波澹澹白生烟採蓮宫女分花了
　笑把蘭篙學刺船
　
　
　
　
　
　
　
　
　
　
御訂全金詩增補中州集巻三十一
　欽定四庫全書
御訂全金詩增補中州集巻三十二
　　姑汾漫士王琢(六首/)
　　　　琢字器之平陽人與毛牧達同時相友善天性
　　　　孝友為鄉里所稱酷嗜讀書往往手自鈔寫家
　　　　素貧乏而能以剛介自持未嘗有所丐貸時命
　　　　不偶年四十五以病卒士論惜之有姑汾漫士
　　　　集行於世所著中聖人賦今世少有能到者詩
　　　　好押强韻務以馳騁為工七月十五夜看月云
　　　　歴樹有驚鵲悄鄰無吠尨對雨云春雨薄如夢
　　　　曉雲閒似愁秋霖云窓寒知氣重人靜覺泥深
　　　　驟雨云雹㸃散氷彈電光飛火繩春陰云庭澹
　　　　棃花月樓寒燕子風久雨云練挂遮簷直麻懸
　　　　到地齊此類甚多
　　　　附元好問十七史蒙求序安平李瀚撰䝉求二
　　　　千餘言李華作序李良薦於朝葢在當時已甚
　　　重之迄今數百年之間孩幼入學人挾此册少
　　　長則遂講授之宋王逢原復有十七史䝉求與
　　　李瀚並傳及詩家以次韻相夸尚以䝉求韻語
　　　也故姑汾王琢又有次韻䝉求出焉評者謂次
　　　韻是近世人之弊以志之所之而求合他人律
　　　度遷就傅㑹何所不有唯施之賦物詠史舉古
　　　人徵事之例遷就傅㑹或當聽其然是則韻語
　　　次韻為有據矣
　　元夜雪
寶燈樓閣澹連雲轉盼俄驚糝玉塵遊伎行歌俱失意
蔬畦麥壠自知春良宵不肯平平過造物應誇着着新
獨有中天端正月一樽梅影屬閒人
　　和張仲宗雪詩不用體物諸字
天心應卜嵗岀此當佳占舞巧穿幽隙堆寒壓短檐閒
門誰擁篲醉館自開簾比興非無物詩人正避嫌
　　同漕使趙中憲對雪
投隙穿窗苦見侵向無湘酎若為禁花多不入貧家眼
嵗好方知造化心躍馬共思追兎跡抱戈誰與置羊斟
新詩與雪爭竒峭擁褐空齋得細吟(又一詩南華夢好/初飛蝶閬苑春閒)
(又落花似勝前詩恨/終篇不能完好耳)
　　癸酉嵗大熱
似動不動雲蒸空欲雨未雨天無風時時日脚蹴雲破
一射萬土紅爐中纎絺挂體劇重鎧大屋僅可為樊籠
積冰為丘坐自潰輕箑況得微涼通山林亦聞有暍死
城市偪側宜無容吾生於熱亦屢度此熱盡可幷前鎔
雖然一氣播常令頓作駭異疑非公曾聞天南有祝融
出入毒霧騎雙龍自從鼎去昧神怪無乃煽處行心胸
手搖斗柄酌炎海力逐熛怒乘離宫喜為鬱蒸怒為火
流爍金石乾河洪熾昌自欲弄朱夏驕蹇未肯官炎農
霞烟灼灼燥昬曉鳥獸喘喘茫西東此而不制滿三伏
遂恐百物隨枯蓬太白之兵攢萬峰銀河之浪滔無窮
可洗虐焰夷姦凶我欲呼愬煩神功眈眈九虎天闗重
　　辛未九月二十一日雪
㡬日西郊霧連宵北牖風菊花猶汎酒雪片忽填空草
樹秋容失河闗曉氣濛聽初疑落葉仰不辨高鴻爛漫
三冬意憑陵百圃功披裘赴雞黍埽徑惜籬叢豈料𤣥
英巧來爭白帝雄剪裁渾草草飛舞太怱怱秪作干時
令非闗兆嵗豐冬雷怪相似春雹冷應同安得蛟龍蟄
何由翳靄通日華夝赤壁天色湛青銅尚有登臨興寧
無賦詠工烟霞狂坐嘯一發醉顏紅
　　雨夕感寓
漠漠初燈後森森細㸃飄繁聲入遥夜冷簟恍秋宵起
欲吟相和吁無客可招何曾洗兵馬但覺漏薪蕘雷電
初無預炎蒸遂不驕瀉檐鏘未歇欹枕兀無聊澗已山
輸潦堤應水没橋長林倦今夕孤鳥撼驚條似我纒憂
戚因貧墮寂寥避人猶虺蜴擇宿等鷦鷯共世難曹禰
無才匹管蕭苦心還自笑末俗本多囂未老愁摧鬢長
饑帶賸腰牀寒少陵被飲陋子淵瓢射策初游漢潛山
敢傲堯鹽車竟垂耳風鷁忌干霄一室元空埽千鍾豈
易要芳蘭逼憔悴斥鷃失逍遥字對諸生識詩煩衆手
琱搜求勞腎胃戛撃謝咸韶舊弄新絃掩窮途拙目搖
爭為壯夫篆只使古風澆血指甘時巧包羞愴道消優
游能卒嵗三四儘論朝故幔幽霖透長檠暗燼挑不辭
牆岀菌儻見榖抽苖饜飫貪夫腹翻騰樂嵗謡晴樓交
燕雀涼樹沸蟬蜩坐快虹蜺岀憂無萍梗漂浩歌彌激
烈興在海門潮
　吕中孚(九首/)
　　　中孚字信臣冀州南宫人孝友純至迄今為鄉
　　　人所稱累舉不第以詩文自娱有清漳集行於
　　　世其賦紅葉云張園多古木蕭寺半斜陽先君
　　　子甚愛之
　　小景
青蕪平野四圍山山郭依依紫翠間村逺路長人去少
一竿斜日酒旗閒
　　春月
栁塘漠漠暗啼鴉一鏡晴飛玉有華好是夜䦨人不寐
半庭寒影在棃花
　　水聲
長陂千頃碧淙淙浪巻秋風過石矼記得夜來愁聽處
一燈明滅照寒窓
　　雪
隨風拂拂玉花飄入夜寒窓更寂寥爐火已殘燈未燼
一簾疎竹白蕭蕭
　　送李嘉甫信都令耘甫之弟
溪水碧於草溪邊送客行寫詩傳别意把酒聽歌聲去
路青天逺歸心白羽輕樽前折楊栁一一是離情
　　寫懷
秦川西去逺不意過漳川歸夢三千里羇愁二十年謀
生空白髪行路若青天餘事休相問淹留只醉眠
　　棃花
等待清明得得芳團枝晴雪暖生香洗粧自有風流態
却笑紅深睡海棠
　　集句
騷人吟罷起鄉愁百感中來不自由一種人間太平日
滿衣塵土避公侯
　　栁
風外絲絲裊綠烟輕花初破不成綿却嫌官路逢寒食
惱亂離愁似去年
　王元節(三首/)
　　　元節字子元𢎞州人祖山甫遼户部侍郎父詡
　　　海陵朝左司員外郎子元壻於南山翁傳其賦
　　　學第進士雅尚氣節不能從俗俯仰故仕不達
　　　既罷密州觀察判官即閒居鄉里以詩酒自娱
　　　號遯齋老人年五十餘卒弟元德亦第進士有
　　　能名於時終於南京路提刑使
　　青塚
環珮魂歸青塚月琵琶聲斷黑山秋漢家多少征西將
泉下相逢也合羞
　　與党世傑軍判丁亭㑹飲
望斷西州萬里家又將新火試新茶青油幕下成何事
兩見常山山杏花
　　古鎮道中
秀拔諸峰鎮海墩海天水氣兩昬昬鷗飛翠竹白沙地
人宿黄魚紫蟹村向背雲山行處路淺深潮浦漲來痕
同游幸有能詩客不倦躋攀到石門
　李端甫(一首/)
　　　端甫字濟夫同州人第進士(中王内恕/及人榜)仕為平
　　　定州軍事判官工於詩有虎迹未乾溪水近樵
　　　聲相答嶺雲深之句子實字師白死於壬辰之
　　　亂
　　太白扇頭
巖冰澗雪謫仙才碧海騎鯨望不回今日霜紈見遺像
飄然疑自月中來
　楊澤州庭秀(二首/)　(補一首/)
　　　庭秀字德懋華州人大定中進士學詩於蘭泉
　　　張吉甫有渴心曉夢江湖濶醉眼春風草木低
　　　之句泰和三年刺澤州致仕後閒居鄉里坐為
　　　楊珪詿誤被法士論寃惜之
　　成皋道中
瘦馬成皋道阻長崢嶸冰雪老年光九闗欲上虎豹怒
三逕未歸松菊荒嵩少雲烟聊駐馬漢唐宫殿兩亡羊
鄭南嶺下梅花發千里相思空斷腸
　　李簡之蓮池集句
一月衰顔㡬笑開生前相遇且銜杯蓮塘十里花如錦
有底忙時不肯來
　　松嶺謁衛公祠
深居太行巔繞郭山如帶西南古松嶺傑岀羣峰外巉
巉聳熊耳隱隱負鼇背小樓不垂簾倚欄日相對春風
遇休沐俗累謝機械寸心渴登臨老氣鼓衰憊陰崖冰
磴滑凌澗鳥道隘瘦籐盤絶頂清境豁眼界衛公廟貌
存英氣凜如在法輪靈迹古殿閣啓綵繪祖燈相繼續
劫火不可壞盤亭接天壇胸次何芥蔕蒼流㑹清沚緣
絡分枝𣲖翠巒臥浮雲幽壑產珍怪松風噎笙磬巖溜
響環珮此來真勝遊所適了無礙不作白頭吟且償行
脚債可喚千金兒漫寫垂堂戒
　孫省元鎮(一首/)
　　　鎮字安常絳州人高才博學嘗中省試魁承安
　　　二年五赴廷試賜第以陜令致仕年八十四卒
　　　有注東坡樂府歴代登科記行於世弟寧州刺
　　　史錡字安世潘原令鉉字安道同榜擢第鄉人
　　　榮之號三桂孫氏安常孫詵思美軍府叅佐安
　　　世孫處謙志全安道孫蔚今俱在
　　許氏雙桂堂
許家二桂聮翩秀孫氏三枝次第春盛事若將相比竝
輸君堂上拜雙親
　張著(二首/)　(補一首/)
　　　著字仲揚永安人泰和五年以詩名召見應制
　　　稱㫖特恩授監御府詩畫
　　九日
雨沐天容霽欲流好山誇翠出墻頭黄花憔悴東籬晚
一段陶家冷淡秋
　　雨後
西風無意巻纎雲埽盡千峰雨脚痕一片秋光清似水
家家空翠滿柴門
　　紫泉亭
西風禾黍亂蒼黄滿眼秋山冷翠長一片白雲攜雨去
人家籬落半斜陽
　景覃(一首/)
　　　覃字伯仁華陰人年十八有賦聲大定初三赴
　　　廉試後以病不就舉博極羣書有舉問者立誦
　　　數百言不休又從而講説之為人誠實樂易不
　　　修威儀隱居西陽里以種樹為業落托嗜酒醉
　　　則浩歌日以為常作詩有功樂府亦可傳予同
　　　年進士王元禮嘗從之學說伯仁老不廢書有
　　　勸以養目力者曰吾輩非讀書則無所用心要
　　　當死而後已耳晚年於易有所得年七十終於
　　　家自號渭濵野叟有集傳闗中
　　感事
蘭芳切禁當門種李苦何傷竝道生自古英雄足猜忌
莫教身外有浮名
　段繼昌(五首/)
　　　繼昌字子新白水人自號適安居士喜作詩與
　　　華陰景伯仁相友善家甚貧而世間事皆不以
　　　挂口有以錢遺之者必盡送酒家名酒曰黄嬌
　　　葢闗中人謂兒女為阿嬌子新以酒比之故云
　　　一日天苦寒人有遺之酒者飲不盡而醉夜半
　　　忽驚起以衣衾覆酒缸僵臥榻上人為言酒自
　　　不冰先生將不為寒所病乎子新笑曰人病尚
　　　可酒病不可療也其好飲如此臨終辭鄉里託
　　　以他適明日臥於党氏園亭大石上視之已逝
　　　矣伯仁弔之云適安居士舊知聞廓達靈根厭
　　　世紛辭罷親朋便歸去一籌今日又輸君
　　棃花
一林輕素媚春光透骨濃熏百和香消得太真吹玉笛
小庭人散月如霜
　　一溪
一溪流水走青蛇春在江邊漁父家竹外寒梅看欲盡
清香移入小桃花
　　春早二首
魚兒水汎鴨頭綠野馬塵飛羊角風西崦山家籬落背
杏梢初見一分紅
斷冰銷盡荻芽尖凍壠蘇來白薺添㡬片野雲飛不去
晚風吹作雨纎纎
　　讀紀信傳
鹿走中原兩虎爭滎陽圍解事堪驚當時拔劍論功者
矢口何人説紀生
　　　附蒲城志金進士六人繼昌其一曾任御史
　岳行甫(二首/)
　　　行甫字仁老鄜州洛川人在闗中最有詩名泰
　　　和初有以仁老時病詩達之道陵者道陵大加
　　　賞異授以官不就士論高之舊所傳沾泥栁絮
　　　燕銜去鎻月棃花鸎唤開本前人詩又苦無佳
　　　致世俗識真者少悞謂仁老所作乃閧傳之曾
　　　見仁老詩百餘篇佳句甚多續當就秦中好事
　　　家搜訪之
　　謝人惠二小漆冠
規製新翻出杜郎最宜閨子夜燒香不爭寳髻峩宫樣
自與霓裳配道裝細攏翠鬟雲易滿淺銜牙櫛月難藏
水衡雙寄非無意要買楊枝惱孟光
　　立春日
銀線青絲翠椀堆爭牛擊鼓欲驚雷翻風鬬巧春頭勝
漉雪浮香臘尾盃迎暖梢梢金著栁逗寒葉葉粉飄梅
不成一事人空老半百光陰又七迴
　迂齋周馳(二首/)
　　　馳字仲才濟南人經學岀於醇德先生王廣道
　　　賦學出於泰山李時亨至於党趙又其忘年友
　　　也資性古雅而以襟量見稱大定中住太學屢
　　　以策論魁天下私試亦頻中監元家素饒財鄉
　　　人强以子弟從之學所得束脩皆散諸生之貧
　　　者貞祐之兵濟南陷不肻降攜二孫赴井死鄉
　　　人葬之宅後之夀樂堂遼東人吳子英嘗從仲
　　　才學能記其所著亞父撞玉斗賦及他文數篇
　　箸詩(章廟御題/限紅字韻)
矢束形何短籌分色盡紅騈頭斯効力失偶竟何功比
數盤盂側經營指掌中蒸豚挑項臠湯餅拌油葱正使
遭饞口何嘗廢直躬上前如許借猶足沃淵衷
　　㪪子(私盍反/攱起也)
勿以微才棄安危任不輕誰憐一片小能使四才平几
案由吾正盤盂免爾傾何當遇夷坦沈黙更無營(此詩/王仲)
(澤所傳或以為仲澤作也以其與周/仲才詩意相近姑附於此以俟更攷)
　劉太常鐸(七首/)
　　　鐸字文仲冀州棗强人承安五年進士元光二
　　　年入為太常博士正大初改兵部員外郎以武
　　　昌軍節度副使致仕癸巳嵗病殁於京師自號
　　　栁溪先生有集傳於家武成王著作序言文仲
　　　生未能言已識百餘字及授學頴悟過人為人
　　　誠實少許可不徇流俗不慕榮利葢實錄云子
　　　敏中字庭幹亦學詩今居洛中
　　三陽述懷
蟻穴吾猶夢蝸廬此僅容一川青靄合半嶺白雲封地
僻宜藏拙官閒足養慵只慙無補報潦倒不歸農
　　即事(亦在三/陽時作)
地與中州迥民餘上古淳峽長深束渭路險曲通秦烟
栁千家曉風花百里春一官如自擇閒處著閒身
　　澠池驛舎用范極之郎中韻
慣從鞍馬作生涯宿處依依認是家爐火相看衣袖暖
盤飡未辦驛厨譁淹留嵗月頭如雪汨没風塵眼更花
永夜如何得消遣新詩吟罷自煎茶
　　春日
翠微深處㡬人家風颺輕烟雨壓沙寒勒野桃開較晚
向陽纔有兩三花
　　所見
綸竿老子綠蓑衣細雨斜風一釣磯正是鄰家社醅熟
栁條穿得錦鱗歸
　　讀李訓鄭注傳二首
誰教閹宦作權臣肅代優游到敬文三子謀疎誰不道
　洩機也合罪劉蕡
　棊醫入侍本防猜偶失機權亦可哀陳竇至今佳傳在
　莫從成敗論人材
　
　
　
　
　
　
　
　
　
　
　
　
御訂全金詩増補中州集巻三十二
　欽定四庫全書
御訂全金詩増補中州集巻三十三
　　李扶風節(二首/)
　　　　節字正臣涇州人吕造榜進士以詩名闗中資
　　　　性滑稽談笑有味而臨事以幹局稱歴威戎扶
　　　　風令初名守節哀宗即位去守字哀宗知其名
　　　　謂侍臣言吾不欲人避上一字李守節何故避
　　　　之良久曰臣子敬君避之亦可正臣有詩云棓
　　　　頭打岀和糴米丁口簽來自願軍讀之則時政
　　　　可知矣
　　　漁父
　舉世從誰話獨醒短蓑輕篛寄餘生半篙春水世塵遠
　一笛晚風山雨晴稚乳滿船生事簡魚鰕到市利源輕
　旁人莫怪機心少曾與滄洲白鳥盟
　　　有感
　亂離何事最堪傷孝子陵前段氏莊鑄鐵作門貽鬼笑
堆金齊斗買天亡春風草滿藏書壁落日狐鳴打麥場
惆悵賢郎一丘土過車腹痛獨難忘
　劉勲(一十三首/)　(補一首/)
　　　勲字少宣本出洛陽元魏遷洛陽二十萬家實
　　　雲中故其父祖而上為雲中人至少宣客居濟
　　　南樂其風土遂占籍焉少日住太學與兄譙庭
　　　老俱有聲塲屋間南渡後專於詩學往往為人
　　　所傳其先世本衣冠家風流藴藉都無科舉氣
　　　見於文字者亦然嘗有詩云萬里風沙憐病客
　　　㡬年刁斗厭寒更人憐直道違時好自喜閒身
　　　與世輕擊筑漫流燕客淚佩蘭誰識楚臣心濟
　　　南云午風襟袖知秋早甲夜闌干得月多又云
　　　船行着色屏風裏人在迴文錦字中百和薰香
　　　風過處萬盤珠落雨來時此類甚多少宣長於
　　　尺牘落筆皆有可觀其樂府如暮鵶庭院春陰
　　　淡之句尤可喜也
　　　補歸潛志劉勲少宣雲中人初名訥字辯老與
　　　其兄漢老俱工詩幼隨官居濟南二十餘載後
　　　南渡居陳數與余先子唱酬為人俊爽滑稽每
　　　樽爼間一談一笑可喜科舉連蹇竟不第年五
　　　十餘陷陣死平生詩甚多大㮣尖新長於對屬
　　　其上先人云南山有後傳能賦北闕無人繼敢
　　　言送余赴試云文章四海名父子孝友一門佳
　　　弟兄又贈王清卿云長拖酒債杜工部新有詩
　　　聲侯校書贈馬元章云曾着麻鞋見天子敢將
　　　道服襯朝衣又畫馬末云神物世間尋不見五
　　　陵春色草萋萋仲兄譙字庭老亦好古作詩不
　　　凡
　　讀張仲揚詩因題其上
布衣一日見明君俄有詩名四海聞楓落吳江真好句
不須多示鄭參軍
　　偶作
將軍馬躍五撾鼓客子車行三唱雞白髮書生無伎倆
滿窓紅日醉如泥
　　杜善甫乞炭
筆口酸嘶解説窮寒爐隨手變春紅因君大笑涪翁拙
費盡竒香得馬通
　　呈吕陳州唐卿
警盗何煩鼓夜撾麗譙清晝巻高牙春回和氣一千里
雪與豐年十萬家逋賦稍寛新得帖軍書不至早休衙
新年載酒須行樂次第東風遶郡花
　　秋涼
桃笙乘勢獻微涼紈扇無功送暑光老病不嫌風露冷
莫教添作鬢邊霜
　　愛詩李道人嵩陽歸隱圖
脱却儒冠已自閒更令家事勿相闗百錢便挂青藜杖
不看先生紙上山
　　元夜陰晦
逐逐雕鞍趁畫輪年芳樂事一番新芙蓉城暖東風夜
楊栁樓深笑語春兩鬢愁添新白雪十年夢到軟紅塵
空庭不見梅花月寂寞春陰最惱人
　　傷曹吉甫之死
官職雖低首不低爭教有志竟空齎向人指畫將何語
臥壁糊塗不解題小女遶牀猶戲劇老兵伏地亦悲啼
春風繫馬庭前樹只想東齋醉似泥
　　同趙宜之賦棃花月
雪樹生香淡月邊相媒相合鬬清妍空庭冷落鞦韆影
虚度良宵亦可憐
　　不寐
酪奴作祟攪秋眠追咎前非四十年一夜蟲聲相計㑹
倂催白髪到愁邊
　　戲鄭秀才
張老豆新頻見餉鄭家米鑿不須賒客來粥熟吾能辦
要與齊奴鬬咄嗟
　　春日
粉蝶耽香夢正迷黄蜂和蜜計何癡小軒無事誰如我
臥看楊花㸃硯池
　　答仲和
此身安處苦難尋常羨歸鴉易滿林望遠真成廣武歎
得書空作洛生吟逢人放適村村酒感物悲哀嵗嵗心
想得濟南花正好抱城春水一篙深
　　絶句
車轂春雷震屋山馬蹄亂雹響柴闗何時得箇茅庵子
不在車塵馬足間
　李澥(四首/)
　　　澥字公渡相人少從王内翰子端學詩能行書
　　　工畫山水就所長論之詩為長性寛緩笑談有
　　　味居京師十五年日游貴人之門所至以上客
　　　延之善處世不為人所忌嫉雅有前輩典刑累
　　　舉不第年六十餘卒於通許陳留之間
　　　補歸潛志李澥公渡相州人王黄華門生也自
　　　號六峰居士工詩及字畫皆得法連蹇科場竟
　　　不第至六十餘病終時人言公渡賦不如詩詩
　　　不如字字不如畫興定末與余同試開封中選
　　　公渡甚喜有詩呈余先子後云姓名偶脫孫山
　　　外文字幸為坡老知誰念三生李方叔欲將殘
　　　喘寄鑪錘先子和答云瓶有儲糧髩有絲蹉跎
　　　嵗晚坐書癡輞川畫隱王摩詰錦里詩窮杜拾
　　　遺應舉尚陪新進士主文多是舊相知春闈看
　　　决魚龍陣未必尖錐勝鈍錘士林相傳以為笑
　　　談
　　漫書
胸懷平日窓八達伎倆只今龜六藏唯有閒情如老菊
寒花自信晚來香
　　二老雪行圖
雪明萬仞鄴西山杖屨平生㡬往還滿眼京塵空對畫
何時真似兩翁閒
　　祕書張監墨梅圖(張南人/)
眼中只有梅千樹不挂世間蜂蝶花十載江南春夢斷
至今清影在君家
　　燈下梅影
丁年夜坐眼如魚老矣而今不讀書墻角短檠還有用
瓦瓶相對一枝疎
　秦畧(一十三首/)
　　　畧字簡夫陵川人父事軻有詩名工作大字簡
　　　夫少舉進士不中即以詩為業詩尚雕刻而不
　　　欲見斧鑿痕故頗有自得之趣悼亡一首高岀
　　　時輩殆荆公所謂看似尋常最竒崛成如容易
　　　却艱難者耶年六十七卒臨終留詩云軀殻羇
　　　棲宅兒孫邂逅恩雲山最佳處隨意著詩魂簡
　　　夫自號西溪老人有集行於世子彥容為黄冠
　　　師今在平陽
　　拳秀峰
平滑石之俗其俗資磨礱磊醜石之秀其秀在醜中正
如古丈夫貎寢氣質雄又如聖人心孔竅虚明通大都
一拳許含蓄華與嵩大巧本如拙足見造化功好處元
更多摹寫不易工君其善調䕶抵擊防兒童
　　雪行
匹馬東來冰雪天蒼山手冷墮吟鞭烟中髣髴聞雞犬
不覺人家到眼前
　　鳥影過寒塘
著眼分明莫作疑從來形影本同歸不應水底青天上
更有飛禽仰面飛
　　悼亡
自古生離足感傷爭教死别便相忘荒陂何處墳三尺
老眼他鄉淚數行多事春風吹夢散無情寒月照更長
還家恰是新寒食忍見堂空紙挂墻
　　元日
新厯從頭數殘冬與我違不知垂老至但覺拜人稀汲
水泥融井看書暖入幃多情墻外栁新綠已依依
　　贈趙宜之
年時見君行路難喜於長安新得官日來見君鄰婦哭
驚似藍田尋得玉愛官愛玉樂有涯愛君之詩無盡期
古人骨冷不復作主張騷雅非君誰
　　白髪
臨水時自照照我鬚與眉鬚眉何所似恰似純白絲從
兹一白後寧有再黑時譬如花落地不復還故枝殷勤
語鬚眉聽我自解詩幼小癡讀書既壯多憂思自苦有
冰蘗自潤無膏脂勞生到今日汝白將何辭
　　同希顏裕之賦樂真竹拂子
覓箇龜毛抵死難直教擊碎釣魚竿世人不用生分别
信手拈來總一般
　　少室山卓劍峰
神威洗盡世間讐電歇雷閒怒氣収一柄太阿留少室
却擎空掌華山頭
　　此身
此身日日一簞貧貧裏留殘自在身獨把笻枝行又立
東風花栁不嗔人
　　榖靡靡上黨公府作
榖靡靡青割將來强半粃急忙舂米送官倉只恐秋風
馬塵起官倉逺在蕎麥山南梯直上青雲間梯危一上
八九里之字百折縈迴環憑誰説向監倉使斛面莫教
高一指請君沿路看擔夫汗顆多於所擔米
　　麝香
山麝逃風逺谷藏一山行過四山香臍堂自養千鈞弩
枉怨虞人鼻孔長
　　趙洛道中
柔青初散隴頭桑村落人家布榖忙一段蕪菁渾著角
葉間猶有㡬花黄
　張琚(二首/)
　　　琚字子玉河中人父鉉字鼎臣大定中第進士
　　　仕至同知定國節度使事子玉刻意於詩五言
　　　其所長也如初至華夏云老雨梧桐夜孤燈蟋
　　　蟀秋客同州云秋風留客館夜雨藉僧氊詩人
　　　喜稱道之至有張五字之目集號韋齋
　　移河中
耕戰連年廢吾知有此行條山猶在眼渭水若為情飽
肉豺狼喜傾巢燕雀驚西樓今夜月愁絶是空城
　　秋夜
人與年華老愁兼節物雙高風梧墮砌久雨竹侵窓客
簟悲秋臥僧鐘數夜撞更堪衰鬢影蕭颯照寒釭
　馬編修天來(一首/)
　　　天來字雲章人止謂之元章介休人黄裳榜經
　　　義進士博學多技能畫入神品百年以來無出
　　　其右者屏山常言天下辯士有三王仲澤馬元
　　　章純甫其一也元章住太學十九年貧苦之極
　　　人所不能堪然其談笑自若也大安初調潁州
　　　司候靈壁簿召為國史院編修官正大九年病
　　　殁於京師年六十一劉紹宣有贈詩云波瀾口
　　　頰談𤣥駛土木形骸與世違疇昔麻鞋見天子
　　　只今道服勝朝衣葢實錄也元章多作詩欲别
　　　出盧仝馬異之外又多用俳體作譏刺語如云
　　　木偶衣冠休嚇我瓦伶口頰欲謾誰嚙骨取肥
　　　屠肆狗哺糟得醉酒家猪如此之類不得不謂
　　　之乏中和之氣至其賦丹霞下寺竹云人天解
　　　種不秋草欲界獨為無色花雪云夜來窓外渾
　　　疑月今日墻頭不見山末云先生睡起騎驢看
　　　太素一游非世間龍門云白含雲竇雪青補石
　　　門天則知詩者亦當以功掩過耳
　　　補歸潛志馬天來元章太原人擢第與雷希顏
　　　宋飛卿同年為人詭怪好異又喜為驚世駭俗
　　　之行人莫測焉南渡為史院編修官不事修飾
　　　麻絛草履沈浮閭里殊無朝士風雜學通太𤣥
　　　數又善繪畫及塑像雖居官輒為人塑畫入神
　　　頗善李屏山當屏山殁為寫真且題以贊皆怪
　　　語末曰若到黄泉見魯仲連藺相如道余傳示
　　　其狂誕如此後以病終
　　山中
青林寂寂鳥闗闗畫出風烟落照間脱却草鞋臨水坐
野雲分我一邊閒
　　　附畫史㑹要馬天來能畫作小竹石瀟灑可喜
　　　又雲漢雲卿天來弟皆善畫
　張内翰本(一十首/)
　　　本字敏之觀津人貞祐二年進士工於大篆及
　　　八分四十嵗後學詩詩殊有古意正大九年以
　　　翰林學士從曹王出質客居燕京長春宫將十
　　　年後游濟南病卒
　　得王子正書
晨鵲何處來飛鳴向前除故人在天涯遺我尺素書為
言長相思夢寐同所居所居亦靡他上論揖讓初覺來
獨愴然淡月留太虚蹇予臨末路世味皆泊如一學未
敢輟尚念客氣鉏切磋與琢磨正恐朋友疎自從吾子
東門乏長者車發揮天人奥大辯孰起予丹陽何高明
吾子昔所廬南軒拂翠筠北潭照紅蕖蝗害非不虐子
食豈無餘灤江固自佳何堪曵長裾春風旦夕至歸哉
莫踟蹰
　　寄弟
離離丘壠田鬱鬱霜露思相隔二十年旦暮一何悲中
途涉萬里天幸復來歸宴安此懷居愧彼神與祇叔兮
孝且友見義能不疑上念先塋孤亦憫乃兄癡䕶䘮營
大葬勤苦我所知昨朝尺書來殷勤咸及茲燈下展轉
讀涕淚沾裳衣父祔失臨穴子焉庸我為我非羽毛寄
飽食㝠然飛田居有素懷行當事畬菑與子奉遺祀沒
身以為期
　　梁都運斗南新居落成
購材燕市中作室何翹翹老手為拮据百日不敢驕室
成僅容膝勃谿益無聊云胡寫予懷惟是風雨宵先生
名大夫黼衣華四朝楓堂接桂室燕處俱逍遥新築誠
𤨏兮貧飲稱一瓢居之不自陋無乃壯志消孰知君子
心一念恒萬朝滔滔寧我盈凜凜不我凋處樂及處約
所以長囂囂里社來落成賤子亦見招盤餐無兼味至
樂等聞韶我獨何人斯永惟德音昭日居及月諸維此
心搖搖
　　中秋雨夕呈君美
怪得秋雲不肯晴天公為惜此杯傾無邊清景闗人意
多事西風送雨聲桂樹婆娑辜勝賞桐枝㸃滴厭殘更
殷勤朝鏡休重攬白髮星星又㡬莖
　　九日月中對菊同禧伯郎中賦六首
花上清光花下陰素娥惜此萬黄金一杯寒露三更後
誰信幽人更苦心
九日餘香伴月明一觴亦足暢幽情青樓夜半琵琶語
不説人間有此清
子山牢落去江南賦主悲哀尚一堪只恐秋天聞亦苦
併催紅雨下霜巖(庾信哀江南賦/唯以悲哀為主)
病魂招得未渾全瞑倚秋屏豈是禪一夢忽成霜蝶去
草深三逕若為眠
牢落斯文念賈生精神琱琢坐寒更一書草就渾衣臥
恨殺東方不肯明
龍山戲馬賞秋光多少新詩入錦囊磨滅英雄豈勝數
千年依舊一花香
　　　附甘水仙源錄訥菴張先生諱本字敏之觀津
　　　人幼年與真常李真人為同舎生初真常之入
　　　道也先生以嗣續歸之既知牢不可奪乃各言
　　　所志而訣貞祐二年先生中詞賦高第平生工
　　　於大篆及八分作詩殊有古意正大九年以翰
　　　林學士使北見留遂隱於黄冠居燕京長春宫
　申編修萬全(二首/)
　　　萬全字百勝高平人兄無夷字百福崇慶二年
　　　進士百勝少有聲太學中貞祐二年乙科調福
　　　昌簿不赴隱居盧氏山中以讀書為業作詩有
　　　靜功然不多見也正大中召為史館編修從行
　　　省慶山南征道中有詩云回首秋風謝敝廬﨑
　　　嶇又復逐戎車人生行止元無定一葦江湖縱
　　　所如不數日溺水死人以為䜟云
　　　補歸潛志申編修萬全字百勝高平人與其兄
　　　無夷百福俱擢第百勝為人沈重不妄交好經
　　　學勤勤君子儒也嘗為鄭縣令愛民慎獄不為
　　　赫譽邑民便之後召入史館俄攝監察御史應
　　　奉翰林居京師朝歸閉門講誦不出覩時事不
　　　愜意毎欲以母老歸未果也正大末為南伐行
　　　臺辟掌書檄至淮上大雨宵行溺水死士論惜
　　　之趙閒閒為文以祭哀甚初百勝在太學與雷
　　　丈希顏及余先君同舎相善先君嘗稱其為人
　　　後入朝先君已下世余因得從為文亦典雅有
　　　體
　　病中遣懷
浪走天涯嵗月侵病中猶作越人吟野麋本自便豐草
倦鳥寧當忘故林畫像功名元有命乞墦富貴果何心
㡬時真脱塵囂累巖穴尋居不厭深
　　和陳舜俞詩
閙裏那容更出頭石田茅屋唤歸休杜門便與詩書老
過隙從教嵗月流盤木見容良自媿錯刀相贈若為酬
酌君安得如川酒醉眼蚍蜉萬户侯
　崔遵(三首/)
　　　遵字懷祖北燕人父建昌字曼卿大定二十五
　　　年進士仕至同知武安軍節度使事懷祖事繼
　　　母孝與人交有終始遲重少語未嘗及人短長
　　　少日在太學有賦聲南渡後不就舉選居崧山
　　　二十年課僮僕治生生理亦粗給前輩如趙吏
　　　部子文張左丞信甫馮亳州叔獻咸懷祖丈人
　　　行皆興之詩酒相往來懷祖喜賔客有藴藉從
　　　容文雅使人久與之處而不厭也嘗有宿少林
　　　詩云青山已有十年舊小雪又為三日留其他
　　　往往稱是
　　送裕之官鄧下兼簡仲澤
青燈别酒夜沈沈力負相思自不任閒裏更誰留我醉
興來無復伴君吟一枝仙桂知難擬千頃黄陂未厭深
為向荆州王粲道安排佳境約相尋
　　和裕之二首
行李西來便得君相從回首七經春君方備悉原思病
我亦私憐仲父貧底事却成今日别枯腸難著此愁新
鳶肩火色真將驗馬虎何勞更問辛
不幸還能作幸民十年同醉潁川春酒船載我雖堪老
仕路有時或為貧少室山人三日惡夷門紙價一畨新
益知哀樂中年事未唱驪歌鼻已辛
　王主簿革(一首/)
　　　革字德新一名著臨潢人以蔭補官碌碌筦庫
　　　餘三十年正大中以六赴廷試賜出身調宜君
　　　簿為人有藴藉善談笑密公與之唱酬相得甚
　　　歡初在太原作詩有赤心遭白眼笑面得嗔拳
　　　之句公甚愛之有詩寄之云栁塘雲觀千鍾酒
　　　笑面嗔拳五字詩葢志此也及第後呈同年云
　　　孤身去國五千里一第遲人四十年大為閒閒
　　　所稱德新交游滿天下獨許欽叔與予為莫逆
　　　云年七十八終於雲中
　　寄答劉京叔
十年相望惜暌違驚見蘭章墮客扉鄭子已聞畊有谷
榮公誰念老無衣水浮落日流無盡山礙行雲斷不飛
千古神州亦吾土㡬時同采北山薇
　衛承慶(一首/)
　　　　承慶字昌叔襄城人父文仲承安中進士以孝
　　　　友淳直稱於鄉里官至文登令年七十餘卒臨
　　　　終沐浴易衣冠與家人訣怡然安坐誦東坡赤
　　　　壁樂府又歌人間如夢以下二句歌闋而逝昌
　　　　叔資沖澹有父風及識路宣叔王逸賔文伯起
　　　　故其詩似之
　　　感興
　十日不岀門岀門春已好竝山花更多十里紅未了朝
　看花尚妍暮看花又老蔫紅墮危枝餘香寄芳草人生
　秪如此百年疾過鳥安得脱塵寰游戲萬物表
　
　
　
　
　
御訂全金詩增補中州集巻三十三
　欽定四庫全書
御訂全金詩增補中州集巻三十四
　　劉昂霄(一十三首/)
　　　　昂霄字景元别字季房陵川人父俞字彬叔明
　　　　昌二年進士仕為承發司管勾泰和中予識景
　　　　元於太原人有言是家讀廣記半月能背誦者
　　　　子未之許也戲取市人日厯鱗雜米鹽者令讀
　　　　之一過目無脫遺大率景元之學無所不闚六
　　　　經百氏外世譜官制與兵家所以成敗者為最
　　　　詳為人細瘦似不能勝衣好横策危坐掉頭吟
　　　　諷幅巾奮袖談辭如雲四座聳聽噤不得語故
　　　　評者謂承平以來王湯臣論人物李之純𤣥談
　　　　號稱獨步景元則兼衆人之所獨愈叩而愈無
　　　　窮不知去古談士為逺近餘子不論也嘗用門
　　　　資叙調慶陽軍器庫使不就諸公方薦試宏辭
　　　　而景元病不起矣臨終夢賦山泉云帶雲縈遠
　　　澗和月到疎林又云萬里馮唐老中年賈𫝊歸
　　　未㡬下世年三十七
　　　補歸潛志劉昂霄景元陵川人博學能文從屏
　　　山游又與雷希顏辛敬之元裕之善嘗由任子
　　　入官已而隱居洛西山水之間踰三十病卒其
　　　詩有云嵗月消磨詩句裏河山浮動酒杯中迢
　　　迢萬里乾坤眼凜凜千年草木風元裕之嘗稱
　　　之余恨未之識也
　　中秋日同辛敬之魏邦彥馬伯善麻信之元裕之
　　燕集三鄉光武廟諸君有詩昂霄亦繼作
積甲原頭漢閟宫登臨還喜故人同迢迢萬里乾坤眼
凜凜千年草木風嵗月消磨詩句裏河山浮動酒杯中
極知勝日須轟醉直待銀盤上海東
　　趙村晚望
放眼東原上風烟接渺茫林疎岀村落野迥散牛羊天
地浮元氣山河半夕陽登高一長嘯未覺阮生狂
　　送裕之往洛陽兼簡孫伯英
洛水嵩山夀樂堂毎從熱惱得清涼竹牀石枕應無恙
尚可分風供十方
　　題裕之家山圖
萬里神州刦火餘九原夷甫有餘辜作詩為報元夫子
莫倚家山在畫圖
　　同敬之裕之游水谷分韻賦詩得荷風送香氣五
　　字(各賦/一首)
招提有勝踐日暮一經過何物媚游人微風動池荷
尋幽意自愜況與佳人同俗物不到眼談笑來天風
敲門看修竹重理舊年夢上山復下山清風管迎送
寒泉漱雲根湛然涵鏡光誰知一滴味中有曹溪香
迂辛與臞元得句尤有味頽垣斂暝色深竹貯秋氣(暝/色)
(敬之句秋氣/裕之句也)
　　寄申百勝三首
直氣南山相與高爭教塵土涴青袍征科頗似曾料理
差勝叅軍作馬曹
執版那能拜下風世間禮數困英雄狂歌醉舞人誰識
憔悴通泉郭代公
連昌能隔㡬牛鳴不見令人鄙吝生乘興時思一相訪
劇談豪飲見真情
　　游五渡谷
南山如碧環缺處蒼崖開當年造物手辦此何神哉睥
睨倚天壁千古封莓苔源源萬斛泉飛出重山來白龍
三百丈行處鳴春雷巨石若棟宇磊砢相推排跳波與
濺沫餘怒猶喧豗我來值杪秋萬壑風聲哀黄花雜紅
樹錦繡紛巖隈竒勝夙所貪欲去仍裴徊題詩還自笑
媿我非仙材
　　　附元好問劉景元墓銘景元年十六七許時其
　　　先人朝請君官四方景元留學陵川已能自樹
　　　立如成人老師宿學多稱道之而朝請君獨未
　　　知也及罷官歸行視景元所舎見其架上書散
　　　亂無部帙意不懌因問讀書有後先汝寧亂讀
　　　耶漫取一書試之則隨問隨答無所忘失朝請
　　　君始大驚撫其背曰及吾未老當見汝聳壑昂
　　　霄時耳乃名之昂霄字景元别字季房泰和中
　　　予初識景元於太原其與人交不立崖岸洞見
　　　心肺世間機械皆不知有之河東梁仲經渾源
　　　雷希顏王官麻信之皆海内名士交久而無間
　　　言人以此多之至其善惡太明黒白太分則亦
　　　坐是而窮也初舉進士不中以廕補官調監慶
　　　陽軍器庫非其好也諸公期以明年薦試辭科
　　　而景元病不起矣正大乙酉夏予自京師來哭
　　　其墓太夫人謂好問言吾兒有當世志今欎欎
　　　死矣子與之游最為知己當為作銘無使埋没
　　　也好問泣且拜曰銘吾兄者莫好問為宜乃作
　　　銘景元陵川人自言系岀楚元王交祖諱溥不
　　　仕朝請君諱俞第進士官至管勾承發司太夫
　　　人上黨宋氏封彭城縣君妻永寧李氏子男一
　　　人名庸女一人尚幼以元光一年六月十三日
　　　春秋三十有八終於永寧之寓居權殯郭西南
　　　一里將以某年月日舉二世之柩歸葬陵川之
　　　先塋銘曰深心而文洩人天和聲光一流有物
　　　禁訶君起太行學自為家元精當中散為雯華
　　　有發其談瀉江傾河坦其正途不涉誕夸有喙
　　　三尺有書五車噤不得(一本/作時)施萬古長嗟望君
　　　天門奉璋峩峩蓬蒿一丘窘此澗阿天乎天乎
　　　命也奈何
　田紫芝(三首/)
　　　紫芝字德秀滄州人父濟以蔭為部掾德秀少
　　　孤養於外家定襄趙氏故多居於忻年十三外
　　　祖廣寧治中命賦麗華引語意警絶人謂李長
　　　吉復生資性頴悟一覽萬言年二十讀經傳子
　　　史㡬徧為人疎俊而以藴藉見稱與同郡王元
　　　卿齊名貞祐初避兵臺山倉卒為游騎所馳遇
　　　害時年二十四士論惜之
　　夜雨寄元敏之昆弟(時年/十六)
醉夢蕭森蝶翅輕一燈無語夢邊明虚檐急雨三江浪
老木高風萬馬兵枕簟先秋失殘暑湖山徹曉看新晴
對牀曾有詩來否為問韋家好弟兄
　　亂後登淩雲臺
愁思紛紛不易裁淩雲臺上獨徘徊亂鴉背著斜陽去
寒鴈帶將秋色來破屋無烟空碎瓦新墳經雨已蒼苔
天翻地覆親曾見信得昆明有刦灰
　　冥鴻亭下第後作
眼底功名一物無飛揚跋扈竟何如青雲岐路多辛苦
頼得皇家結網疎
　　　附續夷堅志紫芝字德秀滄州人其父濟為部
　　　掾娶定襄趙氏生德秀於中都生數月隣李媪
　　　見之潸然岀涕人問之媪曰老婦一兒子生二
　　　十五嵗在太學有聲以去年亡是兒極相肖也
　　　吾兒死時老婦嚙其面破此兒面瘡口痕宛然
　　　可以證前身矣德秀幼孤養於外家多居於忻
　　　六七嵗知屬文一覽萬言十三賦麗華引詩意
　　　驚人有李長吉風調十六與予游從曾大雨後
　　　有一詩見示云云予兄敏之私謂予言詩首二
　　　句非鬼語乎吾謂其非夀者相也果以弱冠下
　　　世云
　王萬鍾(三首/)
　　　萬鍾字元卿秀容人父甫字用之通經史淳質
　　　有儒行亦以知醫見稱兄萬石字器玉住太學
　　　有賦聲用之妻死不更娶二子俱無家室井臼
　　　之事率親為之貧居陋巷中破屋蕭然不蔽風
　　　雨而絃誦之聲不絶也元卿少有逸才讀書有
　　　後先不欲速成詩文閒適似其為人客至清談
　　　終日人不敢以俗事凂之與同郡田德秀齊名
　　　號王田評者謂規製宏博王不及田而瀟灑無
　　　塵土氣田亦非王比也元卿嘗有詩寄予闗中
　　　云千里吕安思叔夜二年社燕伴秋鴻賦梅花
　　　云漢宫月下三千額好在春風一抹痕哭吾兄
　　　敏之云蘭逕水流三月暮桂林風落一枝春古
　　　詩尤蕭散有自得之趣兵火中皆亡失之矣初
　　　用之聞北兵入塞即以吾州為不可守去之太
　　　原五年不敢歸貞祐二年州破死者十餘萬人
　　　而用之亦以是日病殁於太原較其時皆三月
　　　三日已時也人謂用之先見固可稱然生死定
　　　數亦自不能免云元卿父殁之後與其兄居於
　　　平晉之金城里明年兵復至兄被害元卿欲収
　　　葬之時游騎充斥親舊勸勿往元卿持不可曰
　　　兄死不収留此身欲何用耶流涕而去尋亦被
　　　禍時人甚哀惜之元卿長予一月死時年二十
　　　七矣
　　春宵
風尖月細春猶淺酒冷燈昬夜向深人在西軒愁不寐
十年閒事總經心
　　元氏桂軒為敏之賦
簾捲堂前桂子涼一軒燈火夜初長月中春好元無價
天上風來别有香棠棣一家同映秀詞林百世繼餘芳
閒花野草空無數掩盡人間獨擅塲
　　江村風雨圖
秋風槭槭澹林暉烟靄昬昬失翠微一段蓴鱸江上興
蓬窓岑寂夢魂飛
　雷琯(一十九首/)
　　　琯字伯威坊州人以薦書從事史館調八作司
　　　使博學能文時輩少有及者幷州人李汾與伯
　　　威同在史館以高蹇得罪伯威作詩送之頗譏
　　　翰林諸人不能少忍至與一書生相角逐使之
　　　狼狽而去有郎君未足留商隱官長從教罵廣
　　　文之句又云明日春風一杯酒與君同酹信陵
　　　墳人甚稱之
　　　補歸潛志雷琯伯威坊州人父秀實亦名進士
　　　伯威博學能文作詩典雅有佳句時輩稱之初
　　　余過陽夏聞其名及一見傾倒歡甚後伯威赴
　　　葬余先子淮陽為誄文雅澹可喜余以示雷翰
　　　林竒之已而以家貧母老為國史院書寫秩滿
　　　為八作使亂後南奔道為兵士所殺年未四十
　　　哀哉伯威為人議論刻深然於文字甚工細每
　　　酒酣談説今古莫能窮又欲取竒異功名自喜
　　　亦不羈之士也
　　信陵館酒間二首
閒過信陵飲有懷信陵君君去日已遠誰憐抱闗人徑
擕一壺酒往酹公子墳墳科久已平墓木㡬為薪泉扉
鎻長夜千載不復晨昔與賢俊遊今為狐兎隣豪貴竟
安在念之心紛紜有生㑹歸盡但恐後無聞此意不可
必且醉梁園春
維昔有迂叟樹桐彼高岡殷勤為封植遂欲棲鳯凰桐
生日已長鳯來殊未央維鳯覽德輝非時詎來翔枝榦
枯以死志願終莫償憶在西周初飛下岐之陽徘徊不
能去和鳴聲鏘鏘文王既已没千載徽音亡咄爾叟何
為而欲發其光空令枯株上日晏啼鶖鶬
　　客有自闗輔來言秦民之東徙者餘數十萬口攜
　　持負戴絡繹山谷間晝飡無糗糒夕休無室廬饑
　　羸暴露濵死無㡬間有為秦聲寫去國之情者其
　　始則歴亮而宛轉若有所訴焉少則幽抑而悽厲
　　若訴而怒焉及其放也嗚嗚焉愔愔焉極其情之
　　所之又若弗能任焉者噫秦予父母國也而客言
　　如是聞之悲不可禁乃為作商歌十章倚其聲以
　　紓予懷且俾後之歌者知秦風之所自焉
扶桑西距若華東盡在天王職貢中一自秦原有烽火
年年選將戍河潼
春明門前灞水濵年年此地送行頻今年送客不復返
巻土東來避戰塵
盡室東行且未歸臨行重自鎻門扉為語畫梁雙燕子
春來秋去傍誰飛
灞水河邊楊栁春柔條折盡為行人只愁落日悲笳裏
吹斷東風不到秦
纍纍老稚自相攜側耳西風聽馬嘶百死纔能到闗下
仰看猶似上天梯
上得闗來似得生闗頭行客唱歌行虚巖逺壑低相應
轉見離鄉去國情
前歌未停後迭呼歌詞激烈聲嗚嗚天下可能無健者
不挽天河洗八區
折來灞水橋邊栁盡向商於道上栽明年三月花如雪
㑹有好風吹汝迴
行人十歩九盤桓巖壑縈迴行路難忽到商顔最高處
一時揮淚望長安
西來遷客莫回首一望令人一斷魂正使長安近於日
烟塵滿目北風昬
　　陽夏懷古
短衣匹馬西北來十年去國隨風埃解鞍呼酒歌一曲
玉鞭倒捉敲金罍君不見項王臺昔時崔嵬今已頽秋
風蕭瑟吹草萊又不見漢王城昔時岧嶤今已平寒烟
寂寞啼鼯猩牧童擡頭學楚聲野老扶犁城上耕耕勢
不斷楚聲哀行人欲去還徘徊劉項英雄安在哉人間
俯仰易陳迹閒身健在須銜杯
　　龍德宫
紫簫吹斷綵雲歸十二樓空盡玉梯綵仗竟無金母降
仙裾猶憶化人攜千年洛宛銅駝怨萬里坤維杜宇啼
莫倚危闌供極目斜陽更在露盤西
　　南國
南國春生江水肥烏檣風扇錦帆歸吳兒日暮棹歌發
驚起鴛鴦相背飛
　　古意四首
美人傷獨宿窈窕春閨深素手巻翠被當牕調玉琴危
絃奏苦調清歌抗哀音絃絶歌復咽起作薄命吟妾如
朱槿花含英愁晏陰郎如青銅鏡照面不照心不怨不
照心但惜飛光沈且留連理枕莫捲合歡衾儻君回餘
輝歡盟尚可尋
對酒不能飲撫劍自度曲一唱行路難歌與淚相續朝
為楊朱泣暮作阮籍哭古道盡荆棘新蹊苦薋菉曲行
違吾心直行傷我足曲直無適從昂頭羨鴻鵠
綿綿兎絲草濯濯檉樹枝結根偶相值引蔓纒綿之春
風一披拂柯葉含榮滋弱質附美蔭百齡誓不違清商
忽用事霜飇颯已淒豈意百尺條同此寸草萎委蔓失
所託憔悴徒傷悲知君無嵗寒何用相因依
賢王悲墜屨賢婦念遺簪重在不忘故微物何所欽嗟
我昔遊友雲路揚徽音詎念宿昔好棄擲各飛沈昔如
膠投漆今如辰與參桃李雖成蹊諒無松柏心
　王亳州賔(三首/)
　　　賔字德卿亳社人貞祐二年進士由虹縣令入
　　　為尚書省令史壬辰京城受圍亳州為單父軍
　　　楊春所據春以事岀德卿與故譙縣尉王進反
　　　正朝廷授進集慶軍節度使德卿同知使事明
　　　年夏六月車駕幸蔡道岀於亳德卿逆謁上與
　　　語慰勞者久之詔行六部尚書事仍賜世爵後
　　　數日部曲崔七輩以軍食不給送欵執德卿與
　　　副使呂鈞往市中鈞且行且拜泣涕不休德卿
　　　毅然無所屈大呼曰但殺但殺不能從汝也是
　　　日遇害德卿學詩甚力故所得亦多如風生傳
　　　令箭星落受降城烟外暮鐘催倦馬林間殘照
　　　聚歸鴉倉小軍爭米邨荒虎食牛又贈剛上人
　　　云楞嚴讀罷爐烟冷澹坐山堂閲世人言懷云
　　　功名不到書生手坐撫吳鈎惜壯圖題馬丘寺
　　　壁云落葉擁窓僧入靜孤燈穿屋客吟秋人甚
　　　稱之
　　　補歸潛志王賔德卿亳州人擢第為虹令有聲
　　　入為省掾坐事罷遭亂還鄉㑹兵變賔起率衆
　　　據城後屬金朝已而見殺為人詼諧輕脫嗜酒
　　　無威儀詩頗工有上先子云致君有道莫如律
　　　敢諫不行猶得名
　　衛真道中
毳袍落托又西征陌上東風小雪晴草色喚回原燎黑
冰澌消入水痕清年華荏苒心情減邊事倉皇夢寐驚
早晚渦南傳吉語一犁烟雨趣春耕
　　舟中
河伯夸秋漲舟人健晚涼艫聲搖落月山氣鬱蒼蒼
　　除夜
落托功名挽不前圍爐兀坐夜蕭然臘殘畫角東風裏
春到梅花小雪邊守得嵗來慵攬鏡送將窮去自裝船
平明㸃檢人間事只有詩魔似去年
　李夷(三首/)
　　　夷字子遷後改名倵宛丘人苦於作詩賦古鏡
　　　云盤盤古皇州夢斷繁華歇一鞭春事忙耕岀
　　　隴頭月土蝕背花昬蹄涔駭龍蹲鬚髯怒欲張
　　　縮手不敢捫又云夀光閲人多曾有此客否欽
　　　叔諸人甚愛之
　　　補歸潛志李夷子遷後名倵字秀武陳郡人岀
　　　於兵家能刻苦為學喜讀史書究古今成敗治
　　　亂尤喜武事習兵法擊劍馳射有志於功名累
　　　舉詞賦不中改試經義復不售後將棄二科以
　　　武舉進身無何城陷死年四十二子遷為人介
　　　特自守不羣然尚氣使酒剛甚平居循謹惟恐
　　　傷人既醉雖王公大人嫚罵不恤為文尚竒澁
　　　喜唐人作詩尤勁壯多竒語然不為鄉里所知
　　　貞祐末先子為陳幕一見喜之為延譽諸公間
　　　後為麻知㡬雷希顏所重東方後進皆推以為魁
　　　若侯季書王飛伯杜仲梁曹通甫輩皆以兄事
　　　與余最深子遷既死余嘗為哀詞道其為人之
　　　詳平生詩不甚多不如意輒毁去嘗賦古鏡諸
　　　公稱之其詩曰盤盤古皇州夢斷繁華歇一鞭
　　　春事忙耕岀壠頭月土蝕背花昬蹄涔駭龍蹲
　　　鬚髯怒欲張縮手不敢捫星環紫極位篆列清
　　　用文(其篆文云/為清日用)細看十三字墓誌冥漠君夀堂
　　　鏁菱花何曾見朝霞榛烟夕霏時㡬㸃拂雙鴉
　　　神物汚難久一日落吾手夀光閲人多曽有此
　　　客不呵呵吾戲云雅志踵先民鏡裏春風面泉
　　　下今日塵九原不可作哲弟師有若摩挲一面
　　　銅便有親炙樂又弔張伯玉云匣内青蛇亦悲
　　　吼竟憑誰識抉雲材
　　贈國醫張子和
禁籞喧喧以字行麄工往往笑狂生天將藉手開金匱
雲本無心到玉京歌嘯動成千日醉留連翻厭五侯鯖
祝君莫觸曹瞞怒世上青黏要指名
　　古劍
古樹崖摧隂雨天忽驚神物茁蒲然蛇吞元氣蟄千載
龍逐奔霆脫九泉馗首未歸豪馘裏鋏歌聊發慨彈邊
物猶屢岀為時用撫匣潸然惜壯年
　　書淵明傳後
南渡龍孫角秃顛不甘横斃寄奴弦一襟義氣麾周粟
滿簡清風削宋年雪徑低徊松落落霜籬健羨菊鮮鮮
時屯謐輩輕頽節顏厚吾家草木賢
　郭邦彥(六首/)
　　　邦彥字平叔本鄠縣人僑居陽翟遂占籍焉興
　　　定五年進士調永城簿以退讓見稱生世不幸
　　　處於頑嚚傲三者之間鬱鬱不自聊年未四十
　　　而死寄庵先生愛其詩甚嗟惜之
　　秋夜聞彈箜篌
露重花香飄不逺風微梧葉落無聲倡樓何處教新曲
夜靜月高弦索鳴
　　村行三首
棗花初落路塵香燕掠麻池乍頡頑一片雲陰遮十頃
賣𤓰棚下午風涼
芹葉蘆花岸兩邊釣溪石畔落孤鳶小畦引入平流水
麻稈森森已拍肩
豆葉芃芃麻葉光植禾得雨又催黄田家樂事誰真得
牧子行歌醉叟狂
　　酒醒
少年驕氣總消磨萬事紛紜夢裏過三載自持葷食戒
一心還被性宗魔凌烟閣上榮名好聚窟洲邊樂事多
今日酒酣都忘却亂吟俳語作狂歌
　　讀毛詩
含氣有喜怒觸物無不鳴天機泄鳥迹文字從此生誰
言土葦器聲合天地清樸壞犧氏瑟巧露媧皇笙末流
不可障聲律隨合幷徧讀蕭氏選不見真性情怨刺雜
　譏罵名曰離騷經頌美獻諂諛是謂之罘銘詩道初不
　然自是時代更秦火燒不死此物如有靈至今三百篇
　殷殷金石聲漢儒各名家辯口劇分爭康成獨麾戈諸
　儒約連衡祭酒最後岀千古老成精我欲讀爾雅不辨
　螯蟹名尚憐沈謝輩滿篋月露形孔徒凡㡬人入室無
　長卿三子論性命舉世為譏評白首草太𤣥才得覆醬
　罌不如匡鼎說愈笑人愈聽
　
　
　
　
　
　
　
　
御訂全金詩増補中州集巻三十四
　欽定四庫全書
御訂全金詩増補中州集巻三十五
　　史學(八首/)
　　　　學字學優延安人兄才字才長住太學有聲學
　　　　優正大中省試第一人釋褐舞陽簿辟盧氏令
　　　　卒官妻李氏國初河南尹成之孫女小詩殊有
　　　　思致學優嘗客京師有所眷久而不歸李作詩
　　　　寄之云百年風樹底垂淚到君前學優得詩即
　　　　日命駕
　　　　補歸潛志史學學優延安人昆弟三人兄才長
　　　　亦知名學優之學長於史傳地理工詩絶句殊
　　　　妙年五十擢南省魁後中廷試得主武陽簿頗
　　　　有政聲再倅盧氏令病卒興定末與余同試於
　　　　廷始識之中夜棘圍談至旦後先子令葉學優
　　　　復來游先子殁學優寄挽詩未㡬亦下世有詩
　　　　數百首
　　陪陳彥文謁筠泉榮上人
强隨禪客到西禪竹柏團青蔭石泉一首小詩吟不就
閒情元在落花邊
　　宫詞
寶帶香褠水府仙黄旂彩扇九龍船薰風十里瑤華島
一𣲖歌聲唱采蓮
　　黙翁溪山横幅(黙翁龎都運/才卿自號)
五雲雛鳯下遼天來作金鸞翰墨仙詩酒償殘鶯館債
簡書薰破鹿門禪自憐嵗月塵中老盡攬溪山筆底傳
短草疎林秋一幅典刑人物記當年
　　李道人崧陽歸隱圖
石壁城頭夜斬闗軟紅塵底曉催班道人一笑那知許
門外清溪屋上山
　　晚梅
孤根春半恰春回剛逐夭桃艷杏開蝶子蜂兒應有語
東風元不為渠來
　　七夕
箱牛迴馭錦機閒天上悲歡亦夢間月下並肩人不見
蕭蕭風葉滿驪山
　　醉後
觀魚暫覺心差樂化蝶元來夢亦忙得似醉中都放下
春風自與百花香
　　過太室
三輔祥開表聖期三呼天壽與天齊殿栖碧瓦仍唐制
洞鎻蒼苔失漢題玉柱已聞安廟祏劍鋒重為剪撐黎
升中剰有辭臣賦滿望鸞旂鳯葢西(玉柱卓劍/二峰名)
　　　附續夷堅志河中李欽叔初生其父之才作湯
　　　餅局有相者為史學優言君後當擢第但當岀
　　　此兒子門下為太晚耳學優雅以才名自負不
　　　以相者之言為然其後欽叔二十三省元賜第
　　　中廷試策宏詞科除應奉翰林文字兩預主貢
　　　學優竟岀其門云
　侯冊(五首/)
　　　冊字君澤以門資仕與杜仲梁張仲經劉京叔
　　　游用是得名嘗作樂府云玉堦春草傷心碧錦
　　　瑟華年過眼空又云千金買斷青樓月爛醉桃
　　　花扇影風人多愛之壬辰嵗病京師圍中作詞
　　　云回首鳯凰城下路人不見月茫茫明日君澤
　　　死其後京城亦丘墟矣
　　　補歸潛志侯冊季書先字君澤中山人不喜學
　　　鬬鷄走狗雄鄉里南渡後慨然有為學心與一
　　　時名士游盡絶少年事喜作詩刻苦自喜自漢
　　　魏六朝唐宋人諸集無不研究初為李子遷所
　　　知薦於余先子亦喜之王飛伯負其材素少許
　　　可一見季書詩即加敬為人任俠尚氣然修謹
　　　無過失與余交最深久居南頓家甚貧遇朋友
　　　傾所有共樂天興改元陳亂失妻獨走大梁詣
　　　余㑹疾作數月死諸朋友為買棺葬西城余為
　　　誌其墓刻石平生詩甚多同王飛伯唱和南頓
　　　同余唱和梁園又喜效西崑體甚有得其弔一
　　　貴人云歌飜薤露芻靈逺門掩秋風甲第深又
　　　云峰前雨送閨中夢樓上雲凝扇底歌又明月
　　　花樓閒玉鳯秋風桂漏戛銅龍又九疑湘瑟悲
　　　龍竹子夜秦簫引鳯樓又幽鳥弄音花覆地斷
　　　虹沉影水明河又詠雨云勢侵書帙緗芸潤聲
　　　入簾旌蠟炬清又和飛伯云世事催人南去早
　　　夢魂失路北歸遲置之唐人集中誰復疑其非
　　　也
　　寒食(時年/十八)
交游零落葉辭柯嵗月崢嶸馬注坡燕子不來寒食過
滿城風雨落紅多
　　醉中
爛醉歸來驢失脚破靴指天冠倒卓起來白眼望青天
狂氣崢嶸無處著陶潛止酒意有在餔糟啜醨良未害
君看謝奕對桓温得失老兵何足怪螟蛉蜾嬴待二豪
飲中寧有山家濤平明徑訪陳驚座相對春風把蟹螯
　　學古體
桐風吹月烏啼井蟾波濕露沈雲影素絲牽玉轉泉華
美人睡覺燕支冷銀鈎挂簾北窓曉翠鬟臨鏡雙鸞小
黄衫少年望不來寂寂庭堦滿春草
　　昨朝
昨朝已作春歸辭今日還成送客詩客子春光俱不見
落花寂寂閉門時
　　楚宫
離宫樓閣與天通暮雨朝雲入夢中回首舊時歌舞地
女蘿山鬼泣秋風
　王元粹(三十三首/)
　　　元粹字子正初名元亮後止名粹平州人系岀
　　　遼世衣冠家年十八九作詩便有高趣性習專
　　　固世事不以累其業故時輩無能當之者正大
　　　末用門資叙為南陽酒官遭亂流寓襄陽襄陽
　　　破隻身北歸寄食燕中遂為黄冠師有十月風
　　　霜侵病骨數家針線補殘衣之句親舊有憐其
　　　孤苦欲為之更娶者子正業已高舉主太極道
　　　院竟不能自返年四十餘癸夘九月病卒詩人
　　　淄川楊叔能挽之云匹婦主中饋雖貧生理存
　　　五言造平淡隻影卧黄昬漫下陳蕃榻虚沾文
　　　舉罇北平家世絶銜恨入荒原從弟鬱亦攻詩
　　　方之其兄葢商周矣
　　春日(時年/十八)
春日何慘慘春雲何陰陰桃李都未花況乃餘寒侵久
在城市居而無人見尋讀易了一編靜見天地心貧士
寡徒侣古來非獨今
　　臨高
客子臨高秋思生碧山無際暮雲横但看八月草木落
未見中原塵坌清流景暗徂人易老故園何在夢頻驚
罇中有物同誰盡正要相看醉膽傾
　　葉縣贈李長源
相見各異縣嵗暮風霜清三日同眠食深見故人情藉
問何所歴大梁與秦京悠悠川途永冉冉嵗月傾子當
東北馳予亦西南征人事相羇束何時當合并聊斟昆
陽酒為澆胸次平岀處固難必勉哉崇令名
　　送李文起令鄜城
好去鄜城宰當途有薦章長才試縣邑嘉政寄循良逺
路連秋草征衫帶夕陽濟時公等在吾欲汎滄浪
　　九日
憑高一望客心傷風景蕭條是楚鄉飛鴈欲歸何處去
幽花還似昔年芳詩因感物聊成詠酒為隨人强舉觴
十載蹉跎身事晚毎逢佳節轉淒涼
　　壽李長源
匹馬短衣看此行看君誰信是書生聽詩未覺秦川逺
倚劍長懷晉水清一飯見哀韓信恥千金為壽魯連輕
壯年休灑新亭淚且為江山灌巨觥
　　旅次
旅次渾無定生涯亦漫勞病求方士藥寒憶故人袍避
俗惟黄巻忘憂但濁醪柴門多落葉昨夜朔風高
　　西山避亂三首
蒼山多回互四望令人迷過午日已暖殘雪融為泥路
滑不可進弱葛愁攀躋老幼委溝壑不如犬與雞嗷嗷
同行子手中各有攜汲澗為飲食架木為巖栖夜半三四
驚翁媪禁兒啼念我長病母亂離隔東西
野宿不得曉飛霜沾敝袍空山凝寒色天邊星月高憶
昨離鄂城數家同遁逃穿林恐相失前後聞呼號避亂
但欲逺焉知登頓勞俯臨萬仞壑性命輕鴻毛
青青道邊麥知是誰家田山田固已薄榛石復相連旁
有破茅屋日入不見烟藉問舊居者聞亂已西遷平生
苦淪薄對此增慨然甲兵暗宇宙誰能安一㕓愁憂無
從訴仰面視蒼天伐木南澗底雙鹿過我前
　　還鄂城舊居(四月六/日作)
南風兵塵遠病客返舊居入門顧四壁書籍亦無餘數
口共嗷嗷日事將何如屋破未暇葺草滿須當鋤昔去
季冬末今來孟夏初深媿資用絶時時煩里閭
　　經廢宅
誰家住宅北山隈亂後逋人尚未回惆悵門前是官道
臨風一樹杏花開
　　登鄂城寺樓
亂後行藏豈自由此身雖在病兼憂一杯徒積黄泉恨
四壁難為白日謀數極乾坤見中否跡隨丘壑恐長休
可憐海内干戈滿獨對江山倚寺樓
　　八月二十三日夜走西山
婦病不能進兒啼不肯行蒼茫荒野外北風鼓鼙聲老
幼夜中逃失路入榛荆月岀天欲曙山頭峰火明鄧卒
一戰潰敵勢遂縱横昨朝使帖下主將亦還營嗷嗷二
十載何時見昇平我生值世亂世亂難為生
　　哭李長源
十月西來始哭君山中何處有孤墳以才見殺人皆惜
忤物能全我未聞李白歌詩堪應詔陳琳草檄偶從軍
窮途無地酬知己㑹待昇平輯舊文
　　襄陽七絶句
江雨初晴江漲發涼風吹水波浪開日暮津頭聞打鼓
越商巴賈卸船來
街頭魚米近頗貴縮項長腰最可珍江東蓴鱸亦何好
能令張翰稱達人
近值䘮亂棄中原南來亦復著南冠吾家舊井峴山畔
野老漫作北人看
襄陽城府自古雄千甍萬瓦當晴空短衣少年何處客
相邀一醉楚樓中
城東大堤堤上頭何處女郎同岀遊紫葢留連不歸去
唱歌日暮傍汀洲
江上小兒誇善没一日入水知㡬回汝曹未有機心在
緣底鷗鳥不飛來
歎息耆舊不復見欲問土風誰為陳羊公遺碑武侯廟
江邊酒家説向人
　　武侯廟
武侯祠廟南山曲苔滿荒碑不堪讀客子登臨又一時
秋色蒼蒼入喬木天下不可無竒材千年精爽安在哉
孤吟徘徊不忍去寒日欲下悲風來
　　萬里
萬里江山動楚吟異鄉風物長年心孤身轉覺乾坤窄
往事空驚嵗月深木落高城初過鴈霜飛幽館夜聞砧
蹉跎未遂東遊計醉後悲歌淚滿襟
　　醉後
雲自無依鶴自孤此生誰信有窮途干戈二十年來客
留得殘骸傍酒壚
　　丹陽
仙人樓居避蒸濕東樓縹緲羣仙集風吹高柏影在衣
忽驚滿座蛟龍入日晚留連共一觴歸來如夢海生桑
片雲送雨山頭黑傍水低飛燕子忙
　　東樓雨中七詩
水邊人去燕爭泥風動綠荷香滿溪高樹遶樓遮望眼
獨看山色過墻西
倚樓人看水東流橋上行人却望樓零落故宫無覓處
蕭蕭禾黍滿城秋
多年蒼柏拂簷枝燕子飛來語向誰枕簟不妨留客住
滿樓風雨下簾時
雨入溪樓不見山雨晴依舊數峰閒韋郎詩句王維畫
好在幽人指顧間
庭中野蔓走青蛇窓外萱葵亂彩霞雲漏斜陽雷漸逺
東邊飛雨到瓊華
好風吹袖覺涼生雨後東溪水面平無數荷蓮看正好
却嫌波底亂蛙鳴
溝水清冷樹影圓下樓閒步上樓眠夜來夢裏驚風雨
元是松聲到枕邊
　　　附甘水仙源錄恕齋先生姓王氏名粹字子正
　　　北平之巨族也才高而學贍少有詩名毎一詠
　　　岀膾炙人口然與世疎濶不事舉業正大間薄
　　　游鄧下漂泊江漢間甲午還至燕遇真常大宗
　　　師即北面事之執弟子禮居長春宫之萃𤣥堂
　　　年四十餘以癸夘九月無疾而逝不浹旬而見
　　　夢於誠明張君其云為欵曲不異平昔少焉作
　　　詩而别云當時毎恨花開早及看花開花已老
　　　花落花開能㡬何回頭又見春光好詰旦誠明
　　　書見夢之詩白於真常真常嘆曰子正仙矣聞
　　　者異之先生為人性恬澹無機構廉潔貞介與
　　　人交悉待之以誠聞有道行者雖窮居陋巷必
　　　親之嗜讀書作文尤長於詩其古詩雖淡有陶
　　　韋之風焉
　邢内翰具瞻(一首/)
　　　具瞻字巖夫遼西人天㑹二年進士與吳蔡為
　　　文章友仕至翰林待制
　　岀塞
樓外青山半夕陽寒鴉翻墨㸃林霜平沙細草三千里
一笛西風人斷腸
　王太常繪(一首/)
　　　繪字質夫濟南人天會二年進士武陟道中詩
　　　云梧葉重勝迎日露蕎秧薄要䕶霜雲人頗稱
　　　之仕至太常卿有注太白詩行於世
　　江天秋晚圖
萬頃波間踏浪兒瀟湘秋晚趂歸時四山紅葉風聲健
散入儂家欸乃詞
　杜佺(一首/)
　　　佺字真卿武功人宋末有詩名於闗中兒時嘗
　　　作藥名詩有杜仲吾家好弟兄自然同姓又同
　　　名之句及以五言百韻上乾州通判馬涓涓大
　　　加賞異阜昌中登科蒞官亦有聲馬嵬太真墓
　　　過客多題其詩甚多道陵詔錄其詩得五百餘
　　　首付詞臣第之真卿詩在高等舊有錦溪集亂
　　　後不復見矣子師楊亦能詩尤工書翰奉天楊
　　　煥然云然
　　馬嵬道中
垂栁陰陰水拍堤春晴茅屋燕爭泥海棠正好東風惡
狼籍殘紅送馬蹄
　邊轉運元勲(二首/)
　　　元勲字輔臣豐州人後遷雲中祖貫道遼日狀
　　　元輔臣天㑹十年進士終於河間路轉運使其
　　　弟元鼎元恕
　　望瀛臺春望
晴雲如困栁如癡丹杏開殘碧草齊一𣲖望瀛臺下水
煖風遲日浴鳬鷖
高樓人散酒罇空漫擬新文送五窮獨倚南窓夜岑寂
一鈎涼月下疎桐
　李寧州之翰(四首/)
　　　之翰字周卿濟南人宣和末擢第人有勸參童
　　　貫可以徑至官職者周卿謝絶之國兵破洺州
　　　縳見元帥誘之使降語及君臣之際辭情慷慨
　　　自分一死帥憐之遂被錄用後守寧州陷田侍
　　　郎珏黨籍除名徙上京遇赦復官終於東平倅
　　　有漆園集行於世子靈石尉謙孫德元今在鄉
　　　里
　　書呈仲孚
造物固難量誰能計寒餓失馬乃為福夢牛翻作禍長
溪霜練靜修嶺蒼龍卧魂夢吾已安不勞歌楚些
　　題宻雲州學壁
﨑嶇到此興何堪況復風謡意未諳旅舎蕭條空自遣
胸懷磊落向誰談留連暮雨侵疎牖宛轉飛雲埽翠嵐
因憶林泉歸去好一燈幽夢遶春潭
　　中京遇因長老
天涯流落偶生還古刹相逢語夜闌歎我歸途千里逺
喜君禪榻一身安松聲不斷風吟細月影無邊露氣寒
分手山堂更寥索冷雲衰草伴征鞍
　　嵗暮
休怪年來白髪新天涯三載困埃塵偶離沙磧窮陰地
収得桑榆老病身對雪莫吟秦嶺句潑醅且醉漢江春
此生自斷無餘事何必區區問大鈞
　三興居士(一首/)
　　　三興居士阜昌中人
　　題平陰僧寺
三吳家近水晶宮行坐紅香綠影中今日異鄉僧寺裏
一盆荷葉戰西風
　楊興宗(一首/)
　　　興宗高陵人宋既渡江故興宗有龍南集予同
　　　舎郎楊君羡嘗見之
　　出劍門
嘔啞鳴艣下長川萬疊青峰只眼前山鷓啄殘紅杏粉
杜鵑啼破綠楊烟夢迴蜀棧雲千片醉枕巴江月一船
物色誰分杜陵老風騷牢落劍南天
　趙亮功(一首/)
　　　亮功華州人嘗監富平酒
　　甘露寺
鄭南峰下寺泉石間疎篁飛雨度山閣閒雲生野塘簷
前松子落厨際柏烟香别後聞鐘磬山陰空夕陽
　賈泳(一首/)
　　　泳字漢甫洛陽人
　　題安生僧寺
　天㑹己酉余嘗與王化原李端中同過是寺屬兵厄
　甫罹堂宇頽敝繪素剝落秋草野蔓羅生堦上盤桓
　終日間閴其無聞時風塵未靜竊謂此地當日就丘
　墟及今與端中復來則寺有僧簡師矣向之所見頽
　　者已完葺剝者復嚴潔鐘閣巍焉石塔巋焉庭樹鬱
　　焉皆向之所未有者也因一讀舊題已經五稔自念
　　五年之間所向齟齬十步九蹶卒陷機穽豈非禍患
　　之來有積漸歟抑得失行止非人所能為歟嗚呼事
　　去如夢人生如寄窮達相推雖賢智有不能免焉者
　　顧余何足道哉所不知者他日過此寺之興廢余之
　　得䘮悲歡又何如也續題一詩貽失路者共為一歎
　　云癸丑七月八日題
　重來已是五年游憂患相仍欲白頭翻羨亭亭兩竒樹
　不知風雨過春秋
　
　
　
　
　
御訂全金詩增補中州集巻三十五
　欽定四庫全書
御訂全金詩增補中州集巻三十六
　　王鬱(一十二首/)
　　　　鬱字飛伯少日作樂府擬古别離有黄鶴樓高
　　　　雲不飛鸚鵡洲寒星已曙之句人多傳之其後
　　　　入京師大為李欽叔所稱與之詩云詩句嫓國
　　　　風下者猶楚辭贈詩者甚多有云憶昔潁亭見
　　　　飛伯恍若夢中逢李白又云紫陘仙人今淵雲
　　　　騎風御氣七尺身又云良金元有價白璧況無
　　　　瑕又云王郎少年詩境新氣象慘澹含古春筆
　　　　頭仙語復鬼語只有温李無他人飛伯用是頗
　　　　自貴重云
　　　　補歸潛志王鬱飛伯竒士也少余一嵗與余交
　　　　最深儀狀魁竒目光如鶻歩武翩然相者云病
　　　　鶴狀貎也少居釣臺閉門讀書不接人事數載
　　　　為文閎肆竒古動輒數千百言法栁栁州歌詩
　　　飄逸有太白氣象初為御史程公震所知繼為
　　　李翰林欽叔麻徵君知㡬史盧氏學優嘉賞且
　　　共為延譽藉藉正大初余先子令葉飛伯持諸
　　　公書來投先子異其文置門下遂與余定交每
　　　觴酒讌遊無不在已而入南京見趙雷諸公皆
　　　稱之不已布衣少年名動京師後因下第西遊
　　　洛中余居淮陽凡三過留輒數月唱酬談論相
　　　高每相别輒以所著相寄且相商訂為益正大
　　　末南京被圍復相守圍城中天興改元秋飛伯
　　　忽過余别曰吾跧伏陷穽不自得今將突圍遠
　　　舉然生死未可知因岀其所作王子小傳屬余
　　　曰兹不朽之託也余不能止之而去三年不知
　　　存亡丙申嵗南遊交游輩說飛伯初為東諸侯
　　　兵士所得其將厚遇之飛伯徑行不設機久之
　　　為其下所忌見殺臨終懷中出書曰是吾平生
　　　著述可傳付中州士大夫王飛伯死矣計其時
　　　年甫三十餘哭諸鎮陽葢飛伯為人雖聰穎絶
　　　人然渉世日淺頗傲岸不通俗此所以不免余
　　　嘗見其舉止言談無顧忌旁為戄然而飛伯益
　　　自信莫能戒以是常得謗議為俗人所憎迄今
　　　談其名不悅者多矣嗟乎以斯人之才氣稍有
　　　鍛鍊其文章所至豈易量哉今而中道摧折不
　　　迄於大成可以為斯文嘆其詩文往來與余最
　　　多有淮陽唱和南頓聮句古賦銘贊書序數十
　　　首遭亂皆在余橐中今仍畧載其小傳云先生
　　　名青雄一名爵大興府人也十五代祖珪相唐
　　　太宗官侍中永寧郡公曾祖衍金紫光祿大夫
　　　定海軍節度使兼萊州管内觀察使祖彥信邠
　　　州宜祿尉父欽山東路轉運司鹽鐵判官先生
　　　始生之月父夢神人自天而下開所負紫絲囊
　　　賜一大鵰且云吾後必來取其鵰在地振羽一
　　　鳴驚而寤訪諸日者繇曰凜凜霜鶚賜上穹既
　　　文於外又剛於中法生貴子其應在公他日必
　　　作青雲之雄先生既生因採其語為名字年十
　　　八父殁家素富貲累千金遭亂蕩散無㡬先生
　　　殊不以為意發憤讀書是時學者惟事科舉時
　　　文先生為文一掃積弊專法古人最早為麻徵
　　　君九疇所賞其後潛心述作未嘗輕求人知李
　　　欽叔過釣臺得其所著傷魯麟導懷等賦并楊
　　　孝童碑王夢祥哀辭大驚騰書徧薦於諸公先
　　　生之名始滿天下自此去釣臺放游四方又移
　　　隱陘山覃思古學正大五年先生年二十五矣
　　　來游京師諸公倒屣爭識其面宰相聞其名取
　　　所作文章將薦之事中格樗軒閒閒朝廷二大
　　　老皆致禮於先生交館之明年以兩科舉進士
　　　不中西游洛陽放懷詩酒盡山水之歡先生平
　　　生好議論尚氣自以為儒中俠所向敢為不以
　　　毁譽易心又自能斷大事其論學孔氏能兼佛
　　　老佛老為世害然有從孔氏之心學者徒能言
　　　而不能行縱欲行之又皆執於一隅不能周徧
　　　故常欲著書推明孔氏之心學又别言之行之
　　　二者之不同以去學者之弊其論經學以為宋
　　　儒見解最高雖皆笑東漢之傳注今人唯知蹈
　　　襲前人不敢誰何使天然之智識不具而經世
　　　實用不宏視東漢傳注尤為甚亦欲著書專與
　　　宋儒商訂其論為文以為近代文章為習俗所
　　　蠧不能遽洗其陋非有絶世之人奮然以古作
　　　者自任不能倡起斯文故嘗欲為文取韓栁之
　　　辭程張之理合而為一方盡天下之妙其論詩
　　　以為世人皆知作詩而未嘗知有學詩者故其
　　　詩皆不足觀詩學當自三百篇始其次離騷漢
　　　魏六朝唐人餘皆置之不論葢以尖慢浮雜無
　　　復古體故先生之詩必求盡古人之所長削去
　　　後人之所短其論詩之詳皆成書其論岀處以
　　　為仕宦本求得志行其所知以濟斯民其或進
　　　而不能行不若居高養豪行樂自適不為世網
　　　所羈頗以李白為則先生受知最深者曰樗軒
　　　公完顏璹閒閒公趙秉文余先子雷希顔李獻能
　　　王若虚麻九疇史學優程震宋九嘉其游從最
　　　久者曰李汾楊𢎞道元好問魏璠張邦直杜仁
　　　傑曹居一雷琯冀禹錫張介王說王采苓趙著
　　　張甫王鑄劉輯李仝劉源楊奐胡權圖克坦公履
　　　吕鯤史環李倵侯策張傑劉郁左垣牛汝霖僧
　　　性英諸公隨得書無次第至於心交者惟李冶
　　　劉祁二人而已八年先生復至京師十二月遇
　　　兵難京城被圍先生上書言事不報明年四月
　　　圍稍解五月先生挺身獨出遠隱名山不知所
　　　終
　　春日行
春日飛春野寂紅朋碧友元胎濕東風著意寒食時遊
絲粘人困無力小鈴犢車讌堤沙鳯簫驚落瓊英花荒
墳頽頽啼夕鴉草荒月黑鬼思家
　　寄遠吟
一封征人書秋帆瀟湘岸當君高樓醉憶妾空閨嘆
　　陽闗曲
城東車馬已促裝城西江水青茫茫綠楊陌上一杯酒
離愁慘淡春無光秦樓花映晴煙直誰家少婦當門立
金鞭入手紫燕嘶回首飛雲晚山碧
　　傷别曲
蘭臯飛暗塵征車紆去轍長安雖咫尺回首繁華歇故
人亭下酒蛾眉眼中血平生慷慨腸忽作柔絲結傳聞
紫塞傍秋烽映危堞班超未投筆來瑱空嚼鐵誰能金
閨中坐眷娟娟月
　　長安少年行
新月平康金步蓮青雲戚里玉連錢誰家年少秋風裏
梁甫吟成抱劍眠
　　楚妃怨
涼風遶樹秋長河絡天碧深宫悄無人月暗莎雞泣
　　古别離
山腰露蕙含天淚江林楓葉秋容醉夫君八月鴈門行
碎霜冷印白龍轡憶君挑妾初鳴琴琴中已有白頭吟
朝朝暮暮當時事言之秪足傷人心君不見湘妃二女
哭舜時煙筠青玉紅珠滋蒼梧人去百想絶忍教今日
生離别生離别情偏重不及雙飛南浦雲落紅寂寂春
閨夢
　　秋夜長
秋風嫋嫋吹庭樹傷心一葉隨風去葉隨風去何所之
似我年年困羇旅神蟉紆屈泥中蟠青雲未到誰汝憐
愁來不寐起視夜斗柄斜指西南天
　　折楊栁
長安二月多綠楊遠信未到龍庭旁佳人中夜抱影坐
風窓泠泠愁思長青天無雲一鏡潔萬户千門音響絶
何人横笛在高樓玉龍叫徹春江月
　　逰子吟
短日空徘徊流雲自來去茫茫曉野客衣單白露無聲
落秋樹
　　陽翟贈李司户國瑞
洛陽賞盡牡丹春寂寞釣臺對夕曛手折幽蘭贈行子
多情惟有李參軍
　　飲宻國公諸子家
宣公坊裏榆林巷便是臨淄公子家寂寞畫堂豪貴少
時容詞客醉琵琶
　　　附畿輔古蹟志釣魚臺在阜城門南十里花園
　　　村古花園後為村今平疇矣金王鬱釣魚臺有
　　　泉湧地出為玉淵池今人呼鬱臺更呼釣臺焉
　　　且合而呼之曰釣魚臺
　　　附金詩紀事按明一統志云釣魚臺在順天府
　　　西花園村臺下有泉湧岀滙為池其水至冬不
　　　竭相傳金人王鬱隱此作臺池上假釣以為樂
　　　又公鼐問次齋集云西郊有地名釣魚臺是金
　　　主游幸處
　王禮部競(一首/)
　　　競字無競安陽人宋末登科仕國朝至禮部尚
　　　書兼翰林學士承㫖年六十四大定四年卒無
　　　競善作大字字或廣長丈餘而結宻如小楷京
　　　都宫殿題牓皆其筆趙禮部以為古今第一手
　　　唯党篆差可配耳一孫名道通字彥深今為黄
　　　冠師
　　　補金史王競為河内令沁水泛溢嵗發民築隄
　　　豪猾因緣為奸競覈實之減費㡬半縣民為之
　　　諺曰西山至河岸縣官兩人半葢以前政韓希
　　　甫與競相繼治縣皆有幹能綘州正平令張元
　　　亦有治績而差不及故云然
　　　附元好問王無競題名記安陽王尚書無競天
　　　眷中以文章顯於吳蔡諸公間凡燕遼汴梁宫
　　　殿題牓如大安大慶應天承天之類皆其筆也
　　　興定中閒閒趙公為禮部下蔡州取顏魯公逍
　　　遙樓額入京師予因問公無競大字何如逍遙
　　　閒閒言字有真行大小之不一人鮮能兼之無
　　　競他書未必便過前人至於尋丈大字盤之筆
　　　勢如作小楷自當為古今第一殆天機所到非
　　　學能也乙巳秋予與梁辨疑李輔之武伯佐游
　　　崞山祠因得無競崞山神三字聞之伯佐南申
　　　王氏國初以好客名河東朱少章姚仲純滕秀
　　　穎趙光道宇文叔通皆游其門叔通後歴臺閣
　　　高氏子姪名行中者不逺數千里走書幣求為
　　　其父濟叔晦叔墓碣銘殆無競以叔通故為書
　　　之耶不然邊鄙荒陋時無貴仕者何以至此哉
　　　自明昌已後縣多名進士如劉洗馬子安欒少
　　　尹仲容胥莘公和之張大興信之楊大叅叔玉
　　　王監使正之皆嘗㑹於祠下何獨無一言及無
　　　競此書使州里知之為希代之寶在吾河東祠
　　　廟為第一手耶予恐多故之際神筆寶墨有意
　　　外不測之變雖百悔不可及乃託好事者使刻
　　　之石以傳不朽八月十有一日新興元某題記
　　奉使江左讀同官蕭顯之西湖行記因題其後
雲烟濃淡費臨摹行記看來即畫圖雲夢不妨吞八九
筆頭滴水了西湖
　元日能(一首/)
　　　日能不知何許人與劉巖老同時
　　紅梅
天上瓊兒白玉肌呉妝畧約更相宜認桃辨杏由君眼
自有溪風山月知(巖老同賦云一㸃清香透雲雪是中/那得杏花天評者謂二詩同意而日)
(能為/工)
　范墀(一首/)
　　　墀字元涉系出潁川有詩話行於世
　　和高子初梅
春風也自惜流光只放寒梅一樹芳玉粉更妝前夜雪
口脂猶注昔年香江湖昨夢誰同寄詩酒風流豈易忘
東閣何郎未全老花枝休笑鬢絲長
　王雄州仲通(一首/)
　　　仲通字達夫長慶人天㑹六年進士皇綂中陷
　　　田珏黨籍編配五國㑹赦還世宗即位復官終
　　　於永定軍節度使
　　送客
措足疑無地捫心幸有天故人成邂逅殘喘見哀憐落
日驚魂外孤雲淚眼邊西歸萬里夢今夕到君船
　　　附族帳部曲錄王仲通字達夫閭陽人又云中
　　　京人狀元石琚榜及第亶時坐欺妄與田瑴等
　　　為黨錮貶為庶人葛王立復官除禮部郎中
　韓内翰汝嘉(一首/)
　　　汝嘉字公度宛平人父昉遼末狀元仕國朝至
　　　宰相嘗作武元聖德神功碑為作者所稱公度
　　　皇綂二年進士累遷真定路轉運使坐公事遷
　　　清州防禦使召為翰林侍讀學士卒
　　寄元真同年
十年塵土鬢毛斑杖屨還來踏故山葉寄殘紅春尚在
雲酣溼翠雨仍慳不堪倚樹追前事更恐臨溪見病顏
一日暫來千日去何時倦鳥得真還
　王吏部啟(一首/)
　　　啟字希畢大興人正隆二年進士累遷戸部員
　　　外郎通州刺史用宰相萬公薦權右司郎中章
　　　宗即位不一嵗遷工部侍郎即以河南北路提
　　　刑使拜吏部尚書使宋使還出為綘陽軍節度
　　　使致仕還鄉里與左丞董公叅政馬公宣徽盧
　　　公尚書郭公為九老㑹年七十九卒子師楊字
　　　仲雄南渡後隱居崧山時年已六十餘經傳子
　　　史皆手自鈔之如健舉子結夏課然希顏説仲
　　　雄在太學同舎號為閉户王先生其謹厚葢家
　　　法云孫造字成叔今居東平
　　王右轄許送名酒久而不到以詩戲之
燕酒名高四海傳兵厨許送已經年青看竹葉應猶淺
紅比榴花恐更鮮枕上未消司馬渴車前空墮汝陽涎
不如便約開東閣一看長鯨吸百川
　晁洗馬㑹(一首/)
　　　㑹字公錫高平人道院文元公之後宣和末中
　　　武舉仕為太子洗馬天眷二年經義進士為人
　　　美風儀氣量宏博澤人經靖康之亂生徒解散
　　　公錫稍誘進之貧不能就舉者必厚為津遣在
　　　官下則分俸以給之至於李承㫖致美昆仲亦
　　　出其門士論歸焉歴虞鄉猗氏臨晉三縣令以
　　　興平軍節度副使致仕年七十八終於家詩號
　　　泫水集虞鄉縣齋云官況薄於重榨酒𤓰期近
　　　似欲殘碁王官谷云煙藏芳樹遠雲補斷山齊
　　　鄉人至今傳之孫國章字公憲李承㫖外孫教
　　　授鄉里樂於提誨諸生經指授者肅然如在官
　　　府進退拱揖皆有可觀葢其家法云
　　杜鵑
杜宇啼聲枕上來一聲哀似一聲哀千哀萬怨無今古
喚得行人若箇迴
　王内翰遵古(二首/)
　　　遵古字元仲父政金吾衛上將軍三子遵仁遵
　　　義元仲其季也元仲四子庭玉字子温内鄉令
　　　終於同知遼州軍州事庭堅字子真有時名庭
　　　筠字子端庭掞字子文
　　過太原贈高天益(天益能/作大字)
遼海渺千里風塵今二毛心雖如筆正官不稱才高筦
庫非君事山林必我曹相期老鄉國拂石弄雲璈
　　野菊
鬭雞臺下秋風裏白白黄黄無數花日暮城南城北道
半隨榛棘上樵車
　王汾州璹(二首/)　(補一首/)
　　　璹字君玉太原人天眷二年進士弟珙器玉珦
　　　汝玉皇綂九年同榜家世業醫有陰德聞里中
　　　嘗有金蠶金馬之瑞君玉仕至汾陽軍節度使
　　　鄉人榮之號三桂王氏行尚書省左右司郎中
　　　仲澤其從孫也金馬在部掾清卿房迄今寶之
　　游太寧寺
西山踏破萬層青與客攜壺上太寧泉石有情容避俗
軒裳無術可逃形雲縈屋角僧禪靜露下松梢鶴夢醒
明日却尋塵境去曉猿啼月若為聽
　　王元仲海岳樓同諸公賦　　　　王　珦(附/)
十二朱欄倚半空元龍高臥定誰雄簷楹翠溼蓬山雨
枕簟涼生弱水風物色横陳詩巻裏雲濤飛動酒杯中
謫仙會有騎鯨便八極神游路可通
　　謁狄武襄祠
傑士西河秀英雄挺偉姿奮身甘衛國弭節願匡時妙
畧風雲㑹威名草木知功高懾南服計重破西陲定亂
勞三箭平戎在一麾勢傾銅柱遠聲振玉闗竒頗牧才
何濟孫吳譽并馳朝廷分重寄將相頼兼資豹畧多全
勝鷹揚屢㨗師雍容敦禮樂談笑屈華夷褒錫酬車服
勲勞著鼎彝雲臺仰冠劍麟閣儼形儀錦里家猶在蘭
陵塚不隳風號墳上木苔漬廟前碑過客煩詩句鄉人
奉酒巵汾陽遺美蹟千古話芳規
　李特進獻可(二首/)
　　　獻可字仲和遼東人太師金源郡王石之子太
　　　師遼末狀元仲和世宗元妃之弟大定十年史
　　　紹魚牓進士歴州縣入翰苑累遷戸部員外郎
　　　以事貶清水令召為大興少尹遷户部侍郎終
　　　於山東東西路提刑使衛紹王即位以仲和元
　　　舅贈特進道國公子道安特㫖符寶郎
　　清水寒食感懷
桃花零亂栁成陰人到春深思更深芳草戍樓天不盡
異鄉寒食故鄉心
　　召還過故闗山
過闗天日正晴明誰道山神不世情遠客得歸心緒别
隴瀧閒作斷腸聲
　雷溪魏道明(二首/)
　　　道明字元道易縣人父遼天慶中登科仕國朝
　　　為兵部郎中子上達元真元化元道俱第進士
　　　又皆有詩學元道最知名仕至安國軍節度使
　　　暮年居雷溪自號雷溪子有鼎新詩話行於世
　　　元道春興云燕來燕去烏衣巷花落花開榖雨
　　　天高麗館偏涼亭云(涼或/作梁)碧海半彎蝸角國春
　　　風十里鴨頭波中秋云丹桂知經㡬寒暑氷壺
　　　别是一山川其所得者也
　　佛巖寺
虎谷西垠北口南横橋過盡見松菴舊逰新夢猶能記
般若真如得便叅霜圃結蔬充早供石泉煮茗薦餘甘
殘年便擬依僧住過眼空花久已諳
　　退食
竿頭犢鼻清貧在夢裏槐安舊習空退食歸來澹無事
水邊長嘯看晴虹
　學易雷思(一首/)　(補二首/)
　　　思字西仲渾源人天德三年進士大定中任大
　　　理司直持法寛平至今稱之仕至同知北京轉
　　　運使事有易解行於世弟志字尚仲亦第進士
　　　仕至永定軍節度使西仲季子淵最知名
　　食松子
千巖玉立盡長松半夜珠璣落雪風休道東游無所得
嵗寒梁棟滿胸中
　　題王官谷天柱峯
一峯凝碧倚晴空一水縈紆一徑通中有幽人從説古
誰知高興與今同(一作/劉昻)
　　題藏雲洞
仙人含茹紫芝香占得中條最上方何事紅塵飛不到
幽居常被白雲藏
　王大尹翛(一首/)
　　　翛字翛然范陽人皇綂二年進士資稟鯁峭甫
　　　入仕即以材幹稱大定中皇子曹王尹大興翛
　　　然為少尹王移鎮北門復以同尹從之前後多
　　　所規益朝廷稱焉遷咸平轉運使改知瀋州坐
　　　為怨家所誣奪官宰相有為辨理者得鄭州防
　　　禦使章宗即位召拜禮部尚書以選為大興尹
　　　兩月政成發姦擊强剖繁理劇百年以來無有
　　　岀其右者尋為䕶前者所排繫獄累月天子知
　　　其非罪出之翛然幅巾歸范陽明年起為定國
　　　軍節度使致仕卒遺命無請諡無立碑然至今
　　　言名臣者必及焉
　　烏子秀自左司員外郎左遷上京幕官
楚山白玉㸃蝇頭正坐胸中有九流同是吏郎皆五馬
不知山鬼解揶揄
　高工部有鄰(一首/)　(補三首/)
　　　有鄰字德卿遂城人數嵗入小學州將為子娶
　　　婦驂御盈路同舎兒競觀之德卿讀書自若也
　　　大定三年第進士歴州縣為尚書省令史時相
　　　議詘詞賦專明經德卿以賦有譎諫之義反復
　　　詰難竟得不罷爾後擢第者廷試時務策亦自
　　　德卿發之明昌初累遷安國軍節度使父飛狐
　　　令謀嘗尉南和以公事活千餘人德卿實生是
　　　邑父老有身及當時事者扶杖迎勞歡呼馬前
　　　德卿亦為立碑尉㕔不踰月子嵩猶子鑄同牓
　　　登科時人榮之泰和中使宋還拜工部尚書致
　　　仕卒德卿孝友廉介長於吏事所至興學校敦
　　　風化以儒雅自緣飾耆舊至今稱之子巖字士
　　　瞻第進士季子嶷字士美正大初監察御史最
　　　知名
　　馬嵬
事去君王不奈何荒墳三尺馬嵬坡歸來枉為香囊泣
不道生靈淚更多
　　驪山
不見朝元閣難尋羯鼓樓繁華隨世去唯有渭川流
　　温泉
開元常恃太平年楊李藏奸弄國權試上驪山弔今古
興亡都不在温泉
驪山高處舞霓裳都為平居厭未央惟有温泉長似舊
任他行客感興亡
　　　附畿輔古蹟志萬華堂在南和縣衙内金高謀
　　　為南和尉下車初見蓮花滿地粲然而喜以為
　　　異瑞因名其堂遂生有鄰及長嗜學登進士第
　　　後官邢州來訪堂蹟鐫其事於石
　宋孟州楫(二首/)
　　　楫字濟川長干人年十九天德三年擢第除著
　　　　作郎母老丐歸養許之泰和三年以省掾從吏
　　　　部尚書梁肅使宋副趙王府長史直臣獵淮上
　　　　射一虎斃之濟川有詩記其事語意俊㧞泗州
　　　　守刻石於鎮淮堂濟川官至孟州防禦使子元
　　　吉字祐之明昌二年進士元圭字達之泰和三
　　　　年進士皆有名於時曾孫𢎞道今在武陟
　　　還紫雲寺素扇且題詩其上
　吳綾便面小團團失手拈來亦厚顏障盡驛塵三十里
　却還明月紫雲間
　　　庭槐
　庭槐先人手所植再世清陰方滿臺慚媿兒孫種桃李
　花枝凖擬當年開
　
　
御訂全金詩増補中州集巻三十六
　欽定四庫全書
御訂全金詩增補中州集巻三十七
　　高轉運德裔(一首/)
　　　　德裔字曼卿鶴野人高才博學弱冠擢第累遷
　　　　登聞檢院同知太府少監平陽少尹開州刺史
　　　　豐王傅卒於西京路轉運使工於為文字畫尤
　　　　有法所題巻軸今猶有存者嘗以樗軒所書比
　　　　之氣韻形似無毫髪少異樗軒物望甚髙殊不
　　　　易學曼卿乃暗合之真異事也子元道殿中侍
　　　　御史
　　　坐忘女(女環州張氏年十三異夢之後/坐忘已四年矣贈詩者甚多)
　結習銷來性自圓去留元不間人天消搖自是忘形蝶
　枯寂寧同委蛻蟬無礙真空常蕩蕩若存餘息尚綿綿
　立忘坐脫皆游戲定力何嘗有變遷
　　路冀州仲顯(一首/)
　　　　仲顯字伯達冀州人家世寒微其母有賢行教
　　　伯達讀書國初賦學家有類書名節事者新岀
　　　價數十金大家兒有得之者輒私藏之母為伯
　　　達買此書撙衣節食累年而後致戒伯達言此
　　　書當置學舎中必使同業者皆得觀少有靳固
　　　吾即焚之矣伯達正隆五年進士明昌初授武
　　　安軍節度使鄉人榮之雲朔用兵奉使江左還
　　　獻賜幣以佐軍未報而死章廟詔以所獻還其
　　　家夫人傅氏曰此非吾夫意復上之有司不聽
　　　夫人付之州學買上田二千畝有竒以贍生徒
　　　故相馬琪德玉時判州事聞於朝賜號成德夫
　　　人伯達二子鐸字宣叔鈞字和叔俱有名於時
　　　宣叔為諫官諫章廟元妃李氏岀細微不應上
　　　僭有累聖德又其兄弟恃寵納賂將有楊國忠
　　　之禍坐謗訕除名宣叔布衣還鄉里傅夫人臨
　　　終敕宣叔曰汝以憂國愛君故極言直諫天子
　　　明聖特暫有所蔽計他日必復起汝前事須再
　　　言勿有所顧藉也墓碑不之載故表岀之
　　楊祕監釋迦岀山像
自從此老出山隅惱亂蒼生底事無他日若逢楊處士
只教畫箇涅槃圖
　張代州大節(一首/)
　　　大節字信之五臺人天眷中進士與興陵有藩
　　　邸之舊愛其真淳甚倚重之歴横海軍節度使
　　　咸平大興尹吏部尚書河東北路兵馬都總管
　　　明昌初請老特授鴈門節鉞除其子巖叟忻州
　　　刺史以榮其歸信之好奬進士類滄州徐韙大
　　　原王澤大興吕造經其指授卒成大名士論以
　　　風鑒歸之巖叟字夢弼亦第進士歴嵐潞懷三
　　　州節度終於集慶軍屏山謂吏事不及乃父而
　　　以長厚見稱子待舉臺掾選授奉御正大末從
　　　車駕東狩不知所終孫紹祖在東平
　　同新進士吕子成軰宴集狀元樓
鸚鵡新班宴杏園不妨老鶴也乗軒龍津橋上黄金牓
三見門生是狀元
　趙轉運慤(三首/)
　　　慤字叔通黄山先生渢之父也宋末汪彥章任
　　　鄆州教官叔通為學正嘗預酬唱故其詩文皆
　　　有源委國初登科仕至同知南京路轉運使事
　　擬古
春風動地來依依燒痕青王孫行不歸離恨何時平翩
翩誰家兒曉獵開紅旌彫弓插白羽怒馬懸朱纓圍合
意氣雄厮養厭庖烹人生一春草時至何足榮君看五
陵樹日暮悲風生
　　蜀山曉發
曉發蜀山道山深人自迷殘星數徽小斜月一梳低隔
舎繰車響遙林杜宇啼區區事行役何日得安棲
　　寒齋雪中書呈許守
剪水作花開紛紛天上來聲清偏傍竹艷冷欲欺梅積
潤滋牟麥餘膏丐草萊窮欄休歎息數日是春回
　郭祕監長倩(一首/)
　　　長倩字曼卿文登人皇綂丙寅經義乙科仕至
　　　祕書少監兼禮部郎中修起居注與施朋望王
　　　無競劉巖老劉無黨相友善所撰石決明傳為
　　　時人所稱有崑崙集傳於世子天驥
　　義師院叢竹
南軒移植自西壇瘦玉亭亭十數竿得法未應輸老柏
植根兼得近幽蘭雖無穠艷包春色自許貞心老嵗寒
百草千花盡零落請君來向此中看
　郭錄事用中(一首/)
　　　用中字仲正平陽人大定七年進士歴浮山簿
　　　陜州錄事卒年三十一有寂照居士集郝子玉
　　　毛牧達鄭仲康為之引其賦醋魚云身臥不知
　　　雲子白氣酣聊作木奴酸按博物志西羌仲秋
　　　日取鯉子不去鱗破腹以赤秣米飯鹽醋合糝
　　　之逾月則熟謂之秋鮓故仲正云然又賦雪云
　　　灞橋栁絮人千里楚澤蘆花水半扉殊有詩人
　　　思致恨不假之以年耳
　　偶得
叅徧叢林嬾岀游指端孤月照高秋大千界裏閒窺掌
不二門中暗㸃頭埽地燒香聊自遣栽花種竹儘風流
䝉莊抵死談齊物無物齊時也合休
　趙太常之傑(三首/)
　　　之傑字伯英大定人本名宗傑避諱改大定十
　　　六年進士歴西京提刑副使棣州防禦使終於
　　　太常卿使宋還言事云宋人文敝之極且脆弱
　　　不足為慮邊部為可慮也其前識如此子繪名
　　　進士早卒孫季卿在燕中
　　　附楊奐跋趙太常擬試賦後金大定中君臣上
　　　下以淳德相尚學校自京師達於郡國專事經
　　　術教養故士大夫之學少華而多實明昌以後
　　　朝野無事侈靡成風喜歌詩故士大夫之學多
　　　華而少實上病其然也當泰和丙寅春二月二
　　　十五日萬寧宫試貢士總兩科無慮千三百輩
　　　上躬命賦題曰日合天綂侍臣初甚難之而太
　　　常卿北京趙公適充御前讀巻官獨以為不難
　　　即日奏賦議乃定既而中選者纔二十有八人
　　　僕時甫冠獲試廷下而席屋偶居前列朝隙聞
　　　異香出殿櫺間一紫衣顧子起問題之難易及
　　　名氏里貫年齒而去少顧復相慶曰適駕至矣
　　　薄暮出宫傳以為希遇嘗退而志之後四十五
　　　年僕以河南漕長告老於燕過太常之孫承祖
　　　家得所掇賦感念存殁不能不惘然為叙其末
　　　并以舊詩歸之所謂月淡長楊曉色清天題飛
　　　下寂無聲南山霧豹文章在北海雲鵬羽翼成
　　　玉檻玲瓏紅露重金爐縹緲翠烟輕誰言半夜
　　　曾前席白日君王問賈生者是余少作也無可
　　　取以其紀一時之事庶附趙氏家傳或見於後
　　　世云
　　許道寧羣峯暮雪
道士平生林野人醉中拈出雪峯真為君療却烟霞癖
比似青囊藥更神
　　題濟源龍潭寺
樹圍修竹竹圍庵庵下泓然碧一潭極目荷花半秋色
小横圖上看江南
　　除夜
日月不肯留嵗厯倐云畢僧房見節物新正在明日夜
半撫枕歎半百又加七形骸念念改膂力能不失經言
男數八此去才有一健者未可期況乃常衰疾物情忌
盈滿君子慎名實行矣安退閒吾其保終吉
　趙轉運鼎(一首/)
　　　鼎字德新欒城人大定十六年進士喜作詩頗
　　　知道學屏山所許如此仕至西京路轉運使元
　　　日詩云拜嗟筋力隨年改飲覺屠蘇到手遲惜
　　　不多見也子中立字正卿第進士文譽甚著
　　宿來同堡
渭北洮南過却春窮邊冰雪更愁人來同驛裏題詩處
破屋青燈一病身
　田轉運特秀(一首/)
　　　特秀字彥實易縣人大定十九年進士仕至太
　　　原轉運使喜作詩為周德卿李之純所賞感興
　　　云散木不材寧適用虚舟無意任隨流百年身
　　　世槐安國千古人情羮頡侯賦古塔云締搆百
　　　年人換世消沈千古鳥盤空他類此彥實所居
　　　里名半十行第五以五月五日生小字五兒二
　　　十五嵗鄉府省御四試俱中第五年五十五八
　　　月十五日卒造物之戲人如此(五月五日生者/見其賦集序胡)
　　　(國瑞/云)
　　宿萬安寺
長途鞍馬倦黄塵喜見空巖萬疊雲漫漫野烟迷去鳥
蕭蕭林葉帶殘曛苔封老檜龍鱗起石礙流泉燕尾分
夜敞松窗耿無寐一庭蘿影月紛紛
　趙漕副文昌(一首/)
　　　文昌字當時陵川人仕至京兆轉運副使嘗有
　　　詩云蟲聲連壞壁樹色入秋窗草香花落處山
　　　黑雨來時頗為黄華所稱
　　歌扇
媚娘巧作貫珠喉畫扇團團半掩羞唱到春山小顰處
一輪明月為花愁
　路轉運忱(一首/)
　　　忱字子誠平郭人大定二十二年進士累遷監
　　　察御史終於河東北路轉運副使
　　秋懷
落日留虚壁秋風急戍樓高歌鬼神夜揮涕虎狼秋豪
貴少青眼文章多白頭何時挂長劍天地一扁舟
　高宻州公振(一首/)
　　　公振字特夫正隆初進士歴南京留幕終於宻
　　　州刺史詩有家學賦南園江鄉有翠葢紅粧無
　　　俗韻綠陰青子更多情之句惜不多見也
　　裴氏西園
簿領沈迷倦不禁偶從名勝此幽尋竹陰疎處見潭影
人語定時聞鳥音陳迹漫留千古恨歡遊聊慰十年心
多情一片梁園月送我垂鞭岀上林
　張轉運彀(一首/)
　　　彀字伯英臨潁人大定二十八年進士仕至河
　　　南路轉運使家多法書名畫古物祕玩周秦以
　　　來鏡至百餘枚他物稱是天性孝友與人交極
　　　誠款古所謂博雅君子者伯英可以當之弟瑴
　　　字伯玉美風儀善談論氣質豪爽在之純希顏
　　　伯仲間舉進士有聲場屋及再上不中即拂衣
　　　去嘗自言丈夫子娶非尚主官不徒步至宰相
　　　不屑可也宰相李公仲修適之皆與之遊從不
　　　敢以布衣諸生處之家既貴顯厚於奉養擊鮮
　　　為具賔客日滿門窮晝竟夜卒以樂死嘗賦雪
　　　云樵屐雙鳬嬾漁蓑一蝟拳醉後云日日飲燕
　　　市人人識張鬍西山晚來好飲酒不下驢賦畫
　　　石云腹非經笥口不肉食胸中止有磊磊落落
　　　百千萬之怪石興來茹噎快一吐將軍便欲闗
　　　弓射氣毋忽破碎物怪紛狼籍有時醉狂頭插
　　　筆寫盡人間雪色壁其顛放如此
　　　補歸潛志張運使彀字伯英許州人少擢第以
　　　謹愿純厚著名嘗為監察御史言奸臣赫舎哩
　　　執中事士論壯之後以母䘮歸居許之西城有
　　　園圃號小斜川花木泉石隱然一佳處公日在
　　　其間行吟坐嘯客至一觴一詠盡歡襟韻翛然
　　　君子儒也尋判隰州刺史召為户部郎中同知
　　　河南府遷平陽路轉運使卒公蒞官以廉俸禄
　　　未嘗妄糜布衣蔬食泊如也性友愛弟瑴才高
　　　相與甚懽所蓄稱其所用獨好收古人器物所
　　　在購求藏古鏡尤多其様製不可徧識字畫勁
　　　古有顏平原風詩學黄魯直格嘗贈余先子詩
　　　云丘垤孰與南山尊公卿皆出山翁門遺文人
　　　共師夫子陰德天教有是孫問禮庭中新有桂
　　　忘憂堂下舊多萱人間樂事君兼有歌我新詩
　　　侑夀樽此斜川時事也赴隰州被召時又寄詩
　　　有句云溪口急流裁燕尾山腰世路轉羊腸到
　　　郡蒞官才九日過家上塚正垂楊
　　石淙(天后離宮在崧山曲河即/東坡為韓子華賦詩處也)
潁水洗餘高士耳是非猶恐汚人牛區區武媚何為者
水上摩崖紀宴游
　宗御史端修(一首/)
　　　端修字平叔一字伯正汝州人大定二十二年
　　　進士衛紹王避世宗諱改宗為姬而天下止以
　　　宗平叔目之好學喜名節操履端勁慕司馬温
　　　公之為人自為諸生時見者必悚然敬之明昌
　　　中自省掾拜監察御史車駕東狩是嵗大寒人
　　　有凍死者平叔諫止之元妃兄弟李喜兒輩干
　　　預朝政平叔上書以逺小人為言道陵知其為
　　　喜兒發詔喜兒就問卿欲朕逺小人小人為誰
　　　其以姓名對平叔奏小人正李喜兒兄弟耳喜
　　　兒以聞李氐兄弟皆被切責竟以許直貶官平
　　　叔自守愈篤是是非非議論一出於正大為朝
　　　廷所知降詔褒諭以全州節度副使卒官平叔
　　　妻死不更娶潔居二十年士論高之永寧游彥
　　　哲調汝州司候將之官問為政平叔言為政不
　　　難治心養氣而已彥哲不領明日復來云夏初
　　　入官且臨先生鄉郡請問從政而先生乃以治
　　　心養氣為言思之不能得願終教之平叔曰子
　　　寧不知此耶治心則心正心正則不私養氣則
　　　氣平氣平則不暴不私不暴為政之術盡於此
　　　矣平叔墓碑及傳閒閒公所作稱其剛稜疾惡
　　　有鐵面陳了翁之風人不以為過云姪孫汝作正
　　　大末保山棚有功入守汝州力盡城復陷兵人
　　　欲降之不屈而死
　　漫書
冷面宜教冷眼看只慙索米向長安陰崖何限枯松樹
望見屏幃盡牡丹
　　　附趙秉文舉道齋記余七嵗知讀書十有七舉
　　　進士二十有七與吾姬伯正父同登大定二十
　　　五年進士第厥後余調安塞主簿遷邯鄲唐山
　　　令是時年少氣鋭急簿書稱賔客舞智以自私
　　　攘名以自尊葢無非為利之學而吾伯正父心
　　　平氣和以撫循其下養孤兄弟之子如其所生
　　　年四十餘䘮其配遂不復娶若將終身焉及任
　　　監察御史危言讜論濵死而不顧是其果有大
　　　過人者豈真有道者耶他日余問道於伯正父
　　　伯正父曰余何知道余但日食二升米終嵗製
　　　一緼袍日旦入局了吾職不敢欺賔客慶弔之
　　　外課子孫讀書而已余何知道在他人乃尋常
　　　日用事而伯正父行之乃有超然不可及者非
　　　有道者能之乎
　張戸部翰(五首/)
　　　翰字林卿秀容人大定二十八年進士為人有
　　　藴藉如素宦然累遷監察御史翰林直學士貞
　　　祐初户部侍郎車駕南渡出為河平軍節度使
　　　召拜户部尚書草創之際經費空竭雖米鹽細
　　　物皆倚之而辦予嘗見於户曹邠州一書生言
　　　時事相與詰難凡數十條率不思而對雖反復
　　　計度者亦自不能到信通濟之良材也宣宗旦
　　　暮相之㑹卒年五十五弟翛字飛卿承安五年
　　　進士同知河東北路兵馬都總管事猶子天彞
　　　字仲常黄裳牓登科子天任字西美近侍局副
　　　使死於宋州之變
　　贈石德固
西湖之月清無塵橘中之樂猶避秦向來所見止此耳
渠亦豈是真知津如君眼孔如許大萬事付之塵甑墮
兒能詩書又肯播著脚世間看踏破青巾玉帶桃李花
日斜空望紫雲車布衣誰識隱君子一馬隤然何處家
　　再過回公寺
山州風土極邊頭二十年中復此游青鬢已隨人事改
碧溪猶繞寺門流輕寒剪剪侵駞褐小雪霏霏入蜃樓
為問勞生㡬時了不成長抱異鄉愁
　　萬寧宫朝回
宿雨初收變曉涼宫槐恰得㡬花黄鵲傳喜語留鞘尾
泉打空山輥鞠場已覺雲林非俗境更從衣袖得天香
太平朝野歡娱在不到蓮塘有底忙
　　奉使高麗過平州館
昨日龍泉已自竒一峰寒翠壓簷低兼幷未似平州館
屋上層巒屋下溪
　　金郊驛
山館蕭然爾許清二更枕簟覺秋生西窓大好吟詩處
聽了松聲又雨聲
　李好復(二首/)
　　　好復字仲通安喜人明昌二年進士榆次令有
　　　能聲入為警廵使嘗以事縛一䕶衛道陵有投
　　　䑕之喻出為歴城令終於滑州刺史
　　邵智夫同游南城
園林晴晝蔚如烟林外支流盡水田落日趁墟人已散
鷺鷥飛上渡頭船
　　雨中與客飲
門外平橋一水分數聲漁唱隔溪聞暖風落絮飄香雪
小雨沾花濕夢雲釀具未甘名長物詩壇聊欲張吾軍
相逢莫惜通宵飲明日閒身不屬君
　楊祕監邦基(一首/)
　　　邦基字德懋大定中進士仕至祕書監禮部尚
　　　書文筆字畫有前輩風調世獨以其畫比李伯
　　　時云
　　墨梅
粉蝶如知合斷魂啼粧先自怨黄昬花光筆底春風老
寂寞嶺南烟雨痕
　　　附金史本傳邦基字德懋華陰人父綯宋末為
　　　易州州佐宗望伐宋蔡靖以燕山降易州即日
　　　來附綯被殺邦基年十餘嵗匿僧舎中得免既
　　　長好學天眷二年登進士第調灤州軍事判官
　　　遷太原交城令以廉為河東第一召為禮部主
　　　事大定初除刑部郎中改太府少監知登聞檢
　　　院為秘書少監遷翰林直學士再遷秘書監兼
　　　左諫議大夫修起居注中都警巡使出為同知
　　　西京留守事徙山東東路轉運使永定軍節度
　　　　使大定二十一年卒邦基能屬文善畫山水人
　　　　物尤以畫名當世云
　　　　附金詩紀事案中州集以邦基為大定中進士
　　　　而史復云天眷二年登第相去㡬四十年不應
　　　　懸絶乃爾且名氏相同皆曾官祕書監官禮部
　　　　皆善畫定非二人史叙其歴官始末甚詳恐中
　　　　州集所稱官禮部尚書即史所稱主事之誤大
　　　　約當以史為斷也且燕山降金事在宋宣和七
　　　　年即金之天㑹三年也是時邦基年已十餘嵗
　　　　若至大定中始舉進士則年逾六十亦未必晚
　　　達如此
　
　
　
　
御訂全金詩增補中州集巻三十七
　欽定四庫全書
御訂全金詩增補中州集巻三十八
　　吕陳州子羽(四首/)
　　　　子羽字唐卿大興人大定末進士仕至陳州防
　　　　禦使元光末為酷吏所誣以乏軍興繫獄比赦
　　　　至唐卿自縊死朝臣有辨其寃者詔復官希顏
　　　　為制辭云毁譽之來在仁賢而不免是非之論
　　　　至久逺而乃公人謂唐卿於此語為無媿屏山
　　　　故人外傳吕氏自國朝以來父子昆弟凡中第
　　　　者六人以六桂名其堂貞幹字周卿尤自刻苦
　　　　酷嗜文書著碣石志數十萬言皆近代以來事
　　　　迹幽隱譎怪詼諧嘲評無所不有在史館論正
　　　　綂獨異衆人謂國家止當承遼大忤章廟㫖謫
　　　　西京運幕量移北京致仕自號虎谷道人晚年
　　　　感末疾又號吕跛子自作傳以見志閒閒公亦
　　　　以為篤志君子也弟士安字晉卿卿雲字祥卿
　　　子鑑字德昭皆名士
　　　補歸潛志吕陳州子羽字唐卿大興人少為名
　　　進士擢第南渡為左司郎中坐事免官後同知
　　　開封府遷陳州防禦使時軍旅數興户口逃竄
　　　公因以實聞於朝而小人李煥以為不憂國失
　　　軍儲下吏當死公耻之縊於太康驛後朝廷知
　　　其無罪復其官公入仕以能稱讀書為文有士
　　　大夫風致死非其罪天下傷之
　　廣平道中
風色著黧面霜華侵老鬚昬埃埋故驛積雪縞修途凍
岫新詩句寒林古畫圖夜寒孤月上天地一氷壺
　　宿章義廣勝寺
小邑本無事我來勞簡書路長頻問馬人靜厭烹魚鐘
冷僧㕘外燈殘客夢餘此心誰領㑹松月夜窓虚
　　至日
嵗晏多風雪官閒深屋廬小詩窮則變美酒數斯疏未
草歸田賦空翻引睡書窓明添眼力已覺日光舒
　　李白醉歸圖
春風醉袖玉山頽落魄長安酒肆迴忙煞中官尋不得
沉香亭北牡丹開
　趙鹽部文昌(一首/)
　　　文昌字公權平陽人明昌二年進士仕至遼東
　　　路鹽使博學好持論周常山甚愛之子觀字維
　　　道從事史院資謹厚不忤於物閒閒許其字畫
　　　進進不已可到古人云
　　軍中寄親舊
軍中從事鬢絲垂把釣江湖與願違紅葉闗河為客久
黄花時節寄書稀霜天不盡孤雲逺秋意無聊一鴈飛
鄉社故人應念我豈知南望更依依
　韓内翰玉(二首/)
　　　玉字温甫其先相人五世祖繼寧仕石晉為行
　　　軍司馬從出帝北遷居析津曾孫知白仕遼為
　　　中書令孚為中書門下平章事賜田盤山遂為
　　　漁陽人曾祖錫字難老仕國朝以濟南尹致仕
　　　温甫明昌五年經義詞賦兩科進士入翰林為
　　　應奉應制一日百篇文不加㸃又作元勲傳稱
　　　㫖道陵歎曰勲臣何幸得此家作傳耶泰和中
　　　建言開通州路水漕渠船運至都陞兩階授同
　　　知陜州東路轉運使事大安三年都城受圍夏
　　　人連陷邠涇陜西安撫司檄温甫以鳯翔總管
　　　判官為都綂府募軍旬月得萬人籍秦州場買
　　　馬官香及鳯翔冒買馬七百寶雞埋没官鐵他
　　　州郡弓弩數千以給軍出屯華亭與夏人戰敗
　　　之獲牛馬千餘時夏兵五萬方圍平涼又戰於
　　　北原夏人疑大軍至是夜解去當路者忌其功
　　　驛奏温甫與夏冦有謀朝廷疑之使使者授温
　　　甫河平軍節度副使且覘其軍先是華州李公
　　　直以都城隔絶謀舉兵入援而温甫恃其軍為
　　　可用亦欲為勤王之舉乃傳檄州郡云事推其
　　　本禍有所基始自賊臣貪容姦賂繼緣二帥貪
　　　錮威權既止夏臺之師旋致㑹河之敗又云齊
　　　魏以高壘為能堅蒲綘以穿空為得計裹糧坐
　　　費盡膏血於生民棄甲復來竭資儲於國計要
　　　權力而望形勢連嵗月而守妻孥又云命令不
　　　至京師奈何盼盼四集之師懸懸半嵗之上人
　　　誰無死有臣子之當然事至於今忍君親之弗
　　　顧勿謂百年身後虚名一聽史臣只如今日目
　　　前何顏以居人世公直一軍行有日矣將佐違
　　　約國朝人有不從者輒以軍法從事京兆綂軍
　　　便謂公直據華州反遣都統楊珪襲取之皆置
　　　極刑公直曾為書約温甫温甫不預知其書乃
　　　為安撫所得(公直書三一與京兆宣撫一與温/甫一與楊珪故京兆軍得因書襲)
　　　(華/州)及使者覘温甫軍且疑預公直之謀即實其
　　　罪温甫赴官道出華州被囚死於郡學臨終書
　　　二詩壁間士論寃之温甫先賦怪松云昻藏殊
　　　未展傴僂旋自縮惜爾雲外姿耐此胯下辱又
　　　云木高衆必摧地厚敢不跼河中皆汎汎澗底
　　　自鬱鬱未㡬被禍人以為䜟云子不疑字居之
　　　小字錦郎以父死非罪誓不祿仕丙申之夏過
　　　予冠氏出其父臨命時手書云此去㝠路吾心
　　　皎然剛直之氣必不下沈兒可無慮世亂時艱
　　　努力自䕶幽明雖異寧不見爾予為之惻然
　　　補歸潛志韓府判玉字温甫燕人少讀書尚氣
　　　節擢第入翰林為應奉文字後為鳯翔府判官
　　　大安中兆兵圍燕都夏人連陷邊城陜西帥府
　　　檄温甫為都統募軍得萬人出屯華亭與夏人
　　　戰敗之而温甫毅然有勤王志因移檄闗中言
　　　詞忠壯聞者感動其檄中有云人誰無死有臣
　　　子之當然事至於今忍君親之弗顧勿謂百
　　　年身後虚名一聽史臣只如今日目前何顏以
　　　居人世王侯將相寧有種乎富貴功名當自致
　　　耳或誣温甫以有異志收鞫死獄中士大夫憤
　　　惜
　　臨終二詩
客自朝那戍東過古鄭原衰年㑹凶運竒禍發流言白
骨將為土青蝇且在樊仰呼天外恨沈思地中寃母䘮
半途鬼兒孤千里魂此心終不滅有路訴天閽
天下無雙士軍中有一韓才名兩相累世道一何難旅
次窮冬暮囚孤永夜寒身亡家亦破巢覆卵寧完矍鑠
鞍仍在驚呼鋏屢彈丈夫忠義耳何必涕汍瀾
　王都運擴(一首/)
　　　擴字充之永平人明昌五年進士累遷同知德
　　　州防禦使事山東饑詔馳驛赴官且以賑貸事
　　　付之時棣州饑尤甚而不在發粟之數充之擅
　　　開倉救之朝廷不之罪也泰和七年夏旱充之
　　　以監察御史受詔審寃因為同列言往時審寃
　　　一切以末減為事至殺人者之罪亦貰岀之地
　　　下之寃當誰理之乎使還言剏設三司不便大
　　　畧言三司之設特以刻剝為事大定間一曹望
　　　之為户部天下倉廩府庫皆實百姓無愁怨之
　　　聲存乎其人不在改官稱也今三司官皆户部
　　　舊員掾屬亦户曹舊吏豈有愚於户部而智於
　　　三司者乞復户部之舊無駭民聽可也崇慶初
　　　遷河東北路按察僉事上書言時病四一將不
　　　知兵二兵不可用三事不素定四用人違其長
　　　貞祐二年太原受兵充之之功為多最後權陜
　　　西西路轉運使行六部尚書前政太原喬世權
　　　子實燕人趙伯成子文號為稱職充之表表自
　　　見雖處細務亦有法掾屬奔走從事無敢後者
　　　評者謂子實寛緩欲為不忍欺子文慎宻欲為
　　　不能欺皆未必能然獨王公之不敢欺為有徴
　　　云年六十三致仕卒子元慶字善甫歸德行六
　　　部郎中次子元亨
　　題神霄宫清心軒
紛紛百慮自心生方寸清來百慮平未了此心私自笑
更憂時世欲澄清
　趙吏部伯成(三首/)
　　　伯成字子文宛平人明昌五年經義詞賦兩科
　　　進士博通書傳有真積之力性沈厚言必中理
　　　從在太學日人以趙骨鯁目之累遷侍御史拜
　　　中丞陜西西路轉運使靜難軍節度使哀宗即
　　　位召為吏部尚書坐為飛語所中罷官卒於崧
　　　山中潞人宋文之説其臨終甚明了也
　　蠟梅二首
凍蕾含香蠟㸃勻古來幽谷有佳人詩家只怨和羮晚
不道紅梅别是春
冷艷疎香寂寞濵欲持何物向時人東風自是清狂手
辦作竹籬茅舎春
　　元弟以所業見投賦詩為贈
耆舊隔存殁為君重歎嗟人門得嵇紹文賦見張華夙
有凌雲筆方乘犯斗槎忘年即吾友未可論通家
　梁錄事仲新(一首/)
　　　仲新字良輔朝城人明昌五年進士初試仙掌
　　　承露詩主司以為擅場用是知名卒於許州錄
　　　事
　　江天暮雪圖
南雪不到地霏霏滿竹樓沙河燈市裏春在木綿裘
　盧待制元(一首/)
　　　元字子達玉田人父啓臣字雲叔第進士仕宦
　　　不達自號浭水先生和趙元發劉師魯葛藤韻
　　　云乳兔生長角鏖湯結厚冰木終成假佛髮不
　　　礙真僧莫認指為月須明火是燈拈花微笑處
　　　㑹意更誰能子達幼而敏惠年未二十試於長
　　　安為策論魁擢第後又中策魁明昌初章廟設
　　　宏詞科命公卿舉所知子達與郭黻周詢張復
　　　亨就試凡七日並中選遂入翰苑累遷至待制
　　　二兄長庸弟曾名進士又俱擢高第時人以燕
　　　山竇氏比之屏山故人外傳云爾子安字希謝
　　　翔字仲升仲升正大末登科
　　閒詠
天近蒼龍闕居連白馬堂松聲得鄰舎山色岀宫墻巷
陋輪蹄少庭閒日月長九衢紅霧裏亦有白雲鄉
　太常卿舒穆嚕世勣(一首/)
　　　世勣字晉卿承安中進士終於禮部尚書子嵩
　　　字企隆應奉翰林文字父子皆死蔡州之難
　　　補歸潛志舒穆嚕翰林世勣字晉卿契丹人少有
　　　詞賦聲擢第讀書為文有體致南渡為左司郎
　　　中坐事免久之為禮部侍郎司農太常卿翰林
　　　侍講學士從末帝東征至蔡州城陷死有子嵩
　　　企隆
　　紙鳶
鴟鳶鵰鶚誰雌雄假手成形本自同果物戲人人戲物
為風乗我我乗風扶搖漫擬層霄上高下都歸半紙中
兒輩呶呶方佇目豈知天外有㝠鴻
　范滑州中(一首/)
　　　中字極之大興人承安中進士累官京西路司
　　　農少卿滑州刺史好賢樂善有前輩風流貞祐
　　　中高琪當國専以威刑肅物士大夫被捃摭者
　　　笞辱與徒𨽻等醫家以酒下地龍散投以蠟丸
　　　則受杖者失痛覺此方大行於時極之有戲云
　　　嚼蠟誰知味最長一杯卯酒地龍香年來紙價
　　　長安貴不重新詩重藥方時人傳以為笑極之
　　　嗜讀書一以資於詩詩亦往往可傳壬辰卒於
　　　京師年五十七
　　贈韶山退堂聰和尚
郎當舞袖少年場線索機闗似郭郎今日棚前閒袖手
却教鼓笛看人忙
　趙禮部思文(六首/)
　　　思文字廷玉永平人明昌五年進士貞祐中陷
　　　没都城間闗南渡遂為朝廷所知歴虢州刺史
　　　汝州防禦使金安集慶兩軍節度使召拜禮部
　　　尚書壬辰卒官為人誠實樂易自少日有君子
　　　長者之目南狩以後趙吏部子文楊禮部之美
　　　趙禮部周臣陳司諫正叔與廷玉皆完人終始
　　　無玷缺者也弟廷珪同榜登科三子敬叔介叔
　　　才叔今居鄉里
　　　補歸潛志趙尚書思文字廷玉中山人與其弟
　　　廷秀廷直皆進士公少擢第為省掾從完顏福
　　　興守燕都福興死奔詣南京行宫擢侍御史岀
　　　為汝州防禦使遷集慶軍節度所在鎮靜吏民
　　　頼之公暇以詩酒為樂好吹笛多著樂章為人
　　　傳誦南渡後士大夫有典郡之榮者不及也正
　　　大末召為禮部尚書卒為侍御時與余先子同
　　　臺為禮部時余始一識也為人寛厚有君子之
　　　風
　　試院中呈同官崔伯善李順之
睡起松陰鳥雀譁忽驚霜果墮檐牙簡書廹促全疎酒
眼力眵昬只費茶不學道人飡柏葉却隨舉子踏槐花
提衡文字非吾事崔李風流有故家
　　侯相浪溪嵗寒堂
靜中臺榭隔紅塵水色山光日日新不用沿溪種松竹
主人元是嵗寒人
　　捕蝗感草蟲有作二首
雖是形模不苦爭汝能傷稼我能鳴誰知竟有長平禍
玉石填來共一坑
草蟲悲咽不能言亂逐螟蝗瘞古原水底癡龍正貪睡
甕中蝎虎更銜寃(二詩疑圍城中作/觀者可以意推之)
　　嵩山承天谷又云逍遥谷
煙霞直上逍遙谷路轉山腰咫尺迷已覺洞天分聖境
更疑石磴是仙梯霜添紅葉黄花好天與金壺玉柱齊
(兩峯/名)醉倚西風正南望暮雲烟草一時低
　　弔同年楊禮部之美
海内文章選人中道德師爭教衰病足不到鳯皇池
　李坊州芳(一首/)
　　　芳字執剛大興人承安二年進士歴乾坊兩州
　　　刺史同知都轉運使事為人敬賢下士欵曲周
　　　至聞人一善極口稱道士論以此歸之又精於
　　　吏事累以廉能進秩正大末致仕殁於洛陽之
　　　難
　　留别
祿食媿踰量智困念歸愚符竹恒為累幸及引年初驅
馬國西門初服返田廬金閨富才彥絶足駚高衢眷我
謝朝跡冠葢寵歸途歸途豈不榮顧瞻亦踟蹰煌煌丹
山鳯覽德萃清都行人得棲止老鶴青天孤石樓俯清
　伊旁有幽人居儻逢經過便山水足相娱
　
　
　
　
　
　
　
　
　
　
　
　
　
　
御訂全金詩增補中州集巻三十八
　欽定四庫全書
御訂全金詩增補中州集巻三十九
　　劉鄠縣昂(三首/)
　　　　昂字次霄濟南人承安五年進士調鄠縣令劉
　　　　光甫曾為同官稱次霄高材博學詩時有佳句
　　　　云
　　　　補歸潛志劉昂次霄濟南人有才譽以先曽有
　　　　劉之昂故號小劉之昻泰和南征作樂章一闋
　　　　上平西為時所傳其詞云蠆鋩舉螗臂展敢盟寒
　　　　視洞庭彭蠡狂瀾天兵小試萬蹄一飲楚江乾
　　　　捷書飛上九重天春滿長安舜明文唐日月周
　　　　禮樂漢衣冠洗五川煙瘴江山全蜀下也劔闗
　　　　何用一泥丸有人傳信日邊來都䕶先還終鄒
　　　　平令
　　　零口早行
　馬上兀殘夢沈沈天向晨行雲如妬月古道不逢人野
曠耕聲逺山高露氣新哦詩無好語聊爾一吟呻
　　讀三國志二首
虎視鯨吞卒未休一時人物盡風流婦翁正得黄承彥
兒子當如孫仲謀乳臭嗣君真寄坐齒寒鄰國莫分憂
阿瞞狐媚無多罪誰作桓文得到頭
泣漢遺黎血未乾繁昌新築受終壇天球寶鼎私臧獲
坎井㘭堂局鳯鸞地易主賔窮赤壁勢成螳雀事烏丸
陳言袞袞令人厭枉就輸棋覆舊盤
　錦峰王仲元(三首/)
　　　仲元字清卿平陰人承安中進士以能書名天
　　　下歴京兆轉運司幕官子公茂今在雲中
　　　補歸潛志王府判仲元字清卿東平人廣道先
　　　生之姪也工書法趙黄山自號錦峰老人卒於
　　　京兆幕
　　　附楊奐錦峰王先生墓表先生姓王氏諱仲元
　　　字清卿家平陰廣道先生之猶子明道先生之
　　　子世以儒道著一時名公鉅人若党懷英趙渢
　　　皆師尊之先生舉進士有聲承安五年四舉推
　　　恩資高雅清苦寡言笑無雜賔嘗知阿干縣憲
　　　司以簡靜聞退食擁琴書不出正襟危坐似與
　　　世相忘也遇㑹心者雖對談竟日未聞渉貴游
　　　可喜事人信其為古君子也而書名尤重小楷
　　　介歐虞間用薦者召應奉翰林文字同進士入
　　　玉堂自先生始改陜西東路轉運司鹽鐵判官
　　　適書藍田山碑飲玉漿偶得疾卒於官舎貞祐
　　　四年也卒之日家無餘貲藁葬城南鴈塔之陰
　　　隣永平王尚書擴墓經兵寺宇廢盪荆棘埋没
　　　迷所在後三十八年尚書子元卿至審其墓西
　　　十五步初元卿許並負而東既而恐親族零落
　　　無可歸甲寅五月九日奉天楊奐感念平素㑹
　　　長安邳邦用楊天德來獻臣同德張琚高唐趙
　　　安世柝津張儆燕南毛居仁耿都陳殳雲中孟
　　　攀鱗太華郭時中鄠郊范文炳平陸貟擇加以
　　　衣衾藏之故穴葢有待也
　　雪中同周臣内翰賦
天上瑞花散不收温温叶氣浹皇州横溪月澹梅宜臘
平野風閒麥有秋清興雅高東武會孤吟誰似灞陵游
西山玉立三千丈好句都輸趙倚樓
　　雪
初稀時拂拂稍密自紛紛老樹曉迷月瘦峯寒帖雲色
從空際得聲向靜中聞客枕清無夢哦詩徹夜分
　　贈青柯坪隱者
太華神明觀青柯小有天大哉霄壤内無此弟昆賢齊
物三千行棲雲二百年初平初起後又得兩臞仙
　盧宜陽洵(一首/)
　　　洵字仁甫高平人李承㫖致美見所作上梁文
　　　勉使就舉六十一嵗吕造牓登科歴河南府教
　　　授河陽丞宜陽令致仕後居伊陽年八十三卒
　　　仁甫有詩學以鞏原及赤壁圖詩著名招飲云
　　　南園仙杏猩紅破北渚官醪玉液醇已約尊前
　　　成二老全勝月下作三人
　　白溝
白沙清淺不容舟遼宋封疆限此溝到了山河無定主
碧波依舊只東流
　刁涇州白(三首/)
　　　白字晉卿信都人吕造牓乙科歴涇州幕官入
　　　補省掾卒作詩極致力樂府尤有風調今散失
　　　不復見矣
　　渭水
渭水秋天白驪山晚照紅行人迷古道老馬識新豐霜
雪滿歸鬢乾坤猶轉蓬愁來成獨酌醉袖障西風
　　物質
物質方圓定營營止自疲鶴鳬傷斷續鵬鷃失高卑巧
宦多成拙徐行未必遲可憐箏上鴈來往聽人移
　　送花
縱横詩酒少年曾老矣追懽謝不能種出好花無用處
東鄰乞與坐禪僧
　劉户部光謙(一首/)
　　　光謙字達卿瀋州人父澤字潤之為部掾斷獄
　　　有陰德劉之昂與之酬唱其詩有云侯門舊説
　　　炎如火陋巷今猶冷似氷半夜杯盤長袖舞白
　　　頭書册短檠燈用是人不敢以府史待之達卿
　　　泰和三年進士資幹局處事詳雅為朝廷所知
　　　累官司農少卿病瘡許州宣宗勅國醫診視之
　　　卒年五十六好問為舉子時識於登封相得甚
　　　歡罇酒談笑有味使人不能忘也
　　寄陳正叔雷希顏
東南形勝古徐州人物休評第㡬流落落陳雷天下士
故應連榻臥黄樓
　毛提舉端卿(一首/)
　　　端卿字飛卿彭城人父矩桓州軍事判官殁王
　　　事飛卿二十嵗始知讀書游學齊魯間備極囏
　　　苦饑凍疾病不以廢業凡十年以經義魁東平
　　　泰和三年擢第累遷提舉𣙜貨司户部員外郎
　　　性剛明疾惡過甚坐與監察御史相可否為所
　　　中傷降鄭州司候改孟津丞將復用矣㑹卒子
　　　思適今居東平
　　題崞縣郝子玉此君軒
桂林名姓一枝新萬竹青青德有鄰渭上風烟分别泒
山陽詩酒屬閒人心期已到冰霜窟眼界不知花栁塵
萱背從今看輝映嫩香新粉四時春
　康司農錫(一首/)
　　　錫字伯禄寧晉人其祖嘗與兄弟分財他田宅
　　　無所問止取南中生口十餘人縱為民而已以
　　　故家獨貧父奕為里胥性純篤縣令嘗倚之以
　　　納賄及令為御史所劾奕自念言直則令被罪
　　　終世不齒渠官長而我以事證之何以立於世
　　　乃自縊而死令竟以無迹可尋獲免伯祿既養
　　　於外祖田氏田氏見伯祿骨骼異他兒謂當有
　　　望使之應童子舉飲食臥起躬自調䕶備極勞
　　　苦得解赴都一日日暮行茭葦中懼為同行所
　　　遺至背負伯祿而行及長師柏鄉王翰周輔束
　　　脩不能備周輔與諸公共賙給之黄裳榜擢第
　　　歴櫟陽簿警巡判官辟彭原令補省掾考滿遷
　　　開封府判官拜監察御史言宰相侯摰師安石
　　　非相材提㸃近侍局宗室安之聲勢焰焰請託
　　　公行不可使久在禁近朝議偉之選授右司都
　　　事京南路司農丞破上蔡諸縣羣不逞把持之
　　　嘗以河中治中充行六部郎中從軍城陷投水
　　　死伯祿孝於母友於其弟有恩義於朋友從政
　　　則死心以奉公為民古所謂公家之利知無不
　　　為者惟伯祿為然同年生如雷希顏冀京父宋
　　　飛卿之等名士數十人世以比唐日龍虎榜至
　　　論氣質尚以伯祿為稱首云
　　　補歸潛志康司農錫字伯祿趙州人與雷希顏
　　　冀京父同年進士正大初由省掾拜監察御史
　　　上章言㸃檢完顔薩哈勒與赫舎哩約赫德大
　　　恣横不法時二人權勢赫然伯祿皆不屑士論
　　　稱焉後為河南路司農少卿再授河中帥府經
　　　歴官北兵陷河中率帥兵南奔濟河船敗死為
　　　人重厚有為頗讀書嘗賦打毬詩云高飛遠走
　　　偶然爾坎止流行恣所之余先子云亦有理也
　　按部南陽有贈
魯山佳政霑鄰邑白水歡謠見路人縣務清談君自了
農郊夙駕我何勤星河直上冰輪轉桃李前頭玉樹春
海宇疲民望他日草堂那得遽移文
　張戸部德直(一首/)
　　　德直字伯直平陽人叔祖邦彥字彥才張楫榜
　　　登科以當川令致仕有松堂集行於世嘗有詩
　　　云青山淡淡水溶溶盡出蒼祇㸃化工無限燒
　　　痕渾綠染可憐高木待春風父廸祿字仲英明
　　　昌初進士歴岐山上黨二縣令卒於省掾伯直
　　　貞祐三年進士釋褐新平簿辟藍田令秩滿父
　　　老詣行臺留再任去之日為立生祠移沔池通
　　　許召補省掾選授右警巡使終於同知武勝軍
　　　節度使事子城今居永寧
　　叔能見過
度嶺千峰濶沿溪一徑微山寒花發晚村迥客來稀强
飲酬佳節悲歌送夕暉平生愛歡聚衰病與心違
　馮辰(一首/)
　　　辰字駕之臨潼人貞祐三年進士辟涇陽令九
　　　嵗知作詩
　　雨後(時年/十三)
東風花外錦鳩啼喚起西山雨一犁綠滿蔬畦人不到
桔槔閒立夕陽低
　王世昌(二首/)
　　　世昌字慶長寧州人貞祐三年同進士出身以
　　　信都丞致仕
　　過華州
拔地三峰冷翠微落崖飛瀑噴珠璣吟鞭落托騎驢過
戰刃韜藏牧馬歸十丈玉蓮秋不謝半楞掌月晝還飛
地靈人傑無遺逸未分蟠螭老布衣
　　方城東寺海棠
苦苣如針草有芒桃花輕薄絮顛狂少陵例有詩沾丐
只枉無言到海棠
　李宜陽過庭(一首/)
　　　過庭字庭訓武亭人貞祐二年進士歴宜陽永
　　　寧滎陽三縣令所去見思入為右曹掾斷獄寛
　　　平當妖賊李亨首坐所詿誤數百人皆從輕法
　　　正大中擢右三部司正終於昌武軍節度副使
　　　少日從太原王正之學故詩文皆有可觀人初
　　　與交者皆不能合久之知其為淳質長厚人也
　　　壬寅四月暴卒於東平子萼字華甫
　　讀公孫𢎞傳
古來好客數平津我道真龍未必真一箇仲舒容不得
不知開閤為何人
　田錫(二首/)
　　　錫字永錫宛平人興定五年進士調新蔡主簿
　　　閒居南陽驥立山下資豪爽自少日有聲場屋
　　　間作詩甚多弔蘇墳一篇有英靈還却眉山秀
　　　依舊東風草木天之句世鬨傳之
　　　補歸潛志田永錫義州人叔思敬耀卿名進士
　　　永錫少有詩聲其過東坡墓云冨貴一場春夜
　　　夢文章萬斛冷雲泉英靈還却眉山秀依舊春
　　　風草木天為人傳誦興定末同余試南京擢第
　　　遭亂南奔在江淮間病卒
　　牧牛圖
干戈擾擾徧中州挽粟車行似水流何日承平如畫裏
短蓑長笛一川秋
　　故縣别業
九折驅車夢易驚一㕓老計喜初成園蔬不借將軍地
宅劵何勞宰相名山入平簷供逺翠水環釣石得深清
漫郎聱叟琦玗子誰悟他生與此生
　張介(一首/)
　　　介字介夫彭城人正大元年經義第一人歴鞏
　　　榖熟二縣令幼有賦聲為人有藴藉嘗贈詩人
　　　楊叔能末章云我貧自救如沃焦君來過我亦
　　　何聊為君欲寫貧士歎才思殊減荒村謠楊初
　　　以荒村謡得名故云
　　讀天寶遺事
不但昨非今亦非上皇騎馬淚沾衣曲江死後無忠諫
却憶詞人秋鴈飛
　龎漢(一首/)
　　　漢字茂𢎞平晉人正大末年進士沈毅有志節
　　　待次内鄉北山兵亂遇害
　　終南谿
冷雲低壓萬長楊十㖽秋陰鎻北堂門外兵塵漲秦楚
水邊烟景似湖湘荷翻山雨僧窓晚竹汎溪風客枕涼
早晚初平遂真隱遶陂閒牧石頭羊
　宋景蕭(二首/)
　　　景蕭字望之濟川族孫正大六年進士辟令泰
　　　安未赴遭亂望之於劉景𤣥為外兄故其詩頗
　　　獲沾丐嘗有荒山銷盡古今魂之句詩家稱焉
　　河陽望河朔感遇一首
南來邊報日駸駸思禹亭高淚滿襟野燒為誰留白草
荒城空自隔疎林鴈聲不斷天連水山色無情古又今
離合興亡只如此往年爭識少陵心
　　春雪用上官明之韻
啑啑春蟲閙撲窓地爐茶鼎蚓聲長詩中有味清於酒
只欠冰梢數㸃香
　李警院天翼(三首/)
　　　天翼字輔之固安人貞祐二年進士歴滎陽長
　　　社開封三縣令所在有治聲遷右警巡使汴梁
　　　既下僑寓聊城落薄失次無以為資辟濟南漕
　　　司從事方鑿圓枘了不與世合衆口媒孽竟罹
　　　非命輔之材具甚美且有志於學與人交欵曲
　　　周密久而愈厚死之日天下識與不識皆為流
　　　涕予謂天道悠逺良不可知而天理之在人心
　　　者亦自不冺也
　　還家三首
幽花雜草滿城頭華屋唯殘土一丘鄉社舊人何處在
語音强半是陳州
牡丹樹下影堂前㡬醉春風榖雨天二十六年渾一夢
堂空樹老我華顛
殊音異服不相親獨倚荒城淚滿襟秪有青山淡相對
似憐我是此鄉人
　劉神童㣲(一首/)
　　　微字伯祥益都人七嵗能文道陵召入宫賦鳯
　　　凰來儀二首稱㫖賜經童出身係籍太學後登
　　　貞祐二年第
　　春栁應制得城字
翠細圓勻綠線輕著行排立弄新晴更看三月春風裏
散作飛花滿鳯城
　　　附金史選舉志明昌元年益都府神童子劉住
　　　兒年十一嵗能詩賦誦大小六經所書行草頗
　　　有法孝行夙成乞依宋童子李淑賜出身且加
　　　以恩詔上召至内殿試鳯凰來儀魚在藻詩又
　　　令賦旱詩上嘉之賜本科岀身給錢粟官舎令
　　　肄業太學
　　　附莊靖集王翼字輔之性頴悟勤於學七嵗常
　　　從師行有誦杜牧之華清宫詩後師舉似歴歴
　　　能道之師頗竒焉八嵗能屬文既長日記千言
　　　應進士舉因感疾遂留意於醫尤精於易占無
　　　不應於秀老德老二人處悟禪理太原公處精
　　　術數誦古今才人詩得句法自著有古律詩三
　　　百餘篇長短句二百首
　　　附金蓮正宗記張神童馬丹陽詩云海上文章
　　　第一儒重陽曾向醉中扶古今多少修真者應
　　　比先生一箇無
　郭宣道(一首/)
　　　宣道字德明邢州人系出衣冠家人物楚楚而
　　　有老成之風貞祐中客南陽名士定興張履坦
　　　之罷鄧州觀察閒居此縣之石橋見德明愛之
　　　招致門下飲食教督委曲周備遂有聲場屋間
　　　正大末没兵中
　　送同舎張耀卿補掾中臺
摩雲頭角看昂藏意外升沈豈易量取士皆知有科舉
進身初不在文章闗心鴈塔功名晚試手烏臺嵗月忙
此去一官先有路獨憐燈火夜窓涼
　張仲宣(二首/)
　　　仲宣字利夫相州人舉進士有聲子柔字子友
　　　今在林慮
　　下第
主司頭腦舊冬烘更著書郎骨相窮曉賦得官何足道
直須遮馬困吳融
　　戯題石鹿蜂猴畫巻
横槊將軍馬足塵判花學士筆頭春功名果屬丹青手
造物如何戲得人
　胡汲(一首/)
　　　汲字直卿衛州人少有賦聲與新鄭傅伯祥吕
　　　鵬舉相友善貌寢陋而滑稽無窮時命不偶竟
　　　窮悴而死
　　　失題
　休笑參軍靴不襪莫嗟門客食無魚燕鴻來去端誰使
　鵬鷃逍遥本自如潦倒淵明三徑菊荒唐惠子五車書
　古人淡裏求真味身外紛華不羡渠
　　王修齡(一首/)
　　　　修齡字紹先同州人詩有得意好花開早落喚
　　　　愁芳草燒還生閒閒愛而戲之目為癡仙人
　　　黄葉行送祖唐臣歸柘縣
　送君黄葉山黄葉紛不埽上有蕭蕭之風樹下有漫漫
　之衰草山中黄葉行復青髀肉一消人自老酒盡意不
　盡執手臨古道古道連延走錦襄錦襄日暮浮雲翔一
　燈孤館相思處寒鴈一聲秋夜長
　
　
　
御訂全金詩增補中州集巻三十九
　欽定四庫全書
御訂全金詩増補中州集巻四十
　　張參議澄(四首/)
　　　　澄字之純别字仲經本出遼東烏舎族國初遷
　　　　之隆安祖黄縣府君移官洛水因家焉之純早
　　　　孤能自樹立避地洛西率資無旬日計而泰然
　　　　以閉户讀書為業嘗從辛敬之趙宜之講學故
　　　　詩文皆有律度兵後居東平詩名籍甚如云齊
　　　　客計窮思蹈海杞人癡絶漫憂天壞壁粘蝸艱
　　　　國歩荒池漂蟻失軍容此類甚多
　　　　附元好問張仲經詩集序仲經出龍山貴族少
　　　　日隨宦濟南從名士劉少宣問學客居永寜永
　　　　寜有趙宜之辛敬之劉景𤣥其人皆天下之選
　　　　而仲經師友之故蚤以詩文見稱及子官西南
　　　　仲經偕杜仲梁麻信之高信卿康仲寜挈家就
　　　　子内鄉時劉内翰光甫方解鄧州倅日得相從
　　　文字間仲經之所成就又非洛西時比矣北渡
　　　後薄游東平謁見行臺嚴公一見即被賞識待
　　　以師賓之禮授館於長清之别墅積十餘年得
　　　致力文史以詩為專門之學此其出處之大畧
　　　也今觀其詩在永寧賦幽居云寒盡陰崖草有
　　　芽竹梢殘雪墮氷花號空老木風纔定倒影荒
　　　山日又斜天地悠悠常作客干戈擾擾漫思家
　　　烟村寂寞無人語獨倚寒藤數暮鴉其落筆不
　　　凡類如此及來内鄉嘗阻雨板橋張主簿草堂
　　　同賦浙江觀漲詩仲經云一雨天地來濤聲破
　　　清曉光甫大加賞嘆以為有前人風調是年出
　　　居縣西南白鹿原名所居為行齋取素貧賤行
　　　乎貧賤之義行齋之南有菊水湍流噴薄景氣
　　　古澹陽崖回抱緑莎盈尺臘月紅梅盛開諸公
　　　藉草而坐嘉肴㫖酒嘯咏彌日仲經有詩云寒
　　　客逺峯猶帶雪煖私幽圃已多花仲梁雖有煖
　　　散春泉百汊流之句亦自以為不及也其餘如
　　　次韻見及云長松偃蹇千年物病鶴摧頽萬里
　　　心春思云一春常作客連日苦多風野樹凄迷
　　　緑簷花暗澹紅愁隨詩巻積囊與酒樽空巢燕
　　　如相識頻來草舍中書事云故國三年夢新愁
　　　兩鬢蓬淚從南望盡塗自北來窮破牖蠅烘日
　　　枯梢鵲愛風悵然掻白首逺目過歸鴻贈貟善
　　　卿云詩材雖滿腹家具少於車珍珠泉感舊云
　　　紅槿有情依壞砌緑莎隨意上寒㕔秋興云壞
　　　壁粘蝸艱國步荒池漂蟻失軍容秋日云寒花
　　　矜晚色病葉怯秋聲憶永寜舊遊寄魏内翰云
　　　上閣寺高迎晚翠游家樓小簇春紅獨脚云洛
　　　岸瀟瀟雨送春老愛青山悟靜縁問路前村犬
　　　吠人病枕偏宜夜雨聲林深鹿近人年衰與杖
　　　宜雲出祗園雨亦香又如風琴一首回軍謡四
　　　首清明日陪諸公讌集東園一首病中一首移
　　　居學東坡八首再到方山絶句書陶詩後集句
　　　往往傳在人口内相文獻楊公有言文章天地
　　　中和之氣太過為荒唐不及為滅裂仲經所得
　　　雍容和緩道所欲言者而止其亦得中和之氣
　　　者歟為人資禀樂易恬於進取進退容止皆有
　　　藴藉可觀與人交重然諾敦分義終始可以保
　　　任使之束帶立朝當言責之重豈得輕負所學
　　　忘禮諫之義乎憂世既切惠養是其所長趙張
　　　三王鈎距之吏奮髯抵几砉砉俊快保其羞而
　　　不為至於德讓君子之風良有望焉自丙午以
　　　後參幕府軍事當賢侯擁篲之敬得寸行寸謂
　　　當見之一日未一試而病不起矣其孤夢符持
　　　橘軒詩集求子編次感念平昔不覺出涕因題
　　　其後嗚呼有言可述學者之能事有子可傳人
　　　道之大本吾仲經言可述矣子可傳矣顧雖賫
　　　志下泉其亦可以少慰矣夫甲寅冬至日詩友
　　　河東元某裕之題
　　積雨
積雨生頑痺新晴意自怡幽花依小徑野蔓媚疎籬髪
少從梳懶年衰與杖宜腐儒慙用拙糲食復何辭
　　和林秋日感懷寄張文御史二首
塞草枯黄秋未殘北風裘褐日生寒田園正憶遂初賦
氷雪莫吟行路難囊穎露錐徒自苦蒯緱有劍秪空彈
南窓明暖無塵到慙愧高人老鶡冠
别家六見月牙新萬里風霜老病身塊坐氊廬心悄悄
逺懷茅屋夢頻頻𤓰田無取終成謗市虎相傳久是眞
鄉國歸程應歲暮火爐煨栗話情親
　　輥馬圗
飛塹乗城力亦優不應伏櫪便垂頭而今世上無良樂
兀兀黄塵輥得休
　白賁(一首/)
　　　賁汴人自號決夀老自上世以來至其孫淵俱
　　　以經學顯
　　客有求觀予孝經傳者感而賦詩
古人文瑩理後人但工文文工理愈暗紙札何紛紛君
看六藝學天葩吐竒芬詩書分體製禮樂造乾坤千岐
更萬轍要以一理存如何臻至理當從踐履論跋涉經
險阻鑽研閲寒温孝弟作先鋒道德嚴中軍仰觀及俯
察萬象入見聞不勞施斧鑿筆下生烟雲高以君唐虞
下以覺斯民君如不我鄙時來對爐熏
　王内翰樞(一首/)
　　　樞字子慎良鄉人遼日登科仕國朝直史館
　　三河道中
十載歸來對故山山光依舊白雲閒不須更讀元通偈
始信人間是夢間
　睡軒趙晦(一首/)
　　　晦字光道管城人宋末代州法曹秀容主簿汴
　　　京破後不復仕自號睡軒居士子洵子都大定
　　　二十年進士眞定路總管判官孫綱三赴廷試
　　　以䕃補官終於永夀令曽孫居禮之讓今在燕
　　　中
　　暮春
壓枝梅子半青黄葉底殘紅雨褪香翠鈿舞風榆落莢
緑鍼浮水稻抽秧酒濃猶覺春酲困睡美方便午夢長
苦被啼鶯訴花老揮毫聊作送春忙
　浚水王世賞(四首/)
　　　世賞字彦功汴人與尹無忌王逸賓趙文孺相
　　　周旋明昌中保舉才能德行賜出身釋褐鞏州
　　　教授終於鹿邑簿有浚水老人集傳於世
　　立春後十日登樓
今日登樓眼風烟倍覺新溪梅初破萼屋雪半融銀鴈
外天逾碧鷗邊水自春兒曹應見笑吟望獨傷神
　　春雪
只謂春天暖寜知雪霰飛龍蛇且深蟄花栁不勝威淰
淰凌風細紛紛帶雨稀誰當問穹昊生殺果何機
　　探梅
候得南枝破玉腮心顔今日為君開細看苔逕無行跡
先賞應輸我獨來
　　稱善齋
宦途馳逐只堪羞何意須封萬户侯平日少游眞可念
絶勝辛苦駐壺頭
　南湖靖天民(一首/)
　　　天民字達卿㵚陽人其父國初官原武因而家
　　　焉少日嘗兩魁鄉試自望者不碌碌所與交如
　　　龎才卿楊茂才劉之昂王逸賓皆一時名士晚
　　　年買田南湖葺亭圃植竹樹以詩酒為事自號
　　　南湖老人年七十九卒子文煒德昭從孫顒子
　　　昻
　　西子放棹圗
髻鬟蕭颯苧蘿秋千古香溪水自流呉越兵爭竟何得
風流輸與五湖舟
　　　附遺山集南湖先生原武人年二十許時曽以
　　　鄉試兩冠鄭州然其資倜儻所以自望者甚高
　　　終不樂為舉子計即棄去學擊刺當正隆征南
　　　頗欲馳逐戎行間既而大定詔書下兵各罷歸
　　　先生抱利器而無所試乃浮湛里社以詩酒自
　　　娛買田南湖之上築亭種樹徜洋乎其間盡置
　　　家事日與賔客酣飲歌館棊槊窮日夕不少休
　　　家故饒財又好施與其赴人之急猶疾痛之在
　　　已故人尤以此歸之所與游如臨洺王逸賓游
　　　宗之大定劉之昂其人皆天下名士至論人物
　　　必曰靖達卿今日之竒男子也先生生於天㑹
　　　初歴大定明昌泰和優游於太平和樂之世者
　　　五十年大安兵興乃下世平生喜作詩樂府尤
　　　有藴藉觀西子放棹詩可見也嘗雪中騎青騾
　　　行京水道中作長詩卒章有安得西都畫史吮
　　　筆出新意寫作南湖老子雪景乘騾圖之句其
　　　子文煒北渡後來東平始以先生之意追畫此
　　　圗求僕賦詩文煒質直好義讀書作文有聲時
　　　軰中觀其子可以想見先生之為人故為道其
　　　事幷以致懐賢之思云
　東臯桑之維(一首/)
　　　之維字之才恩州人蔡丞相伯堅之子壻也以
　　　樂府著稱有東臯集傳於世
　　白髮
白髮近年見十中三兩莖半因愁儹出多為病添成梳
裏有時落鑷餘還又生老知無可避何處是功名
　步元舉(一首/)
　　　元舉關中人
　　下第過榆次
栖遲零落未歸人已坐無成更坐貧意氣敢論題柱客
晨昬多負倚門親囊空漸覺錢餘貫衣敝翻饒蝨滿身
遥望秦關獨惆悵一天風雨落花春
　馮文叔(一首/)
　　　文叔遼東人
　　客舍
秃襟短褐破書囊十五年來客異鄉生事穽中揺虎尾
窮途天上轉羊腸三朝不遇馮唐老半夜悲歌甯戚狂
獨倚牛車望遼海西風塵土鬢蒼蒼
　張庭玉(一首/)
　　　庭玉字子榮易縣人能日賦百篇有集行於世
　　即事
烏鳶繞樹山棃熟蝴蝶穿花木槿開赤脚城中借書去
蒼頭原上負薪來
　宗道(一首/)
　　　道字雲叟山陰人以足疾不仕有詩云家藏千
　　　巻富身得一生閒茅屋經年補柴門盡日關其
　　　自處可見
　　寶巖僧舍
寂寂鐘魚柏滿軒午風輕颺煮茶烟西堂竟日無人到
只許山人借榻眠
　鮮于溥(三首/)
　　　溥字彦仁宋文臣子駿之後高祖淳淳之子孝
　　　標標之子夀吉夀吉之子坦皆擢進士第而仕
　　　亦達彦仁坦之子以門資仕終於櫟陽令濟源
　　　盤谷天壤佳處坦父子居其間飲酒賦詩翛然
　　　塵垢之外至今人以高士目之弟彦魯子忠厚
　　　今居鄉里
　　魯村道中
小橋沙路已堪圗更著衰翁跨蹇驢暮靄似催寒日短
秋容仍帶逺林疎雕盤平野黄榆落兔走横岡白草枯
漸喜閒身逺朝市一年強半在村墟
　　春日倣舊詩體
年老逢春莫等閒逢春能得幾回看插花儘要花枝滿
把酒休辭酒琖乾好向酒邊留舞袖不妨花外駐吟鞍
閒身健在須行樂燕語鶯啼春又殘
　　早發
燈前夢斷家千里馬上詩成月一痕晨粥未烹官路逺
隔林烟火是漁村
　史士舉(二首/)
　　　士舉字仲升滎澤人漢功臣𢎞肇之後高祖所
　　　賜鐵券故在其大父官濟源樂其山水因家焉
　　　父神山令激石琚榜進士仲升以蔭補官歴銅
　　　鞮三川兩縣令初任京兆録事以歲旱擅開倉
　　　賑貧身往太一湫禱雨尋獲嘉澍用是得名為
　　　人雅重知義理裦衣緩帶逍遥山水間宛然一
　　　老書生也貞祐之亂避於太行保聚失守老幼
　　　皆出降仲升義不受辱投絶澗而死年七十九
　　　孫庭玉字德秀今居山陽
　　超化
　石根寒溜迸珠璣尋丈驚看雪浪飛我是玉川烟水客
　暫來盤礴亦忘歸
　　　晉祠
　小橋流水竹蕭森竹裏人家一徑深只欠東風小籬落
　梅花疎淡月籠陰
　
　
　
　
　
　
　
　
　
　
御訂全金詩増補中州集巻四十
　欽定四庫全書
御訂全金詩増補中州集巻四十一
　　王敏夫(二首/)
　　　　敏夫五臺人作詩工於賦物甚為趙宜之所稱
　　　　鴈門前軰中有許蜕子遷以武皇廟詩著名又
　　　　酒渴後四句云眼底恨無雲夢澤胸中疑有沃
　　　　焦山南窓花影三竿日指㸃銀瓶照病顔有集
　　　　傳河東往往稱此倪民望字具瞻屛山所謂倪
　　　　侯頭如筆其鋒不可當者有種松詩云種松莫
　　　　種栁種栁莫種松堅脆非所計雅俗寜與同可
　　　　是種松無隙地却教憔悴栁陰中張韶九成寄
　　　　朔州茍輔臣云陳雷膠漆輕餘子楚漢風雲屬
　　　　少年李忠直卿賦雪云不將栁絮春風比好作
　　　　棃花夜月看至於蘇吉莘老李鵬翼冲霄與具
　　　　瞻之子仲儀詩文多可傳䘮亂之後惜不能記
　　　　憶之矣
　　同東巖元先生論詩
林逋仙去幾多年驚見梅花第二篇千歲氷霜松骨瘦
九秋風露鶴聲圎騰輝定出連城上得趣知從太古前
邂逅茅齋話終夕只疑人世改桑田
　　李氏友雲樓
霧羃烟迷十二欄壺觴招我一躋攀黄簾巻起湘川竹
分得西州數㸃山
　王利賔(一首/)
　　　利賔字茂實襄城人朴直純素作詩有古意似
　　　其為人然亦未嘗以示人也家與衛昌叔隣居
　　　而不相往來計平生所友惟不肖而已子一日
　　　過襄城知茂實病就臥内候之乃見壁間所黏
　　　五言古詩十數首竄改重疊往往可傳然後知
　　　茂實所以交予者特以詩故耳渠既不言予亦
　　　無從知之惜登時不謄寫今忘之矣
　　題扇頭
輕紗畫竹雀柄短不盈握暑氣正憑陵清風一何邈
　孫益(一首/)
　　　益字德裕秀容人嘗從先大夫學詩
　　送張安中還雲中(名保極雲/朔名士)
相送還相送臨分手重分驊騮欣得路鴻鴈惜離羣木
落黄華路城低紫塞雲中秋月正好千里漫思君
　張瓛(一首/)
　　　瓛字君玉大名朝城人嗜作詩年已老而刻苦
　　　殊未減為人謹愿有禮見稱諸公間卒年六十
　　　八子鏞鎭今居鄉里
　　送侯道士
十年走南北黄塵汙人衣翩翩夜啼鳥一枝無可依問
君何所如鳬舄東南飛恨我不得往失脚穽與機從君
知不能一笑人間非何水無蒲魚何山無蕨薇終當拂
衣去往叩雲山扉
　徐好問(一首/)
　　　好問字裕之永寜人
　　龍門
疏鑿而來道路通行人萬古翠微中南山山寺題詩滿
一字何嘗到禹功
　呂大鵬(一首/)
　　　大鵬字鵬舉宻縣人自言宋名相申公之裔宣
　　　宗頻歲南伐鵬舉作詩欲以撼主兵者云逢掖
　　　無由挂鐵衣劍花生澀馬空肥燈前草就平南
　　　策一夜江神涕泣歸其以氣岸自許皆此類也
　　夏日(北渡/後作)
旋移石枕拂藤牀細灑槐陰趂晚凉大地嗷嗷困爐鼎
老天不肯下殘陽
　高永(一首/)
　　　永字信卿出於盤陽大族父元字善長教信卿
　　　作舉子讀書畧通即棄之去為人不顧細謹有
　　　幽幷豪俠之風賔客入門則盡家所有者為具
　　　不為明日計人以此愛之貞祐初避兵太原與
　　　李長源居於廣平寺有盗穴墻而入長源性恇
　　　怯聞騷窣聲噤不敢語盜盡挈信卿所有而去
　　　長源徐曰緑林之子至矣於是信卿生理大狼
　　　狽南渡居嵩州出入屛山之門其學遂進初名
　　　䕫字舜卿又名揆屛山改焉眞定王之竒士衡
　　　攻雜學屛山目為怪魁王從之内翰為賦善哭
　　　詩奉聖馬餌升公敢為大言著書十萬言號北
　　　新子大畧以談兵為主且曰古人兵法非不盡
　　　但未有北新子五十里火雨耳信卿皆與之游
　　　故其詩豪宕譎怪不為法度所窘有氷柱雪車
　　　風調觀咀龍篇及大雨後見寄可槩見矣正大
　　　壬辰病歿於京師年四十六
　　　補歸潛志高永信卿漁陽人倜戃尚氣輕財好
　　　交游頗讀書喜談兵文辭豪放長於論事嘗從
　　　屛山遊與李長源元裕之杜仲梁李稚川相善
　　　屢舉不第家甚貧正大末余居淮陽信卿持諸
　　　公書來謁因為定交留月餘西去未幾同在南
　　　京被圍嘗上書言事不報以病死自號應庵
　　䟦賈天升所藏段志寜山水
蒼壁雲氣湧長松風雨寒湍流劈山出玉虹飲溪灣胸
中無雲夢筆底無江山想見破墨初布袖蛟龍蟠壯觀
駭心魄萬象本自閒寒齋靜相對逺意空追攀
　孫邦傑(一首/)
　　　邦傑字伯英雄州容城人曽祖堅國初有功官
　　　至隴州刺史伯英少日住太學有時名所與游
　　　皆名士興定初知世將亂棄家為黄冠師
　　　附元好問孫伯英墓銘伯英在太學時所與遊
　　　皆一時名士故相程公日新判河南伯英居門
　　　下甚愛重之貞祐初中原受兵朝廷隔絶府治
　　　中高廷玉獻臣接納竒士號為衣冠龍門大尹
　　　復興惎之㑹有為飛語者云治中結客將據河
　　　以反遂為尹所構凡所與往來者如雷淵希顔
　　　王之竒士衡辛愿敬之俱陷大獄危有一綱之
　　　禍伯英出入府寺人為出死力者多故得先事
　　　遁去㑹赦乃歸貞祐丙子子自太原南渡故人
　　　劉昂霄景𤣥愛伯英介予與之交因得過其家
　　　登夀樂堂飲酒賦詩樽俎間談笑有味使人久
　　　而不厭伯英時年四十許困名塲已久重為世
　　　故之所摧折稍取莊周列禦冦之書讀之視世
　　　味葢漠然矣子意其本出將家氣甚高已折節
　　　為書生束以詩禮優柔饜飫偶以藴藉見名其
　　　鬱鬱不能平者時一發見如縛虎之急一怒故
　　　在世已亂天下事無可為思得毁裂冠冕投竄
　　　山海以高蹇自便日暮途逺倒行而逆施之古
　　　人或為抱關或仕執翿或亡從博徒賣漿者遊
　　　其畫皆出於無聊賴之至耳非本志也又明年
　　　客有來崧山者云伯英真為黄冠師矣正大庚
　　　寅十月十九日歿於亳之太清宫春秋五十有
　　　一因即其地𦵏之始祖堅國初以軍功贈龍虎
　　　衛上將軍隴州刺史祖楫武畧將軍魯山令父
　　　鈞武義將軍昌州鹽使司判官室劉氏前殁子
　　　璋壻同郡王好禮伯英初名邦傑後改天和孫
　　　氏雄州容城人居雒陽四世矣銘曰馬逸覂駕
　　　犢健破車霸畧所貪世議之拘我足天衢彼責
　　　守閭我材明堂彼求侏儒蚩蚩之與曹而昧昧
　　　之與居俱腐草木孰别以區千百載而下或有
　　　攓蓬而問者又焉知其輕世肆志自放於方之
　　　外以耗壯心而老歲月歟
　　燒筍
煨柮舊聞山谷語勸畊還憶大蘇詩傳將火候無多訣
留得天真又一竒未放錦䙀開束縛已看玉版證茶毘
白麻初拜驚燒尾見此應慙富貴癡
　曹用之(一首/)
　　　用之歸德人幼有賦聲屢中甲乙詩亦有功嘗
　　　戲作鬼仙語云瀏瀏竹間雨熒熒窓下燈相逢
　　　不相顧含淚過巴陵詩有本事中山楊正卿能
　　　道所以然真人作鬼語也
　　憶舊
花鳥巡簷喚曉晴喚來和氣滿春城春風二十年前客
煮酒青梅也後生
　趙達夫(二首/)
　　　達夫太原人性嗜讀書而不事科舉南渡後居
　　　緱氏山中安貧守分故終世窮悴壬辰之兵遇
　　　害
　　紅梅
西湖句好已成塵蠟㸃都能幾許春乞與瓊兒薄梳洗
才情留待月中人
　　柳
楊栁攙春不耐秋十分憔悴儘風流水邊沙際風烟冷
收拾殘陽付暮愁
　邢安國(二首/)
　　　安國字仲祥沁州武鄉人少日有賦聲四十歲
　　　後即不應科舉以詩酒自娛避亂客泌陽十餘
　　　年後北歸備極艱苦其見於詩者如此往時李
　　　長源傳仲祥栁花一詩渠甚愛之今以丹崖集
　　　校之與傳者不同當是長源曽與商畧之耶
　　楊花
細㸃輕團轉復飄隋家堤岸壩陵橋非綿非絮寒無用
如雪如霜暖不消狂惹客衣知有恨巧尋禪榻故相撩
陂塘回首浮萍滿依舊春風擺翠條
　　過唐州西李口
白沙翠竹溪上村漁家賣魚喚行人西風吹皺一溪水
水光日影金鱗鱗
　張温(一首/)
　　　温字元佐上黨人祖仲容字才翁宋末登科仕
　　　至屯田員外郎以好士名天下致仕後有詩云
　　　病身衰退謝明朝北洞閒眠晝寂寥十畝晚禾
　　　烟冉冉一林修竹雨瀟瀟黒花遮眼秋不落白
　　　雪撲頭春未消世事悠悠吾老矣一壺濁酒且
　　　逍遙至今為鄉里所傳元佐泰和六年李演牓
　　　乙科登第詩樂府俱有名於時
　　感懷一首
彌月不出門出門沙漲東風昬老樹擺撼轟雷奔鬼物
叫嘯山前村僑居客子驚心魂歸來繞屋尋蘭蓀蘭蓀
落索靈苗髠主人醉倒老瓦盆衣袖半帶淋漓痕芸芸
蕭艾同歸根天生天殺何怨恩糟牀與翁共清渾絶勝
被髪叫帝閽
　馬舜卿(一首/)
　　　舜卿名肩龍以字行宛平人先世遼大族有知
　　　興中府者故又號興中馬氏祖大中國初登科
　　　節度全錦兩州父成誼字宜之張楫牓登科京
　　　兆路統軍司判官舜卿在太學有賦聲宣宗初
　　　人有告宗室從坦殺人從坦字履道一時賢將
　　　帥處猜嫌之地人以為必死而不敢言其寃舜
　　　卿以太學生上書大畧謂從坦有將帥材方今
　　　人物無有出其右者臣一介書生無用於世願
　　　代從坦死留為天子將兵書奏詔問汝與從坦
　　　交分厚耶舜卿對臣知有從坦從坦未嘗識臣
　　　從坦寃人不敢言臣以死保之宣宗感悟赦從
　　　坦授舜卿東平録事委行臺試驗宰相侯莘公
　　　與之語不契留數月罷歸將渡河與排岸官紛
　　　競筐中搜得軍馬糧料名數及利害事目疑其
　　　姦人之偵伺者繫歸德獄根勘適從坦至立命
　　　出之正大四年冬薄遊鳯翔德順州將愛申以
　　　書招舜卿舜卿欲往鳯翔總管以敵兵勢甚張
　　　吾城可恃德順不可守勸勿往舜卿曰愛申平
　　　生未嘗識我一見為知己我知德順不可守我
　　　　往必死然以知己故不得不死也乃舉行槖付
　　　　族父明之為死别冐險而去既至不數日受圍
　　　　城中義兵七八千而已州將假舜卿鳯翔總管
　　　　判官守禦一以委之凡受攻百日食盡乃陷軍
　　　　中募生致之不知所終時年五十三詔贈某官
　　　　配食褒中廟舜卿年少時過襄垣題詩酒家壁
　　　　辭氣縱横時軰少有及者如云玉鞭再過長安
　　　　道人面依前似花好殷勤勸我棃花春要看罇
　　　　前玉山倒他語類此
　　　㑹州道中
　山腰薄雪眩朝暾未放陽和入燒痕一片長安世情月
　棃花院落幾黄昬
　
　
　
御訂全金詩増補中州集巻四十一
　欽定四庫全書
御訂全金詩増補中州集巻四十二
　　郝天挺(一首/)　(補五首/)
　　　　天挺字晉卿陵川人家世儒素伯父子颺有詩
　　　　名號東軒老人先生少日有賦聲早衰多疾厭
　　　　於名塲遂不復就舉貞祐之兵避於河南往來
　　　　淇衛間為人有崖岸耿耿自信寜落薄而死終
　　　　不一傍富兒之門年五十七卒於舞陽臨終浩
　　　　歌自得不以死生為意其平日自處為可見矣
　　　　好問十四五先人令陵川時從先生學舉業先
　　　　生教之曰今人賦學以速售為功六經百氏分
　　　　磔綴緝外或篇題句讀之不知幸而得之不免
　　　　為庸人況一敗塗地者乎又曰讀書不為藝文
　　　　選官不為利養唯通人能之又曰今世仕宦多
　　　　用貪墨敗官皆苦於飢凍不能自堅者耳男子
　　　　生世不耐飢寒則雖小事不能成子試以吾言
　　　求之先生工於詩時命好問屬和或言令之子
　　　欲就科舉詩非所急將無徒費日力耶先生曰
　　　君自不知所以教之作詩正欲渠不為舉子耳
　　　子思温字和之孫經字伯常今居順天
　　　附元好問郝先生墓銘泰和初先人調官中都
　　　某甫成童學舉業先人思所以引而致之者謀
　　　諸親舊間皆曰濩澤風土完厚人質直而尚義
　　　在宋有國時俊造軰出見於黄魯直季父亷行
　　　縣之詩風俗既成益久益盛迄今帶經而鉏者
　　　四野相望雖閭巷細民亦能道古今曉文理為
　　　子求師莫此州為宜於是先人乃就陵川令之
　　　選時鄉先生郝君方聚子弟秀民教授縣庠先
　　　生習於禮義之俗出於賢父兄教養之舊且嘗
　　　以太學生游公卿間閲人既多慮事亦審故其
　　　容止可觀而話言皆可傳州里老成宿德多自
　　　以為不及也某既從之學先生嘗教之曰學者
　　　貴其有受學之器器者何慈與孝也今汝有志
　　　矣器如之何又曰今人學詞賦以速售為功六
　　　經百氏分裂補綴外或篇題句讀之不知幸而
　　　得之且不免為庸人況一敗塗地者乎先人既
　　　罷官某留事先生又二年然後歸先生歿於成
　　　臯其子思温歸葬鄉里以書抵某言吾子往年
　　　赴弔成臯曽以墓銘為請今卒事矣願有以慰
　　　不肖孤之心某謝不敢當六七年之間思温之
　　　請益堅辛丑之秋又屬其外兄牛元偉來致辭
　　　曰先子生無一命之爵殁無十金之産賫志下
　　　泉有識興嘆授業得如吾子者且不能一言半
　　　辭以見於後世其命也矣某再拜曰僕有罪乃
　　　叙而銘之先生諱天挺字晉卿先世有自太原
　　　遷上黨者宋末又遷陵川遂為陵川人曽祖諱
　　　元祖諱璋考諱昇以選擇為縣功曹至先生之
　　　伯父東軒先生始宦學蔚為聞人先生少日舉
　　　進士預春官氏薦書便能出諸公之右多疾早
　　　衰厭於名塲遂不就選以某年月日遘疾春秋
　　　五十有七終於寓舍前娶同縣張氏繼室高平
　　　司氏子男一人即思温也女一人嫁進士侯公
　　　佐男孫三人曰經曰恒曰彞經最知名女孫一
　　　人弟天禔從弟天祐猶子思忠皆有聲塲屋間
　　　銘曰篤於其資誠於其思行可以士矩政可以
　　　吏師奉璋峩峩其誰曰我私畀鎡基而奪之時
　　　操利器而莫施窮巷抱書涅而不緇曵履商謳
　　　長與世辭寜以一寒暑往來之蹔槩細人而怨
　　　咨良璞含光平價不貲棄擲泥塗識者涕洏孰
　　　物之尸孰命之司吾欲問之有如先生者而至
　　　於斯有如先生者而止於斯
　　送門生赴省闈
青出於藍青愈青小年塲屋便馳聲未饒徐淑早求舉
却笑陸機遲得名嗟我再衰空􁀙􁀙喜君初筮已崢嶸
此行占取鼇頭穩平地烟霄屬後生
　　題麻姑壇
路入雲關仙境佳瓊田瑶草帶烟霞貯經洞古無遺檢
養藥爐存失舊砂青鳥不傳金母信紫鸞應返玉皇家
巖扉不掩春長在開盡碧桃千樹花
　　蓮花菊
十丈花開玉井遥翻成叢菊老秋標寒枝白日塵無㸃
凍蘂經霜瓣不凋依徑香生妃子步遶籬嫩比六郎嬌
雙歌一曲淵明醉辜負扁舟冷畫橋
　　遊石壁有呈二首
廊廟雍容四十秋旱為霖雨濟為舟五朝寵遇已黄髪
六詔歸來方黑頭後部風雷詩鼔吹前途山水酒觥籌
試看絶壁秋雲句知是承平宰相遊
絶壁秋容勝荒壇冷氣清野僧留客飲山烏背人鳴已
極登臨興無窮今古情浩歌一樽酒四海共昇平
　　題宣聖廟
金碧煌煌梵刹雄𤣥元樓觀五雲中如何萬代綱常祖
釋奠今無數畝宫
　　　附青鞋踏雪志汾州學宫門右有石嵌壁中乃
　　　金郝天挺募建文廟疏其文伏以下書絶句一
　　　首即接謹疏字
　　　附陵川文集郝天祐字賢卿陵川人貞祐初隱
　　　居魯山作古文歌詩尤玩意書法嘗以為正書
　　　當以篆𨽻意為本而鍾王書之經也顔坡書之
　　　傳也其餘則諸子百家耳故其筆勢莊重秀勁
　　　能作丈餘楷草嘗言大字雖大而小小字雖小
　　　而大正書須有草意草書須有正筆其論書如
　　　此
　　　附李詡戒菴老人漫筆唐詩鼓吹舊云郝天挺
　　　注金又有一郝天挺兩山墨談亦考之不審
　溪南詩老辛愿(二十首/)
　　　愿字敬之福昌人其大父自鳯翔來居縣西南
　　　女几山下以力田為業敬之自號女几野人年
　　　二十五始知讀書取白氏諷諫集自試一日便
　　　能背誦乃聚書環堵中讀之書至伊訓詩至河
　　　廣頗若有所省欲罷不能因更致力焉音義有
　　　不通者搜訪百至必通而後已有一事闕十年
　　　者由是博極羣書於三傳為尤精至於内典亦
　　　稱該洽杜詩韓筆未嘗一日去其手作文有綱
　　　目不亂詩律深嚴而有自得之趣性野逸不脩
　　　威儀貴人延客敬之麻衣草履足脛赤露坦然
　　　於其閒劇談豪飲旁若無人高獻臣為河南治
　　　中聞其名引為上客及獻臣為府尹所誣敬之
　　　亦被訊掠幾被一網之禍自是人以敬之之名
　　　為諱絶不與友不二三年生事大狼狽田五六
　　　十畝歲入不足一牛屢為追胥所奪竟賣之以
　　　為食衆雛嗷嗷張口待哺雅負高氣不能從俗
　　　俯仰迫以飢凍又不得不與世接其枯槁憔悴
　　　流離頓踣往往見之於詩元光初予與李欽叔
　　　在孟津敬之自女几來為之留數日其行也欽
　　　叔為設饌備極豐腆敬之放箸而歎曰平生飽
　　　食有數每見吾二弟必得美食明日道路中又
　　　當與老飢相抗去矣㑹有一日辛老子僵臥栁
　　　泉韓城之間以天地為棺槨日月為含襚狐狸
　　　亦可螻蟻亦可耳予二人為之惻然敬之佳句
　　　極多如自憐心似魯連子人道面如裴晉公萬
　　　事直須稱好好百年端欲付休休院靜寛留月
　　　窓虚細度雲浪翻魚出浦花動鳥移枝之類恨
　　　不能悉記耳(木棲云吟窓醉几秋風晚只許幽/人箇裏知三鄉光武廟云方山青)
　　　(遶一川斜到其/處知為工也)予嘗論敬之士之有所立必藉
　　　國家教養父兄淵源師友講習三者備而後可
　　　喻如世之美婦多出於膏腴甲族薰醲含浸之
　　　下閭閻間非無名色一旦作公夫人則舉步羞
　　　澀曽大家婢不如其理然也故作新人材言教
　　　育也獨學無友言講習也生長見聞言父兄也
　　　至於傳記所載西子乃苧蘿山采薪氏之女越
　　　君臣教之容止七日而納之王遂能惑夫差傾
　　　呉國豈常理也哉敬之落落自拔耿耿自信百
　　　窮而不憫百辱而不沮任道致逺若將死而後
　　　己者三十年亦可謂難矣南渡以來詩學為盛
　　　後生軰一弄筆墨岸然以風雅自名高自標置
　　　轉相販賣少遭指擿終死為敵一時主文盟者
　　　又皆汎愛多可坐受愚弄不為裁抑且以激昂
　　　張大之語從臾之至比為曹劉沈謝者肩摩而
　　　踵接李杜而下不論也敬之業專而心通敢以
　　　是非白黑自任每讀劉趙雷李張杜王麻諸人
　　　之詩必為之探源委發凡例解絡脉審音節辨
　　　清濁權輕重片善不掩微纇必指如老吏斷獄
　　　文峻網宻絲毫不相貸如衲僧得正法眼徴詰
　　　開示幾於截斷衆流人有難之者則曰我雖不
　　　解書曉書莫如我故始則人怒之罵之中而疑
　　　之已而信服之至論朋軰中有公鑒而無姑息
　　　者必以敬之為稱首葢不本於教育不階於講
　　　習不出於父兄而卓然成就如此然則若吾敬
　　　之者真特立之士哉(劉景𤣥趙宜之雷希顔李/欽叔張仲經杜仲梁王仲)
　　　(澤麻/知幾)
　　　補歸潛志辛愿敬之河南人自號女几野人又
　　　號溪南詩老幼嗜書苦學坐環堵數年由是六
　　　經百家無不通貫喜作詩五言尤工人以為得
　　　少陵句法平生不為科舉計且未嘗至京師砉
　　　然中州一逸士也為人質苦不閑世事麻絛草
　　　履或倚杖讀書市中人訝之亦不䘏嘗謂王鬱
　　　飛伯曰王侯將相世所共嗜者聖人有以得之
　　　亦不避得之不以道與夫居之不能行已之志
　　　是欲澡其身而伏於厠也此言他人難聞子宜
　　　保之此可見其志趣也貞祐初先子主長葛簿
　　　敬之素不識聞名來謁相得甚懽及别厚贈之
　　　歸而買牛使其子躬耕以自給居女几山下往
　　　來長水永寜間惟以吟詠講誦為事朝士大夫
　　　願交而不得也正大中先子令葉復來游後歸
　　　洛下病歿有詩數千首藏在竹槖中其佳句有
　　　云院靜寛留月窓虚細度雲又鶯銜晚色啼深
　　　樹燕掠春陰入短墻又波揺朗月浮金鏡嶺隔
　　　華星斷玉繩又箕山潁水春風裏喚起巢由共
　　　一杯又黄綺暫來為漢友巢由終不是唐臣真
　　　處士詩也
　　　附元好問楊叔能小亨集引貞祐南渡後詩學
　　　大行初亦未知適從溪南辛敬之淄川楊叔能
　　　以唐人為指歸敬之舊有聲河南叔能則未有
　　　知之者興定末叔能與予㑹於京師遂見禮部
　　　閒閒公及楊吏部之美二公見其幽懷久不寫
　　　及甘羅廟詩嘖嘖稱嘆以為今世少見其比及
　　　將往關中張左相信甫李右司之純馮内翰子
　　　駿皆以長詩贈别閒閒作引謂其詩學退之此
　　　日足可惜頗能似之至比之金膏水碧物外自
　　　然竒寳景星丹鳯承平不時見之嘉瑞叔能用
　　　是名重天下今三十年然其客於楚於漢沔於
　　　燕趙魏齊魯之閒行天下四方多矣而其窮亦
　　　極矣叔能天資澹泊寡於言笑儉素自守詩文
　　　似其為人其窮雖極其以詩為業者不變也其
　　　以唐人為指歸者亦不變也今年其所譔小亨
　　　集成其子復見予鎮州以集引為請予亦愛唐
　　　詩者唯愛之篤而求之深故似有所得嘗試妄
　　　論之詩與文特言語之别稱耳有所記述之謂
　　　文吟咏情性之謂詩其為言語則一也唐詩所
　　　以絶出於三百篇之後者知本焉爾矣何謂本
　　　誠是也古聖賢道德言語布在方冊者多矣且
　　　以弗慮胡獲弗為胡成無有作好無有作惡樸
　　　雖小天下莫敢臣較之與祈年孔夙方社不莫
　　　敬共明神宜無悔怒何異但篇題句讀不同而
　　　已故由心而誠由誠而言由言而詩也三者相
　　　為一情動於中而形於言言發乎邇而見乎逺
　　　同聲相應同氣相求雖小夫賤婦孤臣孽子之
　　　感諷皆可以厚人倫美教化無他道也故曰不
　　　誠無物夫不誠故言無所主心口别為二物物
　　　我邈其千里漠然而往悠然而來人之聽之若
　　　春風之過馬耳其欲動天地感神鬼難矣其是
　　　之謂本唐人之詩其知本乎何温柔敦厚藹然
　　　仁義之言之多也幽憂憔悴寒飢困憊一寓於
　　　詩而其阸窮而不憫遺佚而不怨者故在也至
　　　於傷讒疾惡不平之氣不能自揜責之愈深其
　　　㫖愈婉怨之愈深其辭愈緩優柔饜飫使人涵
　　　泳於先王之澤情性之外不知有文字幸矣學
　　　者之得唐人為指歸也初予學詩以十數條自
　　　警云無怨懟無謔浪無驁狠無崖異無狡獪無
　　　媕阿無傅㑹無籠絡無衒鬻無矯飾無為堅白
　　　辨無為聖賢癲無為妾婦妬無為仇敵謗傷無
　　　為聾俗閧傳無為瞽師皮相無為黥卒醉横無
　　　為㸃兒白捻無為田舍翁木强無為法家醜詆
　　　無為牙郎轉販無為市倡怨恩無為琵琶娘銷
　　　魂韻詞無為村夫子兔園䇿無為算沙憎困義
　　　學無為稠梗治條詞無為天地一我今古一我
　　　無為薄惡所移無為正人端士所不道信斯言
　　　也予詩其庶幾乎惟守之不固竟為有志者之
　　　所先今日讀所謂小亨集者祗以増媿汗耳予
　　　既以如上語為集引又申之以種松之詩因為
　　　復言歸而語乃翁吾老矣自為瓠壺之日久矣
　　　非夫子亦何以發予之狂言已酉秋八月初吉
　　　河東元某序
　　亂後
兵去人歸日花開雪霽天川原荒宿草墟落動新煙困
䑕鳴虛壁飢烏啄廢田似聞人語亂縣吏已催錢
　　贈趙仲常(名憲宜之從弟詩有黄塵衮衮/時隨脚華髪蕭蕭老壓頭之句)
趙子年雖小論詩樂最深秋風凡幾首冬日更多吟老
大吾無力文章爾用心荒山松竹底莫厭數相尋
　　過崧山
催老年光衮衮來好懷知欲向誰開箕山潁水春風裏
呼起巢由共一杯
　　隆德故宮
蛇分鹿死已無秦五十年來漢苑春問著流鶯無一語
栁條依舊拂墻新
　　同趙長水汎舟
洛水秦山晚自澄孤洲煙樹緑相仍波揺朗月浮金鏡
嶺隔華星斷玉繩但覺轉船驚白鳥豈煩揮翣怒青蠅
風塵浩蕩飄蓬裏愧似林宗陪李膺
　　山寒
山寒春靜早關門新月微光照短垣可恨暮雲欺落景
却將殘靄助黄昬
　　陋室
陋室何妨似燕窠暮年終得返魚蓑壺中日月時常好
枕上功名不足多往古來今真夜旦高天厚地一罝羅
鹿門幸有龎公樂牛角徒為寗戚歌
　　亂後還三首
兵戈為客苦思鄉春暮還鄉却自傷典籍散亡山閣冷
松筠憔悴野園荒鶯銜晚色啼深樹燕掠春陰入短墻
鄰里也知歸自逺競將言語慰淒凉
亂後還家春事空樹頭無處覓殘紅棠棃妥雪霑新雨
楊栁飄綿颺晚風談笑取官驚小子艱難為客媿衰翁
殘年得見休兵了收拾閒身守桂叢
春來漂泊心情減老去艱危氣力微芳草際天愁思逺
干戈滿地故人稀懷金躍馬時何有問舍求田事已違
糲食敝衣聊自足白頭甘息漢陰機
　　題游彦明林園三首
先生未老厭儒冠築屋栽籬守歲寒經史日長常滿案
魚鰕溪近得供盤幽花入室無多種瘦竹關情只數竿
瀟灑逺辭車馬跡求官何必近長安
城郭繁華斷往還林園幽閴養高閒花低暖蘂斜窺水
竹亞晴梢巧避山罇俎歲時君得意風埃南北我何顔
丹房藥竈游心久不惜哀矜洗病孱
不礙遥看冷翠微儘教叢竹暎窓扉籬根傍水魚知樂
屋角隣花馬自歸濁酒野芹安已久華軒高馬到從稀
人間回首皆堪鄙羡汝幽棲得所依
　　贈劉菴主(劉遼/貴族)
蚤薄軒裳貴高㝷綺皓蹤一嚢閭里藥六尺水雲笻午
枕眠芳景晴簷望逺峰柴門常不掩應得野夫從
　　函關
雙峰高聳大河旁自古函關一戰塲紫氣久無傳道叟
黄塵那有棄繻郎煙迷短草秋還緑露浥寒花晚更香
共説河山雄百二不堪屈指算興亡
　　贈趙宜之二首
夫子今詞伯胡為逺帝京青雲無轍迹白髪有柴荆鬼
戲多年病人高四海名麟經方有缺無惜繼丘明
轉徙家無地逢迎客有樽光陰連病枕天地一愚軒霜
雪青松古風塵白壁温從渠投隙者衮袞向金門
　　送裕之往許州酒間有請予歌渭城朝雨者因及
　　之
白酒留分袂青燈約對牀言詩真漫許知己重難忘爽
氣虛韓嶽文星照許昌休歌渭城栁衰老易悲傷
　　寄裕之
青雲一别阮家郎甚欲題詩逺寄將好句眼前常蹉過
佳人心上不曽忘誰家秋月茅亭底何處春風錦瑟旁
昌谷煙霞久寂寞歡遊還肯到三鄉
　　山園
歲暮山園懶再行蘭衰菊悴頗關情青青多少無名草
　爭向殘陽暖處生
　
　
　
　
　
　
　
　
　
　
　
　
　
　
御訂全金詩増補中州集巻四十二
　欽定四庫全書
御訂全金詩増補中州集巻四十三
　　李講議汾(二十五首/)　(補一首/)
　　　　汾字長源平晉人系出鴈門曠達不羈好以竒
　　　　節自許避亂入關京兆尹子容愛其才招致門
　　　　下留二年去之涇州謁張公信甫一見即以上
　　　　客禮之自是游道日廣然關中無一人敢與相
　　　　軒輊者元光末用薦書得從事史館舊例史院
　　　　有監修宰相為之同修翰長至直學士兼之編
　　　　修官專纂述之事若從事則職名謂之書寫特
　　　　鈔書小史耳凡編修官得目録分受之纂述既
　　　　定以藁授從事從事録潔本呈翰長平居無事
　　　　則翰長及從事或列坐飲酒賦詩一預史事則
　　　　有官長掾屬之别長源素高亢不屑一世乃今
　　　　以斗食故人以府史蓄之殊不自聊高張諸人
　　　　率以新進入館史家凡例或未能盡知就其所
　　　長且不滿長源一笑故刋修之際長源在傍則
　　　蓄縮慘沮握筆不能下長源正襟危坐讀太史
　　　公左丘明一篇或數百言音吐洪暢傍若無人
　　　既畢顧四坐漫為一語云看秉筆諸人積不平
　　　而雷李尤所切齒乃以嫚罵官長訟於有司然
　　　時論亦有不直雷李者故證左相半踰年不能
　　　決右丞師公以傷風化為嫌遣東曹掾置酒和
　　　解之不得已乃罷尋入關明年驅數馬來京師
　　　日以馬價佐歡道逢怨家則畫地大數而去又
　　　明年恒山公仙在鄧之西山長源往説之署行
　　　尚書省講議官既而恒山與參知政事實哩相
　　　異同頗謀自安懼長源言論欲除之遁之泌陽
　　　竟為所害長源孝友亷介過人者甚多寜寒餓
　　　而死終不作寒乞聲向人人亦以此愛之平生
　　　以詩為專門之學其所得為尤多如洛陽才子
　　　懷三策長樂鐘聲又一年清鏡功名兩行淚浮
　　　雲親舊一囊錢煙波蒼蒼孟津渡旌旗歴歴河
　　　陽城長河不洗中原恨趙括元非上將才三輔
　　　樓臺失歸燕上林花木怨啼鵑空餘一掬傷時
　　　淚暗墮昭陵石馬前同軰作七言詩者皆不及
　　　也辛夘秋遇予襄城盃酒間誦關中往來詩十
　　　數首道其流離世故妻子凋䘮道塗萬里奔走
　　　狼狽之意雖辭旨危苦而耿耿自信者故在鬱
　　　鬱不平者不能掩清壯磊落有幽并豪俠歌謡
　　　慷慨之氣此詩兵火中散亡今就其少作予所
　　　能記憶者録之
　　　補歸潛志李汾長源先名讓字敬之太原人少
　　　游秦中喜讀史書覽古今成敗治亂慨然有功
　　　名心工於詩專學唐人其妙處不減太白崔顥
　　　為人尚氣跌宕不羈頗褊躁觸之輒怒以是多
　　　為人所惡嘗以書謁行臺胥相國鼎胥未之禮
　　　也長源後投以書盡發胥過惡胥大怒然以其
　　　士人容之元光間游梁舉進士不中能詩聲一
　　　日動京師諸公辟為史院書寫時趙閒閒為翰
　　　林雷希顔李欽叔皆在院長源少不下之諸公
　　　怒將逐去亦不屑尋以病目免歸後入南京上
　　　書言時事不報出客唐鄧㑹北兵入境恒山公
　　　武仙署為掌書記在軍中金國亡長源勸仙歸
　　　宋未㡬為仙麾下所殺年未四十哀哉平生詩
　　　甚多不自收集故往往散落其再過長安有云
　　　三輔樓臺失歸燕上林花木怨啼鵑空餘一掬
　　　傷時淚暗墮昭陵石馬前望少室云圭影靜涵
　　　秋氣老劍鋒横倚斗杓寒夏夜云鴉銜暝色投
　　　林急螢曵餘光入草深鸛崔樓云白鳥去邊紅
　　　樹小斷雲横處碧山多樂府歌行尤雄峭可喜
　　　補歸潛志南渡後士風甚薄一登仕籍視布衣
　　　諸生遽為兩途至於徴逐游從輒相分别故布
　　　衣有事或數謁見在位者在位者相報復甚希
　　　甚者高居臺閣舊交不得見故李長源憤其如
　　　此嘗曰以區區一第傲天下士耶已第者聞之
　　　多怒至逐長源出史院又交訟於官士風如此
　　　可歎
　　陜州
黄河城下水澄澄送别秋風似洞庭李白形骸雖放浪
并州豪傑未凋零十年道路雙蓬鬢萬里乾坤一草亭
八月崤陵霜樹老傷心休折栁條青
　　州北
州北光風艷綺羅南來扈從北人多棃園法曲懷奴舞
月窟新聲倩女歌紫禁衣冠出金馬青樓阡陌瞰銅駝
薄游却憶開元日常逐春風醉兩坡
　　再過長安
細栁斜連長樂坡故宫今日重經過一時人物存公論
萬里雲山入浩歌白髪歸來㡬人在青門依舊少年多
自憐季子貂裘敝辛苦燈前讀揣摩
　　汴梁雜詩四首
天津橋上晚凉天鬱鬱皇州動紫烟長樂觚稜青似染
建章馳道直於絃犬牙磐石三千國聖子神孫億萬年
一策治安經濟了漢庭誰識賈生賢
琪樹明霞五鳯樓夷門自古帝王州衣冠繁㑹文昌府
旌㦸森羅部曲侯美酒名謳陳廣座凝笳咽鼓送華輈
秦川王粲何為者憔悴囂塵坐白頭
樓外風煙隔紫垣樓頭客子動歸魂飄蕭蓬鬢驚秋色
狼籍麻衣涴酒痕天塹波光揺落日太行山色照中原
誰知滄海横流意獨倚牛車哭孝孫
寥落關山對月明客窓遥夜夢魂驚二年岐下音書絶
八月河南風露清冉冉暮愁生草色迢迢秋思入蟲聲
誰知廣武英雄歎老却窮途阮步兵
　　上清宫三首
憶昔秋風從茂陵詞臣忝預漢公卿瑶池宴罷西王母
翠輦歸來北斗城石馬嘶殘人事改劫灰飛盡海山平
唯餘太一池邊月伴我驂鸞上玉京
蒼梧雲氣赤城霞綿絡鈞天帝子家仙掌高承九霄露
霓旌遥駐五雲車昆明火劫驚人世瀛海風濤撼客槎
醉裏忽逢王子晉玉笙吹落碧桃花
千劫塵縁謝吏曹道山仙闕事遊遨樓臺縹渺滄溟濶
宫殿森羅紫極高㡬代雲孫接仙李千年王母醉蟠桃
詩成便欲還山去猶待君王賜錦袍
　　避亂陳倉南山回望三秦追懷淮陰侯信漫賦長
　　句
憑高四顧戰塵昬鶉野山川自吐吞渭水波濤喧隴阪
散關形勢軋興元旌旗日落黄雲戍弓劍霜寒白草原
一飯悠悠從漂母誰憐國士未酬恩
　　雪中過虎牢
蕭蕭行李戛弓刀踏雪行人過虎牢廣武山川哀阮籍
黄河襟帶控成臯身經戎馬心逾壯天入風霜氣更豪
横槊賦詩男子事征西誰為謝諸曹
　　清明
鳴珂振轂滿重城春日綿綿老燕鶯人在碧雞坊外住
澹隨流水過清明
　　下第
學劍攻書漫自竒囬頭三十六年非春風萬里衡門下
依舊并州一布衣
　　磻溪
封侯輸與曲如鈎冷坐磻溪到白頭老婦厨中莫彈鋏
白魚留待躍王舟
　　感遇述史雜詩五首(幷引/)
　正大庚寅予行年三十有九獻賦明廷為有司所病
　遂有不遇時之歎皂衣斗食從事史館以素非所好
　愈鬱鬱不得志臥病中僻居蕭條盡日無來人緬惟
　先哲凡所以進退出處之際窮達榮辱之分立身行
　道建功立事關諸人事者竊有所感焉於是始自騷
　人屈平以來下逮漢晉隋唐諸公終之以逺祖鴈門
　武皇作為述史詩五十首以自慰其羇旅流落之懷
　述近代則恐涉時事故斷自唐以下不論嗚呼三百
　篇大扺皆聖賢感憤之所為作也余以愚忠謬信獲
　譏於斯世久矣非敢示諸作者庶㡬後世有揚子雲
　者出或能亮予之宿心是歲秋七月既望幷州人李
　汾引
　　　蘇客卿秦
游説諸侯獲上卿賈人脣舌事縱横可憐一世癡兒女
爭羡腰間六印榮
　　　韓淮陰信
仗劍淮陰去復還舉頭西望識龍顔堂堂竟握真王印
未害男兒辱胯間
　　　叔孫奉常通
秦時博士魯諸生漏網驪山百丈阬邂逅劉郎習綿蕝
便能彈壓漢公卿
　　　馬中令周
脚踏長安陌上塵布衣西上欲誰親君王不省常何策
憔悴新豐一旅人
　　　逺祖鴈門武皇
死心唐室正諸侯鐵馬南來隘九州當日三垂岡上意
諸孫空抱腐儒羞
　　擬張水部行路難
洛陽行人心欲折半年西州信音絶彈箏峽口兵塵高
半夜心懸隴山月君不見嗷嗷失羣鳥淚盡眼流血潼
關晝閉漢使稀安得慰我生離别
　　雲溪曉汎圗
曉景澹明月落影潭西丘晴川挂煙樹光拂雲河流楓
林入行色關山生白頭羡羡畫中人憶我秦川游君帆
渺何許儻下滄浪洲滄浪吾有約寄謝同盟鷗
　　古月一篇為裕之賦
古月天不收敵君三萬秋天孫弄明鏡光湧雲間流憶
昔放逐江南州金陵女兒歌櫂謳草裹烏紗巾散著紫
綺裘酒酣把玉笛直欲捫參歴井騎斗牛醉中呼兒揺
雙舟吾欲乗流下石頭起來茫茫視八極萬里只有元
丹丘丹丘子游人間風塵何為復往還玉華山人近招
我九日朝帝蒼梧山
　　西歸
擾擾王城足是非不堪多病決然歸只因有口談時事
㡬被無心觸禍機日暮豺狼當路立天寒鵰鶚傍人飛
終南山色明如畫何限春風筍蕨肥
　　避亂西山作
三月都門晝不開兵塵一夕捲風回也知周室三川在
誰復秦庭七日哀鴉啄新豐下陽翟草銜寃血上琴臺
夷門一把平安火定逐恒山候騎來
　　栁塘
長安西望少城隈楊栁陂塘手自栽渭水波光揺草樹
終南山色入樓臺平生事業書千巻浮世功名酒一杯
我亦陸渾山下去擬尋佳處斸莓苔
　　　附鄠縣志栁塘在鄠縣終南山下紫陽楊先生
　　　奐隱居講學於此門人百人植栁千株號曰栁
　　　塘中有清風閣紫陽泉李汾嘗賦詩於此
　　　附咸寜志臙脂坡即翡翠坡或云與翡翠相接
　　　李長源詩所謂薄遊却憶開元日常逐春風醉
　　　兩坡也
　李户部獻甫(一十三首/)
　　　獻甫字欽用欽叔從弟也兄欽止欽若皆中朝
　　　名勝家故將種而同時四進士人門之秀照暎
　　　一時欽用博通書傳於左氏及地理之學為精
　　　為人有幹局心所到則絶人逺甚故時人有精
　　　神滿腹之目歴咸陽簿辟行臺掾屬正大初夏
　　　人請和朝廷以馮子駿往議欽用預行夏使有
　　　口辯馮善人無以折之往復之際至以歲幣為
　　　言欽用不能平從旁進曰夏國與敝邑和好百
　　　年今雖易君臣之名而為兄弟之國使兄而輸
　　　幣寜有據耶曰兄弟且不論宋日曽與吾家二
　　　十五萬匹典故具在君獨不知耶金朝必欲修
　　　舊好非此例不可欽用作色曰使者尚忍言耶
　　　宋以歲幣餌君家而賜之姓岸然以君父自居
　　　夏國君臣無一悟者誠謂使者當以為諱乃今
　　　公言之使者果能主此議以從賜姓之例敝邑
　　　雖歲捐五十萬某請以身任之夏使語塞和議
　　　乃定使還朝廷録其功授慶陽總帥府經歴官
　　　尋辟長安令京兆行臺所在供須之繁急於星
　　　火欽用所以處之者常若有餘縣民賴之以安
　　　入為尚書省掾壬辰之兵奏充行六部員外郎
　　　守備之策時相倚任之以功遷鎮南軍節度副
　　　使兼右警廵使車駕東廵死於蔡州之難時年
　　　四十所著詩書文號天倪集者留京師欽用死
　　　其家亦破非同年華陰王元禮購得之㡬有人
　　　琴俱亡之恨然則文字言語之傳與否亦有數
　　　存於其間耶
　　夏夜
銀河淡淡沒疎星一陣凉從雨後生仰看浮雲成獨臥
數圍蛛綱絡中庭
　　九龍池春望
五年外地看清明袖手低回過客亭謝絮楚萍無定著
春光如我更飄零
　　興慶池書所見
短短菰蒲刺水青翠萍開處鑑波明畫船轉過垂楊外
水面風來聞樂聲
　　題黄華幽居圗
層層佛屋貼山腰山下幽居勝午橋物外人家無税役
閒中生理足漁樵鴈踰逺障凌空迥人與高秋共寂寥
何處人間景如此便應歸隱不須招
　　長安行
長安道無人行黄塵不起生榛荆高山有峰不復險大
河有浪亦已平向來百二秦之形秪今百二秦之名我
聞人固物乃固人不為力物乃傾將軍誓守不誓戰戰
士避死不避生殺人飽厭敵自去長安有道誰當行黄
塵漫漫愁殺人但見蔽野雞羣鳴河東游子淚如雨眼
花落日迷秦城長安道無人行長安城中若為情
　　别春辭
東皇按轡來何遲人間二月才芳菲六十日春能㡬時
不如意事常相隨一聲啼鴂花片飛把酒却與春别離
春緩歸聽我歌滔滔歲月如流波貴憂孰與賤樂多吾
寜不欲列華鼎馳鳴珂香屛倚妓薦綺羅人生賦分有
定在誰能買愁費天和長安市上酒如海跨驢徑上胭
脂坡酒酣酣舞雙婆娑春自來去如予何
　　秋風怨
疎星耿耿明天河夜凉翠幕生微波碧梧委葉傅金井
一夕秋風將奈何春風令人和秋風感人悲妾愁自與
秋風期秋風爭管人别離燈灺垂紅粉泥暗龜甲屛風
雲影亂絡緯弔月啼不斷蓮漏壓荷夜未半凉颷蕭蕭
入疎竹枕底寒聲碎瓊玉敲愁撼睡睡不明花露盈盈
泫魚目秋風且莫吹念妾守空閨嫁狗隨走雞隨飛九
死莫作蕩子妻郎薄倖妾薄命花自無言絮無定碧雲
暮合郎未歸㡬度粧成掩明鏡
　　河上之役三首
河堤一決豈天窮失在當年固白公誰與麻岡開故道
暫教版籍見山東
新築河堤要策勲萬人採淨北壖薪青青好藉曹州栁
舊是中原一段春(曹陷沒/已久)
萬夫巻土障横流負土成山水未收明日落成真盛事
誰能作賦擬黄樓
　　圍城
碧樹蒼烟起暮雲長安陌上斷行人百年王氣餘飛觀
萬里神州隔戰塵身與孤雲向雙闕愁隨落日到咸秦
山河大地分明在莫為時危苦愴神
　　驟雨
龍戰雲鏖勢未休鞭驅雷電走蛟虬望中雨脚横天落
觸處湍聲巻地流梁苑樓臺失炎暑漢家城闕動高秋
若為藉得天瓢去倒瀉明河淨九州
　　資聖閣登眺同麻杜諸人賦
高閣凌雲眼界寛野烟碧樹有無間天邊孤鳥飛不盡
陌上行人殊未還魏國㡬回時事改汴堤千古夕陽閒
愁來重倚闌干望崧少西頭是故山
　蘧然子趙滋(一首/)
　　　滋字濟甫本出馮翊其祖貞元間來為南京漕
　　　司户籍判官卒官下妻子不能歸遂為汴人濟
　　　甫少日出閭里間其曉音律善談笑得之宣政
　　　故家遺俗者為多及長厭於游蕩乃更折節取
　　　古人書讀之學書學畫學詩學論文立志既堅
　　　力到便有所得為人强記黙識不遺微隱唐以
　　　來名人詩文往往成誦如目前考論文義解析
　　　脉絡殆若夙昔在文字間者畫入能品詩學亦
　　　有功如黄石廟等作今代秉筆者或亦未可輕
　　　議閒閒趙公書法為今代第一手學者多倣之
　　　但得其形似而已濟甫筆勢飛動頗得公不傳
　　　之妙宗室胙公文采風流照映一時而濟甫以
　　　布衣從之游商畧法書名畫胙公亦以真賞稱
　　　焉隆德太一故宫樓觀臺沼門户道路花木水
　　　石悉能歴數之聽者曉然如親到其處至宋名
　　　賢所居第宅坊曲與其家行軰羣從孫息姻婭
　　　排比前後雖生長鄰里不加詳也嘗徃長清一
　　　禪寺與僧談僧言五𣲖傳授圗大不易作濟甫
　　　笑曰易與耳因索筆作圖坐中他日以舊本證
　　　之不毫末差也丁酉歲歿於東州時年五十九
　　　附元好問蘧然子墓碣銘泰和以來天下以能
　　　書稱者禮部閒閒趙公學者多倣之但得其形
　　　似而已南渡後始有蘧然子以蘧然子筆勢飛
　　　動得公不傳之妙故一時學公者皆不及而公
　　　亦有咄咄逼人之歎宗室胙國公文采風流照
　　　映一時而蘧然子乃得以布衣從之遊與之商
　　　畧法書名畫筆虛筆實之論獨得於任南麓王
　　　黄華之後若有真贋則望而知之胙公亦以真
　　　賞稱焉予官京師始用二公意交之而未欵也
　　　亂後予客冠氏蘧然子亦來東州每見之必連
　　　日竟夕而不忍去予居東州久將還太原行有
　　　日蘧然子聞之誦予詩文恨相見之晚而相從
　　　之不得久也為之泣數行下丁酉冬復來東州
　　　而蘧然子已下世數月矣其壻商挺孟卿為予
　　　言予已北歸蘧然子為之飲食不美者數日家
　　　人軰問言元子得歸在渠為可喜事而公為之
　　　損眠食何也蘧然子曰是豈兒軰所能知也哉
　　　他日孟卿示予蘧然子故書凡予所談往往記
　　　之紙墨間予詩文則間亦記之也因竊為慨歎
　　　蘧然子平生交不茍合人與之言一不相入挾
　　　杖逕去不返顧其所以愛我者乃如此予愚謬
　　　不足比數何以得蘧然子如此哉天下愛予者
　　　三人李汾長源辛愿敬之李獻甫欽用是三人
　　　者皆有天下重名然長源獲死西山獄中敬之
　　　則被掠而北為非類所困折死於山陽欽用從
　　　死淮西時年未四十也予常以三人者之後當
　　　無有收衆人之所棄曲相奬藉如渠軰者晚節
　　　末路乃復有一蘧然子思欲與之隣屋相往來
　　　杯酒相樂就渠所談如東京故事悉記録之曽
　　　不五六年而又若有物奪之而去者豈予賦分
　　　單薄善於招殃致凶所與遊者皆為所延及邪
　　　不然何奪吾蘧然子之遽也蘧然子諱滋字濟
　　　甫姓趙氏本出馮翊其大父天㑹貞元間來為
　　　汴梁户籍判官卒官下妻子不能歸遂為汴人
　　　父諱青字漢卿蘧然子三男長某次某兵亂中
　　　所失小子尚幼二女次即孟卿所娶者蘧然子
　　　春秋五十有九以病終權葬於東平沂州門之
　　　外若干步庚子歲除日予實銘之其銘曰積之
　　　之深守之之堅傳人之所不傳兼人之所獨專
　　　自㧞泥塗如蜕而仙文以表之慰彼下泉顧雖
　　　愛我豈以一言而敢私焉
　　黄石廟
狂豪擊車代無人神石一砭志乃信吹嘘風雲遮楚秦
炎精熾然四百春一編尚悋續後塵江山有待終此身
望望久愁横目民朝陽淒淒霜未休江燕竟來江北游
山回鼎移海横流天風何時清九州草泥自古跧王侯
神棄不䘏誰當羞割牲釃酒空千秋
　元格(遺山父中州集作先/大夫詩  四十三首)
　　　鄉先生權參知政事代郡楊公叔玉譔先人墓
　　　銘今畧載於此先生姓元氏字德明秀容人唐
　　　禮部侍郎次山之後自幼讀書世俗鄙事終其
　　　身不挂口為人誠實樂易洞見肺腑雖童子以
　　　言欺之亦以為誠然也先大夫歿遺産無㡬先
　　　生布衣蔬食處之自若家人不敢以生理累之
　　　僮奴有竊拾東家之棗者立命還之貧人負債
　　　則往往令折券以貸之也累舉不第放浪山水
　　　間未嘗一日不飲酒賦詩春秋四十有八終於
　　　家先生作詩不事彫飾清美圓熟無山林枯槁
　　　之氣居東山福田精舍首尾十五年東巖其自
　　　號也有集三巻藏於家銘曰貪夫徇財智士死
　　　名宇宙古今萬轍混幷我機弗張我户弗扃天
　　　宇泰然物莫敢攖飲芳食菲巖岫杳㝠玉佩瓊
　　　琚御風泠泠魯山之醇次山之清閲世㡬傳猶
　　　有典刑邈哉先生明昌承安間科舉之學盛大
　　　夫士非賦不談人知先生有聲場屋間其以詩
　　　文為業則不知也先人捐館後十年好問避兵
　　　南渡游道日廣世始知有元東巖之詩楊尚書
　　　之美云彼美元夫子學道知觀瀾孔孟澤有餘
　　　曽顔膏未殘林觀察顯卿云文章變古名新體
　　　孝弟傳家守舊規雷内翰希顔云詩句妙九州
　　　孝友化一川王右司仲澤云讀書楓樹林曵杖
　　　白石灣至今文彩餘虎子仍斑斑李長源云衣
　　　冠巢許自高雅巖壑夔龍非棄捐餘人不能悉
　　　記家集亂離已來凡三失之今所存者特吾益
　　　之兄及門生軰所記憶者耳小子不肖暗於事
　　　機不能高蹈逺引戀嫪升斗徼倖萬一以取縶
　　　維之禍殘息奄奄朝夕待盡誠懼微言將絶謹
　　　以古律詩四十首附之中州集之癸冊庶㡬來
　　　者知百餘年間作詩如先人而人或未之見其
　　　餘抱一槩之操泯泯黙黙終老而無聞者豈勝
　　　計哉是又可為歎也(德明名格本元/郝經遺山墓誌)
　　桃源行
山中三月山桃開紅霞爛漫無邊涯(音/崖)山家藏春藏不
得落花流水人間來憶昔攜家竄巖谷秦人半向長城
哭回頭塵土失咸陽繒弋徒勞羡鴻鵠冬裘夏葛存太
朴小國寡民皆樂俗晝永垣籬雞犬閒春晴門巷桑榆
緑漁郎偶到本無心仙境何縁得重尋今日武陵圖上
看唯見雲林深復深
　　送德温同舍赴簾試
太常侍祠水蒼珮内相夜下金蓮燭皇家結網未曽疎
亦有佳人在空谷一從唐賦變遼律仰視折楊猶雅曲
雲臺勲業一青衫被髮操戈踵相屬筋疲力涸僅乃得
墨水一升凡㡬辱英雄俛首入彀中舉世悉然非子獨
子家口衆親又老歲月旨甘須寸禄薦書聞説過南宫
冷暖人情到僮僕我初與子偕計吏人後人前隨碌碌
不慙齊客售鼓瑟頗為荆人悲獻玉一詩今日送君行
萬里秋風看鴻鵠功名前路知不免雞黍後期良未卜
錦標無用咤龍頭帛書且當傳鴈足
　　雨後
十日山中雨今朝見夕陽乾坤覺清曠草棘有輝光竹
影揺殘滴松聲送晚凉南窓聊自適無用説羲皇
　　覽鏡
四十宜未老年年添鬢絲直教隨牒去也是挂冠時臺
閣多新賦山林有逸詩悠然一罇酒滿酌不須辭
　　室人生朝
新酒清渾共糟牀洗盞嘗平時唯欲醉此日重難忘容
服慙王霸山林得孟光白頭翁與媪萬事聽諸郎
　　太原古城惠明寺塔秋望
西山萬古壯陪京一日汾流入廢城浩浩市聲爭曉集
畇畇原隰但秋耕晉公老去詩仍在(晉公晉陽官舍春/日詩云白頭官舍)
(裏今日/又春風)越石亡來恨未平千尺浮圖暮烟底瓦盆濁酒
為誰傾
　　薄遊同郝漕子玉賦
全晉山河百戰場登臨歴歴見興亡夷居厖雜尤堪歎
霸氣沈雄亦未量石瓮烟霞詩秀潤駘祠風月酒淋浪
書生不是功名具慙媿山翁問葛強
　　山中秋夕
黄巻存餘習青燈共晚涼只知書味永不覺鬢絲長老
檜千年物幽蘭一國香平生陶靖節此夕邈相望
　　寄宗人彦達(交城/人)
杯酒無縁接舊歡空將書尺問平安要君知我詩成處
落日西風正倚䦨
　　榴華
山茶赤黄桃綘白戎葵米囊不入格庭中忽見安石榴
歎息花中有真色生紅一撮掌中看摹寫雖工更覺難
詩到黄州隔千里畫家辛苦費鉛丹
　　過鳯凰山(在鴈/門)
鳳凰聞説似天壇北去南來馬上看想得松聲滿巖谷
秋風無際海波寒
　　瓶形嶺早發(在繁/畤界)
海雲蕭瑟雪花乾人在羊腸百八盤閒客不知名利苦
見時應作畫中看
　　寒食再遊福田寺
春山寂寂掩禪扉複嶺盤盤入翠微布韈青鞵供勝踐
粥魚齋鼔薦𤣥機日烘幽徑緑煙煖風定曉枝紅雨稀
曽是西山讀書客不應啼鳥也催歸
　　家園假山
八尺飛來峰蒼然立於獨細看甲乙字疑是平泉族山
非一草石見石山亦足便恐東岫雲來我簷下宿今朝
鑿盆池明朝種松菊自笑住山人何時返巖谷
　　同侯子晉賦鴈
沈沈江浦雲浩浩朔漠雪微生㡬寒暑翅老飛欲折樓
中見新過夕照送明滅欹枕數聲來疎窓耿殘月悲鳴
或天性南北隨所惬誰念孤旅人年年為愁絶
　　寒林圗為侯子晉賦
川光茫茫風景暮一雪無情天地素長安閉門千萬家
亦有行人踏長路新豐煙火灞橋水畫史工作荒寒趣
雪中故事知㡬何偏識詩翁忍寒處君不見淮西城下
鵞鸛鳴官軍夜斫呉家營只如党家麤俗亦不惡銀燭
金荷天未明拈出新詩三十韻蹇驢席帽可憐生(雪詩/三十)
(韻見/坡集)
　　贈答彦文相過之什(程太/原人)
剝啄誰叩門開門得吾友握手一大笑慰我離羣久之
子富才具事業可力取瞻望青松姿衰遲愧蒲栁金閨
滿鴛鷺什伯自為偶寂寞林野人過從但鄰叟盤飡無
兼味筍蕨才適口窮達俱偶然相逢且杯酒
　　枕上
往時見白髪談笑輕歲月誰謂明鏡裏蕭蕭不勝鑷山
林蹉跎久世慮初未絶觸物重興懷忽忽不自愜遭逢
有竒耦才用隨巧拙如何杜陵叟自比稷與契茫茫撫
塵編何時卒吾業
　　秋暮王氏園亭
細徑雲林底危亭澗水湄秋先隕黄葉寒未老紅葵嚼
句幽禽答尋花晚蝶隨無人共幽興思與野僧期
　　六言
北闕三臺五省東山萬壑千巖琹書中有真味風月外
無多談
　　山園棃葉有青紅相半者戲作一詩
霜輕霜重偶然中一葉雖殊萬葉同不信世間閒草木
解隨兒女作青紅
　　詩
少有吟詩癖吟來欲白頭科名不肯換家事㡬曽憂含
咀將誰語研摩若自讐百年閒伎倆直到死時休
　　罇酒
土灰論逺計木石笑浮生但有一罇酒何須千載名
　　憶山中二絶句
東寺留連飲張園爛漫遊兒童望歸路一日㡬登樓
秋色山中好山翁醉不迴不知籬下菊霜後㡬叢開
　　山中雨後
遶屋湍聲轉臨崖老樹摧雷轟一雨去雲擘兩山開
　　遣興
張翰一杯酒林逋千首詩性惟便自適材敢論時施狡
兎從三窟鷦鷯分一枝青山有佳色只似往年時
　　發冀州留别恩禪師
詩拙非同社情親本故鄉共知成逺别且復暫相將池
古蓮花淨窓深檜葉香何時重攜酒來宿贊公房
　　貴公子詠
高堂紅燭鼓聲齊舞遍纎腰月未西一曲纒頭一雙錦
驊騮空自惜障泥
　　蓮葉觀音恩禪師所藏同路宣叔賦
瑞相分明一葉中華嚴性海共圓通補陀自有丹青變
畫史區區可得工
　　謝張使君夢弼餽春肉
牙豬肋厚一尺玉鹽花入深蒸脱骨韭芽蓼甲春滿盤
走送茅齋慰幽獨山人食貧才一粥㡬被艾生嘲苜蓿
食前方丈非素懷頗憶懸貆繞高屋呼來鄰叟共一飽
為説使君方繼肉饑民待哺今㡬家無策贊君慙此腹
區區一肉見歌詠説食書生良未足却愁今夕夢寐間
有物踏破園蔬緑
　　仙雞詩(并序/)
　繁畤義興鎮酒家韓氏子畜一雞以善鬬雄其鄉一
　日敵家以藥飼雞使不知痛求與韓雞對韓雞鬬久
　果被傷口下頷不收垂死矣一賣藥道人過其門曰
　我能活此韓欣然使療之里中諸兒隨看者一二十
　輩皆使向壁立道人以雞置籠中探手良久若摩撫
　然者已而取瓢水噀之置瓢籠上即出門兒曹怪其
　久不還竊視之雞喙已復生矣道人布袍草冠腋下
　懸青囊落魄嗜酒夜宿寺閣上韓氏子與里中人奔
　走求之幷所臥草薦不在矣是時明昌七年仲規弟
　為此鎮酒官予亦在焉作仙雞詩以記之
老雄健鬬夸擅塲韓郎抱歸神色傷豈知黠兒出徼倖
毒手一發不得防毳衣散灑尚可養利嘴一哆何由張
青囊道人何許來自言救藥吾有方垂髯噀水濯殘血
半喙隨手生新黄筠籠半開聞腷膊草冠己往徒驚忙
神仙世有寜虚荒惜哉詭激不可量世人鷙勇天且劓
況於物也資強梁敷榮枯枿變金石未若與世鍼膏肓
何須變化示狡獪知君辦作淮南王蓬萊東望雲茫茫
愛而不見心為狂刀圭不願換凡骨且欲共醉無何鄉
　　燈下讀林和靖詩
落葉落復落清霜今㡬番疎燈照茅屋山月入頽垣老
愛寒花淡幽嫌宿鳥喧巻中林處士相對兩忘言
　　觀西巖張永淳畫鴈
慘淡經營下筆難畫成不似巻中看知君連夜江湖夢
折葦蕭蕭沙水寒
　　從趙敷道覔石榴
仙人囊中五色露得種昔與蒲桃俱猩猩染花開五月
已覺秋實懸庭除張園一酸齒欲裂君家兩株蜜不如
竹馬兒童厭棃栗緑囊聊為剝紅珠
　　雪行
五更驢背滿靴霜殘雪離離草樹荒身在景中無句冩
錯教人比孟襄陽
　　龍眠畫馬
驪黄求馬世皆然滅沒存亡自一天當日鹽車人不識
只今空向畫中傳
　　歲暮
蓛蓛霜力勁沈沈山氣㝠北風半夜起吹動一天星
　　送張冀州致政還都(狀元行/簡之父)
一札恩書下紫宸東門祖道畫圗新路人也解賢疏傅
河内猶思借寇恂父子文章千載事田園松菊自由身
玉京才過棃花節靈沼行春莫厭頻(用宋退傅張公閒/遊靈沼探春回故)
(事/)
　　春雪
㡬日韶華雪更侵龍公試手本無心寒留整整斜斜態
暖入融融洩洩陰著栁直疑香絮重擁堦還似落花深
前頭桃李應無恙剩破相如買賦金
　　楸樹
道邊楸樹老龍形社酒澆來漸有靈只恐等閒風雨夜
怒隨雷電上青㝠
　　七夕
天河唯有鵲橋通萬劫歡縁一瞬中惆悵五更仙馭逺
寂寥雲幄掩秋風
　　觀柘枝伎
腰鼓聲乾揭畫梁綵雲檠出柘枝娘簾間飛燕時窺影
鑑裏驚鸞易斷腸輕細不妨重暈錦迴旋還恐碎明璫
杖頭白雨催花急拂散春風兩袖香
　　　附續夷堅志先人宰陵川泰和甲子元夕縣學
　　　燒燈有以杏棣棠枯枝為翦綵花者燈罷家僮
　　　乞之供於縣署佛屋中四月上七夜先夫人焚
　　　誦次乃見杏棠皆作花真贗相間先人㑹賓示
　　　之以為文字之祥為賦瑞花詩予年始十五矣
　　　附遺山集先東巖君生平愛鳳山(鳳凰山/在鴈門)然竟
　　　不一到故詩有鳳凰聞説似天壇北去南來馬
　　　上看想得松聲滿巖谷秋風無際海波寒之句
　　　予二十許時自燕都試乃與客登南樓亡友蘇
　　　莘老閻德潤張九成王仲容軰説山中道人所
　　　居有松風軒層簷高棟半出空際長松滿澗谷
　　　如雲幢烟蓋植立䦨楯之下山空夜寂石上聞
　　　墜露聲使人耿耿不寐
　　　附明一統志繫舟山在太原府城東北九十里
　　　禹治水繫舟此山故名有石如環軸曰繫舟嵬
　　　元好問父德明讀書其下趙秉文改曰讀書山
　　　好問詩從此晉陽方志上繫舟山是讀書山又
　　　云繫舟南北暮雲平落日滹沱一線明
　　　附金詩紀事案中州集載楊叔玉墓銘云先生
　　　姓元氏字德明好問不敢名父故云爾金史傳
　　　中不為詳著漫從中州集所載亦以字書失實
　　　甚矣山西舊志中每有金人元格詩始知德明
　　　名格也
　元好古(五首/)
　　　敏之諱好古性識頴悟讀書能強記務為無所
　　　不窺年二十就科舉時先東巖君已捐館太夫
　　　人年在喜懼望其立門户為甚切及再上不中
　　　意殊不自聊又娶婦不諧日致惡語遂以狷介
　　　得疾嘗作望月詩有莫怪更深仍坐待宻雲或
　　　有暫開時之句人或言詩境不開廣非佳語也
　　　歎曰吾得年不永境趣能開廣否未㡬沒於北
　　　兵之禍年三十一
　　中秋無月
佳辰無物慰相思玩賞空吟昨夜詩莫怪更深仍坐待
宻雲或有暫開時
　　讀裕之弟詩藁有鸎聲栁巷深之句漫題三詩其
　　　後
　阿翁醉語戲兒癡説著蟬詩也道竒呉下阿䝉非向日
　新篇爭遣九泉知
　鸎藏深樹只聞聲不著詩家畫不成慙愧阿兄無好語
　五言城下把降旌
　傳家詩學在諸郎剖腹留書死敢忘(先人臨終有剖/腹留詩之語)背
　上錦囊三箭在直須千古説穿楊
　　　題江村風雨圖
　渡口舟横水拍空墨雲傾雨樹號風江山不到紅塵眼
　半幅煙綃想像中
　
　
　
　
　
御訂全金詩増補中州集巻四十三
　欽定四庫全書
御訂全金詩増補中州集巻四十四
　　鶴鳴老人李俊民一(共七百零九首以下已借刻顧/嗣立所録元百家詩初選中)
　　　　補俊民字用章别號鶴鳴老人唐韓王元嘉之
　　　　後家於澤州少通程氏之學金承安中以經義
　　　　舉進士第一應奉翰林文字未幾棄官教授南
　　　　遷後隱於嵩山元世祖在藩邸劉秉忠盛稱之
　　　　以安軍召見延訪無虚日遽乞還山卒賜諡莊
　　　　靜先生(集作/莊靖)世祖嘗曰朕求賢三十年惟得竇
　　　　漢卿及李俊民二人澤守段正卿刻其遺集十
　　　　巻長平李仲紳王特升序之謂自筮仕後㝠搜
　　　　隱索四十餘年雖片言隻字亦必有據劉瀛云
　　　　先生詩格律清新似東坡句法竒傑似山谷集
　　　　句圓轉脈絡貫穿半山老人之體也雄篇鉅章
　　　　奔騰放逸昌黎公之亞也蓋為當時所推重如
　　　　此先生嘗自書登科記後曰余閲承安庚申登
　　　科記三十三人革命後獨與高平趙楠庭幹二
　　　人在一日邂逅於鄉邑哽咽道舊壬寅五月庭
　　　幹復挈家之燕京感慨忍淚書五十六字寄之
　　　試將小録問同年風采依稀墮目前三十一人
　　　今鬼録與君雖在各華顛君還攜幼去燕然我
　　　向荒山學種田千里暮鴻行斷處碧雲容易作
　　　愁天是時蔡州失守已十年矣故云
　　毛晉卿肖山堂
悠然林下客世事頗能料閒中意自適身外名肻釣卜
居山之陽初為識者笑勢將陵岱華氣欲吞嵩少方尋
愿谷歸稍近孫臺嘯微茫數烟岫巉絶對雲嶠為我増
雙明未必在逺眺始雖如面友久得乃心照恐隨有力
去或被移文誚已見成膏肓百計莫可療一時烟霞語
慎勿駭廊廟咄哉肖山堂所以警不肖
　　毋應之餉黍
憶昔周室衰周人詠黍離君今餉我黍為賦黍離詩厥
初藝黍時飯牛使牛肥八月黍未穫健兒驅牛歸健兒
不滿欲我民還買犢今秋犢未大又被健兒逐健兒皆
飽肉我民食不足食不足尚可鬻子輸官粟
　　游碧落(并序/)
　壬寅重午日陪郡侯段正卿暨王用亨劉漢臣濟之
　君祥仲寛姚子昻張唐臣禄卿平陽趙君玉王潤之
　同行
浮雲翳炎景長夏愜幽事相陪林下友共造金碧地清
流潄寒玉老樹聳蒼翠何人開山祖妙處發天祕悠悠
歳月深剝落磨崖字遨頭興不淺有酒留客醉幽鳥背
人飛不慣聞鼓吹抵暮出山門溪風送歸騎
　　郭顯道美人圖
君不見昭陽殿裏蓬萊人終惹漁陽邉馬塵又不見吳
宫夜夜烏棲曲竟使姑蘇走麋鹿移人大抵物之尤䘮
亂未免天公愁雖然丹青不解語冷眼指作鄉温柔試
問人間何處有畫師恐是傾國手却憐當日毛延壽故
寫巫山女麤醜(杜詩誰道巫山女麤/醜何得此有昭君邨)
　　宣差射虎(十二月初九日/)
北原風勁霜草枯草間出没藏於菟眈眈來此被誰驅
不妨邂逅馮婦車將軍膽氣勇有餘手中笑撚金僕姑
等閒如射兔與狐兩眼錯莫精光無深山大澤失所居
或撩汝頭編汝鬚可憐肉食無逺圖伎倆不及黔之驢
　　羣䑕為耗而猫不捕
欺人䑕輩爭出頭夜行如市晝不休渴時欲竭滿河飲
饑後共覓太倉偷有時憑社竊所貴亦為忌器不忍投
某氏終貽子神禍祐甫恨不猫職修受畜於人要除害
祭有八蜡禮頗優近憐銜蟬在我側何故肉食無逺謀
眈眈雄相猛於虎不肯捕捉分人憂縱令同乳不同氣
一旦反目恩為讐君不見唐家拔宅雞犬上昇去彼䑕
獨墮天不收(唐公昉師李八百得其神丹遂舉家舁天/雞犬皆去唯䑕空中自墮腸出一月三易)
(其腸今山下有拖腸/䑕束廣㣲所謂唐䑕)
　　埽晴婦(并序/)
　世俗為埽晴婦者蓋假雙理之手導隂陽之和使民
　間免乾溢之患也感其事而賦之
巻袖搴裳手持帚挂向隂空便搖手前推後卻不辭勞
欲動不動誰掣肘偶人相對木與土神女但誇朝復暮
龍公不作本分事中閒多少閒雲雨見説周人憂旱母
寧知東海無寃婦慇懃更倩封家姨一時斷送龍回首
　　姚子昻畫馬
雄姿卓立開天骨騰踏萬里如神速可憐不遇九方臯
空使時人指為鹿自從大奴守天育無由更騁追風足
中原一戰收乾坤白髮將軍髀生肉
　　苴履
待詔門前東郭趾藍闗路上仙人迹雪花紛披蓋地白
東家不借借不得雖然近市屨亦無以故為新即有餘
同行留我木上座補過仰渠金十奴一生能著屐幾兩
用心猶在阮孚上不須更覓下邳侯山林此計成長往
(時守/下邳)
　　籌堂尋梅
蕭疎籬落誰家圃尋芳信逐游蜂去眼前荆棘少人行
馬蹏直到香來處怕愁貪睡獨開遲瘦損春寒鶴膝枝
可是東君若留客斜風細雨不堪詩
　　綵樓(并序/)
　高平縣綵樓聞之舊矣今始親見議者猶謂高下侈
　麗不及向者三分之一因感而賦之
層層華構高且崇萬綵糾結塡青紅何人下手奪天巧
都入意匠經營中書契以來未省見異事驚倒百歳翁
郢斤般斧莫敢近卻立屏息慚無功寒窓戛戛鳴機婦
積年杼柚一日空山川謂可錦繡裹塵土盡皆羅綺封
前者攀轅後者挽奔車徑欲趨靈宫三年送迎禮雖舊
人事不與天時同方當炎屬行夏令權勢大抵歸祝融
神之於人無厚薄蓋以至誠能感通豚蹏豆酒道傍祝
所獲神賜亦已豐閭閻疾若還知否我為大夫歌大東
(享炎帝/閏年)
　　上九里谷與濟之君祥仲寛李德方朱壽之姚子
　　昻
太行巍巍形勢尊造物設險雄中原巨靈一朝擘石裂
連峯忽斷開山門侵雲直上幾千尺挂壁一徑愁攀援
十歩囘頭五歩坐慄慄汗出如漿翻清風掖至最高頂
下視寰海塵埃昬天壇咫尺若有待顧我不往慚食言
世間好處豈不愛脚力雖盡心長存為君試寫逺遊興
夜半月出清吟魂(與祁定之約/游天壇不果)
　　游濟源(并序/)
　庚子春季與劉濟之君祥仲寛仲美姚子昻秦懿夫
　馬子温李德方深之伯英朱壽之下太行抵覃懷望
　方口臨沇水二十三日丁亥郡侯段正卿因西山鎭
　轄囘自析城來赴期值雨留宿奉仙觀翌日已丑天
　霽具牲酒幣帛謁清源王廟禮畢㑹友人郭伯玉李
　慶之王天益史德秀王輔卿赫舎哩仲傑完顔壽之
　方外士祁定之郭道正元明道部將段玉等大飲於
　裴公亭用麾下鼓吹以樂賔薄暮極歡而罷故賦之
　紀一時之勝游也
元戎小隊閒登臨悠悠旌斾穿山林太行南下路險澀
不憚著脚窮幽尋清源祭秩世所重喬木掩映靈宫深
是時方口雨初過天風破曉開微隂入門為問廟見禮
白髮黄冠通古今且言享誠非享物那在與俗占浮沉
鞠躬執簡黙有禱脯酒縱薄神所歆幾年願違莫能遂
至此始得償初心㸃檢圖經歎禹迹山青水緑無知音
竹根醉倒客星散夜聽波底蛟龍吟
　　河橋成(并序/)
　橋成有日必有佳句寫河上逍遙之興贈子榮及督
　役楊成之
預積他山木重新兩岸隄龍依天上卧虹傍水心低不
假鞭秦石何勞立蜀犀落成應有日誰向柱先題
　　乙未冬至
已應黄宫律初生復卦陽道隨天在北愁與日俱長節
物驚時換年光有底忙浮雲多變態試與問何祥
　　元夜有感
春城行欲遍百感到愁邊市冷猶燈火人稀尚管絃梅
從今夜落柑憶舊時傳歸去西窓月無情照不眠
　　游青蓮
行處春風惡山中勝槩藏漸佳如蔗尾薄險似羊腸翠
揖雙峯角清臨一水堂夜長僧睡少為我話興亡
　　過雲中
把酒不成醉出門行路難客愁千里破歸夢五更殘三
仕有何喜一生常鮮歡恨無南去鴈為我報平安
　　宿海㑹寺二首(同孫講師明上人趙/叔寳劉巨濟夜酌)
佛堂光未放桑下唤難囘是處皆堪歇何山不可開泉
因龍吐出經自兔銜來徑向黄沙過尋僧問劫灰
青山雲水窟杖錫幾時來竹待香嚴擊松經道者栽西
江無水吸震旦忽花開三笑圖中友同傾破戒杯
　　九里谷
九曲羊腸路千層劍㦸山行鈎藤蔓刺坐印石花斑樹
發三春暮雲歸萬壑間相陪林下屐雖倦不知還
　　獨坐
地偏無俗客日在掩柴扉暑退閒蒲扇凉生換葛衣風
高雲散影露下月揚輝獨據胡牀坐心清即道機
　　乙亥過河
一身長道路四海尚風塵昔作依劉客今為去魯人渡
河年在亥乞酒歳非申别後山中友相逢話又新
　　過星軺
古道開天險危峯㧞地形連營南北戍過客短長亭野
燒驚山鬼邊雲掩將星何人弄羌管哀怨不堪聽
　　用趙之美留别韻四首
把酒離筵且莫辭坐中𤓰葛暫相依花從識後常含笑
鳥自還時想倦飛往事微茫春夢斷故人牢落曉星稀
天涯白髮禁愁得好在西山不早歸
長短亭中送别時問君東去復何依今宵明月三人共
來日紅塵一騎飛傾蓋莫嫌相見晚斷絃惟恨賞音稀
天涯盡道還家好笑我雖歸似不歸
為君不惜送行詩但恨蒹葭失所依流水盡朝東海去
孤雲只向太行飛仕途氷炭收心早客路參商見面稀
一曲陽闗歌未徹聲聲頭上聽催歸
遙指東山去恨遲爭如蓮幕早來依須知宋鷁猶能退
有底齊禽尚不飛洛下書生憐我少燕南壯士似君稀
主人好客厭厭醉正要髠留肯放歸
　　赴山陽(寄君祥濟之/仲寛子昻)
立馬西風不忍行往囘只是片時程一年又作半年客
百里有如千里情落日寒林山下路淡烟疎竹水邊城
願君把酒休惆悵四海由來皆弟兄
　　白文舉王百一索句送行
世事紛紛亂似麻不堪愁裏度年華傷心城郭來家鶴
過眼光隂赴壑蛇彈鋏歌中成老境班荆話後各天涯
何時造物歸眞宰却覩人間第一花
　　承二公寵和復用元韻二首
脱却朝衫著紵麻殘年猶復夢京華世情共指鹿為馬
天意反教龍作蛇白髪不公人易老青山有素恨無涯
那禁送别東郊外滿目離離濺淚花
有客衡從説萟麻要教身後見西華若為養得能言鴨
未解除他引睡蛇歸去稍知閒氣味荒唐猶種老生涯
眼前浮世憑誰問獨倚東風看落花
　　和東庵孔安道韻
擬結閒中一草堂此心安處即吾鄉須知見在身為患
見説長生藥有方老去看書徒引睡愁來得句不成章
從前習氣都除盡待與高人論坐忘
　　和子榮
暫使彭宣到後堂安昌只以醉為鄉浮雲世事日千變
流水生涯天一方老子興雖如庾亮故人恩不減蘇章
能消幾兩尋山屐囘首狐丘本未忘
　　籌堂壽日二首
此生但覺醉鄉寛(王/績)誰謂螭猶北海蟠(王/猛)處處相迎皆
倒屣(王/符)人人共喜欲彈冠(王/陽)州應向日懸刀夢(王/濬)山試
今朝拄笏看(王子/猷)仙馭未來緱氏鶴月明吹徹玉笙寒
(王/喬)
烏衣歴歴是名家人物於今比晉多俗論不侵揮麈話
(王/衍)壯懷多付缺壺歌(王大/將軍)雖無金埒堪調馬(王/濟)賴有黄
庭可換鵝(王羲/之)見説長江欲飛渡(王/濬)那須氷合望滹沱
(王/霸)
　　用子榮河橋送别韻
河橋把酒不成歡正是離人去住間公道幾時饒白髮
世情今日看青山娟娟明月無家對慘慘孤雲待我還
慚愧殷勤花裏鳥一聲聲送出陽闗
　　承徐子賢賈仲常張伯英寵和復用韻
天涯盃酒强追歡白髮光隂轉首間獨夜夢魂千里月
暮年心事數重山囘腸都為愁將斷行脚猶疑債未還
儻得一廛休老地柴門今後定牢闗
　　宿邨舍四首
别後曾無一日歡風流都在落花間眼青羞對門前柳
頭白相驚雪裏山華表鶴來猶是客烏衣燕去不知還
森森庭院荒荆棘虎豹窺人夜撼闗
握手親情有底歡疎籬茅舍兩三間尚憐作者千年調
那肻分人一半山安得意如張翰適憑誰放取浩然還
得君斗酒須防客不怕重門更著闗(坡云重門著闗不/為君正恐惡客來)
(仇/餉)
懷抱何曾得少歡春愁飛上兩眉間一瓢漫酌獨清水
幾屐能窮無盡山見説酒兵常日備(江諮議酒猶兵也/可千日不用不可)
(一日不備酒可千日/不飲不可一飲不醉)未知詩債幾時還須防别後將軍
槊不待尋盟輒斬闗
三兩殘盃不盡歡强陪年少貴游間客中未必常為客
山上那堪復有山鶴髮都從愁裏變貂裘直待醉時還
一朝却入龎公市驚倒城門老抱闗(坡云城門抱闗/卒怪我此重游)
　　憫董用之
怪底年來懶下帷似嫌牓尾姓名題一枝自謂烏難借
百里誰知鳯肻棲頗訝生前徒强項未應老後不然臍
試將㸃檢平時友大半佳城在馬蹏
　　悼籌堂
霞鞍金轡紫絲絛玉帶紅靴織翠袍赳赳少年眞手臂
津津玉氣見眉毫不愁造化功難補可惜秋山勢自高
那免牛車身後患一塲春夢亦徒勞
　　送趙慶之赴邠州
且莫悤悤數去程一壺别酒為君傾三年簿領妨行樂
十里溪山管送迎湓浦蘆花風裏恨渭城柳色雨中情
三峯無復同州看休著新詩笑不平
　　和子搢來韻
新年桃李似無情囘首繁華一夢驚㸃檢青氊非故物
等閒傾蓋昧平生雨中燕子還留客風裏楊花欲送行
試聽東流橋下水向人時作斷腸聲
　　和河上修橋二首
日日相陪杖屨游往來林下亦風流雲間隱隱堆螺髻
雨後鱗鱗漲鴨頭休恨臨津(臨津/河)經始晚且看利渉(河/橋)
(名/)落成秋尋常公事閒中了詩債如何尚不酬
落魄天涯頗倦游片㠶歸去得安流幾年無事誇犀首
一旦封侯看虎頭飛將正當南渡日拾遺還是北征秋
龍鍾不稱凌烟像只有山林志可酬
　　壬寅九日同史正之劉濟之君祥仲寛姚子昻東
　　城小酌寄錦堂王君玉
興來落筆任横斜坐上朋樽續續加貌似葉紅皆被酒
頭如雪白也簪花金風漸急秋將暮玊樹相依客盡嘉
酩酊入城扶不去臨街下馬是誰家
　　和子榮悼恒山韻
功名人比漢淮隂猛虎俄因犬輩擒星落旄頭兵似火
雲屯細柳士如林豈期虞虢乖脣齒漫倚良平作腹心
灑盡英雄憂國淚變風那得不傷今(恒山謂恒山公武/仙其次首云唐家)
(外望歸藩鎭漢室中興仰羽林又剛忠公一首云斷頭/那肻降朱泚血指誰思滅賀蘭皆為汴京之亂言之也)
　　送别曹漢卿
馬上功名奈老何出門無地不風波憑誰試著囘天力
有客空揮却日戈青眼乍驚行處少赤心常笑話中多
愁人近亦無腸斷又聽離筵送别歌
　　暮春和端甫韻(并序/)
　暮春索詩且以不能陪郊外之游為恨
雨夕風朝樂事妨老來猶自為花忙春光一歳只三月
樽酒百年能幾塲辛苦衙蜂輸蜜課等閒巢燕得泥香
如何復共遨頭醉待把銀瓶指㸃嘗
　　調祁定之
風埃滿面髮蓬垂欲學喬松久逺期浮世幾塲漂杵血
流年一局爛柯棊不須玉女引巢父那在神官邀退之
果待吹嘘送天上人間事了未為遲
　　和述懷二首
簪履三千氣壓齊寒林那羨一枝棲坐中有客鵬將賦
門外何人鳯欲題酤酒未嘗防惡犬著鞭寜復待荒雞
夕陽休凭欄干望今日長安不在西
擬將齊物物難齊惟有山林跡可棲身望鳯池慚不到
名登鴈塔愧先題未能忘舊歸家鶴長是思鳴失旦雞
天為東周道垂䘮肻生夫子在闗西
　　答子榮
行藏事拙且乘流游徧人間老即休多汗愈膚三伏暑
漸衰潘鬢一時秋風高勢欲欺茅屋雨急聲疑在竹樓
今世宦情何處好但憂無蟹有監州
　　即事
鐵馬長驅汗血流眼前戈甲幾時休誰能宰似陳平社
那免悲如宋玊秋漠漠微涼風裏殿蕭蕭殘夜水邊樓
千邨萬落荒荆棘何止山東二百州
　　寛張文玘
怪來久不造龍門依舊相逢一笑温任把錦囊嘲李賀
休將布鼓詫王尊事隨勢過心猶駭言與時違舌可吞
誰為書生肻推轂綈袍且念故人恩
　　讀五代史
破却千金築一臺折衝閫外望人才中原山嶽河分斷
塞上牛羊草引來西海正驚天狗墮北人忽擁帝羓囘
猶憐仙掌英靈在誰把潼闗閉不開
　　索和長平諸詩友送行韻信筆奉呈君玊閏之資
　　客中一笑
漢厦非無論道氊自慚老去鬢皤然閒愁似海藏皮裏
往事如風過耳邊幾度班荆誰與話一朝傾蓋總相憐
柴門近日多來客火速移牀待孝先
　　昨晚䝉降臨無以為待早赴院謝聞已長往何行
　　之速也因去人寄達少慰客中未伸之志耳
書生掉舌豈其時手底青編亦倦披鐵鎖尚沈江漠漠
銅駞又没草離離隂山路上明妃曲天寳年中杜甫詩
古往今來幾興廢白頭恨見太平遲
　　送郡侯段正卿北行二首
征途萬里朔風寒過盡隂山復有山嵗既在於辰巳後
星多客向斗牛間漫漫積雪無冬夏劫劫飛鴻自往還
若到龍庭試囘首太行一片白雲閒
獵獵霜風墮指寒一鞭行色抵天山馬嘶衰草孤烟外
鴈没長空落照間入塞盡穿氊帳過去鄉須待錦衣還
功名大抵黄粱夢薄有田園便好閒
　　杜門
近來人事頗相乖獨坐何曾得好懷犬吠為連酤酒市
雞鳴長傍讀書齋門終待學張家塞闥恐難當噲等排
惡客就中多氣岸時時下馬繫堂階
　　巾秋
露下天街一氣凉月明不復被雲妨正當金帝行秋令
疑是銀河洗夜光鮫室影寒珠有淚蟾宫風散桂飄香
席間醉客忙歸去獨共三人盡此觴
　　代樂仲和張温甫處督米
未必書生氣盡寒食常不足為居閒清於孺子滄浪水
瘦似詩人飯顆山欲向田文彈鋏去恐因丘嫂頡羮還
聞君自有江湖量肻為枯魚少破慳
　　和王季文襄陽變後二首
逐鹿中原未識眞指蹤元自有謀臣虞全不念脣亡國
楚恐難當舌在人拔劍挽囘牛斗氣舉鞭蹙起漢江塵
相逢空灑英雄淚誰是荆州一角麟
天命須分偽與眞衙蜂戰蟻盡君臣蛟龍不是池中物
燕雀休嗤壟上人衣不能勝嵇紹血扇無可奈庾公塵
自從絕筆春秋後誰復傷時為泣麟
　　一字題示商君祥(并序/)
　余年三十有九遭甲戍之變乙亥秋七月南邁時姪
　謙甫主河南福昌簿迎至西山僑居㕔事之東齋小
　學師商君祥投詩索和頃刻間往囘數十紙謙甫曰
　一鼔作氣未可敵姑堅壘以待姪壻郭鴻漸曰可以
　單師挫其鋭乃出百字題請賦以酬之遂信筆而書
　殊無意義付其徒孫男樂山示之三日不報謙甫笑
　曰五言長城不復敢攻也君祥於是攜酒來乞盟大
　㑹所友極歡而罷
　　　雲
旱魃將為虐從龍便出山人間三尺雨命駕早知還
　　　雨
晚有來蘇意憂深望歳人一犂雖美滿猶恨不當春
　　　塵
不憂懸榻室可奈汙人風踏破青鞵底猶疑是輭紅
　　　春
來莫愁春遲去莫怨春忙春不隨人老誰教汝斷腸
　　　梅
未報江南信先開雪裏邨要看花上月立馬待黄昬
　　　松
鬱鬱愁無地青青獨有心疑從大夫後傾蓋到如今
　　　竹
瀟灑能醫俗檀欒看上番我寧負此腹忍使籜龍寃
　　　蜂
弄晴沾落絮帶雨䕶園花有課常輸蜜無春不到衙
　　　僧
貌與松俱瘦心將絮共沾一庵空寂地香火讀楞嚴
　　　漁
一聲歌欸乃萬頃國烟波螯蟹中間醉蓑衣拜浪婆
　　　樵
雲外山將遍人間日易斜不知棊換世柯爛未還家
　　　硯
端溪温潤石價重百車渠一滴𤣥潭水蠅頭萬巻書
　　　香
小炷博山鼎半殘心字灰游蜂何處客應為百花來
　　　隱
孔負二宜去嵇知七不堪青山休老地佳處是終南
　　　壽
灰如戀闕心雪似窮經首問年今幾何看飲屠酥酒
　　　行
水笑盃猶渡山驚錫尚飛垂垂瓶鉢老何處未來歸
　　　住
俗尚家靈運誰堪社逺公空山雲不出愁殺渡溪風
　　　飲
竹葉盃中醁金釵坐上春淺斟低唱境猶道是麤人
　　　嘯
成瑨風生坐孫登月滿臺東皋今寂寞元亮早歸來
　　　愁
解使囘腸斷能催兩鬢秋天涯未歸客容易上眉頭
　　十六日夜戲書
貪作(臧祚/切)梅花夢都忘柳絮禪可憐人與月不似夜來
圓
　　老杜醉歸圖二首
尋常行處酒債每日江頭醉歸薄暮斜風細雨長安一
片花飛
百錢街頭酒價蹇驢醉裏風光莫傍嚴公門去恐猶恨
在登牀
　　卜居
東鄰西舍兩三家簌簌牆頭落棗花慚愧畫梁雙燕子
笑人今日又天涯
　　和籌堂途中即事
晚風吹雨過山堂燈火秋凉好對牀却被荒雞笑人懶
一聲催起著鞭忙
　　過雲臺
夜半風吹霽色開曉乗殘月過雲臺連山斷處瞰平野
一線黄流掌上來
　　濟源龍潭
塵世悠悠不識眞一潭春碧養潛鱗可憐無故驚雷起
誤却山前失筯人
　　雨後
春空靄靄暮雲低飛過山前雨一犂明日却尋歸去路
馬蹏猶踏落花泥
　　阻風
東風作惡幾時休況値春光欲盡頭誰謂閒人無箇事
一年長是為花愁
　　明皇擊梧圖
不使棃園弟子知太平音在鳯凰枝一朝野鹿銜花去
長恨秋風落葉時
　　陽闗圖
一杯送别古陽闗闗外千重萬疊山試問青青渭城柳
不知眼見幾人還
　　千里江山圖
筆下江山取意成一峯未盡一峯生憑誰試向行人問
水郭烟邨第幾程
　　雪後送寳泉之碧落
酒面輕風不作寒天花散落滿人間殷勤行脚休辭逺
出得城門是雪山
　　和王成之梅韻
朝來一雪羃晴沙行到前村始見花驛使便將春色去
暗香今夜落誰家
　　下太行
山中日日伴雲閒不見閒雲只見山君去試從山下望
青山却在白雲間
　　東山道中
採遍山城草木芽百年老樹盡枯查眼前多少閒田地
雨後春耕有幾家
　　太平泉
試從澗底覓根源剔蘚剜苔得舊泉人事盡隨流水去
幾時復見太平年
　　十七日送行
悤悤又别故園春花落猶隨馬後塵相對離筵莫惆悵
送行人是欲行人
　　寄别
馬蹏踏破亂山青送客風囘酒半醒歸客莫將雲外指
大都一十五長亭
　　孟浩然圖
却因明主放還山破㡌騎驢骨相寒詩句眼前吟不盡
北風吹雪滿長安
　　夜夢月下與數仙子酌酒仍各賦詩
天風一埽暮雲開收拾羣仙共酒杯但指今宵是新月
不知曾照古人來
　　和平太行路韻
鑿開險阻若天成暫使時閒眼界平却羨長安西去路
青山不管送人行
　　和君瑞月下聞砧
夜凉枕上夢頻驚有底秋天不肻明老眼近來閒淚少
那禁月下擣衣聲
　　香梅二首(鄧妓之小字匠手有詩/邊仲寧索和因用其韻)
被誰説破夢中梅應有羅浮倒挂來秪為怕愁貪睡後
返魂纔向北枝開
一枝瀟灑隴頭香分付新愁竹葉觴紙帳不須尋短夢
天涯倦客已無腸
　　魏徵
立朝讜議盡良規誰使君王死後疑一旦鑾輿渡遼水
即時扶起墓前碑
　　王庭秀悠然軒
小軒開後快雙明峭拔南山立翠屏好是晚來新雨過
白雲堆裏露尖青
　　留别
主人把酒再三留送客風高勢未休更聽愁眉歌一曲
樽前腸斷小温柔
　　寒食戲書
驀見花間弄藥囘同心髻綰緑雲堆多情更有牆東月
送得秋千影過來
　　周昉内人圖
　　　倦繡
心情猶在未收時却顧花間影漸移不道春來添幾線
日長只與睡相宜
　　　擣衣
一夕秋風鴈過聲鐵衣辛苦向邊城將軍不用和戎計
雙杵休辭月下鳴
　　　按樂
倚風無力見温柔初下喧天羯鼓樓猶向花隂理新曲
君王不惜錦纒頭
　　　覽鏡
不教朱粉汙天眞長對菱花顧影頻但把蛾眉埽來淡
尚嫌不似虢夫人
　　襄陽咏史
　　　漢高廟(在襄陽縣/西南鍾山)
垓下未聞歌散楚澤中已見哭亡秦乾坤到底歸眞主
愁殺鴻門碎斗人
　　　光武廟(在襄陽東四十五里光武南陽棗陽人/今棗陽縣是也舂陵在棗陽東望氣者)
　　　　(蘇伯阿至南陽遙見舂陵曰氣佳哉鬱鬱蔥/蔥光武始起兵還春陵望舍南火光燭天今)
　　　　(棗陽在襄陽/東界六十里)
海内英雄待一呼雲龍際㑹入東都羯奴不識眞人事
徼幸中原欲竝驅
　　　宋玉宅(在宜/城縣)
離騷經裏見文章水緑山青是楚鄉往事一場巫峽夢
秋風搖落在東牆
　　　闗將軍廟(在襄陽南九/里鳯林闗)
鼎足相吞勢未分誰能傾蓋得將軍曹吳不是中原手
天下英雄有使君
　　　劉表祠(祠前有墓在/府城東門内)
天運端能卧可收江山形勢數荆州當時若聽韓嵩策
那得曹瞞享士牛(曹操與袁紹相持於官渡韓嵩説表/起乘其敝表不從操征表表之子琮)
(竟以荆/州降)
　　　鳯林(孟浩然故居在/襄陽縣南十里)
天寳詩人去却囘果曾北闕上書來若為耆舊無新語
明主何嘗棄不才(張參議有云朝家強欲相/牽率豈識先生玩世心)
　　　杜甫故里(杜易簡預之逺裔有從弟曰審言生/子閒閒生甫世居襄陽甫徙家鞏縣)
不知故隱幾時離天寳年間處處詩過客不須尋世譜
萬山山下看沈碑(杜詩吾家碑不昧王氏井依/然注杜預沈碑峴山之下)
　集古
　　寒食席次
鞦韆打困解羅裙(韓/偓)把酒相看日又曛(韋/莊)處士不知巫
峽夢(蓮花/奴)春來猶見伴行雲(韋氏/子)
　　惜花
繡軛香韀夜不歸(雀/塗)看花只怨看來遲(韓/偓)今朝幾許風
吹落(楊巨/源)多在青苔少在枝(崔/櫓)
　　春怨
已恨東風不展眉(段成/式)落花惆悵滿塵衣(趙渭/南)與君試
向江邊覓(東/坡)贏得淒凉索漠歸(吳/融)
　　贈别二首
洞庭風輭荻花秋(鄭德/璘)客散江亭雨未休(岑/參)南去北來
人自老(杜/牧)此中離恨兩難收(魏/野)
誰家紅袖倚江樓(杜/牧)白袷行人又逺游(甫/里)今夜不知何
處泊(權德/輿)青山萬里一孤舟(劉長/卿)
　　送客之荆南
千山紅樹萬山雲(韋/莊)山鳥江楓得雨新(雍/陶)我自飄零是
羇旅(東/坡)不堪仍送故鄉人(顧非/熊)
　　聞角
鐵馬狐裘出漢營(常/建)瘴雲深處守孤城(劉禹/錫)無端遇著
傷心事(呉/融)嗚軋江樓角一聲(杜/牧)
　　春夜
春風二月落花時(武元/衡)憶得前年君寄詩(崔/道)共道人家
惆悵事(牛僧/孺)向燈彎盡一雙眉(韓/偓)
　　送客之南宫
蕭蕭風竹夜窓寒(武元/衡)書劔催人不暫閒(杜/巖)對酒已成
千里客(盧/綸)斷腸聲裏唱陽闗(李商/隱)
　　夜集
　金鳯羅衣濕麝薫(韋/莊)裝成掩泣欲行雲(戎/昱)傍人未必知
　心事(劉/皁)一曲狂歌酒百分(高/駢)
　　　戲書
　春風何處有佳期(武元/衡)花滿西園月滿池(高/駢)料得也應
　憐宋玉(李商/隱)東鄰牆短不曾窺(段成/式)
　　　柳
　還到春時别恨生(張/泌)渭城朝雨裛輕塵(王/維)自家飛絮猶
　無定(羅/隱)不解迎人只送人(皇甫/冉)
　　　醉眠
　糝逕楊花鋪白氊(杜子/羙)日西鋪在古苔邊(王/建)滿山明月
　東風夜(韓/偓)留與遊人一醉眠(鄭/谷)
　
　
　
　
御訂全金詩增補中州集巻四十四
　欽定四庫全書
御訂全金詩増補中州集巻四十五
　　李俊民二(以下從鶴鳴老人全集補入/)
　　　蕭權府三害圖
　長橋之蛟南山之虎在彼州曲父老所苦豈獨苦此亦
　有周處周乃慨然恥聞斯語薄險投深踊躍健武爾蛟
　既除爾虎既去周乃自勵履規蹈矩爰以將種效忠典
　午按劍西平貞節克舉瑕以瑜掩過以功補身雖云亡
　名播千古
　　　止姚亞之刲羊
　養生之鞭隴種之苗欲魯去朔在齊聞韶咄嗟老饕腹
　如瓠枵踏破菜園合喫藤條
　　　焦天禄野叟聽音圖
　棃園弟子天寳之後誰其知音百歳遺叟曲終悵然淚
　迸林藪時清眼明萬事緘口
　　　唐叔玉韋生卧虎圖
梁鴦之養或失其時曹公之肉不救其饑羊質而皮狐
假而威誰能於此辨是與非
　　學中史正之㑹客
有懷伊人在泮飲酒我客戾止嘗其㫖否未見君子我
心孔疚惠然肯來小大稽首
　　煙江絕島圖
江風不波峭壁森立冥冥飛鴻翔而後集
　　雙松古渡圖
傾葢相逢堂堂兩公寂寥渡口以濟不通
　　古柏寒泉圖
冬夏長青晝夜不舍拔本塞源豈知量者
　　紙扇
竹疏而骨楮剝而膚權以行巽風乎坐隅
　　㯶扇
直節貫中怒髮衝上朝蠅暮蚊畏風長往
　　成之夜談省庭新事
偉哉青雲器底藴莫能見開口論利害坐客服雄辯汪
汪江海量氣不許黄憲從來布衣願一擲輕百萬投𤓰
必報瓊豈望在焚劵雖承雨露恩慷慨輒自獻與其便
於已孰若於國便葢嘗推此心天下欲兼善儒家惟有
孟日夜講不倦儻以利為利請看貨殖傳
　　復和
驅馳戎馬間太平不復見往往談雋永寧許齊士辯有
田宜早歸奪恐遭竇憲再三欲買隣愧我無千萬難倩
沽酒奴侍立便了券籌堂天下士風度邁羲獻别後曳
裾人造門恨無便握手再相逢虚左待益善平生身口
累老大折腰倦莫訝陶先生自作五柳傳
　　鎭山堂
崢嶸屋下城突兀城上屋初看頗驚眼再見堪捧腹能
無鬼神笑可奈瘡痍哭不哀梁閒叟欲竭南山木
　　稽康淬劍池
尋常論養生未得養生説擬從林下游一書交盡絕既
無當世志安用三尺鐡頻頻石上磨神光浸秋月可憐
麤疎甚自謀何太拙危絃發哀彈幽憤終莫洩死留身
後名有愧侍中血
　　樊噲戲石
丈夫氣慷慨隱迹在東市或逢逐鹿人乃棄屠狗事壯
哉鼔刀勇傍若舞劍地遂推拔山力自歎時不利至今
空山石傳是將軍戲能興卯金運頗與黄石類不期兩
都後復有三國志過客對春風徒灑山陽淚
　　寄籌堂
老為人所憐貧恨友獨寡等閒門外車盡入宰肉社欲
隨射虎將爭奈無匹馬安得化為雲四方逐東野大庇
天下士擬作萬間厦顧我葢頭茅寧肯助一把非無問
舍心或恐卧牀下縱有願留人有館不能假還因索居
久往往罪商也須待舍館定然後見長者
　　廟學落成
斯文天未䘮吾道有時厄方嗟鳯兮衰遽歎麟也獲繼
遭秦焚書又被魯壞宅邇來天下事多自馬上得不修
下車禮不獻在泮馘不授羽林經不講博士席龎若没
字碑肯見一縫掖偶因長樂老盡挾兔園册及見中選
人始知為學益學者如牛毛自古數濩澤連年取青紫
易於地芥拾爭將逸駕攀遂向塞路闢揮之無倚門從
者皆入室肅肅爼豆風洋洋絃歌邑幾時復論秀四海
望偃伯真心嚮者誰世無秋風客
　　德老栽花成竹(芍藥花/)
物性隨所移歳晚氣自變失卻本來身還於身外見得
參玉版禪如對菩薩面叢林一花祖泒入香嚴傅
　　劉漢臣堂甫北歸
哀哉同隊魚盡在古池裏縱免鼎中烹將見渴欲死造
物何不仁豈獨困二子我雖江湖心恨無斗升水
　　史遂良索詩
立身有道邦誰似直哉史流傳百世後各各異行止許
史有何厚在漢勢如彼安史有何薄在唐亂如此人之
賢與愚皆為類所使近從儕輩中偶得一狂士未能通
一經謂可拾青紫時時出俚句技癢不自已只恐落調
歌難入知音耳縱横言世事不顧刺舌恥焉知阮嗣宗
口不挂臧否年高鬢如雪鄉曲所不齒試與阿戎談咄
哉犂之子(男牛子/)
　　留别李巽之(癸卯三月十七日癸已/)
嗟嗟平生交所恨不耐久幾年戌馬間太半正丘首憶
初識君面同門皆小友倐忽五十春相見成老叟淹淹
泉下人樹拱骨已朽﨑嶇見在身何幸得此壽感慨歳
云晚哀淚迸林藪古今均一夢萬事付杯酒
　　司諫許道眞徵復圖
君不見退休緑野平淮相靈臺不許丹青狀又不見五
湖歸去鴟夷槳越人爭鑄黄金像功成身退天之道道
直天憐去官早鹽梅須借築巖人羽翼重來採芝老袖
中諫草力囘天害除利興車載懸何憂不識荆州面圖
畫如今處處傳
　　雨雹
　庚子年四月二十八日壬戍大雨雹五月七日八日
　又雹按左傳昭公四年魯大夫申豐曰聖人在上無
　雹雖有不為災以古者藏氷為禦雹之道祭寒而藏
　之獻羔而啟之今棄而不用雹之為災誰能禦之由
　是言之禦災其在人乎感而賦詩傷今之不如古也
　　按月令仲夏行冬令則雹凍傷穀注子之氣乘之
　也陽為雨隂起脅之以為雹
雲龍失守元氣乖隱隱愁聽狂車雷須臾飄驟不成雨
一天風雹從何來交横散落星石隕紛霍迸擊氷山摧
坳平忽訝坑谷滿垤起俄作丘陵堆驚忙飛走殘殀夭
斷䘮枝葉枯根荄穿窓入戸彈相射塡街溢巷杷莫推
恢恢難補天網漏凛凛欲壓坤軸頽一方生理遭殄瘁
造物不恤空自哀是時仲夏行冬令誰把四序顛倒催
雖有舜絃愠不解孰謂鄒律春能囘陽雖位降乾道在
一隂纔進力可排履霜之漸此其始司寒挾黨結禍胎
春秋大小百餘國獨向魯地三為災(左傳僖公二十九/年昭三年昭四年)
(大雨/雹)世間萬事豈不見那用區區書觀臺我思天變豈
徒爾以象告人當自裁
　　鼎齋
　司馬景仁因病瘧而得腹疾鼎齋療之而愈因索詩
　為賦
茂陵千載文園客流傳耳孫猶病渴引飲自嫌江海窄
家無麴藭奈腹疾水帝之魂成水厄女丁婦壬不相得
始圖一溉滋湯旱卒見九河歸禹畫嘗聞秋夫曾療鬼
大勝扁鵲能起死君不見上醫可醫國異哉鼎齋堪鼎
食
　　兒輩剡木作匙
一震之威乃如此坐間或失將軍匕不能更染公子指
有意欲割崑奴耳小兒造物窮物理斗柄之揭如其尾
雖然劍頭有炊米又愁遇著捩手鬼
　　聞蔡州破(甲午年正月十日己酉/)
不周力摧天柱折隂山怨徹青冢骨方將一擲賭乾坤
誰謂四面無日月石馬汗滴昭陵血銅人淚泣秋風客
君不見周家美化八百年遺恨黍離詩一篇
　　和秦彦容韻
　彦容寄詩有先生高見眞吾師速營菟裘猶恨遲窓
　明炕煖十笏地松風蕭蕭和陶詩山野已尋雲外路
　直入天臺最深處踏開李愿舊游蹤請君自草盤谷
　序之句故依韻和
養賢列鼎手自烹燮調元化和如羮馬蹄一蹙燕地裂
氊裘尚拂隂山雪將軍表請願出師壯士戈揮惟恐遲
武成纔試二三䇿黍離已見閔周詩縱横門外豺狼路
我老此身無著處君不見平淮十萬兵猶向襄陽守失
序(見征淮漢/)
君不見子㓜自勞羔日烹何如命駕季鷹吳中煮蓴羮
又不見姜侯設鱠鑿氷裂何如徒歩拾遺長鑱黄獨雪
幸遇南來董鍊師説似壺天日月遲謫仙之游乃非謫
長安道上斗酒百篇詩蒲輪休指商山路得到白雲採
芝處諸生待揖隆凖翁馬上未遑事庠序
獵犬已為兔死烹猶向漢爼分杯羮脚靴手板凍欲裂
尚立唐堦没膝雪三寸舌為帝者師終比赤松見事遲
相看一笑在目擊何用左思招隱詩出門便是天壇路
雲間指㸃巢仙處不辭杖履從子游王者之後養老在
西序(時寄王子榮西齋/)
穀因辟後厭鼎烹那在丘嫂轑釡羮冠未挂前已先裂
一簪郤上山頭雪我雖無師心我師速修何恨下手遲
論中自得養生理筆底盡是游仙詩休向囘車問前路
終須有箇安排處晴窓㸃檢白雲篇不知誰為作者序
不嫌瓠葉日猶烹不羨公子染指爭黿羮不把荷衣等
閒裂不羡曹人共服麻如雪愛身肯似賤場師凡骨只
愁輕舉遲北山未出移休勒東老雖貧樂有詩望中雲
海蓬萊路誰道樂天無歸處一千年鶴再來時行雁難
將兄弟序
　　暴雨
　秋夜暴雨上漏下濕終夕不寐因得鄙句奉呈
疾雷破山雲暗天雨脚不斷如麻懸淋浪一室無乾處
何異露坐乘漏船䑕牙便是潰隄蟻牆有百道飛來泉
狂客豈因狂藥使眼花如落井底眠採石江頭弄明月
一夕去作騎鯨仙我雖忘我亦可憐但恐不免蛟龍涎
苦無根源笑潢潦可能朝宗東注覓海道君不見耒陽
禹力所不到至今難尋杜陵老
　　剝蓮蓬
相將去採秋江蓮青房戢戢實且圓倒靫收菂亦可喜
春筍未剝空流涎玉井有花開十丈至今依舊藕如船
試索緑莖不尋藕與誰共此從巢仙
　　遼漆水郡王降虎(陳從和之逺祖/)
秋風漸高秋草衰空山校獵千騎圍突然有物勢鷙猛
萬里侯相食肉肥横行妥尾不畏逐挾乙似有百歩威
當時扈從懦於䑕雖欲下車人共非將軍一奮躍身出
氣雄志勇㨗若飛攘臂搏虎虎負去須臾帶皮擒虎歸
北方鋭兒皆好武無愧匹馬及短衣聲名赫赫振前古
欲笑馮婦膽力微胙田命氏恩澤異至今漆水生光輝
君不見射石李廣一箭亦可喜死不封侯知者希
　　遺善堂
　雪巖老人欲其子孫之善何如是諄諄也哉有子仲
　賢以其遺命書之於堂訂曰遺善遵而行之朝夕於
　是其命之使行者不敢不行其所行者皆善事也命
　之使不行者不敢行其所不行者皆不善事也非惟
　不失士石子之行其孝子之心何時而已耶噫處世
　兵革之閒不忘於善亦所未聞故喜而為之詩
君不見遺子韋侯只一經相門出相那在金滿籯又不
見燕山教子以義方靈椿老去五枝丹桂芳破散錢堆
一百屋紫微不願有子如窟郎陷為天下輕薄子伏波
不願有子學季良身前身後事茫茫我恤我躬猶未遑
長把賢愚挂懷抱請看積善之家遺善堂
　　贈出家張翔卿
　翔卿河内人也籌堂毁其簪冠使復儒業昔唐李素
　拜河南少尹吕氏子杲棄其妻著道士衣冠謝母曰
　當學仙王屋山去數日復出間詣公公立之府門外
　使吏卒脱道士冠給冠帶送付其母事類翔卿故書
大袖斜襟麤布袍髻丫撐似彌明高滑稽自謂世可玩
清淨不守形徒勞百年光景已强半容易便把青春抛
欲向蓬壺尋福地奈何龍伯釣後負山無海鼇欲駕天
風朝帝闕奈何巫陽去後九虎守闗牢養生未獲一溉
力那忍遽絕平生交但令造物哀正直豈肯屈曲從仙
巢留侯學道欲輕舉尚且强食扶金刀安期當年本䇿
士意氣直謁扛鼎豪平地作仙亦不惡或恐上界官府
名難逃君不見醉吟居士不歸海上山又不見昌黎先
生屈曲自世間况非出塵風骨羽化難夜叉白日守天
闗黄庭正恐坐誤讀鐵鎖縱埀那可攀我笑學仙王屋
著道冠只待河南李侯脱去然後還
　　籌堂燕
　籌堂梁上巢燕將雛幾墮䑕計飛鳴哀訴者久之主
　人得其情而䕶焉卒無所害夫䑛犢之愛物物皆爾
　感而為之賦且以戲克紹
隂隂池館落花泥出入通家獨見知曾遭江上淘河嚇
又被巢邊野雀欺且欺且嚇亦不惡奈有䑕輩窺其兒
兒方在卵卵何危哀鳴若訴奚勝悲主人能得腹中事
百計䕶持彼毒無所施羽毛養就刀剪齊雄雌相隨引雛
飛尋常百姓家汝巢非汝宜春兮來秋兮歸莫忘烏衣
巷裏時
　　趙倅司馬山謝雨
　乙未歳旱自春徂夏五月丙申澤倅趙公唐齋沐潔
　誠就司馬山祈禱八日庚子大雨年穀遂登民物安
　逸累獲嘉應次年丁酉孟夏己丑公與本郡僚屬父
　老人等具牲幣酒醪簫鼔之禮仰答神休仍求嗣歳
　祭畢聊識歳月云耳
去歳不雨民憂深愆陽亢甚多伏隂冥冥造物豈難料
感以志誠神所歆我公黙禱若響應出岫誰謂雲無心
天瓢疑是池中水三日以往皆為霖淋漓元氣滿人望
解愠何止薫風琴家家豚酒樂豐歳空山鼎沸簫鼔音
春祈秋報有常典仰荷靈貺如桑林
　　四舍人生日
驥之子鳯之雛精彩丰容美且都年至十二三頭角已
異同隊魚積善之家慶有餘掌中幸得雙明珠定知他
日必充閭不妨更讀古人書絳帳先生當今之範模步
亦歩趨亦趨執經北面預先講唐虞明主何嘗不用儒
相門出相文可無豈獨手撚金僕姑能騎生馬駒然後
稱為大丈夫
　　贈儒醫卜養正
孰親如身在所慎一病能惱安樂性囊中探丸起九死
以其病病人不病豈獨和扁號神聖能於鬼手奪人命
嘗聞上醫可醫國何不使權造物柄
　　樊氏昆仲懶窠
君不見讀書邊孝先謂師可嘲何典記又不見梁州隂
子春足不肯洗恐敗事何須向人説道理養得疎慵性
如此擺手便行誰家子嵩洛之間兩居士未嘗㸃檢形
骸外挂角羚羊心已死問之非漁亦非樵人言似癡還
似高叔夜自知不堪七以書遂絕平生交一官從此束
高閣賴是天教閒處著時人爭賦懶窠詩我羡懶窠詩不作
　　壬申歳旱官為設食以濟饑民
千里地赤澤未霑驕陽為沴烈火炎就中秦頭晉尾旱
魃所棲託十室九室突不黔撐腸一飽豈易得咀嚼草
木如薺甜山川課雲職不舉無奈風伯號令嚴民是天
民天自恤何時霹靂起龍潛
　　男楊洗兒(十九歳/)
自慙無德為兒父今朝把酒為兒壽為兒今賦洗兒詩
願兒他日於兒厚我猶不恤况我後委蜕自天汝非有
速宜修德大吾門無復童心年十九
　　兒歸來(禽名/)
兒歸來兒歸來百年郎罷恨何日寧馨囘東去但除嚴
母墓望思空築茂陵臺兒歸來兒歸來一聲未盡一聲
哀
　　贈郭顯道醫
惡石聚散元氣樸本草搜剔造化窟俱收並蓄籠中物
山精水怪藏不得休言魄為天所奪入其手者命可活
須防姮娥去奔月大勝扁鵲能起虢君不見錢子飛藥
不敢施為鬼脅
　　和答董用之
將軍死戰血染衣空山白骨鬼夜啼洗兵正要及時雨
天禍未悔無雲霓卧龍不起主張漢獵犬待烹僥倖齊
就中儒冠身多誤如坐矮屋頭常低敢將龍鍾哀造物
但幸老大能扶犂咄哉董生三寸舌善謔不思為虐兮
人間囘首憂患始去之不速將噬臍
　　再和秦彦容韻
扊扅歌後伏雌烹箸猶未下愁覆羮布衾多年踏裏裂
夜半寒窓灑風雪待與重尋痛飲師東山杲杲日出遲
撐腸拄腹文字五千巻一字不入高人詩幾年不踏紅
塵路直入白雲最深處君不見洛陽城下來歸鬼一夢
思鄉歎温序
　　答祁定之韻
黄菊催秋暮青山勸客歸事隨時漸改人與物皆非爽
氣收殘暑閒雲送落暉平生㑹心侣别後往來稀
　　遊太平泉
稍有林泉興相陪杖履遊百年人易老千種事堪愁是
處花無主誰家酒可篘芳時好行樂春去不能留
　　宿夾谷彦實菴
挂名仙籍上晦跡茂林間門外丹河水墻頭明月山境
隨心自逺人與話俱閒應笑紅塵客區區漫往還
　　河橋成
　橋成有日必有佳句寫河上逍遙之興贈子榮及督
　役楊成之
河廣思同濟天寒怕渉冬氷雖將自合船尚不宜從柱
引來歸鶴淵藏未躍龍一編圯上叟千載願相逢
勢截長河浪横陳百歩梁經營方斷手過涉不搴裳漫
惜千金瓠休誇一葦航西風簫鼔咽奠酒水仙堂
　　癸已冬至
昔愁天紀亂依舊日南時氣本自然應䇿今誰可推每
懷添線女還憶覆杯兒偃蹇無歸計天涯兩鬢絲
歳以四時成氣自一陽始雖然廢羲職那可亂軒紀人
生幾寒暑天道頻甲子徒嗟潦倒身汲汲百年裏
　　任仲山弄璋
奕世多隂德傳家得寧馨人間熊有夢天上昴無星喜
洽犀錢座光生玉樹庭鍾情笑盧老白髮望添丁
　　五哥生日
落落青雲器天然骨骼竒自從懷橘後毎恨學書遲仝
樂憐荆樹相煎笑豆萁氣豪常自許躍馬是男兒
　　代四哥贈
相戒南陔養長看花萼輝義深姜季被恩重老萊衣隊
似魚同戲行如鴈共飛讀書當自勉繼取錦衣歸
　　四哥生日
秀出三株樹芳聨五桂枝杜家憐驥子徐氏種麟兒已
有高門望方當志學時一杯添壽酒滿酌不須辭
　　寒食
為戀風光好那堪節物催事隨浮世往花似去年開莫
灑無家淚須傾有限杯詩人多少興都向醉中來
　　九日下山
宰肉陳平社折腰元亮鄉車無門外轍菊與徑皆荒所
恨國難守若為家不亡天威寒氣逼急急下山陽
　　王生壽日
幾度縣弧節當年琢玉郎徐行知禮讓幼學愛文章莫
厭魚同隊休隨燕入堂眉間色多喜禁臠近東牀
　　遊青蓮
　閒攜方外友同謁梵王宫山吐三更月松揺萬壑風流
　年飛鳥過浮世落花空不有歸來興何能見逺公
　　　遊碧落
　　己亥仲夏十有九日平水曹漢卿楊子平本郡李鑑
　　臣劉濟之君祥姚子昻史遂良仝謁治平院與上人
　　和霽月煮茗道話抵暮而歸
　寂歴松間寺臨流勝槩藏斷雲開石壁横吹爽溪堂漫
　語詩情在留連道話長行人貪弔古歸路半斜陽
　
　
　
　
　
　
　
御訂全金詩增補中州集巻四十五
　欽定四庫全書
御訂全金詩増補中州集巻四十六
　　李俊民三
　　　食芡
　池底休鋪錦鷄頭自有栽柔中皆水性剛外乃天才精
　彩惟魚目珠圓出蚌胎坐間咄嗟致不似荔枝來
　　　潁陽元道人虚白菴
　有山心可算有水耳堪洗飄飄元逸人寓意在山水勘
　破人間世不聽心與耳一室虚生白自得吉祥祉
　　　八日登山同謁吳王祠(四月/)
　老樹凋殘盡靈祠寂歴中古今時易改幽顯意能通歳
　享屢登樂俗追三讓風送迎人散後日落亂山空
　　　陽城懷舊(呈陽敬之燕子和李文卿/)
　路梗傷時事春歸感物華風波千萬丈烟火兩三家樹
　杪失巢燕牆根無主花當年人不見何處是生涯
　道途行處惡故舊别來稀澗口分流水林梢挂落暉好
山留客住幽鳥背人飛門外秋光老征鞍尚不歸
　　上長平寄楊成之
衰遲長在外矍鑠愧征鞍世路驚心惡天風刮面寒迢
迢人漸逺冉冉歳將殘今夜梅梢月同誰共倚欄
　　河陽呈苖簡叔
妖氛長斗北殺氣尚河東人物不如古地圖秪自雄三
城環野水二麥卧天風多少逃亡屋荒凉晚照中
　　即事
炎凉愁裏過陵谷暗中遷素拙生生計尋耕下下田為
嫌頻告糴却恨不逢年門外催租吏長妨對聖賢
　　中秋對月
雲山懷素隱秋興暫來歸月與人同醉星隨客漸稀入
河蟾不没遶樹鵲何依浩氣凝光界瑶臺夢欲飛
　　山中寄張漢臣李廣之
枳棘非所棲繫匏焉不食未黔墨子突又奪伯氏邑一
年三褫服半歳兩塗敕歸去來山中無喪亦無得
　　經童
盈門修鄭簡同隊執韋經蘇子應千里徐兒尚九齡鴈
行成次序鸎語太丁寧堪笑西城老朝朝酷教刑
　　自遣
居閒聊自適造物果何如生理年年拙交情日日疎吠
猶聞跖犬技可笑黔驢誰識徘徊意西山有舊廬
　　小旱雲而不雨
阿香誰使送雷聲敢望天瓢一滴分恨魃長為周地虐
憫尫幾被魯人焚風吹海立垂垂雨澤與山通處處雲
何事卧龍猶不起得微往見葛陂君
　　　注山谷得微往從董父餐寧當罪繫葛陂淵
　　復用韻
區區布穀不停聲安得銀河水半分湯稼未應枯後溉
周川豈獨旱如焚是誰阻當知時雨有底商量出岫雲
造物不為天下計只將花事了東君
　　十六日雨
平地俄驚霹靂聲老龍功過此應分不知東海因誰祭
却笑西華欲自焚四面蔽虧無日月百神奔走㑹風雲
時人那識天公事一溉惟知有巨君
　　王子榮過家上冡
暫領元戎小隊行盡驅春色入山城蔥蔥佳氣隨軒葢
嫋嫋高風巻斾旌題柱橋邊男子志散金閭里故人情
貴游前後知多少不使堂虚晝錦名(州有晝/錦堂)
　　用趙之美留别韻
平生藏器待何時除卻荆州不可依預報行人應鵲噪
相將送客有花飛鴈從去後弟兄少鸎未來時朋友稀
不盡赤心今日話東山無以我公歸
　　重午偶題
龍鍾歎我百年身幾見山城節物新水荇長如牽翠帶
石榴半似蹙紅巾可憐今日依劉客便是當時弔屈人
誰道南來風解愠試從比屋問吾民
　　春日
白頭不奈隙駒催慣飲屠酥最後杯百歳無多偏晝短
一年將盡又春來東君得地權終在北斗隨天柄已囘
造物却還眞宰手衆人今後試登臺
　　和參謀李舜舉
平歩青雲感遇初試看傾葢氣何如樗材應笑陳人牓
雋永爭談辨士書夢鹿果能誰得鹿知魚未必子非魚
青山馬上多詩句北斗以南名不虚
一怒王師弔伐初堂堂人物古誰如劍頭何患無炊米
楯鼻多應有檄書盡道公孫能躍馬應憐學士獨焚魚
旌旗未度長河水千騎元戎已擣虚
　　和東菴孔安道韻
淡泊生涯共一堂杖蔾踏遍水雲鄉不妨廬結在人境
應念客來從逺方三笑可無陶靖節八仙宜得賀知章
袖中時出烟霞語習氣師兄亦未忘
　　五舍人生朝
積德高門慶有餘隔年記得掌中珠清新月窟兩桂枝
俊逸渥洼千里駒戲自老成看蠟鳯志從小異見摴蒱
一朝騰踏青雲上快覩徐卿第二雛
　　和子搢中秋
最後賔來舉白浮要須同賞桂花秋蛾兒應恨燈無焰
孌女能教月再修分外高寒天上闕就中明徹水邊樓
姮娥不我為生客休把光芒取次收
　　和子搢九日漫興
此身到處賈胡留細雨斜風冷淡秋佳節又從愁裏過
故鄉不似舊時遊試拈紅葉題詩句强摘黄花泛酒甌
落㡌龍山幾人在雲沉鳥没恨悠悠
節物催人分外愁干戈眼底未能休丹楓落處吳江冷
黄菊開時灞岸秋可是凉風添寂寞更堪缺月照綢繆
悠悠今古何須問淚灑牛山亦過憂
　　沁園懷古
風波平地難開眼劍㦸羣山欲割腸冠葢隨時成物故
園林何日破天荒摩挲碑石空懷古㸃檢圖經為補亾
誰是熙熙堂上客近來老子也和光
　　和即事
擬將唾手取封侯世事那禁種種愁未可搏他馮婦虎
終須享此景升牛但知勿翦甘棠在莫為難圖蔓草憂
自古貴人天所予定教名字到金甌
　　和新秋
簾捲西山雨乍停自知時節候蟲聲新凉邂逅如佳客
殘暑留連似宿酲可見韓檠燈下志且憐班扇篋中情
若為解得吾民愠更鼔南風一再行
　　寄史正之
往來門下亦風流分得籌堂幾許憂剛甚養他横槊馬
何如了取濟川舟人還忌器休投䑕誰為蹊田欲奪牛
聞早抽身閒處著不妨仍帶醉鄉侯
　　聞㨗音招王德華吳天章等出山
紅塵一騎報平安知是元戎小隊還且喜好音來汴水
仍將舊事問潼闗横雲自䕶車箱澗落日空銜箭筈山
只恐膏肓歸不得早隨春色到人間
　　用之次韻復答
小齋飄雨注風帷門外青山困品題足躡盡知齊是假
膽嘗爭奈越猶棲任教别後書盈篋贏得年來氣暖臍
聊與老農歌帝力一缸村酒薦豚蹄
　　夜雨三首
　五月十八日夜雨濟之君祥正之顯之漢卿子昻燈
　下酌酒相賀喜而為之書
元氣淋漓徹九垓那消掩耳一聲雷雨雖不解知時至
雲豈無心出岫來所恨龍潛猶未起大都天意卒難囘
等閒莫話為霖事且對簷花盡此杯
夜半天公號令催即時驚起阿香雷須知稼穡艱難甚
誰把隂陽燮理來不使魃為周地虐定應龍自葛陂囘
隣家酒熟留連客聊與愁人共一杯
化工寧許著詩催平地俄驚失筯雷行雨夢從巫峽斷
為霖人自傅巖來老農學稼無多力太史書年有幾囘
愛酒陶家纔種秫何如共此即時杯
　　用之請還公府用韻拒之
殄冦將軍力自宣幕中議論可囘天氣吞驕虜鞭先著
威定并門檄罷傳正恐一隅防飲酒(張漢臣馬武/有同醉堂)休從
百尺笑求田揚雄禄位誰能動始為侯芭草太𤣥
　　弔劉伯祥
記曾林下見臞仙惆悵紅塵未斷縁不憚廣文寒處坐
屢逢元亮醉時眠難逃辰已賢人歳有負虀鹽太學年
落落天才無地用却還英氣與山川
　　伊闕鸂䳵堂
　同王德華子正善卿澤之焦彦昭唐俊卿張伯宜史
　正之李文長姚子昻男李楊杜浩然書壁
千年古道入荒闉破屋頺垣一聚塵天地如何收險阻
山川猶覺露精神餘波禹貢朝宗水習俗周南既醉人
把酒西風無限興黄花時節對佳賔
一日灘流淺自分灘頭鸂䳵似通神大都鸞棘無多地
畢竟烏臺得幾人浮世堂堂春易去隨時局局事皆新
當年靈翼今何在滿目西風動白蘋
　　亂後寄兄
長劍何人倚太行氊裘入市似驅羊怒降白起不仁趙
死守裴侯無負唐可奈崑炎焚玉石更堪蜀險化豺狼
紫荆猶是堦前樹風雨何時復對牀
萬井中原草棘荒縱横大劍與長槍晝烽夜火豈虚日
左觸右蠻皆戰塲丁鶴歸來遼已冡杜鵑猶在蜀堪王
此生不識連昌樂目送孤鴻空斷腸
　　别郃陽申伯福昆仲
百里相望邂逅遲如今始得話心期情深堂上留髠夜
興盡山隂訪戴時客舍教人那用送異鄉遊子不勝悲
烟村水驛秦川路來往郵筒好寄詩
　　郭仲山生日
乘興游山也自賢千金奚羡築臺燕誰為洛下同舟友
人道江頭弄月仙欲向潼源歸舊隱便從莞谷種閒田
槖駞樹得長生理不解如君養性天
　　和李唐傑韻
翰墨塲中第一人而今委翅在雞羣縱横詩律凌徐庾
浩汗詞源嫓典墳兵氣横流存此老天心未欲喪斯文
年來草就歸田賦嘯傲南山卧白雲
郵筒寄後憶詩人落落英才迥出羣試問槐花忙幾舉
可憐桂子落誰墳浮沈且與陪中立喜愠何嘗見子文
傾破葵心望天表龍庭不日㑹風雲
　　隨州長官張鵬舉暨壻陳正文見過
寂寥秋思梗吟懷幾度柴門鵲噪開一話勝看江表傳
百書不及隴頭梅馬催行色日邊去鴈送歸程天際來
萬里龍庭莫辭逺中原事業望人才
　　剛忠公
未除妖氣斗牛間一夜長星落將壇天意欲將全節畀
人心無奈此時寒斷頭那肻降朱泚血指誰思滅賀蘭
立盡太行山上石我公忠烈不容刋
　　同濟之游百家巖懷郭延年有感(三月/)
雨晴閒向百巖游今古都成一段愁老衲解囘山下虎
(稠禪/師)眞人跨入洞中牛(陸眞/子)水流花落三春暮鳥没雲
沉萬事休有道碑前空墮淚往來誰復共仙舟
　　辛丑中秋夜與用亨漢臣濟之君祥子昻仲寛及
　　諸同志聚飲於學宫隂不見月
節物相催近覺頻勝遊攜酒意何勤幾人白髮對明月
萬里青天愁片雲嫋嫋風高秋已半厭厭客醉夜將分
督郵氣味從來惡今日罇前也獻芹(戲遂/良酒)
莫嫌勝日燕游頻且慰寒窓力學勤白也停杯將問月
退之利劍欲開雲清光難比秋三夜痛飲何辭酒百分
况在泮宫思樂地與君共采水中芹
　　九日濟之君祥仲寛子昻攜酒於漢臣書齋小酌
　　已而乘興與衆老人㑹於城西馬氏東籬談笑盡
　　醉抵暮而歸為賦此以紀一時之勝事
相扶醉袖出西城翠展秋山一望晴坐上孟嘉嘲未解
籬邊陶令話多情酒猶强飲狂時藥菊莫尋餐落後英
興盡歸來天色暮老人星散月還生
　　承和復用韻
草草杯盤興不妨一年一度送春忙我無酒量難投社
君有詩情合擅塲衣錦堂前冠葢貴落花徑裏綺羅香
暫時忘却愁滋味驀上心來似膽嘗
　　答趙之美見和
不堪春事等閒妨汲汲光隂過隙忙青眼久懸高士榻
白頭羞入少年塲風從定後花猶落月自修來桂復香
休向兵㕑問消息且教下馬客先嘗(之美有深鎮兵/㕑未許嘗之句)
　　李子搢約同上山督之
踏青時節醉何妨一掬歸心想見忙杖履不須從㨗徑
觥籌且莫戀歡塲明山秀水家家景野草閒花處處香
休訝登臨無脚力世間險阻備曾嘗
　　答史正之
　正之至連日清話恨不能文字飲也時三月晦日
草堂深處百無妨却為高岑對屬忙(高適岑參杜/遙知對屬忙)啼鳥
送春歸閬苑妖星亂世跼文塲閒花空怨緑衣使煮酒
不隨青杏香見説麴生風味少尚堪留與老饕嘗
　　陽城題北臺觀壁
幾年空負北山移今日方知見事遲猶憶王鳬初去後
忽驚丁鶴暫來時雖無壁上題名記頗愧棠隂聽訟詩
指是荒城舊游處西風揺落菊花期
　　客中寒食
斷蓬蹤跡寄天涯劍㦸林中閲歳華又値禁烟焦舉節
(焦亦/作周)奈無對月少陵家驚心咄咄催歸鳥觸目㝠㝠濺
淚花老後愁懷誰遣得未應端的酒勝茶
　　和徐子賢西行留别
便從傾葢話詩情風雨端能落筆驚金馬漫誇三學士
碧油曾見一書生竹溪花圃留連醉水郭烟村取次行
自恨年來懷抱惡與君相别但吞聲
　　姪謹甫鞏縣寄魚
掣三牽兩得沈腥顧我庖㕑逺未能幾度敲針無處釣
一朝醒酒不須氷居官止合如羊續命駕何須學季鷹
當念家風本寒素莫從今後爇饞燈
　　毋師聖醉中落水用郭進之韻
無人橋上醉婆娑脚力危時可奈何賀監未應眞落水
屈平到底也隨波浮雲世事黄粱夢斜日秋風薤露歌
㸃檢交情能有幾柴門今後雀堪羅
　　下鼇背
浮雲蹤跡去留難谷謗巖嘲勒我還畢竟一身無著處
大都百計不如閒無多伎倆三休外是亦風流二老間
昨日主人今日客囘頭山色若為顔
　　許司諫歸來圖
社稷憂深志未舒陸渾山下賦閒居幾年不復朝雞夢
一旦飜隨隴鶴書直比朱雲徒折檻寵踰疎傳早懸車
商巖了却和羮事方信旁求信不虚
　　寄伊陽令周文之括戸
幾年客裏厭馳驅故向伊川好處居剛受一廛同許子
誰知四壁過相如厥田不稱中中賦此事眞堪咄咄書
疲俗脂膏今已盡看看鞭算及舟車
　　和子搢秋晚出郭
陶寫詩人得句忙舊游能復憶嵩陽山頭雲霽雨聲歇
水面風來花信香今日事雖非向日故鄉景自勝他鄉
杖藜忘却尋歸路獨立河橋詠晚凉
　　戲嘲
江西社裏幾詩流詠月嘲風未肻休得句不能當競病
措辭那敢向春秋笑飜王氏三株樹驚倒張家五鳯樓
帶繫雪詩三十韻勝如騎鶴上揚州
　　送史邦直入洛
肉山南去汗如流了取公家事便休征棹不霑𤓰蔓水
歸裝莫待菊花秋忙中暫過平嵩閣别後頻登望省樓
若問鶴鳴近消息翅翰飛不到揚州
　　和竇君瑞
勒石燕山後世名子孫蟬蜕起風塵誰憐喜鵲飛來意
自歎靈椿老大身愁見灌夫杯酒過夢驚蘇蕙錦書新
幾年客裏無情話一笑相逢未厭頻
　　竇子温宅為有力者所奪
漫勞買宅著千萬此又卜居何所從得把茅來頭可葢
但教窓下膝能容尚憐相賀巢邊燕知為誰甜花底蜂
速向元龍問田舍暫將一榻過今冬
　　子榮途中見憶有先生在世人中龍三十年前到
　　月宫之句依韻謝答
高樓日日望元龍禾黍離離憫故宫兩地漫看千里月
五湖能借半㠶風囊錐穎脱何難出名紙毛生未肻通
好在沁陽山色裏一廛寧許寄揚雄
　　弔曹慶之
杯酒中間氣㳫拖從教千丈起風波絲棼世事無一可
花落人生得幾何休向棘林長夜哭試聽蒿里送行歌
豈容身後留榮辱山岳鴻毛較孰多
　　弔王德華
衰鬢愁添鏡裏絲流年恰及夢中蓍可憐白日佳城地正
値黄楊厄閏時(丁亥閏/十一月)撫柩恨深元伯母負薪情慘叔
敖兒觸髏不識生前樂枉却招魂費楚辭
　　贈醫郭顯道
小隱嵩陽種德時智能博物物皆歸籠中無愧狄仁傑
山下常逢臺孝威子細論來生可養斬新卦得遯之肥
麤疎誰似嵇中散幽憤詩成憶採薇
　　焦彦昭失中子
相逢地下果何如自謂情鍾亦太愚未必珠能空老蚌
豈期𤣥不與童烏且憐商也無三罪尚喜徐卿有二雛
萬事盡歸天予奪速宜收淚謝𤣥夫
　　春温軒
三尺枯桐膝上横一彈洗盡綺羅塵芙蓉城裏誰為主
姑射山前别有人雲雨不侵行處夢丹青難寫醉時眞
早尋林下乘鸞侶莫遣春温過却春
　　索和長平諸詩友送行韻信筆奉呈君玉潤之資
　　客中一笑
青春人物正當時咫尺雲天快樂披相見便如膠漆宻
此行還似筈弦離方傳細柳將軍令或賦甘棠召伯詩
待得一朝公事了聨鑣西去未為遲
此身莫輙犯針氊只合浮沈委自然久墮風波人海裏
暫依雲漢使星邊斗升乞活眞堪笑青紫歸耕亦可憐
早晚皇家重名器著鞭當在祖生先
老覺麤疎過往時赤心今始為君彼交情大抵無新舊
人事從來有合離見説片辭能折獄未嘗一話不言詩
河東自古文明地可惜儒冠感遇遲
　　又和前韻
　昨晚䝉降臨無以為待早赴院謝聞已長往何行之
　速也因去人寄達少慰客中未伸之志耳
縱横入市盡裘氊一旦衣冠氣索然豈信魯連歸海上
頗哀屈子老江邊汗流石馬誰堪恨草没銅駞世所憐
莫憚區區困刀筆論功終讓指蹤先
　　任仲山談西府事
德音到處下情通喜動山城百歳翁和氣挽囘中國化
威聲振起外臺風少酬漢使澄清志不愧周官燮理功
南北封疆歸一統太平立法自河東
　　唐臣滿月洗兒索詩故賦(兩滿月/)
白頭休恨夢熊遲却是人間久逺期有客已為摩頂記
為君復草弄璋詩一從老蚌生珠後再値姮娥月滿時
咫尺昻霄看英物不須女子作門楣(有二/女)
　　留題靳載之園亭
幽徑疎籬竹外村淡烟斜日水邊城地形占斗辨南北
風俗以人分重輕坐上有山圍似畫樽中得酒論如兵
青春將種多才調拂袖林泉恐不情(載之靳千/戸之子)
　　送參謀劉君祥
寂歴書齋獨坐寒白頭羞見雪中山虛名得失蝸爭外
浮世榮枯蟻夢間半夜朔風催客起幾時新月望君還
鶴鳴林下無人共何處烟霞不可閒
馬首風花拂面寒十年兩度過隂山浮雲暮暮朝朝裏
行鴈兄兄弟弟間大抵故鄉生處樂莫教明主放時還
如今造物尤難料枉使深心不得閒
　　中秋
共對青天好舉觴從前三五是尋常一年佳節秋將半
萬里清輝夜未央纔向缺時舒窈窕欲從盈後斂光芒
姮娥曾得長生藥我欲停杯問此方
　　郭子雲酒熟同李茂卿史正之豪取不許
愛錢措大眼孔小病酒先生舌本乾債是尋常誰不有
囊嫌羞澁且留看三人未必一人損豪氣難忘習氣酸
毷氉相逢欲空去從來如此四并難
　　再赴陽城用前韻别茂卿子雲正之
誰使腰間印欲懸不知面上唾纔乾先生敢以督郵去
坐客莫將官長看祖席又成攜手别離杯何苦上眉酸
且休凋落高陽社來往雙鳬也不難
　　清明席上同史正之姚君寳子昻
浮雲雨後自縱横不待風收放曉晴百計花期成漫興
一年春色過清明誰家鑚燧罷藏火何處吹簫猶賣餳
囘首故園魂欲斷鳥飛只是片時程
　　悼亡
須信人生足别離别離不待白頭時因憐曩日在縲絏
豈憚今朝炊扊扅中道奈何奔月去此情惟有落花知
眼前活計無聊甚空對當年紙局棊
　　段侯行春顯聖觀喜雨
　癸卯季春小旱清明後七日段侯正卿行縣囘㑹名
　流勝士五十餘人於仙翁山下之顯聖觀須臾雨作
　自未至亥而止大滿人望酌酒相賀莫不盡酣適之
　興張種德有詩因和韻以紀其勝元帥申甫段玉使
　姚昇書於壁
行春冠葢暫躊躇誰信東山面目疎興盡奚勞風送客
氣和不覺雨隨車移民雖恨梁加少腐粟尤誇漢有餘
獨歎吾儒有何貴自今牛角莫横書(傷儒人/種田事)
　　寄答趙公定
他人共折依依柳居士但飲薄薄酒豈其必取齊之姜
又恐不為白也母雖然客或許敦龎慙愧我無白璧雙
更向稠桑老人卜凖備買紅纒酒缸
　　姚子昻壽日(二月初三/)
門外風光二月初衣冠把酒慶懸弧一生接物無腸蟹
萬事隨縁短脛鳬坐上書空窺草聖醉中疥壁笑詩奴
年來世事俱嘗遍只合千金養客軀
　　又用濟之韻贈子昻
綿綿宗𣲖自何時借問吳興第幾支書愛換鵞功不到
獄因劾䑕法先知為秦徙木思無地在漢高門福有基
此去鄉閭結仁愛請君聽取忍齋詩
　　為劉益之營中上王懷州
自分毛錐不入時如今尤恨掃門遲徒勞魏氏貪雞肋
却笑虞人望羖皮未有赤心相待處奈何白髮是歸期
儻令扶病還桑梓横草難忘報所知
氊帳連雲逐日移胡笳月底不勝悲中原為患有驕子
造物戲人如小兒馮鋏縱彈無便去晏驂未解有誰知
天涯囘首消魂處故國霜前鴈過時
　　錦堂碧落壽席(年五十一/)
年光過隙一何忙知命年來百念忘公事了時隂德大
塵縁斷後道心涼未償勇退求閒志先得長生不老方
共勸十分添壽酒莫辭酩酊醉山堂
　　答張文玘見戲
邂逅騷人興愈多不知賜也許仝科君尤老去詩魔在
我奈新來技癢何但恨近無阿買寫憑誰付與雪兒歌
一從探得驪珠後驚倒中洲蚌與螺
　　贈奴(劉氏甥十一月二十一日生籌堂子/)
白髮因縁短犢車可憐風采外家無蚌生珠後何嫌老
鳯有毛時亦自殊㑹看伯仁興絡秀不妨節信論潛夫
劉生誰謂難成事將相從來有種乎
　喜事相尋種種來豈期天意一朝囘璋從弄後熊無夢
　月到圓時蚌有胎便可字教阿買識那消錢為窟郎堆
　賢愚懷抱俱休挂且盡罇前露頂杯
　　　和楊之美韻
　光華異域仗全才銜命悤悤出吹臺物外英標傾水鏡
　坐中妙語落瓊瑰節囘北闕旋如斗名振西陲聽若雷
　若踏賀蘭山下石國風未合入詩來
　　　和河上修橋
　故里風光衣錦遊賦詩誰與共臨流相逢依舊山青眼
　也有何愁浪白頭官渡方當横槊日合肥正是著鞭秋
　坐間有客誇雄辯不念題橋志未酬
　
　
　
　
御訂全金詩増補中州集巻四十六
　欽定四庫全書
御訂全金詩増補中州集卷四十七
　　李俊民四
　　　和秦克容來韻
　白頭羞入利名塲得得歸來自逺方何日詩豪離上黨
　去年道話憶山陽可憐杜宇訴亡國還笑沐猴思故鄉
　不意閒中春色早黄鸝啼破謝家莊
　　　癸酉榜後寄姪謹甫第(一科/)
　萬軸牙籖未是多十年辛苦短檠歌敢忘奕世箕裘業
　忽玷清朝甲乙科我已夢君三舉後君如輸我一籌何
　二疏此去人方識名字先應報大羅
　　　和安齋見寄調祁定之
　麻衣補破紙為絛不羡仙人宫錦袍天地老於雙轉轂
　山河𦕈似一秋毫煉深寳鼎丹砂就瑩徹靈臺夜月高
　上界而今官府足暫㳺塵世莫辭勞
　　　一字百題示商君祥
　　　風
汝未聞天籟簸揚箕有神能清常侍暑不動庾公塵
　　　月
過圓旁死魄過缺哉生明尚賴玉斧手再修然後成
　　　雪
細看花是雨將見麥宜秋度臘無三白梁園誰與游
　　　山
功名雙鬢雪心事數重山山下人家好終朝爽氣間
　　　泉
滚滚勢長往泠泠味自清擬將修水記何况有詩情
　　　暑
人間三伏暑海内一薰風獨詠微凉句公權似不公
　　　寒
廣厦十萬間吾廬敝獨寒猶將折絃琴欲和薰風彈
　　　晝
冬之日何速夏之日何遲山中無厯日遲速兩不知
　　　夜
令乎日之夕政乎日之朝一罇待君子風雨㑹良宵
　　　晴
展盡舒長景銷殘片段雲區區負暄子炙背不忘君
　　　隂
朝見白雲縱暮見白雲横不作及時雨何為㸃太清
　　　花
惜花不論命看花須努力能得幾時好狂風妬春色
　　　蓮
碧因圓更展紅向老猶粧鏡裏風流在人言似六郎
　　　菊
色笑秋光淡香嫌酒力慳東籬在何處客裏見南山
　　　草
日没露易濕日出露易晞人生大都幾王孫胡不歸
　　　燕
社後來何莫梁間話頗多巢泥愁未穩無面見淘河
　　　鴈
俄見天邊字徒銷客裏魂一書言不盡為我叙寒温
　　　鷗
江靜烟籠雪天晴水浴衣漁歌驚不起物外兩忘機
　　　鶴
去家丁令威化身徐佐卿不戀乘軒寵九臯堪一鳴
　　　蝶
元從生處樂肻向死前休花底人間世如何不夢周
　　　龜
汝殻將自遮汝腸還自刳可憐一底板雖知不如愚
　　　魚
華亭載月船長安遮日手一網腥城市吾於爾何有
　　　蟹
食必視本草貴在精物理蔡侯何鹵莽幾為勸學死
　　　儒
秦坑秦即孤魯戯魯尋削伊誰蹈前軌謂可束高閣
　　　道
自知身是患常謂道無名欲作閒中友隨縁論養生
　　　仙
千載遼東鶴雙飛葉縣鳬應憐塵世裏無地着臞儒
　　　蟬
見桃渾不悟對柏未嘗參虎嘯龍吟子風雷振一龕
　　　醫
愈風陳有檄止瘧杜能詩雖然醫者意何意亦何醫
　　　卜
棄置復棄置其然豈其然百錢聊為我更看小行年
　　　客
渺渺忘羊路悠悠化鶴身人間同逆旅誰主復誰賔
　　　農
賣劍田園計温家種樹書新年無罪歲事事有乘除
　　　牧
蓑底因縁曲腰間觳觫鞭月明歸去晚想見葛洪川
　　　射
手撚金僕姑身出矍相圃不穿百步楊志在(闕/)
　　　獵
終日無獲禽古人獵在德非德為禽荒獵食吾不食
　　　詩
裁作牛腰束愁於飯顆山近覺故步窘十債九不還
　　　書
入室五千巻插架三萬軸何似曬書人坦此便便腹
　　　筆
不見中書君不聞老成人為君作佳傳繼者皆尖新
　　　墨
松間老潘谷何處得𤣥圭速置薔薇露詩仙醉欲題
　　　紙
慇懃翰林主揮掃驚風雨滴滴是𤣥珠㸃破先生楮
　　　畫
有意皆堪譜無言總是詩潭潭居相府此譽不妨馳
　　　琴
陰壑鳴松籟空巖嚮石泉此聲并此意誰得寄徽絃
　　　棋
縱横連井地明暗列星圖兩角觸蠻戰一家𤓰葛無
　　　劍
帶牛移漢俗匣刄出豐城安得治復古器農不器兵
　　　茶
人多愁水厄若箇有詩情靈草還知我平生事不平
　　　師
絳帳風流逺青衿禮貌驕定須防射羿何必問嘲韶
　　　學
邑化絃歌地隣慚俎豆風二三言志子六七詠歸童
　　　仕
雖有乘桴意能忘出晝情一官百僚底是亦道之行
　　　富
狼籍胡椒斛破散堆錢屋不見貪者愚求榮是求辱
　　　貴
鴟得腐䑕嚇犬笑狡兔死唾手功名塲不知憂患始
　　　貧
書生禄有籍造物費亦省顔囘一簞食不得盡晚景
　　　智
樂在知幾早憂因見道遲遥憐鮑莊子人笑不如葵
　　　愚
膏以明自煎薰以香自薪善哉栁侯意一字辱溪神
　　　老
尊年鄉飲禮擊壤太平歌甲子君休問光陰得最多
　　　名
求為天下士所望不亦厚得少失有餘何况在身後
　　　友
偶因勢貴賤乃見朋得䘮歲寒山陰雪獨有戴可訪
　　　身
黄巻平生志青山現在縁百年今已半只合鬬樽前
　　　影
相對鏡中真相隨月下人我今來忘我身外還見身
　　　坐
一軒容膝安半世行脚債龎家老居士舉似無生話
　　　臥
一室散天花一榻颺茶烟家風嗣阿誰殘月曉風禪
　　　笑
和氣須懽伯開顔只孔方世情如苦海件件可閧堂
　　　吟
㝠搜腸亦苦隻字得之難作者有六義惜哉坐一寒
　　　醉
愛此真珠滴能於大道通與君同舉白憐我獨潮紅
　　　醒
暫出陶陶境那禁種種愁舉觴邀明月却帶醉鄉侯
　　　舞
野鶴聞琴態孤鸞覽鏡妍為君小垂手無地可囘旋
　　　睡
客隨陶令遣齋甚太常嚴儻或非黄奶那知此黑甜
　　　夢
物外日月忙人間憂患長休談夢中夢萬古一黄粱
　　　歌
大音聲自希賞音人亦寡寧可逆汝耳不可廢作者
　　　傲
王公輕以道富貴驕以志我見高尚人葢有高尚事
　　　閒
太傅懸車里仙家避世壺老妻為紙局坐隱是功夫
　　　懶
交有書堪絶師何記可嘲不僧亦不俗似癡還似高
　　　話
萬事就庾談一心對芝宇不知玉屑霏但見風生麈
　　　浴
子春恐事敗佟之坐水淫二者過不及何如我洗心
　　　歸
世路雖多梗吾生豈繫匏西風倦飛翼樂在一枝巢
　　　别
更盡一杯酒出門行路難送君過南浦忍淚凭欄干
　　　忍
氣留臍可煖唾使面自乾無怨亦無惡此腹如此㝟
　　　蠶
蠶月始條桑悤悤婦姑忙天寒授衣節婦姑無完裳
　　　織
泛槎驚誤客折齒笑狂隣莫作囘文字開緘愁殺人
　　　舂
斷木纔脫栗濕薪空爆竹朝餐動及午奈此雷鳴腹
　　　炊
旅食寄天涯愁如桂玉何莫忘生處樂聴取扊扅歌
　　　砧
對影無情石關心寄逺衣天涯鎮長客鴈後不懷歸
　　琴(此以下四首和籌堂/)
山水有清音琅然出枯木若教俗耳聽絲竹不如肉
　　碁
森森戈㦸心盡在皮裏着傍有爛柯人㸃破都是錯
　　書
一坑科斗灰難破祖龍惑三兩挾策人今誰席肯側
　　畫
手與心相應妙處在咫尺筆尖多少鋒揮掃天地窄
　　東郊行
四海尚干戈幾人知稼穡青青原上麥忍放征馬食
　　書壁
世事紛紛變人生種種愁行年三十九得歲又平頭
　　避亂
雪巖依日煖霜樹弄風悲山似王維畫人如杜甫詩
　　資聖寺壁
是誰將壁疥盡可着紗籠今代無詩史何時入國風
　　别陳之綱李得之南子榮(時自宋/)
已兆池魚禍尚多風鷁過寄與逺遊人莫待贐行貨
　　戲高廣之
一飲遇伶婦一飯值丘嫂徒教乞米僧時時送盧老
　　雨後
新秋積雨霽凉風吹我衣歲月不知老乾坤何處歸
　　九日答朱壽之
與客登高處節物傷遲暮不見白衣來三復秋風句
　　竹林
初見錦綳脫氣已傲霜雪天寒十萬夫未聞一死節
　　柏徑
歲晚節自抱足見有心哉游人從何處帶得春風來
　　槐亭
蟻穴功名重或作封侯夢主人心已閒不為黄花動
　　稻塍
一水自縱横厥田無上下居民不佩犢歲事在秧馬
　　儒
世治其術重世亂其術輕太平然後用用然後太平
　　蝶
轉首一塲夢驚心三月春揚揚枝上蝶不見惜花人
　　熊白
所居無禹廟有官升典籖掌亦我所欲二者不可兼
　　雪菴題錢過庭梅花圖
已把神傳畫譜又看格在詩評月落難尋清夢雲空乃
見高情
　　示姪軰
諸阮以富相誇二疏恐財為病濟叔不羡金埓勣兄曾
有撾命
　　淵明歸去來圖
先生從來寄傲肻向小兒鞠躬笑指田園歸去門前五
栁春風
　　中秋
三百六旬歲周一十二度月圓試問姮娥甲子和閏到
今幾年
　　郎文炳心逺齋
竊笑濫巾北嶽那能補衲中條自有胸中丘壑不妨隱
向市朝
　　伯德仲植張長史帖
莫就嚴陵買菜無勞逸少換鵝但得雲烟一紙那在鄴
侯書多
　　戲沂公巨川
八仙詩裏蘇晉三笑圖中逺公說甚逃禪破戒我師自
有家風
　　戲武夫韓公
論功終是獵犬見事不如擒虎我願一識荆州人道莫
逢玉汝
結栁未送窮車敝衣先入歌院雖得蕭何指蹤難與老
子同傳
　　史遂良酒債四首
都因焚券家貧親與當壚人賣問得街頭酒價索取江
頭酒債
酒誥一篇既出離騷亦可不作愧我家無阿堵笑他人
飲狂藥
滌器不辭親酌過門無奈客惡未嘗解下金龜必能畫
得黄鶴
從來歡伯氣和何故督郵味惡陶令無錢但賖潘子着
水不錯
　　竇子温江山圖
醉裏扁舟烟浪望中幾屐雲山長天秋水一色明月清
風兩閒
　　猫犬圖
狡兔空有三穴首䑕漫持兩端我軰天生健武從渠股
慄心寒
　　北忩高臥圖
問字不得兀兀借書不得陶陶誰遣人來送酒枕邊正
讀離騷
　　雪谷早行圖
積素茫茫縞衣流光耿耿揚輝行人扺死貪路何處家
山未歸
　　史正之䘮子買得
陸郎初見懷橘阿買頗解識字或恐西河䘮明忙為東
野收淚
　　靈照女
留下一重公案有女誰似龎家不試提藍手段若為㸃
破丹霞
　　錦堂四景圖
　　　春水滿泗澤
淼淼舒如羅帶鱗鱗皺似縠紋誰道卧龍不起須㬰變
化風雲
　　　夏雲多奇峰
　幸得從龍變態尚何出岫無心正苦人間畏日不思天
　上為霖
　　　　秋月揚明輝
　清光一片如洗西去姮娥耐秋可惜廣寒人老誰將玉
　斧再修
　　　　冬嶺秀孤松
　山前傾葢獨倚雪裏盤根嵗深千年老鶴相伴誰似蒼
　髯有心
　
　
　
　
　
　
　
御訂全金詩增補中州集巻四十七
　欽定四庫全書
御訂全金詩增補中州集巻四十八
　　李俊民五
　　　謁秦呉二主廟
　　三月十八日與馬子温郭謙甫楊茂之叔姪劉濟之
　　君祥仲㝟姚子昻邢文炳同行
　頽垣陊殿夕陽中血食須同事不同揖譲干戈兩陳迹
　酹觴抛與落花風
　杖藜行處記曾過草草杯盤野興多舉目山川總如舊
　一塲夢抵幾南柯
　　　中秋夜夢
　　中秋前一日夢入僧寺來往人物有送别意須㬰有
　　一麗人於槖中出一春衫再四整疊欲相贈間而雨
　　作趨避漏屋中其人行歌而至雨立聴之歌未終而
　　覺故為記之
　征衣不用贈春羅試聽樽前一曲歌為問從來雲雨事
如何偏向夢中多
　　讀項羽傳
鴻溝時暫割山河楚國山河一半多欲去故鄉誇富貴
不知沛有大風歌
　　糟筍
甕中有地可藏真子子孫孫麴糵醺誰是聖之清者後
此君應負此君君(伯夷孤竹君之子/)
　　新様團茶
春風傾倒在靈芽纔到江南百草花未試人間小團月
異香先入玉川家
　　重午偶題
只為離騷話獨清至今猶恨楚君臣魂招不得歸何處
閒氣都留與艾人
　　子猷訪戴圖
雪後山陰本乘興似非特為故人來縱能一見戴安道
船未囘時心已囘
　　和籌堂途中即事
悠悠旌斾出山城世事驚心幾變更水郭烟邨誰是伴
老夫矍鑠尚堪行
斗酒中間詩百篇錦嚢新句落誰邊無窮山水吟難盡
說似畫師僧巨然(指楊舅彥明/)
　　船子和尚圖
千尺絲綸在手中月明歸去滿船空寒江豈是魚難釣
釣得還將不釣同
　　和河樓閒望(孟州/)
去去來來不繫舟至今師渡幾時休洗兵豈是天無雨
盡逐黄河入海流
一夜長空落將星不知誰抱越人冰中原可惜衣冠地
自古以來多廢興
　　用籌堂韻
清樽莫惜再三開别後何曾得好懷為向緑衣花使道
杖藜不是等閒來
　　答滿法師
此身分付水雲間不見高人得句難待學江西立公案
便宜築箇小詩壇
　　和秦禪
淡泊生涯分自甘十年霜葉碎青衫忽從問道山前過
牧馬之兒是指南
　　橙數珠
　水月禪師有橙數珠竹如意恨不見作者之句鑿空
　道其髣髴
典刑釀出洞庭霜只取青圓不待黄凡俗盡從千佛轉
忘言老宿但拈香
從頭細轉梵王經一串秋香得洞庭為報重甦當自惜
菩提有樹共青青
　　竹如意
曾為彈琴指甲傷有時曝背竹書光不湏爬癢倩仙爪
忍待一朝春筍長
即時參得指頭禪說似家風玉版傳一日佛堂光自放
我師歇在古靈前
　　雪菴二梅圖
老樹風光百不堪畫圖髣髴見江南為君試草花間賦
未必心腸似雪菴
　　贈碧落和講主
蕭蕭古寺掩松間雨後無人草木閒掃地家風誰舉似
我師特特為開山
　　跋竇子温江山圖
淼淼澄江欲拍天參差烟樹老江邊舉頭不見長安日
一棹秋風載酒船
　　留别草堂諸友
青山莫厭往來頻野鶴孤雲自在身客路傍春風色好
明朝便是逺行人
　　裴公亭
青山如畫水如藍自笑平生性僻躭樽酒流連妨逸興
不能一到侍中庵
　　與奉仙觀道士元明道
野鶴飄飄性自高徘徊塵世豈難抛棲真舊隱無多地
何處仙山不可巢
　　富公草堂
青山重疊水縈囘山水中間幾往來風物不殊人世改
中州何處是昆臺
　　謝楊成之
與客西從濟上囘明朝扶杖到雲臺一樽相送休頻勸
留作山行軟脚杯
　　答籌堂見招
須信人生足别離相看能得幾多時浮雲一片無根蒂
去去來來自不知
日日相陪鶴髮翁烏紗白葛道家風火雲堆向山南去
暑氣蒸人似甑中
俯仰隨人亦自欺精神無復似當時年來世事俱嘗遍
只有閒中味不知
冠世聲名盖世功尋常杯酒坐生風區區問舍求田客
盡在元龍一笑中
日日言歸未得歸白頭纔是入山時依前却趂逍遥出
慙愧山靈我不知
誰謂長河不可通只消送客一帆風故人别後情偏重
猶恐相逢是夢中
　　史遂良壽日
任他白髮不相饒兩頰春紅醉裏潮今夜鳯凰臺上月
未知誰可共吹簫
　　和王季文襄陽變後
將軍横槊面潮紅一舉淮南掃地空堪笑楚人無伎倆
至今猶說馬牛風
　　張羽卿出家
絳帕䝉頭讀道書孫郎見後肻容無休將僥倖乖名教
天上臞仙即是儒
　　鼇背元夜
山市家家秉燭游風簷齊挂月燈毬不須更用閒妝㸃
人在鼇峰最上頭
　　許司諫醉吟圖
席地風光引興來不辭白髮被春催眼前有句貪拈掇
閒却棃花樹下杯
　　秋江斷鴈圖
不堪愁裏見秋光江北江南木葉黄誰信朔風猶跋扈
天涯吹斷弟兄行
　　遊石堂山
　與史正之王廷秀姚子昻郭顯道李廣之同行
雨後青山畫不如算心人去有誰居紫雲空鎖神清洞
不見丹崖四字書(邢和璞算心處歐陽/文忠公神清之洞)
　　句龍廟
溪行十里氣如蒸危檻慿虚不厭登咫尺仙山在塵世
杖藜來往幾人曾
　　烟山疊嶂圖
揮毫落紙生雲烟江北江南水墨天愛畫主人胸次别
卧游不用買山錢
　　千里江山圖
曾把雲山爛漫酬杖藜隨處賈胡留如今脚力那千里
水墨中間只卧游
　　答祁定之
歸袖迎風拂面埃青山望處白雲埋如何千載離家鶴
學得仙時不便來
　　戲贈
布袍襤褸化風埃是處青山骨可埋三笑家風幾時了
我師容易去還來
　　雪中寄
秋空一洗絶纖埃著脚街頭雪半埋試問希真門下客
衣蓑曾有葛三來
　　不寐
露下中庭鶴睡驚娟娟缺月照窓明夜深讀罷床頭易
紙帳梅花夢不成
　　西山問羊
淡泊不禁頻皛飯尋常無以致氊根西山濈濈多於石
肯與書生踏菜園
　　暮秋有感
亂鴉無數噪寒林林下風吹落葉深惟有黄花枝上露
向人猶似泣殘金
　　即事
將軍下馬氣如虹書生折腰曲如弓好山無限歸未得
白雲慚愧渡溪風
　　即席
秋色南山氣勢高坐間牛酒話麤豪自憐萍梗天涯客
俯仰隨人似桔橰
　　陸渾佛髻山
十歩都無一步平往來人似畫圖行可憐一𣲖温泉水
不與荒山洗惡名
　　湯下寺壁
滚滚龍泉自吐吞誰能箇裏混光塵再三遶壁尋題句
饒舌山禽不避人
　　䟦背面彌勒
萬里千山特特來漫勞皮袋走塵埃横擔拄杖明州去
世上誰能喚得囘
　　題斷碑
節物催殘卧夕陽豈無神物䕶文章一從薦福雷轟後
片石猶爭日月光
　　遊青蓮寺值巨川彥廣二上人出
寂寂荒庭落葉堆與誰重上逺公臺青山不解留人住
立盡秋風人未來
　　戲曺漢臣
一見高僧話亦高醉中往往愛禪逃爾曹自謂曹溪後
不怕曹溪笑爾曹
　　碧落院松
霜幹亭亭聳碧空幾年春雨養髯龍也能說得菩提法
何處人間有萬松
　　陶學士烹茶圖
斗室天寒對酪奴竹間雪鼎與風爐書生事業真堪笑
却謂粗人此景無
　　修武騫林觀
　道經天上有玉京山騫林觀
清晨帶雨暫登臨往事看碑或可尋不是青牛洞中見
人間何處有騫林
　　射虎
逐鹿中原鹿已無功名那在一於菟分明射中南山虎
李廣原來不丈夫
　　答籌堂
　寄詩有青燈佳話正當時之句見其戀戀之至也用
　來韻答
休嫌堂上聚星池(懷宫有/聚星堂)邂逅人生似有時雞黍恐忘
今後約預先報與巨卿知
　　參謀王君玉魏文侯冐雨出獵圖
旌旗冐雨入山林畢竟馳驅獲幾禽自是魏侯言不負
當時只合獻虞箴
　　抱樹石
火餘介子身猶在槁立鮑焦心愈堅欲向前邨問遺叟
石荒樹老不知年
　　和王成之梅韻
踏雪尋芳路帶沙南枝初放兩三花高樓寄語休吹笛
留取春風與大家
　　狂風
春光著物酒加濃白白紅紅眼界中又是一塲蝴蝶夢
能禁幾度落花風
　　遊錦堂後園
　與濟之君祥仲㝟子昻共
妝㸃園林次第新野花無數不知名即時喚起閒中興
慚愧陶家趣未成
　　袁景先東歸䘮馬
汗血奔馳死節休東郊骨骼有誰收舉鞭遥指前山路
野草閒花滿地愁
長鞦短轡慣騎驢今日徒行為的顱得失從來等閒事
未知愁得塞翁無
　　玉李花
盤根春後幾枝分似比樹頭花更新落月試將顔色照
便如傳得謫仙神
　　半丈紅
豔冷香清是就中等閒不肻媚春風東君也恨無顔色
染出枝頭㸃㸃紅
　　溪竹
﨑嶇一徑逐溪斜泛泛溪流帶落花為問風前雙燕子
銜泥飛去入誰家
　　呉神
山頭多少往來人香火爭將瓦鼎焚簫鼓下山人漸逺
晚風吹起一溪雲
　　過古塞
繫馬垂楊日半斜荒村籬落兩三家可憐華屋生存處
瓦礫堆中幾樹花
　　山陽與諸友話舊
尋芳來入杏花村見客人人有典刑不用看碑問前事
坐間一話即圖經
　　郜氏院看花
婀娜花枝不耐寒就中姚魏欲開難賞心未愜空歸去
更待明朝爛漫看
　　長平懷古
趙括雖能讀父書長平一舉見規模縱横戰國俱陳迹
只有青山似畫圖
　　古松
為嫌紅紫汙家風故向春來學種松秪恐等閒兒女軰
輙將斤斧損髯龍
　　勸行
衣錦山前往復來莫教酒興盡時囘前村見說無深巷
留向谿堂把一杯
　　留别
耳畔頻頻杜宇聲馬頭山色翠相迎一杯不盡留連意
送客風來便好行
　　送母受益之洛陽
有心待種洛陽田早趂西風送客船借問梅花堂上月
不知别後幾囘圓
　　寄大師孫仲逺講道經
鶴骨仙人别後臞無由得近嘯臺居我師不了孫家事
絳帕䝉頭說道書
　　德老瑞竹二首
主人本望鳳來棲遂把孤根特地移不念平安猶未報
誰教節外又生枝
籜龍日日斧斤間可惜孤根托處難待得上番成竹後
一枝還作兩枝看
　　山前偶得
白頭來往話誰親琴酒重尋别路雲縱使山英不相棄
奈無面目見移文
　　為圖克坦雲甫作
萬里相將鶴髮親倉惶未拂綵衣塵眼中滴盡孤寒淚
誰是同門請粟人
男兒餬口在四方聚蚊成雷不可當孝哉穎叔豈無恥
恐君之羮猶未嘗
　　過碧落寺
流水溪邊一徑通參差殿閣倚晴空東林少箇開山祖
何處人間有逺公
古寺荒凉不記年庭松相對欲參天入門不見溪堂主
祗恐蒼髯是老禪
　　趙
欲慿從約抗强秦完璧那能係重輕兩虎共圖全國計
豈無一術救長平
紛紛列國事縱横誰似邯鄲得地形㑹罷澠池方氣勝
不思嫁禍有馮亭
　　觀射栁
羽箭星飛霹靂聲追風馬上一枝横平生百中將軍手
不意今朝見栁營
　　戒酒
誰肻收心醉六經只言酒是在天星若能讀得離騷後
學取先生半日醒
　　遊青蓮分韻得春字(幷序/)
　已亥暮春十有八日劉巨川濟之邢漢臣王特升用
　亨郭甫仲山姚昇子昻史顯忠遂良同遊福嚴禪院
　與巨川彥廣二山主道舊兵革之餘不勝感嘆仍以
　春山多勝事為韻賦詩以紀其哀
四面山圍故故青茶烟榻畔坐忘身與師貪論安心法
門外飛花送却春
　　慈氏閣
金碧相輝跨杳㝠慿高佇目記吾曾勸君試倚欄干望
愧我今無脚力登
　　出山
興盡東山命駕忙斷雲微雨兩商量出門巻地狂風起
送客何須爾許狂
　　水簾
倒傾蛟室瀉瓊瑰𣲖落空巖雪浪堆巻地封姨收不起
素娥垂下玉鈎來
　　栁二首
一年春色到溪頭展盡眉間幾㸃愁纔得東君暫時意
笑他張緒不風流
千絲萬縷弄風柔為愛春陰盡日留杖履重來有佳處
道人鑿石沼清流
　　臨清臺
　與諸友憩於臺上須臾四面雲合垂垂欲雨
忽驚平地一聲雷爍爍驕陽氣欲回安得滂沱片時雨
臨清臺是望雲臺
登山興盡早宜歸况是東風送客時只有臨清臺下水
怪人來此不留詩
　　懷舊
杖藜重到古招提硤石雲深一徑迷不見同來舊時伴
怕看雙翠壁間題
　　新安
芳草原頭一望空村南村北落花風可憐當日堆錢屋
寂寂無人晚照中
　　過二聖王氏故居感戰死者
數仭牆圍石作基幾年風雨長苔衣英雄地廹難為計
血汙遊魂不得歸
　　擲筆臺
空山老却湼槃師擲筆臺前旦過稀雉子豈知身後事
至今猶傍法堂飛
　　子榮過家上冡
班超萬里歸無期張翰雖歸如不歸君看晝錦堂中相
十五年前一布衣
名遂功成不肻閒故鄉曾見幾人還百年扶杖華顛老
爭看錢家錦繡山
　　勉和籌堂來韻
往古來今秋復春嬴顛劉蹶總成塵蝸牛角上爭閒氣
笑倒南華夢蝶人
氣似陽和處處春但隨流俗混光塵須知舌在為身累
非是是非何等人
四海男兒得志時歸來一段話新竒野人不管興亡事
飲恨閒看老杜詩
漢祖龍興自有時未應六出計皆奇採芝人向山中老
不見功名一首詩
　　送潁陽史正之之鄧州
風俗相隣鴃舌蠻杖藜南去早宜還今年已近强而仕
捷徑休離少室山
　　贈陳仲和(幷序/)
　吾友仲和故遼尚和太師之後以廕補官累階三品
　䘮亂之際相㑹於山陽年六十有二神閒而意適手
　持數珠日誦佛書不輟真髪僧也因誦飽諳世事慵
　開口會盡人情只㸃頭之句以此意索詩因書以示
　之
百年浮世落花風漆水榮華一夢空拈起數珠都忘却
大千世界入圓融
　　和秦彦榮韻
花信風傳閬苑香騰空鶴駕望仙郎當年誰為看爐鼎
曾得丹砂入藥囊
　　碧落途中遇雪
出郭山行十里餘據鞍擁鼻一臞儒飛花落在吟肩上
　便是藍關遇雪圖
　　　山陽值雨
　掃地陰雲撥不開北風吹落豆稭灰相逢父老應相笑
　直待山頭白後來
　　　呈濟之
　朝醉暮醉幾時休雞黍人家見客留聞道麴生行處有
　西風明日趁扶頭
　　　留别
　故人不寄一枝梅親到前村雪裏來興未盡時還又去
　為君更覓煖寒杯
　
　
　
　
　
御訂全金詩增補中州集巻四十八
　欽定四庫全書
御訂全金詩增補中州集巻四十九
　　李俊民六
　　　和籌堂送别韻
　山城望斷首重囘猶勸春風馬上杯有似衛軒當日鶴
　羽毛養就却歸來
　白髮相逢得㡬囘離亭苦勸送行杯元龍不識求田意
　徒使青山笑往來
　　　和河上送行韻
　沁南幕客盡詩豪斧月斤雲得句高吏部文章笑東野
　若為自比倚松蒿(有芝蘭元肻伴蓬蒿之句/)
　　　蟻戰圖
　聲勢何勞鬬似牛看看一雨到山頭大家不肻勤王去
　只待槐宫壊即休
　膠膠擾擾戰爭多歲月循環得幾何樹下老人觀物化
　夢魂應不到南柯
　　畫鶴
兩翅如輪骨已仙昻昻只合在林泉且休相逐乘軒去
自有人謀二頃田
　　海棠露
輕風嫋嫋泛崇光長恨司花不與香春睡一聲鶯喚起
却教老眼見啼妝
　　張氏肻堂(張文定公後/)
百年蘭玉水邊村萬軸牙籤席上珍同隊魚中見頭角
一朝富貴異於人
　　上陶固嶺
匆匆出郭曉風寒一片雲收爽氣山上盡坡陀試囘首
人家住在翠微間
　　野菊
風露叢中取次芳愁邊過却幾重陽秋光到處多無主
不是閒花不肻香
　　席次
不到西山二十春風光别後一番新再三㸃檢樽前客
白髮相看有幾人
　　驢為人盗去
磨嫌居士謀生拙碑恨詩人下道看好在隔花臨水處
為誰信轡逐金鞍
長街愁殺鄭昌圖便是徒行魯大夫縱復東家借還許
不知泥滑敢騎無
　　淵明歸來圖
一旦倉惶馬後牛衣冠從此折腰羞先生不是歸來早
束帶人前幾督郵
　　席上戲李巽之
薰風原上麥連雲簫鼔家家樂社神半醉樽前喧語笑
老夫愁獨淚沾巾
　　和史邦直橋上韻
規模杜預見成功横截長流跨彩虹亭長莫邀來往客
須防中有奪牛公(韓伯休奪牛公/)
　　過龍門
流水潺潺潄石根又還懷古過龍門行人但禮龕中像
誰識當年禹鑿㾗
　　七夕
雲漢雙星聚散頻一年一度事還新民間送巧渾閒事
不見長生殿裏人
　　姪謙甫任長安囘
歸去連昌憶舊遊長安囘望使人愁只誇楊氏錦繡谷
曾上李家花萼樓
枝連葉附本同氣骨親肉疎今幾家但留濟叔易一巻
與送蔣兄麻兩車
　　母師聖醉歸夜溺伊河抱橋柱而死
日日貪杯醉不醒待將風味學劉伶可憐王子龕前水
夜半寒光落酒星
　　和張文玘
　來詩有匠手今逢老作家之句因用韻和
景物秋來件件佳江山都助與詩家我憐五鬼俱難送
先為文章結栁車
白髮詩人喜誕誇詞源傾倒少陵家問君讀後書多少
得滿當年惠子車
書生幢下布衣多盡是嘲風詠月家若使烏臺不彈後
看看欲載十牛車(山谷文章六經來汗漫十牛車/)
數間茅舍老生涯籬落相依四五家不見近來門外轍
故人應駕角輪車
　　和籌堂送迎偶得
懷抱歸來强自㝟相逢賴有舊青山郊原雨後堪圖畫
勾引詩人興不閒
出門天地望中㝟馬首濃迎著色山詩句滿前無可道
恨今不復見閒閒
畫手從來說范㝟何如著眼看真山天公不欲山無主
分付籌堂好處閒
詩愁誰道酒能㝟得句多於飯顆山莫使移文誚長往
工夫那取片時閒
　　和籌堂述懷
長恨周人詠黍離不期親到閔周時一朝小雅廢將盡
何處如今更有詩
白頭相見話存亡可惜漫漫夜轉長煩惱盡無安脚處
出門十步九羊腸
　　訪德老
　月下與君瑞邦直從籌堂攜酒訪德老既而有詩見
　示因用韻和
夜投破戒逺公家醉墨成章㸃不加堪笑穎師無手段
聽琴人似聽琵琶
一朝不飲奈愁何月下敲門載酒過佳句曉風楊栁㟁
醉時吟了醒時哦
　　老杜醉歸圖
花下騎驢不踏泥花間醉後復何之殷勤驥子扶歸去
明日重來别有詩
　　保漢公廟
倉惶劉氏未能安跋扈將軍力拔山若使楚人如郤子
肻教義士不生還
　　戲呈節使王子告
喚取佳人舞繡筵醉中往往愛逃禪我無紅袖堪娯夜
翠被薰香獨自眠
　　戲北臺孫講師仲逺
何處閒田不可耕山頭烽火水邊營道人高卧雲千頃
留取南臺與鶴鳴
　　悼蜀
劍閣誰知累卵危厭厭賔主醉無時蜀人不識忠臣淚
剛道嘉王是酒悲
　　元夜與泰禪洛陽觀燈
行歌聲裏落梅風爍爍華燈萬盞紅何似吾師方寸地
一輪明月小參中
　　歴陽侯(范亞夫/)
韓生去世冠軍廢獨望楚强心亦勞漫向鴻門撞玉斗
豈知鹿死在金刀
　　酈食其
多少中原逐鹿人獨慿片舌下齊城淮陰不喜書生事
能免他年獵犬烹
　　四皓奕棋圖
坐看咸陽王氣收豈無人傑自安劉都緣鴻鵠心長在
一局閒棋不到頭
　　王季文南邁怏怏不得意書此以緩之
大家都待倚欄干摘索幽花草棘間方便春風無不到
忍教雪裏一枝寒
　　代别呼延路鈐
森森戈㦸亂如麻剛把毛錐傍史家彈鋏去年門下客
白頭今日又天涯(襄陽守史嵩/)
　　梅花堂小酌同河南馬師
往來不絶鄭崇門清濁那分北海樽今夜梅花堂上月
與人作箇好黄昬
　　過濟源
幾年不到竹梅間天際歸來兩鬢斑一片白雲風掃盡
雙明喜見舊青山
　　壬寅九日和君玉來韻
山城與客醉陶然日日相陪費萬錢馬上行人幾時去
一杯我欲助離筵
書生紙裹亦枵然欲去街頭拾百錢寄語西風莫相笑
一杯便是菊花筵
　　和段正卿韻(出入格/)
悠然相對酒杯閒忽有新詩落坐間唤起東籬無限興
黄花須待與君看
百計尋閒不得閒功名那取片時間誰知九日龍山客
却被秋光冷眼看
　　秋日有感
節氣先凋一葉桐人間何處不秋風梁園勝事隨流水
滿目愁雲鎖故宫
　　賈佐之以進士充軍被撻
便從甯越立威名可信王尼長作兵著甚不談軍旅事
碧油幢下盡書生
　　孤村
舍南舍北地多荒三兩(闕/)　　　　　士盡歸箕斂手
未應醫得眼前瘡
　　解嘲
樽前共醉潑醅香下馬誰家白面郎見說千金能買笑
老夫那得一錢囊
　　王德華黙軒
春秋豈敢措一字賔主不須談兩都萬事盡皆皮裏著
為君終日鼓嚨胡
　　對棋
到頭不可託安危那用搜尋局上機縱出呉宫陣圖外
陰山未免嫁明妃
　　送苗世顯歸上黨
故人千里寄書來長恨天涯唤不囘行路難行澁如棘
歸裝莫待北風催(時河北防秋/)
　　跋魯直帖
雞毛不擇三錢筆蠆尾揮成一幅書莫使觀江神㑹得
因風奪去錦囊虚
　　許道真醉吟圖
斷蓬踪跡寄天涯老去情鍾戀物華囘首錦江春寂寞
一杯愁裏賦棃花(道真號錦江漁隱/)
　　探官
版圖填寫百官志楮券類排千字文堪笑吾儒多伎倆
一時鬻爵僭吾君
　　跋馮應之許司諫換羊帖
還思寫論付官奴想見臨池興有餘莫把家雞等閒厭
恐教人笑換羊書
　　同申元帥遊司馬山
千年古廟映崇岡寂寂空庭草樹荒見說旱時求得雨
一池猶有老龍藏
　　戲楊成之
客路風霜頗倦遊出門又是一番愁行人立馬無情甚
扶上征鞍不自由
　　李晉王墳
雄名凛凛振沙陀為國功深奈老何多少三垂岡上恨
伶人都進百年歌
　　游沁園
多少庭臺墮劫灰勝游踪跡幾殘碑風流人物今誰在
水緑山青似舊時
　　申元帥四隱圖
　　　嚴子陵
羊裘隱跡喚難囘曾犯當年帝座來京洛江湖各天性
釣魚臺不羡雲臺
　　　陶淵明
迎門兒女笑牽衣囘首人間萬事非自是田園有真樂
督郵那解遣君歸
　　　孟浩然
平生只有住山緣北闕歸來也自賢破㡌蹇驢風雪裏
新詩句句總堪傳
　　　李太白
謫在人間凡幾年詩中豪傑酒中仙不因采石江頭月
那得騎鯨去上天
　　大顛圖
星斗文章世所傳狂瀾囘在禹功前先生不踏潮陽路
震旦花開幾大顛
一夕投荒萬里行增光日月更誰能相逢盡說空門話
多少人間有髮僧
　　三害圖
慷慨平西氣不衰勇於三害欲除時流芳已入忠臣傳
何處人間更有詩
挾矢操弓短後衣揚揚意氣是男兒欲慿一怒除民害
可惜為人自不知
　　平水八詠
　　　陶唐春色
　府西南三里有陶唐廟每至春月傾城出遊祭享
松柏森森䕶帝宫至今和氣在河東詩人不盡當時事
八景圖中見國風
　　　廣勝晴嵐
　府北七十里有寺曰廣勝霍山之陽寺下有海曰大
　郎
等閒過了萬千峰偃蹇相看意不濃洗出青山真面目
祗疑海底有天龍
　　　平湖飛絮
　府西五里有泊曰平湖姑山之東汾水之西四面皆
　楊栁如幄三月上已居民祓禊於此
三月湖邉祓禊亭依依楊栁雨中青晚來風起花如雪
春色都歸水上萍
　　　錦灘落花
　府西門外有汾水退灘南北二十餘里皆樹桃焉
春風桃葉復桃根相妬封姨似少恩無限亂紅隨水去
人間何處覓仙源
　　　汾水孤帆
　府西二三里有渡口
古渡無人鳥跡多眼前歴歴舊山河片帆不是秋風客
誰向中流發棹歌
　　　姑山晚照
　府西五十里有姑射山神人居焉
物外神仙自一家等閒不許占煙霞只今冰雪人何處
惆悵山前日易斜
　　　晉橋梅月
　府西南二十五里有縣曰襄陵北門外有橋如虹左
　右皆梅圃
嫩寒籬落似江村雪裏精神月下魂橋北橋南路分處
行人立馬待黄昬
　　　西藍夜雨
　府北五十五里洪洞縣之西有寺曰西藍近汾水一
　二里遶寺多花竹有水杯池
暮雲深鎖梵王家樓閣崢嶸閱歲華香火半殘僧入定
卧聽窓外落簷花
　　錦堂四詠
　　　春水滿泗澤
一番雨過緑生肥正是桃花欲浪時掠地風來吹不皺
細看面面盡玻璃
　　　夏雲多竒峰
初見雲從山裏出須臾雲結勢如山一聲霹靂催時雨
雲不能閒山自閒
　　　秋月揚明輝
誰為天公洗眸子試將把酒問姮娥清光一片已如許
斫却桂時應更多
　　　冬嶺秀孤松
凛凛蒼髯晚節孤雪中傾盖若旁無一經元亮盤桓後
氣壓秦時五大夫
　　沁園十二詠
　　　熙熙堂
眼前草木强爭春往日繁華一聚塵山水中間賞心在
不知誰是肻堂人
　　　翠蘭亭
蓬艾叢深特地藏游蜂何處覓幽芳楚人大段無分别
不識離騷傳裏香
　　　暗香亭
三兩横斜鶴膝枝一朝須有返魂時試看今夜黄昬月
得似西湖七字詩
　　　七賢臺
放跡山陽志尚同至今林下仰高風欲將人物圖中看
恐遇生前李衛公(李衛公焚七賢圖/)
　　　潄玉池
古人觀水必觀瀾一滴涓流一滴寒放取黄陂千萬頃
莫教龍口吐吞難
　　　江源亭(有流杯/)
羽觴到處不容停爭㸔中流落酒星彼此一時修褉事
未應人物愧蘭亭
　　　屏俗庵(子猷别墅/)
世上無人可立談眼前只有此君堪當年借得誰家宅
疑是今來屏俗庵
　　　清暉亭
高山森似劍鋩立流水平如羅帶舒人在水光山色裏
笑渠潘閬倒騎驢
　　　富覽亭
天於萬物豈私我領畧風光天不嗔自古山陽景佳處
盡都分付與閒人
　　　桃園
一時得意笑春風不見春風滿樹空老去惜花心尚在
為君留眼看蒸紅
　　　意在亭
緑水古今洗不盡好山前後勢相連適來荷蕢者誰子
應笑有心哉此賢
　　　涌珠泉
淵底睡龍徒有頷沙中老蚌恐無胎疾雷驚裂蒼苔地
迸出鮫人淚顆來
　　碧落四景
　　　横峯卧雲
蟄龍起後願相從便有人間潤物功一片青山是歸處
無心更逐渡溪風
　　　陰壑積雪
漠漠山陰雪擁門何時天道變寒暄雖然不是囘光地
銷得陽和幾許恩
　　　寒泉潄玉
瀝瀝山泉枕畔鳴六根先得一根清從來只向琴中聽
不識徽絃意外聲
　　　枯松挂月
門前老樹數難推獨有栽松道者知夜半風催山月上
政當鶴睡覺來時
　　周昉内人圖
　　　吹笙
舊曲聞來似歛睂料應祗恨賞音遲棃園傳得新翻譜
著意參差竹裏吹
　　　汲泉
非關古井不波瀾祗恨銀瓶一掬慳欲助長流御溝水
再教紅葉到人間
　　　剪爪
袖裏纖纖只合存如何春筍不嫌髠金釵墜後無因見
藏得開元一捻㾗
　　　　彈琴
　休言三尺是枯桐大抵聲音與政通曽得君王意中事
　便從絃上和薰風
　　　　學書
　數幅雲箋自巻舒試教落筆看何如休將彤管題閒句
　正要班姬續漢書
　
　
　
　
　
　
　
　
　
御訂全金詩增補中州集巻四十九
　欽定四庫全書
御訂全金詩增補中州集巻五十
　　李俊民七
　　　襄陽詠史
　　　　襄陽　闕
　　　　南峴山　闕
　　　　中峴山　闕
　　　　萬山　　闕
　　　　江漢　　闕
　　　　古隄
　　(闕/)　　　　　　　　　　　　　年平地溢
　　四丈五尺魏太守胡烈補缺隄以利民至唐盧鈞為
　　山南節度因烈之舊而增培之俗謂附城北者為金
　　鎻隄南曰白銅隄
　一決江源水自東長隄隱隱卧如虹不因傳得㐮陽操
　人世何由見禹功
　　　白沙湖
　張參議詩未雨還須徹桑土白沙湖上水湯湯元祐
　二年邢恕守襄詔以漢有決溢之患其畫經制久逺
　之策公來訪被水之地得之東南隅當漢水之衝土
　雜白沙水至輙陷民號曰沙湖隄之内其勢平一決
　則兩城相望三十里瀦為汙澤近郊之民趨西山甚
　至登木杪
聞道沙隄水陷時茫茫無處覓完隄當時禹跡依然在
以壑為隣笑白圭
　　　戍邏墾田
　羊公鎮襄陽呉人罷守石城戍邏減半分以墾田八
　百餘頃公之始至無百日之糧及季年有十年之積
屯徹南陽井井田劍牛刀犢兩功全石城驚落呉兒膽
野宿貔貅萬竈烟
　　　樊城
　在襄陽北漢江之湄張參議詩昔年山甫興周地想
　見曹仁霸魏功昔仲山甫封於樊關羽攻之不能破
暫來朱序秦還守初入曹仁漢復功顛倒江山今幾主
樊侯依舊襲周封
　　　楚昭王廟
　在宜城東北唐韓愈作宜城記言之甚詳愈又有昭
　王廟詩丘墳滿目衣冠盡城闕連雲草樹荒猶有國
　人懐舊德一間茅屋祀昭王
一間茅屋暗塵埃香火凄凉幾奠杯故國到今如傳舍
後人復使後人哀
　　　保漢公廟
　在襄陽子城南世傳紀信忠義祠今為州之城隍廟
將將提兵氣自揚一朝翻為沐猴忙得從虎口抽身去
不必雷霆怒假王
　　　鄼城
　蕭何初封在谷城縣西漢功臣表高祖六年十二月
　甲申封曹參以正月甲午封張良最後封蕭何
誰是興劉第一功我侯只合最先封當時獵犬猶爭甚
得鹿權都在指蹤
　　　三顧門
　世傳襄陽水西門為三顧門先主自此三往見武侯
　張參議詩水西門外公來處
將軍命駕出門西想見門從向日題山下卧龍誰說破
賞音元直在檀溪
　　　隆中
　諸葛亮宅
一朝師出震關東料敵曹呉㡬日功未必將軍天下計
乾坤容易老英雄
　　　鹿門山
　有龎德公宅在襄陽東南三十二里杜贈别鄭鍊赴
　襄陽詩為於耆舊内試覓姓龎人
百年巢穴子孫安十日長聞九日閒說破姓名人不識
鹿門山是德公山
　　　龎士元宅
　在襄陽
鷹自養來饑肻去龍從卧後顧須頻到頭驥足非難展
祗在當時駕馭人
　　　徐庶宅
　在檀溪之陽習鑿齒與謝安書云游目檀溪念崔徐
　之交
誰知方寸去留初盡把功名付葛廬舉目檀溪人不見
空傳谷隱念交書
　　　谷隱山
　桓温覬覦非望習鑿齒著漢晉春秋以裁正之後以
　脚疾廢於里巷襄陽陷堅素聞其名與釋道安俱輿
　而致焉與諸鎮書昔晉平呉得二陸今獲士才一人
　有半耳
衮斧留心漢晉間豈期谷隱避名難一人有半隨秦去
不得相離釋道安
　　　龎公祠
　唐龎藴也祠在鹿門山本自衡山得馬大師法來隱
　張參議詩家池龍種去無踪珍重龎公似德公龎德
　公宅在鹿門山
踏破衡山急急囘鳯林盡是陸離材大家了得無生著
傾出團圞話裏來
　　　斬蛟渚
　晉鄧遐為太守襄陽城北沔水中有蛟嘗為人害遐
　拔劍入水斬之而去
久憤江干投水俗近憂泉室泣珠人到頭不是池中物
血濺驚波劍有神
　　　夫人城
　今在襄陽西北一里符丕之攻朱序也其母韓深識
　兵勢自登城履行謂西北角當先受弊遂令百餘婢
　并城中女丁於其角斜築城二十餘丈冦力攻西北
　果挫衂而退襄陽號曰夫人城
見說韓門素識兵故知西北勢先傾未應有子如豚犬
何在夫人自築城
　　　誡虎碑
　宋傅僎字子成為襄陽令有善政縣多虎僎常追虎
　入城誡勵虎去不復為害邑人為立碑
未除不必煩周處欲刺何須待卞莊入市如羊聽命去
至今無害到襄陽
　　　尹氏一門四闕
　在襄陽縣東南三里唐尹怦有父曰嗣宗居䘮逾禮
　貞觀中旌表怦年十三竭力就養父卒負土成墳紫
　芝産墓側天子下詔稱揚龍朔中刺史改其閭曰南
　陔里子慕先孫仁恕皆著孝行萬歲通天中繼被寵
　褒一門四闕張柬之張九齡為之記贊歐陽文忠公
　集古錄言之甚詳
萱堂猶是忘憂地烏屋相傳反哺恩一段家風自誰出
千年鼻祖守關門
　　　武安君廟
　祠白起在南漳縣
歸去咸陽是白頭如何此地肻重游分明祀典無交渉
只合英靈在杜郵
　　　修禊亭
　在峴山半王子年拾遺記云江漢之人思周昭王至
　春上已祓禊集王祠不如屈原故事
相唤相呼上已游國人無日不思周近來烽火連三月
那得閒杯逐水流
　　　漢陰臺
　在宜城西三十歩莊子子貢過漢陰見一丈人方將
　為圃鑿隧而入井抱甕而出灌用力甚多而見功寡
　子貢曰有械於此夫子不欲乎鑿木為機後重前輕
　挈水若抽其名為橰為圃者笑曰有機械者必有機
　事有機事者必有機心機心存於胸中則純白不備
　神生不定非吾不知羞而不為也
怪來賜也多言甚笑倒忘機老漢陰巧拙大都歸一溉
寧教勞力莫勞心
　　　善謔驛
　在宜城縣驛前有淳于髠墓
皆因盂酒與豚蹄致使他鄉笑滑稽無限驛亭來往客
獨言齊贅不歸齊
　　　滄浪歌
　屈原既放游於江潭漁父見之鼓枻而歌曰滄浪之
　水清兮可以濯我纓
江上揚揚一棹波衆中清濁笑懐沙不知歌後滄浪曲
却入騷人屈宋衙
　　　競渡
　屈原以五月五日赴汨羅土人追至洞庭湖欠舟水
　莫得濟者乃歌曰何由得渡湖自此習以相傳為之
　戲
憔悴沉湘楚大夫魂招魚腹肻來無至今江上漁歌在
尚問何由得渡湖
　　　抱玉巖
　在南漳縣卞和得玉於此以進楚王王以為詐刖其
　足乃抱玉泣於荆山
特特來從抵鵲山一心都在獻芹間非關楚國真難辨
舉世人皆厭等閒
　　　習家池
　即嵩陽池也在峴山南百步水經云沔水東入襄陽
　習郁池内郁依范蠡養魚法作大陂列植竹木游讌
　之名處也
日日山公載酒過醒時常少醉時多兒童拍手闐街笑
驚破滄浪一曲歌
　　　的顱溪
　本名檀溪在襄陽西四里劉表因㑹取劉備備潛遁
　所乘馬名的顱可努力的顱一躍三丈渡中流而追
　者至
得雨蛟龍未易圖枉勞木偶用機謨死生畢竟誰堪托
今日纔方見的顱
　　　作樂山
　酈道元注云昔諸葛亮好為梁父吟每所登游俗以
　作樂山名之今在襄陽西北二十里
悠悠曾不倦登臨眼底何人為賞音白雪一歌猶掩耳
安知梁父是龍吟
　　　冠葢里
　漢靈帝時宜城太山廟有四郡守七都尉二卿五侍
　中一黄門侍郎三尚書六刺史朱軒高葢仝日㑹於
　山下荆州刺史劉表行部見之甚歡歎其豪盛乃題
　道口亭為冠盖里刻石銘之
道口亭前多貴游一時來往亦風流若能共畫安劉計
豈獨英雄記裏收
　　　呼鷹臺
　在襄陽縣東七里高三丈表性好鷹常登此臺歌野
　鷹來曲臺之側有司馬徽龎統二宅
英豪竝起望人才底事將軍漫築臺倘使曹公肉能飽
如何唤得野鷹來
　　　仲宣樓
　在萬山王仲宣故宅郭帥杲移井欄於戎司其後破
　碎埋没李帥奕收拾補甃置之便座側稽考古今歲
　月為之記
試看汲古幾何深猶有餘波慰渇心誰把石欄移便座
並鄰又得一繁欽
　　　兹樓
　王粲樓按襄陽雜詠題曰兹樓葢取粲登樓賦所謂
　登兹樓以四望兮襄陽志亦因之而樓不存
見說襄陽有古風可憐耆舊老無功當年漢主龍興地
盡在登樓四望中
　　　沈碑
　在萬山下杜元凱刻石為二碑記其勲績一沈萬山
　之下一立峴山之上
中原人物老書生塞破乾坤萬古名俗子不知碑尚在
一朝南渡愧荒傖
　　　晉柏
　在南峴山上即晉人所植下有小石題刻柯幹如鐵
亭亭霜幹上參天色黛皮蒼老更堅當日不知誰手植
到今人與樹千年
　　　文選樓
　在子城南門按祥符圖經云梁昭明太子於此樓選
　文選聚才人賢士劉孝威等一十餘人資給豐厚日
　設珍饌諸才子號曰高齋學士又云世傳文選成樓
　下所棄書與樓齊
朝朝暮暮蠧書魚選盡人間得意書常恐不能精此理
秪緣老杜近樓居
　　　解佩渚
　在襄陽西十里北臨沔水有曲隄按郡國志鄭交甫
　至漢臯臺下遇二女佩二大珠交甫求之二女解佩
　行數里二女及珠俱失
相遇江臯事頗竒一雙佩解去還遺未能南國無游女
詠取周人漢廣詩
　　　弄珠泉
　楚俗以嬉游為事襄沔記歲以正月二十一日二十
　二日謂之天地穿日移市於城北津弄珠灘按南都
　賦云游女弄珠於漢臯之曲
江沙一日蚌胎虛游女爭誇掌上珠美化不將風俗禁
他年恐作媚川都
　　　金沙泉
　在宜城縣東一里造酒絶美世謂宜城者又云竹葉
　杯
何處山泉味最佳從來獨說有金沙楚人遍地宜城酒
莫著淄澠誑易牙
　　　涌月亭
　在南峴山
徘徊亭上晚相宜月與高人本有期不比尋常三五夜
十分圓後是來時
　集古
　　南游
一片歸心白羽輕(高/蟾)一塲春夢不分明(張/泌)東風二月淮
陰郡(劉/商)總是關山離别情(王昌/齡)
　　自遣
南路蹉跎客未囘(樊/晃)山桃野杏兩三栽(雍/陶)逢春漸覺飄
蓬苦(才調/集)更向花前酒一杯(嚴/憚)
　　雨後出郊
栁塘烟起日西斜(鮑/溶)馬踏春泥半是花(竇/鞏)何處最傷游
客思(武元/衡)綠隂相隔兩三家(司空/圖)
　　寒食
閒身行止屬年華(薛/能)故國春歸未有涯(司空/圖)一樹棃花
一溪月(才調/集)不知墻外是誰家(郎士/元)
　　郭外
寒食悲看郭外春(王/表)數聲鴉噪日將曛(潘/閬)山中舊宅無
人住(戴叔/倫)一樹繁花傍古墳(盧/綸)
　　小桃
桃花依舊笑春風(崔/䕶)悵望無人此醉同(趙/嘏)應是夢中飛
作蝶(吕/温)樹頭樹底覓殘紅(王/建)
　　看花
兩岸山花似雪開(劉禹/錫)開時莫放艶陽囘(李商/隱)明朝攜
酒猶堪賞(李/涉)雨漲春流隔往來(劉/商)
　　感春
無人不道看花囘(劉禹/錫)猶憶紅螺一兩杯(陸龜/蒙)曽是管
絃同醉日(趙/嘏)來時歡笑去時哀(韋/氷)
　　暮春
一年春色負歸期(韓/偓)緑葉成陰子滿枝(杜/牧)公子王孫莫
求好(韓/琮)如今不似洛陽時(崔/櫓)
　　送春
可憐寥落送春心(高/駢)負郭依山一徑深(李/渉)燕子不歸花
着雨(韓/偓)小溪猶憶去年尋(山/谷)
二月已破三月來(杜子/美)常嗟物候暗相催(樊/晃)幾時心緒
渾無事(李商/隱)終日傳杯不放杯(山/谷)
　　遣興
讀徹閒書弄水囘(趙/嘏)緑楊移傍小庭裁(文/幹)閉門盡日無
人到(韋/莊)便有春光四面來(邵/謁)
　　下樓
繡簾朱戸未曽開(東/坡)却向東風領恨囘(李山/甫)行到中庭
數花朶(劉禹/錫)遥聞語笑自空來(李/端)
　　招飲
當時朝士已無多(劉禹/錫)故里心期奈别何(羊士/諤)不用凭
欄苦囘首(杜/牧)且來花裏聽笙歌(東/坡)
　　春感
歲歲無如老去何(劉長/卿)東城南陌强經過(謝皎/然)不知誰
唱春歸曲(曹/唐)斷得人腸不在多(王/建)
　　約同歸
故國烟花想已殘(盧/弼)浮生各自繫悲歡(司空/圖)青山一道
同雲雨(王昌/齡)步步相攜不覺難(劉禹/錫)
　　江村
夜添山雨作江聲(羊士/諤)綠暗紅藏江上村(韋/莊)何處人間
似仙境(劉禹/錫)寥寥一犬吠桃源(劉長/卿)
　　送客之江陵
獨上江樓思渺然(趙渭/南)故人去後絶朱絃(山/谷)西南一望
和雲水(竇/鞏)入郭登橋出郭船(羅/隱)
　　贈别
蕭蕭落葉送殘秋(權徳/輿)樓上黄昬欲望休(李商/隱)滿目暮
雲風捲盡(陸龜/蒙)亭亭孤月照行舟(蓋嘉/運)
　　秋懐
八月霜飛栁遍黄(盧/弼)鳥啼山館客思鄉(薛/逢)十年馬足知
多少(雍/陶)地角天涯不是長(張建/封妾)
　　洛中
洛陽猶自有殘春(劉禹/錫)水北源南草色新(張/籍)山酒一巵
歌一曲(許/渾)不能廻避看花塵(趙渭/南)
　　洛中感舊
千里江山一夢囘(盧/中)悔緣名利入塵埃(雍/陶)年光到處皆
堪賞(令狐/楚)誰與愁眉唱一杯(山/谷)
　　席上
春風寂寞斾旌囘(武元/衡)兩度天涯地角來(雍/陶)重到笙歌
分散地(杜/牧)與人頭上拂塵埃(李山/甫)
　　憶昔
憶昔爭游曲水濵(王/駕)當軒下馬入錦茵(杜子/美)如今不似
時平日(王/建)風起楊花愁殺人(李/益)
　　南征
兩行旌斾接揚州(李/涉)烽火城西百尺樓(王昌/齡)九姓如今
盡臣妾(趙/嘏)青天猶列舊旄頭(汪/遵)
　　老將
蓬根吹斷鴈南翔(盧/弼)曉鼓聲中兩鬂霜(趙/嘏)獨倚關亭還
把酒(杜/牧)不堪秋氣入金瘡(盧/綸)
憐君一見一悲歌(劉長/卿)破虜曽輕馬伏波(趙/嘏)今日寳刀
無殺氣(朱冲/和)太平功業在山河(呉/融)
門前不改舊山河(趙渭/南)淚落燈前一曲歌(李羣/玉)更把玉
鞭雲外指(韋/莊)只縁君處受恩多(朱沖/和)
　　感征夫家
臂上彫弓百戰勲(王/維)居延城外又移軍(令狐/楚)不知萬里
沙場苦(高/駢)猶自笙歌徹曉聞(玉/建)
　　從軍
萬里還鄉未到鄉(盧/綸)受降城外月如霜(李/益)誰家營裏吹
羌笛(葢嘉/運)不是愁人亦斷腸(戴叔/倫)
　　聞笛
山頭烽火水邊營(來/鵠)祗有牛羊與馬羣(葢嘉/運)羌笛何須
怨楊栁(王之/渙)忍教嗚咽夜長聞(趙/嘏)
　　漢女
天邊物色更無春(葢嘉/運)碧玉芳年事冠軍(楊巨/源)人世死
前惟有别(李商/隱)陽臺去作不歸雲(趙渭/南)
　　有别
長對春風裛淚㾗(才調/集)殷紅馬上石榴裙(張/謂)無端更唱
關山曲(王/表)哀怨教人不忍聞(葢嘉/運)
　　悼征婦
萬里行人尚未還(儲嗣/宗)百年多在别離間(盧/綸)當時驚覺
南柯夢(李/涉)為雨為雲過别山(李羣/玉)
　　代送别
隴上流泉隴下分(崔/涯)目隨征鴈過寒雲(李/涉)人生失意無
南北(王介/甫)莫向陽臺夢使君(戎/昱)
　　睡起
萬轉千囘懶下牀(崔/氏)不辭鶗鴂妬年芳(李商/隱)酷憐一覺
平明睡(羅/隱)枕破施朱隔宿妝(薛/能)
　　無睡
江南江北望烟波(劉禹/錫)顰黛低紅别怨多(李羣/玉)盡日傷
心人不見(許/渾)卧來無睡欲如何(李商/隱)
　　漫書
已共紅塵跡漸疎(李九/齡)畫簾愁見燕歸初(徐/凝)無端有寄
閒消息(杜牧/之)腸斷蕭娘一紙書(崔/氏)
　　寄情
年光空感疾如流(呉商/浩)同向春風各自愁(李商/隱)有境牽
懐人不㑹(齊/已)落花深處指青樓(權德/輿)
曾留宋玉舊衣裳(李羣/玉)雲雨巫山枉斷腸(李太/白)不為傍
人羞不起(西廂/崔)夜來新惹桂枝香(裴思/廉)
寂寥滿地落花紅(京兆/女子)獨倚欄杆花露中(趙/嘏)征客未來
音信斷(張/汯)年年囘首泣春風(王/傑)
　　秋夜
擲却風光憶少年(顧/况)多生信有短因縁(鮑生/妾)欲知此恨
無窮處(羅/虬)星落銀河月半天(趙/象)
　　有感
風輕簾幙燕爭飛(才調/集)到處烟花恨别離(韋/莊)倚柱尋思
倍惆悵(張/泌)映人勻却淚胭脂(韓/偓)
　　戲答
公子王孫逐後塵(崔/郊)近來方解惜青春(鄭/谷)春心不愜空
歸去(滕傅/嗣)長伴吹簫别有人(劉禹/錫)
　　戲遣
雨散雲收一餉間(真/氏)不知何處入空山(盧/綸)慇懃好取襄
王意(戎/昱)下蔡城危莫破顔(李商/隱)
枉破陽城十萬家(李商/隱)門前初下七香車(王/維)自緣今日
人心别(鄭都/官)隔座剛抛荳䓻花(軍/倅)
　　偶見
莫愁還自有愁時(李商/隱)眉斂春山知為誰(東/坡)含淚向人
羞不語(崔/涯)芙蓉頭上綰青絲(李/渉)
滿身花影倩人扶(陸龜/蒙)清澗潘郎玉不如(楊巨/源)畢竟多
情何處好(韋/莊)庾樓明月墮雲初(趙渭/南)
雲髻朝來不欲梳(徐/凝)娉娉嫋嫋十三餘(杜牧/之)分明記得
曽行處(方/干)看遍花枝盡不如(趙/蝦)
　　聽歌
清歌空得隔花聞(楊巨/源)寂寞堂前日又曛(趙/嘏)共待夜深
聽一曲(戴叔/倫)女兒絃管弄參軍(薛/能)
　　寄懷
愁雲漠漠草離離(竇/庠)去國還家一望時(韓/琮)幾度相思不
相見(武元/衡)雪中梅下與誰期(李商/隱)
　　秋怨
且將團扇暫徘徊(王昌/齡)淚滴閒堦長緑苔(鄭/谷)春色似憐
歌舞地(姚/合)不論時節遣花開(東/坡)
　　悲故宫人
雲慘烟愁苑路斜(孟/遲)宫鸎銜出上陽花(雍/陶)朱鉛滴盡無
心語(張/祜)生死深恩不到家(竇/鞏)
　　懷古
暮雲宫闕古今情(韓/琮)芳草長含玉輦塵(韓/偓)春意自知無
主惜(崔/櫓)落花猶似墮樓人(杜/牧)
　　舊游
山南山北雨濛濛(韋/莊)十載長安似夢中(李/涉)今日獨來張
樂地(劉禹/錫)故人墳樹五秋風(杜/牧)
　　關中
岳北秋空渭北川(司空/圖)一村桑柘一村烟(韓/偓)行人莫訝
頻囘首(貫/休)記得春深欲種田(薛/能)
　　過梅溪舊居
逺到音書轉寂寥(徐/凝)青山隱隱水迢迢(杜牧/之)村園門巷
多相似(雍/陶)花落梅溪雪未消(靈/澈)
　　登山陽郡樓
將軍一去泣空營(乾符/童謡)槐栁蕭疎遶郡城(羊士/諤)試上高
樓望春色(李/涉)落花流水歎浮生(温庭/筠)
　　王公樓上㑹飲
詩酒能消一半春(趙/嘏)紫微才調復知兵(崔道/融)黄河九曲
今歸漢(薛/逢)獨上高樓故國情(羊士/諤)
　　答籌堂
一夕秋風白髮生(才調/集)相思迢遞隔重城(李商/隱)前歡往
恨分明在(韓/偓)贏得青樓薄倖名(杜/牧)
　　重九
事去人亡跡自留(劉長/卿)白雲猶似漢時秋(岑/參)如今暫寄
樽前笑(劉禹/錫)明日黄花蝶也愁(東/坡)
　　十日遣興
露葉如啼欲恨誰(劉禹/錫)曉庭空遶折殘枝(鄭/谷)芳樽有酒
無人共(趙/嘏)卧看南山改舊詩(韋/莊)
　　古城
東風漸急夕陽斜(朱/鵠)馬上懷中盡落花(薛/能)腸斷入城芳
草路(韋/莊)孤烟起處是人家(東/坡)
　　送行
天涯方嘆異鄉身(韋/莊)雲别青山馬踏塵(趙渭/南)欲問孤鴻
向何處(李商/隱)依依還似北歸人(東/坡)
　　宫栁
寒食東風御栁斜(韓/翃)輕盈嫋娜占年華(劉禹/錫)試看三月
春殘後(李山/甫)不見人烟空見花(韓/偓)
　　對花
盡是劉郎去後栽(劉禹/錫)為誰零落為誰開(嚴/憚)風流才子
多春意(戴叔/倫)半醉閒吟獨自來(高/駢)
　　宿横望
逺上寒山石徑斜(杜牧/之)月臨荒戍起啼鴉(高/蟾)故鄉今夜
思千里(高/適)每到花時不在家(張/祜)
　　妓為尼
無地無媒只一身(趙渭/南)蛾睂畫出月爭新(高/駢)春來削髮
芙蓉寺(楊巨/源)從此蕭郎是路人(崔/郊)
　　新居
每憶雲山養短才(雍/陶)蓬門今始為君開(杜子/美)落花寂寂
黄昬雨(韋/莊)依舊去年雙燕來(趙渭/南)
　　寒食野外
浮雲飛盡日西頺(韋/檢)莫向花前泣酒杯(趙/嘏)獨上郊原人
不見(成文/幹)野風吹起紙錢灰(呉/融)
　　贈别
緑栁纔黄半未勻(楊巨/源)灞橋攀折一何頻(皇甫/冉)相逢且
莫推辭酒(白樂/天)明日忽為千里人(劉禹/錫)
　　惜春
自有林亭不得閒(温庭/筠)長安豪貴惜春殘(昌/黎)晚來風起
花如雪(劉禹/錫)為問無情歲月看(高/蟾)
　　春望
半似羞人半忍寒(韓/偓)風和時拂玉欄干(段成/式)門前不見
歸軒跡(錢/起)强把花枝冷笑看(張/祜)
　　寒食夜雨
風景依稀似去年(趙渭/南)鳥啼花發栁含烟(顧/况)夜深斜搭
鞦韆索(韓/偓)獨向簷牀看雨眠(雍/陶)
　　早行
一聲歌盡各東西(趙渭/南)花外烟濛月漸底(陸龜/蒙)馬上正
吟歸去好(韋/莊)山山樹裏鷓鴣啼(張/籍)
　　過友人别墅
少游京洛共紅塵(李/益)依舊瓊林照映人(山/谷)且向白雲求
一醉(戴叔/倫)麻衣草坐亦終身(靈/澈)
　　不遇
來往風塵共白頭(戴叔/倫)誰人肻向死前休(韓退/之)直教桂
子落墳上(賈/島)富貴何嘗潤髑髏(山/谷)
豈有文章動聖君(丁/謂)欲將書劍學從軍(温庭/筠)平生名利
關身者(翁/綬)執㦸官資笑子雲(孫/僅)
　　隱居
北去秦關路幾多(李商/隱)中原無鹿海無波(呉/融)荷蓑不是
人間事(李/涉)造物小兒如予何(東/坡)
　　訪隱者不遇
忽聞春盡强登山(李/涉)却笑孤雲未是閒(施肩/吾)惆悵仙翁
何處去(高/駢)尋君不見又空還(韋應/物)
　　懷韓居士
烏巾年少歸何處(姚/合)陵谷依然世自移(李/涉)上天下地鶴
一隻(高/駢)還在人間人不知(東/坡)
　　古道人
鶴骨飄飄紫府仙(東/坡)香風引到大羅天(牛僧/孺)無人寂寂
春山路(李羣/玉)洞在清溪何處邊(張/顛)
　　遊仙
霧為襟袖玉為冠(韓/偓)委佩低簮彩仗閒(劉禹/錫)上界真人
足官府(韓退/之)不如歸去舊青山(東/坡)
　　李道者
麻衣少年雪為顔(施肩/吾)聞說經旬不啓關(韓/偓)弄玉已歸
蕭史去(趙/嘏)洞門深鎻碧忩寒(高/駢)
　　仙廟
桂冷松香十里間(康/求)水晶如意玉連環(李商/隱)年年笑伴
皆歸去(盧/綸)門對寒流雪滿山(韋應/物)
殿臺渾不似人寰(劉禹/錫)花態嬌羞月思閒(李/涉)高坐寂寥
塵漠漠(唐/永)秋風落葉滿空山(謝皎/然)
　　女仙臺
上清真子玉童顔(李/涉)石座苔花自古斑(王禹/偁)雲雨今歸
何處去(竇/庠)受人祭享占人山(郭/震)
　　聽琴
蟬鬢慵梳悵倚門(劉/卑)抱琴花夜不勝春(趙渭/南)不應更學
文君去(李昌/鄴)擬作梁園座右人(劉禹/錫)
　　怨别
書來未報幾時還(竇/鞏)終日昬昬醉夢間(李/涉)别易㑹難長
自歎(韓/偓)不堪重過望夫山(真/氏)
　　寄逺
桃李年年上國新(李/益)單于鼓角隔山聞(馬/逢)一行書信千
行淚(王/駕)不是思君是恨君(武元/衡)
　　恨别
悽悽常似别離情(韋/莊)冰簟銀牀夢不成(温庭/筠)昨夜秋風
今夜雨(盧/綸)篝燈愁泣到天明(韓/偓)
君問歸期未有期(李/益)邇來中酒起常遲(韋/莊)鴻來雁度無消
息(駱賔/王)指㸃庭花又過時(韓/偓)
　　感舊
流鸎驚起不成棲(陸龜/蒙)又到繁華夢覺時(崔/塗)人面只今
何處去(崔/䕶)魏公懷舊嫁文姬(舒/元)
碧欄干外繡簾垂(韓/偓)曽識雲仙至小時(李/涉)見我佯羞頻
顧影(李商/隱)滿頭猶自插花枝(劉/德)
九陌初晴處處春(趙渭/南)日高深院斷無人(李商/隱)樽前花
下長相見(劉夢/得)宋玉東家是舊隣(王/碩)
　　塞上
古溝芳草起寒雲(許/渾)斷續鴻聲到曉聞(令狐/楚)萬里江山
今不閉(李/益)死生同恨舊將軍(高/駢)
　　登樓
東池送客醉年華(吕/温)獨倚危樓四望賖(李九/齡)日暮鳥啼
人散盡(呉/融)輕風細雨落殘花(武元/衡)
　　花期不赴
雲泥豈合得相親(戎/昱)還把閒吟慰病身(丁/謂)一種是春長
富貴(杜子/美)有愁人有不愁人(來/鵬)
　　山中偶得
棄擲功名脱屣間(孫/僅)東風吹雨過青山(盧/綸)行人莫話金
章貴(鄭/谷)久許孤雲作往還(義/先)
　　重九日
二十餘年别帝京(劉禹/錫)可能朝市汙高情(韓/偓)秋光何處
堪消日(李/汯)漫遶東籬嗅落英(東/坡)
　　九日戲幕賔
一任斜陽送客愁(沈/彬)邊鴻不到水南流(劉禹/錫)自從身逐
征南府(張/祜)破㡌多情却戀頭(東/坡)
　　晚菊
白露寒花自遶籬(羊士/諤)從他桃李笑開遲(冉宗/敏)一年秋
色吟中盡(沈/彬)門外重陽過不知(齊/已)
　　十日對菊
籬菊香寒晚吹生(孫/僅)可能榮落在朝昬(李商/隱)浮生也共
花無别(杜光/庭)不受陽和一㸃恩(李山/甫)
　　梅
我今移爾滿庭栽(韋/莊)不向東風怨未開(雍/陶)囘首看花花
欲盡(高/駢)北人初識越人梅(東/坡)
　　落梅
　每到花時把酒杯(韓/偓)暮天何處笛聲哀(趙渭/南)縱然一夜
　風吹去(司空/文明)不恨凋零却恨開(杜牧/之)
　
　
　
　
　
　
　
　
　
　
　
　
御訂全金詩增補中州集巻五十
　欽定四庫全書
御訂全金詩增補中州集巻五十一
　　麻秉彝(一首/)　(補/)
　　　　補秉彝臨晉人革父也登皇統九年進士官兵
　　　　部侍郎
　　　題廣勝寺
　盤雲梯石上崇岡殿閣峥嶸古道塲寺紀汾陽親奏額
　塔傳阿育久騰光簷前山聳干螺秀檻外溪分二帶長
　種種塵縁都洗盡祗因身在白雲鄉
　　伊喇霖(二首/)　(補/)
　　　　補臨潼志霖字仲澤官陜西路按察使
　　　驪山有感二首
　蒼苔逕滑明珠殿落葉林荒羯鼓樓渭水都來細如綫
　若為流得許多愁
　山下驚飛烈火灰山頭猶弄紫金杯夢廻未奏棃園曲
　卧聽吟風阿濫堆
　　　附驪山石刻詩跋詩之興也久矣其源本出於
　　　國風之什濫觴於漢魏𣲖演於六朝下逮唐宋
　　　汪洋大肆靡所不至大率以鍊格鍊意鍊句鍊
　　　字為法按察相公人品高秀天性竒頴一遊塲
　　　屋芥拾甲科士子仰之如泰山北斗向有題華
　　　清宫三絶句遠近傳誦今再遊復留二絶恬然
　　　備四鍊體友人賀吉甫作傳遠計命遼東孫極
　　　之書諸石承安(缺/)年
　　　附金詩紀事案王若虛滹南集中有虚舟堂銘
　　　一首為伊喇仲澤作又羽士丘處機磻溪集前
　　　有仲澤序自署云昭義大將軍武定軍節度使
　　　兼奉聖州管内觀察使提舉常平倉䕶軍漆水
　　　郡開國侯食邑一千户食實封一百户伊喇霖
　　　序作於泰和六年丙寅而仲澤於承安間已官
　　　陜西按察則其登第時定在大定年也
　　　附臨潼石刻志雲房草書二字在櫟陽東門壁
　　　上題云按察陜右東西路伊喇仲澤先生德業
　　　文章聲葢天下其㓜子松齡茂之年甫志學性
　　　工染翰嘗擬鍾離書雲房二字筆力放浪若驚
　　　鴻奔驥畧不羈束方之正本雖識者較讐莫能
　　　别其差銖錙使此公加以數年則張旭羲之其
　　　流也余嘉歎不足因叙片言於後庶幾來者有
　　　以知名父傑子萃諸一門時承安四年嵗在己
　　　未冬至日徴事郎行京兆府櫟陽縣主簿李某
　　　謹志廣威將軍行京兆府櫟陽縣令黄某立石
　梁襄(一首/)　(補/)
　　　補襄字公贊絳州人持勝之父長於春秋左氏
　　　登大定三年進士第調耀州同安主簿三遷邠
　　　州淳化縣令陞慶陽府推官召為薛王府掾世
　　　宗將幸金蓮川襄上疏極諫由是以直聲聞擢
　　　禮部主事太子司經選為監察御史轉中都路
　　　都轉運户籍判官遷邇遠安國二軍節度副使
　　　歴隩州刺史累遷保大軍節度使卒有諫興陵
　　　田獵表傳於世
　　謁禹王廟
波涵九域民為魚帝奮忠勤親决除水涸茫茫盡桑稼
萬世永頼功誰如功高受享宜宏久廟貌方方無不有
砥柱神靈最偉竒㑹稽血食尤隆厚此祠所建在空山
庳殿短廊纔數間讀碣人多題字鬧祭祀禮少犧牲閒
欽惟帝道崇勤儉此郡民繁地磽嶮辛苦耕耘衣食麄
孚祐乞徧無令歉
　胥持國(一首/)　(補/)
　　　補持國代州繁峙人莘公鼎之父大定中為太
　　　子司藏掌飲食有功母后家章宗即位推拜尚
　　　書右丞
　　挽姚仲純
山東夫子老河東誰與先生臭味同早嵗遽辭名宦裏
百年長樂聖賢中醉軒風月千秋恨蝸室樽罍一夢空
白玉樓成人不見空餘鄉淚托東風
　王萬慶(一首/)　(補/)
　　　補萬慶字禧伯史作曼慶自號澹游黄華老人
　　　庭筠子也仕至行尚書省左右司郎中詩筆字
　　　畫皆有父風時論金人字畫以黄華父子為最
　　　方之宋之二米云
　　嵗寒三友圖
黄華山中夜氣清月明風定聞吹笙松花開向竹梅裏
雪香零亂墨光生
　　　附元歐陽𤣥澹游嵗寒三友圖跋京城好古之
　　　家多見澹游所作自是高古無俗氣皆未若此
　　　巻天眞爛漫盡從書法中來絶去筆墨畦徑乃
　　　妙品也又倪瓚跋中州人物獨黄華父子畫書
　　　詩逸出氊裘之表為可尚也觀澹游此卷筆意
　　　蕭然有蔡天啟風流葢高尚書之所祖述而能
　　　冰寒於水者歟又呉寛跋金人書畫兼美者以
　　　王黄華為最澹游為之子實肖之可方宋之二
　　　米也此圖世所謂嵗寒三友者葢嘗流入江南
　　　故倪元鎮王叔明皆次歐陽文公韻題其後足
　　　為橘莊中佳玩也(出汪氏/珊瑚網)
　　　附元王惲跋澹游先生詩後黄華先生以海嶽
　　　精英之氣發而為文章翰墨當明昌間照映一
　　　時惟其早世識者至今惜之余向客好事家屏
　　　圍幀軸無非澹游詩翰廼知老成雖遠典刑盡
　　　見於是此幅公之老筆尤瀟灑可愛豈神完守
　　　固氣自清明雖耄而不衰者邪戊子冬陽生後
　　　日秋澗惲謹題
　　　附春雨雜述王庭筠南宫之甥擅名於金傳子
　　　澹游
　　　附遺山集公無子以弟庭掞之次子萬慶為之
　　　後以䕃補官至行尚書省左右司郎中文章字
　　　畫能世其家
　　　附金詩紀事案金人書畫時論以黄華父子為
　　　最方之宋之二米然禧伯行事不多見中州集
　　　復不詳其所終惟遺山集云癸丑夏客燕中萬
　　　慶屬筆作黄華墓碑癸丑為蒙古憲宗三年距
　　　金之亡已二十年矣則禧伯後亦入燕可知又
　　　張本敏之有九日月中對菊同禧伯郎中賦絶
　　　句六首内一首云子山牢落去江南賦主悲哀
　　　尚一堪只恐秋天聞亦苦併催紅雨下霜巖其
　　　餘語亦多凄絶敏之本金之翰林學士從曹王
　　　烏格出質客居燕之長春宫以黄冠終者故其
　　　詞云爾題中所稱郎中尚是禧伯在金時舊官
　　　與遺山集所云官至行尚書省左右司郎中者
　　　合則禧伯入燕後亦未嘗仕元者也
　張㲄(三首/)　(補/)
　　　補歸潛志張㲄伯玉許州人伯英運使弟也少
　　　有俊才美風姿髯齊於腹為人豪邁不羈竒士
　　　也初入太學有聲從屏山游與雷李諸君及余
　　　先子善雅尚氣任俠不肻下人再舉不中遂輟
　　　科舉卜居許之郾城有園有田宅甚豐日役使
　　　諸姪治生事而巳暇則以詩酒自放偃然為西
　　　州豪俠魁邑令過使皆下之喜稱人善交游有
　　　患難極力挈扶俗子少不愜意輒嫚罵年四十
　　　餘不娶有一妾因小過以鐵簡殺之嘗衣紫綺
　　　裘半醉坐堂上人望之如神迨酒酣興發引紙
　　　落筆往往有天仙語後病腦疽死年未五十
　　與李屏山飲燕市二首
日日飲燕市人人識張鬍西山晚來好飲酒不下驢
昨日上高樓西山翡翠堆今日上西樓西山如死灰想
見屏山老療飢西山隈餐盡西山色高樓空崔嵬
　　賦古鏡(存句/)
軒姿古鏡黑如漆錦華鱗皴秋雨濕
　孫錡(一首/)　(補/)
　　　補錡字安世絳州人鎭弟也與弟同榜擢第鄉
　　　人榮之錡官同知定遠軍節度使終寧州刺史
　　望川亭
望川亭上望秦川萬里風烟在眼前軒檻倚簷高幾許
去巖尺五是青天
　白君舉(二首/)　(補/)
　　　補君舉失其名號寓齋隩州人登金泰和三年
　　　詞賦第官岐山令詩名與元遺山相頡頏元白
　　　為中州世契兩家子弟每舉長慶故事以詩文
　　　相往來北渡後卜築于滹陽結茅為亭有茅亭
　　　詩欒城李冶序之曰龍韜雷厲於紛拏之頃玉
　　　唾川流於談笑之間呉澄曰巧妙穠麗錯諸呉
　　　楚歌謡中幾莫可辨弟華字文舉亦登貞祐三
　　　年進士第官樞宻院判湯内翰西巖贈詩有科
　　　第聨飛光白傅之句仲子樸字仁甫號蘭谷有
　　　天籟集詞
　　題靖節圖
咄哉靈運輩危坐衣裳辱何如五柳家春雨東臯緑
　　酬元遺山
夢裏薰風湛露歌花開漢苑舊經過拾遺老去青春暮
司馬歸來白髮多横槊賦詩吾豈敢短衣扣角夜如何
相逢未盡相思話草色連雲水碧波
　張子權(二首/)　(補/)
　　　補子權字元輿臨漳人金進士善為詩按彰德
　　　府志載金進士題名五十一人到彧常琥郭輯
　　　李松年范穀王潤李京尹王萬鈞赫兟王萬石
　　　鄭元張天翼鄭飾劉可與赫華元起董膺元論
　　　道寧高天禄張彤張觀王闢王子初張仲思劉
　　　延賞尹崇敏高天祐張安中王天章劉漢寶馬
　　　可臣溫琰邵崇董元藺元章盧天錫薛居中張
　　　正倫李正隆朱方酈復亨張仲因房椿藥著張
　　　敏修張玠張子權康瑭泰鑄張都梁之棟
　　甲申元日
憶昔三朝侍紫宸鳴鞘聲送鳳池春繁華已逐流年逝
潦倒猶甘昔日貧蓂厯怕看驚換世椒觴愁舉痛思親
異鄉節物偏多感但覺愁添白髮人
　　遊黄華
溪流潄石振蒼崖林樹號風吼怒雷為謝山靈幸寛貰
漫郎投劾已歸來
　翟升(一首/)　(補/)
　　　補升字利夫平隂人金進士
　　羣賢登第詩
陶山先生主文盟(申公綽/號陶山)郭令好學加勸懲(郭好學/平隂令)平
隂儒學日復振不讓五虎專前名靳侯才名馳冀北(靳/子)
(昭邑/主簿)初官佐治肥子國下車首詢沂上人供室勸學增
潤色文章圓熟推許公典而麗兮詞更工山城天荒從
此破白袍換緑榮鄉中(許/祐)蘇仙久藉家學力内抱英華
外謙抑十年作賦氣凌雲唾手功名不勞得(蘇得/勝)古學
衆許芝亭劉下筆萬字何能休俯就繩墨入賦室一戰
而勝酬焚舟(劉/格)賢哉酅河子董子八舉終場人罕比廣
陽就試欲投名尚以老成為所耻(董/哲)孝感里中重王兄
德與才稱非過情耽經玩史日無輟藹然素有場屋聲
(王/瓚)升也文學宗董氏陶山竹溪亦席侍靳老餘緒復稔
聞駑馬十駕希騄耳(翟/升)明昌天子試飛龍董子王升文
并雄金門獻賦僕亦與北宫唱第三人同至今地脉何
曾斷吾鄉士風天下冠學者體法舊純樸豈止為文思
過半申氏名族世共知後之苗裔振復竒潛遺祖德借
餘論又向蟾宫折桂枝(申/振)溪上先生號醇德動為儀表
言為則發明聖道得其傳恩不及身後蕃息乃孫經學
有淵源乙科優中光儒門靳侯名鄉能遠慮居賢因此
右硤村(王知/進)李君力學人難企弱冠聲華藹鄉里早承
鶚薦上天廷一舉明經取青紫(李可/用)翠華警蹕幸南都
聖心願治求碩儒日邊詔下免秋試三英笑指龍門趨
錡氏兼經勤博古蘇子天才中規矩李生伯仲三豪間
鼎甲科名俱力取(錡申蘇霖/李唐英)明年較藝入明光王氏文
詞復擅場聖代人材罔遺棄特恩賜第名亦彰(王天/一)芸
牕晝寂閒屈指仕者十有三人矣不才魯鈍甘隠居但
慶諸公膺器使為報後來為學人前進已達教猶存勉
旃勉旃學而仕食禄無忘先輩恩
　李廣(一首/)　(補/)
　　　補廣金貞祐元年任沁水縣令
　　自靈泉寺至偃月山
立馬松間首重廻亂峯無數翠成堆為尋偃月山前路
直向白雲深處來
　張邦直(一首/)　(補/)
　　　補歸潛志張邦直字子忠河内人少工詞賦嘗
　　　魁進士平陽南渡為國史院編修官遷應奉翰
　　　林文字在館五六年從趙閒閒遊性朴澹好學
　　　敬善謙甚士多愛之閒閒本注太𤣥子忠嘗言
　　　親授於闗中隠士薛子明因相與講辨甚久俄
　　　丁母艱出館居南京從學者甚衆束脩唯以市
　　　書惡衣糲食雖仕宦如貧士也同年如雷宋諸
　　　人皆以聲名意氣相豪子忠獨恬退以學自樂
　　　正大初余先子入翰林子忠從之游先子殁與
　　　余善從南京被圍闕食余遇之富城西敝衣襤
　　　褸可憐已而聞鬻卜天街值一回鶻問卜子忠
　　　以文語應之為回鶻所毆北渡將還鄉道病死
　　　哀哉
　　挽劉雲卿
桃李雙鳬舄風霜一豸冠才華驚世易勲業到頭難白
日空金馬青天下玉棺傳家有賢子文或似歐韓
　雷仲澤(雷一作/震)　(二首/)　(補/)
　　　補仲澤蒲城人官按察使
　　蒲城馬上偶得二首
冷落襟風杯月﨑嶇馬足車塵林下何曾一見直教羨
殺閒人
空有滿衣塵土曾無葢世名勲忽認青山影裏有人卧
月眠雲
　楊用道(一首/)　(補/)
　　　補用道長山人仕至中奉大夫
　　題懐范樓
十載希文此屈蟠天衢一旦遂高摶古人直許到䕫契
當世獨能并富韓事與陶朱終古煥名將長白倚天寒
不但東坡為流涕遺編我亦涕汍瀾
　楊容(一首/)　(補/)
　　　補楊容濟南人
　　范文正公祠
蕭何太白皆星精豪傑不待文王興陶朱異姓在髫齔
當時范氏濯塵纓我名終自異凡品肻使没世無聲名
山東讀書至卿相暮年去作山西將國恩未報歸不得
林猿澗鶴空惆悵山中舊隠當依然惟有白雲封繐帳
迄今東齊人物少空谷不聞虛皦皦少微無光山色死
令人痛哭長山道
　石玠(一首/)　(補/)
　　　補玠字子堅猗氏人官絳州節度使
　　絳州道中送鄉人
有淚欲不灑恐傷眞性情有淚欲狂灑又非丈夫行展
轉意如何屈曲腸寸縈西山萬丈高潑潑當前迎山靈
知别難向我相慰明吾子乃王使年質方妙英為朝廷
耳目作稷契公卿望霖雨天下求舟楫蒼生軺車一相
過河嶽需澄清今當此别離何足為重輕君不見大禹
當年任治水八載於外惟經營又不見班超萬里思封
侯至今邊塞咸推稱古來賢聖盡如此丈夫勲業豈偶
成俛首聞至言再拜謝山靈感激少自奮離思即清平
去去西邊深致力期與傑士同光聲
　楊鵬(一首/)　(補/)
　　　補金史姬汝作傳詳議官楊鵬字飛卿能詩
　　　附相學齋雜抄紫羅凡凡道人楊鵬字飛卿一
　　　名雲鵬少梁人南渡後終於東平有陶然集行
　　　世
　　送元遺山
三館才名天下聞亂來俗議漫紛紜兩朝文筆誰争長
一代詩人獨數君南浦春深愁送别西山晚翠約平分
何時並坐龍潭上野水添盃看白雲
　　　附元好問陶然集序貞祐南渡後詩學為盛洛
　　　西辛敬之淄川楊叔能太原李長源龍坊雷伯
　　　威北平王子正之等不啻十數人號稱專門就
　　　諸人中其死生於詩者少梁楊飛卿一人而已
　　　李内翰欽叔工篇翰而飛卿從之游初得樹古
　　　葉黄早僧閒頭白遲之句大為欽叔所推激從
　　　是游道日廣而學亦大進客居束平將二十年
　　　有詩近二千首號陶然集所賦青梅瑞蓮缾聲
　　　雪意或多至十餘首或病飛卿追琢功夫太過
　　　者予釋之曰詩之極致可以動天地感鬼神故
　　　傳之師本之經眞積之力乆而有不能復古者
　　　自匪我愆期子無良媒自伯之東首如飛蓬愛
　　　而不見掻首踟蹰既見復闗載笑載言之什觀
　　　之皆以小夫賤婦滿心而發肆口而成見取於
　　　采詩之官而聖人刪詩亦不敢盡廢後世雖傳
　　　之師本之經眞積力久而不能至焉者何古今
　　　難易不相侔之如是耶葢秦以前民俗醇厚去
　　　先王之澤未遠質勝則野故矢口成文不害為
　　　合理使今世小夫賤婦滿心而發肆口而成適
　　　足以汚簡牘尚可辱采詩官之求取耶故文字
　　　以來詩為難魏晉以來復古為難唐以來合規
　　　矩凖繩尤難古律歌行篇章操引吟咏謳謡辭
　　　調怨歎詩之目既廣而詩評詩品詩説詩式亦
　　　不可勝讀大槩以脱棄凡近澡雪塵翳驅駕聲
　　　勢破碎陣敵囚鎖怪變軒豁幽秘籠絡今古移
　　　奪造化為工鈍滯僻澀淺露浮躁狂縱淫靡詭
　　　誕瑣碎陳腐為病毫髮無遺憾老去漸於詩律
　　　細佳句法如何新詩改罷自長吟語不驚人死
　　　不休杜少陵語也好句似仙堪換骨陳言如賊
　　　莫經心薛許昌語也乾坤有清氣散入詩人脾
　　　千人萬人中一人兩人知貫休師語也看似㝷
　　　常最竒崛成如容易却艱難半山翁語也詩律
　　　傷嚴近寡恩唐子西語也子西又言吾於他文
　　　不至蹇澀惟作詩極艱苦悲吟累日僅自成篇
　　　初讀時未見可羞處姑置之後數日取讀便覺
　　　瑕釁百出輒復悲吟累日反復改定比之前作
　　　稍有加焉後數日復取讀疵病復出凡如此數
　　　四乃敢示人然終不能工李賀母謂賀必嘔出
　　　心乃已非過論也今就子美而下論之後世果
　　　以詩為專門之學求追配古人欲不死生於詩
　　　其可已乎
　盧庸(一首/)　(補/)
　　　補金史盧庸字子憲薊州豐潤人大定二十八
　　　年進士調唐州軍士判官再調定平縣令史除
　　　南京轉運副使改中都户籍判官察廉遷禮部
　　　主事累官鳳翔治中大安三年改乾州刺史入
　　　為吏部郎中至寧元年改陜西按察副使夏人
　　　犯邊庸繕治平凉城池儲積芻粟團結土兵為
　　　備十一月夏人圍平凉庸矢盡人寡取夏兵射
　　　城上箭以濟急用出府庫賞有功者平凉頼以
　　　完進官四階遷按察轉運使未幾改定海軍節
　　　度使以病致仕興定三年卒
　　登嵩山絶頂抵宿盧巖
飛梁挂壁虹霓落列嶂遥連翡翠鮮巖樹溪禽盡相嫪
一春踏徧萬峯巓
　孔彦舟(補/)
　　　補金史彦舟字巨濟相州林慮人亡命為盗後
　　　為宋招捉使走之齊從劉麟伐宋齊國廢從宗
　　　　弼取河南累官工兵部尚書河南尹封廣平郡
　　　　王正隆例降金紫光禄大夫改南京留守
　　　南行口號(存句/)
　苦被杜鵑頻唤着參差兵馬過衡陽
　　　　附三朝北盟㑹編彦舟在潭州屢敗於馬友乃
　　　　退去欲向南行因作口號有云云之句
　
　
　
　
　
　
　
　
　
御訂全金詩增補中州集卷五十一
　欽定四庫全書
御訂全金詩增補中州集巻五十二
　　杜仁傑(二十四首/)　(補/)
　　　　補杜仁傑字仲梁一字善夫濟南長清人與遺
　　　　山善元時累徴不起子元素任福建閩海道廉
　　　　訪使以子貴贈翰林承㫖資善大夫諡文穆
　　　和信之板橋路中
　岸風折枯藤野日明遠燒山晚雲烟深遊子悲險峭平
　生文字僻所歴入吟嘯急景不貸人佳處領其要
　木杪來江光中途憇逍遙佳人在空谷尺素昔見招徒
　老黄塵中愧爾漁與樵永懐梁甫吟日暮風蕭蕭
　　　禹城道中
　自發醯雞覆蓬心得少瘳乾坤一尺箠今古幾全牛嵗
　月憐丹竈雲山笑白頭此生眞欲老何地不菟裘
　　　病中枕上
　忽忽卧幾月遂成疎懶名却因久病後更覺萬緣輕月
落牕影動夜寒燈暈生狸奴似相慰分坐守殘更
　　送信雲父
居士身輕日秋天木落時山青雲冉冉川白草離離渉
世心將破懐人髩已絲相逢琴酒樂應怪久違期
　　病中憶坦夫兄
共脱壬辰亂他鄉見愈親論才惟有子知已更無人避
世相看老通家未擬貧竹林平日約早晚得為隣
　　從軍
野濶牛羊小天低草樹平呉疆連晉境漢卒雜蕃兵月
合圍城暈風酣戰陣聲中原良苦地上古錯經營
　　雨中寄高無塵
久客饒孤悶連隂動浹旬行雲應已倦細雨亦傷貧飄
泊嗟吾道饑寒任此身人家酒應熟誰為問南隣
　　雪後書事
雪罷山原浄日晴風景新一川花氣午萬壑水聲春天
地開華國闗河失戰塵無邊春色裏惆悵獨行人
　　至日
松竹浣花里桑麻杜曲田蒼茫辭蜀地辛苦見秦天死
去誰憐汝生還事偶然但甘終壠畝待聘豈前賢
　　宿金線泉
官舍値淫雨客衣驚早秋洩雲迷灌木行潦帶清流蛛
網翻新霽蟬聲咽暮愁古今何限事白首對滄洲
　　中秋夜宿普照寺喜周卿至
久客厭孤寂跫然聞子來夜凉風縮瑟雲破月徘徊舊
事休重説新詩且細裁幾年無此夕獨欠兩三杯
　　無題
老淚河源竭憂端泰華齊苦吟知有恨細寫却無題事
與孤鴻北身携片影西催歸烟樹外不用向人啼
　　滄浪亭觀雨
蕭蕭北風吹北牕浪浪秋雨瀉秋江癡蠅不飛集枯几
饑䑕屢出翻空缸雜花葉底開無數佳木門前立自雙
散地自知心地遠賞音誰解足音跫
　　病中呈裕之
十載猶能復笑談歸來重覔讀書龕耒陽白酒君應具
勾漏丹砂我自慚民訟幾何消自苦(一作/古)山城雖小得
窮探也知清儉難持久好趂秋風醉菊潭
　　自遣
少日襟懐悔自豪暮年志節詎須高敢將議論輕疑孟
閒得工夫細和陶酒盡枯腸還磊礧詩成白髮轉刁騷
皇天汲汲誠何意也共人生一體勞
畚鍤家園手自操雖無多景足償勞十年種竹翻嫌宻
一日栽松恨不高是處求田消二頃尚誰有夢到三刀
得名身後良癡計盡擬浮沉付濁醪
　　讀史偶書
楊彪不着鹿皮冠元亮還書甲子年此去亂離何日定
向來名節幾人全中原消息蒼茫外故里山河涕淚邊
六國帝秦天暫醉魯連休死海東壖
　　延津待渡寄仲温參議
一望河干一慨然戰塵如霧水如天要知别後思君處
長在孤城落日邊
　　夜宿鄆城
殘月和燈照敝帷踈風乗隙入征衣恰逢遠客思歸日
正是家人説夢時
　　長門怨
天上神仙也别離人間那得鎭相隨不須貴買臨卭賦
只想君王未見時
　　魯郊
六十衰翁更莫閒好將華髮映青山穆生自合尋歸計
不在區區醴酒間
　　解嘲
江氣㝠㝠江雨飛潛夫四月著冬衣野荼􁊈謝薔薇發
山鷓鴣啼杜宇歸青髩漸隨愁共減素心長與慢相違
四方餬口非吾事自識飄零有是非
　　髮黄有感
飄蕭中年髮既少何用白蒼黄未甚絲明知不更黑妻
孥恐生悲勸我課鉏摘眷然撫鏡鑷青山墮虚席
　　　附山東志仁傑字仲梁濟南長清人才宏學博
　　　元時屢徴不起
　　　附遺山集南渡後李長源七言律詩清壯頓挫
　　　能動揺人心高處往往不減唐人麻知幾七言
　　　長韻天隨子所謂陵轢波濤穿穴險固囚鏁怪
　　　異破碎陳敵者皆畧有之然長源失在無穰茹
　　　知幾病在少持擇詩家亦以此為恨仲梁材地
　　　有餘而持擇功夫勝其餘或亦有不逮二子者
　　　絶長補短大槩一流人也今二子亡矣仲梁氣
　　　鋭而筆健業專而心精他日所至當於古人中
　　　求之不特如退之之於李元賔也
　金全(一首/)　(補/)
　　　補全字里闕官知府
　　弔王若虚
才名滾滾滿皇州不羡生封萬户侯鳳沼數番承上語
玉堂終日近天逰泰山已墜將何仰梁木新摧歎不休
幾度追思猶未已西風吹草一天秋
　王术(一首/)　(補/)
　　　補术字里闕官刺史
　　題呉莘老萬巻堂
呉生祖父皆賢明清選幽居殊世俗碧水晴嵐燦户庭
白雲宿霧封林麓好收書史貯新堂豈羡珠璣誇潤屋
文字本為子孫藏子孫能勤文字熟撐腸各有五千巻
揷架更盈一萬軸尺璧非寶競寸隂五經何多捫便腹
簡編不失鎭時習燈火稍親兼夜讀敏厥修兮就有功
學而優則期干禄况宜養志無辭勞又欲分金賙不足
責報吾聞如執劵盍為高門待華轂
　劉仲游(四首/)　(補/)
　　　補仲游字里闕官京兆同尹
　　華清宫
唐家(一作/宗)帝業艱難致終笑明皇學始皇不戒前車成
後轍華清宫殿勝阿房
　　温泉
賜浴華清寵幸殊温泉水滑洗凝酥至今西蜀逢冬月
尚畫楊妃出浴圖
　　乾陵二首
冬苑花開瑞氣殊唐朝周號漫窺圖聰明終悟梁公諫
宗廟明禋不祔姑
處分昭陵牢固帖宣和秘閣至今藏外人豈計圖家事
還笏空悲褚遂良
　高逸(二首/)　(補/)
　　　補高逸字里闕官臨晉縣令
　　遊延祚寺留題
已向靈峯得勝逰更來延祚少遲留高槐葉宻晴無日
廣厦簷深氣似秋嘉果摘將聊自食新詩吟就與誰酬
一瓶一鉢能隨分休把身心妄處求
招提深静少炎曦衰病無堪氣力微一葉未聞庭下落
斷雲已見壠頭飛齋餘鳥鵲争殘啄講罷松杉轉夕暉
坐羡僧家偏省事令人心地樂皈依
　陳君可(一首/)　(補/)
　　　補歸潛志君可永寧人
　　梅影(一作曹之謙/)
隔牕疑是李夫人(疑是一/作渾似)江月多情為返魂不似丹青
舊顔色(不似丹青一/作宛是依依)十分(一作/向人)憔悴立黄昬
　鄔元章(一首/)　(補/)
　　　補元章介休人
　　題南華觀
試拈眞理問南華生死元如覺夢何晝夜曽停覺夢否
古今還續死生麽潼山嵗嵗生春草睢水年年有緑波
子逝於今已千嵗覺時何少睡時多
　齊希謙(一首/)　(補/)
　　　補希謙趙閒閒友也歸潛志閒閒作城南訪道
　　　圖諸公皆有詩希謙亦題其後
　　題趙閒閒城南訪道圖
億劫夢中誇識解一生紙上作風波到今不敢抽身去
畢竟城南有甚麽
　張聖予(一首/)　(補/)
　　　補聖予爵里無考見續夷堅志
　　賦古松
蟠根蹙足怪虬藏平頂摩雲翠葢張不怕雪霜侵玉瘦
却愁雷雨化龍驤異材詎肻資梁棟靈夢還能避斧斨
萬古天風吹不老岱宗山色共蒼蒼
　梅澤(一首/)　(補/)
　　　補澤長安縣人
　　望終南山詩
明月一樽酒清風萬巻書南山山下地終欲卜隣居
　劉方叔(一首/)　(補/)
　　　補方叔臨潼縣人
　　華清宫
廢宇傾垣不復新開元輦道盡荆榛惟餘一派温湯水
長與行人洗路塵
　惠吉(二首/)　(補/)
　　　補吉臨潼人
　　華清宫
開元已在太平基天寶何縁遽致衰應是用人終始異
温泉嗚咽漫含悲
　　驪山
唐祚方當七葉興侈心一動事華清峯巒花木千重秀
樓閣雲霄萬丈平賜浴但聞專寵幸信讒不復用賢明
直教兵震漁陽地破碎霓裳羯鼔聲
　胡光謙(二首/)　(補/)
　　　補光謙河中人
　　遊延祚寺用前人韻
精藍並構每攀逰接翠連香為少留牆外果懸紅帶日
堂前松偃老經秋羡君利禄身非戀笑我雲山志未酬
欲學高眠林下客萬縁銷盡更何求
路入西郊背曉曦給孤園近景霏微光揺三界金繩動
聲颺雙林玉磬飛龍過山隂拖翠靄僧眠溪影弄寒暉
羣公已約開蓮社只恐陶潛未肻依
　　　附金史章宗本紀明昌三年四月尚書省奏提
　　　刑司察舉涿州進士劉器博博州進士張安行
　　　河中府胡光謙光謙年雖八十三尚可任用勅
　　　劉器博張安行特賜同進士出身光謙召赴闕
　　　秋七月丁亥光謙至闕命學士院以雜文試之
　　　稱㫖上曰朕欲親問之八月辛亥特賜光謙明
　　　昌二年進士第三甲及第授將仕郎太常寺奉
　　　禮郎官制舊設是職未嘗除人以光謙德行才
　　　能故特授之
　李中立(一首/)　(補/)
　　　補中立字里無考
　　題凌雲臺
山圍平野四囘環天迥臺高眼界寛雲漏殘陽明遠岫
濤翻急雨漲前灘一川勝趣四時好千里雄風三伏寒
誰見凌雲清絶處夜凉空翠濕闌干
　翟欽甫(一首/)　(補/)
　　　補宋趙溍養疴漫筆翟欽甫金人也衆飲清庵
　　　欽甫偶至衆不之識俾賦清庵詩欽甫故拙起
　　　句衆皆大笑及賦畢衆失色愧謝延之上座
　　清庵
為問清庵何以清霜天明月照蓬瀛廣寒宫裏琴三弄
白玉樓頭笛一聲金井玉壺秋水冷石田茅屋暮雲平
夜來一枕逰仙夢十二瑶臺獨自行
　　　附堯山堂外紀翟欽甫金初人
　鄭輝(一首/)　(補/)
　　　補絳州志潞公軒在翼城縣宋文彦博知翼城
　　　時建河亭後改今名金翼城縣丞鄭輝有潞公
　　　軒即席繼和劉巨濟秀才韻云云
　　潞公軒即席繼和劉巨濟秀才
萬壑奔騰滙一灣構堂其上稱吟觀欲同葉令飛鳬近
肯作陶軒容膝安心静自當憑棐几氣清不必飾雕欄
徒誇海上蓬瀛遠始覺壺中天地寛山勢東南揷雲碧
人家高下似星攢擬追潞國悠哉樂(此中父老言潞公/宰此邑優游自樂)
(殊不以簿/書介意)盍念清河作者難(縣署皆張/仲温所修)繁暑遠人如酷
吏清凉生掖勝仙丹沿流花圃眞堪賞解愠絲絃誰復
彈窗轉雄風來座上雨踈雌蜺掛林端休思酒社凋零
伴(余與前令尹王公美屢㑹/於此今則無復舊日矣)且作詩人冷淡歡我輩三
年窮勝趣此中五月亦輕寒民安訟息無餘事醉卧眞
須向夜闌
　雷發(一首/)　(補/)
　　　附山西志雷發有退藏齋詩云云
　　退藏齋詩
陋室何堪陋巷居退藏天亦隠斯廬看山破費工夫外
一炷清香玩易書
　藺世一(一首/)　(補/)
　　　附麟逰志藺世一失其字麟逰人金進士其游
　　　永陽園詩云云
　　游永陽園詩
嵗久仙游觀園新五年過基惟呉生施買地費家貨栽
惟王子勤花木逾萬个共勝永陽名千古無令破又添
長春亭白雲為戍邏瞰臨渺空濶緑浄不可唾溝塍如
刻鏤堆繡最堪播瑞槐龍蛇活怪石虎狼卧夜風一河
喧晨鐘兩崖和人生歡有幾事往悲豈那欲壓市塵囂
且來取静坐願書梁上牌勿使塵泥涴
　張旻(二首/)　(補/)
　　　附順天志金張旻有題天壇詩
　　題天壇二首
親傳君命下丹墀渡水穿雲入翠微王母洞投龍簡日
翩翩鶴駕彩雲飛
皇都别後陟天壇壇上焚香祝萬安喜遇仙燈昭瑞應
不妨良夜倚䦨看
　劉仲傑(一首/)　(補/)
　　　附濵州志仲傑字時彦山東濵州人大定間任
　　　郾城令歴清河令遷太常博士有陶山寺詩
　　登陶山寺
遺跡千年事恐誣幽棲誰信為陶朱不知古寺東山洞
曾與西施共隠無
　程自修(一首/)　(補/)
　　　補谷音洛陽程自修字忘吾性孝友讀書城東
　　　門翰林元裕之上其言行除禮部郎中自修聞
　　　之棄家南去其獨坐詩甚佳
　　獨坐
終南在吾目秋色遠接應誰招天外翠來作牕中靚娟
娟初畫眉盈盈獨臨鏡雲去物象空月出心源瑩我欲
往從之有客誇㨗徑洗耳復洗耳松風入清聽
　王澮(二首/)　(補/)
　　　補谷音遼東王澮字元佐博學醇行州刺史迎
　　　為師教授弟子百餘貞祐中就拜宣撫遼東宰
　　　相屢書請澮之鎮澮不應浮海遯去其感遇詩
　　　云云
　　感遇二首
迅景走北陸高木交翔風衆情悦妖冶豈云惠其終萬
事無不有流轉大化中古來論成敗咄咄魚為龍牛車
竄下國勢異情則同征誅繼揖譲桓桓湯武功彼美二
三子一笑清酤空
光風蕩繁囿丹緑綴柔柯游子去萬里空閨斂翠蛾行
雲落江水酒盡不成歌雞飛與狗走妾命獨奈何
　國醫張子和(三首/)　(補/)
　　　補歸潛志張子和睢州考城人初名從正精於
　　　醫貫穿難素之學歴歴在口其法宗劉守眞宗
　　　素藥多用寒涼然起疾救死多取效士大夫稱
　　　焉為人放誕無威儀頗讀書作詩嗜酒久居陳
　　　游余先子門後召入太醫院旋告去隠然名重
　　　東州麻知幾九疇與之善子和論説其術因為
　　　文之有六門三法之目特行於世㑹子和知幾
　　　相繼死迄今其書有焉
　　　補趙秉文遺太醫張子和書夫天有六氣以生
　　　寒暑燥濕風火故醫家欲治寒則必以熱藥欲
　　　治熱則必以寒藥二者則不可以偏廢往時呉
　　　楚之人喜温藥初虞世論之詳矣本朝大定間
　　　河間劉守眞者號精於素問多用涼藥以矯一
　　　時之弊施之於膏粱之族飲食厚而腠理宻頗
　　　得其效而昧者用之至於殺人者多矣如太醫
　　　張子和其人者其術亦有足多者子和嘗以炮
　　　附子七枚以糖卷餅餌而食之佐以古人蒸熨
　　　之法以起人痓病用意㣲矣論者以為喜用涼
　　　藥未必然也然醫者人之司命不可不慎書醫
　　　説以遺之
　　㶏亭
學劍攻書兩不成年來踪跡愈如萍而今㶏水無魚釣
収拾綸竿海上行
酷嗜醫經五十年野芹曾獻紫宸前而今憔悴西山下
更比文章不値錢
齒豁頭童六十三邇來衰病百無堪舊逰馬上行人老
不似當初過汝南
　　　附許州志張從正子和興定中召補太醫居無
　　　何辭去乃與麻知幾輩日逰㶏水之上講明奥
　　　義辨析𤣥理遂以平日聞見及嘗試效者輯為
　　　一書凡十四卷名曰儒門事親
　王翰林彪(一首/)　(補/)
　　　補歸潛志王翰林彪字武叔大興人貞祐五年
　　　經義魁也為文頗馳騁波瀾性踈放嗜酒不拘
　　　細事初對廷策宣宗喜其文以為似古人特授
　　　太子副司經國史院編修官進司經末帝在東
　　　宫頗見知後入翰林為應奉遷修撰出為平凉
　　　府治中入為待制出刺荆州未赴南京被圍執之
　　　服絶粒藥俄飲酒被藥死
　　賦吕唐卿海藏齋
虚白雲中含世界軟紅塵底寄虚舟只應烏帽紅塵底
相見蒼烟白鷺洲
　史懐(補/)
　　　補歸潛志史懐季山陳郡人少游宕不羈然有
　　　才思年既壯乃折節為學與名士李子遷侯季
　　　書王飛伯游作詩甚有功嘗作古鏡詩甚工
　　冬日即事(存句/)
簷雪日高晴滴雨野烟風定暖生雲
　劉琢(補/)
　　　補歸潛志劉琢伯成中山人刻苦力學事母教
　　　弟以孝友聞朋友居鄧州人甚重之正大初舉
　　　　進士南京余始與相識俄下第歸久之河南亂
　　　　聞在武仙軍人中仙使使宋回為所殺哀哉
　　　存句
　呉蠶絲就方成繭楚柳綿飛又作萍
　
　
　
　
　
　
　
　
　
　
　
御訂全金詩增補中州集巻五十二
　欽定四庫全書
御訂全金詩増補中州集卷五十三
　　異人
　　擬栩王中立(六首/)
　　　　中立字湯臣岢嵐人博學强記問無不知少日
　　　　治易有聲塲屋間家豪於財賔客日滿門所以
　　　　待之者備極豐腆其自奉則日食淡湯餅一杯
　　　　而已年四十䘮妻遂不更娶亦不就舉選齋居
　　　　一室枯淡如衲僧如是三四年乃出時人覺其
　　　　談吐高濶詩筆字畫皆超絶若有物附之者問
　　　　之不言也閒閒趙公知平定先生往謁之與之
　　　　詩云寄語閒閒傲閬仙枉將詩酒汚天全黄塵
　　　　遮斷來時路不到蓬萊五百年因言唐世士大
　　　　夫五百人皆仙人謫降中有為世味所著迷而
　　　　不反者如公與我皆是也一日來都下館於閒
　　　　閒公家中秋夜飲酒賦詩且就公索墨水一盤
　　　公如言與之明旦不告而去壁間留龜鶴二字
　　　廣長一丈而墨水具在不知以何物書之也朝
　　　士來觀者車馬塡咽都下競傳王先生仙去矣
　　　久之先生從外至問二字以何物書之不答題
　　　詩其旁云天地之間一古儒醒來不記醉中書
　　　旁人錯比神仙字只恐神仙字不如先生平生
　　　詩甚多有醉袖舞嫌天地窄詩情狂壓海山平
　　　之句他亦稱此人有問世外事者亦一二言之
　　　好作擘窠大字往往瞑目為之筆意縱放勢若
　　　飛動閒閒公甚愛之屏山嘗見先生商畧前代
　　　人物引先儒論議數十條在目前使人人自相
　　　詰難然後以已意斷之以為辨博中第一流人
　　　也臨終預尅死期如言而逝州將石倫葬之忻
　　　州時年五十六予嘗從先生學問作詩究竟當
　　　如何先生舉秦少游春雨詩云有情芍藥含春
　　　淚無力薔薇卧晚枝此詩非不工若以退之芭
　　　蕉葉大梔子肥之句校之則春雨為婦人語矣
　　　破却工夫何至學婦人先生晚年易名雲鶴自
　　　號擬栩云
　　中秋
素丸東溟來飛上玻璃盆聊揮五輪手撥去萬里隂印
透山河影照開天地心人世有昬曉我未嘗古今(屏山/所傳)
(作素丸青溟來/聊舒五輪指)
　　雜詩四首
華山宫殿白雲封不見當年打睡翁貪看終南山色好
不知紅日下前峯
獨跨蒼虬下太清春風萬里月華明因君感激為君説
鑿破天機我也驚
雲葉粼粼皺碧空笙簫遞響入天風忽驚風浪耳邊急
不覺形神來世中
此生休更問浮名名利區區不暫停我有一丸天上藥
用時還解濟蒼生
　　題裕之樂府後
常恨小山無後身元郎樂府更清新紅裙婢子那能曉
送與凌烟閣上人
　王予可(七首/)
　　　予可字南雲吉州人父本軍校南雲亦嘗𨽻籍
　　　年三十許大病後忽發狂久之能把筆作詩文
　　　及説世外恍惚事南渡後居上蔡遂平郾城之
　　　間在郾城為最久遇文士則稱大成將軍於佛
　　　前則諦摩龍什於道則騶天𤣥俊於貴游則威
　　　錦堂主人為人軀幹雄偉貌亦竒古戴青葛巾
　　　項後垂雙帶狀若牛耳一金鏤環在頂額之間
　　　兩頰以青湼之指為翠靨衣長不能掩脛故時
　　　人有哨腿王之目落魄嗜酒每入城市人争以
　　　酒食遺之夜宿土室中夏月或屍穢在旁蛆蟲
　　　狼籍不䘏也人與之紙落筆數百言或詩或文
　　　散漫碎雜無句讀無首尾多六經中語及韻學
　　　家古文竒字字或峭勁遇宋諱亦時避之人或
　　　問以故事其應如響諸所引書皆世所未見談
　　　説之際稍若有條貫則又以誕幻語亂之麻知
　　　幾張伯玉與之游最狎其所作詩以百分為率
　　　可曉者才二三耳題崧山石淙云石裂雯華漬
　　　月秋葢石淙之石皆狀若湖玉其高有五六十
　　　尺者石之文如蟲蝕木如太古篆籀竒峭秀潤
　　　一一在潭水中親到其處知詩為工也蔡州北
　　　懸壺觀仙榆云壺樹苔波月漬皴醉後云一壺
　　　天地醉眠小宫體云萬疊雲山飛小鴈射虎首
　　　句云風色偃貂裘即閣筆自戲云此虎來矣樂
　　　府云唾尖絨舌淡紅甜又自戲云欲下犂舌獄
　　　耶和太伯宫詞云金盆水不暖翠雀啄晴苔又
　　　云鳳蹴瑶華散龍銜桂子香西𤓰云一片冷裁
　　　潭底月六灣斜卷隴頭雲烹茶云簾捲緑隂花
　　　外月玉山冰雪醉扶翁凌霄花云啼鳥倒銜金
　　　羽舞驚蛇斜傍玉簾飛威錦堂樂府云鳳環捧
　　　席帶香屏鯨杯倚伎和雲捲(屛疑/作憑)此類尚多人
　　　亦多贈南雲詩者李子遷云石鼎夜聯詩筆健
　　　布囊春醉酒錢麄真南雲傳神詩也壬辰兵亂
　　　為順天軍將領所得知其名竊議欲挈之北歸
　　　館於州之瑞雲觀南雲明日見將領自言云我
　　　不能住君家瑞雲觀也不數日病卒後復有見
　　　之淮上者
　　　補歸潛志王赤腿不知其名字年齒人以其衣
　　　短號哨腿王或云名予可字南雲河東人㓜嘗
　　　為卒不詳居郾蔡間以乞食為事衣皮衣露膝
　　　長歎好插花額上繫一銅片如月人問之皆有
　　　説又時時自言為天帝所召有某仙某神在焉
　　　所食何物皆誕詭莫可測然善歌詩有求之者
　　　索韻立成字亦怪異在郾城凡寺觀樓閣及名
　　　家屋壁書其詩殆遍往往有竒麗語如天仙有
　　　夢梅云鼎鑄陶鈞政格新横斜踈影慰騷魂嬰
　　　香枕簟黄昬月懋棣東風笑谷春又經閒璈几
　　　虚雲鎖盃捲江山枕島樓却憶西巖舊宫殿半
　　　横星斗下瀛洲又題石潭云石裂雯華浸月秋
　　　又松隂滾碎闌干角其他多僻怪不可曉問之
　　　則曰出天上何書書名亦不可曉或云為鬼物
　　　所憑麻知幾獨重之李子遷贈詩云骯髒風儀
　　　古丈夫鶴袍鐵面㦸髭鬚人間春色向頭剰天
　　　上月明當額孤石鼎夜聯詩句健布囊春醉酒
　　　錢麄危樓試倚街頭月應見潛飛入玉壺索詩
　　　求韻立書辭亦不可曉後因病卒
　　宫詞
水曲朱門漪漾漫一簾花雨月波寒金閨背襯鴛鴦冷
春困秋千立畫竿
　　南園湖石
翠雀銜雲墮翠蕪砥峯倒影卧平湖飛花不到穿簾月
高倚晴天一劍孤
　　馴鶴圖(張伯玉家畫慎宫人徐行以手整釵一鶴/後隨謂之馴鶴圖伯玉請賦詩欽叔常苦)
　　　(其作詩多不用韻/限以釵來苔三字)
寢處粧鉛未捲釵孤雲花帶月邊來六宫簾幕金鸞冷
露濕晨烟啄翠苔
　　雜詩二首
白露沙灘浸緑湄小舟艤岸尚依稀山回屏曲江連樹
春鎖人家深處歸
暗悲秋色素團團一雨飄零飈霽寒天浄長空烟斂處
彩虹金挂樹頭山
　　宫體二首
紅葉鋪霜撼御階繡蓮塵蹴襯羅鞋袖沾鸎翅調簧語
墮却銜翹入鬢釵
驕馬金籠藉草歸翠鸞屏曲染紅霏凭欄山色春風裏
喚得鶯兒燕子飛
　　　附升庵集金國仙人王予可詩詞多用雯華字
　　　見中州集元好問詩石裂雯華漬月秋又寶宫
　　　寺聯云七重寶樹圍金界十色雯華擁畫梁雯
　　　文也又石文似雲亦曰雯華古三墳書日雲赤
　　　雯月雲素雯
　　　附蜀都雜鈔金王予可南雲咏西𤓰云一片冷
　　　裁潭底月六灣斜捲隴頭雲又在元世祖前矣
　照了居士王彧(四首/)
　　　彧字子文洺州人承安中進士資剛決不可犯
　　　為尚書省掾知管差除與郎官相可否即棄官
　　　去往來登封盧氏山中改名知非字無咎自號
　　　照了居士居山中二十年布衣蔬食井臼自親
　　　時人哀苦之而知非處之自若也少日為文工
　　　於四六詩亦有功和二宋落花韻四首云曽見
　　　嬌窺宋玉墻忽驚遺夢到延凉聚塵非分侵凌
　　　玉流水無情斷送香錦韈漫抛終隔面綵灰雖
　　　吐若為腸蒼苔碧草無窮恨木石癡兒亦自傷
　　　可人未厭出隣墻回首空殘翠幕凉好事只傳
　　　懐夢草殊鄉誰致返魂香塵凝燕子慵開眼烟
　　　暗馬嵬空斷腸穠李絳桃俱異物為歌薤露寫
　　　餘傷緑影浮空只自傷賞心死著未能忘瓊枝
　　　不解留春色銀燭空存照夜粧肺腑已傳蜂蜜
　　　盡肌膏仍與燕泥香情知青帝回車日合有祥
　　　風老退房繁華終竟合凋傷獻笑縈懐忍遽忘
　　　露壓不禁昬淚臉風披無奈醉愁粧芳菲頓減
　　　園林趣狼籍空餘陌路香却憶班姬浪辛苦一
　　　生都得幾專房既學佛作決定歌禪家以為證
　　　道新豐之後無有及者初出京有詩云親踈俱
　　　穏人倫了㛰嫁齊成俗意周一筆盡鈎塵債斷
　　　都無虧欠大家休休休休愛著何時是徹頭風
　　　息浪平人已渡笑攜明月下孤舟崧山中云撒
　　　手寧論萬丈崖脚跟未肯㸃塵埃東君也自魔
　　　君數故著青紅眼底來來何遲去何早二五不
　　　多十不少一聲柄木徧虚空誰識堂堂真照了
　　　又贈安居士國寶云不招措大嗔不唤王子文
　　　不惹禪和笑不名王照了他人怕人嫌照了要
　　　人嫌人人有面樹有皮努力方便勤粧嚴粧嚴
　　　也由賢不然也由賢鼻孔莫遣他人穿又答國
　　　寶云幻人誰拙復誰能游戲何妨傀儡棚凡事
　　　不堪君莫怪儂家面目得人憎又云忽然識破
　　　虚空我六合縱横更有誰正大壬辰參知政事
　　　宗室實哩行臺洛陽以知非有重名力致之使
　　　參議臺事城陷不知所終子升卿有賦聲早卒
　　　補歸潛志王彧子文洺州人少擢第南渡為省
　　　掾睹時政將亂一旦棄妻子徑入嵩山剪髮為
　　　頭陀自號照了居士改名知非字無咎居達摩
　　　庵苦行自修朝廷初疑焉遣使廉之知其非矯
　　　偽乃止當世號王隠居名甚高後十餘年忽下
　　　山歸其家復與妻子如舊妻死更娶又為洛陽
　　　行省參議遭亂不知所終殁嗟乎有始有終者
　　　難矣哉
　　禪頌三首
昧已全抛大事憂為渠剛攬等閒愁桑榆晚景無多子
針芥人身豈易投
閒日搆來忙日用此生迷却再生休鼻頭捩轉從今始
看作回程火裏牛
吾身非我底為情説著塵勞特地驚五九盡時山更好
澗泉雲鳥自春聲
　　又頌
放下情懐觸處安生涯取取没多般褐衣襤褸聊遮赤
短髪鬅鬠底用冠一榻省縁資困歇二匙隨分了饑餐
也知苦澀人人笑烈日初心不敢謾(貞祐末行臺都尉/南征𫉬武經進士)
(李申之於盱眙左右司郎中劉光講達卿潤文官李獻/能欽叔愛其才辯欲活之以避嫌不敢也乃託以問事)
(機令軍中羈管之申之作詩贈主囚者云一飯感君無/地報寸心許國只天知明朝定作長淮鬼馬革仍煩為)
(裹屍又云胸中萬古横鍾阜一死鴻毛斷不移又獻書/都尉云金國嵗嵗南侵計所得不能一二州而軍力折)
(耗殆盡今嵗此舉亦曾慮及有議其後何以禦之乎為/公計者不若以南軍大舉斂兵而退雖屢出無功得全)
(師而返猶可自救不然師老食殫困頓於堅城之下䜛/間一行則公受禍不久矣某軍敗而死固其所也乞於)
(盱眙城下責以不降之罪以一死見處使人人見之則/都尉亦于名教有功書上之明日申之謀遁歸不果乃)
(殺之欽叔説其臨刑回面南向欣然就戮甚嗟惜之予/謂申之胸中萬古横鍾阜與王知非烈日初心不敢謾)
(皆烈丈夫語/故附見於此)
　無事道人董文甫(八首/)
　　　文甫字國華潞人承安中進士為人淳質恬於
　　　世味於心學有所得人知尊敬之而不知其所
　　　以得也子安仁亦學道父子嘗閒居寶豐閉户
　　　不出以習静為業朝夕不繼晏如也國華歴金
　　　昌府判官禮部員外郎昌武軍節度副使正大
　　　中以公事至杞縣自知死期作書與家人及同
　　　官又作詩貽杞縣令佐詩畢擲筆於地以扇障
　　　面而逝有和太白山明和尚牧牛圖詩刻石於
　　　洛陽其引云夫人有等差教分頓漸上根之人
　　　一聞十悟不落階級中智而下必由漸進此人
　　　牛次第不得不立心性動静徼妙有無學者所
　　　宜諦觀也以人牧牛是動而有制從有以觀其
　　　徼者也進進而不已則漸至於回首馴服從無
　　　以觀其妙者也有入於無徼及於妙固善矣又
　　　不知静而無礙之為愈也静而無礙又不知兩
　　　忘雙冺之入神也若夫人牛兩忘明月獨照恍
　　　然俱失所在當是時也吾將離形去智神亦無
　　　功同於大通與道為一則向之人牛亦筌蹄中
　　　一微塵耳吾儒所謂盡心盡性者無外於是因
　　　借明和尚韻再下一轉語㑹心者必能知之詩
　　　不録
　　　補歸潛志董治中文甫字國華潞州人第進士
　　　南渡嘗為大理司直後為河南府治中卒自號
　　　無事老人為人淳謹篤實學道有得其學參取
　　　佛老二家不喜高遠竒異循循常道臨終預知
　　　死期齋浴而逝時人異之興定初余先子居䘮
　　　淮陽公乗傳過焉談道竟夕余時為童子竊聽
　　　牕下葢其於六經論孟諸書凡一章一句皆深
　　　思而有得必以力行為事不徒誦説而已既去
　　　先子大稱之後於郝文國才處得所著一編皆
　　　論道之文迄今藏余家其子安仁傳其學亦謹
　　　厚人也
　　秋夜
見即如無爐上雪淡而有味水中鹽齊行定慧千燈焰
浄識乾坤一鏡奩
　　晝眠
莊周先我復天真化蝶飛來管領春我亦莊周周亦蝶
不知若箇是真身
　　審是堂
按劍人人駭夜光蜀雞合道勝鸞凰飛蛾可是無分别
直道油燈是太陽
　　文中子續經
紛紛述作史才雄聽似秋來百草蟲不是春雷轟蟄窟
蚓蛇㑹得化成龍(予嘗以王氏六經為問先生云王氏/六經以權道設教雖孔子亦然但後)
(人不能知之耳/因以此詩見示)
　　臨終詩四首
無情䘮主没錢僧送上城南無事人檢盡傳燈無盡録
更無公案這畨新
生有地死有處萬牛不能移一步一輪明月印天心此是
渠儂住處住
白髪三千丈紅塵六十年只今無見在虚費草鞋錢
今古一輪月分明印碧霄門門蟾影到處處桂香飄不
起眼中暈何勞指上標真空渾照破歸去杖頭挑
　隠德
　薛繼先(一首/)　(附三首/)
　　　繼先字曼卿猗氏人少日三赴廷試南渡後隠
　　　居洛西山中課童子學事母孝與人交謙遜和
　　　雅所居人化之子純孝字方叔有父風客有詐
　　　為曼卿書就方叔取物者曼卿年已老狀貎如
　　　少壯人客不知其為曼卿而以為方叔也而與
　　　之書曼卿如書所取物付之雖其家人亦不以
　　　與知也監察御史石玠子堅行部過曼卿曼卿
　　　避不之見或言君何無鄉曲情耶曼卿曰君未
　　　之思耳凡今時政未必皆善石御史一有所劾
　　　則必謂自我發之同惡相庇他日并鄰里有受
　　　禍者其畏慎類此正大末司農卿楊慥叔玉丞
　　　康錫伯禄薦曼卿與汴人高仲振武陟宋可武
　　　清張潛磁陽曹珏大名王汝梅隠操不減古人
　　　朝廷議授以官以兵亂不果曼卿喜作詩工於
　　　賦物如松化石云瘦見千年傲霜骨鍊成一片
　　　補天心時人稱焉壬辰之亂病殁於宜陽仲振
　　　字正之系出遼東其兄領開封鎮兵正之㓜就
　　　舉選年四十後即以家業付其兄挈妻子居嵩
　　　山於書無不讀而以易皇極書為業安貧樂道
　　　不入城市山野小人亦知敬之王汝梅張潛從
　　　之學三人行山谷間人望正之風袖翩然如欲
　　　仙而未舉也張王説正之嘗遇異人教之養生
　　　呼吸吐納日以為常靈氣時至安坐不動而骨
　　　節戛戛有聲恍惚中時與真靈接對所談皆世
　　　外事既不以語人故無得而傳潛字仲升有志
　　　節慕荆軻聶政之為人三十嵗乃折節讀書太
　　　學諸人高其行義有張古人之目客嵩山從正
　　　之學易五十嵗始娶妻妻魯山孫氏亦有賢行
　　　夫婦相敬如賔負薪拾穗行歌自得大用與之
　　　同業而生理優贍憐高張之貧時有餽餉皆謝
　　　不受鄉里為仲升劚𤓰田𤓰熟仲升約中分之
　　　以償其勤衆不忍但小摘而去仲升亦棄𤓰不
　　　收衆如約然後取食之嘗行道中拾得一斧夫
　　　婦計度移時乃持歸就訪其主歸之所居寺莊
　　　有兄弟分財致諍者其弟指仲升所居曰我家
　　　如此獨不畏張先生笑人耶天興之兵避於少
　　　室絶頂時世已亂冦敚暴横無復人理仲升不
　　　甘與之處閉口不食七日而死婦隨亦投絶澗
　　　中汝梅字大用律學出身伊陽簿秩滿遂不出
　　　性嗜讀書動有禮法生徒以法理就學者兼以
　　　經學授之後生輩服其教無敢為非義者可字
　　　予之貞祐之兵其姑嫁大姓稾氏夫與子皆兵
　　　死而貲産獨在姑以白金五十笏遺予之予之
　　　受不辭一日姑得稾之踈屬立為後挈之省外
　　　家予之置酒㑹鄉鄰且謂姑言姑往時遺可以
　　　金可以稾氏無子故受之姑今有子矣此金稾
　　　氏物非姑物也我何名取之因呼妻子舁金出
　　　歸之稾氏鄉里用是重之大兵再駐山陽軍中
　　　有聞予之之名者問知所在質其子使人招之
　　　曰肯從我者禍福與君共之不然公之子死矣
　　　親舊競勸之往予之不從曰吾有子無子與吾
　　　兒之死與生皆有命焉豈以一子故併平生所
　　　守者而亡之乎其後予之竟以無子死珏字子
　　　玉早嵗有賦聲誠實樂易世俗機械事皆所不
　　　知喜賔客欵於接物無書生氣習從之游者樂
　　　之而不厭也六人者䘮亂後惟子玉居𢎞州十
　　　二年乃終
　　九日感懐
衰年易感我今知無訝騷人動楚悲故國久抛兵刧後
佳辰多負菊花期一時蘭艾同凋落兩鬢雪霜仍别離
高世輸他陶靖節悠然高興滿東籬
　　過洛陽　　　　　　　　　　宋　可
西來東去洛陽城千尺浮圖了送迎十日酒旗歌板地
白頭孤客可憐生
　　寄人宰縣　　　　　　　　　　張　潛
縣務無難易人才自異同割雞良暫屈製錦要專工積
弊姦贓後遺黎喘汗中不存憂世志底用讀書功嫉惡
　看平日知君有古風莫教循吏傳獨載魯山翁(載方言/作上聲)
　(呼/)
　　　白髮感懐　　　　　　　　　曹　珏
　少年豪舉氣如虹今日蕭然一病翁曉鏡祗添頭上雪
　春風不緑鬢邊蓬文章那作一錢直燈火空勞半世功
　擬築糟丘便歸老醉鄉何者是窮通
　
　
　
　
　
　
　
　
　
御訂全金詩增補中州集巻五十三
　欽定四庫全書
御訂全金詩增補中州集巻五十四
　　河汾諸老(補/)
　　　　補元房祺河汾諸老詩集序近代詩人遺山元
　　　　先生為之冠先生太原人太原境與平陽接河
　　　　山勝㮣地土所宜習俗所尚古今人物不殊至
　　　　如師友淵源文章正脈略與之等故河汾間諸
　　　　老與天下人材無譲麻貽溪與元老詩學無歉
　　　　古文出其右公言也張石泉房白雲與元老游
　　　　從南者子颺子京二陳昆仲與元老或詩或文
　　　　數相贈遺者遯菴菊軒有稷亭二段之目與元
　　　　老相次登第者曹兌齋與元老同為省掾日以
　　　　文詩講議者或曰兑齋雲中應人也吾子列河
　　　　汾之間得無附㑹與不然兑齋之先誠應人自
　　　　客汴梁北渡居平陽者三十餘年發明道學為
　　　　文楷式指授後進桃李光輝盈溢其門或教授
　　　鄉里或宦達四方有二子叔舉季行文筆亦盛
　　　傳而況狀元王公趙城人曹之外父也兌齋生
　　　而隱德光輝汾晉没而丘壠在焉豈非吾鄉先
　　　生歟夫諸老之詩有深而冲澹如陶栁者有豪
　　　放如李翰林劉賔客者有輕俗近雅如元白者
　　　有對屬切當如許渾者有騷雅奥義古風大章
　　　浸入於杜草堂之域者往年吾友楊君仲德議
　　　成此集不幸早世仲德有云不觀遺山之詩無
　　　以知河汾之學不觀河汾之詩無以知遺山之
　　　大不觀遺山河汾之作不知唐人諸作者之妙
　　　不觀唐人之作不知三百篇六義之深意予今
　　　纂録自貽溪至兌齋凡八人得古律詩二百一
　　　首號曰河汾諸老詩集已有郝先生序文於前
　　　甚備不肖繼言於後才識淺陋不能盡其藴雖
　　　然吾鄉學者如林有能慕河汾之派觀是集者
　　　知所興起云大德辛丑歲二月望日横汾隱者
　　　房祺序
　　　附高昻霄刻河汾諸老集啓河汾諸老詩集者
　　　廼大同路儒學教授房先生之所編也予一日
　　　得之惜乎諸老一代高名百年清氣已嘗遍白
　　　於天下是集未嘗流布也皇慶癸丑夏特命工
　　　鋟本以廣其傳然而諸老之學又豈專乎詩也
　　　出處大略已具前序今書是說以告夫後之學
　　　者不為無益云六月吉日尊賢堂高昻霄具白
　貽溪麻革(三十六首/)　(補/)
　　　補麻革字信之臨晉人秉彛孫隱居不仕教授
　　　王官谷號貽溪先生有文集行世
　　上雲中帥賈君
北極長虹掣西垣太白高千年知運圯四海共兵鏖霧
黒龍蛇鬭山昬虎豹嘷石傷填海羽波動負山鼇遺介
潛寒渚驚鼯走夜牢江山留慘黯天地入焄蒿衆折思
枝柱初寒俟蠒繰明良逢慶㑹鄉曲得名豪梁棟因人
出艅艎為世操安流欣鼓枻奔浪獨能篙日出戈揮景
江翻弩射濤風聲連澒洞裁鑒悉纖毫桃李勤封植茅
菅日薙薅獵塲游麂鹿魚渚動鰌魛井邑生春色禾麻
飫土膏民歌烏遶屋士喜馬騰槽朔塞閒刁斗天山擁
節旄岱嵩何落落江漢自滔滔大寳珠仍璧長城雉與
壕崇牙分棨㦸大纛屬鞬櫜日月依龍德風雲挾豹韜
夾山羣戰騎黒水泳輕舠落日觀魚浦秋風射雉臯化
行家置塾役簡里停鼛歌奏投壺室文閒治獄曹西菴
談性理東閣㑹奇髦森爽開璜琥縱横列鴈羔禮容新
泮宇物性遂莊濠牧唱聞朝起樵音聴暮號孤嬰收坎
阱流滯起蓬蒿屢下陳蕃榻誰空北海醪郤軍敦禮樂
曹館富風騷客望龍門聚雛從鳳穴翺世知三窟隘人
可二天逃雨露承恩命山河襲世勞功名高衛霍輔弼
慕伊咎鞍馬憐髀肉簪纓視鬢毛雅申張仲德頌入魯
侯昭有客傷淪落無堦寫鬱陶太行雲羃羃代北雨騷
騷去國心將折懷人首獨掻身如伏櫪驥情似失林猱
涸轍將安往窮途況所遭幸今逢匠石直欲啖醨糟忖
已誠無有登門亦已叨沐薰良備至感激欲號咷已客
馮驩舍猶傷范叔袍鍔須開匣劍割欲試鉛刀杞梓容
山木包羞薦沼芼每思休困頓佳蔭有蘭臯
　　送杜仲梁東游(仲梁先稱善夫/)
野馬何决驟飛雲何悠颺商巖不足稽此士又欲東略
宋與梁青山不知老白日乃許忙菊潭之水清泠淵野
人飲之得長年芳醲不買壽淡泊差可久北山峩峩蒼
翠巔丹崖石老生紫烟靈芝秋杞老霜骨黄精茯苓飽
新斸望君嶄嶄病以臞酌之食之可以還膚腴況有劉
荆州元丹丘子寧舍之汗漫遊凉秋佳月酒一杯送子
東下心徘徊半山亭前一茅屋嵗寒松勁君當來
　　短歌行送秦人薛微之赴中書
河流宿層冰山有太古雪翩翩有客來老面黑於鐵盤
盤胷臆間猶挂太華月不肯下貴勢便欲叫雙闕朔寒
衣裳單路馬逺䠥􁋧昔人丈夫事肝膽不可越我歌送
君行歌聲何激烈悲風為我起酒行歌半闋望君青雲
端何恤逺離别
　　關中行送李顯卿
關中行我持一杯酒送君西入秦秦川鬱相望渭水流
沄沄黄河中折倐復來太華倚天青壁開我送君兮渺
何許春風不肯吹君廻舉酒酹五陵浩歌登高臺終南
之山何崔嵬長安舊遊安在哉百年繁華成刧灰千古
英雄沉草萊風塵澒洞豺狼暮天地茫茫入烟霧我載
歌送君去太華終南宜有深絶處巖扃人跡所不到石
壁蒼苔老烟雨山堂挂女蘿充腹多薯蕷玉幷蓮開十
丈花茯苓根結千年樹白雪青松良可老鹿門有龎商
有皓不然凌雲學輕舉呼取安期羡門語憶昨與君友
相逢日日酬杯酒酒闌起舞肝膽開小桃唱罷歌楊栁
晉語狎秦臞秦談驚晉叟秦晉之交那可無胡為不作
雙飛鳬碧草離離生早春哀歌望斷西南雲求君於終
南之上不可得太華峯頭㑹見君
　　阻雪華下
愛山久成癖得山真雋永太華隔風塵五年夢幽境傳
聞十丈蓮擬扣玉仙井雪花忽迷漫蒼巔墮昬暝蹇予
世縁深方外久自屏意是希夷君俗駕疎造請行行風
撼林稍稍雲度嶺雲間三峯面隱約露芒穎初如灔澦
堆屹起勢奔猛漸如倚天劍萬仞鐵花冷烟霞半明滅
瞬息變光景乃知造物心相哀亦相警歸鞭晚忽忽囘
首心耿耿浩歌夜深寒孤月挂峯頂
　　置酒半山亭(得秋字/)
懷抱久不寫兀坐如縶囚永懷西山勝浩蕩成兹遊巖
壑互窈窕叢蘿鬱深幽飛烟入虚無長風跨崑丘楚甸
散林莽商顔亦綢繆雷雨天地空景氣入夜浮況當節
律變萬物颯以秋雲來白日慘天澹清江流西望渺關
河沉沉生暮愁蘭苕暗幽谷芰荷老芳洲一笑舉酒觴
浩歌聊自酬幽賞興未極慨嘆心悠悠世事蒼茫外寒
沙明白鷗
　　歸潛堂為劉京叔賦
逃淵魚深處避弋鴻㝠飛古來賢達士亦復歌采薇南
山先廬在兵塵悵暌違山空無人居惟見草木肥翩然
千歲鶴一朝復來歸新築臨渾水行逕窈以微清流鳴
前除白雲入晨扉廻顧陵谷遷萬事倐已非著書入理
奥得句窮天機前路正自廹此道倘可幾殷勤握中璧
黽勉留餘輝第恐遯世志還負習隱譏永懷泉上石一
觴與君揮惜無凌風翰遐舉非所希
　　守約齋為吕仲和作
讀書不務博造道當入微一理貫萬理一岐㑹衆岐譬
彼庖丁刀騞然解牛時節間既有得肯綮寧復疑道䘮
向千載聖逺孰可期養勇敵所愾養氣動以隨心非安
如山遇變鮮不移吾門有聖學觀心乃其師宴坐一室
中自得適在兹胡為滯紛感紬繹如蠒絲人生矧多欲
事物日以滋牛羊踐徑蹊虎豹攻藩籬我嘗叩天理誠
明不容欺第恐達者事還為狷者嗤
　　楊將軍坰馬圖
古人相馬不相肉畫工畫馬亦畫骨淡淡生絹一片雲
眼中羣龍何突兀飛莵汗血天驥種筆墨之間見飛動
前趨後逐互有態涉嚙行留分向背豐草長林性本真
駉駉駜駜相與馴開元天子盛監牧四十萬匹錦繡屯
人言駿馬戰所重風鬛霜蹄惜無用君不見幽燕飛鞚
時中原流血成淵池秪今征討苦未休金鞍鐵馬彌山
丘安得放歸如此馬飲水求芻恣閒暇
　　題李氏寓酒軒
吾聞李謫仙一斗詩百篇酒家眠又聞陽諫議月廪盡
以送酒錢伯倫酒德頌無功醉鄉仙説到飲中理兹世
何渺然古來賢達士以酒全其天所以陶靖節浩歌歸
田園獨予醉翁之意不在酒樂在山水靜所便古人已
矣不可作今人紛紛亦能賢北里富熏天高樓歌舞筵
千金結客多少年哀吹豪竹倒傾玉船以酒互為市地
勢相蟬嫣焉知貧士貧到骨健倒仰天歌黄鵠黄鵠歌
罷無翼飛妻啼兒號書一束借問主人翁心跡誰與同
我亦頗解飲聖賢時一中酒酣擊樽破兩耳生春風安
得園綺遇攜我入山去清泉為釀碧溪深醉臥溪頭弄
雲雨
　　廬山兵後得房希白書知弟謙消息
聞道王師阻渭津廬山以後陷風塵軍行萬里速如鬼
風慘一川愁殺人亂後僅知家弟在書來疑與故人親
夢中亦覺長安逺囘首關河淚滿巾
　　晚歩張鞏田間
地入荒蕪過客稀邨深門巷暮山圍悠悠獨鳥穿雲下
䇿䇿寒鳥掠日飛人事百年梧葉老秋風萬里稻花肥
兵塵河朔迷歸路惆悵平沙送夕暉
　　板橋道中
篁竹瀟瀟野水濵光風過眼與時新隂崖積雪猶含凍
逺樹浮烟已帶春世故未應悲古道歲華聊得伴閒身
蕨芽筍稚行當好凖擬山中問主人
　　過陜
萬古茅津據上遊崤函西去接秦頭悲風鼓角重城暮
落日關河百戰秋形勝古來須上䇿塵埃歲晚只覉愁
豺狼滿地荆榛合目斷中條是故丘
　　為王德新壽
百年人物惜凋零尚喜衣冠見老成數口虀鹽憂桂玉
一川風雨獨柴荆紅顔未羡方春好黄髮應從此夜生
異日華林講殊禮不妨鳩杖從公行
　　為秦人梁帥壽
功名萬里駕龍荒不作當年陛楯郎顔角久瞻天上日
鬢毛未㸃鏡中霜衣沾暑雨千秋潤扇引薫風六月凉
見說長年出冲靜海山求藥本微茫
　　送申生取新赴中書
寒山漠漠日初曛過盡蕭蕭鴈鶩羣百代高歌餘白雪
一朝飛步上青雲倚門骯髒誰憐我滿腹精神獨見君
看取扶搖便鵬翼臨岐且莫嘆離分
　　寄杜仲梁
塞上愁多雲易陰故人雖在鴈無音交情念子黄金重
世故稽人白髮深芳草春風千里夢青燈夜雨兩鄉心
岱宗入眼東南秀悵望雲山淚滿襟
　　寄元裕之
朔雲隂雪晚重重日入寒蕪塞草空沂水東囘無去翼
天山南斷有哀鴻三年逺别交情外一夜相思客夢中
明日關河對雙淚秪將幽憤寄秋風
　　竹林院仝張之純賦二首
栁色侵尋映短籬竹梢零亂挂殘暉山禽自識忘機客
飛下庭柯更不飛
稍稍林間布榖聲邨南邨北水雲平偶來竹寺看山坐
閒聽清溪遶舍鳴
　　中書大丞相耶律公挽詞(甲辰五月十四日/)
砥柱中流折藏舟半夜移世賢高允相人嘆叔孫儀未
識荆州面嘗蒙國士知無階陪引紼萬里望靈輀
文獻羣公表東丹八葉傳珪璋貽嗣德蘭藻靄遺編禁
籍虚青瑣神遊定玉泉太常千字誄誰有筆如椽
　　宻國公挽詞
鬱鬱佳城閉翩翩銘旐開風悲信陵墓雨入孝王臺萬
古傷梁壞千年望鶴來平明國門外簫鼓不勝哀
漢制隆恩禮周封列屏翰人知尊帝胄我但識儒冠零
落傷蘭桂孤高歎鳳鸞從今門下客長鋏向誰彈
　　王子壽鄉友生朝
自接夫君席頻逢歲律更面嚴知氣直語出見生平講
學詩書義論交里社情鬚髯如㦸在長對玉峯明
　　送李端卿之鄴臺
僮馬戒晨裝新霜木葉黄嗟予無壯節送子慘離腸林
麓荒秋色清漳下夕陽遥知一樽酒弔古鄴城傍
　　為喬子春壽
講道顔淵巷新齋友與同守身為大節寡欲是全功教
子勤書裏娯親養疾中黄花佳節近歲嵗看秋風
　　贈劉伯威
劉子山中秀相逢氣自同箕裘門戸計菽水古人風折
節豈為辱苦心應有終平生湖海志未用哭途窮
　　贈王明伯
遼海遺珠在黄華秀未空百年書法裏萬事酒盃中耿
耿此心在悠悠吾道窮好賢明達事獨喜與君同
　　秋夜感懷
老境歡娯少愁懷感嘆長世途多險阻歸興渺蒼茫疎
雨梧桐夜西風蟋蟀牀平明攬青鏡衰鬢又添霜
　　趙太監降日
自從龍戰野特立孰如公著跡雲鵬上收功汗馬中高
談天下計餘事古人風勿藥行逢喜春風兩頰紅
　　雲中夜雨
憔悴杜陵客悲凉王仲宣四圍晴立壁一突午無烟病
卧秋風裏愁吟夜雨邊明朝誰裹飯萬一使君憐
　　渡洛
泉石經行久林丘彌望間溪鳴風蕩水谷暗雨含山淡
淡輕鷗没飛飛倦鳥還世縁良自苦空羡野雲閒
　　浩浩
浩浩春風裏悠悠倦客情天寒花寂寞冰泮水縱横念
逺心將折聞兵夢亦驚江山憔悴久倚杖歎餘生
　　　附麻革游龍山記余生中條王官五老之下長
　　　侍先人迺觀太華迤邐東遊洛因避地家焉如
　　　女几烏權白馬諸峯固已厭登飽經窮極幽深
　　　矣革代以來自鴈門踰代嶺之北風壤陡異多
　　　山而阻色往往如死灰凡草木亦多悴容嘗竊
　　　慨歎南北之分何限此一嶺地脈遽斷絶不相
　　　屬如是耶越既留滯居延吾友渾源劉京叔嘗
　　　以詩來盛稱其鄉泉石林麓之勝渾源實居代
　　　北余始而疑之雖然吾友著書立言蘄信於天
　　　下後世者必非誇言之也獨恨未嘗一遊焉今
　　　年夏因赴試武川歸道渾水修謁於玉峯先生
　　　魏公公野服蕭然見余於前軒語未周淡驟曰
　　　是邦諸山若南山若柏山業已遊矣惟龍山為
　　　絶勝姑闕兹以須諸文士同之子幸來殊可喜
　　　乃選日為具拉諸賔友騎自治城西南行十餘
　　　里抵山下山無麓乍入谷未有奇沿溪曲折行
　　　數里草木漸秀潤山聳出嶄然露芒角水聲鏘
　　　然鳴兩峯間心始異之又盤山行十許里四山
　　　忽合若拱而揖環而衛者嘉木奇卉被之蔥蒨
　　　醲郁風自木杪起紛披震蕩山與木若相顧而
　　　墜者使人神駭目眩又行數里得泉之泓澄渟
　　　滀者焉洑出石罅激而為迅流者焉隂木蔭其
　　　顛幽草繚其趾賔欲休咸曰莫此地為宜即下
　　　馬披草踞石列坐諸生瀹觴以進酒數行客有
　　　指其大石曰此可識因命余余乃援筆書凡遊
　　　者名氏及遊之歲月而去又行十許里大抵一
　　　峯一盤一溪一曲山勢益奇峭樹林益多杉檜
　　　栝柏而無他凡木也奇花種種金間玉錯芬香
　　　入鼻幽逺可愛木蘿松鬛罥人衣袖又縈紆行
　　　數十里得岡之高遽陟而上馬力始不能勝行
　　　茂林下又五里兩嶺若岐中得浮屠氏之居曰
　　　大雲寺有僧數軰來迎延入館於寺之東軒林
　　　巒樹石櫛比楯立皆在几席之下憩過午謁主
　　　僧英公相與步西嶺過文殊巖巖前長杉數本
　　　挺立有磴懸焉下瞰無底之深危峯怪石巑岏
　　　巧鬭試一臨之毛骨森然南望五臺諸峯若相
　　　聨絡無間斷西北遙望峯豁而川明村墟井邑
　　　隱約微茫如奕局然徜徉者久之夤縁入西方
　　　丈觀故侯同知運司雷君詩石及京叔諸人留
　　　題廻乃徑北嶺登萱草坡葢龍山絶頂也嶺勢
　　　峻絶無路可躋步草而往深翳且滑甚攀條捫
　　　蘿疲極乃得登四望羣木皆翠杉蒼檜凌雲千
　　　尺與山無窮此龍山勝概之大全也降乃復坐
　　　文殊巖下置酒小酌日既入輕烟浮雲與暝色
　　　㑹少焉月出寒陰微明散布石上松聲翛然自
　　　萬壑來客皆悚視寂聽覺境愈清思愈逺已而
　　　相與言曰世其有樂乎此者歟酒醺談辯蠭起
　　　各主其家山為勝如郭主太華劉主兹山余主
　　　王官五老更嘲迭難不少屈玉峯上坐亦怡然
　　　一笑詩所謂善戲謔兮不為虐兮者正如是也
　　　至二鼔乃歸卧東軒明旦復來各有詩識於石
　　　迨午飯主僧丈室已乃循嶺而東徑甚微木甚
　　　茂密僅可通馬又行五里至玉泉寺山勢漸頗
　　　隘樹林漸稀濶顧非龍山比寺西峯曰望景臺
　　　甚險主僧導客以登歴嶔崟坐盤石其旁諸峯
　　　羅列或偃或立或將仆墜或屬而合或離而分
　　　賈奇獻異不一狀北望川口最寛肆金城原野
　　　分畫條列歴歴可數桑乾一水紆繞如玦觀覽
　　　曠達此玉泉勝處也從此歸路嶮不可騎皆步
　　　而下重谿峻嶺愈出愈有抵暮乃得平地宿李
　　　氏山家臥念兹遊之富與夫昔所經見而不能
　　　寐若太華之雄尊五老之巧秀女几之蜿蜒烏
　　　權白馬之端重兹山固無之至於奥宻淵䆳樹
　　　林薈蔚繁阜不一覽而得則兹山亦豈可少哉
　　　人之情大抵得於此而遺於彼用於所見而不
　　　用於所未見此通患也今中書令湛然公紀西
　　　域事稱金山之秀李子微貽友書論和林之盛
　　　有過於中州者不知天壤之間六合之内復有
　　　幾龍山也因觀山於是乎有得徒以文思淺狹
　　　且遊之亟無以盡發山水之祕異時當同二三
　　　友幅巾藜杖施施而行遇佳處輒留更以筆札
　　　自隨隨得隨紀庻幾山之髣髴云
　石泉張宇(二十首/)　(補/)
　　　補張宇字彥升自號石泉先生
　　送趙宜之歸辛安兼簡洛下諸友
悽惻復悽惻送君汾水側人生歡㑹少一别難再得昔
經劫火然二鳥奮驚翼嗷嗷各何之仝落天西北日夕
相和鳴此樂未易極狂風忽吹散一鳥歸故國翺翔入
寥廓萬里期一息鄧林有餘䕃未肯棲枳棘玉山有嘉
禾未肯求粒食一鳥獨未歸毰毸老無力矯首思舊羣
潸然淚沾臆
　　雌雞行
雌雞粥粥將鳬兒鳬兒入水雞嗚悲岸南岸北飛且隨
但恐搏攫遭鳶鴟岸傍無食寧饑死朝暮不肯須臾離
傍人爭笑愚且癡我哀物理為人欺
　　雲溪秋泛圖為閻國寳賦
晴嵐滴翠霜樹殷石錦錯落苔花斑人家隱約荒靄外
但見籬落連柴關兩山中斷忽空曠下有碧水之潺湲
幽人航葦迷逺近思致偃蹇無容攀定非鴟夷成霸業
一舸五湖烟浪寛又非坡仙遊赤壁酒酣浩歌江月寒
亦當拄杖横膝看南山心與白雲相對閒胡為厭山瞰
芳渚岸草汀花適幽趣有聲之畫無聲詩夏蟲未易寒
冰語或云此本張季鷹蓴鱸忽憶扁舟輕蹇予有家歸
未得一見秋風羽翼生
　　採蓮(分得底字/)
溪風揺揺波瀰瀰十里芳華照清沚蘭舟女郎紅玉春
日射新妝明水底芙蓉雙臉百媚生呉宫西施漢良娣
藕腸折斷雪絲牽入手花枝香􁡚􁡚隔岸誰家貴公子
調笑新詞歌艶體呉儂變風有如此誰念采蘋供祭禮
　　哭姪
學業方成二紀過虚舟一夕殞頽波死皆有命憐渠早
老獨無依奈我何歸計雲山空莽蒼愁懷日月暗消磨
白楊半夜風蕭瑟盡是吾兒薤露歌
　　感懷
世路羊腸劇險艱天心應厭著儒冠老無子息休心易
貧有交親託事難文字售人真滯貨亷平養已似閒官
羲經讀罷無人㑹庭竹蕭森夜月寒
　　弔蕭同知
蕭蘭一夕隕秋霜數載交情遽忍忘遊覽雲山春並轡
笑談風雨夜連牀治心我謂當誠慤處已君言貴肅莊
此理從今誰與論隰州松月渺蒼蒼
　　上巳日遊平湖
微風漠漠水增波禊事重修繼永和脆管當筵清似語
扁舟爭岸疾如梭一時人物成高㑹千里雲山入浩歌
日暮芝蘭無處覔野花汀草占春多
　　送田茂卿赴都
宿雨初晴草木齊一杯汾水恨分㩦上林曉色多鸎友
長路春風入馬蹄黄巻可能無斗禄青雲自是有天梯
從來俊傑知時務莫為寒窓故紙迷
　　和李子微村居二首
健羡南溪老幽居水石間心無塵事汨身與白雲閒院
靜深藏竹墻低易得山蒲團香一炷花落鳥關關
别墅荒城外居閒事事幽栽松添野色接缿引溪流詩
社分新韻村醪洗舊愁更求名與利騎鶴望揚州
　　送李仲暉之洛
同是思鄉客君先著祖鞭驪駒歌落日去鴈入高天莫
戀河濵粟當耕谷口田新朋倘相問為報已衰年
　　送馬德新
馬弟吾鄉秀青雲正壯年四知雖自畏六戒得師傳秦
府開賢路瀛洲列俊躔秋風黄鵠健老眼看高鶱
　　贈黄德甫璋
明德本生公醫名一代雄杖頭閒日月舌上舊家風雅
趣錢神外高情酒聖中活人陰德在壽骨秀而豐
　　和劉敏之韻
城居寧不好未易著閒人客至慙無酒詩成莫療貧譚
天雖有口無地可安身羡殺清江鷺生來不受塵
　　秋日出郭
離離禾黍滿郊墟棗實紅殷接野閭四十年來無史筆
有年今日仗誰書
　　　和李濟夫韻
　午夢遊仙鳥唤廻竹陰掃地淨無埃莫言嘉客閒中少
　時有清風自往來
　　　荆公
　作古非今禍已成亦知鬼責與天刑試看一病遺言處
　猶勸傍人誦佛經
　　　襄陵北城溪坐
　楊栁陰陰水氣凉椒花䔩䔩野風香地偏愈覺似閒整
　始信明昌化日長
　　　閒述二首
　此性生而與道俱靈源常患少人疏楊侯一語崇經學
　士子爭相讀四書
　解作時文一二篇胷中意氣已掀然何如剖破醯雞瓮
　看取人間大有天
　
御訂全金詩增補中州集巻五十四
　欽定四庫全書
御訂全金詩增補中州集巻五十五
　　兌齋曹之謙(四十五首/)　(補/)
　　　　補曹之謙字益甫雲中應人幼知力學早擢巍
　　　　科與元遺山同掾東曹機務倥傯商訂文字未
　　　　嘗少輟北渡後居平陽者三十年與諸生講學
　　　　一以伊洛為宗衆翕然從之所著古文雜詩三
　　　　百首曰兌齋文集汲郡王惲序之曰先生之作
　　　　析理知言擇之精語之詳渾涵經㫖刋落陳言
　　　　當其自得又抑揚有法豐約得所可謂常而知
　　　　變粹而不雜者也
　　　　附歸潛志曹恒君章應州人高丞相汝礪之壻
　　　　也少讀書不肯為科舉計惟孤介不肯事富貴
　　　　人南渡居大梁葺軒種竹號友直余先子為作
　　　　詩賦之又好收古人書畫器物藹然有士君子
　　　　風遭亂病殁有子之謙擢第
　　送梁仲文
聖人既已没聖道遂不傳異端壅正途榛塞踰千年大
儒起相承闢之斯廓然濓溪廻北流伊洛開洪源學者
有適從披雲見青天我生雖多難聞道早有縁中歲苦
病目不得深窮研梁君河東秀意氣凌孤騫探道得奥
閫辯說如河縣所知非茍知而亦允蹈焉出入口耳者
彼我奚足言却來自秦京過我汾水邊未幾復言别長
途北之燕行看奮六翮高舉凌雲烟功成名遂後歸老
河之壖相從講聖學與子長周旋
　　感遇二首
中林有幽蘭蘿生雜衆草地僻人不知芬芳空自好嚴
霜凋古木歲晚難獨保願充君子佩探擷尚未早安得
清風來吹香出林表
高林夾金井修竹連清池梧葉既薿薿竹實亦纍纍可
棲復可食鳳鳥來何時重華不得見韶樂何能為日暮
空歎息蕭瑟寒風吹
　　變白頭吟
梧桐不獨老鴛鴦亦雙死靜女懷貞心徇夫正如此奈
何及末流不知再醮羞中路多反目幾人能白頭君不
見㑹稽愚婦輕負薪不肯終身事買臣一朝歸佩太守
印悔望車塵那敢近人生賦命自不齊貧賤富貴各有
時隨雞逐狗聽所適世事悠悠爭得知
　　閒中作
雄雞啼一聲驚起五更睡出門何擾擾競逐名與利㝠
㝠車馬塵白日暗城市蕭條蓬蒿居獨有羲皇地高情
杳秋雲靜性凝止水俛仰天地間澹然無一事
　　東坡赤壁圖
先生矯矯人中龍京塵千丈不可容五年一夢落江海
翩然野鶴開囚籠雪堂閉戸讀書史興來飄然弄雲水
黄泥坂下醉三更赤壁磯頭船一葦明月清風共一江
邁往之氣無由降酒酣作賦記清賞袖有巨筆如長杠
一朝騎鯨尋李白人間俯仰成今昔續絃無處覔鸞膠
見畫思公空歎息
　　風雪障面圖
頑雲暗空雪正飛老木殭折溪流澌敝裘羸馬耐寒子
便面障風何所之僕夫徒行亦良苦吻噤不語心應語
人生受凍分豈無但願不作君家奴
　　秋日雜詩
山中有佳人考槃歌在澗别來今幾時歲月忽已晏相
思不得書矯首望飛鴈
　　寄元遺山
詩到夔州老更工只今人仰少陵翁自憐奕世通家舊
不得論文一笑同草緑平原愁落日鴈飛寒水怨秋風
黄金鑛裏相思淚幾墮慿高北望中
　　秋日懷李仁卿
獨倚斜陽百尺樓故人千里思悠悠陶唐祠下烟光晚
姑射峯前鴈影秋罇酒幾時同李白雲山多處是并州
臨風惆悵無人㑹一曲商歌寫暮愁
　　為麻信之壽
中州人物一元龍卓犖英才磈磊胸濁酒數盃遺世慮
清詩千首傲侯封諸郎照眼三珠樹舊業關心五老峰
頭白他年賦歸去綵衣扶杖看從容
　　送王仲通
從事西遊五見春翩翩書記日爭新懷鄉不作登樓賦
佐府真為入幕賔世事忽驚翻手雨馬蹄又踏化衣塵
古來燕趙多豪傑定有飛書薦鶚人
　　上巳日感懷
舊遊桃李涴兵塵十六年悲客裏春浮白可能澆磈礧
踏青聊且慰酸辛蘭亭修禊人何在庾信傷心賦又新
芳草喚愁花濺淚東風囘首一霑巾
　　白菊
數枝的皪照秋清何物為花乃寧馨玉骨冰肌誇皎潔
風璫月珮想娉婷霜迎葉上迷青女露下籬邊泣素靈
見說寒英能愈疾擬開三徑著茅亭
　　紅葉
枝上萎黄慘未乾嚴霜一夕總成丹色烘曉日燕脂暖
影濯秋江蜀錦寒南鴈數聲催晼晚西風幾度見凋殘
横山樓下梨千樹毎憶童年九日看
　　北宫
光泰門邊避暑宫翠華南去幾年中干戈浩蕩人情變
池鳥荒蕪樹影空魚藻有基埋宿草廣寒無殿貯凉風
登臨欲問前朝事紅日西沉碧水東
　　趙吉甫種德園
培植功夫與日新風光别是一家春三株槐茂堂堪構
九畹蘭芳佩可紉桃李隂成應有地棟梁材出豈無人
從今不羡燕山竇五桂聨芳一老椿
　　寄鄉中故人
十年夢繞故山薇世事悠悠與願違華表未成遼鶴語
青㝠空羡塞鴻歸雲横北嶺迷鄉眼塵滿西風涴客衣
為報吾州舊親識短書相慰莫令稀
　　送侯君美歸雲中
暫時相見又相違留滯天涯更易悲客淚清和秋雨落
鄉心杳逐朔雲飛路經險阻行須穩書報平安寄莫遲
邂逅故人如問我為言貧病未能歸
　　自趙城還府
簡子城邊過盡春却尋歸路並清汾落花亂逐溶溶水
逺樹低連漠漠雲姑射雨晴山似染王官風暖草如熏
獨憐疲俗誅求困愁歎聲多不可聞
　　讀唐詩鼓吹
傑句雄篇萃若林細看一一盡精深才高不似人間語
吟苦定勞天外心白璧連城無少玷朱絃三嘆有遺音
不經詩老遺山手誰解披沙揀得金
　　弔王内翰從之
往年高步到瀛洲豈料東陵是故侯庾信竟歸周室老
劉楨真有岱宗遊山瞻斗仰名空在桂折蘭摧恨未休
鬱鬱佳城滹水上野烟寒草又經秋
　　上韓應州
天挺英雄入彀中堂堂自有古人風應機力贊興龍業
唾手能收汗馬功四海威名方共仰一時才武更誰同
潁川不是留黄霸行拜中書作相公
　　懷劉京叔
奕世金蘭契於今只有君英才殊落落餘子漫紛紛一
别幾春草相思空暮雲何時展良覿把酒共論文
　　宿雲臺觀
趨程疲永路託宿喜琳宫蓮嶽三峯對松林一逕通地
偏殘暑失境靜俗塵空入夜清詩夢山泉落枕中
　　中條阻雨
行李淹蒲坂歸期念晉州高風千葉下寒雨一山秋澗
響頻驚夢蟲聲亂入愁酒醒孤館裏心折大刀頭
　　初秋雨後
積雨蕩煩暑廻風吹早涼老苔翻舊碧病葉墮新黄久
客應吾道浮生半異鄉黑貂渾敝盡愁看一開箱
　　九日
幽(闕/)　嬾慢令節廢招尋無復歡娯地空驚(闕/)　　閉
門黄菊晚步履紫苔深尚友陶彭澤悠然(闕/)
　　鴈
北塞迎霜雪西風送羽翰數行天澹澹萬里路漫漫日
落秋聲急江空暮影寒故人書斷絶矯首望雲端
　　幽居有感
閒居仍地僻門閉草萊深車馬無還往詩書有討尋嚴
霜催歲晚屋破覺寒侵計拙煩親舊誰能數賜金
　　秋風亭故基
危亭冠雉堞飛構何崔嵬一夕墮劫火變化成烟灰頽
基翳蓬蒿壞道封莓苔蕭條古城上空有秋風來
　　除夜
三十七年過勞生强半休此心空耿耿吾道每悠悠感
物百憂集思親雙淚流春風添一歲又是五更頭
　　送李郭二子還鄉
䘮亂身為客淹留淚滿衣亦知生處樂未卜有年歸祖
帳臨寒水仙舟漾夕暉春來一相送腸斷故山薇
　　中書耶律公挽詞
虎嘯龍興際乘時自有人風雲開慘淡天地入經綸忽
報台星坼仍傳薤露新斯民感無極灑淚叫蒼旻
　　應州廟學釋奠
夜色齋厨肅秋風殿宇清右文遭聖代備禮引諸生牢
醴嚴三獻豆籩陳兩楹祭餘同飲福旭日樹頭明
　　送李端卿東行
故人有所適驅馬出東城紅樹添秋色青山滿去程曾
為同省掾偏愴逺離情别後能相憶因風為寄聲
　　子猷訪戴圖
興盡空回雪夜舟訪人虚語亦悠悠須知汾水多奇士
豈獨王家一子猷
　　梅影
隔忩渾似李夫人江月多情為返魂宛是依依舊顔色
向人憔悴立黄昬
　　秋夜
寂寂江城夜向闌西風吹鴈叫雲端一聲逺過南樓去
月滿碧天秋水寒
　　臨潼温泉
琢玉為池浴太真芙蓉花暖水生春誰知寂寞千秋後
留與行人洗路塵
　　長安早發
行李怱怱滻水頭雨餘凉氣動新秋五更馬上還家夢
先逐西風到晉州
　　秋夜聞笛
雲淨寒空月滿樓何人横玉叫清秋梁州才罷伊州起
不盡關山此夜愁
　　廢宫
斷磚殘礎碎盤花輦路荒涼蔓草遮玉殿朱樓俱不見
壞墻嶾嶙遶人家
　　過茹越嶺有感
山川良是昔人非北望松楸淚滿衣三十餘年成底事
全家南渡一身歸
　　蒲津晚渡
黄河城下水沄沄船去船來幾夕曛老盡津頭垂釣客
栁隂相對白鷗羣
　陳參議賡(二十首/)　(補/)
　　　補陳賡字子颺官河東山西道行中書省參議
　　遊龍祠
黄河如絲導崑崙萬里南下突禹門枝流潛行大地底
派作八道如霆奔吾聞川真嶽靈有㝠宰況乃利澤開
洪源神龍窟宅瞰平野千古廟貌何雄尊深林含蓄雷
雨潤冷殿似帶波濤痕我來南州走塵坌執熱未濯憂
思煩試㪺甘洌洗肝肺一勺注腹清且燉悠然晞風坐
東廡倐見繪畫如飛鶱仙官華裾乘朱軒旗纛掩藹蛟
伏轅雷公電母踏烟霧天呉海若驅鼉黿何時借取霹
靂手倒挽銀漢清乾坤廟前老翁顧我語孺子未易排
天閽胡為高論乃如此一笑滿面春風温是時三月遊
人繁男女雜遝簫鼔喧搴茭沉玉答靈貺割牲釃酒傳
巫言巫言恍惚廟扉闔拜手上馬山烟昬
　　峴山秋晚圖
大山高嵯峨小山低㟝嶁清江錦樹帶秋烟烟際人家
在林藪荆河迤南三峴山此圖定繪襄陽否詩人翰墨
丹青手落筆天機隨所有峴首直在襄陽西遙觀漢水
含風漪上有龜龍一片石云是羊公墮淚碑試披禹跡
考地志畫師寧免詩人疑且看滿眼江山好休作燕人
過晉悲
　　子猷訪戴圖
兩晉崇𤣥虚風流變華夏舉世尚清談天地指一馬嵇
阮竹林賢鴻名重天下王郎衣冠胄亦復慕草野偶來
剡溪上溪水正清瀉扁舟信沿洄氣韻何瀟灑誰與好
賢心丹素入圖寫山隂懷古意欲攬不盈把賦詩心夷
猶六義媿騷雅西風塵㝠㝠倘有知音者
　　鐵拄杖
閩王鐵杖如楖栗得自荒虚鬼神域鞭笞蛋蠻今幾年
霧翳雲蒸老蛟黑腹中有簧如細泉牙節宛轉聲鏗然
天生神物不虚棄提攜萬里歸坡仙坡仙騎鯨凌紫烟
海山一去今千年人間俯仰成今古紛紛長物何須數
洛陽銅駝卧荆棘昭陵石馬埋烟雨百斛鼎兩錢錐小
大用舎俱兒嬉商顔鶴髮一笻竹何似凌烟功臣玉具
高搘頤黄閣得君真耐久扶持四海經綸手㑹須拄到
崑崙顛九㸃青山看九有鐵邪杖邪吾不知誠將道眼
窺天機一朝雷雨轟空陂須防化作蛟龍飛
　　武善夫桃源圖
武郎種桃滿雲溪三月紅雨行人迷自從玉勒入雲馭
春風杜宇年年啼飛黄騰踏有天倪紫電轉盼天山低
要將白璧沽蛾睂更把黄金鑄褭蹄羲和挾輈六龍馳
暮景空廹虞淵西新詩擬喚槐安夢咫尺溪邊春色動
飛花漠漠水泠泠蒼苔荒了烟霞洞聞道西風解涴人
何處江山可問津征塵障斷仙源路且看丹青萬樹春
　　送李長源
月下孤鴻枕上雞高城今日又分攜九秋雲氣崤陵底
萬里河聲砥柱西飲罷關山秋寂寂詩成風雨暮淒淒
千金善保并州器要放崑崙入馬蹄
　　寄陜郡楊正卿(西奄/)
臨川堂上看飛鴻十載西川一轉蓬親老家貧初有累
才疎意廣卒無功姦雄頗忌孔文舉富貴何如張長公
滿地塵埃浮世狹一帆思駕五湖風
遷客形容國士心春風鶴髮不勝簮鍾儀去楚衣冠異
王粲依劉歲月深歲晚艱危無短策酒酣悲壯動長吟
遥憐蘭省楊夫子一紙書來抵萬金
　　宣宗挽詞
洛邑周初定蒼梧舜不還九天來鶴馭萬國泣龍顔儉
德高千古鴻勲際兩間無由望弓劍雲氣鬱橋山
　　寒食祀墳廻登臨晉西原廢寺
前朝廢寺枕山阿尚有摩雲窣堵波故國已非唐日月
老僧猶指晉山河年來筋力登臨倦亂後心情感慨多
石蘚荒碑碎文字他年更得幾摩挲
當年雲構接天開一夕煙塵化劫灰佛閣丹青餘瓦礫
禪房花木亦蒿萊春風萬里騷人怨落日千秋杜宇哀
斷礎荒烟無限意一章詩律為誰裁
　　送冦輔臣
古陌風塵㸃客衣送春君亦伴春歸東風不管離人恨
吹落楊花滿地飛
　　蒲中八詠為師巖卿賦
　　　蒲津晚渡
雲濤注壺口水府蟠九壘公子莫爭舟蛟龍方骫骳
　　　虞坂曉行
伯樂沉九原泥塗困騏驥千古長坂空無人知此意
　　　舜殿薰風
巖廊鳴五絃薰兮南風來鳳去徽音絶眢井生莓苔
　　　首陽晴雪
天風吹瓊瑶自冒首陽頂欲和采薇歌千山凍雲冷
　　　東林夜雨
林壑冷含秋風雨黯如海何如贊公房青燈淡相對
　　　西巖疉巘
梵刹盤空曲烟霞錦綉紋山靈倘招隱徑入萬重雲
　　　媯汭夕陽
蓂階降英皇此地嬪有虞南廵竟不返愁雲接蒼梧
　　　王官飛湍
懸流落雲巖遥空挂飛練何時㪺清泠一頮黄塵面
　陳提舉庚(十九首/)　(補/)
　　　補陳庚字子京賡弟任平陽提舉
　　送麻信之内鄉山居
四海紛挐戰虎龍驚麕無計脫圍中莫貪利禄遭時忌
要學聱牙與世同汝水應逢寒食雨淅川行趁舞雩風
離心洗蕩方如許莫上危樓聴斷鴻
　　弔麻信之二首
敝屣功名嬾著鞭劇談豪放本天然閒來毎愛從人語
醉裏何妨對客眠體瘁漸成中酒病家貧全仰賣碑錢
堂堂一去今何在三尺孤墳罩野烟
風采瓊林未足侔一朝零落委山丘君恩未賜金蓮炬
天闕俄成白玉樓詩類貫珠尤可翫室如縣罄更堪憂
路遥未暇慿棺奠悵望中條涕泗流
　　答楊煥然二首
梁苑當年記盛遊亂離南北恨遲留且教紅袖歌金縷
莫對青山歎白頭人似贊皇遷蜀郡詩如子美到䕫州
傳家況有𤣥文在應使童烏繼纂修
獻賦當年覲紫宸羡君藻思獨超羣扶持吾道難尤力
潤色斯文老更勤學際天人寧有伴文如風水自成紋
何時載酒清伊上寄字時來問子雲
　　清明後書懷
花氣薰人動竹齋貪春狂思若為裁蜂粘落絮飛還墜
燕認新巢去復來亂後精魂猶夢境貧中風景剩詩才
江山信美非吾土懐抱何時得好開
　　送孟駕之赴闕
文史相從二十年歲寒心事久彌堅向來才力驚游刃
此去功名穩着鞭淺緑美依沙漠草横青遥指拂廬烟
應將萬字匡時策挽取恩波下九天
　　病後贈姚仲寛居士
寂寂柴關晝不開虚簷獨歩意徘徊百年素業南柯夢
一寸丹心古鼎灰野老相過聊問訊溪禽近啄不驚猜
好奇誰是劉公子肯為揚雄載酒來
　　有懷家兄子颺
蕭蕭雙鬢半成絲亹亹襟懷抱所思趨向自知違俗好
文章只合伴兒嬉嵩西晚照霞明處洛汭秋風鴈過時
中有先人敝廬在與君何日理茅茨
　　贈李彥誠
五嶽分崩四海傾便宜一别盡今生艱難契濶重相見
四十餘年老弟兄
　　峴山秋晚圖
當年叔子愛兹山陵谷回頭幾變遷縱使豐碑今尚在
遊人誰復一潸然
　　題師巖卿蒲中八詠
　　　蒲津晚渡
中條山色照黄河競渡行人晚更多城上危樓倚霄漢
凭欄有客正悲歌
　　　虞坂曉行
五更風露正清㝠馬首殘蟾分外明好句墮前俄失去
微吟倐過古虞城
　　　舜殿薰風
德化當年被海隅熙熙物性盡昭蘇不知今日吾民愠
一聴琴聲解得無
　　　首陽晴雪
山頭晴雪照城樓潑水融銀眩兩眸蕩滌寒威須美醖
浮香醽醁夜来篘
　　　東林夜雨
瀟瀟寒雨濕觚稜古殿長廊夜氣增此地此時誰得意
龕燈一㸃坐禪僧
　　　西巖疊巘
螺髮烟鬟矗萬峰行人指㸃梵王宫鳥飛杳靄蒼茫外
人在霏㣲空翠中
　　　媯汭夕陽
水曲山河古樂鄉聖謨曾此降英皇遺風欲問應無處
破屋頽垣半夕陽
　　　王官飛湍
表聖當年愛此山倚樓終日看飛湍後人空飲貽溪水
不學先生便挂冠
　白雲子房皥(三十一首/)　(補/)
　　　補房皥字希白自號白雲子
　　江上行
浮雲澹澹心悠悠杖藜來作江邊游商人打鼔催行舟
洪波不斷東南流木葉蕭蕭荆楚秋勸君休上王粲樓
日落滄江增暮愁
　　賣劍行贈韋漢臣
滄海波未澄無人斬長鯨韋郎三尺玉匣中鳴不平蛟
龍一出雷雨隨翕忽變化清四夷可惜有才不見用青
天白日將何為酒酣起舞抱劍哭肅肅悲風動茅屋不
如南山學種田自古青萍換黄犢
　　扣角歌贈史吉甫
剝剝剝扣牛角自從破却黄雞殻陰陽二氣分清濁㢲
則為風震則雷流者成川峙者嶽易道常行日用間醉
夢昬昬人不覺伏羲不得已而畫文王不得己而重叔
世不及上世隆夫子不言人益蒙著成大傳開盲聾譬
如日出滄海東無物不在光明中峨嵋山人史居士來
到公安大智寺手攜牛角欲何為發明三聖心中事人
言康節是前身但不家居洛之涘胸中一部皇極書造
化功夫際天地舒之則彌滿六合巻之則不盈一握近
之則在乎目前逺之則入乎㝠邈有人來問先天學扣
牛角剝剝剝
　　貧家女
貧家女德性温柔寡言語終身辛苦不下機身上却無
絲一縷倡家女兒百不㑹只向人前賣嬌態繡裀端坐
青樓中銀燭熒煌照珠翠書言福善與禍淫未必天公
有此心盗跖長年顔子夭古來顛倒非獨今高處是崑
崙低處是東溟崑崙推不倒東海填不平物之不齊物
之情貧女莫羡倡女榮不義富貴浮雲輕持身但如冰
雪清德耀荆釵有令名
　　送王升卿
傷哉船子峰頭月昨夜團團今夜缺月華猶自不長圓
人生安得無離别世上憂端千萬許惟有别離心最苦
盧川春晚送君行落花為我啼紅雨四海紛紛尚戎馬
我曹只合歸林下如椽大筆今無用日課新詩自陶寫
嵩陽佳處如罨畫溪可漁兮田可稼我欲從君覔隱居
却恐山靈嫌俗駕
　　題吕仙亭
岳陽城南吕公洞道人見客無迎送事少方知日月長
身閒未覺功名重竹影松隂生午涼山色湖光設朝供
高吟下視世間人幾人不在黄粱夢
　　寄呈岳陽諸友
禀性太褊率不受塵事觸自小逺市㕓僻居在巖谷人
間嗜好心舍書百不欲一飽更希求簞瓢隨分足失脚
墮世路纒紏若徽纆人以官為榮我以官為辱平生喜
高潔為官近卑俗平生喜曠達為官窘邊幅平生喜疎
散為官貴圓熟平生喜忠鯁為官多諂曲澆漓當此時
古道那可復鷦鷯巢一木偃䑕飲滿腹誰能朱門中區
區匄粱肉折腰趨下風不厭解印速青山喚我歸早晚
謝羈束一樽石上酒浩歌對松菊
　　題張信之見山堂
自古朝市人罕與山相㑹山豈欲逺人人自與山背張
侯創新居正在闤闠内何以得青山坐上日相對胸中
有丘壑眼前無障礙人物既蕭散山不問内外晚來天
氣佳收目入清快乾坤無一塵草木有多態千里好風
來幾縷殘霞在拄笏當此時未覺功名大
　　慶王鼎玉生子
魏侯照乘珠卞氏連城玉此物豈易得君家貯滿屋平
生積德深天錫以多福熊羆入夢頻不待封人祝長者
已雄偉幼者更清淑指日看鶱騰誰為犀角秃願君剩
買書學語便教讀斯文久不振六經要再續人生宇宙
間百歲一瞬速美惡暫時休何者為榮辱且為引寧馨
遶院種松菊陶潛歸去來有子萬事足
　　戊子
萬事人間已飽諳一身猶自客天南行非楊秉三無惑
性似嵇康七不堪俗學為名多外飾聖人養德貴中含
有時靜坐深思省三十年前總是慙
　　寄段誠之
咫尺春風三十三不如歸卧舊烟嵐浮雲富貴吾何慕
陋巷簞瓢分所甘多語數窮深可戒虚名無用不宜貪
寥寥孔學今千載頼有斯人可共談
　　次前韻寄王升卿
谷口人家十二三家家忩户得晴嵐千章雲木秀而野
一脉泉流清且甘徇俗到頭終是病躭書自古不名貪
作詩為問東溪友樽酒何時愜笑談
　　辛夘生朝呈郭周卿段復之
甕面醯雞積有年近來霧豁見全天出言最忌談人惡
入德尤宜去自賢回也屢空趨聖域參乎一唯得心傳
佛岐老徑雖高絶不及中庸道坦然
　　贈趙山甫
冦盗連年劇蝟毛一身無處可奔逃陳平自合西歸漢
諸葛焉能北事曹嗟我命兼才共薄仰君名與德俱高
幾時一笑滄浪畔右手持盃左手螯
　　哭楊叔能
仰看飛鴻俯看鱗訃來不覺淚沾巾風塵末路尤多難
山澤癯儒只合貧亂後有誰收恨骨眼前無復見斯人
襄陽舊隱依然在花落空庭冷淡春
　　和李正甫九日韻
論著哀時總可哀不如且放笑顔開留連風月慿詩句
管領江山有酒盃我欲處身如此處君言裁恨若為裁
從今但有錢三百相約高樓盡醉廻
　　憶新墻劉德淵
雲烟杳靄水微茫何處青山是岳陽白髮滿頭空自老
黄塵兩脚為誰忙同盟鄂渚言猶在偕隱廬峰興未忘
近有倦遊詩數首西風吹不到新墻
　　思隱
得箇黄牛學種田葢間茅屋傍林泉情知老去無多日
且向閒中過㡬年詘道詘身俱是辱愛詩愛酒總名仙
世間百物還須買不信青山也要錢
　　寄王文炳
愛客孔文舉能詩陸士衡十年求識面千里飽聞名郁
郁芝蘭秀蕭蕭風露清幾時樽酒畔容我話平生
　　和楊叔能之字韻
遭亂重相見寛心不用悲江山佳麗地人物太平時白
蟻千家酒黄花九日詩鹿門不可隱吾道欲安之
　　丙申元日
三十八年過星星白髮多干戈猶浩蕩蹤跡轉蹉跎世
事堪長歎吾生付短歌江湖從此逝烟雨一漁蓑
　　辛巳巴東元日
舊日逢春喜而今怕見春紅塵長路客殘病老夫身政
拙難書考家貧只累人自憐頭上髮更比去年新
　　秋夜
百計求安未得安此心雖在鬢凋殘漫漫長夜渾無睡
蟋蟀堂深秋雨寒
　　自遣
幾見秋風幾見春一愁未已一愁新閒中㸃檢平生事
唯有清貧不負人
甕面浮香處處春任他時事百端新自知野鹿山麋相
不是麒麟閣上人
　　别西湖
聞說西湖可樂飢十年勞我夢中思湖邊欲買三間屋
問遍人家不要詩
　　題張濟之勝覽軒
誰言山色可忘憂誰道澄江消客愁試倚䦨干西北望
浮雲依舊暗神州
　　讀杜詩
後學為詩務鬬奇詩家奇病最難醫欲知子美高人處
只把尋常話做詩
磅礴㝠搜枉費功天然一語自然工況兼詩是窮人物
好句多生感慨中
　千里奔馳蜀道難草堂賔主罄交歡怒冠三挂簾鈎上
　誰謂將軍禮數㝟
　　　春日觀菜
　手種蕪菁欲療飢春來頗怪發生遲東風貪長新桃李
　未有功夫到菜畦
　
　
　
　
　
　
　
　
　
　
御訂全金詩增補中州集巻五十五
　欽定四庫全書
御訂全金詩增補中州集巻五十六
　　遯菴段克已上(共一百七首以下已借刻顧嗣立元/百家詩二選中  補)
　　　　補克己字復之河東人世居絳之稷山幼時與
　　　　弟成已並以才名禮部尚書趙秉文識之目之
　　　　曰二妙大書雙飛二字名其里金末以進士貢
　　　　北渡後與成已辟地龍門山中餘廿年而卒人
　　　　稱為遯菴先生泰定間吏部侍郎輔合克己成
　　　　已遺文為二妙集刻之家塾臨川呉澄為之序
　　　　曰河東二段先生心廣而識超氣盛而才雄其
　　　　詩如寃血流未盡白骨如山丘四海疲攻戰何
　　　　當洗甲兵葢陶之達杜之憂兼而有之者也
　　　歲己酉春正月十有一日吾友張君漢臣下世家
　　　貧不能葬鄉鄰辦䘮事諸君皆有弔章且邀余同
　　　賦毎一忖思輒神情錯亂秉筆復罷今忽四旬矣
　　　欲絶不言無以寫其哀因作古意四篇雖比興之
　　不足觀者足知余志之所在則進知吾漢臣也無
　　疑
高樓浮雲端知是何人宅賣珠輕薄兒身為五侯客日
暮鬬雞囘車騎何翕赫鼻息吹虹霓行路皆踧踖豈知
黔婁生儲粟無儋石衣衾不掩尸送我城東陌寥寥百
世下誰分夷與跖
北方有黄鵠飽義氣勇烈天寒辭故巢思欲近丹穴吁
嗟翅翎短雲海路隔絶鳳凰不相待孤憤無由洩恥與
鴟鳶羣朝夕肆饕餮一步兩叫號心摧口流血側頭向
蒼昊永與羈雌決人皆尚䲭鳶反謂黄鵠劣世無棄瓢
翁軒輊定誰說猿鶴與沙蟲泯泯同一轍悲來結中腸
欲辯再三咽
藝蘭當清秋生育胡不早西風發微香能得幾時好飛
霜半夜來滅没先百草真宰獨何心吞聲不復道
驅車上太行中道車軸折停車伏轅下骨斷筋力竭撫
膺呼蒼天淫淫涕如雪古往與今來此恨何時絶
　　贈答封仲堅
念昔始讀書志本期王佐時哉不我與觸事多轗軻歸
來濯塵纓羸裝聊解䭾午芹多奇峰流水出其左誓求
十畝田於此養慵惰種椒盈百區栽竹僅萬个自謂得
所依心口黙相賀經營久未成韞櫝乏奇貨低囘不能
去借宅便高卧始構茅三間榱桷久摧挫暑雨畏霖潦
霜風苦掀簸豈無富貴人粟帛救寒餓耻隨肥馬塵擁
鼻不敢唾淹延歲月深十手指庸懦塵霾劍鋒缺彈鋏
悲無奈時當春之仲桂魄月半破丁丁聞啄門有客來
相過探懷出新作高唱成寡和清辭麗卿雲齊梁那復
課蹇余鞭不前躑躅蟻旋磨枯腸藜莧苦奇字厭搜邏
君乎真可人沽酒洗塵涴酒酣膽氣麤狂言驚四座舊
遊渺何許行路方坎坷作詩寄同聲别離傷老大
　　興上人駐錫姑射山之麓他日邀余所居之淨樂
　　齋勉為賦此
我愛興上人閒處先着脚雖有買山錢難尋一丘壑向
來棲息地龍象久寂寞重尋林下徑竹石苦紛薄溪水
恣交流巖花自開落却掃丈室中一缾還一盋淨樂題
其顔塵縁聊解縛寥寥千載下此理誰發藥我今為拈
出未(一作/不)免一重錯有淨必有垢無苦亦無樂混沌元
不死七竅剛自鑿鄭(一作/珍)重菴中人萬法本無著獨有
太古心油然滿寥廓
　　贈劉潤之
平生不願萬戸侯但願一識劉荆州荆州已逺不可見
裔孫今幸從吾遊慨然議論吐肝膽腰間古劍鳴蛟虯
酒酣醉墨出險怪筆勢戃怳令人愁世人爭欲得一諾
黄金不用如山丘結交以義不以利樂人之樂憂其憂
自從管鮑死此道今悠悠豈意流俗中忽見古人儔古
來賢哲仕不達飢寒不解為身謀紛紛眼底知音少幾
向西風嘆白頭
　　乙巳清明遊青陽峽
東山氣象太猛悍萬馬駸駸來楚甸中分不肯割鴻溝
鍛礪戈矛期一戰西山折北如西漢獨餘絳灌奔而殿
誰為劉項決雌雄賴有韓彭力相援盧溝直下兩水合
泯泯暗流通一線突為瀑布出山口流沫成輪浪成漩
前逾百步落石甕黛蓄膏渟那敢眄沈沈南去若白虹
為嶼為泜互隱現鑿開混沌幾千秋世俗雖見如不見
今人誰有筆如橡為寫佳名傳㝢縣人間佳節重清明
呼兒折簡招諸彥一生能著幾兩屐佳處每欲經行遍
山靈著意勸遊人吞吐烟霞生萬變山阿玉女跪焚香
巖畔仙人一笑倩居(一坐/作)者儼若帝王尊劍佩雍容侍
閒宴植者磊落如鉅人聚立廣庭議(一作/如)封禪拱者矯
矯如勇夫執戈夾戺(一作/戺花)著綦弁平灘淺瀨乍可掲溪
路曲隨峰勢轉葛屨偏宜苔蘚滑行襟時被薔薇罥當
面烟嵐舞翠蛟出岫閒雲飄素練羣行不復事拘檢眼
正明時脚還倦班荆共坐溪上石粔籹濁醪具時饌良
辰無奈夕陽催羽觴正要清歌薦醒心況復有寒泉玉
池遍返成三嚥三分春色二分休風外飛花時一片古
人行樂欲及時半百之年猶掣電惟有愛山縁未斷夢
寐孱顔添健羡一窮到骨不自治虚負胸中書萬巻漫
向山中老却人生來不識荆州面肝膽槎枒須酒澆顧
我非狂亦非狷紛紛世無真是非(一作世上/無真是)棄置從渠
若秋扇歸來新月偃林梢寂寞衡門掩深院
　　戊申四月遊禹門有感
黄河一線天上來兩山突兀屏風開天生聖人為萬世
驚濤拍岸鳴春雷冷雲直上三千尺石巔古廟高崔嵬
斷碑歲月不可考丹青剝落空莓苔嗟乎去古葢已逺
荒辭漫汗相驚猜安居平土果誰力愚民耳目誠可哀
一聲漁笛起何處滄洲雅興還悠哉
　　正月十六日夜雪
正月望夜夜氣交長空月輝生白毫東風澹蕩振林木
春雲滃鬱翻驚濤望中已覺没河漢坐中不見羣山高
打窓雪片大如手蒼髯噤㾕磔蝟毛我意天心厭誅戮
淨洗戰血除腥臊方今廊廟已備具左有夔龍右有咎
愛民親賢急先務朱輪皂葢馳英豪遺黎幸脫瘡痍阨
謳吟聖世心堅牢驅牛負耒復門户至今不復逺遁逃
白頭老儒最無用天才魯鈍非時髦日月消磨兩蓬鬢
天地飄零一緼袍詩書自足教穉子藜藿猶能飫老饕
清晨喜看蔬圃潤而可暫息抱甕勞蘭芽含甲未出土
蕭艾覆隴已可薅閒中事業澹無味佳趣纔如食蟹螯
興來歌詠適性情背癢似得麻姑掻芹山􁫺崒寒玉瘦
芹水澄澈春蒲桃直縁山水久留戀日向溪頭醉濁醪
青雲富貴豈不願蟠木輪囷寧自韜結構大厦要梁棟
操割清廟須鸞刀功名倘可跂契稷跳梁里巷誇兒曹
君不見昔在周王師吕望快若逢尹彎烏號大人虎變
固莫測運命由來有所遭蓬萊方丈在何處我將入海
恣遊遨天風飄飄鯨背穩下視塵世空嘈嘈
　　微雨後偶成二首
孤憤慿誰訴長歌聊自怡整衣憐瘦減扶杖覺衰遲小
飲非愁敵輕寒與睡宜今朝春雨好穉子莫啼飢
寂寂春歸後悠悠夢覺時病添花懊惱愁耐酒禁持缾
貯無多粟囊封有許詩倚牀成獨笑此意幾人知
　　余僑居龍門山十有餘年封張二子日從余游而
　　貧又甚焉因寫所懐兼簡二子共成一笑
病久慵增劇塗窮事轉迂木兼形共槁錐與地俱無醉
語勞揮麈悲歌漫叩壺鮮鮮籬下菊笑汝益羇孤
　　仲堅見和復用韻以答二首
道在山林勝心閒歲月迂家風貧更好習氣老難無日
力分詩巻生資負酒壺儒冠三十載轉覺此身孤
一飽不易得身謀方信迂家徒四壁立囊至一錢無但
喜心如水那憂腹似壺我窮君更甚此德未全孤
　　枕上再賡前韻
幾年成嬾散一榻了慵迂詩酒心猶在功名夢亦無雨
來催覔句鳥去勸提壺靜裏那須此應憐客意孤
　　野步仍用韻示封張二子
散策溪頭路溪囘路更迂山隨行處好人似往年無波
靜魚千里天晴春一壺龍門何限景歲晚不相孤
　　五月二十三日夜分雨作凉風颯然木葉蕭瑟絶
　　似往年七八月感時物之變不能為懷漫浪成詩
　　聊以自適
雲壓虚檐黯不收雨聲飛妥碧山頭簾幃清徹三更夢
枕簟凉生五月秋入夜悲風何淅瀝先時病葉已颼飀
心非木石能無感喚起悠悠去國愁
　　寄仲堅漢臣二子
經春日日卧空廬門巷蕭條長者車一巻時看王湛易
數行嬾寄子公書風光少得如人意顔面從教與世疎
閒健不來花下醉明年花發定何如
　　和家弟誠之社燕之作二首
膠膠世事久經諳肯著紅塵換翠嵐騏驥捕鼷非所任
干將補履豈能堪老無成事惟多嬾少不如人何更貪
花下一杯誰伴我清風明月便為三
欲歸誰不遣君歸却恨歸來事事違烽火未休家信少
山川良是故人稀黄金入手還能散白雪(一作/髮)盈頭不
肯飛試問春愁多幾許長江滚滚日暉暉
　　紅梅用誠之弟韻二首
梅花香發滿蒲團萬事人間總不干醉夢每憐春意淺
詩魂長遶夜枝寒記曾上苑枝頭見又向前邨雪裏看
囘首青蕤已如豆齒牙衰朽怯微酸
小梅初破月團團戲蝶游蜂未敢干醉臉不禁經宿雨
芳心似欲訴朝寒乍驚别後容華換更與樽前仔細看
便好栽培近東閣免教風味一生酸
　　排悶
四海干戈戰血腥頭皮留在更須名病尋藥物為閒計
悶引文書作睡程萬事轉頭慵挂眼一杯到手最關情
此身定向山間老我與山英有舊盟
　　暮春有感三首
忙攜歌酒趁清歡桃李都能幾日看欲識詩人愁絶處
落花時節一凭闌
春到蕪菁事已非杜鵑看又喚春歸幽香一㸃無尋處
燕蹴飛紅染客衣
及時行樂不應遲管領風光更有誰花落花開春又去
都能消得幾篇詩
　　梅花十詠(錄四/)
　　　憶
姑射仙人冰作膚昔年伴我向西湖别來幾度春風換
標格而今似舊無
　　　折
白玉堂深夜色寒玉兒和月倚蓬山高情不似章臺栁
也許餘人取次攀
　　　齅
手撚冰蕤步月華暗香先已透垂𤓰壽陽畢竟無才思
但卧含章拂落花
　　　浸
玉骨渾將山麝熏冰肌得水更精神凌波微歩東風軟
羞殺當年洛浦人
　　花木十詠(録四/)
　　　荷葉露
仗下華清賜浴時温泉香膩洗凝脂團花翠璧琉璃滑
狼籍珠璣醉不知
　　　菊花霜
風簾斜掲玉鉤欄端正樓高燭影殘宿酒困人梳洗嬾
從教殘粉涴金鈿
　　　芭蕉雨
棃園弟子去無蹤門掩蓬萊繡帳空寂寞緑忩深夜雨
傷心不獨有梧桐
　　　山茶雪
孃子宫中儀體新八姨羞把舊妝勻畫羅瑞錦難相稱
故著龍香簇絳巾
　　丁未三月二十八日縣大夫薛君寳臣過余芹溪
　　精舍酒間雨作時方苦旱喜而賦之
麥田日日起黄埃官長憂民意不開底事山靈相嫵媚
故驅風雨過江來
　　明日李生湛然見和仍韻答之
東風吹雨絶纎埃樽酒相逢盡日開不是官閒公事少
此中能得幾囘來
　　景純浩然見過徑飲成醉夜中雨作比近五鼔月
　　色滿室曉起書長語贈二子
退之方北歸見蝎即成喜東坡還泗上鐸聲欣入耳而
況羇旅中邂逅遇知已東風澹蕩百草芳游絲飛絮白
日長一杯相屬對流水白酒微帶芹溪香漁歌樵唱競
相屬不覺半山無夕陽醉卧山堂聴山雨冰雪對床揮
夜語一燈照壁影悠悠恰似孤舟泛清楚夢囘酒醒明
月高風雨向來無處所人生哀樂本皆空莫令身世如
飛蓬
　　癸卯中秋之夕與諸君㑹飲山中感時懷舊情見
　　乎辭
少年著意賞中秋手巻珠簾上玉鈎明月欲上海波濶
瑞光萬丈東南浮樓高一望八千里翠色一㸃認瀛洲
桂華徘徊初泛灔冷溢杯盤河漢流一時賔客盡豪逸
擁鼻不作商聲謳無何陵谷忽遷變殺氣黯慘纒九州
生民寃血流未盡白骨堆積如山丘比來幾見中秋月
悲風鬼哭聲啾啾遺黎縱復脱刀几憂思離散誰與鳩
囘思少年事刺促生百憂良辰不可再樽酒空相對明
月恨更多故使浮雲礙照見古人多少愁嬾與今人照
興廢今人古人俱可憐百年忽忽如流川三軍鞍馬閒
未得鏡中不覺摧朱顔我欲排雲叫閶闔再拜玉皇香
案前不求羽化為飛仙不願雙持將相權願天早賜太
平福年年人月長團圓
　　楸花
楸樹馨香見未曾墻西碧葢聳孤稜㑹須雨洗塵埃盡
看吐高花一萬層(此詩見房祺河/汾諸老詩集)
　　贈醫師范子和(并引集以下從/二妙  補入)
　范君子和居姑射山麓世隱於醫敏給多藝能畧涉
　獵文史一日㑹薦紳軰於其家酒半舉大白而言曰
　不肖竊有志於斯文敢求數十字以為珍藏意甚勤
　因為賦古風一篇告之以君子之道使知所操持焉
　非直使誇衒於世實篋笥而己
我廬姑射東君居西山隅相去不十里曳杖以問途知
我逺方來盡室相喣濡衰年況多病藥物必爾須診視
得家法就醫時滿廬貧賤人所惡勢利人所趨君子異
於衆而獨與我娯延我升中堂列坐皆名儒酒餚既登
俎左右羅童奴令行爵無筭促使開大壺酒酣意氣逸
高論到唐虞日晏未得歸欲起時見拘自言小邑中何
嘗識士夫久客惜人情褊量動輒踰仍呼兒出拜頭角
異凡雛從小好文字未覩明月珠長者幸有賜終身不
敢渝既蒙主人知所願獻良圖世人豈無才惟得不能
俱不見盆成括以是䘮厥軀又徵荀氏語至察則無徒
大辨外若訥聰明守以愚顔子稱大賢尚云有若無吾
言倘無忽榮名不須沽
　　同封仲堅采鷺鷥藤因而成詠録寄家弟誠之兼
　　簡李衛二生
有藤名鷺鷥天生匪人育金花間銀蘂翠蔓自成簇褰
裳涉春溪采采漸盈掬藥物時所需非為事口腹牛溲
與馬勃良醫猶並蓄況此香色竒兩通鼻與目尤善療
瘡瘍先賢講之熟世俗不知愛棄置在空谷作詩與題
評使異凡草木
　　壽冦興祖
飄飄關輔客逸氣薄雲霄承學有源委持論生風飈束
髮侍玉階香名滿天朝射策一不中雄文深自韜佳遯
思居洛歌詩秪和陶生涯足文史蹤跡混漁樵蹭蹬三
十年壯志殊未凋人稱冦公後遇鼎復能調才大時不
容坐使雙鬢焦朅來汾水上五見秋蟲號西風下木葉
天氣正泬寥勸君一杯酒能令百憂消開懷且痛飲勿
念鄉關遥
　　寄張弟器之
愛酒陶彭澤映世清節耀乞食賦新詩不復事邊徼士
生多轗軻異代或同調東山不可作敢望蟠溪釣壺觴
聊自傾登高一舒嘯但恐汙世塵永為達人笑
山堂久岑寂晏坐度昬曉倚壁一蒲團幽人活計了日
高鼎茶鳴風細爐烟裊曳杖涉庭除看雲頭屢矯安得
謫仙人神遊八極表
　　陳君百禄隱居河汾世以醫名家臨財亷取與義
　　性喜諧雖外若寛縱内實重慎而有常心真善學
　　者也辛丑之秋余痁作君調䕶周至既獲勿藥欲
　　酬而不可姑以詩答其勤
我來汾沮洳汾濵君所居豈期牢落際有子可與娯遺
我以方藥投我以素書往來八九年問難更起予妙處
心自得論說乃其餘衆議逓持執辭語費百車君以一
言蔽如亂髮得梳丹砂與赤箭應用並貯儲困窮尤所
重視之骨肉如孰謂斯世中乃見古人且我不為世用
以道而巻舒子胡自隱晦而不干名譽聞君有令子萬
里今權輿于公多陰德預使高門閭請君事斯語勿謂
吾計疎
　　丁酉春雪
幾日東風吹凍雲麥苗乾死埋沙塵客牀欹枕睡不穩
寒氣偏尋老病身沉沉夜色涵牕白却訝微雲弄山月
開門澹蕩雪滿空拂面猶疑栁花濕二氣交感天地通
千林玉立天無風蓬萊宫闗墮人世三日不見車馬蹤
􁁉􁁉燮燮殊未已此瑞應知同萬里逺客休歌蜀道難
農夫剩有豐年喜買牛便好事春耕況復新來官長清
田家衣食無美惡不困追胥死亦樂
　　送李山人之燕(并序/)
　李生湛然年四十未嘗從事於人偃蹇不與時人偶
　每遇杯酒間輒擊節悲歌感慨泣下不知者以生為
　狂生愈益放曠不羈又好為竒詭大言以驚動流俗
　人亦不之許也戊申春踵門告余曰男兒生不成名
　死無以掩諸幽愚不佞誠不能與草木俱腐竊有志
　於四方先生許我乎今乃為書告常所往來者㑹飲
　於芹溪之上壺酒既傾客有執巵而前者曰方今戎
　馬盈郊熊羆虓虎之士撫鳴劍而抵掌投壺雅歌未
　聞其人子以儒自名執古之道求合於今之事戛戛
　乎難哉顧子之囊無十金之資出無代步之乘無名
　公鉅卿為主乎其内無相生相死之友奔走於其外
　上不能激濁揚清以釣聲名下不能乘機抵巇邀一
　時之利奚恃而往其果有合哉余應之曰不然夫適
　用之謂才堪事之謂力君子之論人當觀其才力何
　如耳不當以勢利言也儒者事業非常人所能知要
　不過適用堪事而已議者至謂不能取舍於當世豈
　不厚誣哉抑不知襃衣博帶者為儒乎規行矩步者
　為儒乎彈冠逺遊者為儒乎以是而名其儒豈真儒
　者耶昔者百里奚自鬻於秦管仲束縛於魯甯戚扣
　角而悲歌馮驩彈鋏而長歎叔孫通舍枹鼔具綿蕝
　之儀陸賈脫兜鍪進詩書之說使數子者高卧於林
　丘累徵而不起尚何名譽之可期屈辱之可免哉今
　之諸侯賓位尚有缺然不滿之處肯使至寳横棄路
　側狼籍而不收茍有好義强仁皆將善其價而沽之
　況幽燕之地士尚意氣重然諾習與性成者耶生之
　此行余知其必有合也於是乎咸賦詩以為贈余於
　交游中最長特為序以冠其首
與君把臂臨黄河缺壺聲裏度悲歌玉缸酒半離筵起
千里東風射馬耳孰能忍飢學夷齊看人鼻孔吹虹霓
莫道書生成事少男兒葢棺事乃了劍心雖壯未能伸
客裏蕭條逢暮春盧溝河上千株栁滿地楊花愁殺人
　　方平道中
沙軟新經雨風輕不起塵溪山隨處好花栁着行新放
浪聊終日蹉跎又一春行年已如此猶復向來人
病怯春衫薄衰憐葛履輕平蕪迷舊跡幽鳥變新聲興
與雲俱逺心同水共清膠膠還擾擾回首笑浮生
　　仲堅見和復用韻以答
避世嘗辭劇為儒不厭迂能貧從古少好學似君無行
李書填案生涯藥滿壺緹縈真孝子猶足慰㷀孤
　　野步仍用韻示封張二子
信步不知晚歸途那計迂一歡閒裏足萬籟靜中無藉
草更成席酌泉聊代壺娟娟林外影江月伴人孤
　　李山人湛然始生之朝座客各賦詩為壽亦作四
　　韻以期所未至不特稱道而已庶幾盡朋友相成
　　之義云
脫跡豺狼外容身木鴈間虚舟元不繫倦翼自知還飲
水猶能樂編茅足可跧莫教方寸地空負一生閒
　　封仲堅挽詞
但怪經過少那知生死分繐幃徒見像樽酒罷論文楄
柎人為具丘墳誌共聞世無韓吏部為爾惜盧殷
　　張器之雄飛亭
落魄張公子身貧志不凋鸞棲辭枳棘鵬翼上扶揺季
子終懷印相如竟過橋名香膾人口詩句大牛腰
　　壽家弟誠之
道行不得且棲遲一唯誰傳魯仲尼瑞世不求麟鳯質
急難空負鶺鴒詩玉堂金馬知何處白石清泉有素期
但使平生忠義在樂天知命復奚疑
　　乙未人日飲范君子和酒酣賦詩呈座上諸君
正月七日春欲動拂面東風力尚微且貪席上賔朋樂
未覺平生事業非青山緑水俱可隱白髮蒼顔胡不歸
㑹須高揖浮丘袂千仞岡頭一振衣
　　誄雙峰興上人
試尋石上再生身嘯月吟風性益真解脫蓮花袪夢幻
忽驚野馬逐埃塵雙峰莫遂幽棲志一鉢誰為嫡嗣人
便恐叢林無正脈為君一哭涕横陳
　　和家弟誠之
人皆笑我我㤀機我愛青山真得歸肯學班超謀肉食
更憐京兆泣牛衣心非理義烏能恱道勝紛華是故肥
獨坐鈎簾心語口囘頭四十五年非
　　癸卯春二月有五日衛生襲之誕日也坐中生捧
　　巵酒乞言因用景純壽日詩韻以答盛意兼謝不
　　敏
壓倒詩人白與元淋漓醉墨出佳篇心澄寒玉泉中水
衣惹霜巖頂上烟歲晚相依青士瘦途窮漸覺麯生賢
黄冠野服從人笑自斷此生休問天
　　自訟
無將大車塵㝠㝠無邇宵人惡易形吏部有書慚薦李
萊公當軸謬推丁慎交已昧書中戒悔過聊書座右銘
自是昌陽堪引壽不須辛苦進豨苓
　　彥衡䘮子鄉社諸君皆有詩以慰其哀余忝交游
　　之長烏能無言因賦此以贈之
昔年曾讀樂天詩晚歲情鍾玉雪兒今日為君重感歎
片時何意便乖離迎門猶記牽衣笑撫榻空懷漲乳悲
夢裏不知生死隔舊嬉遊處細尋推
　　　丁巳春與詩社諸公園亭宴集彦衡有詩衆皆屬
　　　和一時樽俎賔席之勝殆可樂也余雖老顧不可
　　　虚盛意勉為賦此
　秋去冬來春又催昆明信有劫餘灰心遊碧落絲千尺
　夢繞瓊林日幾囘處世祗宜同鹿豕和羮誰復憶鹽梅
　老來筆力猶强健一首新詩酒一杯
　
　
　
　
　
　
　
　
　
御訂全金詩增補中州集巻五十六
　欽定四庫全書
御訂全金詩增補中州集巻五十七
　　段克已下
　　　馮弟自北山來岀其舊所為詩百餘篇雖未暇盡
　　　讀嘗鼎一臠足知餘味吾弟離羣索居無師友之
　　　益能自道其所志葢絶無而僅有者也雖然掘井
　　　九仞而不及泉猶為棄井耳適漢臣張君見過論
　　　文話舊以及吾弟之賢因作詩許其所已能而勉
　　　其所未至以寄之幸時復觀覽以自警省勿徒實
　　　篋笥而已
　少年事業莫蹉跎聽我樽前一曲歌鑄劍必期經百鍊
　為文故自要三多凡胎須得丹砂換壯志休辭鐵硯磨
　平地為山由一簣詞源他日看傾河
　　　讀張志和傳
　一葉輕舟一釣綸朝廷無處覔𤣥真太虚明月為知已
　細雨斜風不着人西塞貪看飛白鷺東華㤀却軟紅塵
還思擾擾馳名者肯信人間有逸民
　　雄飛亭主人張君器之有龍庭之行賦詩為餞
千丈虹霓巻壯圖幾囘彈鋏歎無魚南溟久滯垂天翼
北闕誰飛薦鶚書投筆尚希班定逺題橋終遂馬相如
浩歌若過燕山市為我登臺弔望諸
　　蘭文晚節軒
晚歲誰能識此君一官不復任浮沉蟄龍未起三冬卧
老驥猶存萬里心陶令不來樽有酒嵇康已逝室無琴
横溪文字光千古舊有新詩播士林
　　壽縣大夫薛寳臣
薛姓蟬嫣自古分君侯苗裔萃其門已聞佳績多前古
更溢餘波及後昆久屈祥鸞棲惡枳稔推利器遇蟠根
徵書未至身閒暇且看樽前舞袖翻
　　九日山園小宴取五栁公采菊東籬下為韻賦詩
　　侑觴
世無李元膺誰容孔北海長歌歸去來籬菊無人采
古來賢哲人餓死填空谷清樽幸不空且醉籬邊菊
風雨山城暮黄華自滿叢幽懷君為寫正要玉西東
愛酒陶元亮持杯對菊枝醉時推客去猶復有籓籬
飢飡秋菊英采采不盈把日落四山昬獨坐衡門下
　　仲冬之初家弟誠之自芹溪得紅梅數枝作三詩
　　以見意夜歸枕上次韻簡山中二三子
十月梅花春未知竹間璀璨出斜枝耐寒巧作新妝面
絶勝含章簷下時
顔色馨香幾箇知叢篁深處見横枝孤標祗得詩人愛
華樣而今不入時
梅格孤高只自知恥隨桃李鬬新枝天寒翠袖依修竹
却在橙黄橘緑時
　　盧希顔草蟲横披
苦竹黄蘆相並枝秋蟲瀟灑弄幽姿畫師老筆生新意
寫出無聲七月詩
　　梅花六詠
　　　夢
天仙邀我醉瑤臺春向飛瓊笑裏囘為報棃花縁已斷
休將雲雨下山來
　　　尋
風流誰似李三郎不記仙姿委路傍天上人間無覔處
風來羅幕只聞香
　　　探
虢國夫人約素身不教脂粉涴天真一斑曾向春前見
顔色如今更可人
　　　乞
寄語詩人林隱君水西千樹要平分玉顔絳領堪娯老
御史何勞覔紫雲
　　　浴
脉脉晴天翠幕張玉環月底按霓裳却嫌塵汚香羅襪
故着温泉為洗妝
　　　惜
窈窕銀屏掩畫堂為嫌玉瘦怯昬黄落英猶可為香爇
不學翔風老退房
　　花木四詠
　　　海棠風
玉妃酒暈透香肌滿頰嬌紅睡起時小立沉香亭子外
釵横鬢亂任風吹
　　　楊栁烟
舞罷霓裳醉似泥六宫誰許鬬腰肢侍兒扶立嬌無力
雲母屏深午醒遲
　　　葵花日
曉日穿花透翠帷環兒軟語訴分離髪膚之外皆君賜
妾自傾心君不知
　　　梅花月
蓬島春寒减玉肌却慿羽客寄相思慿欄私語長生殿
惟有當時好月知
　　退之留别大顛圖
吏部文章日月光平生忠義著南荒肯因一轉山僧語
換却從來鐵石腸
　　漢陰抱甕圖
鑿井為畦並漢臯區區抱甕不辭勞古人伎倆今人笑
舉世師師尚桔橰
　　壽衛生襲之
去年即席賦新詩今歲迎門把酒巵似此相逢能幾度
莫教虛負百年期
　　為龍門史師壽不遇
香霧霏霏曉未開一樽特地為君來仙翁落魄知何處
貪醉蟠桃不肯囘
　　楊生彥衡袖初夏三數詩過余徵和雖勉强應命
　　格韻枯槁深慚見知
枝頭梅子半傳黄門巷陰陰午景長為語兒童休報事
乃翁方且作詩忙
刁騷短髪半垂黄深覺閒中意味長買得溪山猶是錯
往來杖履却成忙
薔薇經雨隕輕黄芍藥翻階竹筍長年少往來常不住
恰如蜂蝶為花忙
案上新經未入黄風簾不動篆烟長須知靜裏乾坤大
不覺飛空日月忙
奏賦當年對赭黄漁樵今日語偏長青山緑水無窮意
始信人生空自忙
酒熱江村擘蠏黄論詩看劍引杯長閒身嬾散無拘束
笑殺君房醉裏忙
老來閉口罷雌黄書巻慵拈白日長門掩東風無客過
不知人世有閒忙
不求紆紫與懷黄竹杖芒鞋野興長信步芹溪溪上路
楊花又是一畨忙
晨興賞玩抵昬黄晝短其如夜苦長秉燭醉歸君莫怪
一生能得幾囘忙
蟾蜍詎可逐飛黄雲海茫茫去路長世外仙方無分得
漫勞心力一生忙
　　送雙白渠使梁君二子北上
連璧雙飛二鳳毛眼明又復識英豪鸞聲嘒嘒朝天日
想有新詩奪錦袍
　　送故人子赴燕
莫謂城南尺五天此行幾日到幽燕昻霄聳壑從兹始
萬里青雲穩着鞭
　　壽家弟誠之
贈君以湘山桃竹之杖酌君以昆丘玉液之泉泉以益
肺腑之清氣杖以扶貞節於暮年廼命童子敬設几筵
抽中山秋兔之毫舒浣花五色之牋滌端溪彘肝之硯
磨伊川老松之烟遂含情而抒思寫棣萼之新篇諸君
聴我歌歌聲咽塞意不傳玉堂金馬在何處姑山汾水
空連綿世人所後我所先此生安得不迍邅但能道義
追淵騫何妨坐客寒無氊鳥棲深林魚泳淵膏以其明
還自煎文字㸃勘費丹鉛朝夕胡為粥與饘百年飄忽
如流川今日已覺昨日賢青州從事殊可憐徑須呼至
黄花前一酌入口百憂捐與君曝背同醉眠
　　贈醫者呼延生(并序/)
　外醫之名非古也今人徒見瘡瘍發見於皮膚之外
　針砭可得而攻之因謂之外醫然則解肌剖腹湔洗
　腸胃潄滌五臟者其亦外醫耶殊不知聴聲視色察
　氣觀脉以知病之所在湯熨以治其腠理針石以達
　其血脉酒醪以蕩其腸胃扶虛疏實抑過補憊疾無
　不起者今呼延生之療疾也湯劑砭灸各隨所施無
　不立愈嗚呼非得之於内應之於外烏能取效如此
　其速乎生喜飲酒人之所酬無厚薄不以介意一寓
　之酒其真得於酒耶余賢其為人故賦詩以贈之
君不見南齊潘聚師禁耳出箭鏑又不見唐人孫甑生
祝石使相擊祝溪溪不流操術如破的以樹徙癰疽伯
宗多偉績後來便說呼延生神異一時無匹敵誓言拯
衆疾猶已有飢溺吐氣作雲霓掉舌飛霹靂炎凉隨手
變衆苦已蕩滌百謝不一顧黄金同瓦礫飲酒過斗餘
醉不遺涓滴歸來掩關卧瑶琴閒挂壁所至以義合無
莫亦無適衡門時見過笑語慰岑寂却愁仙籍告功成
便恐人間無處覔
　　史伯友好禮齋
禹門山壁石巃嵸驚濤拍岸石疑動奔騰西去疾於飛
千里一折不旋踵山水不得獨當奇異氣鍾人生將種
乃翁陰德及後昆墓木而今猶未拱大兒膂力號絶人
挾槊彎弧賈餘勇小兒精神大於身野鶴乘風欲高聳
人物風流此一時坐使山河價增重讀書已能了大義
稼穡還知依畝壠孰謂人間杞梓材肯與樗櫟同臃腫
良心一變不可遏油然而上若泉湧悦親誠身固有道
不得乎友深自悚一毫驕氣不可作好禮名齋心益竦
敷陳几席待佳士却掃門庭謝凡冗善言亟聞聞必拜
未之能行復惟恐結襪何嘗愧古人親詣仍能越常奉
慎恭勇智咸有節人偽不私無所壅汝之所得亦已多
　更須道義相切磋佳時勸客金叵羅主人起舞客齊歌
　遯菴野叟鬢已皤坐中不覺醉顔酡六龍冉冉奔羲和
　年年事業毋蹉跎君其為我疾揮魯陽戈我亦凂君顛
　倒挽黄河他時策杖重來過更名此里為鳴珂名與西
　山俱不磨
　　　贈薛寳臣疎梅凍雀圖并以頌之
　𤣥㝠司候百卉具衰此花獨秀於江之湄傲雪凌霜冰
　清玉潔孤根盤石凍柯浸月維彼寒雀婉孌相依飲香
　啄蘂生死不離歲暮貞心粲粲清節孰與薦延移歸金
　闕鳳鳥不至惡木日滋窮通有命舍是奚為
　
　
　
　
　
御訂全金詩增補中州集巻五十七
　欽定四庫全書
御訂全金詩增補中州集巻五十八
　　菊軒段成已上(共二百零四首以下已借刻/顧嗣立元百家詩二選中)
　　　　補成已字誠之克己仲弟登金正大進士第授
　　　　宜陽主簿克己殁後自龍門山徙晉寧北郭閉
　　　　門讀書元世祖降璽書即其家起為平陽儒學
　　　　提舉不赴年過八十優游以終世稱菊軒先生
　　　　祭酒周文懿評其文在班馬之間河汾遺老之
　　　　卓然一門未有如段氏者也
　　　吾兄同仲堅采鷺鷥藤於午芹之東溪因詠詩見
　　　示前代詩人未嘗聞賦此者此花長於田野籬落
　　　間人視之與草芥無異是詩一出好事者將知所
　　　貴矣感歎之餘敬次其韻有與我同志繼而述之
　　　不亦懿乎
　微雨灑郊坰百卉欣並育幽花發溪側間錯金珠簇徐
　看是鷺藤香味濃可掬忍飢出新句大笑負此腹遺落
榛莽間采擷誰見蓄情知無俗姿安能悦衆目先生日
來往東溪路應熟一經品題餘名字耀巖谷遇合良有
時不才異山木
　　吕氏用靜齋
兩岸夾嵯峨一水中委蛇是間有高人靜與山林期結
茅並溪石故迹司空遺因人愛其山佳處應自知心閒
境隨勝眼靜山增竒寥寥丈室中日用夫何為不書咄
咄事高詠休休詞無人書一編有興酒數巵便是一生
了安問蓍與龜依依中條雲夢想紫芝眉昨朝寄書至
謂我來何時急營買山錢已覺從君遲他年兩繩牀分
忍西山飢
　　蒲城董公予素不識其何如人也一日袖横軸所
　　謂龍窩圖者同仲堅見過而以詩見謁余雅不能
　　文詩尤非所長者加之老病日久縱不避拙惡亦
　　安能為他人椎肝腎邪渠請益堅余重違封意且
　　念其勤姑因所見以叙之云爾
封生攜客來謁我蓬蒿裏軒軒抗塵俗不知誰氏子所
主我既賢伊人亦云喜探懐出新圖一語煩舉似蹇余
不能文三請意未已溪山有素期入眼盡其美層雲蔽
重淵萬木夾兩涘飛流㵼絶壑千丈垂幅紙餘霏散如
霧㸃滴亂紛委何物竅其旁相傳龍所止廟貌寄空山
何代為經始年深祭血乾亂久誰復祀威靈昔所聞對
面隔千里誠通感必應雖逺猶在邇巍巍窟宅尊安臥
久不起何當洗甲兵倒挽豳溪水
　　余嬾日甚不作詩者二年矣間者二三子以歌詠
　　相樂請題於吾兄遯菴遂以歲月坐成晚命之因
　　事感懷成五章以自遣志之所之不知其言之陋
　　也覽者將有取焉
負暄頽檐下病骨喜新霽微風動天宇木葉隕虛砌緬
懷平生事奔走媿非計投身田野間心迹得少憩時榮
豈不慕省躬自當逝薇蕨滿春山猶可以終歲
罷書掩闗臥窻牖亂清樾風枝驚宿鳥札札畏顛越葉
聲走前庭誤聴雨未歇不知霜已重但覺寒切骨耿耿
不能寐起坐候明發試問夜如何虚檐轉殘月
晨起坐高齋鳥啼幽寂破小兒具文墨信手供日課既
無寵辱驚又不至寒餓自量亦云幸到此能幾箇更欲
希世榮所望毋乃過蒲團正温厚得穩且安坐
連蹇拙進宦艱難昧理生一事且不免况欲二者并忍
窮分所安不為世所縈牀頭一巻書淨洗胸次平偶逢
會心人欵欵話中情缾儲喜不空今年頼西成
青山如有情向人呈偃蹇我本山中人一出偶忘返崎
嶇半天下始覺居山穩力極勢自迴苦不費推挽税駕
良自兹千里豈云逺舉手謝山英應笑歸來晚
　　陳子正容安堂
陳子少英邁逸氣不可挫典刑肖乃翁出語輒驚座行
止非所能造物聴掀簸功名鷹在鞲歲月蟻旋磨區區
一邑(一作/室)中十載供史課結廬慕淵明志向有許大澹
墨冩形似終日相對坐一室足我容百念付慵惰青山
隱檐楹流水出其(一作/階)左植花數十叢種竹千百箇事
來若機張事去如甑(一作/瓶)墮浩然方寸間不受一塵涴
豈無二仲賢閒暇日相過有酒相獻酬有詩互賡和溪
山入笑談珠玉霏咳唾徜徉天地間一物莫非我醉來
語更真卿去我將臥主人正高枕(一作/眠)山鳥莫啼破
　　崧陽歸隱圖
落落出世人視世猶糠粃獨惟愛山縁一念未渠已嘗
行崧陽道經覯畧可紀有山皆孱顔有水盡清泚寒藤
絡古木竒花開芳枳風從四山下紅綠亂紛委雲日互
蔽虧百態呈怪詭微泉不知處叢薈鳴宫徵山鳥忽驚
飛花落空巖裏靜聞雞犬聲人家應在邇百年能幾日
山間有餘晷孰知桃花源不出武陵水囘首視人間囂
囂足塵滓便擬結椽茅悤悤迫行李一來汾沮洳留滯
綿幾祀幽懷渺難忘澹墨寄形似舊遊一經眼未往差
可喜此心本無著夫豈為物使昔何從而來今何從而
止翛然來往間於是得之子幻影竟安用我亦聊爾爾
一笑兩忘言庭花委階戺
　　送尋正道歸浦中
江頭(一作/邉)楊柳才堪折陌上行人還又别春光不解苦
留人兩岸楊花飛白雪江風搖搖吹綠波欲别未别傷
如何勸君且住聽我歌後日重來白髪多
　　松溪幽隱圖
何宫遺構山之隅長松蔽映千萬株中有一徑穿縈紆
冷風蕭瑟無時無人間赤日如洪爐恍疑仙景來蓬壺
蹤跡一墮聲利區囘首自覺泥塗汚歲月因循歸計迂
松溪想像勞形模可憐塵夢今始蘇空對溪山慚畫圖
一日來歸聊自娯
　　壽賈總管
紫髯茁頤膽滿軀胸懷落落真丈夫古稱山西出將種
我公家世皆吾儒朝家未錄勛臣後時時射虎西山隅
一官平水今幾年鄉閭坐覺疲氓蘇驥塗千里會須展
小邦未足勞馳驅繡衣錦㡌不復見人言愬也終平呉
此時此日生鵷雛鬱蔥佳氣充公閭當筵擊筑聲嗚嗚
滿堂賓客聨簪裾天公催花為噓枯要及花下傾金壺
春風花開人不孤年年人與春風俱
　　送王子壽之平遥
卜築謀南邁囘轅遽北之有情慚見厚無語只空悲易
忍行時淚難堪别後思明年鴈來日屈指數歸期
　　總管李侯移鎮京兆病久不能即門屏奉巵酒一
　　賀為歉謹作拙惡以餞行軒
一札飛書下日邊龍移方伯殿長安晉城父老心皆泣
秦地奸豪膽已寒千里馳驅容驥展九霄空濶看鵬摶
十年潦倒登門客臥病無由挽去鞍
　　送總管李侯北上
姓名合上郭公臺落落襟懷間世才飛騎屢朝天上去
好音時向日邊來中心都為明時盡東閣常因好客開
萬里鵬程從此始垂天雲翼看徘徊
　　辛丑清明後三日詩社諸君燕集於封仲堅别墅
　　談笑竟日賔主樂甚然以未得吾兄弟數語為不
　　足既而遯菴兄有詩余獨未也主人責負不已賦
　　此應命云
善惡人情已飽諳岸紗宴坐看晴嵐折腰不是淵明嬾
作吏元非叔夜堪老去一觴猶有味病來萬事更何貪
從頭悉讀行年記慚媿春風四十三
　　紅梅
誰㸃氷稍綘雪團黄昬和月倚䦨干羞隨桃李爭春意
要伴松筠傲歲寒冷豔只宜閒處着淺籹難入俗人看
天心未借和羮便空抱枝頭一㸃酸
　　送仲堅漢臣二子過南澗歸賦是詩
螻蟻微生脱怒濤一茅容膝儘逍遙宦情更比詩情薄
日力聊憑酒力消心類候蟲寒更切鬢隨霜葉病先凋
兒童失笑翁慵甚送客今朝却過橋
　　冬夜無寐書以自適
四壁摧頽手重泥一枝隨意即(一作/足)成棲歸來已化千
年鶴老去慵聽半夜雞世事榮枯都是幻物情長短不
須齊寸心耿耿何人會隱几西(一作/寒)窻月色(一作/片月)低(此/詩)
(河汾諸老詩/集作段克己)
　　用韻答封張二子
心如墮絮已霑泥身似驚禽未得棲壺缺何煩歌老驥
冠成不復帶雄雞黄公遁跡終辭漢范蠡逃名徑入齊
囘首平生事堪笑少年豪氣北山低
　　和答丹山夢菴張丈
抖擻征衣衣上塵歸來白髮一畨新剰將酒向愁邊酌
却恐人嫌醉裏真世事飽諳惟欲睡詩情漫苦只能貧
歲寒松栢東風外付與千林自在春
　　中秋之夕封生仲堅衞生行之攜酒與詩見過各
　　依韻以答二首
萬籟聲沈暮靄収長河瀉浪洗清秋遙天千里澹如水
明月一輪光滿樓隨意傾銀成(一作/謀)勝賞誰家横玉調
新愁可憐白首蟾宫客羞對嫦娥説舊遊
夜凉河漢靜無聲澄澈天開萬里晴蟾吐寒光呈皎潔
桂排踈影甚(一作/極)分明良霄方喜故人共醉語那知鄰
舍驚一片詩魂招不得九霄直與月俱清(以上二首河/汾諸老詩集)
(俱作段/克已)
　　跋秦得真墨
晴窻不用辨犀紋墨妙秦郎已飫聞翠餅瑩如鴉背淨
玉圖香鄙麝臍薰永寧賜第今猶少易水無良古亦云
老我媿非揮翰手兩丸投贈負伊勤
　　午芹道中
渺渺江風吹葛衣愛閒長與世相違青絲歩障柳千樹
碧玉屏風山四圍入眼江花如慰意近人沙鳥信忘機
虛名到此成何事一笑平生始覺非
　　元日夜與二三子小酌
一樽相對夜如何却恨歸來白髮多萬事到今從鹵莽
一年好處莫蹉跎間収暮景供清酌醉挽春風入浩歌
多謝東君不嫌客也教衰朽得陽和
　　幽懷用夢菴張丈韻二首
百年過眼半羇旅十日逢人九歎嗟叔夜不堪長抱病
馮驩何苦久無家飄零身世風頭絮澹薄人情春後花
擬把餘生釣江海為煩嚴子借魚槎
起來乗霽看年華便著芒鞵待鹿車白水明邊鎔落日
碧天盡處散餘霞决明㸃檢無多實甘菊商量有數花
滿酌一杯都不計人間萬事足安蛇
　　自壽
霏霏晴雪㸃吟鬚颯颯秋風戀客裾計拙毎為妻子笑
病多還覺友朋踈行年如此事無幾破屋翛然家有餘
濁酒一杯吾自樂人間富貴不闗渠
　　雨後漫成
羇思紛紛不易裁晚凉扶病獨登臺翩翩幽鳥避人去
殷殷輕雷送雨來已判此身閒裏老且將笑口酒邊開
安車待聘非吾事休作姑山隱逸猜
　　再和
凉月娟娟玊半裁曉風吹夢下瑤臺笛兼鄰杵相和切
秋共羇愁一并來到處溪山容我嬾違時顔面向誰開
少陵可笑行藏拙獨倚危樓剛自猜
　　四和
林外炊烟細若裁詩情引上賦詩臺螢從楊柳梢頭墮
雨向梧桐葉上來華髪蕭蕭秋更短衡門寂寂晝慵開
終南佳處吾將老仕宦休為㨗徑猜
　　五和
身世浮雲不受裁羊裘重覓子陵臺隨人明月娟娟靜
吹面涼風特特來多技漫勞寧似拙兩眉深鎖不如開
牀頭忘却糟牀酒誤作蕭蕭夜雨猜
　　乗興杖屨山麓值梅始華徘徊久之因折數枝置
　　几側燈下漫浪成語簡諸友一笑云二首
戲蝶遊蜂總未知小窻低亞兩三枝夜䦨燈下横踈影
渾似西湖月上時
幽香不許俗人知纔是東風第一枝誤認文君新睡起
讀書窻下立移時
　　梅花二詠
　　　乞
漏洩春光洛水傍紫雲名字襲人香可能惠我黄昬伴
休笑分司御史狂
　　　齅
玉骨那堪(一作/愁)瘴霧傷好將經卷伴南荒坡仙鼻孔清
如水老覺朝雲道氣長
　　花木四詠
　　　荷葉露
泉客將歸返故淵西風渺渺碧波寒主人情厚無他贈
一把真珠泣翠盤
　　　葵花日
戀戀天光下玉階明妃初出漢宫來情知生死歸無路
一㸃芳心誓不囘
　　　菊花霜
六宫試手學梅妝曽見飛英㸃額傍香粉嚼餘濃不散
唾花誤染縷金裳
　　　芭蕉雨
憶别春容已十年囘紋錦就倩誰傳都將一掬傷心淚
灑向蠻溪數幅牋
　　龍門三題
　　　雲中暮雨
古壘雲藏一徑微河山依舊昔人非貪徵往古興亡事
不覺城頭雨濕衣(此詩河汾諸老/詩集作段克己)
　　　仙掌擎月
月出山頭未數竿仙人掌上玉團團瑞光冷射三千丈
絶勝碧蓮峯下看
　　　汾水秋風
一曲劉郎發櫂歌歡情未已奈悲何只今囘首空陳迹
依舊秋風巻素波
　　蒲川二詠
　　　虞坂曉行
林外晨雞第一聲隴頭殘月伴人行未知局促鹽車下
老驥蕭蕭又幾鳴
　　　首陽晴雪
薇歌一曲對西(一作/青)山萬古清愁(一作/千秋)老翠巒望斷空
巖人不見光搖銀海玉峯間(一作/寒)
　　和李生湛然聞杜鵑有感之作
五更枕上夢魂清初聽催歸第一聲我本無家更安往
任渠啼血不闗情
　　秋日出郭
離離禾黍滿郊墟棗實紅殷接野閭四十年來無史筆
有年今日仗誰書(一作/張宇)
　　送馮資深歸西山四首
人間蠻觸日干戈暮四朝三都(一作/能)幾何此(一作/歸)去莫
(一作/歸)憂缾粟罄西山雨足蕨薇多
蕭蕭華髮老書生久欲歸田計未成喜聽日邊消息好
故山容得子眞耕
幾(一作/三)年消息(一作/思慮)漫營營重見西山眼倍青胸次無
塵元自好牀頭况有洗心經
候門穉子喜歸來暖熱那無酒一杯抖擻滿身塵土盡
襟懷還對好山開
　　贈師巖卿(一作書師巖卿/蒲中八詠圖)
老大溪山入夢頻强憑圖畫冩情眞歸與不及身强健
山有英靈恐笑人
　　題張郎中明皇小决圖二首
志在馳驅禍已胎笑顔况更為誰開貪爭飛鞠鞭􁖨去
不覺踰垣有鹿來
天寶承平事久無弄丸驢背自馳驅不期一笑宫中戲
傳作人間小决圖
　　周生景純贈菊數本因拾舊事依韻答之二首
陳國君臣醉宴時可憐璧月照瓊枝薔薇露濕仙裳重
笑殢君王索好詩
萬里文姬去國時秋霜也到歲寒枝歸來滿面黄塵暗
怨入西風馬上詩
　　題梁氏靜樂堂
攘攘區中人役心名與利於身竟何有乾没不少置叔
敬有耳孫犖犖與時異一官不肯覓閒居養高志築室
塵境中中有塵外意方其厭囂啾歸來行少暨牀頭一
卷書淨洗紛華累茍能樂其樂寧復事吾事見客不吝
情有酒即成醉為問東華塵何如北窻睡清風吹我懷
萬事覺無味誰知方寸間自有清凉地
　　蘇氏承顔堂
登仙不羡飛雙鳬宰官不樂紓金珠行年四十著綵服
悲啼效作兒聲呱丈夫豈無四方志倚閭望望心何如
家國無事壽觴舉慈顔得酒增和舒客來草具對客食
殺雞奉母其賢乎榮華富貴固所願有子能盡如君謨
至誠不動古未有悦親自得神明扶茁哉冬生孟林笋
圉焉日出姜泉魚古來孝感有如此今人葢以古為模
嘗聞古有色難戒愛深容色何愉愉詩成不覺涕淚俱
爾有母遺傷獨無他年誰作孝友傳請録吾語為君書
　　題秋暮山行圖
亂山嵂崒爭清妍寒林寂歴相緜聨人間黄塵千萬丈
一㸃不到山林邊秋光澹薄秋氣爽浮雲積翠何蔥芊
高風凄其脱木葉向來面目仍嬋娟江流一曲抱山麓
孤舟斜日棲江湍行人何適來負擔腰膂踡犖确石頭
路蹇驢鞭不前人家前塗渺何許望之不及憂悁悁問
公何從得此本筆勢髣髴營丘傳我本山中人見之心
惘然嶔﨑歴落真可笑對畫題詩思昔年
　　送孫仲文行臺之召
仲也何人斯不滿六尺長言議間英發入耳音琅琅胸
懷湛秋水面目嚴清霜讀書及城旦寓迹鳬鷺行自公
少餘暇婉愉奉高堂甘㫖未及親有飯不敢嘗顔色或
未怡綵衣戲親傍執喪三年中哀慕如新喪囘思顧復
勞此意何時忘日聞辟書下且喜還且傷捧檄念吾親
　不覺涕泗滂拔英外臺選列布皆珪璋掾吏須幾人亦
　必求循良世人豈無才要以徳自將糾摘誰弗能吾心
　恐無常詩人有明誠茹柔吐其剛孝為百行先子孝吾
　既詳茍能推此心前路未易量慇懃飬雲翼行矣勿悤
　忙
　　　醒心亭
　窻前流水玉泠泠窻下高人酒半醒喚省邯鄲枕中夢
　如看王湛案頭經翛然自得天遊趣恍若那知地境靈
　説似功名塲上客倦遊時節一來聽
　　　跋三堂王自寫真
　解衣盤礴眞畫史不待濡毛知可矣葛巾草服嘗畫我
　意欲置我山巖裏虎頭於今幾百年與渠誰後復誰先
　翛然蜕跡乗風去一笑相逢喜拍肩
　
　
御訂全金詩增補中州集巻五十八
　欽定四庫全書
御訂全金詩增補中州集巻五十九
　　段成巳下(以下從二妙集補入/)
　　　壽夢菴張信夫
　一杯瓮頭春持壽丹山客洗盞至客前共坐林下石酒
　酣語益眞道合意自適東風吹醉眼高興寄空碧人生
　天地間迅若駒過隙胡為就羈縛惴惴從物役何如夢
　室中一笑百憂釋棄置勿復道放懷陶兹夕
　　　誄雙峯興上人
　堂堂雙峯師不受塵世汙禪坐三十年俯仰無愧處平
　生大事畢欲留不可住適來水中漚水行漚復聚適去
　火上烟烟散火如故徜徉天地間去來隨所遇我懷未
　能忘正坐分别趣涕餘會真心三嘆出門去
　　　贈呼延長原
　我來負犢顛投迹汾水濱亂餘寡儔侣所遇皆所親一
　行未易完忍更求其純矯矯呼延生棟宇接近隣雖云
符詛師頗異尋常人疾苦在力救貴賤情一均功成不
責報第恐傷吾仁曠懷寓杯酒不計醨與醇一酌萬事
畢肝膽平輪囷酒酣奮長袖滿坐生陽春人皆笑汝狂
我獨愛汝真參苓我所須収為藥籠珍吾聞先天術原
委有本因後人罕知學莫復窺其津華陀起東漢扁鵲
名西秦二君本儒者卒以醫自神願生繼高躅勉勉勿
因循
　　贈研師寄寄翁
有客抗塵容不知何人斯自云來西秦著脚汾之麋放
浪三十年野鹿不受羈是身寄虛空歘若駒隙馳竄名
書研間聊寄吾寄為遊戲出三昧我豈甄陶師心成應
之手觚楕各異宜萬象且胚渾一一非人私妙凝天地
中不甈亦不坏探懷出蒼璧炯炯光陸離摩挲湛秋水
隨手生寒漪雖鑿混沌竅大朴猶未漓囘首銅臺瓦千
載垢有餘坐令吕與張羞受牛後嗤便當什襲藏奚必
古見竒待價不求售持易詩人詩巻餘兩牛腰得之猶
恐遲歸來飯甑空一字不救飢咀嚼誣枯腸似高還似
癡障簏與蠟屐優劣孰等夷不如且置之安事屢解頤
翁聞為一笑此事非所知茍可適吾欲君詩不當辭
　　刁少府優善堂
取人戒不周取善戒不遺理能兼衆美何必勞營為奈
何當塗人好以智自私身勤事仍左終日徒紛披君侯
本將種磊落真男兒延英闢賓館下問質所疑優善題
其堂美意良可知永懷正子賢千古猶一岐休休好善
心一出忠厚資片善或可取不厭蓬茅卑人輕千里遙
願吐胸中竒投誠盡實理入耳無䛕辭從容談笑間萬
事無不宜三年報政後齪齪何其遲潛令十萬家共煦
晴春曦退食坐南堂何慮復何思
　　送張世傑赴京兆幕官
雨雪方載塗霜風裂膚肌丈夫四方志遊子千里期簡
書豈不畏孀親髮如絲㤙義兩相奪欲行還遲遲世榮
豈不慕此心難遽夷大分既有定僶俛安得辭伊人遇
知已第恐負所知去去勿重陳摶扶良自兹茍能以義
飬猶足慰親思
　　馮生成之自燕歸平陽賴寂照先生獲脱奴役復
　　齒士列將復歸燕主吾友濟夫來謁詩姑序其概
　　以答云
英英大馮君雅志在千里坎窞不得前而姑止於此出
處雖兩塗動靜無二理燕坐三十年初不離朝市了了
方寸間湛然若秋水馮生適何來眉目差可喜自云衣
冠後家破偶不死失身坑阱中搖尾凡幾禩過者日千
萬藐焉不一止忽逢盤谷翁引手惟力致力極勢未囘
既出幾復委不知何因縁得入先生耳一見不忍遺即
命加冠履奴僕豈所安推已乃知彼惻然動於中棄余
猶棄粃少辱豺虎塲永謝泥與滓乞詩答盛徳此意良
亦美顧我欲何言一笑不知已先生世外人於汝初何
竢茍能堅一心綺語奚足恃屈信固有時此正在知已
勿如越石父以是驕晏子
　　楊生深甫以毉鳴河汾遯菴先生以下皆贈以詩
　　生吾黨士也觀其意似不以淺近自期者故余之
　　所述不特稱道而已也
楊生頭角非凡子少以毉名動州里胸懷了了中可人
容貌恂恂外如鄙前徽未艾足憑藉論議滔滔有原委
人身造化一天地敢謂精微盡於此中情􁖳􁢕不自安
願就先知問其㫖遯菴先生天下士挈擕陬維為指似
古人由此不難到但恐中心復中止千金再拜一言重
採掇方書究終始姓名會看滿人間滚滚西馳若汾水
　　送賈徳逺北上(并序/)
　生親老家貧輟晨昬定省之飬以入京師其心將以
　有所得而歸為親榮也雖其親之心亦然而一身之
　勞故不暇計忘勞以悦乎親生之志也若生者其以
　義飬者與於其行乞言以為别吾老矣言不見用於
　世雖無言顧於生何缺生意益堅而無倦色姑序其
　事以慰其行云
賈生歴落非庸子坐守窮廬足文史山田磽确無百畆
日課諸郎力耘耔瓶儲顛倒得幾何晨夕安能具甘㫖
抱闗擊柝有不擇智效一官聊爾爾霜風栗冽歲云暮
水宿山行二千里及親而仕古所樂敢以﨑嶇憚行李
明年花發望君還綵戲階庭為親喜
　　贈答詩社諸君
賣藥韓康伯能詩張志和眞鋼須百鍊明月要重磨眼
底如君少閒中得子多兵連猶未斷莫厭數相過
　　漫成二首
一榻了窮冬吾生豈易供儘教人笑拙最苦客妨慵無
寐閒欹枕忘言醉倚笻可憐猿與鶴歲晚肯相從
時序驚何速形骸强自持整冠毛屢脱束帶孔頻移蹭
蹬成空老吟哦不救飢百年行已久一笑欲何之
　　和答木菴呉粹中
四海疲攻戰餘生寄寂寥花殘從雨打蓬轉任風飄有
興歌長野無言立短橋敝廬獨在眼不覺路途遙
　　送王子壽之平遙二首
宿靄添行色晨鐘戒俶裝去期何太迫别語不成章戲
綵憐文度扶衰賴孟光臨汾一巵酒目斷隴雲長
識面時何晚論心分已深相期同卜築豈料遽分襟别
日宜加飯因風莫吝音家山有成約閒健早來尋
　　壽李濟夫
夫子何為者昻藏不入時眼前諸事罷膝下兩兒嬉落
落眞難合悠悠聽所之黄花一杯酒歲喜與君持
　　蕭少府挽詞(并序/)
　隰倅蕭君余不識其何如人也余初入城府謁余於
　客邸敝衣敗絮眇然一寒生爾爾後時時於朋游中
　見之貌益恭氣益和與之言確乎有守而不踰乎中
　其加於人豈一等也一日卒於平陽之學舍府僚張
　侯而下皆有挽章吾友公度邀余同賦義不可辭且
　蕭君母氏在堂臨年而失賢子行道之人聞之為之
　出涕以相其哀焉况平昔甞所往來者為出一章以
　弔但辭鄙義拙不足以發明蕭君之徳業例奉繐帷
　以黷為愧
蘭杜摧芳不待秋令人灑淚怨靈修門前弔客多青眼
堂上孀親半白頭共説才華為衆許豈期仁義是身讐
一抔㝠㝠重泉土野老相傳説故侯
　　和師巖卿遷居之韻
君看行路古來難木鳥其間得小安三窟未成那用狡
一枝粗穩不須寛破除夢境原無國収拾詩盟舊有壇
秋菊春蘭俱可喜等閒乗興一憑欄
　　伯和告别北邁欲得一言以資行槖惓惓之意蓋
　　不能違也病臥中殊無好懷漫此以贈
聽唱離歌一再行翩翩裘馬戒晨征據鞍耿耿壯夫志
去國遲遲遊子情野店人稀休奠枕山蹊路險莫貪程
一鞭行色西風順萬里秋空片鶚横
　　李公子誕日賦詩為壽
歲晚喬松蓋倔强幾經風雪幾氷霜髩毛不與秋同老
名字長隨菊共香堦下芝蘭相照映人間岐路極微茫
願君叅取東坡意有病安心是藥方
　　張提舉子華報政中臺賦詩為餞苐荒淺良愧也
廟堂遣使出分巡撫飬遺黎尚舊人今日不虛前日舉
去時仍是到時貧一心耿耿公家務兩髩蕭蕭驛路塵
鞭策自君家世事蹄涔未足騁騏麟
　　送婁郎秀實北上
氣壓元龍百尺樓摶空鵰鶚正高秋珥貂自屬封侯相
借箸咸推决勝籌會計不勞談笑了功名未肯等閒休
并州豪俠風流在慚愧儒冠漫白頭
　　壽李濟夫
往來詩酒晉城間白日相看尚昔年鳩卜一枝如我拙
驥思千里屈君賢牀頭文史猶堪樂眼底芝蘭正可憐
但願太平身健在西風長醉菊花前
　　辛丑清明後三日詩社諸君燕集於封仲堅别墅
　　談笑竟日賔主樂甚然以未得吾兄弟數語為不
　　足既而遯菴兄有詩余獨未也主人責負不已因
　　賦此應命云
燕子歸來人未歸平生事業與心違天翻地覆春仍好
雨打風吹花又稀淡抹平林烟苒苒亂飄香雪絮霏霏
可憐光景誠虚擲坐對虚罇到夕暉
　　寄題張氏雄飛亭
大署佳名揭棟甍相君英氣見平生心隨燕鴈共千里
志效齊禽𦕈一鳴昭代誰人飛鶚表滄溟何日縱鵬程
會乗風便扶搖去但恐垂天翼未成
　　紅梅
淡掃胭脂碎玉團天生異物著江干月邊標格嬌增韻
雪底精神巧耐寒春意底應容易見人情還作等閒看
可憐棄置蒿蓬外倚杖東風鼻一酸
　　寒食後有感而作
二月山城尚薄寒冬衣未解嘆衰殘賞心更比年時減
酒量全非舊日寛㸃㸃花隨春共老悠悠詩與夢俱䦨
此身只合山間了勛業何勞鏡裏看
　　送史生仲恭北上
裘馬翩翩事逺遊少年豪舉氣横秋愛君早有四方志
為我能無一日留擊筑悲歌增感慨倒瓶濁酒浣離憂
他時相憶勞囘首何處風沙認晉州
　　仲堅將去平水啟行之夕㑹飲於史氏之山齋
得子膠膠擾擾間往來未熟各衰顔百年更有幾囘醉
一月都無數日閒不放肝腸中白墮將何面目對青山
相逢且盡今宵樂明日紅塵復市寰
　　齋居偶成
赤手誰能捋虎鬚溪山好處颺輕裾頭顱久覺非侯相
顔面從教與世踈一榻清風塵土外半軒黄菊雪霜餘
明經自為兒孫計敢與鴻儒論石渠
湛如古井冷無波鈍若呉鉤澁未磨半紙功名蝸左角
百年身世蟻南柯天翻地覆親曾見暮四朝三都幾何
萬事轉頭供一笑向來事業盡蹉跎
　　用韻答封張二子
有斤誰斵鼻端泥借榻聊從地主栖萬事成虧均野馬
半生癡黠類醯雞文章自笑非時樣道徳空期與古齊
老懶正宜閒處著高名無用不如低
　　再用前韻
勞生擾擾燕分泥常逐東風到處栖止渴望漿那及酒
供炊無米敢言雞仙人墮淚空辭漢處士為書已贊齊
陋巷自無車馬到衡門從此不嫌低
　　再用渠字韻
兒女憐翁競挽鬚侯門何事曳長裾功名于我非所願
風月與人良不踈綘灌自能扶漢業綺黄只合老秦餘
耳根一洗塵囂淨㶁㶁寒泉玉潄渠
　　和答丹山夢菴張丈
幸自無人識姓名忍將兩脚閙中行元從有我安排了
强欲趨時作麽生案上一編聊慰眼世間萬事不闗情
此情惟有沙鷗信來往江頭自不驚
　　翌日二子見和復用韻以答三首
短髮蕭蕭散不収老來何事更悲秋常年有酒或無月
今夕乘晴好上樓休對嬋娟談往事祗將笑語替清愁
冷光願照金罇裏記得開元太白遊
忽聽城樓暮角聲飛空片月快新晴雲烟斂跡無纎滓
星斗収光不敢明千里共看人已老一枝難穩鵲頻驚
醉吟坐到三更盡病骨不禁秋氣清
香霧霏霏晚漸収氷輪碾破一天秋便邀東海騎鯨客
同上西家賣酒樓不向此時拚一醉更於何處散千愁
年年人月如今夕永結無情汗漫遊
　　丁未立春日與彦衡景純史生飲座中彦衡有詩
　　且需余和為賦此
花枝摘索費詩催自笑吟懷老未灰白髪漸如殘雪滿
朱顔不逐早春囘可人襟韻來三客入眼風流欠二梅
有酒聞身强健在莫教閒却手中杯
　　翌日再用前韻簡二子
長吟未老雨來催雪積寒爐火漸灰一㸃枝頭紅尚淺
半痕溪面緑初囘行擔酒債還思杜坐得詩窮大笑梅
報答風光無好語對時虛覺費清杯
　　獨坐有懷往昔復次前韻二首
短髮刁騷不受催坐看浮世幾飛灰流年冉冉人空老
往事悠悠首重囘天逺望窮歸去鴈地寒瘦損折殘梅
等閒無計驅愁得除向壚頭試一杯
快飲休嗔急管催昔人不飲已成灰轉頭晚景無多子
屈指春風又幾囘撥悶直須煩麴糵和羮宜且置鹽梅
莫言兩手渾無用花下猶堪把酒杯
　　衞生行之少負俠氣與余兄弟相遇於艱難之際
　　自抑惴惴常若不足迨今十年矣家貧而益安豈
　　果有所學乎不然何其舍彼而取此也生正月十
　　六日誕彌日也因賦詩以贈為一笑樂且以堅其
　　志云
低心不肯逐時趨坐覺瓶儲歲屢無試手耕維新事業
傳家弓冶舊規模膝前癡騃憐文度酒後麤狂憶阿奴
(生弟襲之嗜酒/而狂生毎容之)但願年年身健在一罇長得與君俱
　　再用杯字韻
緑髪潛為白髪催賞心半逐壯心灰已拚事業因循却
又放風光寂寞囘春意等閒遺病木曉寒特地妬芳梅
病來止酒人應笑忍耐良辰負此杯
人間聲利任渠催烈焰何甞發死灰世態翻雲悲易變
年華如水挽難囘驚心舊曲空聞笛㸃額新妝不見梅
百轉枯腸思一溉虛名方信不如杯
　　送李山人湛然之燕
驚塵浩浩塞雲寒珍重儒冠莫浪弹相府豈能容阮籍
館人那解識馮讙無書可上裘空敝有夢難通刺欲漫
且好駐君千里駕小齋如斗足容安
　　戊申四月書於史氏仲恭别業
飄飄天地一癯儒問柳尋花未要扶老去生涯三徑在
向來意氣一分無罇前乍喜潮紅頰鏡裏那知雪滿鬚
睡起北窻成一笑人間岐路足﨑嶇
　　漫書二首
山翁只合坐山房四壁蕭然一木牀心為感時空渺渺
鬢因懷舊變蒼蒼人間日月驚何速物外光隂本不忙
一枕北窗眠正穩却疑身世在羲皇
擾擾膠膠人自忙心閒無地不清涼雨邊戰陣蚍蜉閙
花底生涯蝴蝶忙幸有文書遮老眼豈無藜莧療飢腸
從教門外蓬蒿滿不見白丁計亦長
　　五月朏日書以自適二首
隴月娟娟白板扉溪風颯颯冷麻衣藜牀坐穴人空老
鐵硯磨穿計已非叔夜自難堪作吏李膺那解早知機
但教方寸常無事一酌清泉亦自肥
身貨休論兩孰多留連光景且婆娑穀臧得失不相逺
蠻觸功名能幾何悶後徑尋醅瓮飲醉來慵撃唾壺歌
扁舟舊有江湖趣須把藍衫換一蓑
　　次韻周景純先生見寄之作
閒尋閒計適閒情日月催人慨易傾築室未能依表聖
卜隣先喜得君平慚非世用甘藏拙謬得時稱豈是誠
我與西山相信久不須更與白鷗盟
　　幽懷用夢菴張丈韻二首
此懷耿耿付東流蒲柳形骸不耐秋老去始知身世幻
病來漸覺鬢絲稠青蠅㸃物驅還至白鳥猜人挽不留
収拾閒愁共晚睡西風吹夢泠悠悠
自嘆行藏久謬悠多君雅志在林丘一生斷向閒中老
百計何勞分外求總把行年償酒債更將餘日費詩籌
膠膠擾擾人間世一笑罇前萬事休
　　封仲堅挽詞三首
幾年為我駐行輈一閉幽宫挽不留望望故丘君飲恨
㷀㷀遺息衆為憂皇天無路申三問隙地何人借一抔
重對平時舊遊處野烟荒草秪增愁
藏身無地古難堪賻葬何人為脱驂伯道可憐誰主後
緹縈猶在勝生男十年往事如春夢千古遺經憶夜談
一片羇魂招不得暮雲黯黯泠幽龕
昔常屈指計前期今守窮廬竟死為多病毎慚調䕶力
餘生誰救急難時匠斤欲運莊周泣隣笛遙聞向秀悲
一片嵌巖磨不磷更堪重讀孟郊詩
　　薛寶臣生朝
曉砌初開十二蓂一樽介壽為君傾昔聞存義能從政
今見元欽又繼兄謝傅階前瓊樹秀老萊堂下綵衣輕
莫言小邑徒勞耳萬里青雲第一程
　　送張器之北上二首
匹馬翩翩出漢闗春風塞草幾芊綿人憐季子貂裘敝
自誓桑生鐵硯穿羊角㑹摶溟海上鴻毛行遇順風前
吾軍正賴君增氣萬里青雲穩着鞭
眯眼風沙去路迷又攜書劍過山西片心耿耿摧尤壯
六翮翩翩飬後齊千里會看黄鵠舉一枝休嘆彩鸞栖
丈夫自有乗車日司馬橋名不浪題
　　蘭氏晚節軒二首
幾年會計屈微官五斗才堪給酒錢野鶴風標寒愈峭
巖松節目老方堅石腸未省隨時轉鐵面何甞與世妍
囘首風烟三徑晚典刑當作畫圖傳
都把升沉不置懷一罇時對好山開張公雅有江湖志
崔子本非丞貳才為政從渠嗤拙宦買田已自賦歸來
高情想像常如在不逐春風没草萊
　　贈醫者
術以醫名行以儒為人不肯著方書共高世外封君達
自許山中陶隱居掉手恥為他日計論心羞未古人如
有兒還解傳家否試問門前長者車
　　壽尊兄遯菴先生
筆頭風雨斡千鈞早歲甞充觀國賔避事就閒眞得計
有才無用且藏身虛名到底將安濟渉世而今不厭貧
白髮相看老兄弟暮年同作太平人
　　送王載之
鞍馬今年事逺遊北州未穩復南州胸懷落落馮驩鋏
塵土翩翩季子裘擊筑悲歌增感慨倒瓶濁酒浣離憂
一編笑我衡茅底坐送光隂到白頭
　　雨後漫成
詩情牢落不堪裁人物風流愧玉臺門外寂無肥馬到
枕邊剰有好山來年華滚滚身如幻世事膠膠眼倦開
擬把餘生寄江海沙頭鷗鷺莫驚猜
　　再和
癭杓天然不用裁日傾新醖剝蓮臺幾囘醒酒風纔過
一霎催詩雨又來兩脚只堪閒處着寸心贏得片時開
此身有類傷弓鳥曲木無情亦暗猜
　　三和二首
壯志如今日撙裁功名不復夢雲臺半生囘首事安在
一葉驚心秋又來不引壺觴聊自勸未知懷抱若為開
浮名畢竟成相誤盍作閒居鴆毒猜
世事紛紛巧劃裁何如無事醉春臺脅肩一笑亦良苦
有田幾時歸去來百念都隨灰燼冷一罇聊為聖賢開
從今便入農桑社園友溪翁莫見猜
　　四和
甞把閒身靜品裁殘生何幸脱輿臺田園依舊喜重到
松菊就荒傷獨來懶散從教塵事廢襟懷難對俗人開
自量不肖非逋客為報山靈且莫猜
　　五和
樗櫟無心入匠裁姓名不列郭公臺閒攜藜杖看雲度
靜掃松軒待月來未把酒杯頭懶舉試拈書冊手慵開
荒才自信非鄒樂安處青山有底猜
　　題七賢圖
七賢不與竹林期人物風流各一時妙語霏霏皆作者
高懷落落更安之山川如畫靈猶在溟渤飛塵世屢移
欲薦菲辭無處問黄流千里夕陽遲
　　贈琴士任先生
翛然天地一癯仙誤落紅塵二十年萬事成虧雲過眼
一身蹭蹬雪盈顛支頭欲寫巻中趣洗耳試聽徽外絃
他日遂君林下約月明風露淨涓涓
　　樂郎中萱春堂
共道傳家以義方長留春色在萱堂靜宜有壽何須祝
樂自無憂不待忘華萼光輝連二妙瑤林照映列諸郎
要看腰笏牀俱滿歲月靈椿未易量
　　容菴
走遍人間行路難歸來始覺此身安半椽自覆人應笑
兩膝足容我已寛階下蘭生猶可佩籬邊菊老儘供餐
微軀此外無餘事一炷清香篆曲盤
　　總管隴西公歸自趙城以雪途行役見命賦此以
　　獻
曉鞍催發五更鐘王事匆匆不易從雪氣空濛迷馬首
霜威跋扈襲裘茸誰家村落雞頻唱到處園林鳥絶蹤
却憶雲山舊栖地擁衾高臥飬吾慵
　　萬夫長李侯西覲囘作詩為賀二首
帷幄雍容擁萬夫雄襟英概漢臧呉獠兒坐失重巖阻
戰士爭先九折驅去日旌旗塡蜀道歸時笳鼓競堯都
謬為門下登龍客擬頌勤勞愧腐儒
坐擁貔貅十萬夫雍容帷幄看投壺威風栗烈前無敵
膽氣輪囷大滿軀銅柱直期標百粤連城潛覺失全呉
江南公事行將畢願獻扁舟范蠡圖
　　乗興杖履山麓值梅始華徘徊久之因折數枝置
　　几側燈下漫浪成語簡諸友一笑云
漏洩春光人未知輕紅已透最高枝洗妝自有天然態
儘道氷容不入時
　　光徳道中
行行不覺到斜陽顧影頻驚爾許長返照此身還此是
莫因外景便承當
　　和答陳子京二首
擾擾浮生等聚嬉風波千丈渺無涯掩闗一巻牀頭易
泠眼從渠笑絶癡
雲山咫尺阻同嬉望斷音容天一涯閒道城居最堪隱
想君為計未全癡
　　梅花咏七首
　　　憶
初謁瓊漿記昔年迎門一笑想嫣然夜來雪暗前村路
恨滿東風意不傳
　　　夢
神女塵縁久未忘飄然隨月到高唐歡情未接還驚覺
雲雨陽臺空斷腸
　　　尋
玉想形容霞想裾雲英自與世姬殊幾年來往藍橋路
搗盡𤣥霜得見無
　　　探
未甞親到謝家堂風韻何由識謝娘説與選花場上客
須知林下勝閨房
　　　浸
洛浦飄颻信有神凌波忽覩一枝春摩挲老眼看微歩
旖旎香生羅襪塵
　　　浴
洗盡鉛華見玉環肌膚氷雪照人寒臨風脉脉嬌無力
輕裛香羅半未乾
　　　惜
襟袂翛然風味酸北人誰識蔡姬賢可憐抛却清伊月
埋没邊沙二十年
　　花木咏四首
　　　海棠風
宿酒微醒不自持君王催喚太眞妃醉紅睡起依然在
忙倩羅紈為解圍
　　　楊柳烟
九原唤起李夫人誰炷仙香為返魂一捻宫腰渾瘦損
舞衣微帶瑞雲痕
　　　梅花月
别後盟言不忍寒舊官到底勝新官情縁未斷還相見
人復團圓鏡復完
　　　山茶雪
飄飄天上謫仙人嘗作金鑾侍從臣老大風流殊未減
錦袍如舊白頭新
　　龍門五題
　　　禹門雪浪
峽束洪流起怒濤亂翻晴雪與雲高徐看行處元無事
小智區區枉用勞
　　　疏屬晴嵐
雲拖殘雨斂前峯翠色寒光溢幾重應有詩人偏着眼
時施膏沐為渠容
　　　雙峯競秀
雲外亭亭聳翠環天荒地老兩峯閒若教工部常經眼
未肯將詩譽玉山
　　　神谷藏春
山間草木四時春一脉清溪不染塵忽見漁郎驚借問
却疑儂是武陵人
　　　姑山夕照
日鎻羣峯欲下遲蘢葱一片冷胭脂醉吟著我扁舟尾
畫出坡遊赤壁時
　　蒲川六詠
　　　蒲津晚渡
城下行舟一箭輕城頭落日半竿明河流洶洶風仍急
時聽浮空欵乃聲
　　　舜殿薰風
煩暑人間不可支暫來陊殿獨逶迤南風一拂清如水
猶似當年解愠時
　　　東林夜雨
烟雨濛濛古梵林院庭深悄若無僧林稍一㸃熒熒碧
知是層樓供佛燈
　　　栖巖疊巘
山色縈青不染塵何年精舍構嶙峋也知偏入閒人眼
為現雲間清淨身
　　　溈汭夕陽
溈水橋邉日下遲蘢葱一片泠胭脂山川良是風猶古
想像英皇下嫁時
　　　王官飛湍
泠雲深處漾寒清千仞懸流玉練明車馬往來山下路
何人到此濯塵纓
　　幽居奉藉遯菴尊兄嚴韻呈隱之潤之二英弟一
　　粲三首
解鞍藉榻避氛埃淨拂風軒待我開詩句墮前還忘却
聊書歲月記曾來
浮榮過眼等浮埃罇酒相逢一笑開門外紅塵高萬丈
莫教一㸃鬢邊來
小軒如斗靜無埃面向青山好處開漫道幽人招不得
一樽今日為君來
　　張信夫夢菴四首(并序/)
　子張子寓跡於里西之精舍以夢名其室且命余訂
　之夫人之方夢也念念相因萬境現前一得其意則
　揚眉軒目傲然以為樂一失其意則喪神沮氣愁悴
　以為憂昏昏没没𡨕行於夢境之中初不知夢之為
　夢也惟其不知也故為憂樂之所汨及渙然而覺始
　知向之汨吾心者之虛妄也世之人貪得而患失廢
　精神耗思慮終日弊弊焉顛倒錯亂於憂樂之域而
　不自覺悟者庸非夢耶盖寐者斂睫之夢也寤者瞠
　目之夢也是以達人大觀寤寐兩忘雖視其身猶以
　為夢幻况區區之物烏足累其心哉姑作是詩而為
　之獻亦以自釋爾
憶昔邯鄲道上行半生囘首夢初驚而今始覺非眞實
過眼浮雲萬事輕
覺時常笑夢時訛夢覺其間爭幾何聊爾藏身大槐國
閒看明月上南柯
一身栩栩復蘧蘧為蝶為周我自如寤寐人間等遊戲
此心無地不華胥
世味迷人人不知紛紛蕉鹿競爭為山翁正坐山堂上
笑問黄粱第幾炊
　　和楊彦衡見寄之作六首
幾年奔走趂槐黄兩脚紅塵驛路長夢破邯鄲成獨笑
半生囘首只空忙
西風浩浩塞塵黄白髪縁愁若個長客夢五更驚忽斷
打門縣吏索租忙
一裘誰為製𤣥黄無可奈何秋夜長我自忍窮方未暇
不知蠻觸戰爭忙
一葦初航十里黄故園歸計渺何長可憐兀兀青燈下
還似當年舉子忙
小園蔬茹待秋黄不事薑鹽味自長口腹累人良可笑
可能終歲為渠忙
幽跡無心學綺黄荒才渉世本非長年年來往燕然道
卻為山林有限忙
　　古瓶梅花
錦帳銀瓶浸玉肌風流應自有人知夜深窗下横踈影
絶勝西湖月上時
　　徽宗墨竹
野禽背立歲寒枝想見當年落筆時吮墨綴辭俱䘮國
九泉笑殺李家兒
　　蘭氏自然齋
萬事榮枯一笑間情知使尼定誰闗編茅依石寛如斗
臥看溪雲出岫還
　　張世傑經歴牧牛圖三首
緑隂深處戲童兒牛自東西兒不知休説兒狂無伎倆
人間何事不兒嬉
斷烟荒草澹無姿寫出人牛自在時毁瓦一歡聊爾耳
不知何者是盈虧
兒自嬉遊牛自眠葛洪磯畔舊因縁三生石上精魂在
一夢囘頭又幾年
　　楊茂之志適軒二首
坐嘯行吟困即眠心遊隨處莫非天是中眞意何人會
隱几蓬窗正㗳然
人心自有一羲皇説着元來話更長詩句墮前還忘却
坐看林影轉虛廊
　　秋日牡丹為友人賦病久無佳思姑作俳語三章
　　以應命對觴一軒渠可也
訴盡中情在兩詩可憐誰識漢文姬歸來已覺秋風晚
標格猶應似舊時
秋雨瀟瀟無限思妄憑羽客覔環兒蓬萊日月非人世
不記梧桐落葉時
公子初離季隗時丁寧私語兩相知從渠歲律春秋變
一㸃眞心死不移
　　暇日意行姑射山下奉藉遯菴先生聽雨堂韻簡
　　詩社諸君
散策歩幽巖所遇良可喜戀戀蝶遶衣涓涓泉入耳俯
仰天地間一物莫非已暄妍坐閲春事芳飄飄思與春
雲長呼兒置酒飲花下風來滿袖攜花香白白紅紅紛
澗谷恍然身世如河陽東風吹落山頭雨山鳥催歸共
人語拂苔便欲枕流臥却恐傍人笑孫楚眼看六合塵
土滿歸袂翩翩去何所乗風便擬凌青空人間無處尋
方蓬
　　　附虞集河東段氏世徳碑克已成已之幼也禮
　　　部尚書趙公秉文識之目之曰二妙成已登正
　　　大進士第至宜陽簿及内附朝廷特授平陽提
　　　舉學校官不起而克已終隱於家一時諸侯大
　　　夫士皆尊師之各有文集數十巻
　　　附段輔二妙集後誌顯祖遯菴君與從祖菊軒
　　　君才名道業推重一時值金季亂亡辟地龍門
　　　山中遯菴君既没菊軒君徙晉寧北郭閉門讀
　　　書餘四十年優游以終凛然清風視古無媿其
　　　遺文惜多散逸所幸存者古律詩樂府數百章
　
　
　
　
　
　
　
　
　
　
　
　
　
　
　
御訂全金詩增補中州集巻五十九
　欽定四庫全書
御訂全金詩增補中州集巻六十
　　道釋
　　重陽眞人王嚞(四首/)
　　　　補劉祖謙重陽租師仙跡記畧師王氏名嚞字
　　　　知明重陽其號母孕二十四月而生正隆已卯
　　　　間遇至人於甘河以師為可教密付口訣及飲
　　　　以神水自是盡斷諸縁同塵萬有陽狂垢汚人
　　　　益叵測多為玩世詞語使人喜聞而易入其變
　　　　異誕詭千態萬狀不可窮詰後於南時村掘地
　　　　為隧封高數尺榜曰活死人墓又於四隅各植
　　　　海棠一株曰吾將來使四海教風為一耳居三
　　　　年復自實之遂遷於劉蔣與和李二眞人為友
　　　　各結茅居之至大定丁亥夏復焚其居人爭赴
　　　　救師婆娑舞於火邊且作歌以見意詰旦東邁
　　　　徑達寧海首㑹馬鈺於怡老亭馬與其家人孫
　　　氏俱執弟子禮又得譚處端劉處𤣥丘處機王
　　　處一郝大通等七人號馬曰丹陽譚曰長眞劉
　　　曰長生丘曰長春王曰玉陽郝曰廣寧孫曰清
　　　靜散人並結為方外眷屬迨己丑季秋留王郝
　　　於崑嵛山攜四子西歸抵汴寓王氏逆旅無幾
　　　何呼丹陽付密語無疾而逝四子歸其柩葬於
　　　劉蔣故菴之側丹陽因廬於墓次今之祖庭是
　　　也有詩詞千餘篇分為全眞前後集傳於世玉
　　　峯老人胡光謙為之傳
　　　附密國公全眞教祖碑王眞人名嚞字知明咸
　　　陽大魏村人弱冠修進士舉業籍京兆府學又
　　　善武畧天眷間收復陜西英豪獲用眞人於是
　　　捐文塲應武舉易名德威字世雄(按眞人始名/中孚字允㾿)
　　　後入道改今之名字(按重陽教化集云在闗中/名並兩吉字知明在寧海)
　　　(又添一吉/字智明)於終南劉蔣村剏别業居之置家事
　　　不問半醉高吟曰昔日龎居士如今王害風於
　　　是鄉里見眞人曰害風來也眞人即應之正隆
　　　己卯季夏既望於甘河鎭醉中啗肉有兩衣氊
　　　者繼至屠肆中其二人形質一同眞人驚異從
　　　至僻處䖍禱作禮其二仙徐言曰此子可教矣
　　　遂授以口訣其後愈狂詠詩曰四旬八上始遭
　　　逢口訣傳來更有功明年再遇於醴泉邀飲肆
　　　中酒家問其鄉貫年姓答曰濮人年二十有二
　　　姓則不知也留歌頌五命眞人讀餘火之自此
　　　棄妻子而去又為詩故以猥賤語詈辱其子孫
　　　其末後句云相違地肺成懽樂撞入南京便得
　　　眞後别號重陽子眞人在寧海一日告衆曰時
　　　將至矣明日西行道友乞詩詞至夜留詩曰登
　　　途上路不由吾雲霧相招本性甦萬里清風常
　　　作伴一輪明月毎為徒山青水緑程程送酒白
　　　粱黄旋旋沽今夜一杯如有意放開紅燭照氷
　　　壺筆尚未投從外有史公者來送酒一座大驚
　　　大定十年正月四日口授頌曰地肺重陽子呼
　　　名王害風來時長日月去後任西東作伴雲和
　　　水為隣虚與空一靈眞性在不與衆人同頌畢
　　　儼然而終
　　　附唐順之史纂左編王嚞號重陽子京兆咸陽
　　　人母感異夢而妊二十有四月始生時宋徽宗
　　　二十年十二月二十二日也師自幼不羣及長
　　　體貌雄偉美鬚髯倜儻尚義不拘小節弱冠業
　　　進士繫學籍好屬文才思敏㨗偽齊改元阜昌
　　　初歳屢饑人至相食時咸陽醴泉惟師家富其
　　　大父乃出金以賙之逺而不及者咸來劫取隣
　　　里三百戸餘亦因而侵之家財為之一空有司
　　　率兵卒捕獲曰鄉人饑荒拾路所得吾不忍寘
　　　之死地有司賢之隨釋不問人服其德金海陵
　　　王正隆四年師忽自嘆曰孔子四十不惑孟子
　　　四十不動心予猶碌碌如此不亦愚乎自是之
　　　後性少檢束親戚惡之曰害風來師受而不辭
　　　闗中謂狂者為害風因以自呼是年六月師醉
　　　於甘河㑹二人被髮披氊其年貎同一師訝之
　　　從而懇請其人徐曰此子可教授其修眞口訣
　　　時年四十有八所遇者皆唐純陽子呂仙翁之
　　　化身也五年中秋再遇於醴泉師趨拜之衆笑
　　　曰這是害風安得識眞仙耶其人邀師飲師問
　　　其鄉閭年姓答曰濮州人年二十一而不告其
　　　姓留秘語五篇令師讀畢焚之且曰速去東海
　　　投潭捉馬已而俄失所在師乃捐妻子送次女
　　　於姻家竟委而去行匄鄠杜終南間舉止亦若
　　　狂者人莫測也後别構庵於南時村起封高數
　　　尺壙深丈餘以活死人目之又號曰行菆以方
　　　牌挂其上書云王害風靈位又於庵四隅各植
　　　海棠梨一株日吾欲使他日四方風教為一亦
　　　如此殖三年遷居劉蔣北之水中央肆口皆稱
　　　外語鄉人素待以害風故莫審其意復自擊瓢
　　　壺以遊行歌且飲嘗從澗河攜壺酒歸一人呼
　　　曰害風肯與我否即予之一吸而盡令師取澗
　　　河水飲之葢仙酎也問師云子識劉海蟾否師
　　　云是何能識但嘗見之畫像耳乃笑而去師自
　　　此不復飲酒人或招之惟飲水而已人醉師亦
　　　醉焉俄一夕自焚其菴鄉里驚救方舞躍而歌
　　　曰數載殷勤居劉蔣庵中日日塵勞長豁然眞
　　　火瞥然開便教燒了歸無上奉勸諸公莫悒怏
　　　我咱别有深深况惟留灰燼不重遊蓬萊路上
　　　知來往人問其故答曰三年之後便有人來修
　　　此遂東行師嘗留題甘河云閒來翹首滄溟上
　　　釣出鯨鯢未是雄又題終南山資聖宮殿壁云
　　　終南山重陽子違地肺别京兆指藍田經華嶽
　　　入南京遊海島得知友赴蓬瀛共禮本師之約
　　　嘗自寫眞題其上曰來自何方去由何路一脚
　　　不移囘頭即悟又自畫雲上山鶴為一圖留醴
　　　泉弟子史公密收之其行辭諸道友皆與之歌
　　　詩所以寓其微意而人不悟也攜鐵鑵乞食而
　　　行曰我與東方有縁迤邐出闗抵登州夜歸觀
　　　中書陜西所作詩於壁云一别終南水竹村家
　　　無兒女亦無孫三千里外尋知者引入長生不
　　　死門明旦拂衣東邁世宗大定七年七月抵寧
　　　海經詣儒者范明叔家主人邊與郡人馬宜甫
　　　邀館於私第既久重而遇之初宜甫夢其家園
　　　一鶴從地湧出師至同師擇地立菴師指鶴起
　　　之處命名全眞全眞之名始於此矣師欲挽西
　　　遊宜甫家貲巨萬久而未决其室孫氏尤難之
　　　冬十月師乃入環堵約宜甫曰饋一食鎻菴百
　　　日至於分棃與芋栗令宜甫夫婦食之各有其
　　　數毎分送則必以詩詞或為歌頌宜甫亦皆酬
　　　和又示神異罪福之報以驚之既啟戸宜甫乃
　　　始屏去塵累改衣冠而執弟子禮師名之曰鈺
　　　字元寳號丹陽子曩師在宜甫宅㑹譚玉者以
　　　宿疾來見師始拒之玉固請為弟子留宿菴中
　　　其疾頓愈玉遂出其妻而從之師名以處端字
　　　通正號長眞子繼有王公者居牛仙山聞師至
　　　來謁問答有契遂師禮之後住鐵查之雲光洞
　　　師飛葢致其名號名處一號華陽子日者郝昇
　　　深於易賣卜於市師入其肆背而坐罵昇曰請
　　　公囘頭師應聲曰君何為不囘頭耶昇悚然異
　　　之師出從至朝元觀師授之二詞以發至意昇
　　　大感悟乃執弟子禮後至烟霞洞賜名曰璘號
　　　恬然子且以無被衣畀之未幾師領馬鈺等住
　　　崑嵛山始至指而言曰是中有烟霞洞我先世
　　　修道之所也命鑿之其器具之朽者與玉池井
　　　尚在時栖霞丘公年十九雖已入道未知所從
　　　而盤桓崑嵛聞師在全眞菴因投謁於齋次師
　　　知其逺器贈之以詩賜名處機字通密號長春
　　　子自此門人頗集師以罵詈笞捶磨錬之稍散
　　　去篤志不變惟馬譚丘而已八年八月師自烟
　　　霞遷文登姜實菴九月居縣北蘇翁菴九年四
　　　月寧海周伯通請師至則立金蓮堂金蓮會其
　　　井水舊鹽咒之而甘美俄夜有光如晝人以為
　　　火亟往視之見師行而光明隨師嘗訓馬鈺之
　　　妻孫氏名不二號清淨散人又以天堂畫相示
　　　之五月五日令不二燒誓狀仍贈以詩又於文
　　　登立七寳會福川立三光會至登州立玉華會
　　　閒遊蓬萊閣觀海大風忽起人見師隨風入海
　　　中有頃復躍出惟墜失簪冠尋於波面泛泛而
　　　至有介公者素好善事而請出家志甚懇切師
　　　竟不許介去師謂人曰今二人於此欲建大殿
　　　宇一則基址既立材木既豐未求匠者而匠者
　　　自至何哉材既備而功可成也一則指其立基
　　　之所窪坎未平一工未集匠者望之而去矣師
　　　在烟霞時張德昭有子聰明甫十六歳送之入
　　　山就學以其宿有深契前後所贈歌詩晝夜反
　　　復告者非一後出山省親而不復至師與德昭
　　　書又付以眞實語其子内心領之雅知夙有仙
　　　分而不能自奮於塵凡師之度人也必審其才
　　　分淺深故於徳昭之子呼小張哥而未嘗以名
　　　百方鐫誨而不能致介公孜孜切自請出家懇
　　　卒不納其所處例如此在萊州立平等會自是
　　　逺近風動與會日千餘人其五會之牓云平等
　　　者道德之祖清淨之元為玉華金蓮之根本作
　　　三光七寳之宗源普濟羣生徧拔黎庻人人願
　　　吐於黄芽箇箇不遊於黒路玉華者乃氣之宗
　　　金蓮者乃神之祖神是氣之子氣是神之母子
　　　母相見得為神仙然則有眞功眞行澄心定意
　　　抱元守一存神固氣眞功也修仁藴德濟貧拔
　　　苦先人後已與物無私眞行也又有金蓮定分
　　　疏開明疏三光疏玉華疏平等會規矩及諸詩
　　　篇文多不載師後往返於登萊寧海之閒及行
　　　皆留詩為别九月挈馬譚丘三人西邁過登州
　　　太守赫舎哩名邈者待以師禮及辭曰再會何
　　　時師曰南京後師羽化而邈適除南京副留守
　　　又指望仙門外畫橋語郡人曰他年逢何必壞
　　　後一紀太守何邦彦以橋勢雄峭不利車馬遂
　　　命改之其逆知類如此達掖城又得劉公者始
　　　隨其母來謁師一見輒契諭以出家母欣諾之
　　　名以處𤣥號長生子遂行至是所謂譚馬劉丘
　　　舉集席下矣故竹杖歌云海上專尋知友來兀
　　　誰可教堪依托昨宵夢裏見諸虬内有四虬能
　　　跳躍葢預指而言之也所謂詩詞與其事跡始
　　　末各載於本傳師至南京憩於王氏旅邸時孟
　　　宗獻友之以同知單州丁憂歸有神風先生杜
　　　某者嘗預言友之四魁事凡所發莫不應友之
　　　以仙待之一日忽告友之曰元師來我當參謁
　　　友之令僮僕黙踵其後徑入王氏邸中一膝跪
　　　見師方卧而閲書殊不少顧友之雅重杜及聞
　　　大驚杜再往始為一盼三往笑而視之杜乃雀
　　　躍而去友之因之就謁師閲書而不為禮問讀
　　　何書亦不答就視樂章集也問全乎師曰止一
　　　帙爾友之曰家有全集可觀也即為送至師自
　　　到京日使馬鈺等四人乞錢於市市及觔之鯉
　　　煑食之秤不及則不食友之頗惑黙念道人看
　　　樂章集已非所宜又食魚必其觔重果何為哉
　　　他日友之問樂章集徹乎師不言但付其舊本
　　　友之檢閲其空行間逐篇和訖不覺嘆曰神仙
　　　語也即還沐浴更衣焚香請教日益加敬師自
　　　是不復食魚葢以友之為大鯉故示意爾命馬
　　　鈺召匠者造獨坐風車工畢師云近日火熁我
　　　眼不能見使燃燈徧照之鈺即頓悟又師自市
　　　四鯉穿而拖之入於邸中以羊肉二觔併煑之
　　　熟藏之月餘其魚肉皆臭敗令門人弟子食之
　　　時各戒羶葷莫有敢食者師徧問皆曰不敢馬
　　　鈺獨稽首曰師令食弟子食之師叱曰汝自不
　　　斷得欲托我耶遂與滿鉢師復曰到闗西無此
　　　物與汝食之凡數朝先令鈺早食羊魚又令沽
　　　酒市大蒸棗蜜彈子師自食之詢鈺曰㑹得否
　　　鈺未悟即愈加痛教狂罵捶楚不分晝夜且曰
　　　汝一日自當悟矣鈺拜謝曰䝉師慈誨無所可
　　　報師曰惟修行則可報後入闗始悟京中之事
　　　一皆𤣥妙之教也臘月中時於鈺輩極煆煉之
　　　功踰往者百千錯行倒施一言一動受訶責以
　　　鈺等所乞錢物多市薪炭大然於所寢之室其
　　　室褊小令馬鈺譚處端入於内劉處𤣥丘處機
　　　立於外内則不任其熱外則不任其寒處𤣥不
　　　堪而遁師將殁三子立於牀下師曰丹陽已得
　　　道長眞已知道吾無慮矣處機所學一聽丹陽
　　　處𤣥長眞當管領之又顧處機曰此子異日地
　　　位非常必大開教門者也甫正月師與衆别曰
　　　今可赴師眞之期矣馬鈺等乞遺言師曰吾昔
　　　已書京兆灤村呂道人庵之壁口占頌曰地肺
　　　重陽子呼為王害風來時長日月去後任西東
　　　作伴雲和水為隣虚與空一靈眞性在不與衆
　　　心同且戒勿哭言訖而蜕衆皆號慟師忽開目
　　　曰何至如此囑馬鈺以來事若達闗西化我鄉
　　　人仍付之密語勿輕傳之鈺再拜而受之又謂
　　　譚處端等曰汝輩前程皆在馬公手遂書物外
　　　親眷詩云一弟一姪兩箇兒和予無逸做修持
　　　結為物外眞親眷擺脱塵中假合屍周匝種成
　　　清靜景逓相傳受紫靈芝山頭並赴金華會我
　　　赴蓬萊先禮師書畢奄然而逝享年五十八歳
　　　時大定十年正月四日也友之謂衆曰我既弟
　　　子當主䘮事日祭謹甚至靈柩西遷不少懈焉
　　　告其子曰五人受重陽王公㸃化我其一也馬
　　　鈺等至京兆灤村訪呂道人庵得所為之頌又
　　　謁和玉蟾李靈陽於終南師在南京以詩寄二
　　　公有首先一去三人同之句見醴泉史公密乃
　　　出舊圖而皆應合相與葺師之故庵師素不為
　　　鄉里信重及馬鈺至秦人方始追悔後鈺輩復
　　　往南京取其靈柩歸葬於劉蔣結廬三年然後
　　　各從所志馬鈺嗣其教與譚劉丘者繼為宗盟
　　　而全眞學者稱鍾呂劉為三祖又以師為祖師
　　　元至元六年贈重陽全眞開元眞君其遺文全
　　　眞前後韜光集行於世云
　　清凉
清凉何所似不與苦寒同半夜臨潭月初秋過雨風
　　烟霞洞
古洞無門掩碧沙四山空翠鎻烟霞天開玊樹三清府
池湧青蓮七子家闡教客來傳道法遊仙人去換年華
可憐此地今誰管春暖桃夭自發花
　　　附齊乘金大定間重陽王眞人自闗西來訪大
　　　崑嵛山前大姓于氏曰我嘗修鍊此山山有烟
　　　霞洞盍往登焉于氏以為我世居此未聞有洞
　　　乃相與入山求之果有洞洞口大刻烟霞洞三
　　　字于以為神遂建祠紀石焉眞人有詩云
　　贈馬鈺詩
擲下金鈎却一年方吞香餌任綸牽玊京山上為鵬化
隨我扶揺入洞天
　　遺劉處𤣥詩
鈎罷歸來又見鼇已知有分列仙曹鳴榔相喚知余意
躍出洪波萬丈高
　　　附宋陶九成輟耕録全眞紀實云金主亮貞元
　　　元年有吏員咸陽人王中孚者倡全眞教談馬
　　　丘劉和之其教盛焉章宗泰和四年元學士作
　　　紫㣲觀記所載詳悉
　　　附明胡應麟雙樹幻鈔當宋之南渡禪門宗匠
　　　皆萃於南北方遂無一有聞者金人索浮屠大
　　　慧幾在行而復不果是時道教稍衰而王重陽
　　　以全眞崛起中土學徒譚馬丘劉輩從者數十
　　　百人其説時有合於釋氏又為道門之别傳矣
　　　附馬大辨重陽集序歳在壬寅丹陽飛錫東來
　　　復還鄉邦一日語諸門人曰眞人平昔著述已
　　　有全眞前後集又其遊吾鄉時所著類皆𤣥談
　　　妙理裒集得三百餘篇分為三上曰下手遲中曰
　　　分梨十化下曰好離鄉
　　　附俞應卯鄠縣秦渡鎭重修志道觀碑師本醴
　　　泉人也於金朝初興之日舉進士中甲科道與
　　　時違遂卜終南劉蔣而居焉一日遇鍾呂於甘
　　　河傳是道之妙訣以重陽為號以嚞為名繼而
　　　䇿杖出闗東歸海上有問其故則曰我向丘劉
　　　譚裏捉馬去人皆未諭其㫖未幾從游者七其
　　　所親侍者四馬鈺譚處端劉處𤣥丘處機是也
　　　西還抵汴遽謂門人曰東華鍾呂之約不敢愆
　　　期吾後事在劉蔣全眞之教汝輩當勉之言畢
　　　具湯沐奄然而逝
　　　附明朱國楨湧幢小品近世有全眞教一門從
　　　中又分南北二宗青巖叢録云昉於金南宗先
　　　命北宗先性筆叢則云始於宋南渡皆本之呂
　　　巖巖又傳為二宗而全眞之名立自王重陽至
　　　於符籙科教具有其書正一之家實掌其業而
　　　今正一又有天師宗分掌南北教事江南龍虎
　　　閣皁茅山三宗符籙又各不同大抵道家之説
　　　雜而多端清淨一説也煉養一説也服食又一
　　　説也符籙又一説也經典科教又一説也自清
　　　淨兼煉養趨而服食而符籙最下則經典科教
　　　葢黄冠以此逐食常欲與釋子抗衡而其説較
　　　釋氏不能三之一為世患蠧未為甚鉅獨服食
　　　符籙二家其説本邪僻謬悠而惑之者罹禍不
　　　淺葢馬端臨之説如此最為精當今全眞一教
　　　大約是服食符籙又在二宗之下余所見醒神
　　　翁者其一也若國初鐵冠冷謙三丰之類乃眞
　　　仙應大聖人出世又不可例論
　　　附道書全集重陽祖師論打坐凡打坐者非形
　　　體端然瞑目合眼謂之打坐此假打坐也十二
　　　時辰行住坐卧一切動中心似泰山不揺不動
　　　把斷四明眼耳鼻舌口不令内出外入者此名
　　　眞打坐也能如此者雖身處塵世名已列於仙
　　　宮不須逺參便是肉身聖賢三年行滿脱殻登
　　　仙一粒丹成神遊八極矣　論降心凡降心之
　　　道若湛然不動昬昬黙黙不見萬物杳杳冥冥
　　　不内不外無絲毫念想此是定心不可降也若
　　　隨境生心顛倒尋頭覓尾此名亂心敗壞道德
　　　損失性命不可從也行住坐卧常勤降伏聞見
　　　覺知此為病矣　論煉性理性如調琴弦𦂳則
　　　有斷慢則不應𦂳慢得中則琴可矣又如鑄劍
　　　鋼多則折錫多則巻鋼錫得中則劍可矣調煉
　　　眞性者體此二法　論超三界欲界色界無色
　　　界此三界也心忘念慮即超欲界心忘諸境即
　　　超色界心不著空即超無色界離此三界神居
　　　仙聖之鄉性在玉清之境矣　又詩云棄了惺
　　　惺學得癡到無為處無不為眼前世前只如此
　　　耳畔風雷迥不知兩脚任從行處去一靈常與
　　　氣相隨有時四大薫薫醉借問青天我是誰
　　　附明都卬三餘贅筆今之道家有南北二宗其
　　　南宗者謂自東華少陽君得老𣆀之道以授漢
　　　鍾離權權授唐進士呂巖遼進士劉操操授宋
　　　張伯端伯端授石泰泰授薛道光道光授陳柟
　　　　柟授白玊蟾玉蟾授彭梠其北宗者謂呂巖授
　　　　金王嚞嚞授七弟子其一丘處機次譚處端次
　　　　劉處𤣥次王處一次郝大通次馬鈺及鈺之妻
　　　　孫不二此外又有所謂全眞者其名始嚞葢嚞
　　　　大定中抵寧海州馬鈺夫婦築庵事之題曰全
　　　　眞由是四方之人凡宗其道者皆號全眞道士
　
　
　
　
　
　
　
　
　
御訂全金詩増補中州集巻六十
　欽定四庫全書
御訂全金詩增補中州集巻六十一
　　長眞子譚處端(七首刻顧嗣立元百家詩中今補九/首)
　　　　補唐順之史纂左編譚處端初名玊字伯玊後
　　　　名處端字通正號長眞子葢祖師授之也世為
　　　　寜海人以金太宗天㑹元年三月一日生生而
　　　　骨相不凡六歳偶墜井其家人急救之則安坐
　　　　水上出之無所傷又所居遺火巨棟折於卧榻
　　　　前師方熟寢呼而起之神情自若人已知其為
　　　　異既入學記誦敏㨗同軰罕及十歳學詩一日
　　　　其所親指木架葡萄令作詩有云一朝行上青
　　　　龍架見者人人仰面看衆喜其藴籍長而倜儻
　　　　不事邊幅以孝義見稱其經史靡不涉獵尤工
　　　　諸草𨽻因醉卧雪中即感風痺之疾自知非藥
　　　　石可療乃暗誦北斗經以求濟忽夢大席横空
　　　　師飛起取之則諸星君坐其上師拜其下恍然
　　　而覺自是歸道之心遂決世宗大定七年聞祖
　　　師在馬丹陽家徑往乞備門弟子列祖師留宿
　　　庵中時嚴冬在候藉以海藻不任其寒祖師展
　　　足令抱之少頃汗出如置身甑中黎明以盥手
　　　餘水滌其面宿疾頓愈由是願推誠心終身事
　　　之他日妻嚴氏怪師不歸就詰其所以師遽離
　　　之祖師復嘉其勇斷遂授以秘訣立今名號又
　　　贈詞有達眞譚玉之語其許可也明矣八年從
　　　祖師隱崑嵛之烟霞九年從至黄縣盧山延眞
　　　觀觀有盧眞君出世之迹師於玉皇殿西壁題
　　　詩有杳杳飈輪去不廻鸞驂鶴馭破雲堆之句
　　　是歳冬從祖師遊梁十年春祖師蟬蜕於王氏
　　　旅邸同丹陽軰負仙骨葬於終南之劉蔣村持
　　　䘮三年十四年復出闗東至洛陽朝元宫題詩
　　　云紫詔師眞歸去後未知孰繼大羅仙朝元實
　　　朗然子登眞之所故云迤邐至懷之修武有張
　　　八哥者如狂如癡識者以為道一日唱言於市
　　　曰來者譚先生神仙之總管也後居新鄉府君
　　　廟之庵因往獲嘉縣尋復寓衞州北闗邸中新
　　　鄉之廟官温六忽夜見庵中燈火熒然竊視之
　　　則師面火獨坐温拜於前師㣲答不言而出温
　　　待久不至迹之而不知所在急呼道衆白其事
　　　衆令朱四者詣衞質之主人曰先生自至未嘗
　　　出也朱回告其衆乃知其陽神也十五年乞食
　　　於磁州二祖鎭一狂徒問爾從何來遽以拳擊
　　　師之口尋致血流齒折而容色不變吐齒於手
　　　舞躍而歸於邸中見者咸怒欲訟於官師但云
　　　謝他慈悲教誨時丹陽在闗中聞而讚之曰一
　　　拳消盡平生業師家所見其有合如此十六年
　　　至洛州白家灘一農夫病累月治療無方夢中
　　　遇一道者軀幹魁偉與之紅藥服之即愈次日
　　　見師愕然曰此夢中賜藥之師也欲以物酬師
　　　不領而去嘗與濬州黄四郎者同合寸金丸師
　　　之所分治無不效王之所分効十四五互易之
　　　其效與否如前始知非獨藥之神亦道氣法力
　　　之神也十七年過高唐縣以茶肆吳六者奉侍
　　　往來道侶甚勤乃遺龜蛇二字懸其肆初不知
　　　其為譚師眞也一日隣舍失火多所延及而吳
　　　肆獨存人以二字同純陽眞人辟火符葢純陽
　　　嘗留題於博興縣之酒館縣被火其館不災辟
　　　火符時人謂之耳又乞食宜村過渡新船就功
　　　將寘諸水聚人而挽之力不能動師因助之應
　　　手而入是夜凡僧道渡者水工願假手焉東遊
　　　抵陽武縣北夜起見北斗交換星如車輪亟呼
　　　道衆觀之其星尚如雞卵動揺未定久之復故
　　　自後師念聖號甚謹衛州淇門鎭石孔目問師
　　　持念之故師云衆亦宜念今嵗當有大水之災
　　　衆莫之省是年河決王洪埽二十年復西遊至
　　　同州西里庵門人求親筆輙書龜蛇二字筆力
　　　遒勁有龍蛇盤屈之狀凡求書者亦多以字與
　　　之葢預指歸期人初不悟至乙已四月一日仙
　　　蜕始應焉二十一年師在華隂純陽洞瘡生於
　　　首曰其將死乎衆莫知所對良久曰今我未死
　　　逮生於足則死矣因辭衆復至洛陽朝元宫之
　　　東得隙地數畝築庵居之二十五年夢遇重陽
　　　丹陽報以仙飛之期即令門人預營葬事適足
　　　生瘡遂書長短句云交泰一聲雷迸出靈光萬
　　　道輝龍遇迅雷重脱殻幽微射出金光透頂飛
　　　一性赴瑶池得與丹陽相從隨顯見長眞眞妙
　　　理無為湧出陽神獨自歸書畢曲肱而逝元至
　　　元六年贈長眞雲水藴德眞人有水雲前後集
　　　行於世
　　題洛陽朝元宫
宮門寂寂鎻祥烟古蹟靈蹤尚儼然雲罩連枝烹藥鼎
霞生靈井溉丹泉日魂煉就華胥國月魄收將不夜天
紫詔師眞歸去後未知孰繼大羅仙
　　遊靈山寺
閒閒雲水訪禪林密密琅玕映碧岑玉桂峰高塵不染
靈山寺隱境難尋砌交白雪勻鋪玉窓隔黄花亂㸃金
清澈古潭秋靜夜桂花獨現本來心
　　述懷三首
挫鋭摧彊作善良頓然心法兩俱忘鼎中頻起金剛焰
爐内常燃般若香玉蘂乍芳惟獨採蟠桃初熟與先嘗
莫言迢遞華胥國了了空虚路不長
為慕仙源景物長滌除靈地布瓊芳南宫赤子居涼殿
北海烏龜住絳房清淨洞中囚白虎無為山上牧青羊
自從鼎内雲收後常飲醍醐卧醉鄉
天機深逺少人知一粒刀圭午上持霧捲古潭秋靜夜
雲收碧嶂月明時蛟龍縱得囚離鼎猛虎擒來鎻坎池
煉就仙丹超造化去奔蓬島擅眞師
　　述懷
譚馬丘劉四箇師逍遥自在做修持周天磨錬無窮寳
一片靈光自得知
　　遊懷川
雲耕寳陸三千里月破黄昬十萬家清夜碧潭澄皎潔
蚌吞銀焰産丹砂
　　𤣥珠歌
採得𤣥珠非貨貝靈山一道香烟快重盛無漏歩無生
五道霞光攢慧葢這靈靈處處在妙用虚空無内外無
有皆空空亦空法相果因俱染愛種種離超三界中覺即
如來頓明解尋文理義漫區區説聖談賢還揑怪不修
完無毁壞境滅心忙觀自在恒沙瑩徹别塵埃出入無
疑為妙最獅子兒祗園内怒吼狐狸安敢對明月堂玊
蘂芳氣氲結就金蓮會黜惺惺祛聰解本來自有何須
買山頭浩浩涌靈泉洗出虚空無證背遇重陽明教誨
也無進兮也無退自從入妙認貧閒便知滅了前來罪
絕討論去知解藏伏光輝如暗昧任他烏兎兩奔忙且
這隨縁寄皮袋
　　骷髏歌
骷髏歌骷髏骷髏顔貌醜只為生前戀花酒巧笑輕肥
取意歡血肉肌膚漸衰朽尚貪求貪求漏􁀙不曽收愛
慾無涯身有限至令今日作骷髏作骷髏爾聽取七寳
人身非易做須明性命似懸絲等閒莫逐人情去故將
模樣畫呈伊看你今日悟不悟
　　落魄歌二首
落魄歌我落魄我落魄渾身紙布為衣着擺手行來萬
事忙且喜一身空索索饑時覔食困時睡元初本住清凉
地慧劍輝輝奪日光無限邪魔皆逺離樂眞閒成眞趣
邪逕荒凉我不去眞靈剔正漸分明超然走上烟霞路
得眞修應了徹實即得時無可説水晶宫殿鎭安閒勘
破春花與秋月
我落魄我落魄衲布􁀙袽常恁着信意飄飄物外遊到
處空空無倚托或居山或居郭不會書符并貨藥饑即
廵門覔一錢飽來萬事齊拓却處閒閒無用作人情細
細須除削龍虎嬰姹總不能黙黙醍醐常飲酌不做善
不生惡坐卧去來空索索一片清閒冷淡心從他四大
任淪落絕闗機無忖度不望乘雲與跨鶴逍遥自在趣
貧閒贏得隨縁恣安樂
　　示衆詩二首
六年煉盡無明火十載修成換骨丹湛湛虚堂無罣礙
已知跳出死生闗
恰十年來學得癡騰騰兀兀任東西欲詢風子修行事
垢面蓬頭火滅時
　　暢道
雲水遨遊物外仙刀圭一粒斷塵縁眞空結就三田寳
妙用圓成五葉蓮火滅烟消因鍜錬心清意靜為精專
逍遥放蕩長眞子萬里飄飄般若船
雲水逍遥逐處家任他烏兎易年華閒中慧水添金鼎
靜裏靈田種玊芽海底養成紅芍藥山頭結就白蓮花
我今説破超塵寳本有如如即大砂
　　孤竹
一竿碧玊出芳叢直節虚心衆莫同耐雪欺霜堅歳月
自然時復有清風
　　鶴
停停獨立對秋風黒白分明造化功休訝得延千紀壽
為他頂上結丹紅
　　　附范懌水雲集序譚公生而頴悟識度不凡善
　　　草𨽻書為人剛正有操行其述作賦詠舉筆即
　　　成詩頌詞章僅數百篇又述語録骷髏落魄歌
　　　警悟時人皆包藏妙用敷暢眞風引人歸善甚
　　　有益於時也
　　　附道書全集長眞譚先生示門人語録凡人輪
　　　廻生死不停只為有心德山云心生則種種法
　　　生心滅則種種法滅若一念不生則脱生死何
　　　為有心葢縁衆生有貪嗔癡三毒孽無明山師
　　　父云跳出三山口是也所以悟人修行割情拚
　　　愛摧强剉鋭降伏除滅衆生不善心要見父母
　　　未生時眞性本來面目是也何為不善心一切
　　　境上起無明慳貪嫉妬財色心種種計較意念
　　　生滅不停被此孽障舊來熟境朦昧眞源不得
　　　解脱要除滅盡即見自性如何名見自性十二
　　　時中念念清淨不被一切舊愛境界朦昧眞源
　　　常如處虚空逍遥自在自然神氣交媾冲和修
　　　行如了此一事更有何生死可怖更有何罪孽
　　　可懼如生一念不為清淨即是罣礙不名自在
　　　如何到得只要諸公一志如山不動不揺向前
　　　去逢大魔盡此一身永無回頭滿期必了晉眞
　　　人云心清意淨天堂路意亂心荒地獄門
　離峰老人(一首/)　(補/)
　　　補離峰老人羽士有集二巻
　　寄郭庵主
浮生忽忽葉辭柯百歳光隂已半過塵外青山空悵望
鬢邊白髮轉添多歳云暮矣能無感君不歸兮可奈何
我與沙鷗盟已定此回休更負烟波
　　　補元遺山集離峰子姓于氏諱道顯出於文登
　　　于氏事長生劉君年未二十便能以苦行自立
　　　丐食齊魯間雖腐敗委棄蠅蚋之餘食之不少
　　　厭不置廬舍為定居計城市道塗遇昬暮即止
　　　風雨寒暑不恤也全眞家禁睡眠謂之錬隂魔
　　　向上諸人有脇不沾席數十年者離峰子行丐
　　　至許昌寄止岳祠通夕疾走環城數周日以為
　　　常其堅忍類如此嘗立城門之側有大車載槀
　　　秸而過者槀觸其鼻忽若有所省懽喜踴躍不
　　　能自禁為一老師鎖閉空室中三日乃止初不
　　　知書自是日誦數百言示之老莊隨讀隨講如
　　　迎刃而解不數年徧通内外學作為歌詩伸紙
　　　引筆初若不經意皆切於事而合於理學者至
　　　今傳之
　　　附張本離峰子詩集序師自以其言為道之棄
　　　物今所以傳者欲知此老林下百眠塵中幾蜕
　　　耳又曰悠然而風鳴汎然而谷應彼區區者或
　　　以律度求我是按天籟以宮商而責渾沌之尠
　　　丹青也
　秦志安(二首/)　(補/)
　　　補遺山集通眞子諱志安字彦容出於陵川秦
　　　氏略生二子通眞其長也自蚤歳趣尚高雅三
　　　舉進士於得䘮澹如也貞祐初避亂南渡親舊
　　　以禄養為言不獲已復一試有司至御簾罷歸
　　　正大中通眞子已四十遂置家事不問放浪嵩
　　　少間稍取方外書讀之以求治心養性之實遇
　　　披雲老師於上黨略數語即有契因執弟子禮
　　　事之居𤣥都垂十稔雖日課校讐其參𤣥學受
　　　章句自逺方至者源源不絕所著林泉集二十
　　　巻行於代
　　寄李俊民
先生高見眞吾師速營菟裘猶恨遲窓明炕煖十笏地
松風蕭蕭和陶詩
山野已尋雲外路直入天壇最深處踏開李愿舊游踪
請君自草盤谷序
　李志方(一首/)　(補/)
　　　補河南志志方安陽人初名益宣宗時為戸部
　　　令史中原多故棄官隱隆慮山久之謁丘處機
　　　賜號重𤣥子嘗主天慶觀平生不作詩惟羽化
　　　時留贈一詩投筆而絕
　　留贈請
四大既還本一靈方到家白雲歸洞府明月落棲霞
　無名老人(一首/)　(補/)
　　　補金李俊民天游集序無名老人姓陶氏農家
　　　子平水襄陵人母夢青童持金盤獻一大果如
　　　𤓰半黄半紅言上仙賜汝無名果也因而娠十
　　　三月而生因以無名為名正隆間全家避役陜
　　　西靈寳縣補縣刀箭手大定壬辰從丹陽馬祖
　　　師過闗浩然長往隨方乞化與苦志趙公為侶
　　　游戲人世三十餘年行步如飛一日讀太上西
　　　昇經豁然省韶州岳家泊王氏請住庵振衣入
　　　座儼然而逝春秋八十有六有集曰天游詩頌
　　　一百八十三長短句九十一信手拈得如萬斛
　　　泉源不擇地而出皆仙家日用事也講師祁定
　　　之為校正傳於世
　　題熊耳山
熊山為一丘漳水為一壑夜眠雲底牀晝登雲外閣不
知如何人得來享此樂自恨塵縁深不能頓辭爵
　　存句
對客談黄巻呼童烹紫芝
性似山猿獨心如野鶴孤
頤神春寂寂調息夜綿綿
俯仰長春景遨遊不夜鄉
造化逺離生死外機闗超過有無中
古木開花春寂寂寒潭浸月夜澄澄
但言造化都歸妄畢竟隂陽總屬私
千里暮霞蒸絳雪半林明月搗𤣥霜
汞死鉛乾天地靜龍吟虎嘯鬼神藏
有作有為皆妄想無名無字是眞常
願君早悟𤣥中趣學我優游物外修
　然逸期(三首/)　(補/)
　　　補王利用洗憕子然先生碑師諱逸期字守約
　　　京兆涇陽人弱不好弄長慕𤣥風禮青陽子桃
　　　花陳先生為師至驪山遇了眞子趙公黙有所
　　　契後遊商顔卜築三陽草菴以止息焉字其菴
　　　曰還眞三陽地勢高迥泉素艱得師指其震隅
　　　曰泉其在此乎發之泉果湧出甘冽如飴遂賦詩云
　　　云居十歳西遊住太白延祥觀士庻叅謁持紙幅懇
　　　求翰墨者比比或者辭色頗倨即書二詩付之持歸
　　　披讀了無一字翌日再詣師席具白其事師笑曰爾
　　　元不曾開眼再讀當有所見展而視之墨跡儼然驚
　　　悔拜謝而去節度使伊喇金紫之在鄧也病篤夢異
　　　人飲以法水寤而即愈命工繪其像晨昬敬禮焉聞
　　　師歴商過鄧使數人邀於路至則駭曰乃夢中所遇
　　　之異人也出像示之惟肖師知其意誠諭以詩云云
　　　紫金拜而受之歳壬辰秋七月居浙川召門下
　　　楊志堅張道性語之日比歳暮吾將行矣其年
　　　冬十一月二十八日命道侶次第而坐曰諸公
　　　盍為我餞行因令高歌起舞時及四鼔乃留頌
　　　云云擲筆端坐而蜕平昔著述歌詩幾四百首
　　三陽草庵泉
一陽初動震天闗須信還眞地有縁昨夜乖龍轟霹靂
迸潮海眼出寒泉
　　諭節度使伊喇金紫
憶昔埀綸逾四載至今猶自不吞鈎可憐笑殺灘頭鷺
辜負寒江一葉舟
　　頌
四大元無主包羅物外身壺中天地好歸跨紫麒麟
　趙抱淵(一首/)　(補/)
　　　補張子獻趙先生本行紀先生名抱淵道號還
　　　元子俗呼曰魔哥延安之雞川人自幼不凡志
　　　在方外嘗遇有道之士傳秘訣遂結菴以居後
　　　詣劉眞人得授心印隱居陽山一紀不出先生
　　　素不讀書忽一日夢眞君召賜金一席辭而弗
　　　受復以道德二篇付之先生即吞之入腹自此
　　　性天明朗心地開通聞所不聞知所不知詩詞
　　　歌詠若湧泉之流注因述歌云昨日庵前遇莊
　　　列二人㸃我長生訣又云尋箇知音尋不得野
　　　人獨歩下秦川遂來終南參重陽祖師後歴名
　　　山勝境落魄不羈寓意於詩酒之間自稱太上
　　　弟子至晚年還鄉於迎祥觀住坐泰和五年甘
　　　泉縣道友敦請先生住菴乃作如夢令詞答之
　　　其末句云相别相别來歳春分時節時人莫曉
　　　其意俄而次年二月初四日上遣二使者奉冠
　　　服召先生赴闕先生固辭使者堅索登程先生
　　　與道友党珍及門弟子言我且當廻避遂沐浴
　　　正衣冠而坐至三更忽覩電光滿室聲震如雷
　　　衆皆驚駭奔往視之則先生儼然而逝矣留頌
　　　云云是夜正屬春分之際平生述作集為混成
　　　篇傳於世
　　頌
松梢皓鶴向風吟只有翻雲歸去心萬里青天一片雪
儘教華表柱頭尋
　呂道安(一首/)　(補/)
　　　補趙九淵冲虚大師誌冲虚大師呂君法諱道
　　　安家本寜海世為巨室幼年頴悟志慕𤣥門歳
　　　在興定數絕塵縁一日屬門人以進道之語乃
　　　書頌云云頌畢翛然羽化
　　頌
平生不解道詩篇鍬钁為朋四十年稍通隂符三千字
粗明道德五千言般般放下般般悟物物俱忘物物捐
此去不遭閆老喚今朝惟待玉皇宣
　白道𤣥(一首/)　(補/)
　　　補涇陽志利市先生白道𤣥峪口人以其貎古
　　　質厚肩背嶐然俗呼為井轂轤生七歳不能言
　　　及長馬丹陽遇於途次與語若合宿契遂得眞
　　　訣蹈水如履平地日行千里脚下無跡嘗自歌
　　　云云後果八十無疾而卒既而舉葬棺空無屍
　　　旬日人見先生在白骨寺邊往來方驗所歌
　　自歌
横流四條椽在世八十年若要跟尋我直至白骨邊
　萬松老人(二首/)　(補/)
　　　補萬松老人名行秀姓氏不傳自號萬松野老
　　　居仰山章宗臨幸進迎駕詩一首章宗和答後
　　　居京師報國寺築蝸舍榜曰從容菴耶律楚材
　　　從之學道有評唱天童覺和尚頌古從容菴録
　　　楚材為之序
　　龍山迎駕詩
蓮宮特作内宮修聖境歡迎聖駕遊雨過水聲琴泛耳
雲開山色錦䝉頭成湯狩野恢天網呂尚漁磯浸月鈎
試問風光甚時節黄金世界菊花秋
　　和節度陳公一絶句
清溪居士陳秀玉要結蓮宮香火縁賺得梢翁揺艣棹
却云到岸不須船
　　　附湛然居士集昔仰嶠叢林為燕然之最泰和
　　　中本寺奏請萬松老人住持上許之萬松奉詔
　　　邇後章廟秋獵於山主事輩白師曰故事車駕
　　　廵幸本寺必進珍玩不然則有司必有詰問師
　　　責之曰十方檀信布施為出家兒余與若不具
　　　正眼空食施物理應償報汝不聞木耳之縁乎
　　　富有四海貴為一人豈需吾曹之珍貨也哉且
　　　君子愛人也以德豈可以此瑕纇貽君主乎因
　　　手録偈一章詣行宮進之大䝉稱賞有成湯狩
　　　野恢天網呂尚漁磯浸月鈎之句誠仁人之言
　　　也翌日章廟入山行香屢埀顧問仍御書詩一
　　　章遺之師亦泊如也車駕還宫遣使賜錢二百
　　　萬使者傳勅命師跪聽師曰出家兒安有此例
　　　使者怒曰若然則予當廻車師曰傳㫖則安敢
　　　不聽不傳則亦由使者意竟焚香立聽詔旨章
　　　廟知之責其使曰朕施財祈福耳安用野人閒
　　　禮耶
　　　附畿輔古蹟志萬松老人金元間僧也兼僃儒
　　　釋機辯無際自稱萬松野老人稱之曰萬松老
　　　人居燕京從容菴漆水伊喇楚材一見老人遂
　　　絕迹屏家廢寢餐叅學三年老人以湛然目之
　　　後以所評唱天童頌古三巻寄楚材於西域楚
　　　材序而傳之
　　　附帝京景物畧金元間有僧自稱萬松野老居
　　　燕京從容菴耶律楚材見之叅學三年今乾石
　　　橋之北有甎塔七級高丈五尺草生其頂有石
　　　額曰萬松老人塔
　　　附緑水亭雜識萬松老人耶律文正王之師也
　　　其語文正王曰以儒治國以佛治心王亟稱之
　　　謂雲門之宗悟者得之於𦂳峭迷者失之識情
　　　臨濟之宗明者得之於峻拔昧者失之鹵莽曹
　　　洞之宗智者得之於綿宻愚者失之亷纎獨萬
　　　松老人全曹洞之血脉具雲門之善巧備臨濟
　　　之機鋒誠宗門之大匠四海之所式範其傾心
　　　至矣老人有萬壽語録釋氏新聞又善撫琴嘗
　　　從文正王索琴王以承華殿春雷及種玊翁悲
　　　風譜贈之見湛然居士集且作詩寄老人有一
　　　曲悲風對譜傳之句又嘗寄孔雀便面附以詩
　　　云風流彩扇出西州寄與白蓮老社頭遮日招
　　　風都不礙休從侍者索犀牛傳之法門亦佳話
　　　也
　重玉(一首/)　(補/)
　　　補帝京景物畧潭柘寺去都西北九十里徑羅
　　　㬋嶺行叢棘中赬山四合里許一山開九峰列
　　　見寺雙鴟吻今佛殿基故潭也華嚴師時潭龍
　　　聽法一夕大風雨潭側平地兩鴟吻湧出今殿
　　　角鴟也柘今已枯長不盈丈寺有金碑二大定
　　　十三年楊節度記明昌五年僧重玊詩寺先名
　　　嘉福後名龍泉獨潭柘名傳久不衰
　　龍泉寺應制詩
一林黄葉萬山秋鑾仗叅陪結勝遊怪石爛斒蹲玊虎
老松蟠屈卧蒼虬俯臨絕壑安禪室迅落危厓瀉瀑流
可笑紅塵奔走者幾人於此暫心休
　釋圓機(二首/)　(補/)
　　　補歸潛志僧圓機字子初姓田氏亦北人雖為
　　　浮屠善與豪士游負其材畧有握兵治民之志
　　　蓋隱於僧者也嘗住持南京靜安寺以不檢去
　　　之峴山歴嵩陽死與德普相善頗能詩
　　題伊喇右丞畫
調燮之餘總是閒閒中游戲到毫端而今亦有丹青手
猶在磻溪把釣竿
　　柳葉
一氣潛廻造化中人閒無處不春風莫令冷地開青眼
試看夭桃幾日紅
　　　附歸潛志僧德普武川人自號勝靜老人俶儻
　　　有機術與士大夫游飲酒食肉豁如也嘗為珠
　　　赫果勒齊所重在軍中論兵南渡居陳之開元寺
　　　與余先子善嘗著彌陀偈談理性先子為序之
　　　屏山亦雅喜其俊爽不羇也頗喜字畫作詩年
　　　六十餘死余謂古之文暢祕演之流
　　　附書史會要釋德普號勝靜老人武州人能作
　　　詩頗工字畫
　木庵(一首/)　(補/)
　　　補元好問木庵詩集序東坡讀叅寥子詩愛其
　　　無蔬笋氣叅寥用是得名宣政以來無復異議
　　　予獨謂此特坡一時語非定論也詩僧之詩所
　　　以自别於詩人者正以蔬笋氣在耳假使叅寥
　　　子能作柳州超師院晨起讀禪經五言深入理
　　　窟高出言外坡又當以蔬笋氣少之耶木庵英
　　　上人弱冠作舉子從外家遼東與高博州仲常
　　　游得其論議為多且因仲常得僧服貞祐初南
　　　渡河居洛西者久之時人固以詩僧目之矣三
　　　鄉有辛敬之趙宜之劉景𤣥予亦在焉三君子
　　　皆詩人上人與相往還故詩道益進出世住寳
　　　應有山堂夜岑寂及梅花等篇傳之京師閒閒
　　　趙公及内相楊公屏山李公及雷李劉王諸公
　　　相與推激至以不見顔色為恨予嘗以詩寄之云
　　　愛君山堂句深靜如幽蘭愛君梅花詠入手如
　　　彈丸詩僧第一代無媿百年間曾説向閒閒公
　　　公亦不以予言為過也近年七夕感興詩余為
　　　之擊節稱歎恨楊趙諸公不及見之乙酉冬十
　　　月將歸太原侍者出木庵集求予為序引試為
　　　商畧之上人才品高眞積力久住龍門崧少二
　　　十年仰山又五六年境用人勝思與神遇故能
　　　游戲翰墨道塲而透脱叢林科臼於蔬笋中别
　　　為無味之味皎然所謂情性之外不知有文字
　　　者蓋有望焉正大中閒閒公侍祠太室會上人
　　　住少林久倦於應接思欲退席閒閒公作疏留
　　　　之云書如東晉名流詩有晚唐風骨予謂閒閒
　　　　雖不序木庵集以如上語觀之知閒閒作序已
　　　　竟然則向所許百年以來為詩僧家第一代者
　　　　良未盡歟
　　　七夕感興
　輕河如練月如舟花滿人間乞巧樓野老家風依舊拙
　蒲團又度一年秋
　　　　附高克恭贈英上人詩為愛吟詩嬾坐禪五湖
　　　　歸買釣魚船他時如覔雲蹤跡不是梅邊即水
　　　　邊
　
　
　
　
　
御訂全金詩增補中州集巻六十一
　欽定四庫全書
御訂全金詩增補中州集巻六十二
　　讌㑹
　　成趣園詩(補/)
　　　　附路伯達成趣園記自仲尼而上稱以道鳴者
　　　　孟軻揚雄其選也孟有曰舜何人也予何人也
　　　　有為者亦若是揚亦有曰希驥之馬亦驥之駕
　　　　希顔之人亦顔之徒若舜與顔仁賢之大者學
　　　　之尚可以至况其餘乎此二公所以進人之善
　　　　心使見賢而思齊也詩云高山仰止景行行止
　　　　其斯之謂歟獻陵梁君任性曠夷寄懷遐逺厭
　　　　闤闠之喧樂林泉之勝蚤以家事悉委於其子
　　　　嘗讀晉史隱逸傳愛陶淵明之為人慨然思之
　　　　於是背城而東幾一里膏腴膴膴間買田治園
　　　　為閒散計幅巾杖履晨往夕還廼命之曰成趣
　　　　以書求余為記凡三至辭不獲已而述之曰羙
　　　哉名乎誠慕陶之深矣昔淵明去彭澤返故居
　　　日涉其園而至於成趣者葢其所向之意深焉
　　　嘗摭陶事而論之得其所以謂之趣者陶蓄素
　　　琴一張絃徽不具毎與朋㑹則撫而和之日但
　　　識琴中趣何勞絃上聲又著孟府君嘉傳桓温
　　　嘗問嘉酒有何好而卿嗜之嘉笑而答曰明公
　　　但不識酒中趣爾葢惟琴抱太古之質惟酒適
　　　無何之鄉以其妙意有不可言傳者故謂之趣
　　　而園中之遊亦得稱其趣者豈非寓不傳之妙
　　　而與琴酒均耶今梁君之榜園必取此者是欲
　　　因其名而䆒其實誦其語而師其行余故曰誠
　　　慕陶之深矣如或用志不分乃凝於神則兀然
　　　而遺世寂然而忘言揖南山之佳氣卧北窓之
　　　清風其於羲皇上人幾何而不為也語曰我欲
　　　仁斯仁至矣可不勉哉有人若曰彼之行誠高
　　　矣我何敢望是自棄也安免聖賢之罪人余是
　　　以樂道梁君之善而與其進復設此以戒其惰
　　　故併書之若其亭軒之位序橋彴之規模藤架
　　　松窓竹溪栢徑接有道之士為忘形之友起居
　　　談笑惟情之適已詳見於軍判初公之詩序故
　　　兹不復云
　　　附初昌紹成趣園記獻州古河間郡其地鹹鹵
　　　不宜花木去城十里之外膏腴膴膴連阡接陌
　　　桑䕃障日近城之地幾不可以種植城之東北
　　　隅有田宜稼獨異其餘乃沃壤也梁公子直買
　　　田於此至三頃餘五十畝乃結廬鑿井築垣作
　　　圃而居焉遍其田則樹之以桑環所居則種之
　　　以榆柳在圃之外植之以果在圃之内蓻之以
　　　花花圃之中構之以亭環亭之左右前後列之
　　　以松篁栝柏清樾交合葱蒨翁鬱坐亭之中四
　　　面景物皆可得而有焉又作松窓栢徑藤架竹
　　　橋以為散䇿遊歴之地至於花木之行列亭軒
　　　之規制欄檻之布置無一不適人之意者觀其
　　　所居之亭不取乎丹刻其楹桷侈大其制度以
　　　為遊人耳目之樂葢方丈之地一榻翛然但要
　　　容膝自安而已所植之花不必珍卉竒木姚黄
　　　魏紫但得秀而實者隨所有而種其與之遊者
　　　不必達官聞人名流勝士但曠達之輩方外之
　　　流道同氣合無為之友其所觀之書不必三墳
　　　五典八索九丘如道經禪話醫方丹訣無不愛
　　　而玩榜其園曰成趣亭曰容安軒曰靜樂皆取
　　　其退居閒靜之義公先豪於貲為一郡之冠然
　　　與衆異趣耳瓦礫財貨膏肓泉石不以龍斷為
　　　心以澹泊為事即之則無一㸃膏粱羅紈氣與
　　　之語則眞通達之士也家事無大小一切諉之
　　　於二子日詣其園或命巾車或乘欵叚或幅巾
　　　杖履乘興而往朝至暮還如願就宿於此亦或
　　　有焉客有扣門則命壺觴具雞黍講道論德俯
　　　仰二儀錯綜人物客去則闔扉而居優遊偃仰
　　　既而焚香黙坐誦淵明詩讀南華眞人語所謂
　　　逍遥一世之上睥睨天地之間不愛當時之譽
　　　永保性命之期可以凌霄漢出宇宙之外矣由
　　　是朝廷名卿山林高隱以至碩儒衲子或過獻
　　　陵覩其雅致留心賦詠或聞公之高尚景慕其
　　　為人寄贈吟牋長篇短歌記文贊序珠聨璧綴
　　　焜耀璀璨照映巾匭公於其暇焚香盥手一一
　　　展玩諷詠其辭章咀嚼其意味且曰隋侯之珠
　　　和氏之璧天下之至寳豈可專擅久則恐為神
　　　物奪去與其私室什襲而藏之曷若寫之琬琰
　　　傳之不朽仍屬僕為序僕曰天下之名言必得
　　　天下之名士為之序僕何預焉公堅懇不已義
　　　不能辭姑述其素所見聞者而為書
　　　　　　　　　　　　　　　党懷英
宦遊履危塗常攖機阱懼家居對田園信脚得平路淵
明千載士既出乃更悟新歡見僮穉喜氣到草樹胸中
自立豁所適皆勝遇嗟人爾何為空誦歸來賦達人豈
必仕出處本同素獻陵十畝園想像富嘉趣直求古人
心著君榮觀處
　　　　　　　　　　　　　　　張昌祚
貴富不可怙人多蹈危機清閒乃仙分塵世得者稀高
哉隱君子不官無昨非城隂園日渉松茂竹圍肥談碁
林樾映侑酒花枝圍文雉樂山澤樊中寧肯祈嗟予官
兩紀補益無纖㣲三徑亦奚暇家窘親朋譏空為慕遐
躅漫賦淵明歸
　　　　　　　　　　　　　　　李永安
淵明晉名流賢達早自悟一為折腰屈幡然賦歸去親
戚説情話園涉日成趣陳迹固已逺賞音者稀遇君獨
慕高節隱居事田圃亭軒喜幽靜緑䕃多佳樹三徑時
往還花香襲杖屨所適忻有得忘言心自豫榜園固無
愧古雅見風度顧我老將至區區猶仕路㑹當勇退歸
卜隣就佳處
　　　　　　　　　　　　　　　酈　掖
淵明恥折腰眷然歌歸歟雖云退身早田園已荒蕪日
涉三徑幽松菊滋繞廬豈知對魚鳥尚媿在迷塗梁君
早聞道浮雲視簪裾乃復愛淵明幽懐寄村墟朝行雲
霞窟暮醉花月區尋梅雪没履倚竹霜粘鬚妙趣人不
識高風今昔無淵明如病人既病方袚除夫君千歳質
泰然一復初安得有龍眠畫此成趣圖
　　　　　　　　　　　　　　　路　鐸
舉世醉浮滎幽事誰肯尋譬如攫金人入市惟見金先
生厭塵雜靜念到園林數往境自熟有得樂更深春蘭
汎光風夏木貯清隂露菊浥佳色霜松知本心淵明嘗
樂此意合無古今當其領㑹處豈止忘華簪先生比淵
明但欠酒與琴飯蔬有眞味風籟有清音出處縱小異
要之俱陸沉我亦志丘壑聊擬斜川吟
　　　　　　　　　　　　　　　崔　巍
人生政如寓光景不暫駐行樂當及時甘分隨所遇奈
何達者少往往名所悞白首縱得歸傷嗟已遲暮賢哉
樂城子此理能夙悟雅志慕淵明葺園曰成趣乘興日
遊涉蕭然惟杖履柴門晝常闗為無俗客故松竹交翠
䕃禽鳥弄清咮風月四時佳如在山林住壺觴但自引
琴書即心悟更向容安亭高卧談𤣥素此生眞足了覓
甚蓬萊路恨不見紫芝相約臨流賦
　　　　　　　　　　　　　　　田時秀
淵明昭曠人韻高難適俗折腰肯為五斗米三徑歸來
理松竹千年何人為賞音伯鸞之孫懐古心幽園日涉
自成趣手植佳木成清隂問公是中有何好杖履婆娑
不知老凉風月夕竹自笑輕雲春書花相惱鴻飛㝠㝠
無弋網萬事不理醉醇釀忘機便是葛天民高情眞到
羲皇上人生古今貴適意兩公解作一生事君不見平
泉樹石名九州主人萬里著窮愁
　　　　　　　　　　　　　　　郭安民
樂壽有高士買園隣郡城坐尋嘉樹䕃卧聽野禽聲閒
裏書頻讀歡來酒自傾醉歌歸去曲應不愧淵明
　　　　　　　　　　　　　　　劉仲傑
附郭新營五畝園不親闤闠樂郊園樹頭黄鳥聲求友
庭下蒼梧色滿樽漁唱逺聞歸别浦牛歌卧聽在前村
何時得彼清閒地共醉田家老瓦盆
　　　　　　　　　　　　　　　崔　巍
梁君人品上羲皇日涉家園引興長芳草翠茵承杖履
修篁碧玊映壺觴自然風月情無盡如在山林樂未央
我亦欲歸歸不得空嗟三徑已成荒
　　　　　　　　　　　　　　　李永安
花木幽深逺市塵箇中清隱作閒人忘情勢利居安易
寓意琴書得味眞成趣已追陶令迹放懷無愧葛天民
他年若遂歸休願好向東臯卜近隣
　　　　　　　　　　　　　　　李　楫
蕭然三徑足雲烟須信壺中别有天柳暗花穠隨杖履
月明風細入毫牋亭軒侈靡非金谷交友清眞似白蓮
我亦老來當辦此掛冠何日得歸田
　　　　　　　　　　　　　　　高延年
幽圃平堂累歳成芒鞋筠杖日經行禽聲依竹自然樂
風吹過松無限清種藥幾番逢雨歇接花常見趂春晴
是中受用難窮盡不學塵蹤擾利名
　　　　　　　　　　　　　　　初昌紹
近郊風物小斜川竹樹隂隂晝掩門奉已樂天無妓妾
退居元亮有田園靜中身與世俱棄妙處心知口莫言
曾到君家北窓下空凉眞可卧羲軒
　　　附金詩紀事案獻陵成趣園詩見諸集及河間
　　　志者皆作梁氏獨王庭筠子端别作吳氏今黄
　　　華集中此詩不傳而耶律晉卿湛然居士集中
　　　和作具存附録於後以備考元耶律楚材和黄
　　　華老人題獻陵吳氏成趣園詩云雪溪詞翰輝
　　　星斗紙蠧塵䝉詩一首湛然揮墨試續貂囁嚅
　　　使人難出口丁年彭澤解宦去遨遊三徑眞三
　　　友悠然把菊見南山暢飲東籬醉重九獻陵吳
　　　氏治荒園成趣為名良可取養高不肯事王侯
　　　閒卧林泉了衰朽今年扈從過秦川可憐尚有
　　　蕭條柳歸計甘如吳子先麗詞已落黄華手知
　　　音誰聽斷絃琴臨風痛想紗巾酒嗟乎世路聲
　　　利人不知曾憶淵明否
　海㑹寺宴集以禪房花木深為韻
　　得木字　　　　　　　　　　鄭　輝(縣丞/)
吾儕愛山水乘興遊金谷修竹䕃寒泉層崖排古木風
軒杯暫把花院碁終局晚雨更多情留人成夜宿
　　得禪字　　　　　　　　　　楊天衢(鄉貢/進士)
屋上青山屋下泉泉聲相雜竹琅然人生有限興無限
海㑹結縁終有縁身外豈知眞佛計忙中聊復定心田
那堪更著瀟瀟雨粧㸃清虚助客眠
　　得禪字
槐柳隂隂首夏天閒門塊坐正蕭然忽䝉蘭友相為伴
來訪蓮宫一問禪粉著衣襟穿翠竹氷生齒頰潄寒泉
晚來更看前山雨共借西軒對榻眠
　　得房字　　　　　　　　　　楊之休
碧玉千竿䕃蘚墻水聲山色近禪房一軒疎雨僧碁靜
滿榻清風客夢長隔葉幾聽流鳥弄媚盤尤覺野蔬香
賦詩把酒龍泉上共掃餘花坐晚凉
　　得深字　　　　　　　　　　劉邦彦
凌晨䇿蹇從知音來謁龍泉溪路深一派寒流通亂石
萬竿脩竹囀幽禽虚簷列坐茶酣戰小徑閒行酒旋斟
珍重老僧延倦客清談亹亹滌塵襟
　名媛仙鬼謠諺無名雜詩
　馮氏婦(一首/)　(補/)
　　　補馮氏武安縣新安農人之婦病後忽道一詩
　　　太和末病卒
　　病後口占
城南池館夾通津野色林光物態眞滿目烟霞蓬島逺
一溪花木武陵春
　張秦娥(四首/)　(補/)
　　　補張秦娥頗能詩其賦逺山一絕為時傳誦其
　　　後流落劉左司昻贈之以詩有逺山句好畫難
　　　成之句(逺山一首見/劉昻詩傳内)
　　逺山
秋水一抹碧殘霞幾縷紅水雲霞盡處隱隱兩三峯
　　南城
坡頭望西山秋意已如許雲影渡江來霏霏半空雨
長吟伐木詩停立以望子日暮飛鳥歸門前長春水
　　采菱舟
散策下松亭水清魚可數却上采菱舟乘風過南浦
　　　附金詩紀事案三詩亦載宋張宣公栻南軒集
　　　中城南二十詠内與徽國文公同作者也羅大
　　　經鶴林玉露稱其詩平淡簡逺德人之言宋元
　　　詩㑹乃作秦娥俟考
　女冠元氏(一首/)　(補/)
　　　補元氏好問之妹為女冠文而艶張平章當揆
　　　欲娶之使人屬好問好問辭以可否在妹妹以
　　　為可則可張喜遂往訪至則方補承塵輟而迎
　　　之張詢近日所作元應聲答之云云張悚然而
　　　出
　　答張平章
補天手段暫施張不許纖塵落畫堂寄語新來雙燕子
移巢别處覓雕梁
　　　附閨秀詩評遺山妹補天花板一詩清貞之意
　　　因物觸發足令觀者起敬
　無名氏(三首/)　(補/)
　　彌川感興(見葭州志/)
漠漠寒雲籠曉日萋萋衰草欲霜天漂萍客夢三千里
游宦羈愁二十年
　　題崖畧
縈紆一徑接虚空壯觀山河百二雄坐笑瞿塘沈鐵鎖
何須函谷用泥封
　　登碧峯寺(見沁水志/)
兩峽山高月半輪五更人起馬嘶頻無端又上長安道
輸與僧窓飽睡人
　正隆童謡
　　　補煬王江上録正隆五年秋九月煬王亮起兵
　　　汴京勅天使催促八路軍馬各一地方入南界
　　　進發時童謡云云
正軍三匹馬簽軍兩隻鞋郎主向南去趙老送燈臺
　貞祐童謡
　　　補金史五行志宣宗貞祐元年十二月乙卯雨
　　　木氷時衞州有童謡云云明年正月元兵破衞
　　　遂丘墟矣
團圞冬劈半年寒食節没人烟
　明昌童謡
　　　附大金國志明昌四年十月誅鄭王允蹈世宗
　　　第六子於屬為叔先是允恭太子既薨允蹈次
　　　長當立樞密院張克己以宮僚私意贊立太孫
　　　然允蹈性寛厚毋趙氏亦逺避恩寵中外無黨
　　　世家稱其局量諸武將謂其有外家風不甚附
　　　之太孫既立毎見之有愧色是時主日久酣飲
　　　外間章奏不許通京師謡言云云完顔高完顔
　　　志同見人心危疑且聞主嘗憾之密謀立鄭王
　　　而鄭王實不知也其妹夫唐古巴拉兄察為統
　　　軍與高等相得㑹於善提寺高泣謂察曰皇帝
　　　昬惑不能君道公可與弟同達意於鄭王王亦
　　　許之由是謀意漸廣高從兄為中山守志同弟
　　　志寧為從中起内侍俞三德素惡江淵高密結
　　　之伺主動靜為應㑹唐古家二奴以資易馬與
　　　張衞為古所逐具送大興府鞭之古婢春英先
　　　與張通古不知也一日婢立於看位見張從外
　　　來隔窓呼之與語告以駙馬與衆謀立鄭王二
　　　奴詣大興告變大興尹蕭宗裔送二奴各囚一
　　　所責狀之言皆同遂密奏主時與鄭宸妃張婕
　　　妤皆醉卧未興中漏六刻江淵以水沃面徐告
　　　其故夜遣東隊主李白曜西隊主張飛龍御前
　　　將軍完顔赫徳特穆爾擒捕置獄㑹同館獄成鄭
　　　王允蹈及駙馬都尉唐古富察同母妹新興公
　　　主榮安公主並賜死餘同逆者夷三族
東欲行西欲飛中間一路亦垂垂吾醉不醉知不知
　興定童謡
　　　補金史五行志宣宗興定五年十二月丁丑霜
　　　附木先是有童謡云云葢言是時人皆為兵轉
　　　鬭山谷戰伐不休當至老也
青山轉轉山青躭誤盡少年人
　泰和童謡
　　　附大金國志初忠獻王罕欲贊太宗都燕司天
　　　監郝世才本遼臣也精於天文地理忠獻攻討
　　　每擕以行所言皆驗謂燕京土燥山逺水泉不
　　　潤可以威守難以文服若南征北伐未巳此地
　　　可居如持盈守成禍變必作又泰和末有童謡
　　　云云至此燕京王氣耗竭其言驗矣
易水流汴水流百年易過又休休兩家都好住前後總
遲留
　實黙愛寳
　　　補金史舒穆嚕阿巴字正之䇿論進士也正大間
　　　累官翰林直學士兼左司郎中貞祐中奪爵再
　　　起參知政事性好作詩詞語鄙俚人采其語以
　　　為戲笑因自草括粟榜文有云云等語以而作
　　　兒掾史知之不敢易也京城目之曰雀兒參政
雀無翅兒不飛蛇無頭兒不行
　石碣詩
　　　補歸潛志興定初珠赫高琪為相建議南京城
　　　廣八十里極大難守於内再築子城周四十里
　　　壞民屋舍甚衆工役大興河南之民皆以為苦
　　　城初起時於地中得一石碣上有詩云云字書
　　　類宋人迄今猶在相國寺
瑞雲靈氣鎭城東他日還應與北同歳月遷移人事變
却來此地再興功
　韓魏公祠堂詩(補/)
　　　補堯山堂外紀靖康之變燕人有過相州者因
　　　謁韓魏公祠堂題詩祠中一聨云云魏公勲德
　　　之重人知景慕如此
　　相州韓魏公祠堂詩(存句/)
有客能吟丞相栢無人敢伐召公棠
　楊眞君降筆
　　　補續夷堅志陵川士人劉元方鄉説兵亂後縣
　　　邸中人祈仙楊眞君朴降筆詩尤竒偉不凡常
　　　詠高麗紙詩八句批後云慎勿觸汚神物終當
　　　飛去席氏子婦産乳未終竊視之三日後開巻
　　　乃無一字但空紙而已
　　論字(存句/)
汝知毫端心萬物不可礙
龍盤一氣雷雲定鯨化三山草木枯
　　詠高麗疋紙(存句/)
霜入詞鋒月㾗缺手中不覺風雷掣
　詛祝歌
　　　補金史錫里庫傳國俗有被殺者必使巫覡以
　　　詛祝殺之詛者乃繫刃於杖端與衆至其家歌而
　　　詛之云云其聲哀切悽婉若蒿里之音其家一
　　　經詛祝家道輒敗
取爾一角指天一角指地之牛無名之馬向之則華面
背之則白尾横視之則有左右翼者
　宫婢玉眞(二首/)　(補/)
　　　　補續夷堅志大定中廣寧士人李惟清元直者
　　　　與鬼婦故宋宫人玉眞遇玉眞為歌二詞
　　　贈李生二絕
　皓齒明眸掩路塵落花流水幾經春人間天上歸無處
　且作陽臺夢裏人
　自憐華色鏡中衰輕棄前懽已自宜不恨相逢情不盡
　直須白䑕望歸期
　　浙川木中詩(一首/)　(補/)
　　　　補金人侵宋時伐浙川香嚴寺木造舟木中有
　　　　紋理成詩
　　　木中請
　栽松種栢興唐日解板沈舟破宋時可惜香嚴千載樹
　等閒零落歳寒枝
　
　
御訂全金詩增補中州集巻六十二
　欽定四庫全書
御訂全金詩増補中州集巻六十三
　　遺獻二人
　　元好問一(共詩一千三百五十六首以下已/借刻顧嗣立元百家詩初選中)
　　　　補元郝經元遺山先生墓銘歲丁已秋九月四
　　　　日遺山先生卒於獲鹿寓舍經走常山三百里
　　　　爇文酹酒哭於畫像之前先生與家君同受業
　　　　於先大父經復逮事先生者有年義當叙而銘
　　　　之詩自三百篇以來極於李杜其後纖靡淫豔
　　　　怪誕僻澀寢以弛弱遂失其正二百餘年而至
　　　　蘇黄振起衰踣益為瓌竒復於李杜氏金源有
　　　　國士務决科干禄置詩文不為其或為之則羣
　　　　聚訕笑大以為異委墜廢絶百有餘年而先生
　　　　出焉當徳陵之末獨以詩鳴上薄風雅中規李
　　　　杜粹然出於正直配蘇黄氏天才清贍䆳婉高
　　　　古沉鬱太和力出意外巧縟而不見斧鑿新麗
　　　而絶去浮靡造微而神采燦發雜弄金碧揉飾
　　　丹素竒芬異秀洞蕩心魄看花把酒歌謡跌宕
　　　挾并幽之氣高視一世以五言雅為正出竒於
　　　長句雜言至千五百餘篇為古樂府不用古題
　　　特出新意以寫怨思者有百餘篇用今題為樂
　　　府揄揚新聲者又數十百篇皆近古所未見也
　　　汴梁亡故老皆盡先生遂為一代宗匠以文章
　　　獨步㡬三十年銘天下功徳者盡趨其門有例
　　　有法有宗有趣又至百餘首為杜詩學東坡詩
　　　雅錦機詩文自警等集指授學者方吾道壞爛
　　　文曜曀昧先生獨能振而鼓之揭光於天俾學
　　　者歸仰識詩文之正而傳其命脈繫而不絶其
　　　有功於世又大也每以著作自任以金源氏有
　　　天下典章法度㡬及漢唐國亡史興已所當為
　　　而國史實録在順天道萬户張公府乃言於張
　　　公使之聞奏願為撰述奏可方闢館為武安樂
　　　䕫所沮而止先生曰不可遂令一代之美冺而
　　　無聞乃為中州集百餘巻又為金源君臣言行
　　　録往來四方采摭遺逸有所得輙以寸紙細字
　　　親為記録雖甚醉不忘於是雜録近世事至百
　　　餘萬言捆束委積塞屋數楹名之曰野史亭書
　　　未就而卒嗚呼先生可謂忠矣先生諱好問字
　　　裕之太原秀容人系出拓跋魏故姓元氏曽大
　　　父春忠顯校尉隰州團練使大父滋善儒林郎
　　　銅山府君贈朝列大夫父格顯武將軍鳯翔府
　　　路第九處正將兼行隴城縣令騎都尉河南縣
　　　開國男邑食三百户妣河南縣君張氏先生七
　　　歲能詩太原王湯臣稱為神童年十一從其叔
　　　父官於冀州學士路宣叔賞其俊爽教之為文
　　　年十有四其叔父為陵川令遂從先大父學先
　　　大父即與倡和或者譏其不事舉業先大父言
　　　吾政不欲渠為舉子爾區區一第不足道也遂
　　　令肆意經傳貫串百家六年而業成下太行渡
　　　大河為箕山琴臺等詩趙禮部見之以為少陵
　　　以來無此作也以書招之於是名震京師目為
　　　元才子登興定五年進士第不就選往來箕潁
　　　間數年而大放厥辭於是家按其仆人嚼其句
　　　洋溢於里巷吟諷於道塗巍然坡谷復出也初
　　　筮仕除鎮平令再轉内鄉遂丁艱憂終喪正大
　　　中辟中州南陽令南陽大縣兵民十餘萬帥府
　　　令兼鎮撫甚有威惠詔為尚書都省掾居無何
　　　除左司都事再轉為中順大夫行尚書省左司
　　　員外郎兼修起居注上騎都尉河南縣開國子
　　　食邑五百户賜金紫魚袋天興初入翰林知制
　　　誥金亡不仕而卒春秋六十有八某年月日葬
　　　於秀容之先塋前配同郡張氏户部尚書林卿
　　　之女再配臨清毛氏𣙜貨司提舉飛卿之女子
　　　男三人長曰撫奉直大夫汝州知州兼管諸軍
　　　鄂勒勸農事次曰振仕太原路參佐次曰總尚
　　　書都省監印女五人長曰眞適進士東勝程思
　　　温次嚴女冠詔為宮教號浯溪眞隱次順早卒
　　　次適成和郎大都惠民司提㸃太原翟國才次
　　　適建德路織染局大使定襄霍繼祖銘曰士子
　　　賈技爭綴緝僥倖寸禄奔走急以為詩文作無
　　　益糞壤擲棄明月璧先生卓犖有異識振筆便
　　　入蘇黄室開闢文源剪荆棘大聲復完金玉擊
　　　爛漫長醉思盈溢瑞錦秋花亂堆積險妬護前
　　　喘肝臆羣犬兟兟共讒嫉塵埃野馬為鬼蜮遺
　　　山巖巖倚天壁國史興喪是吾職義烈不負董
　　　狐筆定襄高寒拓跋國馬舁歸葬反𤣥宅有書
　　　有巻俱未卒嗚呼先生端可惜嗚呼先生不可
　　　得(按先生父格隴城令又云叔父陵川令先生/集有望陵川詩自註云此縣先隴城府君舊)
　　　(治則叔父即格也格以先生為嗣蓋令陵川時/尚未子之耳三女順集中有示女珍詩云珠圍)
　　　(翠繞三花樹李白桃紅一捻春看取元家第/三女他年眞作魏夫人順當作珍四女名柔)
　　　附元徐世隆遺山先生文集序文之為物何物
　　　也造物者實靳之不輕畀人何哉葢天地間靈
　　　明英秀之氣萃聚之多藴蓄之久挺而為人必
　　　富於才敏於學精於語言能識天地萬物之情
　　　極其變而歸之雅為詩為歌為賦為頌為傳記
　　　為誌銘為雜言為樂府兼諸家之長頌一代之
　　　典使斯文正𣲖如洪河大川滚滚不斷以接夫
　　　千百世之傳為造物者豈得而輕畀之哉竊嘗
　　　評金百年以來得文𣲖之正而主盟一時者大
　　　定明昌則承旨党公貞祐正大則禮部趙公北
　　　渡則遺山先生一人而已自中州斵喪文氣奄
　　　奄㡬絶起衰救壞衆望在遺山遺山雖無位柄
　　　亦自知天之所以畀付者為不輕故力以斯文
　　　為已任周流乎齊魯燕趙晉魏之間㡬三十年
　　　其迹益窮其文益富而其名益大以肆且性樂
　　　易好奨進後進春風和氣隱然眉睫間未嘗以
　　　行軰自尊故所在士子從之如市然號為汎愛
　　　至于品題人物商訂古今則絲毫不少貸必歸
　　　之公是而後己是以學者知所指歸作為詩文
　　　皆有法度可觀文體粹然為之一變大較遺山
　　　詩祖李杜律切精深而有豪放邁往之氣文宗
　　　韓歐正大明達而無竒纖晦澁之語樂府則清
　　　雄頓挫閒婉瀏亮體製最備又能用俗為雅變
　　　故作新得前軰不傳之妙東坡稼軒而下不論
　　　也嗚呼遺山今已矣靈明英秀之氣散在天壤
　　　間不知㡬年㡬時復聚而為斯人乎東平嚴侯
　　　弟忠傑喜與士人游雅敬遺山永其完集刋布
　　　以大其傳云
　　　附元李冶元遺山先生文集序唐開元間李邕
　　　李白皆以文章鳴世邕之所至阡陌聚觀以為
　　　異人衣冠尋訪門巷填噎白則王公趨風列嶽
　　　結軌羣賢翕習如鳥歸鳯是豈懸市相夸沽聲
　　　索價而後得之哉要必有以漸漬其骨髓動盪
　　　其血氣藻鬯其襟靈故天下之人為之咨嗟淫
　　　泆鼓舞踴躍景附響合而不能自己吾友元君
　　　遺山其二李後身乎始齔能詩甫冠時名已大
　　　振尋登進士上第興定正大中殆與楊趙齊驅
　　　壬辰北還老手渾成又脱去前日畦畛矣君嘗
　　　言人品實居才學氣識之上吾與君言亦嘗謂
　　　天下之事皆有品繪畫圍棊技之末也或一筆
　　　之竒一著之妙固有終身北面而不能寸進者
　　　彼非志之不篤習之不專也直其品不同耳如
　　　君之品今代㡬人方希刷羽天池揚光紫微不
　　　幸遘疾而沒其遺文數百千篇藏於家雖有副
　　　墨而洛誦者率不過得什一二其所謂大全者
　　　曽莫見焉是以天下之大夫士歉焉若懷宿負
　　　而未之償也東平嚴佐弟忠傑有文如淇澳好
　　　善如干旄獨能求得其全編將鋟之梓且西走
　　　書數百里命予序引予謂遺山之文之名有目
　　　爭睹有耳咸聳庸何序為惟君有葢棺之恨此
　　　其可言者得以論述之主上曏居藩邸挹君盛
　　　譽一見遽欲處之太史氏不數歲神聖御天文
　　　治蝟興稽古建官百度修舉其於玉堂東觀金
　　　華延閣之選尤所注意者曷嘗不設燎以待之
　　　而側席以求之哉向使遺山不死則登鑾坡掌
　　　綸誥稱内相久矣奈何遇千載而心違際昌辰
　　　而身往此非君遺恨也耶尚賴栁如京之賢有
　　　慰韓吏部之志文工命拙雖抱憾於九原人亡
　　　書存足騰芳於百世顧予朴學未暇顯評言念
　　　舊遊聊為揚𣙜云爾中統三年陽月封龍山人
　　　序
　　箕山
幽林轉隂崖鳥道人迹絶許君棲隱地唯有太古(一作/荒)
雪人間黄屋貴物外秪自潔尚厭一瓢喧重負寜所屑
降衷均義禀汨利忘智决得隴又望蜀有齊安用薛干
戈㡬蠻觸宇宙日流血魯連蹈東海夷齊(一作/叔)采薇蕨
至今陽城山衡華兩丘垤古人不可作百念肝肺熱浩
歌北風前悠悠送孤月
　　緱山置酒(同内翰馮丈叔獻雷兄/希顔賦詩分韻得賔字)
靈宫肅清曉細柏含古春人言王子喬鶴馭此上賔白
雲山蒼蒼平田木欣欣登高覽元化浩蕩融心神西望
洛陽城大路通平津行人細如蟻擾擾爭紅塵蓬萊風
濤深鬢毛日夜新殷勤一杯酒媿爾雲間人
　　光武臺
東南地上游荆楚兵四衝遊子十月來登高送長鴻當
年赤帝孫提劍起蒿蓬一顧滍水斷再顧新都空雷霆
萬萬古青天看飛龍巋然此遺臺落日荒煙重誰見經
綸初指揮走羣雄白水日夜東石麟㡬秋風空餘廣武
歎無復雲臺功
　　潁亭留别(同李冶仁卿張肅子敬王/元亮子正分韻得畫字)
故人重分攜臨流駐歸駕乾坤展清眺萬景若相藉北
風三日雪太素秉元化九山鬱崢嶸了不受陵跨寒波
淡淡起白鳥悠悠下懷歸人自急物態本閒暇壺觴負
吟歗塵土足悲咤回首亭中人平林澹如畫
　　㶏亭
春物已清美客懐自幽獨危亭一徘徊翛然若新沐宿
雲淡野川元氣浮草木微茫盡楚尾平逺疑杜曲生平
逺遊賦吟諷心自足朅來著世網抑抑就邊幅人生要
適情無榮復何辱乾坤入望眼容我謝羈束一笑白鷗
前春波動新緑
　　出京(史院得告歸/嵩山寺下)
從宦非所堪長告欣得請驅馬出國門白日觸隆景半
生無根著飄轉如斷梗一昨隨牒來六月阻歸省城居
苦湫隘羣動日蛙黽慙媿山中人團茅遂幽屛塵泥久
(一作/免)相浣(一作/涴)夢寐見清潁矯首孤飛雲西南路何永
　　元魯縣琴臺
荒城草木合破屋風雨侵千年一琴臺睠焉涕盈襟遺
愛食縣社公寜不堪任此臺即甘棠忍使無餘隂旁舍
高以華大豪日捐金蒼雲𤣥武暮鬼物憑隂岑尚德抑
𤣥虚墜典誰當尋我興薦寒泉百拜公來臨公來不能
知落日下饑禽懷哉空山裏鶴飛猿與吟當年于蒍歌
補衮一何深承平示得意獨能正哇淫君相此一時又
復悟良箴諛臣坐廢黜盍亦起幽沈蒲輪竟頽轂香草
空深林寂寞授書室孤甥舉遺衾生平諒已然薄俗矧
來今千山為公臺萬籟為公琴䕫曠不竝世月露為知
音人閒蹏涔耳已矣非公心(元道州文編以元魯山為/元魯縣又臺今為𤣥武祠)
(故及/之)
　　古意二首
七歲入小學十五學時文二十學業成隨計入咸秦秦
中多貴遊㡬與書生親年年抱關吏空笑西來頻在昔
學語初父兄已卜鄰跛鼈不量力强欲縁青雲四十有
牧豕五十有負薪寂寥抱玉獻賤薄倡優陳青衫亦區
區何時畫麒麟遇合僅一二饑寒㡬何人誰留章甫冠
萬古徒悲辛
桃李弄嬌嬈棃花澹丰容盈盈兩無語􁣙􁣙爭春風春
風何許來草木誰青紅天公亦老矣何意夸兒重昨朝
花正開今朝花已空川流不肎駐并與繁華東楩楠千
歲姿骯髒空谷中陽和不擇地亦復難為功本無兒女
心安用尤天公
　　贈答劉御史雲卿
學道有通蔽今人乃其尤温柔與敦厚埽滅不復留高
蹇當父師排擊劇寇讐眞是未可必自私有足羞古人
相異同寜復操戈矛春風入萬物枯枿將和柔克己未
有加歸仁亦何由先儒骨已腐百罵不汝酬胡為文字
間刮垢搜瘢疣吾道非申韓哀哉涉其流大儒不知道
此論信以不我觀唐以還斯文有伊周開雲揭日月不
獨程張儔聖途同一歸論功果誰優户牖徒自闢(一作/開)
膠漆本易投九原如可作吾欲起韓歐
　　送欽叔内翰并寄劉達卿郎中白文舉編修二首
君性我所諳我心君所知凡我之所短君亦時有之謀
事恨大鋭臨斷恨太遲持論恨太高徇俗恨太卑入道
自近始貧富理不齊君自不得飽欲療何人饑乞醯乞
諸鄰聖哲有明譏被髪救鄉人智者所不為且如與人
交交有非所宜白黑不復擇豁豁傾心脾汎愛豈不可
後悔終自貽又如與人言寜復無失辭刺口論成敗白
眼談歌詩世故彀黄間能不發其機聞君作損齋似覺
豪華非懲忿與窒慾百年有良規與子各努力歲晚以
為期
古人遥相望每恨不同時同時得古人歡樂良在兹君
歸豈不佳交遊滿京師門前車馬來笑言慰所思細話
洛陽事高詠嵩山詩宮壺發新篘宮梅耿幽姿故應劉
與白亦復念微之
　　飲酒五首(襄城/作)
西郊一畝宅閉門秋草深牀頭有新釀意愜成孤斟舉
杯謝明月蓬蓽肯相臨願將萬古色照我萬古心
去古日已逺百偽無一眞獨餘醉鄉地中有羲皇淳聖
教難為功乃見酒力神誰能醸滄海盡醉區中民
利端始萌芽忽復成禍根名虛買實禍將相安足論驅
驢上邯鄲逐免出東門離官寸亦樂里社有拙言(離官/寸亦)
(樂晉俚/諺云然)
萬事有定分聖智不能移而於定分中亦有不測機人
生桐葉露見日忽已晞唯當飲美酒儻來非所期
此飲又復醉此醉更酣適徘徊雲間月相對澹以黙三
更風露下巾袖警微溼浩歌天壤間今夕知何夕
　　後飲酒五首(陽翟/作)
少日不能觴少許便有餘比得酒中趣日與杯杓俱一
日不自澆肝肺如欲枯當其得意時萬物寄一壺作病
知奈何妾婦良區區但媿生理廢饑寒到妻孥吾貧蓋
有命此酒不可無
金丹換凡骨誕幻苦無實如何杯杓間乃有此樂國天
生至神物與世作酣適豈曰無妙理滉漾莫容詰康衢
吾自樂何者為帝力大笑白與劉區區頌功德
客從崧少來貽我招隱詩為言學仙好人間竟何為一
笑顧客言神仙非所期山中如有酒吾與爾同歸
酒中有勝地名流所同歸人若不觧飲俗病從何醫此
語誰所云吾友田紫芝紫芝雖吾友痛飲眞吾師一飲
三百杯談笑成歌詩九原不可作想見當年時
飲人不飲酒正自可飲泉飲酒不飲人屠沽從擊鮮酒
如以人廢美禄何負焉我愛靖節翁於酒得其天龎通
何物人亦復為陶然兼忘物與我更覺此翁賢
　　少林
雲林入清深禪房坐蕭爽澄泉潔餘習高鳥喚長往我
無𤣥豹姿漫有紫霞想回首山中雲靈芝日應長
　　劉曲龍潭(一無劉/曲二字)
層冰積浩蕩陵谷低吞吐窈窕轉幽壑突兀開淨宇回
頭山水縣亦復墮塵土孤雲鐵梁北宇宙一仰俛風景
初不殊川塗忽修阻寒潭海眼淨黕黑自太古蟄龍何
年臥萬國待霖雨誰能裂蒼崖雷風看掀舉(山中人歲/旱則轉大)
(石入潭中以駭龍/瞬息致雨故云)
　　麥歎
借地乞麥種徼倖今年秋乞種尚云可無丁復無牛田
主好事人百色副所求盼盼三百斛寛我饑寒憂我夢
溱南川平雲緑油油起來望河漢旱火連東州四月草
不青吾種良漫投田間一太息此歲何時周向見田父
言此田本良疇三歲廢不治(平/聲)種則當倍收如何落吾
手羊年變雞猴身自是旱母咄咄將誰尤人滿天地間
天豈獨吾讐正以賦分薄所向因拙謀不稼且不穡取
禾亦何由辦作高敬通惡雨將漂流吾貧有濫觴賢達
未始羞單衣適至骭一劔又蒯􁚩焉知寄食餓不取丞
相侯作詩以自廣時用商聲謳
　　龍門雜詩
石樓繞清伊塵土天所限人言無僧久草滿不復剗灘
聲激悲壯山意出高蹇當年香山老挂冠遂忘返高情
留詩軸清話入禪版誰言海山去蕭散仍在眼溪寒不
可涉倚杖西林晚
　　豐山懷古
豐山一何高古屋蒼煙重開門望呉楚鳥去天無窮連
山横巨鼇白水亘長虹川原鬱佳氣自古南都雄炎精
昔季興臥龍起隆中落落出竒䇿言言揭孤忠時事有
可論生晚恨不逢漢賊不兩立大義皎日同呉人操等
耳忍與分河潼奪操而與權何以示至公一民漢遺黎
尺地漢故封守民及守土天地與相終不能禦寇讐顧
以寇自功既異鴻溝初又非列國從一劵捐(一作/損)半産
二祖寜汝容端本一已失孤唱誰當從至今有遺恨廟
柏號隂風舊聞清泠淵天籟如撞鐘山徑野人語誕幻
欺孩童開元有亂階鹿飲温泉宮黄猿何為者乃爾能
嘯兇乾坤之大音久鬱理當通清霜旦夕落佇爾驚羣
聾(孔明自謂漢室季興清泠淵/黄猿出見廟碑述開元事)
　　乙酉六月十一日雨
一旱近兩月河洛東連淮驕陽佐大火南風巻黄埃草
樹青欲乾四望令人哀時時怪事發雨雹如李梅我夢
天河翻崩騰走雲雷今日復何日駃雨東南來元氣淋
漓中焦巻意已迴良苗與青穎鬱鬱無邊涯書生如老
農苦樂與之偕閭閻聞吉語一笑心顔開酉年酒如漿
乾溢安能烖(一作/裁)惟當作高廪多具罇與罍家人笑問
我君田安在哉(駃雨與快同/音見魏志)
　　觀浙江漲(浙水今在鄖陽見/水經注非浙江也)
一旱千里赤一雨垣屋敗浙故以江名暴與衆壑㑹初
驚沙石巻稍覺川谷隘雷風入先驅大塊供一噫千帆
鼓前浪萬馬接後𣲖崩崖不暇顧㧞木無留礙憑陵如
藉勢洄洑各有態平分乍舒徐怒觸忽碎壞雲蒸楚樹
杪雪映商嶺背髣髴千丈潮怳與海門對佽飛鬬蛟鱷
燃犀出鱗介陽侯富隂族萬首露光怪翠蕤澹偃蹇鉦
鼓亂􁥛磕永懷疏鑿力重歎神禹大乾坤海為壑未礙
變横潰納汙非無處流惡聊自快投詩與龍盟滌蕩煩
一再(時拜大赦/五日矣)
　　鸛雀崖北龍潭
層崖閟頑隂水木深以阻湍聲半空落洶洶如怒虎風
生木葉脱魄動不敢語何年渾沌竅靈物此棲處初從
一綫溜開鑿到神禹雲雨鼔飛浪噴薄齊萬弩藏珠驪
龍頷百斛快一吐油油入無底細散不濡縷歸藏海有
穴汎溢愁下土南峯天一柱萬古鎮幽府江山有竒探
落景廹行旅多慙茹芝人終年看飛雨
　　五松平
竹港晨露白石門秋氣寒湍流落澗壑細路深茅菅江
平白石出竟日沿清灣四顧不見人山鳥時間關蒼崖
入地底煙靄青漫漫力盡不能過却坐空長歎青天白
雲閒可望不可攀虚名竟何得行路乃爾難
　　贈荅楊煥然
詩亡又已久雅道不復陳人人握和璧燕石誰當分關
中楊夫子高誨世所聞十年𤣥尚白藜藿甘長貧有來
河水篇四海副斯文斯文有定在桓生知子雲古來知
已難萬里猶比鄰千人國中和要非心所親東楚西南
秦望君勞我神相逢不得語别去徒殷勤白雲不可贈
相思秋復春
　　送詩人李正甫
陽和入枯株靄靄含芳津山頭太古石不與萬物春朝
從木客遊暮將山鬼鄰紫芝僅盈掬幽蘭不充紉青雲
入長吁肝膽空輪囷我嘗讀君詩天趣觸眼新秦遊得
豪宕晉産餘眞淳怒虎不受唾駭鹿未易馴安坐誰不
如半生走逡巡蒼蒼不可問藐藐誰當親青山碾為塵
白日無閒人空歌東野曲不救西州貧
　　曉發石門渡湍水道中(水經湍/音專)
疎星澹秋明隂霞絢朝映積雨成坐愁晨光動幽興石
門歸馭引湍浦漁舠竝曠蕩萬景新歸藏四山静平湖
風漪緑逺岸秋沙淨洋洋游魚(一作/鯈)逝汎汎輕鷗泳隱
顯乖夙心感遇(一作/寓)見眞性倦遊時自悼違已將安竟
憂端從中來茫茫發孤詠
　　放言
韓非死孤憤虞卿著窮愁長沙一湘纍郊島兩詩囚人
生定能㡬肺肝日相讐井蛙奚足論褌蝨良足羞正有
一朝樂不償百年憂古來帝王師或從赤松遊大笑人
間世起滅眞浮漚曽是萬户封不博一掉頭有來且當
避未至吾何求悠悠復悠悠大川日東流紅顔不暇惜
素髪忽已稠我欲升嵩高揮杯勸浮丘因之兩黄鵠浩
蕩觀齊州
　　黄公廟
羇客無恒居六月走長路清風黄公祠地古欣所遇劍
飛素靈哭龍躍雲雨赴堂堂文成君談笑取帝傅功名
要有命隂相果何預誰謂圯上人異事驚竹素河清不
可俟筋力疲世故袖間一編書塵埃歎遲暮
　　學東坡移居六首
誰謂我屋寛寢處無復餘誰謂我屋小十口得安居南
榮坐諸郎課誦所依於西除著僮僕休沐(一作/休)得自如
老我於其間兀兀窮朝晡起立足欠伸偃臥足展舒窗
明火焙暖似欲忘囚拘屋前有隙地客舍不可無花闌
及菜圃次第當耘鉏東野載家具家具少於車我貧不
全貧尚有百本書
故書堆滿牀故物貯滿箱渾渾商寳鬲纍纍漢銅章杖
飾昭敬恭嚴卯訶癉剛雷文繞杖節獸面出珮璜私印
刻王尊玉斗蛟龍翔逸少留半紙魚網非硬黄亦有曇
首帖不辨作雁行雪景睿思物宣政舊所藏晉公古漁
父浩歌濯滄浪因觀宮騎圖臥駞識提囊谿石含餘潤
奚墨凝幽香南榮挂風響雲裾珮鏗(一作/鏘)鏘鏡背先秦
書八字環中央讀之三歎息此日何時光
壬辰困重圍金粟論升勺明年出青城瞑目就束縛毫
釐脱鬼手攘臂留空槖聊城千里外狼狽何所託諸公
頗相念餘粒分鳬鶴得損不相償坏土填巨壑一冬不
製衣繒纊如紙薄一日僅兩食强半雜藜藿不羞蓬累
行粗識瓢飲樂敵貧如敵寇自信頗亦慤兒嗁飯籮空
堅陣為屢却滄溟浮一葉渺不見止泊五窮果何神為
戲乃爾虐
舊隱嵩山陽筍蕨豐餽餉新齋浙江曲山水窮放浪乾
坤兩茅舍氣壓華屋上一從陵谷變歸顧無復望漁樵
(一作/樵漁)憶往還(一作/還往)風土夢閒曠怳如悟前身姓改心不
忘去年住佛屋盡室寄尋丈今年僦民居臥榻礙盆盎
靜言尋禍本正坐一出妄青山不能隱俛首入羈鞅巢
傾卵隨覆身在顔亦强空悲龍髥絶永負魚腹葬置錐
良有餘終身志悲愴(一作/懲創)
國史經喪亂天幸有所歸但恨後十年時事無人知興
廢屬之天事豈盡乖違傳聞入讐敵秪以興罵譏老臣
與存亡高賢死兵饑身死名亦滅義士為傷悲哀哀淮
西城萬夫甘伏屍田横巨擘耳猶為談者資我作南冠
録一語不敢私稗官雜家流國風賤婦詩成書有作者
起本良在兹朝我何所營暮我何所思胸中有茹噎欲
得快吐之溼薪煙滿眼破硯冰生澌造物留此筆吾貧
復何辭
此州多寓士論年悉肩隨風波同一舟奚必骨肉為倪
家蓮花白每釀必見貽季昌妙琴事足以相娯嬉郭侯
家多書篇帙得徧窺趙子篤於學間以問所疑王生舊
鄰舍窮達心不移千里訪存歿十口分寒饑獨有仲通
甫天馬不可羈直以論詩文稍稍窺藩籬永懷王與李
朔漠行當歸書來聞苦語報我脱縶維慚非一狐腋不
直五羖皮我作野史亭日與諸君期相從一笑樂來事
無庸知
　　濟南廟中古檜同叔能賦
亭亭祠宮檜欝欝上雲雨扶持㡬來年造物心獨苦青
餘玉川潤根入鐵岸古雖含棟梁姿斤斧安得取沇洑
地中久駭浪思一鼓天柱屹不移水國奠平土乾坤此
神物甲乙存世譜瀨鄉留耳孫闕里傳鼻祖秦松徒自
汙蜀柏聊共數㑹侍十抱成兹焉重摩撫
　　别李周卿二首
行路澀於棘單車望千山歌君歸雲曲清涕留餘潸六
年河朔州動輙得謗訕惟君篤高義日來款柴關古交
松柏心今交桃李顔古人去不返古道挽不還相思一
尊酒幽恨寄山間
城居日鼃黽局促復局促去作山中客放浪誰檢束溪
光淡於冰山骨淨如玉懷我同心人團茅住深竹垂綸
鮮可食種秫酒亦足石壇三萬丈醉眼天一粟安得萬
里風相從兩黄鵠(周卿學有淵源東州詩人未見/其比與予約西游如詩中所説)
　　九日讀書山用陶詩露淒暄風息氣清天曠明為
　　韻賦六詩
行帳適南下居人跼庭户城中望青山一水不易渡今
朝川涂靜偶得展衰步蕩如脱囚拘廣莫開四顧半生
無根著筋力疲世故大似丁令威歸來歎墟墓鄉閭喪
亂久觸目異平素枌榆雖尚存歲晏多霜露
山腰抱佛刹十里望家園亦有野人居層崖映柴門昔
我東巖君曽此避塵喧林泉留杖屨歲月歸琴樽翁今
為飛仙過眼㡬寒暄蒼蒼池上栁青衫見諸孫疎燈照
茅屋新月入頽垣(二句先/人詩)依依覽陳迹惻愴不能言
宇宙有此山閲世過鳥疾何人不此游名姓寜復識兹
辰世所重前代多盛集柴桑有故事二謝留俊筆幷數
孟與桓此外誰記憶人生百年内踏地皆陳迹獨惟我
輩人興懷念今昔山林與泉(一作/皋)壤自古長太息
往年在南都閒閒主文衡九日登吹臺追隨盡名卿酒
酣公賦詩揮灑筆不停蛟龍起庭户破壁春雷轟堂堂
髥御史痛飲益精明亦有李與王玉樹含秋清我時最
後來四座頗為傾今朝念存歿壯心徒自驚
我在正大初作吏浙江邊山城官事少日放浙江船菊
潭秋華滿紫稻釀寒泉甘腴入小苦幽光出清妍歸路
踏明月醉袖風翩翩父老遮我留謂我欲登仙一别半
山亭回頭餘十年江山不可越目斷西南天
吾山一何高清凉屹相望龍頭出白墖佛屋壓青嶂雲
光見秋半旭日發毫相峩峩寳樓閣金界儼龍象鄉曲
二十年香火闕瞻向金花香緜芊夢想雲雨上福田行
欲近重為詩酒障終當陟層巔放眼天宇曠
　　棃花海棠二首
棃花如靜女寂寞出春暮春工惜天眞玉頰洗風露素
月淡相映蕭然見風度恨無塵外人為續雪香句孤芳
忌太潔莫遣凡卉妒
妍花紅粉妝意態工媚嫵窈窕春風前霞衣欲輕舉金
盤渺華屋國豔徒自許依依如有意脈脈不得語詩人
太冷落愁絶殘春雨
　　題張左丞家范寛秋山横幅
層崖閟長隂細徑縁絶巘梯雲闌干峻廓廓清眺展斜
陽半天赤飛鳥大江逺清霜張秋氣草樹生意翦風雪
斫堅敵旗斾紛仆偃崢嶸峰巒出莽蒼林薄晚盤盤范
家筆老懷寄高蹇經營入慘淡得處乃蕭散嵩丘動歸
興突兀青在眼何時臥雲身團茅遂疎嬾
　　宿張靖田家(地屬/夀陽)
川涂盡坡陀嶺路入荒梗微茫望烟火向背得廬井殘
民安樸陋倦客喜幽屏兒童聞叩扉租吏有餘警兩崖
紛叢薄砂石立頑獷湍流落空嵌百折(一作/道)不容騁山
深饒風露夜氣凄以耿園花淡相望邊月空照影深居
苦不早素髪忽垂領誰謂林野人兹焉惜清景
　　寳嚴紀行
隂崖轉清深秋老木堅瘦城居望已逺步覺脱氛垢寳
嚴夙所愛丈室方再叩曛黑纔入門逕就石泉潄遙遥
金門寺寳焰出巖竇我豈無盡公昔見今乃又同來二
三子寢飯故相就況有杜紫微琴筑終雅奏曈曈上初
日深樾炯穿漏逶迤陟西巘萬景若迎候絶壁三面開
仰看勞引脰兩山老突兀屹立柱圓覆諸峰出頭角隨
起隨偃仆不可無煙霞朝暮為先後横亘連巨鼇飛墮
集靈鷲九華與竒巧五老失渾厚想當位置初遂欲雄
宇宙太行有谼谷勝絶無出右大似塵外人眉宇見高
秀哀湍下絶壑電激龍怒鬬崩奔翻雪窖瑩滑瀉瓊甃
窮源得懸流偉觀駭初遘仙人寳樓閣白雨散檐溜天
孫拂機絲素錦絢清晝永懷登高賦意匠(一作/頗)困馳驟
窘於游暴秦百説不一售林間太古石稍復杯飲舊已
約銘窪尊細鑿留篆籀兹山縁未了僧夏容宿留終當
匄餘年竒探盡雲岫
　　雁門道中書所見
金城留旬浹兀兀醉歌舞出門覽民風慘慘愁肺腑去
年夏秋旱七月黍穟吐一昔營幕來天明但平土調度
急星火逋負迫捶楚網羅方高懸樂國果何所食禾有
百螣擇肉非一虎呼天天不聞感諷復何補單衣者誰
子販糴就南府傾身營一飽豈樂逺服賈盤盤雁門道
雲澗深以阻半嶺逢驅車人牛一何苦
　　同白兄賦瓶中玉簪
畏景衆芳歇仙葩此夷猶冰姿出新沐娟娟倚清秋昨
夢今見之風鬟玉掻頭誰言閨房秀高情渺林丘碧筵
(一作/筵)古銅壺一室香四周懷人成獨詠逺思徒悠悠
　　野史亭雨夜感興
私録關赴告求野或有取秋兎一寸毫盡力不易舉衰
遲私自惜憂畏當誰語展轉天未明幽窗響疎雨
　　繼愚軒和党承旨雪詩二首
今古㡬詩人擾擾劇毛粟吾愛陶與韋泠然扣冰玉大
雅久不作聞韶信忘肉求音扣寂寞一歎動鄰屋水風
清鶴夢月露洗蟬腹白頭兩遺編吟唱心自足誰為起
九原寒泉薦芳菊
愚軒具詩眼論文貴天然頗怪今時人雕鐫窮歲年君
看陶集中飲酒與歸田此翁豈作詩直寫胸中天天然
對雕飾眞贋殊相懸乃知時世妝粉緑徒爭妍(一作/憐)枯
淡足自樂勿為虛名牽
　　寄英禪師師時住龍門寳應寺
我本寳應僧一念墮儒冠多生經行地樹老井未眢一
窮縛兩脚寸步百里難空餘中夜夢浩蕩青林端故人
今何如念子獨輕安孤雲望不及冥鴻杳難攀前時得
君詩失喜忘朝餐想君亦念我登樓望青山山中多詩
人杖屨時往還但苦詩作祟況味同酸寒清凉詩最圓
(相和尚/住清凉)往往似方干半年臥牀席瘧我疥亦頑(本草松/枝條松)
(脂塗疥頑/者三兩度)濟甫詩最苦(僧源字濟/甫宋州人)寸晷不識閒傾身營
一飽船上八節灘安行詩最工(慕容安行山/陽人臨潼簿)六馬鳴和
鸞鬱鬱饑寒憂慘慘日在顔老秦詩最和(秦略字簡/夫陵川人)平
易出深艱脱身豺虎叢白髪罹惸鰥張侯詩最豪(前登/封令)
(張效字景/賢雲中人)驚風巻狂瀾竅繁天和洩外腴中已乾城中
崔夫子(崔遵字懐/祖燕人)老筆鬱盤盤家無儋石儲氣壓風騷
壇我詩有凡骨欲換無金丹呻吟二十年似欲見一斑
大笑揶揄生己復不相寛愛君梅花篇入手如彈丸愛
君山堂句深靜如幽蘭詩僧第一代無媿百年間思君
復思君恨不生羽翰何時溪上石清坐兩蒲團
　　夢歸
　虚庭霜夜寒落葉風自埽怳如南窗月坐失西山道長
　安佳麗地遊子自枯槁人生家居樂學稼苦不早衡門
　眼中見歸意滿秋草夜長夢已盡愁絶令人老
　
　
　
　
　
　
　
　
　
　
　
　
御訂全金詩増補中州集巻六十三
　欽定四庫全書
御訂全金詩増補中州集巻六十四
　　元好問二
　　　秋蠶
　室人筐中無寸縷一箔秋蠶課諸女朝來飼却上馬桑
　隔簇仍聞竹間雨阿容阿璋墨滿面畫徹灰城前致語
　上無蒼蠅下無䑕作繭直須如甕許東家追胥守機杼
　有桑有税吾猶汝官家却少一絇絲未到打門先自舉
　　　南溪
　南溪酒熟清而醇北溪梅花發興新前年去年花下醉
　今年冷落花應嗔梅花娟娟如靜女寂寞甘與荒山鄰
　詩人愛花山亦好幽林穹谷生陽春風鬟峨峨一尺雲
　芳香幽臥如相親山堂夜半北風惡一㸃相思愁殺人
　　　范寛秦川圖(張伯玉歿後同/麻徴君知㡬賦)
　亂山如馬爭欲前細路起伏蛇蜿蜒秦川之圖范寛筆
　來從米家書畫船變化開闔天機全濃淡覆露清而妍
雲興霞蔚㡬千里著我如在峩睂巔西山盤盤天與連
九㸃盡得齊州烟浮雲未清白日晚矯首四顧心茫然
全秦天地一大物雷雨澒洞龍頭軒因山分勢合水力
眼底廓廓無齊燕我知寛也不辦此渠寜有筆如修椽
紫髥落落西溪君長劍倚天冠切雲望之見之不可親
元龍未除湖海氣李白豈是蓬蒿人愛君恨不識君早
乃今得子胸中秦作詩一笑君應聞(予七年前過郾城/伯玉知予來而都)
(無賓主意予亦偃蹇而去爾後雖願交而髥沒矣未嘗/不以為恨也今日子思兄弟出此圖求予賦詩酒惡無)
(聊中勉為賦此畫本米元章家物有韓子蒼題名元章/以為中立而元暉以為中正以予觀之此特張髥胸中)
(物耳知者當不/以吾言為過云)
　　寄答溪南詩老辛愿敬之
五年不喚溪南渡日夕心馳洛西路山中今日見君詩
惆悵良辰又相誤龍蛇大澤變風景虎豹天門鬱烟霧
丈夫不合把鉏犂青鬢無情忽衰素平泉漫作窮愁志
笠澤休題自憐賦(陸龜䝉有/自憐賦)長安正有五侯鯖骯髒誰
能作樓䕶青燈老屋深蓬蒿蝙蝠掠面莎雞號劍歌夜
半激悲壯松風萬壑翻雲濤區區墓上曹征西我知慚
媿王東皋人生只有一杯酒螟蛉蜾蠃安能豪
　　西園(興定庚辰/八月中作)
西園老樹揺清秋畫船載酒芳華游登山臨水祛煩憂
物色無端生暮愁百年此地旃車發易水迢迢鴈行沒
梁門回望繡成堆(時金主遷/都于汴)滿面黄沙哭燕月熒熒一
炬殊可憐(䝉古破金燕都焚/宫室火一月不滅)膏血再變為灰烟富貴已
經春夢後典刑猶在(一作/見)靖康前當時三山初奏功三
山宫闕雲錦重璧月瓊枝春色裏畫闌桂樹雨聲中秋
山秋水今猶昔漠漠荒烟送斜日銅人攜出露槃來人
生(一作/豈)無情淚沾臆麗川亭上看年芳更為清歌盡此
觴千古是非同一笑不須作賦擬阿房
　　雙峯競秀圖為參政楊侍郎賦
紅烟霏霏雲拂石山木蕭蕭山鬼泣江岸人家失南北
兩峯突兀何許來元氣淋漓洗秋碧畫家晴景費經營
共愛移山入杳冥安得北風吹雨去倚天長劍看崢嶸
　　二月十五日鶴
九龍岡上𤣥元祠人言尊像神所遺年年二月降靈鶴
來無定數有定期城頭曉露生新警萬首望穿雲際影
不知濁世誰下臨只許霜毛見修整石壇花落松風冷
戛然長鳴人語定百年黧老誇見聞萬里黄冠赴靈應
只從游騎突重圍城郭幷與人民非可憐陊殿荒烟(一/作)
(墟/)裏無復當年丁令威
　　閻商卿還山中
阿卿去月從我來今日西山成獨往野人不是城中物
澗飲巖棲夢餘想翰林溼薪爆竹聲待詔履穿沾雪行
蘭臺從事更閒冷文書如山白髪生孤燈靜照寒窗宿
北風夜半歌黄鵠田家閉門風雪深梅花開時酒應熟
半世虛名不療貧棲遲零落百酸辛憑君莫向山中説
白石清泉笑殺人
　　鄧州城樓
鄧州城下湍(音/專)水流鄧州城隅多古丘隆中布衣不復
見浮雲西北空悠悠長鯨駕空海波立老鶴叫月蒼烟
愁自古江山感遊子今人誰解賦登樓
　　宛丘歎
秦陽陂頭人迹絶荻花茫茫白於(一作/如)雪當年萬家河
朔來盡出牛頭入租帖蒼髥長官錯料事下考大笑陽
城拙至今三老背腫青死為逋懸出膏血君不見劉君
宰葉海内稱饑摩寒撫哀孤惸碑前千人萬人泣父老
夢見如平生冰霜紈袴渠有策如我碌碌當何成荒田
滿眼人得耕詔書已復三年征早晚林間見雞犬一犂
春雨麥青青(髥李令南陽配流民以牛頭租迫而逃者/萬餘家劉雲卿御史宰葉除逃户税三萬)
(斛百姓為之立碑頌德賢不肖用心相逺如此李之後/十年予為此縣大為逋懸所困辛夘七月農司檄子按)
(秦陽陂田感而賦詩李與劉/皆家宛丘故以宛丘歎命篇)
　　遊黄華山
黄華水簾天下絶我初聞之雪溪翁丹霞翠壁高歡宫
銀河下濯青芙容昨朝一遊亦偶爾更(一作/又)覺摹寫難
為功是時氣節已三月山木赤立無春容湍聲洶洶轉
絶壑雪氣凛凛隨隂風懸流千丈忽當眼芥蔕一洗平
生胸雷公怒擊散飛雹日脚倒射垂長虹驪珠百斛供
一㵼海藏翻倒愁龍公輕明圓轉不相礙變見融結誰
為雄歸來心魄為動蕩曉夢月落春山空手中仙人九
節杖每恨勝景不得窮攜壺重來巖下宿道人已約山
櫻紅
　　密公寳章小集
天東長白大寳幢天河發源𨗳三江有木蔽映山朝陽
云誰巢者雛鳯凰雲間吐氣日五色百鳥不敢言文章
名都盤盤魏大梁黄金甲第羅康莊王家書絶畫亦絶
欲與中秘論低昂密公書院無絲簧窗明几潔凝幽香
元光以後門鑰廢文士稍得連壺觴客來喜色浮清揚
典衣置酒餘空箱生平俊氣不易降眼中俗物都茫茫
淵明素琴嵇阮酒妙意所寄誰能量在昔武元握乾綱
扶桑為弓射八荒獵取(一作/兩)大國如驅羊民風朴魯資
鷙彊文洽未及武尅剛興陵之孫越王子天以人瑞歸
明昌十三執經侍帝傍十八健筆凌阿房撐腸文字五
千巻靈臺架構森鋪張高陽苗裔襲衆芳胡不置之貢
玉堂袖中正有活國手地下纔得修文郎悲風蕭蕭吹
白楊丘山零落可憐傷承平故態耿猶在拂拭寳墨生
輝光恰似如菴連榻坐一甌春露澹相忘(明昌寳玩羣/玉中秘内府)
(圖書印也越邸有栁公權紫絲鞵歐率更海上楊凝式/乞花等帖然獨推元章華佗為古今絶筆宋畫譜山水)
(以李成為第一國朝張太師浩然上内翰子端奉㫖品/第書畫謂成筆意繁碎有畫史氣象次之荆關范許之)
(下密公識賞超詣亦以此論為公郭乾暉崔棘公以為/當在太古無上唐以來諸人筆虚筆實皆非其比故子)
(詩及之樗軒公自號也又所居有如菴詩集號如菴小/藳越王諸子惟樗軒貧甚典衣沽酒之句葢實錄云甲)
(午三月二十有一日為輔之/書于聊城至覺寺之寓居)
　　荆棘中杏花
牆東荒蹊抱邨斜荆棘狼籍盤根芽何年丹杏此留種
小紅濈濈爭春華野人慣見漫不省獨有詩客來咨嗟
天眞不到鉛粉筆富豔自是宫闈花曲池芳徑非宿昔
蒼苔濁酒同天涯京師惜花如惜玉曉擔賣徹東西家
杏花看紅不看白十日忙殺遊春車誰家園亭有此樹
鄭重已著重幃遮阿嬌新寵貯金屋明妃逺嫁愁清笳
落花縈簾拂牀席亦有飄泊沾泥沙天公無心物自物
得意未用相陵誇黄昬人歸花不語惟有落月嗁栖鴉
　　送張君美往南中
南朝詞臣北朝客棲遲零落無顔色陽平城邊握君手
不似銅駞洛陽陌去年春風吹鴈迴今年鴈逐秋風來
春風秋風鴈聲裏行人日暮心悠哉長江大浪金山下
呉兒舟船疾於馬西湖十月賞風煙想得新詩更瀟灑
　　贈休糧張鍊師
金砂霧散風雨疾一㸃黄金鑄秋橘中林宴坐人不知
野鹿銜花蜂課蜜富兒盤饌羅羶葷擾擾飛蠅復聚蚊
見説西山好薇蕨一枝青竹願隨君
　　讀書山雪中
前年望歸歸不得去年中途脚無力殘生何意有今年
突兀家山墮眼前東家西家百壺酒主人捧觴客長夀
先生醉袖挽春迴萬落千邨滿花栁山靈為渠也放顛
世界幻入兠羅綿似嫌衣錦太寒乞别作玉屑粧山川
人言少微照鄉井凖備黄雲三萬頃何人辦作陳瑩中
來與先生共炊餅(陳先生貶官後荅京師人書云南州/有何事今年好雪明年炊餅大耳)
　　過晉陽故城書事
惠逺祠前晉溪水翠葉銀花清見底水上西山如臥屏
欝欝蒼蒼三百里中原北門形勢雄想見城闕雲烟中
望川亭上閲今古但有麥浪揺春風君不見繫舟山頭
龍角秃白塔一摧城覆沒薛王出降民不降屋瓦亂飛
如箭鏃汾流决入大夏門府治移著唐明邨只從巨屏
失光彩河洛㡬度風烟昬東闕蒼龍西玉虎金雀觚稜
上雲雨不論民居與官府仙佛所廬餘百所鬼役天財
千萬古爭教一炬成焦土至今父老哭向天死恨河南
往來苦南人鬼巫好禨祥萬夫畚鍤開連岡官街十字
改丁字釘(去/聲)破幷州渠亦亡㡬時却到承平了重看官
家築晉陽
　　蟾池
老蟆食月飽復吐天公一目頻年瞽下界新増養蟾户
玉斧誰憐修月苦郡國蟾池知㡬所碧玉清流水仙府
小蟾徐行腹如鼓大蟾張頤怒於虎渠家眉間有黄乳
膏梁大丁正須汝何人敢與月復讐疾過池頭不容語
向來屬私今屬官從今見蟆當好看爬沙即上青雲端
　　高門關
高門關頭霜樹老細路千山萬山繞亂餘邨落不見人
雪霰霏霏暗清曉莘川百里如掌平閒田滿眼人得耕
山中樹藝亦不惡誰遣多田知姓名許李申楊竟何得
只今惟有石灘聲(許致忠楊湯臣申伯勝李仲常名宦/四家隱盧氏時以多田推之亂後俱)
(不知所/在矣)
　　甲辰秋洛陽得黄葵子種之南菴明年夏六月作
　　花佛經所謂閻浮檀金明淨柔軟令人愛樂者此
　　花可以當之因為賦長韻予方以病止酒故卒章
　　及之
芳㽔浥露嬌黄濕五叠湘裙輕襞積晨妝午醉一日間
白白紅紅總狼籍上陽宫女要頭冠摹冩雖工破的難
看來明淨復柔軟花中乃有閻浮檀千里移根洛陽陌
主人不飲誰看客乞與金杯自傾側明年為渠當舉白
　　雲峽(并序/)
　　君璋啓事西凉占對稱旨其還也行臺公以宣和
　　寳石為貺竒秀温潤信天壤間之尤物君璋目之
　　曰雲峽邀詞客賦詩予亦同作
石盆清冷貯秋水水面蒼烟飛不起一堆寒碧几研間
寳氣崢嶸插箕尾山中雪浪空影像長安鸚鵡猶紈綺
枉著竒章甲乙中槁項纔堪把耕耒不知天壤此尤物
鬼刻神劖通有㡬薫蒸似欲出泉脈瑩滑定應凝石髓
剝裂雯華漬月秋辛苦詩仙費摹擬車箱箭筈連西東
仇池百穴總玲瓏飛墮不嫌靈鷲小竒探已覺太湖空
故都喬木今如此夢想熙春百花裏膏血綱船枯九州
亡國愁顔為誰洗主人天質粹以温天然與山作知聞
退食從容北窗臥今古起滅眞浮雲
　　雲巖(并序/)
　　觀州倅武伯英崞縣人少日舉進士有詩名其賦
　　翦燭刀有嗁殘瘦玉蘭心吐蹴落春紅燕尾香之
　　句甚為時軰所稱家故饒財第宅園亭為河東之
　　冠貯書有萬巻樓嘉花珍果悉自他州移植為人
　　多伎巧山水雜畫斵琴和墨皆極其工嘗得宣和
　　湖石一窽竅穿漏殆若神劖鬼鑿炷香其下則烟
　　氣四起散布槃水上濃淡霏拂有烟江叠嶂之韵
　　吾鄉衣冠家法書名畫及藏書之多亦有伯英相
　　上下者伯英獨恃寳石以擅竒汾晉門耳興定末
　　伯英沒於關中楊户部叔玉購石得之壬辰圍城
　　中以示予且命作詩危急存亡之際不暇及也乙
　　已冬十一月來東平過聖與張君之新軒而此石
　　在焉聖與名之曰雲巖予問石所從來聖與言夏
　　津王帥得之汴梁泥塗中而以見貽予因歎一物
　　之微經歴世變遷徙南北乃復為好事者之所寳
　　玩似不偶然乃為詩道其故聖與三世相家以文
　　章名海内其才情風調不减前世賀東山晏叔原
　　故卒章以蕭閒明秀峯故事屬之
壺中九華玉孱顔紫烟著水往復還小窗虚明淡相對
不數漢宫銅博山㑹稽禹穴深無底寳石偷來定山鬼
一堆寒碧殊不凡滿谷春雲更堪喜阿欣秀發見眉宇
小杜才情淪骨髓摩挲不作几上看繚白紆青便千里
渾沌日鑿餘空嵌漏天蒸濕饒風嵐世外元無種香國
海南眞有補陁巖觀州愛玩頻湔祓民部平生㡬熏沐
藏舟夜壑未厭深竟作新軒坐中物一天星斗入金罇
翠射娉婷自有人只欠宣和鄭先覺為君留寫五湖眞
　　天涯山
九州上游推大鹵獨恨山形頗椎魯天涯一峯今日看
快似昂頭出環堵何年氣母此融結鬼鑿神劖未竒古
八窗玲瓏透朝日洞穴慘澹藏雷雨名花錦石粲可喜
乞與雲烟相媚嫵半空擲下金芙蕖想得飛來自𤣥圃
傳聞絶頂更靈異云是清都羣玉府五雲飛步吾未能
風袂泠泠已輕舉東州死愛華不注向在陋邦何足數
敬亭不著謝宣城斷岸何縁比天姥酒船何時朝復暮
倒巻滹沱浣塵土喚起山靈搥石鼔漢女湘妃出歌舞
詩狂他日笑遺山飯顆不妨嘲杜甫(山有石/鼔神祠)
　　王右丞雪霽捕魚圖
江雲滉滉隂晴半沙雪離離㸃江岸畫中不信有天機
細向樹林枯處看漁浦移家媿未能扁舟蕭散亦何曽
白頭歲月黄塵底笑殺高人王右丞
　　世宗御書田不伐望月婆羅門引先得楚字韻
瑶光樓前按歌舞桂樹秋香月三五白頭誰解記開元
四海歡聲自簫鼓兩都秋色皆喬木三月阿房已焦土
天人亦有離别情可是田郎心獨苦承平舊物霓裳譜
寳氣暉暉映千古銀橋望極竟不歸滅没燕鴻下平楚
　　贈别孫德謙
津橋垂楊雪花白挽斷春衫苦留客西河一雨春意濃
絶似銅駝洛陽陌河亭轟醉臥春風到手金杯不放空
鵲山一帶傷心碧羡殺孫郎馬首東
　　太原贈張彦逺
并州城邊十月末清霜稜稜風入骨因君夜話呉江春
酒光㶑灎金杯滑閒閒騎􁯆去滅没當年愛君俊於鶻
平生我亦識翁人惆悵流年如電抹官家新築文昌臺
蒼生不憂墮巓崖眼看東閣竒士滿如君豈得藏蒿萊
晨雞未鳴子當發明星煌煌大於月野夫一笑冠纓絶
　　鹿泉新居二十四韻
土門西邊井陘渡野日荒荒下汀樹榆關石嶺都㡬程
客夢往往迷歸路塵埃風雨半生過儘著筋骸支世故
寜州假館又兩年未保東來不西去山城百家家有山
覿面呈山誰一顧賣書買得吕氏園不謂全山舉相付
北崖老作土灰色擁腫形模一夸父娟娟正有小峨嵋
却立不容親杖屨就中抱犢尤峭拔望見韓山即攀附
韓王砦頭四望闊全趙纔如米數聚眼中麾葢天上來
泜水鼓旗紛偃仆漢家威靈萬萬古石子連岡猶虎距
夏秋衆壑㑹鹿泉浩浩湍聲瀉餘怒西南諸峯不知數
蕩海鯤僵尻背露霏烟空翠有無中百態隂晴變朝暮
靈巖龍泉曽一到獨欠封龍展衰步學仙不愛徐童花
李相書龕心所慕平生懐抱向山盡老氣崔嵬如有助
巖居枯寂朝市喧喧寂兩間差有趣得行固願留不惡
流坎且當隨所遇何曽萬錢何用許方丈有山容下筯
管城初無食肉相黄㡌非供折腰具明年高築野史亭
天已安排看山處多(一作/尚)慙不及謝宣城標出敬亭天
一柱(一本二句在方丈/有山容下筯之下)
　　王學士熊岳圖
洗參池水甜於蜜玉堂仙翁髪如漆膝前文度更風流
盡巻風流入詩筆長松手種欲摩天海岳樓空落照邊
古來説有遼東鶴仙語星星誰為傳五百年間異人出
却將錦繡裹山川
　　去歲君逺遊送仲梁出山
去歲君逺遊今年客他州青天萬古一明月只與行人
生暮愁問君遊何許情多地僻(一作/遐)兮徧處處金鞭斷
折騏驥死萬里長鴻思一舉憶初識子梁王臺清風入
坐無纖埃華岳峯尖見秋隼金眸玉爪不凡材西園日
晴花滿烟五雲樓閣三山巔玉樹瑶林照春色青錢白
璧買芳年三年一夢南陽道汴水迢迢入秋草挐雲心
事人不知千首新詩怨枯槁破屋仰見星疎衾風露清
匣中有長劍為君鳴不平泥塗久辱思一濯去去舉足
皆清泠鄧州大帥材望雄愛客不减竒章公軍中宴酣
笳鼓競銀燭吐焰如長虹幕中多士君又往談笑已覺
南夷空東州春迴十月後梅花分香入春酒平生得意
欽與京青眼高歌望君久浙江南下青沄沄石門細路
蒼烟屯五松平頭白日靜千山萬山如亂雲菊源不逐
時事改芝嶺自與商顔鄰他日相思一回首漁舟時問
武陵人(欽謂欽叔京即京父也/樂天書以微之為微)
　　此日不足惜
此日不足惜此酒不可無頗怪昌黎公亦復為世儒天
生至神物與人作華胥一酌舌本强二酌燥吻濡三酌
動高興四酌色敷腴連緜五六酌枯腸潤如酥眼花耳
熱後萬物寄一壺十酌未渠央百觚亦奚拘人生一世
間忽若過隙駒有酒不解飲問君誰與娯君不見東家
騎􁯆李膽滿六尺軀萬言黄石策八陣䕫州圖酒酣起
舞不稱意長吁青雲指夷吾又不見西家紫髯郎老氣
雄萬夫狂歌飲燕市擊筑聲嗚嗚倚天長劍揷少室頗
欲四海皆東湖鷹揚虎視今焉如河山永隔黄公壚銜
杯直待秋井塌青苔白骨憐君愚少年覓計生白鬚捫
參歴井無危途榮不滿睫良區區就令一朝便得八州
督爭似高吟大醉窮朝晡餘名安得潤枯骨四十豈不
知頭顱此日不足惜此酒不可無太虚為室月為燭醉
倒不用春風扶
　　虎害
北山虎有穴南山虎為羣目光如電聲如雷倚蕩起伏
山之垠百人一飽不留骨敗衣墜絮徒紛紛空谷絶樵
聲長路無行塵呀呀垂涎口眈眈闞城闉天地豈不仁
社公豈不神哀哀泰山婦叫斷秋空雲可憐封使君生
不治民死食民世上無復裴將軍北平太守今何人
　　寄趙宜之(趙時在/盧氏)
大城滿豺虎小城空雀䑕可憐河朔州人掘草根官煑
弩北人南來向何處共説莘川今樂土莘川三月春事
忙布榖勸耕鳩喚雨舊聞抱犢山摩雲出蒼稜長林絶
壑人迹所不到可以避世如武陵煑橡當果穀煎术甘
飴餳此物足以度荒歲况有麋鹿可射魚可罾自我來
嵩前旱乾歲相仍耕田食不足又復違親朋三年西去
心籠禽念飛騰一瓶一鉢百無累恨我不如雲水僧崧
山來幾層不畏登不得但畏不得登洛陽一夕秋風起
羡殺雲間(一作/呉中)張季鷹
　　紀子正杏園燕集(甲午歲/)
紀翁種杏城西垠千株萬株紅豔新今年寒食好天色
曉氣鬱鬱含芳津天公自愛此花好朝薰暮染煩花神
融霞暈雪一傾倒非烟非霧非卿雲未開何所似乳兒
粉妝深絳脣能嗁能笑癡復騃畫出百子元非真半開
何所似里中處女東家鄰陽和入骨春思動欲語不語
時輕顰就中爛漫尤更好五家合隊虢與秦曲江江頭
看車馬十里羅綺爭紅塵陽平一邑多詩豪主人買酒
邀衆賓花時有成約恨少楊子張吾軍落花著衣紅繽
紛四坐慘澹傷精魂花開花落十日耳對花不飲花應
嗔愛花常苦得花晚爭教行樂無閒身芳苞一破不更
合且看錦樹烘殘春
　　王黄華墨竹(為郭輔/之賦)
古來墨竹尊右丞東坡斂袂不敢評開元石本出摹寫
燕市駿骨留空名亦有文湖州畫意不畫形一為坡所
賞四海知有篔簹亭深衣幅巾老明經老死不敢言縱
横豈知遼江一𣲖最後出運斤成風刄發硎雪溪仙人
詩骨清畫筆尚餘詩典刑月中看竹寫秋影清鏡平明
白髮生娟娟畧似萱草詠落落不減叢臺行千枝萬葉
何許來但見醉帖字欹傾君不見忠恕大篆草書法趙
生怒虎噀墨成至人技進不名技遊戲亦復通真靈百
年文章公主盟屏山見之跽且擎聲光舊塞天壤破議
論今著兒曹輕有物於此鳴不平悲邪嘯邪誰汝令只
恐破窗風雨夜怒隨雷電上青㝠
　　泛舟大明湖(待杜子/不至)
長白山前繡江水展放荷花三十里看山水底山更佳
一堆蒼烟收不起山從陽丘西來青一灣天公擲下半
玉環大明湖上一杯酒昨日繡江眉睫間晚凉一櫂東
城渡水暗荷深若無路江妃不惜水芝香狼籍秋風與
秋露蘭襟鬱鬱散芳澤羅韈盈盈見微步晚晴一賦畫
不成枉著風標誇白鷺我時驂鸞追㪚仙但見金支翠
蕤相後先眼花耳熱不稱意髙唱呉歌叩兩舷喚取樊
川揺醉筆風流聊與付他年
　　九月七日夢中作詩續以末後二句
桃花紅深李花白昨日成團今日拆歌聲滿耳何處來
楊柳青旗洛陽陌撫君背握君手朝鐘暮鼓無了期世
事於人竟何有青青鏡中髮忽忽成白首六國印何如
負郭二頃田千載名不及即時一杯酒
　　湧金亭示同遊諸君
太行元氣老不死上與左界分山河有如巨鼇昂頭西
入海突兀已過餘坡陀我從汾晉來山之面目腹背皆
經過濟源盤谷非不佳烟景獨覺蘇門多湧金亭下百
泉水海眼萬古留山阿觱沸濼水源奫淪晉溪波雲雷
㴠鬼物窟宅深蛟鼉水妃簸㺯明月璣地藏發泄天不
訶平湖油油碧於酒雲錦十里翻風荷我來適與風雨
㑹世界三日漫兜羅山行不得山北望空長哦今朝一
埽衆峯出千鬟萬髻髙峨峨空青㫁石壁微茫散烟蘿
山陽十月未揺落翠㽔雲旓相盪摩雲烟故為出濃淡
魚鳥似欲留婆娑石間仙人迹石爛迹不磨仙人去不
返六龍忽蹉跎江山如此不一醉撫掌笑殺孫公和長
安城頭烏尾訛并州少年夜枕戈舉杯為問謝安石蒼
生今亦如卿何元子樂矣君其歌
　　南冠行(癸已秋為/曹得一作)
南冠纍纍渡河闗畢逋頭白乃得還荒城雨多秋氣重
頽垣敗屋深茅管漫漫長夜浩歌起清涕曉枕留餘潸
曹侯少年出紈綺髙門大屋垂楊裏諸房三十侍中郎
獨守殘編北窗底王孫上客生光輝竹花不實鵷雛饑
絲桐切切解人語海雲喚得青鸞飛梁園三月花如霧
臨錦芳華朝復暮阿京風調阿欽才暈碧裁紅須小杜
長安張敞號眉嫵呉中周郎知曲悞香生春動一詩成
瑞露靈芝滿窗户魚龍吹浪三山没萬里西風入華髮
無人重典鷫鸘裘展轉空牀卧秋月寳鏡埋寒灰鬱鬱
萬古不可開龍劍出地底青天白日驅雲雷層氷千里
不可留離魂楚些招歸來生不願朝入省暮入臺願與
竹林嵇阮同舉杯郎食猩猩脣妾食鯉魚尾不如孟光
案頭一盂水黄河之水天上流何物可煮人間愁撐霆
裂月不稱意更與倒翻鸚鵡洲安得酒船三萬斛與君
轟醉太湖秋
　　題劉紫㣲堯民野醉圖
蒼苔濁酒同歌呼白鬚紅頰醉相扶堯時皇質未全散
不論朝野皆歡虞望雲雲非雲就日日非日先秦迂儒
強解事極口譽堯初未識堯民與酒同一天此外更誰
為帝力仙老曽經甲子年戲将陳迹畫中傳山川淳朴
忽當眼迴望康衢一慨然(一本無/此二句)不見只今汾水上田
翁鞭背出租錢(堯甲子年仙/人張果事)
　　下黄榆嶺
北崖𤣥武暮黕黒如積鐡東厓劫火餘絢爛開錦纈就
中嶺頭一峯凸樸竒剰費寒雲幾千疊摩圍可望不可
到青壁無梯猿叫絶林烟日射彩翠新跬步疑有黄金
闕畫工胸次墨汁滿那得氷壺貯秋月直須潮陽老筆
迴萬牛露頂張顛揮醉帖石門細路無暗泉行人饑渴
挽不前辛苦黄榆三十里豈知却有看山緣
　　驅豬行(黄臺張/氏莊作)
沿山蒔苗多費力辦與豪豬作糧食草菴架空尋丈髙
擊版搖鈴閙終夕孤犬無猛噬長箭不暗射田夫睡中
時叫號不似驅豬似稱屈放教田鼠大於兎任使飛蝗
半天黒害田爭合到渠邊可是山中無橡栗長牙短喙
食不休過處一抺無禾頭天明隴畆見狼籍婦子相看
空淚流旱乾水溢年年厄㑹計收成纔什一資身百倍
粟豆中儋石都能幾錢直兒童食糜須愛惜此物羣豬
口中得縣吏即來銷税籍
　　遊龍山
曩予尉大梁得交此州雷與劉自聞兩公誇南山每恨
南海北海風馬牛老籠面目今日始一見更信造物工
雕鎪是時山雨晴平田綠油油並山凉氣多况得通深
幽山泉谷口出迎客石罅戛擊琳瑯球蜿蜒入㣲行漸
覺藤蘿罥衣樹打頭惡木拉䬃棲直幹比指稠石門無
風白日靜自是林響寒颼颼一峯忽當眼仰看看不休
一峯一峯千百峯雖欲一一顧揖知無由金城偃蹇不
得上瑤罋囘合如相留苔花萬錦石丹碧爛不收天闗
守虎豹武庫開戈矛小山隨起隨偃仆獨立千仞絶頂
縹緲之飛樓百花岡頭籍草坐瀟灑正直金蓮秋亭亭
妙髙臺玉斧何年修登髙覧元化快如鷹脱鞲山靈故
為作開闔巧與詩境供㝠搜白雲何許來纖絲弄輕柔
蓬萊作霧湧飄飄與烟浮玉衣仙人鞭素虯翕忽變化
令人愁須㬰視六合浩蕩不可求初疑陶輪比運甓今
悟夜壑真藏舟劫石拂未窮杞國浪自憂㫁鼇立極萬
萬古爭遣起滅如浮漚快哉萬里風一埽天四周誰言
太始再開闢日馭本自無停輈舉手謝山靈就無清凉
毫相非神羞賤子貪名山客刺已屢投黄華挂鏡臺天
壇避秦溝泰山神明觀二室汗漫遊胸中隱然復有此
大物便可揮斥八極隘九州玉峯有佳招絶唱須一酬
為君探囊擲下珊瑚鈎白雲相望空悠悠異時華表見
老鶴姓字莫忘元丹丘(遺山游神川與李冶張徳/輝結吟社稱龍山三老)
　　遊泰山
泰山天壤間屹如鬱蕭臺厥初造化手辦此何雄哉天
門一何髙天險若可階積蘇與累塊分明見九垓扶搖
九萬里未可誣齊諧秦皇憺威靈茂陵亦雄材翠華行
不歸石壇滿蒼苔古今一俯仰感極令人哀是時春夏
交紅綠無邊涯竒探忘(去/聲)登頓意愜自遲囘惜無賞心
人歡然盡餘杯夜宿玉女祠崩犇湧雲雷山靈見光怪
似喜詩人來雞鳴登日觀四望無氛霾六龍出扶桑翻
動青霞堆平生華嵩遊兹山未忘懐十年望齊魯登臨
負吟鞵孤雲拂層崖青壁落落雲間開眼前有句道不
得但覺胸次髙崔嵬徂徠山頭喚李白吾欲從此觀蓬
萊
　　遊承天懸泉
詩人愛山愛徹骨十月東來犯冰雪懸流百里行不前
但覺飛湍醒毛髪閒閒老仙仙去久石壁姓名苔蘚滑
此翁可是六一翁四十三年如電抺并州之山水所洑
駭浪幾轟山石裂只知晉陽城西天下稀娘子闗頭更
竒崛周南留滯何敢歎投老天教探禹穴君不見管涔
汾源大車輪平泉丈八玻璃盆不知承天此水何所本
乃與沇瀆爭雄尊平地突出隨崩犇洶如頽波射天門
太初元氣未凝結更欲何處留胚腪素虯騰擲翠蛟舞
衮衮後出皆鱷鯤雷車怒擊冰雹㪚石峽峻滑蒼烟屯
憑崖下視心魄動自媿氣衰筆老勝槩過眼無繇吞少
東水簾亦瀟灑珠琲一一明朝暾陽龍暗滋瑶草活礜
石自與蓮湯温神祠水之滸儀衛盛官府頗怪祠前碑
稽考失莽鹵吾聞允格臺鮐宣汾洮障大澤自是生有
自來歸有所假而自經溝瀆便可尸祝之祀典紛紛果
何取子胥鼓浪怒未洩精衛銜薪心獨苦楚臣有問天
不酬肯以誕幻虛荒驚聾瞽宇宙有此水萬古萬萬古
人言主者介山氏且道未有介山之前復誰主山深地
古自是有神物不假靈真誰敢侮稗官小説出閭巷社
鼓邨簫走翁媪當時大厯十才子爭遣李諲鑱陋語石
　林六月清無暑人家青紅濕窗戸射鹿有場魚有浦好
　築糟臺俯洲渚甕面椰瓢挹膏乳醉扶紅袖别呉歌風
　雨不憂驚妬女(閒閒公守平定以大安庚午來遊迄今/壬子四十三年矣土俗傳介子推被焚)
　(其妹介山氏恥兄要君積薪自焚號曰妬女祠碑火厯/中制官李諲所譔辭㫖殊謬至有百日積薪一日燒之)
　(之語鄉社至今以百五日積/薪而焚之謂之祭妬女云)
　
　
　
　
　
　
　
　
　
　
御訂全金詩増補中州集巻六十四
　欽定四庫全書
御訂全金詩增補中州集卷六十五
　　元好問三
　　　天門引
　秦王宫中(一作/深居)不得近從破衡成欲誰信白頭遊客困
　咸陽顦顇黄金百斤盡海中仙人黄鶴(一作/鵠)舉大笑人
　間爭腐䑕丈夫何意作蘇秦六印才堪警兒女古來多
　為虛名老不見阿房淨如埽千年虎豹守天門一日牛
　羊臥秋草
　　　蛟龍引
　古劔咸陽墓中得抉開青雲見白日蛟龍地底氣如虹
　土花千年不敢蝕洪鑪烈熖初騰精横海已覺無長鯨
　世上元無倚天手匣中誰解不平鳴割城恨不逢相如
　行酒恨不逢朱虛尚方未入朱雲請盟盤合與毛生俱
　誰念田文坐中客只將彈鋏歎無魚
　　　湘夫人詠
木蘭芙蓉滿芳洲白雲飛來北渚游千秋萬嵗帝鄉逺
雲來雲去空悠悠秋風秋月沅江渡波上寒煙引輕素
九疑山髙猿夜嗁竹枝無聲墮殘露
　　孤劔詠
鬱鬱重鬱鬱夜半長太息吟成孤劔詠門外山鬼泣清
霜稜稜風入骨殘月耿耿燈映壁君不見一飢縛壯士
僵臥時自惜黄鵠一舉摩蒼天時念樊籠束脩翼
　　渚蓮怨
阿嬌何許來素面涴風雨寂寞煙中魂依依欲誰語
　　芳華怨
娃兒十八嬌可憐亭亭裊裊春風前天上仙人玉為骨
人間畫工畫不出小小油壁車軋軋出東華金縷盤雙
帶雲裾踏鴈沙一片朝雲不成雨被風吹去落誰家少
年豈無恩澤侯金鞍繡㡌亦風流不然典取鷫鸘裘四
壁相如堪白頭金谷樓臺悄無主燕子不來花著雨只
知環珮作離聲誰向琵琶得私語無情鸂鶒翡翠兒有
情蜂雄蛺蝶雌勸君滿酌金屈巵明日無花空折枝
　　後芳華怨
江南破鏡飛上天三五二八清光圓豈知汴梁破來一
千日寂寞菱花仍半邉白沙漫漫車轆轆鵾鷄絃中杜
鵑哭塞門顦顇人不知枉為珠娘怨金谷樂府初唱娃
兒行彈棋局中心不平只今雄蜂雌蝶兩不死老眼天
公如有情白玉掻頭緑雲髪玫瑰面脂透肉滑春風著
人無氣力不必相思解銷骨洛花絶品姚家黄揚州銀
紅一國香千圍萬繞看不足雨打風吹空斷腸丹砂萬
年藥金印九(一作/八)州督不及秦宫一生花裏活長門曉
夕夀相如儘著千金買消渇
　　結楊栁怨
長樂坡前一(一作/百)杯酒鄭重行人結楊栁可憐楊栁千
萬枝(一作/條)看看盡入行人手輕煙細雨緑相和惱亂春
風態度多路人愛是(一作/此)風流樹無奈朝攀暮折何朝
攀暮折何時了不道行人暗中老素衣今日洛陽塵白
髪明朝塞城草栁色年年嵗嵗青闗人何事管離情春
風誰向丁寧道折斷(一作/盡)長(一作柔/一作垂)條莫再生
　　秋風怨
碧瓦髙梧響疎雨坐倚薰籠時獨語守宫一著死生休
狗走雞飛莫為女雲間簫鼓夜厭厭禁漏誰將海水添
一春門外羊車過又見秋風拂翠簾總把丹青怨延壽
不知猶有竹枝鹽
　　歸舟怨
渡頭楊栁青復青閨中少婦動離情只從問得狂夫處
夜夜夢到洛陽城南風吹櫓聲北鴈鳴嚶嚶江流望不
極相思春草生
　　征人怨
瀚海風煙埽易空玉闗歸路幾時東塞垣可是秋寒早
一夜清霜入(一作/滿)鏡中
　　塞上曲
平沙細草散羊牛幾(一作/一)簇征人在戍樓忽見隴頭新
鴈過一時囘首望南州
　　西樓曲
游絲落絮春漫漫西樓曉晴花作團樓中少婦弄瑶琴
一曲未終坐長歎去年與郎西入闗春風浩蕩隨金鞍
今年疋馬妾東還零落芙蓉秋水寒幷刀不剪東流水
湘竹年年淚(一作/露)痕紫海枯石爛兩鴛鴦只合雙飛便
䨇死重城車馬紅塵起乾鵲無端為誰喜鏡中獨語人
不知欲揷花枝淚如洗
　　後平湖曲
越女顔如花呉兒潔於玉天教竝牆居不著同被宿美
人一笑千黄金連城不博百年心樓上牆頭無一物暮
爨朝舂一生足秋風拂羅裳秋水照紅妝舉頭見郎至
低頭采蓮房郎心只如菱刺短妾意未覺藕絲長與郎
期何許眼礙同舟女春波澹澹無盡情雙星盈盈不得
語十里平湖艇子遲岸花汀草伴人歸鴛鴦驚起東西
去惟有蜻蜓接翅飛
　　長安少年行
黄衫少年如玉立生長侯門人不識道逢豪客問姓名
袖把金鞭側身揖卧駞行槖錦帕蒙石榴壓漿銀作筒
八月蒼鷹一片雪五花驕馬四蹏風日暮新豐原上獵
三更歌舞灞橋東
　　黄金行(贈王/飛伯)
王郎少年詩境新氣象慘澹含古春筆頭仙語復鬼語
只有温李無他人天公著詩貧子身子曾不知乃自神
人間不買詩名用一片青衫衡霍重兒貧女富母兩心
何論同袍不同夢入門喚婦不下機淚子垢面兒啼饑
君詩只有貧女謡何曾夢見金縷衣外家翁媪日有語
嫁女書生徒爾為昆陽城下三更酒醉膽輪囷揷星斗
一夕(一作/昔)詩腸老蛟吼十尺長人墮車走斫頭不屈三
萬言欲向何門復低首何人壽我黄金千使君破鏡飛
上天
　　隋故宫行
渭川楊栁先得春二月鸎嗁百囀新長春宫中千樹錦
暖日晴雲思殺人君王半醉唱呉歌綘仙起舞嚬翠蛾
呉兒漫説曾行樂三十六宫能幾多千秋萬古金銀闕
海没三山一毫髮繁華夢覺人不知留得寒螿泣秋月
　　解劔行
古劔黑於漆鬱鬱動星文摩挲二十年今日持贈君長
鯨鼓浪三山没知君不是泥中物袖間一巻白猿書未
分持刀買黄犢壯懷風雲鬱沈沈慚媿漂母無千金長
安侏儒飽欲死萬古不解天公心北風浩浩吹行客隴
水無聲雪花白荆卿墓頭秋草乾擊筑行歌欲誰識君
不見秦相五羖皮去時烹雞吹扊扅又不見敝裘蘇季
子合從歸來印纍纍丈夫墮地自有萬里氣翕忽變化
安能知大冠如箕望吾子富貴同生亦同死
　　征西壯士謡
三十未有二十強手内蛇矛丈八長總為官家金印大
不怕百死向沙場捉却賀蘭山下賊金鞍繡帽好還鄉
　　望雲謠
渉江采芙蓉芙蓉待秋風登山采蘭苕蘭苕霜早彫美
人亭亭在雲霄鬱揺行歌不可招湘絃沈沈寫幽怨愁
心歴亂如曵繭金支翠蕤紛在眼春草迢迢春波逺
　　望歸吟
塞雲一抹平如截塞草離離卧榆葉長城窟深戰骨寒
萬古牛羊飲寃血少年綿帶佩呉鉤獨騎疋馬覔封侯
去時只道從軍樂不道闗山空白頭北風吹沙雜飛雪
弓絃有聲凍欲折寒衣昨夜洛陽來腸斷空閨擣秋月
年年嵗嵗望還家此日歸期轉未涯誰與南州問消息
幾時重拜李輕車
　　梁園春五首(車駕遷汴/京後作)
軍從南去三囘勝雪自冬來二尺強今嵗長春多樂事
内家應舉萬年觴(長春德陵/誕節名)
暖入金溝細浪添津橋楊栁緑纎纎賣花聲動天街逺
幾處春風掲繡簾
上苑春濃晝景閒緑雲紅雪擁三山宫牆不隔東風斷
偷送天香到世間
樓觀沈沈細雨中出牆花木亂青紅朱門不解藏春色
燕宿鸎嗁處處通
雙鳳簫聲隔綵霞宫鸎催賞玉谿花誰憐麗澤門邊栁
瘦倚東風望翠華(龍德宫有玉谿館/麗澤燕都西門名)
　　探花詞三首
禁裏蒼龍啓九闗殿前鸚鵡喚新班沈沈緑樹鞭聲逺
嫋嫋薰風扇影閒
浩蕩春風入繡鞍可憐東野一生寒皇州花好無人管
不用新郎走馬看
六十人中數少年風流誰占探花筵阿欽正使才情盡
猶欠張郎白玉鞭(李欽用二十七張夢/祥少一嵗又未㛰云)
　　獵城南
翩翩游俠兒白馬如疋練朝出城南獵莫趁軍中宴北
平有真虎愛惜腰間箭
　　春風來
春風來時瑶草芳緑池珠樹宿鴛鴦春風去後瑶草歇
來鴻去鴈遙相望鴛鴦不得雙燕鴻天一方娟娟愁睂色
靜與遥山長錦衾復羅薦夢語相思怨月明烏夜嗁空
閨淚如霰
　　并州少年行
北風動地起天際浮雲多登髙一長嘯六龍忽蹉跎我
欲横江鬬蛟鼉萬弩迸射陽侯波或當大獵燕趙間黄
熊朱豹皆遮羅男兒萬馬隨撝訶朝發細栁暮朝那埽
雲黑山布陽和歸來明堂見天子黄金横帶冠峩峩人
生只作張騫傅介子逺勝僵死空山阿君不見并州少
年夜枕戈破屋耿耿天垂河欲眠不眠淚滂沱著鞭忽
記劉越石㧞劍起舞雞鳴歌東方未明兮奈夜何
　　續小娘歌十首
呉兒沿路唱歌行十十五五和歌聲唱得小娘相見曲
不解離鄉去國情
北來游騎日紛紛斷岸長隄是陣雲萬落千邨藉不得
城池留著䕶官軍
山無洞穴水無船單騎驅人動數千直使今年留得在
更敎何處避明年
青山髙處望南州漫漫江水遶城流願得一身隨水去
直到海底不囬頭
風沙昨日又今朝踏碎鵶頭路更遥不似南橋騎馬日
生紅七尺繫郎腰
鴈鴈相送過河來人歌人哭鴈聲哀鴈到秋來却南去
南人北渡幾時回
竹溪梅隖靜無塵二月江南煙雨春傷心此日河平路
千里荆榛不見人
太平㛰嫁不離鄉楚楚兒郎小小娘三百年來涵養出
却將沙漠換牛羊
饑烏坐守草間人青布猶存舊領巾六月南風一萬里
若為白骨便成塵
黄河千里扼兵衝虞虢分明在眼中為向淮西諸將道
不須誇説蔡州功(此為宋助攻/蔡州而發)
　　懷益之兄
世故伊川歎鄉情越客音天宜他日定陸已向來沈冉
冉愁看老源源事益侵誰言易排遣自分不勝任鞭影
驚疲馬鐘聲急暮禽跼中無曠迹喧外有幽㝷夢失名
家筆書存遺子金山田和石瘦茅屋過雲深春雨蔬成
圃秋霜柿滿林樹隂涼拂席花氣澹盈襟宿鷺窺晨汲
孤猿伴暝吟溪僧時問字野客或知琴抱璞休竒售臨
觴得緩斟阿(一作/同)兄團聚日曾語(一作/話)百年心
　　汴禪師自斵普照石(一作/瓦)為研以詩見餉為和二
　　首
寺廢瓦不毁研竒功亦多已知良斵少更奈苦心何挺
挺剛無敵津津潤可呵羽陽陵谷變冰井字書訛贈比
黄金璞辭慙紫石歌遙知玉音在洗耳俟研磨(長吉有/紫石研)
(歌/)
㸃化鉛仍見堅凝鐵易穿何年埋朽壤此日睹青天古
色秋煙重哀音夜雨懸有刀堪切玉是鏡不名甎佛䕃
淪空劫書林結後縁禪河一勺水更擬就師傳
　　癸已除夜
鼎定周元重薪安漢已然不隨南渡馬虛泛北歸船身
竝枯蜩化心爭脱兔先塵埃嗟落泊光景強留連往事
青燈裏浮生白髪前更殘鐘未動猶屬出京年
　　病中(病因食豬動氣而作癸卯/四月二十一日晨起書)
戰勝頗自恃寧知從外腴文章工作祟時運廹摧枯止
酒嗟何及燒豬本不圖膏粱無急變山澤有真臞詩信
藤條戲方遭鐵彈誣鹽(去/聲)紅忘後顧黧黑見前驅眩入
投牀仆晨淹伏枕呼萬錢惟嘔泄一臠爾乘除靜伏心
仍悸深調息亦麤跼嫌囚宇宙渇憶巻江湖風栁留蟬
蜕霜松映鶴孤養和懲往失(几名養和事/見天墮子詩)扶老念時須
杯杓歸神誓垣牆任佛踰回溪且垂翅望或在桑榆
　　老樹
老樹髙留葉寒藤細作花沙平時泊鴈野迥已攢鴉旅
食秋看盡行吟日又斜干戈正飄忽不用苦思家
　　陽翟道中
長路伶俜裏羇懷蒼莽中千山分晚(一作/落)照萬籟入秋
風頻見參旗縮虛傳朔幕空故園歸未得細問北來鴻
　　太室同希顏賦
壯矣崧維嶽盤盤上窅㝠中天瞻巨鎮元氣有遺形雨
入秦川黑雲開楚岫青鼇掀一柱在萬古壓坤靈
　　送登封張令西上
罷縣人稱屈悠悠復此行渭城秋鴈到秦嶺暮雲平道
路衣從典風塵劔已鳴山西多俠客莫説是書生
　　送曹吉甫兼及通甫
意氣羡君豪憐君屈騎曹安能事筆硯且復混弓刀風
雪貂裘暗闗山馬骨髙南飛見鴻鴈應為惜哀勞
　　勝槩(三鄉/作)
勝槩煙塵外新詩杖屨間偶隨流水去澹與暮雲還吾
道三緘口時情一解顏從今便髙卧已負半生閒
　　少室南原
地僻人煙斷山深鳥語譁清溪鳴石齒暖日長藤芽緑
映髙低樹紅迷逺近花林間見雞犬直擬是仙家
　　落魄
落魄宜多病艱危更百憂雨聲孤館夜草色故園秋行
役魚赬尾歸期烏白頭中州遂南北殘息付悠悠
　　長壽新居(同仲/經賦)
地古邨墟迥川廻縣郭斜蒲池餘老節菊水引(去/聲)新芽
卜築欣成趣歸耕覺有涯迎門顧兒女今日是山家
　　十二月六日二首
倀鬼跳梁久羣雄結構牢天機不可料世網若為逃白
骨丁男盡黄金甲第髙閶門隔九虎休續楚臣騷
海内兵猶滿天涯嵗又新龍移失魚鼈日食鬭麒麟草
棘荒山雪煙花故國春聊城今夜月愁絶未歸人
　　短日
短日碪聲急重雲鴈影深風霜侵晚節天地入歸心零
落溝中斷酸嘶爨下音五年朝與夕清血幾沾襟
　　送楊次公兼簡秦彥容李天成
海國山如染雲堆草易荒時危頻虎穴路絶更羊腸弔
影雙蓬鬢擕家一藥囊殷勤秦與李無惜借餘光
　　倪莊中秋(已亥/)
強飯日逾瘦裌衣秋已寒兒童漫相憶行路豈知難露
氣入茅屋溪聲喧石灘山中夜來月到曉不曾看
　　陽興砦
亂石通樵逕重岡擁戍城山川帶淳朴雞犬見升平雨
爛沙仍軟秋偏氣自清年年避營馬幾向此中行(由州/入府)
(避騎兵奪馬/者多由此路)
　　聚仙臺夜飲
永夜留歡席髙懹逺市塵月涼衣有露風細酒生鱗鄉
社情親舊仙臺姓字新殷勤詩卷在長記座中人
　　九月晦日王邨道中
水涸沙仍濕霜餘草更幽煙光藏落景山骨露清秋坐
食知何益行吟只自愁隨陽見鴻鴈三歎惜淹留
　　十月四日往闗南
行役見新月獨行還獨謡勞生塵衮衮晚色鬢蕭蕭野
曠無遺穗林疎有墮樵回頭麥山嶺更覺馬蹏遙
　　和仲梁
林影兼秋薄雲陰帶晚凉石潭魚近藻沙渚鴈留(一作/含)
霜笑語無長路登臨豈異鄉一罇堪共醉惜不是重陽
　　感事
壯事本無取老謀何所成人皆傳已死吾亦厭餘生潦
倒封侯骨淹留混俗情百年堪一笑辛苦惜虛名
　　同冀文明秀山行
暮景披横幅山間二老同雲如愁戍苦雪亦笑詩窮古
木凍欲折斷崖行復通從今胡谷夢時到水聲中
　　庚子三月十日作
殘夢忘書帙餘寒殢酒杯青銅元嬾照白紵更寛裁水
際時獨往花邊知幾廻殷勤雙語燕應自謝家來
　　八月并州鴈(三鄉/時作)
八月并州鴈清汾照旅羣一聲驚晚笛數㸃入秋雲滅
没樓中見哀勞枕畔聞南來還北去無計得隨君
　　甲寅十二月四日出鎮陽寄宰魯伯
滹水曉光動灞橋詩境同衝寒騎瘦馬認影識衰翁長
路風聲裏孤城雪意中廻頭歌笑處凄絶意何窮
　　乙卯十一月往鎮州
邨靜鳥聲樂山低鴈影遥野隂時滉朗泠雨只飄蕭渉
逺心先倦衝寒酒易消紅塵忘南北渺𣺌見長橋
　　同姚公茂徐溝道中聯句
路轉川塗濶天低雨氣昬緜山連漢壘汾水入并門(姚/)
來往頻鞍馬登臨負酒罇聯詩強一笑凄絶恐銷魂
　　詠懷(崧山/中作)
涼葉蕭蕭散雨聲虛堂淅淅掩霜清黄花自與西風約
白髮先從逺客生吟似候蟲秋更苦夢和寒鵲夜頻驚
何時石嶺闗頭路一望家山眼暫明
　　帝城(史院夜/直作)
帝城西下望孤雲半廢晨昬媿此身世俗但知從仕樂
書生只合在家貧悠悠未了三千牘碌碌翻隨十九人
預遣兒書報歸日安排雞黍約比隣
　　僕射陂醉歸即事
多生曾得江湖樂每見陂塘覺眼明詩酒共尋前日
約風隂新自夜來晴春波澹澹沙鳥没野色荒荒煙樹
平醉踏扁舟浩歌起不須紅袖出重城(是日招樂/府不至)
　　春日
里社春盤巧欲爭裁紅暈碧助春情忽驚此日仍為客
却想當年似隔生貧裏韲鹽憐節物亂來歌吹失懽聲
南州剩有還鄉伴戎馬何時道路清(歐陽詹春盤賦裁/紅暈碧巧助春情)
(為/韻)
　　横波亭為清口帥賦
孤亭突兀揷飛流氣壓元龍百尺樓萬里風濤接瀛海
千年豪傑壯山丘疎星澹月魚龍夜老木清霜鴻鴈秋
倚劔長歌一杯酒浮雲西北是神州
　　野菊座主閒閒公命作
柴桑人去已千年細菊班班也自圓共愛鮮明照秋色
爭教狼籍卧疎煙荒畦斷壟新霜後瘦蝶寒螿晚景前
只恐春叢笑遲暮題詩端為發幽妍
　　昆陽二首
古木荒煙集暮鴉髙城落日隱悲笳并州倦客初投迹
楚澤寒梅又過花滿眼旌旗驚世路閉門風雪羡山家
忘憂只有清罇在暫為紅塵拂鬢華
去日黄花半未開南來忽復見寒梅淹留嵗月無餘物
料理塵埃有此杯老馬長途良憊矣白鷗春水亦悠哉
商於説有滄洲趣早晚乾坤入釣臺
　　葉縣雨中(時崧前/旱尤甚)
春旱連延入麥秋今朝一雨散千憂龍公有力廻枯槁
客子何心歎滯留多稼即看連楚澤歸雲應亦到崧丘
兵塵浩蕩乾坤滿未厭明河拂地流
　　潁亭
潁上風煙天地廻潁亭孤賞亦悠哉春風碧水雙鷗靜
落日青山萬馬來勝槩銷沈幾今昔中年登覽足悲哀
逺遊擬續騷人賦所惜悤悤無酒杯(三四二句又見張/希孟㑹波樓詩蹈)
(襲之病昔人/亦不免耶)
　　山中寒食
小雨班班浥曙煙平林簇簇㸃清川清明寒食連三月
潁水崧山又一年樂事漸隨花共減歸心長與鴈相先
平生最有登臨興百感中來只慨然
　　楚漢戰處(同欽/叔賦)
虎擲龍挐不兩存當年曾此賭乾坤一時豪傑多(一作/皆)
行陣萬古山河自壁門原野猶應厭膏血風雲長遣動
心魂成名豎子知誰謂擬喚狂生與細論
　　後灣别業
薄雲晴日爛烘春髙栁清風便可人一飽本無華屋念
百年今見老農身童童翠蓋桑初合灎灎蒼波麥已勻
便與溪塘作盟約不應重遣濯纓塵
　　寄欽用
顦顇京華苜蓿盤南山歸興夜漫漫長門有賦人誰買
坐榻無氊客亦寒蟲臂偶然煩造物麞頭何者亦求官
故人東望應相笑世路羊腸乃爾難
　　内鄉縣齋書事
吏散公庭夜已分寸心牢落百憂薰催科無政堪書考
出粟何人與佐軍饑䑕遶牀如欲語驚烏嗁月不堪聞
扁舟未得滄浪去慚媿舂陵老使君(逺祖次山舂陵行/云思欲委符節引)
(竿自刺船故子美有/興含滄浪清之句)
　　被檄夜赴鄧州幕府
幕府文書鳥羽輕敝裘羸馬月三更未能免俗私自笑
豈不懷歸官有程十里陂塘春鴨閙一川桑柘晚煙平
此生只合田間老誰遣春官識姓名
　　除夜
一燈明暗夜如何夢寐衡門在澗阿物外煙霞玉華逺
花時車馬洛陽多折腰真有陶濳興扣角空傳宵戚歌
三十七年今日過可憐出處兩蹉跎
　　劉光甫内鄉新居
廌冠平日凜秋霜老去聲名只閉藏父老漸來同保社
兒童久已愛文章蔬隨隙地皆成圃竹放新梢欲過牆
為向長安舊遊道世間元有北窓涼
　　西齋夜宴(時為内/鄉令)
飄零無物慰天涯酒伴相逢飲倍加誤謬君當畧彭澤
廻旋我亦笑長沙金釵翠嚲迎春髻銀燭光揺半夜花
只欠東山游録事不來堅坐看紛華(叔能信之張杜諸/人皆在而麟之獨)
(不/至)
　　出山
松門石逕靜無闗布韈青鞵幾往還少日漫思為世用
中年直欲伴僧閒塵埃長路仍回首升斗微官亦強顔
休道西山不留客數峯如畫莫雲間
　　石門
兩崖懸(一作/横)絶倚山垠草逕低迷劣可分潭影乍從明
處見竹香偏向靜中聞石林萬古不知暑茅屋四鄰惟
有雲曵杖行歌羡樵叟此生何計得隨君
　　岐陽三首
突騎連營鳥不飛北風浩浩發隂機三秦形勝無今古
千里傳聞果是非偃蹇鯨鯢人海涸分明蛇犬鐵山圍
窮途老阮無竒策空望岐陽淚滿衣
百二闗河草木横十年戎馬暗秦京岐陽西望無來信
隴水東流聞哭聲野蔓有情縈戰骨殘陽何意照空城
從誰細向蒼蒼問爭遣蚩尤作五兵
眈眈九虎䕶秦闗懦楚孱齊机上看禹貢土田推陸海
漢家封檄自(一作/盡)天山北風獵獵悲笳發渭水蕭蕭戰
骨寒三十六峰長劔在倚天仙掌惜空閒
　　雨後丹鳳門登眺
綘闕遙天霽景開金明髙樹晚風廻長虹下飲海欲竭
老鴈叫雲(一作/羣)秋更哀劫火有時歸變滅神嵩何計得
飛來窮途自覺無多淚莫傍殘陽望吹臺
　　懷秋林别業
茅屋蕭蕭浙水濵豈知身屬洛陽塵一家風雪何年盡
二頃田園入夢頻髙樹有巢鳩笑拙空牆無穴䑕嫌貧
西南遙望腸堪斷自古虛名只誤人
　　壬辰十二月車駕東狩後即事五首
翠被悤悤見執鞭戴盆鬱鬱夢瞻天只知河朔歸銅馬
又説臺城墮紙鳶血肉正應皇極數衣冠不及廣明年
何時真得攜家去萬里秋風一釣船
慘澹龍蛇日鬬爭干戈真欲盡生靈髙原水出山河改
戰地風來草木腥精衛有寃填瀚海包胥無淚哭秦庭
并州豪傑知(一作/今)誰在莫擬分軍下井陘
鬱鬱圍城度兩年愁腸饑火日相煎焦頭無客知移突
曳足何人與共船白骨又多兵死鬼青山元有地行仙
西南三月音書絶落日孤雲望眼穿
萬里荆襄入戰塵汴州門外即荆榛蛟龍豈是池中物
蟣蝨空悲地上臣喬木他年懷故國野煙何處望行人
秋風不用吹華髪滄海橫流要此身
五雲宫闕露盤秋銀漢無聲桂樹稠複道漸看連上苑
戈船仍擬下揚州曲中青冢傳薪怨夢裏華胥失舊遊
去去江南庾開府鳳凰樓畔莫廻頭
　　癸已四月二十九日出京
塞外初捐宴賜金當時南牧已駸駸只知灞上真兒戲
誰謂神州竟(一作/遂)陸沈華表鶴來應有語銅槃人去亦
何心興亡誰識天公意留著青城閲古今(國初取宋於/青城受降)
　　喜李彥深過聊城
圍城十月鬼為鄰異縣相逢白髮新恨我不如南去鴈
羡君獨是北歸人言詩匡鼎功名薄去國虞翻骨相屯
老眼天公只如此窮途無用説悲辛
　　與張杜飲
故人寥落曉天星異縣相逢覺眼明世事且休論向日
酒罇聊喜似承平山公倒載羣兒笑焦遂髙談四座驚
轟醉春風一千日愁城從此不能兵
　　秋夕
小簟涼多睡思清一窓風雨送秋聲頻年但覺貂裘敝
萬古何曾馬角生寄食且依嚴尹幕附書誰往鄧州城
洗(一作/澆)愁欲問東家酒恨殺寒雞不肯鳴
　　夢歸
顦顇南冠一楚囚歸心江漢日東流青山歴歴鄉國夢
黄葉蕭蕭風雨秋貧裏有詩工作祟亂來無淚可供愁
殘年兄弟相逢在隨分韲鹽萬事休
　　淮右
淮右城池幾處存宋州新事不堪論輔車漫欲通呉㑹
突騎誰當擣薊門細水浮花歸别澗斷雲含雨入孤邨
空餘韓偓傷時淚(一作/語)留與纍臣一斷魂(五六全用韓/致光語即於)
(結聯標出自成一體遺山詩用前人成語/極多陶杜句尤甚又未可以此例槩之也)
　　秋夜
九死餘生氣息存蕭條門巷似荒邨春雷漫説驚坏户
皎日何曾入覆盆濟水有情添别淚呉雲無夢寄歸魂
百年世事兼身事罇酒何人與細論
　　　附金詩紀事案此詩為汴京之難言之也金史
　　　文藝傳云天興二年春崔立之變羣小附和請為
　　　立建功德碑翟奕以尚書省命召翰林直學士
　　　王若虛為文時奕輩恃勢作威人或少忤則横
　　　遭讒構立見屠滅若虛自分必死以理諭之奕
　　　輩不能奪乃召太學生劉祁麻革軰赴省元好
　　　問張信之喻以立碑事曰衆議屬二君且已白
　　　鄭王矣二君其無讓祁等固辭而别數日促廹
　　　不已祁即為草定以付好問好問意未愜乃自
　　　為之既成以示若虛乃共刪定數字則當時碑
　　　文皆以為裕之所作其不免於物議可知詩中
　　　悲啣坏户寃抱覆盆傷九死之餘生慨百年之
　　　身世曹聽耳食實繁有徒罇酒細論所以歎息
　　　於告語之無人也然意含蓄未露其痛切言之
　　　者則見於集中外家别業上梁文及元郝經伯
　　　常辨磨甘露碑詩並録於後以備攷
　　　附外家别業上梁文云窮於途者返於家乃人
　　　情之必至勞以生而佚以老亦天道之自然方
　　　屬風霜偃薄之餘而有里社浮湛之漸兹焉卜
　　　築今也落成遺山道人蟫蠧書癡雞蟲禄薄猥
　　　以勃窣槃跚之跡仕於危急存亡之秋左曹之
　　　斗食未遷東道之戈船已御久矣公私之俱罄
　　　困於春夏之長圍窮甚析骸死惟束手人望荆
　　　兄之通好義均紀季之附庸出涕而女於呉莫
　　　追於旣往下車而封之杞有覬於方來謀則僉
　　　同議當就抗爰自上書宰相所謂試微軀於萬
　　　仭不測之淵至於喋血京師亦常保百族於羣
　　　盜垂涎之口皇天后土實聞存趙之謀枯木死
　　　灰無復哭秦之淚初一軍搆亂羣小歸功刼太
　　　學之名流文鄭人之逆節命由威制佞豈願為
　　　就磨甘露御書之碑細刻錦溪書叟之筆蜀家
　　　降欵具存李昊之世修趙王禪文何預陸機之
　　　手迹伊誰受賞於我嫁名悼同聲同氣之間有
　　　無罪無辜之謗耿孤懷之自信聽衆口之合攻
　　　果吮癕䑛痔之自甘雖竄海投山其何恨惟彼
　　　證龜而作鼈始於養虺以成虵追韓之騎甫還
　　　射羿之弓隨彀(予北渡之初獻書中令君請以/一寺觀所費養天下名士造謗)
　　　(二三亦書中/枚舉之類也)以流言之自止知神理之可憑復
　　　齒平民僅延殘喘澤畔而湘纍已老樓中而楚
　　　望奚窮懐先人之敝廬可憐焦土眷外家之宅
　　　相更愧前途豈謂事有幸成計尤私便東諸侯
　　　助竹木之養王録事寄草堂之貲占松聲之一
　　　丘(東臯子北山賦菊/花兩岸松聲一丘)近桃花之三洞(予此别業/與白子西)
　　　(所居/相近)東墻西壁無補坼之勞上雨㫄風有閉藏
　　　之固己與編户細民而雜處敢用失侯故相而
　　　自名因之挫鋭以解紛且以安常而處順老盆
　　　濁酒便當接田父之歡春韭晚菘尚媿奪園夫
　　　之利彼扶揺直上擊水三千韋杜城南去天尺
　　　五坐廟堂佐天子葢有命焉使鄉里稱善人斯
　　　亦足矣
　　　附金詩紀事案文中云左曹之斗食未遷時裕
　　　之尚官左司都事其後梁王監國始遷左右司
　　　員外郎也東道之戈船已御時天興元年春元
　　　兵已駐鄭州海灘寺進攻汴京也圍城數月外
　　　援莫至珠紳乞和額爾克出質請罷攻而不得議
　　　親捍而大奔車駕蒙塵輿情無主衆欲推立荆
　　　王守純以城降元如春秋紀季入齊之義所謂
　　　人望荆兄之通好義均紀季之附庸也其時裕
　　　之實請於珠紳與阿巴欲立監國以全兩宫與
　　　皇族翌日而乃有崔立之變二相被殺故有上
　　　書宰相喋血京師存趙有謀哭秦無淚之歎也
　　　至云刼太學之名流文鄭人之逆節似乎當時
　　　碑文仍出劉京叔手茍如史所云好問意未愜
　　　乃自為之則安得復云蜀家降欵具存李昊之
　　　世修趙王禪文何預陸機之手迹耶慨受賞者
　　　有人悲嫁名為無罪乍返追韓之騎已闗射羿
　　　之弓其言隱痛必有所指注中所云造謗二三
　　　者俟更考之
　　　附金詩紀事案注中所云中令君葢耶律楚材
　　　也楚材為右丞文獻公履之第三子仕元為中
　　　書令裕之獻書即在癸巳嵗之四月於金為天
　　　興二年於元為太宗之五年時汴京變後南中
　　　大夫士歸河朔者所在有之故裕之寓書楚材
　　　請以一寺觀費養天下名士也書中所枚舉者
　　　自耆舊如馮内翰叔獻梁都運斗南髙户部唐
　　　卿王延州從之四人外時軰為平陽王狀元綱
　　　東明王狀元鶚濵人王賁臨淄人李浩秦人張
　　　徽楊煥然李庭訓河中李獻卿武安樂䕫固安
　　　李天翼沛縣劉汝翼齊人謝良弼鄭人吕大鵬
　　　山西魏璠澤人李恒簡李禹翼燕人張聖俞太
　　　原張緯李謙冀致君張耀卿髙鳴孟津李蔚真
　　　定李冶相人胡德珪易州敬鉉雲中李微中山
　　　楊果東平李彦西華徐世隆濟陽張輔之燕人
　　　曹居一王鑄渾源劉祁及其弟郁李仝平定賈
　　　庭揚楊恕濟南杜仁傑洺水張仲經虞鄉麻革
　　　東明商挺漁陽趙著平陽趙維道汝南楊鴻河
　　　中張肅河朔勾龍瀛東勝程思温及其從弟思
　　　忠共四十九人内劉麻二人之名皆在焉然則
　　　所云造謗二三得毋即指之耶但裕之與信之
　　　素厚内鄉隠居河汾投老始終未嘗有閒京叔
　　　父子兄弟其始亦極為裕之所推許即晚嵗輯
　　　中州集時論次雲卿蓬門先生集中詩尚云二
　　　子祁郁俱有名於時未聞有所譏貶如文中養
　　　虺成蛇彀弓射羿何甚也然猶稱之曰名流不
　　　深斥其人也諉之曰刼明其非得已也復為之
　　　解曰命由威制則又似乎京叔之撰文翟奕張
　　　信之軰實使裕之促之者更為之解曰佞豈願
　　　為又似乎京叔屬草旣定之後裕之亦嘗畧為
　　　刪改者後乃盡舉其過歸之一人是以悼同聲
　　　同氣之間有無罪無辜之謗也
　　　附陵川集郝經辨磨甘露碑云國賊反城自為
　　　功萬段不足仍推崇勒文誦德召學士滹南先
　　　生付一死林希更不顧名節兄為起草弟親刻
　　　省前便磨甘露碑書丹卽用宰相血百年涵養
　　　一塗地父老來看闇流涕數罇黄封幾斛米賣
　　　却家聲都不計盜據中國責金源吠堯極口無
　　　靦顏作詩為告曹聽翁且莫獨罪元遺山
　　　附金詩紀事按遺山集内翰王公墓表云天興
　　　初冬十二月車駕東狩明年春正月京城西面元
　　　帥崔立刼殺宰相送欵行營羣小獻諂請為
　　　立建功德碑以都堂命召公為文喋血之際翟
　　　奕軰恃勢作威頤指如意人或少忤則横遭讒
　　　構立見屠滅公自分必死私謂好問言今召我
　　　作碑不從則死作之則名節掃地貽笑將來不
　　　若死之為愈也雖然我姑以理諭之乃謂奕軰
　　　言丞相功德碑當指何事為言奕軰怒曰丞相
　　　以京城降城中人百萬皆有生路非功德乎公
　　　又言學士代王言功德碑謂之代王言可乎
　　　且丞相旣以城降則朝官皆出丞相之門自古
　　　豈有門下人為主帥誦功德而為後人所信者
　　　問答之次辭情閒暇奕軰不能奪竟脅太學生
　　　託以京城父老意而為之則碑文之出於劉京叔
　　　手可知伯常詩中勒文誦德召學士滹南先生
　　　付一死謂王從之能顧名節也林希更不顧名
　　　節兄為起草弟親刻豈於時京叔撰文其弟文
　　　季亦在圍城中便為之上石耶書丹即用宰相
　　　血傷珠紳阿巴之見殺也父老來看闇流涕明
　　　非京城父老意也數罇黄封幾斛米即遺山上
　　　梁文中所云受賞也賣却家聲都不計當以二
　　　劉之髙祖南山翁撝從曾祖西巖老人汲父御
　　　史從益於金源氏百年以來世為髙門今乃以
　　　此墮其家聲為可惜也但林希二字殊不可解
　　　或以麻字之減文為林信之自號貽溪復以貽
　　　溪之反語為希耶信之為秉彛之孫亦有家聲
　　　但與詩所云兄弟者不合或耶為信之語以起
　　　草讓京叔而以刻石自任耶末云作詩為告曹
　　　聽翁且莫獨罪元遺山則所以為裕之訟寃者
　　　雖切然亦未嘗謂不與其事者葢裕之之自尚
　　　書省掾左右司員外郎實為崔立所署其受謗
　　　亦未為無因也
　　乙末正月九日立春
十度新正九處家今年癡坐轉堪嗟一冬殘雪不肯盡
連日苦隂(一作/寒)殊未涯重碧總誇燕市酒小紅誰記上
林花殘魂零落今無幾乞與春風惱鬢華(甲午除夜詩/云甲子兩周)
(今日盡空將衰淚灑呉/天是時金已亡故也)
　　三仙祠
三仙祠下往來頻顦顇征衫滿路塵簫鼓未休寒食酒
樵蘇時見舊都人吹殘芳樹紅仍在展放(一作/破)平田緑
已勻西北并州隔千里幾時還我故鄉春
　　送輔之仲庸還大梁
驊騮爭道渺翩翩誰遣風塵失壯年四壁舊聞懸磬宅
一囊今有買書錢淋浪(一作/漓)别酒青燈夜滅没孤帆落
照邉想得還家過春半故都(一作/山)喬木滿蒼煙
　　眼中
眼中時事益紛然擁被寒窓夜不眠骨肉他鄉各異縣
衣冠今日是何年枯槐聚蟻無多地秋水鳴蛙自一天
何處青山隔塵土一菴吾欲送華顛
　　寄欽止李兄
征車南北轉秋蓬闗塞相望兩禿翁衮衮便當隨世路
悠悠難復倚天公銅駝荆棘千年後金馬衣冠一夢中
罇酒雲州古城下幾時攜手哭春風
　　鎮州與文舉百一飲
翁仲遺墟草棘秋蒼龍雙闕記神州只知終老歸唐土
忽漫相逢(一作/看)是楚囚日月盡隨天北轉古今誰見海
西流眼中二老風流在一醉從敎萬事休
　　衛州感事二首
神龍失水困蜉蝣一舸倉惶入宋州紫氣己沈牛斗夜
白雲空望帝郷秋劫前寳地三千界夢裏瓊枝十二樓
欲就長河問遺事悠悠東注不還流
白墖亭亭古佛祠往年曾此走京師不知江令還家日
何似湘纍去國時離合興亡遽如此凄遲零落竟安之
太行千里青如染落日(一作/獨凭)闌干有所思
　　望崧少二首
崧少飛來崐閬山山家茅屋翠微間雞豚鄉社相勞苦
花木禪房時往還結習尚餘三宿戀殘年多負半生閒
長河一葦人千里望斷西城碧玉環
飲鶴池邊萬木稠養龍崖上五峯秋藤垂絶壁雲添潤
澗落哀湍雪共流田父占年驚玉斾詩仙留迹歎崐丘
西風落日山陽道空對紅塵憶舊遊(飲鶴池在緱山養/龍崖在五乳峯下)
　　懐州子城晚望少室
河外青山展卧屏并州孤客倚髙城十年舊隠抛何處
一片傷心畫不成谷口暮雲知鄭重林梢殘照故分明
洛陽見説兵猶滿半夜悲歌意未平
　　羊腸坂
浩蕩雲山直北看凌兢羸馬不勝鞍老來行路先愁逺
貧裏辭家更覺難衣上風沙歎顦顇夢中燈火憶團圞
憑誰為報東州信今在羊腸百八盤
　　太原
夢裏鄉闗春復秋眼明今得見并州古來全晉非無策
亂後清汾空自流南渡衣冠幾人在西山薇蕨此生休
十年弄筆文昌府爭信中朝有楚囚
　　野谷道中懐昭禪師
行行汾沁欲分疆漸喜人聲挾兩鄉野谷青山空自繞
金城白墖已相望湯翻豆餅銀絲滑油㸃茶心雪蕊香
説向阿師應被笑人生生處果難忘
　　外家南寺(在至孝社予兒/時讀書處也)
鬱鬱楸梧動晚煙一庭風露覺秋偏眼中髙岸移湥谷
愁裏殘陽更亂蟬去國衣冠有今日外家棃栗記當年
白頭來往人間徧依舊僧窓借榻眠
　　寄楊飛卿
客夢悠悠信轉蓬藜牀殷殷動晨鐘西風白髮三千丈
故國青山一萬重沙水有情留過鴈乾坤多事泣秋蟲
三間老屋知何處慚媿雲間陸士龍
　　再到新衛
蝗旱相仍嵗已荒伶俜十口值還鄉空令姓字喧時軰
不救饑寒趨路傍行帳馬嘶塵澒洞空邨人去雨淋浪
河平千里筋骸盡更欲驅車上太行
　　别冠氏諸人(戊辰秋八/月初二日)
東舍茶渾酒味新西城紅豔杏園春衣冠㑹集今為盛
里社追隨分更新分手共傷千里别低睂常媿六年貧
他時細數平原客看到還鄉第幾人
　　四哀詩
　　　李欽叔
赤縣神州坐陸沈金湯非粟禍侵㝷當官避事平生恥
視死如歸社稷心文采是人知子重交朋無我與君深
悲來不待山陽笛一憶同衾淚滿襟
　　　冀京父
先公藻鑑識終童曾㧞崑山玉一峯不見連城沽白璧
早聞烈火燎黄琮重圍急變紛紛口九地忠魂耿耿胸
欲弔南雲無覓處士林能不泣相逢
　　　李長源
冀都事死東州禍李翰林亡陜府兵方為騷人箋楚些
更禁書客墮秦坑石苞本不容孫楚黄祖安能貸禰衡
同甲四人三横霣此身雖在亦堪驚
　　　王仲澤
太學聲華弱冠馳青雲岐路九霄飛上前論事龍顏喜
幕下籌邉犬吠稀壯志相如頭碎柱赤心嵇紹血沾衣
從來聖牘褒忠義誰為幽魂一發揮
　　杏花(庚子嵗/南菴賦)
芳樹春融綘蠟凝春風寂寞掩柴荆畫睂盧女嬌無奈
齲齒孫娘笑不成已怕宿妝添蝶粉更堪暖蕊閙蜂聲
一般疎影黄昬月獨愛寒梅恐未平
　　賦南中楊生玉泉墨(墨不用松煙/而用燈煤)
萬竈𤣥珠一唾輕客卿新以玉泉名御團更覺香為累
冷劑休誇漆㸃成涴袖秦郎無籍在畫睂張遇可憐生
晴窓弄筆人今老孤負松風入硯聲(宫中以張遇麝香/小團為畫睂墨)
　　赤石
林罅隂崖霧杳㝠石根寒溜玉玎玲雲來朔漠疑秋早
山近清涼覺地靈靜愛鳥聲存野調閙嫌人迹帶塵腥
南臺説有金銀氣可是并汾處士星(繫舟山僧徒謂之/小五臺九月中時)
(有景星如/佛光云)
　　㶏亭同麻知幾賦
零落棲遲復此遊一罇聊得散羇愁天圍平野莽無際
水繞孤城閒不流(元是深字知幾/請予改作閒字)柳意漸廻淮浦暖鴈
聲仍帶塞門秋登髙逺望令人起欲買煙波無釣舟
　　過應州
平野風埃接戍樓邊城三月似窮秋人生土屋纔容膝
驛路旃車不斷頭隨俗未甘嘗馬湩敵寒直欲御羊裘
十年紫禁煙花繞此日雲山是應州
　　感事
富貴何曾潤髑髏直須淅米向矛頭血讐此日逢三怨
風鑑生平備九流瓢飲不甘顏巷樂市鉗真有楚人憂
世間安得如川酒力士鐺頭醉死休
　　　感興(夜宿讀/書山作)
　倚梯從昔望煙霄七葉何人竟珥貂道路常教車轣轆
　功名唯有鬢飄蕭勤如韓子初無補晚似馮公豈見招
　五十三年等閒裏一窓風葉雨瀟瀟
　
　
　
　
　
　
　
　
　
　
　
御訂全金詩增補中州集巻六十五
　欽定四庫全書
御訂全金詩增補中州集卷六十六
　　元好問四
　　　岀都二首
　漢宫曾動伯鸞歌事去英雄可奈何但見觚稜上金爵
　豈知荆棘臥銅駝神仙不到秋風客富貴空悲春夢婆
　行過盧溝重囘首鳳城平日五雲多
　歴歴興亡敗局棋登臨疑夢復疑非斷霞落日天無盡
　老樹遺臺秋更悲滄海忽驚龍穴露廣寒猶想鳳笙歸
　從教盡剗瓊華了留在西山儘淚垂(壽寜宫有瓊華島/絶頂廣寒殿近為)
　(黄冠軰/所撤)
　　　甲辰三月旦日以後雜詩二首
　濈濈猩紅閙曉晴攢頭真似與春爭舒開楊栁聊相映
　瘦殺寒梅枉自清粉豔低徊工作態絳脣寂寞獨含情
　畫圖只愛殘妝好未信徐郎解寫生
　密霧輕塵細灑匀緑雲紅雪一番新風光爛漫供歡席
酒味清醇似主人落落湖山如有喜欣欣魚鳥亦相親
新詩冩入奚奴錦從此他鄉不算春
　　紫牡丹
夢裏華胥失玉京小闌春事自昇平只縁造物偏留意
須信凡花浪得名蜀錦浪淘添色重御爐風細覺香清
金刀一翦腸堪斷緑鬢劉郎半白生
　　洛陽
千年河嶽控喉襟一日神州見陸沈已為操琴感衰涕
更須同輦夢秋衾城頭大匠論蒸土地底中郎待摸金
擬就天公問翻復蒿萊丹碧果何心
　　為鄧人作詩
再見州人本不期相留相挽忍相違攜盤渭水空(一作/堪)
流涕種栁金陵已合圍事去恍疑春夢過眼明還似故
鄉歸題詩未要題名字今是中原一布衣
　　贈張主簿偉
江岸墳荒草棘秋朱陽南下重君憂弓刀近塞人煙少
林壑經霜虎迹稠究竟畏途知有漸激昻髙義報無繇
從今弟妷通家了莫向𤓰田認故侯(戒為究竟伴/能過險惡道)
　　寄劉繼先
清霜茅屋耿無眠坐憶分攜一慨然楚客登臨動歸興
謝公哀樂感中年凄凉古驛人煙外迤邐荒山雪意邉
千樹春風水楊栁待君同繫晉溪船
　　寄答商孟卿
窈渺朱絃寂寞心得詩何啻得黄金冷猿掛夢山月暝
老鴈叫羣江渚深異縣五年仍隔闊荒城連日想登臨
書來且只平安了撥觸離愁恐不禁
　　十一月五日暫住西張
城隈細路入沙汀絮帽衝風日再經嵗歉村墟更荒惡
窮冬人影亦伶俜林煙漠漠鴉邉暗山骨稜稜雪外青
四十年來此寒苦凍吟猶記隴闗亭
　　石嶺闗書所見
軋軋旃車轉石槽故闗猶復戍弓刀連營突騎紅塵暗
微服行人細路髙已化蟲沙休自歎厭逢豺虎欲安逃
青雲玉立三千丈元只東山意氣豪
　　汴梁除夜(追録/)
六街歌鼓待晨鐘四壁寒齋只病翁鬢雪得年應更白
燈花何喜亦能紅養生有論人空老祖道無詩鬼亦窮
數(上/聲)日西園看車馬一番桃李又春風
　　龍興寺閣
全趙堂堂入望寛九層飛觀儘髙寒空聞赤幟疑軍壘
真見金人泣露盤桑海幾經塵劫壞江山獨恨酒腸乾
詩家總道登臨好試就遺臺老樹看
　　聽姨女喬夫人鼓風入松
白雪朱絃一再行春風纖指十三星雲窓霧閣有今夕
寶靨羅裙無此聲瀟灑寒松度虛籟悠揚飛絮攪青㝠
胎仙不比湘靈瑟五字錢郎莫漫驚
　　寒食(王子清/明後作)
上苑春風盛物華天津雲錦赤城霞輕舟矮馬追隨逺
翠幕青旗笑語譁化國樓臺隔瀛海呉兒洲渚記仙家
山齋此日腸堪斷寂寞銅瓶對杏花
　　送樊順之
弓刀十驛岳蓮州渭水秦山得意秋王粲從軍正年少
庾郎入幕更風流寒鄉況味真雞肋清鏡功名屬虎頭
寄謝溪風亭上月老夫乘興欲西遊
　　過寂通菴别陳丈(并序/)
　陳丈未識某而愛其詩曾對髙御史士美言我他日
　見遺山當快飲百醉後見之而公已病乃相約易百
　醉為百杯每見以酒籌計之至七八十杯復有此别
　故詩中及之(甲辰/秋)
心逺繇來地自偏不離城市得林泉從敎上界多官府
且放閒身作地仙三月有期何敢負百杯未滿㑹須填
違離更覺從公晚却望都門一慨然
　　大明贈答張簡之
營平豪宕變溫文所見今知勝所聞只道生涯無長物
爭教詩壘策竒勲伐薪未敢煩名士載酒能來過子雲
後日山陽養衰疾藥籠仙品正須君
　　存没(辛老敬之/劉兄景𤣥)
行間楊趙提衡早老去辛劉入夢頻案上酒杯聊自慰
袖中詩卷欲誰親兩都秋色皆喬木一代名家不數人
汲冢遺編要完補可能虛負百年身
　　人日有懷愚齋張兄緯文
書來聊得慰懷思清鏡平明見白髭明月髙樓燕市酒
梅花人日草堂詩風光流轉何多態兒女青紅又一時
澗底孤松二千尺殷勤留看嵗寒枝
　　張村杏花(丁巳三月/初二日)
昨日櫻桃(一作/脣)絳蠟痕今朝紅袖已迎門只應芳樹知
人意留著殘妝伴酒罇濃李尚須羞粉豔寒梅空自怨
黄昬詩家元白無今古從此張村即趙村
　　送奉先從軍
潦倒書生百戰場功名都屬繡衣郎虎頭食肉無不可
䑕目求官空自忙卷月清笳渭城曉倚天長劔蜀山蒼
習池老去風流減醉後揚鞭媿葛疆
　　贈玉峯魏文邦彥
夢想南山掩靄間眼明驚見玉峯寒風波舊憶横身過
世事今歸袖手看販婦傭兒識名姓故鄉遺族見衣冠
臨流卜築平生事㑹就遼東管幼安
　　鬱鬱
鬱鬱羇懷不易開更堪寥落動淒哀華胥夢破青山在
梁甫吟成白髮催秋意漸隨林影薄曉寒都逐鴈聲來
并州舊日風聲惡悵望鄉書早晚回
　　秋日載酒光武廟
美酒良辰邂逅同赤睂城北漢王宫百年星斗歸天上
萬古旌旗在眼中草木暗隨秋氣老河山長為昔人雄
一杯逕醉風雲地莫放銀盤上海東
　　丙辰九月二十六日挈家遊龍泉
風色澄鮮稱野情居僧聞客喜相迎藤垂石磴雲添潤
泉潄山根玉有聲庭樹老於臨濟寺霜林渾是漢家營
明年此日知何處莫惜題詩記姓名
　　洛陽髙少府瀍陽後菴四首
溪上弄明月風露發新警心空無一塵萬竹埽清影
一水隨人意蔬畦復芋溝風波河洛近莫放出山流
韭早春先緑菘肥秋未黄殷勤繞畦水終日為君忙
地僻境逾靜林疎秋已分清溪一片月修竹四山雲
　　山居雜詩六首
瘦竹藤斜挂叢(一作/幽)花草亂生林髙風有態苔滑水無
聲
石潤雲先動橋平水漸過野隂添晚重山意向秋多
樹合秋聲滿村荒暮景閒虹收仍白雨雲動忽青山
川迥楓林散山深竹港幽疎煙沈去鳥落日送歸牛
漲落沙痕出堤摧岸口斜斷橋堆聚沫髙樹閣浮槎
鷺影兼秋靜蟬聲帶晚凉陂長留積水川闊盡斜陽
　　梁父吟扇頭(孔明箕踞坐大石/上望月作梁父吟)
盤礴萬古心塊石入危坐青天一明月孤唱誰與和
　　辛亥寒食
寒食年年好今年迥不同秋千與花影并在月明中
　　德和墨竹扇頭
靜裏離離新粉動時細細清香明月清風自在紅塵白
日何妨(嫩香新粉墨離/離李長吉竹詩)
　　曹得一扇頭
機中秦女仙去月底梅花晚開只見一枝疎影不知何
處香來
　　論詩三十首(丁丑嵗/三鄉作)
漢謡魏什久紛紜正體無人與細論誰是詩中疏鑿手
暫敎涇渭各清渾
曹劉坐嘯虎生風四海無人角兩雄可惜并州劉越石
不敎横槊建安中
鄴下風流在晉多壯懷猶見缺壺歌風雲若恨張華少
温李新聲奈爾何(鍾嶸評張華詩恨其/兒女情多風雲氣少)
一語天然萬古新豪華落盡見真淳南窓白日羲黄上
未害淵明是晉人(栁子厚唐之謝靈運/陶淵明晉之白樂天)
縱横詩筆見髙情何物能澆磈磊平老阮不狂誰㑹得
出門一笑大江横
心畫心聲總失真丈章寧復見為人髙情千古閒居賦
爭信安仁拜路塵
慷慨歌謡絶不傳穹廬一曲本天然中州萬古英雄氣
也到陰山勅勒川
沈宋横馳翰墨場風流初不廢齊梁論功若凖平呉例
合著黄金鑄子昻
鬬靡誇多費覽觀陸文猶恨冗於潘心聲只要傳心了
布穀瀾翻可是難(陸蕪而潘靜/語見世説)
排比鋪張特一途藩籬如此亦區區少陵自有連城璧
爭奈微之識珷玞(事見元稹/子美墓志)
眼處心生句自神暗中摸索總非真畫圖臨出秦川景
親到長安有幾人
望帝春心託杜鵑佳人錦瑟怨華年詩家總愛西崑好
獨恨無人作鄭箋
萬古文章有坦途縱横誰似玉川盧真書不入今人眼
而軰從敎鬼畫符
出處殊塗聽所安山林何得賤衣冠華歆一擲金隨重
大是渠儂被眼瞒
筆底銀河落九天何曾顦顇飯山前世間東抹西塗手
枉著書生待魯連
切切秋蟲萬古情燈前山鬼淚縱横鑑湖春好無人賦
夾岸桃花錦浪生
切響浮聲發巧深硏磨雖苦果何心浪翁水樂無宫徵
自是雲山韶濩音(水樂次山事又其欸乃曲云停橈/靜聽曲中意好是雲山韶濩音)
東野窮愁死不休髙天厚地一詩囚江山萬古潮陽筆
合在元龍百尺樓
萬古幽人在澗阿百年孤憤竟如何無人説與天隨子
春草輸贏校幾多(天隨子詩無多藥草在南榮合有新/苗次第生穉子不知名品上恐隨春)
(草鬬/輸贏)
謝客風容映古今發源誰似栁州深朱絃一拂遺音在
却是當年寂寞心
窘歩相仍死不前唱酬無復見前賢縱横正有凌雲筆
俯仰隨人亦可憐
竒外無竒更出竒一波纔動萬波隨只知詩到蘇黄盡
滄海横流却是誰
曲學虛荒小説欺俳諧怒罵豈宜時今人合笑古人拙
除却雅言都不知
有情芍藥含春淚無力薔薇臥晚枝拈出退之山石句
始知渠是女郎詩(此詩論本/王中立)
亂後𤣥都失故基看花詩在只堪悲劉郎也是人間客
枉向春風怨兔葵
金入洪鑪不厭頻精真那許受纖塵蘇門果有忠臣在
肯放坡詩百態新
百年纔覺古風廻元祐諸人次第來諱學金陵猶有説
竟將何罪廢歐梅
古雅難將子美親精純全失義山真論詩寜下涪翁拜
未作江西社裏人
池塘春草謝家春萬古千秋五字新傳語閉門陳正字
可憐無補費精神
撼樹蚍蜉自覺狂書生技癢愛論量老來留得詩千首
却被何人較短長
　　西園
百草千花雨氣新今朝陌上有游塵皇州春色濃於酒
醉殺西園歌舞人
　　杏花雜詩八首
杏花牆外一枝横半面宫妝出曉晴看盡春風不囘首
寳兒元自太憨生
露華浥浥汎晴光睡足東風倚緑窓試遣紅妝映銀燭
湘桃爭合伴仙郎
嫋嫋纖條映酒船綠嬌紅小不勝憐長年自笑情縁在
猶要春風慰眼前
暖日園林可散愁每逢花處儘遲留青旗知是誰家酒
一片春風出樹頭
紛紛紅紫不勝稠爭得春光競出頭却是棃花髙一著
隨宜梳洗儘風流
露浥清華粉自添隔溪遙見玉亷幨眼看桃李飄零盡
更揀繁枝揷㡌簷
楚客離魂不易招野春平碧水迢迢垂楊也被多情惱
瘦損春風十萬條
紅妝翠葢惜風流春動香生不自繇莫向芸齋厭閒冷
小詩供作錦纒頭(韓偓嚥三清之瑞露春動七/情咀五色之靈芝香生九竅)
　　出京
巫峽歸雲底處㝷髙城渺渺暮煙沈春風不翦垂楊斷
繫盡行人北望心
　　惠崇蘆鴈
寒沙折葦靜相依故國春風早晚歸意外羇棲誰畫得
羽毛單薄稻粱微
　　銅雀臺瓦硯
愛惜鉛華洗又看畫闌桂樹雨聲寒千年不作鴛鴦去
喚得書生笑老瞞
　　歩虛詞三首(後二首三/鄉時作)
閬苑仙人白錦袍海山宫闕醉蟠桃三更月底鸞聲急
萬里風頭鶴背髙
萬神朝罷出通明和氣歡聲滿玉京見説人間有新異
緑章封事謝昇平
琪樹明霞碧落宫歌音嫋嫋度泠風人間聽得霓裳慣
猶恐鈞天是夢中
　　風雨停舟圖
老木髙風作意狂青山和雨入微茫畫圖喚起扁舟夢
一夜江聲撼客牀
　　楊栁
楊栁青青溝水流鸎兒調舌弄嬌柔桃花記得題詩客
斜倚春風笑不休
　　梁縣道中
青山簇簇樹重重人在春雲浩蕩中也是杏花無意況
一枝臨水臥殘紅
　　長壽山居元夕
微茫燈火共荒村黄葉漫山雪擁門三十九年何限事
只留孤影伴黄昬
　　右司正之家渭川千畝圖
官街塵土霧中天入眼荒寒一灑然大似終南山下看
北風和雪巻蒼煙
　　山居二首
斜陽髙樹挂晴虹肅肅微涼雨氣中一道鷺鷥花不斷
密香吹滿馬頭風
詩腸搜苦怯茶甌信手拈書却枕頭簷溜滳殘山院靜
碧花紅穗媚凉秋
　　寄女嚴
鸛崖魚窟路間闗旬月無繇一往還寒食歸寧見隣女
舉家回首望西山(鸛崖魚窟在内/鄉往盧氏道中)
　　自鄧州幕府暫歸秋林
升斗微官不療饑中林春雨蕨芽肥歸來應被青山笑
可惜緇塵染素衣
　　題省掾劉德潤家驂鸞圖并為同舍郎劉長卿記
　　異劉在方城先有碧簫之遇如芙蓉城事云
千劫情縁萬古期樓中蕭史姓名非洞天花落秋雲冷
腸斷青鸞獨自飛
　　雜著三首
青蓋朝來帝座新豈知衛瓘是忠臣洛陽荆棘千年後
愁絶銅駝陌上人
天上河源地上流黄金浮世等閒休埋愁不著重泉底
儘向人間種白頭
半紙虛名百戰身轉頭髙塚臥麒麟山間曾見漁樵説
辛苦凌煙閣上人
　　俳體雪香亭雜詠十二首(亭在故汴宫/仁安殿西)
洛陽城闕變灰煙暮虢朝虞只眼前為向杏梁雙燕道
營巢何處過明年
落日青山一片愁大河東注不還流若為長得熙春在
時上髙層望宋州
醇和旁近洞房環碧瓦參差竹樹(一作/木)閒批奏内人輪
上直去年名姓在窓間(醇和/殿名)
天上三郎玉不如手中白羽趁花奴御屏零落宣和筆
留得華清按樂圗
詩仙詩鬼不謾欺時事先敎夢裏知禁苑又經人物散
荒凉臺榭水流遲(十年前商帥國器方城夢/中得後二句為言如此)
金縷歌詞金曲巵百年人事鬢成絲重來未必春風在
更為棃花住少時
楊栁隨風散緑絲桃花臨水弄妍姿無端種下青青竹
恰到湘君淚盡時
琵琶心事曲中論曾笑明妃負漢恩明日天山山下路
不須囘首望都門
鑪薰浥浥帶輕隂翠竹髙梧水殿深去去旃車雪三尺
畫羅休縷麝香金
　　　附藝林伐山宋徽宗宫人多以麝香色為縷金
　　　羅為衣裙元裕之詩北去穹廬千萬里畫羅休
　　　縷麝香金
苦才多思是春風偏近騷人悵望中嗁盡杜鵑枝上血
海棠明日更應紅
暖日晴雲錦樹新風吹雨打旋成塵宫園深閉無人到
自在流鸎哭暮春
暮雲樓閣古今情地老天荒恨未平白髮纍臣幾人在
就中愁殺庾蘭成
　　　附金詩紀事案遺山集中雪香亭雜咏共一十五
　　　首乃金亡之後重過汴宫而作黍離之感觸
　　　目興懷白髮纍臣自傷故國非為隔代咏也楊
　　　用修以為宋徽宗事其亦昧於詩意矣
　　記夢
天上材官老不材從教兀兀走塵埃夢中望拜通明殿
曾見金書兩字來(戊子七月二十四日内鄉往盧氏宿/走馬平夜夢拜天帝像遂觀法駕導)
(引畫幄最前負弩三人中有金書小/字題裕之者夢中不自知其為予也)
　　雜著二首
六朝瓊樹掌中春回首嚴妝一面新生羡石家金谷裏
千年獨有墜樓人
燕語鸎嗁百囀新長廊寂寂不逢人東君去作誰家客
花栁無情各自春
　　睂
石緑香煤淺淡間多情長帶楚梅酸小詩擬寫春愁様
憶著分明下筆難
　　出都
春歸斜月曉聞鸎信馬都門半醉醒官栁青青莫囘首
短長亭是斷腸亭
　　姨母隴西君諱日作
寳鏡煌煌照九州埋藏曾及見諸劉鄷城今日無雷煥
紫氣誰當辨斗牛(陽曲劉氏家大寳鏡能照天地四方/以前知休咎其家埋地中人不得見)
(也明昌泰和中北方兵動渠父子欲卜之一日先以旃/幕障中庭乃扃閉門户甚嚴及掘鏡出光耀爛然一室)
(盡明如初日之照鏡中見北來兵騎穰穰無數餘三方/都無所覩因大駭曰不可不可即埋之姨母時伏牀下)
(得竊窺焉兵火後此家惟一兒子在姨母/能指鏡處存否則不知也故予詩及之)
　　自趙莊歸冠氏
杏園紅過雪披離楊栁無風緑綫齊寒食人家在原野
乳鴉牆外盡情啼
　　濟南雜詩五首
兒時曾過濟南城暗算存亡只自驚四十二年彈指過
却疑行處是前生
呉兒洲渚似神仙罨畫溪光碧玉泉别有洞天君不見
鵲山寒食泰和年
石刻燒殘讌集辭雄樓傑觀想當時只應畫㦸清香地
多欠韋郎五字詩
白煙銷盡凍雲凝山月飛來夜氣澄且向波間看玉墖
不須橋畔覓金繩
荷葉荷花爛漫秋鷺鷥飛近釣魚舟北城佳處經行徧
留著南山更一遊
　　　附元好問濟南行記予兒時從先隴城府君官
　　　掖縣嘗過濟南然但能憶其大城府而已長大
　　　來聞人談此州風物之美遊觀之富每以不得
　　　一遊為恨嵗乙未秋七月予來河朔者三年矣
　　　始以故人李君輔之之故而得一至焉因次第
　　　二十日間所遊歴為行記一篇傳之好事者初
　　　至濟河約杜仲梁俱東並道諸山南與泰山即
　　　是日以隂晦不克見至濟南輔之與同官權國
　　　器置酒歴下亭故基此亭在府宅之後自周齊
　　　以來有之㫄近有亭曰環波鵲山北渚嵐漪水
　　　香水西凝波狎鷗臺與橋同曰百花芙蓉堂曰
　　　靜花軒曰名士水西亭之下湖曰大明其源出
　　　於舜泉其大占城府三之一秋荷方盛紅緑如
　　　繡令人渺然有呉兒洲渚之想大槩承平時濟
　　　南樓觀天下莫與為比䘮亂二十年唯有荆榛
　　　瓦磔而已正如南都隆德故宫頽圯百年澗谿
　　　草樹有荒寒古澹之趣雖髙甍畫棟無復其舊
　　　而天巧具在不待外飾而後竒也凡北渚亭所
　　　見西北孤峯五曰匡山濟河路出其下世傳李
　　　白嘗讀書於此曰粟山曰藥山以陽起石得名
　　　曰鵲山山之民有云每嵗七八月烏鵲集其上
　　　亦有一山皆白鵲時此山之所以得名歟曰華
　　　不注太白詩云昔嵗遊歴下登華不注峯兹山
　　　何峻秀青翠如芙蓉此真華峰寫照詩也大明
　　　湖由北水門出與濟水合瀰漫無際遥望此山
　　　如在水中葢歴下城絶勝之處也華峯之東有
　　　臥牛山正東百五十里鄒平之南有長白山范
　　　文正公學舍在焉故又謂之黌堂嶺東十里有
　　　南北兩妙山兩山之間有閔子騫墓西南大佛
　　　頭嶺下有寺千佛山之西有函山長二十里所
　　　山有九十谷泰山之北麓也泰山去城百里而
　　　近特為函山所礙天晴登北渚則隱隱見之歴
　　　山去城四五里許山有碑云其山修廣出材不
　　　匱今但蕩然一丘耳西南少斷有蠟山由南山
　　　而東則連亘千里與海山通矣爆流泉在城之
　　　西南泉濼水源也山水匯於渴馬崖洑而不流
　　　近城出而為此泉好事者曾以穀糠驗之信然
　　　往時漫流纔没脛故泉上湧髙三尺許今漫流
　　　為草木所壅湥及尋丈故泉出水面纔二三寸
　　　而已近世有太守改泉名檻泉又立檻泉坊取
　　　詩義而言然土人呼爆流如故爆流字又作趵
　　　突曾南豐云然金線泉有紋若金線夷猶池面
　　　泉今為靈泉菴道士髙生妙琴事人目為琴髙
　　　留予宿者再進士解飛卿好賢樂善欵曲周密
　　　從予游者凡十許日説少日曾見所謂金線者
　　　尚書安文國寳亦云以竹竿約水使不流尚或
　　　見之予與解徘徊泉上者三四日然竟不見也
　　　杜康泉今湮没土人能指其處泉在舜祠廡下
　　　云杜康曾以此泉釀酒有取江中泠水與之較
　　　者中泠每升重二十四銖此泉減中泠一銖以
　　　之㵸茗不減陸羽所第諸水云舜井二有歐公
　　　詩大字石刻甘露園紀歴下泉云夫濟逺矣初出
　　　河東王屋曰沇水注秦澤濳行地中復出共山
　　　始曰濟故禹書曰道沇水東之逾温逾墳城
　　　入於河溢於滎洑於曹濮之門乃出於陶丘北
　　　㑹於汶過歴下濼水之北遂東流且濟之為瀆
　　　與江淮河等大而均尊獨濟水所行道障於太
　　　行限於大河終能獨逹於海不然則無以謂之
　　　瀆矣江淮河行地上水性之常者也濟或洑於
　　　地中水性之變者也予愛其論水之變與常有
　　　當於予心者故并録之珍珠泉今為張舍人園
　　　亭二十年前吾希顏兄嘗有詩至泉上則知詩
　　　為工矣凡濟南名泉七十有二爆流為上金線
　　　次之珍珠又次之若玉環金虎黑虎柳絮皇華
　　　無憂洗鉢及水晶簟非不佳然亦不能與三泉
　　　侔矣此遊至爆流者六七宿靈泉菴者三汎大
　　　明湖者再遂東入水柵柵之水名繡江發源長
　　　白山下周圍三四十里府參佐張子鈞張飛卿
　　　觴予繡江亭漾舟荷花中十餘里樂府皆京國
　　　之舊劇談豪飲抵暮乃罷留五日而還道出王
　　　舍人莊道旁一石刻云隋開皇丙午十二月鈆
　　　珍墓誌珍巴郡武昌人學通三家優游田里以
　　　壽卒誌文鄙陋字以巴為已葢周隋以來俗書
　　　傳習之弊其云葬􁀙山之西者知西南小丘為
　　　􁀙山也以嵗計之隋開皇六年丙午至今甲午
　　　碑石出壙中葢十周天餘一大衍數也道南有
　　　仁宗時侍從龍圖張侍郎掞讀書堂三字東坡
　　　所書并范純粹律詩俱有石刻掞字叔文自題
　　　仕宦之後每以王事至其家則必㑹鄉隣甥姪
　　　盡醉極歡而罷各以嵗月為識叔文有文譽仕
　　　亦達然以榮利之故終身至其家三而已名宦
　　　之役人如此可為一嘆也至濟南又留二日汎
　　　大明待杜子不至明日行濟河道中小雨後泰
　　　山峯嶺歴歴可數兩㫄小山間見層出雲煙出
　　　没顧揖不暇恨無佳句為摹寫之耳前後所得
　　　詩凡十五首并諸公唱醻附於左
　　題劉才卿湖石扇頭
幽澗雲凝雨未乾曲池疎竹共荒寒扇頭喚起西園夢
好似熙春閣下看
　　聞歌懷京師舊遊
樓前誰唱緑腰催千里梁園首重囘記得杜家亭子上
信之欽用共聽來
　　出鎮州
汾水歸心日夜流孤雲飛處是松楸無端行近還鄉路
却傍西山入相州
　　南闗二首
風裏秋蓬不自繇一生幾度過隆州無情團栢闗前水
流盡朱顏到白頭
路轉川廻失繫舟更教兩驛過徐溝多情團栢闗前水
却共清汾一處流(是日自徐/溝宿南闗)
　　馬坊冷大師清真道院
枯蒲折葦障清灣十里風荷指顧間安得西湖展生手
亂鋪雲錦浸青山
　　遊天壇雜詩五首
芳樹陰陰鳥語譁緑雲晴雪映紅霞青山可是堪人恨
藏著中巖十里花
漫山白白與紅紅小樹低叢看不供總道楂花香氣好
就中偏愛玉瓏鬆(花名有/玉瓏鬆)
溪童相對采椿芽指似陽坡説種𤓰想得(一作/是)近山營
馬少青林深處有人家
湍聲洶洶落懸崖見説蛟龍擘石開安得天瓢一翻倒
躡雲平下看風雷(時旱甚/故云)
仙壇倒影鳳麟洲一道雲光插素秋也是天公閒不得
海東移著海西頭
　　初挈家還讀書山雜詩二首
天門筆勢到閒閒相國文章玉筍班從此晉陽方志上
繫舟山是讀書山(繫舟先大父讀書之所閒閒公改為/元子讀書山又大參楊公叔玉譔先)
(人墓/銘)
眼中華屋記生存舊事無人可共論老樹婆娑三百尺
青衫還見讀書孫
　　賦瓶中雜花七首(予絶愛未開杏/花故末篇自戲)
老眼驚看節物新今年更與酒杯親東山一道花如繡
從此他鄉不是春
香中人道睡香濃誰信丁香臭味同一樹百枝千萬結
更應薰染費春工
生紅㸃㸃弄嬌妍半拆花房更可憐傳語春風好將䕶
莫教容易作銀錢
紅抹蘭膏緑染衣緑嬌紅小兩相宜華邉剩有清香在
木石癡兒自不知
素豔來從月姊家温風淑氣發清華人閒自有交枝玉
天上休開六出花
昨日桃花錦片新兔葵今日到殘春低枝留得稀疎朶
比似全開更惱人
古銅瓶子滿芳枝裁翦春風入小詩看看海棠如有語
杏花也到退房時
　　杜生絶藝
杜生絶藝兩絃彈穆䕶沙詞不等閒莫怪曲終雙淚落
數聲全似古陽闗
　　德華小女五嵗能誦予詩數首以此詩為贈
牙牙嬌語總堪誇學念新詩似小茶好箇通家女兄弟
海棠紅㸃紫蘭芽(唐人以茶為/小女美稱)
　　春歸
野杏溪桃三兩枝春歸也作送春詩東君自愛長安好
能住山城得幾時
　　發南樓度鴈門闗二首
雞聲未動發南樓澗水隨人向北流欲望讀書山逺近
鴈門闗上嬾回頭
稜嶒石磴倚髙梯穹谷無人緑樹齊總為古來征戍苦
宿雲常傍塞垣低
　　自題中州集後五首
鄴下曹劉氣儘豪江東諸謝韻尤髙若從華實評詩品
未便呉儂得錦袍
陶謝風流到百家半山老眼淨無花北人不拾江西唾
未要曾郎借齒牙
萬古騷人嘔肺肝乾坤清氣得來難詩家亦有長沙帖
莫作宣和閣本看
文章得失寸心知千古朱絃屬子期愛(一作/恨)殺溪南辛
老子相從何止十年遲
平世何曾有稗官亂來史筆亦燒殘百年遺藁天留在
抱向空山掩淚看
　　講武城
作計千年復萬年似嫌蒸土不能堅秪今講武人何在
衰栁殘楊有亂蟬
　　藥山道中
西風砧杵日相催著破征衣整未廻白鴈已銜霜信過
青林閒送雨聲來
　　黄華峪五首
岱崧王屋舊經過自倚胸中勝槩多獨欠太行高絶處
青天白日看山河
絶壁孤雲仔細看雲間龍穴想髙寒碧瀾寸寸横秋色
空對山靈説到難(唐人到難篇有碧瀾之下/寸寸秋色之句見文粹)
玉立千峯畫不如天公自有范寛圗閭山要著黄花老
千尺珠簾得似無(前軰閭山詩有向使早逢周處士子/端應不號黄華之句處士指周先生)
(德/卿)
團團石甕琢青瑶仰面看雲覺動揺誰著天瓢灑飛雨
半空翻轉玉龍腰
落峽飛流散不收湍聲洶洶動髙秋也應嫌被紅塵涴
才近山門便洑流
　　鄉郡雜詩二首(予家自五代以後自汝州遷平定/宋末又自平定遷於忻故文字中)
　　(以平䧑/為鄉君)
一溝流水幾橋横㟁上人家種柳成來嵗春風一千樹
緑煙和雨暗重城
新堂縹緲接飛樓雲錦周遭霜樹秋若道使君無妙思
冠山移得近城頭
　　前髙山雜詩
天池一雨洗氛埃全晉堂堂四望開不上朝元峯北頂
真成不到此山來
　　楚山清曉圖
雨潤烟濃十二峯雲間合有楚王宫遥知别後西州夢
一抹春愁淺淡中
　　三鄉雜詩二首
夢寐滄洲爛漫遊西風安得釣魚舟薄雲樓閣猶烘暑
細雨林塘已帶秋
尖新秋意晚晴中六尺笻枝滿袖風草合斷橋通暗緑
竹揺殘照漏疎紅
　　榆社硤口村早發
瘦馬長途嬾著鞭客懐牢落五更天幾時不屬雞聲管
睡徹東窓日影偏
　　同兒軰賦未開海棠二首
翠葉輕籠豆顆匀臙脂濃抹蠟痕新殷勤留著花梢露
滳下生紅可惜春
枝間新緑一重重小蕾湥藏數㸃紅愛惜芳心莫輕吐
且敎桃李閙春風
　　楊祕監馬圖
天閑誰省識真龍金粟堆前草色空忽見畫圗疑是夢
東華馳道麝香驄
　　岳山道中
野禾成穗石田黄山木無風雨氣凉流水平岡儘堪畫
數家村落更斜陽
　　雪㟁鳴䳺
離離殘雪㸃荒叢更著幽禽慘淡中笑殺畫簾雙燕子
秋千紅索海棠風
　　客意
雪屋燈青客枕孤眼中了了見歸途山間兒女應相望
十月初旬得到無
　　論詩三首
坎井鳴鼃自一天江山放眼更超然情知春草池塘句
不到柴煙糞火邊
詩腸搜苦白頭生故紙塵昬枉乞靈不信驪珠不難得
試看金翅擘滄溟
暈碧裁紅㸃綴匀一回拈出一回新鴛鴦繡了從教看
莫把金針度與人
　　風栁鳴蟬
輕明雙翼曉風前一曲哀箏續斷絃移向别枝誰畫得
只留殘響客愁邊
　　僧寺阻雨
山氣森岑入葛衣砧聲偏與客心期僧窓連夜瀟瀟雨
又較歸程幾日遲
　　王子文琴齋
天上秋風月底霜求凰一曲鬢絲長相如四壁消何物
直要文君典鷫鸘
　　舊與趙景温
浮雲流水易西東回首梁園似夢中一别十年今又别
酒罇能得幾回同
　　雪谷早行圖(巻中多國朝/名勝題詠)
畫到天機古亦難遺山詩境更髙寒貞元朝士今何在
莫厭明窓百過看
　　夜宿山中
月華人影共徘徊未算歸程夢已囘澗水悲鳴易愁絶
長松休送雨聲來
　　臺山雜詠五首(甲寅/六月)
西北天低五頂高茫茫松海露靈鼇泰山直上猶千里
井底殘山枉叫號
山上離宫魏故基黄金佛閣到今疑異時人讀清凉傳
應記諸孫賦黍離
一國春風帝子家緑雲晴雪間紅霞香緜穏藉僧鞵草
蜀錦驚看佛鉢花
沈沈龍穴貯雲煙百草千花雨露偏佛土休將人境比
誰家隨歩得金蓮
靈蛇不與世相闗時復蜿蜒水石間何處天瓢待霖雨
一龕香火梵仙山
　　乙卯二月二十一日歸自汴梁二十五日夜久旱
　　而雨偶記内鄉一詩追録於此今三十年矣
桑條沾潤麥溝青軋軋耕車閙曉晴老眼不隨花栁轉
一犂春事最闗情
　　石勒問道圗
輕比韓彭作李陽髙僧久已笑君狂中原果有劉文叔
肯説鈴聲替戾岡
　　貞燕
杏梁雙宿復雙飛海國爭教隻影歸想得秋風逼凉冷
謝家兒女亦依依
　　留贈丹陽王鍊師
敝盡貂裘白髮新京華旅食記前身仙翁相見休相笑
同是邯鄲枕上人
　　元夕
花影燈光一萬重青衫驄馬踏東風彰陽舊事無人記
二十三年似夢中
　　酴醿
枕幃餘韻最清真夢裏猶來著莫人擬借濃陰作羅幕
　玉纓多處臥殘春
　　　和德新丈
　二年老眼暗兵塵今日逢君喜事新結伴還鄉有成約
　不應先作北歸人
　　　倦繡圖
　香玉春來困不勝嗁鸎喚夢幾時譍可憐顦顇田家女
　促織聲中對曉燈
　　　雪谷曉行圖
　漫漫長路幾時休風雪無情夢亦愁羡殺田家老翁媪
　瓦盆濁酒火鑪頭
　　　與西僧倫伯逹
　行雲孤鶴萬縁輕遙見鄉闗眼便明不似遺山元老子
　塵埃風雨過平生
　
　
御訂全金詩增補中州集巻六十六
　欽定四庫全書
御訂全金詩增補中州集卷六十七
　　元好問五(以下詩從/全集補入)
　　　同希顔再登箕山
　千年箕山祠蘿徑深以悄桂樹不復見秃蓛餘秋篠盤
　盤盡絶頂石冢平木杪長風萬里來筋骸覺輕矯側身
　望巖竇解衣憩林表是時夏春交野色亂青縹川光乍
　明滅地脉互縈繞岡巒蟻垤出井邑蜂衙繞紅塵洛陽
　昬白雲太行曉元功信㝠漠一覺疑可了悟彼東山人
　胸中魯宜小
　　　雜著五首
　禀氣寡所諧衣食固無端所業在農桑甘以辭華軒田
　家豈不苦嵗功聊可觀帶月荷鉏歸徘徊丘隴間曖曖
　逺人村紛紛飛鳥還養真衡茅下庶無異患千遥謝荷
　蓧翁躬耕非所嘆
　守拙歸田園淹留自無成長吟掩柴門遂與塵事㝠素
月出東嶺夜景湛虛明揮杯勸孤影杯盡壺自傾遥遥
望白雲千載有深情
榮叟老帶索原生决納屨邈哉此前修久而道彌著人
生少至百每每多憂慮量力守故轍餘榮何足顧棲遲
固多娯幾人得其趣
桃李羅堂前霜露榮悴之咄咄俗中惡人道毎如兹冬
嶺秀孤松卓然見髙枝提壺撫寒柯懷此貞秀姿願留
就君住終身與世辭
世短意恒多時駛不可追感彼栢下人泫然沾我衣運
至㑹歸盡彼此更共之理也可奈何一觴聊可揮酒中
有深味情隨萬化遺西南望崑墟靈人侍丹池我無騰
化術帝鄉不可期且極今朝樂千載非所知
　　潁谷封人廟
洩洩潁谷雲瀜瀜潁川水封君去我久水雲自清美人
言君善諫微意得鄭子特於悔悟時一語發天理大孝
動天地土苴及頑鄙反身而未誠善諫且敗矣如何千
嵗下乃與茅焦比我行潁川道永念負甘旨願作赬尾
魴因之日千里
　　贈答劉御史卿雲三首
舊聞劉君公學經發源深驊騮萬里氣聖途已駸駸大
梁語三日副我夙所欽濓溪無北流此道日西沉百年
牛山木不復秀穹林南風雖寥寥聞絃猶賞音獨憐夸
毗子一我無古今共學君所貪適道我豈任相酬無别
物徒有好賢心
阿京吾所畏早生號能文初無王家癖聲光自流聞此
行不虛來得接大小君信知珠玉淵足當羔鴈羣君家
有箕裘聖學待䇿勲但使本根在枝葉復何云殷勤五
色筆未用摧千軍
老鶴何許來澹與孤雲同相值太虛室悠然復西東聖
學要深談惜君别匆匆何時沂水上同詠舞雩風
　　送欽叔内翰并寄劉達卿郎中白文舉編修三首
忽忽嵗云暮烈烈風霜威舉頭望長安游子從此歸我
有平生懷愛君如連枝半年姜肱被所樂良不貲尚恨
人事異離合無定時送君酒一杯侑以彈鋏辭上言行
路難下言長相思
六月渡盟津十月行氾水風濤脱沉舟氷雪危墮指孝
子在中野永念負甘旨家貧親已老形瘵心欲死古稱
季路孝負米曾百里願作鯉與魴寧當怨赬尾君歸不
可緩獻壽迫嵗始遙知慈母心已為烏鵲喜
一年不製衣春服犯霜風一日僅兩食腸胃不得充生
平萬里氣頓入低回中田夫怒攘臂縮首甘盲聾老兵
賜顏色歡喜無所容求索厭朋友勞苦慚僕僮無聊復
無聊又復招災凶我有一樽酒澆君磈磊胸君年始三
十白髮成一翁顧以寸心微受此百慮攻君窮復何辭
不見閒閒公文章二百年不救四壁空
　　德禪師清凉草堂
舊隱伊陸巷把茅入宴息新居蘭若峯老屋補漏坼鐘
魚有勝氣缾錫無滯迹回頭仙人隊談笑初未隔結草
幾成壞逆旅誰主客道人那計許一笑山月白多生負
詩債秋物苦催索遙知得新句崧少為動色(上人舊隠/伊陽伊陽)
(有伊陸巷仙人隊/者女儿山諸峯名)
　　北邙
驅馬北邙原踟蹰重踟蹰千年富貴人零落此山隅萬
塜不復識榛莽餘龜趺賢愚同一盡感極增悲歔粤人
惟物靈生也與道俱一為物所眩遂爾迷厥初蜕骨幾
山丘百年不須臾歸盡固其理交喪亦已愚陳迹有足
悲奈此萬化途焉知原上塜不有當年吾
　　龍門雜詩
不見木菴師胸中滿泥塵西窓一握手大笑傾冠巾青
山有佳招一游負因循老笻動髙興萬景森前陳乾元
先有期清伊亦知津細看濳溪樹髙臥香山雲學詩二
十年鈍筆死不神乞靈白少傅佳句儻能新遙遙洛陽
城梅花千樹春山中有忙事寄謝城中人
　　示姪孫伯安
伯安入學小頴悟非凡兒屬句有夙性説字驚老師見
汝挾書歸憶我青衿時青衿昨日耳齒髪忽如兹讀書
悮人多濶疎亦天資元無倚天劍可斷扶桑枝倚梯望
青㝠愚者知笑之壯事已無取老謀欲何施幸此掌中
孫未染如素絲就令好紙筆門户誰當支我有商餘田
汝壯可耘耔便當學種樹未用城南詩(伯安方讀韓集/符讀書城南)
　　種松
百錢買松栽植之我東墻汲井浣塵土揷籬䕶牛羊一
日三摩挲愛比添丁郎昨宵入我夢忽然變昻藏昻藏
上雲霄慘澹含風霜起來月中看細鬛攅針芒惘然一
太息何年起明堂鄰叟向我言種木本易長不見河畔
栁顧盼百尺強君自作逺計今日何所望
　　虞鄉麻長官成趣園二首
鑿池水交流築屋山四繞衡門在人境三徑深以悄中
庭八九樹晨坐聽百鳥人生信多盧長寢容未了虛舟
有天遊我定物自擾豈不與世竝自是萬物表達觀無
不可言外當意曉
蹉跎匡山游爛漫彭澤酒慨然千載上懷我平生友夫
君負竒節斂氣鬱星斗為吏非所堪徑去如避走王官
唐以還寂寞葢已久柴車君來隱清風動林藪至今溪
上詩往往在人口淵明不可作此士寧復有
　　雜詩四首
相士如相馬滅没深天機區區銅馬法徒識牝與驪人
言當塗公惡人知其微如何許劭語受之不復疑知人
固不易人亦未易知媸妍在水鏡鉛粉徒自欺孰為仁
義人未假已不歸伯樂不可作思與曹瞞期
世事如大弩人若材官然乗勢易發機非時勞控弦又
如大水中置彼萬斛船雖有帆與檣亦須風動天不見
周公瑾弱齡已飛鶱不見師尚父鷹揚在華顛彼非生
而材此豈晚乃賢鎡基喻智慧要必有待焉嘆息狂馳
子嘗為愚者憐
崑山有璞玉外質而内美唯其不自衒故與頑石齒和
也速於售再獻甘滅趾在玉庸何傷惜君兩足耳
堂堂明堂柱根節幾嵗寒使與蒲栁同扶厦良亦難我
衣敝緼袍我飯苜蓿盤天公方試我劍鋏勿妄彈
　　采杞
仙苗不擇地榛莽散秋實微霜緑未隕濃露紅欲滴方
書尚服餌僮僕課采拾花葉久已厭功實從此得苦茶
薦竒味凡醖化靈液人傳東坡事世驗西河術誑口亦
自佳輕骨况可必維物多似是致用相萬一向非觀玉
篇誰為分杞棘
　　宿菊潭
田父立馬前來赴長官期父老且勿往問汝我所疑民
事古所難令才又非宜到官已三月惠利無毫釐汝鄉
之單貧寧為豪右欺聚訟幾何人健鬭復是誰官人一
耳目百里安能知東州長官清白晝下村稀我雖禁吏
出將無夜叩扉教汝子若孫努力逃寒饑軍租星火急
期㑹切莫違期㑹不可違鞭扑傷汝肌傷肌尚云可夭
閼令人悲
　　阻雨張主簿草堂
溼暑雲氣鬱漫淫(去/聲)成積雨南風竊陰機萬籟因掀舉
飛濤限江岸懸流迫茅宇塊坐百慮滋歸興生鳥羽兒
童十日約竹馬候門廡曾是百里程川途忽遐阻少遊
去我久念子平生語欵段劣可乗贏餘果何取河汾敝
廬在坐滯西南楚世事不可期客心徒自苦
　　萬化如大路
萬化如大路物我適相遭往來限隣屋夢寐阻同袍斷
金幾何人年運劇銷膏相歡顧不足爾戈奚暇操古來
泰山名達觀等秋毫蠻觸徒能國蜾臝竟誰豪曠蕩覽
八紘美惡自為曹造物無巧擇大塊有幷包暴公今在
無寒燐起蓬蒿孤心旣悄悄衆口益嗷嗷同塵寧當悔
枉已乃為勞鹿門有髙躅世網儻能逃
　　李道人崧陽歸隠圖
北山范寛筆老硬無妍姿南山小平逺澹若韋郎詩崧
陽古仙村佳處我所知長林連玉華細路入清微連延
百餘家柴門水之湄桑麻蔽朝日鷄犬通垣籬媿我出
山來京塵滿山衣春風四十日夢與孤雲飛可笑李山
人嗜好世所稀逢人覔詩句不恤怒與譏道人本無事
何苦塵中為京師不易居我癡君更癡山中酒應熟幾
日是歸期
　　學東坡移居二首
廢地三畝餘十年長蒿萊瓦礫雜糞壤白骨深蒼苔孤
客無所投卽此營茅齋墾斸豈不苦寢處亦可懐辱身
賤者事寧當惜筋骸伐木荒林中運甓古城隈辛勤八
十日吾事乃得諧買宅必萬錢一錢不天來今晨見此
屋一笑心顔開
東坡謫黄州符藥行江湖荒田拾瓦礫賤役分僮奴我
讀移居篇感激為悲歔九原如可作從公把犂鉏我貧
公亦貧賦分無賢愚論人雖甚媿詩亦豈不如
　　歴下亭懷古分韻得南字
東秦富佳境北渚擅名談兹游亦已久纔得了二三南
山壓城頭十里奎與函洑流出地底城隅滿泓潭金絲
弄晴光玉玦響空嵌清漣通畫舫秀水深雲龕華峰水
中央鬱鬱堆煙嵐荷華望不極緑淨紛紅酣毒熱非山
陽卑濕無江南承平十萬户他州隔仙凡劫火土一丘
樹老草不芟巧盡露天質到眼皆竒探千年歴下亭規
模見覃覃懷賢成獨詠勝賞何由參
　　舜泉效逺祖道州府君體
重華初側陋嘗耕歴山田至今歴下城有此東西泉喪
亂二十載祠宇為灰煙兩泉廢不治(平/)漸著瓦磔填蛙
跳(平/)聚浮沫羊飲留餘羶我行歴荒基涕下何漣漣舜
不一井庇下者何有焉帝功福萬世帝澤潤八埏要與
天地竝寧待一水傳甘棠思召伯自是古所然我欲操
畚鍤浚水及其源再令泥濁地一變清泠淵青石壘四周
千祀牢且堅石渠漱清溜日聽薰風絃便為泉上叟
抔飲終殘年
　　與張仲傑郎中論文
文章出苦心誰以苦心為正有苦心人舉世幾人知工
文與工詩大似國手碁國手雖漫應一著存一機不從
着着看(平/)何異管中窺文須字字作亦要字字讀咀嚼
有餘味百過良未足功夫到方圓言語通眷屬只許曠
與䕫聞絃知雅曲今人誦文字十行誇一目閼顫失香
臭瞀視紛紅緑毫釐不相照覿面楚與蜀莫訝荆山前
時聞刖人哭
　　銅鞮次村道中
山徑一何惡一澗復一嶺昻頭一握天放脚百丈井武
鄉有便道故遶銅鞮境渉險良獨難又復觸隆景羸驂
蹄已穴怨僕氣將癭與世恒背馳用力何自省河汾紹
絶業疑信紛莫整銘石出壙中昧者宜少警少時曾一
讀過眼不再省南北二十年夢寐猶耿耿喻如萬里别
燈火得對影行役豈不勞聊當忍俄頃
　　蕭齋(并引/)
　故民部長陵蕭公泰和大安之間名德雅望朝臣無
　出其右其為太原道漕使時不肖方厠諸生間顧嘗
　一望眉宇以為甚幸然亦以齒少且賤不得與横經
　之末而為恨也北渡後居陽平見闗中人邢公達談
　公平生往往色揚而神躍問之知其為公夫人之猶
　子也葢公達之先人於公恩義良厚而公所以報之
　者為甚力公達初仕部掾年甫三十遂為州上佐出
　入臺閣者二十年雖其材致然亦藉公為之司命耳
　予雅知公達之敬公也凡欲聞公之故則就訪之公
　達以所居之室乞名於予因以蕭齋目之且為之説云
　士之生世有一鄉之士有天下之士有一人之所私
　慕有天下之所共稱分限所在不能以強人而人亦
　不得而強之也惟公承王公餘烈奕葉台鼎世譜完
　具與當楊杜氏相上下故言氏族者推其貴出入經
　史優柔厭飫發擿祕奥不減前軰蔡無可故言討論
　者服其博奏讞疑獄致力忠愛一言之仁利及永久
　故言斷獄者歸其平彊禦不奪其操公相不易其介
　幅巾鄉社坐鎮頽俗故言進退者推其髙葢天下所
　共稱非一人之私慕髙山仰止其誰曰不然古人有
　愛蕭子雲筆札者得蕭之一字遂以名所居況於其
　所天乎因為詩以貽公達有好賢如緇衣者請為同
　賦焉
十年金門客一日蓬蒿人煙煤兩椽屋因公名字新昔
公無恙時四海望經綸敦龎一古儒風采自名臣人亡
典刑在百世留清塵師尊世共然況予夙所親愛公入
夢想逶迤見垂紳教兒多讀書公言諒諄諄他特門户
改亦惟公所姻我嘗望公顔道左避朱輪至今誦其詩
喜色為津津歸秦如未老㑹買東家隣
　　别李周卿一首
風雅久不作日覺元氣死詩中柱天手功自斷鼇始古
詩十九首建安六七子中間陶與謝下逮韋柳止詩人
玉為骨往往墮塵滓衣冠語俳優正可作婢使望君清
廟瑟一洗箏笛耳
　　詶韓德華送歸之作
良朋滿東州嵗月見忠悃韓侯晚相值意氣尤懇懇我
嘗相斯人趣向識端本立節栢有心樹德蘭在畹官榮
睨不顧寄興淨雲巘今世走名塲旗斾幾仆偃賤子本
無取玉趾渠往返昨聞遂歸養見謂竹林阮暑塗三百
里追送不憚逺觀君木訥姿百念為日損顧方慙衣絅
又被以華衮桑榆倘可收嵗事在穮蓘里門眼中見歸
袖勞重挽鷄黍先有期升堂未言晚
　　戊戌十月山陽雨夜二首
朔吹作還止雲意鬱以周十月雷收聲陽和自油油此
雨非舊雨春旱歴夏秋道路土三尺今朝見浮漚山城
信樂土凶年未消憂一蝗食禾盡半菽不易求流民四
方來斷港魚鰕稠忍死待一麥秋種且未投乾溢誰所
司雩壇徧九州醉飽到狐鬼巫覡自懷羞帝命制江湖
野語良悠悠龍公為汝賀桑榆定可收
霏霏散浮煙靄靄集微坌出門望白塔但覺襟袖潤繁
聲忽赴節細㸃復成陣久渴疑未厭(平/)已作寧小靳山
陽冬候煖麥脚易滋分(去/)土膏入滲漉破粒容可趁此
邦信可樂風土同三晉單車我東來塵土滿歸鬢裹糧
失先具閉糴困餘吝今朝人事改一雨開百順僧窓晚
色淨喜極夢為盡枕上一詩成燈花落紅燼
　　看山
慘慘悲去國鬱鬱賦卜居不采西山薇即當葬江魚今
日忽有得蕩如脱囚拘青山坐終日忘讀案上書臯壤
與山林使我欣然歟我身天地間託宿真蘧廬無窮閲
有限萬期亦須臾坎止及流行何計疾與徐百年險與
夷又似萬里途良馭馳康莊九折亦摧車必惟易之就
遇險當何如化化復生生體異理不殊鷺非浴而白烏
豈黔而烏誰續長脛鶴誰截短足鳬孔墨不煖席盜跖
華堂居公車困方朔太倉飽侏儒杜子露雙肘朝參出
無驢軟裘與快馬照耀輿臺軀天隨隱笠澤杞菊供盤
盂擊鮮日為具大嚼皆屠沽乖逢自乖逢賦分無賢愚
作計窮一我造物良區區嚮也憂不足乃今樂有餘
　　九日讀書山用陶詩露凄暄風息氣清天曠明為
　　韻賦四首
今日復何日霜氣倐已凄登髙有佳招山中古招提翩
翩劉公子玉田重相攜乾坤動詩興澗壑忘攀躋霍侯
家甚貧劣有酒與鷄城居厭鼙鼓移家此幽棲世網不
易逃所向皆塵泥何以濯我纓林間有清溪
霜氣一偃薄杳杳秋山空臨髙望烟樹黄落雜青紅造
物故豪縱窮秋變春容錦障三百里不盡臺山東燦燦
黄金華羅生蒿艾叢野人不知貴幽香散秋風秋物自
横陳顧揖苦不供誰能搖醉筆吐句凌清雄
賞心古難并暮景日易費故人成此游樽酒重相慰新
詩互酬唱清談見滋味鱷鯢方偃蹇鼃黽共騰沸懸險
劇褒斜清渾雜涇渭爭敎十圍腹滿貯憂與畏情親到
真率寧復轉喉諱鄭重伯雅生藉汝聊吐氣
紫微老仙伯少日見承平甲子五百餘䨇瞳益清明披
莊不盈尺翛然澹無營庭柯挂秋蔬老樹風泠泠我有
年德尊公深鄉曲情思得菊潭酒為公制頽齡作詩語
同游明年復尋盟看翁九節杖翩翩上崢嶸
　　留月軒
丈室何所有琴一書數冊花竹結四隣繁隂散芳澤閒
門無車馬明月即佳客三人成邂逅又復得驩伯驩伯
屬我歌蟾兔為動色商聲隱金石桂樹風索索乾坤月
與我光滅即生魄元精貫當中寧有天壤隔卯君尚奚
待言論累數百多談令人厭坐睡墮驚幘一笑鷄未鳴
虛窓自生白
　　趙吉甫西園(園名/種德)
王城比民居近市無閒田閒田八九畝乃在城西偏久
矣瓦礫塲莽為狐兎阡髙人一留顧老木生雲烟築屋
臨清流開窓見西山人境偶相值遂無城市喧趙侯嗜
讀書兀坐守遺編性情入吟咏古澹無妖妍酸鹹與世
殊至味久乃全我作别墅詩請為子孫傳耕耘有定業
歉豐屬之天寧作鹵莽兒袖手待逢年汲古先有齋種
德今有園期君在晚嵗無庸計目前
　　臨汾李氏任運堂二首(并序/)
　彦仁從軍久厭於事物之累念欲脱去之而不可得
　也故嘗鬱鬱不自聊求予發藥之予名其居曰任運
　且為賦詩
官職有何好凛凛蹈危機車塵及馬足捧手仍低眉棄
去何足道無從脱縶維不如聽其然嵗晚倘可期此心
未馴初養虎時飽饑一為金石止坐閲萬物馳汨泥揚
其波哺糟歠其醨漁父我所學靈均竟奚為上堂壽慈
親兄弟如塤篪菽水致足樂況有甘與肥人生天地間
長路有險夷遇險即欲避安得皆通逵君家北山翁百
世留清規樂天而知命行矣君何疑(北山翁彥仁之伯/祖泰和問以髙道)
(提㸃天長胥莘公贈詩有/百世清規之語故及之)
履危恨無機避禍欣有策後慮徒自宻前路寧汝測七
戰殁牖下坐談得刺客周身容孔智伐木不宋厄九折
怯乘險瘴海悲逺謫就令家長安獨不死牀簀人生多
憂畏年壽幾至百惴惴首尾間天宇坐成窄重泉青雲
梯平地黄土陌乖逢有定在拙計徒巧擇行樂當及時
莫待頭雪白(黄土陌見初/學記奴僕門)
　　曲阜紀行十首
荒城臥魯甸寒日澹平蕪千年素王宫突兀此城隅我
昔入小學首讀仲尼居百讀百不曉但有唾成珠少長
授魯論稍與義理俱攝齊念升堂壊壁想藏書翩翩七
十子佩服見舒徐慨然望闕里日思膏吾車五原東北
晉因循迫桑榆今日復何日南冠預庭趨隱隱金石聲
怳如夢清都偉哉神明觀欣幸當何如
殿屋劫火餘瓦礫埋荒基入門拜壇下儼然想光儀憶
當講授初佩服何逶迤登降幾何人鸞鳳相追隨千年
仰階級天險不可躋文杏誰此栽世世傳清規植根得
所託在木將何知
堂堂魯三檜培植出天巧規模欲十抱竒秀供百繞誰
言甲戌亂煨燼入炎燎青烟干雲上羣鶴空自矯哀哀
嶧陽人腸肺痛如攪魯郊木何限此樹實所少神明信
扶持厄運豈易曉雩臺滿荒榛逵宫餘曲沼紛紛閲成
壞何異晏與早道存有汙隆物齊無夀夭霜皮眼中見
鬱鬱自塵表君看泰山石萬古青未了
陋巷陋復陋老屋在人境門前軒葢多閉户自幽屛近
郊無百畝負郭纔半頃饘粥聊自供取足唯一井此井
閲千嵗清節傳箕潁尚想瓢飲初至味久益永德隣與
周旋聖域容造請貧中有此樂日暮獨何怲泓然窺古
甃一勺試甘冷上池果能神轉盼得深省塵埃竟何有
素髮忽垂領共學誰我容從之抱修綆
泮宫何所有舞雩但荒臺泮水涸已久北風捲黄埃顧
瞻魯公宫感極令人哀獻馘亦盛事規摹到平淮作計
萬萬古而今安在哉獨愛鼓瑟翁不與三子偕宗周方
訖籙聖師猶卷懷但欲春服成風乎詠歸來我亦淡蕩
人渉世寡所諧浴沂行有日一笑心顏開
大姦何所如猰㺄雄且猛雖然弭耳伏擇肉㑹一騁卯
也不敗露名與聖師竝天刑竟莫逃不待七日頃曹瞞
盜漢璽僅得保要領與卯均小人脱網乃差幸小偷學
不至適足汚鍖鼎不從市朝肆必就逺方屏兩觀餘坡
陁萬世示頑獷神兵凛可怖過者宜少儆
不見講堂處指似存世譜遺基洙泗間荒惡餘十畝聖
師既已老自衛歸在魯正樂修六經卒業此其所當時
季路室完整逮建武太僕忠且壯持用方禦侮如何盛
唐日一廢不重舉中和天地位寧復俟庭廡所嗟世道
衰師授日莽鹵空餘千嵗井黕黑照終古
白塔表佛屋萬瓦青粼粼何年勝果寺西與姬公鄰塔
廟恣汝為豈合魯城闉魯人惑異教吾道宜湮淪許行
學神農耒耜手自親當時子孟子直以為匪民況彼桑
門家糞壤待其身一朝斷生化萬國隨荆榛孟氏非所
期安得揚與荀丹青贊神化舊染為一新坐令鐘魚地
再睹籩豆陳吾謀未及用勿謂秦無人
天地有至丈六籍留聖謨聖師極善誘小智秪自愚文
章何物技不直咳唾餘操戈競虛名望塵拜髙車所得
不毫髮咎責滿八區公論懸日星豈直小人儒喻彼失
相者倀不知所如指南一授轡聖門有修途陽光照薄
暮尚堪補東隅悠哉發深省灑埽今其初
林墓連魯城方廣十里間林間百草具棘刺死不蕃楷槐作
横理青青閲千年懷人成一慨何止召公賢博陵石翁
媪名字無留鐫兩獸墓前物嵗久乃訛傳昨我游魯
門規作孔林篇聖人與天大聖道難為言所見不一
記來者何述焉詩成私自媿小子良斐然
　　岳祠齋宫夜宿
煌煌德寧宫望秩年祀永唐來幾焚蕩規制仍峻整龍
旂嚴黼座金罽散光炯嶽拜行且周偉觀竊欣幸青紅
留壞壁兵衛自馳騁木杪見龜趺雄筆映鐘鼎中和昔
喪亂已溺寧再拯有來鴈門公赤手探虎鯁經營入慘
淡灑落出鋒穎凶豎竟自摧神鑒益彪炳青山閲人代
今古一炊頃摩挲盤根槐甲子誰記省朅來石門道煙
岫接雲嶺霄漢瞻上階濃碧揷秋影青林雨聲集懸瀑
激奔猛森然心魄動氷雪凄以耿飄颻想仙袂飛下玉
蓮井昨夢知是非復此造真境妙香淨餘習灝氣發新
警鶴書來何遲素髮迫垂領𤣥壇展衰歩似欲逐幽屏
髙柯月紛紛徘徊惜清景
　　示程孫四首
并州望南宫東南千里餘六年念兒女鬱鬱心不舒程
孫問安否一月兩寄書老我倦出門況是渉畏途鞍馬
二十日面色為焦枯白兄應見笑此行亦區區
吾女在吾家先已安卑弱雖然適貴門一味甘儉薄財
亷出仁讓語省見端慤婦道化一州母女皆願學州人
聞我至相與喜且愕謂我六十翁齒髮未衰落擊鮮日
為具和氣動城郭為説壻女賢宅相知有託乃公私有
賀一月醉杯杓生女四十年今有為父樂
直孫年志學玉立無纖瑕簡孫甫勝衣芳蘭茁其芽燦
燦彩翠翔鵷雛映朝霞諸孫獻公夀喜極復長嗟吾母
河南君閨門靜無譁殷勤敎女孫乃今成汝家老我何
足道外舍儘得誇
㑹聚樂不貲言别悽以惻風雲動老懐車馬見行色明
年吾六十家事斷闗白唯當近酒醆亦復抛書冊提攜
兩童子欵段或下澤玉雪念吾孫未覺千里隔乗興徑
一來髯壻當速客
　　九月初霖雨中感寒痺作
留飲工作祟臂股半風滛風滛喜陽景旬浹坐秋霖兒
寒益跳梁衰暮苦難任病枕怯遙夜破窓風露深兩年
魏大名千門響霜碪客行足繒纊家居但疎衾絇絲不
易得候蟲徒自吟無衣思南州傷哉非獨今
　　贈鸎
鄰墻擁髙樹深樾䕃衡宇山禽十百種晨夕所棲處獨
愛黄栗留婭姹如稚女笑啼啼又笑宛轉工媚嫵低窺
疑欲下轉盼忽驚舉花暗栁隂隂尚記兒時語詩家此
尤物名字喧樂府天真累絲竹容服仍楚楚宫額畫眉
濶黛黑抹金縷恨不掌上看毛羽得細數山城無與樂
好鳥亦求侣時持貫珠來有唱當和汝
　　讀書山月夕二首
層崖多古木細路深莓苔柴門開曉日雲際青山來靜
中有真趣孤賞何悠哉
久旱雨亦好旣雨晴亦佳䋲牀對明月樹影含清華墻
東有洿池欹枕聽鳴蛙
　　繼愚軒和党承旨雪詩二首
南來何所如孤根轉風蓬以彼萬里途寄此一畝宫明
窓一繩牀稍覺紛華空唯餘作詩癖尚與當年同人言
詩窮人無詩吾自窮此世等夢耳誰窮復誰通茹噎當
快吐聊此寛吾胸
老麻臥雲壑澗松上崢嶸斯文要棟梁頽圯可力撑匠
石殊未來破屋燈青熒乾坤有二鳥一息當一鳴區區
用舍間而亦隨重輕百挽迹莫前一怒怨已盈臨風三
太息此意何時平
　　郎文炳心逺齋二首
茅齋迫官居塵土日蓬勃道人掩闗坐挂眼無外物明
窓一蒲團濯足晨理髮一片萬古心清潭兩明月
止性如止水惜身如惜玉婦姑得相安久矣脱羈束兒
童挾書至燈花催夜讀自是周太常生平耐幽獨
　　蕭寺僧歸横軸
山空秋草寒露暗光已夕悠悠松門月靜照禪客入遙
知夜堂深疎鐘動幽寂
　　祁陽劉器之以墨竹得名今年春薄游鹿泉因為
　　予寫真重以小景見餉凡以求予詩而已賦二十
　　韻答之
去國二十年跬歩即異境中間歴齊晉陡下如墮井轍
涸困波神祠廢卧土梗垂翅附危柯饑腹得畫餅皁櫪
竝牛驥泥淖閧蛙黽紛紛疲應接碌碌陪造請尚頼麴
生賢真味留雋永嗟跎鐘鼎意盡付銅尾秉劉生工寫
照游戲出俄頃髙懸大圓鏡寫我神形影青衿昨日爾
素髮忽垂領詩餘飯山瘦智縮武庫癭霄漢邈南宫寂
寂媿鄧耿包虎錦衾爛薛鶴霜毛整䑕目與麞頭何堪
汚毛穎厚貺久未報重以大年景藂篠㸃棲禽樹石帶
烟暝知君深意在勸我事幽屏衡茅方卜築亦復謀二
頃封龍有佳招因之發深省
　　答王輔之
我宅西山隅君居潁之濵昨朝與君語(或作/晤)憶我山中
春君家縣豪傑交結通周秦四海盧御史肯來作師賔
風流被諸郎文質猶彬彬乃知父兄意潤屋亦潤身喪
亂幾何時孤身走踆踆貂裘風霜老獨有佳句新被褐
懐珠玉知君未全貧我詩初不工硏磨出艱辛雖欲尸
祝之芻狗難重陳顧方媿盈川況敢同照隣汾流清復
清堪君濯纓塵居人與行客早晚期相親
　　寄題沁州韓君錫耕讀軒
束帶見督郵甘以辭華軒嘯傲南窓下且樂我所然斜
川今在亡問津有遺編行尋柴桑里遂得桃花源桃源
無漢魏況復義熙前讀書與躬耕兀兀送殘年淵明不
可作尚友乃為賢田家豈不苦嵗功聊可觀讀書有何
味有味不可言遙知一樽酒琴在已無絃
　　虞坂行(丙子夏五月將南渡河/道出虞坂有感而作)
虞坂盤盤上青石石上車蹤深一尺當時騏驥知奈何
千古英雄淚横臆龍蟠於泥易所歎麟非其時聖為泣
𤣥龜竟墮余且網老鳯常饑竹花實天生神物似有意
驗以乖逢知未必若論美好是不祥正使不逢何足惜
孫陽騏驥不竝世百萬億中時有一乃知此物非不逢
轅下一鳴人已識我行坂路多閲馬敢謂羣空如冀北
孫陽已矣誰汝知努力鹽車莫稱屈
　　畫馬為邢將軍賦
大宛城下戰骨滿駑駘入漢龍種藏將軍此紙何處得
便覺房駟無光芒人中馬中兩勍敵天門鴈門皆戰塲
并州父老應相望早晚旌旗上太行
　　送郝講師任崇福官(郝平/晉人)
大方之家幾知津郝君七十老斵輪書文五車喙三尺
劇談混沌今猶神太𤣥博士為絶倒君言誇矣天公嗔
長安冠葢羅青雲洛陽車馬爭紅塵怪君掉頭不肯住
寂寞來作由東隣崧髙維岳古所秩三十六帝有外臣
𤣥都石壇待飈馭宫殿突兀松輪囷上界仙人鄧雲山
洞天治所名司真蓬萊方丈去不逺明星玉女時相親
瑶華可擷蘭可紉烟霞永隔塵中人黄鶴一去不復返
白鷗萬里誰能馴為我殷勤謝鄧公玉華嵗晚當平分
　　赤壁圖
馬蹄一蹴荆門空鼓聲怒與江流東曹瞞老去不解事
誤認孫郎作阿琮孫郎矯矯人中龍顧盼叱咤生雲風
疾雷破山出大火旗幟北捲天為紅至今圖畫見赤壁
髣髴燒迹留餘蹤令人長憶眉山公載酒夜俯馮夷宫
事殊興極憂思集天澹雲閒今古同得意江山在眼中
凡今誰是出羣雄可憐當日周公瑾顦顇黄州一秃翁
　　愚軒為趙宜之賦
心生心化誰摶控舉世倀倀皆大夢百年只辦作朝三
爭識羣狙先汝弄人人具此清淨眼妄翳無根嗟自種
天機嗜欲涇渭雜道念紛華鄒魯閧令人却羡愚軒愚
一蹴藩籬開廓空愚軒虛室久生白掌上精真元自洞
氣簁神火具長物豈有古方傳魯宋人言此眼本無負
死恨㝠行人所共智愚何預阿堵中或者桔橰賢抱瓮
病瘖能指跛能履眉睫雖存寧復動我云俗士蔽一曲
全笑不全從古衆渠儂六鑿日相攘内不錙銖徒外重
守宫縁壁夸覆射懸蝨如輪規命中天和一洩不知止
膏火自焚良可痛從教目比方相多纔與瞽師論伯仲
先生真是有道者老境一愚聊自送五官止廢而神行
就令有眼將無用寄謝諸方五味禪葛藤莫作金鎞頌
　　西窓
西窓鳥聲千種好樹隂離離動微風青山滿前掩書坐
欲話懷抱無人同花校不笑緑鬢改罇酒自與黄金空
少年樂事總消歇落日澹澹天無窮
　　聞欽叔在華下
翰林僊人詩酒豪平生嵇阮參遊遨山中草棘滿霜雪
可惜渠家宫錦袍聞君忍饑讀離騷思之不見心為勞
舉頭西望忽大笑太華落落長庚髙
　　女几山避兵送李長源歸闗中
山骨稜稜雪花白北風不貸單衣客與君此别欲何言
若箇男兒不湮阨相濡相呴尚可活轢釜何曾厭求索
從知鮫鱷無隱鱗芥視三山需一擘自古饑腸出竒策
漢廷諸公必動色見君軒葢長安陌
　　雪後招隣舍王贊子襄飲
去年春早百日強小麥半熟雨作霜青山無情不留客
單衣北風官路長遺山山人伎倆拙食貧口衆留他鄉
五車載書不堪煮兩都覓官自取忙無端學術與時背
如瞽失相徒倀倀今年得田昆水陽積年勞苦似欲償
隣墻有竹山更好下田宜秫稻亦良已開長􁀙掩烏芋
稍學老圃分紅薑宋公能詩雅好客勸我移家來水傍
一閒入手豈易得夢中我馬猶𤣥黄君不見并州少年
作軒昻鷄鳴起舞望八荒夜如何其夜未央賣刀買犢
未厭早腰金騎鶴非所望河南冬來已三白土膏墳起
如蜂房崧山東頭玉斾出父老知是豐年祥南溪酒熟
梅花香髙聲為喚墻東王便當過我取一醉聽歌長安
金鳳凰(鄰舍宋可字予之隱君子也并州少年謂李/汾長源長安金鳳凰者齊梁間田舍兒所歌)
　　半山亭招仲梁飲
孤城鬱鬱山四周外人乍到如纍囚半山亭前浙江水
只可與君消百憂江山百年有此客雲樹六月生凉秋
世上紅塵爭白日一丘一壑去來休
　　巨然松吟萬壑圖
胸中刺鯁無九澤畫裏風烟纔一漚阿師定有維摩手
斷取江山着筆頭石林蒼蒼崖寺古銀河浩浩松聲秋
方外賞音誰具眼莫將輕比李營丘
　　太白獨酌圖(宣和所藏/李伯時筆)
謫仙去世三百年海中鯨魚渺翩翩豈知龍眠天馬意
忽有玉樹秋風前金鑾歸來身散仙世事悠悠白髮邊
㑹稽父老何處在千里名山入酒船清景已隨詩句盡
風流合向畫圖傳往時長安酒家眠焦遂不狂張不顛
想得三更風露下醉和江月弄江烟
　　松上幽人圖(宋宗婦曹夫人仲婉/所畫有曹道冲題詩)
秋風謖謖松樹枝仙人骨輕雲一絲不飲不食玉雪姿
竹宫月夕頻望祠竟不下視齋房芝人間女手乃得之
眼中擾擾昨暮兒畫圖獨在羲皇時子懷渺兮幽林思
　　戲題新居二十韻
去冬作舍誰資助縣侯雅以平原故賢郎檢視日復日
規制從頭盡牢固南風一夕怪事發突兀赭垣殘半柱
乞漿得酒過初望曲突徙薪忘後慮長淮千里燕巢林
明月一枝烏遶樹東家老屋西北走衆木枝撐留少住
由來馬隊非講肄況與彘牢通過路聚廬托處何暇擇
重為主人推奨悞夏秋之交十日隂抱被倚門愁旦暮
問君新居在何許只去火餘纔數歩學宫分地與閒冷
使館有牆遮雜汙就中此宅尤費手官給工材半傭僱
十寒一暴半載強纔得安牀置鐺釜紛紛暗被兒女笑
老虎般彪今幾度胸中廣厦千萬間天地一身無着處
北來衣冠日枯槁十九桃符傍門户乾坤血肉得此身
剰有把茅能勿懼上方下比良易見好惡且當隨所遇
仰看片瓦聊自賀疾過巖墻寧反顧合歡明日招諸隣
狼籍盃盤從飽吐
　　贈蕭鍊師公弼
吾家阿京愛公弼吾家澤兄敬公弼半生夢與公弼游
豈意相逢在今日春風和氣見眉宇玉壺氷鑑藏胸臆
人間萬事君自知未必君材人盡識蘇門水木無纎埃
聞君家近公和臺仙家近日多官府黄㡌青鞋歸去來
(時汰佛老家/甚急故云)
　　送弋唐佐董彥寛南歸(且為潞府/諸公一笑)
河汾續經名自重附㑹人嫌迫周孔史臣補傳久已出
浮議至今猶洶洶薛収文志誰所傳貴甚竹書開汲冡
沁州破後石故在為礎為矼吾亦恐暑涂十日來一觀
面色為黧足為腫淡公淡癖何所笑但笑弋卿堅又勇
自言浪走固無益逺勝閉門親細冗摩挲石刻喜不勝
忘却﨑嶇在岡隴潞人本淡新有社淡事重重非一種
有人六月訪琴材不為留難仍從臾懸知蠟本入渠手
四座色揚神為竦他時記籍社中人流外更須增一董
　　蕭仲植長史齋(修武/作)
張顛飲豪傾四座脱㡌狂呼誰敢和南宗北宗知幾人
醉眼紛紛飛鳥過是公技進不名技元氣淋漓隨咳唾
偶然捉筆本無意自有龍騰并虎卧當時誰有戰國策
(長史帖云借戰國/策可付之凡七字)門外雷車忽驚墮天星無數不知名
色正芒寒纔七箇蕭郎家世陵谷後爭信空囊蓄竒貨
蕭齋故事今復舉未怕秋風吹屋破䕶持有物世共喜
不獨一時為子賀藏舟夜壑未厭深隄備有人來倚柂
　　送宋省參并寄潞府諸人
茅齋團團蝸殻大苦被傍人嘲塞破官家眼孔十萬緡
未與書生供一唾長衫只辦包瘦骨故紙何縁變竒貨
不因三致大耳兒老雪屯門甘凍卧國中腐䑕凡幾嚇
玉上青蠅非一箇荆人美璞刖足招君足尚存乃可賀
雲間太行青在眼上客歸來傾四座因君寄問社中人
前日淡公行復過
　　覔神霄道士古銅爵
雷章著土紛朱碧秋菌春蒲人不識若非儀狄墓中來
應自杜康祠下得古人我得酒之傳摸索飲器流饞涎
巧偷豪奪吾何敢他日酬君九府錢
　　賦澤人郭唐臣所藏山谷洮石研(研有銘云王將/軍為國開臨洮)
　　(有司嵗餽可㑹者六百鉅萬其於國/中得用者此研材也研作璧水様)
舊聞鸚鵡曾化石不數鸊鵜能瑩刀縣官嵗費六百萬
纔得此研來臨洮𤣥雲膚寸天下徧壁水直上文星髙
辭翰今誰江夏筆三錢無用試鷄毛
　　天井闗
石磴盤盤積如鐵牛領成創馬蹄穴老天與世不相闗
𤣥聖栖栖此廻轍二十年前走大梁當時塵土困名塲
山頭千尺枯松樹又見單車下太行自笑道塗頭白了
依然直北有羊腸
　　題商孟卿家明皇合曲圖
海棠一株春一國燕燕鶯鶯作寒食千古萬古開元日
三郎搦營仰面吹天公大笑嗔不得寧王天人玉不如
畨綽樂句不可無宫腰不按羽衣譜疾舞底用牧豬奴
風聲水聲閟清都夢中令人羡華胥何時却竝宫墻聽
恨不將身作李謩
　　贈答張教授仲文
秋燈搖搖風拂席夜聞歌聲無處覓疑作金荃怨曲蘭
畹辭元是寒螿月中泣世間刺繡多絶巧石竹殷紅土
花碧窮愁入骨死不銷誰與渠儂洗寒乞東坡胸次丹
青國天孫繰絲天女織倒鳳顛鸞金粟尺裁斷瓊綃三
萬疋辛郎偷發金錦箱飛浸海東星斗溼醉中握手一
長嗟樂府數來今幾家􁂨借春風染華髮筆頭留看五
雲花(七言長詩於中獨一句九言/韋郎有此例長吉亦有此例)
　　馬嶺
仙人臺髙鶴飛度錦繡堂傾去無路人言馬嶺差可行
比似黄榆猶坦歩石門木落風颼颼僕夫衣單往南州
星落東南三百里鬢毛衰颯兩年秋(予去嵗往河南遷/奉亦取黄榆嶺路)
　　㶏水(聞郾城張伯/玉訃音作)
㶏水復㶏水東望雁行没殷勤一杯酒遥酹㶏亭月裴
回功名㑹脱落豪俠窟中州有士論指與雷李屈挂弓
須扶桑洗劔必溟渤皇天靳美器一世惜英物神交付
㝠漠生氣凛毛髮古來天下馬萬里入超忽良樂不竝
世燕市空駿骨狂歌叫秋雲北風撼林樾
　　哭延孫
兒生去年冬閭里日相慶今年廹周晬疹痘俱已竟斕
斑綴錦衫未與玉雪稱宅相望此孫惜愛均氣命一宵
　誰奪去遽有亡辜横情鍾本難忘力挽將安勝憶昔㸃
　粧初季女抱臨鏡灼灼芙蓉花澹與清波映霜風入芳
　渚瘦緑餘荷柄嬌紅耿在眼百喚不一應寂寞空鏡前
　老眼淚如迸
　
　
　
　
　
　
　
　
　
　
　
御訂全金詩增補中州集巻六十七
　欽定四庫全書
御訂全金詩增補中州集卷六十八
　　元好問六
　　　劉逺筆
　老㕙力能舉玉杵文陣挽強猶百鈞惜哉變化太狡獪
　嚮也褐衣今虎文宣城諸葛寂無聞前後兩劉新策勲
　謝郎風神恨太雋雖然豈不超人羣三錢鷄毛吐皇墳
　尖奴定能張吾軍何時酌我百壺酒為汝醉草垂天雲
　(狡獪變化事/見麻姑傳)
　　　贈周良老
　于公斷獄多平反髙門大車在乃孫我居聊城欲二載
　喜見周叟醇而温十年大理書上考宜有陽報如于門
　大兒書來問安否兵饑不死天所存鄭孫毛骨殊秀發
　寳氣鬱鬱含朝暾機聲嘔啞聒朝昬種瓠五石當酒罇
　是翁福禄知未艾昆弟和樂連株根白髪阿兄應念我
　南雲寂寞賦招魂
　　鴻溝仝欽叔賦
劉郎着手乾坤了未害與渠分九州夸兒衣繡自楚楚
作計豈復西鴻溝雌雄自決已無䇿尺寸必爭唯上流
韓生已死言猶在千載令人笑沐猴
　　雪中自洛陽還嵩山
道人薄有塵外縁迫入塵埃私自憐三十六峰一茅屋
夢裏西家掠社錢津津喜色見睂宇峩峩青城當眼前
蹇驢逕入風烟去恰是梅花欲雪天
　　祖唐臣愚菴
小智胠篋盜所羞大智移國鬼與讐浮生匹絹兩盂粥
心計擾擾知何求青州荆州兔三窟古人今人貉一丘
喚起羅池栁夫子與君同醉訾家洲
　　過井陘
北山亭亭如驛堠南山耿耿虎翹首土門東頭望井陘
漢家風雲自奔走市人豈識英雄材金鼓一朝天上來
此山行人萬萬古幾不磨滅隨蒿萊白鹿祠前一杯水
蒼顏聊為洗塵埃
　　北嶽
北鎮維嶽古帝孫太樸末散真巧存乾坤自有靈境在
地位豈合他山尊中原旌旗白日暗上階樓觀蒼烟屯
誰能借我兩黄鵠長袖一拂𤣥都門
　　智仲可月下彈琴圖
暮春舞雩鼓瑟希琴語解吐胸中竒誰言手揮七絃易
大笑虎頭真絶癡北風蕭蕭路何永流波湯湯君自知
三尺絲桐儘堪老兒童休訝鶴書遲
　　常山妷生四十月能搦管作字筆意開廓有成人
　　之量喜為賦詩使洛誦之
大兒小兒舞商羊東家西家捉迷藏牙牙作羣鴈鴈行
是中乃有常山郎常山嬌嬌可憐蟲四嵗未有三嵗強
黑鷹破殻自神駿黄犢放脚須跳梁只知見紙即塗抹
誰謂轉腕能低昻渠家兩公破天荒劉輝夢靈果專塲
榮鄉亭中詩版在岐山名字香山香此郎晚出西樞房
虎穴虎子不可當天驚地怪見落筆便合抱送中書堂
文星煌煌照燕南青青子衿滿恒陽教官連被鳳尾諾
瑞物多生金粟岡兒曹變化不作難何必二十始乖張
明年作字一丈大當有稜角垂光芒回頭却看元叔綱
鼻涕過口尺許長(常山白寓齋第三子/叔綱遺山之季子也)
　　贈利州侯神童(生十四月識字予見時/生二十一月識字無算)
牙牙㸃妝杏蕾紅阿兄抱之來學宫今春學語語未正
已能見書識名姓隨指隨讀無數重多生想曾文字中
極知之無不足訝更恐洛誦難為功土中松粒龍爪脱
萬牛丘山起毫末君不見黄金寳鼎翡翠青未要春官
許衣鉢人間失却麻神童明星煌煌出蒼龍只知江陵
圖籍盡一火誰謂死草生華風遺山老子未老在見汝
吐焰如長虹(兒字/金鼎)
　　奚官牧馬圖息軒畫
曹韓畫樣出中秘燕市死骨空千金息軒筆底真龍出
凡馬一空無古今安閒自與人意熟瀟灑更覺天機深
奚官有知應解笑世無坡仙誰賞音
　　紫微劉丈山水為濟川賦
畫家李范真勍敵方外只今誰第一自非劉宗祭酒阜
昌孫未信仙翁輕落筆長洲逺浦各清泠萬頃風烟一
草亭千章古木散巖谷鶴髮松姿餘典刑紙尾不須題
姓字人人知是老人星
　　䟦酒門限邵和卿醉歸圖(邵伯禄/之父)
邵公頭白甫三十髙吟大醉無虛日風流若似靖南湖
每恨聞名不相識太平村落自由身童稚扶攜意更真
醉歸圖上見顔色喜溢睂宇猶津津好着蹇驢䭾我去
與君同醉杏園春
　　題張彦寳陵川西溪圖
松林蕭蕭映靈宇爍石流金不知暑太平散人江表來
自訝清涼造仙府不到西溪四十年溪光林影想依然
當時膝上王文度五字詩成衆口傳忽見畫圖疑是夢
而今塵土浣華顛(本送字今改作浣字陵川在太行之/巔葢天壤間清涼境界也江淮太平)
(㪚人題詩東廟自謂已造仙府恨居民不知其樂耳此/縣先君子舊治宴遊西溪僕以童子侍焉彦寳出此圖)
(求賦詩感今懐昔為之愴然故/篇中有及癸丑十一月三日題)
　　汝州倅韓君德華其十二世祖相遼封魯公故名
　　其伯男子曰魯王父命氏古葢有之予過其家命
　　魯出拜為予言魯名矣而未有字敢以為請予字
　　之世公德華曰願終教之乃申之以辭
昌黎諸韓散盧龍魯公相遼開邑封鴈行後先六侍中
大參髙文紀神功龜石穹窿與天終百年故家餘素風
汝州有子今成童考古制名龜筮從貴以道義飭汝躬
良璞不治凡石同貞而絶俗孰子容濟質以文介而通
顧雖宗起其起宗魯也不慚袁氏公
　　壬子冬至新軒張兄聖與求為兒子阿平制名予
　　名之曰琥以仲耽字之小字明復有善禱之義焉
　　詩不工當令阿耽灑落誦之
阿平玉雪絶可憐皎如鶴雛下青田呼來拜客挽不前
啼聲如聞過秦篇陳王人門漢韋賢新軒文筆尤翩翩
大弨挂壁誰使然我知一經㑹有傳𤣥黓之冬客須城
問平之年纔五齡廼公為兒求制名兒名從虎玉與并
仲耽為字以字行佛書舊説無空青豈知空青今有形
紫公紫公還我明看兒着脚青雲平
　　送崔夢臣北上(并序/)
　　子貢抱闗買臣負薪朝奏暮召名動縉紳此有志
　　之士所以自奮於昌辰者耶夢臣崔卿玉樹清姿
　　土門華胄成童授學與鷄俱興肆筆成書倚馬可
　　待雖泌水之洋洋堪樂舜門之穆穆方開惜嵗月
　　之虛捐欲雲霄之坐致遇順風而縱大壑其孰禦
　　之登金馬而上玉堂在此行矣詩以勸駕序寧闕
　　乎癸丑二月望日新興元某序
并州書郎年少客細馬金鞭日三百生平意氣凌青雲
未怕天山雪花白西園此日盛徐陳鳳閣鸞臺氣象新
繇來草創資潤色況復天造須經綸他日南歸吾未老
與君同醉晉溪春
　　送王彦華
中朝名勝龍山冀喜色門闌得佳壻一朝天府效驅馳
萬里青雲在平地金粟岡頭俊造多莫從人品問如何
迂齋受學青衿日珍重遺山為撫摩東國人倫吾豈敢
只憑月旦決巍科
　　李成之王彦華趙孝先以提學命見餉佳酒且求
　　制名輙以書記
子雲寂寞將誰親延之麤豪意自真君家公壻兩冰玉
酒味自合清而醇雲腴俗士無風神紅珠女兒茜裙新
一杯香絶韻亦絶只今唯有酴醿春
　　劉時舉節制雲南
雲南山髙去天尺漢家弦聲雷破壁九州之外更九州
海色澄清映南極幽并豪俠喜功名咄嗟顧盼風雲生
今年肘後印如斗過眼已覺烏蠻平諭蜀相如今老矣
不妨銅柱有新名
　　贈張潤之
許年不唱龍津第人物尤難到衰世明堂他日要楩楠
造物也須論蚤計晉人禀賦例真淳兒能讀書知養親
遺山門客富儒雅緑髮張郎名姓新莫道琴工有師法
海山深絶解移人(潤之資甚美故就其可致者而勉之/他日學葉有成老夫當以風鑒自負)
(矣/)
　　許道寧寒溪古木圗(為翟器/之賦)
道人醉袖蟠蛟龍埽出古木牙須雄開卷颯颯來隂風
翟卿論畫凡馬空能知畫與詩同宗解衣盤礴非衆工
遺山筆頭有闗仝意匠已在風雲中留待他日不悤悤
　　送張書記子益從嚴相北上(并序/)
　子益省郎觀國之光從公於邁揚雄詞賦良借力於
　吹噓鄧禹功名本無心於禄仕詩以送别亦以趣其
　歸云
故家人物饒竒俊聳壑昻霄今已信康侯晝接拜寵光
百里自應沾海潤六月貂裘風雪湥天河天駟日駸駸
莫把聲華動臺閣東方書檄要陳琳
　　汾亭古意圖
堯民羲皇去未逺日作日息天機全杜侯曲裏姑汾筆
辦與南華談窅然廢興知經幾今昔淳朴别有一山川
自雲亭上秋風客不比仙翁甲子年(元祐以來郭熙明/昌泰和間張公佐)
(皆年過八十而以山水擅名今雲中杜丈萃老與張郭/年相若而畫品不下古人為侯廣道作汾亭古意横披)
(灑然有塵外意為題四韻其後神仙張果生/帝堯甲子年詩家亦傳習用之故末句有及)
　　換得雲臺帖喜而賦詩
周官武臣奉朝請劍佩束縛非天真世間曾有華陀帖
神物已化延平津米狂雄筆照萬古北宗草書纔九人
今日雲臺見遺墨黄金牢鎻玉麒麟
　　過劉子中新居
鄆州城隅兩茅屋市聲喧喧自幽獨春風吹盡山杏花
只有青青一叢竹先生愛畫如惜玉練鵲翔鸞餘百軸
大兒踉蹡挾書歸土銼疎煙纔一粥微官枉負半生閒
也着區區簿領間何時却與溪南老紫葢山前共往還
(子中舊與溪南詩老/辛敬之游故有下句)
　東湖次及之韻
西山山頭山月白倒影漣漪舞寒碧竹溪花島要君詩
醉墨幾畨枯研滴東湖佳處詩已盡矯首不知川路隔
當年韓賈文章伯物色分留到佳客此州何必減蘇州
頻有詩人來列職一時人境偶相值萬古風流餘此席
三堂風月今猶昔擬拂塵纓問投跡因君寄詩使君公
却恐他年厭求索
　　贈郝萬户
阿卿袖中五色筆弦聲裂石雷破壁繡衣千騎東方來
俊氣崢嶸蜀山碧詩書義府無古今祭遵軍中亦歌吟
宻侯勲業君自識計算不數韓淮隂莫看人柔待儒雅
朱輪畫轂見天心(鄧禹封/髙宻侯)
　　贈史子桓尋親之行
七十老親頭雪白滿意晨昬慰顔色兵塵澒洞君不憂
萬里天心不相隔八月秋霖九月霜破帽北風官路長
𤓰田故侯貧且病愛莫助之徒自傷後日書來聞吉語
通家猶得似南陽
　　送希顔赴召西臺兼簡李汾長源
昨日遊崧丘今日西臺行勞生好夢亦太少枕中馬嘶
車鐸鳴山林之樂無虧成胡為解蘭縛塵纓蒼生望君
須一起我知無地逃功名闗中得君作金城氣象已覺
西山平諸人誰出仲卿右一座想為相如傾風華浩蕩
春㝠㝠馬頭仙掌遙相迎長安市上見李白為我一醉
秦東亭
　　嵩山玉鏡
玉鏡見何許今旦東山陲積雨洗昬霾旭日發光輝光
輝奪人目灔灔如動移初如秋月圓漸如曙星微曙星
不能久併與晨露稀此鏡何從來造化祕莫窺山精或
寳氣恍惚令人疑誰為問岳祇山川英秀㑹有歸不能
生申與甫瑞王國萬丈光芒徒爾為
　　飲酒
江南秋泉雲液濃遼東抹利玉汁鎔椰瓢朝傾荔枝緑
螺杯暮掩珍珠紅此酒誰所留今日乃汝逢仙人一丸
藥洗我芥蔕胸金沙一散風雨疾世事盡與浮雲空東
家劉伯倫西家王無功醉鄉日月萬萬古眼中擾擾誰
為雄人㑹有歸盡飲不飲所同所恨獨醒人百年枯槁
中獨醒恨未通獨醉恨未公安得清江變醇酹盡廻天
地入春風
　　送髙信卿
髙卿去嵗山中居橡朝栗暮分猿狙今年移家入城市
甑中生塵釜生魚文窮智亦窮五鬼更嘯呼廼翁延客
着上座兩兒已復遭揶揄三冬兔園册牧䜿叫語麤溼
薪煙滿眼破硯氷生鬚賣符與行藥不養堂堂軀無衣
思南州千里走單車我嘗相夫君不是山澤臞十八學
擊劍二十了隂符平生結交王與李袖中頗有魚麗圖
文武志膽誰不如不能㧞劍斫蛟鱷亦當赤手降於菟
胡為堅坐守寒饑坐令兒女悲窮途萬事糊塗酒一壺
别時聊為鼓嚨胡中原麟鳳今如此莫道皇家結網疎
　　段志堅畫龍為劉鄧州賦
豬龍可豢亦可屠世人畫蛇復畫魚天飛忽入阿堅筆
始覺衆史欺庸愚腥風萬里來白浪横江湖一麾走海
若再顧失天呉浩蕩明河翻尾鬛慘不濡只愁紙上出
雷火摶控大千如此珠天生神物與化俱滅没變見何
所無逆鱗自古不受觸乃今縮頭隨卷舒怪得堂堂髯
御史平生長有雨隨車
　　送詩人秦簡夫歸蘇墳别業
三月不見君渴心欲生塵論文一罇酒雅道誰當陳昨
朝見君臨水句乃知抽青配白非詩人南山明月北山
雲恨君不作由東隣擊鮮為具非無好事者天隨杞菊
年年新石田茅屋連蘇墳兩兒力耕足養親君詩或者
昌晚節不應道路長逡巡白髮刁騷一幅巾豐年鄉社
樂閒身蹇驢馳入醉鄉去袖中知有睂山春
　　李參軍北上
五日過居庸十日渡桑乾受降城北幾千里出塞入塞
沙漫漫古來丈夫淚不灑别離間今朝送君行情深留
餘潸生女莫作王昭君一去紫臺空佩環生男莫作班
定逺萬里馳書望玉闗我知驥子墮地無齊燕我知鴻
鵠意氣青雲端草間尺鷃亦自樂扶揺直上何勞摶一
衣敝緼袍一飽苜蓿盤嵗時壽翁媪團欒有餘歡就令
一朝便得八州督爭似彩衣起舞春斕斑去年雒陽人
今年指天山地逺馬韉破霜重貂裘寒朔風浩浩來客
子慘在顔扼胡嶺上一廻首未必君心如石頑君不見
峘山鳥乳哺不得須臾閒衆雛一朝散孤雌四顧聲悲
酸寒鴈來時八九月白頭阿母望君還
　　賦邢州鵲山
去時唐山道望望鵲山背今朝西北看竒秀益可愛蒼
茫失層叠解駮見縈帶浮雲自來去盡巧寧變壞呉妝
入小筆隱隱拂殘黛城隅靜女人不知擁髻低顰如有
待太行横截九州半一崦一重俱有態只知天平六峯
天下稀此山東來亦閒在煙埋雨没今幾時殆天所藏
予發之郭熙未足語平逺摹寫惟有韋郎詩
　　送王亞夫舉家歸許昌
一日兩食藜藿葵三冬一褐骭與齊監河貸粟困欲死
望望江水湔塵泥故書一束手自攜汴兒跳梁翠女啼
出門疾走勿反顧正恐五鬼從之西馬中豈是無龍媒
世人徒知牝牡黄與驪只如黄金絡頭亦不惡誰謂茅
索能相羈天公醉着百不問汝偶而偶竒而竒前途兀
兀黑於漆昨日把笏今扶犂乃知世間倚伏不可料井
底容有青雲梯春風兩淮多鼙鼓軍中少年舞荒鷄因
君南望一大笑落日澹澹青山低
　　醉後走筆
建茶三盌氷雪香離騷九歌日月光腰金更騎揚州鶴
雋永不羡太官羊短燈檠子移近牀秋風吹簾月轉廊
一歌再歌魂魄動入眼渺渺横沅湘湘妃漸逺望不及
金支翠蕤澹飛颺漁父話獨醒孺子歌滄浪山鬼獨一
脚撫掌笑我傍湘纍歸來弔故國遺臺老樹山蒼蒼掩
書一太息夜如何其夜未央東家女兒繡羅裳銀瓶瀉
酒勸客嘗一酌均跖顔再酌齊彭殤宇宙不今古氣節
無隂陽少年避酒不肯喫跬歩乃有無何鄉愛茶愛書
死不徹乃以氷炭貯我腸世間唯有麴生風味不可忘
　　南湖先生雪景乘騾圖(并序/)
　南湖先生原武人年二十許時曾以鄉賦兩魁鄭州
　然其資倜儻所以自望者甚髙終不樂為舉子計即
　棄去學擊刺當正隆征南頗欲馳逐戎行間旣而大
　定詔書下兵各罷歸先生抱利器而無所試乃浮湛
　里社以詩酒自娯買田南湖之上築亭種樹徜徉於
　其間盡置家事日與賔客酣飲歌管棊槊窮日夕不
　少休家故饒財又好施予其赴人之急猶疾痛之在
　已故人尤以此歸之所與游如臨洺王逸賔游宗之
　大定劉之昻其人皆天下名士至論人物必曰靖達
　卿今日之竒男子也先生生於天㑹初歴大定明昌
　泰和優游於太平和樂之世者五十年太安兵興乃
　下世生平喜作詩樂府尤有藴藉觀西子棄瓢詩可
　見也髮鬟蕭颯苧羅秋千古香溪水自流呉越兵爭
　竟何得風流輸與五湖舟嘗雪中騎青騾行京水道
　中作長詩卒章有安得西都畫史吮筆出新意寫作
　南湖老子雪景乗騾圗之句其子文煒北渡後來東
　平始以先生之意追畫此圗求僕賦詩文煒質直好
　義讀書作文有聲時軰中觀其子可以想見先生之
　為人故為道其事并以致懷賢之思
大河茫茫白連空寒雲迢迢度南鴻汴梁髙樓管絃裏
成臯行人西北風北風吹雪來飄瞥捲孤蓬異色變慘
澹元氣開洪濛襄陽潮陽詩境在掇拾物色真難工青
騾誰此游望見知是南湖翁南湖翁少日骯􁀙今龍鍾
猶能吐氣萬丈如長虹閉門兀坐意不愜要看銀海翻
魚龍寳花世界瓊瑶宫江山隨翁入清雄詩成仰天一
大笑飛花落絮春濛濛鬱鬱梁宋郊翁家出強宗許與
必豪右收(去/聲)入等侯封翁年十八九弄筆學雕蟲叠取
兩解魁隱隱何隆隆一旦拂衣去學劍事猿公正隆適
南征疋馬走從戎墨丸磨楯鼻意與江流東紫微出東
方淮海亦來同都將書與劍田間就春農仕宦不作邴
曼容醉鄉自愛王無功鶢鶋從渠致鐘鼓野鶴豈合棲
樊籠南湖煙景多魚鳥亦從容亦有兩小船綸竿揷船
篷髙亭出秀樾窓户連青紅清飈隨睡輿暝色赴吟笻
門前車馬來日釀日不供但苦佳客少焉知清興終看
翁棄瓢詩調戲鴟夷老子如兒童雄吞已覺雲夢小寒
縮寧作書生窮當年我得奉談笑晝夜肯放清罇空東
家西家不相從南海北海不相逢風流耆舊今誰似惆
悵相看是畫中
　　癸卯嵗杏花
南州景氣暖杏花間紅梅讀書山前二月尾向陽杏花
全未開待開竟不開怕寒貪睡嗔人催愛花被花惱不
徹一日遶樹空千回牙牙嬌語山櫻破稠爛成團稀作
顆小蕾從教絳蠟封繁枝未要晴雲裹兩月不舉酒半
嵗不作詩更敎古銅瓶子無一枝緑隂青子長相思今
年閏年好寒節花開不妨遲一月(留船買魚作寒節宋/方舟先生李知幾語)
　　贈答趙仁甫(仁甫名復雲夢/人江表竒士也)
我友高御史愛君曠以真昨朝識君面所見勝所聞江
國辭客多玉骨無泥塵軒昻見野鶴過眼無鷄羣想君
夜醉潯陽時明月對影成三人散着紫綺裘草裹烏紗
巾浩歌魚龍舞水伯不敢嗔何意醉夢間失脚墮燕秦
萬世一旦暮萬里猶比隣世無魯連子黑頭萬蟻徒紛
紛君居南海我北海握手一杯情更親老來詩筆不復
神因君兩詩發興新都門囘望一大笑袖中知有江南
春
　　嘯臺感遇
徘徊五巖上浩歌彌激烈望望蟾房翁倒影乍明滅地
古足靈異祠廢餘像設子規夜啼山竹裂老鶴亂踏枯
松折嘯臺音響杳不聞蕩蕩青天一明月荒山破瓦色
十歩九窪叠水泉出沮洳一綫僅不絶翁乎何意留此
居可是他山無地穴大道既下衰日鑿聰明開玉從珪
璋毁木以青黃災天和散不留去浪無東回咄咄此老
蒼骯髒作怪魁堯年生甲子含德如未孩標枝野鹿致
足樂火食屋居良所哀史筆亦厚誣何嘗校計識與材
纒身正有一丈髮直以何物觀形骸大笑黄冠師金丹
羽化之説何從來豈知大人先生獨立萬物表太古元
氣同胚胎不見今日孫公和横絶四海隘九垓嵇康養
生安在哉
　　水簾記異(癸卯九月四日/同杜仲梁賦)
黄華絶境探未窮道人曾約山櫻紅鏡臺懸流不易得
世俗名取香爐峰七年長路今一到刺鯁欲滿平生胸
豈知旱久泉脉絶快意一濯無由供神明自足還舊觀
漫浪爭敢徼靈通何因狡獪出變化勝槩轉盼增清雄
天孫機絲拂夜月佛界珠網揺秋風稱竒叫絶喜欲舞
恨不百繞青芙蓉銀橋清凉巔玉鏡崧丘東世外果無
物邂逅乃一逢書生眼孔塞易破勺水已復誇神功東
坡撫掌應大笑不見蟄窟鞭魚龍
　　谼谷聖燈(九月五/日作)
金門寺前山突起井底寳嚴三十里舊聞聖燈在山上
紫微侍郎宜不妄山空月黑無人聲林間宿鳥時一鳴
游人燒香仰天立不覺紫煙峯頭一燈出一燈一燈續
一燈山僧失喜見未曾金繩脱串珠散迸玉丸走柈光
不定飛行起伏誰控摶華麗清圓自殊勝北荒燭龍開
晦㝠南極入地多異星豈知心光毫相有真遇物外恍
惚終難憑腐儒心魄為動蕩再拜中庭謝靈貺何曾辦
作劉更生下照乃辱青藜杖昨朝黄華瀑流神所憐今
朝金門佛燈佛作縁紛紛世議何足道盡付馬耳春風
前
　　食榆莢
露葵滑寒羊蕨羶春榆作莢絶可憐榆令人瞑何暇計
田舍年例須濃煎簫聲吹暖賣餳天家人鑚火分青烟
長鉤矮籃走童稚頃刻緑萍堆滿前炊飯雲子白剪韭
青玉圓一杯香美薦新味何必烹龍炰鳳誇肥鮮䑕肝
蟲臂萬化途神竒腐朽相推遷夢中鸜鵒亦大樂隨意
飲啄真飛仙先生捫腹一莞然此日何功食萬錢
　　李峪園亭看雨
龍山右脇松十里細路蜿蜒繞龍尾松林迫塞悶煞渠
北望玉泉疑井底玉泉元自别一天眼界廓廓無神川
金城百里纔一俯半尖浮圗揷蒼煙行行下絶巘招提
忽當眼未到倦不勝小憩遂忘返玉泉一杯甘以冽未
須張陸誇氷雪主人不在客不留烈風崖下風颼颼石
頭路滑馬蹄怯山雨未落雲先愁將軍林園永安下秋
霽村墟絶蕭灑濃雲壓屋風打頭僅得羈銜脱疲馬只
知龍山之神神更神永安亦能撼詩人晦冥變化千萬
態畫出風雨元非真山靈亦愁歸後夜半面時時見雲
罅天瓢細灑供晚凉不似草堂廻俗駕層隂一埽羣峰
出一洗深青徹山骨夕陽展放紫翠屏只欠松梢一輪
月山中一石廻萬牛況是一壑復一丘不如一詩招將
入南州先生興來時卧遊
　　醉中送陳季淵
寒食不數日天氣殊未佳翩翩金門客行行指龍沙朝
發忻城暮隴頭隴頭地寒無草芽拂雲堆邊春更晚雪
花茫茫揚白沙紇干山髙凍殺雀榆葉離離小藂薄愛
君只欲苦死留不道南飛何所樂書生弓馬能幾何乃
今寳鉸金盤陁孔璋文筆妙天下敕勒不數隂山歌向
年賦竒雨擁海驅雲筆頭注快如懐素書布障狂笑劉
叉寫冰柱李汾王鬱俱灰塵天意乃在溵陽陳舌吐萬
里唾一世眼髙四海空無人殘民假息仍瘡痏誰作東
山謝安起恨我不比長桑君一月觴君上池水眼中之
人不易忘誰作氷炭置我腸衰顔明鏡兩寂寞别意春
江誰短長但願年年見顔色與君連日醉壺觴
　　送弋唐佐還平陽
我從商餘之山過菴羅聞君六經百家富硏摩荃蘭為
佩冠巍峩豈肯俯首春官科覃懐變生十載後我時避
兵方北走通家弋宋共有無行軰許之為老友晉州一
書君肯來握手大笑心顔開春風着人不覺醉快卷更
須三百杯鶴骨鶱飛法當壽況是丹房藥鏡留心久崑
崙神泉浸术芝乞與餘膏潤衰朽天府學士登瀛洲松
頂仙人垂直鈎愛君直欲抵死留自言世事非所求千
古黄金鑛中淚不獨盧仝并馬異蘇州韋郎交分深香
山白傅金玉音借渠兩詩寫我心相知非不多但苦心
不同同心一人去坐覺長安空離愁何從生生從情愛中
不見行路人拂袖自西東汾流滔滔兮日千里青眼髙
歌吾老矣(寳豐山中有菴羅寺唐佐嘗/從程内翰天益問學於此)
　　付阿眈誦
昨得商子書知有阿眈名今朝見阿耽驚喜喜復驚廼
翁雅望傾漢廷仕才千石埋九京我知渠孫不虛生虎
穴生虎子墮地骨骼成舉頭為城尾為旌幾人雄猛得
寧馨繡衣青春佳御史路人望見行且止老夫從旁當
説似前日晦道堂前小兒子雷動風行自應耳藜藿不
采今其始
　　為程孫中鄉作
繡褥錦為欄蘭湯金作盆名駒出洼水萬馬浮雲奔參
軍愛友親弟昆御史風節海内聞諸郎楚楚皆玉立王
謝定自超人羣髙樹出大根源清流不渾千年雒陽陌
赫赫于公門外翁老去住山村正要兒童侍酒樽他日
新詩一千首不愁無物餉吾孫
　　湘中詠
楚山鶴鳴風雨秋楚岸猿啼送客舟江山萬古騷人國
猿鳥無情也解愁西北長安逺於日憑君休上岳陽樓
　　洧川行
洧川道邉日欲西誰家少婦掩面啼漫漫長路行不徹
粉綿鏡衣手自攜自言娼家女家在梁門東夫壻輕薄
兒新人不相容憶初在家時只辦放嬌慵爺娘惜女如
惜玉近前細看面發紅無端嫁作蕩子婦流落棄擲風
埃中可憐桃李花顔色嬌蒙茸朝看華枝好暮看華枝
空安得明珠三百斛重簾複幕圍春風
　　幽蘭
僊人來從舜九疑辛夷為車桂作旂疏麻導前杜若隨
披猖芙蓉散江蘺南山之陽草木腓澗岡重複人迹稀
蒼崖出泉懸素霓翛然獨立風吹衣問何為來有所期
嵗云暮矣胡不歸鈞天帝居清且夷瑶林玉樹生光輝
自棄中野誰當知霰雪慘慘清入肌寸根如山不可移
雙麋不返夷叔饑飲芳食菲尚庻幾西山髙髙空蕨薇
露槃無人薦湘纍山鬼切切雲間悲空山月出夜星微
時有彩鳳來雙棲
　　怒虎行(答宋/文之)
怒虎當道臥百里不敢唾紛紛射彪手一見弧矢墮誰
知世有李將軍霹靂弦聲驚石破昨日雙南金今日緑
綺琴贈君無别物唯有百年心
　　梅華
去嵗梅華晚今嵗梅華早和羮要佳實春風莫草草
　　寳鏡
寳鏡挂秋水青蛾紅粉妝春風不相識白地斷肝腸
　　惡雨
惡雨惡復惡龍公何遽然霆轟氷塔碎電掣玉繩連髙
岸皆深谷層霄一漏泉黑來疑擁海白散忽成烟市響
千門合潮頭萬弩穿天瓢休盡建(上/聲)枯旱有他年
　　綦威卿毅挽辭
東海于門舊桐鄉邑墓遷(綦東海人威卿之祖待/制公知忻州因家焉)芝蘭
宜有種珠玉自成淵慈母依隣切名郎獲譽先豪華非
日損信厚出天然詣理言猶訥持心靜益專笑談千里
到咳唾百金捐論齒推予長垂髫得子賢通家仍孔李
知己與王田刻責誰斯切推扶最所偏孤嫠平日託昆
季再生縁摧割詩寧冩精微夢或傳都將百年淚一慟
夜臺前
　　贈祖唐臣
誰道壊復壊知言能幾人陵夷隨世變巧偽失天真鬼
域姦無盡優伶伎畢陳謗傷應眥裂滛䙝亦肌淪珉玉
何曾辨風花秪自新憐君用幽意老矣欲誰親
　　月觀追和鄧州相公席上韻
月觀知名舊池亭發興偏露凉驚夜鶴風細咽秋蟬緑
泛兵㕑酒紅依幕府蓮無縁逐清景空羡飲中仙
　　方城道中懷山中幽居
技拙違時用年饑與食謀江山貧士嘆日月賈胡留楚
客頻招隱文園故倦游衡門有幽事還我北窓秋
　　孟州夾灘飲承之御史家(同欽/叔作)
美酒禁愁得芳梅發興饒紛紜聊且置磈磊故須澆鷄
黍成前約干戈有此宵平生楊大理惜不預佳招(雲卿/赴召)
(五日/矣)
　　寄贈龎漢茂𢎞
之子貧居久詩文日有功苦心唯我見髙誼許誰同萬
里虎食肉一鳴雞長雄皇天老眼在且莫怨丘中
　　洛陽古城曦陽門早出
乗月出曦陽黎明轉北岡荒村自鷄犬長路足豺狼天
地憐飄泊風霜憶閉藏微吟許行役凄斷不成章
　　聞希顔得英府記室
近得髯參信知從兎苑游文星映朱邸勝槩減黄樓進
退存中道功名接上流徒懷貢公喜塵土隔瀛洲
　　得姪摶信二首
今日鄜州姪知從虎穴還百年隂德在幾日鬢毛斑隔
濶家仍逺羇棲食更艱誰憐西北夢依舊遶秦闗
虢驛傳家信坤牛玩吉占團圓知有望悲喜亦相兼過
眼書重展伸睂酒屢添闗河動髙興百遶望清蟾
　　阿千始生
四十舉兒子提孩聊自誇夢驚松出笋兆應竹生花田
不求千畝書先備五車野夫詩有學他日看傳家
　　長壽新居二首(同仲/經賦)
隱去心初在親朋復此偕荒田歸别業髙樹表新齋泉
石深三逕風塵限兩崖青山坐終日無物寄幽懐
昔有姜夫子來家寂寞濵墓田耕已熟碑石字猶新詩
酒娯中嵗山林有外臣三生可信否吾亦寄前身(宣和/中姜)
(夢得處士常隱于此墓碣在焉夢得曾上書仁宗/既老以詩酒自娯碣文説地名白鹿原長夀村也)
　　少林雨中
西堂三日雨氣節變蕭森偃臥復欹臥長吟時短吟鐘
魚四山靜松竹一燈深重羡禪棲客都無塵慮侵
　　得一飛姪安信
音問他鄉隔存亡此日知夢中憂凍餒意外脱艱危避
地何嗟及還家敢恨遲衰年吾事了似有鹿門期
　　送母受益自潞府歸崧山
薄俗科名賤孤生志願違正須謀獨往何暇計羣飛泌
水真堪樂荆州況可依青山吾舊隱此日羡君歸
　　寄程孫鐵安
御史隂功在孫兒玉不如已能騎竹馬想亦愛銀魚異
縣闗山濶衡門骨肉疎幾時隨阿舅盡讀外家書
　　贈汴禪師
道重疑髙謇禪枯耐寂寥葢頭茅一把繞腹篾三條趙
子曾相問馮公每見招風波門外客無事且相饒
　　己亥元日
五十未全老衰容新又新漸稀頭上髮别換鏡中人野
史纔張本山堂未買隣不成騎瘦馬還更入紅塵
　　發濟源
旱暵今年劇他鄉底處歸贏糧失先具渉世本無機棄
擲烏皮几徘徊白版扉殷勤雙語燕媿汝逺相依
　　答潞人李唐佐贈詩
聞道嗟予晚求師愧子賢泥途終自㧞璞玉豈虛捐書
破三千牘詩論二百年文章有聖處正脉要人傳
　　懐粹中
醉解不復寐吟君田舍詩從知石門老未比木菴師日
月淹書尺江山入鬢絲何因重談笑却似少林時
　　同周帥夢卿崔振之遊七巖(定襄/七巖)
客路頻年别僧居半日閒同遊盡親舊舉目是家山世
事風塵外詩情水石間悠然一樽酒落景未知還
　　送崔振之迎家汴梁
老伴不易得殘年唯有閒桑麻一村落鷄犬兩柴闗樊
守能供酒周侯許買山從今釣溪上日日望君還
　　續陽平十愛
我愛陽平酒兵厨釀去新百金難着價一醆即醺人色
笑榴花重香兼竹葉醇為君留故事喚作杏園春(杏園/指紀)
(子正家/園為言)
　　送田益之從周帥西上
市近厨無肉書香槖有蟲深居誰不樂(去/聲)兀坐竟何功
天日伸睂後江山洗眼中蓬萊如可到剰借玉川風(有/所)
(謂/)
　　十月四日往闗南
短日晨光澹髙風宿靄澄山寒渾欲雪水涸劣能氷振
厲時何有躋攀倦不勝哦詩聊自遣松液已香凝(子方/釀松)
(醪當以今日/熟故及之)
　　寄王丈徳新二首(徳新時/在汝州)
沙際春還去雲頭雨不成興来誰共醉事往獨含情紫
邏留行客黄流隔戍城岸花何處在空憶櫂歌聲(在孟/津時)
(事/)
清汝風華地平生記此游酒能千日醉春必萬金酬攬
鏡非遲暮逢花儘滯留只應歌笑處偏欠李鄜州(欽叔/時赴)
(鄜州/幕官)
　　舊國
舊國分崩久孤兒展省初客衣留手綫驛傳失肩輿夢
拜悲兼喜心飛疾亦徐殷勤南去鴈先為到商於
　　甲辰夏五月積雨十餘日不止遣悶二首
甲子霖霖雨巡簷悶不禁幻泡成實相水樂激哀音瘴
海聞天漏堯年見陸沈鶱飛想雲表癡坐若為心
甲子霖霖雨農郊搏手空排墻寧有禮為壑竟何功戰
蟻侯王上鳴蛙意氣中掃晴應曉夕少忍待秋風(排墻/事見)
(王衍論云排墻/之壓猶有為耳)
　　陽泉棲雲道院
方外復方外翛然心迹清開窓納山影推枕得溪聲川
路逺誰到石田平可耕霜林不嫌客留看錦崢嶸
　　劉子中夢菴
寤寐生與死幻歟為是真如何夢中境不屬覺時人朝
徹從渠夜形開亦此神殷勤花上蝶分我漆園春
　　丙午九日詠菊二首
秋菊有何好秪縁風露清花中誰比數霜後獨鮮明九
日惜虛過一樽還自傾今年病居士吟遶更闗情
几案得新供小窓幽更宜風霜寧小怯根撥要深移黄
素金行正芳甘藥品竒三薰復三沐嵗晏與君期
　　酬中條李隱君邦彦
川路限南北相逢今白頭蟲沙非故國人物自名流學
道慚髙歩留詩惜暗投歸秦如有便終伴竹林游(邦彦/自闗)
(中徒歩省其季父於/集寧故有竹林之句)
　　送邦彦北行
比數推前軰陪從結後縁川涂即暌隔詩酒重留連白
鶴歸華表青牛得老仙秦山好行脚倚杖待明年(紫微/劉丈)
(雅有游秦之興/故篇中有及)
　　壬子月夕
明月復明月今年還逺遊闗河動歸興時節重離憂老
眼耿無寐病身偏覺秋遙憐小兒女把酒望東州
　　七月十六日送馮楊善提領闗中三教
為愛秦中好西遊日苦遲青雲動髙興白首得新知道
在貧何病官閒老更宜相思詩酒社無計與追隨
　　京兆漕司官居三首
符節推通貴江山入勝游名園隨地改髙棟與雲浮簿
領歸閒暇鶯花入唱酬不知秋夜月何似庾公樓
複嶺雲橫野孤峯玉柱天遥知開館日别破見山錢夢
出紛華外詩來寂寞邉亭中誰舉酒髙興想悠然
聞説梅軒好長吟有所思入簷看瘦影挂月見横枝東
閣今千載風流彼一時西遊㑹有約到日更題詩
　　甲寅正月二十三日故闗道中三首
雪磵不得過陽陂如見留林煙常暗澹木葉自颼飀齒
髮悲行役鶯花惜舊遊塵埃與風雨看待幾時休
千里不易到三冬須少留居情猶晉產去意已雕丘逺
出每為苦雄誇還自羞君心未肻在應待肻時休
六十復半十年年添白頭秪知詩遣興未覺酒忘憂人
七因循過元宵塊坐休殷勤行記上今日是東州
　　送閻子實焦和之北上
秦府賢初聚瀛洲路不遥謨謀在廊廟物色到漁樵布
褐豈終隱旌車行見招春風兩黄鵠老眼看雲霄
　　庫城
浩浩庫城水岸髙知幾尋疎林䕶懸險絶壁入清深跼
歩無曠迹勞歌惟苦音年年一來此老我亦何心
　　婁生北上
并府虛荒久大城如廢村草茅知世故泉壤隔天閽六
月甘霖浹一言隂理存明年佩符節知有奉春孫
　　遣興
几案滿書史欣然忘百憂一篇詩遣興三醆酒扶頭千
載陶元亮平生馬少遊但留強健在老矣復何求
　　示白誠甫
之子吟爆竹廼翁欣樹萱崑山多美玉江水發初源名
教有樂地詩書皆雅言通家吾未老倚杖望髙軒
　　送文生西行
今夜東山月隨人知幾程從軍少年事分手故鄉情渭
水風露早秦川煙樹平相招有仙掌無計與君行
　　挽趙參謀二首
偃息參戎幕敦龎一褐寛儒宫親俎豆賔榻老衣冠石
動心寧轉河清笑自難殷勤題畫像留與後生看(一云/留作)
(典刑/看)
篇什中州選兵間僅補完風人定誰采墨本賴君刋雅
道湮沉易幽光發越難髙門有孫息玉立看儒冠
　　答弋唐佐
　遭亂無安地分憂得若人鄉隣存世譜骨肉到情親窈
　黙餘天粹咀嚅有道真懐哉沂水上同詠舞雩春
　　　嗣侯大總管哀挽二首
　北俗資財勁將軍迥不羣賔筵推雅量戰艦望竒勲運
　隔黄圖日神馳紫塞雲祗應呉季子撫樹惜徐君
　倚伏難前料乗除忌蚤成老親如宿昔世爵見哀榮劍
　鬱雙龍氣碑留九虎名感歌凡幾解千載賁佳城
　　　不寐
　不寐復不寐悲吟如自讐雞棲因失曉蟲語苦爭秋日
　月虛行槖風霜入敝裘誰憐庾開府直欲賦澆愁
　　　送楊叔能東之相下
　海内梅司户聲名三十秋文髙徒自苦食盡與誰謀老
　檜風霜飽芳蘭澗壑幽東游無可慮敬客有蕭侯
　
　
御訂全金詩增補中州集卷六十八
　欽定四庫全書
御訂全金詩增補中州集卷六十九
　　元好問七
　　　帝城一首(史院夜/直作)
　羇懐鬱鬱嵗駸駸擁褐南窓坐晚隂日月難淹京國乆
　雲山唯覺玉華深隣村爛漫雞黍局野寺荒凉松竹林
　半夜商聲入寥廓北風黃鵠起歸心
　　　度太白嶺往昆陽
　斷崖絶壁裂蒼頑竟日長林窈窕間舊許烟霞歸白髮
　悔隨塵土出青山饑蠶濈濈催人老野鶴昻昻羡汝閒
　畏景方隆路方永南風廻首暮雲還
　　　寄希顔二首(後一首希顔在/徐州幕時作)
　僵卧崧丘七見春商餘歸計一廛新悠悠華屋髙貲意
　兀兀田夫野老身動色雲山如有喜忘機鷗鳥亦相親
　麤疎潦倒今如此樓上元龍莫笑人
　湖海故人仍騎曹彭門千里入憑髙山頭杜甫長年瘦
樓上元龍先日豪水落魚龍失歸宿(秀/)天長鴻鴈獨哀
勞酒船早晚東行辦共舉一杯持兩螯
　　懐益之兄
牢落闗河鴈一聲干戈滿眼若為情三年浪走空皮骨
　四海相望只弟兄黃耳定從秋後到白頭新自夜來生
　西樓日日西州道欲賦窮愁竟不成
　　寄西溪相禪師
青鏡流年易擲梭壯懐從此即蹉跎門堪羅雀仍未害
釜欲生魚當奈何萬事自知因嬾廢一官元不校貧多
拂衣明日西溪去且放雲山入浩歌
　　寄答趙宜之兼簡溪南詩老
窓影朧朧納暝隂風聲浩浩急霜砧秋鴻社燕飄零夢
潁水崧山去住心黃菊有情留小飲青燈無語伴微吟
故人憔悴蓬茅晚料得老懐如我今
　　懐叔能
　别郤楊侯又一年西風每至輒凄然酒官未得髙安上
詩印空從吏部傳三沐三薰知有待一鳴一息定誰先
黄塵憔悴無人識今在長安若箇邊
　　留别仲澤
避俗無機日見侵逐貧不去巧相尋半生與世未嘗合
前日入山唯不深緑水紅蓮慚大府清泉白石識初心
相思命駕非君事能寄詩來或賞音
　　鄭州上致政賈右丞相公(時被命就公/訪先朝逸事)
黃閣歸來履舄輕天将五福畀康寧四朝人物推耆舊
萬古清風在典刑鄭圃亦能知有道漢延乆欲訪遺經
帝城此後瞻依近長傍弧南候極星
　　寄答景𤣥兄
故人相念不相忘頻著書來約對牀甚喜樵夫與爭席
所憂簿吏復登堂春風和氣隨詩到洛水秦山引興長
奮袖髙談夜窓白幾時危坐聽琅琅(簿吏復登堂李長/吉語景𤣥去嵗大)
(為催科/所困)
　　寄辛老子
草堂西望渺烟霞夢寐西南一徑斜為羡鳯鸞安枳棘
悔将猿鶴入京華百錢卜肆成都市萬古詩壇子美家
後日從翁問奇字可能逋客待侯芭
　　劉丈仲通哀挽
拙宦深辜逺業期無兒更結下泉悲温純如此豈復見
報施言之尤可疑四葉名家今日盡百年潛徳幾人知
元劉交分平生重才薄猶堪第二碑
　　㑹善寺
白塔沉沉插翠㣲魏家宫闕此餘基人生富貴有遺恨
世事廢興無了期勝槩只今歸鷲嶺烟花從昔繞龍墀
長松想是前朝物及見諸孫賦黍離
　　楊之美尚書挽章
冠葢龍門此日空人知麟出道将窮景星明月歸天上
和氣春風在眼中千古孫劉有餘責一時燕許更誰同受
恩知己無從報獨為斯文泣至公
　　李屏山挽章二首
世法拘人蝨處褌忽驚龍跳九天門牧之宏放見文筆
白也風流餘酒樽落落乆知難合在堂堂元有不亡存
中州豪傑今誰望擬喚巫陽起醉魂
談麈風流二十年空門名理孔門禪諸儒乆已同堅白
博士真堪補太𤣥孫况小疵良未害莊周隂助恐當然
遺編自有名山在第一諸孤莫浪傳
　　自菊潭丹水還寄崧前故人
臘雪春泥晚未乾馬迎殘照入荒寒初無鳬舄将安在
正有牛刀恐亦難倦客不知歸路逺孤城唯覺暮山
攢黃金錬出相思句寄與同聲别後看
　　馬鄧驛中大雨
萬壑千巖一雨齊先聲噴薄捲湍溪投林鳥雀不暇顧
移穴蛟龍應自迷便恐他山藏厚夜豈知髙樹有晴霓
兩江合向西南鬬坐想風雲入鼓鼙(馬鄧西南兩浙/水相合處也)
　　十月
十月常年見早梅今年二月未全開春寒春暖花如故
年去年來老漸催大藥誰傳軒后鼎習仙虛築漢宫臺
憑君撥置人間事不負浮生只此杯
　　送吳子英之官東橋且為解嘲
柴車轣轆送君東萬古書生蹭蹬中良醖暫留王績醉
新詩無補玉川窮駒隂去我如决驟蟻垤與誰爭長雄
快築糟丘便歸老世間馬耳過春風
　　張主簿草堂賦大雨
浙樹蛙鳴告雨期忽驚銀箭四山飛長江大浪欲橫潰
厚地髙天如合圍萬里風雲開偉觀百年毛髮凛餘威
長虹一出林光動寂歴村墟空落暉
　　丹霞下院同仲澤鼎玉賦(時從商帥/軍至南陽)
鞍馬悤悤去復還霜鐘今得見豐山千年香火丹霞老
滿眼興亡白水閒壯志自憐消客路深居誰得似禪闗
只應頻有西來夢夜夜青林杳靄間
　　别程女
芸齋淅淅掩霜寒别酒青燈夜語䦨生女便知聊寄託
中年尤覺感悲歡松間小草栽培穩掌上明珠棄擲難
明日緱山東畔路野夫懐抱若為寛
　　謝鄧州帥免從事之辟
憂端擾擾力難任世事駸駸日見臨三載素冠容有媿
一時墨絰果何心首丘自擬終殘喘陟屺誰當辨苦音
遙望朱門淚橫落相公恩徳九泉深
　　新野先主廟(次鄧/帥韻)
一軍南北幾扶傷長坂安行氣已王豪傑盡思為漢用
江山初不假吳強兩朝元老心雖壯再世中興事可常
寂寞永安宫畔土爭教安樂似山陽
　　獨峰楊氏幽居
村墟瀟灑帶新晴落日千山一片青世外衣冠存太樸
雲間鷄犬亦長生清江兩岸多古木平地數峰如畫屏
惆悵朝陽一茅屋酒船茶竈負平生
　　十日登豐山
十日登髙發興新豐山孤秀出塵氛村墟帶晚鴉噪合
林壑得霜烟景分芳臭百年隨變滅短長千古只紛紜
詩成一歎無人會白水悠悠入暮雲
　　圍城病中文舉相過
擾擾長衢日往廻病中聊得避喧埃愁多頓覺無詩思
計拙唯思近酒杯潘岳鏡中渾白髮江淹門外即蒼苔
生涯若被傍人問但説經年鼠不來
　　讀靖康僉言
浚郊沙海浩茫茫河廣纔堪一葦航顛沛且當懲景徳
規模何必罪朱梁滄溟不掩蛟龍窟大地同歸雀鼠鄉
三百年間幾降㓂長星無用出光芒
　　京居辛卯八月六日作
四壁秋蟲夜語低南窓孤客枕頻移野情自與軒裳隔
旅食難堪日月遲平子歸田元有約魏舒襆被恐無期
一莖白髮愁多少慚愧家人賦扊扅
　　浩然師出圍城賦鶴詩為送
夢寐西山飲鶴泉羡君歸興𣺌翩翩昻藏自有林壑態
飲喙暫隨塵土縁遼海故家人幾在華亭清唳世空憐
明年也作江鷗去水宿雲飛共一天
　　追用座主閒閒公韻上致政馮内翰二首
峻坂平生幾疾驅歸休甫及引年初東門太傅多祖道
北闕詩人休上書皂櫪老歸千里驥白雲閒釣五溪魚
非熊有兆公無恙會近君王六尺輿
草堂人物列仙臞萬壑松風酒一壺少日打門無俗客
老年爭席有樵夫巨源不入竹林選元亮偶成蓮社圖
野史他年傳耆舊風流一一似公無
　　永寧南原秋望
浩浩西風入敝衣茫茫野色動清悲洗開塵漲雨纔定
老盡物華秋不知烽火苦教鄉信斷砧聲偏與客心期
百年人事登臨地落日飛鴻一線遲
　　中秋雨夕(商帥國器/筵中作)
南樓髙興在匡牀十日秋隂負一觴庾老未應妨嘯詠
素娥多自怨昬黃此生此夜不長好行雨行雲有底忙
却恐哦詩太愁絶且燒銀燭看紅妝
　　白屋
白屋寒多愛夕曛静中歸思益紛紛長門誰買千金賦
祖道虛傳五鬼文地盡更無錐可置竈閒唯覺井長勤
明年凖擬萊蕪住寄謝東鄰范史雲
　　徐威卿相過留二十許日往髙唐同李輔之贈别
　　二首
衣冠八座文昌府襆被三年同舍郎蕩蕩青天非向日
蕭蕭春色是他鄉傷時賈誼頻流涕卧病王章自激昻
保社追隨有成約不應闗塞永相望
東南人物未彫零和氣春風四座傾伹喜詩章多俊語
豈知談笑得新名三年阻絶干戈地百死相逢骨肉情
别後相思重廻首杏花樽酒記聊城
　　即事
逆豎終當鱠縷分持刀今得快三軍燃臍易盡嗟何及
遺臭無窮古未聞京觀豈當誣翟義衰衣自合從髙勲
秋風一掬孤臣淚叫㫁蒼梧日暮雲
　　望王李歸程
一褐霜寒晚思孤眼中行李見歸途虞卿仲子死不朽
石父晏嬰今豈無義士龍沙元咫尺纍臣駒隙自舒徐
何時斗酒歡相勞驚看燕家頭白烏
　　甲午除夜
暗中人事忽推遷坐守寒灰望復燃已恨太官餘麴餅
爭教漢水入膠船神功聖徳三千牘大定明昌五十年
甲子兩周今日盡空將衰淚灑吳天
　　杏花落後分韻得歸字
獺髓能醫病頰肥鸞膠無那片紅飛殘陽澹澹不肯下
流水溶溶何處歸煮酒青林寒食過明妝髙燭賞心違
寫生正有徐熙在漢苑招魂果是非
　　繡江泛舟有懐李郭兩公
荷花如錦水如天狼籍秋香擁畫船長白風烟最瀟灑
外臺賓主重留連勝遊每恨隔千里樂事便當論百年
咫尺西州兩詩客不來同作飲中仙
　　送杜子
洛陽塵土化緇衣又見孤雲着處飛北渚晚晴山入座
東原春好妓成圍來鴻去燕三年别深谷髙陵萬事非
轟醉春風有成約可能容易話東歸
　　送杜招撫歸西山(杜亂後為/黄冠師)
少日先聲懾虎貔只今騎馬欲雞棲邯鄲枕上人初覺
秋水篇中物已齊父老樵漁知有社將軍桃李自成蹊
因君喚起思鄉意君在西山我更西
　　有寄
飛鴻來處是營平喜向斜封見姓名千里吕安思叔夜
五更殘月伴長庚闗河秋興風景暮長路渴心塵土生
南渡詩人吾未老幾時同醉鳯凰城
　　别王使君丈從之
謝公每見皆名語白傅相看只故情樽酒風流有今夕
玉堂人物記升平泰山北斗千年在和氣春風四座傾
别後殷勤更誰接只應偏憶老門生
　　寄汴禪師(師舊隱/濟源)
白頭嵗月坐詩窮止有相逢一笑同齋粥空疎想君瘦
冠巾收斂定誰公夢魂歴歴山間路世事悠悠耳外風
見説懸泉好薇蕨草堂知我是鄰翁(時汰逐釋老家甚/急故有冠巾收斂)
(之/句)
　　望蘇門
諸父當年此往還客衣塵土淚斑斑太行秀發眉宇見
老阮亡來罇俎閒出岫暮雲歸有處投林孤鶴杳難攀
湧金亭上秋如畫興在青林杳靄間
　　别覃懐幕府諸君二首
王後盧前舊往還江東渭北此追攀百年人物存公論
四海虛名只汗顔詩酒聊堪慰華髪衡茅終擬共青山
相思後日并州夢常在瑶林照映間
太行濃秀在山陽嵇阮經行舊有鄉林影池烟設清供
物華天寳借餘光承平故事嗟猶在雅詠風流豈易忘
稍待秋風入凉冷百壺吾欲醉籌堂(河内有/七賢鄉)
　　髙平道中望陵川二首(此縣先隴城府/君泰和中舊治)
列宿澄明墨綬尊中臺良選到名門來時珥筆誇健訟
去日攀車餘淚痕一片青山幾今昔百年華屋記生存
泰和遺老今誰在向道甘棠有子孫
鈴閣文書到酒巵諸曹小吏亦鈔詩座中佳客無虛日
簾下歌童盡雅辭棠棣有花移舊朽櫻桃和露嚲繁枝
書郎零落頭今白腸㫁荷衣出拜時(棠棣櫻桃皆/當時舊事)
　　追賦定襄周帥夢卿家秋日牡丹
千古吳中富貴家秋風吹送洛陽花真妃鏡裏春難老
玉女車邊日易斜紀瑞定誰增舊譜換根元自有靈砂
來遲不及西堂宴猶想分香入棣華(周有棣/華堂)
　　桐川與仁卿飲
蕭蕭茅屋繞清灣四面雲開碧玉環已分故人成死别
寧知樽酒對生還風流豈落正始後詩巻長留天地閒
海内斯文吾未老不須辛苦賦囚山
　　過濁鹿城與趙尚賓談山陽舊事
廢邑蕭條落照邊山陽遺跡是空傳肺腸未潰猶可活
灰土已寒寜復然負鼎運來元有力考槃人去更堪憐
因君憶得曹瞞事銅雀臺荒又幾年
　　官園探梅同康顯之賦
栁麥榆椒寂寞邊儘饒梅事得春偏留殘瘦骨猶堪畫
未展幽香已可憐千里移根自可許數枝臨水記當年
開時重約花前醉試手東風第一篇
　　十二月十六日還冠氏十八日夜雪
少日鶱飛掣臂鷹只今癡鈍似秋蠅躭書業力貧猶在
渉世筋骸老不勝千里闗河髙骨馬四更風雪短檠燈
一缾一鉢平生了慚愧南窓打睡僧
　　别康顯之
玉川文字五千巻鄭監才名四十年誰謂華髙吾豈敢
耻居王後子當然河亭笑語歸陳迹里社追隨失後縁
後夜并州月千里南窓樽酒且留連
　　雨夜
夢裏孤蓬雨打秋茅齋元更小於舟無錢正坐詩作祟
識字重為時所讐千里漫思黄鵠舉六年真作賈胡留
并州北望山無數一夜砧聲人白頭
　　東平送張聖與北行
天山曾望使車還官栁青青此重攀去國衣冠元易感
中年親友更相闗籋雲自可無千里隠霧誰教見一斑
海内文章在公等(兼謂李主/簿仁卿)不應空老道途間
　　别張御史(時立字/文舉)
晚學天教及老成翰林詩裏羡鴻𡨕(馮内翰父贈御史/詩有鴻㝠雉媒之)
(句/)簟瓢此日歸顔巷銅墨當時動漢廷華衮漫勞紆直
筆(御史過/有褒拂)綘帷無復與横經秪應千里并州道常並虛
危候徳星
　　出東平
老馬凌兢引席車髙城回首一長嗟市聲浩浩如欲沸
世路悠悠殊未涯潦倒本無明日計往來空置六年家
東園花栁西湖水剰着新詩到處誇
　　入濟源寓舍(戊戌八月/二十二日)
未辦驅車上太行主人留此避風霜遺編墜簡文章爛
糲食粗衣嵗月長奮迅舊嫌扶老杖龍鍾今屬負暄墻
睡中刺刺聞人語季子金多過洛陽
　　鎮平縣齋感懐
四十頭顱半白生靜中身世兩闗情書空咄咄知誰解
擊缶嗚嗚却自驚老計漸思乗欵段壯懐空擬漫崢嶸
西窓一夕無人語挑盡寒燈坐不明
　　野菊再奉座主閒閒公命作
晚景蕭疎畫不成晚花作意出繁英鮮明獨向霜露見
爛漫卻隨蒿艾生南國騷人知有待西風蝴蝶更多情
南山正在悠然處安得芳樽與細傾
　　五月十二日座主閒閒公諱日作
厝火誰能救已然直教憂疾送華顛贈官不暇如平日
草詔空傳似奉天故壘至今埋恨骨遺宗何力起新阡
門生白首渾無補陸氏莊荒又一年
　　過詩人李長源故居
楚些招魂自往年明珠真見抵深淵巨鼇有餌雖堪釣
怒虎無情可重編千丈氣豪天也妬七言詩好世空傳
傷心鸚鵡洲邊淚卻望西山一泫然
　　己亥十一月十三日雪晴夜半讀書山東龕看月
四山寒雪夜深明未恨崔嵬失舊青青女有功加粉澤
素娥無意惜娉婷微雲河漢非人世太古鴻荒見典刑
剰着新詩記今夕年年來醉半山亭
　　明日作
晴光晃漾入危䦨萬象都歸一色看揺筆尚堪凌浩蕩
舉杯誰與慰荒寒化成銀界清凉近㪚盡氷花碧海乾
後夜霜空月輪滿可無秦女共驂鸞
　　杏花一首(庚子嵗/南庵賦)
一穗蘆鞭一穗塵西園紅艷眼中新帽簷分去家家喜
酒面飛來片片春梅栁幾曾同故事櫻桃纔得綴芳辰
荒城此日腸堪斷老卻探花筵上人
　　醉後
早嵗披書手不停中年所得是忘形天公不禁人間醉
崔瑗虛留座右銘身後山丘幾春草醉來日月兩秋螢
柴門苦雨青苔滿一解狂歌且自聽
　　贈張文舉御史
安穩藜牀坐欲穿合教絶學到真傳清貧自苦知何負
神理無憑恐未然麋乳尚憐孤竹餓龍頭誰識管寧賢
無窮白日青天在㑹有先生引鏡年(先生新/失明)
　　留别龍興汴禪師普照鑑禪師
十年不見木庵師二老相從又一時俚曲只知無白雪
遺音誰謂有朱絲書難盡信何如黙人各為家枉自私
三月春風滿桃李青青留看嵗寒枝
　　贈楊君美之子新甫
書林頭白坐吟呻青佩橫經更幾人總角未逢韓吏部
伏膺先就楚靈均岳蓮盡發三峰秀玉樹初臨二月春
看取楊家伯男子年年天壤姓名新
　　答公茂
文昌除目入驚看似覺規模到漢官冀北已空天下馬
江東全倚謝家安黃圖赤縣風流在碧落銀河病眼寛
林下升平有他日草堂應許駐金鞍
　　應州寳宫寺大殿
縹𣺌層簷鳯翼張南山相望鬱蒼蒼七重寳樹圍金界
十色雯華擁畫梁竭國想從遼盛日閲人真是魯靈光
請看孔釋誰消長林廟而今草又荒
　　懐安道中寄懐曹徴君子玉
赭水歡遊事已非襄山迴首重依依義熙留在陶元亮
華表來歸丁令威袖裏短書懐老筆夢中皤腹見裦衣
祝君飽喫殘年飯㑹有鄰墻白版扉
　　五月十一日樗軒忌辰追懐
遺後交情老更傷每逢此日倍難忘神光何處埋泉壤
落月無言滿屋梁祕閣圖書疑外府謝家蘭玉記諸郎
靈均漫倚騷經在宗國河山半夕陽(公墓今為亂塚/所迷故有上句)
　　玉溪(端氏/)
邂逅詩翁得勝遊烟霞真欲盡崧丘玉溪如此不一到
今日曠然消百憂林影蒼茫開霽曉岸容瀟灑帶新秋
酒材已辦須君釀要及西風入釣舟
　　華不注山(濟南/作)
元氣遺形老更頑孤峰直上玉孱顔龍頭突出海波沸
鼇足斷來天宇閒齊國霸圖殘照裏謫仙詩興冷雲間
乾坤一劍無人識夜夜光芒北斗寒
　　岳解元生日(邦獻/)
天日晴明見岳時只君消得謫仙詩鶯花到處供杯酒
霜雪何縁㸃鬢絲已辦紫雲新活計又添驥子好男兒
扶風里社他年看閙簇靈椿桂五枝
　　晨起(壬寅正/月九日)
鐙火青熒語夜闌柴荆寂寞掩春寒歡悰已向杯中减
老態何堪鏡裏看多病所須唯藥物一錢不直是儒冠
掣鯨莫倚平生手只有東溪把釣竿(時欲經營神/山别業故云)
　　送周帥夢卿之闗中二首
狼籍麻衣見酒痕憶君醉别栁邊村離愁擾擾理還亂
來事悠悠誰與論瘴海漸添春浪濶氷崖唯覺暮烟屯
人間底似三峰好箭筈通天有一門
風華漠漠水迢迢長記金鞍入灞橋鬚鬢而今滿霜雪
羽毛此日是雲霄火餘函谷青猶峙春動長陵紫未消
射虎南山付公等可能仙掌不相招
　　感事
䑛痔歸來位望尊駸駸雷李入平吞饑蛇不計撐腸裂
老虎爭教有齒存神理定須償宿業債家猶足褫驚魂
且看含血曾誰噀猪嘴闗頭是鬼門
　　十二月二十日雪中過石嶺闗
老天黯慘入平蕪朔吹崩奔萬竅呼雪意旋粧行路景
詩家新有入闗圖地爐圍坐慚田父絮帽衝寒怨僕夫
故國烟花重廻首蜀橙山麝記金壺
　　将上書莘國幕府感懐呈賈明府
兵家世不乏小杜風鑒今誰如老龎自許奇謀傾幕府
不防幽夢落蓬窓驚烏繞月枝難穩羸驥嘶風氣未降
愛惜平生請纓手一蓑休憶弄秋江
　　春寒
草木荒城屋數椽春寒閭巷益蕭然僮奴樵㸑頭如葆
稚女跳梁履又穿白石鯉魚空尺半朱門食客自三千
松枝麈尾山中滿去去南華有内篇
　　即事(商帥國器/見免從軍)
逋客而今不屬官住山盟在未應寒書生本自無燕頷
造物何嘗戲鼠肝㑹最指天容我嬾鴟夷盛酒盡君歡
到家慈母應相問為説将軍禮數寛
　　示懐祖
憔悴經年卧澗阿囊中無物只詩多自驚白鬢先潘岳
人笑藍衫似采和狗盗雞鳴皆有用鶴長鳧短果如何
乗閒便作歸田賦付與牛童扣角歌
　　示崔雷詩社諸人
一寸名場心已灰十年長路夢初回江山自許供詩筆
糜粥猶能到酒杯賣劔買牛真得計腰金騎鶴恐非才
游從肻結雞豚社便欲嵗時相往來
　　𢎞州贈曹丈子玉
丘園舊憶詢幽仄裘褐今聞識姓名故國衣冠有遺老
嵗寒松柏見交情寄書千里空頭白握手一盃俱眼明
來往襄隂從此始剩將歌笑慰生平
　　和仁卿演太白詩意二首
蕭蕭窓竹動秋聲紫極深居稱野情靜坐且留觀衆妙
還丹無用説長生風流五鳯樓前客寂寞千秋身後名
解道田家酒應熟詩中只合愛淵明
蕭蕭窓竹動秋聲簷間白雲澹以成白雲朝飛本無意
白雲暮歸如有情淵明太白醉復醉季主唐生鳴自鳴
四十九年堪一笑昨非今是可憐生
　　燕府白兎
仙㯋迷離望莫攀争教失脚下髙寒吸殘灝露瑶窓曉
搗盡𤣥霜玉杵閒顧影乍疑雲外見寫生何似鏡中看
褐衣擾擾皆三窟幾在祥經咳唾間
　　梁都運亂後得故家所藏無盡藏詩巻見約題詩
　　同諸公賦
飛亭四望水雲寛亭上髙人杳莫攀已就湖山攬奇秀
更教鄉社得安閒風流豈落正始後詩巻常留天地間
勝賞休言隔今昔肩吾新自㑹稽還
　　癸夘望宿中霍道院
疊巘沉沉轉素蟾長松糊㮶擁髙簷湖山已為新晴好
風露還疑此夜添身外作縁良自苦世間除睡更無甜
溪堂借宿從今始便見兒僮具米鹽
　　甲辰三月旦日以後雜詩一首
應接紛紛又浹旬枉教虛負杏園春尋芳自分無閒日載酒
寧知有故人花栁得時俱作態川原經雨更無塵憑君
莫惜樽前醉看即青梅入座新
　　紫牡丹二首
金粉輕粘蝶翅勻丹砂濃抹鶴翎新儘饒姚魏知名早
未放黃徐下筆親映日定應珠有淚凌波長恐襪生塵
如何藉得司花手徧與人間作好春
天上真妃玉鏡臺醉中遺下紫霞杯已從香國徧薰染
更藉花神巧剪裁微度麝薰時約畧驚移鸞影卻低回
洗妝正要春風句寄謝詩人莫漫來
　　與同年敬鼎臣宿順天天寧僧舍
蕭蕭風雨打僧窓耿耿青燈對客牀每恨相望隔闗塞
豈知連日醉壺觴蓱虀味薄堪長乆茅屋寒多且閉藏
三十餘年老兄弟此回情話獨難忘
　　贈答樂丈舜咨(中京副/留守)
舟車何地得通津書疏相忘意更親但愛柏臺推峭直
豈知梅賦更清新兩都秋色皆喬木耆舊風流有幾人
詩酒陪從約他日雞川已許濯纓塵
　　都運李丈哀挽(有之/)
平日剛稜觸禍機老年天遣故鄉歸登車攬轡名空在
濯足臨流事已非白鶴會須尋舊約青蠅猶解避餘威
(李丈殁於壬寅夏六月/異香滿室三日蠅不近)西州正有花千樹淚盡羊曇醉
後衣
　　贈答郝經伯常伯常之大父予少日從之學科舉
故家珠玉自成淵重覺英靈賦子偏文陣自憐吾已老
名場誰與子爭先撑腸正有五千巻下筆須論二百年
莫把青春等閒了蔡邕書籍待渠傳
　　吕國材家醉飲
世事悠悠殊未涯七年回首一長嗟虛傳庾信凌雲筆
無復張騫犯斗槎去國衣冠今有日春風桃李是誰家
螺臺剩有如川酒蹔為紅塵拂鬢華
　　過三鄉望女几邨追懐溪南詩老辛敬之二首
雲際虛瞻處士星案頭多負讀書螢筆端有口傳三篋
石上無禾養百齡從昔葛陂終變滅秪今韓嶽漫英靈
因君重為前朝惜枉破青衫買一經(女几山土人/謂之韓嶽)
萬山青繞一川斜好句真堪字字誇棄擲泥塗豈天意
折除時命是才華百錢卜肆成都市萬古詩壇子美家
欲就溪南問遺事不禁衰涕落烟霞
　　望盧氏西南熊耳嶺
不到中鄉五十年忽驚行色是盧川已占介福歸王母
未信羇魂似粤阡(栁/文)時為顧存慙吏報(先大人墓亂後/故吏軰嵗時致)
(祭/)偶成期會殆天憐(馬范二帥逺在千里外/予往盧氏皆得會面)荒林破屋
江聲裏坐想孤城一泫然
　　寄楊弟正卿
馬迹車塵漫白頭蒼生初不待君憂且從少傳論中隠
儘要元規擁上流東閣官梅動詩興洞庭春色入新篘
歸程未覺西庵逺夜夜清伊繞石樓(正卿西庵以名酒/甲洛中嘗賦觀漲)
(詩有狂瀾竞逐西風落依舊/清伊繞石樓之句故兼及之)
　　為鮮于彦魯賦十月菊(追録/)
清霜淅淅散銀沙驚見芳叢閲歳華藉暖定誰留翠被
鍊顔應自有丹砂秋香舊入騷人賦晚節今傳好事家
不是西風苦留客衰遲乆已避梅花
　　贈答同年敬鼎臣
四海屏山放一頭爭教塵土走東州長身奉米侏儒飽
束髮從軍妾尉侯千首新詩工作祟百壺清酒未消憂
悠悠世事今如此付與烟波着釣舟
　　寄英上人
世事都消酒半醺已將度外置紛紜作賢作佞誰為我
同病同憂只有君白首共傷千里别青山真得幾時分
相思後夜并州月卻為湯休賦碧雲
　　寄答仰山謙長老(渠住/招隠)
木庵推出謙書記乞與雲林百自繇想得驅驢入招隠
勝於騎鶴上揚州衆狙皆喜芧初熟一鳥不鳴山更幽
日暮王城市聲合松風亭上莫廻頭
　　九日登平定湧雲樓故基樓即閒閒公所建
詩翁曾此宴重陽老樹遺臺認醉鄉流水浮生㡬今昔
髙秋雲物自凄凉飛來野鶴聊堪喜望隔長鯨又可傷
賴是風流未全減白頭門客有王楊(時王無咎楊子招/在座公在郡時學)
(生/也)
　　平定鵲山神應王廟
古栁輪囷欲十圍鵲山祠廟此遺基萬金良藥移造化
老眼天公誰耦奇已為養生誣單豹不應遭網廢元龜
半生磊磈澆仍在擬問靈君乞上池
　　答石子章因送其行
石梁詩好舊知名樽酒相逢意自傾寳劍沉埋惜元振
鐡檠豪宕見胡鉦藍田月出多重暈豐嶺霜餘即大鳴
後日天山望征騎燕鴻歸處是雲程
　　留别仲經
來時兒女拜燈前此日壺觴是别筵聚㪚共知隂有數
笑談爭遣病相先秋風古道将誰語殘月長庚更可憐
雞栅魚梁一村落若為還似浙江邊(仲經方病中/故有上句)
　　别周卿弟
晚嵗論詩辱見收相從許乆重相留苦心亦有孟東野
真賞誰如髙蜀州萬疊寒雲度歸鴈孤洲春水澹沙鷗
荒城後日思君處風色蕭蕭入白頭
　　寄叔能兄
星斗龍門姓字新豈知書劍老風塵郎君未省曾開閣
王翰何縁得買鄰銀燭對談辭館夜雪梅同醉浙江春
秪應千里東州月處處相逢即故人
　　賀威卿徐弟得雄
利市金錢四座俱阿卿新喜到充閭跨牛楊朴空顛酒
秣驥王良已問途桂出孫枝知秀發鳯離丹嶠亦舒徐
明年别作飛黃句來賀君家第二雛
　　追録洛中舊作
樂府新聲緑綺裘梁州舊曲錦纒頭酒兵易壓愁城破
花影長隨日脚流萬里青雲休自負一莖白髪儘堪羞
人間只怨天公了未便天公得自繇
　　東園晚眺(東平/)
霜鬢蕭蕭試鑷看怪來歌酒百無歡舊家人物今誰在
清鏡功名嵗又殘楊栁攙春出新意小梅留雪弄餘寒
一詩不盡登臨興落日東園獨倚欄
　　陁羅峰二首
念念靈峰四十年一來真欲斷凡縁鑿開混沌露元氣
㪚布兜羅彌梵天雲卧無時不閒在樓居何處不超然
殊祥莫詫清凉傳會與兹山續後篇
每恨奇探負盛年松崖今喜入攀縁初驚靈鷲多飛石
更信金牛有漏天鄉國登臨乃如此名場馳逐亦徒然
留詩便與香泉約起本西遊第一篇
　　追懐曹徴君
生死論交不易忘一回言别淚千行空勞結伴歸蓮社
無復題詩寄草堂楚國先賢宜有傳粤阡羇鬼漫思鄉
因君錯怨天公了且道今誰晚節昌
　　春日書懐呈劉濟川
鄉社荒殘住不成無端蓬蓽掩柴荆流年又見東風菜
樂土空懐北斗城父老只供留我醉兒童也喜從君行
周侯見説應相笑共隱三泉先有盟(東風菜見/本草菜部)
　　晉溪
石磴雲松着色屏岸花汀草展江亭青瑶疊甃通懸甕
白玉雙龍掣迅霆地脉何嘗間今昔尾閭真解泄滄溟
乾坤一雨兵塵了好就川妃問乞靈
　　弔岳家千里駒
蜀客凄凉土一丘後身還有化身愁靈椿丹桂偶相值
蕙草清霜寧乆留掌中玉雪恩憐在筆底雲烟取次休
過眼空華只如此不如無子却無憂
　　七月十二日行狼牙嶺
狼牙路滑馬伶俜老鶴超超欲上征一曲松風寫幽致
九秋雲物愴離情天開員嶠方壺境澗落銀河月窟聲
覿面青山入渠手定誰胸次玉崢嶸
　　十三日度岳嶺
神岳規模亦壯哉上階絶境重徘徊丹青萬木秋風老
金翠千峰落照開川路漸分猶暗澹湍聲已逺更凄哀
石門剰比靈丘逺正坐登臨欠一來
　　玉泉二首
神岳提封入寺基上公官秩見僧碑雲藏佛屋晴猶暗
樹近禪窓老更奇竹杖只供行險易藜牀偏與望川宜
同時不及髯中令猶得泉名比鳯池
玉水泓澄古殿隅又新名第不闗渠每因天日流金際
更憶風雷裂石初百里官壺分韻勝千人齋粥薦甘餘
八功徳具休誇好玩景臺荒有破除(寺東北有玩景臺/盡得神川之勝導)
(者悞引之荒山/一隅故有上句)
　　𤣥都觀桃花
前度劉郎復阮郎𤣥都觀裏醉紅芳非闗小雨能留客
自是桃花要洗妝人世難逄開口笑老夫聊發少年狂
一杯盡吸東風了明日新詩滿晉陽
　　贈張致逺
茅屋蕭蕭潁水濵兩山相望即比鄰禪房道院留連夜
酒榼詩嚢浩蕩春老鶴千年見城郭徴君晚節傍風塵
相逢不盡平生意耆舊風流有幾人
　　夜宿秋香亭有懐木菴英上人
兄弟論交四十年相從旬日却無縁去程氷雪詩仍在
晚節風塵私自憐蓮社舊容元亮酒藤溪多負子猷船
茅齋一夕愁多少窓竹蕭蕭耿不眠
　　與馮吕飲秋香亭
龎眉書客感秋蓬更在京塵澒洞中莫對青山談世事
且将逺目送歸鴻龍江文采今誰似(謂之/純)鳯翼(永寧/地名)年
光夢已空剰著新詩記今夕樽前四客一衰翁
　　哀武子告
生氣曾思作九原迷途爭得背南轅梁鴻故事要離墓
魏國孤兒祗樹園(子今/為僧)舊説布衣甘絶脰今傳史筆記
歸元知君禄仕無心在旌孝終當到李源
　　贈李春卿
竇十郎家指顧間因君我亦愛西山丹房藥鏡平生了
禪榻茶烟嵗月閒春甕有情供白墮秋風無力損紅顔
重來已有明年約剰破都城幾往還
　　甲辰秋留别丹陽
疎疎衰栁映金溝祖道都門復此留千里闗河動歸興
九秋雲物發詩愁嚴城鐘鼓月清曉老馬風沙人白頭
後夜相思𣺌何許西山西畔是并州
　　别緯文兄
玉壘浮雲變古今燕城名酒足浮沉眼中誰復承平舊
言外驚聞正始音異縣他鄉千里夣連枝同氣百年心
行期幾日休相問觸撥羇愁恐不禁
　　甯掾端甫北上
馬頭風雪逺相迎颯沓弓刀四十程自是青雲動髙興
未甘白髪老諸生書來沙漠燈花喜夣到秦川烟樹平
長句送君還自媿半山已有鴈飛行
　　答定齋李兄
小山叢桂姓名香舉世何人得鴈行滄海揚塵幾今昔
長庚配月獨凄凉虚勞裴相求白傅正倚源明識漫郎
十載相從未言晚城南泉石有雲莊
　　空山何巨川虛白菴二首
舊向韋編悟括囊肯隨文木被青黃吉祥止處無餘物
知見薰來有底香空谷自能生地籟淨雲爭得翳天光
只愁八月風濤壯夣裏江聲撼客牀(何臨/安人)
露菊霜茱薦枕囊石泉崖蜜破松黃只縁山逺無來客
更覺心清聞妙香碁局儘堪銷日晷吟毫真合染溪光
劇談不盡江湖景重與青燈約對牀
　　哭樊師
自倚沉寃有舌存爭教無路叩天閽装囊已竭千金賜
絶幕誰招萬里魂東道漫悲梁苑客南園多負夀張孫
春風花落歌聲在夣裏能來共酒樽
　　蜀昭烈廟
合散扶傷老益堅荒祠重過為凄然君臣灑落知無恨
庸蜀崎嶇亦可憐一縣山陽堯故事三年章武魏長編
錦官羽葆今何處半夜樓桑叫杜鵑
　　宿翠屏口
鬢鬚蒼白葛衣寛事外閒身也屬官授簡如聞數枚叔
乘車初不少馮驩沙城雨塌名空在石峽風來夏亦寒
兩飽三饑已旬日虛勞兒女勸加餐
　　王敦夫祥止庵
三樂人推二樂全有親可事子能傳舊來詩禮聞家學
此日丹砂見地仙蕩蕩天光虛室外融融和氣彩衣前
情知不羡燕山桂一樹靈椿嵗八千
　　梁移忠詩巻
一箭功成塞上歸乃翁垂白藉扶持燕雲義俠風流逺
里社陰功父老知龍種作駒元自異虎頭食肉未應遲
髙門更與增華表丁令還家先有期(時都運大已下/世故詩中及之)
　　喬千户挽詩
髙塚驚㸔石表新空将事業望麒麟燕遼部曲千夫長
楚漢風雲百戰身赤羽有神留絶藝素旗無誄記連姻
陰功未報天心在累将重侯又幾人(潘安仁楊使君誺/有表之素旗之句)
(喬與予皆/毛氏之壻)
　　贈王仙翁道成
覽照休驚白髪新奕棋翻覆見來頻燕南趙北留詩巻
王後盧前盡故人平地青雲一爐藥舊都喬木百年身
憑君剰醉浮香酒(館/名)梁苑而今不算春
　　常仲明教授挽辭
雲際虛瞻處士星豈知談笑巳忘形鎮州肥膩無毫髪
晉産真淳有典刑白帽枉教淹晚節緑囊元擬濟含靈
汝南後日先賢傳猶欠知幾為勒銘(常代州崞縣人客/酈城與知幾游從)
(知醫臨終/殊明了)
　　追録舊詩二首
裋褐單衣長路塵十年回首一吟呻孤居無着竟安往
宿債未償今更新相馬自甘齊客瘦食鮭誰顧庾郎貧
聞君話我才名在不道儒冠已悞身(自用韻答/張之純)
潦倒聊為隴畆民一犁分得兩畦春功名何物堪人老
天地無心誰我貧潁上雲烟隨處好洛陽桃李幾畨新
悠悠世事休相問麰麥今年晚得辛(用崔懐/祖韻)
　　丁未寒食歸自三泉
春山晴暖紫生烟山下分流百汊泉未放小桃装野景
已㸔茅屋映秋千饑烏得食爭相喚醉叟行歌只自顛
寒食明年定何許故人樽酒且留連
　　即事呈邦瑞
鄭荘父子重相留似為良辰㪚客愁陋巷新成一茅屋
今年連醉兩中秋開樽便覺賢人近汙足寜論力士羞
明日燕臺傳盛事坐中賔客盡名流
　　和白樞判李定齋有詩寄白以因風何惜數行書
　　為落句白酬答云欲搜春草池塘句藥裹闗心夣
　　不成余平解之
金粟岡頭有髪僧遙知黙坐對龕燈書郵但覺浮沉乆
詩巻何縁唱和曾白日放歌須縱酒清朝有味是無能
相逢定有池塘句藥裹闗心恐未應
　　慶髙評事八十之夀
圖畫堯民太樸存衣冠兼得見髙門種松千嵗如種徳
教子一經今教孫化日舒長留暮景秋風搖落變春温
聘來羔鴈休疑晚正及新年薦夀罇
　　鄧州相公命賦喜雨
輕陰十日暮春前和氣朝來已沛然河潤定應連上國
雲來端合自中天(帥從洛/陽移鎮)烽零帶濕閒幽障麥壠分清
入廢田共識使君霖雨手調元消息在今年
　　渡湍水(湍作専/見水經)
悠悠人事眼中新悄悄孤懐百慮紛伎倆本宜閒處着
姓名誰遣世間聞秋江澹沱如素練沙浦空明行暮雲
早晚扁舟載烟雨移家來就野鷗羣
　　寄答飛卿
一首新詩一紙書喜於滄海得遺珠古來獻玉猶無售
此日聞韶本不圖白雪任教春事晚青天終放月輪孤
并州命駕纔千里嵇吕風流未可無
　　春日半山亭游眺
　日照春山花滿烟獨攜樽酒此江邊江流衮衮望不極
　世事悠悠私自憐小草不妨懷逺志芳蘭誰為發幽妍
　千年石壁留詩在會有騷人一慨然
　
　
　
　
　
　
　
　
　
　
　
　
御訂全金詩增補中州集巻六十九
　欽定四庫全書
御訂全金詩増補中州集巻七十
　　元好問八
　　　燕都送馬郎中北上
　功曹此日漢蕭何家世當年老伏波但愛紅蓮映芳渚
　豈知寒谷變陽和珠囊不載糢糊錦銀管先書茂異科
　太史占天應有喜一星朝處五雲多
　　　馬雲漢方鏡背有飛魚
　劫火依然百鍊初䕶持元自有神魚影寒似覺雲屏透
　光落應分玉斗餘開朗休嫌露圭角圓通寧復滯方隅
　衣冠正了渾閒在一片靈臺欲付渠
　　　贈答鴈門劉仲修
　　仲修省郎乗傳過新興有詩見及推激過稱甚非衰
　　謬所宜得者媿汗之餘輒用韻為謝仲修詩律深密
　　得於尊公鳯山老人過庭之訓且其顔狀絶類吾友
　　李從事長源故篇中有及
車騎雍容一坐傾并州人物未凋零共知祭酒傳家學
(劉向為劉/氏祭酒)獨愛中郎餘典刑東壁圖書欣有託南溟風
浪駭初經少微見比吾何敢洗眼仙槎候客星
　　餘慶堂
五年霜㦸照康莊萬里春風擁畫梁已覺并汾增勝氣
更從王郝借餘光靈椿丹桂知難老玉節金符豈易量
剩著牋毫授辭客南堂兼是棣華堂
　　寄答劉生
西州消息到東山懷袖新詩百過㸔白璧明珠驚照座
朔雲寒雪入憑欄省郎共結交情厚野老還欣禮數寛
後日秋風一罇酒草堂應得駐金鞍
　　别董得卿
爛醉秋風四十場此回歌笑重難忘揚雄詞賦今誰識
陶令田園先巳荒同甲弟兄雖異姓宦游州郡即吾鄉
懸知後日登髙地剰為行人望太行
　　送瑞甫西行
瀛洲人物早知名車騎雍容一座傾美酒清歌良有味
緑波春草若為情渭城朝雨三年别平地青雲萬里程
老我秦遊舊曾約夣中仙掌已相迎
　　讀李狀元朝宗禪林記李守濟州城破不屈節死
　　贈鄉郡刺史
偶向禪林見舊文濟陽南望為沾巾張廵許逺古亦少
烈日秋霜今更新千字豐碑誰國手百城降敵盡王臣
知君不假科名重元是中朝第一人
　　同嚴公子大用東園賞梅
東閣官梅要洗妝青雲公子不相忘翰林風月三千首
樂府金釵十二行佳節屢從愁裏過老夫聊發少年狂
花行更比梳行好誰道并州是故鄉
　　中庸先生垂示先大夫教子詩及裴内翰擇之所
　　述家傳愛仰不足情見乎辭
嚴訓常如天日照名家元自古今同只知楊秉餘清節
爭信譙𤣥有素風(獨行傳/第一人)通徳里門傳故事平安韻語
到兒童青青留在懷賢樹愛殺曹南一畝宫
　　賀中庸老再被恩綸
萬古千秋麗澤堂紫泥恩詔姓名香治朝例有髙年敬
神理終歸晚節昌東魯儒生傳舊學南曹方志發幽光
季春羔鴈秋風酒凖擬年年薦壽觴
　　趙汲古南園(分得/軍字)
林園近與六街隣塵漲都歸一水分魚樂定從濠上得
荷香偏向雨中聞接䍦倒着容山簡老屋髙眠稱陸雲
罇酒相陪有今日却慙詩壘不能軍
　　栁亭雨夕與高御史夜話
闗塞無縁笑語同偶然情話此從容青天蜀道不得過
山色歸心空自濃九日茱萸藍澗酒十年朝馬景陽鐘
三間老屋知何處惆悵雲間陸士龍(高曾自藍田令入/拜監察御史北渡)
(後謀還保塞而困於/無資者二十年矣)
　　玉峯魏丈哀挽
風馭翩翩𣺌獨征幾人終始復哀榮秪縁大事存遺藁
重為斯文惜主盟北斗泰山初未減秋霜烈日凛如生
莫疑知己無從報直筆君㸔戮進明
　　清明日改葬阿辛
掌上青紅記㸃妝今朝哀感重難忘金環去作誰家夢
綵勝空期某氏郎一瞥風花纔過眼百年氷蘗若為腸
孟郊老作枯柴立可待吟詩哭杏殤
　　寄謝常君卿
百過新篇巻又披得君重恨十年遲文除嶺外初無例
詩學江西又一竒楊栁不隨春事老貞松唯有嵗寒知
仙鄉白鳳瀛洲近洗眼雲霄㸔後期
　　送武誠之往漢陂(太原酒政端甫之/父此時為黃冠)
行李中春發晉溪離筵詞客賦新題青雲有路人㸔老
秋水無言物自齊杜曲舊遊頻入夢兵厨佳釀惜分攜
因君為向蓮峯道不待移文我亦西
　　送劉子東遊
劉郎世舊出雄邉生長幽并氣質全陣馬風檣見豪舉
雪車冰柱得真傳書空咄咄知誰解擊缶嗚嗚頗自憐
後日東州飽歸載且休多送酒家錢
　　甲寅九日同臨漳提領王明之鹿泉令張奉先賈
　　千户令春李進之冀衡甫遊龍泉寺僧顥求詩二
　　首
逺水寒烟接戍樓黃花白酒浣羇愁霜林染出雲錦爛
春色併歸風露秋鄉社嵗時容客醉石墻名姓為僧留
登髙舊說龍山好從此龍泉是勝遊
柿葉殷紅松葉青黄花霜後獨鮮明西風浩浩欲吹帽
石溜泠泠堪濯纓皇統貞元見題字良辰美景記升平
何人解得登臨意滅没疎雲鴈一聲
　　十日作
闗樹蕭條返照明井徑西北算歸程青黃大似溝中㫁
文字空傳海内名平地烟霄遽如許秋風茅屋可憐生
重陽擬作登髙賦一片傷心畫不成
　　贈答普安師
入座臺山景趣新因君鄉國重情親金芝三秀詩壇瑞
寶樹千花佛界春聞道舊傳言外意忘年今得眼中人
種蓮結社風流在會向藍輿認後身
　　孝純宛丘遷奉(張弟新舉第二雛聞其/玉雪可念因以字之)
鬢毛衰颯面塵埃孝子牽車古所哀千里長河限南北
一丘寒土見蒿萊遼東華表何人在栁氏𤣥堂此日開
十月知君有新喜小雛先與喚迎來
　　曹壽之平水之行
闗塞相望首重搖相逢衰颯嘆顛毛驪珠可忍輕彈雀
犗餌何縁得釣鼇從昔丘園昌晚節向來山岳總秋毫
西風先有龍門約共舉一杯持兩螯
　　追懷趙介叔
今古人間各一時燕南剩有桂林枝清風明月懷𤣥度
緑水紅蓮見杲之善政傳歸遺愛頌陰功留在稱家兒
哀歌不盡平生意空想翛然瘦鶴姿
　　追懷友生石裕卿
人物休評第幾流依然豪俠數并州壯懷歌闋罇為破
連句才多筆不休金馬只教聊避世玉犀誰遣失封矦
酒酣握手今無復惆悵西園是舊遊
　　挽鴈門劉克明
詩骨翛然野鶴孤兩年清坐記圍爐金初宋季聞遺事
草靡波流見古儒已分幽人嗟古柏爭教孺子奠生芻
鳯山後日先賢傳再有劉宗祭酒無
　　贈答平陽仇舜臣
兩辱攜詩過草堂曹君師席有輝光飛騰自是功名具
潦倒何堪翰墨場滄海驪珠能幾見酆城龍劍不終藏
太行殘雪春風近且趂梅花薦夀觴(仇乃曹益/父門生也)
　　賈漕東城中隱堂
智水仁山徳有隣栁塘花塢靜無塵家僮解誦閒居賦
田父爭持社甕春安吉總輸中隱士典刑真見老成人
明年恰入非熊運共㸔青蒲裹畫輪
　　約嚴矦泛舟
風物當年小洞庭西湖此日展江亭詩貪勝槩題難徧
酒怯清秋醉易醒白鳥無心自來去紅渠照影亦娉婷
仙舟共載平生事未分枯槎是客星
　　贈李同年徳之歸洛西
亡奈流光冉冉何逢君聊得慰蹉跎飛黃老去空奇骨
拙燕歸來只舊窠舉世盡從愁裏過一罇獨愛醉時歌
洛中定有人相問休道今年白髪多
　　贈蕭漢傑(并序/)
　蕭漢傑大興人金國初嘗賜姓鄂囉氏故時人又謂
　之鄂囉漢傑父仲寛居之飛龍榜登科同知青州軍
　州事致仕有子六人皆使宦學獨漢傑不樂(去/聲)遂作
　舉子為人慷慨有志膽好讀書古兵法及陰陽孤虚
　禄命之術從軍二十年積官從三品領虢州倅闗陜
　總帥府提控佩金符葢自燕城圍解之後間闗南渡
　出入行陣間瀕於死者屢矣鐵嶺之潰復入陜州陜
　州亂羣不逞輩繫漢傑獄中漢傑乗昬暮破械而出
　懼為追者及駕浮壺亂黄流筋疲力涸僅逹北岸為失
　侯故将者又二十年流離頓踣人所不能而意氣都
　不少衰以人情觀之豈碌碌者所可辦耶壬子冬與
　予相值於東原問其世知其為故人大鈞之同母弟
　也問其日事則曰止以唐生季主之業游時貴間耳
　因與論余之行年而有契於余心者私竊慨歎以為
　倚伏叵測哀與樂相尋生也有涯而跼於憂畏浩浩
　乎如乘舟而遇風波非知其無可奈何而安之其何
　以收利渉之功乎漢傑為有得矣其别也因為長句
　以贈(按金國語解無鄂囉姓氏/諸人事物類亦無此稱)
射虎将軍右北平短衣憔悴宿長亭雷轟寶劍無留迹
火借青囊為乞靈四壁不知貧作祟一瓢誰識醉中醒
相逢莫話榰機石自省枯槎是客星
　　送曹幹臣
和林音驛日懷思燕市歌懽有此時老我真成鐵爐歩
感君時送草堂貲黃楊舊厄三年閏赤驥非無萬里姿
平地烟霄付公等不妨閒和鳯池詩
　　國醫王澤民詩巻
萬石君家父事兄豈知衰俗有王卿一篇華衮中書筆
滿紙清風月旦評鴻鴈自分先後序鶺鴒兼有急難情
閨門雍睦君須記方伎成名恐未平
　　唐祖臣母挽章
白髪承平一夣過怡然冠帔見慈和肩輿燕喜今無復
手綫留殘恨更多舍肉已甘非潁谷學仙何敢望西河
升堂結友平生事重為王君廢蓼莪
　　感寓
南楊北李閒中老樂丈張兄病且貧叔夜吕安誰命駕
牧童田父實為隣功名富貴知何物風雨塵埃惜此身
歌酒相逢暫陶寫不應嫌我醉時真(李仁卿栁正卿/樂舜咨張緯文)
　　趙元得御史兄七袠之夀
總道浮雲世態新典刑依舊老成人松身鶴骨詩千狀
玉潤冰清徳有隣已卜新居近泉石不應晚節傍風塵
平頭七十從頭數才是梅溪第一春
　　送仲希兼簡大方
家亡國破此身留留滯聊城又過秋老去天公真潰潰
亂來人事轉悠悠碁中敗局從誰覆鏡裏衰容只是羞
方外故人如見問為言乘興欲東流
　　送郭大方
雲装烟駕𣺌翩翩是處林泉有靜縁存殁共驚初劫後
交游空記十年前忘言秋水聊揮麈得意髙山未絶絃
明月太虚君自了相思休泛剡溪船
　　送李甫之官青州
親朋離燕日相仍又向扁舟别李膺晚節浮沉疑未害
中年哀樂自難勝樊籠不畜青田鶴朔吹初翻白錦鷹
鄭重雙魚問消息故侯爪圃在東陵
　　答晁公憲世契二首(晁文元公之後遊/仙李承㫖之外孫)
文元道院玉為淵卧治堂中宅相賢名世共知先徳在
詩書仍自外家傳獨先月旦宜無愧乆辱泥塗恐未然
子弟他年拜矜式萬鍾應待餞華顛
通家能有幾人存華屋生平得細論入座舊曾稱小友
挾書今復授諸孫已煩學舍分餘俸更約田家共老盆
一諾知君重山嶽車行五日是并門
　　寄史得秀兼呈濟上諸交遊
乆拚身世不相闗暫入塵埃亦自難一旱且當逃赤地
二年爭得厭青山陽臺寒食林花盛鐵岸南風草閣寒
鄉社追隨有成約更教空負老來閒
　　答呉天益
兵中曾共保嵩丘忽漫相逢在此州鵝鴨何嘗厭喧聒
燕鴻無計得遲留白頭親舊常千里黃葉闗河又一秋
三徑他時望羊仲却應松菊未消憂(來詩有三徑/松菊之句)
　　答郭仲通二首
白髪歸來一布衣東臯春草映柴扉向時諸老供薰沐
此日孤生足罵譏遁世已甘成逺引刺天何暇計羣飛
光芒消縮都無幾慚愧詩人比少微(來詩有少/微星之句)
一罇何意復同傾亂後真疑隔死生吐氣無妨出芒角
忍窮尤喜見工程千年老檜盤根古十丈寒潭照膽清
凛凛風期望吾子不成隨例只時名
　　蘭文仲郎中見過
玊臺辭客富年華樂府風流有故家水碧金膏歩兵酒
天香國色洛陽花皇居鬱鬱今何在世事悠悠日又斜
後夜雲州古城下故應回首一長嗟
　　夀趙益之
山東諸將擁行臺共許元戎有雅懷文字誰如祭征虜
威名人識李臨淮農郊荆棘連新麥儒館丹青映古槐
㸔取邦人祝君夀五雲多處是三台
　　與宗秀才
趙侯雅負平原量楊子今為四海儒已遣父兄知義訓
肯容兒輩作耕夫鶯遷高樹音容改魚得明珠尾鬛殊
駟馬高門㸔他日始知種徳有根株
　　贈馮内翰二首(并序/)
　内翰馮公往在京師日渾源雷淵希顔太原王渥仲
　澤河中李獻能欽叔龍山冀禹錫京甫皆從之問學
　某夤縁亦得俎豆於門下士之末然自辛夘壬辰以
　來不三四年而五人者唯不肖在耳丙申夏六月公
　自東平將展墓於鎮陽以某在冠氏枉駕見過時公
　方為髀股所苦吟呻展轉若非老人之所能堪然閒
　語及舊事則危坐終日往往為之色揚而神躍以公
　初挂冠歸嵩山時較之其談笑風流固未減也竊意
　造物者錫公難老使後生輩望見睂宇以知百年文
　章鉅公敦龎耆艾之士裦衣博帶坐鎮雅俗者葢如
　此橫流方靡而砥柱不移故國已非而喬木猶在幸
　公之可恃而哀四子之不見也作詩二章以道區區
　之懷於公之行而為之獻(馮即叔獻名璧有松/醪鬭繭事見三十巻)
耆舊如公可得親爭教晚節傍風塵青氊持去故家盡
白帽歸來時事新扶路不妨驢失脚守闗尤覺虎憎人
只應有似松菴日時醉中山麴米春
龍門冠葢日追隨四客翩翩最受知桃李已隨風雨盡
柏松獨與雪霜宜元龜華髪渠有幾清廟朱絃誰與期
見說常山可歸隱從公未覺十年遲
　　九日午後入府知曹子凶問夜為不能寐為作詩
　　二首
角逐文塲早决機晚年書巻不停披詩如魯望何多態
檄比賔王又一奇題品自當高等級搜求誰復盡毫釐
遺編綴葺非吾事千古朱絃有子期
造物無心賦耦奇敢從窮逹計前期參軍桓府得君重
奮翼澠池徒爾為一瞥風花才過眼半生歌笑幾伸睂
陸家正有諸郎在寶劍千金更屬誰
　　益父曹弟見過挽留三數日大慰積年傾繫之懷
　　其行也漫為長句以贈弟近詩超詣殆欲度驊騮
　　前故就其所可至者而勉之
九萬扶搖先有程秪應貧病坐時名暫同寢飯聊堪喜
細話艱危却自驚從事舊慙三語掾通家猶記十年兄
文章正脉須公等如我何年畫虎成
　　贈李文伯
鳯凰在山天下奇泰和以來王李倪承平人物天未絶
耆舊風流今復誰青紅自是兒女事老幹寧與春風期
萬壑松聲一壺酒從公未覺去年遲
　　超然王翁哀挽
直擬期頤薦夀罇却從圖畫記生存百年喬木衣冠古
一夕西菴笑語溫故事未霑通徳里素風多負讀書孫
呉陳諸老今誰在滅没歸鴻是薊門
　　贈答趙仁甫
南冠牢落坐貧居却為窮愁解著書但見室中無長物
不聞門外有軒車六朝人物風流在兩月燕城笑語疎
寒士歡顔有他日晚年留㸔定何如
　　同徳秀求田燕川分得同字
數家村落翠微中茅屋真堪著病翁水竹漸知盤谷近
鄉隣仍與玉川通清泉白石言猶在赤日紅塵夣已空
杖履追隨自今始此行聊記與君同
　　徳秀家兒子
犀插隆顱玉作肌名郎風骨見來竒靈椿丹桂詩将應
玉杵𤣥霜夣已知(兒未生時/夣得一兔)竹馬乍騎猶未慣斑衣才
着更相宜鳯山自有鵷雛種九子相從不厭遲
　　贈任丈耀卿
袖手名城得海藏不妨身與世相忘故人非復烏衣巷
勝事仍餘緑野堂茶竈漫煎雲脚散蓮舟清嘯月波凉
投詩未覺追隨逺預怯君家百罰觴
　　賀徳卿王太醫生子
喜色門闌笑語譁新兒浴罷試鉛華岳蓮盡發三峯秀
夣筆驚㸔五色花此日夀筵分采果異時雲漢望仙槎
并州金馬君知否藥籠陰功是故家
　　贈麻信之
梁苑同來手重分洛西清語意尤親相期晚嵗定知我
可道古人唯有君霽日光風開白晝瓊林珠樹照青春
陸機舊有三間屋便擬東頭著弟雲
　　射虎
虎跡駸駸近九闗豈知飛將乃黃間弦弧霹靂應手破
從騎斕斑載錦還得意雲雷捲勍敵廻頭藜藿但空山
寢皮食肉男兒事未分書生袖手閒
　　茗飲
宿酲未破厭觥船紫笋分封入曉煎槐火石泉寒食後
鬢絲禪榻落花前一甌春露香能永萬里清風意已便
邂逅華胥猶可到蓬萊未擬問羣仙
　　寄劉光甫
山澤臞儒亦自豪塵埃俗吏豈勝勞陶潛貧裏營三徑
潘岳秋來見二毛芻狗已陳甘自棄轅駒未脫欲安逃
因風寄謝劉夫子極口推稱恐太髙
　　過臯州見聶侯
澗岡重複竝湍流斜日黃榆嶺上頭地底寶符臨趙國
眼中佛屋見黄州雲沙浩浩鴈良苦木葉蕭蕭風自秋
别後故人應念我一詩聊與話離憂
　　病中感寓贈徐威卿兼簡曹益甫高聖舉先生
讀書畧破五千巻下筆須論二百年正頼天民有先覺
豈容文統落私權東曹掾屬冥行廢鄉校迂儒自聖癲
不是徐卿與高舉老夫空老欲誰傳
　　洛陽高少府瀍陽後菴
方外人長樂山中物自幽百年梅福隱萬古謫仙遊
　　内鄉雜詩
犬吠桃源近鶯聲栁巷深蒼苔留醉卧青竹伴幽尋
　　薛明府去思口號七首
能吏尋常見公廉第一難只從明府到人信有清官
畫諾繇官長昻頭顧吏頻只從明府到判筆不傳神
麋鹿山中盡公廚破幾錢只從明府到獵户得安眠
木索人何罪纍纍滿獄中只從明府到牢户二年空
驛舍無歌酒清談了送迎即㸔明府去畫鼓有新聲
舊日逃亡屋鎌鉏色色新即㸔明府去還作賣牛人
疾惡㸔平日天然御史才豪姦休鼔舞驄馬即西來
　　南樓月夕望鳯山有懷武鍊師子和
相望不相見山中君得知南樓今夜月也到洗參池
　　山中晚春
雲光金碧聚林烟綵翠新山花發較晚今年兩見春
　　得緯文兄書
鵲語喜復喜山城誰與娯青燈一杯酒千里故人書
　　乙巳九月二十八日作
闗山小雪後絮帽北風前殘月如新月今年老去年
　　定齋兄寫真
朱黃筆底三篋白黑胸中兩碁畫作蕭然野服雲龍終
日騤騤
　　巨然秋山為鄧州相公賦
筆端游戲三昧物外平生往還為問阿師何在白雲依
舊青山
　　唐子達扇頭
溪光冷於冰山骨淨如玉白雲自老人自閒莫遣秋風
破茅屋
　　文湖州草蟲為劉使君賦
造物無心筆有神翩翾飛動百年新蟲魚𤨏細君休笑
學會屠龍老卻人
　　京都元夕
袨服華妝着處逢六街燈火閙兒童長衫我亦何為者
也在游人笑語中
　　藍采和像
長板髙歌本不狂兒曹自為百錢忙幾時逢着藍衫老
同向春風舞一場
　　鴛鴦扇頭
雙宿雙飛百自繇人間無物比風流若教解語終須問
有底愁來也白頭
　　書生
書生千古一虀腸葢世功名不自償更笑登封武明府
兩盂白粥半生忙
　　早起
北舍南隣獨樂聲裌衣晨起覺秋清豆苖欲熟朝朝雨
喚殺雙鳩不肯晴
　　拙菴為温甫賦
毫端棘末幾人爭愚智相懸賦分平畢竟世間誰是巧
鬢毛愁白可憐生
　　納凉張氏莊二首
小橋深竹午風便一道垂楊帶亂蟬山下行人遮日去
却從茅屋問𤓰田
樹陰環合水瀠洄樹下行人坐緑苔絶似藂蒙山下路
眼中唯欠繫舟嵬(藂蒙繫舟皆水中山/鄉人謂之繫舟嵬)
　　送窮
日吉時良利動遷可能顔巷卜終焉主人不倦星奴倦
辛苦年年縛草船
　　自題畫真二首
山林日月老潛夫骨入窮泉未擬枯幽澗有冰含太古
無人和玉試洪鑪(孫綽雖没泉/壤屍且不朽)
一派春烟淡不收漁家已許借扁舟山林且漫蹉跎去
莫問人間第幾流
　　再題
髙談世事真何者多竊時名亦偶然山鹿野麋君自㸔
擬從何地着貂蟬
　　呉子英家靈照圖二首
船入江西萬有空漉䍦活計百錢功阿靈了却無生話
想得蕭然似巻中
抱犢山髙記洛川寸腸西去似繩牽而今恰羨龎家好
兒女生來只眼前(時女嚴在盧氏/約歸寧未至)
　　劉鄧州家娶鴨圖
沙浦空明洲景微枯荷折葦澹相依若為化作江鷗去
拍拍隨君貼水飛
　　戊子正月晦日内鄉西城遊眺
雄蜂雌蜨為花狂陌上游人醉幾塲前日少年今白髪
却來閒處㸔春忙
　　聞仲澤丁内艱
升堂未幾訃音聞凶服衰羸日念君昨夜東南雷雨惡
遙知號哭遶新墳
　　贈眼醫武濟川
世眼紛紛眯是非不應刮膜在金鎞知君聖處工夫到
且道心盲作麽醫
　　賦粹中師竹拂子
了却香嚴一擊縁滿梳華髪伴談𤣥誰知拂月披風意
已具鈴鎚未落前
　　題伊陽楊氏戲虎圖
大斑哆笑口侵耳小斑蓄縮如乞憐戲鬬真成兩勅敵
發機誰在卞莊前
　　王子端内翰山水同屏山賦二首
鄭度三絶舊知名付與時人分重輕遼海東南天一柱
胸中誰比玊崢嶸
萬里承平一夣間風流人物與江山眼明今日題詩處
却見明昌玉笋班
　　右司正之家渭川千畆圖二首
官街塵土霧中天入眼荒寒一灑然大似終南山下㸔
北風和雪捲蒼烟
老眼蕭郎筆有神巖姿洲景盡天真情知一段幽閒處
不必清談着晉人
　　同希顔欽叔玉華谷分韻得軍華二字二首
竝山一逕入秋雲草樹低迷劣可分開道無煩謝康樂
挽彊須得李将軍(時有虎害/故戲云)
深山水木湛清華興到窮探亦未涯轉石猶能起雷雨
題詩自合動烟霞(轉石當/日事)
　　同希顔欽叔玉華谷還會善寺即事二首
髙風捲盡四山雲泉石烟霞得細分大似山靈設清供
惜無佳句答殷勤
詩翁徹骨愛烟霞别似劉君住玊華鐵笛不曾從二草
頭巾巳乆挂三花(趙隱芝子端同年進士令任城為猾/吏所誣遂隱居今年八十餘自言胎)
(仙已成不/乆去世云)
　　從鄧州相公覓酒時在鎮平
寒日山城雪四圍空山孤坐意多違江州未覺風流減
可使陶潛望白衣
　　鎮平寄姪孫伯安筆
隆顱犀角掌中珠不見經年日念渠領取阿翁鄖管筆
試教學寫問安書
　　黃筌龜藏六圖為張左丞賦
無心舒巻付皇天不幸刳腸亦偶然世上疑謀得君决
可能藏六便安全
　　鎮平書事
勸農冠葢已歸休了却逋懸百不憂可是諸人哀老子
半窓紅日擁黃紬
　　自鎮平暫往秋林道中寄家
風雨塵埃了半生西山歸去眼増明浮雲夫壻今如此
莫遣迎門有歎聲
　　超化
秋風嫋嫋入僧窓盡得諸山草木香却恨大梁三日醉
不來超化作重陽(又云擬借扁舟弄秋水自/嫌塵土涴沙鷗餘不記)
　　寄女嚴二首
添丁學語巧於弦詩句無人為口傳竹馬幾時迎阿姊
五更教誦木蘭篇
眼前兒女最闗情不見經年百感并聞道全家解禪理
擬從香火問無生
　　無題二首
七十鴛鴦五十絃酒薰花栁動春烟人間只道黄金貴
不問天公買少年
春風也解惜多才嫁與桃花不問媒死恨天台老劉阮
人間何戀却歸來
　　希顔挽詩五首
官銜寥落在銘旌才命寧論重與輕不作漢家賢傅去
空勞明主識蕭生(溘焉溟漠旌紀寂寞/魏書中隱逸傳語)
山立揚休七尺身紫髯落落照青春從教不入麒麟畫
猶是中朝第一人
人間無路問天公自古才難更阨窮日月不為千載計
江山長惜萬夫雄
萬古文章有正傳驊騮爭道望君先傷心一入重泉後
再得斯人又幾年
一世龍門屬李膺待君提拂遂騰升千年荆棘龜趺在
會有人㝷下馬陵
　　出鄧州
本無奇骨負功名取次誰教髀肉生未到白頭能幾日
六年留滯鄧州城
　　過希顔故居四首
缺壺聲裏短歌行星斗闌干醉膽橫虎視鷹揚何處在
道邊孤塚可憐生
鶴葢成陰着處同一時人物酒杯中臣門如市心如水
世俗論量恐未公
暮去朝來萬化途飛揚跋扈亦區區劇談不盡平生意
能有精微入夣無
把臂論交分最深三夫成虎古猶今百年唯有區區在
地下纔應識此心
　　雜著五首
萬期流轉不須臾物物觀來定有無玉席紙衣仝一盡
枉将白骨計榮枯
鳬短何如鶴有餘非魚誰謂子知魚一枝莫作鷦鷯㸔
水擊三千不羡渠
太虚空裏一游塵造物雖工未易貧臧獲古來多鼎食
可能夷叔是饑人
六國孱王走下風神人鞭血海波紅無端一片云亭石
殺盡蒼生有底功
泗水龍歸海縣空朱三王八竟言功圍碁局上豬奴戲
可是乾坤鬬兩雄
　　戚夫人
鴻鵠冥冥四海飛戚夫人舞淚霑衣無端恨殺商山老
剛出山來管是非
　　題山谷小豔詩
法秀無端會熱謾笑談真作勸淫㸔只消一句修修利
李下何妨也整冠
　　家山歸夣圖三首
别却并州巳六年眼中歸路直如弦春晴門巷桑榆緑
猶記騎驢掠社錢
繫舟南北暮雲平落日滹河一線明萬里秋風吹布袖
清輝亭上倚新晴
游騎北來塵滿城月明空照漢家營巻中正有家山在
一片傷心畫不成
　　四皓圖
身墮安車厚幣中白頭塵土涴西風當時且不山間老
羽翼區區有底功
　　雜著
老優慣著沐猴冠却笑傍人被眼謾造物若留殘喘在
我儂試舞你儂㸔
　　俳體雪香亭雜詠十四首(亭在故汴宫仁安/殿西  刻二首)
滄海橫流萬國魚茫茫神理竟何如六經管得書生下
闊劍長鎗不信渠
萬户千門盡有名眼中歴歴記經行賦家正有蕪城筆
一段傷心畫不成
　　春夕
數枝殘雪梅仍在幾日東風栁已嬌春酒價髙無可典
小紅燈影莫相撩
　　梅花
一樹寒梅古寺邊荒山老木動春研東家頼有詩人在
照影橫枝莫自憐
　　溪上
短布單衣一幅巾暫來閒處避紅塵低昻自㸔水中影
好箇山間林下人
　　息軒楊祕監雪行圖
長路單衣怨僕僮無人說向息軒翁長安多少貂裘客
偏畫書生著雪中
　　楊煥然生子四首
掌上明珠慰老懐愁顔我亦為君開異時載酒揚雄宅
知有迎門竹馬來
人家歡喜是生兒巷語街談總入詩我欲去為湯餅客
買羊沽酒約何時
半生辛苦坐耽書我笑先生老更迂生子但持門户了
𤣥談何必似童烏
阿麟學語語牙牙七嵗元郎髻已了更醉使君湯餅局
兒曹他日記通家(阿麟張君/美兒子)
　　啓母石
書載塗山世共知誰傳頑石使人疑可憐少室老突兀
也被人呼作阿姨
　　雜著二首
白髪劉郎老更癡人間那有後天期茂陵石馬專相待
種下蟠桃屬阿誰
白髪中官解道詩殷勤仍為惜花枝雪香亭上清明宴
記得君王去嵗時
　　睂
香墨燒殘氷麝塵内家新様入輕勻郭熙只為呉山老
爭信窓間有小顰
　　送窮
煎餅虚抛壒撒堆滿城都道送窮廻不如留取窮新婦
貴女何曾喚得來
　　三鄉時作
山林鐘鼎不相兼說著浮名夣亦嫌菽水盡歡吾豈敢
老親自愛薺羮甜
　　癸已五月三日北渡三首
道傍僵卧滿纍囚過去旃車似水流紅粉哭隨回鶻馬
為誰一歩一廻頭
隨營木佛賤於柴大樂編鐘滿市排擄掠幾何君莫問
大船渾載汴京來
白骨縱橫似亂麻幾年桑梓變龍沙只知河朔生靈盡
破屋疎烟却數家(桑梓其剪為龍/沙乎郭璞語)
　　登珂山寺三首
澹澹長空白鳥廻江山都入妙髙臺六鼇只解翻溟渤
不駕東南日觀來(泰山在東南/而此山不見)
悠悠誰了未生前一落泥塗又幾年堪笑長清郭明府
再來仍被葛藤纒(長清郭明府自省夙世是此寺/比丘及作寺碑宛然算沙語也)
白日紅塵往復還深居那得似禪闗出門應被山僧笑
纔得雲林半日閒
　　夣中作(夣人請賦四禽語/其一泥滑滑也)
春泥滑滑滿春山慚愧幽禽喚客還安得便乗雙翼去
緑雲清晝伴君閒
　　奉酬子京禪師見贈之什二首
南風穩送北歸船留得虚名一指禪崧少詩僧幾人在
因君廻望一悽然
舊遊重憶故人詩一㸃青燈兩鬢絲不似戒壇明月夜
杏花香裏唱歌時(往在崧山時陪馮内翰雷御史/游戒壇詩中所道葢當時事也)
　　杏花
桃李前頭一樹春絳唇深注蠟猶新只嫌憨笑無人管
閙簇枯枝不肯勻
　　聊城寒食
輕陰何負探花期白髪於春自不宜城外杏園人去盡
煮茶聲裏獨支頤
　　姨母隴西君諱日作二首
竹馬青衫小小郎阿姨懷袖阿孃香一龕白骨黃河隔
遙望梁門哭㫁腸
病起拈針眼未花團圞兒女運司衙今年得在應猶健
更好從頭說外家
　　宿神霄北菴夣中作
素月空流散紫烟座中人物半神仙麗川往事渾如夣
信手題詩一泫然
　　夜雪
三更殘醉未全醒夣裏嬌兒索乳聲茅屋不知門外雪
黄紬衾煖紙窓明
　　冠氏趙莊賦杏花四首
一樹生紅錦不如乳兒粉抹紫襜褕花中誰有張萱筆
畫作宫池百子圖
文杏堂前千樹紅雲舒霞巻漲春風荒村此日腸堪㫁
廻首梁園是夣中
錦樹烘春爛不收㸔花人自為花愁荒蹊明日知誰到
憑仗詩翁為少留
東風誰道太狂生次第開花却有情聞道紀園千樹錦
一罇猶及醉清明
　　自趙莊歸冠氏
春華澹澹曉寒輕野草搖風半白青誰識杏花牆外客
舊曾家近麗川亭
　　戲贈白髪二首
鏡中昨日又明朝破屋春深雪未消摘下數莖聊自笑
貴人頭上不相饒
問愁何怨復何讐直要青春便白頭拚却鏡中渾似雪
且㸔渠待幾時休
　　戲題醉仙人圖
醉鄉初不限東西桀日湯年一理齊門外山禽喚沽酒
胡盧今後大家提(提胡盧沽美/酒禽語也)
　　濟南雜詩五首
匡山聞有讀書堂行過山前笑一塲可惜世間無李白
今人多少賀知章
華山真是碧芙蕖湖水湖光玉不如六月行人汗如雨
西城橋下見游魚
斫來官樹午陰輕湖畔遊人怕晚晴一夜靈泉菴上宿
四山風露覺秋生
入秋雲物便淒迷一道湖光樹影齊詩在鵲山烟雨裏
王家圖上舊曾題(王清卿家有/鵲山烟雨圖)
㸔山㸔水自繇身著處題詩發興新日日扁舟藕花裏
有心長作濟南人
　　題解飛卿山水巻
平生魚鳥最相親夣寐烟霞卜四隣羨殺濟南山水好
幾時真作巻中人
　　趙士表山林暮雪圖為髙良卿賦二首
颼颼林響四山風雪後人家閉户中應被火爐頭上說
水邊清殺兩詩翁
黄塵遮㫁山間夣白髪重尋畫裏詩好似玉溪溪上路
醉和王老喚船時
　　倫鎮道中見槐花
名塲奔走競官榮一紙除書悞半生笑向槐花問前事
為君忙了竟何成
　　鄭先覺幽禽照水扇頭
臨水華枝澹澹春水光華影兩無塵風流一枕西園夣
惆悵幽禽是故人
　　龍泉寺四首
懸麻白雨映層崖過盡行雲晚照開可是登臨動髙興
馬頭新自太行來
泉石烟霞自一家殘生隨分了生涯雞鳴山下題詩客
曾到靈巖不用誇
河邊羖䍽尚能飛無角無鱗自一齊甲子紛紛更兒戲
壁間休笑阜昌題(寺北齊時建又多劉豫/阜昌中石刻并題名)
遶渠寒溜夜潺潺說有蛟龍在石間可惜九天霖雨手
一泓泉水伴僧閒
　　李進之迂軒二首
白髪歸來世事新書生風味是清貧欹嶔歴落從人笑
潦倒麤疎我自真
舉世營營共一途要來閒處費工夫入門且莫分賔主
不但君迂我亦迂
　　過邯鄲四絶
富貴榮華一嘆嗟依然夣裏說韶華千年幾度山河改
空指遺臺是趙家
人事存亡不易知及時娯樂恨君遲後人共指叢臺笑
三尺堯堦竟屬誰
川原落落曙光開四顧山河亦壯哉前日少年今白髪
只應孤塔記曾來
死去生來不一身定知誰妄復誰真邯鄲今日題詩客
猶是黄梁夣裏人
　　杏花雜詩
小橋南北夣幽尋殘醉瞢騰不易禁一樹杏花春寂寞
惡風吹折五更心
西山漠漠有無中幾日園林幾樹紅燕子銜將春色去
錯教人恨五更風
屈指殘春有别期春風爭忍片紅飛若為釀得千日酒
　醉著東君不放歸
　　　惠崇蘆鴈二首
　鴈奴辛苦候寒更夢破黄蘆雪打聲休道畫工心獨苦
　題詩人也白頭生
　江湖牢落太愁人同是天涯萬里身不似畫屏金孔雀
　離離花影淡生春
　　　雜著
　昨日東周今日秦咸陽烟火洛陽塵百年蟻穴蜂衙裏
　笑殺崑崙頂上人
　　　雪香亭
　羅綺深宫二十年更持桃李向誰妍人生只合梁園死
　金水河頭好墓田
　
　
　
御訂全金詩增補中州集巻七十
　欽定四庫全書
御訂全金詩增補中州集卷七十一
　　元好問九
　　　楊祕監馬圖
　大青小青天馬姿楊侯房星非畫師忽見奚官記前事
　東華馳道晚凉時
　　　竹溪夢遊圖
　意外荒寒下筆親經營慘淡似詩人何時萬頃風烟裏
　白髮刁騷一幅巾
　　　樂正卿餉酒
　宿酲未解渴生塵驚見王𢎞餉酒人獨恨文書困佳客
　不來同醉五更春
　　　王都尉山水
　平林漠漠數峯閒詩在巖姿隱顯間自是秦樓畫睂手
　不能辛苦作荆闗
　　　贈絶藝杜生
迢迢離思入哀絃非撥非彈有别傳解作江南斷腸曲
新聲休數李龜年
　　趙大年秋溪戲鴨二首
寒沙折葦浙江灣詩在波痕滅沒間前日扁舟人老矣
却從圖畫羡君閒
畫家朱粉不到處淡墨自覺天機深賣酒壚邊見崔白
王孫真有五湖心(米元章畫史趙昌王友崔/白但可為酒家遮牆壁耳)
　　自題二首
共笑詩人太瘦生誰從慘淡得經營千秋萬古廻文錦
只許蘇娘讀得成
千首新詩百首文藜羮不糝日欣欣鏡中自照心語口
後世何須揚子雲
　　北歸經朝歌感寓三首
南來山勢漸坡陀蕩蕩川涂接大河馬上哦詩無好語
聊從白塔記朝歌
黄屋何曾土作階禍基休指九層臺書生不見千秋後
枉為君王泣玉杯
墨翟區區不近情廻車曾此避虛名采薇唯有西山老
不逐時人信武成
　　内黄道中楚王廟荆公有誰合軍中稱亞父却須
　　推讓内黄兒之句因為范增解嘲
一怒屠城一説留書生剛為范增羞軍中老子闗何事
付與兒曹調沐猴
　　題蘇氏寳章
二老風流有典刑諸郎蘭玉映階庭峩嵋寳氣千年在
未數陳家聚德星(長公忠義似顔平原次公冲澹似林/西湖故字畫有不期合而合者最後)
(數帖所謂蘇氏三/虎叔黨為最怒耳)
　　劉氏明逺庵三首
豪氣元龍百尺樓功名塲上早抽頭路人不識閒居士
袖手雍容活兩州
世間無物礙虛空宴坐經行一體同老眼不應隨境轉
江山元只在胸中
落落雲間晚照開上方别有妙髙臺栽花種栁明年了
拄杖敲門日日來
　　題李庭訓所藏雅集圗二首
萬古文章有至公百年奎璧照河東衣冠忽見明昌筆
更覺昇平是夢中
景星丹鳳一千年合着丹青與世傳誰畫風流王李郝
大河南望淚如川(王謂仲澤李謂/長源郝謂仲純)
　　馬坊冷大師清真道院二首
水際茅齋星散居白雲閒伴五溪魚茂林修竹山如畫
蘸碧軒中恐不如
靜中人境兩翛然我亦因君有靜縁已約青山來枕上
水亭風榭看明年
　　惠崇獐猿圖
月嘯烟呼本不羣筆頭同是一溪雲野情山態令人羡
世路機闗不似君
　　寄史同年二首
情話通宵慰别離殷勤釀酒趂花期沁南只道梅花早
猶較歸程十日遲
相君許送買山錢晚嵗隣居定有縁一樹梅花一罇酒
知君東望亦悽然
　　宋周臣生子三首
試手君家助喜詩秋風丹桂長新枝昻霄聳壑他年見
木月同宫記此時(木月同宫五星家謂人/以此時生者長必貴)
玉季金昆世共賢天將文筆付家傳清新未要梅花賦
射虎留看第二篇(鄉先生宋濟川/以射虎詩著名)
雛鳳來時鶴卵成兩兒前後不多爭阿寧解語應須道
猶是渠家百日兄
　　乞酒示皇甫季貞
醉頭慵舉睡昬昬夢裏青旗雪擁門枕上一杯風味好
糟牀何處得茶渾
　　李白騎驢圖
八表神遊下筆難畫師胸次自酸寒風流五鳳樓前客
枉作襄陽雪裏看
　　許由擲瓢圖
不知黄屋不知堯喧寂何心計一瓢我是許由初不爾
只將盛酒杖頭挑
　　九月晦日
松楸千里動悲哀説道回家早晚回九月忽驚今日盡
滿城風散紙錢灰
　　雜著
燒錢芻狗不能神一色貂裘繡帽新好箇路傍官堠子
經年端坐看行人
　　送窮
送君君去欲何之暫去還來也不辭但媿苦無相贈物
栁船輕似去年時
　　即事
四長東州貢姓名阿茶能誦木蘭行元家近日添新喜
掌上寧兒玉刻成(寧兒叔開小字阿/茶第四女字叔閉)
　　侯相公所藏雲溪圖曾命賦詩三首但記其一云
　　祖道東門未有涯田君方駕入宫車秪應千古狼
　　溪路人説山中宰相家相公以體重不任歩趨詔
　　許駕小車至朝殿外門故予詩及之北渡後往東
　　平路經雲溪因為之賦
黄山圖子翰林詩千里東州有所思前日相公門下客
國亡家破獨來時
　　陳德元竹石二首
一片春雲雨未乾兩枝新緑倚髙寒瘦龍不見金書字
試就宣和石譜看
萬石綱船出太湖九州膏血一時枯阿誰種下中原禍
猶自昻藏入畫圖
　　同漕司諸人賦紅棃花二首
棃花曾比太真妃别有風流一段竒白雪為肌玉為骨
淡妝濃抹總相宜
瓊枝玉蘂靜年芳智疋何人與㸃妝可道海棠羞欲死
能紅能白更能香
　　呉子賢樗庵二首
人道樗形百醜全我知造物向君偏世間正有明堂柱
偃蹇風霜得幾年
廣莫初無匠石過一丘一壑奈君何世間正有明堂柱
春草輸贏較幾多
　　太乙蓮舟圖三首為濟源奉先老師賦(老師吾/宗盟)
泠泠風外列僊臞琢玉羊欣定不如六合空明一蓮葉
更須遮眼要文書(仙人在蓮/葉臥看書)
仙人寧得此婆娑亡奈丹青狡猾何我與太虛同一體
也無蓮葉也無波
太乙青藜出漢年明窓開巻一欣然憑君莫問題詩客
不是韓駒第二篇
　　遊天壇雜詩八首
只願長城没徹頭豈知蒸土更堪憂秦人若見千年後
抱杵臨洮老死休(避秦/溝)
仙貓聲在洞中聞憑仗兒童一問君同向燕家䑛丹鼎
不隨鷄犬上青雲(仙貓洞是日兒子叔儀呼貓應者/土人傳燕家鷄犬升天貓獨不去)
諸峯羅列擁朝臺落日行雲一望開絶似泰山山上看
分明齊嶺是徂徠
空翠霏烟海浪深鼇頭鵬背半浮沉不知脚底山多少
還盡平生未足心
道民終不忘天台姓字依然在蜜崖為問松臺千嵗鶴
白雲何處不歸來(近嵗盧氏蜜崖人迹不及處有題字/云道民天台司馬承禎過松臺即白)
(雲老/葬地)
仙人龍蹻玉為鞭石穴留書世不傳弱水蓬萊三萬里
青山今古幾何年(近年人有得司馬先生石穴/所藏丹經予獲觀於山陽)
風期身後復身前一讀丹華似有縁八表神遊吾豈敢
或能揺筆賦垂天
擬着茅齋北斗平殘年細讀洗心經詩成應被盧仝笑
曾見青山養伯齡(盧仝送伯齡出山云伯齡不厭山山/不養伯齡予以旱當出山故自戲云)
(北斗平在/天壇之後)
　　初發潞州
潞州住久似并州身去心留不自繇白塔亭亭三十里
漳河東畔幾回頭
　　雜詩六首道中作
䑕肝蟲臂復何辭坎止流行亦有時已被呉中喚傖父
却來河朔作炎兒
隆州兵騎往來衝客路灰郊更向東大似天敎浣塵土
數程都在水聲中
懸崖飛瀑駭初經白玉雙龍擊迅霆却恨暑天行過速
不曾赤脚踏清泠
黄華北下馬陵南佛屋燒殘有石龕想是故鄉行欲近
粥麋渾覺水泉甘
莊休通蔽互相妨鄉社情親豈易忘司命果能還舊觀
髑髏端合羡侯王
鄉闗白日照青天徒歩歸來亦可憐袖裏新詩一千首
不愁錦繡裹山川
　　初挈家還讀書山雜詩二首
并州一别三千里滄海横流二十年休道不蒙稽古力
幾家兒女得安全
乞得田園自在身不成還更入紅塵只愁六月河堤上
髙栁清風睡殺人
　　贈羅友卿三首
一般華木各榮枯筦庫區區亦仕途前日江東羅給事
只今城裏范萊蕪
不離城市得幽棲未要坊名改碧雞種下五株桃樹子
本無心學浣花溪
閒中日月病中身寂寞相求有幾人莫怪門前可羅雀
詩家所得是清貧
　　又解嘲二首
鴈後花前日月閒頗思罇酒慰愁顔憑君細數東州客
誰在花花緑緑間
詩卷親來酒醆疎朝吟竹隱暮南湖袖中新句知多少
坡谷前頭敢道無
　　為衍聖孔公題張公佐湘江春早圖二首張自書
　　云涂水張公佐畫時年八十一先大夫嘗題公佐
　　畫有雲靜洞庭秋寺月雨昬湘浦夜船燈之句因
　　及之
郭熙畫筆老益壯未比并州九十翁想是江南春夢裏
水村曾見酒旗風
黄陵祠下雨如繩老筆題詩想舊曾今日圖間見晴景
依然愁絶夜船燈
　　渾源望湖川見百葉杏花二首
四月山泉凍未開東君纔為挽春廻多情丹杏知人意
留著雙華待我來
兒時憶向西溪廟丹杏曾看百葉花今日山中見雙朶
自憐顦顇老天涯(陵川西溪二仙廟有/百葉杏兩株在殿前)
　　代州門外南樓二首
東洛西秦往復廻幾番風雨與塵埃家山最與南樓近
三十三年恰再來
汀樹微茫岸草青滹河四月水泠泠鳳山可是生來巧
堪與南樓作臥屏
　　以玉連環為吕仲賢壽
玉環何意兩相連環取無窮玉取堅願得主人如此物
吕翁他日作囘僊
　　劉壽之買南中山水畫障上有朱文公元晦淳熙
　　甲辰中春所題五言得於太原酒家
蜀山青翠楚山滄愛玩除敎寳繪堂且道中州誰具眼
晦庵詩挂酒家墻
　　紫微劉尊師所畫山水横披四首(劉時年/八十六)
納納溪橋逗晚風水村山郭往來通馬蹄踏遍黄塵路
畫裏初逢避俗翁
胸次江山老更竒太初元氣入淋漓仙翁不是人間客
俗筆休將比郭熙(溪橋/獨歩)
瓦盆濁酒憶同傾鄉社豐年有笑聲世外華胥誰復夢
且從圖畫看升平(江亭/會飲)
筆頭雲景性中天誰似仙舟有靜縁只合此間添此老
脱巾和月弄江烟(秋江/待渡)
　　東山四首
半欲天隂半欲晴層巒疊巘各分明去年風雪無多景
看盡東山是此行
自笑平生被眼謾看山只向畫中看天公老筆無今古
枉着千金買范寛
錦里春光風馬牛鳥飛不到太湖秋一丘一壑都堪老
且具神山烟景休
馬水横陳聖阜前滹沱陂堰逺相連魚多只説牛家滙
何處秋風有釣船(牛家滙在/神山下)
　　曉起
鬢毛衰䬃病凌兢暫入紅塵倦不勝學似玉山樵客了
八年流落醉騰騰(予痛飲至是八年/故用韓致光此句)
　　追録乙未八月十七日莘縣夢中所得
夢裏哦詩信口成分明濟水道中行夢廻真到哦詩處
滿馬西風雲月清
　　感興四首
夢中驚見白頭新信口成篇却自神天上近來詩價重
一聫直欲換青春(後二句夢/中所得)
詩印髙提敎外禪幾人針芥得心傳并州未是風流減
五百年中一樂天
廓達靈光見太初眼中無復野狐書詩家闗捩知多少
一鑰拈來便有餘
好句端如緑綺琴靜中窺見古人心陽春不比皇華曲
未要千人作賞音
　　從孫顯卿覓平定小山
愛殺熙春萬玉峯綱船廻首太湖空一拳秀碧烟霞了
早晚東山入袖中
　　墨竹扇頭
嫩香新粉玉交加小筆風流自一家只欠雪溪王處士
醉來肝肺出枯槎
　　王希古乞言
支幹空虛不救貧素衣空染洛陽塵一龜早晚搘牀了
袖手風簾閲市人
　　龍門公墨竹風烟夕翠二首
渭川東望水雲寛雨潤烟濃下筆難今日龍門圗上看
蕭郎只合老荒寒
烟梢露葉捲秋山揮灑縱横意自閒莫問筆頭龍未化
看看霖雨滿人間
　　從希顔覓篤耨香二首(追録/)
緑洋竒品賽濃梅永憶薰爐試淺灰尤物也知人愛惜
簾篩風動只縈回
自倚詩情合得消暮寒新火覺無聊懸知受用無多在
試往新詩乞斷瓢
　　戲贈栁花
誰擘輕綿亂眼飄不教翠紐綴長條只愁更作浮萍了
風捲波衝去轉遙
　　喬夫人墨竹二首
萬葉千梢下筆難一枝新緑儘髙寒不知霧閣雲窓晚
幾就扶疎月影看
只待驚雷起蟄龍忽從女手散春風渭川雲水三千頃
悟在香巖一擊中(夫人參洞/山禪有省)
　　醉貓圖二首何尊師畫宣和内府物
窟邊癡坐費工夫側輥横眠却自如料得仙師曾細看
牡丹花下日斜初
飲罷雞蘇樂有餘花隂真是小華胥但敎殺䑕如丘了
四脚撩天一任渠
　　藥山道中
石岸人家玉一灣樹林水鳥靜中閒此中未是無佳句
只欠詩人一往還
　　善應寺五首
平岡囘合盡桑麻百汊清泉兩岸花更得青山作重複
武陵何處覓仙家
石潭髙樹映寒藤閒有沙鷗靜有僧總愛山陽竹林好
七賢來了更誰曾
夕陽人影臥平橋倦客登臨不自聊且放游魚覓歸宿
爭敎白鷺逞風標
山中魚鳥夙相親問舍求田有主人自讀舊題還自笑
七年鞍馬只紅塵(前題善應寺壁有紅塵鞍/馬幾時休之句又七年矣)
困不成眠百感生田家燈火夜深明無因洗耳風沙底
枉費潺潺落枕聲
　　摘𤓰圖二首樗軒家物
四摘空留抱蔓詩阿婆真作木腸兒履霜只説琴心苦
不見房陵道上時
髙鳥長憂挂網羅如庵日月共消磨憑君莫話前朝事
比似黄臺摘更多
　　黄華峪五絶句
樹經凍雨半青黄山入髙秋老更蒼且就同游盡佳客
不妨五日未重陽
紅葉黄花風露清比來春色不多爭秋山却也堪人恨
白與髙歡作錦城
萬古飛流瀉不供枉教噴薄困魚龍謫仙剰有銀河句
不道香爐更一峯
天漢何因有蚌胎無窮氷雹落懸崖只愁駞背糢糊錦
翻倒龍宫復此來
乞得三泉住不成風沙鞍馬負平生故山定己移文了
又被黄華識姓名
　　七賢堂
水上盤陀不見人烟中白露玉無塵竹林未恨風流減
負殺共城麴米春(是日有餉名/酒獨酌水邊)
　　峽口食鯿魚有感
無奈微雲疎雨何孟公詩律費硏磨憑君莫愛襄陽好
縮項鯿魚刺鯁多
　　簡之畫松風圖為修端卿賦二首
董元老筆鬱盤盤萬壑蒼雲復此看絶似鳳凰山下路
秋風無際海波寒
新亭相泣血沾襟一日神州見陸沉好就崆峒山叟問
醉眠春晝果河心
　　秋江待渡横披
物外琴尊合往還爭敎俗駕㸃溪山畫師果識閒中趣
只作横舟落照間
　　贈答要襄叔二首
長洲連日逺相迎展讀新詩眼倍明鄧下舊人多念我
感君兼有故鄉情
文擬邳侯下筆難韜春一讀不知寒名家未覺風流減
洗眼青雲看阿端(襄叔之先人擬下邳侯傳作竇韜春/以賦火焙又其兒子小字端平方就)
(學/)
　　贈修端卿張去華韓君傑三人六首
姓字舊熟相知新三子皆我眼中人洛西荒山有此客
酒光灔灔梅花春
去華手中倒樹㮶亦要筆力挽千鈞知君辦作南山豹
霧雨七日蔚成文
掃地焚香樂有餘情知怏怏米鹽書枉敎棄擲泥塗了
緑髮修郎玉不如
古來馬隊非講肆韓生頗似周生勤舉家都無擔石粟
老氣仍有垂天雲
中庸胡公隔天壤(寳臣近/日客死)大木失望工師來明堂老手
李明府我知此公無棄材(謂李順/陽吉甫)
乳虎守穴子可探斫頭不屈貧所甘異時三客俱焰焰
人倫東國吾無慚
　　秋江曉發圖
百轉羊腸挽不前旃車轆轆共流年畫圖羡殺扁舟好
萬里清江萬里天
　　題山亭會飲圖二首
女几樵人塞上詞(劉景/𤣥號)溪南老子坐中詩因君喚起山
亭夢好似三鄉共醉時
曾將心事許烟霞酒榼書囊便是家前日山亭亭上客
而今鞍馬老風沙
　　洛陽衛良臣以星圖見貺漫賦三詩為謝
敗筆成丘死不神侯門書巻欲誰親鰥鰥魚目漫漫夜
盼到明星老却人
參旂亦自遇災年横被狐星射右肩牽牛只有榰機石
送與天公折聘錢
西虎東龍總伏雌老蟇却是可憐兒星圖何物堪相報
藉用盧仝月蝕詩
　　題鷺鷥敗荷扇頭
荷經凍雨緑全枯葦到窮秋影亦疎為問風標兩公子
此中能有幾多魚
　　西山樓為王仲理賦二首
天日晴明四望開樓中舒嘯亦悠哉䦨干十萬人家裏
只有青山入眼來
拄笏西山老騎曹朝來爽氣與秋髙休將人物輕題品
湖海元龍興未豪
　　樂天不能忘情圖二首
得便宜是落便宜木石癡兒自不知就使此情忘不得
可能長在老頭皮
芙蓉脂肉紫霞漿别是仙家煖老方只枉栁枝拚不得
忘情一馬亦何妨
　　燕省掾屬張彦通舉釋菜之廢典仁卿以詩美之
　　亦賦二詩
一奠區區入詠歌請㸔文治竟如何李侯落筆非無意
告朔羊存得已多
一日新儀見泮宫共驚綿蕝有遺風他州亦可燕中比
只枉今無百彦通
　　采菊圖二首
信口成篇底用才淵明此意亦悠哉枉敎詩景分留在
百繞斜川覓不來
夢裏烟霞卜四隣爭敎晚節傍風塵詩成應被南山笑
誰是東籬采菊人
　　無塵亭二首
霧廓雲開病未能波流草靡亦何曾胸中自有西風扇
身外休論有髮僧
日日門前車馬喧玉壺氷簟酒如川亭中剰有題詩客
獨欠雲間李謫仙(時仁卿尚/未到燕)
　　李廣道寫真二首
華髮蕭蕭玉鍊顔一篇秋水想髙閒須知八表神遊客
不在披裘擁絮間
擁絮披裘動數千肉身那得盡飛仙𤣥門此老留敎在
滄海横流未必然
　　錢過庭烟溪獨釣圖二首
鞍馬風沙萬里身眼明驚見楚江春緑蓑衣底𤣥真子
不解吟詩亦可人
小景風流二百年典刑來自米家船詩人無復承平舊
重為遺音一慨然(畫學米元章楚山/清曉故有上句)
　　蒼崖逺渚圖二首
深谷髙林自一天紅塵無路近風烟兩椽茅屋平生了
況是清溪有釣船
竹帛功名一筆無殘年那復計榮枯青山未得攜家去
惆悵題詩是畫圖
　　三士醉樂圖
依樣胡盧畫不成三家兒女日交兵瓦盆一醉糊塗了
比似髙談却較爭
　　鄉郡雜詩三首(余家自五代以後自汝州遷平定/宋末又自平定遷於忻故文字中)
　　(以平定/為鄉郡)
百年喬木鬱蒼蒼耆老風流趙與楊為向榆闗使君道
郡中合有二賢堂(楊吏部之美臯落/人閒閒曾守此郡)
神仙官府在瀛州何意閒閒得此留莫笑山城小於斗
他州誰有湧雲樓(樓閒閒/所建)
故鄉飛鳥亦裴徊更覓何鄉養不才見説陽泉好春色
野夫乘興欲東來
　　宗人明道老師澹軒二首
潞人澹社有來源濟水分流到澹軒莫問軒中賔與主
一家同是潞州元
淡中無味着鹹酸老口年多不受謾流外已曾增一董
不妨傳法到黄冠
　　題商夢卿家晦道堂圖二首
松亭竹閣數家村通德仍餘舊里門喬木未須論巨室
青衫今(一作/誰)有讀書孫
東國人門幾百年素風纔到此公傳卷中甚欲題詩句
慚愧韋家祖德篇
　　商正叔隴山行役圖二首
隴坂經行十過春也隨風土變真淳呉山􁚖水不必畫
留在秦音已可人
夢中陳迹畫中詩前日行人鬢已絲我亦寒亭往來客
因君還寄出闗詩
　　息軒秋江捕魚圖三首
擲網牽罾太俗生烟波名利不多爭緑蓑衣底𤣥真子
可是詩翁畫不成
擊甕喧天網截河得魚何啻一薈多漁郎不作明年計
奈此纖鱗細甲何
正始風流一百年竹谿衣鉢有真傳玉堂人物今安在
紙尾題詩一慨然
　　東平李漢卿草蟲卷二首
蟻穴蜂衙筆有靈就中秋蝶最闗情知君夢到南華境
紅穗碧花風露清
過眼千金一唾輕畫家元有老書生草蟲莫道空形似
正欲爾曹鳴不平(李資髙亢視錢幣如糞土貴人/求畫或大罵而去故不與世合)
　　郭熙溪山秋晚二首
烟中草木水中山筆到天機意態閒九十仙翁自游戲
不應辛苦作荆闗
雲樹微茫石崦開呉兒洲渚不塵埃憑君記取題詩處
杖履適從谼谷來
　　七賢寒林圖
萬古騷人有賞音畫家滿意與幽尋題詩記取崧前事
絶似馮雷入少林
　　右丞文獻公著色鹿圗
野鹿標枝氣象閒老皇頻嵗赦秋山不妨右相丹青筆
時到霜林紫翠間
　　李仲華湍流髙樹圖二首
細宻功夫足自神經營慘澹欲誰親却應林影湍聲外
猶欠呉山小筆春
小景風流恰入時留題紙尾竟何辭不因脱兔投林了
何處而今更有詩(癸巳正月之壑逆黨中有欲謀害已/者賴仲華力為營䕶得釋故篇末有)
(及/)
　　益都宣撫田侯器之燕子圖詩傳本已亥秋七月
　　予得於馮翊宋文通家會侯之子仲新自燕中來
　　隨以歸之仲新謂予言兵間故物一失無所復望
　　乃今從吾子得之煥若神明頓還舊觀似非偶然
　　者方謁時賢以嗣前作幸吾子發其端因賦三詩
紅綫還驚掌上看十年音信海漫漫渠家王謝堂前慣
暗認曹劉可是難
古錦詩囊半陸沉呉楓句好入江深世間妾婦爭相妬
禽鳥區區却賞音(首句謂怨家投/李長吉詩厠中)
才氣田侯絶世竒山丘零落更堪悲休驚燕子詩留在
化鶴歸來未可知
　　前髙山雜詩六首
夢寐烟霞卜四隣眼明今日出紅塵山中景趣君休問
谷口泉聲已可人
山經地志總難憑鄉社留傳太俗生前後兩髙從我改
合敎松海作新名
蚊聚蛙喧杳不聞已甘麋鹿與同羣胸中所得知多少
半是青松半白雲
世上初無物外縁人間却有洞中天如何常伴王居士
買盡青山不用錢
白驢前日鳳山廻為愛朝元復此來却憶廣陵劉老子
醉吟應在釣魚臺
白首同歸未省曾青山獨往竟誰能莫嫌麋鹿無情識
比似人間少愛憎
　　題石裕卿郎中所居四詠
　　寓樂堂
此心安處是真歸念念今知故習非一首新詩一杯酒
五陵裘馬自輕肥
　　德恒齋
養心如虎亦良勤血戰紛華老策勲百草千花過春雨
白衣蒼狗看浮雲
　　雪巖
貞松勁柏四時春霽月光風一色新置屋懸崖儘堪老
層氷千里只愁人
　　聱齋
弓刀陌上未知還心寄漁郎笭箵間名作聲齋疑未盡
峿山衣鉢在遺山
　　贈李子範家兒子
神理乗除不偶然只疑陽報向君偏試評掌上明珠價
幾倍諸家覓藥錢
　　䟦文獻公張果老圖
耆舊能談相國賢功名欲占冷巖前清風萬古猶應在
未用仙公甲子年
　　三鄉雜詩一首
溪南老子坐詩窮窮到簞瓢更屢空五鳳樓頭無手段
碧雞坊外有家風
　　鈞州道中
野隂莽蒼日將夕嵗律崢嶸風有聲從昔南山歌短褐
何時北闕請長纓
　　十月二十日雪
和氣休論嵗欲豐且看蕪穢一時空臨髙賞雪人何限
誰在瓊瑶世界中
　　哭曹徵君子玉
去嵗流言到處疑聞君哭我不勝悲今年我在君先没
淚盡荒城君得知
　　又
遶墳三匝去無因千里氷霜半病身斗酒隻雞孤舊約
素車白馬屬何人
　　二十六日早發安生道中雨木氷
玉樹瓊林世界寛木氷真作雨花㸔青青也被糊塗盡
松栢何曾保嵗寒
　　書貽第三女珍
珠圍翠繞三花樹李白桃紅一捻春看取元家第三女
他年真作衛夫人
　　隠秀君山水為范庭玉賦
萬壑風烟入座寒六銖仙帔想驂鸞多少金閨畫睂手
吳山纔得鏡中看
　　送子微二首
老年鞍馬不勝勞更問狐裘與緼袍到了龍門有何好
伊川清淺石樓髙
古來何物是經綸一片青山了此身亂後洛陽花木盡
不妨閒作水南人
　　雪行圗
太乙仙舟雲錦重新郎走馬杏園紅騎驢虧殺吟詩客
到處相逢是雪中
　　寄杜莘老三首
夢裏雲山一臥屛先生畫筆果通靈不妨行藥長安市
纔是前生許道寧
一片青山共白雲春林烟景入晴曛祝君老眼明於鏡
毫末清姸子細分
盃酒殷勤興不孤更教懷袖得新圗緑囊自是君家物
醫得烟霞痼疾無
　　己酉四月十七日度嶺
四海虛名值幾錢世間何限好林泉無情石嶺闗頭路
行去行來又十年
　　劉君用可庵二首
末節繁文費討論經生規矩是專門惡惡不可惡惡可
笑殺田家老瓦盆
着脚繩橋已足憂邯鄲匍匐更堪羞惡惡不可惡惡可
大歩寛行老死休(惡音/鳥)
　　耀卿西山歸隱三首(馬卿為耀卿張君寫/真未幾被召北上)
靜裏簞瓢不厭空北窓元自有清風傅巖只道無人識
已落君王物色中
馬卿似與物為春難狀靈臺下筆親預拂青山一片石
異時真是卷中人
冠劍靈臺大縣侯當春漁釣一羊裘山林鐘鼎無心了
誰是人間第一流
　　東丹騎射
意氣曾看小字詩畫圗今又識雄姿血毛不見南山虎
想得弦聲裂石時
　　虛名
虛名不值一錢輕喚得呶呶百謗生可惜客兒頭上髮
也隨春草鬭輸贏
　　投書圗二首
一束空書不療饑浮沉隨水恰相宜醬蒙藥楮輕抛却
却是洪喬見事遲
屈作書郵未肻心百函隨水聽浮沉虛名底用寒溫問
却是洪喬最賞音
　　題劉威卿小字難素冊後二首
伎道精微得處難書林頭白一儒冠隂功厚薄君休問
只就蠅頭細字看
齒牙餘論足輝光東國人倫趙與楊曾是兩公門下客
殘年袖手亦無妨
　　龎都運山水
門闌喜色到崔盧文賦聲名逼兩都重為溪山感疇昔
風流還有此翁無
　　歸義僧山水巻
崧少經行二十春野麋山鹿盡情親而今身落京塵底
畫出林泉亦可人
　　武善夫桃溪圗二章
物外烟霞卜四隣武陵不是避秦人軟紅香土君休羡
千樹桃花滿意春
金罽毶毶六月寒桃花春夢隔征鞍青山歸計何時辦
畫卷空留馬上看
　　巢雲曙雪圖武元直筆明昌名士題詠
風流人物見承平半向巢雲有姓名畫手休輕武元直
胸中誰比玉崢嶸
　　書扇贈李湛然
江楓揺落海門秋江水無風月半樓未要呉儂誇勝槩
已從詩境得天游
　　普照范鍊師寫真三首
嚮日神仙看地行只今烟駕想雲程石梁畫出西流寺
無復鏗然曵杖聲
傾葢論交了嵗寒眼中人物似君難流波意在誰真識
未絕朱絃已廢彈
鶴骨松姿又一竒化身千憶更無疑人間只説乘風了
覿面相呈却是誰
　　祖唐臣所藏樗軒畫册二首
緑盡紅稀夢己空草黄沙白思無窮波間野鴨渾無賴
長著詩人慘淡中(敗荷/野鴨)
牧笛無聲畫意工水村烟景緑楊風題詩憶得樗軒老
更覺升平是夢中(風栁/牧牛)
　　和威卿鎬厲王故居
天道循環只眼前果誰烈焰與寒烟種𤓰四摘渾閒事
抱蔓無人更可憐
　　走筆題十老㑹請疏
痛飲形骸百不成天教鄉社送餘生病夫近日添新喜
十老圖中有姓名
　　七夕
天街奕奕素光移雲錦機閒漏箭遲誰與乗槎問銀漢
可無風浪借佳期
　　馬雲卿畫紙衣道者像
太古清風匝地來紙衣長往亦悠哉鐵牛力負黄河岸
生被曹山挽鼻廻
　　歸義僧侍者溪山蕭寺横軸
石磴雲松百八盤東峯日上海波寒老來丘壑風流減
却就禪房覔畫看(雲漢此畫甚有泰山典刑因/記東峯看日出時故有上句)
　　胡夀之待月軒三首
一幅清風竹寫生月華霜白紙如冰天公老筆無今古
枉却坡詩説右丞
愛竹髯參發巧新能教一影具形神千門萬户清光裏
袖手東窓有幾人
形似何曾有定名每從游戲得天成墨君解語應須道
猶欠風琴一再行
　
　
　
　
　
　
　
　
　
　
　
　
　
　
　
御訂全金詩增補中州集巻七十一
　欽定四庫全書
御訂全金詩增補中州集卷七十二
　　元好問十
　　　真味齋
　麤飯寒虀老此身髙人那計甑生塵味無味處君知否
　道着琴書巳失真
　　　喬夫人彩繡仙人圗
　彩服仙童畫不如直疑萊子戲庭除青紅未是春風巧
　一頌椒花更有餘
　　　出山像
　不見恒星莫漫驚日頭從此向西生只知大事因縁了
　依舊雲門望太平
　　　超禪師晦寂菴
　無波古井靜中天三尺藜牀坐欲穿一語調君君莫笑
　妙髙峯頂更超然
　　　自題寫真
東塗西抹竊時名一線微官悞半生不畫幼輿巖穴裏
野麋山鹿欲何成
　　贈寫真田生三章
人物翩翩美少年書生穎悟亦天然燕南只道丹青好
棄擲泥塗自可憐
萬態千形畫裏看人人睂目與衣冠情知不是裴中令
一片靈臺狀亦難
市井公卿萬(一作/邈)不同依然見解一兒童張顛草聖雄
千古却在孫娘劍器中
　　贈髙君用(君益/仲弟)
杏苑仙郎合探花虛傳佳句滿京華丁寧王謝堂前燕
文采風流有故家
　　周才卿拙庵
詩筆看君有悟門春風過水略無痕庵名未便遮藏得
拙裏元來大巧存
　　郭大方自適軒
自適還曾自適無半生枯寂坐禪居馬卿若也知人意
只畫梁家舉案圖
　　晴景圗
白日青天下筆難要從明潤細尋看藏山只道雲烟好
畫史而今盡熱謾
　　金山(在忻/口南)
攢青疉翠幾何般玉鏡修睂十二鬟常着一峯烟雨裏
苦才多思是金山
　　覃彥清飛雨亭横披
百道懸流注夜光畫中亭榭亦清凉何人與問長安客
赤日黄塵有底忙
　　讀漢書
室方隆棟非難構水到頽波豈易廻豐沛帝鄉多將相
莫從興運論人才
　　内相楊文獻公哀挽三章白少傅體
征南諫疏無多語大度髙皇有至仁留得青囊一丸藥
異時猶可活斯民
中臺啓事山吏部東閣詞臣何水曹松柏蕭蕭一丘土
龍門依舊泰山髙
姓名三字金甌重事業千年片簡青試向雲間望光彩
看從何地現文星
　　花光梅
草聖前頭一樹春豪華落盡只天真寫生今向君家見
疑是花光有兩身
　　夏山風雨
慘澹經營有許功呉僧誰得嗣宗風情知一雨收晴了
更没塵沙到坐中
　　春雲淡冶
一抹平林素練横數堆寒碧白烟生春雲可是多姿態
五字韋郎畫不成
　　雪谷早行圖(巻中多國朝/名勝題詠)
雪擁雲横下筆難爭教萬景入荒寒詩翁自有無聲句
畫裏憑君細覔看
　　胡叟楚山清曉
剪得呉淞一片秋江山小筆也風流卷中未有題詩客
留待才情趙倚樓
　　辛亥九日未見菊花
黄菊霜華日日添也應有意醉陶潛鬢毛不屬秋風管
更揀繁枝揷帽簷
　　答俊書記學詩
詩為禪客添花錦禪為詩家切玉刀心地待渠明白了
百篇吾不惜睂毛
　　臺山雜詠十一首(甲寅/六月)
登臨夙有故鄉縁試手清凉第一篇知被錢郎笑寒乞
不將錦繡裏山川
萬壑千巖位置雄偶從天巧見神功湍溪已作風雷惡
更在雲山氣象中
顛風作力掃隂霾白日青天四望開好箇臺山真面目
爭教坡老不曾來
山雲吞吐翠微中淡緑深青一萬重此景秪應天上有
豈知身在妙髙峯
兜羅綿界寳光雲雲際同瞻化現身解脱文殊俱有説
是中知有木強人
真向華嚴見化城翻嫌金屑翳雙明惡惡不可惡惡可
未要雲門望太平
總為毗耶口不開龍宫華藏頓塵埃對談石上維摩在
珍重文殊更一來
咄嗟檀施滿金田逺客游臺動數千大地嗷嗷困炎暑
山中多少地行仙
石罅飛泉氷齒牙一盃龍焙雪生花車塵馬足長橋水
汲得中泠未要誇
凜凜長松臥澗阿提壺悲嘯撫寒柯萬牛不道丘山重
細路沿雲奈爾何
熱惱消除佛作縁山頭氷雪過尖天法王悲智無窮盡
更有清凉遍大千
　　跨牛圖(才子唐人冠服作哦/詩狀牛後帶琴書)
畫出升平古意同江村渺渺緑楊風看來總是哦詩客
逺勝騎驢着雪中(隨駕張珪似/是摹古久本)
　　贈湛澄之四章
眼花看碧漸成朱兀兀陶陶樂有餘栁岸醉僧堪一笑
強敎分别竟何如
兒女團圞龎行婆漉籬活計苦無多布囊歸去詩干首
猶欠庭珪墨一螺
十年不見山堂老賴有澄之在眼中總道木庵枯淡好
東風花栁各青紅
散聖風流有别傳漆瞳一㸃出人天石門故事君知否
好佐涪翁學刺船
　　三門集津圗
南北爭教限大江吳家纔了又陳亡畫工只説三門險
不記茅津一葦航
　　乙卯端四日感懷
衰年那與世相闗苦被詩魔不放閒好箇舊家長樂老
無才無德只癡頑
　　山村風雨扇頭
總為詩翁發興新直教畫筆亦通神莫嫌風雨無多景
截斷黄塵亦可人
　　䟦蕭師鷺鷥敗荷扇頭(徐榮/之畫)
蕭蕭烟景帶霜華公子風標浪自誇可道浣花詩境好
鵁鶄鸂鶒滿晴沙
　　袁顯之扇頭
雙鷺聫拳只辦愁枯荷折葦更窮秋風流緑影紅香底
好箇鴛鴦百自繇
　　贈司天王子正二首
慣見河邉織女機枯槎八月未成歸棲遲零落今如此
枉却星翁比少微
天容海色本澄清萬古東方有啓明七十七年強健在
不妨林下看升平
　　工部趙侍郎下世日作
鶴骨翛然臥石牀情知合眼即仙鄉安時處順吾儒事
枉却南華説坐忘
　　䟦耶律浩然山水卷
六月三泉松桂寒西風早晚送歸鞍無因料理黄塵了
只得青山紙上看
　　貞燕
杏梁雙宿復雙飛海國爭敎隻影歸想得秋風漸凉冷
謝家兒女亦依依
汚潔難將一類推舊家紅綫可無疑豚魚自是詩家語
輕擬庭闈恐未宜
　　楊祕監雪谷早行圖
息軒畫筆老龍眠雪谷氷橋自一天六月髙樓汗如雨
豈知方外有詩仙
　　杜莘老夏日汾亭横軸
杜侯老筆堯民意黄閣清風有故家庸俗紛紛小兒女
枉教塵土涴烟霞
　　武元直秋江罷釣
暮山明月曉溪雲今古仙凡此地分醉後狂歌問漁叟
殘年何計得隨君
　　張彦逺江行八詠圖(奉使時/所見)
楚山平浸楚江流放眼江山得意秋一寸霜毫九雲夢
合教轟醉岳陽樓
　　題馮漕緩之碩人在澗横軸(胡先/生畫)
見説雲霄意氣豪幾廻攬鏡惜顛毛不爭畫得林泉好
轉使山人索價髙
　　題邢公達寒梅凍雀圗
褐衣相媚不勝情只許乾暉畫得成却被詩人笑寒乞
一枝風雪可憐生
　　隠秀君山水
鳥鞵踏破軟紅塵未信溪山下筆親圖上風烟看瀟灑
畫家亦有衛夫人
　　同梅溪賦秋日海棠二章
錦水休驚散綵霞換根元自有靈砂瓊枝不逐秋風老
自是人間日易斜
翠袖紅妝又一新秋風秋露發清真丹青寫入梅溪筆
桃李從今不算春
　　梁氏先人手書
𤣥虯飛跳九天門秦火驚看片紙存耆舊風流知未減
青山還見讀書孫
　　薊北杜國寳以具定教官李進之所譔大父中憲
　　公及其先人帥府從事行狀見示用題三絶其後
總道清流解致君白袍唐日已紛紛科名屈殺漁陽老
章甫何人不惠文
兒戲將軍百不知枉將壁壘付安危論功纔得鹽山令
堂上竒兵果是誰
堂掾談經見蚤成諸郎難弟復難兄長留北海文章在
千古雲麾有姓名
　　贈訾子野髙士三章
仙翁髙弟獨君優胸次清明辨九流我是愚溪一愚叟
不妨同醉訾家洲
月旦今誰許與陳乍賢乍佞日紛紜鳶肩燕頷非吾事
一片靈臺欲付君
虛名玉表或䃉中薄命何堪與共功東國人倫要真識
好將傳與黑頭公
　　戲相師
珥貂簪筆赴鋤犁何必人人貫伏犀胸次九流君自了
看來唯少醉如泥
　　留贈丹陽王鍊師二章
信得人間比夢間一巵芳酒且開顔當時笑伴今誰在
詩客淒凉飯顆山
爛醉𤣥都有舊期百年人事不勝悲桃花一簇開無主
留着東風與兔葵
　　避兵陽曲北山之羊谷題石龕
冥鴻正恐絓疑網脱兔不忘投茂林世故驅人真有力
天公困我豈無心
　　壬子寒食
兒女青紅笑語譁秋千環索響嘔啞今年好箇明寒食
五樹來禽恰放花
　　為闞子醵金二首
明珠評價敵連城棄擲泥塗意未平十萬人家管弦裏
獨憐金石隠商聲
秋來聞説酒杯疎却為窮愁解著書知是還山亭上客
無衣無褐欲何如
　　李子範生子
六峯靈氣未消沉雛鳳翩翩翠作衿名姓定知書小録
作詩先與喚瓊林
　　柏鄉光武廟
老樹刳心不更春當年曾見漢儀新憑君莫話舂陵事
笑殺中原逐鹿人
　　和德新丈
三年老眼暗兵塵今日逢君喜事新結伴還鄉有成約
不應先作北歸人
　　春日寓興
雨過横塘水滿堤亂山髙下路東西一番桃李花開盡
惟有青青草色齊
　　滄浪圖
萬頃烟波入夢頻眼中魚鳥覺情親而今塵滿西風扇
愧爾青山獨往人
　　浩然雪行圖
曲江花栁自升平雪磵氷橋去國情枉却卷中留好語
畫師寒乞可憐生
　　岳邦獻夀
見君誰不愛清醇壽席今年樂事新八十老翁持酒勸
酣歌一曲太平春
　　風栁歸牛圗(為張伯/英賦)
陂塘渺渺緑楊風牛背升平萬古同忽見畫圗還自笑
枉將書策課兒童
　　子和麋鹿圖
白髮刁騷一秃翁塵埃無處避西風野麋山鹿平生伴
惆悵相看是畫中
　　賈氏怡齋二首
兒女青紅薦壽觴階庭蘭玉立諸郎黄金甲第知何限
誰有怡齋致樂堂
一門難弟復難兄籍甚州閭月旦評見説病中王處士
感君兼有急難情(王敦夫寒病勞復歴兩月之久委頓/殊甚仲德躬自調䕶迄於平善州里)
(稱焉故/有上句)
　　與西僧婁博克達二首
行雲孤鶴萬縁輕遙見鄉闗眼便明不似遺山元老子
塵埃風雨過平生
半世秦川在夢中幾時蓮社與君同淵明自比吾何敢
或有新詩及逺公
　　　附堯山堂外紀元遺山有錦機集指授學者晚
　　　年力以國史為已任乃搆野史亭於家凡金源
　　　君臣言行記録至百餘萬言書未就而卒髙唐
　　　閻靜軒復挽之曰蕭寺秋風捲玉荷月明人影
　　　共婆娑誰知别後驪駒曲便是先生薤露歌野
　　　史夜寒蟲蠧簡錦機春暖鳳停梭秪應前日西
　　　州路常使羊曇忍淚過
　　　附堯山堂外紀興定初裕之始以詩文見閒閒
　　　公公為延譽諸公間又五年乃得以科第出公
　　　之門公力為挽之旁有不平者謂公與楊禮部
　　　之美雷御史希顔李内翰欽叔為元氏黨人正
　　　大甲申諸公貢裕之詞科公為監試官以例不
　　　赴院宿一日坐禮曹欽叔從外至誦裕之秦王
　　　破建德降王世充露布公頗為聳動顧座客陳
　　　司諫正叔曰人言我黨元子誠黨之邪
　　　附堯山堂外紀壬辰北渡順天毛正卿楊德秀
　　　祈仙山寺中蘇晉降筆冩詩數十首一詩有百
　　　偽無一真中有羲黄醇之句餘詩除酒裏神仙
　　　我五言外多不成語二人初不知晉為何代人
　　　詩為何人作以語元遺山遺山曰余二十六七
　　　時有詩曰西郊一畝宅閉門秋草深牀頭有新
　　　釀意愜成孤斟舉杯謝明月蓬蓽肯相臨願將
　　　萬古色照我萬古心又去古日已逺百偽無一
　　　真獨餘酒鄉地中有羲黄醇聖教難為功乃見酒
　　　力神誰能釀滄海盡醉區中民今晉所批乃
　　　有此十字晉豈余前身邪將近時鬼物之不昧
　　　者記余詩託名於晉以自神也晉旣以余詩為
　　　渠所作余亦就酒裏神仙我五言取償於晉因
　　　作樂府曰繡佛長齋枉伴蒲團過酒罏横臥一
　　　蹴虛空破頗笑張顛自謂無人和還知麽醉鄉
　　　天大少箇神仙我
　　　附郝經元遺山真贊云其才清以新其氣夷以
　　　春其中和以仁其志忠以勤不啻蔡辛與坡谷
　　　為隣歌謠慷慨喜氣津津唾玉噴珠看花飲醇
　　　而乃爇香讀易坐席凝塵假邪真邪鳴呼復幾
　　　千年更有兹人也耶又遺山銘云士子賈技爭
　　　綴緝僥倖寸禄奔走急以為詩文作無益糞壤
　　　擲棄明月璧先生卓犖有異識振筆便入蘇黄
　　　室開闢文源翦荆棘大聲復完金玉擊爛漫長
　　　醉思盈溢瑞錦秋花亂堆積險妬䕶前喘肝臆
　　　羣犬兟兟共讒疾塵埃野馬為鬼域遺山巖巖
　　　倚天壁
　　　附庻齋老學叢談張橘軒與元遺山為斯文骨
　　　肉張云富貴倘來良有命才名如此豈長貧元
　　　改倘來為逼人此為子又云半篙溪水夜來雨
　　　一樹早梅何處春元曰佳則佳矣而有未安既
　　　曰一樹烏得為何處耶不如將一樹二字改為
　　　幾㸃壬辰北渡寄遺山詩萬里相逢真是夢百
　　　年垂老更何鄉元改里為死垂為歸如光弼臨
　　　軍旗幟不易一號令之而百倍精采
　　神川遯士劉祁(九首/)
　　　補祁字京叔渾源人弱冠舉金進士廷試失意
　　　即閉户讀書間出古賦雜説數篇李屏山趙閒
　　　閒楊吏部雷御史王滹南諸公見之曰異才也
　　　皆倒屣出迎交口譽之壬辰北還鄉里躬耕自
　　　給築室牓曰歸潛戊戍詔試儒人祁就試魁西
　　　京選充山西東路考試官征南行臺鈕祜禄珪聞
　　　其名邀至相下待以賔友凡七年而殁年四十
　　　八京叔好三蘇文為學能自刻厲文章議論粹
　　　然一出於正有神川遯士集二十巻處言四十
　　　三篇歸潛志三巻
　　　補歸潛志余髙祖南山翁金國初闢進士舉詞
　　　賦狀元也故為一代詞學宗雅好成就後進見
　　　其文輒能斷其後中第否當時名士大夫多出
　　　門下學者至今皆師尊之四子長西巖次龍泉
　　　同年擢第二女長姑及笄將適人一時貴顯者
　　　爭求之翁皆不許張御史景仁時在布衣以所
　　　業詣翁翁嘉之俄而與為有司取士張賦甚佳
　　　為隣坐者剽之盡坐同而黜已而翁知其然遽
　　　以長姑嫁焉家人軰愠翁不恤也後三年翁復
　　　為有司御試張擢别試魁驟歴清華以文章擅
　　　當世位至翰林院學士河南郡御史大夫嘗使
　　　宋有風節赫然為名臣世皆以翁有知人之鑒
　　　也後翁墓表張所作具載其事云次姑適襄陽
　　　王元節亦名進士能詩傳學嘗為宻州節度判
　　　官迄今士大夫嫁女多談公之事也
　　　附祁歸潛堂記劉子朔方人生於雲中之渾源
　　　山水之間齠齔從父祖仕宦大河之南初知誦
　　　讀屬偶為童子學少長習時文為科舉計然亦
　　　時時閲古今詞章竊讀史書覽古今成敗治亂
　　　慨然有功名心未冠計偕試開封禮部中之及
　　　庭而落於是始大發憤以著述自力頗為先逹
　　　諸公所知又結交當世豪傑未有不與以文字
　　　往還者舊有田淮水之陽春夏在陳視耕穫秋
　　　冬必入汴避亂且從諸公講學已而先大夫下
　　　世遂經紀家事然讀書為文亦未嘗少休聞四
　　　方交遊來把酒論文談笑連日夕或留之旬月
　　　不令去時雖少年未遂其進取心而會友著書
　　　亦自樂無歉豈知一旦時移事變流離兵革生
　　　資蕩然童僕散盡從行惟骨肉數口舊書一囊
　　　由銅壺過燕山入武川幾一載始得還鄉里鄉
　　　帥髙侯為築室以居所居蓋其故宅之北四面
　　　皆見山若南山西巖吾祖舊遊東為柏山代北
　　　名刹西則玉泉龍山山西勝處故朝嵐夕靄千
　　　態萬狀其雲烟吞吐變化窓户間門前流水數
　　　支每靜夜微風有聲琅琅使人神清不寐劉子
　　　每居室中焚香一炷置筆硯楮墨几上書數巻
　　　偃息嘯歌起望山光臥味道腴為終日樂雖敝
　　　衣惡食不知也閒嘗自念生而為儒忝學聖人
　　　之道其平昔所志修身治國平天下窮理盡性
　　　至於命進則以斯道濟當時退則以斯道覺後
　　　世今當壯嵗遭此大變更賴先人之靈得返鄉
　　　里幸而有居以自容將黙卷靜學以休息其心
　　　力況世路方艱未可為進取謀因榜其堂曰歸
　　　潛且以張横渠東西二銘書諸壁客有過而詰
　　　之曰今吾子生當兹世正英雄奮發之秋大而
　　　可以分疆據土奉王命為諸侯下而可以附雄
　　　藩巨鎮馳騁才猷謀取富貴或如終童請長纓
　　　入越覊其王致北闕下以功名著不然當效蘇
　　　季子司馬長卿以文詞談説干人主六印駟馬
　　　耀鄉俗吾子奚獨韜光晦迹甘為棄物於一時
　　　使平日所學眇不見鋒燄亦鄙陋之甚也劉子
　　　曰噫若亦不聞夫君子之道乎葢君子之道以
　　　時卷舒得其時而不進為固失其時而進為狂
　　　且先顧其内之所有何如亦不在夫外也若平
　　　生苦學豈將徒老焉顧自鬻自求賢者所恥加
　　　之新罹蹇難始欲自脩且將掃除吾先祖丘墓
　　　果其後日為時所用亦安肯不致吾君澤吾民
　　　如或不然雖終身潛可也易曰龍德而隱遯世
　　　無悶傳曰君子若鳳治則見亂則隱吾雖非聖
　　　賢亦安敢不學乎若非知吾之志者也客旣去
　　　遂書於堂以記之且歌曰南山漠漠兮渾水洋
　　　洋桂椒葱蔚兮松柏青蒼清泉漏其下兮白石
　　　皦以如霜兕豹跧伏兮鸞鳳翩其來翔世溷濁
　　　而不照兮蹇羝騁夫先路荆榛蓊以蒙達兮野
　　　從横其豺虎矧余志之夐迂兮孑罕罕而疇伍
　　　歸歟歸歟其潛於南山之下又歌曰潛於農摯
　　　之侣兮潛於漁望之徒兮顧惟不肖豈敢與俱
　　　兮惟兹有堂有琴有書兮學其所不知求進於
　　　聖途兮潛乎潛乎亦可以為娛兮嘻
　　　附元陳時可歸潛堂記潛之為言隠也古之所
　　　謂隠君子者無江海而閒不山林而幽葢藏器
　　　待時樂天知命不潛而潛者也吾京叔之文之
　　　行有不可掩者而以歸潛名所居堂第恐欲濳
　　　而不得耳且吾聞之易曰君子之道或出或處
　　　或黙或語應處而出非道應出而處亦非道語
　　　黙何異哉夫魚不厭深矣龍德則不然升潛以
　　　其時孔子聖之時者也乃所願則學孔子子謂
　　　顔淵曰用之則行舍之則藏其論逸民則曰我
　　　則異於是無可無不可艮止也聖人彖是卦曰
　　　時止則止時行則行動靜不失其時其道光明
　　　莊周陽擠隂助者也至其舉養生之道亦引仲
　　　尼曰無入而藏無出而陽柴立其中央豈有吾
　　　聖門弟子反專於潛之一字者邪京叔以書求
　　　名老夫告京叔能勿忘乎謹為銘曰仲尼駐車
　　　蟻丘漿宜僚陸沉於其旁夫妻臣妾登屋梁季
　　　路往視渠以亡但見虛室依頽牆古人潛德不
　　　欲出那用此字書其堂況君年甫三十強撐腸
　　　拄腹經傳香文氣渾爾詩筆昌户外屨滿名飛
　　　揚吾恐自此饒薦章逺來乞銘何可當拈出聖
　　　語吾頗長用之則行舍則藏無入而藏出則陽
　　　得時忌作天際翔勿以深眇賢庚桑歸歟歸歟
　　　且和光銘哉銘哉幸無忘
　　古意二首
庭前有桂樹緑葉尚(一作/何)離披秋風動地起飄落(一作/零)
將安歸髙飛入青雲下飛入(一作/落)汙泥貴賤旣偶爾孰
為喜與悲
秋江有芙蓉顔色好鮮潔褰裳欲采折水深不可渉嚴
風下飛霜芳艶空凋歇悵望一長歎臨川無桂檝
　　懷長源
凉月夜如水秋風吹紫蘭獨居悵無聊佳人阻河山山
河邈千里相望何時已雲横鴈影沈露下蟲聲起烽火
照中州西南殺氣浮君居劉山下果若向時不人生有
離别但惜知音絶匣内臥青龍(一作/蛇)光芒射秋月汴水
碧參差葉飛空樹枝如何相憶處還值暮秋時
　　送雷伯威
朔風起天末落木鳴空山冷霜正凝沍遊子百里還出
郭送將别徘徊上髙原如何暌離情對此芳嵗闌壯士
志四方不須涕汍瀾人生非山海會面亦不難願子崇
明德餘功振文翰長因東南鴻惠我金玉言
　　征夫詞
頑隂(一作/雲)漠漠秋天黑冷雨瀟瀟和雪滴塗中騎士衣
裳單半夜銜枚赴靈壁中州近嵗雨雪多只因戍馬窺
黄河將軍錦帳衣千襲馬上揮鞭傳令急但令飽暖度
朝夕一死沙塲吾不惜九重日望凱歌歸安知中路行
逶迤願將舞女纒頭錦添作征人身上衣
　　征婦詞
青燈熒熒照空壁綺窓月上莎雞泣良人塞上(一作/沙塞)逺
從軍獨妾深閨長太息憶初癡小嫁君時謂君不晚擁
旌麾如何十載尚輿𨽻東屯西戍長奔馳秋風戎馬臨
闗路千里持矛闗上去公家事急將令嚴兒女私情那
得顧恨妾不為金鞲靫在君腰下隨風埃恨妾不為龍
泉劔在君手内飛光燄慕君不得逐君行翠袖斑斕空
血染君不見重瞳鳳駕遊九嶷蒼梧望斷猶不歸況今
沙塲征戰地千人同去幾人回君回不回俱未見妾心
如石那可轉
　　留春曲
絮飛冷屑龍蟠玉花殞香摧鳳銜燭批頰深林叫新緑
倚闌人唱留春曲春光欲去如死灰明年暖風吹又來
何如日日長相守典衣共醉花前杯殷勤留春春不住
白日西馳水東注鏡中絲髪奈老何君當持杯我欲歌
　　　南京遇仙樓
　倚天突兀聳髙樓樓上人家白玉鈎落日笙歌迷汴水
　春風燈火似揚州仙人已去名空在豪客同來醉未休
　獨倚朱闌望明月鸞旌依約認重游
　　　過陳司諫墓
　鑾坡烏府舊遊空三尺孤墳野寺中猶有憂時心不死
　墓門昨夜起秋風
　
　
　
　
　
　
　
　
御訂全金詩增補中州集巻七十二
