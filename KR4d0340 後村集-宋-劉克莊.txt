#+TITLE: 後村集-宋-劉克莊
#+DATE: 2016-06-11 12:25:02
#+SOURCE: github.com/kanripo/KR4d0340 master 50aaa765                
　後村先生大全集總目
　　卷一至卷四十八
　　　詩
　　卷四十九
　　　賦
　卷五十
　　　油幕箋奏
　卷五十一至卷五十二
　　　奏議
　卷五十三至卷五十九
　　内制
　卷六十至卷七十五
　　外制
　卷七十六至卷七十八
　　奏申状
　卷七十九
　　廣塩江臬二司申奏状
　卷八十至卷八十一
　　挔垣繳駁
　卷八十二至卷八十三
　　玉牒初草
　卷八十四至卷八十五
　　商書講義　論語講義　周禮講義
　卷八十六至卷八十七
　　進故事
　卷八十八至卷九十三
　　記
　卷九十四至卷九十八
　序
　卷九十九至卷一百十一
　　　　　題跋
　　　卷一　百　十　二
　　　　　字說(雜記/附)
　　　卷一　百　十　三　至卷一　百　十　五
　　　　　表牋
　　　卷一　百　十　六　至卷一　百　二　十　四
　　　　　啓
　　　卷一　百　二　十　五　至卷一　百　二　十　六
　　　　　雜唘
　　　卷一　百　二　十　七
　　上梁文樂語(四友除授制附)
　卷一百二十八至卷一百三十四
　　書
　卷一百三十五
　　祝文
　卷一百三十六至卷一百四十
　　祭文
　卷一百四十一至卷一百四十七
　　神道碑
　卷一百四十八至一百六十五
　　　墓誌銘
　　卷一百六十六至卷一百七十
　　　行状
　　卷一百七十一
　　　䟽
　　卷一百七十二
　　　青辭
　　卷一百七十三至一百八十六
　　　詩話
　　卷一百八十七至卷一百九十一
　　　長短句
　　卷一百九十二至卷一　百九十三
　　　書判
　　卷一　百九十四
　　　行述
　　卷一百九十五
　　　墓誌銘
　　卷一百九十六
　　　謚議
後村先生大全集序
後村先生以文章名當世初集夲未刋時
随所得争傳錄之而見者恨未廣也予戊申備數守
莆方得前集刋之郡庠于時紙價倍常及後村兩自
京還石塘小孤山二友始求公近稿　二十
年共成後續新三集今此書傳流遍江左矣後村
　　　　任送終之責各盡其心季子季髙既成負
土之役又　為一部而彙聚之名以大
全共二百夲其夲差小将　誦也将成
先以寄余余曰太白沒伯禽尚幼遂以文稿
　　陽冰樂天因佳児蚤夭自以文集録為三夲分
寄聖善南　寺諸上人珍愛其文如此而不
能有子以傳之死生之際遺憾盖可知也今先生之
文既行扵世而季髙又拳拳及此先生之無遺憾謫
仙醉吟所不及多矣季髙名山甫先生苐三子也咸
湻六年歲庚午秋九月菊日竹溪林希逸書
後村先生大全集序
六一翁嘗言讀班固萟文志唐四庫書目見著書之
士不可勝數而百不一二存毋異草木榮華之飄風
鳥獸好音之過耳瞬息銷磨古今同恨韓退之有言
莫為之後雖美而不傳其故實在於斯至若以文名
世者家有賢子孫能紹祖父書香昭箕裘於不墜則
其文久而彌彰流傳不朽矣吾家季髙自少時即妙
言語人以小東坡目之暨長學益進文益工聲名益
盛㡬與坡並稱季髙父後村公以文章名天下有前
集刋于莆既而後續新三集復刋于玉融四方
　　板為書坊翻刻而卷帙訛繁非巾葙之便季髙
姪乃以　人便於收覽㑹閩閫有受後村
之知者或告以所刋略　公移令郡縣索
板而毁予聞而語鄉牧石礀陳侯宜且
學職審訂果略則益之訛則改正之脫毀之則恐流
傳稍　類毁坡集之公案人未易家曉也陳侯曰
然於是不果毁而上其板于閫以故中輟或謂季髙
曰近代省齋誠齋集皆其子曰綸曰長孺與士友編
㝎鋟木於家故迄今皆善夲而陸務觀渭南集亦其
幼子遹刋于溧陽學宫為父刋文集非不應為者宜
不在併案之科子何疑焉至是始成部帙遂志所云
于竹溪序引之後以觧識者之惑若夫典麗清新腴
贍簡古之褒則有先朝之宸奎在屋下人何容贊一
辭季髙名山甫咸湻壬申中春姚衖劉希仁書
後村先生大全集卷之一
　詩(公少作幾千首嘉定己卯自江上奉祠歸/發故篋盡焚之僅存百首是為南嶽舊藳)
　　郭璞墓
先生精數學卜穴未應疎因捋虎鬚死還尋魚腹居
如何師鬼谷却去友靈胥此理憑誰詰人方寳葬書
　　魏太武廟
荒涼瓜步市尚有佛狸祠俚俗傳來久行人信復疑
亂鴉爭祭處萬馬飲江時意氣今安在城笳暮更悲
　　徐孺子墓
今曉安墳意梅仙舊廨傍醢成龍不至羅設鳯髙翔
黨錮人俱燼先生骨尚香小詩拈未出何以侑椒漿
　　北來人二首
試説東都事添人白髮多寢園殘石馬廢殿泣銅駝
胡運占難久邉情聽易訛凄凉舊京女籹髻尚宣和
十口同離仳今成獨雁飛飢鉏荒寺菜貧著䧟蕃衣
甲第歌鍾沸沙塲探騎稀老身閩地死不見翠鑾歸
　　北山作
骨法枯閑甚惟堪作隱君山行忘路脉野坐認天文
字瘦偏題石詩寒半説雲近來仍喜瞶閒事不曾聞
　　早行
店嫗明燈送前村認未真山頭雲似雪陌上樹如人
漸覺髙星少纔分遠燒新何須看堠子來徃暗知津
　　黄檗山
出縣半程遥松閒認粉標峯排神女峽寺創徳宗朝
鶴老巢髙木僧寒曬墮樵早知人世淡來徃退居寮
　　第三龍湫
絶頂謁龍公森寒石作宫路盤青壁上瀑㵼白雲中
僧説聞雷出人疑與海通幾時隂晦夜來此看拏空
　　客中作
漂泊何須逺離鄉即旅人炊新嘗海品書刺謁田鄰
家寄寒衣少山來曉夢頻小兒仍病瘧詩句竟無神
　　小寺
小寺無蹊徑行時認蘚痕犬寒鳴豹似僧老瘦於猿
澗水來旋磨山童出閉門城中梅未見已有數株繁
　　晚春
花事匆匆了人家割麥𥘉雨多田有鸛潮小市無魚
秃筆回僧簡褒衣看古書經年稀見客磬折轉生踈
　　哭葉孝錫教授
瘴雲深處死大鳥奈君何詩友俱來吊埋名久未磨
箕裘無子繼書畫落人多舊宅今移主斜陽掩涕過
　　夜過瑞香庵
夜深捫絶頂童子旋開扉問客來何暮云僧去未歸
山空聞瀑㵼林黑見螢飛此境唯予愛他人到想稀
　　送薛明府
長官三載内屢被督郵嗔靜鎮笞刑少公清縣庫貧減
租霑野老掃榻待詩人祇恐鳬飛後民閒事事新
　　蒜嶺
到此思家切寒衣半淚㾗燒餘山頂秃潮至海波渾
僕怕昏無店人閒近有村吾生輸野老笑語掩柴門
　　示觀老
住山仍黑瘦瓶錫極蕭然頂髪千莖雪跏趺一縷烟
禪堪拈出衆詩亦長於前燒盡西窓燭相看各不眠
　　武渉道中
一路荒涼極無端過此頻官於鹽起税俗事蠱為神
暝色𥘉逢驛溪聲只隔林留題空滿壁不見有詩人
　　浦城道中
纔入僊霞路重裘尚不支居人收桖實客子辦梅詩
地濕然箕坐霜寒隔被知向來真錯計不買草堂基
　　幽居寺
相傳有儒者唐季隐兹峰電巳收遺藁雲方鎻暮鐘
木碑無世次石洞㫁人蹤此士何曾死林深不可逢
　　天目寺
來人云虎出留此到昏鐘寺小於諸刹山髙似衆峰
未寒先得雪已夏尚如冬老子曾游浙㣲微有辯鋒
　　哭容倅舅氏二首
老赴容州辟移書勸不回客迎蕭寺哭䘮附海舟來
瘴雨銘旌暗空山梵磬哀未知墳上柏此去幾時栽
尚記陪言笑如今叫不譍兔分身後俸僧上殯中燈
宅有遺基在田無一畝増問天何至此在日以廉稱
　　吳大帝廟
露坐空山裏英靈喚不迥久無祠祭至曾作帝王來
壊壁蟲傷畫殘爐鼠印灰今人渾忘却江左是誰開
　　鐵塔寺
細認苔間字方知鑄塔時不因兵廢壞似有物扶持
古殿人開少深窓日上遲僧言明受事相對各攅眉
　　聰老
聰老才堪將髠緇意未平僧中能結客禪外又設兵
喜聴詩家話多知虜地情何當長鬚髪遺戍國西營
　　哭薛子舒二首
醫自金壇至猶言疾可為瀕危人未信聞死世皆疑
友共收殘藁妻能讀殮儀借來書冊子掩淚付孤兒
忍死教磨墨留書訣父兄讀來堪下淚寄去怕傷情
墓要師為誌詩於世有名夜闌秋枕上猶夢共山行
　　　贈川郭
川郭顛狂甚平生挟術㳺老猶携侍女貧不謟公侯
用藥多投病酬錢或掉頭金陵官酒貴應典舊貂裘
　　　贈錢道人
除了布裘外都無物自隨跣能行大雪飢但嚥華池
説相言多騐嫌錢事更竒一般難曉處裝背貴人詩
　　　張麗華墓
臺上柏蕭蕭空堂閉寂寥芳魂三尺土徃事㡬回潮
墮翠尋難見埋紅恨未銷猶勝江令在白首入隋朝
　　　送鄒景仁
衝寒何處去新戍尚來年客勸休辭幙君言已買船
霜清江有蠏葉脫木無蟬若過東林寺携家徃問禪
　　　二将(石俣韓存)
二将同時死路人聞亦哀力窮鏖轉急圍厚突難開
戰骨尋應在殘兵間有廻傷心郵逓裏隔日㨗書來
　　　陳虚一
㡬載皖山耕忽提孤劍行戰塲中有骨尺籍上無名
馬自尋歸路身空試賊營却疑兵觧去曾説鍊丹成
　　　揚州作
㡬多精甲没黄沙野哭遥憐戰士家瓜渡月明空粉
堞蕪城烟斷只昏鴉似聞漢使攽王醢尚喜胡兒剖
帝羓惆悵兩淮𧖟織地春風不復長桑芽
　　　南浦亭寄所思
只是從前瘦病身官卑活計太清貧買來晉帖多成
􁃰吟得唐詩轉逼真生擬棄家㝷劍客死當移冡近
騷人秋風爛漫吹雙鬂目送停雲欲愴神
　　　蒜嶺夜行
嶺頭無復一人來漁火收燈户不開松氣滿山凉似
雨海聲中夜近如雷擬披醉髮横簫去只寄鄉書與
劍廽他日有人傳肘後尚堪收拾作詩材
　　　別敖器之
舊說閩人苦節稀先生獨抱嵗寒姿老年絳帳聊開
講當日烏臺要勘詩東閣不游縁有氣草堂未架爲
無貲輕烟小雪孤山路折䞉梅花寄一枝
　　　哭楊吏部通老
白首除郎已晚哉民間桑柘手親栽蓋棺只着深衣
去行李空擔語錄廽主祭遺孤猶未冠著書殘藁漫
成堆可憐薄命飄蓬客虚事江西幕府來
　　　老歎
肘後竒書懶更開只今年鬢已相催但聞方士騰空
去不見童男入海廻無藥能留炎帝在有人曽哭老
𣆀來醉鄉一路差堪向終擬劉伶冢畔埋
　　　答友生
讀易參禪事事竒高情已恨挂冠遲清於楚客滋蘭
日貧似唐人乞米時家為買琴添舊債厨因養鶴減
晨炊君看江表英雄傳何似孤山一卷詩
　　　趙清獻墓
南渡先賢迹已稀䔥然華表立山陂可曽長吏修祠
宇便恐樵人落樹枝幾度過墳偏下馬向来出蜀只
携龜自憐日暮天寒客不到林間讀隧碑
　　　烏石山
客子家山亦此峰可堪投宿聽疎鐘旋沾村酒開霜
杮欲訪禪扉隔暮松鄉信冩成無便寄寒衣着綻倩
人縫逺未只為營瓜圃不是貪渠萬户封
　　　除夕
憶昔都城値成除高樓張燭戯呼盧久依凈社參尊
宿難向新豐認酒徒天子未知工草賦鄰人或倩冩
桃符夜寒别有窮生活點勘離騷擁地爐
　　　呈袁秘監
近日頻聞有峻除人傳君相重儒師細㫋坐穩方輪
講羣玉峰髙未要扶别後曽過東閣否新來亦乞鑑
湖無幾時供帳都門外真冩先生作畫圖
　　　漁梁
春泥滑滑雨絲絲一路隂寒少霽時水入陂渠喧似
瀑雲從山崦上如炊燎衣去傍田家火炙燭來看野
店詩落盡梅花心事恶獨搔蓬鬢遶殘枝
　　　小梓人家
生來拙性嗜清幽獨過山家為小留頂笠兒歸行樹
杪堤瓶婦去汲溪頭參天老竹當門碧盡日寒泉遶
舍流我料草堂猶木架規模已𬒳野人偷
　　　送拄杖還僧
頭白高僧行脚懶一枝笻竹久生苔不逢太乙燃藜
照時借山翁荷蓧廻夜挂多尋蕭寺壁曉拈恐化葛
陂雷還師北物禪須進曾入詩人手内来
　　　雪峰寺
七里深林集暮鴉插空金碧被林遮華堂何止容千
衲菜地猶堪置萬家虎去有靈知伏弩僧來敘舊約
分茶世人要識千峰冷六月重綿坐結跏
　　　蓋竹廟
借榻叢祠日已曛瓣香頻此謁靈君儻來夢事休重
卜向去詩才進幾分明主不須人諫獵故山空使客
移文寄書報與荆妻説十襲荷衣莫要焚
　　　瓜州城
先朝築此要防邊不遣胡兒見戰船遮斷難傳河朔
檄修來大費水衡錢書生空抱鳴雞志故老能言飲
馬年慙愧戍兵身手健箔樓各占一間眠
　　　送仲白
官舍蕭條葦蓋簷拾薪獨有一長髯同來社友因飢
瘦逺作參軍得俸廉國士交情窮乃見故人詩侓晚
方嚴中年各要身强健別後寒衣切記添
　　　鳯凰䑓晚眺
經月疎行臺上路秣陵城郭忽秋風馬嘶䘙霍空營
裏螢起齊梁廢苑中野寺舊曾開玉帳翠華久不幸
離宫小儒記得龍興事閑對山僧説魏公
　　　贈玉龍劉道士
觀中曾訪老黄冠爾尚為童立醮壇新染􁣃衣披得
稱舊泥丹灶出來寒詩非易作湏勤讀琴亦難精莫
廢彈憶上洪崖題瀑布因㳺試為拂塵看
　　　晉元帝廟
元帝新祠西郭外野人吊古獨來游隂隂畫壁開冠
劍寂寂絲窠上璪旒勢比龍盤猶在眼事隨鴻去不
逥頭葉碑廊上無人看欲去摩娑又少留
　　　清涼寺
塔廟當年甲一方千層金碧萬緇郎開山佛已成胡
鬼住院僧猶説李王遺像有塵龕壞壁㫁碑無首立
斜陽惟應駐馬坡頭月曾見金輿夜納凉
　　　治城
斷鏃遺鎗不可求西風古意滿原頭孫劉數子如春
夢王謝千年有舊逰髙塔不知何代作暮笳似說昔
人愁神州只在闌干北幾度来時怕上樓
　　　雨華臺
昔日講師何處在髙臺猶以雨華名有時寳向泥㝷
得一片山無草敢生落日磬殘鄰寺閉晴天半上廢
陵耕登臨不用深懐古君看鍾山㡬箇争
　　　新亭
此是晉人逰集處當時風景與今同不干鐡璅樓船
力似是蒲葵塵柄功㡬簇旌旗秋色裏百年陵闕淚
痕中興亾畢竟縁何事專罪清談恐未公
　　　魏勝廟
天與精忠不與時堂堂心在路人悲龍顔帝子方推
轂猿臂将軍忽死綏灑泣我來瞻畫像㫁頭公恥立
降旗海州故老彫零盡重見王師定幾時
　　　真州北山
憶昔胡兒入控弦官軍迎戰北山前笳簫有主安新
葬蓑笠無人墾廢田兵散荒營吹戍笛僧從敗屋起
茶烟遥憐鍾阜諸峰好閑鎖行宫十九年
　　　故宅
恰則炎炎未百年今看枯栁著疎蟬荘田置後頻移
主書畫殘来亦賣錢春日有花開廢圃嵗時無酒滴
荒阡朱門從古多如此想見魂歸也愴然
　　　送余子夀
去歲與君同聘召何曾杯酒暫相離兵謀元帥多親
訪心事同官盡淂知三釡忽懷歸去檄一枰未了着
殘椇此生聚散湏牢記記上揚州戰艦時
　　　送周監門
一領青衫似敗荷奈君母老秩卑何三年幕府無人
薦常日柴門有客過身畔擔輕藏俸少江頭船重載
書多故人若問軍中事為説防秋仗枕戈
　　　挽黄巖趙郎中二首
朱公徒弟丘公婿標致雖高氣宇和心向奏篇尤暴
白髮因時事欲蒼皤訃傳淮甸邊情惜路出蕭山巷
祭多最長郎君師友盛我知墓碣有人磨
青衫昔作督郵時賞鍳除公更有誰勘獄不嫌人守
法撰文常對衆稱竒築臺虚辱生前意穿冡難酬地
下知欲冩哀思傳挽者身今戎服不能詩
　　　寄趙昌父
世上久無遺逸禮此翁白首不彈冠一生官職􁇏南
嶽四海詩盟主玉山經嵗著書人少見有時入郭俗
爭看何因樵服供薪水得附高名野史間
　　　寄韓仲止
昨仕京華豪未减脱鞾不問貴游嗔詩家争欲推盟
主丞相差教作散人閉户自為千載計入山又忍十
年貧幾思投劾從公去背笈肩琹澗水濵
　　　戊辰即事
詩人安得有青衫今嵗和戎百萬縑從此西湖休挿
栁剰栽桑樹養呉蠶
　　　晚春
書幌泠泠子夜風杜鵑啼月小墻東江南詞客惜春
老清曉披衣拾墮紅
　　　臨溪寺二首
緑染庭蕪一尺深老師閲世幾駒隂自言不看傳燈
了只讀楞嚴見佛心
一徑松花颭紫苔東風落盡佛前梅道人深逺禪闗
坐莫聴鶯聲出㝎來
　　　即事
自汲新泉飬牡丹銀壺滿貯怕春殘畫簷一向東風
惡為掩窓紗護曉寒
　　　孺子祠
孺子祠堂插酒旗㳺人那觧薦江籬白鷗欲下還驚
起曽見陳蕃觧榻時
　　　碧波亭
了却文書上馬遲白蘋洲畔有心期斜陽忽到傳觴
處落盡梨花啼子規
　　　豫章溝二首
溝水冷冷草樹香獨穿支徑入垂楊薺花滿地無人
見唯有山蜂度短牆
野店蕭蕭掩竹門岸沙猶記履綦痕東風枉是吹花
急緑盡平蕪却斷魂
　　　題寺壁二首
柏子熏衣眉暈銷女垣榆影冷蕭蕭屏山一枕㳺仙
夢横錫飄然過石橋
素綀寛裁白社衣𥙷陀烟裏現幽姿日長讀徹楞伽
了閑折柑花供祖師
　　　西山
絶頂遥知有隠君飡芝種术塵為群多應午竈茶烟
起山下看來是白雲
　　　宫詞四首
出海新蟾玉半鈎風翻荷蕩起栖鷗女郎定有穿針
約偷看明河記立秋
凉殿吹笙露滿天木樨花發月初圓君王少御珊瑚
枕多就玉人玉臂眠
一夜秋風入碧梧蟬聲永巷月華孤幾回夢裏羊車
過又是銀床轉轆轤
先帝宫人總道粧遥瞻陵柏淚成行舊思恰似薔薇
水滴在羅衣到死香
　　　秋風
黄葉蕭蕭忽滿街獨騎瘦馬䂊章臺莫將宋玉心中
事吹上潘郎鬢畔來
　　　䟦小寺舊題
禪几曽陪白㲲巾柑花似雪鬪芳春而今柑子圓如
弹不見澆花供佛人
　　　憶殤女
靈照覊魂章水西冷風殘雪古招提老懐已作空花
看更把楞嚴曉病妻
　　　報恩寺
一抹斜陽上繚垣芫花滿地栢隂繁城中客子聞鐘
鼔獨立空山聽斷猿
　　　歸至武陽渡
夾岸盲風掃棟花高城已近被雲遮遮時留取城西
塔蓬底歸人要認家
　　　舟中寄景建
低蓬小雨夢殘時忽憶同尋楚老祠夜過豐城占斗
氣想公别後有新詩
　　　書山壁
斸地栽林自起墳一燈精舍疏元文詩成莫寫酒家
壁題徧青山題白雲
　　　華嚴寺逢舊蒼頭
曽向叢林寄幅巾十年塵涴臥雲身侍琴童子長於
竹去禮山僧作主人
　　　田舍
稚子呼牛女拾薪萊妻自膾小溪鱗安知曝背庭中
者不是淵明軰行人
　　　古墓
石麟闕耳筍生苔要讀豐碑與客來精舍荒凉僧已
出瓦墻一朶佛桑開
　　　題本草
勤讀方書不為身里中耆舊半成塵幾時作箇荒山
主多種黄精售與人
　　　下蜀驛
幄殿荒涼屋欠扶紹興遺老故應無舊來曽識高皇
帝尚有庭前栁一株
　　　出郭
江邉一雨洗秋容北郭東郊野意濃老大怕他人檢
點隔溪隔柳看芙蓉
　　　病起
病起登樓却晚風受他殘雪映前峰傍人休問何郎
瘦不見梅花過一冬
　　　再贈錢道人二首
拙貌慙君子細看鏡中我自覺神寒直從杜甫編排
起㡬箇吟人作大官
尋師入蜀未曾逢要看羅浮曉日紅若見仙人知去
處却来相引到山中

後村先生大全集卷之一
後村先生大全集卷之二
　詩(嘉定己卯奉南/嶽祠以後所作)
　　　蒙忍監南嶽廟
久問嫖姚乞退閑今朝凖勅放生還人欺觧罷青油
幕帝遣監臨紫蓋山營卒展辭回玉帳林僧講賀到
柴闗丈夫不辦封侯事猶要名標處士間
　　　烏石山
兒時逃學頻來此一一重尋盡有蹤因漉戯魚群下
水縁敲響石鬪登峰熟知舊事惟鄰叟催去韶華是
暮鐘畢竟世間何物夀寺前雷仆百年松
　　　葺居
兵火間關鬂欲絲歸來聊卜草堂基架留手澤書堪
看㸑有躬耕米可炊畏濕先開通水竇貪明稍斫近
簷枝旋移梅樹臨窓下凖偹花時要索詩
　　　挽郭處士
昔聞東郭先生者處士寕非是逺孫空有新詩喧一
邑竟無明䛇老孤村雷琴酷愛應同殉草字尤工惜
不存復説歸從葱嶺去騷成何路可招魂
　　　老将
昨觧兵符歸故里耳聽邊事幾番新偶逢戯下來猶
識欲説遼陽記不真兒覔寳刀偏愛惜奴吹蘆管輙
悲辛夜寒忽作關山夢萬一君王起舊人
　　　老馬
脊瘡蹄蹇瘦闌干火印年深字已漫野磵有氷朝洗
怯破坊無壁夜嘶寒身同退卒支殘料眼見新駒𬒳
寳鞍昔走塞垣如抹電安知末路出門難
　　　老妓
籍中歌舞昔馳聲憔悴猶存態與情愛説舊官當日
寵偏呼狎客小時名薄鬟易脱梳難就半𬒳常空睡
不成却羡鄰姫門户熱隔樓張燭到天明
　　　挽趙仲白二首
生被才名譴摧殘到死休家留遺藁在棺問故人求
對月悲孤詠逢山憶共游昔年携手地今送入松楸
昨吊寢門外莱妻泣最悲因言兒上學復為墓求碑
零落燒丹訣凄涼哭鶴詩託孤朋友事非謂九泉知
　　　贈風水僧
向人説葬人談空郭璞瞿曇併入宗背得山經如誦
呪頂将禪笠去尋龍偏為檀越裁生壙預定公侯出
某峰想亦自營歸寂處一邱卯塔種青松
　　　挽鄭夫人二首(李尚書母)
九秩復何憾生榮没更哀閨門天下則地位佛中來
貝葉從頭看庭槐一手栽侍兒聞曉磬猶恐坐禪廻
昔事征西幕年年拜夀闈那知丹旐至曽勸板輿歸
元帥抛金印諸生返布衣感恩惟有涙來向路傍揮
　　　除夕
除夕隂寒怕􁂼簾雨聲斷續下疎簷壁穿自和乾泥
𥙷窓損教尋廢紙粘祇有青燈相守定縱無白髪亦
生添更殘自算明年事不就君平卦肆占
　　　挽鄭淑人(李尚書内)
憶在軍中為記室謝公門館事皆知謙卑若婦𥘉嬪
日儉素猶夫未貴時病了死生惟點首晚憂家國毎
顰眉舊人猶有任安在攬涕丐風獻些詞
　　　悼阿昇
寳惜吾兒如拱璧那知變滅只須臾畏啼尚宿通宵
火塗䪿猶殘隔日朱坐客相寛云夢幻故人来吊訝
清癯荒山嵗晚無行迹心折原頭樹影孤
　　　送真舍人帥江西八首
誎書元不為求名上有穹蒼鍳至誠索虜傳觀皆動
色豈知難悟漢公卿
聞道泉人截鐙留翰林從此去吾州村中父老相持
泣但祝今侯似故侯
舶客珠犀湊郡城向來點涴幾名卿海神亦歎公清
徳少見歸舟箇様輕
應對詼諧路亦開漢家天子日招徠當時惟有膠西
相不向平津閣裏來
淮漢沄沄戰血腥蜀山鬼哭不堪聼如何一綫江西
路獨現奎星併福星
自昔安危等置棋繫人着數匪天為何因國手来當
局要看開奩布子時
少小聞人説復讎至今禾黍徧宗周自憐謝病離軍
去始聽王師下海州
身已為民與世疎的無一歩離村居昨朝出郭遲公
至廢了忩間數葉書
　　　與客送仲白葬回登石室
絶頂荒寒斷客過偶携之子共捫蘿縱觀天外皆鯨
浸下視城中等螘窠悼友孤懐方濩落逢僧逆境暫
銷磨夜歸剰乞松明火霜滿前山滑處多
　　　立春二首(嘉定庚辰奉南嶽祠)
恰歸舊隠再逢春村巷荒涼草没人犬壞園中門作
竇盗規墳上樹為薪官如巫祝難羞賤家似樵漁敢
諱貧聞説鄰醅低價賣病夫一滴未沾脣
今嵗春盤始住家也勝覊旅走天涯圃晴菜拆經霜
甲林暖梅飛徧地花閑有工夫憂世事老無勳業惜
年華近來死盡吟詩者得句聊從野叟誇
　　　去春
去春烽火照江邉曾草軍書夕廢眠萬里旌旗真属
命一邱耕釣且隨縁偶然謝客元非病間亦尋僧不
為禪尚有惜花情味在銅缾終日玩芳妍
　　　燈夕
千炬金梔映玉蕖臺城作夢又年餘斷無絃索鳴華
屋惟見炊烟起草廬兒報瓶空因止酒婢言油盡暫
停書蓬窓亦有精勤士何必燃藜向石渠
　　　戯孫季蕃
少日逢春一味癡輕鞭小袖趁芳時常過茶邸租船
出或在禪林借枕欹名妓難呼多占定好花易落况
開遲身今憔悴投空谷悔不當𥘉秉燭嬉
　　　匹馬
匹馬曽經小店炊一林玉雪映疏籬無言誰識含情
處有韵全看背而時乍見心方驚絶艶重來人已折
繁枝斷烟殘照山村路銷得劉郎一首詩
　　　宿囊山懷洪岳二上人
憶在山中識二僧一亡一已拂衣行壁間笠徙名藍
掛寺外松過夀塔生隴月定知今夕限澗泉猶咽舊
時聲隔房侍者多新剃不似閑人却有情
　　　訪辟支巖絶頂二僧値雨
聞有比丘隱絶巔多生無跡下山前僧稱功行幾如
佛樵說神通復近仙食少僅炊盈握米身寒不挂半
銖綿重巖風雨妨㳺渉回眺蒼烟一惘然
　　　送王實之赴長沙幕殿試(第四人)
賈傅遺蹤在君於此泛蓮不應卑濕地猶着廣寒仙
䇿好人争誦名高士責全衡山余所管擬結草鞵縁
　　　哭豐宅之吏部二首
江表依公稍自强訃聞朝野共凄凉纛移北府兵皆
散笳返西州宅已荒舊戍交鋒淮水赤新墳埋劍越
山蒼此身虚作田横客血淚無因滴壠旁
康時才調未全伸晚建油幢白髮新畚土為城塵滿
面握拳猶戦膽通身一生偏任公家怨四海皆知後
事貧多少貴交方厚禄恤孤吊墓屬何人
　　　深村
身老深村負歲華青苔逕裏是貧家晚風一陣無端
急不為山人惜柚花
　　　挽林進士
一門皆擢第君獨老儒冠試卷年年納經書日日看
文為前輩賞命合主司難遥想泉臺恨銘旌未寫官
　　　東人求驢子
聞在江寕得小驢價高人説是名駒行時亦肯過橋
否飢後還能飲澗無不稱金鞍䭾侍女只宜席㡌載
貧儒㶚陵雨雪詩家事乞與他年做畫圖
　　　寄漢陽守王中甫
自辤幕府徑歸耕同舍分携闕寄聲帳下飛書空有
幕軍中上級獨無名山深僕不聞時事塞近君應得
虜情聞道漢東堪卧治託來依舊説招兵
　　　與客登壺山絶頂
十里稀逢寸地平且無木影䕃人行鳬飛難學王喬
舄魚貫全無鄧艾兵樵子獻花簪㡌重山靈供水入
瓢清捫蘿莫恠匆匆下恐賺林僧束炬迎
　　　戯答同㳺
君到中峰力不加却疑絶頂事皆誇烟含晚市微分
塔日照鄰州近隔沙
　　　次方武成壺山韵
圖經云此有神仙曾見壺公跳入年斫木人多山漸
痩結菴僧去石誰眠鳥歸半嶺䘖斜日樵返疎村起
逺烟君若能抛塵裏事一龕共占野雲邊
　　　挽林推官内方孺人(艾軒侍郎子婦)
身畔無釵澤何由葬禮奢明時選人婦先帝近臣家
白首持巾帨青燈緝苧麻寺西同窆處風日愴寒笳
　　　方湖泛舟(得南字)
湖波經雨緑如藍小艇閑携客二三墜絮颭萍生細
浪驚魚避鷺没深潭入菏似覺傍無岸穿石方知上
有巖却凭朱樓同望海一規寒玉帖西南
　　　空寂院
院名誰遣稱空寂入得門來寂又空舊有田園官户
占别無衣鉢老尼窮砌傾苔色侵堂上厨廢炊烟起
草中或說古碑巢㓂寫栖禽不下似傷弓
　　　紫澤觀
修持盡是女黄冠自小辭家學住山簾影靜隨斜日
裏磬聲徐岀落花間祭星緑簡親書字避客青衣宻
掩関最愛粉牆堪試筆苦無才思又空還
　　　靈寳道院
兩行松繞垣數箇竹當軒山主出何處道人知不言
只携詩草至尚覺磬聲煩俗奉毉仙謹儒家亦捨幡
　　　方寺丞新第二首
宅成天下借圖看始笑書生眼力慳地占百弓多是
水樓無一面不當山荷深似入苕溪路石怪疑行雁
蕩間只恐中原方鼎沸天心未遣主人閑
　　　右二
一生不蓄買田錢華屋何心亦偶然客至多逢僧在
坐釣歸惟許鶴隨船按行花木皆僚友主掌湖山即
事權京洛貴人金谷裏安知世上有林泉
　　　小齋
小齋自理畫并琴匣貯香薰怕蠧侵出塞已忘轉檄
夢入山猶有著書心南船不至城無米北貨難通藥
闕參却為貧居還徃少門前留得緑蕪深
　　　東巖寺避暑
若非来寺裡無地避炎蒸經雨房基潤依山井氣冰
榻虚凉睡客松濕滴歸僧對此專宜靜為詩亦不應
　　　方寺丞􁪻子𥘉成
船成莫厭野人過久欲從公具釣蓑積雨晴來湖面
闊殘花落盡樹隂多新營小店皆依栁舊有危亭尚
隔荷所恨前峰含瞑色不然和月宿烟波
　　　友人病瘡
自檢方書坐一床教尋蒿白采蒲黄畵眉連日疎粧
閣鍊氣通霄住道房倦聴瀑聲驚睡醒悶拈詩卷遣
心凉猶勝華髪從軍客歸卧茅簷養戰瘡
　　　乍暑一首
南州四月氣如蒸却憶呉中始賣氷緑浦㳺船常載
妓畫廊浴鼓或隨僧夢過水榭聞凉笛身在山房伴
曉燈惆悵烏絲欄上筆蓬窓學寫字如蠅
　　　衛生
衛生草草昧周防小郡無毉自處方採下菊宜為枕
睡碾来芎可入茶嘗身因病轉添蕭颯人到衰難再
盛强舊喜讀書今亦懶侗鑪慢炷一銖香
　　　先儒
先儒緒舊有師承非謂聞風便服膺康節易傳於隱
者濂溪學得自高僧衆宗虚譽相賢聖獨守遺編當
友朋門掩荒村人掃迹空鈔小字對孤燈
　　　同孫季蕃㳺净居諸庵
捨俗依空事梵王韶顔寂寂度年芳門前草色迷行
徑院裏花隂接步廊弓様展來靴尚窄黛痕剃出頂
應凉當時若使窺鸞鏡一歩何因出洞房
　　　又一首
滿院静沈沈微聞有梵音不來陪客語應恐誤禪心
母處歸全少師邊悟已深戒衣皆自衲因講始停針
　　　孟夏泛方湖得同字一首
長笛横吹露滿空柂行渾不辨西東岸囬𥘉見遥峰
出浦盡新疏别港通月照鷺身明石畔風翻螢影没
荷中書生此樂闗時命歎息無因夜夜同
　　　又得湖字一首
帝賜先王一曲湖畫船領客泛菰蒲覆茅亭址㝷猶
逺隔栁人家看似無渇嗜瀑泉頻遣汲醉行釣岸屢
嗔扶假令不立功名死史筆須編入酒徒
　　　問友人病
病來清瘦欲通仙深炷香篝掃地眠野客勸尋㢘藥
賣外人偷得近詩傳術庸難靠毉求效俗陋多依鬼
乞憐鷗鷺如期行迹少分明溪上占漁船
　　　偶賦
身巳深藏畏俗知客來鄰曲善為辤偶彈冠起成何
事徑拂衣歸自一竒村飲婦常留燭待山行童亦挾
書隨明時性學尤通顯却悔従前業小詩
　　　滄浪館夜歸
萬疋沙場似電奔轟天笳吹簇轅門而今出借東家
馬烟雨孤行小麥村
　　　右二
立馬飛書萬衆看雪花滿硯指春寒自憐衰憊今如
此枕上裁詩字未安
　　　贈翁定
相逢乍似生朋友坐久方驚隔闊餘徧問諸郎皆冠
带自言別業可樵漁住鄰秦系曾居里老讀文公所
著書十七年間如電瞥君鬚我鬂兩蕭疏
　　　送孫季蕃
家在吳中處處移的於何地結茅茨囊空不肯投牋
乞程逺多應祝馬騎短劍易錢平近債長瓶傾酒話
餘悲衡山老祝凄凉甚明日無人共講詩
　　　哭毛易甫
至尊殿上主文衡誰料臺中有異評垂二十年猶入
幙後三四榜盡登瀛白頭親痛終天訣丹穴雛方隔
嵗生䇿比諸儒無愧色自縁命不到公卿
　　　月下聽孫季蕃吹笛
孫郎痛飲横長笛玉樹胸襟鐡石顔觧噴清霜飛座
上能呼涼月出雲間病創凍馬嘶荒塞失侶窮猿呌
亂山可惜調髙無聽者紫髯白盡鬂毛斑
　　　哀陳璹
滿懐干世策自請戍邉城不得兵書力翻成禮部名
妓方調錦瑟客已吊丹旌都下人来説還因喜䘮生
　　　題方武成詩草
性僻愛詩如至寳借君詩卷百廻看吟來體犯諸家
少改定人移一字難束瀑為題猶天矯吞山入句尚
蒼寒嗟余老鈍資磨琢安得同衾語夜闌
　　　送劉連江之官
舊説土風淳今聞未易馴勢侵官府弱税去縣衙貧
襆印辤州逺開軒與海鄰中朝峩豸者多用滿歸人
　　　挽柯東海
不持寸鐵覇斯文疇昔曾将膽許君撰出騷詞奴宋
玉冩成帖字婢羊欣䘮無歸費人争賻詩有高名虜
亦聞作覽廵銘増感愴纍纍舊友去為墳
　　　送客
騎驢送客一壺隨汗透中間熱似炊客又不来天落
雨路邉茅舍坐移時
　　　哭王宗可
昨現官身徃今迎影子廻揔緣鳬入覲誰料鵩為災
巷静公人去門荒吊客來故園花滿架猶似去年開
　　　書考一首
香火精勤閲一朞孤臣無路答鴻私銜如已廢陳人
様俸比𥘉開小學時世上升沉姑付酒考中功状是
吟詩五錢買得羊毛筆自冩年勞送有司
　　　哭常權(子主靖安縣簿君為令)
曾佐下風山縣裏長官貴重若神明行香埜寺徐方
至白事琴堂久始迎逺遞無書悲契濶老襟有淚愴
生平郎君如玉聞先夭誰䕶丹旌問去程
　　　穴蟻一首
穴蟻能防患常於未雨移聚如營洛日散似去邠時
斷續緣高壁周遭避淺池誰為謀國者見事反傷遲
　　　方寺丞除雲臺觀
河嶽腥膻憤未忘羡公遥領舊靈光草荒太白騎驢
迹雲冷希夷委蜕裳定有遺民來獻土可無散吏去
焚香吾聞西華多竒觀不比炎州寂寞鄉
　　　哭方主簿汲
鶉衣不似擁千金用破燈窓一世心太學空聞能賦
久春官未察讀書深柴車巾出身猶徤槐簡拈歸病
已侵寂寞殯宫來客少故人野外獨沾襟
　　　陳寺丞續荔枝譜
蔡公絶筆山川歇荔子蕭條二百年選貌畧如唐進
士慕名幾似晋諸賢豈無品劣聲虚得亦有形佳味
不然題徧貴家臺沼後請君物色到林泉
　　　棋
十年學奕天機淺技不能高謾自娯逺聴子聲疑有
着近看局勢始知輸危如廵逺攴孤壘狹似孫劉保
一隅未肯人間稱拙手夜齋明燭按新圗
　　　宿千嵗菴聼泉
因愛菴前一脈泉襆衾求此借房眠驟聞将謂溪當
户久聴翻疑屋是船變作怒聲尤壮偉滴成細點更
清圓君看昔日蘭亭帖亦把湍流替管弦
　　　題方寺丞西山瀑布亭
與客窮源上盡山林霏初卷嶺頭乾似嫌甲第施朱
㦸别築茅亭對碧湍龍怒豈容縁磴汲雹寒不敢近
崖看平生頗有登臨膽今日凭高立未安
　　　秋夜有懷傅至叔太博父子
憶昔㳺君父子間高才窮力莫追攀讀書衆壑歸滄
海下筆㣲雲起太山幼嗣尚存宗武在遺文難附所
忠還荒邱衰草埋雙壁兀坐空齋涕泪澘
　　　書小忩所見
榦接枝分整復斜隨縁装點野人家小窓有喜無人
見蘭在林中出一花
　　　哭宋君輔(倚)
早題淡墨魁多士晚着青衫事䕶軍方見叔孫來議
禮已傳子夏去修文先朝繅籍為圭璧近世摧殘用
斧斤回首冶城棋飲地雁悽蟬咽不堪聞
　　　曝書一首
秋齋近午氣尤炎命僕開箱更發奩蟲蝕闕文勞注
乙嵐侵脫葉費装黏雲迷玉帝藏書府日在山人炙
背簷誰道閑居無一事袒衣揮扇曝芸籖
　　　觀元祐黨籍碑
嶺外瘴魂多下返冡中枯骨亦加刑稍寛末後因奎
宿暫仆中間得彗星蚤日大程知反覆暮年小范要
調亭書生幾點殘碑淚一吊諸賢地下靈
　　　答翁定
牢落祠官冷似秋賴詩消遣一襟愁喜延明日常開
户貪對青山懶下樓客詫瀑竒邀徃看僧誇寺僻約
来游何當與子分峰隠飢嗅岩花渇飲流
　　　挽陳潮州相霆一首
當年舍選最居優上到青雲亦白頭律賦數篇天下
誦遺書幾卷篋中留入游太乙曽臨地出牧昌黎所
典州耆舊凋零今欲盡傷心笳吹掩新邱
　　　聞城中募兵有感
調發年多籍半空虎符招捕至閩中庄農戎服来操
戦太守儒装學拍弓去日初辭鄉樹緑到時愁見戍
旗紅募金莫作纒頭費留製衣袍禦北風
　　　右二
昔在軍中日募兵萬夫魚貫列行營懸金都市招徠
廣立的轅門去取精二石開弓猶恨少雙重𬒳甲尚
嫌輕伍符今属他人手厯厯空能記姓名
　　　哭張玉父
華髪客朱門文高道又尊十方窮不屈一片氣長存
籬掩湖邊宅墳依郭外村二孤彈舊鋏泣感孟嘗恩
　　　友人病痁
昔聞詩可驅痁病今日詩人疾自嬰勢似邊兵鏖未
觧根同野草剗還生能蠲熱障惟山色觧洗煩襟只
澗聲溪友祝君如虎徤督僧栽種課奴耕
　　　書事
黄旗旁午責軍需括馬搜船遍里閭士稚去時無鎧
伏武侯屯處有儲胥栗空都内憂難繼甲出民間䇿
恐疎昔𥙷戎行今簡汰空搔短髪看兵書
　　　右二
人道山東入職方書生膽小慮空長遺民似蟻飢難
給俠士如鴈飽欲颺未見馳車修寢廟先聞鑄印拜
侯王青齊父老應流涕何日鸞旗駐路旁
　　　李文饒一首
畫取維州如槁葉䇿禽潞将似嬰兒九原精爽人猶
畏想見中書秉筆時
　　　西風
性愛芙蓉淡復濃倚欄日日待西風池邊數本無消
息愁絶東家半樹紅
　　　右二
老葉猶存是苦吟或投野店憇寒林西風何處無詩
料水際山顛亦去尋
　　　昔仕
昔仕年傷早令歸計恨遲賴存南嶽草可答北山移
後村先生大全集卷之二
後村先生大全集卷第三
　詩(南嶽第二藁)
　　　九日次方寺丞韻
木落山凋水見涯感時短髪半蒼華人陪柏大將軍
宴誰管陶濳處士家砧動寒衣貧未剪杯空隣酒貴
難賖病身索漠如黄蝶繞匝籬邊未有花
　　　戯鄭閩清灼艾
點穴不須醫針經手自披既云丹熟後焉用火攻為
簡出創牽歩端居痛上眉閉門功行滿應有觧飛時
　　　暝色
暝色千村靜遥峰帶淺霞荷鋤歸别墅乞火到隣家
踈鼔聞更逺昏燈見字斜小軒風露冷自起灌蘭花
　　　示寳上人
昔尋老岳到菴西岳死菴空路已迷師舉舊詩余不
記茫然恐是夢中題
　　　海口官舍
暁起齋中望千家未啓扉潮能驅海走風欲挾人飛
烟寺鐘𥘉定霜林葉半稀客身偏畏冷着盡帶来衣
　　　瑞峰寺
寺在高山頂天寒偶一登孤僧營粥飯諸佛闕香燈
潮落洲分派林疎塔見層危欄宜老眼欲去幾回凭
　　　瑞嵓
金碧千間盡惟庵免刼灰佛歸何國去僧自别峰來
巨石神鞭至懸崖帝鑿開幽情尋未已木杪夕陽催
　　　答湯升伯因悼紫芝
紫芝曾説子能詩開卷如親玉樹枝古佛寫成翻水
偈天仙遺下歩虚詞的然沈謝何難識逝矣應劉不
可追寂寞西湖三尺墓誰携升酒一澆之(有中貴人/葬紫芝扵)
(西湖之上)
　　　挽林宜人
曾究西方學儒書亦有聞賜金存日施遺珥病時分
白首夫同穴青山子結墳吾詩非溢美字字攷埋文
　　　送葉知郡禾
家在春風住二年借侯無路意悽然到來不飲官中
水歸去難謀郭外田燈逺村民多點塔擔輕津吏易
排船壺公亦似追程送青過囊山古寺前
　　　送人赴盧陵尉
聞説江西路而今不宿師省民來着業少府去吟詩
夜月營門鼔春風謝圃旗雖然溪峒事閑暇要先知
　　　别翁定宿瀑上
偶送詩人共宿山擁爐吹燭聽潺潺已修茗事将安
枕因看梅花復啓關崖色無苔通㵎底月光如練抹
林間平生所厯同郵寄獨到庵中不忍還
　　　身在一首
身在樵村釣瀬行秋豪不與市朝爭目云嗜酒相繩
急謗到吟詩所犯輕沈水一銖銷永晝蠧書數葉伴
殘更閉門孤學無窮味笑殺韓公接後生
　　　臘月十日至外祖尚書家
古樹暗朱門空堦篆蘚㾗昔容萬間屋今止數家村
泉少池因廢田荒廪尚存遺書零落盡身愧史遷孫
　　　命拙
命拙躬耕逢歉嵗旋營水菽度晨昏晴天田舍禾歸
害臘日山家酒滿盆䕶竹短墻修復壞澆花小井汲
來渾早知不是封侯相蓑笠何因肯出村
　　　憶真州梅園
當年飛盖此追隨慘澹淮天月上時樹宻徑鋪氊共
飲花寒常怕笛先吹心憐玉樹空存夢塵暗關山阻
寄詩縱使京東兵暫過可無一一斫殘枝
　　　嵗晚書事
荒苔野蔓上籬笆客至多疑不在家病眼看人殊草
草隔林迢遞見梅花
　　　二
日日抄書懶出門小忩弄筆到黄昏了頭婢子忙匀
粉不管先生硯水渾
　　　三
踏破儂家一逕苔雙魚出換隻雞廻幸然不識聱牙
字省得閑人載酒來
　　　四
書生元不信禨祥老去無端慮事長白髪社巫云日
吉明朝渫井更苫牆
　　　五
鬱壘鍾馗尚改更青雲變幻㡬公卿人間止有漳泉
叟撲斷衡山了一生
　　　六
細君炊秫婢繅絲綵勝酥花縂不知忩下老儒衣露
肘挑燈自檢一年詩
　　　七
門冷如氷儘不妨由來富貴属蒼蒼誰能却學癡兒
女深夜潜燒祭灶香
　　　八
嵗晚郊居苦寂寥日高鹽酪去城遥深深榕逕苔牆
裏忽有銀釵呌賣樵
　　　九
主人晚節治家寛婢惰奴驕號令難圃在屋邊慵種
菜井臨砌畔怕澆蘭
　　　十
丐客鶉衣立户前豈知儂自窘殘年染人酒媪逋猶
緩且送添丁上學錢
　　　元日
元日家童催早起起搔冷髪惜殘眠未将柏葉簪新
嵗且與梅花叙隔年甥姪拜多身老矣親朋來少屋
蕭然人生智力難求處惟有稱觴阿母前
　　　寄題李尚書秀野堂一首
江上歸来兩鬂絲倒囊惟剩草堂貲雲山有態争呈
獻天海無邉入指麾怪石逺從商舶至名花多自别
州移寄聲獨樂先生説世事而今尚可為
　　　又真止堂一首
作堂肯以止為名出處遥知講已精縱使胸中横緑
野未應度外置蒼生波頽公獨能山立漏盡人方喜
夜行千載英雄須冷笑孔明回首學淵明
　　　晚悟
晚悟才為祟深居學養生乃知景升子差勝少游兄
絶澗携瓶汲空山抱耒耕兒孫聼吾語世世勿談兵
　　　書燈
童子糊新就籠紗碧色深喚回少年夢照見古人心
毎對忘甘寢頻挑伴苦吟與君交到老莫慮棄牆隂
　　　書感
髧髦馳逐少年埸晚向深山學老荘名以馬牛猶不
校嘲為㹠犬極何妨性踈熟客來難記意懶生書讀
易忘却笑癡人誤標榜賢愚千古共茫茫
　　　山茶
青女行霜下曉空山茶獨殿衆花叢不知户外千林
縞且看盆中一夲紅性晚每經寒始拆色深却愛日
微烘人言此樹尤難養暮溉晨澆自課僮
　　　落梅
一片能敖一斷腸可堪平砌更堆墻飄如遷客来過
嶺墜似騷人去赴湘亂點莓苔多莫數偶黏衣袖久
猶香東風謬掌花權柄却忌孤高不主張
　　　又一首
昨夜尖風㡬陣寒心如尤物久留難枝踈似𬒳金刀
剪片細疑經玉杵殘痛叱山童持帚去苛留野客坐
苔看月中徒倚憑空樹也勝呉兒賞牡丹
　　　野性
野性無覊束人間毁譽輕客言詩惹謗妻諫酒傷生
忩約鄰峰碧瓢分逺澗清近來尤少睡打坐到鐘聲
　　　懐保寕聦老
秣陵一見歎魁梧每恨斯人不業儒幾度劇談俱抵
掌有時大醉勸留鬚探梅尚憶陪山屐煨芋何因共
地爐我已休官師退院肯來林下築庵無
　　　哭五一弟先輩
未冠辭家出麻衣不肯回瘠因身久客貧爲性疎財
精力書中去科名病裏來空傳場屋義留與鋪家開
　　　二
自小即相依天涯影伴飛共燈抄細字分俸贖寒衣
已痛身長訣猶疑客未歸素幃惟幼女斷續哭聲稀
　　　腰痛
偶得休文病行遲卧不安益綿身尚怯加劑脉猶寒
扶出看山易驅教立雪難邉頭方募士自愧已衰殘
　　　上冡
落梅萬點曉泥乾擘𥿄携家去上山寕與先君游地
下肯隨謟子乞墦間墼牆漬雨頽偏易沙上栽松長
極艱畢竟有慚廬墓士林扉夜只付松關
　　　平床嶺(以下十二首/辛巳㳺山作)
一動非容易三年議始成倩人挑旅槖買𥿄劄山程
下嶺峰如拜登崖樹若迎慙無塵事廹便覺長吟情
　　　溪西
暮至溪西宿喧呼聒四鄰滿村無別姓比屋喜生人
觧榻勤為泰烘衣許覔薪客房惟有月偏照不眠身
　　　夾漈草堂
嶺絶瀑源窮曾扵此築宫得知千載上因住萬山中
廢址荒苔盡遺書電取空高皇南渡始却議反招弓
　　　祺山院
昔日祺山院今惟認土邱有僧逃債去無主施錢修
野叟樵難禁岩仙奕未休何須悲幻境佛比作浮漚
　　　西林寺
将謂如廬阜因迂數里行問俱無古迹來等慕虚名
借榻眠難熟逢碑眼暫明殘僧逃佀鼠難結社中盟
　　　興化縣
繞縣百千峰初疑路不通居民猶太古令尹坐春風
箏逺呼難至杯寒反易空却從歸路望飛榭半天中
　　　麥斜
諺比武夷君來游稱所聞嵓開花似染洞出氣如雲
屋老殘詩在崖枯小篆焚只疑龕室内猶有艾軒文
　　　鯉湖
凡是龍居處皆難敵此泉下窮源至海上有穴通天
小沠猶成瀑低峰亦起烟莫疑乘鯉事能住即能仙
　　　蔡溪巖(陳聘君隱處)
愛瀑戀苔磯難招出翠微死因岩作墓生以石為扉
已嘆逃名是猶嫌學佛非後来無此士不但鶴書稀
　　　九座山
化盡開山物惟存窣堵坡俗傳潭出雨僧說火因魔
舊給唐綾暗新鎸蔡字訛巖前觀蟒石尤覺可疑多
　　　香山寺
佛廢何關儒者事要知開剏亦辛勤居人公折純欏
柱巨室深藏舊記文鐘已毁樓移出寺石猶䥴字徙
爲墳吾詩句句通隂隲安得檀那子細聞
　　　仙游縣
不見層岡與複巖眼中夷曠似江南烟收緑野連青
嶂樹闕朱橋映碧潭丞相無家曾住寺聘君有字尚
留庵荒山數畝如堪買徑欲誅茅老一龕
　　　觀溪西子弟降仙
似有物慿箕傍觀競卜疑曾從師授易肯問鬼求詩
岩穴雖高枕乾坤尚奕棋老儒心下事未必紫姑知
　　　自昔
自昔英豪忌苟同此身易盡學難窮習為聫絶真唐
體講到玄虚有晋風螘子盡云參妙喜乞兒自許識
荊公安知斯世無顔閔到死浮沈里巷中
　　　耕仕一首
耕不逢年仕背時蕭然井臼掩茅茨貧求生墓為謀
早病學還丹見事遲馬上功名成畫餅林間身世似
持碁未應對客呈飢面尚有荒園可種葵
　　　真母呉氏挽詞
系出自華宗來嬪隠約中貧能安苦節貴愈積隂功
立志如歐母生兒似富公如聞新窆處神告在溪東
　　　二
族昔多名壻今觀子更竒他年槐樹讖早嵗柏舟詩
割股延姑壽抽簪活衆飢事皆堪入史何必墓傍碑
　　　蘭
深林不語抱幽真賴有微風遞逺馨開處何妨依蘚
砌折來未肯戀金瓶孤高可挹供詩卷素淡堪移入
卧屏莫笑門無佳子弟數枝濯濯映堦庭
　　　感昔
談攻説守謾多端誰把先朝事細看棄夏西陲亾險
要失燕北面受風寒傍無公議扶种李中有流言沮
范韓寄語深衣揮塵者身經目擊始知難
　　　二
先皇立國用文儒竒土多為禮法拘澶水歸来邊奏
少熙河㨗外戰功無生前上亦知强至死後人方誄
尹洙螻蟻小臣孤憤意夜窓和淚看輿圖
　　　山丹
偶然避雨過民舍一本山丹恰盛開種久樹身樛似
蓋澆頻花面大如杯怪疑朱草非時出驚問紅雲甚
處來可惜書生無事力千金移入畫欄栽
　　　燕
曾客烏衣看落花春風吹影傍天涯茅簷亦有安巢
地何必王家與謝家
　　　二
野客柴門日日開且無欄檻礙飛廻勸君莫入深簾
去羯鼔如雷打出来
　　　過永福精舍有懐仲白
永福招提小歩廟憶携詩卷共追凉年来行處常迂
路纔近君家即斷腸
一樹梅花掩舊居主人仙去客來疎白頭留得吟詩
友每見郎君勉讀書
　　　詠史
虜入中原力不支洛陽名勝浪相推可憐揮塵人如
璧半夜排墻尚未知
　　　二
保惜金甌未必非䑓城至竟亦灰飛隱侯老任梁朝
事却為閑情減帶圍
　　　韓曾一首
道散斯文體尚浮韓曽力與化工侔山瞻㤗華巖巖
聳河出崑崙混混流長慶從官銷不得熙寕丞相挽
難留滄洲奏疏潮州表猶𬒳人拈作話頭
　　　春早
一春閔雨動龍顧曉殿權停賀雪班林下散人看邸
報也踈把酒廢㳺山
　　　二
去冬玉塞靜無埃春雪雖遲亦壓灾大士送歸又竺
去相公宣入浙江來
　　　二
屋山無筍圃無蔬釡冷樽空客至疎説與厨人稀作
粥老夫留腹要盛書
　　　四
清明未雨下秧難小麥低低似剪殘窮卷蕭然惟飲
水家童忽報井源乾
　　　黄天谷贈詩次韻
浪迹徧齊州曾從劍俠游尚嫌秦政臭肯要郅支頭
客禮朝三殿兒嬉弄五侯吾猶看不破何呪道家流
　　　二
世無仙則已有必屬斯人丹熟将分友雲游每念親
小忩時讀易靜室夜修真符篆皆餘事題詩亦出塵
　　　得曾景建書
聞君别後買傾城酒戒中年亦放行逺使忽來知病
起近書全未説丹成莫嫌身去依劉表曾有人甘殺
彌衡何日斷原荒澗畔一間茅屋對寒檠
　　　示兒
瓜芋村邊一畝宫閉門不復問窮通生羞奏技伶人
裏死怕標名狎客中講學有誰明太極吟詩無路和
薰風身今去老空追悔但祝吾兒勿似翁
　　　擷陽塘
塘水年時似練湖春来亦已化平蕪農官久廢存遺
趾樵子公行作坦途葦折鷺藏身不得萍乾魚以沬
相濡桔槹伊軋聲如泣借問龍宮睡穩無
　　　春日
睡起無人小院空南華一卷磬聲中鼻端老去齊香
臭分别相花是晚風
　　　二
隙地新鉏一逕通野夫手自植芳叢生来不慣㳺金
谷屋角花開也自紅
　　　憶毛易甫薛子舒一首
昔在江東會集詩二君獨許話心期春風蕭寺同登
塔落日荒臺共讀碑百史染毫供草檄萬花圍席看
題詩那知數尺無情土别後雙埋玉樹枝
　　　有感
殘羯如蜂暫寄窼十年南北問干戈穹廬昔少曽居
汴莫府今猶未過河越石不生誰可将奉春再出亦
難和憂時无是詩人職莫怪吟中感慨多
　　　哭趙紫芝
奪到斯人處詞林亦可悲世間空有字天下便無詩
盡出香分妓惟留硯付兒傷心湖上冡誰葬復誰碑
　　　哭周晉仙
君在詩人裏功夫用最深古如神禹鑄清似鬼仙吟
死定無高冢生惟有破衾長安酒樓上猶記昔相尋
　　　中􁬊先塋
昔遇重華席屢前因排貴近去翩然叩墀袖有馳毬
疏易簀囊無沐槨錢當日傳家惟諫草至今瞻族賴
祠田原頭宰木蒼如此纔見山庵葺數椽
　　　𬒳酒
酒户當年頗著聲可堪病起困飛觥醉呼禇令為傖
父狂喚桓公作老兵舊有峥嶸皆鏟去新無壘塊可
澆平投床懶取騷經看只嗅梨花觧宿酲
　　　小園即事
何處瑶姫欵户來薔薇花下暫徘徊分明粉蝶通消
息未有人知一朶開
　　　二
因聼簫聲一念差碧雲遮斷阿環家春來無遣閑愁
處玉面紗巾岀看花
　　　夢豊宅之
一别茫茫隔九京夢中慷慨語如生老猶奮筆排和
議病尚登陴募捄兵天奪偉人闗氣數時無好漢共
功名殘胡仍在王師老寳劍雖埋憤未平
　　　二
斯人古少况於今每恨諸賢識未深朝給賻錢方掩
骨家無餘帛可為衾向来天子真知已近世門生喜
負心惟有天涯華髪掾獨揮衰泪望仙隂
　　　漢儒
執㦸浮沉亦未迂無端著頌美新都白頭所得能多
少枉𬒳人書莾大夫
賣賦長安偶遇知後車歸載逺山眉可憐犬子真窮
相不見劉郎過沛時
　　　暮春
燕子來時春事空杖藜來徃緑隂中静憐朱槿無根
蔕開落惟銷一陣風
　　　哭呉𣏌
七十未陞舍目深雙鬢殘病中依佛寺死處近嚴灘
俗薄揮金少家貧返骨難遺言令火葬聞者鼻皆酸
　　　橘花
一種靈根有異芬初開尤勝結丹蕡白於薝蔔林中
見清佀栴檀國裏聞淡月珠胎明璀璨微風玉屑撼
􁇇紛平生荀令熏衣癖露坐花間至夜分
　　　薔薇花
浥露含風匝樹開呼童净掃架邊苔相紅染就髙張
起蜀錦機成乍剪來公子但貪桃夾道貴人自愛藥
翻堦寕知野老茅茨下亦有繁英送一盃
　　　答鄭閩清
多著𥜗帬少褁巾形容蒼槁意清真舊時論語都忘
記難做深衣社裏人
　　　前輩
前輩日以逺斯文吁可悲古人皆尚友近世例無師
晚節𥘉寮集中年務觀詩雖云南渡體俗子未容窺
　　　鐵塔院
鐵塔荒凉院年深失主名昔游基已廢今至屋皆成
人出私錢施僧慿願力營如何榆塞上却有末包城
　　　東方寺丞病足
西北名山未徧經詎宜倚杖立竛竮脉通氣數毉難
曉病在皮膚藥易靈金築高臺珠縁履錦䝉内屋肉
爲屏小儒受用嵇康論擬獻君侯座右銘(圯上老人/授授良書)
(一編太公/兵法也)
後村先生大全集卷之三
後村先生大全集卷之四
　詩(南嶽第三藁)
　　　贈徐相師
許負遺書果是非子憑何處説精微使君豈必如椰
大丞相元来要瓠肥袖闊日常籠短刺肩寒春未換
單衣半頭布袋挑詩卷也道游方賣術歸
　　　送孫夢宫
大帝開江左無錐與逺孫自言埋戰地也勝活侯門
短褐邊風緊孤舟海浪翻知它三尺劍携去報誰恩
　　　寄何立可提刑
故人握節守齊安聞説邊頭事愈難赤手募丁修險
隘白頭擐甲禦風寒半腰城甫包圍畢一把兵皆點
摘殘收得去年書在架憶君燈下展來看
　　　和曽使君喜雨
雄烏忽變作雌電太守為壇水畔祠多謝龍公來挹
彼寄聲風伯莫吹之麥殘黑穟差偒晚秧出青鍼未
過期想見鈴齋聞點滴銀鈎滿紙又成詩
　　　送饒司理端學
一郡夸饒掾才名果不虚忽聞歸去勇極恨徃還踈
囚戴公平徳奴擔性理書京華逢舊友為説閉門居
　　　贈防江卒
陌上行人甲在身營中少婦淚痕新邊城桞色連天
碧何必家山始有春
　　　二
壮士如駒岀渥洼死眠牖下等蟲沙老儒細爲兒郎
說名将皆因戰起家
　　　三
昨者邳徐表奏通聖朝除吏徧山東新來調卒防秋
浦又與山東報不同
　　　四
身属嫖姚性命輕君看一蟻尚貪生無因喚取談兵
者來向橋邉聽哭聲
　　　五
戰地春來血尚流殘峰缺堠滿淮頭明時頗牧居深
禁若見闗山也自愁
　　　六
一炬曹瞞僅脱身謝郎棋畔走符秦年年拈起防江
字地下諸賢會笑人
　　　哭黄直卿寺丞
久在文公几杖旁暮年所得最精詳貪甘香火辭符
竹病整衣冠坐簀床壮士軍中悲亮死先生地下惜
回亾法雲破寺三間屋却有門人逺赴䘮
　　　二
當年出塞共臨戎箭滿行營戍火紅督府凱旋先請
去堅城築就獨無功身謀彼此皆迂濶國事中間偶
異同莫恠些詞含哽噎在時曾賞小詩工
　　　不寐
萬户千門盡擁衾據梧展轉看横參不知身巳成衰
證枉𬒳人疑是苦吟周漢前書忘記憶乾坤外事強
思尋華山老子差堪語安得呼來論此心
　　　寄夔漕王中甫
舊嵗書猶至漢陽新年夢已隔瞿􁮟西人久苦供軍
費南士專營出峽裝塵暗三邉途尚梗身游萬里鬂
應蒼蜀山聞説多仙者試為余求辟榖方
　　　送章通判
半刺已官尊常時讀魯論身居恭叔里心在晦翁門
貧士来遮路詩人送出村君能齊得䘮何必戀華軒
　　　旱蓮一首
晴久方池可跣行萍枯惟有草縱横朱葩未見叢叢
折緑柄纔看寸寸生悴若放臣臨楚澤厄於學士蹈
秦坑輸它杭越花如錦畫舫名姝夜按笙
　　　辭桂帥辟書作
一昨聞公幕府開夢魂頻繞嶺頭梅久抛鞾袴辭軍
去忽有弓旌扣户來茅舍相過争借問荷衣欲岀却
徘徊舊時檄筆今焚棄孤負黄金百尺臺
　　　聞何立可李茂卿訃
𥘉聞邊報暗吞聲想見登譙與虜爭世俗今猶疑許
逺君王元未識真卿傷心百口同臨穴極目孤城絶
救兵多少虎臣提将印誰知戰死是書生
　　　二
何老長身李白鬚傳聞死尚握州符戰埸便合營雙
廟太學今方出二儒史館何人徴逸士羽林無日訪
遺孤病夫疇昔曾同幕西望關山涕自濡(二君皆/舊同官)
　　　夏旱一首
滿望梅天雨誰知日轉驕畦蔬新住摘盆樹久停澆
粟貴粮困盡泉乾汲路遥未遑憂世事灾已到顔瓢
　　　憶藕一首
昔過臨平召伯隄小舟就買藕尤竒如拈玉麈凉雙
手似瀉金莖嚥上池好事染紅無意緒癡人蒸熟減
風姿炎州地狹陂塘少渇死相如欠葯醫
　　　夜飲方湖
貪聽月下小叢歌擲去金蕉吸碧荷四面凉如浮震
澤五更渇欲挽斜河古稱賢達誰存者今不懽娯奈
老何長笑峴山空感慨羊公湛軰兩消磨
　　　哀江帥張常
關破壘何堅傷心援不前生居諸将下死在衆人先
憤極拳雙握創多體少全豈無人䇿應擁纛坐江邊
　　　二
昔我居戎幕爲侯論戰勲齋旄俄烜赫書札尚殷勤
國難忠方見天高事未聞九江殘部曲暗哭故将軍
　　　瀑上值雨
絶頂嵐烟合危亭畧見簷不知山雨過但覺瀑流添
悲壮張瑶瑟迷濛展畫縑野人雙草履來徃任泥霑
　　　懶
病入中年百事闌頽然一榻倦衣冠客方接話俄辭
起書未終編已輟看架壞儘教花卧蘚砌荒亦任草
侵蘭力求香火非無意踈散明知涉事難
　　　送沈僩(考亭門人)
建學多通顯何爲尚布衣不聞行聘久始悟設科非
落日君尋店深山我掩扉幾時殘燭下重聴講精㣲
　　　紫薇花
風標雅合對詞臣映硯窺窓伴演綸忽發一枝深谷
裏似知茅屋有詩人
　　　書第二考一首
遥領叢祠又一年何功月請水衡錢江南塞北雖無
分林下山間尚有縁兵去未妨行酒令印収不礙掌
詩權祗嫌海嶠登臨少夢繞朱陵紫葢邊
　　　送鄭君瑞知閩清
兹邑猶淳古君行作長官假令三尺宻終有一分寛
栗里歸差易桐郷愛極難千峯青繞郭暇日想憑欄
　　　貓捕燕
文采如彪膽智非畫堂巧伺燕雛㣲梁空賔客來俱
訝巢破雌雄去不歸鶯閉深籠防鷙性蝶飛高樹遠
危機主人置在花墪上飽卧徐行自養威
　　　次方寺丞方湖韻
晚来吉語到茅簷太華詩翁約泛蓮况有鄒枚同預
讌可能李郭獨如仙帝猶給我還山俸天不需人買
月錢揮手闖門冠盖客急歸勿攪甕間眠
　　　鄰家孔雀
𥘉来毛羽錦青葱今與家雞飲啄同童子有時偷剪
翅主人常日少開籠嶠南歲月幽囚裏隴右山川夢
寐中因笑世間真贋錯繡身翻得上屏風
　　　答傳監倉
少豪頗似括談兵老去方慙理未明窓下殘書千遍
讀卷中一字幾回更撚髭人盡嗤吾拙歃血誰當豫
此􁋼肯啖菜根抄脱粟許君十載共經營
　　　蟾蜍硯滴
鑄出􁅥沙状兒童競撫摩背如千嵗者腹奈一輪何
器較鉼罌小功於儿硯多所盛涓滴水後世賴餘波
　　　讀崇寕後長編
自入崇寕政已荒由来治忽繫毫􁁬𥘉爲御筆行中
旨漸取兵權付左璫玉帶觧来攽貴倖珠袍脫下賜
降羗諸公日侍鈞天讌不道流人死瘴鄉
　　　二
陳迹分明斷簡中纔看卷首可占終兵來尚恐妨恭
謝事去徒知悔夾攻丞相自言芝産第太師頻奏鶴
翔空如何直到宣和季始憶元城與了翁
　　　午忩
恩賦支離粟一囊午忩卧看世人忙東家學究窮於
我六月褒衣上講堂
　　　書感
仲尼已没世無師新學專門各自私死守不為它説
勝秘藏似恐外人窺欲招程子看通典兼起歐公講
繋辭浩歎邇来耆舊盡緒言分付與群兒
　　　答客
誰謂貧難忍三年閉户居老兵能合藥小僕會抄書
白髪羞彈鋏青山去荷鉏既於吟得趣功業合乘除
　　　卭杖
珍重卭山鶴膝枝十年南北慣携持扶登石壁寕嫌
峻拄過溪橋肯避危昔涉畏途麾不去今行平地棄
如遺主人尚要防衰老會有重拈入手時
　　　寄泉僧真濟
師邃於醫者聞諸諫議然若非禪性悟必有脉書傳
藥貴逢人施方靈尅日痊西風缾錫冷儻肯訪沈綿
　　　羊毫筆一首
㧞到髯生族多因兎穎稀只宜茅舍用難向玉堂揮
弄翰虚名似吹毛本質非兒曹貪價賤鵶蚓掃如飛
　　　空村
棄置在空村浮名豈復論因思戎服窄方悟緼𫀆尊
城逺雞司曉家貧犬守閽常憐劉越石辛苦戍并門
　　　題齋壁
浩如烟海積如山紙上陳人呌不還白首書生無事
業一生精力費忩間
　　　題繋年錄
炎紹諸賢慮未精今追遺恨尚難平區區王謝營南
渡草草江徐議北征徃日中丞甘結好暮年都督始
知兵可憐白髮宗留守力請鑾輿幸舊京
　　　晚出
晚出别村幹夜深徒歩歸飯猶懸早稼衣尚在鄰機
闗塞秋防急田園嵗入㣲喟然投耒嘆事事與心違
　　　伏日
屋山竹樹带疎蟬净掃風軒散髪眠老子平生無長
物陶詩一卷枕屏邊
　　　自警
筆枯硯燥自傷悲文體全關氣盛衰倚馬縱難揮萬
字騎驢尚足課千詩奉盤誰可推盟主撼樹人方謗
老師疑有更深於此者入山十載試精思
　　　詠鄰人蘭花
兩盆去嵗共移來一置雕欄一委苔我拙事持令葉
瘦君能調護遣花開隷人挑蠧還千匝稚子澆泉走
幾廻亦欲效顰耘小圃地荒終恐費栽培
　　　夏夜
熱極不可度起行林影中開窓需過月移簟就来風
豪鼠喧深夜高蟬響半空永言時物變露已濕莎叢
　　　書田舍所見
漠漠晴埃起逺疇占相雲日幾家愁細民方慮填中
壑巨室何心堰上流斬水由來基小釁澆瓜誰為觧
私仇寕知送老茅簷下猶抱書生畎畝憂
　　　郊坰
所住在郊坰田園事遍經淺溝晴後塞高隴雨餘青
屋潤鄰翁富祠新社鬼靈南州無酒禁十戸九旗亭
　　　客過
客過柴門歎寂寥旋挑野菜拾風樵無錢輟贈開衣
笈有病来求探藥瓢偶憇荒郊思種樹毎逢斷澗欲
營橋書生一念終迂濶猶閔蒼黔與肖翹
　　　孟浩然騎驢圖
壞墨殘縑閲幾春㶚橋風味尚如真摩抄只可誇同
社裝飾應難奉貴人舊向集中窺一而今於畫裏識
前身世間老手惟工部曽伏先生句句新
　　　有興
有興駕柴車無心起草廬淺傾家釀酒細讀手抄書
門巷慵耘草園籬課種蔬雖非黄叔度未易得親疎
　　　聞笛
少年毬馬逐秋風笛起連營響裂空今夕夢回村墅
冷一枝孤奏月明中
　　　二
𥘉如廢将哭窮邊又似孤臣訴左遷何必謝公雙淚
落野人听罷亦悽然
　　　健忘一首
昏昏健忘廢専精黙坐空齋忽自驚少作回看如兩
手舊書重讀似前生却疑安世知三篋不曉睢陽記
一城莫怪詩成呼燭冩曉忩追憶欠分明
　　　宿庄家二首
初秋風露變偶出憇庄家原稼多全穂陂荷有晚花
踈鐘踰澗響㣲月轉林斜鄰媪頭如雪燈前自續麻
　　　二
茅茨迷詰曲度谷復踰陂世上事如許山中人不知
牛羊晴卧野鵝鶩晚歸池粗識為農意秋輸每及時
　　　妄想
妄想如氷已盡消朱顔日向鏡中凋玉闗萬里曾投
筆草市三家却負樵弱水古來無路到小山嵗晚有
人招吾廬寂寂何湏笑君看閑僧住退寮
　　　白社迓客一首
貧食官倉不自由強扶衰病坐荒郵送迎不是祠官
事偶見青山急下頭
　　　七月九日
海激天翻電雹嗔蒼松十丈劈爲薪須臾龍卷他山
去誤殺田頭望雨人
　　　二
樵子俄從問路廻因言溪谷響如雷分明雨怕城中
去只隔前峯不過來
　　　夢賞心亭
夢與諸賢會賞心恍然佳日共登臨酒邊多説烏衣
事曲裏猶殘玉樹音江水淮山明厯厯孫陵晋廟冷
沉沉曉鐘呼覺俱忘却獨記千門栁色深
　　　郊行
一雨餞殘熱忻然思杖藜野田沙鸛立古木廟鴉啼
失僕行迷路逢樵負過溪獨游吾有趣何必問栖栖
　　　懐友
老鶴孤飛久失群天涯懐友寸心勤狂生似膩寕堪
近佳士如香故可熏無復拏舟乘大雪有時倚杖送
停雲秋來逕草深三尺誰伴青燈緝舊聞
　　　牢落
牢落吾何限先賢未免窮寕為田舍子不作國師公
螢影穿窓隙蛩聲出壁中殘書殊有味讀到角吹終
　　　跋方雲臺文藁二十韻
文人何瑣碎夫子獨雄尊擊水移南海追風出大宛
黒潭龍怒起碧字鶻孤騫翕曶波濤湧須臾電雹奔
筆鋒山突兀墨瀋雨傾翻軒豁青天露凄迷白晝昏
至㣲該草樹極大括乾坤金鼓條侯壁旌旗渭上屯
聚如群玉圃散似建章門覽岱親臨頂窮河直至源
檄書傳絶漠詩句落中原猛虎堪鬚将修鯨可氣吞
寂寥時數語浩蕩或千言神與經營力誰窺斧鑿㾗
流行通象桂模刻遍湘沅欲揀皆逢寳将芟不見繁
居然𨳩宇奥詎肯闖籬籓坎井疑天大溪流笑海渾
不妨兒輩撼姑付後人論拙詠雖卑弱因公儻並存
　　　雲
農家望汝卜年豐似絮如峯陟不同縱有濃陰工閣
雨畧無定態喜隨風徃來與月為仇敵舒卷和天盡
蔽蒙安得疎身騰汗漫呌開閶闔掃長空
　　　㯶冠
羽士過門賣新翻様愈竒堅如龜屋製精似鹿胎為
卭杖扶相稱唐衣戴最宜笑他蟬冕客憂畏白鬚眉
　　　方寺丞招宿瀑上不果
久與瀑泉疎勞公下檄書極知居陋巷不似宿精廬
奴客辭看犢鄰人畏借驢何時兒子壮聊為舉籃輿
　　　詩境樓觀月
人世應無第二樓暮雲飛不到簾鈎未開寳鑑青冥
裏先湧冰輪碧海頭白似雪濤翻赤壁紅如夜日出
羅浮酒醒何處吹横玉徑欲乘風萬里游
　　　野望
稍有西風起孤笻挾自隨名山多着寺古木必為祠
鳥過投林急樵歸度嶂遲相尋惟有月搔首待移時
　　　西淙山觀雨
與客同登萬仭崖蔽天風雨驀然來六丁白晝誅炎
魃百恠蒼淵起蟄雷毒蠎噴時林盡黑怒龍裂處石
中開吾生不及觀河决得賦斯遊亦壮哉
　　　宿山中十首
城中人怪我清且賣􁁬鞋君若知其趣還應日日來
　　　其二
玉轡上沙堤金鞍戍磧西何如寒澗底落日蹇驢嘶
　　　其三
就泉為碓屋絫石作書龕有意耕汾曲無心起水南
　　　其四
市脯店猶逺刈芻人未歸夜深語童子且掩半邊扉
　　　其五
路危防陟逺溪黑阻窮深凉月如高士頻招未出林
　　　其六
巖僧殊好事絶頂廟龍君勿笑一泓水能生六合雲
　　　其七
崖居供給少不用犬防籬只恐偷兒黠來窺壁上詩
　　　其八
山中無價寳月色與泉聲莫向貴人説将為有力争
　　　其九
玉筯篆文古銀鈎楷法精得知千載下時有打碑聲
　　　其十
凄風轉林杪露坐感衣單不道山中冷翻憂世上寒
　　　七月二十日自瀑上先歸方寺丞遺詩夸雷
　　　　雨之壮次韻一首
城裏遥看雨出時想公筆墨發雄竒山深龍虎飛騰
變海運鯤鵬瞬息移凛凛前鋒如赴敵堂堂廻勢似
歸師驅還始悟山靈意怕向蒼崖冩惡詩
　　　秋望
暮色蒼然上野臺廢塘尚有數荷開望中愛殺城南
栁只怕風霜一夜来
　　　二
舍南舍北種芙蓉及到秋来次第紅自是詩人才思
窘清風明月有何窮
　　　村校書
短衣穿結半瓢空所住茅簷僅蔽風久誦經書皆黙
記試挑史傳亦旁通青燈窓下硏孤學白首山中聚
小童却羡安昌師弟子只談論語至三公
　　　聖賢
聖賢自牧極卑謙後學才高膽力兼悔賦不妨排賈
誼謗詩遂至効陶潛(事見政和/御史章疏)取人最忌規模狹絶
物常因議論嚴君看國風三百首小夫賤隷採何嫌
　　　懐李敬子
此士今徐孺柴扉肯妄開空聞羔雁去不見鳯麟来
廬阜尋僧出東湖赴講廻何由操杖履林下再相陪
　　　華巖知客寮
簷外蒼榕六月秋小年來此愛深幽壞墻螢出如漁
火古壁蜂穿似射侯渉世昏昏忘舊語入山厯厯記
前游故人埋玉僧歸塔獨聴疎鐘起暮愁(第四句亡/友趙仲白)
(所作今𥙷足之)
　　　聞黄徳常除徳安倅
幕下相從若弟兄當年曽悔誤談兵足行江北生重
趼髮為山東白幾莖病擁琴書專一壑老携檄筆赴
孤城暮雲不見闗山路空有天涯故舊情
　　　閑居即事
性偶安林藪元非慕獨清米從仁祖乞粟是伯夷耕
廢井通鄰汲深墻隔市聲却因虚澹極亦自覺身輕
　　　自勉
海濱荒淺幼無師前哲籓籬尚未窺元詠易流西晋
學苦吟不脱晚唐詩逺僧庵就勤求記亾友墳成絫
索碑天若假余金石壽所為詎肯止於斯
　　　少日
少日關河要指呼晚歸田里似囚拘氣衰不敢高聲
語腕弱纔能小楷書座有老兵持共飲路逢醉尉避
前驅子元兄弟何為者自是嵇康處世疎
　　　貧病
黙黙守柴荆人間事頗更病方知養性貧始欲謀生
尚有狂奴態元無老婢聲邇来塵慮盡勿恠小詩清
　　　示同志一首
滿身秋月滿襟風敢嘆栖遲一壑中除目觧令丹灶
壊䛇書能使草堂空豈無高士招難出曽有先賢隱
不終說與同𫀆二三子下山未可太匆匆

後村先生大全集卷之四
後村先生大全集卷之五
詩
　　　和方孚若瀑上種梅五首
仙翁小試春風手高拂茅簷矮映窓選勝多依巖罅
種愛竒或併樹身扛海山大士寒蒙衲月殿仙姝夜
擁幢商略此花宜茗飲不消銀燭綵纒缸
　　　二
天賜梅花為受用繽紛玉雪被層矼素芳林下超羣
品繁蕊枝頭巧疊雙隴月照時霜剪剪澗風吹處水
淙淙主人筆力廻元化催發何須杖鼓腔
　　　三
瀑映梅花何所似蚌胎蟾彩浴寒江萝囘東閣頻牽
興吟到西湖始𥪡降雪屋戀香開𥿄帳月窓憐影掩
書缸若将漢晋聞人比不是淵明即老龎
　　　四
百匝千回看不足管他急雪濺奔瀧瑶林錯立明梁
苑寳璐横陳照楚邦愛殺嚼芳仍嗅蕋吟狂哆口更
踈龎曉来翠羽驚飛去應爲烟鐘樹杪撞
　　　五
欲賦梅花村藻盡公分生意到枯樁鉅題昔只韓聫
孟妙手今惟羿愈逄守穀尚煩看杏虎䕶花難少吠
籬厖丹崖翠壁宜揮掃只要游人筆似杠
　　　再和五首
先生多在山中宿為愛横斜影上忩茁髮僧從深澗
徙頳肩奴過别峰扛和羹宰相調金鼎止渇将軍擁
碧幢空谷不知如許事沽來村酒且開缸
　　　二
厭看花開平地上故攀絶磴履危矼節方静女尤專
一韻比髙人更少雙堪伴愚公居北谷宜偕漫叟隱
南淙素標尚恐詩輕媟敢犯人間曲子腔
　　　三
手選千株高下種似行庾嶺泛湘江只銷一朶南枝
拆盡受群花北面降自愛空山吹縞袂絶羞華屋照
銀釭主林神禁人殘毀深夜應無斫樹龎
　　　四
絶顛歲晚無人到但見山風激嶺龎高蘤恍如珠照
乘深葩還似寳迷邦巢居公未甘枯槁鼎實朝方起
碩龎詩在簡齋和靖裏追攀真以寸筳撞
　　　五
杖履暇時常檢點細分枝榦數株樁試呼童子調霜
弄絶勝奴兵擂曉逄色映巖松寒引鶴根連園𣏌夜
聞厖社中作者銛鋒頴甘樹降幡束短杠
　　　賦西淙瀑布(得斷字)
蒼山七百畝主人新買斷于時積霧開素瀑掛青漢
泠泠瑟初鏗璀璀珠乍貫久晴雨瓢翻忽暖氷柱泮
恍如白浪湧翔舞下鳬雁又疑黄河决榮祭沈玉瓚
不然蟒出穴或是虹吸澗客言下有潭龍伏不可玩
攫拏起雲氣噴薄蘇歲旱平生愛竒心欲此築飛觀
㳂流踏淺清陟巘騰汗漫低頭拜主人分我華山半
　　　送陳寺丞守延平
詔兎延英對輕装見吏民極知忙捄旱豈是急頒春
邑為搜空壊州因獻羡貧此行休戚繫未敢賀朱輪
　　　送丁元暉知南海
不用急符催先行要看梅歲時親祭海休沐必登臺
鮑井聊供飲韓碑待拭苔遥知蠻俗喜令尹帯琴来
　　　黄檗道中厓居者
種竹成林橘滿園牛歸童子掩籬門主人雖不知名
氏想見孤髙可與言
　　　横塘
水松百本映門栽池上荷花似錦開記取横塘風景
好歸程摹入小詩來
　　　蒜溪
日爍千山草樹然海鄉極目少炊烟蒜溪一脉涓涓
水只綠西庵數丈田
　　　哭囊山覺初長老
豈謂荼毘速龕前一愴情空留尊宿貌難問小師名
骨已迎歸塔衣多唱入城百年如此過何異不曽生
　　　又
雪峯寺裏曾相識面皺顴高五十餘削髮入山參最
久白頭出世瘦如初覺心不共真身壊遺偈猶能戰
手書何必塔銘并語錄吾詩自可表幽墟
　　　贈蕭高士
玉笥蕭高士超然物外姿能彈廣陵操會作豫章詩
紫府非無分丹房未有基西山多隱者何必逺求師
　　　挽李端
要識君操履全如字畫真病能妨獻賦窮不廢修身
月旦推先輩春官失此人如聞埋玉速里巷共酸辛
　　　海口
暫游不得久婆娑奈此龍江景物何天勢去隨㠶際
盡海聲来傍枕邊多昏窓㣲見燈明嶼霽閣遥看日
浴波定有後人尋舊迹已留小篆識山阿
　　　二
島烟常至晏方開沙際參差辨逺桅風挟寒聲從樹
起潮分末勢過橋来吏人不禁山排闥客子思傾海
入杯歸憶斯游今冷淡如嘗橄欖味初廻
　　　三
人烟窮處屋三間目斷寒雲接淺山石塔有風鈴自
語水亭無税印常閑沙晴火伏如棋布浪急漁丹似
箭還自古詩從登覧得莫辭絶頂共追攀
　　　黄蘖寺一首
猶記垂髫到此山重㳺客鬂已凋殘寺經水後增輪
奐僧比年時減鉢单絶壑雲興潭影黒疎林霜下葉
聲乾平生酷嗜朱翁字細看荒碑倚石欄
　　　和西外趙知宗
斤妙斵如神源深汲愈新岱宗疑有址海若忽無津
傳逺須公等鑽堅盡此身平生師友意非爲雨中巾
　　　悼秦毉
最曉隂陽證於身獨不靈有妻持舊肆無子學遺經
蟲蝕抄方篋莎生曬藥庭城中毉絶少堪惜爾凋零
　　　十月二十二日夜同方寺丞宿瀑庵讀劉賔
　　　　客集
瀑山木落霜寒夜共讀吾家夢得詩坐對遺編忘漏
盡手遮殘燭怕風吹森嚴似聽元戎令機警如看國
手棋千載愚溪相對壘未應地下友㣲之
　　　戍婦詞
織錦為書寄雁飛功名從古恨無機良人白首沙塲
裏何日封侯建節歸
　　　二
昨日人廻問塞垣陣前多有未招䰟營司不許分明
哭寒月家家照淚痕
　　　三
九月嚴霜塞下飛連營回首望寒衣将軍縱上移屯
奏無奈公卿半是非
　　　游水南一首
九馬如飛不用鞭㣲塵一道起晴川有司誤謗為山
賊好事訛傳是地仙何處名樓風月爽誰家修竹主
人賢槖詩三百高無價難向旗亭當酒錢
　　　哭陳鑰主簿
不但心孤介生形亦恠竒在為官長罵没使邑人思
魂逺鄉猶隔名㣲世未知空存朋友誼到此力何施
　　　傅諫議和予所贈傅監倉詩復用前韵一首
諫草如山不論兵當年出處最分明中朝安可無耆
舊故事猶應問老更敢有鳳毛評句法素知牛耳執
文盟詩壇亦合先生築遥望偏師已㧞營
　　　宿别瀑上二首
十里荒荆手自開屐痕厯厯在青苔山中猨鳥愁予
去争問先生幾日回
　　　其二
兩日相疏鄙吝生今當逺别若為情夜窓看到千峯
黒枕上猶貪落澗聲
　　　初宿囊山和方雲臺韻
客游萬里踐霜氷旦旦披衣坐待明累黍功名成未
易跳丸歲月去堪驚即今𥿄被携尋宿當日油幢聼
報更頼有雲臺公好事追程未送老門生
　　　白鹿寺
歲晚霜林葉落稠㩗家来作鹿門㳺偈言恍似前生
説詩藁猶煩侍者收身上征衫抛未得山中靈藥採
無由十年不獨行人老入定高僧曰盡頭(謂長老供/公)
　　　答婦兄林公遇四首
霜下石橋滑蛩吟茅店清夢廻殘月在錯認是天明
　　　其二
恨余行李速愧子酒杯長日暮于誰屋天寒陟彼岡
　　　其三
自笑如窮鬼相從不記年毎煩書餞送不止辦車船
　　　其四
挹君如玉雪未易得親疎何日深山裏同燈共讀書
　　　登枕峯
蒼頭奉辟書嚴装犯肅辰豈不謀出處歲儉水菽貧
曛黒投山中明發趨江濵漁父隱者歟葉舟方垂緡
相逢飄然游似笑来徃頻白鷗我同盟青山吾故人
即之與欲言邈若不可親昔迎歸軒喜今見行槖嗔
素願悵未諧抱慙終此身先賢逺志喻千載猶如新
　　　嵩溪驛
舟子初辭去風吹薄酒醒一莖新鬂白數點晚山青
潦倒彈長鋏荒涼宿短亭鄰雞空喔喔不似昔年聼
　　　環翠閣(閣上有宣/和二陸詩)
大陸題詩小陸和寳鞍畫㦸傳呼過兩片頑碑未百
年已有牧兒来打破
　　　崇化麻沙道中
經行愛此人烟好面俯清溪背負山半艇何妨呼渡
去小橋不礙負薪還逺聞清磬来林杪忽有朱欄出
竹間此處安知無隱者卜鄰容我設柴闗
　　　過劉尚書墓
士林方卜道窮通一旦騎鯨萬事空帷下有人師董
相墓傍無客哭喬公白頭稍得談經力青簡尤髙絶
幣功尚記長衣横麈柄今看華表立西風
　　　謝墳
一月山行未有梅曉来戯着小詩催謝家墳寺更衣
處初見墻西半樹開
　　　大乾記夢(辛酉年夢/子方十三)
昔夢游湘水琴書寄葉舟安知三十載真作夢中游
　　　館頭(去撫州/四十里)
雨露蕭蕭驛堠長不堪流潦入車箱撫州城外黄泥
路即是人間小太行
　　　發臨川
始予丱角來家君綰銅墨縣齋多休暇縣圃足戯劇
雖云嗜梨栗亦頗窺簡册弟妹俱孩幼親髪方如漆
後予捧檄至軒葢候廣陌於時志氣鋭門户况烜赫
郡花照席紅湖栁拂鞍碧耆老互問訊酒餼紛狼籍
今予挑包過城郭宛如昔高年凋落盡滿眼少明識
管子仕瘴烟屈叟掩泉穸蓽門訪舊師目闇面黧黒
買醪與之酌徃事話厯厯既生異縣感遂起故鄉憶
吾翁墓艸深髙堂已斑白貧居􁉅髓空逺游温凊隔
二季官海濵女子各有適曽不如阿奴碌碌在母側
囘思盛壮時去矣難復得因成臨川吟吟罷淚横臆
　　　曾景建自臨川送予至豐城示詩為别次韻
　　　　一首
追程送我劍池邊亹亹清談晉宋前豈意白頭趨幕
日廼逢𬗋氣出闗年夜深續炬俱忘寢地冷吹薪久
未然臨别祝君加㡌絮高峯雪後尚童顛
　　　自撫至袁連日雨霰風雪一首
窮臘天地閉雲氣匝野垂何况袁撫間積潦盈路岐
寸晷㧞寸步一堠費一時忽跌落深淖有佀鳥着􁢱
寒日已西匿㳺子方南馳孤店渺烟際僮馬飢以羸
霏霏雪没骭􁂋􁂋風裂肌古人貴遺體不肯臨深危
兒行風雪中慈母安得知絡當投􁀍去重補南陔詩
　　　安仁驛
偶向西邊洗客塵數株如玉照青蘋凄風冷雨分宜
縣賴有梅花管領人
　　　萍卿
聞説萍鄉縣家家有絹機荒年絲價貴未敢議寒衣
　　　牛田鋪大雪(萍鄉地内)
暝色蟠空起儜颷激地吹漸看雲布濩稍有霰紛披
䔩䔩初飄瓦輕輕已點墀居人朝未覺客子夜先知
巧似荘嚴就勻如剪刻為充庭氷氏喜縞户染人疑
灑宻苔緘遍擎多樹壓垂高峰迷頂踵逺渡失津涯
窘兎低蹲草僵禽黙墮枝馬難分牝牡鳥不辨雄雌
倐忽斜還整冥濛合又離半埋官路堠亂打寺廊碑
猛勢欺袍絮寒花照鬂絲店荒敲盡閉橋滑歩尤危
破釜羮霜菜殘爐燎濕萁廢粧憐婦怯露骭笑兒痴
乍起毛皆蝟深藏手亦龜犬驚鄰吠急雞噪野鳴遲
偏滯南轅路翻思北戍時旌旗明雁塞刁斗亂鵝池
呵筆堪飛檄收燈可覆棋暮營蒙虎卧曉獵臂鷹隨
浴鈇成何事披蓑自一竒空山吟忍凍窮巷齧充飢
授簡悲才退烘衣感氣衰稍欣茅瘴薄已覺麥畦滋
病怕春茶冷愁嫌市酒醨帶間三十韵聊補昔人遺
　　　醴陵客店
縣郭依稀隔渡頭觧鞍来倚店家樓已攀桂樹吟招
隱因看梅花賦逺逰市上俚音多楚語橋邊碧色是
湘流直南鄉國三千里目斷覊鴻起暮愁
　　　湘潭道中即事
敗絮龍鍾擁病身十分寒事在湘濵若非野店黏官
曆不記今朝是立春
　　　二
儺鼔鼕鼕匝廟門可憐楚俗至今存屈原章句無人
誦别有山歌侑桂尊
　　　謁南嶽
中原昔分裂五嶽僅存一嗟余生東南有眼乃未覿
清晨犯寒慄馬止青厯厯怪雲何處來對面失崷崒
午投勝業寺僧訝余不懌茗餘因獻嘲君定非韓匹
彼來既軒露君至若封鐍余謂僧無躁兹可以理詰
止僧坐悦亭霾翳忽氷釋石廩先呈身岣嶁俄見脊
湏臾天柱開最後祝融出高峰七十二固已得彷彿
鄴侯何嘗死懶殘元非寂恍疑在山中明當徃尋覔
咄哉三尺雪孤此一雙屐駕言欵靈瑣樓堞晃丹赤
栢深不見人畫妙如新筆珠瓏千娉婷弹棋拊瑶瑟
茫茫鬼神事荒幻難究悉吾師太史公江淮徧浪迹
兹焉又浮湘汗漫恣遊陟雖然乏毫端亦頗増目力
規模五字體蟠屈萬丈碧詩成投褚中何必題廟壁
　　　勝業寺
寺創於何代問僧皆不知槎牙夏后栢殘缺栁侯碑
雪過禪堂冷氷餘嶽路危上封猶未到太息負心期
　　　發嶽寺
嶽下無耆老何從訪舊聞不知𬗋巖墓更隔幾重雲
　　　二
明仲竄蠻烟欽夫棄盛年空令後死者有淚滴遺編
　　　三
昔者監香火今焉裂芰荷祝融應冷笑還肯再來麽
　　　湘江一首(六言)
屈賈死将千載劉君来泛湘江沽酒偶留村店看山
不掩船窓
　　　烟竹舖(離衡州/北五里)
野逈村疎起暮寒偶逢廢驛缷征鞍主人家比漁舟
小客子房如鶴柵寛燈與鄰通眠未易風從壁入避
尤難似聞南去加蕭索一夜披衣坐不安
　　　衡永道中
一舍常分作兩程雪鞭雨袖少逢晴平生不識終南
逕来傍湖南堠子行
　　　二
過了衡陽雁北廻鄉書迢遞託誰哉嶽山石鼓皆辭
去惟有湘江作伴来
　　　黄羆嶺
黄茅迷逺近不見一人行信步未知險廻頭方可驚
路由高頂過雪在半腰生落日無栖止飄飄自問程
　　　祁陽縣
入境少人烟寒江碧際天小留因買石久立待呼船
笛起漁汀上鷗飛縣郭前若無州帖至令尹即神仙
　　　零陵
畫圖曾識零陵郡今日方知畫未如城郭恰臨瀟水
上山川猶是栁侯餘驛亭幽絶堪垂釣岩室虚明可
讀書欲買冉溪三畝地手苫茅棟俓移居
　　　深溪驛(去廣右/界一程)
苔滿朱扉半闔開更無人跡獨徘徊湘江臨别如相
語早買扁舟出嶺来
　　　全州
寂寞全州路家家荻作扉異僧留塔在過客入城稀
傳舍臨清泚官亭占翠微沙頭泊船者多自嶺南歸
　　　炎闗(亦名嚴闗)
關北関南氣候分雪飛不過古來云若非曾發看山
願老大何因入瘴雲
　　　秦城
缺甓殘塼無處尋當年築此慮尤深君王自向沙邱
死何必區區戌桂林
　　　未至桂州葉潛仲以詩相迎次韻一首
柘岡西路别君時幾見天涯栁弄絲横草壮心空抗
慨覆蕉殘夢懶尋思羞將白髮趨新府却憶青山領
舊祠猶有南来竒特事馬頭先得故人詩
　　　游水東諸洞次同㳺韵
桂山前來到今日是初游招鶴登青巘呼龍俯碧湫
深蹊通秉炬小竇劣容舟豈敢輕題句同官盡栁劉
　　　二
舊聞巖洞勝欲徃自髫年聳秀過靈隱幽深似善權
逺環州堞外近獻屋簷邊儻有登臨約甘為子執鞭
　　　春日
眼前桃李過匆匆鏡裏衰顔豈再紅久覺胃寒踈建
焙新因血熱戒郫筒
　　　二
步入西峰不見人數聲澗鳥自啼春下山欲與唐碑
語先遣奴兵細拂塵
　　　三
歸到城門欲發更馬頭惟有暮鴉迎小忩了却觀書
課幾首殘詩旋補成
　　　四
老懶何心更出嬉閉門終日讀陶詩湘南二月花如
掃恰似扶踈遶屋時
　　　五
曉風細細雨斜斜僝僽書生屋角花想見水南僧寺
裏一株落盡病山茶
　　　訾家洲
来訪唐時事荒洲暮靄青遍生新草棘難認舊池亭
毀記欺無主存祠怕有靈今人輕古迹此地少曽經
　　　二
裴栁英靈渺莾中鶴歸應不記遼東遺基只有蛩鳴
雨徃事全如鳥印空溪水無情流㶁㶁海山依舊碧
叢叢斷碑莫恠千廻讀今代何人筆力同
　　　舜廟
越俗安知帝遺祠亦至今青山人寂寂朱戸柏森森
雨打荒碑缺苔封古祠深曽聞張侍講来此想韶音
　　　得家訊一首
不覺離鄉久南来驛使疎覊臣一掬淚慈母兩行書
租税聞輸畢田園説歉餘何時真宦逹處處奉潘輿
　　　湘南樓
偶陪群彦賦登樓一笑聊寛故國愁近郭山来晴檻
裏待船人立晚沙頭春天晴雨常多變晦日文書得
小休尚有殘錢沽老酒落花時節約重遊(殘錢老酒皆/桂州方言)
　　　上已與二客逰水月洞分韻得事字
勝踐造物慳貧交世情棄昔戒十客来旦無一人至
惟余暨兩君鼎足坐水次歡言天氣佳誰謂風土異
高吟雜騷選序酌逮髫穉滌崖去惡詩捫石認缺字
古来幾褉飲傳者纔一二蘭亭感慨多未了死生事
杜陵更酸辛窮眼眩珠翠㫖哉兹日遊超然遺塵累
消揺千載後尚有浴沂意嵓扉滑如玉歲月可鐫識
　　　出城
日日銅瓶揷数枝瓶空頗訝揷来稀出城忽見櫻桃
熟始信無花可買歸
　　　二
小憇城西賣酒家綠隂深處有啼鴉主人歎息客來
晚謝却酴醿一架花
　　　三月十四日陪帥卿出逰一首
未出尭山雲既出雲徐開君侯與天通造化力可回
駕言訪嵓扉群彥森然陪旗鉞映川原笳吹喧蒿莱掃石坐
夷曠捫葛窺崔嵬砦洲久蕪沒草樹皆新培范張數君子
遺刻蒼蘚埋方羊不忍去返照明千崖沙禽就栖宿
綵鷁猶泝洄眷焉宇宙間此樂何常哉鄴都㑹應劉
梁園命鄒枚主公富貴人襍抱尤雄瑰當年篇翰存
徃徃鄰俳諧英英大都督羔雁招遺才雲烟生妙筆
氷雪懸靈臺况復是夕霽素魄海上来一碧九萬里
空洞無纎埃臨風惜飲量孤負黄金罍座中盡文豪
授簡奚徘徊吾詩固拙速聊為石生媒
　　　武岡葉使君寄詩次韻
祠客紛紛載後車誰能逺記病相如雙旌已拜湖南
牧尺素猶題嶺外書詩句騎驢游蜀後情懐賦鵩吊
湘餘佀聞闔群春風暖便擬移家占籍居
　　　二
北戍逢君歲建寅豈知今作落南人瘴來客病鄰山
鬼舶去鄉書託海神目送飛鳶偏戀土夣隨畫隼共
行春謝家兄弟如雙壁交契寕非有宿因
　　　移居
庭下薔薇樹花開玉雪毬主人明日去相對佀含愁
(舊居有/白薔薇)
　　　二
隣曲無還徃何由有别情惟應小窗月長記讀書聲
　　　吊錦鷄一首兼呈葉任道
炎州産文鷄毛羽固天禀朱丹飾尾距綵繡錯衿衽
主人極珍憐龠合分俸廩置諸後園中小奴司啄飲
地荒籠柵疎客見輙危懔點狸出沒精豪䑕窺伺稔
諒垂彼饞涏或瞷君高枕駭機中夕發果以斃来諗
裂冠首立碎齧嗉聲已噤酷哉三尺喙殘此一叚錦長
嗟命瘞埋詎忍付烹飪始爲文采累終欠智慮審老
瞞戕孔公千載憤凛凛黄祖殺處士麤暴犯流品况
兹毒鷙物尤索防閑甚善視雙翠衣夜凉勿嗜寢
　　　哭孫行之
已了燈忩債心知舉業非立朝多諫草取友必深衣
􁉛甕貧時共書筒貴後稀病身偏惜淚一為故人揮
　　　二
世上高科衆君尤自貴珍如何一夕裏忽盡百年身
雙旐齊眉友孤燈擁髻人傷心惟孟母頭白送歸閩
　　　即事
嶠南氣候異中州多病誰令作逺逰瘴土不因梅亦
濕颶風能變夏為秋方眠壞絮俄敷簟已着輕絺又
索裘自歎幻身非鐵石天涯豈得乆淹留
　　　楮樹
楮樹婆娑覆小齋更無日影午忩開一端能敗幽人
意夜夜墻西礙月来
　　　象奕一首呈葉潛仲
小藝無難精上智有未觧君看橘中戯妙不出局外
屹然两國立限以大河界連營禀中權四壁設堅械
三十二子者一一具變態先登如挑敵分布如備塞
盡鋭賈吾勇持重伺彼怠或遲如圍莒或速如入蔡
逺砲勿虚發冗卒要精汰負非繇寡少勝豈繫疆大
昆陽以象奔陳濤以車敗匹馬郭令来一士汲黯在
獻俘將䇿勛得雋衆稱快我欲築壇塲孰可建旗盖
葉侯天機深臨陳識面背縱未及國手其高亦無對
扭㨗敢饒先諱輸毎索再寕為握節死安肯屈膝拜
有時横槊吟句法尤䧺邁愚慮僅一得君才廼十倍
覇圖務并弱兵志貴攻昧雖然屢尅獲詎可自侈忕
吕蒙能馘羽衛瓘足縛艾南師未宜輕夜半防斫寨
　　　送陶仁父
自古送行情味惡君行快似泛仙槎新班人少先投
卷下水船輕易到家南浦不堪看草色西湖尚可及
荷花諸公若問栖栖者為説吟詩兩鬢華
　　　書壁
練衣蒲屨小綸巾四壁清風一榻塵誰謂先生貧到
骨百金新聘竹夫人
　　　栽竹
借居未定先栽竹為愛踈聲與薄隂一日暫無能鄙
吝數竿雖少亦蕭森忩間對了添詩興郭外移来費
俸金自笑明年在何處虚簷風至且披襟
後村先生大全集卷第五
後村先生大全集卷第六
　詩
　　　癸水亭觀荷花一首
執熱屏人事偃卧慵巾裳過門二三友失喜跣下床
鳴騶出華陌聮轡遵野塘崇軒俯萬荷濯濯涵波光
都忘瘴海中疑墮玉井傍逺無膏粉氣近有氷雪凉
製葉可以衣采的可以甞離騷譜靈草品爾列衆芳
似曾識三閭安肯肖六郎詞人更儇薄比詠猶妃嬙
曷不觀兹華意色和而荘風吹月露洗豈若冶與倡
衆方慕絶艶誰能参㣲香余詩縱枯淡一掃時世粧
　　　棲霞洞
徃聞耆老言兹洞深無際闇中或識路塵外别有世
幾思絶人事齎粮窮所詣棋終出易迷炬絶入難繼
孤亭渺雲端扵焉小休憇憑高眺城闕擾擾如聚蚋
盡捐穢滓念遂有飛舉勢山靈娟清逰雨意未極鋭
𪷟𪷟濕莎草浥浥凉松桂暝色不可留悵望崖扉閉
　　　堯廟
帝與天同大天存帝亦存桑麻通絶徼簫鼓出深村
水至孤亭合山居列岫尊尚餘土堦意樵牧踐籬藩
　　　五月十七日㳺諸洞
来南百慮拙所得惟幽尋矧余玉雪友共此丘壑心
江亭俯虚曠穴室窮䆳深是時薄雨收白靄籠青岑
棄笻逞野歩却扇開風襟炎方豈必好差逺鞞鼓音
且願道海清莫問神州沈徘徊惜景短留滯畏老侵
昨逰感鶯哢今至聞蝉吟常恐官事縶佳日妨登臨
譬如逃學兒汲汲貪寸隂何因釋膠擾把臂偕入林
　　　泛西湖
桂湖亦在西豈减穎與杭丹橋抗崇榭渌波浮輕航
休沐陪勝踐軒盖何輝煌停橈藕華中一目千紅裳
詎知白晝永但覺朱夏凉古洞半蕪廢仙人今在亡
踞石散醉髪吸澗澆吟腸延緑繚溪步詰曲經禪房
野鳥啼宻竹高蟬嘒疎楊雖無絲管樂談論諧宫商
諸君敏于詩援筆如蜚翔顧予乏華藻山鷄追鸞凰
頗能讀古碑所恨侵夕陽明發復擾擾前㳺未可忘
　　　題許介之詩草(益公稱/其詩)
我留鳶跕外君徃雁廻邊走僕行千里敲門授一編
真妍非粉黛至巧謝雕鐫何必周丞相男兒要自傳
　　　慈氏閣(氏所建)
閣建五季時丹碧晃曽絫吾行半區中鉅麗莫與比
想方營綜時覇心極雄侈但思窮耳目寕論竭膏髓
一朝陵谷變飛電掃僭壘湘波日夜流不洗争篡耻
惟存浮屠居願力久未毀夕陽吊陳迹危檻聊徙倚
遥憐下界熱高處凉如水若非逼嚴鑰坐待鐘聲起
　　　翛然亭
每到䦨干畔俳徊暮始還為憐臨水寺盡見隔城山
墻繚青苔裏舟藏緑樹間松扉宜歩月只是限重関
　　　辰山
一峯疊三洞廼似弘景樓下洞初俯入蘚室寒颼颼
中洞忽躍出有􁦭通玄幽豁然崖谷判萬態誰鐫鎪
或如植寳幢或如垂珠旒或如鯤鯨飛或如龍麟㳺
石橋状天台木棧疑蜀州稍憇大士嵓遂經羽人丘
力窮至上洞身載雲氣浮未畢水山縁勉為塵世留
平生避地心兹焉宜菟裘長斧樵青壁短簑耘緑疇
獨恨汲路逺溪澗皆背流㑹當逢異人卓錫成靈湫
　　　千山觀
西巘林巒擅一城渺然飛觀入青冥于湖數字題村
華棟陽朔千山獻畫屏境勝小詩難冩盡天寒薄酒
易吹醒獨㳺不恨無人語滿壑松聲可細听
　　　曽公嵓
廣室内嵌空層峯外巍嵬仰視駭縣石俯踐愁滑苔
古竇風肅肅陰澗泉洄洄飛梁跨其間上可陳尊罍
愛凉復畏濕當暑重裘來名嵓者誰歟兄固弟子開
憶昔建中初國論幾一廻惜也祖荆舒卒為清議排
至今出牧地姓字留蒼崖躊躇增歎慨日入禽聲哀
　　　郊行
薄有西風意郊行得自娛山晴全體出樹老半身枯
林轉亭方見江侵路欲無何妨橋纜斷小艇故堪呼
　　　秋日㑹逺華舘呈胡仲威
嶺表豈必熱庚伏頻滂沱薄暮辱招要盆李参瓶荷
君侯如長松折節交藤蘿竒字識夏鼎古音彈雲和
今日素商至高屋凉意多夜清群籟息已有蛩鳴莎
人生不飲酒賢愚同銷磨拍手問湘纍獨醒欲如何
謬承青眼顧詎惜蒼顔酡客散我亦歸耿耿看斜河
　　　老大
老大重登聘士䑓客懐牢落可曽開臨流徃徃看鳶
墮入署時時見馬來有約青山何日去無根白髪是
誰栽目嫌不帯功名骨只合眠莎與坐苔
　　　伏波巖
懸壁萬仭餘江流澆其趾仰視不見天森秀㧞地起
中洞既深豁旁竇皆竒詭惜哉題識多蒼玉半鑱毀
安得巨靈鑿永削崖谷耻𬗟懐兩伏波徃事可追絶
銅柱戌浪泊樓船下湟水時異非一朝地亦去萬里
山頭博徳廟今為文淵矣謂予謂弗信君請討諸史
　　　詰猫
古人養客乏車魚今汝何功客不如飯有溪鱗眠有
毯忍教䑕嚙案頭書
　　　八挂堂呈葉濳仲(金華丞/相之孫)
之子初度曰畏客如避仇朱門禁入謁青山招出㳺
置醴泉石間凉意生觥籌風檻絳華馥氷盆丹實浮
起誦眉夀篇酌君介千秋煌煌丞相孫少也宜襲侯
黒頭去雲逺白髮来何稠君言權位盛熟若志莭修
靜觀鍾鼎族起㓕猶輕漚祝君象韓吕不羡熺與攸
　　　挽聶孺人(平樂董/令之内)
已病猶蔬素西歸不復疑飛鳬踰嶺逺别鶴返鄉遲
箴史傳賢女巾冓付侍姫白頭潘令在應有悼亡詩
　　　題胡仲威文藁
熟讀執事文恍如入寳山瑰異千萬種一一無可刪
瑤草既俯拾珠樹亦仰攀羙玉不知數照映穹壤間
大者中主瓚小者堪珮環居然廊廟器胡為委荆菅
嗟余頗識寳對之清涕澘擕寘蔀屋内虹氣驚市闤
常恐陽虎輩竊去亡繇還何當變姓名袖出函谷関
　　　戴秀嵓(戴秀者兵卒/也得道于此)
兹巖視諸峯厥狀尤峥嶸舊為碧蘚封新有朱棧横
縻腰尚恐墜束炬方可行外狹中乃寛始闇俄忽明
仰視神魄悸俯顧形殻輕遂覧丹爐基㣲聞玉鼔聲
源深足力盡路黒雲氣生不辨晝夜分恍疑世代更
嘗聞學神仙所得由專精豈吾諸名士羡彼一老兵
欣然約同志嗣此將尋盟安知無白鹿絶頂来相迎
　　　寄左次韻魏
多謝齊安牧交情未闊踈方籌江北事肯寄海南書
開幕交鋒處修城刼火餘别来各添歲筋力近何如
　　　二
同事征西府聞君已繡衣小侵今視昔大㨗是耶非
酋長輿尸返𥚹禆奏凱歸六関天様險莫遣賊能飛
　　　中秋湘南樓餞張昭州
臺使選良牧詔下帝曰俞高牙植華艦餞者来傾郛
明月滿麗譙寒光映尊壺桂人願少留昭人望疾驅
一室可為政况廼有國都嶺民曰以耗丁口彊半無
洋洋𬗋雲䛇侯其勒座隅道鄉游息處暇日搜榛蕪
鄙拙忝投分臨風獨躊躇頗念友離索寕論鬼椰榆
何繇扣鈴閣百榼傾兵厨(郡酒/絶佳)
　　　榕溪閣(山谷南遷/維舟榕下)
榕聲竹影一溪風遷客曾来繫短篷我與竹君俱晚
出兩榕猶及識涪翁
　　　哭譚戸錄
讀過書皆記非惟善属文有名登進士無命作参軍
白髪行秋暑青衫殮瘴雲可憐膏火下虚費一生勤
　　　二
胷次有千年􁂫中乏一錢客来臨旅殯官為顧歸船
通徳梳新髻童烏拾舊編傷心鄰巷裏廢宅鎻寒烟
　　　風
風於天地間惟桂尤其雄將由岩竅多或是地形穹
不知起何處但覺来無窮浮埃晦白晝竒響激半空
一怒動旬浹小亦數日中城堞凛欲壓况此半𤱔宫
嘗聞古至人御氣猶輕鴻劉季晩可憐擊筑悲沛豐
我老斷恐怖眠身等枯篷飄擲付大塊奚必分西東
　　　觀射
浪箭束如林傍觀笑不禁蠻平無事久卒惰可憂深
各自分牛臠何曽貫虱心种侯青澗法能費幾黄金
　　　荔支巖(洞内小石如/荔支者無數)
異境閟神竒一罅通深阻呀然張蟾吻光恠腹中貯
始来尚覿靣稍進但聆語廽頭失塵世束緼行里所
石房容十客石柱徑丈許眠􁄶若將吠墜菓疑可咀
平生聞化城今見玉樓櫓陟高既趫㨗循狹或傴僂
忽逢路窮處淺浪隔洲渚心知仙聖居𣣔到無飛羽
向非薪燭力徃返何異瞽重游儻未卜聊向詩中覩
　　　再游栖霞洞
直路幽隂仄路明玉為墻壁雪為城殷勤報有詩翁
到萬一仙人肯出迎
　　　佛子巖
環郭洞府多所患在卑濕斯巖獨虚敞他境未易及
穹如層屋構廣可百客集開竇送雲出掃壑延月入
穴居儻堪謀徑欲老樵汲絶顚尤玲瓏苔磴不計級
惜為僧所涴飛棟縁嶪岌佞佛墮癡想明鬼趨陋習
遂令登眺者欲徃足若縶何當一燎空盡見萬仭立
　　　劉仙巖
絶頂来尋煉藥蹤老仙端的是吾宗寄聲月白風清
夜定許相期第幾峰
　　　龍隱洞
先賢評桂山推爾居第一豁然碧瑤戸夾以雙玉璧
中有無底淵黒浪常蕩潏諒當剖判初倍費造化力
雷嗔斧山開龍怒裂石出至今絶頂上千丈留尾脊
寕論兒女子壯夫股為慄我来欲題名腕弱墨不食
摩挱狄李碑文字尚質簡今人未知貴後代始寳惜
洑流工駭舟久㳺覺蕭瑟巖屋寛如家廻櫂聊愒息
(狄武襄公平蠻碑李/師中侍制宋頌在焉)
　　　哭梁運管伋(丞相/之子)
憶共㳺山猶昨日奄驚白晝隔存亡宅深外不知何
病醫雜人争試一方弔客傷心同瀝酒愛姫收淚各
分香淳熈丞相潭潭府今日門庭冷似霜
　　　琴潭
山形若覆奩潭面如拭鏡竒哉几案物千古棄荒夐
了無扳躋勞坐愜幽埜性泉源黒難窮崖色碧相映
闖深畏龍勢窺淺見魚泳可憐風水聲空山誰来聼
我欲買兹丘掃迹逃囂競未言葺苑齋先可理漁艇
　　　清惠廟
來訪古詞宫迢迢過水東一條溪不斷数里竹方通
巫拜分餘胙商行禱順風粧樓空百尺半仆夕陽中
　　　辰山道人
道人何爲者寒暑一布衫髮白具老態口呐稀冗談
我陪小隊来猿鳥窺層嵐道人方掩戸燕坐彌陁龕
迎客不下山送客不出庵即之疑槁木靣目寒巉巖
贈錢漠然謝有若投諸潭㣲言歳計熟收芋已滿籃
斯人来識字豈必曾遍参所立偶自高可儆佞與貪
　　　玄山觀(宋之問/别墅)
来瞻石像看唐碑一徑蒼松映碧漪聞說宋公曾住
此寄聲過客細吟詩
　　　榕溪隱者
榕溪有隐者幽事在溪曲治地可十𤱔方整如奕局
始行入荆扉漸進至苑屋樹之百盆蘭繚以萬竿竹
觧衣憇素隂擁鼻来㣲馥主人聞客來引避若駭鹿
却詢守舍兒云已出賣墨壁間見其像條褐巾一幅
安知非回仙寄跡混塵俗矢詩慕高風君歸儻肯讀
　　　褉亭(南軒所立)
年年春草上亭基父老猶能説左司寂寞當時修禊
處一間老屋兩殘碑
　　　自用臺字韵一首
脱了荷衣事將臺覊留又見嶺梅開詩因癸水辰山
作訟自雷州電縣來架上書從人借讀墻邊竹是俸
移栽小忩睡起無情味閑聼飢禽啄砌苔
　　　篸帶亭
上到青林杪凭䦨盡桂州千峯環野立一水抱城流
沙際分漁艇烟中見寺樓不去垂去客更得幾廻㳺
　　　程公巖
石室外甚狹中廣如毬塲偉哉鉅麗居天造無棟梁
嚴冬既深燠盛夏尤虚凉偶至不忍去杖履聊方羊
人䏻專此壑何必政事堂先須置禅龕次第營丹房
烟霞入几席塵土麾門墻學道縱未得着書亦可藏
　　　哭林晉之判官
去歲衝寒赴辟時感君騎馬逺追隨一春不得梅花
信萬里空題薤露詩小簡佩壺邀士友大鐺煮粥活
流移平生二事尤堪記應有名公與撰碑
　　　鵲
乆不聞烏鵲朝来噪不休殊鄉無喜事應為買歸舟
　　　榕䑓
㧞地高崖如鐵色拂天老樹作寒聲他年記宿榕䑓
夜便是南歸第一程
􁂫無金絫貧如故鏡有絲生老奈何一事尚堪誇北
客來時詩少去時多
　　　嚴関新洞
羽客初尋見因子此葺廬未能平險峻先擬架空虚
磴落樵相引山名尉自書看来驛臨道未必有仙居
　　　乳洞
千峯夢裏尚崔嵬不記青鞋走幾廻天恐錦􁂫猶欠
闕又添乳洞入詩来
　　　發湘源驛寄府公
走本山中人感激趨燕臺謬辱弓旌招愧乏謀議陪
先生如春風盎然嘘陳荄曉入開玉帳夕話扄鈴齋
下榻驚一府撰杖窮千崖豈曰君畜伋實惟予視回
歲晚謀北轅凄其難爲懐欲言先菀結既决猶徘徊
是日戒行李送者皆鄒枚兵厨遺珍餉祖席羅寳釵
下令許卜夜寕畏街鼔催詰旦枉牙纛山亭陳金罍
都人如堵墻謂我何榮哉未聞從事去親致元戎来
繾綣談至夜霜月照露苔長跪抱馬足離緒焉能裁
麗譙落天杪悵望空倚桅昔人死知已骨朽名不埋
公有管樂姿愚非温石才他時儻後凋安敢忘栽培
　　　鏵觜(史祿渠至/此分水)
世傳靈渠自始皇南引灕江㑹湘楚水山憂赭石畏
鞭鑿崖通塹三百里篙師安知有史祿割牲沉幣祀
瀆鬼我舟閣淺懐若人要是天下竒男子只今渠廢
無人修嗟乎秦吏未易訾
　　　書堂山(栁開守湘/讀書處)
子厚文章宗仲塗豈後身不肯作崑体寕來牧湘濵
誅茅翠麓顛日與書卷親剗去五季衰挽回六籍醇
歐尹相繼出孤唱繇伊人風流喟已逺尚喜棟宇新
澗泉既可汲山木亦可薪熟讀壁間藏痛掃毫端塵
千峯高叢叢一江碧𥻘𥻘禽魚暨草樹纖悉几案陳
朂哉山中友勿厭泉石貧
　　　湘中口占
少年裘馬事清狂晚看梅花到瘴鄉一任海風吹面
黒免教人謗作何郎
　　　二
船頭吹火盧仝婢馬後肩書穎士奴安得世間名畫
手冩予出嶺泛湘圖
　　　三
江邉金碧漫層層户口稀疎塔廟增楚俗不知黄靣
老家家香火事湘僧
　　　四
津吏沙邊立指呼放船出鎻要州符書生行李堪抽
點薏苡明珠一例無
　　　見方雲臺題壁
寄書迢逓夢参差每見留題慰所思不論驛亭僧寺
裏有山水處有君詩
　　　土馬村
村墟薪濕米如金猶記来時臘雪深曽有小詩題歲
月店荒無壁可追尋
　　　祁陽道中
昨過知岑寂重来况雪天人居雞柵裏路在鳥巢邉
草市開還閉茅山斷復連瀟江清似鏡悔不問歸船
　　　愚溪
草聖木奴安在哉荒榛無處認池臺傷心惟有溪頭
月曽識儀曹半靣来
　　　二
青雲失脚謫零陵十載溪邉意未平溪不預人家國
事可能一例受愚名
　　　浯溪
上置書堂下釣磯漫郎陳迹尚依稀無端一首黄詩
在長與江山起是非
　　　二
形容唐事片言中元子文猶有古風莫管看碑人指
點冩碑人是太師公
　　　石皷
石皷名天下州庠盡不如古祠猶漢舊石刻半唐餘
翠巘供憑几寒江照讀書恨余非楚産来借一房居
　　　湖南江西道中
獨醒公子去沉湘未識人間有醉鄉酒與離騷難揑
合不如痛飲是单方
　　　二
賈生廢宅草芊芊路出長沙一悵然今日洛陽歸不
得招魂今在楚江邉
　　　三
少陵阻水詩難繼子厚逰山記絶工斷璧殘圭零落
錦新碑無數滿湘中
　　　四
去年冬至投僧寺今歲陽生宿店家獨夜無人堪晤
語青燈相對結寒花
　　　五
蠻府参軍鬂髮蒼自調欵乃答漁郎從今詩律應超
脱新吸瀟湘入肺腸
　　　六
丁男放犢草間嬉少婦看蠶不畫眉歲暮家家禾絹
熟萍鄉風物似豳詩
　　　七
每嘲介甫行新法常恨歐公不讀書浩嘆諸劉今已
矣路傍喬木日凋疎
　　　八
茫茫衰草莫雲平斗氣千年不復明惟有多情篷上
月相隨客子過豊城
　　　九
派裏人人有集開境師山谷與誠齋只饒白下騎驢
叟不敢勾牽入社来
　　　十
上封已失嶽僧期客問丹霞謝不知懶到登山臨水
處始驚筋力减来時
　　　曉鷄
絳幘昂然韻節清不因風雪廢長鳴初聞烟岫猶䘖
月久聼山城漸殺更驚起征夫茅店夢喚回老將玉
関情年来無復中宵舞自笑功名一念輕
　　　哭裘元量司直
築室西山下孤標未易親長閑如野鶴偶出似祥麟
屬者陪髦士嗟乎瘞玉人北風吹老淚空滴暮江濵
　　　豫章
湖光如鏡了無塵照見先生白髪新歳晚騎驢行萬里
始知孺子是高人
　　　二
交逰回首散如烟重過洪州隔世然手種垂楊皆合
抱朱顔安得似當年
　　　還杜子埜詩卷
老眼昏花廢課程小窓久矣斷書聲夜来忽得君詩
卷自起挑燈讀到明
　　　訪李公晦山居
烏洲在橋北我僕云路迂語僕爾何知彼有高士廬
問樵得處所林樾尤扶疎修竹僅萬箇古梅非一株
小圃植蔬菓復有沼可漁下馬式籬藩攝袂循庭除
不聞鷄犬聲茶烟起庖厨伊人道義富豈比山澤癯
蕭然蓬蒿中尚友泗與洙古來連雲第翕赫衆競趨
漸臺暨郿塢變㓕纔須臾聖門不朽事廼屬陋巷儒
願君長保此是亦顔之徒
　　　道傍梅花
風吹千片點征裘猶記相逢在嶺頭歲晚建州城外
見向人似欲訴離愁
　　　戯書客舍
已去光隂挽不廻漸驚老態逼人来决河猶有方堪
塞脱髮應無術可栽北戍寳藏惟檄草南逰稇載是
詩材客愁何物禁當得聊向旗亭買一杯
　　　懐安道中
閩溪瘴嶺客程賒曉泊懷安喜近家大屋書旗夷酒
米小舟鳴艣競魚蝦溪移驛已臨高岸潮退帆多聚
淺沙快着征衫鞭瘦馬要看二十里梅花
　　　哭澤孺方先生
弟子成名衆先生獨命窮廣埸雙鬂秃陋巷一瓢空
鷄饌為親設牛衣與婦同嗟乎猶嗇夀神理竟難通
　　　二
方訝書来少殊鄉訃忽聞素幃無祭主破笥散遺文
已閉三間屋誰封四尺墳舊曾傳業者南北各離群
　　　真隱寺
出郭斜陽已在山夜深乘月到江干奴敲小店牢扃
户僧借虚堂徑掛单駭浪急回因膽薄逆風小住為
心寛投床一枕瀟湘夢無奈霜鐘苦喚殘
　　　道傍松一首
入閩多古松夾道踈復宻未曾識兵火既久蔽白雪
蠢兹㳺惰民深夜腰斧出斸根取脂肪竊負如鬼疾
譬如人刖趾僵什立可必供君一瞬光夭彼千歲質
暴殄聖垂誡樵採官著律徼吏嗜雞豚熟視不訶詰
登高撫路逵巨幹日蕭瑟哀哉暑行人暍死誰汝恤
　　　枕峰寺
夜深投寺觧行装一點寒燈照上方老宿問余何處去
年年来此借僧床
　　　乍歸九首
官滿無南物飄然匹馬還惟應詩卷裏偷畫桂州山
　　　二
兒童娛膝下母子話燈前却憶江湖上家書動隔年
　　　三
絶愛墻隂橘花開滿院香鄰人欺不在稍覺北枝傷
　　　四
北戍邉城下南逰瘴海頭不知天地内何病可逃愁
　　　五
孚若如天馬軒昂不可覊為貧踈飲客因病出名姫
　　六
弛擔逢除夕檀欒共擁鑪把如爲客看還得似家無
　　　七
架書多散亂信手偶拈開正似前生讀茫然記不来
　　　八
手種梅無恙蒼苔滿樹皴可憐開較早不待逺歸人
　　　九
格力窮方進功夫老始知儘教人貶駁喚作嶺南詩
　　　題坡公贈鄭介夫詩
玉座見圖歎纍纍菜色民如何崔白輩只冩蔡奴真
　　　二
向来與相國投分自鍾山不入翹材舘甘為老抱関
　　　三
下吏語尤硬投荒身轉輕不然玉局老肯喚作先生
後村先生大全集卷第六
後村先生大全集卷第七
　　詩
　　蔡忠惠家觀墨蹟
維蔡郡之望過者必式閭嚴嚴端明廳遺像猶肅如
頗聞手澤富倘許窺珍儲主人命發笥棐几同卷舒
比顔倍秀麗眡栁加敷腴毫杭兩記在妙與蠟本殊
洛橋字尤佳其大徑尺餘班班名臣帖煌煌昭陵書
坐令承學士若覩慶厯初向來故家物聚散何忽諸
祭器抱他適玉軸棄路隅端明夢奠時譍門惟一孤
厥裔日以蕃廟院蜂房居寸𥿄惜如命不博明月珠
乃知儒澤逺浮榮無根株朂哉守視者巾襲防蠧魚
　　昔方孚若主管雲臺予監衡嶽每歲瑞慶節常
　　　聚廣化寺拈香癸未此日獨至寺中輙題一
　　　絶
同作祠官荷聖朝年年相待放生橋精廬此日來無
伴稽首爐熏自祝堯
　　有感
策策秋聲起樹枝遥憐塞下雁來時寕聞中夜荒雞
舞肯捨他人竹馬騎短劍舊曾交俠客小詩猶足将
偏師無情恰是青銅鏡剛照書生兩髩絲
　　挽水心先生
一夢孝皇初悽然四紀餘國人莫知我天下孰宗予
散地雖無柄名山儘有書烏虖傳萬世猶足矯元虚
　　二
所學如山海吁嗟不一施未聞訪箕子但見誄宣尼
空郡来陪哭無人敢撰碑紛紛門弟子若箇觧稱師
　　林容州别墅
出郭五里强治地十畝寛竒峰面朝挹高阜背屈蟠
忽獻若神授乆閟由天慳兹焉卜夀宫朱堊浮林端
使君世慮淡出嶺顔如丹静思三窟危孰如一邱安
蒔松既森秀引泉亦甘寒願言奉巾屨暇日來􁅦桓
　　哭林山人
僵卧茅檐下怡然八十春竟無衾覆首惟有鍤隨身
賻吊稀来客封崇託外親自言墳出貴後必産竒人
　　挽方孚若寺丞
使君神雋似龍麟行地飛空不可馴詩裏得朋卿與
我酒邊爭覇世無人寳釵去盡中年病珠履來疎晚
節貧昔共誅茅聼瀑處溪雲谷月亦悲辛
　　二
斯人詎意掩斯邱六合茫茫不可求射虎山中如昨
日騎鯨海上忽千秋帝方欲老長沙傅虜尚能言博
望侯回首瀨溪溪畔路跛驢無復從公遊
　　挽方武成二首(左鉞)
頗有翁標致唐衣折角巾雖疑頭小鋭極愛腹精神
闊矣雲霄志悲哉露電身世間無妙質一慟惜斯人
　　二
丱角詩名出流傳海内誇師稱起予者翁問倩人耶
惜未叅諸老猶堪擅一家從今崖瀑上誰共訪梅花
　　福州道山亭(南豐/作記)
絶頂烟開霽色新萬家臺觀宻如鱗城中楚楚銀𫀆
子來讀曾碑有幾人
　　建州
風緊雲髙雪尚慳建州城北倚欄干林稍淡日紅如
綫應為梅花煗晚寒
　　起來
起来呵手撿衣篝燭影蛩聲伴小樓賴有夢中堪細
説錦牋冩不盡離愁
　　入浙
浦城南畔只輕隂入浙方驚雪許深梅皜楓丹三百
里笑人短幅寫寒林
　　寄人
老擕詩卷入京華覓店先須近酒家白髮但能妨進
取未妨痛飲插梅花
　　夀昌
山路泥深雪未乾病身初怕浙西寒新年臺歴無人
寄且就邨翁壁上看
　　桐廬
桐廬道上雪花飛一客騎驢覓雪詩亦有扁舟蓑笠
興江行却怕子陵知
　　富陽
便着羊裘也不難山林未有一枝安富春耕種桐江
釣却羡先生别墅寛
　　記夢
父兄誨我髧髦初老不成名髩髮疎𥿄帳鐵檠風雪
夜夣中猶誦少時書
　　出都
客子來時臘雪飛出城忽已試单衣湖邉移店非無
意要共林逋話别歸
　　題硯
吾硯平生極自珍塗雲抺月發清新臨歸擕就西湖
洗不受東華一點塵
　　杜丞
憶冒重圍入孤城賴不亡戰功何日賞檄草至今藏
舊事歸詩卷新寒入箭創江邊逢杜杲髩髮各蒼蒼
　　久客
久客長安市人情薄佀雲寕為絶交論不著送窮文
白髪長千丈黄金盡百斤故山春事動深恐廢耕耘
　　贈陳起
陳侯生長紛華地却以芸香自沐熏鍊句豈非林處
士鬻書莫是穆參軍雨檐兀坐忘春去雪案清談至
夜分何日我閑君閉肆扁舟同泛北山雲
　　贈翁卷
非止擅唐風尤於選體工有時千載事祗在一聯中
世自輕前軰天猶活此翁江湖不相見纔見又西東
　　路傍桃樹
為愛橋邉半樹斜解衣貰酒隔橋家唐人苦死無標
致只識玄都觀裏花
　　題壁
兒時挾彈長安市不信人間果有愁行徧江南江北
路始知愁㑹白人頭
　　馬上口占
陌上鞦韆索漸收金鞭賴逐少年逰晚風細落梨花
點飛上春衫摠是愁
　　挽李尚書
韓范止如此公乎事又艱不陪冶城廟合殉定軍山
璽出千官賀弓藏一老閒琱戈提十萬猶記凱歌還
　　二
幕下多才雋于今盡䇿勲可憐狂處士曾揖大將軍
乆戍兒郎老新招部曲分此生甘寂寞有淚濕髙墳
　　橋西
昔飲橋西歲月多梨花深處侍郎過垂鞭欲訪湔裙
約奈此蕭蕭鬢雪何
　　黄田人家别墅繚山種海棠為賦二絶
萬紅扶路笑相迎彷彿前身石曼卿若向花中論富
貴芙蓉城易海棠城
　　二
海棠妙處有誰知今在臙脂乍染時試問玉環堪比
否玉環猶自覺離披
　　郭熙山水障子
高為峯嵐下濤江極目森秀涵蒼凉始知着色未造
極一似醜女施鉛黄驚泉駭石聚幽怪巨楠穹柏蟠
老蒼鹿門寺華子岡是耶非耶遠莫詳疑聞鐘聲起
晻靄似有帆影來㣲茫陌窮渡絶雪滿坂驢鞍釣笠
分毫芒炎曦亭午試展翫坐覺烟雨生縑緗古来絶
藝必名士俗史辟易安敢當大年脂粉米老狂先朝
僅數燕侍郎吾聞汾陽子貴購父畫一筆不許它人
藏矮屏短軸已可寳况此四幅垂華堂嗚呼主人謹
護守神雷鬼電或取將
　　挽林夫人(方孚/若母)
奉使年三十聲名滿四夷竒哉何物媪生此丈夫兒
墓竟同孫窆家猶有婦持向來稱夀地忍聼鼓簫悲
　　挽葉夫人(丞相女孫/孚若内子)
年與藁砧齊來嬪自始笄典刑丞相子禮法大夫妻
恠鵩驚頻集離鸞忍隻棲傷心衾含等猶是嫁時齎
　　題洪使君詩卷(陳師復/為序)
刻於芹泮士争披傳到茅廬我竊窺突過韋郎森㦸
句高如栁惲采蘋詩日惟坐嘯熏沉水間亦搖毫品
荔枝况有太邱為小序遥知流布滿京師
　　闗仝驟雨圖
四山昏昏如潑墨行人對面不相覿凄乎太隂布肅
殺間然混沌未開闢千丈拏空蟄龍起一聲破柱春
雷疾我疑人間瓠子决或是天上銀河溢異哉烟霏
變態中山川墟市明厯厯茅寮竹寺亙掩映疎舂殘
磬渺愁寂叟提魚出寒裂面童叱牛歸泥没膝羊腸
峻坂去天尺驢飢僕瘦行安適林僧缷笠窘廻步海
商抛矴憂形色縱覧鯤鵬信竒偉戯看鳬雁亦蕭瑟
乃知畫妙與天通模冩萬殊由寸筆大而海嶽既盡
􁀁細如針粟皆可識向来闗生何似人想見邱壑横
胸臆嗚呼使移此手為文章豈不擅塲稱(巨)擘
　　哭左次魏二首(謩)
少日一編書中年丈二殳乃知杜預智誰謂秋山愚
小試飛箝策方為進築圖到頭麟閣上終不著臞儒
　　二
甫痛何郎夭邱明亦復然因思題墓上不若闘樽前
劍馬為誰得琴書有女傳惟應千載下配食雪堂僊
(君與何立可皆江淮同幕/相繼殁于齊安)
　　寄永嘉王侍郎
珍重西清老書來訪薜蘿為邦應好在作佛竟如何
花押常衙少柑香静坐多聞公鬚尚黒未害小婆娑
　　秋熱憶舊逰
憶昔浮江更涉淮早秋天氣最佳哉塞垣榆落蟬初
少澤國蘆疎雁已來風露入懷詩筆健闗山滿目笛
聲哀南州九月猶絺綌縱有清樽底處開
　　二
塞上秋光冷似氷當年豪舉氣憑陵打毬不用炎方
馬按獵初調異國鷹山寨凄凉聞戍鼔水村揺落見
漁燈而今病掲茅檐底追記猶堪洗欝蒸
　　哭李景温架閣(大有)
挾策説荆州那知亦闇投漫招温處士㡬殺杜参謀
出幕有清議還鄉空白頭人間容不得下與阿翁逰
(建炎丞相/其祖也)
　　送鄭端州(啓沃)
想入漳潮境牙旗夾路紅帝方憂瘴俗君可惠清風
海有沉珠户岩無斲硯工它年循吏傳要雜古人中
　　送方子約赴衢教(符)
博士非如吏巍然道自居諸生趨避席太守揖升車
朱筆濃披卷青燈細有書漢廷重文藻行矣召嚴徐
　　李園有懐孚若
曾與山公醉不歸李園水竹尚依依鈿車疾取春鶯
唱鐵笛潛驚宿鳥飛昔把蟹螯同酒琖今持馬䇿叩
城扉溪頭一片無情月偏照愁人淚滿衣
　　送方阜高赴衡州法椽
仕不論高下絲毫要及民君其守三尺古有活千人
嶽樹侵雲杪江蘺滿水濵楚芳飢可薦切莫嘆清貧
　　答敖茂才(器之/猶子)
太傅品胡兒樊川譽阿宜既為諸父賞焉用外人知
曉月家山夢秋風客舍詩桐城逢汝伯一為説相思
　　失猫
飼養年深情已馴攀墻上樹可曾嗔擊鮮偶羡鄰翁
富食淡因嫌舊主貧蛙跳階庭殊得意䑕行几案若
無人籬間薄荷堪謀醉何必區區慕細鱗
　　送張應斗還番易
蕉荔漫山霧雨繁虬鬚客子悔南轅久留閩囝誰堪
話却憶番君可與言豪傑雖窮留氣在聖賢不死有
書存歸時洗换征衣了揀箇深山緊閉門
　　為圃
屋邉廢地稍平治装點風光要自怡愛敬古梅如宿
士䕶持新笋似嬰兒花窠易買姑添價亭子難營且
築基老矣四科無入處旋鋤小圃學樊遲
　　二
衰病歸來占把茅譬如僧葺退居寮因存橘樹斜通
徑怕礙荷花小著橋古有功名興釣築今無物色到
漁樵可憐歲晚閒雙手種罷蕪菁擷菊苗
　　送黄舒文赴欽教(璧)
博士文中虎垂髫已定交雅宜對紅藥胡乃渉黄茅
薄有先生饌全無弟子嘲猶勝迂闊者荷鍤墾荒郊
　　挽袁侍郎
華髪始遭逢其如道不同可曾留孟叟俄已罷申公
諫草多傳出經疑書觧通豈無南董氏奮筆紀孤忠
　　二
遺誥兼新訃同時至蓽門龍髯先帝逺鮐背㡬公存
方恨三旌晚俄驚一鑑昏澘然関世道不是哭私恩
　　敖器之宅子落成
臞公卜築向東皐小憇江湖半世勞遶屋樹隂供杖
屨登樓山色發詩騷客來賀厦杯行闊市冩抛梁帋
價高白虎漸臺何處在不如茆舍尚堅牢
　　答陳珍
寂寂少㳺從斯人未易逢清貧今仲子疎雋小元龍
君謹提詩筆吾常避箭鋒勉旃鳴盛世切勿效寒蛩
　　挽表叔趙君任安撫二首(綸忠/簡孫)
丞相規恢䇿家庭已習聞寕論乘一障真可帥中軍
玉麈無䏻對金錢有即分心知伏波病多半為忠勤
　　二
叔在兵間日書常笑我孱初云機㑹易晚嘆事功難
寂寞郎官省荒涼上将壇遥憐㑹稽窆新種短松寒
　　池上榴花一本盛開
炎州氣序異十月榴始花是誰初植此石罅抽根斜
綠隂蔽明曦朱豔奪暮霞始猶一二枝俄已千百葩
染人不䏻就畫史無以加洛陽擅牡丹久矣埋胡沙
蜀州誇海棠邈然隔䕫巴安知蘺壁間亦有尤物耶
坐令農圃家化為金張家詩人好模擬凍蘖并寒槎
斯篇倘令見無乃譏吾奢
　　蘇李泣别圖(方孚若故物/近為人取去)
風雲慘悽草樹枯死笳鳴馬嘶弦驚鶻起熟看境色
非人間祁連山下想如此手持尊酒别故人此生再
面真無因胡兒漢兒俱動色路傍觀者為悲辛歸来
暗灑茂陵淚子孟少叔方用事白頭屬國冷如氷空
使穹廬嘆忠義茫茫事徃賴畫存毎愁歲久縑素昏
卽今畫亦落人手古意凄凉誰復論
　　芙蓉
湖上秋風起櫂歌萬株映栁更依荷老来不作繁華
夢一樹池邉已覺多
　　二
池上秋開一兩叢未妨冷淡伴詩翁而今縱有看花
意不愛深紅愛淺紅
　　鄒莆田見傳葬書(應傳)
今君葬説其傳逺一字真堪直一縑惜似辨才藏稧
帖愛如房相筆楞嚴略疏脱誤煩重校盡叩精㣲恐
不亷欲卜寢邱何處是憑髙試為指東崦
　　挽鄭參議(浦)
同牓飜騰盡君初拜小侯地寒推易去天逺借難留
新壠家山畔生祠嶺海頭厯官如杜老白首止參謀
　　同鄭君瑞出瀨溪即事十首(方孚若/新阡)
汗血名駒白玉鞭本初父子喜華鮮只今無復狂逰
侣自缷驢鞍古店前
　　二
妓有香分客有魚主君頭白縂因渠枯楊此日悲風
起寂寞無人哭墓廬
　　三
元凱平生以智推今看徃事一何癡山頭螭首猶蕪
没那有人看水底碑
　　四
昔結精廬在半崖苔扉無主闔還開近聞有虎為看
守應是防閑俗子来
　　五
豪士寕淪鬼趣中曼卿昔去管芙蓉君今定作梅花
主來徃山間倘一逢
　　六
虆梩而掩古無譏何必封崇揭禍機到得珠襦金椀
出始知羸葬不為非
　　七
古於生死騐交情何况臺欹􁜲漸平不是劉君同鄭
老苔深草合㫁人行
　　八
鐵馬防秋記昔曾晩涂消縮似寒蝇同時校尉俱封
拜誰伴将軍獵覇陵
　　九
北耗而今杳不知路傍羽檄走無時自憐滿鏡星星
髮羞見官中募士旗
　　十
老奴昔逐我西東㨗似猿猱跳絶峯今日道旁扶一
拐汝公安得不龍鍾
　　敖茂才論詩
詩道不勝玄難於問性天莫求鄰媪誦姑付後儒箋
至質翻如俚尤癯始似仙吾非肝肺異先得子同然
　　鏁諫圖
讜言直觸大單于賴有閼氏上諫書若把漢唐宫苑
比玉環飛燕縂輸渠
　　哭劉連江世鈞
晚唐才調晉風期一片胸襟頗涉竒每過鄰家因貰
酒偶添别墅為贏棋議郎秩淺無超拜令尹官清有
去思種得花成身不見江邉父老至今悲
　　明皇按樂圖
鶯嗁花開春晝遲掖庭無事方遨嬉廣平策免曲江
去十郎談笑居台司屏間無逸不復覩教雞䏻闘馬
䏻舞戯呼寕哥吹玉笛催喚花奴打羯皷南衙羣臣
朝見疎老伶巨璫前後趨阿瞞半醉倚玉座袖有曲
譜無諫書金盆皇孫真龍種浴罷六宫競圍擁惜哉
傍有錦綳兒蹴破咸秦跳河隴古来治亂本無常東
封未了西幸忙輦邉貴人亦何罪禍胎似在偃月堂
今人不識前朝事但見斷縑装束異豈知當日亂離
人說着開元縂垂淚
　　哭李公晦二首(没於/辰州)
不㑹天公意令君死五谿少曾遊洛下晚乃相膠西
白首尊師說丹心對御題悲乎成底事路逺客魂迷
　　二
洲邉三畝宅有竹有梅花豈不堪名世何如勿起家
身纔着朱綬州謾出丹砂渺渺重湖外悲風咽暮笳
　　送鄒莆田
日日焚香出天知令尹心租符環境少花判入人深
發路惟詩卷　家亦俸金極為鄉井惜不是愴分襟
　　即事
買得荒郊五畝餘旋營花木置琴書栁能樊圃猶須
種蘭縱當門亦不鋤無力改墻姑覆草多方存井要
澆蔬區區才志聊如此誰謂先生廣且疎
　　二
目為詩客不勝慚唤作園翁定自堪抱瓮荷鋤非鄙
事栽花移竹似清談野人只識羮芹羙相國安知食
笋甘(富鄭/公事)晚覺齊民書最要惜無幽士肯同参
　　三
墻角新開白版扉時尋樵牧弄煙霏代耕豈若收躬
稼賜帛何如出自機湖海浪遊今已倦山林獨徃未
全非百年只願身強徤長為慈親負米歸
　　四
待鑿新池引一灣更規高阜敞三間縮墻恐犯鄰家
地減樹圖看屋後山身隱免貽千載笑書成猶要十
年閒門前驀有相尋者但説翁今怕徃還
　　梅花
髣髴瑤姫擁仗来苑檐化作玉樓臺平明遶砌圓殘
夢元是梅花數樹開
　　二
慘地紛紛着樹稀歲華搖落慘将歸世間尤物難調
護寒怕開遲暖怕飛
　　三
籬邉屋角立多時試為騷人拾棄遺不信西湖髙士
死梅花寂寞便無詩
　　四
肯因冷淡怨年芳霜滿寒林月滿塘至白世間惟玉
雪不如伊處為無香
　　五
夜来幾陣隔窓風便恐明朝已埽空點在青苔真可
惜不如吹入酒杯中
　　送邢仙遊(興祖)
彼美邢侯者逢人滿口夷有恩霑小户無勢撓公家
拔盡民間薤栽添境内花吾詩采清論一字不曾加
　　夜登甘露山
小家三兩户荒巘萬千重有月犬時吠無人水自舂
　　二
月落宿禽起幽人殊未回不知何處磬迢遞過山来
　　書事
竭海夷山氣力雄只愁無術駐顔紅却須擘劃千餘
歲多買丹砂置女僮(章子厚云人生豈不/能孹劃得二三百歲)
　　二
因治陶朱術太精世間無物足經營更将郭璞書頻
看只恐青山盡鑿平
後村先生大全集卷之七
後村先生大全集卷第八
　　詩
　　送權郡詹通判
鎮静一如無頒條甫月餘来惟居傳舍去不識兵㕑
健判風生筆精祈雨灑車丈夫何必假行矣兩輪朱
　　再題鍾賢良詠歸室
伏羲以來凡幾年六經之外凡㡬書人間簡冊渺煙
海君以約法包無餘徃年華轂臨敝廬舌端雪卷俄
電舒平欺賈董等下駟冷笑服鄭貢蠧魚千詢萬叩
答如響捫腹始愧吾空虚伯髙辟易季度走六論三
䇿何時攄又言諸子皆丈夫經笥武庫隨所須觀君
毛骨老猶爾惜也未見雛與駒方今主相求極諫君
曷不携軾轍俱自云素鄙從横學尚友洙泗談古詞
堂堂冕輅豈不好却慕點也寕非迂行當端委秉周
禮未可春服從魯儒
　　送洪使君
雖擁朱幡貴清臞兩髻霜判花人競誦詩草士深藏
農飽因蠲賦州貧因救荒公歸無媿面應可見嚴光
　　送陳魯叟使君赴廣西漕
闔郡留無計匆匆奪父師使君三月政遺老百年思
逺宦生華髮輕装載舊碑海山應有恨未得謝公詩
　　二
韓杜曽游處君行得細尋那知瘴煙裏忽有福星臨
竭海求珠蚌搜山採翠禽定将氷與檗一洗濁夫心
　　永嘉黄九萬見訪
避暑惟髙卧柴門閉不通子来佩明月予起濯清風
有墅猶當贈無城可得攻靈舒如見問今作灌園翁
　　别宋斌文叔
天下書無數君專治四書因留精舍久遂向舉塲疎
山路挑􁀁去秋風罷講餘故園荒草合似欠一番鋤
　　熊主簿示梅花十絶詩至梅花已過因觀海棠
　　　輙次其韻
萬橤千葩染似紅停杯無語恨東風薄寒且為花愁
惱何况開時值雨中
　　二
紅點霏霏似撒沙荒園幻作五侯家自憐改盡青青
髩無力栽花且看花
　　三
幾樹繁紅映碧灣羅浮山下見芳顔分明消得黄金
屋却墮荒蹊野徑開
　　四
顛風狂雨阻追攀欲問春留數日間過眼紅雲成白
雪到晴祗恐没花看
　　五
梅太酸寒蘭太清海棠方可入丹青趙昌骨朽徐熙
死誰寫春風上錦屏
　　六
特以穠纖壓衆芳癡人癡殺恨無香問渠嫵媚房櫳
裏何佀莊嚴几案傍
　　七
共倒殘尊過日西重来花事想參差建陽主簿今才
子焉可無死補杜詩
　　八
歸騎何須抵死催且拈落橤藉蒼苔平生酷喜坡長
句筆力今誰可奪胎
　　九
暮雨亷纖似入梅一春花月欠攀陪草生後圃深三
尺也道身為縣令來
　　十
海棠洞下醉忘歸歲月如馳不可追想得千株今合
抱此生未卜再遊時
　　再和十首
色深乍擣守宫紅片細俄隨蛺蜨風到得離披無意
緒精神　在半開中
　　二
薔薇難比況金沙一種風標富貴家我有公評君記
取惜花須惜海棠花
　　三
千枝絳雪照滄灣應笑劉郎帶老顔尚有少年情味
在戯搜綺語續花間
　　四
鳳州宮栁昔曾攀亦醉宮花芍藥間獨有海棠心未
足每逢多處必来看
　　五
劉園水竹絶幽清花徑繁紅蘚砌青何處貴游閒歩
障誰家生色畫深屏
　　六
徙倚溪亭惜墜芳恨無異域返魂香殘枝併恐風吹
去插在金瓶置坐傍
　　七
忽憶聯鞍過水西重尋前約未參差祇愁人議風流
罪屢出看花數賦詩
　　八
淡賞無煩羯皷催觧鞍便可坐莓苔莫将花與楊妃
比䏻與三郎作禍胎
　　九
旋挑野菜拾青梅又向花邉得暫陪各選一枝簪白
髮明年知與阿誰来
　　十
君憶東湖不久歸我思陳跡恍難追殷勤為報鸎花
説止有詩情似舊時
　　水心先生為趙振文作馬堘歌次韻一首
洛陽牡丹隔萬里棘荒姚魏扶不起馬堘近在杭州
陌野人只向詩中識匀朱傅粉初窺墻海棠為屋辛
夷房千林春色已呈露一株國艷猶閟藏多情荀令
香透袖俊遊恐落都人後揺鞭深入紅雲鄉觧衣旋
貰黄幐酒淮南芍葯初過兵人生何必塞上行墜裀
委壌各有命肯學凍士鳴不平移家欲傍園翁住手
開蕪地通蘋者尋芳栩栩趂蝶飛逐臭紛紛憐蚋聚
君不見玄都吟茟妙燕許詩成却遣世人怒君若拏
舟獨徃時我亦荷鋤相隨去
　　贈髙九萬并寄孫季蕃
諸人凋落盡髙叟亦中年行世有千首買山無一錢
紫髯長拂地白眼冷看天古道微如綫吾儕各勉㫋
　　二
菊磵說花翁飄蓬向浙中無書上皇帝有句惱天公
世事年年異詩人箇箇窮築臺并下榻今豈乏英䧺
　　題何秀才詩禪方丈
景建談之子詩禅丈室寛䏻將鉊槧事止作葛藤看
壞衲䝉頭易元機得髓難何因清夜話分我一蒲團
　　挽邵武洪倅
不識監州面聞名似舊知空餘商榷恨竟失合并時
昔作大蘇客今觀小謝詩西風丹旐過一爲士林悲
　　挽䕫􁑀王中甫
羽書堆裏挾遺編徃古来今盡粲然白髪晚持川口
節丹旌暑下峽門船生前多半遊榆塞身後方纔領
木天老去一雙懐舊淚誰知滴向建溪邉
　　二
半瓢丹藥一卬技萬里西来撫事悲綬着藏中公事
定劍鳴匣内我年衰可憐檄筆今零落尚記綸巾共
指麾身在滄州搔白首斷腸吟就八哀詩
　　挽葉濳仲運幹
雖出白貂蝉清貧雪滿顛若無槐簡後一似布衣然
讀久遺編絶藏深拱璧全悲乎如此士不貴又無年
　　二
俱入平蠻幕同登出嶺舟交情傾葢盡世事闔棺休
客致生芻去家惟斷藁留遥知風雨夜愁絶老參謀
　　送熊主簿
邑事多商搉惟　未暇論母慈催扇枕父老謾攀轅
新戍謀何地初程宿某邨西風有来雁書札倘相存
　　送徐夏叔
昔與長君親今方識少君極知皆造理何止並䏻文
讀照湘中雪吟開嶽頂雲老余才思竭搔首念離群
　　和荅北山
北山當代文章祖孔思周情幸未泯弟子力疲心尚
在先生齒宿意逾新今無斵鼻成風手古有埋腰立
雪人不向師門勤稽首一生懐抱對誰伸
　　挽樓暘叔
白首臨凋瘵虀塩似舊時僅持一麾止安用五車為
庫有留州賦家無葬地資空餘清儉字長使郡人思
　　二
平生所厯最﨑嶔不覺周南歲月深拙宦元無金潤
屋悼亡新有雪盈簪凄凄徳曜齊眉按草草黔婁覆
首衾曾忝郡民漸教化眼㸔雙旐一沾襟
　　勞農
江浙膏腴動渺然惟閩磽薄少平川可憐老子扶凋
邑絶似吾民墾瘠田稍喜一犁翻宿雨聊為三爵禮
髙年太平主相調元氣春在桑畦麥壠邉
　　二
畫檐一夜雨飄蕭際曉隂霾埽碧霄有日漸看旗脚
展無風初覺鼓聲調紛紛竭作趨南畝稍稍新妝出
北橋白髪長官塵土煞尚能覓句補風謡
　　答惠州曾使君韻
聞說使君風度峻神仙謫墮在人間只今坐嘯凝香
處帝賜羅浮作鎮山
　　二
先賢平易以觀詩不曉尖新與崛竒若似後儒穿鑿
說古人字字總堪疑
　　送李參議滕告院掛冠
由來恬退士史册亦稀疎唐有楊少尹漢惟疏大夫
翁䏻辭禄去我欲殺青書今世無名筆誰為寫作圖
　　挽建昌詹使君二首(乂民)
南渡鈞樞後宣和節義門依然寠人子不似貴公孫
苦李無誰採甘棠在處存遥知宦逰地巷哭更招魂
　　二
稍喜佩銅魚邅迴四紀餘早無人料理晚有鬼揶揄
把酒言猶在凝香夣竟虚斯人竟如此恐坐太清臞
　　和葉尚書觧印二首
郡人不識疾呼聲甘雨和風徧一城歲久偏多遺愛
事天髙未察借留情舟行精舍漁歌晚家近華亭鶴
唳清莫比歸雲并倦翼先生此念素来䡖
　　二
倦入承明聼履聲朱轓今復厭專城盪胸太華供吟
興照眼伊川洗宦情蒓膾何慙髙士没琴龜不減昔
賢清未應便葺東山墅出處方闗世重輕
　　送葉尚書奉祠二首
先生清夢繞林泉黄紙除書拜地仙報答吾君吾相
子徜徉某水某邱邉事光白傅求閒後銜似温公約
史年(温公領崇福/祠十五年)笑向故山猿鶴説古来晚節幾人
全
　　二
身於七邑最孤寒每辱黄堂刮眼看乍可郡無九年
蓄要令民受一分寛公閑去伴种司諫我懶思尋靖
長官曾出龍門稱弟子感知惟有寸心丹
　　挽盧母黄太孺人(少逸之妻)
太孺賢聲衆論推府君經學里人師牛衣隱約能偕
老螢火凄凉自課兒疇昔黄虀曽百甕只今丹桂已
雙枝烏虖盧母哀榮甚何必人題墓上碑
　　寄熊主簿
一出懸知計已非更堪留滯未成歸即今白首負松
菊何處青山無蕨薇不恨老從中歲至但悲事與素
心違當齋寂寞生秋草幾度臨風憶杜㣲(簿廳有當/齋取㑹計)
(當之義朱/文公書扁)
　　寄徐夏叔
曽識徐卿二子竒秋来徃徃夢瓊枝明時莫作沈湘
賦暇日應題望嶽詩主愛客卿寕忍舍兄嗟予季若
為思湖南歲歲多廻雁頻寄書歸慰别離
　　贈趙毉立之
世毉多孟浪趙子獨傳精術稳常無誤能髙素有名
方書真爛熟裘馬極鮮明自笑貧兼病将何贈宋清
　　與北山陳龍圖
小兒膽大説文章螢火難争兩曜光侍講先生今寂
寂龍圖老子尚堂堂鄰無羊仲并求仲家有元方與
季方想見瘦梅疎竹下深衣如雪髩鬚蒼
　　答陳龍圖
耆舊凋零盡吾猶及太􁀫豈云清易挹自是廣難周
尚絅煩翁教書紳到老休何由陪几杖共看海山秋
　　和趙吉州三首
學者當窮理工詩豈羙名不能禆采訪徒自取譏評
青已希韋孟休官慕尚平如今成病鶴重首噤無聲
　　二
憔悴東陽令區區謾自疲㫁無問牛智寕受放魚欺
儉陋交㳺笑低平父老知向来子元子髣髴是吾師
　　三
今代廬陵牧蒼生屬意深胸中絲補衮肘後藥成金
僕自操齊瑟公宜和舜琴篝燈精舍裏何日共論心
　　挽傅諫議三首
昔事先皇帝堂堂立玉墀進懐伏蒲疏退誦考槃詩
哀郢遺言切憂周素髮垂它年耆舊傳此筆属諸誰
　　二
今上龍飛始先生驛召頻頗聞曾草疏終不就蒲輪
勘破邯郸夢抽回洛社身也令千載下知世有全人
　　三
憶昔南山寺微言叩未終晚猶温薦語病尚寄書筒
駿廄誰收我蟇陵合殉公春風溪上泪還與海潮東
　　寄二徐
珍重渠家大小君分明二陸是前身遥知洛下傾城
看錦様文章玉様人
　　答留通判元崇
不見龍驤與驥馳紛紛蟲篆鬪蛛絲君侯傑出南方
者老僕終當北面之憶玉樹枝勞逺夢熏薔薇水讀
来詩自慙眼力非闗令紫氣浮空懵不知
　　以王家酒寄陳北山得二絶句誚酒味不如舊
　　　日之勁峭用韻二首
先生詩酒令俱嚴一婦哇簧與市帘戸大才髙今吏
部故應笑小更嫌甜
　　二
醇醪易入醉人鄉勁酒難逢醒者甞王媪區區真小
黠隨時增損甕中方
　　和北山一首
幅巾高蹈挹洪崖閑灑銀鈎著玉杯文律不論先漢
後詩源逺自國風来却愁小子方攻冉未必吾師肯
鑄回極欲去修床下拜扁舟歸夢繞南臺
　　送建安鄭尉
路人能說尉一似建溪清寸錦不携去束書相伴行
無心干舉将有面見賢兄應笑東陽令淹留白髮生
　　答范叔範
濶矣别離乆颯焉顔髮蒼殷勤大范子問訊老劉郎
渇睡添新懶清談減昔狂今無望氣者寳劍且深藏
　　送楊休文
寂寞鰥翁揜縣齋吏傳刺字睡驚回自從黄鶴仙人
去誰遣青牛道士来適夢羽人良有以共吟石鼎愧
無才殷勤問訊西山老何日山中伴訪梅
　　答羅天驥
乃祖曾吞鳳郎君豈後身頗聞精選理何必慕唐人
玉麈王夷甫烏縧吕洞賓客談溪墅勝終擬卜比鄰
　　太守林太博贈瑞香花
一樹婆娑整復斜使君輟贈到田家自慚甕牖䋲摳
子不稱香􁂫錦傘花小借煖風為破蕚旋澆新水待
抽芽丁寕童子勤封植留與甘棠一様誇
　　再和
壊徑泥深古檻斜居然幻作貴逰家小亭自課童鋤
草空室俄驚女散花便覺麝裳無逺韻頻挑蟻蠧有
新芽紫薇紅藥催公去獨許詩留野老誇
　　三和
吏散庭空㦸影斜吟牋飛到野人家隋珠和璧難酬
價禅榻茶甌忒負花譜欠名人為品藻詩因尤物始
萌芽近公匹似熏班馬荀令風流未足誇
　　四和
吟諷攀翻到月斜衆驚竒寳聚貧家高才盍視宫中
草退士聊看屋角花未必園丁諳樹性更愁墨客笑
薑芽畫堂金鼎熏蘭麝豈有天然韵可誇
　　五和
幾點朝来小雨斜未應造物妒山家陡驚春報千秋
信擬問天留數日花寫物祇今須老筆染根何處有
靈芽彩雲過眼真如夢著意追摹豈好誇
　　六和
拙筆蕪詞字半斜情知見笑大方家故敎吉甫獨哦
句除却微之誰别花勾引親朋須果核隄防風日損
根芽玉津應制需公等林下樵歌敢自誇
　　七和
短牋小草墨痕斜句法來從和靖家吟賞豈無神助
筆護持疑有物司花莫因山鳥啼榕樹便憶河豚飽
荻芽多少邦人沾賸馥碩碑遺愛永傳誇
　　和趙南塘離支五絶
側生海畔逺難将風日尤能變色漿借問驛馳丞相
府何如輦致道山堂
　　二
却貢無因送上天漫山如錦但堪憐羅浮所産真奴
隷只為曾逢玉局僊
　　三
十顆千錢品最珍北人鮐背未濡唇若生京洛豪華
土買㫁丹林肯筭緍(皺玉盛時/顆值百錢)
　　四
輦轂嘗新着價髙土人棄擲等弁髦不嗔園客工偷
竊絶喜天公享老饕
　　五
風韻能令百果低難将盧橘闘新竒品題自合還詩
祖模寫何須覓畫師
　　築城行
萬夫喧喧不停杵杵聲丁丁驚后土徧邨開田起窰
竈望青斫木作樓櫓天寒日短工役急白棒訶責如
風雨漢家丞相方憂邉築城功髙除羙官舊時曠野
無城處而今烽火列屯戍君不見高城齾齾如魚鱗
城中蕭疎空無人
　　開壕行
前人築城官已髙後人下車来開壕畫圖先至中書
省諸公聚㸔稱賢勞壕深數丈周十里役兵大半化
為鬼傳聞又起旁縣夫鑿教四面皆成水何時此地
不為邉使我地脈重相連
　　運糧行
極邉官軍守戰埸次邉丁壮皆運糧縣符旁午催調
發大車小車聲軋軋霜寒晷短路又滑擔夫肩穿牛
蹏脱嗚呼漢軍何日屯渭濵營中子弟皆耕人
　　苦寒行
十月邉頭風色惡官軍身上衣裘薄押衣勅使来不
来夜長甲冷睡難着長安城中多熱官朱門日髙未
啓闗重重幃箔施屏山中酒不知屏外寒
　　國殤行
官軍半夜血戰来平明軍中收遺骸埋時先剥身上
甲標成叢塚髙崔巍姓名空掛陣亡籍家寒無俸孤
無澤烏虖諸将官日穹豈知萬鬼號隂風
　　軍中樂
行營面面設刁斗帳門深深萬人守将軍貴重不據
鞍夜夜發兵防隘口自言虜畏不敢犯射麋捕鹿来
行酒更䦨酒醒山月落綵縑百叚支女樂誰知營中
血戰人無錢得合金瘡藥
　　寄衣曲
征夫去時衣紵葛征夫未回天雨雪夜呵刀尺製寒
衣兒小却倩人封題上有泪痕不教洗征夫見時認
針指殷勤著向邉城裏莫遣寒風吹腠理江南江北
一水間古人萬里戍玉闗
　　大梁老人行
大梁宮中設氊屋大梁少年胡結束少年嘻笑老人
悲尚記二帝蒙塵時烏虖國君之讎通百世無人按
劍决大議何當偏師縛頡利一驢䭾載送都市
　　朝陵行
國家諸陵陷河北盗發寳衣斧陵木或言陵下徃来
人夜聞翁仲草間哭何年却遣朝陵官含桃璀璨登
金􁅦悲哉人家墳墓各有主誰修永昌一抔土
　　破陣曲
黄旗一片邉頭回兩河百郡送欵来至尊御殿受㨗
奏六軍張凱聲如雷元戎劍履雲臺上麾下偏禆皆
将相腐儒筆力尚跌宕燕山之銘髙十丈
　　邨居書事
有客相逢説坎離胡盧中藥不容窺叩頭無力營丹
竈聊奉先生一醉資
　　二
新剃闍梨頂尚青滿邨㸔説法華經安知世有彌天
釋萬衲如雲座下聽
　　三
卜叟􁂫書繫肘邉兒童尊信等神仙立談算盡平生
事問到封侯拜相年
　　四
刮膜神方直萬金國毉曾費一生心可憐髽髻提籃
者也有盲人問點針
後村先生大全集卷之八
後村先生大全集卷第九
　　詩
　　挽陳北山
雖拜龍圖號自稱槃澗翁生難招此老死可見文公
斷簡功夫久深衣笑語終空餘藏稿在虹氣貫山中
　　二
握筆臨池慣殘書映雪勤今寕無古篆宋復有唐文
荒草周顒宅空山董相墳何時擕斗酒一酹墨溪雲
　　送五六弟赴四明倉官(􁆥)
子去為倉氏人應重客卿湏憐舂簸苦勿羡釜鍾嬴
羊貴脾神厄葠佳肺氣平親闈最闗念頻寄雁傳聲
　　挽龔汀洲
半日曾廬墓中年懶建牙的無金遺子僅有笏傳家
窮巷觀時事叢祠閲歲華天乎清白吏名位止斯耶
　　二
所守老尤剛清風凛不亡洞房無粉黛堊室屏緇黄
東閣遵遺令南山獻吉藏百年耆舊盡里社轉凄涼
　　送戴復古謁陳延平
倉部當今第一流艱難有詔起分憂城危如卵支羣
盜胆大於身蔽上游應是孔明親治事豈無子羙可
參謀君行必上轅門謁為説披蓑弄釣舟
　　挽外舅林明道
閙處功名少閑中歲月長漢曾招綺季魯僅有靈光
玉雪生難涴淵冰死未忘兩州殘父老懷惠各悲涼
　　二
少小親函丈而今白髪生居然明我穢久矣愧翁清
川逝悲賢淑山頽惜老成年來得瘖疾相挽不能鳴
　　柬陳寺丞築城
事變相尋智亦新爛泥堆起石嶙峋斷無餘力謀蒸
土頗有傍觀哂置薪自古虛心容議者即今枵腹役
耕民姑尤聊攝皆齊境莫遣郊封有詛人
　　答楊羿
一生忠孝發於詩不為桃根與柳枝棗李流傳容有
偽箋家穿鑿苦求竒偶全要領慙輕典虚嘔心肝悔
少時澤畔纍臣搔白首孤吟不敢累親知
　　挽方岳倅
昨解巴陵紱将尋洛社盟璧埋真可惜玉立尚如生
舊轍氷天逺新塋雪瀨清惟應帶來鶴解作㫁腸聲
　　梅雨隳城自和前韻
叠石黏灰事尚新忽因霑漬减嶙峋晉陽昔僅存三
板瓠子今誰助束薪恃陋竊憂難禦冦加工却恐倍
勞民狂生亦豈前知者曾是邉城荷杵人
　　跋某人詩卷
元祐賦律古熙寜巠義新請君忙改藝詩好誤終身
　　城壊復修又賦
補罅扶傾手段新舉頭千尺又嶙峋主謀何止堪尸
祝妄議真當抵鬼薪見説傳更増邏卒已聞犯夜少
奸民小偷不辨公輸械遥望須驚彼有人
　　留山間種藝十絶
　　　梅
鄙事闗人智淺深􁇀堪成噐禇堪衾自憐到死猶迂
闊純種梅花作墓林
　　　菊
羞與春華豔冶同殷勤培漑待秋風不須牽引淵明
比隨分籬邉要幾叢
　　　松
一生著數落人先白髪栽松故可憐待得伏莵堪採
掘此翁久已作飛仙
　　　蘭
蕭艾敷榮各有時深藏芳潔欲奚為世間鼻孔無憑
據且伴幽忩讀楚辭
　　　桃
歲歲春風花覆墻摘來紅實亦甘香當時若種瑶池
木却恐河清未得嘗
　　　桂
䜛言自昔架空虚薏苡非珠偶似珠半夜庭中金屑
滿老夫明日費分疏
　　　柚
兩樹亭亭蘚砌傍未論􁀁貢奉君王世無班馬堪熏
炙且嗅幽花亦自香
　　　笑花
春風滿面喜津津縱有嗔時不忍嗔尚恐傍觀安注
脚笑他何事與何人
　　　末利
一卉能令一室香炎天尤覺玉肌凉野人不敢煩天
女自折瓊枝置枕傍
　　　芭蕉
攪醉妨眠挾雨聲碧叢宜看不宜聼而今一任蕭蕭
滴華髪鰥翁徹夜醒
　　寄題邵武死事胡将祠堂
士各全軀命帷侯視死輕張廵須盡怒先軫面如生
短刃猶梟冦空弮尚背城新祠簫鼓盛人敬比神明
　　寄題沙縣死事祝将祠堂(文蔚/之子)
淮右多良将吾猶識祝侯虎生䏻肉食豹死有皮留
鐵漢為揮涕冰翁與雪仇(童侯獲賊/剖心以祭)標名忠義傳榮
甚復何求
　　挽王簡卿侍郎三首
先帝初更化公曾以諫聞身雖遷柱史袖尚有弹文
晚境圖成佛它山預作墳那知非變幻止在石橋雲
　　二
末著尤奇特杯行忽坐亡無香分侍女有硯遺諸郎
長樂旌旗改平泉竹石荒公今呼不應浮議果何傷
　　三
已矣孤知已顔蒼髩髮稀雖曾参話柄終未契禅機
尚欲扁舟訪俄傳隻履歸無因拜公墓稽首懺前非
　　題髙九萬菊磵
胡公飲菊潭八十冠貂蟬髙叟飲菊磵六十雪滿顛
胡公死無名髙叟生無權權隨糞土盡名隨穹壤傳
劉生勸髙叟世事不兩全飢且食落英渴且㪺寒泉
快吟三千篇多活五百年
　　挽陳師復寺丞二首
已奏囊封墨尚新又携袖疏榻前陳小臣憂國言無
隱先帝如天笑不嗔闕下舉幡空太學路傍卧轍㡬
遺民愚儒未觧天公意偏夀它人夭此人
　　二
歲晚滄洲築草堂却将逢掖換軒裳市朝共歎鳳髙
翥世俗或疑麟不祥童子舉扶猶忼慨門人要絰各
凄涼殘經無復相鎸切遺墨常留几案傍
　　别髙九萬
花翁徒步悲詩境菊磵舂糧哭復齋衆客食魚弹鋏
去幾人白馬素車来尋思舊事成三歎斷送諸賢入
八哀信矣兩生俱烈士有金當為築髙䑓
　　贈建陽毉士楊椿老二首
當年琹調絶平平妄意先賢宰武城邑有澹臺猶未
識始知令尹欠聪明
　　二
晚愛𥅆書意味長無身始與患相忘殘年頗覺飢難
忍未敢貪君不死方
　　挽潘柄
復齋之客潘夫子生死相從未忍分薛守頗曾参道
潔志完何可欠承君魯生邀飲猶同去龎嫂来呼已
不聞菆舍一巵真永訣老無脚力拜翁墳(袁溉字道/㓗薛常州)
(季宜從/之學易)
　　贈輝書記二首
野老柴門不慣開有僧飛錫自天台前身莫是寒山
子携得清詩滿袖來
　　二
棒喝機鋒㨗似飛推敲事業費尋思師歸定被叢林
笑腹裏無禅却有詩
　　答黄鏞
少年妄意假韶鳴憂患欺人兩髩星此去真當盟社
友向来不合誑山靈百年如夜何由旦萬古惟天只
麽青若到桐城逢舊友為言多醉少曾醒
　　答陳珽主簿
主簿佳公子何曾染綺紈果能磨銕硯真可輭銅􁅦
君壯雷驚蟄吾衰月缺圓(太元云月闕其團/不如開明于西)家貧無
珤貝珍貺欲酬難
　　寄題南康胡氏春風堂
芋魁菜甲必同食石田茅屋不忍折有時對牀聽風
雨有時共燈窺簡冊大兄獨抱古人道羣季名修弟
子職一門和氣常如春紫荆花開庭草碧宛然生在
舞雩時又若坐於明道側吾嘗三復棠棣詩周公千
載有慙色共梨分棗有㡬何摘瓜煮豆堪太息區區
錐刀未足讓伯夷遜國採薇喫君䏻聚族真卓行我
亦爲兄愧涼徳暮年有意觀廬山因作春風堂上客
　　送孫明府(兄弟繼/爲邑宰)
三年於赤子摩拊極殷勤令尹留方寸吾民受一分
宛如小勝國突過大馮君四境風謡羙　公必采聞
　　答陳璘司户
丞相詩髙妙諸孫亦復竒惠連康樂弟子羙審言兒
三舍猶當避偏師未易支老来怯酬唱欲速反成遲
　　辛夘滿散天基節即事六首
老作黄冠返舊山尚支驛料破衙官孤臣毫髪皆君
賜獨坐風廊不覺寒
　　二
門廡無人殿未開白頭散吏久徘徊年年歲歲千秋
節長占群官第一来
　　三
聞説都人競出嬉御街簫鼓倍年時相公入奏天顔
喜半夜揚州送㨗旗
　　四
約已隆親禮不同鈞天無讌錫臣工太皇動徳侔髙
帝陛下謙恭似孝宗
　　五
野袖云云祝聖躬亦拈拂子演宗風恨渠僻陋無聞
見不識光公與杲公
　　六
小臣無狀掛丹書還著青袍兩載餘物色依然如碧
鶴階銜久矣削緋魚
　　挽王華甫提刑二首(兄作/行狀)
丱角從諸老麻衣客五侯風雲疑反手江海不回頭
寂寂生堪笑皇皇死未酬空餘老知識門戸著餘愁
　　二
何必求佳傅家庭論自公潁濵碑玉局曲阜狀南豐
轡逺方追電筝調每値風深知有遺恨不見㨗旗紅
　　還黄鏞詩卷
曽伴靈芝湖上吟當年一悟至如今源流不亂知歸
趣篇什無多見苦心貫虱功夫須切近膾鯨力量要
雄深暮年誰可談兹事盎有邨醪且自斟
　　徐懋功餉酒用其韻
少時酒伴盡豪雄歲晚瓶罍一併空方歎獨醒吟澤
畔忽勤分餉到籬東鯤鯨有量真溟涬螟蠃無知妄
異同老矣此身何處着便應埋向醉鄉中
　　答陳琯修職
陳氏源流逺吾猶及紀羣昔惟知伯氏今又識郎君
後學尊師友先賢賤藝文滄洲書冊在努力緝前聞
　　挽陳孺人
昨吊空閨淚未收忍聞紼翣向斯邱不為尚子了家
事似與龎公圓話頭天下㫁無膠可續人間最有劍
難求潘郎文筆尤宜誄想見新碑字字愁
　　壬辰春上冡五首
　　　城南
一閉幽堂十九年萬松手種已參天懶隨人乞郭東
祭自與母耕綿上田試問拂雲施鶴表何如藉地薦
豚肩此身只合安閭里長為先君掃墓阡
　　　西樓
溪草林花净碧紅傷心黄壤閟芳容短松明月易陳
跡斷雨殘雲難覓蹤伊昔老盆常共酌即今敗絮倩
誰縫臼間一斗陳倉粟薄暮歸来獨自舂
　　　郭西(髙大父)
自古佳城屬吉人郭書王讖豈能神埽松稍喜衣冠
衆薦芰何妨俎豆貧委巷起家真世徳分山葬友等
天倫側傍即是黄香塚冥漠之中尚卜鄰(黄芻季野/名士也死)
(而無子父葬之/于髙祖墓傍)
　　　中潯
憶昨隆乾致太平諸賢聳聼鳳先鳴奏篇不愧登瀛
選拂袖誰留出晝行當日伯夷兄弟瘦至今楊震子
孫清定知千載蟇陵路尚有行人酹董生
　　　夀溪
水如綬帯山如抱畫手難摹一段竒松下可澆三奠
去墓傍安用萬家為虹来昂首寕非瑞蛟徙無蹤若
有知丱角釣㳺今白髮重尋陳跡不勝悲(曾大父臨/終有虹入)
(室墓前昔皆深/潭蛟所窟宅也)
　　訪陳綱草堂不遇
細路縈紆入野田遥瞻竹樹已欣然青苔地滑跌盧
老蒼耳林深迷謫仙不羡玉堂在天上徑須茅屋占
雲邉極知謝客非為亢貪看林花聽澗泉
　　題陳遂卿隱居
早日稱雄翰墨林暮年里巷且浮沈諸公自負遺賢
愧處士元無謗國心(杜牧送薛處士序處士/之名自負也謗國也)子佩子
衿輸少俊某邱某水揀幽深明時莫作逃堯計怱有
弓旌底處尋
　　綿亭林逸人扁所居室曰藏暉求詩
先生讀易注參同築室雲山第幾重昔遇壺􁀫疑見
怪今於老子信猶龍方靈有物司丹竈符騐無妖血
劍鋒只恐欲藏藏未得世人徃徃或知蹤
　　題白渡方氏聽蛙亭
塘水拍隄科斗生想君亭子俯幽清黄梅雨足野田
潤牡麴煙收邨落晴莫信人嫌無理閙頗疑渠有不
平鳴畫堂方喜聽琹阮誰愛天然律吕聲
　　贈鍾主簿父子
旗鈴接迹向西馳丹桂靈椿並一時競説郎君䏻跨
竈頓令老子欲笞兒妙年不患錐無頴前輩曾言木
就規相國晏公原楚産何須千里遠求師
　　寄趙簡叔知宗
造物方将貴此翁煌煌三印屈􁅦紅牋天不受珠犀
涴表海新兼鈇鉞䧺詩滿名山留妙墨舶歸外國説
清風何當把臂登雲榭共看鯨波浸碧空
　　贈豫知子
隔膜䏻知人肺肝瞭如燭照與龜鑚敏於一行推棋
子妙似堯夫測牡丹道是鬼来疑太黠驀然仙去覓
應難身今槁木寒灰様暫愧巫咸仔細看
　　簡叔和詩再寄一首
棄置而今成秃翁君恩量給太倉紅著鞭縱落諸公
後揮麈猶堪一世雄花月三千篇絶唱海天九萬里
罡風胸中本自無氷炭况讀君詩益掃空
　　寄章貢姚别駕
贑江當曰血成川誰肯身馳不測淵尺檄約降諸峒
靜單車禽畔一城全帶刀俗染維新化横槊詩刋第
幾編相與元龍譏世事亦憐疎拙老林泉
　　三寄簡叔
屢有詩貽田舍翁燈花常至夜深紅莫嫌雲榭文章
重稍喜氷銜職任雄徤吏安知元結事貪夫愧死伯
夷風得君厚禄吾何患彼此樽中酒不空
　　寄章貢姚使君
䖍在江西尤鉅麗極知君相選侯難昔多法吏懷州
􁀍今少詩人上将壇斂戍官兵　放衙谿洞報
平安衰頽欲納轅門謁却怕崆峒臘雪寒
　　蔣邁説易
新圖别義初拈出四座皆驚昔未聞定是胸中通象
數或於夢裏見羲文向来夫子編三絶近世名儒説
七分自笑腐生尊古注可能挾册便從君
　　讀金鑾宻記
仗下千官走似麕倉皇誰扈屬車塵禁中陸九艱危
共殿上朱三苦死嗔當日横身抗歧汴暮年避地客
甌閩小窓細讀金鑾記始信香匳属别人(香奩集和/凝作非致)
(光/也)
　　哭鄭君瑞長官二首
自觧銅章後終身恥折腰偶然安舊隐非不戀清朝
薪水纔能給弓旌未易招墳山梅似雪猶足配清標
　　二
史著陶潛卒何妨爵秩卑竟無乞米帖止有採薇詩
舊友誰爲誄新阡尚欠碑中年哭同志孤立可勝悲
　　獲硯
二硯温如玉琢成信知天地有精英馬肝紫潤尤宜
浴鵒眼青圓宛似生未愛潘郎呼作友便教米老拜
爲兄今年几案多竒獲應是窮儒命漸亨
　　再獲一硯自和一首
三硯聨翩買劵成絶勝玉杵聘雲英拊摩無粟向肌
起塗抺有花從筆生韞匵每愁逢暴客傾囊或笑費
兄古來事業由勤苦不信磨穿道不亨
　　蔡偉叔講通書
蔣君易學高無助蔡子重来講杏壇絳帳先生移席
聼青衿學士堵墻觀舉揚霽月光風易箋注先天太
極難稳坐虎皮揮麈尾豈知春雨客氊寒
　　遺編
短髮蕭蕭老日侵遺編未敢廢研尋薫蕕理慾迷通
義袞斧忠邪害怒心篤信聖賢常事左稍知治亂每
憂深人生有腹當盛酒誰遣吾儕著古今
　　一念
一念纔萌帝已臨豈容纖芥自欺心夜猶養氣操存
熟晨偶科頭警懼深跌宕少曾希管葛斂藏晚欲學
柴參小窓稍覺春宵冷自設篝爐置禇衾
　　貧居自警三首
昨者匆匆擲印歸六年岑寂閉柴扉歲荒奴僅拾殘
穗日晏婢方羮苦薇寕渇莫賒鄰近酒儘寒不著借
來衣中年但祝身強徤要卧風松坐釣磯
　　二
赤粟黄虀味最深此生不恨老雲林鬼神每瞰髙明
室天地皆知暮夜金夷士燃臍猶狥貨先賢覆首或
無衾一瓢千駟同歸盡莫為浮雲錯動心
　　三
客過吾廬語至晡旋營塩酪刈薪芻酒兼麟脯不時
有飯與魚羮何處無(荆公云何處/無魚羮飯喫)力學勿忘家世儉
堆金能使子孫愚俗兒未識貧中樂妄議書生骨相
臞
　　寒食清明二首
寂寂柴門邨落裏也教插栁記年華禁烟不到粤人
國上冡亦携龎老家漢寝唐陵無麥飯山蹊野徑有
梨花一樽徑藉青苔卧莫管城頭奏暮笳
　　二
過眼年光疾弹丸桐花半拆燕初還漢宫有燭朱門
煗墨突無烟白屋寒寕復闘雞陪戯社頗思擕鶴訪
孤山今年秫與金同價偶得茅柴且盡歡
　　上已
櫻笋登􁅦節物新一笻踏遍九州春似曾山隂訪修
竹不記水邉觀麗人豪飲自憐非少日俊逰亦恐是
前身暮歸尚有清狂態亂插山花滿角巾
　　村墅
邨墅溪亭處處嬉新年海岱悉清夷盗平四海無驚
柝虜去三邉有㨗旗子羙間闗離亂際堯夫生死太
平時從今一洗窮愁語多賦㸔花飲酒詩
　　進徳
進徳工夫有淺深一毫間斷即差参醉無謬誤明持
敬怒亦中和見養心為善豈須朋友責積勤常若父
師􁌏向来歲月悠悠過　方知痛自箴
　　答梁文杓
二梁太學同袍舊晚識郎君亦雋才栁永詞堪腔裏
唱劉乂詩自胆中来老夫一榻何曾下吾子扁舟作
麽回見説桐城方調卒未應能築禮賢臺
　　哭章泉二首
自有簞瓢樂何須璧帛迎後凋仁者夀獨徃聖之清
古不稱千駟今猶重兩生吾衰久無泪一慟為耆英
　　二
小扉通水竹幽絶少比鄰家似巢棲者詩非火食人
於今無宿士若昔有先民彊作徵君誄居然語未親
　　贈馬相士二首
嫗貎何妨至輔臣猴形亦有上麒麟伏波眉目空如
畫不是雲臺佩劍人(唐人嘲歐陽詢云誰令/麟閣上畫此一獼猴)
　　二
荀卿粗了心形者蒯徹安知背面哉别有精㣲書不
載待君見了季成来
　　余為建陽令遣小吏王堪為西山翁之役翁留
　　　之仙遊山房招鶴亭之上令抄道書久之若
　　　有所悟棄家不歸後六七年訪予田間敝裘
　　　跣足真為道人矣自言欲謁翁於桐城作五
　　　詩送之
向来刀筆充書佐歲晚衣巾學道流畢竟賢于人一
著醉中夢裏忽回頭
　　二
拂袖歸来乆閉闗道人剥啄訪平安要知對面劉髙
尚即是前身靖長官
　　三
去去尋師莫逺尋蓬萊何處海深深山房幸有栖身
地且讀西山夜氣箴
　　四
聞説周仙有後身出山不為兩朱輪白雲丹竈俱無
恙憑汝殷勤謝主人
　　五
或􁅦碧漢唳青霄幾載山中伴寂寥今日鶴来翁已
出他年却恐費翁招
　　和南塘食荔歎
君欲和詩無匆匆唱首天下文章公今年荔子况倍
熟亭亭錦葢張髙空猿偷鴉啄牧童採林間殘顆猶
殷紅在昔唐家充歲貢吟諷何止杜陵翁南窮交州
西蜀土快馬䭾送如飛龍絳裳冰肌初照眼玉環一
笑恩光濃惟閩以逺幸免涴一顆不到温泉宫自從
陳紫無真本皺玉晚出尤稱雄邇来雞舌擅瑰瑋賛
香譽味萬喙同麟臺仙人親題品天為此果開遭逢
乃知㣲物似有數聲價亦與時汚隆列聖儉徳被華
戎㣲如淮白不敢供奈何置驛奉私室安得木鐸觀
民風山蹊谷塹日力窮血肩踠足馳筠籠請公移此
食荔歎置在薫風殿閣中
後邨先生大全集卷之九
後邨先生大全集卷第十
　　詩
　　送真西山再鎮溫陵
父老香花夾路催朱幡那忍更徘徊弓張至此尤宜
弛珠去安知不復回海上有艘堪致粟洛中無篚勝
生財泉人畢竟修何福消得西山兩度來
　　水僊花
歲華揺落物蕭然一種清芬絶可憐不許淤泥侵皓
素全憑風露發幽姸騷魂灑落沈湘客玉色依稀捉
月仙却笑涪翁太脂粉誤将髙雅匹婵娟
　　葵花二首
植物雖微性有常人心翻覆至難量李陵衛律隂山
死不似葵花識太陽
　　二
下了江南奏凱回曹公鞅鞅未忘懷爭知野老門庭
冷旌節無心忽自來
　　題鄭寕文卷(西山作跋)
昔侍西山講習時頗於函丈得精微書如逐客猶遭
絀辭取横汾亦恐非筝笛豈能諧雅樂綺紈原未識
深衣嗟余老矣君方少勤向師門叩指歸(西山先生/編文章正)
(宗如逐客書之類止作小字附見内詩歌一門初委/余裒集余取秋風辭西山欲去之葢其議論森嚴如)
(此鄭君試以此/意求之可也)
　　悼阿駒七首
吾老方期汝亢宗愛憐不與眾雛同豈知希世千金
産止作空花賺乃翁
　　二
長兄開卷毎隨聲天母繙經亦諦聽眉目分明無夭
法恐緣了了與惺惺
　　三
北轍南轅有返期吾兒掣手去何之夣中玉雪来懐
抱愁絶鄰鐘喚醒時
　　四
隔日猶䏻喚女兄兒於孝友殆天成直湏見汝蓮花
上纔得胸中一點平
　　五
富貴威權得自由收融二子殺楊修閑人於物無恩
怨那得倉舒只麽休
　　六
眼有元花因悼亡觀書對客兩茫洋情知泪是衰翁
血更為童烏滴數行
　　七
人生憂患本無涯强取瞿𣆀語自排吾母白頭尤念
我吞聲不敢惱慈懐
　　鄭寕示邉報走筆戲贈
曽客驃姚與伏波慣騎生馬擁琱戈金臺有命終湏
築鐵硯無功亦且磨見說帛書來汝洛人傳氊㡌廹
淮河只今西北多機㑹吾子南歸意若何
　　挽劉學諭(徐尤溪鹿卿之婦/翁豐城人名履)
少游鄉校至華顛常以虀塩養浩然科舉法行無譽
士邱園禮廢有遺賢劉蕡下第人稱屈李漢編文後
必傳間道諸郎皆秀孝拂雲華表㸔他年
　　送陳户曹之官㐮陽二首(珽)
丞相曾参督府謀郎君今復賛邉籌哉金谷飲今
夜去矣玉闗防盛秋尺度豈䏻拘快士功名㫁不在
中州習池水滿隄花豔安得相陪賦遠遊
　　二
幕府秋風事日生參軍匹馬戴星行起為楚舞何其
壯吟退胡兵在此行且喜峴山碑有跋不愁江表傳
無名老儒那復封侯夢止願躬耕㸔太平
　　盱士張季擕所注三畧訪西山先生既跋其書
　　余復題二絶於卷尾
張生快士非拘儒袖出一編相硏書撲虱捫蚊吾不
忍㫁蛇刺虎子何麤
　　二
千里從師細講評横渠昔亦謁髙平自從受得中庸
了止説西銘不説兵
　　送湯伯紀歸番禺
華宗所産必人英久見諸賢説父兄荀氏晚添文若
出楊家又有敬之生進堪負荷斯文責退亦流傳後
世名身老荒邨無可恨獨於佳友尚闗情
　　病後訪梅九絶
夣得因桃𢾗左遷長源為柳忤當權幸然不識桃併
栁却被梅花累十年(鄴侯咏栁云青青東門栁歲/晏必憔悴楊國忠以為譏已)
　　二
先生歲晚被人疑梅畔渾無一字詩明月清風愁併
案野花啼鳥怕隨司
　　三
區區毛鄭號精專未必風人意果然犬彘不吞舒亶
唾豈堪與世作詩箋
　　四
和靖林閒欬嗽時一邉覓句一邉飢而今始㑹天公
意不惜功名只惜詩
　　五
老子無􁬧可禦冬強鳴飢吻和寒蛩舍南舍北花如
雪止嚥清香飽殺儂
　　六
與梅交絶幾星霜瞥見南枝喜欲狂便欲佩壺㩦鐵
笛為花痛飲百千埸
　　七
一聨半首致魁台前有沂公後簡齋自是君詩無警
䇿梅花窮煞幾人来
　　八
春信分明到草廬呼兒沽酒買溪魚從前弄月嘲風
罪即日金雞已赦除
　　九
菊得陶翁名愈重蓮因周子品尤尊從来誰判梅公
案㫁自孤山迄後邨
　　陪西山遊鼓山
先生廊廟姿非直藩翰才南州彩旗留北闕丹詔催
重臣方暑行停驂小徘徊客中載枚鄒物外尋宗雷
遂窮天海觀一豁風雲懐眷言此靈山判自宇宙来
登臨幾朱輪滅沒隨飛埃堂堂蔡與趙繼者其誰哉
共惟勲業侔況乃名節偕伊余忝載筆適值祖帳開
雖陪叔子游獨抱湛軰哀餞詩堪覆瓿不敢鎸蒼崖
　　鼓山用餘干趙相韻
城郭區區一聚埃江山如此信佳哉挟龍相國騎箕
去招鶴仙人弭節来試問炊梁成短夢何如煨芋撥
殘灰危亭更着文公扁日落山空未忍回
　　題真仁夫畫卷
草木黄落水雲蒼茫孤舟缷帆凍雁失行昔余逺遊
沿灕泝湘堠長店疎僕痡馬僵行李蕭然有詩滿嚢
今其老矣寕至四方撫卷追思厯歴不忘
　　題龍眠十八尊者
嘗聞天台境肉身往無從仁未示此圗恍惚游其中
應真一一若舊識或踞怪石臨飛淙山鬼投牒何敬
恭天女問法尤丰茸盆魚鬐鬛等鍼粟放去夭矯拏
空𪷟山深無人地祗出被服導從侔王公前驅摰獸
後䕫魍徐行殿以一痩笻巉巉蒼壁謖謖松下有老
宿眉雪濃石橋滅没雲氣㫁似是鬼國非天宫層冰
融結挾怒瀑毒虺噴薄含腥風至人於此方入定壊
衲羃首枯株同等閑一首六十刼汝技有盡吾無窮
書生往往談性命怵以禍福猶兒童倒持手版口勸
進對此寕不面發紅我知龍眠筆外意要與濁世鍼
盲聾退之釋　善變幻愷之謂畫能神通幻耶神耶
兩莫詰與子持叩西山翁
　　米元章有帖云老弟山林集多於眉陽集然不
　　　襲古人一句子瞻南還與之說茫然歎久之
　　　似歎渠偷也戲跋二首
大令云亡筆不傳世無行草已千年偶然遺下鵞群
帖生出楊風與米顛
　　二
二集一傳一不傳可䏻寳晋勝坡仙蘇郎不醉常如
醉米老真顛却辨顛(世傳老米/有辨顛帖)
　　跋周忘機畫一首
周郎詞藝妙天下似是詩家非畫家寕與嵇公寫琴
操不為盛尹作梅花
　　題林户曹寒齋(取鄭介夫積雪/冒寒齋之句)
舉世爭馳勢利場君於冷處㸔人忙不營摩詰散花
室只設蘇州聽雨床種果園林無虎守勘書窗几有
螢光直須喚起西塘老來向齋中伴石塘
　　呈黄建州
當年虎穴挺身臨匹馬平欺萬綠林余欲關弓常掩
涕汝能賣劍即回心歌亷民已嗟來暮微管吾安得
至今欲謁鈐齋參滴派管蠡何敢測髙深
　　過建陽二首
溪上重來兩髩絲豈知拙政久猶思旄倪欲見葉公
面香火共存朱邑祠爭勸令君持酒琖不容老子閉
車幃誰言俗薄今非古我與斯民各秉彛
　　二
白布帬𥜗雪滿顛扶擕傴僂拜車前皆言庾氏相因
粟猶是君侯不飲泉自古活民須有備即今去客愧
無權愚公老矣癡如故長把心燈望後賢
　　過章戴二首
鲁叟新阡何處尋橋邉感舊獨沈吟一生欲唾姦諛
面千古難磨道義心溪昔放魚晴鱍鱍門今羅雀冷
涔涔發潛賴有西山筆何日碑成勒碧岑(橋下魚萬/計君所放)
　　二
曾向明時説李邕又聞名在聘賢中憶言䲭吻施茅
屋忍見龜趺立柏宫杯酒昔常陪賀老隻雞終待哭
喬公情知客淚先難制鄰笛那堪咽晚風(君為閩􁑀/欲請予為)
(屬旣而曰茅屋/施䲭吻乎遂止)
　　答李泉州元善
平生陳無已白首欠吟債未嘗見馬吕況肯交章蔡
附熱生可鄙中寒死亦快吾方尚此友巾車與同載
前瞻有膺滂却顧有　要當堅一壁詎可立兩界
恕乎行誼虧希也名節壊使君惠良箴下走敢不拜
懐哉道義交異此姑息愛
　　送趙信州
君於朝列號名流信在江東亦望州保抱彼民思父母
齎咨吾軰惜交游香凝應物吟詩榻虹貫元章載畫
舟澗上東邉今寂寞豈無遺稿待捜求
　　二
貧者惟言可贈行臨分握手盡交情馬於轡力窮時
駭鷗向機心動處驚齊士豈無堪客禮蔡人便遣作
牙兵遥知陌上羅敷女競㸔雙旌出勸耕
　　題趙子固詩卷
紫芝仲白俱仙去晚秀唯君擅士林字肖率更親手
作詩疑賈島後身吟九成合奏音方備三染為纁色
始深老去尤於朋友篤未忘几硯琢磨心
　　題湯伯紀程文
詔書選後宫眾女競媒致拂鏡濃畫眉臨風髙挽髻
朝猶東鄰居夕已金屋貴彼姝絶代姿綽約乘雲氣
箴史合古趣佩服與今異宜哉寤寐求惜也憔悴棄
君門深復深歲遣花鳥使
　　和髙九萬雪詩
添盡綿衣體未和小窗奈此苦寒何極知上竺仙人
喜不道長安貧士多窮巷都無晨噪鵲邉城應有夜
驚鵞君才堪續梁䑓賦早晚樓船濟汴河
　　答曾無疑校勘
詩到黄初字永和半生西望遡明河已招學士來儒
館更遣山人拜諫坡(李渤/种放)四庫舊書存有幾五朝遺
老苦無多傳聞將講臨雍禮小駐驪駒白玉珂
　　題袁秘書文藁
場屋聲名淳紹初同時一軰曉星疎舉人尚說前鄉
貢天子亦呼行秘書出蜀詩堪編杜集渉湘文可補
騷餘中朝典冊須鴻筆何必燃藜照蠧魚
　　題廬陵羅生詩卷
門巷䔥然人跡少華裾客子袖文過織千機錦非常
巧熏一銖香已覺多持贈白雲情厚矣暗投明月愧
如何桃花水煗鱸堪鱠恨不相携買短蓑
　　陳夫人哀詩(同父/之女)
龍川天下士女子節尤竒孟母遷鄰訓共姜誓已詩
生無封國分沒有表阡時曽識雙珠樹聊為補些辭
　　挽連夫人(陳侍郎公益之/母代洪侍郎作)
渡江門户已華簪嫁得黔娄作藁碪疇昔曽為賔截
髮暮年親見子腰金瀧阡新刻豐碑妙防墓重封宿
草深憶與夏卿聨禁路些辭題罷一酸辛
　　参預陳公挽詩二首
人歎摛毫妙天知𥙷衮忠力猶挽元氣身已御長風
家譜侔洪氏官稱似范公獨憐蒓鯽奠不得至苕中
　　二
聖主初調瑟煩公𢾗寄聲已来周大老尚致魯諸生
未至餘尊盡西歸隻履輕中年知已泪銷得㡬回傾
　　又二首(代洪給事作)
世道方憑藉云胡不愸遺重如鎮喬嶽寛可納湏彌
䲭閣開無日蟇陵窆有期嗟余衰久矣告第乏雄辭
　　二
不謂斯人夭堂堂在目中曽參黄面老肯戀黒頭公
性理天淵徹榮華露電空獨餘章奏在聖主記遺忠
　　送王實之
欲去還留毎自憐竟爲吾子着先鞭孤忠盡見萬言
疏十口同登一葉船屈法相全煩聖主上書俱貶愧
前賢南歸定過西山下細把行藏告墓阡
　　重餞趙信州分韻得寝字
近甸騷屑餘當宁焦勞甚剖符寄非輕弄印擇已審
盎然春風和觧此寒色凛吾聞守四鄰豈必衞堂寝
惡馬易調伏小鮮難烹餁臘前況屡白秋杪定一稔
我侯但凝香彼州自奠枕英英尚書郎餞詩麗如錦
驪珠忽滿軸繼者皆曹沈顧予如病鶴欲鳴聲復噤
寕論鬼揶揄行以親来諗南歸掣齋鈴儻留故人飲
　　鄭丞相生日口號十首
陌上塵飛敕使来親傳天語賀元台門庭如水無珍
獻惟有黄花伴夀杯
　　二
王吕紛更尚治安史韓椓代始凋殘迺知元祐調絃
易却是端平變局難
　　三
金塢銅山二紀中可無玉雪洗貪風從今中外多亷
吏家有錢神賦一通
　　四
小范登庸面稍腴惟公不以位為娛宅家亦有臨朝
說丞相都因國事臞
　　五
汲黯淹留守相間平津千載有慙顔惜渠不見端平
相召了西山召鶴山
　　六
忤旨攖鱗不自安明朝宻啓與遷官百僚舉笏私相
語相國胸中得許寛
　　七
曠懐未許眾人窺細行猶堪百世師廣廈千間無地
起靈䑓一片有天知
　　八
轉了頭廳屢乞歸已将傳舍視黄扉江湖不欠魚羮
飯直為君恩未拂衣
　　九
篚苞不復入修門民力微蘇物漸蕃見説海邊停䱹
局介鱗亦被相君恩
　　十
不用占蓍更訊龜功成尚有赤松期由來夀與仁相
貫季主君平末必知
　　出㝛環碧
逐客挑包水榭中忽聞乾鵲噪東風若非閩嶠安書
至即是襄州吉語通
　　環碧寒甚移㝛客邸
香歇朝衣懶更熏夢殘宫漏逺難聞漫郎不稱青綾
被退士唯堪白布帬
　　桐廬舟中卽事
車前彎㡌同聲散闗外華簪一揖休惟有浙江潮好
事肯隨逐客到嚴州
　　朱買臣廟
翁子平生最苦貧晚将丹頸博朱輪老儒五十無章
綬歸去何妨且負薪
　　江山道中
純棉未覺中年煗薄酒難禁二月寒可惜一溪桃李
樹貪程不得過橋㸔
　　徐偃王廟
仁暴由來各異施秦徐至竟孰雄雌君㸔驪岫今無
墓得似柯山尚有祠
　　漁梁
淺溪忽漲尋常水朽樹猶開千百花有酒可㳓魚可
買造門莫問是誰家
　　馮唐廟
當饋而今渇将材豈無梟俊尚沈埋不曾薦得雲中
守也道身従省户來
　　新蓬二嶺
路入雲端一綫微行人竊笑僕交譏空嚢非有連城
璧作麽携從間道歸
　　春隂
春陰欺得病夫身偶値晴天一欠伸客舍無誰相管
領半檐紅日苦留人
　　㝛小寺觀主僧陞座一首
靜處尤宜策睡勛徑投禅榻炷爐熏恰為胡蜨春逰
美忽吼華鯨曙色分僧袒右肩方説法我聾左耳若
無聞平生不作桑間戀草艸挑包下白雲
　　田舍即事十首
去年贏粟尚儲瓶又見新秧蘸水青野老逢人説慙
愧長官清白社公靈
　　二
村落争㸔烏角巾略談北事向南人百年只有中州
楽世世無為塞下民
　　三
古来觀社見旾秌茜袂銀釵盡出遊𣣔與魯人同獵
較可憐身卋尚它州
　　四
蹴鞠鞋尖塵不涴臂鷹袖窄様新裁社中秊少相容
否也待鮮衣染鬢来
　　五
鄰壁嘲啾誦學而老人睡少聽移峕它年謹物如張
禹帝問牀前謬不知
　　六
田舍諸雛各雅馴男兒盍有藝資身古来醫卜皆名
世莫學文章點涴人
　　七
條桑女子兩髩垂車馬過門未省窺生長茅檐蓬户
裏安知世有二南詩
　　八
草草衣装挈自随壻貧畢竟與眉齊絶勝京洛傾城
色鎖向侯門作侍兒
　　九
兒女相携看市優縦談椘漢割鴻溝山河不暇爲渠
惜聽到虞姬直是愁
　　十
溪上漁郎占㫁春一川碧浪映紅雲問渠定是神仙
否艣去如飛語不聞
　　寄題趙廣文南墅
博士才名賀白流詎應早計到莵裘宫中未索清平
調海上聊爲汗漫逰隠几飽㸔山變態開軒惟對竹
清修買隣有志嗟無力肯與羊曇共賭不
　　寄和湯仲能
憶昨挑􁀁返故鄉意君束帶侍明光一書似坐窮爲
祟百計無如去最長蟻穴夢殘何足記蟇陵願在莫
須償卽今䑓閣多收召定有名公雪孝章
　　送湯季庸監獄
季氏真竒士聲名亞長君尚難友裘牧何敢吏朱雲
江國無生業沙埸有異聞臨歧各珍重世故屬紛紜
　　送徐鼎夫用廬陵通守博士戴文韻
一春風雨郡齋寒荒了麻姑老子壇(余甞主仙/都玉局觀)吏抱
文書排闥至客㩦詩卷退衙看愁来鏡裏絲難染老
去胸中錦已殘若棹扁舟見安道為言歲晚習申韓
　　次韻王元度二首(袁伜/之子)
流落而今兩髩秋暮年出處愧前修敢云余𥙷韓公
處極喜君来謝客州竒甚寳鐔騰紫氣清於玉瓉薦
黄流後生不作先賢逺便合相推出一頭
　　二
向来綺語禍機深幾效靈均欲自沈周廟人曽銘在
背管城子已秃無心今誰伯樂能酬價後有鐘期必
賞音老矣尚須君警䇿昔人一字答千金
　　送趙叔愚赴潯州理掾
未奉三雍對聊為五筦行鄊書踰嶺少詩思入湘清
逺宦身差稳中州事日生向来幾離别此別最闗情
　　離郡五絶
自傷臨郡淺有愧在民深稽首文公廟由唐直至今
　　二
旣收其印綬猶送以車船回首柱下史江邉更可憐
　　三
昨日專城守今朝失國人乹坤如許大無地着孤臣
　　四
赫赫戎衣定區區叩馬非如何孤竹子嫌粟不嫌薇
　　五
􁀫筆鄭克叚軻言象愛兄回天力不足削地罰猶䡖

後邨先生大全集卷第十
後村先生大全集卷第十一
　　詩
　　寄徐直翁侍郎二首
鋭惰皆由氣所為浩然不屈是男免未知重入修門
後何似初攀折檻時已有客貽絶交論豈無人取送
行詩勿令一種求疵者妄議君侯鳳德衰
　　二
憶昨紛紛眾喙鳴怪君噤齘久無聲得非家客留廷
尉或是閨人沮仲卿白璧微瑕終古在黄金横帶霎
時榮從來公議無情甚莫遣蒙齋獨受名
　　和仲弟十首
懶窺戸外問晴陰静向窗前閲古今江國事稀聊袖
手鈞天夣斷久灰心
　　二
慈母清齋奉竺乾平生功行默通天遥知靜坐修禅
觀永晝爐中一穗煙
　　三
即今江表尚恬熙忘却前回飲馬時淝水豈無風鶴
助平凉莫受犬羊欺
　　四
樓頭吹徹幾寒梅推枕穿衣曉帳開蟻鬪蝸爭求予
沒老夫身卋自難裁
　　五
一春檐溜不曾停滴破空堦蘚暈青便是兒時對牀
雨絶憐老大不同聽
　　六
行徧髙臺到曲池閑将白髮照晴漪未應官舍無幽
事亦有􁌏流嘯咏時
　　七
少工文字老安施不但才慳力巳疲無復滴泉來上
綆惠連入夣偶成詩
　　八
弟兄雖幸忝朱輪各是人間五十人只合共娛千歲
母可能少補二州民
　　九
雁回杳杳渾無報鵲語啾啾似有憑忽得逺書㸔百
過眼昏自起剔殘燈
　　十
千古堂堂一孔明尚咨幼宰訪州平諸君應悉惓惓
意老子寕希赫赫聲
　　挽戴丞
戴氏多人物君尤月旦推能傳后倉禮亦擅叔倫詩
故里懸車早名場解褐遲他年端有恨椿桂不同時
　　題永福黄生行卷
廢詩二十餘年矣忽讀來詩眼暫明處士梅曾如許
瘦化人酒莫過於清蛬鳴競起為唐體牛耳誰堪主
夏盟事闊語長殊未竟蹇驢作麽問歸程
　　送方清孫太學
僕負䡖裝主倚轅交游握手若為言須求沂水風雩
樂勿愛沙河夜市繁曩日士曾宗郭泰他時我欲傳
何蕃殷勤待折津亭柳老怕春寒不出邨
　　挽南塘趙尚書
起掌端平制蕭蕭素髮新更生宗室老太白謫仙人
貴矣行施馬悲哉筆絶麟誰為篆華表題作宋詞臣
　　二
自從水心死麈柄獨歸公於易疑程氏惟詩取晦翁
二箴家有本孤論世無同不復重商確騎鯨浩渺中
　　次韻實之春日二首
向未文字擅中朝流落而今賦大招才子左遷超屈
賈相君髙蹈友松喬山行或與樵爭席澗飲聊将掬
代瓢借使終身無一事亦令千載仰孤標
　　二
梅醭朝衣塵滿靴曾穿細仗對延和角巾久己尋初
服錦帳何須戀舊窩能讀書人天下少不如意事古
來多半生寂寂因迂闊垂老方驚歲月蹉
　　再和二首
榮陽相昔獨當朝曾忝弓旌第一招無力不能捄房
琯有書安敢託洪喬如聞徒步輕千駟未覺堂廚勝
一瓢鄧禹封侯子陵釣君㸔二者孰風標
　　二
少小從軍事袴靴秖今廟算主通和寇來復去兎三
窟民散未收蜂一窩(建炎有盗/名一窩蜂)病覺風光於我薄老
知書冊誤人多罪言著就深藏取自笑狂生壮志蹉
　　三和二首
豈有絲毫𥙷聖朝去來擾擾費麾招不能履屐供群
謝未暇綸巾擁二喬着老萊衣侔服冕食於陵粟勝
操瓢臣之少也猶疎懶何況頭今插表標
　　二
長劍拄頤刀納靴得如曝背趂陽和買鄰祇用百萬
價好事爭為十二窩異日史臣應有考同時朝士欲
無多與君死守西山學莫遣人譏末路蹉
　　四和二首
夣魂久不到清朝縱遣巫陽未易招塞北今惟一韋
叡江南前此幾陳喬扶顛箇箇無長䇿排悶時時引
大瓢它日松根深掩骨何湏竹帛有名標
　　二
朱門畫鼓舞宫靴應笑狂夫似采和露坐一生無步
障春遊是處有行窩紹興黨議誰當續元祐全人本
不多辨取九年同面壁未應末後話頭蹉
　　五和二首
尚記諸賢聚本朝當時君相急旁招簫韶九奏鳯諧
樂金弹一聲鳳下喬强項昔曾攀殿檻饑腸今欲把
僧瓢早知不得文章力却悔從初奪錦標
　　二
頽然一榻懶巾靴二月東風尚未和雀闖屋檐來作
㝛蜂含窗紙去為窩牢愁余髪五分白健思君才十
倍多欲訪東臯賢鼻祖幾回路與醉鄉蹉
　　六和二首
那復薫衣事早朝杖藜時赴野人招謀身不善交韓
吕度世猶堪訪賀喬杖有百錢尋酒琖家無一物止
詩瓢君㸔莘渭三王佐何似夷齊萬世標
　　二
生怕将軍手涴靴安能柔輭舞靈和艱虞夷甫方謀
窟老懶堯夫少出窩時事絫棋如許急春愁抽繭未
為多終南一徑非常捷自是吾徒問路蹉
　　别張季
昔謁西山過里中談兵論易氣如虹若非遇彼負苓
者必是傳於墜履翁至竟白袍無謟屈何曾黄策有
英雄秋風定訪蒙齋否為說馮唐老更
　　挽淮東丘升撫幹
子美曼卿流逺擕書劍遊惜攀丹桂晚勇赴白檀秋
尚喜前籌壮聊紓左袵憂時危奇士天無泪可供愁
　　五月旦日雞鳴夢袖疏墀下先君問言何事答
　　　曰猶素論也先君太息稱善聞追班聲驚寤
　　　以詩識之
夣中候對殿東廂邂逅先親問答詳碓磨不䏻移素
論曝芹終欲獻清光觸屛訓諂生猶臭攀檻傳名死
亦香君父臨之安所避淩晨起坐涕淋浪(蔡京云如/劉安世碓)
(搗磨磨止/說元祐是)
　　和張使君一首
里巷傳呼府座來柴門草戸亦榮哉相忘金鯽忽然
躍慣見白鷗渾不猜墨客堵墻觀落筆花神步水出
行杯定知入奉吾丘計萬一君王訪草萊
　　題趙别駕委齋
乍㸔華扁費尋思徐叩微言極坦夷無可奈何安命
者吾非惡此欲逃之萬言賦禄渠前定二鳥蒙恩彼
一時縂被委齋參透了不求符竹止求祠
　　次張使君韻
欲架茅堂久不成蕭然身世託專城日無車轄非常
靜月有餐錢未是清髠首向來輸白粲短衣老去斸
黄精絶憐不及梁間燕歲歲新巢巧自營
　　讀邸報二首
竝驅輦轂適通逵中路安知判雨歧邪等惟余尤甚
者好官非汝孰為之纍臣放逐無還理陛下英明有
悟時聞向蕭山呼渡急想追前事亦顰眉
　　二
瑶編對秉分修筆粉署同擕夜直衾虎既蒙皮甘搏
噬鶴因創羽久呻吟盡歸一網機猶淺横說三綱害
最深想到鄮山多暇日軻書無惜細硏尋
　　自和二首
横身久塞楊朱路灑泣俄悲墨子歧陋矣䠶鈎而中
者壮哉鳴鼓以攻之侍讀自無遷府分(梅詢晚年指/其足曰是中)
(有鬼使我/不至兩府)中丞還有僦船時(舒亶去國/雇客舟歸)八風舞罷君
恩歇贏得閒愁上兩眉
　　二
貴豪渠巳重金帶貧病儂猶舊布衾鍾阜觧仇無㝛
憾(荆公與吕/吉甫觧仇)荆江感事有新吟(山谷有荆江書事/十絶建中初所作)早
知餘耳交難􁀇晚覺王何罪未深白首還鄉應閉戸
斷無保社肯追尋
　　和實之讀邸報四首
祝鮀非是佞莒僕未為凶鬼谷從横舌終南詭秘蹤
㫁無麟在藪獨有鼠穿墉千古誰儔匹依稀似敬宗
　　二
穿鑿強揮麈跳梁勇執弓矯誣天亦怒驅逐國為空
笑裏刀常有盟邉甲巳衷拾遺端可拜誅佞筆生風
(張萬福拜拾遺王仲/舒等於延英門下)
　　三
外觀殊偉岸内禀極憸柔欲取漢清議盡投唐濁流
鬼車鳴甚惡猛虎死方羞芳臭須臾判哀哉不善謀
　　四
一抨初駭聽雙淚漫求哀極口誣贒者甘心譽彼哉
(其人嘗引/營仲見擊)早知豺不食安用鴆為媒試問髙陽里迎
車幾兩來
　　再和四首
狐鳴工伦祟鴉噪每為凶魯觀初尸罪􁀫門永削蹤
謀身眞有窟鑿趾欲無墉(鑿塘之趾/以益其髙)力擊延齡去堂
堂佀亢宗
　　二
舊知偏下石逺避亦傷弓流落周南眾蕭條兾北空
萬言思飾詐雙泪却由衷王績何曾醉劉蕡本不風
　　三
噬人侔虺毒害物比貓柔(李義府柔而/害物號人猫)清議姑驅逐
寛恩未放流劍誅張禹佞扇障禇淵羞諫筆非私忿
惓惓為國謀
　　四
伏闕何其壮登舟得許哀人多稱快者上豈少恩哉
惡草無留種夭桃不待媒九重天遠佞寕放鄭詹來
　　挽李卿儔老二首
苦説兵才少臣非怯塞垣上思前語驗人嘆左遷冤
老大雪中寺風寒國北門故交頭白盡空為賦招魂
　　二
人物今衰少惟侯智勇兼悲風起闗塞斜日薄嵫崦
老子無從涕諸賢不及髯知心唯蜀李應為發幽潛
　　挽鄭貢士俌
少日鳴秋賦中年讀古書寕遊魯侯泮不詣漢公車
鄭老先生行申公八十餘何妨鳳雛小玉潤亢門閭
　　梅州楊守鐵菴(取東坡稱元/城為鐵漢)
北客由來惮入南僕家諌議飽曽諳誰云瘴霧非吾
土曾有魁躔住此菴身重豈容眉斧伐時危猶要脊
梁擔公歸未必懷陳跡留與州人作美談
　　梅州重建中和堂
中和堂昔隳於火今剪荒榛再落成博士尊師重演
說史君存古不更名漸摩伋學三風熄流布褒詩五
瘴清天子金聲兼玉振㑹徴禇大與兒生
　　題張簿尉槎溪集(王去非侍郎為作序言括有/何才翁隱是溪坡公為書留)
(槎/閣)
千載枯槎無主名才翁子晦各偷撐分明博望昇天
訴不許人間别姓爭(故番禺帥廖公/子晦亦號槎溪)
　　陳景升頃遺余化度寺碑甚佳闕後三行歸自
　　　龍溪始為余𥙷足記以絶句
端平曾歎闕三行淳祐重來為補亡收拾一碑勞十
載此生凡事不須忙
　　端嘉雜詩二十首
幅裂常包割地羞埽平忽雪戴天讎穹廬已喋完顏
血露布新圅守緒頭
　　二
聞說闗河唾掌收擬為跛子㸔花逰可憐逸少興公
軰説着中原得許愁
　　三
由北圖南有混幷自南取北費經營從今束起書生
論噉飯㸔人致太平
　　四
不及生前見虜亡放翁易簀憤堂堂遥知小陸羞時
薦定告王師入洛陽(放翁絶筆詩云王師北定/中原日家祭無忘告乃翁)
　　五
少年意氣慕横行不覺蹉跎過一生便脫深衣籠窄
袖去参留守㸔東京
　　六
鞏洛山川幾過兵漢家初遣使修陵可無神物　豺
虎直䕶香煙到柏城
　　七
萇尤桀黠於堅者勒固姦雄奈虎何剰製赭袍添曲
葢中原假帝不勝多
　　八
鞠躬解作華人語辮髮來持虜帳書祇合索綯牽畜
狗不煩伐鼓享鶢鶋
　　九
倴僝将軍約早回楚材相國更頻催江東将相真如
虎去報胡雛莫過來
　　十
全眾回軍未可非反旗鳴鼓亦兵機不知三帥揚鞭
際誰為君王殿後歸
　　十一
勢窮斯變變斯通局面初更便不同西北怕他小老
子東南有箇太平翁(紹興間宫中呼秦/太師為太平翁)
　　十二
一番旗鼓建行臺勇者投軀富輦財邉将不消横草
戦國王祇要撒花回
　　十三
不妨割肉餧豺狼知約依然墮渺茫未必與吾盟夾
谷且宜防彼刼平凉
　　十四
蠲除一倍䑓符下權借三分督檄傳
上不然伏鑕狥軍前
　　十五
說向丁男與小姑各勤耕績了軍需莫教塞北同文
軌却為江南減賦輸
　　十六
胡來如鬼去如風哨騎何曾待棗紅峴首一春無夜
至興元六月在圍中
　　十七
擁旄佩印各榮華已貴無官可復加若不掃門丞相
府必曾養馬侍中家
　　十八
蘇衛滅胡同拜爵裴韓平蔡亦聨鑣祇今光範門前
客大半河陽幕下僚
　　十九
元子置人防壁後禳侯搜客到車中鴆杯定不疑羊
傅匕首何曽害魏公
　　二十
長君論事天為動季子居官水似清雙眊不能鈔諌
草偏聾尚可聽琴聲(途中得茂實封事目/昏字小不䏻傳錄)
　　友人李先輩丑父嘗以夷成詩二帙示余莫知
　　　為何人所作心甚愛之過延平客有袖詩一
　　　章見訪始知夷成者盖葉君之别號也鬚髮
　　　皓然矣詩與人皆可重因用其韻為謝
筋力都非少壯時不煩攬鏡覺吾衰展禽出仕曽三
已表聖歸休有四宜飽閲交情悲世道差強人意賴
君詩此生到死慙三士本自難招况易麾(端平初元/召審八士)
(余預焉惟張洽趙端頥/范炎三君子力辭不至)
　　丁酉九月十四日黄源嶺客舍題黄瀛父近詩
不但行吟又臥披掩編因有感於斯競爲蛙蚓號鳴
態烏覩龍鸞夭矯姿損挹嫌人稱大好琢磨容我指
微疵自慙學識非匡鼎安敢陪君共說詩
　　次王元度韻
占盡靈烏顧盡雲君恩寛大放歸閩一區二頃生縁
薄萬緒千條素髮新鐵馬即令徴戦士金雞何日赦
纍臣殷勤說向西飛雁多謝交遊與吏民
　　送范守仲治二首
二年田里内民不識追胥官府絶無事使君惟讀書
儉於住家日臞似下車初太末方凋弊公行不可徐
　　二
放逐諳時態惟侯意味長醴為狂客設羮許老人嘗
南國留棠舍西郊閉草堂臨歧先作惡未可倚剛腸
　　挽趙漕簡叔二首
雖擁軺車貴蕭然似布韋家依僧舍住俸買古琴歸
海内勝流盡民間㢘吏稀空餘詩卷在展玩一沾衣
　　二
恰訝書題少俄驚訃問臨死方抛筆研貧不涴珠琛
大刼難隳節浮雲肯動心悲哉廣陵散舊譜有誰尋
　　曹路分贈詩次韻一首
古來詩律推曹氏不數河梁與董逃唐季三家松最
勝(荆公選唐百家詩曹鄴一/首曹唐二首曹松十三首)建安七子植尤髙短檠
尚課兒精選老筆真堪僕命騷極欲留君横槊賦舟
人苦報粤江濤
　　用曹帥侍郎韻曹路分
曹侯書滿腹非以劍防身馬上檄猶速槖中詩不貧
虜情工變詐時論主和親旗鼓何時建方知國有人
　　永嘉曹君贈詩次韻一首
開卷沈吟首屢搔想提詩律比戎韜清於學士茶烹
雪壯似将軍弩射潮再茜三纁由染漬勺泉卷石可
深髙蝸廬自笑無卮酒不得澆君道路勞
　　余大父著作嘗以所得沈元用給事歙硯遺水
　　　南林府君後七十年林氏子大鼎以端硯遺
　　　余答以小詩
隆乾手澤稀疎甚數帖悽其在水南但㸔吾翁遺歙
石固應之子餉端巖丁寕後裔藏為好羞愧先民寶
不貪自笑老猶耽筆硯少年莫也肯同参
　　挽鄭子敬都丞二首
重入修門兩髩絲延和累疏竭忠規立朝頗慕汲生
戇謀國不知晁氏危老去故人能有㡬古來君子例
無時傳聞近事堪悲慨説向重泉亦皺眉
　　二
向來俱觸相君嗔里社追隨二十春尚記殘編燈下
共忽看華表路傍新行車不忍過三步臨穴應難贖
百身歲晚空山風雨横奠芻歸去倍傷神
　　次韻實之二首
孤臣去國四經春跡逺安知罪尚新早亦曾譏秦氏
者晩為與議濮園人懶牋光範干時宰且伴田家賽
社神醉倒不䏻愁卋事倩他煙柳替含顰
　　　二
逐客門庭㫁履綦時迂小隊訪茅茨追隨雅有蓬山
舊愛助慙無薤水規輿膩豈為名士涴羊碑長遣後
人思安知昭代輶軒使不向民間采此詩
　　　癸丑記顏
放逐歸來寂寞濱顛毛雪色面皮皴恠奇昔有觀邕
者老醜今無㸔玠人一枕喚囘將覺夣三薫惜取己
來身繡裳蝉冕叢憂愧得似先生折角巾
　　　送鄭司戸(里)
目送雙旌已黯然可堪之子去聨翩遥知幕下聞三
語不要山隂送一錢聊與逺民蠲熱瘴併爲遷客
寒泉昔逰僅及羅浮半安得從君訪絕巔
　　　送歸善鄭主簿(濬甫)
境勝多遺跡州貧異舊聞雌堂方致士矮屋可煩君
黄放無遐邇朱勾有惰勤嶺民如見問白首布襦裙
　　　逰東山圗
亭榭縹緲無點塵竹樹蒼翠溪𥻘𥻘寳釵導前瑶簮
後三君高屐華陽中頎然錦衣者誰氏道韞諸父
長妹當時偶動寂寂嘆藁砧不荅高掩鼻棋邉指麾
百萬秦温浩二子非其倫中原熱血方相潑江表有
此暇整人暮年功高憂䜛惎囘首故山歸不遂豈知
王郎袖有檛空聼桓伊箏垂淚
　　　唐二妃像(梅妃楊妃)
不但烹三庶東宫亦屢危元來玉環子别有錦綳兒
　　　二
素艷羞粧額紅膏妒雪膚寕臨白刃死不受赤眉汚
　　　三醉圗
一尖一髠一逢掖鼎足劇飲豪無敵前杯未釂注後
杯髠腹雖大盛不得就中觱篻膽尤麤奮臂乃欲倒
葫蘆瞿聃有此兩高弟彼儒以是丘之徒老夫少年
示酣暢衰病着身屛盆盎頗能和會三家書安敢追
陪百􁈉量
　　　四快圗
一人筅耳手不住一人坦背􁕒癢處一人理髮虱禽
獲一人噴嚏虎驚去余鼻久塞耳驟聾虱無附麗頭
已童惟背負暄覺奇癢麻姑之爪未易逢吾聞氣洩
如隄潰枕高唾遠道家忌且留眼讀養生書莫將身
試快意事
　　　三笑圗
堅白相非是高虚目　雄遠公差觧事孔老各牢籠
　　　卧雪圗
凍合千門閉傳呼一市驚豈無僵卧者輦轂未知名
　　　蓮社圗
但見籃輿出安知酒榼空老僧翻折本收不得陶公
　　　赤壁圗
共餐鱸一箸各飲酒三升客去主人睡明朝醉末興
　　　過水羅漢圗
陟淺猶須杖誰云佛有神乃知杯渡者秪是熱瞞人
　　　石虎禮佛圗
一虎雖兇暴其尊孔釋同矯情饋夫子合爪禮澄公
　　　梁武脩懴圗
紫袍臨蜀殿黄屋建梁臺異世為鵑去前身作蚓來
　　　老子出關圗
去國有華髮出闗無送車未能盡韜晦紫氣作前驅
　　　孔子問禮圗
却萊辨夷夏墮郈肅君臣丘豈生知者聃非絕滅人
　　　明皇幸蜀圗
狼煙起幽薊鳥道幸岷峨穆滿尚入駿隆基惟一騾
　　　二
失守文皇業來聼望帝聲向令曲江在吾豈有兹行

後邨先生大全集卷第十一
後村先生大全集卷第十二
　　詩
　　　洛陽橋三首
周時宫室漢時城廢址遺基剗已平乍見橋名驚老
眼南州安得有西京
　　　二
嬴氏曽驅六合人蔡侯只用一州民立犀豈不賢川
守鞭石何湏役海神
　　　三
面跨虚空趾沒潮長鯨吹浪莫漂搖向来徒病川難
渉今日方知海可橋
　　　泉州南郭二首
閩人務本亦知書若不耕樵必業儒惟有桐城南郭
外朝為原憲暮陶朱
　　　二
海賈歸来富不貲以身殉貨絶堪悲似聞近日雞林
相不博黄金不博詩
　　　同安
城不能高甫及肩臨風搔首一懐賢當時矮屋今存
否曽着文公住四年
　　　龍溪道中
曠土茫茫無主名朱門惟恐籍分明老農猶記淳熈
事太息文公志未行
　　　木綿鋪
庵逺人稀行未休風煙絶不類中州何湏更問明朝
路纔出南門極目愁
　　　靈著祠
甘寕關羽至今傳名将為神自古然生不封侯三萬
户死猶廟食𢾗千年
　　　韓祠三首
柳祠韓廟雙碑在孔思周情萬古新不信二公俱絶
筆别無詩可送迎神
　　　二
一宵醜類徙南溟靡待仙官敕六丁宗閔與紳空並
世可憐不似鱷魚靈
　　　三
莱相竹今供戍卒武侯柏亦付胡兒南来猶有昌黎
木神物千年尚䕶持
　　　留衣菴
老子今年五十三諸方參了又重參誰能逺禮文殊
佛且訪顛師海上菴
　　　潮惠道中
春深絶不見妍華極目黄茅際白沙幾樹半天紅似
染居人云是木棉花
　　　循梅路口四首
贑客紛紛露刅過㫁無檄吏敢譏訶身今自是勞盆
長較爾能賢得幾何
　　　二
導吏倉忙乞調兵未應機動遣鷗驚傳聞老子單車
至慚愧偷兒讓路行
　　　三
鈔法如弓未愈張可堪於此更求詳祇應新執牙籌
者拾得研桑肘後方
　　　四
三十年来邉宿兵大農無計飽連營元来有箇浮塩
策南渡諸賢未講明
　　　白雲菴
太行以北海豐南我與梁公各有慚兒五十餘親八
十何堪来宿白雲菴
　　　叱馭菴
所玄未如温太真詎宜跬歩暫忘親乃知峻坂驅車
者有愧髙堂扇枕人
　　　将至海豐
漁塩舊俗慣恬熈兵火新民脱亂離石路樹隂三十
里今猶髣髴太平時
　　　東坡故居
嘉祐寺荒誰與葺合江楼是復疑非已爲韓子騎麟
去不見蘇仙化鶴歸
　　　二
惠州副使是新差定武端明落舊階盡遣秦郎晁子
去只攜周易魯論来
　　　豐湖
岷峨一老古来少杭頴二湖天下無帝恐先生晚牢
落南遷猶得管豐湖
　　　二
小朱侍郎生較晚龍眠居士逺難呼不知若箇丹青
手能冩微瀾玉塔圖
　　　三
作橋聊結衆生縁不計全家落瘴煙内翰翻身脱犀
帶黄門勸婦助金錢
　　　羅湖八首
乎生不作賈胡晋怪底江邉未發舟瀧吏不湏前白
事更忙定要看羅浮
　　　二
中州無地堪投足垂老携家泛瘴江不愛朱丹畫車
轂且貪紫翠入船窓
　　　三
歲晚南游訪稚川苔封丹灶尚依然不知的在山中
否萬一歸来說内篇
　　　四
頴水箕山未脱然直湏㫁盡世間縁野人曽被朱轓
涴不作天仙作地仙
　　　五
異境微茫在半霄仙人隨手下相招老来尚有君親
念未敢相陪過鐵橋
　　　六
衡岳仙都迹已陳雲臺玉局敕猶新暮年擬乞冲虚
觀長向山中祝聖人
　　　七
浪迹人間状似顛草書壁上筆如椽吾評二士皆奇
忙未是神仙亦鬼仙(觀中有白玉蟾/字併懐黄天谷)
　　　八
五更海底擁金輪咫尺蓬莱不逺人欲知蘇詩臨絶
頂可憐漢節尚隨身
　　　扶胥三首
一陣東風掃曀霾天容海色豁然𨳩何湏更網珊瑚
樹祇讀韓碑也合来
　　　二
暘谷扶桑指顧間馮夷得得報平安為言博望乗槎
至莫作師㐮擊磬看
　　　三
前祭京師奉祝祠尊嚴不比百神祠臺家今歲籌邉
急黄怕封香已過時
　　　兼舶
鬻夾飛芻瘴海瀕扇遮不㫁庾公塵而今更遣兼琛
節羞冩氷衘寄故人
　　　兼諸司二首
白頭忽有印纍纍符牒如山退食遲但見旋添庭下
事不知頓減集中詩
　　　二
只是從来踈拙身而今結駟昔懸鶉伯鸞老去無遺
恨獨憶同操井臼人
　　　唐子西故居二首
一州两仙客無地頓竒材方送端明去還迎博士来
　　　二
無盡頗縱横晚方攻蔡京猶稱賢宰相應爲客先生
　　　風旛堂二首
告子早不動先師四十餘乃知盧行者暗合秀才書
　　　二
夜夜各趺坐朝朝同打齊不知那箇子曽夢祖師来
　　　羊城使者廟
山川殊壮麗井邑亦繁雄獨有羊城廟蕭然瓦䃯中
　　　江南五首
已報行营入猶夸僭壘堅何曽陵谷變但見市朝遷
　　　二
鋹也騃孺子井蛙徒自尊如何南武帝面縛向夷門
　　　三
　艦逃安往焚巢潰不支區區一州力不足辱王師
　　　四
宣勸猶疑鴆龍顔笑引觴絡鞍奉明主執挺長降王
　　　五
身是假皇帝囯由内太師偽朝舊宫殿厯厯有遺基
　　　卽事十首
香火萬家市烟花二月時居人空巷出去賽海神祠
　　　二
東廟小兒隊南風大賈舟不知今廣市何似古揚州
　　　三
俗情重蒲飲故事按舟師無倚無山越閑将作水嬉
　　　四
占㫁百花白摘来三伏涼着身素馨囯荀令未為香
　　　五
瓜果跽拳祝㬋羅撲賣聲粤人重乃夕燈火到天明
　　　六
名荔絶甘冷與莆爭長雄不逢蔡公譜埋沒瘴烟中
　　　七
吾生分裂後不到舊京逰空作樊樓夢安知在越楼
　　　八
突薪初不戒綆缶始言功累甓為牆壁前人智未工
　　　九
復闗無雅操渉洧有遺音未可䋲三尺㯽榔當委禽
　　　十
沐髮眠常晏濡脣飲不多誰云五瘴毒常備四時和
　　　藥洲四首
非有干時䇿聊為避地圖昔人補勾漏老子管仙湖
　　　二
役民如犬馬囯破作䧏俘徃徃湖中石宣和艮嶽無
　　　三
怪怪竒竒石誰能辨醜妍莫教贊皇見定輦入平泉
　　　四
觀寺臨湖上亭臺出桞間都忘来五嶺将謂在孤山
　　　登城五首
尉佗故秦吏堪執鄼侯鞭箕踞問使者吾方帝孰賢
　　　二
已作南夷長那爲北面臣未忘真定冡畢竟是華人
　　　三
漢人稱勁粤累世不加兵狂卒纔三百如何便縋城
　　　四
漫費人蒸土常如物潰堤傍疑爲息壤下恐有蟠泥
(州治/後)
　　　五
郭外皆鯨浸區中等蝗窠若無西鴈趐客子奈愁何
　　　城南
瀕江多海物比屋盡閩人四野方多壘三間欲卜鄰
　　　題肅令山則文編二首
繭𥿄銀鈎冩一通殷勤投贈愧空空轍環晚乃交吾
子稇載方将富此翁著論未容符獨歩操琴欲與愈
爭雄兒童錯認眉閒喜疑有珠犀滿篋中
　　　二
咄咄人皆怪老夫奈何此客去難呼招温䖏士為羅
否待穆先生設醴無我有青芻堪秣馬君言白髮久
占烏人生蟬冕腰金印未抵斑衣膝下娱
　　　題唐察院詩卷二首
細讀公詩屡絶編心知妙處口難傳言言箴儆堪垂
世厯厯行藏自譜年但覺朱紘餘倡歎不煩玉斧更
雕鎸小儒可是通行瞻擬為坡仙注大全
　　　二
不見林夫與子方坦翁健筆亦堂堂孝親誠有終身
慕忠愛君無一飯忘銘座六章韋作佩入䑓五字鐡
為腸未應徑欲投吟社諌草長留御榻傍
　　　次黄殿講鳴珮亭
誰引扶胥水入城循除終日愛琮琤天風何許環珮
響秋色自然竽籟聲盡洗珠犀寕受涴少留琴鶴未
湏行他年父老傳都漕名與濓翁一様清
　　　廣州勸駕(庚子權郡)
番禺文物于今盛閩浙彬彬未足誇丞相宅曽住南
郭鼎魁坊止在東家好陳董子三篇䇿莫看唐人一
日花珍重詔書相勉意士先器識後詞華
　　　廣州都試(時攝帥)
自昔番禺縝府雄君恩暫許領元戎不羞短髮垂肩
白且愛前旌照眼紅筆久不靈妨草檄臂新無力怯
開兮即今超距多梟俊安用輜車載此翁
　　　燈夕呈劉帥二首
士女如雲服珥鮮暫陪獵較亦欣然清於坡老游杭
市儉似乖崖在劍川使指何功湏卜夜遨頭此念可
通天粤人擁道千層看不見絨鞍三十年
　　　二
陌上逰人趂莞絃豈知君相尚籌邉細聼野老交談
處猶記兵端未動前草市收燈如許早端門瞻蹕定
何年書生晚把憂時志歸畫殘灰理舊編
　　　次韻二首并呈倉使
晚霧徐收月色鮮承明物態尚依然㫁無颶母起吹
海應有蚌胎還媚川逺俗恬熈猶楽土孤臣流落漫
憂天夜歸聼得輿人語且願新年勝舊年
　　　二
歸念常如危柱絃春来夢繞白雲邉不知新雪添頭
上但見繁星滿目前即事有詩聊記節救時無䇿但
祈年二公語妙堪傳逺嚴社何因可共編
　　　余哭蟾子朝士鍾大鳴有詩相寛次韻
愁眉暫展頼君詩欲以先知覺後知厯引竺乾寛此
老未甘嬴博窆吾兒寄阿藍若俄經昔祔短松岡㑹
有期欲訪巫咸何處在憂来自向理中推
　　　再和
彭𣆀俱未離乎死况汝孩提未有知自昔丈夫憐少
子即今王母惜孫兒探環曽記曽遊處建鼓應無再
見期三紀七揮兒女淚孰尸夀夭莾難推
　　　蒲㵎寺
齊人陳迹此流傳班史蘇詩豈必然故老皆言家即
寺癡兒誤入海求仙莫将劉項分羙鼎来涴巢由洗
耳泉欲採菖蒲無覔處且隨簫鼓樂新年
　　　越臺
南帝當年此築臺稱雄亦豈偶然哉謾通異國求陽
燧不道偷兒飲漆盃能使越人存舊迹始知秦史有
竒才祇今黄屋歸何處但見牛羊夕下来
　　　次韻劉帥出郊一首
競逐朱轓載酒行熈熈物態與人情浴沂我欲尋儒
服渉洧公方厭鄭聲試問冶容遨夜市何如赤脚饁
春耕故山瓜圃應無恙老去深知愧少平
　　　次韻李倉春一首
秧馬從今漸可行林鳩未好便呼晴敢云使者乘軺
傳聊為君王代耦耕有一日留憂職曠無三宿迹覺
身䡖此生不復持高論願友臺佟與尚平
　　　挽崔丞相三首
先帝謀元帥煩公護蜀淮軍皆歌范老民各像乖崖
北顧猶闗慮西歸已卷懐早令扶日月寕不掃風霾
　　　二
麻卷揚庭乆蒲輪就道遲虚傳楊綰用不奈蔡謨辭
祝柱從渠誚摧梁得許悲流傳千載下猶足勵清規
　　　三
昔侍瓊花宴囘頭二紀餘嵇庸作書懶魏勃掃門疎
尚意開黄閣安知尾素車蕭然旋馬第人指相君居
　　　陸賈二首
田横死士今亡矣陳豨從車安在哉獨有尉佗尚黄
屋故應兩費陸生来
　　　二
酈烹未久蒯幾烹陸子優游享令名南帝稱臣槖金
返更推餘智教陳平
　　　浴日亭
歸客飄然一葉身尚能飛屐陟嶙峋危亭下瞰嵎夷
宅積水上通河漢津叱馭爲臣前有志乗桴從我更
無人慕年筆力全裏退甘與韓蘇作後塵
　　　又追和坡韻一首
亭傍喬木拂雲天亭下高桅泊晚湾白是張騫曽泛
水青疑徐福所求山羊城隔霧愁囘首鯨浸收風喜
見顔却笑金烏并玉兎辛勤出沒雪濤間
　　　白鶴故居
天稔中原禍朝分當部爭當年誰宰相此地着先生
故國難歸去新巢甫落成如何鯨浸外更遣打􁀁行
　　　唐博士祠
博士位尤卑投名入黨碑今觀名世作多在謫官時
太史沅湘筆儀曹永柳詩新祠綿蕞爾未盡復遺基
　　　六如亭
吳兒觧記真娘墓杭俗尤存蘇小墳誰與惠州耆舊
説可無坏土覆朝雲
　　　再題六如亭
昔人喜說墜樓姬前輩尤高㫁臂妃肯伴主君来
過嶺不妨扶起六如碑
　　　十五里沙
只見如山白浪飛更堪動地黒風吹渺茫直際九州
外洶湧常如八月時河伯豈能窮海若靈胥僅可嚇
吳兒惜無散髪騎鯨友共了南游一叚竒
　　　道中讀孚若題壁有感用其韻
淮雪江風裂面寒徃来萬里一征鞍三千客謾曽弹
鋏十九人誰肯捧􁅦自古英才多頓挫只今世運尚
艱難空餘敗壁龍蛇字黄鵠高飛不復還
後村先生大全集卷第十二
後村先生大全集卷第十三
　詩
　　　送項使君季約二首
出有凝香樂君候摠未知清齋燈火夕閉閣荔支時
群小畱難住民愚去始思兩年案頭筆一字不容私
　　　二
但見兩眉顰何曽一饌珍節如僧更苦家比郡尤貧
琴鶴均為贅蓴鱸頗切身蕩山有來雁莫惜寄聲頻
　　　送王梅州二首
州境與潮鄰徐行止浹旬瘴鄉均一氣塩子一吾民
日晏風烟斂兵餘户口貧定将田里事閉閣細條陳
　　　三
禍始自三槍菑猶被一方帝将安浡海君肯薄淮陽
老手何憂㫁新眉尚費粧漢庭褒郡最　晚入爲郎
　　　癸卯上元即席次陽使君韻二首
初陽　久雨淳祐第三春聊與衆行楽稍欣農食新
俱蒙青帝力莫問紫姑神座上遨頭作流傳遍郡人
　　　二
縦觀姑猶目殷憂欲醉心馬嘶淮祲惡䳌叫蜀怨深
玉座方停箸椒塗亦脱簪好爲諫臣論莫作醉翁吟
　　　辛卯春日
甫報弓旌召俄聞彈射攻匹如飲甘露(諸不能受人/惡言如飲甘)
(露者不名為有力/人語見佛書)又似斬春風雲夢伊呑輩湏彌納
箇中故山多芋栗不必問徂松
　　　挽林煥章二首
昔在端早際臨朝想老臣但問轅固召不見伏生行
霜柏無寒暑朝華有悴榮由來天所靳上夀與高名
　　　二
束帛徴諸老深衣立一儒鄉人偕獵較童子共風雩
屑屑羞來徃兢匕迨舉扶自慚衰竭乆書墓覺詞蕪
　　　送趙阜主簿
罷税無兼局蕭然古廨寒士稱為善類民説是清官
刀薄難推轂身䡖易起單竹林逢大阮試為問平安
　　　挽游勉之侍郎
不假横金貴居然比玉温諸公從上雍一老立東門
伯氏推難弟先師有嫡孫耆英凋落盡舊事向誰問
　　　二
昔在高陽里曽登夫子堂武城愧言偃畏壘化庚桑
病臂書全闕驚心鑑忽亡平生芻一束道逺不能将
　　　挽唐伯玉常卿二首
身自無安處昇州更廣州逐敎子方去死到了翁休
鳳至虞廷喜麟亡魯野愁憂時兼道友白却九分頭
　　　二
久欲攜尊鯽呻吟去未能甫封陶母墓俄弔董生陵
言立何曽死騷招更不譍那湏論宿草身盡淚方氷
　　　送居厚弟堂禀二首
俱被光華遣同歸寂寞濱吾灾因抱槧子咎在埋輪
記憶煩明主招徠到逺臣要湏留晚節他日白先人
　　　二
怕與親朋别那堪送子行天威難俟駕秋暑勿貪程
若見知名士為言不慧兄孤危托君相耕釣畢殘生
　　　居厚不果行次韻二首
物色來林下安排起海濱居然蒙錦穽幸未駕蒲輪
非我瑕疵汝云誰毁譽臣只愁從此去未易致虞人
　　　二
祖帳方涓吉公車已尼行若非露消息未免廹期程
水菽姑娛母茅柴且酌兄未應天禄閣便欠一更生
　　　聞居厚得祠復次韻二首
諸賢談稷下孤士卧漳濱母亦為投抒兒宜勿㫁輪
無湏留逐客有些吊纍臣一室纔容榻奚門問疾人
　　　二
稍欣公議白又報嘖言行上漫招東馬人方毁李程
迎來新觀主伴取老師兄漢士方雲合何湏魯两生
　　　贈蜀士盧石受二首
蜀郡盧夫子沉冥不偶時幽深病梨賦竒怪磔蟇詩
古有嚴并李今無曠與䕫何當短檠下厯厯叩群疑
　　　二
井絡纒兵慘瞿堂下棹䡖命寕一錢直腹載五車行
始覧無諸跡休聼望帝聲世無韓十八誰識玉川生
　　　送陳廷之官連州
郡接湖南境孤城若箇邉茆寮愁問宿峽石善驚舡
官小無迎吏詩工有續編古人高妙處不過覧山川
　　　挽林承奉
性與聃書合平生寳儉慈鹿門妻采藥蟾窟子攀枝
君可先賢傳吾慙幼婦碑衰年窘才思呵凍課哀詩
　　　挽姚漕督叙
昔建經離亂煩公出拊循魯宮恢故宇蔡卒即吾人
薏苡何傷我甘棠尚在民悲哉元日召當宁記名臣
　　　挽開國陳寺丞
昨御祥琴後多傳言語通虚令占列宿不料奏悲風
華表孫從祖生芻婿弔翁九原一無憾全璧見先公
　　　二
伯也不可作叔兮猶典刑公車玉堂薦書空鶴山銘
攵上通候印新營太祝廳衰年新舊少吟罷涕先零
　　　挽王居之寺丞二首
元老登庸晚同年召用初昔哉武公耄甚矣董生迂
汾曲廬旋返平津閤寢疎空令雙鬢白猶待兩輪朱
　　　二
憶昔陪真率華居甫落成坐賓來墮幘待女出弹箏
吳復吳趨曲空餘楚些聲九泉見忠簡應問老門生
　　　挽方􁞣貢士
秋賦曽賓送春卿偶脱遺離羣嗟老境同隊記免時
終制從家礼高懷見墓裨亦如陶䖏士自作誄兼詩
　　　題永嘉黄仲炎文卷二首
書坊黄冊誘免童朝取封侯夕拜公賈董奇才無地
立歐蘇精鍳與人同安知李薦麾門外不覺劉幾入
彀中早晚君王求極諌莫敎豪傑泣途窮
　　　二
龍泉筆絶文章熄此作居然可貴珍激䖏飜嫌董生
綬新來却笑退之陳假令覆瓿無知者尚可藏山待
後人外物區區均糞土祝君愛取不貲身
　　　和呉敎授投贈二首
三徑荒凉手自開旋移花木剪蒿萊休休豈不縁迂
惰屑屑何為費徃來明主祗今蒐墜典故人大半客
翹材纍臣方卧漳濱疾錯夢鈞天聼楽廻
　　　二
衮衮登瀛更上坡且容老子釣烟波鳳麟自合呈祥
瑞鳬雁何曽繫少多時有耦耕人共語亦無問字客
相過倒嚢欲答驪珠贈奈此家徒四壁何
　　　和張簿尉韻
舊案依稀在柏臺寄声杭本莫飜開騎驢遵從兩點
挾羅爵門庭幾客來務觀可堪供史草𥙷之不㑹作
宮梅男免盍建横行䇿免使君王歎之材
　　　用王去非侍郎韻二首送林元盾提幹秩滿
　　　造朝併呈侍郎
成滿歸來薇亦剛策名不斍十年強素無沂國三塲
志曽有西山一瓣香晁董未能免科舉孔顔才可語
行藏要為天下竒男子寕論區區國與鄊
　　　二
叔季滔滔未見剛毎聞徤論意差強向來曽劾燈籠
錦老去聊凝畫㦸香世運横流安所止聖朝末舍豈
容藏幾囘欲上鈴齋謁衰病無因可去鄉
　　　送李用之察院赴潮州二首
烏府名臣暫擁麾霜稜聊復變春熈行人猶謂驄當
避聖世初無鱷可移粤俗相擕看上日韓祠配食付
他時極知不作周南滯禁闥湏君補闕遺
昔在番禺鬻筴時瞽言不敢計從違固知國有三空
患又欲民無再㩁譏篛裹為生尤瘠薄牙籌所積恐
纎㣲公卿文學方矛盾應侍嚢封决是非
　　　賀王實之得第二子
􁁺翁活計未全迂老驥新生汗血駒攀桂肯輸郎罷
否分梨還譲阿兄無應陳俎豆為嬉戲想見詩書被
抺塗報與厨人多醸酒王家例合有三珠(塗抹詩書如老鴉/玉川子添丁詩)
　　　送方䝉仲赴省
童年觜距已專塲何况而今益老蒼天網恢然罩鸞
鵠朝陽鳴矣革蜩螗士誰與賀爭同進衆亦惟宏詣
太常可惜祠官無氣力不能搢笏誦阿房
　　　書事二首(潘柄考亭門人陳均福公族/子皆年七十餘而客死)
謙之紼翣迎歸福平福灰釘送返莆空累兩家營後
事僅留四壁遺諸孤學徒誰是單傳者史藁曾經乙
覧無貧富皆當終牗下招䰟何䖏有神巫
　　　二
二士平生極好脩簞瓢之外尚何求暮年更榜誰門
户故國寕無某水丘華簀殊非愛曽子短衾自可覆
黔婁小車處士差安稳十二行􁮬取次游
　　　送葉士巖二首
曽約還轅訪爵羅幾廻下榻佇經過待先生敬雖如
此老與人期奈後何走馬㸔花消許急殺雞爲黍誤
儂多吳中故舊還相問一臂偏祐兩鬢皤
　　　二
向來參請徧諸方恍惚如癡亦似狂雪與膝平猶未
退斤從鼻過了無傷拈花弟子知誰悟撼樹羣兒不
自量極欲為君露消息天寒日短話頭長
　　　甲辰春日二首
買牛搜粟向蠻烟衰病安知璧偶全使者召歸曾四
輩臣之得罪又三年柳劉漏語誰云氽絳灌憐才㝎
不然縱使有泉堪洗耳先生此愧若為湔
　　　二
學問過時已捍堅文章垂老未精專薫琴何患無賡
載秋扇明知有棄捐舊讀温尋渾不記新吟鍜錬久
方圓此生幸不當詞翰免被人嘲上水船
　　　題小室二首
已向深林卓小庵是中僅可著禪龕士師何止三無
愠中散居然七不堪一去重華那復得方當盛漢勿
多談近來弟子俱行脚誰畔山僧面壁參
　　　二
阡陌東西山北南半生常帶散人銜何曾雲夢芥八
九一任徂公茅四三閣上大夫投欲死饔間吏部寢
方酣可憐子駿無家法下見先人面有慚
　　　送表弟方時父
棄置空村飽世情高軒乃肯顧柴荆韓生殷浩貧親
戚李益盧綸外弟兄兩鬢蕭疎驚老大一燈明滅話
平生刺桐花下逢予季多致詩人未害清
　　　葉桂發助敎從李用之祕監于潮陽李侍郎
　　　使廣部葉辭歸福唐小詩話别
賀監空多惜别情木綿花得似三荆打􁀁便是參禅
客垂槖何湏使鬼兄小郭令寕無趙子四門古亦有
歐生(歐陽詹為/四門助敎)南轅不涉貪泉境歸去詩腸徹底清
　　　寄題建陽馬氏晚香堂
自鉏空壙汲潺湲石㫁清溪第㡬灣榜九日開侵歲
晏居千花殿覺天慳飱英飲露平生事遺臭流芳
一念閒菊不負君君負菊年年秋不在家山
　　　贈施道州三首
施先生學有源流家自長安徙益州疇昔建牙當一
面祗今失國託諸侯身僑嶽麓無生計日断岷峨起
暮愁聞道漢廷湏黼黻蜀珍那得此淹留
　　　二
胡塵突過劍門闗西顧子今尚未寛早晚相如通棘
道倉皇子羙問長安拮据自竺營巢拙衲鑿明知合
轍難縦有望鄉樓百尺淡煙衰草莫憑欄
　　　送楊彦極提刑二首
閩蜀相望萬里遥秋圖斗壘屈魁杓南州䖏士蒙
殊礼魏府牙兵不更驕邦伯如今安得結國人它日㑹
思僑瓣香垂去猶精禱果有甘霖溉旱苗
　　　二
繡斧翩翩向福唐百城歛衽避風霜夢廻桑下初何
戀手植棠隂故未忘判筆有神皆可録抄書無数即
行装從今病叟牢扄户莫望嚴公訪草堂
　　　題陳霆詩卷
讀他人作多遺恨君似連城璧少瑕楮葉國工如許
刻菖蒲靈物偶然花今無摩詰攜同宿後有荆公選
百家不惜矮窓殘燭下與将朱筆擷菁華
　　　夢方孚若二首
仙鬼㣲茫果是非不如遼鶴有歸期鑄成范蠡嗟何
及繡出平原未必知歌扇舞裙風雨散野田荒草古
今分可憐一覺寒窓夢猶記聨鞍出塞時
　　　二
寤寐中原獨着鞭徃來絶域幾餐氊封侯反出李蔡
下成佛却居靈運先八百里烹饗軍肉九千縑輦作
碑錢祗今誰是田横客囘首荒邱一茫然
　　　哭孫李蕃二首
歲晚湖山寄幅巾浩然不見両眉顰㸔花李益無同
伴顧曲周郎有後身禄厚殷勤營葬地隱君歡喜得
吟鄰(唐人題李白墳云誰移/耒陽家耒此作吟鄰)㸔來造物扵君厚判断
風光七十春
　　　二
毎歲鶯花要主盟一生風月最闗情相君未識陳三面兒
女多知柳七名自有菊泉供祭享不消麥飯作清明
老身獨殿諸人後吟罷無端雪涕横
　　　懷曽景建二首
造物生才自昔難此君天矯類龍鸞聖賢本柄藏椰
子佛祖機鋒寓棘端疇昔諸人多北面暮年萬里著
南冠傷心海内交游盡箧有遺書不忍㸔
　　　二
曾有春陵遂客篇流傳哀動紫陽仙安知太白長流
處亦在重華野葬邊碎板一如坂貶日盖棺不見棺
薨年誰云老眼枯無涕聞説臨川即泫然(蔡季通貶/道州君餞)
(之云四海朱夫子徴君獨典刑青雲伯夷傳白首太/玄經有客憐孤憤無人問獨醒瑶琴空鎻匣絃㫁不)
(堪聼晦翁喜之毎書其/詩君亦貶死道州異矣)
　　　内翰洪公舜俞哀詩二首
憶昔端平典冊新三麻九制筆如神内庭喚作眞學
士晚輩推為老舍人垂死遺言尤苦口平生諫疏最
攖鱗建功不作于潛死誰為君王説厚倫
　　　二
回首揚州一夢餘故交已直玉堂廬寒暄未省通君
實窮薄空煩誦子虚甚愧文人於甫厚孰云夫子
不囘如(君除中舍/舉余自代)殘年無復陪精論開合平生幾幅書
　　　送李漕用之二首
斜飛慶厯皇華逺㨗出熈寕使指新但記歐公更此
職不知趙濟是何人(為常平劾/富公者)剡章徧及孤寒士奮
筆先誅聚斂臣自嘆暮年衰颯甚羨君老手獨埋輪
　　　二
漢廷塩銕議交攻有詔姑惟舊法從聞道嶺南歌聖
主一如河北感仁宗向舒自是堪王佐桑孔安知富
大農他日公歸奉請問可無鯁論賛烹封
　　　答謝法曺
二詩簡沒掃濃華作者幾無以復加璧十五城方定
價桃三千歲一開花選騷意度卑唐體晋宋文章譲
謝家莫道老夫今耄矣平章此事不應差
　　　次王實之家塾韻
新敞朱􁂫映碧吟高門誰識慶元深畤郊已解傳家
學石礼皆堪直禁林(介甫/和甫)七葉文章真有種二郎官
職本無心庭前玉樹成隂未着手栽培昉自今(王筠/云未)
(有七葉之中名德重光爵位/相継人人有集如吾門者)
　　　喜湯伯紀登第
老覺人閒無一忻恠来乾鵲耳邊聞休嗔窮鬼揶揄
我絶喜春官模索君畴昔先生有髙第耶今後死與
斯文不應也躍㸔花馬忘却江天樹與雲
　　　三月二十一日泛舟十絶
少游欵叚何從借伯厚雞栖未易求㸔取後村翁簡
徑百錢聊税一漁舟
　　　二
退之歲晚南溪上把釣聨詩得幾廻便與烏衣羣從
約及身强徤更頻來
　　　三
向來平勃頗相知使粤歸來歲月移只以一篙為導
從亦無劍馬可相隨
　　　四
橋低水漲過船難旋折船篷復旋安未免屈蟠篷
底坐誰敎君愛切雲冠
　　　五
弟兄玉映更珠聨豈減元暉與惠連卻笑漢人無
具眼羡他李郭作神仙
　　　六
眉州嶼隔雪涛中聞此山川髣髴同但是至人游息
地邦人䖏䖏作離宫
　　　七
雖沉璧馬計安施倐忽桑田変渺瀰說與神通君㸔
取潮頭不到艮山詞
　　　八
溪北溪南一雨通山村佳䖏更掀篷老身不怕無安
䖏着在漁翁保社中
　　　九
稚子呼牛婦饁耕早秋水足麥風清老農喜極還垂
涕白首安知再太平
　　　十
本朝考舊數吾宗老監軒昂洛社中後五百年人㝎
説過江復有戴花翁
　　　三月二十五日飲方校書園十絶
纔入中年㑹面難安知白首團欒不妨時駕柴車
出只作初騎竹馬㸔
　　　二
伯兄廼漢司徒掾季子亦唐行柲書只願荆花常爛
熳莫令瓜蔓稍稀疎
　　　三
自古根深枝葉蕃百年喬木到今存只留諫草傳家
世莫着軺車辱户門(禇彥回以軺車給從弟炤/炤大怒曰着此辱門户)
　　　四
西舍鳴笳索賦詩東家拽石請書碑眼中除却壺山
外多是新知少舊知
　　　五
呼來不許望清光麾去奚堪作省郎莫是後身劉快
治挿花重入少年塲
　　　六
石室千年不復開庭花無語入蒼苔石間舊客惟枚
叟白髮重将屐齒來
　　　七
空留蘚石仆斜陽不見奇車與贊皇何必雍門弹一
曲蝉声極意説凄涼
　　　八
百年如電又如風昨日孩提今日翁乍可生前称
醉漢也勝死後諡愚公
　　　九
早退分明勝一筹年行六十復何求東門瓜與南山
豆誰道君㤙薄故侯
　　　十
後有良工識苦心今無善聼孰知音老來字字趨平
易免被兒童議刻深
　　　題江貫道山水十絶
世間平逺景萬幅在洪家晚至番君國方知不是夸
(野䖏有楼名/萬幅平逺)
　　　二
一棹微茫裏孤亭紫翠間恍疑渉彭蠡又似訪廬山
　　　三
江險不容極禹功胡可忘向來小龍子衮冕食千羊
　　　四
夾立朝羣玉濃粧列萬笄中州不敢頓抛在瘴雲西
　　　五
苑山千萬壘不得見天全帆出扶胥口無山只有天
　　　六
雪冒禹碑石雲埋泌草堂早知抱遺恨悔不挾乾糧
　　　七
半夜黄天蕩楼船雪浪中當年草檄客今日負樵翁
　　　八
大武求搜䖏支祁着鎻邊淮風晨裂面淮浪夜驚船
　　　九
展卷嗟邱也東西南北人昔還行脚債今作卧遊身
　　　十
一匹好束絹天寒家未温儘敎兒拆繡閑管婦無褌

後村先生大全集卷第十三
後村先生大全集卷第十四
詩
　　雜詠一百首
　　　萇弘
宗周危可憫萇叔死非難臣血三年碧臣心一寸丹
　　　栁下惠
不怨窮并佚能安小與卑何湏立奇節展季即吾師
　　　樂毅
忿懟及韓駟荒唐入郢鞭楽生端可拜寕死不謀燕
　　　屈原
芊姓且為虜纍臣安所逃不能抱祭噐聊復著離騷
　　　賈誼
寄聲謝絳灌勿毁洛陽人歲晚治安䇿諄諄礼大臣
　　　虞翻
孝亷已称帝賓佐盡封侯不道投荒客交州白了頭
　　　顏魯公
鬼質内持衡胡雛外握兵一朝臨白刃乞米老孺生
　　　李白
幸自忤将軍那堪觸太真世無郭中令誰贖謫仙人
　　　陸贄
飲食晚田竇門庭誰敢闚禁中無急詔不記奉天時
　　　劉蕡
貂璫竊大柄韋布獻孤忠牓出無風漢無名在選中
　　右十臣
　　　尹伯竒
不愁兒足凍第恐母心傷所以子范子惟彈一履霜
　　　宜臼
莫親於父子天性有時移竟以婦為厲空令傅作詩
　　　申生
君父如天地雖逃安所之可憐共世子死不恨驪姬
　　　曽子
親劬何以報子職貴乎勤梨本非難熟瓜殊未易耘
　　　伍尚
伍奢呼二子一子奔奔焉逃父吾無取讎君亦未然
　　　扶蘇
詔自沙邱至如何便釋兵君王令賜死公子不求生
　　　東海王疆
聖經非拒父古誼有傳賢㩀以兵求勝疆能智自全
　　　姜詩
晨興風色惡日晏汲歸遲寕與閨中訣莫令堂上飢
　　　王祥
禮律通稱母能分繼與親乃知履霜子絶似卧氷人
　　　寕王
智出建成上賢於子糾多至今稱譲帝當日喚寕哥
　　　右十子
　　　伯夷
木主來西土檀車濟孟津只應千萬世瞻仰首陽人
　　　嬰臼
賢矣兩家臣孤存極苦辛後來有曹馬亦是受遺人
　　　王蠋
稷下空多士誰為國重䡖列臣七十二死者一書生
　　　魯仲連
六國鈞南面甘為北面臣向微生一叱幾帝虎狼秦
　　　豫子
紛紛荆聶輩猶有利而為智氏已無後先生欲報誰
　　　龔勝
已設床臨牖何湏綬着身遂令移鼎賊知愧飾巾人
　　　陶淵明
卜築堪容膝休官免折腰寕書䖏士卒不踐寄奴朝
　　　甄濟
唐德雖中否猶能愧畔臣盡驅汙賊者徃拜詐喑人
　　　何蕃
城去曽聨疏宣收亦舉幡向令無太學安得有何蕃
　　　司空圖
節将飛颺去牙郎賣羙餘唐臣不負國惟有一尚書
　　　　右十節
　　　許由
一聞堯禅後洗耳急歸休隣叟嫌泉濁牽牛飲下流
　　　沮溺
皇皇聞津者藐藐耦耕人不識吾夫子寕非古逸民
　　　荷蓧丈人
客云自孔氏不覺喜逢迎止宿見二子孰云無世情
　　　接輿
上古聞巢父衰周有楚狂由來豪傑士不必待文王
　　　四皓
去避坑焚禍來成羽翼功留侯不自語驅使紫芝翁
　　　兩生
尚恐公汚我何妨史失名深衣與短製同召不同行
　　　嚴光
幸自沉溟去無端物色求簑衣亦堪釣何必披羊裘
　　　梁鴻
肅宗漢明主猶惡五噫詩一旦拂衣去世人那得知
　　　龎公
採藥棲遲稳然箕篡奪去景升不爱子却念德公免
　　　汾亭釣者
太公輔西伯嚴子客東京獨有汾亭者無人得姓名
　　　　右十隱
　　　荀卿
厯厯非諸子駸駸及聖邱乃知焚籍相亦自有源流
　　　穆生
决去先生勇懷安二子慙向令猶在坐椘市赭衣三
　　　伏生
偶脱驪山厄龍鍾九十餘誰知漢散故傳得不全書
　　　轅固
面折公孫子堂堂負直声安知上前議乃復有黄生
　　　申公
綰戊不自保强致老先生魯邸今朝罷蒲輪昨日迎
　　　免寛
茂陵䡖朴學寛對乃欣然口謾談三代書纔説一篇
　　　劉向
竊弓俱奮臂窺鼎迭磨牙同姓餘中壘昌言抑外家
　　　周堪
舊僭臣學淺晚昭主恩深莫鍳蕭張否重來遂病瘖
　　　鄭司農
新箋傳後學古詩發先儒不擬狂年少燈前罵老奴
　　　王通
當時三晉地已有聖人生不曉河汾氏為隋策太平
　　　　右十儒
　　　孟之反
棄甲爭先去收兵殿後囘但云馬不進應自聖門來
　　　曹沬
數戰數敗北寕非将略疎收功一已首安用讀兵書
　　　廉頗
浪説三遺矢犹堪一㩀鞍君玉不自試耳目信人難
　　　李牧
説客為秦諜君王信郭開向令名将在兵得到叢臺
　　　白起
太息臣無罪胡為伏劍鋩悲哉四十萬寕不訴蒼蒼
　　　䝉恬
絶漠功雖大長城怨亦深但知傷地脉不悟失天心
　　　魏尚
塞外傳烽急雲中調守難誰為帝言者白髮老郎官
　　　李廣
飛將無時命庸奴有戦勲誰憐老衞尉身屬大将軍
　　　馬援
土室不堪䖏其如瘴毒何暮年欵段馬有愧少年多
　　　劉琨
除却祖孫外餘皆在下風老奴口耳小安得肖司空
　　　一右十勇
　　　廣成子
不能戦涿鹿聊復隱崆峒揮手謝軒　毋煩順下風
　　　彭祖
活得如彭老憂愁八百春頻為哭殤叟屢作悼亡人
了不見矜色晬然真德容先生新沐髪弟子嘆猶龍
　　　列子
肉身無羽翼那有許神通㑹得泠然意人人可御風
　　　徐甲
白骨因誰活青牛與爾俱未酬再生德更索積年逋
　　　王子晉
宿有驂鸞約飄然遡碧宵不為君主鬯却伴女吹簫
　　　安期生
子羽徒扛鼎其如欠轉圓不能决王霸聊去作神仙
　　　劉安
忽棄國中去疑為方外遊早知守都厠何以莫仙休
　　　梅福
忽去為吳卒深逃安漢公翻身天地外脫屣市朝中
　　　孫思邈
薬品用昆蟲遂虧全活功至今仙未得只在蜀山中
　　　　右十仙
　　　瞿曇
世傳漢明帝始夢見金身曷不覌列子西方有聖人
　　　維摩
面色削瓜黄眉毫覆雪長安知四天不只在一禅床
　　　善財
放勛訪吾叔魯叟問弘𣆀所以此童子諸方亦遍參
　　　逹摩
直以心為佛西來説最高始知周孔外别自有英豪
　　　盧能
明鏡偷神秀菩提犯卧輪更将舊衣鉢石㫁不傳人
　　　馬祖
若非大氣魄只是小机鋒老子一声喝學人三日聾
　　　德山
此老手中捧䡖輕也有瘢佛來與三日某甲莫湏餐
　　　支遁
若以色見我幾于貌失人林公少鬚髮澄觀欠冠巾
　　　澄公
值亂行何適隨縁住亦安能将石虎輩只作海鷗㸔
　　　誌公
寺甲扵江左身逃入禁中如何淨居殿餓殺老蕭公
　　　右十釋
　　衞姜
俱着錦衣裳慿誰辨緑黄可憐君耄矣賢嬖不實姜
　　　阿嬌
甫聞阿嬌進又報衞娘留莫倚金為屋重重只鎻愁
　　　烏孫公主
玉座吞声别氊車觸目悲如何漢公主去作虜閼氐
　　　平后
歆作已佐命雄甘為大夫獨餘黄室主不肯面新都
　　　辟司徒妻
倉皇問君父忠孝兩闗心絶勝杞良婦惟知哭藁砧
　　　兾缺妻
昔有二人貧耕田與負薪朱妻志求去卻婦敬如賔
　　　黙婁妻
夫節獨髙古妻賢傳至今既為加羙諡復不用邪衾
　　　齊人妻
不敢怨夫子徒悲誤妾身安知同穴者乃是乞墦人
　　　孺仲妻
彼雛飾容服吾穉業耕鋤不以貧慙富賢哉婦　夫
　　　廬江小吏妻
尊嫜有嚴命妾不獲從夫去去犹囘首諄諄别小姑
　　　　右十婦
　　　召南媵
貴賤有定分勤勞無怨心若令逢吕武亦化作姜任
　　　李夫人
恍惚疑如在纒綿愛未休明知已仙去犹欲出神求
　　　馮昭儀
獸不能加害傾身障頳紅安知丁與傅他日鷙于熊
　　　班媫妤
妾命薄如帋君恩泠似氷生當事長信死願奉延陵
　　　蘇秦鄰妾
主命亦危矣媪謀真拙哉煩君賜妾杖嗔妾覆君杯
　　　樊通徳
粧束姑隨世風流亦動人等閑擁髻語千載尚如新
　　　銅雀妓
誰謂曺暪智囘頭玉座空向來臺上妓盡入洛陽宫
　　　房老
殘香猶在笥舊曲常書裙不及新歌舞樽前奉主君
　　　緑珠
向來金谷友至此散如雲却是娉婷者楼前不負君
　　　柳家婢
忽見牙郎態吁嗟悔失身不虞小婢子曽是柳家人
　　　　右十妾
後村先生大全集卷第十四
後村先生大全集卷第十五
　詩
　　雜詠一百首
　　　毛遂
兩國爭衡際諸君袖手觀羣然着珠履誰肯捧銅盤
　　　荆軻
把袖謀㡬售開圖計忽窮空遺千古恨不中祖龍胷
　　　項羽
頓無英霸氣尚有婦兒仁聞漢購吾首持將贈故人
　　　陳勝
辛苦傭耕久飢寒讁戍餘竟令秦失鹿首為漢敺魚
　　　博浪壮士
殿上俄流血沙中竟脱身乃知燕刺客有媿漢謀臣
　　　朱家
貴不見渠面危曽活爾身柰何施一飰便責翳桑人
　　　田横
南面稱孤貴西京謁帝卑誰知如李宻更望一台司
　　　劇孟
向令從七國是自列陪臣太尉空稱賞非知劇孟人
　　　孫䇿
魚服俄離網龍泉忽缺鋩却将江左業分付紫髯郎
　　　周戴
戴昔刼名士周甞暴里人少年一蕩子晚歲兩忠臣
　　　　右十豪
　　　鬼谷子
遺書今羽化傳者匪真書此老縱横祖儀秦得緒餘
　　　二衍
雖以賓師待幾於妾婦然不羞君割地謾對客談天
　　　韓非
韓子流于惨𣆀書妙造㣲百年同一傳誰是復誰非
　　　荘子
夸大帝傳由形容跖侮邱僅饒𣆀禦冦共載一虚舟
　　　侯嬴
白髮夷門老能興晉鄙師王曽備它盜不備魏如姬
　　　范雎
不待精神契惟慿頰舌求暮年薦燕客差勝似穣侯
　　　蘇秦
常產常心論平生不謂然晚知蘇李子佩印為無由
　　　田光
北面老先生人閒亊飽更不聞求楽氏但見薦荆卿
　　　茅蕉
蕉子如天膽秦王似屋嗔如何刀机上活得解衣人
　　　蒯通
酈生方横死蒯徹亦陽狂設不逢劉季同趨一鼎湯
　　　　右十辯
　　　墨翟
墨子城無恙公輸械有窮要湏能壁立未可恃梯攻
　　　樗里子
石馬殘陵下金鳬出藏中誰云樗里子卜墓近秦宫
　　　陳平
巧言愚冐頓厚賂餌閼氏秘計言之醜剛云世莫知
　　　鼂錯
危􁆭知不免削椘慮空長東市哀朝服西京號智嚢
　　　楊修
老賊有肝鬲多為德祖窺誰令預筹亊更與共觀碑
　　　倉舒
全活嚙鞍吏平章秤象船丕乎真有幸舒也竟無年
　　　荀彧
殺身明逆順濡足救危亡未必荀文若甘為操子房
　　　劉備
華容蘆荻裏一炬可無遺歎息劉元穗平生見事遲
　　　杜預
南征滿腹智實似小免癡漢水有涸日沉碑無出時
　　　李衛公
肘後臣非靳胷中彼未純乃知兵妙處不可妄傳人
　　　　右十智
　　　韓起
帶從内府頒枕出古陵間却笑韓宣子區區愛一環
　　　富平侯
童作夫人訪藏錢百萬多不知三篋内還記舊書麽
　　　董卓
虎視無強對鴟張有篡心可憐腹裏燭不照塢中金
　　　王戎
惜李常鑚核啇財自執筹如何嵇阮輩放入竹林逰
　　　石崇
金谷觸豪友珠樓擁艷姬南交來處悖東市悔何追
　　　祖珽
左氏譏懷璧楊公却䄂金安知機巧者藏得叵羅深
　　　張説
玉檢匪頒隆珠簾餽遺通更揮諛墓筆褒讚死姚崇
　　　元載
三千兩鍾乳八百斛胡椒不悟口中韈猶貪掌上腰
　　　杜兼
沒有財遺臭生無善可傳向來堆百屋盡是窟郎錢
　　　桑維翰
五季驕諸鎮終朝易十人使無孔方癖猶是晉名臣
　　　　右十貪
　　　尹氏
棸蹶并番楀今犹唾姓名國人深可畏尹氏更湏平
　　　太宰嚭
西子宴姑蘇靈胥賜屬鏤如何居上宰忠越不忠吳
　　　吕不韋
豫建無長慮旁窺有販心絶嬴由吕相繼馬乃牛金
　　　李斯
焚餘寕有籍坑後更無儒不解愚劉項翻令二世愚
　　　公孫弘
極力排舒黯聨翩去不廻惟應刀筆吏時得到翹材
　　　孔光
倿幸傳呼至師臣傴僂迎暮年靈寿杖幸自可扶行
　　　李林甫
二相去留際中原治亂分異時馬上淚遙灑曲江墳
　　　盧祀
僭僞蟠宫闕忠賢血賊庭相君無喜愠面色只藍青
　　　崔昌遐
本欲除閹腐安知召冦戎緇郎不為相朱賊得稱雄
　　　馮道
坐閲數朝主竟為何代人漢官敭厯徧更作虜帥臣
　　　　右十險
　　　巷伯
哆侈何其甚憂傷只自知雖經夫子筆不廢寺人詩
　　　梁邱㩀
國漸移田氏人誰悟景公牛山兩行淚㩀與寡人同
　　　臧氏
嬖與賢分國賢疎嬖在旁未甞無樂克其奈有臧倉
　　　景監
但見顓朝乆誰知媚竈勤紛紛由嬖進非特一商君
　　　趙高
歸自沙邱後因專定䇿功國由中府令帝在望夷宮
　　　曹騰
費亭候在日亂已有萌芽養得螟蛉種猶䏻覆漢家
　　　張譲
舉國排閹尹還鄊少弔賓太􁃷芻一束全活幾多人
　　　高力士
五十年間事渾如曉夢餘三郎内南裏何况老家奴
　　　仇士良
國老辭機宻閹免叩緒餘殷勤傳一訣莫遣上觀書
　　　張承業
勑使爲唐患忠唐獨有君晚知王自聚悞殺老鹽君
　　　　右十嬖
　　　神農
盡識葠無毒明知堇有灾安知嘗試者百死百生來
　　　素女
厥𥘉具形貌固已具隂陽素問無人讀流為采戦方
　　　扁鵲
疾始于榮衞哀哉不豫謀貪生諱聞死天下幾桓侯
　　　醫和
夀有可延理醫無不死方扁曽憂骨髓和亦畏膏肓
　　　李醘
自昔名髙世皆由藝入神未應除扁鵲世上便無人
　　　夏無且
秦法嚴堂陛秦兵遶殿廬如何危急際只有一無且
　　　華陀
古來神異少天下妄庸多文帝能全意曹暪竟殺陀
　　　壺公
跳入無人見誰知有路通長房非點者草草出壺中
　　　陶隱居
方差能腊腹學誤至漸襟幸有經文在休于注脚尋
　　　韓伯休
女子乃知我明朝變姓名可憐逃不宻猶廹詔書行
　　　　右十醫
　　　巫咸
列書詫知死楚些說招魂尚莫窺壺子安䏻返屈原
　　　史蘇
繇語幾于䜟流傳信有諸王何謾辛苦易自是占書
　　　詹尹
魚腹纍臣訣蛾眉衆女仇靈均空發問詹尹若爲酬
　　　季主
米賈兩名士芒然立下風信知古賢聖多隱卜醫中
　　　洛下
巧厯雖千歲先知一日差未能下筭子亦道是占家
　　　嚴君平
賣卜夲逃名下簾無市声何如穹壤内知世有君平
　　　京房
元帝何曽諭京房自此疎區區推卦氣欲撼石中書
　　　管輅
平叔知幾語疑扵易學通歲朝不相見隔日問三公
　　　李淳風
逆知生女主預説覆唐宗誤殺五娘子安知在後宫
　　　袁天綱
似有人推背相傳果是非請君㸔祕記若箇泄天机
　　　　右十卜
　　　項槖
義理無窮盡雖邱或未知老𣆀與項槖聖豈有常師
　　　甘羅
函谷非無士登庸乳臭免空令園綺輩頭白不逢時
　　　外黄兒
子羽力扛鼎諸侯屈膝臣能從小免語盡活一城人
　　　終童
武帝有荒志終童無逺謀長纓自繫耳莫繫越王頭
　　　童烏
擊蒙鑿帝竅躐等草玄經混沌死七日童烏夭九齡
　　　荀陳
彧作操謀士羣為丕上公暮年翻有愧膝上與車中
　　　孔融子
二穉吁何罪冤猶在史書老暪渾忘却只記哭倉舒
　　　通子
但愛梨并栗不傳琴與書乃翁莫惆悵它日舉藍輿
　　　阿宜
牧有諄諄誨宜無赫赫声假令如叔父一世得狂名
　　　阿買
座上交游廣城南講讀餘如何萬金産只解八分書
　　　　右十穉
　　　􁇀室女
舉國聼桓子呼天誄孔邱可憐倚楹女徒為曽君憂
　　　東家女
神女登徒子㣲詞未必然感㐮通一夢窺玉費三千
　　　散花女
狡獪疑無幼姝姸復似魔殷勤把花去莫惱病維摩
　　　緹萦
天子覧書悲肉刑無復施不惟嘉列女亦自活神醫
　　　曹娥
穹壌有時敝娥名萬古垂直從彤管筆便到色絲碑
　　　阿承女
古人重言德初不論傾城切莫傷容鬢犹堪嫁孔明
　　　戴良女
竹笥并練帔何妨託妾身若逢夫婿問向道乃翁貧
　　　木蘭
出塞男免勇還郷女子身尚能吞北虜断不慕西鄰
　　　投梭女
琴挑何曽動梭投未免慙女郎循古礼元不觧清談
　　　靈照
首如飛蓬亂家賣漉籬供老漢驚吾女禅機㨗乃翁
　　　　右十女
後村先生大全集卷第十五
後村先生大全集卷第十六
　詩
　　　讀竹溪詩一首
不敢匆匆㸔晴窓幾絶編參他少林髓饒得奕秋先
友願低頭拜師曽枕膝傳已将碑印子牒過竹溪邉
　　　甲辰書事二首
㨗書猶濕謗書隨太息斯人得禍竒文舉舊曽稱一
鶚退之亦自喜孤羆彼䜛罔極身羅織吾意憐才力
髮絲老去眼中神駿少諸君莫怪道林師
　　　二
徃昔曼卿曽奪敕後来同甫竟成名草茅匹士謀身
拙槐棘諸公議法平囚服若無探禹穴明時定不血
秦坑何當拜舞雞竿了沽酒刲羊與壓驚
　　　再和
動而得謗亦名隨生子㸔来不必竒爾輩真堪卑豺
虎君王安用獵熊羆人言李白文如錦誰信盧能命
若絲廻首世間機穽惡子歸閉户有餘師
　　　二
鵠袍再着姑行法雁塔重来定䇿名太尹前呵寛賈
島相君十反訪州平故溪舊有釣魚石平地金多䧟
馬坑不信天公囚兩鳥一鳴㑹遣百蟲驚
　　　三和
自古名高易毁隨誰令倜儻更權竒心知吾友必中
鵠眼見乃翁初夢羆所幸觧驂逢晏子不湏結客報
袁絲古人進徳多囙此公冶䑓卿即汝師
　　　二
同進多為蕡訟屈薄徒苦與賀爭名從教雪犬吠
所怪肯學秋蟲鳴不平沙虱伺人隂發矢蝦蟆欲客
化為坑(王川答蝦蟆云我/身化作青泥坑)相逢莫説當時事説着當
時尚失驚
　　　四和
一槖蕭然五鬼隨竟縁名盛與文竒可曽天下無麟
鳯何必山中有虎羆蜂蠆尾猶如許毒蜘蛛腹得幾
多絲聖賢不校吾家法車及蒲騷豈足師
　　　二
誰謂斯文無定價獨憐之子坐虚名主司頭與筆俱
點宰物心如秤様平駿馬却還國北域病鴟墮落屋
東坑老夫謝絶人間事亦爲諸賢喜且驚
　　　五和
出門機穽已相隨竟放靈均逐伯竒始者齧膚㣲似
蚋俄然擇肉及於羆(韓詩擇肉於熊/羆肯顧兎與狸)不言快箭穿楊
葉却訝長松託兎絲敗壊人材由利禄乃知曽點勝
顓師
　　　二
少日父兄夸俊声後来塲屋擅文名錦嚢乆矣憎長
吉玉枕幾於殺何平(王敦殺何平/先取其王枕)怪底鷗羣及曽隊
化為虎落為蛇坑可憐彩翠矜毛羽顧影無言只自驚
　　　六和
對䇿南宫恥詭隨攄聊腹憤發胷竒並驅何異牛同
驥獨歩方知虎畏羆罰汝業儒磨鐡鏡輸他擁妓冩
烏絲區區夢裏爭蕉鹿笑殺傍人與士師
　　　二
范老登科猶别姓余公應舉亦更名人心何止矛般
險世道于今砥似平到了頳衣同適市知他白棓欲
誰坑(鍾/㑹作大坑白棓/欲/殺魏兵未幾為魏兵所殺)雲端别有冥冥翼不受虚
弦浪箭驚
　　　七和
妙年文價重和隨不料東家産此竒䜛者紛紛傳有
虎詞人徃徃讓于羆探嚢已足三年艾𥙷衮那無五
色絲聞説卜隣王翰了長卿安敢出偏師
　　　二
南宫放榜已蜚英北闕傳臚却漏名潛捄八人文最
敏(温飛/卿事)盡歸一網氣難平白生作麽敎持杵越石爭
些已見坑(王愷欲坑/刘琨兄弟)莫倚晴天頻吐綬兒童見了又
湏驚
　　　八和
黠兒隂挾弹丸随發巧懸知中必竒蠅本至微求附
翼貙猶可畏况生羆(李義山詩封狼/生貙貙生羆)烘燖似蝨羣藏
絮纒縛如蠶自吐絲玉汝于成賴渠輩何湏挾䇿逺
從師
　　　二
早知抱璞煩三献底用操觚角一名歸去驢堪䭾子
美向来羊尚叱初平里居僅有簟瓢巷壁立原無鼓
鑄坑説與添丁并徳曜從今熟寢不湏驚
　　　九和
群兒孰敢比肩隨翻水成文出愈竒人欲闗弓戕
后羿天寕飛箭中王羆愛材不忍淹叢棘去惡真如
斬亂絲珍重阿䝉宜弩力此生不可負君師
　　　二
貫索星明方用事金花帖至枉標名朝無左右容鄒
子家有嬋媛詈屈平忍使衣冠同坐錮未聞逢掖自
相坑還鄉何止交游絶鷗鳥逢渠也自驚
　　　十和
一夫倡禍翕然隨白晝通都作祟竒割肉直将人餧虎聞
声能感類求羆忽傳先輩逢清雪失喜衰翁有黒絲
自古英才湏樂育謂予不信質先師
　　　二
盛徳能容人有技忮心尤忌士知名訓孤声厲憎韓
子鸚鵡才髙類襧平斑特隱君幾負局塞鴻奴輩不
煩坑客来林下温前話尚得山翁掩耳驚
　　　送實之倅廬陵二首
芻言當日偶然同白首家山各固窮海内僅存一畏
友人間遂有两愚公似聞黄閣登迂叟且向青原訪
醉翁此士未應無着處栖栖十載六治中
　　　二
君去江邉春色濃群花照眼萬枝紅守分風月元非
贅吏白文書但托聾黄本何堪處秦觀白麻近已拜
申公早歸了却蘭臺史莫乆吟詩快閣中
　　　送葉士龍歸竹林精舍
侍講開甥舘三閒不至舍少曽居北面老只往東家
野老庖尤羙深衣衮未華何時尋舊路去謁去川茶
(勉齋依文公以居/雲史勉齋高第也)
　　　題李斗南詩卷
君家两詩人詩名滿天地大者扶宿酲入論金鑾事
小者来天風去草玉楼記却後五百年之子豈苗裔
奈何不神仙亦復未富貴抱瑟諸公門索米長安市
　　　題安仁陳惠父詞卷
已着西山序集端欲添一字愧才慳平生行脚千詩
裏歲晚营巢萬竹間後有揚雄寕不好世無孔子孰
能刪歸舟他日溪邉過珍重先生莫掩闗
　　　夜讀樂平吳燊書鈔用與伯紀韻
病思覊旅少豫忻暮年猶幸友多聞千枝管秃囙稽
古一啜芹甘欲献君明主何曽䡖樸學後儒大率讀
今文藏山俟聖君儕事何必時人好子雲
　　　挽湯仲能
㧞起真三秀分飛秖二難怕趨丞相熱寕忍后山寒
梅老徒書局徂徕不諌官如何今國奕白首局傍觀
　　　二
訃至聾三日悲来贖百身太邱州里化伯起子孫平
零落歐門士消磨濮議人殷勤齊掬淚一灑素車塵
　　　無題
主聖如天忍棄遺臣愚何地着孤危白虹貫日殆虚
語中野履霜無怨詞寳玦已隨屍血浸銕鞭未必鬼
臀　暮年一寸丹心在却怪湘纍有許悲
　　　十一月二日至紫極宫誦李白詩及坡谷和
　　　篇因念蘇李聴竹時各年四十九予今五十
　　　九矣遂次其韻
翰林两仙人偶来聼風竹蕭蕭玉千竿采采縁一掬
少時負不羣中歲乃見獨嗟予長十年所至戀三宿
徑當還笏歸奚　揲蓍卜夜郎與儋耳老大費往復
宜州殿其後路險車又覆山中採芝去舍不炊梁熟
　　　答王侍郎和紫極宫詩
侍郎如蒼官歲寒友梅竹歩行以當車瓢飲不如掬
舊人存者少靈光巋然獨朝野推意新州閭敬齒
宿嗟子詩學淺未敢窺衞卜(衞宏/卜商)朱絃纔一倡白圭
費三復共談端平事前局尚堪覆願言介眉夀江鄉
秫田熟
　　　答廬陵彭士先
昔牧昌黎州嘗負君詩債今使番君國又辱君訪建
稍訝顔髪非因感歲月邁君氣不惰歸君詩有光怪
乍觀袪目眚徐聼驚耳瞶柰何行推𫾣不使坐賡載
茫茫彭蠡津衆水之所滙投竿鰲堪釣㧞劍鯨可膾
兹事要力量斯文極變態吾方困銗筩君亦挑布袋
人生弁合難况復各老大
　　　題弋陽方友民所藏紫岩西山二帖
摩娑妙墨憶㣲言故篋纔餘二帖存徃昔翁為紫岩
客後来　及浦城門晚生多說參諸老他日誰堪見九
原自嘆西河索居者暮年歸夢遶田園
　　　題方友民詩卷
刪定實惟曽大父文忠况是老先生力行所學斯無
愧偶發于詩亦有声合止笙鏞成雅奏抉挑草木示
㣲情嗟予公事君歸與不得相從細講明
　　　答陳楙伯
乃翁良玉不勞攻之子天葩特地紅海道扁舟明白
具江東尊酒幾時同上楼誰伴老元徳驚座今逢小
孟公囘首暮雲千里合有書何處托征鴻
　　　二
聖䖏分明世鮮知古人豈是異肝脾謂鰲可釣無傳
法視虱如輪有悟時老子梦中還説夢郎君詩外試
求詩向来柱立埋腰雪妙在心通不在師
　　　送王允恭隠居
一葉撑来江浪濶兼金却去客嚢空都将歲月供丹
竈不要功名上景鐘古有礼羅招䖏士今無書幣起
逋翁南陽祗在荆州北時一登髙弔卧龍
　　　送方時父
囘来羞作繞枝飛劉表區區不足依索飰兒嗔郎罷出
畫眉人約蒿砧歸食魚底䖏容長鋏射虎今方尚短
衣老縛一官行未得羡君去採故山薇
　　　題宋謙父四時佳致楼
　　　　吟者多矣率為環翠卒章下注脚惟張公
　　　　元徳兼取别詩佳興與人同之句以互相
　　　　發明余不識張公端平初同召審張辭不
　　　　至余所愧也故拙詩本張遺意
四序推移景迭新二詩體認理尤親爱蓮亦既見君
子看竹不湏通主人領畧春風来廣坐分張月色過
比鄰端能着我西家否客户何妨贅一民
　　　題宋謙父詩卷
佳山祠畔結茅茨猶記吹塤更和箎蘇氏舊称小坡賦
秦家晚重少章詩交游一老今華髪疇昔諸昆最
白眉子不可求吾欲去避閒塵榻拂何時
　　　寄揚休文高士
未答前書毎有慚忽收近訊自開緘􁁂囘玉笥山人
號换得金門羽客銜石鼎聨詩塵滿硯竹宫應制草
盈凾可憐予與君俱錯投老方思缷戲衫
　　　題倪上人詩卷
故交歲晚各西東觧石詩人慰老窮莫把冠巾浼澄
觀更添鬚髪惱林公强牽謝客為禅客閑伴涪翁作
釣翁行矣子方有公事異時倘肯訪山中
　　　題羅亨祖叢菊隠居
今君抱送當秋晚手種寒葩占断清伯始厚顔貪飲
水靈均滿腹飽餐英要湏晚莭分香臭寕與朝華角
悴榮父老方夸琴調古未應高興慕淵明
　　　題餘干姚三錫書鈔
頃傳湯序心傾挹兹得姚鈔手闔開朱子所疑非孔
傳漢儒之罪甚秦灰時清縦未經筵召歲晚寕無掌
故来攬㘘逺臣慙力薄不能為國論遺材
　　　挽李秀巖
耆舊凋零尚秀巖可堪華表掲新銜甘泉頌就抛荷
槖宝苑方收入枕函夙昔山人来少室暮年太史滯
周南嗟予去速公歸晚不得埋腰立雪參
　　　二
獲麟以後便休論化鶴而歸亦浪言過眼忽看遺老
傳終身不及長公門山房惜未從公擇書局聞曽擬
道原(今丞相游公甞言秀/岩欲以史局見辟)六合茫茫千載逺些成無
路可招魂
　　　追用南塘韻題尹剛中潛齋
幽士慕鱗潛通人笑蚓廉誑腸韲味羙節腹筍生添
諸老徒推轂先生且下簾食惟陳簋二餽不貴金鎌
和靖招延晚方齋仕進恬緒言傳粹宻古調埽穠纎
𬗋氣来傍境靈氣告吉占囙思眠雨艇得似曝晴簷
無已游坡谷徂徕客弼淹芻言䡖一羽未必動岩瞻
　　　追和南塘韻呈湯伯紀尹子潛
誄南浦了誄餘杭各掩新邱若斧堂不見天球在東
序競吹宫篴奏西涼後生誰附青雲傳故史惟餘白
首郎浩嘆縹縹雙鳳逺老身如雁漫隨陽
　　　題蔡炷主薄詩卷
詩作平生祟因而廢不為君豪頻挑戦吾老却交綏
哨騎来無㝎綱船發尚遲日長無職事半是撚髭時
　　　又七言
舊止四人為律體今通天下話頭行誰編宗派應添
譜要續傳燈不記名放子一頭嗟我老避君三舍與
之平由来作者皆攻苦莫信人言七歩成
　　　題汪道士雲庵
觸石纔膚寸垂天忽怒飛道人不出户笑汝出還歸
　　　次韻湯伯紀送别二首
尚在朝廷記憶中敢于父命擇西東獨憐家有百歲
母可使人嗤六十翁􁌛制子能華歲晏蓴羮吾亦感
秋風書成藏向深山裏莫費君王遣所忠
　　　二
比似莆杭傾蓋時更崇古雅黜新竒久栖衡泌寕非
樂不倚門牆未易麾析理自應重兼席論文吾合𥪡
䧏旗撫絃欲奏成三嘆何處而今有子期
　　　餞送髙大著出鎮嚴陵
抗疏鳴陽易翻身出晝難無家歸蜀道有敕管嚴灘
席藁臣言戅分茅聖度寛空令同館士極目認帆竿
　　　進經筵講礼記章詩
惟王建邦國以礼㝎乾坤大分嚴堂陛弥文及冠昏
徐行非曰遜亟拜不爲煩臣豈容私量人誰越短垣
秦惟捐則覆魯以秉而存制備周京富儀成漢帝尊
民􁂜何可泯經籍未甞燔明主親臨决諸儒共講論
禆諶謾求野戴聖自專門伋學方垂範𣆀書盍塞源
四篇殊建武百問陋開元㑹萃新編鉅芟夷聚訟繁
卑詞羞狗曲小辨戒猩言舞蹈威顔近傳宣詔語温
昭囘灑羲畫燕􁈼洽堯尊宝帶攽藏府名駒出大宛
秉持叨象版烹啜試龍園覊賤均蝼蟻清華綴驚鵷
諛聞慙倚席朽質謬乗軒佔畢無嘉頌将何報上恩
　　　恭和　御製礼記徹章詩
　臣某恭惟　皇帝陛下蹈堯稽古法禹惜隂臨政
　二紀于兹典學靡一朝而輟屬者礼經徹卷講席
　第勞錫御府之珍藏張鈞天之廣讌被以昭囘之
　飾洋乎雅正之音其在宫庭已踐臣湯制心之訓
　及形翰墨不忘孔氏克已之言皆上聖知行之所
　充非諸儒誦説之能贊臣猥從逺服甫侍細旃夫
　何蝼蟻之微忽覩龍鸞之妙非但詫殊恩於流
　輩又将傳至寳于子孫仰止明良方賡喜哉之作
　退惟狂簡輙裁斐然之章謹昧死仰和聖製一首
　陳謝以聞臣無任瞻天仰聖激切屏營之至
臨决遺經自聖衷固殊野外與淹中五三典礼勤稽
古十六星霜久積功倚席居然慚寡淺登床安敢紊
卑崇防民不在文為未端繫宫庭實踐充
　　　丁未春五首
端平淳祐兩匆匆眼過光隂掣電同六十一翁無出
理孤山常寄夢魂中
　　二
生死榮枯一村天誰能躶露自求全殷勤寄語袁司
隷濫及無鬚或可憐
　　　三
道是生姜樹上生不應一世也隨声暮年受用堯夫
語莫與張程幾箇争
　　　四
屡批龍鱗眷未衰孤臣萬死負㤙私玉階方寸從客
語惟有天知與上知
　　　五
朝領諸儒上木天夕同野老話茅椽何湏支枕思殘
夢宫錦漁蓑總偶然
　　　和鍾子鴻二首
匹雛欲㧞佞山難還勑區區慕守官捋虎自憐餘勇
在狎鷗似責昔盟寒新麻㫁腕毋容草墮甑廻頭不
更看老子平生差耐事肯于得䘮置悲歡
　　　二
清吟頗覺續貂難衘袖勤於贄熱官怪子車輪行地
逺愧余門户似氷寒舂糧礼𢾗呼兒具覆醤文章怕
客看老去商歌声滿屋孰云野䖏寂無懽
　　　題端溪王使君詩卷
社友凋零雅道窮使君于此信英雄情性所發前無
古騷選雖髙不必同蚤日甫曽懐渭北暮年丘只在
家東何時偃伯具文治盡採新吟献法宫
　　　疊元韻謝元遂
愈叩新　愈不窮小儒氣索敢争雄安知太白心腸
異但見曹公口鼻同顧我牢愁来澤畔放君独歩向
江東(南朝人云江東/無我卿當独歩)他時應制金鑾殿定有蛾眉妬
入宫
　　　三叠
文字無窮才有窮可能纎豔敵渾雄蚤知大将壇塲
峻晚作鄰翁保社同臣向讎書曽殿北(本傳石渠在/未央殿北)
君公避世且墙東(後漢避世牆/東王君公)男兒遇合由時命豈
必詩名滿六宫
　　　挽陳惠倅
昔預八仙飲深知七子才云何埋玉樹不復倒金罍
錦製曽三試羅浮欠一来吾衰慚誄筆騷首寄餘哀
　　　挽姚循州(直夫元㤗之弟)
太息龍川守專城羙績傳方聞歌叔度俄有謗文淵
舊府黄茅外新邱紫㡌邉二姚俱已矣懐　一悽然
　　　茘枝盛熟四首
繡行鄉國詫兒童錦裏宫城擅長雄㸔取后村真富
貴屋山丹繪半天中
　　　二
曽攀玉李青冥上亦摘蟠桃縹緲邉定是三生有靈
骨謫歸猶作茘枝仙
　　　三
牡丹姚魏茘方陳歐蔡亡来罕識真縱使有文堪續
譜未知楷法属何人
　　　四
吳兒一夏甑生塵染藕炊菱不療貧安得風檣馳萬
樹屬饜菜色莧腸人
　　　石塘感舊十首
浮空紫氣何湏爾度世金丹豈有之函谷不煩闗
尹出城南莫遣樹精知
　　　二
鹿門陳迹有餘哀猶記龎公返自崖行到當時相送
處不知老淚自何来(余往来甥舘外舅未甞相送/惟戊子悼亡而歸送至延慶)
　　　三
沈郎院閉綵雲收寂寞秋花折樹頭留取㫁絃来世
續此生長抱百年愁
　　　四
比邱㑹泣别曇瞿秦失三號弔老𣆀自笑此翁非銕
漢白頭来此哭同參
　　　五
鬢邉雪映眼中花更閲人閒幾歲華丁未老人開七
秩尚攜雞黍到君家
　　　六
光霽丰標今寂滅靈明根性詎消磨夜来一叚佳風
月不見堯夫只見窩
　　　七
三塋相望一牛鳴来埽新松百感生季札旋封邱哭
墓晋人謬謂聖忘情
　　　八
禪學年来亦自衰大叢林属小闍梨寒翁庵子如蝸
殻却有弥天釋住持
　　　九
中軍晚歲甥辭去左相今朝客不来看取少陵誠長
老死生林下伴寒齋
　　　十
久作遼天獨鶴飛鏡鸞餘念尚依依荒山野水蘇溪
路愁絶鰥翁挈影歸
　　　九日登辟支岩過丁元暉給事墓及仲弟新
　　　阡二首
絶巔萬籟静沉沉重倚䦨干感嘅深古佛龕中苔上
面故交宰上樹成隂山無白額妨幽討野有黄花且
滿斟莫怪徘徊侵暮色老人能得幾登臨
　　　二
厯厯向時遊覧䖏重来年已廹桑榆大衾尚欲同林
下華表安知忽路偶自古曽悲摘瓜蔓即今不共插
茱萸人生患不髙年爾到得年髙萬感俱
　　　題林璞經属平冦録
倐爾蜂窠起俄然䑕首梟果能歌競病不枉事嫖姚
瘴氣收氛祲朝家賞爛焦祝君深養勇稍北有天驕
　　　季父習静哀詩四首
闗路源流逺乾淳輩行尊一檠常對卷貮簋亦開樽
縞素幾空巷玄纁不及門異時遺逸傳誰定訪邱園
　　　二
憶在嬰兒時常依少父傍不嗔仲容小猶記阿宜長
誨語祛蒙吝埋詞愧惰荒從今有疑義無復叩山房
　　　三
習静先生子劉子新阡即此是標題便無華表翔雙
鶴不有生芻藉隻雞在昔陶潛書䖏士從它孟徳掲
征西原頭一慟闗倫紀始信彭殤未易齊
　　　四
易學紛紛各著書獨扵師説着功夫涪翁舊傳七分
止邵子先天一畫無不遣耆英陪講讀空留意句授
生徒即今黄䇿方施用姑可藏山待後儒
　　　工部弟哀詩二首
忽然吹散恨難平六十年間老弟兄春草池塘成昨
夢夜床風雨付来生歸謀甫里田差曉去與端溪石
共行部曲出門情態異不如籠鶴有哀声
　　　二
去歲書来欲觧麾𢾗行遺墨半傾欹斑衣不遂娱親
志白髮因吟哭子詩讓棗犹如前日事摘瓜空抱暮
年悲情知哀淚無堪滴原上寒笳苦死知
　　　挽方徳潤寳學三首
龔勝乗車晚陽城伏閣初自云臣語戅不是上恩疎
黄壤全名節青編載諌書始知年與徳造物有乗除
　　　二
憶被烏臺劾𣆀非傳偶同瞽言拚萬死明詔赦孤忠
全活皆英主淹留各秃翁傷心古遺直不返瘴雲中
　　　三
晚賜延和對言公去國深遂良埀白髪臣甫抱丹心
馳驛無銀信移麾有玉音遙知遺奏上未免動宸襟
　　　挽万孺人(寳學之女)
壼範經親授笄年詠好逑謂迎荷槖返豈料舜華休
㫁鴈元方恨離鸞小宋愁鄰翁憊無力不及送原頭
　　　陪諸先輩題名登春臺臞軒即度次故相陳
　　　魏公韻某繼作
臺荒屋老閲人深拂拭留題重整襟科目一朝来劵
外姓名三世在碑隂公孫晚歲叨明詔裘氏當年費
苦吟報與曲江先輩道老婆非復少時心
　　　二
鰲頭唱首各髙深才薄難披作賦襟己覺鸎花成一夢
尚貪瑩雪競分隂即今空負臺莱意夙昔曽賡殿閤
吟北望鈞天搔白首區區終堯心
　　　答循倅潛起
别後書稀夢亦稀忽傳尺素到柴扉不知天驥方徐
歩将謂雲鵬久怒飛句律斬新似過舊姓名畧是復
疑非長官仙去賔朋散存者依稀有杜微(亡友鄭君/瑞為閩清)
(宰君為主薄余/始識君扵縣齊)
　　　過季父新阡
父凡俱映漢藜青獨老空山聚凍螢生不肯扶靈夀
杖死堪上應少㣲星向来枕䣛傳師學末後懸棺合
礼經惟有書房舊時月夜深得得照疎櫺

後村先生大全集卷第十六
後村先生大全集卷之十七
　詩(公淳祐庚戌臘月所/作時以大蓬召未行)
　　　梅花十絶答石塘二林
縱賞梅園被一時枝頭徃徃掛參旗可憐銕漢今衰
颯榾柮爐邉自煆詩
東鄰安得如渠白西域何曾有許香蘇二聰明真道
著杏花恐不敢承當
無梅詩興䦨珊了無雪梅花冷淡休懊惱天公堪恨
䖏不敎滕六到南州
薇薬無情自紫紅白頭閤老去匆匆林間翠羽偷相
語可是梅花累此翁
少狂籍草共追歡銕笛横吹到夜䦨老怕畫簷風露
冷不如吹燭隔窓㸔
塞北寒梅要笛催更雷盡鼓奪春囘江南氣候閩尤
暖只用詩催也自開
斧殘留得半株斜相對㣲吟到暮鴉堪嘆病翁無綺
語不如枯樹有琪花
丁寛與易俱東去神秀離禅作北宗天恐孤山無種
子一枝分擘付寒翁
有香影處即追攀豈必西湖水月間若問何人傳此
訣後村翁授小孤山
翁與梅花即主賓月中縞𬒮對烏巾不知衞玠何為
者舉世推他作玉人
　　　二疊
晩作園翁自荷鋤春風那肯到吾廬且湏憐意着芳
潔纔說和羮俗了渠
生在荒山野水傍可曽倚市更窺牆幽妍醜殺施朱
女高潔賢於傅粉郎
漢魏諸賢韻已卑六朝人物復何為平生老子羞由
徑不識蟲兒與玉免
浮休歎柳斫為薪子羙憐梅傍戦塵只願玉闗烽燧
息老身長作看花人
環子麗華皆已羙謫仙　客兩堪悲懸知千載難湔
洗留下況香結綺詩
百卉凋零独凛然谷風栗烈澗冰堅隂山餐雪有臣
節中野履霜無母憐
暮年鼻塞等薫莸高摘濃薫兩罷休奴妍長枝汲薪
水老夫不復置香篝
㸔來天地萃精英占㫁人間一味清喚作花王應不
忝未應但做水仙兄
嘔出心肝撚短髭籬邊沙際動移時獠奴竊笑翁迂
濶因斵梅詩忘午炊
錦嚢玉笛昔追從度曲聨詩雪月中老對梅花無意
味欠詩欠笛欠花翁(謂李蕃)
　　　三叠
唐時才子總能詩張枯䡖狂李益癡管甚三夷偷玉
笛誑他小玉寫烏絲
銀燭千枝挿樹頭燭光花氣半空浮人間富貴真
珠室天上通明白玉樓
羣玉峯頭玉帝家橋邊池上玉横斜白頭老監今留
落曽領群仙共賞花
瓦瓶側畔設蒲龕縱有推𫾣緊閉庵何庾諸人俱謝
去只饒和靖作同参
半缷紅綃出洞房依稀侍輦幸温湯三郎方愛霓
裳舞珍重梅姬且素粧
春意萌於肅殺中玄冥信有斡囘功東皇太一無情
甚吹去纔消幾陣風
曲徑無塵聊席地小亭有月即憑欄此翁雖老犹高
致不但能評黒牡丹
脂粉形容總未然高標端可配先賢不陪嚴子羊裘
後即傍王郎麈尾邊
濡墨先愁染素衣和鉛亦恐浼氷肌後村老子無声
畫壓倒花光與補之
早知粉黛非真色晩覺雕䥴損自然天巧千林均一
氣人癡一葉費三年
　　　四叠
帝恐先生歲晚貧清晨頒瑞到幽人廵簷已覺成銀
屋糝地犹堪作王塵
海山大士素中單鸚鵡前驅不怕寒只在屋東人不
識善財錯去礼旃檀
草户柴門野老居恍然疑執化人居不知身在花隂
卧但見亭䑓似積蘇
抺塗元不加真色凋謝猶當易羙名天下㫁無西子
白古來惟有伯夷清
偶捉麈揮尢有韻不湏羣辟自無塵早聞玉振真名
士古說氷膚是至人
狩獲祥麟而史作夢吞白鳳以玄成吾詩豈得無佳
瑞枝上啁嘈翠羽声
愁見當時玉鏡臺返魂無訣可勝哀暮年尚有餘情
在月下迢迢挈影來
論不信山礬敢雁行
帶雨折來如有恨被風催去最闗情面垂玉筯居然
白身著鉢衣直是輕
典刑堪受百花朝風致宜為萬世標齧雪節剛難居
膝拈花法妙願埋腰
宋臺未了又齊臺有扇應難障彦囘歲晚玉人在空
谷何　羞面見人家
通宵　月迷瓊樹破曉霜葩糝玉枝明豔能花老夫
眼温柔不粟羙人肌
不曽觧佩獻明璫莫比徐妃與夀陽五出至今汚宋
史半粧當日怨蕭郎
　　　九疊
商畧紅兒何足比丁寕青女不湏嗔故横瘦影禁持
月時送微香漏洩春
翠袖佳人寒倚竹素衣仙子晝看花材墟忽有殊尤
觀茅屋俄成富貴家
蒼頭呵欠納詩卷赤脚鬅鬙收藥鐺惟有小窗一枝
影夜寒不睡伴先生
貴家選色斛量珠洗盡鈆華絶代無老子效顰聊復
爾名崑崙婢作瓊奴
薄薄中單掩塞酥不知眉黛有愁無微顰莫是嘗梅
子好事訛為齒痛圖
國色名花俱絶代玉人甘后本雙身勸君薄薄施朱
粉莫遣名花妬玉人
名見商書又見詩畹蘭難擬况江蘺靈均苦要羣芳
聚却恠騷中偶見遺
門户重重繡幕遮十分國艶属侯家誰知蔡琰燕山
北愁聽胡笳對雪花
和靖終身欠孟光只留一鶴伴山房唐人未識花高
致苦欲為渠聘海棠
新詠平生陋玉臺梨園以後更堪哀寕隨太白金鞍
去莫放花奴羯鼓來(太白有笑坐金/鞍歌落梅之句)
　　　十叠
纔得幾朝渾折徧只消一霎又吹空何曾學舞能回
雪便不為臺與避風
尺棰擬為千世用一梅欲足百人酸苦心乍可韲鹽
裏粉骨何湏鼎鼐間
花離京洛緇塵少詩到齊梁綺語多老子七言雖淡
泊不曾一字犯陰何
有花多處便凭欄挿在金瓶不必看百斛量珠真富
貴兩枝剪綵太寒酸
賦繁臺雪雲将暮歌後庭花月未殘客至苑皆瓊作
樹兵來并用玉為欄
起來無賴晩風狂便恐飄零損歲芳飛鷰不持身欲
去綠珠雖墜魄猶香
江左風流屬謝家諸郎如玉女尤佳如何雪裏同聫
句不比梅花比栁花
天子封松作某官相君復報竹平安梅花一點無沾
惹三友中間獨歲寒
霜皜千林凍欲僵經旬不㸑只餐香何曽轉授木糧
訣却是單傳屑玉方
珠樹無多攀不已珊瑚有盡採無窮海神上訴天公
怒似怕龍宫寳藏空
　　　石塘二林寒齋子也長名同次名合各以梅
　　　絶句示余喜其後生有志為作百首既成有
　　　示余以前輩李伯玉百詠者客誦而余聽之
　　　如漢宫洞蕭梨園羯鼓居然協律觀余所作
　　　樵歌牧笛爾惜其太脂粉望簡齋便自邈然
　　　余奸詞巧思不及李逺甚特未知使簡齋見
　　　之以為何如爾若李之下字清新用事精巧
　　　音節流麗有二宋王仲至晏叔原之風近世
　　　惟姜堯章似之則有不可掩者異日得暇當
　　　効李體别課百首李公名縝雲龕龍之子也
　　　自號萬如居士朱晦庵銘其墓稱其有文十
　　　卷梅百詠後村翁書

後村先生大全集卷之十七
後村先生大全集卷之十八
　詩
　　　陪新進士公讌用太守韻
去年黄敕許懐歸拭目鄉邦一叚奇老馬不堪空冀
野大鵬自合化天池瓊林花發渾如昨玉塞鋒銷未
有期汲汲九重方旰食吾儕何以𥙷明時
　　　重次林守韻并東臞軒二首
晨坐黄堂夕未歸偶然閉閣句尤竒頗知韋守臨蘇
郡不省山公到習池燒尾且陪攀桂集遨頭别有探
梅期自慚屬和慳才思尤甚春船上水時
　　　二
禁中前欲喚公歸讀軾文章毎歎奇玉節不煩熬雪
海金芝元合産銅池愈郊各洗飢寒語甫白曽爲汗
漫期上盡青雲記囘首某丘某水釣游時
　　　即席用實之郎中韻
偶臨羣彦讌公堂老去斯庄莫遣荒東道主人如謝
守西階重客欠王郎不能席上題鸚鵡争免池邊奪
鳳凰聖世英賢俱入彀豈論狗監與鷹坊
　　　重次臞軒韻二首
憶昔抽毫白玉堂奏篇字字榖年荒内人久已呼才
子明主今方記寝郎駑豆未應堪秣驥鶉籠誰道可
容皇何當雅奏登郊廟一洗梨園與教坊(嚴忌哀時/命云為鳳)
(皇作鶉籠兮雖/翕翅其不容)
　　　二
潦倒常慚室弗堂君恩特地與開荒靈津誤作乘槎
客華髪羞陪射䇿郎金菊歌新賡下鵠碧梧枝老許
棲皇退臣無路酬天奨旦旦鑪熏祝寳坊(某去歲侍/經帷嘗恭)
(和御/製)
　　　蒙仲唱第歸約朝服相見
向來襆𬒳出闗時思大身猶草芥微僅有兩生携酒
送不如二諫得詩歸負楊臨賀淊淊是客衛将軍落
落稀老接親朋惟野服寄聲夷甫莫朝衣
　　　題方楷一軒
初看華扁知趨向徐覧羣言見切磋鵠至安能今奕
善羊亾豈不為歧多爻重翼十幾繁矣貳二參三奈
一何老漢暮年無頓處軒中半榻肯分麽
　　　夢中為人䟦畫兩絶
三相入朝馬諸姨照夜驄故應專蹇小留載拾遺公
　　　二
花身皆詩料江山即句圖暮歸錦囊重壓殺小奚奴
　　　讀湯伯紀大人賦
此賦何曽渉恠神本諸孔孟體諸身乃知大子揄揚
者纔是憔僥國裏人
　　　寄强甫二首
出户詢来使能言别後􁁺病餘雙鬢改俸外一錢無
撰杖陪諸老篝燈課二雛梅天費調爕善保不貲軀
　　　二
守局喧卑地携拏寂寞濵魯儒猶委吏周禮有塩人
勿發泥塗歎姑持玉雪身秋風懐檄否莆與福比鄰
　　　病起夜坐讀書一首
蜀劑十杯扶胃氣南烹一筯忍饞涎病梨雖以樵廢
壽　櫟翻因腫　全巳脱坡翁赤候月併逃謝傅白
雞年(己酉灾厄/七月尤甚)新凉尚起親燈興誰道過時已悍堅
　　　徐潭即事二首
不要元戎訪草堂勿煩兒子表瀧岡一窓看設􁂫螢
几四壁惟安夢蝶床聊與僧分半間屋且無人奪上
三房韓公作誌潘郎誄得似先生自舉揚
　　　二
一生常寄人籬落入手斯丘得自専防墓向來封四
尺驪山何必錮三泉暮年已作飾巾客它日那無挂
劍賢種萬株松千本桂不憂千載不參天
　　　自和徐潭二首
從今快活安斯寝那復辛勤陟彼岡萬里路曽雙不
借四天下只一禪床寛如馬驛名方丈劣似雞栖即
客房自唱山歌樵牧和底湏論著學班揚
　　　二
逺游昔結四方縁高卧金貪一壑專有客埋腰衝許
雪無人洗耳涴吾泉金棺未免荼毗厄玉匣安知躶
葬賢多積荆薪寛醸酒龍鍾禁不得霜天
　　　挽漳浦陳丞璧
非但聞詩禮居然識典章探環如夢裏擁笏向親旁
州縣淹斯立家庭惜季方北風無賴甚吹冩不成行
　　　用石塘二林韵(同合)
夜績旁邊映隙光隙曽參扣遍諸方掃眉衆女偏謡
諑開口羣兒亦謗傷後有知音分雅鄭今誰協律譜
宫商戯衫欲脱無人付諸子披襟直下當
　　　二
少狂浪走無㝷處晚向深山得悟門火候足時丹始
熟國工琢了玉尤温低頭欲下追隨拜摩頂無忘付
授恩大有名山要行脚末甘瓶鉢老荒村
　　　題六二第詩卷
萬卷胸中融化成却憐郊島太寒生霜蹄㦄塊駿無
匹赤子探珠龍失驚警句宜為康樂地癡年謬作季
方兄此詩異日君牢記後有鍾榮不改評
　　　䟦桂姪梅絶句
老鶴收聲只自悲戞然清淚警哀遲不嫌汝伯無漆
髮稍喜吾家有白眉二尺警邊能辦此百花頭上更
饒誰隆乾衣鉢湏人繼莫負樊川望阿宜
　　　題林琦友于軒
城中甲第連霄漢吾子書窓占地慳臥起大衾長枕
共呻吟細字短檠間一門兄季推諶紀北屋東西著
孔顔祗恐四方羔雁到末容堅坐閉柴闗
　　　題方至詩卷
華宗人物甲吾鄉丹穴由來出鳳凰萬卷樓高誰敢
上五言城小不能當幾曽費我揮斤力尚欲傳君嚙
鏇方何日重㝷谿上路共羮苦藚飯黄粱(君上世南/圭使君有)
(萬卷樓余嘗有五言史/詠二百篇君亦繼作)
　　　方汝一下第餞詩盈軸余亦繼作
紛紛肉馬上青天驥耳雙垂亦可憐郊豈因窮吟遂
輟蕡雖不第䇿猶傳㑹湏有集鳴當世肯爲無媒怨
盛年斗氣燭君文卷裏更於何處覓龍泉
　　　䟦方寔孫長短句
金針玉指巧安排直把天孫錦剪裁樊素口中都道
得春鸎囀處細聽來欲歌郢客聲難和纔誤周郎首
已廻可惜禁中無應制等閑老却謫仙才
　　　題林夢馨本朝雜詠
二百新題字四千庚申已後甲寅前繼周可以知百
世續漢誰曽到八年江左重修泰陵録水心絶重建
隆編何時老子真閑退共結青燈蠧簡縁
　　　蒙恩除大蓬一首
拜昭文相闢翹材封㓂軍侯築将臺得以先生新主
判兩為玉帝管蓬萊
　　　辛亥三月九日宿􁂫山
已買荒山卜毳藏豈知來此借禪床傍人盡怪病摩
詰送客不嫌窮孟嘗皓白羣仙應笑老昏花太乙謾
分光何時鄰里持牛酒却賀先生返故鄉
　　　與零陵周倅子鎔
滿目山河異南冠十六期胡羝無乳日遼鶴有歸時
詷虜幾韲粉還朝不磷　漢家重名節郎秩未為卑
　　　與葉士巖
葉子客長安孤居久離群載贄肯妄投上書輙報聞
有時携斗酒孤上酹隱君興到　詩糧絶恥賣文
所交皆将相不數瑣細云腹有書傳香厨無燔炙
未逢古伯樂姑待後子雲五子更精斵要和南風
　　　九月初十月鎮宿玉堂七絶
西山遺業付門人歲晚推遷接後塵綵筆夢中先索
去不知持底作詞臣
　　　二
制書揮就進明光天筆批還墨尚香草本偶然無貼
改非闗臣億怕商量
　　　三
轉枕依然夢不成小忩頗覺暁寒生昏花却怕宫蓮
照垂下紗㡡聽六更
　　　四
内厨進膳惟蔬素御怕封香徧竹宫明日金烏迎玉
輅始知聖主與天通
　　　五
窓外茶梅幾樹斜薄寒生意已萌芽主人不作明朝
計愁絶無因見放花
　　　六
形槁心灰一秃翁偶來視草禁林中幼吹葱葉還堪
聽老盡葫蘆却未工
　　　七
四壁蠧書常鎻閉數行蘇墨半糢糊院中老吏無存
　誰記南塘與雁湖
　　　題趙上舍崇　詩卷
系出諸王後名高胄子中昔惟稱八凱今復有
疏可編遺史詩寕論變風所交皆勝彦未必記
　　　辛亥各口占十絶
和靖湖邊冷笑人白頭來戀屬車塵此行莫與孤山
訣重見除非是後身
　　　二
葦間一葉且延縁奎壁祥光上爥天定有異人遥望
氣箇船不是米家船
　　　三
乞骸親奉留行詔擢髮猶蒙掩覆恩澤畔纍臣回首
處湯村已逺更徐村
　　　四
曝背聊披陶子絮壓衣且繫吕公條可憐太白心猶
駿不著蓑衣着錦袍
　　　五
玉著摛文毫尚濕金華開卷席猶温不妨繳納朝堂
了帝賜新銜號後村
　　　六
汗脚誰敎上玉臺却㝷前路繫􁁬鞋自嫌到了無仙
分已踏金鰲跌下来
　　　七
向来寵辱皆虚假老去親冤兩掃平豈有陳三送遷
客亦無邢七賣先生
　　　八
院吏忙抄詔草辭家奴却負錦􁂫隨更無客議坡公
制一任人嘲李老詩
　　　九
柱史頌卿壓病身年高拜立兩愁人龍鍾忽被還山
詔腰脚　今得欠伸
　　　十
誅虎竊弓誰繼者留邕執筆定何如東都臺閣猶多
士未便無人續漢書
　　　䟦唐賢論史圖
定是當時有難疑一賢指畫衆肩隨而今縦有人揮
　問者為誰聽者誰
　　　䟦張敞畫眉圖
列　新眉淡復濃黛螺百斛不堪供廻頭却笑張京
兆只掃閨中兩點峰
　　　小圃有雙蓮夏芙蓉之喜文字祥也各賦一
　　　　詩為宗族親朋聫名得雋之䜟
一　雙葩費剪裁固知造物巧胚胎機雲乍自呉中出
坡頴初從買道來佳䜟似因先輩設瑞苞不為老人
開集英明歲薫風裏席上英才即斗魁
　　　二
四月池邊見拒霜園丁驚問此何祥花如雲錦翻新
様葉似宫袍染御香病不能陪花酒伴詩猶堪譟鼓
傍諸君筆力囘元化弩力先　壓衆芳
　　　自和二首詩
　　　間不知裁老思安能更奪胎九制一揮嗟事
在重　雙導繋時來擬營草具留連賞莫放花神取
次開　歎吾門今寂寂過江曽有兩倫魁
　　　二
老子而今兩鬂霜未應癡絶泥機祥不能木末搴朝
　　免籬邊嗅晚香便合折来書卷畔詎宜蓼向寳
釵傍漫山千樹方芽甲肯信人間有畢芳
　　題四賢象
　　　陳希夷
錢子非仙者种郎豈隱哉先生閉門睡弟子下山來
　　　魏處士
曽箴王太尉亦諷㓂萊公無端兩丞相有愧一山翁
　　　林和靖
吟共僧同社居分鶴伴間魂歸應太息亭榭遍孤山
　　　邵康節
晚喜貛郎學前知杜宇聲乃知常處士不及邵先生
　　　次韻張祕丞皺玉詩
雨濕紅裳靡待秋摘來深愧木瓜投祗今陳紫無真
夲比昔姚黄勝一籌聊薦金盤蠲渇肺不煩綺席囀
歌喉聖朝仁逺停包貢頼有公詩為拔尤
　　　次王玠投贈韻三首
平生拙計類愚公處處撐篙遡逆風身已呻吟行澤
畔誰令剥啄到山中厯官蟻穴一場夢悶事雞窠百
歲翁頗恨暮年持酒戒不能領客訪無功
　　　二
左野宜賡撃壌歌隱憂不禁畝忠何殷生宰相安知
否逸少羣賢感慨多老覺鬢絲難掩覆窮惟心鉄未
消磨早知擲郤毛錐子有警猶為國荷戈
　　　二
兩被宸奎擢史官曽參豹尾屬車間不能直筆公襃
貶安敢高談到畫珊老有丹心猶戀闕死無一字可
藏山兒童忘記翁年甲但笑顔蒼與鬂斑
　　　題丁給事祠堂
遼鶴何年返故鄉天風劍珮已騫翔郡人議叶來胥
宇兄子才高肯弗堂里選諸儒俱飲惠諌書百世尚
流芳試歌此曲陳蕉荔萬一乘雲下帝旁
　　　壬子九日與羣從子姪登烏石山用樊川韻
垂髫登巘㨗於飛歲晚重來脚力㣲壹死壹生羣從
少某丘某水幾人歸即今秉燭遊清夜自古無繩繫
夕暉莫憶宫門謝時服海圖尚可𥙷寒衣
　　　别賦一首
平蕪盡處即滄溟身寄區中等一萍種𣏌菊翁猶老
健揷茱萸伴半凋零(羣從十四/存者七人)人去年勅設塵飛鞚
今日村酤草塞瓶却笑癡人妄分别何人末必勝劉
伶
　　　聶令人挽詩
軹井夫人風義逺阜陵丞相典刑存婦言初不喻閨
壼家法尤先下里門命服六珈宜大國送車千乘忽
寒原暮年無復升堂拜草就埋辭一斷魂
　　　竹湖李内翰哀詩二首
鼇頂綸言古蠅頭諌草忠予環猶昨日賜扇忽秋風
貌肅深衣叟官同秃鬂翁百年㑹有别不料許匆匆
　　　二
自古稀全傳於今獨重名羞䝉彼相力寕伴此君清
加璧猶堅臥搘笻或散行過江不大用汪李兩端明
　　　鄭甥有大西上
歲晚親朋少何堪逺别離人誰念原父甥勿似牢之
宗伯驚文卷慈親望㨗旗餞行應滿䄂不欠病翁詩
　　　次韵張秘丞勸駕
一𥿄黄書舉茂才使君後輓復前推似聞太史占奎
宿先􁀐天官起蟄雷唐世科塲先進士漢家郊廟要
倫魁白頭鄉老殷勤處西望旗鈴送喜來
　　　送丁南一
疇昔竒君志不凡天風萬里送雲帆只湏讀賦驚崔
郾何時移祝陸傪墨點不施紅勒帛(批卷知舉墨筆/参詳以下朱筆)
錦衣與換白襕衫定知忼慨丹墀對千載平津尚有
慙
　　　送方楷
才子􁂫書入帝京鷃飛安敢料鵬程赴南宫緩功夫
乆携北碑多是好清玉鏡臺邊無别淚金花牋上有
芳名可憐病叟如蝸縮呵凍題詩當餞行
　　　送方寔孫
丹詔求賢切西行不可徐便乘天厩馬莫跨覇橋驢
太白清平調相如諌獵書定將新述作一一寄田廬
　　　送方至
老去憐才癖轉深愛君筆力擅詞林搏扶揺上二蟲
笑㧿渥洼来萬馬瘴書號醇儒漸者逺弘稱曲學到
于今漢家旃厦崇經術莫事摧𫾣枉費心
　　　送林與桂
曽與元方友因知季子賢烏衣况推笏黃甲必還氊
華髮詢安問重曈覧奏萹此行宜弩力忠孝幾人全
　　　讀夲朝事有感十首
若納希文受責均前賢初豈有冤親暮生頴上還惆
悵引起無窮射羿人
　　　二
力荐資深入柏臺獨延吉甫客翹材如何歲晚鍾山
寺只見黃州副使來
　　　三
晚遭吕范攻尤峻死闢荆舒恨未銷舉世共非前濮
議無人細考後尊垚
　　　四
非獨蘇仙念老窮古靈亦復薦孤忠白頭不得諸公
力惟有西塘八十翁
　　　五
師道在三烏可畔友倫居五豈容虧恰方譽瓘俄傾
瓘亦有尊頥不捄頥
　　　六
京携劊子丹誰頸恕發私書族幾家天下那貴黄背
子人間豈有白桃花
　　　七
未諌瑶華世未知故人已訝道鄉遲退之著論差傷
早不待陽城伏閤時
　　　八
垂簾復辟身俱穩送吕迎章話又新瞞得庭中相泣
者難暪屏後竊聽人
　　　九
翻來覆去幾枰棋靖國崇寕各一時前曰雕籠栖宿
者等閑飛過　蔡池
　　　十
愈作唐經還蓄縮邕知漢事謾啛囉假令實録成書
子其祭雍丘問目何
　　題四夢圖
　　　夢蝶
浪説身如蝶安能及蝶哉穿花終日去據槁霎時回
　　　夢筆
異世猶相惎同時必見攻區區一枝筆悔惜與文通
　　　黃粱
偶然眠一覺推枕起來驚寂寞猶前日榮華己隔生
　　　南柯
築館如蕭史專城似買臣不知身是幻錯認夢為真
　　　無題二首
游公念舊纔叁月鄭傳憐才恰半年老去獨當千箭
鏇向來不踏兩船舷
　　　二
頂垂翅短立䙰褷孤淚誰聽祗自悲寕瘞焦山山下
土不将身托上林枝
　　　林貢士哀詩
秋賦空高薦春官輙報聞坡公遺李薦郃輩愧劉蕡
鐡硯三升墨銀袍四尺墳自言陰隲逺鶴表會千雲
　　　挽陳孺人
隱衣先自　舂具亦同操不但鴻高節鴻妻節更高
　　　送僧道塋
胡鄉䦨熱曽鳥寺劉叟荒凉似鳥窠無客潮雄知免
矣有僧謁愈欲如何真禪和子逢場少會實封人説
法多若見珍公煩問訊天寒煨芋肯公麽
　　　故襄師陳端明挽詩
公昔加黃鉞堂堂國勢尊邊人開北户索虜祭南門
軍冊甲寅報炊烟戊已屯呉兒勿輕議公論在襄樊
　　　二
部曲吞聲惜朝廷拊髀思誰知釣璜叟堪将渡遼師
無復湟中榖空餘峴首碑韓門翺湜在行状與銘詩
　　　周天益由福僑劍水災毁室輙奉小詩勸縁
水患𬒳東南陵谷倐變易朝猶萬家聚夕為一沙磧
非惟齊民災亦是詩人厄鸛鳴魯望田蛙跳周顒宅
稚子衣露骭處士泥没膝厨人需米塩匠氏索材甓
先當繕井竈次議𥙷籬壁自古托天公詎肯怨河伯
後村空勸縁詩不一錢直莫愁草堂貲必得檀越力
　　　歲除一首
度朔山尤逺酆都獄甚寛儺驅頑不去愈送瞥然還

後村先生大全集卷之十八終
後村先生大全集卷第十九
　詩
　　和張秘丞燈夕韻四首
公承赤地饑荒後一念通天立致和永日庭中私謁
少豐年陌上醉人多更生昔忝陪藜杖臣甫今寕想
玉珂益郡樂歌何足擬要書善政續歸禾
　　二
牧守二期方奉計未期君已得民和不愁米送官倉
少但怪蓮開陸地多座客共霑眉夀酒厩人預戒早
朝珂諸公若問龍鍾叟為説腰鎌自刈禾
　　三
君侯談笑該能事詩到元和字永和五夜縱逰聊與
衆一年更借不為多牙旗此際留宵鑰寳馬來春蹋
暁珂白髪老農相告語看燈歸去要栽禾(劉賔客有/寳馬鳴珂)
(蹋暁塵/之句)
　　四
頻年沴氣稀安業一旦仁風忽扇和野老説侯逰豫
少醉翁與客倡酬多一笻扶我蹣跚歩五馬輸君蹀
躞珂得雨下秧晴亦好舊冬猶有未鞭禾
　　挽鄭瑞州
召來未得久居中麾去安知尚不容虹卧雪濤懐舊
惠馬跑白日掩新封村邊宅昔鄰王翰冡上碑今愧
蔡邕緑樹青山摠無恙傷心杖履㫁過從
　　挽趙卿無垢二首
血衣尚在久乘邊入手功名費十年圯上一編非鬼
授晋陽三版以人全共祠石室思方切不畫雲臺命
使然玉樹堂堂如昨日安知冠劍隔重泉
　　二
自是妖星死諸葛非闗潦霧病文淵蒓鱸不復歸吳
矣琴鶴還如出蜀然賢有豐碑存峴首(余嘗為公/作開河碑)儉
無髙冡象祁連東風一掬交逰淚吹向柯山宰樹邊
　　挽丘大卿二首廸吉
方喜遼天孤鶴返忽驚蔡嶺一牛鳴理官未遣儔三
后拙宦纔令至九卿盡翦雚莆潢弄息不囊薏苡粤
裝輕厚誣豈待他人雪自有尭言與辨明
　　二
武仲孝標皆已矣(劉傅/二公)可堪又奪到丘遲漢家卿將
今能幾洛社耆英在者誰作有道碑寕免愧過喬公
墓定何時春風自緑原頭草不管人間殄瘁悲
　　賦得牛駝各一首
以羊相易慙羊小與象同稱笑象輕碧草充腸隨意
飽黄鍾滿脰有時鳴力麤曽索寅人門骨朽難湔丑
座名空費景升芻與藁不如羸㹀尚堪耕
　　二
形模獰怪駭兒童技與黔驢大略同葱嶺䭾經曽有
力岐陽載鼓竟無功效牽尚記隨班役(相傳閤門謂/排班有三難)
(一舉人二番/人三駱駝)健倒安知卧棘中莫信人言君背貴肉
鞍强似錦韀蒙
　　送林知録觀
除却留耕知已外其他蹊徑不曽鑽泉人浪自誇清
史氷氏安能動熱官一鶴隨身來去易匹雛無力挽
推難東風作意開桃杏且閟清薌待歲寒
　　送惠州弟
半竹分來豈不榮三荆拆散若為情莫云炎嶠非吾
土直為豐湖作此行交趾珠能令綬去鬰林石可壓
舟輕懸知觧印無南物留面歸看白髮兄
　　喜雨二首東張使君
一穟祥烟徹九闗六丁澒洞起泥蟠皆云端笏精䖍
際不覺翻飄肸蠁間侯念牧芻無德色僕尸香火有
慙顔分明喚得天公應清旦朱幡謝雨還
　　二
天人誰道不相闗方寸精誠極際蟠緑簡赤文宣讀
頃青秧白水立談間昔霑一溉猶衡慮今卜三登始
解顔野老放鋤相勞苦官租堪了債堪還
　　又和八首
莫信天髙虎守闗懶龍至此不容蟠須臾雨慰三農
望膚寸雲彌六合間愈謂勾龍功配社軻云后稷道
同顔老儒負耒今無力也趂田丁種蒔還
　　二
今雨何人更叩闗庭花不掃竹根蟠論詩子美嚴公
際尚友長沮桀溺間只怕荷鋤傷地脉都忘載筆侍
天顔受􁍭幸在滕君國白酒黄鷄得往還
　　三
白首還鄉鐵鑄闗雲泥不復計飛蟠原田髙下雨三
日菴屋中分雲半間麻麥芃芃廽秀色茅柴薄薄暫
酡顔若非鈴閤詩筒至身在華胥的未還
　　四
老畏春寒緊閉闗群龍應笑一蛇蟠茒茨掩翳三家
聚桑柘依稀十𤱔間茇蔽芾棠公自愛食支離粟我
何顔人生安穏惟田舍歸晚猶勝死不還
　五
參透黃陳向上闗肯將風月乞揚蟠君才不忝圖書
府吾老安能筆硯間有鄙拙歌叩牛角無清平調動
龍顔暮年多被蒲輪賺豈獨申公罷遣還
　六
淺池荒榭不施闗一任蟇跳更蚓蟠儒墨是非憑𥿄
上隂晴變態騐窗間晨光可愛聊睎髪老相堪憎莫
鏡顔賴有詩中奎墨在絶勝疎傳橐金還
　　七
不識三君與八闗平生所敬獨肱蟠扶犂甘雨祥風
裏占籍廉泉譲水間聊伴漁翁歌欵乃且饒大子賦
孱顏村深隱隱聞簫鼓知是田家賽社還
　　八
免周柱史出函闗豈有根株可據蟠但見名刋黨碑
内可曽身在屬車間老尤怕血斤邉指春不能朱鏡
裏顏誰道先生渾懶去巾車檢校别村還
　　居厚弟示和詩復課十道
家事從今勿更闗山深林密且栖蟠白眉君秀閨門
内秃鬂余慙季孟間厚族肯分南舍阮亢宗何减北
州顔西山幸有薇堪採免被人驅去復還
　二
古書時務了無闗却悔胸中萬卷蟠尚可追陪漚鳥
社安能生死蠧魚間毀言自歎今銷骨戅草誰憐昔
犯顏聖主恩深臣命薄黃冠結褁季真還
　三
野處經時懶入闗放敎野蔓向忩蟠豈無求仲住鄰
曲僅有惠連來梦間架上書聊揩老眼暮前誓已白
慈顏山靈未可相嘲戯猶勝周顒去不還
　四
近傳鐵馬哨榆闗想見西南殺炁蟠常恐漏名青史
上不令効命白衣間本無髙論生叢謗虚過明時死
厚顏春水漸生天向暑寄聲速載帝羓還
　五
自與浮名了不闗騰空豈若抱珠蟠浪云史學三劉
後敢道詩名二宋間青帝總然迴煖律蒼官安得有
韶顔日晡坐客俱辭去鹽酪城中買未還
　六
病夫豈有力翹闗腹憤胸竒漫結蟠昔臂靈旗窮塞
下今腰長鑱亂山間秫田易了淵明醉菊井難湔伯
始顏慙愧天魔呈伎倆老僧入定未曽還
　　七
脱身朝市惡機闗弓餌安能到伏蟠把似去梯置樓
上何如抱甕灌畦間有黄粱枕休圓夢無紫金丹可
駐顏直入深山更深處時人莫呌孔賓還
　　八
病久溪堂鎮日闗潭空不復著蛟蟠斷無喝道來松
下旹有拏音到葦間上宰相書渾絶筆聞皇子報一
開顏出門應被盟鷗笑誰遣髙飛帶箭還
　　九
花深蘚合似禪闗千嵗榕根入水蟠方土何須求海
上地仙元不離人間忘言已悟銅銘背卻老非干玉
錬顏客至未應愁酒盡少需便了巷沽還
　十
身如齊客脫秦闗逥首危途毒虺蟠宿昔立螭曽柱
下卽今叱犢且田間迂疎素不工桅貌老醜安能競
蕣顔自笑此翁猶矍鑠與雲俱出鳥俱還
　　寄方時父
憶騎竹馬已情親何况而今雪鬢新早日無金能結
客暮年有膩解汚人忝　品料余宜斥厭五侯鯖子
　貧已向楁隂添釣石儻來溪上伴垂綸
　用强甫蒙仲韻十首
病著經旬卧小齋一􁦷螢雪與誰偕季宣易尚資
漑茂叔書曾取壽涯(鶴林/寺僧)志苦白頭寕退惰論孤黄
吻競攻排兔園冊子俱拈起且放芙蓉月照懐
　二
絶無上足擔簦至僅有長鬚荷鍤從乍可沙邊狎
鳥誰能池上送䕫龍入耆英社老能幾舉力田科
不逢翠管檀槽方迭奏未應考擊到編鐘
　三
不數浮溪與止齋網羅欲與巽巖偕極知浩博窺
固未肯輕浮學祐涯愧我孤根難樹立誤君初艸
編排藏山行世俱閑事莫把窮通累雅懐
　四
俊物終當騰踏去鈍根猶欲溯洄從鄰家東豈無
子小屋西堪住士龍擲筆不求佳傳伦署門怕與惡
賔逢山歌亦自諧音節莫管人嘲似啞鐘
　五
老病難持繡佛齋田翁泥欲與之偕鳳凰渺渺翔千
仞牛馬區區辨兩涯驥尾傳休勞附見蛾眉班不
推排得君小住為佳耳姑置閑談叙別懐
　六
久矣設羅無客至居然執簡尚予從微辭幸不遭陽
虎幾諌誰能諒觸龍竊曼倩桃無復味聞安期棗有
誰逢殘年飲啄隨縁遇能費支離粟幾鍾
　七
玉堂豈必勝茅齋誤得虚名與謗偕㳒吏淬磨真出
角先生度量莫窺涯謗書堪醜毋庸辨悶賦雖工未
易排己設葛㡡安菊枕投床不覺到無懐
　八
㓜磨銕硯翁同學晚捧銅槃客鮮從十二相寕分虎
䑕兩家子各判猪龍有時捫虱燈前話亦或騎鯨海
上逢自是老人眠睡少梦回原不為晨鐘
　九
己傍先廬敞便齋善和萬卷與君偕少時歲月眞馳
隙聖處工夫未涉涯海淺蓬萊疑可近雲深閭闔不
容排信書至老成何事有酒聊澆磊塊懐
　十
先生擬把衣冠挂穉子能操杖履從叔夜只堪伴魚
鳥子雲何至况蛇龍豹皮尚欲留名死雞肋安知與
怒逢老去自鳴還自止簣桴何敢間金鐘
　　　和季弟韻二十首
何處有禾三百􁍭芋區止在舍西邉室如蒙叟生虚
向詩賽唐人選極玄耐久不如常友石固窮未肯便
兄錢春情尤愜㸔花者却怕山田欠水泉
　　　二
古書隨讀已微茫時事間思欲發狂願保殘年同絳
老不貪來世作緇郎史饒西漢寕論晋詩止黄初不
及唐海濶天高孤鶴逺寄聲飛矢莫抽房
　　　三
放逐歸來老一􁍭舊巢囘首五雲邉固知七略慙臣
向誤把三長責子玄豈有侍郎留下榼亦無司業送
來錢豐年不怕相如渇處處人家酒似泉
　　　四
即今巾鏡歎蒼茫但覺書癡勝酒狂已怕詞頭趨坡
老更禁帖子累秦郎魯生競起為綿蕝邶俗誰能不
采唐自唱樵歌余季和免教人謗到君房
　　　五
秋輸急急了園􁍭生怕租瘢照水邉有客聳肩對摩
詰無人擁髻伴伶玄俗中安得逰仙枕世上原須使
鬼錢却笑贊皇歸不得崖州城北望平泉
　　　六
夢事迴頭墮渺茫松間梅半放清狂直湏添竹成三
友不必栽槐待二郎老愛家山安畏壘早知世路險
瞿唐人間腥腐如何向莫怪靈均葺葯房
　　　七
雖與漁樵共受􁍭尚餘氣習雪螢邉故須堂下参輪
扁未可燈前罵鄭玄那有傳求千斛米更無策捄五
銖錢陳編老矣猶加勉鑿久安知不及泉
　　　八
蠡管安能測混茫楚狂敢道國人狂似聞函谷逐秦
客恰見初筵笑郭郎壯志不如乘下洿微辭何足諷
高唐入山未即無鄰伴書室旁邉著鶴房
　　　九
去國為農混里㕓故書抛向短檠邉䑓卿複壁猶温
孟夷甫排墻始悔玄送老只消營藁塟買春不過費
榆錢枯腸欲汲無涓滴誰道先生萬斛泉
　　　十
天海憑高两杳茫豈無容地着吾狂俗人不慣呼聱
叟明主何曽罪寢郎耕富春山能重漢隱王官谷未
忘唐自嫌老病疎溪墅只靠鄰僧守竹房
　　　十一
栖山畢竟勝居㕓投老柴門古道邉儋死更無人守
墨雄存已有客嘲玄鴟夷腹大常盛酒麈尾談清絶
口錢掛起桔橰能㡬日田間軋軋又機泉
　　　十二
群書煙海眩彌茫一念毫釐判聖狂煽寵艷詩多狎
客漏名直筆㡬牙郎同時待詔餘枚叟何處山人似
李唐老矣自籌身世事不將卦氣問京房
　　　十三
不管開阡與税㕓自鋤瓜芋小溪邉向來一鶚謾薦
禰它日隻雞誰誄玄埋骨要鄰高士塜買山莫費故
人錢舍旁苔井尤宜茗何必人間第一泉
　　　十四
幾欲乘桴泛淼茫世間詎着次公狂幸無珠可分房
老安得錢堪遺窟郎直筆今誰書漢晋魏冠昔謾講
虞唐那知谿上垂綸叟曽導龍綃輦出房
　　　十五
小隱山林大隱㕓市塵吹不到書邉知他孟喜傳誰
易僅一侯芭受我玄古有飰牛仍扣角世無騎鶴又
腰錢溪光門外清如鏡莫遣胡公涴菊泉
　　　十六
且耕閒曠釣迷茫風月佳時亦放狂辟榖久從赤松
子對花㡬換紫薇郎王何變晋為東晋郊島催唐入
季唐此事故須商榷在鐵檠未可厭山房
　　　十七
村有數家無百㕓小軒送目到鴻邉青牛曽動半空
紫白鳳端為一卷玄上世架籖猶萬軸太平斗米只
三錢課童更渫墻西井擬學蘇仙賦乳泉
　　　十八
倘來事已付茫茫朝野皆知故態狂視草偶曽稱學
士㸔花未了失臺郎賈生作賦先揚馬屈子分騷與
景唐絕筆且宜高束起要賡黄鵠和芝房
　　　十九
荒村隨分有區㕓不在花邉即水邉甚懶安能詩詠
史已歸不復賦思玄提壺聲好行沽酒撲滿身災坐
貯錢㨂箇名山藏㫁藁莫教望氣識龍泉
　　　二十
帆近蓬萊忽浩茫歸来散髮且陽狂昔陪上帝圗書
府今作清都山水郎子美愁來曽呌舜退之老去獨
鳴唐商歌滿屋如金石絕勝簫聲出洞房
　　　三日喜雨呈張守
方寸憂勤匝四封兵厨不㸑鮮懽悰青苗暫閣農加
額朱表親題帝動容便着蓑衣駕秧馬莫投錢簡起
湫龍邦人喚作張侯雨三日油雲潑墨濃
　　　又和六首
浹日甘霖徧履封懸知蒼昊鑒丹悰蔬腸賢牧通齋
禁菜色愚民有喜容鬻馬余猶堪買犢刑鵝公不更
祠龍去年恨殺茅柴薄慙愧而今琥珀濃
　　　二
四山猶被亂雲封卧聼檐聲洗病悰焦榖萌芽非爾
力晚花膏沐為誰容水田渺渺飛雙鷺暘谷徐徐起
六龍莫道農家無供悵抶踈遶屋緑隂濃
　　　三
曽抗歸田䟽㡬封天高殊未察微悰時人今雨誰相
過地主春風獨見容取友肯遺沮桀溺論功不下棄
勾龍眉間黄色元無事因拆詩筒一點濃
　　　四
鄉縣俱叨析爵對弟兄麾節媿慆悰(余與居厚弟/俱開國蒲田)腐紅
有兆寛枵腹新淥無端照醜容青草池荒休去蟈黄
梅雨歇近分龍即今諸老調元手野叟間愁浪自濃
　　　五
薫薔薇水啓函封妙語端能破悶悰自請把麾行雅
志渠能腰扇鄣羞容居然雄狡伏麟鳳何止傑魁如
虎龍致了豐年歸未晚西來詔墨似鴉濃
　　　六
昨聞英㫁有烹封澤畔纍臣抱寸悰巧智不如葵衞
足曲蟠誰與木為容祠官失職慙虚蠧野老無知禱
象龍欲上高樓瞻魏闕亂山千叠暮雲濃
　　　挽王禮部二首
留滯身猶健招延鬢已皤竟無金實橐虚有錦為窠
貂角傳空響蛾眉妒漸多向來真率伴囘首半消磨
　　　二
曲學多希世方穿竟忤時麈談巾墊角燕處案齊眉
峙鵠非常秀離鸞得許悲殘年有何樂偏作故人詩
　　　居厚弟詩將活鹿壽余次韻一首
從獵曽陪漢建章肄歌遣壽魯靈光山林放去全渠
性町疃歸來獲此祥却笑績皮資少府底須折角向
朝堂殘年不作蕉中夢得丧冥心付一觴
　　　送方蒙中赴辟二首
誰云逢掖不知兵一士居然繫重輕往昔下愚融鐵
鏁即今上聖倚金城可憐蔣子開三逕又被烏公奪
二生旋作凱歌馳露布殘年猶擬㸔昇平
　　　二
聖君羔鴈逺相求去去榆闗廹盛秋應念霜寒履中
野定分月色照鄜州畫江謀拙難言智出塞詩豪不
惹愁却笑縛輪觀井者一生過計更私憂
　　　贈高効士
季咸莫測壺丘子詹尹安知屈大夫老子即今無可
奈問君活得㡬年無
　　　逹摩渡蘆圗
長嘯生風白浪起高桅千尺如折箠佛狸百萬不敢
渡師跣雙髐踏一葦視魯叟桴差簡㨗比博望槎尤
俶詭豈小兒女狡獪然亦大神通游戯爾老胡西來
紛文字遍東西旦撒種子塔藏共禮熊耳骨壁觀誰
得少林髓吾聞至人未嘗死歲晚翩翩携隻履學人
其如初祖何應身已度葱嶺矣
　　　送張守秘丞二首
斗壘那堪數旱飢君侯苦節未為非賓筵雖畫何嘗
　雩禱於天且不違歲儉粟輸倉氏少郡貧餉入洛
陽稀老農夾道攀轅歎作麽携琴載鶴歸
　　二
向來歲月半投閑莫歎朝朝苜蓿槃身後芬芳聊自
誑眼前腥腐飽曾餐蟲雞一笑何須較魚鳥相疎恐
被彈清議自為儒者設未應覊束老黄冠
　　再和
借屋城中又一春桃符萬口説清新向來曾上慶歴
頌老去甘為元祜人健論真堪驚諂子固窮不肯媚
錢神吾評此士西塘比後進紛紛謾效顰
　　二
與君未得便安閑邉警偏能惱㵎槃草地棗紅猶索
鬭田家稻白可䏻餐誰将鐵綆横江鎖莫靠琵琶出
塞弹處䖏衝梯樓上舞不應諸老自巍冠
　　三和
主聖時清萬宇青禽魚花草各懐新如何丹鳳樓中
手未作金雞竿下人家有寕馨堪跨竈嚢無阿堵可
通神客談江北狼煙息暫展雙眉不用顰
　　二
廚人無職主君閑春日惟供菜滿盤山下鴟肥聊共
飽堂中羊美得常餐徧嘗憂患肱三折已過光隂指
一弹老去有巾宜漉酒笑他楚客切雲冠
　　丁酉重九日㝛順昌步雲閣絶句七首呈味道
　　　明府
傍邑曾爲刼火塵獨茲猶是太平民兒時所歴經三
紀便喚溪山作故人
　　二
老子癡頑耐逺遊平生腹不貯閑愁今年天錫登髙
地身在雲峰最上頭
　　三
小休綠樹濯清泉垢盡身輕意欲仙豈必魯儒知此
樂舞雩風止在溪邉
　　四
九月南州菊未黃芙蓉取次獻新妝不妨折取繁紅
插四海皆知兩髩霜
　　五
只了年年作逐臣衣冠繿縷面埃塵偶逢令尹留連
我不畏狂生㸃涴人
　　六
先倩清風埽水軒更呼流月照金樽定知明府歸侵
夜縣郭留燈未閉門
　　七
　　　緑珠
畏死仕新室輕生謝季倫細評投閣者大媿墜樓人
　　　蔡奴
帝令工冩貌相諷尹加笞且賞折枝杏休嘲有靨枝

後村先生大全集卷第十九
後村先生大全集卷第二十
　詩
　　　夀計院族兄
晏温全不似霜天開遍芙蓉蜀錦鮮昔我父兄慳上
夀今君翁媪各稀年清狂尚欲簮花舞荅颯無端據
槁眠聞道目邉消息好除書㫁在一陽前
　　　陳倩調真陽尉奉䑓檄攝潮陽尉小詩将别
相閥白眉子吾家坦腹郎莫貪鳶霧裏小住鱷溪傍
粤槖無卷石韓祠有瓣香两翁各鍾念安訊托風檣
　　　挽李秘監遇
初與㳺楊事伊洛後聞王魏起并汾空令蟠結千年
核難掩光芒萬丈文兒似福郊傳舊學友為子厚誌
新墳身今獨老西河上欲酹生芻隔暮雲
　　　挽林武博二首(元晋)
郭令科名翁冠絶董生制冊子蝉聨向来景行珠林
老(西山葬/珠林阡)末後氷銜玉局僊食肉恨公非燕頷冲霄
從古要鳶肩可憐閒袖功名手僅駕朱輪椘澤邉
　　　二
疇昔論交四十霜知公出處我尤詳召来空賞凌雲
賦麾去全疎偃月堂近寄麗葠憐老病忽吟椘些隔
存亡從今野叟凝塵几無復三溪字𢾗行
　　　送胡叔献被召二首
君去閩山亦動容即今歲儉更民窮有豺當道憑誰
問無鳳鳴陽恐國空莫放欽夫歸嶽下豈容子駿久
京東傳聞玉座籌邉急頗牧何妨在禁中
　　　二
觧瑟扵今又再秋弓旌所致搃名流積輕曽覆祁公
鼎偏重䏻翻涑水舟袖裏弹文差快意局傍觀奕尚
私憂信庵丞相如通訊為説狂生霜滿頭
　　　趙禮部和余梅花十絶送林録參微而婉哀
　　　而不怨雑之萬如詩中殆不可辨老拙不敢
　　當也别課一詩以謝
更無一點涴鉛華状出氷枝糁玉葩十絶頓令儂北
面萬如元住子東家自羞貧女釵邉朶難傍宫人額
上花縦使朔風如鐡劲未妨雪月照槎牙
　　諸人頗有和余百梅詩者各賦一首
詩至中山不可加直将幽澹掃穠華寕依處士墳前
竹不爱都人擔上花老子騷魂常住世郎君吟茟又
名家遥知丈室無天女𥿄帳香篝痩影斜(趙監簿志/仁)
　　　二
字字追還水部公萹萹壓倒後村翁可憐和靖拘香
影更笑花光着色空自許鐵心堅晚莭渠䏻粉靣向
春風菁華落盡惟枯枿賴有何郎啫好同(何謙)
　　　三
詩境千梅匝草堂參軍今又課梅忙懸知句子追羣
謝毎見鄉人説季方處士骨寒誰得髓老夫鼻塞尚
聞香請君摘出驚人語玉篴横吹入楽章(鮑)
　　　四
百首初成六十餘朝塗暮改費居諸誰将綵茟傳扵
子人恠青春小似余一笑拈花差易耳三年刻楮欲
何如梅兄樗叟俱枯槁緫把風光義讓渠(方監鎮楷)
　　　五
盤屈高才入短章卷中字字挟氷霜直探寳藏珠盈
掬倒㵼金茎露浣腸鐵笛一枝横夜月水沉三舍避
天香妙年早去吟薇薬莫共儂争寂寞鄉(王敖景長)
　　　六
方扄北户逃生客忽折南枝寄病翁雪裏騎驢非俗
格茶邉放鶴有家風冩真影過扵形好鑿竅香来與
鼻通不敢袖歸防電取殷勤返璧錦嚢中(三山林天/麟)
　　　七
貧兒籬下看花窠曽見千株玉雪麽畫得詩禅三昧
少詩如無住一聫多過時結實心猶苦從古調羮味
在和我坐聳肩窮到老君肩欲聳又如何(方至貢元)
　　　八
出香影外别商量盡擷菁英發秘藏難把微酸諧衆
口只消一白賽宫粧却疑彼相調金鼎未召斯人試
玉堂便好去供春帖子君才何止倍秦郎(方蒙仲制/幹)
　　　九
毎抱懐中玉雪如吳霜不覺點虬鬚生三槐裔皆當
肯為六梅孫莫太臞(丞相作/六梅亭)抹黛村眉慙醜恠約黄
宫額費粧塗南園樹老花零落還許鄒枚訪舊無(陳珽/判官)
　　　又荅袁卿相子一首
百萹端可補詩亡形穢何堪在玉傍方苧蘿山尢覺
艶入旃檀國不知香一枝我欲篸蓬葆七字君宜和
柏梁卧雪家風要人継莫因揺落便凄凉
　　　題戴貢士詩卷
新吟亹亹来相逼華胄遥遥請具陳安道晋時名處
士叔倫唐世老詩人百家衣莫勞針指九轉丹能蜕
肉身肯訪柴門衰老叟愧無薄具可㽞賔
　　　送葉尚書赴永嘉二首
洛蜀紛紛孰是非孤忠惟上與天知何曽後世無公
論不願明時有黨碑去奉繍簾差足喜来調金鼎未
為遲鈴齋一穟柑香起細聼中和楽職詩
　　　二
曽繫金狨扈属車田間訪舊尚勤渠都忘森㦸􁌏方
岳但記燃藜共值廬謝守吟来誰継者洛英老去各
何如山林深宻江湖逺相見煩公問起居
　　詠瀟湘八景各一首
　　　逺浦晚歸
極目無邉際惟天與水連煙中帆㡬點若箇是君船
　　　平沙鴈落
背冷来趋暖雖微善自謀如何纔得意飛去不回頭
　　　山市晴嵐
曉霧輕綃􁂼嵐光抹黛新䔥條𢾗家聚三两趂墟人
　　　漁村夕照
估客繫征䌫漁家收釣筒何妨千嶂黒猶作半江紅
　　　洞庭秋月
寄聲謝軒帝不必奏鈞天一碧九萬里横吹鐵笛眠
　　　瀟湘夜雨
楚澤秋聲早湘山暮色遥偏来短篷上終夜滴蕭蕭
　　　煙寺晚鐘
問寺莫知處躋攀又溯洄惟鐘藏不宻日暮過溪来
　　　江天暮雪
縴路泥尤􁌇柴門掃不開子猷返棹後不見有船来
　　　至日
鈞天殘夢忽驚囘金鑰遥知已掣開不復五更三點
入剛云七日一陽来即今空戀唐宫闕疇昔曽登魯
觀䑓猶記小窓添線晷強揩老眼亂書堆
　　　題聼蛙方君詩卷二首
湘絃泗磬有遺聲肯作秋蛩唧唧鳴同社共推一日
長古人尤重十年兄放開隻眼饒初祖蟠屈長身接
後生不是學人無賛嘆學人見得未分明
　　　二
前輩凋零雅道衰陳巖一叟尚龎眉昻藏且伴戴花
老么麽安知撼樹兒警句可編半山集(半出岸沙楓/欲死繫舟猶)
(有去年痕方子通詩也半山爱/之書之于座今刋在荆公集中)高風宜配客星祠(方/干)
(配食/子陵)有詩一卷㽞天地絶勝征南立二碑
　　　題晤上人詩卷
星星短髪茁霜根今後村非昔後村無客雨中䏻裏
飯有僧月下忽𫾣門佛為摩頂雖真覺儒勸加巾亦
格言師不茹葷余止酒何時煑茗得重論
　　聼蛙方君作八老詩效顰各賦一首内三題余
　　四十年前已作遂不重說倡言别賦二題足成
　　十老
　　　老儒
向来歲月雪螢邉老去生涯井臼前舉孝廉科非復
古給靈夀杖定何年空蟠萬卷終無用専巧三塲恐
未然猶記兒時聞緒論白頭不敢負師傳
　　　老僧
半間古屋冷颼颼死盡同參偶獨㽞昔巳㝷師逺行
脚今惟見佛小低頭舊綾無用聊收取破衲難縫且
着休年少還知貧道不曽同王謝二公逰(支遁云黄/吻少年無)
(為輕議宿士貧道曽與/元明二帝王謝二公逰)
　　　老道
煉不成丹死不休豈知歲月竟悠悠老扵蒙叟仍黄
馘醜似彌明亦結喉尚隔蓬莱三萬里浪云椿樹八
千秋暮年却羡鄰兒黠阿母蟠桃也去偷
　　　老農
身已龍鍾不出村尚能抱瓮灌蔬園瓦盆甚朴常盛
酒茅屋雖低可負暄鋤倦扶藜訪鄰叟祭歸懐肉遺
諸孫後生記取耆年語世世休思入縣門
　　　老醫
劉叟衣装終老年市中賣薬且随縁馳名最乆經三
世閱病雖多未十全亀手有方俄貴矣烏髭無訣獨
皤然卧聞鵲噪扶笻起偶有鄰翁送謝錢
　　　老巫
災祸妖祥判立談白頭猶舞茜衣衫賣符效速抛農
業治祟年深轉法銜三老賽冬為殺豕四婆開歲倩
祈蚕(隨着四婆裙子/後楊朴詩也)暮歸舍下分餘胙不信人間有
季咸
　　　老吏
少諳刀茟晚尢工舊貫新條問畧通闘智固應雄􁓮
輩論年亦合作狙公孫魁明有堪瞞處包老嚴猶在
套中祗恐閻羅難抹過鐡鞭它日鬼臀紅
　　　賦得老松老鶴各一首
山秃林疎萬竅風獨全晚莭傲嚴冬老惟交此三益
友夢不貪渠十八公青帝行将轉鄒律蒼官何必爱
秦封樹根定有苓堪掘造物方當夀此翁
　　　二
腥腐年来懶啄吞䙰褷惟有頂丹存長吭偏到清霄
唳病翅猶當霽日翻雲杪孤飛因避箭殻中新鷇各
乗軒士衡晚抱無窮恨誰向華亭酧一樽
　　　題方元吉詩卷
古来名世者一字費吟哦物貴常因少詩傳不在多
詞人三影句處士五噫歌子壮吾衰矣無因共琢磨
　　　送趙将崇慹一首
邉地猶防哨中原屡失機君豪横槊去吾老荷鋤歸
昔被毛錐誤今憑羽扇揮軍前需露布陛下久宵衣
　　　甲寅元日二首
少小逢塲老罷休衰殘更閱㡬春秋瓜牛廬有親情
賀羅雀門無謁刺㽞夣㫁玉皇香案伴詩成田舍火
罏頭賜駒牽與蕭京兆歸去姑乗欵叚逰(頃侍经筵/蒙賜鞍馬)
(匆匆去國以馬/送京兆而歸)
　　　二
七袠駸駸病鮮􁁅君恩猶許備祠官婢傳稚子屠蘇
酒奴笑先生苜蓿槃自嘆管君今老秃更悲龎嫂不
團欒新年辜負如篩餅炮附煨薑胃尚寒
　　　立春一首
又見城門出土牛雞膚亀手稍和柔懶陪内史吟人
日不記靈均降孟陬病與風光猶未隔老逢莭序只
添愁可憐滿鏡星星髮欲戴春幡却自羞
　　　席間即事
急召傳来主第中孫郎上馬鼓三通山人無復金蓮
夢稳聼琵琶到曲中
　　　和鄉侯燈夕六首
老去逢春尚怯寒牛衣那得傍鰲山莫陪畫隼行穿
市姑對嚢萤坐閉闗昔聼仙韶逰帝所今披宫錦謫
塵寰溪村可是無風景㡬點漁燈照碧灣
　　　二
侯擁㕠旌舞两驂應憐一叟卧周南挿門僅有一枝
栁照水全無萬椀柑藜去似知瞳子眊梅開且向鼻
端參鈴齋詩句兵厨酒淺酌微吟意巳酣
　　　三
榾柮通紅未辟寒病身無異着囚山㑓㳺與衆聊同
楽歡事扵儂了不關一霎蓮華開陸地十分桂影洗
瀛寰朝家若訪元真子知在清溪第㡬灣
　　　四
頗聞珠履從騑驂士女憧憧忘北南墨客共延素娥
桂鰥翁未遺細君柑坐窓書癖惟孤炷森㦸詩豪且
細參輸與鄰村垂白叟賣薪歸去已醺酣
　　　五
街鼓鼕鼕霜月寒冶逰夹道擁如山衡門謝客孤吟
過鈴閣憂民一念關變赤地餘成佛國望紅雲處隔
仙寰華燈收了霏微雨最好耘田更釣灣
　　　六
傳呼鈴下戒輿驂清曉牙旗過水南一瓣預祈今歲
稼两枚不受郡人柑端門侍輦公修覲禅几傳燈我
飽參童子歸談城内事遨頭詩好衆賔酣
　　　又和喜雨四首
茅檐卧聼兩聲寒晨起油雲遍海山州牧憂勤真可
記田家苦楽最相關親祈閟宇神其吐誰道靈湫鬼
所寰但願時平魚稲熟結茅青壁艤滄湾
　　　二
暮年䑓笠代羸驂信歩籬東過舍南稍喜農家行食
麥徑催園户去移柑尋花公倘来過甫置薤吾無可
語參諸縣豊登條教簡酔翁飲少已先酣
　　　三
催花小雨餞餘寒衰病今朝始出山移北阜文從汝
笑非西疇事勿予關預知帝耜開耕籍初灑天瓢徧
域寰便起茟床茶灶興釣舟久矣閣前湾
　　　四
白頭無復駕征驂薄有田廬汾水南但使金穣堪拾
穗何曽玉食欠􁀁柑(郭樸賦厥􁀁橘/柚精者惟柑)莫辭社酒傳三
爵猶勝障泥趂六參不必宗文扶亦可老人不飲似
微酣
　　　又和感舊四首
三世高枝折廣寒謂宜挽致道家山使君紫馬重􁌏
郡柱史青牛亦出關占籍喜居亷讓里􁎎觚悔記太
平寰(余在史館修地/里志未成而去)新萹猶覺波瀾闊堪笑持竿向
淺湾
　　　二
蹇驢誰駕復誰驂略似遺公在劔南尚有三鍾加十
束那無二頃種千柑(見杜/詩)不煩剥啄𫾣門訪且可跏
趺靣壁參春到茅檐殊未覺暁窓差薄日初酣
　　　三
人言上界足高寒錯踏金鰲絶頂山㤙許乞身鏡湖
曲老難効命玉門關明知甑破休囘首猶喜弓亡不
出寰(見太/白詩)便合挂帆滄海去義溪三十六重湾
　　　四
老馬虺隤不服驂纍然病起泛溪南失侯我尚堪耘
豆出牧公方自種柑(子厚栁州詩云手/種黄柑二百株)畏壘屡豊愧
桑楚漢嘉雖小屈岑參新年聞說茅柴賤陌上逢人
各半酣
　　　又即亊二首
唤囘暖律觧嚴寒甚矣吾侯似次山拾穗有農田盡
闢詬租無吏户常關家扵莆積百年爱帝視閩如千
里寰欲掃草堂迎小隊釣䑓只在北溪湾
　　　二
放逐誰曽為觧驂自治蕪穢墾山南西疇㑹有两歧
麦東府底須三寸柑芋美尢扵飢後覺㰖甜少待味
囘參採薇散髮無窮楽寄語痴人勿豢酣
　　　又聞邉報四首
籬援䔥疎堂奥寒西從蜀嶺北淮山少狂曽似身摩
壘衰暮今無力拓闗(孔子之劲䏻拓國/門之關見列子)烽火終年煩
斥堠車書何日混輿寰佽飛冗惰楼船敝誰爲朝家
備海湾
　　　二
八駿西逰造父驂六飛草草幸東南故宫久嘆生禾
黍急驛毋煩貢荔柑自古廟謨勞聖慮即今軍事有
人參行宫一穗祥雲起應觧三邉黒祲酣
　　　三
玉帛朝馳盟暮寒覆車胡不鍳燕山未聞一范出乗
塞忽報六符来叩關孫氏巳憑江立國孔融誤以許
為寰(孔融坐王畿千里不以封一句殺身/然時巳都許不知以何地為畿寰)洛花歲歲
無消息極目蘆洲更蓼湾
　　　四
一胡两馬不煩驂草地蠕行到極南春鷰無棲各依
木佛狸有使輙求柑按中軍請東陽徙(䑓疏故蜀/帥乞追竄)獲
左車誰北面參(峴首/大㨗)憑語吳児莫㳺冶塞鴻囬處陣
雲酣
　　　又即事四首
塞氛未静鐡衣寒愁絶江南庾子山誰使石郎捐一
道僅聞柴氏復三闗西當太白餘孤壘北望神州隔
㡬寰猶憶楼船建黄鉞夕烽明滅照龍湾
　　　二
鷃飛安敢並鸞驂去矣休休顧渭南稍喜園官来送
菜不愁御史出推柑銅山賊有錢神援玉版禅須銕
漢參聞道五原鉦鼓急崆峒山叟畫眠酣
　　　三
霜髭撚㫁雪肩寒帝放還山莫下山饒取两生㽞魯
國笑他四皓出藍關奕秋局已翻新勢王㑹圗應復
舊寰老不預人家國事自撑一葉向深湾
　　　四
鷹已離韝馬釋驂弇州西畔大槐南酢梅難比奉宸
杏病橘本非供御柑怕向道旁逢酔尉底須帳裏著
髯參細聼檐􁚘諧宫徵床下安知闘蟻酣
　　　䂬溪陳貢士挽詩(秘書弟母舅)
早佩亷丞訓中偕計吏行那知身嗇報僅見子成名
表里高陽氏銘阡輔嗣孫他年燎黄誥亦足慰幽明
　　　喜六二弟生子
邵子生男四十五弟今方卲過三年莫隨夷甫舉遺
逸且教伯温成大賢洛下耆英爲汝喜河南聞見待
渠傳㑹當楊栁芙蓉下快與翁抄擊壌編
　　　和朱主簿四首(名天雷/浦城人)
在朝無友助于野有人同生愧飲牛叟死慙招鸜翁
未應千載後也似百年中一掬珠林淚憑高灑北風
(西山塟/珠林阡)
　　　二
玉座懐賢逺黄扉取友端吾方觀治象渠忍鎩祥鸞
家學應難改賢名巳不刋三年無一字懐舊忽汍瀾
(仁/夫)
　　　三
耄矣猶耽學天乎不背師僅餘芭受業曽許賜言詩
魯兀存尊足虞翻乏媚姿廻頭謝房魏努力輔明時
(伯紀/諸人)
　　　四
君思清如許吾詩淺矣哉不䏻具芻飯虚辱受瓊瑰
伊洛推㳺謝韓歐賞孟梅武夷老仙伯相引上蓬萊
(徐蔡/諸公)
　　同秘書弟賦三老各一首
　　　老奴
少賤腸枵破褐单傍人門户活飢寒自從毁齒初成
劵直至長鬚尚不冠冷炙時霑筵上飯秃芒旋掃臼
邉殘他時縦取封侯邙僅得君王踞厠看
　　　老妾
傷春感舊似中酲楽器全抛曲譜生自小抱衾無怨
色有時擁髻尚風情曽陪太尉斟還唱猶記司空眼
與聲著主衣裳為主夀莫如琴客别宜城
　　　老兵
昔擁琱戈射鐵簾可堪蓬鬂映氷髯金瘡常有些兒
痛斗力今難寸許添至老安䏻希駱甲從初悔不事
蒙恬莫嗟身上衣裘薄猶向官中請半縑
　　　贈浦城陳貢士適
聞與先師是切隣束書無定槖装貧不辭逺道長為
客未有荒山可掩親石槨懸知非爾力麥舟今豈乏
斯人吾聞塟禮随豊儉布被珠襦到底均
　　　贈郭相士㑓夫
東郭無全履南轅似轉蓬自慙老中壘莫誤小林宗
若見同胞子為言秃鬂翁衰年不堪玩一病一龍鍾
　　　病起窺園十絶
夜起飯牛薄暮舂古人既老始明農殘年尚欲勤東
作未肯将身旁痩笻
　　　二
謬叨虚奨毎慙顔竒字新經未一斑除却騎驢搜句
外了無些子似鍾山
　　　三
青帝施恩野老家分張紅白乞年華安知巽二無斟
酌吹盡先生一架花
　　　四
一陣狂風吹彩雲猩紅萬點落繽紛人間無處堪翻
訴説向天公似不聞
　　　五
經月龍鍾少下床土花上壁笋穿墙不知老去無筋
力猶自支吾探海棠
　　　六
乆匣菱花懶一窺都忘抰弹洛陽時若非病起􁌏池
水白盡鬚眉不自知
　　　七
病来豈有力迎緩耄及已将家付康幹蠱乆劳小兒
子探丸未遇大醫王
　　　八
姑山糠粃鑄堯舜鐵拐刀圭度吕鍾結裹諸君成禹
孟可䏻不是老夫功
　　　九
花外小車時出逰有佳風月亦登楼水晶宮與人間
相把乞先生未點頭
　　　十
雲裏金烏瞥見些屋山鵲語亦查查侵晨掃徑開籬
户童子知翁出看花
　　　小園即亊五首
投老誅茆水竹村未論避謗且逃喧屋低稳似于誰
屋園小賢扵楽彼園待小車来時上閣有高軒過勿
開門蜗牛不暁虫魚法作意麻搽篆粉垣
　　　二
靈椿難减菌難加莫笑山翁两鬢華不與公荣同飲
酒只㽞禹錫獨看花客来稍覺罍空恥亊去方知甕
筭差歸老東陳無可恨失侯不失故園瓜
　　　三
乍脫重裘試薄紈緑隂多處小凭欄李甘尚可分螬
半柿落何妨拾鳥殘貸粟監侯寕忍餓借衣友壻不
如寒獠奴但怪沉吟久肯信詩中字未安
　　　四
拂成桃笙設葛㡡床頭老易卷還舒慣聼小子嘲師
語懶作痴人罵鬼書(東方朔作/罵鬼書)無復出神㳺帝所有
時信脚到華胥獨憐短夢匆匆覺不曉希夷睡月餘
　　　五
稍轉陽和觧積隂暫停湯熨亊微吟翠禽娛客有佳
哢金鯽知人無殺心一片不㽞花着樹𢾗竿忽見笋
成林野蹊􁌇􁌇泥平膝荷􁅗奴扶試一尋
　　　送趙知録(與啓)
餞送多逢掖俱懐倒屣㤙浮圗無合潁冤獄有平反
輦路催華轂山城漫綵門病翁不下榻判袂一銷魂
　　　送哀倅方巖仲并呈太守湯息庵
去郡于兹十八年讙傳良牧出藩宣更煩逸驥康沂
海㑹見靈禽下穎川絶喜鈴齋新有助莫嫌玉局冷
無懽此行未論膠東賞且作㢘丞亦自賢

後村先生大全集卷第二十
後村先生大全集卷第二十一
詩
　　　送金潮州三首
五管惟潮地接閩自唐牧守卑名臣欲安瘴嶺瘡痍
俗暫輟天家肺腑親新堞永為州壮觀綵虹忽問海
横陳皆言明主􁌏軒遣不是諸公啓擬人
　　　二
潮人無計駐軒車来扇仁風僅歲餘棘院從今添立
鵠金隄亘古免為魚真堪香火陪韓廟誰採風謡繼
葉渠曽忝史官牛馬走不妨奮茟為公書
　　　三
虞翻骨體素多屯垂老遭逢白髪新豈有一辭禆衮
斧亦無三制報絲綸孤臣命薄難諧世明主㤙深欠
殺身不道歸田無以報暮年長作祝尭人
　　　雜記十首
緑野池新鑿平泉墅又開廼知造凉殿諌者不䏻囘
　　　二
駿馬如花妾平生不負春如何飛燕語不恕輦邉人
　　　三
相國私英倩将軍嬖子都可憐洛陽令只問主家奴
　　　四
恍惚天書亊荘嚴土木功暮年王太尉典領玉清宫
　　　五
養成河北賊挑致海東夷空國坐朋字亂華由黨碑
　　　六
雖則仇平仲何曽問大年崇寕一相拜元祐㡬人全
　　　七
登庸局面變報復念頭差貶削村夫子褒崇笑夜义
　　　八
著論貶􁌏川談經抑老泉權書并字説究竟果誰賢
　　　九
至郭陪清語㽞衣示别情奈何鳳翔骨不得憲宗迎
　　　十
劔履崇刀茟鈞衡付蹶張賈生年尚少且去傅諸王
　　　聞祥應廟優戯甚盛二首
空巷無人盡出嬉燭光過似放燈時山中一老眠初
覺棚上諸君閙未知逰女歸来㝷墜珥鄰翁看罷感
牽絲可憐樸散非渠罪薄俗如今㡬偃師
　　　二
巫祝讙言歲事詳叢祠十里鼓簫忙衣冠優孟名孫
　　　　　　　　　　　　閼氏成妬婦幻教穆滿作
　　　　　　　　　　　　必區區笑郭郎
　　　　　　　　　　　　卷後
　　　　　　　　　　　　梁一點塵遶樹都忘寒徹
　　　　　　　　　　　　客至徘徊月不怕天嗔漏
　　　　　　　　　　　詠梅合属姓林人
華宗文　梅花似有縁君復清風一身
止寒翁　塵只觧汚渠輩色茟今知落
爾邉　將老醜闘春妍

我爲明道君崇道同　晚莭光徧閲後来積薪
者僅存前度看花郎彫零堪嘆瓜三摘老退猶貪粟
一􁂫但願弟兄享華髪多批祠考賽汾陽
　　又和二首
只有短轅車錫導更無靈夀杖抉光林間竹笋飽一
世閣下薇花閱幾郎曩欲裂麻寕拂袖老當還笏不
須􁂫綠隂周匝迷行徑誰念茙葵惟向陽
　　二
禁林忝士相如草芸閣曽分太乙光亳社重新依老
子(余舊嘗/領明道)天台自古属劉郎判無除目汚黄𥿄空有
孤忠滿皂􁂫廻首觚􁁓殘夢断下招不必遣巫陽
　記雜畫
　　酔鍾馗
墜幘長鬚醜遺靴一足濡不須訶小鬼爛酔要渠扶
　　嘗醋圗
醸者不沾唇旁觀吸者顰翁真堪宰相嫗亦可夫人
(俗以食/醋為妬)
　　廮
咬韲饑餓　乍可訓童子誰䏻説老兵

舜提歸　梁束手無争執應慚此璽郎
君耳汚　灣首陽落第二前已有箕山
　　　　　　　　　　池却恐漁之楽荘生未必知
　　　　　　　　　　　　不必詢名姓知渠是謫仙
　　　　　　　　　　　　歴厯丹青意如譏睡海棠
　　賣炭圗
衣襟成墨色面目帯煤塵盡爱爐中獸誰憐窑下人
　　賣卜圖
牽羔仍抱子翁媪各鶉懸破扇題周易全家賴掛錢
　　送仲晦國録赴康州二首
帝重南邦妙選掄徐卿又駕两朱輪龍潛不付繭絲
手蜑俗争看玉雪人五瘴下車如痛痒二麾負郭尚
清貧吾評此去今蕭汲惜不居中牧逺民
　　二
别我暑行三百里使君此舉古今稀班荆不以牙旗
從剪韭都忘草具微浪汩鳶飛毋乆住頴川鳳下可
遄歸未妨黠鬼揶揄笑専壑專城孰是非
　　送陳使君二首(夢龍)
博士曽森㦸甘棠爱尚新漫餘受㕓叟獲見拜廳人
醴酒多延士蒲鞭不及民一年三易守無乃送迎頻
　　二
龎老趨城少嚴公出郭多難攀逸民傳堪舉力田科
夙昔煩騶哄從今閉雀羅若逢两狨橐應問一漁蓑
(項忝朝列尢為松/山竹所二公所厚)
　　和趙廣文韻(維)
趙　儒英盍聚奎奈何白首釣磻溪不通光範門前
謁較征西舉墓上題晚莭畫工圗廣受高文太史序
重黎(君猶為子阜/行状属余銘)章泉沒後無耆舊他日清名可與齊
　　溪庵十首
漲水侵門堂跳蛙偶来常是到昏鴉宛如逆旅主人
舍誰訪毗耶居士家煨芋不嫌牛糞火供茶就用鹿
啣花老来脚力全非昔且可龕中坐結跏
　　二
昔美少年今老黧雲林深處葺幽棲空房安得登伽
女同穴惟應法喜妻堯桀两忘何足辨彭殤俱盡不
須齊靈山弟子都麾去免繞金棺掩面啼
　　三
曽結絲絇侍玉旒暮年身世寄滄洲醜容詎得陪三
閣強項安能事五楼何用渡蘆登彼㟁偶然斬草楽
斯邱牧童竊聼商歌起此老胷中不著愁
　　四
買㫁荒山手拮据旋移短樹已扶疎尊堂背市知聞
少竹􁦭通溪出入迂闢甕牖軒聊對卷改弓弦路劣
容車可憐四壁空諸有客至難營飯與芻
　　五
挟冊相從祗一童林間終日飽松風小窓面野容山
入曲甽分溪與沼通定有裔孫尋逺祖儘教智叟笑
愚翁絶憐樗里無標致一墓何須夹二宫
　　六
自有身来即有愁誰䏻身外出神逰西方佛比于泡
影南面王輸與髑髅儒運金推尢可笑魋為石槨更
何憂曹瞞遺令空悲慨銅雀䑓荒鄴水流
　　七
病鶴曽棲禁苑枝瞥然驚墜羽䙰褷􁀁弹靡靡蕭蕭
制指摘深深欵欵詩(記伊/川語)表聖暇時先卜壙牧之他
日自為碑獨慚師説多遺忘老抱殘編嘱付誰
　　八
村深保社雑樵漁歲晚溪翁此卜居門下諸生皆去
矣塜旁二客定誰歟即今不惜頻投轄他日毋煩更
下車却笑蘭亭輕感慨王侯歸處即坵墟
　　九
户外履棋常不到手中鋤柄少曽閑古時廢地今花
塢昨日　陂忽蓼灣牧馬童乖䏻識路􁄐蛇神黠怕
移山顔曽老矣雖難免猶在長沮桀溺間
　　十
豫為終制付諸兒莫待飛騰變化時涑水書儀非含
玉魏公治命欲披緇外加麟楦中先悴生著蝉冠死
豈知除缷布衾堪覆首更無一物可相随
　　别張倅一首(貴樸)
同謁金閨覲茂陵鼎湖弓劍隔西興絶憐晚景如龎
老空為州人惜許丞自有名姫調緑綺可無侍女直
青綾夢中雪鼓攙天碧恨不陪君住痩藤
　　送陳叔方侍郎二首
八郡皆知徳度寛缿筒罷設訟堂閑治如清献乖崕
様人在原明子野間豈有珠魚堪作貢亦無金鶴可
携還暮年腰脚猶頑健惜不從公看雁山
　　二
猶記同穿豹尾中一翻覆手異蛇龍吕侯賜履作方
伯毛頴免冠成秃翁清苦　人無厚禄殷勤軍将有
斜封君歸定訪耆英社問訊周南太史公(蔡遵甫/侍郎)
　　挽王助教
彼此俱丁未相逢憶少時工書有筋骨嗜句入肝脾
魯泮郎君秀唐官助教卑直須燎黄誥方慰蓼莪悲
　　題劉生雪巢
吾宗手葺幽棲處雪徑依稀認虎跑凍折巖前百尋
木壓翻屋上幾重茅嬾吟二首干韓愈(氷柱/雪車)且聳雙
肩學孟郊只怕景思来認業别無人與子争巢
　　寄題惠州嘉祐寺坡公手植樅樹
誰道炎州無劲植君看韓木與蘇樅憇堂此日成遺
爱伐樹當年不見容巴俗曽傳莱相柏畨人猶敬范
公松閱三甲子方拈出吳令之賢豈易逢
　　山中祠堂
端平聞說建斯堂白首纔重一炷香早有埋辤表真
曜晚為畫贊訟東方秋風浩蕩吹墳樹落月依稀照
棟樑千古行人来下馬陳詩不必奠椒漿
　　雪觀顧夫人哀詩二首
貞烈過男子當于簡冊求剪鬟衆賔欵㫁臂六臣羞
防墓銘旌逺瀧岡宰樹秋可憐彤管廢史茟未曽收
　　二
吾母尢高潔夫人亦歩趨書忩共殘燭禅几對團蒲
不愧顧家婦䏻存趙氏孤郎君奉鸞誥聊足報親劬
　　送尉姪
忽有先驅至相迎看武夷尉尤去民近汝勿嘆官卑
不必求三歩惟當戒四知要令人刮眼云是挺之兒
　　題靈石日長老所藏寒齋遺墨
佛子掃空泡影後道家跳出䪿門餘日公未得為超
脱猶寳寒齋𢾗𥿄書
　　送強浦注籍
老别親朋已動情可堪玉樹離階庭新吟不𢾗蒼蝇
竅多病真成碧鶴形翁廹崦嵫遲暮景兒看風雪短
長亭早歸共舉屠蘇酒莫爱西湖桞色青
　　贈女學士
女子談天世有之福唐吳媛獨神竒語多中的疑明
鬼心自通靈不問亀聞道膝邉随季主定傳肘後與
文姫未知誰是吹笙侣玉鏡䑓前要畫眉
　　題吕廣文春秋易傳大圭
磔裂掃空凢例說精微勘破後先天遥知長麈升高
座惜未巍冠列細毡秦火安䏻燔六籍漢儒浪自費
三年自慚不是韓宣子獲見春秋易象全
　　惠州弟哀詩二首
两張遺墨六親悲䑓下黄瓜摘漸稀用北辰阡殊不
亂似南柯夢復疑非向来豈有葡萄博末後元無薏
苡歸七十殘骸㕠秃鬂可堪原上淚頻揮(治命葬/北辰山)
　　二
同産居慚余最長二尊尢向汝鍾情斑衣猶記循陔
楽白髪皆從陟岵生一老吹壎無復和十年廢楽未
能平傷心溪墅成陳迹誰聼松風看月明(謝安弟萬卒/十年不聼楽)
　　荅翁權教(治鳳)
鐡庵同隊亦同庚鵬鷃逍遥各問程渠夢南柯曽富
貴君歸西洛作耆英戴花未肯疎劉監起蕝終當致
魯生須向乗除騐天理莫将夕秀博朝荣
　　慶老需雲溪詩
虚空自在由舒卷巖穴何曽礙往廻只向旁山依水
住莫教行雨出溪来
　　送封州方法曹(元吉)
地逺無迎吏州城若箇邉寕甘茅屋粥勿飲石門泉
旋槖挑詩卷家書託客船安知二千石不薦議曹賢
　　挽林安人(必鍏母)
薄宦周旋廣及邕一生甘苦藁砧同孟光事逺嗟誰
繼督䕶歌悲聼未終鶴表魂栖高慘地鳳毛名在廣
寒宫病翁空自吟哀些撚㫁霜髭竟欠工
　　贈唐谷
唐氏源流逺竒才毎間生勤于騷有分舉以相知名
吾子攻詩苦先民恥藝成常卿不可見見汝眼猶明
　　記事
輦路香風吹軟塵擁途士女看朱輪朝為赫赫大京
兆暮作栖栖逆旅人姫院肉屏俄頃散帝城眉様一
畨新惟應唤醒茅簷叟長駕柴車戴幅巾
　　題水西何侯詩卷
劉翰潘檉社友稱何侯直要續心燈隂山有雪㕠雕
下碧落無雲一鶴新觜距専埸渠克畏鼓旗傍􁂌我
安䏻男兒何必毛錐子麟閣雲䑓有分登
　　甲寅歲除
老戴黄冠偹埽除空餐忽忽歲云徂繫銜毎愧監􁌏
曠書考猶欣過犯無地主多情饋椒酒閽人失職廢
桃符絶憐榾柮通紅火不與吾兒共地爐
　　乙邜元日
免赴早朝參扈從徑㝷初服返樵漁前街鶴料權停
閣舊譴雞竿已赦除手板抽還大丞相顛毛秃盡老
中書暮年相伴惟窮鬼虚左迎渠莫送渠
　　明道祠滿
初作衡山香火縁不教俗亊到吟邉清狂疇昔有三
藁警䇿即今無一聫汝輩未宜輕宿士此翁猶及見
先賢丁寕稚子收殘草他日箋家要譜年
　　憶强甫
􁌏歧約共屠蘓酒及飲屠蘇汝未歸縱使舉頭瞻日
近可堪返顧見雲飛　索長安米難淹乆廻剡溪果
是非别後安書加束筍眼穿新歲雁来稀
　　即事三首
抽簮脱袴滿城忙大半人多在戯塲膈膊雞猶金爪
距勃跳狙亦衮衣裳湘纍無奈衆人酔魯蜡曽令一
國狂空巷冶逰惟病叟半窓淡月伴黄昏
　　二
家世相傳逢掖衣如今結果亦随時二三子遂舍瑟
作七十翁方扶杖嬉野老憂晴妨寳穡社人怕雨濕
靈旗遥知黔閣無歌管一點青燈照董帷
　　三
陌上鳴鉦夜向晨綴行花錦照城闉湔裙未免多㳺
女舍耒深憂有惰民史載孝娥今列祀騷云帝子沒
為神臘儺固匪儒家法居魯安䏻異魯人(用秘書弟韵)
　　次韵三首
鄰雞初唱曉粧忙空郡疑開選色埸未許叢䑓誇袨
服却将淇水易慙裳詠歸惟點曽言志馳騁雖聃亦
發狂閉目不窺惟地主且祈麻麥接青黄
　　二
病怯春寒添絮衣神情全减少年時僅堪田舍陪鄊
飲難向湖亭看水嬉清旦羲和升日轂廻風王母帯
雲旗管簘聲散人歸晚獨有萤穿馬季帷
　　三
拂拂東風欲辨晨新晴和氣滿郊闉未妨龡雅存豳
俗何必沉巫怖鄴民田父扶携問雞卜村姑呼唤祭
蚕神柴門不識徴租吏便是堯時擊壌人
　　又三首
冠盖憧憧有許忙直從虚市到毬埸寳珠似得於佗
冡卉服疑来自越裳鬂雪難勾小兒隊眼花休發少
年狂幾時逰女歸蠶織勿學施朱與約黄
　　二
莫惜傾嚢更典衣繁華尤詫送神時不惟寳髻脩容
出亦有銀釵跣足嬉但見春城催畫角何曽夜市擁
牙旗遨頭清儉君毋怪疇昔書嚢在殿帷
　　三
暫抛穡事競芳晨在野稀踈總在闉俚俗讙言宜上
廟賢侯初意欲新民今無麟茟非觀社古有豚蹄可
祝神身是魯中儒服者閑搔白髪看逰人
　　贈張南金二絶
家寄桐城身在蒲袖中又有嶠南書茅山極目茶亭
逺知向何州度歲除
　　二
韓慥林開妙不傳請君自算小行年公卿誰是揮金
者大半将詩準卦錢
　　靈石日長老訪㽞之樗庵
妄念已知今世錯勤脩别結後身縁尺三汗脚踏龍
尾文六金身坐象筵昔趂蛾眉班謁帝今從牛矢路
歸田未知葱嶺何邉去且向庵中伴老禅
　　賀秘書弟提舉崇禧
句曲除書至山靈亦喜聞皆云新𬋩轄還是小茅君
(余嘗两任崇禧/居厚亦再任)無粟可舂惠有薇堪採分已盟猿鶴
了不怕客移文
　　次韻
不惟慵進取兼亦斷知聞交友赤松子弟兄孤竹君
共尋對床約更割半山分新敕氷衘峻何湏刻籍文
　　靈石日長老拂衣退院連帥陸尚書比之石霜
　　小詩賛歎
我結小庵猶舴艋師抛大刹似蘧蘆菩提身外更無
物椰子腹中惟有書不踏一蘆堪去矣許分半芋竟
何如元来又被寒翁引徑指墳山作退居
　　送明甫初筮十首
三間参佐𪠘昔也處先公矮屋児無歎翁生矮屋中
　　二
守相卿耆舊相逢必霽威渠寕私邑子汝勿視翁歸
　　三
禄米皆前定分銖不可添園葵莫争利隣棗亦傷亷
　　四
寕㳺屋溪畔勿傍盗泉邉監竹不食笋先賢様在前
　　五
莫歎家庭逺卿侯即父師尚扵吾繾綣定不汝瑕疵
　　六
先緒微如綫未知誰亢宗翁猶慙父祖汝可復慙翁
　　七
十載脾神厄何曽食有魚擊鮮徒溷汝遺鮓適憂吾
　　八
記取元城語南州熱異常别無衛生訣止酒是丹方
　　九
博士今儒彦遥知講席重汝宜束脩往吾亦執經從
　　十
汝㓜不努力忽焉三十餘勉㫋教汝子要付善和書
　　肅翁餉石門芥菜
食指清晨動饞涎異味来高情分石芥辣性似徂徕
　　偶題二首
自㓜耽章句年高竟未工自稱豁逹老人號囁嚅翁
　　二
莫耗官倉粟休貪御手羮新年採薇食詩比舊年清
後村先生大全集卷之二十一
後村先生大全集卷第二十二
　詩
　　題張元徳著作春秋觧
端平俱辱弓旌君鵬鷃逍遥各不同笑我赭衣鉗椘
市愧君白㡌老遼東董迂因被公年誤杜癖惟於左
氏忠晚取諸家高束起且看渠與意林公(皆臨/江人)
　　二
白頭召寘石渠中将折微言合異同靈夀不扶漢庭
上儒衣空立魯門東誰云丞相知殷侑漫費君王遣
所忠猶覺暮年有遺恨書成未及質文公
　　送陳徳林廵轄
拔丁而去矣袖瓦似要之誰道州人薄君行有綵旗
　　乙夘端午十絶
不曽窺户外偶出至溪邉欲訪斬蛟廟聊呼放鴨船
　　二
桃李已成塵葵榴各闘新紅顔年少子白髪背時人
　　三
餐菊飲朝露平生不歠醨與龍争角黍無乃謗湘纍
　　四
唤起龍泉老儂今把釣緍還公旗與鼓别付奪標人
　　五
不喜追風驃尢憎競渡船寕為之反殿怕着祖生先
　　六
時服頒周府薫絃奏舜廊未知新帖子幾首似歐陽
　　七
客屨自来去山翁為不知座無麴道士門有艾天師
　　八
兒女需京纈經時買未歸似嫌無艾虎不肯换生衣
　　九
韓廟坡為記羅池愈製碑老儂不識字自唱送神詩
　　十
朝朝責太平日月御延英欲識太平處鼕鼕社鼓聲
　　余辛夘歲卧病郡城陳宗之胡希聖有詩問訊
　　後五歲希聖寄新刋漫逰集前詩巳載集中次
　　韵二首
晚悟河難塞收方入枕函五窮衰併現百病老皆諳
強起㽞奚益全歸死亦甘癃殘愧英妙努力勿多談
　　二
如聞攻老拙頗似斫虚空衆口嘲投閣新眉妬入宫
一身槁梧上百歲大槐中莫嘆形骸廢姑㽞两頰紅
　　辛亥去國陳宗之胡希聖送　避謗不敢見希
　　聖贈二詩亦不敢荅乙夘追和其韵
苛㽞不覺夏徂秋甚笑周顒却效尤往聖明言衰戒
得先賢亦謂耄宜休空疎謁帝無高論老退明農己
熟籌慚愧二君更迂濶逺看逐客欲何求
　　二
屡叩龍墀自免冠虺隤初喜缷華鞍病疎賔客麾之
去老爱兒孫遺以安夙昔賜茶隣御座即今送菜仰
園官蕭然几案無書冊時取君詩反覆看
　　挽顧監丞
四州鼓吹迓前茅幾載瘡痍變楽郊黎母盗清民有
犢佽飛士勇海無蛟安排循吏添新傳檢點耆英少
故交欲發幽潜慰冥漠自慚茟硯暮年抛
　　昔陳北山趙南塘二老各有觀物十詠茟力高
　　妙暮年偶効顰為之韵險不復和也
　　五憎
伺夜偏乗隙逢人輙噬膚不饒豫讓炭肯恕玉環酥
闇空愁逢蝠虚簷巧避蛛吾無紅拂妓姑命小奴驅蚉
　　二
綘帕妖方士青襟小茂才集瓜譏汝否止棘刺誰哉
倐忽尋聲去曽無濯足来吾衰臂力短驅去復飛廻(蝇)
　　三
么麽常情忽潜形未易知嗅香太尉足起粟媫妤眉
醯甕偏常集紗厨巧似窺平生長麈尾至此竟難麾(蚋)
　　四
物理或難結疑經多未通蜚雖茟麟史荔不産亀蒙
記異因同蜮為災豈减螽恨余非博識安敢注魚蟲(蜚)
　　五
不覺渠泥臭偏依幷幹蹲聲尤麤水鳥腹欲大河豚
焚鞠存經訓如簧避譛言主人方戒殺母怪爾徒(蛙)
　　五爱
天不生斯物将如凍者何誰為忙作繭到底化為蛾
種至春還育功於世最多香閨不知織歲歲賜香羅(蚕)
　　二
兹虫雖小物一一抱微忠多士從先主群臣立悼公
献花朝貢謹醸蜜國儲封處仲目空露名居畔逆中(蜂)
　　三
占断十分清飛来一點䡖死還為腐草生怕傍長檠
扇撲随風逺囊盛徹夜明藜燈與蓮炬不似爾多情(螢)
　　四
未省吞腥腐惟承晚露飡三生齊士怨千首孟郊寒
腹内鳴尢激身輕蜕不難何湏珥華冕吾欲掛吾冠(蝉)
　　五
古云亀與鶴閲世夀尤長試問刳腸士何如曵尾藏
有靈寕毁櫝無用且支床吸視堪傳否仙家不死方(亀)
　　詰旦思之世豈有不押之韵轍和北山十首
細比蝇鬚類凶加豹脚名飛颺新得勢么喝逺聞聲
抱怨芳筋露驚眠玉頬頳天公許姑息長養更生成(蚊)
　　二
了不分芳臭营营浪自喧士爲女聼惑溷比帝居尊
魚餒庖難膾瓜香圃欠樊氷霜不恕汝卦義取諸坤(蝇)
　　三
絶喜有肉漢何嫌逐臭夫形慳一粒粟口徧四方餬
魯叟袗絺綌荆卿袖七圗朝来詢酒甕莫已變酸無(蚋)
　　四
閩人尢惜荔魯史首書菑穢徳非常臭鮮装若自媒
今年暫枵腹来世勿投胎安得清風掃何憂綘實隤(蜚)
　　五
嘈雑乗隂兩跳梁占廢池張唇誰不厭磔腹帝寕私
足踏銀床險身蒙錦襖痴世方多吻士吾有感於斯(蛙)
　　六
姑婦晨粧廢其他務未遑愁逢桑葉貴貧共織燈光
戦士支衣衆宫嬪剪綵忙可憐功最大不待華清湯(蚕)
　　七
出穴营新邑分房㝎嗣君共為緜蕞禮各効採花勤
暮返宜修夕晨趋毎辨昕逢人施毒蠆寕比細腰云(蜂)
　　八
忽忽聚還散熒熒暗復明去嫌滅燭穢来照讀書清
不必煩羅扇何妨屏鐡檠蚌珠大如月不及爾身輕(萤)
　　九
所謂善鳴者冷然入耳清為誰絃雅奏舉世賞繁聲
露可充渠腹泉堪濯我纓直令抱枝槁終不肯蝇营(蝉)
　　十
未必靈於已徒令厭我亀元君虚見夢大卜不䏻知
偶活因塗尾寕飢勿朶頥㑹携渠與鶴海上訪安期(亀)
　　又和南塘十首
聚群雷乍喊乗暗月初斜至黠穿懐袖雖微俱爪牙
麈揮那肯去扇障不能遮近水尢喧聒殊妨賞藕花(蚊)
　　二
甚矣形骸穢居然孕育繁来常屯几格去不離墻藩
　　多朋類雞鳴誤婦言至今賔與主相對廢盤飡蝇
　　三
　来如詗伺竒中費隄防最善逃形影悪知辨臭香
　　　不見烏獲臂空攘　詫藏　宻其如盖愈彰(蚋)
　　四
　　　負汝作意欲空之童子持竿　家掛𥿄祈
　　　巳載蔡譜偶然遺秋至掃　胎非人力為蜚
　　五
雨戀池三尺晴窺月一方未　敢望若并洋
　怪曽驚耳仝嗔欲刄腸誰䏻　老子欲追凉(蛙)
　　六
初見微於　徐驚巧入神忽然纏作繭信矣出如綸
桑遶羅敷舍機含孟母鄰明當曮新　霽月鎔(蚕)
　　七
大計當傳子齊盟共定王不惟分户牖亦自峙餱糧
修　疑知禮謀遷似辨方朱門需蜜蠟空費一春忙(蜂)
　　八
宻疎多不定来徃少曽停穿幌非隂燐窺窓若曙星
微䏻破幽暗高欲傍青冥忽起江湖思微忙隔逺汀(螢)
　　九
短歌殊不足裊䙚　長吟
渴飢資墜露栖止　隂　偻安知道區區有巧心(蝉)
　　十
　　漁輙獲元　幾戕不足煩三顧母且寕
刳鑚供卜筮巾笥沐恩光何似泥中復朝朝出太陽(亀)
　　荅吳　和梅百詠
　　空疎不擬傳安知騰播累諸賢即今同社
首當日孤山止一聫眼飽誑他忍飢腹句寒聳
吟肩未知誰是蘇司業肯向梅邉送酒錢
　　送林上舍
　傳𥿄貴洛陽城疇昔推高月旦評下茟
舉幡亦足唱諸生詩如東野無高論䇿到
直聲病叟一眷親薬褁卧看栁色動離情
　　送陳亨叔縣丞
　折仙桂到月宫安知再轉瘴煙中坐看管　封孤
　却使崔丞對二松此士鼻端何待堊老生指血至
今紅祝君努力鳴昭代切勿呻吟學東蛩
　　送金仙上人罷講
繙經巖電眼竪拂海潮音暫卓飛空錫堅辭布地金
忉忉菩薩語切切老婆心明日入山去城中何處㝷
　　挽盧氏子考功
二難不在機雲下猶記聫翩入洛来方喜朱絃将迭
奏忽愁白璧巳㕠埋参曹法曽傳髄効玉川詩亦奏
奪胎愁絶象賢肇家傳夜窓三復有餘哀
　　讀友人奏藁
首規旒冕次鈞衡𥿄價遥知貴洛城谷永有知應愧
死曹蜍無氣謾偷生弘寛歛衽慙三䇿桑濮收聲譲
九成聞説龍天俱歎賛法筵第一義分明
　　温陵太守趙右司惠詩求荔子適大風雨掃盡
　　輙和二絶
吾家鄒玉玉堂紅粹美寕非間氣鍾絶喜詩来相品
藻安知物有不遭逢
　　二
端明仙去譜猶存珍重君侯拂蘚痕法石白雖無一
顆太倉紅巳飽千村(蔡譜枣本在端明家石夲在泉/州法石白乃温陵名器見舊譜)
(俗傳荔損/則稲熟)
　　送日老住九座山
瓶錫飛来方欵曲旙華迎去倐分離草眠毡睡身皆
稳刀割香塗佛豈知守土親為大檀越開山㽞下廢
砧基直湏金碧千間了却訪溪庵亦未遲
　　荅仙逰黄尉巖孫
鄉近尢諳俗山深莫揜名士皆誇尉好民亦誦官清
入幙交㳺少依僧去住輕它年漢廷上定不愧黄生
　　贈林信夫
昔日相師今畫師依然紅頬映霜髭懶為閲世青白
眼寫出無聲水墨詩胷次九流人物鏡茟端三友歲
寒枝刺桐城裏多豪貴絶藝何憂不見知
　　荅吳侍郎二首
昨泛靈槎河漢津今撑小艇水雲身相君自作蹲池
計天子何曽如屋嗔緑野尊姑領客第甘泉開頌可
無人白沙翠竹宜閑歩絶勝東華踏軟塵
　　二
宿昔瞻依日月光遲遲去魯未須忙附炎渠自手炙
熱忍陳兒寕足履霜諌草平生慕王魏詩名餘亊壓
錢郎可憐老病兼窮薄推轂當朝媿鄭荘
　　學進士作大方無隅二首
趋出範圍表方之大者乎理同然不異隅至此俱無
聖豈東西判㳺何内外拘鵠邉天浩浩蜗角國區區
廣可􁀁三極微寕泣一夫晚知荘老誕終向孔門趋
　　二
舉世㳺方内規規臆見拘帷其全體大所以四隅無
矩絜豈䏻盡軌同安有殊其崖誰見者何岸可登乎
固異管窺智寕如斗絶區彼哉露圭角毋乃小人儒
　　又二首
諸子皆蠡管惟聃説大方其隅四無有於道两相忘
未易五車盡難将寸矩量椘辭迷極際栁對昧中旁
鳥止􁀫何小蜗牛角許忙更湏參孟叟歸宿要和鄊
(天對無/中無旁)
　　二
難與拘儒論無方即大方洞然皆我闥隅竟在何鄊
恵説猶為寡聃書不可量莫知生内外烏覩道藩傍
血戦蠻争角狂行士望洋區區膠小見肝胆畫封疆
(天問隅隈多有爾雅注厓内曰/澳外曰隈荘子注願㳺其/傍)
　　秘書弟牽玉羔為夀将以唐律次韵一首
玉羔直歲詎䏻神羝觸堪嗟命不辰昔比素絲曽着
節今為白石且眠春同人挾䇿安䏻牧小弟磨刀恐
未仁(木蘭詩小弟聞姊未/磨刀霍霍向猪羊)六日披裘把竿釣擬他五
羖豈其倫
　　喜雨口號九首呈潘侯
榖賤如泥未一年那堪四野復焦卷元桑姑射神通
小惟有君侯立動天
　　二
雖擁朱幡只澤臞孕魚丹荔免苞苴未應旱魃無分
别更把秋陽懊惱渠
　　三
憂見鬚眉膳却葷分明上帝見忠勤赤章夜徹通明
殿一縷烟生六合雲
　　四
昨日暘烏赤似金朝来忽化作甘霖老農失喜逢人
説滴滴来從太守心
　　五
火傘朱旗縂叱開新凉稍自白蘋廻世人枉了嗔風
伯到底煩渠送雨来
　　六
先做田間三日霖冰輪出海掃秋隂人言侯是調元
手慰了農心慰士心
　　七
蔬是儂家野八珍小畦自灌極艱辛清晨卧聼檐聲
喜餘恵分沾抱甕人
　　八
扶杖追凉看稲花不煩軋軋踏溝車殘年無以酬公
上長作輸租第一家
　　九
白首歸来作老農豊年里社得過從勸君莫梗賢侯
化去後思侯未易逢
　　贈楊相士
西北功名奮發秋南轅咄咄欲何求似聞君識壺丘
子自笑吾非定逺侯鵷鷺行難看鳬雁麒麟閣不畫
獼猴故人若問樗庵老林下吟詩白却頭
　　哭日老二首
初聞滅度指三弹俄報荼毗鼻一酸始悟杖頭挑布
袋不如龕裏坐蒲團故交相與歸凾骨弟子誰来㑹
湼槃猶喜喝衣無一物洞開方丈與人看
竹湖疇昔歎兼通孔墨何曽是别宗唐代儒先重顛
老晋朝名勝賞林公頌辭大衆存遺札塔與寒齋共
一峯聞説結跏揮手際亦㽞半偈别樗翁
　　無題二首
郭郎綫㫁事都休缷了衣冠返沐猴棚上偃師何處
去誤他棚下幾人愁
　　二
棚空衆散足凄凉昨日人趋似堵墻兒女不知時亊
變相呼入市看新埸
　　挽毅齋鄭觀文二首
嘉定名尢重端平眷最濃子雖曽攝相公自要明農
尚意宣麻拜俄驚斬极封白頭西府椽無復奉從容
　　二
卷服辭三事深衣立一儒羞扶孔公杖寕入洛英圖
鑑已云亡矣梁其不壊乎紛紛掃門客曽拜董陵無
　　挽鄭宣教(玸)
傳嫡生樞府耽書肖肯亭未論禽拜後姑喜鯉趋庭
葛帔悲交態瑶環憶妙齡吾無施力處遺恨托於銘
　　贈梅巖王相士二絶
王大曺瞞伎俩均華佗郭璞枉危身傳君秘訣君牢
記但道君侯是貴人
　　二
和靖詩高千古痩逃禅盡妙一生貧勸君别换新標
榜莫靠梅花賺殺人
　　余除鑄錢使者居厚除尚書令郎俄皆鎖印即
　　事二首呈居厚
出處平生大致同中間得失等雞虫髧髦昔似晋歸
謝華髪今成椘两龔握有蘭香為子祟街無銅臭坐
余窮善和舊宅殘書卷只合連床聼曉鐘
　　二
病鴻垂趐噤無聲慣見虚弦莫浪驚二仲卜鄰元不
悪两生堅壁未嘗行出関誰識為周史入社猶堪伴
洛英都把首陽山占断採薇到老沒人争
　　寄題徐仲晦湏友堂二首
病翁歲晚朋從絶細讀高文面發慙士貴切磋寕獨
學僧雖苦硬有同参名堂盖取倫之五開徑那無益
者三見説户庭来不拒儻分半席待樗庵
　　二
西山仙去各離羣窮逹區區不足云僅有伊譙守伊
洛更無房魏説河汾虎皮子盍闓新義蠧簡予方輯
舊聞何日蹇驢載樽酒一燈析理更論文
　　寄題建陽宋景高友于堂(蔡乆軒/作記)
樞相落成文甚古府君卜築墨猶新宛如醸棗分梨
日堪愧燃箕煮豆人五桂必攀昆季爽三荆不析户
庭春夢中猶識三溪路安得登堂列下賔
　　和潘侯勸駕韵
底湏辛苦訪蓬莱唾手功名亦快哉唐季閩尢多進
士宋興莆已四掄魁来聼雅楽歌三闋去占群花第
一開鄊老献書侯勸駕共為昭代育群才
　送赴省諸友
　　徐𢡟功(茂叔)
小陸詞章海内傳名塲乆盍着先鞭慣看餘子瓦樞
壊太息斯人鐡硯穿疇昔熏香過半世即今拾芥已
中年病翁擬拭昏花眼快向茅簷讀奏萹
　　林徳遇(逢丁)
原夫輦豈敢追攀毎歎君文似左班不許犬雞䑛丹
鼎肯為鼷䑕發黄間主司一洗冬烘謗老子前知晝
錦還空誦子虚不䏻薦送行未免有慙顔
　　卓怡文(涣)
輦下銀袍似堵墻名塗箇箇着鞭忙期年􁎎木何容
易一日看花得許狂韓子吟披惟六藝沂公喫着豈
三埸􁌏期不待殷勤祝涵養功深講貫詳
　　鄭　道(旂)
束髪詞林乆著名及兹書劍始西行里人預䜟龍頭
喜相者兼言豸骨清茟老定非埸屋作聲和必為國
家鳴漢廷儒術多通顯不説公孫説董生
　　方善夫昆仲(凖至)
君家科級毎蝉聫何况高才更妙年肄業機雲同屋
住論文坡頴對床眠一㕠璧有連城價九轉丹䏻拔
宅仙来歲親朋迎畫繍病翁亦出至溪邉
　　林汝大(棟)
天性憐才老未衰爱君茟力絶新竒引絃連發天山
箭舉手高攀月窟枝藻藴科名通譜牒旦希優劣係
脩為窮人只有詩堪贈空聳山肩撚雪髭
　　柯徳明(應東)
昔人抱璞經三献今子排雲呌九関千佛經應冠鰲
頂大人賦可動龍顔探梅臘雪園林後對䇿薰風殿
閣間若見故人詢病叟但言深入萬重山
　　林少嘉(灝翁)
此君詞翰逼晁秦萬鵠袍中少擬倫色茟深懐如有
助朱衣點首豈能神長安市素多㳺侠天子廷曹壊
士人玉座􁌏軒親發䇿可無鯁論披龍鱗
　　方雲卿昆仲(霖孫)
先朝取士尚雕虫前輩皆因此顯融衡鑑集中推范
老混成萹裏得泝公杏園飲暢鶯聲早梨嶺飛高雁
影同歲晚交㳺各西上不㽞一箇伴溪翁
後村先生大全集卷第二十二
後村先生詩大全集卷第二十三
　詩
　　銅雀瓦硯歌一首謝林法曹
凉州賊燒洛陽宫黄屋遷播僑鄴中兵驅椒房出複
壁帝不䏻捄憂及躬䑓下役夫皆菜色䑓上美人如
花紅九州戦血丹野草不聞鬼哭聞歌鐘時人肆罵
作漢賊相國自許賢周公一朝西陵瘞弓劍帳殿寂
寞来悲風美人去事黄初帝家法乃與穹廬同繁華
銷歇世代逺惟有漳水流無窮時時耕者钁遺瓦蘇
侵土蝕疑古銅後来好亊斵成硯平視端歙相長雄
参軍得之喜不寐携歸光怪夜吐紅謂宜載寳餉洛
貴顧肯割爱遺山翁翁生建安七子後幼覧方冊夢
寐通白頭始獲交石友非不磨礪無新功復愁偷兒
瞰吾屋竊去奚異玉與弓書生一硯何足計老瞞萬
瓦掃地空
　　和林肅翁有所思韻
老厭人間亊逺逰弇州西畔比台州湏彌身大安知
痛雲夢胷寛不貯愁舊友惟君真管鮑諸生若箇是
程仇跳瓦去速還舟晚獨立空山两鬂秋
　　再和
少豪曽挟一笻逰晚似龎公怕入州橡栗尚煩天賦
粟粋茅柴似水澆愁何妨范史書鉤黨不願歐碑說
觧仇自古放臣多感慨吾評衰郢勝悲秋
　　冬至二首
病逢佳節徑投床卧聼群兒笑老蒼僅可六藏𢾗龜
息安䏻三黜入鵷行脉微薬焙常儲火足冷茅檐定
有霜多謝天公相煖熱起披敗絮負朝陽
　　二
慈顔幽翳幾星霜猶記斑衣共舉觴老弟頗憐伯仁
短小孫宇過阿宜長親朋不至諳時態兒女無知競
曉粧老退尚餘憂國念朝来雲物果灾祥
　　挽韓母李氏
持家霜滿鬂誓口鐵為心兄戴萬鍾禄黔娄一布衾
嘉賔懐截髪孤女感抽簪遺慶觀賢子交逰属望深
　　居厚弟改提舉鴻禧一首
召来未及擁青綾麾去何妨拄赤滕粉署馮唐無輦
行鏡湖賀老有交承吏拖月給幇虚設客怪冰銜字
稍増猶勝亳州前𬋩轄鬒毛秃盡欲歸僧
　　又次居厚韵一首
衰遲已廹掛冠年三黜皆因戀九遷且傍雁行逰福
地免陪豹尾幸甘泉早知丹汞方難騐晚悟
不然聞説青梯　磴㨗老無肩力可攀緣
　　同安權縣林丞和余二首趂韵荅之
雖與尊公甲子同懸鶉乆矣愧華蟲程仇不
魏王貢安䏻勝鮑龔時有放歌吟屋破且無
途窮故山處處薇堪採何必支離粟㡬鍾
　　二
頗聞四境有絃聲雉傍人飛犬不驚在處棠隂
伐等閑花判亦流行掞庭子盍携新藻絶廪
落英䑓府諸公衡尺審春風薦子有誰争
　　擊壌圗
昔聞華胥與净土道釋寓言非目覩此圗物色皆華
人太平氣象在裏許競披野服裝束儉旋瀉薄膠盆
盎古小姑􁀫嫂醜駭人襁兒於背行傴偻嶧桐泗㲈
未嘗試手持蕢桴叩土鼓當時四里安耕鑿百　焉
知有官府帝心猶不奈叢脞欲以黄屋讓支父烏乎
放勲去已逺朝野多事民愁苦腐儒未暇論秦漢齊
榷魚塩魯税畆舟鮫衡麓設譏禁　若海神愁摘煑
計臣各􁎎享上説祸先及農商賈　南隣　米借斗
斛西舍誅帛空機杼又聞更盼平
官庾何况防秋羽檄急　選材武下鄉
惨於蛇坐衙官悪猛如虎十家九　村落静存者鬼
質身繿縷有時適野挑薺食　逢塲戴花舞　圗
茅屋晴忩下偶然釋耒一摩拊老農未知陶唐　過
予瞪視口譫語暮年樵悴欲移鄊借問此是何處所
　　乙夘歲除
井灶蕭條歲又殘呼童掃地具杯盤村舂　笑生涯
儉家祭方知拜起難衲壊蒙頭寒自若燭燒見　夜
将闌卧聞儺鼓鼕鼕過不與諸孫作伴看
　　丙辰元日
勉騎朝馬趁南衙五見空村换歲華旋遣厨人挑薺
菜虚劳座客頌椒花不施欎壘鈞編户雖飲屠蘇殿
一家二十宦㳺今七十於身何損複何加
　　早去
早去天知無宦情急攻人惎有虚名老而
少(曺􁎎云老而能學/惟吾與袁伯業爾)耄不加刑黜典輕宿昔
未就他時血碧尚難平吾書豈必行今世千
泣蒯生
　　門外
門外沙鷗忽散羣云何飛矢逺㝷君今身莫是前
幹異世寕無後子雲早歲多言生悔吝暮年㕠瞶㫁
知聞吾兒謹勿趋華藻寕使班書議少文
　　又一首
平生孤立懶随群未爱標名附五君投老病身甘碓
　無窮世事等輪雲牛衣尚許㝷初服蠶空何堪續
　聞玉座他年如記憶安知不講禮融文
　　髪脱
髪脱紛紛不待􁅥天将醜怪變妍華論為城旦寕非
怒度作沙彌亦自佳稚子笑翁簮柏葉侍人諱老匣
菱花霜寒尤要泥丸暖慙愧烏巾着意遮
　　憶昔
憶昔春郊共踏青十人中已九凋零溘先未遣随朝
露殿後姑㽞作曙星老眼蝇書猶可讀微聾蟻閙不
湏聼申公歲晚殊多事白首番番詣漢廷
　　夜　故書得孫季蕃詞有懐其人二首
貪聼　未眠偶拈一卷向燈前鳳簫按譜聲聲
叶鮫帕盛珠顆顆圎洛叟曽規秦學士蜀公晚喜栁
屯田江湖冷落詞人少難起花翁傍　邉
　　二
中年豪宕以詞行酔墨淋漓一座傾昔競捧牋求少
藴今誰瀝酒吊耆卿戴花起舞生無悶薦菊為肴死
亦清愁絶水仙祠畔路萋萋原草幾枯榮
　　門前榕樹
木夀尤推檪與樗觀榕可信添園書絶無翡翠来巢
此曽有蚍蜉欲撼渠五鳳修成安用汝萬牛力挽竟
何如山頭旦旦㝷斤斧擁腫全生計未疎
　　不寐二首
　　憑書作睡媒夜􁦷危坐亂書堆甫從安楽窝移
去又向華胥國遣回轉枕易如炊斗黍據梧聼徹奏
　　　　　東方白仍取殘編更闔開
　　二
　　　　聼漏籌簷聲得得伴春愁殘燈似唤人開
　　　　　妾䕶篝昔者鶴曽為道士俄而蜨又化
荘周要知夢覺皆虚幻且撥寒爐起坐休
　　荅　𥙷同人
莫厭春泥沒膝深公卿皆㧞自詞林鵠袍肻在諸生
　虫篆原非壮士心山下久無吾屐歯葦間忽聼子
挐音年来懶與人諛墓欲贈劉义未有金
　　荅上饒江濤
趙傁萬萹韓半之江湖尤重两賢詩不須負笈行十
里囘首東家自有師
　　　挽徐吏部二首(拭)
　鑚無篚實平進少梯媒一鶴徑歸去萬牛難挽囘
空馳驛使召不見省郎来欲挂原頭劍徐君安在哉
　　　二
昔過高陽里宫墻許一窺有藏楼冊子無院處歌姫
羅雀閉窮巷殺雞㽞晚炊欲携船鯽往道逺歎吾哀
　　　挽蔡遵府閣學二首
外庸為世冠内守與時乖鯁論傳文懿麟編法止齊
晚方顓史茟早不愧面公愧已病朕箴諌難忘耿耿懐
　　　二
俱侍清光邇相看素髪稠已拚老聃去尚意孔戣㽞
雌甲何其厄同庚只麽休龍鍾不出户持此誄新􁀫
　　　二月初七日夀溪十絶
醜石榕堪坐晴坡草可眠若非古沂水亦是小斜川
　　　二
　　　三
士不論窮逹離鄊即可哀白頭孫七十歲歲埽松来
仙不離世人何須覓逺仙桃花最深處更著小漁船
　　　四
　築長城一紛紛走避秦長城遍天下厎處着逃人
　　　五
鎖却藏舟屋丁寕忽浪開漁即最饒舌曽去引人来
　　　六
　受職於天李冰同處然何曽現靈恠専一管豊年
　　　七
　　寛裁領蓬頭亂挿花相呼挈牲酒再拜禱桑麻
　　　八
　　　夜裏拆箭傳黄旗野老心無亊聞之忽皺眉
　　　九
　眼中人纍纍原上墳昔作夸毗子今為冥漠君
　　　十
　　有時變市朝囘首非誰為遼鶴説第一莫来歸
　　　即亊十絶
戦士不觧甲扵今四十年尖量太倉粟爛鑄水衡錢
　　　二
　　傳聞悪邕宜守偹孱各宜更短製未可靠巍冠
　　　三
蹙公卿耻諸賢強自寛向来沙市冡太半徒公安
　　　四
荆益俱危急夙濤共一舟未知䇿應使兵已至何州
　　　五
移閫於重慶支吾亦十霜但聞䋲魏尚不見雪陳湯
　　　六
初謂武陵逺移来不計春近傳湖户警愁殺避秦人
　　　七
老賊順流下周郎慿軾觀不干春水亊一蹙走曹暪
　　　八
玄琰俱年少能推百萬師如何桓㓜子輕議謝家兒
　　　九
飲血吞奴羯盛溲餉佛貍勿論城大小但問守城誰
　　　十
穹廬廹淝水黄屋幸澶州謝傅方争奕莱公亦擲骰
　　　神君歌十首
幽明雖異趣追逺豈殊哉隐隐聞簫鼓神君尚家囘
　　　二
草市魚蝦賤園家羊粟肥一城空巷出萬燭送神歸
　　　三
樵蘇出林看士女擁途迎要識神通趣年年此際晴
　　　四
徂褁周公服優幪孫粟冠無論騃兒女神亦被渠瞞
　　　五
武當并灌口間説燬扵兵獨有東南逺人神尚太平
　　　六
村楽殊音莭蠻謳欠雅馴老儒無酌献歌此送相迎
　　　七
往昔揚州市神仙爱夜㳺夜来燈與月不忝小揚州
　　　八
泮涣舞雩楽􁁅呼記蜡忙且記童子咏莫𬋩國公狂
　　　九
亂離無酔者有則以為祥慙愧生平世人人在酔鄊
　　　十
鼕鼕街鼓動寂寂市聲稀祭罷社人散老巫懐肉歸
　　　荅徐雷震投贈
頗聞譜與夀溪通桑梓吾寕不敬恭東漢聘君真處
士晚唐先輩亦文宗方當夭矯驚春蟄未可呻吟學
凍蛬老矣麾幢俱屏去空弮難與子争鋒
　　　送黄　赴補
澤宫選新㑓鼓箧者雲從此士堪穿禮同人學避鋒
朝家　胄天子必􁌏雍去去飛潜異雲山隔幾重
　　北耗
京師渠敢洩邉機北耗傳訛果是非不見紅旗加露
布頗傳黄屋尚宵衣南風不競師将老春水方生虜
必歸何日靈䑓真偃伯更無一點戦塵飛
　　　送趙司理歸永嘉(時茵)
終歲閉柴荆扵君靣尚生客談花判健民道李官清
方喜片言折忽因微罪行吕侯令秉鉞羔雁必耒迎
　　　送林寛夫父子(駒)
家學有渊源傳之扵艾軒三珠生老蚌百鳥避雛鵷
同進誰争賀諸生定閉蕃吾窮無可贐握手贈君言
　　　蜀㨗
吠南初謂予堪侮折北俄聞彼不支撻覽果殱強弩
下男章有入檻車時鍾繇㨗表前無古班固銘詩
継者誰白髪腐儒心膽薄一春林下浪攅眉
　　　題周從龍養生圗
二圗心悟非師傳子若通之可以仙欲向丹房供灑
掃老人爐灶壊多年
　　　挽劉母王宜人二首
上夀今何憾殷憂昔偹嘗分燈照隣女畫荻訓賢郎
石窌将開邑隴阡自表岡吾衰彤管廢短些不成章
　　　二
原上車千两傾城出送終孟隣懐舊好防墓愴新封
鶴弔孤峯頂牛鳴半驛中㑹携芻一束自往唁林宗
　　　挽陳判官
　　　兵少匹馬命如絲寳玦化為燼錦囊存者詩
無丹駐光景有雪上鬚眉坐閱君三世如之何勿思
　　　送林推官(觀)
仕泉一郡共稱賢今仕扵漳想亦然非有珠犀堪自
献若無梔蠟可為研悪貪泉水平生潔缺相輪尖早
晚圎若是尚書問村叟衰殘恰似挂冠年
　　　長溪陳夢雷携表弟趙君玉書相訪
　　外弟寄㕠魚細讀銀鈎卷復舒愧我挂冠方草
奏誤君載盾過茆廬罷祠乆絶支離粟失勢誰看閑
　書老畏春寒縮如斃坐妨沽酒摘園蔬
　　　寄湯伯紀秘書
挽㽞天語極諄諄願為明時逺牧民倐去居然今國
削至清渾不怕州貧断無苞匪聊崇儉纔用蒲鞭亦
害仁莫比尋常騎竹馬使君元結一流人
　　　六言二首荅陳天驥長短句
天孫機上刀尺雪兒口裏宫商愧我元非郢客恨
君不識秦郎
　　　二
書帬曽累逐客墜釵䏻謗酔翁寕作經营博士勿為
曲子相公
　　　寄湯季庸侍郎
粤從紫氣度函關更十年中幾賜環一葉身輕歸去
勇六丁力盡挽来難高情常寄紛華外晚莭全觀出
處間别後有書無寄處聊慿小阮問平安
　　　送廣東憲
疏屡循墻詔屡催繍衣安得更徘徊直從象窟埋輪
去曽向龍墀折檻来度嶺尊尭心未已登䑓呌舜首
頻回遥知行槖無南物驛使歸時且寄梅
　　　次韵趙克勤吏部六首
甫里薄田汾曲廬兒曹堪墾亦堪居惟應水竹并風
月尚属先生未属渠
　　　二
苔徑荒蕪薇架斜樹頭吹盡不㽞些奴欺主病慵鋤
草魔笑翁衰免散花
　　　三
有小林泉傍隱廬無閒賔客訪村居辛勤闢地添支
徑曲折通入淺渠
　　　四
邉雪畔影横斜應訝何郎太痩些未可偷渠瞞老
眼玉堂茅舍一般花
　　　五
憶昔承明共直廬而今寂寞賦閒居戴花社裏聊容
我起草䑓邉可欠渠
　　　六
两鬂星星暮景斜清狂減似向来些短供未至瓶無
粟妖夢皆因茟有花
　　　齒落
愈悲第二牙辭去况我今虧第一牙嚼比牛飼衰畢
現豁如狗竇醜難遮讌陳麟脯真虚設庖進魚䐹不
必嗟歲晚魯公惟食粥㫁無仙骨飯胡麻
　　　四月八日三絶
徴在生夫子摩耶育釋迦人人衣逢掖箇箇着袈裟
　　　二
九龍吐香水兹亊已千秋道是本無垢年年浴未休
　　　三
生曽辭寳位死却要金棺逹士發冷笑痴人被熱瞞
　　䋲技
公卿黠似㕠環女權位危扵百尺竿身在半天貪進
步脚離實地駭傍觀愈悲登華高難下載却尋橦險
不安誰與貴人銘座右等閑記看退朝看
　　荔枝二首
去年一顆難鑚核今歲千林盡着花老子有方䏻辟
榖純将絳雪代丹砂
　　　二
寂寂南州少物華有梅池處只梅茶荔枝花發差平
等不問貧家富貴家
　　蒙㤙復卑明道祠寄呈趙克勤吏部三首(趙亦奉/亳祠)
曽對青藜漢閣中天風吹散各西東白頭重得為僚
友同為君王轄竹宫
　　　二
柱史荒壇僅有名可能香火似承平却愁似制難遥
領直要先生出按行
　　　三
雲䑓玉局舊曽諳回首茅山亦監監惟有亳祠尤乆
任白頭三度入氷銜
　　　陳亨叔司理見遺長牋小詩還贄
貧近山家作此行潘輿来只費三程責兒反鮓嫌疑
謹使婦供鮭奉養清吾不入城避瓜李子因謀野過
柴荆柴薇老病君房去自課樵歌代逺逰
　　　乆雨二首
倐暖俄寒氣候偏未梅一月雨連綿移床自笑無乾
處錬石渠䏻補漏天風卷杜陵㡬重屋江通甫里百
弓田誰言野老無憂責據枕終宵不得眠
　　　二
登高四望積雲深失了金烏底處尋未可漚麻需繚退
􁌏當晒麦轍天隂寳開元畫憂嵐濕惜善和書怕蠧
侵只道閑人無繫累豈知亦有亊関心
　挽趙虚齋二首
俱列儒臣侍細毡各為逐客問歸船親賢有詔徴劉
向疎逺無人贖史遷常日金䑓諸客散暮年銕壁㡬
人全傷心滴露研朱茟抱在营窓雪案邉
　　　二
前歲山人来訪逮墓田丙舍報余知法書尚寳元常
帖拙茟深慙有道碑重作大招難盡意共談太極永
無期可憐老病忘昏晝但記西窓剪燭時
　　艾人六言二首
不惟寳劍衝斗亦自高冠切雲令祖豈非艾子先師
莫是茅君
　　　二
欹枕三彭暫去燒船五鬼俱還我欲膝行倒屣君無
髪上衝冠
　　　病起
病起龍鍾怯負犁劣䏻扶杖視蔬畦罷休自笑同芻
狗老去君當恕木雞孤鶴驚飛沙苑箭群烏嗔借上
林棲終須覔箇安巢處萬疊青山繚碧溪
後村先生大全集卷第二十三終
後村先生大全集卷第二十四
　詩
　　警齋吳侍郎再和余送行及居厚弟詩各次韻
朝陽鳳味更誰同回首啾啾笑候蟲洛下二龍閑馬
吕建中两豸数鄒龔(山谷詩且喜/龔鄒多冠豸)呼来伯雅聊排悶
叱去奴星莫送窮華髪未交衰颯甚敢鳴破谷答編
鍾(古鍾鼓字/皆從重)
　　　二
朝騎寳馬聼雞聲夕問歸舟灶婢驚手扳抽還無責
任諌書訖了少施行有時短褐過隣舍不記巍冠待
邇英善類合離關世運非人頰舌所能争
　　　三
曽聼仙韶晏玉津(辛亥恭謝日/某忝侍御晏)豈知金弹忽危身誰
爲高樹鳳凰語無奈雕籠鸚鵡嗔拙射元非落鵰手
村眉難比掃蛾人新裁白紵衣如雪一點休教染洛塵
　　　四
少小携書借隙光宵眠常晏起常忙莫嫌茅舍曝朝
日猶勝板橋行曉霜藜杖久疎前閣老桃花不記舊
䑓郎自慚道學工夫淺晚却逃儒入老荘
　　　梅花一首
造化生尤物居然冠衆芳東家傅粉白西域返魂香
真可壻芍藥未妨妃海棠平生恨歐九極口說姚黄
(孟郊詩云芍/薬誰堪壻)
　　　蚍蜉一首
梅月炎官尚歛威紛紛此物傍練衣撲燈似怕光芒
掩撼樹都忘力量微因爱積隂憎景日逆知将雨洩
天機未應蟻子渾無援時至皆䏻挿羽飛
　　　攬鏡六言三首
背傴水牛泅磵髪白氷蠶吐絲貌醜似猴行者詩痩
於鶴何師
　　　二
天上映藜已懶霧中看花不真顧我七十餘老見公
三两分人
　　　三
蚊睫僾然不見蝇頭老矣停披盲左邱明作傳瞎張
太祝工詩
　　　送林元質侍郎赴宣城二首
江鄉民力已凋疲妙選名臣往拊綏此去天家増保
障向来帝子擁旌麾蕭生補郡寕忘諌謝守看山定
有詩相國若詢周柱史為言健似出關時
　　　二
玉階接武侍凝旈歲晚同㝷洛社逰騎竹小兒迎輙
去戴花老監晚難㽞(余階官貼職/皆視大蓬)班春行李那容緩亭
午前茅盍少休造物殷勤爱公處傍無妙麗䕶衣篝
　　　抄近藁六言二首
和調失黏詩句按摸出格文章儘可追陪党進不消
更覓君房
　　　二
東鄰莫效西子南窓何减北扉一萤道我来往焉用
宫蓮送歸
　　　代舉人主司問荅六言二首
破題得李程賦結語取錢起詩遂令眊矂舉子不滿
冬烘主司
　　　二
夢裏誰無綵茟暗中别有朱衣蘇二得援失薦歐九
黜幾取煇
　　　採荔子十絶
䇿杖凌晨出携筐薄暮歸未知故山荔何似首陽薇
　　　二
一鶴爲前導奚煩綘莭哉樵蘇私借問何處地仙来
　　　三
開國何其忝箋天未必俞繳還三百户换賜一千株
　　　四
日日煩湯使三年費火攻暮齡知艾附不及荔枝功
　　　五
觧使氷腸煖䏻令玉色腴誰䏻補丹訣素女綘羅襦
　　　六
童子偷無恠先生老尚饞采時㽞絶頂猿鳥要分甘
　　　七
帝享老臞仙丹苞實醴泉猶嫌無供帳賜以錦漫天
　　　八
包柚書云爾分桃傳有之憐渠生處逺玉食偶然遺
　　　九
懐橘悲何及芸瓜老不任摘耒先廟祭灑淚向松隂
　　　十
傳得上林種曽於艮嶽栽吾君無嗜好不貢一株来
　　　贈日者朱㑓甫二首
老子瞢騰大化中支干一字不䏻通請君㽞取談天
口去訪横渠與了翁
　　　二
謝公閉墅懶圍棊董相還家且下帷見説金甌殊未
定問君魁柄属之誰
　　　贈羅攝官
一夢端為文字祥華宗復出小君章無家来去如潮
水(自覺無家如潮不思歸/處去還来羅鄴詩也)有鬼揶揄向路傍肯顧雀
羅殊鄭重欲為雞黍媿荒凉燕昭殁後金䑓少僮瘦
驢飢驛堠長
　　　哀仲妹
壼範班班在里閭始知列女傳非虚室無遺桂空花
妄溪有新塋宰樹疎弟憶雪中聨汝句兄行雷岸寄
家書自憐戴白龍鍾叟猶向原頭駕素車
　　　挽方親来伯
弃藏古物或千年漢晋隋唐在目前死有一孫堪付
託生惟四友共周旋寳扶風簋如邍甫􁌏永興書逼
米顛占盡人間最清事吾碑百世後方傳
　　　荅楊浩
往前曽爱銘文嘱老病安知擬議差柏下人埋将宿
草管城子秃巳無花自慙吾匪三長史誰誤君㝷五
作家(王溍多為人作誌銘或送潤茟誤/逹淮處淮笑曰五作家在那邉)今代李邕
袖手往来碑版不湏嗟
　　　九日逰華嚴寺二首
堂閉厨荒蘚壁頽重㝷陳迹故堪哀殘僧逺避逰山
屐飢雀空窺施食䑓鬂换絶無黒絲出樽空不見白
衣来千林揺落秋容老未有黄花一朶開
　　　二
古塔東偏景最竒年深何處認苔基碧紗籠毁雷轟
壁黄纈林疎葉脫枝鶻沒暮雲天杳杳鶴歸舊里冡
纍纍中山淚與龍山㡌雨洗風吹在者誰(塔旁古離/榭寺佳處)
(有龔少任詩四十年前/曽題其後今亡矣)
　　　荅建士謝旿二首
贄余一两卷攬罷恍然驚老子猶堅壁偏師忽刼营
今人䡖雅道造物靳詩名自笑空空者将何贈爾行
　　　二
偶有幽人訪柴門始一開大顛㽞偈去小謝袖詩来
襆被嫌三宿挑燈讀百囘惟應㕠屐歯厯厯在莓苔
　　　挽安溪黃丞(東起)
未得毛錐力空将鐡硯磨暗投主司老私淑里人多
三韭何妨飽㕠松不待哦鄉鄰惜耆舊為輟相舂歌
　　　題趙主簿省試議併以将行
世儒通易少公子信人豪幾載韋編絶三篇𥿄價高
素心鄙温飽餘事及風騷䑓閫招徕廣勾朱不足勞
　　　記夢
昔夢趋旃夏巍冠預講論孤忠鄙張禹薄命類虞翻
稍覺芻言戇徐瞻玉色温放臣絶朝謁無路可酧恩
　　　書亊二首
空空都沒一行書行行徒矜九尺軀面上帯妖真可
恥脚中有鬼不容扶末年鐡拐傳仙訣他日金錐抉
冡珠泉下定為明允笑果䏻看破半山無
　　　二
利刃斬風空悪毒疾聲吠雪似獃顛嗟余芻狗木雞
爾視汝螟蛉蜾臝然墓上将軍堪嚇鬼龕中大士且
安禅不須懴禮如来足佛與波旬共結縁
　　　餞潘使君二首
送去迎来两轂朱如侯治行極稀踈清惟薄採閩山
荔仁不曽苞丙穴魚遺爱驗於還印後歸装貧似下
車初漢廷尚有公卿闕頗怪龔黄欠璽書
　　　二
一念拳拳帝所􁌏士民皆諒使君心隨車雨毎孚精
禱下瀨船多出俸金两載公真茹蘗苦百年人尚爱
棠隂從今緊閉袁安户庭雪平腰徑草深
　　　哭吳卿明輔二首
水心文印雖傳嫡青出於藍自一家尚意祥麟来㤗
畤安知恠鵩集長沙忤因宫妾頭無髪去為将軍手
汚靴他日史官如立傳先書氣莭後詞華
　　　二
吳競史法蔡邕碑毎嘆斯文尚在兹老奪故交堪痛
惜晚徴集序未遑為单傳骨髓惟吾子空嘔心肝向
阿誰道逺束芻携不去覆翻遺墨豈勝悲
　　　挽方惠倅(雷作)
家譜推賢裔鄉評號吉人佩銀成短夢冠玉漫長身
朱軫鸞膠断青林鶴表新空令柱下史反惜幕中賔
　　　挽葉謙夫尚書二首
履聲騰上逼星辰俄駕朱幡去牧民不作金張門下
客亦非牛李黨中人公寕抽版還丞相誰更移書責
諫臣爪距紛紛誇鷙搏安知魯野有祥麟
　　　二
道山昔謬領羣仙同舍推公最妙年方立班心九霄
上忽騎箕尾列星邉奏萹誰肯収遺藁主祭妻爲選
象賢百嶂千峰環縣郭未知何處是新阡
　　　冬夜讀几案間雜書得六言二十首
叔夜真龍鳳矣嗣宗猶螟臝然一以廣陵散死一以
勸進表全
　　　二
盤龍恨庾長史太宰哀李崖州逹人䏻和大怨壮士
不報細讎
　　　三
有教聖愚無類非人父子勿傳此乃靖欲反矣是亦
羿有罪焉
　　　四
隂徳必食陽報忮心終為餒魂智伯死而無後愚公
生自有孫
　　　五
鬼谷弟子捭闔東方先生􁌇稽彼哉妾婦道也上以
俳優畜之
　　　六
舉丗盡兄孔方無人敢卿五郎客喜大夫糞苦奴誇
太尉足香
　　　七
昔有初祖見性今無導師指迷死底埋震旦東活底
在葱嶺西
　　　八
人言美悪必復孰若親冤两忘僧乃謗第二祖佛不
嗔哥利王
　　　九
横議逰侠四出清流標榜自賢血染瓜田方止尸投
濁河可憐
　　　十
箋疏蟲魚小物抉挑草木微情兎葵累劉夢得燕泥
辜薛道衡
　　　十一
　　本非家法偶語安知朝儀宫中遂有秘戯殿上
竟問小遺
　　　十二
宋玉口多微詞曼倩言不純師陳賦諷薦桃女抗議
斬賣珠兒
　　　十三
鸚鵡洲猶自若銅雀䑓安在哉老瞞真大不道狂生
時小有才
　　　十四
巢居吸景休粮壁觀入定放光三萬里隔弱水六千
刼坐道塲
　　　十五
六郎子晋後身董君漢廷近親大羅天女男妾館陶
公主肥人
　　　十六
進来金丹攙喫放下玉笛偷吹先丁寕雪衣女勿漏
泄錦綳兒
　　　十七
李妹玉㬬膚色梅娘淡粧素衣大主嗔老奴爱三郎
怕肥婢知
　　　十八
帬是千葉椔染鬂以折枝杏篸空問天孫乞巧其奈
君王爱憨
　　　十九
寕置寒氷隘巷勿長婦人深宫兒　昭儀箧内孫斃
季龍抱中
　　　二十
南朝有脂粉氣季唐誇錦繍堆接休文聲響去夢太
白脚板来
　　　哭伯姊二首
弟為龜湖妹製碑伯姫舍我復何之今彤史茟嗟誰
炳古錦嚢詩獨姊知起絮撒塩才有間燎鬚作粥力
安施瀾湍石畔霜風冷行路無情亦涕洟
　　　二
幼以木蘭為長兄豈堪垂老隔幽明空疎誰更譏匡
鼎(衡姊􁋸衡/學業不進)友爱何曽詈屈平服已降朞從變禮聖
猶尚左况諸生追嚴不必伊蒲供自有松風與澗聲
　　　荅王掀将士
明時無復精英氣化作祥風及慶雲馬鬣安䏻埋此
骨　亦可與斯文當年賔客誰珠履今日郎君尚
練裙獨有後村翁尚在匹雛無力漫殷
　　　新元二首
朝三暮四昔尚童踰七望八今成翁見佛未肯右肩
袒對客嘗稱左耳聾叩額有疏拜墀下断腕無麻廹
禁中自憐老病菁華竭不及花枝歲歲紅
　　　二
朝来微霰閣輕隂攬鏡空添雪滿簪官送桃符猶懶
冩兒酬椒酒勿多斟病於懽事全然淡老覺春寒未
易禁惟有改詩成一癖消磨不盡少年心
　　　夢館宿二首
花木扶疎月露清昔人来此比登瀛不知做得神仙
未身在喬松頂上行
　　　二
罡風誤送到蓬莱昔種琪花今巳開僮鶴来迎俱嘆
息老仙又老似前囘
　　　挽南雄林使君
東路歸何及南柯夢忽醒居然鳴輓鐸都未製齋鈴
官巳題華表名空録御屏遥知泉下意猶待竹溪銘
　　　題趙西里詩卷二首
紫芝仲白飛仙去常恐英才不復生人歎斯文逢厄
運天㽞此老主齊盟執鞭孰可為之御序歯吾猶亊
以兄未必時人䏻着價後千百載話頭行
　　　二
不向鶯邉繫寳鞍海門東畔把魚竿無蒲萄酒博太
守有竹枝歌傳小蠻到處名山㽞屐歯看耒元氣在
毫端繍娃辛苦描新様肯信春風放牡丹
　　　燈夕守舍
百口惟翁懶入闉讙傳畫隼出行春冶容淇上多逰
女群飲街頭有酔人聼黒簘韶(用安重/誨語)成假寐映青
藜杖是前身不知誰侍傳柑晏早為君王靖塞塵
　　　無題二首
江北塵高戦鼓酣惜無赤壁順風帆城池險固為楼
百郡邑蕭條有户三明主依然劳聖慮諸君豈得尚
清談烏虖頗收不復作誰與兒郎共苦甘
　　　二
夕烽一夕徹甘泉鑄印分弓玉座前天狗如雷防急
變佛貍死卯竟譌傳漢家豈可無三䇿胡運何曽有
百年漸覺風寒逼堂奥寄聲諸老急籌邉
　　　即事二首
秃翁未敢佚餘生洗竹澆蘭立課程辛苦謀身無甕
筭殷勤娱耳有瓶笙罏寒燒葉回春意燭盡携書就
月明一欠伸間分夢覺何須它日曲池平
　　　二
生涯草草旋安排先架茅堂次竹齋傍榾拙邉名燠
室有榕樹處當凉䑓且饒林下一人去莫問門前㡬
客来新買溪西山𢾗畝便思輦石更移梅
　　　乆雨一首
春来䏻得㡬朝晴病叟深藏似凍蝇獨夜山房惟燭
影暮年家楽只簷聲墊巾此老猶標致裹飯何人訪
死生村北村南泥滑􁌇且宜高卧閉柴荆
　　　春寒二首
東里太乙漫行春無賴封姨未霽嗔薄酒不紅皺靴
面濕薪難直曲鉤身埋腰健羡单傳者堕指深慙逺
戌人莫笑布衾如鐡冷也勝去傍相君茵
　　　二
百藝惟詩老始工未應凍死杜陵翁聳肩偏怯春衣
薄曝背尢貪暁日紅草鼓煖於狨坐子蒲龕清似肉
屏風㡬時天地囘生意只費陽和一點功
　　　二月十八日過梅庵追懐主人二首
猶記㝷梅負酒瓢當時賔主正丰標通宵縦飲燒銀
燭攙早催開唤玉簫摘艶人亡誰共賞戴花翁在老
無膠重来只是新華表不忍攀枝更折條
　　　二
慣作梁園座右賔非惟管鮑亦朱陳自從石友幽明
隔誰訪瑶妃寂寞濵　若無情還有恨樹猶如此况
於人不知宋玉歸何處口誦招魂一愴神
　　　林貴州哀詩二首
四壁空㽞宅㕠旌漫典州無錢堆别屋有石壓歸舟
縦未封孫叔猶當廟栁侯吾銘皆實録亦足継前修
　　　二
歲晚淹㽞潦霧間朱幡雖寵變蒼顔頴川鳳下来何
晚浪泊鳶飛去不還道逺返喪新燧改州貧無賻旅
囊慳新邱莫嘆封茔儉絶勝痴人錦裏山
　　　待制趙公伯泳哀詩二首
趙氏源流自副樞至公清莭亢門閭緒言猶接淳熈
際親擢何慚慶厯初班馬定為亷吏傳韓歐無責諌
臣書可憐衮斧忠邪學僅向甘泉扈属車
　　　二
憶昔鵷行接武趋與君肝膽素相孚孤忠不忍棄明
主健論真堪立懦夫公是意林曽續否退之手註尚
存無(公嘗示余春/秋說論語註)暮年𢾗出交逰淚莫恠星星滿鬂
鬚
　　禽言九首
　　　杜鵑
門前客勸不如住樹頭鳥勸不如去廷尉重来客又
集丞相欲去門人泣客誤主人固不少哀哉人有不
如鳥
　　　接客
向来客至投轄㽞而今避客如避仇山禽儆我似有
理何不握髪更倒屣禽兮禽兮汝豈知人生衰旺各
有時主人老病客勿怪㸑冷樽空無管待
　　　姑悪
有鳥有鳥林間呼聲聲句句唯怨姑夜挑錦字嫌眠
懶晨執帨中嗔起晚老人食性尢難凖氷天求魚冬
青笋爺娘錯計遣嫁夫悔不長作閨中姝新婦新婦
牢記着人生百年更苦楽他時堂上作阿家莫教新
婦云姑悪
　　　行不得哥哥
羊腸汝尚行不得而况汝兄脚無力何曽知有陟岡
詩聲聲呌兄行不容釋四逹之逵如掌平井廪危道
慎無行禽鳥微類猶有情鼻亭公豈不爱兄
　　　提葫蘆
朝愁暮愁愁不已生為愁人死愁鬼百禽唯爾尢可
喜勸我移住酔鄉裏劉伶畢卓善自謀生前死後不
識愁
　　　脫布袴
貴家紈袴金梭織貧家布袴纔蔽膝半夜打門持文
書脫袴貰酒待里胥何時贖袴要禦寒亦為官掩催
租瘢
　　　布榖
墻壁雖有勸農文不如禽語尤殷勤春泥􁌇􁌇陂水
滿晨出下秧薄暮返烏虖三農養一兵汝曹努力勿
惰耕朱門日高眠未起却嫌布榖聲聒耳
　　　婆餅焦
阿婆八十㕠鬂皤屑麥為餅将奉婆小家新婦拙烹
調不覺鐺熱令餅焦高堂日晏婆停筯小姑訶婢郎
譴婦新婦歛手前謝過别就熱鐺翻一箇
　　　郭公
郭公郭公曽君國魂化為鳥憾未釋滿目山河属别
人舊時宫殿歸不得更姓改物今千春厯厯記憶常
　如新郭公蜀帝两痴絶自古失國知㡬人
　後村先生大全集卷第二十四
後村先生大全集第二十五卷
　　　題近藁二首
吾年開八秩形槁更心灰禅縛病居士詩殃凍秀才
(坡云凍死秀才/衣帯有雪詩)無功上麟閣有案在烏䑓攻苦三千首誰
曽着價来
　　二
世間小家数不痩失之寒都未飽鯨膾徒然烹蟣肝
於今無對壘亘古有荒壇改竄無全句明朝吏取看
　　　瓦送
瓦送繍行均一去如公之去獨賢哉國僑存校如迂
闊涑水辭樞兾挽囘聊為先師主精舍不煩殘客到
翹村半山未是忘情者重拜頭廳便出来
　　　村居即亊六言十首
磐石時時垂釣茅簷旦旦負暄小杓行魚羮飯長竿
晒犢鼻禈
　　　二
呵凍畫灰鍜詩傍人笑汝白痴五百年有名世七十
翁如小兒
　　　三
鈍根無慧能偈信必有梵志詩黄吻　年忘語厖眉
尊者不知
　　　四
老蚌剖胎枯矣雄雞断尾棄之刎􁦺交誰捄汝犁舌
獄無出時
　　　五
有時散髪松風有時一劔秋空講易白牛谿上題詩
黄鶴楼中
　　　六
風窓有竹相𫾣地爐無葉可燒亂書翻覆未了一燈
明㓕頻挑
　　　七
一把算未能下萬户碁苦不髙老子腹中無物渠儂
笑裏有刀
　　　八
坐處在細㫋上立時傍紅雲邉寕罰公幹磨石可使
劉陶鎛錢
　　　九
髪脱秃鶖無異背傴槖駞逼真不是進賢冠者亦非
靈夀杖人
　　　十
　緼袍足蔽體悪草具可享賔犢車榮過九錫鮓飯
甘於八珍
　　　春夜温故六言二十首
待中譎取玉帶尚書苦爱貂蝉家破謫黎母矣塚穿
無髑髅焉
　　　二
私怨有公論者反噬非人情哉頴叔發修隂事資深
歎軾竒才
　　　三
鼎鑊烹東都黨烟瘴磨元祜人但看𥿄上陳迹始知
陛下至仁
　　　四
骨朽是非始定怒炎毀譽未公太平呼竒宰相野狐
目半山翁
　　　五
燕山張皇薄伐艮嶽文􁂣太平黼賀尅復受賞瓘憂
分裂有萌
　　　六
門前客已去矣屋裏人安在哉寒雀張羅可得春鷰
啣泥不来
　　　七
丞相訓子尤儉夫人送女巳非盥面用瓦盆子籍足
以錦地衣
　　　八
出入息頃冷暖翻覆手間雨雲斬頥從教萬叚賣頒
不直分文
　　　九
京檜皆黄髪老攸熺各黒頭公當時號為小相至今
歎作頑童
　　　十
哀多微辭
　　　十四
向来動脚巳謬末後濡尾轉非伏生力辭不至申公
不合婦歸
　　　十五
一部日録付壻三經新義傳兒躋翁超乎亞聖賛父
光於仲尼
　　　十六
懲舒之志甚鋭祚宋之言可悲濃墨書姦黨石長䋲
拽粋徳碑
哀多微辭
　　　十四
向来動脚巳謬末後濡尾轉非伏生力辭不至申公
不合婦歸
　　　十五
一部日録付壻三經新義傳兒躋翁超乎亞聖賛父
光於仲尼
　　　十六
懲舒之志甚鋭祚宋之言可悲濃墨書姦黨石長䋲
拽粋徳碑
　　　十七
圖覇卧薪嘗膽為農拾穗行歌短衾歛首形矣
如跋疐何
　　　十八
絶交書謝伊輩養生論真吾師詩無風刺尤妙史
无刑勿為
　　　十九
辨材師苦死爱文皇帝得許痴温韜刼陵大盗䔥翼
穿窬小兒
　　　二十
相郎　厨而竊王相坎壁以藏十襲為傳家寳
無入巳贓
　　　挽林韶州(興宗)
堕落紅巾子崎嶇白刄間死難令北面囚尚著南冠
漢使無金贖相如與璧還都将㕠鬂雪换得兩輪丹
　　　二
東起平戎䇿鈴齋晝掩扉身㽞嶠南老餉至洛中稀
瘴自茅花起丧同薏苡歸不知湯介子朝論是耶非
　　　和黄户曹投贈二首(祖潤)
羞問胡奴乞米炊君㤙撲断老儋祠蚤𢋫殿閣微涼
作晚課田園雜興詩洛下共逰無在者巖頭末句欲
傳誰天公别有相禆補素髪星星两鬂垂
　　　二
巫醫末技有師生古道今人鮮復行受子雲元誰卒
業附韓公傅不埋名虱猶可以箭鋒貫蝇豈能増秤
尾輕頗欲他時觀續集定将蒼老换朱荣
　　　又二首
萊菔可薺秔可炊絶勝逺訪碧溪祠渠䏻去伴舒為
誥時有来聼鼎説詩江夏竒童今属子金華仙伯更
　誰錦囊倒贈貧家了不管旁觀笑槖垂
　　　二
詩家事業可憐生骨朽人間有集行鍜錬鬼猶驚險
語折磨天亦妬虚名長倚驢背嫌肩聳欲投鯨牙恨
力輕吟得擅場成底亊不如黄䇿挹浮荣
　　　荅楊公朝
昔抱遺編亊悦堂蟇陵宰樹想荒涼問君鄉土生悲
感家住秦溪又姓楊(悦堂謂吏部/楊公通老)
　　　鶴會三首
晚覺方家㧾寓言儋書只説谷神存不煩姹女来丹
竈忽有嬰兒出䪿門
　　　二
肉眼安䏻辨聖凡有時巾褐過城南亦無肘後堪傅
汝且向純陽两字参
　　　三
投不貲軀火宅中湏㬰鬂雪换顔紅暮年頗欲從翁
去共過蓬莱聼氷風
　　　林知錄和余梅百詠
一已為多况百哉得君詩卷久驚猜乍疑姑射山頭
比誰唤勾芒雪裏廻委壌可憐渠有命傾城豈是子
無媒直須著意描香影和靖宗人合詠梅
　　　送林知録(仲嘉)
狗監知才子雌堂惜上賔歸船載畫重清俸買書貧
已作扶犁叟難㽞挂笏人洛英如見問為説卧漳濵
　　　周天益辭歸延平
自説鐔津上辛勤葺数楹一家僑寄活隻手拮据成
俗薄詩人厄州貧太守清聞君不由徑想見攬衣迎
　　　送仙逰黄尉(巖孫新/授朝教)
三載仙谿上䔥然少府廳不曽填格日但見纂圖經
黄綬離卑冗青衿　典刑泉潮相接壌尤可奉親庭
　　　贈貴上人
貴公葬法妙蓍龜眼力尤高異管窺先世曽從牧堂
學(蔡西山/之父)前身疑是湼槃師服寒食散方誰驗荣土饅
頭計巳遲我卜寝丘将蘄草重来莫負老人期
　　　次韵黄户曹問訊二首
埋窟騷壇两罷休倒持麈柄讓名流向来袒裼欲暴
虎老去短衣聊飲牛歛退始知顔巷楽迂疎空抱𣏌
夫憂名山何處無靈薬長笑痴人入海求
　　　二
殘年宜去亦宜休出處輸渠第一流華表歸三千歲
鶴具區有四十蹄牛(見甫里/先生傳)吟薰風殿曽微諷　夕
陽亭尚隱憂乾鵲噪簷無别喜書筒詩卷逺相求
　　　寄題楊𢡟卿孝感堂
哭時聞者亦欷歔㕠鶴随聲下碧虚帝出絲綸照穹
壤宫施綽楔表門閭今無陶侃誰䏻爾古有蘇耽莫
是渠華髪史儋曽載茟尚䏻濃墨為君書
　　　摘玉堂紅皺玉(二絶)
顆顆苞甘液年年飫老饕絶勝九十歲三度竊蟠桃
　　　二
珍貴均摩勘甘滋過醴泉謂天不吾享豈不厚誣天
　　　樗庵採荔(二絶)
村叟相持将白髭羡儂健似去年時野儒枯槁無師
授傳得单方服荔枝
　　　二
墜殻紛紛滿樹間更抛墻外費防閑暗中仍被揶揄
笑此老冬烘可熱瞞
　　　余平生不至廬山六月廿八日夜夢同孫季
　　　蕃㳺焉林木参天瀑聲如雷山中物色良是
　　　一刹甚幽邃傍人告曰此有不出院僧余與
　　　季蕃欣然訪之語未終而覺将曉矣窓外簷
　　　􁚘淋浪紀以二詩
似與孫郎有宿期共穿紫翠探幽竒水簾噴雪非常
　火傘張空了不知蒙衲僧寕非恵逺結茅人莫是
凝之惜今粉繪無名茟尚可追摹入拙詩
　　　二
泉聲㶁㶁樹蒼蒼云有高僧占一房糧絶罕曽起烟
火佛来不肯下禅床緇流誰可傳宗㫖黄勑難招坐
道塲何必真分一間住偶爲但過亦清涼
　　　虎暴一首
趫㨗超山徑咆哮噉土墻昔無當道卧今有税人塲
班特歸攔早韓盧入寳忙四山多伏弩未可恃雄強
　　　二
噬至飽而止出為飢所驅東鄰棧失羖西舍廐亡駒
浪説裴旻射難施抱朴符雌雄已堪畏况挟小於菟
　　　初秋感事三首
徧閲同参入湼槃傍觀盡恠老僧頑有詩傳丗天機
淺無史藏山茟鉞閑夢境瞿荘更唤醒酔鄉陶阮夹
扶還吾廬寂寂人稀至不是先生爱掩關
　　　二
跌薄當年賦两京晚抛茟硯亊春耕逹空函啓巳心
懶讀夾注書猶眼明金匱舊聞虚論次香奩少作悔
流行而今老病都休也起聼秋聲百感生
　　　三
恩放歸田又数期少猶迂濶况衰遲日非夸父追䏻
及山豈愚公力可移前席虚懐何日報細㫋宻啓有
天知太陽所燭皆萌逹不照墻隂藿與葵
　　　贈宇文貢士(叔簡)
君家忠節著先朝廟院如今稍寂寥晋代褒勛侯謝
澹唐人詔姓取顔標地寒訪我門羅爵天定看君世
珥貂欲掃空齋同夜話山荒黄獨尚無苗
　　　跋青陽尉古賦(卯起)
　　　二
世法人情巳盡抛深林自占一枝巣病来不飲疎歡
伯老去惟書作淡交馬尾動煩刋茟誤蝇頭尚可就
燈抄山空月落商歌起不管秋風􁂼屋茅
　　　秋旱継以大風即事十首
雖作尭時擊壌民田家憂楽尚關身抱珠難起龍公
睡走石誰掩颶母嗔
　　　二
蘋末䔥䔥忽怒飛松公欲仆竹君倚無人委曲鎸風
伯晚稻方花最怕吹
　　　三
作苦三時逸在冬安知一簣尚虧功愁聞地籟吹羊
角不見天瓢滴馬鬃
　　　四
曽立龍墀忝近臣深知玉座最憂民近傳奎畫蠲租
賦稽首觚􁁓祝聖人
　　　五
吳中見説亦枯焦勺水如金汲路遥但有清塵無灑
道不䏻破塊止鳴條
　　　六
抱甕區區溉旱苗忍飢終勝似􁄐瓢飲堯井水耕尭
野偶作樵歌亦譽尭
　　　七
古人一念感而通不待焚巫祭雨工湯反諸身防六
亊漢移其咎責三公
　　　八
老農相戒早輸官何日爰書得少寛明府安知簾外
亊路人却見水中瘢
　　　九
禹功逺矣世猶思誰榖吾州頼两陂待與閟宫碑歲
月併爲神作送迎詩
　　　十
少耽章句老明農無意爲文忽自工戯作小詩說塲
圃細看似可讀豳風
　　　雜興十首
蒼苔滿意上庭除應爲新来客屦疎老圃寕無螬半
李貧家尚有䑕餘蔬身先退士吟招隱兒勸尊公賦
遂初已與山靈盟歃了龍鐘断不就安車
　　　二
曽忝開元供奉班君㤙全䕶放還山諸公縦欲俎豆
汝老子安䏻茟硯閒試拂毛錐嗟已秃便扶靈夀亦
何顔廻頭猿鶴休相笑猶勝周顒去不還
　　　三
少喜清談拙自謀行年至此復焉求歸休誰肯争
谷貧殺猶堪買沃洲笛作曽垂安石淚扇遮難䕶彦
囘羞伯陽老去差姦黠真出函關不少㽞
　　　四
旋挿疎籬設矮扉僅容老子自娛嬉國蝸角上何嫌
小巢鳥窠邉不覺危石槨無陳雞絮者朱門有設雀
羅時平泉花木竒樟檜辛苦栽培竟属誰
　　　五
鬂髪蕭䔥牙齒疎耄荒不記兔園書有時待月
榭驀地看花命小車早慕兩龔辭病去晚從二
隣居阿戎觧執牙籌耳稽阮中間却頓渠
　　　六
何止才疎亦命慳暮年身世寄田間望塵早不㳺金
谷投茟今難戍玉關日禱泥龍睛自若晝騎秧馬夕
方還跳丸只了東西走不道䏻蒼壮士顔
　　　七
　熈以後峩熈前曺馬灰寒不復燃寕作歸来詞引
避可為勸進表求全斜川妙語超言外廣武狂談發
酒邉頼有遺文堪可質世誰陶阮豈其然
　　　八
諸公衮衮一畨新㽞得山林着放臣鞍破馬移它廐
去巣空燕覺主家貧甥陪棋局何湏客兒舉籃輿不
覔人膜外浮荣酒中趣看来二者孰關身
　　　九
廻首危途尚可驚三家村裏送餘生入無奥主常孤
立歸有隣翁可耦耕罵坐不聞因耳重懸車已决覺
身輕小詩何必諸公誦自向閒時詠太平
　　　十
古書蹐駮承訛久新義支離折衷難孔墨達觀無異
道觸蠻角立有爭端壁中科斗經傳冩甕裏醯雞
　殘老子暮年親勘破束書閣上不湏看
　　　太守宋監丞新三先生祠刋二劉遺文以二
　　　詩紀實
两翁仕不至丞郎名莭䏻流百世芳窮巷號爲通徳
里舊書藏在善和坊古楹日敝加丹刻老栢年深益
黛蒼太守懐賢崇教化　先生　祭于鄉
　　　二
俱亊重華著直聲百年藏藁未流行世評諌疏如劉
向公讀遺書感楽生里有㐮陽耆舊傳史無齊魯大
臣名(去歲得吳卿明輔書云新/史不為文軒及两翁立傳)孤孫白首荒家學甘作滕民負
耒耕
　　　使君次韻再賦
當年㕠璧甲科郎未羡燕山五桂芳奏賦何曽因狗
監諌書直乞罷鷹坊聚萤窓冷韋編蠧下馬陵蕪宰
樹蒼不是使君来北海邦人豈識鄭公鄉
　　　二
下車不識直呼聲郡政清平教亦行曹相治齊賔益
老何侯在楚厚龔生甘棠通國俱懐恵遺藁因公得
記名老受一㕓無以報先疇不腆尚堪耕
　　　芙蓉六言四首
東林百草揺落老圃数株白紅椘客空悲歲晏班姫
錯怨秋風
　　　二
雪白露初泣暁酒紅日欲平西王姫何彼穠矣美人
清揚婉兮
　　　三
月地不離人世花城豈必仙家且容康莭向月不羡
曼卿主花
　　　四
羞作太真妃帳寕為屈大夫裳帝賞此花高莭别賜
一名拒霜
　　　端明無惰趙公哀詩二首
惜昔並居封駁地相期叶力共推車慣看東雀批黄
勑同向南衙沮白麻高　竟歸安石　訪
舒家僅存一鑑今亡矣想見昕朝亦嘆嗟
　　　二
惜身顧影世滔滔歎息斯人振古豪中壘老猶献封
事三間去尚作離騷無金可遺貧如故加璧難招
更高有淚数行芻一束若為飛渡浙江濤
　　　惜筍二首
主人尢爱竹老病鮮窺園粟䑕競携子籜龍空長孫
化為玉版去㽞得錦綳存雖有監􁌏者貪眠晝閉門
　　　二
手移孤竹氏遍地長孫枝挺挺堪傳嫡疎疎欲咎誰
汝饞猶可忍吾俗恐難醫雖有監􁌏法寛柔不忍施
後村先生大全集卷第二十五
後村先生大全集卷第二十六
　　　贈天台陳相士
徑草齊腰人跡稀凌晨　有叩柴扉逺携吾子岀疆
贄来看先生　許燕頷侯行且驗評鳶肩夭是
耶非惜無斗酒堪澆汝一曲老歌贈北歸
　　　贈日者程士熈
竹溪滿口相稱説韓慥林間一輩流少不如人今巳
老天之命我子難修桑蓬壮志無成就箕斗虚名有
悔尤試為端蓍占歲晚幾囤棗實幾蹄牛
　　　挽鄭永福
竹間梧畔故應佳非但才高詩亦葩世胄蚤通樞相
譜里人知是大魁家誰言陶令纔爲米不遣潘郎再
種花　雲深華表逺北風無頼送哀茄
　　　寄題趙尉若鈺蘭所六言四首
平生憎鮑魚肆何處割山麝房試與君評花品不如
渠有國香
　　　二
屈子平章荃蕙筍卿區别芷槐志潔真飲露者性悪
似　滫来
　　　三
高標可敬難狎幽香似有如無世間少别花者海上
得遂臭夫
　　　四
遶林㝷香不見對花冩貌失真痴人鼻孔無辨俗子
毫端有塵
　　　荅括士李同二首
憶昔駸駸逼要津迂疎誰遣批龍鱗羞為慶厯一不
肖妄意熈寕三舍人鬼質若非天奪魄纍臣豈有地
容身江湖社友應相問為説蕭蕭雪鬂新
　　　二
秃翁門巷泠涔涔僮報詩人逺見㝷微露毫芒足奇
恠少加煆煉愈高深肯来鄴下從公幹待向關中説
季心黄鵠池邉需應制勸君莫學凍蛩吟
　　　贈永福黄國孫(余頃為建陽令丞黄之望亦/永福人君頗能道當時事)
尚記鳴琴錦水濵華宗賛府偶同寅渉哦松茟隨
我傳種花詞膾炙人潘令鬂毛两堆雪崔丞詩賦一
微塵覧君姓氏詢鄉里舊亊関心感慨頻
　　　強甫西上
平進差賢似躁求乃翁豈不為兒謀今寒畯士難京
　古子男邦亦小侯趐舘詎宜頻造請孤山雖好勿
　留誰言此老心如鐡臨别無端作許愁
　　　挽薜潮州
　謹真賢胄廉能亦吏師潘花一手種韓木百年思
　友招魂些遺民堕淚碑今無黄絹茟書墓嘆吾衰
　　　留别表弟方時父二首
四壁蕭蕭落葉聲招㽞聊試子交情不應華屋延珠
履得似蓬窓共鉄檠襆被都無三宿戀重裘未覺一
　生暮年彼此懽悰薄相對清談聴断更
　　　二
　　分携今再閏君猶黑鬂我霜顛絶憐盧弟真才
　若比殷兄尚少年渭北㡬時重把酒山隂作麽便
　　未知後㑹平安否搔首臨風意惘然(李益外弟/盧綸唐大)
(厯十才子之一也白楽天詩猶有/夸張少年處笑呼張丈唤殷兄)
　　　輓方宜人二首(林直院内子)
　　兒孝姑云此婦賢諸郎丹穴種夫子玉堂仙
　　　寕忍煎膠法不傳多情潘騎雀應賦悼亾篇
　　　二
　　　釵股全遮玉鏡輝竟令鸞獨舞愁見雉㕠飛
月照梁鴻案塵凝孟母機平生竺乾學至此是真歸
　　　記顔二首
不凍肩山聳方暄鬂雪濃或云夀者相敢道徳人容
補助無靈薬扶持賴瘦笻傍觀莫相笑年事合龍鍾
　　　二
恰纔猶兩髧倐忽已双皤昔似衛洗馬今成郭槖駝
窩中老康節龕裏活彌陀縦使加冠劍其如醜恠何
　　　田舍即亊十首
閩土資生少農家作苦多尚能盖牛屋未肯入雞窠
社裏戴花舞原頭拾穂歌設令生漢代堪冠力田科
　　　二
埸圃先修築囷倉次補完坐居鄰叟下身雜役夫間
荷蓧侵星出肩禾束藴還小窗殘卷在未敢便偷閑
　　　三
此日田舍漢當年省禁臣絲綸隔世事蓑笠暮年身
龍棄真初祖羊裘在近隣南朝足名士吾獨爱吾真
　　　四
事國嘗陳力明農晚乞骸擊鮮兒勿費執醬老　難
僅可從沮溺安能望賜回幾曽識奇字門外客休来
　　　五
小築三家聚新蒭萬户春昔豪幾腐脇今病罕沾唇
太古華胥氏豊年畏壘人超然市朝外未易
　　　六
疇昔元疎懶如今轉耄荒都忘高士傳僅記庶人章
棲畝牛羊飽開囷雀䑕忙老農識慙愧先議道官倉
　　　七
小榭無丹雘低墻略塈茨辛勤趨穡亊快活過花時
懶献嘉禾頌閑𢋫滯穂詩幸生太平世不楽復何爲
　　　八
淺甽湏穿浚荒畦要糞除何嘗舍耒出亦或帶經鋤
古有神農學今傳汜勝書野儒曽渉獵未可議空疎
　　　九
比屋篝車滿深林皷篴喧簇花迎婦擔抛果浴兒盆
古禮曽求野先民或灌園子孫記吾語切勿羡華軒
　　　十
凋邑租符緊荒詞木耦新吏談長官健巫託社公嗔
烹犬看承客吹螺降送神二豪懐肉返去誑别村人
　　　輓方倅巖仲二首
上世師未氏慈闈祖艾軒惓惓纂遺緒厯厯識前言
栁記多先友遷書頼外孫悲哉此竒士寂寞向寒原
　　　二
身後　辛勤卜此阡書丹翰林茟埋玉息庵錢
葛帔孤誰託蒿簮婦亦賢許丞無事業千古以亷傳
　　　輓鄭郎公衛夫婦二首
燈窗磨歲月竹帛勒功名晦迹溪西隱終身谷口耕
似山猶有漏於佛悟無生尚喜家駒駿何慚輔嗣甥
　　　二
遺言傳属纊内則冠幽閨劉尹真長妹黔娄處士妻
鵉離暮年恨鶴弔凍飛迷慧性無生滅幡花導向西
　　　題同班小録
猶記甲申引見傳頭幾度春風短夢聼鈞天楽一生
泣鼎胡弓
　　　二
周章鶴碧朝服咫尺猩紅御袍風號先帝陵木霜着
孤臣鬂毛
　　　三
帳殿乆移南内橋山已隔西興同時謁帝評亊囘首
不忘茂陵(是日評事胡/夢昱輪對)
　　　丁已啓建二首
一息营升斗㽞翁寂寞濵白頭携暮子来作祝堯
人
　　　二
　有意祝靈椿無堪献野芹玉柸真繆巧金鏡最忠勤
　　　　夜坐二首
　坐乆鳥　薪盡呼童掃葉海風過雪冷冬夜抵年長
　故𥿄真糟粕枯􁎞　息香老無閑記性讀罷轉頭忘
　　　　二
　併擁三重絮猶新二尺檠屋高先見月城逺忽聞更
　藜杖光芒歇茅柴力量輕若非簷鐡響淡殺老書生
　　　　南山感舊二首
　髫齔随二親旅泊承天寺姆抱殿上嬉忽覩瞿曇氏
　自從出腹来未嘗識竒偉顧瞻忽眩晃冷汗如潑水
　戦掉病三日湯熨乃䏻起譬如秦武陽震慴白帝子
　弹指七十年顔髪遽如此捧喝夾攻之碓磨偹嘗矣
　既具頂門眼遂得少林髓南山梵王宫規模自唐始
　輪奐絶鉅麗像設尤卓詭瓣香大雄前恍然憶稚齒
　儂乆離怖畏佛亦生歡喜却看丈六身僬僥國人爾
　　　　挽陳建昌(夢凱)
　一麾踰嶠幾星霜歲晚乗雲覲帝傍方喜吾邱来春
　計又聞翁子去懐章百弓别業雖清曠九尺長身已
　老蒼原上悲風吹宰樹傷心雞絮莫携将
　　　　連日寒甚懐強甫二首
同雲作色日潜輝咄咄元冥未霽威驛使䏻無一枝
寄客程應有六花飛鳥公㤙重宜親謁綘老年高可
蚤歸想見仙霞三尺雪布衾如鐡起添衣
　　　二
人生各有稲梁謀暫去家庭作逺逰年亊但看翁歯
髪天寒深念汝衣裘履霜我獨知琴􁄐立雪誰来問
話頭但願茅簷相保守千書説不盡離愁
　　　夜讀傳燈雜書六言八首
曽為魔汝攝入亦被岡明唤廻錦覆蹈穽可畏鐡鑄
門關勿開
　　　　二
　稍喜世縁漸薄尚嫌家事相闗种子入豹林谷龎公
　遯鹿門山
　　　　三
　逹人蘧蘧夢覺獃漢屑屑往来剪断郭郎線索送還
　趙老燈臺
　　　　四
　神秀元来得法誌公了不見幾半夜一鉢南邁明朝
　㕠履西歸
　　　　五
麟經之茟既絶蠶室之書遂行𥅆非二子同傳齊魯
两生失名
　　　六
悠然東籬把菊登彼西山采薇重華去我巳久神農
沒矣安歸
　　　七
贈半山翁甚美責臨淄公不䡖大蘇肯念舊悪小宋
猶有宿酲
　　　八
孫以献公稱祖妻以康子謚夫何必議郎傳士千秋
萬歲稱呼
　　　仲晦昆仲求近槀戯荅二首
過去生平一念差偶因薄技忝清華寕吟韓子将歸
操不草韋郎起復麻綺語預愁無間獄綸言見笑當
行家(見鄭/某疏)而今老矣全瘖了匹似枯株不着花
　　　二
辛苦搜腸更撚鬚適資談者指瑕瑜中郎碑好猶名
愧吏部銘高未免䛕餘忿燕泥䏻道否遺言鶴唳可
聞乎從今一字休思索千古文人一律愚
　　　贈洪道人圎定
道人三昧力手閲幾巖塼既用功追琢何憂質得堅
玉因石攻美月似斧修圎非遇良工剖陶泓不受䥴
　　　歲晚試茟一首
憶與諸賢共造廷暮年屈指略凋零顔郎衫色有時
紫潘令鬂毛無月青小草自應慙逺志落英猶足制
頺齡左丞豈識吾詩者舉向村姑倚樹聼(用朱希/真語)
　　　題研六言四首
嘘呵肌理泉潤拊摩徳性玉温可謂無毫髪恨何曽
犯斧鑿痕(第一硯)
　　　　二
其面固巳晬然其背貴不可言寕捧以供李白勿舉
以擲鄭畋(第二硯)
　　　三
無駁雑者其色不磷緇者其徳方巖求之不得後村
不求而獲(第三硯)
　　　　四
眼如胡僧之碧口如老龎之吸子雲要伴元草添丁
勿翻墨汁(第四硯)
　　　縦茟二首
虚費燈窓一世勤老師曽許與斯文玉䑓不善諧新
　詠金匱猶堪記舊聞淺學安䏻演繁露華堂苦受
　微雲史香騷艶無窮盡歎息何人共摘熏
　　　　二
　風月佳時一放懐幸無章綬束筋骸眵昏端以親燈
　故憂患皆從識字来受業門人㽞不住載醪客子
　教廻閉門自了身心事寄語時賢莫浪猜
　　　　示畫者
　眉宇㠝岏鬂秃殘愧君模冩向氷紈削瓜古有形相
　肖擲果今無衆聚觀且可夷猶狎鷗鷺不消夭矯比
　龍鸞去為将相開生面莫貌山翁骨相寒
　　　　書感
　㤙賜殘骸得返耕孤臣安敢厭承明羊腸曽有单車
　覆牛背那無一篴横俗子休疑眉宇異痴人錯望耳
　毫生老身雖厄心常㤗聼取商歌遶屋聲
　　　　對卷
　妙在心通與理融卓然有見是英雄大儒晚作韓考
　異往哲曽非墨尚同折角争希郭有道鬀眉求似狄
　梁公可憐老學孤無助月落参横讀未終
　　　　立春二首
　絲切登盤菜花垂挿鬂幡老人揔無分囬施與諸孫
　　　二
枯槁蒙膏潤誰非喜雨人兒童翻懊惱惜不看鞭春
　　　忿慾一首
忿慾傷生甚斧斨易言懲窒味尤長古人明着佩韋
戒前輩猶煩按劔防飬似闘鷄逢紀渻避如泱鹿見
毛嫱小齋掃去閑書畫専掲吾詩置座傍
　　　觀儺二首
烟燻野狐恠雨熄畢方譌惟有三彭點深藏不畏誰
　　　二
祓除嘯梁祟驚走散花魔切莫敺窮鬼相從歲月
多
　　　歲除二首
兒童燒爆竹婦女治椒花獨有龍鍾叟凄凉感歲華
　　　二
氷衘常恁麽雪鬂轉皤然一亊差堪喜多詩似去年
　　　　戊午元日二首
過去光隂箭離弦河清易俟鬂難玄再加孔子從心
歲三陪周郎破賊年(赤壁之/瑜二十四)耄齒阻陪鳩杖列􁄿言
曽献獸樽前磻溪淇澳吾何敢且學香山也自賢
　　　　二
敗絮䔥然擁病身乆疎朝謁作閒人公卿各趁黄麾
伏賔客誰看烏角巾菱照無情難諱老杏梢作意巳
撩春卧聞兒女夸翁健詩句年光一様新
　　　送山甫銓試二首并寄強甫
二昆南北各驅馳季復随群試有司蕃衍皆因先世
積荒嬉端為乃翁慈争名古有笞兒語任運
子詩萬一原夫䏻末綴採蒲褁粽待歸期
　　　二
家事如今亦盍傳此冠未挂待何年忍抛老
畔去傍渠儂水鏡邉逆旅我䏻幾時客自家
　人憐歸鴻数寄平安字莫遣衰翁望眼穿
　　　　挽南臯劉二先生(克字子至秘書郎/坦之父靖君之子)
　乆無羔雁聘遺賢白首邱園氣最全聊與荆公續詩
　選不聞譙叟入經筵講師翁庶幾三昧樸學余纔説
　一篇兩侍細㫋莫推挽䛕儒此愧若為湔(丙午余公/書説秘書)
(時忝侍数條欲/緝熈以書進講方採公說/命中献之/上然余僅説至盤庚中章而去)
　　　　二
　少時巳誦水心銘今息庵文可並行椿筭過如大君
　子蒲輪莫致老先生縦無掌故来傳詔盍有門人與
　易名嘗辱蓬仙授經説蟇陵道逺一傷情
　　　天基莭口占一首
報　東方欲辨晨強扶衰憊起冠紳差賢眇者與跛
者竊比封人祝聖人野老豈知蒙帝力農夫稍有告
　春不須景慕斜川叟且作田間撃壌民
　　　二
赫風隱隱聼宫縣曽立紅雲一朶邉天語下詢顔不
　帝歌自作墨猶鮮䑓郎誰是元都舊輿尉安知綘
老年散吏宫花䏻幾許諸孫争怕落人先
　　　人日
元日至人日未有不晴時剥復觀周易吟哦及杜詩
　　　户北向折到杏南枝不得東風力余寒豈易支
　　　　君疇仰晦茂功蒙仲和余差鬚韵二詩再荅
　　　　　　二首
　　悔平生擇術差誓将秋實代春華幸無大莭汙清
　史曽有狂言壊白麻已約宗雷同入社且饒燕許自
　　家傍人不必争殘線秃茟何因肯再花
　　　　二
　　與脩皆捋虎鬚不論公幹與元瑜譏弹山寺詩為
　　指點滄州疏似䛕毛垢人将吹洗汝湼磨渠不磷
　　緇乎勸君刋落閑枝葉佩服高柴一字愚
　　　挽趙漕克勤禮部二首
渠觀英㳺轉首空玄都葵麥幾春風米郎茟絶九
上子駿星移五莞東雅拜從渠投石友遺言以子
山公定應去判芙蓉館不堕蛮雲蜑雨中
　　　二
息影空山與世疎感君意氣獨勤渠頗憐鳳閣舍人
老猶寄羊城使者書化鶴安知耽是我騎鯨難問白
何如豈無􁃇鯽堪携去衰病誰扶上素車
　　　燈夕二首
乆矣龎公懶入城偶逢莭序尚牽情盛鴟夷酒出行
楽鑄􁑄金難買晴不與遺毫競華髪且随兒女看
優棚老儒更為明時喜聞說西南黑祲清
　　　二
本子流傳自栁荣着行線綵闘鮮明似從傀儡家
出又説熈河帥教成邉地烽烟差向裏中州燈火尚
承平何嘗夜奪崑崙隘眞為君王奏凱聲(砑鼓)
　　　又和宋侯三首
春風纔扇巳微和燈市新年笑語多時有老農行拾
穂豈無太史茟歸禾少㽞楼上三通皷休記雲間第
一歌傳說遨頭詩句好曹劉墻短不難過
　　　　二
　　齋教令得民和月色今宵十培多莭物人家俱挿
　栁霽華田舍可鞭禾坐中客酔僛僛舞陌上花開緩
　緩歌老子尚堪牽率在夜歸巳有木魚過
　　　　三
　梨園部裏奏雲和衰惰煩公發薬多有轉春鶯觴客
　酒無如龍馬暴民禾盍　天下傳相晏且聼民間
　秀麦歌歸對蓬忩燈一點却疑太乙夜相過
　　　　和居厚弟一首
　處處笙歌雑誦謡盍簮一笑共今宵宛然上歯尊三
老非若班廷序百僚鄉飲詎宜先仗出虞人不必校
弓招明時各適鳶魚性在野尤和似在朝
　　　送質甫姪銓試
處和昔牧羅浮郡不載南州一物還醖藉汝何慚小
阮空疎吾謬作梁山步趨諸老先生後遨兀齋郎太
祝間華髪病翁無喜事真須春榜一開顔
　　　宋侯和燈夕詩再用韵二首
茜袂黄眉出滿城賢侯逰豫順民情鼓聲足騐村田
楽月色遥占輦路晴定有儒臣映藜仗又聞京尹折
蓮棚祠官一瓣無它祝但願旄頭盡掃清
　　　二
近傳桂管置行营想見􁌏淮號令明書載舞干文徳
逺曲名破陳武功成小兒隊整遺風在大将壇荒
址平未得軍前實消息強歌安得有歡聲(孟郊/詩歌)
　　　挽林計院二首(夀公)
材名漢廷選文學孔門科不訪治安䇿宜賡善起歌
三麾老龔遂一榻病維摩此亊懸於命吁嗟可奈何
　　　二
檢點齊年友凋零重可悲君逢庚子鵩我歎甲辰雌
鷗社同盟少蟇陵㑹哭誰暮齡多感慨鄰笛更須吹
　　　　録漢唐事六言五首
　漁陽之鼓動地蚩尤之旗竟天梨園弟子按楽竹
　方士求仙
　　　　二
　郡雄競起問鼎老賊傍觀朶頥汾隂三趾去矣桐江
　一絲繫之
　　　　三
　二聖已重勸了西京無一塵飛白衣山人辭去青𫀆
　拾遺步歸
　　　　四
文叔親􁌏卧所君房邀過台司脚加帝腹一笑身居
鼎足尚癡
　　　五
燕許秉茟封岱歐虞揮翰登瀛寕死開元貞觀勿生
天寳廣明

　後村先生大全集卷第二十六
　後村先生大全集卷第二十七
　　詩
　　　　荅章林伯(橪)
　自笑狂吟浪竊名敢将孤壘敵長城才高君䇿追風
　驃計急吾陳背水兵逺道書来如面見異時　反託
　詩行殘年無復逰吳椘樽酒何由得細評
　　　　南康趙明府贈予四詩和其首篇二首(崇榞)
　曽掌蘭䑓纂舊聞亦瞻玉座和来薫戇愚漫有誅姦
　茟疎拙元無乞巧文執簡自知愧南董免冠誰肯救
　朱雲消磨不盡惟詩在社友㝷盟意尚勤
　　　　二
　二老風流接見聞(章泉/澗泉)餘香未逺尚堪薫明師豈不
　使人巧老僕安能重子文䇿蹇何由追抹電化龍吾
　亦願為雲從来作聖功夫處不在生知在積勤
　　　　送黄户曹(祖潤)
　拂榻遲居久今纔問戍瓜海鄉真佛國府主似包家
(仁宗朝優人刺㢘者曰汝/一箇􁀁家一箇司馬家)友喜吟添藁胥驚判有花荀柑
　妙天下長鋏不湏嗟
　　　　君疇仲晦蒙仲再和余差鬚二詩警齊侍郎
　　　　　又継之趂韵走謝
晚欲逃儒入墨家自笑老人心尚駿故吾不换换新
花(半山詩新花與故/吾巳矣两相忘)
　　　二
衰容懶鑷白髭鬚新詠難追紀少瑜(見玉䑓/新詠)攀檻公曽排
禹佞下帷我亦鄙宏䛕鉼沽何必太元也褐博嘗聞
大勇乎捽茹膾肝均一飽不知誰聖復誰愚
　　　荅卓常簿二首
神仙留貴擬皆差巳把雲䑓讓仲華幸有庾郎三種
韭判無藤叔两車麻斬新句子􁀁諸體放潑腔兒令
一家白白紅紅滿山谷不知天女散何花
　　　　三
　點點新霜上鬂鬚深藏誰辨握中瑜曽為上寝斜封
　濫可使人譏曲學䛕已作鳳飛天外者安能鳬泛水
　中乎近耒贈誄多虚美自考平生合謚愚
　　　　諸公和差鬚二詩不已又得二首
　壯志蹉跎隱亊差瓣香稽首向南華歲收别業無千
　絹晨起齋厨止一麻麦飯何妨薦寒食榆錢元不濟
　貧家金瓶爛熳蔘姚魏誰問幽蘭澗底花
　　　　二
　乏蕭生表楮公鬚那更癡年已倍瑜(瑜寿三十六/余七十二矣)爱北
　征詩窮愈壮鄙東封藁死猶䛕譽臣亦有毁臣者知
　我寕無罪我乎惜取寶珎常自照底湏掲日耀群愚
(栁云掲兹日/月以耀群愚)
　　　　陪宋侯趙倅過倉部弟家園賓主有詩次韵
　　　　二首
　駕鷄棲尾隼輿行取次亭䑓若幻成五畝季方荣獨
　楽一麾侯豈厭承明芳時别駕聨鑣出歸晚華燈夾
　道迎㽞得廣平春却否傳聞已有璽書旌
　　　　二
　偶倍小隊謝池行雲澹風輕雨未成夢草詩情全老
　退見花病眼尚分明(張藉云昨日韓家後園裏/見花猶自未分明)即今樵篴
　村童和當日金蓮院吏迎得向騷壇分半席絶勝一
　品與三旌
　　　　次韵使君邵農一首
　朱幡奉詔省春耕掃去隂霾旋放晴應有羅敷随馬
　看不煩桃葉渡江迎棠隂民各為封植木徳侯方體
　發生少惜一年天肯否要看穡寳得秋成
　　　　中􁬊春祀二首
　少者㳺方老守閭獨携魚菽薦幽墟何時汝輩無行
　沒歲歲為翁䇿蹇驢
　　　　二
　歸鞍常苦夕陽催小憇聊分飲胙盃萬一得年如小
　父尚堪十度掃松来(習静先生年八/十二歲一至焉)
　　　　延平湯使君惠雙溪楼記跋以小詩
　吾評此記前無古歴歴溪山在目中潦後数椽誰樸
　　雲間千尺忽青紅比滁亭茟尤高簡與洛槁碑角
　長雄父老皆云侯苦節咄嗟幻出化人宫
　　　　次韻别宋希仁(慶之)
　四山寂寞南塘死此亊今誰得緒餘耳冷不聞前輩
　論眼明猶讀後身書我如滿桞驚秋早君似芙渠出
水初此别未知重面目可堪囬首送軒車
　　　題張遯夫詩卷
憶一乗雲覲帝傍一時聳聼鳳鳴陽久無老子出幽
谷曽有謫仙流夜郎嘿似銅人姑勿論憂能玉汝義
何傷唾壺麈尾俱麾去只挈随身古錦嚢
　　　䝉仲書監通守温陵以戴尚書肖望季内翰
　　　　元善嘗歴是官即西偏作室匾以西清風
　　　　月賓主唱和甚盛次韵二首
懶即蓬莱訪具茨平分不費一錢貲子綦隱几而聞
者太白停盃以問之螃蠏螯肥毋與事琵琶調下莫
　題詩是知二老回頭笑不料清源有此竒
　　　　二
　　　終南㨗徑行氷聼消得此嘉名且参光霽儒家
　　　誰𬋩歌呼吏舍聲砕安道琴時好淡種文正竹
　　　話偏清聞酬倡皆皮陸耄矣無因共膾鯨(李公擇/種竹館)
(中日人唤作李文正竹同舍刘貢父戲之曰李文正能繫茟亦能種竹/即時有茟工姓/名偶同)
　　　　送陳郎玉汝之官二首
　　　平　今随孟博車徑趋烏幕逺漸向鯉廷疎
　　三年别平安两字書何時迎畫繍携酒煑溪魚
　　　　二
　管鮑交三世朱陳共一村居慙阿承女獲事太邱孫
　惜别吾鍾爱相賓右格言應憐垂白叟計日望廻轅
　　　　警齋侍郎和放翁與茶山五言寄余次韵一
　　　　　首
　髫齔参諸老辱置書册前上起馬本紀下迄李續編
　積勤迫榆景扶病登木天貎醜况古粧臂短非善縁
　時人訕晚謬弟子嘲晝眠堕甑懶廻顧棄扇差
　衆皆驚曲徑余惟泥方穿平生憂世病華紽不　仰
　即丹鳳騫俯視磨蟻旋居常哂觸蛮安肯分濟川䑛
　鼎堪骨蜕載質従心悁何當坐一月大勝讀　惜
　哉已耄及晨鏡雪滿顛僊家能返　財後儻
　　　　荅　溪趙廣文(維)
　恠耒喜事上双眉袖有恬軒老子詩　箇
　断十年長敢比肩随(公長余/十五歲)古耆舊傳猶堪續今少
　星更是誰笑殺太清劉管轄此冠不挂待何時
　　　　題　溪趙氏連桂堂
　一從五竇聨芳後直至君家四桂堂莫是燕山傳
　本又疑蟾窟摘来香即今録續題千佛伊昔栽培記
　十郎却笑㕁生太矜露一枝未足詫名埸
　　　　戊午上巳謁何恭人墳三絶
　織素塵機長寂寞燎黄錦誥謾荣華堪同絡秀盡前
　史誰為王符訪外家
　　　　二
　華堂不　千鍾養荒壠空遺四尺封愁絶狐狸潭畔
　路不知更掃幾畨松
　　　　三
　當日封崇殊草創未年付授絶悲哀子孫記取吾翁
　語斗酒单鷄歲歲来
　　　　夏旱五首
　南蕩淺堪戽北溝乾可田龍船無頓處　起　明年
　　　　二
　井以鉼罌竭溪堪掲厲行蠏泉一摘子辛苦上山迎
　　　　三
　尚食停　膳清齋禱竹宫方當歌雲漢未可和薫風
　　　　四
　奴挈君持去丁寕費耳提汝寕　花䲧吾欲捄蔬畦
　　　　五
　士窮猶可忍拾穗亦可歌歲事還如此畦間有穗麽
　　　　喜雨五首
　簘鼓修雩祭風雷起古湫雖無豢龍氏尚有斬蛟侯
　　　　二
　點點沃枯焦聲聲伴寂寥五更初聼雨千載後聞韶
　　　　三
　巫祝呼神去緇黄送水還若非宿来雨仙聖亦慙顔
　　　　四
　昕朝避黄屋露禱動蒼穹野老安知帝豚蹄賽社公
　　　　五
　在處波池白寕愁汲路遥老猶堪抱甕窮未至􁄐瓢
　　　　寄題心泉
　之子幽棲恨未深飛泉来處有亭􁌏觚懸木杪猶
耳易在床頭且洗心夸士十漿湏五饋痴人一
千金箕山頴水應如故太息巢由不可㝷
　　　久雨五首
復置漢平隼稍修隋義倉羣公猶禹稷階下况尭湯
　　　二
昔憂腹不榖今恐耳生禾誰向衛公説翻瓢莫太多
　　　三
試倚高楼望桑田化渺彌安知為野老農事上㕠眉
　　　四
噫聲初發竅巨浸倐漫空我欲鎸箕畢為天節雨風
　　　　五
　久断過從容尢妨刈穫夫羲和應爛酔晨起失金烏
　　　　挽朱吏部子明二首
　渡江太史後當世大儒門諸老賢宗子文公爱嫡孫
　不来陪請席却去䕶㽞屯寂寞馮唐老無人為上言
　　　　二
　　　言偃室偶在鄭公鄉盡識階廷秀多窺屋璧藏
　　　杜陵淚一辨孔林香吾老無行後何由瀝莫觴
　　　　喜晴一首
　　　尚紛擾燭龍深伏藏金鷄不能忍滕出照扶桑
　　　　警齋再和放翁五言過漿衰朽且示雄文二
　　　　　編次韵一首
　孰讀公詩文高出騷選前蹇余相追逐嚴句入杜編
　　鼓　咸池山歌混葛天刀圭靳付受分寸難扳縁
　偶逢浮丘伯月下吹簫眠鳳咮不可和蚓竅殊自憐
　披我雲錦裳易去短褐穿啖我玉井藕洒然渇肺痊
　廻瀾使東之斡天令左旋斯文恃砥柱諸老随逰川
　交逰愧忝竊薰摘劳結悁當論先後覺寕較大小年
　　得握洼駿共登崑崙顛指點歸宿處目覧非耳傳
　　　　倉部弟生日五絶
郎宿臨初度村翁喜欲顛要知儂甲子老弟　稀年
　　　二
爵並開鄉邑官皆視大蓬年齡高畧似鬚髪黒難同
　　　三
我昔单棲久君今半被空天公将老夀禆補两鰥翁
　　　四
菰甘因輟送荔熟亦均分食指真欺我脾神不似君
(偶腹疾不飲冷)
　　　五
平生老兄弟歲晚共婆娑蘓氏推同叔程家説二畨
　　　倉部弟和前韵再得五首
節腹差浮食徐行畏疾顛仙湏有癯相貴亦出長年
　　　二
莫放㕠眉皺休嗟两鬂蓬耆英圗裏看若箇弟兄同
　　　三
荆花開漸少苽蔓摘幾空賴有長頭子相從秃鬂翁
　　　四
秧馬催予出銅魚羡子分無蓮照學士有竹比封君
　　　五
甫昔排閶闔雄曽賦馺娑而今行不得切莫喚畨畨(馺娑/師古)
(曰殿名也音先河反文選/音且可及又在哿字韵)
　　　精衞銜石填海
精衛銜冤切輕生志可憐只愁石易盡不道海難填
幻化存遺魄飛鳴累一拳終朝納芥子何日變桑田
鵑怨啼成血鴟沉怒拍天君看嘗瞻者終有沼吳年
　　　六言五首贈李相士景春
謗東家丘如狗譽太史儋猶龍卿可自用卿法吾未
始出吾宗
　　　二
少年勿議宿士阿瞞自是相師䝉叟馘黄項槁桓郎
　眼小聲雌
　　　　三
　馬公帶些火色孟生不合山肩争問唐舉相法誰贈
　君平挂錢
　　　　四
　被人看殺叔寳無地逃生伯喈試問天人眉字何如
　土木形骸
　　　　五
　眼有紫􁁓安用眉無黄色何妨自断非封侯相尚堪
　作牧牛郎
　　　　再和仲晦監簿
　少狂藴竒志探索刪　前安能一措辭何止三絶編
　俚音和薫風短夢㳺鈞天竟無魚水分姑了螢雪縁
　北扉失脚堕南窓膝眠寕為英雄笑不受兒女憐徐
　侯金閨彦歲晚鉄硯穿掊擊羣疑亡發薬沉疴痊鯨
　浪怒噴薄蟻封妙囘旋精愽昔騎省奇逸今師川望
　古多慷慨感時嘗憂悁肯羡蕭芥荣甘保樗檪年君
　有論絶交吾無書辨顛(米老與時相書自辨/非顛世謂之辨顛帖)倡和誑飢腹
　聊與好亊傳
　　　　兑女余㝡小孫也慧而夭悼以六言二首
　性慧於靈照女年小似善　童急急之符奪汝琅琅
　之音惱翁
　　　　二
　不合小時了了可堪長夜茫茫暮年欠汝淚債已乾
　更滴数行
　　　　借韵跋林粛翁省題詩
　昔冠南宫淡墨書當年萬卷各名湖至今處子尚綽
　約應笑老婆曽抹塗詠慶雲圗如着色和薫風句肯
　從䛕行三十里余方悞敢與楊脩較智愚
　　　　温陵諸賢接刋拙藁竹溪直院有詩助譟戯
　　　　和一首
行世安能保不刋自怜敝帚笑傍觀熏香未可踈班
馬􁕒癢無過看杜韓雷挾六丁耒取易天教两鳥　難
吾聞海上鯨堪膾休把鵉刀切蟻肝(宋玉小/言賦)
　　　挽陳梧州二首起
谷目多名士西軒與石門族皆通一譜君獨秀諸孫
叔季斯人少耆英幾箇存可憐同社叟反袂賦招魂
　　　二
小室夷之築荒州舜所藏身過氷蘖苦面帯瘴茅黄
察使􁌏陽子遺民笑化光定知廉吏傳化目一名香

　後村先生大全集卷第二十七
　後村先生大全集卷第二十八
　　詩
　　　　竹溪直院盛稱起予草堂詩之善暇日覧之
　　　　　多有可　者因效嚬作十首亦人廣騷反
　　　　　之意内二十九首用舊題惟歲寒知松栢
　　　　　被褐懐珠玉三首傚山谷餘十八首别命
　　　　　題式追録少作並存　卷以訓童蒙
　　　　駐蹕山
　險絶朝鮮國薇茫海四環帝於焉駐蹕人以此名山
　虜讋天威近師行雪浪間車旂􁌏鳥道草木識龍顔
　露布虬鬚喜鐃歌鴨緑還可憐房與魏扈従不随班
　　　　腐草化為螢
　造化於微物生生噪彚兹流螢倐然集腐草化而為
　雨􁦭陳荄　寒塘碧色衰與星闘光彩助月吐神竒
　明滅形無定枯荣理孰推莫務太陽近㑹有肅霜時
　　　　乗月登楼
　越石通身膽英英管楽儔防秋戍孤壘乗月上高楼
　粉堞齊雲􁀩氷輪出海浮目中無虜騎笑裏有邉籌
　梟羯言猶壮聞　志未　素娥知往事猶照麗譙頭
　　　　望祀蓬莱
齊魯多方士荒塘絶自媒微茫隔煙霧向望祀蓬莱
甲帳雲旂下離宫月户開海難架橋渡風易引船囘求
薬童安在乗楂使不来空令仁聖悔丗豈有仙哉
　　　登封泰山
天下名山衆巖巖獨岱崇聖朝久熈洽天子乃登封
清蹕􁌏危頂鉤陳偹祲容下觀紅日出中起白雲濃
太史陪祀見燕公載茟從安知千載後樵者斧壇松
　　　為郎牧羊
式也堪其選非貲所可為誰知省郎者自處牧羊兒
夜襆清綾被晨趋白玉墀都忘列宿貴甘慕乗田卑
衣布猶平日烹桑聳一時廻頭憐大子空献上抹辭
　　　道不拾遺
通國興仁遜渾然太古時不营分表事肯拾道傍遺
山歩多樵笛郊行足酒旗馬應無失塞羊豈有亡歧
墜李羞三咽堆金畏四知如何仙聖境着得竊桃兒
　　　登单于䑓
五葉英雄主長驅等拉推单于先退舍天子自登䑓
鳴鏑經营逺乗輿警蹕来穹廬空漠遁黄屋半天開
鴈塞三更月龍廷一炬灰公卿争上夀扈從醉華廻
(末四句又云飛将竒難耦中/郎/老未廻貳師知帝意萬里致龍騋)
　　　　公主嫁单于
　　爱於公主情鐘掌上珠是誰誤天子遣嫁與单于
　帝女生而貴王姫禮亦殊竟令乗鳳侣逺適牧羊奴
　　信和戎者真能保塞無如何丈人行金絮奉胡雛
　　　　聞鷄起舞
　　動俱休息遥聞野外鷄起提孤劔舞肯戀一枝棲
　　枕琱戈寝俄　絳幘啼自嗟褐寛博不覺昻低
　茅店寒聲絶幽闗暁色迷細腰方按曲風雨漫凄凄
　　　　寒機曉猶織
　婉彼小家女終年楽事稀忍寒惟業織曉至尚聞機
漏聼銅壺滴梭隨玉腕揮只愁老姑促忘送素娥歸
甚矣献裘切傷哉恤緯微盈庭皆賜帛何以補宵衣
　　　太平無象二首
試聼輿人誦如何是太平有生遂其性無象得而名
刁斗三邉静鋤耰萬里耕毋庸奏奎聚不必誦河清
尭豈容知識文非以色聲樵歌殊質俚未足賛休明
　　　二
治象難言説風謡採道塗太平於此盛曠古以来無
腰笛童鞭犢烹葵婦饁夫文如未見者尭豈可名乎
禮楽河汾䇿衣冠洛社圖　工黼黻茟力若為摹
　　　　祖餞二疎
　祖席為誰設諸公愧二疎雖無人主眷頼有史官書
　故里山川近都門供帳初百城圖畫茟幾两送寒車
　老氏先知足逋翁晚定儲蕭生亦　歲晏竟何如
　　　　四更山吐月
　夜境沉沉寂高城忽四更山收霾净盡月吐魄初生
　已過三通鼓猶殘二尺檠始疑千嶂合徐覺半窓明
　顧兔空㽞照荒鷄太少情應湏煩玉斧缺處更修城
　　　　鷄鳴度闗
　闗法晨方度其如夜未明危機真虎口急計假鷄鳴
　燭罷城烏起聞来野雉驚秦人百二險齊客两三聲
　珠履顔何厚狐裘計巳行昭王見事緩食頃遣追兵
　　　　墮淚碑
　治化無深淺要諸久始知遺民它日淚太傅向来碑
　反袂縁何事輕裘若在時勲名一片石尸祝百年思
　　比山公酔惟應湛輩悲征南亦深刻感慨者爲誰
　　　　五言長城
　五字非容易鬚曽断幾莖身雖居破屋人比作長城
　　　李都尉江東長歩兵偏師攻不下老将望而驚
　　騷壇峻䧏旗敵壘平可憐秦系輩淺陋欲争衡
　　　杏壇
　　　居地流傳後代看竹藏壁中簡杏落水邉壇流
　　尢蘩盛依槐免折殘一時雩舞楽千古孔林寒
　　䋈舟聼門人捨瑟嘆丗多代木者吾道欲行難
　　　　圍棊賭博
　　　心夷曠難将淺見窺能拚百弓墅只賭一枰棊
　　虜投鞭急羊生對奕遲土山今乞汝泉石更由誰
　　女收殘局羣兒走㨗旗拊筝并折屐無喜亦無悲
　　　　飲馬長城窟
　　　多爲窟秦時所築城因憐吾馬渇教飲彼泉清
　　　盧龍塞風烟驃騎營逺從貳師壘瞥過武安坑
　　警投鞭虜身先荷　兵寕為伏波死不作李陵生
　　　　鴈足言
　塞鴈先荒徼琱兵莫射渠心懐南向意足有北来書
　翔集鴻毛迅緘題鳥跡疎上言存魏闕下說厭穹廬
　隴右平安逺雲中探報虚不知子卿婦錦字託誰歟
　　　　門多長者車
　　徑通車轍全家隱薜蘿俗人望崖返長者及門多
　往往知蝸舍時邱雀羅鷄栖伯厚去犢駕太丘過
　尾聊同託驪駒且莫歌平生疑泄栁不納意如何
　　　　笛裏闗山月
　月裏誰横笛秋深戦叠閑别吹新曲調偏照舊闗山
　嚮激商颷起聲随隴水潺逺傳邉塞外高入廣　觧
　白嫦娥髪能蒼壮士顔倚楼人謾拜何日凱歌還
　　　　濟河焚舟
　河勢尢湍急滔滔去莫留此行期死敵既濟遂焚舟
　　水陳師出乗風縦燎休若非拚血戦不復渡黄流
　竹帛今猶載桑榆晚始後來燒棧道母乃祖餘謀
　　　　漁父辭劔
　父隱於漁者憐渠後騎追得船従此逝贈劔漠然
　一葉吾貧甚千金子寳之僅存釣竿在焉用太阿爲
　齊客弹何鄙徐君挂尚疑不如葦間叟千古勵清
　　　　扁舟五湖
　種蠡功名士吾評蠡㝡優五湖足春水一葉寄扁舟
　變姓乗单舸翻身退急流千金徒鑄象萬里孰馴鷗
　震澤鱸堪膾蘓䑓鹿已逰君王既稱覇求盡沼吳謀
　　　　瓜田不納履
　君子防微謹嫌疑逺未然從來納履處不傍種瓜田
　樊圃芸初熟　畦􁇦已綿黄䑓雖可摘東郭未嘗穿
　尾虎懲危道揮蝇慕昔賢浪云擇地蹈儒血在山前
　　　　李下不整冠
　李下雖云僻行人令處看彼方垂羙實渠可整巍冠
　　　花初縞俄驚枝可鑚吾寕墊雨過君欲切雲難
　　　　多拆螬侵顆半殘誰令服章甫拘束畏傍觀
　　　　無絃琴
　　　　琴癖淵明獨不然所藏聊偹物欲拊更無絃
　焦尾珎無價朱絲絶有年曽参徽外趣肯問譜中傳
　　　王門下弹扵日影邉两生為巧累益見此翁賢
　　　　夢見周公
　　　懐人夢皇皇救世功有心哉　叟所見者周公
　　　簡編在精神寤寐通宛如尚為左忘却已遷東
　鳳去經綸逺麟来筆削終空令千載下跪奠两楹中
　　　　碁聲花院閉(少作)
　静院閉花時沉沉晝漏移偶然聲出户應是客圍碁
　　寂推枰響機深落子遲惱禅天女去入定老僧知
　鵠至難傳藝鶯啼許借枝湏㬰分局勢何待爛柯為
　　　　蒲鞭(少作)
　陌上兒童説時清長吏賢豈能無朴教不過示蒲鞭
　采彼輕柔質施諸牧　權坐令强梗者若撻市朝然
　院舍棠隂合圜扉草色鮮弛笞能敗子威爱遺兼全
　　　　隔竹𫾣茶仞
　午杵誰𫾣臼山童䯻两髽偶因聲隔竹不覺意思茶
　北牖沉沉静南墻故遮微聞孤杵響初試一旗斜門
　掩王猷宅泉甘陸羽家搜腸攪文字母乃大清耶
　　　　西狩獲麟
　獲處從西鄙胡然瑞物臻予因書曰狩世始識為麟
　出匪於中國来常以聖人皆云􁈹且角誰辨獸而仁
　巳嘆吾無位于嗟汝不辰茂陵好竒恠得者惜非真
　　　　客星
　不為劉郎屈蕭然釣逺汀當時無此客其象見於星
龍衮思同學羊裘謁廣庭九　仰黄道一耀動青冥
帝座容伸足雲䑓肯繪形少微非大隱光彩謾熒熒
　　　掬水月在手(押清字)
月體無拘礙那堪得水清暫從掬處動還在水中明
長物瓢安用寒光握不盈注眸蟾彩亂入掌蚌蛛生
顧兎攀難住騎鯨捉太輕猶勝倒持版去作晋公卿
　　　弄花香滿衣
偶弄閑花久春濃晚露晞是誰設香供終日滿人衣
戯把繁枝玩常愁一片飛疑薫沉水過似惹御罏歸
若爱流芳逺深憐逐臭非平生好竒服未忍改菲菲
　　　　肅時雨若
　肅在於方寸高高已嘿知端能令雨若焉敢諉天時
　此念渊氷凛其機影響随寳薫一隊起銀竹四簷垂
　有物皆膏潤無民更怨咨諄諄書喜閔麟筆寓箴規
　　　　渇不飲盗泉水
　飲啄於身切宜無決擇然豈其陽忍渇嫌以盗名泉
　北澤行猶至(夸父飲渭河不足北足/欲飲大澤道渇而死)東陵惡莫湔羞為濫
　觴者寕作挂瓢賢激齒希高士流涎異酔仙枯腸一
　勺足勿傍石門邉
　　　　熱不息惡木隂
觸熱慵休息誰知志士心既名為悪木不可就繁隂
炎赫當三伏輪囷欲百㝷蔽牛徒隱映下馬復沉吟
濁丗無孤竹中原有鄧林飄然逺逰興撒髪更披襟
　　　洗硯魚吞墨
一硯常磨拊寕容點涴痕洗教殘墨去乞與小魚吞
嚴石微塵浣窪泉寸鬛翻安知馬肝紫姑爱麝膠渾
體製該秦篆飛騰慕禹門校人勿烹汝腹有素書存
　　　烹茶鶴避煙
吾鶴尤馴優俄如引避然何曽厭茅舍多是為茶煙
活計窮桑苧枯腸老玉川蒼頭猶爨下丹頂已松顛
　渇飲誰能免高飛爾自賢湏臾休茗亊卻下竹傍邉
　　　　僧敲月下門
　古寺何年廢松門月似氷閒然孰為主𫾣者只歸僧
　地僻禅扄寂天高兎魄升周逰何處晚剥啄有誰
　未易公鄰燭又難上　燈安知無島輩開户結詩盟
　　　　惜花春起早
　清早披衣起春深好亊家非干眠警枕自是惜名花
　培溉疎泉脉攀翻帯露葩看常先曉蝶来未散晨鴉
　風悪為䑓避晴烘着幙遮古人云晝短莫待夕陽斜
　　　　爱月夜眠遲
　性癖多幽亊尢於爱月偏逺從天際待遲至夜深眠
　方恨氷輪缺俄欣玉鏡圎且哦丹桂下未傍大槐邉
　快欲騎鯨去輕如化蝶然徘徊惜餘景窓下映陳編
　　　　師直為壯
　勝負無常数先觀曲直知隱然壮吾國孰敢敵王師
　致討皆聲罪徂征必有辭一言明逆順大勢决雄雌
　縞素炎圗定包茅覇業基後儒喜穿鑿妄意説升陑
　　　　歲寒知松栢(二首)
　植物惟松栢蒼蒼貫四時歲雖寒不改人到老方知
　風籟龍吟冷氷枝鶴立危一株獨青在(荘子松栢/獨青青)萬木
　後凋誰齊寝樵蘓矣秦宫點涴之斧斤㝷未已善保
　棟樑姿
　　　　二
　松栢無姿媚平時未易看要知渠特操直待歲隆寒
　塞草枯先白江楓冷變丹凛然友青士至此識蒼官
　物遁天刑少人全晚節難惟應漆園叟與舜合而觀
　　　　被褐懐珠玉
　珠玉嫌輕街深藏意自佳不歸胡賈手却入褐夫懐
　寛博寕儒戯從容與道偕用之薦郊廟捨則媚渊崖
　龍起驚空藏虹来貫小齋平生不求售非為價難諧

　後村先生大全集卷第二十八
後村先生集大全卷第二十九　一
　　詩
　　　　送明甫赴銅鉛埸六言七首
文度何湏膝上阿奴姑可目前載馳載驅王事一喜
一懼父年
　　　　　二
　鉄論児讀否聚歛臣子攻之公卿大夫民賊賢良
文學汝師
　　　　　三

　　　　四
山程行店絶少官舍去家匪遥吾聞粉
紅巾已梟
　　　　五
旦市有攫金者地靈豈愛寳哉零陵貪而乳盡合浦
清而蚌廻
　　　　六
世禄鮮由禮法家駒勿使荒嬉但願児讀十𥿄孰云
孫隔一皮
　　　　七
化蜾但貪睡美䑛犢尚為愛牽三年不見心痗十日
無書眼穿
　　　　戊午生朝和居厚弟五絶
懶值懸弧渾不記老當還笏復奚疑潞公未得為全
福晚惜齋旄尚㖒垂
　　　　二
符軰安能剗且編可憐辛苦事雕鐫絶絃舉世
聼覆瓿他時未必傳
　　　　三

晚福全輪於少公
　　　　四
靈龜曳尾防鑚殻老蚌潜光怕剖珠史筆乆無两龔
傳畫家曽有二疎圖
　　　　五
曽結詩絇玉座傍放狂歸去老知章鈍遲一任嘲元
白迀闊皆因駮録黄
　　　昔與仙遊傳常博父子㳺從識其幼子方縂
　　　角晚歸田里忽袖二詩見訪余開八秩君亦
　　　六十矣感歎之餘因次其韻
議郎座上識郎君竊意超庭有異聞客履今無同
在書燈昔與長公分蟲氷寒暑余侵耄螢雪光隂
子尚勤見説架籖猶萬卷肯将濁臭博清芬(君伯兄/彦鄉髙)
(才而/夭)二
窓下陳編懶更窺還丹難染鏡中絲後生可畏前賢
逺妄校皆封老将竒辟榖差賢東郭乞歸耕莫待北
山移鳳凰池聼渠儂奪不奪溪邉放鴨池
　　　送方蒙仲赴辟江問分韻得既字
昔忝玉麟招主君觧衣衣於時事㑹耒中原方鼎沸
　封侯命大謬更僕談未既俯仰四十年歲月堪累欷
　多壘諸公辱菖竈大農費玁狁至于涇顓臾近於費
　譬如寝積薪徒幸火然未邉人厭虜暴别都尚王氣
　管鑰居守尊兖鉞宗臣貴呼吸草檄書蒐㨂技茅彚
　粲玄英孫魯叟之所畏枚鄒願㳺梁陳阮亦客魏非
　惟揖将軍抑又可歡大尉殺羊必及斟啖鵝肯移毅
　拙謀鄙畫江長䇿在耕渭駕馭雄狡服拊摩軍民慰
　要當掃旄頭寕論爛羊胃病翁越丗久嚼蠟淡無味
　膽薄怯觀井　深遑恤緯臨分執玉手苦言君勿諱
　　　　再送蒙仲二首
昔人曽歎擇拪難今子翺㳺二相間對奕未妨㸔露
布論詩未合上齋壇沉　鉄鏁真兒戯吟退氊裘却
凱還班固作銘繇㨗表待偕老眼細傳觀
　　　　二
送君還舊一銷魂謝墅孫陵髣髴存下瀬楼船皆萬
斛曲江宫殿尚千門笑陳狎客為俳体與晋諸賢洗
淚痕定有竒謀禆玉帳莫揮麈尾事清言
　　　　題讀碑圖
二人共讀道碑傍一敏一鈍天賦之敏者過目躍騎
去鈍者停鞭方疑思哀哉徳祖丹頸禍伏於伯喈黄
古人服善有公是回也知十賜知二聖師笑曰　如
未聞端木惎顔氏呼鳴向使顔氏逢若人未知何地
堪容身
　　　　溪庵放言十首六言
石槨隄防速朽金棺粧點湼槃説乾矢橛差勝戀臭
皮袋一般
　　　　二
八斛四斗舍利一丈六尺金身右脅已寂已㓕㕠跌
是妄是貞
　　　　三
擬拉陶潜入社不消王翰卜鄰有梦通華胥國無徳
薫晋鄙人
　　　　四
客子相過有携先王爛酔如泥暮年尚可三爵他日
不煩隻鷄(排日有/載醪者)
　　　　五
辟疆驅名士出穰侯怕説客來樗庵無一錢事柴門
作八字開
　　　　六
少而汲汲皇皇老猶踽踽凉凉即今歸
起瞻四方
　　　　七
䝉叟之言卓詭尹喜之事誕夸白雲騰上尸假紫氣
　空眼花
　　　　八
林處士功行滿譙先生鬚眉蒼見說兩川䘮乱不知
二叟在亡
　　　　九
癈陵有斧栢盗清野無澆松人百年幸生佛國一點
不吹戰塵
　　　　十
市朝易得虛誇鄉井難諱實年還笏殿前已晚節巾
牖下差賢
　　　　别宋倅一首
往昔少司農朱幡牧刺相見碑懐叔子有廟祀文翁
家法惟清白軍儲　必腐(左翼軍飼/属倅所)遥知門户肅
不與賈胡通
　　　　酈生長揖圖
高陽彺生六十餘入謁自通臣博徒劉季嫚士如庸
奴對客濯足以两姝生云足下扶義初
者乎隆凖一笑延坐隅與随何輩載
　尢迂向㣲㽞侯幾誤渠胡雛聞人説漢書千載而
下猶揶揄掉舌所得良區區投身沸鼎何其愚烏
博徒果不賢腐儒
　　　　觀調發四首
路傍紛紛送者誰相顧淚下如綆縻妻牽郎衣留不
得兒抱爺頸尤可悲寄聲征夫且止淚矯情勿為識
者窺國貧端坐飬　耳汝曹衣廪民血髓邉頭戦士
寒墮指霜風獵獵陣雲起湓城善地亦靠裏
　南州健兒生佛國平時寛博如逢掖一朝烟塵豈荆
　益半夜虎符來抽摘逗撓法嚴羽檄迫倉皇受甲面
　藍色病夫少也曽戎從今成新豊折臂翁兒郎行矣
　早䇿功安知行間無吕䝉虜來定作大尉公虜去暴
　露賞亦濃
　　　　三
　大胡自來未易當謂鞭可投沙可囊庙謨先事自為
　備天塹雖險難撤防健兒白叟鄉之望願聞一語以
　自壮老儒無以激發君歴歴為君説名将武襄貴不
　除黥文翰岳亦隷河北軍當時　繿縷何足云異日
卦劔圖元勲
　　　　四
胡馬止能戦平地安知東南有長技大江無時起風
濤下瀬楼船如屋高丕堅二子曽奪魄曰彼有人此
効敵當時百萬鳥獸奔况爾小醜真㳺魂婦語藁玷
閈語罷鼓行勿信傍人嚇明年漢淮春水生凱旋笳
吹來相迎
　　　　九日二首
拒霜過了菊又慳紈扇如收覺薄寒鄰有新芻謀酔
易家無舊繡補衣難今誰狂客同吹㡌老不中書合
免冠人到暮年親舊少登臨非復曩時歡
　　　　二
戯馬呼鷹盖丗豪廢䑓千載委蓬蒿不愁絳縣疑年
甲生怕清溪照鬢毛濁人悶人聊飲濕小楼携客凖
登高落英果可充腸否空和陶詩續椘騷
　　　　三和友人有所思韻
某邱某水晚重逰絶勝才翁在許州懶學少年條痛
　且同騷客賦牢愁懸知五鬼為渠祟不曉三彭有
底仇兀坐蓬窓無意緒凍蛩唧唧更鳴秋
　　　　四和
昔年東觀接英逰歲晚南柯各拜州炊黍
夢著書自古要窮愁散花魔女聊相惱
仇詔募佽飛求􁋁弛與公投茟去防秋
　　　　雜韻十首
　絮交懽逺琵琶寄恨深早知胡地冷永巷亦甘心
　　　　二
鴈足書良是鸞膠事已非如何子卿内不待藁砧歸
　　　　三
人事多翻覆由来不可量安知議郎女逺嫁左賢王
　　　　四
寄　涉川女安知往問津水神不妬汝偏妬冶容人
　　　　五
　短夢曽㽞枕餘情更献璫宓妃空絶代不得偶陳
　　王
　　　　六
　春煖披香殿夜寒長信宫帝方安禍水妾敢怨秋
　風
　　　　七
　姊弟皆殊色専房擅主㤙何曽送歸妾但見啄皇孫
　　　　八
　父魄下沉渊兒聲上徹天向令逢孔氏是亦女參
　　　　　九
　淑妃寒食語千載尚堪哀不念同光帝
　　　　　十
　刘季開基主周昌託子臣不能活如意何况戚夫人
　　　　　送方楷之官
　博雅今蕭翼招延小孟嘗雖操牙筭子不廢
　祕箧􁦈儲富公車薦墨香惟應猿寉怨三載　房
　　　　　余自戊申春得疾止酒十年戊午秋
　　　　　　戒　小飲二首
久罷長鯨吸寕逃偃䑕嘲不蒙薬王力悞絶麴生交
撲鼻詩情動澆胷世事抛暮齡㝷舊好如以􁇀投膠
　　　　二
自是病軀孱元非飲量慳災星俄引去美禄稍支還
兀兀醺酣後蘧蘧觧脱間祖云誰縛汝妙語頗相関
　　　　漳蘭為丁竊貨其半紀實四首
　　　　二
主人拙樊圃家賊巧穿窬䑕子敢予侮麟翁以盗書
(溓溪有感/麟翁之句)空搔㕠白鬢不奈一長鬚自笑関防
晚　花傍燕居
　　　　三
池逺疎澆溉墻低劣蔽遮初無虎守杏况有
薄采難紉佩深培待茁芽嗟余愧迂叟招汝
　　　　四
離騷賞風韻百卉莫之先菊止香九日蕕曽臭
麝房吾割爱飽肆爾垂涎晏相惜花者紅梅被竊
　　　　蒙仲以二畫夀予生朝各題一詩
人彘昔擅寵奪嫡謀甚工㽞侯莫容喙何况短後
挽囘龍凖帝全賴皓首翁昔去避羸丗今耒安
吕嫗及新君略未聞襃崇豈非羽翼成翩然返橘中
奈何一代史不載四叟終商山有遺庙郭謂
(四皓圖)二
　漢七葉主勵精致中興非惟覇王雜亦以刑名䋲
哀哉三䏻臣耒如蛾赴燈賢矣二大夫逝若魚脱罾
韓蘓至堀彊異丗猶服膺嗟余歸巳晚釣㳺記昔曽
雖無都門餞幸有下澤乗獨恨賜金尽無以􁁅親朋
(二疎圖)冬煖海棠盛開三絶
敗荷折蓼溪村景黄葉青苔野老家賴有海棠相煖
熱小春重放一畨花
　　　二
少為紫陌看花郎歲晚維摩住病坊忽被彩雲瞞老
眼錯呼青女作紅娘
　　　三
當年手種滿河陽人樹而今各老蒼誰向棠隂遺老
説潘郎不是舊潘郎
　　　余作生墳何生謙致檜十株荅以六言二首
　聳心抽茟直下蟠上鋭塔圎深入蟄龍穴處肯傍
　牢石邉
　　　二
一奴荷􁅗足矣二客穿家誰㢤宰上又添十檜庭前
　不必三槐
　　　　題崔白訪戴圖
　好事過子雲謫仙訪賀老載醪談文字其楽侔擊考
　　　稍崖異入剡殊草草船頭一籧篨船尾一村僚
　揚滕巽怒飄瞥林岫縞何曽携㸑具清景自可飽
　　　處士廬雪深無人掃肯来斯已竒倐去良亦好
　　子有飢色主人省行攪異世覺繪事拊掌為絶倒
　　　　題賺蘭亭圖
　山隂繭紙見者希辨才傳之於永師年行八十手不
　棲之梁上鬼莫窺乳虬鬚天子欲得之威以禍福
僧詭辭智勇至此無所施相國房公乃設竒東䑓御
史奉詔馳易服変謁老緇止客置醴因聫詩評書訂
畫猶塤箎稍稍益押不見疑卷而懐之若拾遺須臾
　都得䑓移都督傳詔耒龍墀僧絶復蘓成白癡始
悟學究即繍衣文房如尭房如䕫礌礌落落雨曜垂
譎取一帖安肯為帖歸天上神䕶持搨本之價猶不
貲他日昭陵以自随温韜掘者果是非世人空寳定
武碑
　　　溪庵種蓻六言八首
且與古梅為友未論茯苓可仙一寸靈根蟠地十年
　　　二
卿輩敗人清思此君有歲寒心寕許子猷借宅莫放
阿林入林(竹)
　　　三
悟漆園自伐語爱淮南招隱草臭與流芳孰愈老
彌辣何妨(桂)
　　　四
此翁見亊常遲八秩尚移荔枝何曽無戴白老㑹
有擘紅時(荔枝)
　　　五
功名胡蝶夢裏心力橐駝傳中環合千林蒼翠参
数株白紅(桃杏)
　　　六
閬苑花神妬艶晏家園吏偷春當時傳一二本今日
化千億身(紅梅)
　　　七
蟠㨿祠前得地生長石間棄才子羙永歌不足之
若招未来(栢)
　　　八
杜曲有攅眉老漢庭無友辱人但看靈妃啓齒不
　里女傚顰(笑花)
　　　　竹溪惠白鷴三絶
　白雲通身潔丹砂傳頂紅贈余有深意鷴義與閑
　　　　二
　鸚鵡鷦鷯賦鷴寕愧二虫吾衰邉幅窘姑置小
　　　　三
　世有殊尢物天慳賦詠才恨渠生較晚不及見
　　　　挽宋泉倅
　連墙終歲少相過時聼書聲警睡魔懶續膠絃歡
　薄雖分風月雛眉多廉如王雪誰知者仕止牙緋
　命何昨送華軒今哭　傷心相挽不成歌
　　　　種蓮一首
　姝麗如同産朱公各異施吾方参素女渠自比
　後村先生大全卷第二十九
後村先生大全集卷第三十
　詩
　　　志仁監簿示五言十五韻夸徐潭之勝次韻
　　　一首
嵐翠屏環墅溪光練抹坤尚書華棟改先輩釣磯存
久卧漳濵疾誰招楚澤魂昔慙葵䘙足今喜葉歸根
自誌䑓卿墓休爭謝傅墩牧慵貪草暖鳥急怕林昏
時許樵分席何煩客掃門早嫌皮袋臭晚悟髑髏尊
童子便高枕偷兒瞰短垣歲寒始知栢刼大不焚璠
恩未忘簮履衰難戀廐軒抽身脱膠優掩耳避啾喧
聫句那無藉藏書幸有繁故交頻煖熱新貴㫁寒暄
籬落多疎闕猶湏折桺樊
　　　和鄉守朱監丞勸駕一首
龔陳盛事記當年重見奎星聚舊躔瑞日賦工豈迷
色慶雲詩妙似非烟(栁子厚省試慶雲圖詩/有非烟繞御爐之句)馳千里
足相期逺占百花頭孰敢先老子扶衰㸔晝錦瓊林
春好莫留連
　　　送徳甫姪省試
絶出雕蟲輩相期竹馬年二魁家有様四世里興賢
(吾家尤/利鄉舉)雪鬢吾還笏霜歸汝著鞭微痾真换骨骨换
不難仙
　　　餞鄉守宋監丞二首
束起蒲鞭教令清郡人未識疾呼聲甌閩莫不興於
學虞芮忘其所以爭父老見棠思舊愛兒童騎竹若
初迎何湏更説郎官省小却猶當拜水衡
　　　二
牛屋漁磯在履封晚將身世託春風荒原拾穂誰憐
我小隊㝷花屢屈公耄有鬚眉如蓋老衰無歌誦羙
文翁明時各遂飛潜性去矣鞭鸞碧落中
　　　贈音上人(本右庠諸生曽一飛)
　脱白披緇迹渉奇傍人能説舉幡時禅家合掌來參
　請烏寺揺頭不住持喜捨未逢大檀越實封輸與小
　沙彌是凡是聖都休問且為渠㸔一䄂詩
　　　　贈王月軒用意一韻
　江湖少菰米京洛足風塵生命主窮鬼贈詩多貴人
　芒鞋㕠堠逺斗糴一家貧吾力輕於羽安能舉百鈞
　　　　已未元日
　久向優塲脱戲衫亦無布袋杖頭擔化彌勒身千百
　億問綘人年七十三諸老蕭疎留後殿高僧滅度少
　同參未應春事全無分醉折緗桃蒲㡌篸
　　　　淮㨗一首
　掃地南來蜂出窠裔夷謀夏欲如何傳聞撻　斃一
　矢驚走單于騎六羸匹馬隻輪畨部曲十天尺地漢
　山河晉公幕府多名士不欠寒儒作凱歌
　　　　凱歌十首呈賈樞使
　孔明籌筆即天威謝傅圍基亦事機武騎散群望洋
　退佛貍忍渇飲溲歸
　　　　二
　翦稱名將豈其然汲汲惟求宅與田見説淮兵殊死
　戰相公喝犒是私錢
　　　三
活俘萬户虜無酋㧞寨宵奔黑祲收不用偏師追出
塞殺胡林只在揚州
　　　四
東南立國惟王謝西北籌邊只范韓公不衮衣假黄
鉞吾能右社更巍冠
　　　五
君親一念與天通麾下人人可即戎豈敢全軀顧妻
子相公將母在軍中
　　　六
　將謂長淮　平豈知什塹又顛坑從今莫近他城
　子怕有南人夜斫營
　　　　七
　清野都無寸草留暴師塞下欲何求東風借便天亡
　　春水方生早去休
　　　　八
　羽　聨翩趣募兵單槍一劔覔功名健兒爭欲趍淮
　閫宣　相㸔若父兄
　　　　九
　殘黨分兵盡撲除遊魂多不返穹廬肅清執至龍顔
喜人奏淮西有㨗書
　　　十
自古勲名勒鼎彛老於文學即今誰腐儒尚可軍馬
司試作平淮第二碑
　　　飲良翁宫教新第二首
　袖歸來計未疎别規爽塏卜新居即今獨擅百弓
　當日惟携　束書户外何湏置行馬坐中不必盡
懸魚渠亦若與人家國輸與興公賦遂𥘉
　　　二
　郭依山逺市纏高宜臺榭下宜田徑當膏抺從盤
谷似向丹青見　川别墅暮
南遷與君辛已抽身了共結黄雞白酒縁
　　　次韻二首
老懶尤於筆硯疎難陪騎省賦閑居去周　誰為
史傳鄴侯家尚有書臺饋不煩公粟肉户租難辨客
車魚側旁萬一隣堪買便擬誅茅近太𥘉
　　　二
半生竊禄取禾㕓晚節休官失秫田伴陸先生遊甫
里同陶㣲事訪斜川鳳池信美其如奪鶯谷雖幽
顧遷自笑劉牆如許短謫仙壇未易扳縁
　　　翌日宫教惠詩次韻二首
忘機漚鳥日相親鼻祖曽言畏四隣幸有山林容此
老不將籬落寄他人誰能交結今韓吕猶記周旋昔
鄭陳晞髪中庭蹻足卧絶勝雅拜望車塵
　　　二首
即令身在水雲間不著斯人玉筍班子美步歸猶戀
闕浩然肩聳徑還山人情薄似平原酒世路危於灔
澦灘華棟把茅皆幻假祝君黄髪映朱顔
　　　次韻二首
阮生未老各情親誰道先生不覿隣莫管彈丸驚鴨
　者豈無　酒與魚人何曽膝上推文度亦許車中載
　小陳(太丘訪荀叔長/載著車中)賜第京師即山鑄得如跳出
　軟紅塵
　　　　二
　投老參陪杖屨間頗容摘宋更薫班端能靣我九年
　壁(去國/九年)不惜分君一半山絶喜庚桑來畏壘懶爲
　涑水續君灘夷居巷處何嘗陋但㸔當年孔與顏
　　　　題聽蛙方君冩六言
　少濟南生十歳與磻溪叟同庚陳巖方氏耆雋後村
　老子師兄
　　　小飲
　　　　讀書慵惟有杯中興尚濃枕麴惰人眞逺
祖㸔花跛子　同宗鮆魚蝦䱹何虧汝蜾羸螟蛉妄
議儂帝賜醉鄉為食邑此生不必更移封
　　　試筆六言二首
　鶴尚能孤淚凍螢相守殘編世間有豁逹老天上
無愚　仙
　　　二
薫玉㽔香觧穢挽銀河水滌塵雖非𥙷造化筆不似
食烟火人
　　　　即事一首
　過了田光盛壯時年今望八復奚為薄澆磊磈嫌紅
　酒懶讀聱牙喜白詩釋子書求名邜塔社人卜請記
　叢祠吾文誰道難施用後有中郎賞㫁碑
　　　　田舍二首
　雨逗餘寒曉露濃絮衣著破索重縫清狂昔作帶花
　監衰病今為賣菜傭負耒耦耕沮桀溺操㿻三祝棄
　句龍暮年飽識西疇事不問家邱問老農
　　　　二
　白布衫寛烏角巾誰知曽扈属車塵行婆内翰共鄰
　曲田父拾遺相主賔設苜蓿盤殊菲薄沽茅柴酒半
　漓淳直令爵齒如荀爽晚節依然愧逸民
　　　　挽林法曹實甫二首
　老學多推誼諸公孰薦雄卻行吾日暮渇睡汝冬烘
　　木經春雨園花逐曉風寢門哀未盡寓在薤歌中
　　　　二
　昔我叨馳馹惟君伴聚螢病翁尚佔畢良友忽幽冥
　古有東方賛今無真曜銘不知吟幾些呌得屈原醒
　　　　翀甫姪西上
　同向溪邉卜一邱獨憐出處不同謀吾今老矣佚吾
　老子好遊乎與子遊漫對芰蘭懐幼度可教白馬笑
　之人生無過家山好京洛風塵莫久留
　　　　答林逮贄卷因以送行
　都忘几桉有華牋但恠虹光夜属天唐律胚胎梨嶺
　作古文骨髓艾軒傳蚤陳　大夫三策肯覔原夫輩
　　聯若過溪邉叩宗㫖為余問訊玉堂仙
　　　　寄題竹溪平逺軒
　　米含毫野處名略安欄檻不施扄原田足雨陂塘
　白天海無雲島嶼青鄰叟扶犂耕斥滷行人休樹濯
　清冷何時去作軒中客併欲傳公道徳經(竹溪新/註是書)
　　　司令為牡丹集次坐客韻
古人曽道四并難酒量黄花頓覺寛誰與蔡歐脩舊
譜且為姚魏煖春寒飲狂尚欲篸巾舞漏盡何妨秉
燭㸔國色老顔不相稱世間何處有還丹
　　　挽李法曹一鳳内子
　　藁砧死先疇自懇耕雙飛鸞影拆獨力燕巢成
　　鄹人母持家寡婦情今無彤史筆猶幸有鄉評
　　　東澗為余序後槀余以國帖唐碑古壺潤筆
　　　反成　桃抛引小詩謝之
　　居然託序行緼𫀆𬒳衮豈非榮家徒四壁窮難
　諱字答三謙禮尚輕金薤銀鈎俱妙絶石泉香餅太
　青生如何更費公搜索緘送松煤與水晶
　　　　次韻竹溪一首
　藏山覆瓿兩相癡辛苦纔供世俗嗤壯不如人徒自
　悔老能學　未過時懶猶堪草歸田賦鈍豈能吟對
　御詩(用薛/昻事)惟有聃書宜北靣存元守黑畏人知
　　　　諸家牡丹已謝小圃忽𨳩兩朶皆大如斗戲
　　　　題二絶
　地荒豈有雕蘭䕶日烈元無繡幕遮九十種俱𨳩謝
　了末稍𨳩到後村花(歐譜云錢思公屏/上録九十餘種)
　　　二
踏青人𬒳色香迷擊壌翁㸔蓓蕾知漏籍譜中無可
恨花𨳩殿後未爲遲
　　　記牡丹事二首
暴骸獨桺冤誰雪藁葬青山過者悲甘露殿中空誦
賦沉香亭畔更無詩
　　　二
西洛名園堕却灰揚州風物更堪哀縱携買笑千金
去難唤能行一朶來(張又新有牡丹一朶直千金張/祜有一朶能行白牡丹之句)
　　　送勲姪銓試
　十日隂霾潦未乾可堪送女上征鞍店荒待米晨炊
　晏橋毁呼船野渡難尚喜山公銓綜允莫愁氷氏户
　門寒筆耕無凖先籌薄且㸔青衫揖上官
　　　　送方添倅
　忠惠横經地今將五十秋諸生迎謁廟吾子往監州
　吏散齋堂静朋來鄭校修勿嫌員外置風月　鴻溝
　　　　即事二首
　厨人失職晏忘炊頼是先生貫忍飢一客覆羮眞小
　事舉家食粥已多時自憐氣餒鮮難膾漸覺身輕鶴
　可騎屈指故交無厚禄未知太保李公誰
　　　二
厨荒竈鬼未須嗔君㸔先師尚在陳老退休貪太倉
腐清虚聊燕上池津今無　金膏者古有　逢石
髓人自笑氷衡三百户難分圭撮餉比鄰
　　　六言五首為倉部弟夀(六月十七日)
映青藜燈娛目吸金莖露入脾寕作履霜逐子肯隨
向火乞兒
　　　二
幼道一生第五文淵萬里建侯假令加驃騎號何如
騎欵叚游
　　　三
天既勞我佚我侯偶得之失之安用爾銅魚使且伴
吾竹馬嬉
　　　四
薄田足可躬稼餘俸尚堪買山家庭有箇郊時姫院
欠他素蠻
　　　五
丹田舊種梨棗氷柈新摘荔蕉年年此夜待月年年
此日迎潮
　　　荔厄一首
　怒潦浮槎去狂颷㧞木飛不饒後村荔如奪首陽薇
　任土包茅闕過時碩果稀誰言長卿渇且嚥上池肥
　　　　以宋香方紅送聼蛙翁荅束云兩年來啖
　　　　顆則動氣按本草等書云荔枝能蠲渇𥙷髓
　　　　未聞其動氣也口占一首發翁一笑
　　封名品餉耆年誼比　芹曝背然帖報能生采薪
　疾譜言曽有荔枝仙朶頥笑我脾神　節腹知君氣
　　　　挽方倅景楫二首
　上世曾通好君尊昔托孤𥘉聞推乃一束俄見賦三都
　皆謂終童雋安知董相迂秃翁老無力愛助尚區區
　　　　二
　屢薦於諸老斯人可在廷不令客翹舘僅使直都􁨃
　史漫存融表墳猶待愈銘西風已蕭瑟哀鐸更堪聼
　　　　仲晦監簿和放翁七十三吟三篇華予初度
　　　　　走筆　韻荅之
　鏡中雪鬢數莖新歸作田間負耒民仕五十年難諱
　老封三百户敢嫌貧諸無物實師龎藴萬若非真試
　子春到得邢揚遭勘辯始知鉄漢是全人
　　　　二
諸公衮衮㡬畨新留得淳熈一老民就枕驚回鷄攪
睡委巢飛去燕欺貧貪生尚惜桑榆景排悶全憑麯
米春賴有平生金石友年年歲歲記陳人
　　　三
　　下餙墨又新以史名官不治民後死漫為諸老
　　完深愧兩翁貧譬牛山木全高壽讓馬堘花闘
早春兀坐空齋形對影載醪　飯更無人
　　　送强甫赴惠安六言十首
宰社如宰天下其難舉者莫勝忍亊吸醋三斗不飲
彊飯二升(昔宰建陽白/亊府下府公程内翰舉范/魯公吸醪醋語勸余忍耐追記其語于此)
　　　二
予奪平心足矣痛癢以身體之薤本何湏先㧞蒲鞭
不可妄施
　　　三
古云若保赤子亦曰如烹小鮮雉馴萬物遂性犬吠
一村廢眠
　　　四
巽以行權亦可方於事上未然或迎使者負弩或為
刺史挽船
　　　五
腦上筆不會挿心頭肉其忍剜乍可儂無花判莫教
渠有租瘢(瑞袁虔吉腦上/挿筆江西/語)
　　　六
警報環四靣至急符寓一分寛吾兒行矣無怨大守
似元次山
　　　七
彼民若不駭輿廼翁可就安車擊鮮之力不足啜菽
之歡有餘
　　　八
村叟昔嘗為宰溪民今未忘吾汝父徳薄勿效前有
子野易
　　　九
得百里地雖小作三年計勿忙但原彼禾稼熟莫愁
汝松菊荒
　　　十
或問漢庭名卿僅數洛陽耆英汝見諸公執贄各為
老子寄聲
　　　别陳宗院
送客頻張酒迎賓久倚轅何曽薄西邸不忍
宦拙從渠巧甥榮覺舅尊福唐遺父老應㸔
　　　惜憶昔二首
憶惜金鞭觀玉䑓當年並駕盡龍騋恰逢居易投詩
去又報竒章䄂贄來病謝交㳺空感舊老無氣力尚
憐才孟陽殘錦都能幾莫悟諸君更剪裁
　　　二
猶記顓蒙昔未開自鞭寕待父師哉殘編常到鷄聲
徹警枕頻警蝶夢廻且可徧參學童子未應一跳至
如來叢林箇箇談宗㫖誰是禅家大辯才
　　　縱筆二首
忽忽韶顔變老蒼堪屋角兩輪忙羣花獨菊香
　晚大木惟樗夀最長眉有白毫垂過眼腹無墨
搜腸荒村偶有優旃至且伴兒童㸔戯埸
　　　二
髪似秋霜身槁枝相逢驚恠此翁誰能啖范丈韲
塩日曽識荆公疥癬時不待姓名尊徳　要知戒臘
鬚眉融修漢士中翹楚啇略縂堪大小兒
　　　即事二首
碧玉去隨年少易絳桃留待主君難唤郎豈有雲
女觴客寕無黑牡丹漢上謾為空佩惱湘東曽𬒳
粧瞞維摩老病禅房冷一點合燈伴夜䦨
　　　二
非人不暖豈其然卷起挑笙設艾氊老物可憎吾
覺盛時一失汝堪憐有分香妓空遺臭無散花魔
恼禅多謝小窓半規月夜深長伴綘紗邉
　　　老歡
功名幻妄郯梁枕歲月奔忙下坂輪昔作時來木居
士今為暑退竹夫人白𥜗羣穏於歸衮黄獨苗　似
倉　老漢秃殘惟齒髪不妨句子尚尖新
　　　余常用小端硯失之經年忽在常賣人手中
　　　以錢贖歸紀實二首
㡬年共學久相於中道如遺忽棄予韞匱而藏機不
宻竊鈎雖小法當誅匹夫有罪因懐璧象罔無心偶
得珠戒飾家僮嚴䕶守即今䑕子巧穿窬
　　　二
得來矻矻相親附颺去頻頻入夢思盗璧相争笞掠
汝竊弓子筆亦誅之償今在我寕從厚拜石爲兄若
好竒待唤良工鐫硯背偷兒携出有人知
　　　挽趙碩人二首(俦老之内仲鰲之母)
華轂早于飛深知夢幻非幽間林下氣澹素嫁時衣
　　聞轑釜兒猶寳断機天風環珮逺兠率是真歸
　　　二
若戀萊衣楽非貪漢繡行上方優幹腹兒未可陳情
風木終身恨朝華過眼荣誰言彤史廢阡表自峥嵘
　　　送字文倅二首
昔以縣為灘于今倅亦難縱令急符下且放大絃寛
　海船粳白游山譜荔丹應憐銅墨吏舒惨在毫端
　　　二
　佐文忠幙初新粛愍祠昔曽瞻古栢今始識孫枝
西鄙方頭重南轅若背馳漢朝如諭蜀草檄舍君誰
　　　挽鄭令人二首(葉新之侍郎之内)
廼翁自是里名儒箴史遺言㓜染濡設饌禮如𥘉作
婦貤封誼不忍先姑色絲尤妙於前製彤管從刐以
後無一事可紓存没恨即今丹穴有雙雛
　　　二
宗伯中朝第一人向來曽卜泰初鄰凝香侯有孤高
趣擁絮翁餘老病身(敗絮自擁何慙兒/子淵明悼亡句也)嗟汝棄予寕
返顧祝公存我勿傷神(用荀/令事)瑞雲道逺西風冷想見
齋居百歲新
　　　哭趙百媺少蓬二首
書筒舊歲尚諄諄曽㡬何時哭蜀珍對紫薇邉還老
　手近紅雲處立長身禁中神草䝉天笑湖外埋輪
觸相嗔直氣雄辭俱已矣西風懐友一沾巾
　　　二
長君尤歲輩流稀君直西垣我北扉襆𬒳本無桑下
戀聮鞍猶記栁邉歸錦殘尚足邱遲用斤妙曽看郢
客揮聞卜莬裘殊未定呉中埋玉是耶非
　　夢與尤木石論史感舊七絶句
學士朋來似堵墻共㸔老筆出提綱綉韉張盖傳呼
寵不比倡優蓄子長
　　　二
錫山落在暮雲邉幾載無書寄老仙公藝九齡余望
八夢商史藁覺悽然
　　　三
加壁年髙公誤矣免冠髪秃上憐之懸知黄鵠飛難
返獨恨青牛去稍遲
　　　四
眼昏漸覺聚螢難閑殺蘭䑓舊史官縱使青藜重下
照細書如蟻不能㸔
　　　五
金榜朱扉此帝居舊㳺恍似夢清都可憐白首充
修撰到了藏山一字無
　　　六
徑畈山栖謝宦情竹溪巷處閉柴荆　藜曽伴劉中
壘起蕝誰招曽兩生(余為少蓬時/二君為正字)
　　　七
久軒雖貴尚儒癯商略斯人似蔡謨給札曾來為學
士拂衣不愛作司徒
　　　菊
性遲故故待霜天珠蕾金苞帶露鮮曽有餐之充雅
操又云飲者享髙年騷留楚客芳菲在史視胡公糞
　土然　道先生真鼻塞幽薌常在枕囊邉
　　　　芙蓉
　紛　亭錦映池塘艶冶姿容淡泊粧醉去恍疑曽𬒳
　酒集來未必可為裳有懐絶色真如面誰改　新名
　作㫁腸只合尊前簮老監石丁之事太微茫

　後村先生大全集卷第三十
後村先生大全卷三十一
　　詩
　　　送葉制參
聞説秋防急安危寄閫臣無心致羔雁有分上麒麟
氊帽環吾境綸巾賴此人晉朝陶庾輩豈必靠江神
　　　題方海豊詩卷
詩境高吟太白倫梧州下筆李潮親今觀天馬非凡
種肯厭家雞問外人力大鰲來吞釣餌心専虱看似
車輪盛年出手追風雅莫與香奩作後塵
　　　訓蒙二首
漢魏以前猶古雅宋齊而下稍淫哇剪裁貧女機中
素撲賣都人擔上花括帖不離𥘉學記管蠡烏覩大
方家世間破鼈難鞭策安得龍媒出渥洼
　　　二
少喜浮名謬激昂晚温故讀稍精詳易全何患乾坤
毁騷在堪争日月光漆簡字更經學誤玉臺體出選
詩亡殘年欲尚鞭吾後難道先生已耄荒
　　　船子和尚遺跡在華亭朱涇之間圭上人即
　　　其所誅茅名西亭精舍介竹溪求詩於余寄
　　　題三絶
誠和尚昔挂孤㠶圭上人今架小庵老去身無安頓
處挑包便擬作禪參
　　　二
自昔吳僧標致清經禅之外有詩名士衡止在東家
住恨不同聽鶴唳聲
　　　三
萬頃烟波百尺絲禪家宗旨有誰知自嫌固陋如高
叟郤為僧箋把釣詩
　　　意一元樞稱張君平星術相法小詩將行
雖别號君平誰知異姓名嚴惟下簾坐張乃挈家行
烽火連畿輔氷霜滯客程吾窮有詩耳資汝謁公卿
　　　乆不得池陽書
黒幟㳺魂尚未還列城處處受風寒遥知魯女悲而
嘯深愧龐公遺以安道逺家人無恙否時危身世苟
全難何時火伴并隣里沽酒刲羊賀木蘭
　　　挽顧君任倅二首
有酒常相覔無金尚欲揮竟騎黄鶴去誰見素騾飛
(用石曼/卿事)華屋俄零露蓉城果是非自嫌聞道淺懐舊
忽沾衣
　　　二
占㫁慈恩塔歸來履道坊耆英真率社少尹釣㳺鄉
子可傳汾曲甥能述渭陽如聞無恙日治塚建祠堂
　　　又一首
流輩多凋謝君侯獨典刑徳功耆舊傳子野老人星
宦路羞由徑家山預卜塋何湏更封樹手種萬松青
　　　記顔六言三首
謗之則䘮家狗譽之則人中龍莘髪去周柱下深衣
立鲁門東
　　　二
坐客驚問誰子小孫道是吾翁文章呼延太尉鬚眉
張鎬相公
　　　三
無空函逹元子有報書絶山公非牛溪負苓者即鹿
門采薬翁
　　　贈天台通上人
老倦逢迎揖客稀上人乃肯顧柴扉槐無林下茶瓜
待忽有空中杖錫飛師瘦能吟無本句吾窮難贈大
顛衣此行不枉觀南海探得珊瑚滿載歸
　　　送三趙(與淘與闌必濟)
聞説金雞下帝傍徑從楚澤返虞庠當時只道芻言
切今日徐思攬味長中壘幾封知有漢奉天一詔可
存唐却憐依附氷山者不信雲開見太陽
　　　次君疇洪卿韻送宗學趙優奏(良爌)
欲為乾坤掃積隂萬言忠憤上穹臨相嗔平地風波
惡主聖如天雨露深葛藟尚為庇根計茙葵難改向
陽心明時安肯㝷斤斧自古高材出鄧林
　　　次韻趙優奏良爌投贈二首
不留妄念着胸中弋者何心更慕鴻疇昔直前焚戅
草即今殿後着談叢放言遣興詩瓢滿野史誅姦筆
鉞公埋骨家山百無恨聖賢厄蔡更徂東
　　　二
秃翁無物可將行在野安能致魯生曽伏端門攻鬼
質始知中壘是宗英君如丹鳯鳴尤偉彼化黄熊
尚輕田里誦言仁聖悔天其或者再昇平
　　　七十四吟十首
早衰安敢望年高鏡裏雙眉有白毫消夜賭棋張
畫燭怯寒添絮入綈袍百骸受病惟詩健萬事輸人
獨飲豪梨栗滿山皆碩果何湏海上訪蟠桃
　　　二
鄰雞呼覺強冠簮病起屠蘇且淺斟旋讀生書無記
性㝠搜警句有貪心生慙族老封高尚死慕先賢謚
醉吟(有司議樂天謚宣宗/曰醉吟先生足矣)自笑此翁迂闊甚後千百
世待知音
　　　三
兒縈薄宦女從夫誰伴龎翁擁地爐頗憶都嘗煨芋
否肯歸同賣漉籬無春㳺捉轡惟宗武晨起稱觴　阿
奴一句汝曹牢記取家山差稳似江湖
　　　四
萬里當年慕建侯而今癡坐衲䝉頭臭皮袋有刑爲
累古錦嚢無句可收拾穗翁饑歌不輟散花人黠去
難留荒村不辨肩輿者未害先生策杖游
　　　五
飬生之說要形勞井血何湏晚自操齒豁未湏煩祝
鯁臂攣殊不礙持螯除驅病崇無靈劑禆𥙷脾神頼
老饕尚有一襟哀郢淚乆踈夜飲省春遨
　　　六
翠華未可議時巡自古安危繋重臣聞說紫巖親督
戦孰云赤壁後無人諸公畫作鑚天令老子重爲撃
壌民萬里隂霾氷霰合一通露布挽廻春
　　　七
　兒蒙蔽聚羣隂豈料雲收杲日臨壞證遺憂與宗
　㨗書分喜到山林擎天畢竟還高手偃月從𥘉謬
用心客自京師傳吉語放歌不覺有和音
　　　八
戍邕潰卒導蕃夷聞説衡湘被禍竒羣盗忍殘勝業
相六丁應護中興碑赭君山木渠何罪招國殤䰟鬼
亦悲早晚嶽雲俱汎掃挽天河水洗瘡痍(禹栢在/勝業寺)
　　　九
遊戯人間又一年非儒非佛復非仙歴官甘出倚相
　序齒叨居綘老先世難見花常濺淚時平逢麹亦
　流涎無端風月相勾引不是先生愛放顛
　　　　十
　提鼇批鳳霎時榮身與浮名孰重輕摩詰已為病居
　士伯倫終是大先生彼拳雞肋恃朝氣此把蟹螯猶
　宿酲未必頺然真茗艼老人羞共少年争
　　　　送伯紀禮部造朝兼簡息菴二首
　傳聞東澗拜南宫朝野皆昕泰道通不比唐家超子
　厚(栁自言超/取顯美)壹如元祐起坡公官箴健論猶當續
　雪浮文不必工十載帝城無點墨有懷難託北飛鴻
　　　　二
謝遣弓旌乆掩關十年坐閲幾蒲圑老臣憊不堪將
槀丞相嗔因乞挂冠廟筭渾如孤注賭林栖未保一
枝安暮雲萬疊江閩逺相見除非插羽翰
　　　居厚弟和七十四吟再賦
用世文章莫太髙空言詎有補絲毫呼來誰遣批黄
勑謫去何湏着錦袍齒耋自應陪九老詩低不足列
三豪僕家夢得無標致愛説元都觀裏桃
　　　二
聞説朝家念履簮朶頥安肯學羊斟批塗曽舉詞臣
職芹曝終懐野老心曉鏡鬂　難染摘夜檠手口
披吟世間蚓竅更鳴和未識　孫半嶺音
　　　三
乆抛弓冶作耕夫故歩人猶記鐵爐已老安能歌競
病從𥘉不合識之無房帷那復伶元妾部曲惟餘穎
士奴春暖小車時一出絶勝朝士典西湖
　　　四
麾下偏禆盡拜侯執俘已漆月氐頭飯江馬去黄旗
㨗巢幕烏來黒青收上不觧衣常北顧公宜歸衮勿
東留幾時四野狼烟息爛醉花間秉燭遊
　　　五
曽厭承明　耳勞中霄麻卷攬衣操退閑乆已䄂雙
手老懶渠能注二螯雲水生涯今易足人天供飬昔
非饕三家　未聞戎㨗但在樗翁又出遨
　　　六
列城若箇是張巡拊髀方思志義申懐印綬亡多委
郡援鍪弧死更無人肆雞竿赦還遷客出　號金聚
散民待得元㝠觧嚴了東皇太乙又行春
　　　七
光尭倉卒幸山隂或者譌傳蹕再臨長算决於春思
殿㨗書來自殺胡林奔逃尤甚騎猪窘懲創從前飲
馬心強作凱歌殊下俚不如商頌有遺音
　　　八
雪埋磴道古壇夷疇昔兹逰境絶竒石上猶存周故
轍山尖難訪禹殘碑雲開天柱峯雖出血作陳清水
可悲帝賞戦功無吝色定分寳枕療金痍
　　　九
占㫁溪山不紀年俗開謗道是獃仙馬遲甘殿他人
後棋劣常輸敵手先饑咬菜根美熊掌窮燒栢子當
龍涎可憐陳竇無精識欲以䋲維大厦顛
　　　十
得䘮傍觀有悴榮此翁勘破一毫輕讌披香殿猶前
日出大槐宫已隔生未許季咸覘老態旋呼伯雅解
春醒不知觸氏并蠻氏勝負元因底事争
　　　景定𥘉元卽事十首
祲掃青山峽功高赤壁磯只宜奉頭竄莫待剖羓歸
　　　二
糲食憂民瘠茅廬念士寒一生憐此老錯把兩眉攅
　　　三
諸老雲臺上人人畫一籌奈何令退士長抱𣏌人憂
　　　四
昨朝㨗旗至明日警書馳避殿猶如故　庭定幾時
　　　五
臣　賀㨗表　中興碑亘古雄辭在於今老學誰
　　　六
客駭䝉倛靣兒扶痀瘻身有時臨鏡問此老是何人
　　　七
溪水拍浮滿野花紅白多老夫𬒳牽　信歩出雞家
　　　八
飲狂揷紅杏醉倒藉蒼苔董子窺園出龎公上塚廻
　　　九
　　　碑板富郊因詩句窮濡毫乏精婢随馬有奚童
　　　十
　　　今書尺時將晉帖看殷生與宰相一體問平安
　　　　送延平張生歸南溪
　問計南溪水韓張泛幾迴侍郎何處在司業有孫來
(有南溪始泛詩張籍祭/詩有廻船入南溪之句)
　　　　挽翁仲山常卿二首
　進由孤士列華簮曽對薫風和舜琴資善禮行貂豎
　肅議郎䟽出馬羣瘖畿民猶説張京兆宫媛皆知李
　翰林麾去招來関氣数浩穹於此本無心
　　　　二
　昔駕輶軒忝外臺愛文學掾有高才曾留太白論文
　去亦辱竒章贄卷來玉樹枝成終古訣紫薇花對剔
　人開時危國蹙英賢天空撚霜髭賦八哀
　　　　挽參與蔡公三首
　　公遂委篤朝野共歔欷子不税冕去王將以衮歸
　風濤如此急人物眇然稀自古難全傳今無一可譏
　　　　二
　磊落多竒節源流自父師力扶舉幡士顯拒夐珠兒
　無復金甌覆空令玊鉞悲太常誰議謚可不采吾詩
　　　三
昔任高陽里登堂執束修深知二郎做曽接兩翁
面棘新班峻然藜舊話休空藏笥中帖世世寳銀鈎
　　　贈術者施元龍
信上多人物華宗譜最蕃遥遥忘世胄僕僕傍誰門
眼毒偏竒中心靈毎預言秃翁無阿堵何以贈南
　　　題孫母陳孺人墓誌
誨子如陶母持身比伯姫擕扶同出峽僑寄未還
阡有時而表䰟無所不之一端差慰意徐字與楊碑
(楊彦極誌/徐景説書)
　　　讀陳湯傳
短夜衣裝腰寳刀空言無實世滔滔棹齊虜舌何其
易斬郅支頭豈不豪異代武夫猶奪氣當時文吏若
吹毛漢廷誰是持衡者只罪邀功不賞勞
　　　書事十首
幼作淳熈版籍民老逢景定改元新殘年且盡杯中
物他日誰澆栢下人長鑱光中忙斸雪小車花外徧
㝷春吾評子美饑寒態不似堯夫快活身
　　　二
罪已綸言徧九州桑榆雖晚尚堪收下山東詔争扶
聽讀奉天書有淚流加霍嫖姚冠軍號拜車丞相富
民侯崆峒麥熟無人刈何日王師且少休
　　　三
天塹猶艱限臭夷江邊蚌鷸乆相持昔珠簾閣俱清
野今琶琶亭亦浚池户萬八千封作麽計三十六走
安之平生師慕堯夫者老去無端也皺眉
　　　四
生長承平玩細娛變興倉卒不支吾輕裘太守抛鈴
下寳玦郎君泣路隅諜報長驅殊未覺經書大去可
勝誅世間果有桃源否千載無人更問途
　　　五
旦旦㝷斤傑木衰艱危深動聽鼙思賜龍墀對詢韜
畧復雁門踦建義旗古有轝迎聾主䈬今誰臥載臏
軍師不應在野無賢雋林密山深世未知
　　　六
魁柄推移偶屬渠可堪一擲付狂疎文中子處無熏
染桑大夫邉竊緒餘癡物汝為何空相纎皃吾惜好
家居時人悞把朱崖比　朱崖儘欠書
　　　七
不知邉信近何如但見朝朝發虎符河北幾於九節
度漠南奚止五单于黒天肥瘞猶存孽紅賊巢荒尚
有雛安得四方皆猛士旄頭掃盡一麈無
　　　八
晉士材踈辯舌優俗雖虚誕尚清脩可容卿等数百
輩亦過江來第一流元老縱然揮玉麈七賢已有執
牙籌後來靈寳真兒熊書畫帷憑奪與偷
　　　七
戦鼙非起自漁陽到㓂皆由偃月堂相國裘雖來賀
㨗蚩尤旗尚未收芒厨車古有刑都市寶劍今誰請
尚方莫倚聖朝家法恕前盧後蔡亦投荒
　　　十
漢重貂璫鼎軸輕力扶弱勢頼公卿劾侯常侍如張
　訟石中書有更生伺夜九頭猶作崇過時百舌未
收聲虞廷可是無儀鳳底事相看噤不鳴
　　　録顔魯公事
世亂朝危節少全魯公大義薄雲天憫忠親以舌䑛
血罵賊尸猶瓜透拳曽餌仙丹元不死求容鬼質豈
其然郎君自有翹材客焉識堂堂父執賢
　　　挽史館資政木石尢公三首
往年羣玉頂典領偶然同我去如廷秀君來似放翁
　儋駕牛出魯叟感麟　縱有招魂些誰為寄浙中
　　　二
雖云鈎二府終未到頭聽密勿多中赤淹留了汗青
纔能離主眷史果有天刑太息崇儒世申公不在廷
　　　三
厯代名書畫中原古鼎彛不教蕭翼看常怕米顛知
此物空盈笈何人與掌匙貴無它嗜好焉用大清為
　　　贈崇安劉相士
向來種花地曽與五夫隣有客我同姓見君如似人
赤身窮至骨碧眼妙通神且問两元老(陳徐/二公)何時定
秉鈞
　　　得江西報六言
大江已浪頭白中原未棗兒紅折北不愁春水吠南
何必秋風
　　　二
巧發過如蠆毒困闘尤防獸窮老种有騎河語小姚
無刼寨功
　　　三
師整亦勅敵也將能彼有人焉國老可當十萬兒輩
止消八千
　　　四
石天祠有煙熖游帷觀亦腥􁐩小龍子入於海老仙
翁飛上天
　　　五
金騎越天塹至水犀破雪浪廻兒單于鳴鏑走父令
公免胄來
　　　六
　弓已耕甫里雙旄昔牧宜春虎過有殘聚落鶴歸
無舊人民
　　　七
典午無蜀可也孫氏畫江守之輕裘緩帶自若抜刀
斫案不疑
　　　八
芉姓公子哀郢黍離大夫憫周杜云野老潜哭谷謂
寒儒浪愁
　　　九
四野有農　業三邉無虜游魂作烘虱詩和友把相
牛經敎孫
　　　十
但見盈城盈野誰能去食去兵山東河北捲土江右
湖南失耕
　　　清明
挾弹飛觥迹已陳賞心事去負芳辰数經風雨花尤
厄試説関山柳亦顰人到蒼皤方覺老天無紅緑不
成春近來未有池塘夢誰道先生意上新
　　　嘲柳花
吹去飛來似有情禁烟時節徧春城比氊鋪徑何其
窶擬雪因風得許清閲武活殘兒命薄章䑓走倦尹
才輕滿池無處看金鯽閑猗朱闌聽唼聲
　　　擷陽阡二首
無論晴及雨歲歲到寒原下馬陵如故書麟筆不存
心燈長在世諌笏尚傳孫毫髪皆翁賜難忘罔極恩
　　　二
特起雖名世相承必象賢亦嘗細石室終莫續銅川
頗覺卿慙長徒知物本元此生甘寂寂白首抱遺編
　　　寒食
聞道江鄉吹戦麈巨堪鼙皷震于鄰荒城少有飛花
處髙塚多無擘紙人沙塞榆怙難取大玉関柳少化
為薪遥知玉座焦勞　龍舟閣水濵
　　　海棠七首
　女羞施粉　愛　紅抺塗　年少膏沐為誰容
　　　二
范公蜀西曲陸老劍南詩子美渠曾道淵明輩豈知
(范石湖詞云止為/海棠也合來西蜀)
　　　三
莫惜千銀燭頻添函玊缾不須雷羯鼓花睡未曽醒
　　　四
一種穠纎態三郎未必知浪將妃子比妃子太濃肥
　　　五
神女漂紅者顛姨發赤然年年吹洗了未必恕今年
　　　六
恰見如丹粒俄驚似紫綿山翁無供帳只就落花眠
　　　七
地行臣耄兵稽首告天公藉草千塲醉留花十日紅
　　　送金仙玢上人主講隆夀院
昔委荆榛誰起廢今増輪奂不為奢微神通力營經
藏須海潮音轉法華况有緊帮王打供豈無長者子
傾家此行非作衣盃許饒益尤多等筭沙
　　　乆雨
晴旭常難保春寒未昜禁鋒交馬旋濘室毁鷰巢林
民望兵如雨人言潦属隂何當抉雲霧放出太陽靈
後村先生大全集卷第三十一
後村先生大全集卷之三十二
詩
　　　漁村林太淵相訪
不但親傳亦鮑參妙年青乃過於藍一斑昔已窺而
見三顧吾何徳以堪之子鳳兮真有種汝曹犢耳可
無慙自嫌老病難留客只伴樗翁數刻談
　　　竹溪痔後齒痛小詩問訊
天壽斯文嘿䕶持區區二䜿莫兒嬉炊糜足以留佳
客啖麪賢於聘上醫渇見紫芝常入夢共游黄蘖屡
愆期溪邉雨過春泥滑借問門前裹飯誰
　　　臨江使君陳華叟哀詩二首
衆聞鳴鏑驚麏散獨奮空拳躍馬迎嚼齒罵聲殊未
絶歸元血面尚如生睢陽合祀無南八河北諸城有
杲卿可惜援師來已晚當時巷戦不州兵
　　　二
去嵗相過寂寞濵心如符劵迹参辰骨香萬死何曽
腐膝屈千生不復伸哀仲行詩誰續古𥙷中丞傳豈
無人短歌雖愧招魂作或可留傳逹史臣
　　　挽方揭陽内子一首
　鷰營巢切鳴鳩愛子均荆練孟光飾玉雪敬姜身
女史無其匹宗姫有若人里中多作誄何况忝朱陳
　　　挽貢士方清卿
矯俗非崖異誅姦似刻深世無爱才意天有不平心
陋巷貧猶樂孤墳死尚吟絶憐蔚宗史未及共研㝷
　　　六言二首贈月蓬道人
我與䝉倛相類君似季城而非老子曽傳口訣道人
勿洩天機
　　　二
希夷所見良是麻衣之説未然幾人能急流退這漢
即平地仙
　　　題畫二首
奮雄何勇猛取履若兒童眇是沙中帝不如圯上翁
　　　二
絶頂風吹酒中流浪駭舟參軍顛落帽處士悔科頭
　　　有感
蹕移退保一隅偏幅裂纔餘半體全恰見測圭營洛
邑忍看披髪祭伊川胡行如鬼無逃地帝剖為　得
罪天直待徤兒歸洗甲𥙷還幾覺北窓眠
　　　得池陽書
出門一歩即天涯何况迢迢隔九華汝性恵於靈照
　翁年高似木蘭爺帛書寄逺　無憑
　差嫁與官人成底事荆釵只合偶田家
　　　挽羅慶元(澄源)
昔與先君子同時宰建溪晚看康楽鳳亦割武城雞
幼嗣萊妻立新阡楽令(卿君/作銘)傷心埋玉早　逺
難携
　　　送徐平父往水南
東漢高士後晚唐先輩家聚　十年讀中鵠一毫
　有人還贄今無佛雨花水南士淵藪弹鋏不湏嗟
　　　挽朱丞一首(履常)
伯厚漢人推雅操慶餘唐世擅詩盟辤家東走先
　奉對南廊晚策名昨日庭移二松種幾時墳有一
芝生遥知靈鷲山邉路烟慘雲愁薤露聲
　　　送顔　清漳六言三首
　人尤嚴師友　不在文章既是來從顔巷如何
去傍劉墙
　　　二
清漳古佛　國尚書令魯郡公始信十年夜讀不如
　月春風
　　　三
昔有華陽真逸今惟員嶠老仙懸􁀦小余　嵗拈
先我兩年(余近有此情)
　　　送魏録事
君去民　吾州録事亷平心决蠻觸恕筆讞髠鉗
守法仁人勇持身處女嚴城中旗榜盛不欠惡詩拈
　　　題竹溪近藁二首
　上翁新授　字字費精研韓嬰豈敢為
　郭象安能　嘔嘔心多警語或疑枕膝有
　傳溪　僻　何日真乘入剡船
　　　二
　　久譲　牆低怯淺攻白敏居常嘲杜
甫愈謙自説效盧仝三千首探驪頷寶九萬里搏鵬
背風欲往從之翅　短碧天無際海連空
　　　平舟塲　為郡人劉某言某有
　　　客曰玉　一再斑荆語而别余
　　　贈以二詩　有盧繩孫貢士過門
　　　余倒屣　平舟者乃其翁也
　　　葬霍　小詩還贄
州牧有佳客　愛吟老义句猶記照隣文
　　　　　　　　　　　　吾無恤孤力懐舊意空勤
　　　　　　　　次竹溪韵
　　　　　　　　拂塵猶認壁間題于何林叟自拾
　却遣　白也新詩追鮑庾遷之自叙本
重黎不知　在牛欄更向西
　　　采荔二絶
日三百顆沃饞涎肘後丹方勿浪傳晚與放翁争曠
逹荔枝顛向海棠顛
　　　二
思蓴羹豉辤京洛為海棠花客劍川帝憫後村翁老
病即家除拜荔枝仙
　　　和族兄計院二首
　　雖存闕北王君公巳隠牆東
　　下首陽誰拙工兄徤享年過夀
　蓬客嘲賓戯都休管雙耳新来漸
　　　二
疇昔曽賡殿閣凉君恩重管舊
誚賀八帷宜道士装社裏戴花
差彊摩抄璧記懐今昔
　　　次韵竹溪
剥啄誰歟没膝泥斜封
　猶勝　來僅糁
　黎(生扵淳/丁未)暮不記蓬莱路
　　　竹溪除司封郎中走筆賀
猶記摛毫侍玉除溪傍
久白首馮唐顧問初
無書不應更作含色香
　　　送仲晦徐監丞
曩歲屢嗟蕭𥙷郡此行稍喜　居中
　清議從來在澤宫未必諸生無郭泰
　　遥知共起淹中蕝不必畦間拾　翁
　　　𬒳㫖趣行和計院兄韻
耄耋即今同隊少宗盟扵我數年加陳根尚
　新咏真堪續棣華狂老監猶　嗜酒
生花何時手板抽還了杖履追隨莫去家
　　　二
李邕眉宇誤人看敢　翰此去
　向來上雍從和鑾　如前夢烏不相㝷待
嵗寒臨　𨳩酒禁人間不似醉鄉寛
　　　行期一首
　　同登市駿臺栁邉花底早朝廻仕如枘鑿難投
台身幾麾招老去來近恩曠傍吾豈敢居枚叟右
應猜暮年怕與家山别門外弓旌莫苦催
　　　挽栁齋陳公四首
夾輔曽調鼎分憂屢建牙虜猶聞范老盗亦説宗爺
公晚參黄蘖人癡望白麻臨岐郤葷茹應怕念頭差
　　　二
已老烏衣巷何心虎節門子寕無可毁公尚有流言
客散翹材館樵窺獨楽園空留殿後者頭白賦招魂
　　　三
昔有羆當道今無雀可羅愁遺公已矣殄瘁國如何
末句拈花笑前知曳杖歌晚交帷趙子曽作誄丈麽
　　　四
受學龍圖老于今五十春常為驚坐客不比掃門人
薦我煩金口酬公盍􁇀身自憐雙鬢秃扶憊演恩新
(公建鄉閫再挂冠及贈/少師三制皆余所草)
　　　酬浄慈綱上人三首
參寥燈一點不審是誰傳晚識綱書記元来在汝邉
　　　二
和靖肘後訣不曽埋土中煩師試㝷看㝷得報衰翁
　　　三
社友携詩訪憐予滿面塵么么今出局不是社中人
　　　挽閩漕章吏部二首
邂逅曽傾盖殷勤許製鈴榮枯一炊黍聚散兩浮萍
方喜占郎宿俄驚隕使星遥知華表路新種短松青
　　　二
昔我如氷冷惟公獨嵗寒杯難洗馬鬛篋尚寶龍團
吟筆兄誰和　琴予忍弹蟇陵百餘里欲往愧衰殘
　　　洛浦善先長老贈詩自方無本惠勤
安知先長老不是昔勤公爾有五七字今無六一翁
　　　二
入佛名無本歸儒字浪仙韓公雖稍黠不曉句參禪
　　　答番易使君胡直院二首
老欠人書債帷公幸恕之不逢斵窓處即值攬衣時
(東坡有詞頭夜/下攬衣忙之句)膽薄書行詔才怪倚閤詩自憐雙鬂
秃猶忝為軍隨
　　　二
久别番君國山川逺間之惟應殘夢裏壹似舊游時
方草淮南詔難酬渭北詩都忘今契濶但記昔追随
　　　壬戍首春十九日鎖宿玉堂四絶
無情蓮炬剪将殘有様葫蘆畫不難盡笑翰林麻草
拙誰知老子布衾寒
　　　二
十年前已卜蒐裘老戀君軒不自由衰颯秃翁垂八
十四更燭下作繩頭
　　　三
　師罪我當犂舌賀母嗔兒欲吐心老去未償文字
債始知前世業縁深
　　　四
捣腎搜腸極苦辛先賢曽嘆費精神瓣香重發來生
願世世無為識字人
　　　二月二十日再鎖宿四絶
角門閉了曉方𨳩坐撚霜髭盡雪灰縱有浩然堪共
直法嚴不敢唤渠來
　　　二
憶昔初寒已拂衣當時曽悔出山非而今老去
了𨳩盡荼梅尚未歸(辛亥九月鎖宿小詩中/有荼梅一絶月餘去國)
　　　三
才薄何堪草雨麻封題進了鼓三撾平明掣鎖無公
事閑看金魚嚥落花
　　　四
上水舡湏寸寸挨摩挱空腹愧非才熱瞞舍下癡兒
女道是先生視草來
　　　送鄧侍郎
追陪豹尾恰踰年劉臾安能望鄧先聖主憂賢
對諸公祖道羡登先降庚寅嵗雖相似　甲辰
自風雨滿天春水濶不知若箇是君船(余/丁)
　　　三月二日𬒳命祈晴上天竺舟中得六絶句
手冩八詩寄耳聾三日驚何湏論句法年自譲吾兄
　　　二
浪説無文字楞伽面壁看元來有懐挾一世𬒳麤瞞
　　　三
無盡談空學縱横膽似天如何兠率説不肯許他禅
(以上呈晦/巖照老人)
　　　四
寥昔十年字新今百八篇男兒自傳世何必託坡傳
　　　五
僧句多枯槁舟公錦繡堆如何渉吾地咄咄逼人來
　　　六
　本小家数韓歐　秀才二公需作料勾入集中來
(以上答新首/座舟上人)
　　　　恭和御製進讀唐鑑徹章詩(并序)
(臣)恭惟皇帝陛下天縱将聖日臨邇英以唐鑑書
　　命　儒紳讀之清燕慕正觀開元之全盛思致隆
　　平覧元和會昌之中興欲追前烈然其身修家齊
　　　慚於古訓其治少亂多可戒於後人忠哉臣
　　祖禹之格言参以我本朝之成憲史明乎得失不
　　逃　王取舍之間學典於始終無待䛕儒誦説之
　　助(臣)徒持淺陋適際休嘉宸奎分雲漢之章帝
　　　天之宴遭逄希濶錫賚便蕃譬鼠飲河已過滿
　　腹之量如蟈鳴夏自聲深感躍之情謹昧死仰和
　聖製一首陳謝以聞(臣)無任瞻天望聖激切屏營
　之至
考詳　事炳蓍龜精論微言訓戒垂度賛元和中興
業證開正觀太平基覧披賢似銅為鑑顧問謙然木
就規孤逺䛕儒叨執卷白頭兩和緝熙詩(臣丙午忝/説書嘗恭)
(和御製/禮徹章詩)
　　　進讀唐鑑徹章謝恩唐律一首二十韻
勛華嗟已逺最近莫如唐祖禹忠於宋云周監有啇
雖然張萬目終未立三綱正觀𥘉勤恤𨳩元未怠荒
録忘曲江獻鏡惜鄭公亡節鎮私齋鉞兵權假貴璫
甫聞平夏蜀㝷又失河湟厯厯前朝事惓惓治世防
幾年藏秘府一日進華光主聖勤稽古臣愚值徹章
重瞳悉該貫呐舌愧精詳前接䕫龍武後陪鵷鷺行
舜歌奎宿燦鎬宴　天凉鳳　分新焙魚鬚出尚方
玉驄五花白寳帶萬釘黃内醖霑宣勸朝衣惹御香
染孺乏才藻𢋫載仰明良㧞櫂由民伍推遷侍帝旁
榮猶戀旃厦憊不任簪裳尚念申公老非如賀監狂
　　　恭和御製聞喜宴詩(并序)
(臣)叨蒙聖慈賜(臣)聞喜宴　御書聖製詩一軸者
　仰惟皇帝陛下䇿多士於漢廷宴嘉賔於鎬邑儒
　待　霑宫花綾餤之榮帝庸作歌儷仙籍恩𫀆之
　句　下燭稀濶罕逢(臣)位雖忝於論恩材有慙於
　賡載輙忘固陋恭和御詩一首昧死儧塵乙覧
(臣)無任瞻天望聖激切屏營之至
　　　　　　冠聖世君師自鑄顔海運而南六月
　　　　　衆星環宴開鎬邑升平際樂奏鈞天縹
緲間(臣)蒙特起羡他先輩奪標還
　　　　　長老住寕國光孝寺併題雪磯二絶(净慈/僧)
去春蒙尹召曽一泛湖光和靖應相笑君房有許忙
　　　二
占㫁一房居磯邉足釣徒如何貪出世亦典了西湖
　　　三
昔把釣竿垂今拈拂子揮磯邉漚鳥問師出幾時歸
　　　皇女周漢國端孝公主挽詩二首
孝謹親顔悦端嚴婦徳修鵲橋猶紀節鸞扇忽驚秋
魯筆王姫卒湘絃帝子愁願言寛聖抱已返蘂宫游
　　　二
甥館恩通内妃塋詔卜鄰來應自仙佛去尚戀君親
望送龍綃濕封崇鶴表新不能秉彤管羞愧作詞臣
　　　寄肅翁紫薇
　年臨鏡學施朱不信人間有彼姝瞥見内家眉様
别回看鏡裏是村姑
　　　過建陽
城郭依稀人物改橋邉感舊一銷魂小童子已成黧
黒久寓公惟見子孫耄矣千絲羞覧鏡去之三記尚
攀轅當時手種花無數問訊而今幾樹存
　　　無題一首
毫揮萬字思如泉曽映金蓮讀奏篇藜杖方燃芸閣
上葉舟忽傍鈞臺邉詩成渭北空相憶謀寝淮南恐
未然君去吾當從此逝未知握手定何年
　　　挽林侍郎二首
端平𥘉偶忝朝班親見仙枝折廣寒揭曉名高推虎
榜凌雲賦奏動龍顔烹桑猶記攻京尹諌草何妨上
史官膜外浮榮姑勿論長留公是在人間
　　　二
　　龍墀元㑹日千官拜舞奉尭樽問周大老今安
在指鲁靈光尚獨存次對職清褒橐從中書君秃愧
　　自憐洛社歸差晚舊話無人可共論
　　　和吳警齋侍郎二首
　　抽得不貲身慚愧君厚恩老臣扇障絶勝一青
　　扶安用兩朱輪門無造請冠裳懶　有昭回翰
墨珍道是全人吾豈敢温公纔做九分人
　　　二
帝憫龍鍾許放還夢魂尚記侍威顔難陪貢禹王陽
後猶在申公轅固間昔領羣仙上蓬島今為居士老
香山痴年八十官三品不欠浮名只欠閑
　　　挽六二弟二首
　　三良盡龍鍾一老存瓜稀悲摘蔓豆泣惜同根
　　空遺恨連床不踐言奈何令杖者要絰向寒原
　　　二
向來造詣極深醇土苴浮名貴重身無愧里中稱正
士有辭地下白先人大招誰識三號禮小歛惟消一
幅巾老别親朋猶作惡可堪白首哭天倫
　　　送陳郎玉汝赴淮南計幕
臺使方求助征鞍倍道馳君懐翁定省吾念女傷悲
玉塞烽全少金閨籍未遲暮年怕離别計日數歸期
　　　挽顔尚書二首
憶昨端平際煩公尹帝京觧絃三輔理免胄一軍驚
舉國言尊勇無人議敞輕如何開濟手寂寞向佳城
　　　二
昔有顔光禄依稀即此翁祖傳孫愈盛官與姓皆忠
遺訓言猶在楞伽讀未終遥知空巷送笳鼓咽城東
　　　次韻徐守宴新進士
銀𫀆鵠立帝當陽曽看天街馬綴行一鼓諸君俱作
氣七襄吾老不成章先賢肯靠三場飽男子湏留百
世芳學取侯家棋埜様奏篇日月可爭光
　　　挽李直人(陳澈之母)
上将馳齊幣元台助麥舟鄉評榮此母治命買新邱
夫婿於陵子郎君定逺侯嗟予衰甚矣不及醉原頭
　　　寄題上饒方氏野堂
尊君曽索野堂吟忽忽歸舟忘至今舊有田廬無偃
仰新移花木已幽深逺書来責訂金諾拙咏聊酬挂
劍心行盡四方垂八十始知朝市愧山林
　　　子真子常餉雙鴛将以五言效顰三首以謝
重重金殿裏鎖向帝王家縱得游靈沼何如睡暖沙
　　　二
栖非梧不憇渇以醴為漿回首笑鴟輩方争腐䑕忙
(周宗/子)
　　　三
顧影矜毛羽晴川偶泳㳺不知誰打鴨驚去不回頭
　　　贈四明余天與
七聚帷莆最僻窮四明狂客此飄蓬聖門性命言
罕俚俗支干説未通子術縱高　季主吾年已老
　公貧家無處撰車馬草草搜詩亦欠工
　　　送鄭甥主籠溪學
去年殿上侍天顔親見龍墀拜敕還瓜地我歸芸
圃杏林君去主荒壇春光已過三分二寒食都無數
日間天氣未佳宜且住老來不喜聽陽闗(顔鲁公云)
(天氣未佳汝定成行否寒食只數日間得且住為佳/耳)
　　　書近事二首
壊局今猶勞聖慮窮塗自歎失人心貴曽顓面居金
鼎謪尚扵飛戀繡衾罪大　栁下恩寛許卧古
藤隂殯時帷有青繩集此外應無吊客臨
　　　二
石衛尉家先没入黔婁生處亦誅求客嘲未悟漫天
戯鬼瞰皆知偃月謀不許他人分越國預拚異日去
崖州傍觀莫枉為酸鼻鹿死無魂豈有愁
　　　送勲姪之官嵢峡五言五首
津吏難繩束灘舡易覆翻能除一方害不忝二劉孫
　　　二
李下與瓜田嫌疑謹未然先賢監竹木不食笋多年
　　　三
襆𬒳囊書去譏征市與闗姑全藺卿璧勿買鄭商環
　　　四
机難下鷗鳥察至見淵魚何日抽回去商人願出塗
　　　五
太守今元結論交四十年汝行勿前郤如在父兄邊
　　　寄題小孤山二首
鼻祖耳孫同嗜好買山世世種梅花直從和靖先生
户割上寒齋處士家
　　　二
梅花種子無窮盡和靖何曽占㫁休若向鼻端參得
透孤山不必在杭州
　　　奉題付珠二首
象岡得來還失了寒齋拾去悶藏之臨行此物猶
忍不付他人付二兒
　　　二
𥘉祖西來但指心大光明藏在胸襟世間盲漢渾忘
却誤向驪龍頷不㝷

後村先生大全集卷之三十二
後村先生大全集卷之三十三
詩
　　　信庵丞相爲余作墨梅二軸謝以小詩
天卑村翁一段奇發函虹氣貫茅茨肯移金鼎調元
手爲作玉龍檠雪枝絶艶從教百花妬秘藏莫遣六
丁知信庵丞相親分付麽去花光與𥙷之
　　　挽長楽王明府(澡之子濩之姪)
奉常齟齬坐剛膓月旦評君小奉常父子相傳似孤
竹越鄞兩處有甘棠人間夢事一炊熟宰上埋辭萬
丈光(西澗葉尚/書銘其墓)曽識尊公與賢叔薤歌吟罷意淒凉
　　　題梁撫幹見一堂(應庚)
勇歸陶子元非矯素懶嵇公每不堪僧賀新堂𥘉見
一友忻舊徑再開三渠儂去矣涯之北此士　哉斗
以南遮莫肯招房　客老夫或可作同参
　　　送古爲徐聘君
少君早有箕山志昔者聞之西澗公傾盖無増贈程
子式閭猶記吊林宗老夫久矣植其杖此士孰能招
以弓耄矣心知難再面亂山千叠暮雲濃
　　　梅月爲蚤虱所苦各賦二絶
劣知針栗大出没似通靈不但能膏吻元來善隠形
　　　二
稍出床敷上忽逃衣縫中説丈真有理字汝曰跳蟲
　　　右蚤
汝圖膏血飽吾惜體膚傷景略捫差快宜師撲不妨
　　　右虱
觜利鋒鋩毒形微膽智麤近縁司諌領遊戯相君鬚
(道卿戯了翁有衣領従教虱子縁之句屡游相鬚用/荆公事)
　　　天台楊景清以所進春秋發微示余輙題小
　　　　詩其後
奏篇久矣徹凝旒誰信栖栖負笈游新義書之於簡
策微辭知我者春秋即今未勸邇英講他日應煩掌
故求厯数先儒多晚逹前孫明復後康侯
　　　教授方君孺人劉氏哀詩二首
古昔尊年徳今誰問孝亷空煩推轂薦不合相輪尖
郕叟行歌楽臺卿自誌謙嗟予老而秃何以發幽濳
　　　一
伯姊真賢婦閨門行可師雖從合祔禮似欠悼亡詩
壁已空遺挂碑誰𥙷色絲嗟乎何及矣托此識余悲
　　　西齊
西齊殘月上窓扉猶記挑燈共撚髭欲見阿連帷有
夢老人無夢亦無詩
　　　題臨江郭君季韓文卷(端平初作/追録于此)
二劉三孔蕭條久直至君家擅俊聲揮塵舊曽參宿
老吹箎蚤合和諸兄恠來度度觀詩好聞説人人有
集行欲薦子虚無氣力津亭折栁若無情
　　　送陳訃議澈赴邊幕二首
出久孟隣争吊賀去遲防墓畢封塋枕戈肯把棊消
夜落筆皆誇檄愈風烏幕樂哉賔與主哀　行矣孝
移忠江東将相俱人傑早向明時䇿駿功
　　　二
邊郵京遞近如何警報全稀吉語多上説君王自神
武下云宰相已安和子方盛壮宜乗塞吾　龍鍾懶
出窩若謁翹材問村叟為言顔髪轉蒼皤
　　　瀾湍送葬一首
幽室朝方閉禪房夕已虚反虞兒草草受吊女􁀾􁀾
石小難鐫誌庵荒少送車老夫詩與誄泉下亦知無
　　　送徐守寺正二首
楳埜先生子象賢向來心印得單傳諺云蠟燭真
矣罰止蒲鞭亦肅然執贄客多樽有酒詬租吏少
無錢璽書底事催歸急不許邦人借一年
　　　二
聞道君侯欲觧麾士農攀臥共依依野人恨作滕民
晚州牧能如結輩稀雖有荔枝懶包貢亦無薏苡可
􁂫歸諸公萬一詢衰朽為説羊裘坐釣磯
　　　送雷宜叔右司追録
老戀明時未拂衣留行無勇惜君歸和於朝喜羣芝
聚减却春因一片飛壩岸柳禁頻折否元都桃恐再
来非東皇太乙方行令寄語風姨且霽威
　　　送卓漳洲二首
鞾袴偏禆謁旙花父老迎跖徒方攫市結輩忽専城
勤拊無損瘠寛征有願耕遥知南詔路来往漸通行
　　　二
調發煩三郡跳梁滿四郊欲平録林亂先革白茅包
清晝狐歸穴和風燕返巢姑行龔遂策不必待鋒交
　　　題王推官應麟詩卷
憶與南宫共説詩傷心嵗晚故人稀昔如幽谷鸎相
友今作遼天鶴獨飛絶喜王家生福畤固應米老有
元暉不湏更傍人籬落名父親傳夜半衣
　　　問訊竹溪二首
舉子窮通占得失詞臣進退繋汚隆拾青伊輩俱
上飲墨夫誰不熱中有太學生笑韓子為西崑者謗
歐公他時陸氏庄相望始騐先生造士功
　　　二
幾度書來説乞身果然跳出軟紅塵推黄梁枕了無
夢對紫薇花他有人杜老詩猶懐主相瞿曇法貴等
冤親竹君樗臾俱强健天遣相從寂寞濵
　　　方䝉仲秘書衰詩三首
萬駑駘裏一龍媒朝發瑶池暮玉臺介甫尤稱原妙
質資深亦歎軾竒才席前宣室思渠久帆近蓬萊作
麽回此去不應重謫墮海山笙鶴待君來
　　　二
喜　黎向石渠豈知僅擁兩輪朱非為郡失好太
守便恐世無行祕書酒債雙雞慚薄薄表論一鶚謾
區區即今交道尤難恃試問原頭幾素車
　　　三
平生最愛魯公知手簡村翁語極悲海内竒才都有
幾世間瑞物不多時君歸上界騎驎去客過新陵下
馬誰筆秃無花衰久矣可堪拂拭作銘詩
　　　聞竹溪得玊局祠二首
溪上人來暮叩関殷勤一𥿄報平安甘泉宿老求閑
局若縣仙人有廢壇拜敕定㨿新紫氅捞齋應許舊
黄冠(僕嘗主/此祠)氷衘怪得緘題異自起呼童剪燭㸔
　　　二
諸将時時送捷書未知西事近何如劍関昔有豺狼
守焦穫今無玁狁居全盛海常多剪伐久枯廟柏再
扶疎漢家似欠相如檄豈特殊廷要掃除(閫報成都/藝祖殿)
(下枯木数枝再活蒼翠可愛父老/以為國家中興之兆作亭覆之)
　　　即事
病索人扶乃寝興高樓咫尺少曽登思慳惟有吟差
長睡少方知老可憎榾拙成灰猶凛冽茅柴似水亦
瞢騰暮年臨履常兢戦未敢荒唐說葛藤
　　　挽林新思君用
汗血早曾空北野蒼顔晚始對南廊風雲志懶功名
左月旦評佳意味長玉鏡相從歸吉兆錦衣不待拜
高堂吾銘未必堪傳逺留與賢郎自表岡
　　　方氏姪女良詩
少也矜華整俄而掃艶穠吾常才道韞汝竟妻南容
薄味寕蔬素流芳欠管彤伯兄與邱嫂净土必相連
　　　再贈月蓬道人
謝公早有逺志陶子晚知昨飛帝允我乞骸疏汝見
吾衡氣機
　　　二
還笏去矣休矣加璧其然豈然人間有癡頑老天上
上無愚懵仙
　　　七十八咏十首
大綘縣人五歲小魯申公二年楞嚴已難筆受尚書
尚可口傳
　　　二
年八十官三品酒一斗詩百篇羽化尸觧等耳宫錦
漁簑偶然
　　　三
新貴九遷三接故交百不一存老子進爵曰子小孫
娶婦生孫
　　　四
傍人賀我過省此老矍然失驚不曽西山納卷如何
南宫奏名(俗比七十/八為過省)
　　　五
早退似見幾者晚繆可追悔哉已戴華陽巾去肯扶
靈夀杖來
　　　六
竹杖下沈酣者洛社中起舞人與籍糟漢通譜是灌
花翁後身
　　　七
紅緑各萌春意朱紫争叙年勞鍾馗七老八大無人
與换藍𫀆
　　　八
心炎寵辱交戦骨朽是非乃公物議糞土伯始史筆
芳馨两龔(見王貢/龔𫀆賛)
　　　九
慕赤松子辟榖學黄冠師飡霞更無半空鸞鶴何異
深山龜蛇
　　　十
泛愛親疎平等任吟古律不拘武公耄猶戯謔白公
老尚囁嚅
　　　挽意一徐樞二首
苦言玉座常追憶堅臥蒲輪未易招昔喜鳳來韶石
奏今愁鼇去海山揺覆甌望絶民無福亾鑑悲深帝
輟朝欲向蟇陵􁏏巵酒荒烟衰艸路迢迢
　　　二
長公宿草㡬番春猶幸天留一頴濵士欲捧盤定盟
主上看折檻記忠臣翟門昔有張羅歎徐墓今無挂
劍人夫子雅言武公謔㝷思一一可書紳
　　　答王與立上舍
漢唐科目各招延中者端如拾芥然明水賦曽拘八
韵大廷䇿亦限三篇竊窺古調諧軒律留取高吟和
舜絃聖代作人添舍法祝君走馬止三年
　　　答林祖武
向來思鈍費宣搜不覺呻吟到白頭曽與廼翁分雪
案今看吾子􁂪烟樓晚多借月留雲作却悔升天入
海求大有英才𬒳詩賺豈如黄册取公侯
　　　春寒一首
撥盡寒灰轉凛然抛書數息煖丹田蛩吟近作勝前
作鯨吸今年減去年薄粥聊糊鲁公口重裘猶聳孟
生肩幾時風日研和了亂插山花藉草眠(余齒脱落盡/可食粥/耳)
　　　挽陳檢　一首
坊表猶元老郊恩自復齋羙材淹選郜拙宦忤銘臺
尚意氷䘖改安知玉樹埋吾衰阻臨穴挽友想餘哀
　　　首春九日壽溪三絶
隻手經營費拮据十年栽接稍扶疎猶嫌檜柏純蒼
翠白白紅紅問數株
　　　二
陶子經邱又㝷壑龎公上塜亦携家可憐春事今年
早落盡桃花落杏花
　　　三
渇飲茅柴不計杯有時跌倒在蒼苔松風浩蕩俄吹
醒安用籠巾拭吐㢤
　　　題林文之詩卷二首
叔季詞人雜雅哇喜君詩卷羙無瑕朋儕郤走避三
舍句律新漸成一家肯學小兒烹虱脛要㸔大手抜
鯨牙村翁豈敢持衡尺直為癡年兩倍加
　　　二
君豪自合相推遜吾老猶堪共切磋有許竒竒并恠
怪直将少少勝多多風人所作葩而正治世之音楽
以和他日薫絃要賡載勿為處士五噫歌
　　　送歐陽上舍夢桂(唐四門助/教之後)
許奉太夫人以往歐迎大君子而行無慙當日四門
祖起敬同時六舘生反哺兒憐親老大将雛翁喜世
昇平劉詩未必如韓筆聊見臨歧折柳情(許字稼翁/名禾之奉)
(母僦居/學前)
　　　失猫一首
周遭闇室工訶夜偃息朝簷喜曝晴𨁝跳似猴難攝
伏縦擒無鼠敢從横儂貪夢蝶防閑弛汝薄魚餐去
住輕赤脚蒼頭俱失察主君姑息不湏驚
　　　和外弟方遇立春
脱髪紛紛雪滿簪逢春非復少年心旋分菜把來窮
巷遥憶花枝满上林(唐文/宗詩)寒擁絮衣看謁懶老耽綺
語業縁深竹居東道風光主乞與甘棠蔽芾隂
　　　送海豊薛縣尉
境與潮陽接傳聞盗已平丁男無轉徙弧卒有來迎
東作千村急南官幾箇清亷材遺訓在弩力繼家聲
　　　送方善夫赴鷺洲山長二首
奎畫煌煌天上来遥知繫馬向堂堦官銜恠得淸如
許文館雖然泠亦佳尚論鄉先宜合祠舊　潮學各分
齋未應久作諸侯客帝有薰琴待汝諧
　　　二
柴門病後少曽開今日人扶出郭來君奉潘輿貧亦
楽我貪漢藁老猶獃明師不惠無髙弟大匠何嘗有
棄材若見蓬仙煩問訊掉頭一去幾時廻
　　　老病六言十首呈竹溪
賤臣通金閨嵗先帝憑玉几年韋曲桑麻如舊茂陵
松柏参天
　　　二
恰則垂髫兩髧俄然攬鏡千絲昧老𣆀守黒義動墨
子染白悲(髪)
　　　三
昔似子期善聽今如祈父不聪怕有學人問話向道
老僧害聾(耳)
　　　四
射風心法未親讀蠅頭字不真顧我八十餘老見公
兩三分人(目)
　　　五
存三四齒皆碎落第二牙尤衰渠能更斫鯨膾何不
姑食肉糜(口)
　　　六
蕭察數歩聞臭荀令三日猶香老子年來鼻塞不分
鮑肆麝房(臯)
　　　七
客來怕折枝揖詔下尚扶杖觀佩吕翁一瓢易懸季
子六印難(腰)
　　　八
七竅豈堪頻鑿百骸漸覺不仁若非右臂作字迺公
已是廢人(手)
　　　九
識鄭尚書曵履嫌高将軍涴靴難伴小兒上樹且饒
跛子㸔花(足)
　　　十
假合幻軀難靠夭夀定數熟逃屈子大招奚益淵明
自挽最高
　　　竹溪再和余亦再作
帝率耆英入社攀留窮鬼忘年華胥國在吾宇桃花
源有别天
　　　二
老醜難瞞青鏡純白不生黒絲露頂秃鶖堪笑垂頭
病鶴可憐(髪)
　　　三
海潮音入佛耳薫風句逹帝聪我已陽喑不語君無
借聽於聾(耳)
　　　四
薄霧乍舒乍卷空花是假是真昔曽有刮膜者世豈
無明眼人(目)
　　　五
謹守三緘晚嘿僅含兩齒早衰先賢食粥乞米獃漢
炊沙作糜(口)
　　　六
𥿄帳参梅花觀銅􁂜炷柏子香適夢游旃檀國覺來
元在禅房(鼻)
　　　七
竹馬恍曽聚戯金魚從美外觀隨柱史青牛易騎
仙黄鶴難(腰)
　　　八
掇英可以忘憂採薇可以求仁忙殺遮西日客愧死
攫白晝人(手)
　　　九
舍車出郊歩屧繋鞋入院不　未妨扶九節杖似曽
踏八花磗(足)
　　　十
誰能遯而無悶吾非惡此欲逃　下寂寂人少花間
纍纍塚高
　　　寒食清明十首
時節澆松近人家擘𥿄歸但知題墓好不笑乞墦非
　　　二
原沉向九　死巳千年有水皆爭渡無材不
　　　三
老人七十八佳節一百五丁寕海棠花更可數日不
　　　四
唐朝知制誥多付與詩人豈有飛花句虚為起早臣
　　　五
當年傳畫燭帝遣快行　山齋臥　自結
　　　六
只靠詩娛老安知病著身不能繋白日且可買青春
　　　七
楊栁堤邊立荼􁊈架下行不知一遺老更看幾清明
　　　八
向來稱閤老歸去作園翁鬚髪已華皓紫薇藥應紅
　　　九
村酒家家熟溪船處處通香山妄分别學士與　翁
　　　十
輕薄墜鞭子清狂謁水生如何　老杜也作麗人行
　　　春早忽雨五絶
秧愁晴暴死花怕兩催殘野老非常　天公不
　　　二
　　何嘗飽春隂忽又晴一之其可再四者毎難并
　　　三
雨似黄流决雲如黒汁翻未言豊九扈已覺飽千村
　　　四
周匝荒原徧延縁斷港通馬鬃渠有力龍骨爾何功
　　　五
鮭菜饁耕者雞豚賽社公不聞車軋軋但見鼓鼕鼕
　　　迎居厚第二首
少日魚同隊中年雁失群寕師椘勝舍不羡洛機雲
春夢謝池草氷銜漢閤　向来麾節處盡說小馮君
　　　一
昨　傳修覲明朝說祝釐予歸寕悻悻子去亦遲遲
已草引年疎重吟聽雨詩如何無一字端的報来期
　　　真珠花
匝地無人管逢春作意開得非廻合浦又似下瑶臺
點點垂鮫淚纍纍奪蚌胎主君休愛惜曽累伏波来
　　　挽鄭判官(一桂)
族譜康成裔先儒榖叔孫漢廷無表薦魯壁有書存
蓮幙翻留滯萱堂廢凊温吾衰慙宋玉不觧賦招魂

後村先生大全集卷之三十三
後村先生大全集卷之三十四
　詩
　　　紀游十首
倦後入蒲翕欣時出草庵偶圓靈照話亦於善財参
　　　二
捫蘿伏虎岩把釣斬蛟潭偶有樵夫過呼来與共談
　　　三
昔與二龍友同㝷九鯉祠百身何可贖一老偶然遺
(謂孚若子敬)
　　　四
二客如龍虎同登蠏井顛吾今成聱叟渠久作飛仙
(謂師復孚若)
　　　五
北郭西郊外聫鞍共探春惟應舊猿鳥猶記兩詩人
(謂東海仲白)
　　　六
篋有亾友詩愈久愈鮮健不歸芙蓉城定返靈芝殿
(謂賓之)
　　　七
照眼園花發傷心墓草陳君謨兩字謚廷叟九分人
(謂徳潤)
　　　八
軒豁百觚量昻藏九尺身如何天奪盡真率社中人
(謂元䆳)
　　　九
自為遺老傳或入少年叢我已無同輩誰能起此翁
(謂元質)
　　　十
由晉以至唐幾人作文字前有酒徳頌後帷醉鄉記
　　　和徐常丞洪秘監倡和四首
一著能回一局輸安危豈不繋兹儒楽卿昔去曽入
海老監今歸但乞湖阮子杖挑聊共出麻姑榼送不
煩沽二仙占㫁壼中景不許長房跳入壼
　　　二
紛紛博局迭嬴輸孰是真儒孰盗儒履道宅佳多輦
石輞川亭巧恰臨湖可無詩唤劉郎和偶有錢同鄭
老沽却笑吳兒拚命者潮頭如屋靠腰壺
　　　三
孤忠鬰積未全輸臧氏其如命世儒歸治隠棲秦
里去留遺爱葛仙湖一辤吾已抽身退十襲公非待
價沽大手㑹當摛玉檢窶人只合傳氷壼(蘇/易簡有/氷壼先生傳)
　　　四
公詩妙巧過般輸蚓竅何堪和大儒豈敢分庭　鯨
海頗思越邑會鵝湖薫蕕年老迷香臭酒脯
市沽病起帶圍渾減盡免敎人誚腹如壷
　　　又四首
　　　一
咄咄清流久灌輸帝虚館殿待名儒縱
嶺未抵䲭夷泛太湖青史方将觀晚節黄封
材沽書言耳重知君意怕聽朝雞與漏壷
　　　二
已藁忠言未及輸豈知窮鬼廹㬬儒諸生蕝就
野一束芻留孺子湖室有瓶儲聊自給帘夸椀
人沽風濤如此行何適猶幸中流得一壷
　　　三
薄收僅足了冬輸晚覺明農勝業儒稍喜塵清
峒更祈田熟似蘇湖小舡楊栁陰中泊大斗杏花
處沽游野歸来天欲雨雲邊玊女屢投壷
　　　四
幸與再榷與三輸　半猶堪活窶儒寕揖劉郎歸
瀨昔于　孟覓崲湖杯中王至休醉飲膜外名虚不
必沽晨出作勞宵穏睡管他布榖更提壼
　　　贈碧眼相士六言二首(其人/云/余耳白)
耳白無盖世名眼碧有竒中語老夫定非醉翁　人
莫是𥘉祖
　　　二
荀卿子論心形許負書說氣色我雖
看未成碧
　　　檢校樗庵花木二首
我與兹山殆有縁手裁一一已參天主林神黠
佛老樹精乖意是仙留客㸔花聊席地課僮
澆泉丹成未可匆匆喫且向溪邉住十年
　　　二
林宻山深客少過暮年杖履此婆娑桂𨳩香
窟檜長高於窣堵坡不記元暉紅芍薬且栽
蓑荷聖邱未必知為圃何似姑師郭橐駞
　　　送龍岩林主學(子齊)
官冷君行勿鄙夷儒風未有盛斯時進青衿子陳新
義為紫陽公廣舊規然否聽人来議政尊嚴無士敢
嘲師薺塩堪飽芹堪采况值文翁適擁麾
　　　北苑一首
舂汲常分任巾篝久服勤汝何慙絡秀吾自誌朝雲
客送西州路兒封北苑墳凄凉蒿里挽未必九泉聞
　　　即事
醫書攻百病惟有老難醫霧眼朱成碧霜顛涅不緇
炎凉蒼狗變光景白駒馳怱見鏡中者驚詢汝是誰
　　　暮春一首
謝館王亭安在哉荒村亦自有池臺苦嫌野蔓縈紆
竹甚愛殘花點綴苔老送病来推不得歡隨春去挽
難回未應寂寞無心賞牆下葵榴次第開
　　　漫興一首
經行中野多新塜檢點高陽少舊徒縱不能陪雍
禮尚堪添入洛英圖愛東臯子生沉醉慕北山公死
諡愚賴有小詩自陶冩何湏著論學王符
　　　安溪黃明府得水次徐常丞韻一首
宰公心印佛心慈吉兆前知抱送期喜溢親闈占
鷟来從帝所下騎麒芝蘭庭户芽初茁荼堇原田
變飴加我數年渠稍長要看丱角出吟詩
　　　錦湖新亭告成宸翰大書水村二字以落之
　　　　二詩輙附賀客之後
暫辭玉笋眷猶濃朝野皆知不世逢賀老曽求湖一
曲希夷亦乞(去/音)華三峰鳳銜奎墨飛華扁虎拜觚稜
折御封帝以此翁深易學除官壹似鄭司農
　　　二
自説秋豪盡帝恩煌煌㬢畫照乾坤偶留佳客常投
轄怕礙游人不設門枕麯先生傳醉種詠梅處士有
詩孫何湏更羡東西陕君管南村我北村
　　　二和
主人卜晝衆懽濃今孟嘗君豈易逢漲水已堪航别
港宿雲何必㡌前峰三千客各聞風至一曲湖勝裂
地封小試此翁𨳩濟手不妨行樂不妨農
　　　二
四傍山色青環郭八面波光練抹坤天造居然成别
墅帝招未肯入修門爱蓮豈欲希周子起蕝終難滯
叔孫介甫争暾人已笑老夫安敢又爭村
　　　三和
野色湖光淡復濃阿香神爻巧相逢金箆莫辨理中
樹蠟履難發漢上峰帝眷驛馳丹詔問客歸亭有白
雲封邉無牧馬村無犬撃壌何妨作老農
　　　二
撃磬何湏入於海括􁂫未免取諸坤㝷盟今已白鷗
社待詔昔曽金馬門魚戯罕逢同隊子雞窠㑹見二
毛孫(唐人詩子/孫皆二毛)兩翁未易分優劣一楽山村一水村
　　　四和
鯨吸仙人飲興濃尤嫌惡客懶迎逢逆風弱水三萬
里夢雨高唐十二峰詩派相邀容入社酒泉雖逺願
移封葑田畢竟勝高仰猶可躬耕佐大農
　　　二
臨淵細味心亨坎卜築先占地勢坤説易何妨遇于
野談元亦入妙之門賜金莫惜娛賔客堆笏猶堪遺
子孫不比酸寒杜陵老破茅草屋傍江村
　　　五和
霧掃山如潑黛濃一開口笑古難逢　耕種桞輞川
水大急移蓮玉井峰甚爱名花當輦致逺求佳菓莫
函封人生惟有田園楽未可輕将仕易農
　　　二
江湖浩渺常存闕雲漢昭回妙闡坤妓或携來安石
墅客誰畔去翟公門戴花老豈非同姓拾穂翁猶有
逺孫殺馬毁車吾耄矣尚堪扶杖過鄰村
　　　席間次水村主人韵
游人似蟻磨邊旋驚恠壼中有别天鉄畫誰如奎畫
妙錦湖賽過鑑湖賢懸知星照嚴光瀬不管江通魯
　田昭代未應無狗監誦公新作冕旒前
　　　挽鄭計院
方與譽髦連茹進忽然避弋下喬來空令歸訪盟鷗
社不使重登市駿臺古有孟嘗能好客今無鮑叔肯
分財吾衰難秉銘幽筆短些凄凉不盡哀
　　　答林文之
筆勢翩翩漸入佳晨簷怪得鵲查查勞謙君子方求
益老秃中書不夢花商頌以前殊簡短衛風而下稍
淫哇鶴天鯨海無邊際莫費工夫納百家
　　　盗發蔡端明墓一首和竹溪䪨
忠惠松揪過者欽誰知藏伏禍機深英魂久向兹埋
玉佛面今為汝削金下馬三號空枚淚磔蟇萬叚亦
甘心邇来野外無全塚謾使閑人憤滿襟
　　　又盗　端硯一首
　衣孔履世猶欽此硯隨公歲月深璞羙止縁鸜眼
　價高不數褭蹄金虬髯尚破偷兒膽麟筆曽誅賊
子心今代安知無雋尹傳經决獄肯披襟
　　　送方漳浦(景子)
頗聞送者詩盈軸我有樵歌子試聴岩邑雖然人所
畏畬民均是物之靈二升飯了宫中事一字亷真座
右銘見說守侯如召杜㫁無走吏至公庭
　　　和林太淵二首
端　舌本鈍如槌自畫村眉不入時門巷張羅賓客
少車輪生角僕夫悲共游洛下凋零盡末向巖頭
嘱誰爲吾子師余豈敢伊家元有大宗師
　　　二
聲　籍甚自髫年聖處聞之於膝邉廟瑟久無人續
　國棋誰與子分先書經秦火訛難讀鉢至曹溪靳
不傳功行滿時笙鶴下未應山澤著臞仙
　　　禋霈進封一首
忽得中都訊綸言下玉墀名為開國子實類出家兒
不記操麻卷猶堪譜荔枝吾方抽手扳榖璧欲安施
　　　目疾一首
疾起自肝家眵昏認物差昔如虹貫日今隔霧看花
瞑鵲驚飛匝凉蟾瞥露些廟堂見章奏應笑字欹斜
　　　送游潮洲二首
霜簡剛言璧有瑕清朝耳目不應差醉翁絶少環滁
飲范老何心慶朔花省庫錢皆留享士高齋琴却帶
還家邵平舊圃元無恙未必封侯勝種瓜(慶朔堂在饒州/郡圃見范公詩)
　　　二
雖森畫㦸惟清嘯因討紅巾有雪髯孟子曽稱伯夷
隘漢人亦議弱翁嚴交游皆嘆遺公誤􁔴怨猶言太
守亷可惜遒人官久廢此詩湮鬰在閭閻
　　　左目痛六言九首
深碧非少林祖暴赤疑歸宗僧何湏近青藜杖不願
如紫石稜
　　　二
親燈似鴟撮蚤對卷如獺祭魚今已作白頭觀昔曾
校黄本書
　　　三
詩到歌行尤妙傳與國語並行艱辛張籍病瞎浮誇
左丘失明
　　　四
昏花廢干禄書麻嗏類辟瘟符草字見嗤醉秃小楷
難付官奴
　　　五
晚嵗甘為瞽史前身不是離婁喜𣑽夾書送老惡巾
箱本如雔
　　　六
儒醫診肝脉去小童負薬笈從吾寕作一目鬼古曽
有獨眼龍
　　　七
熏目不欺暗室呻吟少下禅床悟後盡除業障定中
或放毫光
　　　八
早眈蔡譜華妙晚受𥅆書深長始悟擘紅異味不如
守黒单方
　　　九
閣上束三千卷牆角棄二尺檠此玊函方不載無金
箆刮亦明
　　　後九首
宏景　已上矣天子書久無之怕騎瞎馬浪出安用
　　　二
經来葱嶺絶域書出汳縣古家饒君一目十行如彼
千瘡百孔
　　　三
痛定偶成短夢驚廻如近清光黄怕牙箆𨳩卷絳紗
玉斧照
　　　四
夜眠便甘菊枕晨起避凌霄露倍爾雅幾委頓註本
草不宜誤
　　　五
力疾搜膓草制忍痛撚髭改詩鐵燈檠我同好金蓮
炬𬒳一時
　　　六
黙黙回光反照津津勿薬有喜八荒入吾闥中四海
在我牆裏
　　　七
坐井成小眼孔面壁得大醫王净洗三生熱惱不煩
一服清涼
　　　八
老去具一隻眼向来隔幾重膜盡見夫子宗廟遍觀
彌勒樓閣
　　　九
吾今垂老示疾君昔與人作縁尚能續華陀傳何敢
負宋清錢
　　　陳佐藏之温陵
　鬰相門望新書在所銜昔隨翁出宰今見子封男
大録䳱行至遺民馬首參撃鮮良不惡何日返槐
　　　陳郎玉女之官
擇地喜将父戴星勤坐曹阿奴巳傷錦君子好更
大尹徵求寡先賢橅字勞直湏琹調古莫倚棒頭高
　　　目痛一月未愈自和前九首
開之則新生犢閉之則入定僧有時起瞻斗極有時
遥望觚稜
　　　二
悔名草木鳥獸住校亥豕魯魚識字惹客問字懶書
怕人索書
　　　三
隘矣匹夫疾視鄙㢤主父倒行止酒看花濺淚吹
見月羞明
　　　四
無復燃藜照向徒以親燈觀符掩卷嫌　穢史
罵元老奴
　　　五
鬚眉似是綺皓耳目已非曠婁受明上座頂禮
老公　讐
　　　六
耄及嵗不我與眼空吾誰適從䝉叟逹觀鵬鷃子雲
自視蛇龍
　　　七
静中面壁打坐􁑴後抛書投床認自家一尺捶管渠
儂萬丈光
　　　八
朱顔無薬能駐白髪縁愁許長昏昏枉讀萬卷
起瞻四方
　　　九
乍可頻看短劍渠肯高張長檠已與鷗盟浩蕩
鵠立通明
　　　又和後九首
覺性靈明自若本心利欲食之大觀如夢如幻
坐忘坐馳
　　　二
學仙燒汞成灰學書埋筆爲塚羡關尹喜見聃希顔
氏子瞻孔
　　　三
寒儒賴有雪映貧女那無績光千眼今依佛閣重瞳
昔侍舜廊
　　　四
康術鷹眼不化處仲蜂目亦露我有自觀人訣汝勿
為相　誤
　　　五
　簡定　字黒屏倒月蝕詩嗜學心無止法讀書
眼有還時
　　　六
入槐見　茅覺徂恕喜脱離黒暗獄中透入光
明　裏
　　　七
自遣病魔　不干薬上薬王洗眼菊泉舊本照懐
蓉月新涼
　　　八
浮雲月之障礙䝉氣日之翳膜已把太元覆瓿更将
三傳束閣
　　　九
憂患長我意知苦楽隨渠業縁貴人銀燭按楽書生
帋裹見錢
　　　送方郎唐卿漕試
翁已鞭鸞上九霄此郎雖小亦清標斯文上有嫡傳
在毎見能令人意消身退吾難論一鶚才高君必中
雙鵰漢廷急士将親策想見諸儒避董晁
　　　自題長短句後
春端帖子譲渠儂别有詩餘繼變風壓盡晚唐人以
下託諸小石調之中蜀公喜栁歌仁廟洛叟譏秦堞
上穹可惜今世同好者樽前憶殺老花翁
　　　勉千里姪秋試六言四首
而翁二子絶奇其季虎中最怒期此郎甲科郎跨王
父曽王攵
　　　二
童習好雕篆作相業寓混成篇猶之射者百中勉􁇁
原天一聫
　　　三
茂才異等息嚮太祝齊郎比肩汝伯何由􁇀髪我家
舊有青氈
　　　四
　　思猶盛壮吾光隂已耋耄不堪蝥弧先登尚可
　旗傍
　　　中秋大風雨五絶十四夜
(説中私月/四海皆熟)
　　　縱筆一首
鄴下徐陳逐逝波(意一/栁齋)僅留老子尚婆娑吾宗世
戴花舞大耋誰能鼔缶歌松下㝷常無暍道花間隨
處有行窩痴人逐物廻頭少看到棋終恐爛柯
後村先生大全集卷之三十四
後村先生大全集卷第三十五
　詩
　　　洪秘監徐常丞有詩賀余休致次韻
還笏何湏待拖紳世間無價是元身為梁父咏常存
漢累太元經坐美新朝露饒他夸奪子暁星有幾典
刑人由來老幹禁霜雪不問東皇探借春
　　其二
玉座分明念老臣孤忠何路更前陳無枯樹賦如開
府有病梨篇似照鄰粥鉢不愁餐鯁饐蔬盤何用膾
紛綸儘教巷静門羅爵絶勝山空塚卧麟
　　其三
既衰戒得久書紳所得毫毛所失身疎傳畫圖傳不
朽胡公糞土謗如新古詢黄髪非無意今繋蒼生尚
有人吾老而休君未可時來偏與物爲春
　　其四
好語嘘枯極主臣未應公幹勝徐陳争三十里敢言
智有百萬錢難買鄰殘燭苛留終㫁簡痩笻扶出拜
新論徳星若肯過田舍只膾溪鮮代脯麟
　　　和警齋侍郎二首
顔蒼鬢秃舊詞臣幾見䑓家局靣新栖碧山中真大
隠立紅雲畔是前身魯公昔有賦千禄楊子今無賦
逐貧縱使未能追綺皓絶勝賜杖給扶人
　　其二
家傳豈有枕中方敢向堯朝議大　難入高賢真率社
且㝷童子釣逰郷有西疇事咨衡宇無北山移誚草
堂獨恨才衰詩不進儻容摘艶更薫香
　　　病起十首
架帙縱横硯有埃先生久不至山齋散花魔已降摩
詰褁飯人誰訪子來又與杜康絶交兵併疎毛頴少
恩哉幾時真得金箆力書債重償酒興開
　　其二
薄有桑麻在北溪輜車懸了駕雞栖専房安得莫愁
妾同穴除非法喜妻　掛屋梁聊藉草螢穿窓隙勝
然藜謝公虚下問筝涙輸與劉伶醉似泥
　　其三
未縱心年乞退休　垂八十更何求相方好事下白
屋帝豈無人記玉楼綬未必為翁子福扇安能障彦
囬羞吾詩絶似淵明誄莫遣他人弄筆頭
　　其四
亹亹清談猶可聽星星素髪不禁搔昔如八駿走干
里今似九牛亡一毛吟苦都忘年事老寢甘始悟早
朝勞箕山只有人間世尭大如天未易逃
　　其五
有四冝休七不堪豈容華皓尚癡貪固難唐突耆英
社尚可追攀老學庵酷嗜蟹螯聊自酌高懸麈尾共
誰談吾聞多夀常多辱伯始何湏飲菊潭
　　其六
昔與諸賢共造廷如風吹䋈浪飄萍溘先忽忽同晨
露殿後暉暉獨曙星未肯肩隨金谷友幸留面見
堂靈伯倫舊與吾通譜欲徃從之唤不醒
　　其七
酒户詩壇聊爾耳也吟唧唧醉陶陶鯨魚翡翠兼羣
體蜾蠃螟蛉視二豪京落飲徒煩借問江湖社友謬
推髙可憐小杜醺酣者浪許詩人僕命騷
　　其八
暮年字字費冥搜少作如山棄不收作美新文生失
莭留封禅草死包羞懐中探錦都無幾身後懸金未
易求懊恨新來剛制酒世間何物可澆愁
　　其九
變風而下世無詩幼學西崑壮恥為老去僅名小家
数向來曽識大宗師百年不覺蟠雙鬢一字誰能断
数髭誠叟放翁幾日死著鞕萬一詩肩随
　　其十
有粟二囷書数厨一生受用小規模要令後裔師吾
儉不願多財使爾愚旋作續書傳福畤偶成小楷付
　奴自慙未至韓公地老語諄譫謾勸符
　　　諸公載酒賀余休致水村農卿有詩次韻(二/首)
聖世烏巢可俯窺乞食豈必避危機牛車徑駕史儋
出麟筆曾嘉季友歸迂叟相邀入真率乖崖安肯慕
輕肥山林深宻雲天逺存闕心寕不可磯
　　　二和
日眚陳編懶更窺博通似恐洩天機大愚苦要騎麟
下小黠猶能化鶴歸覔句痩肩两山聳絶粮乾嚥上
池肥平生慕用徐先輩異世溪边共一磯
　　　三和
别無穴隙可鑚窺常恐冥行踐駭機恰則賜環煩内
引俄然双履巳西歸都忘紫金煙花繞絶喜青山筍
蕨肥應𬒳水村翁冷笑争墩未了又争磯
　　　四和
覺海難将淺見窺打􁀁徑去契禅機何曽蝴蝶暫成
夢　誰勸歸江上風濤猶洶湧盤中泉土頗
甘肥恒當叱犢勤耕野不必然犀往照磯
　　　五和
𣆀書深逺絶難窺止足書中向上機但㸔杖扶博山
入不知扇賜曲江歸年饑方慮溝中瘠旰食欲令天
下肥念此令人生内熱溪邉頼有滌煩磯(見盧鴻/士草堂)
　　　六和
時事渾如坐井窺逢人不敢問邉機連營未寄寒衣
去故里何心晝錦歸笑矍鑠翁鳶跕堕愛元真子鱖
魚肥緑隂多處宜垂釣莫𬋩楸花落滿磯
　　　七和
户外荒園久不窺桔橰已息漢隂機與雞窠老略相
似微鹿門翁誰與歸訓儉家纔支伏臘力農田不問
饒肥由來位重多憂責未必沙隄勝石磯
　　　八和
指法金針不許窺笑他貧女織寒機摘仙曲奏調羹
賜之問詩成奪錦歸論定會盼銀信召眷濃漫妬玉
環肥(梅妃目太/真爲肥婢)溪邉鷗鷺偷相語只怕先生又下磯
(張平崖有失脚/下魚磯之句)
　　　九和
陸海潘江莫測窺手揮巧斵執神機昔如魯衛麟𥘉
獲今似遼天鶴獨㱕外物何殊竿木戯内丹不待薬
苗肥只愁户外蒲輪至去坐絨韉勿坐磯
　　　十和
高屋從來有鬼窺鐵門闗枉費心機逃尭欲去未忍
去捨魯不㱕何處㱕欵段馬知如狗大堂厨羊不侣
蠔肥賜金未可都揮散要買荒山鶴㫁磯
　　　目青
一秋窓下少書聲目眚纒綿乆未平丈徳三麻如昨
日善和千卷付來生𣆀兮雖視如無見藉也於心固
不盲吹却殘燈抛蠧簡擁衾巍坐待天明
　　　賀警齋吴侍郎𬒳召
舊人僅有魯靈光銀星翩翩下帝傍龍去十年閉卧
洛鳳來一日再鳴陽璽書下訪芻言急月食囬思㰖
味長善類合離関世道祈公趣駕勿循墻
　　　挽鄭甥主學二首
北轍心猶鋭南廊策不遷美芹干将相果薄淑生徒
賦鵩方疆仕聞雞漫壮圖未應精爽盡丹穴有雙雛
　　其二
親則班　子賢於輔嗣甥奠芻終古訣炊黍霎時荣
先墓身為殉新邱手自營老人尢惜淚何况又偏盲
　　大淵寄道冠漢鏡各答以一首
已掛朝冠了煩君寄道冠頭蓬不梳乆髪秃欲簮難
簡便烏巾贅清羸鶴􁐻寛兒童恠崖異便作羽流香
　　其二
雁足傳書至蟾光出匣新真從古冶子曽照漢時人
昔作美年少今非妙色身明知皆梦幻莫認假為真
　　覧西齋弟子抄諸家詩一首
小窓幾載共吟披重見殘編拊事悲早日才高鸚鹉賦
暮年淚盡鶺鴒詩神交夢尚通康楽手澤書堪付阿
冝若是孔懐因未㫁安知來世不吹箎
　　讀太白詩一首和竹溪
翰林萬里出峨嵋曽受開元帝異知只道髙爺能毁
鬲無端環子亦嗔癡空傳飛燕當時句難覔騎鯨以
後詩的是長庚星現世粃糠伯友與王帥(李華為/白墓誌)
(云下為伯友/上為王師)
　　　挽陳岩方隠君二首
長魯申公数歲餘占天随子百弓居久抛科舉㝷𥘉
服不願君王載後車里有學人來問字朝無掌故就
傳書新春農告西疇事誰伴樗翁共荷鋤
　　　其二
溪邉山房委折通毎分半榻聴松風芻成昔喜同浮
白荔熟今悲自擘紅宰上碑何慙有道城中人少識
龎公单雞勺酒新邱逺迢遞扶衰别殯宫
　　　徐洪二公再和二詩余亦隨喜
腰臂拘攣倦笏紳箋天乞得水雲身古書一點心源
合時事千莖鬢雪新世重晚香并晚節吏難全傳更
全人嵗寒頼有梅相伴先向南枝漏洩春
　　　其二
龍鍾渠可偹藩臣半俸恩深勝在陳熏䑕少曽開牖
殺牛何必效東鄰箋天䟽許𥘉還笏上水舡難更掌
綸幼讀學而渾忘却豈能歌鳳又書麟
　　其三
松風地籟瀑天紳下有苔磯著老身僵卧從教茅屋
破放歌不犯玉䑓新陶元亮可羲皇上管㓜安非漢
魏人酒禁近來開一綫霜天便覺滿懐春
　其四
久愧君恩禄具臣太倉非有國陳陳立朝到處老羞
窟避客經鄰年少覿鄰鶴夜失鳴猶給料魚寒不食
　收綸小瓢如璽猶慵佩何况金龜與玉麟
　　　　和長溪葉潘投贈韻(工琴詩/書畫)
　脯麟炰鳯飲鯨吞肯學寒儒嚙菜羮琴古無階登舜
　殿詩窮作崇客羗村可憐書畫科俱廢(元朝立書/學畫學)誰
　謂文章技未尊世上金䑓随處有吾貧聊復贈君言
　　　　林卿勸開酒禁次韻一首
　新沐髪潬如雪白大開眼只見天青稱觥乍可同幽
　俗錫爵安能效衛伶遇眼神奇俄臭腐到頭濁醉勝
　清醒閙籃不是安身處且向糟邱寄暮齡
　　　　和曹守司直勸駕
　李唐故典存燒尾皇宋科名從勅頭月露濃熏仙桂
發天風高送客槎浮三塲魁匪先賢志千佛名知幾
劫脩自笑申公垂八十不能挾册共西游
　　　讀大行皇帝遺詔感恩哀慟六首
昨者攙搶久未收宫中齋素郤珍羞宵衣宻遣庚牌
遞露布差寛丙枕憂大慚忽然開玉鎖積勤端為保
金甌尭民莫不如䘮考况侍尭階近璪旒
　　其二
或犯威麟批逆麟容如天地養如春早年憔悴行吟者
(真魏/諸人)歲晚賡歌喜起人風雨無終飄暴意雪霜有天
發生仁才哀莫如丈之徳虚沗詞臣與史臣
　其三
聖度如天未易量毎憐孤直赦疎狂中傷競發千鈞
弩拂拭重登七寶牀昔忝未歸同二老今無殉死愧
三良鼎湖望㫁靈斿逺血淚纔乾又数行
　其四
禁中宣召佯狂李度外蒐羅不第蕡先帝英明親擢
汝孤臣老死敢忘君壊麻詎忍加城罪庭著居常讀
軾大縱使天光留隻眼此生無復望堯雲
　　其五
批鳳提鼇間世遭老臣全未保絲毫封還不覺天顔
近勸誦偏知帝學高户外昭容猶紫䄂柩前諸后更
黄𫀆暮年涙滴藏山藁疇昔曽經聖筆褒
　其六
士有一長斯可矣文兼衆妙古難之元豐御覧諸生
賦(周邦彦/汴都賦)淳化屏題侍讀詩(楊徽之/詩十聫)序建隆須還鞏
筆記儲祥必待蘇碑臣於四美安能偹虚受先皇不
世知(宣索文稿/宸翰褒諭畧云賦典/麗而詩清新記/贍而序簡古)
　　　大行皇帝挽詩六首
仁厚傳嘉祐重華繼紹興方恢周境土忽治漢山陵
儉匪珠𥜗殮危猶玉几憑遥知天上楽難返白雲乘
　　其二
臨照三千界涵濡四十春沙難量福壽天不大堯仁
眇小坡詩案優容濮議人老臣偏慟絶曽扈属車塵
　　其三
虜哨無寕處龍顔有隱憂未曽御戎服已報走􁇁裘
地拓黃河土天燒赤壁舟奈何投柱斧不待獻俘囚
　　其四
頗恠旄頭異何曽玉色怡惡言聞佛耳夷猾上尭眉
河豈無清日天曽有壊時嗣皇新讃禹遺老喜還悲
　　其五
自惜孤寒士栖栖到老休生前浩然棄殁後所忠求
臣草金雞赦帝臨丹鳯楼追懐稀濶遇恨不殺身酬
(辛亥禋赦臣草德音蒙天一笑小字本並無塗改)
　　　其六
英鍳高千古名尤不假人周惟十夫哲漢止一儒醇
聖筆嚴褒貶臣材豈儗倫驪珠六十九誰謂槖中貧
(庚申𬒳㫖宣索丈藁奉/宸翰有醇儒哲匠之褒)
　　　送外弟方時父寄呈　古心相公
一自子猷廽棹後溪邉風雪少來賔櫟樗吾寓逃天
伐爪葛君猶訪古親不以癡頑疎此老絶勝富貴合
它人相公留下陽春脚應念詩翁白首貧(古詩人云/富貴它人)
(合貧賤親/戚離)
　　　挽高孺人(太傳鄭君薦母)
泝源髙適譜作􁉔鄭䖍家賢子搴丹桂高才𥙷白華
病猶觀　輅没不待笄珈阡表堪傳逺何湏挽誄加
　　　挽黃拙軒(巖孫之父)
曠懐無事可攅眉髙興成章不撚髭爱殺元公為賦
笑他平子作愁詩山中㧞鶴平生支天上麒麟小
兒今代徐陵文價重為君鄭重述俚辭
　　　臈月二十二夜漏下数刻小飲徑醉坐小
　　　閤睡傍無侍者仆於户限眉鼻傷焉流血𬒳
　　　面記以六言九首
退之落齒感慨子春傷足悲哀遺　有所受也敗
豈不痛哉
　　　其二
玊追琢天肖汝血模糊物敗之何事筆端白現依舊
眉毫雪埀
　　　其三
點鬼機械惡毒老人皮肉麻頑且摩麟竭止血不
　獺髓滅瘢
　　　其四
不為卿面作計轉令汝貌不揚鬢畔有千莖白眉間
無一㸃黄
　　　其五
垂堂一跌血面閉閤三旬裹瘡有佛至維摩室無人
拜徳公床
　　　其六
室中文殊已去户外子輿不來䝉𥙷院衲足矣扶靈
壽扶彼哉
　　　其七
　晋士讐阮籍眼唐人觀李邕眉任汝得吾皮骨惟吾
　不汝瑕疵
　　　　其八
　　書大聖𥘉元白髪先朝遺老浪言鐵筆猶存不覺
　玉山自倒
　　　　其九
　　甞學斵傷鼻不待狂言炙眉禍福非自求者横逆
　　順受之
　　　　責猫
　　錢聘汝向彫寵稳卧花隂曉日紅鷙性偶然捎蝶
　魚餐不與飼鷄同首斑虚有含輝相尸素全無執
䑕功嵗暮貧家冝汰冗未知誰告主人公
　　　答陳莆田投贈二首
　昔潘郎説孟公講聞乆矣匪匆匆君豪不忝十才
子吾老真成一秃翁謝事安能騰穪墨輟耕猶可和
　風畫簾寂寂蒲鞭小應許澹䑓至室中
　　　其二
　退已邀鷗入社畸孤羞使鴆為媒聞聲令尹弹琴
治有逺方人負耒來雷邑地偏難舞䄂㘭堂水淺易
㬔杯一枝半朶真窮相輸與河陽滿縣開
　　　送林徳輔倅三山
　雛力薄難軒輊一鶚能高易輓推屡見衮衣聞吉
　安知夾袋偶遺才易云極困将享矣諺說平分有
是哉苦餞古公煩問訊蚤𨳩翹舘築金䑓
　　　七十九吟十首(和山谷荆江亭韵)
閲世桑田変海波謾存銅狄共誰摩釣璜歲月明年
是馳隙光隂一霎過
　　　其二
　　端平甲子歲結局景定壬戌年有北窓凉來枕
　　　風塵傍扇邉
　　　其三
便有鳳從千仭下更無虎守九重門㧞茅𥘉喜仕途
泰起蕝廼知皇帝尊
　　　其四
多作惡詩供世笑晚持孤論誰予同才名壓倒
老官職火迫乖崖翁
　　　其五
向來熱血潑虚庸巵酒憑誰酹二公老作地仙差
了洞賓相約聼松風
　　　其六
適聞有詔追陽子又説厚禮迎申公莫教涑水疑四
皓且伴横渠吟八翁
　　　其七
經書上卿曰劉子史稱三老為董公趙章泉自號晏
叟米先生一字遯翁
　　　其八
舊田廬我先人業某水邱吾童子遊有𣏌菊姑安蒲
里無蒲萄可博凉州
　　　其九
業縁在東震且國参禮徧南贍部州欠明眼人
　　　圓機士語九流
　　　　其十
　　瞎吾眼猶劬書平生無涙如唐衢爱鶴天鯨海空
　　嫌羊腸鳥道﨑嶇
　　　　吾里前輩林删定甫六十挂冠夾漈艾軒諸
　　　　老皆為賦詩追次其韻
　　定飛仙去不留惜余生睌欠從游种明逸後屈三
　　范景仁邉放一頭有鹿門栖堪遯去無菟裘計徑
　　休却憐荷蓧非真隠鷄奚殷勤止仲由
　　　　乙丑元日口號十首
三白吳中梅花雪一穟海南沉水煙勸汝杯酒令汝
壽著婆衫子拜婆年
　　　其二
俗情諱老難藏老暮景添年是减年舉力田科雖殿
後序鄉飲酒却居前
　　　其三
癡獃已肖木雞状行走不减竹馬時太平期恰當今
日嬉戯翁渾如小兒
　　　其四
　坐臯比開講肆忽㸔傀儡至優塲此翁奇奇又怪
恠若非偽學即陽狂
　　　其五
伴壮丁騎秧馬出遥㸔兒童放紙鳶戲老無憂庸
非福身是神仙不自知
　　　其六
無春一點到田廬有雪千莖上鬢鬚昧爽小孫唤翁
起勸簮栢葉飲屠蘇
　　　其七
　新天子法永阜為先皇帝服通䘮𥘉元年素幄視
　千萬世責史有光
鐵筆俱牽動金䑓搃去登老僧不出院挂起一枝藤
　　　其二
皓素應難染元纁未易迎只冝大林卧或命小車行
　　　其三
烏寺迎巖主(君/畴)螭拗起澗翁(伯/紀)也湏留幾箇相伴聽
松風　其四
李廣飛将軍世南行秘書乃知數寸管不及丈二殳
(懐歐陽/巽齋)其五
鰲頂來差晚龍髯去莫攀不能從㐮野只合殉橋
　　　其六
佛以滅為楽觀身等一漚如何盧行者鎔鐵䕶枯髏
　　　其七
䝉叟云𣆀死當時有吊賓始知関尹子迂誕誑愚人
　　　其八
桞七葬堆頭營妓歲􁏏酒不知花翁墳有人擘紙否
　　　其九
向來春帖子殘􁁟罥蛛絲無復秦郎思聊吟党進詩
　　　其十
跌蕩四千首流行宇宙間國風幾曽熄聖筆不能删
後村先生大全集卷三十五終
後村先生大全集卷第三十六
　詩
　　　題趙與信贄卷
身以明農老一邱屡空何以答珍投新腔高處古楽
府警句當家小倚楼此筆生花尢組麗彼風吹蘀漫
輕浮従前作者皆勤苦營雪功夫更講求
　　　迎候艮翁二首
問訊江邉白首郎可堪留滯向殊方逺遊定有騷哀
郢新集應添賦弔湘得路諸公蛇入宇去國幾箇鶴
還郷與君大勝於劉栁嵗晚鄰翁約未償
　　　其二
恰則含香大徳殿俄而攬轡祝融峯得非麟角驚几
目或是蛾眉妬冶容六丈一勾非惡意两翁相對少
歡悰西山北郭多幽事雖老猶堪撰杖從
　　　送洪侍御二首
曽峩豸角立朝端貴近聞名膽尚寒古家狐狸何足
問法筵龍象各傍觀青霄直上雲梯易白首能堅鐵
壁難想見洛陽為帋貴争傳獻可䄂中弹
　　　其二
幾廽南向望蒲輪聞引西　忽改轅小毖上求助𥘉
政大招公起入修門鱗無嬰者寕非謟膳有鬈如不
必言膜外浮榮均臭腐本來面目要尚存
　　　送雷司法於發秤提結局一首
吏奉新書多刻峭君於此事極忠勤告緡鮮有麗三
尺投劾不如寛一分重幣稍權周舊法大搜安用漢
深丈先明最善言隂徳莫要人知耳自聞
　　　居厚弟得王局祠
憶昔端平𥘉去國署御竊喜似坡仙衰翁鬢雪年筆
晚賢季條氷敕墨鮮飲馬胡兒来雑沓猶龍老子去
翩躚何時劒閣妖氛掃重炷荒祠一縷烟
　　　徐仲晦以尚書名郎
進立乎朝多憚黯誼形於色欲烹桑(君尤悪/翁官)瞻前昔
徧参諸老殿後今留遺嗣皇主聖方當親上輦時清
未可夣凝香蒲輪何以定時發耄瞎難占紫氣祥
　　　送陳監簿造朝
君昔閑三紀朝今聚衆賢居然峙鸞鵠不似襲貂蝉
訓儉無釵澤遺忠有笏傳將何告明主事事法隆乾
　　　題髙端禮竹屋
植物惟竹尢清剛髙君占㫁作屋塲首陽二子艴然
怒柰何千載侵了疆七賢六逸接踵起紛紛聚訟如
堵墻士師狐疑不能决後村老子來平章世間物以
少為貴姚花禹栢蜀海棠籜龍子孫異於是布滿天
地并四方自是渠髙興勝踐不與君相妨立談虞芮
各氷釋髙君奄有千篔簹設榻中央墉四旁莫遣俗
客升吾堂
　　　寄題徐候雨山堂(汝乙)
竹溪來索後材吟讀記披圖已醒心豈是沕淵行雨
懶亦非避地入山深喜㸔素瀑飛青壁不𬋩蒼苔卧
緑沉西北城髙刁斗急將軍未可問山林
　　　挽林徳遇主學
摛技多新意研㝷最苦心可憐策名晚誰遣讀書深
兄老悲長枕妻賢歛短衾近書猶未答展玩一沾襟
　　　食早荔七首
苧蘿仙子綘紗裳歲歲年年逞色香不比阿環池上
菓一千年得一番嘗
　　　二
活八十年頭雪白啖三百顆面桃紅村南村北無人
識向荔枝邉覔此翁
　　　三
樹頭粟䑕往來頻時遣髽章作徼廵不是尚方要包
貢暮年賴此助精神
　　　四
蜀道閩山各有之千林紅緑任紛披杜詩息響難逃
和蔡譜孤行欠𥙷遺
　　　五
萬株綘翠圖難畫一種甘滋味鲜知但見美如西子
舌断無齼上玉環眉
　　　六
向來噢做荔支顛浪得顛名不記年帝憫此翁顔色
老即家除拜荔支僊(列仙傳有/荔支仙人)
　　　七
先生受用晚蕭然日晏厨荒突未煙説與兒童休
見摘來丹實可加邊
　　　贈括蒼管生二絕(善談天)
八十瞎兼攣形骸槁木然不煩大司命更筭小行年
　　　二
輅死向千年占書世失傳安知無肘後畱在逺孫邉
　　　夣南塘一首
惜哉典刑盡久矣幽明分忽夣如生平握手各悲欣
素排俗學誤獨策聖處勲共起淹中蕝重理閣上芸
援琴奏古調蓄耳所未聞騷史多香艶叔季誰醲熏
文通筆有色君苗硯可焚精粋軼孟荀鉅麗肩機雲
神交暫晤語睡覺還離群猶記酒邉謔惟操及使君
太白仙已乆佰業老尚勤向也失東隅兹焉迫西曛
窻間舊膏火案頭古典墳可憐搔雪鬢無與運風斤
　　　疥癬二首
髪膚勿毁斯為孝疥㿍雖微至不仁血氣衰無丹換
骨親朋踈恐癩傳人祼䄇懶對炎凉客湯熨猶貪
電身臭腐神奇同盡耳全歸即可見先親
　　　二
試脫中单肌起粟俄生典隐状如沙絶憐病叟鳮皮
皺難借靈妃鳥瓜爬昔號玉人曽美晢今成鐵漢已
頑麻戯衫脫子無覊束縦見三公手懶义
　　　閏夏六月書事一首
自矜力徤瓜距剛乗夜隂黒來康荘東家亡羊西失
狗不覺曉日斥扶桑村農賈勇群捕逐一農奮戈扼
其呒虎立而攫吼動地萬夫辟易農重傷衆戈攅聚
攻腹背虎既倒斃農亦僵居人空觀死虎競擕巷
其羅酒醤獨憐逝者不可返孩幼呱􁀾啼其傍古來
猛士豈易得揖蛙可以圖覇王恨渠手無羽林鎗血
膏原野䰟國殤何如姑飬圯宫勇猶可自附南方強
　　　題放翁像二首
三百篇寂寂久九千首句句新譬宗門中𥘉祖自過
江後一人
　　　二
詩倍太白子美年高轅固伏生卻鶴膝枝身徤讀蠅
頭書眼明
　　　題誠齋像二首
歐陽公屋畔人吕東萊派外詩海外咸推獨歩江西
横出一枝
　　　二
平園左相亞傳澹庵資政端明老先生活八十中秘
書了一生
　　　雜興
誤朝者誰歟肘後挾緑啇簿緑綱已宻筦㩁弓遂張
競貢包茅入誰知刈葵傷鐃歌慶胡滅䝉衝弛江防
向非一大治吳椘成戦塲老儒夕九起蹙蹙瞻四方
有鵑啼雲安無龍卧南陽男兒重横行詎肯坐簀床
昔人含兩齒時來猶鷹揚殘骸久飾巾清淚空沾裳
　　　二
自從失闗隘國蕩無藩離血喋渭耕處草荒漢壇基
復以瀘叛壊勢如敗棋設非城古渝遂舉蜀弃之
吁嗟今之人不念築作誰但見繩陳湯未開言李齋
　　建隆殿老栢生枝新方喜立赤幟俄已變黒旗
　欲包秦鞏今乃防嘉眉澈也客金吾於何駐旌麾
　堅出塞銘仲宣從軍詩吾耄不可待何以慰離思
　　　三
攙搶𥘉疑附直為飢所驅酸寒仰鼻息飛走受指呼
　臣失駕馭積漸灌驕夫一朝恕螳臂跳踉何其愚
李陵出偏師斃之如拉狐零落殘部曲相與奉楊姑
去為韃行者蟠据衮鄲區氊也少而㸃亦頗渉臘書
耻父汚國史諱人呼逆雛拜表舉全齊獻之王㑹圖
遂梂東隅失許稱南靣孤功名雖不終忠孝焉可誣
不知戦塲内曽有廟貌無吾甞草二麻何䖏陳束芻
　　　四
　賦不可增啇賈不可籠雖有百孔桑安能捄囯空
　　誰創智造楮以權銅南渡𥘉未有隆乾始流通
十萬億愈多　愈無窮議者勿咎楮楮有活囯功
　　賤如土百物皆價穹有司欲平之其術未易工
　　化　外市不為日中譬如刼危病下訃用火攻
公卿與文學枘鑿常不同未論政然否先觀民咈從
　　　久矣昏事㱕明農莫獻蒭蕘言徒懐芹曝思
　　　五
昔事先皇帝弱羽參高翰對揚之鯁論狂踈犯龍顔
䑓簡凛霜凝聖度如天寛赦於碓磨中驅之原隰間
乘傅者四人記憶獨賜環重來寢通顯三黜因封還
歲晚復見收奏技列從官所忠來諭㫖聞卿十年閑
所著凢幾書頗欲見一班臣既美芹獻上亦停著觀
曽未喻信宿王言冠篇端孔筆褒貶嚴舜歌賡載難
華顛際休明幻軀迫尫殘倦直承明盧求出函谷闗
綵纈藉金罍玉柄綴寳紈上有二十字妙畫翔龍鸞
及帝将遺弓許臣遂掛冠古人報一飯飈馭無路攀
送不涉胥濤葬不殉橋山長吟黄鳥詩血淚空汎涸
　　　林卿見訪食梹榔而醉明日小詩次韻一首
壮於蒳于大於榛咀嚼全勝麴蘖春俚俗相傳祛瘴
厲方書或謂建脾神素知鯨量安能醉但取鷄心未
必真一笑何妨玉山倒貧家自有幸苔茵(日華子云/建脾本章)
(云尖長者名擯圓倭者名榔㯽力小榔力火醫家不/復細分但取作雞心状卿所食豈非似雞心者)
　　　晨起覧鏡六首
投床栩栩復􁐣蘧不覺籠銅曉皷𥘉服殺吾家老中
壘仰觀星宿俯觀書
　　　二
少日手抄尤謹楷中年目視稍眵昬如今天罰偏盲
了燭下殘書尚覆翻
　　　三
丈致纍臣心事薄包談眸子過名輕可憐汝輩終身
　得似先生隻眼明(記蔣濮二/人白簡)
　　　四
昔映仙藜臨几按金裁甘菊滿庭除不堪立馬揮新
檄只合嚢螢勘舊書
　　　五
老去神情非叔寳向來眉目比文淵惟詩尚有新新
意匹似幽花晚更姸
　　　六
浪占虚名不切身輪雲世故觧磨人情知老態難遮
掩匣了菱花懶拂塵
　　　記小圃花菓二十首(笑花)
借問縁何事年年帶笑容春風無可笑止有笑衰翁
　　　二(萱艸)
　　莱子服種汝奉髙堂汝自憂忘爾吾憂未易忘
　　　　三(客有贈一王橊種者)
　無核　殊性惟榴有北南紅榴滿天下不似玉榴甘
　　　　四(蓮花)
　昔移紅白種同種謝池中一朶不留白两池皆變紅
　　　　五(笋)
　苦爱堂厨美貛郎喜覆羹飽食林下笋輸與邵先生
　　　　六(素馨茉莉)
　的皪𨳩雕檻氤氲入綺櫳何湏傍班馬卧赴二花中
　　　　七(橘)
　但見空林摘誰知園户饞詔書免包貢野老可分甘
　　　八(葵)
生長古墻隂園荒草樹深可曽霑雨露不改向陽心
　　　九(韭)
泉澆後活夜雨剪來新有客陳三韭無錢致八珍
　　　十(菊)
陶子沉酣汝劉郎佩服之元來天地内乃有两東籬
　　　十一(李)
古有如瓶李得之海上仙如何阿戎輩鑚核怕人傳
　　　十二(桃)
纍纍生滿樹知老而饕絶勝齊三士輕生為二桃
　　　十三(芙蓉)
曼卿仙不死隠隐素騾嘶走入芙蓉裡花心路忽迷
　　　十四(海棠)
西惱顰雨子晴扶睡貴妃老夫方入定為爾一撩詩
　　　十五(桂花)
叢生山上下影在月中央受性老彌辣開花晚更香
　　　十六(荼䕷)
憶昔矜容色如今懶抹塗誰能靣皮皺施粉又施朱
　　　十七(杏花)
　令園中本移來村墅中太官今郤獻黄怕不來封
　　　十八(蘭花)
老旦書牕外深叢茁一枝人㝷花不見蝶有鼻先知
　　　十九(瑞香)
老　歡悰少㸔花偶出嬉相隨惟一肩錦傘欲何施
　　　二十(長春)
𨳩落元無凖穠華浪得名今朝俄緑暗昨日尚朱榮
　　　題陳復祖節推留逺齋
　　蔡公詩夫君志可知試㸔鸞鎩翼豈若豹留皮
　栢無陽艶朝花有夕披長公真様子何必逺求師
　　　次林卿㯽榔韻二首
　洲彌望摠荒榛此物偏霑雨露春海賈垂涎規互
市夷人嚼血賽媒神(南中有媒人廟滛奔/者以槟榔血塗神口)扶留葉嫩
供湯使大腹形同混偽真樹下苺苔堪健倒華堂何
必錦為茵
　　　二
錦衣旋剖苞中實梔面俄廻鏡裏春始信中華禁酒
國不如南粤主林神金盤惟送渠矜貴糟罋酣醸子
任真赤脚蹈氷聊取快誰能擁妓坐重茵
　　　左目
已盲猶赤痛乆不出雞窠丹荔曽遺毒青燈亦一魔
抛書無味甚櫛腹柰饞何二癖依然在徒勞問眼科
　　　記顔
噢做農夫却逢掖道是禅和又幅巾灞陵雪中聳肩
客天津橋上皺眉人
　　　喜仲晦除江西憲二首(與江東饒/憲同除)
江卿二臬除書下不與㝷常遣使同王佩懶隨小兒
走繡衣聊展文夫雄刀俗革田秋熟貫劔索芒收圄
夜空想伴清言惟小謝有詩毋惜寄衰翁
　　　二
厭問桑孔工掊克少見龔黄出附循官吏但知行白
　北丁多去入紅巾昔陽和少干村瘴今福星來一
路春聞說崆峒方麥熟幕巾有作凱歌人(杜詩主将/收才子崆)
(峒足/凱歌)寄呈陽巖
與君非復昔年時我瞎君聾各已衰螢按頭光何必
照蟻床下闘不須知稽康老覺形骸懶扁鵲亡無耳
目毉(扁鵲至秦秦人貴老扁鵲爲耳目/痺毉然則耳目及痺皆老人病也)只恐蒲輪摧
強起林間未免獨吟詩
　　　銘詩一首
眼如電十年讀腹如櫛三冬足昔池上𢋫黄鵠今田
間叱黄犢耕谷口廬汾曲潔去就免殆辱余先人奮
白屋忠孝家文章籙修名逺大運促藐諸孤沗似續
既顯融亦老宿如毛徳如天福郭之東溪之北百弓
地十圍木楽哉邱吾所卜漢趙岐唐杜牧皆自銘不
它属雖短章頗實録
　　　戲詠文房四友
昔可摧堅陣今難作送鋒自憐吾鬢秃亦笑汝頭童
(筆)二
方穿新硯衆寸眼舊岩稀(蔡公有下/岩寸眼研)難倩宫娥捧堪
搘織女機(硯)
　　　三
吾墨千金價曽登七寳床終身惟守里断腕不書黄
(墨)四
月似金蓮矩天如碧玉牋剡藤邉幅窘寫不盡遺編
　　　戯效屏山書齋十詠
　　　筆架
新頼摹畫老秃計休閑露頂張長史科頭管幼安
　　　剪刀
　匪并州者輕堅耐淬磨文通懐内錦裁割已無多
　　　唤鐵
無鸚鵡鳥亦欠琵琶姫縱使𫾣方響獠奴徉不知
　　　􁏍拂
　　甚炊蒸夏蟲難語氷家無紅拂妓捉塵自驅蠅
　　　圖書
　繋伯仁肘難懸季子腰自判聊自用渠刻任渠銷
　　　壓􁏍獅子
　薄如蝉翼擇兮風未休劳汝威重鎮壓彼輕浮
　　　界方
　時一起晝有時三絶編朱絲絃側畔玉尺界傍邉
　　　研滴
　　蟾蜍小淵源在許中曹溪一滴水駕浪作南宗
　　　燈檠
雪螢貧士眼珠翠貴人身自従墻角棄無復案頭
　　　搘案木
工師将考室何止大爲杗搘案雖微用由來寸有長
　　　買陳紫
　　　　癸亥冬用錢二十萬買舟荔一株舊劵云
　　　　陳紫也乙丑夏着子形魁梧而味甘滋爲
　　　　賦是詩
典形無復蒲人見風味曽經蔡譜誇劵買貪癡寕論
價摘甞甘美不逢　豈無人笑鐵鑪歩疑有神司玉
蘂花説與子孫須記取此翁賴有此傳家
　　　寄方時父二首
長君三歲覺衰殘當子之年乞退閑兄已荷鋤為老
圃弟方負笈上春官䡖紅入譜因人重淡墨遺賢豈
命慳厥九玉堂在天上不如杜二草堂安(玉堂紅余/家名荔時)
(父/字名其家荔/子為艸堂紅)
　　　二
跖冨囬貧賦予偏有司之者勿尤天不争貴倖銅山
鑄專筭書生紙裏錢僅有玉川数間屋素無魯忘百
弓田荒村牢落稀還往儻肯重登剡舡
　　　懐晦巖一首(台僧法照甞住上竺賜號佛/老晦岩其號别大余一歲)
免呼鍳義與尚書師缷金欄我珮魚扈豹尾車儂老
矣升獅子座者誰歟草鞋曽偏三千界雪頂今皆八
十餘台嶺壺山隔脩阻可無一字問何如
　　　理髪二首
種種一何短青青無復垂可憐髧髦子不見指冠時
　　　二
昔笑聰秃首如韓戯觀師若聪今見我汝亦有幾時
　　　池上對月五首
赤帝當埀未餘威烈暴秦若無大圓鏡熱殺世間人
　　　二
怒蟈喧幽耳飢蚊攪熱眠願為修月户住在廣寒邉
　　　三
世俗傳偷薬嫦娥以此名唐人皆詠月吾取玉川生
　　　四
方士誑三郎蟾宫事渺茫至尊宜夕月安敢問霓裳
　　　五
𥘉挿玉梳小徐粧粉額新烏啼風露冷娥始現全身
　　　夏旱四首
溝堪揭厲難車水雨怕譏証不入誠沃野燥剛妨
　老農歌哭不成聲
　　　二
蛟潭雩祀稀曽講蠏井靈泉亦未迎代拜煩它村祝
叟願豐誤殺老書生
　　　三
吾聞曲禮當㐫歲諸大夫安敢食梁婢臛香芹羹過
美水車聲畔不能甞
　　　四
甚歉不煩官踏早先輸莫待吏催租辛勤終日拾遺
穗展轉通宵據槁梧
　　　四和林卿檳榔韻一首
似椰内貯杯中物非麯誰蒭罋靣春百粤姻盟常主
約三彭䜛舌竟無神浪云軟飽元枵腹暫借酡顔戯
寫真此遣兩行紅䄂去錦潮亭下草如茵
後村先生大全集卷第三十六終
後村先生大全集卷第三十七
　詩
　　見新歴有感
小時玉雪二尊憐两字眉間點綴鮮尚記嬉避佩觹
日安知荏苒釣璜年渡遼難以徧師從師魯猶將舊
學傳自古鄉先祭于社不須辛苦土凌煙
　　　頃净慈倫老將示寂以其師無凖塔銘見屬
　　　後三年竹溪中書君以詩速銘决韻一首
叢林老宿川無凖不釣纎鱗釣大魚抱佛脚多同學
者得吾髓有㡬人歟難呼兠率談宗㫖且問狐山乞
緒餘自笑余文無用䖏熱暪俗眼說真如
　　　荔枝龍眼二絶(有益智輕/身之說)
食觀本草豈非癡二菓　滋可飬脾耄智自知無益
䖏肉身安得有輕時
　　　二
　　不暇更論介買斷何曽敢筭緡譜與本經俱過
食之不老者何人
　　　風雨凉甚一首
淅淅吹庭樹錚錚濺瓦溝乍除秦酷吏重見晋清流
山有月行脚溪無風打頭不知椘䑓客何以說悲秋
　　寄陳澈計議二首
十載三邉慣轍環來得書得保平安謂冝圖畫凌煙
上猶自翺遊隴蜀間畫册功多寕論賞封矦事在且
加餐傳聞玉帳先禽闢定有新銘刻劔関
　　　二
匹馬单鎗去復還天生此士濟時艱如何方奏淮夷
雅又遣行歌蜀道難兜刺史誰修廢廟漢将軍尚有
荒壇㑹當露布西陲捷師擁齋旄客换班
　　　送侍讀常尚書絶句六首
蝕月妖蟇俄掃穴鳴陽丹鳳力回天圍腰不爱重金
帶洗脚寕登一葉舡
　　　二
季唐兵柄由中尉先漢銅山賜弄臣不是銀䑓批敕
手北司将謂國無人
　　　三
先帝倦勤楊未命嗣皇訪落記孤忠銅人嘿嘿輸伊
輩鐵漢堂堂止此翁
　　　四
粟泉竭澤剥床膚劵封如山洩尾閭埒國賈胡成小
販専城太守甚癯儒
　　　五
瑶編日益百千人琛稅年虧鉅萬緡公對玉階方寸
地細為天子説貴州
　　　六
制酒何曽把巨觥抛書不復對寒檠老儒願忍湏臾
死要㸔諸賢起太平
　　　和方時父
曽陪朶殿燕天基辜負先皇不世知二客穿傍垂漢
史三良臨穴見秦詩大雞㧞宅難飛舉雀䑕貪生愧
暮遲回首修門悲復喜大明継照出咸池
　　　喜洪君疇除工侍内制
熱官不拜意何如詔改冬卿春禮殊保晚節香似公
少問今日愈造朝無儒紳易以黄金帶宫錦加諸白
布𥜗直待鋪張太平子却㝷北阜與東湖
　　　二
不但持荷班法從兼聞視草属鴻儒邇英两講煩箴
　文徳三麻待播敷即日載賡虞帝作幾時重入落
英圖諸公若問樗庵歲晚叟偏肓又來扶
　　　新凉理故書有感二首
　　先帝𨳩宣室頻領郡儒上石渠奏牘三千前日
寓言十九暮年書色空勘破偏盲久記誦俱忘一
　餘西晋諸人惟楽令肯将名教矯元虚
　　　二
空花瞥過似浮榮海水難湔是惡名比禹功軻真學
者罪浮桀紂亦書生國師族覆慚家訓太尉朝危悔
官情束起陳編呼伯雅胸中磊隗暫澆平
　　　題黄景文詩(寛夫)
　叟懶親燈久矣得君贄卷闔還開專心致意刻成
楮有膽通身占断梅中孟云的非爾力鑚堅顔歎竭
吾才舊時奇字今忘却不是無人載酒來

蚤穿草履行求友晚閉柴􁉥病絶交古德皆曽經捧
唱今人不肯事推𫾣吟于萬首等蛩響續三百篇無
鳳膠霍池鬢毛如雪色少年歲身莫輕抛
　　　即事一首
書卷交疎覺晝長田園收薄值年荒老而用事獨毛
頴何以觧憂惟杜康賜帛㤙深優故老(致仕官猶/支春冬衣)催
租人至敗重陽西風爛熳開蓉菊不𬋩先生兩鬢霜
　　　與林中書李禮部同宿囊山三首
儒公巨擘竹溪公來憇棠隂訪老農劉子前身漢中
壘李侯今代栁南宫約靈澈共㳺林下爱涅槃常坐
塔中莫把两儕一叟弹冠不與挂冠同
　　　二
三儒夜話俱忘寝户夫縱横卧僕夬椰腹拈來即書
簏芋頭煨熟當行厨謫仙豈是無詩種䖏士相傳有
句圖師服何曽能把筆短章吟就改還塗
　　　三
二妙相從寂寞濱山靈恠有此嘉賔作桑下夣纔三
宿此橘中翁少一人剪截錦機榆子巧分張寶藏㧞
予貧臨歧但祝俱黄髪莫把華簮换角巾
　　　辟支巖
不上巖來四十年髙僧滅度我皤然㱕葱嶺路止雙
履訪草庵基無一椽彺欲片㠶浮巨浸老扶雙拐到
危巔誰人肯伴黄師伯何不旁邉著兩禅(謂祖賢/立堅)
　　　再和宿嚢山三首
恰似病沙門退院又如老禅録㱕農素無才調宴三
閣不願歌詞傳六宫萬首漏名宗派農百年占藉醉
鄊中暮齡喜共樵夫語懶與諸儒論異同
　　　二
乞骸不作凝香守掩鼻難随逐臭夫牛角書堪教村
學魚羮飯勝食堂厨門無喜鵲傳朝報笥有懸鶉折
海圖常勝淵明㱕去早村翁晚始覺迷塗
　　　三
　能葱嶺從𥘉祖也不蓬萊訪洞賓煎鳯髄須還此
老執牛耳更属何人笈儲丹附防隄病案設圖書粉
餙貧老覺為僧差省事韓公何必強冠巾
　　　三和
不喜師君師鬼谷寕從許子學神農衰殘猶有忠存
闕老醜應無妬入宮貪漢驚魚懸餌下處人餓風䖏
禈中两貧堪破真堪笑自古英雄見略同
　　　二
暫繋金狨陪法從長騎秋馬雜夫今紅琥珀來村店
昔紫駝峯出御厨闕里尚延瞽師冕法筵誰起躄浮
圖莫欺殘秃毛雖子幾度曽将敕尾塗
　　　三
交疎認鹿為山友客少呼猿作野賓藏手澤書暫沗
祖食躬耕票恥求人腹無㸃墨寕非懶腰有重金未
是貧已把朝冠挂神武終身一幅華陽巾
　　　四和
不復闕雞随惡少尚能叱犢慕良農來熏一屡賡凉
殿出晝難重見雪宫老伴轅南　并北小孫膝上或
車中自憐孤學無人助從漢諸儒與黨同
　　　二
白公自號老居士疎傳史稱賢大夫膾鯽不妨留客
飲擘麟何必享天厨清池漢沐端溪石素壁彰施洛
社圖帝賜後材奎畫在作堂安用　青塗(陳端仁給/事家有青)
(塗/堂)三
丁寕僮可沽佳酒戒敕閽無納惡賔(不飲/者)種杞菊非
求飽者見􁃇萊是見幾人食甘鮓飯(荆/公)安排易出駕
雞栖受用貧却笑曹瞞遺令侈黔娄殮不待衣巾
　　　和竹溪懐樗庵二首
視艸呼來猶殿上採薇歸去忽山阿重箋渭觀濠義
曽和横汾過沛歌乞島一聫余思澁方丕十倍子才
多白頭辜負龍泉老拙詠安能繼庾何(水心題南岳/籇有庾信不)
(留何遜往評君應/得當行家之句)
　　　二
偶賦東風御栁詩詩傳誤東九重知昔曽苑内借全
樹今向林間巢一枝已買十牛耕笠澤(角里先生傳/云有牛四十)
(耕夫/百指)難陪八駿宴瑶池　翁同灑遺弓涙猶記甘
　　　随
　　　再和
從來糞土輕胡趙晚視渠儂直唯阿時與客聫烘虱
句(半山有和/㤨風詩)㫁無人聴飲牛歌挂冠耄及收身晚賜
扇恩深取数多周易魯論俱束閤免教後世罪王何
　　　二
依本文章趂韻詩暮年深不願人知退閒時有賔留
刺攣痺難為長折枝蚓竅聲微羞入社鴉塗礼惡瀬
臨池僧談石竺山幽勝擬執驢鞭挾册随
　　　三和(前和四詩皆不及樗/庵事復賦此二首)
高虚早𬒳方心誤老退差賢曲學阿私謚勿煩禮官
議自詩堪付䅋郎歌無衾覆首留名逺有鍾随身覺
事多典午諸人空曠野其如未了死生何
　　　二
曽課山間種藝詩自猶不記更誰知豈無鼠盗食新
筍曽有鳯來捿老枝未敢名為真福地便應唤做小
池籃輿祇合材夫舉兒子門生負笈随
　　　四和
漢末名臣推北海鄴中才子遜東阿老勤未輟吾伊
讀爛醉時為爾汝歌一滴何妨盧行少五車安重惠
施多客來問語巴巴說君不回頭可余何
　　　二
剛後元來儘有詩此言莫遣邵程知匹如東土生三
　横向西江出一枝俚曲俗方尊郢市吉音今少奏
咸池誰云老子無呵導塘上蛙聲鼓吹随
　　　簡竹溪一首
溪邉紫氣半空浮父老携杖㸔故浮叔夜相思曽命
駕子猷一返少來舟煨殘僧芋平分喫説道天花爛
　休村叟安能留此客地行僊偶出山游
　　　二
駐顔元不待丹砂筋力渾如昔建牙剥盡皮毛真理
窟分此些膏馥與儒家苫吟寒谷應生黍罷諸講天
亦雨花自笑一生傳註儻容北面學南華
　　　次竹溪别後見懐韻
珍山重翁别病翁(屏山/自號)歸鞍欲發苦留儂萬言君視
猶杯水一鏃吾難直箭鋒縮手可憐金落莫攀髯朱
報昔遭逢衰遲只願低頭拜蛟變為龍愈亦從
　　　送月蓬道人南遊寄呈陽岩侍讀直院侍郎
　　　六言三首
昔燕見沉香亭今送老破茅屋醉翁之耳雖白坡僯
之鬢已秃
　　　二
　從淇奥君子数到越王潞公世僅有一两箇君母
　八十翁
　　　三
　士之淵数陽巖學者三斗山麻九制　要渠一
　馬來否
　　　贈菊庵李道人
萬言萬當眼晴毒一裘一盂口體足不共孤竹子争
　却與柴桑翁争菊
　　　挽吴茂新侍郎三首
　　乘驄馬安能作噤烏去因攻　國來又薦君謨
　　延英疏丹青洛社圖嗚呼傳不朽猶是警姦䛕
　　　二
　先　皇志公除法從真玉楼要新記鐵壁奪全人
　　俄封墓柔蒲謾褁諭豈　南董代奮筆傳名臣
　　　三
　　歸休矣公曾慫慂之門無今雨客笥有隔耳詩
　課招魂些兒徴積善碑白頭哭同社心折可勝悲
(善里)
　　黄寛夫示詩不已自和前二首答之
冥搜藻思殊精錬細讀蓬心稍豁開我竊髙年慙緑
竹君持半偈試黄梅肯為唐季小家数湏做僧中大
辨材吸盡魚龍蝦蠏子不妨至如來一來
　　　二
精思巧斵詩家事繆巾陽尊市道交杜說新詩猶費
改韓評推字不如𫾣衣曽傳飲先師乳絃絶今無異
域膠欲引藺卿懐内璧吾貧未免以磚抛
　　　石竺山二十詠山在福清境内昔羽人今衲
　　　子居之喜壹㳟者鼎新此山繪圖從竹溪亭
　　　山求詩二公既為著語余亦繼作
　　　紫雲洞
曽䐽張茂先亦誑闗尹喜嗟余雙眼白任汝半空紫
　　　石室
僅可着孤身何曽有四鄰切湏留一榻譲與細書人
　　　上㫒壇
恰召陽翁伯俄徴謝自然不知玉楼上幾箇是詩仙
　　　仙龜蛇山
聞說均州景而今涴戦塵應随黒殺帝避地肯來閩
　　　朝斗石
吾脚今無力安能跪鞠躬北瞻韓吏部南仰狄梁公
　　　仙鶴影
乍見作飛勢細聼無淚聲雪翎差髣髴丹頂不分明
　　　雙鯉石
點額有墨痕剖腹無素書俗視如頑石仙騎上太虚
　　　棋􁅦石
元不識死活偶然逢二仙借與墨牧奴戲今饒國子
先　丹竈
白公詩酒人惜也未聞道乍可無除書不可壊丹竈
　　　伏虎石
慈悲乳孫叔恭敬侍小顛煩君常警邏老子
　　　濟貧笋
自飢猶可忍民飢誰惻隠吾評首陽薇不若石　笋
　　　無盡泉
聖人稱水哉晝夜流不息東坡如萬斛南華只
　　　紫磨石
求可㸃為金鐵可浸為銅勿使鍾官知一朝此仙童
　　　獅子峰
狼來咋吾羊猩來竊吾酒汝為獸百王不聞一聲吼
　　　象王峰
惜齒埋之土何曽願世知終為交趾獻亦𬒳普賢騎
　　　𥙷陀巖
嗒然䝉一衲跌坐不知年䖏䖏神通現何處海岸邉
　　　羅漢䑓
海鳥五百士劉郎廬亦深不似阿羅漢神通無䖏㝷
　　　半山亭
此來為嘉䖏高猶在絶顛吾衰中道廢汝少更加前
　　　寶所
此為何䖏所滿目是瓊瑰聖人𬒳褐懐凱漢空手囬
　　　洗耳泉(林李所賦止十九/首余接圖𥙷足元)
力卻帝尭傳猶為頴水羞似曽洗渠耳不可飲吾牛
　　　送鄭倅子善
早欽世徳如龍虎晚挹英摽亦鳳麟重濬陂塘今長
古不私風月肯分人衮衣國既歸真宰珠履君應作
上賓洛社諸賢問村叟暮年已餙太邱巾
　　　挽趙孺人(李敬振祖之母)
婉孌宗姫性堅真烈士腸簮蒿安隠約畫荻訓偏傍
防墓夫同穴瀧阡子表岡夫人真范母那得不生滂
　　　挽程孺人黄安(溪裳之母)
七誡尢純偹三從搃吉祥良人今綺季美子古黄香
花引歸西坐萱疑在北堂恨余彤管拙哀誄不能揚
　　　總管徐矦(汝乙)和余梅百􁄄輙課七言一
　　　　章以答來貺
　者肩摩似堵墻君侯殿後獨軒昻攙先太皥露消
息笑殺書生泥色香能令曹瞞兵渴止誰云開府
腸剛騷壇甚矣荒蕪久評小徐陵合擅塲
　　　㳟上人求偈戲贈二首
爾祖西來無文字受持一句心是佛煩㳟藏主試問
他楞伽回卷是何物
　侯勸師柔輭說劉叟所見適不司有時一句撞墻
　有時一喝驚耳聾
　　　又一首
蒙白帬㡌汝著紫袈裟縱有傳大士難和作一家
　　　題趙檢察贄卷(孟渚)
福唐少尹平生友函送王孫一卷詩始信人間有龍
種又疑天上下麟兒月湏玉斧修成後仙待金丹煉
熟時不是樗翁心有竅鏡中添雪到鬚眉
　　　送潮陽方主學(梅卿)
芹泮人人陶聖化花封䖏䖏置師孺遥知避席聼
講猶勝開門自授徒官比鄭䖍尤冷甚士如孟徳豈
今無朝家調守方刓印且可焉依縣大夫
　　　　讀巖光傳二首
　一栖巖壑一冲霄冠鄧聫翩建武朝招得故人來話
　舊也呼大叔作唐堯
　　　　二
　羊裘素不習朝儀公遣西曹屈致之若是君癡君不
　　巢由安肯見楽䕫
　　　　冬至四絶
　　觴復無舉萱堂麟卧隴阡雁折行殿後即今帷一
　老阿冝長大阿奴亡(冬/事)
　　　　二
日添一線書中見雪染千絲鏡裏明遲暮猶思寸隂
惜凝嚴未覺一陽生
　　　三
遥知廷設黄麾伏不見人書白板扉老子挂冠還笏
了别無上服止深衣
　　　四
獻壽上公先入閣書雲太史亦登䑓惟應閉殺明農
叟起晏柴門曉未𨳩
　　　有感二首
　　馬欲兵夫子哥利王曽丑釋迦血面何湏丸墜
　忮心終不怨鏌鎁
　　　二
夷齊怨惡本不念堯桀是非今亦忘不知伍子嗔何
魄化為潮日夜忙
　　　次韻竹溪題逹卿後坡
　反終身從李愿有人半夜唤祁嘉箪瓢齋頗奢顔
巷書畫船堪埓米家樗臾舊栖貧亦好膚翁新句大
非誇誰云他僻交㳺少鶴肯巢松鹿獻花
　　　再和
　無童子窺桃熟坐有騷人頌橘嘉觸是不來争左
角顔淵亦只住西家(坡詩西家/着顔淵)羅張門巷求吾樂錦
褁山林笑彼誇紅緑千株皆手種絶勝人㸔擔頭花
　　　三和
歲計無餘逢榖貴晚餐有味覺蔬嘉賖鄰人酒堪留
客藏善和書滿尚家稍喜熊兒理精熟常嫌犬子賦
虚誇魯論新義何時畢相約溪頭共㸔花
　　　四和
　　莫難幽不改聖人固以遯為嘉寕披龍具去耕
　　　鶴書來起家古有晚民逃舉選今無烈士矯
貪誇鬳翁晨遣詩簡至昨夜寒燈屡結花
　　五和
瘠地力耕禾倍入荒山手植樹皆嘉同煬者并
者融會儒家與墨家見説楊雄太元苦非如宋玉大
言誇絶憐女伯頭成雪羡汝才髙筆有花
　　六和
郎陵後嗣尢推彧大傳諸孫㝡数嘉之子固無慙爾
祖此翁所望大吾家奪標羞與兒童競佩印纔堪妾
婦誇案上菖蒲勤洗沐靈苗見說有時花
　　樗庵次前韻一首
退䖏儂甘身寂寞進為渠值世休嘉劬書不似八十
老輸稅常爲第一家沙盤卦街敵皷賣村醅　店掲
旗誇千林歲暮俱黄落梅向其間獨放花
　　　無題一首
死以子托友病将身付醫友今多市道醫或似屠兒
　　　村獠
村獠席地睡咍㘆唤不知老夫将北靣渠莫是希夷
後村先生大全集卷第三十七
後村先生大全集第三十八
　詩
　　　次韻黄帳幹(祖潤)
瘦馬虺隤已缷韀縱鞭其後不能前才非應氏慙三
入齒較楊雄長十年髪老病餘偏種種腹空虚甚謾
便便故人過矣相稱譽敢挹衰殘望昔賢
　　　八十吟十絶
就莆食菜國㤙優晝錦全勝萬里侯却笑向來師尚
父磻溪不老老营邱
　　　二
至道之精以治身推其土苴足經綸矢詩自儆儂衰
惰未有工夫儆國人
　　　三
漢承秦後古書亡太息高文縂未遑六葉蒲輪迎一
老元耒却是議明堂
　　　四
文叔差増似往時君房只是向耒癡誰知有箇羊裘
叟漢鼎懸渠一釣絲
　　　五
逃秦博士浮邱伯傳説今猶在海中自古先多儒者
做安知吾不躡高風
　　　六
八十餘歲老儒生見帝諄諄勸力行應𬒳伏生轅固
笑两賢終是十年兄
　　　七
縱心以後决求歸曰耄之年永息機𬞞食不稍人祝
饐布裘安用妾熏衣
　　　八
誠翁僅有四千首惟放翁幾滿萬篇老子胸中有殘
錦問天乞與放翁年
　　　九
試筆慚題新欝壘拂塵聊桂古鍾􁞒班衣紀節諸孫
喜白首添年一老悲
　　　十
伯倫酒頌老义詩腹憤胷竒畧洩之别著潜書(李㤗/伯)
并悔藁(項年/父)後千百載有人知
　　　送淮士陳文席見四川陳制參
漢家募撃匈奴者此士如何未見收聞説將軍能揖
客安知定逺不封侯羊腸九折誰云險駿骨千金豈
易詶自古薦楊繇幕府送君去謁大參謀
　　　漫興一首
　在重華内禅前紅顔倐忽変霜顛吾雖後軰識前
輩彼以小年疑大年殤子幾曽知壽夭死人安可語
神仙(見虞/翻見)何湏求入耆英社作老農夫也自賢
　　　　挽章孺人(尼争叔之母/尼自誌墓)
　種崗頭新宰樹追嚴案上舊楞伽埋詞更不煩謏
墓反哺阿曽似自家此女安知非妙善夫人亦恐是
摩耶遥知兠率迎歸去天樂冷冷夹路花
　　　　田舍一首
貧漢殉財夸死權世間亷退者差賢高門炙手今羅
雀癈塚枯髏昔珥蝉薄糁藜羹誑雷腹旋䝉帽絮暖
霜顛時人莫笑儂寒儉自古􁁺儒近列仙
　　　書事三絶
耳根聞得吴田熟客自吴歸乃不然中户無糧支卒
嵗上都有雪瑞耒年
　　　二
蜀相昔曽耕渭上漢家今有糴湼中唱籌但欲令邉
實懸罄誰知慮國空
　　　三
　收邉訊云蝗入近得京書報哨回放得子陵歸釣
瀬還他高宻上雲臺
　　　立春一首
古有道人皆朽骨世無價寶是元身天公作意相禆
𥙷又見咸淳第二春
　　　二
生後至和嘉祐時老身猶及見淳熈都忘滿鏡星星
髪帶了春幡便出嬉
　　　三
病添敗絮飢猶凛老飲新醅力不支獨有脾神無恙
在餅如餙大菜如絲
　　　四
禅榻惟梅親𥿄帳村沽以草塞甆瓶老癃頗恠牛頭
赤児女争看栁眼青
　　　五
觧凍依然風栗烈鞭春纔了雨亷纎街坊遏宻無儺
鼓村落豐登有酒帘
　　　六
八十公公三歲兒一孩一耄總憨癡向来畧識童䝉
　老去惟吟豁逹詩
　　　七
存五千篇吟筆老加三百户賛書新官分綵勝簮華
髪僧送烏薪煖曲身
　　　挽黄安人(陳宰霍之母)
嫁作儒家婦韶顔已守孀夫窮於仲子児勝似元方
陶母將迎飬龎妻忽坐亡吾衰不能誄短些謾凄凉
　　　題後林李伯高詩卷
蝉噪螿啼衆竅號豈知今代有詩豪諧如帝所聞天
楽壮似胥江看雪濤險韻森嚴壓皮陸短章高雅逼
韋陶老夫欲反樊川序長吉安能僕命騷
　　　寄湯伯紀侍郎二首
　明主虚懐相受言苛晋不住去翩然乆無踈傳還鄉
　事始覺甘槃遯野賢真箇浮雲輕富貴元来平地有
　神仙两翁到老相追逐君駕青牛我執鞭
　　　　二
　伏下鳴曽驚衆聴省中語不願人傳騷晋屈子芳菲
　在史視胡公糞土然士到後凋方見莭世除勇退别
　無仙遥知洛下諸君子應笑儂詩老放顛
　　　　挽惠安林丞
　策名廹榆景謝病去松廳博取儒先説尤深道徳經
　族通艾軒譜葬得竹溪銘愁絶蟇陵路哀笳不忍聽
　　　和方時父立春
茶梅有意如相伴梨棗無根未易栽稍喜凍逢春漸
解不堪老挟病俱来乆扃北户寒稀出已落南枝暖
再𨳩忘却玉堂供帖子牛欄西畔覔詩逥
　　　元日七言二首
乆辤两禁歸民伍遥想群先謁帝居少有人臨雀羅
者未知誰飲獸樽歟向來不曉京房易老去粗通汜
勝書懊惱西疇春事動漸難為國荷犂鋤
　　　二
屋角微聞哢曉禽起煨搰拙旋冠簮菜衣児老長相
守椒酒翁衰且少斟浮世事渾忘記了暮年詩轉用
功深雙桃忽放花如錦勾引先生策杖㝷
　　　春日六言十二首
䙰褷病鶴翅短冦隤老馬力疲不知大朝㑹事且吟
小家数詩(元日)
　　　二
七誠婦罕全者四窮鰥居一焉嗟余抱終身恨與子
結耒生縁(二日題擁絮庵)
　　　三
宜露卷青歩障晨㬢涌紫金輪時平有戴白老春睛
冝踏青人(三日)
　　　四
黄亭罋聞酒羙白湖船至糴平珠衱䴡人出郭銀釵
村姑入城(同前)
　　　五
昨夜身手和柔今晨毛髪颼飅不堪早朝騎馬尚能
夜起飯牛(四日)
　　　六
病不禁茅柴酒寒添着水綿裘寄語斜川魚鳥先生
改日来遊(五日)
　　七
謾道三陽交㤗絶無一客来臨仲尼於復卦見子羙
云人日隂(人日)
　　　八
淵明甫渉知命汲汲登臯臨流儂長渠三十歲故當
秉燭出遊(同前)
　　　九
黄燭分光過眼柳條弄色関心老死毋劳覆議先生
自謚醉吟
　　　十
不肯肩隨謟子幸晋面見嚴君脱駕笨車還里嵗將
麦飯澆墳(八日題/潤庵)
　　　十一
扶持村翁岀來問訊壼公安否汝寒揷帽䝉頭吾渴
脱巾漉酒
　　　十二
適報翁子露綬又聞孟博登車田里覘賑貸議墻壁
掛寛大書
　　　泉牧帖請嚢山福上人住持承天既至有沮
　　　之者興盡而返戯贈小詩
揖退新龍象歸㝷舊鶴猿空令行百里不遣罵三門
易致實封者難招不動尊辟支放光處尚有石龕存
　　　送方君莭監丞
世論喧啾衆竅鳴先賢於此極持平坡稱淳父文經
世沂惜希文諫近名向去史書將有考申耒公議冣
無情我衰君壯飛潜判何日重㝷洛杜盟
　　　送婺教林伯良兼柬直卿山長
鄭䖍别去巳離羣遲暮何堪又别君弟子皆知師
季上官應不吏朱雲才多未給尚方礼飯少聊羹泮
水芹定與明招及門者共㝷墜緒訪遺文
　　　方巖尹主課漁溪
君於場屋素稱雄非止原夫一技工貫虱心推白杜
族執牛耳属紫薇公烏衣子弟如康樂綘帳先生得
馬融㸔得龍飛苐一榜聮翩奏賦冠南宫
　　　送質甫姪銓集
乾淳門户芳菲歇尚喜蘭芽接續開不學老劉㸔花
去又牽小阮入林来汝賢能寳鄭公笏吾耄難燃内
内史灰天目侍郎今水鏡不妨長榜注官逥
　　　次韻瘦使左史中書行部二首
朝回暖律變嚴冬應念閩風與蜀同叢棘冤皆為洗
雪發棠惠徧及饑窮氷寒吏膽照天燭泉湧詩腸飲
澗虹帝遣二星臨七聚下妨撃壌和元豊(􁉥公有/元豊行)
　　　二
渭樹江雲春復冬安知今夕一尊同放還頗有詩招
隱餓死断無文送窮笑我埀車老騎犢喜公下馬氣
如虹暮年未敢忘憂國白髪丹心毎願豊
　　　再和二首
㫖蓄元無可御冬薄醪欣與故人同蜀珍乃肯臨閩
聚韓富何甞笑孟窮舊事廽頭梦中蝶浮荣過眼雨
　虹　公出處関時運堪榖年荒玉歲豊
　　　二
新歲凝嚴過舊冬微和𥘉扇八州同固知使者獲五
　應念天民先四窮政召嘉祥平地雪詩騰光恠亘
天虹祝公相業追元祐二虜来王九扈豊
　　　三和二首
身疊三綿凛似冬老農不與壮丁同飲泉吏鮮能清
白瀕海民多有赤窮晴雨幽人曽候鸛水風閩囝亦
占虹(閩謗有虹出東主大/水西主風災之說)漢家非有公私積亨大母
庸說豫豊
　　　二
世吏寛嚴若夏冬欲安欲富此情同楮先生賤難扶
起桑大夫生計亦窮漸喜青規舒化日更煩絳氣導
晴虹若教子駿星常照荒扎從今可阜豊
　　　次漕庾两使者絶句韻六首
亷使端如秤様平行臺非以刻為明未論漢吏摇山
力且聼尭民撃壌聲
　　　二
痛懲毒螫要持平不察淵魚未害明棘户有囚踈械
　花村無吏打門聲
　　　三
雋游廽首記端平朝退聫鞍出大明紫陌難㝷看花
伴丹山聊聼喊茶聲
　　　四
公等真堪起太平我儂乆已厭承明扶犂只合
務奮筆猶能作頌聲
　　　五
向来儲粟輔常平招鶴翁曽爲證明可是
者邑人乆不識絃聲(余宰建陽儲粟五千斛/作倉記今粟猶存琴堂)
　　　六
古来一閧立之平朱魏當年互講明遺
　約面含菜色腹雷聲(諸色/杜倉)
　　　　哀二僧
　送迎懶更下禅床撑拄猶堪坐道埸大衆
　病小師忽報惠休亡庵荒空復晋遺偈
　厚藏吾老此詩聊贈别塔銘合属紫郎
　　　　二
　子瞻詞裏貶眉漢　魯直詩中返哺僧
　針血寫南山
　來似曽
甘霖長瀬四五尺宿霧緘山　重慙愧
策年年来為毋澆松
　　　二
尼父常言諱徴在釋迦説法向摩耶僧伽端的
姓絡秀何湏有外家
　　　三
先君遺令有餘哀自掃蒼苔酧一杯八十孤孫
白未知更得㡬廽耒
　　　四
庵裏僧應行脚去龕中佛也為眉嚬炎炎昔有
者寂寂今無上冢人
　　　五
鬂毛雪盡難重緑燒地春来又再青但出郭門行十
里新立太半是余銘
　　　不寢二首
􁐣􁐣㩀槁元無寐栩栩穿花不識愁老子定中曽看
破寕為蝴蝶勿為周
　　　二
三柸攻散愁腸易百嵗頻開笑口難誰　南柯太守
説黄梁未熟且追歡
　　　倉使和詩出竒不窮再次韻四首
作雨賓春雪餞冬田家休戚使家同魚非人所當加
察馬與民皆不可窮政爾和風并暖日管他　霓更
雄虹耿侯非祖荆舒昔預創常平偹歉豊
　　　二
百禽乆已蟄於冬春暖喧啾各不同壺少提沽村店
静袴無脱着小家窮山翁吟竅黄泥蚓閣老毫端白
晝虹社飲今年多醒者豚肩掩豆不能豊
　　　三
向耒文史足三冬今與樵児牧豎同舊領木天良不
悪新加菜地未爲窮筆精公有詞批鳳鉼罄吾無酒
灌虹老思遲於寒苦黍更煩鄒律爲吹豊
　　　四
公似長松特秀冬青蒿安敢與松同髙於岱頂誰曽
覧逺若河源未易窮歴塊豈無追電駿歩虚疑有架
天虹吾詩直有磚抛耳載寳而歸所得豊
　　　次韻豊守讌新進士
聨鑣共醉杏園春英辟龍飛爲作新諸老破荒
宋三台接武輔乾淳賢侯推廣崇儒化先軰
士仁珍重黄堂一杯酒也霑白髪舊詞臣
　　　次韻吳師卿宴高年二首
　　耆年與令名由未椿菌異枯荣卑辤昔有迎啇
　　畫今誰冩洛英應共盖公談治道素知嚴丑冨
　情可憐衰悴難扶曵不是元戎外老生
　　　二
　尊德齒賤功名叔季徒知外物荣直把輿臺煩綘
　絶無几杖賜樊英旄期宜序於郷飲詩興尤濃似
　情聞説淹中方起蕝詔書行致魯諸生
　　　昔坡公倅杭有憫因詩後守杭幾歲除獄空
　　　和前作廬山吳公前倅後守踐坡𥙷處亦嵗
　　　除獄空和坡二詩寄示墨本次韻附諸公後
坡去二百載尚有遺愛晋孤山領衆客三圄無一囚
尹學問人刀筆盖所羞惓惓民隠瘼不翅已戚休
大意師長公尚徳賤智謀談丈及談政􁏭羙㐮與脩
　　　二
吾聞霹靂手刮决靡停晋彼㢤刑名家臘晦方報囚
烹鮮貴不擾劾䑕呵可羞恕齋仁滿腔圄空吏沐休
清静有古意正大無隂謀乍可免兆京安䏻媒蹇脩
　　　次两紫薇共游黄蘗韻
仰攀栖鶻手捫天俯暇靈虬卧沕渊亷使昉於今易
　祖師曽向此安禅絶憐雪瀑飛千丈頗欲隂崖結
數椽老病不能扶杖出譲他李郭依神仙
　　　荅黄徳逺(續)
閙處棹頭揮手去定中惟影與形俱㓜而好賦同儕
少老矣劬書獨學孤後殿君如傲霜菊早衰吾似望
秋蒲癡人多戀黄梁夣不信先生夣也無
　　　老歡
宿昔髫年忽旄期登臨筯力尚支持酒腸忘恙重開
禁薬性皆諳懶問醫夜漏猶披燈下卷春風不染鏡
中絲銷磨未盡惟吟癖鍜了新詩改舊詩
　　寒食二首
歴歴曉風傳廟鼓瞳瞳霽日上窓紗孫同魚隊忙觀
社翁入鷄窠且守家已是濕灰并槁木不知榆火與
花燔山無覔之推處誰道斯人羡四蛇
　　　二
古来禁火惟汾晋今徧天涯海角然一老家纔有黔
突五侯第各起青煙絶䛕墓筆方無愧比乞墦人豈
不賢獨恨海棠吹打盡枝頭粉淚濕紅綿
　　　醉筆
無復戴花能起舞有時逢麹尚流涎年齡綘縣老人
長交友青州從事賢司業送錢真愛我侍郎取榼亦
欣然吾詩淺易聊陶寫不似淵明述酒篇
　　　送方辰孫赴崇安尉
遯翁精舎乆荒涼君去應先炷辦香疇昔二難賢可
　即今一箇弱堪傷時平多有農耕野官好渾無卒
　郷莫作尋常黄綬者子真向亦尉南昌
　　　漫興
保社有幽子戸庭無雜賔若非負苓者即是耦耕人
笻稳慵呼馬蔬甘勝擘麟篋中詩又滿誰謂此翁貧
　　　送曹守司直二首
莫作封君㸔慈祥若父兄化教虞苪遜和了觸蠻争
　㦸猶森衛曹装忽趣行要知莆俗厚冠盖送傾城
　　　二
　滿葵邱戍民猶借一年何曾㧞薤本亦不用蒲鞭
羡帤留守泮公厨少起烟今無採詩者付與後人傳
　　　丙寅記顔
顔髪今如此光隂更幾何不堪上麟閣只合入雞窠
足弱追花懶瞳昏認字訛一般差自慰卷裏警聫多
　　　避客
簪茟西清慙徳薄角巾東路喜身輕不煩左轄誦新
句時有老婆呼小名乍可戴花筵上舞安能扶杖省
中行過門驀有向㸔者向道先生病宿酲
　　　唐衣二首
傳来两箇詩翁像(楊/陸)吾製冠裳畧放他華似庄農加
盛服清於朝士賜香羅儒衣曽有髠鉗者公衮其如
跋疐何皂縁黄絁安且吉不妨藉草眠更眠莎
　　　二
晚持漢藁愧衰遲先帝恩深觧縶維貂映雖無華冕
貴(庾果之為貂蝉/所映弥有華彩)鶉懸差勝緼𫀆時笥藏尚喜衣裳
在械繋方知劒履危畫向古賢顔子裏児童却問此
翁誰
　　　杜鵑問答二首
昔南使粤北防秋聞汝啼聲悔逺逰我憶故鄉歸乆
矣君歸未得使人愁
　　　二
雲安萬里一禽㣲翅短安能逺奮飛帝放還山君有
福虜猶戍獨我安歸
　　　鸎粟
𥘉疑鄰女施朱染又似宫嬪剪綵成白白紅紅千萬
朶不如雪外一枝横
　　　憶昔二首
過去生中一念差強扶衰巧踐清華出靈芝殿渾忘
却入大槐宫豈夢耶不記省中紅芍藥曾㸔天上碧
桃花而今送老荒村里且向溪邉問麥麻
　　　二
武皇好賦網羣英猶記龍顔賞墨卿白玉牒中曽有
草碧紗籠裏本無名唐詩醉使張窮瞎國語能令左
失明老子一生嗜章句故應天罸遣偏盲
　　　口占
時有吟哦搔雪鬂别無主掌繁冰御寕歸南畝稱三
老怕守東華趁六參跌蕩已将經束閣跏趺聊與佛
同龕向来　麈髙懸起舊事何人共可談
後村先生大全集卷第三十八
後村先生大全集卷第三十九
詩
　　　竹溪以余得第七孫恵詩次韻一首
衡門忽有滿堂賔皆詫瞿梅抱送麟懶作栁邉退朝
客寕為花下弄孫人小年置膝尤鍾愛晚歲含飴當
食飱吾萬卷書将付汝勝知制誥水銀銀
　　　再次竹溪韻
聊為湯餅㑹親賔豈敢誇張墮地麟汝若上扳曽大
父翁堪下見我先人善和書即傳家寳儒行篇方聘
席珍莫遣父兄𬒳嗤笑金根謬改作金銀
　　　送廣師謁竹溪中書五言二首
村老詩顛者顛年八十年後生𬒳傳染引得廣師顛
　　　二
五十有三箇問法向誰邉村老小顛爾竹溪翁大顛
(善財参五十/三善知識)
　　　挽卓元夫國博一首
仲氏聫芳比酥酪長君獨冷飽虀鹹五升日糴尤清
苦一枕風来且黒甜儒舘誰憐鄭公老穎川空說許
丞亷朔齋平昔知心者細讀新銘筆力嚴
　　　又五言一首
累䟽皆中寝孤忠奈衆咻人方䄂瓦送君獨舉幡留
不記邯郸夢猶貪洛社逰而今都已矣慟哭過西州
(余丙午兼西掖當草某人制累䟽留黄/外議莫知君為諸生獨上書明余之心)
　　　挽汪守宗博二首
雖則凝香無幾日攽條下教得民和迎来境内風謡
羙仙去城中巷哭多應似栁侯驅癘鬼又疑包老作
閻羅眼㸔青史常如此命制於天可奈何
　　　二
還笏歸為負耒農清談常許奉従容芻蕘孰肯来詢
汝薤水吾無可語公懐惠俱垂峴碑淚旌亷合有
寝邱封莆人謾課招魂些應伴迂齋返甬東(迂齋亦/終于莆)
　　　表弟方時父寄荔子名草堂紅若𣣔與吾家
　　　　玉堂紅爭名者次韻謝之
忽有尺書来委巷㫁無半顆奉權門且為錦荔支聫
句不記金蓮燭代言頗羡綵毫摛老作未應丹實减
𥘉元明年倍熟平分喫暢殺兹溪與後村
　　　又采荔一首
我已歸㝷鳥石路人誰肯顧雀羅門荔三百顆猶能
啖椿八千秋不足言唐貢華清勞歲歲宋蠲驛置惠
元元客詢老子休糧訣丹實漫山更滿村
　　　方甥餉酒酸甚
方奉手牋貽縁醑忽通鼻觀類黄虀自憐徐邈時中
酒多謝㣲生更乞醯未敢啐空杯面蟻却愁舞殺
中雞相君五斗安能吸但嗅新醅醉似泥
　　　送趙撫幹趙班(珤)
貴重元身外物輕薦書慫慂入都城金閨得路通𥘉
籍玉座臨軒再唱名巖邑古人難錦製長官叔世少
琴聲今皇取法乾淳帝峩豸多由此陟明
　　　生日和竹溪二首
宿昔銀鞍狨覆覊今騎秧馬墾荒田學神仙者丹多
壊立事功人傳少全誰管靈均𥘉度日都忘彌勒下
生年新皇早晚𨳩宣室定有英才對席前
　　　二
暮年量减怯杯深客餉村醪且淺斟衰惰僅存已殘
錦清貧安得未揮金朱絃有味餘三嘆丹扆無階献
六箴晋取平生一笻竹約公徧訪大叢林
　　　再和
剗騎犢子不施韉老退猶堪學力田䟽大夫金雖已
散藺相如璧偶然全黄河水有曾清日白髪人無再
少年許大乾坤愁塞滿覔　無愁只樽前
　　　二
　味澆漓酒趣深對花無客亦孤斟飢来肯羡乞墦
　貧殺不貪謏墓金耄齒未妨詩抑戒髙譚何似守
　箴吾今㑹淂逍遥義懶訪曹溪問少林
　　　三和
㫁無小妾坐金韉(太白/詩)且伴諸孫懇𥿄田天子尤尊
方外者少陵盛説飲中仙宫花畢竟非真色朝􁑚安
知有大年牧豎和聲儂倡首𬋩他王後與盧前
　　　二
歲晚文園渴疾深瞻相北斗不堪斟幸無封禅書晋
藁豈有長門賦賣金它日友人定郊謚當時酒客誦
雄箴箕山未是逃名地何䖏人間有宻林
　　　鳳孫余第六孫也早慧忽夭追悼一首
竟失鵷鶵種難求扁鵲醫两行樗叟淚一本杏殤書
(見孟/郊詩)抱去常囬顧呼来尚挽髭案頭荘列子哀至掩
還披
　　　次竹溪韻䟦志仁工部柞木詩
㝠搜險韻攪枯膓音義時乎取㫁章吾寠僅能茒破
屋君材真可棟明堂居然挺挺過蒼柏勝似蕭蕭種
白楊識草木名湏博覽夜牕燈火恰新涼
　　　再和
白也詩髙有别腸棄餘分與老知章鄧林木大堪支
厦謝砌蘭佳况肯堂何必三年猶刻楮便教百歩亦
穿楊咸淳天子開文治定起君賡殿閣凉
　　　挽葉寺丞二首
少日思乘博望槎中年歸種邵平瓜力辭驃騎安祠
廪因忤洪羊失使華互市賈胡共香火專城戦地再
桑麻可憐送老茅山觀空費君王拊髀嗟
　　　二
何待臺傾曲沼平昨朝户牖上丹青寒花自拆侍中
圃刼火猶存太祝廳托紹遺言那忍負哭憐哀挽不
堪聼空令雪鬂龍鍾叟秉筆来書宰上銘
　　　書事
市朝無處避喧啾思駕飛車事逺逰古志曽云壽多
辱前賢亦說耄冝休愈訶彼佛爲夷鬼跖罵吾師
盗邱安得海波都変酒洗空開闢以来愁
　　　挽呉君謀少卿二首
重瞳親簡擢華髪困招麾汶上吾行矣膠西等棄之
翟門羅爵静魯地泣麟悲意一竒風骨如何不論
(唱名曰余與意一立殿下意/一見公儀状曰小侍從)
　　　二
呉公卿尚少劉叟耄而迂一任群兒謗相輝九老圖
客誰哭横墓友可托嵇孤(解峯/李公)心拆墓陵路終當酧
東芻
　　　五言二十韻别方氏長孫女
中年别作悪大老何以堪我如安昌侯爱女甚於男
念汝明當發一夕起再三絶憐汝父貧練裳與蒿蔘
不量此藍縷遣嫁彼槐潭古云婦難為采桑自餧蠶
氷魚或東笋旦旦营㫖甘亦有嗜江水逺汲劳肩擔
今汝一何幸琴瑟和且湛虎符舅光寵象服姑尊嚴亭
傳盛供帳吏士羅騑驂汝但謹内則毋使婦德慙晨
昏躬定省冨貴勿豢酣百行孝為先彤𬋩埀羙談汝
當法淑人倩當肖鉄庵汝翁雖在家譬如住精藍不
下趙州床常共彌陀龕願汝福惠全早叶維熊占它
日来歸寕伴我村北南龎老與靈照安知非同参
　　　史藁
雖有隆乾手澤傳空踈豈敢望談遷春秋筆絶經誰
續光嶽氣分材少全老去汗顔慙巧斵向来執手付
遺編文名史學都休矣追誦堯言一泫然
　　　試筆二首
啇　昔有卑辤召傅野今無審象求世態衆徂更喜
　市聲百鳥各喧啾力耕且趂農東作懶出難陪知
　遊九萬里天渾是月夜深無伴獨登楼
　　　二
老子歸耒作麽生掃空諸有覺身輕觸蛮大戦兩蝸
角甫白相酬二鳥鳴煨芋僧高曽約語負苓者點不
傳名世間無過村田樂莫恠龎公懶入城
　　　九日
起瞻宇宙尚隂霾杖䇿離東一散懐髪少可堪烏帽
落樽空凝望白衣来插萸兄弟悲終鮮把菊先生唤不
廻猶倚欄杆搔雪鬢老無脚力更登臺
　　資殿清惠陳公哀詩二首
不比堯夫新悦澤依然迂更舊清羸末年先帝攀髯
恨㡬處遺民堕淚碑上自易名真獨断史當立傳要
雄辭道山堂上分襟句豈料今為絶筆詩
　　　二
清德在人如皦日荣名加我等浮雲漫張賛下青凉
繖不改遼東白布帬老惜平生惟此友吾雖後死愧
斯文昔賢千里懐鷄絮安得陳之董相坟
　　　三
端平元􁨡王正月我與公同𬒳特招甲午英游小元
祐庚申景運再陳橋可憐轉枕成春夢猶憶聨鞍趁
早朝若見西山詢學子爲言衰鬂雪蕭蕭
　　　和徐總管雨山堂一首
趁韻哦詩老未工不如縂角口吹葱載輜車裏輸伊
輩對畫屏前要此翁
　　　雜記五言十首
洞逹開堂奥荒堂說刹塵儒醇明告子釋默熱瞞人
　　　二
不必桮棬性安能桎梏身誰知千載下有箇葛天民
　　　三
青天先已去白鶴乆方歸若欲分優劣老儋賢令威
　　　四
東行值伯倫西去逢無功不知何國土疑是醉鄉中
　　　五
履霜行于野絶粮厄於陳伯竒父逐子仲尼天戮民
　　　六
追日忍渇走喝月使倒行夸父骨已朽秦皇家亦平
　　　七
客有過吾廬自言師陸朱故應東海若不及北山愚
　　　八
先傳傳後學自覺覺天民魯儒迷甚者何以救迷人
　　　九
荒哉穆天子轍跡徧九垓已寫偃師弄更引化人來
　　　十
愚哲皆根性巫醫各有傳参禪纔一宿學幼費三年
　　　送林若山太傅赴建倅
入誨諸生方楽育出為少尹忽髙翔登臨庾月半
處唯諾侁星一㸃傍署尾氷廳雖寂寂瞻前鐵壁
堂堂自憐老病詩情减縱寄茶來不合嘗
　　　示同志
旋入洛中新保社稍増汾曲舊田廬市朝幸免髠鉗
我尸祝何煩爼豆予静㸔芭蕉身不實(半山云且當/觀此身不實)
(如芭/蕉)健忘椰子腹無書故人逺致郫筒餉待約隣翁
共破除
　　　題舊記顔
憶携束書來京師洛下諸賢頗見推當日難為元方
弟何處聞有蔡克兒晚節免羞彦回靣後生願識李
邕眉五陵年少欺衰颯不見田光盛壯時
　　　改詩
推𫾣覔句渾如故卧起詩人始覺衰送老聊題
頌逢辰曽和柏梁詩今無鮑叔誰知我後有揚雄必
好之叢藁麻搽鴉蚓黒匹如墨蠟打殘碑
　　懶
向來楽此不為疲太息龍鍾廹旄期鼓未撾三先就
睡書纔數葉已停披䕶篝妾喜烘衣晏拂䄂賔嗔倒
屣遲一事切身猶自力扶衰抱甕灌園葵
　　　有感
向來涉筆賦長楊辱賜天家七寳牀黄吻少年評
士白頭宫女説先皇(唐人詩云白頭宫/女在閒坐説玄宗)走章臺馬
遊冶攀鼎湖龍竟渺茫縱使老婆强搽抹安能更
入時粧
　　　唐詩
瀛洲學士風流逺中葉唐慙貞觀唐靈武拾遺脱覊
旅開元供奉老佯狂戯苕翡翠非倫擬撼樹蚍蜉不
揣量賴有元和韓十八騎驎𬒳髪共翺翔
　　　覽鏡
覽鏡無方染白髭垂車有疏叩丹墀故將軍老班師
後村校書貧散學時百嵗電光俄變滅一塲春夢莫
㝷思籬邉尚有𨳩殘菊亂揷烏巾策杖嬉
　　排悶
少携一笻徧行脚老苫把茅聊葢頭事十八九不如
意身百千億皆有愁彼埋高冢柏下卧此駕小車花
外遊猶恨俗人知去處近城林樾未深幽
　　　歎老
口惟兩齒鬢雙皤百計無如耄及何少壯未嘗参
女衰殘始欲飬黄婆原鴒逝去牀誰對遼鶴歸來
漸多客笑儂詩真滯貨太平典册要聲和
　　　戯題山菴二首
曾批龍鱗将虎鬚君恩天大偶全軀入華胥國
夢移太行山得許愚無劒拄頥但樵服有衾覆首
珠𥜗他時只着深衣去不必防閑發家儒
　　　二
封高四尺寕從險穴錮三泉豈不愚客過唐陵悲石
馬盗穿秦冢得金鳬蛩吟不必人歌挽雞絮那無
弔孤自作銘詩差寳録免敎人謗退之䛕
　　　雜興六言十首
羹墻如見堯在謳歌皆之啟賢至行冠冕萬世通
丧縞素三年
　　　二
史事十羊九牧古音百鳥孤凰前召南塘視草後起
秀巖提綱
　　　三
直翁壽甫踰八叔方年不及希即今高　麟卧何時
華表鶴歸
　　　四
昔從西山授業屢言後村當仁伯紀盖同學子履常
真對掌人
　　　五
重來已白髪老獨㫁擢紫薇郎雅量雖慙子固熱
不倩君房
　　　六
小臣素著狂直先皇數獎忠嘉叩額有厚倫疏㫁腕
無起復麻
　　　七
穆陵聖學髙妙詞(臣)絶企清光大典冊多貼改小字
本通商量
　　　八
希夷一睡一月惜哉肘後不傳擁破衣裘待旦聼殘
更點如年
　　　九
一老遂𨳩九秩諸賢多八八哀扶起風前玉樹吸空
月下金罍
　　　十
吾猶及見諸老今誰可寄斯文有傑村怕尋斧無妙
質可受斤
　　　挽王孺人
貞潔如圖史纎微到米鹽辟纑窮亦楽反鮓訓尤嚴
封邑纔綸誥還鄉尚繡簾自慙銘筆拙何以發幽潛
　　　挽黄徳逺堂長二首
雖與長君友居常敬少君何曾錦襖子竟老布襦羣
申白無殊禮程朱有舊聞誰為復齋傳應許附青雲
　　　二
舊宅猶東里新邱宛北邙單雞頻哭友老鶴悔還鄉
齋記曽磋切埋文愧耄荒諸郎真五寶雖死未嘗亡
　　　書牕
跳丸屋角去如馳蠧簡窓間卷復披元老豈無揮玉
塵大儒曽有奮金椎釣牽鰲極靈根動斧入牛山傑
木衰白首腐生多感慨愁來時以酒澆之
　　　雜詠七言十首
元老墟墓中得貶諸賢煙瘴裏招魂無盡自誇佛口
眼子厚先拚鬼骨臀(黨碑)
　　　二
雪蕭太傅幾罹禍訟石中書又納忠豈可朝無宗室
老不知家有國師公
　　　三
回仙輕舉乗白鶴太白大醉騎鯨魚純湖飛過人不
識入海問訊今何如
　　　四
寕草兩都卿雲賦不作六朝徐庾詩賸馥沾李翺張
籍殘錦分江淹邱遲
　　　五
文公左目晚羞明猶抱遺經細考評今汝畏書如畏
虎天公折罰使偏盲
　　　六
聪明不及前時乆惟鼻猶能嗅臭香老去無端都塞
了不分鮑肆與蘭房
　　　七
造物将如此老何懸車以後藁猶多晉劉伶醉戯爲
頌楚接輿狂偶作歌
　　　八
周旋王庾二公際傳授并汾諸子家間晚嵗更無人共
語牛欄西畔荷鋤還
　　　九
老憐幾箇小孫兒不減添丁與阿宜漸有墨鴉掃窓
興絶勝竹馬走廊嬉
　　　十
讀書十行目俱下上樹百回心尚孩君㸔大年與
叔當日皆從童子來
　　　讀秦紀七絶
黔首死於城者衆𣏌梁身直一微塵不知當日征入
婦親送寒衣有幾人
　　　二
匃奴驅向長城外當日䝉恬計未非欲𬒳築城夫冷
笑輼凉車載鮑魚歸
　　　三
秦賤儒冠貴鞅斯士生此際命如絲可憐聚議􁏿山
下駢首趍坑尚未知
　　　四
人所難言敢納忠祖龍雖暴却英雄同時見者皆虀
粉肯活茅焦沸鼎中
　　　五
怒發君山俄見赤威驅海石亦遭鞭儒生曰山東無
盗方士云海中有仙
　　六
逐客古人先後相絶它柏醫皆蘭陵况書舊徳優諸
子吕覧今編入六經
　　　七
通國無人敢挟書嶧山碑自篆蟲魚至今覽者賞竒
古先漢文章已不如
　　　竹溪間道至水南不入城而返小詩問訊
牛屋方将扣角同漁磯亦擬共披蓑即今耆舊多凋
謝從古文章要琢磨一老少曽聞正始六人五已相
元和白頭頼有溪翁伴頗恠高軒不我過
　　　問訊大淵痔疾
秋來日日候雙鳬霍地光隂迫嵗除古有客過雄寂
寞今無人問白何如蘇先自説飢餐麵䝉叟曽嗤
得車縱使村翁窮到骨豈無薄醴與枯魚
　　懐舊二首
盛名豈敢儕三俊痛飲猶堪入八仙屈指淳熈遺老
少到頭元祐幾人全松為明誤天千歲薫與蕕并臭
十年立傳臣僚宜自愛追懐此語一悽然(中散大夫/以上立傳)
(山先生云参與仕公方向用或/某皆曰伯/今是立傳臣僚)
　　　二
童蒙頗慕舞雩樂老病猶参立雪碑愧我高年成後
殿輸他半夜得单傳著書有子詮中説覆瓿無人守
太玄董薛程仇皆已矣螢窓誰共輯遺編
　　　邱君雙薦前尹古田三年有遺愛邑人以為
　　　可繼陽巖侍郎洪公今尹孝感又將細滿小
　　　詩將行
五言徽外弹聲古一㸃眉間喜色濃去莠莆田成沃
壤種花塞地亦春風民懐惠愛祠鄉祀上奮英明即
墨封不比㝷常折楊栁君侯髦士我衰翁
　　　寝室二絶
衆已咍㘆猶待月身堪扶䇿便㝷春漏名牛黨贊皇
黨尚有蒙人苦縣人
　　　二
倦投枕上如𧖟老飛入花聞與蝶同可惜無人勸蒙
叟百年莫出大槐宫
　　　無題二首
恕漢唾師徳酒徒拳伯倫吾評此二士顔子後無人
　　　二
季世讎相復先賢量有餘潞還子方謫坡答致中書
(章授也)丙寅記顔六言二首
八十餘戴白老五紀前琢玉郎只愁雷爆丹竈不煩
月照星梁
　　　二
手無太尉玉麈腰無鄂公羽箭一聲喝海潮音一隻
眼巖下電
　　　丙寅贈月逢道人
孝肅以來風力少今龍圖是恕齋公憑誰為請南山
判兩箇道人争一蓬
後村先生大全集卷第三十九(終)
後村先生大全集卷第四十
詩
　　竹溪中評余近詩發藥甚多次韻一首
輦路曽聨花底轡釣磯共著雪中簑璧瑕自是難爲
掩言玷誰云不可磨煩錦繡膓施月斧洗筝笛耳聼
雲和兩翁弄此窮生活户外渾無客屦過
　　　三和
經旬積潦慵扶杖拂曉新晴喜晒簑掣電光隂難把
玩浮雲富貴易消磨蝸牛廬只依通德䖝蠧書猶在
善和除是鬳翁名父子别無好事者經過
　　　四和
矍鑠翁徒誇𬒳甲玄真子自愛衣簑昏花安得金箆
刮荒落猶將鐵硯磨雄思空湛空自好郊鳴寒苦幾
時和木魚差異炎凉者不鄙柴門夜夜過
　　　五和
賔戯兩翁迂闊甚金章换得笠并簑君從老艾傳衣
鉢僕似元城耐搗磨(劉器之確搗磨/磨止説元祐是)歲晚石交惟竹
伴古來鼎右待梅和凍泥滑滑村居僻今兩無人肯
見過
　　　六
不羡上公𬒳雉衮寕為野老着牛簑(釣臺詩漁釣/牛簑且逃逅)素
無文思加衰竭薄有時名合折磨幸老舍人工潤色
逢新天子建中和子來猶自商歌在舊友何須裹飯過
　　　七和
盡缷絲鞭并席㡌全装雨笠與煙簑國南秦畤壇方
築塞北燕然石未磨本草書雖夀炎帝長䋲撃不住
羲和回仙郎在人間　萬一飄然袖劍過
　　　八和
趁潮生處先抛網卧月明中不脱簑晚學銅人緘不
語早知鐵漢鈍難磨囁嚅吾欲多長慶鉤畫君真逼
永和自剔燈花㸔吟草夜䦨不覺暁牌過
　　　絶句二首贈月蓬道人過建安謁劉漕中書
兩過道人争一蓬豈非名號偶然同樗翁賴是無權
柄往問無家鐵壁翁
　　　二
只有破裘禦寒色徧将甜卦賣癡人那知兩箇非師
弟一是鍾離一洞賔
　　　和除字韻問大淵來期
故人有約歎遲久竹榭茅亭自掃除寕載鴟夷訪楊
子(楊子云酒箴䲭夷/滑稽腹如瓠壺)羞蒙狗監薦相如極思座上掃
長塵莫賺
更垂魚
　　　三和
林下笋猶供採握門前草又欠芟除絶無　三
顧時有僧来説六如舊友㝷盟将命駕先
垂車今年田海俱中熟處處人家足槄魚
　　　四和
亂書案上慵料理長物齋中悉屏除乍可假
甫安能佞佛把随如虎皮晚歲羞争席豹尾　扈
屬車冬煖無氷村酒賤肯来溪上共义魚
　　　五和
客恠村翁老猶健我知造物有乗除曾看鯨海鵬天
了豈比蜂窩蟻垤如舊敬尊公移北斗今為後學指
南車此生只合熏班馬掩鼻人間等鮑魚
　　　六和謝其見訪
薄有雞豚趁墟市寂無鳥雀下階除疾馳輕騎御牧
至興盡扁舟激箭如我老幻身聊據槁君豪詩骨可
專車吾聞海上鯨堪膾沮洳何縁有大魚
　　　七和
百家衆體皆融液一字陳言亦剷除陋矣小巫歩神
禹譬之大戰獲僑如子行給子尚方札吾自乘吾下
澤車本是腐儒非磊落莫嫌忩下註蟲魚
　　　八和
困枯架上晝蘇醒愁倩盃中物破除子美所稱惟白
也仲尼自謂不回如食纔藜糁寕無肉行以笻枝可
當車聖世未嘗違物性飛潛初不間鳶魚
　　　九和
人見休官欺冷落天将高夀凖遷除鑷千莖雪形容
變缷一條冰涕唾如病怕執綏升玉輅(辛亥明禋先/皇欲命某執)
(綏憐其/病而止)老難垂　服鹽車身間絶喜無拘束巢鶴終
勝似釜魚
　　　十和賀太淵得雄二首
欝欝葱䓤𥘉抱送驚驚怕怕永銷除(稼軒/詞)子瞻要待
啼時㸔介甫曾誇畫不如先敞高門容駟馬旋聞别
舘戯羊車中庸詩禮牢扃鐍他日親傳伋與魚
　　　二
誕育文章家可賀軒渠煩惱障皆除霜蹄墮地能行
矣玉樹臨風必皎如羣紀伴翁入圖畫儼佟為我御
巾車客中往往煩厨傳倘許携将酒與魚
　　　和竹溪披字韻一首
玉雪靣俄成醜老琅玕腹未盡呈披只今衆女容
粉自古十夫能挽椎豈有進賢冠繪像亦無靈夀杖
扶衰俚辭聞早安排了未必他人識牧之
　　　二
人夸晚節猶鮮健誰信朝華已謝披空有朶雲盈篋
筒竟無片雪上鉗椎槁乾毋恠芳菲歇退惰常因血
氣衰自嘆龍鍾真髦矣不如茗艼一中之
　　　再和二首
包羞羊借臯比盖餙貌狙将衮服披妾去緑衣裳以
麹它乗黄屋髻猶椎方開元際唐風盛自建安来漢
道衰舉世紛紛學姚賈老夫持此欲安之
　　二
古柏毎經寒聳秀朝花不待夕離披舉揚壹似徳山
捧摧拉過於力士榷化鶴仙歸見孫老感麟翁泣歎
吾衰楚狂難和薫風句聊自歌之舞蹈之
　　　挽陳孺人(邱升真倅之内/理椽應中之母)
鄉井公平推内則掖垣銘筆冩徽音不煩陶子羞蚶
鮓肯與黔婁共布衾三語未酬将母志九原無負托
孫心樗翁閲世頭如雪二紀前曾挽藁砧
　　　總戎徐侯伯東逺訪田舍贈詩二首次韻
内辭狨橐外莵符巾褐蕭然一老儒床上亂書眠當
枕卷中警句摘為圖(和靖有/摘句圖)雨寒裹飯故人少雪夜
扁舟今世無惟有徐君真好事高軒肯自福之莆
　　　二
博覽彊通千載事冥搜謬用一生心乾坤刼數有成
毁風月性情無古今君似得吾之骨髓俗方求我以
聲音若非生處殊閩浙把臂相邀共入林
　　　伯東留詩别余次韻
殘生恰似道傍樗匠斧樵柯免剪除撚我幾鬚安箇
字見君一靣勝千書貧家僅有雞為黍貴客相過翠
織裾稚子不知新社友却詢座上者誰歟
　　　朔齋竹溪盛稱鑑臺李君談天小詩戯贈
品題經二紫薇公携袖中詩訪老農逺祖似曽為藏
史前身莫便是淳風自憐槁木灰生意絶怕菱花照
醜容但願海鄉魚稻熟耄夫不復問窮通
　　　謝韓孔惠見訪
千林黄落澗氷堅應是江湖作雪天偶有客過居士
室絶無人識孝廉船繡衣二使交章薦黄策諸郎律
賦傳莫向明時嗟不遇乃翁穮蓘子逢年
　　　挽趙毋鄭氏
攀桂者聨翩皆由母訓焉摘髭人共羡出腹子多賢
穉耄三從美哀榮五福全幽明無一憾玉潤自銘阡
　　　挽陳判官(介/建教岩石之父)
偶然傾葢欣初識驀地分襟惜乆睽太未謾稱三語
掾上林未借一枝棲空煩樗叟招魂些賴有薇郎積
善題他日廣文燎黄誥原頭鶴表與雲齊
　　　謝王尚賢見訪(字任卿)
畏跌始知笻有力怯寒常以衲蒙頭詩名吾不如公
幹清與君何减子猷林下方將分半席江邉作麽返
扁舟騷壇尚有陽巖在豈必擔簦更逺求
　　　和陳生投二首(宗范閩清人)
乍可破琴栖剡曲誰能抱瑟立齊門昔賡太液池新
詠今嘆靈光殿獨存摩詰不煩人問疾巫咸難為帝
招䰟老農無復供春帖題徧南村與北村
　　　二
華裾乃肯訪衰翁何德煩君䞇一通百尺樓真廣陵
後千巗宅在魯家東句中有眼参方見删後無詩論
未公年少分隂且惜取老夫不覺巳頭童
　　　丁卯元日十首
真率㑹居同社長屠蘇酒譲一家先垂髫孫各欣新
歲華髪翁偏惜舊年
　　　二
瞎翁九起茅簷下失喜繁星滿樹梢想㤗元尊衰景
貺知新天子講初郊
　　　三
五畤初行禋類禮萬金難買歲朝睛老臣縱有甘棠
頌未必朝廷記姓名
　　　四
北関南盪霽華開輦御端門肆眚廻野老相逢談聖
德㪚齋蔬素到燔柴
　　　五
帝服堯䘮禮制終南衙萬玊賀廷中遥知祝了三宮
夀相率回班賀相公
　　　六
禮成雖曰非常慶聖敬居然不已純王女宓妃猶屏
欲光開梅厦訪儒臣
　　　七
别墅棋邉勍敵破上流悵下㨗書飛幾年二虎争雄
長一剖為羓一遁歸
　　　八
物貴皆縁自幣輕絲身榖腹費經營公卿文學方矛
盾黔首何時見太平
　　　九
　日寒檠曽萬卷暮年暁景有千絲人言晚節高初
　自喜新詩勝舊詩
　　　十
　戴白蒼頭醜筆秃無花藻思枯惟有春風不知
　　年傳粉又施朱
　　　銘座一首
　　幸已逃憂責銘座猶思儆耄荒平日何曾欺闇
室暮年不會議明堂重金身寵生無益賜扇恩深死
未忘扈蹕老臣開九衮感今懐舊獨凄凉
　　　送舶使王監丞
　琴不鼓携歸浙六轡如絲送入閩魁傑西州今有
典司南庫豈無人牙籌何足煩名勝釐席方將問
　神公幹仲宣從此别逺書莫惜寄漳濵
　　　中􁬊省謁二絶
　　　下挾兩拐凍皴身上披三絮非為辟支放登
　自是龎公上冡去
　　　二
黄絁製袍白布袴長鬚扶拜翁翁墓殘骸倘未隨朝
露魚菽一年来一度
　　　送林子敬倅武昌
閫外於今有虎臣孰云立國靠江神後車雞塞勒銘
客前席龍山落帽人此去青油煩激筆向來赤壁要
綸巾遥知崔顥題詩處暇日登樓與拂塵
　　　丁采傑挽詩
文字蜚聲早功名入手遲晚知書誤我時以酒澆之
曠野靈均些新墳真曜碑兩翁不在子其必在孫枝
　　　贈謝子杰校勘
高比伏生轅固(皆九/十)熱瞞賈誼朱忠我自號病居士
君無戯盲老翁
　　　二
喚做獃子憨子管他火星孛星造物小兒則劇先生
大醉未醒
　　　三
功名隨露電過文字與星斗垂吾評潞公五福何如
放翁萬詩
　　　用居後弟強甫韻二首
老禪和築退居菴識路何須待指南野叟得年今九
九星翁布筭更三三有詩入夢撩靈運無藁藏山愧
史談愚智同歸一坏土管他後世傳非聃
　　　二
先皇親為扁溪庵奎畫煌煌陽世南多病安知年望
九歸耕何幸歲登三新詩有弟聊相屬前事無人與
共談作飲中仙殊不惡何須苦淡學瞿聃
　　　三
了無傑句似平庵謾有高年企渭南(放翁封/渭南伯)鐵漢堂
堂纔望八銅人嘿嘿乆緘三曾傳鴻寳枕中訣厭聼
狙邱稷下談畫史貎予殊不似清䂂安得耳如聃
辭大叢林卓小菴豈知㨗徑在終南狂歌不暁花十
八餓死休貪茅四三漢有子雲尤苦思晉惟逸少不
清談君㸔尼父生知者問了萇弘又問聃
　　　四和
　　　五和
不腆先疇與破庵在汾水曲管岑南(文中子田廬在乎/疏屬之南注云)
(疏屬山名山海經/云枕汾水名管岑)幽栖晚節巢林一戅草當年及
三酒甕有期春共酌書􁂫無底曉猶談吾惽紫氣難
瞻矚未暇攀迎柱下聃
　　　六和
歲晚歸休老學菴(放翁/菴名)敢嗟白首滯周南在廷不欠
秃翁一開徑寕無益友三地豈長房之可縮天非鄒
衍所能談桓郎狹膠詩師説未必雄書逺過聃
　　　七和
是處皆堪結草庵寕論塞北與江南上林逺賦諷纔
一先範門書獻至三麟獲魯西終聖筆馬浮江左坐
玄談古書疑信常相半何必深疑禦㓂聃
　　　八
臨池苫葢釣魚庵(温公/庵名)却笑温生起水南林下休官
誰見一嵗寒取友不過三點黄豈有眉間喜堅白都
無舌本談柱下首陽孰工拙東方元未識夷聃
　　　九和
無住先生獨住菴(簡齋/菴名)得朋猶冀自西南丹心事國
忠無二白首尊師詛在三詩少古風惟近體學慚實
踐謾虚談退之未離乎儒者坐井觀天錯議聃
　　　十和
把茅容膝強名庵宜夏宜冬户向南雪厄黄精飢杜
二花欺白髪笑陳三(后山詞莫莫休休/白髪簪花各自羞)爾儂柏下已
骨朽此老橘中猶手談惟有子長讃深逺諸家類以
淺求聃
　　　十一和
春困齁齁卧蝶菴(蝶菴在徐/潭東偏)欠伸跳出大槐南漂摇
丕借烏栖一(上林多少樹/不借一枝栖)迂拙羞營狡窟三投轄孟
公方痛飲驚筵焦遂勿高談谷神若果能無死秦失
何由却弔聃(荘子云老聃/死秦失弔之)
　　　十二和
懶訪半山雲頂菴(荆公詩菴雲/作頂峭無鄰)且撑一葉泛溪南(退/之)
花間漸覺同游少(今年看花伴/已少去年人)桑下何曾作宿三古
有劉伶呼不醒今無衛玠共誰談五千言是家人語
長笑諸家誤注聃
　　　十三和
素昧清真與順菴(吳成/伯可)偶然愛唱望江南世因玉佩
輕秦七(少游有玉佩丁東/之詞為伊川所誚)夭　簑衣貴謝三(簑衣未/必清貴)
郢可憂虞成永歎漢方隆盛勿多談古今大瞻惟蒙
叟不但誣丘又謗聃
　　　贈崇安吳醫德安
家住武夷精舍邉若非悟道必逢仙不為宰相渾閑
事只作名醫也自賢羞與市争伯休價儘教人負宋
清錢慢亭泉石應如故安得相從刺釣船
　　　和張文學投贈(招年)
身如老桐樹拱把至于今閲世已焦尾無人知苦心
免隨薪㸑盡誤𬒳斧斤㝷曾待薰風殿先皇獨賞音
　　　新勲姪宰松溪
麥壠青黄接花封紫皁催汝能馴雉否吾亦割雞來
琴調誰知者租瘢豈忍哉試詢縣齋客莫也有澹臺
　　　送趙司理若鈺之官潮州
辨幕資籌筆圜扉待雪冤未論公喜怒先為母平反
君壯行其志吾貧贈以言自憐劉跛子不及送前村
　　　再和張文學
安知後來者所作不如今孰可執牛耳君能貫虱心
孤根纔一寸(半山詩一寸/菴前手自移)老幹忽千㝷未必子期死
無人聼古音
　　　送德陳徳剛舍試(子龍)
不消負笈趂槐黄解褐惟於孔廟堂士子堵墻觀矍
圃公卿搢笏誦阿房里中巨擘推吾子闕下諸生有
此郎鶴髪慈親倚門待錦標奪得早還鄉
　　　送吳時父侍郎二首
慧燈溥照人幽隱心秤能權物重輕士子比之常相
國吏民道是蔡端明来時稲蟹非常熟去日琴龜作
伴行安得四方皆結輩蒼黔開眼㸔昇平
　　　二
十行禮促歸荷槖五朶雲飛堕草廬西北戦塵鋒鋭
甚東南民力磬懸如帝閽宣室初前席公憶康山舊
讀書問訊少君無恙否衰殘乆不奉雙魚
　　　題金華王山甫吟藁(佳翁前/齋子)
載䞇來相覔挑燈讀失驚尊公王逸少外祖鄭康成
子壯堪傳嫡吾衰浪得名江湖有公論不必問鍾嶸
　　　贈日者袁天勲
多識名公與鉅卿也携䞇卷到柴荆神巫未易覘壼
子太　安能筮屈平且喜天綱家有種不憂日者傳
無名村翁耄矣詩全退同社諸人各善鳴
　　　送荘知錄歸覲
彼美佳公子甘為郡督郵鯉庭素鍾愛鳴幕不能留
剡上止一鶚挽回無萬牛李官難乆曠来莫待新秋
　　　用洪君疇韻送徐仲晦赴鄉郡二首
君於外物一毫輕七聚争㸔錦晝行昔苦缿筩無路
逹今欣蠟燭照天明潢池赤子思天活青社飢民待
再生前哲貴分人以德獨清不若衆皆清
　　　二
傳聞君相奨清修印莭移來某水邱范孟博非私奏
劾祁大夫不避親讐青黄未接宜開廪紅腐無多謾
唱籌事尚可為君努力明時未好説歸体
　　　端午五言三首
綺紈貴家子旗皷少年塲屢舞衆人醉鮮粧一國狂
　　　二
士女匆匆散溪山寂寂然龍舟閑似我閣起向沙邉
　　　三
雜遝今觀渡依稀昔浴沂居人空巷出㡬箇詠而歸
　　　又七言三首
蛾眉已被生前妬魚腹猶遭死後誣把似與龍争角
黍何如隨俗飲菖蒲
　　　二
田翁有酒邀村飲地主存羊餉莭儀不喜人題木居
士何曾鬼怕艾天師
　　　三
枝上綘英吹欲盡鏡中素髪摘來稀今年過了菖蒲
莭猶袂香篝着裌衣
　　　次朔齋獻齋兩中書韻題鐵筆堂
椽筆雅宜揮制草鐵心未害賦梅花紫薇閣老昔同
省喬木世臣今幾家犢鼻吾甘住南阮狨鞍君合扈
東華明時簡擢皆夔卨不待還黄與壊麻
　　　送謝眸之温陵
縦未肩康樂猶堪跨惠連生涯懸罄盡詩句弹九圎
古有王官采今無海價傳不知誰著價携去訪心泉
　　　和東間丁卯上元日見寄三絶句
昔待重瞳讀考工(壬戍勸誦/詔讀周禮)老無隻字干子公故人
化作纍纍冡留得村翁與澗翁
　　　二
身已偏枯無一邉還丹悔不問師傳便教老夀如彭
祖僅活人間八百年
　　　三
臂短生來不善縁那堪年已廹申轅(申公八十/轅固九十)聃書
字字家人語不似蒙荘好寓言
　　　又三首
圖二疏歸無畫工留君嚴去欠文公缷了尚書呼長
者納還學士做漁翁(香山有/盧長/者白尚書之句)
　　　二
雪平腰各立師邉半夜輸君得宻傳伴後村翁成二
老比綘縣人多一年
　　　三
年高難結草鞋縁道逺貧無犢負轅惟有加飡兩箇
字忉忉衍作百千言
　　　居厚弟生日
赤帝雖然張火􁡣素娥亦自湧冰輪門無賔客臨羅
爵庭有兒孫賀紱麟晚節抽身還故里他時留靣見
先人星翁未觧吾儕意猶說君王獵渭濵
　　　贈雪山李道人
巧歴推修短前知定吉凶吾爲立標榜唤做小淳風
　　　二
離亂雪山隔艱難蜀信通道人能縮地移取向江東
　　　讀史
絶漢犁庭功可喜與天争鼎志堪悲吠江帝刮為羓
去避地民勞若蟻移河决固非束薪塞厦傾欲以一
繩維英雄到了多遺恨孺子林宗百世師
　　　寓言
衣薰三日不歇蕕臭十年未已寕為蔚宗香傳不作
魏收穢史
　　　三贈月蓬道人
病翁巳卸鞍䭾矣道人彊欲覊􁁌之賺汝一雙窮相
眼饒吾九十老頭皮
　　　二
此蓬此月屬誰哉送汝挑包謁恕齋說與同名同號
者龍圗親爲判憑來
後村先生大全集卷第四十(終)
後村先生大全集卷第四十一
　詩
　　　驥孫晬日
驥子手神水似清晬盤拏了太憨生語遲未識罷并
囝性慧過如姊與兄顧我高明慙父祖願兒愚魯至
公卿何時長大勝冠帶處處将車捉轡行
　　　次鐵筆堂韻謝朔齋貢餘
皇朝盡却九州貢閩荈猶先百草花正焙頭綱馳御
府斜封三印到山家祕藏蔡録珍無價(蔡公自書/茶録數本)快
覩侁星逺有華縱使搜膓五千卷安能視草更操麻
　　　目眚
日啖荔枝三百顆不知天罰一雙眼異哉野老白露
團烈於貴人寒食散
　　　次韻别方時父
我於中壘譜相通君唤玄英作祖翁毎恨春雲一樽
隔暫欣夜雨對床同為晨門黍談清宿留剡溪舟避
逆風衆作紛紛鳴瓦釡黄鐘聊復皷于宮
　　　病中九首
湯慰兼旬尚未瘳灾生盈滿欲誰尤禁中蓮炬頻宣
鎖閤上藜燈幾校讎廻嚮真人并大士變教師冕作
離婁何時眸子重清朗短䇿隨身處處逰
　　　二
捲五紅雲一朶邉抽身偶在衆賢先鶴歸鄉倐三千
歲馬老人酬八百錢雅嘆蒙蒙徒仰視騷稱皦皦者
難全殷勤寄謝丈房友願未来生再結縁
　　　三
禇公真蹟勝頑碑曾向三茅快覩之一自偏盲常面
壁甚貪小楷廢臨池麤如太尉書薑字俚若蒿師唱
月詩老去無詞并惡禮感今懐昔不勝悲
鵶叫方知日出東起瞻宇宙尚朦朧空花久已参諸
老巗電何須似阿戎乍可一燈虚室白絶勝千炬火
城紅癡人苦愛清凉㪚道是肝家熱上攻
　　　五
炎官扇虐甚炰烹忽聼􁐺聲病思清白露降餘天氣
肅碧雲合處暮愁生一秋藥裹相料理百歲書窓幾
暗明他日汗青無事業惟詩猶可竊虚名
　　　六
隆乾先緒微如綫負荷常憂力量輕已矣學農并學
圃非惟慙長亦慙卿沂源昔　漸師友尚齒今誰問
蒼生將如安石何君實可為宜努力了翁自　不
須多直今去作循良吏孰若來賡喜起歌
　　　二
間或擊強非果弱未嘗束濕自然嚴起惟吏畏三風
訓先為民蠲再推塩時與青油賔唯諾尤於白屋士
勞謙懸知鈴閣清如水瓜李雖微亦逺嫌
　　　挽叚夫人二首(馬翔甫樞/宻之母)
㫁機手自訓三珠彤史遺芳未必如子貴靣槐陪國
論母賢畫荻課兒書百官未講回班禮千乘空多送
葬車曾忝樞庭文字友束芻無路酹邱墟
　　　二
母因子貴滔滔是惟叚夫人夐不同丹桂義方如五
竇碧梧典冊繼三洪魚軒甫拜咸寕郡象服未朝長
樂宮何必他人勒阡表家庭自有大宗工
　　　秋思一首
不覺朱明變素商螢穿户牖燕辭梁牢愁五皷尢難
睡薄冷單衣未易當誰伴子綦同隐几亦無法喜共
禪房殘骸到了猶貪愛仙聖前頭自炷香
　　　遣興二首
酒膓詩膽兩輪囷已病方知愛重身慈母憐絶憐嘔心
味一旦鳴陽警衆聾絶塞擇棲託羇旅行臺設網
英雄朝家記憶超宗父便可吹嘘入禁中　一
　　　二
翁折髙枝空月窟子提色筆宇煙樓有司豈不具隻
眼諸老皆當放一頭鵬背方乘御風勢馬蹄肯作看
花游懸知董子天人對一洗平津曲學羞
　　　記醫語
身如桐半死天尚罸枯株昔作紅顔子今為碧眼胡
(醫言余目有/青暈侵眸子)迷蒙銀海眩欹側玉山扶惜尚名書畫
緘縢可謂愚
　　送強甫赴漳倅二首
闰罷各華顛臨分倍黯然吾惛如隔霧汝孝可通天
郡古多文獻廳寒少事權東岡今召父猶在乃翁前
　　　二
平生受用語祖道試重拈御下慈親恕持身處女嚴
民歌齊相靜守説許丞亷寛作朞年别吾衰勿乆淹
　　　贈無菴于道人
無盡空諸有孤立何須同參道人不置産業
孟家廢菴(昔孟保相目號無菴/穆陵宸翰為書其扁)
　　　小雪後二日
吾評世間病至惨莫如盲親友不覿靣子孫惟認聲
根存神不死食既魄難生賴有鬳齋老書來弔失明
　　　二
一蒼頭賛謁兩赤脚扶行醫柰毋吟咏賔嗔不送迎
都忘虚室白時夢小窓明迴首然藜地誰憐老更生
　　　題陳主學逹觀堂二首(薦魚)
大觀鵬與鷃小智管并蠡椿􁑚年脩短夔蚿足少多
交鋒蝸左角森㦸蟻南柯惟酒能齊物醺醺合太和
　　　二
華堂需𬒳記老筆豈能工尺鷃飛籬下醯雞舞甕中
形骸均土木利欲等苓通獨學知聞少煩君爲擊蒙
　　　和興化趙令君良侍二首
落筆昔傳九天上誅茅今老萬山中殷勤封内種花
今物色畦間拾穂翁道是單傳曾雪立元來一語恥
雷同語君此事須商確唐律尤難似古風
　　　二
自古名高衆責全幾人齎恨到重泉世間戇叟難
節士謂周侯惜末年扶電駿翻成跛鱉鳴陽鳳化作
寒蟬嗟予景薄崦嵫矣臨履淵冰尚凛然
　　　挽惠倅黄德樞
盛德尤懐　言可砭愚雖蒙分半席終未
承學争歌薤傾城出奠芻故交二大老猶可扞
　　三
不但親朋弔鄉人總涕濡那堪公冡婦逺是我諸姑
龎嫂留封坎嵇孤哭反虞惟應不朽者昭揭在龜趺
　　　次鄉守趙計院鹿鳴韻
幸際龍飛策士年靈巖仙水執鞭先奪標文妙三塲
稱勸駕詩高萬口傳昔忝詞臣曾草詔(辛酉科詔某/所擬先帝所)
(改)今為鄉老預興賢春風到耳鼇頭選尚可扶衰候
馬前
　　　送人西上
　　　　方巖尹父子各一首
華胄惟莆冠七閩陳巖所産必聞人穆陵鳳閣曾分
席朝道麟臺有後身上覽四書方唱嘆子行三策好
條陳明時獨　將雛曲未數燕山桂與椿(晉字巖尹)
賀白詞　先飛騰海鶻并天
馬隔結　點首劍神紫氣夜
衝天　一劵傳(夢華)
公徒太行眼切於身存不得可憐半世謾脩方(丁晉/公表)
(云補仲山之衮曲盡巧心/和傅説之羮難調衆口)
　　　䑓歴
䑓歴傳聞兩建寅放燈時候始鞭春不愁窮臘梅開
晚豫喜年來麥食新
　　　得藥謝竹溪一首
不覺昏眵過十旬謁之先聖禱之神室生虚白稀來
客驛致空青累故人病尚研㝷書外意耄猶貪愛夢
中身從前計孛俱辭去獻歲明朝巳發春
　　　再題信菴墨梅
信菴墨戯古無之元氣淋漓爾許竒特與此翁揮匹
楮不為彼相作横枝(山/相)祕藏掃雪輞川畫曾序調羮
汧國詩(余嘗序公詩/以此濡亳)尢十老農尤寳惜時時開卷拂
蛛絲
　　　丞相信菴趙公哀詩五首
粤從宣靖至炎興粉餙湖山苑圃增列聖乆無師入
洛三京初有使朝陵椎鋒指日酋傳首返斾終身
氣拂膺逸少興公虚論勝百年機會更誰乗
　　　二
憶昔東淮羽檄馳非公受鉞國幾危春潮全籍孤舟
渡厦屋曾将一木支着白接䍦麾猛將坑紅衲襖等
嬰兒揚州遺老聞新訃猶説平山奏凱時
　　　三
出為董統今韓范入告忠嘉古卨夔白刃在前裹瘡
戰黄麻拜右掉頭辭去猶耿耿心存闕老尚堂堂表
出師盖世英豪嗟已矣八哀吟罷有餘悲
　　　四
自是乾坤間氣生吾猶識此萬人英博求駿骨千金
致忽割牛心四塵驚古有詩人悼房琯今無壯士哭
田横遥知嶽市新華表過者徘徊下馬行
　　　五
丙午遭逢瑟改調先皇記憶忝弓招明揚雖曰由師
錫宻啟端因侍燕朝早識武侯比龍鳳晚為公旦序
鴟鴞吾貧豈是無雞酒恨不携将柏下澆
　　　書畫一首
大帝昭回奨叢藁太師行草跋蘭亭篋藏有物為呵
䕶巾襲令兒掌鑰扃目青端由書作崇心癡常怕畫
通靈不如鶉結村夫子惟寳蒙求與孝經
　　　題陶榖朝林山樓帖
鸞膠曲子乆喧傳烈祖英明素薄焉語草探懐周
後村先生大全集卷第四十二
　詩
　　　憶昔
晚遇先皇詔起家負金蓮炬紫薇花犯顔屡抗塗歸
疏斷腕難操起復麻愚不入時逃北谷老難待漏守
東華人生惟有村田樂未覺封侯勝種瓜
　　　雜興十首
昇天雖可喜削地已堪衰早知守厠去何須拔宅來
　　　二
早持堅白論晚踏軟紅塵明逸并夷甫初終似二人
　　　三
地逼難容足天低礙舉頭那堪去梯子誰肯上高樓
　　　四
不肯彈冠起俄從折簡招雖然䑛丹藥未免悔青苗
　　　五
做了高官軄雙眉皺不開譬如三日婦錦襪著珠鞋
　　六
開閣何其盛(天/章)行邉寢已疎遶床彈指嘆六丈聖人歟
　　七
典領天書使脩崇照應祠可憐有遺恨殮不得髠緇
　　　鳴夏高秋響激空翼雖映華冕身自閉雕籠
　　蠑
　言周逹理吾以蝶為優無想亦無夢有身長有愁
　　燕
昔人懐故主季世絶貧交汝勝炎凉者年年歸舊巢
　　蟻
呼童掃蟻子勿上法堂階渠出賣廳角云参妙喜來
　　　叙倫五言二十首
　　　父子
祀辱中丞世歆臣二姓廷如何出腹子反不以螟蛉
　　　君臣
千古靈胥怒惟知有伍奢安知崇伯子北靣事重華
　　　母子
慱覽勞丸膽精思恐嘔心可憐親養薄難報母恩深
　　祖孫
文若忠於操嘉賔謟事温晦翁嘆難嗣(聚星圖賛云/嗣守之難古)
(今所/嘆)坡老惜無孫
　　兄弟
　友并公旦均為未盡倫吾評千萬世兩箇採薇人
　　夫婦
翁子妻求詇羞慙婿負薪不知辟纑婦保守灌園人
　　婦妹
為固續漢史嗔原作楚騷偉哉二女子才學識俱高
　　　叔侄
二王(濟/湛)與二阮(籍/咸)尊幼自相推却恐外人笑兒癡叔
亦癡
　　　翁壻
堅猛一時雄猶知有謝公王郎乳臭子敢以壻撾翁
　　　婦姑
晨膳嫌羹薄寒機怪織遲阿家語新婦汝有作家時
　　嫂叔
澄少危加杖平肥亦食糠劉郎豁如者轑釡未能忘
　　甥舅
太傅風流祖親朋共手談元來碁有智輸墅與羊曇
　　　婦姒
難冺同胞好毎因長舌疎若能諧婦姒九世可同居
　　長幼
田蚡坐東向貴加諸父兄請渠觀涷水不敢齒耆英
　　朋友
　　翻覆易管鮑始終難帝腹容加膝劉郎尚嵗寒
少全若論死生無愧怍幅巾豈不勝貂蟬
　　　懐舊
蚤從南浦晚南塘二老聨翩返帝旁天上慶雲誰屬
和斗間紫氣乆無光已埋玉樹難扶起所寳銀鈎永
襲藏老去悲懽排遣盡猶於師友未能忘
　　晨起
雞唱鴉啼攪曉眠起煨田舍火爐邉天寒雪閉袁安
户歲惡江通魯望田已返山林全晚節勿煩郡國禮
高年老臣乆不陪朝謁猶記稱觴玉座前
　　　夢回
跳出槐安有底忙何須更待熟黄梁牙籖載返善和
宅手板抽回政事堂效玉川生稱鋭漢愛楊處士號
憨郎山中豈不差岑寂猶膓人間臭腐膓
　　　春日卽事六言
椒酒桄符改舊麥芒菜甲懐新東皇太乙用事不能
粉餙陳人
　　　二
藻密難呼金鯽栁疎未待黄鸝華髪無重黒理燒痕
有再青時
　　　三
室殿耆英社獨靈光(甫人惟/余年髙)錦𫀆争看前供奉白髪
誰憐老遂良叢藁如山千載後尚堪拈出補詩亡
　　　得閒
凖敕放還山祈閒果得閒直令舂廡下也勝乞墦間
子美雖存闕淵明且閉關遥憐早朝者推枕恐催班
　　　立春
綵勝矜時節其如兩鬂皤所欣解餘凍已覺扇微和
牧䜿眠吹笛漁翁起曬簑土牛蹄角赤休咎果如何
　　　次韻寄題建陽馬氏亦樂園
匹如迂叟洛中園花竹依稀五畝寛梧樹参天棲鳳
集檜根入地蟄龍蟠翁求真樂希顔子世着清名慕
邴丹身是雙溪前令尹勝遊蹉過不曾觀
　　　得歸
叔夜形骸巳不堪安能扶曵事朝參添十莖雪希臨
鏡省一條冰細署衘續補亡詩存古意廣崇有論矯
清談暮年堅壁惟東澗老子方渠未免慙
　　　和鄉守趙計院燈夕韻
厨傳終年省餞迎萬金難買上元晴首龡豳俗祈年
雅遥和尭民擊壤聲庭少缿䇶知訟息邉無刁斗喜
時平雌堂清苦倡優拙姑扇仁風慰物情
納履歸來六載强身閒冷㸔世人忙逺公有酒遲蓮
社録事無資助草堂柿被鳥殘分亦好(别公云鳥殘/紅柿昔曽分)
李為螬食咽何妨春山何處無薇蕨更不須求辟榖方
　　　次韻竹溪中書重脩縣橋二首
古者役人常以冬據經端自紫微公杠輿梁渉猶徒
歩龜筮民従見大同不假洛陽抱橋礪宛如震澤卧
波虹春江浩渺風濤急方待先生濟不通
　　　二
仲秋䲮僝迄窮冬鉅麗依稀似蔡公濡足幾年通國
病肯心一片有誰周人言此慶鍾雙鳳天落其成見
兩虹不是坡仙捐寳帶此橋安得往來通
　　　休致
休致後欣榮念薄利名中伏禍機深藺卿反僅能全
璧疏傅歸纔有賜金福過安知御穢韈朝囘猶嘆負
香衾山中猿鶴休猜怪方表先生鐵石心
　　　憂愛
脱髮清晨雪滿簮把茅不恨八山深安能更作皺眉
事但可聊為擁鼻吟鞭筭難權鹿皮幣害藏誰發裏
蹏金暮年未敢忘憂愛喜聽三邉奏凱音
　　　題雑書卷六言三首
小雅衰周所作二南治世之音子虚失之誇大太玄
文以艱深
　　　二
論篤惟昌黎伯史法止太史公誰云孔墨道二但見
聃非傳同
　　　三
若稽古至三萬道徳經亦五千俗學見皮膚止聖處
非口耳傳
　　　碧溪草堂六言二首
雖無百官宗廟薄有先人田廬子云飯疏飲水通也
彈琴著書
　　　二
素隱非君子志獨樂豈賢者心邀陶陸投蓮社放山
王入竹林
　　　次韻竹子彬五言二首
晡暮書窓黒俄瞻貫月虹真知今絶少好本古來同
孤壘吾無拔偏師汝䇿功暗投可借許留取和重瞳
　　　二
短章足光怪夭矯暮天虹俗子仙凡判詩人伎倆同
君奚慙有道吾欲訪無功肉眼非弘景何由見碧瞳
　　　有感
我與昔賢生異世晝思夜夢兩微茫掉頭随霧入東
海𬒳髮乘風下大荒仙伯已㝷丹竈地(稚川號左/玄仙伯)武
皇亦返白雲鄉惟應詩卷留天地寳氣雖埋斗有光
　　　公論
公論無過月旦評吾衰安敢主卿盟觸蠻力勸休争
戦猿鶴相安不怨驚髧彼兩毛呼作友長吾一日敬
為兄前身定是徐先輩延夀溪頭了一生
　　　湯熨
湯熨沉綿弥半載未嘗寸歩出村居登翹村舘多新
貴歸善和坊守舊書有客嘲楊雄拓落無人問李白
何如腐膓端為肥膿爾且課畦丁力灌蔬
　　　蚊蠅五言一首
蛟集殊難㪚蝇驅已復回偏能侵枕簟尤喜敗樽罍
恰則噬臍去何曽洗足來化工生育爾豈不甚仁哉
　　　祖母何恭人葬處地狭不能容守冡者遇省
　　　　　　拜墓前雨則借方氏庵設位以祭自
　　先君病之治命以屬予予既孤五十餘年終
　　　不能増尺地揷寸椽至咸淳丁卯予年葢高
　　　自墓下山至官道傍有隙地二十餘𤱔林木
　　　多合抱予訪之鄰地屬誰氏曰屬春谷子故
　　　人也試以情自言春谷忻然緘劵卑予随於
　　　其所作饗堂以奉香大而棲童行走筆賦詩
　　　以謝春谷
當年草草掩泉扃家集年深失坎銘後裔澆松難盥
薦先君易簀尚丁寕告頻燎也知天定笏已堆床見
地靈便築精廬陳像設大書山劵刻碑廳
　　　二
微似錐刀亦苦争使君諾重萬金輕希夷不以山分
客(崖)太傅曾將墅乞甥季世炎凉幾市道古人生死
見交情與公到老宜同社倡率鄉人遜畔耕
　　　少陵子
驥子熊兒俱早慧可憐失敎遂紛紛驢邉雞栅猶云
可文選安能勝魯論
　　　昌黎子
渥洼駒孰非龍種丹穴雛皆是鳳毛却恠韓公産韓
昶不如枚叔有枚臯
後村先生大全集卷第四十二(終)
　後村先生大全集卷第四十三
　　詩
　　　觀社行(用實之韻)
　吾家世南折簡呼有目昌不見子都牽衣况復幼吾
　幼閉户大似愚公愚鮮粧祇服出空巷細車綉轂來
　塞塗展烏絲欄擁小玉設錦歩障盛緑珠爾時之病
　叟亦随喜携添丁郎便了奴非惟兒童竸嗤笑更𬒳
　傀儡傍揶榆平生不識琥珀枕况敢擊碎珊瑚株
　言香火将霍漸覺風俗侔徽衢一國若狂孰醉醒宋玉
　奚必譏登徒殺牛𣣔賽西鄰祭若狗飜哂東門儒恍
　然堕在化人境又似跳入仙翁壷麟䑓學士固窮者
　嵗晚與婦爭禅襦獨餘太乙舊藜杖夜􁦷炯炯供清
　矑平明踐淖行百里輕快勿假靈夀扶安石出山不
　免耳徳公入州破戒無矧君口素銜清議紛紛諂子
　愁斧誅如齊而觀竊未喻或曰有心擊磬乎君如精
　金豈易鑠十年風雪快饕虗粤人自昔尚巫鬼魯
　俗何曽廢儺較渠能七歩追險韻聊復一吸空罰爵
　北風清塵宿泥乾西日漏光隂雪駮邉頭刁斗幸小
　休棚上鼓笛姑同樂苦吟乆無玉官采盡言深恐朋
　友數君豪盛氣𣣔廻瀾吾衰袖手觀返壑荔蕉堪薦
　神送迎葵枣勿妨農烹剥剛腸憤發論尤健枵腹冥
　搜詩轉悪先持一事試靈君敢問何年相玉朴
　　　　再和
　陌頭俠少行歌呼方演東晋談西都哇淫奇響蕩衆
　志瀾飜辦吻矜羣愚徂公加之章甫飾鳩盤謬以脂
　粉塗荒唐夸父走棄杖恍惚象罔行索珠効牽酷肖
　渥涯馬献寳逺致崑崙奴豈無蘋藻可羞荐亦有黍
　稷堪舂榆(詩音又由/以朱切)臞翁傷今援古誼通國爭笑翁
　守株孔門髙弟浴沂水堯時童子謡康衢揚觶姑𣣔
　退觀者鳴鼓本非攻徒吾亦如曼倩負逸氣呵斤佞
　倖驚侏儒扵時後村茅柴熟先生滑稽腹如壷雖無
　謝郎玉帖鐙幸有幼安布裙𥜗未妨優塲開口笑亦
　恐藥市逢方矑更䦨漫與通徳語醉倒聊遣宗武扶
　幽冥茫昧莫致誥石言神䧏果有無翁云天公施罪
　福亦如　者王賞誅巫咸可使詛椘否泰山曽不如放乎
　况今民脂積消鑠洋洋如在寕如虗貧婦鮮能具複
　禈貴人何必誇重較(詩註卿士之車/也車之前軾也)九重深喜農扈
　豐五等超加社公爵更冝迷飛臈前白仍為潜駈山
　中駮除入大患捍大菑與民同憂可同楽翁之用心
　極惓惓余於致福未数數因思揮金猶糞土奚異棄
　物塤溪壑神聴聰明靡僭濫詔書温厚戒推剥重華
　漁稼苑茨儉大禹疏鑿衣服悪誰歌此詩送且迎共
　挽澆風還太朴
　　　　三和
　花藍果擔更噭呼巾㡚絢爛車騎都民多逐末少重
　本神豈䕶短仍憑愚厥𥘉捧掲土與木繼以刁割俄
　香塗垂旒絕類河求弃照乗得匪龍献珠甞聞鄴令
　沉巫嫗未必顧劭資髯奴阮瞻著論現變恠羅支送
　客逢揶榆紛紛誅賄及騙戶往往求福　朽珠酒肉如
　山皷笛譟塵飛不見四逹衢世無孟子衛吾道河汾
先生亦聖徒記蜡之俗通上古舞雩之詠傳先儒于
峕逰者未觴濫􁄐擕不過危與壷廼今城郭盡衣錦
肯信里田寒無𥜗譬如銀海偶生翳忽逢金箆為刮
矑又若衆人餔糟醉壮哉𣣔以一手扶餘力矢詩來
挑戰邾卑鄫陋素偹無明鬼首破異端惑觀社兼奮
直筆誅夜出偏師斫其壘以杖擊地何神乎推鋒始
欲恣凌鑠歛兵除戒無暴虗靜思神理幽而玄孰若
孔道易且較(易揚/子)更䦨市罷𣣔棲烏人出空巷堪
　　　　　　　　　饗衆共烹君大駮(王君夫有/中名八百)
　　　　　　　　　　　　　　　　樂風調已兆
　王道行霰集預占祥瑞数先生置之勿復談遂事往
　矣舟移壑街頭新酷賤如水孕魚可鱐蠔可剥祝史
　懐肉厭苾芬鄰翁邀飲任草悪獨慙絶唱難迫攀如
　以美玉博䑕朴
　　　　四和(實之三和且/約勿談前事)
　手援鍪􁀥先奮呼盛氣直傳人國都屈盤硬語押險
　韻有似兵家使詐愚􁑖塲自矜觜距點覆軍詎意肝
　䐉塗堂堂老将號令肅中營外栅如聨珠曾呼項羽
　作竪子亦斥李陵為䧏奴彼朢麾幢已披靡此遺巾
　幗聊揶榆深蔵區脫避石矢宻設鹿角埋樁株如猶
　哆口學張籍俄乃掩面如唐衢毋容奏凱論功級且
　可按甲休師徒献俘奚異獲狄長諱敗謹勿書朱儒
　君家人物盛典午或披鶴􁐻擊唾壷坐觀士稚無鎧
　伏冷笑群謝皆袴𥜗安知出竒電雹速靡待掩耳井
　瞬矑再哀三竭乃引去裹創飲血自捄扶鐵鎗漫留
　姓名在玉塵有益成敗無慿軾姑與君王戲棄甲冝
　按軍法誅嘗聞匹夫不可狃蜂蠆有毒况國乎嗟余
　久矣精鋭鑠驅使不禁詩酒虗蟬嘶今懶事章句鯨
　吸舊寕論升較磨石胡庭要勒銘䇿勲轅門因舍爵
　備嚴豈慮偏師攻何妨異議駮周公尚存校禊
禮子貢詎知觀蜡樂祈年卜稼信當務崇飲飾㳺不冝
數弟子服矣鳴吻悲似聼於莬嘯風壑寒墐戸牖不
敢窺顧惜牀廬愁見剥志士之碩在時清窮人所憂
惟嵗悪但當擊缶賽蠶官一壷村酒醉揚朴
　　　五和(枕上有感/平生戲作)
少峕弓旌類招呼北走淮水東倍都行街周覧椘峰
秀㳺桂頗笑秦城愚篸山帶水雖絶境羊腸魚腹真
畏塗南轅亦渉尉他境鳥覩所謂陽􁓑珠何煩安車
遺使者自有弱馬從奚奴豈惟客與賓戲笑里胥亭
長交揶揄曉露自開槿木花春風不到枯松株東家
夫子吾畏友回峕失脚青雲衢居然牽絲入詩社未
肯落托稱酒徒似曾漢廷招兩生誰謂魯國惟一儒
貴重羊裘比蝉冕夸詫齏甕侔氷壷(蘓易蘭為齏甕/作氷壷先生傳)
拂衣乆抛青祾𬒳還珠併却紅羅𥜗向来泉湧属文
思老去霧隔觀書矑随州城堅未易破南都壁峻那
湏扶羨君繭䊺序逰覧亦或塵尾談虚無人言名士
少實用天子宰臣未斥誅憐才不勝欲殺者加罪豈
患無詞乎十夫衆口能撓鑠彼䜛潛于霜蜂蠍虗安
能書生事鉛槧亦若輪人為軫較殘編尚爾守鉄檠
破硯詎必磨銅爵甫也尤賞白清新籍輩妄譏愈雑
駮機鋒相觸毋容避鼓旗傍譟亦一楽識字信為憂
患始作文尤忌悲哀数暮年已學鷦巢林徂歲無異
蛇赴壑炉中榾㭾聊擅欒門外爆竹任偪剥歸耕何
幸逢米賤息隂本自嫌木悪猶能談笑走䛴筒絕勝
辛苦編制朴(白氏有/制朴)
古觀社行五首淳祐乙已亡友王實之唱和者
　　自實之仙去社友多短章而少大篇余亦衰退
　　似此五詩今不能復作矣姑不録附于新穚
　　　次竹溪所和薛明府鏡中我詩三首
搔白髪翁疑是假對㫖鏡我認為真影形本合成同
體夣覺俄分作二人歡至不期開口笑愁來相對捧
心顰可憐怛化貪生者芻狗元身學出神
　　　二
物我乖離果孰親色空揑合本非真金戎馬上慙窮
相玉鏡䑓中識幻人南北宗禅皆具眼東西施貌各
含顰眉間一點元無喜頰上三毛豈有神
　　　三
幪以衣冠類孫叔𬒳之簑笠郎玄真未知這漢爲誰
子如客他鄉喜故人皓白相看双鬂秃丹青偏冩兩
眉顰吾聞四大皆虗假曾向聃書悟谷神
　　　賀黄察院(噐之)
自從慶厯親除後直到咸淳第四年當道豺應驚破
膽通天狐不敢垂涎豸冠本古觸邪義麟筆它時責
備賢八十九翁盲且耄有徂徠頌献無縁
　　　題福清薛明府太平禾圗(夣桂)
聞說琴堂似水清天公産瑞告西成宛如唐叔稱同
穎未羡相如詫一莖岳牧㝎應圖画進朝家曷有璽
書旌儂詩社舞村歌爾譲紫薇郎作頌聲
　　　次韵黃景文投贈三首
身如倦翼晚知還且免羣兒謗務觀官酒灰多寕勿
飲監書字大亦難看頌稱吉甫宣王羙帖報殷生宰
相安近世風流惟賀八脫朝冠去着黄冠
　　　二
記聞荒落語詹諄慚愧吾儕肯問津未必夜深埋雪
者淂如春暮舞雩人師揚執㦸玄犹白學衛夫人字
逼真跳出䪿門殊未淂堪憐老却苦吟身
　　　三
誰道樗翁未苦衰强扶鶴膝自支持無閑心篆雕　賦
下死工夫鍜鍊諸友多遷齒谷木此郎今借上林枝
暮齡喜讀君章句平易中間伏怪奇
　　　挽呉君謀少卿二首
昔爲樞掾侍延英暮聽臚傳苐一聲仙籍香浮廣寒
殿奏篇紙貴洛陽城親逢明主貞千載曽謂斯人止
九卿惟有一端差慰意鶴山大字扁堂名
　　　二
立徳尤髙似立言常嗟此語欠精論鄴侯架冷惟書
在董子陵荒有策存太息晚猶條世務太招未易返
騷䰟薤歌不盡云亡恨直待碑成慰九原
　　　二月八日
百骸豈久堅牢者两曜寕逃薄蝕哉有玉斧脩圎𣸪
闕無金箆刮膜難開坐跏趺榻塵慵掃手校讎書記
不来辜負持螯把盃興暮年十日九清齋
　　　二
龜筴皆云二月佳愁眉櫕㝎幾曽開不如腐草成螢
爝絕似明珠隔蚌胎啖月蟇何甞磔死啣泥燕却已
歸來清嬴不敢深思索信筆成章一㪚懷
　　　喜太淵至二首
乾鶴查查得許忙弓寮越境訪溪堂故交有約過安
道季世無人弔卜商(朋友失/明則弔)聊為先儒增管見不煩
太乙下藜光(一作止酒玉山常爽/朗抛書銀海轉微茫)要知韓孟新吟否
　此則賡酧苐一章
　　　　二
　勑尾詞頭老不任偶逢寸暇惜如金進賡聖製董絃
　曲退伴君聫石鼎吟暁漏聞鐘猶共話雪泥躡屐毎
　相㝷而今不辨人顔色坐乆琅琅認語音
　　　和竹溪三詩
　　　　戊辰二月六日
　礮車雲怒激狂瀾只作禪家露電觀抽淂元身閑䖏
　著免他冷眼靜中看買山深悔扵城近逃席何湏待酒
　䦨昔美少年今皓白懶從日者問支干
　　　　昌黎與孟簡尚書書
　紛紛儒墨互攻排此事吾甞體認來一向嵩山面空
　壁一扵　岫撥殘灰賢如顔閔今亡矣古有彭𣆀安
　在㢤歲晚雪中逢族子退之至此未忘骸
　　　　遣興
　晚慕玄真與李真床頭金盡不憂貧六如偈簡常持
　念四勿箴佳最切身古有徳衰年亦暮(周候暮年可/謂鳯徳之衰)
　令誰齒宿意猶新手遮西日過門客来拜龎公者幾人
　　　　效顰一首
　衰殘悔不早脩真藍縷何湏更逐貧諸惡能通三世
業瓣香要做再來身先民至死思存漢諂子偷生作
美新俯仰兩問無愧怍有辞可以白先人
　　題真繼翁司令新居二道
　　　聽雨樓(来云取放翁詩中話)
共極堂中聴雨樓誰知華扁有源流追攀應物并和
仲友爱全真與子由老監情尤鍾冡嗣放翁語亦本
前修文忠百世之標準更向韋蘓以上求
　　　格軒
招鶴山空袊佩散至復以格名軒礼詩學巳先傳子
性理書猶宻付孫程氏必湏通一件申公云不在多
言侯芭老去頭如雪曽受吾師罔極恩
　　　别後寄大淵二首
面削瓜黄頭雪白雀羅庭院乆深蕪勞煩上客迁童
馬慙愧貧家闕飯芻絶喜緒言聞輔嗣了無齋襯供
文殊定知别後尤精進㝷得軒皇所失珠
　　　二
苛留未忍聴驪駒薄具酸寒不可孤鄰巷沽来惟飲
汁田家客至具焚枯吾哀異昔中年别(中年親友别/作数日惡)
子去云誰半夜呼(祁孔/賓)敬問伯魚詩礼外過庭亦有
異聞乎
　　　竹溪和予喜大淵至二詩𣸪疊前韵
章子損書洒埽忙　軒乃肯過草堂知聞敢望囬并
賜文献難徵夏與商會有神醫爲刮膜豈無鄰女肯
分光聾盲常起扵音色三𣸪聃書檢𣣔章
　　　二
力綿恩重老難任齒有龍綃橐有金猶記席前曾見
問安知澤畔自行吟吾聞正始聲初吐(輔嗣吐金/声于中朝)子
有元和脚可㝷今大宗師惟阁老嘽嘶未必不知音
　　　答方俊甫投贈二首(元美)
抽還手披把隨如丼向三家村卜居晚有絕詩題白
下早爲選礼倡黄初難従楊子通奇字却羡祁公學
草書國語一編可傳世何妨左氏失明餘
　　　二
李杜壇髙未易扳鯨波浩渺鶴天寛潮音堂上頻升
座日過寮中暫掛單顔子向來曾父孔李翺未可便
兄韓(翺祭韓公/我撰兄行)内丹僅足延齡尔若要飛昇必大丹
　　　送玊融周醫
苛留孤月伴長庚無奈殘星𣣔啟明曾子数商誠有
罪韓公云籍未嘗盲病深不早迎秦緩貲薄将何謝
宋清客問後村翁健否呻吟中有句將行(周號/孤月)
　　　　征婦詞十首
　聞説三邉地今為百戰塲君書一二䊺妾淚萬千行
　　　　二
　妾甘為隱服君喜冒先鋒但祝玉関入寕無石窌封
　　　　三
　逺書徒攬思歸信屢愆期瓦卦偏無準燈花未必知
　　　　四
　寛作三年别安知四序遷可憐容鬢改人有幾三年
　　　　五
　去時兒在腹忽已語嚘唖何日畨休了迎爺兩手义
　　　六
詩云王赫怒吏說相宣威假使從公旦三年使衮歸
　　　七
燒􁄐蒙衡艦獲堅雲毋車賜君新莭鉞還妾旧荆綀
　　　八
野雉自双飛離鸞半隻棲君非秋胡子妾是𣏌梁妻
　　　八
江南絲帛貴塞北雪霜濃莫恨鐵衣冷全装可禦冬
　　　十
晨起推孤枕夜昨留半衾恐郎渾忘却萬一梦相㝷
　　　商婦詞十首
嫁作商人婦牙籌學算商元来有胎教生子肖弘羊
　　　二
今夕佳風月身同影守房藁砧㝎何䖏皮裹鐵心腸
　　　三
圗南倭舶透敗北搉場開妾貌不長好君行何日囬
　　　四
蜮含沙射影鰐以尾勾人不是妾饒舌願言君爱身
　　　五
客梦嫌雞早歸心恨馬遲感君留半鏡教妾盡新眉
　　　六
月夕孤单女天涯放逐臣偶逢顧曲客忘却買客人
　　　七
粉堞五七里青帘三四家客沽北府酒女唱後庭花
　　　八
道逺書筒少峕難旅橐垂花飛春事過柳暗暁敉遲
　　　九
昔梦随君去犹疑在我傍素慙傾國色旋學入峕妆
　　　十
自說居奇貨人知有販心相如小商爾賣賦得千金
　　　古宮詞十首
妾意憨如昔君心苦不常未聞求故劍别有献明璫
(洛神賦献江/南之明璫)
　　　二
妬亦常情爾長門譴太深猶将金買賦萬一帝囬心
　　　三
溝水通宮苑冷冷去𣸪囬無人漏言語紅葉是良媒
　　　四
年年花鳥使選色進深宮不論妾心赤惟看妾臂紅
(唐人詩云中孹庭/前枣教郎見赤心)
　　　五
繐帳渾如舊何曾奏伎來君王不終惠留妾在空䑓
　　　六
玉輦􁌏前殿方陳角觝嬉如何熊犯蹕僅有一昭儀
　　　七
河必関山逺凉風在殿西簫聲犹裊裊舞䄂忽凄凄
　　　八
君恩如紈扇惟恐值秋風方喜入懐裡安知棄篋中
　　　九
八伐更相禪林文北面簫不如文惠妾垂淚記前朝
　　　　十
　妾性尤柔順相看滿面春安知時態薄偏妬入宫人
　　　　處士妻十首(黔婁)
　死無衾覆首貧乃士之常婦謚為康子何湏問太常
　　　　二(接輿)
　王遣金駟　先生已許王徙家變名姓非獨接輿狂
　　　　三(於陵)
　何必如郎伯區區禄萬鍾辟纑并織履足了一生中
　　　　四(老萊)
　王將托一國自駕請先生門外車跡衆萊妻投畚行
　　　五(梁鴻)
嫁與張京兆新眉掃黛濃不如伯鸞婦長伴藁砧舂
　　　六(姜詩)
爱子死於汲常情鮮不悲賢哉孝亷婦哭恐阿姑知
　　　七(楽羊)
遺金不知主視若盜泉然相與棄之野婦賢夫亦賢
　　　　八(龐公)
當日献皇后逃生屋壁間何如伴龐老同入鹿門山
　　　九(陶濳)
自從冀缺後饁婦有誰歟翟氏差清苦肯同失荷鋤
　　　十(楊朴)
夫出随羔鴈妻憂往不還别詩真善謔帝笑放歸山
　　　縱茟六言七首
少日才髙戸大暮年酒聖詩豪且教兒童精選誰能
奴僕命騷
　　　二
古調不同俗調後儒多先異儒美蔡中郎㓜婦呵鄭
司農老奴
　　　三
學射必百發中觀棊争三着髙　一洗萬馬(巨)人
一釣六鼇
　　　四
讀過書皆遺忘老來詩愈顛狂不献貴人夾袋盡入
奚奴錦嚢
　　　五
佛經六千餘卷𣆀書八十一篇今為二氏學者我則
两端竭焉
　　　六
精衞啣石填海醯雞以甕為天拊石鳳翔千仭
龍沕九淵
　　　七
從我轍環衰世有誰鼓瑟暮春髙弟勇浮海者聖師
與浴沂人
　　　有嘆
方喜鳳簫吹恊律忽驚鸞鏡黯無光入君懐䄂初蒙
幸著主衣裳外不忘陌上野逰多薄倖閨中婉孌有
剛腸落花滿地無人掃自是春來懶下堂
　　　落芲怨十首
昨日十分春今朝㡬聚塵可憐傍輦者有愧墜樓人
　　　二
輕薄防歌扇囬旋戀舞衣不愁無地塟猶擬上天飛
　　　三
越公多美妓衛尉足名姝無計留紅拂傷心墜緑珠
　　　四
滕叔死千載犹存蛱蝶圖狂風一夕起盡化作青蕪
　　　五
春去花開謝君王豈復知不如劉項際猶有塟虞姬
　　　六
開遍千紅紫東皇力最多朱明笑青卉無奈百花何
　　　七
天女殷勤㪚風姨僝僽空兒童掃落葉蜂蝶抱枯叢
　　　八
徐庾空浮艶何曾有一篇我朝惟二宋絶唱两三聫
　　　九
巳費栽塔力又爲膏沐容花神渾忘却將謂属東風
　　　十
謝女吟邉絮英䑓去日衣不應零落盡惟見蝶兒飛
　　　釋老六言十首
　　　一
惠能鉄葉􁇀布瞿曇今棺茶毗若道老君不死未知
秦失吊誰(南華云老聃/死秦失弔之)
　　　二
應真渡揭厲水箇箇皆以杖扶長江千里天塹詎能
踏一枝蘆
　　　三
道家事頗恍惚稗官書多恢諧帝居非若溷也天上
豈有厠㢤
　　　四
一茟受楞嚴義三書贈大顛衣取經煩猴行者吟詩
輸鶴阿師
　　　　五
　九萬里摶而上三千秋鳴相酧未免為二蠱笑誰能
　作雙鳥囚
　　　　六
　或説自坐乾至或云先混沌生貌似金毛獅子心疑
　白蝙蝠精
　　　　七
　今無尋師重趼古有求人宿舂道在青牛関外經來
　白馬寺中
　　　　八
　吾嘗評石鼎詩葢出一手所為若使彌明能道唐朝
　有两退之
　　　　九
　惠燈囬照覺性靈丹難活肉身世無怜悧衲子天有
　愚懵仙人
　　　　九
　參請燒丹方士瞻相多寶如來聞丹竈有聲裂入寶
　山空手囬
　後村先生大全集卷第四十三
後村先生大全集卷第四十四
　詩
　　憶古
晚遇先皇詔起家負金蓮炬紫薇花犯顔屡抗塗歸
䟽断腕難操起復麻愚不入時逃北谷老難待漏守
東華人生唯有村田樂未覺封侯勝種瓜
　　雜興十首
昇天雖可喜削地已堪衰早知守厠去何湏抜宅來
　　二
早持堅白論晚踏軟紅塵明逸并夷甫𥘉終似二人
　　三
地逼難容足天低礙舉頭那堪去梯子誰遣上髙樓
　　四
不肯彈冠起餓從折簡招雖然䑛丹藥未免悔青苗
　　五
做子髙官職雙眉㱀不開譬如三日婦錦韈着珠鞋
　　六
開閣何其盛(天/章)行邉寝已踈遶床弹指嘆六丈聖人歟
　　七
典領天書使修崇昭應祠可憐有遺恨殮不得髠緇
　　八
專報熈豐怨寕論爵齒　可憐五朝老雙淚落齋旄
　　九
擾擾多群蟻㝠㝠有幾鴻蜀公陵下語竟免入碑中
　　十
䇿免身常佚登庸貎轉癯冨公忘杖起迃叟要人扶
　　次徐户部韻
不能測海更觀天頗廢開荒與糞田碧眼晴中疑有
崇白蕉肘後惜無傳佛云泡影應如是儒說心思既
竭焉老子冥搜難屬和公詩美似彈丸圓
　　記漢事二首
溺天子殿衙歐丞相車茵古有禮揖客今無劾弄臣
　　二
秦尊君卑臣漢敬賢如賓解衣南鄭將前席洛陽人
　　又六言二首
羣雄走野逐鹿一士入海騎鯨不聴安期畫䇿便知
子羽無成
　　二
貴欒大佩六印賦侏儒俸一嚢曼倩面　饑色蟠桃
三度偷嘗
　　　雜記六言五首
　移了太行王屋飛上釣天帝居點子盡淪鬼籙敢兒
　方讀仙書
　　　二
　五更三點待漏一目十行讀書圖南先生仙者偶然
　睡覺月餘
　　　三
　十月在胞胎裏一朝出　門外不干靈丹九轉且㸔
　純陽二字
　　　四
上界尤多官府丹成不必飛冲囬仙一歳一度來聴
蓬萊松風
　　五
曽何薫兮琹調亦聞鏗爾琴聲愛清廟音倡歎嫌
玉䑓體浮輕
　　寓言
夣裏依俙若在傍安知覺後忽他鄉栽成出戍衣封去
挑就廻紋錦寄將多謝舊官留破鏡半為蕩子守空
房偶逢女伴悲酸嘆不是披緇意味長
　　再次竹溪韻三首
誰云子建卷波瀾詩到黄𥘉最可觀無奈中衰變風
起不應例作晚唐㸔煎膠粘莫教春去秉燭遊誰管
夜瀾縱有閒愁天様大此翁爛醉不相干
　　二
健筆當年奡可排豈知老挾病俱來芋梨煨熟曾分
啖榾柮焼殘共畫灰㐲壁尚堪傳學者(伏生壁/藏尚書)虞廷
猶記和康㢤向時同輦諸君子輸與村翁早乞休
　　三
小詞落拓通希真未典春衣未是貧窮肯磷緇乆幽
操老猶熏沐不貲身營巢燕熟飛來舊脫桍禽癡喚
　着新蜀口塵清江浪白息頭重作太平人
　　　自和效顰一首
　未愛京師傳子貞園池冷落户庭貧神仙疑是丹丘
　子年紀髙於綘縣人春去似催花送老歳荒聊喜麥
　嘗新晚知嵇阮非酣暢名與盃中物孰親
　　　挽陳常二首
　㓜共從師長五年暮齡彼此各華顛我辞台斗先還
　笏君望蓬萊忽引船差勝於朝於市者相携某水
　邱邉老儒未至忘情地便是瞿𥅆亦玄然
　　　二
族甲莆鄞鮮擬倫皃班玉筍壻朱輪析財遍及棟華
子艎粟均沾菜色民郷飲酒希先酌者洛英會失戴
花人與君世世聫墻住晚築新阡亦卜隣
　　送延平鄧醫
和扁過門千百輩鄧先神妙七閩推(漢書鄧先猶/言鄧先生也)非
関玉枕方猶閟自是金箆刮已遲天下豈無書未見
世間唯有老難醫綺裘寳馬相酬未抵樗翁七字詩
　　再贈一首
藥嚢價重百車渠肯受村翁折簡呼失喜迎君瞻紫
氣必能爲我索玄珠晨興䑛鼎嘗殘藥夕瞑吹燈㩀
槁梧乞取刀圭𥙷精髓天公豈忍瞎癯儒
　　次韵建安章南舉㧞贈
薄有田園興闲挑艸木情慇勤美年少存问老書生
晚覺論心少誰堪歃血盟吾衰得吟友不惮攬衣迎
　　送山甫赴嶺口倉與黄兄來復同載
德逺先生學者師此郎超詣可傳衣淩雲才子聲名
早煮海麤官氣力微二尺檠商今與古三家村有是
和非真湏滿了葵邱戍䇿杖溪邉待壁歸
　　送山甫赴嶺口倉五言二首
離歩难相捨今爲薄䆠驅長年幹父蠱晚節頼家驅
郷近多安訊時清少急符故人問郎罷卧起一笻扶
　　二
三子俱匏繫将如此老何吾方期跨　汝勿厭熬
波食檗心尤苦塩梅味主和先民羞詭遇不在獲禽多
　　記辛酉端午舊事二首
老子從來寵利輕於棊待詔昧平生内中稱賞秦郎
帖御筆批衣不必更
　　二
最怕摛詞與草床明朝傳布競攻瑕而今失韵乖平
仄撻布煌堂一任他
　　　雜興四首
　何待頡美方引退暫忘設醴可覘終申公見事差傷
　晚直待髠八十翁
　　　二
　滿城士女闘鮮粧無藥能毉一國狂猶有當年舊旗
　皷溪頭譲與少年郎
　　　三
　落月導螢穿綘幔殘膏呼鼠覆青燈心知點鬼慵窺
　屋户上聊施芆道陵
　　　四
九節菖蒲採極難慇勤來自武夷山去年苞寄分同
好今日栽成忍獨飡(朔翁去歳所寄殖之圃/􁅼生可愛時翁巳仙去)
　　山甫旣别三日復得此詩追餞
珍重吾皃記瞽言獻之玉帳及輶軒漢鉗者眾商多
犯(漢鹽銕論云敢私煑/塩者釱左趾釱足鉗)秦稅民深吏少恩監竹忍饞
毋食筍割葵輕手勿傷根烏衣子弟多佳者莫遣諸
賢笑後村
　　暁意
鴉啼曙色尚朦朧驚起山房夢蝶翁始悟區區大槐
裏不如栩栩亂芲中
　　無題
鯨海外多仙境界蟻窠中有小乾坤不愁北谷愚公
老自覺南柯太守尊
　　轅固
非竇太皇崇老子呵公孫子詫周公漢廷可是無驍
勇刺彘湏煩九十翁
　　醉郷六言二首
戒飭長鬚赤脚客來洒掃送迎莫言老子晏起但道
先生宿醒
　　二
　古帝神逰其所飲仙死葬是中晉人竊往者眾唐朝
　始絶不通
　　　乆雨六言四首
　夏雨轟轟斷霉新蝉已噪庭槐不暁阿香何意故将
　車子頻推
　　　二
　汗體方遥圑扇粟膚俄索裌衣束緼盡驅蚊去捲簾
　莫礙燕歸
　　　三
　𥘉疑瓠子隄决又恐蜗皇石穿已是吹翻茅屋那堪
流了葑田
　　四
平陸莾為巨浸晴空變作漏天明朝是小暑節重霉
必大有年
　　小暑日寄山甫二首
微官便有簡書畏貧舍非無水菽歡插架籖存世先
舊堆床笏美一時觀逺書且問平安好前哲曾嗟嗣
守難了却䑓參早懐檄暫歸亦可小圑欒
　　二
七年侍膝極融怡半月分襟費夢思北鹿門翁吾齒
耄作魚梁吏汝官卑擊鮮何忍為皃溷反鮓無煩寄
土宜若見省郎問村叟不能書札尚能詩
　　用舊韻贈瑩上人
飛錫應來從鷲嶺卓茅渾未有蜂窠輸他靈運先成
佛笑殺僧伽改姓何一半芋甘愖共飽六如語妙不
湏多珍公捧喝方行用肯㸔詩仙掛搭麽
　　挽礼待中舍朔齋劉公三首
元祐相君纔六世端平朝士不多人氷翁仙去傳佳
壻鐡漢亡來有後身誰向淹中起棉蕝何曾閣下掌
絲論未知造物何年代昂復儲精嶽降神
　　　二
　紛紛健吏奉新書一點侁星絶世無鉗銕冶人心不
　忍秉牢盆筆涕先濡近臣逺作輶軒使法從臞於陋
　巷儒懊惱西風情太薄不吹老淚到蘓湖
　　　三
　玄都觀裏曾聫句銕壁堂中許附名客舍炊梁成蜨
　夣僧廬煨芋忽雞鳴君賢惜不登台輔吾耄何堪拜
　老更直待無身始無痕有身死到恨难平
　　　聞五月八日宸翰口號十首
　有文殊佛來禪室無後将軍顧草廬肉眼錯有病居
　士玉音猶記老尚書
　　　二
　叩墀還笏今三閏誓墓埀車又五春頼有兩輪大圎
　鏡當空照見戴盆人
　　　三
　飲瓢未必臞顔氏裹飯誰曽訪子來天上人間唯玉
　帝肯分兩露到枯荄
　　　四
　樹精猶識吕翁仙輿尉安知絳老賢黄吻小皃吾語
　汝古來天子禮髙年
　　　五
　喜教肅才令次對擕明逸手與同登臣於二老非俦
　匹慚愧虗加學士稱
　　　六
　三重茅喜無乾雨一辨香祈大有年却笑癡人即山
　鑄不如老子仰天田
　　　七
　物色桐江垂釣客招延商嶺茹椘翁永歌帝閣薫絃
　裏宻啟　垣夾袋中
　　八
曾為元禮登龍客亦上昭王市駿臺相與席間珠履
說翁雖瞽有詩來
　　九
翁參老龍華皓首皃非逸驥附青雲瓣香先祝堯天
子次祝汾陽郭令君
　　十
古人一飯必思大如天未易忘囝罷白頭相告語三
生不可負容堂
　　雜興四首
　尚記青燈同講貫安知白首始遭逢向來眾論稱雛
　鳳歳晚同時拜老龍(時伯紀/為龍制)
　　　二
　梁松帝壻拜堂下伏波将軍坐受之汝雖自詫樊川
　姪吾未嘗聞蔡克皃
　　　三
　醉尉怒呵故侯獵亭長豪奪徴君牛射虎将軍餘恕
　在賣藥先生一笑休
　　　四
　簀中尸忽為秦相跨下人俄拜楚王老退巳成大父
　笑行嘲一任少年郎
　　　贈許登仕(登瀛)
　蓬户無人來問疾薇坦道汝妙通仙此翁書眼真盲
　矣之子心眸愈瞭然(見西澗/相君詩)預筭粉郎将死日(管轄/為何)
(晏/卜)能推綘老始生年清漳守相方懸榻應助君平賣
　卜錢
　　　送方汝楫客授嚴陵(用)
　昔年尚友先君子晚見賢郎自䇿名芹泮佩袊尊鄭
　老桐江　牒派玄英譽髦孰不觀朝彩耄齒吾難主
　夏盟若見監州煩問訊必分風月照寒檠
　　　晚意
　夣入華胥國土來咍㘆不省夜何其青燈明滅窺昏
　眩綘幘殷勤警惰嬉􁩻外百禽更唱和禈中羣虱尚
　貪癡病翁未得全無事不作新詩改舊詩
　　　方具免櫝走筆次竹溪中書韻
　不知㨗徑在終南應是癯儒骨相凡馬負遥瞻隔河
　洛牛車蚤已出殽函自憐鬓雪今埀嶺豈料條氷晚
　入銜望見蓬萊吾足矣逆風不慮更吹帆
　　　懐舊
　陌上傳宣學士聲旋施席帽拂華纓催騰制草依時
進多點宫蓮徹夜明五相一翁眞薄命三君八俊總
虗名世間妙物無過酒澆得胷中磊隗平
　　二
昔掌綸言提史筆心思目力兩徒勞藏山書可秃千
兎釣海力能連六鼇空有風號陵上柏更無春到觀
中桃蒼梧雲暗重華逺淚落當年舊錦𫀆
　　四舍二首
源裏人家太古時争為雞黍欵漁師下山莫向城中
說第一休教太守知
　　二
　桀溺長沮振古豪不能厯聘遂深逃貛郎一肚皮周
　禮浪説求田意最髙
　　　寓言
　生有縫舂諷死無封禅書不湏求大手吾自表幽墟
　　　硯
　圓眼珠单顆方穿玉一窪寳如双白璧草了十黄麻
　　　耄志十首
　富貴浮榮何足道綱常大義詎容差皆云養子将防
　老豈若嬌嬰未識爺上欲奪情俾歸衮臣寕斷腕不
　操麻向非十日留黄力輦路幾於誤築沙(山相)
　　二
擁萬貔貅佩玉麟内防天塹外邉塵昔嘗以䖏范韓
老今奈何炣許史親孤士但知怒螳臂先皇不罪批
龍鱗此身只合山隂住長作陵邉洒掃人(厲得/留鑰)
　　三
甫入烏䑓賔客賀(李/桂)舉朝側耳聴枰彈臣方抗奏嬰
龍頷上已批依免豸冠皦日方中寕有蔽佞山一㧞
了無難追攀老艾吾安敢聊喜詞臣不辱官(艾軒嘗繳/副端除目)
　　四
端平忝綴鵷行未曾抗綱常䟽一通諸老不能囬横
議孤臣猶記寤清衷鶴林莫掣傲象時烏府甘彎射
羿弓(謂吳季永/蔣伯見)西澗相君知我者篋中尚書記遺忠
　　五
憶昔叨陪冊府仙曾陳大計璪旒前探符癡妄空
勞矣當璧休祥已灼然奉蠒相眞曾浴日倚楹女豈
敢貪天分明狐趙俱醸賞不似之推隐去賢(記陳宗/上書語)
　　六
京華泪沒易忘㱕欲去還如鳥着􁢱但見朝臣均佚
詔未聞御製送行詩執殳昔慕前驅伯棄如今扇失
寵姬白首漁翁空感慨當時餞客半臯䕫(壬戍𥙷外)
　　　七
　善提坊裏早多病翰墨埸中竟䇿勲徑以文辭擢臣向
　俄而科第與劉蕡上方好問疑經義子不能通史闕
　文拈起祈招猶未識安知五典與三墳(丙午/賜第)
　　　八
　尭言播告幾絲綸服漢衣冠易介鱗羞戰黒山為虜
　将俾王青社偹藩臣招懐河北來䧏者　附山東聴
　詔人可惜蹉跎墮晚節聖恩尚許廟為神(山東/詔令)
　　　九
　衛王自謂過伊周奕葉珥貂何足酬四世五公禁太
　盛六卿三家僣有由地寒曽為國逺慮天髙未察臣
　志謀京檜令終貞幸矣何湏接踵貴熺攸(端平乙/未輪對)
　　　十
　此篇不是臣當筆清暁貂璫忽踵門朕欲散文安用
　偶卿多古意勿傷繁院收同列殘篇去家有先朝聖
　筆存臣億何嘗無氣性芻言安得及王言(辛酉/科詔)
　　　漫興
　身似着冠狂賀監面如留髪老廬能無丹竈地焼鈆
　永有海潮音話葛藤龍象聾觀俱讃嘆犬鷄癡望共
　飛昇門前驀有侵辰客向道先生寝未興
　　二
送老虗寂寞濵聖朝乃復記遺民　摛温洛熒河
筆藻飾寒灰槁木身雖拜老龍呼學士肯教夜鶴怨
山人它時題向征西墓道是先皇獻納臣
　　寄盧威仲中書
艾翁孝廟老詞臣曾許樗翁接後塵想見桞邉飛葢
客不忘芲外小車人無斜封出公嚴惮有賜金揮僕
未貧聞上三房㱕大手周洪以後欠新綸
　　懐王制恭(應鳯)
因交明允知坡頴(余與其尊公/同侍脱講)喜少公文更雅醇方
幸儒林得吾子奈何宰相失斯人未揮潞國告廷制
乆作河陽入幕賔自古塤箎冝送奏開元張垍與均
　　寄馮𥘉心給事
三入承明倦論思都門祖帳憶當時琴弹古調将㱕
操篋寳𥘉心送别詩經歲空函無一字侵朝明鏡有
千絲遥知手内封還筆山尚堪移此不移
　　寄吳恕齋侍郎
幾年病卧禅床上一旦名標御札中收召東都無䖏
士記憐北谷有愚公依然晚景垂衰白勝似天衘踏
軟紅多謝臯夔與周召十分結裹後村翁
　　寄劉實齋侍郎
狂胡昔犯髙安郡井邑皆經蹀血餘皃童猶記馴治
化盜賊能全白鶴居子政子駿皆博學公是公非各
着書侍即鼎貴殿諸老劉氏愈蕃而大歟
　　寄翁丹山侍郎
閱盡諸公上要津丹山除目一番新六卿尤重大宗
伯九制湏還老舍人太史将封乃留滯紀瞻雖召尚
逡廵應憐公幹今衰病頻寂書來寂寞濵
　　寄洪雲巖尚書
再尹神臯逾兩載市無羣鬥獄無冤至尊猶遣使傳
　詔細故何煩士舉幡昨日千牙兵遶帳今朝幾箇客
　過門懸知一念尤忠愛報大臣知聖主恩
　　悼呉校勘(必大)
　去國親朋風雨散惟君從歩至徐州時清相有客
　雲意力薄吾無荐禰恩逺遯猶疑在空谷大招安肯
　入脩門忽聞社友傳新訃枯目滂然有泪㾗
　後村先生大全集卷第四十四
後村先生大全集卷第四十五
詩
　　　感遇二首
　趂朝參多失暁不堪舞踏始休官臨危昔以頭全
　懲忿今無髪指冠醉語唐嗔狂李白病忘漢免老
　　暮年感泣龍銷扇直到來生淚未乾

　　　得舊藏大士小像
　　　　最可哀絶交免頴與松煤揖賔児引陪禅
　　　孫扶下阼階鏡裏雙瞳無復郎頂門一隻有
　　　　此偈誰言説親見龕中大士來
　　秋暑
　　七月熱如焚復似烹煉成女媧石列甚祖龍坑
　窟難梯上天河莫挽傾黄昏一陣雨高枕聽韶聲
　　　子　林倅餉予雙雞
空谷跫然聞足音殷勤通守致家禽隂晴不爽司晨
　　暮全無𧺫舞心夣短那堪眠警枕胵長稍已怯
　衾可憐一念尤迂濶郎誦西山夜氣箴
　　　蚊二首
　　　　　　　　　　　中傷過吻士窺伺㨗偷兒
　　　　　　　　　　　　　露筋女千載有荒祠
　　　　　　　　　　　　　　　　　處半身麻
　　　　　　　　　　　　　　　　　落忝承家
　　　　　　　　　　　富烹炰侈顔臞飲啄饞
　肝雖眇小蛛腹欲婪酣若輩盈穹壌哀㢤餒不堪
　　　二
昔曽蹴龍象而况爾區區敢以一隻口當吾七尺軀
　生形猥瑣樸殺血糢餬欲換秋衣著渠猶恋布𥜗
　　　送方文甫判官(追録/舊作)
檄筆騷情俱妙絶它人才少子才多分桐江派從初
粗在孔門中占二科此潘輿添燕喜向来韓木尚姿
娑傳聞仲舉高懸榻應待元寮入禮羅
　　　衞生一首
沙虱鬼車徴物爾偶然逢彼立災身朶頥脣吻中傷
汝射影瘡疣點汚人(栁子原云中人/影動成瘡疣刑)讀生書衛思觧
毒特降魔呪竟無神寄聲禽大休輕出(出東坡/艾子)莫向
荒山點水濵
　　　墻西一首
只留一影伴山房坐待墻西隙月光鶴忽歸来尋舊
里燕猶相對語斜陽雖無傳附青雲顯頼有書消白
日長萬一載醪人間宇為言儂僅識偏旁
　　　飲中題一首
曾從荘列問端倪俗學區區等甕雞佛法湏償蚯蚓
債帝魂化作杜鵑啼安知丞相嗔如屋但見山公醉
似泥它日門人求注脚只湏標作飲中題
　　　小桃源
出山已不辦東西新徑多岐失故蹊源裏飄紅無雜
樹材中載白有遺黎略加蕝識認來路似有茅茨遥
隔溪太守漁郎两癡絶自迷豈觧指人迷
　　　六言偈四首
彿祖流傳信具免孫承襲付度一箇深夜携歸一箇
中路奪去
　　　二
浪云如霧如電又如天海一漚金棺現两脚板鐡葉
䕶死髑髏
　　　三
天帝釋宰元化阿修羅坐道場邀鳳翔迎骨禮受金
輕𥙷鉢庄
　　　四
佛者别南北宗儒家分朱陸氏鵝湖許多公案燒了
沒一些事
　　　竹溪生日
两翁雖老殊精悍筆力縦横可掣鯨晚各為農同保
社昔偕謁帝入承明不嫌華髪称遺老猶冀餘年看
太平從古文章家鮮継兮寮自可主齊明
　　　二
試把過江人物數溪翁之外更誰哉不争百草羣芳長
寕殿千花萬卉開(半山菊詩千花萬卉凋/零後始見閑人把一枝)周廟瑟曾
三嘆詠舜廊琴亦載賡來老人高唱免童和眼見蟠
桃熟幾廻
　　　送子敬赴潮倅七言二首
四十年前忝此除偶因詩禍免題與故交反眼炎凉
異歳月驚心露雹如御内條氷疑有欠鏡中鬚雪摘
無餘南州刺有隨陽雁若北江湖易害書
　　　二
歴監三郡無殊渥飽閲千帆奈逆風晋尚高談重方
外漢稱半刺日治中不惟守聽廉丞語所至民歌别
駕功他日潮人感遺愛祠搓溪老又祠公
　　　又絶句二首
東閣郎君已貳卿幹囬嚴冷作和平專人昔暴於家
靼太傳今賢似父兄
　　　二
物貴皆由禇幣輕近聞五嶺亦通行舊時白葦黄茅
裏有犬鷄聲布有聲
　　　挽去華主薄姪二首
汝是家珍宝虹光貫夜牎友生塾巾慕才子樹旗䧏
顔氏應難两(唐人誅獨申孤叔云/如還北子有两顔氏)黄香未易雙向來
有椽筆老去付誰扛
　　　二
子美尤稱位昌黎若惜滂色空融佛性冰炭置吾腸
未審生何國猶疑在我傍一條勝謝傳老不廢朞䘮
　　　羅浮寄公儲子洪二兄四首(舊作追/録于此)
片㠶約我上羅浮巳戒籃輿與共逰到得羅浮君不
見後期又是八千秋
　　　二
城中冠盖匆匆散老子空携影逐身追路餞余三百
里斯人心事異他人
　　　三
别来怪雨􁨲顛風想見江頭惱此翁湖海乇龍身九
尺可憐蟠屈葉舟中
　　　四
若見子期煩問訊二詩真可續坡仙捷材渠佀雜弦
箭澁思儂如上水舡
　　　容堂生日
玉守清無一點塵冷冷笙鶴下青旻大期爵德尊三
者上界神仙第一人經畫中原皆向化爕調四序鎮
如春自憐九裌鬚眉老巃鴿難陪祝夀賔
　　　送太淵宰安溪七言三首
御堦人㸔放班回誰記乾淳舊事哉進卷巳嘗觀所
主聞絃上欲老其才割鷄必待着民峩謡豸多由縣
譜来道莫勝流俱不屑艾軒做了到誠齋
　　　二
昏昏黙黙嗟衰朽白白紅紅憶盛強自古人惟稱單
父至今我尚愛桐鄉刈時留取葵根在㧞處無令薤
本傷邑有澹䑓輩流否不妨迎致向琴堂
　　　三
吾觀明府毫端妙傳傳尊公肘後方番俗尚歌漢東
抑黹人不剪召南棠威驅未若心懐惠内荏徒然外
抑強想見江郷與閩嶠家家各炷一爐香
　　　又五言二首
子去臨民社公私必小寛皆云官似水誰道縣如灘
村絶追胥跡溪無督賦瘢自從陳李後古調少人弹
　　　二
剖决時通夕将迎或望塵官為賢令尹位下郡專人
尚欲平州欠何曽歎縣貧能容老夫否負耒去為民
　　　東惠安同安葉陳二明府併煩安溪林明府
　　　寄似
吾友二三子聫翩有國都平平雖縣譜急匕奈州符
亦旣吹􁉛矣還能吸醋無髙年頗更事莫哂瞽言迂
　　　和黄彦華帥機六言十首
世情喚做三絶佛眼譬之六如當口最冝為誥而今
老不中書
　　　二
子美花狂已減玉川茶興方濃耕處偶逢沮溺池邉
懶送夔龍
　　　三
老矣宦情素薄天扵書分尤慳寧作一鷗海浮長笑
六鼇負山
　　　四
吾嘗評齊物論未知彭殤孰賢䝉荘略曉些子分别
小年大年
　　　五
世無識面仙者或言飛過洞庭望斗氣半空紫衝秋
霄一點青
　　　六
遺槀六丁取盡君王謾遺所忠既友啇山四皓又容
淮南八公
　　　七
似憐翁老吾老寕論子才不才皆云法當止矣况扵
身要扶哉
　　　　八
　老閱萬般交態病無一點世情但憶懶殘芋熟都忘
　太乙藜青
　　　　九
　骯􁫘倚門如敖滑嵇玩世非顛坡即崇寕奎宿白是
　開元謫仙
　　　　十
　巳邀入真率會更約過天津橋從此年年歲嵗莫負
　月夕花朝
　　　　　　余戊辰日生彦華贈余十首詩皆吸風
　　　　　　　飲露天仙語也余雖如数效顰往往雑
　　　　　　　以世俗人語昔人云江東無我卿當獨
　　　　　　　歩必發彦華一笑
　　　　六言二首
　賦金屋信美矣記玉樓果何如人間國艷難得上天
　才子不多
　　　　　二
　蒯酈㧹趍沸湯信越狗烹弓藏向來猛士盡矣與誰
　共守四方
　　　　　贈天隐李君瑞一首
唱名納禄尤崖異誓墓休官更崛奇先輩翔而皆集
矣廣文得此欲逃之聖門豈不高曾晢列傳何為首
伯夷虎帥聽君誰敢犯莫欺此老白鬚眉
　　　次韵鄉侯訃院二首
諸老皆曽接典型鵞湖一輩亦豪英晚持師說尤堅
壘不怕兵家會斫營晴色極佳宜嵗事郊行因好訪
情民朝家要採風謡否第一君侯號治平
　　　二
還山非敢厭承明鶴涙鶯啼若个清警句摘稀慚傑
思博封氷少見交情當年扈䠋重金貴他日飛空一
劍輕莫問路頭何處去出門萬里水雲程
　　　詠史五言二首(漢初)
西都生昻宿東升聚奎星僅可尊秦陛安能肅漢廷
收圖懲滅籍起蕝欠嵇經何况杯羙語書之涴汗青
　　　二(唐李)
雖化家為國其如夏變夷可汗偕天子䔥后作閼氏
玉撿無升項珠𥜗有祼尸禾應長楽老飲酒又吟詩
　　　道釋六言二首
蕭衍老公若行捨身之舉壯哉秪怕侯丞相者不許梁
朝覿面
　　　二
大榼酒時酩酊小瓢藥自貴珍老去修持如故向來
符呪通神
　　　記漢事六言二首
紛然擊柱諸將付之起蕝叔孫向來常罵儒腐今日
方知帝尊
　　　二
始欲報五世相末不投萬戶留少從黄石公授晚與
赤松子㳺
　　　両朝口號六言二首
尭舜若嵇古外烈祖聖謨祥洋道理一句最大卓冠
萬世帝王
　　　二
宇宙包吾仁内充之惟天惟堯昊穹敬此一字千載
以待永昭
　　　記漢唐事六言二首
黄鵠之歌萬古大風之作激昻横汾酒酣樂作其如
感慨悲傷
　　　二
輦路感春草句殿閣賦董風人聫句未聞筆諫凭髙
空憶侍臣
　　　送君用姪判官
天官長榜該久差公相䌓機押勑遲佩玉徐行真上
介着鞭先發任羣免方慚常宁詢黄髪絶喜吾宗見
白眉聞說守侯留禰墨水衡召拜必同峕
　　　題近槀
簟瓢乆已甘顔巷筆橐先曽侍漢廷杜視王侯䓁蝼
蟻坡輕名利比蝸蝇更無荐鮪儀登俎峕有求羊炬
入陵老矣終身作傖父諸公努力佐中興
　　　絶句三首
定本蘭亭傳贋乆党公薑字發蒙𥘉免童若問何人
冩向道樗翁八十餘
　　　二
愁腸一飲輒無算病眼四峕常有花旧日讀書垂釣
處重尋如到别人家
　　　三
潘郎鬓豈春能縁東野肩非雪亦寒世外那無仙可
學人間惟有老難瞞
　　　戊辰重陽絶句
馮唐白百尚含香衛武諄諄肯惰荒萬一享年如二
老猶堪爛酔十重陽
　　　和居厚弟韵
端嘉已羡谷鶯遷不覺龍飛人幾年坡老嘗称少公
勝伯淳曽道二哥賢騰箋内舉雖如此秉茟中書豈
必然嵗晚偶同耆旧傳瞎翁安得似癯仙
　　　畫笥有粉頭各題一絶(蔡奴)
𥙿陵臨御始像祭武㐮公郜六何為者圖形一禁中
　　　　二(婕妤)
髙帝開江左如天有太陽迎歸皇太后放出小流娘
　　　　狂吟
両輪屋角走如梭争奈樗翁老病何富貴峕來年少
去神仙者少死人多刑嬴全賴免扶掖詩退犹湏友
切磋莫嗟狂吟無律呂古人不廢飯牛歌
　　　題趙志仁南溪双蓮
廼翁去記玉樓成歳帥鄉人祀洛英文耀可無田助
祭象賢賴有谷傳聲竒葩融結双蓮瑞奕葉追攀五
桂榮　將重候何足道幾人三世有詩名
　　　挽趙倅(汝禀)
牛刺官雖滯全人世所稀生無瑕可指古以死爲歸
故笥斑衣在新阡鶴表飛銘歯仍相挽老淚拭還揮
　　　　應真二首
　五百逋逃士劉郎不放心教醒阿羅漢飛空無処尋
　　　　二
　支解讎人毒香塗施主恩对天剖腸胃倒海洗親冤
　　　　贈東塔璵老
　南寺上人禅學苦東岡老子法筵開遥知大設伊蒲
　供送汝挑􁀁去撈齋
　　　　題倪魯玉詩後二首(龍輔)
　梅經御史鞠成案村荷先皇勑扁堂少日不容人入
　社暮年甘𬒳子侵僵不因愚谷知名姓惟許孤山擅
影香岂獨江湖酧偈者卷中諸老半存亡
　　　二
自從風雅陵夷後吟到梅村世豈多曠逹知章歸後作
軒昻子羙酔時歌擊蒙何止聞童稚譴瘧犹堪去病
魔一聴牙絃三歎息今無鍾子奈詩何
　　　雑詠五言八首(髙唐賦)
梦中求荐寢此事有還無幸淂東安女為王洗厚誣
　　　二(宓妃賦)
魏帝恩雖重川灵礼自防不曾簪羙珥安能献明璫
　　　三(洛神賦)
　燕燕鶯鶯喻工扵狀婦容不如洛神賦比擬作驚鴻
　　　　四(長門賦)
　園令詞章妙君王悔悟深能回九重眷只賣白斤金
　　　　五(募婦賦)
　斷絃難續矣讀者尚悲辛不侶窮馮衍甘為薄倖人
　　　　六(靈光殿賦)
　難尋椘三戸不記漢千門獨有靈光殿長因一賦存
　　　　七(兎園賦)
　有劍彈驩鋏無金築隗䑓孝王雖貴介犹觧客鄒枚
　　　　八(魏武遺冷)
　埋向西陵禮千年不復晨未知䑓上妓歌舞樂何人
　　　　兩曜二首(日)
　朝朝出陽谷夜夜入虞淵且看烏輪轉休論蟻磨旋
　　　　二(月)
　不甘蟇蝕月泣献磔蟇詩却効玉川子仍曾是退之
　　　　風雪二首(風)
　大塊號萬竅强名之曰風椘人無意義亂說有雌雄
　　　　二(雪)
　持帚通樵徑搘築過蘚橋不知及門者若箇背埋腰
　　　　放生五首
丹劑乾鈆永紅塵掃粃穅只消一隻鶴安用萬頭羊
　　　二
戀闕子牟逺還鄉賀監狂老人忘莭序有菊卽重陽
　　　三
鏡悲鸞獨舞射感雉雙飛早認色空是晚知婚宦非
　　　四
萬里先行脚三家晚閉関曽求詩入海亦作史藏山
　　　五
有酒聊排悶無書可訂頑君㸔鵉鎩羽不若早知還
　　　贈日者陳達夫
昔有君平季主今無韓慥林開終日垂帷閉肆或時
戴笠盤御
　　　二
樗翁書題閑慢萬言不直豪芒奪了廵官行貸攙他
太卜才郎
　　　記將李事
藐予小子衰殘廹惜我先人老夀稀厚弊能牽四皓
出畫閣幸送二踈歸子玄亙古芬芳史伯始終身糞
上譏頴叔資深俱巳矣豈無來者判𥅆非
　　　　庸齋
挾䇿端平偶見遺不旋踵已遇嘉熙雖聞栖椘叩墀
語不見陽城伏閤時下殿君能和富范上房吾願讓
夷䕫或疑廉藺曽相避知兩翁心更有誰
　　　縱茟一首
不與人爭鹿常留客膾鯨遍参埋雪立輕舉御風行
鳴止三千歲㳺觀数十城(㳺閶闔/觀玉䑓)前遍方出啄乂報
後篇成
後村先生大全集卷苐四十五
後村先生大全集卷第四十六
　詩
　　　病起五首
躬圭寳􁎷俱藏起出入惟消笠與簑農説雨暘差有
凖客談問諜易傳訛豐年海熟田尤熟聖伐朝和野
亦和縱使大寒并大暑小車時出至行窩
　　　二
鬻文賣賦今能幾窮薄常因病折磨寕作地仙事思
邈不教天女惱維摩乞骸幸已逃空谷養氣難扵塞
决河豈是先生老而徤修方多更閱醫多
　　三
小牕不復聽吾伊時有蛩聲出吻悲曲宴無歌賡太
液巾痟止酒飲華池誰將暁雪堆新鬢自撥寒灰鍜
近詩未敢熱　同社友草鞋尚欲遠尋師
　　　四
百歳將䦨猛省驚六根不足可憐生古人使祝爲祈
死叔世無人弔失明昔睚殘更羞渇睡今當清畫要
扶行時扵夣裏瞻星斗愁絶隣鷄腷膞聲
　　　五
越境迎毉伎又窮殘骸奉施與天公外庭幸際清明
始内障如因黒暗中貝葉今難開隻眼薫絃昔忝和
重瞳暮年滕上惟文度常挈書燈伴乃翁
　　　次韻君節祕書三首
甫登鼇頂浩然歸豈是區區較粟薇縱使吠聲雜尭
桀可無直筆辨𥅆非雷音首占第一義黛色終當四
十圍想見朝陽鳴未已在岐山下莫髙飛
　　　二
又從天禄閤中歸厭太官羊憶苦薇仍瑗昌言憂國
事永欽沽直暴君非貴人髙爵懸金印狎客閑情减
帶圍獨有冥鴻惜毛羽刺天未肯羡羣飛
　　　三
寕作青𫀆朝士歸烹恙未必勝羹薇易貪塵世好官
職難泯人心真是非戰士未收青野骨將軍誰報白
登圍可憐鳩鷃藩籬下豈識埀天翼恕飛
　　　醉筆一首
滿棟花黄沃巨杯一絲不遣掛襟懐若非供奉仙重
謫必是玄真子再來有妓分甘徒自臭無奴負鍤也
須埋平生不喜名浮實佳傳何消上曲臺
　　　次韻林太淵二首
齒宿何妨意尚新向來誤認假為真漏名左相門首
客占籍愚公谷裡人上知豈無千慮失下官惟有兩
眉顰(晉人云下官不/堪其憂)史臣傳與頌臺謚未抵盃中物切身
　　　二
時賢多以刻爲明撫字催科鮮並行聞舊吏民皆向
化喜新令尹不求嬴察簾外事非中道立路傍碑亦
近名莫比尋常貴公子長官清若一書生
　　　送胡石璧帥廣西二首
制難由來在一賢青冥鉄鉞授中權漢家固已收羣
䇿胡運何曾有百年不待焦頭蒙上賞莫云幹腹是
虚傳提封五莞􁀁鯨浸黎母山猶在次邊
　　　二
此叚君王付託誰明公身可荷安危常游篸帶春携
客忽奪崑崙夜出竒忠定罷兵纔建紹㐮公討叛止
邕宜腐儒雖憊如同載堪槀平蠻第二碑(在龍隱洞)
　　　迎候林徳輔帥参一首
西埜約余同薦禰六丁力盡不能留霜蹄屡蹶追風
驃皓首還登載月舟伊昔士元曾别駕即今子美尚
卷謀浮榮膜外何須較且可歸來秉燭㳺
　　　感昔
曾見弘文館盛開難將汗脚涴金臺搜山不見之推
出入海難呼太白來士各自媒誰待聘世皆𣣔殺少
憐材空存先帝昭回筆永閟巾箱不忍開
　　　題法帖
二王萬古擅書名聞説臨池學始成瘞鶴字猶看不
見黄庭小楷付來生
　　　荅學者
自古名家豈偶然雖㳺於藝必精專經生各守單傳
舊國奕常爭一着先馬老于行知嚮導鵠騰而上睹
方圓殷勤寄語同𫀆者努力磨教鐡硯穿
　　　南唐一首
建隆事得之遺老疇昔曾参野史看後閣夜猶歌玉
樹陳橋日已湧金盤可憐李主歸朝晚專靠江神立
國難誰道齊兵當十萬一身机􁂟不能安
　　　古意
吾夫子喜稱遺逸太史公曽傳滑稽堯帝杯曾遜巢
許(邵云唐堯揖/遜三杯酒)武王粟不飽夷齊拾來穗即萬鍾禄
採下薇堪百甕韲不是狂言大無當聞之齧缺與王
倪
　　　題畫六言一首
子猷無乗興舟越石有長嘯樓雪㓕千山蹤跡月照
幾家樂愁
　　　理故書二首
軸猶揷髙架檠已棄低墻可惜亡三篋安能讀一箱
自慙伯仁退不及阿宜長但憶初强記誰知晚健忘
　　　二
難窺一字脚空皺両眉頭孤露無三樂凄凉有四愁
詩疪撚鬚改丹走出神求元不離禅榻當年遍九州
　　　用韻題卓刑部樂山楼
城裏惟楼盡見山使君小築可三間弓旌招莫返長
徃爐竈壊方求大還及菊未荒歸粟里有芝堪茹老
啇顔鶴書曽賺幽人出只恐先生又予環
　　　銘座六言二首
象防跡露埋齒麝以香聞割臍羣免争放𥿄鷂老子
寕為木雞
　　　二
数歩覺䔥娘臭三日聞荀令香涑水公銘衾戒乖崖
老按劔防(蕭察性悪婦人相/去数歩犹聞其臭)
　　　耳鼻六言二首
萬法與身俱幻百骸惟耳尚聦文公為𥙷琴操囬仙
邀聴松風
　　　二
一飢慣食腥腐三嗅不分臭香殘質心灰已久末年
鼻甕何傷
　　　蝶庵一首
萬里求師脚力頑可憐無藥駐童顔遊梁曾在鄒枚
右仄魯安能季孟間但見堆金守郿䲧未聞全璧出
函闗堯如天大逃馬往莫費巢由自買山(世説/云未聞/巢由買山而隱)
　　　即事六言四首
宦情爲虎爲鼠世態如雲如輪武夫駕盲宰相醉尉
呵飛將軍
　　　二
有時眼花落井有時鼻孔撩天工詩只是少黠説禪
莫是大顚
　　　三
骨巳朽黄泉下傳猶列青史中猛朴時来宰相闗張
運去英雄
　　　四
早詠白駒在谷晚駕青牛出闗寕為魚點墨退猶勝
鶴帶箭還
　　　古意二十韻
　自從混沌死萬象困穿鑿淳風誰挽還古意日漓薄
　余㓜膽輪困泛濫通流略短篇堪掣鯨片文可驅鰐
　吾甞觀竅妙渠敢譏離駁比未陟崧岱南僅覧衡霍
　菊坡評三雋(崔公以陳仰齊方孚/若及余為閩之三雋)竹隱表一鶚(余受/傳公)
(干科自伐及賢/能才識之薦)雖為世流傳末經聖刪削歳晚歴
　九州導從惟一鶴飄然乗剛風騰而上寥廓金色大
　千界水渦幾萬落荒哉漢陵闕蕞爾遼城郭遂窺子
　宗廟盡見佛楼閣呌開閶闔雲耳聞鈞天約吾持此
　安歸喜極還驚愕恍疑縁崖墜又恐行路錯詩魔暫
　辤去來如隔日􁫈易展随天翼難踏實地脚萬病皆
有方惟狂不可藥拙吟示免曹聊記武公謔
　　　送王南海二首(元䆳礼/部之子)
昔作翹材客曾談執友賢雖無金屋貯頼有歸窼遷
比老飛仙去斯文什嫡傳病翁猶未瞶要聦武城絃
　　　二
史氏傳良　儒家果藝科土荒耕老少海近販人多
古有寕馨語今無子蔿歌懸知新令尹琴調得民和
　　　挽陳司直二首
五朝際遇諸家少四葉封崇一品荣不似鶯花貴公
子宛然螢雪老書生交游緑野舊賔客濡染滄州賢
父兄吾老埋辭失之約餘哀翻入薤歌聲
　　　二
隆乾事契始休論歳晚相㸔成兩翁吾女偶霑郊霈
下君兒亦脱縣灘中清伊髙會蓍英少碧瀬新丘伉
儷同我有蔡邕書欲付未知何日兆非熊
　　　挽葛夫人二首
銀䑓曽奮塗歸筆我亦留花枇逆鱗早共裂麻沮裴
相晚甘負耒作滕民免班衣從雙旌貴母繡簾迎萬
户春方擁皇華荒大國誤他多少借晋人
　　　二
不惟婆嫂咸嗟惜學語免知此母賢味薄居常喜蔬
食心慈勸勿用蒲鞭若非騰上宫天裏必是迎歸海
岸邉九十老農來祖奠眼枯不覺亦潜然
　　　謝景行方寺丞惠衣二首
贑州牧念予絶㓗見遺上衣并下裳澤畔年裘未韜
晦雪中鶴􁐻大清狂笑金谷友望塵繆經紫陽翁攷
古詳更惠雞栖車一乘十分結褁老文昌
　　　二
初裁隱服師楊陸忽贈身章别一般似雪精絺爲表
襮桃花文錦作中單何妨俗笑浩然聳不要人憐范
叔寒孰若子衣安且吉絶勝劔履進賢冠
　　　抄戊辰十月近藁七首
後學鮮能舍瑟作古人未免假韶鳴不劳左轄誦新
句却爱老婆呼舊名史館誰徴叚公事讎家妄作武
侯評人間安得忘憂物爲窭儒生澆不平
　　　二
識之無字憶髫年霍地紅顔變雪顛求狗監人難復
得如雞林相豈非賢鯉庭聞䖏才三百蚓竅唫來忽
五千寄語毛韓并衞卜不煩序亦不煩箋
　　　三
頂雪無多爬𣣔秃眼花亂發揑來空何如自號四休
叟不要人扶獨樂翁純白固知難諱老大丹未必可
還童不知後世評碑板似李邕耶似蔡邕
　　　四
主公巳換老龍名部曲無知覬寵靈執㸑婢權呼小
玉拾樵童暫叚奴星(子厚/奴名)旋椎隣叟稱尊宿兼命雛
孫口寕馨稚子不知儂爛醉剛來耳畔喚教醒
　　　五
户外跫然聞足音或怀漫刺袖新吟樽空愧不能觴
客綆短如何敢汲深薄俗求疵誰揜悪先賢慮患或
陽瘖囯人豈待儂箴儆持在螢窗且自箴
　　　六
少狂費盡一生心叢藁如山雪滿簮楊子雕鐫誇賦
麗唐人鍜鍊説詩深(唐人有詩源/不敢論之句)寒來尚可披裘鈞
窮殺何妨帶索吟社友䔥疎吾老大安知来者不如
今
　　　七
畴昔荣途分寸躋危机不合上雲梯鳯皇池有人曽
奪鸚鵡洲無客敢題早不修真壌丹竈晚方受籙脕
金閨羽毛只可如鴉雀誰遣君爲吐綬鷄
　　　又五言一首
甫白不可作千年有廢壇虗逢右文主難獻采詩官
與子擘麟脯從渠切虮肝後生多美秀未可便麤瞞
　　　絶句二首
枝上好花無十口松梢葉表有千年靜中勘破人間
世醒者常愚醉者賢
　　　二
浮荣巳是卿慙長勇退猶稱相避賢先帝腸金揮未
盡不應全仰作碑錢
　　　六言三首
不識平唐坊裏多在村學堂中安得金錢買笑只堪
夏楚訓蒙
　　　二
不入城裏市裏常在水邉月邊蜀公有䟽謝事米老
無書辦顛
　　　三
溪北酒旗裊裊溪南社鼓􁨊􁨊寕問餔糟漁父懶水
賦芧徂公
　　　壷山一首
俯瞰二州煙晻靄遥瞻八面壁崔嵬廼知仙聖門庭
廣也放長房跳入來
　　　相法一首
始射仙風肌似雪盧郎鬼質面如藍不劳鍳裁分妍
醜但覧丰標辨聖凢
　　　先識一首
耕戒幾曽参古徳死人不信有神仙蚊䖟縱使皆成
佛(出圎/斍)雞犬何修得上天
　　　讀阮籍傳一首
言出勿令圭有玷舌捫不及駟難追阮公托醉歡進
表龎老無名受禪碑
　　　題韓桞廟碑一首
韓栁子孫皆物故士民尸祝尚如新吾行天下已頭
白三百年唐惟二人
　　　挽林學録五言二首(友聞)
節麾三世顯萤雪一生貧愈積家餘慶咸稱里善人
㓜常推李泌(貟俶以舅/子李泌對)老忽哭盧綸聖悪無從涕那
堪是外親
　　　二
昔報尊公訃奔䘮萬里程生居諸子下身代二兄行
負骨老純孝分財見不争九原面先舅應問白頭甥
　　　送莊紏一首
忽枉髙軒訪殷勤不忍離雖書督郵考率在過庭時
辯素推三語清尤畏四知歸装無長物一首後村詩
　　　雑詠一首
晴是義和喜隂是嫦娥妬暖是青帝來凉是赤驃去
災是旄頭出祥是奎星聚雷是阿香嗔涛是靈胥怒
　　　字説一首
半山字説行精義極貫穿世好􁷙蚓書誰識蟲魚家
　　　目眚六言一首
暮年因耽黄卷雙瞳忽雀盲如來生願爲蒼頶四目
造鳥跡書
　　　夣覺一首
抛書咍㘆聲裏轉枕屈伸肘中盧生相黄梁舍沈郎
壻翠㣲宫
　　　匡人一首
匡人不識夫子徃徃發其笥中但有深衣古履元無
宝玉大弓
　　　懐真趙二公一首
南塘清談亹亹西山至言琅琅七畧通羣書博一生
短千載長
　　　留侯一首
一搥復九世讎編書封萬户侯指視紫芝翁出身從
赤松子逰
　　　逰仙一首
懶為随駕䖏士寕作閉門隱君(秦系有寿風/興閉門之句)跨青牛
導紫氣乘黄鶴上白雲
　　　題趙昌花一首(藁齊侍郎舊物/得之其孫/約)
趙傁生長太平以著色花擅名自古良工獨苦于今
墨畫盛行
　　　題桃源圖一首
但記嬴二世爾豈知晉太康耶一境渾無租税四時
長有桃花
　　　貴公子一首
春圃鶯花圍席秋堂風露入簾寕以肩承蹴鞠不將
手觸牙籖
　　　讀開元天寳遺事一首
環子受兵火涴梅姬如玉雪清二妃未免遺恨三郎
可煞無情
　　　醉醒一首
醉夣發於真性醒狂㦯者矯情左相飲如川吸龍圖
笑比河清
　　　讀韓信馬援傳一首
伏波自托真主淮隂願爲假王病厭鳶飛皷躁晚悲
烏盡弓藏
　　　畫賛七言一首
驢加九錫石三品鳥覩村翁晚節荣出有小車扶有
杖前身莫是邵先生
　　　又六言二首
韶顔譬槿花爾􁅤腹僅椰子如不知作千年調誰教
盛萬卷書
　　　二
有載書盟三友無文章送五窮怯懦寕岀跨下清狂
羞入禪中(劉伶云諸君何/爲入我禪中)
　　　五言一首
驢多爲令僕蟻亦拜侯王恰則封萬户俄然夣一塲
　　　雜詠六言八首
退之效玉川體子美和舂陵行古訓後生可畏俗語
文人相輕
　　　二
䑓卿遺令畫賛淵明祭文挽詩乍可祼尸仰藥勿求
勑葬宣毉
　　　三
龍章鳳姿中散麞頭鼠目十郎一遺恨悲風操一老
死偃月堂
　　　四
大將軍無舊客四公子成古墳寄語魯仲連軰買絲
繡平原君(李賀/詩)
　　　五
上夀都來百歳厚禄不過萬鍾陋巷儒死廿九灌園
子辤三公
　　　六
逰俠客無珠履故人子有練裙小楷臨樂毅論太息
祭田横文
　　　七
痛駡老奴尊已錯認厠鬼爲妻先儒重鄭玄易三孤
喜李赤詩
　　　八
盧老数間破屋張公九尺長身容膝何妨嘨傲打頭
不敢欠伸
　　　雜詠五言五首
傳呼尤赫赫變滅忽休休鴻筆銘勳績蟬冠歛髑髅
　　　二
奴視申人少庭機左戚難髙爹嗔李白新莾惎師丹
　　　三
親朋存者少歳月去如馳不記桃三竊猶疑黍一炊
　　　四
乾鵲噪送喜訓孤鳴主災龍隨黄帝去麟爲素正來
　　　五
敝廬吾亦愛陋巷人不堪癡免蝸帶屋老子􁐇名庵
　　　雜詠七言二首
夷濟甘受周家餓申伯曽遭漢法髠全活老臣殘齒
髪來生尚欲報君恩
　　　二
清禁已無蓮炬分名山尚欠草鞋縁賀公未是真知
已却喚詩作謫仙
　　　䟦潘岳悼亡一首
長恨齊眉人已徃可憐尊足者猶存乃知劔履圖麟
閣不似琴書隱鹿門(左抱琴書/右携妻子)
　　　題佛書六言一首
圓随如一百八大知識五十三旋學梵音朗誦老無
脚力遍參
　　　凢聖一首
死生非有二致聖凢於此一般桓魋預為石槨王喬
尚𣣔玉棺
　　　梅開五言一首
陶翁書甲子楚客紀庚寅村叟無䑓歴梅開認小春
　　　記方尊師事一首
块軋司元化回環列衆真有稱金闕令無記玉楼人
(卿前輩方尊師法/御称金闕尚書令)
後村先生大全集卷第四十六
後村先生大全集卷第四十七
　詩
　　　居厚弟乞以礙止法官回授公朝特俞所請
　　　族子有詩志喜居厚次韻邀某同作效顰一
　　　首旣拙且鈍録獻家廟
回貤異渥之未聞凛凛乾淳生氣存頻對青藜真濟
羙雖埋玉樹尚追遵奉新鸞誥陳幽壌距小麟䑓只
近村太息琰玄皆耄矣誄成姑以寝為園
　　　晚意
鷄報東方欲白時林林羣動起飛馳匹居峴上入城
　少頗怪淮南㧞宅遲驚餌何妨潜宻藻安巢謹勿托
　危枝末年慕用寒山子不是行家夲色詩
　　　　道房六言一首
　懶白衣作宰相寕黄冠事老君試問讀三萬軸何如
　誦五千文
　　　　謝諸寓貴載酒
　樗翁九袠逢初度洛社耆英共舉杯冨相若邀康節
　入温公亦喜小程來毎慚席上陪真率誰道窩中愛
　打乖不怕醉歸盧老攧芙蓉月恰照人懐
　　　　再疊
洛中舊話誰拈出幾載寥寥有此杯迂叟力辭年高
晚先賢羞與尹俱來寕陪邵子稱安樂免使歐公笑
僻乖况值霜天好風月皺眉不若且舒懐
　　　三疊
景廹桑榆歡意少相依藥椀與茶杯忽聞有客載醪
過誰道無人褁飯來家在恍驚如鶴化歲豐未可罪
龍乖閑吟不與君争巧自作村田樂散懐
　　　老嘆一首
少豪杠鼎復塞旗倐忽才情已竭衰今無百斤金買
賦古有九千縑作碑毛錐盡秃難藏老塵尾髙懸合
授誰他日學人求肘後不消挽些與哀詞
　　　題逹卿姪别墅
吾門不幸去葉亡頼有髙才出鴈行自擬退之稱稍
點孰云白也是陽狂表阡鶴許儂歸老飲硯虹為汝
發祥它日離鸞僚黄誥分墦應許及聨墻
　　　示強甫
昔受浮丘伯宻傳駸駸轅固伏生年試横牧笛花間
飲勝着朝冠柏下眠天上錦𫀆曽奪得山中石硯又
磨穿(秦系以石為/硯注老子)生來羞䑛淮南鼎且戲塵寰作地
仙
　　　　示沂孫
　過去光隂電莫追鏡中非復舊鬚眉已拚眸子難重
　郎猶幸心官可若思太極旋闓無極義極玄更有又
　玄詩此篇若問何人作向道山中老古錐
　　　　師友六言一首
　聞諸師者夲同取之友者亦公髙才有出象外精義
　不離箇中南渡大儒管見西山先生正宗
　　　　記箕山啇野事一首
　放勛禪飲牛父軒皇問牧馬童日夫子致南面稱天
　師拜下風
　　　赤姪孫改名圭行冠禮一首
冠非責童子禮兒必讀手澤書簞瓢回也不改宗廟
赤爾何如
　　　霜菊
霜菊尤冝晚纔開一兩葩不隨蒲栁變索姓待梅花
　　　蘇柑
橘裏争棋叟壺中賣藥公蘇柑肥似瓠盛不得樗翁
　　　小劳
性不耐閑懶小劳方小佳居沉成薄片末麝入新茅
　　　病起
不求玉杵杵不要水銀銀但祝未來世長為無病人
(夏侯嘉正云有二願一知制/誥一日一見水銀銀一両)
　　　物化
今朝風物甚美明日隂晴未知夕陽無回照理落花
有上天時(古詩飛上青/天妬落花)
　　　蚋
蚓穿稿壌及黄泉蜂採花房與桞綿㣲蚋么麽殊嗜
好以醯為宻甕為天
　　　雀
恰見趍燕市俄聞集兔園雕籠訓養者誰到翟公門
　　　惜春
亂漂源裏紅雨净洗枝頭雪綿只訝歡非前日安知
春是去年
　　　予點
聲音笑貌可爲顔色哭泣難揜聖人無私喜怒見於
誅予與點
　　　客問宗旨一首
萬物泛觀皆我闥諸君何事入吾褌不須若問儂宗
㫖醉裏聞之洛誦孫
　　　咸淳龍飛大魁之歸卿大夫以某兄弟有二
　　　日之長俾主其事水村農卿謂某當為詩為
　　　壺山喚囬百年英灵之氣客散詩成翌早録
　　　呈且約同社屬和
傾城迎侯錦歸忙児女鮮衣伎暁粧龍首榜來春滿
郡鷄栖車已夕還鄉團司局結慈恩寺一炬燈傳舊
弼坊莫作尋常先輩㸔淳熈相府甲科郎
　　　再次前韻
射䇿人如射利忙豈知世有古來粧漢庭儒半壌科
舉天下士寕論國郷但詫髙標廣寒殿誰能更讀善
和坊觀君毛羽眞鸞鳯羞殺麤豪白面郎
　　　次江權軍宴新進士韻
病翁無計出愁城喜甲科郎競拾青主禮尤隆真刺
史華宗相望兩魁星董生至論惟三䇿韋氏單傳只
一經舉首愛身如拱壁修於家肯還於廷
　　　聞喜宴李教君瑞不赴小詩賛羙
膾人肝與採山薇舉世營營爲飽飢始信洋洋而逝
矣已烹鶂鶂復哇之伏䳄雉亦防身害畴昔羊能兆
禍基獨有廣文君卓識殘盃冷䏑也牢辭
　　　始氷
始猶飄灑忽嚴凝村獠初看盡失驚包褁入城問蓍
伯一名木稼一名冰
　　　有客
幾載庭空雀可羅朝來忽有客相過似知老子條氷
進不道先生鬢雪多
　　　東春谷工部
假使冨埒國何如貧在家尚存儂漢札寕奪我齊瓜
　　　七竅鑿
自從七竅鑿無復六根全鯨死彗星出蟇枯月魄圓
　　　遷客黨碑
人無公議論天有真是非佛肯䕶遷客雷能碎黨碑
　　　奎宿奏亊
過客危於惠移儋逺似瓊末年蘂珠殿奏事獨奎星
　　　飲者
大醉害心風小醉臥咽嘔世有大先生一飲石五斗
　　　怕愛
月中玉女雖嚴冷雪裏瑶姬轉麗華不管達官怕木
稼且留處士愛梅花
　　　餘寒
老子今年八十三怕寒渾未試春衫尚存晉宋間人
意折得南枝帶雪篸
　　　趙昌花
要識洛陽姚魏面趙昌着色亦名家可憐俗眼無真
賞不寳丹青寳墨花
　　　天奪
曩造河沙業今災夣幻身不知岩下電天奪與何人
　　　逃禪便面
姑射吸風仿飲露洛妃習禮更明詩梅花渾不施朱
粉直以天香與雪肌
　　　聞東軒訃
君給相如札吾方長道山燕猶棲舊罍駒已養天閑
位逼將求説書來𣣔鑄顔柰何化鶴去不見珥貂還
　　　惜舟
生世誰令抱百憂點黄不肯上眉頭江邊風雨飄蓬
箬爱惜扁舟一亱愁
　　　天塹
興亡天數亦人謀戦艦蒙衝一矩休雪浪如山限南
北不湔江令沈侯羞
　　　送客
夸毗子有誰存者恩澤侯何足道哉一葉絶江載愁
去萬花環席突圍來
　　　固窮
狎邪早不由二閣崛強今難事五楼寕伴伯夷山下
餓豈隨徐福海中求
　　　顛危
老稍慮航危隆棟憂厦顛危欠維楫爾顛將覆壓焉
　　　節惠
醉似東臯子愚於北谷公何當節一惠單謚作愚翁
　　　化蝶
鶴肯從坡老鳩能感醉翁老夫曽化蝶飛入百花中
　　　封邑
髪似蘆花面削瓜躬圭錦襖忽高華願還封邑九百
户小築茆茨三兩家
　　　菜地
依然山澤一臞儒幸有先畴與敝廬聞説醉鄉方弄
印不知堪拜小侯無
　　　逃愁
年飢未可傾家醸晝短真當秉燭游中國醉鄉隔萬
里豈無寸地可逃愁
　　　温故
號寒慱士燈檠作凍死秀才衣帶詩鯨吸偶陶陶兀
兀蟬嘶尚怪怪奇奇曩時小家数歲晚大宗師
　　　受用
阮遥集平生幾屐晏平仲半世一裘秃翁受用能多
少槲葉爲衣荷蓋頭
　　　自箴
夣亦齊荘非矯戾病猶温習見操存生柴参從千餘
載恍似同時及聖門
　　　飛將
　漢有烽起上林無鴈來可憐漢飛將虗築望鄕臺
　　　退之
向來謏墓人其報在身後栁車不免埋硫黄安能寿
　　碑板多篇篇說不朽溘先同露電沙魘曰山斗
　　　李杜
李杜文章宗継者冝重黎伯禽視熊驥未易分髙低
小者善鈎魚大者能柵雞世無託孤者練葛誰提携
謫仙葬青山女嫁爲農妻州牧選髙援使嬪於中閨
曰禽鳥有匹寕合不願睽生於隋唐後名與姬姜齊
吾家中壘公惜不經品題
　　　昌谷
王孫乘顥氣九萬里空洞春風吹玉唾點點成綵鳳
　惟僕命騷直恐無雅頌暮歸阿㜷嗔奴輩錦囊重
　　　啇翁
初隱靈芝䖏終逃小橘中誰言秦法宻網不得啇翁
　　　樂天
衆評白傳謚誰得樂天心小太宗英主臨朝謚醉吟
　　　凁水
洛下人呼為迂叟非惟語簡意無窮曲臺不合加美
謚俗了深衣大帶翁
　　　高光
發兵坑黥布竪子踞洗罵隋何腐儒誰道東都重名
節故人只喚作狂奴
　　　蹙操
老賊所憂惟備權豈知中憤氣同然諸賢莫道江東
小蹙操惟消両少年
　　　琨逖
遷喬不與鶯爭出殿後猶云馬不前越石早知無合
殺不如且譲祖生鞭
　　　曹孟徳(少作)
精舍觀書二十年偶窺沸鼎出饞涎小豪已草黄巾
檄老大遭燒赤壁船半夜官嬪和淚訣當時漢禅只
心傳後來仍有朱三輩𣣔比英雄恐未然
　　　孫伯符(少作)
覆略誰堪敵伯符每開史册想規模一千掃衆横江
去十七成功自古無不分老瞞稱猘子便呼公瑾作
姨夫君看末命尤竒特指顧張昭爲托孤
　　劉元徳(少作)
老瞞虐㷔市朝空宗室惟餘大耳翁漢賊有誰分逆
順闗河無地着英雄紫髯久矣营江表黄屋䔥然寄
峽中可惜姜維膽如斗功雖不就有餘忠
　　　魏志(操下令云向使囯家無孤/不知幾人稱帝幾人稱王)
稱帝稱王非一个國家不可便無孤此言只是瞞孀
幼豈有英雄也恁愚
　　　二世
失國之君多咎政興王者作著休符亡秦天告由胡
􁁲非謂長城外有胡
　　　質子
七雄側目虎狼都仁暴端由取舍殊燕太子留生馬
角　王心作牧羊奴
　　　郡宴
瑶琴能挑文君意玉笛安知號國心但是有情俱感
動惟村夫子不知音
　　　冬蚊
南州時令殘冬月有蚊飛豈是爲飢崇因而觸禍機
照尤嫌畫燭驅尚入羅幃吾毋音客逺何妨用扇揮
　　　冬蠅
百虫已藏蟄此物出何哉甚矣緑衣僣公然赤幘來
居甞汚脯醢尤喜敗樽罍刑故寕論小無分卵與胎
　　　隱者
寕採箕山釣頴濵放勛天大不能臣漁郎未必知年
代先有逃堯次避秦
　　　偈
遠希大慧無(大慧云有偈無/偈當甚熟太)近笑孤峯絮(孤峯偈云/末後一句)
(雙手分付更/問如何絮)多少初地人争問末後句
　　　秦紀
上廣曽吞九雲夣民勞因起一阿房人皆憐楚三户
在天獨知秦二世亡
　　　自警
司馬賦中聊諷一伯魚詩外又聞三宗空餘物表陵
雲氣不向師前立雪參
　　　齊俗
栢寢纔休又雪宫殺麋罪與殺人同徂丘稷下人多
詐誰肯投身入穽中
　　　源裏
一洞沾泰俗疑非太古民盡將源裏事報與世間人
　　　中説
先業歸猶在遺經讀未終豈無門弟子私謚作文中
　　　軹道
秦暴渾如狼牧羊築臨洮郡至咸陽若防齊客出関
外豈料子嬰降道傍
　　　求鳳曲
古有輕生士今無起死醫可憐茂陵渴猶盡遠山眉
　　　刺客
不子一毫事空捐七尺軀陶惜其人沒雄纔以盗書
(法言若荆軻/君子盗諸)
　　　古墓
龜趺但見碑訛缺馬鬛安知葬舊新想見若敖求食
鬼亦羞東郭乞墦人
　　　舊遊
扶胥黄木水連空曽讀韓碑訪祝融安得六丁机萬
弩岷江西去海潮東
　　　歲除即事十首
聴得先生去抛書喜𣣔顛吾聞渥洼種墮地不須鞭
　　　二
門外呵寒客鶉衣百結懸藏瓶猶可撲莫費水衡錢
　　　三
甚情光隂去其如耄老何丁寕小免女不必看郷儺
　　　四
歲晚傭耕者人人訴涝乾吾寕减私量汝莫待租瘢
　　　五
賣菜猶求益栽桃不厭多小園兩三樹冷淡柰春何
　　　六
想見朱衣吏催排玉筍班老臣絶朝謁北望祝南山
　　　七
細切如絲菜添斟獻頌椒未曽宁除夜早巳問元霄
　　　八
聞說醉郷裏家家設酒壚有劉伶肯飲無李白誰沽
　　　九
草市芳菲節柴門寂寞濵桃符聊塞白免謗作詩人
　　　十
痩骨春衫薄華顛綵勝埀菱花應竊笑粧束不相宜
　　　錦孫
胎髪落居後屠蘇飲㝡先眉間八十字願汝過翁年
　　　葵女
早惠能言者前生結習餘吾問伏生女口授古尚書
　　　短章
少日喜累句暮年多短章假令重盛壮展拓不能長
　　　二
衰殘齒易宿陳腐意難新安知癡老子非復舊詞臣
　　　新春二首
聞禽啄木心猶喜躍馬追花事已非今與東皇盟歃
了留春死不放春歸
　　　二
春説吾去留靡定又云君醉醒灘知即愁醉裏逃而
去不道先生有醒時
後村先生大全集卷第四十七
後村先生大全集卷之四十八
　詩
　　畫賛
雖則丹青妙具如齒髪衰逺孫元未識認作故鍾馗
　　時事
問訊班春守牢辭餽歳人翁年十分老時事一畨新
　　二吕
韓吕真喬木蟠根與國同伯㤗太史氏子約大愚公
　　立春十四韻
嘉平至孟輙麗譙春再頒齊民撥不開雜還來如山
農家卜休咎多以觳觫觀頗聞舉體赤其咎爲燥乾
又云尾角白亦慮冬祁寒吾憊不能耕對之發長觀
平生願豊心雖老猶如丹方興西畴務稍覺南船慳
展轉夜少眠嘔㘆晨廢餐敢望餘粮栖漸恐拾穂難
陛下仁如天役簡税賦寛臨遣皆循良黜削先饕
殘一麗丹書内孰若青史間僕方儕民伍誰爲語縣官
　　老少
上樹千回時已過遶枝山匝老安歸向来誤立紅雲
畔逃入青山計未非
　　倚伏
且可飲杯中物誰能管身外愁穢韈奄終元載短衾
可歛黔婁(唐誅元載以穢/韈塞其口而終)
　　　萤蟻
萤㣲化因草蟻聚國於槐繆析封侯爵僣為思子臺
九泉謀蟄處十月有霜來穹壌大如許爾曹小矣哉
　　　范睢魏齊
士固不可辱人殊未易知元来座上客不及簀中尸
　　　瓜李
蠅及瓜勿啖螬食李何妨苦淡誰知味甘鮮或腐腸
　　　　盤龍欒大
豪傑争　䏑神仙食馬肝豈知有薇蕨布滿首陽山
　　　達生
無二客穿塚殉有一奴荷鍤從勿煩作者䛕墓莫管
鄰人相舂
　　　儒䆁
鵝湖始若小異虎溪豈必皆同平亭晦庵弓静狸合
淵眀逺公
　　　　閑情
宴坐僅留半䆫月歸裝只載一般愁可怜潘令無標
致却為閑情白了頭
　　　諸侯客
犬吠雞鳴者皆為席上珍如何彈鋏客亦有竊弓人
　　　三和粧字韻陳魁載酒
榮途素定不須忙羞作春妍爱古粧衆促奪袍詩進
御君寕㣲服夜歸鄉恠来尊老升歌席移就菩提飬
病坊聞説重題新鶴表分留印　與諸郎
　　　孚應詞十二韻
吾翁宰未下有蛟穴而居一旦忽死去灵物不待驅
秦時灌口君髣佛其人歟但當詠雩風不必焚尫巫
三農相劳若萬頃皆上膄其功及百世否則吾其魚
沈沈(出陳/歩傳)孚應詞綸奐粲碧朱何當春服成童冠相
携扶牢醴薦閟宮風采　康衢它日送迎神詩亦不
可無吾筆雖卑弱實録非敢巫裴然勒碑隂竊比韓
與蘇
　　　歳除前一日
暮年心膽怯臨履極兢兢已𬒳梅花惱時為爆竹驚
　　　演雅二十韻
學道無所得惟於鄙事能九袠後篇什來世有公評
豈未登社壇直欲破劉城六言與七字如九轉煉城宇
宙中間物瑣屑不記名孰能通倫類挑抉其㣲情城
以燈為光䖟衆成雷声桑老𧖟蠒白草腐萤爝
明幽谷聞蠻綿知有遷喬鶯落日見科斗深夜蟈
蚋鳴嗜醯雜襲蚓飲泉亦清(半山詩云槁/太牢俱/有未可能蚯蚓獨清簾)
蠅吮血羙羊䏑犬以穢爲侯鯖蛇非性好曲蠖負屈
求仲蚤懼鵂鶹撮自匿於衣巾虱愁犢鼻破不免景
略捫孤依塚作祟鼠謂社可慿痛摑一掌血飽
食五鼎烹畴昔同袍子來問儂師承前柴桑處士後
半山老人詎能追
　　　郄謝
䝉叟云大儒倡晉人以小字呼謝琰僅呼未婢方囬
故是傖奴(晋人簡傲多呼人小字按謝琰大傳少子/小字未婢破符監者又郄愔字方囬鍳長)
(子官至待中司徒有傖奴/矢及文章右軍稱於劉尹)
　　　梅妃
簘能妻弄玉琴可挑丈君吹徹能寕奇笛梅妃未必聞
　　　寄强甫
囝罷相依萤雪邊安知今汝葉顛寕從欵乃翁孤釣
肯要原夫輩一䏈(柳詩孤舟簔笠/翁獨釣寒江雪)兒向詩中得三昧
吏鉗𥿄尾怕分權客言大尹尤謙挹每見屏星搨心
懸
　　　春詞
人競迎新歲儂方餞舊年雛鶯又百囀高栁忽三眠
　　　題海陵徐神翁墓
忽破黄符廹下山許携苕帚面天顔早知錦䌫盛宫
女因舍紅巾問阿環空有蚋蝇侵玉骨断無龍虎守
金丹秋墳翁仲相酬荅日落僧歸家閉関
　　　寓言
赤肉圍終當敗壞臭皮袋死尚貪癡生憎銅鏡催白
髪殘着珠𥜗待赤眉高築迷楼愁鬼瞰多為疑冡怕
人知吾評祼葬尤堅乆來往何曾桂一絲(張/云/紅紅白白)
(莫相謾無限真人赤肉團敗壞/不知猪狗相只今便作死尸看)
　　　芳臭
流芳斜谷出師表遺臭樊城受禅碑芳臭即令皆判
矣鮑魚難揜祖龍尸
後村先生大全集卷之四十八
後村先生大全集卷之四十九
定交客揖而起
　　　止酒賦(辛亥)
余晚抱疾謁告屏居表如梔蠟之萎裏如芭蕉之虗
庖屏魚蟹筵卻果蔬　室靡樽罍案無杯杍乾糒数
匙僅給朝晡垂首癡坐如老浮圖門有剥啄聲且疾麤
問客為誰肅入庭除日中山之族人稱髙陽之舊徒
㦸手擢髪𢾗余之辜昔與吾子情好素孚長安之楼
臨卭之壚新豊之市歩兵之厨飲啐子同㳺息子俱
雖終朝之酣鬯亦有時而空　王媪之見貰泥便
了之行酤子嘗窮愁浩歎長吁我沃子胷子顔為舒
子嘗苦思叩竭搜枯我澆子舌子唾武珠頃刻非我
無以自娯謂沒齒之綢繆忽晚節之闊疎意者子於
交朋情乆則渝始不異於管　終有類於耳餘者乎
余乃修礼容吐欵要而起謝日幸容寛假畢陳其愚
年事有老少物理有乗除方其少也則阮籍入林之
始王績逃卿之𥘉及其老也則陶公真止之後涪翁
剛制之餘察其色則昔渥丹而今濕灰量其腹則兮
椰子而昔瓠壼覺形神之欲離頼丹艾而小甦縱麯
蘖以自伐與堇鳩其何殊凡余之所悲傷感慨者乃
今我而客之所記噫責𢾗者乃故吾倘虗受
名寕顯着絶交之書又况鼹鼠之量已盈
益臞尚不思於節腹乆必至於戕軀一旦庭設元會
朝賜大酺稱兕觥於堂陳獸尊於衢九賔在列萬玉
環趨弁嵬峩而屢側歩䠥􁋧而欠扶縱明天子赦其
不上船之罪賢宰相寛其吐車茵之誅彼御史在前
執法在後其肯汝貸也夫客乃踧踖失辭而去頋命
童子退而筆
　　　弔小鶴賦
英徳陳使君餉予雙鶴小者尤機警並栖旬月余覺
大者鷙悍欲離隔之未果一日乗園丁畫寝啄小者
春毛盡脱而斃哀而弔之詞曰
金晚擯於時兮户寂庭空頼二羽衣兮伴一秃翁一
軒昻而前導兮一聳秀而後從譬士龍之於士衡兮
仲容之於嗣宗余爱夫稚者之尤慧兮有頴悟之風
質如陋巷之臞兮性如草言玄之童余拍手則起舞
兮極蹈厲之容荒山無以自娯兮振羽籥而陳笙鏞余
目為小友兮意他日跨之飛翀惜如至寳兮由敝
遷之雕籠棲息並兮水粟同覺長者之鷙暴兮曾弗
念夫友㳟旣飲啄之貪多分亦動止之争雄每語園
丁兮使之謹避其鋒俄駭機之驟發兮闖
慵擊摶甚於鸇雀兮吞噬慘於鷄蟲髠
乗無援而急攻脯衰鳴而煩冤兮夕委頓而告終余
聞物不傷同類兮猛而虎狼微而蟻蜂君臣父子秩
然兮不相㓂戎奚兹仙禽兮吭清而頂紅矜喙長而
瓜利兮力徤而体豐角技能之不建兮積􁀬忌而熱
中操入室之戈兮関射第之弓以人方之則老瞞之
刑修兮偃月之斃邕以女方之則吕嫗之戕戚兮傳
嬪之䧟馮死者有知兮訢蒼穹豈無譴罰兮及厥躬
窃怪夫善悪祸福視天夣夣　慧者拙朦瞳者工強
力者臧仁弱者凶惟鶴壽不可筭兮汝何辜而與祸
逢戒村獠勿烹兮瘞之薄叢余将聲罪而致討兮停
其廪供命挾弹小免兮碎首　胷念天道之好生兮
相讎殺其焉窮令無右軍兮字大墨濃誰書此賦兮
勤之幽宫
　　　譴蠹魚賦
惟余先人兮奮白屋掌太史兮校天禄甑生塵兮缾
無粟以陳編兮實諤腹俸所所收兮手澤所録朱黄
粲然兮咸精實而可讀嗟小子兮窃有志於似續仕
五十年兮皇皇求訪之未足近得之江兮致之粤蜀
或相藍之善夲兮或故家之舊牘雖
侯之藏兮庶幾及善和之目先廬不足以容
貯於山麓舍有四方之事兮寄筦鑰於部曲旣啟閉
之不時兮亦怠㢮之失𦢊余退老而温故兮驚蠧魚
之遺毒𥘉一二之蠕動兮忽千百之孕育么麽譬於
針粟兮中傷慘於鋩鏃謂一帙之偶然兮将𥙷綴使
完復俄萬卷之皆遍兮始欲無於全幅念尔瑣瑣兮
不足加於刑戮矧復蠢蠶兮尤難僥以罪福豈非始
皇李斯之後身兮挟已試之緒餘祸始於㓕藉兮終
至於血儒彼愚黔首而已兮爾　𣣔併愚吾徒将恐舉
世兮皆空空之夫試展卷兮浩歎長吁殘缺漫漶兮
類科斗與蟲魚磔裂穿鑿兮甚楊劉與􁉥舒噫斯文
之厄至於是歟吾聞善悪之報兮有疾徐尔依典籍
兮蕃族而芘軀無謂周孔兮釋教之不如曷不觀沙
邱之死兮咸陽之誅父子夷兮宗庙墟余将熾鳥薪
於焙兮採香芸於㕑窃白蝉之類兮蕩滌掃除尔雖
微物兮其有不侮者乎
　　　吐綬雞賦
伊灵禽非壹類鶉以鬭鶴以唳鷴以白鷹以鷙孔翠
以刑鸚鵡以慧武頋影而衒奇或餙表而招累或不
宻而漏言或自喜而獻技中獵徒之詭計起
潜伺始黏　而觸網俄鎩翰而剪趐戚皆自貽欲以
誰懟吾覌兹雞則異於是方其窃冬積隂風雨如晦
濡渇味以寒溜充飢膓以遺穂中粲而組麗外嘿嘿
而謙閟其飲啄也若廉其韜藏也若智及夫春和景
融天日開霽忽五采之彰施竦十目之瞻視探懐中
之色筆織機上之錦字舒漢京之黼黻掃唐朝之絺
繪雖驚猜於羣皃可体明於一世惜乎前不與振鷺
兮陣清廟之頌後不與二鳥兮鳴開元之際大不如
黄鵠兮蒙賡歌之作小不如鶢鶋兮饗鐘皷之祀拊
嵗月之蹉跎帳籠檻之幽閉哀志氣之摧傷頑羽毛
　之憔悴記主君以栖止奉賔客之娯戯吾聞丹穴有
　禽兮其出為瑞飫体泉與竹兮實知味腐鼠之味
　灵均惜其髙逝兮聖丘嘆其不至豈若尔雞兮馴擾之
　易違野逆之性兮負豢飬之愧
　荒㢤吾池黄濁沮如鷗鷺不下蛙蟈所聚爾其味出
　聲悪刑入笑具突睛皤腹對人箕踞夕呼達旦晨譟
　至暮一吻倡之衆吻和附舌腐嗌乾猶蓄餘恕名理
　之流掩耳而去緯競之朋吹脣而助無理之閙識者
　未諭昔在句踐𣣔敫鬪士見汝而揖謬為寵異卒以
快其􁜲呉之志吾謂鳥喙驕汝至是煌煌太隂汝食
之旣天眼汝瞎舜瞳汝蔽地行臣仝泣請于帝刳汝
磔汝遂尸諸市焚鞠灑灰次及汝類汝悔已晚臍不
可噬
　　　劾鼠賦
余憫黄卷兮懼白蟫之害頗整比其散亂兮又𥙷完
其破碎手自扃鐍兮若巾襲於珍具雖稍辟以蠧類
兮曾不虞以鼠輩偶一夕之慵兮遺𢾗帙於外明發
起視兮遭毒喙皮殻無恙兮殘腹背余意不怡兮朝
食癈思古事兮發深慨彼盗肉兮汝常態尚熏掘而
誅磔兮矧㓕籍之罪大余非刀筆吏兮莫鞫訊而捕
逮始詰汝以理兮具以臆對余廪有粟兮菽園有果
菜庫有醯醪兮庖有脯醯汝出没其間兮且攫且嘬
毎擇取其甘鮮兮而遺余以餒敗汝於此兮夫豈不
快書於汝兮曽微纎芥汝前身寕盗儒兮剽竊梗槩
以論語兮受帝拜以兔園冊兮事四姓相五代旣化
異物兮習氣猶在嗟余嗜書兮甚䏑與膾雖無萬卷
兮寸𥿄亦愛今與汝約汝法兮反復告戒犯前𢾗條
兮原其罪惟齧余書兮不汝貸求良猫兮設毒械如
永某氏之為兮汝毋悔鼠黙然失辭兮叩頭而退
　　　詰猫賦
余苦鼠暴兮語之所親或致狸奴兮稍異其倫甚俊
黠兮尤服馴旣咆哮而威兮亦斕班而文余乏精識
兮㕥貌而取人閱壹歴兮差良辰栖以丹檻兮藉以
華祵飯以香杭兮侑以絇鱗謂子蒼輩之聞風兮退
避而逡廵猶鰐惮愈而徙海兮盗懼會而奔秦始俘
禽其一二兮氣稍振意薙獮其族類兮憤乃伸俄傷
飽而戀暖兮復嗜寝而逹晨信半質之難矯兮况驢
技之已陳彼瞷兩兮柔而仁汝視彼方狎不嗔久遺
毒於一室兮寝旁及於四鄰爾尚施施而厚顔兮嘿
嘿而容身余架無完衣兮按無完書大穿穴於墻璧
兮小覆翻於槃杅闖薦廟之魚菽兮伺亭賔之牢蔬
将大嚼而後快兮寕垂涎於餕餘彼蝶栩栩於欄檻
兮雀啾啾於庭除嗅殘花啄棄粒兮哀所营之區區
爾睥睨而襲取兮之二蟲又奚辜余甚憐雪衣女兮
置諸座隅譬之能言之流兮絶代之姝爾一旦窃發
兮掩其不虞使果入朝而入宫兮其不忮害也夫嗟
爾以捕焉職兮獰面目而雄牙鬚於所當捕兮卵翼
之勤渠於所不當捕兮踊躍而敺除余欲誅之兮不
勝誅爾猶有知兮亟改圖否則世豈無含蟬之種兮
任執鼠之責歟
　　　蠧賦
余旣倦逰退老于郷五𤱔之園手自鉏荒封植羣木
位置衆芳桃栁易蕃次則海棠宻宻疎疎稍己着行
鲁不𢾗年類鳥物戕疑此三者盛於春陽如人蚤逹
理不得長撜抽冬實而華絶香梅至髙寒桂尤堅剛
俄亦復然不可測量余静観之樹固如常忽有小竅
僅若鍼鋩浸淫不止穿穴其傍叩之空空望之幢幢
其拂簷出屋者可伐而薪叅天合抱者可㧞而僵也
余周行四顧嘆息徬徨客日嘻有蠹焉為樹之殃先
齧其心伏於膏盲如人内潰發鳥疽瘍以小喻大可
得而詳由身言之蛾眉伐性豹胎腐腸尸蟲瞷睡䜛
於上蒼雖有老彭化為小傷由天下國家言之鼠食
郊　雀耗太倉羣狐隳城聚螘决防眇綿不察以至
敗亡蓋身也天下國家也皆未免於有蠹子徒憂樹
之枯朽而不憂身之危脆與天下國家之趨於李漢
末唐是謂小知見哂大方有佳禽焉擇木深蔵性尤
憎蠧求索皇皇且鳴且啄或集或朔醜類蕃滋莫損
毫芒譬之精衞欲填瀰茫力㣲黨孤抱志未償曽不
如傍邑之種橘者用功甚簡歲歲大穰千林凍槁萬
萬顆㺯黄主人深居初不下堂命挑蠧者以時掃攘
視蠧所在猶探嚢雖絫萬株無一天傷余矍然起謝
曰古有所謂貫虱之射手承蜩之痀偻客所称道非
若人否幸客介余往造其宇同載而歸北面學圃
　　　柳州白水瀑泉賦
昔列子夸吕梁之懸水兮太白詫香炉之瀑布後淂
西淙千丈之瀑於吾里兮尤澎湃而犇注謂天下之
美盡于是兮驚喜而為之賦晚逢蜀珍兮秉軺而南
騖班荆而坐兮傾盖而語曰宇宙間殊尤詭異之観
兮顯晦有𢾗曩吾擁麾兮天下之窮處義帝之故都
兮莾荆榛而伏狐免吾彼山而通谷兮忽竒境之呈
露瓦古令詠瀑兮假玊虬白虹以設喻下垂三十仭
兮流洙𢾗百歩鑑鍧　鞈如瓠子之决兮胥濤之恕
莫不託之于雄辞兮曾未極其幽趋余白水之瀑兮
雄偉豈减於廬阜若水石激瀬縈映妙巧千變
萬態兮不可傳之縑素的皪者朔雪之縞梅浩蕩者
東風之吹絮眀艷者天魔之散花霏㣲者神女之行
雨清冷者樂張扵洞庭璀璨者珠還于合浦厯中州
而罕見兮忻曠劫之一遇吾惟上封有鄴侯之書堂
兮三峡有卧龍之祠宇矧兹邑兮亦元公之武城單
　父買田築室其間兮集衿佩以奉籩爼誾誾秋秋兮
　視嶽麓與石皷聆淙琤于枕席兮納紫翠　􁦷户動
　有闗于風化兮非止弓供於逰豫大書深刻兮豐碑
　𢾗堵心翁不刋之記述兮會溪絶妙之章句余蓄耳
　未之聞兮蓄眼未之覩如斲鼻端之堊兮繅罋繭之
　緒浚無来者兮前無古不鄙授簡兮愧余之衰暮昔
　恕長兮令縮昔富有兮今窶鍾啞兮希考繫錦殘兮
　繆文縷雖鳳味之難和兮或驥尾之可附
　　　　白髪後賦
　　　　　左太冲有白髪賦甚佳戲續之
　昔人有三十二而見二毛者有四十而鬓如霜者今
　余之年平頭八秩顔貌黧老皮月稿枯腊晨起盥沐
　自鏡朽質遂理短髪星星滿􁆽昔青絲緑雲之状今
　栁絮蘆芲之色柱下史有守黑之言枕中方無染白
　之術不堪湟緇姑以鑷摘霜梎朝㧞雪苗暮出亟掩
　青銅帳然不懌客有過我美言寛釋厯陳古𥘉尤重
　齒徳或祝鯁饐或給扶掖燕則設醴召則加璧為黄
　石公而取履訪廣成子而跪膝臨雍則受北面之拜
　郷飲則居東向之席或出而杖于朝或耄而儆于國
　卓㢤彭𣆀之論異乎終賈之匹吾觀白公之自稱皤
叟賢扵陸辰之求媚側室廼施帽絮改容謝客
　文止戈為武賦四韵
　　　吾鄉徐正(夤)唐末有能賦聲外國皆誦其賦
　　　集中有此賦題然試讀之乃不逮它作戲為
　　　𥙷遺
書契智創毫釐義分欲止戈而為武遂肆筆以成文心
畫𥘉興巳寓防㣲之意師干不試坐凝保大之勲聞
之五材誰去于五兵一字各含于一義戒後人窮黷
之漸見書法簡嚴之至載揚我武適當奏凱之𥘉徐
考其文中示止戈之意昔者制字隐然示規科斗以
還詞古義奥涿鹿而後兵凶戦危廼知孫呉之書
傳未矣蒼史以偏傍盡之上古造書以代結䋲之政
清朝偃伯宛然舞羽之時想是時班師振旅之餘歸
馬放牛之始無勞揮此而日返奚必枕之而夜起信
乎筆由心法之先正兵匪聖人之得已造于烏跡俄
然洒翰之工􁀁以虎皮靡俟聞金而止
後村先生大全集卷之四十九
後村先生大全集卷之五十
　　油幕牋奏
　　　謝撫諭詔書表
虜渝信誓爰興細栁之屯帝有恩言申念采薇之戊
命傳急驛歡動連營(中謝)竊以胡馬南侵謂齊盟之
可棄王師北伐乃大誼之當然由聖朝毎示於包荒
故醜類敢從而千紀一自天聲之震果令賊瞻之寒
始𣣔肆於狼貪俄巳聞於獸散伏念(臣)誤當閫寄實
董戎昭所惜者可為之事機所憤者未雪之讎恥傳
檄而英豪丕應調兵而将吏無譁義士出竒䤋酋渠
而獻㨗遺黎效順舉城邑以願歸國勢旣尊人心咸
奮我疆我理方期舊境之復還靡室靡家尚恐征夫
之况瘁值驕陽之藴暑拜温詔以如春兹蓋恭遇
皇帝陛下剛與時行勇由天錫謂戎車四牡乆暴露
於邉頭故細扎十行示激昂於士氣沛然發號聞者
屬心臣散不粛奉賡謨徧孚羣聽拊循意切豈惟感
動於武夫滲漉恩深尚有願觀之癃老
　　　謝轉大中大夫表
分閫岡功虞典尚寛於幽黜拜官甚寵漢恩特示於
超遷䟽渥雖優循涯有􁂦(臣中謝)竊考本朝之定制
尤嚴四品之文階秩視諫大夫亶為高選官非眞法
從不可序陞政湏耆舊之人始稱褒崇之𢾗如臣者
素無才業誤受眷知入扈䠋於九宸出縂戎於四路
際風雲之會曽微橫草之攻絫日月之勞徒起取禾
之誚通班寖峻論報滋難兹蓋恭遇皇帝陛下徳極
照臨政先綜覈三載攷績尚存隆古之遺八柄
馭臣庸作羣工之勸遂令冗迹亦玷邇聨(臣)敢不祗
若綸言誓殫綿力身居外服雖莫陪禁近之游力守
孤忠庻無沗論思之職
　　　謝皇太子牋
譾材分閫未𥙷一毫優詔遷官驟登四品命俶頒於
丹陛恩宻載於青宫伏念(臣)奮迹單寒逢辰休顯入
持紫槖何𥙷論思出建碧油更慙風望屬㑹吏銓之
諫猥陞法從之階兹蓋伏遇皇太子殿下廸性温文
挺姿眀叡承顔廣内恪修問寝之恭聽事嚴宸宻贊
求才之治肆令踈逖亦簉髙華迹逺甘泉空綴嚴吾
之列心依少海莫陪園綺之游
　　　謝臘藥表
嵗華紀臘愧顓閫之素飡詔語如春錫尚方之珍劑
寵綏攸逮捧載難勝(臣中謝)伏念臣薄技易窮孤忠
自信邉城傳柝僅能䕶於風寒戰士荷戈恨莫同其
甘苦屬當凝凛上珍眷慈函封一札之文奩貯萬金
之藥此蓋伏遇皇帝陛下慱求利病勤拊瘡痍念王
事之獨勞不遑寕處慨君子之於役如何勿思肆朌
股餌之良俾竭馳驅之力臣敢不堅凝晚節御荷天
恩君賜必嘗旣竊康寕之福民勞小愒蓋思蘓息之
期
　　　賀皇太子冬至牋
緹室吹灰迎長伊始青宫主鬯受祉維新和溢殿闈
歡騰寓縣恭惟皇太子殿下性根仁孝學造髙明入
侍嚴宸常謹雞鳴之問出親端士用鸛鴻翼之成對
陽徳之方亨慶天休之俱至(某)踰瞻鶴禁屬綰麟符
賡暉暈之歌雖慙詞賦藻岡陵之什願祝夀祺
　　　賜厯日謝表(嘉定十一年)
厯書宻課紀此元正詔㫖分朌逮於外閫仰觀乾象
俯授人時(中謝)㳟惟皇帝陛下天𢾗在躬神道設教
御圖二紀常晝訪以夕修更化十年蓋日新而月異
肇嗣開嵗誕告庻邦(臣)敢不謹恪布宣作興觀聽務
農重榖冀兼足於兵民愛日惜陰勉未為之事業
　　　賀東宫正旦牋
春陽萌動肇紀王正儲極䆳嚴是膺帝祉歡騰寓縣
慶屬宗祧恭惟皇太子殿下廸徳温文挺姿英晤雞
鳴問稱仁孝之譽日隆鶴禁談經問學之功時敏恭
臨華嵗茂介繁禧(集)分閫攸拘簉廷伊阻丹墀設伏
莫觀元日之儀青地稱觴徒睇前星之曜
　　　降直學士謝表
愚臣引咎甘寘嚴科聖主隆寛稍裁華職危蹤甫定
感涕橫流(中謝)伏念臣以踈庸之材當董統之寄奉
玉音之臨遣專𣣔息民凡綿力之經營弟惟固圉一
從索虜再入浮光勢旣披猖事誠急危念全軀保妻
子之計夫誰不能然以賊遺君父之憂在臣何忍况
制閫獲便宜之㫖而兵家有牽制之謀指授之初預
戒貪功而幸勝文移所至每令見可而知難邉頭皆
奏於膚功京口獨違於節度及師潰泗城之下以身
當淮左之鋒寝食不遑鬚髪盡白席藁私室抗章公
朝謂馬謖敗於祁山亮先貶等任福陷於好水琦亦
奪官彼元老而猶然臣何人而自恕矧𣣔謝三軍之
衆靡容恤一巳之私懼方凛於淵氷戮冝加於䔥斧
汔從寛典亶出異恩兹蓋伏遇皇帝陛下振作事功
丕昭賞罸憤神州之責盍歸王衍之諸人誓殽陵之
師不棄孟明之一青故加薄譴庸示至公臣敢不堅
守孤忠痛思往咎佩大易匪躬之訓固莫辭難味先
民陳力之言终當知止
　　　謝皇太子牋
䟽陳往咎自請抵辜詔黜隆名尚令任責雲天施大
淵谷愧深(中謝)伏念(某)早荷國恩晚分閫寄我固守
睦鄰之信彼屢興犯塞之師勢旣蔓延法當牽制師
行危道雖将帥之非才責在元戎念偏禆之何罪亟
披誠疑自列悔尤恐不免於嚴誅乃僅裁於華職茲
蓋伏遇皇太子殿下力禆聖斷宻輔陽剛謂邦有常
刑豈容屈法時方多事不忍廢才示以薄懲俾之内
訟(某)敢不深恩旣往預戒未然尋香火之縁方伸前
請收桑榆之效恐負初心
　　　謝賜夏藥表
閫寄無功載履炎衡之序驛馳有詔肆朌尚藥之珍
稽首拜嘉拊心知愧(中謝)伏念(臣)初無逺略誤揔中
權卧䕶壺頭敢發墮鳶之嘆躬馳上塞粗親汙馬之
勞曲荷淵衷俯稽暑令奩實節宣之劑璽封披拂之
言茲蓋伏遇皇帝陛下丕赫軍容宻延國脉謂連營
暴露乆分邉靣之憂雖廣内髙寒尚軫人間之熱故
加錫予用示眷鄰(臣)敢不祗服寵營力扶衰懦上推
徳意同戰士之苦甘下廣仁風問蒼生之蘇息
　　　明堂禮成賀表
中辛㳙吉聿崇三歳之禋上帝享誠丕擁一人之慶
乾坤昭貺㝢縣歡騰(中謝賀)伏惟皇帝陛下治極守成
禮嚴報本調元布政尚存黄帝之規嚴父配天肆舉
周人之典精誠格於穹壤叶氣徧於幅貟(臣)分閫攸
拘侍祠伊阻前宣室之席絶企清光扈甘泉之車猶
存昨夢
　　　謝明堂赦表
　重屋肇禋汔成熈典端闈肆青誕布寛書大號一傳
　歡聲四起(中謝)伏惟皇帝陛下正位凝命畏天受民
　謂三歲親祠旣示精䖍之意而萬方何罪爰推曠蕩
　之恩禁網悉清幅員胥抃(臣)肅聆詔㫖寅奉藩條佩
　玉麟之符雖慙共理霑金雞之澤庸廣至仁
　　　　明堂賀皇太子牋
　國嚴常祀載循重屋之規帝享純誠爰輯儲闈之慶
(中賀)恭惟皇太子殿下望隆弍極儀亞至尊事天不
　以文旣成縟典受祉施於子宜介鴻休(某)忝際昌辰
　適縻外服陪逢璋之彦莫簉邇聨瞻主鬯之賢弟祈
㬌
　　　復寳謨閣學士謝表
罪當貶等奉以周旋恩不踰時復其玷缺拊躬感涕
讀詔汗顔(中謝)伏念臣昨者憤虜慿陵出師牽撓偶
邉将有僨軍之咎在兵家存責帥之文亟自列以抵
辜終不忘於敵愾賈率連營之吏士紏齊諸寨之民
丁分道邀遮阻山鏖擊我方乗勝旣獻馘之屢聞賊
恥無功尚游魂而不去(臣)親提突騎往撫戎行将背
水以夹攻使踦輸之勿返黠酋先遁僇免鯨鯢殘黨
繼奔散知鳥獸然後患方長而未竟顧薄材巳試而
可知衆口難調親年篤老憂國之心如灼論兵之鬢
有霜方陳累䟽以丐閑乃用㣲勞而牽復茲蓋伏遇
皇帝陛下操持威柄綜覈治功謂事有至難寕保用
兵之利鈍念(臣)無他技粗嘗在外之險艱還其筆槖
之班責以桑榆之效臣敢不深恩大計益謹後圖觀
遇知仁允蹈聖人之明訓鞠躬盡力仰希前哲之盛心
　　　謝皇太子牋
扣閽自䟽僅黜隆名扞塞何功忽還舊觀凌兢拜命
跼踳懐慙(中謝)伏念(某)昨縁邉将之踈力引中權之
咎尚寛萬死止裁筆槖之班自奮一行果奪㫋裘之
氣始蜂屯而不去俄獸散而遂空亭障觧嚴耕桑安
業旣竭節狥國家之事始抗章陳母子之情所冀歸
休乃令牽復茲蓋伏遇皇太子殿下謹修儲徳參决
政機謂冶世賞刑不容偏廢然兵家利鈍非可逆知
棄已往之瑕疵録後来之勞效(某)敢不益思磨礪期
稱寵褒讀誓殺之書未忘前過陳出師之表永愧先
賢
　　　謝臘藥表
職忝中權尚茲翫歳詔頒上藥維以御冬沐寵優隆
拊衷危慄(中謝)伏念(臣)謀身術拙䕶塞技窮駪駪征
夫未有息肩之日霏霏雨雪適當墮指之時莫少慰
於士心乃獨叨於君賜急驛被璽書之渥内庭出奩
劑之珍兹蓋伏遇皇帝陛下冶保平康化躋仁夀謂
臣謬當閫外旣乆䕶於風寒念臣飽厯兵間恐或愆
於膂力偎承嘉惠俾衛微生(臣)敢不黽勉服勞激昂
扶憊布宣上㫖冀同挾纊之温輔飬天和寕畏折綿
之凛
　　　謝厯日表
閏定四時方謹嵗華之始王大一統尤嚴厯法之頒
聲教所加觀瞻丕改(中謝)伏惟皇帝陛下握符御極
正事承天有甘石以步占星躔交粲命羲和而出納
日馭順行肆令同字之間皆覩清臺之制(臣)敢不竊
推䟽宻式廣布宣正月始和非特觀於象魏三時不
害冀兼足於扈農
　　　賀皇太子嵗旦牋
天轉斗杓俶頒鳳歴地隆震器丕擁鴻禧(中賀)恭惟
皇太子殿下學造高明譽兼仁孝參裁庻政更化之
治有光親近正人進徳之功未已履端云始介福孔
多(某)猥絆戎昭阻趨班賀仰瞻青地莫親睴潤之餘
俯竭丹心第祝夀禖之永
　　　　眀堂加恩謝表(呉縣開國伯加/食邑三百户)
　精意承天旣蔵國陽之祀湛恩加地不遺閫外之
　丹綍疏榮素餐知愧(中謝)竊考累朝之制最嚴
　之祠顯相縟儀時則班行之助漙推餕惠初何中
　之分如臣䕶鑰有嚴奉璋云阻躬圭寖峻巳
　爵之公采食驟増尢匪食功之義亟祗誤渥良
　顔茲蓋伏遇皇帝陛下禮備夤恭誠通肸響
　以事上帝秩若禮文歛福以錫庻民施於藩屏肆
　祭澤新衍封租(臣)敢不深省僥踰勉圖報塞進持
　槖莫陪祠雍之行退憶蓴羹徒起還呉之興
　　　謝皇太子牋
職居藩屏阻侍親祠㤙錫土田例給餘餕省躬負愧
稽首拜嘉(中謝)載考熈朝尤隆宗祀凡在合宫之列
悉均宣室之釐而(某)方奉藩條亦叨祭澤爵毎陞而
漸峻禄巳厚而深増茲蓋伏遇皇太子殿下學進多
聞政由參决深宫主鬯恪共膳寝之儀重屋　觴宻
侑馨香之薦故朌惠術俾衍眞祖(某)敢不勉竭㣲勞
少酬洪施班超䕶塞方當固圉之時張翰思呉未有
歸田之日
　　　鐫職謝丞相啓
禦戎弗績上孤東閣之知抗䟽自言稍絀西清之職
恩歸造化愧溢心顔伏念(某)猥以薄才當兹重任知
主上兼愛南北寕忍開邉知廟堂不問甲兵專謀保
境我雖守信虜自敗盟首挫其淮右之鋒復㫁彼山
東之臂朞歲於此疆陲粗安豺狼無厭未飽其所𣣔
蜂蠆有毒已驅而復来睥睨關䖍劉两郡盖人神之
所共憤豈臣子之敢安事許便宜因有已朌之隆㫖
法當牽制詎容不出於偏師文移但戒以淺攻吏士
輙從而深入泗城敗撓淮左繹騷决千里之籌旣無
勝算責三軍之帥厥有常刑徒以㓂尚在邊身方扞
塞念辭難之未可姑引咎以自歸上援街亭次稽好
水使伏歐刀之戮亦所甘心止裁簪槖之班寕非輕
典信矣公朝之寛大深哉吾相之保全兹蓋伏遇某
官新羙治功秉持憲度謂賞罸軍國之紀必合至公
然勝負兵家之常無庸深咎况已自歸於司敗特為
少屈於刑章僅抑隆名尚叨舊寄(某)敢不堅凝初志
懲艾往愆建大将之鼓旗敢妨賢路奉祠堂之香火
終託化鈞
　　　復職謝丞相啟
邉防盡瘁乆無可紀之功廟論閔勞驟復已鐫之職
　銜恩至矣圖報闕然伏念(某)昨為牽撓之師庻伐跳
　梁之計徼功深入雖由偏将之䡖指蹤不明亦是中
　權之失旣席藁引矌官之罪尚奮拳勵討賊之心勉
　吏士以功名作民兵之勇氣始周城而陣金湯㨿險
　以莫窺及仰寨而攻矢石乗高而並擊㓂猶在境身
　自督軍但知竭狥國之丹心不敢顧倚門之白髪我
　師氣奮将四靣以窮追彼衆諜知乃一宵而潛遁蓋
　却虜乃廟堂之算而平淮皆将士之勞(某)才不足以
　分北顧之憂功不足以捄東隅之失親年既晚每於
　色飬以多違衆口紛紜動以空言而責備屢請祝釐
於閑散汔煩當軸之保全還學士之㫖班出上公之
洪造兹蓋伏遇(某官)謀謨閎大徳量崇深謂天下之
才實難察閫外之事匪易崇文平蜀由黄裳力援於
中充國擊羗賴魏相獨是其説若國論不為之宗主
則人情何自而奮強假復玷之新榮圖折衝之来效
(某)敢不益殫薄技少塞厚恩方丞相憂邉安敢惜驅
馳之力然小人有母冀終憐甘㫖之情
　　　謝二府啟
同前(某官)謀謨閎大徳量崇深謂人才有賴於扶持
且兵事寕無於利鈍方羣言兢起皆非淮蔡之師獨
定見不揺力是營平之議蓋國論旣為之宗主則人
情必改於觀瞻假復玷之新榮圖折衝之来效(某)敢
不益殫薄技少塞厚恩復鴈門之踦倍費公朝之力
營莬裘之　終祈故里之歸
　　　賀丞相明堂加恩啟
播告大庭褒崇眞宰類於上帝聿稽宗祀之文相維
辟公爰侈冡司之渥非止衍户畬之入蓋益隆巖石
之瞻典册一新搢紳交慶伏惟(某官)功存社稷運際
風雲綽然應變守文之才巍乎體經贊元之學維聖
主敬天之意一本至誠自清朝更化以来四成熈事
凢舉行於縟禮皆典領於首台日者藏大享之儀㳙
中辛之吉月星明穊乾坤清夷奠玉而神祇顧歆合
侑而祖宗昭格法駕寳輅肅臨清廟之豆籩朱芾葱珩
於赫上公之冕服以至御樓肆青稱蹕還宫祭澤流
行天顔開喜厥有顯祀之效恨無可酬之官荒大國
之封豈惟奄魯紀中書之考其永相唐荗對龍光宻
扶龜祚某屬縻符鑰快覩制麻徹申伯之田欽異渥
入平津之閣莫綴賀賔
　　　加恩謝丞相啟
熈事告成方𢡟享天之徳价藩承乏誤叨加地之恩
盡出洪私敢云舊典竊以禋祭之事國家所嚴討論
於博士議郎典領以龎臣碩輔獻金於廟環列通侯
執玉在庭森聨羣后於以移天子親祀之禮助辟公
顯相之勞此在邦彛盍推祭澤如(某)者心存北闕迹
滯周南昔雖扈蹕於禁嚴今阻奉璋於左右上千萬
歳之壽莫稱都䕶之觴取三百㕓之禾空起詩人之
刺敢期餕惠申錫綸言超加井賦之多躐處公侯之
亞兹蓋伏遇(某)官加存寅亮道妙爕調類上帝禋六
宗粲若禮文之偹統百官均四海巍乎相業之髙致
此優恩施於外服(某)敢不退循忝竊圖報知憐清塞
　上之塵方凴妙算動呉中之興冀察歸心
　　　　回京湖趙置制啟
　西清寓職幸聨中禁之班南紀宣威宻倚上游之重
　昔嘗忝同寅之事契今共分一面之顧憂江漢相望
　政如唇齒邉陲是急未布腹心辱貽翰之相先愧脩
　詞之不敏恭惟(某)官康時志大經世才周厯塊過都
　掃空冀野之北離羣絶類獨歩衡湘以南自結九重
　之知不階尺寸之援褰惟出使一道澄清緩帶臨邉
　累年靖謐屬者虜来犯塞公不顧身陳宣王復古之
　詩續諸葛出師之表英槩凛凛寕退保一隅之偏義
旗堂堂有北向中原之意胡馬既退漢波隨清由渚
官而趨樊城已張光勢經磧鹵而絶大潢行紀雋功
(某)乆綴從班冐當閫寄自抵司存之始即聞禁報之
来枝梧至艱鏬漏方闊每念風寒之宜䕶詎容脉絡
之不通有来好音叶濟滋事瞻羊公於峴首阻趨鈴
閣之嚴依劉表於荆州竊有寳鄰之幸
　　　回湖北張漕啟
請違風度屢閲歳時惟川陸之阻長致音郵之䟽闊
言念音槪實勞寸心昨者諗恭光奉絲綸肅待麾節
實朝廷之異眷肆䑓府之並開伏深抃喜(某)官襟度
粹異典刑醖藉昔在先正格於皇天聞司馬丞相當
朝夷虜相戒使諸葛武侯無死禮樂其興志士尚想
其遺風聞孫克紹於前烈入徧儀於鷺翿出屢剖於
虎符政毎見思言皆底績屬當宁方勤於北顧而武
昌實据於上游安集鴈之民厥有仁聞轉流馬之餉
了無乏興行疇監牧之勛復贊公侯之業(某)立朝無
𥙷分閫何堪屬儆偹之方嚴而枝梧之未易下慙公
議上愧國恩有来好音願安承教
　　　賀宋縂領除農少啟
出綍丹墀陞班金掌守邉務急方嚴萬竈之屯給餉
勛髙擢正九農之列使權増重物輪交歸恭惟(某)官
性行俶均文理宻察以儒飾吏不減漢之孫宏以道
理財有若唐之劉晏粤自两年之主計未嘗一日之
乏興人皆議増戍之非公獨憂民而體國衆方吝養
兵之費公能倒廪以傾囷有同舟共濟之心無袖手
旁觀之意薦紳稱説旒扆歎嘉祥扈班清何止婆娑
於列寺甘泉地䆳又将獻納於九重(某)側聽餘音莫
陪旅賀方有三軍之事政賴叶心若論萬世之功盍
歸主餉
　　　回江西曹帥啟
帝謀連帥付江湖襟帶之區公以名儒當禮樂詩書
之選先聲籍甚衆望翕然恭惟某官學飽經綸材宏
開濟少已奉丹墀之對晚惟讀精舍之書傾者江湖
之間適有風塵之警建牙旗擁金甲曾上将壇開竹
棧擲桑兮一清蠻峒盍圖畫於雲䑓之上乃﨑嶇於
蜀道之中雋功未酬清議尚鬰肆圖舊徳来隠洪都
精神鎮壓於山川志慮周匝於田里雲飛南浦未妨
尋閣上之詩夜直北扇行入草禁中之詔(某)濫叨分
閫竊喜開藩追念昔遊巳成陳迹恃長江之天險未
敢謂然䕶𢾗處之風寒政湏叶濟
　　　賀曽同知除宣撫啟
魁位斗樞宣威玉帳胡人南下至勤黼扆之憂周公
東征丕赫衮衣之望軍容旣肅賊贍自寒恭惟(某)官
學貫天人名垂宇宙晁董萬言之對首唱諸儒燕許
大手之文前無作者乆參兵柄宻運廟謨居有掃清
河洛之心耻為宴安江沱之計何况我雖畫境虜屡
㓂邉錢榖甲兵日至廟堂與其中覆禮樂征夫出自
天子孰若正名以見執政之尊專大行䑓之事號召
諸将網羅羣英裴令威名必建蔡州之功業謝公談
笑盡是淮淝之事機當方尋車攻吉日之詩馳鍾􁏐
　廟貌之奏遂作相以爰立恐無官之可酬(某)舊出鈞
　陶令依牙纛上渭濵之表正湏諸葛之君臣隠綿上
　之田儻念介推之母子
　　　　賀簽書啟
　　號廣廷登賢宥府國於天地誰能去於五兵儒在
　朝廷豈惟重於九鼎師言無間人望有歸恭惟某官
　學本思軻道侔禹稷眉山諌臣之後喬木猶存考亭
　先生之徒靈光獨在九重賞其陳退四海推為老成
　語妙天下而恥於文鳴智周世務而不以才顯赫然
　英斷付以事樞方今羣城厭兵強敵在境竊思古誼
　大春秋九世之讎抑恐後賢重河洛百年之責公必
　有以處此衆方從而讙焉見管夷吾何憂人有凴籍
　聞樂正子為政國其庶幾(某)乆乆登門情深賀厦晉
　權東閣莫陪多士之遊生入玉闕頗動暮年之興
　　　　金山設陣亡人水陸䟽
　北虜渝盟士甘效死西方立教法許追亡興言横草
　之冤肆設伊蒲之供昨者㓂侵邉圉我出應兵或擐
　甲登埤靡憚霽雲之死或摧鋒䧟陣莫歸先軫之元
　痛逝者之如斯為泫然而不禁又况時方掩骼野有
　暴骸雖戰士竭忠恥為全軀命之計然上蒼惡殺寕
不干陰陽之和乃即名山敬修净果伏願普施救度
盡脱沉淪人可即戎見上㤙之深矣鬼猶厲賊想英
魄之凛然
　　　茅山祈雨請詞
年穀垂成政當潤澤秋楊為疹反病亢乾即仙聖之
所居為黎元之有禱伏念臣濫膺顓閫兼鎮陪京維
時多虞所望一稔序既當於秋歛田尚苦於燥剛始
自近郊逺連並塞地綿千里皆懐望歲之憂帝監四
方忍絶斯人之命使旱勢徧　於屬部恐咎端專在
於㣲臣寔震懼之靡寕冀精誠之上逹伏願普敷徳
施徧惠嘉生哀此矜人乆服勞於穡事沛然下雨俾
無廢於嵗功
　　　尚書太夫人生日請詞
八褒之年加二届此始生五福以夀爲先擊于真宰
敬輸悃素仰瀆穹蒼伏念臣妾約巳儉勤捿心冲静
雖家庭雍穆幸色養之無違然嵗月侵尋忽耄期之
将至屬臨初度式按眞科恭願颷馭下臨辦香上格
衰如蒲栁固非盛壮之時假以桑榆庶保期頥之算
後村先生大全集卷之五十
後村先生大全集卷之五十一
　奏議
　　　備對劄子(端平元年九月)
臣㳟惟陛下更化以來登庸一相號召諸賢江湖逺
屏之人山林乆幽之士隔絶千萬里而不見録者訪
求如不及近臣骨鯁之言小臣狂狷之議菀結二十
年而不䕶伸者吐露無餘藴士大夫常恨不遇聖主
今生德可謂聖矣又常恨不遇賢相今相業可謂賢
矣此韓愈石介作爲頌詩之日也然而臣竊有憂焉
昔人主未嘗不𣣔治而卒趨於亂自昔大臣未嘗不
欲得天下之譽而卒受天下之謗自昔士大夫未嘗
不𣣔以名節自許而往往為冨貴利禄所變者立志
不果執德不固持循於乆者易變矯揉於暫者難恃
也以臣之愚竊跡近事眀主方厲精更始而或者恐
其惰終大臣方奉公履正而或者過於責備善類方
合而間有異同齟齬之迹國是方定而已有反覆動
摇之戒不幸有近於先賢程顥之所憂者其故何歟
蓋天下所恃與吾君吾相共起太平者諸賢而已彼
其忠似遷直似訐上冨春秋則進聖人血氣之戒上
喜功名則守儒者根本之論内無許趙之寵而攻後
宫者相繼外無丁傳之橫而議戚畹者不巳或欲覈
内帑以佐經費或欲逺奄嬖以肅朝網陛下雖始樂
聞乃已猒聽批依而不果依之類是也事之不稽於
衆者則言今之不便於民者則言黜陟用舍之末恊
於公論者則又言大臣外雖翕受内或憚改報行而
不果行之類是也聽者或從或違類者私主言者自
鳴自止亦不堅執始初清明其兆巳爾歲月稍失主
意懈於上廟謨揺於下臣恐觀望迎合之説進中傷
報復之訃行賢者稍稍引退中人以下皆循然以求
容羣小投袂復起而天下之事去矣臣聞靡不有初
鮮克有終又聞堅凝之難昔我仁祖嘉祐之末琦為
相修參預所用之人所行之事常如慶暦之𥘉故四
十二年之治侔於三代若夫朝用馬范暮擢章蔡朝
變新法暮主紹述其禍有不忍言者然則陛下雖有
改舊圖新之意果可保其終乎臣敢以此為明主規
也人之常情惡直喜侫權位旣重容受愈難熈寕大
臣始用吕公著為中司公著不合而徐禧鄧綰之徒
進紹聖大臣𥘉引陳權共語不合而林希瓘輩遂為
上容矣然則廟堂之上雖以進賢退不肖而為已任果
可保其終乎臣敢以此為大臣規也立初節易保晚
節難㓂準暮年未免動色於使相来祁終身不能志
情於两地种放常秩旣召名譽頓減於遺逸之日唐
介鄒浩旣貴風采反不及論事之時然則班行之内
號爲有行義操守者又可保其終乎臣敢以此爲士
大夫之規也臣願陛下與二三大臣思致諸賢之難
亦既致之信任勿貳可也若尊顯其人忽弁其言謂
之貌敬可也而一時諸賢又思保令名之難苟欲保
之壯老一節可也若激昂於前委靡於後謂之晚繆
可也言治於今日者多矣臣愚以爲君相不必慨慕
前古常如端平之初元足矣士大夫不必過持高論
毋改平日之大節足矣臣位卑言高罪當萬死惟陛
下裁赦
　　　其二
臣聞禍敗之來常患於不知與知之而不憂女眞旣
㓕韃與我鄰重兵潰於游騎厚禮加於小使朝野凛
然如控弦百萬之臨境可謂知所憂矣然臣猶以為
未知所以憂也盖自南北分裂其間大戰者有數曹
操赤璧之役符堅淝水之役逆亮瓜州之役皆奔北
而去或僅脱身煙熖或聞風聲鶴唳而遁或變起帳
下殞於叢鏑彼惟不來來則為南師所勝商浩山桑
之役桓温襄邑之役禇裒伐陂之役皆狼狼而返或
絀廢為民或委罪偏禆或聞哭聲慙憤發病而死此
惟不往往則為北師所敗今之韃戎變詐不過如操
強盛不過如堅㓙殘不過如亮假令傾國大入是天
亡此胡使之送死而謀臣勇將奮躍以立功名之機
也何以深憂為哉臣之所憂者今之將帥德望未必
如浩材能未必如温噐識未必如裒而鳴劒抵掌坐
談関河鼻息所衝上拂雲漢非笑蔡謨王羲之孫綽
不可易之言經營王鎭惡到彦之哥舒翰不能守之
地一舉而僨軍然猶未懲(臣)恐再舉而覆國矣此孟
子所謂盡心力而不得魚又有後災是也顧未以為憂
何哉臣非敢位懦者之論沮鋭者之氣而為妄庸偷
安者之地也盖億兆之命不可以寡謀試強大之敵
敵不可以虚氣吞世有患虎暴者必於其來往出没
途預設弓矢䧟穽以待焉一旦咆哮而至其斃必矣
若徒手入山林袒裼而摶之未有不反為所噬者自
関隴達於均房自均房達於淮右彼嘗所來往出没
之徒也高城深塹良將精卒吾弓矢䧟穽之具也脩吾
具以待其至卞莊子之智也徒手袒裼而往摶之馮
婦之勇也今日之計將為卞荘子乎抑為馮婦乎昔
人有言天下大亊豈堪再壊惟陛下與大臣謹之重
之臣不勝惓惓
　　　貼黄
臣竊見晋人委任將帥至專然祖逖翦平南復以戴
淵臨之陶侃威行荆楚復以温嶠參之謝安指授諸
將使諸桓當上流羣謝當下流事權所寄未嘗徧重
今自襄峴以至淮泗挈數千里之邊靣兵柄付之一
門上無董統下無副貳特守多其兵佐鎭戍皆其厮
養未有毫髪之功而先養成尾大之勢非所以尊嚴
朝廷保全將帥也臣願陛下更留睿算
　　　又
臣妄謂金之與韃雖均爲夷狄然待之要自不同金
吾讎也韃吾鄰也斬使焚弊所以待讎也覊縻勿絶
所以待鄰也與金通好是以待鄰之道待讎也與韃
尋釁是以待讎之道待鄰也旣失於前不可復失於
後國家異日豈能不與韃和但其事在於數年之外
此數年之内修實政養力使士馬疆保障厚藩籬固
可以與之戰則可與之和矣
　　三
臣竊惟財用不足今日不可藥之病也先朝或出内
藏庫數百萬以助大農今内帑有無外廷不得而㑹
矣前或世税於農或摧於商賈今税摧俱重不可復
加桑洪羊宇文融復生其術窮矣於是日造楮十六
萬以給調度楮賤如糞土而造未巳士大夫獻議盈
廷工於詞病而拙於處方者皆是也臣有𥙿國寛民
之要方不過没入大贜吏數十家之貲然度寛大之
朝决不忍行請條其次者一日罷編戸和糴之擾計
産抛數非其樂低佑高量幾於毫奪歲歲爲民患苦
故曰罷之善或曰軍旅之興水旱無備則柰何臣謂
與其糴於中下之户孰若糴於富貴之家昔之所
謂富貴者不過聚象犀珠玉之好窮聲色耳目之奉
其尤鄙者則多積􁩊中之金而巳至於吞噬千家之
膏膄連亘數路之阡陌嵗入號百萬斛則自開闢以
來未之有也亞乎此者又數家焉臣愚以為此類宜
令所居郡縣各按版籍十糴其七若旁郡鄰縣之僑
產則全糴焉糴十年止十年之外國用少紓則給其
直臣聞安邊所官田歲可收三十萬斛此數家者嵗
可糴數十萬斛則編戸可以勿糴矣二曰追大吏乾
没之贜比年顓閫之臣尹京之臣縂餉之臣握兵之
臣擁麾持節之臣未有不暴富者其人在藝祖孝皇
之朝皆當極刑其貲産繩以周官馭貧之法皆當没
入今各優游寓里晏然享封君之富臣愚以爲此類
宜令有司覈其簿籍前所乾没今昔追取别儲之以
備邊費亦一䇿也昔人或相三君而無衣帛之妾或
造國元老而僅有桑八百株田十五頃土山之墅平
泉之荘所直㡬世猶譏議今一家遂有百萬金倉一
所何祥哉一貪倡之衆貪和之毒偏四海人心憤怒
之日乆矣今也田當没入止糴其粟粟之外貨寳如
山自若也貨當没入止追其贜其不追者猶不勝用
也此於貴家大吏無甚損而國與民皆可小蘇不亦
簡而易行乎臣所慮者上則陛下念其攀鱗附翼之
功下則大臣牽於維桑與梓之情雖以臣言爲然終
不忍用是則朝廷於此數家及數十大贜吏無信負
矣如國與民何惟陛下圖之
　　　輸對劄子(端平二年七月十一日)
　　　一
臣共惟陛下厲精更化並建二揆共起治功興君英
辟之規模也大臣同心輔政兼收群䇿不主巳見先
正名臣之德業也以此圖回何向不濟然天下之勢
宜疆而日趨於弱宜安而日趨於危其故何歟盖服
天下莫若公今也失之私鎭天下莫若重今也失之
輕二失不去雖聖君賢相終不能以善治臣謹條其
事以獻臣聞王者之興必有天命文帝在藩大橫是
占平王尚㓜當璧而拜而人力不預焉陛下受命於
天柄臣掠功於已因私天位遂德柄臣因德柄臣遂
失君道昔衛獻公謂寗喜曰政由寗氏祭則寡人後
世以為失言鳴呼祭猶在也欝攸之變私苐巋然而
大室為燼是祭亦去矣臣竊意陛下内不能平而哀
樂終始今古罕倫旣得其主又得其死非私歟因私
天位遂䟽同氣因䟽同氣遂失家道均為近屬等是
宗藩或寢園甲第寵光赫奕或荒草一邱祭享寂寥有
司莫敢將明行路無不嗟閔非私歟左戚貴胄聨翩
華途桑霍之萌也两邸魚軒融洩廣内丁傳之漸也
非私歟南陽近親蹙奪貧細郡國不敢問北司貴臣
慿恃思寵風憲不敢劾非私歟大農告乏而乘輿後
宫之奉未聞少損大臣鐫俸而重俟累將之家不㧞
一毫非私歟然則天下之心安得而悅服照烈於亮
関張不能間符堅於猛宗戚不能毀其見重如此若
夫憂纔畏議有狼䟦之嗟厭事避權勲魚羹之興非
輕歟申屠劾弄臣之罪於相府九齡叱寵妃之使於
朝堂其自重如此若夫猗違肺腑之間道有所屈浮
沉宦寺之際志不得行非輕歟裴度處置两河歛手
徳𥙿告戒三鎭聽命若夫勉之以恊和乃佩劔而相
笑諭之以謹重乃拜表而即行非輕歟淮失邳徐方
懷吹韲之心蜀窺秦鞏巳有𣣔炙之色非輕歟子產
為政歌怨不卹管仲下令虧益者死若夫以匹夫橫
議而變政因走卒偶語而易令非輕歟然則天下之
治安得堅凝臣謂藥今之病捄今之弊别無竒策不
過去其私而服之以公去其輕而鎭之以重而巳夫
惟以天位歸諸天命而不歸諸人力裁柄臣之㤙然
後可以示臣子之戒雪故王之冤然後可以召天地
之和孝宗之於秀邸待本生親之法也過此恐有諌
濮園者矣　宣仁之於高氏待外戚之法也過此恐
有張堯佐者矣高宗之於張去為劉媫妤待奄嬖
之法也否則踵政宣之法矣此臣所謂去其私而服
之以公者也宫府為一體則朝網肅政事出中書則
相權重韓琦之逐任守忠陳俊卿之去曽覿大臣處
近習之法也趙普諌幽燕之役㓂凖决澶淵之䇿大
臣處邉事之法也失信者民惑反汗者令輕繼今以
往方其造令也當謀及卿士謀及庻人及其行令也
當堅如金石信如四時有議令虧令益令不如令者
皆罪之則令重矣此臣所謂去其輕而鎭之以重者
也臣在田里見癸巳十月以後所下詔令雖樵夫野
老莫不欣躍鼓舞曰太平旦夕可致及來行都稍乆
目擊近事䆮異初元以聖君而蒙天下之疑以賢相
而受天下之謗臣思其故而不可得意者私與輕有
以累之詩云必之憂矣又云心乎愛矣惟陛下與大
臣留意而改圖焉
　　　貼黄
臣竊見苕川之事出於廹脅向者止議其罪不原其
情近者雖復其爵未雪其枉皆議臣過計非陛下夲
心臣猶記訃告之初震悼輟朝亟命有司討論贈典
陛下本心盖如此文致濳逆削奪封爵乃當時小人
之謀繳駁論列各有主名豈陛下本心哉羙官歸此
曹惡謗叢陛下此曹之罪不討則陛下之謗不解陛
下何不下尺𥿄之詔曰故王素有東海王疆寕王憲
之志不幸遭變朕於同氣友愛素隆而某人等實間
朕骨肉離朕手足使太母不得全鳲鳩平均之德使
人主不得盡眷令急難之情朕旣痛心疾首追咎往事
前日繳駁論列之人宜伏江充蘇文之誅德音辦誣
則四海之心悦矣厚禮改葬則九原之憾釋矣至於
聖㤙矣牽復論言一朌無第可告無孤可付天下之
人莫不聞而哀之陛下孔懷終鮮之痛宜如何耶議
者亦諒陛下之心矣以國本之未立也臣以為隱然
示人以未繼絶之故不若暁然以示人將繼絶之意
先事播告待國本之立而舉行焉不亦可乎陛下仁
聖甚祖宗好學禮賢無失德於天下而乾象錯異民
情危疑變故日生警遽日至豈非此一大事未允天
人之意而然與臣位卑言高罪當萬死惟陛下裁度
　　　二
臣聞之道塗皆謂陛下更化旣乆責治未進稍厭君
子復思小人朝野讙傳莫不失望然陛下聖明固無
是事萬一有之亂萌禍胎昉於此矣夫國猶身也身
不能無病受病必有源㭬伐於少至老必騐藴伏於
憂至秋必發柄臣濁亂天下乆矣塈元春知孝之流
橫議於朝反易網常變亂邪正而元氣壊國損善湘
之倫妄作於邉削薄夲根裂棄險要而弱勢成以一
易二民始疑楮三界並行民始賤楮通國無䇿以捄
而亡形具於斯時也水旱游　彗孛交流火燔都邑
盗满原野柄臣懼天下議巳遂行一切茍悦之政以
求容於斯世贑卒戕憲而不討盰卒殺守而曲赦於
是兵以姑息為當然訓齊以法則怨贜吏滿天下躬
盗賊之行而享封君之富於是吏以饕墨為當然薄
録其尤則怨覃免無節循轉不已徒手赴春閙而秋
賦㡬廢正郎滿銓部而任子倍増於是士大夫以僥
倖為當然裁抑其甚則又怨柄(臣)與其徒皆攫取陛
下之富貴而去而獨留其大敝極壊之朝綱巳開難
合之邉釁驕冗不可簡稽之兵窮極不可變通之楮
䧟溺不可挽回之風俗以遺陛下此脉家所謂在膏
之上盲之下良醫棄其鍼石而走之證也陛下不幸而
當之諸賢不量力而就之相視束手莫知所爲陛下
責諸賢無扁鵲華佗之方則似矣若曰更醫而致疾
則非也假令陛下起柄臣於九原授以相印還債帥
於讁地升之將壇天下其遂晏然乎嗟夫君子小人
並立於世小人享其樂君子當其憂小人飲其甘君
子味其苦小人善交結故負罪而見思君子拙迎合
故輸忠而獲厭小人恃智巧君子恃天理人心之正
而天與人又有時而不然檜十九年彌逺二十六年
而衍七十日光九月君子之難取必於天如此慶暦
議减任子任子不可減而仲淹琦罷淳熈議裁恩霈
㤙霈不可裁而龔茂良逐小人作流共工於幽州賦
以快之君子之不見樂於人如此天與人皆不可恃
所恃者人主而巳親之猶恐其䟽縻之猶恐其去柰
何外示眷禮内萌厭􁑴使之皆岌岌不自保乎名臣
殄瘁時事寖非弓旌所招稍稍引去見幾而作者未
巳也彈射所驅往往復還　迹而至者未巳也曽肇
有言竊觀近曰上意漸變深味此語可為寒心臣願
陛下堅凝𥘉志無使邪説揺正論小人間君子如肇
所慮則用今之二相與今之諸賢足矣不然雖舉十
六相彼四㓙之來不知十六相者何恃而安乎或曰
今天下最急者兵與楮二事有人焉能制兵之驕扶
楮之賤雖非君子盍用之以紓一時之急乎臣曰不
然宣靖之禍蔡京為之也虜騎長驅京巳貶責乃自
言有禦狄之策以求復用當時不惑其言天下後世
亦不追恨其䇿之未試何也京惟無策所以至此旣
已至此策將安出小人欺世之術毎類於此嗚呼堅
守京師者李綱也再造江表者趙鼎也尊中國攘夷
狄者張浚也皆君子也國存至今用君子之力也使
京復用則國亡乆矣此陛下之商鑒也臣所以不勝
惓惓者哉
　　　貼黄
(臣)蒙恩兼郎竊見本選在籍小使臣一萬三千九百
餘人内奏𥙷五百五百餘人宗室三千六百餘人吏
職軍班各千人而武舉不滿五百軍功不滿千以恩
澤入仕者如此之多臣因以名噐之濫予以材武自
奮者如此之少臣因以知武功之不競而又有爵
一塗巳參注者二千一百餘人來者源源未巳皆注
監當而監當闕皆十二年以上六七人共守一闕(臣)
恐數年之後充塞銓部皆以貲為郎之人而仕進之
塗愈狹矣(臣)謂國用不足固今日急務然生財之道
非止一端鬻爵之令可以巳矣惟陛下與大臣熟議
焉
　　　録聖語申時政記所狀
閏月十一日赴後殿奏事例二件讀至第一劄至因
私天位遂徳柄(臣)處奏云近有御筆戒飭臣寮無得
言故相事臣謂故相有功於陛下陛下欲保全其子
孫田産可也至於其人當國㡬三十年所行之事有
是與非是非之理根於人心陛下豈能泯人心之是
非使之不敢言乎聖語曰朕何嘗禁人如此說讀至
沂榮魚軒融洩廣内處奏云陛下自藩邸入承大統
有　生之親有出繼之親崇奉之道固宜從厚但人
主之孝與臣庶不同人主以奉宗廟尊正統為孝漢定
陶傳太后欲居北宫師丹等以為非臣謂陛下閨門
之私恩不可以不厚朝廷之公分不可以不嚴聖語
曰此事自有典故讀至諸葛亮王猛處奏云陛下向
者待柄臣太重人莫不畏之今者待大臣旣輕大臣
又自輕人皆不畏之大臣使人畏固不可使人不畏
亦不可讀至拜表即行處奏云去歲興師猶是朝廷
有進取之意將帥觀望而然後來廟謨專務收歛靠
實戒飭屢下而淮東興宿州之役荆襄出唐州之師
皆不以聞於朝如此則將帥在外妄作廟堂不能誰
何之何以為國聖語曰唐州之事亦曽申來奏云臣
疎賤不知朝廷機宻但為國之道無過賞罸陳韡既
以平版受賞唐州失律豈容佚罰縱元帥未可輕動
至如偏帥提師而出覆軍而歸無罸可也乎聖語曰
然讀至孝宗之於秀邸處奏云孝宗在位二十餘年
所以待秀邸者輕重厚薄皆有凖則故廟謐為孝此
陛下所當法聖語曰朕只是依典故讀至待奄嬖處
聖語曰朕何曽與此曹謀事奏云更化之初都無此
傳只因近日軍卒小警戚官左右皆得進言陛下之
聽不免稍雜若信其言天下之事去矣聖語曰無此
奏云雖無此事然聞此事亦足以戒讀至肅朝綱重
相權處聖語曰今政出中書不可謂不重奏云陛下
待左相眷意未嘗衰而外間妄云眷衰於是左相求
去右相未嘗引舊人而外間妄云薦某人某人於是
右相求去此必小人欲二相皆去之計也又近日廷
臣皆言二相不和臣為樞屬日日隨都司白事見二
相握手促膝議論甚恊未見不和之迹聖語曰得如
此甚好讀至聖君賢相而受疑謗(臣)思其故而不可
得處聖語曰卿思其故是如何奏云巳見奏篇讀貼
黃至苕川之事聖語曰濟王之事與秦王不同羣臣
引秦王為比非也奏云畢竟陛下夲心不如此震悼
輟朝陛下本心也討論贈典陛下初詔也彼來因一
等小人為給舍臺諌繳駁論列不巳遂有後靣一叚
施行(臣)謂當治此一等小人之罪以滌陛下千載之
謗聖語曰人主尚思有司守法奏云當時小人各為
一身之謀恐非守陛下之法讀至繼絶處聖語曰朕
向有御筆卿見否奏云臣見之國本未建宜陛下有
此言他日陛下子孫千億國本旣建此事恐不容巳
不若令天下人先如此意上黙然讀第二劄至諸賢
不量力而就處奏云陛下更化許乆外間失職小人
之論皆以為朝廷所行之事無一件是臣平心論之
向來陛下權柄下移欲自除一吏不可今要除從官
則御筆經除要並命两相則宣麻同拜此攬權之效
向來內自職事官以上外自通判以上皆有定價士
大夫納賂於權門取償於百姓今內外差遣並從公
揀㧞向後亷吏必多廉吏多則民力蘇此去貪之效
也向來故相蒙蔽羣臣於陛下之前豈敢誦言其非
近臣中惟眞德秀魏了翁小臣中將蔣重珍陳塤之
流曽與之異論今人人得以攻廟堂缺失議朝政是
非此闢言路之効也謂更化無效則不可但此等言
語近於諂䛕故臣不敢具之奏篇惟陛下堅守此意勿
使小人破壊之磨以歲月何事不成讀至弓旌所招
稍稍引去處聖語曰誰也奏云蔣重珍旣去洪咨䕫
又引疾如此則諸賢皆去别有一副人當來矣上頷
之讀至蔡京自言有禦狄之䇿處聖語曰士大夫虚
談多實用少又曰任責者少小人之有才者亦不可
終廢易但言内君子外小人何嘗教廢而不用奏云
陛下欲君某人居廢堂恐非外小人之義聖語曰無
朕欲令尹京行㑹子奏云臣記旣得㑹子當故相末
年外路只賣得三百以下錢若某人果有秤提之術
彼時何不以獻故相乃秘藏至今此只是欺世之言
實無竒䇿聖語曰卿言良是他想亦無䇿上又歎無
人任事奏云今日病證旣深用君子如　參苓雖無
近效猶有可生全之理用小人如服鳥喙一劑而亡
矣讀剳畢端笏奏云臣少小讀書每見犯顔敢諌者
謂之忠臣希㫖論事者謂之䛕臣臣雖不及古人然
陛下聖徳容受如此不覺罄其狂愚所言未必一一
中理惟陛下擇而行之下殿再拜而退
後村先生大全集卷五十二
　奏議
　　　召對劄子(淳祐六年八月二十三日)
臣聞更化則善治化愈更而治愈不能善者咎不在
它一曰委任之失二曰謀謨之誤深惟本朝以仁立
國勢趨於弱粤自全盛至於偏安雖二百年間名臣輩
出而夷狄之患未有能當之者有一人焉出而當之
人主舉國以聴天下亦幸其集事而不暇也臣竊議
其後若景徳之於㓂凖慶歴之於吕夷簡靖康之於
李綱建炎之於秦檜是也然幸澶州斃撻覧準實能
戰郤二酋全京師綱實能守遣冨范盟遼憂返河南
還東朝夷簡檜實能和陛下慨思其人而不可得遂
取其似是而非者而相之夫以借助㓕守緒為戰則
不武以厚弊奉倴盞為和以清野蹙國為守則不智
實未嘗和實未嘗戰實不能守而自負和戰守之功
迭執和戰守之權人主舉國而聴天下明知其不足
集事畏之而不敢議旣去而畏之未已豈非以叔文
起復之謀雖沮於獨斷廬祀見思之語已喧於羣聴
乎議者求其説而不可得則又曰思其能把握而負
荷也思其能致富彊也是又不然禄去公室政出世
　卿不可以言把握畫江之外惟有移蹕不可以言負荷
　實則增料名曰縮楮實則再摧名曰浮塩不可以言冨
　強已試亡其視凖綱夷簡薫蕕不同又不足以望檜
　萬一此委任之失一也昔者不擇其人而任之太專
　今也懲前之專雖擇其人而未嘗盡授以柄官無緊
　慢動煩親擢有不由中書進擬者矣事無巨細多岀
　聖裁有不容外庭與聞者矣臣不知陛下聚名流於
　臺省㫋厦清望之地嘗置簿官中考其所言行否
　乎抑但曰進呈訖而已乎將使之為四諫官三舍人
　乎抑調䕶使之勿言宣諭使之奉詔乎將使之為程
頥朱熹乎抑使之倚閣春秋而談青苗乎其大者登
人望於廟堂之上將責之以韓琦冨弼之事乎抑使
之今日曰領聖㫖明日曰聖學非臣所及乎此委任
之失二也天下望治甚於飢渇而諸君子虚名過於
實用清談多於行事大臣有翕受之量而無主宰之
力同列有不說之色而無鬷假之和桑䕃易移機事
屢失桑維翰一日易十節度使今代一邉閫淹乆而
後决郭子儀朝聞命夕引道今遣一儒帥廹趣而始
行薄物細故紛拏不已急政要務謙遜未遑未免有
不言防秋而言春秋不言砲石而言安石之譏夫廢
　春秋用安石致禍之本也於時尚以為不急况今之
　不急有甚於此者乎此謨謀之誤一也昔劉摯當軸
　憂章厚覆出主調停之議用牢籠之䇿於是宣仁諭
　摯曰如厚者雖以相位遜之不可復收矣厥後諸賢
　之禍甚酷摯幾覆族而宣仁在天之謗至南渡而後
　明小人怨毒上及君親於縉紳乎何有陛下之聖固
　無愧於宣仁諸臣之賢恐未及於劉摯柰何不鍳覆
　車之轍反操入室之戈助羣小而自攻乎洛蜀分明
　而頥軾逐布忠彦争權而京相今廟謨暌異邪黨挪
　揄臣實未知其所終此謀謨之誤二也陛下内責治
　效之不進外憂狄患之莫禦慨管仲樂毅之不作憶
　李訓鄭注之有才聖心欝陶寤寐嗟嘆左右竊聴而
　知之朝野習聞而憂之夫以眀謨雄斷卓冠百王實
　有退小人之力而虚受小人之謗此亦羣臣不能建
　明之罪也(臣)竊以為自古有任事之臣有折衝之臣
　有託國之臣任事者取其智謀折衝者取其威望至
　於託國則取其忠實而巳元温嗤誚王衍諸人自許
　豪傑苻堅笑之語及謝安則以為江左偉人秦檜嘗
　言諸人當啖飰觀吾致太平其意謂東南不可一日
　無我然兀术将死乃以張浚尚存為憂安與浚不過
一過爾安握兵不如温䟦扈不如温浚專權不如檜
挾虜自重不如檜而二酋者乃慢彼而敬此然則陛
下之國家社稷將託之於如温如檜者乎抑托之於
如安如浚者乎書云任賢勿貳去邪勿疑巳去而疑
其如勿去巳任而貳其如勿任惟陛下留聖恩焉
　　　二
(臣)聞善類之離合世運之隆替繫焉言路之通塞主
徳之明闇繫焉(臣)逺摭簡編之記載近參耆舊之見
聞竊謂善類之合莫盛於本朝言路之通亦莫盛於
本朝盖世道興隆之候主徳聖明之騐其事不可殫
舉臣請試條其略自昔人主不喜人論時政而治平
之濮議熈寕之新法元祐之黨籍炎紹之和議乾淳
之恢復慶元之道學諌者有人自昔人主不喜人言
婦寺而遂國夫人之封德用女口之進諌者有人雷
允恭之交結任守忠之離間諌者有人自昔人主不
喜人攻女謁排戚畹而彦傳主貴妃昌朝結姿諌
者有人張堯佐領四使張詵擢樞筦諌者有人自昔
人主不喜人非議土木符瑞之類而土清之役天書
之事諌者有人自昔人臣於妃后於儲貳類曰此人
主家而金庭瑶華之廢嘉祐宗正南渡資喜之建諌
者有人自昔人臣進言鮮不以犯顔攖鱗為憂惟本
朝不然趙普賛與子之䇿曰陛下豈可以再誤張昇
進建儲之説曰陛下孤寒陳瓘力諌東朝還政鄒浩
請停昭懷册禮婁寅亮乞選藝祖諸孫使遇衰世闇
朝必觸竒禍而我祖宗甘其苦言養其直氣有立行
其説者有乆而思之者有始忤而終合者有自常調
㧞為清望官者烏呼此本朝之所以為本朝歟陛下
仁聖動法祖宗閲羣臣章奏如見肺肝雖所言狂悖
可論以大不敬非所宜言之罪者未嘗加譴至乃厚
禄顯職光寵其身分布中外任使有加所謂立行其
説者自常調㧞為清望官者比肩而立乆而思之者
始忤而終合者亦接踵而至臣每嘆凡人度量各有
限極惟聖主與天同量仁宗𥘉年攻夷簡者皆去其
後仲淹大用若脩若靖若洙繼還臺閣皆前曰攻夷
簡之人也孝宗初年攻覿大淵者皆去其後周必大
龔茂良大用所擢名侍從臺諫皆前日攻覿大淵之
人也魏掞之一布衣身旣殁猶思其言而寵褒之豈
非與天同量乎傅曰記人之功忘人之過宜為君者
也陛下待羣臣至厚記憶所及野無遺賢臣恐其間
尚有迹逺位卑而滯者其人昔尚盛年今巳暮景昔
膠舊聞今長新職非復洛陽之誼呉下之蒙矣陛
下收之於霜降水涸之餘納之於天覆地載之内逺
者稍近之滯者者稍擢之使善類常合言路常通陛
下侔德二祖而諸臣亦可自附於先朝之名人矣臣
不勝惓惓
　　　三
臣旣妄議時務於前矣深惟使事有當復於上者其
一曰恤貧民兵興以來瀕江之人困於和糴困於軍
需困於浮塩困於抛買困於招軍和糴則低估高量
軍需則籠奪百貨浮塩則扣戸抑配抛買則一錢而
　　百錢之物招軍則募錢衣装皆隅保自備一卒
就募而一家破矣昔之豪戸鉅産化為貧弱名區要
事所至蕭疎蘇息無期侵牟轉急二税有預借至淳祐
九年者民生斯時尤可哀痛宜擇良吏勤而拊之頃
歲督師者至誅某郡之吏傳首列城縂餉者亦斷人
一支以威所部上下交征民不見徳向非陛下所至
仁戒餙數下蠲逋負减租税而專閫主計之臣亦皆
一時遴選稍於其間有所弛張則民怨盗起乆矣國
家版圖日蹙如江浙荆湖閩廣十餘路禮樂衣冠一
綫之脉寄焉臣願陛下選抜帥守監司常用明治亂
知大體之人守令循良者擢之貧殘者斥之民心愛
戴而不貳則天命眷顧而不釋矣其二曰處流民今
沿流諸郡流移悉巳布滿此曹羣聚無統飢餓無憀
或横行江中沉舟奪貨或夜出墟落斬関探嚢有司
雖稍捕獲梟磔相望終不襄止古者以移民為常漢
遷諸豪於五陵諸葛亮以一隅之力尚能㧞関中户
口入蜀而不聞後患良以主能制客而客不勝主故
也今州縣單弱無守偹田里凋殘無積蓄如饒州譙
樓欲壓扶以二木城圯可踰濠塞為陸郡兵千人未
嘗簡稽以此推之它州可見一夫攘臂疾呼必為執
事者之憂臣願陛下申命諸郡繕城池蒐卒乘勵隅
縂使金湯之勢旗皷之容隱然足恃則主能制客矣
千人所聚必有一人智謀材武出其上者牢龍而任
使之分之勿使聚弱之勿使強則客不勝主矣夫基
本厚行勢尊威令行則徂詐作使茍爲不然陳勝
輟耕髙歡結客皆吾民也况流移者乎臣毎怪韃在
草地哨騎在淮北幹腹之謀在安南議者咸知防虜
而流民近在目爲腹心之謀則未有以爲急者惟陛
下留神
　　　貼黄
(臣)違去闕庭留落逺外常謂終老莫望清光昨䝉聖
恩俾之入覲驚喜感泣實出望表然臣有母今年八
十有六况臣之年巳六十矣自古忠孝難於两全力
辭予環人所共知乆不獲命進退維谷今幸進瞻威
顔畢陳狂瞽臣志願足矣欲望聖慈哀臣血􁃶昇臣
福建路待次一州稍便親飬使朝野之人皆知臣之
來也不敢忘明主臣之去也不敢忘老親臣死且不
朽冐於宸聪恭候斧鑕
　　　録聖語奏申狀
竊見近降内批指揮今後臣寮奏對所得聖語並
　要一奏一申者
右臣今月二十三日依己降指揮上殿奏事所奏劄
子三件第一劄讀至聚名流於臺省㫋厦處玉音云
所召之人所進之言未嘗不用至大臣同列處玉音
云近日大臣甚和至洛蜀分朋處玉音深以為然臣
奏云分朋植黨非國家之福惟明主建大中以銷弭
之讀第一劄畢臣奏云朝野之人皆以小人復用為
憂玉音云必無此臣奏云羣臣雖陛下之言天下人
未知之小臣近至都城始聞聖制末章有姦邪終屏
黜之句然後中外相慶人情讀第二劄至容受直言
處玉音云此朕祖宗家法讀至其間有迹逺位卑處
玉音云爲誰臣奏云當世賢俊收召巳盡只遺數人
中外臣寮屢爲陛下言之以從臣如王遂徐清叟方
大琮庻寮如湯巾巳没存者如黄自然王邁之類自
然近巳召用餘人皆年事巳高惟明主收之於晚節
讀三劄至二税有預借至淳祐九年處玉音云向有
御筆臣奏云臣嘗奉詔劾其尤甚者玉音云大率貪
吏多讀奏劄畢臣讀云乆去闕庭䝉君命召臣不敢
不至玉音云巳去幾年矣臣奏云十有一年耶兹幸
復瞻天日之表臣之志願足矣念臣有母今年八十
有六願乞骸骨歸奉養親玉音云未知朕乆著文名
且有史學當盼錫第之命兼任修繤之事臣奏云進
對之頃抑荷聖諭嘉奬如此臣空踈不學實恐懼不
敢當然生成㧞擢恩出君父不出左右先容臣榮幸
甚矣容臣下殿仰謝聖恩
　　　轉對劄子(十月一日)
臣㳟惟陛下躬聖徳膺駿命實開我宋無窮之基然
踐祚二紀國本末建中外寒心非一日臣下納忠非
一人仰窺聖意務欲謹重自端平初慱訪精擇今一
星周謹重如故言之愈衆聽之愈緩昔􁇀室女至㣲
無知也顧以君老子少為憂夫少有時而壯其憂且
爾使此女生於今日為陛下憂冝何如也臣庻之家
十金之産一命之澤必思所以傳授之者陛下貴為
天子守一祖十二宗之業繫四海九州億兆人之命
而鶴禁無主噐之子鷄鳴無問寢之人陛下樂乎否
也禋類上帝欵謁原廟不知其幾矣陟降惟至尊祼
薦無後繼陛下嘗反顧乎否也獻議者曰宜早定宜
豫建沮議者曰不可忽曰有所待陛下於二者之説
亦嘗求其情乎盖建威立順黄門常侍之謀也埋璧
於庭而以羣公子卜巴姫之意也諉曰人主家事世
勣林甫之言也國家大事而與左右邪謟之人謀之
鮮有不為所摇者古今一律不可不察臣嘗以為此
事在唐宣宗後唐明宗行之則甚難在我仁宗高宗
行之則甚易毓英宗孝宗於禁中也皆擇於未入之
前而定於旣入之後異其名爵别其名稱自㓜至長
自姪為子不待建儲而人望國有所繫矣若夫朝取
一人焉暮取一人焉一岀焉一入焉舉棋之勢未定
當壁之覬寢廣非所以嚴宗廟而尊本統也陛下明
叡同符二祖獨於此一大事猶豫不决豈非内主謹
重之論傍惑牽制之説而然歟或難臣曰金枝玉葉
之盛文昭武穆之衆將嗚呼定臣曰孟子曰為天下
得人謂之仁傳曰以長以賢不利之言也天命陛下
為華夏民物之主聖意之所向即天命之所屬也誰
敢違之或又曰陛下春秋鼎盛螽斯之慶未艾椒聊
之實必蕃盍小需乎臣曰匕鬯虛則入居廣内岐嶷
生則遣還舊邸明明我祖具有成憲陛下曷不舉而
行之歟臣又考之先朝國有大議皆近臣發其端大
臣贊其决今近臣抗論自鳴自止姑以塞責未見屢
數十䟽不巳如范鎮司馬光者大臣造膝或言或否
莫得而知未見以身任大事如韓琦趙鼎者遭時如
此遇主如此虚擲歳月遺天下以隱憂豈非陛下近
臣不盡觀大臣不責難之咎歟臣本州縣俗吏陛下
度越拘攣賜之儒科置之文館又俾執經入侍旃厦
不世之榮遇也深惟空踈無以報仰君父幸因轉對
輙論天下大計自附於􁇀室女憂爱之義惟陛下赦
其愚而采其忠焉
　　　召對劄子(辛亥五月一日)
(臣)聞易曰窮則變變者猶醫家汗下之劑不得巳而
用不可以屢試也寳詔壊證矣陛下慨然改號端平
一變之功侔於元祐不幸金㓕韃興適丁是時外患
之來勢如風雨謂宜堅初志修內治以待之執事者
方咎用賢之無益疑更化之致㓂再變而為嘉熈三
變而為淳祐皆求以愈於端平也然而足不能有所
愈也於是四變而為乙已五變而為丁未其間豈無
賢揆率不能乆局面隨之而變此如沉痼之人屢汗
屢下之餘難乎其處方矣夫亟易相而圖任靡終數
更化而規模不立此所以毎變而愈下歟惟丁未轉
局則異於是以端平之舊相復修端平之政事收拾
端平之人材致太平而起頌聲冝無難者而時異事
殊不可概論諸老殄瘁宿望一空名臣欲盡來者誰
繼經費繁浩大司農不能給未免講求生財之說人
不　見大夫無可使未􁃿參用喜事之人諸公貴
人志得意滿旣取羙官又全羙名而去一二自好之
士方且栖遅偃仰弓旌雖遣翔而未集使當饋有乏
才之嘆翹館無可賢之延或者見其如此遂目陛下
與大臣改端平之政矣甚者以爲改端平之心矣自
古政事不能無弊端平之失在於施行銳周防踈除
擢驟而巳然則以今之審矯昔之鋭以今之宻矯昔
之踈以今之乆驕昔之驟因時酌冝扶偏捄失不得
不然端平之政或可改也若夫召故老起諸賢抑世
卿杜近習去副封開言路絀贜吏減斛面數大節目
皆陛下與大臣端平之初心天命之眷顧國祚之靈長
人心之親附繫焉自始至今孰敢議其非者斷乎不
可改巳臣在田里見元㑹所下餘書作而曰謂陛下
與大臣改端平之心者誣也臣聞仁宗以㳟儉安静
為治體終其身而不變孝宗以剛明果斷為治體亦
終其身而不變中間雖有小因革要皆不失其初心
故嘉祐淳熈之盛為本朝冠臣敢誦二祖之治獻陛
下昔冨弼再相上謂歐陽修曰弼頃為人所纔今必
顧慮不若堅守初志臣敢誦冨弼之事為大臣勉詩
云爱莫助之臣不勝惓惓取進止
　　　二
臣聞之道路皆朝廷近懲多言之患稍有厭言之意
矣臣固知其不然也陛下自𥘉臨御導人使諫凢攖
鱗直突苦口難堪之言皆霽威嚴和顔色以受之間
有留落在外巳而相繼收召或至於大用可謂有君
人之度矣大臣旣再當國虚心無我凢意見柄鑿議
論矛盾之人皆泯恩怨􁀁同異以容之𥘉若齟齬難
合俄而歡然相得或與之同列可謂有大臣之量矣
學士大夫遇主如此遭時如此政之得失事之當否
不有造膝乎不有附耳乎而自頃以來大小之臣嚢
封匭奏往往播騰上焉者失納約之義下焉者犯横
議之戒㡬於太強聒矣然其大意不過責難於君責
備於吾相爾豈有它哉自昔議論之臣人主無失徳
則言掖庭或言戚里或言土木或言聚歛陛下毋恠
其如此也求之在上而巳仁祖㳟儉之主納一女言
而王素諌擢一妃族而王舉正等皆諫章聖太平之
世築一玉清宫而張詠諫阜陵英明之主創一發運
使以治財而張栻諌不特此也有選人而上流民圖
者有縣佐而論儲貳者有諸生而諫花石者國史書
之天下記之非諸臣言之之難而列聖容之之難故
曰求之在上而已大臣無可議則指除授或指賔客
或指子弟大臣毋恠其如此也求之在我而巳權之
所在怨之所歸光薦祖禹同列以為姻鼎薦九成言
者以為黨修至於祖禹九成有所不免公著為相頥
為客求公著而不得者惟頥之怨修至於頥有所不免
浚為父拭為子其視師淮蜀也軍民有百萬生靈由
五十學士之謡臺臣有軍國大事付癡騃小子之語
修至於栻有所不免故曰求其在我而巳不特此也
有以堂後官私事許普者有以交結宫掖詆彥慱者
有以䟦扈誣琦者有以不敢辦眀之謗中弼者何嘗
爲諸老之瑕疵適足以見大臣之徳度故曰求其在
我而已夫君相未嘗無聽納之意而中外乃妄有厭􁑴
之疑非國之羙也臣謂惟聖君而後可以責難惟賢
相而後可以責備使遇猜忌愎諌之主沉忮怙權之
相孰肯以身試不測之禍乎臣願陛下與大臣採用
其言之可行者以􁁃養其氣甄錄其人之可進者以
招徠其類則盛徳大業令聞廣譽在上而不在下在
我而不在彼矣取進止
　　　貼黄
臣昔在端平乙未以樞椽輪對嘗以國本未定為憂
猶意岐嶷之生止在旦夕微發其端未敢詳也及淳
祐丙午以少蓬轉對竊謂禖祀雖豊熊夢未恊宜先
有以繫人心旣而有貴州刺史之詔今又五六年矣
雖已建旄鉞䟽王爵然終未明白洞逹於天下臣向
所云聖意之所屬即天命之所屬不易之論也願陛
下採臣自姪為子之説蚤定名號以重祖宗之付托
以解朝野之疑惑昔朱熹三見孝宗云歲月逾邁不
獨臣蒼顔白髪仰視聖顔亦非昔矣臣自乙未至今
亦三賜對由臣視熹愚賢雖異而爱君之心一也誦
熹之言慨然有感惟陛下留意而圖之伏乞
睿炤
　　　直前(十月十一日䟽留中閏十月論罷)
臣竊惟今日事勢有暫可喜者三有大可憂者一粤
自精禋以至恭謝霖潦忽霽杲日隨升仰占天心若
答聖意都人皷舞歡聲載路一暫可喜也韃雛新立
河患方梗北風漸勁南牧未皇二暫可喜也逺方饑
歉間煩賑貸近甸豐稔足相𥙷除三暫可喜也此皆
陛下聖德所感和氣所召謂宜朝野之人高視闊歩
以幸一日之安而上自縉紳下至韋布往往蹙頞而私
相告語凛然有虎兕出柙之恐陛下亦嘗聞之否乎
陛下曩語羣臣以為其人决不復用天地祖宗實聞
斯言今道塗訛傳廼曰落致仕矣建督府矣臣難之
曰何以知其然也曰陛下憂韃而然也又曰某人嘗
以御槧示人矣又曰陛下巳戒其勿修怨矣臣知陛
下萬無是事設或有之此悞不少夫啜羹之樂羊不
如放麑之西巴今雖乏才何至復託國於匿哀無父
之人乎秦檜用事朝廷一日無檜則東南不安若夫
當軸數年哨騎嵗至䇿免七載羽檄日稀其去留不
繫於成敗審矣何至復注意於挾虜要君之人乎向
使陛下終始柄任不加廢退偃月之禍不過及於士
大夫而止今君臣之義判然已乆彼其以埓國之冨
震主之威繆飾不青之恭順隂懐非常之忿毒外豈
可以寸銕内豈可以假之寸權乎神宗之於安石恩
禮隆矣晚議建儲師傳之選乃屬馬吕安石不預也
豈非以其元豐失權鍾山懟筆有如陳􁁱之所云乎
陛下恩禮其人不加於安石防慮之道宜鑒於神宗
不可忽也議者不先爲君父憂而切切然以修怨爲
懼相顧而不敢言雖然亦不足以感悞陛下之聽臣
觀秦檜再相之初未嘗不牢籠李光胡寅之流乆則
　當世名臣舉族貶竄闔門廢錮上而至尊亦有靴中
　匕首之防矣吁豈非所謂一大可憂者乎臣以妄庸
　偏塵華近但恩報九重之拔擢不敢計一身之禍福
　因侍㫋厦輙献芹曝易曰君不宻則失臣惟陛下以
　䟽留中垂睿覽而加聖慮宗社幸甚取進止
　　　　庚申召對
　臣起州縣俗吏以文史小技受知明主偏塵清近人
　所恃者權貴臣所恃者君父雖人言排詆無所不至
　然聖恩記憶乆而未衰復隨弓旌來覲旒冕敢陳瞽
　言以献臣惟國家三數年來凶相弄權以富彊自詭
輔聖天子而行覇政為天下宰而設騙局朝野之人
相與竊議曰相非相狙也政事堂非政事堂壟斷也
其所操之術所行之事適足以殄民蹙國安能冨強
一旦陛下赫然震怒逐而出之内出白麻魁柄改屬
國人皆喜曰是名父子也甲科郎也必有以慰人心
紓國難者而又不然天下怨凶相入骨髓屈釐厨車
元載臭韈未足塞責而卵翼覆䕶臺簡屢上不傷毫
毛天下大事當合天下之賢雋共圖之而所汲引所
抜擢不過於平昔綢繆相結納三數人凢不能附麗
者無雅素者或貌敬心踈或文與而實不與專引狂
生吻士為更䦨夜半之客固巳失士望矣及集百官
廷議移蹕大失天下之望國事愈趨於壊不可收拾
語有云旣往不咎臣之所言頗咎既往多談奚益請
為陛下試條舍舊圖新之䇿臣聞國以危懼存以佚
樂亡以奮發強以玩弛弱方其危懼而奮發也必悔
艾必憂勤亡者可存弱者可強及其佚樂而玩弛也
悔者忘勤者怠而成敗禍福始相尋於無窮矣去歳秋
禍亘古未有凡婁宿無木所未至之地獸蹄鳥跡皆
至焉祗髪之憂近在眉睫天錫陛下勇智下詔罪巳
前代帝王有終始以盧𣏌為清忠者有終始以恭顯
為謹信者陛下英眀果斷或竄逐或䟽逺如棄涕唾於斯
時也天子危懼奮發於上旬宣之臣朝聞夕引有母
不敢顧躬擐甲胄往來指授於矢石之間將帥之臣
城郭封疆之臣或扼險燔梁或攖城堅壁力戰死守
於邉塞之外然後虜之游魂者無噍類而中國禮樂
衣冠之統㡬絶而復續豈非君臣上下危懼奮發而
然歟臣有今之所以私憂而過計者近裏之郡邑稍
復矣並邉之藩籬稍葺矣交廣之覆出者遁去矣河
南之僉摘者向北矣連以㨗告矣熈事成而歲有秋
矣爱吾君者皆曰向之危懼者得無趨於佚樂乎向
之奮發者得無轉爲玩弛乎竄逐者安知不重遷移
乎踈逺者安知不復親近乎雖無此事然有此理古
人請釋楚以爲外懼先正李沆不願貞宗皇帝與虜
和親其慮逺矣臣不勝大願願陛下毋忘胡馬飲江
時願太臣毋忘入峽時毋忘漢陽舟中時毋忘咸寕
道間與白鹿磯時玁狁孔熾而周興呼韓來朝而漢
衰永洛失而趙卨吕公著之言見思澶淵歸而彭年
欽若之䛕獲售然則必特勝必慮患必親君子必逺
小人非吾君責乎謝安能走符堅而暮年有纔其之
歎裴度能縳元濟而晚節貽浮沉之議㓂凖能贊親
征而不能不傅會天書王旦能致太平而不能諌東
封西視然則必弼違必恪非必為羣公先正所不能
為非大臣責乎王羲之譏諸賢以清談廢務浮文妨
要先朝用揚時為給諫或者尚有不言防秋不言砲
石之誚然則先急政要務薄物細故非士大夫責乎
臣雖老誖一念憂爱狂言望擇惟陛下裁幸取進士
　　　二
臣仰惟陛下待羣臣海􁁃春育恩德至厚片言寸
靡不甄録惟貪者譁者詔諭大臣不可引用聖謨洋
洋與孝宗御製用人論相為表禮天下傳誦臣不揆
䟽賤輙因聖訓之所及而推廣聖意之所未及以効
芹曝太宰八柄一日奪以馭其貧狂謂估籍之類國
𥘉有棄市者乾淳間有苔黥者元豐貶舒旦不以近
臣而屈法南渡責鄒栩不以名家而漏網臣竊怪有
為湘臬而乾没冨民臣萬之贜為閩漕又席卷一路
牢貧之利者具獄來上終於幸免俄而擢爲畿内監
司矣其説曰名勝也議賢也烏虎自古及今豈有犯
贜之名勝哉陛下惡貪而眞貪幸免至於權姦所不
樂之人例託此名以汙之如洙貸公使軾販私塩舜
欽賣故𥿄㑹客之類或無證騐或不取伏辦貶削矣
追索矣所謂犯贜之名勝擁鉅貲享凉臺燠舘錦衣
玉食歌童婦女之樂自若而不幸𬒳汙之人大者破
家小者失官臣謂陛下果欲去貪必先覈實凡獄詞
明白贜狀狼藉者雖名勝勿貸其無證騐未伏辦者
旣昭雪之又進用之則人心伏而貪風草矣子悪利
口惡訐以為直與聖意合李沆以梅詢曽致堯為浮
簿范仲淹以石介為怪鬼與聖訓合然世惟大賢大
倿根於所性中人以下往往視上好惡而為趨向君
師之職曰造士曰作人造者造其可改化之質作者
作其未成就之材執鹹酸之性者當調胹而使之和
負矯亢之累者當櫽括而納之中則財不勝用儻惡
其偏而責其備天下少全人矣臣謂惡貪之過則砥
節礪行之士勸惡譁之過則隱情惜已之人多一裴
短也倿於隋而忠於唐一周堪也諌於前而瘖於後
太宗能使倿者化而為忠元帝乃使能言者化而為
黙其得失可以監觀陛下方逺輩尭舜明目逹聪正
觀之事優為之矣臣不勝惓惓取進止
後村先生大全集卷五十三
後村先生大全集卷五十三
　内制
　　　眀堂大禮赦文(淳祐十一年)
朕以凉菲之資守延洪之業紹天明命亦惟遺大投
艱在昔哲王罔不眀徳纂祀承滋久寅畏靡忘聞恤
太史妖祥之占疚懐脩省覽四方水旱之奏由已溺
飢荷二儀之顧歆與列聖之積累嚴守備以敺蚉䖟
之害務安集以奠鴻鴈之居雲中赤白之囊適稀驚
報都内腐紅之粟粗有宿儲欲寢兵措刑而未能念
制治保邦之匪易徒以小心而對越尤於大享以欽
崇陳太常玉路之儀森萬騎羽林之衞在宫在廟叶
周家雝肅之詩于帝于宗采虞氏類禋之典一純二
精之義得合祛參侑之禮行祭以茅苴馨非黍稷詔
除祕祝卿於已者敢專史布正辭質諸神而無愧景
光燭而靈游沛燎煙升而精祲交熈事乃成至和斯
應奏我將之頌而受嘏旣介蕃禧歛洪範之福以錫
民聿稽古誼鳴蹕而御丹鳳肆青而揭金鷄嘉與含
生均䝉餕惠可大赦天下
　　　尾詞
於戲一夫不獲其所實切於恫􁒓百姓有過在予悉
從於曠蕩尚賴同心一德之輔宣力四方之臣坐而
論者益推於上恩作而行者勿視以文具恊圖康乂
裒對休
　科舉詔三首
　　　科舉詔(景定辛酉)
朕臨御垂四十載科詔數不旣柬抜其魁傑者為梁
棟其彚征而朋來者亦次第收拾以備桷榱之用故
内脩外攘而治功成東馳西騖而人才出豈非累科
得人之效歟前世招徠非一涂採取非一藝今拔解
之路有二曰國庠曰卿賦曰漕牒乃成周俊造里選先
漢㳺學之意决科之藝有二曰經義曰詞賦亦
古者三楊之義議者或病其多而欲限其來厭其陳
腐而欲新其體製殆未之思也自唐人已有主司不
明之論有决得失於一夫之目之歎今之衡文者
豈必皆遴選歟朕惟以言取人有時而失然老正先
儒場屋之作有傳誦至今為矜式者謂程文不足以
盡人之材非篤論也屬歲大比其播告中外精擇主
司各公乃心拔尤取頴子曰有德者必有言韓愈曰
仁義之人其言藹如於經義詞賦之中求其醇粹典
則若先正先儒者上之春官朕將親䇿
　　　擬撰科詔囬奏
(臣)某今月卄六日遵依聖㫖擬撰科詔進呈至燈後
凖御筆今臣不必拈出王魯等人尤見本朝得人之
盛不可縷數之意韓子合稱名餘依所擬臣伏讀聖
訓如發矇然幸以翰墨小技待罪視草詞意有未稳
處仰荷眀主親灑奎畫不啻面命耳㧹謹以覽賦而
得王曾陳俊卿讀經義而得陸九淵改作先正先儒
場屋之作有傳誦至今為矜式者并韓子改作韓愈
共十八字隨奏進呈伏乞睿照奉
御筆依
　　　擬戒飾知舉以下手詔
朕試天下士於春官凢十有三詔矣名卿由此塗出
項背相望朕又表章儒先崇尚理學以倡率之然文
治日隆文弊日滋大率斷章勦句以命題而詞賦牽
合有暫古風經義破碎甚於詞賦言理者不切乎事
論事者不根乎理往往流於高鄙鄙淺非文之弊也
衡文者之責也唐命贄而得愈觀先朝命修而得鞏
軾士論旣㥦文体亦變卿等皆極一時之選其体朕
意以贄脩自勉定去取於重厚浮薄之間察抱負於
言語文字之袠必有眞才實學出焉朕將親䇿於廷
以騐卿等之藻鑑故茲札示相冝知悉
　　　　壬戌省試前余當儤直得㫖令擬此詔旣
　　　　進章矣及引試則是御製一詔中間説文
　　　　弊及戒典舉處略采進本然辭意皆經聖
　　　　筆刋潤始悞余所草者近於厭薄程文而
　　　　御製渾厚有君師作成人才之量非小儒
　　　　意度所及旣歸里因治舊藁見之漫存於
　　　　此以見陛下聖學高妙肆筆成書之盛景
　　　　定甲子十月題
　　收復奬諭詔二首
　　　改瀘州為江安州仍降為軍事詔
瀘自晋以來為郡至本朝始陞節鎮地望加重屬時
多故調守稍輕畔將㨿城旅拒絫月朕命宣制二閫
聲罪致討所至克㨗逆整窮蹙潰圍鼠竄遂入其郛
金湯儼然不改舊觀痛念城中衣冠士民咸闔門死
義或縋城獻䇿雖無其追脅者亦不忘國恩延頸以
待王師之至慨然不已惟是此邦旣罹汙染盍稽舊
典改錫嘉名以昭朕與郡人更始之意其以瀘州改
為江安州仍降為軍事故茲詔示想宜知悉
　　　改漣水軍為東安州詔
漣水昔爲縣建炎始陞軍其城㨿要環之以水承楚
之屏蔽也乃者邉吏不戒容易失險朕當饋不怡與
大臣宻籌之内而將帥上禀成筭外而豪傑不忘本
朝舉侵疆而歸版圖返葉服而奉正朔不頓一兵不
戮一人成此雋功朕念此邦其山川形勝可恃其軍
民忠勇可用勊復之初冝陞郡望以重牧守之權以
輯安静之福其漣水郡改爲安東州故茲詔示想宜
知悉
　　奨諭詔書
　　　收復瀘州奬諭宣制两閫立功將師詔
朕憤逆整之孤恩㨿堅城而拒命刼持官吏屠害忠
良飢噬飽颺貢養成於鷹虎毁冠裂冕甘下拜於犬
羊朕拊髀而嗟投𬒮而起必討版臣之罪必復寕人
之疆雖無見萬理之明亟欲治一方之痛内則麒麟
第一功之佐指授於廟堂外則熊羆不二心之臣旬
宣於邉塞制閫悉賦輿而旁譟統戎建旗皷而長驅
合群帥之智謀作三軍之勇氣水陸並進雨雪載塗
或築堡以逼其城或廵江以䕶吾餉或出竒以焚其
積栗或盡鋭以勦其援師彼魚游沸鼎之中乃燕委危
巢而去指麾而定宛如五月之渡瀘肉薄而登速於
半夜之入蔡通嘉渝之梗塞厚沅播之藩籬竹帛有
光金湯如故狂悖奪符置戍之地復歸版圖驅廹被
髪左袵之民重返葉服雖飛平岳鄂青定邕宜以今
北方未易優劣條騰露布深慰宵衣嘉將率之忠勤
念吏士之暴露軍志謂無賞不往何惜輦財古訓云
有功見知詎容利印除軍前喝犒官資前物外已飾
攸司按復城姓名功狀各分等第别如醲渥以奬戰
多故茲將諭各冝知悉
　　　收復漣州奬諭制招二閫詔
頃者邊城弛備漣水受岳險要輕指籓籬寢薄朕痛惜
河湟之失隔於彼疆孰能返濟汶之侵歸之至㑹乆
焉堅壁以養重間亦推鋒而直前豈振槗之不能欲
取果於旣熟賴元老之猷益壯而本朝之化素深制
垣運决勝之籌招閫號冠軍之勇上禀成筭共恢逺
圖傒我來其蘇彼謳吟之尤切閔士戰甚苦此寒暑
之屢更豪傑效歸疆之忠父老争開関而納靡遺一
鏃坐復三城宵肝之憂頓寛山河之景不異悪交義
結不煩辦土之下齊檄走書飛巳報王師之入蔡
朕嘉元帥折衝之略念征夫况瘁之情趣幕府之上
功命有司而行賞務從醲厚以勸勤勞故茲奬諭想
宜知悉
　　　沿江制使馬祖光任責設城轉二官降詔奬諭
古舒與秋浦相望一衣帯水昔人所謂風寒處也移
治以來雖建立官吏而蕩無堡障民有揺心或請扳
築宜城而守之議乆不决屬者丞相行邊采其䇿鄉
以制閫任其事且佐其費向之荒墟今之堅壘設虜
南吠猝攻之不能克欲舍之深入則懼吾金湯之擬
其後此國家以淮西三郡隷昇閫之𥘉意也竣事來
告忠勞至矣予嘉乃績窹䆿嘆賞卿其益恢逺略以
紓予北顧之憂
　　　御筆馬光祖興築宜城招收遊繫補塡諸軍
　　　闕額剏造噐用戰船費用䌓莫非樽節載浩
　　　覽來奏具見勞能可令學士院降詔奬諭
卿前自渚宫重臨江閫荏苒三載勤勞百為援枹皷
以犄角上流之師悉賦輿以板築泥城之壘蒐卒𥙷
逃亡之虚籍散金募游繫之健兒金繅緑沉森羅武
庫䝉衝闘艦照映怒濤凢皆軍中節縮之嬴靡煩公
上抛降之助知鞠躬而盡力不矜能而伐功載嘉元
戎衛社之忠深得大臣體國之誼賜壐書而褒羙佇
衮繡之來歸
　　　李壇效順本朝歸漣海獻山東奬諭詔
中國帝王所自立由古以至今一統天地之常經暫
分而復合然必有非常之豪傑乃能成不世之功名卿
英特禀之於天忠孝根其所性不幸處南北隔絶之
際未嘗忘國家招徠之恩用夏變夷厭袵髪侏離之
俗歸疆請吏募衣冠禮樂之風漣海開闗青齊同軌
豈特山東父老聞漢詔而願觀將見河北士民迎晋
師而歸附欲極殊勛之報遂加異姓之王擁䨇節以
指麾合數路而董統足以展丈夫之氣槩足以慰爾
考之營魂緬想忠勞益深嘉歎故兹奬諭可想宜知
悉
　　　漣水三城巳遂收復首詞
天所助者順不勞因壘之師民惟惠之懐尚感夲朝之
化侵疆自返率土均懽清漣自失險以來邉地皆戒
嚴之曰丁壯苦餽糧於千里吏士不解甲者三年非
難取即墨之城何忍烈崑崗之火惟招携懐逺古有
明訓而背夷向葉誰無是心朝廷主恩交義結之謀
邉閫竭師武臣力之助𬒳髪左袵英雄耻胡服之歸
簞食壺漿父老迎王師之入無亡矢遺鏃之費有􁛫
軾下城之功然念干戈之餘户口能幾士農失其業
次商賈喪其貨財或亂離之死節未旌或攻取之戰
多未賞創殘滿目窹寐疚懐宜敷曠蕩之恩以慰
來蘇之望
　　　尾詞
於戯聖經大一統將盡復於輿圖中國有至仁俾重
霑於王化悉從更始同底丕平
　　勑書
　　　賜安南國王陳日畱淳祐十二年歴日
勑安南王陳日畱朕運璿璣而布政敬授人時睠銅
柱之畫疆莫非王土其廣歴書之賜以昭文軌之同
明詔驛馳遐方户曉既燠寒之順序亦耕鑿之安生
　　　賜保康軍官吏軍民僧道耆夀等示諭
勑保康軍官吏軍民僧道耆夀朕以揚蕃孫奕世聨
婣有子尚主國之肺腑其貴仕固宜王之爪牙非信
臣不可茲宣麻於文德俾授鉞於房陵既昭予篤近
之心亦示爾仁逺之意雖牙纛未嘗臨逺然耄倪莫
不聞風今特授揚蕃孫保康軍節度使提舉佑神觀
免奉朝請進封淳安郡開國侯加食邑五百户食實
封貳百戸故茲示諭想宜知悉
　　　賜保信寕武軍官吏軍民僧道耆夀等
敕保信寕武軍官吏軍民僧道耆夀等朕以李壇慕
義向風去逆效順奉汶湯之侵地歸之版圖築淝水
(寕武改/作綿谷)之齋壇授之印節惟茲土之多豪雋喜若人
之立功名聞其擁麾莫不動色今特授李壇保信寕
武軍節度使督視京東河北等路軍馬齊郡王食邑
三千戸食實封一千户故茲示諭想宜知悉
　　　賜安南國王陳威晃禮物
朕既撫履封甫膺册命爰侈尚方之賜賚以為絶域
之寵光播之綸言申以篚實勉殫忠報謹奉藩條
　　　賜安南國王陳威冕景定肆年歴日
頒正朔於中朝朕方来逺奉藩宣於舊字爾既襲封
若時鳯歴之行豈限龍編之阻析因之序不爽於人
時耕鑿之民安知於帝力用廣暨南之教益堅拱北
之心
　　賜銀合夏藥詔
　　　賜沿江制置使吴淵
敕呉淵卿三年居東久著堡釐之繢六月徂暑寕無
牧御之勞朌奩劑以衛生錫壐書而示奬其厚拊頻
江之俗使均䝉扇暍之仁今賜卿銀合夏藥至可領
也故茲示諭想宜知悉
　　　賜兩淮制置大使賈似道
勑似道朕當殿閣凉薫之際念疆陲暴露之勞睠顓
閫之英賢分長淮之憂顧載朌珍劑匪曰常彛益推
扇暍之仁厚拊乘邉之士(下同前)
　　　賜四川安撫制置大使余玠
勑余玠卿方奏戎車之㨗不敢告勞朕雖居薫殿之
凉未嘗忘逺乃朌上藥以奬中權尚惟廣於吾仁益
拊循於士衆(下同前)
　　　賜京湖制置大使李曾伯
勑曽伯卿盡䕶上游重恢故境方當流金鑠石焚歊
之際不無輕裘緩帶指麾之勞奬以壐書錫之珍劑
其推廣於德意益輯和於兵民(下同前)
　　　賜沿海制置副使章大醇
勑大醇卿表海宣勞典藩著績屬履執衡之序爰朌
尚藥之珍宜奉養於仁風以坐鎮於雅俗(下同前)
　　　賜馬軍都指揮使吕文徳
勑文德金流石鑠時届炎歊土飽馬騰卿方整暇嘉
乃韜鈐之肅錫兹服餌之良非徒康濟於元身其益
撫循於吏士今賜卿銀合夏藥并統制統領將佐官
屬等並依年例分賜
　　　賜御前都統制聶斌等
勑聶斌等當庚伏之際縂戊己之屯念枕戈暴露之
勤分尚藥珍良之品體予德意同士苦甘今賜汝等
銀合夏藥并統制統將佐官屬等並依年例分賜
仍傳宣撫問故茲示諭想宜知悉
　　賜執政生日詔
　　　簽書樞宻院事兼權參政皮龍榮(正月十九/九日生)
上天之生賢佐任重鈞樞正月之吉始和祥開弧矢
方賴弼諧之助可無錫賚之恩足奉親懽亦昭朕眷
　　　資政殿大學士松江制置大使馬光祖(二月十/四日生)
律中姑洗鍾和氣之清英門垂左弧増陪京之風采
兹臨初度厥有常彛馳急驛之壐書朌尚方之酒餼
祗承寵渥茂介壽臧
　　　同知樞宻院事兼浙西安撫使馬光祖(二月十/四日生)
任重樞機叶贊中興之運祥開弧矢適逄初度之辰
廼睠耆龎方隆委寄京邑起袴𥜗之詠尚方厚酒餼
之朌式對寵光益綏夀嘏
　　　資政殿學士㳂海制置使厲文翁(二月二十/五日生)
授歴而殷仲春候届中和之月賜履而表東海祥開
初度之辰廼眷藎臣方膺隆委加尚方之錫賚為顓
閫之寵光益茂勲庸永綏夀嘏
　　　觀文殿學士知平江府朱熠(七月𥘉六日生)
森㦸攽條採風謡之甚羙垂弧絶瑞得秋氣之至清
方煩舊弼之鎭臨宜厚尚方之錫賚其祗眷渥之介
夀祺
　　　太傅右丞相府家廟祭噐等欵識
維景定三年正月乙丑詔太傅丞相賈公似道奕世
勲勞再造王室其賜家廟於行都廼作爼豆(或是簠/簋則云)
(簠器簋噐/餘皆倣此)俾奉時薦萬子孫永寳之
　　䇿問
　　　召試倪普歐陽守道(辛酉)
易曰天地之大德曰生聖人之聚人曰財財非止於
金刀泉布之謂也菽粟亦財也凡人之所為汲汲於
財孰非汲汲於食者邪其汲汲於食也又孰非汲汲
於生者邪是故生之機行於天地生之道寄於聖人
財有滯故通之以幣食不瞻故𥙷之以糴然則弊與
糴之説古矣其詳可得聞歟漢班固志食貨謂錢布
之用夏商以前靡所記而職金職幣之法自太公始
然則太昊高陽氏所謂金有熊高辛所謂貨陶唐氏
所謂泉非歟耕而食鑿而飲夫固無所不足乎食也
彼曰金曰貨曰泉將何所於用歟豈貨自貨而食自
食歟漢人議更鹿皮之制以權錢也薦之璧以行權
也璧之僅僅數千而薦之者及四十萬彼所謂本末
不相稱者然歟否歟姦錢多則法錢輕錢輕則五糓
之賈倍蓰戰士不得禄官自糴日不足於是入粟𥙷
吏之豪得以其區區者要其上不知直四十萬之幣
可用之侯王宗室而獨不可行之豪民若吏邪均輸
以致販平凖以抑物不告緍不益賦而山東歲漕六
百萬石諸農各自致粟何始者行之豪民之難而今
也得之諸農之易歟豈扺罪者有所懼而輸𥙷吏者
有所慕而勸歟否則所謂均而平者此之法犂然有當
於彼之心歟或有曰湯輩文法吏也以姑息行之故
難以文法裁之故易歟邉有二十餘萬之兵則國不
可無六百萬石之粟兵未可解則歳糴將何以繼之
歟張湯顔異之覆詰孰是孰非卜式洪羊之罷行孰
當孰否有可得枚舉而毫析歟景夀昌漢之善筭計
者置常平以給北邉漕関東以供京師糴湟中以備
西羗數亦浩矣是時緍錢罷搉酤船筭罷闗中鐵罷
白金五銖罷當五錢又罷不知轉糴之費將安出歟
借曰闗東糓石五錢湟中石入錢糓賤錢重咄嗟可
辨耳然以六萬之卒漕四百石之粟糴之易不曰漕
之難歟糴莫近於闗內以凢費計之且二萬萬餘糴
之本又不與也蕭望之曰不便是巳不此之便他固
有佚道歟夫欲其無費又欲其有利雖有智巧將安
所施歟漕而便則漕是巳彼書生之迂濶固不若善
筭者之功於事情歟主要者曰糴便主留屯者又曰
留屯便豈大司農之急近效又不若後將軍之有逺
算於𥘉是者什三中什五諸前言不便者人人殊向微
魏相獨是其計則糴少旣不足於餉留屯又卒未可
行悠悠風塵誰與辦此虜耶歟夫幣所以佐錢之不
便而漢之錢繇幣而輕糴所以濟糓之不足而漢之
糓繇糴而貴幣不造粟不糴不可也惡乎不可又惡
乎其可歟夫國無養兵之費故供億之有時者易輸
官無貴糴之價故取償於富家豪農者易足然漢自
元朔以来議鑄錢議更幣議鹽鐡以桑孔諸人皇皇
然殫心計為之猶恐不給而况内無甘泉太倉之積
邊有匈奴零卑之患萬　如雲千金非雨雖使壽昌
輩後生其能鑿空而聀辦歟或曰漢之法重故反脣
者罪漢之民心壹故有願輸財者國勢積輕民聽滋
玩操切而行之則峻急而聚怨姑息以俟之則繆悠
而乏事二者將孰從歟通其變使民不􁑴神而化之
使民宜之故聖人有道以處此試啇榷之母但曰措
也糴也有司事也毋庸問
　　　壬戌召試文及翁彭方􁀩
孟子曰天子降才非爾殊也又引詩曰民之秉彛好
之懿德才徳皆性也孰羙而孰惡哉書曰明俊徳俊
非才歟語曰舉賢才賢非德歟夫才非惡稱也人與
天地並曰三才剛柔徤順天地之才也亦天地之德
也古之論才德者合而無之未嘗岐而二之也古之
用人者必才徳之全未嘗賤才而貴徳也至近世名
公始曰徳勝才為君子才勝徳為小人又曰兼全者
為聖人俱無者為愚人與其得小人不若得愚人噫
此論為智伯益成括之流而發可也豈可槩論天下
士歟得人之盛莫若虞周以書考之曰九官曰十亂
聖門上論乃有才難之嘆曰舜有五臣周有九人而
已於絶無僅有之中又精擇而使之少歟才累難歟
異時南宫适問禹稷羿奡夫子有尚德哉若人之奨
豈才外又有所謂德歟知善射盪舟之不如躬稼知
聖門退羿奡而進适可與辦才徳之責矣立政卷何
之篇曰常人曰吉士曰吉人其德勝才歟語曰巧言
令色秦誓曰仡仡勇夫截截片言其才勝德歟
僑肹春秋人物也降是則申韓孫呉儀秦矣以戰國
較春秋相去又大有分數固其人有分毫近德則有
世猶分毫可為德不競而騖於才於是天地分裂生
民耗爛矣捄世之論深惡夫才非以此歟與漢髙光
武成帝業者蕭曹㓂鄧諸公也四皓嚴光處士甘卓
茂縣令耳非勲非舊一旦或托以儲貳或待以賓交
或尊為師傅二君尚德之意與任法律而求􁋁弛者
異矣此漢祚之所以最長歟有國家者每患之才有
才不用而惟聽用德意則古矣坐失豪傑不曰世治
則庸夫髙枕而有餘世亂則聖哲馳騖而不足歟才
全而徳不形古有㡬人徒才而無德以將之身且與
國俱斃旣往覆轍厯厯可鑒我藝祖開基以大度用
人才德未分治體純懿然重竇儀而輕陶糓明示風
㫖世世守為家法咸平以来大臣尊德而抑才涵飬
培埴極於慶歴之際中更西北多事寢覺乏才甚至
一人數用然國論治體終不少變内用文富外用韓
范卒二虜臣伏之功熈寕以來大臣賤徳而貴才
耆舊退藏新進騰上國論治體一變矣內用確惠卿
外用韶禧遂胎丙午丁未之禍由今觀之孰得孰失
　今　二　年來有四方旣平王國庻定之勢廟謨
翕受敷施有李文靖王文正之量凡向來偃月鬼盾
二揆之所􁀬忌中傷者以次取用朝半老儒野無遺
賢矣然起視一世不快人意之事向多足食練兵守
邉牧民四者當世之急務也每舉一事調一守謀一
帥見大夫雖衆可使甚少德者才者孰適於用歟德
非虚名鎮俗之謂彼向為令僕足以師長百僚者豈
所謂德才非沾沾自熹之謂彼視天下之勞如觀蟻
之移穴者豈所謂才然則必如珠玉在山淵而光景
媚如麟鳯不騺博而雄狡服德不可見才無不周世
豈無若人歟盛徳之士蓄羙含輝外無表襮彼平凢
齷齪者容焉才者或有志無時或數竒不偶彼虚浮
躁競者託焉上之人非特難於用抑難於知矣景運
方興後生可謂張八絃之罝以羅致之易也知之擇
之則如之何子大夫世之通儒國之修士上命給札
以受所欲言其條自古用人之方當今適用之宜有
司將以復於上
　　　擬建儲制
朕御圖滋乆主鬯尚虚恭惟受一祖十二宗之傳柰
何不敬將以繫四海億兆人之望必也正名兹繇帝
室之近親預定天下之大本其敷丕號以誥多方具
官某姿旣端凝識尤英悟孕棣葉之秀氣綿瓜􁇦之
慶源誕彌𥘉生載震夙而無害少成實慣若夫天性
之自然粤從􁓳韘之年知慕誦弦之樂極裂土擁旄
之貴有親師齒胄之心外邸養䝉爾尚㓜冲而進徳
深宫主震予思付託之得人乃因秩祀之餘遂决定
儲之計出於獨斷慰爾輿情歴攷先朝具存故實紹
興訓謨眀言選藝祖之孫嘉祐詔書亦曰立濮王之
子於以尊王家神噐九鼎之重于以措斯世泰山四
維之安嗚呼寢問鷄鳴冝益謹三朝之際謀詒燕翼
豈惟流數世之餘惟仁可以洽羣心惟孝可以先百
行惟恭則無荒無怠惟儉則不侈不驕謹修厥身毋
忽朕命
　　　擬除治平章事
朕參稽元祐位置大臣雖吕范兩賢左右並居於輔
弼然潞中二老後先迭處於辦章流澤及數世之餘
盛治為本朝之冠眷言耆徳乆任宰衡有莫大之勲
勞備乆虚之典册其敷丕號以諗羣工具官某有王
佐之才先天命而覺傾繇舊學重陟台司國忘家公
忘私盖深得匪躬之義善稱君過稱已未嘗漏造膝
之言其鎭物如山嶽之不揺其聞善若江河之莫禦
九扈奏西成之喜三邊息南吠之塵格天之功繄元
老是賴明農之意非冲人敢知矧眷禮之餘隆何嫌
疑而欲去國尊師重傅既嘗輔導於眇躬公論道經
邦詎可勞煩於細務申維垣之前命示絶席之殊榮
軍國之事必諮巖石之瞻深峻逺猷訏謨定命朕心
尤向於老成同寅恊恭和衷廟論方資於統壹於以
壯陳隆之勢於以調鼎味之和仍拓履封益増采食
於戯一相處内昔寕免於獨勞三后恊心今所期於
共濟况忠實可以託國而德量實可以容人益殫厥
心同底於道
　　　擬冊皇太子妃制
門下元良天下之本旣定策以建儲淑女君子之逑
宜及時而擇嫓舉兹盛典告爾多方永嘉郡夫人全
氏蚤受教於姆師素玩心於箴史盖文恭之懿戚亦
慈憲之華宗慕彤𬋩之徽音工言可法侍朱輪而逺
官險阻備嘗朕方選左畹之賢孰可作東宫之儷茲
惟天合而人合不待龜從而筮從肆繇小君之封遂
正元妃之號笄縂問兩宫之膳寢禮謹晨昏蘋蘩奉
九廟之蒸嘗慶流宗祐于以謹人倫之始于以彰壺
範之嚴於戯家欲齊身欲修朕以儀刑而詔子男正
外女正内爾其敬戒以從夫茂對寵光永綏福履可
　　　抜擬制二道
西山先生晚在翰苑賓客滿門一日謂余曰某為詞
臣終日困於應酬忽一旦有宣鎻且柰何宜稍謝客温
習余曰先生何慮此耶先生曰此事乆不拈弄則荒
踈君它曰必居此地不可忽老夫之言因曰文字須
有素備荒速中安得有佳語余請其説先生曰如街
談巷語及士大夫所傳某人除某官之類即題目也
暇日試擬為之臨時或可采用後余沗掌内制朝野
多傳明禋有大除拜追記老師遺言擬作數制後失
其藁僅存二篇而書其末如此
後村先生大全集卷之五十三
後村先生大全集卷之五十四
　内制
　　眀堂加恩制
　　　鄭清之依前太傅左丞相兼樞宻使魏國公
　　　加食邑食實封制
門下朕穆卜吉辛肇稱元祀合祛義古二儀之眷顧
方深陟配禮嚴三后之威靈如在升輅而霽華麗曉
燔柴而圓魄燭天交精祲於顯幽轉隂晴於俄傾皇
矣上帝監禋事之肅雝相維辟公繫冢司之典領其
修播告以奬忠勞具官某簡易而閎深髙眀而篤厚
在嘉定際號甘盤舊學之賢及端平𥘉負揚綰當時
之望自角巾之東路至赤舄之西歸盖退處者十年
豈預知其再相含納包荒之道廣彌縫用藏之功深
言之遜志逆心必求順汝而咈汝人之有技彦聖是
能好之而容之百志維熈庻工無曠兹大饗舉行於
秋抄以元台縂統於使端珥蟬冠而蕭然澤臞服雉
裘而屹乎山立蒐羅髦雋列周廟奉璋之間收召老
成扈雍畤屬車之後縟儀克舉駿命方新既徹爼而
勞執事之臣首錫帶以寵調元之老惟極品躋三公
之貴卿靡希榮雖雅懐輕萬戸之封予寕吝賞爰加
書社仍拓租畬於戯昔者周公以宗祀而配帝時則
伊尹有一徳以享天對揚昭代之恩徽勉企先民之
事業
　　　口宣
有勑聖人饗帝詎凉德之克堪冡宰佐王賴精忠之
顯相肆䟽異渥加奬宗工以訓使領之勞其服命書
之寵
　　　師彌依前皇叔祖太傅保寕軍節度使判太
　　　宗正事嗣秀王加食邑食實封制
門下朕肇講宗祈聿稽古誼乾為父坤為母義有取
於合袪文配帝稷配天禮尤嚴於參侑精純昭格貺
於駢臻逮茲熈典之成賴爾耆英之助其敷制綍以
諗廷紳具官某秀傑而温恭簡嚴而閎逹襲積慶於
安僖傳嫡之後著大節於渺冲嗣服之𥘉春秋既高
多閱於義理老成無幾尚有於典型允謂周親之仁
人蔚為劉氏之祭酒屬明禋之藏事儼華髮之侍祠
惟孟子之逹尊莫如徳齒雖武公之既耄尤謹威儀
爰拓封租示均祭澤於戲胙肉下拜卿不違于天威
齋酎先嘗朕敢遺於宗老益綏夀嘏茂對寵光
　　　口宣
　　　　　　顯相良勞近屬之尊均釐敢後増拓
　　　　　　渙渥之新
　　　　　依前皇弟少保武康軍節度使充萬夀
　　　　　觀嗣榮王加食邑食實封制
門下虞禋班瑞偏及羣公周祀賜膰亦先同姓屬者
　　之大饗粲然昭代之彌文眷言貴介之賢恊贊
　　之禮既然熈事冝賜褒章具官某秀羙而温純
揖讓而謙毖孝友素稱於宗族典型克肖於文㳟分
　　　廣姫室剪桐之意大衾長枕隆唐家華蕚之
　　繇朱邸之英顯相紫壇之祀衮衣蟬冕尤昭映
於班聨桂酒椒漿實參陪於薦獻降等有慶容止可
觀逮茲徹爼之餘申以出綸之寵爰加采地式重藩
維於戲蘋蘩薦鬼神亦惟享德棠棣燕兄弟可後均
釐茂對眷懐益綏茀祉
　　　口宣
勑有祭有十倫親踈必辦膰分同姓兄弟攸先爰䟽
加地之恩益壯維城之勢
　　　抄依前保慶軍節度使建安郡王加食邑食
　　　實封制
門下朕藏三嵗之祠攷九筵之制王入太室扵昭報
夲之心帝有合宫以布調元之政神人悅豫邦國榮
懐方餕惠之漙行尤宗英之加厚具官某温㳟是蹈
粹羙所鍾㑉韘佩觽巳有老成之度學詩學禮不忘
講習之功盖公姓之矙親為朕意之深屬比涓季灝
講宗祈髦俊之士奉璋伯叔之國分玉雖衣冠未任
莫陪祼鬯之儀然殂豆夙聞宜在賜膰之列其増井
賦以壯藩維於戲至誠感神旣穣穰而降福明徳睦
族爰切切以及人祗對寵光隆譽處
　　　口宣
有勑朕既講禋儀遂推祭澤顧鍾爱莫加於猶子
賜膰可後於諸王祗服命書益光德業
　　　思正依前皇叔安德軍節度使開府天水郡
　　　開國公加食邑食實封制
門下朕涓剛秋季藏事國陽皇天付予敢忘於報本
寕王遺我尤謹於奉先睠言屬籍之尊阻造侍祠之
列福寕專饗禮有均釐具官某廸性中和持身謙毖
𬒳服儒雅蔚有開平之風典型老成習見乾淳之事
俞鉞峻元戎之任穹班視上宰之儀比攷舊規聿脩
大享　髦多士助祼鬯於周京宗室列侯奉酬金於
漢廟旣博率被配天之澤豈親賢吝加地之恩於戯
燔柴而禋六宗已歆精意伐木以燕諸父庸示至情
茂對顯褒益綏新祉
　　　口宣
有勑祭統之倫禮尤辨等宗盟之長誼盍賜膰欽予
優渥之恩介爾熾昌之祉
　　　與懽依前皇兄安徳軍節度使開府萬壽
　　　使天水郡開國公加食邑食實封制
門下朕寅奉帝親參稽今古稱秩元祀告功於神明
永言孝思有事於文武燎禋上格祭澤下流顧如麟
趾之英祖就駿奔之列莫申褒律以示眷懐具官某
端大而方嚴閎深而亮逹賦京兆精明之政有今趙
張傳聖人褒貶之書前無啖陸乆備廣厦細㫋之顧
問俄從珍臺間舘之燕頥遂授鉞於齊壇具視儀於
宰路屬修大享丕講彌文士各肅雝共陪洛邑之禮
卿方留滯不預漢家之封逮此熈成慨然主想爰加
多於井賦益増重於宗盟於戲對賈生受釐莫問鬼
神之事使宰孔賜胙敢遺耄耆之臣式對寵徽永綏
壽嘏
　　　口宣
有勑比遵彛典肇講精禋方屢公明　不親
老滯留於寓其均餕惠増拓　封
　　　趙蔡依前少保觀文大學士醴泉觀使
　　　公加食邑食實封制
門下朕若稽累朝有事重釐助嚴父配帝之禮各以
職而駿奔眷出將入相之臣獨奉身而燕處廼推餕
惠以奨壯猷具官某禀河嶽之英際風雲之㑹隆中
長嘯神交比樂毅之倫圯上一編天授非糓城之力
擊楫清中原之志大發兵坑孺子之功髙艱危則晋
公視師平定則范子去相寵利之心素薄出處之際
可觀屬藏精禋興懐碩輔卿雖樂午橋之墅靡有
遐心朕方受宣室之釐詎容專饗式遵舊典加拓新
畬於戲使宰孔而賜齊示均胙飲頌僖公之保魯遂奄
龜蒙茂對恩徽益綏夀嘏可
　　　口宣
有勑熈事聿成與臣鄰而同慶湛恩溥豈及勲舊之
敢遺昭示眷懐對揚休命
　　　謝奕昌依前少保保寕軍節度使充萬夀觀
　　　使臨海郡開國公加食邑食實封制
門下朕紹休聖緒藏祀國陽乃季顥中辛徹爼旣陳
於騂享惟右賢左戚奉璋各效於駿奔况序爵之尢先
豈均釐之可後具官某冲和之氣承文献之傳者少
也耽書窺鄴侯揷架之冨貴而下士慕信陵執轡之
恭實槐庭之聞孫亦椒禁之懿屬位崇衮鉞行比布
韋雖子之燕居視鼎鐘而若凂然國之大事儼黻冕
而侍祠昔班朝巳峻於棘聨今胙土益増於采食於
戲周廟多士莫不殫助祭之勞漢家近親宜加厚分
膰之禮永綏夀祉以對寵光可
　　　口宣
敕有朕參稽古昔並享帝親廼如戚畹之賢實相合
宫之禮肆朌餕惠申錫綸
　　　謝奕昌特封祁國公
門下朕謹司名噐並用戚賢雖朝家隆貴貴之恩而
躋棘位然經訓有親親之誼何爱茅封咨爾在廷聽
予作命具官某禔身端重秉性静夷洵羙由矢分之
高謙謹驗躬行之際言乎相閥晋群謝之倫求之后
家漢二馮之匹素志靡欲居於寵利長才惜不見於
事功䇯纛衣人門之榮至矣珍臺間舘物表之趣超
然朕脩齊資内德之賢待遇加外婣之禮矧旣班於
亞保冝進爵於大邦以獎忠勸以昭眷注僅有呉壊
之前比後未聞焉至如杜衍之舊封久無繼者茲為
異數匪曰常彛於戯樊侯以明哲保身乃先民之懿
識陰氏云冨貴有極亦近古之雅言皆所習聞奚煩
諄告可
　　　口宣
有勑朕以椒塗之内助加茅土於近親况列孤卿宜
荒大國是為殊渥其即欽承
　　　董槐依前觀文殿大學士宣奉大夫判福州
　　　福建安撫大使濠梁郡開國公食邑食實封
　　　如故制
門下朕惠顧全閩儀圖碩輔睠相公之台鼎乆燕於
殊庭分天子之旌旗茲雄開於統府咨爾㑹并聽予
出綸具官某碩膚而不瑕弘毅而任重廣川三䇿異
諸儒奉對之常談攷定四書續千載不傳之絶學玉
帳著籌邊之績銀臺凛批敕之風遂越羣公使宅百
揆有衡尺之在手無鞭靴之及門德修謗興或責春
秋之備事久論定何傷日月之明卿雖樂鐘皷於清
時朕欲謀詩書之元帥昔臣浚搃紹興之使領俊卿
釋乾道之宰衡皆嘗鎭臨緬想風采雅志爱贊皇之
泉石若將凂焉輕裝携清獻之琴龜宜無難者盍卜
建牙之吉蚤為喝馭之行壯吾藩垣慰彼黎庻於戲
申伯南邦之式具宣四方之勞周公東山之歸何待
三年之乆廼如耆舊其休眷懐可
　　　口宣
有勑起舊揆於祠庭寵光特異建全閩之帥閫委寄
不輕宜對越於制麻亟戒嚴於行孝
　　　皇女昇國公主進封周國公主制
門下詩稱女子之祥均為倫紀易曰家人之正始自
閨門眷言貴主之賢更錫大邦之號其敷顯册以告
辦朝皇女昇國公主生禀冲和動循禮度瑟彼英瑶
之質不假瑑琱穠矣唐棣之華居然韶秀孝謹見於
定省凊温之際功言合於丹青竹帛所傳人無間言
朕所鍾爱授女師之彤管染翰不休織天孫之錦嚢
成章甚敏傾踈湯沐寢閲嵗時盖嘗歴攷於先猷具有
進封號之舊典爰俾胙鎬京之壤預涓築魯舘之期
以彰車服之隆以侈宫闈之慶於戲婦人之道敬順
既習聞七誡之篇王姫之徳肅雝可助廣二南之化
益裒祉福式對寵褒可
　　　口宣
有勑朕爱鍾貴主爵進大邦車服從周湯沐視漢厥
有祖宗之成憲豈云父子之私恩播告既脩對揚惟
謹
　　　觀文殿大學士宣奉大夫判福州福建安撫
　　　大使董槐依前觀文殿大學士宣奉大夫提
　　　舉臨安府洞霄宫特進封永國公加食邑食
　　　實封制
門下朕眷注弼臣褒崇耆雋擁莭建三山之閫重於
起家分茅畫二水之疆俾之胙國渙揚大號孚諗羣
工具官某言行蹈君子之中力量任天下之重致和
在格物所學傳授於先儒明道不計功其論源流於
爾祖輔台則𥙷衮無闕去位則脫履若遺昔嘗聞洛
下之英今復見山中之相朕付七閩之巨屏卿專一
壑之隱棲屢趣行期莫廽雅志懐綬長安之邸不亦
彼哉深衣獨樂之園有足娯者非但嘉大臣止足之
操亦欲倡斯世亷退之風雖職與祠不加於一毫由
郡而國遂冠於五等御疑叚乘下澤即故里之便安
解葱珩脱盂勞辭上天之富貴方之諸老允矣全人
於戲未易效者令名最難保者晚節急流而退故能
身貴而不危裂土而封孰謂公歸之無所益綏夀祉
茂對寵光可
　　　口宣
有勑辭十連之寄不可挽囘冠五等之封以褒恬退
載馳驛使申錫綸言冝體至懐
　　　賈似道依前太傅右丞相兼樞宻使兼太子
　　　少師魯國公加食邑千戸食實封四百戸制
門下朕推忱宅揆定計建儲惟王董正治官寔詔賞
誅之柄煩公調䕶太子汔成羽翼之功羣僚咸𬒳於
渙恩上宰獨陳於謙志郤循墻之章而復上避維垣
之秩而不居與之邑以旌賢揚於庭而作命具官某
鍾河嶽之秀有羣渭之材虜昔投鞭衆皆失叱以衮
衣繡裳之重臨攢砲衝梯之危呉未可圖良以彼有
人爾魯安得削豈非儒無敵哉既汎掃扵邉烽遂更張
於化琴謂元子夙成冝豫建謂名臣欲畫宜急求築
臺以致樂毅劇辛安軍以迎園公綺季若時鶴禁莫
莫匪鴻儒朝寝門而問安兩宫茲爱入國庠而齒胄
六舘作興綿皇家箕翼之期繇賢相範模之力屬周
嵗籥例進文階朕嘉元勲何慙師尚父之拜卿抗高
志逺希范宣子之風重違懇切之言曲狥回貤之請
冠麟閣之丹青圖畫奄龜䝉之山川土田以奬冲虚
以昭眷遇於戲姫公一百年卜洛永奠於周京子房
三萬戸封留首安於漢嗣廼盛羙瓊掩前聞可
　　　口宣
有勑青禁從遊之賢進遷之恩溥黄閣調元之老模
範之功髙絫控需章力辭極品諒難回於謙志俾加
拓於履封
　　　揚蕃孫時授保康軍節度使提舉佑神觀免
　　　奉朝請進封淳安郡開國侯加食邑食實封制
門下朕念先皇太母之恩厚於戚畹擢累將重侯之
　登之齋壇庻慈孝之兩全亦親賢之並建咨爾在
列聽予作猷具官某奕世忠勤一門仁遜螢嚢雪案
有儒生刻苦之風麈柄唾壺無貴介奢華之習朕惟
乃祖父重之婚婣感舅氏如存之詩行王姫下嫁之
禮樂爾孥冝爾室惟無是心於吾母用吾情欲報之德
過庭有自來矣築舘適我願兮嘉貴主貤封之言䟽
少府出節之寵房陵古郡笑談擁上將之旄京輦貢
祠蕭散執化人之𬒮仍蠲朝謁俾遂使安以慰㳟
聖在天之靈以示眇躬厚倫之意嗚呼若古有訓曰
不期侈不期驕惟天可謙可長守富可長守貴顧如
恪謹必克對揚可
　　　口宣
有勑麻卷巳敷節旄隨至侈舅家之貴盛増主第之
寵光其即欽承以昭殊眷
　　　呂文德特授開府儀同三司依前保寕軍
　　　節度使京湖安撫制置大使四川宣撫使兼
　　　知鄂州兼湖廣縂領霍邱郡開國公加食邑
　　　食實封制
門下朕覽周家戎㨗之詩興師而討叛攷漢代儀同
之制出爵以賞功眷言宣力之臣方上獻俘之奏其
敷大號以告廣廷具官某挺特起之英豪撫方来之
事㑹韜畧傳渭濱之叟不假兵書聲名與呉下之蒙
相輝族譜夷險一致經營四方築砦而思播之備嚴
燔梁而嘉渝之圍解信拜大将盖從蕭相之言度朝
京師代領蔡方之任塞北之塵不驚漢東之水無波
屬整亂常攖城旅拒孰肯狥國家之危急俾就開幕
府以旬宣過師縁魚貫之崖轉闘萬里漕粟泝馬髙
之峽屢費千金此推鋒價勇而前彼漏刄游魂而遁
視諸葛渡瀘之舉何其壯哉自崇文克闢以來未之
有也金湯險在笳鼓凱旋再安參井之墟壹洗岷峨
之祲陣堂堂旗正正卿旣絫於戰多綬若若印纍纍
朕猶慙於賞薄昔者聞皇祖之訓尤其靳使相之官
以此褒崇寕非稀濶於戲李愬破賊城而入益著威
曹彬僭　壘而歸不忘謙謹勉㫋忠力對越寵光
可
　　　口宣
有勑朕憤叛將之孤恩命宣威而致討取彼郛馘歸
之版圖行役踰於三時㨗奏來於萬里宜加使弼以
奬勲臣
　　　回奏宣諭改吕文德開封制
　臣某今月二十三日伏承苑使楊唯傳奉聖㫖宣
　諭令臣改吕文徳制末聨二句臣㳟遵聖訓今擬
　撰改上句日愈加恩禮改下句曰徃殫忠力盖取
沂公王曾筆録有曹彬凱旋恩禮踰厚之語謹録
　上進欲望聖裁如得允當乞批降付學士院以􁛫
　施行
　　　再回奏
　臣某今月二十四日承苑使揚唯傳奉聖㫖宣諭
　臣所用曹彬事與上文靳使相之句重復不若别
　用一事臣即巳仰遵聖訓欲改末聨曰李愬破城
　於大雪益著威名鄂公畫像於凌煙逺追風烈往
　殫忠力對越龍光名将事甚多文徳見知鄂州所
　以用尉遅事未知得穩當否更乞聖裁謹録奏聞
伏候勑㫖(奉御/筆依)
　　　皇姪乃𥙿特授檢校少保依前保寕軍節度
　　　使天水郡開國公加食邑食實封制
門下朕治本齊家仁先睦族擁節襲棣華之慶將閲
十朞進班視棘位之儀通稱三少載諏剛日眀告大
官某挺卓雅之資有信厚之徳隆儒好古富藏河間
之書從師受詩能世元王之學言行可以法則翰
墨特其緒餘羙名素著於藩房貞樂常存於几案
朕盡倫之至少者懐之立爱惟親欲其貴也而况建
旄之乆其加進律之榮歴攷前聞每優近屬任城嗣
為善之訓受漢分封汝陽有好學之稱為唐禮異矧
情誼特隆於同姓則班聨宜亞於貳公仍舊鎮之油
幢拓新畬之采食嗚呼朕於兄弟之子豈詔爵之獨
遺古有孤保之官可歴階而序進欽承殊渥益勉令
猷可
　　　口宣
有勑爱隆猶子恩渥有加秩眡孤卿班聨尤餕莭旄
不改綸綍惟新祗服寵光益有忠報
　　　李壇效順本朝請贖父過旣歸漣海之境土
　　　復獻山東之版圖義概忠忱古今鮮儼節鎮
　　　王爵恩寵冝優可特授保信寕武軍節度使
　　　督視河北京東等路軍馬齊郡王制其故父
　　　全特與追復宫爵改正曰暦令所屬討論施行
門下臣子之情尊君而爱父春秋之法内華而外夷
載嘉益世之豪首决歸朝之䇿凛義槩英風之鮮儷
超勲階爵級之常彛誕播絲綸肆朌印節李壇闗河
間氣惟海俊人市駿骨而捐金招徠遺軼聞鷄鳴而
起舞窹寐功名感辛有爲戎之言抱魯連蹈海之志
慨恩爾考𬒳遇先皇屬邉吏之踈庸致勲臣之跋疐
朕迹舊事諒丹赤之初心爾效膚公欲雪清於前垢
既舉漣海歸職方氏復奉淄青入主㑹圖無疆界彼
此之分有車書混同之漸王猛發正朔相承之論勿
晋爲圖馬援知帝王有真而來於漢專意英雄所見
今古略同是用加两鎮元戎之榮峻三府督師之拜
殄草地之逋虜分茅土而昨齊少慰立身揚名之心
併下改史復官之詔於戲呉起守西河而事魏國未
聞並擁於齊旄太公表東海而封營邱孰若徑䟽於
王爵永有藎忠式對寵光可
　　　口宣
有勑鄉擇主之誼高歸疆之功大擁將旄於淮蜀胙
王社於青齊以勵英豪以奬忠孝茲為異渥益𢡟壯
圖
　　　李全特追復彰化保康軍節度使開府儀同
　　　三司京東鎮撫使依舊京東忠義諸軍都統
　　　封制
門下君記人之功不假疵於往事子揚父之羙盖倫
紀之至情家庭有特起之豪泉壤凛如生之氣差辰
出綍䟽渥還氊故具官某海岱竒才風雲壯㮣率齊
地䧟蕃之衆歸于本朝立堂門勦虜之勛書之盟府
加卿子冠軍之號極使相元戎之榮雄心方騖於白
檀異夢奄罹於黑㦥豹留皮之志非不踐言狼跋胡
而然豈其獲巳是生英嗣雅慕華風自拔袵髪之中
來獻版圖之舊昔周封蔡仲忘郭鄰之愆漢爵
原馬邑之責既奬肯堂而裂土乃令告第而復官
改汗青用昭宗赤以尉霜露焄蒿之感以堅闗河
附之心嗚呼剖符分功臣之封不及親於子貴
亢輔氏之役必䏻報於國恩可
　　　安南國陳威晃特授静海軍節度處置等使
　　　特進封安南國王食邑三千户食實封一千
　　　户特賜效忠順化功臣制
門下周建諸侯之國錫以山川漢封異姓之王及其
苗裔羙矣家傳於恭順俾之世襲於蕃宣奄賜履之
舊疆䟽出綸之新渥其官某挺姿英毅秉性忠純在
邦在家終始安民而和衆是父是子後先作室而肯
堂過庭雖命以繼承馳驛尚勤於奏禀際天所覆卿
風慕文軌之同重譯而来效貢忘梯航之逺載嘉
恪爰示寵褒爵超五等之崇秩視三公之貴旄節長
安之本邑錫盾琱戈名號凌煙之元功高冠長劒分
茅如故食采有加益堅屏翰之心庸報君親之德於
呼衆星北拱仰瞻象緯之垂百川東之孰謂鯨波之
隔欽承恩永疷榮懐可
　　　董槐特授特進依前觀文殿大學士許國公
　　　致仕加食邑食實封制
門下宅百揆以當朝嘗著舊庸之效辭三公而就第
忽騰告老之章耄期久薄於宦清輿輪尤高其晚節
咨爾在列聽予敷言具官某研㡬而極深守約而施
博凡所植立德之講明伊洛之書盛行獨以身而體
蹈莘渭之事雖逺常望古而慷慨堂堂玉帳之折衝
壈壈銀臺之批勑借旋幹洪鈞之日逺然流傳黄閤
之風清孔眀如稗之心居然服衆儀休拔葵之操端
可矯貪旣釋化權益窮　學尋故鄉之游釣郤長樂
之麾幢物外逍遥方且挹浮邱之𬒮世間屈曲遂求
桂弘景之冠念項位於冢司盍超加於特進易封舊
許仍拓新畬以慰巖石之具瞻以旌急流之勇退於
呼鴻歸公無所豈如就國之安龜厭不我告猷殊
匪爱君之義雖云謝事尚冀輸忠可
　　　賈似道依前太傅右丞相樞宻使兼太子少
　　　師魯國公加食邑一千戸食實封四百戸制
門下朕仰成名宰豫建皇儲二年殫鴻翼之勞褒崇
非過絫疏避鷹揚之拜終始報謙卿旣牢辭朕不能
奪僅有錫土田之禮少酬安社稷之功廼揀剛辰誔
颺顯制具官某鎮浮之望山立决勝之謀淵深三代
以來有伊尹傅説之學千載而下知孔明公瑾之心
一清胡塵再造王室量􁀁荒而茹納廣心如秤而予
奪公周詩羙闢國之助魯詩書有年之喜頃登黃閤
首定青宫招山中之老人皆入侍矣選天下之端士
以衞翼之機務習於臨大事决大議之時徳智長於
見正事聞正事之際垂𥙿及後昆之逺進官特故府
之常念尊祖人之至情貴極三公之品若貤恩國之
令典光生四世之阡取之亷遂爾之高報之嗇重予
之慊茲仍舊宇加拓新畬以示朝廷之寵光以垂臣
子之軌則於戲賈傅教太子端由師訓之賢魯公荒
大邦益奄龜蒙之地斯為盛舉爱掩前聞可
　　　口宣
有勑卿定儲功大進律賞微貤官於下馬之陵如有
請矣加邑特存羊之義為之慊然申錫恩言欽承休
命

後村先生大全集卷之五十四
後村先生大全某卷之五十五
　内制
　　荅詔
　　　賜京湖制置使李曾伯辭免除寳文閣學士
　　　職任依舊不允詔
勑曾伯自頃邊臣不善牧御鉅鎮堅壘棄如贅疣朕
每飲食意未嘗不在㐮樊也卿顓閫㡬何時而二城
復歸于職方氏􁧦功茂焉冠奎閣之直陟統府之名
賞不踰時之義也忽披來奏方且謙謙然推劳吏士
􁃶避恩渥過矣過矣朕惟晋自永嘉河南丘墟用一
祖逖所至能翦􁉥棘立官府心甚慕之今二城殘敝
未知河南之甚增守備以隄防後患合智勇以堅凝
前功安集新民拊循闘士使開闗可以戰閉户可以
守朕之所圗於卿也先小遜後逺略豈卿素志匪朕
樂聞
　　　賜新除權刑部尚書程公許辭免兼侍讀不
　　　允詔
勑公許朕召諸賢而未至嘉一老之來歸觀辰告逺
猷之忠見嵗寒後彫之操朝野想望其風采搢紳流
傳其奏篇曵履之班雖髙細旃之業未究终始于斈
将求啇宗之多聞直諒如卿不曰孔門之三益俾之
勸誦胡乃執謙漢延思見賈生既訪治安之䇿齊人
莫如孟子必陳仁義之言其即欽承勿煩巺避所請
冝不允
　　　賜寳制蔡範辭免除刑部侍郎不允詔
勑蔡範朕歴數先皇之侍從興懐爾考之忠良恨不
同時幸其有後頃由邇列詳式左馮願借冠君之留
去思雖切不見賈生之乆注思已深人物眇然公等
安在孰復奏篇而嘉歎俾還禁槖以論思出有黃覇
龔遂之風民庸籍甚入居蘇公吕侯之任人命繫焉
朕念必行卿辤母費
　　　賜觀文殿大學士游佀三上奏劄辤免再任
　　　宫觀不允詔
勑游佀詔諭已詳􁃶祈愈確昔彦博垂九齡而得謝
豈限引年之文杜衍僅一請而獲從殊匪貪賢之意
尚𣣔遣使者安車之禮詎可無廩人継粟之恩萬鍾
何加豈容心扵求冨三命而俯無乃過於為恭夫知
止知足固老氏之名言可速可乆亦孔門之中道况
大臣之辭受繫列辟之觀瞻卿無執謙朕不反汗
　　賜太傅左丞相兼樞宻使魏國公鄭清之再
　　　上奏辭免姪次申與見次監司恩命不允詔
勑清之朕以丞相避勢逺嫌虽貴極公台而宗戚鮮
少又皆常調平進與寒門素族無異僅有一兄子本
由科第發身白首州縣異於所謂恩澤侯者畀節起
家良不為過丞相方且攷据古今頓首固辤章郤復
上夫負薪牛具恩之薄也朱輪葉轂侈之過也朕之
報功無己丞相之訓儉有素奈何援是以為比乎渙
命必行巽凾姑止
　　　賜觀文殿學士陳韡上表掛冠不允詔
勑陳韡卿飬氣至剛得孟氏之學鞠躬盡力有孔明
之風頃煩畫繍之行鄉廼𣣔角巾而還第州里化其
㢘遜之行朝野仰其髙潔之名宣室前席之咨方渇
聞其至論神武掛冠之奏忽求踐於昔言夫辤两杜
之位何節之虧郤萬鐘之禄何滿之有方叔之猷尚
壯晋公之年未衰卿猶股肱亦旣冠二三執政之列
朕所體貌其可拘七十謝事之文益堅在王室之心
母作遁生民之計
　　　賜禮部侍郎兼給事中兼侍讀張磻乞祠不
　　　允詔
勑張磻卿多士之宗法從之老秦誓所謂黄髪詢謀
漢人所謂白首魁壘之臣也朝廷有遺忘賴卿陪輔
旃厦有顧問待卿啟沃格心之學造膝之言有人所
未知者曰朕禋祀卿以耆年奉章左右略親湯液隨
奏藥喜第甘泉之頌前宣室之問朕方有意奈何欲
引去乎方今號召天下賢雋未至舊人如卿㡬何屈
指其體眷注勉為朕留
　　　賜資政殿大學生正奉大夫提領户部財用
　　　兼知臨安府趙與􁤏乞歸田里不允詔
勑與􁤏前卿厭劇思閒歸志浩然朕詩以留之居無
㡬何復有汶上之興豈猶未孚朕意耶自頃計省京
尹每難其才卿疊二組踰十年使國力未甚屈糴價
不敢上其事亦豈易㦲求全之論㡬於太過卿䟽殆
有所激而云自昔任事之臣獲乆其職䆒扵用者鮮
矣朕扵卿終始如一無可間之亦鉅細必從無不售
之言舍朕将安之乎夫顧衆口之毁譽而欲潔一身
之去就䟽逺者然也豈所望於同姓之卿歟
　　　賜太傅左丞相兼樞宻使魏國公鄭清之再
　　　上奏乞歸田里不允詔
敕清之朕顓任元台乆虚次輔君臣相得庶㡬同聲
氣之求機務至䌓寕免獨賢劳之歎忽覧封章之疊
上冀還政柄而勇歸首授寒暑相代之言歷陳古昔
薦賢之事居常樂善尤喜聞樂克之為孰不吝權乃
欲惟國僑之聽如卿卓識自昔罕儔今朝無虎豹在
山之威邉有蚌􁎡相持之勢方且寄安危扵元老奈
何潔去就扵一身孟子謂予豈舍王詎宜出晝洛誥
曰公無困我未可明農尚体眷勿存形迹
　　　擬進左丞相鄭清之丐歸田里不允詔褒
朕所以留丞相者至矣來䟽猶以耄耋為辭昔在元
祐彦愽以師臣輔政蘇軾稱之曰其綜理庶務酬酢
事物雖精練少年有不及貫穿右今治聞彊記雖專
門名家有不逮朕觀丞相摹畫天下事與所上朝廷
章奏盖今彦慱也夫鎮物資重望經國湏老謀朕之
方仰成卿勿言去
　　　賜安徳軍莭度使開府儀同三司充萬夀觀
　　　使與權乞休致不允詔
勑與權卿望重宗英位崇使弼前抗陳情之䟽暫為
遷祔之行孔氏合葬於防何其久也季子來歸於魯
跂手望之忽覧奏凾力求還笏素有為蒼黔之志又
非掛衣冠之年何所嫌疑遽兹勇决豈朕用才之弗
盡致卿陳誼之甚髙夫功名貴始終之全忠孝無仕
止之異國家近属寕不馳魏　存闕之心将相重臣
未可作羲之誓墓之語盍踐予寕之約願聞入覲之
期
　　　賜叅知政事呉潜再上奏乞解罷機政不允詔
敕呉潜卿以重望毗大政朕所深春人無間言㳺覧
封章以慨時病懼物論爲辞求解機務有大臣之風
矣朕政以時病為憂早朝晏罷思與卿等圗之卿而
引去則所謂助明時行善事者卿當属之誰耶賈誼
有言醫能治之而工不使至今識者為漢道恨卿任
崇輔弼朕方以卿為活國之鍼艾求時之盧扁也其
安厥位勿費乎辞
　　　擬進叅知政事吳潜乞解機政不允褒詔
朕累詔留行卿䟽可以止矣復援錢若水勇退為言
朕惟若水適值平世得遂其志今為何時中外喁喁
望治位参廊廟以身狥國可也豈得但以退為髙乎
卿旣立𥘉節又欲保晚節朕謂體群臣孰若禮大臣
其悉至懐益肩忠報
　　　賜同知樞宻院事徐清臾再工奏乞解機政
　　　不允詔
勑清叟詔墨猶濕奏凾復上勇退未已為之撫然朕
於士大夫之在列者未嘗輙聽其去况二三大臣乎
卿知時事之歎宜念朕肱之竭力任本兵之重盍彊
精神而拆衝豈必以潔身辞位為髙耶矧素着直諒
數聞忠鯁夫直言國之葉也忠社稷之鎮也朕方倚
卿為重又何危殆之有
　　　擬進同知樞宻院事徐清叟乞觧機政不允
　　　褒詔
方今歲功告成邉烽不聳政朝廷力行好事之時而
二三大臣方且更迭求退深所未喻也卿之忠直朕
所照知决去無名晋行有詔若魏證所云君都顯號
身荷羙名者朕之所圗扵卿也豈必以二踈两龔自
擬乎其勿重陳益思叶濟所請冝不允
　　賜寳章閣學士提舉江州太平興國宫陸徳
　　輿辤免除寳謨閣學知泉州不允詔
勑徐輿卿昔以天宫夕拜代官勸讀遺近矣去而帥
閩七聚之人安之属困讒舌棲遲衡泌朕既采公論
雪前誣而楚中山之篋矣温陵調守徒得君重謂巳
佩二千石印綬需函來上若重扵南轅者夫民之情
偽卿知之矣卿之條教民習之矣亟其叱馭為朕一
行噫自先朝至今牧是邦者不知其㡬推㐮惟十朋
惟思惟徳秀其民尸而祝之朕之望扵卿者如此
　　　賜直祕　主管鴻禧觀時暫主奉祭祀趙與
　　　澤辭免除福州觀察使提舉佑神觀嗣秀王
　　　不允詔
勑與澤安僖王國之近属宜百世祝爾於次冝襲爵
前議刻印而雅尚冲挹若不欲就封者姑令主祭朕
每入孝宗廟未嘗不惕然也子曰必也正名乎兹授
爾亷車昨爾茅土典故則然非朕創始及披来奏乃
以季父伯氏當封輙殀為辞夫殀夀定數也継續大
義也朕聞天道福善而益謙尔行已居官強扵為善
辭榮避寵退然好謙曰貴曰夀必然之理嗣安僖者
非爾而誰
　　　賜少保保寕軍節度使充萬夀觀使謝奕昌
　　　再上奏辞免特封祁國公不允詔
敕奕昌朕前詔諄諄意卿已對揚矣需章復上猶以
無例無名爲辞夫公爵一也有郡國之分則有一品
二品之異卿所　再命而僂者豈以是故耶然位峻
孤卿固已極一品也升郡為國猶稍下扵一品何以
謙巽為哉况見諸故府寕免拘例蔽自朕志豈曰無
名亟拜恩言勿煩詞費
　　　賜資政殿大學士㳂江制置大使知建康府
　　　行宫留守馬光祖乞畀祠廪不允詔
勑光祖朕以卿俊傑識時務文武有威風授以閫銊
留鑰之重前虜飲江卿忠憤激發遺授師悉賦輿蒙
犯霜露上下徃返靡遑處使上流得以收萬全之
功卿與有劳焉忽覧来奏諗疾求閑將勤由劳國事
而然今退遁之虜猶之困獸曷嘗頃刻忘闘某風寒
當蔽遮某户牗當綢繆惜分隂合羣䇿汲汲圗之可
也朕宵旰如故未嘗敢即安卿又豈得而懐歸乎其
提大綱省細務嗇精神近藥石天相忠勤何恙不已
　　賜寳章閣直學士提舉萬夀宫周坦辭免依
　　　舊職差知徽州不允詔
勑周坦卿以倫魁雅望法從舊臣卷懐退䖏超然事
外若未嘗貴顯者奉祠香火無躁心起家佩貳千
石印綬無喜色方且頓首未奉詔出䖏去就之際甚
雍容矣徽錐支郡實江左佳處昔汲黯不願出守武
帝謂之曰卿薄淮陽耶黯至而淮陽大冶卿其强起
爲朕一行
　　賜少傅保康軍節度使安撫大使屯田使知
　　　鄂州兼衛馬軍侍指揮使湖廣總領兼夔路
　　　䇿應使吕文徳再上奏辤免特授太尉陞大
　　　使職事恩命不允詔
敕文徳功髙者賞厚任重者禮隆卿築險而思播之
守堅燔梁而渝合之圍解其功可謂髙矣建旗鼓開
幕府以鎮楚援蜀其任可謂重矣縻以好爵非厚也
陟其使名非隆也朕方以上流付卿冝恭君命冝封
軍實冝以英衛李郭勲業自勉若夫崇尚辭巽若儒
生修餙邉幅之爲者豈所望扵大将哉
　　　賜馬光祖辭免以任責浚築冝城特轉两官
　　　仍令學士院降詔奬諭恩命不允詔
勑光祖昔之知非勢者言守江南必先經畫江北不
易之論也冝城版幹之役雖宰府决其議大農給其
費然任責而經畫竭力而禆助則閫臣之功進柣二
等予心猶以為慊乃頓首固辭何耶雖志存體國自
云職分之常然賞不酬勞夫豈勸懲之義朕不反汗
卿母執謙
　　　賜試尚書工部侍郎楊棟辭免兼中書舍人
　　　行下房文字恩命不允詔
勑楊棟卿昔以小冢宰兼内史文辞行乎中朝今乃
以不能退托竊所未喻然則前日之受非耶况起部
之事簡扵銓綜掖垣之職在扵翰墨青氊舊物豈必
辭遜朕觀卿根茂而實遂無老壮之異齒宿而意新
何枯涸之有雖嘉冲挹宜亟對揚
　　　賜試尚書工部侍郎楊棟辤免兼直學士院
　　　恩命不允詔
勑楊棟漢命司馬相如視章揚雄待詔承明之廷唐
見李白於金鑾殿先朝用臣軾臣轍臣祖禹臣壁朕
擢臣牽臣了翁真禁林皆蜀珍也卿西州之彦奥學
瑰文簡古而蔚尤宜為誥當仁之舉不必遜惟行之
命不可反朕方延竚卿可欽承
　　賜觀文殿大學士提舉洞霄宫董槐辭免依
　　舊職判福州福建安撫大使恩命不允詔
敕董槐朕憂七聚之區不經謀帥卿樂一立之趣未
即啟行覧来奏之披陳頗自箋於疾憊力乞寑除書
洪毅若王臣匪躬易之工夫然元老克壮之猷晚尤
之委寄庶㡬了學之義素所講明舍則藏何如用則
行載之言未若見之事綬帶聊煩於鎮拊凝香不廢
於研尋涣號惟行巽凾可已
　　賜董槐再辤免判福州福建安撫大使恩命
　　不允詔
勑董槐前詔確乎甚堅需章郤而復至昔舉公四世
之舊猶命保釐營平七十之餘尚圗方略卿之清健
朕所倚毗初無覆車之足懲必欲銷印而未可便當
建閫勿復循墻
　　　賜董槐三辭免判福州福建安撫大使恩命
　　　不允詔
勑董槐十國為連莫隆扵分閫三命而俯未已扵循
墻况一方興來暮之謡雖逺役適行春之際平生素
志居常後樂而先憂古者大臣莫不朝聞而夕引朕
母仄汗卿勿懐安
　　賜皇女昇囯法公主辭免進封周國公主恩命
　　　不允詔
勑皇女周國公主父之於子經垂立爱之言名不假
人國有進封之典肆繇鍾阜改畀洛京詔爵者朕之
至公辤榮者(爾)之謙志亦既分扵成渙豈容遂扵雅
懐宜即欽承母煩固避
　　　賜皇女周國公主辭免擇日備禮册命恩命
　　　宜允詔
勑皇女周國公主車服以庸帝子之常制典冊備物
朝家之彌文新渥既行舊儀當講覧巽函之未已執
謙柄而力辭深諒雅懐姑蠲禮縟所辭宜允
　　　賜知樞宻院事兼參知政事兼太子賔客朱
　　　熠乞俾遂退閑不允詔
敕朱熠朕思濟時難敷求哲輔與之共政于兹有年
摹畫足以圗回聽量足以容受樞機周宻每黙運於
帷籌鬷假和平方共調扵鼎實朕所加禮國皆曰賢
何嫌何疑忽焉有舍魯之志将安将楽豈其志在營
之時昔将相驩則䇿士安劉之計行君臣睦則強敵
圗晋之謀沮宜體眷留之意益肩寅恊之心
　　　賜揚棟辭免除權刑部尚書兼職依舊恩命
　　　不允詔
勑楊棟名滿九牧身兼数器蓋園綺之羽翼嚴徐之
議論羽僑之潤餙班馬之述作或得其一足以名世
傳後卿乃材全羙具昔人謂陸機人患才少君患其
多此言殆為卿發也秋卿雖號劇曹以卿為之綽乎
有餘地矣况文昌台斗之貴妙選而授何以辞為
　　　賜王爚辭免除禮部尚書兼職依舊恩命不
　　　允詔
勑王爚聽履之除為真已晚鳴謙之䟽得寵若驚卿
之公忠士所矜式典銓曹則古文斐馬輔儲禁則今
之綺園進長春官深愜時望然徳業既尊扵一代則
班聮宜正於六卿選而用焉辞之過矣其欽承於詔
㫖可略去扵偽文
　　賜端明簽書樞宻院兼權參知政亊皮龍荣
　　　辞免依舊周提舉編修勑令同提舉編修經
　　武要略恩命不允詔
勑龍荣朕治法布于象魏謨断見于鴻樞頼卿提綱
成國鉅典兹彌綸扵萬務仍筆削於二書乃輔臣攸
司之常然大儒已試之效自宜對越何必遜辞
　　　賜端明同簽書樞宻院事沈炎辞免兼同提
　　　舉編修勑令依舊同提舉編修經武要略恩
　　　命不允詔
敕沈炎緯武經文樞廷已試着律定令府宰攸司朕
方圗内外之修攘明政刑於間暇雖封裁各分乃属
而典領必惟其人成命旣朌巽章可止
　　賜何夢然辭免兼同提舉編修經武要略恩
　　　命不乆詔
敕夢然朕修政以攘夷常徳以立武命卿該輔爲朕
折衝雖料敵臨機紀載各欽扵乃属而舉宏攝要典
司實頼扵鉅儒蓋職守之當然欲遜辭其何謂亟祇
成命式想逺猷
　　　賜㳂江制置大使馬光祖辞免除觀文殿學
　　　士職任依舊恩命不允詔
勑光祖卿居守陪京盡獲諸将鎮静如羊陸精練如
陶庾既經典畫扵大計又　綜理其理務首公盡瘁為朕
寛江面之憂者繄卿是頼進班書殿盖用阜陵待珙
故亊而卿方執亊柄騰巽牘深所未喻人物如卿乃
退托扵不能然則材與力豈復有出卿右者乎典聽
朕言勿復有請
　　　賜楊蕃孫辞免以皇女周國公主下嫁男鎮
　　　恩命不允
勑蕃孫朕愛鍾一女選上乆之而得鎮焉非直以左
畹之故昔在恭聖有大造于朕欲報之徳一也戚家
子多崇飲餙㳺而鎮清修酷嗜斈羙秀工属詞有士
人之風二也此皆爾累世積慶所致亦過􁎯義方之
教蔽自朕志預飾攸司已㳙築館之期难狥循墻之請
　　　賜馬天驥辞免依舊資政殿斈士除福州福
　　　建安撫使恩命不乆詔
勑天驥朕惟七聚之區土狹而人稠地方所産無㡬
食之者衆故其事以筆耕其民多墾山漁海自營衣
食思得賢师徃拊摩而安輯之卿出建三閫有聲
績入間两社有忠力昔爲鐔守習其土風長樂弄印
無踰卿者謂已叱馭戒嚴顧方拜䟽辞巽非朕謀帥
之意也卿其倍道開藩爲朕布宣寛大愛飬夲根禁
戢饗殘振徳貧弱使甌粤之民如䖏畿甸朕豈乆劳
卿于外者
　　　賜董槐辞免依舊觀文殿大學士提舉洞霄
　　　宫進封永國公恩命不允仍故封吉國公詔
勑董槐卿堅卧家山力辞藩閫恬退風之可勵薄俗
朕念無以見禮大臣尊高年之意也爰命進爵然卿
既為公矣由郡而國不過序升何以辞為來䟽又以
父名引嫌深得先賢不听楽之義已詔移封卿宜對
揚成渙勿復有請
　　　賜馬光祖再上奏辞免除覲文殿學士聀任
　　　依舊恩命不允詔
勑光祖國家重閫帥之權與偏帥異遇大臣之禮與
群臣異卿佩玉麟符開大幕府委任之權既重待遇
之礼亦殊兹陞書殿之隆名盖率先朝之舊典胡為
謙挹尚尔巽辞有功見知念宣劳之乆矣無徳不報
欲反汗其可乎所辞冝不允
　　　賜龍圖閣學士提舉興國宫陳塏乞引年休
　　　致不允詔
勅陳塏昔在開禧嘉定召彼故老一時如臣㳺臣鑰
臣大中臣達接武于廷惟臣萬里臣頴不至先皇知
其不可彊起就加褒崇焉前朕命卿冠西清學士之
列主洛社耆英之盟猶此意也某水某丘尋釣㳺之
舊在朝在野仰廉退之風豈必引年謝事而後為高
乎以徳則尚有就問于家之礼以齒則未及箴儆于
國之年勉為朕留母遽請老
　　　賜太傅右丞相兼樞宻使兼太子少師魯國
　　　公賈似道再乞祠禄不允詔
勑似道欲還相印殊駭輿情雖賜壐書未廻雅志朕
當天下適多事之日卿有人臣不能為之功沂黄牛
峽而蜀祲銷揵白鹿磯而江濤息欲馬順流之謀沮
断鰲立極之勢安班師而遄虚己以聽委弓旌於巖
穴交璧帛於道涂朝半老儒國多君子胡為高興求
解䌓機昔謝安興挽鬚拊箏之嗟裴度有灰心霜鬢
之句朕以肝膽而相照無毫髪之間言况守法者难
愜悻心首公者遑恤私怨秋防不逺肝食未寛念同
舟遇風之時急而求子若滿堂飲酒之際樂反棄予
人将謂何卿必不爾
　　　賜髙衡孫辭免除户部侍郎兼知臨安府
　　　淅西安撫使恩命不允詔
勑衡孫昔在祖宗廟三司使開封尹必用臣拯臣襄
之流為之以徳不顓以材也卿生長故家議議猶接
前輩緒宫勤勞四方政事不失儒者大指前勇退出
處有光今召歸望實罙　重朕以地官天府命卿為
眞猶列聖選擢儒臣之意視印無㡬何霧潦之洽化
為晴霽怨咨之聲轉為􁁅愉亦可以見天意人心矣
卿其即就列疾治事以節裕財以廉化俗使民不加
賦而大農足吏不犯法而京兆清用酬眷知勿事謙
巽
　　賜禮部侍郎詹文杓乞𥙷外不允詔
敕文杓朝廷清要官曰言路曰柱史曰説書侍講曰
春官宗伯卿前後偏為之靖而共平賔謙毖而重厚
有常人吉士之風属方進律奚遽引去夫所謂更迭
出入之制非以待侍從言語之流援楚為詞殆於未
可朕惜以近臣之勇退有流行之言卿與衆君子而
同升何妨賢之有
　　賜太傅右丞相賈似道再上奏乞賜罷免不
　　　允詔
勑似道灾害之出天心之仁朕誦斯言而加驚隂陽
不和臣等之咎卿叢其責以自帰逺引三公􁏎理之
文近述四臣觧罷之例抗章愈力申諭未囬朕惟古
者占書水潦隂類内得無小人間君子之象外得無
四夷侵中國之憂宜汎掃朝廷宜調繆牗户宜豊積
貯以備荒札宜詔誅賞以賛陽眀頼卿老謀壯國元
氣乃敷予心腹見上下交孚之情儻移諸股肱豈君
臣相勑之義
　　　賜觀文殿大學士判平江府浙西两淮發運
　　　大使措置浙西和糴程元鳯乞還山林不允詔
勑元鳯自昔大臣典藩多貴重自佚雖凖之忠彦慱
之賢猶有崇飲飾㳺之譏卿之鎮呉門也以民戚休
爲已若樂有運甓之勤無凝香之適首奏蠲偽増之
租鎸敷糴之額使朕得意志慮家至户到下令未甞
操切忠恕而已治賦無他繆巧莭縮而已視向来司
牧餫数公治行爲冠兹覧来奏遽欲投閑嵗亊埀成
糴数未足卿而懐帰則郡隳已成之緒民墮不終之
惠也卿之未可捨朕猶呉人之未能捨卿也
後村先生大全集卷之五十五
後村先生大全集卷之五十六
　内制
　　不允荅詔
　　　賜程元鳯再上奏乞退居田里不允詔
勅元鳯再求閑退殊咈眷留猒劳恩佚者凢人之情
首公竭節者大臣之誼况害稼之潦甚廣惟憇棠之
地稍輕九扈所積無羸萬竈非糴不飽方且倚仁牧
為軍民之命詎容奪赤子於父母之懐卿其簡省文
書親近湯液吏民頌禱俾夀而藏神物獲持何恙不
已
　　　賜程元鳯三上奏乞卑祠禄不允詔
敕元鳯勉留者再難狥雅懐力言者三未眷意孚昔
者周分西陜畢尹陳郊雖勛舊重臣猶勤劳外服而
况政方就緒詎容他人之变更糴甫開端宜戒黷吏
之科抑必鎮静常如始至必勸誘使之樂輸卿體國
甚忠豈有遐心而欲去衛生素謹預知㣲恙之必瘳
尚聴斯言姑安汝止
　　　賜厲文翁辤免除資政殿學士㳂海制置使
　　　兼知慶元府恩命不允詔
敕文翁資殿隆名制垣重寄雖予新渥亦爾舊氊昔
命出而復寝也以師言今令行而不反也以獨斷矧
如海道尤急秋防宜叱馭而逐行胡倚轅而未發朕
惟難平者機事易感者人心减户租為保障則晉陽
之守堅散賞賜予軍吏士大夫則馬服之戰勝卿乆
動心而忍性必酌右以御今益自奮扵猷為勿徒煩
扵謙遜
　　　賜江萬里辞免除端明殿學士同薟書樞宻
　　　院事恩命不允詔
勑萬里本朝至慶歴間號称極盛之時然二虜大為
邊患天下之力殚敝扵陜西河北國勢疑稍弱矣我
仁祖所以尊中國而攘戎狄者豈有它道㦲聚諸賢
於朝而擢任其尤有人望者於二府入則籌帷出則
行邊制以智謀磨以歳月二虜皆臣伏矣卿任言
責則抗蕭生汲黯之直典銓綜則有毛玠山濤之清
公卿有闕物諭必擬卿乆矣本兵之地不當用若人
耶卿其惜分隂建長䇿以佐朕之大有為巽避小㢘
卿勿詞費
　　賜江萬里辞免同提舉編修經武要略恩命
　　　不允詔
敕萬里史官多網羅舊聞不必皆目撃身履也惟時
政記及經武之書則二府大臣自記其獻替之言或
使其属執簡而自筆削焉故二書尤可傳信卿書法
見扵瑤編者嚴矣今既晉居西府九家朝應接戎機
科瑣邊吏皆卿所摹畫也進而宻啓退而實録十萬
世将有攷焉奚以辭為
　　　賜權刑部尚書楊棟辞克國子祭酒恩命不
　　　允詔
勑楊棟師儒必極天下之選然後士無異論卿西州
魁彦有徳有言出藩入從風節不撓縉紳相語曰是
為善類主夏盟者韋布聚談曰是為公論立砥柱者
適大司成弄印本属之卿而誰属乎卿顧以職繁力
分引辞夫課試講説僚寀之事卿直以道徳典刑使
諸生觀之化耳朕言不再其即欽豕
　　賜参知政事兼太子賔客皮龍荣辞免以皇
　　　太子宫滿歲推恩特轉一官恩本不允詔
勑龍荣儲寀滿歲晉秩舊典礼經然也况居䕫卨之
任而冠園綺之列者乎卿以参與大臣從吾兒㳺輔
導之徳深調䕶之功髙序遽一階予心猶以為薄抗
章巽避寕不損事體而廢邦彛哉卿言有大而能謙
朕令惟行而不反
　　　賜同知樞宻院事兼權参知政事兼太子賔
　　　客沈炎辞免以皇太子宫滿歲推恩特轉一
　　　官恩命不允詔
敕沈炎朕為宗社萬世計豫定國本于茲一年儲學
日益儲徳日進皆卿等羽翼調䕶之力也年劳迁轉
凢有職于春宫者莫不然矧居園綺之列安得而獨
辭乎卿於從㳺之際議政之頃思其逺者大者以輔
導吾兒辭官小亷毋劳固請
　　　賜簽書樞宻院兼太子賔客何夢然辞免以
　　　皇太子宫滿歲推恩特迁一官恩命不允詔
敕夢然朕豫建國本妙簡儲僚自宫端而下皆當世
之耆儒宿斈惟賓師之任則以一相及二三執政為
之尤重其選也然以西府之望從東宫之㳺談經議
政之際所以輔導吾兒厥功茂焉年劳増秩有列扵
鶴禁者皆然卿雖罕辞朕不反汗
　　　賜同簽書樞宻院事兼太子賔客江萬里辞
　　　免以皇太子滿歲推恩特轉一官恩命不允張
敕萬里漢𥘉建儲既以叔孫通為太傅張良為少傅
又使園綺四人者為之羽翼曰煩公䓁卒調䕶太子
此朕命二三大臣各客于春宫之意也卿繇人望執
樞事以輔臣言則以躋西府之班以儲寀言則宜受
東宫之賞兹事有体卿言太謙
　　　賜趙崇􁁷辞免除吏部侍郎兼職依舊恩命
　　　不允詔
敕崇㣲昔之善典選者曰清介曰平允清則不狥乎
私介則不撓於勢平則如秤之於輕重允則犂然當
於人心魏晋之毛玠山濤唐之裴馬不過率是道尔
朕於近臣中察卿熟矣長都曹武地官士大夫称其
剛勁有守府史胥徒惮其嚴明难犯夫如是則長搒
注官之人操緃予奪一聽於小宰而不受抑扵主事
令史矣此卿所優爲也母庸多遜
　　　賜資政殿學士通奉大夫提舉萬壽觀史宇
　　　之上表再辞免除資政殿大學士知建寕府
　　　恩命不允詔
敕宇之爾之顯考有劳扵國有徳於朕猶當十世宥
也朕見二季若爾考焉伯氏不䆒於用而夭朕甚悼
之爾胝伯氏尤温恭長厚守括帥越皆有遺爱建之
爲郡俗獷於越而事繁於括爾其以昔之治括與越
者治建則爲良二千石矣由浙入閩壌地相接豈必
聚糧奉母行春人生至樂又何不從(政之有所辞冝不/允不得再有政請)
　　賜守尚書户部侍郎髙衡孫乞祠不允詔
敕衡孫自漢以來京兆尹率以擊断為威風發摘為
聰明爾久出藩入從於是二者盖優為之豈優為而
不屑為耶抑儒者氣象固然耶夫擊断發摘扵郡國
之間末也論思獻納扵朝廷之上本也觧天府而治
地官朕之所以待爾者加厚矣
　　　賜觀文殿學士光禄大夫㳂江制置大使馬
　　　光祖辞免召赴行在恩命不允詔
敕光祖古之人其扵分閫也必跪推轂以遣之其扵
還率也必歌出車以劳之廼眷龎臣乆膺重寄亹亹
于蕃乎四國慆慆不歸者三年邊城增百雉之雄天
塹無一塵之警遂寛憂顧備罄忠勤属渇想扵儀刑
俾趣修於朝謁延佇介圭之至止庶㡬前席而問焉
倐騰巽章具述謙志使臣豈不序情而閔以礼劳多
事之時未可奉身而求退予環後矣俟駕可乎
　　賜同知樞宻院事兼權参知政事兼太子賔
　　　客沈炎乞㫒祠禄不允詔
敕沈炎朕方以水灾雷變恐懼修省思與二三大臣
講求所以消弭咎證感召和氣者卿於此時引疾求
去翩然出闗都人士莫不駭異以退為髙而置君民
於度外将安取此朕已遣黄門趣卿返斾其即奉詔
共圗國事俟民氣稍甦天休滋至徐謀出處未晚
　　賜簽書樞宻事兼太子賔客何夢然辤免同
　　　提舉編修敕令恩命不允詔
勑夢然卿材兼文武位重弼諧天下之務惟㡬既
煩共二王者之法易避不過約三矧群僚分載筆之
勞若碩輔特提綱而已力辤奚謂舊典則然於紫樞
黄閣經綸之餘放金科玉條㳂革之故修政事攘夷
狄中外無虞决律令定章程精粗並舉亟承休命毋
事撝文
　　賜徽猷閣直學士通奉大夫新知建寕府陳
　　顯伯辤免召赴行在恩命不允詔
勑顯伯朕𥘉改紀卿首賜環其眷注在諸臣之右顯
屡以疾來諗為之進西清之直需南邦之次以俟薬
喜又歲餘矣賢路既開孔鸞畢集而目中乆不見卿
廼於陽復之日馳驛再召側席久之巽函復至夫難
進易退固朕所敬昔病今愈獨不可趣造於朝乎環
顧在列年事盖有先於卿者其為朕憣然一來天棐
忠忱何恙不已况近臣從容諷議足矣豈必以筋力
為礼哉
　　賜沈炎辤免除資政殿學士提舉臨安府洞
　　　霄宫恩命不允詔
敕沈炎朕以卿两載奮庸同心輔政故於其勇退也
則賜温詔以勉其留及其留之而不可也則以秘殿
大邦葉其去而卿畏避權寵涕唾榮利必欲丐閑朕
既俞卿辤郡之請顧拜䟽不已辤洞霄又辤資政在
卿潔身之誼髙矣人謂朕何國家進退輔臣有禮夫
豈其然所取巳兼毋庸多遜
　　　賜權刑部尚書楊棟辤免除權禮部尚書目
　　　下供職兼職依舊恩命不允詔
敕楊棟礼官之長在有虞氏爲秩宗在周為大宗伯
至本朝而其官尤重朕不暇逺引如臣軾臣裳臣璧
臣了翁皆以獨珍踐乎台斗卿負倫魁之望有諸老
之風若古六卿既居其二矣夫禮刑相為表裏又曰
制礼止刑與其勞煩卿以吕侯蘇公之事不若位置
卿於伯夷后䕫之選朕志先定奚以辤為
　　賜文州刺史駙馬都尉楊鎮辤免除宜州觀
　　　察使恩命不允詔
敕楊鎮在昔恭聖决策援立使朕𬒳衮服冕南面有
天下傳之千萬世誰之功也嗟乎慈容逺矣思所以
用情於吾毋者蔽自朕志命爾尚主盖舘甥之三日而
有㢘車之授爾既聮姻帝室典故則然豈得而巽避
哉昔之尚主者多矣惟真長子敬脂泽不能涴富貴
不能淫爾羙秀而文必能以二賢自勉副朕遴選之
意辤官小亷當志其逺且大者
　　　賜馬光祖辤免依舊觀文殿學士除提領户
　　　部財國兼知臨安府恩命不允詔
敕光祖以計省兼京尹其來已乆廼者兵費寝闊歲
事薄収非止無九年之蓄㡬於無宿儲矣非止蘇湖
秀之民難食杭民亦貴糴矣此二職素難而在今日
尤難朕弄卬莫知所屬問之在朝在野皆曰非卿不
可朕念卿名位貴重冝坐而論不冝又坐而行然寕
考用韶朕用與􁤏皆合省府而並命二臣亦不以貴
而憚劳矧卿精忠體國非二臣所敢望歟都人望卿
之來惄如調飢抗䟽執謙近於徐行而拯溺矣卿毋
費詞朕不反汗
　　賜太傅右丞相賈似道辤免男賈徳生特除
　　　秘閣修撰賈徳潤特𥙷承奉郎除直秘閣賈
　　　徳生妻趙氏特封吴興郡主賈蕃世妻趙氏
　　　特封冝人恩命不允詔
敕似道朕為爱女舘甥為元良擇嫓我家之曠典率
土之同慶况丞相元勲盛徳與國相為休戚上有壽
母不有羙子若婦燕賚而封拜之君臣之情也亦邦
家之光也詩不云乎吉甫燕喜既多受祉卿為人臣
不能為之功則當受人臣不當受之禮又何滿盈之
有
　　　賜参知政事皮龍榮辭免兼權知院樞宻事
　　　恩命不允詔
勑龍榮自昔中興之時莫如周之宣王其事偹見於
詩序詩者蔽以一言曰内修外攘而已今逺則邊患
未已虜情叵測隱憂之衡慮近則大農之絶畿民飢
歉生視之無䇿朕焦劳于上思與二三大夫共圗之
卿參大政副本兵以國事為憂而不以名位為樂進
兼元樞權任罙重夫必有天保之治然後有采薇之
揵其序如此朕之所望於卿也既非越爼奚必循墻
　　賜同知樞宻院事權兼参知政事何夣然事
　　　辭免除参知政事恩命不允詔
敕夣然朕位置柄臣責以治功位愈髙責愈重非直
隆其体貎峻其品秩為卿光寵也書曰期試以功子
曰必有所試朕昔䖏卿諫諍則盡言無隱逮付卿機
政則同心夾輔試而詳之察之審由副樞拜參與位
愈高矣然天下喁喁望治其責不愈重乎卿其佐朕
攬權綱明政刑進賢退不肖以副朝野之望亟祗渙
渥母執謙撝
　　　賜觀文殿學士光禄大夫提領户部財用兼
　　　知臨安府浙西安撫使馬光租辭免除同知
　　　樞宻院事兼提領户部財用兼知臨安府兼
　　　太子賓客恩命不允詔
勑光祖卿既衮帰朕将柄用屬都人之簽傒煩舊尹
之重臨教條甫頒精采頓異然鎮畿甸則止於弹壓
三輔坐廟堂則可以鞭笞四夷若胷中之甲兵與肘
後之方劑多多益辦恢恢有餘廼登副樞且冠儲采
以見執任之重兼大京兆之雄必能叶漢相憂邊之
謀講周官荒政之說卿既有振聀之譽朕無愧知人
之明渙汗已行需函勿上
　　　賜太傅右丞相賈似道再辤免男徳生特除
　　　秘閣修撰徳潤特𥙷承奉郎除直秘閣徳生
　　　妻特封呉與郡主蕃世妻趙氏特封冝人恩
　　　命不允詔
勑似道卿有大勛於王室朕加異数於相門禮縁人
情其來尚矣前詔諄諄而卿牢辤未巳且謂臣鄰罕
比然則凢今臣鄰亦有再安宗社之功如卿者乎朕
非濫予丞相非虚受執謙過矣
　　　賜馬光祖辤免兼同提舉編修經武要畧恩
　　　命不允詔
勑光祖國之大事頼史氏之編摩武之善經皆樞臣
之摹畫雖曰屬僚之執簡然資賢弼之提綱卿以勲
庸副于宥宻運籌决勝既参帷幄之謀撮要舉宏冝
專筆削之任辤之亡謂非所敵知冝即對揚母劳巽
避
　　賜知建康府陳昉辤免除户部侍郎兼權刑
　　　部尚書恩命不允詔
勑陳昉諸侯入為王卿士周也公卿有闕選表於郡
國漢也其來乆矣爾前帥鄞福民到于今稱之起牧
建安朞月之政而有百年之思周家所謂㢘䏻漢人
所謂治平第一於爾見之特槖聴履之除将以為副
符擁麾者之勸况羣賢畢至獨舊徳雅望乆劳于外
人得以議朝廷之遺忘矣冝疾其驅以逺猷告
　　賜太傅右丞相賈似道辤免第賜宅家廟令
　　　有司條具以聞恩命不允詔
勑似道朕以卿勲侔創造為之卜潭潭之居志在顯
揚為之作奕奕之廟况有累朝之舊比未聞先正之
力辤卿爵髙而志愈謙功大而心轉小倦倦拜䟽縷
縷陳情謂杭方歲儉而民飢越則州貧而財乏儻並
興於二役必胥動於群言無廣厦芘萬間之心有大
臣慮四方之志朕念爾徳未報何官可訓昔宇宙飜覆殆
哉岌岌乎今江沱宴安是誰之力也雖庙謨宏逺固
無庸去病之家為然世徳深長詎可效王珪之復祭
其祗渙渥不必凟詞
　　　賜皇女周漢國公主辤免令所司擇日備礼
　　冊命恩命宜允詔
勑皇女周漢國公主父子主恩既加異数典冊備物
合舉常彛載披循墻之辤乞寑臨軒之礼雖涣汗不
反朕無戯言然謙尊而光爾有懿識宜從忱請姑略
彌文所辤宜允
　　賜寳章閣直學士王克謙辤免除寳謨閣學
　　　士依舊佑神覌仍奉朝請恩命不允詔
勑克謙士大夫之有聞於時有勞於國與民者雖倦
㳺或㣲恙朕猶維之縶之不聴而去爾之一門二惠
競爽皆嘗貴近矣又弱一个焉爾用未盡才顧因足
弱乆廢朝謁兹以眞學士奉内祠維之縶之之意也
昔者病今日愈則造於朝矣成命已朌毋庸多遜
　　賜江萬里辤免除依舊端明殿學士提舉洞
　　宵宫恩命不允詔
勑萬里朕於進退大臣每致其厚若夫負當世重望
謨謀廟堂曽㡬何時乃卷懐而去朕察其不可留也
俾以端殿領洞霄焉歴現群公先正離合去就之際
皆無㡬微見於言面其去也以六月息其耒也則七
日復矣此卿所素講者朕今不反奚以辞為
　　賜提舉洞霄宫徐清叟辞免依舊職提舉佑
　　神觀兼侍讀恩命不允詔
敕清叟老成者國之典刑徳齒者古所尊敬元正朝
㑹郡公在列目中乃不見卿所以申前歲予環之詔
聞卿雖開九秩而言議風㫖不减昔時研㝷論着皆
有新意夫豈安洛社之樂而無巍闕之心者况珍䑓
間舘非敢劳卿以事細旃廣厦雍容談經而已縱卿
耆艾朕獨不能給扶耶其就蒲輪以慰延佇
　　賜少保觀文殿學士充醴泉觀使魯國公趙
　　葵再上表乞引年致仕不允詔
敕趙葵前已郤謝事請兹復陳知足之情信斯言之
也是渭濵之叟可以勿歸淇澳之老不必箴敬于國
矣朕惟士大夫以辭榮為髙當無事之世倡勇退之
風可矣時方多故卿之勲徳其身進退繫囯重輕柰
何致為臣而去乎昔裴度雖老尚佩安危先臣彦慱
踰八袠而不得謝縱卿有遐心不造於朝國有大疑
朕猶将就訪于家也其孚此意勿復有言
　　　賜資政殿學士知福州馬天驥辞免聀事脩
　　　舉特陞除資政殿大學士職任依舊恩命不
　　　允詔
敕天驥卿以舊弼徃鎮全閩下車屬耳而治声流入
京師古所謂五月報政者於卿見之矣朕惟七聚土
瘠民貧累朝無筦權之征以厚其生臨遺之初盖嘗
諭指卿推朕徳意志慮布之條教專以㢘儉而飭巳
不為繆巧以生財與一路吏民相安於無事凢厲其
里㳺於校耕其野皆翕然譽之如出一口雖姑之疑
子産者亦歌之矣大學士之拜於以見朕褒表循良
之意奚以辭為
　　　賜参知政事兼權知宻院皮龍荣乞觧機政
　　　不允詔
敕龍榮卿以鴻碩兼幹鈞樞其聞望則本朝倚重其
徳度則善類属心而况鼎鼐之味甚知岩石之瞻尤丨
峻忽求勇退良咈眷懐厥蘇湖歉而尚費賑荒淮蜀
揵而未容於弛俻方将與卿等力行好事申儆國人
以凝前功以毖後患卿所謂二宜去朕為不然㢘謹
非細行也将母就養至荣也烏得以是而辤位乎
　　　賜皮龍荣再上奏乞觧機政不允詔
敕龍榮勇退之章郤而復至且顓以親闈為辤夫狄
公顧雲為不遑将母言也赤母請粟為不足於養言
也卿奉安輿来非不遑矣以列鼎養非不足矣今欲
辤貴盛而味澹泊舍安佚而就䟦履豈承顔養志之
道哉勉為朕留勿復有請
　　　賜乃𥙿辤免特除檢校少保依前皇姪保寕
　　　軍節度使天水郡國開公加食邑實封恩命
　　　不允詔
敕乃裕我國家懐族之恩過於朝代至於踈屬莫不
比肩顯融况尤親而近者其可無以寵異之乎爾朕
之猶子清修好學建旄既乆使之􁆖儀亞保其迁不
為驟其賢不為忝循墻之請過矣過矣朕言不再尚
克欽承
　　　賜皮龍荣辤免除大資政殿大學士知潭州
　　　恩命不允詔
敕龍榮望欽一時任重二府朕惜其去留之不可
念聖經有禮大臣之訓言國朝有鎮鄉部之典故乃
如相閫方闕歲臣盖汝父母之邦受予芻牧之寄夫
拊創殘之俗必訪問其疾苦継　剥之後必蠲除其
苛細意卿倍道疾馳如捄焚拯溺然顧方抗章巽避
非所望於卿也其祗成渙不必劳謙
　　　賜史龍荣再辤免除資政殿大學士知潭州
　　　恩命不允詔
勅龍榮胡相目比年以來数易師守前之不能厚保
彰以衛民後之徒能因科調以剥下㓂至而蹂踐甚
廣痛定而愁嘆未甦夫連十餘城之守任四千石之
重寕無它人以卿坐廟堂之久念鄉國之切遂用先
朝名臣帥本道故事煩卿一行如卿所謂流離燋悴
者然無來暮之想豈謙巽時或况春陽載熈将母行
邁綵衣畫繡父老􁁅迎有足樂者奚以辤為
　　　賜觀文殿學士提舉洞霄宫朱熠辤免依舊
　　　職知平江府兼淮淅發運大使恩命不允詔
敕朱熠吳㑹為今右扶風地望素重自大尹兼都漕
以来視昔為重属兹弄卬起卿於午橋緑埜非以麾
節煩吾重臣之行也念樍貯竭而荒政無以継餽餉
急而歉歲未易糴上下交病敦寛顧憂惟卿資長者
有惻怛之意通世務者有康濟之材牧餫之寄無以易
堯而來奏乃謙巽太過何也夫臣弼青社臣鎮宛丘
之事逺矣如臣珙臣熹臣徳秀賑荒之政豈可無舉
而行者若糴事則朕减之又减矣卿其叱馭疾驅以
趨一方之急以見體國爱民之義
　　　賜朱熠再辭免依舊職知平江府淮浙發運
　　　大使恩命不允詔
勑朱熠前詔諄諄謂冝趣駕耒章毣毣尚費循墻畿
氓甚澤鴈之流離内溝方切邊戍待木牛之飛􁃀减
竈未能此為何時顧拘常禮惟体國乃大臣之義而
活民亦仁者之心諒幡盖之行春慰袴𥜗之來暮佇
騰治㝡式副眷懐
　　　賜太尉保康軍節度使吕文徳辤免除開府
　　　儀同三司職任依舊恩命不允詔
勑文徳自吾有狄患而爾有智勇自奮於兵間周旋
三邊大小百戰者援蜀今復瀘其功尤偉調卒轉餉
皆宣威幕自任不以煩朝廷使人人皆如爾之忠忱
体國朕豈憂此虜哉使相之拜良不為過焉而來奏
方謙謙然爲諸将叙劳尤見不矜功伐能之意昔人
比戦勝於獵歸功於發蹤指示者今獵者各分所獲
爾欲辤發蹤指示之賞可乎所辤宜不允

後村先生大全集卷之五十六
後村先生大全集卷之五十七
　内制
　　不允答詔
　　　賜觀文殿學士徐清叟再辭免依舊職提舉
　　　佑神觀兼侍讀恩命不允詔
敕清更朕反席以待耆英之至而卿再䟽若重於一
出者其説有二曰引年曰知止朕以為未然申公八
十而議明堂武公九十而作抑戒豈必皆以謝事遺
榮為髙乎古之人有杖於朝者先朝待元老大臣有
命子孫扶掖者朕甚慕之冝疾其驅慰此渇想
　　賜楊棟辭免除禮部尚書兼職依舊恩命不
　　允詔
敕楊棟以大宗伯持天下文衡之職也亦故事也自
臣軾之後少継之者朕付卿此事所以期望之者深
矣卿帥其屬䏻体朕意以闗洛之理學革埸屋之文弊
一榜之間得士為盛夫闈棘而貴主司之公撤棘而
旌主司之劳此累聖重科舉優近臣之意秩宗真拜
朕非濫予况卿號儒宗魁彦受之豈為泰乎
　　　賜葉夣鼎辭免除兵部尚書兼職依舊恩命
　　　不允詔
勑夣鼎朕選用儒英典司文柄方其入而較藝也則
戒以公明及其出而撒棘也又觀其去取卿藻鑑精
而權度審凢所品題所模索者多雋才佳士故事放
榜之後主司或大用或峻遷厯厯可数况卿以粹徳
雅望乆冠履班因春闈而賢勞峻夏卿之真拜朕意
猶以為薄卿故欲辤之乎夫及間暇圗修攘如卿所
云正大司馬九伐之任冝踐言冝舉職有文事者必
有武備朕所望於通儒也
　　　賜包恢辤免除禮部侍郎兼職依舊㤙命不
　　　允詔
勑包恢漢儒惟新公轅固年最高學㝡正然屢聘召
而皆不究於用至今議者爲漢惜之卿年與學亦今
之申轅也歲悦來歸雖已華皓而精悍不衰貳秩宗
則肅朝儀侍邇英則守師説造膝之語絶口不傳朕
敬其典刑察其忠實爲貞之拜及今已晚然朕之待
卿豈不厚於漢之待申轅乎辤之過矣
　　賜徐經孫辤免除刑部侍郎兼職依舊㤙命
　　　不允詔
勑經孫古人有明試之法為未用者言也儒者有已
試之效為既用者言也爾昔入爲御史有直聲出為
㢘使方伯有嘉績朕寘之華近察其忠實秋卿讞
多所平返夕瑣封還凛然風采雖恬靖靡求於速化
然賢勞冝峻於貞除矧望實之素孚而論思之有補
予非濫受卿勿牢辤
　　　賜孫附鳳辤免兼同提舉編修經武要畧并
　　　授朝奉郎恩命不允詔
勑附鳳朕延登儒碩俾執事樞軍國之務帷幄之籌
皆舉而屬之矣今警遽少息事㑹方來所望同心夾
輔之臣共脩攘夷復古之政昔漢唐中興曰樞機周
宻曰措置得宜而兵財不與焉朕責成於卿等如此
至於筆削武志特兼職之一遷轉文階亦舊典之常
其奚以辤爲哉
　　　賜太尉保康軍節度使京湖安撫制置兼屯
　　　田大使四川宣撫使兼知鄂州兼馬軍都指
　　　揮使湖廣總領吕文徳上奏辤免除開府儀
　　　同三司㤙命不允詔
勑文徳復瀘之役卿功第一巽函初上論卿勿辤前
詔未至遽騰再䟽謙謙然有馮異賈復之風非以高
爵為荣者然賞不踰時武志也令出惟行君命也卿
烏得而執一至之見乎昔李靖郭子儀唐之名将皆
　冨貴夀考然則天相卿之耆龎福艾必矣又何冐寵
　踰分之慮
　　　　賜新除兵部尚書葉夢鼎辤免陞兼脩國史
　　　　實錄院修撰㤙命不允詔
　勑夣鼎述作其難事乎前軰言唐實錄惟順宗一朝
　我宋實錄惟英宗一朝出韓愈王安石一手故辤省
　而事偹共惟寕考三十餘年之治史官纂述僅咸初
　草至於討論修飾潤色之任必属鴻儒故事以官高
　望重者提其綱卿多士所宗六官之長其徃為朕鋪
　張揚厲以對茂陵在天之靈循墻之請非朕敢知
　　　賜新除禮部尚書楊棟辤免陞兼脩國史實
　　　錄院修撰恩命不允詔
勑楊棟朕方選司馬遷班固之才属之纂述卿乃援
劉知㡬韓愈之語形諸遜辤尋繹卿説政自未然知
㡬以三長自任然猶歎十羊九牧愈始者誅姦發潜
之志甚壮既而曰今舘中非無人必将有作者夫知
幾愈之意良以不得專汗青之任爾卿以大宗伯提
綱此事同舘學士如堵墻以觀落筆與唐朝所以命
㡬愈者異矣卿而不可當誰可者
　　　賜洪勲辤免兼侍讀恩命不允詔
勑洪勲自天子至於庶人未有不須友以成者朕在
宥滋乆典學一念始終不替爾昔以詞臣開卷丹地
親且近矣去而将指自我不見于今三年每御邇英
常渴典刑召以夏卿欲告猷于禁闥也進之勸講欲
温故于旃厦也前已盼趣行之命巽函過矣止勿復
言
　　　賜觀文殿大學士提舉洞霄宫吉國公董槐
　　　乞生前致仕不允詔
勑董槐古訓有之曰尊髙年曰敬大臣朕於二者尤
致其厚卿以年則國之耆俊以位則朕之前撥也矧
祝釐無機務之煩居里有考槃之樂胡為抗䟽遽乞
垂車夫冨貴人之所欲卿郤邑租祠廪而甘一尊二
簋觧葱珩孟勞而返深衣大帶所謂不以萬鐘動其
心三公易其介者辤周召之任亨松喬之夀必然之
理也隂陽豈爲能冦哉勉親湯液何恙不已謝事之
請非朕敢知
　　　賜孫附鳳辭免除兼權參知政事㤙命不允詔
勑附鳳先朝置两参與共筦㡬務故有文學問修典
故問㮣之語今虚其一可乎朕每覧卿諌書嘉其有
指侫觸邪之勇察卿心事知其有尊君親上之忠不
次拔擢俾登宥宻帷幄有人矣朕惟折衝自強本始
外攘自内修始今紀綱未肅條章未備蠧弊未清
非止一事然則曰兵柄曰政本卿才多多獨不可以
共二與成命已攽撝文宜畧
　　　賜楊棟辤免除端明殿學士同簽書樞宻院
　　　事兼太子賔客㤙命不允詔
勑楊棟朕登進輔臣必先徳望非若它官可以序升
而次補卿研尋理學㩀依名節仕無附麗世莫磷淄
徳足於已矣愈拜祭酒勸誨諸生贄典貢舉多得名
士望字於一人矣况代言而典冊鮮儷輔儲而調䕶
甚忠朕察其才堪大任俾執事樞天下喁喁望治卿冝
激昻奮發與吾大臣同心合徳智謀經畫其逺者大
者方且雍容辤巽顧今何時寕不失事機而曠天上
乎其即就列朕言不再
　　　賜孫附鳳辭免兼同提舉編修勑令依舊同
　　　提舉編修經武要畧㤙命不允詔
勑附鳳西都尚黄老者以刑法為司空城旦書而韓
愈亦有理官不儔三后之論然本朝設金科創勑局
以朝士刪脩侍從詳定而宰輔提其綱焉豈非曰淑
問曰審克乃臯陶吕侯軰人之事否則一獄吏所决
何至煩吾公卿乎朕既擢卿共政機務餘間從其長
暨乃僚以虞之五刑周之八法漢之三章講貫而修
明之使昭掲如日星易避如江河亦仁人之所樂也
奚以辤爲
　　　賜楊棟辤免除提舉編修經武要畧恩命不
　　　允詔
勑楊棟得禦戎之上策莫若本朝緝經武之一書丕
昭洪烈雖曰群僚之執簡允資碩輔之提綱卿以傑
魁位于宥宻既其政能爲其大若兼職烏得而辤強
本折衝朕方重樞機之任詔乆傳逺卿冝公筆削之
權渙號己揚需章為贅
　　　賜馬光祖辭免除依舊大觀文殿學士知福
　　　州㤙命不允詔
勑光祖卿經營四方夷險一致召從顓閫入賛本兵
以見執政之尊行大京兆之事帷幄之中制勝慮逺
憂深輦轂之下無譁令行禁止予奪公而靡知強禦
可畏應接勤而不以貴重自若時都人稱此賢尹卿
鞠躬盡力自箋遲暮而求間朕序情閔勞為擇便安
而均秩乃延㤙之書殿付長樂之帥藩盖今日七聚
之樂郊亦中興名相之補䖏暫還枌社少侯瓜時諒
深愜於雅懐尚何煩於多遜
　　賜兵部侍郎兼侍講洪勲辭免兼直學士院
　　　恩命不允詔
勑洪勲自昔以世掌絲綸為羙談朕不暇逺引如臣
皓之有适遵邁臣宗召之有貴誼皆父子相踵禁林
為衣冠盛事卿之先人朕之内相黄麻紫誥天下傳
誦卿復以大手筆継之摛文堂起草臺乃其舊㳺出
於親擢所以增我家典冊之光豈特為卿文户之荣
哉尚体眷懷母為謙巽
　　　賜刑部侍郎兼太子左庶子徐經辭孫免陞
　　兼太子詹事恩命不允詔
勑經孫漢初士立功名者甚衆及羽翼元子則属之
園綺輩人豈非談經義傳儲徳以宿望不以新進耶
卿自資善𥘉開從吾兒㳺迨春宫肇建以諭徳召其
問辨齒宿而意新其誦説辭約而理盡為元良直諒
之友緊老成典刑之人進之宫端托以國本盖選掄
之素定勿謙遜之徒煩
　　賜馬光祖再辤免依舊觀文殿學士知福州
　　　恩命不允詔
勑光祖辤受之誼惟其當而已卿釋樞府而返書殿
之班去神臯而需閩閫之戍所謂辭尊而居卑辭冨而
居貧巽函再上欲併辤舊氊新纛翛然從赤松子㳺
在卿逺勢避權之舉髙矣羙矣豈朕閔勞貪賢之意
哉夫可以取可以無取取傷亷辤之可也今朕所以
錫命者皆卿劵内之物奚以辤為
　　　賜禮部侍郎兼侍講包恢兵部侍郎兼直院
　　　兼侍講洪勳辤免經筵進讀唐鑑終篇並特
　　　轉行一官恩命不允詔
勑包恢洪勲昔唐太宗有以古為鑑朕三復而允蹈
不知唐治最近於本朝祖禹又評三百年之事最切
於治體是以日臨邇英命諸儒更迭開卷卿固守師
説世之耆儒(洪侍郎云单傳/家學國之端人)旃厦宻勿凢所開説多
與祖禹暗合朕深嘉歎徹章進秩厥有舊比亦奚以
辭為哉
　　賜太傅右丞相兼太子少師賈似道辭免以
　　皇太子宫滿歲推恩特轉一官恩命不允詔
勑似道元良天下之本前朕命相多矣莫為國家定
大計者自卿宅揆與朕同心同徳首建春宫而又招
聘耆儒端人以輔翼之參决乆而益智習事講貫熟
而發言當理近以其所學於賓友者成書來上由公
日啓迪之善開社稷灵長之基太公望賜履而封未
聞力巽正考父循墻而走母乃太謙宜畧撝文欽承
茂渥
　　　賜參知政事兼太子賔客何夢然辭免以皇
　　　太子宫滿歲特遷一官恩命不允詔
勑夣然黄閣逢辰風際風雲之㑹青宫滿歲例霑兩
露之恩卿爲國疑承實傳儲貳積勞乆矣遷秩冝然
云何鳴謙乞寝成渙朕令一反爾言未通盖從㳺吾
兒固不止於一世儻獨為君子何以䖏於群公
　　　賜簽書樞宻院事兼權參知政事兼太子賔
　　客孫附鳳辞免以皇太子宫滿歲特轉一官
　　恩命不允詔
勑附鳳弼臣共政頼辰告之忠儲寀遷官以年勞之
故既出綸而溥及奚抗䟽而力辭况論徳則先群公
而序爵則間两社盖自端尹而不莫不承思乃如賔
師之尊詎客避寵
　　賜端明同簽書樞宻院事兼太子賔客楊棟
　　辞免以皇太子宫滿歲特轉一官恩命不允詔
勑楊棟朕頃建春宫擇天下耆徳名儒居羽翼之任
首得卿焉于兹三年使吾兒學問日精詣徳譽日宜
昭者卿力居多歲籥再周儲寀遷秩舊典然也辭之
何謂固有朝共政而夕拜恩者况昔尹今賓名位愈
重乎朕令不及卿詞勿費
　　　賜權史書修撰兼太子詹事葉夢鼎辭免除
　　　吏部尚書兼職依舊恩命不允詔
勑夢鼎朕以卿出䖏有本末論恩有𥙷益由夏卿拜
天官雖出獨斷亦采衆譽而除目適與卿祠請周日
卿遂温前䟽併辭新命且援孟軻之言陳誼甚髙夫
軻之意為知進而不知退可以無取而取者設也若
卿之賢聞於天下不求而得既得而不患失何禮義
之有愆積望之厚而取数之㢘非辭受之失披欽承
渙渥勿上需章
　　　賜户侍陳昉辭免除權户部尚書恩命不允
　　　詔
敕陳昉邊俻未弛兵費愈濶國甚貧矣前世類加賦
於民以贍經用朕非惟不忍也方且抑憲元祐用李
常爲版書之意命爾進長地官惟尔蕳要而非清淡
宻察而有實用庶乎䏻以道御取予者其即欽承勿
劳辭遜所辭宜不允
　　　賜趙崇媺辭免除權刑書兼聀依舊恩命不
　　　允詔
敕崇媺六卿各洽其事而秩卿所治之事天下之民
命繫焉昔人有言奏當之成雖臯陶聽之以爲有餘
辜言深文巧鍜之可畏也惟精明者能燭闇惟宻察
者不受欺卿真其人文昌台斗之拜遂付之以吕侯
蘇公之事卿其以所施於省闥銓曹者爲朕蔽天下
已獄已朌涣渥勿上巽函所辭冝不允
　　　賜知樞宻院事朱熠再辭免以充進呈安奉
　　　玉牒禮儀及使經武要畧禮畢各特與轉两
　　　官恩命不允詔
二書體大涣渥已朌再䟽辭堅謙撝太過非眇躬之
濫賞有列聖之成規矧以龎臣輯兹鉅典卿言良是
欲慕正考父之恭朕令惟行豈容范宣子之遜爰申
諄諭其即對
　　　口宣
渙號既行盖爾功之宜賞需章復上何朕意之未孚
式克欽承毋庸多遜
　　　賜太保右丞相益國公賈似道再上表辤免
　　　國史實録玉牒㑹要經武要畧進書禮成轉
　　　官恩命不允詔
前詔逺引伊尹孟軻極其諄切來䟽自方卜啇考父
尚爾謙撝在端揆欲倡㢘退之風然先朝固有褒崇
之典卿雖絫奏朕亦三思謂京鏜蒙慶元之思㡬於
太厚若王旦𬒳祥符之賞孰以為非已差告廷之辰
姑止循墻之請
　　　口宣
有敕卿言極品不可序升國有常彛詎容獨廢冝祗
成涣毋復執謙
　　　賜簽書樞宻院事皮龍荣再辭免以進奉安
　　　日歴㑹要礼畢轉官加思恩命不允詔
朕尤重纂脩之事幸睹成書凢與聞筆削之臣皆霑
醲賞卿方該輔職在提綱内而立政造事之大方外
而制敵禦戎之長筭網羅咸偹軌範昭垂旌劳疊進
於文階引義㳺形於巽牘攷邦彛之具在所謂胝功
儻使領而力辤寕無妨衆但當亟受不必重陳
　　　口宣
有敕成書來上典司之力居多増秩固辭㢘遜之風
可敬予寕濫賞卿勿劳謙
　　　賜簽書樞宻院事沈炎再辭免以同提舉編
　　　修經武要畧就充禮儀使特轉两官依例
　　　加恩恩命不允詔
朕内飭治功外嚴武俻雖明謨雄㫁機宻不傳於史
官然濃墨大書紀纂具存於宥府茲奉鉅篇而登進
載加碩輔之典司疊二秩之殊褒遵累朝而故實胡
爲再䟽猶守一謙執簡而書可以帥其属矣循墻而
走豈所望於卿哉其即欽承勿勞詞費
　　　口宣
有敕經武之書繄卿之力辤官之說匪朕攸聞其祗
服於訓言勿固持於謙志
　　　賜皮龍荣再辤免除参知政事恩命不允詔
朕敷求賢佐恊濟治功既遣貂璫臨門矣車馬陳庭
矣卿方再䟽􁃶避引先朝諸臣以自鑑戒夫易蕳未
能忘情於進用者卿未嘗汲汲朕察其端介忠實授
之以政烏得以是而自儗哉十一載之遇未易逢也
一二日之㡬不可曠也卿其拜詔就列勿費乎辤
　　　口宣
有勑抗章未已辤寵益堅朕深惜桑䕃之易移卿冝
思機務之難曠勉脩職業庸副春懐
　　賜沈炎再辤免除同知樞宻院事兼權参知
　　政事恩命不允詔
朕舉文武二柄属之於卿眷益隆任益厘矣宜及國
家間暇叶賛廟謨汲汲焉共圗修爙之政乃抗章􁃶
避未已先辭受之小亷後安危之大計豈所望於二
三執政之臣哉巳飾攸司毋納巽牘
　　　口宣
有勑機事方來宜深惜於日力巽章屡上得無曠於
天上卿請雖頻朕言不再
　　　賜試右諫議大夫兼侍讀何夢然再辭免除
　　　端明殿學士簽書樞宻院事恩命不允詔
朕進用二府大臣付以天下國家之事参扵興論蔽
於朕志而得卿焉每覧群臣章奏莫切於任理任法
之䟽卿今得位可以行其言矣不此之圗顧方謙巽
未已非所望於輔臣也其祗成命不必凟辤
　　口宣
有勑親擢樞臣共籌國事方欲舉修攘之大政豈宜
狥辭受之小亷巽命再申需章姑止
　　賜右丞相兼太子少師賈似道辤免勑令所
　　　修進景定編類吏部七司續降了畢特與轉
　　　兩官依例加恩恩命不允詔
載覧奏函固辭遷秩夫上道撥下法守乃世哲之訓
言若次律令定章程亦大臣之職業既群僚之皆進
豈端揆之獨遺卿則云無階之可升朕則愧有功而
不賞科條森列永遵蕭相國之規涣渥巳行勿效范
宣子之遜
　　　口宣
有勑朕於慶賞一視舊章卿再謙撝游辤新渥欽承
温詔庸体至懐
　　　賜同知樞宻院事兼参知政事權沈炎辭免
　　　勑令所脩進景定編類吏部七司續降了畢
　　　特與轉兩官依例加恩恩命不允詔
涣號已行需凾未止經曰𢡟功懋賞盖以奨於賢劳
諺云經進經脩𥘉不分於乆近况勑屬各霑異渥豈
柄臣獨守一謙其体至懐毋勤再請
　　　口宣
有敕卿與進書適當初拜朕方行賞烏可獨遺有舊
典之具存在撝文之宜畧
　　　賜右丞相賈似道再辭免進書轉官
　　　恩不允詔
巽命重申需章屢至著爲律定爲令朕方喜於成書
撮其要舉其行卿詎容於辤賞井井乎灋則馭官之
别謙謙然名器假人之言冝拜新綸式存舊典所辭
宜不允仍斷來章
　　　口宣
有勑二秩之増舊章是率三命而俯雅志未　宜畧
撝文毋曠機務
　　　賜幸臣賈似道等上表奏請皇帝御
　　　正殿不允詔
比以積隂爲沴淫潦兼旬耳簷溜如聞歎愁暏蒙霧
如畏威怒徧宗群望申飭有司發粟散財赦過宥罪
曲盡憂勤之至尚虞感格之難避師氏之正朝約太
官之盛饌晨昐親禮夕現霽華活民命於阽危表天
心之仁爱兹披來奏請復常儀然瀕江之編户浮蒙
近輔之低由為壑灾傷甚廣昏墊甫甦彼曰怨而曰
咨今猶未已予求安而求飽人其謂何卿等之所以
爱君者甚忠朕心之所以　愈敬
　　賜幸臣賈似道等詣文徳殿再上表奏請御
　　　正殿不允
朕惟君之事天猶子之事親方其出菑害以示譴告
也必思敬怒晨威以冀其銷餌及其霽顔色之復慈
爱也必愈怡聲下氣以求其底豫今精祲甫交敬肆
随異則一念有時而間断方寸不足以對越矣况此
屋漂揺而親事法宫自若細民糠粞而惟辟玉食如
故雖甚凉徳寕不恧然卿等其輔朕不逺交修相勑
以助陽剛以消隂慝以相我穡事路朝聽治徐議未
晚
　　　賜右丞相兼太子少師賈似道辤免皇太子
　　　宫滿歲特轉一官恩命不允諾
徳隆者任重劳大者報豊曩卿宅揆之𥘉賛朕建儲
之䇿既從㳺於宫者亦議政於朝堂成吾兒仁孝恭
儉之名皆相君模範典刑之力年劳序進舊比俱存
繇宫端而下皆遷豈師氏之尊可後循常錫命恨莫
醻鴻翼之功陳義引辭寕欲避鷹揚之拜其祗涣渥
毋咈眷懐所辭宜不允
　　　　口宣
有勑儲僚服寀滿歲遷官師氏執謙笺天避寵卿雖
陳於雅志朕難廢於彛章
　　賜何夣然上表再辤免除同知樞宻院事兼
　　權参知政事恩命不允
渙號載揚需章洊至文武欲盡予方急名臣之求事
㑹方來卿毋使庶工之曠冝慕姫公之待旦宜如陶
侃之惜隂以康濟艱難以新羙治化力辭過矣衆望
觖然皆云郤是而循墻奚異徐行而拯溺斯猷斯謀
爾告久已相孚朕心朕德乃知胡為未喻亟其就列
副此虛懐
　　　口宣
有勑西樞科瑣於三邊東府彌綸於萬務繄選掄之
甚遴顧謙巽而未皇宜畧虛文共脩實政
　　　賜何夢然再辤免除参知政事恩命不允
卿進毗大政允㥦羣心兹覧需函猶執謙柄逺慕䕫
龍之相遜自云凖介之不如惟先朝之擢二賢世稱
其直節若近日之居七争競號於敢言昔所建明今
可施設胡為辭再三命之祀得無曠一二日之機况
治功尤貴於惜隂而鉅用何拘於滿歲其孚此意勿
費乎辭
　　　口宣
有勑轉廳之除前已播告循墻之䟽兹復披陳典聴
朕言恪共　職
　　　賜馬光祖再辭免除同知樞宻院兼提領户
　　　部財用兼知臨安府兼太子賔客恩命不允
卿既大用人無異詞胡為来章未諒前詔况旰食方
勤於此顧若時髦孰賛扵西樞卿抱壮心指管樂而
自許朕監成憲命弼琦而同升固将天張皇威輔導
儲徳修政攘夷盍先圗其大者主計尹京未免斵而
小之全材左右之共宜庶務精粗之畢舉盖真知庖
丁觧牛之易何至有馮婦摶虎之嘲所言甚謙惟令
不及
　　　口宣
有敕妙選廷臣延登樞筦以廟堂之貴重兼省府之
劇雄卿欲辤焉誰與領此
　　　賜揚蕃孫再辤免特除保康軍節度使提舉
　　　佑神觀恩命不允
卿㳺控表章而辭寵朕非輕名噐以假人上則念先
后援立之恩下則嘉爱女囬貤之請亦既偹築壇之
禮豈容執避席之謙彼三揖而進者觀羙之常若再
命而僂者為恭之過受之則是止勿復言所辭宜不
允仍断表章
　　口宣
有敕屬朕出綸命卿伏鉞㳺辤成漁毋乃勞謙情宜
相孚汗不可反
　　賜皇帝乃𥙿再辤免特授檢校少保恩命不允
屬有親踈固難㮣論君司慶相時有異恩乃如再䟽
所陳必𣣔十年之待此廷臣辭遜之常礼豈家人唯
諾之至情所辤冝不允仍断來章
　　　口宣
有敕朕加惠近臣通班亞保既告廷矣可循墻乎已
戒攸同毋納來奏
　　　賜楊棟再辭免除端明殿學士同簽書樞宻
　　　院事兼太子賔客恩命不允
洊辭宥宻偹見　忱凢卿所云皆朕未諭上宰集思
而廣益冀啇㩁於帷籌同列栛恭而和衷可調胹於
鼎實宜講周家修穰之政冝𢋫虞廷喜起之歌以副
朕知以荅輿望與其守難進之志謙謙於寵荣孰若
及可為之時汲汲於事業姑停巽牘毋曠繁機
　　　口宣
有敕經綸重望方頼折衝辭遜浮文寕無妨要宜孚
前詔奚必牢辤
後村先生大全集卷之五十七
後村先生大全集卷之五十八
　内制
　　請詞朱表卅一首
　　　明堂大禮前於天慶觀啟建預告九位五嶽
　　　四瀆道塲請詞
伏以剛日載㳙将展儀於宗社先期加謹敢徼福於
髙穹俯竭精䖍仰祈隲相普錫豊年之慶乞臻熈典
之成
　　　滿散朱表
伏以宗祈練日将講縟儀先事告期冀歆精意諒天
心之眷顧相歲事之豊登祀典用成皇圗有永
　　　太乙宫啓建　明堂大禮預告祈晴道塲滿
　　　㪚醮一千二百位分請詞
伏以秩祀杪秋将告䖍於重屋先期浹日敢激福於
殊庭今太史之龜筮協從若有司之籩豆已戒惟隂
晴之未定盖夙夜之靡寕寅羾緑章仰祈蒼昊伏願
瓣香上格颷馭下臨圎魄中天映黄流而同色霽華
麗曉儼玉路之無塵
　　　太禮前二日朝獻景靈宫分詣
　　　元天大聖后請詞
伏以欽若昊天方精禋於重屋告于始祖預欵謁於
殊庭雖慙明德之馨庶啟後人之佑仰憑道妙俯鍳
衷忱
　　　明堂礼畢奏謝　諸陵攅宫表文
伏以藏事周寑備芬芬苾苾之儀徼福漢陵曕􁚞􁚞
葱葱之氣威靈如在禋祀克成仰先烈以興懐薦微
忱而摧謝
　　　明堂大礼畢於天慶觀啟建告謝請詞
伏以講禋類之縟儀幸無闕典荅穹示之靈貺厥有
常彛謹叩竹宫薄羞蘋薦伏願天其申命方開熈洽
之期神之格思益介簡穣之祉
　　滿㪚朱表
伏以奉秬鬯以精禋已蒙嘉應薦蘋繁而昭荅庸罄
微忱伏願帝鍳孔昭天休滋至九扈奏金穣之喜四
時調玉燭之和
　　　天基節芧山設醮
彌月初生有神光之下属後天難老非巧歴之能推
惟昊穹示箕翼之祥即福地羞澗溪之薦凢眇躬所
祈者豈秘祝之謂哉上欲綿社稷之卜年下則爲蒼
黔而歛福共願髙真來格寸念黙孚俾爾熾昌敢獨
專於一己躋民仁夀可推廣於八荒
　　　滿散朱長
月紀孟陬震出適當於五月虹流華渚節名永紀於
千秋翼翼拜章穣穣降福敬挹澗溪之潔少酬天地
之仁
　　大乙宫申奉聖㫖今月卄七日就　靈休殿醮交
　　年清醮并正月三日修設天基聖節清醮請詞两道
　　　交年醮請詞
臘盡春迴稍變嚴凝之候乾旋坤轉将開平治之期
仰蒼昊以陳辭為黔黎而祈福伏願靈斿來下忱悃
黙孚年歲屡豊可拾畦間之穗烟塵永熄不傳塞上
之烽
　　　天基聖節請詞
受命於天乆仰重離之照誕彌厥月適臨出震之辰
即殊庭宻露於禱析庶同宇咸躋於仁夀冨非專饗
情必上通伏願畀洪範之疇鍳華封之祝過於箕翼
雖巧歴而莫推譬諸岡陵若雅人之所詠
　　　正月二日恭遇
　　　皇帝甲子萬夀觀設醮詞
歲歴甫新届此孟陬之月道家尤重在於元命之辰
稽首蘂珠薦忱薇藻恭願俾爾純嘏惠我無疆祝天
子之萬年如詩所詠錫皇極之五福以夀為先
　　　滿散朱表
庚申啓運雖舊惟新甲子循環既周復始仰瞻蒼昊
俯歴丹忱伏願節紀千秋多覧忠臣之鑑嵩呼萬歲
壹如太史所書
　　　仲春潮旺就吳山忠清廟設醮祈保江岸詞
風濤浩渺莫險於二淛之江潮汐徃來尤盛於仲春
之月有神主宰自古流傳即靈瑣之邃嚴為都人而
祈􁃶恭願寳薰上格颷馭下臨金隄絶蟻亢之憂連
甍安堵砥柱中龍門而　立巨浸順流
　　　三月三日㳟遇
　　　皇帝甲子本命萬夀觀設醮詞
春熈寒徃方鍾興運之祥日吉時良適際元辰之旦
俯陳悃素仰叩穹蒼伏願監此精忱卑之純嘏錫庶
民之五福共保太和開夀域於八荒敢懐專饗
　　　滿散朱表
蒼規垂暮適然臨本命之辰緑簡笺天非敢當封人
之祝穟煙上徹颷御下臨豈惟近臣聞嵩嶽之呼抑
使吾民有春臺之樂
　　　立夏就龍翔宫正陽殿脩設感生帝醮詞
規春垂暮靡　代謝之期衡夏闓端将届清和之侯
敬羞蘋潦䖍叩竹宫恭願帝監孔昭靈斿來下詩𢋫
唐殿應無苦炎熱之嗟絃奏舜廊孰不觧薰風之愠
　　　七月四日恭遇
　　皇帝甲子萬夀觀設醮詞
封人之祝巧歴莫知元命之辰道家所重敬羞蘋藻
仰叩蘂珠恭願監此精䖍錫之純嘏祈天永命益為
迓續之圗夢帝與齡孰測延洪之筭
　　　滿散朱表
精忱之至無徼福之心肸蠁之間有與齡之兆顧慙
凉徳忝荷洪休罄華祝之􁁅呼挹澗泉而摧謝
　　　仲秋潮旺就吳山忠清廟設醮祈保江岸詞
京師諸夏之本甚矣浩繁浙江八月之潮尤其洶湧
欲編甿之安堵即靈瑣而監閽不假一壺民免其魚
之患靡劳萬弩浪無如馬之髙
　　　天基聖節萬夀觀設醮詞
誕彌厥月昭示於休符受禄于天敢私於凉徳輙羞
蘋薦仰叩竹宫冀丹赤之上通與蒼黔而均𬒳曰夀
曰富壹如皇極之敷欲安欲生各遂人情之願
　　　滿㪚朱表
儲祥震夙時届𥘉生顧徳菲凉福寕專饗甫露章之
上徹我颷馭之來臨所願開夀域於八荒不敢當華
封之三祝
　　　天基聖節茅山設醮請詞
青規届序甫布陽和赤氣呈祥有開景運稽首隃瞻
於福地齋心黙禱於皇穹以渺躬膺歴数之歸以凉
徳託士民之上多歴年所克享天心屬逢誕節之前
期盡屏昔人之秘祝恭願雨晹朝順朝野歡娱錫五
福於庶民敢云專饗開八荒之夀域孰不樂生
　　　滿散朱表
王春正月屬届𥘉生福地名山𥘉非秘祝盖均爲於
漙率豈􁑖饗於菲凉願垂天地之仁俱錫居民之福
　　　正月七日恭遇
　　　皇帝甲子本命萬夀觀設醮請詞
新歲紀孟陬之月方届履端渺躬逢本命之辰敢懐
徼福俯羞菲供仰扣殊庭恭願鍳此㣲忱錫之多祉
周而復始喜景運之循環惠我無疆非歴家之能筭
　　　滿散朱表
受命于天獲承丕緒誕彌厥月適值元辰箋丹悃以
力析冀蒼穹之垂佑
　　　仲春潮旺就吳山忠清廟設醮祈保江岸請詞
浙江險阻自古而然潮候徃來於春尤盛祈都人之
奠枕薰靈瑣之辨香恭願神物䕶持風濤恬静六飛
所駐塡安衆大之區千丈之隄杜絶漂揺之患
　　　太乙宫申保蠶麥設醮請詞
女㓛伊始各勤五畝之桑民食方艱尤望兩岐之麥
欲田里免飢寒之患必雨暘無乾溢之愆廼述輿情
仰干穹聽恭願惠風和暢化日舒遅蠒似罋而倍収
競練白雪餅如篩而一飽蚤刈黄雲
　　　三月八日恭遇
　　　皇帝甲子本命萬夀觀設醮請詞
維暮之春式届陽和之候誕彌厥月聿開震夙之符
輟叩殊庭寅繙祕笈伏願皇圗山鞏夀祉川憎逢甲
子之元辰用祈景貺紹庚申之寳運永保丕基
　　　滿散朱表
緒業之託實傳渺躬隂陽者流尤重元命爰控精祈
之悃敢萌專饗之心願與臣民同躋仁夀
　　　立夏就龍翔宫正陽殿修設感生帝醮詞
朱明候應初欣壠麥之登蒼昊聽卑敢挹澗蘋之薦
隃瞻綘闕䖍控緑章伏願帝監四方皇敷五福假也
大也發爲飬物之仁薫兮時兮推以解民之愠
　　冊文七首
　　　明堂大禮前一日朝享　太廟
　　　聖祖天尊大帝
㐲以物本乎天人本乎祖維帝之盛有光羲農垂裳
之化合宫之制千載而下猶想其風慶源既衍施及
冲渺兹卜季秋藏事國陽啓廸後人迓續休命
　　　祖宗帝后(十三首一同)
伏以猗歟我家以聖継聖帝徳之盛若古勲華后範
之懿曰女尭舜遺此艱大集于菲凉屬修宗祀前期
以告洋洋如在神之格思亦既受社施于孫子
　　　昊天上帝
伏以帝監四方眷宋不釋惟徳是輔詎天我私農扈
有積邊烽息警篤匪人力眞宰之功仰觀星象俯練
時日曷謂大饗亦惟小心其億萬年對越景命
　　　皇地祗
伏以莫厚於坤故能載物王者母事自古則然生齒
惟蕃地道亦敏都人足食歲事遂成后土之功與天
同大兹卜素啇肇修宗祈廼薦黄琮以徼終惠
　　　太祖皇帝
伏以天厭五季真人勃興黄鉞一麾僣壘電掃實開
有宋無窮之基創造孔艱揖遜不有帝庸眷顧詒萬
子孫仰憲累朝藏事重屋曷敢不恭威靈在天
　　　太宗皇帝
伏以聖矣熈陵舜受堯禪六合一家偃伯崇儒以武
戡乱以仁立國軼漢跨唐與周比隆曽孫纂承懼徳
弗類属嚴大報敢薦微忱詒謀既逺流慶未艾
　　　寕宗皇帝
伏以於皇聖考侔徳舜文宵衣之勤澣服之儉天輔
有徳民懐有仁渺予冲子羮墻如見付托之重大懼
弗當属修宗祀嚴父配帝赫赫灈濯實照臨之
　表文十首
　　成穆太后　慈懿皇后攅宫脩造奏告
慈容天逺陵兆歲深兹卜繕修深虞震動筴耆叶吉
材甓俱良舊觀将新前期已告
　　慈懿皇后宫修换翻盖奏告告遷神御
陵柏黛蒼惟神靈之貴静廟楹丹刻属敝蠧之當新
撰日之良鳩工惟謹暫兹移御行矣返棲
　　慈懿皇后宫造遷神御權奉安表文
敝必改為固難因陋禮當遷奉焉敢憚勞敬舉玉衣
暫移帳座佇遷舊觀即復悶宫
　　　仲春𥙷種諸陵攅宫
陵廟禮嚴方春按視橋山松柏悶宫楹桷乃𥙷其踈
乃飾其蠱焄蒿如見不敢不告
　　　昭慈聖獻皇后上宫等處翻盖修整奏告
雨凌風震寕免傾欹日吉時良将加設飾儼神㳺之
如在輟先事以告期慈監俯臨僝功不逺
　　　昭慈聖獻皇后下宫等處翻盖修整奏告告
　　　遷神御
園陵事重霜露感深敝改而爲方欲新於舊貫礙通
諸理暫移次於别楹庀役云𥘉告期惟謹
　　　昭慈聖憲皇后下宫翻盖修整權奉安神御
涓日之吉将繕寝園在天之靈暫遷幄座聿嚴崇奉
其即妥安
　　　成穆皇后攅宫下宫殿宇翻瓦抽換奏告告
　　　遷神御
亢藏廟祝禮尤極於嚴恭兩䧏露濡物寕無於蠱敝
旣羞辰而得吉将撒舊以更新敬奏靈斿暫遷别幄
　　　權奉安
仍舊如之何事不容於因陋避礙通諸理敝必至於
改爲乃即殿楹暫遷帳座俟鳩工之告畢奉颷御以
遄歸
　赤山攅宫成恭慈懿皇后下宫並已修整了畢
　告遷神御還殿及正奉安
　　時前告遷
陵官繕廢舊觀維新祐主返栖慈顔如在乃涓上日
豫告前期
　　　正奉安
梓人竣事既繕寝園木主棲神復還帳殿徽音肸蠁
佳氣欝葱在天之靈豈隔蒼梧之野乗雲而去徑歸
姑射之山
　　紹興府攅宫修盖　髙宗皇帝憲節皇后憲聖
　　慈烈皇后　孝宗皇帝成肅皇后　光宗皇帝
　　寕宗皇帝恭聖仁烈皇后攅殿神門并神御殿
　　神門並已脱换柱袱檲楣重新盖瓦畢備合同
　　告遷奉安
　　　告遷神御
昨因飾蠱嘗先事而告期今既僝功将妥靈之有日
遥望弓劍所藏之地不勝羮墻如見之心崇奉愈䖍
潔齋以白
　　　正奉安
梓人竣事蠱敝一新祐主返棲威靈如在焄蒿之念
尤切崇奉之禮益嚴
　　　仲春𥙷種諸陵攅宫窠木及修奉殿宇衣幃
　　　什物
春視園林舊典有嚴橋山之柏寢廟之簾𥙷踈飾敝
妥靈掲䖍敢不昭告先后在天
　　　成恭皇后恭淑皇后上宫翻盖殿宇龜頭奏
　　　告
慈容如在旣乆因山積蠱宜新𥘉非修墓載涓良日
預告前期屬鳩僝之将興願威靈之黙相
後村先生大全集卷之五十八
後村先生大全集卷之五十九
　内制
　　祝文
　　　明堂脩整　太廟大殿并四祖殿合用前時
　　　奏告　神御還殿十七首(共一詞)
㐲以練日精禋前期藻飾迨兹竣将事以妥靈維列
聖之顧歆鍳冲人之寅奉
　　　正奉安十七首(共一詞)
伏以有司飾設奕奕孔新列聖威靈洋洋如在剛辰
允協神御乃安佑我後人成之熈事
　　　仲秋潮旺祭告　南瀆大江昭靈孚應威徳
　　　愽濟王一首
伏以一馬渡江六龍駐浙惟天設險拱䕶行闕川后
波臣受職于朝璧靡沉河弩不射潮兹卜季秋聿脩
大報徼福爾神前期致告
　　　從祀五廟一首(忠武英烈靈衛顯聖王/灵濟顯佑威烈照順王)
(英烈王/忠應協貺聖佑公/善應安濟孚佑顯衛候)
伏以六飛省方百神受職濤江無波如行枕席農畝
有秋相安耕織維彼小民謁焉必獲矧國大祀敢不
以白捍我金隄相我寳穡既成熈事亦永血食
　　　滿散　五嶽四瀆二首(係一詞)
伏以國家大饗預㳙剛辰川嶽靈祗首列祀典属将
藏事敢不告䖍相我縟儀冀神隂賜
　　　明堂大禮分祭　九宫貴神(共一詞)
伏以國之大祀卜用剛日天之貴神祭有常儀即壇
而享以徼靈貺既相熈事且祈豊年
　　　分祭　社稷(共一詞)
伏以自右建國莫重於社(太稷改云/以稷配社)著在祀典不屋
而壇雨暘必謁况乎禋類敬奉牲幣且謝且祈
　　　分祭　后土氏　后稷氏(共一詞)
伏以三歲大報咸秩百神惟勾龍氏(后稷改云/惟后稷氏)有功
萬世乃飾祀典寅奉潔粢願相歲事漙歌華黍
　　　明堂前二日朝獻　景靈宫分詣
　　　祖宗帝后
伏以㳙剛毖祀先事告期将禮有嚴方奉周京之籩
豆孝思尤㓛仰瞻漢廟之衣冠尚啟後人迄成熈典
　　　明堂禮畢祭謝　嶽瀆一首
伏以比選吉辛肇脩宗祀寅畏嚴恭之念可貭幽明
濛鴻嶫峨之神若通肸蠁逮兹成礼敢不薦神
　　　明堂畢告謝　五嶽四瀆一首
伏以屬者大饗徧于群神爰及熈成莫非隲相竭精
忱而摧謝冀肸蠁之顧歆
　　　中太乙宫(立春)
國之祭礼尤重春祈天之貴神聿修時薦福匪專於
一人徳欲徧於群黎伏願措世㤗和濟民仁夀禱祠
之事參攷於漢儀躔次所居常臨於吳分
　　　西太一宫(立春)
九歌之禮莫重東皇五福所臨聿崇西祀敬羞菲薦
冐羾忱辭㐲願歳事屡豊物生咸遂其帝大皥皆欣
木徳之囬曰天貴神䖍致竹宫之禱
　　　祝海神(仲春)
粤從六龍駐蹕吳㑹東南地虧水之所匯百谷納紳
惟海爲大濤江東來春尤澎湃有神司之祀典具載
割牲瀝酒祓除菑害農飽秔稌人厭魚蟹禱又有賽
歲歲毋怠
　　　祭南瀆(仲春)
　　　瀆祭禮咸秩建炎省方四瀆存一𪷟鴻之神
　　　職春祀有嚴籩斚如式颶息簸颺濤絶注激
　　不生報賽毋斁
　　　從祀五廟(仲春)
濤江之險其來自昔拱衛行闕此江之力障囬狂瀾
爾神之職金隄埽岸砥柱潮汐仲春之朔薦陳芬苾
黎元奠居菑盩永熄
　　　三月一日太陽交蝕合用祭告太社
季春之朔日有食之求端於天必有其故或朝政有
闕或陽教不修方自慙其菲凉安敢諉於躔次競競
致禱杲杲如𥘉
　　　隂雲不見祭謝　太社
陽光薄蝕預見占書雲氣蔽虧弗形咎證匪曰側修
之所致端由仁爱之至深是用敬共少伸報謝
　　　孟冬車駕朝獻祝香
啓佑渺躬延洪寳祚澤中之鴈咸集凋瘵少甦塞下
之馬不嘶風塵永熄
　　十月四日立冬祀太乙十神
　　　中太乙宫
元冥届序之初冝修常祀太一所臨之分必有休祥
乃即竹宫敬羞蘋薦冀靈斿之下格庶景貺之駢臻
　　　西太乙宫
國之太祀聿嚴於冬天之貴神必有所次即照臨之
分埜爰挹注於澗谿均節雨暘奠安華夏
　　　仲春祭海神
海於天地為物最鉅重溟浩渺百谷奔注鰲極載奠
龍馭斯駐宫闕之嚴生聚之當川后受職隂相默助
鯨波安流颶母熄怒蛟鰐服循魚蟹飽飫祀典有嚴
禮意攸寓
　　　仲春祭南瀆
南渡嶽瀆四惟一存以水為國濤瀾吐吞厥神𪷟鴻
與嶽亢尊内扈京邑外壮蕃垣鯨鯢既清魚蟹亦蕃
祝史告䖍歆此簋罇
　　仲春祭祀五廟
炎紹省方定鼎江滸宫闕岧嶤民物蕃庶列聖經營
百靈森扈驚濤順流不頌萬弩枕奠畿民輻輳海佑
正辭以告神不我吐
　　　修整太廟冊寳殿合用奏告大殿十三帝后
册寳至重累朝所傳土木雖上有時而敝方将飾蠱
敢不告期
　　　太廟土地
宗廟尊嚴蠱者必餙方隅禁忌神之所司舊觀将新
前期以告
　　　中太乙宫立秋祀太乙十神
老火濁暑待秋而清華黍寳穡待秋而成矩令初行
乃欵甲帳為國為民裒輯休貺近而畿輔逺而邊疆
農夫奏功蚩尤収芒
　　　西太乙宫
赤帝威収少皥時至瞻言西方貴神所次敬羞蘋薦
黙禱竹宫賓凉餞暑冷露清風㨗書載塗餘糧棲畝
邊無小警年以大有
　　　孟秋朝獻車駕詣宫行禮祝香
時政清明歲功揫歛五星聚井無蚩尤之旗萬寳得
秋有太倉之粟
　　　聖節致語一首(口号勾合曲附)
　　　天基節集英殿宴致語
春王正月開震出之休符天子萬年仰離明之久照
共推皇帝陛下文勤至昃堯大如天田間歌華黍之
詩老農擊壌塞上奏采薇之㨗都䕶奉觴(臣)等輟采
輿言共祈睿筭
　　　口號
民情物態漸熈熈纔載金幡化日遅無一點塵飛玉
塞有三白雪下瑶池史官應筆嵩呼事墨客誰𢋫鎬
宴詩惟有南山堪比夀世間巧歴不能知
　　　勾合曲
逢繞殿之辰
俳詞少伸善頌
　　　春端帖子
　　　皇帝閤五言三首(立春/辛酉)
苑桞抽芽碧宫花透蕚紅不干青帝事上自是天公
雪霽長楊舘氷銷太液池君王勤典學無暇問花時
歩輦春遊少先朝事可師買燈文舘諫折桞講筵規
　　　七言三首
祈年禱雪感而通黄帕封香出禁中百姓不知皆帝
力只言觧凍是東風
古來春日寛書下定有堯言發徳音雨向紅雲傍畔
立最知聖主爱民心
黄符不輟寛農賦黛耜何湏幸藉田野老傳觀䑓歴
喜乞漿得酒是今年
　　　皇太子宫五言二首(立春)
朝野俱相慶元良入震宫卓然由獨断不待茹芝翁
朝退常臨講春宫樂事稀儲君勤問寝聖父尚求衣
　　　七言三首
聽雞而起嚴温清踐蟻雖微念發生海内傳聞皆色
喜宫中仁孝本躬行
錯由術進何禆漢伾以棋親亦誤唐聖代尊經崇理
學講堂燕子日初長
與貴近言常　恪待賔師禮極温恭新年聽得都人
語盡說儲君肖祖宗
　　　皇后閤五言二首(端午)
香羅兼紬葛百辟謝恩歸誰信椒房儉身惟衣練辰
前星皆貴主佳節值㽔賔賀郤至尊了同来賀聖人
　　　七言三首
挂起艾人存故事捕他蠅虎累仁心龍舟閣岸何曾
試且向薰風和舜琴
𥿄上姜任今逺矣女中堯舜果誰哉纍朝閫範眞龜
鑑寄語江心莫鑄來
樛木恩霑群下久菖蒲飲與六宫同遥知寳扇輕披
拂散作人間解愠風
　　　公主閤言五二首(端午)
蟬咽髙槐緑魚吹細浪圓未皇理粧額先要和薰絃
左右陳圗史母煩鑄古銅惟應勤與儉事事監中宫
　　　七言三首
禁蘌葵榴隱映紅一畨櫻笋過匆匆山家有餌菖蒲
者採入瑶巵夀兩宫
有意薰蘭為佩服無心闘草較輸贏何湏綵䌇祈長
命不待釵符自辟兵
内中車馬稀曽出上在深宫待燕遊聖父宵衣臨幸
少垂楊終日䕃龍舟
　　　皇后閤五言二首(壬戌/立春)
六宫奉栢酒同向上前斟聖主求衣早椒房儆戒深
徃昔端門幸恩霑戚畹醲外家今挹損安有馬如龍
　　　七言三首
一點陽和黙幹旋枝頭枯槁忽殊妍人間但見千紅
紫玉指金針妙不得
春月羅敷少岀嬉陌頭漸及采桑時中宫尚講親蠶
礼報與人間嬾婦知
太液氷銷寒霽威新年喜氣靄皇闈恰聞主第𥘉諧
耦俄報儲宮已册妃
　　　公主位五言二首
粧閣朝暘暖書窻晝漏遅不看列女傳即誦二南詩
彤史芳華筆金爐戒定香羞談沁園事肯學夀陽粧
　　　七言三首
甲第朝参稍折旋聖恩尚欲便傳宣内南新創更衣
所長近君王尺五天
永晝尤宜對簡編傳聞餘暇到經禅不須逺覧師前
古吾宋錢家主最賢
端愿所交多勝彦景臻之後至鈞樞三輿下嫁中興
少帝婿親師振古無
　　　皇帝閤五言三首(端午)
觧愠甦民瘼清心郤暑烕君王肖仁祖寳扇不湏揮
収了黄梅雨龍舟且要晴御園看緑暗樂府奏朱明
花桞忽蜩鳴池荷亦蟈聲何湏捕蠍虎微物各貪生
　　　七言三首
邇英常有侍經儒永巷元無望幸姝艾道陵堪訶綺
户竹夫人可衛紗㡡
殿閣凉生玉帝居薫風𬒳袗鼓琴𥘉日常濃墨揮宸
翰夜或留燈覧諫書
榆塞煙収麥隴豊至尊爲樂與人同御前酌罷菖蒲
酒囬賜堯樽徧六宫
　　　皇太子宫五言二首(端午)
巧粽姑存俗薰琴已召和入朝寝門早出對講堂多
詹庶與賓師儲宫動必咨政湏人作鍳焉用以銅爲
　　　七言三首
旗鼓雙雙競渡船湖堤楊桞緑如烟春宫不省追􁁅
事至樂惟應在夏弦
消長常從抄忽萌由來陽極一隂生遥知參决繁機
際於此尤宜體察精
帝為儲闈取友端朋來黄綺偉衣冠賜羮漢殿恩尤
異不比唐家苜蓿杆
　口宣十六首
　　御筵喜雪
霏霙應候叶氣致祥特光紀臘之期昭示有年之兆
可以燕衎以奨爕調
　　　賜　天基聖節道塲乳香四道
　　　　皇太子
位居儲貳情篤君親逢繞電之休符表前星之善頌
欲周沙界爰錫寳薫
　　　殿司
觧谷春囬節臨金鑑周盧宿衛天近觚稜可無一瓣
之薰以助三呼之祝
　　　歩司
雙闕春囬三衙地近歩騎之分雖異箕翼之祝則同
迺竭竒薰載嘉忱意
　　　馬司
六龍天御啟運千齡萬騎雲屯同聲三祝共輟一銖
之賜漙薰四表之和
　　　賜尚書省滿散天基聖節道塲乳香
書正月以次王適臨誕節領衆皇而拱極共集勝因
持此一銖㪚諸六合
　　　賜尚書省御筵酒菓
祥開甲觀宴洽鎬京輟御府之黄封分瑶池之丹實
俾沾錫賚庸奨弼諧
　　　宻院滿散天基節道塲乳香
南極現祥適當震夙西樞率属同祝夀祺其分錫於
名薌以助成於勝果
　　　賜極宻院御筵酒菓
虹流華渚燕啟瑶池天上流霞之觴海中如瓜之棗
薄言錫予昭示寵嘉
　　　宣賜太傅右丞相賈似道生日御書扇子金
　　　器疋物等
瑞紀垂弧恩隆賜扇鈞樞重任佩裴令之安危噐幣
多儀介魯公之燕喜茲爲殊錫其即欽承
　　　入内内省申乞撰　皇弟嗣榮王到闕賜銀
　　　合茶藥并傳宣撫問
卿扮榆蹔返棣蕚孔懐忽聞詣闕之期深動在原之
喜特兹郊劳錫以邦彛尚其疾驅慰此渴想
　　　御藥院関乞撰太傅右丞相魯國公賈似道
　　　家廟奉安預賜祭器金噐幣銀絹
魯新廟之成捔楹有奕漢尚方之賜噐幣維多㮷故
實扵先朝褒殊勛扵上宰羙哉輪涣奏匠石之僝功
享以騂剛奉豆籩之常礼朝廷異數家國同榮
　　　講筵所闗撰進讀同鑑終篇賜宰執侍讀侍
　　　講說書修注官御筵
朕覧祖禹之書監有唐之事嘉碩輔龎臣之慱古覧
前師後誦之積勤有𥙷就将置均燕衎
　　　賜進士聞喜宴錫　御書詩
王多吉士觀國之光我有嘉賔式燕以樂旣舉瓊林
之典可無鎬邑之詩
　　　賜進士聞喜宴　御筵花酒菓
名標金榜喜仙桂之搴枝宴洽瓊林分宫花而剪綵
共歌既醉均𬒳湛恩
　　　御藥院関撰進呈孝宗實録宣荅提舉官禮
　　　儀使以下詞
忽領諸儒勤成鉅典論國體述時務何慙良史之才
揚鴻烈章緝熈丕顯皇家之懿奏篇來上直筆可嘉
亦旣覧觀不忘歎賞
　　　公主下嫁駙馬都大所関乞撰六月十二日
　　　宣繫宣荅詞
朕念貴主之及笄選外婣而築舘㳙辰宣繫率舊典
章諒母族之増光與皇家而同慶
後村先生大全集卷之五十九
後村先生大全集卷之六十
　外制
　　皇后姨母郭氏贈平原郡夫人
生無出梱之言素欽懿範没有表阡之興式顯異恩
興言左戚之賢追賁小君之號故恭人郭氏持身冲
約禀性淑和習禮陳詩本嘉熙諫臣之同氣奉匜及
盥嬪慶元樞輔之髙門雖已從蒿里之遊猶及見椒
塗之貴念宫闈之近屬賜湯沭之新封加峻密章有
光彤史噫若堂若斧悵永悶于德容如山如河尚克
歆於命服可
　　鄭寀左諫議大夫
諫省之設常侍盖久虛其官先朝以來大夫居七争
之長孰膺妙選我有藎臣具官某峻特而粹夷清通
而亮直每自勵安恬之操未甞近矯亢之名給札所
條已空臆而無隐改絃之䇿嘗造膝而彂端宻賛廟
謨徧司言責或伏閤而箴闕或對伏而叱姦摧拉靡
遺法青蠅營營之黨挽推尤力求白駒皎皎之賢朝
綱爲之一清善類頼以復合然而陰邪窺伺者未已
否泰消長之靡常欲凝前功宜究讜議廼冠班于左
掖仍開卷於邇英噫魏證多剴切之言方虚懐而樂
聼陽城無苛細之論有大事則力争勉追前賢以對
殊奨可
　　江萬里殿中侍御史
朕深惟風憲耳目之寄艱於擇材時則有魁礨骨鯁
之臣毅然任重久矣拾遺于掖右進之執簡於臺端
爾學本於經文貫以道頃改調扵膠瑟趣入侍于細
旃察其忠忱付以言責謂臣無玉食詎宜作於福威
謂盗竊寳弓尤特嚴於書法然後君子小人之界限
定家臣世卿之芽蘗除顧泰道之消長靡常善類之
離合難必朝陽鳴之和者少狂瀾倒而囘之難欲局
面之堅凝頼班心之突兀范仲淹負為諫官為御史
之望出于親除司馬光論結人主結宰相之非勉㦲
特立可
　　李昻英右正言
國無法家拂士何以倚毗官曰補闕拾遺頼其箴儆
乃登俊望俾列賢班爾負倫魁之名在勝流之目生
也鄰曲江公之里鍾此瓌竒長而客博陵相之門接
其文獻毎雍容於離合去就之際亦激昻於言議風
旨之間朕改調膠絃收還威柄朝綱暫肅而窺伺者
衆國是粗定而堅凝之難肆求直諒之臣庻賴切劘
之益昔汲長孺願為中郎将入禁闥自信其孤忠王
仲舒嘗與諸諫官伏延英力争于大事益陳剴論勉
繼前修可
　　李韶翰林學士
三代訓誥誓命不過坦明先漢號令文章亦惟爾雅
朕患近製之不古思得耆舊儒而作澵輟自秩宗擢
之翰長具官某窮聖賢之奥味道徳之腴臞不勝衣
所自任者甚重呐而不出口雖䏻言無以加甞執簡
而䋲貴權屢褰裳而避寵利夷考大節庻㡬全人皓
首重来丹心不改止足若疏廣以歸為榮清苦如孔
戣其去可惜况名臣之欲盡適内相之久虛俾躋禁
嚴以視親近語所謂直諒多聞之友詩不曰典
刑老成之人其少為扵予留母必行于爾志噫脩在
慶歴遂䏻力變於時文光扵熈寕乃謂不工于􁏭語繼
勉二臣之作自成一家之言以飾皇猷以對休命可
　　王伯大刑部尚書
天道好生尤重一不辜之命秋官帥属莫如大司冦
之尊肆疇試可之庸特峻為真之拜具官某頃以直
節服于邇聨韓愈名為傲相國之人汲黯見謂揖將
軍之客有側目而視者遂掩鼻而去之属逢琴瑟之
改調屡却弓旌而後至嘉猷則告于后時有開陳正
色而立扵朝了無附麗憲部奮平反之筆經帷竭啟
廸之忠卿雖切于懐歸朕欲留以自助乃舉陟明之
典式昭樂與之心噫用民譽以長六卿顧不甚重謂
理官不列三后夫豈其然益罄逺猷倚當要任可
　　吳潛兵部尚書
文昌八座之聨從昔所貴司馬九伐之任于今為難
采民譽而延登訓國人而申儆具官某積倫魁之偉
望襲名父之嫡傳其智略足以圖囬其力量足以負
荷舉朝趨附但知有偃月之堂中野徬徨不忍廢履
霜之操往嗟予瑟之膠柱今喜汝琴之成聲馳驛予
環起家拜爵盖杖防之事方急矧夏官之長乆虛噐
械備軍馬修既未底周家之盛干戈朽斧鉞鈍豈能
無唐季之憂必簡稽扵伍符必激勵于士氣噫朕有
名臣文武欲盡之歎不􁑴招延卿當賢哲馳騖不足
之時益思感奮庻建嘉績以酬殊知可
　　謝希　權禮部尚書
虞廷之典三禮必允僉諧晋國之長六官亦先民譽
肆予親擢視古庶㡬具官某植行潔修秉心精白早
交游扵諸老久敡厯于中朝自奮孤忠雖千萬人吾
徃及更大化惟一二臣予同爲命則兼世叔子産之
長批敕不在袁髙李藩之下頃疇時望登拜文昌慕
正考父之恭莫廽雅志聞范宣子之遜咸革躁心名
實俱孚歲時寖久爰渉大儀之峻以旌邇列之英露
門之勸讀有光夕瑣之塗㱕愈勁噫先賢嘗評劉向盖
所謂同姓之卿諸儒豈無魯生相與定一王之禮可
　　程公許禮部尚書
舜以伯夷典朕禮並列九官之間漢以叔孫起朝儀
莫返三代之舊廼腃貳卿之高選必資一世之鉅儒
具官某坤維間生江表獨歩仲舒之學漸乎淵源韓
愈之文澤扵仁義去若鴻冥而鵠舉来如麟獲而鳯
儀縉紳推其爲翰墨之宗典册足以鳴國家之盛運
斤獨歩拙工見而汗顔援筆立成衆吏爲之脫腕既
無愧于代言之任尤有功扵改紀之初以老舍人行
小宗伯爰舉歲滿爲貢之典仍兼夜直視草之華噫
晏嬰折世卿之萌格言可復房喬奉明主之問遺恨
至今願如博洽之賢往振寅清之職可
　　趙汝騰權吏部侍郎
朕當多事之時興乏材之歎任權衡人物之寄豈不
重哉非選擢天官之賢誰與領此具官某籍甚時望
蕭然儒癯更生直諒多聞尤忠宗國太白才名獨歩
蚤入禁林不炙手于權門寕潔身於外服属者改紀
出而覧輝和墨螭蚴迭煩扵直筆留黄鳳閣屢郤于
斜封昨屈詞垣兼行武部見扵綜叙極其精明姦胥
黠吏有望風而驚老交退卒無失職之歎其升小宰
俾掌左銓噫伯禹臯陶論官人之難其來已乆左雄
山濤獲典選之譽不過至公欽乃攸司祗若予訓可
　　應　權兵部侍郎兼權吏侍
冡宰司馬古各治於一官文士武夫今分為于二選
孰兼劇任允属全材具官某蚤負時名甞登詞禁老
文學退避三舍大典册自成一家值虎守闗耽耽之
視可畏如駒在谷皎皎之操不渝洎攬威權趣還暴
直凡播告大昕之昨皆從容數刻而成昔軾草三麻
遂有宫蓮之送敞揮九制幸無禁漏之摧由卿而觀
視彼奚愧朕惟吾邱之學寡二陸機之材患多今尺
籍加倍扵前而武銓入仕者衆将簡稽其驕冗稍甄
别其品流擢自右拗俾之疊組噫禁中有牧固可訪
扵前籌行間㧞蒙豈無資扵精鍳益修職業以對寵
光可
　　謝方叔權刑部侍郎
大道悪殺而好生故䏻覆物秋卿帥属而掌憲将以
全民乃登當世之忠良庸廣我朝之仁厚具官某勵
霜日之操秉鉄石之心嘗執簡為司憲之臣首奮筆
著辨姦之論既落落而難合遂縹縹而髙翔属予更
化之初還爾敢言之列具法冠對㐲下請加義甫之
誅取白麻壞廷中竟沮延齡之相方寸不渝于丹赤
始終莫得而磷緇朕區别正邪褒崇讜直念乆任抨
彈之責宜進参扈從之聨非惟優賢亦以賞諫噫弼
臯陶之五教諒明欽恤之心奏韓愈之一封益究論
思之業可
　　尤焴權工部尚書
太史不治民盖宗專官之重六卿分帥属莫如起部
之清乃錫賛書以華直筆具官某味名教之樂接文
獻之傳卷不停披固異萬籖之未觸書皆黙記孰云
三　之已亡䖏寵辱得䘮而不驚非寒暑燥湿所䏻
變朕更張治化號召雋良渠觀必有殚洽之儒旃厦
可無直諒之友仍以鉅典属之當仁果䏻芟夷亂繁
網羅放失適兼領銓衡之任未免分鉛槧之功其陟
冬卿以優耆徳非但觀春秋之褒貶盖将責朝夕之
論思噫命汝鳩工亦惟其事簡至于麟止庶見于書
成可
　　湯中起居郎劉應起起居舍人
惟先朝之左右史率當卋之第一流在慶厯則成襄
力捄臺端之法在紹興則良貴昌言橐從之非思得
若人俾居是選爾中有山林之直氣爾應起有鐡石
之剛腸實爲諫官御史之賢皆在端人正士之目或
甞援禮預折田氏之萌或請裂麻竟沮延齡之相朕
方親近善類堅凝前功况夾侍香案之傍宜並登直
筆之彦言動必載闕失必規庶風采聳聞于一時而
名節照映于千載秋噫若稽直誼見史佚之所書毋使
後人謂遂良之不記益弹忠藎以對眷知可
　　趙希杼司農少卿
兵籍日増吏員日衆太倉非有紅腐之粟朕為此
廪也思得通練之才權其耗豐㑹其出入爾希杼早
参閫幕以吏幹顯晚登郎省以心計聞属者扈農卿
少乆虚命汝攝承甚宜其官書不云乎試可乃已語
不云乎其有所試汝見扵已試者詳矣往祇新命毋
廢前勞可
　　上官渙酉将作監李鋂軍噐監
自頃用事者喜新進侮老成躁競得志亷退失職朕
甚患之稍擢耆年長徳孤立平進之人于朝庶革此
風爾渙酉宿士也仕已無喜愠爾鋂故家也言論有
典刑歲晚來㱕皆已華皓滯扵郎舍夷然氣和法當
序遷以示勸奨昔周漢中興詩人羙其噐械之偹史
臣稱其工技之精其以渙酉為大匠鋂長戎監汝往
欽㢤毋曠乃職可
　　章大醇侍左郎官
官冗而材乏貟多而闕少胥吏售姦賢愚同滯仕者
皆病之矣朕欲得一佳吏部郎而用之爾大醇以名
父子擢奉常第教胄子有師道掾公府有賢名去而
作牧又以亷平稱乃下壐書俾佐銓筦夫寡援者孤
寒也汝甄㧞之撓法者財勢也汝杜絶之使選人無
扞格齟齬之嘆則汝獲清通簡要之譽可
　　文復之左曹郎官
地官劇曺長貳共提其網郎分治其目自昔選用材
臣䏻吏令以雅士為之有深旨焉爾復之蜀珍也名
冠多士望臨一時出秉麾節于萬里之外亦云乆矣
前以起部召何来之遲方今俗薄而訟繁國貧而財
殚剸裁良艱調度安出然以理蔽曲直而不以勢以
道御取予而不以權此儒者事也勉之㢤朕方以逺
者大者期汝可
　　趙希徹司農寺丞
列寺惟大農操歛散之柄躬出納之勞以䖏實材非飬
虚譽爾席華腴而無貴介之累當英妙而有老成之
風兩監州再立朝試之詳矣扈卿方闕丞行長事朕又
將觀汝之心計焉近世䏻臣多出同姓汝益勉之可
　　王湜武論
士趨利禄俗弊教失朕患夫一世之瀾倒也欲擢亷
退奨志節以挽回之大臣言爾自重而難合乆幽而
不改是可以為人師矣其為我招諸生而誨之使有
矜式可
　　謝堂将作丞徐謂禮將作簿
朕扵營繕之事未數數然也故雉監眡它曹其職尤
簡有列其間不過飬望而已爾堂故相之孫温而恭
謂禮名父之子詳而雅更出迭入皆有華問稍進之
干大匠之属夫事繁則分其志職簡則專于學爾其
𢡟㢤毋若晋人以清談遺事為高可
　　林希逸校書郎
頃者當國之臣㧞士多矣士起冗流致羙官者相望
爾以南宫魁亞大廷甲科飽學雄辭獨滯於倉庾氏
子聞而嘉之前命尚方給筆札兹繇是正遷教讐乆
抑必伸亦理之常昔館職趙逵奏事　高宗勞之曰
秦檜日薦士曽無一語及卿以此知卿然則朕之知
爾猶　烈祖之知逵也益厚培養以對柬擢可
　　陳可大理丞
國家選廷尉属分二涂而治獄丞必以儒家者流為
之其意深矣爾端介静厚立身行已有常人吉士之
風審克之任爾所優為夫蘇公吕侯逺矣若于定國
徐有功之事豈非學者所樂聞歟汝其試哉以需顯
用可
　　趙希賛軍器監丞
朕優禮宗老又㧞其子姓于朝惟其材不專為恩也
爾孝謹謙厚少有美譽列属武監由簿而丞選寖高
矣易曰除戎器戒不虞詩曰修車馬偹噐械爾尚究
心職事業以佐而長毋但曰飬望而已可
　　趙希徹太府丞俞德藻司農丞
大農司出納外府掌受藏非公亷無私洗手奉職者
不在是選爾希徹賢而優于吏幹爾徳藻儒而通扵
卋務必䏻攷盈虛之故窒耗蠧之源以紓調度以振
乏絶毋曰有司之事而不之屑朕将進用汝未已也
可
　　程元鳳秘丞兼㩲刑部郎官
三館惟丞職最高六曹之郎選尤遴若一朝而併授
必當代之勝流爾標度之清文行之粹居俊造之前
列有士林之羙名掌教辟雍師道可法談經宫邸古
誼與稽朕固知爾之學矣渉筆秘邱發舒英華讞刑
省户昭雪幽枉又將試爾之材焉可
　　方岳宗學博士
先帝肇建宗庠萃其雋秀教之而已今朕又使之横
經朱邸傳以古誼其選不愈遴乎爾博贍之學竒偉
之文見擁士林不但倚科目為重表儀成均諸生既
有所矜式矣其為我訓迪公族輔導宗藩使之慕中
壘清修之風東􁀊為善之樂可
　　劉元龍太學博士
羣天下之英材而養之學必擇天下之名儒而為之
師爾資凝重而行醇慤所以治其身者無闕斯可以
律人矣往教擇宫士必有觀而化者可
　　倪祖常軍噐監
尚論人物者必推本具家世賈嘉於誼為孫魏謩扵
證五卋矣當時猶旌錄而光顯之朕歴数近世之名
卿興懐先朝之遺直錫以羙謚擢其象賢爾多職徃
行前言猶有故家遺俗盖嘗彚諫書而來上不惟寳
舊笏而深藏立朝端方典州清白郎潜滋久䖏之夷
然庶毋忝扵爾考矣晋長戎監仍典吏銓以奬恬退
静重之風以為䏻嗣守植立者之勸可
　　江萬里侍御史
朕恢張公道容受直言數諸臣之在廷尤其惮黯属
首端之弄印無以易堯爾金百鍊而愈剛壁萬仞而
特立所守之篤今人與居古人與稽自信甚明仁者
不憂勇者不懼極力破權門之死黨奮身主善類之
齊盟精白一心剴切百奏風采聳聞扵列辟霜稜愈
峻扵内臺其序陞横榻之班以増重本朝之勢噫位
高者責重恩厚則報難我思古人深壮埋輪之舉汝
長御史尚觀對仗之彈可
　　韓𥙷福建舶
朕閔海賈之以命易貨而吏之墨者或重征而豪奪
之也毎擇佳士俾持琛節爾繇朝列牧歙郡褒賢而
崇教戢吏而愛民自節縮而加厚于人多觸弛而反
𥙿扵力亷平之譽逹于予聞夫互市之事非所以煩
汝也將使珠犀垢濁之俗識吾冰檗清白之吏汝勉
為朕一行時方急材豈久勞汝于外者可
　　傅康直徽猷閣致仕
士大夫壮而仕倦而㱕其居官行事可紀立身大節
無疪者㡬何人㢤爾中原故家之後先帝諫臣之子
嘗典州奉使有能名于時厯宰士卿少不苟合而去
掩関蕭然若将終身比起之佩宜春二千石印綬謂
已延見吏民矣中道諗疾乞致仕為臣嗟夫朕不得
而留之矣遂垂車之雅志陟奎閣之隆名以旌象賢
濟羙之人以識用材不盡之愧可
　　魏峻兵部尚書
日月積絫之法以待常材朝夕論思之賢固宜不次
廼登時彦以冠夏卿其官某秀整而温恭清通而簡
重雖生貴閥自奮名埸臨政無俗吏操切之風持論
有儒者正大之意書先漢循良之傳奚愧昔人作元
和㑹計之圗尤通世務盡瘁版曹之調度叶心省闥
之彌縫人無間言朕所属意矧乆儀於槖列盖遂聼
扵履聲噫用天之五材安有去兵之理掌邦之九伐
属當詰禁之時益勤簡稽以稱寵遇可
　　章　殿中侍御史兼侍講
朕擢慷慨敢言之人俾居雄劇親直諒多聞之友以
輔緝熙既衆論之僉諧兹一朝而並命爾淵乎似道
澹然無求養氣之剛告子所未講守約之勇孟賁奚
以加省闥之務賴其彌縫勢要之門靡所附麗肆繇
卿少晋貳雜端厥今外多艱虞内費調燮憸人欲伺
隙而動識者有復隍之憂惟元氣實可以杜客邪惟
諸賢和可以制郡小其付臺綱之重仍倍經幄之嚴
以肅觀瞻以彊根本噫唐介之為執法首論貴權和
頣之侍邇英多陳古誼予方虛已以樂聼爾尚先賢
之與稽可
　　張磻祭酒
南渡重建太學而師儒尤極天下之選　高宗時有
若高閌者　孝宗時有若林光朝者　寕考時有若
李祥者袁燮者皆用經術名節模楷諸生豈直以誦
説課試為職業哉爾以一代老成養浩然之氣有仁
者之勇盗臣擅國諂子盈廷一鳯鳴陽縹縹高舉及
兹改紀覧輝而下諸大夫敬之曰端人也多士尊之
曰前輩也繇少宗正拜大司成可謂以徳選矣爾其
明理學以淑人心扶公論以養士氣使人人皆有士
君子之行可
　　楊棟宗正少卿兼右司
先朝尤重掄魁蘇洵常言不及十年未有不為兩制
者爾為吾龍飛進士第二人今十有八􁨡矣方繇麾
節入踐省闥視㨗出騰上者無羡色無躁心貴道誼
而賤功利有董生之風朕甚嘉之麟寺名曹也瑶編
大典也卿少高選也談者猶曰清而不要共二宰士
清且要矣飬汝望振汝職将復有清且要于是者以
待汝可
　　王爚農少兼左司
扈農古官也句龍業之任漢以後猶以大儒鄭康成
輩為之又其後專用俗吏古意㣲矣爾立身秉端
靖之操厯官著廉直之名出緫賦輿張弓之勢稍弛
入賛廟謨改絃之化有助擢之卿列仍兼宰旅夫積
貯天下之命出納有司之事爾方今耗蠧吾之財粟
者非兵與吏乎汰冗去濫是非有司之所得為汝其
與吾大臣議所以變通之䇿以副朕用儒者治金榖
之意可
　　章琰府少兼檢討
朕以儉約先天下不殖貨利無珠玉玩好之奉所謂
受藏之府不過四方惟正之供于以廪兵禄吏而已
廼擇儒臣俾帥其属爾方嚴之操峻潔之行立身有
本末持論有㩀依使一路則舉刺公風采振掾二府
則予奪平權度審其陟卿少之列兼綜省闥之務方
今賦入日狹調度日廣吾有司不得而裁損也爾既
與聞廟論其思所以量入為出足國𥙿民之䇿與二
三大臣推行之可
　　魏峻轉兩官守兵書致任
聽履禁嚴之地甫下除書掛冠彊盛之年忽披來奏
雖壯圖之未展然雅志之莫迴具官某秀羙而文果
藝以逹故家遺俗非謂有喬木之存左翊右扶所至
多甘棠之愛比趣召以法從仍與聞於廟謨宻勿一
堂彌縫輔賛之功酬酢四方錢糓甲兵之問藉甚時
望長于夏官曽未旋踵之間遽欲乞身而去豈時命
之不與抑王事之獨勞其陟穹階以華末路噫属方
進用云胡有負兹之憂亦既退休庶㡬遂勿藥之喜
可
　　魏峻上遺表贈端明金紫
位尊喉舌甫榮投紱之㱕疾在膏肓遽上拖紳之奏
爰舉朝家之䘏典以昭泉穸之幽光具官某乆服禁
涂併参宰旅春秋方富毎殚精力以忘疲夙夜在公
不悟隂陽之為㓂既掛衣冠而得謝庶親藥石而有
瘳靡待中年奄終長夜念壁埋之大早憶玉立之如
生疊進文階超加秘殿噫一日不見而死豈伊大命
之有常九原吾誰與㱕無復斯人之可作懐㢤英爽
歆此寵靈可
　　孟䇕换授承事郎孟榕换授奉議郎
朕擇麟趾公子之佳者以繼近属爾方垂髫知嗜學
有成人之風其授京秩俾就外邸庻幾周以宗彊之
意可

後村先生大全集卷第六十
後村先生大全集卷第六十一
　外制
　　何式軍器少監兼權度支郎官
非厯郡不爲郎先朝病其法之拘也或繇二監徑通
要津扵以越故常而待竒傑爾起蜀道來漢廷凛然
寒露之潔温然春風之和大夫國人皆稱其賢丞宗
正郎版曹寝顯榮矣擢貳武監仍兼計省夫工技之
精出納之吝非所以煩儒者也姑飬資望朕將不次
進汝矣可
　　姚希得大宗正丞兼權金部郎官兼沂王府教
　　授
國朝以宗室耆老典司属籍而丞則以庻姓士大夫
為之親賢参用古之道也爾出蜀有聞望倅閩有惠
愛昔去國今立朝有本末志益剛材益練兹予命爾
賛治公姓輔道藩邸又以其官太清事太簡也俾兼
珍部以主委輸昔在先漢得人為盛通世務者三儒
而已爾其勉㢤朕将觀爾體用之學可
　　蔡抗樞宻院編修官兼權屯田郎官
朕甚重朱氏之學誦其詩讀其書者皆尊寵之况扵
其門人高弟之後乎盖早從攷亭深入閫奥晚坐餉
黨以終者爾王父也隐居邱園不求聞逹獨抱遺經
以老者爾嚴考也爾源委如是故試玉堂則陳正大
之論掾公府則有忠益之言及對便朝則空臆犯顔
無所囘隠非師之傳人家之鉅子乎樞属為真郎潜
共二子不吝褒嘉之寵爾益思嗣守之難可
　　劉厚南著作佐郎兼沂王府教授
自嘉定以來政出一門者再世士鮮不附卿衮以求
進挾水山以為重者爾非其里人乎而三十年間二
相之門曽無一跡其特立獨行有如此者朕𥘉改紀
還之修門嚴重之風矜式五學清介之標輝映六舘
兹用進汝于太史氏夫秉直筆以詔來世班馬之任
也談經誼以輔宗藩申白之選也朕之所以期汝者
逺矣可
　　陳協秘書郎兼景獻府教授
漢以東觀比道家蓬萊山唐以入館為登瀛洲本朝
五星聚奎文治尤盛凢有列于郡王府者必極一時
之選爾勵志操富藝文周旋乎掌故學宫博士議郎
之間亦云乆矣晋郎秘邱仍傅藩邸昔劉向揚雄讐
書天禄申公穆生授詩王國或文字之不朽或道義
之可尊勉追昔人何逺之有可
　　徐霖校書郎
属者一相獨運氣熖所鑠朝野皆瘖爾以新進士毅
然上封書首發其鋩有劉向周堪之風朕不俟積日累
月㧞爾於朝給札之言切扵上封造膝之言切于給
札學積而愈厚氣飬而益剛玉立道山退則掩闗肅
然無所造請是䏻貴重其身矣序遷校郎進用未已
夫盛名難居𥘉節易立先朝館閣如歐修尹洙如朱
松范如圭輩人皆終始持一論壯老堅一節爾其勉
哉誰謂華高企其齊而可
　　孟奎换授奉議郎
成周公族皆如麟趾豈獨其質之美㢤抑學力焉爾
當佩觽之年知開卷之楽其遷華秩俾就家塾爾益
勉勵毋荒于嬉可
　　建康都統劉全轉親衛大夫
軍志曰賞不踰時貴其速也復郢之役今九年矣有
司始以爾功級來言歲月雖乆血衣猶在其遷一秩
薄旌爾勞夫㧞一城取一邑偏校之事也爾既建大
將旗鼓閫外功業有大扵復郢者朝家爵賞有大扵
遷秩者爾其𢡟哉可
　　趙孟傳直實章閣知嚴州
桐廬郡今右扶風也嚴光之高風范仲淹之遺愛在
焉牧守之寄其選尤遴爾幼慕間平壯從申白其有
聞扵父兄師友之際矣乆丞外府自詭専城茂陵奎
閣新定左符併以寵汝夫垂魚以入侍擊鮮以為飬
人子之至楽也及瓜往戌以治行聞朕将下璽書召
汝矣可
　　趙性夫直華文閣再任浙東提刑
吾尤重部使者之選非其人不輕卑得其人不數易也
爾繇尚書郎出按近畿飾已而後律人故廉而恕察
情而後用法故剛而仁集事既清閫務亦理浙水東
七州數十縣皆安之民惜其去朕難其代陞華媯閣
増重繡衣夫久則玩人之常情也不􁑴以終之前賢
之格言也爾奮勵以對寵光可
　　孫夢觀知嘉興府
漢用健吏治扶風馮翊皆以發摘擊㫁為能我朝家
法則異于是深念近畿根本之地壹用儒者拊摩之
政爾端潔之操潤温之文方盛年䇿上第而立朝平
正若無所挟者稍遷郎監縻之不可嘉禾輔郡卑以
左符失政之得民也淺教之入人也深王尊張敞材
則材矣視文翁之儒雅吳公之治平殆未及焉爾當
思所以副予臨遣之意可
　　鄭逢辰直寳章閣依舊江西提刑兼知贑州
江右之俗悍強小輙尚氣好勝以珥筆為能大或依
險負固以弄兵為常吾有司小失牧馭則易動為難
安爾學問本師友議論依名節始建庾臺于撫褰帷
亷訪郡縣震悚毋惮太吏繼陳臬事于贑衣繡捕逐
將士奮躍汔殱渠魁貪暴者觧印蕩析者奠枕厥功
茂焉夫乆任則政凝數易則民敝况居一路按察之
長搃四州節制之重就加奎閣仍擁皇華以慰遮道
借留之人以勸奉公振職之吏可
　　莊同孫大理丞
李寺長属不剸取法家必参用士人仁哉我祖宗之
心也爾恬静之操温醇之文頃嘗獻言有益治道頌
䑓列属澹然自守擢丞廷尉其選益高曰欽恤曰審
克云者皆汝所素講否則一獄吏所决耳豈以煩儒
臣哉往究乃心嗣有明陟可
　　趙汝腴太常寺簿
士大夫一門之内殊聨璧合接武扵朝自鞏肇軾轍
以來盖不多見爾之伯氏既持文墨議論為吾近臣
矣汝又結綬登㡬惟列院非所以䖏汝也進之頌臺
塗轍益清汝其勉旃塤倡箎和非帷侈衣冠之盛抑
以為邦家之光可
　　呉子良直華文閣江西運判
朕楽衆賢之和朝惜一士之去國其欲去也必維之
縶之以致其意及其不可留也又必恩斯勤斯以華
其行爾志尚端介文律古雅在周行輙齟齬而去使
畿内有清苦之名武監史筵属方嚮用勇退之疏卻
而復至晋班媯閣徃試外庸朕以東甌支壘南海逺
藩非所以䖏汝也復出江右之節焉爾其慨然一行
訪問疾苦禁約貪暴培養根本務以甦息十一郡之
凋瘵居無幾何朕将有乆不見生之歎矣可
　　趙希楙秘閣致仕
近世清白吏指不多屈爾司䌖于閩以飲氷食檗一
介不取逹于予聞方出漕節遣使番禺庻持一廉盡
洗五瘴云胡抗䟽諗疾辭榮朕嘉王章牛衣之清風
哀馬援鳶跕之壮志而知其不可留也寓直中秘以
華其㱕可
　　鄭士昌贈寳謨閣侍制(父少師乞以進書/轉太保一官回授)
朕優崇元老旌録象賢𥙷蘭陔之詩帳莫諧扵飬志
候松階之對庸特許扵貤恩具官某場屋有聲膠庠
得雋每欲由名第選不屑為恩澤侯終賣竒才可推
而用世参騫至行僅見于事親自云啜菽飲水之歡
奚减曵紫紆朱之楽栖遲滋乆培飬益深洎蝉冕之
來㱕俾班衣而娯侍予方閒燕獨容孔鯉之趋庭公
既瞻儀共羡伯禽之拜後云胡羙疢遽隕盛年晋参
持槖之聨加厚書棺之渥噫䰟無不之也深悲季子
之言秀而不實夫誰與太元之草諒而精爽歆我寵
褒可
　　楊纉太社令
朕念恭聖罔極之恩見扵羮墻而顧其家尤厚爾少
有華問入幕者再丞郡者三材益老矣社令華選列
于奉常往㢤靖共以對甄擢可
　京湖制置申岳州平江縣軍民舉留知縣楊
　寅得　㫖轉奉議郎候再作縣滿日與陞擢
　差遣
征戍未熄科調繁興近民之吏獲乎上者多不獲乎
下欲推而去之盖有之矣欲挽而留之則未之聞焉
爾綰銅墨三年羽書旁午廼于其間興學聘士减賦
賑灾有為國家培根本之意制閫推轂而薦可能也
若士若民若兵攀轅而留不可能也朕将擢汝而有
司以資考為言姑遷一階以示明陟再書邑最進用
未晚可
　　趙與䒩太府丞
朕選㧞近属之俊秀而官使之然皆試之以事而後
進之于朝所以老其材也爾藹然賢譽澹乎清修出
丞輔藩既能同寅協恭以佐其守矣入丞外府必能
洗手奉職以佐其長也華涂方開益自勉勵可
　　章大任司農丞
先漢盛時太倉之粟至扵紅腐賈誼猶云公私之積
可以哀痛今倉庾氏所儲斤斤如也朕既擢宰士領
扈農又為之謹簡其僚爾乆于朝暢練乎實往佐而
長講求所以阜通之策則固無不足之患爾為通務
之儒矣可
　　陳垓國博李伯玉太博
有列扵朝或以材進或以藝選惟師儒之官率以中
高科負盛名者為之爾垓南宫献賦第一爾伯玉大
廷對策第二留滯周南乆方来㱕入太學誨諸生有
春誦夏絃之楽無朝虀暮塩之歎其所飬者益厚矣
夫序遷非所以待英髦也姑飬雅望以俟殊擢可
　　馮惟説武博
國家設學教養文武並用而右庠之士議論氣節尤
勁培植而作成之師儒責也爾蕭然澤􁁺屹然壁立
生晚而慕前修之志操官卑而抗御史之威怒多士
聞風乆矣昔夫子論仁者之勇子思言南方之強盖
孫吳之所未講也其以是道訓廸諸生可
　　鄭士懿太學正章公權太學録
唐用韓愈為學官可謂妙選矣而愈之自叙當時舘
下諸生有非議于列者然則師儒之任其難尚矣爾
士懿恬于榮利潜心下帷爾公權通於倫類為書滿
家徃訓成均罔俾韓氏専美于有唐可
　　趙與燔宗學諭
比歲属籍之秀多出于學先帝作人之効也爾擢儒
科有属名表率宗庠無以易爾麟趾公子皆有師法
矣詩不云乎豈無他人不如同姓可
　　李遇龍軍噐監簿特差京湖制参
唐世幕府皆兼内職國家倚重閫帥閫帥倚重賔介
既殚婉畫宜寘周行爾起諸生㳺邉地從温造石洪
禮羅之聘有陳琳阮瑀草檄之長時方乏材良足嘉
歎列属武監仍謀閫事汝益淬勵以趋功名可
　　寋已之大理正
廷尉民命所繫其属偹正亞于卿其選髙爾踐履之
間有猷有守仕己之際無喜無愠練事多而燭理明
庻可以持天下之平者昔定國隂徳髙其門閭固羙
矣然未若蘇公式敬長我玉國之為大也汝往欽㢤
毋廢朕命可
　　莊序軍噐監簿
朕懲重内輕外之弊郡國二千石有治理故必下璽
書召用之爾茂陵從臣之子擢世科識時務其牧巴
陵也不以荒逺鄙夷其民藹然古循吏之風奉計來
歸寘彼周行庻㡬有土有民者咸知所勸可
　　湯中右文殿撰湖北運副
朕惟今上流非復曩日疆埸多故郡邑凋殘科調繁
興田里愁歎前数遣使未聞獲五善以報者于是煩
吾近臣一行焉爾在朕左右清苦端介嘉言盈耳諫
書滿篋立螭無㡬何抗章勇退留之不可禮楽華遣
論撰隆名叱馭而前風稜竦動吏貪濁者汰斥之民
蕩析者安集之某賦重當弛某粮乏當儲小者立行
大者驛聞重湖雖逺如在畿内矣昔　仁祖命臣修
漕河北寕考命臣徳秀漕江左皆扵鞭筭之服時有
嚢封之献朕方法両朝之故事爾其慕二賢之遺風
可
　　史嵩之守金紫光禄大夫求國公致仕
朕守位以仁退人以禮大夫致君事雖未及於希年
師尹具民瞻務曲全其晚節矧預陳于悃愊俾遂掛
于衣冠具官某乆厯邉陲寖升廊廟始猶沽譽欲招
徠名勝之流及既盗權專呼吸隂邪之黨内擅朝而
震主外挟虜以要君仇公論而失士心倍榷法而歛
民怨變遭陟岵禮缺戴星致清議之交譏咎墨縗之
非古我聞在昔求忠臣于孝子之門人謂斯何豈天
下有無父之國起廬之命幸而中寢行道之言有不
忍聞靡俟終䘮遽先請老自恃身謀之周宻安知衆
口之沸騰或昌言欲壊延齡之麻或力執不下盧杞
之詔宇宙雖廣有粟得而食諸霜露既濡啜泣何嗟
及矣其聴還扵官政以扶植扵綱常噫罪臣猶知之
卿勿廢省循之義退天之道也朕楽聞止足之言庻
盖前愆亦保終吉(臘月廿二夜丞相傳㫖草制/次日𬒳論遂蔵藁不出)
淳祐丙午孟冬朔日予為少蓬當轉對妄論國本
事越四日　上親享景靈宫予立卿監班既退有
　詔皇姪孟啓除貴州刺史同日擢臺諫侍從十有
　三人予忝時暫兼權中書舍人之命姓名在　御
　筆之末再辭免不允翌日得省劄俾行上三房予
　力以上三房遜趙汝騰侍郎又不允自見㳺丞相
　白之公曰　上欲併下三房委公某力開陳已為
　公免三房矣又可辭乎十三日始赴後省供職制
　誥案吏人以三䑓諫詞頭来經夕以草授之俄九
　從槖皆來促綸言至十八日皆卑前所積下詞頭
　尚多予日困應酬每夕輙草一制至臘月二十四
　日去國在職七十餘日所草外制七十道而止外
　史嵩之致仕制方謄藁付吏適以臺評去國然舊
　藁諸公見多之者不忍焚棄姑存于編末
　　洪燾權户部侍郎兼知臨安府(以下係景定/庚申以下作)
元祐以李常爲户部謂其儒家者流至和以王素領
開封亦以名臣之子孰膺兹選朕得其人其官某承
嚴考之嫡傳接諸老之緒論酥酪相濟塤箎迭吹發
其精華于斯文遂爲宗匠用其土苴于當卋亦號吏
師陳臬事則七聚見思剖守符則三輔䝉福發摘如
神而恥淵魚之察勞費甚簡又收流馬之功由蘇而
抗升漕爲尹朕以貨泉殚竭待地官而阜通民物浩
穣頼天府之弹壓舉此二者属之全材妙手之斵自
然成風良庖之刀若發新刃人且觀政卿毋憚煩噫
周典六官之分尤先于掌教商邑四方之極必有以
表民兹惟爾能奚俟予訓可
　　與訔右文殿撰兩浙運副
分十道置使唐朝則然合両路建臺㡬漕而已自昔
常難于稱職乃今尤急于擇才爾羙秀而文果藝以
逹朝之典章素習民之情偽盡知牧人有召杜之稱
居多遺爱縂賦無孔桑之謗自不乏興朕遴選京畿
按察之司爾方居省闥彌綸之任帷月之聨雖峻觀
風之寄不䡖属者科調繁興戒飭数下化更而饕墨
自若歲豊而愁嘆本銷乃升論選之清班就俾将明
扵隆指噫使臣周度不待歌皇華而送之先正格言
宜深念民力之竭矣毋替朕命式觀爾能可
　　謝坣寳章侍制提舉佑神觀仍奉朝請
懐㑹稽之章甫出臨于顓閫候西清之對俄入侍于
燕朝時乃異恩夐無前比具官某秀鍾台嶺傑出相
門有映雪聚螢之勤見聞甚博無水流㳺龍之侈儒
雅自将簮笏萃于一門麾節偏于数路惟今東浙視
昔南陽以肺腑臣為股肱任乍聞謡誦懽迎郭伋之
來遽下璽書俾奉吾邱之計祠餼示均于勞佚槖班
加寵于親賢釋簿書堆案之煩遂詩禮過庭之楽噫
鏡湖一曲越人莫得而借留奎閣四松漢制不輕于
還表益殚忠藎嗣有褒嘉可
　　謝􁧶集撰提舉佑神觀仍奉朝請
朕惟前代用人不問疏戚惟其才而已故野王立
踵太守亮翼迭居方岳皆以事業自著見爾典刑先
相國之嫡傳才學士大夫之妙選凢牧數郡皆有可
紀自移台秀用未盡材而議者猶謂戚畹當事任非
祖宗家法朕上監成憲下采公論其以隆名真祠易
汝郡􁀍國家于爾兄弟可謂厚矣可
　　謝塈右文殿撰提舉佑神觀
士大夫弟兄同時位望通顯者南渡以來盖亦有数
求之左戚尤難其人吴氏惟琚翰墨風流如晋宋間
人瓌珽差不及矣爾與二昆珠聨玉映有隹公子之
譽出而奉使典州所至稱治材臣能吏退立下風朕
方欲起而用之或言祖宗不責戚畹以吏事肆命爾
通班秘殿均佚殊廷有擁笏擊鮮之娯無廻車叱馭
之歎帷忠惟孝可保令名可
　　張淵㣲起居郎兼右庻子
昔我仁祖尤號多士之朝時則臣㐮實執左史之筆
兹序升于魁彦庻企及于前修爾識造幾深辞兼體
要董生奉對異乎計功利之言陸贄奏篇粹然本仁
義之諫属逄改紀亟命予環嘉季子之耒歸擢遂良
而記注何止重螭㘭之選又俾陪鶴禁之㳺入則啟
沃君心出則輔導儲徳雖郎與舍人唯阿之間然班
亞法從位置甚高噫天子無戲言朕益謹宫庭之顰
笑春秋書大事爾宜公筆削之權衡可
　　徐經孫起居郎兼給事兼諭徳
仕至卿列已班麟寺之高華古重史官無過螭㘭之
清切出于親擢異乎序遷爾介而能通仁而有勇頃
自豸冠而出畫乆分虎節而入閩臣甫丹心去猶戀
闕遂良白髪脱乃還朝朕毎于實踐而觀人不以虚
名而取士使之司宗金掌批勅銀臺偉衣冠而從㳺
既造耆英之列結丝絇而夾立政湏名勝之流叠三
命之寵褒極一時之歆羡噫孔氏筆如棠之事卿素
講明史佚書剪桐之言朕當戒謹有光汗簡無愧訓
辭可
　　承議郎告院翁宦轉一官
吾甚患士大夫清談多實用少爾頃以才選使之行
邉西䕫峽北㐮樊往返萬里能圗其險要條其便利
來上何爱一秩不以旌勞可
　　新知常州呉叔告改知嚴州
我朝尤重進士前三人蘇洵有言不及十年未有不
為両制者朕乙未策士于廷爾褎然為舉首入館有
士譽典州得民和再以郎召有毁鬲者留滯周南且
二十載安于義命所飬益厚朕聞而嘉之桐江為今
輔郡視漢扶風朝報政夕選表盖将引卿以自近矣
可
　　張勝授拱衛大夫　州團練使武衛大将軍知
　　漢陽軍
去秋徃淛越天塹南吠吾大臣以身徇國家之急親
履行陣冒矢石大小百戦然後武昌之圍觧可謂有
大勲勞矣及幕府上功乃推而不有曰将士之力具
官某奮于行間禀受方略且戦且守汔全金湯戎團
郡紱朕猶以為薄也横行穹秩併為爾寵其對揚于
恩渥益奮勵于功名可
　　洪勲集撰知建寕府
朕尤重藩宣申嚴更迭士風躁競所以奨恬退之人
吏習饕殘所以調亷平之守挽留莫遂臨遣甚榮具
官某早推當家之鳳毛晚執斯文之牛耳凢言議風
㫖皆雋偉光明行世詞章寓在北門之播告囘天力
量見諸西省之封還方登要路之津忽勇急流之退
惟建安之臣屏實孝廟之𥘉潜其生齒若富庻而實
貧其習俗若悍強而服義必選擇晋陽之令稍寛繭
丝必拊循渤海之民盡觧刀劍靡待卜須春之日已
先騰来暮之謡噫勞侍從厭承明朕重違嚴助之志
在江湖存魏闕爾寕無子牟之心少待頻川之褒即
奉甘泉之計可
　　趙　夫特授文林郎
世之為富者率幸歲歉閉糶以自豊殖視鄉隣損瘠
終不肯拔一毛不仁甚矣爾未第時乃能傾囷賑荒
費家貲至萬餘緍郡上其事于使者使者以上于朝
爾雖已策名而仕前賞其可格而不下㢤姑進一級
以勸強于爲善者可
　　任䣊追叙朝奉郎致仕
湖廣經總制之額惟穎于畨禺南倅者尤重至虚席
絫歲無敢就者爾坐殿黜以死非其罪也其孤訟冤
惻然憫之追復一階澤尚及予爾可以無憾矣可
　　謝奕燾将作監
朕選牧守之行能髙者爲尚書郎又選尚書郎之資
望深者爲寺監之長昔人詳試之義也爾生相閥而
無貴介之習聨戚畹而有謙毖之行出典名城以治
辨聞入主劇曹以心計稱朕惟職事簡而班序峻者
莫大匠若也肆以命汝益進徳益養望等而上之嗣
有明陟可
　　胡弌之工部貟外郎
頃用事者専引浮薄新進布滿在列語所謂先進書
所謂耆徳不山棲則巷䖏躁競之風成恬退之俗壊
朕甚厭之爾當世宿儒前由著廷出守留滯周南乆
之召還木天色夷氣和擢寘郎省扵是馮唐白首矣
非曰爲爾光寵亦使天下知朝有老成之士可

後村先生大全集卷之六十一
後村先生大全集卷之六十二
　外制
　　魏洪大宗丞
我朝以帝室近屬司宗以庶姓爲屬親賢並用古之
道也爾曽王父爲阜陵賢相爾考爲朕法從而冲澹
有􁁷譽謙益無躁心朕使介弟典宗祏之事命汝佐
之歩武寢高矣由三丞而應列宿者頂背相望其少
需之可
　　趙與　户部員外郎
右曹轄在京局務稍廣郎有薦舉之柄足以奔走其
僚非才而賢不在兹選爾明而不流於刻嚴而能濟
以寛異時宰霅川牧星渚皆有遺愛非如世吏以擊
斷發摘爲能而已前命汝以季丞刑郎蓋重民命兹
列汝於地官之屬又將寛民力焉爾其懋哉可
　　呉堅著作郎兼禮郎尚書兼太子舍人
朕患士大夫於進務入風俗瀾倒稍進擢恬靖自守
剛介難合者以挽回之爾立身有本末在朝無附麗
其疇昔傳授於師友講明於翁壻者精且詳矣頃列
宰士寕勇於一去終不肯少貶以濡柄臣之洙朕
聞而嘉之著定專日厯筆削儀曹典尚書牋奏於儲
宫𥘉建從吾兒遊者尤極天下之選疊是三組以命
汝庻以勸安義命薄榮利之人可
　　戴良齊太常簿
國家於稽古禮文之事無愧前代凡有力於頌臺者
皆名流也爾老於文學有窮經析理之楽恬於榮利
有難進易退之操奉常華選無以易汝庶幾昔人召
魯生制禮之意可
　　項公澤将作監丞
朕惜百金之費大匠僃官而已未始有營繕也爾行
能素高華實相副漢人所謂儒而通世務者丞於雉
監姑養資望然考工記列於六典班氏述漢樞機品
式雖工技亦不廢爾職雖簡往其欽哉毋若晋人以
清談廢務可
　　林拾宗正簿
近士學士大夫同流以媒進枉已以布福滔滔皆是
至於獨立以决去直道以觸禍則吾未見其人焉爾
前在學館言論風旨離合去就之際皆可暴之當世
朕旣拔去凶邦曩之流落遷徙者以次進擢汝久而
後至色無愠喜瑶編大典得以筆削事簡職清其益
充養汝之浩然者以俟予用可
　　提轄文思院趙希㐾轉一官
朕定計建儲溥率同慶端蓍練日鏤玉為册其事重
矣在漢黄龍五鳳間工技咸精非吏稱其職而然歟
爾於册寳咄嗟而辨其進一秩以旌爾勞可
　　曹元發國子博士
國家以數路取人惟館與學非名流雅士不得而問
津焉爾之一門其特起者為世儒宗其繼出者亦多
士之望爾尤老於文學恬於進取使教胄子涂轍清矣
自漢置博士員至唐猶未甚重雖韓愈亦有冗不見治
之歎我朝則不然繇學有擢緊官者相望爾其勉旃
可
　　郎伋翁宧為講回易視舶司嵗解捌倍各轉一
　　官
宿師于邊數十年矣國胡以至昔元嘉末拓抜犯塞
上自王公下至僧道莫不借貸以佐軍費朕寕貧國而
不忍加賦於民稍收遣利之在官吏啇賈者亦不可
已之勢也爾伋爾宦長於心計小加檢抳較之互市
歲入數倍各進一秩以勸服勞於王事者可
　　儲攑太學博士
朕嵩尚教育旣擢鉅人長徳為長貳凢有列於成均
者亦皆極一時之選爾由舍法甲科進視美官劵
内物耳然為人師難羣天下士而立之師為尤難子謂
門人我學不厭教不倦夫不厭則味之益深不倦則
叩之不竭言足乎已而後淑諸人也此爾素所講明
者坐進此道嗣有明陟可
　　葉彦昞叙復朝奉大夫
朞叙法也赦叙恩也汝乾道名相諸孫嘗立朝典郡
前遭薄責朞有半矣法宜叙又經禋霈恩宜叙還汝
舊氊其益磨礪淬濯以俟器使可
　　李丑父太傅寺丞
前日柄臣懵於士之賢否專以與我善者為善人於是
有闒冗而尊顯凢庸而奮興者爾以舊掌故學官召
未一再遷又落落不合而去然端靖之操粹雅之文
當世固有公論仇怨不能易也朝廷設清望官以待
名士姑以外府丞起家耳其陽休山立以俟之可
　　陳堯道太府丞
朕臨御久閲士多毎於進退去就之際觀人焉爾以
高科譽士有列於朝當一相獨運炙手可熱獨蹇裳
而去之論久而定凢前日留滯周南考槃澗阿者皆
弹冠而起爾亦丞外府矣益勵志操繼有褒擢可
　　馬光國武學論
朕並用文武聚其英材而樂育之蓋師氏之選尤遴
爾蚤㳺六館通經矣嘗客二閫知兵矣往佐而長訓
廸右庠安知諸生間無郭汾陽者出焉可
　　洪勲依前集撰福建運副
一麾出鎮方期膏澤之下民七聚建臺妙選福星而
問俗部封不改事任益雄具官某高簡而端凝清通
而亮直議論據依名節可聳動於一時文章散落毫
芒已昭回於萬物入從出藩之甚寵過家上冢而
未行廼輟郡符往將使指全閩所部繋命於塩饕者
置别歴而私其贏刻者増撮買而窮其力亭竈貧而
民有怨氣琴堂空而邑無長官膠絃通變其誰歟弄
印無易於卿者在慶厯際選掄首及於蔡襄及乾道
間臨遣有如於芮燁皆清勁有風力之老非鍥薄折
秋毫之人勉企前修益光前業可
　　陳合著作佐郎
士在朝猶玉韞山珠濳淵草木為之輝潤其去也則
黯然無光爾為諸生已有盛名既擢上第學益老文
益工德益進太史氏南宫舍人非爾其誰宜為顧使
之卷懐而去士林惜之朕亦有久不見生之歎昔季
子來歸經為魯喜兩生莫致史為漢惜擢爾於承明
著作之廷庻幾古人烝髦士進英俊之意可
　　考功郎兼權右師雷宜中為前知建昌軍新
　　築鳳山城特授朝散郎
盱城後枕高阜有警㓂必下瞰爾當狂猘南吠之際先
事豫防别築鳳山城蔽遮其傍絫趾以石甃外以
甎方五百丈高餘二丈闊一丈五尺縻楮二十萬有
畸米一千五百斛自以苦節之力為之不科降不煩
擾難也為將士論功自不言勞尤難也噫今之牧守
蓋有恃陋而不戒亦有委之而去進爾一秩以為守
城郭封疆者之法可
　　何夢然右諫議大夫
惟辟作福威既首懲於四罪有臣同心徳其遂長於
七人乃出新綸以褒直節具官某有孟氏敬王之學
有河汾尊主之心當去相之登庸援私人而布滿衆
競由於捷徑獨屹立於頺波察其忠忱付以風憲入
告猷於后出不漏上前之言見無禮於君凛乎奮仁
者之勇但見拔凶邪之易孰云去朋黨之難厥介朝
有紀綱邊無氛祲鳴陽之鳳雖集伺夜之狐實繁欲
新局之堅凝冠上坡之峻緊噫虚懐楽聽朕不待辛
毘之引𥚑闕政必規爾益慕仲山之𥙷衮方將鉅用
尚克欽承可
　　孫附鳳殿中侍御史
入閣而伏青蒲增重七人之列對伏而奉白簡進提
三院之綱眷注益深丰稜罙峻具官某聞曽子之
大勇養孟軻之至剛給札之所條陳然藜之所記覽
正觀學士孰不豔榮慶厯諫官朕所拔擢老姦宿贓
之窟穴一掃君子小人之界限甚嚴雖騶虞鸑鷟雜
遝而來然訓狐黠鼠窺伺者衆必鉏去凶邪之黨必
追還名勝之流乃超拜於臺端以力扶於國是噫敬
黯而淮南惮昔官止於拾遺有勉而唐朝尊今任雄
於執法尚殚辰告益凛霜威可
　　王爚權禮部尚書
漢興一代之儀儒生畢至晉命六卿之長民譽為先
疇咨法從之賢特振秩宗之拜具官某制行朱絲絃
之直律身玉界尺之嚴當群賢翕集之時儀于禁路
及諸老凋零之後存者靈光歲晚來歸風節尤勁踰
年典選壹意首公抑揚心若於持衡發摘膽寒於刻木
惟文昌台斗莫如大宗伯之尊以　長儲僚下行小
冢宰之事自匪逹才而成徳曷兼數器於一身噫
夙夜寅清卿素卑於綿蕝日月獻納朕方聽於履聲
益勵猷為對揚休寵
　　趙崇􁁷權户待兼檢正
侍從論思獻紬乃雅望所宜居財貨本乏源流豈俗
儒之能任爰登時彥以貳地官具官某琨玉秋霜之
嚴氷壺寒露之潔古有高陽才子可以差屑或問近
世名卿葢其稱首出則郡國視為師表入則省闥賴
其彌綸勤勞百為壮老一節朕惟元祐遴版曺之選
卑諸儒學之臣𥙿陵置檢正之官列之都曺之上孰
於此多多而益辨必其才綽綽而有餘除書既盼衆
志咸愜噫大農之用不足爾其畫笏以筭鞭中書之
務未清爾則提綱而振頓勉殚忠力對寵越光可
　　楊公幾為宣司結局循兩資
吾大臣董師荆蜀士之從者如雲然有王命非板授
者十九人而已爾一選人而預於十九人之數以才
選也策勲飲至宜有旌異可
　　沿江制置大使馬光祖為安慶府移治築城任
　　責助費特轉光禄大夫
經始不日而成閫帥幹方之畧有功見知則説公朝
勵世之規眷言籓屏之賢能設金湯之險肆盼寵數
式奬勛庸具官某挺文武之全才庸安危之重寄當
鐵騎之倐㳺魂而至佩玉麟分方靣之憂樽爼折衝
屹若蔽遮扵近甸樓船下瀬隠然掎角於上流迨邊
祲之肅清贊廟謨之恢拓自舒移治有郡虚名至煩
行府之親臨决就宜城而改築難與慮始昔嗟作合
之莫成知無不為今有制垣之任責二紀之荆榛蔽
野一朝之雉堞連雲滌灊皖之氛埃生蘄黄之氣勢
俾圖來上宵旰頓寛其疊進於穹階以顯旌於殊績
噫長江號天塹卿其䕶腹背之風寒聖人有金城朕
方賴股肱之忠力益閎規畫以副眷懐可
　　謝垕敷文閣添差浙西安撫司參議
自晋以來江左華宗惟謝氏尤盛今爾一門亦然丞
相猶文靖也亞保則封胡竭末也爾弟兄競爽與靈
運惠連相頡頏矧絫倅名州郎濳省户資望髙矣議
舍事簡奎閣班清而尤便於循陔侍膝爾其欽承
益肩忠孝可
　　呉潔知泉州
温陵為閩巨屏舊稱富州近歲稍趨凋敝或謂非兼
舶不可為朕猶記臣徳秀出牧者再未嘗兼舶而郡
何嘗不可為哉屬弄印久之未得其人子曰如有所
譽其有所試爾修於家為美子立於朝為吉士施
於郡國為良吏有其譽美嘗倅是州以治辦聞又見
諸已試矣廼輟戎監往布寛條今言郡難者有四民
夷雜居也貴豪盤錯也財粟彈竭也珠犀點涴也朕
謂民夷雜居惟仁可以得衆貴豪盤錯惟公可以服
人財粟殫竭惟儉可以足用珠犀點涴惟清可以範
俗此皆爾所習知而素講者勉之哉最聲逹于
朕聽将下璽書召爾矣可
　　方逢辰知嘉興府
嘉禾郡北古扶風今樂土也仕者争欲得之不選於
貴介而選於書生不屬之凡品而屬之魁彦可以見
朕志矣爾昔奉對剴切鯁亮有九成十朋之風朕念
久不見生方將前席而問倐來忽去帳然惜之起家
二千石雖小遲次然凝香之地去天尺五其視自漢
廷而江都自江都而膠西者異矣予渴高論爾無遐
心可
　　程象祖大府丞
本朝名家惟韓吕氏多佳子弟豈非孟子所謂有賢
父兄而然歟爾吾大臣子方其在家庭也醇謹未嘗
口外事及其有列于朝也靖共不妄發一語盎然和
粹退然謙挹可以大受逺到者擢丞外府方進進而
未已勉之哉可
　　内侍省押班主管莊文太子府黄頎為思止
　　上遺表除遥郡承宣使
朝家留後之餘除靡容躐進藩邸服勞之乆亦許序
遷具官某勤恪在公温恭好禮覽宗英之遺奏愴然
而悲念宫者之舊人存者甚少卑以貂璫之異數亞
於旄節之一階祗服寵私益綏祉福可
　　王鎔福建提刑
近歲部使者以蓋覆黤黮不按發為寛大民怨滿腹
吏饕磨牙在在皆然朕臨朝太息既下元日之詔丁
寕告戒又擢廷臣之有風力者出持外憲爾方以至
公佐銓衡高才秉火筆朕憂七聚卿勉一行所至訪
民利病而罷行之察吏臧否而勸懲之其尤貪刻無
狀者以元日之詔從事使囹圄無冤滯田里銷愁嘆
則無愧扵皇華之遣矣可
　　魏克愚浙東提刑
自漢人有南陽洛陽不可問之語後遂以為口實浙
水東去天尺五朕之𥘉潛也既為之選廉平守帥又
擢近臣知徳意志慮者出將使指所以惠越人者至
矣爾以名臣子為尚書郎有清通之譽其為朕往
建臬臺昔臣光相元祐以十科取士惟監司必舉聰
明公正者夫聪明則愁嘆之民吐氣公正則饕殘之
吏革面以敬讞獄則可長我王國以理决訟雖帝鄉
近親豈有不可問者乎欽哉毋忽朕命可
　　陳淳伯史舘檢閲
述作其難事乎昔者孔氏言夏殷之禮歎其文獻之
不足杜預序左氏傳稱其廣記而僃言然則與其文
獻之不足不若廣且僃者之猶有考也朕方集諸儒
於渠觀相與勒成一代鉅典爾以才學選與聞筆削
之事瀛洲十八學士之一也益勤脩纂繼有褒擢可
　　陳蒙太社令
二令列於奉常清選也爾名父子文獻典刑於是乎
在異於由貴介而進者矣益養資望以俟簡拔可
　　陳鑄太府少兼右司
昔人以仕至九卿為榮非敡厯深而資望髙者不在
兹選爾以才名取世科以清脩傳家法外為監牧有
遺愛内為尚書郎公府掾有􁁷譽漢人所謂家之珍
寳國之英雋者也其以外府卿少兼綜省闥之事吾
大臣欲凝庶績爾宜惜於分隂吾大臣欲集衆思爾
無嫌於十反祗若予訓遹觀厥成可
　　陸鵬升國録
朕聞一士之佳必致之于朝爾在江鄉有雋聲佐臺
幕有賢譽身端而行治學廣而聞多可以立諸生而
誨之矣華途在前靖共以俟可
　　雷宜中右司
朕所與共圖回天下者一相也二三執政也相執致所
與共謀議者宰士也其任至要而其選甚艱爾聲價
定於觧褐之先氣質見於舉幡之際立朝有本末畫
幕有籌策専城有治理效含香郎舍而四選清疊組
都曹而庶務理兹命爾為真右闥以將明其是否而
陪輔其遺忘夫謝安王導之事業吾大臣以身任之
矣至於州平㓜宰之忠益將無望於公等乎可
　　趙必普檢詳
方今甲兵之問日至廟堂二三大臣汲汲圖修攘之
政於太尉椽之選尤遴爾以塲屋譽士淮海俊人閱
事多宣力乆其郎戎部也軍中以武功拜勇爵者多
不可算爾精明足以簡稽其贊樞廷也邊頭以警
奏煩科瑣者立而俟報爾强明足以應接可謂通世
務逹國體之儒矣朕惟光堯南渡鼎浚當國如臣子
羽臣庶皆以西府佐屬立大功名爾旣為眞益自奮
勵可
　　直筆尚字朱妙妙知尚書内省事安康郡夫人
　　賜名從潔
朕嘉彤管之潔久宣力於尚方錫脂田之封俾提綱
於廣内非由倖進蓋以次升具位某號邦媛之賢冠
女史之列七誡咸備若曹大家所書八法尤工得衞
夫人之訣賜之湯沐被以筓珈予非私嬪御之恩壹
遵典故爾旣綜掖庭之事益罄忠勤可
　　知襄陽府京西安撫副使程大元為連年守邊
　　遣援特授中衞大夫
敵三所愾旣成夾擊之功振旅而還何愛横行之扶
爰朌書贊以奬戰功具官某懐許國之忠號冠軍之
勇方重圍未解有裹鎗飲血之危仍倍道疾馳得被
髪纓冠之義迨此盪平之後村之牧御之權新渥雖
醲前勞未録噫朕妙選扞城之彦允賴折衝爾雖無
撃柱之言豈容吝賞勲階益峻閫鉞有光可
　　知襄陽府程大元轉三官於遙郡上轉行陞和
　　州防禦使
付邊閫之中權方資牧御亞廉車之一等昭示寵褒
具官某資本沉雄志多慷慨虜渉吾地煩衮纛之親
行爾當是時建鼓旂而傍譟合群帥多助之力成上
流萬全之功㐮樊之境晏然無虞荆楚之士從者甚
衆久宣勞扵絶塞兹進爵扵公朝班序寢穹事權加
重匈奴不侵上郡良由素著於威名丞相數言将軍
其勉未為之能業可
　　編修官馬廷鸞乞以沂邸講堂徹章轉奉議郎
　　囬贈本生父灼承事郎
傳曰非此其身在其子孫爾孝友脩於家廷行誼著
於州里雖老死布衣然廷鸞為國脩士拜疏自言乞
以邸講以一階囬貤朕於廷臣榮親之請皆可其奏
况廷鸞二父本同胞乎其以京秩告爾墓可
　　奉議郎添差通判袁州卲忱為宣司結局特轉
　　一官
從丞相援蜀荆者皆有勞於國爾以學省名流與焉
聨鑣而來題輿而去固已高矣然幕府上功則有不
可得而揜者其申前詔俾進一階可
　　陳淳祖李丑父祕書郎
館閣極天下清選自前世有道家蓬萊山瀛州之擬
然識竒字者乃貽漢儒之嘲奉帝邱之對者未免為
正觀學士之累豈非儲材之地以節守不以詞藝以
器識不以辨博歟爾淳祖爾丑父皆老於文學恬於
仕進皆嘗出為羣守相昔避弋而繼去今覽輝而俱
下置之風日不到之處朕一日而得兩行祕書不亦
石渠東觀之佳話歟朝夕急材爾益養望可
　　范純父軍器監簿
由邑㝡擢院轄由院轄擢緊官乾淳家法則然而宰
劇邑丞大郡無留滯之歎有廉直之聲亦既寘之周
行矣顧莞榷非清流所宜居使之簿正戎監益養資
望將以為緊官之儲也其佩玉徐行以俟新渥可
　　范純父監察御史
指侫觸邪孰可進居於六察澄源端本莫如先正於
一臺疇兹鵷序之英超拜豸冠之峻爾中而不倚直
或惟清抱武夷精舍之遺編漸者逺矣弹單父琴臺
之古調去猶思之抜自郡丞列於髦士朕惟乾淳盛
際風憲緊官固妙選於宸衷鮮不繇於邑㝡今䕫
龍之武雖接牛李之明實繁必也寝淮南之謀使寒心
而䘮膽譬之去河北之賊盡壊植而散郡其罄爾之
昌言以副予之親擢噫忠臣有五義聳觀諫草之條
陳王人求多聞更賴細旃之啓沃可
　　陸合著作郎兼侍左郎官
館職儒臣之高選　著郎又館職之高選史筆属焉
非若校讎是正矻矻於螢雪間而已爾奏賦明光第
一盛名海内寡二國人曰賢而不為彼相所知居中
不容於中補外復不容於外其不苟合如此朕旣取
妬賢嫉能者投卑有北則前日難進易退者其可尚
留滯周南哉莫清於承明之廷莫要於銓衡之任命
爾疊組使學士大夫曰是良史也選人曰是佳吏部
郎也豈不為本朝之重乎可
　　御前都統制蘇劉義特轉十官得㫖將六官作
　　三官於右武大夫上轉行親衛大夫三官作一
　　官轉行遙郡防禦使餘一官給據特授親衛大
　　夫　州防禦使左衛大将軍池州駐劄御前諸
　　軍都統制
賞必􁆖功宜首及軒昂赴敵之士時方多事焉可無
奔走禦侮之臣廼進崇階以褒殊績具官某古山西
之氏族今江表之英雄傳一編書與孫吳之意合學
萬人敵笑荆聶之術疎下襄樊之精甲如建瓴援􁀞
鄂之危城於累卵雖禀大臣之妙算亦資群師之恊
心位亞亷車秩超横列執干戈以衛爾旣宣勞聽鼙
鼓而思朕方注意益恢宏畧庻答降知可
　　阮思聰援蜀之功賞未酬勞鄂渚水陸戦禦獲
　　捷非一特轉十官授　州防禦使左衞大将軍
　　知黄州
予奔走禦侮賴其張耀於國威賞輕重眂功將以激
昂於士氣廼超武爵以奬戦功具官某沈鷙善謀梟
雄徤鬪桀石賈余餘勇旃裘曕落而失驚執殳為王前
驅白刀身輕而可蹈惟鋒而巴峽枕奠返斾而漢江
鏡清佩専城之左符亞亷車之一等威稜逺憺有漢家
飛將之名位望寢崇加卿子冠軍之號其祇新渥
益勉壯圖可
　　印應飛權户侍淮東縂領兼知鎮江府
地官於六典之中實司民版王人在諸矦之上盡總
賦輿自匪通儒孰當隆委具官某長材足以應萬變
圖機足以語九流盖嘗覽鳳徳而來不果峩豸冠而
去間關湖嶠綿歴節旄属者漢水鋒交武昌圍合彼
畔離官次偷生包委郡之羞此激勵軍民效死待援
師之至始堅壁而不動終與城而俱全賞未酬勞時
方多故以言乎民力則弓已張而莫弛以言乎軍費
則竈無减而有增擢之簪筆持槖之聯課以畫笏
筭鞭之效爾之責也國其庻乎噫太倉之粟相因方
有資於主計北府之酒可飲矧兼綰於守符益殚忠
勤以究勛業可
　　印應飛權户部侍郎致仕
舍爵策勳甫班持槖負兹有疾遽請垂車曾未究於
惟圖悵莫違於雅志具官某襟期磊落機鑒清明羽
扇一揮首却㳺魂之暴虜雲梯百計卒全絫朗之危
城蓋儒生之知兵雜武夫而奪氣旣清邊祲趣上禁
涂昔且守且攻有血衣之尚在今將安將楽胡美疢
之未瘳念素非避事之人遂勉徇辭榮之意噫領客

後村先生大全集卷之六十二
後村先生大全集卷之六十三
　外制
　　湯漢依前華文閣知寕國府
以㨗徑窘步為常以急流勇退為恠以計功謀利為
巧以正義明道為拙士大夫通患也爾為多士所宗
在名流之目立朝有節守牧民有惠愛刺部有風力
然拜表即儲寀則力辭使之漕全閩則又辭昔紀瞻
趋召而逡廵孔勸于利與禄若退怯朕髙其風而賢
之奎閣价藩始遂雅懐嗟夫乆不見生乃朕之𥘉意
予豈舍王亦爾之素心也豈必真為宛陵之行㢤可
　　湯中特授焕章閣侍制致仕
不見生之乆每勤側席之思致為臣而㱕忽覧垂車
之奏念沉疴之㡬殆諒高興之莫囘具官某嘿而知
言澹然寡欲之有百篇敬輿之諫退無隻字子公之
書三揖一辭衆客方酣而先去十年五召六丁力盡
而莫前訪童子之釣遊上先人之邱墓厯考平生之
高致庶幾近世之全人属者膠瑟載調蒲輪四出始
云貢禹尚可弹冠寕謂遂良遽求還笏其可神武
門之請俾㝷耆英社之盟噫東首拖紳未替孤忠之
憂國西清候對宜超二等以旌賢祇服絲綸益親湯
液可
　　杜濬大理丞
朕貴平進而賤躁求先實踐而後虚譽其取人也率
以是爲權度爾宰相子脩潔冲澹繇筮仕以至登幾
猶是選人𥘉階曰父命也昔有臣栻今爾亦然朕法
孝皇待栻故事前命汝通閨籍兹擢爾丞廷尉庻幾
平進實踐之士聞而興起爾其努力以前修自勉可
　　趙希棶大理丞
異時寺評不厯民事而速化者相望近必試之民社
所以老其材也爾出宰溪邑有治辦聲廷尉之属丞
尤高選爾材固優為之然昔之為司士者曰淑問曰
審克不以深文巧鍜為能也爾其欽㢤以副朕謹刑
之意可
　　家坤翁趙若璹農丞
太倉非有紅腐之粟而連營待哺者衆百谷之納不
足以供尾閭之泄吾為是廪也夫積貯天下之大
命豈細事㢤爾坤翁博雅有家學爾若璹強敏有吏
能俾丞農扈往佐而長商食貨之源流求蠧弊之窟
穴而變通之若曰吾所職者出納之吝則非予擢材
之意可
　　李壎籍田令
國家雖以門閥取人然非象賢而濟羙者不輕用爾
淳熙參與之孫喬木故家也擢寘周行不專為恩詩
不云乎毋忝爾祖在爾勉之而已可
　　謝奕信軍器丞
自漢魏以後率以門閥用人或者至有世胄躡高位
之歎然舜之所舉非髙陽之才子乎䕫之所教非當
時之胄子乎其來乆矣爾槐庭之聞椒塗之郡從朝
蹟民庸固已詳試又嘗簿正二監益練習于其事矣
方今國家閒暇除戎噐戒不虞惟此時為然丞位亞
于長貳徃其欽㢤以觀爾材可
　　趙與屬軍噐簿
國朝麟宗近属皆生長富貴不出宫邸自熙豊始有
厯中外任使者至炎紹而後則名公卿輩出與庻姓
相頡頏而反過之矣爾安僖諸孫寘之周行一以擢
材一以睦族詩不云乎豈無他人不如同姓惟忠惟
孝爾其勉旃可
　　陳協刑部郎官兼史館校勘
吾甚重郎選以待牧守之行能髙士大夫之資考深
者爾頃以脩名雅操内厯博士議郎太史氏尚書郎
之任外膺二千石之寄寢通顯矣属者悞相憸人其
好悪取舎與天下相反汚其塵而濡其洙者滔滔皆
是爾於此時獨卷而懐之可謂賢已朕既汛掃朝廷
爾復羽儀省户然為秋卿之属謂之劇曹可矣未清
也秉史官之筆謂之清選可矣未要也爾益奮勵以
俟朕之位置可
　　汪立信左曹郎官
朕覧皇華之詩見右者使臣皆馳驅咨諏有獲五善
以告者今部使者則不然端坐未嘗濡轡也深居未
甞褰帷也自臨遣以至代去曽一善之未聞而况五
乎爾端慤平實出使江表閉齋閣之時少而行道途
之日多所部某賦重某吏饕不聞則已聞必驛奏合
于馳驅咨諏之義矣郎選所以待監牧之著聲績者
而地官之属又劇曹也爾其束装趣造于朝雖江鄉
惜福星之移然省户増列宿之重可
　　胡太初軍噐監
昔周漢二宣皆號中興之主然詩人徒美其車械之
修偹史臣亦稱其工技之咸精矧在今日除戎噐戒
不虞豈非所謂急政要務乎爾早負才望徧厯中外
臨郡國則昔之召杜在臺閣則今之常揚乆矣為郎
冠于列宿晋長戎監兼秉史筆所以飬爾之望而為
吾近臣之儲也爾其帥属勤職使朝廷之上有文事
武偹若詩人史臣之所以稱羙周漢者則予汝嘉可
　　洪夀磨勘轉朝散大夫
漢第從臣莫高于両禁周計郡吏必待于三年爰錫
賛書俾陞華秩具官某辨智而閎逹敏惠而恭寛諷
議朝廷盖嚴安徐楽之比弹壓凉輦有張敞王尊之
風然考課自昔之通行雖貴近亦由于序進在朝夕
論思之列爾益堅事國之忠以日月積絫為功朕深
愧待賢之意倚須奏㝡将又陟明可
　　殿前指揮使左右班包秀等授修武郎
爾服勤禁衛積閲歲時乃序情而閔勞俾参選而入
仕可
　　季鏞直秘閣知紹興府
在漢髙光之世以豊沛爲湯沐邑以南陽爲帝鄉其
来尚矣㑹稽郡亦朕之豊沛南陽也属者融風爲沴
民露居者十室而九枚卜廷臣孰堪爲朕一行者爾
悃幅無華恬靖有守所至惓惓于教化之意而亹亹
于事功之實不以鉤距爲明擊断爲嚴而計其功効
有材臣能吏所不能及者擢由支郡就殿价藩爾其
登進父老循行阡陌蕩析者安輯之困乏者振徳之
愁嘆者拊柔之使浙水東也七郡之人皆曰朕為𥘉
潜之地得賢師師如此公卿有闕舍爾其誰可
　　楊瑱農少兼左司
農正宰士皆古官也至漢為大司農為長史為司直
以名儒蕭望之鄭康成輩為之惟爾嚴考乃朕舊學
有懐其人凛然如生爾象賢誌美科目自奮居中𥙷
外望實深重儒而不迂吏而不俗朕尤遴列卿都曺
之選爾庻㡬望之康成之賢使中書之務清太倉之
粟腐則爾為稱職朕為知人矣可
　　饒應龍諸王宫教
漢命賈生傅長沙梁董生相江都膠西若重宗藩而
實疎儒者我朝家法則異于是宫邸皆聚輦下擇名
士而輔導焉爾脩潔玉立身端而行治朕為介弟擇
友往㢤汝諧異于漢之所以待賈董者可
　　劉良貴太府丞
自體用之學不明士大夫高虚者不省馬曹瑣屑者
或執牙籌雅俗判為二致朕甚患之爾詣理而不流
清談邁徃而俯同群碎固甞進于朝而與聞省闥之
事矣外府丞未免究于用朕方以事功試汝可
　　劉良貴宗正丞兼金部郎官
三丞惟瑶牒㝡清二十四司惟珍部尤劇朕環顧在
廷得其人焉爾博洽可以専筆削精明可以燭姦欺
優㳺共二既清且要必極鋪張揚厲以成一代之鉅
典必究本末源流以足大農之經費則爾爲有勞于
國丞郎而上進退未已也可
　　王得一太常博士
劉歆欲列左氏于學官衆議不同歆移書惟太常博
士之責豈非其時通稱博士而未有師儒禮官之辨
乎厥後隷澤宫者職教列頌䑓者典禮議謚其選高
于師儒矣如獨孤及桞伉或以文字行或以名節顯
朕察爾之賢寘之寅清之地爾其𢡟㢤罔俾及伉專
羙于有唐可
　　翁宦大府簿
詘于前而伸于後非其身而在其孫非人力之所能
為也天也惟爾王父以孤逺外官而抗御史威怒左
官而死士論冤之嘉定更化詔雪前誣澤迎于爾所
厯之官勇于趋事苟利于國知無不為乃今簿正外
府駸駸華途矣爾其勤舉職強為善詩不云乎毋忝
爾祖可
　　陸逵武博
本朝故家陸氏爲盛自左丞以博學厚德吐金聲于
中朝至太史以髙文大册復玉振于江表不但教行
于家其枝分而派别者多賢且才也爾羙秀而文玉
立鴛行華宗典刑于是乎在序升博士豈直使誨諸
生㢤館殿爾家舊氊亦名流劵内物也其佩玉徐行
以待可
　　工部侍郎楊棟磨勘轉中大夫
自昔考課之法較銖不差雖吾論思之臣盈科而進
兹陞華秩爰錫賛書具官某掲日貴名昻霄直節第
從臣頌雄辭絶出于嚴徐從吾兒㳺耆德何慙于園
綺乃若一階之陟亦拘三載之常越格超資卿何心
于進律積日絫月朕良愧於待賢可
　　方登太學録
自成周有升俊秀之法至孟氏有育英才之論惟兹廷
臣孰堪是選爾科目之髙人物之勝擢誨諸生士論
翕然曰國子監不寂寞矣先儒有言師道立則善人
多汝其勉旃可
　　大理卿包恢秘撰樞宻院都承㫖兼侍講
道徳安强之威俾賛籌于宥宻老成典刑之重宜開
卷扵緝熙仍升論撰之華昭示眷知之寵具官某傳
先儒之絶學號近世之名卿凢平生著見于事功皆
疇昔講明于師友朕惟甲兵之問尚至于廟堂仁義
之言欲聞扵旃厦盖詢猷黄髪晚矣使渉筆丹書可
乎其導㫖于樞庭且橫經于帝幄近制序朝班壓枉
史遂列論思先賢謂君徳在􁅳筵尤資啟沃諒惟耆
雋奚俟訓辭可
　　秘書丞安劉太常簿戴良齊為思正上遺表各
　　轉一官
朕簡求名儒輔導近属爾劉爾良齊與焉每于􁅳説
有所規益比覧宗老拖紳之奏深念舊府執經之僚
遣言甚悲故典具在其遷華秩以奨前勞可
　　鄧坰司農卿
古之人曰召彼故老曰詢猷黄髪其未至也則卑辭
焉其已至也則乞言焉爾重厚老成多厯事任今之
耆夀俊也不能諧世卷懐退䖏乃今幡然為朕一出
典刑醖藉照映班列扈農非所以煩爾也朕将引以
自近矣可
　　陳堯道秘書郎
百執事卋之士大夫皆可為惟入館比之登瀛洲苟非
其人視之有蓬莱弱水之隔爾以科第材學進而所
以自貴重其身者如圭璧昔避矰弋而去今随弓旌
而来可謂進退不失其正矣石渠東觀以待天下名
流益培資望向用未已可
　　御帶知安慶府劉雄飛浚築了畢授濠州團練
　　使
設險以守者聖經之格言恃陋不戒者往事之明鍳
乃攽醲賞以奨賢勞具官某往来三邉大小百戦頃
從炎嶠移守古舒禀行府之規撫新宜城之板幹昔
若築道傍之舍三年不成今率先戲下之兵百堵皆
作坐使茨棘化爲金湯其進秩于戎團仍就紆于郡
綬四郊多壘卿益勵其壮圖萬里長城朕方資於名
将可
　　趙景緯小著
自趙藩劉宰而後朝家起隐之禮遂廢非靳之也未
見其人也爾有實踐有高趣岩居川觀遯而無悶楽
而不改亦蕃宰之流矣聘召而至國人貴焉甫擢中
秘書又進之佐太史氏待遇之禮厚于蕃宰爾其奮
勵以圖副簡求可
　　謝奕燾華文閣知嘉興府
親賢並用古之制也爾生相門而嗜學聨戚畹而好
修可謂親且賢矣嘉禾調守朕以爾昔典州有嘉績
今立朝有􁁷譽其寓直媯閣往佩二千石印綬勉之
㢤布宣寛大培養根本使畿甸之民以安則壐書且
下矣可
　　謝奕中戎監兼勅令官
戎監武偹属焉勅局民命繫焉爾牧輔郡宜其民郎
省户勤其官見于已試者如此夫修車偹器方今要
務著律定令亦豈細事㢤惟賢且材為能共二非直
以相閥戚家選也爾往欽㢤可
　　文林郎趙時憺因潮州山前捕到賊首轉儒林
　　郎
乃者盗出没潮之支邑調尉寨州兵又益以摧鋒不
能盪定爾能以計獲其首惡薄進一級以旌爾勞可
　　廸功郎靖安王簿陳和發因韃侵掠殁于王事
　　贈宣教郎與一子下州文學
虜犯内地守吏委城闘士棄甲者多矣爾眇然邑佐
斃于賊鋒増秩澤予所以愧偷生失節者可
　　皮龍榮参政
用儒而國無敵乆増重于本朝得賢而基太平兹遂
参于大政延登瓌望播告綸言具官某研㡬而極深
任重而致逺進而啓沃非尭舜之道不陳凡所建明
皆稷契輩人之語周旋二府精白一心廟謨頼其同
寅協恭輿論稱其鉅人長徳乃序遷于丞弼以共起
于治功國是宜堅定不宜動揺善類宜翕集不宜涣
散必躬吐握以下士必公衡尺以擢材盖一客失羮
能覆共食之鼎若先賢設喻欲平偏載之舟其責不
亦重乎非卿誰與領此噫夫子必聞其政異諸人之
求君陳入告斯猷曰爾后之徳諒惟哲輔奚待訓辭
　　沈炎同知兼参政
有常立武乆翌賛于本兵無競維人併延登而共政
渙敡明命孚諗群工具官某貫日積忠昻霄勁節親
逄千載一時之運徧厯三院七人之官當群憸朋偃
月之姦門庭如市獨累疏数滔天之罪堂陛始尊圮
族者殛于羽山埓國者失其金塢黯在廷而邦謀寝
矣城伏閤而武夫拜之洎秉事樞倐踰歲籥邉防屬
宥府既資籌筴之良政本在中書兼倚彌縫之助必
長駕逺馭以疆理戎索必翕受敷施以奔走人材位
望愈隆責任尤重噫大綱小紀卿宜計天下之安危
内修外攘朕欲討國人而申儆其思職業益勵猷爲
　　何夢然端明僉樞
五材誰去兵方􁅳修攘之政一賢可制難宜居宥宻
之司選于衆而得人揚于廷而出命具官某有猷有
守至大至剛君子素位而行士惟孤立正人無待于
助朕所獨知擢于干官百辟之中寘諸三院七人之
長明君臣之分而堂陛肅審忠邦之辦而界限嚴積
貨者散金塢之藏方命者加羽淵之殛人悉若爾國
嘉頼之朕惟敢諫犯顔賢百萬師逺矣折衝禦侮捨
一二臣誰㢤爰登秉于事樞俾推行其抱負噫曰天
下己安矣朕不忘危討國人申儆之卿宜思職勉殚

忠藎庸副簡求可
　　陳堯道監察御史
朕收倒持旁落之權聿更大化擇特立獨行之士親
擢緊官兹得二賢俾分六察爾傳素王絶筆之學標
春官淡墨之題頃進列于師儒不見知于彼相衆阿
時好議于聖世而錮人獨有嘉言意慕古人之存校
去若黄鵠之高翥來如丹鳯之攬輝選諸瀛仙寘之
臺憲厥今共鯀之罪雖已伏辜牛李之朋尚多漏網
楮糴之弊築底輪雲之變無窮士雖㧞茅兵未解甲
予既虚懐而容受爾宜空臆以條陳或昌言于朝廷
或宻啓于旃厦見聞咸聳風采一新噫百奏丹青孰
不觀仁義之諫萬事塵土方當傳乆逺之名益罄忠
忱不孤簡㧞可
　　劉應龍監察御史
(上同陳/察院)爾仁而有勇和而不流接物則霽月光風持
身則嚴霜烈日直道見嗔于彼相剛腸羞比于匪人
往賊過亀山之門致敬而去遺民奉巴東之祀稱思
至今朕聞巖邑之最聲監阜陵之成憲頃者儲材于
列院進而執簡于一臺方今國是畧定而尤貴堅凝
朝綱雖肅而尚多垢玩有官守有言責属新龍象之
觀去賊易去黨難宜奮鷹鸇之擊或宻啟于旃厦或
昌言于朝廷噫百奏丹青(下同/前)
　　江萬里吏部尚書
筆槖之班莫高于太常伯逢掖之論于今有大宗師肆
疇試可之庸特峻為真之拜具官某國之蓍蔡學者
斗山老将拜伏閣之陽城邦謀憚在廷之汲黯文字
五千卷混混江河之發源仁義数百篇炳炳丹青之
垂世祥麟之來孰得而馽蚍蜉之撼真不自量雖長
往于山林終不忘于畎畆聞國難則投𬒮而起建師
行則載筆以從推鋒而帝羓㱕囘戈而佛狸走頌召
公虎于宣之矣視吉甫而何慙及丞相度来朝之
𥘉與韓愈而偕至遂登人望寝長天官門庭有毛玠
之清衡尺如山濤之審但見拳拳于國事未嘗汲汲
于身謀方並進于群公可獨遺于一老噫賢能不待
次舉而况序升丈夫何以假為無庸多巽益殚忠藎
式對眷知可
　　湯中上遺表贈太中大夫
掛冠之興莫遏已謝宦情易簀之言甚悲未忘尸諫
乃加恤典以慰遺忠具官某于富貴如浮雲有名教
之樂地今無此事世賢其人某水某山吾所逰也斯

人斯疾亡之命夫卿何意于盖帷朕興懐扵簮履名
徳未逺諫書猶存噫老氏知足之風凛然起敬賈生
超遷之秩維以飾終
　　湯漢依舊華文閣江西提舉兼知吉州
朕念江鄉之民殘于兵而又病于糴也思得剛勁有
風力亷勤有政事者将明朕之德意志慮以拊摩其
瘡痍甦息其疾苦爾頃辭清望官而去牧凋郡而不
逋上供刺劇部而毋惮大吏漢人所謂通世俗之儒
矣其以庾節兼領郡符土風民俗皆爾所諳前此任
糴事者縱吏舞智規免者衆朕為之下履畝之令可
謂平矣爾軺車所至具述朝家不得已而糴之意使
軍不乏興民有餘力孟軻曰若夫潤澤之則在子矣
至于吏之饕殘為吾民害者其奉元日詔書從事可
　　楊棟轉太中大夫
三朝距典聿嚴尊閣之儀一代鴻儒分任纂修之事
属眡功而行賞爰進律以旌賢具官某鍾箕昻之精
禀岷峨之秀子雲所草凖羲孔之微言敬之之文希
屈馬而無愧雖去常存于魏闕其來遂定扵春宫冠
言語侍從之班専討論潤色之筆惟二祖丕哉之謨
烈旣極鋪張若先皇焕乎之文章亦資詮次其事偹
矣何勤如之噫唐賢謂作史之難寕非篤論漢人喜
稽古之力適值明時祗服寵光益修職業可
　　程象祖秘閣知安吉州
朕仰遵烈祖紫雲樓之訓選用牧守必求其有仁心
仁聞者爾相家子立乎本朝朕察其修潔明恕有丞
相之風呉興去天尺五與丞相所臨郡擊柝相聞往
為朕拊摩其民使郡人曰朝廷善調守丞相能教子
豈不休哉
　　陳淳祖著作佐郎
朕鍳昔人清談廢務浮文妨要之敝雖位置館閣之
士亦必先實踐而後虚譽属者冦至江上諸城或不
能自全或委之而去爾以諸生守孤壘内能使軍民
有固志外能使冦不敢犯可謂有徳于民有勞於國
矣選表而來擢之中秘書又進之佐太史氏兼尚書
郎非爲爾寵也所以旌其節而侯其勞也益堅志操
以待器使可
　　江州分司檢閱成公策爲拘㩁茶課及數特授
　　太府簿依舊任
事非才不集而有才者或過用其才朕甚患之爾宰
邑監郡有治辨聲使之治賦未嘗施繆巧事操切而
歲計之有餘庻乎善用其才者簿正外府以旌爾能
毋廢前功對越新渥可
　　高衡孫權刑部侍郎
内重外輕唐世有登仙之羡出藩入從漢家嚴選表
之規廼疇牧守之庸復寘論思之列具官某傳祖訓
而得髓取世科如摘髭南渡師儒古所謂禮法士慶
元典冊今號為文章家在省闥則綱舉目張臨郡國
則政平訟理既持槖衮衮而登矣乃拂衣落落而去
之鏡湖之興甚濃頗適賀公之趣頴川之治莫揜首
褒黄覇之賢惟古人敬獄而恤刑况絫聖以仁而立
國爰升時望俾貳秋卿噫法三尺安出㢤固有後王
之所是刑一成不變者尤宜君子之盡心豈惟淑同
之長尚頼嘉猷之告可
　　金文剛龍圖閣致仕
士大夫便文營私者多盡瘁奉公者少爾淳熙夕郎
之孫克肖前人迭更事任忠而能力專城而民譽美
煑海而鹺莢羡周官所謂㢘䏻之吏也今遽以疾請
老嗟夫瀕扵殆矣不可得而留矣進直小龍以勸勞
臣以識朕用才不盡之恨
　　張桂大理司直
廷尉属多用法家者流惟司直以士人為之其選亦
不輕矣爾奮由科第輻凑之智畧涌泉之才思異時
幙辨檄草固已為人傳誦踐揚乆識慮審可以佐其
長而持天下之平矣可
後村先生大全集卷之六十三
後村先生大全集卷之六十四
　外制
　　陳韡依前觀文學士特授正奉大夫福建
　　大使
朕厯觀先正尤重故鄉曽繇上宰之尊嘗臨青社琦
以元勛之望亦判相臺肆起耆英就顓方面具官某
一代經綸之賢佐両朝開濟之老臣出若富范之行
邊力既勞止退如馬吕之居洛卷而懐之身雖掛于
衣冠人猶問其年貌及新大化並致諸賢首馳銀信
以趣㱕屡卻蒲車而堅卧虚前師後誦之地冀其一
來聞東甌南粤之民徳爾再造属帥垣之弄印即里
第而建牙以大使而領州若高皇之待浚百年創見
十聚懽傳鶩行畏包老之嚴明狙詐服宗爺之駕馭
馬騰士飽練帳下之佽飛海宿山行絶草間之暴客
坐令逺俗復覩太平朕爲無媿干士民卿亦有辭于
父老噫園林之勝鐘鼓之楽㡬人獲全邦家之光閭
里之榮二者孰美勉建嘉績用酬隆知可
　　陳韡依前觀文學士特授宣奉大夫依所乞致仕
朕惠顧全閩儀圗夀雋閲禮楽謀元帥甫就畀于中
權至将相歸故鄉遽欲尋扵𥘉服重違雅志申錫思
言具官某鍾河嶽之英傳闗洛之學始若莘渭之王
佐将以有為晚如齊魯之大臣召而不至嘉其亷退
䖏以便安監成憲于祖宗之朝布寛條於父母之國
僅及五月而報政不許一年之借留懇切而言閔勞
以事千兵百吏未嘗知畫錦之榮一馬二童俄復返
深衣之舊陟文階之峻品拓采地之新畬噫明哲以
保其身卿素安于止足體貌而厲其節朕未替于眷
懐尚告逺猷益綏純嘏可
　　臨江守臣陳元桂忠義之節照映今古特轉五
　　官贈寳章侍制與一子京官一子選人賜錢十
　　萬貫助葬仍立廟賜謚正節
過家而懐印綬繡行極太守之榮扞圉而死封疆板
蕩識純臣之節方欲革臨難偷生之俗所宜褒見危
致命之人具官某昨剖郡符適罹狄患不委國而大
去寕為王而前驅元歸如生宛然先軫之面血化為
碧哀㢤萇叔之冤采行路無情之言知罵賊不屈之
状奎閣候松堦之對水衡給助葬之錢録其孤兒節
以一惠噫古有双廟祀睢陽之守城今無百身贖仲
行之臨穴諒惟英爽歆此寵光可
　　趙與諲西外知宗
天眷聖宋本支百世昔也聚族京師南渡扵泉福建
外邸文昭武穆日大以蕃常選宗室之有徳望者以
紏率之爾内為丞郎外厯麾節好謙而下士楽施而
疎財所至有琴鶴之風無珠犀之謗清修足以勵俗
長厚足以容衆使之居祭酒之任而不責考功之諫
麟趾公子必有觀而化者朕方嚴于更迭爾豈乆于
滯留可
　　沿江制参京襯為提督屯田歲收増額特轉一
　　官
言留屯之使者多矣帷充國能行扵淫中亮能行于
渭上是在人而已吾視故府歲収二十萬斛者有賞
爾以議幕提綱歲收不止及額更羡五萬餘斛副閫
第勞來上其進一秩以為服勤盡瘁者之勤可
　　吳湜湖北提舉
朕念重湖之北逺于天而近扵塞比歲驚騷清野失
耕土之瘠者今不毛矣民之貧者今靡孑遺矣孰能
為朕任咨諏勞來之責使胔骸復為人堇荼化為飴
乎爾以儒發身剛介自立其以常平使者節攬轡一
行去吏之蟊賊拯民于水火以清約變汚濁以義理
拆強暴湖外之民庻乎其稍有生意矣昔熙寕遣趙
濟淳熙遣朱熹千載而下是是非非自有公議爾宜
擇于斯二者可
　　卓夣卿直寳章閣廣南提舶
朕監國𥘉成憲以守兼舶而琛䑓乆虚非刓印也選
擇而使也爾昔執簡赤墀之下談經細旃之上知朕
貴徳而賤貨奨亷而惡貪矣昔先臣介仕于嶺嶠郡
有夷琛衆争賤買仁宗曰唐介必不爾命取其籍閲
之果然此予命爾以貼職送爾以皇華之意也否則
互市豈無他人乃以煩前御史㢤可
　　陸徳輿依舊寳章學士知太平州
呉以長江立國䕶数䖏之風寒晋扵姑孰置屯壮下
流之形勢矧值脩攘之際尤難牧守之材自非近臣
曷稱隆委具官某傪之賢聞于天下機之文貴於洛
中批勅瑣闈凛若銀䑓之風采持衡銓部皦然水鏡
之晶明頃辭長楽之麾逕返平泉之墅朕灼知薏苡
之謗起扵無根卿􁃶避刺相之行為之易填属時天
塹預講秋防凢六朝諸名勝設險守國之遺規與中
興賢将相建事立功之陳迹慿高感發望古慨慷壁
壘旌旗孰不仰臨淮之號令繭絲保鄣必且减晉陽
之户租先固羣心坐收長筭噫犢耕渤海應無帶刀
劍之人鳳集潁川行有下璽書之寵可
　　陳顯伯徽猷學士知建寕府
朕懐老成之舊重恬靖之風蒲輪加璧之招確然辭
巽燕寝凝香之楽䖏以便安陟奎閣之隆名需潜藩
之近次具官某博古通今之學吐詞爲經之文乆冠
槖班熟識鄭公之履嘗持文柄尤多陸氏之莊潤色
皇猷之才高調䕶儲闈之功大頃勇急流之退俄逄
聖化之更以周天官兼唐内相朕方渇想召賈傳而
使前卿有遐心嘆魯生之莫致念其耆艾命以尹釐
輟清都太微之廷收碧水丹山之郡實維鄰壌諒愜
雅懐噫黄覇化行潁川毋令専美子牟心存魏闕尚
告逺猷可
　　曽頴茂依前集撰知隆興府兼江西運副
朕慨念江鄉簡求尹漕頗聞㑹府思廣平陽春之來
爰及列城願子駿福星之照選扵已試誰不曰然
具官某機足以語九流智足以應萬變論思禁路並
遊東馬之間弹壓神臯不在敞尊之下頃拂衣而勇
去属觧瑟而載調深惟翼軫之區適值兵戈之後蹀
血踐数州之境生聚殱焉搜粟餉萬竈之屯本根撥
矣孰可徃甦于凋瘵爾嘗㳺擁扵節麾必推捄焚拯
溺之心必體𬒳髪纓冠之義必獲五善必寛一分使
落霞孤鶩之觀復還而木牛流馬之運不絶民有生
意軍無乏興噫韋丹之政立碑難忘扵遺愛魏牟之
心存闕尚告于逺猷可
　　沿江制参程若川為監軍應白鹿磯之急轉一
　　官
白鹿磯之㨗與臣世忠臣允文金山采石之功相埒
爾于是時能率下流援師來㑹丞相謂爾征行良苦
濟助孔多朕甚壮之晋秩一等以觀趨事赴功者可
　　鄭協秘撰廣東運副
頃者建制閫于西廣命将調卒旗鼓相望大農窘于
供億乃竭東廣之泉粟以資助之一旦冦至制閫莫
能式遏蹀血数州東路僅僅自保而公私煩費力竭
而本撥矣朕惟已疲之馬驟之則輿駭乆張之弓急
之則弦絶思得忠實體國老成練事者往将隆指而
命爾協焉陟使名加美職而歌皇華之詩以送之昔
河東之民目鮮于為福星嶠南之士祀濂溪于精舍
以仁賢不以材健也爾其勉旃可
　　楊瑱寳章閣依舊㳺西提舉
朕以元日詔部刺史舉澄按之職法饕殘之吏爾適
秦使畿内造庭稱觴朕惟舊學之羙子公府之賢掾
深欲引以自近念爾方褰惟問俗為天下郡國之倡
姑命寓直延閣以汔外庸可
　　賈明道都大坑治(自此以下再/兼掖垣所作)
昔大防純仁光輔元祐大忠純禮皆列外服豈以兄
弟之當國而廢朝廷之擢才哉爾以髙才妙質乆扵
郎潜絫遷卿少出為牧守資厯深矣及丞相㱕衮未
之甄㧞非抑同産也示天下大公也朕以鎔臺命爾
起家非私丞相也監我家成憲也矧丞相甞涖是官
士民至今烝嘗之遵其成規廣其遺意大小馮君之
歌不得專羙于前矣可
　　趙崇媺吏部侍郎兼檢正
朕躬攬權綱首嚴銓綜群趨左選誰為寒畯之階梯
妙選端人俾掌天官之衡尺輿情允愜素望乆孚具
官某凛凛百鍊之剛挺挺千尋之直剸裁甚敏聳觀
郢匠之斤揮發摘如神靡事漢臣之鈎距畫笏而計
省之職舉渉筆而中書之務清遷選授之名司峻論
思之真拜厥今士難得闕吏或舞文彼車載斗量皆
望山公之啓擬此鏡明水止專待行儉之公平簮槖
之聨有光履屐之間咸當噫古人設小宰之職權重
于列曹先賢謂同姓之卿心存扵宗國益殚忠藎庸
副簡求可
　　孫附鳳右諌議大夫兼侍讀
有猷告后毎陳忠臣五義之言以諫名官遂冠天子
七人之列出扵親擢孰不聳聞具官某塞直剛大于
両間逹智仁勇之三者自更大化徧厯緊官見無禮
扵君真有如鷹鸇逐鳥雀之志距邪說害政不下驅
虎豹放龍蛇之功凢冰山倚勢之人若金谷望塵之
友抨弹畧盡窟穴一空既振職于柏臺直登賢于蒲
省汲黯入禁闥可寝淮南之謀陽城伏延英不待昌
黎之論匪曰序遷之典故兹為柄用之權與噫荷良
臣羙名卿有魏鄭公之素願事聖君無諫朕疑荀卿
子之失言其益進扵忠規以欽承于眷奨可
　　范純父殿中侍御史
續諌垣之集霜簡盛傳提憲府之綱風稜罙峻宜加
顯擢以示至公具官某中有操存外無附麗卿取諸
世者亷矣朕選于衆而得之頃列鴛行晋峩豸角字
字中憸人之肺腑言言切時政之膏盲芟夷本根銅
山之賊掃迹推求甲乙金谷之友散群論賑荒如拯
溺捄焚請去貪必明目張膽廼繇七爭晋二一䑓昔
諷議優㳺尚且伏青蒲而諫今事權雄劇皆當奉白
簡以聞奏篇之藳常存公議之責亦厚噫古人仗下
馬之喻予豈諱言先賢殿上虎之風爾宜舉職益殚
忠告以副眷知可
　　倪普監察御史兼殿講
朕收比年倒持之柄以肅朝綱進當世能言之流俾
分臺察士有愜志人無異詞爾負籍甚之名飬浩然
之氣奉對丹墀之下膾炙諸儒給札玉堂之廬馳聘
千載朕惟載之言不如見之事幼而學固欲壮而行
擢自麟臺列之烏府厥今虜暴特皮膚之淺患民飢
為心腹之近憂蠲弛而調度繁興戒飾而風愆自若
惟有布端人于耳目使之盡規庻幾起壊証之膏盲
捨是無策方欲挽囘于世運豈惟糾逖于官邦噫㤗
道外小人朕何幸陰消而陽長春秋責賢者卿當如
日烈而霜嚴其陳昌言以快輿論可
　　孫應鳳将作監簿
朕惟祖宗朝如庠祁如敞攽如蘇轍如鞏肇皆比肩
而立中興如鄱陽之洪廬陵之曽尤近者如蜀之季
建之徐亦接武而進此衣冠盛事也爾一門二惠珠
聨璧合而仲氏遂為諫諍論思之臣爾尤温良恬靖
既奏邑㝡長餉幕丞藩府矣顧未開朝蹟可乎簿正
雉監問津清要廣廷之下文石之上庻華蕚之相映
亦塤箎之迭吹
　　徐經孫磨勘轉中大夫
論思班俊衮衮而登考課法嚴銖銖而較雖如時望
必待年勞具官某表和而裏剛出藩而入從既貳秋
卿之事仍兼夕拜之司正色而言東肖為之増重塗
㱕之語外廷有所未知竭其獻替之忠焉非心積累
為㓛者有虞陟明之典乆矣通行先秦存古之官豈
其輕授可
　　鄧坰磨勘轉中大夫
漢第從臣之頌以觀其材周計群吏之功必要諸乆
盖雖貴近不廢故常具官某典刑老成禮楽先進扈
属車法駕每行黄道之間侍廣厦細旃宻邇清光之
側班爵已高于両制銓衡當進于一堦噫隆古盛時
嚴三載陟明之典本朝成憲絫七期實厯之勞祇
服寵光益肩忠報可
　　楊瑱太常少卿
禮官必属之名士卿選莫高扵奉常盖将以為論思
献納之儲非使之治制度文為之末維爾顯考事予
潜藩方脩代來之功奄興川逝之嘆賴有賢嗣繼收
世科行能尤髙中外詳試乆煩以米塩簿書之事乃
進之玉帛鐘鼓之間出則典領曲臺入則彌綸左闥
昔齊魯諸生知変僅䏻就一代之儀河汾髙第逢時
終有愧明主之問爾其討論典故損益古今勿安起
絶之卑行陟持荷之峻可
　　劉應龍農少仍兼説書
乃者風憲之臣一遷他官率不肯拜往往遂聼其去
朕病其然必維之縶之與相終始于以見朕容受忠
言之意爾為御史奏篇鯾亮庻㡬不負親擢者卿選
吾所甚重非外更麾節内厯郎監不輕授兹由六察
徑升九列一以擢才一以賞諫于爾加厚矣矧巍冠
旃厦親近如故天下事有可言者爾第言之朕將虚
已以聼可
　　右諫議孫附鳯磨勘轉承議郎
両制之髙出于親擢三年而計必以序升兹惟古今
之常亦自貴近而始具官某靖共而好直剛毅而近
仁仲山甫無畏強禦之心群憸震慴陸敬輿有本仁
義之諌千載流傳擢寘上坡號為緊路孰不羡九遷
之衮衮豈其較一秩之區區顧審官之法則然考績
其來已乆噫當雷霆獨立聳聞造辟之言以日月為
功深愧待賢之意欽承新渥嗣有殊褒可
　　趙師光侍右郎官
選人自一命以上参注者率挟勢與力惟小使臣賤
無勢貧無力多受抑于胥吏淹留困厄于逆旅主人者魚貫
也朕甚患之爾老成暢練牧三郡有甘棠之思使五嶺
無薏苡之謗歲晚歸來色夷氣和由棘寺擢蘭省則
馮唐白首矣惟更事多則能指吏姦惟秉心公則能
守銓法使鶡弁無失職之嘆則爾有佳吏部郎之譽可
　　吴君擢可封郎官
列宿之選甚重非有名論朝蹟郡冣者不可以超資越録
而至爾早収科第與貴游異矣嘗歴丞郎其塗轍清矣
又出為牧守其資厯深矣司封在列曺中職事尤簡昔
多以名士為之亦爾舊氊還以命爾勉之㢤進修賢
業涵養盛年有漢家含香之榮母唐人觀花之嘆可
　　陳栩國子博士
有列于成均者皆師儒也而教曺子者獨為博士之
長唐以韓愈輩人為之然猶有冗不見治之歎豈春
誦夏弦之迂濶不足以𥙷朝虀暮塩之淡泊歟爾自
為諸生每一篇出𥿄價為貴才髙氣剛不能媚柔與
　　　　　　　　　念其留滯周南之乆也使之佐
　　　　　　　　　事皆属畢焉孟軻曰楽得天下
　　　　　　　　大有教育之楽則無冗與虀塩之
　　　　　　　　爾其需之可
　　　　　　　　　丞
　　　　　　　　　劵幇如山而倉庾氏所積乃若
　　　　　　　　　今日隐憂也爾昔出為守宰入
　　　　　　　　　丞九扈歩武寝髙爾其條畫源
　　　　　　　　　求蠧敝之小者佐其長而推行
　　　　　　　　　渉筆視唱籌而已可
　　　　　　　　　該進經武要畧轉通侍大夫
　　　　　　　　　閣衆皆進律寕過于用思爾與
　　　　　　　　　官某動遵禮度飽閲古今竭其
　　　　　　　　　老于宿衛號宫省之舊人出聞
　　　　　　　　　侍元豊眷思之燈火凢明謨雄
　　　　　　　　　脩由西府而来然抺摭亦北司
　　　　　　　　　随加朝昃不遑朕方求禦戎之
　　　　　　　　益罄事君之小心可
　　　　　　　　官郎官
　　　　　　　　亦凋匱為鍾官者類曰瞻水淡戾
　　　　　　　　乳不可以復珠池之珠不可還與
　　　　　　　　　猶前日也然鼔鑄相權之子本
　　　　　　　　　嘗乏絶豈非鬯練足以幹旋精
　　　　　　　　　名曺唐及本朝多以䖏佳士爾
　　　　　　　　　昭朕擢才旌能之意可
　　　　　　　　　直寳謨閣江東提舉
　　　　　　　　　賢俊蜀珍畢集于朝爾其一焉
　　　　　　　　　輔侍從者十之九爾家世人物
　　　　　　　　　一顧留滯周南坐老歲月及舊
　　　　　　　　　從丞相入献戎㨗擢少宗正一而
　　　　　　　　　去朕爲悵然庾節非所以煩繁
　　　　　　　　　科調急郡縣空虚田里蕭條徙
　　　　　　　　　振徳其困乏法斥其饕殘乎東
　　　　　　　　　　　　按察也非爲喜擇官
　　　　　　　　　所重至本朝加重其前列往徃
　　　　　　　　　藻思奏賦南宫第一客授三載
　　　　　　　　　亦殊殊擢也然教侯類易教國
　　　　　　　　　模範尊惟公明則有司之衡尺
審益勤表率庸副簡求可
　　張濟之太府丞
為列郡選牧守難為本朝進英俊尤難爾由儒科邑
㝡登畿一再遷嘗執經而傳朱邸亦將建牙而坐黄
堂矣顧内與外孰重輕其輟虎符入儀鵷序朕之外
府既無珠玉玩好良貨賄之藏所職不過九貢九賦
惟正之供與夫兵吏之劵旁鹺茗之鈔引而已其佐
而長脩舉職業以俟明陟可
　　史䋲祖直寳章閣江西提舉
江右今歲幸而有秋然郡縣之創殘者未復田里之
凋瘵者未甦民力窮而糴事方興吏治偷而饕風尚
在朕于此時擇常平使者歌皇華之詩以送之其任
不亦重乎爾西州之望覧輝而至著書翼經學奏篇
切時弊皆朕之所嘉奨而白首郎潜了無躁心其進
延閣之真為朕攬轡一行使江鄉之人皆曰福星見
于翼軫之區則向之創殘者凋瘵者可還承平舊觀
矣民之窮者吐氣吏之饕者革心矣可
　　劉良貴知嘉興府
邇者廬陵調守詢之外廷皆曰無以易堯既剖左符
臨遣而中道顧以疾諗朕察爾忠實非餙辭者恬退
非薄淮陽者為之改命易地焉二城均為望郡嘉禾
雖少需次然巾車栗里采藥鹿門無㡬何時東方千
騎趣上矣非惟慰爾欲便安之意亦以示朕體群臣
之心可
　　郎伋前任茶塩檢閱官賣塩増羡轉朝散郎
國家大計十之九取諸煑海欲鈔引流通而無壅必
笏鞭畫算之有人爾前以才選分司采石鹺息之入
有増無虧爾不惮于宣勞予豈容扵吝賞可
　　趙孟博陞袐撰
士大夫孰無森㦸凝香之興及得千里之地類顰蹙
曰未易為或曰不可為有鄙夷之心而無治理之效
者十郡而九也爾牧鐔津朞年他人刼刼無餘力爾
上供送使廪兵禄吏未嘗乏絶然未嘗牟利加賦而
用足郡人謂爾但飲此州水耳日用百需皆取之扵
家待百姓甚恩御吏卒甚嚴朕聞而嘉之論譔木天
職清地禁以慰邦人借留之心亦以見朕褒顯循良
之意可
　　汪立言浙西提刑
在漢渤海多盜暴勝之繡衣持斧以威之而不止龔
遂使民賣劍買牛以安之而盜熄非特可以見龔暴
二臣之賢否亦足以判武宣二君之優劣矣爾頃矣
江表有澄清之志而又有拊摩之具遂卑以畿右麾
節乃者水潦灾被三郡吴僅半收朕念吾民之昏墊
阻飢也数詔郡國賑贍而安集之又以臬臺在吳命
爾􁍤焉盖以一路民命付爾矣夫均之為民惟窮無
告者宜振徳均之為盗惟驅于飢者宜末减均之為
吏惟黷于貨者宜汰斥此朕臨遣刑獄使者之意爾
其欽哉可
　　虞宓太學博士
朕患風俗之躁競也思擢孤立平進之士以挽囘之
爾通經學古嘗奏邑㝡開朝蹟佐藩條而佩二千石
印綬矣顧有厭譁喜静之意其安恬靖重如此可以
坐臯比横麈柄而謀可以立諸生而誨之矣朝廷清
望官未有不繇學省進者爾其勉旃可
　　徐掄大社令
二令列属于奉常其職清絫朝顓以待雋胄其選遴
爾先人賢執政也爾佳公子也又内為掌故外佐臺
閫則涵養熟而更練多矣靖共爾位嗣有褒陟可
　　知信州趙希訜轉朝散郎
属者邊吏不戒狂猘偷渡内地震優而上饒遂為傳
烽過師之地蕭然煩費及氛祲掃清則郡邑俱殘敝
矣爾剖符于公私赤立之後而能扶持敗壊訪問疾
苦摩拊瘡痍　𥙷乏絶兵民徳之轉而上聞其進一
階庻㡬虞廷陟明漢廷増秩之意可
　　陳韡贈少師
朕加惠臣隣興懐勛舊憗遺一老忍聞垂絶之言兹
曰三孤特厚飾終之典哀榮鮮儷眷注未忘具官某
知剛知柔有仁有勇家傳正學盖自紫陽翁而來天
與素書不假黄石公之授七聚遺黎脱虎狼之厄三
郡叛卒伏鯨鯢之誅絶口不言其然鞠躬盡力而已
出藩宣于四國入唯諾扵一堂爾方慕洛下之耆英
拂衣去矣朕欲起海濵之大老側席乆之逼台衮而
退急流厭畫繡而返初服頗適澗槃之䖏奚異地行
之僊曷不期頤遽兹奄忽既輟朝而給賻且節惠以
易名以勸于國有勞之人以識用才不盡之愧噫圖
功臣像嘗居麟閣之中為帝者師斯亦鷹揚之亞凛
然精爽歆此寵光可
　　知臨江軍俞掞除湖南提刑
湘中曩𬒳兵者三郡潭岌岌僅自保而属邑之境獸
蹄鳥跡皆至焉朕閔湘民之禍至此極矣勤恤猶恐
其傷固結猶恐其離淑問猶恐其冤孰能推朕之徳
意志慮于一路者爾宰南昌有絃歌之愛牧清江承
鋒鏑之餘乃能左支右吾銖積寸絫變荆棘瓦䃯爲
官府市區甫朞而郡復舊觀朕賢其人湘臬弄印無
以易爾必訪民疾苦必去吏饕殘前所謂勤恤固結
淑問者乃臨遣祥刑使者之意也欽㢤欽㢤可

後村先生大全集卷之六十四
後村先生大全集卷之六十五
　外制
　　淮東提舉章峒鹽賞轉一官
天下大計仰東南而東南大計仰淮塩爾為使者鬻
筴倍増軍國賴焉非周家所謂廉能漢人所謂有心
計者乎爰晋一秩以旌爾勞可
　　浙東提舉林先世解到十七界破㑹二十八萬
　　五千貫乞送所司截鑿以助國用轉一官
前詔郡國各收㫁爛之舊楮來上且設醲賞以持之
而漠有未有應詔者豈無可收之楮耶抑力不足以
收之耶将奉詔不䖍而然耶爾奉使畿内鹺利視歲
額加羡又能銖寸絫積以奉收楮之詔非洗手奉公
悉心營職疇克爾昔漢家尊顯卜式至大位以風勵
天下一秩薄矣姑以為能體國享上者之勸可
　　楊鑄際太社令
朕惟恭聖先后輔佐寕考援立眇躬有大造於我家
其族益蕃而多才子爾其庭户之芝蘭也社令之擢
遂開朝蹟蓋以才選不顓為恩可
　　陳鑄除司農卿仍兼有司
積貯天下之大命古所謂九年之蓄者今無之矣白
粲之入不足以供赤幇之出識者寒心焉經常之費
不可已操切之術不可施非通儒誰與領此爾家
世清修中外詳議才愈老而卿尚少兹命爾晉長扈
農庶幾漢人用鄭康成之遺意夫坐而論與作而行
者之情常患難通爾旣彌縫省闥與聞廟論則倉庾
民之利病可以建白而罷行之矣咫尺兩禁豈婆娑
於九列者哉可
　　馬廷鸞將作少　監兼右司
我朝家法雖操持衡尺以用人亦度越拘攣而得士
由郡而郎由郎而監固也然其待名流勝士往往有
位置於衡尺之外者自乾淳之世已然矣爾由甲科
郎厯館閣省闥端介自守有徳有言廼者賜對延和
奏篇鞭切朕覽而善之是以有冬饗之除夫朝廷之
官有清於少　要於都曹者朕又將不次擢汝可
　　戴良齊林秴著作佐郎
館閣皆以文史為職然曰歴日曰列傳則屬之著作
之廷日歴實則當代之制作備列傳實則人物之
褒貶公葢瀛州諸學士惟二者為真史官也唐人謂
史有三長爾良齊爾秴之才學識在孔門中游夏二
子也在漢儒中齊魯兩生也共秉是筆後有乎遷固
將於汝觀書法焉謹之哉可
　　曹元發秘書郎
百司庶府各治其事率事繁而官少惟館閣無事可
治而備官自長貳至諸學士常十餘人豈非儲才之
地固異於百司庶府耶郎亞於長貳丞而班於同館
之上歩伐寖髙不輕卑也爾淹貫羣經接諸老之緒
言表倡二庠有多士之美譽置之風日不到之處清
於山澤癯儒之仙矣等而上之進　未已可
　　歐陽守道校書郎
先朝館閣皆第一流前則楊晏後則歐蔡又其後則
黄陳至乾淳之世則名勝皆在焉當國大臣至有恨
進用早不得共游之歎比歲選用稍輕矣朕方思所
以重之爾學問貫通倫類議論據依名節他人片善
寸長惟恐人之不知爾為書滿架藏槀如山策名二
十年而考功無一日之課其恬於進如此乃者玉堂
之對稍露毫芒士林膾炙所謂通務之儒識時之傑
非耶由是進而挍讎石渠東觀今有人矣可
　　方澄孫秘書郎
昔漢六世得人為盛東馬待詔給札嚴徐朝奏暮召
然尚有擯於膠西滯於周南莫之顧省尚論人物者
惜焉朕則不然必欲置之於朝爾幼為家之奇童壯
為國之譽士負其壯圗固將六月一息顧僅開朝蹟
而去嘗畫幕為元戎磨盾鼻作檄而已嘗丞郡為太
守書紙尾而已晚得一麾拊摩凋瘵汲汲鮮懽歲月
幾何昔之英妙今亦老蒼宰物者以為言朕有圗書
之府置爾其間爾有逢辰之喜朕無棄才之愧可
　　知邵武軍方澄孫在任政績轉一官
樵與汀鄰其俗剽悍易動而難安爾以書生作牧私
淑其士勤拊其民昔之在城闕者今在類矣昔之佩
刀劍者今佩犢矣又能以積絫紓郡計以節縮廣學
宫前命爾登瀛以大臣言爾之才學也今命爾増秩
以臺閫上爾之治行也可謂之異恩矣可
　　金九萬太學博士
在三之誼師居一焉然漢弟子有嘲師者唐諸生有
笑于列者必也典型足以模楷博約足以循誘腹足
以沾丐爾三者備矣坐臯比而執麈柄非爾其誰豈
曰無氈行且重席可
　　杜濬大理正
昔先清獻爰立未久山頽哲萎天下至今謂其清忠
粹徳如光亦謂爾濬底法父不忝父有康之風立
乎本朝冲泊自守視榮進無躁心柰寺民命所繫朕
不欲数遷改由丞而正若稍廻翔者然歩武寖高差
並於惟月平挹於列宿矣可
　　劉燧叔朱挺大理丞
郡國獄掾至微也非有考舉人不輕授况夫獄之重
丞位之高而可卑之少不更事者哉爾燧叔爾挺皆
寕考法從子孫皆嘗牧兩郡有聲績皆閑退拙進取
皆老成知情偽皆慈恕不刻深起之閔山擢之李寺
以勸孤立平進之士以廣朕洗冤澤物之意可
　　林希逸依舊寳謨閣廣東運判
吾甚憂嶺海之民地逺而天高也地逺則饕殘易逞
天高則疾苦難愬先朝部刺史前有端頤後有光朝
以儒學用不以吏能進至今士民稱之爾嘗給札視
草文可思嘗擁麾持節才可用然能髙惎衆往往䝉
以虚詆而不考其實踐歲中再召使爾乗私車而來
負謗篋而歸吾甚愧之起家外臺爾其以玉雪洗五
瘴以冰蘖倡百城使逺民皆知吾用儒臣按部之意可
　　何夢然同知兼參政
朕位置弼臣圖回國事遣戍役以衛中國旣叶成道
徳之威進英俊以强本朝遂兼斡鈞樞之柄誕修播
告昭示倚毗具官某材全而徳不形器博而用無近
首膺親擢見謂敢言放驩兜流共工壯矣去凶之舉沮
延齡叱義府發於嫉惡之心為朝廷振頽壊之紀綱
為君上肅淩夷之廉陛洎登宥密益罄忠勤屬者水
當潤下而横流雷已收聲而洊震逺則四郊帶甲之
士減竈之期賖近則三州不粒之民内溝之慮切誦
采薇之詩有愧念發棠之惠未周必精神折衡必飢
溺由已帷籌制勝爰晋貳於本兵鼎味主和其與
聞其大政仍陟文階之峻以昭寵命之新眷知愈隆
優貴亦重噫舉明主建長策有如王吉所云為良臣
荷美名毋負魏公之志顧惟賢輔寕俟訓言可
　　范東叟江東提刑
除授部刺史百城休戚繫焉賢則福星見否則一路
哭葢朕所甚重爾西州之望元祐太史家之白眉召
歸未久朕賢其人欲位置於清望官顧以兄客江鄉
力求外𥙷留之不可攬轡之行將以尋對床之約朕
愈賢之先儒有言凡天下之疲癃殘疾鰥寡孤獨皆
吾兄弟之顛連無告者爾推愛兄之心以加諸彼必欽
恤必平反則九郡數十縣之民皆自以為不冤矣使
事有指典聼朕言可
　　姚希得沿江制置使知建康府江東安撫使兼
　　行官留守
朕慨覽輿圖特隆閫寄第從臣之論思獻納望髙八
座之聯謀元帥以禮楽詩書喜動三軍之衆乃出綸
而疏渥遂建纛而啓行具官某秀傑而粹温魁閱而
宻察講明有素可居四科九徳之間植立尤髙不在
八俊三君之下早慕袁髙之塗詔晚從裴度之視師
名節暴乎朝廷勲業著於方面藉甚桂鄞之政藹然
羊陸之風屬朕興聼鼙之思輟卿由曳履之列西清
學士寵矣東方諸侯屬焉輕裘緩帶而總中權帕首
腰刀而衙諸將隔一帶水詎容持天塹之雄如七尺
身盍預䕶風寒之處江頭宫殿筦鑰有嚴塞下城池
伻圖取決居留之任至重事㑹之來無窮宜減户租
以厚晉陽之民宜損軍市以饗邯郸之卒宜長駕逺
馭宜廣益集思賴爾宣勞副予注意噫上武侯逺離
之表曽靡憚勞歌吉甫來歸之詩㑹當飲至欽承異
眷益懋壯圖可
　　蕭山則宗正丞
曩者有相専進用尖新鍥薄小人而雅人修士例束
之髙閣朕旣改絃首變此風弓旌所及野無遺賢朝
廷之上半老儒矣汝亦當時雅人修士之一也嘗列
鵷序而秉麟筆何去之速何來之遲瑶編鉅典丞亞
於卿一等鋪張揚厲蓋所優為姑養汝望朕固以清
望官期汝可
　　陶夢桂司農丞
國家之憂有二兵無宿儲也民苦貴糴也萬口嗸嗸
待哺執事者皆知瓶罄罍恥之可慮而諉曰笏畫鞭
筭之無所施爾於此時進丞扈農難則難矣往佐而
長共國其所以捄弊紓急之策揮利器於盤錯奏㳺
刃於肯綮可矣若謂吾所職者出納之吝則非朕擢
才之意可
　　王夢得太府丞
古今之官不同古太府掌貢賦今屬版曹矣掌圜法
今屬鍾官矣掌珠玉玩好今屬内帑矣三者各有專
官而外府更以劵旁鈔引為職業然劵旁鈔引亦非
迂緩不切之務也丞亞於卿華塗在前往勤其官毋
若晋人不省曹務者以俟甄擢可
　　王世傑宗學博士
自先帝復創宗庠課試一眡三舎之法麟趾公子彬
彬秀出欲與素土相頡頏而博士班於國子先生之
上爾邃於理而耆於儒其為朕推所以訓廸諸生者
而淑艾公族庻幾作成之下有能奏七畧之書而奉
三雍之對可
　　曹怡老大理司直
廷尉之屬多以待明法者惟司直顓以士人為之古
人敬刑之意於是乎在爾名法從之子嘗宰邑監
郡資長厚而論平恕猶有父風使之秉讞筆以佐其
長可以活民命而長王國矣若曰析律豈無已人可
　　李壎軍器丞
古之甲有夀三百年者矢有穿七札者豈非函人矢
人善於其事而然今邉備未弛以除戎器為急務可
不勤其官乎爾淳熙名執政之孫兹以才選晋丞戎
監若周室車械之備漢家工技之精作而行之者之
責也汝其懋哉可
　　洪穮大理寺簿
南渡而後一門父子兄弟同時鼎貴前則鄱陽洪氏
後則天目洪氏爾其家之佳子弟也官業邑最皆可
書擢由綸邸列於李寺曰淑問曰審克爾與聞焉豈
特簿正乎哉可
　　王人英將作簿兼史館校勘
先朝以童科擢士如億如殊後皆為名卿相爾妙齡
美質來游木天與聞修纂亦已久矣夫固使之讀盡
未見之書而養成有用之器也列屬雉監兼秉麟筆
詩不云乎景行行止楊晏何人哉可
　　陳綺前任江東運副兼提領茶鹽増羡轉中奉
　　大夫
榷法非古也然軍國大計繫焉朕未能捐山海之利
以予民也然常以宣政之改鈔法為戒以慶歴之不
再榷為法若夫潤澤之則存乎其人爾以計臣提綱
煑摘朞年之間未嘗析於秋毫廼有餘於歲計殿最
之法僚属不遺况任典領之責者乎一秩旌勞以勸
來者可
　　知武岡軍史椿卿在任政績轉一官
漢制郡太守有治理效者往往久於其官或就賜金
増秩一則盡彼牧御之材二則省吾迎送之費朕
甚慕之爾所臨之郡固湘中佳處然他人為之寂寂
無聞爾朞歲間修廢飾蠱一城改觀省民峒丁各守
條約不相侵犯貴公子乃能辦此竒矣朕欲趣還省
户而又重於數易姑遷一族以俟選表可
　　史宇之大資政知建寕府
朕隆念舊之恩重宅生之寄世臣非謂喬木猶有於
典刑刺史録名御屏不輕於臨遣方擁麾而赴鎮乃
孚號以揚廷具官某奕蔕英賢三朝宰輔事孝廟竭
擎天之力於眇躬宣扶日之勞成季之忠宣孟之勛
宜其有後周公之宇伯禽之法賴以光前出斂恵以
專城入眠儀於二府談者云古括㑹稽之政庻乎有
潁川渤海之風均佚殊廷髙挹浮丘之𬒮初潛巨屏
往凝韋守之香然民稠而鮮蓋藏俗悍而帶刀劍州
貧増待哺之卒邑壊無鳴絃之人中更二牧之仁賢
暫息一方之愁歎彼俱召用頗聞遺老之去思爾善
拊循必喜新侯之來暮秘殿班延恩之亞麗譙接畿
郡之封教條未出而已孚治行轉聞之甚易將今穉
耄復覩昇平噫虞朝岳牧奮庸試以功而明陟漢世
公卿有闕選所表而入爲益殚乃心祗若予訓可
　　王爚龍圖學士知平江府淮浙發運使
廼者呉中積燎境内薄收民蕩柝離居未易灌輸於
三路卿溺飢由已必能全活於一方素東予心匪由
師錫具官某有猷有守至大至剛矢之直氷之清端
澄未已涅不緇磨不磷堅白自如細行形於視聼言
動之間大節著於離合去就之際天留之以殿諸老
朕擢之以長六官屬右扶風之儉荒輟大宗伯之貴
重駕彼使牡華以老龍然而羣黎甚轍鮒之枯列戍
待木牛之餉勸食抛糴胡可並行安富恤貧詎容偏
廢昔汲黯發河内廪真不辱使者之行富弼活青州
民自謂過中書之考若前脩之盛舉皆賢牧所優爲
噫潤靈河之波豈惟九里奉甘泉之計何待三年治
績朝聞追鋒夕至可
　　陳懋欽國録
由掌故而學官平進也然未一歲再命亦峻擢也惟
爾凝然端重可以仰企前脩盎然和粹可以俯接後
進使教胄子師道必有可觀者豈但課試詞藝而
已哉可
　　董宋臣脩造公主位了畢轉親衛大夫
㳺化人之宫燕閒自適築王姬之館鳩僝有勞具官
某事不辭難言皆底績朕爱鍾貴主方將諧禁臠之
期頤旨信臣為别創更衣之所甫伻圖而經始俄輪
奂之告成乃若横行雖曰武階之峻可無醲賞以旌
心匠之能可
　　董宋臣又為進書轉翊衛大夫
書以傳信旣鴻筆之先褒賞不踰時豈貂璫之獨緩
具官某乆陪宿衛備罄忠勤號内廷用事尊寵之臣
能藏於密凡一代稽古禮文之類皆見而知雖儒紳
㑹稡之勞亦史局兵司之助超資越録兹疊承優異
之恩損滿益謙必深悟盈虚之理可
　　鄧峒磨勘轉太申大夫
論思班政與庶僚不同考課法嚴自近臣而始具官
某古之耆夀俊今之老成人属車在後鸞旗在前出
而扈蹕廣厦之下細旃之上入而談經兹陟文階亦
循銓格積日纍月適成周大計之時自卑升髙加先
漢超遷之秩可
　　葉夢鼎磨勘轉太中大夫
履聲貴近獨髙獻納之班銓法森嚴尤重超遷之秩
具官某璞玉渾金之器質光風霽月之胷襟出屡擁
於節麾入徧儀於筆槖韓愈奏從官之技無愧詩書
綺季從吾兒之逰有功儲貳然其序進必以年勞噫
周室設官旣長六卿而率属虞廷考績適當三載之
陟明可
　　謝堂為磨勘轉朝散大夫
候對之班尢於天近審官之法必以年勞具官某相
閣挺生天材軼出偉中殿謙沖之德倡外家損挹之
風巨鎮名藩退而䄂輪扁之手珍臺閒館超然拍洪
崕之肩然考課之法尤嚴雖論思之臣不廢面四松
於奎閣宻邇清光加一秩於氷衘欽承新渥可
　　府丞游汶兩易農簿
江左賢相稱王謝然烏衣子弟有佩紫羅嚢者有拄
笏看山不省馬曹者爾清獻聞孫好脩克守於家法
練事不流乎清談扈農方以乏絶爲憂往勤乃職朕
方觀爾之才焉可
　　謝埜司農簿
以閥閱取人其來逺矣爾槐庭聞孫椒塗逺属其爲
京兆少尹盖以才選擢寘農扈等而上之其進未已可
　　司農簿謝埜兩易太府丞
農扈視唱籌之勞以給待哺之衆目目少假朕念爾
方有子職也外府之事稍簡為之改命焉非惟慰亞
保之心亦以見朕體羣臣之意可
　　趙逢龍除將作監
書曰人惟求舊語曰吾從先進古之道也爾議論接
於諸老徳齒尊於一代卷懐退處若與世相忘者朕
聞其優㳺洛社精悍未衰召以大匠将詢猷而乞言
焉宜疾其驅以副廷佇可
　　韓禾考功郎官
吏部郎各治一職惟考功合四選而兼綜之士挾勢
利而撓法吏長子孫而舞文非清通而簡要者不在
列宿之選爾以才學發身昔㳺省户有能名今陳臬
事有風力方衆賢和朝孔鸞咸集察史談之留滯思
賈生而召見乃出新綍復還舊氊庶乎四選之弊可
清三尺之法可守矣
　　翁合侍左郎官
朕改紀以來弓旌四出士或浮湛閭里栖遁巖穴莫
不彈冠而起況學校之譽髦館殿之名勝可使之留
滯周南若是之久哉爾擅淩雲之筆負冲霄之志覽
輝而來卷懷而出其治郡有能名刺部有風力則不
可得而揜嗟夫朕不見生久矣屬將有夜半之問庶
幾聞朝陽之鳴抑左銓劇曹也爾合望郎也惟剛則
甄敘徇理而不徇勢惟明則予奪聼法而不聼吏朕
方不次擢士爾豈淹翔於省户者可
　　包恢磨勘轉中奉大夫
六典設二卿春官尤重三年計羣吏古制則然具官
某異聞佩嚴考之緒餘精義聆先師之謦欬帝曰伯
夷典禮咨汝欽哉子與卜商言詩起予可矣雖當代
耆英之望重然有司考課之法嚴噫夙夜寅清旣班
髙於兩禁日月積纍姑序進於一階可
　　知建昌軍魏峙職事脩舉轉朝請郎
朕核覈名實而嚴殿最於郡國長吏稍法其饕墨而
罷輭者其有以廉能自著見必尊顯之爾相家子牧
名城無嚴刑峻令而雄狡服不巧取豪奪而財用足
其士皆曰待我有禮其民皆曰拊我有恩一郡之廢
者興蠱者飾朕聞而嘉之夫陟明舜典也増秩漢制
也爾旣能善其始又能不倦以終之則可以對揚休
命矣可
　　周坦磨勘轉朝請大夫
漢家聼履之班在廷莫及虞朝考績之法歴代通行
具官某琅琅然董子天人之篇炳炳乎陸贄仁義之
諫雖藩條宣布𬒳陽春之澤而光輝然官閥推遷計
日月之勞而積纍属當㑹課爰命出綸噫台斗八
座之髙卿維逹貴冰䘖一階之陟予非監恩可
　　葉大有上遺表贈通奉大夫
子欲養親不留叵堪致毁人云亡國殄瘁深憫遺忠
曽未替於眷懐爰加隆於恤典具官某謝策冠龜朋
之前列窮經爲麟筆之素臣繇大坡風稜之雄踐文
昌台斗之貴其建明務爲平實不喜尖新其譏彈未
嘗刻深終歸渾厚雖奉身而出畫猶將母以行春甫
抱蓼莪之悲忽驚梁木之壞蹇蹇匪躬之故恍如平
生琅琅垂絶之音遂隔今古僅成短夢竟夭盛年念
嘗列聼履之聯寕致厚書棺之渥噫積善餘慶安知
伯道之無兒强諫不忘尚冀藏孫之有後諒惟精爽
歆此寵光可
　　趙希悅工部郎官
尚書郎惟起部文書絶少廷中纔一二雁䳱誇詡者
病其無權恬靖者喜其省事爾自奮科第問其居則
西撟叩其學則家庭本其自出則考亭之外孫也少
之所濡染壯之所講明晚之所成就庶幾卓雅不羣
矣朕擇清曹命爾可以進德亦可以養望豈惟上應
列宿而已哉可
　　章炯左曹郎官
地官之屬各治一事而左曹所主天下户婚之訟夫
賦訟皆急務也今長貮皇皇然㑹計錢榖之不暇若
訟牘則往往謙巽屬之郎舍天下之大訟不平者之
衆孰宜秉此筆哉爾以髙材更煩　使所謂嘗險阻而
知情偽者其悉而心佐而長訟至乎前勢奪理情撓
法者顯絶之官受欺吏舞智者痛繩之是非曲直易
位者明辦之夫如是則無一事之失平一民之不獲
無愧於設官分職之意矣可
　　全清夫寳章待制提舉佑神觀仍奉朝請
民歌牧守方憇於棠隂國重親賢靡需於瓜熟宜釋
朱轓之寄徑躋紫槖之聯具官某宣慈而惠和辦智
而閎逹惜隂書案甚於孤寒士之勤得雋詞塲豈若
恩澤俟之易在中朝吉士之目有兩京循吏之風旣
至九卿而入承明復把一麾而去江海方且賦中和
之政不當奪慈惠之師属以儲闈正人倫之始選諸
戚畹得邦媛之賢如卿行尊葢主婚禮輟宣城之半
竹面奎閣之四松兹外族之殊榮亦我家之曠典必
爲閑燕實可論思噫東人欲留出既宣於美化西清
候對入尚告於嘉猷可
　　馬光祖依舊觀文學士提領户部財賦兼知臨
　　安府
朕考祖宗之典故重省府之事權元豐以前専任三
司之使領嘉定之際或由兩地而尹釐况當大弊極
壊之餘又非承平無事之比孰膺隆委兹得全才具
官某奕世鉅儒中朝宿望磊磊落落伏波章句士乎
巍巍堂堂北平傑魁人也氣吝北來飛渡之虜躬提
下流赴援之師安社稷見卿之心全江淮繄誰之力
南仲于方之命乆矣宣勤吉甫自鎬而歸兹焉飲至
属主計告大農之乏絶而都人思舊尹之神明官無
紅腐之宿儲民或赤窮而貴糴常情處此戞戞乎其
難哉老手為之綽綽然餘𥙿矣眂政塗之異數仍書
殿之隆名如武侯之集衆思如畢公之勤小物上副
朕心之注倚下慰國人之瞻儀噫周官九府之藏子
欲阜通於財貨商邑四方之極予思培植於本根乃
眷耆厖奚煩訓告可

後村先生大全集卷之六十五
後村先生大全集卷之六十六
　外制
　　　楊棟權禮部尚書
虞典三禮有秩宗之名周建六官重春卿之職履聲
雖舊壊望益崇具官某生靖恭諸揚之宗鍾峨眉太
白之秀大對明董生之道誼功利羞稱微言聞夫子
之性天文章抑末由其根深而蒂固是以枝敷而葉
繁扈蹕則才過嚴徐輔儲則功高園綺腹藁成而羣
吏脱腕口義出而諸儒手抄在日月獻納之班已巍
峩於台斗然夙夜寅清之地尤華要於秋官覽壁記
之舊題踵蜀珍之芳躅凡并汾諸子所不能對與齊
魯兩生所未及為自昔無傳於今有望噫端委而治
周禮𬗟懐季子之賢綿蕝而草漢儀一洗叔孫之陋
益殚素藴庸副異知可
　　　鄧峒權吏部侍郎
天官居六典之先具嚴於八　武部號三銓之劇常
選於貳卿既叠組之甚宜豈　綸之可後具官某徳盛
而仁熟色夷而氣和挹其標致有前輩之風出其土
苴在吏師之目漢公卿之論毎及鄧先晉名勝之流
亦推伯道持槖而扈法駕巍冠而侍細旃孟子以仁
義而敬王武王既髦期而稱道朕惟鳩工事簡風斤
之巧安施鶡弁員多水鏡之明已試若時少宰宜屬
耆英噫如申公轅固之告君老而益壯加左雄山濤
之典選公而忘私誰其兼之擇斯二者可
　　　常挺權工部侍郎
二史記時政既高兩省之班六典闕冬官尤遴貳卿
之選延登勝彦増重邇聯具官某文價今之掄魁諌
草古之遺直始翔而集方聳聞儀鳳之鳴俄卷而懷
不肯作飢烏之噤屬中朝之改瑟馳急驛而予環師
席之所作成經帷之所啟沃或禁中片𥿄奮筆以塗
歸或槢前一塼犯顔而抗議忠嘉必告補益甚多乆
煩夾香案之傍宜俾扈屬車之後噫昔司言動不過
如史佚所書今擢論思何止責工垂之事益殚美報
庸副眷懐可
　　陳綺右文殿撰樞密都承㫖
右太尉掾均為公府之僚今承旨廳實長樞廷之屬
粤自改元豊之新制類多處法從之名臣具官某智
略輻湊於上前麾莭轍環於天下心平氣定居然龍
見而雷聲事至物來甚於龜卜而燭照治賦鄙牙籌
之瑣屑聼訟察缿筩之隠微乆勞煩以米塩簿書且
周旋乎亭幛堡戍朕方修車備器圗回復古之功孰
能借箸運籌俾賛本兵之地與聞機密稍亞論思强
本可以折衝直前可以論事噫在元祐則安世由風
憲除在紹興則剛中以功名顯益攄賢業退企前修
　　謝子强起居郎
崑西羣玉之峰長以老仙伯極東一星之象占為郎
舍人名曰序遷實由親擢具官某制行淵冰之謹持
身玉雪之清乗傳使閩擁旄師粤南官蒙珠犀之謗
自昔已然北歸携琴鶴而行於今罕見冊府待世南
之典領儲官喜綺季之從游朕有羙官孰堪妙選立
通明殿命左史而記年侍泰畤祠第從臣之嘉訟號
為清切列在論思噫古志謂天顔咫尺之威固宜拜
下先賢借玉階方寸之地毋惮直前空臆而言虚懷
以聼可
　　鄭雄飛起居舍人
伯臣司宗麟寺之班已峻右史記事螭㘭之拜尤清
具官某黙然知言仁必有勇對延和則犯顔敢諫傳
資善則執古据經濡轡而遣使臣威稜凛甚加壁而
延諸老顔髪蒼然獨惓惓憂愛之忠見縷縷建明之
䟽臣卿尚少了無意於着鞭君舉必書方有資於執
簡非惟記注亦可論思必有以切劘君心輔導儲徳
噫既居邇列密依日月之光毋使傍觀或責春秋之
備可
　　　何逢吉叙朝散大夫利路運判兼四川制參
自蜀有狄難士大夫避地東南者衆㡬置鄉國於度
外矣爾由策名解褐至擁麾持節盖登畿之日淺而
仕蜀之時多中墨吏議縮手䄂閒朕惟人才實難詎
宜以一眚掩徳稍復雁門之踦付以飛輓之任制垣
𥘉建就命爾參其軍事昔人𬒳髪纓冠以救鄉鄰之
鬪爾其投𬒮而起叱馭而行以寛朕西顧之憂可
　　　叙復奉直大夫鄭羽陞直寳章閣淮東提舉
淮塩之利甲天下東南大計仰焉閩浙蜀廣所産皆
不及也其選擇使者視他路爲重爾以才選中外詳
試前縂餉未煖席而責以償數十年失䧟之賦廢絀
其身盪覆其家豈理也哉論乆而定亦既爲爾辨誣
而復雁門之踦矣乃今送以皇華寵以奎閣朕不以
一眚而棄士爾宜獲五善以報君若夫亭民之休戚
榷法之利病爾優於心計必有以稱臨遣之意可
　　陳昉華文待制仍舊知建寕軍
𥘉潜重鎮最聲直澈於九重次對隆名進律超加於
二等載嘉美績爰出新綸具官某介而能通澹乎無
欲六卿帥屬其進在一紀之先四國于蕃所至有百
年之愛籍甚建安之政得之行路之言一則為邦人
之借留二則重長吏之數易噫下璽書而褒黄覇風
屬其餘朌銀信而召鄴侯遄歸不逺可
　　陳昉户部侍郎兼權刑書
積多而有餘寔天下之大命刑成而不變宜君子之
盡心招徠一代之英賢登拜　卿之長貳具官某有仁
者之勇得聖人之清孤竹風標坐使懦頑之志立紫
芝眉宇能令鄙吝之意消衆競為於繭絲爾勤求於
芻牧仁聲載路東欲留西欲歸遺愛在人社而稷尸
而祝屬群賢之彚進豈宿望之獨遺以小司徒兼太
常伯雖予環之已晚然聼履之益穹版曹有待於阜
通憲部尤資於欽恤噫無三年之蓄非國賴主計之
才有一夫之泣向隅亦司刑之責對揚眷簡愈罄
惠嘉可
　　　賈德生除祕閣修撰
丞相勛在盟府朕常恨無官可訓逺稽前代近攷本
朝旦輔周室而伯禽拜後浚佐中興而栻賜亀紫昔
固有之今亦宜然爾前言往行熟講於家治法征謀
與聞於内幙有孝謹之譽廷無貴介之風渉木天論
撰奉竹宫香火可以娯侍慈顔涵養美質前輩稱門
户之盛子弟之賢惟韓吕二家爾其勉哉可
　　　賈徳潤除直祕閣
古之王者幼吾幼以及人之幼况其宰相子乎爾生
而潁異雖未勝衣冠而趍拜朕前有成人之風擢之
延閣示嘉奨竒童之意此日之拱把它日之聳壑昻
霄者也益勤於學以對寵光可
　　　賈徳生妻趙氏封呉興郡主
朕燕丞相夀母於禁中爾以家婦從禮度􁋯雅容止
可觀問其閥閲則景獻之家忠惠之子也其疏鄉郡
之湯沭以旌閨壼之淑賢可
　　　賈蕃世妻趙氏封宜人
爾侍曽祖姑兩國禁中温恭肅敬盖相門之賢婦亦
貴家之内則也其錫新封以昭異數可
　　　何夢然参政
無敵用真儒乆與聞於廟論立政惟吉士遂参秉於
國均播告綸言登崇瓌望具官某發强而剛毅肅括
而閎深拔去凶邪無訓狐之止屋收還威柄有猛虎
之在山嘉其明目張膽之風寘之聚精㑹神之地吁
咈都俞之意合彌縫輔贊之功多朕惟國威未張虜
狡叵測先修政事乃可外攘能治國家誰敢侮予其
進遷於丞轄以陪貳於宰衡必躬周公吐握之勞蒐
羅寒畯必推后稷飢溺之念全活畿民使朝廷有九
鼎之安則邉塞絶一塵之警噫詩云訏謨定命尚告
斯猷書曰同寅協恭乃底于道對揚休命益懋壯圗
　　　馬光祖同知樞密院提領户部財用兼知臨
　　　安府
修介圭之覲方委寄以浩繁借前箸而籌遂延登於
宥密廼敷播告以示褒崇具官某挺傑魁間出之材
禀光嶽未分之氣出而召畢入則䕫龍全江淮濟中
興旣勞還於天塹先京師後諸夏重尹正於日畿然
張其目必先舉其綱作而行孰若坐而論疇咨公議
櫂副本兵朕欲周密樞機爾叶心於邴魏朕欲弹壓
輦轂爾接踵於敞尊智畧之所經綸威稜之所震讋
内全活溝中之瘠外掃清塞下之塵運堂上之兵賴
有若人扣嚢底之智足辦此事至於米塩凌雜又其
土苴緒餘民貧宜弛已張之弓政弊宜調乆膠之瑟
噫韓富同升樞府皆練習於邉情歐蔡兼領開封尤
精勤於吏事顧如舊德奚愧前修可
　　　陳堅祕書監兼右諭徳
漢起朝儀而齊魯兩生皆辭不至延儒學而伏生轅
固以老見遺用不用於四士何加損然所謂朝儀止
於綿蕝之陋儒學不過從諫阿世之流漢之為漢則
可惜也爾立身有本末頃當國諱言舉世瀾倒欲以
隻手挽而回之雖退而名益重朕既去凶舉相朝半
老儒野無遺賢獨爾辭安車之聘安考槃之楽此豈
叔孫子之所能致平津之所能客哉蓬長所以領䄂
諸儒官僚所以輔導元子朕虚清望官以待爾君臣
之義如何廢之其賁然来思以副延竚可
　　　留夢炎宗正少卿
本朝自葉祖洽以希合時好為舉首之後三歳一魁
未嘗乏人其間卓然以清風勁節照映千古者前九
成後十朋而已爾對策有直聲造膝有忠言可得而
能也出秉麾節以玉雪持身以氷蘖倡官吏宅人口
談者爾躬行之不可得而能也改紀以来孔鸞畢集
爾雖哀疚朕懐其賢亦既更素韠而御祥琴矣麟寺
鶴禁皆爾舊游其幡然一來以究爾平昔之學以慰
朕久不見生之意可
　　　全槐卿太府卿
古之用人右賢左戚未嘗限畛域分流品惟其才而
已爾仁厚而有智畧儒雅而通世務居中𥙷外資望
寝髙周旋數郡不巧取豪奪而用足無疾聲大呼而
事集遺爱在人去而見思所謂慈惠之師亷平之吏
朝廷方急士其可使之需次東郡乎外府事簡九卿
班峻非特掌有司出納之吝盖将為法從論思之儲
　　　潘墀少府兼太子侍講
士大夫好直喜節者固不乏人然有躬行不逮其言
者有一鳴而遂嘿者有能暫而不能乆者勝常於此
觀人焉爾立朝鐵石之剛作郡玉雪之清踐其言矣
郎省之疏切於寳祐轉對之疏切於郎省非一鳴矣
華途在前澹然無躁心壯老一致可以乆矣漢人所
謂白首骨　唐人所謂清苦守節者也惟月之班聨
峻前星之僚采清箴儆王朝輔導儲禁所望於耆英
也歛哉無替朕命
　　　胡　之將作監兼國史
史稱文帝敬賢如賔以其時考之誼棄長沙猶曰少
年之故唐滯郎省不已白首乎且帝既知唐之賢矣
又止輦而問之矣終不聞有大遇合何也朕則不然
凡在列宿之選莫不賜對以觀其人爾老成而有定
見恬澹而無躁心亦今之馮唐也可不急用之歟大
匠班髙事簡以處耆年雅望禮所謂乞言書所謂詢
猷者朕将舉行焉可
　　　林光世司農少卿
先朝雖重科目然時有特起之士如王昭素徐復常
秩韓駒之流或以継術或以文字皆得之於科目之
外奮布衣致通顯朕甚慕之爾始以易學進及試之
以言則辨麗而博授之以政則果藝而逹由史屬至
郎監由牧守而至部刺史若素官然近覽奏篇明王體
而通世務切當朕心錫之科第擢之卿少出於獨㫁
不世之遇也必靖共正直必據依名節以副朕䖍越
拘攣選擇而使之意可
　　　吳叔告尚右郎官
漢重甲科郎其褒然為舉首者往往徒歩至封侯拜
相本朝亦然王旦有榮進素定之語蘇洵有十年至
西制之羡朕端平更化策士于庭爾臚傳第一人皆
曰騰上必矣然策名垂三十載中間僅由舘閣出為
牧守居官之日少考槃在澗之日多朕屢以省官召
止或尼之豈盛名難居耶抑亦有命耶所謂素定者
有時而不然耶尚右為二十八宿之冠其選尤遴起
倫魁為望郎其尚用未已蟄藏之乆必有以雷霆一
世者
　　　卓得慶秘書郎
國家以數路取人才學也名第也政事也士有其一
如執劵取償爾策勛於翰墨塲才學不優乎射策為
甲科郎名第不高乎徳興縣譜見謂亷平不在政事
科乎然同時一輩飛騰變化畧盡獨爾入無峻遷出
需逺戍瓜熟輙為有力者所奪朕察其孤立平進也
起之議禮曲臺進之紬書中秘夫舘閣清議之所自
出爾延和之對亦既開其端矣朕又将前席而問焉
　　賈貫道贈大中大夫寳章侍制
朕考先朝之故實見名宰之同胞綘拜頭廳綜僅終
於禁省浚升次輔滉因錫於儒科雖夭夀之命受之
于天然哀榮之文豈不在我有懐英爽追錫恩徽具
官某世徳深長天材超軼諺云父如龍兄如虎盛矣
蔑加詩謂伯吹壎仲吹箎少而競秀足以増光於嚴
考惜哉遽奪於長君使小假靈椿之年必及見常棣
之貴君臣際㑹若為酬麟閣之功昆弟急難思少慰
鴒原之念燕賚均占於尊幼龍光奚間於殁存進槖
列以表阡出綸言而告第褒崇之異今昔所希噫明
堂賴一柱之扶朕敢忘於勛徳奎閣候四松之對爾
無憾於幽㝠可
　　　魏克愚軍器監
由尚書郎以上非歴麾節著聲績者不可宜循序而進
爾陳浙左臬事主京畿漕計民徳其寛吏憚其嚴皆
曰文靖之美子近世之膚使也進之戎監雖若平遷
時方艱虞易所謂除戎器者為今急務古有夀百年
二百年之甲有中石没羽之矢豈非工善其事而然
歟以爾之才往閲武庫必能修其當修者備其未備
者以佐朕中興之治可
　　　魏克愚直華文閣兩浙運副
朕以生民休戚吏治媺惡繫乎部刺史之賢否毎弄
印出節必妙選而臨遣之茍得其人又必乆其任而
責其成况畿漕爲諸道亷訪之首席未煖而徙官可
乎爾建臺属爾聰明所未及情偽必知按吏有揺嶽之
威捄荒有内溝之念嘗攝京尹府中稱治假以歲月
盡其材能庶幾范滂王尊之流戎監平挹九卿選固
高矣然使畿民惜二星之移次爲兩路計則未也廼
進貼職陟使名俾仍舊貫語有之朝氣鋭暮氣惰又
云堅凝之難爾既善其始又能不倦以終之則無愧
皇華之詩矣
　　　項公澤宗正丞
九卿之属丞為髙而三丞為尤高尚書郎有闕則次
𥙷常以處當世名流爾由甲科邑最開朝績絫遷而
至胃丞佩玉徐行異乎㨗徑窘歩者矣替我司宗正
天近地禁瑶編鉅典属筆於爾雖凡例有前修之可
法然鋪張非老學其誰宜小煩汗竹之勞平挹握蘭
之選可
　　　游義肅大理寺丞
朕延訪羣臣優容讜論或一時不遇而去然他日必
思其言爾頃既登朝適當賜對頗條時弊遂忤要權
　　　之竄投起英髦於閒㪚幸有奏篇之可覆豈
　　　厚誣其上左符㑭丞叢棘非獨旌故家之
直諒抑以示公朝之清明可
　　　全允堅𥙷丞務郎直秘閣
朕為儲宫選嫡妃既告廷且成禮矣加恵於妃之同
産親親之義也爾早孤而嗜學與女兄昔同其憂今
同其楽不亦宜乎初𥙷爾直中秘不試而擢慕賔是
惟優恩益勉進修以基逺大可
　　　游汶司農丞
朕於喬木故家之能象賢濟美者必甄拔而任使之
爾大父清獻朕之賢相爾清獻之賢孫也外府大農
兩煩簿正邁往之韻俯同羣倅朕欲益養其望而老
其材再轉為丞其恪共於司存以光紹於祖烈可
　　　余尚賔太府丞
朕敬故而念舊以厚其身者為未足又厚其嗣續焉
昔爾二父事朕初潜今豐沛故人存者無幾爾傳義
方而席餘慶兹繇繕監進丞外府駸駸通顯再世遭
逢如此其何以報朕哉可
　　　家坤翁樞密院編修官兼度支郎官
方今急政要務非兵與財乎朕委任宰輔提其綱又
謹簡乃僚治其目西府之有編摩計省之有度支凡
邉防機密國計盈虚皆與聞焉非止責以纂修經武
之書出納有司之事爾名法從之子材而賢縣譜尤
高登畿有美譽賛閫有婉畫其以太尉傅掾兼尚書
郎惟籌鞭筭必有以禆科瑣紓經費者汝往欽哉可
　　　周龍歸國子監丞
成均之属或教胄子或誨諸生惟丞兼之學政皆属
筆焉選亦高矣爾登畿致靖共之譽監郡著闗决之
能簿正麟寺色怡氣和未嘗汲汲於進胄丞居三丞
之次班博士之上肆以命爾益飬資望向用未已可
　　　虞虙太常簿
官曺之清者至圜璧曲臺而止爾昨敎胄子后䕫之
任也今擢奉常伯夷之選也一代稽古禮文之事皆
得與博士議郎共討論之豈特簿正祭器而已哉可
　　　林經徳太學博士
乾淳間邑最有徑擢國子博士者有入為緊官者爾
頃宰巖邑剿盗衛民之功乆而未録登畿再遷不離
學省才名四十年無氊之語殆為爾設然爾素恬於
進昔通籍而請祠官今八舘而誨諸生必無冗不見
治之嘆朕方崇奨亷退靖共以俟可
　　　劉叔子将作監丞
本朝之制史無􁑖官自修撰檢討至校勘檢閱率以
他官兼之不稍遷擢則滯矣爾仕已至牧守朕以其
老於文學使與聞汗青之事乆在舘下用未盡才於
是晉丞大匠夫舍麟筆而掌雉工雖不如汗簡之清
然猶可執藝而諫可
　　葉寔太學博士
師者所以傳道授業解惑唐人猶有此論其後專以
課試程文為職古意微矣朕方新美士風妙選師儒
爾昔嘗訓廸諸生今再入廣文舘其作成人材必有
在於課試之外者可
　　　楊文仲太學正
先漢五經各置博士世有專門之譏然講凡例之精
守師説之嚴其專也不賢於渉獵乎以太學之大師
儒之衆適無治春秋者爾抱遺經而究終始亦已乆
矣擢寘成均為朕招諸生而誨之可
　　　趙紀祥轉和州防禦使
師直為壮屡嘗敵愾以効忠戰功曰多焉可踰時而
吝賞爰䟽新渥以奨前勞具官某意氣激昻智謀沉
審有鞭弭周旋之志欲並駕於羣雄賦笳鼓病競之
詩亦足豪於一世擊賊之血衣猶在解圍之露布有
名遂陟州團且提戎律屬當四郊多壘之際豈計一
資半級之時乃詔有司進官如格噫黄石一編之授
既将畧之素優仲行百夫之防與使名而適稱可
　　　殿撰都承旨陳綺磨勘轉中大夫
導旨之班貳卿接武考績之法三載陟明具官某敡
歷最深行能尤異與聞朝筭實参夙夜宥密之司自
結主知遂寘朝夕論思之地既平躋於兩禁初何羡
於一階噫先秦古官蓋朝廷之所重成周大計雖貴
近而必行益勵猷為欽承恩渥可
　　　李澤民贈朝奉郎
日虜掩我不備上流震驚爾以郢倅行邉能賛鄂守
效死勿去以待援師及宣威金鼓從天而下欲虜全
城莫府上功而爾已不及見鄂人皆悲傷之朕於勤
事之吏生榮死哀兩極其至進官澤子度越常格以
慰宿草之恨以勸羽林之孤可
　　　知嘉興府謝弈燾陞直敷文閣
去歲水災右扶尤甚爾牧嘉禾郡視民札荒若已飢
溺雖賑贍之力不足然惻怛之心有餘檢放而衆無
譁勸分而民順令郡人飲其惠部使者上其状晉職
二等以旌賢勞且以勸有土有民者今距食新尚逺
朕憂未歇爾其謹終如始毋廢前功可
　　　知嚴州錢可則陛直華文閣
嚴爲郡負山而瀕江常有水患而去歲特甚爾職思
其憂有拯溺之勞而無凝香之楽視涝捄荒家至户
到郡無流徙逹於朕聽用是晋職二等以勸列城夫
九仭虧功者常情也一日必葺者善政也爾其謹終
如始以對揚休命可
　　　龔集屯田員外郎
百執事皆可超遷惟郎官非郡最不除寺監長貳初
除無對班惟郎官得引見上殿重其選也爾著能聲
而練世務由朝行而牧江鄉雖地𥚹小用不盡才然
去天尺五易於報政兹奉甘泉之計俾躋列宿之聨
豈乆滯於閑曹行且膺於劇寄可
　　　　孫桂發國子監薄荘文教授
寺監皆有簿正而列於胄庠者尤清異時有就拜緊
官者壁記歷歴可數也爾在塲屋則韋布重其文處
家庭則宗族稱其孝出而仕則士大夫譽其賢者如
出一口才全而德偹是可以羽儀圜壁輔導朱邸矣
益培清望嗣有殊擢可
後村先生大全集卷之六十六(終)
後村先生大全集卷之六十七
　　外制
　　　黄伯訦除司農寺簿
朕惟嘉定𥘉元寕考總攬一時名臣多出親擢爾考
於是時爲諫官爲柱史言論風旨聞於天下朕不及
識追懐其賢爾得傳受於父兄講貫於師友者詳矣由
列院而賛大農以才選非直以家世也雖孝子顯揚
固不止此然有司出納其可忽諸益殚賢勞克紹先
訓可
　　　武功大夫帶行御器械前改羞知江隂軍張
　　　孫特换朝奉郎
朕於踈逺覊旅之臣有能以才學自著見往往度越
拘攣拔擢而任使之况其親近者哉爾文恭之甥嗜
學工文再領漕薦嫺雅風流一時籍甚縻以勇爵非
其志也顧官品已崇日佩貳千石印綬矣换班之命
蔽自朕心雖員外之秩稍卑然郎監之選甚清先朝
如米芾如呉琚皆以肺腑之親而擅詞翰之美爾其
勉哉以對殊渥
　　　張稱孫除将作少監兼右曹郎官
人才各有所長若其儒雅足與士大夫相頡頏顧使
之右櫜鞬而左鞭弭用違其材矣爾以藩邸之姻有
士林之譽屡上春官鐵硯欲穿而壮心未已豈與噲
伍者哉少匠尚書郎皆高選也可以展究爾之才學
矣往其欽哉可
　　　黄應春除官宗正寺簿
麟寺名掌屬籍實以纂述瑶編為職地清天近非君
流不輕授爾經明而行脩年髙而徳邵書所謂耆德
語所謂先進詩所謂典刑人也繇博士賛司宗一代
大典皆與討論焉爾旣兼史官學識之長朕非責俗
吏簿書之務可
　　　范丁孫除大理卿
范氏之望於蜀也乆矣其種德積善非一世其象賢
繼志非一人門戸之盛為衣冠美談典刑文獻於爾
乎在修於家則有禮有法出而仕則有猷有守累贊
閫畫游將使指身逖乎西土而名動乎京師朕將引
以自近焉先朝故家萬里出峽宜有以寵異之棘卿
髙選一武禁除爾其疾驅以對簡拔可
　　　文天祥除正字
掄魁登瀛故事也然始進大率以虚名既乆乃知其
實踐爾則異是𥘉以逺士奉董生之對繼以卑官上
梅福之書天下誦其言髙其風知爾素志不在温飽
矣麟臺之召何來之遲語有之居大名難又云保晚
節難爾其厚飬而審發之使輿論翕然曰朕所親擢
敢言之士可
　　　謝塈除司農卿
郡國賦輿之廣朝廷禀兵禄吏之衆而倉庾氏乃無
宿儲使賈誼生於今日見公私之積如此其憂當何
如哉孰能為朕修九扈之職以紓一時之急者爾精
明足以燭姦欺密察足以防渗漏鋒鋭足以投肯綮
朕所為選擇而使也夫包茅問是問逋租負殿其來已
乆然馬力窮則輿駭弓張不弛則弦絶郡邑有貧富
灾傷有輕重于斯時也御取予以道課殿最以公爾
必有以處此筭計見效由九卿擢兩制矣可
　　　林疇黄瓌除大理評事
司馬遷有法家者流之目韓愈有大理不列三后之
論信斯言也臯謨吕刑見黜於書矣廷尉平佐其長
决天下之獄非中其科者不授疇縣譜環幕辨皆有
可紀並升棘屬讞筆髙下民命死生繫焉其殚乃心
毋為遷愈所議可
　　　朱子中除太社令
用門閥取人非古也然曰胄子曰象賢虞周盛時亦
何嘗不尚論世家乎爾輔臣之子能讀鄴侯之書而
遵萬石君之訓者擢寘周行將以進其德而老其才
也爾其勉諸可
　　　錢庚孫除将作監簿
國家用人或取之素士或取之世家惟其才而已爾
奕葉貴盛固不與寒畯争進然鵷行鷺序宜參用傳
世家文獻知臺閣典章者由郡丞佐繕監益厚涵養
以待器使可
　　周漢國公主府從人葉氏封恭人
古之稱女婦之賢者必歸功於保姆爾執事貴主左
右昔見其衣裼今見其築舘可以言勞舊矣其錫温
恭之號俾霑優渥之恩可
　　　右武大夫閣門宣賛舍人特除金川駐劄御前
　　　前諸軍都統制兼知叙州張桂特贈容州觀察使
聲罪致討勇於祭纛之行殺身成仁壯矣死綏之節
追懐英槩加峻愍章具官某躬秉戎韜氣吞叛壘危
機太急甘效命於戎行大勢不支猶握拳而血戰妖
氛未潰於塞外將星忽隕於營中邉候亟聞朕懐震
悼爰渉亷車之秩以爲幽壌之光噫李俊之罪通天
惡名遺臭張廵之鬼厲賊忠骨猶香可
　　武翼大夫閣門宣贊舍人特除慶府駐劄御前
　　　保定諸軍都統制金文徳特贈復州團練使
環高城而攻忠存討逆鑿凶門而出義不求生爾勇
冠諸軍誓梟叛将赤心衛上以國士報之白刄在前
曰男兒死耳力已窮而鬥愈急骨可朽而名不埋宜㑭
陟遥團以光幽壌噫馬革裹屍之志豈不壯哉豹死
留皮之言復何憾矣可
　　　廸功郎錢昌大授耤田令
選人開朝蹟殊擢也藉令列奉常清選也爾家世貴
盛而能安於平進選擢之異盖以其尚有典刑之故
爾益熏沐以對寵光
　　　工部侍郎常挺除兼侍講
陪細氊之列乆奉燕閒加重席之榮特優鴻碩具官
某凌雲之賦籍甚凝霜之簡凛然拂袖而素節無虧
予環而丹心不改汝垂之命非止鳩工仲舒之文尤
宜為誥方賴辰猷之告俾超夕説之聯噫求王人之
多聞吾自楽此得講師之三昧爾交修予可
　　　馬世綸帶行太府寺簿尚書省市舶所檢閲
　　　官分司慶元府
鄞地瀕海夷琛輻凑異時領以使者後俾郡丞兼之
權稍輕矣爾家學縣譜有聞於時其以外府屬往任
互市之事嗟夫寛征則海之賈可招無欲則浦之珠
可還也選擇而使可不勉哉可
　　　包恢磨勘轉中大夫
秩宗之官極寅清之髙選考課之法必積案而序遷
具官某世之逹尊國之大老持槖入侍已八十餘焚
藁盡規凡再三告士論咸推其晚莭吏銓適㑹其年勞
爰出新綸俾升華秩噫周小宗伯𥘉豈豈計於一階
秦中大夫今遂班於五品
　　　趙與訾依舊寳章閣侍制除江東路轉運使
　　　兼淮西總領
職清地禁頃已列於論思師老財殚全莫難於總漕
思其强敏起之燕閒具官某知微知彰有猷有守為
諸道亷訪使之首肅乎若稜合比年京兆尹而觀恢
乎㳺刃惓懐徑去注想未忘厥今江沱之勢稍安塞
下之積未實申士張頥之望切計臣束手而援窮緩
則乏興急将聚怨朕直為凛凛孰能飽萬竈之屯爾
益辦多多可並綜二臺之事往任笏鞭之責併提鹺
茗之綱渭濵之運法可尋湟中之糴政宜講必民無
加賦必軍有宿儲少紓識者之憂不
王旦云民力竭矣有味其言邵雍曰諸賢
之意可
　　　右武大夫陳天應團練有勞轉左武
功宜𢡟賞詎容銓法之拘官至横行見謂武
具官某以材自奮遇事敢爲頃縁玁狁之侵
隆之募立表下漏頗整肅於軍容執鞭屬槖
於環列有司言狀如格進官噫朕居重御輕嚴
九重之制爾自右遷左蓋古人二廣之遺可
　　　謝垕除軍器少監
朕方圗攘夷復古之功講修車備械之政凡
戎監者皆遴選也况於帥其屬者乎爾槐
椒塗之懿戚倍清廟髦士歴京兆亞尹皆
戎之拜去郎宿卿月猶健者之登梯可躡級
　　　趙孟㮤除耤田令
朕於麟趾公子之信厚者皆甄拔而器使之
近屬爾尤修謹可使之淹於常調乎寘彼周
厚於宗藩之意夫徳以涵養而進材以更
除在前靖共以俟可
　　　趙孟蟻除大理司直
朕惟安僖王國之近屬其後多佳子弟爾於其間尤
謹飭好修擢之鵷序非私之也所以昭朕懐族之意
爾為善之楽也其益進徳益講學以奉三雍之對可
　　　承議郎范昌世牙契賞轉朝奉郎
中興以來養兵之費廣生財之道狭而牙契所八遂
為國之大利與筦榷並行爾淳熈名執政之孫善於
其職課以最聞豈非㑹稽當而然歟俾進郎秩以旌
賢勞可
　　　史森卿除將作監簿
以世系論人物自左傳遷史已然至晉之王謝唐之
崔盧本朝之韓吕則尤盛矣爾生長名閥胚胎前光
廼今簿正外府駸駸華除夫怒長不如盈科而進也
窘歩不如佩玉而行也爾其謙毖以基逺大可
　　朝奉郎家遇以脩浚静江府城池轉朝㪚郎
先朝既平儂㓂首城桂州厥後承平日乆城圮塹湮
恃陋不戒爾佐閫幕能與将士叶力築浚一旦㓂至
卒能與城俱全可以言智矣俾進一秩以酬前勞可
　　奉議郎何鑄以修築廣州城轉承議郎
属者西冦震鄰東廣戒嚴城番禺乃所以援桂林象
郡而安扶胥黄木也爾佐閫幕倡率吏士躬板幹之
役成金湯之勢帥臣上其賢勞其可以吝賞哉可
　　李壎除太府寺丞
再轉爲丞若平進者然自監而寺則稍高矣爾席華
腴之胄有儒素之風歲中屡遷官雖以名家之故亦
以美才而用爾其懋哉可
　　太府寺丞郭自中知嚴州
桐廬郡有漢嚴光之清風先臣仲淹之遺愛在焉吾
甚重其符竹不以輕授爾弈世之積累深過庭之講
貫熟諫臣其伯父也處士其嚴考也典刑文獻於是
乎在新定調守毋以易汝夫有地千里足以行志去
天尺五易於報政挹釣瀨以自潔覽壁記而懐賢可
以爲侯度可以致民譽可以不墜先訓矣可
　　　廸功郎鄭立道循承直郎
鹿磯之㨗葢吾上相指授亦師武臣力也幕府上功
爾以書生有勞其間如格進秩以勸来者
　　　政政郎廣東提刑司檢法官林祖恭以韶州
　　　築城賞循文林郎
屬者蠻韃深入韶甚岌岌矣爾佐臺幕能與將士協
力増俾浚壕隱然有不可犯之勢憲臣言狀薄進一
資以旌爾勞可
　　　汪立信除將作監
朕其擇望郎亷訪諸道及使事膚公則又進之于朝
所以課事功均勞逸也爾使江表有風力牧毗陵有
仁聞朕念呉中灾傷俾之衣繡循行所部爾於荒政
如拯溺救焚於臬事能洗冤澤物可謂盡心焉耳矣
稱觴造廷朕甚嘉之大匠亞九卿一等肆以命爾以
旌行能以為登車攬轡者之勸可
　　　汪立信除直寳章閣依舊浙西提刑
朕載拜爾大匠矣已而思之爾臬事荒政皆開端而
未及竟舍之而來是一路獄冤不見雪於膚使也是三
郡民飢不見乳於慈母也况人物眇然非擇一朝士
之難而求一監司之難今代能有幾子駿乎借雉監
之望為壯駕之行且寓直奎閣以嘉寵之爾其為呉
人勉留前所謂開端而未及竟者有始有卒矣爾往
欽哉毋廢朕命
　　　吕文焕特授中大夫毫州防禦使依前職任
敵王所愾既斬馘而獻俘振旅而還乃策勲而舍爵
具官某見推勲閥蚤總戎昭傳授六韜而起家間闗
萬里而赴授朕拊髀思名將一掃兵氛爾束髪戦匃
奴屢騰凱奏宜加品秩以奨忠勞噫花卿絶世之才
孰如英槩鍼虎百夫之禦雅稱使名可
　　　鄧垌除寳章閣待制依所乞予祠仍贈金帶
召彼故老甫登要路之津賢哉大夫忽勇急流之退
乃疏殊渥以奨髙風具官某内有操存外無表襮朕
惟貴徳尚齒之義楽於招延爾有爱君憂國之言見
之獻納方眷懐之濃甚胡歸興之浩然夫挽留固上
之至仁止足亦士之大節次對一如有真從叢祠錫
號於散人一葉身輕萬釘帶重壯矣拂衣之决過於
行錦之榮噫訪童子之釣游深諧雅志續耆英之圗
畫奚愧先賢茂對寵嘉永綏夀嘏可
　　朝奉郎謝奕楙以前任都大解發新錢綱及
　　數轉朝散郎
冶鑄歲以十五萬緡爲額及額者賞其來乆矣爾建
鎔臺善於其職新錢源源暴暴而至有司上其功狀
如格乃遷華秩以旌賢勞可
　　　武經郎丘宗之秉義即丘淵特理作軍功出身
武爵重軍功而卑入流無换授法也有司言鹿磯之
㨗爾與有勞俾之换授非常之恩也有出於法之外
者矣爾益奮厲以報國恩可
　　　長入祗侯殿侍盧進等换授保義郎
侍衛換授之法以年勞亦以才力汝於二者應格可
以出而仕矣可
　　　陳鑄除秘閣修撰樞密副都承㫖
自改官制以來導旨官不必備顧今甲兵之問猶至
廟堂科瑣日不暇給然則都副並置亦集思廣益之
義爾明而恕故論主正平介而通故事無凝滯歴仕
東西二府與聞軍國大議親密於州平幼宰彌綸之
義弘矣索虜垂盡侵疆來歸朕欲及閒暇之時講修
攘之政爾雖已列九卿其以論撰亞太尉掾孟時事
惟侍立可咨訪邉機爾同堂合席可籌度也方將引
爾自近繼有殊擢可
　　陳淳祖除右曹郎官
朕擇廷臣之有人望者出為監牧又擇監牧之有治
績者入為尚書郎於以覈名實而勸事功爾自著廷
建外臺風采疏勁一時屬望右扶水灾呉興最甚就以
當平使者兼領郡紱爾於荒政皇皇汲汲傾困倒廪
不足則勸分以續之郡人德焉身雖勞而所全活者
衆矣地官之屬右曹尤劇應宿之選舍爾其誰朝方
急才豈乆滯於省户者可
　　陳淳祖直秘閣仍舊浙西提舉兼安吉州
朕以元日命汝為郎已播告矣顧饕墨之吏方凛凛
革心灾傷之民尚嗸嗸望恵倘移麾節於他人之手
是奪嬰孩於慈母之懐其加隆名俾仍舊貫昔者侁
出使人以為福星璟出牧人以為陽春爾雖淹留民
則全活朕亦豈乆勞爾於外服哉可
　　　右武大夫徐安民昨知峽州半年間運米三
　　　十六萬石上䕫特授左武大夫依前帶行御
　　　器械知江陵府
漕粟於邉從古通患汎舟之役泝江尤難既能體國
以服勤焉可踰時而吝賞具官某為将則頗牧牧民
則龔黄頃守夷陵有勞餉道三峽倒流之險跬歩莫
前萬船連檣而來銜尾不絶馬騰士飽師克凱還雖
旌麾移於渚宫然功狀上於幕府噫進之左廣峻品
秩於横行卑以中權託藩宣於連率可
　　　朝㪚大夫謝坣磨勘轉朝請大夫
侍漢雍之祠特髙侯對考虞廷之績可緩陟明具官
某風致幼輿才華康楽授鉞建牙於馮翊焜燿繡行
簪筆持槖於甘泉雍容綵戯雖在列莫如其貴近然
還官不廢於故常噫奎閣巋然固已班於兩禁氷銜
清甚𥘉何計於一階可
　　　史能之貞州分榷倍増轉朝奉郎
宿師於邉財殚粟竭朕知筦榷之病民而未能弛也
爾以選往涖其事所入倍蓰然未嘗有析秋毫之謗
可謂才矣晉秩外郎益勉事功可
　　　右武大夫高州刺史特添差江南西路馬歩
　　　軍副縂管范用特授拱衛大夫州團練使仍
　　　舊任
執訊獲醜絫奏戦多序情閔勞超加勇爵具官某勛
名之志忼慨忠義之膽輪囷鎔䌫蜀江虜殱半渡廻
戈鄂渚城解重圍既奏愷而班師宜第功而行賞乃
加穹秩併陟遥團噫東騖西馳昔摧鋒而敵愾中權
後勁今蓄鋭以縂戎可
　　　武節郎夏榮顯殁于王事特贈吉州刺史更
　　　與一子恩澤
朕覧國殤之篇而哀死節之士爾自淮授蜀忠州之
戦矢刃中脣及左右支而隕可以愧怯戦偷生之人
矣追贈遥刺又於格外録其孤兒魂如有知可以無
憾可
　　　朱熠仍舊觀文殿學士知平江府兼淮浙發
　　　運大使
農業首八政方将活青州之饑大臣慮四方其可安
緑野之趣起弼諧之舊德總牧餫之重權具官某學
貫九流材周萬變伏青蒲而焚諫藁忠愛之誼深時
色綫而𥙷帝裳彌縫之功大輔政於國家多虞之際
乞身於中外庶定之餘出處付之無心進退綽乎有
𥙿雖燕燕居息與造物而共遊然巖巖具瞻遁坐民而
未可屬時呉會積困澇傷近則鴻雁之謀稻粱逺則
貔貅之待芻豢粟兼此二者任卑之全材節㦸來迎臺府
並建必集思廣益罷行務合於羣情必安富恤貴扶
抑悉歸於公是使四境咸無捐瘠而連營不至乏昔
伊尹之澤𬒳於匹夫蕭何之功及於萬世賴卿區畫
寛朕顧憂噫荒政救飢民之窮人諒襁負仁人後天
下而樂行以衮歸可
　　　孫附鳳除端明殿學士簽書樞密院事兼
　　　太子賔客
論諌本仁義既乆罄於忠嘉道德成安强遂進登於
宥密疇咨碩輔敷告路朝具官某學造精微氣函剛
大徧居風憲愈峻霜稜進則伏蒲盖屢抗犯顔之疏
退而焚草未嘗漏造膝之言邦無邪朋國無公是屬
春闈之造士以時望而衡文虎榜翩聨經品題而佳
矣鵠𫀆翹楚皆摸索而識之朕嘉其通材擢之共政
厥今虜直郅支呼韓之運齊歸汶陽濟西之疆幸四
鄙之稍寕庶中原之復合然可取孰可守乃國老之
至言所憂重所欣亦昔人之長慮雖寄安危於元宰
尤資寅協於弼臣籌帷幄而貳鴻樞偉衣冠而陪鶴
禁肆升端殿併陟文階噫予欲禆賛廟謨爾尚希於
淹弼予欲輔導儲貳爾奚愧於震冲眷倚方深對揚
無斁可
　　　范純父除侍御史兼侍讀
横榻劇雄冠風憲紀綱之列細旃密勿讀典墳丘索
之書爰播明綸以旌直節具官某芒寒而色正表和
而裏剛自結主知偏司言責扶持世運崇陽抑隂之
甚嚴憤嫉邪朋拔本塞源而後已愛善類如祥麟威
鳳去貪吏如鷙獸毒蛇載嘉骾論之陳特峻首端之
拜雖朝廷無大姦慝郷其可廢於評弹然道路有公
是非朕毎欲通於壅蔽出則糾繩於柏府入而啟沃
於華光辰告尤親風􁁓愈峻噫古有法家拂士蓋謂
争臣今無大夫中丞遂長御史益殚忠讜式副眷知
　　　陳堯道除右正言兼侍講
南臺執法號為敢言西省拾遺得於已試寘彼七人
之髙選異乎百辟之序遷具官某勁節昻霄貴名揭
日勇退於羣隂用事之際來儀於九成合奏之𥘉未
嘗躁求遂𬒳親擢居風憲紀綱之地乆峩豸冠於是
非褒貶之間壹用麟筆嚴君子小人之界限正外夷
内夏之經常奉白簡而前吾聞其語矣伏青之上今
未可言歟黯願輸禁闥之忠吉獲侍細旃之講我明
告子爾交脩是扶公是於清時留直聲於是日噫聖
朝無闕事奚取從諛之言天子有争臣直進格非之
論可
　　　虞䖏除監察御史兼崇政殿説書
國有君子允為時望所歸臺無長官均任風間之責
疇咨勝彦㫁自親除爾蕭然澤癯屹若山立横經圜
水甘鄭老之無氈議禮曲臺陋叔孫之起蕝未嘗趨
㨗徑以窘歩惟知遵大道而徐行朕急於求言孰堪
明目張膽之選俾之執法安用呈身識靣之流内出
姓名外新觀聼方今邉遽寛而守備未弛國是定而
堅凝寔難抵巇之徒尚繁復隍之漸可慮必排姦指
佞凛風霜擊搏之威必陳善閉邪殫日月就將之學
朕稽于衆而後用人將於爾而求全噫無闕事希諫
書未為篤論舉明主建長策益進昌言可
　　　楊棟除禮部尚書兼職依舊
新進士䇿名之盛舉無遺才大宗伯衡文之公宜有
懋賞甫題氈墨即播絲綸具官某色正而芒寒根茂
而實遂長楊舘之賦古一洗篆雕靖恭坊之譜蕃相
承冠冕早簉嚴吾之列晚陪園綺之游遂長儀曹俾
司俊造以唐文三變為已任以洛學四書為指歸模
索得之注脚不輕於墨筆品題嚴甚點頭奚待於朱
衣喜水監之至明峻台斗之真拜平掌故議郎之聚
訟剖經生學士之羣疑履班益穹柄用伊邇噫虞書
典三禮古以命官漢制参六官經今寕求野可

後村先生大全集卷之六十七(終)
後村先生大全集卷之六十八
　外制
　　　葉夢鼎制兵部尚書兼職依舊
春闈以行藝造士拔其英華夏卿有文武全才付之
衡尺屬方峻事爰命為真具官某學者師模儒之鴻
碩嘗典三禮古之伯夷后夔及擁雙旌今之陽城元
結最光諸老而召来從吾兒之游遂陟文昌俾司俊
造入伯楽　無非冀野之龍媒號陸氏荘不下唐朝
之虎榜卿亦勞止朕甚嘉之褒鑒裁而出綸冠履班
而叠組及閒暇而簡稽軍實以公平而甄叙人材茍
匪名流曷膺髙選噫時方經武固資圻父之爪牙官
曰納言無愧尚書之喉舌所優爲者其往欽哉可
　　　包恢除禮部侍郎兼職依舊
禮有崇卑以于以肅君臣上下之分國所尊事其可無
老成典刑之人亦既優爲宜加眞拜具官某聞師密
授得父單傳逮精舍之乆荒儼灵光之獨在和順所
積居然有徳而有言精悍不衰靡煩祝哽而祝噎雖
奴隷知爲清白非磨湼所能磷緇晚就蒲輪徑持荷
槖嚢封應詔凛然言議風㫖之間綿蕝草儀出於制
度文爲之外所謂薬石愛我夫豈玉帛云乎積望推
重於一時落權奚待於滿歲噫刺經作制可以洗諸
儒聚訟之譏析句分章未若陳大人格非之説顧如
耆雋寕假訓辭可
　　　徐經孫除刑部侍郎兼職依舊
式敬爾獄乆煩閲實於祥刑明試以功廼命為　於
法從疇咨偉望申錫贊書具官某介而能通仁者必
勇生漢高士之里抗志尤清有唐司訓之風持論近
厚出處了無所附麗始終莫得而磷淄偉衣從鶴禁
之游盡忠於輔導濃墨批鸞臺之勑見憚於貴權凡
有論思居多𥙷益箴諫明游雷之示戒嚢封應元日
之求賢言自躋從班實堂憲部民有矯䖍姦宄無忿戾
之心吏或磨淬角圭矢哀矜之意朕方欽恤卿每平
反乃出綍以落權且錫鞶而抗寵噫職分周典皆云
帥屬扵貳卿書列臯謨孰謂不儔於三后可
　　李廷芝除權兵部侍郎依舊兩淮安撫制置
　　使知楊州
班師振旅嘉元戎十乗之還舍爵策勲峻司馬九伐
之拜爰疏異渥以奨雋功具官某學以輔其天資儒
而通於世務啇隠楚南之檄俯視飛卿正封郾城之
詩可肩韓愈聚米圗山川之險易投醪同士卒之苦
甘既環轍周行於三邉乃授鉞獨當於一面路考室築
爰居之百堵民始有巢并兵攻未下之二城士不解
甲其勤勞也至矣果談笑而得之因壘降崇侵疆歸
魯奏捷既騰於夜報第功豈陟於夏卿朕惟羊陸之
所懐徠務先施於恩信殷楮之所營綜有可乗之事
機鑒陳迹之在前恢逺圗而淑後厚培根本宏立規
模噫謀元帥以詩書示加重中權之意儆國人而箴
訓盍務為外患之防可
　　　廖瑩中除大理寺丞
自古大幕府多奇才漢魏則班固王粲陳琳阮瑀晉
則阮脩孟嘉孫楚袁宏唐則石洪温造杜甫杜牧
本朝則強至謝綘尹殊李之儀之流皆以文墨議論
望此府爾鐔津名族代有異人載筆從戎車之後轍
環三邉愈風之徼賀捷之表多出其手可謂之竒才
矣寺監之屬丞為高選而棘丞尤高肆以命爾益飬
資望以對甄擢可
　　　林彬之除寳章閣待制依舊提舉江州太平
　　　興國宫
書稱耆夀俊古之所嚴詩曰典刑人今其餘幾廼眷
論思之舊乆安寂寞之濵嘗列邇聨宜疏異渥具官
某凌雲逸氣揭日貴名射矍相之弓衆人有揚觶而
去者奏阿房之賦諸公争搢笏而誦之拔於時髦付
以風憲青蒲諷議惓惓法家拂士之言白簡指陳凛
凛君子小人之辨遂繇緊路徑上禁除方眷注之郅
隆何疑嫌而勇退雙溪叠嶂難忘桐鄉烝嘗之思二
頃一區不恨汾曲田廬之薄朕念其侵尋八袠留滯
十朞困漢殿之稱觴法虞朝之上齒朌昕廷一禮之
寵陟奎閣四松之班以敬高年以華晚節噫歸洛而
㑹貞率深嘉知足之風臨雍而拜老更尚有乞言之
禮可
　　翁合除直秘閣淅西提刑
士大夫多重内輕外蕭汲皆漢名臣然望之則雅意
本朝黯則願出入禁闥至唐則召者有登仙之羙出
者有麤官之歎其来乆矣朕思所以矯之爾多士所
宗留滯周南歲晚歸來則馮唐白首矣方有清望官
之擬屬吳中灾傷朕數下寛恤之詔而官吏饕殘老
弱轉徙自吳若思徳王尊范滂輩入付以勞來咨諏之
任未天隆名繡華遣一日並命使大夫國人皆知
修名姱節如爾合者而肯為此行庶乎外臺加重矣
少須右扶風無捐瘠之民有革心之吏朕又當出節
召汝可
　　皮明徳除太社令
古者造士自國子始自貴游子弟始見於書於周官
者如此爾輔臣之子孝謹惟肖社令列于奉常葢虞
廷命楽卿教胄子之意也爾其益進于學而由於禮
則而父有子矣可
　　　拱衛大夫福州勸察使帶行御器械新差如
　　　和州陽孝信爲白鹿磯賞轉翊衛大夫
有功見知人情則悦無賞不往軍志之言具官某積
雁塞之威與鹿磯之捷爾執鞭弭實從大幕府之行
朕聞鼔鼙實深惜故将軍之勇超横行之穹秩佩共理
之左符噫精神彊而折衝方咨牧御髀肉生而興嘆
益勉勛名尚可
　　皮龍榮除資政殿學士知潭州
詩書謀元帥孰知該輔之賢富貴歸故鄉　狥養親
之志出綸疏寵建纛啟行具官某材全而徳不形任
重而道亦逺巖廊賡載端委而凖百僚翹舘招延握
髪而進千贄内宏開於正路外盡返於侵疆方資文
武之全才共翊丕平之景運廼縁慈侍浩然忘歸未
觧繁機留之不可朕惟禮大臣之義爲擇便安卿方
将夀母而行尤宜優異孰開相閫俾奉潘輿若昔極
牧合肥曽臨青社皆以公清而賦政至乎乆逺而見
思㦸衛森嚴未忘恭桑梓之意門庭洗掃自然絶瓜
李之嫌惟仁可以甦淍瘁之民惟亷可以洗饕墨之
俗噫錦衣所至諒多夾道之觀衮繡以歸何待三年
之乆可
　　　呉堅除太常丞
昔舜命伯夷其辭寂寥簡短曰直哉惟清而已此非
選禮官之法歟漢初齊魯雨生良亦其人漢不能致
使叔通輩為之通而知禮必不改縫掖為短後必不
捃摭秦儀以希合世主之好本朝禮制大備如南北
郊明堂辟雍如廟議如謚法微而冠昏䘮祭之類或
参訂於古書或折衷於儒學或求之逺野皆著為令
稽為决而奉常典司之卿選乆虚少行長事侍從門
則次補常以待天下名流爾以直道立朝以清規矯
俗是真可以典虞朝之禮而異於漢野外之儀矣豈
玉帛云乎哉可
　　　馬廷鸞除軍器監
弧矢之威見於易殳矛之制訓於周官車馬器械修
備而周中興干戈斧鉞朽鈍而唐不競然則所謂除
戎器者亦今日之急務也爾由科目進而為瀛洲學
士又進而為公府掾持文墨議論與吾大臣可否大
政事清且要矣戎監若非所以處爾顧今兵未可弭
有文事者必有武備使有司所藏皆良勁不亦可以
信國威壯軍容乎往其試哉繼有顯用可
　　　徐復除秘書少監
國家設清望官以名勝士為之朕自庚申改紀去凶
舉相拔士滿朝而於所謂清望官者尤遴其選爾由
前御史勇去巷處且二十年他人能立初節乆之不
堪率自貶而求合爾獨壮老不變於要路無一迹於
權門無一字嘗佩龍溪左待一清如水公帑露積歸装
琴鶴而已朕聞其風而賢之羣玉山人間仙地爾昔
為青藜學士今為白頭老監豈非舘閣之嘉話朝建
之盛舉歟除轍既清向用未已可
　　　陳存除尚左郎官
皇祖有訓非郡最不除郎自乾淳至今未之有改太
末三輔之劇郡也素難治尚左列宿之長所也尤遴
選爾由舘閣出牧憇棠有循吏之愛抜薤有仁者之
勇二年而與人歌之爾於難治之郡既恢乎游刄朕
於遴選之官烏得而刓印哉古之善典選者曰清通
簡要今寒畯覔官率受吏操縱魚貫索米於長安市
皆是也往佐而長抑吏姦之伸士氣則朕爲知人爾
爲稱職可
　　　張濟之除秘書丞
舘閣皆號天仙惟丞與著作尤高有徑擢二監二史
者平遷亦郎潛矣爾則奏賦第一父子聨名雁塔科
目之盛才學之髙器識之逺詎可逺煩爾以吏事乎
朕有羙官在風日不到之處非爾其誰宜爲昔在漢
儒或以讀未見書爲喜或有清淨寂寞之嘲然則青
藜下照反不若長檠髙張乎朕方儲英材於是中爾
益㙲培以需甄拔可
　　　陶夢桂除大宗正丞
朕以介弟典大宗正而又選庶姓之朝士佐焉爾以
儒發身然試之事則通而無滯敏而有功其在外府
扈農皆然進之司宗可謂不負丞哉之選郎宿有闕
朕将以次選擇可
　　　李仁永除太府丞
士大夫求速化者多安平進者少朕於用人常以是
為權度爾淳熈參與之孫有恬靖之趣無貴介之累
秀眉黄髪老於常調擢寘周行所以旌故家尊髙年
也進用差晚猶勝不遇可
　　　劉夢髙除司農丞
人才實難持文墨議論者易得而有志於功名與事業
者難值朕所以有臨事乏使之歎也爾奮起諸生周
旋當世嘗著縣譜部郡符参閫畫皆有能聲扈農數
告乏絶爾於是時轉而為丞夫公私之積　可哀痛
朕與大臣之責出納之吝謂之有司非長貳與其属
之職乎朕方於此觀汝可
　　章鑑除太常博士
士君子立身大節常於離合去就之際見之爾掲貴
名而挾高科嘗有列於朝矣出而倅袁凶相方以多
簿錄窮隠寄廣連逮為富強堂檄三倅各行一郡爾
當之衡獨不肯受風旨且昌言其非遂觸相嗔罷去
其大莭有可勸者使之横經進之掌禮非曰為爾光
寵顧今奉常古夷夔之任宜属之清流夫儀禮盖曲
臺淹中諸家聚訟之案祖也謚筆亦華衮斧鉞隻字
褒貶之遺意也人将於爾有考焉可
　　　舒有開除軍器監丞
朕於用人有所譽必有所試爾自策名以來宰邉邑
倅藩府参閫畫試之詳矣部鑰戎丞政未酬勞昔讀
周官見其造􁀥矢及戈殳㦸矛之屬莫不有制雖㝷
尺長短該括詳備然後知先王戒不虞之意如此其
可諉曰百工之事哉等而上之進用未已可
　　　周應合危昭德並除史舘檢閲
史官惟其才而已昔曾鞏辟陳師道當時以師道未
解褐寝而不行至朕度越拘攣有自山林布衣為史
長者有起諸生為屬者爾應令爾昭德皆塲屋知名
科目命士嘗游幕府而秉檄筆屬予留意史事既命
諸老提其綱領又致兩生俾操簡牘而從焉其益竭
於三長庶有光於千載可
　　侍右郎官趙師光陞郎中
均之郎潜而有貟外正之異可以積勞而陞不可以
一蹴而至也爾出為一路福星入應六曹列宿有司
上爾資考應格宜正含香握蘭之秩少酬持衡典銓
之勞益殫乃心以振厥職可
　　陳仲昉除工部郎官
日卿陛辭之朝去京且三千里朕深維體羣臣之義
不欲煩耆年逺役也為擇便安焉起部職清事簡亦
爾舊游挽之使留優恩也引以自近美意也重陪漢
廷含香之班毋發唐人㸔桃之歎可
　　　趙希哲辟知瓊州
瓊莞控馭海南四郡調守先遴前此官吏激黎之變
而欲以𥙷救為功爾以元僚奉檄書渉鯨浸談笑而
事乎師臣推其功於爾就剖左符以鎮臨之昔季康
子患盗子曰茍子之不欲雖賞之不竊以亷化貪也
渤海多盗暴勝之衣繡持斧不能勝龔遂使民賣劒
買牛而盗熄以仁勝暴也爾其典聼朕言一意緩撫
溪洞皆吾赤子豈以黎母山為恨哉可
　　親衛大夫和州防禦使左衛大将軍知安慶
　　　府池州都統制蘇劉義為昨在重慶全城郤
　　　敵特授五官
曩騰戎捷坐收全取勝之功今奨戦多殊媿不踰時
之義雖禀元臣之方畧亦資羣師之忠勤具官某頃
提師千往授井絡金城全璧數州脱鬼簿之危氊帳
隕星萬里載帝羓而去相既歸衮爾亦擁麾及兹踐
信賞之言示不忘前勞之意噫武爵重横行之秩舊
典可稽亷車祛法從之班中權増重可
　　　右武大夫高州刺史左衛大将軍權知蘄州
　　　王益為守黄授鄂功特授左武大夫依舊職任
昔臧質以盱眙拒佛狸杜慆以泗州卻龎勛朕懐其
人孰繼之者具官某頃牧齊安虜犯鄂渚震于其鄰
矣爾且戦且守能以孤壘自全隱然為上流聲勢有
司上其功狀陞左廣之秩㫒專城之寄非以華爾也
将以勸疆埸勤事之臣也可
　　　陳塏除端明殿學士依舊提舉江州太平興國宫
尊事黄耉之禮從古已然魁礨白首之臣于今有幾
廼疏異渥以奨耆英具官某源委深長風標峻潔持
身接物聖之清聖之和事上臨民古之直古之愛曩
諸賢共游於洛下今舊人僅存於靈光有柴門而常
闗非蒲輪所能致晉鄙之俗薰陽先生畏壘之民祝
庚桑子朕以其年開九袠名重一時雖國人瞻儀莫
不願其歸衮然老者筋力恐不屑於給扶昔元祐卑
軾以端明熙寕處光以崇福卿童髦一節輝映二賢
因列辟以奉觴諗大廷而出綍以見公朝優異之意
以倡天下亷退之風噫汾水之曲疏屬之南曽不改
王通之樂江湖之上魏闕之下諒未忘子牟之心尚
告逺猷以永終譽可
　　　陳堅除寳章閣侍制致仕
典東壁之圗書力辭華近陪　清之筆槖渴想老成
諒雅志之由衷挹髙風而起敬具官某頃以師儒而
掌教適逢鬼質之盗權惡投匭之多言方植碑而深
刻當路防民之口既著為於舟書司成去國之身欲
挽囘於清議迨兹調瑟首命予環以世南長秘書煩
綺季輔元子出綸已乆側席甚勤地禁職親夫豈招
之不至昔病今愈庶幾扶以造朝胡為抗章必欲謝
事歎耆英之莫致加法從之峻遷噫對松階之班用
華晚節飲菊潭而夀永保龎眉可
　　　馬天驥除資政殿太學士依舊知福州福建
　　　安撫使
朕惠顧甌閩眷懐師帥以前執政之貴勤於拊綏加
太學士之名奨其安静事權増重寵數一新具官某
學貫古今名垂宇宙所陳三策豈非通務之儒哉兼
綜九流可謂圎機之士矣出藩宣於四國入唯諾於
一堂智畧足以圖回力量足以負荷鼎將覆餗安能
為伴食而留瑟既調絃尚不改考槃之楽属福唐之
弄印起舊弼而建牙以清修苦節而𥙿財無疾聲大
呼之駭物昔蔡襄罷酒禁爾能生萬户之春常衮興
文風爾方升三舍之俊既騰績效乃下璽封冠書殿之
遂嚴為閫垣之表倡噫朞月可也信如夫子之格
言輿人誦之可見國僑之遺爱諒惟拱北豈乆滯南可
　　　趙崇絢除將作監
由郎官以上為皆卿從之儲常以待麾節之有聲者
爾牧古括輿論稱其賢亷平郎憲部讞筆多所全活
乆於省户非滯也所以老其歲月厚其資望也大匠
班高而事簡兹以命爾昔漢宣中興史臣述其行事
首曰樞機次曰品式微如工技亦曰咸精其能則繕
監所掌顧可以薄物細故而忽之乎益勤鳩僝以對
龍光可
　　　趙崇絢除直秘閣知婺州
朕於支郡偏壘調守必惟其人况左馮名藩去天尺
五曩以處貴近之均佚者近嵗號稱難治郡縣則曰
貴豪以輪賦爲恥田里則曰官吏因實産肆優朕弄
印不知所属爾前治括有聲今獨不可移之於婺乎
華以延閣往佩左符昔兒寛爲右内負租當　殿民
恐其去大家牛車小家負擔課更以最爾能爲寛安
有不肯輸之賦國僑爲政禇其衣冠伍其田疇輿人
誦之惟恐後人之不能繼爾能爲僑安有不可實之
産先漢於循良之吏或下璽書褒美或以𥙷公卿之
闕爾其勉旃毋忽朕命可
　　　知南康軍趙與厦職事修舉轉一官
朕重於數易長吏其有治理效者必旌異而借留焉
爾嘗有朝蹟屡奏郡最星渚之政逹於朕聼璽書増
秩漢制也先民有言不倦以終之又曰堅凝之難爾
其勉旃毋廢前勞可
　　胡侁仍舊直秘閣知泉州
朕惟温陵邑屋繁雄軍府殷實素號閩之楽土今之
郡猶昔之郡也而談者類曰凋匱不可為安得一亷
平之守往佩二千石印綬哉爾尚列於朝絫十三遷
始擢臺察侍邇英然又不乆而去既去蕭然巷處其
於名利之際淡泊如此推以治郡必能勵氷檗之操
變珠犀之属俗必能還殷冨之舊而洗凋匱不可為
之謗矣可
　　　張晞顔除監察御史兼崇政殿説書
若稽祖宗尤重風憲以人望進如慶厯之親除由邑
最升則淳熈之故事孰膺是選兹得其人爾蹈君子
之中有仁者之勇斗間紫氣所禀得造化之清日下
色雲其應為科名之瑞岊江三異之羙粤俗百年所
無至今行人口碑之言皆謂宰君琴調之古朕廣開
賢路欲正百官先肅一臺仰法阜陵有自列院徑分
六察下待呈身而柬拔冀聞造膝之忠嘉今西北必
至之患稍紓中外可言之事尚衆况有法筵龍象聳
聼於舉揚雖每當道豺狼宜防其覆出密勿華光之
誦説森嚴柏府之威􁁓噫臺無長官旨哉唐御史之
論國必有故仰止鄉先生之風可
　　　沈炎除資政殿學士提舉臨安府洞霄宮
清朝辭位尋故里之釣游遂殿冠班奉殊庭之香火
身名俱泰禮貌愈隆具官某直哉惟清卓爾有立進
用匪由於捷徑自束眷知指陳每及於權門乃無附
麗極力破倚氷之黨昌言擊偃月之姦擢自上坡延
登政路幹鈞樞之二柄殫寅協之一忱大在廷細在
邉籌帷之計審賢和朝物和野調鼎之功多曾委任
之未衰何嫌疑而勇决退有一辭之易出無三宿之
難先朝創資政以來不輕除授舊弼解繁機而去宜
示褒崇仍典領於竹宫俾燕熈於枌社名途巇險孰
如還政堂之髙物表逍遥深得獨樂園之趣載嘉晚
節奚愧前修噫曾侍堯階應效華封人之祝回瞻魏
闕寧忘公子牟之心式對寵光永綏壽嘏可
　　　鄭雄飛除權户部侍郎
夾香案以眂朝甫登清切扈屬車而上雍遂簉禁嚴
苟當選掄奚拘乆近具官某聞曽子之勇矣養孟氏
之浩然所信古書可謂直諒之友及摹世務庶幾通
逹之儒告上敢言人所難立身不枉道而進是良史
也方資倚相之能不亟用之将恐柬之之老超拜論
思之列渴聞啟沃之忠仕有逢時舉寕待次噫小材
積日不離於卑官君子競辰方觀於晚節可
　　　奉議郎行太學博士林經德昨任建寕宰平
　　　冦轉一官
朕前命邑今皆以尉寨兵軍正繫銜所以備不虞也
爾所涖邑近冦巢穴一旦哭如其来衆驚欲潰于斯
時也爾一舉足則民社墟矣既與其孥誓死勿去又
能舉軍正之職激勵戍兵弧卒馘渠魁而走餘黨臺
閫上其功狀朕甚嘉之孟子曰舍豈能為必勝哉能
無懼而已廼増華秩以為臨難無懼者之勸可
　　朝散大夫前紹興府許彪祖寄居於瀘逆整
　　　誘之使降朝服以拜天地祖先率一家由少
　　　而長自絞而死可特贈中奉大夫直秘閣除
　　　致仕恩澤外更與一子恩澤
朕遭時艱虞思古忠義卞侍中父子同罹冦鋒顔平
原兄弟繼隕國難廼若闔門之守節尤為曠世之罕
聞爾西州掄魁之家茂陵名從之子安榆枌而重徙
釋符竹而閒居属整不臣脅爾從逆一城偷生者衆
十口視死如歸𬒳髪左袵夷忍汚於賊虜稽首再拜
乃卒不負於君親行路涕洟臨朝震悼進文階而寓
直越常格而推恩喟然憫焉嗟何及矣噫指壁下之
殯壯哉遺言求袴中之孤冀其有後可
　　　歐陽守道除秘書郎
漢唐皆以舘閣儲才及以史考之有三世不徙官者
有十年不調者雖飛騰速化非士君子之意然英雋
乆淹亦宰物者之責爾䇿名早取世亷未嘗汲汲於
進而朕所為汲汲於爾者将以愧躁競而奨靖退也
中秘書髙於是正校讎矣昔瀛州學士後皆為名公
卿爾其以貞觀諸賢自勉也可
後村先生大全集卷之六十八(終)
後村先生大全集卷之六十九
　外制
　　　保義郎亷節可贈忠訓郎與一子進武校尉
爾懐閫檄糴麥于瀘整於是時已蓄異志増價争糴
惡其從傍掣肘也一旦遂甘心焉然爾於身謀雖甚
疎於王事則甚忠矣進秩録孤以勸來者可
　　　武功大夫沿江制司諮議官呂文信縂統兵船
　　　在檞林夾白鹿磯陣殁於王事得旨特贈寕
　　　逺軍承宣使其子師愈特與帶行閣職除合
　　　得致仕恩澤外更與二子恩澤仍與立廟賜額
殺身成仁嘗聞斯語舍生取義今見其人追懐敵愾
之勛特厚褒忠之典具官某頃参閫畫力抗虜鋒彼
衆我寡而直前路窮力竭而猶戦花卿猛将豈非絶
世所無南八男兒恥為不義而屈袵金志壯埋玉骨
香加唐藩鎮留後之崇班用漢羽林錄孤之故事噫
死當廟食𥘉何减於封侯魂為鬼雄終不忘於厲賊可
　　　武功大夫淮西副總𬋩廬州駐劄仍釐務御
　　　前強勇右軍統制王友直為戍守嘉定特與
　　　帶行閣門宣賛舍人職任依舊
日虜深入蜀腹背受敵殆哉岌乎矣爾縂戎赴授且
戰且守使嘉定孤壘屹然全壁誰之力也閫臣以聞
華以閣職俾將偏師爾尚奮勵以大功名自勉可
　　　進勇副尉兩雄軍總轄權江西路分劉信
　　　為興國戰功贈承信郎
虜犯武昌爾自廬陵湓浦泝流赴授遇賊江中握拳
猶戰隕於飛矢及丞相金皷從天而下掃清氣祲班
師奏凱而爾不及見矣贈官録孤以旌爾節以識子哀可
　　　武功郎帶行閣門宣賛舍人重慶府駐劄御
　　　前諸軍都統制王逹為瀘城戦捷特授　州
　　　刺史依舊帶行閣門宣賛舎人
去嵗賊將據瀘我師環而攻之爾在諸將中勞績尤
著遥刺閣職一日並命夫事㑹寕有終極而将相寕
有種哉勉立雋功予有醲賞可
　　　秉義郎淮東副總管盧青為取東海力戰贈
　　　武義郎與一子恩澤
攻海之役爾肉薄先登以身死之夫貪生怖死人之
常情然彼怯戦而生奄奄如九泉下人爾力戰而死
凛凛有生氣矣贈官録孤以昭予哀
　　　武功大夫京西南路兵馬鈐轄均州駐劄仍
　　　釐務史伯英為應援鄂城特授帶行閣門宣
　　　贊舍人依舊任
朕賞援鄂之功尤致其厚閫臣言爾欲以階官易閣
職朕烏得而刓印哉縂戎亞於帥武當鄰於塞爾既
為閫臣爱將戍國家要郡宜思所以上報主恩下報
已知者可
　　　洪勲除兵部侍郎
漢刺史六條最既優於七聚周司馬九代任尤重於
貳卿還爾舊氊出子新綍具官某英偉天目之間氣
名莭家廷之嫡傳負荷斯文底法乃父風雷鼔舞於
天上聳動四方毫芒流落於人間光𦦨萬丈典冊則
元祐學士封駁則熈寕舍人每抗論而陳謨皆有功
於改紀厭承明勞侍從靡貪上雍之榮送禮楽有功
華誰謂八閩之逺於筦榷不祖孔桑籠奪之智於舉
刺庶幾尊滂激揚之風朕念史談之滯留思賈生而
召問從頌禁槖冀獻可替否之忠密勿細旃賴温故
知新之助不見也乆何來之遲噫五材誰去兵雖幸
邉烽之寝息六官各帥属宜勤軍實之簡稽可
　　　朝奉郎京西南路安撫大使司参議官魏崍
　　　為鄂城功賞轉一官
鄂渚解圍凡有勞其間者朕皆不敢忘也爾以相家
子游邉姓名見於守臣閫臣所上功狀爰進一階以
勸城郭封疆之臣可
　　　龔潗除刑部郎官
乃者秋卿長貳数以擇郎吏為言朕非刓印也念天
下之獄至憲部而至止民冤伏於隠微吏文極其深巧
擬筆輕重之頃囚之死生繋焉其選不亦艱乎求之
郎舍爾明而恕可以雪幽枉矣勤而練可以燭姦欺
矣往佐而長凡奏當之上疑者讞之誣者雪之以廣
朕好生之徳可
　　　劉汝礪除太常丞
百司惟禮官尤清三丞惟奉常尤高率以待天下勝
流爾有士譽有邑最八為博士議郎出為散人傲吏
喜愠不形於色安義命而齊得䘮有足嘉者頌臺乃
爾舊游起家為丞非惟奨恬靖之風且以重寅清之選可
　　　中奉大夫新知撫州吳焯特授直秘閣守本官致仕
士大夫徐行平進不汲汲宦逹固有之矣若夫壯老
一致終身不改其度未見其人焉朕曩視朝有金紫
而班於百僚之底者問其姓名則爾焯也於是始開
朝蹟稍遷丞郎出於親擢非由啓擬晚以􁑖城起家
昔之人或耆耄不謝或自詭尚堪一行爾獨援禮經
願上二千石印綬而致其事出處之際可謂全矣木
天寓直非以華爾將以愧躁競之人而倡亷退之風可
　　　吳君擢除將作監兼侍左郎官
爾自霅守召還郎舍也朕命大臣擇職業可以自見
者試爾之才乃掾公府甚宜其官属夏享原廟序進
羣僚朕惟大匠最清左選尤劇爾以有餘之材治甚
清之職直易易耳銓曹持衡尺裁量天下選人官失
其柄使主令得以施其伯州犁之手賢愚同滯孤寒
失職識者病之所為選擇而使子也以清局兼劇曹
庶乎益有以自見矣可
　　　朱文炳除軍器監仍舊四川都大提舉川秦茶
　　　馬兼報發御前軍馬文字兼夔路提刑提舉
全蜀盛時茶馬使者權力埓於制縂亂離以來司存
非昔日矣爾授任於殘創之餘宣勞於風寒之處凡
賊虜動息將帥功罪無巨細皆馳驛以聞使朕明見
萬里之外爾有力焉戎監卿從之儲班聫最高事權
加重朕聞明數者言蜀亂當先定惟此時為然益殫
忠勤勉建勲績朕將不次用爾可
　　李與趙與橒並陞直華文閣與趙潼川提刑提舉
　　兼運判與橒成都路提刑提舉並權四川制参
自蜀有狄難而識者預言其亂先定至此而瀘叛平
虜之整居于内者皆去難天道福華而禍夷亦吾師
武臣力所致爾與趙以西州之彦與橒以属籍之英
勸風一道参畫大閫宣勞既乆進職因任爾其思載
馳周咨之義勿置四方而不問贊拓裏撑表之策勿
使外邪之再入則参井之墟有高枕之漸朕寛顧憂
爾為能臣矣可
　　　謝埜除太府寺丞
自昔人材萃於一門不見多見也萃於一門而又萃於
一時尤為不多見爾家廷之内璆琳琅玕輝彩相
映雖漢隂馬晉王敬何以加諸朕登進髦士戚賢並
用如爾秀發擢丞外府益自磨礪以對休寵可
　　　趙時辜除大理寺丞
廷尉屬多取法家者流然必参用温良長厚之人蓋
曰淑問曰審克有在於司空城旦書之外者爾更事
多而用法平再丞李寺勉之哉可以長王國亦可以
髙門閭矣可
　　　陳緯武學博士彭方逈武學諭
朕求文武如不及羣天下英雋而教育于國學師儒
皆極天下之選爾緯鄉國之善士爾方逈科目之勝
流其為朕往敎右庠昔山濤不學孫吳暗與之合先
儒張載始亦好論西事蓋有名士而談兵者矣其淑
艾而作成之可
　　　陳夢發除諸王宫教授
朕惟宗藩親無如介弟朝夕所與講習而親炙者一
二賔友而已爾寘周行有賢譽入太學有師道使之
開黄卷傳朱邸可以廣元王受詩之意而助東平為
善之楽矣可
　　　陳大中除史館校勘
朕於史官尤遴其選有以郎監而兼校勘者爾䇿名
二十餘年厯官雖茍積譽甚微一旦擠之瀛洲學士
之列而與聞汗青之事夫述作才也遇合命也人将
觀爾之書法焉可
　　　楊起萃除宗學諭
中興以來士有已奉對南廊而復傳臚集英者往往
貴盛在紹興則徳元在端嘉則大同豈非欝積之乆
騰上之速乘除之理然歟爾荆楚竒材晚擢鼎魁當
求士如不及之時乃乆滯於外召寘周行非直使之
訓迪麟宗而已清資華貫於焉權輿可
　　　知漳州洪天錫除直寳謨閣依舊任
昔汲黯在廷以嚴見憚及出為右内史則職事不廢
守二郡則閉閣卧治而政清視嚴　丘夀王数年
不上計至勤璽書督責者異矣爾由前御史牧清漳
其未至也皆以薄淮陽之疑其既至也躬細務而不
流於清談舉大綱而不事於小察士曰吾得嚴師矣
民曰吾得慈母矣朕以為有黯之風奎閣寓直　堂
借留用漢故事以為郡國二千石之勸可
　　　洪天錫依舊職除廣東運判
朕方褒爾郡最且為千里借留属五莞之東漕臣弄
印夫六百石之禄雖不重於二千石然十四郡之戚
休則大於一城矣爾昔住粤風俗素諳今牧漳壌地
相接其上符竹往乘使者車嶺海五瘴之尤毒者官
吏三風之未悛者爾其扇仁風以蕩滌之勵清節以
激揚之罔俾端頥專美於先朝若夫飛輓之事則有
司存可
　　　吳勢卿除軍器監依舊淮東總領
縂餉之難乆矣重以去嵗涝傷圍田之入虧四十餘
萬斛戍不可撤也竈不可减也賦不可加也識者為
此寒心爾授任未幾適丁是時洗　奉公悉心營職
雖朝廷不輟𥙷助然爾左支右吾幹無為有於則殫
粟竭之際收士飽馬騰之效可謂有用之才通務之
儒矣夫持空談易課實用難爾已能底績如此進之
戎監班序益髙事權加重以昭朕奨賢勞勸事功之
意可
　　　吳勢卿糴足五十萬石特轉朝奉大夫
連營待哺倉庾氏無以繼至於糴以足之勢不容已
非得已而不已也然糴固難而糴於歉歲尤難爾承
澤竭之餘當水毁之後招誘有方措置得宜無疾聲
大呼不低估高量而嵗額五十萬斛告足世之自詭
功名者多能言惟爾能踐其言信乎有勞於國矣其
進一階以勸使於四方不辱君命者可
　　　林希逸除考功郎官
朕愛惜人才如珪璧而於當世知名之士尤致其厚
爾老學雄辭昔嘗開卷丹地執筆玉堂矣一収朝蹟
坐閲五閏居常有乆不見生之歎改紀以來再予環
一出節止或尼之於朕心終不釋然尚書郎爾前御
舘閣爾舊㳺壘組起家出於簡記緇衣之詩曰敝者
三曰改者三朕於爾可謂得詩人好賢之義矣爾其
可安安而居徐徐而來乎可
　　　李伯玉除尚右郎官
我朝崇科目而重名勝朕率由舊章而加厚焉爾乙
未魁亞嘗厯舘閣掾省闥言議風旨聞於天下法當
騰上乆矣顧留落江湖虚老嵗月朕並致諸賢獨遺
大雅寕非闕典尚書郎爾舊氊也姑借是起家耳出處
有義遇合有命惟賢者安之唐人元都觀桃花之歎
陋矣爾其疾驅以副延佇可
　　　洪燾除寳謨閣待制知太平州
懐綬需㑹稽之戍閫寄固專易麾為姑熟之行江防
尤重筆槖之班加峻金湯之勢増雄具官某宣慈而
惠和辨智而閎逹典刑肖乎先德事功著於當時作
郡國㑹計之圖弛張有道賦京兆神明之政剖决如
流眷懐方賴於論思雅志力求於更迭朕惟西瀍東
澗密邇周畿右扶左馮均為漢輔出綸謀帥衣錦過
家属險要䕶風寒之衝難於調守若文武可畏信之
彦無以踰卿乃超松階之高華以壯采石之形勝噫
臨淮於營壘麾幟之末𥘉無改更尹鐸於保障繭絲
之間能有决擇益固根本以寛顧憂可
　　　趙孟傳依舊秘閣修撰除提舉福建市舶兼知泉州
互市置使非寳逺物也所以來逺人也後之居是官
者失其意彼愚民以命易貨於鯨浸萬里之外幸登
于岸重征焉強買焉或䧟之罪而乾没焉商賈失業
民夷胥怨朕弄印乆之不知所付爾清吏也明使指
近屬也知朕意集臺之選無以易堯玉之在鄭商者
可勿買珠之去合浦者可復還矣可
　　　趙孟玠除軍器少監
記曰君子不可不早有譽於天下也爾少而英妙長
而温雅有佳公子之目昔人有以四十專城為榮爾未
四十而兩佩二千石印綬矣有已試之能顧使之需
未及之戍豈急才之義乎戎監長貳亞於九卿靖共
爾位以俟進擢可
　　　吴潔除将作監致仕
乃者温陵調守疇咨在列皆言爾嘗監郡　民夷情
偽知財貨源流遂使之佩二千石印綬乆之部使者
言爾不治無㡬何又以危篤聞矣嗟夫豈郡果不可
為耶抑卧病閉閤神明已耗而然耶朕於戚畹常致
其厚不欲使爾有加膝墜淵之嘆擢大匠進文階俾
致為臣而歸以昭朕終始待遇之意可
　　　趙時槖除户部郎官
袁在江右昔稱樂土屬者冦震于鄰四封告警調度
繁興爾當俶擾之餘任牧御之寄乃能以安静拊摩
凋瘵以節縮支吾乏絶境内稱治昔吳公於河南文
翁於蜀覇遂於潁川渤海或以治平或以儒雅或以
循良為當時奨擢朕召爾以尚書郎猶漢家選表之
意也亦烈祖非郡最不除郎之制也可
　　　奉直大夫新差知泰州姜虎臣昨因應援懐
　　　逺以解重圍特轉朝議大夫
懐逺吾必守之地冦環而攻之爾以制閫元僚提兵
赴援􁂪圍而入解圍而出昔有上馬擊賊上馬草檄
者其若人之流歟閫臣言狀進階一列以勸功名之士可
　　　趙日起除檢詳
令猶邉宿帥士未解甲爲朕運籌制勝者大臣也爲
大臣圗事揆策者公府掾也爾以蜀珍参諸老游三
邉兵機敵情料之審矣王體國論講之詳矣當甲兵
問廟堂文書盈几格之時強敏足以應接精明足以
檢泥見於已試進之爲真慮患必萬全商事必十反
是爲稱職可
　　　王世傑除秘書郎
自昔清華之涂有二舘學而已然世南號行秘書終
不在孔頴逹輩師儒之列韓愈歎博士之冗有羡鄭
涵校理之句爾前典教宗庠以行誼選兹爲郎秘監
以才學進清資華貫爾迭居之比之是正校讎歩武
高矣培風而上者九萬里所至詎可量哉可
　　　黄應春除宗學博士
我朝學制天備中興僅創太武學而宗庠猶未之及
先皇慨然經始壹如承平盛時英才彬彬輩出與寒
畯等其師氏之選尢遴爾齒髪之宿徳義之尊可以
輔導朱邸而作成青衿矣詩不云乎尚有典刑可
　　　潘凱除華文閣侍制知漳州
朕視邦選侯重南國藩宣之寄惟人求舊起西清宿
老之賢廼陟隆名式資共理具官某精金百錬直幹
千尋頃被親除首陳讜議攻南昌而請劍奚慙攀檻
之游論公孫如發蒙獨憚在廷之黯鳴陽之疏不朽
出畫之身甚輕屬予調瑟之𥘉念汝考槃之乆乃開
宣室以訪賈生忽厭承明莫留嚴助尹漕之政真古
遺愛甌閩之俗至今去思人才實難居常當饋而興
難名臣欲盡詎容袖手而傍觀班冠四松符分半竹
盖前輩髙登之里有故侯朱熹之風噫朕覽元結舂
陵之行豈輕調守爾有蕭生本朝之意諒不忘君治
績轉聞追鋒踵至可
　　　秘書郎曹元發卓得慶並除著作佐郎
二著舘職之髙選日厯國史之張本非老文學而諳
典故孰可秉此筆哉爾元發知名士也爾得慶甲科
郎也其志同其道同其官又同兹由中秘書佐太史
氏朕嘗歎史院𥘉草吏文居十之九所為命爾兩生
欲實事求是欲訂訛糾繆欲削繁趨簡使他日作述
一經者有所稽據可以傳信萬世矣可
　　　馮夢得除宗正寺簿
昔人以大幕府為小朝廷謂人材之所聚也從吾大
臣授蜀者多矣爾其一焉甫開朝績卷懐而去起参
淮閫軍亊俄而青齊拓土濟汶歸疆矣夫有磨盾作
檄之才必能秉檢玉泥金之筆朕以瑶編𥘉草付爾
筆削將極文章之用陳琳阮瑀之事淺矣尚勉其逺
者大者可
　　　郭徳安除兵部郎官
士大功當以事功自見垂長衣横塵柄者坐談客耳
如事功何爾奮儒科仕邉地表淮裏江之形勢知之
審矣老校退卒之見聞訪之詳矣朕合兩淮建梱爾
以刑獄使者参其軍事耀兵漣海三年克之賢賔主
之勤勞至矣朕既命制臣貳夏卿又命爾為郎葢漢
人拜龔遂水衡以議曹丞水衡之意増重觀風之寄
徑班應宿之躔可
　　　郭和中除大理寺丞
朕讀左氏傳於強諫有後之語而有感焉爾考嘉熈
諫臣言議風旨聞於天下爲諸賢存命脉爲萬世扶
綱常所謂殁而不朽者爾典刑惟肖有媺譽而無躁
心擢丞李寺朝蹟寖髙朕每於對班觀人百執事皆
得以盡言無隠爾勉之哉父諫觀魚子諫納鼎罔俾
臧孫􁑖美於魯可
　　　魏克愚除太府少卿兼知臨安府主管浙西
　　　安撫司公事
六飛都杭以來尹漕皆治輦下皆以名卿為之尹闕
則漕次攝或就拜列聖相承皆然爾岷峨之英文靖
之子得于天者高故心通而神悟講於家庭者熟故
見廣而聞多使之陳臬事主漕計無撃㫁之迹有治
辦之實朕察其才有餘而用未究者京兆弄印無以易
堯其以卿少行大尹事先朝多命儒臣領開封所以
示表倡而厚根本也豈必若趙廣漢輩設缿筩釣距
以察為明乎或謂今之京邑至難者有二曰糴價曰
物估盖昔之長於心計者惟劉晏史稱其能權萬貨
重輕使無甚貴賤而物常平然則平其末减之價下
其甚高之估爾必有以處此孟子曰若夫潤澤之則
在子矣爾其勉之可
　　　趙與可除秘直秘閣兩浙運判
今二浙古三輔也其寄公多勢要其大吏多貴近奉
使畿内者以行忠振職為難朕欲為南陽洛陽解不
可問之嘲環顧在廷孰将隆指爾宗英也有天才望
郎也有風力桐川之政輿人誦之寵之以中秘清華
之職付之以兩路按察之任求民之莫必詢度之周
當官而行何強禦之畏昔人皇華之詩為逺使言也
爾弭節輦下羙政嘉績接朕見聞嚴六條之問獲五
善之報將先諸道采　而受上賞矣何待四牡之遄
歸哉可
　　　右武大夫左領軍衛將軍知無為軍節制軍
　　　馬吳日起乞將景定元年三月三日隨太丞
　　　相行府於蘱草坪殺賊功賞封贈父母
蘱草坪之捷與前代之赤壁舍淝水南渡之采石皂角
林相望於千載凡從丞相於是行者論功行賞有差
爾子日起獨請以其官贈父封母夫敵愾忠也榮親
孝也爾有子而我亦有臣矣可
　　　朝請大夫試尚書兵部侍郎洪勲磨勘轉朝
　　　議大夫
磨勘行法田三百六旬而積論思望峻何八十一士
之拘具官某忠清之節傳家典雅之文行世于高原
下隰歌皇華而周咨扈法駕属車第侍臣之嘉頌雖
班爵極顯榮之寵然考銓衡有考課之常乃出新綸俾
遷崇秩噫佩荷嚢而從上寕計官資對蒲璧以封男
仍開鄉國可
　　　寳章閣直學士朝請大夫知徽州軍州事周
　　　坦磨勘轉朝議大夫
(上同洪/侍郎)具官某貴名掲日月而行諌𥿄挾風霜之氣聼
尚書履冠常伯之邇聫懐太守章踐先儒之𥙷處雖
班爵極顯融之寵然銓衡有考課之常(下同)
　　　叙復朝請郎新除華文閣侍制改差知太平
　　　州軍州事潘凱磨勘轉朝奉大夫
國家待法從之臣固難用例祖宗立審官之制必論
積勞具官某有萬文光𦦨之文有百篇仁義之諌持
槖陪甘泉之獻納入罄忠嘉建牙䕶杲石之風寒出
分憂顧然考課其來尚矣雖貴近何可廢哉乃下新
綸俾遷華秩噫見徳業之乆大益𢡟逺圗計班資之
崇卑諒非雅志可
　　武翼郎荆湖北副總管統援蜀諸軍黄仲文
　　可特贈武顯郎除致仕恩澤外更與一子恩澤
昔酈瓊舉合肥降虜獨喬張二大將不屈而死廟食
至今名標史册爾駐兵于瀘賊整獻城強以從逆爾
握拳嚼齒罵不絶聲寕折首而不肯屈膝於虜茶馬
使者爲朕言其狀與喬張死節先後相望是可以列
忠義之傳而寒亂臣賊子之膽矣進五秩録孤兒英
爽凛然歆此休命可

後村先生大全集卷之六十九(終)
後村先生大全集卷第七十
　外制
　　　文天祥除校書郎
新進士唱第前舉首必召故事也爾以陟岵之故稽
登瀛之擢一旦来帰如麟獲泰畤鳳集阿閣甫繙黄
本俄映青藜在他人爲速在汝爲晚矣昔人云不可
及者年也不磨者名也至哉天下樂者書也朕将老
汝之才而極其用焉可
　　　鄭大有除軍器少監
昔先忠定予之甘盤阿衡也厥子早世有孫而賢由
鵷序剖虎符吏士且來迎矣爾深念王母大耋之年
憚於修阻朕不奪孝子順孫之志處之便安擢貳戎
監班聨寖髙爾其奉輕軒板輿就養京師以慰朕懷
舊傅思名宰之意可
　　　鄭大節陞直寳章閣添差沿海制置司参議官
朕於故家雋胄皆甄録而器使之况舊學前揆之再
傳乎爾丞外府修謹自将朕方賢鄭公之孫爾乃抗
令伯之表去爲軍諮将以娱侍然奉藩輿来越豈若
鄞閫之尤便安乎奎閣清資制垣上介出籌筆草檄
入擁笏垂魚忠於長孝於親則徳進而譽起矣可
　　　文及翁除太學錄
朕蒐羅賢雋士有占小善名一藝莫不聞風而至然
科目學問節槩如爾及翁者乃獨留滯於外畿於摭
星宿而遺羲娥者使之入太學誨諸生大夫國人皆
有矜式矣可
　　　錢可則除吏部員外郎
右扶環象日之畿左銓冠應宿之列更出迭入所以
均勞佚勸事功也爾生相閥而有謹厚之風聨戚畹
而無貴介之累其牧桐江見謂亷平朕方求一佳吏
部郎俾佐選事爾其人矣與其復駕朱旛而出守孰
若徑襆青綾而入直益勤職業以副眷知可
　　　王華甫除兵部員外郎
近嵗士大夫多謂郡不可為赤城畿内佳處亦趍於
壞調守多矣譬之族庖屢更刀而屡折爾為之期年
而治二年而大治亷如公儀休惠如子産不畏強禦
不侮鰥寡如仲山甫崇徳而尚賢先教而後政未嘗
急賦而上供秩使廪兵禄吏未嘗乏絶然則天下豈
有不可為之郡哉朕甚嘉之選於所表漢制也非郡
最不除郎祖訓也其上二千石印綬来游省户可
　　　臧元哲除太府寺簿
今弊事膠轕人物衰少常有臨事乏使之歎朕所為
兼收而並蓄也爾承先人之緒在才子之目使之縮
手袖間老嵗月於長史司馬可惜也簿正外府駸駸
得路益自磨礪以需器使可
　　　陳淳伯除武學博士孫炳炎除武學諭
朕並用文武右庠英俊彬彬輩出其射䇿廷中舉幡
闕下者與太學諸生相頡頑模範之選必屬名流爾
淳伯由璧水爾炳炎由金耀擢之師氏倡其名莭之
風作其功名之氣毋徒曰角課試媒利禄而已可
　　　趙孟儀除将作監丞
有列於朝率乆而後遷爾秉平反之筆于李廷未乆
而選者以其為國近屬也以其為佳公子也大匠之
事簡丞之班髙益厚涵養以對簡擢可
　　　汪立信除華文閣知江州主管江西安撫司公事
察州畿輔之内風采聳聞謀帥翼軫之墟事權罙重
峻其貼職錫以命書爾平實而　深沉而逹機
變昨陳臬事適值澇傷叢棘冤清于門有容駟之逃
發棠功大禹甸無為魚之灾朕監成憲於思􁁓移中
權於潯浦遴禮樂詩書之選屬文武威風之人輟霄
漢之繍衣下青冥之斧鉞彤弓盧矢方伯奉而專征帕
首腰刀小侯見以軍禮陋六伐畫江之陳迹廣中興
建閫之宏模擊楫誓洪流之中賜履包長淮之右彼
騎千羣而奚用險固可憑此舟一物之不牢咎将誰
執筭多則何戰不勝守堅則無暇可攻諒素定於胷
中初不膠於𥿄上噫江濤恬息伏波無下瀨之勞幕府
從容庾亮有登樓之暇對揚新渥勉勵壮圖可
　　　牟巘除大理司直
司直班於廷尉評之上由掌故升者為殊擢爾之才
學漢人所謂家之珍寳國之英俊者秉平反之筆以
廣哀矜之意非爾其誰宜為可
　　　余鼇除司封郎官
人材以用而後見端坐而談治忽者平居可以諧世
取名用則泥矣爾以淮海之俊塲屋之彦出佐大閫
尤長䇿畫入掾二府與聞機要朝蹟深而郡最髙葢
有實用而非事清談者當賢哲馳騖不足之際袖手
傍觀可乎召還省户以待器使可
　　　余鼇除淅西提刑
右扶舊嵗澇傷之後臨遣使者非直取其風力霜稜
必求懇惻忠厚之人使之兼舉勞来咨諏之誼其選
不亦重乎爾居中補外類有可紀以敏識禆内修外
攘之政以寛條柔易動難安之民予環而来把繍而
去良以一路蕩析者望安集阻飢者望全活青社之
事可舉而行使爾有山嶽動揺之名豈若為朕銷田
里愁歎之聲使事有指爾其典聼可
　　　王起晦除知宜州
唐置五筦宜居其一後改支郡地望猶雄爾奮起塲
屋周旋幕府嵗月深而才識老不憚瘴茅之逺肯分
半竹而行夫鹺　之法屢變財未易生也儂韃之冦
兩至兵未易強也所恃者人心耳爾尚勤而拊之以
無負朕封疆之寄可
　　　楊棟除端明殿士同簽書樞密院事兼太子賔客
二三執政朕方寄以安危第一流人孰有如於魁彦
延登瓌望播告綸言具官某古柏後凋神蓍先見其
文獻接乎諸老故體用該其學問本之四書故源流
正發梗概於言議風㫖推緒餘於號令辭章冠冕秩宗
領袖儲寀朕簡求哲輔翊賛洪樞晉未可圖以有偉
人之故魯安得削由是真儒而然試平時素修之方
對今日可治之證以祈天永命以尊主庇民胡運百
年而衰横行易耳王師萬全而出嘗試可乎必廣集
益集思必深謀逺慮定鼎復還於郟鄏歸疆何上於鄆
讙偉績可書令名不朽噫君陳曰我后徳尚告爾之謀
猷季從吾兒游汔煩公之調䕶益恢經濟式對眷知可
　　　吳堅除起居郎徐復除起居舍人
朕考累朝之記注嘉先正之忠賢㐮授臺端綱條水
沴良貴叱對班之乆臣銓功和議之非雖異時各極
騰上之榮然萬世猶壮直前之舉乃登雅望以繼髙
風爾堅珪璧其身端介不容於瑰質爾復玉雪之操
清貧無改於儒膠亦旣于于而来未嘗汲汲於進居
然為曲臺道山之重進之侍玉階香案之傍戯言出
於思當謹剪桐之際大事書之䇿可無執簡之人眇
躬有賴於論思元子亦煩於輔導噫祈招詩未逺良史
不知之乎起居注不書天下亦記之矣祗若予訓益修爾官可
　　　武功大夫右領衛将軍建康府駐劄御前諸軍副都
　　　統制施謀特授右武大夫依前職任
執訊獲醜既收鏖戰之勛序情閔勞宜授横行之賞
具官某素諳邉事分縂戎昭力觧重圍虓怒而截淮
浦氣劘賊壘長歌而入漢闗嘉吏士之上功覽閫臣
之言狀噫今之赴敵孰勇於先鋒古者制兵尤親於
右廣其加命秩以勸賢勞可
　　　吳大圭除國子正
　　秩者必試邑法也不待試邑而登畿者擢才於
法之外也爾以甲科郎滯於侍郎選恬然有安時處
順窮經考古之樂朕為六舘諸生求師儒爾無愧於
是選矣往欽哉可
　　　武功大夫左屯衞将軍權發遣髙郵軍事張
　　　世傑白鹿磯功賞轉右武大夫依舊職任
漁舟透渡之變可謂危機鹿磯奪橋之功各霑醲賞
具官某於是役也嘗有勞焉其度越有司之拘攣以
激昻壮士之勇敢噫良将守要處專城既剖於左符
男兒重横行穹秩宜加於右廣可
　　　武功大夫忠州刺史左屯衛将軍京湖制置
　　　大使司計議官周鼎戍瀘及援重慶功賞轉
　　　右武大夫陞帶右屯衛大将軍依舊任
赴援觧圍雖元戎之方畧摧鋒陷陣亦群帥之忠勤
具官某昨者戍瀘勇於捍塞倍道趨古渝之急挺身
居諸将之先及旣班師詎容吝賞武爵重横行之秩
是以出綸皇家列右廣之屯使之叠組可
　　　朝奉大夫新除寳章閣待制提舉江州太平
　　　興國宫林彬之特授朝散大夫依所乞守本
　　　官職致仕
　對髙華方舉褒崇之典引年懇切載嘉止足之風
加厚徽章重違雅趣具官某端方而有執粹美而無
疵哭兀百官之班聳觀直節芬芳萬世之後賴有諫
書毎宻告於辰猷乃不容於時宰力辭寳婺俄牧宣
城騰叔度来暮之歌政聲籍甚尋興公遂初之賦歸
興浩然朕念其嘗陪上雍之聨垂及釣璜之嵗乆即
安於東里就進律於西清緇衣好賢之心初無厭斁
赤松從游之志不可挽囘宜疏遷秩之恩曲狥垂車
之請噫可以仕可以止允矣全人俾爾夀俾爾昌保
兹晚福顧如耆徳寕有遐心可
　　　右武大夫髙州刺史左領衛大将軍吕師龍
　　　将蘱草坪所得两官及父文徳囘授兩官轉
　　　左武大夫
蘱草坪之捷雋功也横行之秩上賞也具官某既有
雋功宜受上賞况乃翁又以二秩回貤乎可
　　　左武大夫髙州刺史左領衛　将軍吕師龍
　　　将節次所得参官特與轉行遥郡團練使
唐尤重戎團嘗横於郡國矣故晉州男子三十字中
乞罷團練居其一焉厥後但為寄禄官而無事權然
勇爵積累至此亦豈易哉具官某一門之中将才萃
見視蘇辛父子著名山西殆相頡頑甫陟左廣又
遥團以戰功不以例冊也國家於爾厚矣益自奮勵
朕有醲賞可
　　　潘墀除秘書監兼國史兼太子侍讀
自唐世尤重大蓬之選正觀初以證世南輩人為之
爾貌不踰中人而奏疏剴切如證外若不勝衣而議
論持正如世南然則佩水蒼玉典領羣儒而上石渠
非爾其誰哉今儲徳日進賴衆官僚輔導史帙山
賴諸學士筆削爾以耆徳雅望照映其間所謂有
進則朝廷尊者豈獨為道山蓬莱之重而已可
　　　吳蒙除司農寺丞
士有抑於暫而伸於乆者爾早以才業自見更厯中
外向用哉止或尼之退而里居者累年有汾曲講
之樂無周南留滯之歎屢剖左符甘需乆戍兹訪求
遺才而得爾焉入丞農扈姑用是起家耳朕方将
汝以事
　　　吳蒙除刑部郎官
朕念天下民命繫乎秋官既命蘇公吕侯之倫任長
貳之事矣然奏當之上輕重高下必先屬之擬筆遇
尚書郎弄印常難其人爾明恕足以洗冤澤物宻察
足以摘伏發姦往佐爾長盡心閲實彼舞文法長子
孫欲施其伯州犁之手者無所容其巧矣欽哉欽哉
毋替朕命可
　　　劉良貴除秘書丞兼金部郎官
自六朝以秘書丞為第一官瀛洲諸學士莫敢望非老
於文學其誰宜為爾通倫類而明體用前由丞郎拜
牧守擁麾而不果行時方急材起家冊府遂亞長貳
士林之選也疊組珍部實掌出納郎舍之劇曹也人
效一官而不足爾兼二者而有餘
　　　劉叔子除太府寺丞
爾丞匠監未乆朕以其才業優而資厯深又進之外
府焉夫丞一也然寺則高於監矣繼是又有高於外
府者以待汝可
　　　趙時願除太常博士
朕於甲科郎多拔擢而尊顯之爾麟趾公子大廷對
䇿第五一收朝蹟十有三載雖剖左符尚需逺戍昔
號英妙今亦老蒼以奉常召所以蒐遺逸拔滯淹也
昔之為議郎者國有大典禮或據經以對或引誼以
争不止於綿蕝朝儀若叔孫子而已爾其勉諸可
　　　孫桂發除太常寺簿兼太子舍人
朕於士之懷才抱藝者惟恐不知之既知之惟恐其
伏於下僚而騰上之不速也爾修於家庭人無間言
行乎州里立乎本朝士無異論所謂逹才成徳者禮
官清於學省儲寀要於藩邸朕為官擇人非為爾擇
官也爾其懋哉以對殊擢可
　　　翁孟桂除國子監簿
成均之屬各有分職博士正録掌學之數丞簿掌學
之政均之為國子先生其選尤遴爾奮儒科開朝蹟
出為閫屬郡丞無躁心入為王官無喜色由奏邸擢
胄監塗轍清矣豈簿正云乎哉益養資望進擢未已可
　　　朱埴除太學博士萬道同除太學録
古之所謂師者傳道授業觧惑也今惟課試而已然
因之今之法寓古之意則存乎其人爾埴爾道同南宫
集英之前列使誨六舘諸生為朕分任升俊造士之
責有講義非傳道乎有命題發䇿非授業觧惑乎範
模之下必有觀而化者可
　　　鮑成祖除軍器監簿
易曰除戎器戒不虞為平世言也况多事之秋乎均
之為弓有挽六鈞者均之為矢有穿七札者不曰工善
於其事歟爾奮儒科通世務幕畫邑最恢乎餘刃列
於監屬凡材革出入工徒衆寡皆得以簿正焉朕於
是觀爾之才可
　　　謝奕楙除寳謨閣知漳州
清漳佳郡俗淳而事簡南渡以處内相淳熈以處大
儒朕屢以處法從不輕卑也爾出為亷使入為望郎
庶乎知稼穡之難興民生之不易者於保障繭絲二
者辨之審矣進直延閣以華其行夫烈祖紫雲樓之
言及朕訓亷戒貪之詔爾盤行几杖間不可斯湏離
也能如是則毋負朕臨遣之意可
　　　曾鎬除尚右郎官
士大夫謀利計功干進務入者多而脩身謹行安時
處順者益絶無而僅有也爾退居而里人熏其徳厯
官而民間飲其惠立朝而輿論稱其賢卑之麾則容
與而未上予之環則逡廵而不至其於一世之所羡
慕者不寖近而愈疏朕閱士多矣如爾所立非盆盎
中古壘洗乎尚書郎雖爾舊氈朕方借爾以重列宿
之選昔晋武餉山濤常少其言曰将由欲者不多遂
使與者忘少朕於爾亦云可
　　　常挺唐鑑徹章轉朝議大夫
朕髙拱燕間博延鴻碩以古為監文皇言炳於蓍龜
其人若存太史論嚴於衮斧兹及澈章之際載嘉執
卷之勞具官某色夷而氣和徳盛而仁熟以少常伯
兼中書君今進讀邇英之編昔授説先賢而作朕率
光堯聖訓寳之尤甚諫書卿於祖禹格言合者殆如
符劵顧凉徳方資於三益故舊章宜陟於一階噫覽
正觀金鏡之書唐祚所由興也陳永平印綬之賜漢
儒不亦鄙哉尚賴交修勉殫忠告司
　　　季鏞除将作監
㑹稽朕之豐沛頃者融風扇沴闤闠為墟朕為之蹙
然不怡爾謀帥於倉卒之中建梱於荒殘之後而能
視民疾苦如身恫􁒓比及嵗餘化荆棘之區為甍棟
措塗炭之民於筦簟然以佚道使民無疾聲急呼也
以苦節𥙿財不重征苛斂也軍府遂還舊觀而爾綢
繆拮据之力至矣朕美其績效察其忠勤昔漢褒龔
遂召拜水衡今繕監盖古大臣班髙而職清卿從之
儲也於以見朕重循吏勞還帥之意可
　　　季鏞除陞直煥章閣依舊知紹興府兼主管
　　　兩浙東路安撫司公事
漢黄覇有言數易長吏送故迎新之費及姦吏縁絶
簿書盗財物公私費耗甚多皆當出於民所易新吏
又未必賢盛不如其故覇為西京循吏之冠其論如
此可謂天下之名言矣朕以爾帥越有治理故以大
匠召昔人選表於郡國之意也然未再嵗三調守送
故迎新得無費耗公私乎吏得無縁絶簿書為姦乎
所易新吏又未必賢乎夫為寺監擇長官易為一路
擇守帥難是用進律奎閣姑為越人少留庶幾吏守
成規民拜終惠麥之兩歧禾之同頴者可食棠之蔽
芾者可勿剪且以慰鄭人歌僑河内借恂之意可
　　　王鎔職事修舉除直秘閣仍舊福建提刑
朕患部使者之不行部不按吏也遂有辛酉元日之
詔爾自朝列臨遣乗傳入閩安居之日少而驅馳原
隰之日多所至咨詢諏度情偽盡知審克平反幽枉
必察凡大吏之有憑恃而饕墨者小吏之無忌憚而
恣睢者皆馳驛以聞風力甚勁朕欲召歸顧難其代
晋直木天以爲使於四方不辱君命者之勸可
　　　胡太初職事修舉除直秘閣仍舊知饒州
仕者類曰番不可爲他人闗守人競趨之惟番多憚
徃者往輙弗績爾雅士也詞臣也爲之朞年外則剜
肉𥙷瘡以供億王人急急之符牒内則節衣縮食以
廪禄州家嗷嗷之兵吏勤勞甚矣然其爲政不失儒
者指歸有唐元結陽城之遺風進直木天以上嫓虞
庭陟明漢朝選表之意爾其謹終如始以慰朕心可
後村先生大全集卷之七十(終)
後村先生大全集第七十一
　外制
　　　錢可則陞直徽猷閣除浙東提㪯
浙水東今之左馮漢家近親萃焉或者以謂難治然
天下惟道理最大法行自貴近而始孰謂帝鄉之不
可問㢤爾為仁皇大長主茂陵昭文相之孫早有賢
譽出典輔郡入冠望郎矣奎閣隆名軺車華遣非直
煩以煑摘之事民利疚皆得以興除吏臧否皆得以
按舉詩不云乎不侮鰥寡不畏強禦朕所望於爾者
如此可
　　　趙希訜除湖南提舉兼知衡州
吾甚重部使者之選或采之士譽或㧞之郡最爾頃
牧上饒當警遽未寕調度繁興之際而有酬酢之智
拊摩之具輿人誦之逹于朕聴夫臺使按察之權大
於專城湘民兵燼之禍烈於内地孰能爲朕勞来而
安集之歟痩節郡符豈無他人顧以命尔惟其才也
爾其以昔治上饒者治一路䋲束饕殘之吏使之革
心振徳瘡痍之民使之復業以副朕不次擢用之意
　　　武功大夫淮西副縂管御前武勝左統制李
　　　貴爲鄂城功賞除帶行閣門宣贊舍人
鄂城之圍爾當東隅且戦且守不觧甲者百餘日血
衣猶在吝賞可乎旣陞縂戎兼領閣職以旌勞績以
倡勇敢可
　　　武功大夫淮東縂管孫立栁世隆淮西縂管
　　　金之才两淮制司帳前都統制孫應武武略
　　　大夫淮西副縂管吳思忠武義大夫淮西副
　　　縂管朱世英為漣水戍役功賞並除帶行閤
　　　門宣贊舍人
漣水之役吾将士暴露戦甚苦三年然後克之閫臣
以爾六人者功状来上吾尤重閤職命爾兼領益殚
忠力以報國恩可
　　　吳湜除廣東提舉
朕於當世知名士必詳試而後用之爾内丞奉常外
陳臬事資歴髙矣朕念東廣監曩筴沛然有餘今枵
然築底豈時異事殊不可返乾淳之舊耶将由嘉熈
増鈔所致耶抑官吏洗手奉公者少而染指營私者
衆耶安得一剛介有守清修無𣣔之士徃将使指㢤
大臣以爾充選其為朕正已律人以澄其源體國爱
民以養其本革去苞苴私覿則窘態紓不以膏脂自
潤則元氣復此皆爾所優為至於鈔法大因草有當
權時之宜商權歸于是者其草奏馳驛以聞朕将擇
而罷行焉可
　　　新定郡夫人陳氏贈泰國夫人
小君錫命未歇芳華大数有終奄歸冥漠爰朌恤典
以播徽音具位陳氏選自良家長於禁掖居常輦從
見推魚貫之聫俄頃琴亡忽操鸞離之曲念乆執盥
匜之禮詎容無簮履之情宜改沐封用光泉壌噫詩
人之美容脤委佗有若於山河釋氏之喻色空變滅
乃如於露電諒惟慧性必悟浮榮可
　　　游文除樞宻院編修官
本朝名相家多佳子弟不惟韓吕二氏而已爾先清
献當國之日雖淺然開忱布公之量休然有容進賢
退不肖之辨凛然甚嚴至今朝野推重以為名宰爾
在家庭早有賢譽清獻之䘮願觧銅墨居廬三年世
有陟岵而謀起復者聞之爾風可以少愧矣由農官
擢樞掾豈特編摩云乎㢤清獻帷幄之籌嵗月未逺
尔其以膝下所聞手澤所記厯歴為吾大臣言之於
以見世家文獻之存亦可為省闥彌綸之助可
　　　舒有開除樞宻院編修官
編摩列於樞掾然官制既行或以選人為之至茂陵
而其選寝重有朝下除目夕兼臺郎者與三丞二著
等矣爾丞戎監未乆而有此授豈不以其老成詳練
通世務而知邉事乎昔丙吉聞有警奏乃始科瑣邉
吏傳曰事豫則立又曰有備無患必待警奏然後科
瑣則已晚矣吾大臣方憂邉思職爾其竭忠益而佐
廟謨焉可
　　　楊錡除太杜令
二令髙選令為奉常之屬爾左畹之才子也昉開朝
蹟榮除在前益𢡟進修以對簡拔可
　　　鄭璹除大理評事
朕患夫明法者之少也爾嘗中其科試邑稱治寺評
虚席舍爾其誰今天獄乆虚然郡國猶繁於刑奏當
之上盈於几格以不忍之心秉平反之筆則可以無
冤民矣可
　　　張称孫除軍器監兼權右曹郎官兼刪修勅令
朕以爾通於方左右具冥使之副大匠郎劇曺兼敕
局皆優爲之異乎晋人清談不省何曹者夫才以用
而見循故常守尺度則進取之途狭越拘攣垓事功
則材智之士出朕厲世磨鈍之微權也擢長戎􁇏小
却亦平挹九鄉矣爾其益飬望舉職以副朕拔尤取
頴之意可
　　　馬迂鵉除國子司業兼太子諭徳
朕惟後世士有科舉之累雖韓愈以師道自任其誨
人猷不離於言語文字惟陽城首以忠孝教諸生明
日謁城還飬者二十軰孝秀徳行者升之不省親不
率教者斥之若咈衆而泥古矣及城去諸生何蕃等
二百人頓首闕下請留城噫城何以使人至此㢤所
謂不言而躬行者耶少司成弄印朕以爾身端行治
足以表率輟從省闥領神辟雍爾其以城愈遺意推
而明之将有孝秀徳行者出焉可
　　葉寔除國子監丞
儒官之屬博士正錄掌學之教惟丞掌學之政絲粟
事必渉筆焉爾誨澤宫有師道對延和有忠告昔惟
課試諸生令位亞長貳學之教法政令皆與聞之矣
培飬益厚進擢未巳可
　　　金九萬除國子博士兼荘文教授
博士為儒者髙選唐以韓愈輩人為之官雖冷矣然
道義私淑諸生以文字膏馥沾丐後學天下之至樂
也唐人見愈滯于其官有國學頻頻之嘲豈知愈者
㢤爾在學省乆矣今兹國子先生之授亞於長貳必
能踐傳道授業觧惑之言必無冗不見治之歟朕将
不次用爾可
　　　王鎔除侍左郎官
朕讀詩至四牡皇華之章其遣也以禮楽送之其来
也又陳詩勞之盖先王待臣下其厚如此爾乗傳入
閩禽逋冦雪冤獄䋲大吏風采竦然差人意乆
王尊比馭之役豈忘子牟存闕之心詩所謂勞使臣
之来者不可緩矣朕惟選人屈伸通塞繫於吏部郎
之筆爾昔兼領旣善其職今遂眞拜益公乃心時方
急才豈乆滯於省户者可
　　　陳懋欽揚文仲並除太學博士
選師儒與選百執事異百執事以才師儒以學以望
其選顧不遴歟爾懋欽一封投匭直聲響撼爾文仲
萬里出峡貴名日起朕求經明行修可為人師者而
得两生焉爾其進弟子員而私淑之使人人有士君
子之行可
　　　曾頴茂除寳章閣待制依舊江西轉運使兼
　　　知隆興府
職兼牧餫乆煩荷槖之英詔奨賢勞俾陟松階之峻
仍其封部寵以事權具官某機圓而流畧通才髙而
盤錯觧出馳華隰所至澄清入從甘泉遂参獻納褰
帷而行赤縣衆謂神明拂衣而歸丹霞獨㝷仙隐朕
顧念襟　切矣卿𣣔安槃澗可乎重乗使軺併綰郡
紱彼虜獸蹄鳥迹所過悉返耕鋤吾民鷄鳴犬吠相
聞絶無桴鼔但有貪吏觧印而去不使長官負弩而
迎皦皦逺瓜李之嫌謙謙盡桑梓之敬載嘉美績乃
出新綸噫南國憇棠勿剪之隂常在西清簮筆侯對
之班最髙毋為乆居行且趣召可
　　　揚修之除直秘閣潼川運判兼提刑提舉
爾者胡運寝衰蜀難稍紓然整居之冠雖去而負固
之叛自若此皆吾之故臣舊民也孰能為朕以忠義
勉其豪傑以恩信懷其部曲以寛大拊其黎庻豈非
部使者之責乎爾四州之彦外厯四麾二節内再為
郎艱難險阻備嘗之矣兹以延閣起家将指而西一
路餫臬事權不輕雖司存暫寓於古渝然號令寔行
於屬部爾其叱馭以趨鄉國之急以毋負朕丁寕告
戒之意可
　　　文林郎揚潮南盗賞循儒林郎
乃者盗起寕逺延及零陵二邑之民騷然失寕旣而
遂討平之雖閫臣之功亦幕僚之助爾潮南與焉其
進一資以漿爾勞可
　　　朝奉郎新除監察御史兼崇政殿説書韓
　　　常持授朝請郎守本官致仕
士大夫砥名礪行或不為上之人所知若夫知之矣
又用之矣而奪之之速是可悲已始𥘉改紀召爾峩
豸爾亦感慨許國幡然而起朕渴聞辰猷之告衆聳
聼朝陽之鳴遽以疾諗一夕奄忽烏虖亡之命矣遷
秩二等以昭朕惜賢之意可
　　　周龍歸除太常寺丞兼沂靖惠王府教授
奉常之屬皆以待當世名流丞亞於卿少其尤
爾立朝有賢聲教胄子宗藩有師道擢寘頌臺凢朝家
稽古禮文之事上可與長官下可與議郎愽士討論
而修餙之豈特周旋揖遜於玉帛鐘鼔間㢤直㢤惟
清以對簡擢可
　　　李獻可除司農寺丞兼國史
古史官必世其業自重黎下至談遷向歆彪固皆然
惟爾先人史學名世在京師者家有其書藏名山及
屋壁者或未之見朕患祐陵長編之繁蕪也方命諸
儒裁訂皆言爾有父風兹以扈農起家寔将屬
焉爾其疾驅以叶成一代之大典可
　　　趙逢龍除司農少卿兼太子侍讀
隆古之世貴徳而尚齒孟子雖以爵徳歯為三逹尊
又曰烏得有其一以慢其二然則有天下國家者之
所貴尚宜孰先㢤爾徳尊一代人之師表年開九秩
國之耆㑓其清介雖頑夫興起其精悍雖少年不及
使事豈可乆煩吾黄髮之老乎司農鄭康成之官也
儲宋園公綺季之選也朕乆側席爾母俟駕可
　　　親属楊鑑楊鐸楊鑰為用漢國公主遣表各
　　　轉一官
選尚未㡬禯華奄逝朕念茶聖㒺極之恩感爱女垂
殁之言旣加恩於鎮之重親三季皆鎮同􁀁各進華
秩噫朕扵倫紀之際可謂厚矣可
　　　祕書郎王世傑宗學博士黄應春爲周漢國
　　　公主遺表各轉一官
朕乃者館甥爲之擇友爾世傑文律髙古爾應春詩
學博士於是煩耆夀雋傳佳公子凢閨門雍睦琴瑟
静好者亦而轉導之功曾謂禯華遽至奄忽遺奏来
上愴然子懐加恩府僚各遷一秩以昭朕厚倫崇儒
之意可
　　　潮散郎直寳章閣新權發遣池州軍州事趙
　　　溍承事郎添差通判信州軍州事趙淇為白
　　　鹿磯弟二功各轉两官
淝水之役晋賞群謝鹿磯之功不下淝水溍也淇也
以宰相子與焉徤旗来上姓名聫翩有群謝之風矣
各進二秩以勸有志功名者可
　　　文及翁彭方逈並除秘書省正字
百執事惟正字與舘職試而後命今正字徑除惟舘
職必試重其選也爾及翁龍泉太阿之氣爾方逈秋
濤瑞錦之文聲價素定奚待給礼及奏篇来上則又
􁃶切輸忠調直無隠覧者以為朝陽之鳴並擢是正
益飬徳望朕得兩生石渠東觀中有人矣可
　　晋夢　除秘閣修撰福建提舉
朕重名流而敬端士召爾而未至也側席以待之且
至也虚柱史經筵以處之然爾雖翔而未集将覧輝
而不累下則又為之悵然太息昔王仲舒厭事不樂
在京師願得一道以自見此朕命乗使者車之意也
閩為郡八負山之民剽悍瀕海之民貧寠牧伯多顯
人郡邑少良吏爾其叱馭而往為朕拊柔其剽悍者
振徳其貧寠者而䋲其強禦不受令太其饕墨不奉
法者則在外猶居中也方今名流端士指不多屈朕
前以表郎儲宩召爾而莫致後以鄉部漕節卑爾而
辭行士風不竸乆矣如爾之所自立韻髙而識逺一
代不教人耳洪都距爾寓里接壌巋然大藩命爾部
符焉有需次嵗月少休息有故鄉水丘可釣㳺吏士
以瓜熟告則文老幡花兒童竹馬迎于境上矣然朕
每念乆不見生豈必果爲此行㢤可
　　　雷宜中除廣東提刑
昔臣光相元始以十科拔士而監司一科必以聪明
公正者充選豈非聪明則無壅蔽公正則有風力歟
爾曩爲諸生舉幡累䟽有符融郭泰之名晚爲宰士
擬茟十反有州平㓜宰之忠偶以風聞而去事乆論
定朕懷其賢起陳臬事嶺民多貧薄地悪也南官鮮
亷白天逺也爾其褰帷露冕勤求隐瘼飲氷食檗痛
戢饕殘平反多則囹圄無冤囚矣誅求少則嶺海如
近甸矣夫如是則無愧於元祜選監司之意亦可對
揚朕辛酉元日之詔可
　　　林彬之贈中大夫
惟兹四人甫峻松階之陟憗遺一老忍聞薤露之歌
其進崇資以旌舊徳具官某中而不倚介而能通鄉
評稱其善人與論謂之長者殿前作賦膾䏑一時祜
中弹文芬香十載持槖方濃於主眷辭麾逺避扵相
嗔朕思耆夀㑓之賢爰加異数卿惬歸去来之興自
佚髙年曽不少留爲之深悼噫候西清之對寔参雍
從之華題南陽之阡咸羡秦官之古可
　　　牟子才除寳章閣待制知温州
朕惟東嘉之名郡擇牧良難有西清之舊臣僉言其
可庸峻松階之陟以増竹使之華具官某經濟之英
論思之老入而持槖從警蹕於甘泉出而建牙䕶風
寒扵采石卷舒以道出處何心朕旣焚中山之謗書
爾宜得康樂之𥙷處列之次對寘之近畿雖需次之
小淹然起家之甚寵噫望之試馮翊之政猶待考詳
子牟存魏闕之心不忘忠爱可
　　曹孝慶陞直寳章閣除浙東提刑
朕仰憲慶歴選監司之意而扵諸道刑獄使者尤不
輕授况浙水東乃朕之豐沛乎爾以才學自奮踐更
中外端介而不茍從韜晦而不亟售頃列省闥向用
矣遽罹風木之艱而去朕常懷之兹御祥琴出節起
家爾其奉辛酉元日之詔廣咨諏以通下情公舉刺
以清吏習多平反以雪獄冤使越人皆曰朕為帝鄉
間求膚使如此則無負於臨遣矣可
　　　吳君擢直焕章閣知嘉興府
嘉木郡去天咫尺素稱樂土今嵗又大有年然田里
之愁歎者未銷聲流徒者未復業朕思得良二千石
以勞来安集之爾乆掾省閩知朕徳意嘗　畿輔知
民疾苦其佩左符以徃昔唐人覧舂陵行之篇　得
結輩十数公可使萬物吐氣彼乃荒逺小　能行其
志如此况爾所涖乃右扶風十萬户　州乎宜布
條以鎮雅俗可
　　　僉書樞宻院事楊棟乞以特轉一官囘贈故
　　　娣楊氏音贈安人
士大夫恩貤於父母若王父母若昆弟則有之矣曰
貤女兄自吾樞臣爾始生靖恭揚之裔嫓　江張之
孫賢而不夀宰木已拱而樞臣尚右之感如新豈非
疇昔女嬃之戒靈均道韞之勉㓜度者不止於　愉
而已有切偲之益焉其加婦爵以昭友恭之誼可
　　　魏洪除知安吉州
古扶風去秋之水苕霅為甚今　嵗乃大熟前之阻
飢者含哺鼔腹流徒者襁負復業拊摩而緩　之非
良二千石責乎爾秀出故家早有　為朕徃鎮
雅俗昔詩人頌魯僖公曰周公之孫荘公之子爾之
哉使愁歎之民吐氣饕殘之使草面則郡人必曰是
淳熈賢相之孫淳祐名從之子㝡聲轉聞嗣有褒擢
可
　　　劉震孫除太常少卿
漢起朝儀兩生莫致其言曰禮樂必積徳百年而後
可興此論爲漢𥘉發也我家祖功宗徳重熈累治三
百餘年異於五載而成帝業者始兩生值今日憣然
入関矣爾學職節守爲言祜丞相諸孫家文献與國
基祚相爲長久朕屈指端平朝士凋零無㡬惟爾嶷
然殿後沃轡而歌皇華豈若使之端委而治風禮哉
擢貳頌臺今而後聚頌者有所折衷求野者有所稽
据法從闗當以次𥙷可
後村先生大全集卷第七十一
後村先生大全集卷第七十二
　外制
　　皇弟太師武康軍節度使判大宗正事嗣榮　王
　　與苪三代謚贈
　　　故髙祖太師秦國公子奭追封周王賜謚元
粛朕隆棣華之友爱加厚於天倫念葛藟之本根皆
原於祖訓發百年之潜徳莭一惠以追榮具官某故
髙祖具官某恂恂族黨之間肅肅閨門之際雖髙才
不試世但知公子之賢然隂隲尤多里素有善人之
譽積此餘慶施于後昆朕因覧班書参稽漢事交與
彭祖易名彼得其一偏王視古人較徳此爲於全美
有如英爽無魏褒崇
　　　故曽祖太師齊國公伯旿追封楚王賜謚(孝/莭)
朕廣累朝睦族之恩嘉介弟榮親之志雖肯王大國
褒崇極一字之封然潜徳幽光欝積厯百年之乆乃
裒逸事備著賛書具官某故曽祖具官某挺麟宗近
属之英值羯虜乱華之変爲醜類所執而徃矣伺守
者之迨而斃之履屯而亨抗志不撓范蠡去而変姓
陳平嬴而刺船長嘯借一㠶之風赤手活萬人之命
當千騎肆模金之暴潜徃故鄉舉二親已埋玉之䘮
歸菆寓里其處家國之際豈非今古所無戴白之老
能談汗青之茟未載噫朕節二惠非由議郎博士之
言史不一書永為忠臣孝子之勸可
　　　故祖太師魯國公師意追封吳王賜謚宣献
朕有介弟賢如文恭孝事親忠事君允蹈先訓物本
天人本祖誰無是心参稽莭惠之文昭示發潛之義
具官某故祖具官某生重光之世有令聞於時虬鬚
天人逺矣神明之胄麟趾公子藹然信厚之風凢引
翼於後見皆胚胎於王考史官失其逸事故老記為
美談参沈約賀琛之群言蔽以獨断合河間竟陵之
二美錫兹嘉名益衍慶源永垂後裔可
　　故髙祖太師秦國公子奭追封周王
朕加厚天倫追榮先徳以世家而論人才自古已然
如水木之有本原其来逺矣英爽雖九京之隔褒崇
極一字之封具官某故髙祖具官某禀大雅不群之
資生太平無事之際蕭然衡泌壮圖未展於風雲修
於家庭素行見推於月旦果上穹之福善慶奕棄之
生賢儻非侈茅土之恩何以慰棣華之志噫惟乃四
世祖亦朕属藉之親其以大邑周為王賜履之國可
　　　故髙祖妣秦國夫人王氏贈周晋國夫人
仁人於弟隆一時友睦之恩婦爵從夫極四世褒崇
之寵具官某故髙祖妣秦國夫人王氏出烏衣之名
族儷麟趾之宗英靡好紛華相安隐約宜家宜室寔
始開後人之祥如山如河旣追封小君之號朕舉
皇朝之曠禮慰王邸之孝思以衍慶源以旌懿範昔
荒殽雍盖循典故之常今益晋周用廣湯沐之邑可
　　　故曽祖太師齊國公伯旿追封楚王
周封姬姓之國尤重宗盟漢非劉氏不王遂為家法
朕篤友于之至爱發逝者之幽光旣錫嘉名遂躋極
品具官某故曽祖具官某生富貴而負軼群之氣履
忠難而包周身之防忠孝两全仁智兼盡近者因詞
臣之固請命太史而特書昔遵守舊章已冠乎五等
之爵今褒崇大節何靳於一字之封其改全齊俾王
故楚可
　　　故曽祖妣齊國夫人劉氏贈楚越國夫人
朕篤厚倫之爱察尊祖之情孝於親忠於君已光汗
簡之載正乎外位乎内宜旌彤管之賢度越常彛舉
行曠典具官某故曽祖妣齊國夫人劉氏本夘金之
裔儷磐石之宗俾夫子能垂乆逺之名亦小君有相
儆戒之道礌礌落落如日月王旣加茅土之封委委
佗佗如山河爾宜異笄珈之禮其賜二邦之湯沐以
為九原之寵光可
　　　故祖太師魯公師意追封吳王
古者封建同姓盖以宗強天之報應善人常於身後
朕加厚天倫之爱載褒世徳之賢具官某故祖具官
某典刑老成𬒳服儒雅啜菽飲水之樂修於家庭重
珪壘組之祥施于孫子慨先朝之耆舊嘉介弟之顯
揚雖宰木成隂冠劔之藏已乆然分茅裂壌綸綍之
言維新自曲阜而移封合全吳而賜履可
　　　故祖妣魯國夫人石氏贈吳魯國夫人
朕友爱于弟褒崇其先行修於家凛祖風之如在言
不出梱盖女子之未知爰錫賛書以昭懿範具官某
故祖妣魯國夫人石氏截髪之事韙断機之訓嚴原
奕世貴盛之由皆大母賢淑所致孫方濟美以真王
而襲封夫旣追荣豈婦人之無爵改湯沐於二國萃
恩徽於一門可
　　　荣　恭王故外孫魏関孫贈承奉郎直秘閣
尔名相之孫名法從之子而朕介弟之甥也㓜慧而
敏盖童烏倉舒之倫苗而不秀朕甚傷之其以京秩
中秘告尔墓可
　　太保右丞相兼樞宻使兼太子少卿賈似道封
　　贈三代
　　　故曽祖太師魯國公嗣業追封魯國公
國家蕆事扵九筵人神　悦臣子追封扵三世宰輔
則然極昭代之褒崇表前人之積累具官某故曽祖
具官某樂名教之地食經訓之畬世称郷里善人知
之淺矣古有丘園隐徳庻乎近之生能安扵一尊二
簋之貧殁不逮乎萬鐘五鼎之飬傳家嫡紬書於渠
觀至孫曽紀績扵旂常焚老上之庭漢地息傳烽之
警𣏌文王扵廟鎬京有奠枕之安妙筭卓然慶源逺
矣噫飲福受胙孰先麟閣之元勛裂壌分茅仍啟亀
蒙之舊宇寵光優渥英爽哀荣可
　　　故曽祖母魯國夫人於氏贈魯國夫人
燔燎之礼行于合宫湯沐之封及于曽庙旣告成于
熈事必推本扵慶源具官某故曽祖母魯國夫人於
氏秉徳淑均宅心慈恕冲約安荆練之輙功言合圖
史所書甔石常空截鬟而享客誦絃不輟圓胆以課
兒惟其棈之豊而取之廉所以嗇其前而昌其後挺
生端揆顯相精禋四郊息羽􁘭之虞九扈奏金穣之
喜追荣三世足慰重泉噫告江漢淮夷之功相予宗
祀啟曲阜東蒙之宇為爾脂田永播徽音益蕃来裔
　　　故曾祖母魯國夫人於氏贈國夫人
柴燎之礼旣成厥施斯普石􁎜之封雖舊其命維新
旣典領於頭廳宜褒崇其先廟具官某故曾祖母魯
國夫人於氏賢淑如周南所詠幽閒有林下之風敬
夫如賔不嫌於舉案歸妹以娣所賴以績絃居常炊
扊扅而烹雌不待髙門閭而容駟積是餘慶在其後
人江漢浮浮湯湯纉成功而献捷宫廟雝雝肅粛慶
熈事之告成祭澤可通於漏泉慈容豈隔於長夜辟
公率周多士寛爾家之孫曽仲子為魯夫人視惟垣
之爵邑可
　　　故祖太師越國公偉追封越國公
類于帝禋于宗旣成祼薦之礼物本天人本祖皆有
顯揚之心載嘉元台使領之功追奨王父義方之訓
具官某故祖某官某貫穿千載之學鼔吹六經之文
以科目之名儒逢乾淳之真主青藜照夜部瀛洲十
八士之㳺畫㦸行春任漢家四千石之重有其志而
無時命非其身必在子孫績紀旂常名垂竹帛施及
調元之老巋然安社之臣王命来宣武夫洸洸而虓
怒公率以祀多士濟濟而駿奔真再造於皇圖宜首
褒於祖徳成洛邑祭清廟允資顯相之劳探禹穴上
㑹稽不改舊封之大顧如精爽服我寵靈可
　　　故祖母越國夫人於氏贈越國夫人
衮衣相祀實緫統於元台錦告追荣遂褒崇其王母
緬懐賢範加厚徽章具官某故祖母越國夫人於氏
履行懿恭惟姿和順俗尚閥閲求王謝之華宗世為
婚姻有朱陳之古意及夫子已雙旌而五馬
不副笄而六珈傳子至孫出将入相㳺䰟之
助祭之士駿奔旣徹爼霈漏泉之恩乃出綸為幽
之寵噫國之大事惟祀成洛邑之肅雍家之積
餘仍㑹稽之湯沐於今鮮儷其後益蕃可
　　　故祖母越國夫人陸氏贈越國夫人
注黄流之潔已畢精禋補彤管之遺追勞慈訓新
䟽渥幽隧有光具官某故祖母越國夫人陸氏通
華宗作嬪名士継室以声子見謂淑賢舉按知孟光
尤相賔敬懿範可儀於族黨慶源萃見於子孫
旂常志安社禝掃清妖祲永絶投鞭之謀收召
咸在奉璋之列摹畫皆元台之力胚胎由王母之
雖文駟雕軒生不拜小君之號然錦嚢金詔沒猶
大國之封苗裔相承熾昌未艾可
　　　故父太師魏國公渉特進封魏郡王
朕率由舊章稱秩元祀奉璋助祭冠使領於合宫
姐均釐先宰衡之祢廟矧英爽尚存於遺烈豈褒崇
可恨於常㝷具官某故父具官某蔚乎名臣事我寕
考入則簮茟持槖而上雍出則輕裘緩帶而師邉紅
衲之䧏附滋多玉帳之規恢甚逺忠臣義士知祖逖
誓江之心故老遺黎悲宗澤過河之志事㢤太史慶
鍾象賢於皇家有再造之功爲　考纉未成之緒露
布奏行营之捷氣祲掃清衮衣侍清廟之祠月星明
概凢今者弥縫之妙用皆向馬傳授之義方噫文右
饗之成礼賴上公之相魏大名也剖符峻異姓之王
益闡幽光永垂来裔可
　　　故母魏國夫人史氏特贈魏韓國夫人
朕聿隆孝治肇舉宗祈右之饗之爰霈漏泉之
我復我誰無凱風之思况元勲方㑉于安危豈慈
可稽于崇奨具官某故母魏國夫人史氏自生貴閥
嫓于名臣如友如賔肯以牛衣而動念従夫從子孰
云象服之不宜柰何鵉鶴之别離弗覩麒麟之圖畫
乃者外騰戎捷内講精禋邉陲罷傳柝之虞郡國奏
嘉禾之瑞皆爾三遷之教致兹再造之功熈事旣成
廼賜文武之胙徽音未逺其荒韓魏之封存沒有光
哀榮鮮儷可
　　　生母秦國夫人胡氏特封秦齊國夫人
聖人饗帝施大賚於群臣君子篤親况元台之賢母
載嘉懿範申錫贊書具官某生母秦國夫人胡氏禀
淑惠之姿有平均之徳是生名宰光輔眇躬属者氊
裘逞航葦之謀鼎祚危綴旒之势南陔飬志每扇抌
問庭闈之安北堂教忠遂投𬒮狥國家之急指麾而
鼇足再奠談笑而旄頭一空人皆誦端揆之功相則
曰聖善之訓露布馳捷書奏適重屋之慶成夀觴舉
慈顔和寔頭廳之剏見魚軒容與鵉告煇煌荒兩大
國之封寔維異数回百官班而賀可継前聞茂對寵
光永緩茀祉可
　　　故妻華國夫人綦氏特贈楚國夫人
朕銷弭外虞嚴恭大孰礼成胙飲先頋之忠
及漏泉矧宰衡之伉儷具官某故妻華國夫人綦氏
産祥華族作嫓元勲㪯案相宾肯發烹伏雌之難断
絃莫續豈勝􁄐别鶴之悲雖流彤管之芳徽不覩衮
衣之貴顯出征萬里空漠南之王庭入率群公朝洛
邑之清廟成績有太常之紀追荣及中饋之賢啟宇
　嵩　昔已峻小君之號移封䣕郢今宜賜大國之
　名惟淑靈歆此休寵可
　　朝請大夫試中書舍人兼直學士院洪勲弟朝
　　請郎直敷文閣两浙運判夀封贈父母勲贈妻
　　　故父端明殿斈士謚忠文已贈宣奉大夫咨
　　　夔可恃贈銀青光禄大夫
　藏嚴父配帝之祠霈昭天漏泉之澤凢通朝藉追
榮皆及扵九泉况烈廷紳濟美有如於二季其加錫
命以奨義方具官某故父具官某莭髙而名全身沒
而言立陸贄百篇之諫亘古不刋鄭公一鑑之亡至
今追慨逺矣積慶萃于象賢詩礼庭趋若伯魚之善
學絲綸世掌何謝鳯之足云属餕惠之溥行想英風
之如在銀青之秩慰人不飬之悲燎黄于阡使天下
知為善之報可
　　　故母普寕郡夫人阮氏可特贈平陽郡夫人
婦爵從夫已峻小君之號母貴以子載加大郡之封
具官某故母普寕郡夫人阮氏嫔我名臣賢㢤内則
半生隐約居常井臼之同􁄐一旦顯融曷不笄珈而
偕老宰木已拱庭蘭競芳生不厭於􁉥綀沒乃䟽扵
湯沐瀧岡表阡之作何以加諸凱風寒泉之悲可少
慰矣可
　　　勲故妻宜人張氏可特贈令人
朕推祭澤于天下小大之臣其親若嫓皆被恩渥況
吾法從之令妻乎尔早嬪華宗克相夫子鄙牛衣之
卧泣和熊胆以課書雖賢淑可流彤管之芳然奄忽
不覩藁砧之貴其加五命以賁九原可
　　　通議大夫守荆部侍郎兼國子祭酒兼侍讀
　　　江萬里弟承議郎新差充提領犒賞酒庫所
　　　主管文字萬頃封贈父母
　　　故父燁任奉議郎致仕已贈朝請今擬贈奉
　　　顥頥理學本珦之賢軾轍文宗亦洵之教爾
潜心太業飬氣至剛傳經若西京之儒林著籙多北
靣之弟子盖甞擢置廷尉之属且為親灑韋齋之題
奄終耆老賴有冡嫡食尔詩書之澤冠吾献納之班
扈蹕甘泉奉璋清廟類于上帝㢤嘉顯相之勞祭以
大夫少報義方之訓可
　　　故母令人陳氏今擬贈碩人
尔有仲妻辟纑之􁄐故夫為名士有母畫荻之訓
故子為名臣及見其夫列王官子長御史可謂榮矣
属者朕饗帝親尔子寔扈属車上雍雖尔之宰木已
拱可無餕惠以奨義方可
　　　萬里故妻令人黄氏今擬贈碩人
詩詠魯侯之令妻史傳漢京之列女昔所聞者今亦
有之爾上承舅姑下睦婣族攷其四行合女誡之七
篇胡不百年與君子而偕老其霈漏泉之澤以為黄
壌之榮可
　　　萬里妻鄧氏今擬封碩人
昔曽鞏序列女傳歎後世學問之士多狥外物顧利
恥者徃徃以家自累朕讀而加之惟汝夫子為吾近
臣中嘗卷懐退遽者十有四年有考槃之楽而無華
軒之羡豈非爾能攻苦食淡有儆戒相成之道而然
歟際澤流行肆命汝從夫之爵汝益敬共以對休寵
可
　　　事奉大夫試工部侍郎兼太子詹事揚棟弟
　　　武莭郎擢權知江隂軍事履之封贈父
　　　　故父任武徳郎已贈大中大夫端仲特贈
　　　　通奉大夫
蜀無它姓之揚世家各異眉有静恭之族苗裔益蕃
眷予法從之臣由爾義方之訓具官某故父具官某
大門礼法前輩典刑識面卜鄰多交友鉅人長徳把
麾出守不鄙夷小國寡民修齡八　之尊美子萬金
之産乃推餕惠以慰孝思噫藁葬一丘返青神而尚
逺爵登三品燎黄誥而有光可
　　朝請郎權礼部侍郎兼侍講詹文杓封贈父母
　　妻
　　　故父九齡贈奉議郎
楽記曰祀於明堂而民知孝朕推祭澤於海内臣子
之踈逺者且得以荣其親况貴而近者乎爾斈易有
師法居里有賢譽雖終身不觧褐而死然小宗伯逺
為朕言語侍從之臣彼謂天道逶迤儒効迂闊其論
有不然者矣議郎之秩有司常典方将屡書不一書
以告爾墓可
　　　故母安人陳氏贈令人
婦人從夫之爵為夫在言也夫殁則從子矣尔之夫
終老布衣而子貴為法從今兹燎黄于阡議郎再命
而令人五命烏虖亦足以發菜妻孟母之幽潜矣可
　　　故継母安人周氏贈令人
先賢如尹伯竒曾参之流皆以善事継母為孝令人
之慈子也有平均之　盡母道焉小宗伯之奉母也
無前後之異盡子道焉鵉誥象服仲為尔寵幽明有
知對越休命可
　　　妻安人陳氏特封令人
士大夫位望通顯有為居飬所移者况女婦乎尔之
夫子起書生位禁從尔清貧如處糟糠之日冲約不
改􁉥綀之舊其賢如此可以笄珈而偕老矣可
　　中大夫試吏部侍郎兼太子左庻子王爚弟奉
　　議郎權知台州軍州華甫封贈父母
　　　故父任朝奉郎致仕已贈朝請大夫夢得特
　　　贈中散大夫
先賢以兄弟致一世盛名惟燕山竇氏眉山蘇氏當時
　称儀儼者歸美於義方之老而軾轍自相告語者亦
　曰其家有師噫有自来矣尔蕭然隠約不出閭巷而
　積於身修於家者猶足以熏晋鄙之人有龎公管寕
　之風是生雙璧伯爲朝家魁礨之臣仲亦郡國循良
　之吏夫爲人子者孰無荣親之志然必忠孝两全身
　名俱泰如尔二子而後可以言荣盖古之所謂顯揚
　者在此而不在彼也兹以祭澤晋秩中散諒惟冥漠
　歆此寵加可
　　　　故母令人胡氏時贈碩人
　昔季路有負米千鐘之感孟子有前士後大夫之辨
此為禄不洎飬者言也爾庭蘭競秀昔不以華軒之
陳于庭者為喜宰木已拱今豈以黄誥之燎于阡者
為荣㢤噫人誰無子至於立朝則古之遺直牧民則
古之遺爱非断机擇鄰之訓而然欤此祭澤之所必
及而朕心之所深嘉而屢歎也可
　　　爚故妻令人周氏特贈碩人
曠蕩之典極昭漏之恩伉儷之情無沒存之間尔以
望族嬪于名卿敬君子而無違可書彤管哀若人之
不淑莫續断絃属餕惠之旁流嗟徽音之未逺其從
夫爵以慰閨魂可
　資政殿大學士正奉大夫㳂江制置使知建康
　府馬光祖郊㤙封贈三代
　　　故曾祖已贈少保千里特贈太保
竣合宫之熈事丕擁蕃釐眷顓閫之名臣方膺隆委
爰推慶典加賁曾門具官某故曽祖具官某飬素家
林㳺心藝苑綘帳諸生之授熏染師資白眉五常之
良源流世徳至老埋光而鏟彩于今隤祉而發祥繁
尔有孫為予分陕顯祖阻陪於禋礼追崇宜視於政
途申伯于蕃任莫尊於居守召公為保荣奚間於幽
明可
　　　故曽祖母崇國夫人葛氏特贈福囯夫人
配天其澤寵光首逮於迩聫徹土而封伉儷並崇於
曾廟肆稽舊典申錫愍章具官某故曾祖母崇國夫
人葛氏本出髙華来嫔鴻碩動循礼敬恪羞澗藻之
共親授詩書及見階蘭之秀積累端由於世徳安危
方託于閫臣礼視鈞樞㤙加湯沐福不專卿爰均惠
於麟符逝者有知尚欽承於象服可
　　　故祖已贈少傅之純特贈太傅
禋于宗類于帝餕惠方行非其身在某孫慶源甚逺
爰頒禭典加賁泉扄具官某故祖具官某尚友古人
潛心大業聫名鴈塔韓歐為同榜之俊㳺講道牛谿
房魏多及門之髙弟富有茂陵之俊　僅終康海之
題興惟嗇於前遂昌厥後藏祀既陳於騂享分膰首
逮於麟符肆繇孤卿晋陟帝傳祭則受福誕霈燔柴
之恩沒而有知對越靣槐之寵可
　　　故祖母吉國夫人楼氏特贈慶國夫人
專閫分憂体貌既均於二府合官竣事寵光亦逮於
九　矧如王母之賢加峻封君之號具官某故祖母
吉國夫人楼氏門髙四近徳著三從礼敬如賔可書
於彤管義方訓子不羡於金籝鍾慶後人賜名大囯
噫㑉麟苻而建旗鼔所宜均飲胙之恩奉鵉誥以白
松楸足少慰含飴之念可
　　　故父已贈少師正已特贈太師
予嘉乃績邉籌允賴於制垣父教之忠祭澤必先於
祢廟爰躋極品以慰孝思某故父具官某襲詩礼之
親傳視軒裳而若况乗下澤御欵叚有少㳺之風施
綘帳居髙堂無季長之侈是生鴻碩方佩安危属禋
祀之告成與臣鄰而飲福念陪京留鑰之重阻宣室
前席之咨慶霈旣行具瞻冞峻噫礼嚴牡荐昭吾事
帝之心詩美鷹揚遂尔榮親之志可
　　　故母惠囯夫人伍氏特贈衛囯夫人
敬祭重祠旣㪯類禋之典報本反始難忘頋復之恩
載加制閫之賢劳嘉厚親闈之寵数具官某故母惠
囯夫人伍氏功言咸備礼法自防清莭凛然鄙牛衣
之卧泣義方嚴甚和熊胆以助勤鍾慶輔臣分憂方
岳雖主陪京之鑰亦均宣室之釐昔啟宇羅浮已極
魚軒之貴今移封淇澳益増馬鬛之光可
　　　故母肅國夫人葉氏特贈相國夫人
掃地而祭霈皇家漏泉之恩裂土而封慰賢子凱風
之念乃䟽寵渥以發幽潛具官某故母肅國夫人葉氏
迪徳温恭宅心慈恕家無甔石相安織屦而辟纑門
有軒車不但剪鬟而市酒推本由三遷之教産祥為
一代之英笄珈不及於生前湯沐追崇于身後兹由
餕惠復峻徽章噫移相臺之封次國固殊於支郡勒
瀧崗之表先賢不假於它人冥漢有知哀荣無憾可
　　　故妻東陽郡夫人丁氏特贈普安郡夫人
朕􁨈事國陽加恩閫外君子偕老帳遺恨於中閨婦
人從夫旣視儀於二府音徽木逺寵数聿新具官某
故妻東陽郡夫人丁氏備班史之功言寳彤書之慈
儉属者陪油幢而西沂俄而愴畫翣之東歸苦澹相
安毎感貧賤糟糠之語芳菲易歇可勝死生契濶之
悲兹霈金鷄之慶條加賁玉麟之賢偶湛㤙所𬒳潜
徳有光称曰小君昔已隆於命服賜名大囯今益廣
於脂田可
　　觀文殿大學士金紫光禄大夫判平江府事浙
　　西两淮發運大使程元鳯封贈二代并妻
　　　故祖已贈太師正特追封崇國公
􁨈事精禋皇矣邦彛之㪯睠懐名宰基於祖徳之傳
爰錫徽章俾光幽壌具官某故祖具官某丘園隐曜
泉石飬髙少㳺使鄉里称為善人不求聞丘當世于
公知子孫必有興者果鍾美於後昆昔經體以賛元
今幹方而作屏顯相阻陪於宗祀追崇逺遡於慶源
已峻師垣肇開蜀土公槐極品煥先廟之衮衣宰木
成隂燎佳城之黄誥尚爾英爽歆我寵光可
　　　故祖母齊囯夫人方氏特贈齊國夫人
称秩元祀蕃釐既格於媪神貴極人臣積慶端繇於
王母乃推駿惠申錫愍章具官某故祖母齊國夫人
方氏簡澹無華温恭有度早日嚴断机之訓素篤義
方平生慕舉案之風相安隐趣寕劬躬而燾後宜継
世以生賢美以孫枝屹然囯棟属藩維之作屏阻左
右之奉璋頋朕懐注倚之方深豈先徳褒崇之可後
作三公之嫓典冊聿新奄四塞之都封圻維舊祗承
寵渥永播芳徽可
　　　故父已贈太師追封昌國公放特追封福國公
价人維藩大邦維屏煩該輔之元臣聖人饗帝孝子
饗親俱函蒙於景福誕揚愍冊丕闡幽光具官某已故
父具官某奥學沉潜雄文絢爛居常欲陳治安之䇿
不遇乃著窮愁之書文中子礼楽之傳盖及門之髙
選伯休父卿士之任使易地以皆然惜有志而無時
乃非身之在子肆予考謹繁尔教忠森庭宇之三槐
屹邦家之一柱雖莫侑合官之享固冝均宜室之釐
進爵名都追荣祢廟噫七聚無諸之故囯非若迩封
一經韋氏之傳家詎容專美凛然精爽歆此哀荣可
　　　故母魯國夫人吳氏特贈魯國夫人
告成熈事迎后土冨媪之休興念元　有頴谷封人
之義廼推餕惠申錫綸言具官某故母魯國夫人吳
氏躬行備已誠之全家法嚴三遷之訓沂延州来之
胄逺有慶源嫓伯休父之宗素推名閥是生英衮作
屏价藩雖奉璋不及於侍祠然徹姐敢忘於致胙極存
沒哀荣之礼慰焄蒿悽愴之情噫國仍曲阜之封不更
其舊子作瀧岡之表自足以傳終始哀荣幽明感慨可
　　　故妻廣國夫人吳氏特贈周國夫人
礼成重屋首舊揆之褒崇恩及中閨慨元妃之凋謝
爰朌異数以奨徽音具官某故妻廣國夫人吳氏毓
質名門齊眉碩輔内則可書於箴史外言不入于房
帷警戒相成有道焉殆天之合夭夀不貳立命也豈
人之為生徒共於糟糠殁乃霑於雨露繇番禺之偏
壤易豐鎬之上都噫蝉冕衮衣不及覩藁砧之貴魚
軒錦誥猶足為泉穸之光冥漠有知哀荣無憾可
　　　今妻慶國夫人汪氏特封漢國夫人
清廟祀文莫先扵嚴父閟宫頌魯爰及扵令妻眷台
鼎之舊臣有閨門之賢助肆因祭澤由錫恩言具官
某妻慶國夫人汪氏出自髙華嬪于(鴻)碩隐約無牛
衣之歎賢　有鵲巢之風謂婦職尤在於奉先故薦
蘋之礼肅謂母道多牽於慈子故畫荻之訓嚴属者
蝉冕出藩魚軒並駕雖職守阻陪於大祭然霈㤙亦
逮于小君使吳㑹右扶之間見漢廣二南之化羅舞
八介媪神之蕃釐副笄六珈美君子之偕老叙承休
寵式燕夀祺可
後村先生大全集卷之七十二
後村先生大全集卷之七十三
　外制
　　少保保寕軍節度使充萬夀觀使謝奕昌封贈三代
　　　故曾祖已贈太師追封魯王景之持贈太師餘如故
朕成民而後致力於神既嚴恭於薦享祝釐而不專
郷其福爰敷錫於親賢穹班備孤棘之儀顯相畢燔
柴之礼衰時嘉貺燕及曾門具官某故曾祖具官某
髙蹈丘園素耽墳籍易曰必有餘慶理之固然傳云
非此其身信而有證積善放槐庭之貴鐘祥為椒掖
之賢兹霈澤之旁流豈外婣之可後執珪幣以事上
帝天棐惟章錫土田以保東方王封惟舊仍峻師垣
之秩以隆戚畹之恩益顯前光永綏来裔可
　　　故曾祖母魯國夫人胡氏贈魯國夫人
惟泰元尊祭以忱而受福尔曾祖母礼推本以均釐
廼錫徽章以光幽譲具官某已故曾祖母魯國夫人胡
氏功言有則法度自将爰相其夫成一家之仁遜克
昌厥後懋兩社之勲勞旣開台揆之祥益衍孫枝之
福助二南之風化為六宫之表儀祭澤旁流慶源甚
逺告之新庙尚想於徂徠頌彼令妻何慙於吏克可
　　　故祖任少傅觀文殿學士致仕益國公贈太
　　　師追封魯王謚惠正深甫特贈太師餘如故
展采親祠宗文王而配帝儀圖先正相寕考以在天
属鉅典之熈成賴信臣之嚴扈載嘉前烈爰錫徽章
具官某故祖具官某學號儒宗材優王佐系從謝邑
鍾神氣於崧髙望重東山擅風流於江左緝熈　縡
康濟民生昔作股肱立相而置諸古今為肺胕非身
而在其孫眷言后族之尊已極王封之貴大祭有卑
矧喬木之世臣太師維垣仍分茅於故國尚其英爽
服此寵光可
　　　故祖母魯國夫人林氏特贈魯國夫人
合宫肆祀繁釐錫於媪神左畹䟽封介福鍾於王母
有加懿範宜卑徽章具官某故祖母魯囯夫人林氏
翛然林下之風作此謝人之式于歸之子共美夫人
之起家胡然而天不使君子之偕老積至孫枝而益
衍恩加宰木而有光南陽帝卿近親首拜胙膰之賜
惠然元妃孟子宜申湯沐之風爰世保於東方保慶
延於後嗣可
　　　故祖母魯國夫人林氏特贈魯國夫人
先王保衡餕惠首朌於大享継室聲子沐封申卑於
小君仁䔍於親礼行自近具官某故祖母魯國夫人
林氏存心慈恕廸徳柔嘉佐君子以求賢審官得
風之意正家人以外男内女如卦義所云羙開儷
之祥皆由積善之慶属合宫之竣事宜祖庙之迢榮
奉鵉誥於阡有光新渥啟亀蒙之宇不改舊邦可
　　　故文任朝奉大夫已贈太師追封衛王渠伯
　　　特贈太師
奏鵉路龍鱗之曲藏事合宫原関雎麟趾之風均釐
祢庙雖髙爵極維師之品然宗祈推嚴父之恩爰出
新綸以昭異渥具官某故父具官某恭寛而信敏宣
慈而惠和聞禮聞詩得諸侍家庭之際止敬止孝見
於事君親之間惟髙材嗇其生前故餘慶鍾于身後
占之以夢惟女子祥貴不可言為天下母兹飲福致
胙膰之礼宜追荣及肺胕之賢噫周王子孫嚴大祭
而薦牡漢家勲戚有七葉之珥貂以右準今于斯為
盛可
　　　故母韓楚國夫人郭氏贈韓楚囯夫人
朕式祖宗之典薦此一忱后於父母之家均兹五福
乃霑漏泉之澤以慰凱風之㤙具官某故母韓楚囯
夫人郭氏寳婺華宗汾陽貴胄雖言不出梱若無可
書然善積於家必有餘慶祥鍾少麓位冠椒房推母
儀資内助之賢於聖善有如存之感兹因餕惠逺想
徽音噫荒二邦之封旣倍增於湯沐茟列女之傳習
未冺於芳馨可
　　　故妻齊國夫人吳氏特贈齊國夫人
朕　祀合宫加㤙左畹惟吾亞保既面棘而曰孤慨
爾令妻不副笄而偕老乃因饑惠申錫蜜章具官某
故妻齊國夫人吳氏生天台僊佛之郷同阜陵法從
之譜儷相家之綦貴蘋荐甚恭訓子舍以義方棣華
競爽閨門之懿朝野所推慈有事於帝親宜追榮於
賢淑噫過江名族無出於謝髙裂土分封莫如於齊
大其歆新命俾奄舊疆可
　通奉大夫除權吏部尚書兼直學士院陳顯伯封贈父
　　故父任廸功郎已贈太中夫干能特贈通議大夫
禮報本及始既成熈事於合宫澤昭天漏泉爰及近
臣之祢庙其加異渥以闡幽光具官某故父具官某
躬寒窓膏火之勤味陋巷簞瓢之楽積善家有餘慶
隂隲通於神明能父仕教之忠陽報鍾於冡嫡出藩
入從移孝於君属峻事於類禋遂均釐於貴近燾後
皆義方之力荣親􁆖法從之階噫勒石表阡㑹見亀
跌之掲燎黄告墓有光馬鬣之封可
　大中大夫敷文閣待制知慶元府兼㳂海制置使
　姚希得封贈父妻
　　　故父端珪贈通奉大夫
哲王明徳恤祀旣有事於合宫孝子立身揚名首追
崇其祢庙載加先懿爰示殊褒具官某故父具官某
詞賦之聲摩空势利之心如水靈椿丹桂宛然竇氏
之義方白髪青衫全矣凝之之髙莭丹煩諸貴之推
轂靡待希年而挂冠及擕于為京師之行有買田老
陽羡之志冡嗣乆聫於禁近霈㤙奚間於沒存理玉
土中雖莫究生前之藴燎黄松下猶足為身後之荣可
　　　妻令人價氏封碩人
成禮宗祈蕃禧格於富媪加恩法從燕喜及其令妻
具官某妻令人價氏生長世代詩書之家㑉服姆師
圖史之訓不出於梱未嘗知於外言相敬如賔真可
為于内則属均餕惠始自近臣夫方伏鉞而專征尔
則副笄而偕老傳褒列女視前載以奚慙詩詠碩人
與美名而適称可
　寳章閣直學士朝散大夫知徽州周坦封贈父
　　故父已贈朝議大夫澈贈中大夫
礼報本反始適熈事之成孝立身楊名皆義方之力
爾善積諸已行脩於家舉卻桂之枝是生魁産無荘
椿之夀不究壮圖雖韜晦於丘園屡褒崇於泉壌噫
上昭下漏廣祭統之十倫主荣死哀亜從臣之一秩可
　　朝請郎寳謨閣待制提舉江洲太平興國宫潘
　　凱風贈父
　　　故父勝之已贈通直特贈朝散郎
福善之報不于其近而于其乆昔者觀老選調而脩
柄用洵僅一命而軾轍鼎貴尔生以大宗師教其里
殁以卿先生祭于社所㪯毫芒不試是生賢子為朕
法從言論風㫖聞于天下囯人皆曰父之教也兹以
外郎燎黄墓阡亦足以見天定矣可
　　通議大夫王齊弟奉議郎囯子慱士景峴封
　　贈父母妻
　　　故父任朝奉郎巳贈中奉大夫保大特贈通
　　　議大夫
上帝六宗成礼霈類禋之澤一翁二季内釐極存殁
之荣具官某行著卿閭文傳斈館大庭射䇿早標龍
虎榜之名清庙奉璋嘗簉鷺鴛行之列生前半竹身後
㕠珠伯特槖于甘泉仲横經於圜水際兹熈事慰被
孝恩噫昔解褐起家僅止議郎之秩今燎黄告墓遂
躋法從之階可
　　　故母令人吳氏特贈碩人
掃地而祭澤漙被於羣二陟屺之嗟爵遂加于六命
具官某故母令人吳氏荐生華閥作嫓名儒翰墨祖
傳不羡衛夫人之帖範模女憲奚待曹大家之書一
念積仁二惠競爽廼縁子貴之義俾從夫爵而封噫
擇鄰之遷世乆無斯賢母表阡之作汝寔有此佳兒可
　　　景齊故妻令人髙氏潘氏蔡氏贈碩人
㪯古者燎禋之礼適告熈成慨近臣皦日之情載加
褒贈具官某故妻令人某氏閲家整肅約己儉勤嫓
伯鵉之清髙相安苦淡逮仲卿之貴重已隔幽明廼
如徽音宜被祭澤噫魯詠令妻之喜悵偕老之莫諧
衛歌碩人之賢錫加名而無愧可
　　承務郎知信州玉山縣丞趙時淬封母
　　　母刘氏可特封太孺人
吾甚重髙年有司言尔九㐮加二可謂之夀母矣其
錫初封以慰尔子荣親之意可
　　廸功郎婺州東陽縣尉張龍應封父
　　父夀玉特封承務郎致仕
吾甚重髙年有司言尔九十有四紹興之遺民也其
卑京秩以慰爾子榮親之意可
　　從官明堂加恩
　　　寳謨閤直學士正奉大夫提舉江州太平興
　　　國宫奉化郡開國候食邑一千二百户袁商
　　　加食邑三百户
小心以事上帝旣享於中辛大賚而冨善人可遺於
一老式稽舊典溥錫徽章具官某継踵世科單傳家
斈法駕扈從論思常冠于嚴徐偉衣從㳺調䕶尤髙
於園綺雖惬乞鏡湖之興未忘存魏闕之心属者有
事國陽加恩海内環頋奉璋之列興懐聼履之臣廼
出綍以旌賢俾分茅而胙土意對宣室鬼神之問尚
欲諮詢繪洛社耆英之圖益緩夀　可
　　顯謨閣學士宣奉大夫提㪯江州太平興國宫
　　六合縣開國子食邑六百户徐㮚加封三百户
(上同袁/尚書)具官某机鍳精明器能英濟都民談趙京兆
之政敬之如神選人惮毛尚書之情甚於畏法雖惬
買山之髙㒷未忘存闕之丹心(下同)
　　　朝散郎寳章閣待制知建寕府永嘉縣開國
　　　男食邑三百户陳昉加封二百户
帝有合宫旣陳牡荐王多吉士各効駿奔興懐扈蹕
之臣阻與奉璋之列属推餕惠溥錫徽章具官某窮
理際乎天淵制行凛乎玉雪鷄翹豹尾幾年立特槖
之班虎莭麟符所至留憇棠之爱乃者朕禋重屋卿
牧潛藩雖莫殫顯相之劳然不替朝宗之志爰稽舊
典俾柘新封噫宣室席前良渴賈生之對頴川詔下
深知黄覇之賢
　　　朝議大夫試中書舍人兼直學士院兼同修
　　　國史寳録院同脩撰兼崇政殿説書洪勲依
　　　前官職特封錢塘縣開國男食邑三百户
小心而事上帝旣慶熈成大賚而富善人當從近始
廼如法從宜有湛㤙具官某継踵世科单傳家學危
言讜論居然追先正之風大冊髙文足以鼓天下之
動属蔵中辛之祀實陪上雍之聫舊典礼多所講求
新詔令皆其潤色爰加采地以奨槖班噫受宣室之
釐聳聞精論第甘泉之頌獨擅雄辞茂對寵嘉益衰
福祉可
　　　大中大夫敷文閣待制知慶元府兼㳂海制
　　　置使　縣開國男食邑三百户姚希得進封
　　　開國子食邑加二百户
小心而事上帝旣享于合宫大賚而富善人可遺於
分閫載稽舊典溥錫徽章具官某禁省名臣藩宣重
徳継李藩批敕屡奮筆以回天從裴度視師盍聨鑣
而向闕属勤弄印頒爾建才麟符爲諸鎮之雄鯨浸
無一波之警妖氛盡掃熈事告成𬗟懷宣力之臣冝
在均釐之数噫駿奔清庙奉璋阻列於譽髦鳯集頴
川選表莫先於太守姑欽餕惠嗣有褒綸可
　　　資政殿學士提㪯臨安府洞霄宫信安郡開
　　　囯公馬天驥食邑三百户
小心以事上帝旣畢於宗祈大賚而冨善人可遺於
舊弼其頒異数庸廣湛㤙具官某鍾間氣之祥負倫
魁之望出臨方岳勤劳四國之蕃宣八秉事机宻勿
一堂之唯諾曾未展為霖之手乃不為偃月所容乆
寂寂以閉関毎惓惓而存闕属予禋類念爾滯留燔
柴之礼莫陪食羙之地宜拓噫肆丹鳳門之青式
隆賜胙之儀詠白駒谷之詩未替懐賢之意可
　　　寳章閣學士通議大夫提㪯江州太平興國
　　　宫嘉興縣開國伯食邑九百户陸德輿進封
　　　嘉興郡開國侯加封三百户
欵重屋於季滴参用絫朝之制扈属車而上雍緬懐
八座之賢廼出賛書以均餕惠具官某文章鼓天下
之動言行蹈君子之中夕瑣塗歸朝野惮袁髙之直
天官典選門庭凛毛玠之清脱屣藩垣幅巾衡泌方
奉璋之多士助祭而来獨聼履之舊臣祝釐于外爰
推禋霈加拓户租噫建漢家之封悵滯留於太史奉
宣室之問恩召見於賈生諒無遐心行有親渥可
　　　寳章閣直學士朝散大夫知徽州周坦特封
　　　瑞安縣開國男食邑三百户
九筵大饗礼既畢於藩柴八座舊臣㤙宜豐於食菜
具官某以西清學士之貴為東方諸候之師昨属精
禋𬗟懷宿望奉酎金而献庙阻扵侍祠執蒲壁以就
封昉兹開國邦彛具在餕惠必均前席問洛陽之人
朕渴開於髙論賜璽褒頴川之守卿益懋於外庸可
　宣諭空名告詞三道
　　　令人
夫官五品嫓封令人法也不以夫而封者恩也爾其
可不知恩之所自㢤可
　　　恭人
夫為元士嫓封恭人法也不以夫而封者恩也尔其
可不知㤙之所自㢤可
　　　安人
夫至外郎嫓封安人法也不以夫而封者㤙也尔其
可不知恩之所自㢤可
　宣諭空名贈告詞五道
　　　令人
婦人贈爵眡夫若子曰令人者盖五品官之母妻非
夫非子而進爵之者囯家之異㤙也尔雖冥漠寕不
哀榮可
　　　恭人
婦人贈爵眡夫若子曰恭人者盖元士之母妻非夫
非子而追爵之者國家之異恩也爾雖冥漠寕不哀
榮可
　　　宜人
婦人贈爵眡夫若子曰宜人者盖正郎之母妻非夫
非子而追爵之者國家之奥恩也尔雖冥漠寕不哀
荣可
　　　安人
婦人贈爵眡夫若子曰安人者盖外郎之母妻非夫
非子而追爵之者囯家之異恩也尔雖㝠漠寕不哀
榮可
　　　孺人
婦人贈爵眡夫若子曰孺人者盖陞朝官之母妻非
夫非子而追爵之者國家之異恩也尔雖冥漠寕不
哀荣可
　　皇太子册妃
　　慈憲王夫人家贈告十五道
　　　曾祖安民不仕特贈太保追封唐國公
朕加厚友恭有懐慈憲㤙施左戚旣鍾慶於一門貴
極上公又追荣其三世具官某㳺心墳典屏迹丘園
為善恐人知信矣耳鳴之諭隂德有陽報甚於響應
之加爰及孫曾寔生賢媛朕察鴒原之念母喜鶴禁
之冊妃方隆慈孝之至情豈限褒崇之常典噫周立
太保列面槐之班唐有兾方錫分茅之壌是為殊涯
庸闡幽光可
　　　曾祖母邉氏特贈唐國夫人
儲極好逑旣泝慶源於慈憲曾門加惠併褒内則之
淑賢廼出絲綸以光窀穸某氏勤生苦澹勵志静專
有伯鵉婦之風肯為隐䯻有于陵妻之􁄐靡厭辟纑
竟能遂夫子之髙不及覩孫女之貴鶴禁甫諧於嘉
耦魚軒冝賁於外姻噫掲阡表於南陽㤙徽尤異䟽
沐封於東武伉儷俱榮可
　　　祖份已贈武翼郎特贈太傅追封豫國公
朕友于朱邸及青宫慈爱最隆睠外家而尤厚哀施
榮兩盡豈王父之可遺具官某温恭徳人寬厚長者欵
叚下澤清貧不改於儒癯文駟雕軒貴盛寔基於祖
徳属儲妃之封拜宜世庙之褒崇噫大傅周官面槐
隂之峻豫州􁉥地叶松梦之祥冥漠有知對揚無憾
可
　　　祖母單氏已贈恭人特贈豫國夫人
慈顔已逺於崇藩慶鍾猶子公爵既加於祖庙嫓合
從夫某氏秉性幽閑奉身冲約素勵龎嫂莱妻之􁄐
安於清貧曾有許負唐舉之倫異其風骨果孫枝之
貴盛嗟宰木之老蒼属皇家舉希濶之儀於戚畹厚
褒崇之典賜粉田於大囯品極魚軒燎黄誥於寒原
光生馬鬣既騐異人之竒中永爲外氏之美談可
　　　父大節已贈慶逺軍節度使特贈太師追封
　　　徐國公儲妃選慈憲之宗親親之意也祢庙峻公師
之爵貴貴之義焉廼賜恩言以旌潛徳具官某信道
甚䔍好善最優平昔旦評著美名於里閈一朝天定
鍾餘慶於門楣兹作嫓於元良亦東賢於華族既諧
吉礼追奨義方噫建節封侯鶴表之題已乆分茅胙
土膺揚之拜維新燾爾後人欽予休命可
　　　妣南陽郡夫人王氏贈徐國夫人
頋復甚勤報德之心罔極幽明雖異榮親之意則同
爰多國封以光泉穸某氏儉慈是寳礼法自閑孝敬
著于藩房長厚聞於州里攻苦食淡盖隐君子之令
妻隤祉發祥寔王夫人之賢母並全四德胡不百年
然一門貴仕於天朝而奕葉聫姻於帝室属者儲君
選儷猶子来嬪端由世積而然咸曰母儀之力噫彭
城湯沐增拓於户租防墓封崇有光於宿草可
　　　伯已贈忠訓郎思聪贈潭州觀察使
王者無私之言豈非公論聖人盡倫之至必用吾情
具官某前軰典刑逸民標致求之耆舊惟龎德公近
之称為善人如馬少㳺足矣有賢猶子寔王夫人属
重締於囯姻併追荣其尊行昔加勇爵殊未慰於九
原今陟亷車盖視儀於两禁可
　　　伯母贈安人王氏贈碩人
朕睠棣華之外氏重締國婣攷彤管之内言載嘉世
母肆加殊渥追奨徽音爾礼法自持功言咸備母以
貧故少墮舉案之恭教之義方微示断机之意芝生
逢户玉映閨房兹選立於儲妃乃褒崇其尊行始占
吉梦允符女子之祥終錫嘉名無愧碩人之詠可
　　　伯巳贈宣教郎太中贈銀青光禄大夫
朕於私親靡不用情而加厚爾其伯父固宜越格以
追榮具官某書蟠胄中志抗事外郡國無舉孝興亷
之詔徒修於家山林有㳺仙招隐之詩乃遯于野逺
儲妃之貴盛歎族老之凋零噫金紫惟亜一階足彰
尊寵燎黄以後二品聊發幽潜可
　　　伯母贈安人陳氏贈髙平郡夫人
冊拜儲妃甚矣慶源之逺封加世母旌其尊行之賢
某氏謙柄力持礼防自守辟纑織屦相安衡泌之貧
服冕乗軒不見門閭之衣兹来嬪於元子亦遴選於
華宗漙錫恩徽寕分存殁秩髙銀信宜從夫子之階
詔侈金花追賁小君之號可
　　　兄己贈和州防禦使純夫贈保寕軍莭度使
朕友于同氣若爲慰念母之心逺矣慈顔猶仰休爱
兄之意乃䟽殊渥以賁重泉具官某廉甚取名勇於
求志短檠細字積勤不偶於生前叠組重珪餘慶徐
覌於身後介弟䔍舅甥之誼儲妃續姑姪之姻兹爲
尔家稀濶之荣可限有司褒崇之典噫出綸告墓徒
悲風木於瀧岡授鉞登壇尚應星躔於寳婺諒而精
爽歆此寵光可
　　　嫂贈令人趙氏贈淑人
朕念介弟之孝思恩其自出擇儲妃於望族誼亦因
親爰出綸言以旌壼範某氏荆練性澹巾税礼嚴族
称丘嫂之賢睦於妯娌天厚善人之報宜尔子孫諧
吉禮於春宫分寵光於夜壌噫管彤垂世何慙列女
之書燎黄告阡誰謂若人之不淑可
　　　堂弟武翼郎昭孫贈金紫光禄大夫
慈憲䔍友恭之誼恩寕厚於弟昆元良諧窈窕之逑
情莫親於父子出綸告第施澤漏泉具官某博雅好
修精明練事乆議上閣两牧專城所至有甘棠之成
隂其歸雖意苡而不載家無甔石初靡求於人知女
作門楣亦可觀於天定甫成告礼追奨義方噫金紫
之穹遂超遷於二品燎黄以白猶照映於九泉可
　　　弟婦孺人趙氏贈新興夫人
朕孔懐王邸敢遺外氏之姻擇配儲宫楽得髙門之
女恪共婦聀追奨母儀某氏挺秀宗姬来嫔儒族以
女公事慈憲自收謙卑從夫子岀蕃宣偹嘗險阻䔍
生賢媛寔儷元良誰獨無錫爾類之心世安有遺其
親之理噫鶴禁鳳輦方以三朝而問安象服魚軒胡
不百年而介福冝歆殊渥永播徽音可
　　　親属王氏特贈淑人
朕素䔍友恭念外姻之族頗聞賢淑亦母黨之親属
拜儲妃追荣邦媛尔以慈為寳以礼自防與同氣有
連朱邸之所甚厚然内言不出彤管莫得而詳生無
浮荣殁有潜德際春宫之吉礼分夜壌之寵光噫列
女之傳所書難求逸事淑人其儀不忒爰錫嘉名可
　荣文恭王親属封贈告四道
　　　贈奉直大夫錢沆贈龍圖閣侍郎
常棣貴介之親朕尤加厚喬木世臣之後尔獨能賢
兹諧吉礼於儲宫爰錫愍章於姻黨具官某辯智而
閎逹敏惠而恭寛生仁皇大長主之家不移于居飬
傳寕考昭文相之嫡尚有於典刑向使未壁埋於幽
冥必共享玉潤之富貴宛其死矣何以贈之噫追荣
麒麟卧冡之墟信為希濶候對龍馬負圖之閣寕不
哀荣可
　　　贈安人陳氏特贈令人
朕孔懷予季加厚所親属進拜於儲妃併追荣其近
属徽章之異贈典所希尔匜盥礼　荆綀性儉􁇢映
藩邸身如居衡泌之間徳著郷閭言不出梱幃之内
惜莫覩春宫之吉礼猶俾分夜壌之寵光曩限常彛
固已列于命婦今加羙號孰謂無於令人可
　　　堂姪贈朝奉郎與華特贈容州觀察使
朕惟尭典垂親族之訓魯經著追命之文未能忘在
原之情是用霈漏泉之澤具官某鴈行挺秀麟族称
賢鄉黨恂恂卑以自牧宫庙粛肅容止可觀胡為夭公
子之妙年不及見儲宫之吉礼噫漢宗室之属藉予
豈忘之唐容管之亷車尔無憾矣可
　　　堂姪婦虞氏封碩人
朕誦棣華之詩有懷群從羙栢舟之志無愧古人因
儲妃初拜之時旌近属甚髙之行尔盛矣閥閲媚于
藩房榮華不羡於笄珈蘋藻克共於錡釡凛若靡它
之誓焕乎非常之恩噫莭婦還珠之吟汔全雅操碩
人衣錦之詠遂享令名可
後村先生大全集卷之七十三
後村先生大全集卷之七十四
　外制
　　執政初除封贈
　　同簽書樞宻院事江萬里封贈三代并妻
　　　故曾祖英贈太子少保
揀明堂扶大厦木之植根者深注錧野决宣房河之
發源也逺兹登崇於宥府爰推本其曾門具官某故
曾祖某質寔而去華倜儻而危義門有蒯緱之客倒
屣起迎室無甔石之儲輝金未已居里著躬行之譽
傳家留手澤之書施及樞臣基扵祖德噫由布衣而
亞孤保寕非積絫而来奉綸言以白先人可謂哀榮
之至可
　　　故曾祖母沈氏贈齊安郡夫人
朕進擢輔臣推原先徳盖其積累非崛起於一朝及
此祭崇遂追荣扵三世具官某故曾祖母沈氏儉
慈為寳礼法自防莭食縮衣郤鉛華而不御辟纑織
屦甘井臼之同􁄐族􁇢称賢州里懐惠有是福德施
于孫曾噫亞孤卿之班夫旣躋扵鼎貴加小君之號
爾其啓扵沐封可
　　　継曾祖母葉氏贈思平郡夫人
(上同沈/夫人)具官某継曾祖母葉氏風致蕭然林下地位
来自佛中晨興課貝葉之書精勤不輟日晏陳供蒲
之供苦淡自持斥始嫁之奩装作新興之檀越有是
福徳施于孫曾下同
　　　故祖璘贈太子少傅
為善無近名要終乃見隂徳有陽報自古而然偉樞
臣該輔之賢奨王父義方之訓具官某故祖某元酒
太羙之氣味光風霽月之胸襟身在澗阿心潛伊洛
固閉深扄而自潔真知寔踐之两充王通薄有田廬
弗願仕也孺子不出閭巷至今称之卓行為一時之
師積慶驗再傳之後属余良弼乃尔聞孫噫系出江
公足見源流之逺官同䟽傅寕非冥漠之榮可
　　　故祖母　氏信安郡夫人
弼臣之重㡬刼所脩王母之賢再傳未逺推本紫樞
之積慶褒索彤管之徽音具官某故祖母巢氏沉黙
寡言温恭向善哀窮周急居常脱珥而抽簮爲子留
宾亦或截鬟而市酒毎扵子而求取不問家之有無
孫曾益蕃門户遂大属𥘉該輔可緩䟽恩噫曰亞傅
之松　寵光特異賜小君之湯沐伉儷俱榮可
　　　故父燁贈太子少師
有子世濟其羙旣共政扵機庭能仕父教之忠首加
㤙扵禰廟但見善人之報速孰云儒者之效迂具官
某故父某氣塞两間學包衆甫攄腹憤胸竒之藴作
為文章經口講指授之人皆有師法朕親灑韋齋之
扁爾幽棲廬阜之山道大故莫能容位卑未足行志
雖登八秩竟老一丘畸扵人合扵矢所存方寸非其
身在其子果执事樞昔者聞之過庭今焉推以謀國
載嘉先訓爰出新綸噫参謀古官生僅如扵杜甫宫
師極品殁乃似扵蘓洵可
　　　故妣陳氏已贈淑人今贈髙平郡夫人
帝賚良弼登崇扵宥宻之司天報善人着驗扵顯揚
之際推原慈訓播告㤙言具官某故妣陳氏出有華
宗嫓于名士慕載良女安知有時世之粧為伯鵉妻
相與㝷隐居之服及見夫登鷺序子長鳥臺掃空暯
外之浮荣透徹胸中之覺性洎斗樞之初拜愴風木
之不留昔與鶴髮耕綿上之田今奉鵉誥白隴岡之
墓噫萬鍾五鼎莫紓人子之悲副笄六珈其錫邦君
之命可
　　　妻淑人鄧氏封永嘉郡夫人
相儆戒以成室家允頼中閨之助非慶霈而封伉儷
盖優二府之臣典故具存寵光特異具官某妻鄧氏
動循礼度綽有功言逮事舅姑甘服勤於水菽毋違
夫子真如鼓扵琴瑟族姻咸徳其仁慈臧獲莫窺其
喜愠廼䟽湯沐以奨淑賢噫昔牛衣困戹而相安色
無隕獲令象服委蛇而非泰理有乘除祗若訓辞益
綏福履可
　　同知樞宻院事兼参知政事何梦然封贈三代
　　并妻
　　　故曾祖贈太子少保汝能贈太子太保
大旱之作霖雨必水氣上於深源廣厦之有棟梁必
木本萌扵厚土兹進賢於宻勿乃原始扵髙曾具官
某故曾祖某學得古人之心行在吉人之目飽参帥
友覃博性理之書作為文章獨無封禅之藁郷黨盖
将尸而祝郡囯不及剡以聞為善而弗求知積德而
未食報兹焉䟽渥于以發潛噫埋玉土中生不覩孫
枝之貴燎黄原上殁猶加孤棘之榮可
　　　故曾祖母恩平郡夫人俞氏贈臨海郡夫人
樞庭共政方有賴扵外壌曾庙追荣烏可遺其内助
具官某故曾祖母俞氏寳慈持儉習礼明詩採彼澗
蘋享不嫌扵二簋甘扵水菽食何待扵萬錢䔍生再
世之英丕衍百年之澤賢㢤懿範錫以恩言噫遺慶
聞孫爾之曾祖母移封佳郡亦曰君夫人可
　　　故曾祖母恩平郡夫人郭氏贈臨海郡夫人
進陟樞庭付以筹帷之任追荣曾庙及其継室之賢
伉儷攸同㤙榮不異具官某故曾祖母郭氏著姓勲
裔作嫓華宗昔播其徽音續絃而鼓琴瑟今祭以盛
服瑱玉而餙笄珈善人之报豈迂賢佐之生有自其
䟽異渥以賁重泉噫舊制號郡君未極魚軒之貴新
封移天姥有光鶴表之題可
　　　故祖贈太子少傅松贈太子太傅
同寅恊恭賴庙謨之夹輔報本反始原祖徳之自来
乃錫恩言以彰潜徳具官某故祖某兼該寔學一徃
深情明本統之正傳推緒餘而私淑已空鶴帳猶聞
隐君子之風雖徹皐比可受郷先生之祭宜有起家
之彦蔚為共政之臣兹晋陟扵紫樞乃追荣扵青禁
噫散金而賙宗族生不諧䟽傅之心容車而大門閭
乆始騐于公之語可
　　　故祖母清河郡夫人杜氏贈和政郡夫人
宜尔家室厥維婦功在其子孫時乃天道旣追荣於
王父盍儷羙扵妣親具官某故祖母杜氏礼法自閑
功言咸偹夫子嘉其隐服苦淡趣同鄰女分其績燈
榮華念薄務力行扵上善衍餘慶扵再傳兹陟事樞
乃加封爵噫萬鍾五鼎鮮及扵大母之時副笄大珈
盍祭以小君之礼可
　　　故父贈太子少師逵贈太子太師
折衝禦侮允資筹幄之長能仕教忠寔本趋庭之訓
乃隆贈典以慰孝思具官某故父某行中凖䋲文諧
韶濩諸生起敬願師何蕃而若留薄宦無心欲吏朱
雲而未可觧印歸鹿門之隐傳家付鳯穴之雛親授
義方飬成偉器帝賚良弼為社稷而䔍生汝有佳兒
與囯家而同慶宜其夀耉胡不憗遺兹追命扵宫師
可大書扵墓表噫内脩外攘之事進英後以疆本朝
生荣死哀之文敬天下之為人父可
　　　故母永陽郡夫人張氏贈饒陽郡夫人
進徳則尊朝廷樞机攸寄揚名以顯父母典冊具存
祢庙追荣中閨偕命具官某故母張氏出自名譜嫓
于鉅宗老𣆀有云儉慈為寳班昭復　德可書昔
淡薄之從夫今顯融之有子載加湯沐俾白松楸噫
唐制郡夫人見謂尊秩晋號博陵國遂荒大邦耶
　　　故母永陽郡夫人厲氏贈饒陽郡夫人
元老在朝國斯重矣婦人從子爵亦如之延登帷幄
之臣推本家庭之訓具官某故母厲氏積勤絲枲薦
敬蘋繁躬蹈礼閑男女内外正矣力行善事宗族鄊
黨稱焉嗇三釡扵生前貴六珈扵身後載嘉懿範追
錫愍章噫欲飬不留莫報鳴鳩之徳揚名以顯為䟽
鉅鹿之封可
　　　故妻信安郡夫人陳氏贈厯陽郡夫人
紫樞該輔方叶賛扵謀謨彤管徽音乃追荣其伉儷
具官某故妻陳氏功言内則謨範女師相安一尊二
簋之貧可謂賢矣不待五鼎萬鍾之貴其如命何属
延登廊庙之初首褒録閨門之懿噫糟糠義重悲手
澤之尚留湯沐㤙新錫脂田而改命可
　　　今妻齊安郡夫人郭氏封濟陽郡夫人
帷幄勝籌旣延登扵良弼笄珈盛餙乃褒寵其令妻
舊典則然徽音斯称具官某妻郭氏宅心慈恕秉徳
淑均昔隐於牛衣無戚戚之色今被之象揥有謙謙
之容属王姫築魯館之初以命服侍鎬京之冥委佗
之儀獨盛肅雝之礼以成矧宻賛於庙謨宜顯褒於
壷範噫婦人從夫之爵　裂地以封君子偕老之詩宜
家有餘慶可
　　同知樞宻院事兼提領户部財用兼知臨安府
　　充兩浙西路安撫使馬光祖封贈三代并妻
　　　故曾祖贈太傅千里贈太師
人勝天天定勝人有徼福於後世子生孫孫復生子
知積慶扵曾門眷基宻之勛賢㪯榮親之典故具官
某故曾祖某髙矣沉冥之趣超然廣莫之瀕講畫為
文詞毋隐乎二三子忠信行州里熏德者幾千人雖
為善無近名然隂徳有陽報䔍生碩輔宜錫徽章噫
維石巖巖褒録極公師之峻佳城鬰鬰燎黄增翁仲之
荣可
　　　故曾祖母秦國夫人葛氏贈齊國夫人
两地之臣寵㤙特異三世之廟伉儷兼荣乃錫褒章
以嘉㦤範具官某故曾祖母葛氏得氏上族作配名
人錡釡之奠享先恪共礼訓爼豆之鄰居子雅著義
方善慶有餘徽音浸逺論報嗇前而豊後移封自西
而徂東噫昔者起家積累有毗於夫子今兹開囯顯
楊少慰於曾孫可
　　　故祖贈太師之純追封永國公
積善餘慶之家必有興者隂徳陽報之論詎不信然
眷樞臣共政之初嘉王父母嫡傳之訓具官某故祖某
擢奉常之上第友前輩之聞人閉户深居寔歴多著
書之日題輿别乘清談無岸幘之風門中之名集獨
髙席下之執經甚衆不責效於淺近惟種徳於乆長
墓題躋極品之官囯爵加上公之命噫降年不永乃
追封　水之間死日猶生尚可作九原之下可
　　　故祖母越國夫人楼氏贈魏國夫人
朕進擢迩臣推原先世詩詠夫人之徳美其起家禮
諱王母之名况扵逮事賢㢤壼範寵以隧章具官某
故祖母楼氏禀性惠柔持身節儉房帷甚粛未嘗聞
梱内之言錡釡必親于以共牗下之奠勤勤善行贊
賛義方慶下施於枝孫恩移封於禾女念含飴之日
垂鶴髪以如存想為饎之時奉鵉昭而昭告可
　　　故父贈太師告國公正已追封慶國公
北斗魁樞明陟耆英之重南山喬木端繇先訓之嚴
爰美教忠載加封爵其官某故父某知徳之奥味道
之腴澹薄趣深安簞瓢之楽而不改荣華梦絶視軒
冕之物為儻来鄙皆薫其善良士率經其講授論交
猿鶴多漁樵争席之人接武夔龍即詩礼過逢之子
追奨称庙進封大邦噫永言孝思嘆公歸之不復嘉
名肇錫信家慶之有餘可
　　　故母齊國夫人伍氏贈周國夫人
樞機嚴基命之地予欲汝為典冊著荣光之文爾有
母遺孝思維則雖死猶生具官某故母伍氏能順能
柔有言有徳配於陵之亷士不厭辟纑慕儒仲之賢
妻何慙擁絮惟力行於上善斯䔍估於佳兒良弼登
崇徽恩追報考封君於漢累加啓囯之称曰大邑之
周益侈表阡之制可
　　　故母魯囯夫人葉氏贈越國夫人
臣㢤鄰㢤楽勲賢之共政顧我復我美孝子之念親
乃加新荣以慰永慕具官某故母葉氏秉心慈恕迪
徳温恭教子継室之賢從夫儆戒孟母擇鄰之教賚
予弼諧属峻陟於星樞想重悲於風木載嘉慈範申
卑愍章噫石􁎜之封盖娄增於華秩鏡湖之賜尚益
称於芳靈可
　　　故妻南陽郡夫人丁氏贈同安郡夫人
士脩於家元賴相成之道婦貴于室不諧偕老之情
眷予龎臣閔其賢嫓具官某故妻丁氏珩璜徳盛筥
釡礼共㪯案斉眉之風儆戒毋違於夫子植纛建牙
之日謙卑不異於新嬪俄聞悼脩帨之遺不及覩介
圭之覲兹嵈登於邇列乃追美於淑儀噫伉儷至懐
誄尚悲於手澤言容如在恩載錫於脂田可
　　觀文殿學士通奉大夫提舉臨安府洞霄宫
　　熠初除贈二代
　　　故祖巳贈太師德一特追封吉囯公
延恩班峻旣䟽寵於弼臣積徳門髙必追崇於祖烈
庸盼異渥以賁幽　具官某故祖具官某德隐弥彰
才𣣔莫試陶公扁舟之興掩鼻功名桃推傳舍之規
無心富貴爰鍾善慶厥有聞孫恩因政地而加班極
師垣之峻急流勇退共推宣靖之髙風大國唘封越
在文忠之舊里可
　　　故祖母慶囯夫人蘓氏贈齊國夫人
名門毓徳旣傳子而至孫書殿䟽恩必因祖而及妣
㪯此追榮之典慰其永慕之心具官某故祖母慶囯
夫人蘓氏儀則幽閒性資惠淑思素髮舍飴之楽曽
奉慈顔及妙手穿楊之時可勝孺慕雖已極魚軒之
貴更宜加鵉誥之榮家固喜於慶餘由乎積善囯莫
加於齊大以此移封
　　　故父已贈太師賁亨永國公追封衛國公
還政髙風峻紫宸之禁直教忠餘慶發黄壌之幽光
拓茅土以維新向松楸而永慨具宫某故父具官某
潜心墳藉棲志邱園道積于躬有攷古窮經之學慶
鍾厥後為謀主断囯之臣已加極品而面槐宜奄大
邦而食菜湖江舊宇常頌楚些之招淇奥新封逺想
衛風之美尚其歆此嘗若存兮可
　　　故母福國夫人吳氏贈魏國夫人
臣哉宣力左右初陟峻班母兮生我劬勞實鍾餘慶
載稽舊典爰錫新綸具官某故母福國夫人吳氏㪯
案礼　断机教䔍春秋承祀奉澗沚之藻蘋鬼神福
謙生階庭之蘭玉圖任極鴻樞之貴追荣加象服之
華称曰小君嘗胙閩都之土賜名大囯遂荒金魏之
疆以慰孝思以旌積善可
　　　故妻清源郡夫人俞氏贈安定郡夫人
䆳殿隆名之峻䟽寵弼諧空閨遺桂之悲追荣伉儷
可無異数以奨徽音具官某故妻清源郡夫人俞氏
積徳起家擇賢作配将安将楽未忘竹笥之貧一死
一生不見藁砧之貴将少慰鵉離之恨宜更加象服
之華向祔于姑有屏攝再三之告大唘爾宇易髙平
第一之邦可
　　端明殿學士通議大夫同僉書樞宻院事兼
　　太子賔客楊棟𥘉除封贈三代
　　　故曾祖已贈和州防禦使光庭特贈太子少保
羊舌氏累百世乆著源流龍飛榜第二人今登輔弼
卑曾門之贈典示政他之異㤙具官某故曾祖具官
某禀眉山之英傳靖㤗之譜大父参涪翁詩筆不憂
黨禍之株連乃翁賛老种義旗欲捄中原之版蕩生
僅縂戎於一道殁能食報於百年乃峻文階於昭善
慶噫壁埋黄壌昔嘗哀百失之防爵列青宫今遂秩
貳公之秩可
　　　故曾祖母令人程氏持贈虢郡夫人
兩　臣寵光特異三世之庙伉儷兼荣具官某故
曾祖母令人程氏得氏髙華来嬪豪俊如賓相欲昔
嘗炊扊扅而烹雌有子不憂後乃髙門閭而容駟雖
　音之浸逺頋善慶之有餘貴由孫曾爵視公輔懐
薰蒿之餘愴巳隔故邱啓湯沐之新封遂荒佳郡可
　　　故祖巳贈吉州刺史知章特贈太子少傅
同寅協恭資庙謨之夹輔報本反始原祖德之自来
乃播明綸以華幽穸具官某故祖具官某分岷峩之
秀　河洛之清授榖城之一編獨得要領覧魚復之
八陣小試緒餘鬰志士之壮圖䔍曾孫之嘉慶乃兹
　　命以進封噫䟽傅賙宗族之心不諧于昔于公
大門閭之語始驗於今可
　　　故祖母宜人宋氏特贈揵為郡夫人
安危之寄繫於弼臣哀榮之文及其王母具官某故
祖母宜之宋氏有言有徳能順能柔濡染書香清矣
􁉥釵之莭據依箴茟煒如彤管之言惟上善之力行
故後人之嘉賴乃盼徽典以慰幽䰟噫始嬪故家建
鼓旗而拜大将兹揭新表冝笄珈而称小君可
　　　故父任武徳郎已贈正議大夫端仲特贈太
　　　子少師
運筹决勝元資庙筭之良委質教忠寔本庭聞之異
爰加贈典以奨義方具官某故父具官某志抗雲霄
評髙月旦生嚴君平　仲元之後逺企前脩㳺陳元
方鄭康成之間飽参諸老浮沉簿宦鬰積壮圖蜀無
他楊之家華宗特盛竇有一椿之老桂子能芳兹峻
陟於樞庭乃追崇於禰庙噫駕朱轓而剖符竹尚談
州牧之賢徳燎黄誥而白松楸兹拜官師之峻哀榮
之極今首所稀可
　　　故母淑人史氏贈清江郡夫人
國用儒真莫重於本五兵之仕母以子貴莫荣於間
两社之𥘉具官某故母淑人史氏譜出名門礼行中
閫儉慈為寳若老氏之所云言德可書恨班昭之不
作勤勤舉按之際切切断机之時㦤範孔嘉愍章式
称噫萬鍾五鼎傷㢤為飬之心副笄六珈祭以如生
之礼可
　　　故妻淑人孫氏特贈髙平郡夫人
進紫樞之迩列允頼弼諧嘆赤管之内言追荣伉儷
具官某故妻淑人孫氏積勤絲枲荐敬蘋繁井臼同
操能相安於淡薄笄珈盛餙不偕老於顯　可無徽
章以賁幽穸噫書楼著姓悲手澤於舊廬澤邑相攸
移沐封於新邑可
　　　今妻淑人孫氏特封信安郡夫人
儒者在朝仕莫隆於共政婦人無爵礼固許於従夫
具官某妻淑人孫氏生文懿之名門嬪靖恭於華胃
昔一村二姓执婦礼之謙卑今四世五公見夫家之
鼎貴載稽典舊加禮弼臣旣祖祢之追荣豈閨門之
可後噫一樽二盞前淡泊之相安副笄六珈後顯融
而非泰可
後村先生大全集卷之七十四
後村先生大全集卷之七十五
　外制
　　中大夫参知政事兼太子賔客何夢然封贈三代
　　　故曾祖已贈太子太保汝能特贈少保
追榮三世之上惟吾輔臣申命数月之間時乃異與
旣授以政宜顯其親具官某故曾祖具官某師六學
之㣲言友一　國之善士鄊黨不能言者孰測其髙深
丘壑自謂過之獨安於寂寞無功名之心用世有詩
書之澤傳家天善應於吉人國挺生於賢佐深嘉先
徳載錫徽章噫昔大帯深衣豈有仕不逢之嘆今繍
裳赤舄尚歆祭如在之荣可
　　　故曾祖母臨海郡夫人俞氏特贈吉國夫人
擢賢該輔冠于見執政之班追命䟽荣及其曾祖母
之廟具官某故曾祖母臨海郡夫人俞氏珩璜羙盛
錡釡礼恭清莭自将見舉案敬伯鵉之日内言相勉
有断机感楽羊之風宗族称賢室家胥慶惟積仁於
一念宜食報於三傳掲鶴表於舊阡丕昭壷範易魚
軒於大國加拓沐封可
　　　故曾祖母臨海郡夫人郭氏特贈吉國夫人
進位郡公之上参秉國成追荣王父之賢載嘉内助
具官某故曾祖母臨海郡夫人郭氏譜髙勲閥儀謹
礼防號班昭大家動應箴規之美以聲子継室雅如
琴瑟之和不茍爲一旦之謀宜積有百年之澤噫孫
人生子駟車加大於慶門婦之從夫象服遂荒於大
國可
　　　故祖已贈太子太傅扵特贈少傅
立政惟用常人旣登参預逮事則諱王父宜在顯揚
申錫宻章丕昭醲渥具官某故祖具官某遂山林之
髙蹈擅鄊國之譽言竇氏有義方競攀於丹桂韋族
以經教非遺以黄金今吾四輔之賢爲爾再傳之嫡
轉􁨃伊始告庙尤荣噫古者置傅之官遂躋於三少
君子抱孫之意少慰於九京可
　　　故祖母和政郡夫人杜氏特贈永國夫人
弼臣之貴旣陟黄扉王母之賢宜書
表墓甚荣具官某故祖母和政郡夫人杜氏舉案礼
恭断机訓切少始知學教五子以義方長為擇交友
一郷之善士衆論称其閨門之㦤諸老發之金石之
文福雖嗇於士前報每豐於身後噫荒寒陵郡重拜
於新封表瀧岡阡何慙於前輩
　　　故父已贈太子太師逵特贈少師
今立政立事之臣爾其大者不在身在子之論朕有
感焉慰其陟屺之恩贈以表阡之爵具官某故父具
官某家世之所積絫師友之所講明若鄭老無氊末
免寒於座客使温生入幕肯圖利於大夫以微恙而
休官寕終身而求志趙岐遺令預題逸士之称杜收
自銘不假他人之茟是生秀傑滋拜疑丞逺㝷積慶
之源推本教忠之善噫聖有立身揚名之訓何惜追
榮古者二公洪化之官斯為極品可
　　　故母饒陽郡夫人張氏特贈惠國夫人
予嘉乃績参秉國均子慰母心追加婦爵具官某故
母饒陽郡夫人張氏髙華著氏澹薄從夫祀先祖於
牗下之時采蘋及藻窺賔客於屏間之日剉藁為芻
生也儉勤殁而尊顯兹未周於歲籥復申卑於宸綸
羅浮兩山有璇室瑶房之勝湯沐大國侈魚軒象服
之荣可
　　　故母饒陽郡夫人厲氏特贈惠國夫人
政地之臣参吾國論祢庙之配卑爾隧章具官某故
母饒陽郡夫人厲氏志行淑均功言粛敬持家以約
著髙莭於辟纑訓子甚嚴凛義方於断織雖莫留於
鼎飬亦屡錫於綸恩作室勤哉啟國荣矣昔者擇隣
於邹邑無如母賢今焉表墓於瀧岡果以子貴可
　　　故妻厯陽郡夫人陳氏特贈㑹稽郡夫人
朝廷之上進徳則尊閨門之中潜美可録具官某故
妻厯陽郡夫人陳氏持𥅆經之三寳應班誡之七篇
相􁉛臼之清貧為日乆矣不覩藁砧之華顯謂天
何㢤人誰無伉儷之思國則有衰荣之典昔䟽　邑
已甞盻綸綍之言今賜鏡湖惜莫續笄珈之詠可
　　　今妻濟陽郡夫人鄭氏封安完郡夫人
公輔間两杜之尊朕意所属婦人有三從之義夫貴
為荣采彤管之徽音盼綵綸之新命具官某妻濟陽
郡夫人鄭氏中全和順外履靖㳟荆綀隐約之中素
全四徳笄珈華顯之後惟守一謙賢㢤無出梱之言
荣矣值轉廳之拜乃更支郡載錫脂田噫立於王朝
豈無資於内助相在爾室尚益謹於淑儀可
　　太傅右丞相兼樞宻使無太子少師魯國公賈
　　似道贈髙祖
　　　故髙祖進士某贈太師
朕考宰系之肇興自髙門之積慶五世始大寔為人
臣不能為之功四室並崇宜有天下未嘗有之報庸
可回貤之奏特加褒表之荣具官某故髙祖具官某
月旦評髙林泉志潔強為善矣堅維日不足之心是
有命焉無於天取必之念趣尚毎安於隐約勲名乃
集於曾元拊紅枘而開故疆欲一清於河洛假黄鉞
而督諸将遂再立於乾坤及遄䲭閣之歸首㝎鶴宫
之建煩公調䕶太子允賴宗工維師清明㑹朝盍加
極品牢辞不已雅志莫回遂彼孝思賁之祝號仲山
甫令儀式百辟有所自来公孫洪徒歩至三公兹其
奚遜可
　　　髙祖母某氏贈衛國夫人
朕嘉元宰之孝思俞奏篇之貤請髙祖考所以劬燾
其積者豐先夫人無加號名於配未称𣣔華世祀庸
侈國封具官某故髙祖母某氏質如珪璋行應箴史
賔夫盡敬何慙梁伯鵉之妻訓子尤嚴不下陶士行
之母天至曾元而定家承忠義之傳方亀山指授之
時輿圖㡬復至鹿磯掃除之舉宗社再安兹疇調䕶
之功盍峻褒崇之典維垣之命力遜告庙之寵是祈
有嘉積慶之源何靳漏泉之澤定漢儲之計可酬無
官歌衛女之詩大啟爾宇尚期不昧式對斯荣可
　　端明殿學士朝奉郎簽書樞宻院事兼太子賔
　　客孫附鳯贈三代
　　　故曾祖行之贈太子少保
地中生木本大者寔蕃山下出泉源深者流逺褒輔
臣之三世積善慶於百年具官某故曾祖具官某行
早著於里評學旁通於釋典髙情蕭散若向平龎公
之倫警句清新出賈島姚合之上不受區區之荣辱
故能了了於死生旣嗇其身宜昌厥後噫一老昔居
於白屋見謂鄊先曾孫今拜於紫樞遂班宫保可
　　　故曾祖母曾氏贈永郡夫人
登宥府之弼臣允資庙筭念曾門之夀母宜錫隧章
具官某故曾祖母葉氏族譜髙華閨儀清整自娱暮
景細看貝葉之書雖及髙年不羡金花之誥梱言浸
逺家慶有餘属聞孫該輔之初峻命婦追封之寵昔
荆綀以配隐者著于鄊評今笄珈而祢小君楬之阡
表可
　　　故祖贈調太子少傅
積善之家公侯由出盛德之世子孫必興兹進拜扵
樞臣乃推原於祖德具官某故祖具官某號南州之
耆舊友西蜀之師儒見於立言盖将規姚似而正嚴
於衛道詎容倡佛老其間容有揚雄寂寞之嘲天知
伯道友爱之意眷予良弼寔尔聞孫雖浮荣嗇於生
前然極品加於身後噫從孫明復之學孔石行束脩
焉讀郭有道之碑貞魏非䛕墓者可
　　　故祖母陳氏贈恩平郡夫人
傳曰敬大臣旣登宥宻礼云諱王母欲慰顯揚乃率
舊章以褒遺美具官某故祖母陳氏冲襟淑善内則
靖嚴牛衣從人子於隐微相髙雅操鶴髮見諸孫之
成立自信義方森然比肩於一門甚矣致身於二府
乃封名郡以表幽阡噫年垂九齡昔現夀者相秩觀
二品今爲君大人可
　　　故父贈宣教郎子直贈太子少師
運籌决勝之臣惟求同德委質教忠之日必有異聞
爰美禰親用彰儒教具官某故父具官某得葆光之
道楽飬素之風傳家有書遯世無悶乘少㳺之馬無
逺近称為善人認刘寛之牛雖彊暴服其長者閉户
了無扵寸柄過庭各授於一經厥今㢸臣廼季嗣爾
足食足兵二者方資文武之才是父是子两手盍侈
哀榮之典名誇橋梓恩耀松楸噫為何蕃之親昔已
霑扵禋霈贈蘓洵之爵今追拜于官師可
　　　故母安人郭氏贈新興郡夫人
北斗魁樞之位有臣同心凱風寒泉之思無母何恃
乃舉追　之典以爲該輔之榮具官某故母安人郭
氏七誡之書精三遷之訓切與梁鴻而共隱無辛勤
井臼之嗟語伯仁以何憂有髙大門閭之意勉以擔
簦而從學至於脱珥以贈行惜不見丹桂之芳且特
書彤管之美噫萬鍾五鼎生莫報於親劬副笄六珈
殁果因於子貴可
　　　故妻安人李氏贈徳陽郡夫人
外攘之政必樞軸之得人内助之賢不笄珈而偕老
属方該輔爰命追封具官某故妻安人李氏印班史
之功言寳聃書之慈儉断机勤學僅觀夫子之鵠袍
鼓缶悼亡不待小君之象服恩隆两地澤被重泉噫
北固名山悲往年之埋玉東方佳郡荣此日之燎黄
　　資政殿大學士中大夫提㪯臨安府洞霄宫林
　　存郊恩贈父母妻
　　　故父已贈太子太師子登特贈少保
朕齋心蕆祀熈典告成眷予共政之臣莫陪親饗思
尔教忠之訓爰陟穹班用為幽壌之華式沛漏泉之
澤具官某故父具官某委懷墳籍約巳凖䋲善積於
身得陋巷簞瓢之楽豦鍾厥子為清朝柱石之賢雖
極三旌之崇不諧五鼎之飬官師告第昔巳白於松
楸孤保表阡今乃躋於槐棘可
　　　故母太寕郡夫人王氏贈吉國夫人
朕蕆祀國陽加恩㝢内陟降庭止駿奔逺想於辟公
瞻望母兮烏哺難忘於倫紀庸朌餕惠以奨徽音具
官某故母太寕郡夫人王氏秉徳靖間存心慈惠有
客剥啄不聞轑釡之聲生兒寕馨能率断机之訓雖
違鼎飬屡拜沐封悲㢤頋復之懐昭然施報之理宜
小君之象服殁有餘榮啟大國之脂田昉從今始
　　　故妻文定郡夫人曺氏贈安康郡夫人
朕肇舉精禋誕敷餕惠駿奔在廟興懐弼諧之忠鶴别
空閨能無伉儷之感聿朌新綍庸慰断絃具官某故
妻文定郡夫人曺氏禮嚴盥匜行合圗史當鄰女夜
績之際盖甞分光及良人晝繍之時乃不偕享雖賁
魚軒之號僅荣馬鬛之阡開石􁎜之封已焚黄誥易
金川之壌加拓粉殁而有知可以無憾可
　　資政殿學士通奉大夫提㪯臨安府洞霄宫馬
　　天驥初除贈父母妻
　　　故已父贈太子太師億年時贈少保
眷予舊弼進祕殿之隆名維爾先人積髙門之餘慶
参稽故典播告新綸具官某故父具官某志楽丘園
行孚里閈六鼇入釣見寕馨得舊之時五馬分符有
戯綵問安之楽惜莫諧於終飬不及見於登庸可無
追荣之文以示爲善之報昔循唐制真卿已拜於宫
師今法周官公奭宜加於孤保可
　　　故母文定郡夫人刘氏贈東陽郡夫人
祕殿隆名之陟自致良難寒泉聖善之思追懐何極
可無新渥以賁幽扄具官某故母文定郡夫人刘氏
素謹閨儀尤嚴母訓生兒有此見六鼇一鈎之時謂
天何㢤孤五鼎萬鍾之養積慶源而愈逺宜盛事之
沓来象服甚宜乆峻小君之號脂田増拓莫如婺女
之墟水孚于休益胙乃後可
　　　故妻東海郡夫人徐氏贈奉化郡夫人
祕殿峻陞爰䔍弼丞之舊空閨乆悶誰無伉儷之思
本其至情卑以新渥具官某故妻東海郡夫人徐氏
生于名閥嬪我輔臣斍仲卿以牛衣曾無此語錫荘
姜之象服不及其生徒爲屏攝之華曷慰藁砧之意
畴其爵邑将綿百世之傳至于海邦莫若十洲之美
其安窀穸荗對寵光
　　　故妻新安郡夫人余氏特贈和政郡夫人
上同前具官某故妻新安郡夫人余氏温恭執德端
靖有儀績鵉膠之絃居然靜好蔽魚軒之翟胡不夀
昌當膺湯沐之荣未究芳華之懿詠如何之什固知
淑徳之宜易導江之封莫喻慶源之逺
　　在外執政侍從明堂加恩
　　　資政殿學士中大夫知温州林存可依前資
　　　政殿學士知温州長楽郡開國候加食三百户
朕涓選於沆碭之秋祼献於明概之夕肅肅在庙偹
禋祀之祲容峩峩奉璋列辟公而顯相念嘗該輔可
後均釐具官某羅星宿於胸中鼓風雷於茟下進居
两地固已賛紫樞之嚴歸擅一丘未肯為朱轓而出
属當騂享阻與駿奔升車执玉輅之綏昔承清問援
茟草金鷄之詔寔獲我心兹衰柴燎之休宜厚租畬
之錫籲俊以尊上帝對越益䖍共政惟圖舊人登庸
未晚可
　　寳章閣直學士大中夫夫提舉佑神觀王克謙
　　可依前寳章閣直學士提舉佑神觀㑹稽縣開
　　國男加食邑三百户
聼履而上星辰相陪迩列欽柴而亊天地阻侍親祠
乃錫賛書庸均祭澤具官某迭更任使偹著忠劳頃
由台斗之聫忽起鏡湖之興千巖萬壑方㝷猿鶴之
㳺重屋九筵莫助牲牷之薦及告成於熈典爰加拓
於新畬伻以圖萬億年益懋無疆之敬歸其邑三百
户嗣膺滋至之休可
　　寳章閣學士通奉大夫致仕顔熈仲可依前寳
　　章閣學士致仕龍溪郡開國候加食邑三百户
九筵大饗昔有助祭而来八座近臣前致為臣而去
既秩精禋之礼宜褒勇退之人具官某法從之英時
賢無出卿右者尹釐之績都人至于今称之劳厭承
明栖遲衡泌早退不营於寵利後凋尚有於典刑阻
侍燔柴就增食采候封留而願足庻幾徃哲之風駒
在谷而心遐夫豈詩人之意可
　　資政殿學士中大夫新改差知寕建府林存除
　　資政殿大學士提舉臨安府洞霄宫
朕眷懐舊弼分剖左符潜躍雄藩力辞新刺史之拜
祝釐真館峻加大學士之除吾之股肱寵以體貌其
官某光嶽氣全而所飬粹江湖名滿而以文行含英
咀華雅徤可追於班馬判花視草輕浮不数於常揚
賛籌幄而慮深参化權而思集拂鬚堂上肯爲伴飬
而留縚手袖間坐見改絃之喜猶䏙過軸屑就㦸香
赤石揚㠶雖暫㝷於康楽丹山夢茟已懶訪於文通
雅懐繪洛社之圖適意挹浮丘之𬒮乃增隆於邃殿
俾均佚於殊廷噫朕敬賢如賔尤重急流之勇退尔
爱君憂囯詎容空谷之遐心可
　　　王克謙除寳章閣學士提㪯佑神觀
履曵星辰之上識老尚書翬飛奎璧之躔拜真學士
煇煌異数度越常彛具官某冲澹而好脩端凝而有
守南陽親近了無唾孟塵尾之驕北闕眷留但意茟
床茶竈之楽脱屣而去八座挂笏而對千巖昔賀乞
鏡湖官不移於蓬藍陸吟笠澤職僅止於松階陟寳
閣之迩聫為錦鄊之佳話噫精調丹鼎勉加輔導之
功行拂塵冠有喚帰之詔可
　　　楊􁋟除權户部侍郎
奉常起朝儀尤髙九列司徒掌邦教莫重貳卿所急
者才何拘於格具官某端凝不撓剛介無私予舊學
之臣惟甘盤有道徳者爾名父之子若敬之生文章
家使畿輔則宣外䑓之劳掾省闥則清中書之務乃
超時彦遂長礼官所謂玉帛云乎之言固資稚望乃
若錢榖㡬何之問必属通儒以奨賢劳以昭眷噫昔
者辤以疾喜聆勿薬之功俾尔寿而藏茂對特荷之
渥可
　　　楊􁋟除右文殿修撰知寕囯府
訪葛洪之丹砂確乎權尚懐買臣之印綬寵以隆名
莫得而留乃華其出具官某昔子雲之逺裔吾丼盤
之舊家賛左右丞之劳日無停茟副礼楽卿之事時
謂清才甫擢禁嚴偶親湯液方聳聞於献納乃力乞
於便女卑澄江如練之州小需華次訪天台采薬之
徑暫返故鄊進退格如眷懐濃甚噫峻叔論撰為外
法從之美除隃想風謡嘆新使君之来暮可
　　　陳顯伯除端明殿學士提舉佑神觀
翰林逼華盖之地在改紀以初除朝廷半老儒之時
獨加璧而莫致庸陞書殿俾佚琳宫具官某冠冕三
山之勝流領䄂諸賢於禁路潤色之妙非世叔子羽
之所能調䕶之功在綺季黄公之未至若鵠㪯鴻冥
而避弋無猿驚鶴怨之移文日月之翳雖除風雲之
懐不入詔無匿㫖詩有遐心馮道云學士两人盖艱
兹選若水下神仙一等姑遂其髙可
　　　陳顯伯贈銀青光禄大夫
側席有懐招以虞旌而不至垂車未㡬傷哉魏鑑之
已亡爰陟穹階以華幽壌具官某其學根茂而寔遂
其文体大而思精潤色皇猷乆擅常揚之譽羽翼儲
　最先園綺之㳺士鋒方熾而拂衣化瑟雖更而袖手
昔疾今愈漸聞薬裏之踈旴食宵衣尚冀蒲輪之就
云胡仙去曾不慗遺帝成玉楼既有李賀之召朕朌
銀信不見鄴候之帰可
　　　寳謨閣直學士正奉大夫提㪯江州太平興
　　　囯宫袁商依前寳謨直學士轉宣奉大夫致仕
黄冠均佚緬懐聽履之賢皓首辞劳力請垂車之適
莫回雅尚爰錫㤙言具官某襟度粹和議論宏逹早
傳奥學鯉趨親得於孔庭晚際明時豹尾乆参於漢
雍方摶九萬里而上稳下百尺笄而来已及釣璜之
年每安考槃之楽朕尚歆有謀則就尔乃致為臣而
帰陟左光禄之舊階休官甚寵奉先正献之遺訓継
志有光可
　　　袁商贈特進
履班舊老楽三徑以帰弓函奏遺言嗟一鑑之士矣
乃加優渥以奨幽潜具官某早接勝流晚為名從父
兄傳箕裘之素相継起家伯仲参筆槖之聫惜皆即
世獨優㳺而華髮衆景慕其清標飯不忘君雖栖遅
於衡泌耄而称道尚簡記於朝廷還笏之志甚堅拖
紳之語不乱載嘉定力宜厚愍章慗遺一老之哀悽
其追悼時進群公之表用以餙終可
　　　故通議大夫右文殿脩撰致仕戚士遜贈宣奉大夫
持荷既久廹耄及之期還笏未幾何天奪之速側其
遺奏陟以崇資具官某傑作金聲長身玉立唐初瀛
洲學士虞褚之倫漢家甘泉從巨　徐其選論思有
補出䖏無疵属旣厭於承明乃帰乘於下澤雅意釣
㳺之楽興俄殄疩之悲噫起耆舊於九原典刑巳逺亜
光禄之一等冥漠有知可
　　　故朝議大夫新除權户部侍郎致仕鄭雄飛
　　　贈通議大夫
荷嚢進律遽聞湯液之親草奏辞荣竟推衣冠而去
嘗陪邇列宜陟崇資具官某有古君子之風在時間
人之且螭拗𥘉擢方渴遂良之言鶴禁未開巳學韓
維之拜功既多於調䕶論亦罄於忠嘉扈蹕甘泉甫
参於法從巾車栗里驟返於仙㳺豈冨貴之逼人抑
修短之有数噫懐賢亡鑑莫起於地中遷秩書棺俾
題於宰上可
　　　故通奉大夫寳章閣待制致仕陳振孫贈光
　　　禄大夫
䟽傅賢㢤方遂揮金之楽魏公逝矣可勝亡鑑之悲
於以餙終爲之攬涕具官某其文秋濤瑞錦其姿古
柏寒松早號醇儒得淵源於伊洛晚称名從欲輩行
於乾淳若鳯儀麟獲而來以鱣舞狐嘷而去生芻一
束莫挽扵遐心寳帶萬釘少旌於耆徳尚期難老胡
不慗遺噫德比陳太丘素負海内之望官如顔光祿
用爲宰上之題可
後村先生大全集卷之七十五
後村先生大全集卷之七十六
　奏申狀
　　江西倉辭免狀(已亥)
某九月十九日申時伏准尚書省遞到省劄一道除
某江西提舉聞命震恐凛不自安伏念某罷郡奉祠
省循未久起家予節進櫂過優荷造命之記憐捧除
書而感泣惟江右部封之廣必監司風力之強如某
者親老家貧豈不貪於榮逹望輕資淺恐未久於觀
瞻用敢控陳仰祈敷奏特収新命俾奉舊祠得㫖改
除廣東提舉令疾速之任不得再有陳請仍免朝辭
　　廣東被召辭免
照㑹今月十四日准樞宻院輔字皮筒遞到六月二
十四日省劄奉　聖㫖令某赴行在奏事誤渥俶頒
危衷載惕伏念某素持踈拙積有謗傷獨君相察其
無他繇民伍起而復用迭更庾漕稍閲歲時魏闕之
心雖存鈞天之梦已斷方謀引去遽辱喚歸凡情莫
不艷榮餘生至於感泣詎敢餙循墻之請以自干俟
駕之誅實縁庭闈久戀鄉井子職闕清温之禮親年
當喜懼之時惟有退休庻幾娱侍輙以丹赤之悃列
諸清明之朝欲望敷陳俯憐惕廹收還新命改俾叢
祠
　　除侍右郎官辭免状(癸卯)
照㑹某今月十六日已時省劄奉聖㫖劉某除侍右
右郎官成命驟臨危衷載惕伏念頃叨收召俄速抨
弹荷君相摧錫類之恩俾母子食祝釐之禄日有再
三之循省朝無尺寸之板援敢謂除書忽頒元㑹武
銓尤劇郎選素髙儻不量負累之深乃輙簉譽髦之
列将見孤蹤之顛踣上煩造命之保全欲望鈞慈
特為敷奏亟收新渥姑奉舊祠
　　江東提刑辭免状(甲辰)
擢自叢祠處之名部光華所被危懼靡任伏念某洊
忝召除輙煩論列皆縁躁進自速疾顛逃空谷者四
年無修門之一字庻磨舊玷絶覬新榮乃若起廢恩
深祥刑責重一則公議而求全之毁二則深年非從
政之時再三思之方寸亂矣属當清朝開忱布公之
始敢陳小夫揣分量已之言欲望鈞㫖特為敷奏
姑寝成命以安㣲蹤得㫖不允疾速前去之任
　　江東丐祠状(甲辰)
某迂踈一介擯黜累年遭逢改弦㧞拭予節甫踰半
載未效寸勞甚戀明時亦貪榮禄然大義有當引去
雖一朝不媮安重念某堂有偏慈身為長子昨離親
膝起居甚安繼得鄉書痼疾時作秋末問安人歸竊
知臂痛未愈某晨夕兢懼眠食俱廢昔李密有云盡
節日長養親日短時密年四十爾某明年六十養親
之日尤短於每登髙望逺􁑳顧雲之念撫時驚節思
愛日之言未嘗不慷慨流涕也兼某向来立朝𥙷外
率以罪去入則無詞以白大人出則無顔以對親友
皆縁嗜進且昧見幾幸今未獲罪戾之前若不早
决歸休之計是於未路復蹈前車欲望朝廷特賜敷
奏陶鑄宫觀或待次便家小壘不惟白頭母子得以
檀欒亦使四方之人皆知某今者之歸出於自請
而非為人之所驅逐可以洗滌平生之謗議保全晚
節之廉耻仰祈洪造俯察危衷得㫖不乆
　　除匠監直華文閣辭免状(甲辰)
出命便蕃附心震灼念某近者陳情甚苦𬒳㫖弗
俞将復求於叢詞忽晋長於繕監牢辭未徹誤渥洊
加除官靡待於兼旬寓職驟超於四等實逺臣之榮
盖近比之濶踈然某本以鄉路阻修親年喜懼若在
外䑓遂急於求去及擢延閣乃居之不疑則是心口相
違言行不顧慈常刑之無赦尤清議之必誅欲望朝
廷特賜敷奏諒由衷之前請寝不次之新榮俾充員
祝釐之官或需次便鄉之壘庻全晚節實出洪私
　　江東被召辭免状(丙午)
某今年初五日准省劄四月二十四日三省同奉聖
㫖劉某今赴行在奏事驟盼明命深惕危衷伏念某
頃丐歸而弗俞復進律而因任臬事遂書於下考素
餐莫報於上恩兹蒙記憶而予環安敢徘徊而俟駕
惟是命義謂之大戒忠孝難於两全而某親廹耄期
身靡逺宦毎憂想極則寝警梦靈安評少則心折目
穿深欲覲北闕之光實恐廢南陔之養瞻雲天而矯
首覺氷炭之交懐敢望朝廷特賜敷奏收還誤渥姑
卑叢祠或侍闕便家小壘庻幾母子相保暮齡所提
刑下次聞以差官未審某合不合将職事交與都
大司却於前凃恭俟囬降或侯正官到日交割離任
　　再辭免
某昨控忱辭乞免追詔改卑祝釐之禄或分需次之
符已三閲月未蒙報可續准省劄令某将職事交與
都大司疾速前来奏事某非不知明時難值榮進任
前廹於親年之髙浩歸志之决伏念某頃受學於故
參知政事真公徳秀嘗言人子去親而仕所立必如
温嶠然後可未至於嶠不可去親因以其言推之如王
尊叱馭仁傑顧雲皆未至於嶠也况下於此者哉某
端嘉以来雖沗麾未嘗一任使家今犬馬之齒六十
而偏親八十六矣尚且逺宦不歸追懐徳秀緒論歴
歴在耳非但子職有闕師死而遂背之亦名所不容已
除恭禀省劄指揮於七月初九日交割起離外欲望
釣慈撿㑹某前申併賜敷奏改授祠廟或待闕州郡
如未蒙俞允亦乞公朝給假省親某見於信州以来
聼侯囘降湏至申聞者得㫖不允令疾速前来奏事
　　辭免府少状(丙午)
某七月初九日觧江東提刑司職事十八日離饒州
准省劄備免某召命奉
聖㫖不允疾速前来奏辭事某已於當日望闕祇受
二十五日行至信州准劄劉某除太府少卿出命過
優拊心増悸惟列寺亞卿之選待立朝久次之人某
雖頻年忝郎監之除無一日綴班行之末况引去莫
能感動而喚歸尚未對揚甫行次於中途已擢貳於
外府自覺越序迂之格人将有速化之譏欲望朝廷
特賜敷奏俾以舊銜而入覲寝兹新渥於已盼儻管
見之有裨則甄收之未晚所有新除恩命未敢祗受
得㫖不允
　　辭免賜同進士出身除秘少狀丙(午)
照㑹某伏准省劄備奉御筆劉某文名乆著史學尤
精可特賜同進士出身除秘書少監令與尤焴等同
任史事者播告初傳驚疑靡措惟國家之曠典待賜
屋之遺才逺則陸游受知於孝皇近則心傳被遇於
明主然二人之述作通四海以流傳顧如鯫生莫望
前軰早縁薄技遭具錦之中傷晚面清光蒙玉音之
嘉奨甫奏芻言而退已聞奎畫之頒繇任子而錫儒
科起俗吏而二册府仍以信史屬之䛕聞方明廷某
儀鳳之才使没學秉獲麟之筆事旣創見衆皆駭聞
某上感君父如翼之恩下畏朝野指目之議倘昧循
墻而力避將包撻市之深慚已則有處非其據之憂
人亦起適從何來之誚是用刳肝􁏏􁃶頓首牢辭欲望
朝廷特賜敷奏亟寢新命俾仍舊官餘願以衰暮之
餘生别効繁難之粗使所有恩使未敢祗受得
㫖不允
　　再
照㑹某昨准省劄備奉御筆劉某可特賜同進士出
身除秘書少監令與尤焴等同任史事遂具辭免伏
准省劄備奉　聖㫖不允續准省劄備奉　聖㫖劉
某兼國史院編修官實録院檢討官者懇避不俞寵
光狎至父陳怵廹仰冀矜從某竊惟更化以來擢才
尤遴今以稀濶之典加諸庸常之人雖奬㧞出君父
之異恩然辭受乃臣子之大節昔吕著王安石召試
館職不就夫二公以由髙科而名試劵内之物也然
且辭之某以門而錫第入舘劵外之物也偃然當之
則是貪切髙華之選無辭遜羞惡之心使中外之人
皆曰紊流品辱科目賤名器實自某始厥罪大矣哉
欲望朝廷特賜敷奏收囘前後恩命令供舊職庻幾
小臣量已之義免累聖主知人之明得㫖不允
　　三
庻僚除授止於再辭異數超踰忘其三凟伏念某前
畧援陸李之事今細考史諜所書皆錫第於初年而
纂史於晚歲事旣有漸衆遂無譁今此三命之頒萃
於一朝之頃若披襟而當前一輩稀濶之盛舉學執
簡以從諸學士之筆削之後塵已心自覺不安物情
詎以為允欲望朝廷諒其忱切賜以敷陳寢盡優恩
免才清議或與痛裁於新渥庻幾少穆於師言得
㫖不允
　　四
三辭異數復閟俞音自顧么㣲不應凟告但某竊見
向来局吏盖有士人𬒳選者如曽鞏辟陳思道之類
近嵗杜游曾三異之流皆起韋布領校勘惟某所被
恩數大優實不敢當望乞朝廷特賜敷奏令某以
太府少卿兼校勘俾得厠迹館中諸學士下陳服勞
鉛慚少助涘涓其賜第少逢㤙命欲乞亟行追寝庻
幾事體叶宜觀聼不駭得㫖不允
　　辭免兼殿講第一状
萃此殊恩卑之庸品一聞宸翰交戰危衷瞻言前修
之士皆可能開卷金華非有能陳善閉邪之學不宜
預兹兼能事必也名儒某講貫未深見聞尤寡尚不
敢當史筆之纂述将何以禆帝學之緝熙必至貽笑
笑旁觀上孤親擢欲望朝廷特賜敷察由衷之忱懇
寝不次之誤恩旣免為昭代之羞小臣所守亦不奪
小臣之所守得㫖不允
　　三
昨辭免錫第小逢之命者四兼崇政殿説書再者伏
准省劄並依屢降㫖揮不允不得再有陳請某仰惟
威命不敢乆稽除已於十一日請秘書省供職訖伏
念某本縁文史誤𬒳親擢其于經學實非所長所有
兼説書恩命欲望朝廷特賜寝免仍乞今後免兼他
職俾得專心史事少効使令
　　辭免兼權中舍状
照㑹某伏准省劄備奉御筆劉某暫兼權中書舍人
者奎畫洊攽危衷交戰竊惟書命之職宜屬才敏之
人曽鞏占𥿄律書而可傳劉敞立馬一揮而已就雖
云攝乏亦必當仁如某者舊聞乆荒拙思尢鈍凡片
文隻字狂簡之作皆積日累月鍜煉而成盖山林枯
稿者之流於朝廷潤色而奚取若使不量淺膚冐處
髙華非惟包越爼之羞又将起斵牎之誚欲望朝廷
特賜敷奏収還誤渥改卑英髦以重詞垣以穆朝廷
得㫖不允
　　第二状
被命不俞拊躬靡措伏躬念某昨奉御筆令與尤焴
同任史事焴在職日久所撰天文志已有次序某在
職日淺當撰地理志闗㑹書籍未齊每以閣筆為愧
今焴自吏侍改工侍捨據就聞以便修纂某乃越爼
代庖攝賛書命非但文思素鈍亦於史職有妨揣分
景才委難冐處欲望朝廷特賜敷奏亟収前命俾某
且於史局服勞以奉初詔得㫖不允
　　乞免行上四房申省状
照㑹某省劄以劉某辭暫權中舍職事奉聖㫖不乆
已再具辭免外又准省劄令某行上四房文書某契
勘上四方例屬長廳吏侍趙汝騰新擢法從久居詞
掖實為長廳前代所謂閣老也合行上四房某係庻
係庻官時暫承乏合下四房若不申述幾於倒置此
事非但闗某辭受之小節實係朝廷職守之大體欲
望鈞判令某且行下四房文書庻叶事體亦安愚分
　　除寳文漳州辭免状丁未
某三月初五日准劄奉聖㫖某除直寳文閣知漳州
填見闕者驟聞新渥駭愕失措某昨者名對誤蒙聖
知旬月之間奨擢不次某自以受明主不世之遇感
泣圖報奏䟽之所條例講義之所發明賛書之潤色
故事之所援引録黄之所論駁皆為君父辨姦皆為
朝廷去凶藁卓具存冕旒洞照然而上不見孚於朝
行下復不見察于輿議良由某動而得謗命則使然
仰荷寛㤙放還故山母子相保不啻足矣乃若昭陵
奎閣清漳便郡皆非逐客所敢當者某曩使江表力
泣乞此州其時仲弟无恙叔出季處謂可更娱侍不
幸仲弟天逝老親悼念眠食大减一家憂懼不知所
為某方且躬率子弟左右寛釋漳莆相距雖止數程
旣不可偕行又不容獨徃重念某去秋榻前力求反
哺玉音勉留朝野共知猶不能免人之議今幸已歸
膝下而躬子職庻幾昔之虧者可全若更貪戀榮禄
去親而仕則今之全者復虧真為名教中罪人矣事
親如此何以事君况清明之朝尤重牧守焉可以承
流宣化之寄屬之遺親後君之人哉謹􁏏肝胆皈投
化治欲乞敷奏収囘前􁓵㤙命或卑祠廪以助甘㫖
之奉實出大造生成之賜得者不允
　　再辭免
某昨以偏親見年八十七嵗力辭除職與郡之命四
月二十六伏准省劄奉聖㫖不乆仰惟君父使令雖
湯鑊在前亦不當避况便郡見次人情歆艷而不可
得某但恐莫稱惟良之選豈敢謬為不情之辭實縁
親年如此迎絜挈絶難若单騎之官是以孝養有闕
之人任千里風化之寄何以宣詔條而見吏民哉惟
有哀命大造乞賜敷奏念某有可矜之情察某无可
赴之理亟収新渥或卑祠廪稍全士子之晚節免為
名教之罪人某下情無任戦懼俟命之至得
㫖除直龍圖閣依所乞與宫觀
　　囘申免辭朝
某昨蒙誤恩除某直寳文閣知漳州填見闕㝷且辭
免未准囘降間續准省劄三月三日奉
聖㫖免朝辭疾速前去之任縁親年八十有七私計
不便除已再具辭免外湏至申聞者
　　除宗少辭免状(戊申)
照㑹某正月十六日承興化軍轉遞到漳州遞到樞
密院　字皮匣省劄一道奉聖㫖劉某除宗正少卿
者惟麟寺之亞卿實鵷行之髙選省愆未久得寵若
驚以何才能當此褒擢伏念臣粤自端平之初禩屢
慈母之暮齡左右就養十載有餘中外任使五考
而已及予環於江表復就䄂䟽於榻前君父知某有
徐庻之言或者怪其无令伯之表仰荷上㤙之極貸
俾供子職之凊温雖菽水之懽無違然桑榆之年可
懼甚戀明時而誼母容出甚愛便郡而勢不可行盖
臣子之大端惟忠孝之二字昔犯顔還詔嘗以名教
而責人今舉足忘親寕免惡聲之反爾輙上丹悃胃
扣洪鈞欲乞敷陳亟行寝免戯老菜之彩願畢餘生
結仲由之纓豈无他日得㫖不允
　　再
子職攸拘力辭進擢君㤙未替曲示　徕睿聼藐才
九重之髙㣲躬廪然再命而傴重念某親年當可以
懼之際禮經有不從政之文曩𥙷郡尚哀鳴而輟行
今造朝乃奔走而就列則是隂有弹冠之意易為扇
枕之言謗咎叢興行檢君盡䘮通國皆稱為不孝終
身莫滌於此名欲望敷陳亟頒俞允俯憐垂暮俾養
志於餘齡苟未溘先願移忠於他日
　　除舊職知漳州囬申状
照㑹某昨再辭宗正少卿㤙命伏准五月六日省劄
奉聖㫖某依舊直龍圖閣知漳州替李昻英闕仰見
公朝未忍投閒置散之意某去歲蒙㤙部符郡方闕
守被㫖趣行有妨親養所以力辭今兹尚待逺次遂
可一意奉親已於當月二十五日望闕祇受訖俟待
將来闕到别伸香火之請湏至申聞者
　　除秘撰福建憲辭免狀(戊申)
論撰秩髙平反寄重一朝並命七聚皆驚戒故老之
記聞以鄉部為稀濶矧如直指之任宜得剛膓之人
某特身小廉賦性多可屢乗使傳乏舉刺之能名晚
攝詞垣無封還之顯迹私計願安於水菽牢勞辭獲
寢於弓旌特卑左符尚須逺成屏居窮巷非有季子
買臣之心就建臬䑓忽在范滂王尊之選倘但貪衣
繡持斧之寵不知逺維桑梓之嫌將速嘖言重墮晩
節欲望諒其悃忱賜以開陳迎親而徃福唐敢擬蔡
襄之事奉母而歸陽翟妄希楊億之風
　　除秘監辭免申省狀(庚戊)
照㑹某准樞密院遞到存字號黒牌皮筒十年十二
月十一日省劄一道三省同奉　聖㫖除秘監書日
下前来供職某叱承詔札超長仙蓬頋暮景之摧頺
被新榮而戦駭伏念某向受知君父接武英髦預東
觀之討論挕西垣之封駁誅巨姦而奮笔蜋螳之臂
獨當賣明主以来求明犬馬之心不忍蒙存補益事
已挽囘尚責詞臣而求全似為權相而報忿然南面
終南囬首觚棱常繞於梦魂楚澤行吟玉座未忘其
姓氏升朝班於金掌將使指而綉行及纍然哀黪之
中復訪以汗清之事孤㤙至此抆淚何言枕塊之禮
甫終予環之命隨至遂繇草野重領石渠而某幽憂
三年況痼九死召不俟駕固威命之莫違弹未成聲
覺餘哀之猶在况位置髙則必允天下之公議辭受
審乃不為名教之罪人輙控巽亟冐干化治欲望敷
陳危悃寢免除書倘未容掛神武之衣冠亦姑俾奉
祠官之香火
　　辭免兼直院奏狀(辛亥)
臣今月二十四日恭准尚書省劄子備奉　聖㫖劉
某兼太常少卿兼直學士院者寵光洊至謭薄冐任
伏念臣隨名節而起家携束書而請闕驟叨奨㧞不
俟對揚深惟九重特達之知豈非千齡稀濶之遇退
而自揣凛乎未安與其忘分量貽笑於市朝孰若以
情實自歸於君父盖頌䑓之弄印俾文館而代庖故
府舊典禮經之存同列有議郎博士之助尚堪黽勉
仰奉使令至如禁林以待宗匠億負時望石介乃攷
其文軾冠制制科韓琦尚難共進於皇聖上尤重詞
臣比年以來久虚此選又况燕閒肆筆煌煌雲漢之
章英俊如林燦燦奎星之聚寕無大手可望未光
臣曩賛書了無新意旁觀莫掩已試可知加以三年
不治筆硯之餘一病僅延喘息之後遺編久廢未暇
温㝷殘錦無他多安能潤色倘貪榮錦而冐受將為
明時而起羞欲望春慈俯矜愚悃映藜閣上姑令讀
未見之書視草禁中宜改属能言之士所兼太常少
卿臣已前去供職外有直學院思命乞賜寢免
　　再辭免申省狀
某近具奏辭免兼直學士院今月二十七日伏准尚
書省劄子備奉　聖㫖不允者俞音尚閣忱悃未乎
遂忘三凟之誅冀動四聰之聼以摛文地邃視草
才難恩澁則起春江上水之譏詞蕪則貽拙匠血指
之笑如某者兼有二患了無一長倘以山林小家數之
文施諸朝廷大典冊之用設有非除常除拜不測傳
宣勅使倐臨院吏傍趣一辭莫指百醜具呈非徒災
身抑且辱國此先朝張方平所以有當自量度之戒
而後近世葉適所以必力辭兼直之除矧如後學之么
㣲莫企前修之萬一刳肝􁏏請頓首固辭欲望敷陳
亟行寢免繩樞草含愧非修鳳之才金馬玉堂引選
提鰲之手
　　辭免兼殿講奏狀
臣今月初四日恭准尚書省劄子備奉
御筆劉某王撝兼崇政殿説書者渙渥洊頒震驚靡
措竊惟㫋厦乃陳善閉邪之地朝廷多通今博古之
儒曾謂諛聞乃切親擢伏念臣少雖專苦晩益怠荒
頃逢負扆之如嘗尾執經之列自愧賦生之淺陋莫
逃聖主之髙明方王求多聞旣旁延於鴻碩意愚有
一得俾常侍於燕閒然而念舊者君父之仁量力者
臣子之義倘濫陪於誦說將奚補於緝熙欲望眷慈
収還誤寵姑容未學安芸館之校讎别選譽髦備金
華之顧問
　　二
某今月初七日准尚書省劄子以某辭免兼崇政殿
説書恭奉聖㫖不允者某昨陳引避之忱未奉日俞
之詔雖外貪於光寵然内省於空踈當明師在廣厦
之時奚庸未至誦君德由經筵之語安敢冐居欲望
朝廷特為敷奏别選通經之士仰禆典學之功
　　辭免修史奏狀
臣五月十二日伏准劄子五月初八日奉
聖㫖四朝國史已進帝紀志傳等尚未修纂可令趙
以夫劉某同共供任責以全國家大典日下條具聞
奏日者奎畫驟頒危衷滋懼兹事體大非臣謭薄所
能負荷在昔神宗皇帝嘗命曾鞏合五朝國史而鞏
辭不敢當孝宗皇帝亦患九朝國史諸志重復命洪
邁合之而邁終不能就以鞏之學職邁之記問然猶
不能奉詔成書仰副二祖之意况如臣者見識寡淺
記問荒踈曩被宸翰令與尤焴共事閣筆之羞見於
巳試矧今史院上有元老大臣提綱次有法從鴻儒
秉筆下有䑓閣英俊庀職其間臣才劣位卑僅可充
編修檢討之一員之數何足以鋪張中興之偉績稱
塞明主之隆委哉兼臣見苦旋暈其證頗重服藥未
愈謹力箋天期於得請冀垂聖鍳俯察愚忱改卑當
材協成鉅典
　　二
某近具奏辭免任責修史四朝志傳等續凖尚書省
劄子備奉　聖㫖不允者未奉帝俞洊陳愚悃伏念
某奮身凡品受上異知㧞諸塩簿書之麓官寘之言
語文字之華使赴湯蹈火亦報禮之當然况弄濡毫
乃平生之至樂豈不貪承威命趣赴涓涘顧業廣而
功崇信史事而體重宜属當世鋪張閎休之大手仰
副明緝熙鴻烈之盛心而某舊旣荒宿恙復作雖欲
起趨執簡之列其如方困採薪之憂伏枕矢詞扣昏
􁏏請欲望矜其廹切賜以敷陳别柬三長之通儒共
成一代之鉅典
　　辭免兼史館同修撰奏狀
臣今月初三日伏准尚書省劄子備奉
聖㫖趙以夫兼史舘修撰劉某兼史舘同修撰者臣
猥以儒生誤蒙親擢俾參史筆力辭至再竟閟俞音
已同吏部尚趙以夫聨名條奏史事安敢復為辭巽
竊見昨來秘書監尤焴奉詔纂史止是兼編修檢討
官今臣官序與尤焴同設居修撰之列寕無超獵
之譏欲望聖慈將臣新除同修撰指揮特賜寢免只
令以編修檢討官繋銜庶安愚分
後村先生大全集卷之七十六
後村先生大全集卷之七十七
　奏申狀
　　辭免兼侍講奏狀
奎畫倐頒危衷增悸伏念(臣)奮身冗鎻逢世休明兩
嘗執卷於邇英久已荷鋤於故里晚隨環召驟尾槖
班暮景廹而強殘骸舊聞荒而無新意素非大筆尚
恐包血指之羞復待細㫋安敢望清光之末倘不自
量其盈滿偃然冐處於髙華恐速疾顛有孤親擢仰
祈睿鍳特寢治書别求博洽之儒俾就將來之學
　　辭免申省狀
免牘力陳俞音尚閟伏念某所兼三職已極天下清
選今又使之勸講雖工宗鉅儒所不敢當某有何才
學可以上答聖知下穆師言以量一明之㣲負載千
鈞之量重其顛踣也必賢某不敢洊凟宸嚴欲望公
朝特為敷奏収還誤渥改卑當仁
　　乞免兼中舍奏狀
臣寒逺㣲生誤蒙聖知使之攝貳夏卿且兼兩制近
又叨㤙勸講以一身而叠五組福過灾生舊苦痰暈
忽又發作自覺心神迷亂文思遲滯縁上四房制誥
最為繁冗今積詞頭已多西掖非養疴偷安之地用
　敢披瀝血悃乞憐君父欲望聖慈將臣所兼中書舍
　人職事改卑材學富有精力強勉之人臣免曠􁒓之
　誅公朝頼潤色之助(臣)本俟進講日分控告於旒扆
　之前縁後省不時書黄豈容頃刻失職伏乞眷慈早
　賜處分
　　　辭免除兵侍奏狀(辛酉四月)
　䟽渥過優循涯增懼伏念(臣)昨叨召擢濫綴論思叠
　五組之光華蔑一毫之著見所掌者五符尺籍且不
　善於簡稽况責以九制二麻又豈工於潤色加以福
　分有限節力不任數職之中外制尤冗朝頒攽除目
暮出賛書自前輩皆言其難故先朝必試而授(臣)昔
猶矍鑠今已耗昏昨因史藁之浩繁不覺詞頭之積
壓旣慙臣敞能一揮而立成欲清君房恐榜觀之竊
哂遂使自箋於危悃乞改卑於英髦仰荷至仁俯從
㣲願方幸少輕於蚤負豈知重沐乎龍光始佐卿姑
令攝之忽承天奨驟使落權於歲月則無積累之勞
以文墨則無諷議之益倘不自知止足但慕進遷必
且上速司敗之誅下受公論之責欲望　皇帝陛下
憐臣垂老察臣由衷特寢新綸俾仍舊貫寔出天地
生成之造
　　再辭免奏狀
䟽雖瀝惘詔未賜俞伏念(臣)斗筲小才桑榆暮景召
還未久取數過多近有採薪之憂力辭判花之筆荷
聖主之聰明洞照察愚臣之筋力已疲稍省文書得
親湯液赦臣曠職延臣殘年臣之所求不過如此今
乃因攝乏之故加為真之治無勞而驟遷求損而反
益奚異馬力窮而馳板不止䑕量溢而飲河未休臣
受之而何名人問則無以對逺稽孔聖戒得之訓深
味老氏知足之言與其速化以延後災孰若徐行而
保晚福臣竊見趙希文􁭤由貳遷長尤焴落權出於
命之後堅辭不拜(臣)雖不敢望古人如希􁭤與焴臣
昔嘗與之比肩以事陛下謹援二臣之例再凟君父
欲望　聖慈將臣新渥特賜寢免且令以舊銜供職
　　三辭免申省狀
温詔未俞懦衷增惕竊以仕路莫榮於入從朝蒙先
尤重於落權或以行能之髙或以歲月之久某於此
二者咸無一焉而又筋力巳疲心思亦竭外雖強勉
内切兢危服勞於筆硯之間了無新意率舞於軒
墀之下常恐疾顛荷明主眷知之深恨孤臣福分之
薄惟有早退或延殘年今若不揣衰癃但貪寵渥非
惟昧先民陳列之訓寔亦有嬰兒傷飽之憂某賤㣲
不敢洊凟冕旒欲望公朝特賜敷奏照某前奏姑寢
新除令以舊衘供職
　　辭免除仍兼中舍奏狀
臣令月二十六日伏准省劄備奉　聖㫖除臣兼中
書舍人者(臣)叠被選論益深危懼(臣)以二十四日岀
闕送客忽為寒温濕所乗左股作痛筋脉攣縮不能
履地二十五日自當待經延不免謁告一日初謂偶
然便可平復既而所苦愈甚服衢僧藥未效擬求寛
假將理適學士院先擬吉日降制奉　御筆點用二
十七日(臣)遂未敢有請兹捧除目感涕交零(臣)詞藝
最出流輩之下而擢用每居英俊之先夏初因患痰
暈不能友吾兩制哀鳴於朝乞觧其一聖㤙從欲(臣)
既省一半思索始獲親近湯液以延餘齡忽叨誤
渥俾之再兼若昔者病今日愈(臣)當踴躍奉詔不幸
(臣)所感寒濕甚重呻吟痛楚生意索然若更旬日不
愈則(臣)遂為廢人豈能強支離之殘骸叢清要之羙
職哉(臣)除已别狀乞給朝假將理外所有仍兼中舍
㤙命不敢冐受欲望聖慈察(臣)血悃改卑英髦
　　貼黄
(臣)伏見軍器監吳堅著作佐郎兼右司馬廷鸞慱雅
工辭令剛介有節守士林推重若蒙
聖慈俾掌書命足為國華(臣)雖老病不敢蔽賢伏乞
睿照
　　再辭免奏狀
臣八月二十七日具奏乞免兼中書舍人職事至二
十九日准省劄奉　聖㫖不允者(臣)愚忱已竭聖聼
未愈自量有愧三字之除烏可備禮一辭而止又况
未出綸而先病再叠組而奚堪(臣)切見韓愈評王仲
舒云帝思其文復使掌誥公潜謂人此職宜少遂出
為江西觀察使按仲舒再掌書命方五十餘乃職少
不宜老臣才不及仲舒而年則過之既司内命又主
賛書不能為典冊之光華徒堅妨英俊之塗輙見以
足疾蒙㤙賜告輙敢扶憊稽箋天欲望　聖慈聼(臣)
免兼故卑當仁
　　乞引年奏狀
臣輙歴丹忱仰干洪造(臣)前自柱史去國灰心十年
化弦初更魁柄改枝屬猥以蒙憶記重忝　徠朞年
於兹凡朝廷美官曰侍從曰詞臣曰經筵曰史館(臣)
徧歴之並游英俊皆有以自靖自献惟(臣)踈拙百無
能降觧徒以片文隻字誤簡　聖知遇主如此譬之
犬馬猶戀軒墀非獨不當言去亦自不忍言去然(臣)
年已七十五早衰多病辛亥九月両乞掛冠堂案可
考今去辛亥又十有一年病隨老至飲食减少筋力
全乏拜起尤難常語同列恐不測顛踣於大廷廣衆
之間起為近臣羞春夏以来心思猶可勉力自八月
一病之後精神儻恍忘前失後每作小心文字㝠捜
不能成章自度向去光華能有幾何用敢哀鳴
於君父之前欲望　聖慈察(臣)寔老實病許(臣)引年
納禄放還山林(臣)未填溝壑以前尚能與田夫野老
鼓腹撃壤歌詠聖德實戴天地父母曲成之造謹
録奏聞伏候勅㫖
　　貼黄
臣自端平初元至今四塵朝列丙申忝樞屬省郎丙
午少蓬西掖辛亥忝右螭内四制皆以罪去今幸未
罪戾望聖㤙哀憐從臣所乞使朝野之人皆知者之
歸出於自請足以煎洗三黜之羞結褁一生之事(臣)
死且不朽伏取　聖裁
　　二
臣昨具奏乞引年納禄伏奉　詔書不允者臣告老
已遲箋天未允輙忘再凟之誅冀悟四聰之聼伏念
臣粤從先世罕至髙年臣祖父夙叔祖朔事孝宗為
館職年皆不滿五十先臣彌正事寕考為權侍郎年
止四十有七臣才學不才及祖父萬一而官職年夀
皆過之物禁大盛神靈害盈凡人福分各有分限劑
臣忝竊至此尚不知足以何為足惟有君天可以析
哀欲望聖慈察臣由衷許臣歸老庻幾臣生有見魯
衛之士殁可以從先大夫於九原非惟粗全晚節亦
不為明主親擢之羞
　　辭免除權工書奏狀(壬戌三月)
臣今月初八日伏准尚書省劄子備奉　御筆除(臣)
權工部尚書兼職依舊日下供職者伏以驟頒奎畫
交戦危衷伏念臣白首還首朝素飱職職未及兩載
已叨五遷明主好問好言兼屈群䇿諸臣自靖自献
獨無才長去秋巳以耒引年者再雖　聖㤙逾厚曾
禮貌之未衰然物議交譏謂耆老而不謝擬續掛冠
之請忽陞曵履之聨以献納則迂疎以辭令則蕪拙
有何才學冐此寵光事功薄而取數尤多分溢量而
貪得不已人將責備神亦害盈輙瀝卑忱仰干穹聼
伏望　皇帝陛下曲垂聰鍳姑寢除書勿拘反汗之
小嫌俾遂骸之初志
　　再辭免奏狀
臣伏蒙聖慈以臣辭免新除權工部尚書兼依舊㤙
命特奉詔不允者箋天未允蹐地靡容臣所以不敢
低徊貪寵冐昧拜命者其説有三年事向髙筋骸非
昔行則蹇澁拜則喘汗每趁朝參侍講説常恐顛
於軒墀之下䧟大不恭上費君父保全一也繆兼兩
制以詞翰為職而晚年健忘遇演綸視草或用事不
省出處或作字誤冩偏旁常慮傅笑四方為國起羞
二也上世以来不髙爵出髙爵耆老(臣)為貳卿垂八
秩毎竊憂懼今又使長冬官决非窮薄所能負載三
也臣受明主異知感清時難遇向使尚堪驅笑豈敢
陽為巽避情實如此欲望　聖慈取臣去秋與今兹
兩奏更賜一覧收囬新渥許臣告老或照近日鄧垧
例與臣外祠俾佚餘年而全晚節實出天地父母生
成之造
　　三辭免申省狀
某今十月十三伏准尚書省劄子以某再免新除權
工部尚書備奉　聖㫖不允者依已降詔不允者巽
辭者再莫動四聰蒙凟至三更呻一喙羙官乃舉世
同羡者鯫生豈與人異趣哉寔以危衷具如前䟽侍
經丹地嘗力乞於殘骸奏記黄扉毎欲㝷於初服懇
祈未遂奨擢有加外竊殊榮中包厚愧自憐進退之
維谷不敢顰繁而箋天欲望公朝特賜敷奏察還山
之㣲志停起部之峻除俾全晩節而歸寔戴化鈞之
造
　　辭免陞兼侍讀奏狀
臣今月二十四日伏准尚書省劄子備奉　御筆除
臣兼侍讀者伏以䟽渥便蕃拊窮戦惕臣自丙午辛
亥以至於今三侍經帷恭惟
皇帝陛下臨御久閲理熟五帝三王之行事優為之
矣六經諸子之格言深造之矣其於道徳性命之藴
粤義利理欲之界限講之精且詳矣宜得楊時尹焞
胡安國朱震之流以輔緝熙以備顧問臣於經學尤
為淺膚加以暮年耗昏舊讀遺忘臨當進講率是依
傍注䟽祖述陳言了無新義譬如寸筵之叩洪鍾
爝火之望太陳每瞻威顔靣汗心愧今乃宜去而遷
由講而讀上不量能而予之下不量巳而受之臣罪
大矣况陛下邇者方以此職命前相舊弼命風憲之
長今亦使臣君之如輿論何欲望
聖慈特寢新綸俾仍舊貫庻安愚分
　　再辭免申省狀
某近具奏辭免陞兼侍讀伏奉詔書不允者某抗章
雖切拜詔弗俞某切惟執經乃承學之至榮勸讀尤
邇英之髙選粤若我朝故事率用老儒宿師如某者
僅渉獵於古書未研究於理學久塵講説奚補就將
重席之寵驟加垂車之志莫遂戒之在得既害亷隅
行不顧言寕逃清議蒙凟懼干於旅旒扆選巽亟仰
叩於公朝欲望賜以敷陳許其辭避庻安愚分免至
疾顛
　　乞以楚王伯旿遺事宣付史館奏狀
(臣)昨准中書門下省送下詞頭一道望弟太師武康
軍節度使判大宗正事嗣榮王與芮故曾祖太師
齊國公追封楚王伯旿可時賜謚孝節及恭覩宣諭
丞相聖㫖昔聞慈憲之言楚王隨二聖北狩虜令役
昨因守者假寐舉磨以斃之遂航海逃歸於越此其
節也又自越之汴取父母之柩復歸之越此其孝也
有此異績所當褒表可諭詞臣又再宣諭丞相　聖
㫖楚王斃守者後隱其姓名能駕舟楫虜令掌管被
擄人船囙語衆曰我等俱欲逃生及岸各令避遁活
者萬衆可因告詞添入此意(臣)以非才猥攝書命所
草訓辭常患無所據依今聖訓諄詳如此諥當摭寔
著之賛書惟是楚王忠孝大節冠紀古今照映穹壤
非一詞所能周盡(臣)秉筆起草供進外欲望　聖慈
宣付史館以楚王前件事迹就國史立傳昭示千萬
世永為臣子軌則謹具奏聞伏乞眷照
　　壬戍乞引年奏狀
臣海嶠孤生遭逢明主由任子雨特賜儒科起俗
吏而徧塵清貫持片文隻字而誤叨睿奨晚蒙淵衷
記憶擢之於十年間廢之餘寘之兩禁論思之列所
歴之官皆老師宿儒不敢當者在臣可不世之遇矣
犬馬猶戀軒廐况臣久侍清燕何忍言去實光隂垂
暮筋力已愆比於六月二十九日發䇿玉堂執筆起
草自嘆衰􁁄常與同院(臣)洪勲言欲告君父求去既
而適值　陛下追悼貴主未敢有請(臣)孱軀每遇寒
暑燥濕之變必發病於春夏尚可友吾偶在秋未常
是委頓歲歲如此今巳秋髙深恐發作無時顛踣一
旦於玉堦之下細㫋之上噬臍莫及欲望　聖慈察
臣入仕五十四年今已逾七望八以求退非有
規避特示　聖㤙許臣引年納禄使及新凉未寒之
際扶曵還里(臣)生當繋壤沒當結草以報天地父母
之造
　　小貼
臣惟朝臣求去者率是請郡或詞臣所乞只是掛冠
别無希覬竊見故翰林學士李韶與臣有瓜葛素友
善其去也蒙　陛下賜扇韶嘗出示以誇臣不獨臣
羡之士大夫見者莫不歆羡臣視韶無能爲學役然
乆塵從班今兹之去年事又髙於韶妄意援韶故事
乞賜臣　御書扇一柄使臣懐之以歸以白家廟以
誇魯衛之士比之得郡與祠其榮萬倍冐干天威臣
下情無任席藁俟命之至伏乞睿照
　　辭免除寳章閣學士知建寕府奏狀(壬戍八月)
臣昨乞引年納禄准省劄備奉　御筆忽覧来奏求
退甚勇詞垣經幄正資文儒輸情甚真難奪雅志特
寳章閣學士知建寕府替全槐卿缺涣號初揚震
驚靡措載念(臣)之告老異乎人之具丈去歲以來累
䟽可覆　陞陛下處法宫之内洞知群下之情以大
君之尊而不奪匹夫之志察臣蒲桞之質巳悴憐臣
牛馬之力已疲賜(臣)骸骨以歸田里臣且驚且喜感
極涕零即以歡躍舞蹈觧去五印趣裝治行惟是恭
讀宸翰嘉奨㣲臣聼其引去之外有特除寳章學士
知建寕府㫖揮臣内自循省跼蹐不安盖累朝奎閣
有直學士潜藩牧守必重望必能臣臣以攝冬卿而
除直學士超獵太甚一不安也求休致而忝左符也
昏眊而挂仕籍二不安也臣雖以退為喜又以榮為
懼欲望　聖慈今臣依律謝事収囘寳章閣學士知
建寕府　㤙命使臣得返初服歸為撃壤之民寔出
君父始終生成之造
　　再辭免奏狀
臣近具奏辭免　御筆特除臣寳章閣學士知建寕
府伏奉　詔書不允者優詔春温危衷氷戦伏念臣
雖在辛亥已嘗兩乞休致庚申造朝以来轉覺龍鍾
又嘗屢温前請兹蒙　聖主察臣真寔許辭禁嚴而
去垂垂八秩遂獲生還田里君父之恩臣過天地之
報君父之無毫髮得宸翰詔㫖藉手南歸足矣至於
峻職名都寔非臣之所敢安前奏固嘗自箋不敢求
郡及祠今若兼取熊魚懵於辭受則是言不顧行行
不顧言名曰求退寔則邀榮必為清議譏貶必費
聖㤙保全欲乞睿斷將臣所忝新命亟思寢停使臣
受之而安人亦無得而議臣苟未溘先尚能作為詠
歌詩以歌詠太平以賛祝　聖夀
　　三辭免申省狀
某伏凖尚書省劄子以某再辭免　御筆特除寳章
閣學士知建寕府備奉　聖㫖依已降詔不允者伏
念某早日迍邅暮年遭際論思遂跨三載補報寂無
一毫兹廹耄及之期請致君事而去荷聖世不違於
物性使老生獲返於山林宸翰賜褒除書超等乾坤
施大淵谷懼深惟是奎閣隆名潜藩重鎮以優德望
以處賢勞乃俾之力求休致之人恐或者必有僥踰
之議兩疏未蒙於俞允三思徒切於凌兢欲望朝廷
特賜敷奏寢免職名於郡寄俾之掛冠而歸寔出隆
天厚地之賜
　　甲子乞納禄奏狀
臣某昨塵蒙從班誤柬宸眷及迫耄期而求退過蒙
明主之閔勞峻職左符同時並命以至摛　奎丈於
寳箑匪頒御府之金壘厯考前修罕逢異數昔惟張
詠近則李韶臣懐此而歸死且不朽无斵憲攬衣
之窘有飯藪蔬飲水之安雖作閑人尚貪聖世而臣
分已極筋骸轉衰自入新一跌以来加負痛十旬之
久呻吟不絶臥起湏扶遇家廟之奉甞與先茔之展
省孫曾四世俱下拜以敬其老病餘生獨立觀而跛
倚龍鍾之狀逺近知靖思灾厄併集僝軀良由姓名
猶挂於仕版惟有納禄庻幾延齡用仰凟於冕旒非
取求於帷盖所願者還笏垂車之舉寔在聲鍾給賻
之前倘籲天而賜俞則沒地而無憾臣區區血懇乞
降　聖㫖許臣守本官軀職致仕豈特保全其晩暮
誓將啣結於幽明
　　貼黄
臣辛亥忝柱史辛酉壬戍忝從班凡五乞休致堂案
可攷今犬馬之齒七十有八此係拜第六䟽若不得
請遂為終身之恨欲望　聖㤙速賜矜允(臣)藉席槀
侯命之至
　　辭免特除龍圖閣學士仍舊致仕奏狀(戊辰/六月)
右臣某六月初一日伏准尚書省劄備奏　御筆劉
某謝事先朝年德愈髙特除龍圖閣學士仍舊致仕
者伏以河圖六十五字昭昭乾坤符珍采興三百餘
年巍巍祖功宗德瞻兩朝之寳庋冠諸閣於崇霄必
歴近臣始加峻職如某者蚤參諸老酷信古書了無
小善一藝以應時需徒以片言隻字而竊士譽重以
先師德秀寕考藎臣及事穆陵每稱晚學起逐客簡知
於二聖由詞臣按武於六卿御詩送賀老之行畫史
圖巨源之去鼎湖龍逺徙抱遺弓之悲暘谷鳥升獨
隔戴盆之望不圖英辟猶記陳人灑東壁之奎文超
西清之禁直喧傳新渥度越常彛臣叨榮巳廹於暮
年捧詔不知其嗚咽譬猶施履屐於刖者之足加冠
巾與浮屠之顛與其見誚於友朋自隳晚節就若祈
哀於君父特寢誤㤙
　　申省狀
右某六月初一日恭准省劄備奉　御筆劉某謝事
先朝年德愈髙特除龍圖閣學士仍舊致仕者伏念
禁歴事三朝累遷八座一從去國乆已休官欣逢新
天子之御圖某作老農夫而沒世敢謂廟謨密勿宸
翰昭回新綸鼓動於風雷枯枿沾濡於雨露睠河圖
之峻職處雍從之宿儒顧臣何能惟帝時舉謂其乆
無献替幾於響絶而聲銷意其尚有典刑或者年髙
而德邵雖　孤逺貪承聖奬恐空踈未穆於師言欲
望朝廷特賜敷奏保全晚節寢免誤㤙白髮華顔尚
未了燈前之債赤文篆字詎敢窺奎璧之藏
　　再奏
臣某近具奏辭免特除龍圖閣學士仍舊致仕者㤙
命伏奉詔書不允者伏以一辭而退下之義再命而
傴上之㤙蹐地􁏏忱箋天蒙凟伏念臣某奮由任子
被遇先王賞李白之才名賜劉蕡之科第一時遭際
千載疎濶及夫氣竭而衰年運而徃既可武門之流
疏始覺身輕扶靈夀杖於朝不幾厚顔有唐殿薫絃
之奏無漢宫圑扇之悲鼎湖上昇嘆終天之髯絶咸
池下照無一日之駿　敢謂朝廷清明之初猶記澗
阿槃寛之老玉音煥發奎畫昭囘嘉臣以保晩節之
難待臣以尊髙年之禮臣雖貪華峻恐連滿盈敢薦
敢陳知足之言冀亟寢惟行之令
　　薦林中書自代奏(特除焕學致仕日)
伏覩某官尋㣲之學逺有師承崇雅之文前無古作
先後迭掌二制體裁自成一家早被簡知中遭讒惎
其來也非有他援其去也乃作㣲文當五星之聚奎
獨一賢之遺野歲云暮矣士者惜之(臣)以南畝之老
農忝西清之學士惟隆古有九官相遜之事矧今甲
存三日舉代之文自視才學之不如欲望朝廷之改
授
　　薦陳禮部自代奏狀(龍學致仕日)
耄耋光隂已嘆桑榆之廹祖宗謨訓莫言奎畢之藏
敢薦賢才乞囘虗授(臣)伏見某官自游塲屋已擅
文章臣曩忝乗軺屢嘗推轂今惟此士可獨夫絲綸
每見其文欲自焚於筆硯閲人多以報國蔑然慕昔
賢不進以不休豈累疏自鳴而自止奮身不顧孤
忠竊比於歐陽携手共登内省不如於种放

後村先生大全集卷之七十七
後村先生大全集卷之七十八
　　奏申狀
照對臣准十月初三日省劄備奉　御筆除臣起居
舍人者俶頒奎畫交戦危衷伏念臣近以衰殘輙求
休致露章雖切天聼愈髙適值叔祭有嚴恭謝巳
廹遂勉竭駿奔之力庻幾逭􁒓曠之誅止族禮成復
伸忱悃忽叨喚渥良劇震驚竊惟振鷺之群猶重立
漓之選平生夢想所不及一旦遭逢而獵升既貽昭
代乏才之羞亦為明主知人之累而况臣半朞在列
八疏乞骸心勦力疲辭窮理極設若為卿監則頻數
引去擢記注則復俳徊復留是懐利以事君且矯情
以㒺上縱　聖思寛其鼎鑊之戮然公議甚於斧鉞
之嚴蒙此惡名䘮其素守庸敢㴓肺肝之懇非姑為
具文之辭欲望睿慈垂淵聼察臣前臣俾挂新除俾
挂衣冠歸㝷醫藥寔出君父終始保全之賜
　　再
照對某准初五日省劄以某辭免新除起居舍人㤙
命奉聖㫖不元者重念所抱沉疴巳詳累疏才非揚
億不敢為昜翟之行官似知章止欲乞鏡湖而去眷
留未替㧞擢有加属齋居决事之辰叨柱史記言之
選居常旋葷於侍立之際難素乏建明恐直前之職
曠而况力甚駑而已極舌非駟之能追倘昧牢辭但
貪榮進及物議並興而攻詆雖　聖㤙不得而保全
欲望朝廷特為敷奏寢免新渥放還故山
　　三
照對某准初七日省劄以某力辭新除奉
聖㫖不允者某竊惟故事柱史初除只許再辭然某
惕廹之情䟦疐之蹤則實有不敢安者求退而進欲
去而留一不敢安也衆皆滿歲而序遷獨不踰時而
超擢二不敢安也身有旋暈之病殿㘭侍立萬一
顛踣觀瞻謂何三不敢安也昔孔戣自謂有二宜去
遂行其志今某有三不敢安豈敢備禮再辭而止欲
望朝廷特賜敷奏寢停記注之命改俾時髦保全衰
懦之夫免墮晚節
　　乞兼免太常少卿申省狀
照對某蒙上㤙俾兼太常少卿禮樂髙華之選某
何人叨叠組可謂榮矣承乏半載適值禋祀駿奔左
右僅免疎虞兹幸禮成别無規避寔以衰病日侵祠
祭拜跪常顛仆况禮寺近已除丞即非前日闕官之
比欲望　朝廷特賜敷奏令某免兼得㫖依
　　辭免陞兼侍講奏狀
照對臣今月十九日伏准尚書省劄子三省同奉
御筆劉某陞兼侍講者渙渥淑頒震驚㒺措竊以經
帷所繫甚重講席之選寢髙昔專處法從近臣後參
用講官御史非博治之前軰必直諒之端人如臣者
記誦荒疎敷陳短拙荷冕旒之寵奨侍㫋下之燕聞
所習鯫生章句訓誥之言不過口耳其於　聖主緝
熙光明之學奚補毫芒顯黜乃其分宜驟遷出於
望表陪諸老先生之未猶恐不堪列前師後誦之
間孰云其可倘或昧循墻之義必將累當宁之知
欲望眷慈俯矜愚悃姑令樸學少安夕説之聨别東
名儒俾效辰猷之告
　　再
照對某今月二十二日伏准尚書省劄子以某辭免
御筆陞兼侍講備奉聖㫖不允控免弗俞省循
増懼某不敢援引舊事竊見歲在丙午某忝侍經帷
時應繇劉應起皆以右史迭為説書此即近例某獵
陞勸講豈容冐居自顧人㣲不敢再凟　宸嚴欲望
敷陳特賜寢免俾仍舊次庻安愚分
　　求宸翰奏劄(辛亥)
臣伏惟陛下上智生知多能天縱萬機之暇無所嗜
好八法之妙極其精㣲凡侍㫋厦講誦之臣率拜雲
漢昭囘之賜臣才學雖不及以望諸臣然君父之待
臣子一也臣竊見　孝宗皇帝常賜范成大石湖二
字賜洪邁野處二字或以地名或以圃名臣所居田
舍地名後村欲乞　聖慈賜臣後村二大字去家三
里有小精舍山多古木取莊周語曰樗庵乞賜臣樗
庵二大字臣以庸品蒙陛下親擢兩侍邇英兹以衰
病乞骸若得　宸翰奎文以華其歸臣當誇示州閭
族黨傳之後世子孫以至山間林下一草一木皆
有光華(臣)死且不朽
　　乞祠狀
某輙有廹切之懇冐干鈞嚴某素無疾病昨因退棘
偶感旋暈遇其發作坐立欲仆神理錯亂心思迷㒺
數月將䕶猶未復常每有性命之憂自去春以後此
證始不復作某意以病已去體所以叨膺召除扶曵
而來修途筋力尚堪扶持不謂自四月末此證復作
初猶稍疎俄而轉密雖藥調理痛自勉強太廟朔祭
便殿對揚僅踈脱然病根隨身連日困􁁄命醫診視
皆云風虗之証竊念覊旅入朝仰荷君公奨擢便
蕃曰史館曰礼寺曰詞禁曰經帷極儒臣髙華之選
今乃萃於一身承學之士莫不歆艶某之圖報又當
何如惟是所感之疾甚拙發歇無時深慮顛朴外於
宗廟祠祀之際失容於旃厦誦説之間况身為詞臣
居討論潤色之任而有錯亂迷罔之疾不但負上眷
知亦且為僇笑某自量此疾若非力求退閑休養精
神决無可生之理欲望鈞慈時為敷奏與某宫觀差
遣一次以便醫藥倘遂生存赴湯火尚有他日
　　再
某不善攝生伏枕兼旬此三兩日略能扶䇿起坐而
氣息奄奄尚未相屬盖縁病根既深氣血積損縱使
展假數日將理自度衰羸如此决是未堪勞苦爲礼
官而不能祠祭爲詞臣而不能書命爲講官不能誦
說職守􁒓曠公議爲何某呻吟困苦反覆熟思筋骸
已愆其它驅䇿寔難勉強惟有簡自力簡編一節尚
可以竭㣲勞見被　詔㫖俾同吏部趙尚書以夫修
纂四朝志傳某竊惟人各有能有不能某于天文地
理五行度數之學素非所詳責之執簡必無髙論獨
㓜事父兄長從師友講貫中興以来元臣故老前言
徃行稍爲詳寔是非去取不至差謬今雖病耗尚能
記憶去歲囘奏嘗以列傳自詭不敢自畔前說向来
新唐書紀志出於歐陽修而列傳乃宋祈之筆前軰
亦嘗如此分撰某若就退閑退病尚可醫倘得一
祠禄或待次郡免朝参駿奔之列就家山湯藥之便
某乞就四朝國史中分任一兩朝列傳之責盖某上
世猶有手澤書如陳龔諸老之家徃徃紀録尚傳全
亦足參攷考某願與子弟朋友立為課程隨所論著
自備𥿄札繕冩繳奏乞從監修大臣本院長官以
次審訂刋削其不合增廣其未偹者幾傳信於来世
一則可以延病軀之殘喘二則可以平生之㣲志三
則可以少就君父之異知區區哀鳴出於情實欲望
朝廷特賜敷奏施行
　　三
臣今夏一疾從死獲生骨肉之㤙盡出君父雖使九
隕莫酬萬分而臣參告月餘病不脱體小思索則
怔忡稍勞役則旋暈強自撑柱深慮一旦顛仆傳笑
朝野臣竊見唐秘書監賀知章自請為黄冠而歸心
慕其人授以為請欲望　聖慈憐臣衰病賜臣骸骨
俾之奉祠還里盖臣向來再入再去皆囙論列今兹
之去乃其自乞庻幾晚節可以歸見魯衛之士所有
史事乞下長官分定卷帙臣還家纂述繳奏干黷天
威罪在不貸惟陛下天地父母裁哀之
　　四
照對某伏准尚書省劄以某丐祠􁁎奉
聖㫖不允者某衰病之狀人所共知當此炎暑人皆
揮扇身獨棉衣毎遇宗廟祠祭㫋厦誦説常恐疾顛
明禋在即安能駿奔向去寒凛豈任朝謁又聞外議
謂某不敢辦惟有一去心迹自明所有以僣因進講
拜疏乞骸惟是蟣虱小臣不敢頻黷君父欲望公朝
特賜敷奏察其所陳非有矯餙亟賜俞允庻及新凉
未寒之際扶曵而歸寔拜洪造所有史事容某還山
論次繳奏庻幾少報　聖主不世之遇
　　五
某本以病求去而事勢又有廹切不容安者某在田
里時傳聞朝野疏奏上書多以諸賢齟齬流落在外
及覩今歲元正除目凡齟齬流落在外者收拾畧盡
如近日召容一疏所薦之人多在其間然出命久之
而有未至者豈非疑朝廷厭倦人言各有遐心而然
所以召對之初不揆綿薄欲上之人益廣容受之德
量勿替招徠之初意而巳昨因進講及真宗皇帝擇
京朝官二十四人置之䑓閣舘殿事奏云元正所
除諸賢不减先朝但未多来乞礼待其已至者趋召
其未至者數月之内三見廟堂未嘗無忠益之言某
終始用意如此今外議不察以為阿黨為邪説某雖
不肖丙午召對誤蒙　宸翰親擢賜第入舘侍經
掌制某既恃明主為知已况身為詞臣講官親近人
主左右非如小臣之疎逺者必依附他人以進身兹
以白首之年受阿黨邪說之謗若更頑鈍不去四維
掃地甚矣况某所兼詞翰之職當極天下之選一時
乏才俾之叠組今在列固有典冊素稱於大手文采
久滯於下僚者豈容鯫生坐妨賢路欲望公朝特賜
敷奏亟俞所請一可以塞紛紛之議二可見區區之
史事惟歸則可成乞檢照累申事理施行
　　六
某重玷班行甫百餘日疾病告假乃居其半養疴曠
職日夕憂懼伏見明禋在即身為詞臣礼官深恐禁
林宣鎻之際迷㒺不能措詞法駕導引之時蹣􁚂不
不能成礼若不引去必干大謬欲望朝廷矜念檢㑹
某節次五申特賜敷奏卑之祠廪庶得生還田里
　　乞掛冠状(辛亥)
某入秋痼疾時作屬迫祀禋強扶羸􁁄参陪礼官之
列舘寺同僚莫不憐其龍鍾連日駿奔屢欲顛朴僅
免疎脱尤覺困乏某毎見奉常老吏沈靁老有疾在
身貪戀俸賜強自支吾一旦朝省習儀忽然暈倒某
忝從士大夫之後自當知陳列不能者止之義欲望
朝廷憐其小少入仕今已遲暮察其衰病不任别
無規避特賜敷奏令某挂冠納禄生還田里庻免灾
厄小延頺齡
　　再
某昨有納禄之請九月十九日准尚書省劄備奉
聖㫖不允某所以箋天請老寔縁衰病之故前軰
挂冠或不待年范鎮六十三歐陽修六十五固非後
學所敢仰望竊見孝宗朝郎有鹿何者年未五十謝
事而去朝廷不奪其志公卿皆餞其行如某者犬馬
之齒六十五以疾乞骸不足為髙欲望　鈞慈俯矜
危悃采鹿何之故事攷淳熙之已行特賜敷陳亟頒
俞允亦使朝野知明主親擢一士雖言議風
㫖之無取然進退出處之粗明
　　辭免右文殿修撰知建寕申省奏狀(壬子)
照對某二月初七日准省劄奉聖㫖除某右文殿
修撰知建寕府抆拭驟加省循增悸伏念某者自量
朽拙難玷清華六丐退閑兩求休致不能决裂徒積
悔尤及煩霜簡之暴揚尚属奎文之掩覆進無路以
報明主歸無辭以白先人朝夕思維淵氷兢戦至如
陞華貼職起廢守藩非朝廷勝流則中外宿望今卑
之被遣沃歸之冗士若待夫以礼去就之近臣實孤
危晚暮灾身之媒亦始初清明除目之累盖嘗熟計
惟有固辭皆出胸中之言非漫為鬲上之語欲望公
朝俯憐懇切力賜敷陳挂洪景之衣冠或未令於謝
事収賣臣之印綬姑俾遂於祝釐
　　辭免兼漕申省狀
照對某二月二十四日准省劄奉聖㫖某時暫權
福建路運副使者起廢過優省愆知懼重念某久抱
負薪之疾幸反故栖力辭剖竹之榮庶安晚節惟
明主深哀小臣之流落而公不忍一士之棄捐巽
牘甫馳除書薦至轉輸一道宣布六條仰稽慶歴淳
熙之盛時有若蔡襄林枅之前輩凛然清介對此寵
光今以衰􁁄餙巾之責激昻攬轡之事况漕計非
書生之素講且鄉嫌在令甲之尤嚴雖日暫兼亦
難冐受揣量至審傴僂固辭欲望朝廷特為敷奏姑
令暮景改㝷香火之盟别選時髦增重節麾之寄
　　辭免右文殿撰提舉明道宫申省狀(壬子)
照對伏准省劄勅黄某依舊右文殿撰兼提舉亳
州明道宫伏念昨者召歸當舊相之未斥去在諸
人之先毎責已以省愆尤杜門而畏禍　聖明更化
賢才奮庸垂紳之流舉笏以賀旣不敢献徂徠之頌
亦未嘗通元城之書上㤙偶卑以節麾物議遂疑其
鑚刺洊煩抨刻切中隱㣲禠不終朝黜未塞責盖无
狀名姓常汚人齒牙對揚者加邪説挽臂之名封駁
者極憸人秉筆之詆外積衆毁内无裏言幸逢真
主之英明夷考纍臣之平素忽叨華職且領重祠磨
玷蔑聞還氊太驟豈不貪　朝廷榮寵恐又費君父
之保全欲望均慈特為敷奏反汗亟收於前命餘齡
庻免於後災
　　辭免除都大申省狀(乙卯)
照對某十月初六日伏准省劄奉　聖㫖某依舊職
除江淮等路都大提點坑冶鑄錢公事者除書驟下
感涕交零伏念某頃以空疎列於華近廹招徠而後
至遭弹射而先歸絶筆不作子公之書飯蔬終無伯
氏之怨閲歲華之四昜值鈞播之一新元夫巨人予
環相継前後故復玷者多至如髦矣之夫亦忝使
乎之選竊聼道路之選説皆言　君相之遴才初無
先容遽出新命而某病根猶在年事向髙更衆毁不
直一錢之餘退安田舍當明時欲捄五銖之弊責在
鍾官徒泥方穿詎通圜法倘辭受之際不審則曠􁒓
之悔奚追欲望敷奏亟行寢免擇時髦而臨遣俾晚
節之全保
　　庚申乞休致申省狀
某閩嶠鯫生早由父任奔走州縣五十餘年歲在丙
午由太府卿少賜對誤膺天奬賜第入館又使之執
經為誥辛亥之入遂長蓬山螭㘭鰲扉纂使勸講極
儒臣清切之選然某本以鉛槧受知於明主終縁
柄鑿不合扵時賢三黜還山十年執軌追念頃綴班
列兩求休致時方六十有五今犬馬之齒七十加四
鍾漏之期逼甚崦嵫之景幾何欲望公朝興憐遺老
檢㑹辛亥二疏特賜敷奏令某生前致仕庻幾保全
晚節以從先大夫於九原某死且不杇
　　庚申辭免除秘書監申省狀
照對某六月二十七日准省劄　聖㫖除某秘書監
者誤渥渙頒危衷震惕伏予環曩歲抗疏大昕謂人
主惟一心攻之衆矣諌者有五義諷其一焉輙昔人
納約之忠亦佩前軰近名之戒雖聖上灼知其懇懇
然時賢不察其區區群起觝排十更寒暑久欲㝷遂
初之賦近已騰告老之章詎意頺齡尚叨除目辟
作威福之際黜涉一新相闢翹才之初招徠尤甚如
某方且躬田舍間之耒耜乃令掌大上之圖儻於血
炁旣衰之餘而犯於思復来之謗與前言而相及將
晚節而愈虧欲望公朝持賜敷奏可垂車之初請寢
出綍之新榮庻安孤蹤亦穆輿論
　　辭免除起居郎奏狀(庚申)
照對(臣)某八月二十八日承中使趙思恭宣諭尚書
省劄一封奉　御筆除(臣)起居郎日下前来供職令
(臣)具收領奏聞者殊渥便蕃頺齡感涕伏念(臣)曩
塵記注密邇威顔聖明千載之遭逢權要十年之
殘蹋属更化瑟興念遺簪收之山林長徃之餘寘之
風日不到之處需章懇切輙希正考父之恭明詔丁
寕遂之景丑氏而宿敢云宸眷親灑奎文寛俟駕之
嚴誅循立螭之故歩由今視昔光景已暮自右而左
班聨益髙蹣􁚂難結於絲絇荒落曷當於史筆謀猷
惟我后德何以輸忠隕越遺天子羞安能无懼仰祈
君父俯察臣工渠觀臣之舊游簡編臣所酷嗜倘得
追倍群彦温習故書出要而入新去勞而就逸任使
不違於物性始終盡出於上恩所有前件除命未敢
祇受欲望　聖慈寢免令臣且供大蓬之職臣已迤
邐前凃聼候回降指揮
　　辭免兼權中舍奏狀
照對某九月十八日行至福建懐安縣承中使趙㤙
恭奉　㫖宣諭臣賜新除兼權中書舍人者省劄一
封令臣具収領聞奏者未再踰旬凡三錫命伏念臣
迂踈一介際遇九重衆妬起於入宫羣吠使之
去國曾謂墮履之念未替還邅之擢已超申之以縶
御之傳宣重之以牧守之勉諭甫束書而前邁復叠
組而峻遷清莫清於左抝要莫要扵右掖方昭代朋
来於鵷鷺使鯫生亷取於熊魚楚倚相問不知已愧
三長之史管城子老而秃尤非九制之才與其坐代
斵　之嘲孰若力控循墻之請仰祈　聖主别選詞
臣非惟資潤色之工亦以重封駁之任
　　再
照對某准省劄以某辭免兼權中書舍人奉　聖㫖
不允氣衰而竭自箋不可以代言令出惟行側聼
未蒙於報可載循忝冐薦有控陳伏念某徃貳蓬山
暫兼薇省已嘗血指安能如郢匠之揮斤使縱搜
腸寕復有江淹之殘錦一則用小儒而過分二則彰
昭代之乏才况近制有兩辭之文豈選牘可一上而止
自揆庻僚冗瑣不敢屢凟宸嚴欲望　釣慈特賜敷
奏寢免今職改属譽髦
　　辭免權兵侍兼直院兼中書奏狀(庚申十一月)
臣洊叨晉倍切震驚竊以貳卿所以處　德之名臣
兩制所以待文章之宿老兼此二者難乎全才臣起
廢造朝扶衰就列侍左拗甫閲數日攝西省未
草一詞非有㣲勞遽膺異奬居周典夏官之亞兼唐
朝疚直之榮空疎而責以献納論思荒落而使之
討論潤色華顛耄矣非爲干澤而来清議凛然但見
得官之驟自知不稱人豈謂然輙陳量巳之言非曰
具文之避乞廻誤渥改屬當仁上則聖朝無濫受
之譏下則愚臣無躁進之咎實出君父終始保全之
賜
　　再
臣雖控愚忱未廻誤渥竊考向来詞臣固有已出而
復入者然其進皆有漸如周必大以少蓬洪邁以集
撰僅兼儤直且未嘗併掌外制又久之始有遷擢臣
視二臣無能為役今乃躐從班於數日之頃萃兩
制於一身之㣲臣自度學問惰荒福分淺薄非獨懐
曠􁒓之慮亦恐挻顛踣之灾出於一真冐然再凟欲
望　聖慈察孤臣之量已况多士之滿朝特寢除書
别加遴選
　　三
某免牘再騰俞音尚閟伏念某召還兩省已難潤色
於皇猷進六官將使簡稽於軍實㣲一毛之補益叠
三組之光榮雖鴻碩有未敢當豈衰杇所雖能勝任
内省徒深於維谷納辭不足以囬天欲望　朝廷特
加敷奏寢免清華之峻擢改卑名流保全兄散之凡
材别膺粗使
　　辭免兼史舘同修撰奏狀(庚申十二月)
某今月初九日伏准尚書省劄子三省同奉
聖㫖劉某兼史館同修撰者伏以疏渥太頻循涯
增惕伏念臣夤縁文史際遇聖明向也招徠嘗俾世
談彪之業俄而斥去弗容措游夏之辭敢圖華皓之
年復玷汗青之選惟信史事崇而體大顧㣲臣齒髦
而學荒堵墻之士奚觀閣筆之誚可畏襲六藝為七
提綱固頼於鴻儒論三年罕兼執簡難陪於馬走詎
宜冐處惟有牢辭欲望　聖慈収還誤寵擇英髦而
改卑庻臣典之速成
　　宣索文集囘奏狀
臣今月初三日早承中使鄭師望傳至宣諭
聖㫖臣所著後村文集邇來居閑日久述作必多可
集一本進呈臣伏讀聖訓感極涕零臣舊作不曾携
本自辛亥去國毎念受知明主不願傍人門墻凡更
數相並不曾作書干求差亦敢乞祠專以杜門讀書
自娛庻幾終始不辱君父親擢之意十年間所作詩
文稍多然其間頗有奠誅之類不可上覧經天覧者
容臣一面芟去蕪穢繕冩一本别奉表以聞
　　再
臣前蒙　聖㫖宣諭令臣裒録閑居述著進呈臣
草莽賤臣有此遭際自昔詞人墨客之所未有感激
聖知歡喜踴躍冥搜破笥得古律詩千餘首雜文十
數卷雖謄冩成䇿而臣猥以宸㤙謬當兩制且兼史
局詞頭史稿堆案盈几以夜繼日僅了公家文書欲
點對鄙拙之文力未能及兹幸史事稍空即容點對
装背涓日投進先具奏聞
　　自劾奏狀(辛酉正月)
臣今早隨班大慶殿行朝賀礼至第六拜笏滑足跌
使之稍延暮景實出君父終始保全之賜(臣)見集
録猥藁未辨及者有未撰誥詞見修史藁若蒙
聖㤙俯從所乞臣當於闗外付赴三事而後行伏乞
睿照
　　進文集劄(辛酉)
臣某近因進書畢始於草制餘暇點對所作辛亥以
後猥草得古賦一卷古律詩十一卷記二卷序二卷
題䟦六卷詩話四卷欲投間進或謂臣白子被遇聖
主日近清先曾無忠言嘉謀禆益明時所著之書又
非有經說可助緝熙史學可備顧問今二十六卷皆
燈窓諸生呻吟佔畢之作田里老農歌詠撃壤之詞
何異乎奏俚音以溷天鈞羙野茾以献玉食其愚甚
臣曰漢求相如之藁魏訪孔融之文皆至身後而榮
光未有生前之遭遇如臣之僥倖者也君父之命豈
敢鄙拙爲觧謹繕冩十三冊以告日戊戍投進冐凟
天威臣下情無任瞻天仰聖激切屏營之至
　　囬奏　御筆奨諭所進猥藁劄
臣昨以村居猥藁仰臣一覧大懼詞藝蕪拙不足以
奉清燕方且跼蹐俟誅敢謂聖度如天曾未信宿親
灑睿藻昭囘之先衣被衰朽所以寵藉小臣德至渥
也仰惟　陛下堯文舜章卓絶千古雖使班馬燕許
諸臣復生猶不敢望末光立下風况如臣軰譬之蜩
螗自鳴自止寕覬其雖強自支吾成礼而退然忝綴
從班於大朝㑹間失恭謹如此罪不可貸謹自劾以
聞欲睿慈斷將臣重作黜責兼照得臣犬馬之齒七
十五雖目耳心思尚可勉強而筋力全非畴昔敢援
陳力就列不能者止之義控告君父乞除臣一外
祠俾佚餘齒寔荷天地父母生成之造
　　乞祠奏狀
臣近因元㑹失儀拜疏自劾　聖㤙寛大遂有赦罪
之詔臣捧戴感泣不能自禁伏念臣誤叨収召入對
清光之翌日首蒙宣諭取索臣間居著述俾之集録
進呈又翌日恭攝二夏卿兼掌兩制之命自昔書生
際遇未有如臣之光寵者孤忠感慨深願覃㤙畢精
於文字典冊之間庻效毫芒之報而福分淺薄十年
閑散尚爾健頑一旦顯榮頓然衰颯臣猶自力於天
基節日隨班祝堯侍宴而退意謂元㑹之失一時偶
然及至明慶寺滿散拜跪間又幾顛仆五日之内
兩次如此臣始騐是風虗之証自惟身綴從列軒陛
之間威顔咫尺今旣不任朝謁豈可冐居清要以妨
賢路夫持㦸之士至㣲也一日而三失伍猶且當去
臣之當去無可疑者臣非不知衰暮之年幾何　聖
明之時難而膂力既愆不容勉強欲望　聖慈念臣
疲癃鍳臣丹赤特卑外祠放還故山聲聞於大清乎
夫聖筆一字之褒榮於華衮今奎文誘掖奨餙凡六
十九言歴數先朝文章宿老未嘗有此希濶之遇臣
感激　聖主敬當刋之樂石以詔來裔

後村先生大全集卷之七十八
後村先生大全集卷之七十九
　廣􁇏江臬二司申奏狀
　　乞免循查惠州賣塩申省狀(廣東)
某屢准省劄指揮令與諸司同共相度前任鞏提舉
陳乞復循梅惠三州承塩鈔事某詳閱案牘博詢利
害切見向來循州承賣本司鈔引一千二百一十二
籮梅州承賣三百籮惠州承賣一千五百三十籮循
無鈔商止是將錢陪貼連商旅賣去或遇運商旅
至州販米隨其所販多寡以鈔分配州家藉此収税
名簰客鈔塩錢又科百姓户納塩錢五百梅接汀贑
私塩之淵藪也鈔塩三百籮不能為夲州輕重有無
州家藉此大典塩利梅溪市歲収税錢壹萬七千貫
又於城内為倉一所自運潮塩出賣惠州干利尤甚
一籮取三籮之入而亭户怨一籮取數倍之息而民
户怨隨税七等均賣无一户一口得免上則知通幹
其嬴次則官属嘗其味下則倉厫吏卒有事例之需
其捕私塩也獄吏有株連之蔓引之權廵尉弓兵有
搜山廵海之威淡水一塲逃者數百户前任黄提舉
因民不便申奏朝廷乞収回三州鈔引本司自行措
置發賣已蒙報可行下三州且大書深刻於本司之
廳事矣継因朝廷行下増鈔鞏提舉以本司塩課有
限歲觧驟增一時窘廹無可孹劃遂有再復三府州
賣塩之請若行其説在三州有不可勝言之利在夲
司有三司觧發之助但既為三州計為本司計又當
為三司之百姓計循梅連年冦優所存户口凋敝可
哀惠經蹂踐亦非舊觀某自海豐縣行至州城目擊
百姓多以把茅自蔽寢處其下若有未除之害尚講
求何况已蠲之利豈宜興復容有惠州游談者願復
賣塩之舊本州歳認息錢二萬貫解本司自増籮以
來財賦窘蹙歲獲二萬緡為助不少循梅聞之必亦
增額以相弭第恐三州百姓自此受不可勝言之害
嘗以説訪士大夫有前惠教官林彬之歸善宰曾厯
二人皆言惠民方免塩禍决不可復盖此三州塩之
所出理宜小寛循梅住賣數年尚且有警今復榷賣
為上歛怨為國生事将自此始去歲梅州小小調發
諸司供億不貸誤後啟釁不知三州所助本司㣲利
足以當調發之費否某區區之愚謂本司歲増起觧
銀三萬五千兩窘則窘矣要當廉儉節縮積少成多
以佐國用庻幾合於前輩寛之一分意若規一時之
近利忽三州之長患苟逃吏責遺毒後人某所不忍
　為也且公朝所以行下諸司相度不令本司得專之
　者盖欲聞利害之實在本司自當引嫌不應同議又
　某所見偶與前任鞏提舉不同欲望釣慈劄下諸司
　徑行相度囘申仍免本司與議曷勝幸甚
　　　録囬降省劄
　具位劉某申(云/云)
　照得廣東之循梅惠閩之汀邵江西之贑建皆塩子
　淵藪十數年来為恵烈矣前度東提舉黄某乞收回
　循梅應三州鈔引從本司自行措置其意羙矣後改
　鞏某以增額難辨遂請復三州賣塩今提舉司所申
以爲果行其說則三州可復厚利提舉可得薄助
而百姓獨被其害三州連年冦優甫定豈堪再推剥
之爲朝廷産禍邪其歲増起觧銀叁萬五千兩願從
本司節約認觧而不欲貽害於三州夫財用窘廹乃
今世通患居官者苟可取盈無所不至提舉司所申
利害明甚上不損國計下可消盗萌非部使者深長
之慮乎
　　　右劄付廣東提舉司從所申理事施行准此
嘉熙四年六月二十七日
　　與都大司聨衘申省乞爲饒州科降米狀(以下並/江東)
臣等誤蒙㧞擢俾將使指属部休戚皆條除畫以聞
置司之郡財計築底事勢危急憂在旦夕若不以直
控告　朝廷早為之所設有闕誤豈不上負使令竊
饒州向来苗米一十八萬為額至嘉定間史定之為
守修鄱陽至米額止十二萬比之舊額已失六萬定
之有巨援行霸政然已失者不能復也其後米轉額
見失䧟名為有十萬催額端嘉以後毎歲僅催及八
萬本州廂禁塲監舖舍軍兵每月合及七千餘石毎
歲合支七萬餘石正米僅足以支遣本州軍粮而觧靣
折價僅足以撑拄郡計如歲貢金七百兩之類皆
取此所有歲觧淮西總所六萬石淮東總所三萬石
無所從来本州官吏非不知餉軍事急乏興罪大本
州軍粮缺乏禍在目前故毎月且捄目前而以欠
總所綱運為常目今兩總所專官下州毎日州催到
些少兩總所合分剖裝船而去入州倉者全見管不
及萬石僅可以支今月軍粮自三月至七月整整六
箇月支運粮四萬二千石其可指擬者諸縣未催萬
餘石而已更缺米六萬石還兩總所二萬石接續軍
粮方可以待早禾之熟去嵗幾乎敗闕幸前提刑蔡
都承攝郡目撃利害為白廟堂准省劄撥借轉般
倉米五千石義倉二千石又撥助義倉三千石某又
就本司撥借平市米六千石貼助僅免踈虞然所借
米本州至今無可撥還今歲又添閏月一郡之人
凛凛不安最是本州轉般倉米舊管常平数萬石近
准省劄撥五千石借饒州一萬五千石與池州三
萬六千石與廬州見存止一萬四千斛此外别無顆
粒可以指准官吏相視無䇿獨有常平義倉乃属專
司爲民間飢荒之備然義倉見管米三萬餘石尚可
撥那軍民休戚相闗切恐　朝廷未知饒州虚實取
撥轉般倉米未已事闗相害某等今有條目申請下
項
一乞公朝體念郡計狼狽至此將見管轉般倉米一
四千餘之内及於義倉米内照去年例撥借二萬餘
石應副饒州接支軍粮以觧目前倒垂之急尚慮或
者必以去年已借未還為疑縁本州不幸四五年
連年荒旱蔡提刑與某各將本州米减放三萬餘石
所以須用接濟若今年得稔官可既无减放人户亦
昜供輸却將所借之米令本州責限抱認𥙷還庻幾
米斛有歸本州軍粮缺无缺伏倏　釣㫖
一兩總所見行下催督綱運淮東止是催淳祐三年
至五年計欠四萬餘石淮西則併催淳祐元年至五
年積欠計二十五石縁元額歲觧淮東三萬石淮西
六萬石故欠淮西者尤多自淳祐三年以前米合該
赦免未蒙豁除今衮同催督總使本州盡將五年催
到全米八萬石餘盡觧還淮西總所尚未可足償四
年五年之欠如淮東總所何如本州軍粮何事當論
實豁舊乃所以催新也欲望公朝酌行下總所照赦
豁欠及念本州荒旱相仍青黄未接之際稍賜寛假
少俟早禾登塲逐旋𥙷觧幸今兩王人惻怛明恕
下情止是文移督責不忍譴劾官吏爲德甚厚然
被差官員遂日分剖倉米而去不留軍粮則極繫利
害伏候　鈞㫖
右今條具如前某等竊郡計所以狼狽不可為者非
一朝一夕之故詢之郡人以自頃　朝廷知糴上户
規避各將産錢飛寄昔日之上中户皆化為下户緑
此苗米失䧟今湏重新計理板籍一番一也又自端
平初提舉司因䑓臣建請將本州斛面毎斛二斗五
歲失斛面二萬五千斛十二年間計失米三十萬斛二
也鄱陽一縣財賦最多數年缺知縣以徃徃人望
而畏莫肯注授三也自紹定元年至今十八年間惟
八年得稔而十年皆以水旱减放四也拖照舊牘紹
定三年四年五年六年袁提刑四次檢放十七萬
八千餘石嘉熙三年史提刑檢放八萬餘石此三數
年内租税十分之中失其七八後人催到新租止了
得為前人補創痍填失䧟譬如窮人之家用過錢物
在前今雖極力撙節終是扶持不起不幸四年五年
俱旱某與前任蔡提刑各厯郡縣深知本州痛痒所
放旱傷通不三分亦知不滿郡人之望不償農夫之
勞寔以軍粮缺乏不容放手而猶不了支遣此其可
不急求其故而聼其自為敗壊乎已减斛面不可復
增已蠲租税不可復理也凋弊郡縣不可以驟扶
持雖欲選僚属立規模整薄復失䧟皆已無及於事
惟有哀鳴　朝廷早求撥助可觧目前之急某等以
置司所在事急如此不容緘黙為謹一郡軍民廹切
有請謹具尚書省伏望鈞慈施行
　　小貼
某等先乞撥借米斛所有鄱陽一面踏逐有才幹人
申辟重新整頓版籍外伏乞鈞照
　　按信州守臣奏狀
臣近奉八月十三日御筆時方多事念未能蠲租賦
而吏之不良或預借重催取或取嬴厚折復毒吾民
令監司覺察務蘇疾若而消愁歎臣捧詔感泣下之
郡邑君令臣行孰敢不共又准户部符備奉　聖㫖
以䑓臣奏請諸邑催科並寛二月付臣奉行而信州
守臣虞曾適以書至首言版曹總所限期之嚴次言
諸邑逋負之多其大意則謂臣不當禁至專人爲諸
邑地臣答以諸邑皆昧生平寔無私主如專人之禁
則建康主帥所治太平以守兼漕皆不以臣爲非且
巽謝曽曰聖主不以臣爲不肖使之刺部固欲其相
規儆不欲其相和隨又録御筆以示之去後九月初
六日據本州申近追陽典吏吳暹赴州責認錢帛其
人輙用萬劵行賂州吏展限内排軍呈成領去六百
十分俵衙蕃奉知郡書判本縣拖欠財賦所如山追
吏不發寕不以錢觧官動以萬數賄吏縣強州弱
前所未聞事渉入衆不欲一一追究程成杖一百追
贓觧提刑司臣讀之駭然因記臣始入境州民遮道
訴程成專一爲郡鷹犬刻剥民財臣務存州民事体
指名行下戒約今覆出爲惡贓六百千止從杖罪且
問卒而不問吏何也兼州出一引追吏縣費萬緡展
限州之可畏甚矣猶謂縣強州弱其說寔不可曉况
此錢皆本縣百姓膏血憲司雖貧何忍用此即委判
通判俞公明將程决配仍監此萬劵納州理為本縣
欠額臣竊惟江鄉諸獨信州預借至淳祐六年苗米
其民尤可哀痛每因公牘私書諄諄鎸免冀寛一分
曾方且劄為紫袋黒匣下縣遇繳(一袋要三十千/一匣百五十千)今又於
御筆申嚴之初詔㫖緩催之際愈加峻急動以版曹
總所為詞昔陽城牧道州觀察使遣判官督赴城自
繋獄户判官驚謝而去不聞城之遷怒吏民流毒田
里也臣反復切磋之望絶丁嚀告戒之詞窮謹按朝
請郎知信州虞曾居國門之外生名相之閥宜知
聖主之德意宜接前修之見聞一剖郡符便忘縣譜
專為聚斂封殖之計不明保障繭絲之義群㤙胥如
骨肉虐屬邑如草芥藐藐然牧與芻之責皇皇焉玉
與劒之求故侍郎徐元杰身肉未寒罷吏侵其垣屋
殘其竹木本州坐視不詰其家逺愬於臣曾為郡守
視牧養教化為不切甘掊克椎剥之有味倘為隱蔽
是負使令欲望　聖慈鍳烈祖紫雲樓之訓覧前賢
舂陵行之篇特發睿斷將曾免所居官以為奉
詔不䖍剥下已甚者之戒
　　為弋陽知縣王庚應申省狀
照對某近者按信州守臣虞曾縱容吏卒誅求属邑
非采浮議及聼賛言其事皆據本州自申不敢加减
一字同時内䑓亦有章疏劾曾相去千餘里不約而
同可見輿議沸騰不容偶揜曾不自反多遣心腹来
此詗事及聞本司劾上罷命以後下數日之后遷怒
弋陽宰王庚應作日前按章逐而升之以快私憤某
與庚應初無一靣之舊但弋陽凋敝庚應稍能植立
雖事暴守奉急符尚能寛之一分如折苗每石减五
百文納紬毎尺减十文之類又如今夏旱乾諸處催
科愈急庚應乃寛放半月某不覺稱賞牒州寛假此
亦監司施行之常不曾積此等事意謂庚應形跡本
州疑入其心牢不可破其寔庚應與曾同鄉受其舉
薦前後不曾有一字至本司說曾長短一旦遭曽誣
劾其事乃大不然若以預借爲罪則諸邑皆有預借
凡曾年歲間掊克椎剥而入者皆預借之物也今遂
嫁罪於庚應將誰欺乎若謂其催多觧少則自来諸
邑止辨觧經常錢及曾爲守又要辦繳牌匣事例錢
方其在郡諸邑畏威而不敢言及其旣罷某以弋陽
貴溪二邑最近㑹其簿歴見得貴溪自今年正至九
計支過申繳牌匣官㑹八萬二千九十貫弋陽自今
年四月至七月共支過申繳牌匣并本州吏卒事例
錢七萬六千六百六十三貫皆在觧發經常之外並是
以催到二税那移供應盖賂一專人則千緡繳一銀
牌則三百二十千青袋則二百一十千紫袋則一百
五十千朱匣則二百五十千又有銅限歴限色目不
一皆有定價來如風雨一刻不可違一文不可欠郡
人咸云牌區之費多於經常所謂諸邑催多觧少不
何人合執其咎某即劾曾而罷之其責塞矣但去暴
守乃欲以持凋邑今反為邑令之累於不能無愧兼
其所按庚應為官妓落籍受金皆出於一時忿懟之
躁詞非誠證驗又劾章乃曾聞罷之后所發月日可
攷尚頼天清明庚應止從薄責然邑憐其非辜欲望
公朝詳某今来所申便見曽在部所為特賜敷奏或
委他司體量若遂保全已之守則乞昭雪無辜之令
俾庚應赴部别行注授理為無過某今後尚欲奉公
舉職誼不容黙湏至申聞者
　　减放塩錢申省狀
某照得臬司所以能專責郡縣使之奉法受民者以
其不管財賦專以奉行寛大推廣德意為職業邇來
數年以來　朝廷分委刑獄之臣賣塩捨平反之本
職而與郡縣牙儈較錐刀之利生視敷押而不聞顯
行切而不恤某每一渉筆常有赧容幸遇　聖主蠲
减舊逋某即索郡縣簿歴躬自檢點将民旅牙舖
所欠多寡立為格眼各照指揮等第减放惜其所欠
多已自無幾然計通放過舊楮五萬六千餘緡並已
大字明榜縣門使民間户曉君上措施予民之意其
净欠不該放者計三萬九千餘緡一面催督務要納
足申觧外合行具申今後米塩差使乞經委財賦官
司庻幾得以專心一意於獄事
　　為池州通判厲髯翁申乞平反賞狀
某仰惟　聖朝以仁立國哀矜庻獄謹刑有銘昭囘
之光爛然下照某兢兢奉行罔敢失墜推鞠不寔者
旣以論其罪平反得情者無以旌其勞可乎竊見建康
府左司理院勘寕江縣江課兒彭義等三人謀殺事
如府尹所劾三人已伏罪矣本府檢斷謀殺人者斬
從而加功者絞此三人皆抵死罪具申本司詳覆本
司以江課兒歸自和州中塗抱死皆曾倩人挑衣包
同行今同行人與所挑衣包了無踪跡一再行下疏
駁牒官府經自奏裁旣而刑寺　朝廷果有疏駁至
委憲臣親勘本司遂選承事郎通判池州厲髯翁代
行觧理翁不惮伏暑慨然就道至則反復研究三囚
各哀鳴訟冤始者吕義妄招將張琳雉網麻繩扣死
課兒今借雉網繩頭比對行兇元䋲具見大小長短
之不類始者捕兵朱貴曾証行兇之夜鳴鈴走傳與
吕義等邂逅於途今索遞舖簿歴挨究當夜吕義等
三人各自走送文字獨朱貴在家即无承傳來歴可
見州縣已成之獄出於吏手無非鍜煉文致之所為
髯翁以此閲寔能使幽暗復明冤抑獲吐推方寸之
公心脱三囚於死地徐考所申直情徑述略无阿
附之意其視㝷常差委畏懦避事苟且塞責者大不
侔矣本司囘申刑寺及牒府别行根捕原與江課兒
挑包同行不識姓名之人究勘併將失當官趙與稀
王湘等按奏仰蒙俞允責罰所有髯翁平反之勞
合與旌賞庻幾賞罸對行在法諸入人罪死(謂巳結/之案餘)
(條推正駁正/死罪准此)所舉駁正元不義大情官吏别推能正
者准非當職官駁正格賞格命官入人死罪而非當
職官(謂諸州非知/通職官之類)能駁正一名者减磨三年二人轉
一官三人以上奏裁成法昭然所合具申尚書省欲
望公朝特賜敷奏優加旌擢照例推賞施行
　　辟休寕知丞洪涛充本司幹官申省狀
某契勘諸路提刑司属官兩員民訟委幹官獄案委
檢法不可一日缺官本司幹辨公事一員兩年以來
未見除人僅有檢法獨員案牘如山公事積壓不免
分委州縣官書擬極為不便竊見承奉郎知徽州休
寕縣丞洪濤故端明殿學士咨䕫之子才學器識底
法乃父頃監水口鎮漕臣方大琮帥臣徐清叟皆薦
其材及来休寕攝邑數月有廉平聲某檄之入幙
於婉畫之際多忠益之言欲望　鈞慈特賜敷奏差
洪濤在填本司幹辨公事見缺庻幾一路獄訟免至
淹留而某庸虗亦頼禆助
　　為蘇棼申省狀
某誤蒙上㤙承乏臬事以奉行寛大理雪冤滯為職
况年歲之間德音屢發赦宥者一减降者三含生之
類莫不鼓舞切見前儒林郎蘇棼昨因論列覊管饒
州在某置司之所與之素昧生平未嘗覿面但閲犯
由有可矜憫盖嘗三為具申兹蒙特㫖放令逐便因
棼来辭始　其人竊謂多事之時宜開使過之路如棼
嘗佐戎幕於淮襄間事身歴目撃其材有足用者當
來非犯贓私直以口語追勤兼二蘇之裔凋零无幾
阜陵　御製文忠公軾集序宸翰真本棼見寳藏
文定公轍子尚書遲嘗守婺其後遂居婺厥有源流
謂棼冐族寔則不然欲望　公朝念黨家之遺緒憫
寒士之失宜特賜敷奏將棼稍與牽復驅之煩使以
旌忠賢之后以勸功名之士謹録申聞者
　　按發張記等奏檢
臣叨蒙　聖恩俾司一路臬事審克平反乃臣本職
今閲郡邑獄案乃有下令慘刻隕平人於非命便文
鹵莽抑平人爲凶身者案牘昭然按發一二何以儆
勸其餘臣近㨿宣城縣百姓孫百三經部陳訴麻姑
管界兩寨妄申私塩提去母親阿趙闗兩日夜致阿
趙赴水而死臣即索寕國府元断參考見得本府
將寨兵葛良汪勝徒罪編管詳觀守臣所斷深不滿
於倅廳之輕信盖受誣告之辭而差寨兵收捕者
承議郎通判寕國府張記也事已年餘而抱冤之家
哀訴朱已又據宣城縣申檢驗到百姓陳六六被殺
屍首亦是管界寨兵妄捉私茶所致陳六六者居於
路傍有客擔乾魚豬兒偶過其門寨兵張俊等意為
茶率領一十六人各持鎗刀圍屋掩捕陳六六避之
房内衆兵各用鎗從窓眼戳入陳六六者死於鎗下
臣詰聞寨官據申今年三月年内准府判廳給歴
令寨兵捕茶臣行下索歴則倅廳見殺人事發已
先索囘以泯其迹盖給歴令寨兵捕茶者承議郎通
判寕國府藩釡也又准刑寺駁下江課兒殺之獄如
江寕縣建府所勘皆以為捕兵彭義而吕義王順者
寔知情臣以江課歸自和州中途抱病既曾倩人挑
包同行今同行人與所挑衣包了无蹤跡而執彭義
為凶身無怪乎刑寺之䟽駁遂選委池州通判厲髯
翁别推據髯翁索出遞薄點對彭義等三名是日各
有遞傳文書天道昭昭焉可厚誣臣契勘妄以彭義
平日蹤跡可疑執為凶身迪功郎江寕縣尉應文炳
也信憑縣尉所申而誤勘者奉議郎知江寕縣趙與
稀也信憑本縣所申而誤勘者文林郎建康府右司
理參軍王湘也人據信州申鈆山縣姜于八被殺
之獄如廵尉及本縣所勘則以葉辛乙為凶身及夲
州審勘葉辛乙者行止分明於殺人事了無闗渉時
鈆山宰黄辛叟方遭對移獄成吏手而终始共誤者
修職郎鈆山縣尉趙彦楀武經郎廵檢沈緯也臣巳
將逐項寨兵及推吏等人分頭研究施行外謹按張
記潘釜俱碎大藩各无顯過但此二事過亦不少且
茶塩　固吏卒廳然捕私販也必有贓差捕卒也必有
時今信无根之白詞給循環之引歴使之數十為群
縱虎出柙為民患前轍覆已後車不懲臣以為殺人
與挺與刄寨卒也殺以政二倅也先賢有攬涕書
私販之獄者二倅豈未之聞也應文炳趙彦楀沈煒
但畏凶人之未獲不察平人之非辜趙與稀王湘付
獄事於吏手視人命為物臣視此七人者皆不可以
問内不記與稀文炳俱以去官餘見在任欲乞特發
睿斷將記釡各與稀湘文炳彦䄔煒各與免官已替
人與罷新任以戒鞠獄失寔執誣平人者
　　貼黄
　臣竊見保義郎權寕國府管界廵檢吳杓從義郎
　權宣城縣麻姑廵權劉樁皆是攝官寔縱寨卒
　賊殺人不辜瑣瑣蟣虱不足以汚簡書然寨卒害
　民極矣若寨官漏網繼之者將以為常欲望
　睿慈㫁並賜鎸責以儆後来
　　按饒州路分葉准奏狀
臣竊惟瀕江當多事之日管軍非養疴之地伏見武
翼郎江西南東路兵馬副都監饒州駐劄葉以去歲
八月到任臣見其形神困􁁄氣息奄奄具飯招之辭
疾不至初謂偶然既而深居簡出為常今春　聖節
漙率同慶穿秉赴宴不為勞苦又辭疾不至臣以此
知其不堪勉強矣若膂力旣愆智畧可采猶可覬其
臥䕶昨者散賞給錢支月粮米幾失伍淮不能詰臣
亟榜曉諭而後定徤兒月請科錢五薄而軍典逐名
抽除八文淮廳下衙兵司抽除十一文每人僅餘百
金卒有後言淮不罪减刻者而反怒被减刻者臣又
為區區以息衆譁其人衰頺如此昏憒如此兼不檢
下又不恤士如此緩急何足仗哉欲乞
睿㫁將淮姑與禄仍催差下人疾速之任或未差人
即乞於大使臣選經行陣有智畧之人俾填見缺庻
幾一　郡軍政不至廢弛湏至申聞者
後村先生大全集卷之七十九
後村先生大全集卷之八十
　掖垣繳駁(日記附)
　　繳新知惠州趙希君免朝辭奏狀
　准中書門下省送到新知惠州趙希君申審朝辭
　令赴廣東經畧司銓量訖之任録黄一道令臣書
　行湏至申聞者
右臣所准前降㫖揮仰見朝廷逺省費之意但臣嘗
待罪廣東倉漕見本路十有四郡惟潮最大而惠次
之江浙大州有所不向向来潮守多於班行中選知
名之士如惠州或差朝士或卑外庸並顯著者近
歲二郡調守頗失之輕如趙希君者不知其爲何如
人但以其履歴考之改官之後雨邑湊方成湏入
嘗任雷倅不吉在任寔歴年月嘗知欝林州元不曽
赴便待惠守其人旣無朝績又無外庸惟有朝辭一
節可以騐其材否今旬月之内潮守免於前惠守免
於後自此遂爲定例目前若小費他日敗缺然後去
之其爲害何止朝辭小費而己况舊制雖嘗經上殿
而在四年之外並不免辭朝今希君係元不經上殿
之人羅浮佳郡又非烟瘴小壘之比欲望　聖慈特
降指揮令趙君朝辭訖之任仍免今後差除潮惠二
守稍重其遷選以蘇二郡之凋瘵其烟瘴小郡却合
與免朝辭就近銓量之任施行所有録黃臣未敢書
行謹録奏聞伏候勅㫖
　　繳龔基先淮東運判行奏狀
　准中書省門下送到録黄一道勘㑹龔基先生長
　淮地習知邊事在當事䑓諫中情有可矜奉
聖㫖依舊直秘閣除淮東運判令臣書行湏至奏聞
右臣竊見向来一相獨運孰不由當閣以進身今兹
多事乏才尤不可因一青而廢士如基先者卑之以
節𥘉不為過但臣采之公論皆謂其人未為䑓諫之
前本無過失可指及擢察官則非前日之基先以方
舊揆之欲再入也綱常掃地悖德滔天舉朝皆私其
人無敢助　陛下者僅有一二臣為國忠謀晋之瓉
乃用前此全䑓遂杜範之䇿倡率同列上䟽基先曾
无一語救止忻然預名肆為証下罔上之言奮擊尊
君親之人頼　陛下聖明動照其情夜半一𥿄逐四
人者使去天下歌舞聖德比於舜之去凶同
時胡清献亦為察官舊揆使論舘職之不附
者清献不肯奉命人所共知然猶不知免降黜至基
先但有附和而無異同反得起廢臣恐晋之斗南之
之徒聞之各弹冠而相慶矣昔桞宗元劉禹錫皆唐
材臣一附非人終身不能自㧞於入司馬之列羅裴
度賢相不敢有援引豈非立身一敗他美莫贖乎臣
謂　陛下㧞擢淮士當得剛直如王萬者而用之若
略大節取小才平居志行不立設有緩急何以責其
死城郭封疆乎欲乞　睿斷將基先新命姑與寢免
以教臣子之忠孝以杜姦黨之覬覦所有録黄臣未
敢書行謹録奏聞伏候　勑㫖
　　掖垣日記
　十一月初九日　御筆史嵩之昨嘗預乞掛冠今
　巳從吉可守本官職致仕
　　奏乞坐下史嵩之致仕罪名狀(十二日)
臣伏覩　御筆從嵩之昨来所請俾之致仕　聖断
赫然中外臣庻莫不鼔舞臣遵奉　詔㫖即以書
行但管見懐不能巳湏至奏陳竊見先朝進退大臣
皆著功罪貶丁謂之制曰無將之戒深誅於魯經不
道之誅難逃於漢法貶蔡確之制曰𥙿陵與子何云
定策之功太母立孫乃敢貪天之力謂確皆宰相
也皆著其罪况罪浮於確者乎臣竊意　陛下所以委
曲回互不欲暴揚必以其罪狀醜惡之故臣今只論
道有虧臣節不順而不敢及其隠慝謹按嵩之有
無父之罪四父在日勸行好事每悖訓言一也父臨
終戒勿起復首違治命二也當日内分烈之時揚為
不聞出入朝堂食稻衣錦分布私黨授以邪謀先起
復而後奔䘮三也宰我欲短䘮為朞得罪聖門嵩之
謀於卒哭内赴堂治甘為宰我之罪人四也有無君
之罪七自昔握兵大臣尤當恭謹以逺嫌疑嵩之督
師於外乃用詭計㣲服疾馳詐稱張路分徑入將作
監見百官秉魁柄襲王敦蘇峻下石頭之迹一也外
交王楫倴盞以刼制朝廷祖秦檜挾撻辣之智二也
其欲恐動　陛下則警報交於道塗及欲順適　陛
下則㨗奏出於懐䄂與趙髙指鹿無異三也巳所狎
暱並居要津上所親信各就散地踈隔勲舊中傷忠
良有林甫盧𣏌所不敢為四也樞印携歸四明斥堠
擺至四明堂案决於四明堂吏役於四眀除目先禀
明四明然後出邊報先逹四明然後奏雖元温自
姑孰制朝權亦未至此五也國本未建忠吾君欲早
定嵩之外為父寺之謟語内懐商賈之販心殆與田
蚡相類六也大臣負罪當闔門恐懼嵩之刺探机宻
睥睨宫省　朝廷動息毫髪必知意欲何為七也臣
觀其心胆粗大志望無厭盗威柄爲已物視英主如
遺腹要裘天下皆爲斯人必爲國家之疽根禍本而
陛下猶以舊宰相礼貌之過失臣聞古者貴臣抵辜
遷就爲諱者謂帷簿不修簠簋不餙之類爾若得罪
於綱常自絶於名敎九州四海知之千萬世知之固
非可以掩匿之事也　陛下倘以諫官御史給舍侍
從群臣諸生所言他罪狼藉流傳四方恐傷國体則
乞　聖慈詳臣此章止是言其公罪雖史嵩之有喙
三尺不能自文矣自來舊相致仕必有致辭既從嵩
之自乞則合用杜愆歐陽修之例爲褒調以寵加之
何以示天下後世設爲貶詞則既不坐下罪名秉筆
者何所按據此綦崇礼所以必請髙宗皇帝御筆然
後草秦檜制也臣竊謂公議咸請誅竄而　陛下
終始保全第令休致不謂不盡㤙意矣群臣若不體
聖意復於休致之外别請削奪則曰難行今臣所陳
止乞　明詔著其所以致任之因庻幾詞臣有所按
據見之訓詞以塞公議以昭國法宜若可施行矣臣
疎逺孤立受　聖主最深蒙　聖㤙特厚不敢持髙
論以沽虚名所以黄至即書既書又齋戒沭浴宻削
此奉仰俾　聖政之万一惟陛下財赦而採擇焉
　　貼黄
　臣伏恐　聖意亦欲付臣此奏於外則乞　聖􁧬
　採臣愚忠涣發　詔旨櫽栝三𢾗語畧言臣僚交
　䟽論列不已陛下以其親老終始保全俾之致
　仕之意臣當仰體　聖意㣲婉其詞庻幾㤙出君
　父允協事體或　陛下推其親老札乞令二三大
　臣議定取　㫖施行
　　録丞相柬(十三日)
某早聞奏事上謂中書嘗奏山相掛冠事欲示保全
之意只可作自陳行詞山向来寔有文字批出候
服闋除職予祠也令某諭意於中書不敢不亟以禀
伏乞台照
　　宣諭(十三日)
得㫖宣諭丞相今録白去歲史嵩之乞致仕劄子一
件降付劉某可依巳降
御筆依自陳致仕體此日下降制仍具依應聞奏
　　囬奏(十三日)
右臣恭承右丞相游侣傳奉宣諭降下史嵩之乞致
仕劄子一件令臣依巳降　御筆作自陳致仕体此
日下降制(臣)恭依　聖訓外但所謂守本官職致仕
者未知守何職右丞相既非職名之比所有本官見
封永公國合於階官下帶永國公致仕庻得允當恭
候㫖揮施行
　　十四日　御筆史嵩之除觀文殿大學士致仕
　　　乞寢史嵩之職名奏狀十五日不付出
臣昨日進講側聞玉音已降　御筆史嵩之除職縁
臣清旦巳在東華門侍班實未曾知所除何職講退
方聞大觀文至晚吏來書黄(臣)為之終夕輾轉不寢
切見　髙宗朝前左相沈該以被論落大觀文致仕
孝宗朝左相葉顒以雷變罷不除職止守本官奉祠
右相葉顒衡魏𣏌去位皆以終身止資為改今蒿之
忠孝有虧而所除職名乃與元勲重德無異(臣)昨蒙
宣諭只作其自陳行詞時猶未有除職之命具回應
回奏及視觀文除目一頒竊聞侍從䑓諫及士大夫
之論皆咎臣不合奏審啟此紛紛公議之戈囬以指
臣甚可畏也臣欲書黄行詞則恐得罪公議欲舉職
執奏則恐上忤威顔然臣頂踵毫髮皆出君父不負
所學乃所以不負天子也臣今未敢􁁂黄謹見先朝
舊相故事及朝野公議宻行奏審更望　睿慈三入
聖㤙詳臣元奏寢罷嵩之職名只守永國公致仕以
塞公議(臣)念書黄甚易行詞甚易但䑓諫國人之論
未必已(臣)將何所施其顔靣其辱　聖主多矣若大
觀文職名不寢將使䑓諫獲陽城王仲舒之名給舍
獲李藩袁髙之名而蔽姦護惡之謗獨叢於上是豈
(臣)忠愛明主之本心哉洊凟天威罪當萬死惟　陛
下裁幸
　　宣諭
得㫖宣諭中書史嵩之除職致仕卿既已遵承又
復入奏可依已降批諭日下行詞仍具依應聞奏
十二月日倫恭准
　　第二奏狀(十六日不付出)
右臣恭承中使王論傳奉　聖㫖宣諭史嵩之除職
致仕卿既巳尊承又復入奏可依已降批諭日下行
詞仍具依允聞奏(臣)恭聞　聖訓戦懼無以自容(臣)
昨來具依應囬奏之時嵩之未除職名及除職之命
一頒事体又自不同一則侍從䑓諫及士大夫必交
口責(臣)謂朝上下皆論嵩之罪惡獨(臣)備員封駁噤
無一語反為書行二則若(臣)酉時書行希􁭤戍時繳
駁則(臣)何以自立此猶未暇論也詞臣命詞湏合典
故初間以戒官守永國公致仕合是依垣行詞今除
大觀文則合宣鎻降麻此乃學士院職事若本院闕
官一時𬒳㫖草制(臣)不敢辭今本院有斈士有雨直
院(臣)不容越爼秉筆竊見紹興二十五年秦熺特授
小師文殿大斈士嘉國公致仕與嵩之致仕一同係
學士院降麻具載寔録若(臣)冐昧侵内之職豈不貽
笑天下但臣䝉　陛下㧞於冗賤使攝書命未敢繳
黄為求名歸過之舉欲望聖慈察臣當来遵承寔在
嵩之未除職之先詳臣今兹所言或有万一之可采
特垂父母之㤙赦(臣)万死更賜　聖裁或寢罷嵩之
職名以靖國人如此則是外制職事(臣)敢不依應
以奉初詔若必降加大觀文則乞降　􁧬㫖令學
士院降制施行三瀆　宸嚴(臣)無任席藁俟罪之至
　　宣諭(十六日)
得㫖宣諭中書史嵩之除職致仕既是合係斈士
院降麻可與一向書行仍具遵依聞奏十二月日倫
恭凖
　　囬奏(十六日)
右臣恭承中使王倫傳奉　聖㫖諭史嵩之除職致
仕既是合以斈士院降麻可與一靣書行仍先具遵
依聞奏臣以連日紊凟　聖聰未敢再有奏陳容
(臣)續於經筵取審　聖㫖書行謹録奏聞伏候　勅
㫖
　　第三奏狀(十七日)
臣等近者伏覩　御筆除史嵩之大觀文殿大斈士
致仕方時公論極其攻詆而　聖主曲存大臣之体
務以全其終始此天地之為量然未即罪之可也
於公議攻詆之餘而反詆之除職名則非所以存
論也雖曰既以致仕職名何足與較然檢㑹前日之
陳乞而令其致仕正是不傷毫毛若又從而寵之非
所以存公論也所以命下之始(臣)克莊不敢書行至
於頻凟天聼知其必至於激公論决不謂然(臣)等充
員封駁係國紀綱下負公論則上負國家豈敢不
致其謹今聞公論果又沸騰然則(臣)等不敢誤　陛
下之本心至此可以昭白矣除巳將録黄繳還　朝
省外欲望　聖断念國家之有公論所恃以為元氣
察小人之叨宰輔何足以言大臣裁姑息之小㤙
軫安危之大計亟罷嵩之職名姑令守本官致仕以
存公論以伸國法取㫖進(與趙給事克家趙舍人荗/寔聨衘克家筆也)
　十八日刑部侍郎謝方叔又
　宣諭令草制即以公議交攻難下筆為詞以對
　　録謝侍郎囬奏(十九日)
臣昨十七日得㫖宣諭早來經筵令臣諭給舍等諸
臣請其囬奏(臣云云)今早過中書舍人劉克荘(克/莊)
聞命戦慄但以公論交攻未容草制趙汝騰亦過克
荘寓𪠘相與評訂皆云論所迫已於宿晚同給事中
繳奏乞寢大觀文之命其意未肯但巳(云/云)
　　乞祠申省狀(二十日)
某昨任江東提刑屢以母老求去及叨收召累疏陳
情而不獲命入對君父出謁宰執首以侍養為請不
自意受　明主非常之知舉我朝久虛之典錫第入
館侍經掌制有徐俯吕本中魯幾陸游所不敢當者
某深願竭謏聞以助緝熙奏薄技以禆潤色重念偏
親八十有七素患目疾晚而益甚竊見禮經九十家
不從政所以某弟克遜先辭泉州後辭袁州奉祠歸
養某為長子當親年喜懼之時犯礼經不違從政之
戒上何以事國下何以見士大夫又何以訓子弟乎
立身如此何以議人之是非規朝廷之得失乎兼身
庭闈二千餘里每望家訊魂飛目断載念某之仕官
尚長老者之光隂難得惟有早乞骸骨歸效子聀庻
幾可全行檢少報劬勞某初来時已露此情荷廟堂
及班列諸公勉以少留方可言去今五閲月矣是用
刳肝瀝血歸投洪造欲望朝廷特賜敷奏卑以祠廟
使之奉親昔人有言求忠臣於孝子之門若他日君
父有繁難使令皆某捐軀盡職之日也某下情無任
戦灼俟命之至
　二十一日得㫖不允丞相與楊右司柬云早間将
　上謂上必不楽而天顔甚和必有區處
　　録丞相柬并　御槧(十二月二十二日夜)
史嵩之職名衆論譊譊未巳今别降指揮却以昨夜
降諭　御筆繳進仍令給舍日下書行命詞二十二
日戍時某恰得　御槧如上謹以拜呈諸賢書賢力
回天之效　聖上舍巳從人之德書之簡册有光多
矣即遵　聖㫖書行命詞幸甚某惶恐拜禀　修史
侍講中書秘監　修史侍講給事尚書　御筆
昨者史嵩之預乞掛冠今巳從吉可依所乞守金紫
光禄大夫永國公致仕巳除職宫觀㫖揮更不施行
　二十三日太學上書
　二十四日以殿中侍御史章琰論列去國
　　䟦語
𥘉嵩之起復衆論交攻上令終䘮其後䑓諫多請壞
其起復之麻盖慮其前衘未去也䟽不止嵩於草土
中預乞致仕上批候服關除職與宮至是祥禪全䑓
以至給舍侍從館斈官與四斈諸生迭上章攻詆皆
不付出一日宣引宰職議之方露施行消息亦莫何
如施行也臘月𥘉九夜御筆嵩之預乞掛冠今已從
吉可依所乞守本官職致仕已降宮觀指揮更不施行
十一月黄至後省先是給事趙克家令趙侍郎茂寔
来約予(茂寔時行/三下房)如施行未愜公論則予先繳如再
不報則二人助之致仕命下予折簡茂實報給事以
欲黄之意茂實以克家囬柬来云致仕指揮欠罪狀
一二語此則難但已若繳則上意回而沮之恐併此
收了反成紛紛又折簡扣李内翰元善答以諸藁所
止是如此恐别有㤙數則尚費區處予以諸人所言
有理而止盖元善亦慮有㤙數矣既而思之諸人之
所責已塞惟詞頭的當予筆今御筆不著其罪而從
其自乞何以示天下後世遂例其無父無君之罪且
援綦崇礼草秦檜罷制請以御筆改事乞坐下罪命
載之訓辭十二日夜不報十三日得丞相柬云上令
宣諭山相致仕欲示保全可只作自陳行詞又付下
御前所録嵩之乞致仕奏狀令體此降制時國公人
皆以嵩之致仕為喜遂具依應曰奏又思　御筆有
官守官本職之文官者金紫也若不奏審忽相帶相
樞致仕則後省受公議之責矣遂於囬奏(云/云)契勘
本官見封永國公合於階官下帶永國公致仕十四
日　御筆可守金紫光禄大夫觀文殿大斈士永國
公致仕已降宫觀指揮更不施行省吏部節畧予奏
狀中合於階官下帶永國公致仕之文止將所守何
職四字報行謗之所由起也是日予進講上面趣行
余尚未知觀文之除講退始知之至暮吏來書黄余
留黄奏乞寢罷節名十五日也十六日中使王倫宣
諭卿既遵承又復入奏可依已批諭命辭即奏昨來
遵承之際時未除職名乞寢職名方敢除奏詔日援
秦熺守火觀文致仕係學士院降麻可一面與書行
人囬奏乞續於經筵審處　聖㫖十七日與克家荗
實聨衘繳黄乞寢觀文之命皆不付出十八日刑部
謝侍又來宣諭趨行詞即以公論交攻難下筆爲詞
以對是日予致齋秘書省十九日茂寔以蕳送大斈
士某来相見䄂出衆士所上書稿意若示㤙於余者
予謝之日屢嘗執論而未報若有䇿可以感悟天聼
雖公論交攻吾願以一身當之不敢求苟免其人唯唯
而去一十日余齋宿太一宫自以稽留詔令忤觸威
顔必得譴重即齋宫上疏乞出廿一日得㫖不允丞
相與楊右司柬云早間將上謂必不樂而天顔甚和
廿二日予謁朝假夜三鼓丞相録示御槧則巳别降
㫖揮寢大觀文之命止以金紫守永國公之命致仕
且論給舍書行命詞廿三日太學士人上書廿四日
章殿院琰上殿予畏禍揣靡摩先傳奏牘以賣直証
言削稿以欺君時士人攻嵩之者免觧士大夫攻嵩
者擢用何祈之畏既謂之揣摩反覆則其言邪曲矣
何直之賣余元奏乞令二三大臣議定取㫖何藁之
削思之不得其説徃徃奏篇之未有宻削此疏一句
削猶筆也章誤以削為焚爾省吏既節畧奏審全文
止報四字䑓官與士人又就奏䟽全篇中勦取一句
或一字以相組織士人又言既疏其無父無君何不
休致之外別諸追削予時舉國力爭朝廷施行止於
如此一詞臣匹雛之力烏能加重其刑李元善與諸
稿所乞亦止於如此何為而不責之者乎豈非舉國
皆可恕惟余當用春秋責備之法乎又以揣摩見誣
且十三日方上奏揣摩十四日已留黄駁論是為善
揣摩乎上因應之道侍郎進講諭之云前批除職後
批守職非文而何然則上亦知其非詞臣之咎矣時
人皆言初間致仕命下只合徑作貶詞割有肉漢公
明臣卿多士主此論余曰御筆元有聀字奏審𥘉意
本欲截住若截不住則有司可以力爭明主可以理
奪君巨之間豈不明白正大何至胥吏脫漏官人之
謂耶况貶詞属刑房不属上三房耶况封駁之司正
恐書了黄行了詞則無以自觧今留黄連日玉音耳
提靣命丞相宣諭於其先侍郎宣於其後中貴人一
日宣諭者再全獨立雷霆之下屢有執奏終於不書
黄不革制若上震怒之誅殛之雖死無憾今　聖主
幸赦其罪而行其言奪其觀文之命如余𥘉奏矣不
料其所以獲罪於公議也設以前之一審為誤則後
之四繳亦誤耶昔蔡確之貶宰執如范堯夫王正仲
從官如彭器資曾子開皆坐此而去但四君子者寔
有救觧之言惟余所坐不知其由然入朝百許日受
上異知奨擢不次言者因其留黄不書行方命不草
制有可推之勢急擊而遂之則安敢不自訟焉𥘉余
之召或言某公薦語尤力諸人方攻某公余受無鬚
之禍又龔基先除淮東漕章以祝余余先一日已駁
論之䟽内有云㧞櫂淮士當得例真如王萬者章衘
其語又余群從為湖南漕因科舉之事為譚士所訴
士恐余居中為援遂併見攻所上之書某上舍之筆
潭人也因併志之淳祐丙午歲除日書
後村先生大全集卷之八十一
　掖垣駁繳(看詳狀附)
　　繳秦九韶知臨江軍奏狀
　准中書門下省送到録黄一道為秦九韶羗知臨
　江軍令(臣)等書行書讀湏至奏聞者
右臣等竊見九韶除目𥘉下輿論沸騰臣等即欲駁
論而録黃旬日始至後省則聞九韶已為䑓(臣)所劾
罷郡(臣)等若可以巳又恐妨同除諸人黽勉書黄未
發間訪外議皆謂罪罰未當罪盖其人不孝不義不
仁不亷之事具載丹書(臣)等不復縷數姑以後省舊
牘考之去秋有江東議幙之除首遭駁論其冬又除
農丞前去平江措置米餫後省再駁其命遂寢奉祠
猶未一年以郡起家若使其真有材能固不可以一
青廢今通國皆謂其人暴如虎狼毒如蛇蝎奮爪牙
以摶筮鼔唇吻以中傷非復人類方其未出蜀也潰
卒之變前師藏匿某所九韶指示其處使凶徒得以
甘心人死我活有愧戴履倅斬妄作幾激軍變守和
販鹺抑賣於民寓居霅之闗外凡側近漁業之舟每
日抑令之錢有羗否則生事誣䧟大為閭里患若李
曽伯帥廣委攝瓊管則九韶至瓊僅百許日郡人莫
不厭苦其貪暴作卒哭歌以快其去其見於鄉行見
於官業如此親莫親於父子九韶有子得罪於父知
九韶欲殺之也逃生甚密九韶百計搜求得之折其
兩脛其見家於行者又如此而不自循省不知歛退
得郡未厭方且移書修門雅意本朝其所以譸張無
忌惮至此者以其所居密邇行都小舟易服鑚刺窺
　無所不用其智巧後省雖曾駁論而去歲兩疏反
成薦書彼將何所懲創而不覆出爲惡乎(臣)等欲望
聖㫁將九韶更加鎸黜屏之逺郡以懲凶頑以快公
論庻使今後被䑓諫論列給舍繳駁得罪未久之人
不敢妄有干請稍存　朝廷紀綱亦可以清中書之
務不勝幸甚所有前項録黄(臣)雖書名而未發謹録
奏聞伏侯　勑㫖
　　貼黄
(臣)等今繳奏止是秦九韶於内同黄魏近思等欲
　乞别項給黄令(臣)等書行書讀謹黏連隨狀繳奏
　伏候　勅㫖
　　繳趙汝孿通判淮安州奏狀
　准中書門下省送到録黄一道為朝奉郎趙汝攣
　差通判准安州替蹇材望改差闕令臣書行湏至
　奏聞者
右(臣)竊見汝攣兩經按劾勿與親民差遣前一次已
經改正外後来一次雖巳該赦尚未改正淮安雖未
係邊郡通判却是親民若與放行恐㧞例者衆兼汝
攣居鄉兠攬公事人所不齒太常博士鄭良臣甫汝
攣招致其畔主之僕又謀以女婚良臣之子鄉人尤
薄其所為欲乞　睿㫁將汝攣新授差遣寢罷所有
録黃臣未敢書行謹録奏聞伏候　勑㫖
　　師應極知漳州奏狀
　准中書門下省送到録黄一道為師應極知漳州
　令(臣)書行湏至奏聞者
右(臣)竊惟漳雖列郡地望素髙逺則先朝以處朱熹
近則　陛下以處李韶一大儒一從官調守不輕如
如此師應極者名論稍卑鄉相軸一手㧞擢不為不
遇矣而言論風㫖世無傳焉但聞其為東部閣郎君
所厚而已今一旦起廢乃得先儒從臣𥙷處不但公
議　恕亦非所以愛應極也欲乞　睿㫁將應極
新除寢免别與差遣所有録黄(臣)雖僉名未敢書行
謹録奏聞㐲侯　勅㫖
　　貼黄
(臣)點對同黄内劉宗申羗知萬安軍契勘宗申係
　右選人羗除合属下四房欲乞照舊格例改
　送下四房書行併候　勅㫖
　　繳令狐震已辟羗知象州奏狀
　准中書門下省送到録黄一道為辟差令狐震已
　知象州填見闕湏至奏聞者
右臣竊見象州荆蠻韃蹂踐之後聚落殘破户口稀
踈宜令亷平之守以拊摩之狐震已者不知為何如
人嘗為潭之僉幕去而倅掛了無善狀惟著貪聲攖
拿之外一無所長使蠻韃足以長驅深入魚肉湖
南江西雨路數州生靈者曾伯也賛曾伯閉門不發
一矢者震已至今潭桂之人莫不切齒其貪謬今乃
以千里赤子付之是使狼牧羊也(臣)愚欲乞　􁓬㫁
將震已新命寢罷别選良牧以惠遠民所有上件録
黃(臣)未敢書行謹連粘隨狀奏繳伏候　勅㫖
　　繳麋弇令赴行在奏事奏狀
　准中書門下省送到録黄一道麋弇令赴行在奏
事令(臣)書行湏至奏聞者
右(臣)竊惟召節所以進有德之士旌宣勞之臣倘非
其人難逃物議(臣)竊見淮東總領麋弇昨除總餉也
剽聞輿論皆謂其人乃大全之上客潜至郡司兩冰
山皆去矣此物當見睍而消何為反有向陽之望乎
(臣)曰大(臣)翕受敷施不分門庭不立黨與至公也為弇
者謂宜痛自刻勘以盖前愆勉殚忠力以收後效議
者亦意其有材而前者用之未盡既而愒玩許久一
籌不畫其𥘉徃也力懇　朝廷盡欠蠲舊欠止從弇
到任日為始任責大臣一切從其所請一一科降以
與之宜可以展布矣未幾又以匱告前後科降以與
数千萬計而拖欠軍餉自若其科降之請未已也不
知弇之所職何事國家所以選擇而使之者何意可
謂不才無具之甚矣(臣)聞弇前在建昌大全分司九
江深相交結用大全親吏髙鋳為承授忝遷擢大全
又薦於潜潜遂用為宰士與共謀畫後朝廷行下根
刷髙鋳財物田産隐寄於大全家者弇諭所委官云
此事宜子細丁旦夕出来着甚来由此謂播揚聞者
縮頭弇為王臣而忘公朝之大徳懐權門之私惠為
餉臣而不體國之殚竭屡煩大農之科降其不忠不
職之罪宜加黜削頋頒弓旌之命以寵乗之人可乎
臣愚欲乞　􁧬斷将弇奏事指揮特賜寢免更加
鎸責以為事君懐二奉事無狀者戒所有録黃臣未
敢書行謹録奏聞伏候　勅㫖
　　貼黄
(臣)今所奏止是麋弇於内同黄吳勢卿趙日起欲
　乞别行給黄令臣書行謹連粘隨狀繳奏以聞伏
　候　勑㫖
　　繳李桂監察御史兼崇政殿説書奏狀
　准中書門下省送到録黄一道為李桂除監察御
　史兼崇政殿説書令臣撰述湏至奏聞者
右臣自辛亥以後屏居田里十年不與士大夫接不
知李桂為人何如但為　聖主親擢必得其人即時書
黄去後賓客訪臣皆言桂家素温向来登第盖資於
人及宰華亭為䑓臣常挺所劾罪載簡書浦江之政
又無善狀獄案具存不可掩覆一旦由筦庫而擢察
院侍經筵上至學士大夫下至輿䑓皂隷皆言其人
嵬瑣汚濁何以糾逖官邪空疎鄙俗何以禆益圣
學物議沸騰皆責臣不合書行臣竊惟多士滿朝明
主㧞而用之何患無人必若用桂不但辱䑓又且辱
國自來䑓臣或以其人望或以邑最而進未有通國
嗤笑兩邑販闕而可以峩豸者　陛下用人每以公
議為權衡惟此一事上累　圣德臣為衆議所誚雖
巳書過録黄然詞頭属臣秉筆臣既偹知桂之謬庸
不知所以措詞謹具繳駁以聞欲望　圣聰博采外
議及常挺以向来劾桂之疏俯垂乙監特發英㫁將
新除監察御史兼崇殿説書㫖指並賜寢免姑與在
外合入差遣以快公論以戒不揆分量干求速化之
人所有詞頭臣未敢撰述伏候　勑㫖
　　繳厲文翁依前資政殿大學知建康府㳂江制
　　　置使江東安府撫使兼行宫留寺暫兼淮西
　　　總領(初五日未時/同徐給事)
右臣等恭睹　御筆厲文翁依前資政殿斈士知建
康縣㳂江制置使江東安撫使兼行宫留守暫兼淮
西總領除目一頒衆聴咸駭皆謂金陵重鎮方承平
時尚且以元老重(臣)為之况今黠虜逆雛狡謀叵測所
頼以遮蔽江北風寒應援上流緩急者制國閫而已
文翁素行與其官業天下自有公議臣等不暇縷數
最是江上偷渡之寔文翁之作俑誤國不特臣經
孫言之在朝之士皆知之竊意　陛下物色亦必得
其寔矣今乃以閫鉞鑰授之臣等非不知　陛下以
其人小惠小材可備麄使欲㧞擢而富貴之其他任
使尚於安危大計無預今兹委寄大有闗係　陛下
獨不為金甌慮乎(臣)等嘗溯其所至為四明則四明
壊為九江則壞九江今再至四明曾未旬月不聞有
善政惟聞其簿録大姓為第一義先聲如此移之金
陵内何服將士吏民之心外何以寒夷狄姦雄之瞻
邊事如此謀帥如此豈不與先朝遣韓范行邊之事
戾乎(臣)等皆以寒遠諸生遭逢　聖主豈不知靖共
冺黙可以自保然内衘　聖㤙外廹清議故及録黄
未至之先控此血忱欲望　聖慈收囬成命别加任
使仍乞以臣等奏狀留中不行付出庻幾臣等可免
沾激求名之罪而宰輔不執奏風憲不論列之罪謗
亦可弭矣(臣)等職守所繫不敢辱官用敢冐犯　天
顔下情無任戦灼候命之至
　　再繳奏狀(𥘉五日酉時/再仝徐給事)
右(臣)恭覩　御筆除厲文翁指揮巳於録黄未至之
先冐貢愚忠乞寢其命席藁私室正此待罪伏准中
書門下省送到録黄一道令(臣)等書行書讀區區管
見已具前奏㐲計眷命必賜采擇今来不敢輙變前
説所有録黄委難書行書贖繳連在前内有同黃人
乞别項給付謹録奏聞伏候　勑㫖
　　御筆
　厲文翁畴昔未能寡過公論多及之近者海閫之
　行朕己再三告戒頗能體承初政殊有可觀今兹
　江閫之除盖以其熟於邉亊故也卿等可且書行
　如後日更納敗闕卿等言之未晚
　　三繳奏狀(𥘉五夜二更/同徐給事)
右(臣)不避誅遣兩具奏牘乞寢厲文翁江閫之命天
髙聴藐未蒙俞允至煩天筆委曲開諭臣等伏讀不
勝震越　聖訓謂其疇昔未能寡過則為人不逃明
鍳苐謂其海閫初政殊有可觀(臣)等所聞則異於是
賓客满官舍攝局皆私人市區鴨豚不足以供厨
竈之需公帑緡錢不足以充車魚之費禁米及旁郡
之竟佔籍至無辜之人家心惶惑市井蕭條一月之
問報政如此安在其能體承　聖訓也四明之民巳
不堪矣移之江閫又将若何　陛下又謂其熟於邊
事則濡湏九江已試若何昔仁宗朝二虜桀驁以夏
竦臨邊則招一驢束草之侮及五路無功罷竦而用
韓范則心驚膽破之謡興矣(臣)等竊謂多事之秋謀
閫帥與偏帥不同偏帥可以材智充閫帥必以德望
選文翁粗有材幹全無德望深恐對壘聞之有輕中
國之意(臣)等祗知為　陛下忠謀不暇為文翁計亦
不暇為身計凟至於三猶庻幾万一有囬天之理伏
望　聖慈特發睿㫁母嫌反汗亟與銷印所有録黄
謹粘連在前盖(臣)等誤䝉　陛下使之承乏封駁若
或書行書讀則是容悦事　陛下為臣不忠罪孰大
焉謹録奏聞伏候　勑㫖
　　繳囬御筆奏劄(𥘉五夜)
(臣)等適具奏未敢行書行書讀厲文翁新除録黄
　今恭准御筆宣諭(臣)等除已别具奏聞外謹將上
　件御筆繳連囬奏伏乞　睿照
　　與丞相簡(𥘉五日午時)
(臣)等適覩　御筆厲文翁除㳂江制置使知建寕
　史昔除侍郎某嘗有狂言今既出守尚可黽勉奉
　詔惟厲目除闗繋甚大不但某難放過夕郎亦住
　不得不免聨名入文字以去就爭之念各受大丞
　相異知不敢不密以告夕郎見在某處同作奏欲
　乞　鈞知
　　録丞相囬柬(初五日酉時)
　某伏領聨璧之槧具悉盛指某即以繳進恰得上
　令某傳諭二文此除不過以其熟於邊事而然既
　已容其為海閫則江閫亦可容也意欲二文勿上
　繳䟽某既不能遏於未命之時今又乃任調停於
　已播敷之後愧莫甚焉如能体上意付之忘言是
　又出於望外也夕拜侍郎意不殊此
　　又東(初五日酉時)
　某等伏領鈞槧宣諭　聖意必欲某等書黄聞命
　震恐但某等初五日未時入第一奏黄至又於申
　時入第二奏有通引司批收可考酉刻方承鈞誨
　聞　聖意則文字巳直達矣自知狂愚妄發必且
　忤㫖恐有黜責尚望大丞相觧什君父各從輕典
　出吾君吾相生成之造
　　三(𥘉六日)
某等兹因後者職事所有駁論文字一日三上既稽
詔㫖又違　御筆罪當萬死方此席藁俟誅共領鈞
槧乃知天顔甚温天語甚平伏讀至此感涕俱零
聖意欲某等且與放行一次某等即當遵奉苐𥘉以
公議而繳駁終以宣諭而轉移小臣固不足道然給
舍失官自某等始其辱　朝廷也甚矣反復思之必
不得已乞且令為海閫責以後效既為四明省一月
兩迎送之費而江閫又可以擇有威風德望之人上
下之間冺然而無迹矣區區愚管如此不識大丞相
能為某等達此意於　上前否更合取自鈞　㫖
　　録丞相囬東(𥘉六夜)
　某夜來伏領寶槧旋以繳入過方付謹以歸還未
　時辱回示亦即繳聞且乞仍留海閫修黄而上旋
　得御筆已賜矜從　聖主從善如流真為盛德而
　侍郎與夕郎不負厥官尤可詔来世㡬夕郎不殊
　此悃幸轉致
　　與丞相劄(𥘉六夜)
某兩日因職守頻聒鈞聴退念戦恐無地自容入
　夜恭領鈞誨遣囬小槧竊知　聖天子虛懐諫㧞
　　山之難賢宰相造膝密啟有囬天之力使陪制閫
　　改畀德之人街談巷議皆服除授之公黠虜逆雛
　　不敢萌輕中國之心西掖東省稍得以舉有司之
　　職異日天下記之史冊書之　陛下聖徳我公相
　　業輝映千古某與瑣闥因吾君吾相附名竹帛之
　　末骨杇有餘榮矣䘖造帶㤙肺腑激烈燭下禀謝
　　未能展梗概尚容與瑣闥趨伏翹材控布仰丐鈞
　　照
　　　録丞相囬劄(𥘉七日)
　　某兹覩舍人不肯奉詔　明主可為忠言印雖刻
　而終銷鞶既錫而仍禠君有盛德(臣)荷羙名厥惟
　休哉某調鼎无功持衡有虧今得冺於無迹佩賜
　已侈謝凾幾於倒置用還以控等乞丐台照
　　録丞相囬給事柬
　某等伏辱珍帖昭仭相篤密之至凡領後村槧郇
　公大名必附焉某薦嘗具復必皆闗徹某不能執
　奏於未造命之始仍使二賢塗歸於既出綸之後
　吾亦甚自愧也　聖上本心清明其從善從諫
　如流如轉圜不足諭之既許尼其新而仍其舊而
　二賢風節愈足簡在上心某惟有敬嘆而已某
　嘗以槧繳進兹始付出禀答非敢後也
　　録諫給事囬丞相柬
　某􁨞於後村許恭覩釣槧每蒙齒及賤名巳深榮
　感兹者伏領誨答細書温言如與所敵跪誦一再
　益佩謙抑之盛心惟是昨者妄發自謂必干斧鉞
　之誅適覩録黄惟史大資除目在焉　聖主虚心
　無我舍巳從人真堯舜之君也然非大丞相執奏
　有回天之力曷濟登兹某與後村遭遇如此真千
　戴之一也感㤙盛德筆舌莫殚尚圖同後村鞠躬鈞
　以控謝臆仰丐鈞照
　　厲江閫命下余迫公論閉門作奏徐夕郎来曰
　　願挂名余曰某忝竊黄金矣公未落權不敢相
　　強徐曰若不恰好繋鈇帶歸亦甘心因相與共
　　議及黄未至先論駁聨名䟽上未末矣申後黃
　　至再䟽至酉得　御筆宣諭鈞槧傳　㫖令且
　　放行一次余二人盡時入第三奏爭之聞相亦
　　力諌詰旦　詔厲仍舊鄞閫事寢无適外間莫
　　知謾録奏藁以見上舍已從人相論亊囬天之
　　意
　學士院繳奏
　　繳史宇之除工部侍郎辭免奏(辛亥八月)
(臣)立朝孤危若非君父保全頃刻不能自安自前月
二十三日因侍經筵求去之後又聞輪對官箋注(臣)
奏篇加以姦邪姦䛕之名(臣)杜門叅䟽歸田里方来
束擔俟命忽承　御封付下史宇之辭免工部侍郎
除目令臣草不允詔(臣)竊見宇之當除侍郎見作次
對昨守括蒼頗有惠政卑之貳卿亦不為過但　陛
下方躬執珪幣称秩元𣏌祖宗故事率召元臣故老
陪祠今乃擢一未更事之少年使之從上雍屬車之
後非籲俊尊　上帝之誼也(臣)惟答詔必有褒詞(臣)
前攝西掖嘗論嵩之之罪不樂臣尚且断章剿横加
誣衊今若秉筆以褒宇之之羙天下後世其謂(臣)何
(臣)詳宇之辭免有内祠外麾之請自量甚審欲望
聖慈行其自乞令以本職奉京祠即與從班無異或
卑一郡以老其才徐加進用末晚(臣)以職守所係昧
死上於雷霆之威所有前􁓵不允詔未敢選述伏侯
勑㫖
　　再繳奏(八月十一日)
(臣)今月十一日承中使閣長鄧惟聰得㫖差傳口諭
(臣)取史宇之辭文字只今進入(臣)於初十日詞頭到
院之初已具管見聞奏今来不敢輙變前説所有史
宇之辭免文字謹隨奏繳進伏乞　睿照
　　與廟堂劄(八月十三日)
(臣)愚惷不識事體既巳妄發仍復執迷不改罪在不
赦縱使君父海涵春育廟堂川納藪藏某特何面目
復敢至緝熙殿與光範門乎兼甚病勢可慮詳見公
牘欲望　鈞慈速賜敷奏施行
　後後省㸔詳申省狀
　　浙東提舉林光世所上景定喜言狀
某等今将林光世上二十篇同共㸔詳見其國勢之
篇以警字爲說謂警怵廹不若警於暇䂊警於俄頃
不警於悠久又謂一於警者藥石於强壯也因事而
一警者病而求藥也警至於屢是玩病而求藥也藥
可廢乎哉亦可味恃乎哉其言有味人材之篇謂方
今中外乏使才非法之可盡欲求之於法之外議則
之篇欲寛征薄歛而籍贜吏以佐國用議兵之篇謂
何東之兵以童貫用之則遁采右之兵以王權統之
則散欲精擇將杜倖門之篇言黄門則援曹騰王甫
言房則引韋氏楊氏耳歴述前代弄臣外戚伶優以
爲成欲得不避怨如杜衍者以守法其斥譁去黨
之篇及條陳貪吏庸閫之罪與前後臣僚奏請多合
至於詳考　炎紹蠲施德音冀寛今日民力未論精
間牒增城築二事皆可行某等切見光世所言其大
者有益於治体其次者亦切于時務文字簡潔修鬯
貫穿古今但其中有曰尸曰點曰殺之類某等窃謂
我朝以仁立國列圣心心相傳至今上而㤙德愈厚
聼言之道擇其善者行之而已此亦近日廷紳奏篇
恐手滑之意也
　　歐陽經世進中興兵要申省狀
某等窃惟多事之時抵掌談兵者多矣徃徃採遮昔
人之陳言傳益近歲之邊事如此進士時務䇿而已
經世此書頗出胸襍无所蹈襲第生長江西未嘗游
邊於山川地形險要阨塞非目擊身履又所圖上刀
鎗弓弩及攻城炮車之類未經試用其可得而㸔詳
者如論國勢機事亦有可采其人家世業而衣装单
急秃巾窄䄂如從戎者所進之書良費𥿄札又當此
貴糴乆困桂玉深可憫念方四郊多壘士習兵書戰
䇿者宜廣搜羅某等伏見武舉一科弓馬近於具文
所取不過觧作七書義者欲免經世與免武舉觧一
次給據與赴今年省試庻幾可得遺才
　　太學生列劄薦奚滅申省狀
某等今將奚滅繳到文字一冊點對内上趙與籌呉
潜二書方與筐之尹京潜之作翰林學士也其門如
市士爭趨之以售其　滅於與筐有瓜葛且與之厚
乃能訊其牟利叢謗勸其早退於潜為桑梓乃能規
其輕脱䇿其必敗此二書固巳有先見之明矣及丁
大全擅國則又能奮筆於太學諸生共攻其罪遂為
沈翥以言語羅織捕繫押囬本貫圣化改絃士大夫
忤潜全者以次拂拭擢用滅素知名六館文益老氣
益強則所以諸生合詞薦於公朝理宜旌異但本人
已永免文觧亊闗斈校欲乞
鈞判更送　國子監指定申
　　㸔詳阮秀寔進所撰文藳申省狀
某等今㸔詳阮秀寔文藁其經説如觧嚴父配天引
下謂配天者后稷而非武王謂尊祖乃所以嚴父配
天非進其父于祖謂周制公禮於成王之時不言宗
祀武王之於明堂則配帝者文王而非武王其説極
有義味如觧周正月謂殷建丑惟称丑月謂十二月
秦建亥惟稱亥月為十一月引惟元祀十有二月及
史記漢史為證又引七月之詩及月令之文又春秋
書無冰者三皆於冬月謂周雖建子未嘗以十一月
爲正月主紅三統之說而未力排三正之非亦先人
所未及栁宗元封建論甚辨先儒嘗掊撃之矣秀寔
於先儒掊撃之更出新意以矯其偏文勢甚竒記序
雜文頗簡潔麗密盖苦心積勤而作者其人少有雋
聲故趙尚書汝談喜其文安晩鄭丞相序其稿而才
髙命窮頓挫塲屋失身右弁老之將至手抄所作文
藁十六冊兩部投進無一點一畫草筆其真專有如
此者顧使陸沉於小使(臣)廣南監當忱爲可惜某等
窃見　本朝雖崇尚理斈然以文字取人如賀鋳始
亦武爵後改文資之類欲望　朝廷詳酌於格法之
外将秀寔加旌異少慰其生平燈窓之勤亦以見
聖世蒐羅遺逸之意
　　魏國表所上進太極通書觧忠烈節孝二傳申
　　省狀
某等竊見通書太極圖說先儒下注脚者不知其㡬
家也至矣盡矣不可以復加矣國表於先儒注脚之
外又章分句觧而成此編乍見疑其好異求異者徐
讀而詳考之皆因先儒之說參合彼此融液異同歸
之於是而已此等文字特不可離經畔註若夫觸之
而長演之而伸及孔氏之門者用功亦不過如是温
陵之魏素称多材國表兄弟擢科第者数人皆有
姓氏於世惟國表塲屋頓挫失身勇爵非其志也前
太常少卿洪天錫每称其才學嘗為山陽宰訪求
徐積立遺事為之立傳以勸忠臣孝子其人著羙名
而負屈称今垂老矣與阮秀寔事体一同而國表又
嘗請福建漕司文觧兹廹省試二人者材髙技癢各
以其所著述呌閽箋天某等披閲其書信有可采至
於旌異其人則在　朝廷或使之收塲屋桑榆之功
或就成忠郎歩軍司機宜上與陞擢差遣亦足以慰
其老而能學之志
　　稽山書院山長薛據所上進孔子集語
　　揆成鍳狀
照得薛據山長行誼之羙秘書省所申巳詳所有朝
廷發下二書令本省看詳某等竊見近世伊洛門人
各記其師弟子問答之語録或者又纂輯諸家所記
彚分爲朱子氏張氏語畧不厭其詳且盡也論語一
書乃孔氏門人髙弟子記其師弟問答之語然孔氏
言滿天下薛長又采摭夫子之語見於諸經者名曰
集語其尊師嗜學之意勤於學伊洛者揆鍳二十卷
引援自昔名相亊業尤詳但故真文忠公所著記有
人(臣)輔治一門近刋行於三山者議論祥粹體用該
貫後有作者不能加矣薛山長此作亦可以輔真公
之書當
聖王崇儒右文士有片言寸善兼收並取今薛據二
書有益學者委有可嘉欲乞
鈞判將二書送秘書省收藏其省官乞將本官擢用
乞從
朝廷酌量或與陞等差遣施行
後村先生大全集卷之八十一
後村先生大全集卷之八十二
　　玉牒初草
　　　寕宗皇帝(嘉定十一年)
正月癸酉朔御大慶殿羣臣朝賀　辛巳填留守氐
距　壬午樞密院奏李全劉全楊友季先率先歸附
尅復東海漣水等處詔李全特補武翼大夫東京路
副總管楊友季先並修武郎京東路鈐轄　癸未吏
部引見某人等三十九人詔並改合入官　贈武信
軍節度使畢再遇太尉　賜故天章閣侍講胡爰謚
曰文昭　乙酉臣僚奏今後有司議謚當博采是非
之實不可專據行狀從之　臨安府奏獄空詔獎
之己丑朝獻景靈宫乙未右諌議大夫黄序奏納諫
用人等五箴　臣僚奏三衙江上諸軍并两淮忠義
義勇民兵令主帥制置司郡守各嚴閲習從之　丙
申雷　殿中侍御史李楠奏比耒朝廷治贓吏失之
寛　上曰孝宗治贓吏甚嚴贓吏害民豈可不治
丁酉吏部引見某人等二十四人詔並改合入官
二月癸卯朔　甲辰禮部侍郎袁爕奏今日邉陲不
靖非朝廷有意用兵緣被其擾不得不應上曰旣彼
侵犯若不能應何以為國　庚戌月入井　癸丑復
李壁元官與祠　甲寅大風　丙戌白虹貫日　丁
已進武翼大夫不嫖福州觀察使襲封嗣濮王　丙
寅日有戴氣　臣僚奏朝士非休務日及公事聚議
不得出謁　黄序奏史館宜釋專官修帝紀餘官分
撰志傳遇史官闕不拘資格或補外許以藁隨修畢
上之詔從其議
三月壬申朔趙方奏知均州應謙之因虜犯江棄郡
入山頼統制馮𣏌捍禦始定詔謙之降两官罷　庚
寅詔今歲明堂惟事神儀物如舊制其乘輿服御中
外支費並從省約有司條具以聞　壬辰工部尚書
兼國史寳録院修撰任希夷等奏乞修　孝宗皇帝
寳訓丙申禮部貟外郎李琪奏乞令太常寺將慶元
元年以後興禮編纂成書　丁酉徐應龍等奏進讀
通鑑徹卷乞宣付史館並從之　詔法有標撥爲祖
父俱亡而祖母與母有前晚嫡庶之分設令後應一
母所出子孫及祖與父年老抱疾者並不得抑令標
撥雖出祖父母與父母之命亦不許用州縣母得給
㨿從大理丞沈繹請也
四月壬寅朔　癸卯朝獻景靈宫　乙已監察御史
盛章奏洩未外國之弊乞下淮東漕司沿海州郡措
置闗防犯者處以軍法又奏撫州歲起米綱守巨移
易水脚之費抑進納富民部餫乞下江西漕臣考覈
水脚錢岀入之数今後輪差見任官從之　辛亥月
入太微垣　甲寅以禱晴舉行寛恤之政　已未以
經筵進讀資治通鑑終篇賜宰執講讀修汪官燕于
祕書省癸亥閤門舍人熊武輪對　上謂武曰卿是
東宫官太子如何武奏云殿下賢明仁孝勤儉節用
人之才否事之是非無不盡知每日講論之暇無他
嗜好手不擇卷且動如節度又不喜飲酒臣每輪當
宿直絶不聞宴飲之樂上曰此天賦也　丁卯以今
年九月有事於眀堂　戊辰黄序奏两淮湖北京西
守倅之俸悉取銅㑹州縣小吏或折酸酒或以鐵錢
而又積壓不支乞委逐路運司下所部增小吏俸將
鐵錢并交子銅㑹作三色按月支給從之
五月辛未朔　丁丑以明堂有期告於天地宗廟社
稷宫觀　戊寅臣僚奏乞修復義倉舊制歲終令丞
合一縣所入数上之守貳守貳合諸縣所入數　上
之常平常平合一道数上之朝廷令丞替移必批印
𥿄攷其盈虧議其殿最從之　壬午潼川路提刑兼
提舉丁必稱奏知資州李耆崗磐石縣令宇文之寅
輙移城外南津浮橋於西洋竹木纎弱溺死十有四
人乞並罷黜從之　丙戌臣僚奏知天水軍黄炎孫
偷生誤事詔炎孫鐫二秩罷　壬辰　御射殿閲新
舊行門射藝有差　壬辰盛章奏法科鋪陳㫁案舊
以五十五通為十分以所通定分数以分数辨等級
別恩例凡七等上四等除評事餘三等揗資占射比
年偶一中選不問等級皆可入寺有司以其仕進水
優遂難其題在下者病取放之数窄在上者患精通
之士少乞復七等之制上四等除評事餘三等初任
注司法經任注檢法取之寛則習者必衆用之精則
濫者不容從之　甲午詔前淮南轉運判官方信孺
特鐫三秩以給事中任希夷言其皷倡儀貞官民聽
其奔迸私賂山東首領意在邀功故也　丙申大理
寺丞趙彦㑘輪對乞擇守令上曰守令難擇監司則
每路只消擇三两人　丁酉命從臣曰一人禱臣于
天竺山　戊戌黄序奏前知江陵府直秘閣趙善培
昨以憲節兼帥㐮陽虜騎犯塞驚畏成疾易鎭江陵
不聞有一施設乃帶職名奉祠而歸詔善培落職
六月辛丑朔　癸卯盛章奏乞令諸路憲司歲終比
較州縣獄瘐死尤多者痛懲一二從之　乙巳臣僚
奏新知處州呂祖平頃以珍玩取媚權姦祖儉乃其
堂兄祖平恐為所累圖寫宗枝指為踈族用以自解
守江隂無善狀乞罷括蒼新命從之　丁未李安行
奏遴選愛民奉法者為郡守老成有風力者為監司
從之　袁燮違對奏蜀中不靖上曰秋髙馬肥是他
時月尤當為備夑奏云今日事勢迫切不容少繳
上四蜀帥不可不易又奏兩淮荆襄間近雖稍静然
不可忽上曰夷狄姦詐何可輕信燮奏云講和卻是
省事但虜人之意不專在歲幣難與通和上曰他擄
掠所得巳数倍於歲幣燮奏云誠如聖諭虜既不通
和中國尤當嚴備　庚戌月入氐　辛亥填星晋守
亢　乙亦有流星大如太白　辛酉詔湖州賑恤安
吉縣𬒳水之民　丙寅録行在繋囚
七月庚午朔日有食之　壬申右正言李止行奏
陛下雙隻皆視朝而延訪之時不乆早晚皆講讀而
作輟之日不常聴納雖不倦而議論之見於施行者
無幾奉養雖有節而帑藏之耗於浸欺者不察豈非
安於小康而有怠心乘之耶願陛下謹終如始以興
治功從之　給事中任希夷繳奏成都路運判梁給
輕信浮言驚優中書舎人黄宜奏知天水軍黄炎孫
負印先遁詔綸奪两秩罷炎孫迫三柣居於辰州
以集英殿修撰知平江府趙彦橚為寶謨閣侍制旌
其集事修舉也　甲戍監察御史蔡闢奏兵部侍郎
黃序遍厯臺諫嗜利無厭詔與祠禄監察御史王夣
龍奏國子司業林垌巽儒貪鄙乞行黜罷從之　歲
星入井　辛已詔知潼川府許奕與祠提刑丁必稱
罷以侍御史李楠言其皁郊之擾妄奏失實故也
乙酉以袁夑為編類孝宗皇帝寳訓官　壬辰詔進
知州真德秀官一等旌其擒捕海㓂之功也　丁酉
詔諸以贓罷母得輕受文狀遽改正必檢㑹元劾罪
犯輕重為之處分從李楠請也戊戌左司諫盛章奏
乞戒飭監司帥守凡日前差人僉㕔之人並令囬任
違者御史臺覺察受差人罷黜所差官例責罰從之
八月庚子朔　辛丑臣僚奏年来贓吏罰輕自免者
勿與祠鐫褫者勿叙復竄斥者勿近徙永不親民者
勿改正巳甚則施杖配佑籍之法乞下有司著為令
甲從之　癸卯權工部尚書胡榘奏事云　虜本無
能為陛下愛兼南北初未有征伐意内因　臣横議
外而邉臣邀功使邉境乆未安　上曰皆　希望
爵賞為國生事不可不戒以右丞相兼樞密使史
武兵以備緩急從之
九月庚午朔　癸酉蔡闢奏今從聚斂之臣永不例
於親民刻剥之將永不使之馭軍從之　己卯朝獻
　靈宫　庚辰朝享太廟　辛巳大饗于明堂赦天
雷　丙戌日入畢戊子月入井　巳丑歲星守
　壬辰監察御史王夢龍奏三邊移運之若謂如
某州點夫某州運米又指某州出卸渉厯三洲所運
不過捌斗計其資糧扉履點摘誅求之費常十倍於
八斗之直中産之家雇替一夫為錢四五十千下户
一夫受役一家離散乞責諸路漕臣增價就近和糴
以省陸運又奏朝廷近科降官錢委淮西漕司雇夫
移運而官吏奉行不䖍所給不敷樂就者鮮未免驅
廹乞嚴飭典餫之官凡所募雇必須寛計其程給卸
以時從之　丙申李楠奏二廣四弊一右選不問有
無出身不顧格法違礙皆睥睨符所二武弁雜流冐
辟縣令三選人入嶺例求速化旣就此得一削又改
辟它州四嶺右獨桂林似中州官游来者往往職隷
諸州身留八桂乞令各路帥臣監司有右列求辟守
令與夫改辟選人苟圖薦削不安本任者按奏鐫斥
帥臣監司自違戾者降責從之
彌逺為明堂大禮使參知政事鄭昭先為禮儀使簽
書樞密院事曾從龍為儀仗使吏部尚書李大性為
鹵簿使户部尚書薛極為橋道頓逓使　甲長以安
德軍節度使師嵒提舉萬夀觀　詔平江府新剏嘉
定縣分置五鄉可易以依仁循義服禮樂智守信為
名從守臣所請也　丙午歲星入井臣僚奏新除起
居舍人留元綱立朝傾險治郡荒滛乞寢新命詔與
宫觀　壬戌寶謨閣侍制新知興元府充　州路安
撫使聶子述内引朝辭上曰朕將付卿全　子述奏
臣材識凡下深懼無以稱塞　陛下使令之意　乙
丑臣僚奏前知黄州謝汲右識淺行汚乞寑召命詔
與宮觀　戊辰盛章李安行進對論敵情　詐願
陛下母以虜退為可喜日與二三大臣講明備禦
上曰邊備不先理㑹却遲安行奏兵法曰無侍其不
来侍吾有以待之上曰極是　臣僚言二廣大州城
池甲兵僅足自保至　池淺兵或不及百人
南俗易動中州姦盗率多配隷于此猝有竊發何以
待今世言武備者類於两淮荆襄介意而置嶺南於
度外臣恐如唐人每備西北不知其禍在於東南欲
望朝廷不惜小費於二廣要害去處葺浚城池練習
十月己亥朔　庚子李安行奏日者郊禋肆赦未幾
雷聲隱然皆由奉行之吏不能祗承德意督責己蠲
之租淹留應釋之囚沮抑參選之官敗將當誅而幸
免逃卒或貸而不問掩覆陣亡裦尅衣廪旣失軍民
之心遂激上天之變乞日與二三大臣講求布德修
令之意仍内委臺省外令監司帥守第覺察奉　詔
不䖍者並從之　壬寅恭謝于景靈宮　癸卯如昨
禮　以趙方為龍圖閣侍制仍舊京湖制置使大理
丞游九功遷官一等直佖閣知金州　己酉崇政殿
說書紫中行進講奏曰所講唐國風以後諸侯之事
也何足為　陛下道顧其所述有是非得失興亡
治亂之迹可以為後世規鍳者上曰卿以名儒勸講
異聞忠讜　壬子蔡闢奏科舉差官每患科名員少
乞博採科第學識衆所推重者以備考官之選從之
王夢龍奏邊郡幕職令佐雖考第舉員已足並須成
資受代　癸丑恭謝于太乙宮　甲寅賜武臣宴于
貢院　丙辰瑞慶節群臣上夀　丁丑賜文臣宴于
貢院　戊午夜大風　已未大燕集英殿　戊辰盛
章奏以　太祖　太宗　真宗　髙宗　孝宗　謹
學為法從之　詔两淮江浙監司帥守所部災傷州
軍合蠲放賑濟去處並從實以聞違者臺臣劾之
十一月乙巳朔　庚午命從臣日一人禱雨于天竺
山卿監郎官禱於霍山祠　辛未就命禱雨從臣卿
監郎官禱雪　壬申蔡闢奏今後慶宴母得託疾避
免從之　廣西經略鄒應龍奏知欽州林千之殺人
而食詔千之先罷仍限一月具案来上　癸酉袁夑
進讀　髙宗寳訓至為上極難處一事不合人情則
人得以議上曰人主作事豈可不合天下之心又讀
至凡進一人使人皆以為當用退一人皆以為當去
廼為允當因奏　髙宗聖意以為進退人才皆當合
天下之公論願陛下以為法上曰國人皆曰賢然後
用之此便是公論又讀至朝廷多是事急時許人賞
典事平後不能如所許與之甚不可也因奏向來諸
軍曾立戰功者賞猶未及徧行上曰人無信不立若
賞典不信何以使人又讀至功過不相掩則賞罰信
上曰有功則賞有罪則罰自是不可相掩　甲戌袁
夑進讀寳訓至王􁣣專事交結因奏將帥交結非能
自出家財不過掊刻軍士上曰今日將帥亦有此弊
何以成功又進讀吳璘功賞　寶訓云政有賞罰如
醫用藥不及則不能治病太過則傷氣要湏適中夑
奏曰自古人君治天下只是中道剛柔皆不可不中
上曰柔而不中為姑息剛而不中為霸道剛柔皆得
中為王道夑曰誠如聖諭　丙子填起入氐宿方口
星　袁夑進讀　寶訓云土豪等賞似太輕宜遞加
一等上曰此民兵邪夑奏曰即民兵也建炎間中原
䧟沒土豪多有能㩀險自守者虜不能破　髙宗所
以優賞之因奏王辛者即土豪也去年光州被兵辛
首立功以此知土豪可用　四川制置使董居誼奏
殘虜犯關知成州羅仲甲知西和州楊克家皆棄城
不守詔各削三官克家送居道州仲甲常徳府　已
卯以左翼軍統領楊俊為統制旌其過連獲賊㓂海
道肅清故也　辛巳刑部尚書徐應龍進讀續帝學
至詔講讀官遇不聞講日輪進漢唐故事有益政體
者二條仍旬錄申三省因奏近歲止進一條而不復
申省乞間以一二付外施行上曰所進故事便與輪
對劄子一同若有益於治道者當付出行之　壬午
蠲皇后殿置平江府長洲常熟田自嘉定十二年以
後稅租科敷等三年　袁燮進讀　寶訓至　上書
後漢光武紀賜右諌議大夫徐俯手詔曰卿近進言
宜熟看光武紀以益中興之治因思讀之十過未若
書一遍之為愈也燮奏云　髙宗所謂讀十過未若
書一遍此語有益聖德臣聞陛下龍潜時親書吕公
著十事宜時以此等語灑之宸翰上曰吕公著有十
事司馬光有五規柴中行因言臣向於宗寺恭覽玉
牒載陛下日書三百字不勝嘆仰　甲申校書郎袁
甫進對言欲圖外治當先内治所謂内治無他辨邪正
而已忠實者為正人䛕佞者為邪人知有人主知有
國家者為正人知有身知有私家者為邪人上曰然
又奏陛下若得正人以為國家用則朝廷根本既正
外患何憂不平上曰然　徐應龍進讀續　帝學至
　元祐三年五月詔權住進講八月范祖禹言昔唐憲
　宗不對學士两月李綘奏曰為臣等竊禄偷安之計
　則便矣其如陛下何應龍曰　范祖禹意謂人主深
　居間燕接見儒生之日少恐為近習所移故發是論
　大凡人主之學當以此心為先祖禹此後又有正心
　之說盖心正則萬事皆正惟　陛下留神　上曰祖
　禹愛君之切如此　乙酉袁燮進讀　寶訓建炎元
　年詔三省曰宣仁聖烈皇后保佑　哲宗有社稷大
　功姦臣懐私誣衊聖德其蔡確蔡卞邢恕蔡懋取旨
　行遣燮奏曰　高宗所以中興者只為能辨　宣仁
之誣治蔡卞邢恕等之罪君子小人至此方見明白
此所以為立國之本上曰邪正豈可以不辨向來止
為邪正不分所以致夷狄之禍又曰今日自是可為
之時變中行奏曰誠如聖訓天下事未有不可為者
中行人奏曰更在陛下奮大有為之忠上曰然　丙
戌太府少卿葛洪奏惠民五局以偽藥給賣詔監官
管淇陶大章閭邱椅各鐫一資潘師文展磨勘二年
　徐應龍進讀續　帝學至蘇軾所讀淳化二年
太宗皇帝謂侍臣曰諸牧監馬多死近取十數槽寘
殿庭下視其芻枺軾因進言馬不能言無由申訴
太宗皇帝深哀憐之民雖能言上下隔絶不能自訴
無異於馬四海之衆又非如馬可致殿庭惟當廣任
忠賢以爲耳目若忠賢疎遠民之疾苦無由上逹應
龍奏曰昔齊宣王不忍一牛之觳觫孟子謂其恩嘗
及百姓蘇軾因殿庭飼馬事廼言及民之疾苦是皆
遇物見意廣其君之仁愛者也上曰昔人開導其君
類多如此又奏曰今日之民困亦甚矣任牧民之寄
知此理者十無一二望陛下與二三大臣講䆒可以
寛民力者至於除授守臣之際亦乞審擇上然之　庚
寅皇太子講堂奏乞講尚耆從之　袁夑進讀　寳
訓云自古小人䧟害君子立為朋黨之論夑奏曰慶
元𥘉攻汝愚者謂之謀逆所用之人謂之逆黨汝愚
豈謀逆者上曰此時天下洶洶夑奏曰頼陛下聖明
察見誣㒺復奏曰逆黨之說既不足取信又撰一名
謂之偽學上曰此謂道學也若不立此名則無以排
䧟君子夑等奏誠如聖訓次進讀續　帝學元祐元
年司馬康講尚書洪範又用三徳哲宗問曰只此三
徳為更有徳起居舎人王巖叟喜聞玉音請書於册
夑奏帝王之學要發問周易言學以聚之問以辨之
中庸害博學之必曰審問之臣亦願陛下勤於訪問
上曰問則明日南至上不視朔
十二月己亥朔李楠奏知揚州應純之非守山陽背
公徇私揜將士功以私其子乞賜鐫罷從之　庚子
徐應龍進讀　寳訓至　昭慈皇后處瑶華宫事應
龍曰兹事其𥘉也人衆勝天及其後也天定能勝人
矣京城之變昭慈以廢居瑶筆不與北徒既而垂簾
聽政以位授之　髙宗豈非宗廟社稷之靈䕶祐之
乎上曰當時宮中所謂厭勝者烏有此理應龍奏曰
惟其不信即無是事若漢之武帝惑孰甚焉李楠奏
曰陛下聖明廼灼見無是理　癸卯李安行奏乞將
令年綱運應入浙者就江東三司截留科撥理為和
糴之數却責三司以元降糴本於浙西豐熟州郡就
便收糴徑觧豐儲倉或平江嘉興和糴倉祗還兌撥
之數其江東諸郡如建康太平池寕國廣徳等處守
料撥隷司農寺交納者亦許兊撥應副江上軍糧却
就行在支撥和糴米還司農寺支遣其部網賞格當
照地里差之次與推元賞從之　盛章奏祖宗之世
内藏所積或至三十庫三司有闕於此假貸　陛下
躬行節儉而内帑空乏諸州合解之數以囑托而䆮
虧主藏出納之司以肆欺而侵盗先朝修内司文厯
令赴比部驅磨元祐門御史上官均請復舊制令户
部太府並主行内藏檢察出納今士大夫顧忌無敢
言者不過以左右近習惡聞是說願陛下參酌成憲
令外廷覈内帑從之又奏雄勝軍統制侯汝楫御軍
無律赴授畏怯詔鐫二秩送軍前自効　甲辰以禱
雪蠲大理寺臨安府三衙私酤茶監贓賞錢　丙午
臣僚奏安豐軍教官何知昌化軍敎官張毅然备擅
離任入朝覔舉乞並罷黜仍乞下諸路監司郡守今後
敎官不得妄作訪求遺書差出及入簽幕從之　已
酉御射殿閱軍頭司武伎　庚戍月入井　辛亥徐
應龍進讀續　帝學至劉唐老言大學論入德之序
應龍奏曰能知是理然後可以推而逹之天下國家
唐老之言是也上曰大學之言甚切治體　甲寅袁
燮進讀寳訓至上䟦晉王羲之書蘭亭詩序云　覽
此叙因思其人與謝安共登治城安悠然遐賞想有
髙世之志羲之謂曰今四郊多壘宜思自効而虚談廢
務浮文妨要恐非當今所宜登臨放懐之際不忘憂
國之心令人逺想慨然燮因奏士大夫虚談廢務浮
文妨要最計利害　髙宗當紹興元年金虜方强中
國多故之時發為聖訓今殘虜未平邉烽未息願
陛下體　髙宗之意激厲士大夫　上然之丙辰徐
應龍進讀寳訓至紹興三年殿中侍御史常同言
六曹長貳拘守繩墨宜少假以權使得隨宜裁决
上曰國朝以法令御百執事有司奉法而不敢以私
意更令祖宗成憲不敢改也應龍奏曰常同之言誤
矣若使得從權裁决豈復有成法乎上深然之又讀
續　帝學至吕大防等奏人君之要在乎知人若以
正為邪以小人爲君子則不可應龍奏曰姜公輔天
下皆以為君子而德宗乃以為賣直盧杞天下皆以
為奸邪而德宗乃以為忠亂亡相繼未有不由於是
上曰君子小人最為難知彼小人者亦能發君子之
言當即其事而觀之　己未以禱雪命大理寺臨安
府三衙决繋囚两浙州縣亦知之庚申徐應龍讀續
帝學至　仁宗皇帝與講讀官講詩至誰能烹魚溉
之釜􁃺謂侍讀丁度曰老子云治天下若烹小鮮謂
此也應龍奏曰烹魚煩則碎治民煩則亂詩言誰能
烹魚者乎但滌其釡􁃺而已　仁宗皇帝四十二年
安靖之治豈非自此言而推之耶今日為　陛下牧
養斯民者以苛察為明以督促為能望陛下時有
以丁寕訓飭之上曰然　壬戌給諸軍薪炭錢
甲子以雪賜輔臣燕于尚書省　是歲㫁死刑一百
六十八人
後村先生大全集卷第八十二
後村先生大全集卷之八十三
　玉牒𥘉草
　　　寕宗皇帝(嘉定十二年)
正月戊辰朔上不視朝文武百僚赴大慶殿朝賀
聶子述除寶謨閣直學士四川制置使兼知成都府
己巳不視朝　癸酉袁燮以己見進對論豫常燠若
時雪未應由逸豫之故願陛下至誠感格庶幾天意
可回上曰每日在禁中焚香致禱燮奏古人應天以
寳要湏修政事進忠良屏邪侫此應天之實也上曰
人臣来說者少不来說者多朕只要人来說　乙亥
大風　戊寅袁燮進讀　寳訓至御史中丞趙鼎䟽
論宰相吕頥浩過失燮奏祖宗立國規模以大臣爲
股肱心膂任以大政故大臣得以行志以臺諫爲耳
目無所不言故大臣不敢爲非上曰此所謂言及乘
輿則天子改容事関廊廟則宰相待罪則上下之精
不通則爲否卦若臺諫不言何縁得知朕只要人来
說　吏部引見計黌等三十九人詔並改合入官
蔡闢奏乞申嚴百官出入局之節及常朝後殿四參
之禮從之　壬午下詔貢舉　甲申盛章奏朝廷每
給知糴犒賞並以銅劵而两淮州郡將帥率以鉄繦
折支物貴繦輕實原子此乞嚴行戒飭　李安行奏
近有指揮凡逃絶田産為民冒耕若請佃在戸者並
令召賣拘錢觧封椿庫官吏奉行過當開告訐之門
立剗奪之令所在怨嗟且逃絶田已經紹熈間置局
出賣嘉定間嘗再根括為錢不過一百八十萬緡而
巳乞下諸路應紹熈四年以前請佃之家不乆租課
者並免估賣其因近䧏指揮為人剗買者給價還剗
買之人並從之　甲午吏部引見馬任仲等二十三
人詔並改合入官　袁燮進讀續　帝學至上官均
言明君操術自有至要盖好學則明天人之道通古
今之變好問則察郡臣之情達天下之政燮奏上官
均之言可謂切當臣願　陛下勤於訪問柴中行因
言亦湏觀其所問之人問於正人必能盡忠問於邪
人反為正人之害上深然之燮奏人之邪正亦不難
知但觀其所言為巳乎為國乎則邪正判矣　丙申
李安行奏知婺州趙㦛夫褒歛析秋毫每日輪官受
輪別貯出剩即其多寡以課能否其折價也每石以
七貫而囬糴軍糧也以三貫二百軍民怨嗟詔罷之
二月戊戍朔　庚子太白晝見　袁燮進讀　帝學
崇寕三年幸太學遂幸辟雍御製辟雍記宣和四年
幸秘書省次幸秘閣燮奏當時興學崇儒如此未幾
乃有夷狄之禍何也皆由邪正不明是非顛倒雖崇
儒學亦無益柴中行言當時所作事不過止是觀美
初非務實何以能遏夷狄之禍　辛丑徐應龍進讀
寶訓至紹興八年上謂輔臣廣南去朝廷逺宜精擇
郡守奏云臣前此两試廣郡親見其間武臣爲郡者
狼籍殊甚李安行奏云右科人止三任便可入廣郡
此文臣甚優上曰此等人未練歴不宜輕卑以郡
癸卯徐應龍因進讀奏云前讀資治通鑑所載仇士
良事陛下能記之否上曰士良歸老語其徒云天子
不可令閑暇暇必觀書見儒臣則納諫智深慮逺吾
属恩薄而權䡖矣應龍云陸下能記此天下幸甚
庚戍曾從龍徐同知樞密院事江淮宣撫使禮部尚
書任希夷徐端明殿學士僉書樞密院事兼二子賓
客　癸亥以武師為道池州副都統制　甲子臣僚
奏前四川制置使董居誼料敵無先見臨事無豫備
蜀人怨之深入骨髓乞寑召命從之
三月丁卯朔太學愽士樓昉面對讀劄至事力不敵
猶當掩撃攻刼口奏云虜欲求和皆非實意若不能
自立崖岸彼豈肯退聴上曰當立些崖岸又讀至
變官軍怯懦之習口奏云若　朝廷能駕馭将帥能
激昻官軍人人敢戰山東一邉自然不㑹頭重上曰
然　己巳鄭昭先除知樞密院事曾從龍參知政事
並兼太子賓客　戊子大理寺丞梁丙䧏两官罷以
臣僚論其暫守楚州短於御衆激使携故也　辛卯
夕有流星如太白　壬辰知沔州兼利西安撫丁焴
特轉朝奉大夫直龍圖閣賞其誅李好古之功也好
古為利路副縂管擅斬統制張斌領兵二千徑下沔
州或言其謀害張威張虎焴執而誅之故有是命其
後乃有言好古冤者　癸巳徐應龍進讀　寳訓至
建炎三年環慶帥王似言陕西六路帥乞皆用武臣
帝曰如范仲淹亦不在親臨矢石應龍奏云如丁焴
在沔州臨事深識權變若邉頭盡得若人而用之復
何患上曰此人殊有謀略　甲午袁燮進讀寳訓至
御筆督諸將進兵事爕奏近日諸將多不肯向　前
有領兵数萬端坐两月更不出城一歩者冝戒飭之
又讀續　帝學至程瑀侍讀隨事者明其說上曰近
年侍讀不進講義得卿每事敷陳甚善燮因奏觀程
瑀事則知向来讀官亦進講義也上曰只讀一遍則
無益於事
閏三月丙申朔　袁夑進對因賀生禽偽駙馬燮言
若當時與虜講和安得有今日之事上曰若講和則
鋭氣銷鑠燮奏人主鋭氣豈可銷鑠　己亥臣僚奏
吏部郎官康仲隷以儒自名中實峭深前守天台無
善狀詔仲隷與祠　辛亥柴仲行進講羔裘大夫以
道去其君之詩言古人三諫不用而後去之此所謂
道去其君也上曰人主容納諫爭則人臣得以行其
道壬子袁夑進讀寳訓至上言劉錡順昌之勝
未為善戰錡之所長在於循分守節又稱李寶非惟
驍勇其心術亦可倚杖燮奏髙宗選擇將帥專取其
用心此乃萬世人主擇將之法柴中行亦言安豐受
圍甚乆𥘉未嘗出戰却稱大㨗十数上曰被圍七十
餘日乃敢欺罔如此　庚申袁燮進讀　寳訓至手
詔三省今後侍　有闕選師臣及第二任提刑資序
者卿監郎官闕選監司郡守有政績者燮奏　髙宗
此詔可謂得人主用人之要盖必經歴外任然後通
練世務上曰更迭之法誠不可廢次讀録忠義門燮
奏蘇軾有言平居有犯顔敢諫之士則臨難有伏節
死義之臣今日立朝之士偷免苟容者多只觀輪對
便自可見上曰此只見為爵禄燮奏　陛下更宜崇
奨莭義
四月丙寅朔　辛未前知袁州鄭自誠奏事論苟同
之弊上曰雷同最是今日大患自誠奏轉移之機全
在陛下　壬申填入氐房口　癸酉月入太㣲垣
臣僚奏成都提刑周居信𬒳召絫月遷延營私乞寑
召命從之　甲戌臣僚奏知池州葉凱以酷濟貪乞
行鎸斥從之　詔諸道提點刑獄以五月按部理囚
徒　癸未朝献景靈官　甲申亦如之　辛邜參政
政事曾從龍除職與宫觀　太常議故相余端禮謚
曰忠肅　壬辰知樞宻院事鄭昭先兼叅知政事盛
章奏大府卿四川縂領王鈆姦險貪惏隱匿糴本
祠牒科諸路夫錢数百萬蜀民怨咨皆謂一年而取
十年之賦制帥庸懦鈆每侵撓其事權禍流四蜀歸
装捆載舳艫蔽江乞重賞典憲詔鎸三秩罷之　癸
巳李楠論曾從龍𬒳命宣威遷延卜日乞寑除職予
祠之命又奏董居誼誤國害民出蜀席卷乞重行黜
責並從之居誼裭職鎸三秩　甲午福州觀察使李
貴進右武大夫爲興元都統制
五月乙未朔以鄭昭先權監修國史日歴同提舉編
修勅令　丁酉詔朕紹累聖之綂撫九有之師信不
足以睦鄰威不足以制敵醜虜匪茹輕啟於兵端生
民何辜重罹於荼毒空國以逞仍年于兹徃来迭擾
於三埀大小不知其幾戰頼天意厭亂之乆而人心
助順之多我武用張彼氣自奪果速鯨鯢之戮遂空
狐兎之群漸底晏清少寛憂顧然念創殘之後尚多
愁嘆之聲室廬既墟婦子不保民力困而轉輸未巳
農時失而賦役未蠲扞邉死事之家盍朌䘏典臨陣
血戰之士當議優恩或失律而逋逃或乘時而嘯聚
悉䟽禁網用穆迓衡於戲除戎器戒不虞敢廢修陳
之政發徳音下明詔共為安集之圖咨爾群倫體予
至意應两淮京襄湖北利州路沿邊諸州軍府縣鎮
曾經蹂踐驚擾及轉餉勞役去處恤死節赦罪囚蠲
租賦各有差　辛丑以武功大夫忠州團練使張盛
為右武大夫揚州觀察使依前沔州都統制　癸卯
袁夑進讀續帝學至迪功郎朱熹辭召命乞嶽廟上
曰熹安貧樂道改合入官主管台州崇道觀燮奏熹
累召不至而孝宗亦重之自初官即與改秩可見崇
儒好賢其後入為侍從出典方靣又嘗擢置經筵當
陸下龍興之𥘉實為講官上曰記得朱熹在經筵即
是朱在之父燮同說書柴中行奏陛下記得朱熹
如此其子猶在罪籍本無大過陛下能抆拭而用之
亦足以見不忘忠賢之後上然之　臣僚奏監　州
縣期㑹不報動渉歲年乞詔省部攷覈稽遲必罰無
赦從之　甲辰以扈再興爲鄂州副都統制　乙巳
利西路安撫司言和州鄉貢進士何大用等三十四
人狀乞將權知郡趙彦呐優加旌異詔彦呐特轉两
官知西和州　丙午袁燮進讀續帝學　孝宗皇帝
聖訓云朕常語東宫徳性已自温粹須是廣徳讀書
濟以英氣則爲盡善夑奏人君之徳固以温粹爲本
然不濟以英氣則無以立大事決大疑惟有英氣則
有英㫁而人主之徳全矣欲全此徳非學問不可此
孝宗所以言廣讀書也上曰此事全在學問　丁未
徐應龍等奏進讀先朝范祖禹听進帝學徹卷乞宣
付史館從之　己酉詔安邊所没入寳應縣韓侂胄
田五十九頃撥充忠義人耕種從淮東提刑賈渉請
也　辛亥以崇信軍節度使開府儀同三司萬夀觀
使安丙為保寕軍節度使依前開府儀同三司四川
宣撫事兼知興元府利東路安撫使　己未秘書監
柴中行輪對奏近上官職湏親出陛下手然後權歸
於上又奏古之用人謂之尊上帝上曰只是要無私
不用非人也又奏三學伏闕此事不可含糊湏早處
分大抵公是公非合於人心則人心自平上曰然又
論邉事臣觀邉庭種類至多使殘虜滅亡亦湏数十
年不定朝廷卒未有息肩之期安可一日少忘邉備
今偷安之徒只欲苟自前富貴豈復頋　陛下宗廟
社稷子孫計哉又今日大患最在虚誕使邉備失措
置難倚仗上曰湏是慤實理會因奏山東人雖受莭
制就招刺然亦不可置之腹裏況隂誘韃人是再添
一山東也又論公生明偏生暗此心一偏邪正是非
貿亂雖欲知之不可得矣此是知人之法然必在人
主先明其徳然後邪正是非不能亂　上然之　癸
亥以進讀續帝學終篇賜宰執講讀修注官燕于秘
書省　詔令侍從两省臺諫各擇文武可用之才二
三人姓名来上籍於中書隨才任使
六月甲子朔臣僚奏尚左郎官陳天宜昬眊跛倚與
宫觀　乙丑臣僚奏新除太常少卿蔡闢未嘗試邑
昨除臺察冒然居之彈擊多私意出臺有怨言詔與
宫觀　丙寅録行在繋囚　丁卯權工部尚書胡榘
禮部侍郎袁燮並罷以右諫議大夫李楠殿中侍御
史盛章右正言胡衛監察御史徐龜年張次賢言其
和戰異論侍班漏院㑹食公堂紛爭求勝釁開明黨
害及國家故有是命庚午以隨州棗陽縣為棗陽
軍從京湖制置趙方請也　辛未太白晝見　乙亥
以嗣濮王不嫖薨輟視朝　庚辰太白入井　壬辰
臣僚奏軍器監黎伯巽傾詐兵部郎中髙禾當華髪
之年有嬰孺之嗜刑部郎中趙彦适權姦之甥乞並
與郡著作郎陳黼憒憒無聞與参議官大理寺正沈
繹丞蔣誼與宮觀並從之　詔朝士𥙷外推殿試前
三名省元釋褐狀元朝蹪稍深許之為郡餘未經作
邑人非三丞二著權郎且與通判差遣　癸未李楠
奏前江淮制置使李珏權重謀疎泗上之役實珏逼
行損國家威重啓夷狄卿心乞候服闋奪職仍乞沿
江两淮各制置使其有官序尚卑資望猶淺則姑命
以副使從之　丁亥命從臣日一人禱晴於天竺山
卿監郎官禱于霍山祠　詔二廣監司應闕官去處
不許白帖差攝巳差人限两月赴本司陳毁違者追
冒請俸給計贓坐罪　己丑張次賢奏申嚴胄試假
託宗枝遷就服屬之敝從之　辛卯太白經天
七月甲午朔　壬寅進信陽軍守臣趙綸官二等旌
其守禦之勞也　太白歲星合于井　辛亥宣繒奏
董居誼誤國罪天僅降三官落職未足示懲詔居誼
更降两官送居水州　甲寅盛章奏乞先降糴本令
臨安府两浙漕司差人還至極邉諸郡廣糴米觧以
寛淮民從之　臣僚奏池州副都統制武師道誔謾
無勇詔罷之　庚申蠲天水軍嘉定十一年分貢瑞
慶節銀絹以經虜㓂焚湯故也　辛酉光州奏虜犯
光山縣知縣許泊權統制韓貴叶力捍禦貴鏖戰屢
捷以寡不敵衆陣殁泊守城不屈而死詔贈泊武翼
郎貴修武郎並與一子承信郎仍各給其家錢千緡
八月甲子朔　丙寅胡衛奏今後該封襲嗣濮王安
定郡王之人令寓居州軍審驗堪拜跪者津遣至宗
正司銓量都堂審察令奏事訖取旨除授或序當承
襲不堪拜跪者特轉一官與一子恩澤却於以次入
選襲又奏選擇老成更練之人爲知宗並從之詔户
部申嚴州縣受租苛取之禁漕臣察其違者劾之
庚午臣僚奏江西浙東等處和糴並以一色官㑹近平
抑配乞以金銀品格從之　壬申太白犯權御女星
　甲戌詔四川制置司依舊利州置司令安丙往來
興元府等處措置邊面　丁丑太白犯權左角少民
星　壬午蠲建寕府七縣嘉定七年至九年第五
等户積欠稅租為緡錢十萬從守臣史彌堅請也
癸未月入井　甲申月犯熒惑　庚寅斈楠奏朝紳
進對監司守臣僚上五事與夫草茅獻議多有可采
而未及行乞置籍記録委官考察其可仃者條列取
旨從之
九月癸已朔　庚子侍讀徐應龍讀寳訓有自東京
來者云張九成投偽齊帝曰朕固知其不然應龍奏
曰非高宗聖明九成必遭中傷上曰飛語烏足信又讀
張常先汪召錫莫汲范洵等告訐帝曰可並與追削
編置應龍奏曰詩云取彼讒人投卑豺虎　髙宗可
謂深得詩人疾讒之意上曰此誠可為子孫家法
甲辰李楠進讀　寶訓至帝諭輔臣曰朕欲治贓吏
須檢舉祖宗舊法先告諭庶行之不暴上曰祖宗治
贓吏至棄市楠奏髙宗嘗曰不必至此笞黥足矣繼
今有贓敗者乞並遵高宗聖訓杖脊流之嶺表　乙
巳徐應龍進讀通鑑至吳起為將與士卒最下者同
衣食分勞苦卒有病疽者起為吮之應龍奏曰昔之
將帥與士卒同甘苦得其死力今之將帥事掊尅而
不恤士欲其臨危劾命得乎惟　陛下嚴戒飭之
癸丑詔令皇城司招刺三百人配填親從等闕　省
衢州西安縣西尉置龍游縣主簿從臣僚諸也乙卯
以皇叔保康軍節度使開度儀同三司嗣秀王判大
宗正事師禹為少保保寕軍承宣使知閤門事楊石
為保寕軍節度使奏國軍承宣使知閤門事楊谷為
奉國軍節度使　徐應龍進讀寳訓至紹興二十六年
樊光遠進對云近投荒者還官職物故者復資品録
子孫又帝諭輔臣曰往時士子或上書忤秦檜押本
貫或它處聽讀致妨應舉可並放逐便上曰當時秦
檜用事在朝賢者斥逐去盡應龍奏曰　髙宗旣為
之復官職錄子孫至於聽讀士人亦令逐便恩亦厚
矣陛下觀書能察及此公道幸甚　丙辰月入太微
垣　己未建康都統許俊奏前軍統領張世忠策應
濠州畏怯逗撓委棄衣甲詔張世忠鐫三官降準備
將　辛酉臣僚奏沿邉令尉須年六十以下方許差
注見任人令各州察其疲老不堪任使者赴部别行
注授從之
十月癸亥朔　甲子朝獻景靈宮　丁卯臣僚奏乞
戒勑監司郡守各察其屬舉賢紏惡歳終具數來上
省部置籍稽考違者臺臣覺察重罰從之　己巳詔
權殿前司事務王端理獻錢㑹叄拾萬貫令本司樁
管　庚午月入羽林　辛未張次賢奏淮西陸運舊
分两路東路自安豐運至無為無爲運至廬廬運至
濠西路自蘄運至黄黄運至光地之相去各不下三
百里半月可以往復民亦樂趍近歲邉吏措畫乖方
東路之夫遣往西路甚或不給路費顛踣道路乞戒
勑諸司勿得越境借夫諸邉吏假軍期科優者必罰
無貸從之　甲戌工部郎中張午進對奏前此方面
之臣及江淮諸將類無可恃當急收賢望㧞用智勇
上曰然又奏内帑之積無餘版曹之用不繼上曰内
帑誠不及向來午奏聖德恭儉宜貫朽粟紅今中外
之財皆若不足必有其故當節用不當取民上曰誠
是又奏邊事上曰蜀中兵火可念午奏陛下軫念遐
遠如此天下無十全之利圖事揆䇿固當惟目前之
安而銷患制變亦不可不熟計其後上曰當慮後
戊寅以瑞慶節賜武臣宴于貢院　庚辰群臣上夀
　辛巳賜文臣宴于貢院　癸未大燕集英殿　丙
戌李楠奏乞下提舉常平司申嚴州縣推排陛下降
之法違者憲漕互察以聞從之　辛卯胡衛奏知
欽州林千之殺人為饌乞差大理寺官審勘　上曰
然又奏乞令四蜀守臣各修軍政廂禁軍弓手之籍
闕者日下招填仍令逐路帥臣督察其奉行不䖍者
從之　臣僚奏淮東刑提刑兼知揚州洪汲退縮辭
難乞别與州郡從之時朝議移帥閫于楚州汲有異
論故也
十一月癸巳朔　丁酉以雪賜輔臣宴于尚書省
徐龜年奏前王管川秦監牧公事趙彦綰靳吝本錢
不盡支散致四都統司戰馬闕數乞寑彦綰召命從
之己亥日南至御史德殿羣臣朝賀有流星天如太
白癸卯詔臨安北山劔門嶺今後毋得於其所鑿山
伐石以張次賢論其泄山川隂陽之氣故也　甲辰
遣大理正孫涇鞠林千之獄于全州辛亥以少傳岳
陽軍節度使充萬夀觀使永陽郡王陽次山為太保
安德昭慶軍節度使進封㑹稽郡王致仕㝷薨輟視
朝二日贈太師　戊午以前四川安撫制置使聶子
述為寶謨閣侍制提舉江州太平興國官給事中宣
贈奏子述入蜀之𥘉不能拊定潰卒乃悉誅之激而
亂害及王人驚惶奔竄僅以身免乞將子述奪職罷
祠從之　已未李楠奏於無事為有事之備上曰極
是寕有備而無事不可無備而事至無所措手楠奏
殘虜雖巳埀亡冝加意設備上曰困獸猶闘　壬戍詔
置安邉所幹辨公事一員臣僚奏今後宗室監試無
官應舉照鎻應以七人取二人省試乞下禮部將三
舉所放數上之朝廷如取應例立為定額從之
十二月癸亥朔　甲子臣僚奏塩官縣海潮衝突沙
岸傾􁩫去縣逼近人皆皇皇乞行下浙西諸司築􁬷
仍撥上供錢米為工役費從之　丙寅著作郎陳德
豫進對奏畢上曰人主緊切無出敬天親賢二事卿
言極當　辛未詔以歲晚嚴寒出豐儲倉米三萬石
賑贍臨安貧民　詔省闈增置㸃檢試卷官二員專
考宗子試卷　辛巳胡衛奏權刑部侍郎何剡乆若末
疾弗為去就詔剡與宫觀　乙酉臣僚奏乞飭泉廣
二司及諸州舶務除依條抽分和市外母得和買違
者計贓論從之　丙戌臣僚奏乞諭三邉制帥逐路
帥臣搜訪偏禆之有武勇智慮者奏聞令樞密院審
察陛擢從之丁亥臣僚奏前知瓊州楊炎正大言無
實激成黎人之變知貴州陳士廉專事欺誕妖㓂跳梁
副吏何彬為賊謀主而不能察詔炎正士亷各鐫一
秩罷之又申嚴京官臺参之制謂如有過犯未改正
者本臺未與放參銓曹注擬亦視臺關為準今或於
未應參選徑欲參臺乞下臺部自今京官劾罷元犯
應二年若一年半參選者與仍舊外其有限半年放
參者並展作一年從之　戊子臣僚奏戰士殁於行
陣者増支請給一年半因傷歸栅身死者増支九箇
月而孝糧两月在其外此開禧二年嘉定十一年旨
揮也近歲主將諱敗陣殁者因傷歸栅者云病死請
給截日住支老幼轉為乞丐乞下諸軍病革此弊從
之　己丑以陳立為興元副都統制程信為利州副
都統制　是歲两浙路户二百八十九萬八千七百
八十二口五百八十三萬九千七百八十七福建路
户一百六十八萬六千六百一十五口三百四十八
萬九千六百一十八㫁死刑一十八人
後村先生大全集卷之八十三
後村先生大全集卷之八十四
　商書講義
盤庚中
盤庚作惟涉河以民遷
　作起也諭民以必遷之意
乃話民之弗率誕告用亶其有衆
　話善言也蘇氏曰民之弗率不以政令齊之而以
　話言暁之仁也亶誠也以誠意大告於衆
咸造勿䙝在王庭盤庚乃登進厥民曰明聽朕言無
荒失朕命
中上二篇正義以爲未遷時事吕氏以中篇爲已
　離舊都未至新邑方有懐上之思未見安居之樂
　盤庚於中路使民造庭聽我告諭而無敢慢䙝王
　庭盖道路中行言如周禮掌次是也吕說得之
嗚呼古我前后罔不惟民之承保后胥慼鮮以不浮
於天時
　承順也言我先王順從民欲民亦保我先王而與
　之同其休戚浮行也言君既恤民之憂民亦行君
　之令君與民皆行天時
殷降大虐先王不懐厥攸作視民利用遷
　虐災也言邑居墊隘水泉鹹鹵懷思也言先王不
　思故居厥攸作猶言􁅦庚作視民有利則用徙
汝曷勿念我古后之聞
　言先王遷事
承汝俾汝惟喜康共非汝有咎比于罰
　言我法先王順汝欲使汝安且樂非謂汝有咎惡
　徒汝比近於殃罰之
予若籲懐兹新邑亦惟汝故以否從厥志
　言予所以召呼懐來新邑之人者亦惟以汝故也
　將使汝乆居而安以大從汝志
今予將試以汝遷安定厥邦
　旣渉河而遷矣猶言將試以汝遷以觀安定與否
　吕氏謂於此見盤庚不自用處
　　臣按商之都邑世有河患湯已前勿論矣自湯
　　至盤庚凡五遷夫思患預防君之還慮安土懐
　　居民之淺見臨以君令孰敢不從而􁅦庚之弗
　　率者登之進之而不鄙夷話之告之而無忿疾曰
　　天時曰降大虐謂天峙當遷非人所能違也曰
　　古我前后曰古后之聞謂先王嘗遷而非自我
　　作古也曰先王不懐雖先王不思此上矣曰視
　　民利用遷曰俾汝惟善康共盖欲利汝非以害
　　汝欲汝安且樂非欲汝勞且怨也曰惟民之承
　　曰承汝曰亦惟汝故曰丕從厥志皆屈已以順
　　民非强民以從已也古者行利民之政尚恐人
　　情之疑信必耳提面命使之洞暁後世為咈民
　　之事不計人情之違順但勢驅威迫刼以必從
　　嗚呼此盤庚所以為賢王歟
汝不憂朕心之攸困乃咸大不宣乃心欽念以忱動
予一人爾惟自鞠自苦
　所困謂我心憂汝汝乃大不布腹心以誠敬感動
　我徒然胥怨自敢窮苦
若乘舟汝弗濟臭厥載
　不遷之害如舟在中流不渡臭敗所載之物
爾忱不屬惟胥以忱不其或稽自怒曷瘳
　汝忱不能上逺又不能考其利害及淪胥禍至但
　自怨怒疾何以瘳
汝不謀長以思乃災汝誕勸憂
　不計遠慮患而樂於危亡
今其有今罔後汝何生在上
　有今無後何以乆生
今予命汝一無起穢以自臭
　命汝一徳一心也起穢自臭正義以為覆述上文
　臭厥載之意
恐人倚乃身迂乃心
　正義曰倚曲也迂廽也恐汝為人所誤身心廻曲
　不欲遷徙
牙迓續乃命於天子豈汝威用奉畜汝衆
　言所以遷者欲迎續汝命于天欲養汝衆非以威
　脅
　　臣謂邑居墊隘水泉鹹鹵民之通患非君之私
　　　憂是時君民皆遷徙皆勞苦君軫民之患而民
　　　不恤君之憂妄相扇動至於不忱不敬故盤庚
　　　反覆告戒比之上篇尤為深切乘舟者期於濟
　　　弗濟則所載之物臭敗於中流矣行道者期於
　　　至弗至則飬生之具蕩析於半塗矣胥忱言懐
　　　安必死於溺也曷瘳言胥怨何損於病也勸憂
　　　猶孟子言安其危而利其災樂其所以亡也有
　　　今罔後猶俗言有今日無明日也自鞠自苦自
　　　怒自臭言自作孽也倚乃身迂乃心言麴利避
　　　害當勇猛而决裂不當廻曲而前却也廻曲二
　　字乃民心述惑而然曰欽曰忱曰謀曰思皆自
　　其心之述惑者而啓廸之使之暁然更相告語
　　云去舊邑至新都溺者更生矣病者有瘳矣憂
　　者恕者鞠者若者皆樂業矣不遷之害如彼遷
　　之利如此汝盍知所擇乎曰迓續汝命曰畜養
　　汝衆曰予豈汝威其意愈確認親切而其辭愈
　　雍容和緩三代君民與相之際情文如此視秦
　　漢以下詔令不侔矣
予念我先神后之勞爾先予丕克羞爾用懐爾然
　言我先哲王撫勞爾之先人我今亦欲養汝念汝
　而然
失于政陳于兹高后丕乃崇降罪疾曰曷虐朕民
　陳乆也腐也若乆予此則將腐敗而後已我高后
　將重降罪疾於我曰何爲不遷以虐吾民
汝萬民乃不生生曁予一人猷同心先后丕降與汝
罪疾曰曷不曁朕幼孫有比故有爽德自上其罰汝
汝罔能廸
　汝不念生生之計與我同心謀遷我先后又將重
　降罪疾於汝曰曷不與我幼孫相親比以徙乎幼
　孫盤庚自謂也爽德言先后眀德在天心罰汝汝
　將何辭
古我先后旣勞乃祖乃父汝共作我畜民汝有戕則
在乃心我先后綏乃祖乃父乃祖乃父乃㫁棄汝不
救乃死
　汝為我養民乃有殘民之心鬼神之所京絶也言
　汝父祖亦不祐汝
兹予有亂政同位具乃貝玉乃祖乃祖丕乃告我髙
后曰作丕刑于朕孫廸髙后丕乃崇降勿祥
　亂治也蘇氏曰凡吾亂政同治之臣敢利汝貝玉
　則其祖當告我高后而誅之古者君民通稱朕故
　　臣民之孫子曰朕孫
　　　臣按上篇已有此論至此又再三申言之謂遷
　　　非已意乃我先后及汝乃祖乃父之意汝違我
　　　可也我先后其可違乎汝祖父其可違乎曰神
　　　后曰髙后曰先后泛指先王嘗遷者非專指湯
　　　也曰罪戾曰㫁棄曰丕刑曰不祥言必至之禍
　　首及我次及汝也曰乃祖父告我髙后說者以
　　為商俗明鬼假設是辭非也正義曰不從君為
　　　不忠違祖父為不孝欲其從君順祖陳忠孝之
　　義以督勵之其說甚正臣深味此章竊以為
　　物本天人本祖君民之分雖異其情一也遷國
　　大事念昔先王與汝先人經營創造之難今我
　　與汝䟦履道路之勤大而生生之業㣲而貝玉
　　之類悉為區畫通君民為一家合上下為一心
　　想聞其語者油然動其焄蒿悽愴之心洋洋乎
　　如在其上如在其左右矣我　仁宗嘗語王素
　　曰朕　真宗子卿王旦子深得此意
嗚呼今予告汝不易
　易字正義讀為難易之易與下文意貫王肅觧為
　變易之易亦通
永敬大恤無胥絶遠
　蘇氏曰遷國大憂也君臣與民一德一心而後可
　相絶遠則殆矣
汝分猷念以相從各設中于乃心
　群臣當分明相與謀念和恊　以相從設中猶言
　立的也
乃有不吉不廸顚越不恭暫遇姦宄
　謂不善者不道者犯上者奪人之貨者左傳曰亂
　在内為姦在内為宄
我乃劓殄滅之無遺育無俾易種于兹新邑
　當割絶滅之勿遺種於新都
往哉生生今予將試以汝遷永建乃家
　正義曰長立汝家謂賜之以族卿大夫稱家臣曰
　非也臣民通稱家
　臣以爲此章乃詰上文訓告之辭永敬大恤即前
　所謂殷降大虐惟胥以忱也無胥絶遠即前所謂不
　曁予一人猷同心也汝分猷念以相從即前所謂
　汝不謀長以思乃災也丁寕告戒詞窮理盡然後
　使之設中予心盖人心各有中正之理昔迷而今
　悟昔違而今順繋乎此中之設與不設而已旣悟矣
　旣順矣旣遷矣然而猶有不善者不道者犯上者奪
　人之貨者是下愚不肖不可話言之人然後殄滅
　之刑行焉或曰此言與予豈汝威之意若相反臣按
　正義曰惡種在善人之中則善人亦變易為惡故
　必絶其類又曰易種猶今之俗言相染易其說甚
　精確曰往哉生生曰汝何生在上曰汝萬民乃不
　生生凡三言之謂遷以利民非止利君也曰今予
　試以汝遷永建乃家曰今予試以汝遷安定厥邦
　凡再言之謂將為臣民建家非止為國定都也字
　字句句起結相應昔人乃謂盤詰聲牙詰曲難讀
　臣所未喻
盤庚下
盤庚旣遷奠厥攸居乃正厥泣
　奠其所處正郊廟朝社之位
綏爰有衆曰無戲怠懋建大命
　綏撫也撫字之曰不可戲狎怠惰勉為子孫長乆
　之計
今予其敷心腹腎膓厯告爾百姓於朕志
　古注曰輸忱于百官臣曰非也臣民通曰百姓
罔罪爾衆儞無共怒協比䜛言予一人
　罔罪原之也無共怒以謗我
　　臣按上篇乃未發舊都其詞詳次篇乃方在中
　　道其詞嚴下篇則已至新都其詞和詳者陳古
　　先設譬喻以暁之嚴者欲作丕刑劓殄滅以齊之
　　和者則撫綏之矣罔罪之矣古語有之民生在
　　勤况國都初建諸事草剏廬舍未備噐用猶闕勤
　　苦植立庶可堅乆游戯怠惰朝不謀夕矣大命
　　何以建乎方其未發未至也浮言胥動聒聒險
　　膚者不迪不吉者姦穴者實繁有徒　不免以
　　禍福刑罰恐動之今居已奠矣位已正矣前所
　　　謂浮言險膚姦宄之人豈能無丕刑殄滅之人
　　　恐故又敷予心腹腎腸告朕志以安之正義曰
　　　恕其前愆與之更始也人情多含忍於事急之
　　　時而發洩於事平之後此臣民之所以憂慮而
　　　盤庚之所以不得不委曲反覆告諭之也臣民之
　　　聞此言可以無怒矣無謗我矣前二篇無非出
　　　於心腹腎腸至此又申言之者盖君民之情當
　　　表裏明白洞逹不可有纎毫瞭昧疑惑豈惟遷
　　　都凡事皆然　太祖皇帝聖訓有云少有邪曲
　　　人必見之近日朝野共憂者二事其一曰定大
　　計如區處内學雖聖意先定必待明詔赫然而
　　後中外愜志其一曰去小人今天下公論以為
　　稔惡怙權過於檜侂者宸衷固以洞照終未發
　　為播告見之施行臣民惶惑至今恐非敷心腹
　　腎腸之義惟明主留神
古我先王將多於前功適於山用降我凶德嘉績于
朕邦
　多言増大之也適言徒也依山自固則凶德去善
　功立
今我民用蕩析離居罔有定極
　言先王已遷至此復圯極止也正義曰訓極為中
　非也
爾謂朕曷震動萬民以遷肆上帝將復我髙祖之德
亂越我家
　言朕豈樂於遷徙以震動爾民哉天欲復我髙祖
　之徳以治于家越于訓
朕及篤敬恭承民命用永地于新邑
　言當與篤厚恭敬之人奉承民命長居于兹
肆予冲人非廢厥謀弔由靈
　弔至也音的靈善也
各非敢違卜用宏兹賁
　决於龜卜而不敢違用光大此邉都之業
　　臣聞窮則􁏎變則通先王初遷謂光大於前人
　　矣自河適山謂凶去而績立矣然蕩析離居之
　　患率見於繼世之後盖陵谷有時而移市朝亦
　　隨而改不遷何所止乎言今兹之遷非欲震動
　　爾民殆天將復我先王之德治于我家耳言天
　　及祖宗以為當遷也朕及篤敬言朕與篤厚莊
　　敬之臣亦以為當遷之也恭承民命言遷敬順
　　民志全民命也自盤庚遷都以後终商之世不
　　復再遷則永地兹新邑之言信矣謀至於善而
　　止不遷非善謀也烏得不遷廢善謀也烏得不
　　用疑至於卜而止不遷非吉兆也烏得而從遷
　　吉兆也烏得而違古者大事皆卜邾文公卜遷
　　違卜而有禍是其驗也宏大也賁飭也言新都
　　益宏大而乖飭矣三篇大綱言遷非已意一曰
　　天二曰祖宗三曰民古之賢王畏天尊祖敬民
　　不敢自用如此彼為天不足畏祖宗不足法人
　　言不足恤之說者眞萬世之罪人乎
嗚呼邦伯師長百執事之人尚皆隱哉
　邦伯謂州收師長謂衆公卿百執事謂大夫以下
　韻略云隱痛也
予其懋簡相爾念敬我衆
　懋勉也簡記也相助也助汝念敬我衆民
朕不肩好貨敢恭生生鞠人謀人之保居叙欽
　肩任也敢果也鞠養也謂不任好利之人而用果
　敢敬恭能鞠民生者能為民謀慮使之奠居者如此
　等人我則取而用之
今我旣羞告爾于朕志若否罔有弗欽
　羞陳也直以順朕志者告爾
無總於貨寳生生自庸式敷民德永肩一心
　前言具貝玉後言總貨寶多取而兼有之之詞也
　庸用也
　　臣按三篇文義見當時視民痒痾疾痛切身之
　　意其群臣百官未必皆然故告之曰嗚呼隱哉
　　以感動之有念敬我衆者我則懋之簡之相之
　　有鞠人之生謀人之居者我則叙之卒章曰無
　　總于貨寳又拈起次篇貝玉之言以勵之又曰
　　朕不肩好貨以身率之可謂反覆告戒之意至
　　矣商邑屢遷雖云河患王肅以為君奢皇甫謐
　　　以為民奢鄭康成以為君民俱奢言君奢者以
　　　天子宫室奢侈侵奪下民言民奢者以豪民室
　　　字過度逼迫貧乏盖壊風俗無若浮侈耗財力
　　　無若營繕土階瓊室治亂所由分也臣去國乆
　　　而復來竊見都城風俗稍異於昔王候邸第湖
　　　山亭館鱗次櫛密丹碧相照士大夫貴貨而賤
　　　德小人崇飲而飾游乃有如盤庚三篇之所反
　　　覆告戒者　陛下儉德一似列聖苑囿臺榭無
　　　所増益獨於竹宫甲帳斧斤不繼輸奐過美敵
　　　難方深兵費方闊一隅事力有限豈可又自為
　　一穽於國中哉夫惟君奢然後民奢今陛下儉
　　於身而奢於觀廟亦奢也鄭康成所謂君民俱
　　奢盍留聖慮損其太甚停其未作專以淳朴先
　　天下則盤庚所謂總于貨寶者與夫近日之臣
　　民貴貨賤德者崇飲飾游者皆將丕變
　論語講義
陽貨欲見孔子孔子不見歸孔子豚孔子時其亡也
而往拜之遇諸塗謂孔子曰來予與爾言曰懐其寶而
迷其邦可謂仁乎曰不可好從事而亟失時可謂知
乎曰不可日月逝矣歲不我與孔子曰諾吾將仕矣
　臣按陽貨名虎語所謂執國命之陪民春秋所書竊
　寳玉大弓之盗也當欲見夫子之時雖未有囚季
　威子刼魯公之事夫子逆知其惡而不往見虎知
　夫子之賢而妄冀其助已遂設釣致之䇿有歸豚
　之禮夫子必時其亡而往謝之者　猶不往見之
　初意也遇諸塗無所避則不容不見矣夫子世之
　宗師曲阜龜蒙之人以至列國君臣莫不尊事虎
　一妄人乃曰來予與爾言其辭氣鄙暴如此與荘周
　所記盗跖訕悔聖人之言奚異以懐寶迷邦爲未
　仁以好從事亟失時爲未知何其窺聖人之小而
　量聖人之淺乎又曰日月逝矣歲不我與猶前日
　鈎致之𥘉意也子曰諾吾將仕矣朱氏曰將者且
　然而未必之辭也深得夫子本旨當時闇諸侯或
　欲以季孟之間待子或待子而為政皆未嘗峻拒
　盖天下之惡未至於虎者固聖人之所不絶惟虎
　也義不可與之交際特聖人之言氣象渾厚兹諾
　也若不絶惡而有深絶之意焉揚雄謂子於陽虎
　詘身以信道噫雄為此言將以自文其仕莾之罪
　夫子旣未嘗化身何嘗詘若雄北面新室乃可謂
　之詘矣故楊氏深闢其說而朱氏書雄為莾大矣
子之武城聞絃歌之聲夫子莞爾而笑曰割雞焉用
牛刀子游對曰昔者偃也聞諸夫子曰君子學道則
愛人小人學道則易使也子曰二三子偃之言是也
前言戯之耳
　臣於此章見周衰為政者稍已趨於功利夫子厭
　之故一聞絃歌之聲莞爾而笑按武城之政初無
　赫赫能紀然能使絃歌之聲達於四境氣象如此
　可謂賢矣夫子以其用大道治小邑故有牛刀割
　雞之喻于游聞聖人之言不敢自以為能故有昔
　者偃也聞諸夫子之對明其得於師授也君子小
　人雖異皆不可以不學道治小邑與治天下雖異皆
　不可以不尚禮樂敎化君子而學道子賤子游是
　也小人而學道單父武城之民是也無計功謀利
　之心則愛人矣無犯令違敎之俗則易使矣當時
　洙泗之上所講明者如此猶恐門人未喻又曰二
　三子偃之言是也謂治小邑當以大道牛刀之言
　戲爾冉求亦高苐無他過徒以為季氏聚歛之故
　至有非吾徒之語受鳴鼔之攻由後世觀之偃迂
　儒也求能吏也䋲以孔門論人之法偃賢於求逺
　矣自武城單父之後漢有卓茂劉方唐有元德秀
　庶幾其遺風近時南面百里者但聞笞扑寂無絃
　歌徒知催科烏識撫字
　聖明在上儻味孔門之言採漢唐之事擇　其間
　學愛者能撫字嘉獎而尊寵之則子賤子游之徒
　出矣
佛肸召子欲往子路曰昔者由也聞諸夫子曰親於
其身為不善者君子不入也佛肸以中牟畔子之往
也如之何子曰然有是言也不曰堅乎磨而不磷不
曰白乎涅而不緇吾豈匏瓜也哉焉能繋而不食
　臣按佛肸晉大夫趙簡子之中牟宰以中牟畔而
　召夫子與陽貨公山弗擾鈎致之意同亂臣必誅
　危邦不入孔子家法也子路疑子之欲往舉平日
　所聞於師者以為問夫天下之不善至畔而止然知
　夫子之為賢則其善心之僅存者亦不可誣夫子
　猶天地也因其僅存之善而庶幾萬一能改其莫
　大之惡遂不顯絶之然於陽貨之勸仕也曰將仕
　而未嘗仕於費中牟之召也曰欲往而終不往至此
　而後可以見聖人之心矣子路未知其然方且切
　切焉慮二畔之凂夫子故不說於其始質疑於其
　後夫子於是有磨不磷涅不緇之說古注謂至堅
　者磨之而不薄至白者涅之而不黑朱氏謂堅白
　不足而欲自試於磨涅其不磷緇者幾希臣謂惟夫
　子然後至此地位下乎此則為揚雄仕莾荀彧附操
　矣瓠瓜不食之喻言君子未嘗不欲其道之行而
　亦未嘗抂道以求合也昔叔孫通諸生翕然以其
　師為聖人子路親得聖人以為之師而不苟同如
　此嗚呼此其所以能結纓也夫
子曰由也汝聞六言六蔽矣乎對曰未也居吾語女
好仁不好學其蔽也愚好知不好學其蔽也蕩好言
不好學其蔽也賊好直不好學其蔽也絞好勇不好
學其蔽也亂好剛不好學其蔽也狂
　臣謂好仁不好學其蔽也愚以士言之宰我所問
　入井求仁之類是也以君言之徐偃王以仁失國
　是也好知不好學其蔽也蕩以士言之惠施公孫
　龍之徒是也以君言之周穆王知足以知車徹馬
　足之所至而不足以知祈招之詩是也好信不好
　學其蔽也賊以士言之尾生是也以君言之宋襄
　公不重傷不禽二毛以至於敗是也好直不好學
　其蔽也絞以士言之證父攘羊是也以君言之自
　狀其好貨好色好世俗之樂者是也好勇不好學
　其蔽也亂以士言之荆軻聶政是也以君言之楚
　靈王能問鼎而不能捄乾溪之敗是也好剛不好
　學其蔽也狂以士言之灌夫罵坐寛饒酒狂是也
　以君言之夷吾以愎誎敗主父以胡服死是也夫
　曰仁曰知曰信曰直曰勇曰剛皆美徳上而人君
　下而士君子之所當好然不學以明其理則各有
　所蔽學所以去其蔽也此章雖為子路發其義甚
　廣内其蔽也絞朱氏云絞急切也泰伯篇又曰直
　而無禮則絞
子曰色厲而内荏譬諸小人其猶穿窬之盗也與子
曰鄉愿徳之賊也子曰道聽而塗說德之棄也
　臣謂色厲内荏者外飾盛嚴中懐柔弱若可欺世
　及臨之以利害怵之以禍福未有不震慴失其所
　守者子在鄉黨恂恂如也一旦夾谷之㑹毅然叱
　齊侯兵萊夷矣故門人稱之曰温而厲謂外温而
　内嚴也鄉愿之義孟子謂其閹然媚於世又曰衆
　皆恱之朱氏曰原愿也似徳而非德以夫子之聖
　而不能使叔孫武叔陽虎之類皆恱已而原人能使
　一鄉之人翕然稱善偽孰甚焉道聴而塗說朱氏
　曰雖聞善言不爲已有夫子於三人行必擇其善
　者而師之異乎聞之而不能行徒以資空談者夫
　飾貌欲盗名故譬之盗原人能亂徳故以為德之
　賊且聽說無益於已故以為徳之棄
子曰巧言令色鮮矣仁子曰悪紫之奪朱也悪鄭聲
之亂雅樂也悪利口之覆邦家者
　臣謂純乎天理而不雜以一毫人偽之謂仁巧言
　在書為諞言在詩為長舌令色在孔門為足恭為
　謟笑皆人偽也其去天理逺矣故曰鮮矣仁天下
　有正色有正聲然紫能奪朱鄭能亂樂天下有正
　理有正論然利口者能使是非賢不肖易位故聖人
　深悪之孔門論仁多矣臣以為巧言令色鮮矣仁
　一章當與剛毅木訥近仁一章並觀盖木訥者必不
　能巧言剛毅者必不能令色以剛而訥者為近仁
　則巧而令者不仁甚矣若人也其始止欲順恱人
　主之意而其終乃至於傾覆人之國家三孺之於
　齊趙髙之於秦江充李訓之於漢唐虞世基裴矩
　之於隋是也
子曰予欲無言子貢曰子如不言則小子何述焉子
曰天何言哉四時行焉百物生焉天何言哉
　臣謂夫子生於周末作為六經言滿天下然後道
　術之已裂者復合人文之幾息者復續豈無言者
　哉其意謂學者於此能黙而識觸而長演而伸則
　有不可勝用者子貢平時旣無眞知實踐之功反
　有不言何述之問故夫子有天何言哉之答四時
　之所以行百物之所以生盖天理流行發見非諄
　諄然命之也夫子亦學者之天也其妙道精義流
　行發見盖有在於六經之外者當時顔子止受用
　一仁字曾子止受用一孝字而為大賢子貢躬行
　不足口辯有餘徒以言語求夫于其在孔門雖有
　可與言詩之褒然不能免方人之誚安於資質之
　偏而不以顔曾自勉此所以終身列於言語之科
　也夫
子曰唯女子與小人為難養也近之則不孫逺之則
怨
　臣按此章曲盡女子小人情態牝雞之晨緑衣之
　僣此女子之不孫者也長門之賦團扇之詠女子
　之怨者也登車之寵割褎之恩小人之不孫者也
　旋濘不顧受甲不戰小人之怨者也自古惟女子
　小人親昵之則怙寵陵分疎外之則藏怒宿怨然
　則近之旣不可遠之亦不可歟朱氏曰君子之於
　臣妾荘以蒞之慈以蓄之則無二者之患盡之矣
子曰年四十而見惡焉其終也矣
　臣按此章當與四十五十而無聞焉斯亦不足畏
　也已一章並觀盖人之少也乃血氣方剛未定之
　時言行未必皆合理而中節及四十則可以不惑
　矣强仕矣茍踐此境而無聞焉見惡焉其亦不足
　畏已其終於此已見惡者無善可稱也終者止而
　不復進之辭也朱氏曰勉人及時遷善改過也蘇
　氏曰此亦有為而言不知其為誰其說有理
㣲子去之箕子為之奴比干諫而死孔子曰殷有三
仁焉
　臣按三仁之中惟比干死於毁而微子比干皆入
　於周然夫子槩曰殷有三仁者言殷能用此三人
　國必不亡以臣節論之剖心而死者為難見幾而
　去忍辱而留者為易顧同以仁稱何也臣讀書至
　殷誥然後知㣲子遯去之意否則宗祀絶矣讀易至
　明夷然後知箕子養晦之義否則彛倫斁矣王通
　有言生以救時死以明道同以仁稱不亦宜乎鳴
　呼以微子之精識比干之忠節用其一焉足以存
　存國而况箕子之學貫天人而包事物曠古之英
　經世之才也今皆不能用一戮一去其囚者遂為
　武王陳洪範而建皇極殷欲不忘不可得也
後村先生大全集卷之八十四
後村先生大全集卷之八十五
　齊不能用則行魯受女樂則去衛問陳則不對費
　中牟召則不徃朱氏曰雖不㓗身以乱倫亦非忘
　義以徇禄其說宻矣
太師摯適齊亞飯干適楚三飯繚適蔡四飯缺適秦
鼓方叔入於河播鼗武入於漢少師陽撃磬衰入於
海
　臣按註家謂太師樂官之長少樂樂官之佐亞飯
　至四飯古注謂楽師楽章朱氏謂以樂侑食之官
　鼓謂擊鼓者鼗謂小皷有耳柄者曰摯曰繚曰缺
　曰方叔曰武曰陽曰㐮皆其名也三代禮樂逹天
　　下魯雖小國以周公所封得用天子之禮楽故楽
　　官特詳備於他國皆工其業師擊之始関雎之乱
　　師㐮以琴傳夫子二人其尤着者加以洙泗道化
　　方行雅頌復正雖伶人賤工耳目濡染㮣有見聞
　　及魯益衰三威擅國受女楽矣舞八佾矣於是太
　　師以下皆散之四方入于河海以去乱及秦㓕漢
　　興三代禮楽散亡已盡然絃誦之聲聞於魯城金
　　石絲竹之音聞於禮堂張氏謂聖人自衛反魯俄
　　頃之助功化如此豈不信哉
　周公謂魯公曰君子不弛其親不使大臣怨乎不以
故舊無大故則不棄也無求備於一人
　臣按此章乃伯禽就封周公戒之之辭也不施其
　親古註云施易也言不以他人之親易已之親其
　說不通朱氏云施陸氏本作弛言遺棄也臣謂不
　薄其所厚也不使大臣怨乎不以朱氏謂大臣非其
　人則去之在其位則不可不用臣謂疑則勿用用
　則勿疑既使之居大臣之位矣若榮其身而不行
　其行其道豐其禄而不盡其材名曰用而實禾嘗
　用也怨非忿懟之謂猶言有遺恨耳繞朝有吾謀
　適不用之語燭之武有少不如人今老矣之對蹇
　　叔有哭師之舉三者者皆非大臣以諌不行言不
　　聴未能釋然於心如此况於仕理乱安危之寄豈
　　可使之有不吾以之歎哉故舊無夫故則不棄大
　　故如􁉋寄於吕禄不棄如孔子於原壞之類無求
　　備於一人謂於人求疵則天下無全人矣李氏曰
　　四者皆君子事忠厚之至也
　周有八士伯逹伯适仲突仲忽叔夜叔夏李随季騧
　　臣按八士或曰成王時人或曰宣王時人張氏曰
　　記善人之多也㣲子一章首述三仁次述接輿沮
　　溺荷蓧次述伯夷叔齊虞仲夷逸朱張柳下惠少
　連次述師摯以下樂官而以八士終之如三仁逸
　民八士皆古聖賢固士君子之所願學至於㐮摯
　之流不過伶倫之賤工草野之放士亦惓惓接引
　如此豈非以去者猶愈於偷生而處危乱隱者猶
　賢於撓節而饕富貴者乎
子張曰士見危致命見得思義祭思敬䘮思哀期可
已矣
　臣按此章論學者立身之大節危謂死生患難得
　謂富貴利澤士方平居髙談闊論曰白刄可蹈也
　及臨之以刀鋸鼎鑊則有失節者矣曰爵禄可辭
　也及試之以簞食豆羔則有動色者矣古之君子
　臨危必致其命而不求苟免結縷死難免胄入狄
　是也見得必思其義之當受與否弗視于駟力辞
　兼金是也思敬謂主一交於神也思哀謂不二事
　純乎孝也四者有一缺䧟不足以為士矣
子張曰執徳不弘信道不篤焉能為有焉能為無
　臣按此章論學者行已之要亦人君觀人之法徳
　謂足於已者道為逹於天下者執謂夾持固守信
　謂真知力踐然執之不弘未免淺心狹量不能尊
　賢容衆信之不篤未免先傳後倦無以任重致逺
　斯人也徳度力量有所限止孔門所謂具臣漢人
　所謂取充位者也豈足為輕重有無哉必翕受敷
　施如臯陶必自任矣天下之重如伊尹然後可以
　為唐虞三代之佐矣
　　周禮講義
夏官司馬下
　匡人中士四人史四人徒八人
　撢人中士四人史四人徒八人
　都司馬每都上士二人中士四人下士八人
　府二人史八人胥八人徒八十人
匡人掌逹法則匡邦國而觀其慝使無敢反側以聴
王命
撢人掌誦王志道國之政事以巡天下邦國而語之
使萬民和說而正王面
　臣按注釋匡正也所以正人八法八則乃太宰所
　以治官府都鄙者令復列於夏官之屬何也盖太
　宰建此法比則於王朝而臣人逹此法此則於天
　下法則逹而邦國正矣地官有土訓掌道地慝
　障蠱之類誦訓掌道方慝謂辟忌之類此云觀其
　慝謂人之惡隱微而未露者觀者非察見淵魚及
　　從復道窺人情之謂慝欲禁之於未然消之於未
　　萌使無敢反側則惟王命是聴矣撢探也所以探
　　取王志王者深居九重君民遼絶上下之情常患
　　不通故必發之於政事見之於播告如訓誥誓命
　　之文曰敷予心腹腎腸曰朕心朕徳惟乃知曰咸
　　聽朕言則王之志國之政亊固欲其明白洞逹於
　　四方萬里之逺訓方氏道四方之政事與上下之
　　志是逹下情於上也撢人誦王之志道國之政事
　　以語天下之邦國是逹王志於下也巡者周行天
　　下如古者皇華之馳原隰後世輶軒之行郡國是
　也上下之情通則萬民和説而惟王面之卿矣
都司馬掌都之士庶子及其衆庶車馬兵甲之戒令
以國法掌其政學以聽國司馬家司馬亦如之
　臣按注釋都謂王子弟所封及三公采地家謂卿
　大夫采地司馬主其軍賦士謂國子之已命者庶
　子謂國子之未命者衆庶車馬兵甲之戒令謂王
　有戒令徴兵于采地則都司馬致於士庶子受而
　行之政音征注家以為軍賦亦音如字古者雖一
　都一家必有政有學并賦兵甲鄉校家塾是也盖
　非政無以成天下之務非學無以成天下之材然
　茍涣散而不相統一殊異而不能混同是若都若
　家自為政為學故必掌以國法而必聽於國司馬
　焉都司馬見於經者列國皆有之宋孔父晉魏綘
　是也家司馬見於經者叔孫氏之司馬􁈻戾是也
　家司馬亦如都司馬都司馬聽於國司馬上下相
　維脉絡相通此夏官所以首於大司馬而以家司
　馬終之歟
宫伯掌王宫之士庶子凢在板者掌其政令行其秩
叙作其徒役之事授八次八舍之職事若邦有大事
作宫衆則令之月終則均秩歲終則均叙以時頒其
　衣裘掌其誅賞
　　臣以䟽義考之伯長也士庶子謂王宫中諸吏之
　　適子庶子其支庶也版謂名籍也秩謂依班序受
　　禄也叙謂次第其材藝髙下也徒役之事随太子
　　使役也此宫伯所掌之政令也八次謂宿衛所在
　　八舍謂休沐之處衛王宫者必居四角如宿之拱
　　極也大事謂㓂戎之事作起也令戒令之也衣裘
　　若令賦冬夏衣也誅賞謂當其功罪也古者君臣
　　一心宫府一體宿衛之士皆世胄之流其見於經
　　者如伯禽侍成王學如吕伋為天子虎賁周公太
　　公之子也書所謂侍御僕從罔非正人虎賁綴衣
　　趣馬小尹左右攜僕亦惟吉士豈不信而有證哉
　　夫其親授職於外其子弟授職於内内外無間上
　　下不疑如此國與家同休戚君與親同憂樂治安
　　至於八百年之乆有以也季世專取如虎如羆之
　　士為王爪牙而公卿子弟雖有伯禽吕伋之賢不
　　得親近君自君臣自臣宫自宫府自府古意掃地
　　盡矣善乎諸葛亮之言曰宫中府中俱為一體陟
　　罰臧否不冝異同臣味其言而有感焉
　膳夫掌王之食飲膳羞以養王及后世子凡王之饋
　食用六榖膳用六牲飲用六清羞用百有二十品珍
　用八物醤用百有二十罋王日舉鼎十有二物皆有
　爼
　　王者富有四海當享四海之奉徳合天地當備天地
　　之産膳從内從善盖膳主乎肉肉貴乎膳故王之
　　食飲膳羞專命膳夫掌之后天子之配世子天下
　　之本故亦以其養王者而養之食則稌黍稷梁麦
　　苽其榖六膳則馬牛羊豕犬雞其牲六飲則水醤
　　醴䣼醫酏其清六羞則出於牲及禽獸以備滋味
　　其品至於百有二十珍則淳熬淳母炮豚炮羘擣
　　珍淳熬肝膋其物八又醢人共五韲七醢七菹三
　　臡凢六十罋醯人共韲菹醯物凡六十罋以爲醤
　　饋者饋而進於尊也舉則盛饌殺牲也王日食一
　　大牢鼎十有二牢鼎九陪鼎三物謂鼎實陪鼎之
　　物在豆惟牢鼎之物在爼故云亦九爼其盛多備
　　禮如此先王豈固窮鼎爼之欲以求肥甘足口之
　　爲哉以一人而治天下以天下而奉一人其禮不
　　可以不極也書之洪範曰惟辟玉食臣無有玉食
　　言尊無二上非玉其食不稱也雖然此周禮周公
　　太乎法也若堯飯土鉶啜土簋而帝禹菲飲食而
　　王越句踐嘗膽而覇漢光武食滹沱麥飯而濟大
　　業我藝祖皇帝與趙普熾炭燒肉而議天下事何
　　待膳大哉
　以樂侑食膳夫授祭品嘗食王乃食卒食以樂徹于
　造王齊日三舉大荒則不舉大札則不舉天地有災
　則不舉邦有大故則不舉
　　王者動以禮樂樂所以導和也故王之勸食必以
　　樂及其已食而徹于造食之處亦以樂盖食飲膳
　　羞所以養其氣體而樂則和其心志心志和而後
　　氣體充王將食而祭先膳夫授之有先也凡品物
　以共王之食膳夫嘗之有尊也凢皆禮之大也散
　齊七日致齊三日將以致精明而奉祭祀故其日
　凢三舉至於有凶荒有疫疠有天地之災有㓂戒
　之患則味與樂不敢一舉焉夫如是然後得禮樂
　之正故嘗因是而思灾青變故雖治世　而亦有
　謙抑貶損乃賢王之本心聖經之格言後代之明
　鍳陛下即位三十八年間值小警痛自責躬豈徒
　亦减膳徹樂之虚文盖眞佩甘酒嗜音之明訓用
　能年糓屢豐而百姓樂胡塵肅清而四境寕昔正
　觀之君旱蝗三載疚心拊恤力行仁義卒基外户
　　不閉斗米三錢之効開元之主太平日乆驕侈心
　　生黎園羯皷何其樂也異時夜雨聞鈴何其悲也
　　犀箸鵉刀何其盛也異時餬餅糲飯何其衰也
　　得一失於此可以驗矣
　王燕食則奉膳賛祭凡王祭祀賔客食則徹王之昨
　爼凡王之稍事設荐脯醢王燕飲酒則為􁎖主掌后
　及世子之膳羞凡肉脩之頒賜皆掌之凡祭祀之致
　福者受而膳之以挚見者亦如之歲終則㑹唯王及
　后世子之膳不㑹
　　王祭食置胙於爼及與賓客禮食主人飲食之爼
　　皆名曰胙爼爼最尊必膳夫親徹不敢使其屬也
　　稍事謂小事而飲酒也按脯醢腊人醢人共之膳
　　夫設荐之而已燕飲酒謂燕諸侯於路寢之類献
　　主謂代王爲主臣莫敢與君亢禮也掌后及世子
　　之膳羞及肉脩之頒賜皆掌之脩脯也按世子之
　　饋肉饔進之膳夫主其𢾗而已致福謂羣臣家祭
　　而歸胙者摰見謂卿執羔大夫執雁士執雉而來
　　者皆受而膳之於王也歲終則㑹謂頒羣臣則計
　　其少多惟王及后世子之膳不㑹有尊也世子惟
　　膳不㑹其餘皆㑹說者謂㑹其禽則無禽荒之失
　㑹其酒則無酒荒之失㑹其服則無好潔衣服之
　失所以教世子也王與后膳服皆不㑹非蕩然無
　禁止也按太宰以九式均節邦用凡羞服匪朌好
　用皆在焉有司雖不得而㑹計家宰固得而均節
　之矣此周公之相業也厥後京黼軰居均節之任
　而倡豐亨稼大之說以遵侈領應奉之司以固寵
　是知膳夫疱人享上之小忠也烏識大臣之事哉
疱人中士四人下士八人府二人史四人賈八人胥
四人徒四十人掌共六畜六禽六獸辨其名物凡其
死生鱻薧之物以共王之膳與其荐羞之物及后世
子之膳羞共祭祀之好羞共賔客之禽􁎖凡令禽􁎖
以法授之其出入亦如之凡用禽􁎖春行羔豚膳膏
香夏行腒鱐膳膏臊秋行犢麛膳膏腥冬行鱻羽膳
膏羶歲終則㑹唯王及后之膳禽不㑹
　王者一身至眇也而其為天地宗廟社稷萬姓之
　所撃望則至大也疱人共王之膳羞至末也而
　其膳羞所以養王之身則至重也六畜謂馬牛羊
　豕犬雞六獸謂麋鹿熊􁈹野豕兎六禽謂羔豚犢
　麛雉雁名以命之物以色之是謂之辨死生以其
　氣之聚散言鱻薧以其物之乆近言凡此四者共
　王之膳而進之薄為荐致滋味為羞至於后世子
　之膳羞至於祭祀思其親之所嗜好者皆共焉朝
　聘賔客之在舘則以禽獸之書其所共禽􁎖之𢾗
　授之獸人獸人入之庖人庖人出而付之使者此
　則為賔客􁎖者也而其所以􁎖王者則又順四時
　均五行求其氣味之和而用之用謂煎和也行亦
　用之義也舊説謂春則草始生羔豚美夏則物易
　腐腒謂乾雉也鱐乾魚也秋則百草實犢麛肥冬
　則陽氣大鱻魚也羽雁也魚潜雁定而肥故用之
　又曰香牛也臊犬也腥雞也羶羊也各取其脂煎
　　和之凡此皆因其氣之盛衰而調其味之節適盖
　　口納味形納氣一味之不調一氣之不順皆不可
　　以不謹歲終㑹其所出唯王及后之膳禽不會有
　　尊也按月令四時所會與此各異盖周秦之禮不
　　同説者曰此所謂常珍也若異饌則不可以為常
　　嗜之必將以口腹累四方萬里之逺矣漢以拘醤
　　興師勤衆開西南夷唐以荔支立堠置驛取之交
　　活是也我　祖宗儉徳卓冠百王夜飢思食
　　羔而不忍索慮啓無窮之烹殺也嗜淮白䱹而不
　　肯求之於外恐開非時之貢􁎖也烏虖必如是而
　後可以享天下之奉矣
内饔掌王及后世子膳羞之割烹煎和之事辨體名
肉物辨百品味之物王舉則陳其鼎爼以牲體實之
選百羞醤物珍物以俟饋共后及世子之膳羞辨腥
臊羶香之不可食者牛夜鳴則庮羊冷毛而毳羶犬
赤股而躁臊鳥皫色而沙鳴貍豕肓眠而交㫸腥馬
黒脊而般臂螻凡宗廟之祭祀掌割烹之事凡燕飲
食亦如之凡掌共羞脩刑膴胖骨鱐以待共膳凡王
之好賜肉脩則饔人共之
　膳夫之屬疱人共其物於始饔人熟其物於終饔
　　有内外内饔所掌者王及后世子膳羞之割烹煎
　　和之事觧牲體謂之割熟物謂之烹煎調以五味
　　謂之和體各有名如脊脅肩臂臑之屬肉各有物
　　如胾膰之屬百品味舉成𢾗言之也醤物珍物皆
　　在焉以俟饋也至於辨腥臊羶香之不可食如牛
　　之夜鳴者㾞杇也羊毛之結者爲冷長者爲毳犬
　　之股赤疾走不常者鳥失色而鳴澌者豕之眡肓
　　而睫交者馬黒脊而其文般旋至於臂者皆不可
　　食盖物反常爲恠凡人猶有食忌况至尊乎此内
　　饔之所必辨也宗廟祭祀謂四時及禘祫月祭之
　類說者曰内饔不掌外神燕飲食謂賔客羞脩刑
　膴胖骨鱐之者以待共膳也刑謂鉶羹膴謂肉臠
　胖謂半體骨謂體之連骨者鱐魚之槁者若夫王
　有所愛好而賜之肉脩則使饔人之屬共之不必
　煩内饔也臣惟内饔之職其要在於割烹煎和臣
　今章分句觧若非君子逺疱厨之義然古人比作
　相如塩梅比治國如烹鮮安得如伊尹者而使之
　割烹如傅説者而使之調和哉
外饔掌外祭祀之割烹共其脯脩刑膴陳其鼎爼實
之牲體魚腊凡賔客之飱饔饗食之事亦如之邦饗
耆耄孤子則掌其割烹之事饗士庶子亦如之師役
則掌共其􁎖賜脯肉之事
　外祭祀謂天地山川社稷四望之類外神皆是也
　掌其割烹共其脯脩刑膴陳其鼎爼而以牲體魚
　腊實之實客之飱饔饗食之事亦如之夕食爲飱
　熟食爲饔饗如行人饗禮九􁎖之類食如行人食
　於九舉之類皆厚禮也耆老孤子謂死於王事者
　之父母與其子也士庶子謂充宿衛於内備守禦
　於外者也皆先王之所愛遇故燕饗之師徒田役
　尤當序情閔勞故於勞遇犒師之時有飲􁎖賜予
　之禮臣嘗反覆外饔所掌五事祭祀賔客之外如
　耆者孤子如士庶子如師役居其三皆所以用衆
　者也古人尤拳拳焉盖人之情未有不畏死而貪
　生也先私而後公也惡勞而喜逸也上之人有以
　激之則生者可使死私者可使公逸者可使勞飲
　食雖末禮意寓焉羊羹不及御者宿怨鵞䏑見遺
　英雄畜憾淮隂壯士不忘漂母翳桑餓人卒免宣
　子是可以爲㣲末而忽之乎
烹人掌共鼎鑊以給水火之齊職外内饔之㸑烹煮
辨膳羞之物祭祀共大羹鉶羮賔客亦如之
　臣按鄭康成注鑊所以煑肉及魚蜡既熟乃升於
　鼎齊謂多少之量言實水於鑊㸑之以火皆有齊
　也㸑注謂今之竈周禮儀禮皆言㸑自孔子以後
　皆言竈辨膳羞之物其來􁎖也内饔已辨於始及
　給付也烹人又辨於終謹之至也祭祀供大羮鉶
　羮賔客亦如之注謂不致五味為大羮加塩菜為
　鉶羹祭祀如郊天祭地大禮必簡明水元酒是也
　賔客如大享聖賢禮有隆殺牛羊倉廪事舜祝鯁
　祝饐以養老是也又其後則鼎肉餽子思醴酒待
　穆生禮益薄矣
　甸師掌帥其屬而耕耨王藉以時入之以共齍盛祭
　祀共蕭茅共野果蓏之莩王之同姓有臯則死刑焉
　帥其徒以薪蒸役外内饔之事
　郊外曰甸說者曰王藉在郊故以甸名官有教民
　之義故曰師屬謂府史胥徒也以耒犂地謂之耕
　以金芸草謂之耨古之王者仲春躬耕帝藉藉之
　言借也借民力治之也以時入之謂麥夏熟禾黍
　秋熟十月獲之送於地官神倉齍盛謂祭祀所用
　糓粢稷也榖之長也在器曰盛祭祀共蕭茅蕭謂香
　蒿茅立祭前沃酒其上左傳曰包茅不入無以縮
　酒是也共野果蓏之荐有核曰果桃李之屬無核
　曰蓏瓜瓞之屬禮荐櫻桃詩采蘩采蘋是也王之
　同姓有罪則死刑焉文王世子曰公族有死罪則
　磬于甸人又曰獄成致刑于甸人古者刑人於市
　惟公族刑于隱者不忍暴於外也帥其徒以薪蒸
　役外内饔之事木火曰薪小曰蒸薪蒸亦出於甸
　耕耨之暇人各米薪以供烹㸑則歛不及民矣按
　鄭氏謂甸師乃共野物官之長禽獸魚鱉莫非野
　物而以稼穡先之者重本也
獸人掌罟田獸辨其名物冬􁎖狼夏􁎖麋春秋􁎖獸
　物時田則守罟及弊田令禽注于虞中凡祭祀賔客
　共其死獸生獸凡獸入于腊人皮毛筋角入于王府
　凡田獸者掌其政令
　　臣按獸人掌罟田獸盖先期而罟取其當田者謂
　生致之以備田也名物如麋鹿狼􁈹野豕兎之屬
　以其羣㳺取食或害苗稼故田而取之苟非其所
　當田則勿取此所謂辨也傳曰鳥獸之肉不登於
　　爼皮角羽毛齒革不登於噐則公不射使非名物
　素辨則當田之時豈暇擇乎獸人既罟獲於其先
　及田則虞人執之以俟詩謂一發五豝是也此先
　　王之田而非後世從禽之謂也守罟以備縱逸既
　　田而止之之謂弊虞人植旌於中獸人令田衆各
　　以所獲置其下公􁎖之外得分取之然則共王之
　　賔祭膳羞亦無幾矣若夫冬夏春秋各以時􁎖則
　　有不時不食之謹皮毛筋角藏以備用則無暴殄
　　天物之奢掌其政令不過使民知蒐田以時而已
　　一獸人之職掌區處纎悉如此先王交於萬物有
　　道自奉飬有節可槩見也然臣嘗疑獸人府史胥
　　徒止與庖人相等夫麋鹿狼􁈹野豕兎之類豈四
　　十人所能調服及觀夏官之屬有所謂服不氏者
　　掌養猛獸而教擾之祭祀則共猛獸有賔客之事
　　則抗皮說者以為虎豹熊羆屬也盖又難於獸人
　　乃無府史與胥僅有徒四人而止去古既逺書難
　盡信使其果爾亦足以見先王不以獸勞人也膳
　盖雖無六獸未為欠闕况所謂猛獸乎臣聞周公
　　相武王驅虎豹犀象而逺之矣服不氏何為又聞
　　作無逸戒成王曰文王自朝至于日中昃不遑暇
　　食不敢盤于逰田矣專設田獸之官列於庖膳之
　　次固亦冝在所畧臣是以備著之
　䱷人掌以時䱷為梁春􁎖王鮪辨魚物為鱻薧以共
　王膳羞凡祭祀賔客共其魚之鱻薧凡䱷者掌其政
　令凡䱷征人于王府
　鼈人掌取互物以時籍魚鱉龜蜃凡貍物春獻鼈蜃
　秋獻龜魚祭祀共　嬴蚳以授醢人掌凡邦之籍事
　　臣按􁎖人鱉人分两官者魚浮游則用網笱之具
　　介物貍藏則用籍刺之具蝦水為梁以笱承其空
　　而取魚詩曰敝笱在梁又曰母逝我梁母發我笱
　　是也月令季春荐鮪於寢廟此曰王鮪􁎖其大者
　　四時惟夏不取魚魯宣公濫於泗淵則里革以非
　時諌秋冬亦不如春月澤梁之盛故特言春共其
　鱻薧者或可以生鮮或可以薧乾必預辨而為之
　政令也互物謂介甲之物龜為介䖝之長王用以
　卜故不名官籍謂以枝刺之於泥猶荘周言獨鼈
　於江凡介甲而貍藏者皆籍故曰掌凢邦之籍事
　不但龜鼈能貍藏魚亦有之鳅鱔之類是也　蛤
　也嬴螔蝓也蚳蛾子也互物之小者則醢人受之
　大戴記曰甲䖝三百六十爾雅及後世江海賦中
　名物甚多此時舉其可醢者耳古人祭祀之禮
　内致其敬外備其物設官如此纎悉然其􁎖也各
　着時之一字盖欲蠕動之物無一不遂其生不得
　　已而取之必以其時可也伊尹稱有夏之徳曰魚
　　鼈咸若孟子言王道之始數罟不入汚池魚鼈不
　　可勝食彼以矢魚見譏羹黿召亂始謂田􁎖飲食
　　之㣲安知其患之至此哉

後村先生大全集卷之八十五
後村先生大全集八十六
　進故事(丙午九月二十)
吕太后時諸吕擅權欲危劉氏右丞相陳平患之力
不能争嘗燕居深念陸賈往直入坐曰何念深也平
曰生揣我何念賈曰不過患諸吕耳陳平曰然為之
奈何賈曰天下安注意相天下危注意将将相和則
士豫附士豫附天下雖有变則權不分椎不分為社稷
計在兩君掌握耳君何不交驩大尉平用其計兩人
深相結呂氏謀益壊(出陸賈傳)
(臣)按是時劉氏之危甚矣賈為平勃謀冝有竒䇿
　　而其言不過曰将相和則士豫附士豫附天下雖有
　　變則權不分而已以漢書考之平勃未嘗有不和
　　之事其必同欲安劉同欲誅吕而賈之言如此豈
　　非當時将相亦嘗有小扞格未通之情歟大臣之
　　情未通則小臣觀望莫敢親附姦人窺伺隂圖權
　　柄賈以一言通之二人者亦幡然相結吕氏固在
　　掌握中矣豈惟平勃哉臣稽之前代至於本朝種
　　蠡共國而越覇亷藺相下而趙重丙魏同心而漢
　　中興李郭相勉而唐再造吕范懽而夏羌臣趙張
　　睦而劉麟走皆将相和之驗也若夫外有飄忽震
　　震蕩之暴虜旁有睥睨憤毒之姦臣於斯時也居
　　弼諧之地任安危之貴均受主眷各負人望本無吕
　　范之隙素有趙張之好於圖事揆策之際又䏻降
　　心以求至當之論通情以泯異同之迹使覘國者
　　曰江左君臣輯睦未可啚也則外憂内患庶乎可
　　銷弭矣
　　　丙午十二月𥘉六
　紹興元年秦檜拜右相二年罷為觀文殿學士奉祠
　上召翰林學士綦崈礼曰檜言南人歸南北人歸北
　朕是北人将安歸又曰檜自言使臣為相可聳動天
　下令無聞焉又􁤤御筆付崈礼曰檜不知治体信任
　非人人心大摇怨讟載路崈礼以聖語著之訓詞尋
　以殿中侍御史黄龜年累䟽奪職又詔以親礼及檜
　罪布告中外五年檜復資政殿大學士六年復觀文
　殿學士知温州改知紹興府檜乞暫奏事入見除醴
　泉觀使兼侍讀俄令權赴尚書省治事七年除樞宻
　使八年拜右相兼樞宻使九年左相趙鼎罷十一年
　韓世忠張俊岳飛罷兵柄飛坐誅檜拜左相十二年
　拜太師二十五年檜薨(出實録及檜傳)
　　臣㳟惟髙宗皇帝聦明聖武侔徳周宣漢光中興
　　之英主也𥘉罷檜相明斥其罪形之親札載之訓
　　辭榜之朝堂又奪其職名天下謂檜不復用矣後
　　五年再入又二年再相在位十九年然後死臣按
　　遷蹕錢塘本趙鼎之謀也時和議已有萌矣向使
　　鼎與諸賢主謀於内諸名将宣力於外必不專恃
　　和雖和必不至於甚卑屈於是檜用計逐鼎挾虜
　　目重髙宗始欲和約之堅舉國以聴然大柄一失
　　不可復收甚眷鼎浚而鼎浚不得不貶甚眷世忠
　　俊而世忠俊不得不罷甚眷飛而飛不得不誅甚
　　惡熺而熺為執政一時名臣如李光王庶曾開晏
　　亨復李彌遜胡寅張九成胡銓諸人或過海或投
　　荒或老死山林專𣣔除人望以派主勢此猶可也
　　其甚者隂懐異志撼摇普安雖至尊亦有靴中匕
　　首之防甚矣姦臣之可畏哉其既退也必有術自
　　通以媒復進其後進也必有術自固而不復退謀
　　伏於既退之時禍烈於復進之後臣於檜之始末
　　有感焉若夫無檜之功有檜之罪以一身戦九州
　　四海之公議要領獲全毫毛無傷其姦慝之状不
　　形之親札不載之訓辭不搒之朝堂不付出諌官
　　御史論䟽不削奪他日安知不如檜之覆出乎惟
　　聖主留意
　　　　辛亥六月九日
　杜衍為相尤栁絶僥倖凢内降與思澤者一切不與
　每積至十𢾗則封還之或詰責其人上謂歐陽脩曰
　外人知杜衍封還内降耶吾居禁中每以杜衍不可
　告之而止者多於所封還也其助我多矣(出國史杜/衍本傳)
　　臣按内降非盛世事也詩詠后妃以無私謁為賢
　　桑林禱旱以婦謁盛自責盖自昔未嘗無是事但
　　古先哲王理慾明界限嚴能防其㣲杜其漸爾降
　　及叔季非惟不能防杜又且開扄破鐍以導其業
　　　西園賣官斜封墨敕至今遺臭故諸葛亮有合宫
　　　府為一體之論唐人有不經鳯閣鵉臺何名為敕
　　　之歎惟我朝家法最善雖一熏籠之㣲必由朝廷
　　　出令列聖相承莫之有改其後老蔡用事患同列
　　　異議始請細札以行之𥘉猶處分大事既而俯及
　　　細㣲後不勝多至使小臣楊球張𥙷代書謂之東
　　　廊御筆汔成禍乱臣嘗窃論祖宗盛時内降絶少
　　　間出一二則有論列者有繳駁者有執奏者誨純
　　　仁䓁寕謫而不以濮議為是茂良必大寕去而不
　　　與两知閣並立衍寕罷而不肯求容權倖之間此
　　所以為極治之朝也臣采之輿言謂邇日蹊隧傍
　　啓廟堂積輕中外除授間有不由大臣啓擬近臣
　　薦進者顯仕率貴游之子專城多恩澤之侯畿郡
　　調守上煩震断小臣改秩或出中批既累至公亦
　　傷大体求者與者奉行者皆以為常不以為異遂
　　使天下之人以誨純仁茂良必大之事責望有司
　　以衍之事責望大臣以仁宗禁中之語責望
　　明主臣窃以為陛下君臣惜之本朝名相多矣惟
　　衍號為能郤内降者豈有他道哉(臣)嘗考之其拜
　　也在慶歴四年九月其免也在眀年正月當國僅
　　三数月噫此衍之所以䏻直道而行乎臣故謂小
　　臣能以去就為輕雖大事可論大臣能以去就為
　　䡖雖内降可執横恩可寢人主能以朝廷紀綱為
　　重貴近干請為䡖則堂陛尊而命令肅矣惟
　　陛下留神
　　　　辛亥七月𥘉十日
　乾徳四年上宴紫雲樓謂趙普等曰下愚之民不分
　菽麥若藩侯不為撫飬務行苛虐朕断不容之(出長/編)
　紹興二十五年御批孟忠厚宫觀奉朝請魏良臣奏
　忠厚戚里中最賢上曰朕深不欲以外戚任朝廷之
　事萬一有過治之則傷恩釋之則廢法但可加以爵
　禄奉祠(出髙宗聖政)
　　臣恭惟藝祖皇帝以神武削平僣偽六合一家乃
　　漢祖思猛士守四方之日而乾徳之宴顧以藩侯
　　不能撫飬愚民為憂識者謂本朝國祚靈長民心
　　固結皆紫雲樓数語有以基之陛下視邦選侯尤
　　不輕卑偏州小壘亦必朝辭豈不𣣔得良二千石
　　與之共理乎朝家調守不過两塗一曰才望二曰
　資格如其當得孰不謂宜茍二者之俱無忽一朝
　　而濫予游談聚議寕免紛紛曰某戚畹家也曰某
　　貴介子也纔齒仕版郎登鵷序甫踰弱冠已佩虎
　　符至有大馮去小馮代者昔人以四十專城為榮
　　今不待四十矣雖重侯累将之家固多英妙然牧
　　人御衆之任必属老成臣嘗為郎銓部見年未三
　　十人不許注三萬貫埸務郡寄重於場務多矣柰
　　何以千里之赤子付之四姓之小侯乎士大夫除
　　在朝清望官外必二考宰邑两任佐州歲月推移
　　蒼顔白髪乃敢請麾幸而得之率三数人共守一
　　闕遥指瓜熟如俟河清凢江浙近裏稍可屈指之
　　郡昔以待近臣之均佚名流之𥙷外庶僚之賢勞
　　者今多以處左戚勲閱世胄争趍便安寒門素族
　　甘就遐逺風憲紀綱之地間有論執除權臨遣之
　　際終難幹回臣謂乾德四年之詔萬世人主擇藩
　　侯之法也紹興二十五年之詔萬世人主待外戚
　　之法也陛下各書一通置之座右則岳牧之選不
　　及私昵勛戚之恩有所限止矣臣謂陛下天性至
　　仁已予者不可奪継是勿予可也已遣者不可返
　　継是勿遣可也許大臣争執有司論駁可也昔者
　　棸蹶番楀並列膴仕而周袞許史丁傳稍有聲問
　　而漢㣲獨本朝戚畹謙下損挹異於前代盖祖宗
　　儒者大㫖此其所以異於漢也熈寕改法𥘉猶用
　　程顥蘇轍為官属其後薛向吳居厚之徒始進於
　　是司馬光得政内擢李常為版書外擢鮮于侁為
　　漕以救其弊　元祐相業第一義也臣謂國家此
　　一氣脉宜迓續不宜間断宜培養不宜椓伐顧今
　　天下兵不可汰官不可省郊廟之礼不可闕掖庭
　　之用不可㑹(臣)非敢立髙虚之論直以理財為非
　　也昔之理財者搉抑富啇臣賈之盗利權者爾逐
　　什一以養口體者不問也削弱豪家大姓之侵細
　　民者爾營斗升以育妻子者不問也天地所産
　　海之魚鹽薮之薪蒸漆枲絲紵之百貨械噐陶冶
　　之一藝盖販夫販婦園夫紅女所資以爲命者茍
　　操幹之無遺則歎愁之寕免漢筭緡錢下逮末
　　作之人唐爲宫市害及鬻樵之夫治世氣象不宜
　　如此向也榷酤摧契信有遺利今囊括殆盡弓張
　　未弛倅失利源邑困繭絲之取邑無生意民受池
　　魚之殃治世氣象不宜如此議者排之愈力執事
　　者持之愈堅踵漢庭塩鑯論之弊失先朝前軰儒
　　臣治賦之意麟趾之澤息蠆尾之謗興将安取此
　　臣觀今日事勢損上未易言也酌中制以取之足矣
　𥙿民未易言也損未利以還之足矣昔陳恕今三司吏
　各條茶法第為三等曰上者取利太深可行之商賈
　　不可行之朝廷吾用其中者真計臣之心也王旦
　遣漕臣曰朝廷榷利至矣真大臣之言也惟　陛
　　下詔廟堂省府亟圖之
　　　　辛亥閏月𥘉一日
　石虎死蔡謨曰胡㓕實為大慶然度徳量力非時賢
　所及商浩北伐王羲之曰區區江左營綜如此識者
　寒心桓温謀遷洛孫綽曰趋死之憂促返舊之樂賖
(出晋/書)
　　竊惟居重御輕者安虚内事外者危胡運寢衰士
　　氣稍振荊甲擣虚重闢土疆蜀兵攻堅大獻俘馘
　　向也我師畏韃如虎今遂能袒裼而暴下車而搏
　　雖未遽收卞荘子之功然亦頗奮馮婦之勇矣此
　　皆陛下廟謨惟略長駕逺馭所致如聞閫臣忠憤
　　激發荆紐一勝蜀謀再舉識者憂之臣觀晋人畫
　　江自守精兵名将往往分布沿流重鎮如庾翌在
　　襄陽陶侃在武昌禇衰在京口元温在姑熟之類
　　故昔人有長江千里如人七尺之軀䕶風寒者不
　　過数處之喻而自江以北之地則付之祖逖劉琨
　　輩使自疆理琨握空拳守并逖以素隊千人布三千
　　匹渡江不給鎧仗晋人能量事力權輕重如此偏
　　安一隅而不害其立國非偶然也今之閫臣握兵
　　柄操利權朝家又抽摘科降以助之適值目前之
　　静遂有分表之經營比之晋人則似輕堂奥而重
　　極邊虚根本而事逺略臣不敢援引前古姑以近
　　事言之趙范欲圖唐鄧唐鄧不可得而棗陽先失於是
　　安隨郢復均房之境皆為丘墟趙彦　欲圖秦鞏
　　秦鞏不可得而劔闗不守五十四州蕩覆豈非外重
　　而不能御内虚而無以守其勢必至此歟臣竊私
　憂遇計謂江陵重然後可以援襄樊重慶實然後可
　以圖漢中范與彦呐即吾龜鑑矣蔡謨王羲之孫
　綽之言盖英雄豪傑之所誚侮以爲怯懦者然自
　晋至今欲保守金甌使之無缺者終不能易此論
　也惟陛下詔閫臣熟籌之
　　　辛酉正月二十八日
李錡誅憲宗将輩取其貲李綘與裴垍諌曰錡僣侈
誅求六州之人怨入骨髓願以其財賜本道代貧民
租稅制可(出唐書/李綘傳)
(臣)竊惟蠧天下之財莫如兵黼貫開邊以太平全
　　盛之事力不能供億燕山一路至於科天下免夫錢
　　以助之而猶不足嵩之建督有二稅權借三分之令
　　公然取之於民今兵帑不觧数十年於此矣陛下
　　至仁不忍加賦先是稍進大吏乾没之賦勢家悖
　　入之貨而别儲之或者疑焉及狂猘南吠危機交
　　急羽檄召天下兵何啻数十萬百費蝟毛而起陛
　　下慨然輦别儲金帛以誓衆犒師民間晏然不知
　　有兵臣時在田里始悟陛下前日之積所以備今
　　日之散聖慮逺矣及来京師目擊近事今日賜
　　軍民雪寒錢也明日復賜也又明日詔發常平賑
　　饑也其大者如以髙鑄三十餘萬緡之屋賜有功
　　将帥出奉宸御㽵付外庭處捄焚拯溺之勢而行
　　損上益下之事真可以服人心而永天命矣然邊
　　宿重戌國無餘力可以服損上之舉不可行也剥
　　下之政不可行也惟有馭貪之奪可以少助國
　　計臣猶記嘉定初命殿中侍御史黄疇若户部侍
　　郎沈詵㑹簿録諸權姦家貲得九百一十三萬没
　　官産得七十一萬號曰安邊所其後日以增廣至今
　　猶頼其用臣謂陛下當法寕考以前後簿録諸大
　　姦贓家貲田産别為景定安邉所詔大臣提其綱近臣
　　治其目㑹錢粟各若干緡觧錢助糶本粟𥙷和糴
　　以臣所聞圩田之入已厚若益以御㽵又益以所
　　積糴本未論他路如淅右歲糴百萬幾可以减半
　　矣唐憲宗尚能納李綘之言以李錡家財代六州
　　租賦而成中興之業以陛下之英明儻采臣䇿所
　　失者毫末所得者億兆人之懽心所延者千萬世
　　之基祚此陸䞇所謂散小儲成大儲指小寳固大
　　寳之説亦寕考之已行嘉定之近事也惟
　　陛下留神取　進止
　　　　辛酉三月十八日
　乾道二年鄂州都統制趙撙根刷告勑宣劄綾𥿄文
　帖共三萬五千九百餘件繳申朝廷毀抹謂宜優賞
　詔以撙為龍神衞四廂都指揮(出孝宗寔録)
　　臣端平初以樞掾兼侍右郎官竊見本選小使臣
　　凡一萬三千九百餘人臣因奏對尚患其冗白首重
　　來蒙恩攝貳夏卿每坐曹據案書押副尉以下文
　　帖不知其幾千萬𥿄由此推之大小使臣之給告
　　身綾𥿄者又不知其幾也南渡初諸大将軍中有
　　所謂武功隊謂一隊之人皆武功郎大夫非髙爵
　　厚禄無以得人之死力况此一資半級豈容靳惜
　　第𥙷授既多稽考實難至有以十年前𥙷帖欲脱
　　漏差注者頼郎官趙必普精眀察知頂冐毁抹二帖
　　又以此一事推之所謂頂冐脫漏者無窮也司之
　　所發摘者不過一二若捧土以塞江河等為亡益
　　臣謂戦士損軀赴敵廪禄終身未足酬勞若其身
　　已歿而𥙷授帖牒轉入他人之手為國耗蠧無時
　　而已豈不甚可痛哉臣愚見謂一軍之中某為真立
　　功人某為頂冐人惟主帥尤知其詳今諸大将豈
　　無賢如趙墫者當時鄂注渚一軍所刷至三萬五
　　千餘仲陛下何不以此事下詔風厲請大将使各
　刷具所掌尺籍伍符中事故人姓名拘其告劄牒
　帖繳申朝廷以討軍實以省兵餉俟諸處申到取
　其根刷多者法考廟賞趙墫家法使有所勸其奉
　詔不謹或差功六級者用文帝罰魏尚故事使有
　所徴以副陛下綜核名實之意取　進止
後村先生大全集卷之八十六　一
後村先生大全集卷之八十七
　進故事
　　辛酉六月𥘉九日
簡宗廟逆天時則水不潤下又曰水失其性則霧水
出百川溢淫雨傷稼穡(出前漢五行志)
　臣竊見自夏至後霖雨兼旬六軍兆姓繫命於淅
　西一稔今惟吳門災不至甚湖秀嵗事大可寒心
　乃季夏乙未臣執經緝熈親聞玉音焦勞天表蹙
　然若無所容先是偏走群望大發錢粟求民瘼雪
　獄冤所以順水之性而欲其潤下者至矣是日又
　　有避殿减膳撤樂之詔講退雨意尚濃俄而隂霾
　　掃簷溜絶夕始見月明日而晹烏出又明日而潦縮
　　恭惟吾君之所以動天與天之所以應吾君者何
　　其速也既拜手歸美於上又考之經史采撅前世
　　水潦證驗以助陛下敬天愛民之意威公元年秋
　　大水董仲舒劉向以為諸侯伐魯伏尸流血所致
　　漢文帝後元三年火水雨昼夜不絶三十五日史
　　臣謂是時匃奴驕侵犯北邉殺略萬計今虜雖自
　　去春一大懲創然戦士未觧甲聊城乆不下得非
　　殺氣致沴而未能召和乎母亦遵飬時晦乎董仲
　　統無重臣兵財属大将得非邉民畏威而未懐惠
　　乎母並用文武乎並公二十四年又明年大水劉
　　歆以爲嚴􁂣宗廟丹楹刻桷所致得非今之丹刻
　　有本正施之僖官乎母亦省其不急者乎元帝永
　　光二年夏秋大水史臣以爲石顯用事所致今北
　　司肅然矣得非昔所屏逺者有隂懐覆出之念乎
　　母亦放而絶之乎成帝時黄霧四塞諫大夫楊興
　　愽士駟勝以爲同日拜五侯所致今左畹肅然矣
　　得非猶有已髙满而不思危溢者乎母亦爲之限
　　劑乎夫大水也霖雨也黄霧也示變者也兵革也
　　夷狄也土木也官寺也戚畹也致變者也皆　陛
　　下素講而習聞者臣願陛下非茍知之亦允蹈之
　　雨暘在天敬肆在我欲弭是變當先去其所以致
　　是變者浲水儆尭雲漢美宣臣以衰朽三侍㫋厦
　　敢誦所聞以獻惟陛下裁幸取進止
　　　　辛酉七月十五日
　河北水災百姓暴露乏食有司建請發廪壮者人日
　二升㓜者人日一升議者以為水災所毁敗者其衆
　可謂非常之變遭非常之變者亦必有非常之恩使
　乏食之民相率以待二升之米則其勢不暇於他為
是以饑殍養之而已被災者十餘州州以二萬户計之
半為不被災不仰食縣官者其半每户壮者六人㓜
者四人計月受粟五石欲下詔貸以粟一百萬石使
可以攴两月不妨其營生而勿日給(出曽鞏救災議)
　臣窃惟邇者湖秀二州水災從昔之所創見陛下
　焦勞憂形玉色使常平使者守霅以儒生代貴游
　二州之人莫不延頸望惠而迨今月餘未聞朝廷
　有大蠲弛意者郡縣體量未為歟䑓群條畫未上
　歟臣惟捄災以粟為本漢至文景晁錯始献䇿募
　民入粟縣官得以拜爵得以除罪始令輸於邊邉
　　食足則令入粟郡縣文帝行其説六百石爵上造
　　四千石為五大夫萬二千石為大庶長其後雖有
　　軍役水旱民不困乏至於下詔蠲天下田租税之
　　半明年又全蠲之其後上群以西旱脩賣爵今而
　　裁其價以招之及徒復作得輸粟以除罪臣昨脩
　　孝宗寔録士民以入粟拜爵者藏不絶書及朱熹
　　召對語及賑荒堅訓告以𥙷授入粟之人且曰至
　　此又説愛惜名噐不得臣伏見此二郡巨室甚多
　　若朝廷采漢文景及乾淳已行許之入粟於官
　　籍數來上隨其多寡優與𥙷授白身人𥙷官已仕
　　者减舉員或轉秩士人免舉升甲首完者與伸雪
　　負譴者從末减不待科抑人自樂輸雖云秋成絶望
　　或囷倉偶有於宿儲或智力能運於他處所入既
　　多然後用曽鞏前説每户計口多寡各貸两月向
　　後得熟歸粟於官臣又見孝録遇災傷州縣率停
　　其年弍税或减分数候次年帶𥙷凢此之類皆合
　　舉行臣聞今嵗浙東江湖福建皆得上熟自吳門
　　至常潤亦稔惟二郡及近畿及邑彼災曽鞏欲賑
　　十州故請貸粟百萬石今止貸二郡及三數邑亦
　　朝廷事力可辨况又募民入粟相助乎此事當如
　捄焚拯溺若上之人付之悠悠下之人必以具文
　塞責臣聞縣令字民之官不損猶應言損唐代宗
　之言立而視其死孔距心之罪代宗非英辟距心
　非賢大夫然其言乃干萬世撿放賑恤不刋之論
　惟陛下詔攸司亟圖之助進止
　　　辛酉八月二十日
乾道二年詔免和糴一年宰執魏𣏌䓁奏版曹言歲
糴一百五萬石行之近三十年恐不可遽减上曰計
臣之論不得不然朕觀仁宗朝嘗下詔蠲免一年租
税朕甚慕之今既未可行有餘則糴不足則减亦上
　下通融之意(出孝宗實録)
　　臣以乾道版漕之言推之其云和糴行之近三十
　　年是建炎猶未行此事也其始於紹興間乎中更
　　趙張之賢秦之譎而不免於作俑豈非四大屯待
　　哺者衆一日不糴則執事者廪然有之興之憂歟自
　　乾道至今行之又将百年民亦安之不以為異然
　　昔也通諸路止糴一百五萬今吳門一群而糴百
　　萬通諸路不知其幾倍矣加以凶相當國增額抑
　　價浙中鉅産化為下户者十室而九所幸聖主赫
　　然改紀去其太甚浙民方有絲髪生意不幸歲事
　　又敗於積潦先是五六月水災止及湖秀及七月
　　之水則併吳田爲壑三數郡之人皇皇然捄死之
　　不贍天子臨朝惻然不待僚奏請濬發玉音　吳
　　郡歲糴减五十萬石而湖全免秀與旁縣亦减免
　　有差夫以三十年已行不可已之事而乾道天子
　　有免一年之詔百年乆行未嘗輟之事而景定天
　　子有吳門免一年之詔霅有全免之詔聖神祖孫
　　一念愛民若合符節想見二郡災傷之民歌舞聖
　　徳始知向者增額事由凶相今慈茲减免恩歸聖
　　主甚盛德也然孝宗因免糴又云仁宗嘗下詔蠲
　　一年租税朕甚慕之　既未能行有餘則糴不足
　　則减亦上下通融之策臣謂免一年租税千百年
　　帝王維漢文帝我仁宗能行之孝宗此志猶有望
　　於後人陛下嘗當書此言於座右士大夫當誦此
　　言為訓典文帝仁宗能行之於天下安平之世陛
　　下豈不能行之於三州災傷之地臣近者因進故事
　　嘗及捄災㝷蒙朝廷采用近見邸報凡七月再水
　　後所欲言者廟謨講求已盡臣尚有一二管見不
　　敢自隱夫捄荒以粟為本堆金積玉饑不可食寒
　　不可衣臣前講募民入粟非使入錢也然漢下令
　　民皆樂輸至於邊儲充足又令輸之郡國今雖下
　　令未嘗聞有應詔者豈非舉世貴進士任子而賤入
　　粟之人雖有卜式司馬相如張釋之之材亦例以
　　銅臭見侍臣謂當稍旌異推用其人果材也果能
　　也雖儕之於士大夫之例可也彼損數百斛或千
　　斛或多至萬斛其為費不貲矣傾不貲之費待之
　　以甚薄之礼加之以不美之名宜人情之不樂就
　　也如近報弁鮑山承直以平擢見稱事聞於乾終
　　未聞有褒寵之詔臣願借若人登郭隗之䑓以來
　　樂毅劇辛之流可乎此臣之管見一也臣聞浙右
　　饑民有聚衆借糧者有持械發窖者有刼奪軍噐
　　舡者駸駸至於殺人矣近遣朝紳賑恤且調戈船
　　廵警又命大将收其伉徤材武者爲兵所以防㣲
　　杜漸者至矣然皆𥙷㵼常法也非捄急之劑也臣
　　讀曲禮年凶君膳食不祭肺大夫不食梁士飲酒
　　不樂今焦勞惟聖躬爾臣猶記先賢有守郡值河
　　决者布衣草屨與軍民雜居城上河平乃下
　　真德秀守泉福討海㓂禱雨暘皆齊居𬞞素㓂平
　　災熄乃入寢今之士大夫皆能如此乎未也此臣之
　　管見二也地官荒政十二以散利薄征爲首說者
　　謂散利是發公財之已藏者汲黯是也薄征是减
　　民租之未輸者陽城是也今已藏者羽化無可發
　　矣未輸者預借而起催矣此臣之管見三也有所
　　謂弛力者謂古者用民之力歲不過三日年荒併
　　當用者弛之今用民之力如竹宮甲帳之類尚有
　　當弛者乎有所謂青禮者眚猶省也今礼文之事
　　如匪朌好賜之類尚有當青者乎此臣之管見四
　　也臣少為獄掾竊見諸犯刼盗必先覈實其所民
　　居是與不是災傷地分而為䡖重焉始悟法意與
　　地官經文暗合臣竊恐浙西官吏断此等獄或不
　　原其𥘉意爲飢所驅一切以柱後惠文從事以傷
　　陛下好生之德而于隂陽之和盖周家賑荒先之
　　以散利薄征而最後始及於除盗夫必使之有求
　　生之路如是而不悛則法行焉雖死不怨殺者矣
　　此臣之管見五也惟聖君賢相圖之取進止
　　　　辛酉十月卄九日
　慶歴二年徒知渭州龍圖閣直學士文彦博爲秦鳯
　路經略安撫招討使兼知秦州集賢挍理余靖言邉
　郡惟秦州最富貴賊所以未敢来攻者以韓琦爲守
　故也若使琦且守此州招懐種落訓勵士卒猶須精
　擇材勇以為鬪将庶幾賊昊有所畏朝廷有所恃今
　乃專委彦博守此一路臣深為朝廷憂之三軍所恃
　者将爾韓琦數年在邉雖未成功羌賊知名士卒信
　服今使彦愽代之恩信未洽緩急有難兵将肯用其
　命乎且彦愽新進羌賊固輕之矣(出通鑑長編)
　　臣以史考之初夏竦招討五路仲淹琦各帥一路
　　以副竦及竦無功罷去仲淹䓁始自副帥陞經略
　　招討使韓范並駐涇原擢彦博帥秦鳯兼知秦州
　　可謂極一時之選余靖尚且謂使彦博守秦恩信
　　未洽緩急有難兵将安肯用命又云彦博新進羌
　　賊固輕之矣靖乃四諌之一其言如此時彦博未
　　立貝州之功名論尚輕未得儕於韓范耳以此知
　　謀帥當以望實為主而權譎不與焉如羊祜不但
　　邉人信之敵國之人亦信之曰叔子豈酖人者如孔
　　明但不徐庶以為卧龍為俊傑雖司馬懿亦以為
　　竒材今日帥材絶少臣謂當以此法求之又當儲
　　之於平日而不當求之於一旦於路帥中儲閫帥
　　於閫帥中儲宣威儲督視士大夫中豈無杜預
　　陶侃科舉中豈無郭汾陽偏裡行伍中豈無吕蒙
　　齡石參佐中豈無馬㧾温造王庶劉子羽然不求
　　其能望實而但取其權譎誤矣昔者趙括談兵父
　　不能察而秦人輕之以為易與卒誘而坑之雖括
　　母亦知其必敗噫母婦人也禉不可欺况國人乎
　　况敵國之人乎臣敢以此慶歴諫臣所以告仁祖
　　者為陛下獻取進止
　　　　壬戍寅月𥘉十日
　貶崖州司户參軍丁謂量移光州(出國史)
　　臣按丁謂之竄海島也天下料其不復返矣流人
　　表奏無路自通謂設訃上表祈哀厚賂估客外
　　封與河南尹尹不敢啓視馳驛繳奏雖以仁
　　祖聖眀亦爲之動果得内徙甚矣小人之可畏也
　　置之萬里鯨波之外猶龍用小術數脱歸於時穆脩
　　有却訝有虞刑政失四凶何事不量移之句謂之
　　卒於光州天也使其老壽國家之患縉紳之禍必
　　有如王曽之所憂者曽豈幸人之死哉臣嘗謂人
　　主之尊如天威如雷霆權柄如龍泉太阿然小人
　　或得而玩䙝之簸弄之彼小人安能自通於人主
　　必有爲之　主爲之内詷者夫惟有奥主則譽言日
　　至有内詷則動息必知進紛華以悦其耳目求嗜
　　好以蠱其心志人主不察以爲愛已也親之信之
　　然後堕其術中彼不動聲色而得吾之柄矣臣姑
　　舉其略啇鞅因景監李斯因趙髙李訓因王守澄
　　丁謂因雷允恭迷國誤朝如出一轍善乎李石責
　　北司之言曰李訓固可罪然訓由何人以進北司
　　慙沮若但誅貶訓謂而守澄允恭則陽陽自若禁
　　防稍弛詭秘潜行臣恐四㓙有時而量移矣臣願
　　陛下推原禍端始於爲奥主内詷者既踈逺之又
　　踈逺之仍詔攸司奉行元日之詔寛餘黨非寛死
　　黨赦輕罪非赦重罪以一人心以杜後患
　　　　壬戍三月初三日
　　百執事常如吳潜聚議移蹕時及兹閑暇相與汎
　　掃朝廷綢繆牗户以續藝祖開基之運以保光尭
　　壽皇中天之業臣崦嵫餘景歸老田里尚能作為
　　頌詩歌舞太平臣不勝惓惓
　　　　壬戍七月初六日
　晋文公敗楚師於城僕楚殺得臣(出左傳)
　晋廢中軍将軍殷浩為庶人(出晋書殷浩傳)
　　臣聞賞罰軍國之網紀宜賞而罰則有功者怠宜
　　罰而賞則負罪也玩以此御軍軍不可御以此治
　　國則國不可治矣夫功莫大於保境衛民罪莫大
　　於僨軍蹙國今有負憤軍蹙國之罪宜罰而賞人
　　心憤欝臣請為陛下精白言之幹腹之傳且二十
　　載於是建閫桂林倚之為萬里長城羽檄調精兵
　　良将分布要害又竭東廣椿積泉粟以餉西廣㓂
　　未至則先抽外戍以自衛㓂至則堅閉四壁而不
　　敢出使蠻韃數千烏合之㓂殘昭容柳象破全永
　　衡諸郡及潭之諸邑桂閫為之也天塹失險危機
　　交急謂且順流而東頼旬宣大臣下荆楚之甲以
　　趍國難大小百戰虜不能支一夕觧去而㳂江副
　　閫輕信狂生欲邀竒功遂使已去之虜廻戈致死
　惟聖人能内外無患自非聖人外寕必有内憂(出左/傳)
　　臣叨塵朝列以來每見君相之所深憂中外之所
　　通患瀘将據瀘以畔也漣海未復也籌西事者恐
　　其幹沅播梗嘉渝慮東鄙者防其突山陽窺海道
　　上下皇皇憂在旦暮頼天悔禍而人助順将帥叶
　　力英豪慕義歸疆闢國一月三㨗凢向之深憂通
　患者至此而氷釋矣此皆陛下憂勤一念惟天惟
　　祖宗隲相啓佑之力溥率同慶而臣獨有隠憂臣
　　聞古人以敵國外患比之法家拂士言君心敬肆
　　之傾天下治亂分焉楚雖克庸而申儆箴訓國人
　　者愈嚴晋雖敗楚于城濮然文公猶有憂色臣嘗
　　反復左氏所書曰申儆者謂戒懼之不可怠曰箴
　　訓者謂篳路藍縷謂民生在勤曰文公有憂色者
　　謂得臣猶在臣妄謂今日邉患紓矣外間或言禁
　　中排當頗宻能如前日之戒懼否湖山丹䑾稍盛
　　能如先朝之篳路籃縷否又曰謢必烈猶存憂不
　　大於得臣否此雖游談聚議之訛然亦私憂過計
　　之意昔鄭有武功而子産懼晋復覆業而范文子
　　諫臣雖不及前賢惟願陛下戒懼儉勤常如虜偷
　　渡時大臣洪毅忠壮常如蘋草坪白鹿磯時公卿
　於我刳壽昌臨瑞三郡踪踐袁告洪撫之支邑烽
　火接於江池衢信者江閫為之也向非裴令處置
　謝傳指授禦之於蘋草坪扼之於白鹿磯則大事
　去矣合湖廣江閩數路二十餘郡數十縣百萬生
　靈怨此二人深入骨髓雖國家至仁無大誅殛然
　天下憤激有公是非削秩奪職不傷毫毛識者巳
　議司㓂失形矣一旦江閫牽復於前桂閫牽復於
　後所謂削且奪者不旋踵而還氊矣臣嘗謂得臣
　治兵嚴而奉已薄晋文公以其存亡為憂喜及城
　濮之敗楚於使謂之曰大夫若入其如申息之老
　何得臣聞而自殺殷浩有德有言當時以其出處
　卜江左隆替及山桑之敗廢為庻人若二閫無得
　臣之才與浩之德而憤軍蹙國之罪大於城濮山
　桑之敗削奪終身猶為輕典而又可以復玷缺才
　語有之既往不咎臣非敢嘵嘵然咎既往也議者
　皆謂此二人者其身雖巳閑退其力猶足以交結
　貴近經營召用天下事豈堪此曹再壞耶臣愚𣣔
　望陛下覧楚殺得臣晋廢殷浩之事申諭大臣二
　人牽復之外永不得收用以觧天下之疑惑以存
　朝廷之紀綱宗社幸甚取進止

後村先生大全集卷八十七
後村先生大全集卷之八十八
　　記(一十七首)
　　　雲泉精舍
休文逰四方而歸築精舍閣皂山中面峯挹澗手植
葠𣏌梅竹無數其言曰人英不有嗜嗜美色末也有
嗜疥痔者焉嗜爽口末也有嗜昌歜羊棗者馬又其
大者嗜聲名嗜富貴嗜無窮力有限則必疲心役智
以求之而後饜余山人也世之所嗜率予之所不好
然亦有嗜焉山椒之雲自去自來澗中之泉隨取隨
有此予之所嗜也盖聲名富貴非有力不可致而世
之嗜之者衆是二物者不待有力可致而世之嗜之
者少故予得而擅之噫此遯世避俗之高談也或曰
休文讀書通古今善属辭縱使老窮不遇猶當蕭然
陋巷求顔子之所樂今乃着華陽巾黄練衣修老氏
之道與窮猿野鶴爲友壞美質而離本性曷不返初
服乎僕曰不然昔賀監知章姜相公輔晚節皆求爲
道士而不可得夫士以不降志辱身爲高二子仕至
卿相始欲以其巳降之志既辱之身自附於幽人勝
士孰若高蹈逺引扵未嘗降辱之先哉僕婚宦二十
年所就何亊依違俯仰有愧休文多矣方将從休文
入山顧恐俗状已成雲見之斂態泉見之悶聲休文
見之而閉闗也况敢輕議休文乎休文楊氏名至質
豐城人
　　　古田縣廣惠惠應行祠
廣惠惠應行祠者縣令劉克遜之所作也初嘉定丙
子邑人郎縣西隅為惠應祠未幾遷扵溪南草創數
楹旁設廣惠香火封爵同而位置異觀者病焉紹定
已丑冬積雨妨穫令禱祠下輙霽時劒郡不靖聲揺
邑境徐村頑民效尤竊發前一夕西村諸葛珏夢神
告曰賊至矣寤以告令為備及領兵搏賊詣祠乞靈
穆卜龜從賊果就縛扵是令尉議辟故址作新宫合
祠二神丞洪某主簿某東尉某洎士民咸樂助明年
八月落成廣惠居東恵應居西論其世也使來徴記
余惟聖人譏諂祭古者祭不越望魯可以祭泰山楚
不可以祭河今夫桐川昭武之神而食扵福之支邑
無乃非古誼歟然嘗論之具仁義禮智謂之人禀聰
明正直謂之神均是人也有一鄉一國之士有天下
之士惟神亦然故有能驚動禍福一方者有功𬒳海
内澤流後世者有歆豚蹄魚酒之薦者有歲食萬羊
者有依草附木以惑人者有被衮服冕極國家之封
册者今二神之祀起漢隋訖今日繇江浙至閩粤綿
綿不絶比比相望豈非聰明正直之尤者乎豈非功
被海内澤流後世者乎然則祭之非諂也雖不在其
望非越也祠因官亭廢基捨隙地以增葢者謝某劉
令莆人值時多虞拊民有恩境内稱治凡黌舍廩廥
郵傳津梁繕葺一新行祠特一事耳洪丞番陽人三
洪之後某簿某郡人某尉某郡人諸葛尉温陵人以
捕賊功改京秩将用扵時矣皆可書也
　　　新收三歩泄
瀕海之田皆依隄為固名曰長圍昔人扵圍内䟽塘
以灌溉而南北洋凡十塘馬塘皆有泄所以嚴縱閉
也曰三步塘者距海僅三步地勢􁵅薄脱遇淫雨外
潮内潦隄潰泄隳自嘉定辛巳至紹定庚寅官敷民
錢亟築亟壞辛卯又壊太守温陵曽公用乕歎曰民
之財有限水之患無窮長圍千餘丈可使有罅缺乎
上腴數百畝可使化㵼鹵乎扵是判官趙汝􁉰奉檄
脩廢浮屠宗奐宗超被選董役用椿杙大小二千四
百五十竹落一千二百三十四草千擔夫千人竹木
草皆依市估夫皆支僦直錢皆出郡帑而民不知事
一毫錢一孔皆咨扵元僚付之兩衲而吏不預明年
孟春告戊長二百六十尺深三十餘尺噫公之力勤
矣而塘民猶曰未也内基雖固外捍不宻久将復圮
請索石為二馬頭以禦潮又曰他塘率有贍租而此
獨無公立行其説築馬頭擇守僧且取田扵廢菴以
贍馬凡泄之費若干緡馬頭之費若干緡菴之租若
干斛塘民徳公之賜相告語曰今之牧守二年而去
䖏二年之暫而慮百世之逺難也不敷種扵農難也
不誅費扵僧又難也昔鄴中渠成邑思西門鴻隙陂
壞郡怨方進然則便民之與病民也興利之與遺患
也非特有智無智之異亦仁與不仁之判與夫智敏
而易効仁久而見思敏而易效能吏之事也久而見
思循吏之事也公治郡有異績始甓其城大修水利
余所記者特三步泄一事耳
　　　興化軍新城
莆為郡且三百年猶不克有城皆曰樂土也緩事也
一日盗起汀邵他州皆增陴峻隍惟莆四封蕩然破
扉不闔未幾盗寢南侵勢且及境富家窖寳物窶人
挈空身咸欲潰去郡人陳公宓始猖版築之儀士民
和之臺郡是之㑹王侯克恭病委其責扵通守趙君
汝盥事方有緒而王趙相踵即世趙侯汝固始至顧
郡力巳屈則拜疏求助扵朝有旨賜祠牒五十未至
而趙侯去陳公與郡人嘆息曰城其中輟乎扵是
天子擇魯侯用乕知軍事侯博訪扵衆或謂城卑且
薄不足恃或謂費雜且廣無以繼侯奮然曰卑者可
高也薄者可厚也役不可以已也且吾患無政不患
無財益市木石益僦工徒先是官畫丈尺俾僧幹築
僧有能否有勤惰而官無賞罰侯斥逐其不勉者向
之茍簡悉趨堅好既成長一千二百九十八丈高一
丈八尺表裏以石覆以磚五門樓堞丹堊煥然慿高
望之鉅麗宇兀疑化人之所爲畫史之所摹也凢用
石以丈者五萬七千一百七十二磚大小六十七萬
八百夫五萬一千四百靡緍錢二萬四千六百七十
七楮幣六萬六千八百内楮四萬朝家所肸錢楮各
千漕臺所助餘悉出郡帑昉扵紹定三年之春汔扵
四年之冬盖三百年不克爲者一朝而就然則城果
緩事乎樂土果可常恃乎夫敵無脆有偹者勝國無
小善守者全樂毅能下齊而不能㧞莒即墨之二城
佛狸能飲江而不能克盱眙之孤壘往事之明驗也
先朝懲儂㓂之患城廣城邕城桂嶺海之民始奠其
居嘉定鍳開禧之迹大城江北樓櫓相望然後並邊
郡邑各能自立近事之已效也玩常而忽變喜逸而
惮勞華元之謳子罕之撲人之常情也以習安為懼
以恃陋為戒墨翟之智子囊之忠侯之盛心也侯治
郡尤清苦省􁅢迎之厨傳罷遊觀之土木獨民間有
大利病必勇扵興除不以役巨費夥而沮城成之眀
年歲豐盗熄乃下令蠲夏税以撙節之嬴代輸噫侯
知築是城又知所以守是城矣初役之興陳公最盡
力且率大夫國人各相斤斵其後趙君汝駉判官趙
君汝􁉰與有勞焉莆人喜守偹之固美蕃宣之勤復
悲陳公之不及見也某亦版築一民貲不足以豪鄉
閭力不足以荷畚鍤兹獲以筆墨小技記事之成顧
非幸歟
　　　重脩太平陂
曽公守莆惠民之政不可殚紀水利最鉅曰太平陂
曰三步泄曰陳􁆡斗門陂功最鉅始為是陂者趾石
中流斡溪右注遡山逆行翼以岸塍導以圳溝長二
十餘里溉七百頃然沉石扵淵石㣲罅則址顛激水
入港水暴决則岸頽農失膏潤官莫顧省公聞而慨
然召莆田丞陳君告曰陂塘非若職乎丞曰敬受教
起去冬汔今春圮岸頓崇淺溝倐深出新智為散水
石以窒罅衛址塍用石尤多或謂松性宜水寘松扵
裏飾石扵表可省費公曰木不壽扵石眀矣悉易以
石錢出公家者百五十萬僦夫六千不以煩民郡人
更名曽公陂既庵以祠公復属筆扵予俾紀顛末余
聞物之成壞存乎數慮之疎宻係乎人三坂之城可
以不没千文之隄有時而潰昔人脩陂之由為是設
也紹興復田八姓之力故陂亊迭主之八姓皆有私
田扵陂知䕶田則知愛陂矣百年之間八姓盛衰不
常扵是有私田盡去而視陂田為劵内置陂患扵度
外者公按其籍歲得榖一百六十九石錢四十一千
各有奇曰果脩陂此足矣以田属囊山寺陂正一人
幹一人以庵僧充甲首工各二人歲給錢榖一如舊
約租之出納陂之脩廢在八姓不可問在僧可覆也
公之慮逺乎哉夫循吏遺迹之在天下甚衆余足厯
目睹如桂之靈渠本秦史禄號史禄渠廣陵之三塘
本漢陳登號陳公塘由秦漢至今千餘載世代殊異
權位銷歇一邦之人尚稱思故侯名氏不已此豈有
所謟畏而然歟他日云曽公陂者猶是矣公名用乕
温陵人仁而眀丞名子頥三山人敏而勤宜特書大
書寓士林尉起犀釋智上法均勞竭勞扵陂宜牽聫
得書
　　　重脩通判􁨃
倅治創扵崇寕葺扵淳熈歲久頽圯滋甚舊即東廡
爲門坐則面牆陳君伯玉僅新其堂他末暇及趙君
野翁既至則曰􁨃卑扵堂門設扵廡非制也乃命高
堂棟礎增舊基而廳益眀敞撤屏蔽達通逵而門始
端直面勢巍然官府以尊自國初置倅與監司太守
俱名按察異時獨衘發僚吏奮筆塗書判長官一舉
手輒從旁掣之倅嘗横矣及其久也有按察之名無
亊權之實更以督經縂制錢爲職業籌算䘮雅道敲
撲敗清司思存冷落吏民侮玩遇事至前謙遜退避
自托扵聾丞者皆是也然則昔也惡權之專而惟患
守之不分今也病權之分而惟恐倅之不削亦其勢
然歟君扵經縂制至其額而已不求豐以示能扵郡
事叶其長而已不立異以炫智公退則静坐一室讀
書觀畫風日佳時或携賔客以登臨山水追逐雲月
為樂雅道未嘗䘮清思未嘗敗也堂之役實寳慶三
年門之役實紹定五年陳君名振孫君名汝􁇲皆永
嘉人
　　　聽雨堂
天下之至音非静者不能聞至樂非定者不能知也
風之翏然也水之淙然也嘯之　然也入扵耳同也
然南郭子綦以為天籟元結以為全聲阮籍以為鼓
吹為鳯音得扵心異也何也躁之不如静也動之不
如定也雨之為聲至矣而聞者鮮焉兄弟羣居之樂
至矣而知者鮮焉昔之人有以絲竹陶冩為樂者有
以朋友切偲為樂者絲竹托扵物之聲也人也雨自
然之聲也天也朋友取諸人之樂也外也兄弟脩扵
家之樂也内也今夫大衾長枕短檠細字漏斷人寂
壎唱箎和當此之時溜扵簷滴扵階者如奏簫韶如
鼓雲和静者聞躁者不聞也定者知動者不知也此吾
友野翁名堂之意夫近世言友爱者推蘇氏其聽雨
之約千載而下聞之者猶凄然也抑蘇氏能為此言
也非能踐此言也余嘗次其出䖏而有感焉方老泉
無恙二子虞侍家庭講貫自為師友竊意其平生聽雨
莫樂扵斯時也既中制舉各仕四方憂患齟齬契
􁓴離合扵是聞雨聲而感慨矣中年宦達晏寐早朝
長樂之鐘禁門之鑰方属扵耳而雨聲不暇聴矣歲
晚流落白首北歸一返陽羡一居穎濵聴雨之約終
身不復諧矣故曰非能踐此言也今野翁兄弟俱以
才業光顯扵時雖為是堂余恐其騎馬聽雞之時多
對床聞雨之時少願刻鄙語扵堂上暇則覧焉盖惟
静可以聞此聲惟定可以知此樂惟早退可以踐此
言也
　　　陳曽二君生祠
紹定癸巳郡人作長樂陳公温陵曽公生祠扵譙樓
之東揭美績懐賢牧也初陳公以寳慶丁亥出守在
郡才數日而去然崇風化肅紀網訪故家禮名勝精
采一變威爱並流民至扵今稱之去之三年盗起汀
邵蔓延劍達名城壮邑相繼失守陳公繇延平牧為
招捕使為提點刑獄毅然以一身為吾閩百萬生靈
請命上帝躬環甲胄大小百戦巢穴掃清種孽殱夷
人皆知上四州賴陳公而復安而不知下四州非陳
公而幾危也先是盗攻䧟泉之支邑下四州之人驚
曰吾属無噍類矣陳公命别将李僊提偏師南下道
興泉抵漳汀盗始潰去盖上四州力戦而全下四州
不戦而全謂陳公尤有大造扵下四州者非歟昔齊
相立攘戎之功夫子興㣲管之嘆此言必傑出之才
而後可以捄横流之禍也陳公有焉朝廷深原致盗
之本旌㧞良吏曽公實來剖符其治有陳公之風保
境衛民郡以無警浚坡築壘農不知役吏蠧民瘼燭
見廋隐山偷海刼鉏去根冗善良吐氣豪猾䘮膽教
令清眀上下信服乃行寛恤之政蠲三縣紹定五年
夏税萬七千緡既而曰惠及扵有田者而已以不濟
寺榖四千斛計口予民代編戶出僦直九千緡冬寒
散貧民錢四千緡各有奇既而曰惠及扵民而已庠
序有餽卒乗有犒恩意益周匝矣秩滿上艱其代曽
公扵民愈無厭斁取六年夏税半蠲之莆田下戸萬
九千全蠲之且立社倉以遺後人其節用爱人損上
益下合扵經旨昔季康子患盗夫子告以不欲此言
盗生扵欲而無欲者固盗之所畏也曾公有焉㑹陳
公自建帥洪曾公自莆㧞建在朝在野翕然以為曽
公之宜代陳公也扵是莆人聚而謀曰盗之方熾戡
定之難盗之甫息綏靖之難陳公戡定扵前曽公綏
靖扵後皆稱賢牧皆有功徳扵是邦今其去我吾儕
小人其忘之乎或曰合而祠之可乎或曰生祠非古
也余曰泥古者一至之情懐惠者衆多之情慕宋璟
之介不如為宋邑之通撲廣人之碣不如聴桐鄉之
祀况莆人之扵二公漸被教化沐浴膏澤自有不容
釋者持一至之見咈衆多之情可不一乎雖然二公
方擁麾鉞居權居亦無怪或者之云扵千百年之下
是祠也與石室之文翁峴首之叔子相為長久将有
升堂而起敬者讀碑而堕淚者至此而后可以觀人
心焉
　　　興化軍創平糶倉
平糶倉者太守寳章曾公之所作也公在郡三年蠲
弛予民以鉅萬計至是復捐楮幣萬六千緡為糴本
益以廢寺之榖寺之産及五貫而糴民不與也倉之
政擇二僧而付吏不與也糴視時之價不抑也糶視
糴之價不增也别儲錢楮二千緡俻折閲又撥廢寺
錢三百緡供縻費歲儉價長則發是倉以權之歲豐
價平則散諸市易新榖以藏焉其纎悉載規約而建
置大指如此郡人懽呼雷動更相賀曰異時富家南
舡迭操榖價低昂之柄以制吾儕之命今公為民積
榖五千斛富家之仁者勸鄙者愧南船亦不得而擅
龍斷之利矣非可賀也夫先王委積之法逺矣熟而
歛飢而散李悝之法也賤而糴貴而糶耿壽昌之法
也今之常平是矣貸其本取其息荆公所謂周官之
法也今之社倉是矣然艮齋魏公猶以二分之息咎
朱文公以為祖金陵之餘論公為是倉忠厚惻怛有
常平不費之惠無社倉取息之謗純乎仁義而不以
一毫霸政参之矣或曰不有常平乎曰常平之遇歲
豐也不易而腐也易而無所受也其是倉則不然其
易也無害扵僧也其糶也有利扵民也常平以使者
典領使者去民逺而不時發也郡縣去民近而不敢
發也是倉属扵郡而不属扵使者也掌乎僧而不掌
乎吏者也守以規約而不守以文法也廣先賢之遺
意輔常平之不及不在兹乎或曰艮齋之論高矣美
矣其後艮齋之倉先廢而文公之食倉不獨建人守
之往往達扵天下郡邑則以二分之息扶之故也乃
若有本無息日消月磨本竭而倉敗矣曰别儲之錢
為是設也昔無倉而今有倉公之惠也脩其政無使
之壊飬其本無至扵竭後人之責也立法而過憂後
日之必弊則法不可立矣為善而逆慮後人之不能
繼則善不可為也公将奉使江右顧瞻舊邦眷焉不
忘其待吾民厚也若夫潤澤之以待君子其待後人
尤厚也公名用虎温陵人倉作扵　院廢址以紹定六
年季夏落成聴事中敞兩厫對峙屋皆三間垣廡宏
壮莆田丞陳子頥實賛其議涖其政役二僧住囊山
者曰智上住華巖者曰法均云
　　　福清縣創大參陳公生祠
紹定三年某月某日詔罷福州福清縣税陳公貴誼
之請也時公以從槖侍經筵間為上言臣之鄉邑土
瘠俗貧物貨不産商賈靡至其民皆墾山種果菜漁
海造鮭蛤之属以自給海口鎮在縣之東劣有墟市
縣民之適鎮者鎮民之至縣者不過各負挈所有以
相貿易既税扵鎮矣徑港在縣之南又置税焉又税
扵縣焉是二十餘里之内凡三税也不已重乎臣嘗
訪求其故税錢之隷縣者日止數緡隷州與漕者月
各四十緡而已官府之大利源之廣豈與赤子較此
毫末哉臣以爲罷之便玉音欣然即可其奏邑之父
老既扶携聽䛇歌咏聖徳復相與像公而祠之記曰
與其有聚歛之臣寕有盗臣唐人亦云捕蛇之不幸
未若復賦之不幸悲夫天下之不仁至盗而止復有
不仁扵盗者乎天下之毒至蛇而止復有毒扵蛇者
乎此儒者之篤論而聚歛之臣所未嘗講也故人主
必親近儒臣然後聞正大之言然後公利之說莫得
而進公之建是言也非私其邑之人也儒者家法然
也齊設衡麓舟蛟之官以籠山海藪澤之利姑尤聊
攝之人羣起而詛尹鐸爲邑减其户租晋陽之人卒
懐其惠衆之為是祠也非私公之賜也民之秉彛然
也初嘉泰壬戌公之先太師内相嘗有此請其議中
格至公乃纉成之公家世邑人也去而僑扵武康居
畿輔之近而不忘鄉井之逺處旃厦之邃而深隐閭
閻之患其父子間議論風旨如此所謂世載其徳者
歟所謂必百世祀者歟雖然建一議畫一䇿近臣之
事也一夫不獲時予之辜四方有敗必先知之大臣
之任也天下郡國之廣不止一方生民疾苦之多不
止一事公方坐政事堂與吾君吾相共圗之矣吾儕
小人何足以知之
　　　漳州代輸丁錢
民年二十至六十輸丁錢自五季始罷之自祥符始獨
漳泉興化錢先折米不克罷蔡公㐮龎公籍踵使閩
俱條其害議格不行龎公後相皇祐竟奏减三郡所
輸有差未幾米復為錢端平元年趙侯以夫建言丁
錢宜罷久矣顧歲額萬千緡隷扵漕守不得專而况
民以全鏹輸官以半楮發此不欲罷也年甲付吏手
縻費等正錢此吏不欲罷也官吏規近獲民被長患深
可嗟閔以夫嘗㑹州家常賦外有廢刹租利錢所入
不下丁口之數舊以充橐装篚實者今朝廷大眀好
惡表亷黜貪賄道永絶請以此錢為民代輸安撫使
真公某大漕袁公某聞而擊節上扵朝曰漳州此舉
可為分符守土者法䛇可其奏侯俾余記之余惟取
民易予民難陳洪進創立之賦循襲三百餘年中更
賢牧守何啻數十公而不能革豈以為既取而不可
復予歟至侯乃本先賢遺意去漳民痼疾亦㑹天子
方用儒相力行仁政而連帥部使者皆以徳選故侯
所請嘲奏而暮報也使侯而不遇此時雖請不得達
雖達不過下其事有司　桑大夫固不主賢良文學
之議而為觀察使者未必通　陽城元結之意又不
過非笑以為迂濶而巳夫因不必因之法誤也然因
之以至如此之久余以是知取民之易也革不容不
草之弊宜也然革之必待如此之時余以是知予民
之難也始侯下車鄰宼猝至四封告警諸道之兵㑹
扵漳調度繁興應之𥙿如生禽其渠檻以獻勞賜吏
士費以千萬民不知歛而猶有餘力及斯事然則世之
謂郡縣空乏不可復措手者其果然歟
　　　登聞檢院續題名
前紀起紹興庚申迄紹定壬辰凡九十三年自王君
習至孟君點凡八十八人石盡而繼之者未暇續也
陳君瑢始與陳君纉議礱石為後記惟古今之官不
同而登聞檢院者本先王設鼓立木遺意不巳重乎
嘉定以來當路諱言箝結成風天子患之布衣某人
詣匭上書有司以休沭不即受被譴右遷矣然物情
顧望猶末丕變扵是英斷赫然更化改元舉相去凶
下詔求言在廷之士畢輸忠讜下至草茅人人知上
意封事輻輳語或激計上亦不以為忤親洒宸翰申
命近臣差擇而施行焉扵乎聖矣哉先朝夫人得言
事監門論新法縣优議儲貳諸生諫花石若是者不
可殚紀上方脩祖宗故事思捄時弊博通下情君當
是時居是官日閱天下章奏豈無鄭俠婁寅亮鄧肅
之流其亟以告諸朝表而出之使後之人指君名氏
而言曰是能助端平天子開言路者
　　　華亭縣建平糴倉
環吳㑹為邑者百數以華亭為大詣銓曹注令者千
數以華亭為難琴堂常虚席莫敢就有就者世輒目
以奇材余行四方聞某縣蠲某賦某縣革某弊昔難
而今易者往往有之而華亭之難自若盖竭一縣財
粟盡輸之官通天下之縣皆然也至扵學也倉也與
社稷並而不敢廢雖甚凋陋猶存其名惟華亭併常
平義倉之名而廢之噫其難至是歟餘姚楊君瑾奉
辟書綰銅墨境内稱治上下信伏君喟然曰吾儒者
也受子男之封任芻牧之寄詎可以善事上官不
得罪巨室為職業乎去歲夏五民苦貴糴邑無粒粟
歛扵諸豪吾心愧焉㑹常平使者曹公豳脩舊法太
守趙公與􁤏奉新書歲留米五千石扵縣華亭扵是
乎有義倉君曰二公所以惠我縣者至矣然歛㪚之
權令不得專吾将有以輔之取樽節餘錢一萬緡糴
三千石規縣東為屋五楹别儲之華亭扵是乎有平
糴倉昔王介甫嘗恨士大夫不能講先王之意以合
扵當世之故余每嘆其言之善而又病其太高夫常
平創扵漢義倉昉扵隋士大夫不能講漢隋之法以
合諸當世者有之矣况逺而及扵先王之意歟顧壮
哉縣生齒之繁貴豪之衆水旱凶荒之備一日不可
闕者相承百年莫過而問必待下有賢令上有賢監
司太守而后舉行然則民之望治不其愈難歟君既
在端平循吏之日滌華亭難治之謗薦墨交上有旨
陛擢朞月之間績状如此使盡其材而究扵用其可
書者何止一倉余又将秉筆以俟
　　　汀州重建譙樓
汀古郡也官寺皆百年老屋廪廪覆壓紹安李公出
守稍撤而新之由堂寝至門廡亭榭皆煥然改觀獨
譙樓以費夥未遑及公益務節縮得鏹二萬緡将改
作適當路牟利左右望而豪奪公慮是役之賈旤移
積鏹糴米若干斛爲均惠倉汀人始免貴糴之患㑹
上親政放黜貪濁用真公徳秀爲帥視属部如家公
臨郡滋久所積又萬緡廼申初志六閲月而樓成手
詔頒春亭舊翼以廡属城南門後廢弗葺居民冐侵
對列邸肆中通綫路公别給以在官田宅復兩廡併
城南門樓高大之郡治之前可立萬馬鉅麗如是
然傭作募而使材瓦市而致六邑之民不知有役焉
初庚寅辛卯間閩為盗區祸起扵汀四封之内大抵
皆盗而營卒亦囚執郡人欲戕害人情視汀猶毒蛇
鷙獸之窟宅也公以偏師襲磜而巨宼擒单車入城
而畔卒誅天子嘉奨就卑符竹或者尚為公慮曰民
兵驕也悍也財乏也既而公在郡四年前之恣睢犯
上不可調柔者皆駢首順令兵果驕耶前之強獷負
固未易拊循者皆革面慕化民果悍耶亂離瘡殘之
後練兵積粟猶有餘力　美輪奐財果乏耶昔
春秋書新作南門以　風至而脩城
郭營室中而土功始司空塓　功周制具存
不待其敝而後改也僖公治　而有斯役則
國内之事闕遺不及舉者多矣公歲月視僖公孰乆
近樓視一門孰難易竊意夫子復生将特書大書之
矣而又奚譏公名華字實夫資忠義而輔以才智計
而戦戦則克動而慮慮必成余從真公久見其尚論
當世人物如公僅屈一二指故因斯樓之成具書之
以諗後人云
後村先生大全集卷之八十八終
後村先生大全集卷之八十九
　記
　　　端平江閫題名
江西帥昔治洪州建炎省方始以朱丞相勝非為安
撫大使治江西而洪都兼安撫使如故其後詔從洪
守高衛之請閫移扵江洪之守臣止兼江西兵馬鈴
轄隆興升府閫復扵洪而江州行太守事隷焉端平
三年春蒙韃深入疆吏告急上慨然逺覧中興舊規
命僉樞魏公了翁督視江淮京湖軍馬即江州開大
幕府兵部侍郎黄公伯固江西安撫使知江州以參
賛軍事及黄公去而直寳文閣陳公愷實來脩江
防蒐軍實結民心厲士氣用能朞歲之間亢列城為
太府張弱勢為強形暇日命礱石扵壁紀移閫歲月
姓氏自黄公始且援袁州刺史韓愈為觀察使王仲
舒紀滕閣事俾某筆之某雖文墨愧愈然覧文公賢
逾仲舒况閫之建罷重扵閣之興廢此之營綜急扵
彼之登覧因不敢以淺陋辭惟㝷陽据天塹之中上
聫䕫鄂下接昇潤自昔立國江南者之所重晋以廋
亮温嶠第一流人臨之嘗試憑高而望江山厯厯其
盛心偉識遺忠餘烈有未冺者高皇帝移閫之宏撫
聖天子經武之英籌可謂深且逺矣某以属城事統
府設有羽檄猶當悉敝賦以從執軍禮以見其何敢
有愛扵區區之文乎顧承紀事詞樸而核他日公奨
率三軍犄角諸鎮乗風聲鶴唳之勢奏蒙衝闘艦之
㨗某雖衰憊草露布上尚書作凱歌被樂府尚可勉
焉
　　　建寕府新建譙樓
端平二年五月某日祕書丞兼樞宻院檢詳姚公以
直祕閣出守建安兼漕全閩詔下士相告語曰公初
元善類西府賢掾去可惜盍留行乎建士之在朝者
則曰公嘗貳吾州有恩信兹行可為中朝惜可為吾
州賀乃不果留時城中遺燼暴骼滿目市區二十四
行者九財殚粟竭物情洶洶不安公至眀誅賞辨逆
順而軍紀肅拊瘡痍輯流散而民氣和嗇用度規荒
殘而官府立明年春余逐扵朝㣲服過建焚室已十
具五六璽書擢公以漕兼守又明年春余行役道焉
則樓堞翬飛㕓肆鱗集所謂二十四區者皆復不獨
公𪠘也余嘆曰君相真知人哉建人真知公哉既見
公握手相勞苦公曰州略如舊觀然吾力疲而顛白
矣凡土木之役不可殚記譙樓最鉅緡錢一萬一百
四十一楮幣二萬九百九十四其費也起乙未仲秋
迄丙申季夏其歲月也吾子筆之建安自南渡劇盗
范葉㺯兵之後果列聖涵濡休息名公卿拊摩積案
其軍府殷實井邑繁雄㓂扵七聚一旦小失牧馭蕩
為烟埃夫聚力所成壊扵一夫之手顧諉數　乎朞
月之頃還彼百年之舊勿歸功扵人可乎昔者周大
夫閔故都之毀其詩曰彼黍離離傷之也又曰悠悠
蒼天此何人哉尤之也原禍至之始而呼天以　之
其怨之者深矣魯僖復周公之宇國人頌之曰魯侯
之功美之也又曰天錫公純嘏眉夀保魯祝之也美
興復之功而祝其純嘏又祝其眉壽其徳之者深矣
厭亂而思治情也惡壊而喜成亦情也拯建人之厄
措諸筦簟百世之思也叙建人之情刻扵金石千載
之傳也公順昌人名瑶字貴叔倫魁勝流立朝有徳
有言不以材幹顕余所記特公學問之粗者爾
　　　邵武軍新建郡治譙樓
世言閩盗所自起必曰汀邵非也盗皆起扵汀境卲
與之鄰所漸者然耳初寕化賊既殘建泰二邑勢且
及郡天子命朝臣某人某人出守皆固辭王侯遂奉
詔引道未至郡巳失守千里為墟侯露居扵野拳
轉戦誅筋竹洞渠魁羣醜或僇或降惟下瞿賊據險
戕縣令拒官軍侯方聲罪致討㑹以風聞去詔用趙
侯以夫代之慨然以夷難葺廢為已責一清谿洞再
造府朝将吏禀嚴令工師受成撫以紹定四年八月
經始眀年十一月落成縻錢楮若干緡堂寝顯嚴閎
䆳如大家甲族之營其居譙樓突兀鉅麗如名藩雄
鎮之𥙿扵力招捕使陳公韡過而嘆曰輪奐美哉初
朝家以祠牒八十助侯贍兵廪徒之費侯一錢粒粟
皆自致歸祠牒扵朝而属記扵余余觀世之士大夫
雅俗勇怯不同及乎當乗障幹方之任或曰事不可
為辭不拜或曰事尚可為患力不足求兵與財然後
往無雅俗無勇怯其説必同昔越石扵并士稚扵譙
咸無資糧弗給鎧仗不旬月而荆棘復為宫市夷虜
願為華人長源扵汴弘靖扵燕士馬強盛金帛充斤
不俄頃而井邑蕩為戦塲部曲化為讎敵盖祖劉能
疆理荒殘久廢之郡縣張陸不能撫循治安無事之
軍府牧守才不才一方之休戚三軍之生死而萬姓
之禍福係焉烏可不謹擇歟故夫諉事扵不可為庸
人也有待扵資與助中人也無待扵資與助豪傑之
士也若王侯馳单車横絶羣㓂趙侯收餘燼興復一
郡孰資而助之哉特其忠憤亷約有以讋盗賊之氣
得軍民之心爾余故著之以闢夫謂事之不可為者
也且以愧夫謂事雖可為而患力不足者也王侯金
壇人趙侯長樂人
　　　建寕重建明倫堂
建學閎壮　端平乙未四月辛巳之變燔官寺
幾盡而學眀倫堂毁焉姚公瑶來為尹漕先敎而後
政緩刑而　學相攸扵冬眀年仲秋堂成以餘材新
師弟子之居属余記之昔者唐虞三代教人之法具
存乎經卨之所敷箕子之所陳莫不以倫為首三綱
同然之理五常固有之善同然者均賦扵天固有者
無待扵人而古人汲汲扵明是理者何哉盖理與欲
對善與利對理不勝欲善不勝利同然者有時而相
逺固有者有時而不存矣嗚呼固不可以不講歟故
夫人有聖有愚理未嘗偏倫有常有變人鮮能盡参
晢夷齊常也舜申生變也常易䖏變難䖏申生不以
親之耄而墮其恭舜不以弟之傲而廢其友䖏變而
不失其厚倫之不容釋如此匹夫匹婦愚也周禮聖
也愚者能之聖或不能焉周公有愧扵仁智夫子謂
未能事扵君父脩至扵聖而不忘自儆倫之難盡如
此六經載此者也君師倡此者禮樂刑政扶此者也
學校講此者也有所講則有所明矣　致美扵是
堂豈為學者角詞藝媒利禄之地哉　肄習篤守
力行今日之竭力扵親異日之盡節扵君者也今日
之脩扵家異日之措扵天下者也今日之稱扵宗族
鄉黨異日之施扵蠻貊者也成材造士自斯堂始斯
堂之新自姚公始不可以不記
　　　龍溪縣復平糶倉
前記首叙邑人致粟之艱使人顰蹙次述趙侯致倉
之善使人欣躍末憂後人之不能継其詞峻其旨探
又使人憮然以為過慮也然自嘉定乙亥至端平
未不二十年而趙侯之粟羽化倉亦不存前記所
殆如蓍龜矣長樂李侯始至慨然發憤曰彼能創之
吾能脩之顓以清儉為治二年而新敖立本錢
璽書擢侯通守龍川侯曰倉事未竟不可去終更積
粟三千餘斛視趙侯增千斛焉出納　倣常平
既為倉約復請余識之有問扵余者創與脩孰難余
曰方趙侯時縣計未屈令俸獨厚也李侯之時異矣
上貢責全錢月俸給純楮公私困弊侯儒生無生財
術顧邑有歳苗縻費錢歲幾千緡及迎新例卷皆前
人以奉一已者侯悉用之扵倉又銖寸絫積以成之
李侯為難又問曰昔之廢者可脩今之脩者能保其
不復廢乎余曰以李侯之心守李侯之約胡為而廢
若夫侵本錢非約也有一扵此復趨扵廢矣又問曰
嚴莫嚴扵常平之法或者玩之如約何余曰惻隠羞
惡之心人皆有之李侯之約将以利其身乎厚其家
乎抑将以延一邑之命脉乎如止扵利一身厚一家
渝之可也如一邑之命脉係焉非渝李侯之約也失
一方之人心也犯千百世之公議也失人心非良吏
矣犯公議非賢士大夫矣然則是約也豈不嚴扵法
乎又况部刺史郡守丞臨之邑人守之其法盖未嘗
不嚴歟李侯名脩字之永學問有師承政事有家法
其扵是倉未復雖遷擢不忍去已復而去猶卷卷然
思所以善其後者嗚呼可敬也已
　　　味書閣(為徐徳夫右司作)
閣在豐城山間名子賤潘公也筆廣㣲袁公也徳夫
讀書其上有年矣去而仕扵朝因以其所讀者為
天子言之忠憤激發幾寤上意竟坐是由省闥放還
故山或竊㗛曰世盖有剽竊渉獵書之毫芒而光顧
遇合者徳夫無所不讀顧齟齬留落如此意者書誤
徳夫耶徳夫寕能味此無味之味耶徳夫亦嘆曰有
是哉夫書無窮　味有淺深嘗試以古今人觀之行
之篤守之固味之深者也先信而後畔始合而卒離
味之淺者也叔孫通魯兩生皆學禮一以取封一沒
世無聞舒弘皆學春秋一起徒步拜相一老擯郡國
豈非深者守道而難合淺者諧世而易售歟使其果
深扵書捽茹山雌也脱粟太牢也苟為不然如㗖土
炭如嚼蠟火将唾棄之矣然則徳夫之所味固世之
所不能味世之所味固徳夫之所不屑味歟或又曰
閣僅三間奚其記余曰不然石渠天禄高則高矣而
不能逃莾大夫之譏臨春結綺美則美矣而不能湔
狎客之謗徳夫閣雖小然聖賢之事具焉古今之變
合焉天下后世之責在焉德夫味之不已出則為遺
直為名臣䖏則為高士為全人是閣與天壌俱敝矣
勿記可乎
　　　漳州鶴鳴庵
問塗四方者必有嘉木清泉可憇濯傳舍行店可依
止南轅則不然路益荒人益稀極目數十里無寸木
滴水無傳舎行店昔人酌地里之中各創庵焉歲深
屋老頽圮相望漳牧合沙黄公樸始新諸庵鶴鳴庵
在郡東地多靈迹嘗有異僧見二士於此對奕即之
化鶴飛去然距城餘二十里窮林危磴不類人境暮
投破馹凛乎拆棟墜瓦之虞鷙獸暴客之恐公闢古
基改面勢作堂七間聼事三間門廡弘壯如之於是
境内之庵十有七所以次經畫創始者曰鶴鳴更新
者曰半沙曰雲霄曰僊雲餘皆復其舊觀魚孚庵属
泉而費岀於漳竣事上尚書曰昔人守庵以僧贍庵
以田而庵存其後有司數易僧巨室豪占田而庵壞
請令諸庵以甲乙承續朝論是之初公與余偕使廣
東公倡諸司叶力繕南中諸庵繇潮至惠繇漳至潮
　號畏凃今深茅叢葦中輪奂突出鐘魚相聞筦簟
新水不戒而具與行中州無異公之惠利溥矣余聞
古之人皆好禮而樂事厚人而薄己有避堂而舍賔
者有卑恭而崇莭者有窮為布衣茅屋不敝而恨無
突兀之厦以庇寒士者然則僧逃庵荒非地主愧乎
田去僧飢非巨室恥乎余書公之事既以儆夫貴且
富者或曰未也縱下不戢驅鄰虐使尤庵之大患盖
寓室而傷薪木曾子之賢至形諸言毀垣而納車馬
國僑之辨僅免扵詰余又以儆夫行者公倫魁名儒自
舘殿秉麾莭無留滯之嘆有治辦之績漳素凋弊公
為之朞年修糴政敞貢闈餘力獨及於庵云
　　　鄂州貢士田
士貢扵鄊古也使士齎粮重趼而至非古也古者
地均貧富道路有委積士起閭里而逹於王朝也
易至漢猶令縣次縱食然貢禹以明經㓗行自言鬻
田百𤱔以供車馬當時所以待特起之士僅如此則
於群然應聘者抑可知矣禹亦幸而有田可鬻　貧
於禹者當何如哉近世賔興郡太守具巵酒飲餞之
外舟車扉屦皆士自任貧而遠者難是行如登天有
不能行者天台賈公為鋳錢使者斥羡幣十萬　市
田爲番貢士莊餘以瞻番學去而董餉鄂渚時　帥
剏南陽書院公給以官田百三十𤱔復斥幣如番之
𢾗以惠鄂士一飲公徳以余與公有世舊俾書其事
於石自吾有狄患邉不觧甲且三十年供億䌓　度
濶牧民之官往奉急符從事失其常度至於　計
之臣執牙筹柝秋毫茍免乏興俛仰自嘆曰吾不得
爲盛徳之事矣非特材臣能吏然也雅士莫不然矣
故余於公之事有慨焉昔漢人論鄼侯餽餉乃　世
功意且無他謬巧而其言不過曰飬民以致賢而已
盖爲漢植根本者桑大夫則異是以塩鉄酒榷
爲國大利而疾賢良文學之士如仇漢之根本遂揺
動而不復安公於䇿畫鞭筭之暇師飽馬騰之餘又
時有蠲弛以寛民教飬以収士與鄼侯之意合彼桑
大夫之流聞風盍少愧矣夫江漢楚之舊封異時以
辭令争衡中夏登高能賦而志節與日月争光者皆
楚産也國家有事西北必於上流謂宜培植其人才
以待緩急之用公所望於鄂之士者在此其田之頃
𤱔與夫行者居者贐廪之式則有司存公名師道字
師憲以儒術治賦始至軍無見粮未幾而有一歲之
儲天子宰臣材公之爲由尚書郎九卿超拜地官小
司徒云
　　　風月􁨀
　齋所居西偏面古木叢林為墼屋三間中置一榻
　之同志者㳺乎風之外者仕之倦而歸者至則晋
　或止宿焉扁曰風月􁨀客戯主人曰昔宋玉授簡
於楚王之蘭臺謝莊託詞於陳王之桂苑皆以鉅䴡
之觀發其高寒之思今吾子追凉於簷窺光於隙將
無見哂於二子乎主人曰嘻詞不詣理工無益也學
不盡性愽無益也彼以朒朏量月雌雄論風逹者視
之奚異兒童吾聞元化之内清椒精英之氣在天地
為風月為人為性情風至調而止噭譹叱吸風之變
也月至眀而止薄蝕隂翳月之厄也性至静而止喜
怒哀樂性之動也故言風月者曰清明曰光霽言性
者曰善曰寂然不動夫能即身而反求韜光而内照
則動者可以中節静者可以復初所謂清明而光霽
者歛之方寸舒之八荒六合隨寓而可樂矣庸詎知
彼之蘭臺桂苑非䑕壌鮑肆乎吾之甕牖圭竇非瓊
樓玉宇乎客慙而退
　　　修復艾軒祠田
初郡人祠艾軒先生於城南田以贍之者忠定趙公
也碑以實之者正獻陳公也不幸先生二子繼卒猶
子成季字井伯有賢名忠定客也又卒家亊盆落田
為二姓所得諸孫曰鈞者愬於計臺方公大琮喟然
太息曰鬻祀田非法也没價返田法也吾使鄊部寕
厚母薄檄郡丞以窠名錢酬元直之半俾復其舊㑹
易師他路事格不行田既去祠益圮鈞復愬於郡楊
公棟亦喟然太息曰古者祀鄊國之先賢以為先師
艾軒非先賢乎式閭表墓自昔有之田非閭墓比乎
廼新祠宇復鐫二姓曰先生在不殖寸産没豈與鄊
人較数𤱔之田者雖然諉先生之亷讓利故家之清
貧取而有之此名不可安也方公去矣窠名錢不
覬其以郡鏹十有二萬酬若等二姓退聴毁劵歸
公又曰是嘗一鬻矣安保其不再乎覈其田凡八畝
三角三十一歩歲時榖十七斛有奇錢千圖久逺而
可托者莫如學以田隷學曰文郁先生孫也宜生其
祭鈞井伯孫也有勞扵田令學官以其歲入分給二
子焉昔孟子論善士而有一鄉一國與天下之辨以
陳良爲楚産以仲子爲齊巨臂至伯夷伊尹則不然
今夫前陳後方莆人也其扵先生猶曰吾東家某云
爾忠定番人也楊公蜀人也地如此其逺也歲如此
其乆也事先生如此其恭也豈私扵東家者乎若先
生者所謂天下之善士乎楊公起倫魁由樞掾尚書
郎出牧其來以風化為先務旌賢崇徳蒐遺繕廢
是二劉二鄭城北四先生之祠皆新朝廷嘉公治行
就擢刑獄使者垂發命某曰圯者葺侵者歸矣子二
大父實同閟宮其書扵石某不敢以衰病辭
　　　建陽縣􁨃續題名
建陽名難治而實不然巍巍考亭為宋闕里兩坊墳
籍大偹比屋絃誦前修言行接乎聞見土易治也俗
勇扵闘及氣平忿定易直之心油然而生怙終遂非
　少民易治也運􁇏有法可以𥙿上寛下無江浙閩
　　　　鑿空之取聴訟日纔數十緡賦與訟易治
也　山水眀秀二橋如畫茶笋連山稱妙天下人
家池　多奇卉珍樹同由之季花極目其土風物産
之美又宦逰者之所樂也然此歲長官數以傷錦而
去趙侯與迿至而嘆曰有易治之實而蒙難治之名
是　吾縣也廼究病源徐施砭劑期年而治三年
而大治岸有􁓪舟水無粗瘢凋瘵復更復墜畢舉一
日　記名且盡命續之書拉余曰吾子舊令尹也
盍記諸嗟夫余之去縣乆矣端嘉閒暇假道者再其
父老巷送迎諭之不去今余齒殘秃父老見之且
　　識而聞余子弟過其境者猶惓惓相勞苦以余
　　政而其人不相忘如此趙侯方新學宫講師説
私　其士抑豪右扶鰥寡勤拊其民持之以久終之
以不倦他日爱戴而思慕之者又何如也侯字景臯
其學出扵師友云
　　　晋江縣飛舄堂
古來賢令子㳺以學愛傳子賤以不忍欺傳西門豹
以開渠傳尹鐸以减租傳劉方以悃愊無華傳元紫
芝以于蒍傳所傳之事以常不以異也晋江明府林
君委余記其邑之飛舄堂余曰明府以通經擢奉常
第政出扵學而名堂之義顧本扵王喬何歟王喬傳
舄化鳬鼓自鳴皆卓詭不經與武城单父鄴晋陽襄
城魯山之事異范史述循吏甚衆而列喬技　傳中眀
府奚取焉意者尚其以神道設教乎君曰非也余曰
明府嘗丞大藩光顯矣豈其厭雷地而夢鈞天乎君
曰非也余請至再反君曰宰邑之難尚矣彭澤發嘆
為形役心山隂矯情強飰不飲雖有雅士一綰銅墨
鮮不改度矧若周顒輩之瑣瑣歟夫膠優者事也靈
明者心也吾出履公家應酬乎外坐　存養乎
内以吾靈明治彼膠優者昔者漢𥘉君臣嘗用之扵
天下國家而騐矣况邑乎一室猶八極之　也敝屩
猶尚方之舄也或曰明府之言殆有得扵黄老歟余
曰傳不云乎寂然不動感而遂通天下之故又曰惟
神也不疾而速不行而至是說也固黄老之所本歟
君名某福唐人堂邑𪠘之間君所創者
　　　淮東總領所寛廉堂
淳祐乙巳司農少卿淮東總領金華王公埜上章再
求去上留之進本寺卿訓詞曰爾行之以寛𥙿本之以
以亷潔此朕之所以懇懇用情扵爾而不忍遽促之
歸也祗若成渙勉爲朕留公𥘉出使慨然謂是職之
難有二操切病民也出納汚人也故治己者極其嚴
責人者極其寛至是讀王言而喜曰上英睿洞照羣
下　臣所爲　陛下固知之矣廼取寛亷二字
扁其􁨃事西偏之堂謀記諸石以答天寵夫理財之
難尚矣先朝雖重三司使之㩲然所任之人皆㓂凖
晏殊王尭臣包拯蔡㐮宋祁諸名臣熈豐以後稍用
惠卿嘉問之徒講之扵内薛向吳居厚之流行之扵
外元祐知其弊擢李常版曹出鮮于侁将漕以救之
未幾豐亨豫大之論起有魏伯芻者以胥吏之智變
鈔引之法求多不已遂啟侈心而召狄患南渡徳音
首欲痛革然賦入既狹兵費浸濶其取之扵民者終
不能復祖宗之舊而四總建焉蜀稱趙開昇澗鄂三
王人各極一時才臣能吏之選百餘年間酒茗塩鉄
蒐求無遺藴矣扵是用事者方以為未至更出新智
以圗富強卒之無他繆巧不過籠商賈困郡縣而已
盖時賢所操之術非獨惠卿嘉問之所不肯談向居
厚之所不敢為亦伯芻輩之所不忍盡識者也使其
利歸公室猶且為國聚怨况或以潤其屋而肥其家
乎　上　厭之而擢任公等君曰公通儒識我飢飽
矣民曰公長者知我疾痛矣余來江鄉耳聞目撃如
此或曰方今多壘之秋財殚粟亡非手運牙籌如
者殆不能濟而王人之言雍容如披吾子之論舒緩
如此如事功何余曰漢下告緡搜粟之令罪至没入
天下莫應及欲免兒寛則車牛擔負争輪惟恐右内
史之去矣寛不以嚴也渭上之耕木牛流馬之運厥
功大矣而其根本乃在扵成都田十五頃桑八百株
以　不以沃也行賢責之政以税民深者爲賢客斯
之法也夸禄賜之富以文其與民争利之過桑大夫
之言也或者語塞因次第其說以復公命
　　　南劍州創延安橋
端平初元上既親政放黜貪濁簡㧞循良詔以延平
通守大學博士温陵董公洪就綰州紱余時蒙恩詣
行在所道出其州公握手相勞苦曰吾上事甫三日
方閉閤深思懼無以稱宅生之計未敢與故人樂飲
也余悚然辭去暮宿黄孫口末至數里有橋焉接腐
木爲之可十餘丈下臨不測覆以棧半朽矣舉足則
軋軋有聲幸逹彼岸廻顧猶心悸未巳問土人知爲
應厯橋因遺公書言状然意郡事倥偬未暇也明年
公治聲聞京師又明年余去國至其所前之腐木易
以堅石朽棧化為康荘上屋傍庵扁曰延平橋矣余
驚喜過望顧逐客例不入城府不果扣公作橋始末
既還里公書來曰吾搆金使僧宗肇經始衆皆樂施
費錢楮各三千緡而橋成歲給官米予庵之守者有
餘以葺橋又曰議發扵子請筆之余喟然嘆曰公可
謂仁矣是橋介扵二州之間非專延平責也公挈為
己任一旅人之言非上官急符比也公聞而動心可
不謂之仁哉古之長吏率躬行阡陌視民疾苦而興
除之後世牧守深居黄堂四封之内耳目不接雖有
怵惕惻怛之心無自而發故必好問而後能周知必
虚心而後有來告然則孰問曰問諸民焉耕扵野負
扵塗是也問諸士焉脩扵家議扵校者是也問諸賔
客焉盖公徐穉之流寓扵是邦季札叔向之倫行李
之出扵境者是也民所不能言者士将告之矣士所
不能言者賔客将告之矣異時倫魁勝流所至皆貴
倨不屑吏事公奉法令甚謹治身尤嚴州始凋弊勤
而撫之遂復舊觀餘力且及扵橋亦足以見公材器
之恢然者也使其居高位當重任所問愈廣所告愈
大集衆思定謀䇿恊羣力扶顛危以之渉巨川柱洪
流可也何至發野渡孤舟之嘆耶先是州南有陌平
橋尤險而弊公亦以過客辰倅林君百嘉之言撤而
新之扁曰延平橋又扵其間創杉州藥材二橋命僧
可久平夷尤溪險路肇久二僧皆以才選肇嘗造吉
　橋者
　　　澧州重建州學
國家文治盛於漢唐郡無小必有學澧學中燬扵兵
南渡草創規制尚簡紹熈初有講堂嘉定闢地百畝
遂遷廟學教養之具始偹淳祐乙巳秋郡大火官寺
民居半為烟埃而學復廢徐俠㮚既書焚室益修郡
　　披荆棘再造是邦喟然嘆曰學與社稷並可一
日闕乎首創大成殿眀倫堂敝直舍大使少保孟公
　助以楮幣三萬米斛三百扵是所謂六經閣兩廡
四齋帑庾之室皆復其舊而壮麗過之澧士請余筆
之扵石按楚詞曰澧有蘭又曰遺余屧兮澧浦澧以
　　聞天下久矣自頃疆埸弗靖狄患日深楚之舊
封寖邉風寒或謂侯宜篳路藍縷舊法收其竒材劍
客以備一旦之用而侯視四境之事若以為無急扵
學不亦迂乎余曰吾子所以慮國之西門者至矣然
而未也楚自春秋以來常與中國争衡方其盛也屈
完以辭令之未能折齊之驕而方城漢水之險不與
焉及其衰也項燕以能當秦之　荀卿屈原之徒
既盡而楚遂夷為三户矣余嘗　徳綏力服之言與
中庸寛柔金草之論合至扵　之書離騷之作先
儒稱其吐詞為經義兼風雅上下數百年間其名人
賢士議論相接文獻不墜與其國相為存亡如此皆
楚産也豈特北學扵中國哉侯之修泮士之來學非
曰角詞藝媒利禄而巳必紉　蘭服寳璐必不與
蕭艾同化不但無愧扵楚之先大夫雖江漢汝墳之
遺風庻乎其可興矣夫欲強國勢自人心始欲淑人
心自教化始然後知郡之他務猶可緩而侯之此舉
果非迂也侯儀真人常守蘄虜　之卒以城全學
成之歲天子就擢侯常平使者将　其葺扶一郡
者而經理全楚也故樂為之書
後村先生大全集卷之八十九終
後村先生大全集卷之九十
　　記
　　　廣州重建清海軍雙門
清海軍門始葺於紹興丙子折公彦盾也改作於淳
祐甲辰方公大琮也南州土雜沙木無霜雪板幹不
力斷削尤疎城壁廬舍不乆輒墮公審其築基廣十
丈四尺深四丈四尺髙二丈三尺虚其東西二間為
雙門而樓其上者七間凡基皆甃以石覆以甎門之
柱八各三丈六尺旁柱三十有六凡柱皆易以堅木
闢两旁地為两翅環以翅樓前為頒春宣詔二亭用
木以株計者千五百石以條計者五萬甎无釘各十
萬灰萬石工六萬三千縻錢二萬若干緡明年某月
告成公大饗參佐賔客將吏其上饒吹轟空斗酒系
道觀者數萬皆曰輪奂美㢤公以余嘗護漕而攝閫
也乃授簡使者書之按作南門筆於經立臯門詠於
詩重其事也余行天下州無小必致美其譙巍巍統
府舊譙庫甚勿稱威重岌焉将壓尚莫顧省諉曰州
無貧無浪費也民勞勿重困也公既繕三城新屯樓
八十二所城西隅有亭曰南海勝觀公又亭扵東隅
曰番禺都㑹而是門之役最鉅視福全建安加壮麗
焉然福資浮屠建求科降泉仰賈胡惟公自用節縮
餘力不以蘄人南兵習勤苦多伎藝公拊而用之畚
者甓者斤者圬者皆兵也不以煩民可謂仁且智矣
自唐至本朝廣府常以富盛雄諸道後寖不如昔楊
公長孺清吏也嘗㑹州用歲闕數萬緡故前乎此者
或掩奪商賈或没入豪右或遣軍吏懋易以規嬴然
軍府卒不能富而覇政時出民夷之懼者衆矣公純
乎儒術前数者不一試所入租賦而已期年積鏹十
萬緡眀年如之又眀年亦如之為偹安三庫稍出其
錢與民通子本子錢不過六厘别儲之以偹他費余
請公曰公勝流不以心計名一旦能使枵然大州化
爲殷實荒陋改觀緩急有偹過前十数公逺甚豈有
法可傳哉公謝曰此陛下仁聖朝廷威徳也吾何力
之有直幸焉耳盖州貧非一端其大者曰調發曰迎
送曰糴運之費曰契錢之去自吾至四封無警或小
警即定一也他人亟遷数易而吾四期不得代二也
詔書罷糴契錢還州三也子謂吾有他謬巧乎余聞
昔之稱南伯者必以清徳宋廣平其首也孔戣鄭權
抑其次焉公過扵苦淡服用質素貴爲方伯一室蕭
然夫清則費簡儉則財聚曰清儉者公之實踐曰幸
者公之謙志也至扵妙選而久任之陛下真仁聖哉
公蒲田人端平名諫臣嘗立柱下掌内史書命今待
制寳謨知廣州廣東經畧安撫使扵是績狀顯著天
子將趣公歸矣
　　　專壑堂
謙甫少所交皆海内長歲晚凋謝畧盡謙甫亦老頼
故人天台賈公力買田築室扵西山之下而請余記
其所謂專壑堂者曰吾生讀書扵是死埋骨扵是矣
余曰昔畏壘化庚桑而尸祝晉鄙薰陽子而善良賢
者所居仁遜興焉今吾子頋專是壑将置民物於度
外乎謙甫曰非也夫訏謨定命廟堂崇高之位賢者
專之決機料敵帷幄深嚴之地智者專之南北對壘
旗盖争奪之埸勇者專之上腴爽塏連亘相望埓國
之貲傾城之姝強有力者專之吾賢不如彼智勇不
如彼凡彼所專者吾不得而有吾所專者彼烏得而
渉吾地哉余曰功名時也窮逹命也吾子謂力不如
彼則然矣謂賢與智勇不如彼然乎哉謙甫又曰吾
名堂本半山豈惟半山獨樂之園取義亦然敢問半
山涑水非歟余曰士必能處然後能出能退然後能
進涑水之處也與邵子程子同逰其出也遂能　元
祐諸君子共國自始至終曷嘗獨樂乎半山之進也
與羣小共國其退也炙手之勢一寒翹材之客皆去
騎驢荒坡幅巾叢林牢落甚矣其踵門而來者　曩
日下御史獄黄州之遷官也嗟夫公亦可以悟矣伺
候光範者冝猜而信追随鍾阜者宜信而猜豈非專
之一念雖退老而未忘乎專門之學必陋專房之女
必娼專國之臣必恣壑雖美無以專為也謙甫　評
二公之亊深味老夫之言親鄰曲如天倫視樵牧如
賔友不與煬舍争竈席不以骯髒驚魚鳥桃峰即畏
壘也薪里即晉鄙也一壑即天下國家也今日不專
於此他日必不專扵彼矣謙甫名自遜宋氏
　　　御書撫州忠孝堂
郡舊有顔公祠前人紀詠詳矣王祥卧冰池在孝
寺距城五里許相傳奉其母避地於此寺即故宅自
晉至今未有表章之者提舉常平鄭侯逢辰既至懐
賢謁祠訪古得池有慨扵心更卜爽塏合而祀之且
請敕額於朝㑹侯改持憲節去撫之贑請益力都省
下之儀曹儀曹下之曹臣侯謂此依草附木希求封
爵者設非所以待忠臣孝子也必如常格是比干之
墓勿封而曹娥之江不廣也迺拜疏曰聖天子方舊
英斷修人紀盡力君親者顯擢得罪名教者永棄若
真卿之忠祥之孝宜出聖㫁列在祀典矧今雲章奎
畫遍天下願以萬幾餘暇親灑祠扁以詔無窮疏奏
上御邇英以訪刑部尚書王公伯大侍御史鄭公宷
皆頓首乞如鄭侯所請翌日御書忠孝堂三大字以
賜昭囘之光下燭江國侯奉表馳馹以謝於是閟宫
落成廼属某記之按魯公仕昏闇之朝疎之擯之以
至迫之於險而不敢廢臣節司空奉猜虐之親飢之
寒之以至撻之流血而不敢失子道夫汚君伯夷之
所羞微子之所去繼母伯奇曾參之所難事而二公
所立如此雖古聖賢有不能加矣議者以魯公求容
於鬼質之相而不早退司空晚節仕晉為遺恨且貴
為尚書而全家食粥其徘徊不去豈有心扵富貴哉
将以狥國家之急立歲暮之節也若夫慟哭魏王不
拜司馬昭與奮筆作勸進表冠名扵受禪碑者亦異
矣鄭侯居家有内行立朝能盡言典州奉使有風力
喜名節而尚教化是舉也昭九重勸懲之意發千載
幽潛之光示萬世臣子之法可書也巳
　　　福建安撫司二準備差遣􁨃
準遣罷不常增西㕔以監牛田埸兼之自嘉定
某帥始復東廳自端平文忠真公始閩閫歲計係乎
鹺二属秩雖卑西主烹煎東主給售帥得自辟徐君
憲王君稼皆以才為安撫使尚書趙公羅致舊無𪠘
始度地於府治西北隅背郡圃廹馬廐尤庳隘公曰
圃可縮也廐可徙也致客而不能舘可乎哉乃捐庫
錢二百二十萬益以没官山木廢塞瓦石伻圖扵丙
午落成於丁未二𪠘規橅位置悉公指授稼俾余記
之今諸道使者之属皆稱雄盛帥非諸侯之長乎而
其属獨牢落􁨃寒如冰吏率鶉結率取諸曹掾所
曩余參真公謀議熟知之時𪠘廢為潛火局假屋以
居機宜寓僧寺僅存一幹官直舍諉曰閑慢官爾
彼之所謂雄盛得意者嘗求其故矣賦訟繁而文書
多也予奪健而聽信專也盖智以繁而昏力以多而
分健之弊為薄專之弊為謟是数者固常情之所
而有識之所畏也閫幕則異是矣居常無事不幸
小調發急符旁午吏卒並縁饜飫隅總依慿桀驁不
但賔主汲汲鮮歡郡邑皇皇奔命而更畨之舟
之民皆騷然失寕扵四封之内矣惟夫歲豐盗熄野
無桴鼓吾主人可以雅歌而緩帶吾儕可以長衣而
清談奈何不此之樂而彼之羡乎公忠定丞相嫡孫
治如忠定官自鬻鹺革去敷抑勦平海盗鯨浸不驚
以羡錢糴粟萬斛偹緩急祖孫相望為閩賢帥其待
士尤有禮昔有廢客館為庫厩者公今徙廐築館以
龍媒汗血之末得為緩而以樂毅劇卒之末至為急
公有合羣才康斯世之志矣惜其局扵方面也公名
必厚字立夫稼字無逸由東􁨃㱼秩　憲宇某由西
􁨃陞幹辦公事
　　　寕都縣新築城記
淳祐丙午余仕扵朝寕都縣尹夙君子與以書来曰
吾視事之翌日盗起廣昌犯池富贑卒未至賊鋒剽
甚衆欲潰去吾集吏民議戰守急調尉塞兵益以義
丁千人深入苦戦官軍乗之擒酋殱黨時四鄰震優
吾境獨全衆相賀吾曰未也土城卑惡盍改作乎率
僚佐選隅總畚新土杵實基周匝七百餘丈悉甓之
願記其事扵石余曰其小需丁未余去國君使兩至
責前諾余又曰其小需君余故人也豈扵不腆之文
有所靳哉顧多事以來以平冠築城受賞者多矣甫
平覆出朝築夕圯豈特二者難保其往哉施扵有政
亦然初令而晚繆始仁而終鄙矯强扵暫而頽放於
久者皆是也戊申君之使又至曰吾授代者無两月
記不可復需矣余然後知君之政果成城果堅而冦
果平也盖天下倐至之變常伏扵常情智慮之表曩
睦冦殘二浙近汀冦犯劍邵曰是中州内地素不防
慮爾若夫寕都為羣盗四達之途不能數歲安静前
日非無智者至君乃克有城獨何歟媮者忽禍變鄙
者惮勞費黠者方以無城為幸冦至有紀侯之去檀
公之走而已君眇然一儒生化刀劍為耰鋤革瓦鑠
為金湯有地百里而善用之如此使君事權重扵銅
墨之寄封域大於子男之邦其所就者有未可量者
是役也靡錢二萬二千緡有奇合諸臺郡邑士民之
力而成君之遺愛與是城相為不朽矣君嘗宰河源
勦冦寕民已著風績以經畧使荐詔减年勞至是首
摧盗鋒又先事代謀禽劇賊古八盧五僇渠魁貸脇
從桴鼓聲息則扵其間飾縣庠梅江書院各増其畬
夏旱先發官廪而後勸分自郭達野置糶場五十三
所至秋止部使者尚書郎鄭公􁅢辰大匠吳公子良
俱以治行荐初朝家行廣昌賞加君一秩惟築城功
未報君建安人擢進士第
　　　饒州新城
番為州尤貧版曹洎諸使責逋吏卒日呼扵庭遇州
倉使受輸两王人各遣其僚按所入瓜分之以其餘
殘者卑州州遂乏絶二千石比以弗績去弄印滋乆
以鑄錢使者兼之淳祐丙午余自江表召對頓首上
前言列城單弱狀臣待罪臬事寄治于番城圯且盡
而譙樓扶以二木識者寒心宜繕金􁃖修守備以待
緩急㑹朝家多事議格不行明年詔擢著作郎兼右
司郎官新安程侯元鳯領州事侯至視城壁而嘆曰
保境衛民守臣職也城惡如此顧以州貧自諉可乎
昔之人有篳簬籃縷而造邦者有布衣帛冠而强國
者乃以一簡儉為治桑䕃未徙板幹並興属通守吏
景卿出納路分夏榮顯課工程木石灰磚予價夫匠
給傭兵校增廪厚犒勤拊說以忘勞不朞年而十二
里三千三百餘丈之城與樓門八㪷門貳悉復舊觀
其費一出於州上不以累農下不以煩民惟臬冶二
臺各助楮幣三千而已番人登髙望之端直如引繩
廻環如錯繡皆相告曰吾儕昔處風寒今在堂奥州
之守備固然侯之勤苦甚矣請記其事以告來者余
聞任城郭封疆之寄不患外有卒至之變而患内無
可恃之具使其果有可恃若田單之於即墨臧質之
於盱眙杜慆之於泗皆以小國寡民而强敵環而攻
之終不能克否則郢可入厯可襲　譎取雖
雄都巨鎮不能以自存矣侯之此舉　當為
之職杜姦宄不肖之心異乎崇飾亭傳者其有勞於
國也夫其有徳於民也夫城始繕於嘉定乙亥至侯
改築僅三十餘年耳盖撲百㝷之木者蠧也潰千丈
之隄者蟻也先事豫備前人之忠也補罅葺漏後人
之責也况番城其南瀕江水齧之而無防稍　依山
樵木踐之而不禁城何恃而乆乎及其微而　易之
也至於大弊極壊而後圖之不得已也嗚呼此固侯
與番人所望於來者歟侯館殿名流省闥賢　出而
試郡績状昭著詔兼冶鑄之節将召侯
　　　城山三先生祠
由熈寕橋南行可二十里城山在焉望之紫翠崒屼
欲與壺公差肩其下平疇沃野清泉茂樹環而家者
千數百年之舊族當世之顯人不在東家在西隣也
其父兄隆儒而嚴于教其子弟者力學而攻于文立
聲名取科級榜不絶書有貴爲柱史者魁多士者人
徒見其人物之極盛而未知其爲師友之餘澤此三
先生祠之所由作也初艾軒來水南學者空羣從之
而紅泉東井之學聞天下艾軒去網山嗣搆業網山
卒樂軒嗣焉里中前一輩及老艾之門者衆矣然數
十年間更相推譲卒以傍邑二士接艾單傳所謂公論
在人心者邪林侯肅翁受學樂軒下車首為學者言
三先生之學自南渡後周程中歇朱張未起以經行
倡東南使諸生涵泳體踐知聖賢之心不在扵訓詁
者自艾軒始疑洛學不好文辭漢儒未達性命使諸
生融液通貫知科舉之外有理義之學者自網山樂
軒始盖網山論著酷似艾軒雖精識不能辨樂軒加
雄放焉其衛吾道闢異端甚嚴嘗銘某人云佛入中
原祭禮荒胡僧奏樂孤孑忙里人化之使網山樂軒
而用於世所立豈在艾軒下哉聴者悚然如覿三先
生之容侯復嘆曰吾昔講肄扵是㳺息扵是歲月幾
何泉石魚鳥厯厯可識靣先師已逺不可見矣則又
愾然有祠三先生之意山絶巔有精舍新祠在其左
俯瞰國清塘水光山色横陳乎前乃像衣冠乃集衿
佩以庚戌四月甲辰躬行祼薦之禮序飲而退命余
記之余惟在三之誼師居其一故侯芭白首太玄后
山瓣香曽氏所以敬接承嚴付受也昔網山之事艾
軒也死則腰絰忌則哭墓樂軒之事網山也亦然至
侯則慨林陳之後微絶既祀樂軒於家廟又白尚書
併禁二墓採樵俾鄉校合祀焉歲特若逺逰歸必墓
祭出䖏必命祝史以告及牧斯土復倡邦人嚴奉而
烝嘗之彼背師而從許行與諱稱京房門人者視侯
宜少媿矣余不識三先生而扵艾軒累世通家也扵
網山子綺伯童子師也扵侯友也侯為余言近世諸
儒流畧通體用余皆莫敢望樂軒侯嘗秉筆玉堂開
卷邇英貴近矣顧惓惓扵疇昔傳道授業解惑之匹
夫往往見扵羹牆豈非心悦而誠服者歟艾軒林氏
名光朝字謙之網山月魚林氏名亦之字學可横塘
樂軒陳氏初名某因讀詩采蘋有悟改名藻字元潔
艾軒固印證之矣侯名某與網山俱福清人樂軒由
長樂橋福清云噫以水南文物之懿守侯風化之善
前輩師友之賢設遇名筆必有以發楊蹈厲之者而
余纍然病眊筆墨不靈僅記歲月而已
　　　泉州重建忠獻堂
温陵太守尚書郎安陽韓侯識貽前史官劉某書曰
吾六世祖中令公以㬌徳丁未出牧是州眀年七月
而忠獻生扵郡齋至祥符辛亥君還泉州人曰中令
吾郡之父母也有去思忠獻吾侯之子也有大勲業
爲堂三間因謚名堂以借重是邦焉後爲俗子改易
乾道已丑梅溪王公始復舊扁今扁存而屋老且撲
矣忝拜􁨃之榮而隳肯堂之責吾為此懼迺以節縮
餘力撤而新之又曰吾之來以淳祐己酉秋距忠獻
始生甲子凡四周堂之成以庚戌夏距梅溪復扁八
十有二禩予雖衰疚其勉筆之也按甘棠之詩曰召
伯説者曰召伯不欲煩民廬扵逺野小棠之下思其
人敬其樹也閟宫之詩曰新廟奕奕説者曰閔公廟
也又曰周公皇祖其亦福汝説者曰慶孝孫之辭也
古之善政必有遺愛故家必有象賢以周召二公之
盛德而不能無待於虎之旬宣僖之修復然虎去康
公十世僖去周公十七世矣豈若韓氏六世之近乎
逺野之廬閔公之廟敬之嚴之如此况中令凝香之
地忠獻懸弧之室乎侯剛亷無欲凝重有威軍府肅
然民靈信服盖景徳祥符淳祐治平之文獻淵源所
漸然也初侯家三世迭守相臺海内榮之自南北分
裂雖晝錦冠劍隔絶之可嘆然兹堂輪奂新美而未
巳韓氏之盛詎可量耶借余荒眊久精華竭所以美
皇祖而慶孝孫者有慚扵雅頌姑承命記實而巳
　　　邵武軍軍學貢士荘
閩無富士樵士尤屢舊有貢士荘薄甚士無以自資
而官之所以資之者又㣲盖有不能行者莆田方君
來教樵學節浮費去冗食歲餘㑹學廪之贏益以所
却茶湯錢得舊楮三萬二千買田七百餘秤積三歲
之入可得萬楮君曰舊荘待四方邑之士常不足吾
荘姑為學設由學而貢者歲卒十人人獲千楮足矣
自科舉法行續食禮廢道路扉屨皆士自齋勸駕之
吏不過草草宴設巵酒篇詩之外毫髪不任也是荘
之有無既非執事者之責故雖雄都鉅鎮臨之以逹
官顯人有可為之力而不暇舉此甚迂之議若夫文
學掾號冷㕔一室之内螢雪之几苜蓿之盤微矣薄
矣廼能以其不足之飰與素所教育之英才剖而食
之使君稍進而受天子兵民之寄必固結必勤恤必
不肥於廐而殍於野也必不富其家而飢其師也又
進而居廟堂之上必不忍存我而不厚其蒼生也初
寓貴尚書杜公杲欲助田未果至是二子庶廡以三
千楮來助君名澄孫字蒙仲
　　　福州濬外河
古河繚城内外如人氣血周於一身歲久而淤忠
趙公嘗濬之甲子踰一周水道故存居人盖搭　屋
駕為高砌堙為平陸矣淳祐戊申待制陳公既　内
河脩撰趙公至而嘆曰胸腹雖通支節猶壅未也顧
内河纔六百丈而外河加二百餘丈役不可已民不
可勞廼白扵朝詢扵衆扵是寄公之尊貴者属　之
才敏者皆條利便来告公虚心以聽先是寺産滿百
錢者濬三尺産二百以下皆敷公下令産滿百者濬
二尺而已濬内河者半之負郭三邑寺産三百以下
餘十縣寺産六百以下者皆免敷遂畫界限度丈尺
總以十大寺而餘寺分隷焉近寺幕工逺寺助費
率以産滿百者助二工按籍給由下之十縣以僧督
僧吏拱手不得與寺尤逺而輸未至者先兑庫錢委
郡丞趙君時願率属林君叢桂節度推官徐君士亷
溢其役不徙木而信不施抶而勉起淳祐庚戌九月
乙亥十日而畢河深五里廣一丈用工四萬六千有
奇工給寳瓶楮三通不過敷楮十四萬而百年水道
唾手而復先是大寺苦役小寺不免敷而中寺殷實
者以賄吏免　強有力者以挾貴免公明不受欺公
不受私免敷者沾實惠應敷者無後言前之搭屋築
砌者凡百二十五家公不欲盡返侵地撤蔽通􁩱而
止又和户補助之蠲瀕河公私僦金一旬吏士之宣
　者賞犒有差竣事士民有乞濬銚爐橋支河者
　　忠定公昔為西南二湖今南湖半為筊池蓄泄
無所田失灌注民罹漂害公使未敷之寺分濬之計
支河六十六丈是役也達民氣順大政通潮汐行舟
棹其大者壮軍府之容增金湯之勢公之慮深且逺
矣世常患佛者不耕而食為吾民蠧余扵民但見佛
者為吾民之衛猝建一亊驟使萬人吾民晏然若罔
聞知者皆淄流以身當之善為政者知其然必不窮
其力必不數易主首非曰能為吾福田利益也所以
厚吾民保障也公名希瀞自九卿以鈇鉞出鎮重厚
持大體文武有威風惠利不可殫紀浚河特其一條
公以余曩聫事江左今占籍部内馳　授簡俾識顛
末昔者鄴令引渠溉田南陽太守通　均水其事初
未甚著而班馬之筆足以發之余眊且衰扵公嘉績
不能贊述萬一尚庶幾實録云爾
　　　建陽縣增買賑糶倉田
初儲侯置倉積米三千五百石且買田六十餘石以
輔之其後倉廢米存者纔五支一田奪隷稿
修廢糴滿五千石返田于倉又増田五十餘石倉
田百畝餘石自儲侯及余始也憶余垂觧銅墨客
　　余曰令以三年為仕有不及三年者前後人意
見不必同子倉何恃而久乎余謝曰恃此心耳吾心
如禅家之燈後人必有傳此燈者姑待之余去縣印
凡數易至楊侯大雷倉田可五百餘石矣淳祐辛亥
余行役道溪上士民遮道曰前人增倉田率不能多
惟楊侯幾二百石今任侯捐三千緡所增過楊侯之
數昔未有也扵是高士江某世號江三白者捐七百
餘緡增五十餘石繼之通舊田幾百石盛矣哉聞邇
年余大家多飛寄中産困敷抑爲倉之害捄之之策
不過官自覆覈産倉自增田而已産實則糴公田多
則糴小昔也歲糶五千今减千石矣他日田愈多糴
愈少奚飛寄敷抑之足憂哉由儲侯至余未三十年
倉壊而米羽化儲繼者之夫也由余至任侯又将三
十年倉與米無恙而田之増者七倍繼余者之賢也
若二侯盖其尤著者也侯蒞壮哉縣未嘗大聲疾呼
而強梗者柔服蠱壊者設飾臺府皆稱其治為七邑
之冠冕人言侯薰沐其身如玉雪凡米塩出入之嬴
他人以為實苞篚囊槖者侯皆舉而歸之扵倉如江
師施衣盂宋君割伏臘不私扵一身一家而公其惠
扵百里之人使令君皆二侯倉官皆如宋邑人皆
如江心心相傳燈燈不滅矣余行天下嘗謂建溪俗
尤近古余去官久每出其境城郭村落父老子弟必
幡華迎餞追随不置晚罹艱棘耆宿有齎粮行千里
相弔者以邑人之不忘余如此則其扵任侯冝何如
也余老誖為舊民記見大夫之美姑述其大㮣如此
其田之頃畝斛斗刻之碑隂侯名某四明人擢儒科
将進用扵朝矣
　　　陟思庵
浦城徐用晦葬其先夫人扵李原又葬其先君子於
馬鞍山詩曰死則同穴古也故孔氏合葬於防傳曰
魂氣無不之亦古也故三妃不從於蒼梧今二墓距
家不過三四里而鞍山尤近陟屺則鞍山旁繚陟岵
則李原下暇氣勢聫絡紫翠隠映鞍山差狹用晦庵
扵李原前後各五間虚其中三間以酌獻酢飲而止
客扵東西房焉墓坐壬丙向庵坐丑未向采詩人之
義扁曰陟思請余記之夫穴藏廟祀皆禮家所嚴然
子貢謂送葬之哀不如返虞之速廟重扵穴古之道
也由漢而後始有旁置萬家者大治塜舍周閣重門
者崇飾扵墓簡忽於廟雖學士大夫莫不然矣余為
用晦秉是筆良以世衰俗壊子職多闕有親存而孝
衰者况窀穸封崇之後霜露焄蒿之餘乎用晦于親
之存也能幹其蠱殁也能致其哀瞿瞿皇皇有求而
不得望而弗至之意是可録巳徐氏浦城之望中科
目登臺閣秉麾節者世不乏人用晦嗜學而好禮少
荐於鄉所以顯揚其親者固有待也用晦字也名灼
生於莆而後於建既於所後盡敬極孝而猶拳拳扵
所生歲時或千里携其拏來為壽古有秀孝之選非
斯人之流歟
後村先生大全集卷之九十終
後村先生大全集卷之九十一
　　記
　　　羣山囿堂
錫山為長沙郡之望丞相趙公舊第擅錫山之勝至
是又堂於山之絶巓取韓詩羣山囿之句以明之而
今皇帝書之奎壁之光上燭霄漢下𬒳泉石信開闢
以來殊尤鉅麗之觀也自昔㳺覧之地出於偏州下
邑則目力有所止或在深山窮谷則脚力不能至求
其雄傑足以統㑹宏曠足以容受者少矣惟斯堂不
然楚山呈状湘江倒影東城南書院西岳麓宣公忠
肅公書院在焉凡屈賈名賢之蹟老釋化人之宫異
時吾儕捫蘿躋攀扵烟霏紫翠之間一葉遡沿於江
蘺香芷之濵重趼而來及厓而返者莫不自獻於几
席之上履屐之下雖處闤闠而無市聲之至不出户
庭而有卧逰之樂湘中他樓觀皆不敢望其髣髴豈
非所謂雄傑足以統㑹宏曠足以容受歟盖天下清
絶之㬌常属之閑退之人若夫仕至将相安危佩于
身事物衡于慮負䕫禹之望而抗巢許之志固未有
兼之者公力辭相印不拜改内祠經筵不拜改特進
觀文殿大學士判鄉閫猶不拜詔居陪京以便諮訪
然公角巾東路矣惟退惟閑斯堂之景遂為公有向
使雞鳴入漏舍日昃出朝堂以一身叢四海九州之
責将膠膠優擾之不暇顧欲合族交賔論文樂飲於
此得乎昔平泉竹石僅獲一夕之享緑野鐘鼓不能
盖晚節浮沉之愧公每語親朋裴李所遭之時然爾
吾平生數當事任踏危險憑國威靈幸而有濟中罹
䜛惎懼不自全賴陛下仁聖終始照知老矣釋重負
而㝷初服秋毫皆帝力也吾雖退曷嘗一飯忘吾君
哉天下聞公言而壮之詩曰維嶽降神公既鍾七十
二峯神秀之氣冝其外朝王室内補衮職為國申甫
登斯堂者固喜公之暫逸而又知公之必不容以久
閑也某丙午召對由卑兄歴髙華出上親擢亦公宻
啓已在公圃中矣公未賜命曰子記吾堂其敢以荒
落辭
　　　潮州修韓文公廟
廟始在州宅後蘇碑云在州南七里者元祐庚午王
侯滌之所徙也淳熈已酉丁侯允元又徙韓山夷石
為廟地尤温甲子一周屋既老淳祐辛亥劉侯希仁
以為非吏民懷遺愛崇先賢之義属郡文學吕君大
圭修廢捐俸楮三千以倡俄而劉侯去衆曰役鉅費
闊且奈何㑹臬使吳侯燧行部全侯昭孫至郡各助
楮二千倅樊君應亨海陽令王君衜翁各半之仕於
州逰于校者皆有助吕君又俾以俸金自門及奥輪
奐新美柱若壁之用土木者皆易以石縻楮四萬以
寳祐初元季秋落成遂併新八賢祠礱堅革腐規制
如廟八賢者皆潮之名軰耆徳吕君介劉侯請記于
余自古生有權位能潤澤其人殁有精爽能聳動灾
福之者皆得祀賈誼文翁以學朱邑羊祐以惠宋璟
以清廵逺以節殆不勝紀然亊乆而愛冺時異而敬
衰者多矣若夫權位尚微世代遥逺斯文入人肝脾
去思浹人骨髓血食數百年如一日余行天下惟韓
廟為然公在潮僅七閲月而去而潮人奉嘗至今悽
愴如見至于登覧之山手植之木猶起敬起愛未已
此豈智力之所能致哉世或以謝上表議公余曰方
帝怒未觧裴度崔羣不能救仕進之塗窮廟堂之援
絶他人處此必懟必躁否則縁他謬巧以媒復用
公引咎歸美而已不賢于怒悻悻而去不向國門而
坐者乎以瘴癘老病祈哀君父而已不賢於貽書子
公達函桓温者乎公不顧其身之萬死而庶哉其君
之一悟豈有毫髪世念于其間素講之學未行之志
猶有萬一冀爾潮在八千里外而章奏直達左右不
能蔽于時韓栁齊名栁牧龍城五年公不旋踵徙袁
憲宗真明主哉使公再入而懲前事循嘿可矣方且
折廷　忤逢吉視論佛骨有進無退彼智不足以知
公而輕量公深淺者妄也公之南遷雖戚里諸貴多
爲論雪禱神而神享驅鱷而鱷去惟鎛惎　狂
疎若鎛者不惟有慙于貴戚其幽暗甚于鬼而頑冥
不如鱷矣故詳著之列于蘇碑之次劉侯以中書吴
侯以前御史全侯以上閣外補樊臨川人　温陵
人吕君又言郡士陳確竭勞于廟八賢之後希問盧
宻劉杰叶力于祠皆宜書
　　　山中祠堂
古之見祠於其生長之鄉或其游息之地者皆未必
有權位勲業人也屈原祠于楚李白祠于采石孟浩
然祠于㐮陽秦系祠于九日山陸龜蒙祠于吳方干
祠于釣林逋祠于杭此六七公生流落偃蹇
没有無以驚動禍福其人然過其祠者必下馬􁏏酒
必徘徊題咏然後去豈非權位勲業如空花幻影回
首變滅獨文字如江何流行萬古而不廢歟宋
孫庚夫字仲白嘉定間擅詩名官卑齡促士林惜之
端平乙未太守廬陵楊侯梦信從衆請祠之於城南
青涼縮褐鈞冕輅之貴泉菊等牲牢之享仲白精爽
雖不肯使曹瞒輩腹痛然其詩句猶可愈鄭䖍妻輩
瘧疾也時江湖吟者凋零畧盡仲白子時願属予以
記
　　　孝思堂
楊君純孝也未嘗自言鄉鄰言于縣縣言于州太學
生王剛等言于學官既而州以其亊上尚書司業祭
酒亦誦言於朝有詔旌表其門閭君家于吉之太和
而館于赣之興國迎母就養母卒葬焉興國之人曰
君館吾里母窆吾里吾縣之孝子也太和之人曰君
占籍吾里生長吾里吾縣之孝子也嘗欲奉匶歸祔
於先塋贛人遮止改其太平鄉為孝感鄉太和尹師
侯應　扁君所居為孝感堂又表其坊能言之士已
記之矣君惕然曰二鶴翔墓雙闕施門在彼者也吾
不敢知也霜露時雨悽愴如見在我者也終吾身而
已别為孝思堂焉而徵記于余余惟割股療親雖不
見於經然可以義起至韓退之乃確然以鄂人為非
夫經以不傷身體髪膚為孝不有申生乎禮以不滅
性為孝不有曹娥乎而况毁膚之害未至于雉經褁
創之痛未烈于魚腹申生得以爲共曹娥得以爲孝
然則君之行矜式於州里旌異于聖朝也宜哉君既
永感矣忠孝一理君親一致他日移之于君取蝥弧
而先登者即前日遺愛之考叔也不拜大将軍者即
前日卧冰之王祥也叱欲從朱泚者即前日歸覲之
何蕃也余老誖姑誦所聞以告君名懋卿字景堯
　　　重建忠㬌趙侯廟
自晉康郡升潛藩牧守寝重然中朝士大夫猶憚逺
罕就寳祐甲寅詔以前太學録温陵徐侯明叔知府
事侯既見吏民宣徳意乃謁學廟至忠景趙侯祠垣
屋頽圯像設欹仆泫然出涕曰此吾郡之巡逺也郡
人其忘之乎立出庫錢委寓士梁某馮某協衆力作
新廟寝各三楹門亷㦸衛侈於舊觀像侯於前以兵
官馬貴配後以王夫人配繪從死者于两廡既落成
徐侯率賔佐将吏欵謁祠下莫敢不恭遣帳騎來求
余記按侯死節國史及陸侯起忠顯堂敘紀載詳備
苑絳閔忠之詩尤悲壮後有名筆無以加矣昔天寳
之季兵起幽薊河北二十四郡同日䧟賊惟二顔著
節及皇祐間盗發溪峒嶺海数十州官吏皆望風遁
去惟趙侯及邕侯封二牧攖城死難與二顔相望於
千載然魯公猶不免委郡歸朝非立晚節幾有愧扵
其兄矣故余反復趙侯之事有深慨焉康端接境同
時端守戰敗而去天子薄其罪奪一官而已後又召
入館閣使侯逺引魯公近援端守公議未必責國憲
未必加家未必毁身未必死而侯顧于禍福死生之
際明所決擇如此豈不凜然烈丈夫哉史言侯有兵
二百而陸叙言兵不滿百陸繼侯者當以侯為寔自
皇祐至今二百餘年南方乆安比歲屢傳韃謀幹腹
或以為憂余曰張中丞不云乎臣死當為鬼以厲賊
使諜傳之果然否乎也侯與邕封二牧在帝左右訶
叱風霆盡滌穢腥彼惟不來來則送死矣徐侯字仲
晦清尚名節此下車第一義余既書之為守臣法又
系以迎送神詩二章趙侯名師旦辭曰
　採山䔩兮溪蓀挹寒泉兮盈罇鼔駭駭兮篴悲侯
　之來兮两轓山川兮良是陵谷兮覆翻昔敗屋兮
　頽垣今峻陛兮崇軒樹侯所茇舍兮民侯之裔孫
　生與郡兮俱亡没與郡兮俱存春禱兮秋賽年年
　歲歲兮民不我諼
　　　又一
　祭散兮人歸廟闔兮山空嗟濁世之不可久兮悵
　風馭之如龍侯将去返顧憂我民兮癏恫布和風
　兮甘雨魚蠏賊兮秔稔豐疾於吾民兮靡有厭斁
　民之報侯兮無窮
　　　右二
　　　饒州天慶觀新建朝元閣
舊觀在湖水北去郭可二里建于南齊名玄真觀梁
陂震澤唐改元至大中初郡人夜聞風雷黎明開觀
移于郭内湖水之南舊記如此祥符改名天慶宣和
加神運二字淳熈庚子燬焉新觀僅復舊規未完道
士程聞一謀新三門未遂而蛻其徒李師古追述師
志募衆力捐私錢門既雄壮遂建朝元閣五間髙百
尺横經二十餘丈層簷入雲危檻平虚中列仙聖外
飾金碧縻錢五千緡太守玉堂林公希逸大書神運
福地四大字掲于外簷師古謂余嘗仕于番以記見
属余惟老氏之道以儉爲寳其言曰舎儉且廣死矣
至列子始誇大化人之宫若神鬼所營侔于清都紫
㣲鈞天之居其流爲竹宫甲帳珍䑓間舘之事及林
靈素輩出神霄宫遂徧天下黄冠尤貴者秩視法從
聚京師美衣玉食者幾二萬人嗟夫余讀傳記所載
至人方士多衣槲葉編蓬羡以自蔽至于殫生人膏
血以飾具居窮巧極麗受齋施鉅萬占田数百
務與浮屠相長雄豈老氏本旨哉然今之羽流
名利甚扵市朝之人其稍潔雅者不過自致美一堂
爾師古獨視衣盂如糞土興百年之廢于立談之頌
為衆而不為身可書也閣据登臨之要南閣山東
湖西澹津津西南則州治芝山一州之景莫不自獻
以寳祐三年某月某日落成程尊師嘗住青城山丈
人觀師古今為道副觀主首曰汪汝澄汝清一胡守
中王元彰幹縁道士曰王九萬王自正王晞列李虚
白程元善李有權云
　　　雲峯院重修建法堂
比丘尼之聚居于莆者惟雲峯院尤嚴肅有
舊記唐末開山由慧琛始元祐請額由慧真始
新佛殿由法卑始嘉定作羅漢閣由體觀
百年間其徒心灯相續崇飾所居如大叢林
尚因陋余五六歲時常侍先君先夫人至焉
是堂為伊蒲供先君為賦詩有橘堂竹閣之句
十餘年淳祐之辛丑聞新堂成丹碧晃耀與
稱又新其三門是院無寸産來者皆自齎粮
役造偉觀若化人所為盖首施衣盂者師
願力者住山師黙也二師來請記余聞古之
或在雪山極寒海㟁孤絶之地人跡之所不至
獸毒蟒為麟無所為宫室之美也或立雪平膝
不霑席或卧婆羅雙樹下而蜕無所謂筦簟之安也
或持本行乞或併日食一麻一麥無所謂天厨之
也今衲子居必華榱食必精鑿殁必唱衣所以厚
身者多矣二師致美斯堂為法筵龍象聴第一義
設不賢于厚其身者乎初參預荘敏龔公為殿記
佛拒從母出家又謂維摩室中求女人相了不可得
其詞意之嚴如此余則曰文殊佛也有三昧力乃不
能出女子之定龎藴父也至末後着反不如靈照之
㨗二女豈不凛然烈丈夫哉二師登堂諗于大衆以
龔公語自警又以余語自勉
　　　藏庵後記
竹溪為其所親方君記所謂藏庵者其義高矣美矣
君復求予一轉語余曰繫辭曰退藏於宻記曰惡其
著也盖能宻而後能藏不宻則著矣自古賢達之士
如許由以譲天下著夷齊以叩馬之諫著嚴光以客
星著申白以詩著梁鴻以五噫之歌著殷謝以盛名
著陽城以卓行著李勃以索價著是十数公者其始
豈不欲藏而不知其所以藏之道其跡遂著於世而
不可掩故當時之人有牽牛而去不飲其溪流者有
　　之者有遣吏呼召之者有遭髠鉗者有為時君
所罪者有見嘲以小草者有被廢為名者有著論移
書譏玩之者取名幾何受侮不少矣盖撓敗吾之藏
聲闻也挑扶吾之藏言語文字也君終身肥遯絶去
聲聞潛心妙道掃空言語文字夫如是則幾于宻而
知所以藏之矣居矍然曰子言太髙請卑之余曰隐
　小術也然學之不進或露其衣帶或為人所溺七
尺之軀大于帶一毫之挫辱于溺惟齊魯两生杏壇
漁父野王二老桃源避秦之人皆以藏於宻而免君
其深藏元身亦深藏吾記母為外人所窺君名袤余
兄都管之倩
　　　瑞金縣重修社稷壇
壇在縣西北隅慶元丁酉前令尹陳公孔碩更築煆
于紹定己丑垂三千􁬜遺基荒圮不屋不垣掃地行
禮雨則亟拜淖中或望祭城上今令尹林君拱辰以
寳祐丙辰秋孟上事越三日奉薌幣欵謁逾旦農以
旱告躬禱而雨君徘徊壇下嘆曰今官寺民居苟完
矣惟奉神若是非所以尊祀典而召和氣也乃芟荒
穢辨方位五壇隱然各篆二字陳公筆也命修崇之
壇各三級周以繚垣凢六十有二丈為齋廳三間翼
以兩厦後為燕亭傍為守者之居于是陳公之舊觀
皆復昔韓退之謂天下通祀惟孔子與勾龍棄君既
歸學畬新祭器又致嚴於社稷如此其為政知所崇
尚矣詩曰以御田祖謂后土后稷也又曰以祈甘雨
謂雨晹祈禱必於是也又曰以糓我士女謂神享之
也其後水旱始有焚巫祭龍乞靈於土未偶者君禮
法中人其施為一準于古四封之内肅然如令尹之
臨其前神人恱豫年穀順成桴鼓不鳴若有相之者
君距陳公之時甲子一周矣邑人謂君可繼陳公是
役也君貽書属余以記且曰助我者少府黃君秀實
也二君皆奮科第其賢皆可書
　　　孝友堂
𥘉寒齋自銘壙室曰田源之山清逺之里一水交流
三峯鼎峙誰其藏者父子兄弟惟孝惟友後人視此
子真子常既為冡舍取友孝二字扁其堂客曰寒齋
為性命之學遺萬法而立于獨末後數偈皆超然解
脫斯銘顧惓惓倫紀如此豈兼取儒釋而然歟余曰
子謂儒釋異歟客曰孔氏家法孝友而巳瞿曇逃
賢沙黄　絶母達摩哀迷之際方且入定心法之妙
不告二兄非異乎余曰儒釋有異同之迹倫紀無絶
滅之理世所傳釋氏事多失之過而流于誕其忠厚
而蹈乎常者余信之乖悖而不近乎情者余疑焉試
以其書攷之巳入湼槃猶起棺中爲母說法他日迦
葉本遺意以金縷僧迦黎衣属之何難嗟乎釋氏何
曾自外于倫紀哉世又謂龎藴将終使女眎曰女合
掌坐亡藴曰我女機捷亦死長子在田龎媪徃告子
倚鋤而化禪家夸詡以爲美談信斯言也人類絶矣
余觧之曰合掌坐亡者不忍訣其父母倚鋤而化者
毁也禪在其中矣此寒齋銘壙二子扁堂之意也余
為二子作記亦為釋氏辨誣客謝曰乃今闻所未聞
　　　林氏一門忠義祠堂
林氏之譜曰武王造周褒忠賢之後封比干遺腹子
堅于博陵賜姓林氏傳七十有七世名禄者從晉南
渡終晉安太守閩之林氏皆祖禄又傳二十世名讜
者為唐侍御史又四世入本朝名深之者贈通議大
夫始兄弟䇿名二子繼之孫又繼之為莆名家以忠
義祠于鄉國者有四人焉主客公名冲之擢元符第
乆滯者寺㑹猶子震忤時相相遷怒以金人犯塞擢
公省郎介陳過庭使虜抗節不屈因執凍餒死不
洪宣忠公歸奏其事詔官其二子大蓬公名震擢
崇寕甲科厯諫官柱史瑣闥攻京卞最力諫燕雲
切左遷文舘出守九郡甫至輒徙他郡死于道路京
卞敗巳不及見刪定公名霆擢政和第主客之使
也慨然曰吾兄累叔父三上書請代往不報還里不
復仕紹興將與虜和以勑局召公奏記時相曰公何
忍以二帝置萬里外易一相位乎力辭新命相怒請
逮竄會薨不果築室芹山與鄭夾漈諸老㳺以終其
身茶幹公名郁主客子也擢宣和第建卒叛殺王官
公以義叱責遇害詔官其一子按歐公録五代死節
者厯數姓十餘主僅得三人焉其難如此又以前史
參攷惟卞壺袁粲田布父子两龔二顔兄弟相望于
簡冊然卒數十百年始一見未有一門四人伏節死
義如林氏之盛者初刪定公位不滿徳有孫大鼎受
學艾軒竟不成名是生監丞君光世由布衣以易學
被遇明主列史属擢朝紳奏亊殿上玉音嘆奨君不
以身之遭逢為喜而以先世之未褒崇為大欠闕其
子太學生必卿亦詣闕自言先是寶慶中禮部以
書下本郡立祠給田郡不即與至是申前詔閩
公巖之郡守宋公遇各助金而祠成享以廢刹田
斛祠在朱紫坊舊宅百年喬木存焉主客之後中微
析以售人帥命以帑金代償君曰重費公家可乎
私錢千二百餘緡以贖又盡贖傍地俄而朝擢君知
潮州過家上冡君感泣曰吾起窮書生数年間秩二
千石非己之能先世忠義之澤也廼盛陳吏士旌旗
鼔吹率其宗之穉耋自朞至緦皆㑹祭祠下里人聚
觀唶唶嘆息君請余曰公前史官也為我記之昔韓
退之謂甄濟固當書逢能標白其先人亦當牽聨得
書余謂主客父子一死于虜一死于賊大蓬兄弟皆
死于權臣無愧于濟矣君昭掲先美以詔來裔無愧
於逢矣於法皆當書
　　　絅錦齋
蒙仲㓜負軼材凡脫諸口筆諸𥿄者皆麗宻可傳玩
絢爛有光彩同學兒避三舍里之父兄皆有生子當
如仲謀之歎試廣埸千人亦見萬人亦見既擢上第
廼以絅錦名書室或問錦蒙仲曰美飾也其義則六
藝其經也諸子百家其緯也惟命道徳仁義禮樂其
文也或問絅蒙仲曰詩之注曰禪衣也其義則以闇
然者為色以淡為味以簡而温者為文理或人未喻
蒙仲曰昔者子有時而微服禹不厭于惡衣衿見肘
者為大勇冠切雲者為沉纍極而言之文通夜夢妖
也菁華一落而才盡矣翁子晝行烖也冨貴幾何而
禍至矣故夫徇物欲者䘮天徳飾外觀者虧内美或
人灑然而悟以其言告劉叟叟因書以為記
　　　重建九座太平院
院創於唐或通間入宋香火益盛忠惠蔡公大書九
座山三字以表揭之不幸燬于嘉定乙亥又再燬于
寳祐乙夘緇流相吊諉曰魔厄太守潘公穉求名僧
能聳動羣聴者得祖曰甫開堂説法忽蛻去他衲子
　敢行于是華嚴主僧法本以才被選余為作疏勸
縁本與其徒持鉢至泉樂鄉蔡公次傳慨然曰此正
覺師道埸也吾昔宰茲邑禱雨暘必應吾不敢忘誦
言於人泉之貴豪旁境之檀信翕然樂施得錢萬緡
粟五百斛米㡬曰殿曰鐘樓曰經閣曰羅漢堂大士
　僧迦堂祖堂曰法堂僧堂寝堂曰方丈曰官􁨃曰
　堂曰欝密寮盧隐寮壽寮曰浴院曰門曰亷起乙
卯冬迄巳未春俱復舊觀昔之建叢林者多在通邑
大都是刹介于仙遊永福徳化龍溪萬山之間去郡
縣絶逺人迹之所不至夫與木石居與鹿豕逰者聖
人之事也師以一僧能之不亦大丈夫哉惟其志
　故歸嚮多願力大故靈異逺歲入不能六百斛而
　飯僧行常二千餘指四靣皆重崗叠巘而數州之
　利無　自至滅度已数百載而尸祝之者如一日
余曩至山中覧遺迹攷舊聞如此新刹既成大衆述
本之勤請碑其事余觀世之有權位者作一亭繕一
橋必有紀載本奮空拳造大刹求記非僭也記之非
夸也或訹本曰居今之世不惟仕者擇官趨便安而
避敗壊惟釋亦然昔鍾魚掃地龍象悲泣俾升此座
既不謙巽今輪奂美矣蠱壞飾矣将有欲得若之處
者如之何余聞而笑曰佛以山河國土頭目髓䐉與
人了無吝色本豈戀三宿而重一去哉顧禪刹保障
吾民者也公卿貴人外護佛法者也數易帖則刹貧
驟拘椿則衆散刹之隆替民之苦樂係焉况彼宗有
功德隂果之說吾儒有食功食志之辨若使盡力拮
据者避席而去傍觀夷俟者端坐而享非郡家選才
　勞之義亦賢侯之所必不爲也本何憂
　　　風亭新建妃廟
妃廟遍于莆凡大墟市小聚落皆有之風亭
十里有溪達海　元符初水漂一爐遡㳂而
　感夢曰湄州之神也迎致錦屏山山草創数楹祀
　既而問灾祥者禱水旱者逺近輻輳舊宇庳甚觀
瞻不肅紹興間里士林君文可始割田以廣人居
嘉定蔡君定甫始為官􁨃紹定為鼓樓然皆未成而
圮于是林君謙父捐金葺廢黄君南叔叶力鳩工新
廟百堵以某年某月某日落成向之庳者閎麗圯者
堅完矣語有之生封侯死廟食大丈夫事也妃以一
女子與建隆真人同時奮興去而為神香火布天下
與國家祚運相為無窮吁盛矣哉異時航海梯山者
勤王愾敵者猝遇颶風暴虜雪濤白刃命懸漏刻心
薌黙禱往往見神扵雲烟島嶼之間莫不獲安稳趣
非但莆人敬事余北㳺邊南使粤見承楚畨禺之人
祀妃尤謹而都人亦然海潮齧隄聲撼行闕官投璧
馬不驗衝決至艮山祠若為萬弩射回者天子驚異
錫妃嘉號特書不一書令為靈惠嘉應協正善慶妃
又封妃父曰某侯母曰某夫人昔蒙叟稱姑射神人
曰綽約若䖏子又曰乘雲氣御飛龍而㳺于四海之
外又曰其神凝使物無疵癘而年榖熟盖肩吾聞之
接輿者如此而或者方以為寓言雖肩吾亦疑其大
而無當以妃之事觀之其始初非處子歟其神通變
化非乗雲御龍者歟其功用則四封甯謐無
恐二陂蓄泄無大水旱非疵癘息而年穀熟歟
知蒙叟非寓言而余之所述皆實録也
有之之大父定甫忠惠公之諸孫南叔廣州文
　里之諸父爲妃父母求封爵者謙父亦善士求
　父老林豐

後村先生大全集卷之九十一終
後村先生大全集卷之九十二
　　記
　　　汀州重修學
汀學凡三徙今學創於紹興癸丑太守長樂鄭公强
也甲子踰再周修廢者非一人然皆量力惜費不過
支吾其將壓藻飾其外觀不旋踵又敝矣寳祐戊午
冬詔以宗正丞兼吏部郎臨海胡公出牧𥘉謁先聖
先師周覧黌舍踧踖動容越明年已未改元開慶首
繕大成殿次門廡濬藻池架石梁一準學制次明倫
堂芳桂堂稽古閣　御書閣皆撤而新之作正録位
葺諸齋祭器庫經始於夏落成於秋凡用木石圬墁
之工九千六百有奇泉粟若干緡石扵是汀士祠公
於學以配鄭公而正禄鍾明之周必等百餘人來請
余碑其事余謝曰歌僑存校鄭人也頌僖修泮魯人
也爲獨守作中和樂職之詩亦蜀人王子淵也諸君
奈何謙巽属筆于耄荒之叟乎衆固請曰汀莆相去
非若秦越也吾子非閩産歟余辟不獲則誦所聞以
復曰古者一鄉一國必有善士修于家游于校舉選
於鄉里一鄉之善士也椘之荀卿齊之浮邱伯伏生
魯之申生一國之善士也修而至於子思孟軻則又
天下之善士焉　瞻言兹土尚論先賢有擢紹聖乙
科崇寕祠科坐上書入元祐黨籍者有舉隱逸入行
不可致太守訪廬而拒不納者有擢隆興甲科歴館
閤郎省剛介不苟合為餘干之上客考亭之畏友者
此三數公之立身制行非諸君之東家立乎吏部公
之崇儒恢學非今日之當衮乎諸君盍簪於是肄業
於是矜式前修薫陶至敎將見羙俗成而異材出矣
曩余與公並遊三館議者患士馳騖罷遣京庠遊學
公對延和力諫出而補郡其所崇尚如此素藴然也
衆皆竦聽予又曰自昔治汀者類言其俗易動難安
公書拞予但言士啫學民樂業而已盖公既私淑其
秀孝又勤柎其困窮於士若民有百年之思異時郡
家常窘調度至公均濟倉増宿儲廂禁卒給全廪平
糶估厚盜賞力尚沛然邦人言公清苦不自封殖自
下車積例卷所入别儲之以佐經費人見其厚於士
民也不知其薄於己也儲君併記之學宫何如衆曰
唯唯公名太初
　　　獨不懼齋
鄉先生黄德逺名其書室曰獨不懼或問曰先生勇
乎先生曰吾蠖屈而龜縮惡乎勇或請其説先生曰
吾寡聞無師孑立無友非獨乎吾鄉譽不以為榮國
毁不以為辱求諸我而已非不懼乎或以問答之語
告予予曰此先生謙志也吾聞先生此室左聖經賢
傳右古今文章先生無師乎座下常數百人髙第占
籙牒擢科名者項背相望先生無友乎語曰勇者不
懼充之以道義而無餒臨之以威武而不屈夫是之
謂勇否則魏勃股弁舞陽色變有時而怯矣學者當
以聖賢為師存養於平時奮發於一旦叱齊侯尸少
正卯即恂恂鄉黨之仲尼千萬人吾往亦兢兢臨履
之曽子也竊意先生不懼之旨如此或又曰子長于
先生九歲而卑下之如是也余曰生乎吾後吾從而
師之古之道也了翁軰行在龜山前一則曰中立先
生二則曰中立先生莆之士者皆曰徳逺先生虎帥
以聽不亦可乎先生名績徳逺其字
　　　小孤山
初寒翁之齋甚樸亭臺尤草草栁風容月足以吹靣
照懐而已二子亦隐居求志因先人之舊稍推廣之
植梅數百株增屋數百楹曰付珠者二子自名自箋
其義曰小孤山者予所名二子属筆於余記之或問
余所本予曰昔艾軒先生有吟詩合住小孤山之句
和靖林也艾軒寒翁亦林也此予為二子名軒之意
也晉人園圃必有奇花異卉如洛之牡丹蜀之海棠
廣陵之芍藥當其盛時靚粧炫服各極姿態及夫一
氣淒變千林揺落向敷榮者今皆安在意造化生物
之機緘至是息矣而梅出焉層冰積雪之後㫁原荒
澗之濵明月寳璐照暎穹壌幽薌絶艷可敬而難䙝
　凍槁自守之樂未嘗為玉篴羯皷之所點涴者獨
此花為然余以為花中惟蘭人中惟孤竹二子魯两
生　四皓漢羊裘男子晉柴桑處士似之訂其標度
豈非百卉之先覺衆芳之後殿歟本朝自天聖明道
以　高人勝士皆以和靖比梅甚矣寒翁之似和靖
也二子之似寒翁也然則小孤山之名不屬之二子
而誰属
　　　碧栖山房
昔讀孫興公賦及諸傳記所謂赤城如霞瀑流界道
應真飛錫仙人采藥之地其高四萬八千丈比之海
中蓬萊其山自天台西南馳抵仙居蟠紆聳秀小山
浸清溪曰南峯而篁村在其陽友人陳侯徳公之别
墅也初繇小澗為潨橋以通村稍進至雪厓松嶺栁
灣蓮沜瀰望皆滄波山房在焉其寝息逰觀之處經
營樸斵之制甚簡素然極天下之幽邃又攀縁而上
曰高齋曰丹砂碐曰竹垞曰梅崦曰月舘曰石龜池
曰漁磯曰白鷺灘曰桃花山凡二十所主人各紀以
一詩其五言與輞川之倡和其七言與武夷之欵乃
音節相頡頏也徳公棲遁其間久矣始若茹芝絶粒
不預人家國者一旦遇明主内厯舘殿侍旃厦外擁
旌麾使越閩席未煖而銀信巳至然寤寐舊棲之志
本末不渝始徳公采太白詩語自號碧栖至是上親
御翰墨大書二字以賜龍騰鳳躍爲帝中第一與先
朝臣子諲臣成大薌林石湖之題相輝映德公寳奎
畫而侈聖恩扁于所居之樓又扁于山房屬予筆之
客問余曰　上臨御乆閲士多以尺度進退士大夫
惟於徳公恨相見晚不次甄㧞豈非一言誤意者耶
余曰惡是何言也歲辛亥余以柱史勸講上問卿識
陳仁王否對曰臣因尤焴陳　識之又問其見文字
否對曰臣見其史論及丞詔撰進皇朝禋典行都志
等書皆精博不可及上曰朕委卿史事何不辟以自
助對曰昔曾鞏纂史辟陳師道爲属當時以師道布
衣不服臣才學安敢望鞏恐未易辟因奏聖君所行
即是故事若諭大臣姑令入舘檢閱書成進用未晚
上稱善㑹余去國虚齋趙端明專史筆贊上決徳公
卒由檢閲登朝其奏篇凛然法家拂士也其論著粹
然至言妙義也上聞其名非一日諸老薦其才非一
人而尤為立齋杜丞相所知豈若虞卿車千秋輩乎
客曰德公遭時如此不汲汲於雲龍風虎之遇合而
拳拳於曉猿夜鶴之驚怨豈君臣相湏之義歟予曰
謝公高臥東山掩鼻富貴鄴侯讀書衡岳無意婚宦
其後郤苻堅百萬輔肅代中興者世主强之非二公
求之也客曰此異代事爾予曰种明隠逸豹林谷不
求聞達我章聖皇帝携其手登龍圖閣徳公既力辭
大匠之召上亦以閩人愛徳公進直小龍因任盖將
以待終南處士之禮而待之矣子姑俟之客避席去
去因次第其語為碧栖山房記
　　　惟孝庵
子真生墳自靈石移郭墓謂其近於祖父母郭墓距
先塋僅二里子真猶以為逺景定壬戌之臘復移于
官林其言曰同幼為寳章公鍾愛若望其可亢宗者
今四五十而無聞其忝祖也甚矣官林在福勝之西
二百歩語音相聞依祖一幸也翁陂之山為震此山
為兌坐向甲庚皆合瞻父二幸也惟孝之義詳於前
記今新庵落成願識歲月焉諺曰皮皮隔一皮孫子
不如兒野哉是言也先民必念祖訓必述祖徳尊禰
忘祖俚俗之見學士大夫則不然漢韋氏自賢至孟
五世河汾王氏自通至元則博士六世二儒猶繼其
志續其書况王父之近哉初寳章公以雅望寒齋以
卓行顯揚中舍子真子常又以至性高致顯揚寳章
此誠為人子為人孫者之法夫全而生之必全而歸
之然出而仕者與仕而貴者多虧少全今古一律惟
林氏一門仕者不必貴處者不輕出嗚呼全矣
　　　　　　順寕精舍
余友卓君善夫奮甲科宰巖邑進列于朝甫一再還
以風聞去尋起牧星渚瓜熟輒為人所奪家食者七
年善夫處之怡然方且依先塋規寺藏於長基中
幽堂前築精舍扁曰順寕援趙臺卿刻石於墓司空
表聖賦詩於壙以自擬若将終焉請余記之　嘉
定改元余召明年善夫召余先引去善夫擢太史
尚書郎向用矣余得其書顯庸之念薄止足之意多
未幾果丐外君相留之不可適清漳㺯印擁麾而
過家上冡未遑他務首訪余曰君逋吾記吾礱石乆
矣余謝曰記者所以發主人未盡之意善夫已未
梁之作高矣美矣余何以加善夫請不置余惟順寕
之義貫乎存殁之際古難其人邴丹仕不肯過六百
石龔勝辭九卿而歸時行時止是之謂順彦回少立
志行晚䘮名節雖爲三公常以扇鄣羞盖倒行而逆
施爾非順也黔　謚夫曰康龐公遺孑以安全生全
歸是之謂寕夷甫身執朝權弟居方岳自謂三窟卒
排墻而死盖行險以徼幸爾非寕也善夫前退處無
寂寂之嗟後進爲不汲汲於合不以厚吾之生者爲
榮而以玉女於成者爲樂使横渠復出必爲吾子撤
臯比矣善夫名得慶
　　　福清縣重建譙樓
縣譙創於唐之聖厯燬於寳祐之丁已至景定辛酉
王侯庚來綰銅墨喟然嘆曰門廡庳堂寝陋皆可緩
惟譙所以宣朝廷詔令肅士民觀瞻之地化為焦土
令不敢過而問使後世謂人無能可乎哉或曰如縣
帑垂磬何侯曰賦不可増也民不可勞也然役不可
巳也捐俸千楮為倡帥馬公天驥助巨杉三十條諸
寄公巨室合助楮六萬五千一百學職林裕泰陳達
卿畫策請于州以待補據付縣給得楮八千四百諸
澳願易船據得楮一萬二千六百計瓶楮八萬六千
八百侯曰足矣廼揀日修廢境内海壇里海擁大木
長七丈圍二丈若天相者市材于永福率陸運旬日
攀躋岡嶺至水次又水運經大海閩安海口两鎮至
縣河以壬戌仲冬經始癸亥季夏落成樓舊五間今
增為七前列頒春宣䛇两亭長春叢桂二坊侯請竹
溪中書林公希逸篆縣扁而属予記之侯余友也
嘗教莆杭福三州博洽英妙士友皆曰此渠觀中人
必速化騰上侯方以格封男戴星勤民飲冰律已剛
而近仁明不至察據案生靣凛然至于禮賢下士則
又孜孜虚心問政奉詔褒丈介文逺文隐三先生表
方式閭聞者興起嘗領賔客登樓四望作而曰美哉
玉融山乎秀異之氣鍾為英傑有文辭行中朝事業
書國史者有貴為鈞極侍從或達官聞人萃見于一
門者固盛矣至於前西塘後寒齋二賢皆青衫白首
其所植立乃在文詞事業之外豈非吾徒之所當景
慕歟客皆悚然是役也侯未嘗急聲疾呼而四民懽
然趨之諸刹亦鳩工三千餘効斤斸既而相率繪侯
像祠之于樓世嘗患邑不可為又曰令權輕以侯修
廢之亊觀之邑果不可為歟令權果輕歟余既諾侯
秉筆間其属疾走長鬚侯問已不能答歸言邑人修
佛老事為侯祈安者以千百數其得人心如此帥王
　鎔惜侯天選糾椽顔君泳來攝公兼有侯之風故
能遵守其巳成者増廣其未備者遺予書曰邑人礲
石待君記乆矣余惟王侯首飾曠載之蠱有百年之
思一宜書顔君不没前人之美二宜書主簿余君景
叔宣賢勞之助三宜書林陳二士與有力焉皆冝牽
聨得書
　　　恊應錢夫人廟記
莆四境三靣海厥田下下不幸霪潦怒濤衝激則曰
與海通惟負部二十餘里之田號為沃壌以南北二
陂存焉北延受陂自義勇吴侯始南木蘭陂自錢夫
人始侯患水獸齧防與蛟俱斃夫人憤狂瀾潰隄葬
魚不返二人英烈相似吳廟于北錢廟于南其來久
矣然呉侯事有鄭褒紀載又數膺封爵惟錢夫人事
附見故吏部尚書林公所作李長者傳來漈
　　傳無鋟本碑為野火所焚二百年間廟于香
　　西田里尸祝之而已至淳祐末趙侯與諲始
　　有請於朝詔錫協應廟額余論次舊聞竊謂
　　傍邑一處子捐金五綴創興是役為訓一溝
　其功墮於垂成者将軍巖前所築之堰爾
　　　　也盖改堰於下流二十里雖李之功然障
三縣之水田　連溝灌田之餘幹之入海本錢之謀
昔北山公所居靣太行王屋二山病出入之迂也欲
平其險一念之烈帝感其誠命夸娥氏二子負二山
厝它所余意夫人之靈上訴於帝決河塞壊陂復誰
之力也世以成敗論人夫人視身如鴻毛豈與人較
此區區者辨之贅矣余獨哀夫人志義之髙古恵利
之及逺而聲迹乃未赫然暴於天下後世又有重不
幸焉古廟惟像夫人西陂之廟乃與李林黎三士合
祠詩刺　禮春秋惡逆祀其鄙野不經至此與　生
侑后土小姑嫁彭郎何異今廟前祀夫人白湖妃于
殿後列三士者于堂若合位置矣余猶以同門異室
為疑目　雙廟必如娥英廵逺而後可夫人潔於姬
姜三士賢於魯男子使之並栖合食雖築百堵刲萬
羊其不頋歆也決矣或曰然則如之何而可余曰析
為東西二廟可乎奏請各加封爵可乎或曰以待君
子乃先書夫人之事於石辭曰女子神靈兮謂誰自
遂古兮有之女媧啟母兮以聖以賢湘靈兮以堯女
舜妃曹娥兮以孝妙善兮以慈塔廟兮相望竹帛兮
昭垂嗟夫人兮孺弱有百世兮逺思堰滔天兮洪流
捐将國兮巨貲千丈兮将合一簣兮忽虧憤前勞兮
虚　下從兮沉纍由治平兮至今民奉嘗兮不衰
月夕兮花朝原野兮融怡彷彿兮若有覩紛紅繖兮
繡旗里人兮告語錢媛兮出嬉春潦兮秋濤天澤兮
渺瀰羣擢夫兮歌呼千神炬兮合離老農兮扣稽錢
媛兮䕶陂昔童稚兮聞見恐耄荒兮軼遺烏虖千載
而下豈無蔡雍兮有感斯碑
　　　恊應李長者廟記
陂始于錢夫人成於李長者非一家一人之私言也
初錢陂既壊有林茂才者接為之今元豐橋有遺
垂成亦毁皆治平間也熈寕初詔募能興陂者
始窮溪源度地勢為今陂其在地錢之下林之上
用木楗悉更以石為石柱三十有二間其接聫䖏
相鈎鎻浪不䏻齧東流使南行三十餘里而入扵
錢氏之溝又為小溝無數以分受之為閘以蓄泄之
合仙逰永春徳化之水趨焉溉田數百萬頃或潦
濤溢決閘不一二版則巨浸入于海也者未有陂所
恃六塘朝滿夕除農家病焉至是陂水沛然遂乾
塘為田僅留國清一塘以助陂而盡歸白地于官
田七百觧澹學郡有官庄學有新畬南洋斥滷化為
上腴民徳長者祠之且二百載淳祐末詔從郡守趙
侯與諲之詴與錢夫人皆賜協應廟額余嘗覧三賢
陳迹獨長者之陂尤得地利凡渉川者造輿梁者必
避湍急而就寛廣夫惟不與水争勢而後能導水之
勢長者監前人而生新智豈必待神僧讖語異人指
授　尚書林公所云乎吁水利博矣禹功逺矣如西
門豹　國史禄李氷召信臣鄭當時之流其事雖在
春秋戰國秦漢之前民到於今稱之然此六七公非
守令　吏職當然耳當陂之未成也莆牧宰蓍老
　　　畚土之助而不可得長者家異縣而狥鄭封
之急無寸柄而任飢渇之責傾家得七萬緡以就斯
其成也官以大小孤白地酬㢡後人塍地為田者
倍收其殁也裔孫或家于莆歲食陂田沾丐及扵侯
官之宗仁智两盡矣夫两鵠告成喜之也萬牛致饗
報之也新廟分錢李為二室而長者以林黎二君配
長者名宏侯官人錢林皆長樂人林名從世黎名畛
為莆田簿錢媛之死縣委覆寔壯錢志節有嘆恩語
登時暴卒俚俗因有冥婚之謗不但錢媛誼不受汚
黎君亦豈可厚誣哉昔畏壘之人尸祝庚桑林君近
之冥勤其官而水死黎君近之其與長者合祠冝矣古
者田家作苦必有倡予和女之聲命曰勞歌長者勞
一身而佚一郡勞之大者矣乃采勞歌之意為辭以
授社人俾禱賽之際歌以樂神其詞曰
負􁅗兮如雲散金兮如泥千丈兮屹然萬石兮貫之
天壌兮有敝巨防兮不墮有蓄兮有泄非弩射兮璧
祈昔斥鹵兮今穣昔堇荼兮今飴故老兮告余大檀
兮所為儼新宫兮位置慰邦人兮瞻思釃酒兮割牲
伐鼓兮吹篪大孤之東兮木蘭之西駕華輈兮建靈
旂彼依草附木兮魈與夔冕服赫奕兮金碧翬飛神
一命之錫兮三間之桐生不伐勞兮死不嗟卑賢哉
若人兮誰恨札惡兮詞蕪有愧于鄴令之傳兮韋丹
　之
　　　惟孝庵後記
子真卜夀藏于靈石寺前有年矣既而幡然曰翁陂
田源之阡距福勝僅二里許吾其可以逺去父祖哉
遂改小郭墓山其地距福勝翁陂亦二里許預規壙
室爲冡舍取寒翁銘坎語扁曰惟孝庵或問子貢曰
何哉子所謂孝者豈親嗜芰祭必荐芰親名晉不敢
舉進士親名岳不敢聼樂乎子貢曰非此之謂也或
曰豈表高陽之里立曲江之廟置冡旁之萬家乎子
貢曰非此之謂也或請其説子貢曰語曰父在觀其
志父没觀其行觀其志将以養其志也同不天終同
之身若曾子所以事曾晳者已無及矣若夫觀父之
行安敢不勉盖宗族稱孝鄉黨稱弟吾翁之家行也
善者薰陽子之徳不善者畏邵先生之知吾翁之鄉
行也所著石塘閑語研窮性命之精微融液孔墨之
同異吾翁之言行在焉詔書物色退託於病朝廷給
札力辤以訥視榮利如涕唾此直吾翁世行而世俗
之所謂髙致者至于前不及象山後不及慈湖
　而心學之妙非由師授獨得三賢骨䯝昔惟
　公今惟東澗楊公知之同也非曰能之願學焉同
林氏子真字也余録其語為庵記
　　　惟友庵
翁陂山分二支其一為郭墓伯氏既相攸矣其一
東嶺子常卜生墳焉距福勝翁陂郭墓各二里
小精廬折寒翁坎銘語扁曰惟友庵余嘗患人心不
同雖一家父子兄弟有喈好相反如氷炭者伯夷叔
齊曠古一見而閼伯實沈常比肩于世委巷之人不
足貴也故家名族亦然至如制行同孝謹臨財同
譲讀書同義趣作文同機鍵奕世傳一心百
　如石塘林氏者鮮矣寒翁既没子常事兄如父家
政聽焉子真亦極友愛連牀之語至曙一膳之珍必
剖盖二子不出戸庭而一鄉之人化焉語曰朋友切
切偲偲兄弟怡怡如也豈非朋友可責善而兄弟不
可傷和乎余聞　水公與兄坐久必問兄體中寒燠
飢飽吕汲公虚相府之東以奉兄而自與夫人居西
　　二公謂之敬兄可也介甫子宣得君行政一時
　　　頰舌之力不能争而平甫子開猶欲以家庭
　　之言幹回其勢如二子乃可謂之愛兄矣孰謂
兄弟不當切偲乎今日之修於家者他日措之於天
下國家者也二君勉之子常名合
　　　義勇普濟吳侯廟
　　為錢李二人書繋牲之石北洋耆老請曰吳侯
　　非先于錢李乎去廟數歩鶴表馬鬛非子先人
　乎雩壇磐石非子昔所釣逰乎又曰吾與子生
　之鄉無水旱之虞鼓腹而擊壌長息而抱孫者皆
呉侯之功也山川鬼神猶未之忘子忘之歟奚為詳
於南而略於北也余謝曰廟有淳化間温陵進士鄭
公所作吴侯傳在歐曾未出之前文字古雅豐碑無
　余文豈能有加于鄭乎按郡志言陂創始于唐建
中又有耆老言侯嘗為莆田令以傳參攷作陂在神
間非建中侯實主陂事非宰邑也至本朝大觀賜廟
額紹興封義勇侯淳祐加普濟封配葉為昭惠夫人
寳佑請進爵詔方下其事余為童子旹見廟極庳狹
嘉定乙亥余從弟前進士希道合衆力創寢殿甲申
鄭炎等造前殿端平乙未楊侯夣信増官􁨃門廡華
敝於舊矣貢士徐端衡復掲華表于官道将砌石路
以趨廟皆不可以不記昔陂未成潮汐至使華橋侯
始堘海捍潮堰溪溉田向之鹹地悉為沃壌不知其
幾十萬頃也既成憤蛟潰隄窮穴除害其事與李氷
周處相望扵史冊長吏到罷必謁禱賽以時甘􁨭蘇
槁隂岳誅畔公私蒙賴不可殚述而陂功最鉅嗟乎
決河以負薪塞怒濤以强弩退有氣力者能之若夫
無專城偏覇之勢號召役使之柄生能禦菑患死不
可磨滅者志也侯真烈丈夫哉盖均是人也有視飢
溺由已者有苦秦人視越人肥瘠者均是身也有殺
之以成仁者有不㧞一毛以利天下者侯毁家棄生
而粒食一方之人志義決於一時惠利及于萬世莆
人尸祝六百載如一日有以也夫侯初命詹侯丕逺
也再命陸侯渙也三命趙侯與諲也四命未下者宗
侯遇也乃譔次之而係以詩曰　莆壘小兮地偏鮮
曠土兮平原出北郭兮遐眺眇萬頃兮雲連始經野
兮誰歟儼周井兮秦阡溪貫其間兮逶迤延縁泄以
殺潦兮溝以瀦泉吴侯兮創智遺老兮相傳朝成幕
圯兮孰知其然漩渦之下兮有物蜿蜒侯提寳刀兮
奮空弮捐不貲之軀兮探不測之淵水怪斃兮金隄
堅吾聞古之仙者兮必功行之全意其乘風月兮昇
上玄異務光之狷兮湘纍之冤躡大鵬之背兮豈其
墮飢蛟之涎遼遼兮唐初厯厯兮目前侯視予兮邑
子予敬侯兮先賢矧汾曲兮田廬與靈蹟兮接聫昔
仕兮今農昔髧髦兮今華顚鼓簫兮悲壮蕉荔兮甘
鮮余最老而髙歌兮童子和焉相率祝侯兮歲歲年
年
　　　雪溪亭
剡溪以清絶擅天下亭在縣南負郭枕流舊名戴溪
尚書芮公煇更名興盡年深屋老今刑獄使者御史
東陽何公撤而新之公之言曰舊名二字犯岷隐翁
新名雖佳顧安道主也子猷賔也以興盡名亭係於
賔矣乃扁曰雪溪樗寮書之而移書後村叟俾識歲
月盖名士莫盛于晉尤莫盛于剡然或暫遇或偶至
而戴氏世居之喬木宿草在焉溪不屬戴奚属哉世
評其人直曰栖道而已此爲知安道之淺者正始永
嘉虚誕欺世大者勸進小者望塵退而窮經著書者
誰歟桓温道子氣熖動人殷浩達函謝公出涕死不
降志辱身者誰歟惟二戴父作子述經學隐節相望
於晉宋二史子猷寕無肉而不肯無竹寕柱笏看山
而不受大司馬之料理非若人孰可友安道者嗟夫
盜泉辱井過者掩鼻至若戴公結廬之里王郎回舟
之處則汗青筆之以爲美談畵家圗之以爲勝踐騷
人墨客摸冩之以爲絶景士其可以不矯强自立乎
何公嘗尹剡興學聘師以淑秀孝置廪儲粟以備儉
荒費累鉅萬人皆服治辨而不知其清苦節縮
然天子既採民譽旌邑最入峩豸冠出陳臬事昔墨
綬今繡衣桑䕃未徙越人榮之公于剡百廢具舉惟
亭經始於建臺之歲落成於明年之秋冝覧眺宜栖
止其山川景物可以心賞不可以文傳也余獨謂非
剡溪不足以容安道之隐趣非雪不足以發剡溪之
奇觀非安道不足以動子猷之髙興非何公冰玉人
不足成千古之清事公名夣祥字視履
　　　趙氏義學莊
莊與學皆在衡山縣崇嶽鄉紫盖里地名神前趙氏
祖居於是至忠肅公而族益蕃忠肅公既貴欲倣范
文正公置義田以厚其宗而未果及丞相衞公世載
勲勞致位二府慨然曰遺言在耳吾昔與二兄謀共
成先志不幸二兄奄忽今非吾責乎荘約雖本髙平
氏然吴下田止千畝公曰文正家在頴昌族在吳吳
田為瞻族設家不預也吾家與族皆居於潭皆食於
荘非五千畝不可荘有籍五世以下入籍計口衣食
悉遵髙平之約惟嫁娶䘮葬各加厚至於笄冠乳哺
有助尤貧者計口　歳有特給又沾丐及於異郡之
族則推廣舊約之所無者擇族之賢而廉者二人掌
其出納既成援嘉定免文正義田科敷之詔拜䟽于
朝壐書報可公之所以厚其宗者如此又曰有養而
無教未也廼立義學中祠忠肅旁闢四齋歲延二師
厚其餼廪子弟六歲以上入小學十二歲以上入大
學課試中前列者有旌發薦擢第銓集𥙷入者有贐
學規知岳麓石皷而所以禁切其佻闥純糾其踰禮
敗度者尤嚴余觀前賢有文正忠肅之志者多矣然
無忠宣與衞公為之子故其事未易成雖成亦不能
久以二公之賢又生二相以似續之盖宋興二百年
元臣故老奕世以施貧活族聞於代者髙平氏趙氏
两家而已昔江左門戸之大人物之盛無出王謝以
余攷之濬冲貴為台輔園田水確遍滿天下其女嫁
貸錢數萬從子婿遺一单氏後皆責取於其女及猶
子如此况族子乎謝氏則不然太傅僅有一土山墅
史稱樓館竹木之樂與中外子侄共之肴饌之侈日
費百金末後以墅與甥子無吝色不徒厚之而已家
集之際或雅言或聨句以儆勵之它日與子弟言詩
則謂楊栁風雪未若訏謨定命逺猷辰告之句是以
相業教詔之矣及乎親炙久濡染熟玄琰志義奮發
能以八千而走百萬之虜遂為經濟之彦諸孫如康
樂如惠連如元暉亦迭主風騷之盟雖道韞一女子
猶責其弟學之不進孟子曰人樂其有賢父兄余於
謝傅見之衞公今之謝傅也荘之始末詳於奏䟽
及公之自序蒙公敎養者可不以幼度兄弟之事業
及羣謝之文獻自勉
後村先生大全集卷之九十二
後村先生大全集卷之九十三
　　記
　　　水村堂
余友少司農林君作堂三間扵城南水亭村之㠣􁬊
山今上親灑奎畫作水村二大字以賜君既北靣稽
首跽受乃撰日揭扁大㑹里人以落之授簡于余俾
識其事君少負軼才不屑埸屋去而客江湖又去而
游邊淮東漕黄漢章上其所著易鏡上覧而驚異以
為先儒所未發䛇漢章津送赴闕由布衣為史館檢
閲遷校勘史成奏御改京秩由匠丞牧潮州以都官
郎中召時胡馬飲江廷議移蹕君過家不入戴星扵
邁里人祖道君忼慨謂余吾受上不世之知此行必
以死報他日以墓誌累君虜已據白鹿磯烽照甘泉
君入對言臣誓不與賊俱生上使衘命趣宣撫使丞
相賈公進師及行次齊安丞相已乘勝順流而至君
即軍中宣詔丞相以上意激厲将士我師人人殊死
戰虜之巳渡未渡者皆殪一洗塞氛再造江表君與
有勞丞相歸衮君進大匠擢提舉浙東常平茶塩
時中外庻定君上景定嘉言二十篇詔下後省看詳
余適待罪詞掖奏君所言大𥙷益治體小箴切時弊
文字簡潔條鬯貫穿古今詔賜同進士出身又别賜
宸翰㢡諭云憂愛出乎忠忱詞藻根扵學力與楊萬
里千慮䇿相頡頏尭言播告朝野歆豔召拜少卿兼
史職垂上津要矣俄去而食祠起牧洪都未上而銷
印余視世之仕者鮮不以得失為欣戚君或仕或止
無幾㣲見言靣既即家作忠愛堂學力齋二扁亦奎
畫也又頃賜金買山治墅若往而不返者其言曰吾
若學精思世莫我知上不次㧞擢至此然不獲吾用
吾負吾君昔有上書願擊匈奴者願請纓係南粤者
吾老矣惟有羹牆見堯富壽祝尭耕鑿歌堯而己余
聞其言而壮之堂之西君三世松檟參天傍有祭田
皆曾大父删定公經畫其下衆水滙而為湖環而居
者数百家湖溉田数千畝為斗門水旱聴民啟閉君
以昭囘之光下燭是堂非衣冠不敢登稍東為鏡湖
亭可坐數十人四壁空洞不設户牖樵兒牧子桑女
饁婦来往㳺息君野服杖藜與之同樂亭東西北諸
峯迴環如畵壺山朝挹其前風月佳時水光山色不
減杭越君又言㓜時聞守冡者誇人云我林萊林邵
子孫時猶未曉其語後入館閲永嘉四溪林氏家譜
言林羣晋太元中為郡大中正世居㠣􁬊山林萊林
邵其後也乃知自晉已有此山余嘗為君家忠義祠
記論次其先美詳矣若君己未之召國家危急雖三
板之城而不敢失高共之禮壬戌之去癸亥甲子之
處山林深宻雖一飯之頃而未嘗忘杜陵之心豈非
家學世徳之有本者如是歟君名光世字逢聖今為
朝請大夫直秘閣
　　　新築石塘
水竹穹壌間如天有雨露無則乾如地有井泉無則
渇如人有血脉無則夭閩下四郡負山而瀕海高者
山至崔巍力耕末止卑者彌望斥滷不可種藝智者
相地形為陂塘使水有所蓄洩以補造化不及之功
玉融為邑惟石塘地號上腴然原田棋布棟宇櫛比
有塘之名無塘之實往往涔蹄一泓僅可供桔橰耳
塘大姓曰林氏自龍學公與西塘鄭公齊名四傳至
觀字子光同字子真合字子常並修家政培世徳凡
寳章公厚倫贍族之事緒成之寒翁寄傲舒嘯之所
荘嚴之垣屋亭榭完矣美矣所欠者濠濮間趣視四
傍多茀地乃因農隙叶力濬之周圍千二百尺環甃
以石種荷柳焉竹溪中書林公大書石塘二字徑四
尺刻隄上亭其東西臨流者曰清淺在水中央者曰
葉藏海東岸則精舍草庵秋風亭小孤山村珠西岸
則寳章公居宅直北則芙蓉亭春草亭遂為一邑偉
觀都人士驚喜曰昔沮洳磽确今渺瀰沃衍昔蟇跳
雀躍今鷺翹鶴下花朝月夕雩舞櫂歌如浴沂而渉
湘也不但耕夫芸叟頼以沾膏潤騷人墨客資以發
才藻亦山經地理家以為合扵隂陽向背也昔李贊
皇謂鬻平泉非吾子孫以平泉一草一木遺人非佳
子孫柳子厚謂上世藏書三千卷在善和宅然賛皇
自不能一夕安平泉善和宅及子厚在已三易主今
林氏之尊老逺矣而代有象賢愈蕃而大樵牧愛護
其松楸郡邑表章其宅里子嘗訪其屋壁舊藏則手
澤如新曽玄論著篇帙多于祖禰是豈非盛徳之後
積善之家乎觀養直子也同合寒翁子也觀清白吏
既通朝籍不忍去親而仕同合皆布衣隐約志氣修
而道義尊大節可書築塘特其細爾
　　　林寒齋烝嘗田
寒齋既没二子同合自列於府言寒齋所受先世産
錢一貫九百二十一文二分五釐苗米二十三石三
斗三升三勺某兄弟以分産異居為恥願以薄産盡
撥充寒齋烝嘗永不分析府帥資政樞相古心江公
書牘尾云恊居共籍欲以貽之無窮和厚油翼之意
自然可挹縣而知有政之夲原獨不當取以列扵郡
上于朝乎劄縣改寳章林國博户為寒齋文隐林先
生烝嘗戸余聞之曰祀田尚矣古者以綿田祀子推
汾晉之人奉嘗之至今以許田祀周公其後魯弱鄭
強初以璧假終以祊易盖周公之祀尚不能保况下
扵此者乎夫人情孰不欲永其先人之祀然子若孫
有賢愚貧富之異扵是有國者為之禁防焉曰贍塋
曰烝嘗其慮甚周其法甚宻天下通行而隆興淳熈
随勑扵吾閩尤加詳焉余行天下江浙巨室有朝為
陶朱暮為黔婁者惟閩人千金之産百畝之田或傳
十數世而不失一聞贍塋烝嘗之名賢者畏義而不
忍得不賢者畏法而不敢取立法至此仁至而義盡
矣自教失俗薄而七世同財九世同居之事遂為美
談先賢惟范公為義荘以贍族温公洛中田園以兄
郎中為户然二公皆鼎貴為此易易耳同與合也處
隐約而能力行好事生叔季而欲挽回淳風使古心
公未召必上其事扵朝推一家之友睦以興一國之
仁遜矣是又有待於後之人
　　　漳州諭畬
自國家定鼎吴㑹而閩號近裏漳尤閩之近裏民淳
而事簡樂土也然炎紹以來常駐軍于是豈非以其
壌接溪峒茆葦極目林菁深阻省民山越往往錯居
先朝思患豫防之意逺矣凡溪洞種類不一曰蠻曰
猺曰黎曰蜑在漳者曰畬西畬隷龍溪猶是龍溪人
也南畬隷漳浦其地西通潮梅北通汀贑姦人亡命
之所窟穴畬長㧞止扵機毒矣汀贑賊人畬者教以
短兵接戰故南畬之禍尤烈二畬皆刀耕火耘厓栖
谷汲如猱升䑕伏有國者以不治治之畬民不悦畬
田不稅其來乆矣厥后貴家闢産稍侵其疆豪幹誅
貨稍籠其利官吏又征求土物蜜臘虎革猿皮之類
畬人不堪愬于郡弗省遂怙衆據嶮剽掠省地壬戌
臘也前牧恩澤侯有以激其始無以淑其後明年秋
觧去二倅迭攝郡冠益深距城僅二十里郡岌岌甚
矣帥調諸寨卒及左翼軍統領陳鑑泉州左翼軍正
將謝和各以所部兵會合勦捕僅得二捷冦暫退然
出没自若至数百里無行人事聞朝家調守而著作
郎兼左曹郎官卓侯首膺妙選詔下或曰侯擢科甲
有雅望宰巖邑有去思責之排難觧紛可乎侯慨然
曰君命焉所避之至則枵然一城紅巾滿野久戌不
解智勇俱困侯榜山前曰畬民亦吾民也前事勿問
許其自新其中有知書及土人䧟畬者如能挺身來
歸當為區䖏俾安土著或畬長能帥衆歸順亦補常
資如或不投當調大軍盡鉏巢穴乃止命陳鑑入畬
招諭令下五日畬長李徳納欵徳最反覆傑點者扵
是西九畬酋長相繼受招西定乃併力于南命統制
官彭之才勦捕龍巖主簿龔鏜説諭且捕且招彭
三捷龔挺身深入又選進士張杰卓度張椿叟劉
等與俱南畬三十餘所酋長各籍户口三十餘家願
為版籍民二畬既定漳民始知有土之樂余讀諸畬
欵狀有自稱盤護孫者彼畬曷嘗讀范史知其鼻祖
之為盤護者殆受教于華人耳此亦溪峒禁防懈而
然歟侯參佐褒畬事顚末二卷鋟梓示余昔漢武帝
患盗賊羣起命御史大夫衣繡持斧以威之曾不少
戢龔遂一郡守爾既至郡前日之盗皆觧刀劍而持
鈎鉏侯初剖符固欲用昔人治渤海之策竟踐其言
夫致盗必有由余前所謂貴豪闢産誅貨官吏征求
土物是也侯語余曰每禍事必有所激非其夲心嗚呼
反本之論固余之所服歟侯素亷儉山前調度　需
如蝟毛起專以苦節不至乏絶自奉如窮書生
吏議事賔客清談不過文字飲数行未嘗卜夜時
例卷多削去其清苦有李公韶徐公復二牧之風昔
張奐為安定都尉羌帥有感恩遺奂馬及金者奂
其物威化盛行史謂羌性貪而貴吏清嗚呼清白之
吏固畬之所貴歟侯功成而無徳色惟為将佐僚属
士友論功於朝曰不賞後無以使人頃余亡友虚齋
趙公為漳民免丁錢余嘗大書于石今卓侯夷難之
功不下虚齋乃夲諭蜀之義作諭畬記使漳人刻
石與前碑角立侯名徳慶字善夫莆陽人
　　　薦福院方氏祠堂
忠惠方公用太史公自叙法論述其世次甚逺至唐
　諱琡者為都督府長史子諱殷符為威王府諮議
　　果功進銀青兼御史中丞僖宗中和四年也中
丞七子第三子諱廷範歴宰長溪古田長樂三邑遂
　居于莆愴念中原藁葬祖父衣冠于烏齊豐田及
　葬靈隐山以子貴賜金紫然古老相傳猶號長官
長官嘗欲營精舍以奉先合族而未果六子水部員
外郎仁逸秘書少監仁岳著作郎仁瑞大理司直仁
遜禮部郎中仁載　仁逺協力以成父志請隙地
於官買南寺某司業圃以益之於是薦福始有院既
共施寳石全庄田三十石種又施南箕田七石種南
門田三石穜秘監也施漈上田三石種正字也施濠
浦田十石種禮部也増景祥横圳田六石種僧叔祖
住山有麟也計種五十九石産錢七貫二百六十五
文扵是薦福始有田見扵莆田令君吕丞祐之記舊
祠長史中丞長官三世及六房始祖扵法堂遇中丞
祖妣長官祖二妣忌則追嚴中元孟蘭供則合祭六
房之後各來瞻敬集者幾千人自創院逾三百年香
火如一日後稍衰落賴寳謨公忠惠公後先扶持而
復振至景定庚申院貧屋老賦急債重主僧寳熏計
無所出将委之而逃忠恵子寺丞君憫七祖垂垂
廢祀慨然出私錢輸官平債經理两年銖寸纍積一
新門廡殿塋乃帥宗族白扵郡曰郡計取辦僧利久
矣新住持納助軍錢十分滿十年换帖者亦如之問
助軍多寡未嘗問僧汚潔刹烏得不壊願令夲院歲
納助軍一分歲首輸官主僧許本宗官高者選舉又
曰院以葺理而興以科敷而廢今後除聖節大禮二
稅兑丁醋息坑冶米麵般甲翎毛知通儀從悉照古
例書送惟諸色泛敷如修造司需求陪補僧司借脚
試案等官司所濟無幾小院被優無窮乞並蠲免郡
照所陳給據仍申漕臺禮部禮部亦從申符下郡縣
乃諗於廣族曰南山祝聖道場也歲滿散日族之命
士有隨班佛殿而不詣祠堂者自今祝香畢並拜祠
飲福院辦麵飯併勞僕夫又靈隐金紫墓昔拘丞嘗
分數命士舉人監學生多不預祭自今省謁院辦酒
食請衆拜掃内赴官入京人免分胙衆議曰冝著爲
規約願世守之寺丞属余記其事余惟古之尚論世
家者曰種徳曰積善然成季宣孟無後臯陶庭堅不
記非種積之不善殆顯揚之未至初長官以孤身仕
閩猶爲唐宦及五季分裂仕者各就其方六子皆仕
王氏入宋長官諸孫擢科甲以文業著見號名臣者
項背相望遂為夲朝故家甲族余讀忠惠序譜之言
曰合天下諸方莫如莆之成合莆之諸方莫如長官
之盛盖秘監五傳而有宗卿焉禮部九傳而有忠惠
焉宗卿哭奏陵寝淚濺御𫀆宗惠昌言倫紀
觸天顔聞其風者百世興起七祖種積於前二賢顯
揚於後世世祀也宜哉新祠成併祀二賢於两傍以
為萬世臣子軌則非直侈方氏一門衣冠之盛而已
寺丞方盛年而繼先志捐私財而倡義舉力善進方
未已余當屢書不一書宗卿諱庭實忠惠諱大琮賢
謨諱信儒寺丞名演孫方需次建昌守主僧法通
刺血書楞嚴經葉嚴二經者寺丞之所選舉始院
僧通至未幾變律為禪今有十二僧畧如叢林云
　　　宴雲寺玉陽先生韓公祠堂
古鄉先生没祭扵社社者何非若郡邑之社不屋而
壇也有名號而無像設也三家之市數十户之聚必
有求福祈年之祠有像設焉謂之里社是也祀鄉先
生於是敬賢之意與事神均也鄉先生非必皆城市
人如四皓廟於商山庚桑子尸祝於畏壘隨所居之地
里而祠之古之道也夲朝以文治郡邑必有學鄉先
生必祠於學福唐都㑹前此大儒名公卿合祠於郡
泮矣惟文山鄭先生育玉陽韓先生永居懐安縣郭
皆老死布衣邑士先祠文山後祠玉陽扵縣學見扵
前臬使陳公仁玉所作玉陽祠記然祠立扵景定壬
戌記成扵明年癸亥謂癸亥始祠誤也既而連帥王
公鎔至而歎曰徒祠而無以為享乆必廢郡多不
刹取宴雲小寺産錢僅二百充祠田令奉祠人主之
命僧有功住宴雲寺就佛殿後立玉陽祠余聞之
亦祭於社之義也王公玄令大參古心江公以
出鎮大書八字曰玉陽先生韓公祠堂􁮖江士友
　　　請余記之将刻扵二祠按古之稱公者或以
爵太公周公召公畢公是也或以齒黄石公河上公
　公毛公江公是也古心公所書韓公本此或曰二
先生其生也澹然枯槁無萬鍾千駟之慕其没也游
　　　豈必歆秋菊寒泉之薦余曰景行前軰表章
　　　􁮖江士友風俗之厚也先後二閫崇尚教化
　　　亦邑大夫學愛之寓也始余不及識二先生
　　　文山之子舜藻玉陽之子斗游舜藻墨妙筆
　斗游學明行修有二父風藻已矣惟其有之是以
似之予扵斗也有望焉若夫玉陽之學問行誼余所
　　　前臬使之記詳矣兹不復著
　　　芹澗橋
　　在衢之開化端明演山黄公裳少過之有更高
千萬丈還我上頭行之句後魁天下遂為詩讖白雲
　公之　始亭其上勒詩扵石侍郎韋軒王公與權
䟦焉澗在嶺之陽東流百折入扵淮江饒徽孔道也
昔人以祐椿㫁木雜沙土橋澗上以便往來期歲輒
　　　　漲潦積雪或掲厲濡足廼達彼岸徐居汝
　　　　所居瀕澗乃以私財撤而新之伐石扵山
　木於鄉僦夫廪匠不以絲毫累里人伯氏汝乙氏
伯東方緫戎扵閩捐俸來助景定甲子橋成風月佳
時芹嶺潑黛扵雲漢之表淮江抹練扵欄檻之外止
者行者負者乘者皆相賀曰昔畏塗今康莊誰之力
也前太守今大宗伯東軒常公挺既榜其里曰秀福
地樞相忠齋劉公夢炎大書芹澗橋三字以落之伯
東來請余記自有宇宙已有是嶺與澗然至演山而
嶺是著名至徐氏一翁二季而澗始有橋豈山川之
秉靈亦如士之生世顯晦自有時耶余聞積善必有
餘慶陰德必有陽報昔二宋方少異僧相小宋掄魁
大宋甲科後十年僧見之驚謂大宋曰君神采頓異
若嘗活百千萬人命者必為掄魁矣公曰貧儒何力
及此僧曰肖翹之物皆命也公言昨見堂上雨漂蟻
穴羣蟻擾擾戯為竹橋以渡之僧曰是矣及唱第大
宋第一小宋科甲夫人命重於羣蟻橋費鉅扵片竹
徐氏其興乎高科異等不在身心在其後乎白雲表
章演山之詩盖其先兆矣雖然二宋以文章事業重
與歐晏齊名演山以徳望重宋文公見而屈膝不專
以科目重也二君勉之
　　　鐵壁堂
景定辛酉詔起前少宗正朔齋劉公震孫直寳謨閣
江東提舉賛書曰端平初朕號召蜀球畢集扵朝爾
其一焉其後諸人相繼至宰輔侍從者十之九爾家
世人物言論風旨皆西州第一顧流滯周南坐老歲
月及舊人欲盡鐵壁獨存昔孝皇命朱熹使浙東爾
其以前修自勉公侈上恩即萬里建鐵壁堂後五年
公自前起居郎兼中書舍人為秘閣修撰福建提舉
行部至莆盖余與公别三十年矣尊酒相勞苦慷慨
請余江東賛書實君視草其為余記斯堂也余惟壁
非止于屋壁而已昔人扵城曰城壁扵軍屯曰壘壁
取其高不可踰堅不可攻爾苟為不然有入趙壁立
漢幟者矣有以十餘騎馳入呉壁者矣士之節守亦
然王夷甫風流之宗晉人有巖巖清峙壁立千仞之
目貴爲三公世亂朝危方且謀窟自安委師勸進不
知所謂巖巖千仭者至此安在本朝黨籍諸老雖無
東漢刀鋸之禍然經紹聖崇寕烟瘴之村范氏子欲
爲忠宣免禍之計鄒通鄉晚節召用有雲機之梯獨
吾家元城翁　麾石變見號南都鐵壁自端平以后
局面毋論凡幾更矣士大夫两來三齊者有之早令
晚謬者有之公居其家尤負重名持正論然暫入輒
出垂老始復入雖入實未嘗一日安其大節與元城翁
相望惟公然後無愧扵鐵壁之名昔梅溪王公龜齡
語王公嘉叟告輩離合不可期但常留此靣相見猶
記端本歟公同朝余甫五十公甫四十今余八十公
亦且七十矣願與公各留此靣亦所以共堅此壁也
　　　泉山書院
通天下讀朱文公之書尊文公之道其始生之鄉僑
居之里宦逰之邦與乾淳諸老盍簪傾盖講貫切磋
之處往往肖其像庋其書聚成學之士敬事而傳習
焉如徽如建如南康如清漳如潭衡曰精舍曰書院
皆奎畫扁或郡文學兼領或别置師弟子員規式略
如白鹿泉乃公舊㳺顛末之有非大欠闕歟按文公
主同安簿凡四考而去紹興丁丑也距今一百十一
載矣世代雖逺然與邑士問答畧見大同集縱田夫
野叟忘之士忘之乎㑹温陵㺯印綬知南外宗正黄
若趙公兼郡􁀍士友合詞請曰公先大君子逺菴非
文公高弟乎公非朱自出乎公矍然曰僕雖儒緩郡
雖凋匱於此不敢不勉乃卜城東偏廢寺基創立泉
山書院前為燕居堂夫子危坐顔曾思孟跪侍两堵
則圖濓溪二程邵張涑水六君子滄洲之制也堂下
則圗先賢芸閣吕氏龜山楊氏河東侯氏文定胡氏
籍溪古氏草堂劉氏豫章羅氏扵右廡上蔡謝氏廣
平㳺氏和靖尹氏韋齋朱氏致堂胡氏屏山劉氏延
平李氏南軒張氏東萊吕氏于左廡几
之制也後爲文公祠以勉齋黄氏逺菴趙氏西山真
氏復齋陳氏配講堂南峙取兆面尊師之意四齋旁
列曰志道據徳依仁㳺藝則大同名齋之舊也以咸
淳丙寅春經始仲冬甲寅落成行舍菜禮公坐臯比
揮麈尾衿佩環聴争先筆受遂請額扵朝移書克荘
俾識顛末前此賢牧寕智不及是良以文公如龍鸞
夭矯已騰霄漢豈必追記其蟠泥栖枳時即夫天生
大聖賢非若常人有老少之異曰不惑曰知命曰耳
順曰從心實基于志學而叱齊侯墮三都亦自牛羊
遂㑹計當而推之也昔之懐賢者尚愛其所憇之堂
所種之木况其初筮之州乎惟西橋之趙爲宋間平
某嘗受學於淮曹受印于閩臬受􁍭於莆守皆宗正
諸父兄而又受教逺庵納交象賢知其染濡於家庭
者乆矣一旦施之大敝極壊之郡水無相瘢村無
顓以節縮支吾乏絶其表章大儒淑艾後學盖世吏
視爲迂緩不切者克荘何幸秉筆附名扵不朽逺菴
諱師夏宗正名希悰見泰其自號云
　　　雷院
院在福州天王琦郡人雨暘必禱大府丞朱挺書其
扁今主其事者宗學升俊齋諭趙君時樴也求予文
記之乆不克為釋褐洪君英伯盛稱趙君信義通神
明俯仰無愧怍洪國之譽髦不以一字假人獨於趙
鄭重如此若激發老夫速踐前言者傳曰尸居而龍
見淵黙而雷聲夫尸居淵黙塊然無作為之時也然
則龍非葉公之所能見雷非阿香之所能推矣世之
黄冠師紈袴子多自言通道術持符咒然大言有餘
細行不足或跌蕩犯黑帝之威或彷彿起瑶姬之慕
往往禍福立見甚則震死小亦病風䘮心人自取之
爾雷何心哉君獨行不愧影獨寝不愧衾其大端大
本若是豈特洪君之畏友哉雖余之老亦将往從之
矣
　　　潮州司理廳
友人李艮翁南宫嘗為余言其所親趙君若鈺之賢
且才其尉東陽上官争欲出我門下再轉為潮之李
豫郡參佐邑丞簿尉官𪠘皆堅好惟李廳乃開禧老
屋上漏下濕一甲子無葺廢者君始至嘆曰卑官求
一身一家便安可也奈何無一榻地奉吾親乎顧頺
弊已甚無寸椽一瓦可用决扵心白扵長監郡鄒君
　行守事助錢二十萬君請借三月俸扵是由獄及
𪠘由寝及堂由内達外皆撤而新之而請記扵余余
謂官不必髙土木之功不必鉅麗紀其可紀者而已
古今為人記輪奂之役者多矣惟藍田丞􁨃一記掃
空萬古夫丞𪠘不高扵滕閣不大扵漏院而使人傳
誦其記與王勃王黄州之文相頡頏扵千百載後之
覧者将有感扵斯文耶初陽岩洪公嘗歴是官君扁
其東偏曰景陽自洛學訓景為大訓行為路文忠真
公為之改字而天下之景皆改為希矣然孝經序云
景行前哲則唐人猶未以景行為大路也今姑從孝
經序扁曰景陽君更與洪公商確何如
　　　重建靈祐廟皷樓
廟始扵唐初惟一間至本朝宣和庚子重創猶儉狹
至紹興乙亥始宏壮至嘉定始有皷樓紹興丁丑廟
號是祐隆興甲申淳熈癸卯慶元丁已累加侯爵至
嘉定癸未加公爵淳熈已酉加王爵廟記荔臺翁之
草所作今甲子一周翁鄉前輩故復齋陳公宓肯堂
鄭公寅為書丹篆扁翁記不及近事古人言生封侯
死廟食必天下異人神起匹夫號詹師用符籙制伏
猛獸驅祟療病然由唐至今爵冠五等血食一方盛
矣哉其亢把茅為靈宇使里人掲䖍妥靈為重樓複
閣與白湖龍峬之祠等廟介扵故元樞居第尉𪠘之
間人神相安故老傳神建炎中嘗導􁀥卒捕黄　草
寇至今尉有逋冦禱神必獲神先壠在秋蘆溪之西
遇人家拜掃時父老必奉神輿衛往返松楸燈燭鼓
吹傾城空巷嗚呼没能驚動禍福其人又能顯揚其
親惟靈應蘇侯與湼槃師為然邑士林君希吉重剏
皷樓侈大扵嘉定矣
後村先生大全集卷之九十三終
後村先生大全集卷之九十四
　序
　　　甲申同班小録
合天下選人至多也合天下京状至小也以至小之
数待至多之求難矣况夫修為繫乎人遇合繫乎天
在人者可勉而在天者不可徼也噫愈難矣蘇明允
有言􁍤官六七考求舉主五六人誰不能者病其法
之易也然自明允為此言幾二百年士大夫未有以
改官為易者何也盖慶厯以來薦舉之制加宻矣敏
者十年滯者或三四十年而後得預於歲引之数夫
惟選　之遴故賢路通得之難故人情勸試之乆故
民事練由今之法足矣烏得尚膠前論哉嘉定甲申
春上臨軒引陳誠之等故事有題名小録因著其説
於篇首以侈上恩勵同志云
　　　和平志(代人)
舉一世所共榮者曰科目曰官職曰世家而已然是
三者絶續晦顯常不可必其或綿延一二百載絶而
復續晦而復顯則通天下以為罕見矣夫舉一世所
共榮通天下所罕見而萃于一州一邑謂之盛甚可
也况萃于一里乎和平里在邵武縣之南鄉里有危
氏上官氏黄氏上官氏尤盛自景祐至嘉定此三姓
擢進士第者二十餘人入太學預鄉試累累不絶書
起徒歩至顯官因而傳子孫為世家榜籍迭書衣冠
襲起者不可以數計也烏乎盛哉然以科目官職世
家定榮悴盛衰盖近世俗人之論吾聞古之君子所
謂没而不朽者不在是也上官氏對䇿熈寕不附新
法晚入元祐黨籍其子留守汴都不屈于虜而死二
公所立如此近于天下之善士矣豈特足以重吾里
哉先民有言誰謂華髙企其齊而既以自勉且　勉
里人
　　　送陳東
金華葉潛仲君子人也曩仕于撫予捧檄至焉始定
交後十年予從事廣西經畧使府潛仲適漕幕嶺
外少公事多暇日予二人㳺釣吟奕必俱神厓鬼洞
束緼育進唐鑱宋刻剜苔疾讀登巘放鶴俯湫呼龍
平生樂事莫如桂州時也既而余二人考舉及格同
日出嶺潛仲還婺予歸莆乃聞潛仲病卒悲夫尚忍
言之陳君子東潛仲客也忽携潛仲手鈔詩卷相訪
又出潛仲之子字天啓者詩十數首字畵句法遂逼
乃翁嗚呼潛仲可謂能教子矣東惓惓交誼語潛仲
平生輒忼慨涕下嗚呼潛仲可謂能取友矣昔人云
生子當如孫仲謀殆為天啓發也又云見元賔之所
與如見元賔殆為子東發也
　　　劉圻父詩
余嘗病世之為唐律者膠攣淺易僒局才思千篇一
體而為派家者則又馳騖廣逺蕩棄幅足一嗅味盡
麻沙劉君圻父融液衆格自為一家短章有孔鸞之
麗大篇有鯤鵬之壮枯槁之中含腴澤舒肆之中富
揫歛非深于詩者不能也矧其貴山林賤城市視蝉
冕如布衣見朱門如蓬戸静定之言多躁動之意少
庶幾乎冲澹以自守遺佚而不怨者矣雖然文以氣
為主少銳老惰人莫不然世謂鮑昭江淹晚節才盡
予獨以氣為有惰而才無盡子美䕫州介甫鍾山以
後所作豈以老而惰哉余幼亦酷嗜歲月幾何顔髮
益蒼事物奪其外憂患攻其内耗亡銷鑠不復有一
字矣圻父幸在世故膠擾之外為事物憂患之所恕
養氣益充下語益妙它日余將求續集而觀老筆焉
　　　送髙上人
儒詆釋為夷教義理一也豈有華夷之辨哉吾聞身
毒罽賔諸國皆有城郭君民其法度教令雖不可得
而詳竊意其奨忠孝而禁悖逆大指無以異于中華
不然則其類滅而國墟矣如世所傳賢沙黄檗之事
在人為悖子在物為梟獍非特中華之所禁固身毒
罽賔之王之所必誅者也凡釋皆宗釋迦彼以王子
之貴當國統之重不迯則不得去若夫賢沙黄檗民
也不迯親亦可去既迯之又棄之又絶之視其親凍
餓轉死終不與粒飯匕藥噫其不識罪福甚矣髙上
人禪價重東南慨二師之被誣著論力辨痛先親之
暴露飛錫歸窆築慈母庵思親精舍焉國家之扵孝
子小則饋酒餼大則旌門閭奨之至矣然古今孝子
不多見民而孝世以為祥瑞矣釋而孝非祥瑞之尤
乎髙縣人也予縣人也将饋之酒餼髙齋素將請于
上而旌其閭髙無家烏乎吾無所用吾情矣於其行
姑書此附于西山先生贈卷之後
　　　陳敬叟集
寳慶初元余有民社之寄平生嗜好一切禁止專習
為吏勤苦三年邑無闕事而余成俗人矣然少走四
方狂名已出邑中騷人墨客如陳敬叟劉圻父游季
仙輩往往辱與之游主人詩律乆廢不復有一字常
命少史設筆硯觀衆賔賦永以為樂嘗評諸人之作
圻父得之夷淡而失之槁乾季僊得之深宻而失之
遲晦惟敬叟才氣清㧞力量宏放險夷濃淡深淺宻
疎各極其態不主一體至其為人曠達如列禦冦荘
周飲酒如阮嗣宗李太白筆札如谷子雲行草篆隷
如張顛李潮樂府如温飛卿韓致光余毎歎其所長
非復一事既觧錮墨歸卧山中五六年谿上故人獨
敬叟書問不絶其交誼又過人如此一旦緘其藁來
曰為我序之嗟夫余何足以知君哉追念昔者會集
諸君銳甚頗哀余衰猶能旗鼓助譟其旁今志氣銷
磨由衰至竭敬叟未知其然顧方援麾挑戦余逺避
之悲傷感慨殆如伏波曵足土室中矣嗟夫余何足
以序君哉敬叟名以荘榖城黄子厚之甥故其詩相
似云
　　　瓜圃集
近歲詩人惟趙章泉五言有陶阮意趙蹈中能為韋
體如永嘉詩人極力馳驟纔望見賈島姚合之籓而
巳余詩亦然十年前始自厭之欲息唐律專造古體
趙南塘不謂然其說曰言意深淺存人胷懷不繫體
格若氣象廣大雖唐律不害為黄鐘大吕否則手操
雲和而驚颷駭電猶隐隐絃撥間也余感其言而止
亡友翁應叟尤工律詩集中古體不一二見無乃與
余同病乎然観其送人去國之章有山人處士疎直
之氣傷時聞警之作有忠臣孝子微婉之義感知懐
友之什有俠客節士生死不相背負之意䖏窮而恥
勢利之合無責而任善類之憂其言多有益世教凡
敖慢䙝狎閨情春思之類無一字一句及之是豈可
以律詩而㮣少之耶盖應叟晚為洛學客㳺所至必
交其善士尤為西山真公所知其詩有自來矣既殁
數年子元孺始請余序其集夫作詩難序詩尤難小
序最古最受攻至朱文公始盡掃而去之而詩之義
自見詩之顯晦不在乎序之有無也決矣嗟乎作詩
者何人歟䲭鴞七月周公也棠棣召穆公也頌史克
也祈招祭公謀父也黍離大夫也皆古之聖賢也謂
小序不足以知古聖賢之意則有之矣至於寺人傷
䜛女子自誓蟋蟀譏儉碩鼠况貪與其他比興風刺
往往出於小夫賤隷之口涂之人猶知之而况子夏
孔門之髙弟衛宏漢世之名儒乎以髙弟名儒之學
問而有不能通匹夫匹婦之情性若余者其敢自謂
知朋友之意乎雖然交㳺三十年一死一生問其人
則曰未詳也問其詩則曰未達也其又可乎乃述所
見於篇首顧予文未必能重應叟之詩應叟之詩或
足以重余文也應叟名定别字安然瓜圃其自號云
　　　退庵集
自先朝設詞科而文字日趨於工譬錦工之機錦玉
人之攻玉極天下之組麗瑰羙國家大典冊必属筆
於其人焉然雜博傷正氣絺繪損自然其病乃在於
太上惟番易三洪筆力浩大不僒於記問不縛於體
式士之得其門者寡矣退庵居士陳公集文安公之
壻著名淳熈中某生晚不及識公得其遺文十五卷
讀之嘆曰是提孤軍與三洪對壘者夫文不能皆工
故曽子固劣于詩温公自言不習四六公儷語髙妙
殆天界不可學謂簡而逺近而深有味外之味古文
鍜錬精粹一字不可増損在人其禮法之士在兵其
節制之師歟某常恨古今詞人往往詞勝理華過實
公啟以包吕勉中司以東南民力竭規總餉書上内
相謂文人多託文以濟姦上執政謂貧賤憂戚非造
物之見厄其識度操守如是使公有言責必不受風
旨供副封掌封駮必不奉行中批内降代王言必不
擲筆而發名節掃地之嘆而年纔五十仕止提轄文
思院世未知公身没言立徃徃惜其不貴且夀此豈
足以論公歟初宻李公閩人其後徙浙嘗作研銘使
廣東者公之父也今以詩書禮樂帥江西者公之子
也奕葉顯融而浙中僑居茅竹数間僅通戸牖帥
貴而不忍改築曰吾先君之廬也於乎亦足以觀公
家法矣
　　　艾軒集
以言語文字行世非先生意也先生乾淳間大儒國
人師之朱文公于當世之學問有異同惟扵先生加
敬于時朝野語先生不以姓氏皆曰艾軒晚為中書
舍人中批某人賜出身除殿中侍御史先生封還曰
輕臺諫羞科目矣天子知先生決不奉詔改授工部
侍郎不拜而去其學問名節如此以言語文字行世
非先生意也然先生學力既深下筆簡嚴髙處逼檀
弓榖梁平處猶與韓並驅在時片簡隻字人巳貴重
今其存者如岣嶁之碑岐陽之鼓矣𥘉先生為布衣
巳負重名後貴顯于朝爱先生者皆以晚節為憂
及　掖去國然后吕成公喜曰過江以來未有也烏
乎修而至于先生而前輩責偹之嚴如此則凡修而
未至于先生者其可以無日新之徳乎其可不畏晚
繆之譏乎向使先生希旨書行必更署不去為李嶠
為張説先生一奮其決遂為李籓為袁高義利萌于
一念芳臭分於千載故余讀先生之書重有感焉先
生没六十年㣲言散軼復齋陳公某所序者僅十之
二三外孫方之泰訪求裒拾彚為二十卷勤於李漢
趙徳矣東陽范侯鎔欲鋟梓㑹迫上印不克就毗陵
張侯友乃緒而成之余二大父實率郷人以事先生
者也序非通家子弟責乎敬不敢辭
　　　野谷集(趙漕汝鐩)
古人之詩大篇短章皆工后人不能皆工始以一聨
一句擅名頃趙紫芝諸人尤尚五言律體紫芝之言
曰一篇幸止有四十字更增一字吾末如之何矣其
　言如此以余所見詩當由豐而入約先約則不能
豐矣自廣而趨狹先狹則不能廣矣鴟鴞七月詩之
　皆極其節奏變態而能止顧一切束以四十字
乎明翁詩兼衆體而又徧行吳楚百粤之地眼力既
髙筆力益放卷中歌行跌宕頓挫剸蛟縛虎手也及
歛為五七言則又妥帖麗宻若唐人鍛鍊之作訂其
品自元和大厯遡于建安黄初者也余舊聞明翁工
詩之尤自珍閟數出鄙語挑戰明翁終閉壁不出及
歸后村明翁自番禺鈔新舊藁見寄嗟乎余㓜交明
翁白首始見其詩盖其深厚不事衒鬻立身行已皆
然不獨於詩然也余毎自謂粗知明翁今思昔之知
明翁者淺矣余知明翁而明翁不輕示余如此詎肻
為不知者出哉野谷明翁别墅余在郡日淺未及往
㳺而去此一卷詩最佳未寄園丁四十韻尤高妙
　　　賈仲穎詩
永嘉多詩人四靈之中余僅識翁趙四靈之外余所
不及識者多矣賈君仲頴余所未及識者之一也君
生風雅之國為社友所推不問可知其詩矣趙譏道
徳嘉兄弟人物如璧君與之友又可知其人焉賈氏
自太傅爲西漢文詞之宗至以詩名於盛唐島鳴于
晚唐君豈其苗裔歟觀其大篇氣力雄㧞音節頓挫
吊湘賦　之遺五七言如燈花寒影裏詩句雨聲中
如盡開窗户容秋月徧倚闌干看晚山舍人司倉得
意句也君雖不遇以死子嗣其業以行藝于鄉信矣
賈氏之多才子耶
　　　水木清華詩
平海軍節度推官􁨃事之西有泉有梅肅翁采昔人
詩語以水木清華扁其齋寓士同僚從而詩之者若
干人余病痺不出户限既不能越邑從君㳺詩律久
廢呻吟絫月又不能就一字惟古詩有大序有小序
蘭亭詩右軍為序桃李園詩太白為序石鼎聨句退
之為序聚衆作而一人序之其來舊矣傳曰木水之
有夲原肅翁之有本原者乎然則孰為本肅翁以詞
賦魁天下集英對策第四而無務色無驕志小心問
學謙虚求益此本也孰為原夫泉民俗富饒賈胡走
集之地仕者鮮不染指肅翁居其間獨不為珠犀點
涴此原也本盛則末華原澄則流清盖清者可以範
俗華者可以餙治矣
　　　張尚書集
國朝用人尤嚴資格乾淳間天子益厭拘攣稍于科
舉之外擢士張公栻魏公掞之以經行進韓公元吉
王公拒劉公孝韙陸公㳺以文章用其餘起山林
遺逸由故家子弟遇合光顯者不可殫絶故户部尚
書傃齋張公盖當時親擢之一也公之學授於家庭
又所交皆天下賢俊而仕當朝廷極盛之時故其詩
冲澹和平可荐之郊廟非如孟郊賈島鳴其窮愁而
已牋奏潤温麗縟可施之典冊非如陳琳阮瑀工于
書檄而已在上前論議或累牘或數語詳而貫于理
簡而周於事鑿鑿乎有用之言也初公在州縣故相
正獻公陳公鄭卿景望趙卿徳荘争以文墨薦及後
宫達更以才業顯為漕總為司農太府為版曹長貳
皆金穀要劇之任考其奏篇如論坊埸額重和賈價
髙又欲取郡縣十年以來創増之賦剗除復舊晚牧
婺州遂以蠲租負謗於是提卷而作曰此固文靖之
心法而張氏之世徳歟彼以文譽公者特見其外尔
至以才稱公者亦豈足以知其内哉莆田使君公之
孫也詞學亢宗如雅餙吏既修泮官刋艾軒集乃取
家集而併傳焉詩曰惟其有之是以似之公可謂能
似文靖矣使君可謂能似公矣某先君子嘗㳺公父
子之門使君有命曰吾子冝序先集某敬拜曰諾
　　　王南卿集
余發番禺送者系路秋暑猶在宿醒未觧坐舟中如
炊甑偶得順風張㠶伸首蓬外紫翠揷空舟人曰羅
浮山也意稍舒豁明日縣尹王旦携其先大夫義豐
公遺文五卷示余讀之終編涣然如甘露之蠲渇洒
然如清泉之濯垢也可謂能言之流矣盖公之言曰
　惡蹈襲其妙在于能變惟淵源者得之豈惟文哉
議論亦然故公之諸文變態無窮不主一體論事必
　古今㩀義理不祖舊說詩高處逼陵陽茶山四六
　　不減汪綦如王景文集序酹文雖歐公於子美
曼卿不能加矣謂中興頌異於仲尼諱魯之義謂歸
來辭作於劉裕篡晉之先世而同結而不敢異譽潜
而失其實者所未知也公㐮敏諸孫常自称将種南
宫對策乞都建業零陵封事論一馬可贍五兵冝罷
㩁馬晚守濠梁請復曹瑋万田修种世衡謝法而仕
止一麾朱文公嘗嘆公之材畧已所不及而不盡用
世必有任其責者余讀公之文悲公之志乃取文公
之語冠之編端以行于世且以慰公之子焉公名阮
字南卿義豐所居山名
　　　石塘閑話
六紀百詩寒齋所著捴曰石塘閑話盖大歲五千餘
軸傳燈千七百人精英骨髄盡在是矣然佛學起扵
六經諸子之後其說奇特孤行于天地間有何不可
至李習之柳子厚稍引易論語荘列之書以印證之
此乃儒者不能自求守附于佛非佛之不能自立求
助于儒也余聞佛之妙在于離言語䖏拈花靣壁豈
有句義可詮註哉其後話頭百千則語録五車亦大
繁矣夫方書不為扁鵲設圖訣不為變秋設泥方凡
醫也按圖低棋也善讀寒齋書者更髙著眼目
　　　竹溪詩
唐文人皆能詩柳尤髙韓尚非本色迨本朝則文人
多詩人少三百年間雖人各有集集各有詩詩各自
為體或尚理致或負材力或逞辨博少者千篇多至
萬首要皆經義策論之有韻者爾非詩也自二三鉅
儒及十數大作家俱未免　此病乾淳間艾軒先生
始好深湛之思加煆煉之功有經歲累月繕一章未
就者盡平生之作不數卷然以約敵繁宻勝疎精揜
粗同時惟吕太史賞重不知者以為遲晦盖先生一
傳為網山林氏名亦之字學可再傳為樂軒陳氏名
藻字元潔三傳為竹溪詩此其師槁乾中含華滋蕭
散中藏嚴宻窘狹中見紆餘當其撚鬚搔首也摉索
如象罔之求珠斵削如巨靈之施鑿經緯如鮫人之
織綃及乎得手應心也簡者如蟲魚小篆之古恊者
如韶鈞廣樂之奏偶者如雄雌二劍之合天下後世
誦之曰詩也非經義策論之有韻者也初艾軒没門
人散或更名它師獨網山樂軒篤守舊聞窮死不悔
竹溪方有盛名而一飲啄不忘樂軒廟祀之墓祭之
其師友之際如此詩直其土苴耳余少亦苦吟後避
謗且　禍遂廢不為然意根除剗乆而未盡晚見
竹溪之詩歎曰吾詩可結局矣竹溪林氏名希逸字
淵翁與綱山樂軒俱福清人余與艾軒俱莆田人
　　　王子文詩
古詩皆切于世教訏謨定命逺猶辰告大臣之言也
敬之敬之命不易哉諫臣之言也之子于征有聞無
聲将率之言也豈弟君子民之父母君國子民之言
也禹之訓臯陶之歌周公之詩大率達而在上者之
作也謂窮乃工詩自唐始而李杜為尤窮而最工者
然甫舊諫官白亦詞臣豈必皆寠主　人飢餓而鳴
哉潛齋年未四十導宻旨班列卿使　内牧潛藩言
議風旨聞天下不以詩自名余得其詩讀之本學術
隆師友攀忠賢絀邪　愛君如愛親憂民如憂已合
于詩人之所謂六義者盖江湖草野之士白首專攻
不過得數十百篇潛齋方有權位竊意豐于彼者必嗇
于此而其詩至二十卷又皆粹美無疵閒雅有味詎
可以常情測度哉抑余有恨焉爲　樵川也
豈白爾遂無作乎將靳固不以示人乎昔廬陵半山
二公愈貴愈顯其詩愈肆巋然爲吾　祖潛齋其盡
發閟藏取樵川以後藳鋟傳之無使異日觀者嘆曰
陳簡齋自大用後不復有詩潛齋當不以余言爲僭
也
　　　趙寺丞和陶詩
自有詩人以來惟阮嗣宗陶淵明自是一家譬如景
星慶雲醴泉靈芝雖天地間物而天地亦不能使之
常有也然嗣宗跌蕩棄禮矜法傲犯世患晚為勸進
表以求容志行掃地反累其詩淵明多引典訓居然
名教中人終其身不踐二姓之庭未嘗諧世而世故
不能害人物髙勝其詩遂獨歩千古唐詩人最多惟
韋柳其遺意李杜雖大家数使為陶體則不近矣本
朝名公者或追和其作極不過一二篇坡公以盖代
之材乃徧用其韻今松軒趙侯復盡和焉出牧吾州
袖以教余退而讀之見其揫歛之中有開拓簡淡之
内出奇偉藏大功於樸寄大辨于訥容止音節不辨
其孰為優孟孰其孫叔也可謂善學淵明者矣客難
余曰昔坡公和篇初出潁濵獨云淵明不肯束帶見
督郵子瞻既辱于世欲以晚節自擬淵明誰其信之
今吾子推趙配陶将毋與潁濱異耶余曰坡公和陶
于老夫坎壈之餘趙侯和陶于盛壮顯融之日夫如
是則知貴其身而求乎内矣貴其身者必重名節求
乎内者必輕外物其去淵明何逺之有潁濵復出不
易吾言矣
　　　趙虚齋注荘子内篇
往歲水心葉公講學析理多異先儒習學記言初出
南塘趙公書扺余曰葉猶是同中之異如某則直異
耳余駭其言而未見其書也端平初余爲玉牒所主
簿趙爲卿攝郎右銓趙爲侍郎朝夕相親稍窺平生
論著于書易皆出新義雖伊洛之說不苟隨惟詩與
朱子同且語余曰莆人惟鄭漁仲善讀書子可繼之
勿爲第二流人鄭名樵所謂夾漈先生者余謝不敢
當方欲盡傳其書俄皆去國矣耆雋凋落舊聞益荒
太常博士鄭君彛叟道莆為余言虚齋趙公方為諸
經作傳余固厚公以書叩問公答云云大指多與南
塘合然靳固未肯輕出曰出之將駭一世矣余既老
病無復四方之役常恨不得挾冊以從公㳺一日于
親友家得公所作逍遥逰觧盡黜旧注自成一家
以数明理以理㫁疑如巧厯然起一筭子而千歲之
日可知如國棋然下一冷着而滿盤之子皆活納而
辨簡而盡心竊歎伏遂從公求得内篇求㫖而傳録
焉余少亦嗜此書至是悟而笑曰許多年在郭象雲
霧中乃今彷彿見蒙叟户庭矣又悟世儒箋傳之學
皆随聲接響按模出墼爾如水心南塘如虚齋乃可
謂之善學因漆園之書以推它官其髙妙精詣切于
世用抑又可知也昔南塘自以其易學講干旃厦公
行矣扈蹕甘泉開卷邇英其盡取諸書獻之　乙覧
列之學官與天下共之毋徒藏名山而俟來哲也
　　　唐五七言絶句
野䖏洪公編唐人絶句僅萬首有一家數百首並取
而不遺者亦有復出者冝其但取唐人文集　説令
人抄類而成書非必有所􁁈取也余家童子初入塾
始遺五七言各百首口授之切情詣理之作匹
女不棄也否則巨人作家不録也惟李杜當别論童
子請曰昔杜牧譏元白誨淫今所取多　情春思宫
怨之什然乎余曰詩大序曰發乎情性止乎禮義古
今詩至是而止夫發乎性情者天理不容泯止乎禮
義者聖筆不能刪也小子識之
　　　本朝五七言絶句
唐絶句詩選成童子復以本朝詩為請余曰茲事尤
難楊劉是一格歐蘇是一格黄陳是一格一難也以
大家数掩羣作以鴻筆兼衆體又一難也黄趙公
常欲編本朝詩輙止其意深矣余病眊舊讀不能盡
記家藏前人文集苦不名里中故家書類散落不可
借暇日姑取所嘗記誦南渡前五七言亦各百首授
童子或曰本朝理學古文髙出前代惟詩視唐似有
愧色余曰此謂不能言者也其能言者豈惟不愧于
唐盖過之矣
　　　中興五七言絶句
客問余曰吕氏文鑑起建隆迄宣靖何也曰炎紹而
後大家數尤盛于汴都其人非朝延之公卿即交㳺
之祖父並存則不勝記誦之繁精練則未免遺落之
恨去取之際難哉客曰子選本朝絶句亦此意乎曰
固也客曰昔人有言唐文三變詩然亦故有盛唐中
唐晚唐之體晚唐且不可廢奈何詳汴都而畧江左
也余矍然起謝曰君言有理乃取中興以後諸篇五
七言各選百首内五言最難工前選猶有未滿人意
者此編則一一精善矣窮鄉無借書處所見　取
狹可恨惟此一條爾至于江湖諸人約而在下姜䕫
劉翰趙蕃師秀徐照之流自當别選客曰文鑑可併
續乎余曰以俟君子
後村先生大全集卷之九十四
後村先生大全集卷之九十五
　序
　　王隐君六學九書
近世丹家如鄒子益曾景建黄天谷皆余所善惟白
玉蟾不及識然知其為閩清葛氏子鄒不曾七十黄
曾僅六十蟾尤夭死時皆無它異反不及常人余益
不信世之有仙而丹之果可以不死也晚使江左始
識丹池王君示余所著書余讀而異之因記曩與諸
人與鄒專任佛黄渉獵道家書不能精蟾學與黄類
惟景建浩博可畏扣之不窮三人者不足以渉其藩
甚矣丹池之書似吾景建也丹家所知有所限止君
于析理本洙泗接關洛于周子太極圖之外爲新圖
焉未知與譙天授表道潔何如也于談禪離句義今
儒釋爲天覺牟尼圖焉覺範如壁軰不及也于道家
本易老參同契其說精詣殆麻衣崆峒道士所未發
也乎兵法起風后至武侯上下数千年圖其分合抉
其微妙有薛季宣蔡季通所未觧也論世事皆中窠
臼鑿鑿可行則种放常秩之儔匹也爲文章散語老
辣韻語高勝亦曼卿子美之彷彿也嗟夫景建已矣
痛亡友之不作喜斯人之猶存乃序其書而歸之君
交㳺皆大貴人持論不少貶屈如勸史丞相早退與
鄭丞相論邊事皆可傳亦坐此落泊歲不我與栖栖
道涂方求所謂大藥貲者余扣君曰仙家所謂三千
功行者何也君曰活人為第一義余有志無力今以
書幣招我者實位将相臨方面南北生靈所賴以體
息者有福徳有資力吾事其遂濟乎余始悟安期生
畫策梅福上書始未嘗不冀其有遇不遇乃遁去耳
又扣君曰吾聞仙者曰純陽曰無漏鄒晚置妾曽在
道州生子黄葛不能無婦人君亦然何也君曰若所
言内丹也可以延年爾大丹成則飛騰變化去矣余
欲留君共究其論春江渺然風怒帆駛極目久之君
許它日訪余商搉而君㳺無期余歸有日未知尊酒
相屬於何處也君名允恭字元肅㑹稽人
　　　季父易藳
易學有二數也理也漢儒如京房費直諸人皆含章
句而談隂陽灾異往往揆之前聖而不合推之當世
而少驗至王輔嗣出始研尋經旨一掃漢學然其弊
流而為玄虚矣本朝數學有華山陳氏河南邵氏今
邵氏之書雖存通者極少理學有伊川程氏新安朱
氏舉世誦習衆説幾廢余嘗恨程邵同時不相折衷
曰傳曰皇極經世圖譜遂判爲二書而不可合天下
豈有難通之書亦豈有理外之數哉噫易更三聖說
易者非一家程氏排臨川之學者及教人讀易必輔
嗣介甫朱氏尊伊川之言者也至本義則多程之所
未發議論以難疑問答而詳義理以講貫切蹉而精
此季父易藁之所爲作也初余爲建陽令季父訪余
縣齋因質易疑於蔡隐伯静後二十余年而書成大
旨由朱程以求周孔由周孔以求羲文其篤守師說
雖譙天授表道潔無以加視世之髙談先天徑造微
妙者彼虚而此實矣季父名彌邵字壽翁中歲弃科
舉閉門著書動必由禮行義為鄉先生家貧食於學
晚舍去併學俸郤之太守眉山楊侯棟郡博士括蒼
俞君來即學為堂示舍盖之意季父僅一至焉後楊
侯使本道又論荐於朝不報卒年八十二俞君乃取
昔所郤俸為刋易藳而授簡其猶子堯荘序之
　　　張昭州集
淳祐丁未予自少蓬免歸後村衰眊廢退巷無行迹
一日有奉函書剥啄柴荆者則辰州糾曹張樇之使
也亟發書累繭無它辤而槖其先大夫遺文四十卷
以請曰惟先友序之余因記曩游桂幕臺閫森立賔
佐人人務蠭銳出新奇中上官意大夫君方監郡獨
夷澹自守專以寛靜禆大尹綏逺人遇休沐或風日
佳時必命客聫騎縱覧嵒壑徜徉永日既而詔以
君牧昭州同志餞之於湘南樓時予知君持身如古
君子愛民如漢循吏餘事見翰墨而已未深叩而細
論也至是盡讀所謂四十卷者喟然歎曰前日之量
君者不亦淺哉盖君詩師石湖誠齋然出入衆體與
某太守云未能子字民但欲兄事錢嚴瀨云䇿勛簑
笠上自是一雲臺答二禽云憂兄行不得勸客不如
歸酷類其師秋雨云獨木乘虚渉勞薪帶濕吹暮夜
云蝙蝠迴旋舞蚊蟲䟦扈飛類唐子西雜詩云阮孚
幾蠟屐晏子一狐裘又云移封初悶悶通道忽陶陶
類陸放翁咏牡丹云紫垂戸外瞻天近緑墜樓前到
地香類二宋南樓晚望云江漢西來天地白咄咄逼
蘇子美石曼卿四六師平園帖妥精確雖猝遽應酧
之作皆有義理之脉它文亦多可傳誦君之所藴如
此而余初不能知甚矣余之淺陋可愧君之深厚可
敬也當寳紹間仕有㨗徑挾他繆巧立致顯融者君
掩鼻權利白頭斗壘在時輩中最為滯留端平
奨擢亷退而君不少需以死矣昔與君别掾不勝衣
今遂能㑹粹手澤来求余文囬道舊逰邈焉二紀撫
卷感愴既以君之才不及於用為君恨又以君之子
能傳其業為掾喜也君吉之永新人名潞字東之
　　　網山集
學必有師師必有傳人楊雄之徒以侯芭為傳人授
業河汾之門者衆矣以董常為傳人侯董皆穷鄉匹
士功業不著於世之師道傳世焉隆乾間南方學者
皆師艾軒先生席下生常數百人去而貴顯者相望
然自先生在時髙言髙弟必曰網山後先生卒六年
載學者論次先生嫡傳亦必曰網山夫未遇一布衣
死則死矣而能有其名與當世大儒並行非孟子所
謂豪傑之士乎余嘗評艾軒文髙䖏逼檀弓穀梁平
䖏猶與韓並驅它人極力摹擬不見其峻㓗而古奥
者惟見其寂寥而稀短者縱使逼真或可亂真然虎
賁之似蔡邕也優孟之似叔孫也有若之似夫子形
也至於網山論著句句字字足以明周公之志得
少林之髓矣其詩律髙妙者絶類唐人疑老師當避
其鋒它文稱是然甫五十死子名簡子字綺伯客死
其後遂絶余童子時師事綺伯又與網山之嫡孫竹
林侯肅翁交友肅翁既序其遺文矣某復識其後網
山林氏名亦之字學可福清人一號月魚先生
　　　樂軒集
𥘉網山既得師傳嗣講席戸外之屨幾半艾軒樂軒
網山之徒又推樂軒爲髙弟一日侍網山謁老艾艾
受其拜接之如孫然網山僅得中壽使其髙年必不
終窮也樂軒七十五廼死年出于其師而窮尤甚於
其師城中無片瓦僑居福清縣之横塘閉門授徒僅
足自給至浮㳺江湖﨑嶇嶺海積繦得百年歸買数
畝輙爲人奪去士之窮無過於此矣今讀其文闡學
明理浩乎自得不汲汲于希世求合螢忩雪案猶宗
廟百官也菜羹脱粟猶堂食萬錢也入則課妻子耕
織勤生務本有拾穂之歌焉出則與生絃誦登山臨
水有舞雩之詠焉自昔遺佚阨窮之士功名頓挫時
命齟齬徃徃有感時觸事之作以洩其無憀不平之
鳴若虞卿之愁韓非之憤墨翟之悲梁鴻之噫唐衢
之哭是已樂軒生平可愁可憤可悲可噫可哭之時
多矣而以樂自扁樂之爲義在孔門惟許顔子先儒
教人必令求顔子之所樂嗚呼此固樂軒之所聞於
二師歟樂軒没於二十餘年余從竹溪林侯肅翁傳
抄余藁姑叙其平生大致如此肅翁又樂軒高弟也
他日居魏文貞之地秉陳叔逹之筆當為河汾先生
立傳無使天下後世有遺恨云樂軒陳氏名藻字元
潔
　　　江西詩派
　　　總序
吕紫㣲作江西總派自山谷而下凡二十六人内何
人表顒潘仲逹大觀有姓名而無詩詩存者凡二十
四家王直方詩絶少無可采餘二十三家部秩稍多
今取其全篇佳者或一聫一句可諷詠者或對偶工
者各著于編以便観覽派中如陳後山彭城人韓子
蒼陵陽人潘　老黄州人夏均父二林蘄人　叔用
江子之開封人李商老南康人祖可京口人髙勉京
西人非皆江西人也同時如曾文靖乃贑人又與紫
㣲公以詩徃還而不入派不知紫㣲去取之意云何
當日無人以此叩之後来誠齋出真得秀所謂活潑
所謂流轉完美如弹丸者恨紫微公不及見耳派中
以東莱居後山上非也今以繼宗派庶幾不失紫微
公𥘉意
　　　黄山谷
山谷豫章人如潘閬魏規規晚唐格調寸歩不敢走
也作楊劉則又專為崑體故優人有撏扯義山之謔
蘇梅二子稍變以平淡豪俊而和之者尚寡至六一
坡公巍然為大家数學者宗焉然二公亦各極其天
才筆力之所至而已非必鍜錬勤苦而成也豫章稍
後出㑹粹百家句律之長究極厯代體製之變蒐
筆穿穴異聞作為古律自成一家雖隻字半句不
出遂為本朝詩家宗祖在禅學中比得達摩不易之
論也其内集詩尤善信乎其自編者頃見趙履常
宗師之近時詩人惟趙得豫章之意有絶似者
　　　後山
後山樹立甚高其議論不以一字假借人然自言其
詩師豫章公或曰黄陳齊名何師之有余曰射較一
鏃弈角一著惟詩亦然後山地位去豫章不逺故䏻
之若師同時人晁諸人則不能爲此言矣此惟深於
詩者知之文師南豐詩師豫章二師皆極天下之本
色故后山詩文髙妙一世然題太白畫像云江西勝
士與長吟後來不憂身陸況勝士謂饒徳操也按徳
操此詩云手汚吾足之作太争地位太白非徳操
陸沉耶似非篤論
　　　韓子蒼
子蒼蜀人學出蘓氏與豫章不相接吕公強之入派
子蒼殊不樂其詩有磨淬剪裁之功終身改竄不已
有巳寫寄人数年而追取更易一两字者故所作少
而善
　　　徐師川
豫章之甥然自為一家不似渭陽髙自標藐視一世
人多推下之然集中不能皆善舊得豫章見師川雙
廟詩勉諸洪進歩今雙廟詩不存則其詩零落亦多
矣師川在靖康中朝列有改名避偽楚諱者師川名
婢曰昌奴朝士至則呼之以名莭自任故其詩云直
道庶幾師栁下不應四海獨詩名可謂實録諸人所
以推下之者盖不獨以其詩也
　　　潘邠老
東坡文潛先後謫黄州皆與邠老游其詩自云詩老
杜然有空意無實力余舊讀之病其深蕪後見夏均
父讀邠老詩亦有深蕪之病評
　　　三洪
三洪與徐師川皆豫章之甥龜父警句徃徃前人所
未道然早卒惜不多見駒父詩亦工初與龜父逰梅
仙觀龜父有詩卒章云原為龍鱗嬰勿學蝉骨蜕是
以直節期乃弟矣餉父後居上坡晚節不終不特有
愧於舅氏亦有愧於長君也玉父南渡後為少篷聞
師川召有懐駒父詩云欣逢白鶴歸華表更想黄熊
出羽淵然師川卒不能返駒父於鯨波之外玉父愛
兄之道至矣余讀而悲之
　　　夏均父
均父集中如擬陶韋五言亹亹逼真律詩用事琢句
趋出䋲墨言近旨逺可以諷咏盖用功於詩而非所
謂無意於文之文也然䜹之諸孫故其詩云堂堂文
荘公事業何峥嶸孟子曰孝子慈孫百世不能改均
父欲改之乎其志亦可悲也
　　　二謝
吕紫㣲評無逸詩似康樂槃詩似元暉按康樂一字
百鍊乃時出冶元暉尤麗宻無逸輕快有余而欠
工緻幼槃羞苦思其合元暉者亦少然弟兄在政宣
間科舉之外有岐路可進身韓子蒼諸人或自鬻其
技至貴顯二謝乃老死布衣其髙節亦不可及
　　　二林
二林詩極少曽端伯作高隐小傳云有詩文百二十
卷今所存十無一二兄弟皆隐君子不但以詩重
　　　晃叔用
喻汝礪作具茨集序云余曩游都城與晁用道為同
門生後三十六年識公武于涪陵不知為用道子也
一日来謁曰先公平生論著自丙午之亂存者特歌
詩二百許篇敢匀先生一言以發之又出其家譜牒
乃知其先公名冲之字叔用世所謂具茨先生者也
予聳然曰是吾用道耶苐今自叔用為小異耳方紹
聖初天下偉異豪爽特絶之士離讒放逐晁氏羣從
多在黨中叔用於是飄然遺形迹而去之宅幽阜廕
茂林於具茨之下世之網羅不得而攖也暨朝廷諸
公謀欲起之迺復仕心獨往高挹而不顧世之榮利
不得而覊也至於疾革乃取平生所著書聚而焚之
曰是不足以成吾名世之言語文章不得而汚也然
則吾叔用所以傳於後世者果于詩乎顧其胷中
必有含章内奥而深于道者矣宋興至咸平景徳中
儒學文章之盛不歸之平棘宋氏則属之清豐晁氏
二氏者天下甲門也文元公事　章聖皇帝二十年
當是時甄明舊儀緒正禮樂一時詔令皆出其手於
是朝廷典章法度之事非六籍之英則三代之器也
迨其子文荘公繼踐西省時文元公方請老家居也
宋宣獻謂世掌書命者惟唐新昌楊氏及見其子而
晁氏繼之叔用以文章荘為曾大父以文元公為高
祖家藏至二萬卷故其子孫焠掌勵志錯綜藻繢之
皆以文學顯名余嘗從叔用商近朝人物嘉文章善
行朝章國典禮文損益靡不貫洽以詩鳴者豈叔用
之志也哉雖然叔用既已油然棲志于林澗曠逺之
中寓事冩物形於興屬淵雅踈亮未嘗為悽怨危憤
激烈愁苦之音其於晦明消長用舍得失之際未嘗
不安而樂之也嗚呼所謂含章内奥而深於道者非
耶秦漢以來士有抱奇懐能流落不遇往往燥心汗
筆有怨悱悱悷悷沉抑之思氣喉急刻不能閑退古
之詞人皆是也太史公作賈誼傳盖以屈原配之乂
裁録其二賦焉至誼論三代之陶世振俗固結天下
之具與夫秦之所以暴興棘亡斬艾天下之術則遷
有所不録豈謂誼一不平于中遂哀怨抑鬰泣涕以
死借使文帝盡用其論誼又安能有所建立于天下
乎惟深于道者遁于世而不怨發于詞而不怒君子
是以知其必能有為於世者也吾于叔用豈直以詩
人命之哉此序筆力浩大與叔用之詩相稱余讀叔
用詩見其意度沉濶氣力寛餘一洗詩人窮餓酸辛
之態其律詩云不擬伊優陪殿下相随于爲過楼前
亂離後追叙承平事未有悲哀警策於此句者晁氏
家世貴顯而叔用不肯于此時陪伊優之列而甘随
于爲之後可謂賢矣它作皆激烈慷慨南渡後放翁
可以繼之
　　　汪信民
吕榮陽居符離信民爲教官從榮陽學故紫微公尤
推尊信民其詩曰富貴空中葉文章木上癭要知真
實地惟有華嚴境盖吕氏家世夲喜談禪而紫微與
信民皆尚禪學
　　　李商老
公擇尚書家子弟也東坡山谷文潛諸公皆與往還
頗博覧强記然詩體拘狹少變化
　　　三僧
三僧中如壁封輕快似謝無逸亦欠工祖可黙讀書
詩料多無蔬筍氣僧中一角麟也善權與可相上下
　　　髙子勉
親見山谷經指授記覧多如麥城詩押險韻畧無窘
態集中健語層出紫微公乃以殿諸人何也可升之
　　　江子之
子我弟也子我詩多而上舍兄而取弟亦不可曉豈
子我自為家不肯入杜如韓子蒼耶
　　　李希聲
與徐師川潘邠老諸人同時
　　　楊信祖
吏道官官惡田家事事賢唐人語也
　　　吕紫微
紫徽公作夏均父集序云學詩當識活法所謂活法
者規矩備具而能出于規矩之外變化不測而亦不
背於規矩也是道也盖有定法而無定法無定法
而有定法知是者則可以與語活法矣謝元暉有言
好詩轉圓美如弹丸此真活法也近世惟豫章黄公
首變前作之弊而後學者知所趣向必精盡知左規
右矩庶幾至於變化不測然余區區淺末之論皆漢
魏以来有意於文者之法而非無意于文者之法也
子曰興于詩詩可以興可以觀可以羣可以怨邇之
事父逺之事君多識於鳥獸草木之名今之為詩者
讀之果可使人興起其為善之心乎果可使人興觀
羣怨乎果可使人知事父事君而能識鳥獸草木之
名之理乎為之而不能使人如是則如勿作吾友夏
均父賢而有文章其於詩盖得所謂規矩備具而出
於規矩之外變化不測者後果多從先生長者游聞
人之所以言詩者而得其要妙所謂無意於文之文
而非有意於文之文也余嘗以為此序天下之至言
也然均父所作似未能徃徃紫微公自道耳所引謝
宣城好詩流轉圓如弹丸之語余以宣城詩巧之如
錦工機錦玉人琢玉極天下之巧妙窮極巧妙然後能
流轉圓美近時　學者往徃誤認弹丸之論而趋於
易故放翁詩云彈丸之論方誤人又朱文公公紫㣲
論詩字字欲響其晚年詩多啞了然則𣣔知紫㣲詩
者以均父集序觀之則知弹丸之語非主於易又以
文公之語騐之則所謂字字響者果不可以退道矣
　　　鐵庵遺藳
寳章閣直學士方公既没余於其家得公諫垣奏疏
四又二疏藳而末上右螭直前疏二西掖􁁂疏三進
故事八雜表章二十五如良醫以单方起危疾不雜
試也如善奕以緊着救壊局不泛應也外制三十六
如湯盤孔鼎单辭隻字足矣不在多言也如廟瑟一
倡足矣不待九奏也君遺補僅數十日而千古之名
節係焉通所作僅八十篇而一代之文獻在焉自
端平以來天下推賢諫臣曰平齋曰實齋公稍後出
幾與齊名初公被　上親擢第一義大戅矣人為公
懼公不以為悔毎對必申之又於駁論李子道鄒雲
從極言之中坐此留落而孤忠自信素論不改猶待
於表章致其惓惓焉余嘗謂言之非難容而受之為
難凡公所言皆人所難堪然自始至終無歐余之擯
斥而有歐余之福有鄒陳之遭遇而無鄒陳之禍行
簡嵩之雖無至誠樂與之意而不能害峴雖加以非
所宜言大不敬之罪而卒莫中傷者誰之力歟漢人
有言主聖則臣直然則非公之直也　陛下之聖也
公他言皆典嚴精䴡與人尺牘蝉聫績宻語妙天下
可以寳翫尤勤民事決訟或数千言皆切於世教民
彛異乎所謂龍筋鳳髓者公之子演孫方彚次為别
集云公諱大琮字徳潤
　　　劉尚書集
吾鄉諸老惟蔡公遺文最詳備陳諫議當時朱給事
君　黨籍忠賢也王察院景深道鄉輩人也集皆不
傳渡江以來如陳龔二公僅有詩奏議刋行龔言語
妙天下四六尤髙世遂不得而見至於葉陳鄭两宰
輔薛陳二柱史鄭漁仲山林特起黄伯耆臺閣勝流
今家集存否不可知其言議風旨日逺日亡更數十
年将恐後學晚生不復見前軰之大全矣盖其始也
或失於因循而未暇論次或有所避就而不欲流布
其乆也遂至於散逸而不可收拾此豈非象賢繼志
者之責乎故詹事尚書文肅劉公集三十卷自奉大
對至厯館殿給諌方面凡所建白多者萬言少者数
語皆條達懇切自古律詩至駢儷記序誌狀之屬皆
典實嚴重自朝廷大議至交親小徃復出告吏民入
語子弟者皆忠信誠慤訂公之文命意主乎厚非資
鍥博薄者所能道措語極其平雖尚奇崛者無以加
其在言路方誅權臣召故老朝無大姦慝故公無大
擊搏爲國家扶公道合善類而已其宰嵊縣大蝗因
出䛇蠲越諸邑丁税既而止及㑹稽山陰蕭山公投
匭固争請如初詔後厯䑓院乞增糴夲賑飢疫埋戦
骼掩道殣罷四川魚水錢母鬻不濟寺産秤提法行
觸罪者衆公累疏諫止因宰掾白事峻責之以此獲
怒其論天下事大指如此素有至性敬伯兄如父愛
二季如子築第西郭即虚山絶頂爲友于堂俄而伯
先逝公繼薨角巾之志未酬對床之約不遂悲夫求
已齋者公自號也初公以邑最薦與四轄時學禁方
嚴諸賢皆逐力乞漳猝而去留滯七年始見進用及
由樞掾出漕湖外舟至蘭溪中司以臺法辟去而復
留考公本末未嘗求合於世而世於公自不能捨所
謂求諸已而不求諸人者歟劉氏舊通譜余王父與
公先大夫先君與公再丗同年於是討院兄以集序
見屬余幼受教於公今老矣惜諸家述作之罕傳幸
吾宗文獻之有考序之所以美後人纂述之勤且以
勉里中之象賢繼志者也　慶元初朱文公與余叔
父麟臺書字公曰仲則　仲除而就外補不可及也
潔齋袁公誌公墓逸此一事因附見之公諱榘子煒
叔倉部郎中附叔太府寺丞皆前卒燧叔討院兄也
後村先生大全集卷之九十五
後村先生大全集卷之九十六
　序
　　王與義詩
天台王君公矩示余古律詩四十首長短句十首其
輕虚如飛燕之舞於掌上其縮歛如沐猴之戯於棘
端晉人評山濤用少少許勝人多多許殆為發也前
軰有學詩如學仙之論竊意仙者必極天下之輕清
而後易於觧脱未有重濁而䏻仙也君之作庶乎輕
清矣然余聞之丹家冲漠自守專固不怠一旦嬰兒
成　門開足以不死矣此養内丹者之事癯於山澤
之仙也若夫大丹則異於是傳方訣必有師安爐竈
必有地致乆永必有貲又必脩三千功行以俟之及
其成也笙鶴幢節本不期而至王喬驂乘韓衆執轡
翺翔大清而朝於帝所此天仙也異乎前之癯於山
澤者矣余以其說推之於詩凡夫家數擅名今古大
丹之成者也小家數各鳴所長内丹之成者也君之
學不至於大家數不肯因序與勉之君名與義
　　　韓隐君詩
古人不及見後世之偶然比興風刺之作至列於經
後人盡誦讀古人書而下語終不能髣髴風人之萬
一余竊惑焉或古詩出於情性發必善今詩出於記
問博而已自杜子美未免此病于是張籍王建軰稍
束起書帒剗去繁縟趍於切近世喜其簡便競起效
顰遂為晚唐體益下去古益逺豈非資書以為詩失
之腐捐書以為詩失之野歟懐安韓君斗袖其乃翁
詩一編越邑示余凡舂容者寂寥者皆合節奏如地
震日蝕詰鼠厭蝨諸篇其辞出入貫穿百家雖襲旧
体各有新意愽而不腐質而不野以今人詩較之盆
盎中罍洗也翁至死不下山亦未嘗出其藁余得之
驚喜坐客有曰趙章泉詩踰萬首韓仲止鞏仲至幾
半之至少者亦千首翁盡平生所作纔五十章無乃
太簡乎余曰諸薌千斤皆浮惟況雖葉薄銖輕者亦
沉以其重也烏乎翁詩不翅足矣奚以多為聞翁窮
經攷古所著非一書余将求而觀焉斗亦苦學筆力
與翁上下必能顯揚翁者翁名永字昭文
　　　林同孝詩
寒齋力辭聘召死於隐約子同合以表其阡旌其閭
為未足也行其書焉嗣其學焉同文摭載籍以來孝
於父母者事為一書詩具一意各二韻二十字積至
三百首起䆳古迄叔季亷恥明天理未嘗冺也自聖
賢至夷狄異類並録見天性未嘗異也事陳而意新
辤約而義博賢於煙雲月露之作逺矣始寒齋之事
寳章也視調胹禓襲之節以康其體躬埸圃井臼之
勞以裕其力人知寳章之勇於退而不知其退之有
以自樂也合同之事寒齋也亦然昔曾元養參巳不
如參之養晢石奮諸子恬淡稍不逮至孫而孝謹遂
衰今石塘之林奕世家法嗣守之不遂有古人所難
能者惜其兄弟具未脫白修於家浮沉於閭里而巳
余常恨世儒率華過其實惟同華實相副其操行盖
漢孝亷之盛舉也詞藝亦唐進士之髙選也頃艮齋
謝公嘗彚孝史五十卷上之阜陵同此詩它日必與
謝公之史並行
　　　迂齋標註古文
彚衆家文為一編蕭統以前無是也統合先秦二漢
三國六朝之作為三十卷姚鉉專録唐文爾乃至百
卷卷帙益多文字益漓選粹之優劣即統鉉之優劣
也　本朝文治雖盛諸老先生率崇性理卑藝文朱
主程而抑蘇吕氏文鑑去取多朱氏意水心葉氏又
謂洛學興而文字壊二論相反後學殆不知所適從
矣迂齋標注者一百六十有八篇千變萬態不主一
体有簡質者有葩麗者有高虚者有切實者有峻厲者
有㣲婉者也夫大匠誨䂓矩而不誨巧老将傳兵法
而不傳妙自昔學者病焉至迂齋則逐章逐句原其
意脉發其秘藏與天下後世共之惟其學之博心之
之平故所采掇尊先秦而不陋漢唐尚歐曽而並取
伊洛矯諸儒相友之論萃歴代䏻言之作可以掃去
粹選而與文鑑並行矣迂齋樓氏名昉字暘叔以古
文倡莆東經指授成進士名者甚衆其高苐為帝者
師天下宰而迂齋已不及見今大漕寳謨匠監鄭公
次時亦當時升堂室者也旣刋標注十首卷貽書余
曰子莆人也非迂齋昔所下榻設醴者乎其為我序
此書余曰謹受教
　　德興義田
一鄉一里之事合一鄉一里之力以任之古也使一
户任之非古也今夫一閧之市三家之聚必有詭扶
逃亡之賦縣大夫不䏻考覈無所追呼必於户長乎
責役户有蕩産灾身之患而餘家無動容変色之撓
豈守望相助之義乎中下户畏是役以無産為幸或
飛寄使之盡然後已惟愿而弱智與力不䏻飛寄者
抑首受役江鄉諸邑皆然德興明卓君始按民産高
下各使出穀名曰義庄募人充户長三十七都之人
賢者相勸勉富者先倡率奉明府令莫敢有違其美
秀而文者争奮筆以紀録焉初　淳熈間蜀人李文
昭爲宰實教民爲義役邑人徳之廟食至今卓君又
佐代役之意創立是庄異時家家飛寄是役也中下
户各自實其産一利也革一差之弊募樂充之人二
利也合衆力爲之惠而不費三利也自李至卓甲子
踰一周矣治辨之材多循良之迹少盖先後得二賢
令而後害始去書之以待傳循吏者君名得慶莆田
人
　　　送卓漁之羅浮
國家憂顧在西北功名機㑹在西北天下士不㳺廣
陵謁陳登適荆依劉表則入蜀客嚴武是二三公有
事權勢力呼吸間䏻使人不貧不賤杖策而往贏糧
而從冝也若嶺嶠偏逺無進取蹊徑世以爲霧潦炎
熱之地士或南轅親友諫止不可止則握手鄭重以
尊生爲足不相知者至有息隂止渇之疑余弟處和
作牧于惠謀同載之士余曰愛弟者莫若兄余既老
病不能偕卓君怡甫余友也學醇行潔忠信直諒客
若人於郡齋日接談論主人者可以寡過矣弟以兄
言為然具書幣以請怡甫往反辞甚力余曰恵在廣
左未為深入蘇唐二公遺績在焉羅浮山豐湖之勝
甲東南余曩使奥更再寒暑幸免黄茆之沴亦無薏
苡之謗是在人而已元城公有止酒之戒田承君有
在京師病傷寒之喻苟伐天和雖在中州而病不必
南州能病人也前人有夷齊不易心之論苟萌得心
雖飲廉泉而濁不必貪泉能汚人也怡甫昔與故閩
清鄭明府周旋尤乆今明府之子將參余弟軍事竊
意明甫之念其子無以異於余之念弟也怡甫既善
其父兄於其子若弟安能恝然乎怡甫乃束書問余
余家人與里人皆賀余弟䏻致此士它日賔主來歸
余固衰憊尚䏻携斗酒彘肩出里門一相勞苦
　　　山名别集
始余請南塘選仲白詩南塘更以屬余苦辤不獲南
塘詩評素嚴而余尤縛律每去取一篇常三往返然
後定有全篇皆善而為一字半句所累者皆不録故
集止百篇後年餘見南塘持論速山林枯槁者之言
必極文章之用而後己未幾竹溪果被遇明主給尚
方筆札遂入翰林侍緝熈傍無寸援直提一筆大則
鼓雷風扵天上小亦随物賦形膏馥所沾華采所被
士争傳冩家藏而人誦之子泳彚其藳以示余自昔
文人鮮不以壯老為銳惰江文通晚有景純索筆景
陽取錦之夢余謂非二景果有靈也乃文通氣索才
盡之兆尔竹溪所編視前二編且数倍老氣盛於壮
近製髙于舊其筆錦乃天授豈資扵人㢤夫學以積
勤而成文以精思而工有五十而學易九十而傳書
者有十年成一賦者有懸千金募人増損一字者猶
貿然居之多者貨良猶染然漬之乆者色深彼束書
閣上棄檠牆角尚忘故讀安有新意惟竹溪已顯融
尢刻厲聚古今菁英窮翰墨変態書不虞禇吟不韋
柳文不昌黎艾軒不止也故其旃厦之文精粹典冊
之文華潤金石之文古雅義理之文確訒達生則蒙
言談空則無盡藏妙巧于質素寓髙逺于切　冝乎
備衆体而為作者之宗殿諸老而提斯文之印者也
昔與竹溪相斯此事余老耗亡遂盡竹溪願力不退
轉筆力益怒長余仰視之如凍蛩之和韶鈞跛鼈之
追驥騄矣初鄭丞相以　御槧徴竹溪文終不肯獻
一字玉音嘉㢡及與史宅之同掾公府史方以括田
媒大物用情趨附竹溪獨靣折不少恕遂拂衣去余
亡友黄元輔諫疏云編修官林某以忤宅之謫守嗚
呼元輔端人也其論竹溪出䖏稍寛惟余縛律如故
又二十年余益衰老從時願求伸白遺藁熟復喟然
而嘆曰天乎余之有罪也盖國風騷選不主一體至
沈謝始拘平仄詩之変詩之衰也仲白之志常𣣔歸
齊梁而返建安黄初蛻晚唐而追開元大歴於古体
寓其髙逺於大篇發其精愽於短韋穷其要眇雪夜
感興等作咄咄逼子昻太白顧專取律体而使仲白
之高逺者精愽者皆不行於世所謂要眇者又多以
小疵遺落天乎余之有罪也廼雜取百篇爲别集以
志余過凡仲白集外之棄余皆它人卷中之警䇿也
𥘉選余年三十三再選六十八矣時願字志仁以甲
科郎教胄子出倅福泉云
　　　慶元縣鄉飲酒
宝祐癸丑日南至慶元縣尹羅君澄源行鄉飲酒于
縣齋鄉大夫士庻會者三百餘人九十者二人八十
者六人七十六十者二十人餘序長幼有差主賓僎
介酬獻如儀工歌笙磬作止叶雅觀者興起咸曰剏
邑一甲子矣是禮也惟舊尹趙尚書汝述一本行今
將五十年始再見則曰尹以賓友遇我有一善得不
往苦之乎民則曰尹以礼遜廸我有一不善得無梗
其化乎盖武城單父逺矣善乎宻令之言曰以禮教
汝必無怨悪以律治汝小者可論大者可殺也君亦
欲先教其民而後施政刑焉賢矣哉或曰今之吏其
不合於古者多矣古之禮其僅存於今者少矣上之
賦役下之冠婚䘮祭不能皆古獨鄉飲往往行於郡
國毋乃近於迂者余曰古人於礼之不幸而巳失者
猶能求之於野今人扵禮之幸而僅存者乃不能求
之扵書充君之志冠婚䘮祭皆可以稍復古豈惟鄉
飲㢤君温陵人頃余與其先大君子諱知古同受學
西山同宰邑建溪老矣聞君䏻似其父喜而筆之
　　　送葉大明(日者)
余晚擯於時負謗甚醜狥名矜衒者見其衰颯類踈
之時嚮背者知其不復用或訕侮而蹈籍焉晨起門
有剥啄出迎則建安葉君大明也袖一卷書為余談
命曰君知所以退閑乎孛為之也將以十月出矣孛
出而木星入且為君福敢賀余愀然曰曩余去國其
罪嘗著於時賢清議之所云云謂余獲戾於時賢則
有之未嘗獲戾於孛也古之君子遭謗則自修聞過
則内訟余且不敢以時賢之用舍為忻戚安敢以孛
木之出入受吊賀乎况人之嗜好各有不同衆慕進
為余慕退閑休不耐劳性復喜佚得於天者然也憶
在列時身兼數職朔祭則以亞卿初献跪拜無数𧺫
夜分行事盡五鼓受胙退明禋則傴僂却歩導
上行黄道雖甚親近亦甚兢懼侍立則黎明夾香案
二府奏事諌官御史上殿輪對朝辞班絶又升殿立
俟駕興廼趍出余時已六十五頭目眩暈腰脚頑痺常
恐顚仆於宗廟朝廷之上而尤窘者衰暮荒落旃厦
顧問奉對空踈遇院吏以詞頭至含毫搔首思索一
字如汲眢井當此之際念𣣔掛冠還笏為一不識字
老農而不可得今蒙寛㤙放歸田里睡至日高天五
坐茂樹臨釣磯或抵暮忘返而又束書不觀焚筆硯
不為文度人間至閑至佚無出余者視回之且拜且
立且俻顧門而費思索其得失乘除何如㦲夫前之
使余進為者木之屬也君所謂福余所謂災也後之
使余退閑者孛之屬也君所為災余所謂福也昔韓
子推日辰歎斗牛之不神惟箕簸揚而不巳韓子之
尤箕猶葉君之尤孛也余謂箕雖䏻起韓子之謗亦
能揚韓子之善斗牛有神不过為韓子服車箱挹酒
漿而已二者将安擇乎孛乎孛乎徐行無疾相余退
閑舍勞就佚願言挩留共保終吉詎敢淺心幸君之
出葉君名應祥將游桐城書以為贈
　　　呉歸父詩
頃余為大蓬玉山呉君垚携先君與其先大君子書
稱其詩律清新求余着語余見先君之書矣未見君
家集也就求之君行李無夲後四年余屏居田舍君
槖一卷示余讀之累日古体淡泊簡逺有陶阮遺意
律体切近帖妥唐家數中名作也其書髙者造極深
者入微一洗詩人寒飢呻吟之態然盡卷惟二十七
首壵泣曰先人名周字歸父擢乙丑第為松陽主簿
卒官下年三十有六遺藁散亡垚長而訪求止尔余
頃見唐任藩集纔十詩然字字精鍊歸父二十七首
少乎哉歸父與章泉趙公澗泉韓公同里閒接議論
人物髙勝無詩猶傳况其詩之可傳歟
　　　林同詩
余嘗患近人之作多俗間淺近之言少事外高逺之
趣達者酣豢寵利窮者梦想功名情見乎詞千人一
律惟寒齋父子不然子真㓜于程文尤工然性純孝
寒齋嘗病左右侍湯液至不忍入州應舉嘗赴胄試
自里抵京得詩一卷十之九皆思親之言年未四十
慨然罷舉志尤潔非躬耕不食植梅百株日哦其下
鈔新舊藳示余一字一句墮落世綱獨于古今所謂
仁人志士忠臣孝子每致其惓惓昔韓子評歐陽詹
讀其書知其于慈孝最隆答李翊云仁義之人其言
藹如也以子真所作攷之信然子真素多病宝章公
葬福勝距石塘十五里余嘗偕往涉溪陟巘野風栗
烈余時已六十一坐涼輿無繖扇往還皆然子真暖
簥垂帷不敢出也今又九年聞子真尚怯寒惡風終
歲不越戸限余垂七十亦卧非復前日之後村翁矣
嗟夫造物之所甚靳者富貴也功名也余與子真既
已割棄此念至于筆以老而嚴吟以窮而工是區區
者忍不予卑㢤春益暖病益愈當招子真過我共究
其論子真林氏名同或問子真可方何人余曰先朝
魏野與其子閑俱入隐逸傳俱有詩名甚矣哉寒齋
之似野子真之似閑也
　　　刻楮集
吾家季子刻楮集僅二百首然皆超詣短章稀句賢
於他人鉅篇累韻其尤髙者如岐山鳳曠代一鳴不
常聞也優鉢曇花浩刼一開不數見也可謂有雅人
之高致極詩家之能事矣初余由放翁入後喜誠齋
又兼取東都南渡江西諸老上及于唐人大小家数
手鈔口誦季嗜好與余同小囱殘烛講之二十餘年
余坐馳騖妨書課應酬奪若思所作徒十倍於季往
往多而不能精駁而不能醇豈非余之力分季之功
　專優劣所由判歟愛季者皆惜其未脱白夫士以
不降志辱身為难馬文淵白首逺征病卧壷頭願為
少逰乘欵叚下澤出入郷里而不可得何次道旣貴
勸幼道仕荅曰吾弟五之名何减驃騎余之仕功名
未及文淵官職未及次道萬一而一生蹈患难叢謗
毁愧初心而辱先訓多矣季雖家遯其植力髙氣宇
全有徳有言自傳於後漢人所謂家之珍寳囯之英
俊也惜其不生於興廉㪯孝之世羔雁靡至猿寉與
㳺尔訂其人品則少㳺幼道之流也豈以外物動其
浩然㢤余所存者止余宝祐甲寅他日新集出當為
後序季名克永字子修
　　　竹溪集
始余見竹溪詩而爱之既而又見其未第時所論著
二巨編煆煉攻苦而音莭諧鬯還幅寛余而經緯麗
宻歎曰此非場屋　荒如此此又世所未知者因附見
於集序焉竹溪林氏名某字肅翁
　　　徐先軰集
世謂推故事參駢語起於唐不知自西京鄒揚軰已
然至唐尤甚爾及韓栁出而後天下知有古文然韓
柳䏻変文字之体製而不䏻変科舉之程度上以此
取下以此應雖賢豪之士不䏻自㧞呉子華韓致光
之倫是也友人徐君端衡出其十一世祖唐正字光
夤文集又纂輯公遺事及年譜以示余按刘山甫誌
墓詩賦外有著書二十卷　陵集十卷南渡𥘉公族
孫著作左郎師仁作集序有雅道機要一卷得於蔡
君謨家者今皆不傳所傳者律賦及探龍集各五卷
詩八卷而已夫士不幸而不遇于當時所賴以自見
於後世者書爾而公所著他書皆羽化惟詩賦與儷
語僅存豈不重可歎歟然其僅存者已足與子華致
光並驅矣唐人尤重公賦目爲錦銹堆日本諸國至
以金書人生幾阿御溝水斬蛇劒等篇于屏障初策
名過汴朱温𣣔辟公諷使改秦皇漢武不死何歸之
語公不改而去或者乃謂公再試于汴以此賦魁多
士按公元年乾寕登第越四年歸閩又十年温始篡
唐未篡汴無放榜之事旣歸公無至汴之理或者之
言謬矣張丞相齊賢記公醉犯温諱憂不測作㳺大
梁賦以献温大喜字酬一縑使軍士皆誦之當時卿
相多由汴以進公獨舍汴而歸蕭然於草堂之下釣
磯之上以終其身始不改賦者不樂客兎園也去而
献賦者詭辞也脫虎口也否則斃温手矣集中惟一
眼胡奴之作削而不取其悪梁如此方唐之亡也士
大夫貴顯而全莭者惟司空表聖韓致光二公阨窮
而自守者惟公與羅隱隱依錢氏公依王氏猶子羙
客劍南之意也公昔交長安貴人甚多晚惟與二公
及隠有倡酬致光後避地入閩隠近在浙表聖逺居
西華而公惓惓不忘其忠唐如此鳴呼亡唐者豈朱
三之罪哉盖崔氏柳氏楊氏皆唐大族累世卿相而
緇郎挾温刼天子遷洛璨為賣國牙郎渉手根傳國
寳援温表聖致光皆疎逺乃高蹈而去不踐二姓之
廷難也公與羅生一前進士一布衣朝不坐宴不與
而老死不在受禅碑中又難也前軰止呼公為徐先
軰徐正字而王氏辟奏官職並不稱得其實矣端衡
以詞藝薦於郷庻幾無忝爾祖者
　　　送謝旿
余少嗜章句格卑調下故不能高既老遂廢不為然
江湖社友猶以疇昔虗名相推譲雖屏居田里載贄
而來者常堆案盈几不䏻遍門一日建士謝君䄂二
編過其間有韻者切近而簡逺可企任藩項斯無韻
者幽深而峻㓗𣣔與孫樵陸亀䝉相上下因嘆君以
如此之才而世乃未有知者余獨知之頋閑退無氣
力不足為人軒䡖盖詩至唐尢盛人主以此㧞士得
戴叔倫韓翃之流焉主司以此取士得錢起徐凝之
流焉藩鎮以此取士得李商隱羊士諤之流焉迨至
唐衰錢鏐王審知父子猶能收羅隱徐寅於幕府本
朝文治過唐逺甚經義詞賦之士悉尊寵用事
詩人遇合者少卿外而強大諸侯窮貴極冨致士滿
門類多抵掌談功名飛筆作牋記者朱嘗容一詩人
也君為一世所不好之學挾背時難售之貨僕飢驢
瘦道之云逺夜闌酒盡相對太息夫窮達有命特未
可料君志氣甚壮歲年未暮安知異日不和薫風之
琴而絃清廟之瑟乎君名旿字照鄰
　　　送葉童子
古人三年通一經是九經㡬費三十年也若是其難乎
非誦其詞之難通其義之難通義而又䏻托之辭者
尤難潮士葉龍瑞之子南六歲應童科果中之不但
一遇目即成誦其下筆屬文若老于場屋然所謂難
而又難者也童子皆退下風矣自昔蚤慧而有終譽
者黄香李泌不一二数終軍刘晏皆有可恨　本朝
惟晏元献楊文光巋然為名臣如蔡伯晞周孟陽軰
碌碌無傳豈耄而荒者聦明不及前乎童而習者口
耳不足恃乎抑事業志莭有在於記誦文藝之外乎
潮雖南州自趙德呉子野已䏻自附於韓蘇姓名在
文字之籙耆舊之傳今文風㡬侔於江浙閩蜀而君
父子出焉道莆訪余田舎余曰君將何之父曰兒挑
試後省寘之上等者紫薇主人訥齋也子曰生我教
我者父也成我者訥齋也訥齋相矣吾將光範門而
候謁焉余曰繇下土而觀上國之光譽髦之選也起
匹夫而見知天子之宰曠世之遇也吾子行矣
後村先生集大全卷之九十六
後村先生大全集卷之九十七
　序
　　　仙谿志
古書有九邱有方言今圖經之類爾然左史倚相至
於典墳共讀揚雄勤勤纂輯豈其書果不可闕歟吾
郡三邑仙遊最鉅其山川之美户口之衆前未有記
載者少府黄君始奮為縣志上下数百年間人事之
變風土之宜採之舊聞訪之故老皆有考据厘為十
五卷其言曰地以人重瞻言舊耆有列於慶厯歴諫
官有為言黨論相望於　元祐黨籍者有與鄒道鄉
同貶者有為乾道名宰相者其他魁彦勝流不可勝
書故其志人物尤詳焉曩余嘗同鄭子敬方孚若
至邑西清陳公時年八十餘矣為余三人設醴清談
竟夕多及乾湻間事健少年不及也豈其水深土厚
所產皆秀傑歟黄君俾予序其書不獲辞君名岩孫字
景傅温陵人秩滿臺郡皆以才薦将去為潮州郡文學矣
　　　宋去華集
吾里多名軰鉅人南渡以来推二宋焉諱棐字材成
者為思陵侍從事見國史諱藻字去華者為阜陵朝
士位減諸父而與齊名始貢辟雍四上春官
大駕南廵以布衣進十論補官爲集尉復以漕薦擢
戊年第　乾道𥘉召既而由浙東常平使者罷歸遂
不復出鄉人尊之曰去華先生然遺書不少概見其
孫鉞忽示家集進論時議各一卷群經滯穗八卷其
論東晋曰不築壇劳師不市駿揖蛙而先立太學之
官行親雩之礼不念中原而厚于豐沛南頓㩀鼎秉
鈞者不同心枕戈撃楫者有遺恨激烈於湛庵無垢
矣滯穂盖晚年精思而作於先儒不苟同亦不苟異
於舊說取其通不取其鑿書成以献乙覧竟不得以
其說陳之旃厦命也公事两朝屡賜對奏篇皆不見
集中惟年譜畧記　乾道對語謂江上諸屯祖宗所
無乞用藝祖命李漢超軰守邊郡䇿令諸戎帥各以
其兵分屯淮郡此大議論也零落殆盡惜哉公諸孫
皆傳家學有擢世利至列卿方伯鉞燈窗　若塲屋
頓挫以父任列西班非其志也於公遺文勤勤𥙷綴
諸昆有愧色矣余聞公尤長於詩嘗與鄉守倡和守
疑諷己言公父葬寺地朝論不直之時忠定趙公帥
閩折簡招公有歌者後至忠定𣣔譴之公即席有吟
詩傷宿草侍晏損名花之句忠定笑而止前軰風流
醖籍如此竊意公奏篇詩草尤有可尋訪者鉞之責
也
　　　陳天定漫蒿
以近人之作與陳君文卷並觀若梨園胡部方奏曲
忽聞廟瑟焉若丸釡土簋方用事忽陳罍涀焉若短
後衣曼胡纓方馳騁撃刺忽睹儒服焉散語崚潔無
冗長有韻者亦簡淡有義味体近而思古貌槁而神
腴第其品在能言之流其自箴曰以忿加我是謂逆
境以慾加我是謂順境䖏境之道持敬為主待以兄
弟忿平慾去此理到之言也豈愿夫軰所能道乎然
卷中與當時名公卿酬酢多而與山間林下人徃還
少若将借譽於彼者是大不然珠潜劒埋猶現光怪
文字在天地間决無冺没之理夫挾權位以軒輊人
物貴顯者之任也持衡尺以裁量文章非貴顕者之
任也君求諸已足矣奚彼之求㢤君名天定
　　　晚覺　藁
近時詩人竭心思搜索極茟力雕鐫不離唐律少者
二韻或四十字增至五十六字而止前一軰以此擅
名後生歆慕人人有集皆輕清華艶如露蝉之鳴木
杪翡翠之戯苕上非不娯耳而悅目也然視古詩盖
有等級毋論騷選求一篇可以籍手見岑參髙適軰
人難矣雖窮搜索之功而不能掩其寒儉刻削之態
惟晚覺翁之作則不然其貫穿融液奪胎换骨不師
一家簡􁥯禯淡随物賦形不主一体卷中二韻者四
十字者五十六字者尚可以心思茟力為也至其大
篇險韻窘狹䖏運奇巧平易中現光恠如决河齧而
注强弩持滿而發不極不止非心思筆力為也夫子
曰辭逹而已矣翁其辭逹者歟韓子曰氣盛則言之
短長與声之髙下者皆宜翁其氣盛者歟翁博極羣
書有易學秋賦危中鵠者屡矣而輙失之遂棄塲屋
以琴詩自娱余序此集不惟見翁乆幽不改之操遯
世無閟之意且為詩家洗寒儉刻削之謗翁章氏名
撚字林伯
　　　翁應星樂府
曩余使江左道崇安君䄂詩謁余於逆旅余讀而奇
之訪其家世君曰浩堂吾兄也余歎息曰君可為難
為弟矣别去一甲子不與君相聞君忽貽書抄所作
長短句三十餘闋寄余其說亭鄣堡戍間事如荆卿
之歌漸離之筑也及為閨情春怨之語如魯女之嘯
文姫之弹也至於酒酣耳熱憂時憤世之作又如阮
籍唐衢之哭也近世惟辛陸二公有此氣魄君其慕
藺者歟然長短句當使雪兒囀春鸎軰可歌方是夲
色范蜀公晚喜栁詞以為善形客太平伊川見小晏
夣魂慣得無拘檢又踏楊花過謝槁之句笑曰鬼語
也噫此老先生亦憐才耶余謂君當参取栁晏諸人
以和其声不但詞進而君亦自此官逹矣
　　　唐絶句續選
余嘗選唐絶句詩既板行于莆于建于杭後十餘年
覺前選太嚴而名作多所遺落或儆余曰子徒知病
野䖏之詳而不知議者病後村之畧也余曰謹受教
乃彚諸家五七六言各再取百首名續選四五言僅
得七十首以六言三十首足言盖六言尤難工栁子
厚髙才集中僅得一篇惟王石丞皇甫𥙷闕所作絶
妙今學古者所未講也使後世崇尚六言自余始不
亦可乎前選未收李杜今併屈二公印證宝祐丙辰
秋後村翁序
　　　本朝絶句續選
本朝詩尤于唐使野䖏公編本朝絶句殆不止萬首
詩愈盛選愈嚴遺落愈多後丗愈有遺恨矣此本朝
續選之所為作也𧺫建隆迄宣靖得詩如唐續選之
数或曰比唐風何如曰五七言余固評之矣六言如
王介甫沈存中黄魯直之作流麗似唐人而妙巧過
之後有深于詩者必曰翁之言然宝祐丙辰露節後
村翁序
　　　中興絶句續選
南渡詩尤盛於東都炎紹初則王履道陳去非江
彦章吕居仁韓子蒼徐師川曽吉甫刘彦冲朱新仲
希貢乾淳間則范至䏻陸放翁楊廷秀肅東夫張安
囯一二十公皆大家数内放翁自有萬詩稍後如項
平父李秀章諸賢以至江西一派永嘉四靈佔畢於
燈窗鳴號於江湖約而在下以詩名世者不可殚紀
如之何限以二百篇也續選如東都之数惟五言僅
六十而六言加十焉野䖏編六言終唐三百年上得
三十餘篇余于本朝得七十篇倍於唐矣既而又以
中興七言拾遺百篇附卷未宝祐丙辰日南至後村
翁序
　　　教海要津
達本裒輯是書凢前代釋子通儒書者華人談佛學
者千百載間紀述賦詠綢羅畧盡以余觀之如蕭氏
父子區區因果隋唐諸帝諄諄縁葉南朝而下士人
則又以其流連光景嘲㺯風月之技施之内典
净秀行状之類非特迂誕抑且以述為覺雖其間大
浮圖支遁道安玄装軰横説豎説極其辨博至義堕
䖏非不免援儒書以暢其意求其言簡而詣空而寔
卓然了此一大事未有及慧求者本自名其書曰教
海要津夫望之渺然無邊際者海也可瞬息達彼岸
者筏也祖師宻授元無一字注脚卷中如沈謝徐庾
江摠任昉諸人縱説到天花亂墜究其歸宿皆流浪
生死海中𣣔濟而無筏者也是悪知津乎然近世儒
釋於本色書率未過目本釋也两下簡冊渉獵一匝
亦足以愧空空之鄙夫矣余聞本将放此義例取
建隆以來談禅文　彚為續編因勉之曰昔者嘗究
熈陵阜陵聖製一二真得西來意者大臣如張無盡
力量雄可奴視房融裴休名儒如陸亀山楊慈湖見
䖏高非李習之栁子厚所及大浮圖如兜率悦芙蓉
楷徑山杲拙庵光氣魄大有一句捧不起者有一喝
使人三日聾者若能著眼勘辨一一拈出豈不快哉
它日書成余又當為汝下一轉語
　　　趙庭原詩
古者藝必有師師必有傳人師之所在其傳必廣王
豹䖏於淇而河西善謳綿駒䖏于高唐而齊右善歌
其來尚矣惟學亦然屈原椘人也故騷盛於楚浮丘
伯轅固齊人申公魯人也故詩學盛於齊魯卿雲蜀
人也故詞賦盛蜀上饒郡為過江文献所聚南澗方
齊之文稼軒之詞皆名世至章泉澗泉又各以其詩
號為大家数然世之所以共尊翊二公帖然無異論
者豈直以其詩㢤其人皆唾涕荣利老死閑退稿而
不可荣貧而不可賄有陶長官刘遺民之風雖無詩
亦傳况其詩自妙絶一世乎趙君逢原示余江村摘
藁古体深得韋栁遺意律体不姚賈一字掃世間浮
淺之習為事外清逺之言嗚呼韓趙逺矣君稍後出
而尋研所得造詣所及廼與向来嘗謦欬經指授者
無異可謂二師傳人矣昔南唐趙公題章泉梅詩云
梅是翁之折角巾無梅渠不謂髙人可怜世上癡兒
女滿口梅花𣣔効顰南塘既以此評章泉之作余請
以此序逢原之詩可乎逢原名崇榞雲冨春秋擢儒
科通朝籍盖進而未止者
　　　葉朝瑞詩
建士葉應祥携其宗人葉朝瑞詩卷求余著語閱其
詩多佳䖏然自号曰静黙則余所未諭自昔詩人髙
者仰天攀皇深者入海求珠如蜂之採蛛之織擾擾
終日如之何而可静也如蜩蝉如螻蟈如
啾達曙如之何可黙也余束髮有吟癖既耄知此二
病能殘余生害余性遂割弃不為然後百骸少寕七
竅免鑿盖曰静曰黙老者之事不虞君之涉吾地也
司空表聖嘗云後生乞汝殘風月自作深林不語僧
吾方将以風月乞汝又悪得静而黙乎
　　　蕭居士書華嚴經
前賢多自礼道釋書王右軍有黄庭經歐虞有多心
經歐又有陀羅尼呪然此經呪皆簡短惟栁書金剛
經字差多尔吾里大善知識蕭居士宗永手冩華嚴
經八十一卷是經十萬言在大藏中尤浩緐部帙幾
半通鑑温公謂士大夫閲通鑑終編者少余渭今僧
家于華嚴亦然頃見灵石主僧祖日手抄本小字端
謹如雕刻然日公時方少壮既老不𣸪䏻矣今居士
以九十之年能之使日公及見當合掌讃歎况俗人
乎余二十七八歲時甞讀是經且筆其至言妙義子
簡今追思之了不省記作字不能五七行則手戦嗟
夫余小居士十七歲而衰健之判如此豈特松栢蒲
栁異　而然歟里人言居士䖏世如馬少㳺不入城
如龐徳公身享上夀子亦白首孫社發知名大學垂
以舍法觧褐灵椿丹桂萃於一門積善之報也
　　　宋希仁詩
近世詩學有二嗜古者宗選縳律者宗唐其始皆曰
吾為選也吾為唐也然童而學之以至於老有莫能
改氣質而諧音節者終於不選不唐無所就而已余
謂詩之体格有古律之变久之情性無今昔之異選
詩有蕪拙于唐者唐詩有佳於選者常𣣔與同志切
磋此事然衆作多而無窮余論孤而少助晚見朱君
希仁詩而異之君永嘉人智足以知四灵之端而𣣔
合諸家之長其戍婦詞云君去無還期妾思無已時
軍中無女子誰為𥙷征衣又云或傳雲中危夫死賢
王圍恐傷老姑心有淚不敢垂和陶云城中豈云隘
我見無夷途所以龎徳公車不向此驅斜陽掛林杪
野花續春餘喜弟歸云数年何䖏客昨夜独歸船送
僧云漂泊知何䖏艱難亦到僧旅夜云更長𥘉過雁
蟄後稍無蛩廢墓云多年翁仲在寒食子孫稀皆油
然發于情性盖四靈抉露無遺巧君含蓄有餘意余
不辨其為選為唐要是世間好詩也或曰君詩巳經
曹戴二老評量矣子言非贅歟余曰詩有大小序相
傳大序子夏也小序衛宏也余雖不敢望孔門髙弟
豈不自附於漢儒乎君名慶之
　　　宋希仁四六
作四六如掄衆材而造宫棟梁榱桷用違其材拙匠
也如和五味而適口醎酸甘苦各執其味族庖也鍊
字如鑄金一分銖未化非良治也成章如織素一經
緯不宻非巧婦也用故事如漢王奪張耳軍如淮隂
驅市人而戦否則金不止皷不前反為故事所使矣
偶全句如龍泉之合太阿叔寳之壻彦輔否則目一
眇支偏枯反為全句所累矣余閲近人所作数十百
家新者崖異熟者腐陳淡者輕虚深者僻晦或淳漓
相淆離或首尾不貫屬均為四六之病惟宋君希仁
筆端有前数者之長而無数者之短退之所謂可以
鳴國家之盛非斯人其誰惜乎西山南塘不及見而
余亦老矣昔乖崖公訪希夷於華山獲紙茟之贈公
曰驅我入閙䖏去耶余乏希夷風鍳然以文字求之
知君他日之必入閙也萬一余穷徤未死君無負全
卦錢
　　　聴蛙詩
十年前翁示詩一編純唐律也余跋以二首有放開
隻眼饒初租之句晚又得其别集凡五十餘首皆大
篇險韻余始悟前編如壺邱子以杜徳機示李咸如
韓退之匿麾幢不使張籍見者然後悔余知翁之未
尽也近時小家数不過點對風月花鳥脫换前人别
情閨思以為天下之美在是然力量輕邊幅窘萬人
一律翁獨以胷中萬卷融化為詩扵古今治乱南北
離合世道否㤗君子小人勝負之際皆考騐而施衮
斧焉山澤而抱廊廟之志者也藜藿而任肉食之憂
者也里中後生小子莫知翁為何人惟亾友王卿實
之尤敬重自寔之仙去翁唱和幾息悲夫鯤鯨吞吸
與䑕殊量龍象蹴踏非驢所堪孰能起寔之於九泉
而與翁逰哉
　　　通鑑記纂
外舅王融林公博極羣書而反之以約辨難衆甫而
對人若訥不能言其厭麾節而徑歸郤弓旌而堅卧
也年事向髙矣余嵗一詣公至必留乆者或数
月無一飯不相陪夕輙延入卧内飲數行余退觧衣
鼾睡公方篝燈開卷且讀且抄徃徃聞鷄未已公為人
深厚余不敢叩讀且抄何書也公殁寒齋兄弟始
出通鑑記纂三大帙手澤粲然薄𥿄宻行字如蠶種
類塲屋懐挾之為於涑水一部書攷訂甚精簡切䖏
如范唐通鑑詳備䖏如袁氏紀事本末抑揚予奪䖏
如胡氏管見偶遺忘䖏明日復以片𥿄附益之凡前
人言行有適然相類者前代事有千載議論未定者
必参合諸書㑹萃衆説蔽以己意温公才徳之辨極
嚴至公乃曰古之所謂才者明允篤誠齊聖廣淵元
凱之倫也與後世之才異其說粹扵温公矣三大帙
者余三十年前尚能讀今益耄昏睛眵携就簷繙
閲移晷始竟一章於是寒齋墓木巳拱二子曰同曰
合抱其書泣謂余曰大父逺矣序以累公昔向秀註
南華身後子㓜書為郭象所竊公節髙而言立又有
子如同合此書無余序猶傅亦决非郭象軰能爲寒
齋孫竊也
　　　詩境集
昔之評文者曰文以氣爲主又曰氣盛則言之短長
與声之髙下皆宜本朝評坡文者衆矣徃徃稱其
天才超軼筆力浩大而已至我阜陵獨曰氣髙天下
乃克爲之嗚呼阜陵之言可謂盡城公之平生矣故
詩境方公時語出驚人爲誠齋放齋所少和稼軒所
居雪楼大公唁之有何處卧元龍之句時樂軒章豪
一世公以偏師劘壘初筮有南海百詠權桃虜南
吠公丞蕭山未三十以選使軍前議和垂成矣虜有
所邀索皆峻拒而虜怒及命乞國書免繋平章御侂
詰其故公以虜求首謀對而　怒謫公清江有南冠
萃藳牧韶道两州有曲江九疑藁歷廣西憲漕淮東
牧有　州有桂林淮南諸藁坐議邊事與當國不合漕
免歸益大肆扵翰墨歸六年而卒得年四十六爾後
四十年孫香山明府大年會粹公叢藁爲十三卷别
刋使虜語録以國史本傳附卷末而請余序之余與
公素相親狎公於書一目十行詩文操簡立成而宫
羽協諧經緯䴡宻若素思而得者事大如山衆相顧
失匕箸公神閑意定起而應之其條世務畫軍冊它
人累千百言不能盡者公片語而决余乆萎惰不能
知公文字藴奥竊以為集中無韻之作言之短長也
有韻之作聲之髙者下者也藝之至者不两能涑水
不二四六南豊不能詩公何以能集衆而擅一家哉
豈非阜陵所謂氣髙天下者為之本歟長此集名為
大全然送余赴廣西幕五言古體長篇自謂得意者
今逸此篇它逸詩尚多四六多驚䇿亦不載明府其
訪求而補綴焉
　　　楊彦侯集
古作者皆自其文傳不託人以傳也托人以傳者必
其人之文與我相上下如劉之序栁蘇之序歐然後
無媿若趙得之序韓殆似以莛撞鐘蠡測海矣清漳
楊公彦侯乾淳耆舊文既髙雅而序之者皆當世名
卿相余不能悉既追念少小受學於故諫議忠簡傳
公公不妄語不溢美其評公之文曰典寔渾厚又曰
雖或汪洋閎肆其歸無一字之不寔余以忠簡之評
致楊公之文信然昔河汾王氏論厯代文士十有六
人畧曰謝靈運小人㢤其文傲沈休文小人㢤其文
冶謝荘王融纖人也其文碎徐陵庾信夸人也其文
誕謝朓淺人也其文揵江揔詭人也其文虚曰冶曰
碎則不渾厚矣曰誕曰虚則不典曰揵曰傲曰寔矣此
河汾氏所以退沈謝軰而進荀悦陸機忠簡公所以
厭近作而深嘉屢嘆於楊公之交乎楊公與東溪髙
公彦先同時髙軰行稍先與公倡和尚書顔公幾聖
諸賢皆從公㳺其師友淵源此公汝南子孫多衆賢
求余文者曽孫新懐安丞思謙
　　　茶山誠齊詩選
余既以吕紫微附宗派之後或曰派詩止此乎余曰
非也曾茶山贑人楊誠齋吉人皆中興大家数此之
禅學山谷𥘉祖也吕曽南北二宗也誠齋稍後出臨
濟徳山也初祖而下止是言句至捧喝出尤經撻矣
故又以二家續紫微之𥘉陸放翁學於後茶山而青
於藍徐洲子髙續古曽参誠齋警句徃徃似之湯季
庸評陸楊二公詩謂誠齋得於天者不可及
　　　嘉禾縣圖經
古書有九邱序書者曰邱聚也言土地所宜風氣所
生皆聚焉至周更名職方氏序又曰孔氏述職方以
除九邱是倚相之所讀者孔氏既除之矣然考之夏
官職方氏所掌大而邦國都鄙微而財用榖蓄悉圖
而辨之則猶邱聚之義後世圖經木此雙溪建巖邑
山明水秀茶筍妙天下南渡後名臣鉅儒接踵奮興
是邑殆如魯之洙泗吾　宋之関洛文物大備唯縣
志無所考非闕典歟曩余為宰于斯得劉溪翁圖經
手藁甚詳宻𣣔纂輯不果後見建安新志多採于溪
翁盖郡人知有溪翁之書而邑人及不知豈非余
之愧㢤其後邑趋扵壊金華趙君與膺寔未幾而僵
者槙蠱者餙余南歸假及扵縣道士民舉長官不客
口他人敝精力應酬薄書期會不給君乃有余暇及
於縣志請余　之噫當余之時力猶可為而余不克
為君承不可為之後而談笑為之得無重余之愧㢤
然邑之城郭都鄙土風物産逺則故老之記聞近則
縣名之更改與夫名公鉅儒之言行大家世族之原
委開卷瞭然矣初君之先大君子諱希伋嘗綰銅墨
淸而剛有千百年之思去三年而余繼之余去三紀
而君繼之回思拙政前不及君先君子後不及君因
序此書聊識余愧溪翁名某字叔通
　　　信庵詩
叔孫穆叔有太上立徳其次立功其次立言信斯言
也是云有功徳者無待於立言歟嗚呼賡喜起之歌
臯陶也作䲭鴞七月周公也棠棣召穆公也江漢尹
吉甫也皆古大臣也謂之其次立言可乎自穆叔之
論行世始以文為道之小技詩又文之小技王公大
人率貴重不暇為或髙虚不屑為而山林之退士江
湖之旅人遂得以執其柄而稱雄焉自晉唐以来已
然矣少保丞相魯國信庵趙公事两朝出將入相四
十三年天下知其為大勲徳人也某丙午待罪史局
竊窺公所記時政聖語辭簡而事核固已服公史筆
壬戌告老歸田又獲公詩藳七言絶句一百四十三
古律詩十八五言絶句五十古律詩五六言詩六發
曠懐雅量於翰墨寓雄心英㮣于杯酒其訏謨定命
則雅人之致家庭唯諾則萬石之訓結交氣義則河
梁之作望古慷慨則梁父之吟至于陶冩性情賞好
風月雖玉臺香奩諸人極力追琢者不能及也然
後又服公詩律某嘗謂近世善評詩者無出邵康節
陸放翁邵誦韓詩蝶閙橰閑之句以為怨而不傷婉
而成章陸題萊公祠云巴東詩句澶州䇿信手拈來
盡可驚公亦曰昨日風吹花已盡今日風吹花又開
世事不湏深着意只須把作看花回其于功名富貴
之際如此夫橰牒一時戯筆也然微婉有無窮之味
澶州之策宗社大計也顧與巴東詩句並言邵陸評
詩與孔氏有徳者必有言之論合異于穆叔之言矣
公門下客如宋子京歐陽永叔者比肩乃不逺三千
里命某以集序豈非以其愚戅有公論耄退無䛕辤
歟
後村先生大全集卷九九十七
後村先生大全集卷之九十八
　序
　　　刻楮集後序
余長季二十歲作前序時余未七十季未五十意季
之詩愈出而愈無窮也壬戌余告老得歸喜曰可以
尋小窗殘燭之盟矣行至鐔津得季凶問慟絶幾墜
地下入門六親皆在惟季不可復見舊怡愉切思之
地書去架塵滿几觸目皆愁緒矣既葬季命小姪佑
甫収拾遺藳又得百首皆季手料簡者是爲後集夫
詩參衆作而後見工拙前社友多詠諸老如老儒老
道老僧老士之類余亦效顰以季所作觀之其過余
逺甚使更假之年吾未見其止也悲夫人琴俱亡之
痛終而己矣
　　　　辛稼軒集
自昔南北分裂之際中原豪傑率䧟没殊域與草木
俱腐雖以王景畧之才不免有失身符氏之愧　建
炎省方畫淮而守者百三十餘年矣其間北方驍勇
自㧞而歸如李侯顯忠魏侯勝士大夫如王公仲衡
辛公㓜安皆著節本朝為名卿将辛公文墨議論尤
英偉礌落乾道紹熈奏篇及所進美芹十論上虞雍
公九議筆勢浩蕩智畧輻湊有權書衡論之風其策
元顔氏之禍論請絶歲幣皆騐於數十年之後符離
之役舉一世以咎任事将相公獨謂張公雖未捷亦
非大敗不冝罪去又欲使顯有大忠将精鋭三萬出
山東使王任開趙賈瑞軰領西北忠義爲前鋒其論
與君尹少稷王瞻叔諸人絶異烏虖以　孝皇之神
武及公盛壮之時行其說而盡其才縱未封狼居胥
豈遂置中原于度外哉機會一差至于開禧則向之
文武名臣欲盡而公亦老矣余讀其書而深悲焉世
之知公者誦其詩詞而以前軰謂有井水處皆倡栁
詞余謂耆卿直留連光景歌詠太平爾公所無大聲
鞺鞳小聲鏗鍧横絶六合掃空萬古自有蒼生以來
所其穠纖綿宻者亦不在小晏秦郎之下余㓜皆成
誦公嗣子故京西憲　欲以序見属未遣書而卒其
子肅具言先志恨余衰憊不能發斯文之光熖而姑
述其梗概如此
　　　平湖集
景定庚申上既躬攬權綱去凶舉相凡爲前揆媢忌
擯逺者以次號召於是平湖陳公以外府丞起家俄
擢中秘書余亦牽聫同升史事稍暇公出所論着十
餘帙使余評之會公進司言貴謁見有時論質寖疎
余亦苦書詔填委乆不克為及告老而去公責前諾
余歸始紬繹公衆作而嘆息曰夲朝五星聚奎文治
比漢唐尤盛三百餘年間斯文大節目有二歐陽公
謂崑體盛而古道衰至水心葉公則謂洛學興而文
字壊歐葉皆大宗師其論如此余謂崑體若少理致
然東封西祀粉飾太平之典恐非穆修柳開軰所長
伊洛若欠葉藻然通書西銘遂與六經並行亦恐黄
秦晁張諸人所未嘗講公之文多萬言少千字出入
經史貫通倫類操簡立就初不經思雖踏壁冥搜者
不能逮及其研理學衍師説章分句析千條萬緒㑹
歸于一雖立雪飽參者有愧色至于表牋唘記序銘
䟦古律詩彚分　列䑓閣之文温潤金石之作古雅
有似汪綦者有似蘇曽者有似騷選者有似唐風者
可謂無崑體偏而得洛學之全矣公尤長於論　諫
前後纍百疏毎奏一篇上輒稱善雖弹貴臣繩左戚
皆和顔容受不以為忤其言貪吏勢家譁徒黠胥之
害民也六曹請托之撓法也秋苗折納之剥下也訟
未結絶部符改送之為姦也盗鑄偽造之蠧錢楮也
玉音宣諭宰輔毎曰陳某所奏切當冝痛革必盡公
素講宻所言尤切至者往往焚藳世莫得而知行惟
堯言播告中外至四至五如掲日月有目咸知烏乎
聖人之言經也腐生諛儒何所容喙顧嘗待罪詞臣
矣史官矣覩明主之好文賞諫喜故人之得君行道
茲獲以鄙朴之詞序鉅麗之作不亦操觚弄翰之快
乎
　　　曹東甽集
故待制文恭東甽曹公歿余得其奏疏講義進故事
申省狀雜著古律詩若干卷扵其長子延平通守怡
老請余序之是歲余召通守亦進列于朝每見請益
力余詞頭山積為觧俄而以出牧于莆余既告老執
民禮事地主且懐公曩過發笥温故而竊歎曰斯文
豈待序而傳者盖公當寳紹間登畿十年不為當國
所知上因輪對黙察其忠玉音毎記其名氏端平改
瑟首擢為浙西常平使者陛辭一疏言論慷慨建䑓
累牘念慮憯怛不曰外臣而有遐心移憲浙東召拜
諫省首事言至于誤至於悔雖欲起而捄之其動
揺根夲流毒生靈多矣况至于再誤耶又言前日之
誤在於戰此既往不可追之悔今日之誤在於和尚
可乘其機而轉移當喬鄭去留群情觀望之際而公
之論其平如此上召某執政公言其人有主和之名
奈何召之以戰公議上宻令潛邸舊人奏事公乞且
試之外庸又言邇日除授往往片紙中出不謀之公
議近習日進大臣不參倖門日開臣之恐大厦傾而
漏舟覆矣他論建寖廣遷起居郎權禮部侍郎皆不
拜免牘云以史官則不居以從官則居之　是臣自
具彈文矣謁告累月上知不可留以集撰師閩節麾
所至條陳民瘼臧否吏治麤言細語皆有義味詩直
公餘事爾他人為之有欲嘔出心肝者有㫁數髭而
成五字者公古風調鬯流麗得元白之意律體精切
帖妥拍姚賈之肩非若小家數然余嘗接公議論魁
然厚重長者與人䖏油油然與之皆若無所異同者
及在人主前辨忠邪決去就則義形於色不可屈指
自閩還里召不復出其諫書他日當與杜相範唐鄉
璘並傳永嘉多詩人余及識紫芝靈舒公集中亦有
與舒往還者因併記之而奉巨編歸之司直使君
　　　林大淵藳
始余見太淵詩驚其超詣然未見其散語也既而稍
得其一二雜着尤超詣於詩余晚收召太淵奉閫檄
往來淮浙旅食輦下最乆雪天雨夕必過余商㩁此
事往往達旦盡出其過遲藁若干卷余閲它人之作
或一聯警䇿而全篇陳腐或初意髙深而卒章卑淺
惟太淵詩文設的于心發無虚弦其藁於腹成不加
點讀之盡卷不見其辤窮義墮處然猶未盡見其儼
語也别後得其謝薦舉啓壹卷又超詣于散語四六
家必用全句必使故事然鴻慶欠融化梅亭稍堆垜
要是文字之病太淵所作翦截冗長剗去繁蕪如以
鳳膠續斷獺髄滅瘢人見其粹美無瑕意脉相貫孰
知良工之心苦焉或曰軰行後于太淵者羣立於不
風九萬里冝也前於太淵者亦瞠乎若後何耶余曰
釣一也有連六鰲者有得寸鬐於沮洳者力有强弱
也庖一也有觧十九牛而刃若新發硎者有月更刀
者技有巧拙也安得人人而太淵乎太淵林氏竹溪
中書君之冡子名泳
　　　㳺受齋集
寶慶初元余宰達陽受齋荘簡㳺公方燕居里第余
数至似山堂考徳問政謁入必倒屣留語必更僕比
余去不得罪於民公之教也公薨二紀余與公仲子
尚書郎孝嚴長孫潮牧寺丞義肅會于溪上握手道
舊於是公墓木拱矣余既告老寺丞自潮貽書曰大
父隊碑實齋筆也謚議奉常考功筆也獨遺文若干
卷書未序致以累子余疇昔得公片言寸簡皆佩服
珍誦耄矣如見斯文大全顧非幸歟余觀前人各有
論著然朝銳暮惰者其氣索初令晚謬者其詞餒自
漢弘寛唐柳劉皆有此疾嘉定甲申權　熖赫上下以
言為諱公為尚書郎獨勸先帝收民心軍心士心反
言與其扞格齟齬以起天下不平之論孰若平心定
氣以來天下盡忠之言䑓疏擊去之出守温陵不召
者五年初安晚鄭丞相容授峽州奇其人羅致漕幕
及相端平擢公卿公列且兼導旨北伐議起附和者
多公入對首進根本之論極言邊民和糴饋餉之苦
又援南軒張公之言欲得中原百姓之心必先固結
境内百姓之心以是又不容於朝然鄭丞相素敬公
畀以鄞閫且以書戒親舊曰此公不可犯在鄞以法
從召不拜後累召皆不至終鄭丞相去呉帶集撰至
李丞相始陸次對及告老始進雜學士盖公自一命
至三命自弱冠至開九袠夷險一致荘老一節故發
之扵文塞下者士稚越石之壯搨前者劉向周堪之
忠家庭者郎陵太邱之訓郡國者召伯國僑之受里
社者二疎两龔之趣他人占一　足公何以能包衆
有而備技不全美也豈非積之厚其胷中無毫髪之
可愧故筆下不䋲削而自合歟余嘗歎寠人寒生所
知不逺公家自御史肅公得伊川单傳默齋文清公
為南軒髙第公師祖而女兄百年文獻在焉余少㳺
冶城讀忠㐮揚侯廟碑願北靣黙齋而不可得其集
皆能成誦公詩文絶肖黙齋合二集雜觀殆不能辨
扵伯氏一言一句終身記之不忘其恭兄有如此者
徧交諸老尤為後溪劉公所知余昔有文誄公述公
大節巳詳序為文集而作實齋奉常考功所稱道者
不複出也
　　　宗忠簡遺事
自古夷狄如苗葛昆夷玁狁之類不過蚉䖟然敺之
足矣至春秋之吳楚稍如蛇豕荐食中國小者争覇
大者問鼎于斯時也非一夷吾出而以身當之舉天
下皆左衽矣厥後狄難莫慘於晉之永嘉夷甫　勸
稱尊茂弘定都江表伯仁對泣新亭而已惟越石士
稚出而以身當之越石之言曰臣與二虜勢不並立
聰勒不梟臣無歸志士稚之言曰祖逖不能澄清中原
而復濟者有如大江故能以一殘弊荆州與勒對壘
以三千衰隊剪荆棘立府縣使河南盡為晉土余讀
史至此未嘗不嘉其志氣之壮而惜其功業之不遂
靖康之遇略如求嘉有張大女真可畏如虎如蛟者
有勸河北諸郡清野者有止勤王之師者有秉汗馬
牽羊之筆者惟忠定李公忠簡宗公忠獻張公出而
以身當之而宗公之事尤難其領開封也粘幹雖去
尚屯兵河上都人懔懍莫有固志公至旬月軍民接
堵拊凋瘵以思馭豪猾以威降胡潰卒望風嚮附両
河羣盗百萬號公宗爺願效死力山寨豪傑皆自備
糧械聴公調發公因人心奮激尅期北向二十四䟽
請上回鑾以繫衆心臣當躬冒矢石為諸将先優
詔嘉歎而有隂沮之者公憂鬰瘍生於背諸将問疾
公曰吾固無恙若等能滅讐虜吾死無恨衆皆泣屬
纊猶呼過河者三忠臣義士聞而痛之初虜不敢越
汴而南以公在焉後使杜充代公虜始越汴犯淮
大駕去淮幸浙而中原遂幅裂矣余嘗論之忠定初
相擢公尹京遣傅亮張所使两河譬之於弈止此两
着壊局可活矣于是忠定僅七十餘日策免公賫志
以殁忠獻亦不乆定于位檜相十九年名臣良将皆
死其手烏乎天也公與汪黄皆覇府舊僚二人方希
世用事公奏記大元帥以近剛正逺柔邪為先若隂
諷之者又顯斥之曰潜善閑人伯彦微人朝夕賛
下南幸棄河南北京東西淮南陜西七路千百萬生
靈如糞壤草芥不知二三大臣何故厚於賊虜薄於
國家如此二人見之滋怒初大元師偕王雲出使非
公守磁遮留帳殿㡬堕虜計汪黄雖切齒于公而不
䏻害天子保全之也昔孔明論先漢以親賢臣而隆
後漢以親小人而頺與公正邪之論合古之人有讀
樂毅書而泣者有讀出師表而淚滿襟者余于公奏
篇亦云公始辤吕参政惠卿辟書中忤林靈素黜謫
晚稍見用尹京時已六十九明年而薨世治則不識
真卿之面國難則能抗越石士稚之志使夫子復生
必有微管之歎矣公遺事行世已久今連帥寳謨王
公鎔公外孫也稍採摭舊聞以傳益之寳謨公衣綉
授鉞於閩劾大吏䋲巨猾殲逋冦條約清明令行禁
止有公之風
　　　虞悳求詩
從子勲監嵢峽鎮寄詩一軸來曰此虞君悳求所作
張君崇端所書又曰悳求之子欲余序之余讀之盡
卷及諸賢䟦語詳君生於淳熈已酉殁于寳祐乙夘
年六十五計平生詩當千篇少亦數百今卷中止有
三十二首乃張君摘書者夫作詩難而觀詩尤難聖
筆所刪之外它人去取鮮能知作者之意大小序且
不免譏評况下于此者乎張君謂此三十二首為悳
求徳趣之筆然乎余恐其不止此也近丗詩人莫盛
於温台水心否乎葉公倡于温四靈軰和之竹隐徐
公倡于台和者尤衆悳求其一也余長悳求三嵗自
丱角走四方江湖社友多所欵接然如悳求者乃未
之識甚矣余之孤陋寡聞也它日得君全集當别為
下語悳求名集某子其名某某　官張君名輯
　　　閑話緒餘
寒齋之書曰閑話者得慈潮潔齋骨髓惜象山不及
見子真接為書曰閑話緒餘余覧之賛歎曰孝子慈
孫之言盖向有歆與無子同鑒有超與無孫同今福
勝翁陂二墓之木拱矣而子真之言論風旨一則曰
祖徳二則曰父訓筆之書至於自規壽藏必前瞻父
傍依祖乃愜志世之能言者不必能行子真析理雖
極扵㣲妙制行不離乎平實其微妙者可能平實者
不可能也或者疑曰君子語大天下莫能載語小天
下莫能破由儒家者流言之性與天道大也庸言庸
行小也下學而上達始士而終聖固有等級是書語
大而畧於語小若以為一蹴可至然乎否耶余曰子
真於庸言庸行信之至矣性天非高也語大非夸也
余將往而從焉
　　　勿失集
寒齋遺同合雙明珠祝之曰謹勿失墜二子嗣其學
各為書同書余序之矣合所著曰勿失集皆過庭付
授對床講貫者其間至言妙義非今士意度所及儒
中之象山僧中之大慧道家者流之劉高尚也集中
四賦二論高簡流麗欲逼唐子西王逢原箴銘序賛
切世用者皆中窠臼惟詩談力外者當别論余毎謂
寒山子何嘗學為詩而詩之流出于肺腑者数十
首一一如巧匠所斵良冶所鑄惟大儒王荆擬其體
似之他人效顰不公近傍也荆公素崛强非苟下人
者讀寒齋父子詩當作如是觀
　　　李後林詩
曩𬒳命刺袁道盱見侍郎聶公善之論當丗詞人盛
稱後林李公百高詩余願交焉至豐城聞李公居
邑之麻原属廹上日不果迂道求見丙午余被召至
廟山有以詩筒至者啓視則李公贈余七言也相期
甚逺時公自省闥論事斥不以去魯出晝為戚而以
求友論文為樂因歎前過其里後遇諸塗皆交臂失
之見人生會合之難也如此晚忝詞臣寓𪠘與公友
人中秘書歐陽公權同巷然後見公詩大全盖過江
後一大家数也公權請余序之時禁中書詔填委既
諾而不果為及告老歸属疾在目又不果為公權及
公以書責前諾及發篋温習作而曰世縁深者天機
淺律體工者古風拙語綺者力輕辤繁者味短世有
垂天之翼專車之骨吾未之見也他人作皆然惟後
林詩如陽春花卉紅紅白白不以剪綵刻楮為巧如
大將於旗皷堂堂正正不以翹關挾輈為勇清絶者
如揮王謝之麈尾正大者如坐關洛之臯比浩愽者
如韓杜之南山北征高妙者如陳子昂朱晦翁之感
遇　憑髙懐古者逼鳳凰臺黄鶴樓之作登山臨
水者挾廬山高赤壁賦之氣傷時惜賢者雖送質肅
澹菴之什無以加也學問志莭繫焉去就離合見焉
詩云乎哉余少亦酷嗜既耄而昏意有欲言辤不䏻
發安得飛車從公劇談抵掌商確此事乎
　　　徐貢士百梅詩
余二十年前有百梅絶句和者甚衆或縉紳先生或
江湖社友體製各異出而用世者其言瀏麗䖏而求
志者其言髙雅余巾襲至今晚得清漳江君咨龍東
龎徐君用虎既盡属和且為之義疏詩篇篇警䇿有
新意若自為倡首者非也趁韻之作也所謂義疏又
援引該洽片辤隻字必穿穴所本往往發余所未
知音人服善甚至以競病推𫾣判工拙有工一字師
之語若二君者豈惟予之一字師哉然二君皆老於
場屋未脱白龍飛天子将親䇿于　此詩賡載薰風
慶雲之歌和過沛横汾之曲極文章之用而後已未
冝與余争此冷淡生活也
　　　林子㬎
五言詩三百五篇中間有之逮漢魏蘇李曹劉之作
號為選體及沈休文出以浮聲切響作古自謂靈均
以來未覩斯閟一唱百和漸有唐風唐初如陳子昂
感寓平挹騷選非開元天寳以後作者所及李大家
數姑置勿論五言如孟浩然劉長卿韋蘇州栁子厚
皆髙簡要妙雖郊島才思拘狹或安一字而㫁數髭
或先得上句經歲始足下句其用心之苦如此未可
以唐風少之近世理學興而詩律壊惟永嘉四靈復
為言苦吟過于郊島篇帙少而警䇿多今皆亡矣静
學林君子㬎茂陵名執政之孫有詩名而不肯表暴
有吏能而深自晦匿居西湖北三十年嘗倅吳去非
其罪歸北山不復出余敬其人得其詩若干首皆五
言也無郊島之難深而有元白之曠達惜湖山寂寞
不及與四靈上下其論予耄且盲醫禁　思索友觀
勸静黙於君詩不能属和姑録而藏之
　　　二林詩後
子真詩如靈芝醴泉天地精英之氣融結而成如徳
山趙州機鋒如寒山梵志詩偈不渉秀才家筆墨蹊
逕非頂門上具一隻恨未易觀
二十年前見子常詩警句的對大率如唐大家数之
作余有咄咄逼人之嘆今得其近製其間出寄連智
殆欲求工于古人者余益嘆君進未止豈余老古錐
如新戒縛律君大自在如散聖安禪因書其後以求
商㩁
　　　送林太淵赴安溪
余友安明府林君太淵将綰銅墨乞言於余且援龍
泉送劉茂實宰奉新序曰必如此然後與龍泉方駕
予愧謝曰人各有能有不能龍泉末意欲上之人去
煩宻之法無破産之役無雜名之歛不以所難責吏
又欲長民者因今之法度以行其政事之仁真不刋
之名言也至于論選人至改官格法及士大夫有視
邑如鑊灘如者其文千變萬態雖荀卿荘周無以加
君迫上日余遇耄期臨别無新意以激發吾友而古
事又太淵之所厭聼雙溪余舊封男處也貴寓如朱
如㳺如後山五夫史劉皆鼎貴余如至或不順吾令
余不責久之邑人察余無他益相親狎有隐瘼或
旱淹當減放必余告舊煩于訟朞年日僅數紙或無
訟吏不腃飢多遁去郡胥或問邑駔何以久無翻訴
駔白宰所剖決農夫皆能傳詞士大夫或傳冩以教
子弟比再朞及垂滿民恐余去室人疾革民守縣門
為佛老事以祈福後余被召造朝或擁麾節來往去
邑近或十年逺或三紀而其人聞余至雖窮山窮谷
戴白之老争持幡花迎餞余晚遭陟屺父老相率百
餘人至莆唁問雖余子弟過其境亦候問不絶前日
鼎貴諸老皆已仙去其存者非子則孫亦皆通顯往
往出其上世手澤或誦余舊詩文敘執之敬溪上風
俗之厚豈非紫陽翁教化之所濡染與余未嘗至安
溪然及接鄉先輩復齋陳公緒後五十年繼之者曰
菊窩李侯去七年而太淵繼之厯年如此其久閲人
如此其多甘棠之思希闊如此然則謂邑難治而俗
薄不可返古者豈其然歟太淵以文詞擅雄名嘗為
今師垣辨章魏公所知薄速化而甘湏入太淵嗜好
豈與世相反哉是行也使偃室聞絃歌之聲翹館有
部注之容不亦昭代之盛舉乎余既為太淵喜又為
邑人賀也君名泳寳祐癸丑進士竹溪中書名之冡
子太淵其字也别號方寮
後村先生大全集卷之九十八
後村先生大全集卷之九十九
　題䟦
　　　黄錄参廣西平蠻錄
徃年余從事江淮制置使府實與虜對壘同舍郎數
年間貴顯畧盡獨余無尺寸功請監南嶽廟歸既又
從事廣西經畧使府海南黎冦入省地胥吏逐太守
士或徒手取爵賞立聲名余亦傍觀而已彼諸人非
皆狀貌魁傑及有它謬巧其所以能異於余者勇耳
今黄君以廣東尉擒廣西賊不由外臣保奏徑擕功
狀白都堂遂改京秩余觀黄君状貌非甚魁傑又非
有它謬巧其所以能致其身者亦勇耳噫人以勇得
功名余以怯失機會故題此之末以識余愧
　　　何秀才詩禪方丈
詩家以少陵為祖其説曰語不驚人死不休禅家以
逹摩為祖其説曰不立文字詩之不可為禅猶禪之
不可為詩也何君合二為一余所不曉夫至言妙義
固不在於言語文字然舍真實而求虚幻厭切近而
慕闊遠久而忘返愚恐君之禅進而詩退矣何君其
試思之
　　　南城包生行卷
敏道從朱陸二先生學而㣲喜談禪今其子又以墨
法知名噫義理之學逃歸杲佛日光拙庵逢掖之家
化為李庭珪潘谷耶雖然明窗佳研呼童磨試然後
知近日墨工皆出其下矣念昔與敏道俱為潔齋侍
郎袁公之客袁公墓木巳拱敏道白髮蕭蕭余亦流
落不偶甚矣余二人貨之難售反不若小􁀁君墨之
易售也君持此紙歸似翁當亦拊掌一笑
　　　孚若贈翁應叟歲寒三友圖
孚若晚擯不用賜金揮盡嬖奴寵姫皆辭去然好客
愈篤徃徃質笥衣粥廐馬以續車魚之費後無可質
粥客亦辭去惟與應叟一二人留其門悲夫尚忍言
之應叟歸道城南行西淙之下謁新丘登舊山臺傾
池平竹樹枯死余知其必發羊曇之哀動唐衢之哭
也諸人既䟦詩畫余獨記舊事且系小詩易結千金
客難扶六尺孤憑君傳掬淚一為洒西峬(孚若葬處)
　　　朱相士贈卷
徃時樓暘叔有文名君謂予樓眉濃不能為清望官
錢宏祖帥廣西年甫四十餘君又謂余錢且暴死既
而皆然獨言某人當為二府某人當為侍從某人鬼
形主凶久而未騐余觀君造次之言多中揣摩之論
輙差豈非有心於售術不若無心而信術歟君脛長
而腰聳面瘠而下鋭望之如鸛鶴余雖不曉風鑑然
知君非腰錢十萬封侯萬户之相也决矣余方以實
語規君君無以虚談戯我
　　　夏元鼎悟眞篇隂符經入藥鏡註
眞語載古帝王聖賢多為仙惟祖龍劉季至今在地
下為某官其説以為英雄多殺永不得仙余讀而深
悲焉然傳記所述仙者多自俠士劍客中來世言鍾
離公亦故將豈度世輕舉乃慷慨烈丈夫之事非婉
孌兒女子所能辨哉余以真語之言推之天道惡殺
好殺者違天違天者不祥李廣殺降終身不侯欲侯
不可况欲仙乎永嘉夏君元鼎頃事賈制置涉宣勞
於山東河北既而棄官學道觀其所註三書皆遁世
之學也深於道矣余獨問君向在兵間曽殺人否非
疑君之殺也懼害君之仙也君厯舉某事某事皆談
笑脱人於死者使世無仙則已有仙非君其誰爲之
及與君抵掌論兵頗有武安君間語楚臺叛宼又欲
盡僇之而後巳噫是猶有用世之心也昧者疑其合
於兵法而離於仙道矣惟余知君非果於遁世者方
今三邉宿師四郊多壘國家物色豪傑弘濟艱難君
不得已出而用世必不肯坑趙卒必不肯盡僇山東
人然後大藥可成三書可傳矣
　　　姚鏮縣尉文藁
右姚君雜著一卷百詩森嚴一賦二記峻潔四六尤
髙簡縮廣就狹刋陳出新變俗趨雅斵華返質一字
不可増損半句之工片辭之善賢於它人千篇百首
天下之名作也然才力有定稟文字無止法君以盛
年挾老氣為之不已詩自姚合賈島逹之於李杜文
自公榖逹之於左馬四六自楊劉逹之於歐王翡翠
鯨魚並歸摹冩大鵬尺䳛咸入把玩則格力雄而體
統全矣
　　　曰者葉宗山行卷
上饒葉君宗山過余談命余素不曉支干又不信吉
凶禍福之説且厭夫世之挾技者謟諛以求悦揣摩
以幸中也未甚竒之君徐言予命火炎而水少大快
傷和太察生疑又曰宣清心以養神息怒以養腎類
皆中余㣲隐藥予病痛噫此益友之言也賢於星翁
歴史逺矣西山先生以嚴君平比之豈虚言哉
　　　真仁夫詩卷
右以王官采詩子教伯魚學詩詩豈小事哉古詩逺
矣漢魏以来音調體製屢變作者雖不必同然其佳
者必同繁濃不如簡澹直肆不如㣲婉重而濁不如
輕而清實而晦不如虚而明不易之論也予友真君
仁夫之詩絶去塵穢刋落冗腐簡淡而㣲婉輕清而
虚明有唐人半山之思然爲西山先生之子傳嫡承
家學問名節本也文藝末也小晏之於臨淄小
坡之於玉局仁夫優之矣公休之於涑水原明之於
申公仁夫勉乎哉
　　　黄勉齋書卷後
嘉定戊寅勉齋来江淮謀制置使軍事其年三月行
臺駐揚州勉齋與余子夀黄徳常及余同在軍中坐
起寢食未嘗離也虜退凱旋勉齋力辭召命請祠余
亦求監嶽廟後數年同舍郎皆貴顯子夀徳常今各
持節使一路于是勉齋宰木已拱予方以格為縣因
葉君雲臾出示勉齋遺墨感歲月之逾邁悼耆舊之
零落為之慨然初勉齋名重一世門人髙弟甚衆既
殁篤守師統不畔者士大夫中惟陳漳州趙荆門士
人中惟雲叟一二人耳然則雲叟尤可重也
　　　王秘監合齋集
義理至伊洛文字至永嘉無餘藴矣止齋水心諸君
人之作皆以窮巧極麗擅天下合濟之文獨古淡平
粹不待窮巧極麗亦擅天下自止齋水心一輩人皆
尊事之猶袁郭之稱黄憲嵇阮之服山濤也盖其言
議風㫖有在於文字之外者矣
　　　宋母墓表(趙昌父作/宋自適母)
真陳所䟦盖聞而知之若余者嘗登母之堂忝為令
子之友見而知之者也凡章泉翁所載字字不誣
　　　陸氏墓誌
陸夫人之賢略似余妻世間悍婦不死乃使二婦死
耶覧卷悽然系以小詩一夕死生異百年甘苦同
身操井臼愁殺老梁鴻
　　　宋自適詩
年来鳴者皆瘖犬宋獨啾啾不已天公恠兩鳥各提
一處囚可不懼哉
　　　灌園蘇翁事蹟
高皇御極張趙並相南渡極盛事也弓旌所至巖穴
一空蘇翁為當軸故人乃深自晦匿如此方知巢由
不為差事
　　　李耘子所藏其兄公晦詩評
昔韓歐二公病六朝五季文體卑弱於是各為一家
之言以變之不獨一時學者從風而靡向使徐庾楊
劉諸人及與二公同時亦必北面𥪡降矣今舉世病晚
唐詩猶歐陽之遺意也然徒病之而無以變之苛於
評而謙於教獨何歟盖公晦及頴叔論近人之詩詳
矣竊意公晦所謂冲淡淳古之趣穎叔所謂和樂之
音可以變可以教而余偶未之見也君其為余訪焉
　　　輝上人携其父所作偈求䟦
學佛者以師為父以父為俗父輝上人俗父臨終作
偈擲筆長徃若大寺長老辭世然囿乎方之内
而能遊乎方之外者也輝既學佛而輝之弹琴有履
霜之聲焉哦詩有蓼莪之哀焉游乎方之外而未嘗
離乎方之内者也其父子皆豪傑過人矣
　　　陳戸曹詩卷
户曹陳君示詩一卷清麗調暢有承平公子富貴之
氣加之以年賀方回晏叔原不難至也雖然詩之内
等級尚多詩之外義理無窮先民有言徳成而上藝
成而下前輩亦云願郎君損有餘之才補不足之徳
君粹然佳弟子非不足於徳者余恐其為藝所掩也
故㣲著切磋之義焉
　　　李耘子詩卷
唐世以賦詩設科然去取予奪一决於詩故唐人詩
工而賦拙湘靈鼔瑟精衛填海之類雖小小皆含意
義有王囬曽鞏之不能道本朝亦以詩賦設科然去
取予奪一决於賦故本朝賦工而詩拙今之律賦徃
徃造㣲入神温飛卿李義山之徒未必能髣髴也耘
叟為今之士應今之科目盍亦先留意於主司之所
以去取予奪者乎余識耘叟累年未見其它文而屢
得其詩因其赴舉祝之曰使耘叟之賦如詩今秋
歌鹿鳴来春冠南宫非子其誰
　　　呉孝子傳
清湘林别駕爲予言延陵吳若鳯既葬父母寝苫不
去余聞而異之别駕曰未也葬之夕哀號而於莵避
廬之所感格而甘露降余尤異焉别駕又示余以吳
孝子傳盖若鳳之鼻祖也噫有自来矣自孝亷科廢
然稽之令甲㣲有酒餼之賜大有門閭之旌夫孝子
未嘗靳人之知而國家之于孝子自不容已如此豈
非以其爲倫紀風俗之所繋歟若鳳既不自言郡縣
又未必知别駕與余皆退閑無氣力雖知之不能爲
呉君重也姑書之於孝子傳之後
　　　張季文卷
盱江張季之文世未有知之者西山先生始稱其以
清峻之辭寓幽逺之味讀季所作益信西山之善評
然文字不可過清也過清則肖乎癯仁義之人其言藹
如未嘗癯也不可過峻也過峻則立乎獨徳不孤必
有鄰未嘗獨也清峻不已其幽必至於絶物其逺必
至於遁世季有親有同産資季以活者將持此文安
歸乎西山欲推季入山林故其論髙余欲挽季向場
屋故其論卑它日呈似西山必發一笑
　　　章援致平與坡公書
邢和叔有居實章子厚有致平皆不能諫乃翁之失
信乎人之勇於為不善者雖父子之間不能囬也蘇
章本布衣交子厚當國乃竄坡公於海南及子厚謫
雷坡公書云聞丞相髙年寓跡海隅此情可知且勸
其飬丹儲藥君子無纖毫之過而小人忿忮必致之
死小人負邱山之罪而君子愛憐猶欲其生此君子
小人之用心之所以不同歟致平在當時諸家子弟
中尤豪傑然知愛其父而不知斯立叔黨之徒各愛
其父知海康風土之惡而不知嶺南風土猶惡於海
康者又可悲也
　　　西山贈日者郭公序
異哉郭生之論命也其言曰嗜潔惡濁金與水實爲
之至哉西山之言性也曰使余命不值金水好惡可
易置乎推郭生之言是命之值火者必暴値土者必
貪尭傑舜跖皆命使然而性善之論廢矣豈不可懼
哉郭生試以西山之言精求而不獨技進而道亦進
藝成而徳亦成矣
　　　蘇子羙帖
王文康公坐萊公貶蘇子美坐祈公廢二人皆爲婦
翁所累然文康卒至將相子羙未牽復死有命也夫
帖尾託人相花字似是通人之一蔽
　　　東坡與歐陽棐帖
此帖當在未下䑓獄時述古陳公宻學純父巨源錢
孫兩内相也叔此時豈預知季定輩将鞫詩案乎昔
虞卿解相印與魏齊俱亡魏其寕失侯不使灌夫獨
死坡公之貶嘗與倡和之人不過贖銅而人情　望
　不敢徃返如此世變曰下而世故亦可畏矣為之
太息
　　　米元章焦山銘
米老此銘不獨筆法超詣文亦清㧞想見揮毫時神
逰八極眼空四海
　　　閩王帖
王氏既改元自尊然猶爲僧寺押帖前稱長樂府印
以長樂府印四字爲文而其末乃自稱國主其淺漏
不經如此頃見方孚若云吳曦既僭以隨軍轉運安
公爲丞相長史以􁨃爲殿一日坐殿罷長史退至廊
角有吏持咨目送議事不坐五百千安公笑曰古今
豈有這様官家後在長沙爲孚若道其事猶絶倒一
千年後當與此帖同編入笑林矣
　　　東坡墨蹟
王右丞携孟浩然入禁中蘇公亦以李端叔詩卷至
玉堂前輩欲成就士子聲名類如此然孟先竟以不
才明主棄之句忤明皇意放還山端叔雖仕至尚書
郎晚節落泊甚矣詩雖工如命何
　　　楊補之墨梅
予少時有落梅詩為李定舒亶輩箋註幾䧟罪罟後
見梅花輙怕見畫梅花亦怕然不能不為補之作䟦
小兒觀儺又愛又怕予於梅花亦然
　　　惠崇小景
王介甫於聲色貨利淡如也獨喜觀畫如惠崇者尤
為稱奨同時僧居寕善作草蟲介甫亦有五言予之
竊意介甫姑借此以發其詩非必真喜畫也
　　　趙大年小景
大年胷次蕭灑故見於筆端如此豈族親　宫中終
日騎木馬放鵓鴿者所能為哉
　　　東坡辭承㫖乞郡奏藳
蘇程二公在朝不獨為當時小人所忌盖攻蘇公者
朱公掞賈明叔也攻程公者劉萃老器之孔經文也
按是時是群小比肩散地蓄忿伺隙元氣壯而後
可以杜外邪衆賢和而後可以制羣小不易之論也
而諸公不悟各尊其師各私其黨日有紛紛不待章
蔡復用諸賢固已自相攻撃而去矣想見蘇程爭時
吕吉甫輩必相與拊掌竊笑後之君子謹無為吉甫
輩所笑哉
　　　李伯時羅漢
前世名畫如顔陸吳道子輩皆不能不着色故例以
丹青二字目畫家至龍眠始掃去粉黛淡毫輕墨髙
雅超誼譬如幽人勝士褐衣草履居然簡逺固不假
袞繡蝉冕為重也於乎亦可謂天下之絶藝矣
　　　恭䟦　欽宗皇帝宸翰
(臣)恭惟　靖康皇帝之英叡憂勤忠定李公之忠義
奮發卧薪嘗膽鞠躬盡力而不能捄中原之蕩覆豈
非所謂天方授楚者耶乃今守緒自焚完顔無種在
天威靈亦足以少慰矣
　　　恭䟦髙宗皇帝親征詔
(臣)恭覧　髙宗皇帝此詔然後知紹興戊午所謂和
議者非出　聖意也烏呼秦檜之罪可勝誅哉
　　　李賈縣尉詩卷
友山詩攻苦鍜鍊而成詩深而語清律體師島合樂
府儗籍建其言曰詩道至唐猶存又曰僕亦學唐者
豈惟學唐殆逼唐矣然謂詩至唐猶存則可謂詩至
唐而止則不可本朝詩自有髙手杜李唐之集大成
者也梅陸本朝之集大成者也學唐而不本李杜學
本朝而不由梅陸是猶喜蓬户之容膝而不知有建
章千門之鉅麗愛葉舟之掀浪而不知有龍驤萬斛
之負載也念昔奉教於先大君子友山時方丱角後
二十余年益衰益惰而友山新有詩名感耆舊之無
幾歎英妙之可畏輙題卷尾而歸之
　　　徐寳之貢士詩
徐君詩如炊熟風飄動吟歸雪硯枯如盡日飛花急
隔溪芳艸深皆鍜鍊精到而卷中不能皆然昔人有
刻玉為楮葉三年而成或笑之曰使造化之生物如
是則物之者葉者少矣君詩以温李為師故工惟工
故少少非詩病也冩物易生物難耳余方有公事
而君之歸甚遽尚有欲言者且止
　　　仲弟詩
昔梅聖俞日課一詩余為方孚若作行状其家以陸
放翁手錄詩稿一卷潤筆題其前云七月十一日至
九月二十九日計七十八日得詩百首陸之日課尤
勤於梅二公豈貪多哉藝之熟者必精理勢然也
無競弟手作千詩而好之未幾繹其言咀其味以質
勝綺以雅絀哇以静治躁髙處徃徃無蹊徑可尋不
繩削而自合可謂至精至熟者矣余少亦酷嗜後廢
不為且二十年悲夫同奕也而不勝其偶焉有百戦
百勝焉同射也而不至於彀焉有百發百中焉余日
衰日惰不勝其耦不至於彀也久矣弟其益勉之使
世之同業者皆相推伏曰奕秋通國之善奕又曰天
下之射惟羿愈巳余雖憊甚其憑軾寓目皷旗助躁
不亦平生之一快哉
　　　单父趙氏事實　為趙小坡而作
趙氏自僖質公以重厚輔先朝康廬二牧以忠赤死
敵難其家繇单父僑臨川繇天聖至嘉熈更二百年
傳七世而偉人名士層出迭起約而在下者泊然自
守有理義之樂逹而居上者侃然正色以名節自任
南北有離合而門風如一日仕止有顯晦而家法無
二軌懿乎哉盖立家難承家尤難西平有子非有子
也能濟羙也郄鍳無孫非無孫也不能傳忠也權臯
以徳輿著甄濟以逢顯謩忠唐史臣喜風烈之似或
附曹先儒發嗣守之歎豈非繼志述事象賢亢宗以
大節不以它羙歟傳曰殁而不休趙氏之先正有焉
詩曰是以似之趙氏之後裔有焉
　　　梅谷集
余昔爲建陽令友人方徳潤以書稱崇安范君之賢
余爲賦梅谷詞後十餘年識范君于樵州始見所謂
梅谷集者夫梅天下之清物也在人品中惟伯夷可
比西湖處士亦其亞焉世人皆欲與梅爲友竊意梅
之爲性取友必端非其人而强納交梅将以爲浼已
也余與德潤方爲逐客而范君尚諄諄求余語不已
其嗜好之異如此庻幾可與梅爲友者耶
　　　黄慥詩
詩比他文最難工非功専氣全者不能名家余觀他
人詩及以身騐之良然頃逰江淮幕府年壯氣盛建
業又有六朝陳迹詩料滿目而余方為書檄所困留
一年閲十月得詩僅有二十餘首及出幕奉南嶽祠
未兩考得詩三百非必技進身閑而功專爾俄復起
家涉世事之觸發於心詩之積蓄於腹者愈多然已
避謗持戒余十年間一句一字不敢出吻非曰才盡
膽薄而氣索矣子實詩多在淮蜀時所作時邊事
益急子實内筦嚴君機宻外参主公計謀乃有餘力
及此事固已竒矣出蜀未幾横遭口語子實一不懲
艾益放於詩機軸老成音節頓挫處煩碎而功專經
憂患而氣全豈非名公之才子吾輩之畏友者歟
　　　黄慥文卷
始余為玉牒所主簿今禮部游尚書為卿暇日為余
言侍郎黄公鎮蜀既經畫其大者而應酬羣碎動中
機會所與四路監司帥守下至羣縣鎮守戎小官書
疏奨勵督勉隨物賦形隻字半簡人争藏去為寳徃
徃皆出内幕手由是子實俊聲滿于坤維後余攝吏
部郎故樞宻魏公方兼領天官每喜稱子實與㳺公
無異余友與侍郎公同幕識子實少時不知别後精
進如此嘉熈丁酉始得子實四六一帙讀之多乎
哉如大賈居貨無窘急之態如名醫蓄藥有倉卒之
備閎放鉅麗竒出不窮使之草露布裁詔書於公異
封敖之流當退避三舍矣蜀士談子實毁譽多失其
真惟魏游二公之言最有可信
　　　王元度詩
詩貴輕清惡重濁王君詩如人鍊形跳出頂門絶天
下之輕如人絶粒不食烟火極天下之清殆欲遺萬
事而求其内離一世而立於獨矣雖然古詩如人倫
刑政之大鳥獸草木之㣲莫不該備非必遺事也考槃
於君小弁於親惓惓而不忍舍非必離世也君為梅
溪先生諸孫門户傳付之重家庭責望之厚方當出
而鳴國家之盛焉烏得為是徃而不返者哉他日寄
我以續集當别為君下語
　　　劉叔安感秋八詞
長短句昉於唐盛於本朝余嘗評之耆卿有教坊丁
大使意態美成頗偷古句温李諸人困于撏撦近歲
放翁稼軒一掃纖艶不事斧鑿髙則髙矣但時時掉
書袋要是一癖叔安劉君落筆妙天下間為樂府麗
不至䙝新不犯陳借花卉以發騷人墨客之豪託閨
怨以寓放臣逐子之感周栁辛陸之能事庻乎其兼
之矣然詞家有長腔有短闋坡公戚氏等作以長而
工也唐人憶秦娥之詞曰西風殘照漢家陵闕清平
樂之詞曰夜常留半被待君䰟夢歸来以短而工
也余見叔安之似坡公者矣未見其似唐人者叔安
當為余盡發秘藏毋若李衛公兵法妙處不以教人
也
　　　二李易説
李君昆仲以擬進易觧示余昔夫子五十而學易二
君年甚少有科舉之累廼能用功於易為之義疏豈
非所謂後生可畏者歟余聞先賢著書百世以俟聖
人而不惑史記初成亦自言藏之名山盖書以善而
傳不以進而傳也二君其益懋所學珍閟此書他日
朝廷命有司給筆禮遣掌故傳受出之未晚
後村先生大全集卷之九十九
後村先生大全集卷之一百
　題䟦
　　　傅自得文卷
日余出守宜春行盱撫亂石中盛寒大雪人跡既絶
鳥影亦稀有一士獨載贄追余問其姓名南城傅生
自得也踐雪淖行二百餘里矣余竊恠生求余之急
如此豈有謁哉坐而叩之無他説袖文一卷靳余商
榷而已余忍笑曰甚哉生之迂也然絶竒其人又竒
其文後余斥居田里世所僇笑以為狂人戸外無屨
几案上無故舊書生復勤勤寄聲其求余之急猶前
後村先生大全集卷之一百
　題䟦
　　　傅自得文卷
日余出守宜春行盱撫亂石中盛寒大雪人跡既絶
鳥影亦稀有一士獨載贄追余問其姓名南城傅生
自得也踐雪淖行二百餘里矣余竊恠生求余之急
如此豈有謁哉坐而叩之無他説袖文一卷靳余商
榷而已余忍笑曰甚哉生之迂也然絶竒其人又竒
其文後余斥居田里世所僇笑以為狂人戸外無屨
几案上無故舊書生復勤勤寄聲其求余之急猶前
日也生之迂不愈甚乎夫人皆爲文文不能皆竒由
俗學窒之俗慮汩之耳迂則不俗不俗則竒非極天
下之迂不能極天下之竒生其懋焉或曰今人之文
主於適用不主於竒何也曰非惡夫竒也惡夫迂也
迂者去富貴利逹常逺而去淡泊枯槁常近也生其
擇焉生族父泳之余友也故生諸文皆有泳之之風
泳之不可復見因書以貽生善爲之汝伯不死矣
　　　林去華省題詩
古詩有以一句擅名者池塘生春草黄花如散金之
類是也有以一聯擅名者㣲雲淡河漢疎雨滴梧桐
斷橋荒蘚合空院落花深之類是也有以結句擅名
者曲終人不見江上數峯青何慙刺客傳不著報讐
名之類是也盖一篇之内不能皆工僅得十字焉十
字又不能皆工僅得五字焉至扵一篇皆工不多得
也雖郎士元錢起所作皆然林君去華省題詩二百
首多乎哉然多非難也多而工難也或曰去華他文
皆工奈何獨以五言六韻行世乎余曰去華六館名
士使其早逹去而賡栢梁黄鵠之歌和薫風㣲涼之
句久矣是體也惟其老於頓挫故多惟其久於鍜鍊
故工雖以此行世可也昔楊無咎𥙷之江南高士試
南宫以八陣圖為題補之警聯云陳迹千年在斯人
萬古無同案之士用之擢上第補之汔不偶詩雖工
有命存焉去華勉之安知暗中無摸索曹劉沈謝者
　　　吕炎樂府
樂府李賀最工張籍王建輩皆出其下然全集不
過一小册世傳賀中表有妬賀才名者投其集溷中故傳於
世者極少余竊意不然天地間尤物且不多得況佳句
乎使賀集不遭投溷之厄必不能一一如今所傳本
之精善疑賀手自詮擇者耳余㓜而學之老矣無一
字近傍焉因止不復為建陽吕君炎示余樂府三
十首幾富於賀集矣余甚駭之夫開拓使之多余之
駭巳如此若斂縮使之少其駭余特未已也君尚勉
之
　　　安溪縣義役規約
役法更君實介甫一番争辯講之無餘藴矣今天下
皆行熈豊條貫獨海外四州猶用元祐之舊民亦便
之豈差募君有利害耶義役法後出最善余宰建陽
境内都九十七耆一百八義役居四之一它不能皆
然亦有始於義而終於訟者内某鄉某都率數歲闕
役入郡守丞與常平使者迭差不能定復下之縣余
鈎攷隐匿参酌律令定其當差而猶不受令則為之
喟然判其牘曰使人情畏役如此為官吏者可以自
反矣稍久邑人頗相乎徃徃有踵縣門求給米記者
詰之曰何前慠而後順耶則巽謝曰自明府下車吾
輩不識追胥也引判少也誅求絶也檢騐無大費也
吾願及明府未去受役焉扵是向之不能定者皆定
雖竊自喜然汔余去不能使一邑皆為義役亦復自
愧安溪邑小民貧百錢之産不免於役常以四户充
一歲限滿而貲破矣故安溪之民尤畏役㑹朝家修
義役法太守侍郎趙公下之屬邑明府趙侯崇栗始
創義規十八都十六里相勸從之寓公余使君首助
以田從而助糓者四千斛民爭受獄訟源永息惻隱
發於寸心仁遜興於一國三君子可謂賢也巳初侍
郎公赴鎮余為言明府佳士有志於為善者然猶未
知其材敏如是蓋余三年不克為者明府年歲之頃
談笑為之其可敬也夫抑亦可愧也夫
　　　表弟方遇詩
南昌徐君徳夫為方遇時父作詩評其論甚髙蓋今
之為詩者尚語而徳夫尚志尚巧而徳夫尚拙矣徳
夫之論攷時父之詩徃徃意勝於語拙多於巧時父
可謂善為詩而徳夫可謂善評詩矣抑余願有獻
焉世所以寳貴古器物者非直以其古也余嘗見人
家藏盤匜鼎洗之屬凡出於周漢以前者其質甚輕
其範鑄極精其欵識極高簡其模擬物象殆㡬類神鬼
所為此其所以為貴也苟質範無取欵識不合徒取
其風日剥裂苔蘚模糊者而寳貴之是土鼓瓦釜得
與清廟鐘皷並陳也時父勉之使語意俱到巧拙相
参它日必為大作者而不為小家數矣時父余表
弟也初見於臨川余年十七時父十四後見於福唐
於臨安於莆每見顔髮益蒼老時父猶未脱塲屋余
仕亦連蹇方乘傳遵海而南老兄弟臨别握手商論
間宜各有以康窮之而蘇困阨者今通夕参語乃是
一段冷淡生活然則予二人之窮非不幸也
　　　趙司令(楷)詩卷
昔曹氏父子以翰墨稱雄於建安黄初之間孟徳之
詩曰周公吐哺天下歸心是以周公自擬也子建之
詩曰願我賢主人克符周公業是以周公擬其父也
夫德義不足而直以雄心霸氣陵踐一世誰其聼之
司令趙侯席旗裳鐘鼎之銘而自牧如寠人子示余
詩卷用事屬辭欲追昔人方其隆盛烜赫於功名之
際謙謙不敢當及其遷徙流落於君親之義惓惓不
忍忘余聞湖湘之士皆嘗聞五峰南軒之遺風緒論
意侯所學盖有在於詩之外者侯其勉之
　　　趙司令楷沙市辨誣
昔人云三世爲將道家所忌爲其多殺也余謂不然
不有所殺不能有所活太公封營丘子孫與周相終
始郭汾陽百戰門户貴盛家屬三千口豈非救民於
水火再造唐室所全活者衆歟司令趙侯示余沙市
辨誣之書余竊以爲古者不以一青廢士侯方盛年
它日秉旄授鉞先謀後戦所殺者少所活者多雖世
世為將可也何三代之忌哉新善可記則前誣不必
辨矣
　　　董明府叔宏溪庄圖詠
余所居門前隙地極目尤庳濕沙礫艸林聚焉故老
相傳云金鳳池舊址也由池而北至官道地稍髙是
為後村余少時欲疏鑿其庳者復池之舊而培築其
髙者為書堂復齋陳公為書金鳳池三字北山陳公
為書後村精舍四字楷篆極妙藏之篋中久矣然其
地屬數家不可合余官不遂至端平丙申始地合余
遂於朝始役三百夫而池成始揭復齋舊扁會除表
守心謂書堂可成至郡數月前坐論事斥歸不能揷
一椽施一钁北山所書之扁蛛網蟲蝕之矣二陳公
墓木巳拱余亦老未知書堂成在何日嗟夫若余
所謂池與書堂在貴家視之猶盆池馬廐耳而余周
旋斯世三十餘年常有是心而無是力故毎見人家
園囿池館則徤羡之永福明府董君叔宏示余溪庒
圖詠凡余心所欲為而不能為者皆在明府圖詠中
矣力足以充其心一可羡也景物足以稱其池館二
可羡也賦詠足以冩其景物三可羡也因書其事附
於兩侍郎親筆之後
　　　唐察院文藁
所貴乎士大夫者學問也操守也議論也王金陵捨
周孔而談管商是素學可改也林希邢恕始賢終佞
是素守可改也蔡嶷以魏徵方了翁晚欲殺之以滅
口張商英以周公方馬吕後建追貶之議是素論可
改也悲夫内無定見外無定力利欲之所誘怵世故
之所驅使有亟改者有漸改者有終身屢改而未巳
者余行天下見此多矣御史唐公論著若干卷平生
单辭隻字粗言細語備焉它人扄鐍覆藏不可示子
孫者公悉錄以傳後曰策論曰師友問答曰奏議曰
賦詠曰記序曰書疏自太學生至於御史自吳尉至
為方伯連率一學問也一操守也一議論也余少從
公逰凡公一話一言昔親炙於三十年之前今扣撃
於三十年之後如律令如符劵未嘗少差前輩謂龔
彦和為玉界尺余於公亦云
　　　唐察院判案
自義理之學興士大夫研深尋㣲之功不愧先儒然
施之政事其合者寡矣夫理精事粗能其精者顧不
能其粗者何歟是殆以雅流自居而不屑俗事耳御
史唐公則不然方其與朋友講學也一字之差一義
之疑及復論辯絫數千言及其爲百姓决訟也察見
情偽出入條令嚚訟之人皆駭伏舞文之吏不䏻變
可謂本末具舉精粗無間者矣昔歐公累歴大府尹
開封皆有治聲基於令陵夷閲舊牘之時唐公漕江
左帥南海見謂吏師兆於尉吳門與常平使者争競
之日舊牘且閲况生事乎使者不能脅况豪右乎不
卑小官所以宜髙位也不鄙俗事所以宜雅道也卷
中如妾母得主財如貨鬻母共業湏同藉人僉圖乃
成劵余白首州縣之所未􁅳覧之喟然歎曰仕者當
冩一通置之於座右
　　　許介之詩卷
本朝起遺逸之士惟种放常秩徑拜臺諫侍從河南
監司薦邵康節僅除頴州推官張樂全歐陽公薦老泉
止得霸州文安縣主簿雖曰愛惜名器然尺度
亦已太嚴矣端嘉以來中外多故天子稍越拘攣㧞
士余所識如江西曽無疑金華杜叔髙九華葉子真
衡陽許介之相繼聘召無疑叔髙入館子真介之但
為諸侯客是數君子偕老於文學而介之尤磊落尚
竒節有南渡右丞之風昔黏罕長驅舉國退避獨右
丞相與李伯紀丞相慨然欲當其鋒天下至今悲其
壯志今狄難日深左袵之憂近在目睫荆湖遂為次
邉介之既謀元帥軍士當合故楚之竒材劍客被髮
纓冠而圖之上以保城郭封疆下以為鄉井顧方築
堂聚徒講學纂言若處安平無事之世豈其外示閒
暇内有規畫人所不知耶抑才大位卑姑自妨於翰
墨耶國家之待介之雖不及种常二處士然比邵蘇
蓋優之矣介之其益以忠義自勉它日功成需人作
凱歌露布僕雖老矣尚堪執筆
　　　文章正宗
西山先生真文忠公遺書曰西山讀書説曰諸老集
略者綱目常篇帙多其間或未脱藁曰文章正宗
者最為全書既成以受湯巾仲能漢伯紀某與焉晚
使嶺外與常平使者李鑑汝明協力鋟梓以淑後學
是書行選粹而下皆可束之髙閣猶恨南中無監書
而二湯在逺不及精校也
　　　趙明翁詩藁
昔孤山居士有摘句圖盖自擇其生平警句行扵世
嘉熈戊戌余嘗為明翁序詩後四年明翁更示近作
乃録集中警句於後五言云風霜先遠客天地獨扁
舟似老杜巧須出大造清欲與秋爭似孟郊山寒梅
意峭林茂鳥聲深似張祐笠戴天童雨鞋穿雪竇秋
似劉夢得鳥殘桃見核蟲蠧葉留痕似林逋七言多
景樓云江連淮海東南勝山出金焦左右青岳陽樓
云左右江湖同浩蕩東西日月逓沉浮似許渾徑有
泉流安得暑亭因風掃自無塵鋤草就平眠鹿地芟
松勿損挂猿枝似張籍王建墨湧清池聚科斗雪明
碧嶂過舂鉏殆天然着色畫水田白鷺夏木黄鸝之
句無以加也余與明翁皆嗜詩者然明翁失臺郎
而歸其詩愈竒余銜使指而出不復有一字半句
閒忙之效如此因讀明翁絶句有云留取葡萄浮
大白肯將容易博涼州歎其高標卓識為之爽然自
失嗟夫余衰矣憊矣俗甚矣不足與明翁上下其論
矣㑹當箋丹悃於公朝返初服於後村澡淪塵襟抽
發滯思庻幾有以答明翁之貺
　　　泉州歲賜宗室度牒　聖㫖䟦語代西山作
恭惟　陛下嗣服以來明目逹聪四方利病皆得
條奏(臣)所領州實宗正分治之所先朝歲賜祠牒以
助廪稍後不復賜顓責之令民力殚而根本不暇恤
吏才竭而智巧無所施宗室俸為之也(臣)愚謹上其
事尚書請復歲賜以紓泉民詔與其半其年上始親
政復可前奏歲賜百牒如紹興故事七宫數千口之
聚莫不歡呼抃舞稽首北闕祝聖人夀又以知始
刓不予柄(臣)之為今應如響英主之斷甚盛舉也自
頃外郎属籍日増禄賜不貲劵旁人積議者病之或
以為濫矣書曰九族既睦美其均也詩曰則百斯男
賛其盛也昔也羙其均而賛其盛今也議其濫而病
其多乎夫廪禄供億有司之小費本支蕃衍國家之
大慶陛下叡明洞照必有見於此矣(臣)叨恩假手敬
刻聖㫖於石以示萬世
　　　鄭樞密與族子仲度詩
凡人矯飾於外無所不至惟閨門親族之間可以觀
真情焉昔陶威公之母遺其子書曰汝為吏以官物
餉吾非惟不益反増吾憂教以亷也淵明遣一力助
其子曰此亦人子可善遇之勉以恕也觀樞相鄭公
送其族子雩都明府詩始於律己終於愛民可謂賢
父兄矣明府能佩服此言勿至失墜可謂佳子弟矣
　　　嚴某和坡詩
自歐公有放子出一頭之論至今二百年無敢以文
字敵坡公者豈真不可敵耶徃徃為盛名所壓望風
屈膝爾三山嚴君盡和坡詩不少謙下其真可敵者
耶孟子曰舍豈能為必勝哉能無懼而已矣竊意嚴
君之才氣亦然
　　　陳教授杜詩補註
杜氏左傳李氏文選顔氏班史趙氏杜詩㡬於無可
恨矣然一説孤行百家盡掃則世俗隨聲接響之過
善觀書者不然郡博士陳君禹錫示余杜詩補註单
字半句必穿穴其所本又善原杜詩之意趙註未善
不苟同矣舊註已善不輕廢也第詩人之意或一時
感觸或信筆漫興世代既逺雲過電滅不容追詰若
字字引出處句句箋意義殆類圖象㒺而雕虚空矣
予謂果欲律以經典裁以義理雖杜語意未安亦盍
商確况趙氏禹錫勉之毋為萬丈光𦦨所眩也
　　　贈楊醫
醫以多愈疾為良所愈尤多為尤良扁鵲傳僅載三
事太倉公傳二十二事華佗傳十六事就此諸事中
有立愈者焉有尅期而愈者焉有遂不愈者焉三醫
皆神人止為治可治者世醫乃云能治不可治者余
未之信也楊生自長溪来莆無醫以生為良病家
争遣輿馬輦錢帛迎致生不以醫道之行為喜而已
未聞長者之教為恨余空空無以教生願生益修方
多活人余當屢書不一書以俟傳方技者採焉雖然
前語三醫事殊未竟扁鵲以技髙為秦太醫令李
䤈所殺倉公或不為人活病病家怨之果中以法賴
少女緹縈捄免華佗恃能曹操累書呼不至斃操手
名盛而禍速術工而身危此亦生所當知也方紫㣲
欲為生痛下一劑余曰一劑未也宜併兩劑為一生
矍然起拜曰敬受教
　　　何伸詩
桓温位窮將相權震人主而孟嘉但目以老兵王述
亦曰兵何可與女王尼䕶軍府養馬卒尔胡母輔之
諸名士持羊酒就馬廐下與尼飲不見䕶軍而去盖
兵而佳士而不加兵也古人位置人物如此然
則何伸之詩其可以丘廢耶嘉熈戊戌中秋書付其
子謙
　　　益公親書艾軒神道碑後
平園晚作益自磨礪然散語終是洗滌詞料氣習不
盡惟艾軒誌銘極精簡嚴有古意今祠堂本乃復齋
陳公所書而平園真蹟藏外孫方之秦巖仲家巖仲
他日有佳石當併平園小楷刻之祠中
　　　趙公綱摘藳
尤溪二趙一出一處處者遯世無悶終其身不改琴
張曾晳之流也出者難進易退終其身不屈下恵少
連之所愧也余不及識二君長君之子阜為福清主
簿示余家集其言曠逹而切情閑淡而詣理縱不踰
矩者也戯不為虐者也自惜明士鮮不為詩酒所涴
劉阮敗徳嵇謝灾身禮法之士或羞稱之君獨為復
齋陳公所許豈非觴詠君之寓言而名教君之實踐
歟君既没少君所立尤髙主簿亦清苦有二君之風
　　　方寔孫樂府
看似尋常最竒崛成如容易却艱辛半山語也樂府
妙處要不出此二句世人極力模擬但見其尋常而
容易者未見其竒崛而艱辛者方君端仲年事富筆
力徤取古人難題軼事斵成數十百首激昂蹈厲流
出胸臆亦可謂之快士矣昔之名家惟張籍王建李
賀然唐人于籍云業文三十春於建云白頭王建在
以齒宿而工也賀母憂賀嘔出心肝以思苦而傳也
君他日益老蒼益刻苦語出驚人如半山所云則此
編目以别集可也
　　　方寔孫詠史詩
方君寔孫示余詠史詩一編連日春隂小忩尤闇余
目昏苦君字小不能徧閲信手開一葉見其詠卓氏
之什而有感焉盖文君之奔也王孫大怒及見其壻
乘駟馬髙車則又大喜坡公固嘗鄙之為暴富遷虜
矣今方君更引天使邀不　君王后事抑此揚彼其
綸尤捷嗚呼奔而為后猶得罪於父如此況若文君
之瑣瑣哉學者以此持身必為修士仕者以此事君
必為端人余謂君尚綸古人不必求竒但以此篇意
義為凖的則不中不逺矣然前輩詠史皆簡切可諷
味今累百言押十韻失之繁斵而小之乃喜
　　　南溪詩
故丞相餘干趙公當國天下所謂君子者皆聚本朝
共遊於門延於塾者亦皆一時之選南溪先生其人
也忠定諸子師焉家事咨焉先生當趙公盛時絶口
無自媒之言及趙公去事時變門下客類掃迹避禍
惟先生慷慨悲憤徃徃發於詩文同其憂患而不同
其富貴可謂特立獨行之士矣某先友林井伯亦
趙公客也每言先生雖終身隱約然刻意教子手鈔
慶歴四諫奏議授之子後貴顯是為給事公徧厯臺
院果如先生所期給事出帥番禺出詩一編示某曰
吾先人之作也某授歸熟讀竊以為先生詩兼衆體
歌行布置起結彷彿少陵明妃曲卒章致意於烏孫
二公主先生姫後宫嬪實前人所未發題山谷書范
滂傳借漢亊痛黨禍尤當時所難言古體若槁而澤
若質而綺秋花云挹香不盈懐餐英淡無味又云向
来紅與紫随流去如雲雖有故枝在花落何紛紛幽
閒㣲婉有無窮之味殆先生自况也唐律屬辭如諧
樂用事如破的一字不可易置其體清音堂云賦詩
纔刻畫語墜渺茫間削輩謂淵明不為詩冩其胸中之
妙云尔先生有焉某聞先生所著不一書方将從給
事公端拜求觀而被命出領解印之期甚廹傳業
之心不遂姑識所見所聞於先生詩卷之後先生名
簡字某番易人井伯丈名成季莆人艾軒猶子
　　　李監簿墓誌(用之之父)
真文忠公誌監簿李公之墓詳其書略他美惜公之
言未行而於公之子有望昔仲尼稱臧後之有後左
氏錄狐􁂪之教子此書法也亦心印也至端平初文
忠帥閩余參議幙御史公方需次績溪令應䛇上封
附驛置以聞余見其稿視監簿公嘉定所言有進無
退于是文忠之言始騐迄嘉熈中余與友人方徳潤
皆坐論事斥居田里每共讀邸吏所傳臺中章奏其
間有格言精論老謀碩畫雖不著姓余二人輙䏻辨
之曰必李御史之筆也問之果然扵是文忠之言益
騐夫江從嶓冡河出崑崙御史以監簿為父文忠為
師淵源所漸逺矣
　　　西山與李用之書
右西山先生與洞齋李公問答一卷當先生自禮侍
免歸也流言方譁後禍叵測道遇某尚書𬒳召謁之
其人辭以疾不出見某舍人先生故吏也入都不敢
由浦城迂涂取上饒而西且天子初無怒先生意其
所交游萬無連坐之理而人情過於避就如此洞齋
乃於是時從先生講學質疑執子弟禮後先生召㱕
亦不翕翕趨附方以格領縣令先生殄瘁宰木巳拱
門人或更名它師洞齋顧收拾其寸簡隻字如襲珠
璧彼貴則合賤則離死而遂背之者聞風宜少愧矣
　　　西山與邱宣義書
以先生數帖攷之邱府君可謂長者矣雙薦又能廣
乃祖之隂隲寳先賢之遺墨可謂長者子矣臞軒題
後八年甲辰冬至日
　　　林氏瑞雲山圖
嘘而施雲之常也慶雲非常也根而生木之常也不
根而木非常也非常者為瑞林氏子光世既合葬其
先夫人於滄溪瞻其麓有五色雲焉斸其土得薌山
焉余見其繪事質于里人而信識者以為林氏稱興
之符自君伯助祖舍人忤蔡太師不大用祖刪定抗
節死虜中百年門户不絶如縷興之者其在君乎君
才而文頓挫塲屋挾䇿於今樞宻趙公於淮相公喜
而客之邉事少寕公自西府還寓里追服親䘮君亦
歸窆之母余以知君賔主皆忠孝人也夫生養死
葬子道之常然有牽於世故而不克遂其情者有奪
于王事而不敢顧其私者自温嶠狄仁傑之流千載
而下莫湔此愧况其餘乎人能盡其常者而天畀之
以其非常者理也故自昔甘露靈芝之類多見於純
孝之邱墓而求忠臣於孝子之門林君其勉之
後村先生大全集卷之一百
後村先生大全集卷之一百丹一
　題䟦
　　　宋氏絶句詩
兩年前余選唐人及本朝七言絶句各得百篇五言
絶句亦如之今鋟行于泉於建陽於臨安元白絶句
最多白止取三二首元止取五言一首惟竇氏兄弟
曰羣曰牟曰鞏所作極少然皆可存夫合兩朝六七
百年間冥搜精擇僅四百首信矣絶句之難工也
王筠自謂其家七葉文章人人有集由今觀之集惡
乎在盖詩之傳傳以工不傳以多也金華宋吉甫祖
子孫三世八人所作詩何翅萬首或者止摘取其絶
句一百七十一篇行於世余謂竇氏之少足以勝王
氏之多它日宋氏于此篇必傳談者必曰後村眼毒
　　　趙忠定公朱文公與林井伯帖
某為童子時受教於先友井伯林丈初筮主靖安簿
辱授印焉卷中諸帖昔皆常見後三十餘年復從君
保陳君見之盖先友宰上之木已拱而其家亦益落
矣感今念昔不勝悲慨當乾淳間艾軒先生與忠定
相君同舘井伯丈以艾軒猶子為忠定上客所交皆
當世名人而於朱張吕三君子尤厚忠定帖雖家事
瑣碎亦謀焉文公帖如黨論之興大愚之貶衡陽之
薨皆當時大變故士大夫掩耳不敢聞者文公獨諄
諄然赴告於井伯丈一太學生未脱韋布而隱然任
世道之隆替受諸老之付囑可不謂賢矣哉初餘干
縣尹有憾於忠定謫命下祖昔人憾菜子元城故智
張皇特甚井伯丈適在吳中先馳礬書以報忠定賴
以自安嗚呼使遇良史筆之豈减於陳仲弓郭有
道耶昔太史公書傳楊揮蔡中郎書傳王粲韓吏部
文傳李漢不必其家子孫也君保其善藏之
　　　建陽馬楫菊譜
菊之名著於周官詠子詩騷植物中可方蘭桂人中
惟靈均淵明似之後漢胡廣貴夀偶然尔乃託菊水
以自神糞土之評萬古不磨烏焉非廣之辱菊之
辱也至忠獻韓公始省晚香之句膾炙人口近時番
禺崔公辭相印不拜自號菊坡俱為本朝佳語嗚呼
非二公之榮菊之榮也建陽馬君譜得百種各為之
詠其嗜好清絶可喜君未為人爵所縻林下趣専獲
與菊相周旋如此未知君它日官逹将為伯使乎抑
為韓為崔乎将以榮是菊乎抑以菊是辱乎君其
謹之勿使菊有遺憾亦幸
　　　艾軒繳新除殿中侍御史書黄奏藁
近歲詞頭積壓朝士有供職累月銜書猶帶新除者
惟一二緊官除書下舍人運筆如飛辭免下已詣閣
門受告徃徃借王言以納諂慶元初某人除正言鄧
舍人馹命詞末云㒺或弗良于言則有無彊之恤寓
訓誡之意焉某人勃然謂其挾命令以箱制臺諫當
時以鄧公為難今觀艾軒先生􁁂謝某殿中除目然
後知先生之為尤難也首引宋敏求􁁂李定事先生
此舉真可以繼宋公然宋公去蘇李二賢又以不奉
詔去艾軒去它舍人遂急奉行是淳熈士風有愧于
熈寕矣謝某不敢仇艾軒而某人敢怒鄧公是慶元
士風有愧於淳熈矣前輩益逺覧卷為之慨然巖仲
艾軒之外孫也它日勉㫋
　　　朱文公與陳丞相書
文公上受孝皇深知當時元老大臣多敬事公下
為天下學者師尊惟不為時相王魯公所喜或言因
按發唐台州而然夫為天下之宰當平其心顧以一
鄉人芥蒂胸中乎文公與陳福公帖云除書朝下章
劾夕聞者亦足以見其不容於時之大意盖曰主眷
曰人望曰公論至此皆不足恃而相權亦可畏矣若
夫上無人主之知次無元老大臣之助下無天下之
譽又值王魯公輩當軸秉鈞止有山林一路可入别
無它法林君善藏此帖非我輩人勿輕出
　　　柯豈文詩
觀人言語可以騐其通塞郊島詩極天下之工亦極
天下之窮方其苦吟也有先得上句經年始足下句
者有斷數鬚而下一字者做成此一種文字其人雖
欲不窮不可得也元白變其體求以諧俗茗坊酒壚
徃徃傳送詩稍濫觴矣然元至宰相白亦侍從余所
謂通塞之騐非耶抱甕翁盖嘉㤗開禧間大詩人集
中竒古刻深者本色人讀十過方解然生有高名殁
不沾寸禄詩雖工何為者豈文頗趨平易務使人易
曉或謂其與乃翁機軸相反余曰士一身之通塞六
親之休戚繋焉使人人學郊島則詩人之家皆當咽
於陵之李而食首陽之薇矣孔子曰辭逹而已矣豈
惟辭哉余既哀抱甕翁之窮又将賀豈文之逹矣
　　　宋吉甫和陶詩
和陶自二蘇公始然士之生世鮮不以榮辱得䘮撓
敗其天真者淵明一生惟在彭澤八十餘日渉世故
餘皆髙枕北窓之日無榮烏乎辱無得烏乎䘮此其
所以為絶倡而寡和也二蘇公則不然方其得意也
為執政為侍從及其失意也至下獄過嶺晚更憂患
始有和陶之作二公雖惓惓於淵明未知淵明果印
可否金華宋吉甫在其兄弟中天姿尤近道自少至
老不出閭巷不干公卿有久幽不改之操末論其詩
若其人固可以和陶矣况讀之終卷寄妙指于篇中
寓高情于筆下其詩亦不可及歟
　　　卓君景福臨淳化集帖
自蔡公遷居里中書遂絶近歲二陳出焉崇清宜大
字愈大愈竒復齋字可至二三尺而小楷行草端勁
秀麗在崇清上寸紙流落人争寳藏至今後生輩結
字運筆十人中九作復齋體然復齋本學歐陽後謂
余曰少時實師九成宫記今五六十矣當向上作功
夫豈必尚寄率更籬下也耶所䟦卓君臨淳化集帖
凡一百十有五字老氣森嚴殆欲掃去歐虞禇薛而
自為一家者卓君盖其中表親授筆法今亦以能書
名聞之奕家弟子必髙師一著豈惟奕哉逸少衛夫
人弟子也􁂪過其師太令逸少子也與父齊名卓君
勉㫋復齋可作必有咄咄逼人之歎矣
　　　王實齋送林叢桂序
漢有孝亷科最近古于時郡國不興亷不興孝者有
罸其求之勤如此始也得王吉鮑宣之流其後濫觴
及于孟徳仲謀矣然必矯揉乃可得譽必考察乃可
克副唐以後諸科皆廢雖有曾閔不過旌門閭饋酒
餼而已若夷與跖則流為一區無所别異惟進士
一科尤為世所貴重局能操筆不必矯揉無事考察
立取顯羙林君孟芳甫冠擢第不以當世共貴重為
喜而以前輩之語一不幸為憂請益于實齋王公公
勉以孝亷二字孟芳歸以示余余曰此子思子所謂
夫婦之愚可行而聖人有所不能行者也士不致力
于其平且實而鶩志于其髙且虚者横渠所謂其自
誣也誣人也夫孝自事親而移於君廉自簞食豆羹
而逹于千乘之國實齋既發明其大端余又為作義
疏孟芳勉之它日有進徳之譽則實齋獲知人之名
矣
　　　李敏膚行卷
徃年有求小篆于山北陳公者公曰吾老盍脱籍矣
有余伯咎筆法極高請紀克當行今李君敏膚求詩
于余嗟夫余之脱籍久矣江湖間新詩人甚多不止
一余伯咎欲余紀将不勝其紀也姑書此以謝李君
　　　先君與貴溪耿氏書後
余從父麟臺公宰貴溪仁民而好士士之秀異者莫
不登宓賤之臺至言游之室焉耿君諱夀之其一也
先君與從父尤相友愛從父所敬先君亦敬其終身
從父後入館言者指其偽學及趙忠定公黨人急擠
去年不登五十先君仕差顯亦不登六十自二父下
世吾家無耿氏書問四十年矣晚使江東耿之孫廷
龍遺先君書一軸示余内一帖云夤縁羣從定交文
字又一帖云家弟不㤹恨不得相屬一慟皆為從父
發也嗟夫前輩益逺惟善可以燾後惟學可以亢宗
余于二父無能為役矣耿氏奕世忠義繇河南僑江
表百餘年間顯官中㣲而秀士迭起廷龍嘗貢于鄉
方勇扵善而力於學興之者其君乎徳輿臯之子也
群彧寔淑之孫也
　　　御製二銘䟦
臣恭惟　皇帝陛下躬聖徳膺駿命新治化飭法度
乃正元日渙發王言奎璧之光爛然下燭簿海内外
有目咸覩謂我　祖宗以仁立國以禮義亷恥待士
大夫而有位者或淫于刑或冐于賄爰作二銘以儆
以訓聖謨洋洋萬喙傳誦與章聖御製之七條熈陵
戒石之十六字馬圗龜畫相為表裏傳千萬世永為
臣軌臣既以宸翰刻石置之所事朝夕覧觀如對威
嚴因念待罪臬事甫一歲奉行赦宥者一疎决者二
减降者三皆謹刑也戒之以建隆乾道舊法禄之以
新禇命䑓臣監司糾其不悛者皆訓廉也陛下之于
吏民可謂仁至而義盡矣有君如此其忍負之臣雖
愚劣願以身率孟子曰無惻隱之心非人也無羞惡
之心非人也自今以始有益于此違君父之明詔犯
聖賢之格言亡其四端者也人而異類者也窮竒饕
餮之流不可訓誨話言者也(臣)職在澄察請以詔書
從事
　　　樂平吳燊書説
諸經古注尤髙簡理切而事信辭約而意明或一章
累數十百言止費二三字體帖出来毛鄭王何諸
人皆然盖經繁於注未有注繁於經者至唐諸經各
立正義如書合二十四家為一編亦太繁矣樂平吳
君與權所著書解卷帙三倍正義後受説於獻肅柴
公稍歛縮之猶數十萬言世儒每獲是古非今博而
寡要之議君以今凖昔由博及約其于君徳治道之
汙隆天命人心之去留中國夷狄之盛衰君子小人
之消長離合上起逐古下逮本朝探端觸類舉此明
彼汗簡所載網羅畧盡近世信書之篤説書之辯未
有及君者即河汾東萊復出不能廢也昔桓榮以書
致身師傳子孫咸列公侯至陳車馬于庭以為稽古
之力君之學勤于榮而上春官輙不售方以累學恩
奉大對兹所謂命者耶雖然讀其書故是金華殿中
語也先朝林瑀徐復皆以布衣講迩英君未遇有
力者推挽耳曩者晦静湯公為余言君經術鄉行晦
静有重名于時使在人主左右必且進君于朝不幸
淪没遂成遺憾然此為君身窮逹計耳若君之書固
不以晦静之在亡為輕重也詩不云乎愛莫助之姑
題卷末以識余愧
　　　贈上繞日者吕丙
余不通筭學聞人説隂陽運限干支之類漫不省為
何物語于世之談天者尤不能辨其工拙中否故挾
此技訪余者實少上饒吕君一日遺亡友湯晦静詩
相過因晦静遺言知君又嘗為楳埜徐公所賞湯徐
皆古遺直其有取于君必以其有山林朴野之氣如
吕毉山人之流而君談余命乃若姑順適余意者此
余所以疑而不敢信拒而不敢受也昔鍾毓令管輅
筮以生年月日皆合大驚曰死以付天不以付君因
不復筮魏元忠問相于張憬藏不答大怒曰富貴属
蒼蒼何豫君事鍾貪生者也魏未忘情者也余年耳
順視世榮利無一可忻君言禍余未必驚且怒君言
福余豈必喜哉姑書此附於晦静詩後
　　　汪薦文卷
余覧近人之作常恨其詞繁而意少黟士汪君示余
行卷篇篇有意如吳孫子斬二姫為防㣲頂籍為漢
歐民功髙蕭張單于以閼氏餌柬胡智在婁敬之先
庻乎今昔人所未道者然昔人辭意俱到乃至兒童
婦女皆記念上日君詩未為人傳誦者豈非雖有此
意而詞未足以發之歟則修詞之功何可少哉卷中
五言云秋風駝卧棘春雨燕巢林感時傷亊有足慨
悲七言云十八九常如意少百千億任化身多極妥
帖排奡之力演雅六言云布榖不稼不穡巧婦無褐
無衣提壺不可挹酒絡緯匪来貿絲又云螺蠃垚舜
父子鴻雁魯衛弟兄鬦蟻滕薛争長狎鷗晋鄭尋
盟誠齋自作也何擬之何少陵云語不驚人死不休
山谷云自鑄偉詞君以之不更加精思前無古人矣
今人不足言也
　　　裘元量司直詩
辛未壬申間予仕南昌獲交二李君國録字茂欽後
以死守蘄州者司直字敬子世所謂宏齋先生者裘
君字元量継来幕府其標致髙勝有顔氏之臞龔生
之潔終于大理司直竹齋是也後三十六年其猶子
南康理椽應材携竹齋遺墨古律詩三首又其季元
齡手錄四十二首示余其言若近而逮若淡而深近
而淡者可䏻逺而深者不可能也君為人自貴重恥
表襮惟詩亦然追懐遊昔耆老存者百無一二而余
亦老矣世知竹齋者多而見其詩者絶少理掾盍鋟
諸梓與同志共之
　　　宋自逹梅谷序
建安士人范君自號梅谷二十年前余嘗為賦詞後
又為作䟦為晚識金華宋君居于洪之西山亦自號
梅谷范宋競谷千載而下遂與王謝争墩作對矣然
宋無范之貲力范無宋之才思范有游勉之方徳潤
諸名人為之着語宋僅寳藏臨川曽景建一序而已
已按寳慶丁亥景建以詩禍謫舂陵不以其身南行
萬里為戚方且惓惓然憂宋君營栖之無力尤可悲
也余厚宋之諸昆亦厚景建感今念昔覧卷慨然宋
君名士逹字徳甫
　　　宋士逹詩
金華宋氏有丈夫子六人僑居豫章余皆少時皆識
之謙甫尤知名八龍之絶少五虎之最怒者及来
江東又識徳甫示余詩一卷盖謙甫之群從弟年少
於謙甫而筆力咄咄逼之矣自昔以一家兄弟致盛
名其殿後者必愈偉晋有少陸南朝有小謝唐有少
杜它日君家景文公亦號少宋君之𬒳襟當之勿讓
　　　程垣詩卷
者杜牧罪某人不合稱處士其説以為下有處士乃
上之恥處士之名自尊也謗國也徽士程君自號逸
士将無爲牧輩嘲侮乎然古氏記古逸民僅得七人
如沮溺荷篠之流皆存其言論于諸弟子中說􁇀雕
開與曾點曷嘗以隐居爲非乎然則君雖稱逸士可
也余得君詩七卷讀之竊知君喜姚合所編極
元集而自方賈島余謂姚賈縛律俱䇹邊幅君所作
稍抑揚開闔竆變態現老恠絶不似姚賈未知與任
華盧仝何如耳華與李杜游仝客于昌黎文公之門
故有竒崛氣骨意君詩實本任盧而陽諱之否則殆
兵家所謂暗合孫呉者異日見君當請問之
休寕葉君橐其文甲乙藁者六十四卷請余評之予
讀之曰多乎哉覺君之鋒頴意氣如孫伯符下江東
之兵如張雷出匣之劍如胥江初三十八之潮有剽
甚不可當沛然不可遏之勢不惟人望而畏雖君亦
自以為斯世莫己敵者君尤豪於詩編帙㡬侔杜蘇
然予觀古人名世之作或以一字而傅梁鴻之噫是
也或以二字三字而傳元道州之欵乃魯于山之于
蒍于是也推而至于三百篇亦然豈惟詩哉君學本
周張以余觀之周子所著一為張子二銘而已君它
日觀窓前之春艸撖座上之虎皮深養而謹出之則
六十四卷之中必有所去取矣
　　　日者許澄之
横渠大儒也喜論命了翁遺直也嘗與日者語亡友
晦静湯君學問節宜人也其贈許子之言衛道甚嚴
然不能不惓惓于許子之流盖精誼不减於横渠而
樂易殆過于了翁矣卷中多吾故人如子文侍郎貫
卿考功皆為著語亦足以見許子之術有以動人否
則賈誼宋忠輩人安肯過問之乎
　　東園方氏帖
　　　蔡端明茶録
茶錄余凢見數本此本與臨真草千文唐太宗哀册
頃屢同方孚若借觀主者出于袖中卷舒纔畢急䄂
之去其秘惜之如此後三十年乃為方君所得始君
之求之也不得不止及既得之也則又大喜巾襲扄鐍
若恐有負之而走者噫君可謂好之篤者矣余聞異
書名蹟天所靳固人欲以區區智力擅為已有自昔
及今未有能久者蔡邕藏論衡于悵辯才棲禊帖于
梁皆為人盗去是猶曰匹夫不足于力耳虬鬚帝絶
重鍾王筆迹貯以玉匣石函入陵中後為温韜所發
諸帖遂傳人間甘露宰相損厚賄或官爵鉤取名書
畫鑿垣納之禍作爲人剔取奩軸金玉而棄書畫于
路此一主一相以天下之力而不能守而世之篤好
必取者尚有以爲可傳萬子孫而不失幾于惑矣或
曰守之有道歟余曰惟得之無愧者差庻幾昭陵諸
帖皆懸金帛而得惟禊序以譎取然賜蕭翼銀瓶一
金鏤瓶一碼碯碗一並實以珠内廐馬二第一區賜
辯才物三千段榖三千石固非虧價矣刼陵之厄殆
不可曉王廣津以搉茶致宰輔以權力如玩好
身與家且不䏻庇烏能庇書畫耶君有好古博雅之
名無巧偷豪奪之謗不但廣求以足所好又能積善
以永其傳然則雖久而不失之矣
　　　蔡端明臨真草千文
藝未有不習而工者右軍書禊帖至數十本智永臨
千文凡八百本辯才年八十餘日臨蘭亭數過忠惠
蔡公書法為本朝第一然二王帖真艸千文樂毅論
皆有臨本而千文尤為妙絶豈非備衆體然後能自
成一家歟
　　　蔡端明臨唐太宗哀册
文皇帝除亂致治功徳儘可形容使班馬秉此筆
必甚竒偉斯作稍似不稱然沙塲罄翦斗極咸覊狼
山入囿瀚渚歸池東旌若木西斾條支龍卿委贄鳥
服来儀亦佳語也今人恐不能道
　　　蔡端明三司日録
西川絹汾州石號州木植延州修槁枋解州塩荆
湖茶皆入思慮㣲而麥麫亦為經畫蔡公本以明節
翰墨著名而勤于吏職如此盖先朝擢才必貴實用
徃徃有翰林學士判省府然後輔政士大夫亦不肯
以清淡自髙如歐蔡皆䑓閣名臣及主計尹京有徤
吏所不能及近世喜吏事多為名勝不與號為名勝
者例不屑細務非委事于儇佞少年則受成雁鶩行
而已使見蔡公此帖必以為絮
　　　山谷書范滂傳
黨禍東都最惨唐次之本朝又次之固喬皆社稷臣
伏刑都市膺滂諸賢率身貫五木駢頸就僇所殺天
下賢俊數千人其幸而得免如陳寔申屠蟠之流僅
一二數使孟徳仲謀不生漢亦必亡唐末舉當世清
流盡投之濁河而國随之矣本朝黨論屢興事與漢
唐同而治亂與漢唐異盖列聖至仁至明静觀徐察
竦夷簡指富范為黨魁而昭陵随悟章蔡請斵君實
　叔棺族莘老而㤗陵不聪檜欲按誅趙元鎮等家族
上賴思陵保全侂誣盜忠定王禁道學因而廢錮名
勝茂陵一旦奮發雪忠定弛學禁而羣賢復用矣三
百餘年之間邪説終不能以勝正論小人終不得以
勝君子雖更陽九百六之會適以開一馬渡江之業
厯丙午丁未之厄晏然享太一臨吳之福有以也夫
予嘗為近世黨人有刀鋸之禍若本朝則烟瘴而已
然前世或自繋於獄或誼不獨生或以齊名李杜為
榮同于為善同于嫉惡同于舍生取義嗚呼盛矣哉
季世風俗不然随好惡而改化視勝負為向背首畔
大防者有之反噬安石者有之范忠宣諸子多賢尚
勸乃翁求出籍而斬熈萬叚恕亦不捄者皆是也此
風既成竊意未必樂范尹歐余同貶况甘與君厨俊
及同死矣乎豫章公遠竄不悔囚宜州樵樓上猶書
此傳無愧於孟博矣忠定子吏部孫尚書慶元初
闔門避謗絶口不自明尤賢于忠宣之家此世之
雍容立朝進無刀鋸之禍退無烟瘴之憂而不能自
彊于善者覧卷宜有愧色
　　　王元邃詩
元邃使君長余三歲三十年前相遇于衢嚴客舍中
示余詩卷于時筆力如雷奮蟄戸而出如風挾鵬翼
而上如河决宣房瓠子而下也歲月幾何予屡逐于
朝使君亦上還二千石印綬相視各六十餘鬚髪無
黒者意使君槖中詩且萬首矣一日餉予棗本略自
譜年每厯一官涉數歲僅存二三十首或止三數首
通不出一帙盖其掩抑光怪而趣味深遠黜落葩艶
而骨幹老蒼至于商今確右談經訂史精論深異義
絶異一世前人髙處未嘗摹擬亦不自知其合轍也
昔者周公惟作鴟鴞七月二詩夫子不自爲詩合王
朝列國千餘年風人之作刪取三百五篇其嚴如此
乃若人自爲集集之多者至數十倍于夫子所刪烏
乎詩之盛固詩之衰歟前輩謂有意而言意盡而言
止為天下至言試以此説觀近人之集類無意而言
者也意盡而言未止者也如使君所作則非有餘于
辭而不足于意矣惟少故精惟精故傳奚以多為哉
初使君少與長君以律賦齊名莆之作者皆在下風
長君早夭士林痛惜向来同𫀆子如徳潤方公諸人
多已貴顯使君方連蹇推遷三郡浩然無歎老嗟卑
之意其言論風㫖略發於詩使君王氏名太冲元邃
其字也長君名秉哲
後村先生大全集卷一百丹一
後村先生大全集卷之一百丹二
　題䟦
　　　聼蛙方氏帖
　　　東坡穎師聽琴水調及山谷帖
隱括他人之作當如漢王晨入信耳軍奪其旗鼓盖
其作畧氣魄固已陵暴之矣坡公此詞是也它人勉
强爲之氣盡力竭在此則指麾呼唤不来在彼則頡
頏偃蹇不受令勿作可矣但韓詩云濕衣淚滂滂坡
詞前云弹指淚縱横後云無淚與君傾或以爲複余
曰前句雍門之哭也後句昭文之不鼔也結也非複
也山谷帖雖止三行二十九字然爲人作墓誌必
咨問行状中事亦可見前輩直筆實錄之意可以爲
諛墓者之戒
　　　蔡端明帖
蔡公詩云荔枝纔似小青梅盖四月初作四月未有
荔枝所謂似小青梅者乃一種早荔名火山亦有佳
品熟以五月間人不以爲貴也又一帖借六典劉茂
才何人藏書乃富于蔡公耶騰本當作謄疑筆誤或
通用也
　　　又
蔡公没将二百年宅相子孫寳其遺墨雖寸紙隻字
亦補綴成帙如襲珠璧公之擇壻與之貽後皆亦不
可及矣世傳第五倫撾婦翁張延賞輕于壻惜其未
見此帙也
　　　朱文公與方耕道帖
吾里前輩方耕道来乾道二年擢第厯亊有廉直聲
受學朱張之門嘗從宣公辟為湖北帥属文公與
之書云既為辟客有見聞當密言又云當斟酌度量
有益而後言又云若一言不契即欲忿然引去則不
可文公性方峻與它人言多勉其剛烈激發而與耕
道言更欲其委曲和緩若耕道者可謂直諒之友矣
按宣公少從忠獻兵間所交皆大儒名卿相耕道晚
出一書生爾所見豈有超出宣公者哉然宣公懐必
竭事必咨不以耕道之卑而不即也耕道感激知己
遇事無隱或因杯酒輙發或欲搢笏顯誦不以宣公
之賢而不諫也昔孔明下教許州平㓜宰之参署韓
愈送河陽從事願處士無圖利于大夫長必求属以
自助属必盡忠于其長古之道也若夫長之賢未至
于宣公属之賢未至于耕道各宜錄文公遺墨一通
置之座右
予既䟦前一帖又讀别帖云聞所苦増進不勝驚憂
又云欲助醫藥而不可得今那五十子遺去嗚呼文
公之金伯夷之粟也前帖見耕道之直此帖見耕道
之廉遂併識之
　　　南軒與方耕道帖
聞元晦在閩與陳丞相甚欵不知此公近来議論趣
向如何此南軒與方耕道帖也是時丞相方起帥金
陵與歐公起帥太原時畧同前輩尤惜晚節南軒之
憂陳公猶韓公之憂歐公也及丞相過闕極論時事
故南軒别帖云陳公入對有忠切之言使人愈增巖
瞻之敬又云元晦冩寄劉樞遺奏讀之涕零嗚呼以
正獻忠肅二公平生所立如此而識者必要其終
而後定此聖賢所以臨深履薄至死而後已也夫
　　　南軒送方耕道詩
漢魏以後士大夫風流掃地人物于忠孝置不復論直
以權位相操持桓温謂孟嘉人不可無勢我乃能駕
馭卿野哉斯言又以景升大牛况袁宏欲殺以饗士
其去黄祖也㡬希南軒先生人物之宗望臨一時辟
一選人入幕其未至也望之不翅一日三秋于一尉
之去登樓餞飲賦詩惜别韓子不云乎死于執事之
門無悔也故南軒父子尤得天下士心忠獻之幕如
陳丞相劉寳學張安國王嘉叟查元章諸公皆為南
渡名臣南軒之客若游誠之方耕道之流官雖不遂
亦介潔自守終身不可屈槢嗚呼盛矣哉
　　　魯簡肅吳文肅宋次道帖
吳公大科宋公詞臣其翰墨不必更論魯公以强諫
直節名而詩律筆法精妙如此世所未知也此三帖
皆與忠惠蔡公者今在方君審權家初君曾大父宙
字子正為忠惠宅相多收蔡公與其交游帖雖寸紙
隻字不失勤于李漢矣君瑶藏之愈謹賢于王粲矣
盖為人子孫者為人外孫者法式自號聼蛙翁
　　　蘇翁二帖
二蘇草聖獨步本朝　裕陵絶重才翁書得子羙書
輙棄去書家謂才翁筆簡惟簡故妙聼蛙方氏所藏
二帖前一幅真才翁筆後一幅錄杜詩者稍㫁裂以
為才翁耶筆意欠簡以為君謩耶字法差縱莫能定
其為何人書也然君家自河東轉運公寳藏至君
凡四世自熈寕甲寅至今将三甲子可謂之故家舊物矣
　　　劉原父陳迹古帖
右靈公字不多見此帖姿媚如此可寳也公是先生
夫處亂世鮮能自保緇郎粲賊至于賣國與人亦有
植立于暫而改化于久者馮道相數姓不以國破君
辱為戚而已官穹年髙為樂楊凝式諫父之語壮矣
既而身厯五季每一革命則一進官終于太子少保
致光自癸亥去國至甲戌悼亡十有二年㳅落久矣
而乃心唐室終始不衰其自書裴郡君祭文首書甲
戌歲銜書前翰林學士承㫖銀青光禄大夫行尚書
户部侍郎知制誥昌黎縣開國男食邑三百户韓某
是歲朱氏篡唐已八年為乾化四年矣猶書唐故官
而不用梁年號賢于楊風子輩逺矣宋景文修唐史
合列于司空表聖之後不知何以不収豈為香奩
集所累耶慶歴中詔官其四世孫奕足以勸忠臣之
後矣奕家有致光手冩詩百餘首刻于温陵以碑本
與墨林方氏所藏甲戌祭文並觀偏傍點畫無毫芒
差其為致光眞蹟無疑烏乎以致光歲晚大節如
此而世徒以其少作疵之故曰君子不可不早有譽
于天下也
　　　蔡端明書唐人詩帖
右蔡公書唐人四絶句劉禹錫一李白二杜牧一後
題慶歴五年季冬二十有九日甘堂院飲散偶作新
字帖纔四十字醻對之語雖簡賔主之情甚眞尤可
寳也次山小金紫公字名嶠為太常少卿聽蛙君之
髙祖父云
　　　趙清獻公帖
清獻公世號鐡面觀其與小金紫公四帖情詞縝宻
如此與青雲得路而隔同年之面者異矣然金紫公
所以為清獻所敬豈専以同年之故帖中如搉廢酤
一節冝清獻之心服也時清獻守䖍故有貴部猶爾
贑川可知之歎後二百年贑宿重兵州計顓仰于酤
日搉至數倍舊額未知有金紫清獻輩人稍弛張弓
之勢否覧卷慨然
　　　陳了翁鄭介夫帖
右了翁介夫真蹟與故河東運判方公者公宙名字子
正君謩之婿京認君謩爲兄及當國詔子正爲農丞
語不合僅七日去國惟其爲京所薄所以爲了翁介
夫所厚也烏呼子正亦賢矣哉
　　　余襄公帖
小金紫公仕　仁皇朝所交游皆天下第一流人余
襄公亦其一也予從公之四世孫審權借觀諸帖僅
見十數公真蹟聞韓魏公龎頴公諸老尺牘尚多散
散在族中法當裒聚入石名曰方氏帖
　　　陳懶散王晉卿帖
前輩謂蘇才翁字筆意簡今觀陳懶散書亦然山谷云
懶㪚得才翁屋漏法不知陳師蘇耶抑所謂暗合耶
夫變真為艸猶厭難趨易爾若曰事忙不及草書而
艸之偏旁點畫反繁于　真字失字逺矣懶散之字既
髙簡三詩亦妙王都尉傅粉貴公子醉夢玉簫錦瑟
問者而草聖傑然者王子敬張長史之遺意豈非納
交當世偉人近朱者赤乎
　　　題丘攀桂月林圖
余為建陽令三年邑中士大夫家水竹園池皆嘗逰
厯去之二十餘年猶彷彿能記憶其處丘君月林之
勝則未之覩也圖以示余且抄時人題詠一帙偕来
夫題品泉石模冩景物惟實故切惟切故竒若耳目
之所不接想像為之雖有李杜之妙思未免近于荘
列之寓矣余既退老無復四方之役深以不獲徃遊
為恨君名攀桂方有志于科舉竊意其亦未能擅此
某壑也姑書其圖後而歸之
　　　許教一鶚廷對策
友人許君孟翀奉對大廷語直居屈第七聞者壮之
子曰言之不出恥躬之不逮也君策既痛斥清臣祖
洽他日所立必有以愧二人之面而服其心者否則
天下後世将以我之所以責人者而責我豈不甚可
畏哉或曰科舉之士志于徳而已李葉之罪不在於
少壯應程度之初而在於老夀已貴顯之後余觀二
人仕官最久皆磨礪新善洗濯前非之日也廼迷而
不復流而忘返終其身而後止兹其所以為可罪歟
昔張安國對策譽檜既魁天下大悔之後交逰朱張
為紫巖公上客亦安國也蔡嶷應舉時師了翁及貴
欲殺了翁亦嶷也然則初節似文饒未足為君喜晚
節似安國君可不勉之哉
　　䟦東園方氏帖
　　　韓致光帖
當朱三飛揚䟦扈時唐名公卿坐㣲忤而夷滅者甚
衆致光以一詞臣首觸虎狼之怒而去立節固已竒
矣以偓集攷之謫官經硤石縣天復三年癸亥也史
言天祐二年復召為學士偓不敢入朝挈其族南依
王審知按天祐二年弑昭立哀政出朱氏尚能召
致光還禁林耶謂不敢入朝得其實矣至謂依
審知然審知據福唐致光乃居南安曷嘗遂依之乎
是歲公年三十五以右正言直史館知福州𥘉疑甘
棠院在何處而歲除前一日觴客結字其間後訪知
院在郡圃會稽亭之後公集中别有飲甘棠院三司
則在郡圃無疑矣此一軸大字極端勁秀麗不减洛
橋記冲虚觀詩在普照會飲帖之上劉詩二十八字
濃墨淋漓固作大字常法及李詩則筆漸瘦墨漸淡
至牧詩愈瘦愈淡然間架位置端勁秀麗與濃墨淋
漓者不少異在書家惟公能之故公自云盖前人未
自又云珍哉此字墨林君家藏蔡字多矣小楷以茶
録云冠真艸以千文為冠大字以此帖為冠内淮水
東邉舊時月今作唯有淮東舊時月雲想衣裳花想
容今作雲　葉解釋東風無限恨脱恨字徃徃飲後
口熟手誤爾
　　䟦林竹溪
　　　斷石本
此帖與余家所藏断本石本點畫無毫髪異定石羽
化之後􁃰本盛行而真􁃰遂易位矣竹溪其珍閟之
十五城勿輕换
　　　定武本
初薛氏余竊去舊石刋此本以代之今士大夫家藏
及都城鬻書人所貨皆薛氏子續刋也本竹溪此本
亦然去斷石本逺矣
　　　三叚石本
此婺州倅廳本也前輩評其有定武典刑石初裂為
三號三叚石本亦名梅花本後裂為五余家兼有此
二本石今不存矣
　　䟦林竹溪書畫
　　　伯時臨韓幹馬
此畫元中題老杜讃于前伯時自䟦其後元中小楷
有名伯時行書間見諸帖参校此軸字無少異字真
則畫真矣或言伯時畫以𥿄不以絹畫以墨不以丹
青而此用絹又著色何也余曰臨韓幹馬欲其肖幹
若用素紙不出色是伯時馬也豈曰韓幹馬哉
　　　戴崧牛
曹伯韓幹以畫馬遇開元天子崔白以工翎毛待詔
熈寕易元古以畫猿蒙光壵賜詩戴牛雖妙乃未為
人主賞識若非吾輩田舍漢殆無人領畧此黒牡丹
也
　　　王摩詰渡水羅漢
此軸必有十六僧所存者卷末三僧爾王摩詰三字
恨無摩詰它字可参板上用圎角印其文為埜釋豈
摩詰别號耶世畫渡水僧或乘龍或履龜黿類多詭
恠恍惚不近人情今最後一僧光登于岸雖目視雲
際孤鶴然脱衣坐磐石上欠伸垂足若休其勞苦者
前一僧未渡纔數寸淺水而水一僧乃倒錫杖以援
之三僧者皆至人大士而渉川之際謹重如彭祖之
觀井曷嘗以蘆渡杯渡為神哉烏乎此固非摩詰不
能作歟三僧抑禪家所謂老古錐歟
　　　江貫道山水
故参與荘敏龔公家有江貫道山水一巨軸用絹疋
作其布置疎密點綴濃淡與竹溪此卷皆合但巨軸
之後有葉石林陳簡齋詩䟦龔畫今在其外孫方君
采處貫道名參衢人其畫因石林得名南渡召至杭
未見一夕卒彼挾一藝而進使見思陵不過待詔尚
方或賜金帛蒙天一笑而已然命薄如是士之遇合
有大于此者果可以智力求哉
　　　厲歸真夕陽圖
此畫不待模寫青山猶銜半邊日之句而卷中自有
蒼然暮色畫象以韓滉　戴崧牛為神品厲道士唐末
五代間亦以此技擅名其妙不减韓戴非近時范顛
輩所敢望但輕蓑短笠日與觳觫君相周旋乃在野
明農者之事竹溪方當駕天廐之飛黄行緑槐之御
路顧寳惜戴厲二畫嗜好如此母乃侵余之疆乎昔
徐師川相拜内相子蒼寄詩云尚憶平生故人否夜
驪黄犢在田間竹溪他日坐摛文堂艸制罷展卷觀
畫毋忘老夫
　　　韓幹三馬
龍眠馬于今未易得况幹馬乎以畫家記載考之幹
仕至太府寺丞此題云幹将軍筆簡畫馬師曹覇覇
仕至左武衛将軍然則稱将軍者覇也疑子中誤也
按子中元豊間為禮官當使髙麗辭行謫監税之樓
店務清獻餉畫當在此時或曰清獻亦厚子中耶余
曰子中在紹聖以前其議論未嘗不是涑水而非刺
荆舒厚坡公而薄亶走未出元祐老姦之語也未
擲筆而發名節掃地之歎也清獻安能逆料其晚節
乎因子中父子題識反為名畫之累
　　　信庵墨梅
京洛貴人所愛金盆盛牡丹爾信庵廼以幾務餘閒
為梅冩真其蒼枝老幹槎牙􁂪兀者元暉宣仲不及
也其繁葩疎蘤幽妍芳潔者花光𥙷之復出也烏乎
其身廟堂而其心巖壑者歟頃當國宰相欲求公一
筆公怒曰趙某乃為某冩梅耶公靳寸墨不予彼相
顧掃匹紙以贈故人此其所以為一代之偉人歟
　　　李伯時畫十國圖
十國者日本即倭國于闃在葱嶺北三童國人眼皆
有三睛童瞳通用此誤題為三瞳日南古越裳氏唐
為驩州天竺即漢身毒國拂菻一名大秦一名犂鞬
女國有二一在扶桑東一在葱嶺南堅昆在康居西
北波斯在逹曷水之西又一國失其名皆去漢唐舊
都萬餘里然日本日南波斯至今猶與中國相聞則
所圖亦非虚幻恍惚意貌為之者其王或蓬首席地
或戎服踞坐或剪髮露骭或髻了跣行或與羣下接
膝而飲或瞑目酣醉曲盡鄙野乞索之態惟天竺者
乘象徃徃國俗皆然不必文殊普賢也荒逺小夷非
有衣冠禮樂之教而其國人所以奉其主者甚恭或
執盖或奏技或獻寳或雅舞或膜拜或進上　或扶上
鞍其笙簫鼓笛樽罍牲果之類亦與今同又一國不
知名者為鷙獸将犯穹蒼或張弓抽矢或徒手欲搏
之状華人尊君親上者無以加也畫外國人物非一
家精妙鮮有及此舊題云李伯時欲吳道子畫按梁
元帝自畫職貢圖至唐猶存似非道子作古竊意此
畫源流甚逺留觀數日以歸竹溪
　　　米南宫帖
光堯尤喜書畫恨不與黄太公米南宫同時世謂用
徐師川為執政以其舅擢元暉為侍從以其父余曰
非也師川不踐偽楚之廷挂冠而去元暉父子皆
宣仁后外姻光尭方崇奨名節方修復元祐政事
故二人者俱貴顯豈直以詞翰之工乎此卷字既雄
㧞父書子䟦尤可愛寳
　　　䟦放翁與曹元伯帖
余大父著作爲京教考浙漕試明年攷省試吕成公
卷子皆出本房放翁與曹原伯帖云主司劉某天下
偉人也故足以得之家藏大父與成公徃還真蹟大
父則云上覆伯恭兄成公則云拜覆著作丈時猶未
呼座主作先生也成公父倉部娶茶山女原伯茶山
長子名逢官至大理卿仲躬次也名逮官至侍從皆
成公母舅放翁學于茶山喜成公得薦書賀元伯如
此余爲儀真掾原伯孫黯字温伯爲揚子宰出此帖
於縣齋余曰君收放翁帖千百紙此幅関我家門户
盍輟以見惠温伯不與後與温伯同朝求之復不與
晚使江左與温伯書曰初見帖時余纔三十今遂六
十君且八十不得帖死有遺憾温伯亦愴然緘帖餉
余帖内曰叔遲者茶山季子也名迅樂道者温伯父也
名槃温伯擢第人物髙雅詞翰精麗有晉唐風韵放
翁嘗舉自代今挂冠居於越上初茶山有詩禪學厚
勤杲二公故叔遲入山訪杲茶山有詩哭慟前輩
不獨篤于師友其于物外髙人亦極其惓惓今士大
夫不復然矣
　　　舊潭帖
潭帖尤為坡公所賞以為希白作字自有江左風味
比淳化待詔所摹為勝世俗不察争求閣下本誤矣
以余所見潭帖凡有數本有絶佳者有稍殘缺者有
行數不同者有漏落數行者時謂劉相刋二本一留
郡一藏家而後人飜開于黔和等州者又不知幾本
也于十卷之末或題云慶歴五年或云八年或云六
月或云季夏或云模勒上石或無上石二字或云重
模若以八年者為重模則五年下亦有重模字不應
一年内巳模而復模也内第三卷山濤帖末有風筆
惻感之語容齋随筆已歎其不成文容齋知其一爾
此卷謝發帖云執筆惻感至今執字止濤帖云風尚
所勸云云今至風字止却多筆惻感三字在濤帖之
後移所勸以下十九字在欣帖之後又第六卷右軍
字先後失次尤甚帖字屢經臨模固已失真劉次荘
䆁文雖有未盡亦十得五六加以陳去非黄長睿施
武子更迭攷辨十得八九若潭帖廼昔顛倒而錯亂
之㡬成異域神呪矣徃徃刋帖之時不敢比擬
尚方欲自為帖但異其行數可也亂其文理不可也
豈劉公本非博雅或貴重不暇参校或希白雖工于
模字而拙于尋行數黑歟鐫刻雖工如不可讀何坡
既推潭勝閣近時陳師復善書亦于閣帖有異論余
恐蘇陳所見非真閣本爾真者或七八行爲一板或
十六七行爲一板皆李廷珪墨模印其黒如漆字尤
豐艶有精神盖熈陵八法旣髙王著輩亦精其技標
題可見非希白敢望舊臨江非不善失之險薄刻削
去閣本逺矣帖家固當以閣爲祖絳次之舊臨江次
之潭又次之武岡又次之臨江佳者可亂閣武岡佳者
可亂絳汝鼎拙野無以議爲也余晚得一本乃以舊
潭剪碎按釋文排此装背厯厯可讀必一老士人舊
物惜不令希白見
　　　䟦馬和之覔句圖
夜闌漏盡凍鶴先睡蒼頭奴屈兩髐煨殘火此翁方
假寐冥窓前有缺唇瓦瓶貯梅花一枝豈非極天下
苦硬之人然後能道極天下秀傑之句耶使銷金帳
中淺斟低唱人見此卷必發一笑
　　　石鼎聯句圗
此必是臨李伯時周忘機本子其模冩侯劉二字始
而倨傲繼而倡酬俄而起立又俄而伏屈又俄而避
席鞠躬欲罷不能末而困睡睡起覔道士不見與道
士終始雍容崛彊之狀極得韓序之意余欲記以一
詩未暇也
　　　楊通老移居圖
一㡌而跣者荷藥瓢書卷先行一髻而牧者負布囊
驅三羊繼之一女子蓬首挾琴一童子肩貓一童子
背一小兒一奴荷席筠籃布帛槌之属又繼之處士
㡌帶執卷騎驢一奴負琴又繼之細君抱一兒騎牛
别一兒坐母前持箠曵繩殿其後處士攅眉凝思若
覔句然雖妻子婢奴生生服用之具極天下之酸寒
繿縷然猶畜二琴手不釋卷其迂闊野逸之態毎一
展玩使人意消舊題云楊君老移居圖不知通老乃
畫師歟或即卷中之人歟本朝處士魏野有亭榭林
逋無妻子惟楊朴最貧而有累恐是畫朴但朴字契
元不字通老當訪諸博識者
　　　又題
余既書此䟦明日偶翻故紙得朴集洛人臧逋為序言其
琴酒自娱李翰林淑表墓言其好方藥又朴絶句云
一壺村酒膠牙酸十數胡皴徹骨乾隨着四㜑群
子後杖頭掃去賽　官放翁䟦云四㜑即處士之配
蘇嶠李真家有處士夫妻像野逸如生凡集内所載
與卷内物色皆合騎牛者四㜑作詩送朴赴召者也
　　　石虎礼佛圖
石氏自勤已敬重澄公至虎尤加崇奉澄公坐磐石
假寐一胡合瓜致恭二胡雛一持香合一持帨巾立
其老勒至是老矣合瓜者當是季龍二雛當是宣韜
兄弟狂羯罪當萬叚果有佛教必墮惡趣猶欲求福
田利益乎想見入山作禮時祼尸抱橋柱同氣相夷
滅境界厯厯在澄公目中矣此畫乃夾漈公舊物聊
存之
　　　明皇聼笛圖
張祐所謂閑把寕王玉笛吹者虢韓兩姨者也安敢
當御榻而坐乎此背面横篴三郎曲肱而聼幡綽執
板立其傍以節之者其為玉環無疑也

後村先生大全集卷之一百丹二
後村先生大全集卷之一百丹三
　題䟦
　　墨林方氏帖
　　　仁宗宸翰
(臣)㳟惟仁宗皇帝宸翰端重作顔體蔡忠惠家尚有
之此金花箋上一字似天篆下一字御押也又四小
字云福康公主蓋主家舊藏者按仁宗公主十有三
人福康最長制書有生而甚慧朕所鍾愛之語下降
李瑋後為楚國大長公主卒熈寕中裕陵以主事
仁宗至謹謚莊孝
　　　徽宗宸翰三
(臣)㳟惟祐陵天縱多能詞翰為帝中第一此三御筆
皆付和詵處分邊事時女真巳數犯契丹故宸翰云
爾詵雖武人猶能持南北誓好師出無名之論奈何
黼主謀於内貫專征於外雖种師道之意亦鋭詵以
偏郡守臣爭之不勝及血白溝之衂師道遁歸詵生
違貫節度貶責矣議者追恨燕山之役至今未已以
御筆觀之一小小刼掠即問有何釁端二未得遣問
三體探戎生住坐上意曷嘗一日忘敵國外患哉黼
貫㒺上誤國之罪上通於天矣世言祐陵書本薛穆
稷信然於時奎畫之出既多外庭以有御押者爲真
它㫖揮琄屑何啻千萬紙字雖逼真然無御押但以小
紅印印其上云違以大不恭論者皆㺯臣楊球張補
輩爲之所謂東廊御筆也
　　　欽宗宸翰四
(臣)竊惟國家自建隆至康靖天下治安久矣一旦胡
騎奄至京城戒嚴謀臣武將倉皇失措忠定公一書
生非素知兵也乾龍帝生於深宫長於婦人非以馬
上得之也而君臣之間志義憤發親犯矢石誓以死
守盖嘗折二酋之狂暴全百雉之險固矣使唐恪耿
南仲輩不主和忠定公不去位虜雖再至安能遽得
志哉方事危急樞臣手書片紙徑逹而細札十行如
響斯答動中機會以聖主賢相而不能回中原板蕩
之勢所謂天方授楚者乎夫蠻夷猾夏修守偹以待
之猶虎豹噬人設檻穽以禦之也今宸翰催天下兵
令師道勾集陜西人馬是矣又云言語文字不可不
謹密恐為金人所獲嗚呼調兵紓國難而畏敵人聞
之靖康以前未有此論也自恪耿南仲輩以和誤國
刼寨則曰激虜之怒調兵則恐為虜所知於是主削
地斂戍者為忠愛而不割三鎮力守京師者為輕脱
今百餘年而其論未止臣因覽乾龍帝忠廷公遺墨
而有感焉
　　　髙宗宸翰四
(臣)㳟惟樂毅論乃楷㳒所從出其本有至海宇止者
有終篇者世云止海宇者善本也人多寳藏而惜其
不全故直龍圖閣陳宓用五百錢得都下常賣人籃
中别本無一字缺自以為復見古人大全什襲以為
珍玩然不知元祐續䦚帖巳有此全夲矣陳號䏻書
迺不别惟思陵八㳒冠古一覽識真所臨非一夲賜
韓樞肖胄者止海字賜允升者終篇　紹興間人嘗
别臨本賜諸郡國故参知政事龔公茂良代莆守作
謝表云夏侯尚論於古人樂毅號稱於名将當七國戦
爭之際上競尚於權謀觀二城取舍之間兵殆㡬扵
仁義夷攷精微之論然符惻怛之心爰以燕問為之
親灑嗚呼思陵之字天下之神筆也龔公之表天下
之雅　也(臨樂毅論)
(臣)竊謂字至蘭亭毫髪無遺憾矣然藝不習則不工
雖右軍猶不免於臨池辨才年八十餘日臨數夲能
積勤然後能絶妙非偶然偶名也光堯以萬機之餘
閒偹八㳒之能事前人名筆鮮不摹擬而所臨禊帖
尤多宰臣出督視者從臣除宣撫者近戚左當侍燕
間者徃徃皆拜此賜諸客散在人間各有恣態且本
尤清麗秀傑得繭紙鬚筆之意時大将韓蘄王髙賈
得硬黄本以為逸少真蹟馳獻不知其為椒房所書
也故相周必大在翰苑作太皇閣帖子云筆法似慈
皇信哉(臨蘭亭)
(臣)恭惟　髙宗皇帝躬擐甲胄櫛風沐雨實開一馬
渡江之業于時蹕無定居戎務倥偬而今日臨禊帖
明日臨陸東之所書五言蘭亭詩豈真有觴咏興寄
游目騁懐之樂哉(臣)嘗竊窺宸翰葢取羲之登冶城
答謝安數語可以鍼砭晉人清談廢務浮文妨要之
病且将以倡率南渡諸臣戮力王室尅復神州之氣
嗚呼聖謨逺矣否則晉多名勝何獨卷卷於羲之也
哉(臨陸東之五/言蘭亭詩)
(臣)嘗疑千字文世以為梁散騎常侍周興嗣所作然
法帖中漢章帝已嘗書此文殆非梁人作也光堯所
臨不止為智永體此軸名為臨孫過庭寔青於藍按
唐初人多善書歐虞禇薛各工真行而已草字唯張
長史後有素閑二僧然去長史逺矣過庭草聖精密
妙巧字字有右軍法所謂範我驅馳者非若長史以
得名也此匹夫名世之絶藝而光尭以萬乘帝王能
之聖矣哉書譜千字皆過庭得意書而米芾抑干文
而揚書譜(臣)謂此論未公(臨孫過庭千字文)
　　　孝宗宸翰十五
(臣)恭惟孝宗皇帝神聖英叡卓冠百王于時朝廷清
明海宇乂安猶用建武故事時出細札以賜郡國昭
回之光下燭人間所至吏民皆聳動驚喜以為天子
明見萬里之外故參知政事龔公茂良守洪都日盡
以所𬒳宸翰摹刻於石臣初筮白亊府下常摩挲瞻
玩不忍去晚見奎畫真蹟四一閔雨降香二種麥三
四砂毛錢深居九重而精神心術之運如此聖訓嘗
云朕胸中每日走天下一遭大哉言乎萬世誦此言傳
此心則天下常乾道矣(賜隆興府守臣/龔茂良手詔四)
(臣)聞之故老孝宗留意人材當時小大之臣多出親
擢罕由廟堂進擬者(臣)於故相葉公顒家見臣大父
(臣)夙除著作佐郎又扵故參知政亊韻莊敏公茂良
家見葢鈞改舍人官二詔皆宸翰館職京秩不輕卑
如此况等而上乎近歲惟侍從給舍臺諫講讀官也
乃細札除授庻僚皆由啟擬矣龔公以首参行相事
故其家藏當時除目甚多一史浩除少保内祠侍讀
二李彦頴王淮執政三蜀帥范成大進敷學四林光
朝除中舍五趙粹中周必大除侍郎六蓋鈞改官(除/目)
(臣)按朱文公熹自紹興未至龍乾初聘召不起除官
不至天下高之龔公當國啓擬旌以職名宸翰與公
商確若以為恐長虚名之士者阜陵於朱公豈靳一
直秘閣哉有所譽必有所試古之道也其後起朱公
厯麾節南康郡最浙東荒政聞於天下上不復有此
言矣歲晚擢公經筵則以待伊川之禮待公矣若夫
不練時務不考事功特縁虚譽躐處髙位漢之荀爽
晉之王衍殷浩之流是也所就何事哉烏虖　阜陵
之詔可謂得用人之法矣(朱文公熹直秘閣)
光堯時舊將帥加恩察官以稱職轉兩秩契勘南上
下庫一年収之令薛元鼎徃秀州撿點財賦皆當時
大政事竊意龔公囬奏竊必有條畫可與宸翰互相
發明而公太祝之廳雖存善和之書漸散不可得而
訪尋焉此數詔皆在外孫方君来家(時政四)
　　　錢忠懿王帖
唐人崇尚文墨臺閣公卿未有不工此者風俗既成
雖蕃帥節將如于　高駢之流皆以吟詠自喜如羅
紹威王智興則兼逞詞翰當時有李陵章句右軍書
之佞頔智興一字不傳無以騐工拙駢紹威所作存
者信工予讀綘帖有錢忠懿王使院律詩一首練句
結字不在駢紹威之下後於墨林方氏見忠懿與其
子遺墨五幅草聖奇古簡而不煩得鍾王意時忠懿
方自杭朝京帥每書必云吾極無事又云不用憂心
事已如此識天下之有歸知王者之無敵脱屣厺之
無一毫失國之恨異乎事窮勢逼然後面縛奉䧏
牋揮淚對宫娥者矣忠懿書語既忠孝筆㳒文精妙
㳟惟熈陵評入神品前世帝王多與臣下争長故有
用掘筆書或爲累句蕪亂以求免禍者　熈陵雲章
奎畫前無古人而推重忠懿翰墨如此始知王僧虔
沈約薛道衡軰所遭之不幸也𥘉天聖中文僖公嘗
刋忠懿十八帖與墨林此帖草㳒酷似碑夲已足貴
况真蹟乎
　　　趙忠獻王
與夫人書前稱名云冬寒尊體起居萬福後繋銜云
山南東道節度使兼侍中許國公趙(花/押)状上夫人夫
婦之際相敬如此然其間如藥錢首餙之類或甚瑣
碎乃若昵昵兒女語何耶自昔大賢哲大勛業人未
有薄於所厚者豈必貴倨自尊使嫂蛇行匍匐妻不
敢仰視哉世言忠献城府深有海底井之誚特未見
其家書尔國朝大臣如張齊賢母王旦夫人皆得朝
見况忠献造七國元臣祖宗雪夜嘗幸其第以嫂呼
夫人固待之如家人骨月矣身爲藩臣不獲廷賀遂
遣婦女詣闕此人情也亦故事也黄長睿辨其非位
髙多惧而然是矣然以爲忠順之至誠見於禮則賜
君臣間猶有未相孚者忠献前此雖爲盧多遜所間
及金滕一啓上意釋然其擁旄武勝水魚之歡如𥘉
乆矣豈復藉禮以見誠乎
　　　王魏公送中舍詩
疏廣受之去公卿設供帳都門外世繪為圖楊巨源
之去丞相而下皆為詩以送豈不以薄榮利知止足
人情之所難歟王魏公手冩送中舍懸車詩中舍不
知何人按王黄州集亦有送淳于中舍休致詩盖姓
淳于然失其名噫以一莱州録事之㣲能辨一去而
當時諸名公敬之如此况若种眀逸之歸華山文太
師之歸洛欤淳熈間郎有鹿何者甫四十謝仕厺㪯
朝賦詩流傳海内猶有祖宗盛時之風近世士大夫
有不挽而來見推而不厺者如桂冠還笏之事久未
嘗見此人亦未嘗見此詩也
　　　宋元憲
莒公詩極精麗字則罕見此帖與鳯山曽氏帖筆法
一同宣徽必是王君貺當攷
　　　文潞公
潞公自魏移洛名位重矣此帖乃言官吏郊餞小困
于酒亦足以見魏人之爱公而公雖貴未嘗尊已而
拒人也舊見公字多矣此帖秀美遒勁有吕北海之
意吕伋公字亦然
　　　韓魏公
此帖乃謝蔡公書孝親題篇公筆法與歐公酷相肖
所謂顔筋柳骨者耶
　　　冨鄭公
舊説晏元献公清儉凡書簡首尾空紙皆手剪熨置
几按以備用冨公此簡僅闊三寸而布置七行百餘
字若書生燈下作䋲頭者意者二公性相似欤諺云
党進用紙一幅冩一薑字不盡惜不令見此字
　　　杜祁公
二帖一真一艸皆與蔡公者其呼起注學士以脩起
居注召時也呼知府宻學進樞直知泉州時也前真
後草世言公晚喜艸書信然後簡謝其餉名當時方
面大從官餉舊相止如此彼使隴右諸侯供語鳥日
南太守進名花者視公豈不有愧哉
　　　曾魯公韓康公
前輩嘗舉揚曾公答人儷語以爲精切今觀散語亦
簡而有味韓公善結字所謂致政少師必杜公
　　　荆公
此帖頗殘缺而清臞勁峭之狀囬斡開闔之勢居然
不可掩公自言學王𪷟近時趙南塘亦學王𪷟公得
其草趙得其楷惟深於帖者知之
　　　温公
次道河南記潞公刻之温公又以餉人不待後世于
雲同時之人固已重其書矣時公已貴重冩到次道
處輙空一字其執謙敬友如此别一帖謝人送郊茶
豈非以河南記答其惠乎茶帖宜其前
公與兄書如此所以恭其兄者至矣司馬氏自待制
至公兄弟家法素嚴然二十監簿之换差遣六寺丞
之歸猶費尊長督教以此見公休之賢也人情莫不
汲汲於子弟寸進公乃云康侯稍凉令入京又云其
差遣有無及早晚俱不可期公未嘗爲子覔官而公
休一日擢經筵諫省所謂修其天爵而人爵從之者
耶前輩記公事兄謹甚坐頗久必問飢飽天色變必問
衣添减余謂書疏談話尚可以聲音笑貌為之至於
田宅悉以兄郎中為戸則有不容矯飾者矣時章子
厚父存而用章相公戸買田為元祐御史所彈使
子厚人也聞公之風自當愧死况敢訕侮公乎
　　　吳正憲
昭陵復土費用巨億老泉是以有華元之譏時蔡公
為三司使會計節縮幸無闕事此帖云役兵逾百
萬它費可知又言陜西拆納鹽鈔之欺必吳公守陜
時也夫計臣得用如蔡公足矣余家有公年三十四
漕閩日冩真風貌髭髯如神及晚年本則清癯鬚髪
非如豈非劬瘁所致然昭陵猶謂三司事多不了信
遇合之有命耶當時列郡與三司使書簡質如此又
以見前輩相與以真情不以虚敬也
　　　吕伋公
此帖盖答邉臣者公字有富貴氣極似潞公翰墨之
妙㺯筴之審方提筆中書科瑣邉吏之時鬼章頭顱
固已在檻車中矣
　　　范忠宣
范公始歎左目獨用及建中欲再相左目亦翳公既
不能受印綬始相韓師朴師朴不能久始相布相京
前輩評本朝分裂之禍自范公不再相　烏呼悲夫
　　　劉忠肅
許冲元熈豐從官元祐再入翰林而不為衆賢所稱
劉公與許帖云聞保釐北郊又云壤地相接不敷舍
盖許自揚徙大名劉自右相出守鄆時也二公趣向
雖殊然劉公素有牢籠熈豊舊人之意又適鄰路故
書禮徃還如此其後章蔡欲發温公墓卒賴冲元一
語而觧噫劉公之慮逺矣其身之不免後禍天也
　　　蘇魏公
此固未拜相以前帖然父厯翰林學士身爲顯官而
云數年間困窮極矣豈無望於拯救前輩清貧大率
如此公一介不妄取予此帖不知與誰能使公發
此問其人之賢非韓魏公即曽魯公决非他人者
　　　張文懿
文懿相業平平其三入鳳池之句爲人所傳但在中
書日設譎賣孔道輔一事累徳不小
　　　小吕申公
申公不以字行大小東莱字亦然
　　　　右䟦　本朝名相帖十八家
　　　魯肅簡包孝肅
魯包二公本朝之蕭伋也世但仰其大節至于魯詩
律清麗包筆法端勁翰墨間風流醖藉則未有知之
者前為方楷䟦肅簡詩一紙與此帖無小異
　　　趙清獻
次山方氏名嶠仕至太常少卿余嘗為其孫審權䟦
所藏清獻四帖今猶見此帖
　　　邵安簡
亢字興宗與王陶俱事裕陵于潛邸陶攻韓魏公亢
亦助陶攻吳奎仕至副樞弟必字不疑亦貴顯
　　　馮樞使
馮公少魁多士蚤貴而約客無酒至折節求二壺于
人其清約如此所以初唱第能却張堯佐求婚已輔
政能與王介甫立異又門下能着得鄭介甫也
　　　韓門下
桐隂諸韓翰墨持國為白眉此紙并宋次道帖皆與
致政少傅當時舊弼多以宫保宫傅宫師致仕當攷
其為何人
　　　宋樞宻王内翰詩
頃為墨林䟦王文正送淳于中舍詩此二詩亦同時
祖餞者宋公咸平副樞工筆札王黄州詩文為世傳
誦字之存者極少可貴也
　　　楊文公
楊公不以字行然此帖恣媚有態盖公得意書也
　　　歐陽文忠公
右廬陵公五帖皆與蔡公徃復者其一䟦荔枝譜永
城縣廟學記云君謨真草惟意動造精絶譜與記尤
精而有法俾世藏之蔡公自謄一本與歐氏而歐筆
遂為蔡有今蔡氏所藏歸于墨林未知譜記并䟦藏
於歐氏者尚存否其二歎文人滿朝而詩道中絶其
三云嚮春遂開七秩兩目頓昏書字尤艱若平生所
賴知此樂若遂以目廢之不知餘生何以為遣時公
年纔六十爾余又加四歲誦公之言為之悲慨其四
當在蔡公觧三司使出守錢塘時故有展旗鳴鼓東
下箭流何勝快豁之羡其五乃送冩集古録序潤筆
昔皇甫湜為裴公作記自云字直三縑蔡字比之湜
文價當十倍今僅以宣肇八十銅緑筆格花石盆各
一龍茶三餅惠山泉八缶為餉世固有持蕪辭惡
札而受人不貲之需毫者豈不有愧色哉(五帖)
前一帖未知與誰後帖與丁元珍名寳臣公貶夷陵
今元珍為州判官後以太常博士守端州坐儂冦至
失守奪官久之復博士知諸暨州又久之召入舘此
帖呼博士又云承已赴任必徃諸暨時也世俗多以
成敗論人公于元珍流落放絀惻然慰籍晚為表墓
書端州之事則又歎其以儒者守空城提羸卒力戰
戰敗而後去天子察南方素無備不責守吏以空手
捍賊其詞抑揚頓挫讀者感動不言元珍履憂患遭
困厄處之而安非惟見元珍之賢亦可見公之交誼
矣二帖
　　　蔡忠惠
公為三司使本朝極盛時也然陜西一番霜雹蠲放
一番賑貸軍儲已漏底奏乞從京支撥銀絹和糴矣
當時塞下之積可謂寒心如此公因開封府界京西
陜西亢旱朝命各路體量蠲貸遂有此奏且云臣非
不知寛百姓為羙事然國計有限乞下諸路漕臣旱
損當覈見實數賑貸當回顧軍儲身為計臣意雖體
國而言其渾厚如此自昔儒者常主損上益下之説
董仲舒以皇皇求財利為恥倪寛不肯督賦世主例
以為迂而桑孔賤丈夫各以商賈錐刀之智得操其
柄本朝始州蔡君謨主計省李公擇為版書持賢良
文學之論而居公卿之任此其所以異於漢也近歲
江東庾漕大修荒政都司胡薛沮之於内曰我體國
也𬒳市恩也干譽也三復蔡公遺墨而有感焉别帖
宋書十二行記啖趙陸三家春秋觧卷帙類例惜其
闕亾而欲求善本以袪惑公方貴盛而究心麟史過
于專門世言公對客不談政事而談文章者淺之乎
知公矣(奏藁記三家春秋)
素問之書文章甚妙乃隋唐間人修飾又云素問非
聰明有智熟能通其説世醫口談王叔和脉訣巳為
良矣信哉是言今能談叔和脉訣者亦自難得于是
通天下無醫可歎也
甥失解乃告之云舉業精粗非所計聖聖能自信然
後能不屈於貧賤但更力學通一二經當自得之公
此語由塲屋之士視之若甚迂然世未有通一二經
而不精于舉業者真父兄之格言也别帖以外甥没
在告可見公甥舅間如此(與甥帖)
一撥發之㣲亦記姓名薦㧞之如此公行草妙逼
顔魯公時定者遂與蔡明逺並傳矣(撥發帖)
余家有徐虞部荔枝譜碑本虞部名師閔字聖徒
嘉祐中守莆其譜文字極簡質至于品量荔枝高下
美惡皆不錯但爲蔡譜所掩世未有知之者然公答
虞部書稱其精密又云嘗亦有作大畧相近餘亦少
有異焉殊無以已長盖它人之意此其所以爲公也
(與徐虞部帖)
蔡公目䑓閣守福唐貴顯矣方茂才何人乃欲求昏
公與母夫人即心許之猶以家貧恐嫁遣不豐爲
詞又云女子得一寒士足矣此帖見公雖貴而貧女
嫁士人而已非惟可以矯薄俗亦可謂不論人材而
専尚門閥者之戒(求昏帖)
屯田名异候官人與公同年舊嘗約婚及公出鎮福
冠劍歸長夜門巷設雀羅未必不飄揚而去矣昔甫
氏之役老父結草以助魏顆嫁其女之故然則蔡氏
之盛安知非劉屯田結草之報乎(銘劉屯田帖)
二帖花書其末者當是與子弟或部曲又溪流湍急
帖不知與何人有諸王二謝筆意最後一帖一隷書
一散隷公尤自矜隷法墨林所藏可謂備矣(雜帖)
　　　　　　右䟦本朝名臣帖十八家上
冠劍歸長夜門巷設雀羅未必不飄揚而去矣昔甫
氏之役老父結草以助魏顆嫁其女之故然則蔡氏
之盛安知非劉屯田結草之報乎(銘劉屯田帖)
二帖花書其末者當是與子弟或部曲又溪流湍急
帖不知與何人有諸王二謝筆意最後一帖一隷書
一散隷公尤自矜隷法墨林所藏可謂備矣(雜帖)
　　　　　　右䟦本朝名臣帖十八家上

後村先生大全集卷之一百丹三
後村先生大全集卷之一百丹四
　題䟦
　　墨林方氏帖
　　　梅都官
時蔡公以宻學守泉故帖有南方景清物美之羡聖
俞不以書名而結字妍華在歐蔡之間所餉蔡公鼠
鬚筆并散帖云此葛老加意者葛亦宣城人蔡公嘗
倩繁筆故聖俞有此餉
　　　賈内翰
賈公名字俱暴伋生其立朝大節似之𥘉吕獻可嘗
論公過失及公為中丞吕除御史辭避不許公奏誨
向論臣一時公言其人方正願與同列史稱汲生戅
褊公盖賢於汲矣此帖與延平守云郡乃閩中孔道
冀少加彌縫以弭嘵嘵所謂介而能通者耶
　　　沈内翰　叡逹
此與蔡忠惠帖也忠恵在計省最久有勞于國治平
初副樞闕宰相擬忠惠及王珪以進厚陵不用而自
擢王疇文通所云仰聼登用之命三年矣可見人望
属于忠惠如此忠惠之不大用猶以飛語中傷之故
文通方承眷寵垂大用矣年僅四十而天王疇輩材
望不及二公逺甚而名位過之此所謂命耶叡逹詞
翰突過其兄而宦不遂亦命也
　　　宋龍學
裕陵御製韓魏公神道碑命次道書次道乞如太宗
皇帝書趙中令碑故事上曰太宗宸翰子孫安敢倣
俲又云卿父子皆善書次道始奉詔上又求宣獻
字次道遂進數軸然世但稱父子史學而罕稱其字
𥙿陵天縱多能聖鍳尤髙非輕許可者墨林所藏次
道帖乃行草恨未見其楷隷爾次道名敏求宣獻名
綬字公垂
　　　蘇文忠公
鮒與祁大夫皆欲脱叔向子雖然叔向拒鮒不逹卒
賴祁大夫以免者古之君子非但不肯因小人以求
福亦不肯因小人以避禍也陳太丘弔張讓母䘮荀
緄為文若娶唐衛女雖非求福未免畏禍此在叔向
下矣欽永附王氏劉桞黨叔文既非避禍専欲求福
此遠在荀陳下矣坡公書此有深意世言章子厚本
與坡善為蔡卞所刼故坡亦南遷豈非子厚嘗密導
此意坡公拒而不受乎余讀而深悲之(書左傳帖)
西域文字與中華絶異然流傳既久雖華人未免為
胡語自唐人虞禇帖中多用和南字歐　學謂
不曉知南為何語不肯冩此二字學者衛道不得不
然至坡公則手書佛經非一種心經在貝葉中尤古
奥簡捷盖在惠州時為沈夫人所作夫人乃南圭使
君之内嘗夢僧迦送子瞻過海者(書多心經帖)
仙者葛洪孫思邈著有方書傳世抱朴子方最多世
未有試之者若千金方則試而騐者多矣坡公於其
中錄出此方豈以其言高虚似抱朴子者輙恨吾老
矣不能以身試方當俟諸識者(書千金方帖)
蘇子美贈秘演詩云賣藥得錢祇沽酒一飲數斗猶
惺惺演塗去之子羙大怒演云公詩傳萬口吾持戒
不謹已爲浮屠罪人公又從而暴之乎懐素工草書
同時如顔尚書張處士餉酒與魚前輩如坡公手錄
其醉筆人固不可以無藝也此二髠一畏人知其飲
酒一自状其醉絶甚可笑(書懐素自作五言帖)
公自紹興以後詩文未嘗有貶謫之歎已夘元符二
年也公在昌化南遷七年矣所書子羙天寒翠袖薄
日暮倚修竹之句可謂哀而不怨婉而成章矣(書杜/詩帖)
公自䟦云書夢得數詩今僅存二首前幅似爲人截
去巫峽蒼蒼烟雨時時誤爲枝(書劉夢得竹枝歌帖)
余評此詩在張藉王建之下望盧仝劉义尚隔㡬水
坡公取其自在前輩論文氣象門闊如此(書晚唐詩)
退之效盧益歐公效蘇梅坡公效黄秦輙逼真而反
勝之譬如老禪與學人問答機鋒當有餘郭功甫效
太白潘邠老效老杜用盡氣力而不近傍譬如寠人
學富家調度事力苦不足也(書少㳺五言帖)
唐樂府惟張藉王建本朝惟一張文潛爾坡公手
錄此篇亦如退之於舊輩乎然文潛每篇語意有緩
弱處不如藉建句句緊切(書文潛寒衣歌)
前詩詔聖南遷初至惠州所作也後詩建中靖國北
歸過嶺所作也相去七年集中各有題後詩凡有二
篇本不相聫属今合而為一皆題云到惠州時亦可
疑(書到惠州詩)
公貴盛時士競趨其門故文者托公以重其文挾藝
者托公以售其意及其遷謫也未聞一士如韓生從
殷浩至東陽李商隱從鄭亞來循州者盖有相遇都
城以扇障面不揖叔黨者矣潘衡何人乃渡海忍飢
為公留一年其人賢于李公麟輩逺矣墨百日不堅
燥非善墨也然婺魯至今猶托衡名焉烏乎魯工能
托其身傳其藝如此士豈可　自
萊州題名朝散郎何甫元符三年爲守帖云朝散使
君郎其人也容齋三筆云英州江水貫市架木爲橋
郡守建安何智甫始叠石爲之橋成坡自海外歸爲
作何公橋詩然則何名甫而字智甫帖云智翁者
豈避其名耶南山之游寕並轎而不先升車以一代
元老過荒遠小郡執謙特甚若不敢與太守鈞敵者
前軰厚徳如此海島非人所居韋執誼李文饒盧多
遜皆徃而不返此老覊囚累載白首北還乃云何時
得郤掃一室復如在海外時其浩然不屈之氣非黨
禍所能怖烟瘴所能死也(書與何智翁四帖)
方子容字南圭金紫功名峻之第四子擢皇祐甲科
坡公貶惠州南圭為守相處甚懽方氏書畫多經坡
公題品或為書佛經或為書史傳徃還簡帖尤多其
家舊有萬卷樓所收坡公遺墨至四百餘紙後羽化
略盡墨林僅有冩心經及左傳三數手簡十四幅而
已前二帖云日與吏民望前塵又云治行有日併增
欣抃可見坡先至惠南圭後臨郡也其三云厄困塗
窮衆所鄙棄公獨收恤其四冩碑其五答林媪酒其
六借㫖誥可見太守之厚于黨人也其七其八其九
皆言蔣簿葬事按列子極西儀渠之國親死則取柴
焚之然後為孝子盖荒唐之寓言以謂尤而效之者
謂後世中國㫖以火葬為俗蔣簿賴公一言免于荼
毗之苦前輩雖困厄中而濟人利物之念終不少忘
如此其十則再謫海外離惠時也其十一其十二其
十三其十四則至番禺道間及至海外時也云廢逐
之餘傾盖贛上歡如平生世言坡素善南圭以此帖
攷之坡南行南圭出守始遇諸塗爾又云薫濡之喜
既深煩慁之愧亦厚又云慰藉津道求之古人亦未
易得又云家累托治下無内顧憂思之心又云邁時
去請見兩新婦許拜老嫂又云白首投荒佩公閉門
杜口謝絶萬事之戒又託諸家書至昌化黨禍人所
共畏賢者遜之小人或反以爲竒貨潭帥温益廹道
卿夜絶大江宜守囚山谷於譙樓遂死樓上台守脅
了翁廣漕怖元城雷守罪以屋僦子由之人南圭當
是時獨能調䕶遷客待之如骨月寕傲章蔡之凶熖
不畏瘵疫之傳染有東都節義之風自惠州歸年未
七十即挂其冠盖勇退之志素定矣晚年夫婦考夀
见其孫畧登科顯仕抑天報歟今直下雖㣲坡帖雖
散其族人徃徃有珍藏者墨林亦族也又坡公手點
漢書見在方南圭族孫長溪宰之泰處(與方南圭/十四帖)
二君不知何人可權失其姓時澤雖著姓氏而失其
名當攷(與可權長官)時(澤推官帖)
醇之與二蘇交情如此惜不得其姓名方勸坡戒言
語時詩禍未有萌也自密守徐自徐守湖自湖乃逮
赴御史獄坡聰明了不自知子由亦未之知而醇之
獨先知之可謂見遠察㣲之士矣墨帖所藏坡帖皆
晚年時字此帖在烏䑓詩案以前尤清媚可愛(坡隷/四帖)
　　　李舍人
此熈寕三舍人之一也可寳可寳名大臨字才元蜀
人　右䟦名臣十八家下
　　　唐内翰　諫院
唐氏人物最盛彦猷居錢塘貭肅居荆南然皆通譜
林夫翰墨不减彦猷二問風節無忝貭肅蔡公有與
彦猷帖云前月十九當直後殿且殿中君作為動摇
山嶽雷霆之下挺然不動遂有春州之行見人子弟
為善而賀其尊老至情也又　絶口不自言嘗救貭
肅一節盛徳也林夫俊人始贊新法後攻介甫雖非粹
徳要合于易之不逺復賢于迷而不復者多矣
　　　錢内翰
忠懿真行草字猶有唐人典型至穆父則　本朝
人字矣
　　　張浮休
此帖在落侍制謫守武昌之時詞意猶不自保知黨
禍之未巳也未㡬再謫副團商州安置
　　　劉元城
當公南遷監司希宰相意欲殺之以媒進信臣者以
一宰之㣲乃因陳秀才遣曹亮以書侯公起居可謂
賢矣按信臣姓鄧名弼亮　陵人元祐中登第嘗為
新興令與元城道卿善家藏二公遺墨甚多
　　　陳了翁
了翁既為二蔡所怨交㳺畏禍至斷徃還此帖謝
其人餉子魚荔枝必莆士也又云在宜春得書不敢
偹答豈非怨畏其人耶吾里前一輩惟陳當時諫議
與了翁先後居言路意其與諫議公者
　　　陳殿院
殿院與了翁齊名世謂二陳字亦清麗可愛
　　　鄒道卿
道卿直聲盖穹壤然惟諫書凛如霜日一字不可增
損至如它文亦多泛應此帖求銘輙淂又以巽詞答
之亦可見公之盛徳也
　　蘇才翁　子美
才翁兄弟皆抱負竒偉有志于世然一留落于外一
摧折而死可悲也二蘇書實為本朝破荒才翁錄吕
丞相事筆力廹王子敬下視張長史字在紙上乃欲
飛動其為發運置司於許歎曰好時好日在許州過
了二年世但知哀子美之不遇若才翁則以為官逹
安知才翁之志尤可哀乎其年輩稍在蔡公前以兄
自居呼蔡為弟蔡公亦自言蔡書得才翁屋漏法前
輩樸實服善如此若米顛自以為勝坡公師以自
以為過山谷足以發千古一笑而已
　　　陳懶散
君黙字子真蘇滄浪之婿也慕嵇叔夜陵望為魯人
自號懶散了翁銘墓稱其草書得外家法詩亦有滄
浪氣骨
　　　張義祖
友正字義祖丞相鄧公季子平生不出仕世傳其有
别業直三百萬盡鬻以市𥿄學書二十年不下樓有
君謨淺近元章狂誕之評今觀三帖清妙信有晉宋
間人筆意但或者稱其所用筆鋒長二寸恐不近人
情自鍾羲張獻無此筆也
　　　周越
周越膳部與李西臺同時所著法書苑論古今字學甚
詳偹其草書獵狐篇非不點綴波畫矜衒姿態要以
以五陵俠少結束華楚然都無士大夫風度歐公評
本朝書惟取才翁兄弟及君謨三人不肯屈第四指
西䑓且不見取况膳部乎滄浪公亦歎時人以其詩
比杜黙字此周越爲不幸黙詩所謂聖人門前大蟲
者黙越並稱其不與越甚矣葛立方乃謂君謨書初
學越此語全無按㨿又躋米於蔡上非特蔡米輩行
人品判如穹壤姑以字論蔡如周公繡裳赤舄如孔
子深衣元冕立于宗廟朝廷之上米如荊軻説劍如
尉遲敬徳奪矟耳烏得與蔡抗論乎是何工于知周
米而拙於知蔡也
　　　米元章
米老字畫極竒崛詩文不陳腐是書此詩于綾不是
得意之作然為人矜誕遂有顛名余嘗評其詞翰要
是世俗詭異之觀非天地冲和之氣也學者當以歐
公蔡字為師
　　　右䟦　本朝名筆六家
　　　張無盡
此帖謂過廬山見熊伯通有孤兒多怒之語按熊本
字伯通時自洪守奪一官歸鄱無盡自察官責監鄂
州酒税既以申状求廨宇又云公存恤逐客如此必
無熊君之言矣盖與鄂守者余嘗謂無盡在元祐初
召入獨言先帝陵土未乾即議更變非是似非隨時
向背立論者向使復召移其所以規元祐者規紹聖
豈不誠然大丈夫哉奈何首誣名徳元老徧詆忠賢
名臣開投荒禦魅之門倡毁碑斵棺之説旣以此取
貴位然後欲奮迅擺脱以滌前垢而收新譽生掠虚
美没竊佳謚其智遠出章蔡之上矣予聞佛者宗果
嘗問無虚賢温公而論之何也答曰熱荒要做官爾
噫使無盡不爲佛學所誤决不至於無忌憚如此觀
老僧欲往烏寺呵佛罵祖之簡蓋以謀國比之說
禪故曰佛學誤之也若坡公其時果着力吕申公果
用之徃烏寺不知又打罵何人必是回戈攻半山
老子及其門下士矣禪家所謂呵佛罵祖者猶扶公
子之背以出公子也無盡呵罵吕申者豈亦扶之然
後出之耶然舉當世惡京怨京能與京異能反京所
爲所謂彼善於此者夫亦如元城了翁而後可以攻
京無盡攻京殆是以燕伐燕京豈肯心服也哉
　　　鄭介夫
介夫福清人居于縣之西塘先廬猶存余屢至焉手
澤書數册及坡公贈詩一卷其家寳藏至五世孫循
不能守多歸于墨林此帖數册中之一葉爾
　　　黄魯直
以眉山方韓栁可也少㳺似未至此田里豈以禹錫
秦氏子有所假借耶(與秦禹錫帖)
右山谷自書其淂意唐律也如桃李春風一杯酒江
湖夜雨十年燈黄流不觧涴明月碧樹為我生涼秋
固佳句如初平群羊對叔度千頃淳于吞一石對
庖丁解十牛則似欠工學者止學淂此等句而前二
聫未有侣之者本朝草書惟蘇才翁杜祁公若山谷
草法錢穆公固嘗評之矣(書律詩帖)
朱給事名􁀍字君貺元祐黨人清修君子也山谷書
謫仙此詩予之殊不可曉(書太白詩)
　　秦少㳺
馬詩有李杜之作在前後人極力馳驟不能及少㳺
此詩非不工但神氣慢善呼唤不来然與晁張俱客
蘇門而結字自為一體則異乎二三子之尚左者
　　　右跋　本朝名臣帖十家
　　　丁章吕蔡
丁謂之帖一章子厚帖二吕吉甫帖一蔡元長帖二
元度帖四謂之不甚工書子厚書程沙隨評為本朝
第一此二帖信佳一薦同人黄君云此為相近無人
不能獨延之豈子厚之力不能舘一賔耶抑持援輩
皆早慧無待於師友耶一歎京師無醫元長帖皆與
彦稽者恐是方天若字以餉荔枝等語詳之其為天
若無疑元度帖一錄楚辭二一錄小簡老子疑亦與
天若者一云家兄入輔幾政豈獨宗族之幸鄉閭聞
之想亦慶喜嗟夫遭時如君謨立節如君謨然後可
以言宗族之幸鄉閭之喜若卞與京爲國巨蠧宗族
如子應方且閉户退藏挂冠以避其臭郷閭如方軫
方且呌􁆻憤激擢髪以數其罪而其兄弟不悟自慶
自幸如此可發識者一噱元長書比米顛尤險惡
元度用筆差老
　　　　　右䟦張丁章吕二蔡帖六家
　　鄭徳言書畫
　　　坡公進紫薇花詩真蹟
後一百六十有一年淳祐丙午十月二十七日今上
皇帝講禮記徹章詔宰執及講讀官十四人錫宴秘
書省克荘以少蓬説書崇政殿兼權中書舍人預為
啟事書前人絶句賜群臣至是始賜一御書聖製七
言唐律一首恭惟帝學同符元祐克荘翌日恭和以
進又别獻一詩然惡札蕪辭上不足以賛明主緝熈
下不足以望前輩風流之萬一夫必有臣如軾然後
對紫薇花無愧色克莊末學淺聞孤負君父奬擢多
矣徳言其磨礪以須它日與坡公並驅者非子其誰
　　　西園雅集圖
本朝戚畹惟李端愿王晉卿二駙馬好文喜士有劉
真長王子敬之風此圖布置園林水石人物姫女小
者僅如針芥然比之龍眠墨本居然有富貴態度畫
固不可以不設色哉二駙馬旣賢而坐客皆天下士
世傳孫巨源三通鼓眉山公金釵墜之詞想見一時
風流醖籍為世道太平極盛之候未幾而烏臺鞫詩
案矣賔主俱謫而囀春鶯輩亦流落于他人矣自是
戚畹始不敢與士大夫交逰山谷詩云天網恢中夏
賔筵禁列侯深味此句足以悲慨
　　　巨然春溪欲雨圖
本朝僧以畫著名如惠崇居寕巨然皆見于荆公詩
今巨然此幅又見于安晚公䟦二公于人之一藝小
善記錄如此其為天下宰不亦宜乎
　　　王輔道所作河東方漕墓誌
故河東轉運方公諱宙字子正少擢第端明蔡公倩
也京雖端明兄弟行差晚出自為小官即與公親善
後當國以司農丞召公不數日求外補至死不復入
于時非京親故而夤縁附托以媒進者多矣公真其
親且故而惡京逺京甚于蕭察之見婦人退之之譴
瘧鬼也烏呼賢矣哉公曾孫審權示余以其家所藏
諸老翰墨盖公尤為范忠宣蘇文定所知陳忠肅鄭
介公其友也書帖皆存又故老傳錄公在京西乞給
還伊川先生所買汝州田言范蜀公子百揆罷官非
辜又言唐義問身後三子未禄宜還其恩數方黨禁
盛時邢恕有斬頥萬叚不救之語温益廹道卿夜絶
江右悈陳獄具脅了翁其漕自詭殺元城而公于是
時居官持論獨如此忘一身之齟齬援諸賢之流落
其人或已物故尚欲旌錄其後烏呼賢矣哉夫男子
闔棺事定今觀王寀輔道公作銘誌凡此諸事皆不
書是闔棺之事殊未定也謂公為時相章公太尉吕
公師相魯公從官徐鐸吕嘉問所薦恐非公意然謂
将處以臺閣力請外　末言公氣勁不數數榮利晚節
論亊尤不苟合稱之曰子正可以無愧則可謂㣲而
顯婉而成章矣輔道此文自佳楷法絶妙似禇河南
惜非真筆爾或曰了翁作豐尚書行状止述爵里卒
葬年月無垢祭洪忠宣僅有嗚呼哀哉四字子何求
備于輔道之詳也余曰二公貴近于朝其事顯方公
滯留于外其事隱故詳述以補誌銘之闕云
　　　陳丞相家所藏　御書二
(臣)恭惟隆興乾道之盛比于慶厯元祐阜陵既同符
二祖而正獻公相業亦與韓富司馬匹休豈有它道
哉不過君相之間皆以進賢退不肖為第一義當時之
所黜陟用舍天下皆以為當而巳公家藏宸翰所書
用人論臣伏讀而嘆之曰明此而南面堯之為君明
此以北面舜之為臣此語足以賛天下此論矣(書用/人論)
(臣)按故相王文公絶句尤多而工阜陵書此篇賜陳
正獻公者豈非以其冲澹閑雅異於它作歟如晴日
暖風生麥氣綠隂芳草勝花時之聫亦為天語稱賞
盖與前詩同一關鍵惟深於詩者知之文公又有何
時白石崗邉路渡水穿雲取次行之句亦甚妙(阜陵/書荆)
(公/詩)
　　　復齋臨蘭亭
善書者未有不臨禊帖然有貌似之者有意似之者
余謂貌似之者優孟之效孫叔敖也意似之者魯男
子之學栁下惠也復齋所臨其意似者耶
　　虚齋書畫
　　　禊三帖
此五字未缺時本尤可寳而藏禊帖者多以五字缺
者判真􁃰優劣然則易書反不如出於秦灰孔壁者
為可信耶
此五字缺本視他本尤竒妙惜其墨蠟草草或濃或
淡然筆意神逸如星斗麗天非輕煙薄霧所能翳也
此本與余家所藏薛本無毫髪異字畫皆極瘦視今
人所寳字畫肥者各不同尤遂切初王順伯號博雅
皆以肥者為真
　　　胡笳十八拍
右南渡初御府本奎畫旣妙而丹青亦精絶蓋宣政
間畫學生此時猶多存者今畫工不能為也胡笳詞
惟蔡琰自作者高古悲壯格在建安方初之上此軸
乃唐人劉商作視建安方初邈然不及矣顧亦非今
人所能道也
後村先生大全集卷之一百丹四終
後村先生大全集卷之一百丹五
　題䟦
　　方一軒諸帖
　　　閣帖
近人多不識閣帖某家珍藏某本或用髙價得某本
皆非真者字畫豐穠有精采如潭絳則太瘦臨江
則太媚又用李廷珪墨印造凡淳化間所賜御書喻
言等帖皆用此墨不可以偽無競弟始傳汪端明李
路所記閣帖行數恨無真帖參校予偶於故家淂第
五卷一軸非潭非絳非臨江非鼎武岡甚異之試取
汪氏所記行數視之皆合又於某家㝠搜得第六第
九第十卷行四方必以自隨二十餘年而不能合晚
使江左忽有示此帖十卷者李瑋駙馬故物也後有
朱印云李瑋圖籍上賜家傳子孫有徳保無窮年十
卷之末皆有此印用三千楮得之其秋被召爲少蓬
始呼匠裝飾大蓬尤伯晦見之曰珍物也又曰某有
三本昔山谷嘗嘆無萬二千錢致一本時幣重物輕
一可當十彼時巳直百餘千及今安得不愈貴重然
真帖可辨者有數條墨色一也它本刋卷數在上板
數在下惟此本卷數板數字皆相連屬二也它本行
數字比帖字小而瘦此本行數字比帖中字皆大而
濃三也余所得江東本每板皆全紙無接黏處一部
十卷無一板不與汪氏所記合乃知昔人裝背之際
寕使每板行數或多或寡而不肯翦截凑合者欲存
舊帖之真面目四也余得汪氏之訣不敢獨善逢人
必告方君敬則楷用余説求得十卷前四卷稍渾全
後六卷為或者翦截然墨色如新比余本無毫髪異
不謂吾鄉有此秘寳帖末有端明蔡公親題云黄子
正示及因習草法末有子正印子正不見它書惟端
明䟦某僧臨脊令頌頌云黄元吉子正得之曇休子
正名元吉僅見此䟦曩余先得四卷尚未敢深信汪
氏及得江東本始知汪氏之不誣及見此本益知余
本之可貴吾鄉前一輩好古博雅如肯庭鄭氏雲庒
方氏所收皆􁃰本而相夷曰惟我與爾有是夫噫汪
氏之譜未行雖鄭方不能辨真贗既行雖余之淺闇
乃足以識真贗况若敬則好之篤而求之勤乎或
咎余不當以其訣授人余曰贗帖惑人多矣余之説
傳贗帖息而真帖出不亦書畫家之一快乎敬則其
取汪氏所記老夫所䟦併刊之以廣胸次而聚嗜好
也
　　　絳帖
坡公重潭帖山谷自嘆閤帖不可致僅藏潭絳帖此
時二帖未分優劣自中原幅裂北碑難得始輕潭而
重絳矣頃見王簡卿侍郎評絳帖尤貴潘氏城塼本
敬則此二十卷潘本也凡今本漫漶殘缺處此皆可
讀後第二卷唱箭帖秀岳帖與錢俶詩視它本彼缺
而此全梁武帝帖與後第十卷顔魯公帖視它本彼
全而此缺帖家以全多缺少者為寳然則潘本絳帖
中之尤善此本潘帖中之尤善
　　　盧鴻草堂圖
此孚君舊物也今為方楷敬則珍藏第所書十志多
誤字幾不可讀如期仙磴一章謂靈仙彷彿可期儒
者毀所不見則黜之疑氷之言信矣此用蒙叟夏蟲
不知氷事及荆公蟲疑氷之意今書疑為凝大可笑
揚風子之䟦贗也周益公之䟦亦贗也鄭編修家有
絹本亦然余既借本命工摹寫托竹溪林侯作小楷
書十志林苦訛字不可致詰唐文集中無盧鴻又別
無善本可參校遇訛字則闕之
　　　亞栖書
僧中善書者智永智果辨材懷仁懷素髙閑亞栖書
皆不足以望其彷彿此帖未見所謂飛鳥出林驚蛇
入草唐末僧如貫休齋已亞栖之流詞翰若不甚高
而自稱譽太過矣夫字以工為貴豈以其嘗供奉翰
林賜紫為貴哉鄭谷詩云愛僧不愛紫衣僧谷猶
不愛况人物有高于谷者耶
　　　高宗御札
(臣)以諸家記載攷之皆云邦昌誅由李綱然邦昌賜
死綱巳去位其議實自綱發之暴罪之詔有云宿福
寕殿使宫人侍寝綱家有宸翰云華國靖恭夫人李
從和見只就内中取問仰李綱取於開封府枷訊烏
乎邦昌何所逃其死哉初紹正統首黜閏位聖君也
甫提相筆先誅叛臣賢宰也本不必辨但赭半臂事
人所共知宸翰世所未盡見盖誅叛之舉出於獨斷
綱賛之爾華國李姓名從和王明清誤以李為彭繫
年録不載其名
　　　蔡公帖十二
蔡帖惟觀書記真行草諸體皆備當為公遺墨之冠
此軸若使靈寳見之必兇厨後竊去使京東學究見
之必設計豪奪使米顛見之必要作贗本脱換敬則
其善藏之無落諸人姦便(觀書記)
世人臨書全如崔炎假作魏武桓温貌類劉司空亦
可遮瞞俗眼弟恐爲匃奴使及劉家舊碑勘破耳蔡
公臨轉授訣九分逼真使率更見之不能辨也嗚呼
可謂藝之至者矣(臨率更轉授訣)
右蔡公十帖雖或止半幅或止數行皆有義味可研
尋如云至杭未嘗逰覧足以見其勤扵政也云忝知
制誥家世孤貧母氏思歸足以見其難於進也云造
宅已畢田未有涯又足以見其貴貧而貧也至於論
瘞鶴銘諸葛漸筆唐供奉墨問歙郡墨工姓字皆翰
墨家所願見者于時杜丞相唐彦猷與公皆以書名
世杜餉公䑕鬚筆公嘆其精妙故相以十筆遺從官
私覿之禮止此今人寄毛錐子少亦百枝安得有佳
筆哉墨似廷珪法者竟不知其爲何人十帖中或有
可疑者然真蹟要非贗筆所能亂又先賢言語自有
一種意度後人強學之不近也内卜葬帖云地里家
說無了期但無風水免鄉人言可矣通人之論也近
世尤尊用葬書魏元履葬於平坂穴地三丈六尺梯
而下棺蔡季通所卜也既而元履之後遂絶古人所
以行營高燥者高則逺水燥則辟風魏公之窆無乃太
卑濕乎莆人重黄湼槃厲伯韶兩墓師如神其所點
穴或在髙峯或在廣野有鳯凰展翅玉帶出匣之説
為其學者無二師眼力塊守死法髙則入雲下則及
泉惜無以公之説藥之論樂帖云欲知古樂必由胡
部乃能通世儒謂刪後無詩公之於樂雖胡部亦不
廢皆學者所當知也此帖􁑗法尤妙(雜帖)
　　　杜祁公帖
杜祁公字散見諸帖皆行草而楷法極罕見此帖十
一行一百三十八字皆端楷無一畫草又以知古者
改官追贈婚嫁生子皆禰廟告公自題其末云至和
乙未歲季夏録此九字草聖尤妙蔡公復題十字云
杜祁公親書見授某謹記蔡公習於禮者觀家廷上
夀儀可見然猶問禮於祁公得公所錄寳藏之如此
此其所以為前輩歟
　　　唐彦猷諸公帖
此冊位置稍雜盖以人論則楊大年蘇子由曾子固
范淳大陳了翁當作一編以字論則唐彦猷林夫與
别冊子才翁子羙字當作一編劉共父樞宻帖當編
入南渡後諸公翰墨間名俊者何人豈張循王耶此
一幅可疑
　　　御賜滕王發畫馬圖
滕王初名甫元祐初避高魯王諱以字為名而字逹
道按公事㤗陵厯蘇杭鄆三州帥太原尤有威名此
圖云賜滕王發者必在并門時也始裕陵常以奎畫
處分西北事宜故前輩有夜書細札賜邉臣萬里風
雲入長算之句若㤗陵宸翰臣庻之家盖不多見滕
公本傳及他書俱不言嘗有此賜當以訪博識者
　　　四諫帖(後有孫尚書仲益䟦)
孫公作此䟦時未秉譙周李旻之筆也過江後不
能復為此言也
　　　東坡玉堂詞草
坡公之文使不善書者書之亦可愛况公自札乎或
疑此卷塗抺多而點畫拙似非公書夫六十老人詞
頭夜下攬衣呼燭頃刻成章豈暇求工於字畫乎公
固云乞郡三章字半斜廟堂傳笑眼昏花則此卷乃
真蹟無可疑矣
　　　蘇黄小米帖
吾里收書畫家有数昔惟城南蔡氏萬卷楼方氏後
有藏六李氏雲庒方氏然尤物在天地間聚散来去
不常藏六雲庒之所收者徃城南萬卷舊物也俯仰
未三十年眼中所見書畫凡幾易主昔藏百千軸者
今或無片紙而錦囊牙籖萃見於墨林方氏上塘鄭
氏夀峯方氏則又皆藏六雲庒之散逸流落者也墨
林夀峰皆萬卷樓之族書畫入族人手猶子孫也此
冊惟坡公海棠詩尤真余所見凡數本夀峯紙本墨
林絹本吾里已有二本未知世間共有幾本也小米
書不及父恭惟思棱之評萬世公論其謂山谷字得
蒼頡悟門良不可曉
　　　元祐王樞宻奏藁
熙豐羣小怨元祐諸賢刻骨其尤深切者如劉萃老
王彦霖劉器之范淳夫梁况之五六公它日遂興粉
昆之獄引用九族當坐之法向非泰陵保全則此數
家無噍類矣公雖早薨不及見猶名刋黨碑子孫禁
錮烏呼自昔端人正士欲為朝廷區别忠邪卒之忠
邪不可區别而身反受其禍如蕭望之張猛王章京
房之流多矣此朱子䟦王公奏藁所以三復太息而
不自已歟王公遭黨禍朱子罹學禁晚節畧同䟦此
卷時紹熈改元時事比之乾淳漸變矣深味朱子之
言可悲也夫
　　　李承之諸帖
李承之詩行於世字則未之見此帖端勁姿媚有石
曼卿籌筆驛詩意度可寳也名覺者必是萃者素不
工書此帖乃吏禮不必存孔經文陳伯修以人重不
以字重襲深父亦然
　　　曾子開鄒道卿帖
建中靖國改元曾子宣當國有可復為元祐之機廼
方與韓相師朴争權主紹述而援蔡京然則子宣者
真千萬世之罪人也當時雖以子開之賢不能諫止
了翁乃欲以一右司郎官挽回其意難矣子開答朱
給事書云衰拙於此豈能恝然但再三則凟終恐無
補弟兄間猶以凟為慮然則士欲進言於相夫豈易
哉道卿方自昭州召還而有决難再用之嘆又欲乞
一便卿奉親處豈非前知它日之必反覆未知所税
駕歟朱公與曾鄒善其同入黨籍不亦宜乎
　　　李忠定手抄詩
忠定公手書自作詩得一二篇已足貴此二冊凡八
十篇皆建炎策免後避地入閩所作雄詞勁氣有横
絶九州揮斥六合之意卷中如許右丞三友詩所謂
吳李孫者元中丞相也伯野樞宻也忠定也忠定和
許詩云我生值艱虞慘淡風霾昏挽翁共出力一廓
扶桑暾此志竟蕭條相顧聲為吞時孫扈從北狩吳
南遷忠定與許公皆去國凡欲奨王室不肯與虜戴
天之人稍凋落北向之志寖衰保安之勢遂成誦忠
定此志蕭條之句可以流涕痛哭也昔於忠定孫景
温架閣家見南渡諸老與忠定詩文皆忠憤感慨語
又於象先上舍家見忠定手藁数巨編及當時所畫
宣和金人圍城圖虜陣有置我師守禦甚精詳景
温所藏存亡未可知象先書畫稍已散落嘗宻訪圍
城圖已不存矣此二冊亦象先舊物敬則善藏之
　　　許右丞諸賢書
許右丞與李忠定論易春秋各一書皆宻行細字二
書計三千餘字皆端重真楷無一點畫草草書言吳
元中每得翰經觧必論刺数十條翰輙因其言時有
刋定惟論荘子内篇與易乾坤相表裏徃反數終不
可合又云所誨經史闕文謹當思而改之夫公位髙
則不復學時危則不暇學三公皆已為宰輔而猶力
於學時呉過嶺李過海許公自言虜騎渡江所向摧
䧟翰去分寕阨劉陽伏平江轉徙山谷林薄間脱而
死毫釐而猶不忘學今士大夫位望未及三君萬一
已束書不觀非有胡虜盗賊家族性命之厄直謂身
已貴不當如窮書生吃吃􁅳爾貫爾許公書人人當
摹一通置之座右汪玉山輩行後於許邦彦豈士羙
乎美成乎與汪玉山孫仲益帖當削去吕居仁韓子
蒼徐師川帖當别編
　　　鄧栟櫚字文樞宻詩帖
栟櫚公詞翰當編在炎紹諸賢間于石湖稍後出
不可并也圻公功名人也亦非栟櫚之倫宇文公上
帖罕五詩造次顛沛不忘朝廷其云人生有死渾閑
事不斬奸邪此恨深又云横磨大劔人何在裂背穿胸
不汝忘豈非追原禍亂之始恨不食京黼貫攸之月
乎覧其遺墨為之一涕此帖似宜與死節者同編
　　　江民表三賢帖
此冊惟江謝秦三家當存餘皆惡禮當刪余舊誦江
公諫書知其為鄒陳輩人爾後見其趙艮嶽云春光
呉地减山色上林深比之鄧肅花石綱詩彼刻露而
此含蓄矣此卷如髙低山接勢清淺水分灣亦警句
盖深於五言者惜未見其全集謝字聖藻厯給舍以
論事不合秦字辯之漕陜西以主棄地與江公俱列
名黨籍云
　　　朱張書
朱張字固可寳但其間一二幅使人代作者不必存
也
　　　夾漈艾軒帖
夾漈薦邱鐸於某人云尚書之門可以遺鄭樵不可
以遺邱鐸噫其先人從已有如是耶艾軒與夾漈書
云兄去吾聖人千餘歲得不傳之學又云前𢾗年間
夾漈説使心開目明其推賢服善又如是耶今人仕
同時則噪惟恐人之先已也名軋己則忌惟恐人之
勝己也此前輩之所以為前輩歟
　　　小米二徐吳傳朋書
米元暉徐明叔徐穉山吳傳朋皆南渡後善書者聚
為一編深合位置後二帖非其倫也
　　　中興三相帖
右李忠定奏藳三趙忠簡陳忠獻張魯公帖各一三
公皆中興賢相江左所恃以立國者其遺墨當自為
編不可雜以他帖第一板名絳者子葉乎厚之乎非
同時又人品各異宜削去忠獻帖前一板非忠獻筆
細視其名乃汾字非浚也汾忠簡子也後人不察以
汾為浚亦宜削去
　　　中興諸相帖
此帖聚南渡以後宰相真蹟然亦有不必存者第一
板似非李忠定詩或是同名縱是李公之筆亦不應
入此編也内周丞相書盖答艾軒諸子艾軒以集撰
殁其家求䘏典公告以劉汝一諫議陳季陵侍郎皆
帶集撰并無恩数且勉其昆仲力學又云復之之子
一上而收巍科復之者余叔祖正字也時阜陵尤惜
名器以艾軒之賢身後止官一子其後始有嘗除從
官未供職死亦有已死而除從官者有自集撰追除
侍制者皆淂以京秩奏薦盖論撰次對雖止隔一階
而從官庶僚恩數絶異此　先朝所以靳而不予人
與
　　　陳懶散帖
此冊以字論之只有陳懶散與蔡子正一帖當留觀
懶散筆意猶有才翁子美氣骨其後遂變為于湖石
湖矣
　　　小米畫
古畫皆著色墨畫盛於本朝始惟文與可李伯時後
陳坡寳晉父子迭為之廉宣仲王清叔亦著名然元
暉千幅一律世有無根樹𪷟澒雲之嘲可謂善謔矣
叔黨之才百倍元暉元暉至侍從叔黨死於小官命
也夫
　　　妙善帖
此老不求工於翰墨而英傑之氣自不容揜如此使
其衣逢掖冠章甫力量氣魄朱晦庵陸象山輩人也
　　　丁晉公諸帖
丁謂之章子厚吕吉甫蔡元長元度居安五六公翰
墨世所罕見彚而藏之亦可謂之傳矣程沙隨評章
子厚書為本朝冠又曰後五百年議論乃定果如程
氏所云則此帖似非真蹟末一幅恐非李資深字名
偶同云
　　　花光𥙷之梅
　之至者不兩能花光𥙷之專爲梅花寫真所以妙
天下文湖州於竹李伯時於馬皆然今畫者無所不
畫旣不能皆工歸於皆拙而已詩與文亦然
　　　蔡公書朝賢送行詩序
此字與余所藏三畧字體無毫髪異三畧乃寳元已
夘墨也時年二十八序乃慶厯壬午筆也時年三十
一字雖精麗未免矜持視晚守錢塘書清暑堂記時
信有老少之異然欲學公楷法必自三畧始自此序
始余聞古之善書者由楷以入行草非由行草而入
楷也羲獻虞禇皆然本朝惟蔡公偹此能事米無楷
字蓋行草易而楷難故藏帖之家有贗米無贗蔡敬
則什襲此序客来求觀立數丈外視之可也
　　　再䟦
一太常博士出倅而朝賢餞以詩者八十三篇師囬
之賢可知也案師回名鑄亦莆人序書字而不書名
陳某而已陳以天聖五年公以天聖八年繼擢甲科
與陳輩行爾而卑下之如此可為後生法
　　　又蔡公書四軸
右孝嚴殿記凡一百六十有一字在公衆書中筆畫
差瘦盖公暮年得意書與清暑堂記皆從心不踰矩
之筆也(孝嚴殿記)
蔡公不以詩名然草際飛螢乍有無詩家杳渺之音
也有王右丞韋蘇州之風(清暑堂㑹同年詩)
蔡公尤自珍其所作散􁑗此數紙或斷裂文義不全
或飜覆紙背書之譬如珪璧雖復殘闕猶可寳也(散/􁑗)
余所見蔡録凡數本暮年乃見絹本豈公自喜此作
亦如右軍之於禊帖屢書不一書乎公吏事尤髙發
姦摘伏如神而掌書吏輙竊公藏藁不加罪亦不窮
治意此吏有蕭翼之癖歟其他作姦犯科者不同耶
可發千古一笑淳佑壬子十月望日某書時年六十六
(絹本茶錄)
　　　唐明皇鶺鴒頌
黄公不知何人其與忠惠公翰墨徃還如此所收閣
帖十卷與此卷皆為蔡氏所藏當訪黄公始末它日
别為作䟦
　　　又
始余見此頌及閣帖䟦深恨不知黄元吉為何人後
見集古䟦録云皇祐至和間余在廣陵有勅使黄元
吉者以明皇自書鶺鴒頌本示余乃知元吉為中貴
人也歐蔡在當時尤為嬖宦所仄目且何為日與元
吉徃還也豈其人嗜好儒雅異於其類二公不絶之
耶歐公書著名是矣蔡公并稱其字則愈可疑豈字
子正者别一元吉耶然此頌歐公尚把玩之末論真
本雖臨本亦可貴也
　　　好一集録
歐陽公集金石録千卷趙徳甫績録二千卷歐輔臣
也趙宰相子也侍從也皆仕當天下全盛南北未分
裂之時然各費二十年網羅收拾所獲止如此南渡
後北碑寖難致方君敬則妙年𬒳服儒雅凡世間貴
介公子裘馬劔射槊棋聲色之事率皆不好惟酷嗜
古文竒字間有一善碑一真蹟必高價訪求不得不
止所收為吾里諸故家之冠而北碑尤多自石鼔嶧
山詛楚至隋唐殘碣斷刻一一裝飾而笈藏之積至
六百餘卷日増而未巳也他日君年益壯仕益顯網
羅收拾益廣則其數必侔於歐趙二家矣余雖老庶
㡬見之
　　　乾道學官詩卷
朝士𥙷外同舍郎分韻賦詩以餞别故事也艾軒先
生繇小司成出使廣右兩學同僚餞者十有七人今
詩皆存惟逸二篇乃陳公居仁何公澹所作此十七
人者四至侍從一執政餘多當世名卿盖是時學官
極天下選可謂盛矣内賈公偉者故龍圖閣學士贈
太師公之父今資政殿大學士秋壑公之祖非所謂
不在其身必在其子孫者耶艾軒之後寖㣲外孫方之
㤗字巖仲澄孫字蒙仲繼擢科第篤凱風寒泉之念
艾軒祀賴以續書賴以傳此卷為巖仲寳藏暇日示
余因記莆陽志謂艾軒使粤以張説除僉樞不徃賀
而去按説除西府在七年三月使粤在九年四月記
鄉人事猶不免誤則傳聞失實若此者多矣不賀説
一節當在為著作郎之時忠誤宜修

後村先生大全集卷之一百丹五
後村先生大全集卷之一百丹六
　　題䟦
　　　方蒙仲通鑑表㣲
蒙仲示余通鑑表㣲一編爲讀袁氏紀事本末而作
此等文字前有范氏唐鑑後有胡氏管見朱氏綱目
聖賢復起必從之矣䝉仲又别爲書豈非所謂後生
可畏者歟余嘗謂公論根於人心石勒不識字聼人
讀漢書評量亦不錯不必學士大夫然後能持論也
惟夫爲吕武立紀以魏繼漢書諸葛亮入冦之類大
經大法皆與孔氏背馳以涑水公之賢而不能改前
史之誤先儒自伊川有此見范氏胡氏畧發之而未
盡至朱氏綱目出然後女主始不得以移國命閏位
始不得以干正統揚雄始不得不為莾大夫狄仁傑
始不得不為周司空諸葛亮始得為漢相陶潛始得
為晉處士可以破一世之肓瞶開千古之心胸矣自
朱氏所條大經大法之外若無甚難通者温裕廢篡
貽笑於胡此公論之在夷狄者莾堅僭竊愧見其女
此公論之在女子者廖立哭亮郄超譽元此公論之
在怨仇者慶忌救雲萬福拜城此公論之在武夫者
遮道借恂䄂瓦送實此公論之在小夫賤􁑗者夫夷狄
異類也女子懦者也怨仇其心不平者也武夫悍者
也小夫賤􁑗㣲者也其是非褒貶之公如此而况于
學士大夫乎蒙仲此編不必就識者而商論求名人
之印可試示之夷狄仇怨告之女子武人小夫賤􁑗
如其皆有愜志皆無異論它日必與三家之書並行
設有一人焉疑某義未安指某義未瑩當改之又改
之歸諸是而後已否則意雖新而駭衆論雖髙而無
助余恐嗜膾炙者多而嗜艾昌歜者少而是書孤矣
　　　方蒙仲記過集
記過集者蒙仲存其國子秋賦別院省試大廷甲科
之程文也或曰士旣成名當志其逺者大者已陳芻
狗奚以存為余曰是大不然董仲舒劉蕡他文不傳
然自漢唐至今莫不目舒醇儒敬蕡敢言者以二人
之䇿存焉爾蒙仲奉對萬言終始欲聚君子以續國
之氣脉明公論以强國之精神夫旣主君子他日必
能與希文俱貶有倡斬頥萬叚殺瓘滅口之説者必
不忍和聲矣既附公論必能陪君實喫劍有獻愛莫
助之圖建紹述之議者必不肯挂名矣然則蒙仲此
編非直一時䇿名之梯媒實亦萬世責備之案㨿欲勿
存得乎昔荆公曾中制科人云曲學暮年終漢相高
談平日謾周公詩則壯矣然公相業似愧其詩䝉仲
不可又愧其策也
　　　趙南安餞行卷
南安趙明府之官茂實尚書用之少蓬皆以詩餞余
纍然哀疚不能詩贈之言曰古之為宰者多矣余嘗
以為仲由之于蒲不如言偃之於武城西門豹之於
鄴不如宓子賤之於單父蓋由以才偃以德豹以智
子賤以仁此夫子所以動聞絃之喜而太史公所以
著不敢欺與不忍欺之辯歟夫芝术不攻治而疾疢
平鸞鳳不鷙搏而雄狡伏明府行矣余耳冷不聞於
蒍子之歌久矣庻於明府見之
　　　何謙詩
以詩為難耶則寺人賤妾之作列于三百五篇以詩
為易耶則伯魚之賢而未為周南召南左史倚相之
博而不知祈招自四靈後天下皆詩人詩若果易矣
然詩人多而佳句少又若甚難何歟余嘗謂以情性
禮義為本以鳥獸草木為料風人之詩也以書為本
以事為料文人之詩也世有幽人覉士飢餓而鳴語
出妙一世亦有碩師鴻儒宗主斯文而於詩無分者
信此事之不可勉強歟余識何君乃翁嘗品其詩今
君復以詩名翁詩質實而飽足坐胷中書融化予書
所欠高簡君稍變體借虚以發實造新以易腐因難
以出竒盖乃翁機軸近於余所謂以書為本以事為
料者君又能以意為匠書與料將受役于君矣或曰
子評碩師鴻儒也甚嚴取覉人幽士也太寛可乎哉
余曰子論人余論詩奚為不可或又曰古今詩不同
先賢有刪後無詩之説夫自國風騷選玉臺胡部至
於唐宋其變多矣然變者詩之體製也厯千年萬世
而不變者人之情性也君之情性豈與余異哉乃用
朱筆摘其警語而歸之君名謙
　　　趙阜示王李徐三賢書
士不以見知于當世之貴人為難而以見知于當世
之賢人為難盖貴者能軒輊人於一時賢者能榮辱
人於千載學者于此二途宜何擇哉尤谿趙君阜嘗
筮仕福清民服其廉李公寓客也故薦之力又嘗衡
文建安士稱其平王公府尹也徐公郡前進士也故
期之逺趙君於三君子非親非故直以廉平二字見
知亦足以見趙君之賢也夫又足以見三君子之賢也
夫
　　　方汝一文卷
端嘉間余見䝉仲之文而愛之蒙仲數稱其族弟清
卿後十餘年清卿始示余易論二十篇中興將相論
十篇它雜文并古律詩若干篇皆黜陳腐崇古雅自
有一種氣骨賤利禄貴名理自有一種意味寕貧平
原之金不受也寕病康子之藥不嘗也寕饑胡奴之
之米不炊也其自重如此而又苦思冥搜永歌長謠
徃徃出新意於前人機杼之外畧追扳蒙仲而澹泊
之味深湛之思則過之昔王筠夸王氏人人有集余
於方氏父子兄弟亦云䝉仲旣擢高第清卿亦再詣
太常其行也徴言於余余聞前輩之於交㳺也不進
其有餘而每勉其不足清卿非不足於文者然有一
焉夫主司常歎無好文字士子常恨無明主司二者
相詬病久矣惟韓子之論極平譏陳商高深其詞而
不合一世之好欲孟郊和其聲以鳴國家之盛商之
文韓子三四讀尚不通曉郊之詩過于寒雖坡公亦
廢卷而掩耳矣則此文此詩將安售乎夫子曰辭
達而已矣余觀今昔之宗工鉅儒其所論述大薦之
郊廟小刻之金石皆辭逹而聲和者也竊意逹者如
長江洪河千曲萬折必㑹於海歟和者如鈞天虞廷
萬舞九奏必叶於律歟清卿誠以余言逹其高深者
和其寒者余將賀大宗伯徐公張公之得士矣二公
所謂明主司也清卿所謂好文字也清卿方氏名汝
一其再薦也名汝則
　　　林灝翁詩
林君少嘉示余詩篇篇幽逺字字殊妍品在唐人家
數詩中夫詩如花卉然清絶者莫如梅穠艶者莫如
海棠取次軒檻一枝半朶固足以傾城而絶代矣頃
余嘗逰於儀真之梅園極目如瑶林琪樹照映十餘
里又嘗飲于豫章某家海棠洞老樹樛結不知其數
其開也日光花色如卿雲瑞錦其落也萬點糝地如
紅雨絳雲二者皆極天下鉅麗之觀與軒檻所見者
異矣少嘉此集特其一枝半朶者爾余已為之動心
駭目它日盡出古錦囊中所謂極天下之鉅麗者余
之動心駭目未巳也
　　　再䟦陳禹錫杜詩補註
學者多以先入為主童蒙時一字一句在胸臆有終
其身尊信之太過膠執而不變者昔人温故将以知
新如此觀書謂之温故可也知新則未也頃年讀禹
錫杜詩補注凡余意有所未喻而未及與君商確者
後十餘年禹錫示余近本視前編剗削竄走十之
七八或盡改之偶有一新意得一新義則又改之而
未已人皆疑君之説新而多變余獨賀君之學進而
未止也蓋杜公歌不過唐事他人引羣書牋釋多不
詠着題禹錫專以新舊唐史為案詩史為斷故自題
其書曰史註詩史此其所以尤異於諸家歟然新舊
史皆舛雜或採摭小説雜記不必皆實前輩辨之甚
詳而禹錫於三家書研尋補綴必欲史與詩無一事
不合至於年月日時亦下算子使之歸吾説而後已
昔胡氏春秋傳初成朱氏云直須夫子親出来説方
敢信豈非生千百載之下而懸斷千百載而上之事
雖極研㝷補綴之功要未免于遷就牽合之疑乎然
杜公所以光熖萬丈照耀古今在於流離顛沛不忘
君父禹錫於此等處尤形容發越得出使子羙親出
來説不過如是
　　　郡學刋文章正宗
頃余刻此書於番禺委同官盧方春輩置局刋誤屬
以召去去時書猶未成後得其本殆不可讀有漏數
行者有闕一二句者有顛倒文義者如魯魚亥豕之
類則不可勝数意諸人為官事分奪未之過目耶抑
南中無善本参校耶每一開卷常敗人意其後迺有
越本亦多誤莆泮他書差備今君文學王君謂朱先
生易本義精于理者也謂真先生此書邃於文者也
旣刻本義遂及正宗或慮費無所出君命學職丁南
一鄭巖㑹學廪量出入得贏錢六十七萬而二十四
卷者亦畢工吾里藏書多善本游泮多英才傍攷亙
校它日莆本當優於廣越矣世固有親登二先生之
門執經北面師在則崇飾虚敬托此身於青雲師死
則捐棄素學束其書於高閣者君妙年前不及朱後
不及真而尊敬二先生之心拳拳如此豈不甚賢矣
哉君名庚字景長温陵人
　　　林景復北地詩
景復始為山陽之役今丞相安晚鄭公贈之詩曰淮
海轅門立竒士要看左袒為劉時景復雖為叛賊驅
之而北覊囚山東瀕死不屈可謂無負安晚之詩矣
今督相信庵趙公方制東閫捐金用間智瑩隨㑹得
以反國景復未歸帛書不絶密報虜情既歸膽氣益
壯願為時用可謂無負信庵之知矣士大夫負才業
志節惟恐不為當時有力者所知此二鉅公有大力
量出將入相譬如種蠡分國而治以功名富貴與人
如反手其於景復知之如此愛之如此而南歸十
載僅得烟瘴中一壘國家憂顧在西北機㑹在西北
景復士如之何其不北斾而南轅也昔洪忠宣公留
穹廬十六年而歸不免南遷宗正少卿方公美朝八
陵行萬里反命不容于朝出使閩廣曰檜惡之也景
復之遇二相與二公所遇之時不同矣而仕途邅廽
無以大異於二公則又不可曉者曩余忝少蓬兼詞
掖謁信庵于西府從容問景復未用之故公蹙然曰
智將不如福將古人云君相不言命相亦言命耶余
别景復二十餘年再見則皆老矣景復盡出北地諸
詩因書其後旣為景復嘆又為二相惜也
　　　庚戌寫真贈徐生
此何人耶問於室室人不知問於市市人不知或曰
此吾里之後村翁也余觀古世所傳古人物其美晳
悦澤者未必然惟病瘁恠醜者不容偽余徐生狀余
極維摩之詰病屈大夫之悴壺邱子之恠哀駘駝之
醜君似矣而卒不似豈余貌之難似耶豈生有所靳
於余耶生字少高其技為一郡冠
　　　又贈陳汝用
畫者為余記顔多矣朝衣朝冠輙不似儒衣儒冠輙
又不似暮年悉發篋而焚之陳生汝用獨為長松恠
石飛湍急瀑着余幅巾燕服杖藜其間見之者皆曰
逼真他畫師見之者亦曰逼真昔顧愷之畫謝幼輿
曰此子宜置之邱壑中陳生得其訣於虎頭耶然生
以藝資身者也當為世人間貴人冠進賢冠腰大羽
箭者奮妙筆開生面大則播身價小則輦金帛顧愷
之意模冩坵壑中人藝雖工如貧何
　　　楊浩禋祀賦
長溪楊君浩示余淳祐禋祀賦余曰昔杜子羙嘗為
此賦矣于時有韋見素房琯一二公主盟于上李邕
王翰諸人推挽于下然猶潦倒流落袖中賦草飢無
可炊君賦未知比子羙何如世豈無韋見素房琯李
邕王翰者坐廟朝立臺閣未知君所厚者幾人若皆
無焉余恐不特賦誤君而君亦誤賦矣乃書其後而
歸之
　　　黄孝邁長短句
為洛學者皆崇性理而抑藝文詞尤藝文之下者也
昉于唐而盛于本朝秦郎和天也瘦之句脱換李賀
語爾而伊川有䙝凟上穹之誚豈惟伊川哉秀上人
罪魯直勸淫馮當世顧小晏損才補徳故雅人修士
相戒不為或曰魯庵亦為之何也余曰議論至聖人
而止文字至經而止楊柳依依雨雪霏霏非感時傷
物乎雞栖日久黍離麥秀非行役吊古乎熠熠宵行
首如飛蓬非閨情别思乎宜魯庵之為之也魯庵巳
矣子孝邁年英妙才超軼詞采　出天設神授朋儕
推獨歩耆宿辟三舍酒酣耳熱倚聲而作者殆欲劘
劉改之孫季蕃之壘今士非簧䇿子不暇觀不敢習
未有能極古今文章變態節奏而得其遺意如君者
昔孔氏欲其子為周南召南而不欲其面墻它日與
人歌而善必使反之而後和之盖君所作原於二南
其善者雖夫子復出必和之矣烏淂以小詞而廢之
乎
　　　清源新志
温陵郡自南渡有屬籍屯兵二費始猶支吾久益之
絶佩二千石印綬而来者類汲汲鮮懽有不可為之
歎由是郡多闕典相臺韓侯旣建牙開府綱紀肅條
教清曽不数月昔所謂不可為者皆刄觧氷釋坐以
無事暇日對賔客曰郡志五十年不續亦闕典之一
也以屬寓士徐君仲晦王君無逸二君訂舊聞之尤
訛舛者失記載者摭近事之有考㨿者未流傳者為
新志十二卷起嘉泰辛酉迄淳佑庚戌事之終始政
之㳂革循良之遺愛者耆舊之緒言網羅畧盡前輩
謂本朝邵國圖經惟宋次道河南志最善以其簡而
備也留丞相序舊志稍病其繁新志贈五十年之事
名益五卷而文實損于昔庻幾得次道遺意二君槖其
書且以韓使所作序示莆人劉某莆於温陵故附庸
也因題卷末韓侯名識仲晦名明叔無逸名稼仲晦
弟茂功名茂叔於是書尤有勞
　　　林合詩卷
古之善鳴者必養其聲之所自出静者之辭雅躁者
之辭浮悊者之辭暢蔽者之辭礙逹者之辭和捐者
之辤激盖輕快則鄰于浮僻晦則傷於礙刻意則流
於激石塘兩生之詩獨不然同用事琢對如斤妙而
鼻堊不傷合運思鍊句如韶奏而樂懸皆諧大率無
輕快僻晦刻意之病或疑兩生年甚少何以遽造兹
境余曰意者聲之所出也人皆有是意而輕出之均
之爲鳴也顧所以鳴者異焉兩生之修於家也以聖
賢父兄爲師友以山林臯壤爲城闕以禽魚花木爲
賔從飬之厚然後鳴故其聲有和者有暢者其尤髙
者幾於雅矣昔從寒翁知兩生工文未知其詩也老
漢常憂衣鉢無傳今當雙手交付同字子真合字子
常
　　　張天定四六
前輩作文必有師㳒昔聞之西山先生曰某掌内制
六年每覺文思遅滯即㸔東坡汗漫則有曲阜晚見
趙南塘及余四六曰履常與兄合下由半山入某未
免由龍溪入宜不及二君也又曰安得履常與兄對
掌乎時南塘方以前舘職流落外服余亦浮沉州縣
而西山之評如此後南塘果入儤直余亦攝掌賛書
年耄學荒散語且懶作四六遂不復有一字張君能
甫示余表啓一卷典麗刋冗腐閑淡且姿態無狂瀾
而委蛇曲折行焉不設色而黼黻藻火備焉非近時
堆故事用全句者所能至也君為吾故人左司鄭公
子敬之倩鄭汪出也王山公四六名世君之學固有
源流而然歟王山之作與曲阜同一闗鍵然就四六
而論當用西山之㳒参取坡公則益雄渾變化而不
可測矣君名天定
　　　方景絢詩
徃年主司専尚器数太學𥙷試以周立九府圖㳒命
題士非素講多窘倉卒吾鄉前輩方君景絢武子奏
賦魁天下有塲屋盛名既擢第廼不得年終于梧州
郡掾余少時聞其南中題壁五言云明月照齊州玉
龍棲𣣔起壮士腸夜囬寒衾潑􁝖水常𣣔訪其他作
不可得老矣識其猶子實孫子汝玉從来遺草而記
録不全前五言亦顛倒其先後盖為六丁者取厺者
多矣
　　　方汝玉行卷
四六家以書為料料少而徒恃才思未免輕踈料多
而不善融化流為重濁二者胥失之近時學者多宗
梅亭梅亭者李功父侍郎也憶余少逰都城子西山
先生坐上初識之時功父新擢第𣣔應詞科西山指
榻上竹夫人戯曰試為竹夫人進封制可乎功父湏
臾成章末聫云保抱携持眹不安丙夜之枕展轉反
側爾尚形四方之風西山稱賞今人但誦其全句對
屬以為警䇿功父佳䖏世所未知也全句尤能累文
字氣骨髙手罕用然不可無也噫果留意兹事室惟
師梅亭哉先朝精切則夏英公髙雅則王荆公南渡
後富麗則汪龍溪典嚴則周平園其餘大家数尚十
数公而歐蘓又四六中縛不住者方君汝玉示余四
六一卷庻幾有志者因書以勉之
　　　何謙近詩
前編猶有輕而踈者此編則斤量加重經緯加蜜如
南嶽篇之押韻采宻諭之命意瓦缾作之鍊句此舊
大有力量功夫中問短章絶句皆然淳佑辛亥首春
晦日天晴老眼稍明既用朱筆摘出警語又題其後
何生勉之向上更有事在
　　　趙孟侒詩
詩必窮始工必老始就必思索始髙深必煅煉始精
粹趙君安中未冠中春官出門行順境而卷中佳句
清㧞流麗它人搯擢胸腎嘔出心肝形容不得者君
獨等閑片語通盡非非窮而工未老而就不思索而
髙深不煅煉而精粹者天成也或以人力為之雖勉
而不近矣然有天資欠學力一聫半句偶合則有之
至於貫穿千古包括萬象則非學有所不能君所聞
於師者詳矣奚待余言
　　　周夢雲詩文
余晚居田間聞人談鄰郡戸曺之亷審之則周姓而
傍名衢人也心竊䜟之既而有示余以詩文三卷者
審之則戸曺父也以行誼為郷先生名夢雲字茂瞻
余讀盡三卷作而曰斯人之有子也宜哉茂瞻詩師
康節流出肺腑不以煅煉斵琱累氣骨其學由闗
洛以達洙泗發之於文皆然而又貴名理而賤利禄
喜冲淡而厭譁競有隐君子之風衢為今左馮人物萃
馬自頃耆舊零落山川寂寥於是著作徐君秘書郎
留君掌故劉君迭以直聲姱莭相唱和盖孟子所謂
一國與天下之善士而並見於一郷盛矣哉茂瞻父
子既自為師友復與二三君子同里䴡澤之所滋衆
芳之所襲雖茂瞻老矣不獲施毫芒於斯世然家庭
有羙子可教里巷有佳友可交逰不亦人生之至樂
乎
　　　胡計院七思詩卷
七思之作意度莭奏出於張平子之四愁但平子所
思周於東西南北四方萬里之逺似乎髙虚胡君所
思不出於疇昔螢窓雪案尺寸之地字字切實夫樂
富貴悪貧賤人之常情方隐約而棄華軒之慕則有
之矣既顯融而憶短檠之味未之見也胡君之賢於
人逺矣
　　　趙崇彪詩
委齋以嘉熈間通守於莆與其民相爾汝視其壬如
親戚余時與方徳潤王實之皆閑退杜門而通守顧之
良厚秩滿邦人郊餞君慨然曰吾歸不復出矣聞者
未以為信也既而君果不造朝再食雲䑓禄以終盖
君厺莆時年甫五十七壮志未衰榮途在前其植立
之髙决裂之勇有今人之所難者君仙厺巳乆余乃
見君詩一卷熟復而深味之其恬淡静退之念盖平
日根着於心非渉中年􁑴逰遭危機傾䧟有所激發
而然也卷中徃徃有與余三人徃復者追念疇昔君
與徳潤實之不可復作余益衰暮形槁心灰方且顧
戀徘徊為世僇笑数月間乞祠者六乞挂冠者再而
未遂夫可以来而不来與可以厺而不得厺余於是
有愧于君多矣君雖不至顯仕諸郎各以才學自奮
必　必　有聲宗庠其所立未可量也君名崇彪字
伯虎委齋其自號云
　　　韓氏舊聞
國朝父子繼居台鼎者韓氏吕氏南渡後史氏繼之
然太申公巳不爲當時諸侯所與史氏又不必論惟
相䑓之韓奕葉濟羙魏公有大勲勞於社禝儀公相
建中初以隻手挽囬壊局室馬吕於虚墓起鄒陳於
竄誦黜陟罷行一時稱快不幸布掣肘撓權京奮臂
覆羙公以直道厺而黨禍再作諸家交逰子弟愛憎
任情紀録失真如河南邵氏汝隂王氏若謂公有徳
於京者按京元豐從官歴汴杭雍蜀大方而豈以帥
魏爲徳乎公自首相點削刋名黨籍其後章俊與布
先還職秩獨公至薨後牽未盡長子叩閽遂併獲譴
京固徳公者乎余讀曽子開諌其兄之書未嘗不拊
卷而嘆曰此國家治亂之機括亦韓曽曲直之㫁案
也至中興詔贈公太師易名忠定諸家紀録之誣益
不足辨矣自有國以来父子名徳相望衮衣蝉冕接
武原廟侑食大烝韓氏一門而巳儀公子多賢少卿
蚤忤時相晚䧟黨部濰州握莭死守全家殉義少卿
子樞宻左司皆爲渡江名公卿昔李繁爲鄴侯傳而
吕氏亦有申國春秋左司所次舊聞記先世塋域則
動故國禾黍之感述前輩言論則起正始風流之慕
叙江浙流寓則發新亭風景之嘆非直為韓氏私書
也初少卿負文名集經兵火賴此編聞見一二焉左
司曾孫識来收温陵既新忠獻堂因刋舊聞附於魏
公家傳後盖韓氏之盛與　宋匹休幾若周召之於
周矣
　　　方至文房四友除授四六
以文為戯其來乆矣南朝諸人有驢加九錫文䱉謝
官表皆不悦脱俳体及毛頴傳出亦戯也然其繇辭
似易傳賛真似左傳史記不類假合而成者于時士
或大笑雖裴度未免譏議所謂讀之如捕龍蛇搏虎
豹急與之角而力不暇者惟栁子厚一人而已夫文
猶奕與射然奕以智射以力國奕智在数着之先庸
奕不知也國射力中百歩之外庸射不及也是故機
鋒相近則服地位相逺則惎此子厚所以異於大笑
者歟昔榮陽相作四友除授制誥表啓林直院肅翁繼
之余嘗效顰而不得髣髴方君至年甚少而亦擬作
其用事造語徃徃有二公所未道者信文字之樂無
窮而人材分有限也挑燈細讀老眼爲明

後村先生大全集卷之一百单六
後村先生大全集卷之一百单七
　題䟦
　　　西山帖
右西山先生為其邑子陳君適書課程如此先生夢
奠後二十年陳君道莆以示某念昔受學於先生誨
言在耳遺編在笥雖心力記憶未忘然目力昏花不
能讀耳誦先生𣣔専不𣣔雜𣣔精不𣣔多之語為之
慨然陳君於學不以先生在亡為勤惰它日必能為
師之傳人
　　　為徐國録䟦西山帖先生帖
前一帖乃嘉定癸巳冬先生再守温陵時也後一帖
乃端平甲午春自温陵帥福唐時也先生為天下文
章宗師而州家筦記獨屬之仲晦茂功其言曰再留
泉一年無所獲惟獲二雋士時仲晦從元樞曽公徃
建江閫帖中所謂退之從晋公是巳先生於仲晦卷
卷如此而仲晦不翕翕附和方且獻四規先生至𣣔
銘之楹几皆賢於人逺矣此昔余昔参先生謀議所
自擊者後二十年先生墓本巳拱士有未嘗聆謦欬
經指授而托先生以平世媒身者至於真為先生品
題印可者徃徃流落江湖埋沒山林不願求知於世
猥曰西山門人滿天下能辨其真贋者少矣仲晦方
牧南郡茂功猶待禮部試先生謂二雋且不偶如是
士之遇不遇果有命哉余晚受明主昊知親近矣終
不能稱胡母生薦施讐而厺師交誼薄甚矣故題二
帖之末以識余愧
　　　管生字説後
括古郡也管名族也名宗道字景孟者佳士也有文
學志趣多識當世聞人為景孟字説者一二公皆余
所敬余無以復加矣詩曰髙山仰止景行行止注者
於上句曰仰慕也下句曰景大也以景為慕似是顛
倒其義西山先生初字景元後改景為希是矣然孝
經序有景行先哲之語則自唐以来承襲已乆古人
多引上下文互相發明雖通用可也或曰孟亞聖也
學者以是倫擬然歟余曰昔宋齊坵字超囬時人譏
之云足下齊大聖以為名超亞聖以為字若齊與超
則㫁㫁不可學者師孔孟而已不慕孔孟當慕何人
景孟勉之
　　　何絶制詩
先朝武人能詩者有曹翰賀鑄劉季孫南渡以来有
劉翰潘檉其警句皆膾炙人口今又有何君所謂出
乎其類者然使人稱詩名不若使人誦詩句盖詩名
在人頬舌可以逰談致詩句入人肝脾不可以虚譽
傳也何君勉旃
　　　坡公書韓詩
韓詩蘓字希世寳也按惠州圖經松風亭在彌陀寺
後山之顛所謂潮士吳許二君呉當是子野許當考
　　　呉垚投匭書後
先朝稍於科舉尺度之外㧞士徐禧駒以上書至侍
從鄧肅以艮嶽詩擢諫官玉山吳壵屡詣闕上封事
陳諫詩屡報聞而已前余承乏後省見章布匭凾巳
奏御付下者如山未有遇嘗合者雖拈出諸公無顧
省者豈非先朝上書者少易於㧞尤取頴近歲上書
者多難於扣戸拜官歟孟浩然曰不才明主棄杜肅
曰尚憐終南山君雖屡報聞猶皇皇斯世不舍學甫
者也非學浩然者耶
　　　余氏四以齊銘
西山真文忠公竹隐傳忠簡公道義名莭人也然於
給事余曰訓子之四字侍郎陳公宥座之一銘拳拳
服膺如此彼以新貴加舊徳以後生議前輩者宜少
愧矣昔余先君與給事同朝屏間半面至今不忘後同
鄭子敬方孚若訪侍郎於仙遊以八九翁十翁而
雞黍止客清談竟夕歲月㡬何余陳真傳皆已仙去
君實盖給事之子侍郎之壻蚤擢世科工詞翰諸老
期之甚逺僅終於一縣令君實子新連江尉亢宗出
此軸念余陳二老余鄉前輩也真傳二公余師也君
實余友也拊今懐昔為之慨然亢宗字徳明能踐大
父之訓外大父之銘則君實不死矣
　　　䟦聼蛙方氏帖
　　　歐蔡二公帖
二府方與客食從官至不得通朝廷之体也參與来
黄雀鮓牛尾狸於三司使朋友之好也二物易致而
東府無之亦可見當時在外者不以方物為苞苴居
中者不以鼎實改清儉惜不使近世公卿見之蔡公
與筆工信求散卓且寄絲鞵勒帛與之前輩克勤小
物如此
　　　蔡公十帖
此十帖雖一時試筆㳺戯然備真行草隷之体内一
帖云顧少連以笏擊姦臣裴延齡改實以笏擊朱泚
盖公至大至剛之氣發於翰墨者如此叚太尉名上
一字與公父名同偏傍故不書公於八法無所不學
如鍾紹京歸登輩皆嘗習玩所以書為本朝第一昔
桓温見簡文謚議曰此安石碎金也余於此十帖亦
曰此蔡公碎金也
　　　坡二帖
余嘗攷坡公先至惠而南圭後至以前一帖觀之稱
荔支龍眼柑橘之珍相續日望公來同樽俎之樂益
信余言之不謬後一帖諾諾南圭早膳之招又云幸
遣白直數人見取可見前輩居是州斂縮省事之意
赴郡集旋借人肩輿若平居則竹笠杖藜與黎秀才
翟夫子春夢婆輩相爾汝是豈權貴之所能害烟瘴
之所能死哉坡與南圭帖散落四出此帖在其族孫
立之家尤可寳立之名審權
　　　古靈帖
古靈此帖云䝉富相公薦召試其始進由富公也又
云如入館中須供職二年可得外任歸鄉富公當朝
而古靈豫决歸與以富公進不以富公留也五叔叔
一貧儒然古靈執子姪之恭特甚召試則曰皆教胄
之力歲歉則曰某貧窘未有寸禄以及叔叔又曰願
叔夀考百歲得少致奉養意何其孝謹而忠厚也頃
見涑水公與兄書亦然昔王濟目湛爲癡叔沱文通
蚤貴呼存中為招叔古靈之罪人也
　　　曾文招帖
曲阜公書咄咄逼唐徐浩本朝坡公
　　　江民表帖
遺直江公立朝大節與鄒陳相望然為弟公亮求銀
綱以参選似未能免俗者烏虖此人之至情也江公
惟其自厚於倫紀如此所以能諫佑陵之厚於倫紀
歟末一帖云諸公見憐除一小罍闕尚逺當在宣和
初起守廣濟軍時
　　　又
翌日偶讀吕紫薇作公墓誌云公避地至京京城舊
有第宅以黨人不敢入國門鄭丞相居中為白上除
知廣濟軍此帖所謂浙東餘黨尚熾浙西未為奠居
臘冦未盡平也諸公見憐謂鄭相逹夫也公自崇寕
貶竄白首流落鄉國亂離厄窮至矣然寓京城二年
梁師成欲一見面而不可得當時貴人有呼師成為
恩府先生者淂不少愧乎
　　　李趙二相帖
當炎紹初王室艱虞風塵􁕻洞危亡之慮廹矣二相
方叢天下憂責然忠簡猶不忘賞好文字如此忠定
猶不忘游戯翰墨如此見獨之詩不傳忠簡所謂高
古者不可淂而見徳久之節不終忠定風雨鷄鳴之
望孤矣他人稍濟貴任都忘舊學二相已居台輔不
廢雅道江左王謝不得􁑖羙於前矣
　　　吕𬗋薇大慧帖
儒者率嘲梅釋氏而韓公尤甚或欲火其書或欲冠
其顛余謂靈師飲百琖醉花月文暢北逰邊慕裘馬
葷酒俗髠爾宜為韓嘲侮若大顛稍識理道觧外膠
膠則有不可得而嘲侮者矣珪泉二僧僧中鸞鳳也
吕𬗋薇歎其可與共飲而不得共飲為可痛惜然𬗋
㣲惟待珪果如此使遇靈暢其嘲侮豈减於韓公哉
果公與蔡中郎子應為方外友徃返書帖不呼官或
呼道友或呼靈岩山下大脱空百十年前尚有此事
其後士大夫益自尊大緇流益自卑屈不復然矣
　　　陳懶散帖
懶公此詩此字使才翁子羙見之必有逼我太甚之
嘆
　　　黄牧四六
文章於道為小友四六又文章中之小技然自唐
以来朝廷大典冊率用此體不習則不工顧今之
士有科舉之累多未暇焉間有留意者儕輩非笑之
曰是子工外學夫均之為雕蟲廼以其施之於埸屋
者為内學施之臺閣者為外學四六之衰也宜矣故
有字面突兀不安者有對偶偏枯者有蹈襲陳腐者
有堆故事泥全句而乏氣骨者有渙散不相貫屬者
䋲以前作魯曾未涉楊劉徑蹊况敢望曲阜東坡廬陵
半山之藩乎余諸文皆不工四六尤荒拙暮年併與所
謂荒拙者廢忘之矣里人黄君未知其然錄示新舊
作二帙二鍊字造語妥帖而不突兀新竒而不陳腐
君年甚少若老於翰墨塲者余退惰無可語君而君
請不已竊謂能用事而不為事束縛能用古人語如
自語者筆力也能使一篇意脉貫屬而不渙散者意
也意髙則筆力從之矣君請益余曰其追琢如玉斧
之修月其融化如獺髓之㓕瘢其屬對如新婦之偶
參軍尚有欲言者且止君名牧字景淵
　　　臞軒王卿帖
穛士朱致逺出示臞軒王卿遺墨三幅余讀而嘆曰
士大夫方其坐黄堂稱太守也賔客唯諾僚屬奔走
相尊奉唯恐後一旦上印綬而去敬者慢譽者毀至
有袖瓦礫以送之者臞仙去樵十年墓木已拱而樵
人寳藏其翰墨如此亦異矣三帖一勸朱公賑糶二
録所作勸糴糶詩三托印坊書可見其私交也朱君
名亨祖樵之望族
　　　趙崇安詩卷
前代宗室嗜章句者如楚元王父子皆從申公白公
受詩陳思王詩髙於建安七子唐詩人尤推賀白
本朝全盛時貴顯而負詩名者有徳麟近歲有南塘
兄弟詩工而命窮者有𬗋芝仲白而南塘遂為一代
騷人之宗余少交𬗋白當接南塘議論故江湖吟人
亦或謂余能詩顧詩豈易能哉崇安明府趙君寳示
余新舊詩二卷氣骨清㧞音節諧暢其合處徃徃流
出肝脾不待聳肩撚髭而或者惜其出稍晚不及與
芝白商確復未經南塘品題若余者本空疎加老病
雖智足以知君詩之羙然力不足以為君詩之重姑
題其末以示木鐸者之采君名時鏢
　　　周從龍長語
余生晚不及見晦庵先生識其髙弟楊吏部焉李宏
齊焉王勉齋焉不及見象山先生識其髙弟楊慈
湖焉袁潔齋焉周君之生又晚於余去前一輩人益
逺然余自童至耄於諸老之書不敢添一字注脚君
乃能㑹粹洙泗闗洛精㣲之言融液鵝湖異同之論
徃徃闓新義而助師説昔孟氏有豪傑凢民之辨余
早從諸老始鋭終老惰遂為塗人之歸凢民也君坐
進此道後發先至豪傑之士也
　　　李洞齋梅供詩卷
故少蓬洞齋李公有梅花癖花時必張讌名梅花供
自號供主一郡之騷人墨客皆集焉觴詠流行公倡
客和興酣歌聲出金石或命撾漁陽掺吹鐵籧以節
之所作皆自紀年積而成卷公翰墨擅天下盖為𬗋
㣲紅藥人主人而深藏組麗毫芒不試老於澗谷與
花為友然猶不能數年而供主仙去矣世間浮榮天
於公既有所虧欠矣外物清事亦復靳固如此何哉
為之掩卷太息
　　　再題林合詩
余嘗以寒齋方魏野林逋以子真方邵子閑然士各
行其志不必皆以隠為髙子真與其乃翁既列於隱
逸矣子常尤工程文方當唾手取先龍學公寳章公
煥章公靖安府君世科而近士詩文亦有超世絶物
之意昔君家和靖不娶無子然方教弟子宥擢甲科
宥子大年為侍御史以介潔稱和靖身深隐未嘗欲
其子孫之俱隐也然則子真為閑子常為宥而大年
林氏父祖之所望也奚必如雲夫父子皆為少㣲星
哉
　　　方汝一班史贊後
昔孔氏論三子曰果曰藝曰達論子産叔向曰遺愛
曰遺直孟氏論伊尹夷惠曰任曰清曰和皆以片辭
而盡矣人之平生太史公始人各為傳傳後又各
系以己見謂之賛然不可勝賛故有合数人而為一
賛者視聖賢大費辤矣班范於賛尤不苟班步驟史
記而不覺相犯范自謂賛是吾史傑思無一字虚設
今觀二書於一代公卿大臣人品之賢佞經生學士
道術之純駁仁人志士出處之精㣲與夫外戚宦官
姦雄夷狄禍亂之顛末傳所不能該者必於賛發之
徃徃中其肺腑而得其骨髓方君清卿讀班賛若有
遺恨者又各以己見系其後多數百言少亦一詩或
為史所譽而見疵或為史所擯而取莭或潛徳久湮
而深嘉屢嘆或隐慝未彰而奮筆直書或一語之乖
謬或一行之謟曲雖其人之骨已朽必䋲以春秋之
法讀之使人汗出余謂班氏記帝拜牀下問灾異安
昌侯自顧年老愛子念孫不敢言王氏及載博山侯
望董賢車塵趨拜所以形容二人情態甚於朝市之
撻矣清卿追咎光禹平當公孫禄馬官彭宣之流筆
力雖勁乃是按前史巳陳之迹斷千古未盡之罪謂
之森嚴可也謂之小恕亦可也然使為善者知可以
暫蔽虧而不可以終磨滅也為不善者知可以漏一
時之天綱而不可以逃千古之筆鉞也補史家議論
之闕遺佐王政賞罸之不及其有益於世多矣清卿
既畢班書必及范史東都大臣莫冤於李杜莫貴夀
於胡趙范賛李杜如琨玉秋霜胡趙如糞土與孔氏
千駟餓死之論合范亦有能言者矣噫責人易責己
難當二漢諸人沉酣富貴烏知班范秉筆議其後哉
班范文藝雖富志節靡終烏知如清卿者又秉筆議
其後哉清卿厯評前人且議舊史則立節必固著書
必無可疵無使後有作者復得秉筆而議也
　　　䟦蔡忠惠公國論要目真蹟
此十二條以公奏議攷之諸疏皆不著年月但去冗
篇中稱仁宗廟號則知其在治平間為三司使時所
上也公在諫省方三十餘立節髙而持論峻及此則
年事髙世故練其所僚畫字字忠實以養兵百二十
萬為自古所未有以磨勘法行能否無辨為大弊以
阿附為邪佞又以邀虚名賣直譽為巧詐盖此十二
條非獨先朝與今人之通患實千萬世國家之藥石
人主之龜鑑也夫子之履魏公之笏後代寳之况公
諫草乎見其行草妙絶不减羲獻乎余請觀累年以
還墨林
　　　王用和行卷
秦溪多名人余曩時識悦堂吏部清而嚴識信齊處
士博而約識留耕参與弘而毅此二三君子皆以賢
聞於世而不以詩名也王君用和行四方取友余曰
東家不有夫子乎其人雖亡然其流風遺書猶有存
者子歸而求之它日所造詣所植立将有在於詩之
外矣
　　　方實孫經史說
曩余見塲屋之作及古律詩長短句知君之豪於文
也别数年聞君以其所著易說獻於朝始知君之邃
於易也俄又聞君以布衣入史局預聞纂修之事又
知君之長於史也書成進御自監修大臣至諸史官
皆被醲賞時相以君累上春官欲令免省奉大對遽
以風聞報罷君浩然西歸示余讀語孟詩書中庸大
學各一帙西銘觧太極說各一帙史論一帙凢世儒
白首燈窓殚精覃思所不能通觧者徃徃立談造詣
一覧融㑹前輩有問劉通原讀到漢八年末者有欲
挽伊川入山讀通典十年者譏劉顓於史程灝於經
也君生李世之後而欲集先賢之長志大而才髙豈
非吾黨之畏友乎漢五經皆立博士諸儒各名一經
不雜治惟大儒舒向三數公兼通焉如賈山輩見謂
涉獵矣易至王荆公春秋至胡文定書至吕成公其
説宻矣或者乃曰介甫易吾一日可著百部朱氏於
胡李二家之書猶未能無疑焉若史學則自范史唐
鑑胡氏管見朱氏綱目之外可助此三事者未知其
幾家也此事當篝燈煨芋共下十年工夫余旣眊荒
君又行役姑題諸卷之末以俟他日商榷
　　　龍眠畫四天王(以下三篇為/林孟芳作)
世言畫神鬼易畫狗馬難此論殊未然自古至今畫
神鬼者多矣唐惟一道子本朝惟一伯時入神品它
名筆皆不逮孟芳此軸得之福唐官所故家物也其
畫天王大神通大威猛之状與夫侍女之妍将吏之
武兵械之盛不施丹繪而縈映巧妙變化恍惚觀者
莫知其作如何下筆非伯時不能作也余所寳伯時
圖豢龍氏二幅比此軸規模布置物色筆意皆酷似
借觀久之以還孟芳
　　　楊𥙷之詞畫
藝之至者不兩能善畫者不必妙詞翰有詞翰者類
不工畫前代惟王維鄭䖍兼之維以詞客畫師自命
䖍有三絶之名本朝文湖州李龍眠亦然過江後稱
楊補之其墨梅擅天下身後寸𥿄千金所製梅詞柳
稍青十闕不减花間香奩及小晏秦郎得意之作詞
畫旣妙而行書姿媚精絶可與陳簡齋相伯仲頃見
碑本已堪寳玩况真蹟乎孟芳此卷宜顔曰逃禪三
絶
　　　花光梅
曩余爲宜春守謁仰山祠閲廟中蔵寳見楊補之梅
花障子其枝榦蒼老如鐵石其葩蘤芳敷如玉雪信
乎名不虚得也郡人言神尤寳愛有位者或借觀越
宿不還輙現變恠後爲鄭徳言銘墓其家以補之所
作梅蘭梅竹石四清圖六幅潤筆與廟中障子筆意
畧同盖補之畫梅花尤宜巨軸花光則不然直以矮
紙稀筆作半枝數朶而盡畫梅之能事此卷就和靖
八詩各摘二字爲梅傳神爲和靖箋詩花光得意之
作也末有鄭南明䟦甚佳余亦有梅癖者然善畫不
如花光補之工詞翰不如和靖簡齋未知此䟦視鄭
老何如耳
　　　二大父遺文
右二大父遺文十卷附録五卷史記考異五卷太守
監丞眉山宋公之所刋也公下車尚賢而崇教既新
三先生祠復謂某曰吾將求君家隆乾間諫草遺文
使與艾軒之書並行某追惟二大父没時先君及諸
父皆幼所著書多為人取去及長而收拾則散亡畧
盡時於里中故家淂半幅片簡惟季父習静翁得年
最髙盡平生心力纂輯成編著作公之文十居其九
諸父之言曰麟臺公沒信安傳舍中故遺藁尤少有
春秋比事二十卷别為書此十卷内如手録近事數
則得之林㣲猷家林公題其後云為同年劉著作治
後事於几案間淂其手書如此遂筆之答吕太史帖
論郡政得之吕巽伯喬年陸放翁與曽卿原伯帖稱
主司劉某天下偉人故足以傳伯恭得之曾温伯黯
二帖某至今珍藏麟䑓公卷内省試春秋首篇及送
英郎中序答三傳䇿各一篇希仁弟續求訪而得者
賢太守旣自題其編矣某敬識其傳後
　　　退齋遺藁
先君平生為文最多嘗手選初筮時所作為兩帙又
命小吏抄為選入時雜著僅十帙皆克遜弟珍藏及
使淮浙官事鞅掌文字或令其代勞某去仕江西先
君始擢二奉常厯起居郎舍人遷吏侍凡舉按官吏
奏疏已見進故事之類其逺官皆不及知先君屬疾
急未省覲遽罹大故創痛深鉅忍死扶䘮南歸而輜
重書籍皆留先君親吏家奴相家不幸其家殘于火
書遂羽化念先君之文不少概見于世前所謂兩帙者
十帙者克遜弟沒藏書𢾗橱悉斷爛不可讀宜搜故
篋偶有小冊載丙寅丁夘對劄謚議及為浙漕時律
詩數篇立螭時賀郊祀慶成詩一篇而已克剛弟之
子質甫偶録淂一卷徃徃皆初筮之文暮年老筆不
可得而見矣合新舊之作得古賦一古律詩二十六
奏劄五謚議四書五四六十九代論事四薦士一此
直先君㤗山一毫芒耳然已失者不可追僅存者尚
可傳也某猶記先君為考功嘗覆議故李大府尉顯
忠謚忠襄在奉常乞以周必大留正二相配饗　光
宗及某繼貳奉常訪覆謚議及論配饗疏老吏皆死
故牘亦不存矣可勝嘆哉時遜剛二弟皆已逝廼與
季弟克永刻之家塾以示子孫繼此訪求有得當
附益焉
後村先生大全集卷之一百丹七
後村先生大全集卷之一百单八
　題䟦
　　　崔菊坡與劉制置書
清獻與文肅書如此可見當時路帥事閫帥之禮時
嘉定甲戌也後四年戊寅余從制帥尚書李公行邉
清獻猶在楊李公盛陳兵衛入境清獻以素對数十
人過揚子橋来謁李公寓維揚舘月餘清獻每白事
必减騶從屏呵導先至幕府見余輩或問清獻公方
岳重臣奈何執禮如小侯清獻曰某昔為郎官李公
上某自代今體統當然况情誼乎文肅亦薦清獻者
前輩於知已禮敬終身不衰今人不復能然矣然此
特禮文之見於外者耳至於持論臨事則各行其志
有毅然不茍同者嘉定懲創丙寅丁邜輕舉中外以
再和為幸而清獻告文肅謂聘使往来人情懈弛必
至之憂在於旦夕宜急修守俻以待不旋踵其言皆
騐虜先犯浮光清獻人勸李公持重俄而我出泗上
師失利虜大入廟謨以咎李公議擢清獻代之俾續
和議先以貽書諭上意清獻力言虜垂亡不可和李
公不可去後李公聞而嘆曰若他人必擠而奪之矣
明年余出幕清獻自揚召歸遂入蜀余晚使粤庻復見
清獻道舊至則已薨嗟夫功名之際人各着鞭雖士
椎越石亦未能免而清獻䖏心無競若此盖世之所
未知也昔者聞之西山先生可爲制帥者可爲宰相
謂其度量能容受氣力能負荷而已上頃以相印起
清獻豈此意今大使秋壑賈公䟦歟稱清獻制邉
事如燭照数計壑公建淮閫十年忠勞百倍於清獻
之時而懐賢服善了無毫髪矜功伐能之意西山可
以相之語清獻未及爲之事不在斯人者乎曩余得
清獻翰墨甚多懶惰不能收拾今箧中尚有数紙而
文肅之孫應雷能珍藏此書因以疇昔身履目擊者
題之卷末應雷方為壑公辟客兵間舊事不可不知
　　　陳正獻家　御札二軸
阜陵命相多矣惟張忠獻公陳正獻公尤有天下之
望方忠獻之視師於外也上對郡臣語必稱魏公及
正獻之釋位而去者所賜奎畫一則曰陳少傳二則
曰陳少傳豈非所謂禮大臣者歟二公當國皆不乆
而上眷終始不替它相雖秉鈞持衡多歴年所徃往
未去已厭去則亡之矣烏虖二公植立建明之際
進退出處之間固有以起人主敬畏之心而然與
　　　巽嶽降靈圖
　　　　鬼神其服御供帳鹵簿儀衛往往侔於王
　余謂百神皆受職於朝皆當以品秩為䓁級古五
嶽視三公竊意輿服宜用上公之制然自唐至本朝
　神既加帝號則此卷則龍駕帝服者非僣也頃見
龍眠所繪東皇太乙雲中君與此本茟意畧同决非
俗子摹搨者
　　　趙南塘洪平齋湯晦静遺墨
右三山陳君天定藏南塘趙公二䟦一為陳了翁論
刑和叔䟽藁一為韓子蒼逸詩而作五帖皆與其弟
蹈中者䟦不待贅語帖中如論通鑑綱目疑義甚精
　評蹈中詩尤森嚴可畏噫析理至朱氏完粹矣而
不肯茍同煆詩至蹈中精宻矣而不少假借西山真
公拜内相上公自代公怫然不悦前輩自重不屈摺
類如此公與余翰墨尤多余詩不逮蹈中逺甚公有
雪騎追窮漠風颿颿轉廣津之褒又簡余曰兄才有
宜於古文而専用於詩四六斵而小之可惜又曰兄
文有法度某不能及豈非恕於友而嚴於弟歟卷末
又有平齋洪公晦静湯公帖此二公皆余故人皆與
南塘交遊者三君子宰木已拱余雖僅存然耆舊凋
謝𣣔談前事無復人矣陳君他日試呈似今常平使
者湯公秘書必有以發其感慨
　　　尤溪趙珤廷䇿
尤溪趙君肖翁示余丙辰廷策一編首尾八千餘
專以乾常二卦奉對其析義理極精其辨忠邪條治
亂極沉着痛快其規切君相極忠憤憂愛　於庚
寅是歲方二十七而危言老氣嵂崒如此昔人以杜
牧居第五為屈乙科第九得無少屈君乎漢唐策士
於廷多矣如朝錯公孫弘牛僧孺之流皆裒然
首不旋踵取卿相然遡其言以求其心千載而
笑未已其粹然出於正浩然有所守者江都相爾
平布衣爾本朝䇿士於廷亦多矣自葉祖洽非先烈
以合時好迄宣靖一甲子間無直言入南渡百餘年
求其可繼董劉二子者横浦張公黼梅溪王公輔窮
逹繫一時之命賢佞有萬世之論君其益講學益進
徳以錯弘僧孺祖洽自鑒以董劉張王四君子自勉
使後之評君子者曰是真能踐其言者
　　　起余詩草堂詩
余為童子時嘗閲一編遍機鋒不起遂不復閲乆
本因肅翁直院舉一二篇余意終未領㑹肅翁咎余
於此詩匆匆草草遂托里中老士人訪舊本皆無之
　　　　郎能誦一二聨一日有携小冊来者視之
乃此集也讀之三日機鋒不起與六十年前無少異
詩貴苦思精鍊集中諸人可謂思之苦鍊之精矣其
間警句及體帖親切後生可學者已擷取之矣肅翁
尤稱駐蹕山乗月登楼腐草化為螢三数篇今觀駐
蹕山　首都不説山在遼東亦未足形容虬髯帝武
　　盛如云舉頭驚日近滿自覺春還又云好語從
天下榮名落世間鬼神驚科賜草木頓開顔畧不近
傍蹕字山字乘月登楼第三第四句云鳥啼人瘁抑
人上月明楼似乎别造上句以偶下句而不相貫属
又云刁斗聲無勇家山淚欲流此二句說胡騎也然
非下面送聫則華我無辨矣亦詩病也别一首云譙
門長嘯外胡騎一時收殊淺弱腐草化爲螢之篇寒
光忽獨醒按獨醒出䖏乃醉醒之醒似押未倒元質
云起余草堂詩皆不體帖以印本考之每篇各有批
抹不知何人之茟但去取皆當又於編首注云此集
多脱体不着實題令擇其分曉可學者存之又云起
余雕鎸太過險怪尤其甚則是當時已有此論非匆
匆草草考之不精也因記少時見老儒孔𥘉平誦杏
壇詩我来餘禮楽人去獨林巒之句往往泣下此二
句去杏壇甚逺莫曉感泣之由以類求之如望祀蓬
菜云雲歸還寂寞日落更徘徊不見蓬菜墮涙碑云
涕零逰憇北望㫁莾蒼基不見碑志士思秌云良時
天不再前事水空流不見秋活計一張琴云蕭條終
日趣寂寞古人心不見琴口伐可汗云沙磧三年戌
秋風一夜寒不見題句雖住如不切何肅翁深於詩
者當更與商確
　　　趙倅與灦條具軫腹事宜状
淳佑辛丑余待罪廣東漕一日經畧劉直卿侍郎約
議事至則出宻劄相書言諜報　謀由交趾趍邕宜
有㫖令帥整齪軍馬􁑀積聚錢糧以俟調發時杭相
李公𥘉薨山相獨運余始識軫腹二字與直卿　各
條所見以復命余言漕計僅文吾目前若欲隨軍餉
鄰路非令項科降恐緩急乏興得祠牒五十道既而
諜報　余召去所得祠牒未用也自辛丑而復幹
腹之　若緩若急将信将疑歲歲如此至去冬所傳
愈響或言韃已減大理窺我邕宜或言已越思播闖
我沅靖或言襄閫以重兵禦於黄平寨我師不利聞
者相顧失色罔知虚實且不識黄平寨為何䖏郡通
守　曰我知之衆聳聼君因歴歴言其䖏所
及傍近阨塞險要履如家舍他日出一卷書示余盖
君曩爲靖倅𬒳閫檄行辰沅靖三郡條畫幹腹故櫝
也始者衆謂由思至沅中間犵惹溪最險由播靖至
中間黄平寨最險宜於二䖏屯君不惮勞苦身履目
擊圖繪以獻且言二險雖可恃然不可屯兵者五深
入主地無糧可困陸餉既艱水運又絶一也寨屋村
甓馬所取其二也靖入黄平八百餘里沅入犵惹五百
餘里置孤軍於生界之外聲援不接三也二䖏號爲
險峻僅通一人一騎然其下私小路亦多四也官軍
與生　錯居之乆之必不相安五也靖之管内土名
旺溪又名地生省一路曰鬼呌衝沅之管内土名平
溪又名便溪乃思播透入之路皆有險可守且去郡
不逺可相應接此数䖏或已有寨而兵少宜増戍或
傍近有寨而無助或有險而無備宜創寨君以檄按
行淳佑丁未也嗟乎幹復之傳乆矣余出嶺十八年
君去靖亦一紀矣使山相及後来籌帷幄建旗鼓者
因諜言自治其内結諸蠻為強援練土丁為精卒藩
籬厚根本固勿勞師費財可也奈何玩習茍且憂其
急而妄動幸其緩而自寛急則匆匆抽摘虚北實南
　戌者大半死瘴癘不返又下令支郡皆築城清野
　䖏騷動緩則一籌不畫自始至終墮虜狡謀至今
以疆埸之憂上勤宵旰執事者失䇿甚矣余每謂吏
道世務皆可以智力勉彊惟邉事非習則不知方今
名卿才大夫甚衆求其軒豁喜功名機警善籌䇿老
成更事變如君輩絶少精進若人於朝雲中功級虚
實可止輦而問也西域山川險易可聚米而圖也顧
使之滯於司馬長史以老歲月豈非進退人物者之
貴哉君将觧組造朝乃書卷末而歸之
　　　居厚弟詩
右居厚弟送勳姪赴􁑀試詩𥘉居厚與兄志學埸屋
齊名相踵擢弟志學得年僅三十一無子居厚命勲
繼之昔我叔父小麟䑓公舍子而任弟於是勲本生
父審淵老死布衣居厚為兄立後而命以官不屬他
人而属審淵之子家法也天道也勲於居厚昔為再
從子今為從子事叔父當如父必共其教令友塤弟
當如同産必極其思意然後無負於叔父之選立余
耄矣因勲訪别語之曰汝父汝叔俱奮孤童　束書
徒歩走京師應試於時貲用狭於汝裹馬險於汝卒
能中黄甲還青氊汝雖清貧汝父汝叔微時稍泰矣
夫仕之通塞命也巧力不與焉試之得失藝也工則
中之焉汝勉之非惟汝二父之望亦老伯之望
　　　黄孝邁四六
四六必有新意必有警聫新意謂不經人道者警
聫謂可膾炙人口而不㦸人喉舌者雪洲黄君示余
表啓各六篇爾然新意横生自出胸襟警聫叠見去
陳腐友朋中茟力及君者極少余讀而爱之嗟夫不
龜手之方一也或以封或以不免於洴澼紌駢􁏭之
作一也或尚方賜潤茟金或掃閤載寳玩而君挟所
長游四方裘馬竄羸棲棲為諸侯客豈非洴澼絖之類
歟昔王𥘉寮汪浮溪㣲時代人表牋已為世傳誦厥
後終為詞臣君勉之
　　　再題黄孝邁短長句
十年前曾評君楽章耄矣復覩新腔一卷賦梨花云
一春花下幽恨重重人愁晴又愁雨又愁風水仙花
自側金巵臨風一笑酒客吹盡恨東風忙去薫桃染
桞不念淡粧人冷又云驚鴻去後輕抛素韈杳無音
信細㸔来祗怕蘂仙不肯譲梅花俊暮春云店舍無
烟闗山有月梨花滿地二十年好夢不曾圓合而今
老都休矣其清䴡叔原方囬不能加其綿宻駸駸秦
郎和天也瘦之作矣昔和凝貴顯時稱曲子相公
韓偓抗莭唐李猶以香奩爲累惟本朝廬陵臨淄二
公扵髙文大冊之外時出一二存扵集者可見也君
他文皆工余恐其爲楽章所掩因以箴之
　　　恭䟦　阜陵御書韋詩
右韋蘓州五言古體十二首乾道天子親灑翰墨以
賜古相陳正獻公者後八十有四年正獻孫増出以
示臣奎畫既妙韋詩絶佳希世之寳也郡中讌集云
自慙居䖏崇未覩斯民康西齋寄友云郡公方雲集
獨余所寂寥仕有憂民之心退無競民之意觀稼云
倉廪無宿儲徭役猶未已方慙不耕者禄食出閭里
盖畎畝不忘之義此乾道天子之所以嘉奨而爲之
肆茟也
　　　恭䟦　思陵書韓翃詩
春城飛花之句不獨徳宗喜之我光堯亦喜之使翃
生於炎紹亦必爲詞臣矣光堯御書便面滿天下此
廼鄉衮陳魏公家藏可寳也
　　　黄戸曹梅詩
和余百梅絶句者二十餘家昔户曹和在諸人之後
無一句一字與諸人相犯如天籟消沉斗柄斜繞枝
忽起䕶巢鴉素娥青女新梳洗来闘寒梅半夜花如白
㲲禅巾白石龕跏趺無迹越山庵朝朝拱立罔明手
昨夜㸔梅廢小参如杯間翠羽啄枯槎邂逅孤笻次
水涯飛過小溪留𢾗語殷勤報有隔橋花如何湏更
辨傷春謗嵗歲飄零不及春如効顰可　醜張玄妹
競爽宜為束晢兄皆㝠搜精煅他人不可擬摹若夫
小哉荀令香三日甚矣桓公臭萬年之句雖老夫亦
避君三舍矣夫學莫難於進莫易於畫進者如抺電
之駿瞬息歴三十二城畫者如逆風之舟終日遡洄
而不離舊䖏詩亦然以君之才加以年輔以學必大
勇猛精進而未止萬象将困君陵暴梅特詩中一物爾
　　　林通議遺墨
王融林氏自著作平六傳而至通議大夫格是生龍
學林氏始大又四傳而至寒齋龍學忠莭見於史金
𬗋寳章寒齋三世行誼見於余所述墓誌惟通議而
上文獻無所考詳故老言通議大父仲亷父伯材皆
為里大儒通議五薦於郷由特料為建州理掾此詩
為題云新酎黄親奠新塋誦身先失父母禄止及妻
兒之句不洎之悲使人涕下通議遺墨僅此片紙余
從寒齋二子同合借觀録而藏之𥘉龍學在母族人
云夢祖塋華表金書云遇酉生珠玉既而龍學生於
己酉而寒齋亦然昔人設首丘之喻以不去鄉井
奉墳墓為孝孔氏世葬孔林嬴博之事盖不得已而
然後世有宦逰不能歸者老泉葬蜀長公葬汝少公
葬頴歐公亦不克返瀧岡今林氏十一世松楸相望
歲時子孫瀝酒掃松一目可匝同合又各為生墓距
父祖宅兆一牛鳴間爾烏虖盛哉
　　　紹興奬譽詔
公之乞挂冠楼前也或謂公為全身逺害計爾嗟夫
中書舍人以書行詔令為職時二凶執國命所謂大
詔令今日上自稱皇太弟而興子也改建炎為明受
也明日褒崇二凶也遣使和虜也止勤王之師也擢王
世修而貶張徳逺也人各有能有不能書行此䓁詔
令非公之所能也公之去豈不壮哉彼以揮翰如飛
書行惟謹者爲是則公之去非矣當時自朱丞相而
下順承二凶莫敢少迕諉曰陳平誅吕荀爽圖卓亦
然前輩論平勃事當以王陵爲正史茟於爽譏其
懦迹平勃視陵且有愧色况爽輩有謀而未遂乎明
受之變賴天祚宋張吕倡議於外李邴鄭㲄正色於
朝龍李公寕去不踐其廷本強折衝不崇朝而六龍
出照扶桑否雖有百未藏一如之何哉秀水閒居録
非笑勤王諸公若以為無寸勞者惟我光堯邅時艱
厄洞見群臣情態朱公冊免吕張迭相李鄭柄用余
讀紹興改元十月四日詔書云林適當苗劉作過首
先致仕不出可除龍圖閣直學士以龍其莭昔伯夷
得夫子而名益彰光堯此詔榮過華衮以致仕不出
為莭異於或者之論公得此可以流芳於萬世矣始
鄒道鄉南竄惟公以一大學生祖道後放廷試得胡
澹庵帥鄉閫同邑鄭公介夫猶亡恙公屏旗纛歩􁣎
至其廬假謁甚謹在掖垣請官介夫之後攷公本末
其大者既卓然有立其小者亦竒偉如此
　　　周天益詩
君生於福而僑於劔人皆㳂崖臨流以居望之如劍
在圖畫間然多水患壬子溪漲至冐城郭君之草廬
毁焉具家蕩盡獨槖其詩来訪余余為作詩勸縁後八
年復至曰吾廬雖復舊觀然年益長身益窭溪山風
月雖羙如飢何余問别後何所為君又出槖中詩数
倍前作余語君曰使君之家空窭漂揺屡拮据而未
定者溪誤之也使君之身世栖栖然浪走於江湖見
遺於塲屋者詩誤之也意君厭且􁑴矣将改圖矣而
君尚戀溪不忍去耽詩不輟吟人固有嗜好與世如
是之相反哉昔天台林景思詩家前輩號雪巢近有
同人劉某亦號雪巢建陽劉叔通考亭髙弟號溪翁
君亦號溪翁余嘗戯劉君與景思争巢今君又與叔
通争溪耶然景思叔通詩皆行世君其勉之
　　　黄珩和梅絶句
黄户曹祖潤既和余百絶其族父珩亦繼作凡詩以
千首如一首為易以一茟兼衆体為難以衆句叙一
事為易以一句貫一篇為難君所作首首不相犯句
句皆自鍜若粹衆長倩他手而成者尤善於借彼明
此縮多為少其警句云豐鐘散盡曉雲遮我欲伸冤
玉帝家青女一身都是曕年年隨下月偷光又云真
色果無描畫法漢人枉是殺毛公又云一雙白鶴騎
焉往十萬青蚨散即休吟透何郎早春句輸他占射
得揚州始謂户曹為侍林之英妙不知君家又有癡
叔也䖏冲武子未易優劣
　　　翀甫姪四友除授制
此題安晚倡之竹溪和之後余聫作已覺隨人脚跟
走矣既而胡卿叔獻及倉部各出竒相誇里中士友
如林公掞方至黄牧競求工未已然至止有許多事
用了又用止有許多意説了又説譬如廣埸卷子雖
畧改頭换面大體雷同文章家之大病也有張端義
者獨為四友貶制自謂反騷然材料少邉幅窘非善
辭令者翀甫姪此作殿諸人之後余覽之曰世皆以
列於楚辭者為騷殊不知荀卿之相賈馬之賦韓之
琴操栁之招海賈哀溺乞巧諸篇皆騷也同一脉絡
同一闗鍵而融液點化千變萬態無一字相紀至此
而後可以言茟力若疾走不如夸父冶容不如西子
未免於學歩焉傚顰焉警䇿䖏僅勝衆作慢善䖏反
為衆作所勝其如勿為杜公云詩是吾家事余亦云
四六是吾家事著作公似歐蘓小麟䑓公似楊劉然
皆不獲用世若余蕪拙两以詞臣而無一篇可傳翀
也有志兹事宜博覽且精思他日院吏晼脱敕使口
宣有掃閣受潤茟之獲而無依樣畫胡蘆之誚不獨
為吾父祖争氣亦為汝伯刷恥四友特小除受爾更
有大典冊在
　　　真窖遺文
聼蛙翁身九尺如張鎬相公而歘起無風雲之㑹年
八十如魯申公而髙蹈無舂鉗之辱余小翁七歲以
凡事不敢以交友也暇日出一編書示余曰先君子
昔多論著未嘗蓄藁今所存者絶少吾子方網羅放
失賞好文字獨無数語以寵嘉之乎余䄂歸讀之得
古文六古詩十二律詩百三十一雜文二十六侃侃
乎父師之容鑿鑿乎典訓之言簡而盡訥而辨若不
經意而窮天下之思索若不修辭而極文章家之妙
巧大篇短章皆然盖玉州甫子甫里先生之流顧使
之浮湛於閭巷老死於山林臯壌朝無伯休之召使
失两生之名仄復遺文為之慨嘆余不及識君而識
其兄特魁名鎬字仲京君名銓字叔平别號真窖聼
蛙翁名審權字坵子奕世皆龎厚長者
　　　方元吉詩
君家詩境公詩天材竒逸筆力宏放亦書卷撑膓
柱腹英華發外而然又周逰天下南轅湘粤北輙汴
燕縦覽祝融扶胥太行黄河故揮毫之際如有神助
余嘗有吾言二十韻題其集若武成詩得於天資於
書者足歴而目擊者皆不及翁直以㝠搜精斵有所
悟觧每一篇出仲白李蕃軰皆驚異水心南塘二老
各待以小友余甞誌其墓其父子僊去今踰三紀於
海豐今君元吉亦接為詩莆賦多而詩少與君同嗜
好者不三𢾗人皆推譲君君益自喜叢藁欲十陪於
煮瀑数陪於南冠桂林諸藁君不能盡抄前数年出
舊作近又出新吟各一編示余余病眊不能徧覽大
率飄逸者學詩境輕清者學武成可謂善學矣君
才固髙然年少而仕淺書果撐拄歟游覽果周徧歟
氣說而思敏人未一字我已数首果㝠搜歟果精斵
歟君以爲已然耶未也昔曽茶山以詩示吕紫㣲吕
病其無新意朱晦庵讀吕詩則曰居仁論詩要字字
響後来詩都都啞了君試以此二說就叢藁中擇其
無新意者啞者不似此詩境父子者去之又去之去
之盡則有新意者字字響者似詩境父子者出之它
日爲别一編老漢當爲君重說偈言君方氏字文甫
元吉名也於詩境公為叔袒於武成為從伯父武成
自號煮瀑庵
　　　陳公儲作山龍自䟦詩皆精妙戯題其後
伯時馬公儲龍追列缺拏空𪷟挾電雹驅雷風裂石
出　天通藝雖工命則窮
　　　喻景山例畧賦集句詩卷
往年復齋陳公有重名士多逰其門而喻山君景山
游號重客余数於復齋坐上接其緒論間過余劇談
於書無所不通所著有經史例畧賦每一書率以律
賦一篇括之亡友王卿寳之嘗欲序而傳之不果尢
善集句所資取非一家凡古今大詩人小家数之作
皆黙記或即事或對客感觸之頃欬唾而成如裴度
用蔡人臨淮代汾陽一指揮間莫不受令非若郭家
之竊向秀紹威之儲江東楊斵諸人之撏捨義山而
已復齋嘗病例畧賦啓學者怠心實之曰誦之則記
憶愈精牢何怠之有君素嗜陶韋荆公詩自謂平生
無一句近傍因嘆茟力猶弓與秤分寸不能強故自
作之詩絶少而集句特多可謂博精學精識之士矣
後三十餘年君之子汝楫䄂君集句詩一卷示余内三
十餘首君自緝餘汝楫所録行楷姿媚外人不辨其
為羲為獻也與之語才學不减乃翁憶𥘉識君風骨
清睟鬚髯􁇀黑汝楫貌與髯惟肖而皤然雪白矣然
則余之愈衰愈左亦可憐也已
　　　王實之與喻淮東
􁁺軒磊磊落落所謂眼空四海神逰八極之表者而
加敬於鄉前軰卷卷訪求其遺書如此彼互鄉童子
欲與先生並行黄吻少年而輕􁋸宿士見此當皆汗
顙泚矣
　　　楊公莭論語講義
當赤白嚢父馳戎馬滿郊之際盖辨士説客竒材劍
侠奮發功名之秋楊君方挟朱氏四書與其伯父信
齋禮書游行之四方術迂而計左矣昔𬋩幼安客遼
東虞仲翔在交州皆研究經學𨳩門授徒近世尹和
靖譙天授先生亦轉仄兵間卒為大儒先賢皇皇
汲汲於學不以時危世難而少輟也君行矣安知斯
世無為君紫金䑓者
　　　通上人詩卷
余自杖史免歸屏居荒村面壁九年門無貴客惟游
於方之外者辱臨焉然閩僧多白首未嘗行脚又未
嘗参叩大善知識與語不過曰某刹虚某貴人與某
官善書可求刹可得也主人急起洗耳客不楽而去
人因謗曰後村不喜僧一日有天台通上人入謁余
問来意通曰無他平生有吟癖䄂所作詩两卷請余
評之其言異於閩僧余修容加敬徐讀两卷幽閑澹
泊如不設色之畫不糁之羮有自然色味昔兠率悦
語張無盡公對某説禅猶某對禅説文章余病髦耋
文章不及無盡通足跡滿江湖金山靈隐天竺天目
肓王名山皆遍逰諸方大善知識皆飽参既説禅又
説文章畢時勇猛精進禅不到悦詩不到惠勤道潜
地位不止也　後村大全集卷之一百单八
後村先生大全集卷之一百单九
　題䟦
　　　術者施元龍行卷
太史公傳日者不三二人揚子雲以嚴君平與李士
元並稱其為世所貴重如此今挾術浪走四方者如
麻粟而世反賤之何歟盖古之士不必蓬掖雖業一
技而甚貧窶者亦莫不自重屈原楚大夫賈誼宋忠
漢名卿皆即詹尹季主而卜有來而問無往而告也
史君君平垂簾閉肆國𥘉麻衣道者非陳希夷不能
致今術士異於是有􁅦街不售有守門不得見有不問
而告者矣上饒施君伯山過余談天其學兼日者龜
筴之長决以風鑑倫類貫串談論泉涌品其儕軰皆
在下風然客四方游三邉進不能取一命退不能謀
把茅丘田别我南轅姑與之飲嗚呼安得有氣力貴
人如燕昭爲築黄金之臺如杜工部芘以突兀之厦
如白傅盖以萬大之裘使君不以飢寒累心術益精
語益騐爲鉄户限非輦金帛而來叩者勿納
　　　孫夣得習齋
語二十章習第一義作聖功夫寔基於是陳以名菴
陳公和仲孫以名齋劉叟賛歎舜何人哉
　　　蘇澤先天太極論
書有坦明易通者有㣲妙難通者孔氏語門人曰吾
無隠乎爾然當峕高弟有性與天道不可聞之歎雖
伯魚親受於家庭者不過詩禮而已經莫粹扵易夫
子五十而學如先天太極之義前有濓洛皇極經世
書通書易傳後有朱陸鵝湖往復之論至矣盡矣以
葉龍泉之精詣陳龍川之豪雋猶不能添一字注脚
潮士蘇君澤廼著論以翼先儒之説而合諸家之異
嗟夫余㓜而執卷今七八十矣扵書多未能通其易
通者君年甚少顧能通其難通者亦足以見余之耄
而君之英妙不可及矣
　　　陳邁高梅詩
自昔詠梅者少六朝惟何遜揚州陸凱庾嶺之作傳
扵世至　本朝孤山處士暗香踈影之句檀名至今
此二三君子或才思清麗足以譽梅或人物高勝足
以重梅又首為詩家破天荒如優鉢曇花擴刼一見
所以可貴其後舉世皆詠梅無論山林之士雖市朝
之人莫不有作累數千百篇而不敢望前賢之一　聨
半句扵是不足以譽梅重梅而反以䙝梅輕梅矣余往
賦百絶先犯此戒和者二十餘家仙溪陳先輩最後和
而押韻用事新新無窮君妙年有塲屋之債宜且参
取王沂公两句未可作此冷淡生活
　　　劉景山教學詩
難莫難於為人師而為童子之師尤難盖敏鈍勤惰受
性各異有能秤象者有不能名六畜者有襁抱中識
之無者有誤讀金根者加以父兄驕惜保姆擁䕶左
右便佞謟媚少也不力長而猶騃童心無時而改師
教有特而倦則與之為嬰児而已滔滔者皆是也吾
里劉君教學詩四十九韻諄諄然廣弟子識小學書
之意而無韓子利禄之誘使家塾每得若人任擊䝉
之責彼璞者可追琢成噐甘白者可和采為色味拱
把者可培飬使之干霄拂雲也君名景山
　　　三山薛璞講義
自古有狄難布衣之負材智喜功名者皆遊邉以求
售其説而窮經考古之士所挾既迂北轍不利往往
轉而南轅長溪薛君以其學講於泉泉之大夫國人
相師以聴前御史洪公君疇取其引周禮經文以正
歲為周正正月為夏正之説謂可以决千四百年之
疑君歸遽余病眊不能細扣君為余略剖一二其説
皆信而有据辦而不鑿夫六經中千四百年之疑不
止扵建子建寅一事前人稱賈生曰群疑亡矣君不
以其已通者自足而以其未通者自勉余與御史公
當為君特書屡書不一書
　　　章仲山詩
詩非逹官顯人所能為縱使為之不過能道富貴人
語世以王岐公詩為至寳丹晏元献不免有腰金枕
玉之句䋲以詩家之法謂之俗可也故詩必天地畸
人山林退士然後有標致必空乏拂亂必流離顛沛
然後有感觸又必與其類鍜鍊進璞然後工或曰孰
為類曰有子桑必有子輿有孟郊必有賈島有盧仝
必有馬異天台章仲山示予吟藁庻幾有標致有感
觸矣意君之友必有若子與若賈島若異者求之集
中未見其人若逹官顯人之評盖富貴人語也非詩
家語也惜予老病不得與君細論此事
　　　鄭大年文卷
建士鄭君贈余騷辭文貌音節歩趋屈子二十五之
作然楚辭惟騷經一篇三致意諄複而不為多委蛇
曲拆而不為費君所作可以約而盡者必演而伸之
為數十百言豈祖𫐠騷經而不参取九歌章句耶余
嘗為作文難論文尤難貌似者不若意似貌似者法
言之似論語也两京三都之似上林子虚也意似者
杜詩之似史記也貞符之似王命論也此事話長他
日當爲君傾倒
　　　嚴慤上舍詩卷
丙午余自少蓬兼西掖去國客或贈詩曰十載梅花
曽作崇一畨紅薬又無情辛亥自右螭兼儤直去國
衘史刻余猶提起梅花舊話庚申沗左螭西掖之召
行至建安大學嚴生餞詩又爲梅卷下注脚歲暮天
寒萬卉摧落惟梅稍已萌動真余平生耐乆之友嚴
君知名六館慈恩之杏廣寒之桂還君好手盍以梅
花譲余
　　　曹夣祥石巖集
余少從事昇閫毅齋徐公由歴埸守持江東廋節道
昇始見于傳舍謀筦記之士扵余余薦叚君昌武公
亦喜其文卑以斤削端平甲午召彼故老公還禁近
余亦有列于朝遂得朝夕親炙每望公眉宇聴公緒
言竊意元曽山陽道州軰人不過如是後二十餘年
耆舊凋落余白首入京與尚書郎王公鄰墻王公示
余曹君夣祥石巖集一編其文無驚波怒瀾泓然止
水而已無竒葩麗藻蒼然老幹而已既而知其爲毅
齋之宅相甚矣曹君之似毅齋也昔陶淵明為孟嘉
記𫐠平生号為名笔余嘗欲為毅齋作傳不果曹君
冝為渭陽任此責毋庸多遜
　　　劉瀾詩集
詩必與詩人評之今卋言某人貴名掲日月直声塞
穹壌是名節人也某人性理際天淵源派傳濓洛是
學問人也某人窺姚姒逮荘騷摘屈宋熏班馬是文
章人也某人萬里外建侯某人立談取卿相是功名
人也此数項人者其門揮汗成雨士群趍焉詩人亦
携詩往焉然主人不習為詩扵詩家高下深淺未嘗
渉其藩墻津涯雖彊評要未􁕒着癢處天台劉君瀾
抄其詩四卷示余短篇如新戒縛律大篇如散聖安
禅詩之体製略備然白以賀監知名賀以韓公定價
余未知君師友何人序其詩者方侯䝉仲余謂䝉仲
文章人亦未詩人也詩非本色人不能評賀韓皆自
能詩故能重二李之詩余少有此癖所恨渉世深為
俗縁分奪不得専心致意頃自柱史免歸入山十年
得詩二百餘首稍似本色人語俄起家為從官詞臣
終日為詞頭所困詩遂絶筆何以異扵䝉仲哉君足
迹徧江湖宜訪卋外本色人與之評儻得其人飛書
相報余當從君北面而事之
　　　建寕縣平㓂録
属者蠻韃幹腹深入湘中之全衡永江西之臨瑞皆
失守惟陳侯元桂死城郭他郡率瞷賊未至委之而
去竄伏山谷名曰移治郡雖小有廂禁軍有隅縂民兵
若平時拊以恩信激勵而用之可以守亦可以戦何
至倉卒无具如此林君經徳之宰建寕也賊去縣五
里君與其家端坐縣𪠘不去布置方略躬率官民兵
􁃸敵遂大克捷黠酋凶渠以次俘馘邑人相賀曰㣲
宰君吾邑其蹀血矣郡與臺閫方上其事于朝君謙
巽曰皆二塞之功也嗟夫一縣之力不大扵郡二塞
之卒不強扵廂禁隅縂彼以強大潰此以弱小存豈
非君素拊其士而無虐使乎時其衣廪而不刻削乎
向使君與全衡永瑞之守易地而處則千百瘴癘飢
疲送死之虜誰能蹂踐数城如履无人之境哉君才
名三十年猶綰銅墨近方以學官召而保境衛民之
勞則未録也昔臧質守盱眙杜慆守泗各以寡敵衆
諉曰彼者郡將如田单以區區即墨拒強燕雖楽毅
不能下謂縣不足守者非也惜余無太史公筆力不
足以發之
　　　陳秘書集句詩
昔之文章家未有不取諸人以爲善然融液衆作而
成一家之言必有大氣魄陵暴萬象而無一物不爲
吾用必有大力量唐人評昌㴝公之文雄偉不常比
之武事余謂詩亦然盖雖古名將必用素拊練士卒
素服習弓馬亷頗爲楚將則無功晋惠公乗鄭駟則
敗豈非氣魄力量有所限局歟若李臨淮因郭汾陽
之营屯壁壘一號令之而精采變李廣奪胡児弓馬南
馳且射殺追者此豈有法之可傳哉集句詩自半山
後他人爲之戞戞其難秘書君扵此咄嗟談笑而成
詠物或感時觸事或絶句或五十六字雜取前人驚句
無論小家數若李杜韓桞歐蘇黄陳大宗師亦皆俯
首受令扵旗鼔之下其氣魄力量固已関古今騷人
墨客之口而奪之氣矣是編乃君𥘉擢第為郡文學
時所作余文將順下風求續集而觀焉
　　　信庵為包君用作墨梅
頃年見信庵丞相為林肅翁作墨梅横卷肅翁自言
甞客扵公之塾後果擢上第入韓苑今觀此卷乃為
永嘉包君用所作筆愈老君用亦公客也盖山相嘗
求公一筆不與若二客未遇而公直以魁百花調鼎
實之事期之可謂具服矣君用勉之他日科第官軄
當不在肅翁下君用名因噐余先君少師同年通守
公之孫余舊同官録参軍之子
　　　二戴詩卷
余為儀真郡掾始識戴不屏式之後佐金陵閫幕再
見之及歸田里式之来入閩又見之皆辱贈詩式之
名為大詩人然平生不得一字力皇皇然行路萬里
悲懽感觸一發扵詩其姪孫頥槖其遺藁示余追念
曩交式之余年甫三十一同時社友如趙紫芝仲白
翁靈舒孫季蕃高九萬皆與式之化為飛仙余雖後
死然無與共談舊事者矣頥詩亦有石屏風骨諸公多
稱之昔禮楽有二戴余謂詩亦有之敬尊石屏曰大
戴頥曰小戴
　　　董樸發幹文藁
余山居十年不見近人文字白首入京稍有䄂文卷
私淑余者大率章句多而議論少天台董君之作盡
卷無一篇詩惟記序題跋誌誄繁者千百言簡者三数
行他人文或讀数句輙義墮或首尾不相貫属惟君
引笔行墨畧無凝滯其融液先儒同異掊擊後學疑
誤透徹痛快必逹其意而後上使君進用而行其言
必有𥙷於世道賢於風雲月露之作逺矣𥘉余未識
君見修齋王尚書稱其人後識君人見其文歎曰知
人
　　　為徑山聞老跋　宸翰
臣恭惟　皇帝陛下聖學淵奥儒釋兼該奎畫高妙
古今獨歩廼者親御翰墨賜徑山主僧廣聞號佛智
禅師聞侈上恩出以示臣臣謂智之為義在儒家曰
大智曰上智在釋氏書曰佛智曰菩薩智惟眞知大
覺者能之昔𥘉祖遇梁帝忠國師遇唐宗皆有問答
至令傳誦聞所以受知於　陛下者雖不以語臣然
故鄭丞相清之尤端明焴皆深於佛皆臣所厚觀其
為聞序跋更迭称賛竊意聞必有言句上契聖心者
陛下豈䡖以名假人哉聞將勒石山中臣幸以薄技
待罪禁林賛歎有分
　　　蕭棟所藏畫卷
画洛神賦余見數本皆曰龍眠所臨雖使善鍳定者
莫能辨其眞贋廬陵蕭君此本未有澗泉跋語不必
伯時真蹟自可重矣
　　　方梅卿和　御製聞喜燕詩
和詩難和御詩尤難桺誠懸殿閣微凉之句雖無顯
刺亦含微諷而坡公尚有公權小子之語莆士方和
仲以所賡　聖製聞喜燕賜新進士詩示余是日余
忝從臣與燕恭賀以進久之乃見和仲詩昔章子厚
憤不在前甲見于色辭和仲高才奉對僅得文學然
安義命敬君賜如此頃余嘗客和仲于塾兹幸以薄
技在天子左右小不能如揚得意之誦相如大不能
如常何之薦馬周可愧也姑為跋詩和仲名梅卿
　　　再跋宇文肅愍公詩
余七十歲時為肅愍公跋此詩後六年詩與跋歸肅
愍公之孫提管君陞祖身膏穹廬而手澤返于中國
不歸他姓而歸賢孫天也
　　　黄龍
南公與黄檗勝公書有揚子風近世陸放翁朱晦庵
筆意言語不掉書袋而自粲然成文璇公其寶藏之
　　　宗上人所藏楊文公劉寶學朱文公三帖
宗上人所寳三帖楊文公一也劉寳斈二也朱文公
三也久軒此跋只舉朱公而楊劉則置而不言是宗
上人惟是之從不問同異而久軒未免猶有同異也
雖然久軒學與朱氏者其尊師衛道之意嚴矣余景
定壬戌九月告者得歸出宿湖山宗之徒括侍者出
示此卷念西山久軒皆不可作矣因題其後
　　　給事徐侍郎先集
某庚申仲冬朔侍立直前奏事越三日䝉恩擢貳夏
卿仍兼西掖時矩山徐公兼東省同論思同封駁每
見公於朝廷文字温潤精切常自愧其論之繁蕪其
於宫府命令士大夫除受必是是非非義形於色某
素懦雖欲自毁䄂中之藁附名淳夫之末而不敢近
傍也兩省同寅者幾二載一日公出二徐先生遺文
一帖曰覺溪公王父也曰觀過堂公嚴考也覺溪之
作如蟠桃實如優鉢曇花希世一見見則為瑞觀過
公大篇如廣楽萬舞短章如廟瑟三歎鶴鳴章指金
華殿中語也豈特足以𥙷吕氏讀詩記哉二老有文
如此而終身隠約不遇書詩之澤鍾於矩山公之身
宜哉昔坡􁑗為文章大宗師而歐公尤称老蘇秀才
之言曾南豊亦作明允哀詞山谷為詩𥘉祖而句律
自山鬼木恠着薜荔天禄辟邪眠莓苔之語而出某
於矩山公三世亦云
　　　包侍郎六官疑辨
某丙午以少蓬兼説書有㫖請尚書辛亥以大蓬再
兼説書當講論語俄遷右史進侍講當講周礼辛酉
以兵侍兼侍講復講周礼上於經學皆深造某於周
礼非素習每進講不免旋讀䟽義傍采諸家解説陳
之旃厦至於心有所疑理有未安旣不敢為臆説率
是揑合遷就以傳經文常恐明主顧問无以奉對聞
宏齋包公有周礼説北面而請焉始見所謂六官疑
辨盖先儒疑是書者非一人至宏齋始確然以為國
師公之書某心有所疑理有未安者如破痞刮膜矣
一日開卷緝熈講天官至䱷人奏曰臣雖按注䟽如
此説終是自信不過豈能有𥙷於聖學萬一又奏周
礼一用扵新政再用於後周三用於熈寕皆為天下
之禍臣舊疑其書近見包某疑辨豁然每臣意合若
陛下因包某進講試取其書觀之便見其人見識髙
非世儒㝷行数墨者所能及上領之是日貴主將下
嫁講退見大箱小篋拍塞殿廡竊意天上應酬群碎
亦如人間講席所奏未必留聖慮矣及還舍坐未定
得宏齋東謂有旨宣諭劉某奏卿有周礼解義可録
進呈某與宏齋相與賛歎陛下之勤於典學未嘗須
臾離也雖開甥館而猶延儒臣方治家事而急聞經
説真萬世帝王軌範宏齋旣奉　詔抄其書奏
御某因題卷末而歸之宏齋
　　　劉瀾楽府
劉君澗嘗請方蒙仲序其詩以示余余曰詩當與詩
人評之䝉仲文人非詩人安能評詩今又請余評其
詞余謝曰詞當叶律使雪児春嬰輩可歌不可以氣
為色君所作未知叶律否前輩惟耆卿美成尤工君
其往問之讀余此評者必咲曰君謂䝉仲不能評詩
君顧能評詞乎
　　　吳必大檢察山林素封集
昔陶榖尚書伐其翰墨之功希望大用善乎藝祖
聖訓曰吾聞翰林草制依本画芦蘆耳吳君此集十
有七篇皆翻空出奇幻假成真无本之葫蘆也雖然
有毛穎革華傳在前謂之依本亦可但文字巧拙世
有公評君於四方精妙之至矣余獨惜君才思欝積
无所洩而姑見於游戯如此他日秉笔以鳴國家之
盛當克其所謂精妙者爲温潤典雅爲和平冲澹新
集行則此編爲少作矣
　　　歐良司户文卷
輦路二年閲士友贄巷多矣率叢編鉅帙多千篇少
亦敘百余病眊不能悉讀或不能讀終卷盰江歐君
示余古文八賦一古律詩十四儷語四其言質而綺
簡而不煩如高人韻士深衣幅巾見者屈膝不待有
衮及綉自然貴重其佛老論王制月令辨皆精確硯
銘真賛皆峻㓗詩如貞女采蓮之篇尤有古意雜興
云璧固君所竒鏡亦妄所惜乍可返君璧妄鏡不可
得語尤高簡於還珠吟矣五言云紅黄冬樹葉紫翠
夕陽山惠崇大年着色画也
　　　蔣廣詩卷
友人方善夫示余以宜興蔣君子充詩卷留之年餘
余方待罪禁林客屨滿門詞頭盈几未暇讀及告老
得歸出泊湖山善夫來徴所留卷始拂塵開卷不三
数首而城中賔客相㝷未已終不得細續余聞詩人
警句皆旬鍜月鍊嘔心搜腸而成盖有踰歲始𥙷足
一聫者此集百七十餘篇少亦費十年功夫余挑包
行矣且題姓名於卷末他日板行以一本寄山間當
别着語善夫名至于充名廣
　　　毛震龍詩藁
詩料滿天地詩人滿江湖人人為詩人人有集然惟
極天下之清乃能及天下之工放一生客投社着一
俗字八卷敗人清思矣生客不必貴要但聞人皆是
俗字不必請求但浮譽皆是林和靖在天聖明道間
詩名獨歩招聘不至一旦杭守至山間置醴詰旦以
儷語叙不能出山謝地主之意大為物議所非衢士
毛君霆甫示詩一帙有事外之志但其間頗為聞人
浮譽所累余謂當盡撥棄之乃極清極清則極工矣
余此語亦當撥棄
　　　黄挺之詩卷
先人開禧初與白石同朝余端平𥘉與魯庵同朝有
情好魯庵雖不得年然詩名不下乃翁今其子若孫
又皆能詩詩固不可無源流耶抑白石僅至九卿不
登侍從疑詩為之也魯庵僅至學官掌故不　一麾
亦詩為之也去辨父子髙才俱未解褐疑又詩為之
也豈昌其詩者固嗇其禄位耶余少喜吟所至齟齬
跋㚄後禁不為然後稍官逹詩能窮人之説余以身
体驗之信而有證
　　　贈鄭潜
衢人鄭君潜善風鍳然未嘗出山而四方名士莫不
接識余聞古之有道術者如嚴君平司馬季主皆下
簾閉肆人即而問非卽人而售也君之術余不能知
其淺深然不卽人而人卽之有嚴馬之風矣君生於
庚戌余於君長歲
　　　魏司理定清梅百詠
作詩難和詩尤難語意相犯一難也趂韻二難也惟
意高者不蹈襲料多者不拘窘建陽魏君和余百梅
詩鑄偉詞新新押險韻易易盖意高而料多者念昔
宰建陽徧交邑之賢雋歲晚凋零百無一二嗟夫余
之去邑久矣君生於丙戌余去峕君方三歲今才名
如此詩筆如此子不云乎後生可畏又云吾衰也久矣
　　　江山王明府尚友堂詩跋
永嘉王君友直名其堂曰尚反秀巖李公鶴山魏公
皆為詩賦以推明其義継李魏為詩並跋者盈卷尚
友之説無餘藴矣余不及識君而卷中諸公如鶴山
長春官余為郎擢西府余為掾如止堂則同師西山
同攝兩省如西澗則早同朝晚同侍從惟秀巖出蜀
時余已去國此数公者皆當世名臣其言重於峕而
信於後矣君讀書萬卷取友千載終身隠約不求聞
逹而其子江陽明府継明堂之志任肯堂之責擢儒
科宰畿邑余行役出其境上官譽之輿人誦之牙異
辭異時綰銅墨於斯者率不旋踵傷錦而去惟明
府愈久而民愈信余叩明府縣譜則蹙然曰吾汲汲
督賦以應期限未有以及民也然邑人固諒明府之
心矣余未知明府父子所欲友者以諸公所言推之
周元公曰志伊尹之志學顔子之學君欲友元公者
歟邵康節曰諸賢寛之一分民受一分之賜明府其
欲友康節者歟
　　　松山趙氏義莊規約
聖門以無改父道以善継志述事為孝孩提之童知
誦此言及乎耄老能踐此言者寡矣父置醴待賔師
而子不設父開東閤而子施行焉父巵酒無庖廩之
費子揖無吐握之勞而父子嗜好相反如此况先志
有大於此者乎本朝故家買田贍族昔惟文正范公
今惟信奄趙公静齋趙公然非創置之難而增廣之
難静齋之田六百石冶幹君增為千石其景慕忠宣
公者歟他日官逹是㽵之増未已也
　　　崇蘭圖是跋
三公始有山林共隐之約既使江貫道圖之又各賦
詩以見志其後蕳齋大用北山入為詞臣皆未嘗踐
約而三公相継仙去矣此圗流傳跋者滿卷如汪公
彥章辛公企李朱公希真張公巨山謝公季思劉公
季高皆南渡文章宿老筆精墨妙照映縑素乾淳以
後名公卿姓字亦班班見焉盖崇蘭主人没於紹興
壬戌至是甲子再周趙氏世珤此圖今在其四世孫
與積處出以示余余曰此君家舊物也君其珍祕之
無若永禅師藏廼祖禊帖不密爲京東學究所竊
　　　再題
汪公跋此卷年七十四有衰漸龍鍾之歎余書卷末
年七十七衰病龍鍾甚於汪公矣掩卷慨歎不已
　　　姚南一齋名
鄱陽姚君齋名乃與南渡参與陳公相犯陳公逺矣
心不競此陳迹然長楽黄侍郎永嘉謝左史亦以蕳
名齋歲月尚近余恐君未免有與謝公争墩之嫌兩

家未免有不虞君渉吾地之問
　　　李炎子詩卷
看人文字必推本其家世尚論其師友史記杜詩固
高妙然子長世掌太史如董相東方先生皆同時相
頡頏子美自謂吾祖詩冠古又與子昂太白岑参高
適諸詩人倡和故能洗空萬古自成一家余少走
四方於當世勝流多所欵接識果齋伊落之醇識斛
峰蕭汲之直識徑畈龔鮑之潔今三君子僅存其一
余亦耄老孤陋寡聞甚矣樵士李君雲仲示詩三帙讀
而異之問其譜系果齋其諸父也觀其賦詠斛峯徑
畈其師也卷中格律若未離唐體然其意度脱换騷
選包含理致大而道徳性命小而草木蟲魚自昔經
生學士詞人墨客智所未及筆力所未能發者皆長
言而永歌之盖其濡染於家庭重炙於師友者深矣
然士生叔季有科舉之累以程文為本經以詩古文
為外學惟才高能並工賈浪仙有詩名入試乃問原
夫輩乞一聫揚補之妙辭翰礼闈作賦至第七韻思
不屬求助於同人同人戯之曰何不画梅一枝足之
全慮君之本經為外學所掩也既誦其美因以箴之
君父師皆以其　魁天下詩文特其緒餘耳
　　　跋梅窓程公坦詩卷
吾詩工人曰拙勿信也吾詩拙人曰工勿信也孰信
哉自信而已郊以寒島以瘦盧仝劉义以恠皆名家
然止求昌黎公印可不徧求名公卿也君其思之
後村先生大全集卷之一百单九
後村先生大全集卷之一百一十
　題跋
　　　聴蛙方氏墨蹟七軸
張公不以詞翰名然行草故自豪邁所謂學士老兄
者何人歟下云負大才名必是与王元之軰人(張文)
(定公齊賢帖)
楊公帖乃已貴㫫時所作片𥿄小字極謹楷茯苓呵
子皆易得之薬荅蕳有珍荷之語前軰謙厚如此許
帥不知是何人所謂壹丸者不知是何薬而能起重
病也坡公帖十八字耳居然韻勝(楊文公蘇文忠/公小簡)
山谷二帖當是自黔南北歸所作故有伯氏道次戎
州人回之語(山谷帖)
與發句帖尚易得惟跋李邕帖小宇行書者可寳玩
(米帖)
居中諱宫小金紫公之季子仕止於南昌宰然與陳
了翁江民表厚善可以知其人矣元城帖未知與何
人有邑事清簡之語豈在南昌時所得乎二公寸紙
隻字它人尚知寳帖方氏子孫其永襲之(了翁元城/帖)
梅聖俞謂郭功甫有太白之才今觀其自書五言只
如此恐去太白尚逺然方氏藏之百餘年竊意同時
　思亭者非一人惜不得盡觀以驗工拙
坡公二帖皆與南圭使君者萬卷楼舊物也鳥虖主
人為吾寳之
　　　三處士贈答
　　　網山
古之學者必尊師子夏以不称師受曾子之責許行
以背師為孟氏所貶竹溪中書君之學受於楽軒楽
軒受於網山二師皆老死布衣竹溪在三之念愈篤
其再入為詞臣也年勞當遷元士乞以此一階回授
師友師網山楽軒也友齋寒也詔下其事議者以為
旌異遺逸朝家盛舉也宜報可回貤之請宜勿聴竹
溪頓首言與例易啓真情難察他日源源而來者將
以某為口寔矣大臣以聞上忻然如竹溪𥘉奏贈二
師𥘉品官堂帖采網山賛書語號曰文介先生𥘉網
山接艾軒嫡傳聞晦庵緒言其詩文古雅節行高潔
師趙忠定公舉遺逸不就謂之文介寔副其名矣昔
荆公患士風不羙坡公有今之君子争半年磨勘之
戯竹溪此舉彼争磨勘者聞之可以愧矣
　　　楽軒
前軰言事師之謹者惟石介李洞於孫明復坐則立
昇降拜則扶游酢侍程伊川雪深三尺而不敢退此
謂事其生爾竹溪之於楽軒也以其無後則祀之家
廟焉歲時則祭於墓焉入白尚書下郡邑禁二墓之
樵採焉師死而事之如生有前軰所難者上既可竹
溪回貤之請堂帖采楽軒賛書中趣尚高逺之語號
曰文逺先生讀其書尚論其人無愧於此名矣昔叔
孫之弟子半山之門人皆尊其師為聖蓋漢廷方用
嗣稷君制禮崇觀方以新經字説造士其尊之也有
所為也若竹溪師友乃窮書生老選人其宰木已拱
非有權位可軒輊氣力可荣辱入者而竹溪懐向來
一瓣惓惓如此豈有所為而為之哉
　　　寒齋
三先生褒論既下或問余曰竹溪事楽軒如父事網
山如玉父師弟子情義得矣寒齋纔長竹溪四歲於
網山楽軒若為班乎余曰韓子不云乎其聞道先乎
吾吾從而師之昔陳了翁早貴楊亀山年六十猶為
比較務然了翁稱亀山必曰中立先生竹溪之於寒
齋亦然上以寒齋嘗力辭改秩給札特賜陞朝或又
問曰寒齋何以謂之文隐也余曰六記百詩至文也
不隠山林而隐市㕓大隐也故䝉齋袁尚書見其書
驚喜謂得慈湖潔齋心傳之妙㫖杜游兩丞相聞其
凮啓擬待以泉章漫塘起隐之故事盖曰隠者乃公
朝之紀寔曰文者非寒齋之求顯
　　　朱文公帖
曩余宰建谿三年見文公遺墨多矣轍能辨其
亦能知其交㳺往還人為誰自谿上歸踰三紀　此
二帖與子礼六七兄者行草尤妙其為真蹟無疑但
恍然不紀子禮姓名疑是五夫諸劉偶􁁃江山長祝
君相訪其祖姑丈父母也亟以問之祝亦不記所云
折簡言永之於文公集有誄子礼文始知子礼乃草
堂先生之子文公矣夫人之同産也團兄弟求時官
書而文公乃慮鄉曲見疑而不果作又勸子礼避嫌
其居鄉謹重如此學者所當法也帖中云子厚者黄
氏名銖工古體詩文公序其集計議陳君得此帖以
示余借觀絫日書其後而歸之
　　　李巖孫詩卷
李氏自樵川通守為鄊先生及門著籙牒者多名士
至亭山尤為郷評所推今為太史氏掌南宫牋奏其
子若猶子名某孫某或踵世科或偕計吏往往有
声埸屋一日巖孫者示余詩一卷乃舍黄䇿捷
為山林幽子江湖㳺客之語余告之曰汝伯文章
宿老也奈何厭家雞而問外人乎君復余曰昔謝公
問王子敬君書何如君家尊子敬曰故自不同公曰
外論不爾子敬曰外人那得知然則余固不足以知
君矣妬書此紙以代還贄
　　　刁通判詩卷
歐陽公自言少時未有一人見知惟内翰刁公開端
誘導至於有成而後止其後㳺於諸公雖有知者莫
之先也盖杜苑韓富援歐扵知名之後内翰識歐於
未知名之時非具眼不能爾藏春公内翰子也底法
父所交皆名公卿歐公稱其四紀擅名美其歲晚解
纓盖刁氏之源流逺矣文獻相傳至清漳通守復以
詩鳴余嘗評本朝詩崑體過於雕琢去情性寖逺至
歐梅始以開拓変拘狹平澹易纎巧子曰辭逹而已
矣豈必撏撦義山入杜乎通守所作近情切理者有
王黄川邵康節之風意所欲言辭必足以發之監郡
以後諸篇條鬯而不縛律放縱而不踰矩真老筆也
通守以棗本示余輙題其後
　　　蘇才翁二帖
才翁兄弟皆以書名然𥙿陵尤重才翁而抑子美今
觀才翁帖自負得二王意謂子美有懐素風爾乃知
𥙿陵聖鍳之為確論才翁使閩與君謨同時今使者
碧栖陳公既浚才翁八井封植君謨道旁松不幸遭
斧斤者栽𥙷之訪求兩賢遺墨刻之雪觀之上惟才
翁書尤難得此二帖皆莆人墨林方氏所蔵碧栖以
滄浪三帖易之去蘇蔡逺矣而公懐賢尚友存古詔
後之意如此豈特翰墨風流與兩賢神交於二百餘
年之前哉
　　　林子彬詩
玉融林君子彬示詩七十篇其言曰吾藏之以待後
子雲然其人不可待今江湖間多以此事推君試為
吾評之余耄惛未暇細觀君貽牋督過余既愧謝徐
味其詩果多警句古體若發興高逺然有子昻太白
朱文公数十篇在前便覺難追扳律體若造語尖新
然視晚唐四灵猶恨欠追琢而君自謂可以見古人
矣又曰可以藉口白先君矣自許如此使余道何物
語昔尹生從列子斈御風之術数月不省又十反而
十不告懟而辭去而復至列子曰昔吾師老商氏友
伯高子三年始得夫子一盻五年始一觧顔而笑七
年始一引吾並席而坐九年而後心疑形釋骨肉都
融形之所倚足之所履随風東西不知風乗我耶我
乗風乎余謂豈真乗風哉去重濁而就輕清爾豈惟
詩哉惟學亦然儒家有服勤至死者前軰有立雪不
敢退者有十五年學恭而安者余雖未至於老啇氏
伯髙子及先儒地位君投贄属耳立談之頃而欲盡
余肘後可乎未可也願與君各勉之子彬名文之
　　　趙卿遺藁
昔元昊叛士大夫多言西事惟韓范之言㝡精以其
目繫而身履之也今亡韃興且三十年抵掌言邉事
者衆矣静齋趙公奏䟽獨謂江上精兵良将分戍淮
城一歩不可移動又掇舟師防渦口根本之地反覺
無恃又言張翰劉缶列屯江上所部或不下十萬或
五七萬此兵聚之效豈若今日各城株守不能運掉
哉又言虜有窺江之漸江面空隙處多毋謂虜不能
渡為尚書郎為摳掾終始持此論及已未滸黄洲之
変公言始騐人言今日扵邉将賞常厚罰常薄驕蹇
者不能裁抑罪戾者不知循省皆切中時病膏盲盖
公仕宦扵淮東西㝡乆亦如韓范之行西邊非若耳
聞其意料者余銘公墓時未見遺藁後其子上虞令
君與䆅以棗本示余囙題卷末以𥙷墓誌之闕
　　　跋鄭子善通宋諸帖(至)
　　　淳化帖
閣帖止十卷惟綘帖二十卷此十卷剪截之餘猶有
日月光天徳願上登封書　九字隠隱可辦盖絳帖
别本失去其半今題云淳化帖誤矣文山父子號博
雅亦誤乎
　　　法帖第九卷
此帖摹刻精妙紙墨皆北碑然以淳化及元佑大觀
本比對皆不合它帖板数次第皆列扵其頂之前此
帖如第一第二皆列扵其頂相傳元祐諸王借閣本
飜開安知此非王邸本乎惜也止存一册然皆二王
字可寳也
　　　禊帖
此五字不缺本校余舊蔵者無一點一畫不同但余
本有尤王二公鍳定真蹟耳
　　　又
此亦五字不缺本来處甚真近世惟俞松寿老専収
禊帖作蘭亭續考余得其五字缺本今傅相魯公見
而擊節為䟦三百二十八字始知夀老凡寳三本以
其一遺安晚其一遺余晋其一尢佳者後以遺魯公
世傳薛氏子竊定武石以歸始鑱損五字以掩其迹
故五字缺本為世重
　　　樂毅論
此五叚石本與余所藏無卜異但王順伯䟦乃瞻本
非真筆也
　　　黄庭經
此帖冝年少目明者伯紀小余七歲猶能扵鴻𪷟縹
渺間望天仙余目力不逮伯紀攬卷茫然
　　　遺孝經
此碑無書人名氏相傳二王書在京兆府山谷云小
字莫作癡凍蠅楽毅論勝遺教經真確論也歐公謂
是唐冩經生所書
　　　率更千字文
余以家舊本参校余本中裂一痕而首尾全此本尾
裂為四當是两處所刋皆可寳玩
　　　徐㑹稽題經
徐季海書列扵夾漈金石略者三十餘種此碑皆法
尤妙在西京
　　　懷素草書
素師帖如真元九年者凢五十二行比自序帖尤神
妙未知刻於何處當考
　　　五季遺墨
鄭公見閩王時人及國𥘉人詞翰愛之如此余見鄭
公詞翰亦然
　　　閲古堂詩刻
頃見范公所書伯夷頌今又見自書閱古堂詩以一
代元老大臣而作蠅頭小楷端謹如此後有忠献忠
定父子二跋盖本朝極盛時也南北隔絶堂存否不
可知而况碑乎覧之三嘆
　　　坡公石鍾山記
坡公此記議論天下之名言也筆力天下之至文也
楷法天下之妙畫也夫水石相摶固有声然非風无
以發之䝉叟之言曰是惟無作作則萬竅怒号雖大
木之竅穴似鼻似口似耳者皆激謫叱吸呌譹宎咬
况山下皆石穴又大石可坐百人空中而多竅其受
凮不愈多乎公夜艤舟其所聞其噌吰者又聞其鞺
鞳者李似之侍郎云亦嘗於此艤舟止聞其吞吐者
疑水仙靳嘈吰鞺鞳之声私扵坡公者余謂䝉叟固
云冷風則小和飄風則大和竊意李是夕適值風恬
浪静耳余平生閲坡字多矣此卷當爲楷書第一跋
語或以擬樂毅論画賛洛神賦非也惟冨季申樞宻
以爲斈徐㑹稽題經得之
　　　二蘇公中秋月詩
二蘇公彭城中秋月倡和七言可拍謫仙之肩坡五
言清䴡者似鮑庾閑雜者似韋桞前人中秋之作多
矣至此一洗萬古而空之詩既高妙行書又妙絶一
世諸家所収坡帖皆在下風子善其深藏之十五城
勿易也吳才老猶以二公所用韻平仄反切爲疑前人
亦以此議昌㴝公才老以字斈名家未勉爲沈約四
声束縛余謂韓蘇　大儒也語出流傳入人肝䐷萬
世珍誦豈若塲屋舉人規規然檢禮部韻略惟恐其
不合格乎
　　緫䟦
端平甲午文忠真公師閩余黍議幙故尚書郎鄭君
伯昌主管機冝其年真公召余與伯昌相率祖餞六
月六日也小舟熱如炊甑伯昌與真公子仁夫各出
篋中書画俾余鍳定余非慱識者二人更迭旁譟余
伏艎板操觚半日間了数十軸真公見之稱善後两
家宝藏者皆為六丁取去惟䟦語留余集中耳伯昌
仙去十年而子善通守吾州一日又出法帖六册古
石刻八軸五季遺墨一軸閲古堂詩一軸坡公中秋
月唱和詩一軸題跋一軸坡公石鍾山記一軸題跋
一軸欲余着語追念往歲舟中作跋甚敏今留子善
卷帙累月老病畏寒不能渉筆此三数日稍暄和始
坐書案每卷各附管見又為㧾叙以系焉於是余年
七十八距甲午三十有年矣
　　　慈濟籖
以易卦訓釋籖意舊惟霍山如此今莆漳妃真人二祠
之籖亦然雖其辭出於箕筆然隨叩輟應豈易道廣
大仙聖亦不能外歟余謂鬼道幽隂肸蠁有灵驚動
禍福人者能之仙道玄妙変化无方非功行圓滿者
不能至世傳孫思邈至今為地仙真人平生探丸起
人死多矣蝉蜕之後人有感竒疾危證命在頃刻者
辦薌扶輿搏頰祈哀或立愈或經昔或数日皆弃杖
歩歸始惟閩人奉事今香火徧江淛豈非與峨嵋山
中黄𥜗叟皆以活人之功度世乎自文王孔子皆以
易占然則以卦釋籖雖箕筆也亦真人意也真人祠
里中非一所余所書者在擷陽塘蕭氏太學平校生
桂發家其大父老人皆厖厚長者
　　　鄭子善絳帖
通守鄭君子善示余此帖前後各五卷以余所藏古
綘参校無一點一畫互異行数踈密裂刓闊狹處皆
合其爲真綘无疑惟晋王廙書余本自　何如以下
始裂四行此本自七月十三日以後先裂三行則不
可曉豈余本末裂時所印耶惜此本前僅存第六至
第十中間十卷羽化以古帖寸紙可宝况十卷乎
　　　顔權縣福清詩卷
昔有厭苦其縣令嘲其推不去者顔君数月假令耳
輿人誦之如此士大夫歌詠之如此其去也又慕恋
之如此使君真得百里之地賦三年之政其所立豈
下於子游子賤哉卷中人皆是邦之勝士中朝之名
流而竹溪東澗二賢余執友也翰墨精妙覺我形穢
　　　朱文公書一軒二字
敬則方君以一名軒舊矣余為作一軒詩亦十餘年
矣人兩端首尾君持定見人多歧亡羊君遵大路可
謂深於主一者猶慊然若吾斯未之能信一旦得文
公所書一軒兩字喜不自勝匱藏緹襲且扁之楣間
按文公此字為屏山家子弟作後歸于文公長孫鉅
鉅以遺番易洪某今為敬則所得劉氏洪氏守䕶不
謹以至流落敬則得之如獲照乗珠連城璧如武夷
精舍親付授者豈非主一之學當然乎文公書滿矣
下余年八秩讀之未匝竊以為玩文公之翰墨不若
味文公之論著敬則富春秋眼如月其益勉之無若
宋人然宋公有拾遺契而喜曰吾富有日矣
　　　通首座手書二經
楞嚴經十册法華經七册通首座追嚴其親刺血所
書世目浮屠為出家児賢沙黃檗兩尊宿親母疾餧
不与粥藥其徒夸傳之曰吾教然也列子謂夷人有
大父死負其大母而棄之曰鬼母不可共處以兩尊
宿之事觀之禦㓂豈寓言哉儒者以不毀傷髪膚
為孝然唐人元魯山李元賓皆嘗以臂指血繪像書
經不害其賢瞿曇已㓕度猶現空中為母説法目連
設盂蘭盆供其母由餓鬼道生人天通書二經計出
血𢾗斗功德大於設盂蘭盆此念法時其母生忉利
天必矣(髙端禮詩卷)
自昔名公卿嗜竹者無如李文饒至於問竹平安然
當軸八年窮富極貴隴右語烏日南名花日接于目
竹之安否不及問矣名流勝士嗜竹者无如王子猷
雖借宅亦種此君及蘭亭之集同㳺九十人皆為茂
林脩竹賦詩子猷二詩差不逮其父兄豈非竹自竹
人自人詩自詩了无交渉耶高君以竹名屋諸公皆
為着語余亦隨喜君曰是詠竹屋爾余嘗有行卷君
忘之歟余取而反覆紬繹乃知君苦吟而精思者昔
和靖詠梅萬口膾炙王郊大夫詠竹或者忍咲不住
君卷中未有為竹而發者試俲和靖冥搜一二聯以
發葉余可乎夫嗜竹固予之所奇嗜詩尤余之所敬
姑書此於君温卷之末
　　　江咨龍註梅百詠
昔為梅百詠和者十餘人如袁相子趙克勤方蒙仲
王景長皆已物故存者各離群索居忽得漳浦江君
咨龍所註梅百詠余讀書有限聞見不廣今日所作
明日覧之已如隔世君相去千里未嘗欵接緒言乃
能逐句逐字箋其所本凡余意所欲言而辭不能發
者往往中其微隱若筆研素交者獨不記問精愽之
不可及也憶使江東時作五言詠史絶句二百首游
丞相愛之置書笈中雖入省以自隨書謂余曰每篇
雖二十言實一篇好論宜令子弟註出處板行然余
子弟竟未暇爲君与余風馬牛不相及雇屑爲余箋
詩有前軰服善之風無近人爭名之意其賢尤可(尚/也)
　　　徐氏習射括要
本朝文治通天下士罕讀兵書戦䇿射又特兵家之
一藝精之者少昔夫子射於矍相之圃觀者如堵門
人記夫子弋不射宿則夫子固工於射者謂藝成而
下吾未之信也搃戎信安徐侯出其先大夫子源習
射括要一書盖子源旣以右科發身又爲書以傳其
子及其里之俊秀其言曰射以体法爲先体法善雖
不中不逺不易之論也先朝名臣惟陳公堯咨自号
小由基由知制誥鎮荆南母問郡政公以射對母曰
汝父教汝忠孝奈何矜一夫之技乎怒而杖之金魚
墜地二事政相反余謂陳母怒乎子善射乎世也徐
父教子習射多事之世也皆是也他日奪弓射胡免
一矢斃撻覧者非侯其誰
　　　龍溪蔡徳容道院
古良醫如岐伯雷公如緩如和如長桒君如公乗陽
慶如淳于意如華佗技雖高身殁則已惟扁鵲葬湯
隂相傳墓上土可療病禱之有得小丸如丹薬太史
公謂至今天下言脉者由扁鵲豈非活人功大身後
灵異有不可泯歟㫫佑真人起白焦醫術妙一世能
於鬼手中奪人命旣仙去人事之如生始惟漳泉二
州尊信今庙貌徧湖廣江浙矣龍溪蔡君徳容奉香
火尤謹真人䧏焉密傳符呪蔡素修方及得神授益
自信然顓以捄危厄起膏盲未嘗問賄謝余每謂叢
祠滿天下小者希勺酒獨號之荐大者受萬年之饗
真人則異於是生不葷茹死不血食挹澗泉擷溪毛
而來瘍者失痛痿者郤扶而去之固黻冕食万羊者
之所愧也前軰詠市毉云左手檢方右雇金兩手雖
殊均劔㦸蔡君則異於是富者至予之薬貧者至
亦予之薬固両手均劔㦸者之所愧也乃題其贈卷
而歸之
　　　徐縂管詩卷(汝乙)
元祐間最爲本朝文章盛時荐之于郊廟刻之于金
石𬒳之於歌絃者何其衆也惟賀方回劉季孫不縁
師友頡頏其間雖坡谷亦深嘉屡歎所謂豪傑奮興
者耶其後有劉翰武子潘檉徳乆尤爲項平菴葉水
心賞重此四人警聨快句余少傳誦老猶記憶搃戎
徐侯詩律可與四人方駕雇今世无好詩者又侯出
稍晚前不及坡谷後不及平庵水心余雖好之而老
病得謝雖欲効見素誦少陵之佳句摩誥荐浩然於
明主不可得已
　　　莊龍溪民謡
昔孔門論政曰朞月可也三年有成子産治鄭輿人
始而怨之三年然後從而歌之近世張乖崕亦有只
一箇信字三年做方成之論温陵莊君謙父宰龍溪
僅五月而去而邑之寄公若士若民皆詠歌歎美之
或彚成編帙以示余今之邑以三考為任君之去非
有飛語中傷亦無吏議督責直以守將不相知不忍
奉行急符以厲民寕懷檄而去余雖不詳君之縣譜
而聞其去就大致如此固士民之所以翕然詠歌歎
美者欤君去郡政益暴急歳餘畬禍作矣守將為公
論所繩間廢君盛年壯志强為善而已它日所至
詎可量哉
　　　柯豈文近詩
曩為豈文跋詩謂抱甕翁詩稍难深故老死不遇豈
文語差易直而瀏亮必㫫融於世日往月來豈文竟
亦未脫白余得其近詩其易直瀏亮不减於昔然顔
髪蒼皤不異於乃翁奉對南廊時矣唐人或以一聯
半句遇合豈文父子再世為詩何至千百首然上不
使之和薫風微凉之句次不使之吟着花走馬之詩
而專發於萤雪佔畢之間豈文何負於詩而詩誤豈
文至此哉子美云吾祖詩冠古盖審言唐𥘉詩人與
其子閑俱不顯至甫始為詩家大宗師故又書此以
勉豈文之子
　　　福清黄尉字説
玉融少府黄君名梓父命之也字順父族父止堂命
之也余不及識君之尊府君然與止堂事西山先生
之同門也事理宗皇帝同両省也凡止堂昔與余
一言一話誦之終身順父親受止堂耳提面命芳洲
雖鄉丈人行而勸順父母改字非余之所知也夫字
所以敬其名也敬字説所以敬其字也字可改名亦
可改矣然則止堂説將委之草莾乎吾聞順父涖
官邑人自為清尉其大節甚似止堂故書此附于字
説之後(芳洲謂黄/太傳子火)
　　　竹溪所藏方次雲與夾漈帖
昔聞之林井伯孔𥘉平諸老能言麟臺方公給札時
院吏先送䇿題郤之曰何待我之淺也發策者遂以
三國六朝形勢戦守為問廋辭僻事若傲以所不知
者公一揮六千字條列縷析如響荅声凢陳壽王隐
孫盛習鑿齒沈約魏収諸書所載無毫粟漏失學士
大夫讀之失驚入舘未幾而去性高尤惟友夾漈善
文軒今遺文惟詩卷又律賦一馬渡江五龍夾日之
聨見於夷堅志素妙心畫今大字惟存祥應廟三字
行草惟竹溪所蔵此帖有二王筆意以公精博眼空
四海而猶約艾軒相聚盡借夾漈新書讀之前軰尚
友服善如此然則謂公恃材傲物不容于館閣者非
篤論也公子景嚴有父風趙介庵徳莊以子妻之景
嚴死其後遂衰咸淳乙丑九月與竹溪㑹于海月堂
竊觀墨本因題其後
　　　恭跋
　　穆陵宸翰
臣克莊與臣希逸俱事先帝相先後為詞臣然再同
朝皆不甚乆一出一入若燕鴻相避者臣旣告老希
逸亦奉祠乃示臣以先帝与故相忠定鄭公商確希
逸除目宸翰一幅凡五十八字首曰本欲召用而大
臣有抑之者大臣謂范左相初鄭公屡荐希逸玉音
諭令上封希逸耻自鬻固辭鄭公以聞帝曰觀此一
節志趣可嘉為之喜而不寝又曰翌早當朌召試之
命世徒羡希逸以文采動人主而不知其以恬退簡
聖知雖臣亦不知之及詔開資善擢希逸内講臣在
後省已書黄矣俄格不下萡聞希逸自以閩音未改
固辞其視荣利每如此臣扣希逸此宸翰何以在君
家曰鄭公以遺我今以公回奏但勒于石臣捧讀
而感慨曰聖哉　先帝之覌人也士有志趣則曰為
之喜而不寐賢哉鄭公之愛材也士辭竉利則曰其
陳誼甚高臣不敢強他人得主相片語鮮不夸示得
意扵人希逸深藏二十年垂老始以示友朌試之上
漏一召字希逸晚侍緝熈䄂進帝𥙷足之遂刋為二
本烏虖瑶池之駿鼎胡之龍逺矣臣與臣希逸今皆
白首攀髯无路惟抱畴昔所賜羲画堯章相對慟絶
爾昔人以郭隗不殉昭王為負心噫受人千金而世
責望之如此　先帝扵二詞臣長飬成就豈不失扵千
金之賜哉詩不云乎欲報之得昊天罔極咸淳乙丑
九月　日具位臣劉克荘㳟跋
　　㳟䟦
　　　昭陵飛帛書
臣㳟惟仁宗皇帝㳟儉恬澹無他嗜好嘗飛帛書國
泰民安四大字後題慶歴六年五月二十一日賜羙
人張氏書家以飛帛為难自唐太宗後惟仁宗筆法
尤精妙臣以國史考之我朝自建隆淳化至　景
徳車書混同方内乂安然遼夏猶為邊患至　慶
歴五六年間始朌歴子夏曩霄始遣使賀　乹元莭
契丹始献九龍車二虜欵塞天下全盛前代人主撫
昇平萌侈汰或喜䌓声或自度曲其隆儒古文者不
過召相如奏大人賦李白作清平調而已仁宗於早
朝晏罷嬪御滿前之際乃屏去玉遂羯鼓㳺戯翰墨
一則曰囯二則曰民真堯舜用心也庙號曰仁不亦
宜乎宸奎流落今為丞直郎福建路提點刑獄司幹
辨公事臣張果寳藏咸淳二年寒食日具位臣劉克
荘拜手稽首謹書
　　　黃貢士詩卷
自元祐間天下皆稱蘇黄亦曰坡谷稱子由曰少公
叔黨曰小坡惟蘇黃之名与韓桞李杜等盛矣哉谷
雖罹黨禍及思陵再造尤重其詞翰不幸子相無禄
猶擢其甥執政至茂陵而谷之後益蕃子邁子耕皆
㫫融伯庸尤貴重名克昌者最後出爲一時名公所
稱示余甲槀丙槀春風雜詠過秦詩各一帖字其名
曰紹谷名其集曰後谷昔宋齊丘一字超回或曰足
下齊大聖以爲名超亜聖以爲字君得無似之乎余
曰斈者儗孔顔僣也孫不紹祖宗當紹何人哉及讀
其詩驚曰甲槀已有鼻祖熈豊氣骨丙槀而後則漸
入元祐建中璄界使加以年鋟鋟近黔冝晚筆矣謂
之紹谷可也後谷亦可也抑少陵有云吾祖師冠古
有云詩是吾家事其尊祖至矣然陵少實兼風雅騷
選隋唐衆体非不欲放他姓人社家君卷中有不經
人道語似王令有抑揚頓挫語似小刑不専作元和
脚也覧者當以余為智言
　　　傅渚詩卷
亡友王􁁺軒天下雋人也其文字膾炙萬口其論諫
雷霆一世雖偶然引筆行墨為古風近体单辭半簡
皆清㧞鉅䴡有一種風骨友朋争蔵去為寶自斯人
仙去吾無與語者傳君渚字子淵贄余詩一帙大篇
能演而伸短章能反之約余覧而異之物色其人或
曰是曜軒邑子也諸生也雖風骨未及師其意度軒
豁固也若栢大司馬之似劉司空也然國家設三埸
㧞士士謂程文為本經他論著為外學曜軒由甲科
郎擢瀛洲學士以程文不以詩也未知君程文何如
爾或曰君扵埸屋之技尤工不發則已發必中鵠余
曰君外學如此本經又如此勉之他日為曜軒争氣
非君而誰
　　　鄭南㤙家陳復齋遺墨
復齋陳公早以楷法擅名晚稍縱筆余叩其㫖公曰
吾老矣豈能長寄率更籬落下哉故凡與人書䟽行
草尤妙有二王筆意此一卷乃與故檢院鄭使君韓
思忱者公宰安溪扵邑士中得史君而友之相與講
學析理多絫数十百言少三数行其論皆拆衷聖賢
㩀依名節扵仕止之際尤嚴曰若都不得志有去而
已史君誦之終身又彚其平生往還翰墨為大帙寶
藏之史君僅牧恩平方召用而先去今學者推為復
齋高第莆少府必中史君子也出以示余余亦復齋
所厚憶赴靖安簿仪真督郵江淮閫幕公大書三序
相餞或為余書碑板歌詩他尺牘滿篋余曩不知爱
惜往往為人取去晚始収拾則存者无幾矣因記公
𥘉殁竹隐諌議傅公謂二子都官少卿曰師復遺墨
可裒集為卷傅公名輩先於公而重其心畫如此若
余者非特有愧扵傅公亦有愧於史君父子也
後村先生大全集卷之一百一十
後村先生大全集卷之一百十一　一
　題䟦
　　　呉帥卿雜著
　　　恕齋記
今閩帥廬山吳公少受教扵先大君子以恕名齋後
得紫陽夫子所書恕齋兩大字揭之楣間公自識之
乆軒蔡公平舟楊公可齊陳公為作二記一跋所以
發明孔曾言外之意高矣美矣余不復下注脚然三
公言恕之体余請言恕之用以此處朋友必恥獨為
君子以此居鄉黨必能薰晋鄙之人以此淑問必可
以長王以此敵愾必可以使人卽戎以此謀囯必可
以祈天永命恕之功用大矣惟公能終身行之方今
三邊豈不急於中州内治豈不先於外庸惜公施為
僅見於尹京兆鎮甌閩出其毫芒已足以震曜一世
而未極恕之用也世道方有賴於公等努力自爱
　　　恕齋詩存藁
嘲弄風月污人行止此論之行已乆近世貴理學而
賤詩間有篇詠率是語録講義之押韻者耳然康節
明道於風月花桞未嘗不賞好不害其為大儒恕齋
吳公深於理學者其詩皆関繫倫紀教化而高風逺
韻尤於佳風月好山水大放厥辭清拔駿壯先儒讀
西銘云某合下有此意思然湏子厚許大筆力公學
力足以畜之筆力足以洩之分康節之庭而昇明
道之堂非今詩人之詩也
　　　恕齋平心録
歐陽公傳詩易精粹然對客喜談政事尹京兆典人
藩皆談笑辨治曾子固發明理學在伊洛之先與歐
齊名為宋儒宗然集中如越州糶濟齊州保甲丁夫
帳目洪州使院行移期限雖微必載豈文章政事同
一机鍵耶恕齋吳公之學由関洛遡洙泗者談經折
理深入聖處其門生故吏彚其歴官擬筆判案曰平
心録為十四卷𥙷遺一卷凡民負抑胥舞文世吏俯
首受欺曲董狐之笔高下伯州犂之手者公一覧如
鏡見像湯沃雪是是非非両造厭服夫人情予之則
恩奪之則怨賞之則喜罰之則怒至於奪人邑而伯
氏不怨廢人終身而為李平廖立所思惟𬋩葛能之
公何以使人至此哉平其心而已矣
　　　恕齋讀易詩
京房嚴君平軰以易為占書鄭司農区区訓詁不離
漢學至王弼始一掃凡陋以理求易當時美其吐金
声於中朝后人稱尋微之功必曰輔嗣先儒教人且
看輔嗣易而或者罪之如桀紂烏虖亡晉者玄也非
易也衍也非弼也余謂前軰邵猶是𢾗斈惟程氏傳
㝡醇粹自言止説得七分盖謙志云恕齋吳公每封
括以一詩授朱子荅學者之言曰此書看得破精粗
巨細皆可受用如其未然且將其間㫖意分明處反
覆玩味亦自可樂不必深求幽遠枉費心力余讀六
十四詩言下悟解者信如公與文公之言亦有管窺
未覩茅塞不通者方將嬴粮挾冊求導師之指迷焉
　　　恕齋講義
此卷金華殿中語也囯初命王昭素説易南渡命尹
和靖張南軒劝講惟其人不惟其官也恕齋理斈宜
侍㫋厦輔緝熈曾未展究如僕軰渉獵而非深造然
為說書者三劝講者再劝講者一晚見此編未免有
淳夫得講師三眛之羡
　　　徐氏二誥
徐先軰唐斈櫂第不肯仕朱梁帰死于莆其墓只書
唐徐先軰与朱文公書晉處士陶潛何異史失其傳
至六世孫昶仕於本朝家藏二告一雍熈告自前晉
州汾西縣主簿三考授曹州司理判官其告猶用唐
制首云徐某年三十九戊申身材中形面貌黄白色
少有髭次云興化府莆田縣崇業鄉身為户曾祖夤
先軰乃唐朝名士見遺於史而獨見於裔孫告身如
此端拱告賛書云郡司理古小國之秋官也比來佐
僚皆用郡吏朕重惜人命乃選士流以爾曹州司理
判官徐昶佐彼獄官綽有能聲言事者逹予聞聴召
赴闕廷加其俸薄而能廉位卑而不屈陞為佐邑用
勸下僚慎爾𥘉終无沗恩寵可授楚州宝應縣主簿
除卑官而有訓詞歴郡掾而授邑佐由文林而陞登
仕殊不可曉此綸言出於知制誥王元之筆此公非
輕許可者其人之亷而不屈可謂無忝爾祖矣前告
楊公徽之蘇公易簡皆繫衘後告太保兼侍中普右
僕射昉中書侍郎兼户部尚書平章事䝉正以寔録
攷之歲月軄位悉合於此時雖抱関擊柝亦可楽豈
必顯融哉
　　　又
余友貢士徐君端衡請余跋其八世祖諱昶雍熈端
拱二誥余既着語扵雍熈誥之後矣因問貢士家譜
君曰本徐彦伯之後彦伯見唐史与蘇味道李嶠崔
融同時以文章擅名彦伯生務天寶避乱入閩居泉
州莆田縣崇仁里徐村務生在䝉始居延夀又五傳
至先軰是為延夀之徐先輩晚年有歸來延壽溪頭
坐終日无人問一声之句今釣磯草堂基猶存至曾
孫以俸薄能亷官卑不屈為詞臣王黄州所称盖徐
氏字彥伯後種詩書遺子孫綿綿不绝貢士於先軰
為十一世祖於曹州郡掾為八世祖詞章似先軰操
履似郡掾其淵源所漸逺矣復書此扵端拱告之後
　　　右軍畵讃
画讃黄庭經楽毅論小楷之本祖也洛神賦咄咄逼
乃翁率更千文禇河南黄庭稍拘挾矣
　　　右軍禊帖
此梅花蘭亭三叚石本與余家所蔵本無小異
　　　率更千文
余見率更千文多矣此本毫髪無遺恨今無工小楷
者惜不令趙虚齊湯東澗見之
　　　蘭亭辨考
右蘭亭攷甚詳寔然非仲京老子親札其子雲庄名
審誨所書雲庄好古博雅君子也
　　　趙志仁百韻柞木詩
志仁工部賦柞木詩始五十五韻明日増之七十韻
又明曰増之百韻以示友人肅翁中書君有七言唐
律賛美之又以示余余一生縳律嘔心断髭時有一
首兩首似恁大篇開拓不去又讀書不多志仁詩引
用古今柞事或余所未識但以柞比檪樗似未然南
華言檪樗以不材无用逃矣代漢有五柞宮則非不
材無用之木矣詩家多以一字命題半山詠龜七言
長篇用尽龜事詠虱詠棋亦然志仁此篇甚古然古
人詩一言半句児童婦女小夫賤隷皆記念上口叔
世詩或累百韻或数十韻而精愽者不能通聦惠者
不能記况若余之耄及智昬誦志仁之作如貧兒見
大富長者伸手丐乞之不暇安敢与之角力哉
中書君且放志仁獨歩
　　　坡公題背面美人行
卷首所画背面美人与余家舊藏本無毫髮異卷此
後坡詩墨濃筆縱暮年書也畫佳非周昉不能作疑
此本爲真余舊藏者爲臨本
　　　林和靖遺墨
與猶子云汝数年來應舉不曽有一句好言語在人
口若據如此荒唐何以望它科第愁人人人十郎下
筆便道得些言語極蔑視汝汝見此後切須寄取新
做㡳事業來千萬千萬和靖一生抗志物表然程督
猶子應舉業如此之嚴後二皆登第有聲家訓也
　　　徐搃𬋩雨山堂詩
右雨山堂十六詠搃戎信安徐侯伯東之所作也十
六詠曰雨山堂凡六十四首曰午峰曰裛香曰細香
曰洞庭曉霜曰􁅦隠曰德逸曰適安曰皆春曰芙蓉
墅曰清兮曰東疇曰存菊曰秀逺各十六首或為卉
木或為泉石而非作一景也或五七言或大篇或短
章不一体也余昨為侯賦唐律附衆作列堂上時猶
未見此編也歲行未周而侯自作此堂時增至百六
十首他人嘔心撚髭鉤章棘句營度甚苦而侯得手
應心易易如此時方多事三边用武惜不移此手磨
盾墨颯颯草軍書乃作窮書生冷淡生活無乃侵余
之疆乎昔張歩兵云黄花如散金五字耳而太白以
為風流五百年孟浩然云不才明主棄多病故人踈
一聨耳而王維携入禁中以高妙傳不以多傳也余
乂將觀侯之老筆焉
　　　滿領衛詩
唐元和大歴間詩人多是韓門弟子如湜籍如翺老
舊皆直乎其名雖称盧仝玉川先生然語意多諧謔
惟於孟郊特加敬比之長松巨鍾自比青蒿寸建又
曰低頭拜東野其沒也謚之曰貞曜先生史稱退之
木疆非茍下人者余嘗論唐詩人自李杜外萬竅互鳴
千人一律忽有月蝕䓁作退之自是驚異非謔之也
如東野諸詩自出機杼無一字犯唐人格律如鶡弁
短衣中見古人衣冠如盆盎中見罍洗退之豈陽
尊而謬歌之哉夫詩在天地間有貴窮公相學為宗
師而無一字近傍者有山人幽子而能道驚人句者
心泉蒲君示余詩百三十古賦三前此二十年君家
有陶猗之名余未之識也後君家貲益落誅茅泉上
余始詩爲賦又十年乃見君詩今江湖諸人競爲四
灵體君卷中時有三数句似四灵古体如九日蛩菊
送杜生歸田閨意投所知師岩見大閲蚊歎諸篇皆
冥捜苦思変現光恠脱换騷雅使退之見之必引而
進之盧孟之間矣古賦在詩之下昔人善擬古者倣
其意不倣其辭桞子厚有騷十首或散語或三字或
四字不盡拘兮字爲長句也三賦皆用楚詞体按摸
出繫爾
　　　林和靖帖
和靖天聖明道間詩人然得闕下方袍及舘中三二
君子唱和数章約江夏茂才来㸔方𫀆失其名舘中
君子當是李建中軰人其倡和敢寄和靖和靖至約
客共觀可見前軰无争名之意茂才必亦當時社中
人也坡公評和靖書謂其少肉此帖穠艶非少肉者
　　　鍾肇史論
本朝如晏叔厚賀方回桞耆卿周羙成輩小詞膾炙
人口他論著世罕見豈為詞所掩歟抑材有所局歟
惟秦晁二公詞既流䴡他文亦皆精確可傳余
始見延平鍾君楽章而異之及見其史論一斑作而
曰此非曲子中縛得住者惜余已老而君方少不得
究其論而别
　　　母惰趙資政奏槀
右母惰資政趙公淳祐丙午十月五日十二月九日
奏論山相二槀于時朝野傳其覆出從官言路館學
聨章合疏五庠諸生投匭伏闕者以千百計咸請削奪
䟽皆留中余適與母惰公同両省公一日問余旦夕
夕有大除目子何以待之余曰必駁論若綿力不能
挽回則有給舍聨街封駁故事公與茂寔継之可也
至𥘉九夜御筆嵩之昨預乞致仕今服闋可令守本
官職致仕衆憂復用聞其休致皆喜惟余當草其致
仕致未免晋黄駁論其無父之罪四無君之罪七請
其罪名著之訓詞不報又加大覌文殿斈士上使㳺
丞相謝待郎迭宣諭趣書黄行詞報余埶前論凡三
奏皆不報母惰公憐余獨立雷霆之下約余茂寔之名
黄上意感悟卒奪其大覌文之命㳺丞相方嘉其論
事回天之功章琰殿院乃論其貪荣去親賣直欺君
之罪𥘉余論駁晋中嘗自劾臣有老母不帰飬事聖
君不力諌未能自責安能責人言者急欲逐余遂因
其自劾之罪以罷之去之日母惰餞飲湖山别去簡余
曰適見貝錦之言二字見还四方之所欲也自古快
讐之速未有如此者余旣為計院使君出母惰遺
墨使君亦為余出母惰諌草上距淳祐丙午二十有
二年矣始知山相休致之議寔公發端臈月九日御
筆純用公是日經筵諌草中語烏虖景定聖人於母
惰公君臣遇合之盛雖虬鬚帝於魏文真不若也余
手録二藁寶藏又題其後以俟南董氏之筆
　　　母惰趙公辭執政恩数簡
理宗皇帝臨御乆閲士夛群臣或見面得之眉睫或
隔膜如其肺肝有前敬而後怠者有始密而終疎者
余事軒陛耳目所覩記士大夫終身為上礼貌親信
寄之以心腹待之以賔師惟母惰公一身而已雖去
而國有大政猶以小槧咨訪公何以得此於帝哉余
告老歸田公兄子計院出牧於莆始見公與使君木
史蝇頭細字約三十餘行可五六百字乃晚年出處
大節目矍然起敬曰公召入陪祠甫税冕即行留之
不可時相矩堂董公為上言欲加公執政恩数公掩
耳曰以吏部尚書則辭以報政恩例則受吾事上十
年聒聒頂門一鍼每言治亂原於君心公私之判南
陽攀附者當盡换右階官寺精黠者當遣出外任今
南陽則兩人儼然為從官官寺則兩人儼然逐臺諫
如此而呼之則至上必待以無亷耻之人矣何面目
見上乎今若必不出必不受朝廷分毫官聀上冷地
思量或自感悟即是爲君相扶持國事使君以此槧
示樞掾葉仲圭以白矩堂遂寢前說公辭受如此世
所未知昔温公以攻新法忤㫖然以不拜副樞一節
使人主有若他人雖推之不去之語公辭執政與温
公事相望穆敬陵公猶𥙿陵之敬涑水也豈苟然哉
余前所謂前敬後怠始密終䟽者未必人主之眷不
可恃母亦有自取䡖之道歟余謂使君當礲片石刋
此墨妙以備史舘采擇
　　　母惰趙公與兄子書
此一卷八幅母惰公所與兄子計院使君書時使君
習詞科公謂作文已是謬用其心况於務博争新􁏫
詞鐫語殆是敗德之具不若以義理之書澆灌匈次
又云且理㑹古人言行如輕名利薄軒冕等事則不
以揺其踏寔地之脚論諸暨諸事云所言固疾惡之
意但聖門却有疾之已甚一條况宗族間有䟽宻事
体有幾様若一絶之則此後不復可誘其向善矣父
兄典訓之言也别幅云劣叔身入都曹恐无益於國
復無益於身又云時事日有変態益覺孤立之難大
丈夫富貴不能淫者之言也諸帖皆行草妙絶有揚
凝式朱文公筆意方鼎貴而寄錢􁇀書厨卷卷於戚
家塢書籍籠無一念忘簡編此其所以為母惰歟頃
余未識使君友人湯伯紀見余所作母惰公哀詩有
中壘老猶上封事三閭去尚作離騷之句謂歟伯紀
誄文暗合因言母惰已矣其猶子嶷嶷有立趣造不
凡使君朝辭二䟽治郡大指亷直有李父風
　　　湯埜孫長短句人四六
孫花翁死世無填詞手後有黄孝邁近又有湯埜孫
惜花翁不及見此事在人賞好坡谷亟称少㳺而伊
川以爲䙝瀆萃老以爲放潑半山惜耆卿謬用其心
而范蜀公晚喜柳詞客至輙歌之余謂坡谷憐才者
也半山伊川萃老衛道者也蜀公感熈寕　元豊多
事思至和嘉祐太平者也今諸公貴人憐才者少衛
道者多二君詞雖工如世不好何然二君皆約而在
下世故憂患不入其心姑以流連光景歌詠太平爲
樂安知他日无蜀公軰人擊節賞音乎
余既賞湯君小詞君贄余四六一卷亦絶出軰流其
擬作松竹梅三友除授制雖戯用前人驢如九錫類
例然意新而語綺世常謂藝之至者不兩能由君觀
之豈有不兩能之理哉然四六千変萬態有用故事
而工者辭拜相云宜選於衆㪯格于皇天之材使暨
乃僚纂廸我高后之事收復燕山加恩時宰云昆夷
惟其隊矣周公方且膺之事也又不用故事而工者
宰相求去云責任非輕此豈久居之地從容求去幸
當未厭之時舊相謝降秩云國皆曰殺雖无可恕之
情耄不加刑姑用惟輕之典是也有用全句而工者
謝越州减放降秩云致効秦人坐視越人之瘠欲安
劉氏理知晁氏之危是也有不用全句而工者謝
不候回􁊾發􁬢賬濟略云惟比年之通患視荒政為
具文昔嘗竊嘆於閭閻今忍自欺於天日未聫云使
殺身有益尚堅一節以報君况為善無傷敢替𥘉心
之及物是也余謂四六家駕清談者輕虚惟故事者
重濁謏辭傷直道全句累正氣寕新母陳寕雅母俗
寕壯浪毋卑弱君勿忘老夫此語後有新作毋惜商
摧
　　　張文學詩卷
建安張君仲節示余玉澗藁一卷律体流麗者有元
白材情閨思云蝴蝶似知春梦熟穿巷飛度画屏東
宫怨云夜夜月明金苑裏如何照不到長門之類是
也古意竒崛者有盧工樊宗師風骨征婦怨云凱歌
四面動地来斬得名王歸献闕一朝驃騂先論功封
侯佩印劔授齋鉞不知去年征戦時妾家良人在還
没諸篇是也他人之作率是辭多意少惟君篇什簡
質􁁃蓄不現光恠徐玩味之　悠然深長寕不足於
辭而有餘扵意意本也辭末也然聖門之論曰辭逹
而已矣又曰質勝文則野辭亦豈可少哉君力學而
苦思勇猛而精進試参取張藉王建之調鬯以發越
盧仝樊宗師之奇崛則高无對矣
　　　桐鄉父軒所作富文行状誌銘
余少於銅鄉艾軒二公之文单辭隻字皆記念上口
二公蓋光堯重華兩朝詞臣其文貴重于世不以一
字假人然艾軒狀富文翁累千二百六十言桐鄊銘
亦九百言艾軒受學於富文翁狀公行時方三十餘
猶未脱白自稱門人敬之如此桐鄉軰行在前理辭
亦詳而偹富文翁之賢可知矣竹溪林君肅翁守莆
訪求艾軒遺文鋟梓余與有勞而行狀乃漏落未入
集至公之曾孫君節始得其本竊意尚有六丁下取
未盡者可以物色也富文翁生不䝉稽古力僅止一
麾君節遂奮孤童擢甲科入為瀛洲學士兼掌南宫
牋奏不在身必在子孫豈不信然雖以論事去國其
大節母忝爾祖矣余既銘公之孫録参之藏君節示
余此軸墨妙筆精敬書其後而歸之
　　　方名父松竹梅三友除授四六後語
安晚鄭丞相兩宰天下名位之重机務之繁雖操化
權而未嘗一日釋筆硯嘗為文房四友除授制詔客
録本示余戯擬数篇依本葫蘆爾公見之擊節後效
顰而作者益衆意益新語益工又有於四友之外别
以歲寒三友命題者余謂唐虞命官或一字或数語
而已叔季王言太繁而封拜大臣告廷之辭尤繁往
往溢美且純用儷語欠者古意等而上之又有一種
难題漢魏以來篡奪者必先加俻物典册以示改物
之漸志莭之士聞而洗耳其踴躍操觚者皆出於文
章鉅公臺閣貴人之手楊雄美新阮藉勸進表袁宏
宏九錫詔樊系册文古今一律可勝歎哉善乎謝公
之言曰卿固天才安可以此示人前人或以馿加九
錫制非惟誅竊弓之盗亦以愧秉筆之人也姑舍是
勿談方君名父示余松竹梅三友除授四六一卷年
年而筆老意高而語綺此等文字易流於諧俗納謟
然三友者皆凍餓自守杭箕頴之志稱其美無媚悦
之謗与之厚無附麗之嫌然才藻如此不用之於朝
廷之黄麻紫誥而發之於山林之素封遇合有時君
其席珍以待卷中有代三友辭免謝表夫辭免謂未
拜命而辭謝表謂已拜命而謝當析爲二今合爲一
誤矣君宜改作併爲族父廣文刋誤君舊名名父持
叟卑子鄉荐今古􁓿華丁卯再荐猶以舊字行
　　　顧貢士(文英)詩傳演說桞氏國語辨非后叙
顧貢士文英示余詩傳演說柳氏囯語辨非各二十卷
余乆欲䟽愚管以還贄忽忽未果爲君貽書督過時
余已䘮明取君書令子弟展誦巍坐聴之詩傳大略
如鄭夾際朱文公黜小序専以經文求作者之意近
世趙南塘談經多與先儒異同惟詩不能廢鄭氏朱
氏之説嘗謂余曰莆前軰惟鄭漁仲善讀書兄可継
之余昏惰舊讀不記一字觀君所作演説妙年美質
所見廼与朱鄭二先生暗合後生可畏豈不信然國
語辨非之書是丘明而非子厚亦与世之隨聲結響
者絶異世謂國語廼朱脩左傳非也子厚於左傳無
疑而獨不取國語亦非也司馬迁云左丘失明厥有
國語以國語為失明後所作則傳成於國語之先矣
子厚非其誣又非其耄君持論欲與子厚爭雄所謂
豪傑之士矣顧氏自國子博士乾淳間以律賦擅名
天下埸屋至今傳誦余先人與博士昆仲辛丑同年
余與君大父行君任君謀君房君審君立及君尊公
雲卿　皆厚善異哉萃於一門盛矣哉
　往年趙庸齋有盛名高自標致士及門者尊崇之
　過於顏孟皆曰仲尼復出昔叔孫通為漢定朝儀
　薦進諸生不過皆拜官賜金爾而諸生至稱其師
　為聖門其來久矣豈特庸齋門人哉今庸齋墓木
　已拱向之尊師者稍懈散余謂孟喜之改師法不
　如侯芭之守太玄房魏之貴㫫不如董常程仇之
　隠約顧君嘗學於庸齋者書以勵君亦以勵庸齋
　之門人
　　　方俊甫小槀元英
自詩境父子仙去里中無與言詩者及文甫俊甫出
姑接爲詩文甫詩予前十年既評之矣俊甫示予小
槀二十首皆尖新組麗若百鍜而後出治世稱能傳
家學者爲書種惟詩亦然之文甫於詩境公爲叔祖
俊甫於武成爲父子視俊甫爲通家子和其投贈二
詩美之也因以箴之三百五篇有出於小夫賤隷寺
人媵妾放臣逐子之作而聖筆不能刪高弟子夏名
儒衛宏不能序韓嬰不能傳左史倚相不能知毛鄭
不能箋束晳不能𥙷王通不能續其故何也余觀古
詩以六義為主而不肯於片言隻字求工季世反是
雖退之高才不過欲去陳言以誇未俗後人因之雖
守詩家之句律嚴然去風人之情性逺矣君詩之病
在於錬字而不鍊意予竊以為未然若意義高古雖
用俗字亦雅陳字亦新閑字亦警君歸而求之高無
對矣
　　　徐貢士百梅詩註(用虎)
鄉友徐貢士用虎和余百梅詩又篇篇下注脚發薬
余甚多嘗問余其間三首如環子䴡華皆已矣謫仙
狎客両堪悲懸知千載难湔洗留下沉香結綺詩又
唐朝才子揔能詩張祐輕狂李益痴管甚三姨偷玉
笛誑他小玉冩烏絲又浮休嗟桞斫爲薪子美憐梅
傍戦塵只願玉関熢燧息老身長作看花人疑与梅
不相関非通論也太白江揔皆未免爲二妃所累抑
二妃所以重梅也三姨貴妃之姊小玉諸王之女玉
笛烏絲事甚秘因張李両生而播傳抑両生所以掩
二女子之謗然二女子非列女傳中人矣亦所以重
梅也輕薄子豈能點汚梅哉又疑子羙憐梅傍戦塵
之句時禄山䧟兩京遂有桞條弄色不忍見梅花滿
枝空断腸之感徐必因杜五言有遥憐故园菊因傍
戦塲開遂有此疑菊傍戦塲梅柳豈能免耶余意如
此
　　　趙靜齋詩藁後叙
余誌静齋趙公之墓述公勲勞尤詳而寔後十年始
見公義㽵規約又一年始見公奏議皆叙之以𥙷墓
誌之闕然猶未及見公賦詠咸淳戊辰公子与䆅自
田里奉公遺藁一卷古律詩百一十五首長短句十
四首距余墓誌時十又六年余年已八十二耆且盲
命子姪朗誦而諦聴之内二十章為宗族尊㓜而作
於倫紀最隆三十章記官游車轍馬跡所至於淮東
西湖南北三边亭陣堡戍風寒險要如指諸掌凡為
朝家帥閫畫兵籌軍冊歴歴在目他如投贈餞送和
韻之属片言隻字皆有義味公嘗謀故抑齋陳公韚
故尚書開府杜公果大幕府而從杜公最久與之相
為始終杜公奏凱荐公自代其述懐感遇諸篇雖郭
隗之於燕召齊客之於田横無以過也公不為奇崛
險　語皆人所共知者但人不能道耳竊嘗評公所
作其含情切理者借曰思慮所及其語在目前意存
事外者巧力不能至也余又述之以𥙷遺槀之闕與
䆅於公緒業必竭力負荷於公手澤无一字失墜可
謂能子矣
　　　建徳縣賑糶本末
余旣告老歸田咸淳丙寅江淅春澇夏旱其時郡縣
飢民至嚙草木以食而衝嚴尤甚舊仰糴京粟至是
輦下禁港官吏摶手無䇿廟謨宻運與神為謀渭粟
三百萬斛夕入京師大農所轄豊儲諸倉有廩㑹處
官吏預偹槩量以待未丙夜而三百萬斛皆窖藏充
滿若鬼輸天雨衆大之區何啻百千萬户𥘉不見舟
車所由之途亦不知紅腐之物取之何所既而始云
皆公田所銖積寸絫而來者時中外方多竊議公田
有利与害言人人殊一旦歲荒民饑朝家得此以活
六軍兆民之命又霑丐及於数郡菜色雷腹之民於
是前之議公田者始服庙堂之深思長慮時建徳令
趙君以才選宰赤縣於荒政先謂條日勸諸都上户
各出粟三十碩以糶都内鰥寡孤獨之人又曰此事
　以身帥某願出已財就使府賑糶米内回糴湊爲
百碩乞送所属交錢給米遂輦芝楮一千一百緡内
五百緡係已財六百緡係庫吏借過知縣俸米錢府
從　仍從府倉添糴百石併撥一年義倉米三百二
十餘石下縣庻幾爲惠稍廣府縣勤䘏如此宰又申
郡願倡率邑中十数家偹財就公朝回糴五千斛府
以其說備申凖省劄奉鈞判劄付建徳府行下本縣
每碩作芝楮一十二貫内撥二貫充船脚外净納一
十貫文数起觧封樁庫限一月了足宰遣官吏賫一
價錢二萬五千貫先赴封樁庫交納餘錢候糶畢足
余謂今之長官多剥下以奉上趙君能毁家以紓一
邑餓殍之民仁人也今之牧守多以父搉子楊候能
視属邑如子舍古循吏也至於絶席百僚之上俯視
生灵辛苦若不相接而一令之微乞米五千石呌閽
直逹應之如嚮此古大臣耻一夫不獲如已推而内
溝之心也嗚呼盛哉趙令故閩帥静齋之子孝而亷
乃翁以俸餘置田六百斛以贍族君増至千斛及領
民社又能輕貲救荒如此謹識本末于左君名與䆅
以邑㝡就擢通守建徳府從民望也
　　　章南舉千槀
僕曩官建上多識其士友去之数十年猶記憶如新
相知今屈指故交存者十無一二予昔所賦詠老不
復記惟溪上故人往往猶能舉似晚得謝生旿照隣
愛其詩有唐風照隣又以書称其友章君南舉才名
贈余五言又小槀三十七篇盖余齒髪盛壯時望而
畏者今耄矣精華竭矣何以拜君之惠而還君之贄
乎昔余以所作示南塘此老雖甚擊節其意常闕然
未滿其言曰兄讀書非不多然吞餌上鈎皆黄口小
鮮而鯤鯨大物皆未受令及晚為侍從見余賦詠始
自悔前評之誤有分庭抗礼之語君才十倍於余吾
見其進未見其止也他日有續編當再商確
　　　丘撫幹遺槀升
自昔振古豪傑立大功名人声應氣求有若符契
合不膠􁇀而固者故龍舉丞相二趙公有衛社大功
賔客從者如雲丘君升字成叔獨搦寸管居二公記
室之任横槊之賦所磨盾之所草無論座上客雖帳
下免讀之莫不嘆二公何以能致此士又莫不竒此
士何以見知於二公其遺文存者僅有古律詩二十
篇書檄雜文一卷子不及識君讀行溪狀竒其人嘗
為五言以誄之時應甲方縂角未幾擢高第英邁有
父風而安溪明府太淵又槖君之文請予評之卷中
訓雞之篇雞事該括略盡竒正无窮而語意不犯重
姿態横生而文義相貫属書檄諸作使之生建安黄
𥘉之間豈不与王粲鮑昭陳琳阮瑀諸子相頡頏哉
君没時纔四十九属纊遺趙公牋猶勉以忠義無眤
眤児女語予讀而悲傷之且惜其見知於二公之𥘉
節也使及見丞相之晚節功愈高位愈尊權愈重建
大宣威府都督府慔下士有爲將相者而君竟終於
選調君生雖悒悒不得志然身後一叚冷淡生活得
吾輩表而出之未爲不遇也予嘗窺應甲一班青出於
藍者昔枚乗一生僅爲梁園賔客子臯始以賦頌𬒳
遇天子貴震一時若天假予年聞漢廷之上有与東
馬嚴徐共奮飛者非應甲其誰
　　　莊侍郎行實
近世公卿家傳行狀非出於子弟則出於門生故吏
辭多浮誇雖河南邵溥稱康節伯温李端叔狀范忠
宣猶有此謗莊公行實乃其高第歐陽偉之筆余同
舍生也其人樸茂不妄語故其文詞雖欠發掦蹈厲
然皆平實確訒余在史舘覧公寔録本傳往往得之
行寔余誌公墓亦多采焉
　　　魏鶴山南平江使君墓碑
南平始􁑗渝州元豐始創郡傳記所載賢牧前惟劉
孝標後惟江君叔文賢令惟陳少遊而江君行始見
於西山之序鶴山之誌仕者多華人譽士地稍荒逺
則以卉裳鴃舌鄙夷其人建邛二先生録江君之賢
以發薬今士者之病其論高矣美矣豈容復措一辭
余觀自昔賢守宰有父子守吉陽而澹庵胡公名其
堂曰盛徳有以名臣宰巴東夷陵兩邑之民至今丞
嘗之者豈必鄷都大邑哉否則為壯哉縣方綰銅墨
而其民有推不去之嘲以尚書尹京甫解印綬而都
人有䄂瓦䃯以送之者江君先大君子牧相郡有声
莆通守　関决有父風予与南平甲申同班於通守
歲晚受􁍭通守命予曰子厚余先君而學於二先生
者乃攬涕濡筆書於螭首龜趺之後而歸之
　　　山甫家書
間為余言多掩惡而揚善矯薄而歸厚親友皆勉其
好學而進徳使其官稍可行志力稍可及物豈非佳
子弟乎吾此言非譽児者將以激奮勵之爾
　　　李翰林集
按元和十二年宣池勸察使范傳正作太白新墓碑
云公一子名伯禽以正元八年卒生無官傳正訪其
後欲申慰荐凡三四年乃獲公孫女二人搜於篋中
得伯禽手䟽十数行𥿄壊字缺不能詳備向非傳正
新碑則併伯禽與草木俱腐二女一嫁陳雲一嫁陳
勸傳正於謫仙之後卷卷如此余詳古人名子莫不
有義如明月奴頗黎之類只是小字太白非不能名
子者當更攷
後村先生大全集卷之一百十一
後村先生大全集卷之一百十二
　字說雜記附
　　二趙
宋諸王孫崇乗弱冠奮儒科崇東継踵㧞胄舉伯仲
兢爽璧聯珠暎見者欽挹二子以乃翁之余􁉤也求
敬其名易曰雲從龍說者曰龍乖雲氣窮乎玄閒又
曰龍不得雲無以神其靈有逢時感㑹之象焉字伯
曰雲卿書曰宅暘谷寅賔出日注者曰暘谷東表之
地也又曰暘明也有進徳輝光之義焉字仲曰暘卿
　陳倩玉女
陳倩琰求字扵余余謝曰君家有嚴君余安能僭君
請不置而其乃翁亦竟未暇爲余不復辤按韵書琰
玉之美色者漢中郎以名其女晉太傅以名其子文
姬邅亂失身扵吴反累伯喈惟謝家郎君功莭髙全
不忝文靖然則非褒飾其名之難而負荷其名之難
也君乹道丞相魏公之曽孫恂恂謙謹無貴公子氣
庶㡬實副其名者抑余有規焉今夫有璞扵此必日
夜攻治尺寸圭黍皆合制度然後爲琮璧爲圭瓚奉
之郊廟苟爲切磋未至巾襲不嚴不幸而有秋毫之
玷則繅藉祼薦之望絶矣記曰玉不琢不成器先賢
曰貧賤憂戚玉女扵成請字曰玉女
　　周士姪
工部弟名其次子曰興甫而未字也余字之曰周士
興甫請其義余曰士莫盛扵周尤莫盛扵文王書曰
灼俊知之也詩曰譽髦賢之也何代無士而文王獨
知之又賢之士生斯時不獨芻蕘之微知所奮興雖
太公伯夷之流莫不聞風而至故當時歌之曰凡周
之士不顯亦世後丗稱之曰周之士貴可謂盛矣然
孟子猶謂待文王而興者為凡民無文王而興者為
豪傑然則詩書所謂俊髦者皆孟子所謂凡民歟太
公伯夷猶不足以為豪傑然欤曰孟子之前言為上
之作人造士者設也其後言為士之立身行已者設
也周士其熟復孟氏之言而深思二父所以名汝字
汝之意勉之㢤
　　趙倅建叔
清漳通守趙侯與澣以檄来莆余老退為農侯方有
公事僅一再盍簮察侯之意若将有所屬者臨別始
語余曰某受名扵先君而以建叔為字義取石建所
以事萬石君者某佩服而行不敢失墜昔人有既名
字其子而又為之說者先君逺矣敬以字說累君按
班書建為中郎将每休沐取萬石君中帬厠踰躬澣
灑之注者曰近身之衣也時建巳白首矣世稱建純
孝而巳以傳攷之其奏事上前即有可言屏人切諫
至廷見如不能言其事君之際又如此惜其不居大
位也侯扵親在事之竭力親殁慕之終身語及父兄
涕下欷歔所謂家法孝謹不言而躬行者歟頋其立
朝衮補　久使之進而移忠扵君所謂入則切諫出
則如不能言者歟昔陸放翁絶茟宗子書云但知勤
孝謹事事鑒恬侯恬侯者建弟慶也仕至丞相醇謹
而巳言議風昔似不逮兄烏乎陸公欲其子為慶修
靖公乃欲其子為建其家法又嚴扵陸公矣建叔勉
之
　　逹卿姪字說
逹卿姪初名袿字千里有聲埸屋主司具眼者常摸
索得之人謂必唾手取世科還家氊矣年甫强仕忽
厭舉子業買山築室扵夀溪之上以栽花移竹行吟
坐釣為樂自更名求志而字達卿或曰君之名慕若
箕潁有志扵獨善者君之字又若慕禹稷未忘扵兼
善者何㢤余曰達有二義昔子張以在家必聞在邦
必聞為逹子曰是聞也非逹也然則凡世之崇飾名
譽超取顯美直子張之所謂聞必沈酣義理涕吐榮
利然後庶㡬扵夫子之所謂逹欤余聞逹卿方且為
四書闈新義以輔先儒之說兹事體大非博學詳說
真知實踐未易為抑余聞之學者以不阿世為難隐
者以不改操為難祝欽眀舍五經而舞八風廬蔵用
𧺫䖏士而随駕常秩閣春秋而譽新法豈非學者欤
隐者欤或疑達卿未忘兼善者要為愛達卿也逹卿
矍然𧺫拜曰敢不書紳銘坐以從祝規然前云兹事
體大請問其目余曰辭達而已矣作文體要也下學
而上逹作聖㓛夫也子其勉旃
　　方郎居之
竹溪翁為吾家方郎廣翁居之作字說髙矣美矣然
義理無窮余請為竹溪作義䟽可乎按孟氏居移氣
養移體之論特借齊王之子以唘發學者當與今為
宫室之美妻妾之奉而為之一章並觀自古聖賢居
窮䖏約而當時後世宗師之者以其道之巍巍非以
其居之潭潭也不以道而以居則四代禮樂非陋巷
所能容而百官宗廟亦不在魯東家矣夫士之大莭
曰居曰行而已申申夭夭其氣象也戰戰兢兢其操
　也獨行不愧影獨寝不愧衾其踐履也凡所以居
之也居之安則推而行之如乗安車駟馬徐驅扵九
軌之塗大風有隧勿迷也終南㨗徑勿由也居之方
富春秋力學而强爲善知及之仁又能守之可以負
荷此名字而無愧矣
　　方郎立道
方郎與柳誠懸同名若慕藺者余字之曰唐卿君曰
非吾志也改字立道請余作字說余問其㫖君曰聖
人云可與適道未可與立可與立未可與權是適道
而後能立能立而後能權以權爲聖人之極致非也
易曰巽以行權巽之義爲謙爲順惟聖人能之未至
扵聖而以謙順制行恐知柔而不知剛能通而不能
介矣字者所以矯其質之偏吾将書紳而佩韋焉余
曰君言有味吾試演而伸之其大者如周公誅管叔
季友酖叔牙孔明取劉璋榷也行一不義殺一不辜
得天下不爲道也彼一聖二賢千載而下有慙徳矣
其次若雄爲莽大夫或爲操謀主約爲梁佐命權也
不立惡人之朝不踐二姓之廷道也彼三子萬代遺
臭矣又其次蔡邕懐卓私遇郄超預溫逆謀宗元爲
伾文死交其始豈不借反經合榷之說以自文其終
何如㢤君名權而字道佩父祖義方之訓發聖賢書
外之藴吾之畏友也或曰子謂惟聖人能謙順　也
余曰見南子欲從公山不擾之召必仲尼而後可若
未至扵仲尼則子路之不悅者為正不易之論也誠
懸大節如茟諫之類真廊廟之言徒以和殿閣微涼
之句欠規諷為坡公所貶君與之名同而字異它日
所就豈與誠懸若是班乎吾意君之卓爾有立者如
中流砥柱之立巽以行權者非九二床下之巽矣
　　黄有容
詩人黄君寛夫求字扵余余曰君詩律精妙有王
邪居實氣骨然其吟太苦恩太深胚樸惜不甚大古
今詩人如麻粟惟唐李杜本朝歐梅半山玉局南渡
放翁誠亝號為大家數蓋語意深淺規模濶狭士終
身之通塞榮悴繫焉詩云乎㢤郊云出門即有碍誰
謂天地寛島云我要見白日雪来塞青天嗟乎碍塞
郊鳥者誰欤二子自碍塞之爾前􁩰論李杜云與元
氣侔又云横破六合力敵造化扵歐梅云自從二子
死天地取雷聲至半山玉局何止平生三寸萹㢤楊
陸三老放翁萬首誠亝亦數千未有継者此諸老先
生耳目口鼻與人同而氣魄力量與人異以其大足
以容之也君假以年持滿而發盈科而進可以追攀
諸老豈若晚唐蛩唫蝉噪者之為㢤余将求君續稿
而觀焉君進而未止者不惟社友将避君三舍雖老
夫亦當放子一頭矣中庸曰寛柔温裕足以有容敬
字君曰有容君其勉之
　　心泉
初君行山間得泉一泓愛之有㑹扵心即其所結菴
扁曰心泉曰渇飲泉飢讀書終吾身扵此矣余乆絶
還往㫁知聞未知有君君頋知有余數寄聲求余語
題泉上余笑曰甚㢤君之緩而不切也君復貽書陳
詩介徐友懋㓛以請益勤余非君安知君之心然即
泉名以求其義盖有可得而言者夫泉至清撓之則
濁心至虚至明泊之則昏善疏泉者必澄其源否則
末流之弊河汙濟矣善治心者必端其夲否則毫厘
之差舜為跖矣以此復君可乎君請其序余曰䝉之
象曰山中出泉䝉謂存養此心也孟子曰泉之始逹
謂充廣此心也中庸曰溥博淵泉而時出之存養充
廣者然也此其序也君既厭銅臭而慕瓢飲捨塵居
而即巖棲以心體泉以泉洗心扵㳺息之閒備仁智
之事雖聖賢復𧺫必不麾之門廧之外矣因次其語
為君勉
　諡議
　　侍講朱公覆謚議
謚古也複謚非古也諡法曰謚生扵行者也苟當扵
行字一足矣奚複㢤故侍講朱公没扵爵未得謚
上以公道徳可謚下有司議所以謚謹獻議曰六經
聖人載道之文也孔子沒獨子思孟軻氏述遺言以
持世斯文以是未墜漢諸儒扵經始来掇以資文墨
鄭司農王輔嗣輩又老死訓詁謂聖人之心真在句
讀而已涉隋唐間河汾講學已不造聖賢閫域最後
韓愈氏出或謂其文边道爾盖孔氏之道賴子思孟
軻而明子思孟軻之死此道㡬熄及本朝而又明濂
溪横渠二程子發其微程氏之徒闡其光至公而聖
道粲然矣公持心甚嚴不萌一毫非正之念其扵書
捨六籍則諸子曲說不得于其思其扵道不敢深索
也恐入乎幽不敢泛求也恐泊其說讀書初貫穿百
氏終也韜以聖人之格言自近而入微由博而歸約
原心扵秒忽析理扵錙銖采衆說之精而遺其粗集
諸儒之粹而去其駁曰純矣㢤孟氏以来可㮣矣見
公中科苐時猶少也薄㳺徑行閉門潛思朝廷每以
好官召莫能屈不得巳而出惟恐去之不早晚在經
筵不能五十日而閑居者四十餘年山林之日長講
學之功深也平居與其徒磨切講貫皆道徳性命之
言忠敬孝愛之事由公之學者必行已莊與人信居
則安貧而樂道仕則尊君而憂民重名莭而愛出䖏
合扵古而背扵時好若此者真公之學也烏乎師友
道喪人各自尊公力扶聖緒本末宏闊而㺯茟墨小
技者以為迂癯扵山澤與世無競而汩没朝市者以
為矯自童至耄動以禮法而跅弛指繩墨者姍笑以
為誕世嘗以是病孔孟矣公何恨焉初太常議以文
忠謚公按公在朝廷之日無㡬正主庇民之學鬰而
不施而著書立言之功大暢于後合文與忠謚公似
矣而非也有功扵斯文而謂之文簡矣而實也本朝
歐蘇不得謚文而得之者乃楊大年王介甫介甫經
學不得為醇其事業亦有可恨大年政復文士爾文
乎文乎豈是之謂乎世評韓愈為文人非也原道曰
軻之死不得其傳斯言也程子取之公晚為韓文立
考異一書豈其心亦有合欤請以韓子之謚謚公
　　　　　先祖時以尚左兼考㓛　先君年十七
　　　　　代作姑附編末
　雜記
辛酉國史實録院日厯㑹要玉牒經武要略敕令所
進書太保右丞相賈某拜太傳加食邑時余兼儤直
預備一制及宣鎻余適不當日遂蔵藁不出朝士多
見之惟洪仲魯侍郎録副而去後失其藁不能追省
猶彷彿記三數語首聯云揔羣書奏七略載嘉汗竹
之勞立太傅曰三公爰峻面槐之拜中間云昔夫子
卻莱夷之後定古文之百萹周公踐商奄而歸作太
平之六典向非天資學力之俱到安能文事武備之
兩全尾聯云扵戲倚相椘之良史豈惟讀上古之墳
典索立謝傅晋之偉人可以繋中國之衣冠禮樂語
意稍著題與㝷常進書加恩者不同
上聖學尤髙詞臣進小字本或用事稍晦或一兩字
未安必反復詢究或　御茟徑改定元顔氏垂㓕李
梅亭草某制用銷金字取漢人銷金石之語上改銷
字為　字程滄洲草禋赦用皇靈字上改皇靈為國
威余擬科舉詔草楊鎮建莭吕文徳加恩制進小字
本上扵中間疑一二字皆宣諭下問即具出䖏囬奏
政再改進上或依改夲或批不必改凡聖茟所定無
不曲當此類不能悉記
孟珙家請賜神道碑詔學士院撰述久無下茟者其
家請不已夲院具兩直院名銜取旨御茟劉某撰述
及進稿翌日宸翰付出三省云劉某所撰孟珙碑措
詞平正
辛亥余以右史兼内制侍講時相安晚年髙二三執
政方收士譽諸人心懐向背以攻安晚者為賢余一
日見晚晚不勝憤欎而言曰吾負諸賢徐真翁率全
臺論某者力引為執政汝騰為尚書甫供職而去超
徐真學士某非不容諸賢諸賢乃不容某某去有不
如某者来坐此始見思爾余勸其召潘吴二豸及董
夕郎則人言自止安晚不納外閒皆言淳祐舊揆必
相衆憂之不知所出余因進讀九朝通略至澶淵事
　上歎今無冦凖余從容奏云本朝國勢差弱中間
有三狄難頼三大臣以身當之耶律氏越幽薊犯河
朔决大駕親征之筞斃撻覽者㓂凖也元顔氏越太
行黄河犯汴京决堅守京城之䇿走斡离不者李綱
也逆亮百萬南吠或欲散百官而航海卒之扈鑾輿
幸建康者陳康伯也臣嘗謂此三人者皆奮由書生
口不談兵仕不厯邉陲不曽作将帥一旦國家有急
所立竒偉如此豈有它哉直以忠義之氣吞此虜耳
方今人材求伊吕管樂之材恐不可得若就士大夫
中求如凖綱康伯􁩰莫須有人若不論其人莭義大
閑但扵曽作邉帥中擇相中外之所以寒心也上稱
善曰卿言良是豈非疑朕復用某人耶朕决不用之
退而仰歎上英断不已侍讀趙端明用父聞之歎曰
人主豈可無儒臣在左右
頃余以少蓬兼西掖侍晚講一日湯左史季庸夜訪
余曰聞君翌日進講吾欲求外補而上未允煩君一
語賛上決余巽謝不敢當季庸曰上扵經筵中常目
屬君吾求退不求進君何疑焉余漫諾之及講罷賜
坐因奏湯中求去陛下何以䖏之上曰其人甚賢朕
欲㽞之余言湯素恬退自言初筮二考即䝉拔擢由
掌故學館厯諫官至柱史全不厯民事乞一外任自
試萬一有外庸它日召用不憚再来其人材實非矯
飾者上曰卿素識之耶對曰臣前假守袁州中為宜
春主簿與之同官一旦求岳廟去臣不能㽞由此敬
重之上曰然則合入何闕余曰此在君父向来真徳
秀自右史除江東􁑀若除監司亦可時江東闕􁑀余
奏以此䖏湯何如上曰也許某人退以告㳺丞相㳺
丞相曰上先諾楊伯嵒矣即擬卷湯某除秘閣修撰
湖北運判除目至後省見御茟批其後云除右文殿
修撰湖北運副余遂以上意載之賛書
端平乙未並拜二相之後時事小異安晚辭官表云
憂心愠扵羣小或憂蹊隧之漸開眾賢聚扵夲朝未
必規模之遽變再相數年求去不允羣議稍侵之又
表云大臣負曖昩之謗不能自明小臣竊忠直之名
以徼後福似此類不一語意極條鬯
辛酉夏余進皇太子官端午帖子云錯繇術進何禆
漢伾以棋親亦累唐聖代尊經崇理學講堂燕子日
初長外議以錯伾事不當用丞相以為問余曰徧考
前人所作此如寒食必用介子推事端午必用屈原
事在上兩句下二句卻頌到本朝之美似此者不可
勝舉又楊誠亝老扵文學扵大蓬兼光宗諭徳賀東
宫生日橘中延綺皓瓜䖏屏伾文何嘗不用王伾事
某下三句歸美今日抑彼所以揚此也眾議乃息
辛亥明禋前余以大蓬兼内制常少又被敕攝卿
上既臨景靈官齋殿余與鹵簿使徐同知真翁立簾
前燭光烘簾見上将易服而貂璫􁩰忽離立偶語若
祭禮有未備者余為禮官深慮失職既而微聞㝷瓉
未見謂在太廟失記携来久之左右奏知上徐曰去
取来又久之一璫赱告瓚止在神御殿柱邉燭闇不
之見又以奏上徐曰取来看既見本色上易服余始
跪奏請上行禮竣事上還齋殿左右請究詰掌瓚者
上不荅而𧺫終無所問因一瓚遲了十餘刻百執事
皆有窘色惟上自始至終端坐恬然若無事余與真
翁竊歎萬乗之主而聖性寛洪一至於此非徳盛仁
熟其孰能之
趙觀文與􁤏以版書尹京都人頗議其挟筦榷以固
位市寵雖油醤瑣細皆籠其利余侍經筵極論之略
云榷酤榷契囊括無遺弓張未弛倅失利源邑因繭
絲之取邑無生意民受魚池之殃且引漢算緡唐宫
市以諷又曰麟趾之澤熄蠆尾之謗興　趙愬于上
曰言臣猶可乃謗及國姓余不自安講次乞骸以避
之上問其故余奏臣素善與􁤏此論國事爾所謂麟
趾之澤熄盖秀才家時文有無闗雎麟趾之意不可
行周官之法度耳扵國姓無與聖意釋然後鄭發論
余趙移書閩舶楊瑾云後村之去非某意
乙未六月余爲編修官兼侍右郎官輪對至待班所
則吴叔永舍人已先在彼侍立矣叔永借余奏劄一
觀余荅對畢當納副夲今未敢示人也及對至論倫
紀䖏上反復論難累百言余一一條析以對上色莊
然玉音温􁉤不以為忤既退叔永問曰對何其久也
某立得肚飢矣余示以奏藁叔永歎美曰諸人皆不
敢言矣君真不易隔三數日解后見叔永曰某為君
對女激發因皇女不育加封詞頭下某既草詞別入
貼黄云陛下未有皇嗣雖皇女亦多不育引梅福續
人者所以自續之語必為故王立継則子孫千億及
付出則貼黄已掲去聞上不樂某封上且如此君昨
面對天威咫尺慷慨開陳踰晷不退某有愧扵君矣
後余為季永所論叔永與㳺果山聫騎餞余湖山叔
永云某不意舍弟如此余曰人各有所見昔黄魯直
除右史蘇黄門不肯押省劄而寝不以魯直乃坡公
之客而少恕其来久矣何足怪也㳺公笑云天下乃
有故事親切如此一笑而散
丙午十月一日余為少蓬當轉對論國本大略謂此
事不可謀之婦寺邪諂之人又曰當定于一今也朝
選一人焉暮選一人焉舉棋之勢未定當璧之覬寖
廣又言或難臣曰金技玉葉之繁将惡乎擇臣曰聖
意之所屬即天命之所屬又言近臣無范鎮司馬光
累數十疏不已大臣無韓琦趙鼎以此事為已任疏
出翌日聞㳺丞相亦有宻奏越三日上享原廟有貴
州㓨史之命而先遣入内小塾者歸其家塾後六年
辛亥余召對再温前疏願采臣自姪為子之說末言
昔朱熹三見孝宗言日往月来不惟臣蒼顔白髮仰
瞻天顔亦非昔矣臣自丁未至今亦三見陛下矣由
臣視熹愚賢雖異愛君一也誦熹此言悽然有感上
欣然曰朕意已定小者略長成即教它入来既對衆
論以余不攻安晚指為晚黨庠士陳宗干謁余不㥦
所欲嗾其黨上書指余二疏皆非惟國論本差強人
意然未免貪天之㓛余累乞骸納祿頓首上前曰羣
臣多論國本陛下試編類㡬有一部通鑑多臣止有
一板半板何㓛之貪天顔為一笑貪天之㓛四字謂
當榷位者若漆室女憂君老子少倚楹而嘨豈可加
以貪天之名乎景仁君實一生名莭可敬論建儲特
一事爾同時職方貟外郎張述亦論此事尤切大為
時相富文忠公所詆何足道㢤
余自江東憲以太府少卿召對御茟賜第入館俄兼
晚講甫旬月又兼權中舍余力辭至四五㳺丞相云
此上意某不敢復奏余因白丞相多士滿朝何至用
某作詞臣此距新春不遠萬一省試差官又當濫吹
耶㳺公曰恐不能免余曰此大不可先朝以王君貺
張安道同知舉因争卷子君貺自謂舉進士苐一罵
安道曰公雜出身暁不得張公以賢良進而人言如
此況其本無出身耶㳺公大笑其冬余因留黄去國
晚為兵侍兼内外制壬戌省試前詣廟堂乞免考試
令傳相魯公荅語亦如㳺公余舉君貺安道舊話魯
公亦大笑卒免差余仕由門䕃卿監則㦄宗少常少
大小蓬史局則㦄編修檢討同修撰經筵則㦄說書
侍講侍讀又兼西掖再直北扉可謂忝竊惟不曽為
試官爾
余少未為人所知水心葉公稱其詩可建大将旗鼔
西山真公自為正録時稱其文延譽扵諸公初筮靖
安主簿年二十四庾使㓗亝袁公被旨来攝豫章辱
致之幕教官擬賀冬年素不合忽䝉改委公不易一
字因白事留語主簿它日必以四六名家余荅非素
習黽勉為之耳公曰君年事未也而四六乃有李漢
老風骨它日豈易量余謝不敢當時但知李公漢宫
春梅詞而已實未見其四六也退以告郡士萬柟伯
我自述空踈之愧萬曰李公有一位在郡中居從其
家借雲龕集與諸家所作誦習之稍為上官代筦記
大小状皆以薄技得之它無繆巧故諫議忠簡傅公
以前唘俄有堂審之命㑹西山帥三山以議幕辟余
除将作監簿兼福建叅議官西山召余遂牽連造朝
安晚初相賀執滿牀晚以余唘為苐一及為樞掾以
西山薨堂白再乞福建叅議以送其終二相皆言早
間方奏知欲以禮部郎官相處如何去得儉正奈子
夀副都承顔耆仲左司崔端純右司趙汝譢陶木編
修陶奎在坐皆聞其語退而相率賀余余曰禍将作
矣何賀之有未㡬被論去國李元善在諌省小柬云
因南宫之除稍響一表即何足忌忌余或為詞臣耳
然余晚邅遇未嘗厯表郎而為詞臣
余為廣􁑀被召為金淵所論予祠明年以尚右郎官
召為濮斗南所論皆言其披襟南官余每與㳺丞相
久安晚諸公書言某中年婚嫁迫人但得一麤官茍
俸禄以送老足矣雖凋郡邊城或揔餉亦願為乃無
故加以此名幸無它過今年之斥此罪也明年之斥
又此罪也初負此謗未五十今六十矣惡名著身如
染癩沐漆然詞窮理極終不能免此䓁差使壬戌二
月宣鎻草楊蕃孫建莭皇姪乃裕檢挍少保制二鼔
盡進藁至四鼓後宣諭問蕃孫制所稱渭陽二字時
将觧衣就枕旋呼燭作回奏不禁勞苦有衰颯秃翁
每見其文擊莭薦于朝曰使爲文字官必稱職時余
方在選調上登極舉賢能材識公已告老又以余應
䛇謝以小唘公自荅云取舊知而論薦應新詔之蒐
羅雖非當時有味之言庶㡬文若不休之意後南塘
趙公爲西宗評余四六云馴雅簡㓗全法半山又云
老胡雙眼猶能別寳更須參取歐蘇使之神化不測
它日見余一二萹又云某在兄雲霧中今知前所見
一卷就某所好一體耳時南塘四六獨步一時西山
書云安得好時莭使兄與南塘對掌其後南塘直玉
堂余亦忝内外制
西山四六髙䖏不可慕擬為江東􁑀與廣徳守魏峴
爭賑濟謝表惟歐公能道它人莫及也然書與余云
某四六從龍溪入兄與履常由半山入故標致不及
二公其謙下如此
余開禧乙丑𥙷入參果行仲弟無兢從弟志學參持
志與安晚同亝余因二弟識之後余宰建陽李知孝
方興烏臺詩案余蹤跡危甚晚在瑣闥力勸逺相不
冝以言語罪人其語遂觧余有一唘謝晚或云語洩
禍未已遂不果投惟錄寄西山及陳参與正夫逺薨
晚相客見其座右寫陳振孫劉克莊姓名正夫乃示
垂八十四更燭下作蠅頭之句又六月二十九日召
試館職内宿夜作䇿題寫未畢忽暈眩不自持請且
遂語同院洪伯魯决䇿求去以貴主薨不敢入字至
八月末始得請
余年六十二罹陟屺之哀始得暈滑二疾初猶三兩
月一作及辛亥免丧召歸則二疾月一再作或數日
一作十日九謁告上問宰執知余疾状云何不灼艾
宰執使人導玉音余始炙丹田餌烏坿自夏徂秋小
愈迫禋祀始參告宰執徐樞直翁言昨奏差執綏官
上曰劉克荘可而病程公許可而老遂差陳顯伯可
見上有清切差遣常屬意扵君
辛亥五使按嚴更警埸余攝太常卿與焉版書趙徳
淵為余言止消㡬個使相窮了版書因言趙悦道一
負錫賫一千八百疋兩始悟温公力辤郊齎之意時
悅道為儀同莭鉞(徳淵尹京兼/槗道頓遞使)
端平初陳璫洵益微惹外議余輪對略及之云北司
貴臣憑恃恩寵風憲不敢劾上問為誰余以洵益對
上不以為忤稿傳意䑓中必不樂而䑓端王去非乃
上疏相助當時䑓諌之賢如此後李元善論宫媪及
洵益遷工侍不拜而去然未㡬召用王内相一徳度
前代帝王所不及
上洞知羣臣情態端嘉後言者多及宫媪㦯言二吴
隂與通譜認之為姑道夫因論事亦有數語及之若
欲擺蹤者唐伯玉察院晚講上語及道夫笑曰別人
如此說他也如此說伯玉因弹道夫貼黄及毅夫二
吴一生權譎而不知心術為人主所窺如此
宰輔賜謚多上自定秔相李公當軸除授公户庭肅
鞭靴不及其門與喬孔山相先後薨上謚李曰文清
謚喬曰文恵聖茟之嚴如此近知堂董相薨御茟賜
謚文清余歸道建徐公直翁問董何以謂之清余曰
見董公詞頭至院草制繳連其乞致仕表自言䇿免
後十年居里自慙無益縣官職俸祠俸皆不敢幫豈
非上見其遺言如此遂得美謚耶徐黙然後陳益齋
謚忠肅直翁謚忠簡皆出聖裁不下有司
後村先生大全集卷之百十三
　表牋
　　袁州到任謝表
邅蹟言而去國自屏空山奉明詔以典州且叨善地
已臨封域且布詔條臣中謝伏念臣本起鯫生最為
拙宦偶逢總攬遂忝旁招猥塵分府之僚嘗奉便朝
之對莫施萤爝禆日月之清明雖批龍麟覺雷霆之
開霽惟小臣之孤立恃明主以少安及速抨弹尚䝉
涵貸支離賦粟方此養痾象罔得珠俄而起廢惟袁
為郡舊名安静之區與盗比鄰今亦孤危之地城空
無備兵少且孱以妄庸繆分千里之憂恐倉卒難待
一朝之變而况别慈顔於膝下魂夢屡驚旅隻影於
天涯宦遊奚楽徒有君親之一念若為忠孝之兩全
兹蓋伏遇皇帝陛下奮發主威作新吏治謂多壘艱
虞之際務使民安凢録屏臨遣之人率由聖擇乃如
臣等亦在数中臣敢不厚培本根申畫封守長江之
險與我共願為强敵之防四境不治如之何則此微
臣之罪
　　廣東提舉到任謝表
起廢察州從天而下便私易部遵海而南具布漢條
初行粤俗臣中謝臣竊稽使指備載聖經君之遣臣
也有光華臣之報君也以忠信今百端之供億殆徧
國中餘一髪之本根獨惟嶺外方且糴舟之發銜尾
鹺鈔之取及膚空熈豊以來之儲増紹淳未有之額
使賈生而及見哀痛謂何雖劉晏之復生變通安出
乃如臣者豈其任哉嘗試絃歌本宓賤言㳺之緒論
迨分符竹慕陽城元結之遺風乆閑退而里居尤濶
踈於時務疚心徒切着手實難惟有清修革彼　苞
之類詎宜謬巧取諸荷若之間民生或不自聊臣死
奚足塞責矧郡邑之三風猶熾與閭閻之五瘴未蘇
曾是人微欲其身率兹蓋伏遇皇帝陛下記功忘過
舍短録長謂一男子妄上書本緣愛主屬見大夫無
可使遂取充員庶令荒遠之情悉逹靖淵之聽臣敢
不褰帷而訪草奏以聞惟無瑕者戮人必先責已以
不貪而為寳少戢吏饕
　　廣東除運判謝到任表
庾氏命官法宜乆任漕臣之使恩許驟遷外竊光華
内叢憂懼臣中謝臣㳟惟列聖尤重遠臣存裕陵時
命端頥之前軰及淳熈世用先朝之老儒非取其趣
辦之能蓋責以將明之事如臣迂拙荷上使令憤士
風之垢汚慨國計之殫乏雖有范滂之志終非所長
豈無韓滉之心不贍於力君命幾於辱矣(臣)罪猶自
知之曾謂選掄就令飛輓塞下之餉方急湟中之糴
復興每於吏民相告語之間具言朝廷不得已之意
然而東南之勢乆矣弓張中上之家今皆瓶罄芹味
若可羹而為獻葵根恐因刈而愈傷况詔書之丁寕
極聖慮之􁂋怛若為展究稍釋顧憂兹蓋㳟遇
皇帝陛下德昭百官明見萬里並收多士莫非建功
立事之才不弃諸生有取固本深根之說廼如孤外
亦在選中臣敢不益秉公清少蘇凋瘵驅馳原隰務
畢逹於下情臨履淵氷庶不隳於晚節
　　江東提刑謝到任表
寂寞之濱粗安拙守光華之遣特出聖知癃􁁄為之
激昂捧拜至扵感咽臣某中謝瞻言江表寖廹風寒
常情但急於防邊廟算尤先於固本蓋式敬爾獄預
知王國之長而能察以情可必魯人之勝所以繇諸
生而推擇為其係一道之慼休伏念臣昨尾百僚莫
裨一畫所言妄發朱雲素著狂名於短求長杜牧尚
堪麤使不惟筭啇鬻筴抑且搜粟賈牛文俗之事飽
更筆墨之道都廢上前誦賦諸老賞雕蟲之工省中
漏言萬里獲池魚之禍乆矣三緘而避謗恥於一字
之辨誣不圖改瑟之𥘉復忝乗軺之選課事功則臣
已試亡具深慙毁畫於瓦墁論風力則臣孤立易危
矧欲動摇於山獄彊顔一出舉軄極難徒抱書生澤
物洗冤之心庻為明主祈天永命之助兹蓋伏遇
皇帝陛下有建隆之神武有乾道之英明拔士不以
一涂觀人於其大節謂山深林密冥鴻久避於網羅
隰下原高老馬粗諳於道路起之閑廢假以寵靈臣
敢不精白乃心咨諏所部容姦人則善者奚勸惮大
吏則小且有辭無瑕可以戮人首盍礪律身之操靡
􁇏不遑將母終當陳反哺之情
　　貢布表(袁州)
舜絃方奏適當𬒳袗之時禹服攸同奚謹貢絺之典
意均芹曝禮寓篚笣臣中謝恭惟皇帝陛下寳以儉
慈麗惟道徳輕徭薄賦首捐布縷之征固本深根尤
絀繭絲之説凢受専城之寄謹修任土之宜臣叨守
春臺逖瞻薫殿属届金流之候𥘉御微凉雖非火浣
之良庻存故實
　　謝戒諭贓吏表(江東憲司)
皇之敷言莫匪訓彜之大官之失徳實由寵賂之章
賴聖天子之至仁與士大夫而更始(臣某/中謝)竊以建隆
創業盗臣必具於五刑乾道属精汚吏罕從於三免
伏窺一礼丁寕之意仰合二祖英明之規兹蓋恭遇
皇帝陛下張國四維操王八柄謂恭儉無載爾偽乃
在位之典常倘風愆有一於身是甘心於暴弃豈特
麗朝家之重辟亦永為名教之罪人臣敢不倡率属
封恪共明昭昔跖廉夷溷人或怠於自脩今墨封阿
烹孰不强於為善
　　明堂礼成謝表
奉二貞於明禋邦儀八舉練中辛之綱目祀典一新
溥率均驩顯幽並貺臣某(中賀)㳟惟　皇帝陛下遵
禹勤儉法文肅雝立重屋以饗天若稽古制陟茂陵
而配帝蓋取聖經側身弭雲漢之烖治外嚴采薇之
衛既交精祲遂致休嘉臣隃睇國陽載馳江左宣室
受釐之間雖莫奉於末光清廟顯相之詩尚能形於
善頌
　　賀皇后牋
聖能饗帝存茅蓋之遺規王假有家實椒塗之内助
驩騰寓縣慶洽宫闈臣中賀㳟惟　皇后殿下體樛
木之和躬澣衣之儉齊姜任嗣太姒聿迨治古之隆
玉女郤虙妃不待詞臣之風旣受多祉遂形四方
臣跡逺闕庭身馳原隰瞻翠旗之旖旃空想祲儀秉
􁂍𬋩以形容莫施薄技
　　進銀牀
㓗周禋之二卣祀典聿崇獻禹服之中金邦儀敢廢
上件銀寳寕爱地冶匪鑿山奉酎有嚴奚慮失侯之
罸貢珍惟謹且殊遣使之求
　　謝明堂赦表
在國之陽既成熈事配天其澤爰下寛書凡属復臨
悉䝉曠蕩臣中謝恭惟皇帝陛下憂勤庶政抑畏小
心稽典礼於累朝薦馨香於重屋周禋明㓗致祼鬯
以告神漢徳沾濡與吏民而更始歡聲雷動和氣春
回臣猥以暮齡逢兹盛旦身方逺外莫瞻依玉輅之
塵軄在平反願推廣金鷄之詔
　　除將作監直華文閣謝表
淑問周咨蔑然事稱崇班顯軄不以次升簡記出於
清衷寵光萃於晚景臣某中謝伏念臣方心泥古浮
譽災身素乏䖸眉愧時粧之不入譬猶虫臂聴元化
之所為非上聖如天之并容則孤臣何地以投足然
而弓旌每下矰繳亦隨北有斗南有箕靡堪挹簸高
曰原下曰隰甘心馳驅貫索未清埋輪無勇客嘲雄
之拓落友笑良之往來至若大匠名曹重華奎閣已
隨鳬雁而去矣乃兼熊魚而取之從雲氣望蓬萊雖
歎風帆之引夢鈞天㳺帝所尚聆廣楽之餘曩嗟千
載之漂零今喜九重之賞識兹蓋伏遇　皇帝陛下
旣新庶政尤體羣臣憐杜甫之丹心不忘明主問馮
唐之白首猶是潜郎未許退藏復叨進擢臣誓堅拙
守仰荅􁧬知君遣使為之歌皇華敢惮騏駰之逺役
臣無母何以至今日終懐烏烏之私情
　　謝賜同進士出身表
臣某言㐲凖　御筆特賜臣同進士出身除秘書少
監兼國史院編修官實録院檢討官兼崇政殿説書
已於九月十六日祗受賜出身勑命者奉身去國曷
嘗一飰之忘君錫第登瀛親遇九重之知已承學之
流咸勸明主之恩不貲臣某中謝竊以儒科至榮史
筆尤重韓維廷試不就因見遺　仁祖之朝曽鞏緫
叙旣成且莫副神宗之意如臣者少雖勤苦晚益惰
荒當劉蕡未風之時莫拔一第及宗元乆斥之後絶
意復收起廢徒中奉使江表不圖白首尚簡清衷招
屈原於修門憫其憔悴見賈誼於宣室訪以治安天
顔咫尺之不違雲草昭回而下餙遂舉朝廷久虚之
典如待巖穴特起之材無同進與爭時名有至尊以
為座主昔先人掌太史蓋嘗窺金匱之書今天下詔
諸儒復使陪石渠之論遭逢出於千載光采震於一
時人以為誇臣之所惧兹蓋伏遇　皇帝陛下改絃
更化設虡待賢雖得士於舉選之中猶抜才於尺度
之外臣翔三千之牘始謂報聞臣洪六十之年廼蒙
親擢寔惟不世之遇愧匪能言之倫臣猥以暮遲忝
兹優渥不願矜文章之小技但當蹈節義之大閑惟
孝惟忠念君寵母恩之難報則筆則削奚天刑人禍
之足憂(臣)無任感天荷聖激切屏營之至謹奉表稱
謝以聞
　　經筵進講礼記徹章謝専官表
禮母不敬甫終典學之功王求多聞爰懋談經之賞
光生虎觀愧極鵜梁(臣某中)謝自淹中之傳失眞而
野外之儀因陋齊魯兩生之泥古或遂許以大臣并
汾諸子之逢時尚有慙於明主於皇昭代取則遺編
内而踐脩身齊家之言外而詳班朝治軍之制䇿進
士賜儒行瞻淳化之奎文幸太學講中庸屈重華之
清蹕肆英辟丕於前烈命群儒各誦其舊聞風雨不
渝星霜屡易生而知之者上也發明靡待於切磋臣
何力之有焉傳習未離於佔畢例迁華秩祇覺靦顔
兹蓋伏遇皇帝陛下以藻旒之尊資氊厦之益每稱
制而臨决亦刺經而參稽仰止高明一洗后倉戴聖
之訓誥顧如淺陋莫傳胡瑗張載之緒餘偶際休明
繆叨優渥臣等敢不俯鞭退惰仰賛緝熈漢臣誇稽
古之榮不過俗見孔聖戒事君之謟永佩格言
　　除秘撰福建提刑謝到任表
操觚入舘賁以舊氊乗傳起家榮於畫繡雖愜循陔
之志詎忘存闕之心臣中謝伏念臣繇覊旅而立朝
恃君父爲知已擢髪数世卿之罪道路誦傳造膝忠
明主之言天日臨照及屡駮詞頭而抗論果收還鬼
質之除書然猶受求疵責偹之衆攻叢賣直患失之
二謗擠排甚力記憶愈頻俟駕而行固難逭防風氏
之戮出門有礙惧見加康章子之名方將耕緜田而
終身敢作乞鏡湖之妄想不圖睿渥就擁皇華奮於
瓜牛廬之卑被以駟馬車之寵慈母一笑喜問不疑
之平反故人相孚勿犯孺文之公法思仰副朝家之
隆委非直爲閭巷之美觀兹蓋㳟遇皇帝陛下更大
化以作新體群臣而任使謂臣己侵暮景有百年期
頥之老親察臣見齒旦評無一飰睚䀝之恩怨抜諸
閑退處以便安臣敢不絶瓜李之嫌盡桑梓之敬内
存孝謹常保垂魚之歡外落驕榮庶免沐猴之誚
　　謝賜宸翰表
臣某伏䝉　聖慈宣賜臣後村樗庵四大字者伏以
侍經虎觀忘其凟告之求肆筆燕朝𬒳以昭回之餙
傴躬捧戴舞手兢榮臣某中謝昔在乾淳時多鴻碩
或錫石湖之扁或䝉野處之題當日瑰文親遇　重
華之眷至今奎畫尚爲二墅之光廼如孤臣莫望前
軰考室在三家之聚買山可数里之間晚歲避喧喜
村居之逺市平生無用取樗散以名庵不揆衡茅輙
希睿操猥威顔而遂點既失曩時之機乞骸骨而不
言恐遺異日之恨蝼螘之微忱甫徹龍鵉之妙墨已
頒傳出尚方􁇪犧書之呈洛携歸下國贍虹氣之属
天樵牧驚誇鬼神呵䕶兹蓋伏遇　皇帝陛下
萬機餘暇一札成文逰觀靡出乎簡編造次不離於
翰墨多能生稟孰謂聖人之無全八法心通何止帝
中之第一眷私寵甚感涕滂如臣敢不深刻堅珉永
傳來裔登床而取幸非劉洎之狂插架而藏可埒鄴
侯之富
　　謝除權兵侍兼中書直院表
入隨天伏甫載筆於軒墀擢貳夏卿仍代言於扉夜
名為攝乏實愧抱虚臣某中謝嘗觀班氏之書有感漢
臣之事遷由史進列於卜祝之間臯以文名視若俳
倡之類如臣殊遇曠世罕聞自忝午同進士之恩迨
辛亥歴徧詞臣之選入宫妬起存闕戀深郡免謗傷
好輕於前軰天王明聖廻照於暮年趣還之銀信屢
馳問劳之玉音甚寵昔典午獻淮淝之㨗石掌五兵
建炎開江左之基藻居兩制厥今奏凱有武功之偉
聚奎兆文治之祥臣痛闇不足以簡稽伍符衰落不
足以斧藻治具朽質繆紆於三組素餐奚𥙷於一毫
兹蓋恭遇　皇帝陛下縂攬權綱改張政紀謂臣
曩塵清貫盡出上知察臣老抱丹心俾参邇列荷乾
坤之施大効㳙露之報難臣不求蓋空踈自鞭遲鈍
蕭蕭華髪豈云奏薄枝於從官皦皦孤忠尚欲告嘉
猷於我后
　　謝皇太子牋
上一封之朝奏甫徹九重亞六典之夏卿且兼兩制
恩繇鶴禁愧甚鵜梁臣某中謝伏念某他無繆巧以
媒身獨荷聖明之知已傷弓乆斥張華之心如丹載
筆重來遂良之髪盡白敢圖負扆曲軫遺簮扈漢屬
車昔以待嚴徐之選秉唐大筆今寕無燕許之倫致
寒畯之驟遷皆春官之密啟兹蓋伏遇　皇太子殿
下進修儲徳参决政機重傅尊師已致啇翁之隐好
文下士亦聞枚叔之名拔之庶僚列在近侍某敢不
靖循叨竊勉竭論思代如綸如綍之王言雖慙蕪拙
作重潤重暉之楽曲少答休明
　　謝兼侍講表
聖學髙明又新於始日臣年遲暮不及於前時未嘗
有温習之勞何以爲就將之助沃心力薄汗背愧深
臣某中謝伏念臣昨典麟臺㳺陪虎觀誰謂倚相良
史不知祈招之詩名為河濱門人莫奉禮楽之對竟
何禆益久已汰歸屏空谷而逃虚劃太陽之垂照驟
遷從槖重侍細旃問學貴乎積勤臣今荒落義理在
乎深造臣素淺膚徒以黄鮐賜之清燕兹蓋伏遇
皇帝陛下法天徳之剛徤探道心之精微上求王人
之多聞將以立事臣乏講師之三昧奚其談經欲殚
一得之愚常惧兩端之竭帝聖其莫及難窺天地之
大全儒勞而無功或有涓塵之小𥙷
　　謝　皇太子牋
儲闈參决並登進於時髦講席載陪猶招延於老學
被奎毫之拔擢出金口之薦敡臣某中謝伏念某無
旁蹊曲徑以媒身以片文隻字而遇主一見歎嚴安
之晚重來廹申公之年所習雕蟲已忘童子之故歩
僅嘗渉獵敢與醇儒而比肩方且視草鼇扉談經虎
觀無至藝兩能之理有一身数器之慙兹盖伏遇
皇太子殿下毓德温文承顔孝謹几軍囯幾微之務
在宫廷唯諾之間已致耆英布滿賔師之列尚為君
父簡求誦説之臣遂使罷駑獲陪閑燕雖微傑思可
賡暉潤之歌願竭謏聞少助緝熈之學
　　謝治兵侍表
夏卿攝貳曽未淹時宸翰落權靡須滿歲乾坤施天
淵谷愧深臣某中謝伏念(臣)奮起鯫生遭逢真主奉
宣室半夜之問虚忝席前和薫殿微凉之詩莫能筆
諌宿昔已陳於芻狗暮年殆類扵木雞不圖霜顛重
覲日表及相如之病未甚求其着書曰仲舒之文可
思使之為誥灑奎畫以増敝帚之重錫鞶帶而陞從
槖之真歴攷先賢類更是軄(臣)愈授於長慶必大擢
於淳熈無愧論思有功潤色彼多材而多藝冝常五
兵臣不武而不及乃兼數器外竊腰黃之寵内包尸
素之羞兹蓋伏遇　皇帝陛下旣集大勲尚收小善
察臣昔猶盛壯意廣才踈憐臣今已惰荒力疲心在
起於久廢𬒳以曲成臣敢不圖報明時誓堅晚節形
骸土木謬忝紫荷嚢之榮光景桑榆思返白𥜗　之
舊
　　謝皇太子牋
叨貳五兵姑令攝乏驟攽一札遂俾為真繇儲后之
開陳致䛕儒之忝竊(臣某中)謝伏念某傷弓三已加
璧屡招曩歲揮毫和凉殿薰風之作暮年視草貽春
船上水之嘲小不能潤色臺閣之典章大不能陪輔
朝廷之遺忘浮沉無𥙷俯仰有慙自憐鬢雪之多人
恠腰黄之速兹盖伏遇　皇太子殿下謹三朝之問
禮賛九重之勵精就傅春宫廣招延於鴻碩取材寒
畯密薦進於燕間乃若癃殘亦参華近某敢不簡稽
尺籍道逹綸言祈父爪牙未必堪夏卿之任商翁羽
翼何幸觀漢嗣之成
　　侍從賀宣繫駙馬表
産祥帝室素推内則之賢擇對母家兹得後來之秀
旣諧禁臠久惬慈懐(臣)等(中賀)竊以選尚至難流傳
可数在前代有真長子敬至　先期惟端愿景臻参
稽往昔所聞未若斯今之懿兹葢伏遇　皇帝陛下
盡修齊之道隆親爱之恩舅氏如存之思淵衷尤切
王姫下嫁之禮古訓是遵喜洽宫闈驩騰寓縣臣等
猥塵華近適賭盛明詩美形二南之風不知其舞蹈
書稱睦九族之徳莫得而賛掦
　　謝除權工書表
賤臣耄及欲全晚節而歸明主恩深俾攝冬卿之乏
蝸黏有愧蚉負曷勝(臣某中)謝㐲念臣幸際休嘉徧
塵華近屬當宁又新於盛徳舉在廷絶企於末光濫
虱其間尤駑而下詔見王者之志臣慙草制之非工
議盡天下之心臣無芻言之可采屡祈謝事輙復遷
官使斯司馬而罔功命汝工垂而奚取違挂冠之始
願沗曵履而胡顔髪白而貪戀不休肩頳而荷戴愈
重兹盖伏遇　皇帝陛下仁先求舊明善燭微憐其
自山林而來念其侍軒墀之久官如懐祖政恐於過
情年廹申公未容於告老徒持蠡管何𥙷黼裳臣敢
不激烈懦衷研㝷隋學事聖君無諌諍莫殚獻納之
小忠報國恩惟文章所願鋪張於洪業
　　謝皇太子牋
暮景叨榮第求閑退冬官闕長猥使攝承甫拜命於
龍墀爰抒忱於鶴禁臣某中謝伏念某年運而往氣
惰欲歸從上之囬踈逺扈甘泉之蹕發帝之令鈍遲
慙下水之船每侍威顔屡乞骸骨詔㫖示挽留之
輿言有根著之疑劃奉宸奎驟遷台斗履聲寵甚慣
㸔禁苑之煙花絡首依然徒夢江湖之水草負山力
薄隕谷愧深兹盖伏遇　皇太子殿下天稟温恭日
加新益尊事壽耉厚書弊以迎芝翁賞好文辭覧賦
頌而知枚叟遂令衰朽誤忝顯榮某敢不紬繹舊聞
激昂晚節東宫毓徳仰欽造詣之髙明南畝歸耕終
冀開陳於清燕
　　謝陛兼侍讀表
疊組之　談經尤忝細㫋之上勸誦特高荷獎遇之
恩隆覺空疎之愧厚(臣某中)謝伏念臣晚趨行闕重
侍迩英上顧問謙虚冀有愚者之一得臣敷陳寡淺
　竭鄙夫之兩端曾謂出綸猥加重席傳周官以安
國所獻猶未終篇問祈招而倚相不知豈爲能讀循
名責實得寵若驚兹盖恭遇　皇帝陛下收於遲暮
之餘憐其奉事之久啓乃以沃朕老尚抱於遺編知
臣莫若君終不迯於　鍳乞骸未遂着足愈危臣敢
不激烈扶衰研㝷温故月將日就盛哉旒冕之緝熈
山髙海深難以管蠡而窺測
　　謝皇太子牋
暮景邅逢曾蔑談經之益前星薦進驟陞勸誦之聨
自省惰荒曷勝恩渥(某中)謝伏念某已侵葉皓復侍
緝熈非堯舜之道不陳行其所學謂稷卨何書可讀激
哉是言雖廹崦嵫而念歸猶戀軒墀而未忍始治章
句訓詁粗可析疑今問邱索典墳安能知逺兹蓋
恭遇　皇太子殿下旣闡清宫而就傅尚為丹地而
儲材顧明師在前皆能言之諸老念舊人無幾俾濫
吹於下陳某敢不重理故書勉求新義非戴慿而重
席泚顙而有慙慕洪景之挂冠乞身而後已
　　周漢國公主薨從官慰皇太子牋
某等兹承　皇女周漢國公主薨問遽傳輿情共駭
伏惟　皇太子殿下篤友于之愛興泫然之悲雖仲
尼之有姊䘮禮方尚右然文王之為世子朝必至三
欲君親寢膳之復初在儲貳順承之加意某等忝與
論思之列不勝忱切之祈
　　　謝宣賜　御書扇金器纈罷香荼表
宸奎依永辱聖上之殊褒寳箑將行盖詞臣之創見
榮光載於輦路賜賚輟於尚方得寵驚心拜嘉稽首
(臣中)謝竊稽往事有慨微衷漢姫合歡之詩恐凉颷
之易奪唐相感恩之賦縱秋氣以難移如臣遭逢振
古希闊所傳師説猶着主之衣裳及柬睿知久入君
之懐䄂廹癃殘而丐去察真實而曰俞分天章下餙
之光賜月斧修成之樸金絲粲若敢用以揮蝇玉柄
雪如未誇於捉麈旣將之幣又酌彼罍加薰茗之芳
甘動縉紳之歆羡身同禅衲已無桃葉之歌帝給槖
裝不問蒲葵之價豈特一時之盛事允為千古之美
談兹蓋恭遇　皇帝陛下肆筆文成遺簮恩重謂臣
嘗居掌握屡賡載於微薰憐臣自乞便安非棄捐於
中道捧龍鸞之妙墨抱蛇雀之寸丹臣迹雖歸田心
愈存闕揚仁風以慰黎庻老非試郡之時函詔書以
示子孫永作傳家之寳
　　謝除寳章閣學士知建寕府表
千里而來莫效辰猷之告一辭而退俾逃晚謬之譏
　寳􁌛之隆名列御屏之高選清衷奬異皓首兢榮
(臣某中)謝竊以老氏有知足不辱之言孔門垂旣衰
戒得之訓臣之癃􁁄上所照臨鼇禁詔書非能博逹
見王者志龍墀拜舞常恐隕越遺天子羞力陳懇切
之危忱親灑昭回之奎畫賜之羽扇酌以金罍安車
迎魯申公之來忝陪諸老祖帳送踈大夫之去曾見
幾人因其抗休致之章借以厲亷恥之俗而况冠寕
考寳儲之閣需孝皇潜躍之州未許徑歸姑今漸退
兹盖伏遇　帝皇陛下獨觀萬化尤體群臣若鏡湖
賜知章不違高興以管城封毛潁誰謂見踈已叨牧
守之除尚翼忠嘉之益臣邅逢若此報稱闕然和堯
民擊壤之歌足悮暮景作唐士摩崖之頌願記中興

　後村先生大全集卷之一百十三
後村先生大全集卷之百十四
　　表牋
　　　賀皇太子妃誕育皇孫表
皇儲豫建兆熊夢之祥世嫡始生動龍顔之喜頌聲
洋溢佳氣欝葱(臣中)賀恭惟皇帝陛下接正統之傳
開中興之運禹甸禹服廣漸𬒳於九州文子文孫綿
本支於百世開社稷無疆之慶堅臣民同戴之心
臣旣還里而躬耕莫班庭而旅賀自慚皓首微啇山
鴻翼之勞竊辛清朝有豊水燕貽之美
　　　賀皇后牋
坤道成女咸仰母儀震索得男廼生世嫡藹欝葱之
瑞氣騰溥率之頌聲(臣中)賀恭惟皇后殿下儷極之
體尊齊家之道肅慮深國本叶成主鬯之謀躬荷天
休宜介含飴之喜兩朝曠典四海歡心臣屏處草廬
遥瞻椒禁祥開興連端繇燕翼之功才愧風人莫繼
螽斯之詠
　　賀皇太子牋
日三朝而問寢徳著宫闈震一索而得男慶流宗社
(臣某中)賀恭惟皇太子殿下學求新益性稟聖仁世
嫡鐘祥生於甲觀天顔有喜浴以金盆實開瓜􁇦之
緜可卜蘿圖之永某雖歸南畝猶列西清誦周家貽
厥之詩本支愈茂聞唐帝樂哉之語溥率均歡
　　　賀天基節表(癸亥)
在厥初生寅正五日周而復始申命萬年慶集睿明
歡均率普(臣中)賀㳟惟皇帝陛下系傳正統業濟中
興節紀開基紹庚申於文祖德升在位同甲子於重
華兹臨樞繞之辰適合環循之数修齡未艾巧歴難
推(臣)負来歸田称觴無路伏下三呼之祝莫尾班行
林間一瓣之香尚存忠愛
　　　賀皇后牋
乾元統天適逢於帝出坤厚載物密賛以母儀瑞藹
皇家歡騰寰宇(臣某中)賀㳟惟皇后殿下儉慈爲德
冲淡頥神河俟千年而清休符驗矣風自二南而始
内則肅然兹臨載震之辰宜介並受之福叶成泰道
同享昇平臣隃睇椒塗第深葵向發祥甚遠式符元
鳥之生依永非才莫賛關雎之美
　　　皇太子牋
聖皇握乾符應期而出長子主震器受祉則均某中
賀㳟惟　皇太子殿下講斈尤勤問安惟謹金鑑紀
千秋之節睿筭無疆玉帶首百官之班天顔有喜若
今之盛曠古所希某屏處蝸廬隃瞻鶴禁上華封人
之祝徒效微忠從綺里季之㳺愧非耆徳
　　　賀明堂禮成表(癸亥)
四年既効方幸小康三歲親祠聿嚴大報顯幽昭格
溥率歡騰(臣某中)賀恭惟　皇帝陛下徳克有以享
天禮莫大於嚴父辟公相洛邑之祀孰不肅雍天子
建漢家之封自憐晋滯雖阻駿奔於末綴然猶爵躍
於熈成(臣)目睹昇平心存忠爱愧無藻思可賡清廟
之詩豈有芻言可𥙷合宫之聴
　　　賀皇后牋
合宫藏事已行柴燎之儀宣室均釐並介椒塗之福
慶流宗祏喜洽宫闈(臣某中)賀㳟惟皇后殿下化始
齊家體尊儷極禋於宗類于帝忱格顯幽大哉乾至
哉坤功高覆載成清廟我將肅雍之禮由關雎卷耳
輔佐之賢臣迹已歸田心猶存闕祀文王后稷聿攷
聖經之文頌姜女太任莫継風人之作
　　　賀皇太子牋
上帝女臨肇称元祀長子主震首介蕃禧國本奠安
輿情欣忭(某中)賀恭惟皇太子殿下肖祖宗之仁聖
法君父之嚴恭屏葷茹以齊君敬之至也亞藻旒而
祼獻神之格思臣庻屬心元良受祉某隃瞻暉潤自
歎滯留騂角其舍諸旣精禋之竣事羽翼已成矣喜
儲徳之升聞
　　賀冬至表(癸亥)
登臺而書至日陽徳初享設伏而朝大昕天休昭格
祥開宫闕喜溢堪輿(臣某中)賀恭惟皇帝陛下握符
而闡珍考圖而数貢法春秋一字正外夷内夏之經
常觀否㤗二爻察君子小人之消長方開景運翕受
蕃禧臣昔忝論思今安耕釣長夜叩牛角不廢詠歌
五更人鵷行尚形夢想
晷添一線驗化國之祥徳冠六宫願聖人之壽臣某
中賀恭惟皇后殿下齊家之道肅載物之功多仰止
璇宵若羲俄之並照質之􁂍史與任姒而匹休際運
亨嘉裒時戬榖正位乎内端繇隂教之修申命自天
茂對陽剛之長
　　　賀皇太子牋
陽剛𥘉長義取㤗爻儲徳又新慶鍾震位(臣某中)賀
恭惟皇太子殿下謙卑自牧仁孝素聞致敬於三朝
問安之時事親礼備觀妙於七日來復之際作聖功
深属此迎長宜其受祉某昔塵扈從今侶漁樵重暉
瞻鶴禁之賢幸逢休盛三點　鵷行而賀自歎滯晋
　　　賀天基節表甲子
謂帝出震羲易之言以王次春麟經之法甫孟陬之
紀月果上聖之應期(臣某中)賀㳟惟皇帝陛下早乘
龍以御天再斷鼇而立極蛇鄉虎落悉主悉臣夷面
鳥言同文同軌木德届發生之候椿齡非誇誕之辭
臣軒厩戀深山林迹遠年高聽重隃聞嵩呼之聲札
惡詞蕪莫献河清之頌
　　　賀皇后牋
正次於王有開明聖主守乎内同介壽祺臣某中賀
㳟惟　皇后殿下嬪舜娥英興周任姒春生禁掖有
樛木之恩沾㝠啓鈞天以蟠桃之實献千齡一遇兩
曜並明臣徒抱畝忠阻陪廷賀現南極老人之象可
卜休符和西崑阿母之歌聳觀聖製
　　　賀皇太子牋
繞樞之兆命申自天主鬯之賢社施于子(臣某中)賀
㳟惟皇太子殿下德養蒙而火然泉逹學求益而月
異日新至寢門外三朝謹雞鳴之問迎啇山中四老
成羽翼之功属逢震出之辰宜介泰來之慶某幽棲
有趣旅賀無繇聞嵩山呼之聲尚能皷舞賡海重潤
之作自愧惰荒
　　　賀正旦表
鳳歴授時頒四方之正朔龍墀設伏朝萬國之衣冠
景運聿開頌聲交作(臣某中)賀恭惟　皇帝陛下堯
如天大湯又日新䝉叟謂春秋八千殆匪寓言矣綘
人誇甲子四百安知大年哉數環循而無窮命鼎新
而未艾臣身雖拾穗心尚傾葵昔飲獸尊且無𥙷朝
廷之議今叩牛角安能効畎畝之忠
　　　賀皇后牋
環　六甲瑞折蓂堦􁅦祝五辛香浮椒殿(臣某中)賀
恭惟　皇后殿下俔天作合載物無疆震為長男若
螽斯之宜爾㤗内君子賴関雎之進賢茂對新元式
裒多社臣雖違筆槖猶戀軒墀誦北山移幸免裂荷
衣之誚侍西崑宴悵莫分桃實之甘
　　　賀皇太子牋
天王頒正朔之𥘉有嚴設伏元子冠王公之上稱慶
奉觴(臣某中)賀恭惟皇太子殿下習若自然生而知
者龍樓問寢適當頌柏之辰鶴禁延賢並致茹芝之
老履端伊始介福孔多某甚戀明時已寢暮景上挂
冠䟽妄希華陽真逸之風聞主鬯賢尤甚横渠先生
之喜
　　謝進封開國子表
駿奔在廟助祭無勞爵賜其鄉均釐有愧新綸甚寵
小噐已盈(臣某中)謝恭惟　皇帝陛下欽若昊天格
于文祖開明堂受朝賀至治馨香御端門發徳音湛
恩汪濊寳鼎芝房之歌作白環銀甕之貢來至如疎
逺之臣亦忝褒崇之列臣属方退處竊喜熈成神其
盛矣乎莫相盖茅之祀子者進之也濫増食采之封
　　　謝皇后牋
采地益封綸言甚寵椒塗儷極餕惠不遺旣竊身榮
惟慙官冗(臣某中)謝恭惟　皇后殿下示儀宫壺致
敬廟祧粢盛衣服之貢有嚴竣事山川土田之錫寕
過用恩自憐華皓之臣亦𬒳龎洪之澤臣食浮有􁂦
器小莫勝通漢雍之班名雖法從詠周京之美才匪
雅人
　　　謝皇太子牋
多士奉璋滯晋莫預元良主鬯慶賞則同竊身之榮
為國之蠧(臣某中)謝恭惟皇太子殿下賢居嫡長望
繫宗祧方貳觴亞果之初肅雝惟謹及徹爼分膰之
際踈遠不遺雖久歸耕猶叨進律某運逢休盛景廹
暮遲食采已多矧復増於書社羹芹而美尚欲献於
儲闈
　　　謝除煥章閣學士致仕表
年侵八袠早包戒得之羞朝奏一封夕奉曰俞之詔
貼軄晋加於三等綸言焕發於九重雪涕滂如華顛
榮甚(臣某中)謝伏念臣篆雕技小刀筆才麤聖主如
高廟　孝皇之好文賞其詞藻微臣非徐俯陸游之
宿學錫以科名凢禁闥清望之官與氊厦䆳嚴之地
人想夢不至者愚忝竊迭為之持論無以出諸老先
生草詔曷嘗泣武夫悍將履声寖近旒眷未衰然而
臣陳力不能敢忘於知止上退人以禮寕過於用恩
槖尚有二踈之金篋永寳九齡之扇返耕桑之初服
佚穿絡之殘骸以一藝而誤受明主之知以萬乘而
不奪匹夫之志身安丘壑命託乾坤兹蓋伏遇
皇帝陛下其徳又新人惟求舊念臣拔擢於端平之
更化論思於景定之中興昔侍重瞳曾奉總章之訪
今含兩齒已廹磻溪之年非必旌賢庶幾優老臣矣
心銜結掃迹退藏補劓息黥少復意而之破毁臨深
履薄未忘曾子之戰兢
　　　謝皇太子牋
賤臣垂暮藁奏辭榮聖主如天綸言報可仰頼眷宫之
参决曲成寒畯之始終(臣某中)謝伏念某頃玷清華
已瀕衰朽帝扵善言善行楽取諸人爾無嘉謀嘉猷
入告我后難久尸喉舌之任遂力乞骸骨而歸昨返
林泉日親湯液攣痺不能以伸縮昏䏧若有於蔽䝉
雖曰年高亦縁福過鶴䙰褷而病翎甚短安能奮飛
馬虺隤而絡首猶存力求觧脱仁矣聖朝之内恕决於
儲貳之裏言辭孝皇潜躍之藩陟高帝寳儲之閣其
退若此何榮如之兹盖伏遇　皇太子殿下徳久升
聞學尤新益至寝門而問禮謹凊温遣安車而迎朋
來耆舊不奪匹天之志頗憐一老之遺某敢不休息
殘生洗空妄念牛簑魚笱終身阿澗之槃鳳輦龍樓
回首雲霄之隔
　　　大行皇帝升遐慰　皇帝表
捷書系道方忻胡運之衰遺詔傳郵忽駭杞天之壊
兩宫號慕四海悲摧(臣某中)慰伏以大行皇帝享國
之日長施澤於民久風寒設偹逺圖恐缺於金甌宵
旰積勤微恙遽馮扵玉几陟方不返同宇共哀恭惟
皇帝陛下有元德升聞之姿適末命導揚之際文恩
罔極王業至難情固荒迷禮存節抑雖甸服纉禹端
不沗於継承必羹墻見堯乃無慙於付託
　　　慰皇太后表
外遐變慘奄闢梓宮儷極體均痛深椒殿(臣某中慰)
㳟惟皇太后陛下俔天作合密賛定儲及上彌晋與
聞顧命死生大矣荼毒柰何鷙别好逑追感和嗚之
舊龍胡攀惰願寛伉儷之哀
　　　賀皇帝登極表
有王者興継明継聖際天所覆悉主悉臣廟社奠安
裔夷震叠(臣某中賀)伏惟　皇帝陛下躬膺歴數徳
肖祖宗自豫建而天人之望咸歸逮參决而國家之
事明習烈考再斷鼇而立極甚矣勤勞真主初乘龍
而御天艱哉負荷先猷具在近事可師必崇奬東朝
以承顔必踈遠北司若棄唾必首開衆正杜群枉必
不忘大患玩細娛治體必如慶歴以結吾民之心服
制必如淳熈以教天下之孝三年無改父道孔氏有
爲而言数世以貽孫謀周家必過其歴臣曵履嘗塵
於雍從挂冠猶抱於畝忠曩忝朝班屡陳國本丙午
首闢祠禖占夢之諂辛亥重温自姪爲子之言微臣
之奏藁如新先帝之徳音未逺不圗耄耋真覩太平
昔大明生東固已傾心於晹谷今衆星拱北徒知矯
首扵雲霄
　　　今上登極賀皇太后表
如日之升已臨南面受天之祜就飬東朝此在明時
久為曠典(臣某中)賀恭惟皇太后陛下源流名相佐
佑先皇不待晏朝始進脱簮之諌仰占天意灼知當璧
之祥既握乾符首崇坤載臣旄期得謝旅賀未由朝
周寢門曲盡宸襟之孝頌漢長楽自慙老筆之衰
　　　壽崇節賀表
至在坤元資生之功大飬以天下致孝之禮隆兹逄
載誕之辰敬上三呼之祝(臣某中)謝恭惟皇太后陛
下綦貴躬澣衣之儉先幾定當璧之媒壽考旦寕協
詩人之作頌崇高莫大明天子之有親洽四表之懽
心裒二矣而名節臣栖身南畝矯首東朝王母献桃
誰謂崑丘之逺大姒夢杞實開周闕之祥
　　　賀　皇太后牋
上寳冊於慈闈既加顯號奉玉巵於前殿申祝修齡
甚盛何加非常之慶(臣某中)賀恭惟皇太后陛下産
祥相閥作儷穆陵柔動也剛定國本而豫建退藏於
密歛神功而若無厥𥘉與佛以同生其数後天而難
老臣收蹤草野矯首椒塗端門九重現南極星之植
杖崑丘萬里來西王母之獻桃
　　　賀　皇帝表
　庭衣禓適符佛浴之辰漢殿稱觴庸侈無儀之貴
孝慈兩盡普率均歡(臣某中)賀恭惟皇帝陛下健法
乾行明同離照攘夷修政増光烈考之伐功約已隆
親壹用孝皇之故事方四海同効華封之祝然九重
尤崇長楽之儀臣猥以陳人覩兹曠典名蕩蕩巍巍
之徳幸際盛時賦融融洩洩之詩莫追古作
　　　賀　皇后牋
與子功高方上東朝之壽事姑禮偹咸推中殿之賢
喜溢六宫歡騰萬宇(臣某中)賀恭惟皇后殿下恭文
外属兹憲諸孫慕􁂍管所書素閑内則佐玉巵之奉
上悦慈顔周命維新漢儀復見第金馬甘泉之頌竊
自嘆於暮遲陳關雎卷耳之詩庻有禆於風化
　　丙寅賀冬
　　　皇帝表
陽生於子方迎七日之來龍飛在天適際千齡之盛
祺祥滋至普率均歡(臣某中)賀恭惟皇帝陛下握符
闡珍正位凝命静觀消長進衆賢於極辦之朝洞見
忠邪退群小於積隂之地法乹之健如日之升臣身
以明農心猶愛主候雞鳴而穫田舍所願年豐入鵷
行而捧御床難㝷昨夢
　　　皇太后表
日臨南至方占魯官之書天佑東朝兼備箕疇之福
(臣某中)賀恭惟皇太后殿下儀刑恭聖輔佐先皇一
陽浮葭琯而生踐長伊始萬乗躬玉巵之奉曠古罕
逢喜洽三宫歡騰四表(臣)昔陪扈從今侣漁樵學非
耆儒豈敢議明堂於暮齒老無筆力安能頌長楽之
祲容
　　皇后牋
桼谷律調一陽𥘉復椒房徳冠萬福是膺瑞藹宫闈
慶流宗祐(臣某中)賀恭惟皇后殿下儉惟澣服諫或
脱簮有美含章法順承於坤道進賢去侫玩消長於
復爻聳瞻母儀翕受帝祉(臣)形雖木槁心尚葵傾入
捧御床莫陪於旅賀來嬪京室徒頌於徽音
　　丁卯賀
　　　皇帝表
帝出乎震旣履位於九重王次乎春實改元之三載
臨照之下忙蹈則同(臣某中)賀恭惟　皇帝陛下為
天地立心膺祖宗傳序在朝在野咸誦堯言於羮於墙
不至舜孝頒清臺之新歴躬㤗畤之𥘉郊臣忝淳熈
遺民塵景定法從今皇纉夏后之服(臣)老已歸是歲
建漢家之封臣病不與桑榆雖廹葵藿猶傾先世舊
田廬久遂故栖之返正衙大朝㑹恍如曉夢之闌
　　　皇太后表
史課清臺聿頒夏正帝朝長楽尢肅漢儀治化一新
臣民交慶(臣某中)賀恭惟皇太后殿下鍾祥相閥作嫓
穆陵預知當璧而定儲此功莫大不竢撤簾而復辟
其道更尊順臨獻歲之新翕受對時之祉臣乆栖岩
穴隃遡闕廷上欲娱親方致謹玉巵之奉臣嘗載筆
尚能𥙷􁂍管之遺
　　　皇后牋
木徳發春履端伊始椒塗儷極受祉孔多喜洽大宫
歡騰萬宇(臣中)賀恭惟皇后殿下儲祥左畹正位中
闈志在進賢賛九重之决身先示儉形四方之風鳯
歴𥘉頒鴻禧滋至臣曩塵獻納今幸退蔵拜東上閣
門莫陪旅賀㝷西疇邱壑尚可耦耕
　　丁夘賀郊祀
　　　皇帝表
授重華而協帝取則前徽祀后稷以配天有光初政
一純藏事四表歡心(臣某中)賀㳟惟皇帝陛下剛健
粹精嚴㳟寅畏采魯史改卜郊之説差擇元正本周家
有成命之詩蒐求古禮合群言而折衷奮獨断而舉
行廟社奠安神祇悦豫臣喜深爵躍耄阻駿奔上御
端門亦旣敷於大賚(臣)逃空谷豈敢有於遐心
　　　皇太后表
饗天饗帝既受胙於圜丘有尊有親遂稱觴於長樂
煇煌曠典洋溢頌聲(臣某中)賀㳟惟皇太后殿下系
烏衣太傅之宗生赤城相君之閥昔禁中定大計豫
知再拜厭紐之祥今陛下覆至尊𥘉舉三歲燔柴之
禮惟敬可以對穹昊惟孝可以報母慈臣猥以癃殘
逢兹希闊奏泰畤宗祈之賦豈乏奇才第思齊訪落
之詩愧無雅思
　　　皇后牋
禮行五畤上旣親祠德冠六宮天方錫嘏維今盛舉
亘古罕逢(臣某中)賀㳟惟皇后殿下寅奉玉齍流芳
彤管郤虙妃而微諷何待詞人介富媪之蕃釐母煩
祝史由椒塗之内助致馨薦之熈成臣幸以餘齡覩
兹曠典䟽特牲之義良愧謏聞誦關雎之詩徒知賛美
　　　乹㑹節賀　皇帝表(丁卯)
帝徳神筴日未來而推古有大椿壽不知其紀幸逄
聖出適踵佛生(臣某中)賀恭惟皇帝陛下當清明之
𥘉受艱大之託歴数惟爾躬之在薦禹扵天謳歌皆
賢子之歸纉禹之服萬歲千秋之祝九州六合所同
臣昔忝詞臣今儕野老種東臯獲西舍未敢惰農斟
北斗献南山未繇旅賀
　　　賀皇太后表
序届南訛龍為佛生而吐水辰居北極電因　聖作
而繞樞天不偶然國之大慶(臣某中)賀恭惟皇太后
殿下正位乎内先齊其家大莫大於域中之王定䇿
而援立尊莫尊於天下之母洗心而退蔵誕節同時
前朝曠典(臣)乞骸得謝廻首未忘西崑白雲之謡恍
聆雅奏東都赤服之兆竊喜中興
　　　賀皇后牋
乹元首物開彌月之祥坤道承天賴長私之助懽騰
八表喜洽三宫(臣某中)賀恭惟皇后殿下美在其中
位正乎内懐進賢之志酌以觥罍諌晏朝之非脱其
簮珥合寸天尺地所覆載祝千秋萬歲之綿長臣今
田舍翁昔柱下史種南山之豆力耕落而為箕竊西
母之桃妄想待其結實
　　　賀冬至(丁卯)
　　　皇帝表
月正仲冬陽生於子天申休命國壽於箕爱景舒長
頌聲洋溢(臣某中)賀㳟惟皇帝陛下用夬之决法乾
之剛修内政攘外夷邊陲不聳退小人進君子界隈
甚嚴七日方來諸福類至(臣)昔叨持槖今已荷鋤短
衣叩牛角而歌悽其垂暮汗脚踏龍尾之道恍若隔
生
　　　皇太后表
魯史書觀臺之瑞具見聖經漢儀嚴長樂之朝方崇孝
治隆平盛際溥率歡声(臣某中)賀㳟惟壽和皇太后
殿下赤城仙聖之同鄉黃閣相君之貴種輔佐先帝
進賢之助多援立　嗣皇定儲之功大順臨陽長茂
介天休臣雖久歸田未忘存闕奉玉巵之壽莫覩祲
容𥙷彤管之遺更慚新意
　　　皇后牋
書雲之節魯觀紀祥貳極之賢漢宮取則囿形覆載
舞手歡欣(臣某中)賀㳟惟皇后殿下佩服行璜覧觀圗
史后節用澣服咸師大練之風上未明求衣深納脫
簪之諌
　　賀年表牋(戊辰)
　　　皇帝表
頒清臺之歴文軌混同設黄麾于廷衣冠朝賀照臨
所暨忭蹈惟均(臣某中)賀恭惟皇帝陛下握符而闡
珍披圗而数貢四年旣効仁義之道力行正月始和
寛大之書数下属更歲律茂介天休臣雖已耄惛未
忘憂爱瞽者於設色無與莫覩太平野人以曝背献
忠猶思美報
　　　皇太后表
禮尤重於東皇椒奨浮斚壽莫隆於西母桃實登柈
佳氣欝䓤頌声洋溢(臣某中)賀恭惟壽和皇太后殿
下俔天之妹元台之孫姜氏早朝屡進脱簮之諫平
王抱入灼知當璧之祥献歲之𥘉後天而老(臣)昔事
先帝今為老農弼指英廟御座而言莫將明於孝徳
軾聞宣仁停箸之語徒感泣於聖知
　　　皇后牋
木徳發春履端伊始椒塗儷極受祉孔多運際昇平
歡騰溥率(臣某中)賀恭惟皇后殿下正位乎内先齊
其家法坤道之含洪靡分嫡媵玩㤗爻之消長洞見
忠邪歲律更新天休滋至(臣)遭逄華旦荏苒耄期詠
關雎之詩方陶美化作親蠶之頌愧乏好辭

　後村先生大全集卷之一百十四
後村先生大全集卷之一百十五
　　　表牋
　　　乾㑹節賀　皇帝表(丁卯)
上天祐之開千齡之景運聖主出矣得萬國之懽心
俯效葵傾仰祈椿筭(臣某中)賀㳟惟皇帝陛下昭事上
帝懷保小民于邦于家躬勤儉而纘禹在朝在野願
富夀而祝堯休祥允叶於電虹難老益繇於箕翼(臣)
耄期已泊善頌未忘負扆大昕㳟已端臨於南面稱
觴廣内承顔長奉於東朝
　　　賀　皇太后表
辰居北極鴻基纘列聖之傳風轉南薫龍衮上太皇
之壽兩宫慈孝萬國懽呼(臣某中)賀㳟惟皇太后陛
下謝邑流芳周京儷美受遺先帝决大計而無疑復
辟嗣王推成功而不有際電繞虹流之旦綿天長地
久之期(臣)髮已皓蒼心猶丹赤夢鈞天之燕曾侍禁
嚴觀長樂之儀自嗟遠外
　　　賀　皇后牋
帝臨五位出乎震之初后冠六宮取諸坤之順椒塗
有助椿筭無疆(臣某中賀)㳟惟　皇帝陛下樛木垂
慈澣衣昭儉紀千秋之節若開元間形四方之風自
周南始欣逄華旦丕擁蕃釐舜鼔琴而歌適届薰風
之候姜脱簮而諫何待晏朝之時
　　　壽崇節賀　皇太后表(丁卯)
文母内理方詠思齊之詩天子有親特置誕彌之節
累朝盛觀萬寓頌声(臣某中賀)恭惟皇后殿下比徳
姜任㳺心黄老降生神異浴佛之日同援立聖明𥙷
天之功大増光典策茂介壽祺(臣)猥以暮齡際兹華
旦僅遺一老退休履道宅之居莫尾百僚旅賀光順
門之下
　　　賀皇帝表
母儀綦貴產祥臨衣　之辰聖徳何加置節如垂簾
之禮一人有慶萬國懽心(臣某中)賀恭惟皇帝陛下
御時乗之龍見王治之象方先帝選佩觹之㓜曾未
探符知冲人膺當璧之占端由定策既負黼扆而正
南面宜奉玉巵以壽東朝史冊煇煌頌声洋溢臣昔
叨扈蹕今已扶犁庭堅詠欽聖之賢尤高復辟(臣弼)
勸英皇之孝可謂爱君
　　　賀皇后牋
賛先猶而與子聖矣東朝執婦禮以事姑孝哉中殿
欣逢誕節仰頌徽音(臣某中賀)恭惟皇后殿下風始
自南教修乎内脱晏朝之珥周道再昌稱長楽之觴
漢儀復見顧慙衰竭莫極形容今爲老農夫難旅拜
玉墀之下昔掌太史氏或能𥙷􁂍管之遺
　　　郊恩進封開國伯加食邑三百户謝表
冠挂四朞屏居舊里爵加一等適際𥘉郊自慙短褐
之微遂忝躬洼之寵(臣某中賀)伏念(臣)奮由孤士𬒳
遇　先皇導兖龍而行密依黄道草金雞之赦見奬
玉音空懐老臣畎畝之忠阻侍英辟壇垓之祀雖云
得謝猶許均釐兹盖伏遇　皇帝陛下一徳享天小
心事帝誕敷祭澤不遺耆舊之倫中錫綸言俾列公
侯之次兹惟殊渥匪曰常彛(臣)桑䕃無多菜封逾厚
士奉璋亞祼莫小助於類禋伯執殳前驅恨既愆於
膂力
　　　謝　皇太后表
國有大慶五疇熈成臣無微勞一階序進出綸北闕
奉表東朝(臣某中)謝伏念(臣)踈逺諸生邅逄先帝席
前宣室深慙賈誼之才蹕幸甘泉嘗奏揚雄之賦今
作老農夫而屏處阻陪　新天子之親祠薄𬒳涣恩
端由坤載兹盖伏遇　皇太后殿下禁中定策物表
怡神祀后稷以配天縟儀𥘉講朝太任而問寝孝治
最隆(臣)雖既垂車猶叨賜昨罔功食采虚忝朝子昌
黎之封送老杞茅莫第漢臣長楽之頌
　　　壽崇節賀　皇太后表
東朝華旦承顔極孝治之隆南面至尊上壽用家人
之禮(臣某中賀)恭惟壽和皇太后殿下自嬪媯汭允
媚周京望蒼梧雲既莫返重華之狩取虞淵日獨高
安漢嗣之功有開聖出之祥適恊佛生之旦懽騰萬
寓喜洽三宫(臣)景薄西嵫神馳北闕隃知列辟咸陪
光順門之班虚忝從臣莫第長楽宫之頌
　　　賀　皇帝表
祥開堯母生與佛同祉受文孫徳由世積際天覆幬
率土懽呼(臣某中賀)恭惟皇帝陛下視膳而問安承
顔而順色謂親劬難報猶寸草答三春之暉願　聖
壽無疆若蟠桃結千歲之實惟今之盛亘古所無自
愧惰荒莫能摹冩(臣)雖棲衡泌猶恋軒墀耆老而守
元經已甘寂寞悦懌而秉彤管莫頌音徽
　　　賀　皇后牋
正母儀扵中閫來嬪帝出之𥘉執婦禮於東朝適協
佛生之節照臨所曁舞蹈攸同(臣某中)賀恭惟皇后
殿下徳比姜任賢如馬鄧子無適庶鳲鳩之爱則均
俗有北南關雎之化咸𬒳(臣)雖老尚望雲而就日已
肓難披霧以覩天安得金篦為法於翳膜恨無彤管
能極於形容
　　　乾㑹節賀　皇帝表(戊辰)
六龍御天仰大明之繼照萬物覩聖慶今日之太平
介福簡穣躋民仁壽(臣某中賀)恭惟皇帝陛下光明
履位歴數在躬嗜好不萌用無逸之圖飬壽緝熈有
素以大學之書正心誕彌踵文母之期酸假錫湯孫
之祐数綿箕翼喜洽宗祧(臣)還笏年深戴盆天逺餘
八十歲不在申公之多言薰一瓣香有封人之三祝
　　賀皇太后表
休符叶應有王者興盛徳蔑加以天下飬扵今創見
自昔罕逄臣某中賀恭惟壽和皇太后殿下輔佐
先皇賛成大計始於庭埋璧未占已孚晚以易洗心
退藏扵密凢戴履均爱君之念矧誕彌同浴佛之辰
臣久挂衣冠未忘軒廐追蹤二雅儷羙思齊之討稽
首兩宫敬上封人之祝
　　　賀　皇后踐
聖握乾符龍御天而利見徳侔坤載馬行地以無疆
和氣旁流頌声交作(臣某中)賀恭惟皇后殿下俔天
作妹夢月入懐儷極體尊常同玉輦進賢志切姑酌
金罍與國同休後天難老(臣)自憐大耋莫覩太平着
李白之錦𫀆曩叨供奉薦子昻之奎璧今愧荒蕪
　　　賀生　皇太子表牋
　　　皇帝表
帝祉施子積善所鍾震索得男非常之慶緜區欣忭
磐石奠安(臣某中賀)恭惟皇帝陛下系本承堯服深
纘禹龍飛御極統方接於千齡燕翼貽謀仁已流於
數世澤覃華夏和滿乾坤(臣)側聴熊占莫陪虎拜覩
聖人作幸逢景運之開聞皇子生竊有先儒之喜
　　　皇太后表
聖何加孝思仰悦於慈懐子又生孫兆非常之大慶
懽騰㝢縣燕及廟祧(臣某中)賀恭惟壽和皇太后殿
下復辟道尊齊家徳盛昔螽斯託詠欲王室之宗强
今熊夢協占本慈闈之家法隆平盛覯希濶罕逄(臣)
謝事有年酬恩無路耳聞宫振聿開甲觀之祥目㫁
鈞天莫待瑶池之宴
　　　皇后牋
樛木之章猶慇勤扵嬪御椒塗之義欲繁衍於本支
皇嗣挺生熈朝創見(臣某中)賀恭惟皇后殿下手操
彤管躬奉玉齍熊夢吉祥雖當宁多男之兆螽斯盛
大皆宫中逮下之仁閫範淑賢邦基鞏固(臣)垂車雖
久恋廐未忘昔忝祠官嘗獲待高禖之際今成瞽史
安能絃關雎之詩
　　　除龍學謝　皇帝表
明詔徳音親逢真主隆名美職假寵耄臣某中謝伏
念臣曩者以小文章當大典冊陪羣英而並進受先
帝之異知雄㫁廟謨想竇儀之謹重片文隻字通揚
億之商量上所　摛(臣)皆巾襲及乎鼎湖龍去空抱
遺弓沙苑鶴歸幸逃飛失曾是老書生之衰颯忽䝉
新天子之訪求今細札十行何其詞旨温厚昔萬機
参决得之耳目見聞歸為版籍之民躐進淵圗之直
兹盖伏遇　皇帝陛下福威惟辟歴数在躬謂時無老
成人典型寖少若古有耆壽俊圖任不遺雖廹瞀
昏許班華近旁觀駭甚内省矍然(臣)易泯餘齡難酬
洪造陪西清列願生死於蠧魚誦北山移免怨驚於
猿鶴
　　謝　皇太后表
一壑鈞游旄期蹋颯兩朝謨訓禁秩岧嶤昔逮事於
先皇今歸恩於太母(臣某中)謝恭惟壽和皇太后殿
下赤城孕秀黃閣傳芳法駕屬車方謹長樂膳安之
問遺簪墜履尚憐穆陵詞翰之臣鬢雪皤然調永清
甚臣偷生旦暮莫報乾坤掌寳􁌛之秘儲昏眸莫覩
沾瑶池之餘瀝凢骨難仙
　　　謝　皇后牋
黄卷青燈驅隂猶惜赤文緑字犧畫有光足為晚歲
之榮悉出長秋之賜(臣某中)謝㳟惟　皇后殿下一
門世德四海母儀念彼勞臣爰有金罍之酌書之女
史孰知彤管之徽已廹衰殘俾参嚴近(臣)三年自誓
萬死莫酬龍馬呈祥垂老獲登於奎閣鶴猿生怨終
身不負於草堂
　　代作
　　　擬謝宣召入院表代西山
君命不侯駕忽誤忝於招延王言出如綸俾進専於
潤色光生閭巷榮動縉紳(臣)中謝竊觀列聖之用人
惟待祠臣而加禮蓋於言語文字之外責以論思献
納之忠始雖忤旨而弗容終乃棄瑕而復用脩除翰
苑在環涂出守之餘軾侍禁廷亦赤壁歸來之後豈
非加歲月則其文老經憂患則其慮長遂居䆳嚴以
備顧問如臣者才華不競愚戅自將掌　先皇内制
者六年每慙越爼迨　陛下𥘉元之再命竟許循墻
以馳驅州縣之頻加廢放山林之久見聞寖少藝業
益荒結茅屋於雲邊已甘終老瞻玉堂於天上若隔
前生敢圖白首之重來過辱清衷之妙簡遽玷久虚
之拜真成三入之榮兹蓋伏遇　陛下肆筆成書觧
絃調瑟謂王者之志見於詔不亦大哉而天下之動
皷乎辭豈容黙已宜有文章之宿老俾專典冊於明
時奚取臣愚廼承人乏(臣)敢不推明上指播告多方
小技未為尊良有慙於詞禁大節不可奪冀無負於
聖朝
　　　擬謝學士表
召還禁槖奚補事功擢長銮坡遂専典冊寵光特異
慙惧交深(臣中謝臣)猥以鯫生奮於下土少而掌制
曾莫施潤色之工老矣談經冀有𥙷緝熈之學人或
譏其迂濶上獨察其樸忠迹似牧之方一麾於江海
才非應氏乃三入於承明况九重新政化之𥘉而兩
制極文章之選鴻筆固資扵摛掞鯾言尤賴於論思
歴攷名臣具存故實陸贄扵詔書之外每上奏篇
脩雖帖子之微不忘規諫(臣)何為者深竊慕之兹蓋
伏遇陛下湯徳又新堯文有渙震雷劃地蟄蟲
於真機杲日中天塋熾爝施於未照顧容孤士
　　禁林(臣)敢不圖報隆知勉殚薄技念官為學士
　時政之可言倘號曰私人則匪臣之素志
　　　擬謝衣帶鞍馬表
蕪辭奚取掌中禁之絲綸殊渥有加輟上方之服御
寵綏攸逮捧戴曷勝(臣中謝臣)藍縷寒蹤虺隤暮齒
向也錫之鞶帶竟招三禠之尤政惟範我馳驅未有
一禽之獲敢圖朽質復玷恩光兹蓋伏遇　皇帝陛
下籓餙治功攬收威柄解衣以待士尤感於招徠持
䇿而臨材壹歸於駕馭不然衰悴曷致輕肥臣綿力
雖疲丹心犹壯願言補衮輔時政之闕遺未忍執鞭
求此生之富貴
　　　代西山丐祠表
(臣)頃因拙恙屢乞叢祠仰蒙至仁曲示殊眷今則假
寕將滿湯熨未瘳(臣)上則係累於明主之恩下則怵
追於輿人之議去留交戦進退兩難雖以采薪之憂
力辭繼粟之禮然而身方􁁄甚力弗任於造朝心固
皦然迹有如於邀寵用慈皇惑愈甚沈綿亦恐政府
位高書生命薄惟知足知止者天之道欲生欲安者
人之情與其貪恋以挻盈滿之災孰若勇决而希退
閑之福非復具文而有請仰希造命之必從欲望
聖慈察臣不欺憫臣幾殆姑停新渥速卑外祠俾得
暫還山林一意醫薬大恩未報固難袖手以卽安宿
疾或平所願捐軀而未晚
　　　代西山辭資政殿學士京師侍讀表
疲瘁弗任乞投閑於田里眷留未替俾養疾於京師
待遇過優兢危愈甚伏念臣才能素薄分量易盈累載
退藏頗健頑之自若一　朝進擢乃衰病之交攻無所
歸尤可以言命惟力求於閑稟庶少假於餘齡至如
祕殿經筵以處舊臣宿老(臣)未嘗就􁑭於忝竊以非
宜旣已乞身又徘徊而不去非獨有徼君之罪抑將
貽固位之譏念平時講貫之謂何乃晚節眊昏而至
此輙殚血悃仰黷　皇明欲望聖慈俯矜危蹟抑
臣之寵以消弭其灾屯容臣之歸以保全其出處收
還殊渥改卑外祠倘還山果遂於再生則報國豈無於
它日
　　　代西山上遺表
疾不可為甫力辤於大任死之將至猶未泯於孤忠
願假須臾少陳悃愊(臣中)謝伏念臣迂疎一介際遇
兩朝固無赴㓛趨事之才施諸當世獨有憂國憂君
之念對越上蒼寕皇調瑟之初陛下飛龍之始俱承
睿奬屢進瞽言雖聖主龍寛納以如天之量然柄臣
積怒堕於偃月之機栖遲故山轉徙外服不圗華髪
再覲清光從容便殿之對楊密勿細氊之顧問賜之
親禮等　泰陵遇軾之恩讀所著書視神廟待光之
禮(臣)惟國士之知未易報而天下之事尚可為每殚
千慮以開陳冀有一毫之𥙷益豈謂病乘衰至命與
時違昨畢文衡晉參政　貂璫及門而臣不能迎揖
車馬陳庭而臣不任馳驅累上封章力乞骸骨玉音
記憶至諏訪於近臣奎畫眷留若寵襃於旧弼中嘗
小愈俄復勿支丹附之力已窮膏肓之證交廹昔楚
之嚢尹將終有城郢之言唐則房喬垂殁進征遼之
諫臣雖􁁄甚心竊慕之欲望　陛下以剛健濟文明
以知行充學問勿用道兵之一字休養民生常思宥座
之兩箴隄防物欲篤信君子以􁃸杜小人復進之漸
堅持正論而使無邪説得乗其間求文武之奇材講
兵材之實政至若沃心之要旨偹於衍義之一編倘
覧觀不廢於燕間則理亂昭如於亀鑑上以副祖宗
傳序之意下以慰生靈望治之心(臣)餘息甚微丹衷
不昧闔棺事定豈帷蓋之敢求恋闕心存悵軒墀之
永隔
　　　擬謝吏侍兼給事中表(爲洪㐲作)
貳卿之軄尤重於天官兩省之班特高於夕拜荣甚
九重之擢惕然噐𢾗之兼(臣中)謝伏念臣蚤忤當權
晚逄親政每謂永嘉之末無復微言不圗正觀之𥘉
　聞直諌旋繇烏府躐拜鳳池雖弗居擊搏之官犹
　舉封還之軄然而精誠未能感悟議論無所建明
車轔轔馬蕭蕭苦口莫回於輕舉印纍纍綬若若病
軀　愧於久留屡闔户以控章亦扣墀而還笏未拜
玉音之愈久反䝉御筆之超除銓部文書犹規程之
可守銀臺封駮豈風力之克堪而况翰苑辭林經筵
史觀名臣森列柰何越尊爼而代庖高位疾顛實恐
因負乗而致冦上無以称答蕩蕩乾坤之造下無以
慰　悠悠風塵之談祇服寵榮俗深憂畏兹盖伏遇
皇帝陛下舜聪旁逹堯哲周知蠱壊一新更膠柱不
　之化福威自出收太阿倒授之權察臣無黨援之
　冀臣有論思之助(臣)敢不深惟簡在益自勉旃不
　丹心常若端平之初節勿汚青史庻為元祐之全人
　　　代謝兵部尚書表(為余子壽作)
貳卿職曠弗以績聞八座班高乃容次𥙷誤渥至加
於疊組牢辭莫許於循墻仰戴雲天俯臨淵谷臣中
謝伏以周嚴九伐以振國威晋命六官必先民譽矧
在修政攘夷之日尤難制軍詰禁之林如臣至愚於
世寡偶早更憂患惟義命之是安晚竊顯融非心思
之所及属當宁更新扵大化舉在廷絶企於末光顧
當斯時服在邇列韓愈奏從官之収莫望昔人王吉
云俗吏所為殆譏臣軰敢圖天獎超拜夏卿方疆埸之閒
未寕而甲兵之問日至上無壽䇿可以献納下無
精力可以簡稽又况掾史事叢瑶編體大材能素薄
僅堪智効於一官委任特殊遽使身兼於數氣龍光
所逮蚉負曷勝兹蓋伏遇　陛下親攬威權旁求俊
乂謂臣雖無高論然精逹於時宜察臣不為清談或
可施於實用遂令迂拙亦玷高華臣敢不精白承休
靖共好直陪輔朝廷之遺忘所願竭忠奉行臺閣之
文書豈為称職
　　　代曾知院上遺表
建纛請行誓弗移於𥘉志拖紳垂絶猶欲献於遺忠
輙效諄譫冐干聪睿伏念(臣)蚤繇孤學𬒳遇先皇
多士以䇿名越羣公而輔政當宁察其平實昭
懐權門恭其異同甘從閑退専於一壑十有六朞
逢　聖主之改絃俾䕶陪都之留鑰单車過闕累䟽
議邊蹇叔奚知將止殽陵之役蔡謨過計不勝江表
之憂誤簡宸衷載陪國論　陛下欲長駕遠馭而(臣)
不能輔贊　陛下欲更化善治而臣無所建明比者
裔夷攬擾吾疆塲每值羽書之交至仰瞻玉色之不
怡兹主憂臣辱之時旣叨授鉞惟朝聞夕引之誼敢
後著鞭属有司之調度未齊且在廷之議論屡变勇
往有輕揚之悔徐行惧逗撓之誅旬月以來寢食俱
廢始終一意未改風雲之壯懐憂菀萬端忽罹霜露
之末疾(臣)年六十不為夭官二品不為卑今將溘然
無可恨者獨君父之恩未報國家之事方艱敢陳易
簀之詞冀動凝旒之聽欲望　皇帝陛下修德以回
天意施惠以固人心親君子而勿揺於小人合衆謀
而又决於獨断下輪臺奉天之詔興起觀瞻拔淝水
赤壁之才掃平氛祲使亭障無一塵之警則宗社有
泰山之安臣景廹崦嵫心存軒厩鞠躬盡力之志莫
効馳驅將死深悲之言或蒙采擇
後村先生大全集卷之一百十五
後村先生大全集卷之一百十六
　啓
　　上傳侍郎
負愧平生誦了翁之責沈不圖今日逢老子之度関
公方與造物者㳺我欲順下風而請竊以士茍有志
皆知名節之可尊生不同時毎恨先賢之已逺覧范
滂之傳至太􁅿以興思聞杜喬之風想生氣之猶在
至若嗣正始諸公之絶唱主過江多士之齊盟盖凜
然尚有扵典型乃前此未承於謦欬良以服膺之切
非為炙手而來恭惟某官一代宗師三朝壽雋精忠
諒節可居周堪劉向之間讜論危言不在陸䞇陽城
之下頃簪諫筆垂秉事樞而乃預憂十常侍之弄權
厯指七貴人之盗寵一壑徑歸之甚勇六丁力挽而
不回政坐名髙未許卷之避世假令耄及猶當杖以
造朝况才之壯而意之新年彌高而徳彌劭聖上攽
緑綈之召國人􁷚赤舄之還既彷徨恤宗周之憂尚
終始抱東山之志舉世之人皆濁惟我獨清天下之
父來歸其子焉往願趣蒲輪之入徑躋鼎席之求伏
念某實類癯儒名爲胄子讀書萬卷頗馳騁於古人
泣血三年盡變移其舊質憂哀憤恙之所侵蝕疾疢
思慮之所耗昏何辜於天亟奪其父素琴絃絶誰憐
中散之孤鄰笛聲哀忍誦山陽之賦敢意高賢之雞
絮尚臨委巷之雀羅得非憫泉下之人昔常忝座上
之客危衷易感悲涕無從頃瞻紫氣之來念快景星
之覩惟先生長者寔晚學之指歸矧大父老人有向
來之雅素倘或予互鄉之㓗必少慰若敖之魂進之
於琴瑟書冊之前誨之以洒掃應對之序縱未窺於
閫奥終不畔於門墻誓墓之餘非敢望山公之啓事
摳衣以進所冀聞夫子之文章
　　　賀制置李尚書
昕庭出命天塹宣威九十年王氣􁚞䓤莫重居晋之
寄数千里風寒險要盡提表裏之封疏荣冠學士之
班㳙吉建元戎之纛名聞醜虜勢在本朝竊以㓂萊
公之鎮北門契丹伏而望重范文正之理西夏元昊懼
而膽寒使方靣隐然有人則吾圉坐以無事在昔建
業寔今陪京清宫之侍翠葉督軍而假黄鉞緑沈金
鎻帳環百萬之精兵帕首腰刀庭列諸屯之大將近
者之事異乎所聞削階級之常儀講苞苴之私覿屈
主帥節旄之重接偏禆杯酒之歡避廉頗而引車嘻
其甚矣驕灌夫而罵坐誰之過歟是必清徳足以伏
其貪惏之心威名足以折其桀鰲之氣使元和愬武
郊迎裴度之來若南渡張韓羅下魏公之拜庶紀律
嚴而名分正號令一而賞罰行此雖書生之大言可
禆幕府之末議况江左一隅之生聚恃淮南兩路之
遮蔽今也久虚曠土而不耕多築空城而難守逃亡
竊發或保光豊之間覘諜不明莫知泗壽之事遣聘
屡通於亡虜閉関不納於流民凢此数端言之短氣
肆天子奮英明而推轂而我公亦慷慨以登壇方恢
宗祏之遠圖非講門䦨之私賀㳟惟某官名滿九牧
氣塞兩間文武有威風縉紳無出其右緩急属大事
社稷所恃以安勛名著於納刀討賊之時讜論見於
正色立朝之日畫江絶棧狹小孫劉之規模富國强
兵鄙夷筦晏之功利言言大義凜凜精忠人方献弭
狄之謀公獨抗出師之表幣皮犬馬珠玉何異借㓂
兵而資盗粮篳路籃縷山林方當儆國人而討軍實
朝廷重於九鼎君相倚如太山寳帶萬釘已峻真文
昌之拜牙旗十丈有光大元帥之行奉壽母之潘輿
携諸郎於謝墅覧前古六朝之形勢陋過江諸人之
經營何止問冶城而訪新亭不必築濡須而守渦口
龍蟠鍾阜行將扈蹕以東廵馬飲長江永絶投鞭而
南下少試平戎之䇿遂成闢國之勛兵事節度付公
允藉中權之整天下安危注意方當左轄之虚環召
継來衮歸不逺某早依儉府乆出膺門上光範之書
𥘉無夢想誦子虚之賦屡荐姓名力啟化釣使霑禄
米土思方切誰復憐莊舄之吟豪氣雖衰未忍作楚
囚之泣公方絶旂常之成績僕亦思竹帛之附名非
敢為栖栖乞食之容庻小施颯颯草檄之手斬名王
而釁鼓縱莫随瀚海之師鐫大字以磨崖請維作浯
溪之頌
　　　謝制置李尚書
視師江面方宣閫外之威試吏邊頭驟玷幕中之選
未條陳於半䇿已剡上於辟書恩大難酬人微勿称
敢贄一牋之陋僣干六纛之嚴竊考自昔王公之門
毎叙一時名勝之士應劉在鄴鄒馬㳺梁况將圖不
世之功名自必合衆人之謀智烏大夫旣召石處士
復致温生之材裴晋公已用韓退之兼採伯耆之䇿
或聘由岩穴或奮自布韋在上者極柬拔之公在下
者無附麗之貶誠以其人之賢否係乎此府之觀瞻
倘無𥙷事功何取座上客之滿如不工詞令或為帳
下児所輕由此論之艱其選矣如某者志雖刻苦材
極濶疎十載光隂盡消磨於紙上千年治亂空感慨
於胷中老校退卒之所見聞敝裘羸馬之所經厯㳺
邊憤激亦嘗妄論夫兵機許國慷慨未忍忘情於世
事㑹元帥大開於幕府而諸賢畢入於禮羅虎嘯風
從鶴鳴子和孰不動弹冠之喜乃特煩折簡之呼寘
嘲矧是妄庸暗於機事草陳琳之檄思若鈍遲吟王
粲之詩語多悽惋非有絲毫之實用恐孤卵翼之深
恩兹盖伏遇某官身荷安危資兼文武漢廷惟汲黯
他人等乎發蒙江左有夷吾諸賢爲之收泣出臨方
面則軍情帖伏入對便朝則天語寵襃威行而草木
知名令下而旌旗変色初開玉帳首築金䑓惟藻鑑
之下素明故履屐之間皆當終慙冗璅亦忝招徠某
敢不克骨銘知戴星赴辟雖風聲鶴唳莫輸微力於
行間然狗吠雞鳴願竭小忠於門下
　　　謝傳侍郎斈著𫐠啓
瞻耆英於洛社嘗聽緒餘薦墨客於漢廷誤蒙印可
常恐終身之抱璞乃逢具眼之賞音誼重嘘枯感深
出涕竊以洙泗之盛始分設教之科漢唐以來代有
能言之士然晁董名儒而不免科舉之累若燕許大
乎而惟工臺閣之辭才之難全古所共歎曁我本朝
之盛際森然諸老之名家六一之文唱於漢東宛陵
之詩鳴於慶歴未幾一變遂宗王氏之新經厥後横
流則出江江西之宗派正大之理破於穿鑿渾厚之
軆溢為尖新有如命世之宗工方紹斯文之正統豈
伊孤陋亦坫品題伏念某家故為儒㓜嘗承學善和
書卷頗窺上世之舊蔵杜曲桑麻粗有先人之薄業
自執手周南之後多卧疾漳濱之時念頃為舉子之
詞章屡不合主司之程度既無用於斯世遂􁑖攻乎
古文凡匜銘鼎識之聲牙若冢刻山鑱之奇怪大易
之繫関雎之亂太史所錄離騷所吟疋馬揚州動戍
皷城笳之感蹇驢鍾阜多故宫廢苑之㳺毎發於覊
旅行役之間未脱乎山林草野之氣尚恐俗人之竊
笑云何哲匠之見推謂其有記覧之功憐其抱刻苦
之意期之以討論修􁂣之事借之以温潤典裁之褒
知已則深揆才不稱兹盖伏遇某官名塞宇宙識窮
天淵標致萃于山嶽之高文詞協乎六律之正聞諫
議之伏閤願拜陽亢宗論公孫如發䝉獨惮汲長孺
及有百篇之論疏退無一飯之忘君奥從為緑野之
㳺了不作黄閣之夢獨有憐才之念一未嘗棄士之
寸長某敢不激烈銘専精講學文章小技敢於世俗
以求名節誼大賢願以師門而為法
　　　賀安宣撫除少保
涣發麻詞晋登棘位于蕃四國方宣禦侮之威兹曰
三孤爰侈褒功之典光生閫鉞喜動坤維恭惟某官
雅量崇深雄姿高邁當公孫之竊帝介於一隅微管
仲之尊王吾其左祍一日復西陲之土十年熄南下
之塵氣吞朔庭勛在盟府㑹窮㓂犹思於獸闘而諸
賢乃狙於燕安舊徳重宦毁扵黄吻年少精兵巨屏
属之白面書生舉列聖中興已畫之疆與昔人百戦
必守之地壊如裂瓦危甚絫旗非天子急起公而用
之則國家遂失蜀也久矣司徒納刀而戦士盡奮呼
令君免胄而來賊皆環拜雋功成於漏刻危機定於
談事難於乖崖拊定之功力陪於忠献經營之日昕
庭讀冊超陞亞保之祟舊鎮建旄増重元戎之寄入
則弼一人於廊廟出則䕶諸將於方隅以十萬節制
之師當百年衰盡之虜方叔率止孰不觀元老之猷
召公主之古所謂二伯之任属兹虚左行矣處中某
方喜杜門未由賀厦携白木之鑱力課耕鋤登黄金
之䑓竟孤聘召嘗萬里通蚕叢之使廼二期無雁足
之音毎中夕以激昻悵流年之晼晚義旗西指縱難
効力扵行間衮衣東歸猶冀望塵於道側
　　　賀傳諫議休致
出褒縤賢抗章謝事翛然逺引屡辭加璧之招浩乎
莫留竟遂拂衣之志名光竹帛喜動林泉竊以仕止
之間雍容者少永叔悟関弓之害由此乞身祁公懲
一網之危退而請老至若朝廷寳之如亀玉國人仰
之猶鳳皇有園林鐘鼓之娛無風波井穽之迫曰貴
曰壽未能或之先何嫌何疑致爲臣而去共惟某官
古之遺直王之藎臣當馬邑之謀始開首云勿擊使
延英之諫見聴豈不太平由平生言論風旨而觀皆
當世理亂安危之故白頭一節堅卧十年公雖勇於
入山士尚遲其出岫今也深惟可止之義奏疏益頻
若執宜休之言詔書莫奪卓哉此舉近者所無使君
相重名節之人為國家唱廉退之俗諸郎鼎貴並行
皁盖之春甲第錦歸重話烏衣之舊品題乎一草一
木倘徉乎某丘物外之趣轉深天下之望愈重歸然
下國獨餘一老之存賢哉大夫可維二臣之去
某属方歸隐竊喜遺荣聞濁世之横流聞清風而起
　朝無耆舊孰能乞孔戣之留身是散人或可供老
聃之役
　　　代通趙西宗
交逰之契昉自先君䝉鄙之資欠親前軰属謀此斗
升之末將拜於書冊之前仰冐崇深俯陳短淺恭惟
某官泓然入理卓爾不羣所禀如玉雪之消其出
為鳳麟之瑞晋人有謂過江第一流后山亦云百年
能幾見固嘗草奏曲䑓之上給礼玉堂之廬未容
太史之書成遽引蓬萊之㠶荏苒歲月周㳺江
准窮百粤風檣浪舶之區歴故楚江蘺香芷之地錦
𫀆酣飲肯效謫仙之狂白首清修蔚為宗室之老然
而前哲逺矣後生眇然方當主天下人物之盟何止
為公侯本支之計使其大用可追韓吕之風必也
斯文亦紹歐曾之統某族单系冷齒㓜名微緒業失
傳已負析薪之媿首甘不継因為負米之行藐然官
曺壓以臺閫猶幸通家之耆舊實為後學之指歸議
論足以吹嘘典型足以淑艾暮春鼓瑟雖莫預於諸
生冬月練裙倘見哀於先友
　　　赴辟廣西通帥
山澤之癯何心於進立園之聘無徳以堪未報舊知
更銜新惠伏念某粗聞理道亦喜功名當聖哲之騖
馳紛侯王之变化歳年將晚寕無老驥之心時命不
諸遂有冥鴻之志浮湛閭巷交侶漁樵散髪采薇以
養生灌園纎屨以自食敢云辟召誤及況淪旣餽金
以治任復折簡而諭指念高堂乏滫髓之奉謂陋巷
有簞瓢之憂不其餒而可以出矣然而謀之妻子誠
寂寂以難堪畏我友朋盖遲遲而未往及中再命始
勇一行昔夢繞其山川今身㳺於圖畫道南豊臨川
之里望玉笥丹霞之雲吊賦鵩之故墟覧􁩦魚之遺
蹟涉江而賓帝子登嶽而欵祝融窮詭異瑰奇之觀
忘覊旅飄泊之感此生何幸所得幾多兹盖伏遇某
官鈇鉞一臨弓旌四出豈無勝彥聚幕下而謀焉尚
有幽人自水涯而起者顧方逺引亦忝旁招某敢不
懐此深恩竭其淺慮並㳺兔園雖慙蜀客之才不省
馬曹當矯晋人之弊
　　　謝聶侍郎舉著述
南畝明農未嘗渉學西清荐士見謂能言隃聞露奏
之新深恐風傳之誤竊以才思乃天之最吝文章自
古以難工或擅一長罕兼衆妙龍筋鳳髓要非根理
義之言蝉噪蛩吟不足鳴國家之盛是必盡通其體
要始能仰副於品題如某者少也精思壯而粗使衆
方論於功給獨竊著於罪言曲􁂪徙薪莫悟主人之
聴懐鍼槖艾者受庸醫之名因屏處於空荒頗自娛
於淡泊缺書脱簡古文奇字追往日之遺忘通邑大
郡名山巨川憶生平之㳺歴盡以胷中之欝結發於
筆下之淋漓然多得之呻吟佔畢之餘非可施於潤
色討論之際敢圖禰墨過誦雄文辱閣老之見知恨
鄙人之不稱兹盖伏遇某官經綸業鉅献納班高羽
扇麾軍固已吞敵人之氣角巾還第不忘憂天下之
心將見大功亦収小技某敢不稍温故讀力企前修
桂伐膏煎深悟虚名之累霜􁊾水涸少求實學之歸
持此酬知庶乎無愧
　　　改官謝丞相
從戎勞淺自請食祠宰物恩深尚容脱選將服勤扵
墨綬敬叙感於黄扉伏念某出自覊卑進非科第衆
請時務獨膠古誼以不通世重寳才乃抱空言而求
售頃為閫属偶在兵間未嘗有臧宫馬武之心不過
任陳琳阮瑀之事方邊頭之告警草檄居多及江上
之解嚴拂衣徑去力求南嶽歸養北堂毎云臣罪之
當誅敢諉吉謀之不用旣草遂𥘉之賦甘事退藏未
修光範之書光䝉軫記起閑散而参油幕抜卑冗而
通金閨返屈原憔悴之魂免史談晋滯之歎名為銓
法實出化鈞兹盖恭遇某官新美治功秉持憲度更
化而後始知本朝之尊過江以來未有今日之懿其
心平故待人恕其量廣故容物多雖已汰歸竟叨拈
出某敢不益鞭退惰少盖掘踈講學讀書惧大邑大
官之謗恤民奉法報吾君吾相之恩
　　　謝胡礼侍衛㪯著𫐠
䕫龍之選國之英華㳺夏之科士所歆豔忽承異獎
寕允衆言自前世多篇韓之才至本朝性重命之斈
談經者幾欲廢史窮理者罕然修辭蘇程往日之隙
深朱吕末年之論異有如哲匠方融液於胷中何敢
諛儒亦招徠於門下伏念某闇於見事病在信書毎
言名教之中自有楽地及處利禄之際則如怯夫騐
世変之推移攷人文之合散風號雪　常篤守其所
聞岩居川觀頗自鳴其不遇曽是窮愁幽憂之作逹
於言語侍從之臣品狷介為潔修目槁乾為清潤固
知先逹欲士子之成名終恐後生議我公之泛爱旁
觀莫掩内省亦疑兹盖伏遇某官研極幾深接扶統
緒當氣節頺靡之後鳯鳴朝陽於耆舊凋冷之餘玉
振江表謂微言之幾熄至小技而並收某敢不佩服
新知切偲舊學雖居顔巷尚自勉於聖賢倘畔韓門
豈不慙於師友
　　　謝郷群應詔薦舉
嗣王求助有詔下詢國人曰賢以名上逹謬當兹舉
媿匪其人粤自里選不行月評又廢興亷興孝既不
考於州閭有土有民了無関於風教迺如賢牧𥘉奉
徳音豈伊闔郡之無人至取孤生而充賦公誠誤矣
衆豈謂然伏念某少走江湖晚栖里巷從陳元方鄭
康成之後槩有見聞無叚干木田子方之風虚䝉禮
敬然而城中跡少林下趣深忽驚使者之及門具道
卿侯之推轂吟詩草檄頗哀王粲之流離説劔論兵
殆見田光之盛壯老之將至持此安施兹盖伏遇某
官好善最優譽髦無斁謂思皇多士幸生明聖之時
倘不薦一人殆匪詔書之意遂容凡品獲附勝流某
敢不佩服斯言堅凝所守三人皆傑獨懐碌碌之慙
兩生莫行終抱區區之志所為感發未易揄揚
　　　謝傳諫議應詔薦舉
英辟御圖訪予落止近臣奉詔舉爾所知况經耆哲
之品題實係士流之軒輊瞻言前軰楽奬後生六一
在廷亟稱回鞏蜀公告老尚薦孔蘇豈惟賞好文字
之間盖有愛惜人才之意如某者惰游懵學迂濶背
時世重醇儒不在深衣之列上徴武士又無擊劍之
長追記平生殆堪一笑篋藏帛書蠟弹之草面染瘴
雨蠻烟之容留落江湖空掻短髪消磨歳月賴有殘
書敢圖知已之深重齒薦賢之末新天子若周西伯
首訪舊人老先生立魯東門尤多高第猥令充賦恐
未當仁茲盖伏遇某官文献五朝表儀一世以身負
荷立世教於已頽極力接扶閔風流之將墜緇衣之
好皓首如初某敢不勉紹前聞稍繙故讀雖竹帛所
載丹青所畫絶企功名然寛閒之野寂寞之鄉豈無
事業茍能傳遠亦足酬知
　　　通安撫王侍郎
叔子名髙小煩裘帶淵明食少聊欲絃歌隃瞻㦸級
之威冒贄箋題之敬恭惟某官三朝耆俊萬古人豪
行世雄文若鯨魚之掣海立朝正色猶猛虎之在山
當慶元則不合於慶元至嘉定則弗容於嘉定中年
勇退有君實晦叔之風晚節後凋負元城了翁之望
客傳詩句史載諌書開白傅之草堂追逺公之蓮社
生天成佛亦惟寓意於彼宗臨水登山真若忘情於
斯世肆我寕考粤今嗣皇界畿郡之麾符賜全閩之
之鉄鉞以君子長者之道待其士以大慈平等之法
視其民海波不驚土榖告孰然而楝樑乏矣憂大厦
之將顛風濤渺然横孤舟而未渡上觀天意下酌民
言翊炎運於方興捨明公其誰望某曲卷擁腫潦倒
麤踈少慕功名盖嘗中夜起舞晚更憂患恨不十年
讀書退然羡妄校之封侯已矣為農夫而没世追記兒
童之日蚤䝉國士之知豈謂白頭始紆墨綬道傍易
楮　若為稱過之情廷下褁塩未免行賈人之事而
又巍巍大府凜凛諸臺常訶責於符移之中不寛假
於䋲墨之外自投湯火甚辱門墙倘眷衰陳稍篤綈
𫀆之念尚殚勤拙不為羙錦之傷
　　　通建守葉尚書啟時
長六宫於禁近昔御選授之恩倡九牧以蕃宣今忝
附庸之数世未有不難之縣令身獨逄易事之府公
敢餙鄙詞僭干嚴分恭惟某官徳盛而仁孰經明而
行修疇昔並㳺尚及接乾道淳熈之彥平生孤立不
知有熈寕元祐之明自為諫官御史以來至居方伯
連率之任爱善類如獲頭目惜吾民如飬躰膚議令
則欲寛一分理財則欲㳙末利君實視副樞之貴不
肯次遷公當　新法之行獨云不暁主今閩粤衡湘
之境皆有召杜龔黄之思逮寕考之末年召耆英於
迩列灼知聖意欲付事樞未及覆於金甌忽已憑於
玉几群公翊戴瞻龍氣以雲從一老傍徨抱烏號而
雨泣露章力請天語莫回遂繇喉舌之司來鎮股胘
之郡其出處語黙之際皆理亂安危所関黄髪皤皤
焉可舍朝廷而去赤舄几几終當遄廟廊之歸某號
為狂生名為惡子搴紅旗於塞上力戦無功叨黄犢
於田間躬耕不飽徒以親頭雪白先緒灰寒頃干吏
部以覔官適值明公之典選詳句百僚之上卽日知
名割肉衆賓之中滿堂動色特捐大邑俾字小民盖
有愛當世人才之心豈專為通家子弟之故然而裹
收虚譽今課實能强顔讀城旦之書烏乎析律流涕
秉牢盆之筆何以生財雖素為大尹所知恐未免督
郵之辱凜淵氷之戦内駭湯鑊之臨前尚賴涵容少
寛怵追以繭絲為喻必能味尹鐸之言倘芻牧不求
焉敢逃距心之罪
　　　回交代葉丞議
男邦執璧棠已成隂老圃扶鉏瓜猶未熟曾是見大
夫之使及於新令尹之門敢餙空疎以修雅好㳟惟
某官淵乎似道黙然知言鳴鶴在隂有唱必有和祥
麟見獲以徳不以刑粤自名登膴仕以來不知世有速
化之事居常由義與命詎肯以身卽人晚諳公車驚
委質青衫之敝晨趨廣殿瞻臨軒黄繖之開惟徐行
乃執事之素心而湏入亦先朝之良法雖為今吏尚
有古風鞭笞盡馳而今行鈎距不施而情得以已
之誠待物之詐操此之簡應彼之繁盖有得乎盖公
清靜之言且暗合於陽城撫字之説訟筒寂寂泉
布源源通邑大都過客必談夫佳政深山窮谷逄人亦記
於長官頗聞百姓之愛公惟恐一朝之去我未容青
史獨書馴雉之祥將有緑綈來趣飛鳬之入某骯髒
不媚槁乾無華少以功名自期慨然投筆晚知富貴
有命退而讀書貧未棄官格當為邑頃采道傍之謡
誦參以見聞竊欣閣下之規模易於循守惟恃此以
無恐遂居之而不疑飛來花縣之書驚破茅簷之夢歲
不我與豈敢即於宴安秋以為期幸少寛扵趣廹
　　　謝臺官舉陞陟
託跡龍門久衘顧遇露章烏府新出品題俯陳感惧
之情仰答生成之德竊考宗祖之盛際有如韓范之
鉅賢皆著直声並居言責雖是非褒貶外存風憲之
大綱然涵飬栽培隂壽國家之元氣故治効於本朝
之冠而人材𬒳數世之餘恭惟明公追配前哲其抨
劾也霜威之凌厲其吹噓也春意之發生必有勝流
乃當盛舉如某幼耽章句壮喜功名頗習聞於往行
前言亦授教於君子長者飢寒逐禄非如處士之倫
䕃𥙷得官浪有文人之目丱角聆先君之訓秋毫皆
吾相之恩幸脱選坑来為壯色畧無教化継聖門之
絃歌但有語言為仇家之組織縍喧都市命繫庖厨
此冤未明雖死不瞑頼憲長力扶於善類察孤生忝
出於故家首辨讒誣復如論薦天下有道庻人不議
特欲懲利口之夫衆人欲殺吾意憐才𥘉弗罪属文
之士味褒詞之假借與親礼之丁寕豈惟絜出於機
穽之中又且推挽於雲霄之上觀瞻頓改蹤跡稍安
兹盖㳟遇某官振肅臺綱主張國是回槁木寒灰於
旣死起㳺魂白骨而再生易捐微軀難酬洪造某敢
不益求實學永熄空言崇雅黜浮深悟斯文之體首
公竭節不為執事之羞
　　　謝聶閣學舉自代
門人願學豈必如師閣老鳴謙以為勝已衆訝題評
之誤獨銜噐遇之深昔者虞廷䕫龍交遜至于晋國
韓趙相先漢魏以還公卿初拜太尉譲官於處士司
徒避位於逸民雖先王貴貴之分嚴豈容躐等然前
輩賢賢之意篤不惮屈身粤若本朝最爲近古從槖
始除之三日公車許上於一人事旣繫於觀瞻勢難
輕於許可如某者品流至冗名論復卑蚤從薄宦以
馳驅頗辱諸公之辟召素無才用安敢望於群賢因
好文辭遂見輕於識者亦欲以事功而自勉庶幾乎
華實之相兼然而新譽未孚狂名久著已絶望於一
時之君子乃見知於兩制之近臣先朝設科目以論
材首叨剡上陛下發徳音而訪落復入彀中属者冠直
西清出蕃南國絫絫抗循墻之䟽惓惓温推轂之言
竊意燕昭姑惟始隗孰云夫子乃不如回凡執事所
以薦掦非不肖所能負荷兹盖伏遇某官柬知列聖
宣力四方物色奇才任韓范功名之貴作成後秀主
歐蘇文字之盟僕方仰其彌高公則欲其速肖某敢
不益堅微向仰副深期第恐下愚企上智以相逺詎
容子弟與先生而並行不貲之恩必死以報
　　　謝葉尚書舉政績
鯫生未學居懐傷錦之慙大尹兼收忽玷露章之数
無媒獲剡有感盈襟惟民社之至難盖夫士之通患
徴租析律寕迯俗子之譏弹琴讀書必墮迂儒之目
而况路居四逹世號三陽邑無洪鑪横鑄之財府有
青冊不鐫之額指塩艘於浩渺鑿賦版於虚空縱免
官箴莫收民譽攷諸璧記廖廖数十載之間能以績
書僅僅有一二人而已苟無異最曷継前修如某者
猥以拙踈試兹凋敝毎哀民力至叔世而張弓欲竭
吏能恐聖門之鳴鼓雖賦政殆如於悶悶而用心賴
極於惓惓幸太守之仁明恕諸生之遲鈍黜幽宜去
那無半九十之憂負殿弗誅終有覧一分之意遂與
彼黄童白叟共遊乎祥風慶雲今者力抗封章上還
印綬挂帆滄海聊觀物外之鵾鵬抜宅碧霄尚顧塵
中之雞犬細味褒揚之語大非鄙陋所宜有陽城元
結之難兼而季路冉求而未盡公誠過矣僕竊惧焉
兹盖伏遇某官一代宗工五朝壽俊聽鄭人之誦方
深子産之遺思從洛社之逰勿慕樂天之高致已决
拂衣之䇿尚存推轂之心某敢不永佩洪私益堅素
節此生何幸附執事於青雲他日有辭見先人於黄
壤　謝沈提舉薦政績
小國寡民乆無治狀先生長者忽有味言被華衮之
揄揚佩繡衣之特達竊以古者重牧芻之責聖門惡
聚歛之人聞絃深取於言㳺鳴鼓力攻於冉有在漢
之盛循良不絶於史書自唐以來撫字始居於下考
鞭人流血剥下及膚故豈弟之風寖以衰而治辨之
名所由起乃如廉使方存怵惕不忍之心豈無他人
寕取悃愊無華之吏如某者謬持踈拙來試劇繁邑
無寸帛粒粟之輸郡責土供版帳之入雖有卓魯化
為孔桑得其財豈必得其心喻於利不必喻於義平
居講貫相嘗聞前輩之緒言凢百施為未敢失吾儒
之大指催租寕為殿而不為最聽訟寕太忍而無太
嚴仰賴朝廷清明臺府寛大容素餐其已幸豈虚譽
之敢徼况明公初擁於皇華而屬部類多於治最有
何異績辱在薦書不能紹父祖之箕裘傳家誤矣動
輒與時人而柄鑿用世可乎獨撫摩赤子之微勞頗
對越蒼穹而無媿然亦當為之事曷堪溢美之褒兹
盖伏遇某官江表世臣吳興名閥抗孟慱澄清之志
凜若風生聞魯山於蒍之歌欣然有喜遂令樸鈍亦
忝吹嘘某敢不永戴恩私益勤職業此生何幸附執
事於青雲他日有辭見先人於黄壤
　　　謝葉祕監舉陞陟
北山起隱方貽小草之譏東壁露章遂忝大蓬之薦
驟蒙位置良愧空虚竊以清濁殊流仙凡異路時無
郭泰孰堪登元禮之舟世有於陵乃可食伯夷之粟
如某者自叨一命粗守四維毎諳陋巷菜羮之常絶
無華屋玉食之夢頃　出牧值僕歸耕偶不入城非
有鹿門龎公之高致未嘗由徑庻幾澹臺子羽之遺
風辱采公評見嘉微尚旣來為扵俗吏已自絶於勝
流侯黄河於千年諒無人之知已隔弱水三萬里始
有路以通仙豈謂蓬萊雲氣之中猶記江湖渤澥之
上迹踈賓館名在薦書盖人間千金之寳易求而閤
下一字之褒難得吏民驚異士友傳夸兹盖伏遇
某官日烈霜嚴氷清檗若倘許陽城之伏閤世必太
平設令楊綰之當前俗可一変凡經題品尤繫觀瞻
某敢不仰止高標勉旃大節既招徠於此日獲附青
雲倘畔去於異時有如白水
後村先生大全集卷之一百十六
後村先生大全集卷之一百十七
　啟
　　　謝王侍郎舉所知
與人之壹為前古之美談舉爾所知本聖門之餘論
俯循微分仰媿盛心伏念某生而嗜書遇不觧事無
才長之著見有少作之流傳粤從脱干戈瘴厲以來
已掃空章句文字之習瘦妻僵穉子仆嗟井臼之長
勤明主棄故人踈舍山林而焉往未能决裂尚爾低
回竊嘗佩豈弟君子之言不敢犯聚歛盗臣之戒猶
以浮華之故動為礼法所讎咎在撚髭罪當犂舌平
生舊友至此著稽康之書一時諸公鮮不畏劉輿之
賦曾謂十連之制閫尚憐二紀之登門取之扵人棄
之餘察之於衆惡之内聲銷響絶久矣闊踈心肯命
通有兹奇特兹盖伏遇某官三朝耆哲一代名臣凢
當世人材皆寳之如明珠拱璧矧平時賔客忍棄之
如土梗弁髦片語寵嘉終身荣耀某敢不深藏篋衍
永云雲來作公老門生於焉無憾為佛大弟子何以
報恩
　　　上鄭給事
飛龍夾日瞻翊戴之元功候蟲鳴秋赦啁啾之小過
遂使窮鄉之素士獲為聖世之全人欲剖危衷先横
感涕伏念某弓箕舊族鉛槧腐生鄉曲指以為杜門
者事之人天下知其無病風妄罵之疾呻吟紙上類
裘氏之遺音流落人間多子雲之少作中年以後一
字亦無憂患侵凌精華消竭猶以虚名之傳布遂為
好事者中傷實則咏桃乃曰含譏於燕麥偶然題檜
遂云寓意於蟄龍語播市朝命懸刀匕幾置烏臺之
對誰明奏邸之冤左右莫為之先容大夫皆曰其可
殺側聞瑣闥密啓廟堂謂六義之中豈不主文而譎
諌三代之世至以王官而采詩况親逢舜臯𢋫載之
辰奚忍用秦漢誹謗之律寢禍機於垂發堲讒説而不
行向非有長者之言寕免入狂生之目事関國體義
激儒流兹盖伏遇某官斈貫天人名垂宇宙甘盤舊
學風雲慶㑹之方新姫公太平旦暮立談之可致推
廣朝廷之忠厚保全士子之孤危某敢不掃去驕荣
歛歸平實夕秀朝華之喻深悟昨非霜降水涸之餘
庶觀晚節持兹報徳或者無慙
　　　謝程内翰舉所知
長官上印賦茅屋而歸來大尹露章借玉堂之潤色
孤生易感一府皆驚竊以有社稷有人民誰可継由
求之後談文章談政事難乎於歐蔡之前目非逹才
成徳之流曷稱宗工鉅儒之選如某者讀書甚少閲
理未多少慕晋人幾以清談而廢事晚為漢吏稍於
世務以經心當彼要衝試其迀濶毎欲任牧芻之責
不敢求蠭鋭之名然而素短實材徒持空意動煩剖
决深慙使無訟之言尚費関防未至不敢欺之地塵
埃滿面筆硯絶交推謝有嘲和陶無句詎意北門之
學士來為東道之主人喜魯山蒍于之歌發仲尼筦
尔之笑闢我田疇誨我子弟斯言或恐有　爱若父
母畏若神明何徳可以堪此而况以庸庸為平正以
憒憒為精明以諛聞淺見為淹深以累句蕪辭為贍
蔚姓名逹於主相聲價重乎友朋夫何一介之微遂
占四科之二登龍門為御决哉極世子之荣謂麟史
無褒昧者疑春秋之過漁樵相賀里巷傳誇兹盖㳟
遇某官力扶皇綱手揭文柄陸贄唐家之内相尤有
功再造之𥘉嚴光漢祖之故人不肯作三公而去雖
建雙旌而出牧未忘夾袋之儲材信先生之能言疑
孺子之可教俾居末　不待先容某揣分亡堪受恩
罔極上封禅之書奏㳺獵之賦愧鄙拙之少文耕寛
閑之野釣寂寞之鄉願優游而卒業
　　　除潮倅謝丞相
服勞試邑甫從南畝之歸需次佐州俾便北堂之養
頂踵悉䝉恩於吾相絲豪不假力於他人恭惟元台
大布公道雖邊防治水利並收一世之才然孝子為
忠臣各遂匹夫之志輒陳情而力荷宰物之曲成
伏念某海嶠寒生江淮薄官興公建議深疑大舉之
非徐庶念親不勝方寸之亂因退食祝融之禄尋起
從桂管之招遂離選坑忝有民社適居孔道寕免㳺
士過客謗傷之談毎見老農俱言聖君賢相安静之
意属者滿者葵丘之戌法常掃光範之門顧内無萊
妻中歲抱断絃之痛矧上有陶母暮年須扇枕之人
自憐薄命之屯隃發大鈞之問空函朝逹除目夕頒
非大臣有哀窮悼屈之心則孤士無超資越格之理山川清
淑想韓木之猶存馹路坦夷覺潘輿之可往族戚喜官
期之近交逰夸禀入之優始慮楚人之亡弓俄報塞
翁之得馬丘山施重草介命輕兹盖伏遇某官夾
日元臣擎天老手處伊尹周公未嘗處之事力量有
餘為趙普韓琦不能為之功聲色弗動廣搜羅於夾
袋尤軫念於綈𫀆謂先人忝更化之都司而賤息亦
翹材之未至因其懇請寵以便安某再世銜知三生
圖報一藝者庸小善者録豈不希大造之甄陶終養
日短盡節日長尚可備異時之驅䇿
　　　謝臺諌
服勞試邑偶逃廣敗之誅需次佐州俯遂便安之請
出命雖煩於廊廟感恩端在於門墻竊以富貴非力
之可求命義終身之大戒由結纓參侍膝切有君親
之心尊叱馭陽回車各行臣子之志甫丹帎之上達
俄洪造之曲成伏念某忝出世家素無科第半生仕
宦甘為俗吏之歸當世品題不在名流之目屬者冐
社稷人民之寄在舟車冠盖之衝紛積毁之業身猶
群矢之集的人方揺撼公還保全諸豪覺烏府之主
盟畧無撓政當路因龍門之薦引相継露章迨解印
而來歸復移書而称奬勉之以佛祖出世之事告之
以主相急才之秋豈不激昂庶幾遇合實以阿􁣰衰
病詎堪白髪之倚門德曜淪亡未有青山而埋骨反
哺之意旣切陳情之詞亦哀朝奏空函夕頒除目向
來韓木摩抄驚歲月之深他日潘輿往返無風濤之
恐由言路推揚之有素故化鈞陶鑄而不疑施重立
山命輕絲髪兹盖伏遇某官斈傳本統識造幾微鐡
面霜威扶綱常之大義金聲玉振續性命之微言雖
當趍赴事功之時不廢維持名教之意因有其請許
以便私某百口銜恩三生圖報受髪膚身體固宜飬
志於暮年死城郭封疆尚欲移忠於異日
　　　除仙都觀謝丞相
雜端論罪已寛饕餮之刑君相原情復賦支離之粟
飢腸雷止感涕雨流伏念某頃縁宰邑之勞忝待佐
州之次忽遭重刻枚数平生凢流傳逹耳目之司皆
深切中肝肺之隠杯鐺拜徳忘父師典訓之言筆墨
勸淫為名教罪人之首而又忽𬒳風愆之戒麗於宫
墨之誅茍尔心之無瑕奚此言之至我𥘉傳白簡慈
親動餉鮓之疑還著青𫀆㓜女泣佩魚之去惟列聖
至仁而立國况大臣内怒以及人居常念孤危之蹤
弗忍加疑似之戮昔棐豹最為賤􁑗不忘力洗於丹
書龜䝉自號㪚人殊匪名書於黄敕今也漸輕刑寺
之籍猥備祠官之員公朝惻然無終身永棄之心天
下知有其改過自新之路佩并包之大徳懐若撻之
深羞兹盖伏遇某官巍乎立伊周之功魁然有韓富
之量謂風憲若雷霆之於物寕無擊摶之威而廟堂
體天地以為心常主發生之徳遂捐閑廩俾奉高堂
某敢不銜戢陶容精勤香火祝南山之萬夀用此
酬恩陳㤗階之六符自傷於路
　　　謝臺諫
抨弹罪大宜不齒扵搢紳抆拭恩深俾棲身於香火
驚魂返幹感涕沾衿伏念某甫脱字民躐求丞郡惟
不安於遇分遂自速於危機每平心誦擢髪之文無
一字非切身之過父生師敎下愚至老而不移詩癖
酒狂二罪同時而俱發而又負涣涣渉溱之謗有孳
孳為跖之疑殆喪心之使然雖噬臍而何及返書而
郤邯鮓慈親誥教令之違繞腰而覔銀魚癡女　服
章之異厥今䕫龍接武麟鳳來游獨憐薄命之書生
自錮此身於聖世敢圖當國尚許奉祠憫杜陵之瘦
生恐曼憐之飢死一尊二簋本無厚享之心十束三
鍾頓解絶粮之厄由門館　品題於一語故廟堂合
毁譽而並觀兹盖伏遇某官歛藏肅殺之霜威導達
發生之陽徳毎力扶公議憂國家元氣之深謂求備
一夫恐天下全人之少遂令瑕玷亦忝陶鎔某敢不
稽首薰脩苦心刻厲濯清泉坐茂樹敢放逸以求安
臨深淵履薄氷當戦兢而至死茍無稔惡或可酬恩
　　　除吉倅謝丞相
送窮無路遂至籲天起廢佐州且為擇地光生里巷
恩出廟堂竊以薄命者書生之常樂育者大臣之責
當杜韓兩公之相實曠古之罕逢然蘇尹二子之冤
皆終身而莫雪若夫舊愆未掩新奬已加納之於春
育海涵之中收之於霜降水涸之後我公此軰前哲
所難伏念某少也不覊長而無述侍察父悊兄之側
非不漸濡慕善人君子之名亦思矯揉終以操脩未
至毁譽莫調身久落於江湖謗常喧於朝市賢者不
與品量為浮薄之歸文人相輕掎撫及語言之末凢
此皆童蒙之過失積而為老大之悔尤屏窮巷者五
朞食叢者再考獨念吾君吾相未嘗求備於一夫某
水某丘詎忍忘懐於斯世望翹材而稽首憑筦記以
陳情負郭無田所仰給者代耕之禄小人有母宜
見憐於孝治之朝然上公之機務至繁且下走之姓
名難記敢圖英悟曲軫況淪嘘谷底之寒荄囬筆端
之春意昔投閑置散已行白簡之言今悔過知非復
卑青氊之舊寵以治中之近次處之江右之名州捧
除目以兢榮拊孤蹤而感涕兹盖伏遇某官勛藏盟
府澤𬒳生民持國論如權衡之平愛人材無菅蒯之
棄並收髦俊皆有猷有守之倫尚恐逸遺開使過使
遇之路終慙玷缺信費陶鎔某敢不永戴洪私益堅
素守仕澹庵誠齊之里所願服膺誦清渭南山之詩
未忘回首
　　　代上西山
簣土虧功懼吾山之中止瓣香回嚮冀彼岸之先登
輒　丹忱仰干青　切謂賢能之才不次而舉豪傑
之士無待猶起若乃尋常中庸之流鮮不䝉父兄
家　之力坡僊之稱叔弼未忘六一之交山谷之譽
少章亦以太虚之故何况我公之念舊過扵前軰之
用　妄希推轂之言庶中投機之㑹伏念少也不力
長而無聞緒業失傳已負析薪之愧旨甘不継因爲
捧檄之行交公車者四章書官簿者七考適逢大尹
來撫舊邦覩陶公運甓之風毎思勤恪慕清獻携琴
之事愈自潔修雖無𥙷於凝香頗盡心於叢棘久欲
露曲成之禱恐自干躁進之誅然而萱堂　事之高
光隂難玩金閨歲引之廹機括易羞非敢與並㳺英
俊而爭先庶幾以故人穉弟而見録仲尼華衮倘無
一字之過褒萊子班衣將以何辭而歸白伏惟某官
先朝遺直當世偉人其處負㤗山北斗之官其出為
靈芝醴泉之瑞畢公勤小物尤於民事以究心武侯
集衆思不以已長而矜物故雖䝉陋亦覬作成某齋
技修詞怔營俟命互鄉闕黨固嘗並進於聖門東里
西華或者見哀於先友
　　　代謝西山
夕呼五白恐不成盧朝奏一封特為合頴寵綏攸逮
捧戴曷勝竊謂天下不能皆絶類離倫之材君子未
嘗持求全責傋之論顓䝉者可訓諸理木訥者乃近
於仁高柴愚而㳺夫子之門杜微瞶而為孔明之吏
觀人物抑揚之際見聖賢權度之平於惟今公復彼
古道伏念某幸因微官獲事大賢砭薬雖勤莫發醯
鷄之覆轡銜甚緩猶慙跛鼈之遲况膺門一世之共
趋而儉府羣材之所萃或從容於諷議或馳騖於事
功自顧抱虚誰為借重追惟先子同持槖於禁中爰
及伯兄素執經於席下豈能令公之喜怒不忍於汝
而瑕疵謂其備肘腋之使令久矣見肺肝之底藴雖
塵埃滿靣詎堪置氷壺玉衡之傍然清白傳家决不
犯惡木盗泉之戒因垂成之機㑹假溢美之寵褒兹
盖伏遇某官忠貫神明志安社稷立身如嚴霜烈日
之凜接物則光風霽月之和諸弟子皆及門共仰範
模之妙一衆生未成佛必施津筏之功遂使蹤寒亦
叨歲引某敢不深惟提奬益自奮强大而盡節扵君
親小而宣勞於民社礌礌落落行若日月縱不敢莫
能展丈夫之雄戦戦兢兢如履淵冰誓不敢畔先賢之訓
　　　賀鄭丞相
播告辨朝延登端揆上收威柄大黜陟於羣生内出
制麻首褒崇於舊斈明良胥㑹今古罕逢竊以自昔
爰立之人必有具瞻之望元祐相文正之日都人莫
不聚觀紹興拜忠簡之𥘉朝士至於相慶亦旣下孚
於衆志灼知上格於天心惟時偉人克配前哲恭惟
某官氣鍾天地之和粹學造聖賢之精微調䕶𥘉潛
本綺李園公之力訏謨大事兼元齡如晦之長雖居
廟堂之髙不以名位為楽門有薦賢之桃李庭無謁
事之苞苴退然肖儒生之癯發而為仁者之勇方政
由博陸獨魏相恥扵茍同及廷議蔡師惟裴度聲其
當討海内想其風采陛下倚以腹心久矣意属於明
公知其才任於宰相韓富而後乆無君子之經綸伊
筦以來復見師臣之遇合旣得君而行政首下詔以
戢貪使郡國承流宣化之臣知朝廷貴徳賤貨之意
卿士相戒無常舞以酣歌勲貴聞風亦減騶而徹楽
凡前日大弊極壊之政與當世自重難合之人圖回
一新號召四出起陸贄陽城於散地任羊祐陸遜於方
隅捐横歛以寛繭絲之民選良吏以熄􁀆蒲之盗用
我朞月見仲尼變魯之功以王萬年懋公旦佐周之
業某㓜聎章句壯喜功名檄草雖工不療義山之厄
桃花作　能令梦得之窮憶昨飛語見侵禍機垂發
彼方一網牽聨奏邸之飲賔公以片言消釋烏臺之
詩案盖頂踵已歸於陶冶特姓名未徹於欽翹兹聆
英衮之告廷嘉與老農而擊壌愧無傑思可賡誦聖
徳之詩不謂殘年復有見太平之日
　　　除匠簿福建参議謝西山
羅之幕下已慙羔雁之特招寘彼周行詎意熊魚之
兼得由薦語踰千鈞之重故除書超数級而升恩大
難酬人微弗称竊以觀其為主古者格言問所從誰
士之大節持國就并州之辟専以富公端叔為中山
之㳺盖依坡老豈泛蓮之云尔有擇木之義焉如某
粤自童䝉獲親師匠毎敬仰行已立朝之名節亦預
聞著書講學之指歸富貴在天豈必覬覦於分外貧
賤玉汝未嘗隕穫於胷中乆無干子公之書頗有廣
離騒之作属者氷山凍解寒谷暖回際統府之𥘉開
念監州之逺役特逹剡公車之奏殷勤移光範之書
致石與温首述烏公之求士以連易播次言禹錫之
有親其忠厚足以盡師友之情其誠至足以動君相
之聴叠兹二命賁此一寒然而髦士乃朝廷之清流元
僚號幕府之高選聴鈞天之楽疑夢境之恍然参劔
外之謀覺晚途之榮甚而况無簿書之叢委有禄米
之優㳺曩嗟弗給於一瓢兹幸可營於三釡不圖今
日遂獲𥙷南陔之詩豈無他人未若作西山之客兹
盖伏遇某官循循而善誘休休而有容始終集大成
固已備聖智之事参置至十反猶楽聞忠益之言宜
得孝直㓜宰之流俾居鄒生枚叟之右孰云上介誤
采諸生某敢数過多受恩罔極登山置酒固難陪
叔子之風流載筆勒碑或可紀晋公之業
　　　謝丞相
趣裝就道方趍君命之嚴有列於朝兼領軍諮之任
恩歸廊廟喜動庭闈伏念某忝出故家嘗從薄宦少
日妄希於節士中年逺避於弋人余處幽篁分此生
之永棄焉得萱草聊暇日以忘憂雖絶望於華塗猶
死守於善道蜀者氷山推而杲日出沙隄築而台星
明交璧帛於道塗委弓旌於岩穴有盍歸之二老無
難致之兩生病客夢回初聴鈞天之奏絫臣魂㫁忽
有修門之招未呈身於政事之堂先䇿名於表著之
地而况福甫壤接參佐禄優禹錫母子可以俱行向
平婚嫁可以漸畢惟昔脱烏臺之禍盡出生成矧今
辱黄閣之知不由紹介受恩罔極取數過多兹盖伏
遇某官獨秉國鈞載調化瑟樂克得政善人咸願其
有爲楊綰當朝天下云胡而不喜已並致臺菜之彦
猶不遺菅蒯之材某稽首鈞陶委身坱北成書無日
空嗟太史之滯留懷贄有年終望周公之吐握
　　　謝兩參政
君命有嚴方趣中都之没王官甚寵仍參外閫之謀
喜動庭闈恩歸廊廟伏念某粗知理亂亦喜功名少
嘗干世以希荣晚乃入山而避謗我辰安在原性命
以自傷而月斯征惜歲年之將晚匪曰守匹夫之志
庶幾固君子之窮比者杲日出而蒙氣收震雷奮而
蟄户啓首以鈞樞之柄屬之鴻碩之儒汎掃朝庭無
苞苴之成市訪求岩穴有璧帛之載涂曽是沈淪亦
還記憶齒八士歸周之数招三閭去郢之魂未詢事
而考言已即家而拜爵内贊工垂之軄外參郤縠之
謀長樂鼓鐘恍然初聽郾城棋柝老矣復聞遂反哺
之私情享素餐之厚禄並收髦士固知國論之至公
驟得美官尚恐物情之未允兹盖伏遇某官經綸業鉅輔
賛功深進一賢人皆云裴相之薦引行一善政必曰
莱公之建明已並育於菁莪猶不遺於葑菲某委身
陶冶稽首欽翹三釡及親所願伸孝子之志一飯報
徳安敢忘大臣之知
　　　謝洪中書斈自代(咨䕫)
訪梅東閣嘗陪痩嗼之㳺起草西垣忽有虞廷之遜
惟公北斈非僕所堪竊以斯文之衰至於今日而極
規規制　類慙作者之風寂寂薇花未識舍人之様
方天子属絲綸於閣下而國人觀衮斧於筆端豈無
宜爲誥之才猥舉不能言之士伏念某少狂自喜晚
悔莫追謗訾之言盈廷權貴之嗔如屋霜雪貿貿於
麥茂以何傷風雨淒淒獨雞鳴而不已偶際清明之
始稍收留落之餘頃隨出塞之旌旗獲侍平山之樽
爼慕顔淵之附驥寕不思齊歎老子之猶龍居然難
企而况有累年之離索無一字之干摩王陽在位貢
禹弹冠雖賴故人之引類禆諶爲命子產潤色詎容
拙者之措辭謂嘗摘艶以薫香欲使運斤而代斵任
章𥘉上傳說皆驚太白眼高故已掃空扵海内浩然
肩聳若爲擕入扵禁中徒感盛心恐孤精鍳兹盖伏
遇某官金聲而玉振地負而海􁁃扶綱常於寳慶之
奏篇判忠佞於端平之諌帋修名姱節惟斗南之一
人傑作雄文亦江東之獨歩尚引扶於後進力吹送於
明時而某斈旣荒蕪材尤衰落惟勉平生之大節妄
希執事之餘風非復少年啓夕秀於未振庶幾他日
知寒松之後凋
　　　謝余中書㪯自代
塞垣草檄嘗論管鮑之交禁掖演綸忽有䕫龍之遜
憐才至矣量已缺然其惟三字之除榮於一佛之出
本朝有大詔令聿新當世之觀瞻天子用老舍人一
洗斯文之卑陋所謂當仁而不讓夫何有大而能謙
擬非其倫或得以議伏念某粤從少日辱在下風邊
地苦寒共𬒳聽蕪城之柝江風甚悪聯鞍登瓜歩之
舟始欣鵬鷃之偶同俄歎龍猪之相遠我生白木鑱
已為農圃之歸郎對紫薇花貞有仙凢之隔况記
久踈於書礼乃公車忽上其姓名豈嘗就梓匠之規
欲使代玉人之琢行人子羽東里子產仰辭令之獨
工翰林主人子墨客卿必才名之相埒乃若蹇蹄非
汗血之駿宿瘤異捧心之妍雖欽濟濟之風實抱空
空之愧兹盖伏遇某官文根義理斈泝本原謀囯事
瞭若蓍龜愛人才過於珠璧謂拔茅而進適君子之
道亨倘伐木不歌恐友朋之義缺因同𫀆之一念借
華衮之片言而某舊聞旣荒新意絶少立馬揮制難
希作者之餘風附驥顯名徒有平生之壯志
　　　除宗簿謝丞相
奉親還里自踐烏哺之私𬒳命造朝俾綴鵷行之末
奔馳就列俯仰懐慙竊以世道之消長不常人物之
㑹通絶少范歐興慶歴之文治莫引用於聖俞馬吕
致元祐之諸賢偶見遺於無已况如晚輩敢望前修
伏念某學荒于嬉年遺而往書無成而劔又去悼少
日之狂圖道不修而文有名犯昔人之深忌頃懲飛
語盡掃空言時於断簡以研尋稍見高賢之㫖趣愛
令伯陳情之表流出胷中喜淵明歸去之詞　諸座
右豈圖晚暮忽際休明雖遣巫咸而下招其如太史
之留滯猶著朝籍且參閫謀好事揶揚已有移文於
逋客故人䂓祝願無圖利於大夫迨兹將幕之移亟
有詞庭之請盖鶴髪乆相安於半菽而鷦巢止願借
扵一枝今乃念衡泌之棲遲示朝廷之收拾谷鶯𥘉
出恍驚遷木之榮海鷰暫來深認卷簾之意非上相
適奮庸於廊廟則孤生必終老於山林兹盖伏遇某
官以帝者師為天下宰更聖化於膠柱不調之後還
主柄於太阿倒持之餘進君子退小人毎致嚴禾莠
之辨𨳩誠心布公道亦不廢草茅之言遂使畸人忝
陪髦士某受知至此圗報茫然雖質以事君粗識移
忠之大義然不遑將母終希錫類之深仁
　　　除玉局觀謝二栢
背師罪大自速臺評錫類恩深尚叨祠廩進退兩関
於倫紀保全一出於陶鈞伏念某以常調之庸才際
𥘉元之景運招徠未久位置稍高由光範進身非借
助金章之比及延和賜對有交􁁅平勃之言心迹甚
明奏篇猶在然而從老師而偕出恋明主而獨留欲
相送於南陽之阡縶維不果當退老扵西河之上馳
騖未休舊府因而起殺公之謿故交訝其乏死友之
誼按陳卿之事百数子夏之罪三衆破膽而怖風霜
之威獨披襟以受春秋之責晨收華組夕駕短轅署
眉山翁之舊衘返老菜子之𥘉服行吟澤畔略無怨
灵修之詞回首渭濱終有懐大臣之意兹盖伏遇某
官忠存王室心契上穹事有大疑汝則謀及庶人卿
士人之彦聖容之保我子孫黎民當鳳麟　呈祥瑞
之時如鳬雁豈繫少多之数姑捐圭撮俾奉旨甘某
敢不稽首歸恩銘膺悔過珠履而陪上客無復觀東
閣之奇黄冠而还故鄉願祝南箕之壽
　　　除雲臺觀謝丞相
草茅觸諱凜若科條君相包荒賦之圭撮得非望及
感與涕俱伏念某起佔畢之諸生陪欽翹之未至誦
句百僚之上豈易逢哉為婦兩始之間有難言者毎
欲潔身而去輙為造命所留愧非韓駒徐俯之倫將有
米黻陸㳺之擬集賢堵墻之士莫不聳觀昭陽斈舞
之人居然相妬竟擠去國俄起典州舍朝市之喧啾
就江湖之空曠豈謂甫磨新玷又㘴宿愆屬火後之
紛紜咎目前之狂瞽尔有猷告后徒懷野老之食芹
臣不密失身顧昧先賢之焚草昔董相洩奏篇而幾
死京房漏對語而抵辜繩以峻文戮猶輕典今乃端
居故里守周􁏎之東岡賜號散人分陳摶之西華飢
寒頓解危懼稍安向非元宰之陶鎔孰援孤生於韲
粉兹盖伏遇某官以周大老為漢宗臣隻手扶乾坤
之傾確乎任重片語解雷霆之怒了不費辭遂使纍
臣尚叨冗秩然某身十年而三黜腸一日而九廽屡
費保全自傷窮薄已分衡茅之下送老一生但於香
火之間祝公千載
　　　謝諸府
狂瞽妄言鄰於刀鋸鈞樞密啓禄以斗升非出􁃶求
但知恐懼伏念某芳菲歲晏閑廢日長揚雄有宅一
區本退居於窮巷貢禹賣田百畝始能詣於公車覉
旅入朝空踈奉對陋矣建明之筦見温乎往復之玉
音使善開陳奚憂齟齬徒以親逢聖主恥為鬼谷子
之揣摩不揆賤臣兾有高寝郎之感寤詎意奏篇之
傳出遂為公議之追尤宜顯僇扵市朝僅免歸於田
里真卿食粥数月素拙治生曼倩奉粟一嚢少寛飢
死向匪廟堂之援已先溝壑之填兹盖伏遇某官以
大公服人心以至仁壽國脉興念寒郷之素士嘗陪
翹館之下賔責以行中慮言中倫迹若離於繩墨察
其朝不坐燕不與氣未脱於草茅遂使孤危尚叨冗
散然某身十年而三黜腸一日而九廻要領雖全靣
顔奚寄灰心駢邑無伯氏之一言稽首華山有封人
之三祝
　　　廣東提舉謝李丞相
祝釐西華久從隠者之遊易節南州忽忝使乎之選
光生原隰恩出廟堂踰嶠以南去天尤逺先朝將指
居多館斈之名流近歳擢才稍用米塩之能吏未覩
研桑之新智先墮氷檗之素風向非遇儒相之登庸
何以拔書生而臨遺伏念某粗諳吏事亦畏官箴建
上吏民猶記綰縣章之日江西父老皆知解郡印之
時頃遭柱後之弹文追咎榻前之對語荷睿明之洞
照幸要領之獲全三載退藏貧賤返緼袍之舊一朝
抆拭姓名出夾袋之中深惟卵翼之恩難酬欲以毫
髪之勞自見旣抵司存之始乃知責任之難贑容横
行增筴之符方急嶺民貴糴泛舟之役未休榱切則
失人心謬悠則誤國事鴻私所被蚤負曷勝兹盖伏
遇某官德享天心功熈帝載内統百官而拱極外嚴
十使之觀風謂昔者熈寕嘗處濓溪之老及後乎元
祐必如子駿其人意其聞師説之緒餘或可希前修
之萬一某敢不疚心求瘼洗手奉公使臣遠有光華
旣誤蒙於推擇丞相毋抱文法所願效於驅馳
　　　通唐經畧
奄四封而賜履咸仰威稜踰五嶺以乗軺適依節制
輙干六纛冐贄一牋㳟惟某官識極精微氣涵剛大
太阿出匣孰敢擬其鋒鋩老栢參天傍略無於枝幹
靡繇援乎自簡上心頃峩豸角之初屢聽鳳鳴之舉
言及乗輿事關廊廟安知䟽入而跡危心存魏闕身
在江湖不以名高而色喜甫建臺於江介俄開閫於
嶠南龍户馬人競來衙謁蚌胎翠羽暫免搜求一時
之饕吏革心千古之貪泉刷恥昔者廣平之入尋踐
台司迨夫君嚴之歸亦登左轄佇觀新涣夐掩舊聞
某久矣荷鋤偶然易節居里毎勤於　問起家亦
於吹嘘属兹滌籀之𥘉竊有摳衣之喜譬蠅附驥雖
莫企於騰􁑂若驂從輿庶𥘉知於向背
　　　賀右丞相還朝
入覲宸旒進居鼎席舉咎繇於右甫平猾夏之憂歸
周公於東遂究經邦之業縉紳相慶竹帛有光恭惟
某官負命世之大才建丕天之偉績八陵一杯土之
憤至此少伸九世不戴天之讎曠然一洗及新胡之
崛起殆舉國之莫當衆方顧影以偷生公獨奮身而
敵愾執訊獻俘於百戦暴衣露盖者累年建纛親行
淮浦收十全之勝揚帆直上漢江無一點之渾雖大
臣之誼曾靡告勞然明主之眷有不容釋密勿延英
之對輝煌文徳之麻昔高孝兩朝方修壌之並舉若
吕張二相皆出入之迭更法此成規付之魁柄方將
迓續景命挽回危機收泮涣已離之人材作懦衰不
武之士氣蔡方既定式遄裴令之歸江左何憂尚有
夷吾之在某繆叨刺部隃聴告廷矧嘗䝉華衮一字
之褒豈能無濃墨大書之喜海􁁃春育聳聞東閣之
開地老天荒自笑南轅之左
　　　廣東漕謝二相
俾司歛散續效未聞就領轉輸事權加重極寒畯光
華之選出元台起擬之恩竊以聖門有取治賦之才
俗吏烏知理財之義我朝擢用必更四北之漕臣先
正丁寕深歎東南之民力矧今極壊視昔倍難上欲
圖寸效以禆公家下欲寛一分以蘇遐嶠自顧已陳
之芻狗豈能重試於木牛伏念某膠守舊聞愧無新
智辱翹材之汲引銜使命以驅馳氷檗持身米塩衡
應毁家以紓楚難景行有慚汎舟而救晋饑秋豪無
助驟遷甚寵内省若驚盖君子之舊逰與芮公之遺
愛海山寂寞幾經冠盖之往來田里窮空曾是軺車
之循歴何以佐湟中之糴何以供江上之屯荷賢宰相
之生成惧賤有司之敗缺兹盖伏遇某官並收髦俊
弘濟艱難謂百費繁興餽輓方資於主計意諸生苦
節錙銖可𥙷於大農終恐薄材上孤煩使某敢不恪
恭官守仰答已知范公一筆之勾倘未捐扵大造後
山瓣香之敬誓永畢扵此生
後村先生大全集卷之百十七
後村先生大全集卷百十八
　啓
　　　除崇禧觀謝丞相
烏臺數罪乞寑弓旌黄閣憐才俾依香火辱知至此
負愧何言伏念某曩在端平濫陪英㑺遷樞庭之末
属負翹館之並開雖五尺童皆知旦奭之不悦無三
寸舌能令平勃之交懽鼎味失和弹文歸咎然亦屡
經赦宥頻逢使令起廢刺袁驅逐靡温於坐席引嫌
使粤淹留甘落於節旄屬魁柄之有歸察孤根之無
援當朝延譽馳驛趣行帝遣巫陽歸兮入修門些衆
排字厚擠之又下石馬退慚不肖之軀上累至公之
舉言言擢髮字字切身蟲篆留心固已浮華而少實
鶴書動色未能寵辱之不驚獨當國體休其有容顧
在廷㫁㫁而不可坐隔蓬萊之雲氣卧游句曲之洞
天歴觀古人尤重倫紀東西惟命既難叱馭以驅馳
左右服勤尚可垂魚而定省非元宰曲為之全䕶則
纍臣豈獲于便安兹盖伏遇某官有扶顛之勲勞有
包荒之德度三吐三握共知好士之盛心一是一非
悉付無情之公議猶賦三鍾之粟俾娛九袠之親以
示大臣之育才以明孝子之錫類某心非土木質委
甄陶黄紙除書已榮途之絶念白衣效命儻末路之
見收
　　　謝三府
鋒車亟寑已行白簡之言勑墨猶鮮更賜黄冠之號
保全恩大偱省愧深伏念某向者偹数尾僚受知首
相及次輔登庸之後乃羣情向背之時去事霍将軍
競趨新貴不負楊臨賀竊慕昔賢身居秦逐客之先
名在漢黨人之列中雖起廢俄又速辜深探隱微盖
用誅心之法追尤狂瞽欲加㧞石之刑幾年太史之
滯南萬里陸生之使粤覊留瘴土夢斷鈞天遣巫陽
而下招上非終棄畏宗元之復進衆不見容當淳祐
之新元負端平之舊譴放還州里免詣闕庭嘗歴考
於古今鮮並全於忠孝國方多難不能効命以執殳
堂有髙年尚許服勤于扇枕非諸老素存於長厚則
孤生豈得以便安茲盖伏遇某官開誠而布公推賢
而揚善飯吐哺沐握髮本出盛心進加膝退墮淵大
非初意猶賦侏儒之奉俾娛耄老之親上以昭聖主
之至仁下以見大臣之樂育某銘膺自訟碎首莫酬
誦緇衣之章公寕不厭磨白圭之玷僕敢不勤
　　　謝史端明
驛書趣召甫遄逺使之歸䑓簡急攻猶賜散人之號
包荒徳大撻市愧深伏念某向者忝末属於西樞逢
並開于東閣深惟杜甫素受韋左丞之知竊慕任安
不舎衛将軍而去竟收朝蹟繼奪郡符暴揚心事之
隱微掎摭奏篇之狂瞽哭厲王而輟食上心本厚于
所親趣茅蕉而就烹聖世况無於是事果蒙抆拭復
偹使令身乆留椎髻之區名不在譽髦之列微宗元
至闕始憐乆升而復收放浩然歸山終坐不才而見
棄辱門牆之教誨累廊廟之招徠退而省循無所尤
怨昔賀老黄冠而還里世以為髙莱子斑衣而娛親
傳稱其孝豈敢懐賢於前代庻㡬𥙷過於暮齡茲盖
伏遇某官歴事四朝獨殿諸老君子育英才之樂将
共享於功名仁人先天下而憂初何心於富貴於衮
繡問安之際有綈𫀆念舊之言遂使孤危亦安閑散
某灰心進取稽首熏修此日槐隂莫尾朝班而詣府
異時林下儻容樵服之拜庭
　　　再除崇禧觀謝丞相
用士之招方懐危懼退人以禮尤竊便安大為知己
之羞永負終身之媿伏念某素無科第稍渉藝文昔
尚髫垂諸老誦髙軒之過今将耳順夫人知古錦之
殘盖嘗内陪公府掾之英游外叨部刺史之華遣婚
娶幸而粗畢耕釣足以自娛於何躁圖又起妄念白
鷗没萬里誰信巳忘之機金鷄赦九州常抱不原之
罪而况瘴鄉馳驛元㑹起家經玉尺之裁量出金口
之啓擬漢省中之語逺不及知唐觀裏之詩近無所
作三緘防口殆若喑者五采設色其如瞽何豈料深
藏遂煩重劾曩嘗持券求栁子厚所居之官茲又披
襟當王介甫力辭之職十手之所共指百喙奚以自
文上則傷大臣樂育之心下則辱先人義方之訓雖云
擢髪尚爾全軀茲盖伏遇某官望重于山心平如秤
謂富公晚輔慶歴莫明家道之誣迨越王𥘉相隆興
幾坐放翁之累不以憐才之故廢夫執法之公大費
保全曲為未减某敢不噬臍懲艾稽首皈依瞻彼天
淵各遂鳶魚之飛躍譬之江海豈為鳬鴈而少多
欲報鈞陶第勤香火
　　　謝史端明
東閣開筵力排謗議南床迎擊復寑除書罪宜抵于
舂鉗恩許依於香火伏念某粤從覊縻酷嗜雕蟲諸
老憐才多云孺子之可教中年聞道始悟壮夫之不
為固嘗指天日以懴非毎欲挽江河而滌穢又况心
膽碎於機穽精力竭於米鹽望之如木鷄然安能吐
綬棄之如腐鼠耳奚足發機猥蒙當局之殊知寔出
過庭之素論念馮唐之已老命巫咸而下招白簡未
乾緇衣改造宰相進一郎吏盖亦甚微國人與諸大
夫以為未可謂騰口泄禁嚴之語且披襟居清望之
官設如嘖言殆有狂疾未嘗囬首憶玄都觀裏之花
矧復交談及温室省中之木殃由天降禍匪已求下
則貽父兄師友之羞上㡬為廟堂門舘之累迄從寛
典厥有衷言茲盖伏遇某官士者宗師國之夀儁大
老歸周之後聞風皆興仲尼友魯之餘講學未厭似
記摳衣之舊屢罹貝錦之誣察其因薄秩而賈衆憎
憐其以虚名而愽實患遂捐圭撮俾奉㫖甘某敢不
掃迹塵間冥心事外狎白鷗而同社有如此盟御青
牛而出闗請俟他日
　　　謝諸府
除目驟加嘖言踵至甫還氊而起廢復銷印而投閑
予奪無私省循有靦伏念某用心甚苦賦命不猶蚤
工雕蟲之文俄而悔矣晚抱屠龍之伎無所用之端
平排去而不容淳祜喚歸而中止初無顯過謂有躁
圖六百石祿六十老翁乆懐知足之念一两汞金一
日制誥安得䘮心之言片辭造膝之薦揚百喙吠聲
而驅逐轍環嶺海跡掃山林蚌無照夜之光庻剖胎
之可免鷄有為牲之患寕斷尾以自全巳休身世于
把茆尚挂姓名於夾袋省中語滯輦下謗喧奪粉署
之新銜返黄冠之初服灰寒木槁豈復有於親冤刀
割香塗漸不分于若樂仰荷廟堂之寛大尚容閭里
之浮沉茲盖伏遇集官有奨王室之心有育英才之
樂属元㑹弓旌之聘念平生車笠之交去國有年稍
序進尚書郎之秩在廷無援多不可光禄勲之人欲
息衆讙姑令逺引某敢不　門省事銘座訟非二十
八宿笑人幸免辱朝廷之選三十六天訪道願偏為
福地之逰
　　　賀范左相
斷自宸衷付之魁柄惟辟作威作褔方親攬於大權
有臣同德同心援超居於端揆識者相慶翕然同詞
於惟華宗厥有名宰忠宣當元祐之世不主一偏覺
民在建炎之𥘉有功再造惜也經綸之日淺甚哉遇
合之際難孰如我公自結明主十載雷聲之淵黙一
朝地闢而天開國其庻幾政将焉徃恭惟某宦禀元
化之精粹蹈聖人之中庸貴處廟堂臞如山澤其秉
心誠實故君子咸附其蓄德深厚故小人不疑属者
諸公欲手版下新亭之拜時惟元老獨舉扇鄣武昌
之塵然後太阿之柄還然後九鼎之勢重十全無遺
慮矣一變猶反手然斯謀斯猷惟君陳而告我朕夢
朕卜以汝説而賚予必能容折檻之人必不罪舉幡
之士必開宻網必革副封必絶斥弘羊張湯必追還
陽城陸贄魯安得削隱然儒無敵之功吳未可圖良
以彼有人之故綿基圖于箕翼紀勛績於旂常某流
落十年侵尋六秩福建子是惡既不可以逃鄉江西
社盛行又無從而入派已分為農而没世忽逢知巳
之秉鈞敢云㧞茅而彚征不覺籟鳴而機動希文得
政豈無守道之獻詩司馬當朝不待器之之通問
　　　賀杜右相
渙發制麻晋登揆席朕夢朕卜聿開帝賚之祥汝翼
汝爲其代天工之曠宗祧增重亷陛益尊在昔昭陵
有臣祁國内則寑斜封之請謁外則爲清議之主盟
學館頌歌與希文而對秉宫闈嚴惮云杜某之部還
流傳千萬世號爲端人寂寥二百年誰可繼者偉矣
元台之拜凛然大節之同恭惟某官禀河嶽之英有
莘渭之望充塞天地不屈孟氏之至剛臨履淵冰孰
　知曾子之大勇嘗叱義府於伏下亦責平津於上前自
　公辭髙位而潔身舉世順下風而俯首秦無客子居
　然擅國事於闗中晋有偉人何至移朝權於姑孰属
　宸扆收太阿之柄而昕朝虚岩石之瞻輟玉食而深
　思覆金甌而未决昭告昊天上帝厥有休符謀及卿
　士庻民咸無異論付以機衡之重趣其衮繡之歸夫
　既為善類所宗又将受公議之責必也法先賢如秤
　之言念先軰平舟之喻起岩穴遺材退刀筆小吏
　弛筦榷以紓民力寛尺度以收士心澶淵采石之戦
　功指期可俟梁谿紫岩之相業視昔有光某去國十
年脫身萬里盖嘗使粤煩六丈之一勾不幸産閩遭
半山之三字敢意半生知已一旦奮庸豈云附翼而
攀鱗庻可揚眉而吐氣作夢得問鈞之賦文筆乆衰
誦如晦猶天之言暮齡有托
　　　賀鄭丞相除少保醴泉觀使兼侍讀
起賢濵海領使洋源啚任舊人拜召公而為保若稽
古道命倚相以讀書麻卷初傳縉紳相賀歴攷帝王
之世尤隆師傅之恩髙宗之於甘盤曰台舊學漢光
之於嚴子云朕故人或遯荒野而見思或釣桐江而
彊起所以示後世人主進修之法所以倡學士大夫
名節之風乆矣寂寥偉哉遇合恭惟某官有尹躬之
一德集孔氏之大成嘉定初潜實頼綺園之力端平
摠攬首當莘渭之求一變有涑水之風獨立少汲公
之黨容身無地知我者天上印而還中書角巾而即
東路曲江感秋扇之喻逺避隼猜魏公喜晝錦之歸
冷㸔蝶閙属者朝更政化辟作福威區别忠邪顧瞻
表著羣公環列類非昔者之親臣一老獨存方且巋
然於下國百辟迎安車之至九重慰仄席之思謂莫
繁乎一日萬機之勞莫要乎三墳五典之道嘉與鴻
硯相親燕間弼予一人遂冠班於孤棘益者三友時
開卷於細㫋内家賜聖製而開御進太史奏客星之
近帝座寵光鮮儷邁史梁两揆之榮典故具存踵申
潞二公之拜某乆孤㧞擢積困謗傷人或謂之非辜
自不知其何罪厚誣石介因以撼於富公巧詆舜欽
本欲傾於祁國不敢發塗窮之歎庻幾有天定之時
久疎翹館之起居忽聼大庭之播告僕方飬母詎宜
起隱於終南公素憐才儻許逃歸於陽翟
　　　江東憲謝鄭小保
故里逃䜛猶賜散人之號公朝起廢復乗使者之車
被黄𥿄之新榮出緇衣之初意念某拙於諧俗病伏
在身書作太玄如鼠坻徒然苦思賦奏子虚由狗盗
非所樂聞未嘗掉鞅而先時輩之鞭豈願立的以来
天下之射頃值真儒之當國獲陪髦士以在廷朝猶
誦杜甫於百僚夕有墜宗元於千仭虞人之旌毎至
輙有物以尼之烏獲之緶莫施判此生之休矣不圖
暮景重際明時周大老盍亦歸乎魯諸生無未行者雖
已荷鋤而在畝例叨出節以起家羣謿衆罵之身不
無懲創再衰三竭之氣未易激昂雖勉奉直指而行
深恐為翹材之累恭惟某官有安陽叟之大有洓水
翁之誠上苦留公詎容舍上而歸士或負已終無厭
士之意興懐舊掾乆伏空山昔位置入宫未免召䖸
眉之妬今馳驅於隰第令服馬走之勞特假皇華以
安孤蹟某敢不恫􁒓求瘼平恕讞疑遇事風生非複
少年之材徤飬親日短終祈造命之哀憐
　　　謝丞相
置之閑散避飛語之中傷送以光華出翹材之啓擬
衆咸羡孤生之晚遇誰知費元化之曲成伏念某游
忝弓旌輙投罟獲怡然膝下戲披萊子之綵衣乆矣
夢中奪去江生之色筆力耕以給公上閉闗而絶交
游世皆云東野詩寒誤身至此客或謂君房語妙揺
手止之有一坵可以老焉雖萬戸不與易也敢謂朝
報登庸之麻制夕盻杖拭之除書見車馬以驚猜著
衣裳而顛倒厥今聖君賢相亦既㧞茅而彚征自昔
志士仁人豈若繫匏而不食頓忘駑劣遂許驅馳然
奏讞繁而耳目不能周封圻廣而足跡多未至田里
有呻吟顦顇之態郡邑少忠厚愷悌之風毎隱於心
為之顰眉欲繩以法多所掣肘固知當國擇子駿而
遣行終恐不才煩希文之勾去盖伏遇某官有伊訓
説命之學兼有房謀杜斷之長手玉尺而量材躬衮
衣而下士已起歸周之大老尚招在魯之諸生念其
昔忝班行與䕫龍之武接察其粗經原隰知農馬之
智專特卑皇華以榮晚節某敢不感公朝之起廢體
列聖之好生刺史奉問俗之六條顧激揚之安出冡
宰操詔王之八柄儻黜免之小寛
　　　謝給舍人侍從
祝釐林下将挂其神武之衣冠問俗江干忽送以皇
華之禮樂向非借味言於两禁豈能挈墜跡于九淵
伏念某少巳﨑嶔晚尤齟齬嘉定箋蟄龍之舊話萬
死一生端平倡市虎之虚傳十年三黜頃言歸于嶺
表巳自誓於墓前營菟裘之地以老身耕綿上之田
以飬母敢謂腐陳之迹又逢新美之時揭端門之鷄
竿出澤國之龍節兒童夸詡但知榮持斧之行朋友
祝規或責偹埋輪之舉然以負薪況痼之久加之傷
弓懲創之餘神明眊昏精鋭銷愞時有相攻之雀鼠
何恠事繁豈無當門之豺狼所慚心腐深恐速曠官
之咎抑以爲知已之羞㳟惟某官仁義陳於前王風
采聞於天下謂南有𣏌北有李固巳得賢而立基然
細爲桷大爲杗尚且聚材而建厦聲氣之所求應議
論之所吹嘘言念孤生早参諸老昔接武於鵷鷺行
之末毎致嘖言今服勞牛馬走之間尚堪麄使終然
　闇劣奚以将明某敢不懐起廢之殊知體好生之大
　徳自憐老子讀司空城旦之書深愧近臣誦雲夢上
　林之賦
　　　　謝臺諌
　製茅君之羽服分老空山𬒳漢使之繡衣俾行劇郡
　衆羡晚涂之榮寵誰知要地之主盟伏念某容貎子
　雲之取輕骨體虞翻之少媚名如畫餅曾不療于飢
　腸身若射侯有無窮之飛矢自𥘉元之歸莭辱頻歲
　之予環朝聞四輩之趣周夕報一人之毁布懶如叔
　夜形骸漸巳不堪老去仲舒筆硯非其所樂不圖暮
景又值明時解禁錮而起家駕軺車之入境目擊瀕
江之凋瘵耳聞比屋之嘆愁囹圄尚有滅耳荷校之
囚郡邑未聞望風解印之吏恭惟法筵舉揚之義盖
龍象之共觀幸添外䑓督察之司豈狐狸之足問方
且恃霜稜而無恐不然凛冰蹟之易危茲盖恭遇某
官夷清惠和肅剛汲直上更大化惟一二臣予同公
奮孤忠雖千萬人吾徃既掃去冰山之黨首徴還鐡
壁之賢興念陳人早陪髦士昔諸老更相稱譽幾若
比周今殘年落盡皮毛僅存真實曲加抆拭仍偹使
令某敢不思復玷之難體訓刑之旨髙原下隰方将
訪疾苦於民間廣厦細旃焉敢望吹嘘於天上
　　　賀謝司諫
龍墀渙號騎省升賢司諫七品官未足為范君之賀
法筵第一義皆聳聼榮陽之言當宁虚襟在廷舉笏
竊以君子之論常見微而知著天下之理有必至而
固然與其蕩沃於巳焦爛之餘孰若芟夷於未滋蔓之
始既寑了翁之諫䟽敢攖老蔡之鋒刺使行獻可之
弹文世豈受金陵之禍瞻言先哲復見今公㳟惟某
官稟岷峨之精英傳闗洛之本統頃居言責尤著直
聲属時督閫外之臣竊慕下石頭之舉向微安石
皆倒持手板之人頼有陽城倡裂壊白麻之語雖忤
觸貴權之怒矣然保全名節而去之及此更張幡然
號召於惟列聖毎親除耳目之官厥後柄臣始私用
腹心之客雲漢之章朝擢風霜之語夕傳昔未嘗望
車拜金谷之塵今果能露布破銅山之賊然而質肅
論燈籠錦或譏後遂無聞道卿諫瑶華宫友云事不
止此寕一發之為快當百鍊而愈剛公卿幸得遭時
其可孤于明主諫言如此言事寕不賀於太平遂自
大坡進持魁柄某素無實用浪得虚聲陶冩性情時
宰疑麥葵之謗将明倫紀䑓端有栗布之弹粤從尹
氏之秉均莫暁纍臣之得􁍿不圖衰朽復偹使令良
由端人得君之初興念寒士失職之乆尚能奮發賡
徂徠聖德之詩無復狂愚作韓子諫臣之論
　　　賀劉察院
渙號楓宸外賢相府昔飢烏乆噤虚峩獬豸之冠今
鳴鳳一聞盡革蜩螗之響福流宗社喜動縉紳竊以
人臣不可受恩於私門君子必蚤有譽于天下永叔
責髙司諫猶在館中了翁忤章雷州方為博士寕逺
作夷陵之役不肯登紹聖之舟故一朝擢拜於争臣
而萬代仰瞻其名節不圖今日復見若人㳟惟某官
充直剛大之浩然兼知仁勇之三者頃陪英俊進列
師儒委質為臣疇昔非冰山之客拂衣去國始終為
鐵壁之人處之外服而甚安餌以美官而不顧自執
事為冥鴻之舉而諸賢効伏馬之瘖聖斷赫然旣親
攬太阿之柄公言騐矣悔不行曲突之謀遂除繁官
俾究前論衆競遭時而建䇿獨思㧞本以塞源况龍
象之共觀何狐狸之足問去惡如去草勢惟恐其蔓
延擒賊先擒王功有加於摧䧟翕然伏第一義之竒
偉繼此有数百篇之開陳舊史謂諫如丹青是必本
原於仁義前輩云事皆塵土特留乆逺之功名不惟
霜簡之凝行見辰猷之告某覊孤一介閑廢半生方
寳紹間竒禍胚胎於詩案在端嘉際深文掎摭其奏
篇及一相之顓朝又五年而在野不圖衰暮復忝驅
馳良由端人得君之初興念寒畯失職之久忝子駿
福星之選愧無補於明時賡徂徠聖德之詩或可陳
於薄技
　　　賀江察院
出綸禁中執簡内臺昔虎豹守九闗無怪盈庭之嘿
今鳯凰翔千仭聳聞瑞世之鳴亷陛益尊縉紳相慶
㳟惟國家傳十四聖親擢䑓諫多第一流慶歴之去
夏公首登歐蔡建中之變子厚亦用鄒陳當時誦其
言語為著龜後世仰其名節如山嶽繼先賢而挺出
捨執事其誰歸恭惟某官擅九牧之名為諸儒之倡
出新義於繫辭十翼之外研極幾深追古文於先秦
二漢之間芟夷陳腐頃在端平之際早陪賢雋之游
使其雅意於本朝乆矣先居於此座幾年留落不肯
登紹聖之舟同志凋零獨屹立南都之壁属者朝更
大化上記孤忠甫對龍顔徑峩豸角謂金陵雖去奈
其徒之䕶法實繁况老蔡尚存恐所僕之黨碑復立
觀奏篇予奪抑揚之際繫世道理亂安危之分必不
容八元四凶之同朝必不與六卿三家之共國必真
有昔人存趙之䇿必深思前輩祚宋之言奉白簡以
聞即提綱于三院宣黄麻而拜行絶席於百僚焜燿
一時芬芳千載某曩接䕫龍之武頗蒙管鮑之知契
濶十朞顛連百摘豈料窮途之不死獲覩賢路之復
亨訪凝之於康廬山中悵莫從于名勝賀陽城於延
英門下曽不若於武人第如氷蹟之危幸托霜稜之
峻固知范老不嫌守道之狂言孰謂鄒公猶待承君
之開說
　　賀鄭少傅
細旃徹卷孤棘冠班知我惟春秋既識尊王之㫖弼
予亮天地遂登亞傅之崇簡册有光縉紳相慶惟綱
常之大義且筆削之一經曰予曰人辨内夏外夷之
分書叛書盗除亂臣賊子之心迨本朝之名儒掃諸
家之披論然而孫明復所著莫小試於慶歴胡文定
之說不盡行於紹興孰如舊學之宗工躬閲素王之
本指援切劇於厚德亦扶植於國經恭惟某官以伊
吕王佐之才抗喬松物表之志江湖逺引共髙嚴子
之羊裘廊廟重來依舊孔明之魚水首延登於保輔
俾入侍於燕間宻勿龍光敷陳麟史以天理之二字
蔽聖經於一言将使夫竊寳玉大弓之徒皆凛然畏
斧鉞華衮之筆莫如我敬王者巳畢遺編茲予其明
農哉欲尋初志乃陟司徒之極品乃荒勾踐之昔封
方留公旦以經邦未許甘􁅦之遯野傳以德義老成
尤重於典刑緝于光明終始有資于教學重提化筆
峻拜師垣某側聆制麻幾拆屐齒子無曲學素鄙平
津之從諛帝順下風長即廣成而問道
　　　除将作監直華文閣謝丞相
郡􁀍使華十年迭試朝班閣職一旦驟遷絲毫無蹊
徑之扳緣頂踵出廟堂之啓擬伏念某虚名作崇實
踐有慚周旋陳元方鄭康成之間恍緒言之猶記交
懽丞相平太尉勃之際非呐舌之所能粤從公府掾
之免歸長爲田舍翁而無憾然猶左符西泝單傳南
馳上察孤忠毎欲赦虞翻之罪朝無死友居多讒韓
愈之人一招一麾屢起屢僕属元台之提筆由散地
而駕軺發摘技窮終匪當道理綸之手平安信逺不
勝髙堂扇枕之人叩閽陳宜去之言席藁拜弗俞之
詔乃若陛華班序寓直圖書曩梯登九天之難今帆
借一風之便謂孟博頃嘗出使慨然登車念揚雄久
不徙官老于執㦸詎敢望此日翹閣開東之禮庻幾
為異時墓道征西之題向非吾相之猶天誰與鯫生
而為地茲盖伏遇某官衛武公之抑魯儀休之亷陛
下諒其至公血誠海内目為鉅人長德上道揆下法
守國之所頼以永存恩已出怨誰歸士或不知其宻
啓遂令枯朽亦坫光華然某将母不遑容身無所暴
子蒙繡衣之遣豈不貪榮賀監以黄冠
　　　謝䑓諫給舍侍從
厚享薄功何禆臬事清資美職加重使華端繇華
地之吹揚遂動明時之記憶伏念某南州晚輩乾道
故家頃濫綴於英髦俄斥歸于民伍李布自謂有一
譽一毁之人韓愈亦云無相先相死之友觚稜寑逺
麾節迭更中叨虞人之招輙挂逐客之議属逢改紀
復起乗軺豫章之西彭蠡之東乏振揚之風采廣厦
之下細旃之上辱比數其姓名毎誦言以雪孝章之
誣乃絶口不洩右毉之藁盖屡薦而後入非一嘘之
能生旣書新銜頓改舊觀元都君子解向來種桃之
嘲洛社耆英容老去戴花之舞萃此殊尤之寵華其
留落之餘茲盖伏遇某官學問本乎周程氣節邁乎
歐蔡身美名君顯號多雍容感寤之言世欲殺吾憐
才有愛惜裁培之意念滯迹駸駸其垂暮俾枯荄濯
濯以囬春然某慈母九齡故山千里繡衣而使渤海
素無暴公子之風黄冠而乞鏡湖竊慕賀季真之舉
　　　賀鄭少師
登冠貳公褒崇元老孤􁉹茸纛恨無官之可酬甲第
殊庭欲有謀焉則就帝舉頼緝熈之益身章煥佩服
之珍載籍眉聞縉紳相慶竊稽列聖待勛舊之典非
無上公領使弼之榮然潞國貴極維垣不過河陽之
鈇鉞紫岩位尊弘化亦惟長楽之麾幢乃如致身于
帝王之師賜履于父母之國慶越先朝之故實眷留
昭代之耆英則自生民以來未有我公之懿恭惟某
道隆而德駿業廣而功宻粤從挾龍而飛天忠勞鮮
儷不待審象而求野望實已孚邁相端平挽囬元祐
至今廟堂經濟之老皆昔翹館招賢之餘十年羡衣
錦之歸一旦就安車之聘爾則告后方欲咨君陳之
猷予其明農未可遂周公之志乃超三歩之秩乃擁
元戎之旄腰方玉以垂紳卜新圖而考室問祈招於
子革麾所不知設醴酒於穆生乆而愈敬雖熈寕遇
師臣之厚阜陵眷舊學之深以昔準今有隆無殺錫
公千歲重賡純嘏之詩以王萬年光輔太平之業某
属馳軺傳聳聦制麻方千䞇之滿前顧一箋之獨後
老文舉爲歌頌愧非僕之所堪辭将相作神仙願于
公而有獻
　　　賀游丞相
播告辨朝延登貞宰人主之職論相上方注倚於儒
宗大人爲能格君心素講明於心學明良胥㑹今昔
罕逢歴觀莘渭王佐以來因嘆漢唐相業之陋淡漠
經而阿世崇挾術以救時彼哉雜覇之淺圖急于自
售責以敬王之大節非乃所知是必道術得聖經賢
傅之精微謀謨與伊訓說命相表裏素負海内蒼黔
之望始膺陛下夢卜之求㳟惟某官鍾間氣於岷峩
泝大原於闗洛窮理盡性至命有作聖之功夫責難
陳善閉邪積回天之力量毎獨立當雷霆之怒亦苦
口進薬石之言其告於旃厦也先大本大經其著於
廊廟也皆仁心仁聞久矣有登庸之志决於辭宥宻
之時𥙿陵敬光謂他人雖推弗去仁祖用弼以近習
莫知其名揚於廷而宣麻立乎朝而舉笏先諸老而
予環者上之眷後羣公而當軸者公之謙茲天命人
心去留之本原亦君德世道轉移之機括本氣寔則
客邪去𥘉着誤則末勢分艱哉列聖之經營重矣一
身之負荷在典午末復存頼王謝之两賢洎建炎𥘉
再造亦趙張之二老以今準昔異世同符固将享武
公之年何止書汾陽之考某頃田間之負耒期閣下
之秉鈞不圖殘年真有今日非謂托身於元化庶幾
拭目於太平章句才衰無復徂徠之歌頌㫖甘情切
且思陽翟之逃歸
後村先生大全集卷之一百十八
　後村先生大全集卷之一百十九
　　啓
　　　　賀湯司諫
　孚號於廷名官以諫聖朝無闕事不待批於龍鱗天
　子有争臣尤急聞于骨鯁識者相慶翕然同辭恭惟
　國朝参用唐制莫要於御史府莫清於供奉官誦岑
　参杜甫之詩曰趨東省拜陽城仲舒之䟽時守延英
　向非一代之名流曷副九重之妙選㳟惟某官淵乎
　似道浩然至剛栖遅樂衡泌之間徵起遇風雲之㑹
　公毎抗論幸明主可為忠言衆亦望風意山人不楽
　名利援禮以杜家臣之僣奮筆以誅世卿之萌謂君
　然後有反坫塞門謂盜豈容竊大弓寳玉鄭公所上
　百奏莫不切心陸生毎著一篇必蒙稱善後宫敬惮
　於質肅貴璫歛避於淳夫乃冠伏蒲之清班以旌折
　檻之直氣有若仲山甫之𥙷衮方嘉頼之欲如种明
　逸之拂衣胡可得已行陟大坡之峻徑躋两地之尊
　其仄聴出綸不知折屐幸有要津爲吾輩之盟主敢
　以晚節累平生之故人獻徂徠聖德之詩尚能勉强
　作韓子諫臣之論無復激昻
　　　　江小坡
(上同/司諫)恭惟某官逹知仁勇之三者塞直剛大於两間
賢路窒則卷懐而藏世道清則覧輝而至奮筆誅陽
虎之盜垂之丹書鑄鼎圖魑魅之形究其情状謂禄
不可去公室謂國不可有世卿謂援太阿於人者臣
專謂擁虚器於上者主弱謂脩㮣分事任於嘉祐謂
鼎俊並登庸於紹興謂士大夫詎宜作家臣謂聖天
子當自為英辟鄭公所上百奏(下同)
　　　賀鄭侍御
渙號廣廷晋班横榻古所謂法家拂士莫如爭臣今
不置大夫中丞遂長御史賛書𥘉下輿論交歸夷攷
昔賢有居是職峩冠叱李義府仗下皆驚草奉劾博
陸侯廷中咸肅久矣二公之不作去之千載而若存
恭惟某官有孟氏飬氣之剛有曽子守約之勇不繇
一介之助自結九重之知属者國有世卿朝多私黨
士登光範但知章蔡之恩公立上坡首抗鄭陳之䟽
曰厚俗以教慈孝曰命相以杜覬覦然後君臣之分
嚴然後父子之倫叙然後九鼎之勢重然後太阿之
柄還饜鮑魚於朽腐之餘在諸人易縛猛虎於咆哮
之際為執事難兹拜雜端以旌忠直必有以銷弭異
時反覆之患必有以堅凝前日挽囬之功既三院之
徧更風稜尤峻由中司而大用典故則然益進昌言
永扶熈運某属叨乘傳聳聼置郵在右靈藁中幸早
陪於末至拜延英門外獨徂賀於太平
　　　賀謝殿院
出綍楓宸提綱栢府古者國有拂士莫如諫諍之臣
故事臺無長官尤重雜端之任賛書𥘉下輿望翕歸
自昔明目逹聰之朝必用犯顔敢諫之士有希文永
叔實開天聖慶歴之太平無元城了翁誰為元祐建
中之命脉偉矣執事今日之拜凜然羣公先正之風
恭惟某官飬孟氏之至剛聞曽子之大勇頃峩豸角
親将虎鬚舉扇障元規之塵安能凂我裂麻阻延齡
之相不亦壮哉自拂䄂觚稜之邊徑誅茅廬峰之下
属者負扆收倒持之柄臨朝思曲突之言趣歸邇英
俄擢𥙷闕論蔡新州於題車盖亭之後孰不力攻弹
王命陵於入政事堂之𥘉尤其先見丹心不改素論
愈堅貴璫咸惮于淳夫掖庭知有於質肅皆謂霜稜
之勁宜居風憲之雄觀三院之壁題姓名可考由中
司而揀任典故則然益進昌言永扶皇極某属叨乘
傳聲聽置郵在右靈藁中何幸獲陪於下客賀延英
門外自嗟不及於武人
　　　謝閣學王侍郎薦自代遂
寳庋優賢姑慰國人之望公車引類誤蒙國老之知
所愧衰年曷堪盛舉自唐虞之命元凱至漢魏之冊
公卿伯益作朕虞乃欲譲於朱虎華歆拜太尉亦乞
授於管寕恭惟本朝薦代之規尚存古人相遜之意
况公之褒貶嚴甚而士之軒輊繫焉如某芳猶菲菲髪
巳種種向來言語類楚接輿之狂老去形骸有哀駘
駝之惡逢人莫不掩鼻通國無與立談避訪深藏貪
榮浪出念正始世嘗聞中朝之金聲𢾗元祐人僅見
南都之鐡壁運之隆替有公等在意所予奪而天下
從何取于两端空空之夫欲進之九官濟濟之列豈
憎嫵媚寕予麄踈茲盖伏遇某官性學窮乎天淵直
聲動乎穹壌坐虎皮闓新義士所楽聞執牛耳主齊
盟孰敢不聴亦猶歐稱子美坡奨介夫求全實難取
莭亦可某年侵耳順事與心違囬首故棲未免負鍾
山移文之媿乞骸早退庶不為右靈薦藁之羞
　　　受告謝程中書
濫長鳩工適當鴻筆寓河洛圖書之直臬事有光掞
卿雲黼黻之文綸言甚寵曽謂至愚之質併加溢美
之褒歴觀西掖之雄辭無出東坡之巨擘衮鉞一語
風雷四方凢五采之章施盖萬口之傳誦侯利建由
江左憲臣而進擢范子竒以将作大匠而召還非两
制如金石之不刋則二人與草木而俱腐厥今還詔
復出蜀珍如某者久息影而深藏忽强顔而浪出孔
戣負二宜去奚待人言稽康有七不堪懼攖世患至
若躐升華序驟卑隆名身縻牡駕駒轡之間敕經鳯
閣鸞臺而下念某江湖流落之久飾以雲漢昭回之
光昔靈均自言有衆女之余嫉虞翻遺恨無一人之
已知詎意孤生親逢殊奨良由筆端之予奪當不待
身後之議論公驅馳頓覺於光華舞蹈不知其嗚咽
茲盖伏遇某官國之龜玉學者斗山文辭獨行于朝
廷言議可著之廊廟盛德大業爲歌頌其誰宜賸馥
殘膏𬒳沾丐者多矣緑梯𥘉下皓首尤榮然某親年
愈高宦情亦薄上書而乞骸骨庻幾得竭力於㫖甘
函詔以示子孫焉委大惠於草莾
　　　謝王侍郎舉自代(埜)
登賢禁橐有大勲勞引類公車不遺故舊吹嘘所及
晚暮奚堪歴觀昔賢有處高位雖得輿而無慚猶推
轂而不休或評陸遜之才名宜爲已代或表錢徽之
年輩謂在臣前遐哉遺風盛矣茲舉伏念某入山林
而不宻迫鍾漏而猶存好事傳訛記三五少年之作
傍觀責偹笑六十老翁所為不䏻埋輪而立聲名盖
嘗上䟽而乞骸骨惟論交之再世况受業而同門聼
輔嗣之金聲親陪麈尾得右軍之繭𥿄常珤篋中車
笠之勢乆分膠􁇀之情不改属者寵嘉勞舊登陟論
思運流馬以餉邊扈属車而上雍仰盛世夔龍之遜
必允僉諧先平生管鮑之交懼非確論茲盖伏遇某
官提老師之文印傳名父之心燈謂人物眇然深起
乏材之嘆憫朋友缺矣首歌伐木之章旣信復疑以
榮為愧某摧頽暮齒感慨盛心尼父夷吾豈果不如
於農馬退之東野願為相逐之雲龍
　　　囬賈制置
驅馳逺使予環猥被於上恩獻納近臣推轂端由於
餘論愧謝函之未貢辱慶問之俯臨伏念某誤隨弓
旌起駕軺傳未免低囬以就飲啄詎能奮發而立聲
名無復着鞭甘避諸君子之三舍但思全璧下從先
大夫於九原子職有虧使事無補屡叩閽而引去忽
馳驛而喚歸葵藿傾陽戀闕之心固切桑榆垂暮循
陔之目幾何雖九重惟行之令已頒然一介不移之
愚難改只俟黄符之下即遂斑衣之還凢此倖踰出
於吹送茲盖伏遇某官奮孤忠敵王愾出隻手扶天
傾舍人詩篇雜杜陵老而無辨太傅議論多漢朝儒
所未言有赫赫之功名尚惓惓於人物乃如醜質亦
拜好辭某盥手剥封滿懐堆感江雲日暮何由陪
太白而論文浯石天齊尚欲繼次山而作頌
　　　答韓徽州
共理惟二千石稔聞謡頌之聲一封奏九重天聊舉
激揚之職愧納交之甚僣辱執禮之過謙恭惟某官
玉雪雙清塤箎迭奏尋昌黎之墜緒發為文章治文
公之故鄉興其仁遜一洗期㑹簿書之俗挽囬禮楽
教化之風誦絃月異而日新襦袴昔無而今有寕减
太倉紅腐之粟以活旱歲赤窮之民作牧者多如侯
有㡬輿人誦子産其誰嗣之朝廷知弱翁且大用矣
某早識大馮之半面晚交小陸之下風雖結束於行
装敢蔽蒙於嘉績公真所謂循吏盖博采於僉言僕
雖不及古人安敢當於私謝
　　　答池州魏通判
䟽渥佐麾涓剛除籕属時天塹大為固圉之防爰屈
時髦小試康沂之績先聲攸暨羣聼巳孚伏惟某官
妙質天成巂名日起先文靖如山澤之有龍虎愇矣
傑魁賢公子譬戸庭之生芝蘭居然秀美早繇内幕
晋列中朝鵷行方快於九遷驥足乃煩於再展人疑
支壘不足題仲舉之輿上念故家将親訪魏公之笏
㑹朌迅召寕久平分某自笑滯留尚叨寅恊向來
樞府盖嘗屡拜于北平歲晚節君儻許重窺於東閣
　　　賜第謝丞相
對玉座而乞身未容還里賜金丹而換骨仍使登瀛
雖奎畫之明揚寔化鈞之宻啓寵光百陪辭受两難
竊以稀潤之舉惟其人遇合之際係乎命名相如陳
王獻僅除元履之官前輩謂史太師不了故翁之事
魏則終身而長徃陸方錫第而左遷未有旣齒名于
皇朝俊造之科復著籍於上帝圖書之府是為異数
當属竒才如某者學欠精專性多遺忘河陽耕牧莫
能成周南太史之書汾曲田廬但欲卒銅川府君之
業其進非由秀孝茂異之選所望不過國舍虞比之
遷辰献瞽言午攽細札茲所謂本朝之曠典舉而華
孤士之一身黄牒懐歸絶勝桂生於墳上青編老去
恍驚藜照於閣中舊無千佛之姓名新有羣仙之指
點衆羡致身于清望獨知囬首於欽翹昔在端平早
陪末至豈必立定夫於莫雪居常坐公掞于春風前
以宗伯待邇英巳辱纂脩之薦後乎秀岩聞史局未
酬推挽之言及甄陶歸掌握之中果位置越拘攣之
表何異加冠巾於澄觀施朱粉于無塩筆硯乆荒忽
忝塲屋遺才之舉布韋相語将有渠觀無人之譏茲
盖伏遇某官開誠心如武侯持衆美如房相謂取士
之規模宜廣謂有司之尺度太拘育英才有大臣所
以儲國家之用以科第與風漢得無貽門館之羞况
荒淺未能誦祈招之詩而辨博不足奉帝丘之問恐
平清議徒竊隱憂某取数過多受恩罔極向春風夸
得意非復走馬㸔花之時以紀傳易編年徒有絶筆
　獲麟之感過此以徃未知所裁
　　　　謝鄭少師
　對玉座而乞身未容還里(下並同/丞相至)昔在端平早陪未
　至非止稱盛憲之名于九牧抑且誦杜甫之句於百
　僚方吐哺下白屋之時所傳巳廣及辟榖從赤松之
　後此念未忘生成甚啄菢之勤位置越拘攣之表(下/亦)
(同丞/相至)茲盖伏遇某官好善最優譽髦無斁謂取士之
　規模宜廣(餘並同/丞相)
　　　　謝趙知院
　露䟽乞身願補南陔之章句奎文錫第俾司東壁之
圖書内竊殊榮外包厚愧歴觀人物㑹通之際因歎
書生遇合之難皇祐諸老力挽聖俞竟止京朝之授
隆興二樞合薦務觀亦惟掾属之遷未有既齒名於
慈恩塔之題復置籍於羣玉山之頂是為異数當属
竒材如某者學欠精專性多遺忘(下並同/丞相至)衆羡致身
於清望獨知稽首於欽翹毎造膝議延英政事之餘
必極口誦子産游獵之作奚異加冠巾於澄觀施朱
粉于無塩筆硯乆荒忽忝場屋遺才之舉布韋相語
将有渠觀無人之譏茲盖伏遇某官開誠而布公推
賢而揚善謂取士之規模宜廣謂有司之尺度太拘
育英材在大臣所以儲國家之用以科第與風漢得
無貽廊廟之羞(餘並同/丞相)
　　　謝陳大参
露章乞身願𥙷南陔之章句(不與知/院同至)衆羡致身於館
殿獨知稽首於闌門念昔先君論交諸老及細攷碑
隂之友誰堪托身後之孤方槃澗翁居北山嘗列執
經之弟子今中書君開東閣未忘受業之陳人毎造
膝議延英政事之餘(下與知/院同至)以科第與風漢得無貼
甄冶之羞(餘與/前同)
　　　賀鄭丞相
制麻播告揆席登崇太傅曰三公特寵𥘉潜之舊人
主論一相盡收旁落之權政出廟堂慶流宗袥嘗慨
君臣之際奠難心徳之同或親事法宫莫望其未光
或仰視殿霤不答於一語風雲之㑹不契岩石之贍
寖輕所以季然問仲由冉求謂具臣矣必若孟子論
伊尹管仲先受學焉恭惟某官手挾龍飛力扶鼇㫁
初元一變粹然用涑水之規摹歳晚重來見者異潞
公之年貎上欲託國者屡矣公輙乞身而避之徜徉
孤山夢寐一壑属甘泉之烽踵至而延英之議背馳
臨朝不怡當饋太息孰德望隆重能折遼憂之驕孰
心事和平壹洛蜀之黨艱矣政事堂之任屹然靈
光殿之存謝傅未起之謂何甘盤欲遯而不可必有
以易置壊局幹囬危機扶天下之綱紀文章繫中國
之衣冠禮楽問朝問左右咸無異言惟天惟祖宗克
享一德方将開紫盖之運然後從赤松之游某進觸
悔尤退安義命毎佩臨别承君之訓不通平生元旦
之書然猶聼避新麾超加美職託孤危於大化勉忠孝
於暮年昔誦狼䟦之詩常願歸於公旦今𬒳羊裘而
釣安敢累於君家
　　二府
播告辨朝登崇碩輔上於二三執政将託國家公以
第一流人同升廊廟士心咸附民聼具孚竊謂自昔
無不和之大臣矧今有難平之幾事傅岩之羮阿衡
之鼎古訓具存慶歴之車元祐之舟先賢深戒聖矣
九重之獨斷赫然二府之一新㳟惟某官負宇宙之
名凛霜日之莭其言議可以暴之當世其忠實可以
對越上蒼國家闗係以重輕海内想望其出處天晋
之以殿諸老帝待之尤異羣公属者邉遽繹騷廟謨
枘鑿方将彊本收千里折衝制難之功是必改圖自
一堂聚精㑹神而始决於夢卜付以機衡必調膠弦
必鍳覆轍必開景運以弭厄数必實元氣以禦外邪
毋使淮南論漢廷公卿如發䝉耳矣将見魏人謂江
東将相豈下人者哉遂踐台司永扶皇極某頃繇庸
品驟齒名流叔厚排秦丞相之深欲聲其罪子開坐
蔡新州而去乃𬒳此名孤聖主之腃知辱明公之汲
引然猶聼辭熊軾進直羲圖垂魚擁笏以娛親殺馬毁
車而佚老非管仲将左衽𬒳髪舉世所憂使惔輩得
長衣清談繄誰之賜
　　　除袐撰門憲謝丞相
白髪奉親安於綿隱皇華遣榮甚繡行向非使大臣
　之育材誰个小人之有母强顔承乏稽首歸恩伏念
　某属者重來出于屡薦由任子錫科第若隆興寵務
　觀之時不旬月掌賛書用元祐待坡翁之事僕無他
　謬巧以速化工有大力量以曲成方舉國勇于去㓙
　而當宁聼其謝事詞臣援綦叔厚請暴揚老檜之姦
　言者疑曽子開無忿嫉新州之意孤明主殊常之遇
　累師臣平昔之知一自退藏數為啓擬靈均去國至
　煩上帝之下招禹錫得州難强大人而俱徃遂進隆
　名於中秘就陳臬事于外臺庭闈喜而加餐鄉井詫
　其創見叱馭為忠臣囬車為孝子慨两全之實難按
事者刺史飲酒者故人要並行而不悖服勞伊始辱
命是憂茲盖伏遇某官赤舄之歸方新緇衣之好逾
篤温公除吏莫榮子駿京東之行文正憐才不奪大
年陽翟之志恩侔邜翼報蔑毫釐某敢不采風問謡
平反齒枉諭指蜀道素鄙相如之誇囬首渭濵不無
杜老之戀
　　　謝三府
既還親舍綵戲甚懽就建臬臺繡行尤寵初服勞於
原隰首叙感於欽翹伏念某㧞起諸生遭逢明主賜
梅聖俞王平甫以科第號為異恩擢王嘉叟韓無咎
於掖垣出於獨㫁毎因宴見必竭愚忠及頒鬼質之
除書屡獻瞽言而駁議衆女謡諑孰知賤妾之心天
王聖明卒赦纍臣之罪親年逾耄宦意慚闌辭予環
恐有後至之誅叨剖符又無俱徃之理敢圖廊廟察
王陽畏九折之塗不出里閭俾相如馳四乘之傳吏
民除道賔客滿門足展丈夫之雄可謂書生之遇方
将教萬世為人子者豈曰使四方無僕輩乎茲盖伏
遇某官懐仁義以敬王躬勞謙而下士興念萍蓬之
跡方為菽水之謀廼命孺文按事而稱刺史庻令夢
得有辭以白大人雖竊便安未知報効某敢不愽詢
粤俗恪布漢條露綬而歸㑹稽陋賈臣之得志攬轡
而清冀部希孟博之餘風
　　　謝侍從給舍
綵服承顔便于晨省繡衣将指華以晝行繄逺士之
超踰繇近臣之吹送伏念某頃趨嚴召誤簡聖衷稱
奨形于堯言選擢出于羲畫謂徳𥙿少而力學不試
有司謂仲舒文有古風最宜為誥偶逢明主之前席
敢着時賢之先鞭毎侍華光畢陳芹曝但求事濟奚
必人知据李大臨宋敏求新見而争上為反汗被曽
子閈彭器資之名而去誰與辨誣亦既退藏数䝉記
憶雖身有驅馳之志然親臨喜懼之年尚察至情就
膺隆委終南别野免違种母之訓言長樂安輿遂用
蔡公之故事自謀不過如此何德可以堪之兹盖伏
遇某官筆槖之班巳穹車笠之情未改念王陽畏九
折阪出于貞誠使相如乘駟馬車極其尊寵榮親則
可稱職實難某敢不圖報恩私益肩忠孝咨諏而獲
五善躬原隰之微勞平反所活幾人奉庭闈之一笑
　　　除秘書監謝丞相
餘哀未釋遂空萱草之堂新渥驟加俾長芸香之閣
身獨先諸人而起廢衆皆云元老之憐才伏念某忝
乾道之故家陪端平之髦士百僚之上荷丈人於甫
甚貞四海之人謂相國知愈之至然而動多䟦疐凢
幾招麾去來不趐雙鳬乘鴈之微晚暮乃逢一馬二
童之入放翁賜第盖舊學間燕之言嘉叟掌綸尤先
朝稀濶之典雖明揚於睿畫實宻啓於細旃方置身
漂揺而未安頼有物驅逐而使去及夫再調鼎弦重
遣弓旌子欲飬親不留誦斯言而永慨臣雖老卿尚
少嗟此念之久灰敢圖英衮之精明俯記祥琴之歲
月黄紙猶濕青氊復還謂瀛州學士之登昔以為於
嘉話如鏡湖狂客之去豈宜見於盛時力推挽於陳
人使追隨於羣彦茲盖伏遇某官陽休而山立春育
而海涵給禮而來廣館閣儲才之意乘槎者衆洗渠
觀無人之譏雖巳為坵壑之謀尚喚起鈞天之夢而
某目眵頭白心在力疲外竊殊榮中包厚愧映藜而
校天祿顧博洽之有慚戴花而老洛陽或風流之可繼
　　　諸府
陟屺餘悲未能出戸登瀛髙選趣使起家㫁無他謬
巧干澤之謀得非大造化嘘枯之力伏念某空踈一
介迂濶半生經寳紹排推擯斥之餘光隂巳晚䖏端嘉
離合向背之際心跡甚明偶為前度桃花而來未嘗
三宿桑下而去晚自逺方而賜對忽叨明主之異知
驟竊人間清望之官若待天下名勝之士羣仙指點
将竦身碧落之邉五鬼揶揄又失脚青雲之上去國
再閏居廬三年頒召節則若陳令伯之情訪史事則
莫奉倚相之對甫更素韠巳卑青氊蓼峩罔極之哀
乆而逾切蒲桞先零之質憊矣不任盖嘗力辭竟未
報可森然羣玉長以大蓬前代有虞賀諸賢翰墨傳
於簡冊近世若楊陸二老文字粲如日星今乃登醜
石於圭瓉之叢奏破釡於笙鏞之列恐士竊笑為時
起羞茲盖伏遇某官以翕受為廟謨以樂育為已責
招延者衆既並敞於欽翹㧞取其尤俾朋末於渠觀
自憐遲暮亦際休明而某記誦都忘精華巳竭上思
纂史愧未能一措詞其間僕既細書安敢犯三及門
之戒
　　　䑓諫
取数浸多以大蓬而入館秉心不固類小草之出山
垂老弹冠由公推轂伏念某爵羅舊族蟲篆鯫生方
寳紹間盖三仕而三黜及端嘉際復一招而一麾了
無宿桑下之心不記夢蕉中之事晚叨天奨親洒奎
文起徒步而近紅雲一朶之邉遭逢之幸如此不旋
踵而墮青溪千仭之底乘除之理則然迨予環而復
招迫扇枕而不至旋罹艱棘尚辱訪咨祈招不知倚
相豈為良史祥琴雖御子夏猶有餘哀况帝所之木
天比仙家之蓬島領袖之選縉紳所榮賀季真一代
風流擅名於天寳陸放翁四朝耆舊特起于慶元旣
慚前修之典刑徒累先逹之汲引茲盖伏遇某嫉惡
之辭嚴甚嘘枯之意盎然國有訏謨逺猷必昌言于
諫紙士或寸長片善常宻啓於細旃力援滯蹤俾塵
華選某冥行不止孤立易摇恃霜威以自安庻晚節
之可保南史執簡愧無直筆之遺風西洛戴花竊慕
耆英之髙致
　　　復右文撰提舉明道宫謝丞相
貴權交口議汝瑕疵君相包荒復其坫缺捧黄書而
驚悸攬雪涕之滂沱伏念某頃遂弓旌輙陳蠡筦士
或攻上躬以為直竊懐食芹之小忠衆皆詆舊傳以
立名獨感翳桑之一飯固非委曲遷就以求合庻幾
從容諷議而挽囬及羣啄之紛紜懼本心之迷繆間
因論建稍自激昂謂乳臭小子為法從羞謂墨勑斜
封非盛世事謂杜祁公號稱賢相惟不乆於中書謂
李公擇可為版曹何必拘于能吏以至直前之宻奏
力陳覆出之隱憂寕焚藁而畏人知欲還笏而致君
事召歸於善類散羣之後固莫噬臍逐去於元老忘
恙之時曷嘗濡尾夫何薄命屡有嘖言既奉身而歸
猶吠聲未巳堯夫深藏元祐役法之議付之忘言了
翁虚作四明改過之書誰其知我頼元宰念欽翹之
舊察累臣遭謡諑之誣由其孤立壹意而行素無黨
援較之两來三變之類似有等差鞶褫尚新氊還甚
速茲盖伏遇某官東山公之華緒紫岩相之後身以
孤忠結聖主之知舉而託國以一謙得天下之士鮮
不及門乃如癃殘亦借光寵某顛毛霜皓榮念冰澌
筆研俱焚無復有藏山之史犂鋤稍倦猶能爲擊壌
之歌
　　　賀董丞相
播告辨朝登崇真宰敬王如我非道不陳於前夢帝
賚予爰立而致諸福右流宗杜喜溢堪輿嘗合炎紹
諸老而觀莫如趙張二公之懿良由沿闗洛而遡洙
泗續先儒絶學之傳故能懲戎狄而膺荆舒開有榮
中天之業萬古有光於史冊百年復見於矩堂恭惟
某官藴两朝開濟之心兼四代禮樂之事胄出於江
都相素漸三䇿之淵源生後於武夷翁實受四書之
付托所謂識其大者詎肯斵而小之臨邉號文武威
風之臣在廷為魁礨骨骾之老與三豸俱去竈婢亦
口驚及一馬重來都人太息遂升廊廟歴秉鈞樞敵
無佛貍飲江之謀國有猛虎在山之勢属者改調膠
柱宻覆金甌孰克享天心孰能熈帝載孰尊王賤覇發
明春秋一統之言孰修身齊家踐履大學九經之序
或朶頥以　上注意而出白麻垂紳之流舉笏
以賀必開泰　以聚人材之渙散必建皇極以平
國論之黨偏必正朝廷以及百官必合官府而為一
體昔思軻生未造不為明君所知房魏開太平其奉
明主之問仰惟今天子之聖輔以大宗師之賢如公
遭逢亘古稀濶某五窮不去百毁所歸上書而雪孝
章昔有北海納官而贖李白今無汾陽聞英衮之顓
朝與老農而擊壌乞黥刖以成後史事有不然刻金
石而頌中興老猶堪勉所為欣忭莫罄揄揚
　　　賀程樞参
渙號九天外賢两地出于獨斷甫進斡于斗樞曽不
淹衣遂参調于台鼎寵数之異古今所無歴觀列聖
之弼臣皆選一時之人望慶歴拜希文彦國嘗課以
事功熈寕擢閲道子方盖取諸諫争偉明公之大用
與諸老以同符恭惟某官材全而德不形任重而道
亦逺山立玉色未易麾之去而招之來矢直冰清尚
且端不巳而澄不止徧居言責獨結􁓬知彼甘為貴
臣之爪牙公不負天子之耳目露章映雪欲還攀殿
檻之人霜簡指陳多及掃權門之客論思以後封駁
尤甚偃月之期雖深迴天之力愈勁帝問諸在朝在
野翕然曰賢朕有臣同德同心舉而託國以臺萊立
基為喜以鞭靴及門為羞以近習之大服為内憂以
諜報之斡腹為外懼衮衣見千贄共忻翹館之開黄
麻以六經行對頭廳之拜某晚而浪出竟以沃歸老
生實坐言語之踈取疑於絳灌時賢逆探心術之憂
見比於荆館兹逢碩輔之登庸儻出餘齡於廢錮濃
墨大字愧無頌聖德之詩蒼眉皓髯羞作問大鈞之
賦
　　　賀蔡樞宻
明揚時望超秉事樞天生五材古無去兵之理國重
九鼎今有折衝之臣簾陛益尊縉紳相慶自昔大儒
之後率多名世之英然韋齋之有文公纔登法從榮
陽之傅太史僅止庻僚孰如慶元之聘君篤生賢祐
之賢佐恭惟某官逹知仁勇之三徳塞直剛大于两
間先師傳人前惟西山之一老象賢繼世後有存齊
之二難其遺佚阨窮卒不少施故磅礴欎積鍾為餘
慶公之所立世所共知論戚宦則劉向周堪為師儒
則陽城韓愈鳴鼓攻大京兆翩然出闗舉幡送小司
成至於空學帝馳急驛而召士喜乆軒之來造膝格
君心之非苦口規朝政之闕諫書每出紙價輙髙冠
于曳履之班託以主鬯之子蘇氏謂士有宻友與通
心腹之謀孟子嘆王無親臣孰任股肱之寄陪廊謨
之宻勿占相業之權輿舜韶以一夔而諧漢儲以四
皓而建即将以度而輿疾歛手勛貴以綰而撤樂减
騶彼有人未可圖天塹奚施於馬箠儒無敵安得削
舊疆行返于龜隂某廹懸車之年負盈篋之謗江淹
筆邱遲錦深悔昨非黔婁衾太邱巾豫為終制覩風
雲之際㑹感歲月之蹉跎一返田廬久䟽記室辟纑
織屨已為於陵仲子之歸右衽巍冠要亦江左夷吾
之賜

後村先生大全集卷之一百十九終
後村先生大全集卷之一百二十
　啓
　　　除明道祠謝丞相
齗齗不可既遯於荒皇皇何之復歸於亳醜矣暴揚
之惡仁矣啓擬之言伏念某曩叨詞臣謬掌書命間
嘗㫁臂不草屡封還而力争向使運筆如飛必根着
而勿去迨纍微而後至復三黜而徑歸以暮齡垂盡
之身受浮議無窮之責謂大年厚萊相敢不披襟而
當誣子開黨新州似匪平心之論况專攻滄州過闕
之䟽不参攷四明改過之書妬由入宫而生事待盖
棺而定敢意公初當國僕首起家或奉白簡以聞請
誅無赦誰曰緇衣之敝改造如初自笑衰陳飽諳閑
散凡九祝帝堯之夀亦三典老儋之祠巳廹崦嵫尚
勞挾比茲盖伏遇某官持至公以詔黜陟建大中以
平黨偏謂古者之待老更有祝鯁祝饐之禮念孤生
之絶庖廩推繼粟繼肉之恩苟貪飲啄之便私寕免
鈍頑而鮮耻某身謀巳决官薄宜休陪平津閣之游
既無路矣可神武門之奏終有望焉
　　　謝二府
時賢嫉惡暴逐客之宿愆明主憐才賜散人之舊號省
循顔厚啓擬恩深伏念某隆乾故家海嶠孤士蚤從
前輩頗偏参於諸方晚畏後生常謹避於三含既掃
空言語文字之習且蜕離是非争奪之腸率丁壯以
聴里胥亭長之指呼執民禮以奉太守長官之條教
雖漢庭之論不可光禄勲然畏壘之民竊賢庚桑子
一叨起廢復有攻瑕謂郡國切齒伯高謂公卿仄目
轅固但見寑除書之速罔知汙諫𥿄之由人亦有言
汝何無罪果如白簡雖逭纍臣之誅猶着黄冠俾祝
聖人之壽非賢弼和塩梅之味則鯫生蹈韲粉之危
茲盖伏遇某官謩畫當於帝心予奪廢之公議已處
臯䕫之任未忘管鮑之交陪瀛州學士之登恍周旋
于曩日念綘縣老人之辱稍存問於高年久矣絶粮
忽焉繼廩某宦情已謝官薄可稽杜甫不忘君之忠
厚寕有顧戀蚳鼃致為臣而去終頼開陳
　　　賀抑齋元樞休致
拜䟽不休出綸報可脊懐濃甚方将賜几杖而朝高
興浩然必欲掛衣冠而去居然為萬代之瞻仰何止
聳一時之見聞竊以明哲保身首播風人之咏耆耄
不謝難逃史筆之譏在下者姑為膂力既愆之言在
上者曲示禮貎未衰之意或飯斗米而𬒳甲上馬或
含兩齒而伏鉞秉旄或晚從貞觀度遼之行或老受
永年臨雍之拜或病留銅柱或卧載輜車子房赤松
之遊靡諧謝傅東山之志不遂如公此舉曠古所無
恭惟某官受四書於紫陽傳一編于黄石武侯定亂
南人敢復反哉范公行邊西賊嘗寒心矣大勲藏于
盟府一德格于皇天平挹魁柄而不屑為就如晝繡
而莫能强物外之高人勝士羡洪崖之拍肩邊頭之
驕将武夫為汾陽而屈膝主宗雷之净社携劉白于
午橋身逸一丘眉攅萬國煙霞之痼茲甚雲漢之章
莫留辭使相脱孟勞晚節何慙於前輩拜太師扶靈
夀平生深鄙於若人以脱粟易堂厨以深衣代公衮
山無怨驚之猿鶴家有停峙之鵠鸞南極老人之星
端門重現西洛耆英之㑹畫史競傳汗簡有光眉夀
無害某抽身雖久絡首猶存包若撻之深羞恨還笏
之不勇奉表神武門之下亦欲効顰望氣函谷闗之
西庶幾聞道所為爵躍聊寓蚓鳴
　　　囬洪提刑
綸出九重繡行七聚當霄漢立竦然瞻雙節之來歸
田園居耄矣喜一枝之託迺馳惡札以候皇華恭惟
某官蹈君子之中通天下之志洊更事任同進者視
為耆舊之人猶有典刑不識者知為忠文之子了無
附麗自致顯榮植立視前一輩而有光建明多諸老
生之未發入則在端人之目出亦展丈夫之雄持國
不屑儒科然齊名於伯氏了翁雖為宰士靡求合于
相君𥙷外之時常多居中之目絶少尚且抗章歸節
舉扇障塵謂范吕解仇酷匪先公之志况𥅆非同傳
寕逃後世之譏税之不留壯哉此舉以漕易臬繇湘
入閩不設鉤距而情偽知未嘗鷙搏而雄狡服盖得
之獨立庭過之際固異乎奮髯抵几之為皇遣使臣
雖曰逺民之吐氣國無君子豈勝善類之寒心旒眷
方濃鋒追不逺某别踰一紀老厭百罹豈有文章積
困謗傷之久本無名節矧遭罟擭之餘不圖攬轡之
名卿尚記飾巾之病叟有時清夢傍謫仙落月之邊
何幸殘年在子駿福星之下所為爵躍聊寓蚓鳴
　　　賀賈丞相
鹿磯凱奏鴟閣衮歸古志有之平戎受上卿之禮玉
音喜甚郤虜皆右相之功妖祲一空皇圖再造竊以
國於天地江限北南若去秋偷渡之狡謀乃亘古亂
華之巨變昔我恃方城漢水可據險而蹙之今彼越
夏口武昌将順流而下矣向非武侯羽扇麾軍而至
　寕免辛有被髪為戎之憂㨗書而來魁柄焉徃㳟惟
　某官孕赤城之間氣傳黄石之一編江淮晏清繄誰
　力也荆蜀危急行或使之彼欲因而逞杜郵之䜛此
　已慨然泝瞿唐之險既奠井絡甫還渚宫嗚於地舞
　於楼忽属城之告警屨及堂劎及寢先羣帥而啓行
　相且躬臨士皆死戦鄂雖全璧虜欲攻瑕耕内地為
　度夏之謀踐𢾗州如無人之境王命召虎于方國以
　于宣天生李晟為社稷非為朕盡下㐮樊之申親當
　興夀之鋒或執訊獲醜而來或剖腹輿尸而去成先
　太師經濟之𥘉志慰今天子夢卜之渴心萊公殪撻
　覧於澶淵力扶景德魏國走劉麟于淮右光輔紹興
　必能祈天命於億萬年必以收人心為第一義必扶
　持公議必號召端人繡裳班衣遂迎親而就飬命圭
　相印恨無官之可酬某少参諸老之見聞晚困後生
　之描畫三鍾絶支離之粟隻字無子公之書上方聽
　於相君公頗哀于公子篤累世通家之舊㧞二雛選
　調之中恩斯勤斯至矣盡矣念已侵于鍾漏非自外
　於陶鎔曩求挂柛武之冠見嗔時宰今喜秉中書之
　筆不属他人慨切由衷庶幾從欲
　　　　除寳學知建寕謝丞相
重金甚寵奚𥙷明時全璧而歸有光晚節䟽逺别無
於粤援始終盡出于元台衘此殊知滂然感涕竊以
大年遇景德之主返陽翟而居坡公當元祐之朝辭
禁林而出觀諸老先生之勇退雖聖君賢相而莫留
如某者本乞挂冠適逢歸衮起牛背而升法從鳴蚓
竅而為詞臣上論指侯王猥俾視相如之詔草公告
成江漢渠能作吉甫之頌詩問其官則取𢾗過多使
之年則踰七望八居每憂於濡尾去何待於淋頭玉
音既諒其至情金口重為之密啓惟良共理非龔黄
循吏之倫乃賡載歌真稷禹輩人之語傾都謄冩擁
路聚觀音畫史圖踈大夫之歸文公序揚少尹之去
久無繼者榮又過之茲盖伏遇某官再造皇家博開
翹館仰卧龍之望重翕若攀鱗憐老馬之力疲解其絡
首委曲不違於物性甄陶倍費於化工某敢不敬白
松楸誇傳桑梓免漏盡夜行之謗逃筆誅晚謬之評
恩等所天巧為之地華子岡輞川口幸可安老夫之
身終南山清渭濱尚有懐大臣之意寸丹所藴副墨
未周
　　　謝三府
露奏引年光隂無幾奎文優老寵𢾗有加通西清學
士之班需南國諸侯之化靖言超躐端自開陳伏念
某忝乾道之故家際端平之親政徑由卑冗寑歴高
華愧匪先賢誤承明主之三入偶然後死恍靈光之
獨存景運接陳橋之庚申殘年踰絳縣之甲子顧猶
久廢亦辱旁招入陪細旃出扈法駕書行惟謹了無
前輩之封還播告之修未必武夫之感泣况有七不
堪之病力陳四宜休之言親灑昭回曲全進退懐九
齡之扇而去有二踈之金可揮林下消摇佚八十之
遺老榻前啓擬頼二三之大臣致此榮光集於衰朽
茲盖恭遇某官儲才於夾袋好賢如緇衣謂王吉本
不來既趨嚴召憐毛頴老而秃不可苛留全璧而歸
播鈞之賜某以大耋之聱叟為太平之幸民筆硯已
焚衣裳亦懶懐翁子綬本無意於郡符宏挂景冠
終有祈於堂判
　　　致仕謝丞相
散地引年上价藩之符竹清朝優老陟奎閣之圖書
遂孤生全璧之心皆上宰播鈞之賜竊以弘景挂冠
而去隱居華陽白傅懸車之餘醉吟洛社彼皆强健
自請退閑用能竹帛流傳丹青模冩如某者螭頭一
斥牛背十年迨䜛舌睍消已顛毛雪白蒐羅首及適
逢赤舄之來噐遇有加不改緇衣之好槖班驟進桑
䕃未移毎於恭敬早朝之間常恐隕越天威之下荷
元台之造膝言病叟之乞骸太守懐綬而歸與朱買
臣而奚異丞相為詩以勸又踈大夫之所無然衰羸
未易扶持加眇跛不能視履炊粱巳􁆐戀荳自如非
累䟽籲天兾興憐于大耋是四維掃地尚得謂之全
人方席藁以俟誅俄壐書之報可士知足知止者少
墜諸淵而未休公成始成終之難死于門而無悔兹
盖伏遇某官疆四燒之戎索主諸賢之夏盟謂老時乆
陪翹林館之游及晚節屡拜神武門之表昔恐　傷
金之媒孽或者嬌情今無休迫而哀鳴出於真意
為之地恩等所天某敢不息交絶遊囬光反照九年
病三年艾以身事而付醫百畝田五畝桑願力耕於
而奉上
　　　謝執政
八十老翁慨􁃶謝事二三執政啓擬曰俞佚半生優
攘之勞由一元亭毒之妙竊以景仁告老為新法之
紛更永叔歸田以後生之描畫皆緣齟齬始决退休
如某者本乾道故家忝端平朝壬中罹毀鬲晚際休嘉
受聖君賢相之異知諫行言聼與諸老先生而並進
志合道同了無纎芥之嫌實迫桑榆之景欲潤色則
江淹之才已盡待議論則師丹之性多忘自覺癃殘
難貪華近力辭曵履依然疾疢之乘㐮獨有挂冠或
可湏臾而無死雖玉座照知其􁃶欵亦黄扉委曲以
開陳茲盖伏遇某官主多士之齊盟壽本朝之元氣
昔陪陳周太常之伯嘗尾英躔今念元和一漁翁曲
全晚節許刋官薄進直寳儲某敢不懴悔昨非研尋
舊學膏肓泉石敢自附於幽人臨履淵􁉚庻知免夫
小子
　　　與馬中書
臣罪多矣初股之反已遲王言大哉華衮之褒溢美
外咼多以為過内省恍然若驚亦既欽承敢忘私謝
竊以遷史退徇財徇名之士𥅆書貴知止知足之人
昌黎序揚侯之歸宛如圖畫坡老賀歐公之去方之
聖賢必有若人乃當此作如某者童而承學老未捐
書當世大宗師嘗聞餘論諸方善知識亦頗遍参遭
遇休明周旋華近大不能陪輔朝廷之遺忘小不能
粉飾槖閣之典章方席前宣室之時入對屡承於顧
問及扇賜曲江之際外邊未忍於棄捐豈不慕君自
傷垂老雅志懸安車於田里優恩陟寳庋於雲霄夫
何槃澗之遐踪尚費涌泉之傑思茲盖伏遇某官氣
禀芝山筆鋒之秀文在盤州野處之間雖車笠之勢
已分然膠􁇀之情不解僕名浮於實已安鷄窠老翁
之㨗公擬非其倫恐累鳳閣舍人之筆流傳寢廣踧
踖靡安某雖甚疲癃猶思强矯飾巾待盡不𣸪弹今
代之冠扶杖願觀尚喜聼後元之詔
　　　囬林中書
老伴星稀䟽求謝事聖恩天大詔許明農俺生平瓦
毁之羞繇名勝玉成之力伏念某生髪未燥努力自
鞭為小文章参大知識靈均憔悴惜徃日欵緒風天
王聖明廽未光照薄暮詞臣當如原父而居慙思澁
講師當如晦叔而自覺語繁乆㨿要津大妨賢路雖
御手調羹龍巾拭吐忝儒臣之至榮然女愛極席畧
勸畢論亦古人之深戒力辭禁甬歸葺隱棲身巳投
閑病猶不恕廽骸起死别無䑛鼎之丹方怛化貪生
獨有挂冠之一着此特出檀公之下計安敢希踈傳
之遺風茲盖伏遇某官心傳諸佛光明之澄手提千
古文字之印當舍人判鳳閣之始嘗綴清華念廷尉
張爵羅之餘曲相煖熟公殆以文為戲者吾愧無徳
以堪之某敢不佩服味言堅凝晚節可止則止願學
　聖某之時求仁得仁誰曰首陽之怨
　　　　謝廟堂(轉正議大夫)
　周二大老值我王之作興漢一秃翁非若人之倫擬
　費上宰将明之力爲陳人稀濶之榮控免弗俞對揚
　有靦伏念某承乾道故家之緒受穆陵國士之知毎
　停箸而觀其文雖壊麻不加之罪其如衆女謡諑群
　兒謗傷十年不齒於縉紳己盟泉石一旦遄歸於衮
　繡首下弓旌載臏孫子以輜車起躄浮屠于髙座遂
　繇閑散復侍禁嚴素衣化京洛之風塵華廹崦嵫之
　暮景不敢尸喉舌之任遂勝乞骸骨之章内府賜金
都門供帳帝作歌待忠嘉之告相為訢有名節之褒
雍容挂冠始終全璧詎意鶴歸沙苑龍去鼎湖今上
勃興善繼先皇之志普天同慶孰如遺老之悲茲
霈洪恩亦霑黄耇茲盖伏遇某官藏補天之妙用擅
夾日之元勲弘濟多艱雖百官之總己光輔初政恐
一夫之向隅顧如㐮殘亦忝優渥某自傷耄耋莫報
㳙塵寤寐獨言在澗槃而甚適栖遲可樂豈門㦸之
敢施
　　　賀賈丞相拜太師
宣制九震冠階一品受先皇帝艱大之託勱相我家
當新太子清明之初維師尚父式是百辟格於皇天
竊以累聖相承名臣輩出潞國我朝之衛武褒崇於
還洛之時越王烈祖之甘盤登拜於歸鄞之後未有
勲書盟府身處頭廳無官可酬委國以聼槐位極維
垣之峻笋班歆絶席之榮自有生民以來無若今日
之懿恭惟某官興王之佐振古之豪經營四方盡力
鞠躬張皇六師執訊獲醜鼇極再奠狼煙一清像畫
雲䑓今漢家九鼎之重手扶日轂措天下泰山之安
昔茂弘嘆坵墟百年孔明欲宫府一體彼徒懐於此
志公允踐於斯言掀翻窟月之妖蟇懲創吹江之狂
猘重莫重于受遺定䇿難莫難於送徃事居方衰城
野與驂御而問塗獨山陵使雖風雨而攀駕卓哉此
舉前者所無神禹獻祥兆域居然協吉靈胥受職波
濤伏而不驚然後歸衮於京反虞于廟伊尹進今王
新厥徳之戒作商阿衡公旦有人臣不能為之功位
周冢宰某乞骸田里掃跡市朝永為耦耕之老農莫
尾翹材之賀客幸生太平世聳聞渭叟之鷹楊雖從
逍遥逰不覺鴻𪷟之爵躍徒勤善頌未易名言
　　　賀賈太師再相
大號渙揚元助復相春秋一字盖深嘉季友之來歸
父兄百官孰不喜傅巖之爰立維今之盛振古所無
竊以功名之際極難明良之合尤罕萊國决親徃計
尚罹小人孤注之讒韓公有定䇿功晚動老圃寒花
之感此故老元臣所有免非聖君賢相則不然上下
交孚始終圖任㳟惟某官孤忠貫日隻手擎天夫子
復生微仲其左衽矣先皇獨㫁歸公以衮衣兮雖邊
塵肅清然衆弊膠臈事方行人不便誰明范老之心
恩已出怨誰歸毎誦沂公之語属倉猝抱遺弓之痛
越拘攣扈靈駕之行既服勤陵下而返虞即頓首扆
前而復辟潜解虞卿之印徑登鴟夷之舟方玉几初
憑群公皆聼命然金縢未啓冲人弗及知昭囬千百
字之挽留遺近六七公之諭勉及還别墅乃築新堤昔
孟子将去齊亦出晝三宿今周公不之魯其相王萬
年唯諾一堂芬芳千載某平頭八秩拭目三麻聞勇
去則眉攅杜陵老之愁覩登庸則心動石徂徠之喜
念通來世化爲雀尚欲衘環景廹旄期退下驢豈堪
推磨逹函僣甚覆甌置之
　　　賀太師平章
宣布制麻褒崇英衮倦台鼎而辭富貴紫岩奉母之
至情冠師垣而拜辭章潞國顓朝之曠興甚盛蔑如
此矣孰若親見之哉竊以安危繫宰輔之一心忠孝
觀臣子之大節雖颷囬霧掃獨髙鼇再奠之功然晏
罷蚤朝稍廢鷄初鳴之問此容堂所以固請而當宁
爲之曲從眷禮一新古今鮮儷昔越王有初潜之舊
乃陟上公孔山加重事之名纔班亞傅維咸淳之異
数與元祐而匹休恭惟某官棟厦傑材擎天老手囬
紇捨兵下拜果令公來晋人長衣清談有夷吾在先
皇帝寄以大事今天子學而後臣開拓趙張保一隅
之規采用韓范禦二虜之䇿屏羣英於散池聚衆芳
于本朝洛黨蜀黨分朋頼有温公之翕受宫中府中
一體㫮服孔明之至公依時而出思堂待旦而趍漏
院坐妨扇枕析解䓤珩無官可酬爰峻久虚之位有
謀則就所謂不召之臣漢百参可無堯一夔而足縉
紳韋布之相慶丹青作帛所未聞某今為版籍之民
昔忝翹材之客充仲子之蚓操寕復慕于紛華聞尚
父之鷹掦不自知其鳴躍
　　　又别幅
比者伏審掦廷敷播正位辨章韓王開國元功絶席
淳化之世潞公累朝大老弹冠元祐之初或巳去闕
廷或時遊廊廟至若賜以湖山一曲依然㤗階六符
豈非爲人臣不能爲之勲勞是以有生民所未有之
恩禮觀奎文之屢灑見旒眷之愈濃帝賚傅說以輔
台父兄百官咸聼天生李晟非爲朕社稷萬人再安
出則陳伊訓以告嗣王入則服萊衣以娛慈母瘠吾
而肥天下上毎敬於鯁言存我以厚蒼生公毋親于
細務澤侔禹稷夀等松喬某幸以餘齡覩茲曠典冥
搜儷語擬献主書念當世操觚之人皆我公夾袋之
客莫不鳴岐山鳳之咮得無包遼東豕之羞然而恩
不敢忘禮不容廢敬勒惡札繳小啓申獻
　　進開國伯謝平章
上公顯相方徹爼以分膰一老明農亦綸出而進爵晚
景竊躬圭之寵秋毫皆英衮之恩取数過多修辭摧
謝伏念某初無能解稍習藝文先人識北平王曠世
之遇賤子爲東閣客有年於茲久遭盲宰相之嗔誰
起躄浮啚之廢穆陵更化國老憐才昔百賦千詩盖
自有子定價今三麻九制可獨行于中國朝始以文
右宜爲誥而留終以髮秃不中書而去弘景之冠巳
挂藺卿之璧猶全属者上御大昕躬臨元祀周公率
洛邑之祭曲盡肅雍史談當漢家之封自傷留滯顧
草野尚叨子加地由廟堂不使之向隅茲盖伏遇某
官秉待軍國之重權綜理祀戎之大事誕敷霈澤蹕
臨丹鳯之門加意耄臣詔下白駒之谷終慚朽質毎
費洪鈞某敢不抑抑威儀兢兢臨履禾㕓三百濫増
社之封椿歲八千徒祝翹材之夀
　　　除龍學謝平章
河出圗洛出書開萬古珍符之秘祖有功宗有德嚴
两朝奎璧之藏曽是諛儒卑之穹職伏念某曩特鈆
槧宻侍璪旒雖蒙分蓮鉅之光不過依葫蘆之様及
夫規恢天廣號令颷馳璽書至而竇融陳羽檄傳而
曹暪走聼山東詔癃老孰不願觀讀奉天書武夫至
於感泣古有此作僕非其倫自覺技窮力求身退幸
先皇之古文禮士而我公之内恕及人為之解絛許
以還笏詎意瓦樞之樸拙尚厪奎畫之昭囬生未忘
拱北之心没可揭征西之表卓哉知己何以報公茲
盖伏遇某官衛社元勲爽邦哲輔斡帝杓扶日轂玉
座遂安提天綱頓地紘鐡山亦碎吹噓暖律披拂寒
荄其敢不永懐漂絮之仁思服翳桑之惠陪正觀諸
學士躐䖏清華数元和一漁翁自嗟遲暮
　　　謝宰執
漢閣藏書莫重祖宗之訓周家飬老不遺夀耇之人
忝昭代之褒崇拊餘生而感慨伏念某㓜嘗濡染壯
益研㝷以小家数之文當大典冊之任始自比追風
之驃歴足塊輕久乃如上水之舡撑篙力竭而况英
豪掘起事㑹方來鑄印以拜侯王馳書以安反側自
敬輿文饒之不作有畢諴封敖之所難驢技已窮鼠
腹亦滿嘗宻鑄憐才之相不願為識字之人客候病
軀久立户外之屨天奪書眼長抛牆角之檠厥今聖
賢相逢文物師古朋來俊乂博選逸遺以簡蔚而思
仲舒嘗辱唐家之掌制反老秃而踈毛穎豈若秦人
之少恩踐坡公敡歴之官冠明逸携登之閣雖奎畫
　昭囬于雲漢實化鈞啓擬于廟堂茲盖伏遇某宫氊
　厦明師棟梁碩輔昔傅説築野帝嘗審象以求賢今
　楊綰當朝士有咸騶而撤樂遂令踈逖亦玷凝嚴某
　生叔季而論交獨夫子而知我齒衰才盡恩重命輕
　老去圖書竊笑大玄之投閤儻來軒冕羞為小草之
　出山敬以中丹陳之副墨
　　馬同知碩輔下云昔羽翼成矣史稱啇嶺之從
　　　游今股胘良哉書述虞廷之賡載
　　　常参政某官下云道倡諸儒徳尊一代乃知朕
　　心朕徳見君臣之相湏予欲汝翼汝為頼弼諧
　　之宣力
　　　謝馮給事
仲舒文冝為誥允謂簡嚴毛頴老不中書詎堪拂拭
温厚見王者之志疎逺極儒臣之榮琅然古音入于
俚耳恭惟某官生了翁遺直之理有冕仲倫魁之風
晋長冬卿超遷夕拜勁節見于論諫斜封畏其塗歸
百篇丹青必本宣公之仁義萬事塵土獨留忠義之
功名尚憐野老之衰陳因代王言而奨飾退而儕於
㕓氓之列引而進之閣老之間某敢不函示雲來襲
藏巾笥錄開元朝報豈如昭代之親逢覧正觀勑書
尚使後人之感慨
　　　謝盧中書
大夫謝事都忘前供奉之衘内史賛書廼出吾故人
之筆喜而溢美榮不盖慚恭惟某官望重一時神交
千載居三君八俊名勝之列仙舟同登及郡公先正
凋謝以來靈光獨在因聖上有河圖之授進耄夫於
閣老之聯朝野傳觀縉紳歆羡某敢不勤拳告廟巾
襲藏家當代詞臣咸嘆無於此作異時禊帖将有感
于斯文
　　　答陳尚書
身如退鷁久矣卑飛班進老龍出子親擢非煖律為
之一扇則寒灰何以復然恭惟某官以仁義敬王有
謀猷告后昔揮毫鼇禁盖當聞儀鳯之鳴今采藥鹿
門豈敢當卧龍之拜其登臺省也衮衮及在鄉黨則
恂恂謂頽齡尚忝于除書雖散地亦垂于慶問書檠
久棄安能如子政之然藜酒戸稍増所謂願陪孟公
而投轄

後村先生大全集卷一百二十終
後村先生大全集卷百二十一
　啟
　　　太夫人生日囬張守(丁酉)
累世通家晚竊左符之庇小人有母適當初度之辰
辱熊軾之臨門驚驪珠之出袖鏗鍧右調奨飾衰宗
恭惟某官才擅風騷治先教化謂錫類乃邦君之盛
舉而榮親亦人子之至情竹裏行厨非兒童之慣見
花間艶曲俄士女之競傳居然改千里之觀瞻何止
示一門之光寵某方遵慈訓共歸綿上之耕第愧俚
音莫和郢中之倡
　　　又(戊戌)
蒼顔華髪属親闈喜懼之年白雪陽春辱地主寵嘉
之語家庭動色州里傳誇恭惟某官治行著聞文辭
軼出毎篤賢賢之禮尤惟老老之心依滕文公而為
氓得其栖托念穎封人之有母厚矣撫存揮掃雅詞
光華誕節乃若盛儀之過腆揆于愚分而未安竊師
舍熊取魚之言併援受羮反錦之義固慚方命必諒
由衷被之弦歌雖乏家姫之倡冩諸琬琰永為樂府
之傳
　　袁州囬通判夀酒
出守一麾無復青綾之夢揆予初度辱貽黄卷之辭
恭惟某官善與人交譬猶吾味爰有夀藏之祝用為
枯槁之華某千里顧雲兼旬勤雨目㫁庭闈之定省
耳聞田里之嘆愁方切隱憂敢當善頌男子生桑弧
篷矢自笑早衰美人贈錦叚琅玕詎容虛受
　　　冝春方宰夀詩
華髪陳人不記始生之日色絲㓜婦忽貽絶妙之辭
恭惟某官誼篤同寅情忘泛爱贈以柏梁之作祝其
樗檪之年設蓬矢以懸門愧非盛壯卷錦鯨而還客
心始和平
　　　張守
退士無聞已具秃翁之態賢侯念舊忽貽㓜婦之詞
禮越等夷光生寂寞恭惟某官蟠胷萬卷落筆千言
畫隼朱轓雖深居于鈴閣桑弧蓬矢猶下軫于茅檐
錫寡和之名章賁早衰之陋質傳誇同志永為墨客
之榮懊恨貧家未有雪兒之唱
　　　方蒙仲
天生我辰安在自憐半世之窮歲旣晏孰華予
獨荷故人之意過形絶唱俯逮衰蹤恭惟某人交誼
歲寒毫端春麗朱弦緑綺無胡部之哇淫黄卷色絲有
漢人之風骨念茲初度遺以好歌雖家乏春鸎能囀
繞梁之調然門堪羅雀足華環堵之居矧兼盛禮
之匪頒尤極懦衷之感慨所為摧謝悉佇晤言
　　　王實之
青雲失脚惟招逐客之魂白雪新腔忽枉謫仙之作
夫何衰颯獲此瑰竒恭惟某客吾道宗盟斯文元氣
批龍鱗探龍頷盖嘗犯明主之顔料虎頭編虎鬚毎
欲唾貴臣之面雖忘情於當世尚興念於古人贈我
好歌華其初度覺樽罍之動色顧弧矢而有光誦烏
石崗邉之詩幸相尋于此日陪矢津橋上之集尚無
棄於異時
　　　方徳潤右史
流年晼晚和南山種豆之歌妙語相尋出西掖判花
之手里門傳誦泉石生光恭惟某官今之名流古之
遺直上坡建白可居慶歴四諫官之間後省留黄不
在熙寕三舍人之下棄美官如敝屩等外物于浮雲
獨君父之寸心與友朋之一念綢繆愈篤造次不忘
似憐掃軌之餘適届懸弧之旦管仲鮑叔蚤巳論交
老子韓非晚仍同傳欲其久活奨以名言至于䑓餽
之豐甚矣村居之觀某敢不呼童烹鴈携酒與魚慶
老穉之檀樂約親朋而破費人生之楽孰與此多誦
烏石崗之詩幸相尋于此日陪天津橋畔之集尚勿
棄於異時
　　　張使君
蓬矢六懸自嘆栖遲之跡草廬三顧辱貽幼眇之音
異哉以甕牖圭竇之人得此於蓬萊道山之彦恭惟
某官毫端泉湧胸次氷清鯨吞鼇作之文豈惟一集
鳳髓龍筋之判動輙千言顧如下客之始生亦𬒳賢
侯之雅製玉盤洗金鞍簇既勞動于行厨銀筆述雪
児歌復流傳于樂府殆似奉韶鈞以破蟋蟀又如列
鐘鼓以享鶢鶋邦域争誇林泉改觀某心雖絶感顔
不勝慚平子錯刀莫報美人之贈鄴侯牙軸永為來
裔之藏
　　　顧知縣
掃軌摧藏不記始生之日扣門剥啄忽貽寡和之章
青眼未忘白頭増氣茲盖某官誼堅金石文叶咸
韶念三仕三已之餘不能枉道謂一貴一賤之際乃
驗交情陳羮錦于篚籩傾瓊瑰于懐袖煌煌織翠之
叚非野老之敢留纍纍貫珠之歌乏雪兒之能唱所為
摧謝未可立談
　　　成丞
退士杜門無復男子桑弧之志故人馳驛勿貽外孫
虀臼之辭盛意殷勤衰蹤榮耀伏念某官深懐和璧
早擅蜀珍卿雲黼黻之文衆推藻麗陳雷膠􁇀之義
一洗炎涼鏘然宫羽之在縣爛若玄黄之實篚欲拜
大惠似傷小亷懼鯨錦之不祥卷而還客貪驪珠之
無價珤似藏家
　　戊申生日
　　　王權郡
纍臣初度誦楚客之大招野老幽棲屈嚴公之小隊
紛瓊琚之委貺殷金石之有聲恭惟某官南朝文章
之家西京循良之吏謂一鄉必有善士可廣見聞謂
諸侯不臣寓公尤加礼敬特製陽春之曲俾華晚暮
之年蓬矢以射四方自嗟老矣革匱而藏十襲其永
寳之
　　　徐國録
吾衰也乆矣拊初度而自驚歲晏孰華予獨交情之
未厭特紆麗藻以飾朽株恭惟某官思欲凌雲文如
翻水謂故舊苟無大故胡忍棄遺念老婆非復少年
强為塗抺所慚醜質不稱好辭文一字絹一縑莫酬
珍貺匱十重巾十襲第謹寶藏
　　　王教授
老将知耄及者今非盛壯之時生乎後吾師之古有
忘年之契爛然文錦賁此緼袍某官筆如有神文不
加點月一箱日一𥿄垂髫巳着于雋聲朝百賦暮千
詩刻燭了無于滯思不靳賸殘之膏馥以華晼晚之
年齡蓬矢桑弧豈復男子之事燈花簷雨尚能續廣
文之歌
　　　林知縣
霜侵两鬢何心然内史之灰塵滿左弧忽辱飛王喬
之舄贈驪珠之無價覺蝸舍之有光某官孔門言語
政事之科漢京之學法理之吏暫收朝蹟種安仁桃
李之隂博采鄉評顧仲尉蓬蒿之宅不鄙老生之陳
腐特貽楽府之清聲桑榆之年陶冩固煩于絲竹木
瓜之贈報酬常乏於瓊琚
　　　見任官
暮景閉闗都忘初度夜光滿軸可謂暗投夫何大夫
之賢不棄老夫之耄某官聲華鮮儷才氣軼羣大而
發為犀角象齒之文小而見于龍筋鳳髓之判不鄙
夷于衰朽俾沾丐于賸殘喜象罔之得珠無因而至
懼匹夫之懐璧敢奉以辭
　　　諸士友
老将耄及不復有于壯圖子與人歌愧莫追於絶倡
瓊瑰無價弧矢有光某官思如湧泉筆可扛鼎戞擊
摶拊所以作止嘻笑怒罵皆成文章念其晼晚之光
隂被以賸殘之膏馥君有青精飯願聞捨瑶草之期
僕無明月珠何以報襜䄖之贈
　　　方教蒙仲
老色上面空漸弧矢之垂大音布聲忽聼韶箾之奏
曄然藻麗賁此衰遲某官胸次氷清毫端泉湧雖多
識王翰李邕知名之士然尚記孔融禰衡忘年之交
特製新腔遂成故事老夫耄矣無能為也莫少稱於
衮褒美人贈焉何以報之第謹藏於巾襲
　　　卓教授(得吉)
老夫耄矣與時好而背馳士者笑之獨鄉情之未棄
鏗韶鈞之入聼覺弧矢之有光某人文選青錢名標
黄甲舉幡而集闕下不亦壯哉衣錦而還故鄉可謂
榮矣尚且念陳人之華髪按曲子之親腔僕匪郢人
愧莫和陽春之唱君如許劭得無累月旦之評旣録
副以深藏聊搜枯而摧謝
　　　卓知縣(得慶)
(上同/教授)某官通徳名流集英前列属者入平津之閣嘗
有裏言去而登单父之堂欲弹故調不鄙陳人之華
髪特貽曲子之新腔
　　　彭特魁
(上同卓/数授)某官胸中之書卷五車筆下之詞源萬斛知
名六館學者未能或先奉對丹墀天子擢為第一然
且不鄙陳人之華髮
　　　黄縣丞(龍應)
知者希則我貴矣何妨世議之不容歲既晚孰華予
兮獨有鄉情之未棄紛瓊琚之委眖覺弧矢之有光
某官貴名若揭日而行詞源不擇地而出盍陪時彦
來讀黄香東觀之書寕詣天官去拂崔丞藍田之記
不鄙老生之陳腐特貽傑作之清新僕匪郢人(下同/卓授)
　　壬子生日
　　　張守秘丞
孤臣放逐尋童子之舊遊太守仁賢記靈均之初度
茲惟異春匪曰常彛當焬者争竈舍者争席之時辱
廩人繼粟庖人繼肉之禮里閭創見邦域傳誇郤之
不恭有㕓民之分守周之可受况地主之匪朌心之
感藏面以控叙
　　　徐國録
逐客罪深無復齒縉紳之列故人情厚尚未忘弧矢
之朝妙語通褒衰顔有􁂦恭惟某官擅班揚之筆為
管鮑之情吾立子名不磨若辨誣而作者子與人歌
而善遂倚聲而和之極郢客之揄揚借相纍之光寵
為劉君壽未免費於昌黎懐南豐香真不慚于無已
　　　王教授(庚)
飬親不泊豈勝年運而徃之悲越邑相贈存足見歲
寒後凋之義寵嘉至矣衰暮慊然恭惟某官交道素
隆詞鋒尤雋昔鄭老客寒無氊之際嘗忝過從今翟
公門可張羅之時猶相記憶加恵始生之日逺貽絶
妙之詞雖貧家素乏于雪兒不䏻巧囀然同社豈無
于墨客可賞音佩徳罙深含毫莫冩
　　　方貢士(汝一)
老夫無能而耄矣已混泥塗鄉人之善者好之過相
粉黛自慚晚謬将累旦評恭惟某人文律素髙交
誼尤篤衆方奮逢䝉之勇竸欲闗弓君獨哀子厚之
窮不忍下石恍夜光之投贈覺暮景之光華縱有紫
金丹豈能逃于衰老况無青玉案何以報於美人
銘藏未易傾冩
　　　方監元(寔孫)
耄矣無能為不記男子桑弧之日爱之忘其醜忽貽
外孫虀臼之辭自愧衰頺詎堪奨飾恭惟某人交誼
堅乎金石文律合乎韶鈞謂子美徃時文采固嘗動
乎人生念靈均歲晏憔悴不見知乎國人發蒙叟之
微談華秃翁之晚節種大摴於寂寞之野僕願保於天
年折丹桂于廣寒之宫君即魁於仙籍聊持善頌少
答味言
　　癸丑生日
　　　　張秘丞
　伏承貽翰俯記懸弧僕廹蒲栁先零之秋自憐暮景
　公臨桑梓必敬之地尤禮髙年闔郡傳　聚宗榮耀
　恭惟某官麟獲㤗畤鳳翔髙岡貞觀學士登瀛洲才
　名不忝西京循吏安渤海治行最優每記受㕓甿之
　微嘗在同舍郎之列而况古者之義不臣寓公故人
　之情頗衰老子因其初度借以餘光龜膓驟飫於八
　珍鼠量豈勝于一石爼豆之意甚寵嚢壅之嘲是慚
　某稽首登嘉盈襟堆感雖無芹子效野老之献勤惟
　有辨香祝使君而面向
　　　張倅
病叟歸田不記劬勞之旦故人監郡忽貽要眇之音
托之新腔華此暮齒恭惟某官風韻濯濯之桞辭章
藹藹之雲同時宰中牟宰宻縣之流競着鞭而速化
歲晚相江都相膠西而去獨佩玉而徐行挺然松栢
後凋之姿念茲蒲桞先零之質特絃廟瑟加賁門弧
分風月之笑談起煙霞之痼疾樂府有将雛鳳真堪
補舊譜之遺貧家無囀春鸎竟虚辱詞人之惠欲伸
銘激不覺囁嚅
　　　又
逃說居里畏旤杜門塵滿左弧不復射四方之志位
居半刺猶記受一㕓之甿餽問優隆傳聞夸羡恭惟
某官篤金閨之事契假茅舍之寵光我有嘉賔而鼓
簧既倚聲而度曲吾哀王孫而進食復作禮而加邊
辭受兩難感慚百倍孟子有熊魚之喻不得而兼楚
人於羮錦之問盖知所擇已拜餼牽于牧者輙歸篚
實于帑人
　　　徐國錄
人無百年詎作鐡門闗之計詩有六義忽聆朱弦瑟
之音自憐稿項黄馘之餘猥辱錦心繡口之作伏惟
　某官讀書之眼如月作賦之才摩空草陳琳檄書何
　足煩于記室給相如筆札㑹有誦于子虚云何當代
　䑓閣之流未忘一生江海之客方舉世攻其僻學目
　以荆舒乃執事念其頺齡擬之楊范恐彼爱增之論
　恠公嗜好之殊披襟而當既非所安卷錦而還則又
　不敢爱玉體享黄髪期共保于交盟贈錯刀報英瑶
　愧莫酬于珍貺
　　　　李國正
　使絳老年已侵尋于暮境為劉君夀廼破費于故人
　楽章𬒳之弦歌䑓愧旅於籩豆乆要無間初度有光
恭惟某官蟠苦縣之仙根孕長庚之秀氣諸生矜式
嘗重席于西雍丞相挽留徑拂衣于東閣雖分風月
不改歲寒招楚老之纍魂製郢人之絶唱㪚花而問
摩詰舉籠而餉右軍辱髙誼之記存慰頺齡之落寞
青藜紅薬俱囬施于軍侯朝菌靈椿一委心於造化
輙佇栝思少答珍投
　　　方北倅
揆予初度自厭餘生凡我同盟未忘舊好驟拜秌月
華星之貺大為寒灰槁木之榮恭惟某官鄉推跨竈之
評家擅凌雲之賦唐京兆少尹寖階梯于顯官漢博
士議郎毎位置于名輩交情不以寒暑燥濕而變興
念及于寛閑寂寞之濵新腔付之歌兒珍餉霑于坐
客惠而好我愧明珠之暗投何以報君借瓣香而囬
向
　　　方制幹
大患為吾有身未能逃于世網皇覧揆予初度獨見
厚于騷人妙語過情頺齡生氣伏惟某官沕九淵而
奮蟄翔千仭而覧輝李邕識面王幹卜鄰咸羡中書
堂之落筆力士脱鞾貴妃捧硯冝趍金鑾殿以揮毫
尚俯為泛紅之賔且囬顧垂白之叟問絳縣泥塗之
辱招湘濵顦顇之魂豈非髙情欲激媮俗韓公嘆初
莭晚莭凛若淵氷荘生謂大年小年猶之椿􁑚聊酬
善頌且發鄙懐
　　　方貢士
僕田舍漢淺膚懵星歴之書君儒家流博洽通支于
之説傑思汪洋而無涘殘年潦倒而有光伏惟某人
舒海素深植瀾尤濶其論著沉涵于前輩以棄餘沾
丐於陳人辰乎辰乎故競辰已蹉跎于壮歲水哉水
哉何取水欲挈致於清波追作者之雄渾慰此翁之
落寞扁舟去滄海聊寄餘生乘槎問明河謹當囬施
　　韓孔惠
懸蓬矢六慨壯歲之消磨倡朱瑟三喜古音之清越
春葩粲發暮景光華伏惟某人著月旦之評挺歲寒
之操僕昔作咸陽之逐客畔去者多君獨憐楚澤之
纍臣追隨不舍毎值始生之旦必貽寡和之音俗薄
交媮深愧綈𫀆故人之意齒衰才盡莫酬黄絹幼婦
之詞
　　甲寅生日
　　　權郡黄倅
祠官氷冷方屏伏于故栖地主春温廼寵嘉其初度
拊存良厚衰颯有光某自揆退閑實難辭受拜魯公
鼎肉已負犬馬見畜之慙郤孟子餽金庻免熊魚兼
取之戒
　　莆田黄宰
弦歌滿耳暫煩言偃之割鷄弧矢生塵辱記翟公之
羅爵黄絹之詞尤妙緇衣之好如新某官永陽掄魁
之家江夏神童之後謂鄉國必有善士不惮勞謙謂
詔書毎問髙年尤加恩意念頺齡之晼晚借妙語以
吹嘘某囬顧殘骸仰孤咸指譬越犬吠雪烏知作者
之工與夏蟲語冰不滿逹人之笑
　　　又
柱下史休官幸退藏于暮景縣大夫好禮首存問于
髙年自愧衰頺上煩記憶某官武陵之調甚古山隂
之譜㝡優辱絳老於泥塗深懲晋鄙之失遺杜陵以
酒肉尤見来陽之賢念野叟之垂弧命帑人而實篚
幾于塞屋何止充庖第鶺鴒之悲痛方新况熊魚之
取捨宜辨退之羊玉川鯉安敢累君家之清安期棗
張公梨已足為賔客之寵區區摧謝縷縷費詞
　　　葉寺丞
蓬矢四方之志乆息壮圖朱絃三嘆之音忽貽古訓
荷故人之繾綣增病叟之光華恭惟某官乾道相之
聞孫髙陽氏之才子當年琴調見思于羊石之民餘
事詩篇傳徧于鷄林之賈節麾迭試翰墨自娛乃如
槁項黄馘之夫亦辱錦心繡腸之作某自慙衰颯不
稱奨提以殤子比老彭公雖逹識使巴人和郢客僕
則厚顔勉課陳言少酬絶唱
　　　李國正
僕與天䘵校書同譜曾分太乙之光君真開元供奉
後身觧道謫仙之語博封甚寵初度有光恭惟某官
蟠萬卷書操五色筆登壇而執牛耳方頼主盟入宫
而妬蛾眉寕無謡諑掩鼻人間之臭腐論心世外之英
豪興念秃翁巳爲逋客荘生喻桂􁇀自伐惟檪夀
之偶全韓子嘆斗牛不神獨箕張而不巳發藥以得
失乘除之理慰藉其老大傷悲之懐某圭復華牋珍
藏破篋蟪蛄朝菌豈能知大椿之年翡翠蘭苕安有
掣長鯨之力
　　　興化張宰
閣中劉更生耄矣誤藜燈之照天上張公子燁然揮
椽筆之辭記憶良勤衰殘有靦恭惟某官宜給漢廷
之札暫鳴单父之琴問絳縣老人年深念泥塗之辱
續㐮陽耆舊傳頗参州里之評自製新腔以華暮景
君不惜過情之譽人将起泛爱之譏某虚負襟期第
知巾襲南有箕北有斗常嘆三星之乘除愈為雲郊
為龍安得四方而追逐輙憑惡扎少答珍投
　　　林知錄
吾生有涯薄崦嵫之垂暮君詩多態抉雲漢而成章
叠出清新増榮衰朽某官傳故家之緒業接前輩之
見聞逺盗泉惡木之嫌一介有所不取傳疎影暗香
之訣外人那得而知分騷客之棄餘為秃翁之光寵
某卷舒圭復巾襲珤藏百年如泡沬風燈詎堪把玩
两篇等華星秋月未易賡酬
　　　趙司理
纍魂歲晚誰憐澤畔之吟俚耳平生不慣郢中之曲
忽聞古調増賁頺齡某官諸王嫡孫文昌猶子汝陽
眉宇杜陵謂之天人長吉詩歌離騷可以奴僕貽俊
逸参軍之作為龍鍾野老之光某眊矣奚堪手之不
釋坐有飯湯餅之客莫不傳觀家無唱金縷之姫竟
成虚辱聊杼拙惡少荅勤渠
　　　陳巡轄(徳林)
湘纍初度之辰凄其暮齒郢人寡和之曲聞此妙音
無胵而來拜手而受某官鄉國之善湖海之豪讀映
雪書有從師取友之志袖凌雲賦非以貲為郎之人
按簫筦之新腔貢桑榆之餘景靈椿八千歲頗類其
寓言錦瑟五十絃難追古調
　　　韓孔恵(斗)
䝉叟稱檪社銜以况㪚材荆公有桂枝香尤為絶唱
辱君雅製華我頺齡某人無孤憤書有復志賦近觀
所作愈薫班馬之香一與之交莫觧陳雷之漆每嘆
心期之卓絶不隨時論而轉移寓意新腔有光初度
某自慙退惰徒負游楊内史一秃翁顧僕已老大歴
十才子非生其誰莫報珍投第勤圭復
　　　丁縣尉(南一)
人生七十希巳踐暮遲之境古詩三百五忽聆風雅
之音華髪生光汗顔拜貺恭惟某官騷壇巨擘藝苑
英髦瀏亮精微之文源流諸父笑嘻怒罵之作膾炙
一時分張墨客之賸殘假借陳人之枯槁某僅能朗
誦深愧暗投續禹錫前度看花之詩自嗟老矣誦令
威何不學仙之句竊有感焉
　　　方貢士(汝則)
半簪華髪都忘直斗之辰一闋清歌忽聼遏雲之響
清新恊律衰晚生光某人中與献書之家淳熈聘君
之族眼空四海何小兒之足言筆幹千鈞非曲子所
能縛憐其暮齒分以残膏某喜甚賞音窘于還贄辱
長吉古錦􁂫之作足慰衰顔無秦郎小石調之才難
酬絶唱
　　　林貢士(逢丁)
大人男子之夢永負親劬幼婦外孫之辭深慚友誼
燁然藻思榮甚華顛某人作賦之筆凌雲讀書之眼
如月元方難兄季方難弟二惠濟名大陸住東小陸
住西一門竸爽尚分膏馥之殘賸似念鬚眉之老蒼
某不記懸弧稍稽還贄山中訪陶洪景早上挂冠之
章月下無盛小叢虚溽貫珠之曲
　　　林省元
詩讀至蓼莪慨親劬之莫報歌聲振林木驚俚耳之
未聞異哉老生有此竒獲某人令之重客士之譽髦
袓孤山禰月魚早負清高之志帥稼軒友笠澤居多
豪放之言雖無半面之因緣亦有殘膏之沾丐掇崑
崙之瑶樹莫駐衰顔吹緱嶺之玉笙空傳餘響

　後村先生大全集卷百二十一終
後村先生大全集卷之一百二十二
　啓(丙辰生日囬啓)
　　　黄教授
挂冠神武門已過陶公之年事寒氊廣文舘許同鄭
老之襟期惠貺謡寵光晚節恭惟某官沉酣六藝貫
穿百家献元和聖德詩可編之詩書而無愧作大歴
中興頌非老于文學其誰宜雖云校官迺客諸侯奈
何宰相輙失此士無衮衮登臺省之羡有恂恂居鄉黨
之風言念衰遲素同臭味昔叨　儤直不能鼓天上
之風雷合巳放歸尚且念夜深之螢雪游戲呼香山
之兄丈牽聨尾洛社之耆英分以殘膏欲其眉夀某
朗吟無数虚受有慙抑抑威儀豈曰武公之善謔兢
兢臨履敢云夫子之縱心聊課空踈少酬繾綣
　　　潘使君
急景凋年拊心自愧髙山流水蓄耳未聞來於塗雌
之堂華此戴白之堂叟恭惟某官學到聖處心與天
通佩服保赤子之言奉行問髙年之詔特貽古調加
惠陳人假借之語過情幼眇之音叶律某素慳藻思
莫報珍投七十希年謾悲歌于杜老萬八千歲敢善
頌于魯侯
　　　林直院
􁇀園傲吏自嗟槁頂黄馘之餘金鑾謫仙特枉錦心
繡腸之作頽齡寵甚髙誼凛然恭惟某官世之文豪
天之奎宿尚方所給之禮揮翰如飛人間未見之書
然藜盡讀不由介紹結知人主皆謂才名占得翰林
心慕鯁直之大年面斥乳臭之小相幾年湖嶠流落
鬢毛已蒼在䖏江山䕶持筆力愈徤尚記登瀛之侶
今爲專壑之人俸無一􁂫年已七秩憐其居窮處約
忽烹鯉而有書知其合族合賔爲買羊而沽酒以至
援元祐之一老及祥符之三賢皆非癃殘所可倫擬
数元和學士公行居五相之中圖洛陽耆英僕黨在
九老之末第慚醜質不稱好辭某朗誦以還闇投是
愧了無生意等枯枿之逢春竊喜殘年如長庚之配
月
　　　徐監簿
蓬矢以射四方負壮心而永慨朱弦之音一唱驚俚
耳之未聞藻思過褒蒼顔改觀恭惟某官氣沮金石
筆驅風霆不衮衮于諸公廼頻頻於國學以史官榮
韓愈孰云宰相之知将科第放劉蕡大觸貴人之怒
棄榮官如糞土重交友如天倫援引過江之二賢寵
嘉窮谷之一叟某虚䝉湔袚自覺摧頽七十古來稀
久相傳于斯語百年渾是醉敢不舉於君觴
　　　吳郎中
老夫無能爲忽焉耄矣鄉人之善者惠然好之拊初
度而失驚聞片言以自壯恭惟某官人之麟鳳學者
斗山負當代少雙之才居大廷第一之選封平津拜
丞相彼哉公孫之阿諛相江都徙膠西甚矣董生之
亷直力行古道尤篤故交興懐淳熈之遺民曽是真
元之朝士烹鯉而得有素書之甚勤籠鵝而歸無黄
庭之可换髙情鄭重齒暮光華某稽首登嘉推懐銘
惠七十欲不踰矩願永佩于聖言五年以長比肩焉
敢當以兄事
　　　葉寺丞
七十古來稀已踐暮遲之境一篇三致意喜聞倡嘆
之音奨借過情衰陳増氣恭惟某官臨風玉樹承露
金莖素負大歴才子之名嘗在貞元朝士之列沉酣
古製可追芝房寳鼎之歌游戲新腔不减花間香奩
之作念病翁之晚景借貧女之隙光某心愧暗投誼
難虚受癡年偶長獲接洛英之游俚耳微聾徒聼郢
人之曲
　　　卓常薄
疑絳老之年廹茲暮景顧周郎之曲貽我好音傑作
擅埸陳人改觀恭惟某官空臆奉龍墀之大對摘髭
攀蟾窟之髙枝甫端委而立朝俄拂衣而去國一時
典册捨燕公大手筆其誰餘事詞章非秦郎小石調
之比念其衰颯沾以賸殘某苐謹寳藏莫酬珍貺奏
清平調逸才無出于謫仙吟豁達詩晚節自儕于李
老
　　　趙監簿
鐘鳴漏盡莫逃夜行之譏玉白花紅忽聼春風之唱
噓枯語妙念舊情深恭惟某官才在唐諸王孫之間
名占漢郎甲科之上深藏此手大放厥辭擊拊天球
廟瑟之音琅琅應節游戲玉䑓香奩之體亹亹逼真
綵筆褒嘉華顛光寵某蝉嘶乆廢貂續未遑非太白
飲中仙行召見沉香亭之北嫓老儋柱下史遂徑出
函谷闗而西庻及餘獲觀盛事
　　　李國正
老態催人難星星攬鏡之髪髙情念舊贈纍纍貫珠
之歌加惠陳人遂成故事恭惟某官天之奎宿人之
謫仙不翕翕于貴權尤眷眷于交游昌黎先生韓愈
繆爲拜東野之恭魯國男子孔融獨有雪孝章之語
念纍臣之歲晏掞詞客之春華某珍誦以還襲藏惟
謹譬如廟瑟尚遺踈越之音不善洞簫安取倚歌而
和所爲摧謝未易措詞
　　　趙寺丞
親伯始猶糞土爾奚羡久生賢庚桑而爼豆之姑從
衆論猥叨厚享良覺靦然雖未御卜商之琴然亦灑
郇公之翰髙情敬故侈費傷廉見老人使之年深憫
泥塗之辱謂鄉曲莫如齒寕拘爵徳之尊愧乏湘纍
之才可答洛英之意
　　　髙教授
人希七十者自感頽齡詩有六義焉猥形善頌清新
無敵衰晚増光伏惟某官塲屋盛名辟雍前輩每存
古意采西銘尊髙年之言加惠陳人當離騷揆初度
之日發舒䴡藻華飾朽株某自顧摧頽詎堪提奨體
兼風雅異于髙叟之爲景廹崦嵫甚矣劉郎之老
　　　林知錄
希年七十慚老子之婆娑秋月两章嘆参軍之俊逸
瓊琚無價弧矢有光恭惟某官富于天才輔以家學
片言雪枉幾令圜土之空三語造微遂破公車之白
不惜賸殘之膏馥俾華晼晚之光華某久廢蛩吟莫
䏻貂續貴介公子肯分古錦嚢之餘阿堵貧兒安得
明月珠之報
　　　陳司理仙遊黄尉
秃翁耄及髪種種以奚為幼婦詞工歌纍纍而不絶
新美無度衰遲有光恭惟某官周之譽髦漢之墨客
源流古意如聞廟瑟之遺􁃴括新腔欲出香奩之上
所慚老病詎稱寵嘉贈我錯刀曽莫效張平子之報
借君栢板奉陪唱傅大士之經
　　　諸士友詞
　癡年垂耄吾生也有涯綺語噓枯永歌之不足發舒
　藻思焜燿華顛恭惟某人游戲千篇包涵六義動闗風
　化孔氏所不能刪生古人後何汾以為可續尚念陳
　人之衰朽肯分騷客之棄餘奏朱弦瑟緑綺琴誰歟
　和者乏明月珠青玉案何以報之
　　　　諸友詞
　湘纍歲晏方此行吟郢客詞髙為之奏曲雅情攸寓
　俚耳未聞恭惟某人擅黄絹之詞續朱絃之唱遭逢
　文治不為楚狂之鳳歌游戲詩餘且異江公之狗曲
　發舒妙思光飾希年吹二客洞簫安得坡公之两賦
倚三郎玉笛可無太白之五章率然奉訓甚矣不敏
　　　方聼蛙
圖洛社之耆英巋然徳齒歌坡公之水調流出胷襟
妙語嘘枯交情耐乆恭惟某人襟期曠逹筆力雄渾
張公九尺之鬚眉一生不屈杜陵萬丈之光熖羣兒
豈知雖輩行之在前每朋友之加厚新腔一出衆口
皆傳小年不及大年豈並行之敢僣今楽何如古楽
况雅唱之難酬
　　　林貢士(逢丁)
弧矢四方之志濩落壮圖鼓吹六經之文光華晚節
不辭而受何徳以堪恭惟某人擲地聲清凌雲氣逸
入光明呌閭闔孰敢争鋒游雲夢登陽臺衆推授簡
方将攀月中最髙之桂尚且憐道傍無用之樗假以
毫端欲具眉夀免冠而挂神武己决引年搢笏而調
阿方深慚無力
　　丁巳生日囬啓
　　　宋守監丞
居士似唐白叟冩衰貎于香山太守如蜀文翁被雅
歌于楽府光華暮景聳動傍觀恭惟某官華宗開府
鐡石之腸先朝景文筆削之手循良之最今昔所無
韋侯之香甚清陳蕃之榻常下士無閉門踰牆而避
農有負耒受㕓而來加礼任棠莫効忠於薤水興憐
絳老不忍辱諸泥塗擁熊軾而臨門駭驪珠之出䄂
不止叶咸池之律真可囬寒谷之春某雖甚龍鍾不
勝爵躍還遂良之䇖已决退休聞伯牙之絃徒甚感
慨
　　　林侍郎
繪洛社耆英之圖鄉盟素篤第甘泉從臣之頌筆力
獨髙宫羽均調桑蓬光寵恭惟某官子美之書萬卷
敬輿之奏百篇為諌官御史以來丰棱尤峻于君子
小人之際衮斧甚嚴名勝属心憸壬反目風霜之威
暫霽月旦之評方共推問絳縣老之年雖慚晚出尋
烏石崗之路聊喜同游贈之好歌申以善頌某熏玉𬎼
而捧玩加緹襲而珤藏我慕史儋闗吏送車牛之去
公如君實都人迎童馬之來勉課蕪詞少酬藻思
　　　見任官
僕挂門弧自嘆暮遲之境公絃廟瑟忽貽㓜眇之音華
皓生花空踈抱愧某官髙才見幕府之三語餘事為
河梁之五言(七言云栢/梁之七言)嘻笑皆成文可頡頑于前輩
戲謔不為虐聊假借于陳人捧戴若驚襲藏無斁嗟
嗟吾衰之乆矣已廹頽齡與人歌而和之了無新意
　　戊午生日囬啓
　　　宋監丞
中纍尉白首尚顧影以貪生廣平公鐵心為倚聲而
度曲屈隼旟之貴重増蝸舍之有光恭惟某官今之
通儒古之循吏公奏頴川太守之最行且下于璽書
僕乏南州髙士之風每辱懸于賔榻念野老桑蓬之
旦摛天孫雲錦之辭焜耀林泉播傳邦域不但貴洛
城之𥿄亦俾熏韋寝之香某珍襲十重朗吟百過自
慚下俚若為和郢客之歌竊慕風人但廻祝魯侯之
夀
　　　林侍郎
爵羅却掃拊暮境而興嗟狨橐傳呼袖夜光而投贈
枌榆動色弧矢増輝恭惟某官詞章今之卿雲氣莭
古之蕭汲誅奸之勇烈日嚴霜接物之和光風霽月
念老生之衰颯借初度之寵嘉本洪範一曰夀之言
寓離騷三致意之作外觀榮甚内省慊然某朗誦以
還珍藏惟謹恵而好我探五色筆而見貽何以報君
薰一瓣香而廻向
　　　徐監簿
摧頽暮齒可禁凋年急景之摧繾綣交情猥被秋月
華星之作與篚籩而偕至覺弧矢之増華恭惟某官
文律咸韶誼襟金石念昔氣求聲應嘗游陳元方鄭
康成之間迨今形槁心灰已在綺里季夏黄公之列
囚臨初度特枉新篇加冠巾于髠緇之顛施藻火于
寛博之褐傍人竊笑老子汗顔某圭復不忘珍藏惟
謹借衰朽以發文章之妙君所優為操下里而和風
雅之音僕也安敢
　　　方書監
貞曜詩穹况侵晚景君房語妙為製新腔辱錦心繡
腸之髙才華梔貎霜顛之病叟伏惟某官文章若三
軍之朝氣聲價重連城之夜光頗念陳人猥形善頌
浮沉苟免絶非三君八俊之流放逐始歸夫豈四皓
二踈之比徒益老夫之愧難當幼婦之辭某雖極冥
搜莫酬絶倡東坡曲子固異秦郎之為南豐瓣香深
戢后山之意
　　　莆田謝宰
還遂良之笏姑佚殘年弹子賤之琴辱貽古調雷封
争誦晚景有光恭惟某官古謫仙人今佳公子月明
拆静未妨種潘縣之花書永簾垂長是夢謝池之草
興憐八秩之遺老幸受一㕓而為氓妙語寵嘉頺齡
榮耀問絳人之甲子年事巳髙紀楚客之庚寅騷情
有媿至寶第勤于襲巾冥搜莫報于珍投
　　　魏知録
老子婆娑倐開八秩参軍俊逸辱贈五言味興寄之
深長覺衰殘之光寵伏惟某官紫冐山之秀氣清油
幕之上賔興念陳人退休寓里昔百賦千詩之作堵
墻共觀今再衰三竭之餘長城安在祖述河梁之體
張皇洛社之圖賣菜求益乎妙矣寂寥之數語散木
無用也全其擁腫之餘生輙修蕪詞聊啓玉齒
　　己未生日囬啓
　　　徐監薄
老色上面已薄崦嵫大音聲希忽聞韶濩褒嘉過矣
衰朽欿然恭惟某官立朝之節霜嚴去國之名山重
瞻言西洛尚有耆英誰謂南州便無髙士勵歲寒之
雅操念晚景之陳人名酒以散其牢愁碩果以寓其
深意和七十三吟之作可謂切題雜三百五篇之中
殆将無辨某珍藏翰墨夸示親朋先漢諸儒晚節深
慙於劉向朝文士平生尤重於徐陵輙課訥辭用酬
佳貺
　　　林侍郎
病叟眊昏不記劬勞之日耆英繾綣忽貽幼眇之音
過矣揄揚榮哉衰朽恭惟某官咸韶文律金石交情
士誦奏賦凌雲之篇史載論事囬天之䟽公嘗司存
雨露是爲筆槖之臣僕乆辱在泥塗甘就輿臺之役未
忘懐於車笠爰假寵于桑蓬櫽括新腔光華暮景某
徒知寳玩莫報珍投身似維摩示疾見於黄面家無
樊素倚聲托於朱唇荷德之深有言則淺
　　　郷守趙寺丞
蓬蒿滿宅甘暮景之退閑􁦌㦸臨門委夜光而投贈
　笙鏞間作弧矢増輝恭惟某官典刑老成被服儒雅
　齊相訪治道或避堂而舍之滕公誠賢君有受㕓而
　耕者興念門䦨之客晚為板籍之民昔賈生召至漢
　廷鋭然有志今申公罷歸魯邸耄矣何能欲黼黻
　其頽齡遂爼豆以列禮􁃴括花間之楽府指揮竹裏
　之行厨父老聚觀兒童傳誦某低頭欲拜捫腹有慚
　和郢客之歌僅成俚調頌魯侯之寄莫繼風人
　　　　又送壽儀
　野叟明農久有桂衣冠之興府公敬老未忘懸弧矢
　之辰貽翰相存加籩甚設恭惟某官治先風化誼篤
交情事賢友仁猶有故人之遺意貴徳尚齒類非俗
吏所能為况以多儀華其初度昔焉功薄每虞厚饗
之殃髦矣食浮未免老饕之愧
　　　梁倅
僕如蒲桞懸弧矢而自傷君屈箳篁袖珠璣而委貺
宫商相叶衡泌有光恭惟某官東漢華宗北方學者
平生意氣偏納交于諸公餘事文章亦稱雄於同社
念陳人之暮景託通守之共知郢客之調尤髙穆生
之醴初設某耳非師曠聞絶唱而失驚腹負将軍雖冥搜
而莫報
　　　李宫教卓常簿趙監簿
皇覧揆予初度巳臨黄髪之年乆要不忘平生為拊
朱紘之曲自憐衰朽不稱寵嘉恭惟某官流畧兼該
才名獨歩昔如賈傅持論扶漢廷之老生今若孔明
折節下㐮陽之耆舊託陽春之絶唱華晚景之餘齡
某虚辱衮第知巾襲公追風驃頗哀伏櫪之衰僕上
水船難敵湧泉之思
　　　莆田謝草
男子桑弧之志追感童年外孫虀臼之辭有光老景
厚矣琴童之貺榮哉環堵之居恭惟某官資既髙明
才尤果藝龍筋鳳髓書判動数千言玉白花紅倡和
亦三百首託新腔之幼眇為初度之寵光某韞匱十
重薰薌三復顧周郎之曲君素知音和郢客之歌僕
非恊律
　　　沈教授
問絳縣老人之歲已過希年誦廣文先生之歌足華
暮景連城無價環堵有光恭惟某官經為人師文有
古意何止青矜之髙第盡出作成其於黄髪之舊人
尤加禮敬新腔恊律皓首知榮某筆硯久荒巾箱永
閟偶全晚節甘從洛下之游非有妙音難和郢中之
　曲
　　　　方僉判
　曰吾衰也乆矣寕復壮圖與人歌而和之莫追絶唱驪
　珠之寳無價雀羅之門有光恭惟某官架然有文淵
　乎似道昔白袍羣試嘗陪澤宫之俊游今黄髪相㸔
　尚記爐亭之舊話倚聲宫羽假寵桑蓬某三復以還
　一詞莫措圖洛社之㑹愧匪耆英聞周廟之音第
　知倡和
　　　　夏縣丞
　僕髪成絲不記劬勞之日公詩如錦足為衰晚之光
恭惟某官折桂名髙哦松韻勝使者推謝令而去勇
矣埋輪太守賢許丞之廉慨然授印首疚心而求瘼
尤尚齒而敬賢其念寒灰槁木之餘寵以秋月華星之
作某譬村夫子敢厠耆英之游頼縣大夫庶免泥塗
之辱
　　　知錄司法
老夫髦及膏筋力之寝衰㓜婦詞工自肺肝而流出
過門甚寵環堵有光恭惟某官氣欲凌雲文如翻水
阮生三語畫幕素髙太白百篇騷壇尤峻念槁項黄
馘之叟奏疎越朱絃之音某自愧頽齡頗孤盛意髪
今種種適當絳老之年腹素空空難和郢人之曲
　　　許主簿
柱史出闗駕牛都忘初度才子入門下馬忽贈新腔
恭惟某官揭日責名湧泉傑思早収巍第依稀入洛
之年囬顧陳人荏冉釣璜之歲妙矣棲鸞之絶唱榮哉
羅爵之貧居某頭有素標既虛紀綘人之歲腹無墨
點又難和郢客之歌
　　　林潮州
老上面權去心空有劬勞之感君乗車我戴笠未忘
貧賤之交托古人六義以成章聞長者一言以自壯
恭惟某官奕世文章之籙先朝忠義之門丸熊膽閲
家藏曾費忩下十年之力犯龍顔取恩澤止憑牋上
数行之書帝将安渤海之民公出補昌黎之郡昔紅
巾滿山官不能捕今黄雲布野歲乃有收果細札之
内攽俾介圭而入覲當齊相趣装之際愈見雍容若
靈均初度之辰尚煩記憶念槁木寒灰之一老貽華
星秋月之两篇有錦以分丘遲有香以熏杜牧已過
措大家之望亦為癡頑老之榮某徒愧盛心自憐暮
齒洛社真率之㑹猶可追陪周廟唱嘆之音若為
属和
　　　庚申生日
　　　　鄉守趙寺丞
　大夫有賜于士謬甚寵嘉小人不知紀年重煩記憶
　錯落珠璣之作輝煌啓㦸之臨恭惟某官源流父師
　被服儒雅兄今施設皆昔講明朱轓勸耕之餘行春
　絶少紅裙踏筵而舞記夜極踈有昔人憂宗國之心
　念前輩尊髙年之語慨男子桑弧之志僕廹耄期摛天
　孫雲錦之章公真泛爱珍懐無價蓬蓽有光某恊律
　未能修詞尤拙謂秦少遊工小石調素昧新腔陪傅
　大士唱金剛經竟虚雅製
　　　林侍郎
第甘泉從臣之頌爵齒素髙過絳縣老人之年光
隂已晚自愧不彫之朽質曷當絶妙之好辭恭惟某
官學者宗師國之夀雋平生氣質布列於皂嚢白簡之
間餘事文章出入于玉臺香奩之作念論交于早歲
矧締交于暮年庻僚視持槖之臣非其論矣同社着
戴花之監前亦有之新腔出而金石相宣都騎臨而
衡茅改觀某了無瓊報惟有珍藏押紫宸殿下之班
聳觀此日尋烏石崗邉之路儻許異時
　　　李宫教
七十者希偶獲報櫟樗之夀一日之長乃煩執桑梓
之恭憐其華皓之餘寵以青黄之飾恭惟某官文天
清而水止學地負而海涵紫氣出函谷之闗了無慕
顧黄勑主茒君之洞未易招麾言念陳人早交下執
有期頥之夀而不昌名徳僕豈無慚盡斯湏之敬而
先酌鄉人公常從厚爰假韶鈞之作以為弧矢之光
某雖􁮎枯腸難賡絶倡贈我明珠錦􁂫謹稽首而拜
嘉借君拍板門槌聊開筵而發笑
　　　卓常簿
上同共惟某官周清廟士漢甲科郎有叔孫起蕝之
勞既定淹中之禮無長孺積薪之嘆肯薄淮陽之行
言念陳人(下同)
　　　趙監簿
(上同)恭惟某官周公族子漢甲科郎摶九萬里扶摇
欲挾飛仙而上佩二千石印綬足展丈夫之雄言念
陳人(下同)
　　　方監簿
(上同)恭惟某官中朝髦士間世竒材藏善和書何足
供栁侯之讀露㑹稽綬孰不歆翁予之榮言念(下同)
　　　葉寺丞
(上同)恭惟某宫相門賢胄聖代譽髦陽城元結之思
相望于千載阮瑀陳琳之筆未露于一班言念(下同)
　　　梁倅
陳人掃軌不記初生通守過門忽貽絶倡深味褒嘉
之意足為遲暮之光恭惟某官唐朝𥙷闕之華宗慶
歴相君之同譜謂國初始置監郡雖甚尊嚴謂古者
不臣寓公加之禮敬念野老桑蓬之旦分天孫雲錦
之章謙撝屏松下之傳呼流麗叶花間之體製蜀公
有感喜栁永之填詞華老過苛譏秦郎之放潑
　　辛酉生日囬啓

後村先生大全集卷之一百二十二終
後村先生大全集卷之一百二十三
　啓
　　壬戌生日囬啓
　　　陳正言
襄陽耆舊之傳非僕所敢知汝南月旦之評待公而
後定何哉木槁灰寒之叟得此日光玉潔之文巨擘
品題衰蹤焜燿恭惟某官以忠實自結于明主其文
辭獨行乎中朝讜論危言視建中諫議而無愧精筆
妙墨與崇清次對而並驅衮斧在其毫端縉紳想其
丰采雖望之如嚴霜烈日然即之則霽月光風齒記
未交寵嘉初度戲謔不爲虐閔憐垂暮之光陰嘻笑
皆成文假設聚星之問答極翰墨家之能事華癡頑
老之餘齡驪頷之寶易求麟筆之褒難得某敢不三
熏紬繹十襲閟藏毎誦茲予明農之言願退爲於野
老所引昔吾先正之事敬囬施於明公耿耿之深云
云則淺
　　癸亥生日囬啓
　　　徐常丞
僕禀蒲桞先零之質荏苒旄期君有松栢後凋之心
記存初度燁然麗藻飾此朽株恭惟某官百錬至剛
一毫不挫行藏大致彷彿古人太學虀鹽乆不違於
韓子曲䑓綿蕝莫能致者魯生署東坡先生之舊銜
抗南州髙士之逺志尚且不遺故舊曲盡殷勤貧賤
之交獨叔知我比興之作惟商起予以錦心繡口
之詞章為雪鬢霜髭之光寵某沐熏朗誦扄鐍藏珤
方户庭無雀之可羅忽牕几有虹之下闖投我碩果
喻晚莭之獨全移此瓣香為名流而廽向
　　　諸士友詩
老夫耄及久巳蒼皤幼婦詞工過相粉黛恭惟某人
雖徧交于名勝尤加厚于陳人昔入侍漢廷不能如
得意之誦賦今罷歸魯邸廼肯從申公而受詩追琢
新章寵光暮景我知希則貴矣安用浮名與人歌而
和之難扳絶唱
　　　諸士友詞
蓬矢四方志深感頺齡錦瑟五十絃忽聆雅奏恭惟
某人貴名揭日髙誼薄雲長吉古錦囊皆苦吟而得
者少游小石調豈放潑之謂乎􁃴括新腔光華暮齒顧
周郎曲惜無歌者之繞梁唱金剛經幸借老夫之拍
板
　　　方聼蛙
生九十曰耄素歆羡于鄉先長五年比肩尚接扶於
吾黨鏗鍧雅奏黼黻始生恭惟某人徳邵年髙筆精
墨妙與耆英㑹諸公序齒瞻之在前閱夸毗子萬墳
壓顛巋然殿後托朱絃之古調華雪鬂之陳人題紫
霄峯頂之名未應獨徃尋烏石崗邉之路莫問幾廽
　　　吳侍郎
光景幾何自嘆更生之垂老樂歌妙絶誤蒙季札之
知音宫羽鏗鏘桑蓬焜耀恭惟某官詞源倒峽老幹
参天頃遍歴於緊官皆自結於明主是非褒貶之筆
凛鐡面而霜稜嘻笑怒罵之文亦錦心而繡口直道
不容而何病交情乆要而未忘當署門設雀羅之時
乃越邑致鶴飛之曲錦標過矣篚實将之某稽首拜
嘉堆懐銘惠一貧乃見交態永佩誼襟七㐮不成報
章莫酬藻思
　　　陳大卿
大塊以老佚我荷明主之故歸小人不知紀年辱名
卿之記憶未忘舊好特製新腔恭惟某官文律咸韶
交情金石念两家嬉戲俱為騎竹之兒及同社凋零
尚有戴花之老古調居然寡和頺齡頼以自强林宻
山深可共訪釣逰之處家貧鄰冨願時沾膏馥之餘
　　　曹守司直
退士明農慙愧掛衣冠之晚故人作牧記存懸弧矢
之朝枉二千石之朱轓聆五十絃之錦瑟恭惟某官
朝之髦士家之象賢孔鯉過庭所聞得于尼父伯禽
治國之意本于周公興念陳人徼福先契僕無原父
一揮之筆既髦宜休公有子建七歩之才以文為戲
倚聲奏郢客之曲載酒訪子雲之居極其殷勤華此
衰朽勞以生佚以老幸百尺竿之下來熾而昌夀而
臧拈一瓣杳而廽向
　　　教授
香山居士晚節自佚餘齡廣文先生髙歌俾華初度
異哉驪頷之寳至於雀羅之門恭惟某官文成一家
書破萬卷子雲思苦中年悔篆刻之詞太白才髙餘
事及清平之調桑蓬焜燿韶濩鏗鏘侍馬季長之絳
紗惟恨莫陪于髙弟無張子平之青玉案何以報于
美人
　　　判官
白髪三千文不記始生錦瑟五十絃忽聆絶倡厚矣
殷勤之意華其衰颯之蹤恭惟某官氣欲凌雲文如
翻水廋郎從事當時有紅蓮幕之稱太白謫仙餘事
及沉香亭之作託新腔之幼眇爲暮齒之寵光某盥
手捧觀堆懐感慨贈我琅玕錦叚既韞匱而深藏借
君拍板門推姑逢場而作戲
　　　曹官
癡頑老子不記始生後逸参軍忽貽絶倡厚矣殷勤
之意華其衰颯之齡恭惟某官英氣凌雲詞源倒峽
阮生三語清淡爲風流之宗太白百篇餘事及清平
之調託新腔之幼眇(下同判官)
　　　林通判
天将夀我皤然享黄髪之期歲晚華予鏗爾奏朱絃
之曲交情無斁初度有光恭惟某官雲霄之志素髙
月旦之評尤􁁷興懐老叟嘗忝近臣山巨源啓事雖
多孰先嵇叔衛将軍賔客皆去僅有任安因其蓬矢
之懸寵以香奩之作誦蜀客逰獵之賦莫吹送以上
天尋洛英真率之盟願牵聨而入社
　　甲子生日
　　　徐常丞
凋年急景自箋表聖之冝休永歌長言尚記靈均之
初度探諸驪頷賁此雀羅恭惟某官飬孟氏之浩然
識孔門之大者常命伯夷典禮直哉惟清子謂平仲
善交乆而愈敬興懐遺老適届始生援洛下之耆英
暨渭南之仙伯恐晚節浮沉之有悔毎忠言從叟其
辭榮形為两喜之詞寕非三益之友某偶因目青虚
辱聲詩被藻飾而厚顔佩祝規之盛意僕廹桑榆而
救失暮景何追公如松柏之有心歲寒廼見倡酬豈
敢鄙拙是慚
　　　仙遊鄧宰
踰七望八之年吾衰也久矣駢四儷六之作胡為乎
米哉語妙琴堂光生蔀屋恭惟某官寛柔以教嘻笑
成文老僕歸耕跡托於武城之宰君侯尚齒加礼于
絳縣之人以黄麻紫誥之才情借白髪蒼顔之光寵
某過煩貽翰曲軫垂弧召卓魯两令來歸何慚于昔
援潞蜀二公見擬殊匪其倫勉課蕪詞少酬藻思
　　　吳侍郎
穎濵遺老自感慨其餘生洛下耆英尚記存其初度
方乞閑身而掃軌忽傳逺使之及門語妙珠璣光生
弧矢恭惟某官進則鳳鳴于千仭退而龍卧者十年
某水某丘既歴訪釣逰之處大寒大暑未嘗出安楽
之窩興念陳人素叨未契音弹冠强起屡煩誦北山
之移今還笏徑歸復許入束林之社味新腔之豪壯
覺衰態之激昻盎然交情厚矣珍貺檢點金閨彦偉
晚節之後凋摩挲銅狄人拈瓣香而囬嚮中丹所
藴副墨未殚
　　　又
伏䝉某官軫記殘生掞摛妙思以甘泉持槖之老德
望素髙于神武挂冠之人交情愈厚思勤至矣感慨
係之某拜手登嘉捫心知愧九老像傳而畫增價肯
着衰遲六丁力盡而山不前自嗟綿薄敬裁拙訥少
答謙撝
　　　諸士友詩
飾巾待盡忘設門弧下筆有神忽絃廟瑟發天才之
　　　　　　光華恭惟某人胷蟠
千機之錦念其耄老援五福一曰夀之言形諸咏歌
追一篇三致意之作掞摛麗藻黼黻朽株若八音之
克諧錯陳罄莞恐六丁之下取永閟巾箱輙課訥
辭少酬佳惠
　　　諸友士詩
老将至云爾不記始生言不足歌之忽貽絶倡晚景
之榮甚矣歲寒之誼卓然恭惟某人思穿天心語破
鬼膽賈生賦妙離騷可與争光郢客調髙曲子豈能
縛住鏗鍧雅奏焜耀頽齡蟠屈雄才入花間香奩之
體鋪張鉅典待芝房寳鼎之歌
　　　曹守
西清遺老願受㕓而之滕東甽象賢肯避堂而含盖
䄂珠璣之璀璨懸弧矢而寵光恭惟某官循良二漢
之風流賦詠七子之氣骨謂八十公病免巳愧穆生
與二千石交通又非李白念梔面霜顛之衰朽出錦
心繡腸之緒餘駐小隊於林間移行厨于竹裏載醪
鄭重素知次公之醒狂還贄空疎幸恕淵明之醉誤
所爲感慨未易披陳
　　　又
伏豕貽翰俯記懸弧先生去歸其鄉自慚已晚大夫
有賜于士辱記始生盡出于使君之庖幾塞破書生
之屋名為例卷實則加籩念其祝鯁饐之時亦云耄
矣與之共饔飱而食豈非賢哉謂諸侯無臣寓公之
文况長吏奉問髙年之誥里閭徤羡邦域傳誇雖微
清浄之言可禆曹相獨有熾昌之頌回嚮魯侯謹課訥
辭少抒謝臆
　　　鄭倅
病叟休官自嘆光隂之垂老故交監郡肯分風月以
乞人託古調而倚聲覺頽齡之增氣恭惟某官清若
金莖之承露皎如玉露之臨風師友磨礲家庭講貫
髙才闗决王祥功康海沂餘事詩騷君房語妙天下
箳篁屈重弧矢生光虛辱載醪未嘗識子雲之字不
閑度曲安能和郢客之音感慨茲深染濡莫究
　　　又
暮景引年甚矣一秃翁之髦歲寒念舊卓哉半刺史
之賢凡厥篚朌極其珍腆蔀屋頓為之光寵水廳倍
有于破除靖惟負耒願耕之民固難方命輙援受羮
反錦之誼庻免傷亷已勒别箋少酬隆施
　　　林農卿
三益之友多聞尤殷勤于久要两喜之言溢美欲光
寵其始生􁃴括新腔吹嘘朽質恭惟某官停箸毎形
于天奨彯纓巳峻于月聮易學精微探索矛王弼鄭
玄之外騷詞要眇頡頑于景差唐勒之間憐晼晚之
光隂沾䞉殘之膏馥某徒能朗誦良愧暗投賦緑野
堂之詩敢煩属和踐烏石崗之約儻肯相尋還贄不
工負荆以謝
　　　趙工部
(上同)恭惟某官挺諸王孫之秀占甲科郎之先然藜
天禄閣中諸儒服其宿學看花元都觀裏同舍立於
下風憐晼晚之光隂(下同)
　　　方常薄
(上同)某官貴名揭日直幹参天造辟指陳易曰王臣
蹇蹇與人交際子在鄉黨恂恂憐晼晚之光陰(下同)
　　　林尚管
(上同)恭惟某官汝南之評甚美山陰之譜絶髙士慕
浮名癡守政事堂之筆公求逺次歸甚真率社之盟
憐晼晚之光陰(下同)
　　　趙循州
(工同)某官在尉佗郡有百年之愛子延陵相無半面
之交著辦誣書烏有此事㝷遂初賦實獲我心憐晼
晚之光陰(下同)
　　　方侍丞
(上同)某官鷺序久倍于羣彦鯉庭冨有于異聞對玉
座而昌言何其壮也視鐵庵之諌草是以似之憐晼
晚之光陰(下同)
　　　林知縣
(上同)某官才情麗藻機監清明民懐武城单父之絃
聲見稱賢尹上用乾道淳熈之典故将拜緊官憐晼
晚之光陰(下同)
　　　卓漳州
退老眀農已拜神武門之䟽故人作牧未寒真率社
之盟􁃴括新腔寵光𥘉度恭惟某官成周髦士先率
甲科避弋退飛以熈寕不容而去改弦入覲為開元
有道少留謂津要之立登乃蕃宣之自説置盂水㧞
薤木郡人皆曰清官開竹棧擲桑弓山越復為赤子
既循良之居最猶故舊之不遺興念衰陳素叨好雅
昔陪半老儒之後蓮照禁中今成一秃翁而歸草深
戸外自不記桑弧之旦乃為鑑寳瑟之音某視䕃凄
凉聞歌感慨無青玉案之作美贈難酬踐烏石岡之
言相㝷未晚輙抒拙訥少答殷勤
　　　答卓漳州親書
老夫耄無能矣不記賤生鄉人善者好之特垂華問
方謝親朋而掃軌忽驚軍将之打門郢客調髙君房
語妙由胸中六家九流之洞貫故筆端千變萬態而
無窮發藥孔多應酬不暇恭惟某官大庭前列華省
望郎入朝奏太史之書成出守得文公　討論
潤色為命使演綸視草以尤宜嘻笑怒罵成文雖據
案坐曹而不廢記憶光隂之遲暮分張膏馥之賸殘
某眼眩花生心関薬褁已飭楷牋而亟拜復濡惡札
而重陳安渤海之功髙君且召矣營菟裘之計決吾
将老焉
　　乙丑生日囬啓
　　　上寓
老夫耄矣自古無百年之期鄉人好之以愚有一日
之長掞摛麗藻粉飾頽齡恭惟某官讀五車書織千機
錦念此暮遲之光景託諸嘻笑之文章然某頃事先
皇叨塵法從挂神武之衣冠雖久痛鼎湖之弓劍
如新未釋沉憂都忘𥘉度記存獨厚辭受两難厭腰
黄眼赤之勞灰心郤掃爱玉白花紅之作拜手瑶
藏
　　　秘閣徐提刑
八十餘老自不記其始生三百五篇今寕無于古作
門弧侈甚廟瑟鏗然恭惟某官華省望郎外䑓膚使
興念布衣交之誼發為錦瑟叚之章然某納履之願
雖諧遺弓之痛未釋揆予𥘉度非我敢知懐南豐一
瓣香之勤拜青州十從事之惠老夫無能耄矣愧還
笏之巳遲先生上夀時乎欲舉觴而未忍敬抒拙訥
少見銘藏
　　　又
退藏巳久歸田為負耒之人記憶未忘越境問垂弧
之旦頽齡榮甚髙誼凛然某餔楚澤公子之糟醨飲
醇醪而有愧飽錦里先生之芋栗見碩果而失驚属抱
先皇弓劍之悲不勝老臣軒廐之慕投李報玖自憐
囊禇之貧戴笠乘車方羡繡衣之貴
　　　蒲領衛(夀􁆥)
辰乎去何速自感慨于施期爱之欲其生辱寵綏其
初度公雖好禮僕則懐慙恭惟某官雅致甚清宦情
素薄進以禮退以義安知環尹之榮貧無謟富無驕
不改布衣之交衆趍新貴獨念陳人碩果登科精幣
實篚感故人金石之意尺素遥臨抱先皇弓劍之悲
左弧寵設亷可無取郤為不恭戴笠乗車雖不同于
出䖏受飱返璧莫少答於殷勤
　　　曹守司直
行滕文公之政久託依捿問絳老人之年猥蒙禮敬
烹魚之書適至羅雀之居有光恭惟某官東畎象賢
西京循吏廟論徴黄之意决莆民借㓂之情深幸四
輩之小遲念一翁之大耋駢羅䑓餽光寵門弧公方
奉孔廟之豆籩僕追愴橋山之弓劍意雖勤于祝饐
食豈忍于下咽詩人投瓜報琚莫酬嘉惠昔賢受羮
反錦竊慕遺風
　　　陳尚書
人希七十者餘生矧迫于施期詩有六義為傑作尚
存于古意掞摛鴻筆光寵爵羅恭惟某官忠結人主
之知文鼓天下之動百篇剴切傾倒鯁言一字謹嚴
本原麟史雖易曰王臣蹇蹇然子在鄉黨恂恂念此
衰殘祝其夀蝦叨两制則負乘過矣擬三賢特茲髪
似之從耆英洛社之㳺未諧撰杖茹先帝鼎湖之痛
莫挽遺弓槁木寒灰視䕃幾何明珠拱璧無脛而至
毎吹嘘于吾黨猶煖熱于此翁某自省惰荒難扳古
勝朱弦三嘆忽聞清廟之音緹襲十重永作傳家之
寶
　　　李礼部
西清遺老勞侍從而掛冠南宫先生驅文詞而入筆
交情無斁初度有光恭惟某官運斤成風尚絅惡著
駕湘中軺傳甫爲登車攬轡之行歸汾曲田廬不改
弹琴著書之楽念病叟光隂之晼晚分詞人膏馥之
賸殘不炙手於炎炎每垂情于寂寂某属悲弓劍罷
設桑蓬莫追逐而参翔翺第爱惜以爲珍寳題唐謫
仙黄鶴未易續貂隨周柱史青牛或堪為馭
　　　莆田仙遊两宰
滕文公與許行䖏茲幸受㕓晋大夫使絳老年古尤
尚齒新腔幼眇華髪競榮恭惟某官有粲然文臨壮
哉縣萬口誦龍筯鳳髓之判片言折鼠牙雀角之争
减晋陽繭絲之租孰知尹鐸至武城絃歌之室惟有
澹臺念此陳人託諸古調某属悲弓劍罷設桑蓬自
憐灰寒木槁之餘猶爱玉白花紅之作豈無青史大
書雉止之祥未有雪兒低唱鶴飛之曲
　　　兩教授
居士四休已栖遲于晚景廣文獨淡肯煖熟于陳人
自慚華皓之餘猥辱青黄之飾共惟某官文有古意
經為人師席下執經但見門人之屨滿樽中有酒不
知坐客之氊寒偶成嘻笑之文章假寵豁童之齒髪
何修而獲無徳以堪某衰残不記於桑蓬攀慕未忘
于弓劍白帬𥜗送老莫報珍投絳紗帷授徒儻䝉私
淑
　　　曹職官
病翁耄及久矣退寒幼婦詞工施諸衰朽過辱青黄
之飾足為華皓之榮恭惟某官果藝在政事科英妙
入文章籙至是邦聞其政異人之求問老人使之年
何齒之宿鏗鍧古調光寵頽齡某方深弓劍之悲無
復桑蓬之志笠煩墨客揮綵筆而永歌未有雪兒拍
紅牙而低唱

後村先生大全集卷之一百二十三終
後村先生大全集卷之百二十四
　啓
　　丙寅生日囬啓
　　　陳尚書
伏承揮翰俯記垂弧專伻剥啄而叩門縟禮便蕃而
塞屋年瀕晚暮安于山林臯壌自娛誼薄雲天不以
寒暑燥濕改度垂情至此無德堪之恭惟某官立朝
則烈日嚴霜接人則光風霽月興懐病叟同事先皇
昔韶奏鳳來俱聆于廣楽今鼎成龍去同抱于遺弓
憐其景迫于桑榆祝以夀侔于樗櫟永叔議老不知
退僕願銘膺献可云事尚可為公宜努力
　　　林中書
僕小家数光隂矧廹于暮遲公大宗師膏馥許沾於
殘賸色絲好妙華髪艶榮恭惟某官足躡天梯手
織雲錦小則千詩百賦大而九制三麻羽獵以前争
誦子雲之少作玉局而後始見披仙之大全徧履清
華不遺故舊金口辱為之善頌白頭反似于新知急
景凋年八袠羞縣于弧矢華星秋月两篇永閟于巾箱
　　　林農卿
范叔舊綈袍交情未改秦郎小石調初度有光自顧
尫殘曷堪拂拭共惟某官眼空四海氣盖諸公先朝
聞籍甚之名同社伏飄然之思當年應制髙才奪宫
錦之袍餘事填詞古調奏雲和之瑟出嘘枯之妙語
華垂暮之頽齡故鄉憐老鶴之歸悽其有感貧舍乏
春鸎之囀持此安施
　　　徐提刑
病叟衰殘有子房赤松之興故人繾綣遺武公緑竹
之詩逸思飄然闇投過矣恭惟某官至剛至大有勇
有仁按發之威動摇山岳平反之念對越穹蒼方奉
行楮幣之新書乃記憶布衣之舊好作為善頌假寵
頽齡曽謂退閑尚煩煖熟某已挂神武衣冠而云未
忘橋山弓劔之褒瑟兮僩兮豈有文章之可述善矣善
矣如聞韶武之遺音
　　　卓刑部
林下山間方安一坵壑之趣栁邉沙外忽貽千秋歲
之詞寳瑟鏗然桑弧寵甚共惟某官然藜名勝剖竹
循良上方嘉唐邑得禾之祥朝未行渤海罷兵之賞
非若淺夫有幾微見面惟于故人相爾汝忘形憐晚
暮之光隂分賸殘之膏馥金縷唱紅牙拍虛辱新腔
毛錐秃鐵硯穿難賡逸韻
　　　趙工部
甚矣吾衰矣忘設門弧言之永歌之忽絃廟瑟憐其
皓白飾以青黄恭惟某官丹桂髙攀青雲濶歩同時
文館推一更生千古詩壇有两工部言念山中之執
友僅存圯上之老人鑄此偉詩華其晚節召李太白
進清平調行登子於寳床陪傅大士唱金剛經願惜
余之拍板
　　　林大博
晚節末路忝陪洛下之後塵永歌長言忽奏郢中之
古調其榮甚矣何德堪之共惟某官國之俊良士者
師表韓退之作進學解招之使前晏平仲善與人交
乆而愈敬憐半垂之白髪分絶妙之色絲味荘生檪
樹之言僕幸逃于天伐和漢帝栢梁之製君盍簉于
清華
　　　權郡
村翁初度素無麟􁀍之祥地主親臨忽有驪珠之贈
新腔叶律暮齒生光共惟某官清若氷壺皎如玉樹
先皇之所新䇿諸老莫不知名偏壘局才未足展治
中之逸足大賢為政不必分刺史之真符毎設醴以待
穆生亦屏騎而過黄憲掞摛䴡藻披拂朽株材思已
衰安敢和郢中之曲風謡甚美尚能續沂海之歌
　　　又
某倦返故栖老逄初度無桑蓬壮志有弓劒餘哀敢
圖地主之仁賢深念山翁之耄耋騰牋問勞實篚匪
盼顧朽質安知龜鶴之年犯先賢兼取熊魚之戒擇
而辭受甚矣銘藏荀令熏衣願丐筆端之賸馥盧敖
㩀殻儻陪物外之勝逰
　　　李禮部
廢蓼我之卷老尚慕親保樗櫟之年公真愛我贈錦
心綉腸之作為霜顛梔面之榮恭惟某官粲然有文
淵乎似道弱水三萬里追逐于羣仙若縣五千言傳
授于始祖念陳人之暮齒按樂府之新腔㑹天津橋
踐西洛耆英之約尋烏石路誦半山老子之詩第恐
癃殘難扳夀雋
　　　趙梅州
吾年耄矣辭何槖而乞身君思飄然倚玉簫而度曲
不圖暮齒辱贈新腔恭惟某官蟾桂髙攀虎符洊剖
詞章爾雅諧樂府之六律五音倫類貫通知漢宫之
千門萬户乃弦古瑟以賁左弧忝陪洛下之游敢云
齒宿欲和郢中之倡自愧才衰
　　　鄭太社
僕瀕耄耋都忘熊夢之祥君富才情為製鶴飛之曲
不圖俾耳忽聼新腔恭惟某官虎榜名髙鵷行譽蚤
寕種𣏌菊為甫里之散人不把蒲萄博凉州之刺史
顧如遺老舊客元樞念其景廹于桑榆祝以夀侔于
樗檪蓬矢四方之志寕復壮圖朱弦三嘆之音尚含
古意
　　　林安溪
余學無成冉冉至老君詩多態舋舋迫人自慚皓白
之餘忽𬒳青黄之飾恭惟某官鑄出竒偉掃空腐陳
奥自子雲相如以來賦筆幾絶孰謂少陵謫仙之死
詩壇遂荒挺生若人将付此事觀其賀樗庵桑蓬之
作借以發弓寮翰墨之豪鶴痩龜飢朽質難希于上
夀鳳儀麟獲髙才必端于明時
　　　陳宰(僩)
漢廷視草之人厭承明而請老河陽種花之令歌樂
府而華予泠然古音榮甚𥘉度恭惟某官書􁂫無底
吟筆有神卧元龍之樓素挾豪氣至言偃之室惟聞
絃聲分天孫織錦之章華野史垂弧之旦扈蹕第甘
泉之頌莫扳附于從官聯袂和魯山之歌原率先于
耆老
　　　蕭教授(起大)韓山長(伯髙)
維摩居士老病坐感歲事廣文先生髙歌聲滿天地
其榮至此何徳堪之恭惟某官腹貯五車筆扛九鼎
盍早給尚方之禮云何采泮水之芹侍夫子之席間
並進四科之髙第期老人于圯上非為一卷之素書
奏雲和太古之音華靈均初度之旦雖田光納履久
巳作于閑人蹤鄭老無氊所願陪于下客
　　　職曹官
一秃翁耄及乆矣引年三語掾才髙為之度曲自慙
　　　張監務邦洵
(上同)恭惟某官筆斡十鈞胷蟠萬卷興公之賦擲地
有聲文昌之詩加雲多態言念老生之初度俾沾才
子之殘膏忽聆三嘆之音倡焉寡和欲效七㐮之報
織不成章
　　　方山長(至)
落日没山西吾生休矣凉風起天末子意如何投贈
新章寵光初度伏惟某官髙攀月桂薄采泮芹侍天
子之席間進生徒而私淑拜德光于床下為耆舊而
執謙念陳人蒼顔白髪之餘分才子黄絹色絲之制
凋年急景屏弧矢而勿垂秋月華星寳巾箱而永閟
　　　楊縣丞(思謙)
乖崖老尚書怱怱忘初生之日平元佳公子洋洋聞
正始之音恭惟某官漢闗西名家唐靖恭舊譜暫為假
令河陽之花盛開見謂文丞藍田之私對植顧如英
妙尤䔍交游念其晚暮之年贈以陽春之曲空煩墨
客按金縷之新聲未有雪兒拍紅牙而低倡
　　　士友
老夫耄矣如焦榖之枯鄉人好之有靈椿之作古音
要妙暮齒競榮恭惟某官志抗雲霄評髙月旦無友
弗如已者雖泛爱而親仁善謔不為虐兮或以文而
為戲贈以郢中之絶倡擬之洛下之耆英自顧衰頽
不堪拂拭譏秦少游入小石調子豈况潑乎陪傳大
士唱金剛經吾将逃儒矣
　　　卓刑部
僕侵尋大耄慕華陽真逸之風光倡率羣賢開洛社
耆英之㑹固已有不貲之破費乃復叨甚腆之匪朌
雖被髙情寔包厚媿敬以璧返均之銘藏得鹿心灰
不記覆蕉之殘梦吸鯨量减浪云逢麹而流涎姑削
牘以禀訓别負荆而摧謝
　　　諸友醵飲
一老乞骸久挂冠而還里諸賢尚齒欲載酒而過門
聮璧招邀剥緘愧悚折枝長者式昭遜悌之心先酌
鄉人敢曰斯湏之敬
　　　囬黄教授
家温身寵退臣莫報于國恩兄事肩隨舊友未忘于
交誼豈敢追攀于先進居然奨借于晚生恭惟某官
齒宿而意新年髙而徳邵叔度汪汪之量華胄相望
武公抑抑之詩旄期不亂念其昔叨末契今亦暮齡
雖才不才之爾殊然老吾老以相及見鄉人長者則
拜况辱珍投誦廣文先生之歌難酬絶倡
　　丁邜生日
　　　林中書
短檠棄擲僕烏覩青藜杖之光老筆森嚴公占㫁紫
薇花之様托錦心繡腸之作為秃眉黄髪之榮恭惟
某官聞正始音識関雎亂文則史質則野衆作皆然
齒之宿意之新一人而已既偹大宗師之全體亦工
小石調之新腔慷慨髙情光華𥘉度某乆抛書案未
减薬嚢方若昏花望金箆之剖膜恨無妙䴡倚玉蕭
而成聲
　　　陳提刑
挂衣冠于神武力請還山立繡斧于雲霄未忘同舍
託楽府新腔之妙為野人初度之榮恭惟某官粉省
望郎蘭䑓良史吟玄妙觀並遊各㸔于桃花扈甘泉
宫大半已持于荷槖雖近辭于禁宻猶逺有于光華
嘉其保晚節之香示以禮髙年之意某情懐牢落瞻
視昏花墨妙筆精自可供清平之調曲髙和寡若為
賡㓜眇之音
　　　鄉守趙計院
皇覧揆予初度自感餘齡諸侯不臣寓公力行古道
贈以陽春之曲賁其晚暮之年恭惟某官皦皦氷清
巖巖壁立憇棠訟少㧞薤才髙舂陵之行杜子美為
之起畏南山之判蘇味道見之必羞櫽括金石之音
輝華弧矢之旦某堆懐銘惠稽首拜嘉歌益郡之中
和素非才子誦魯侯之燕喜殊風人
　　　趙倅
僕老扵劉子政不記始生君賢如趙徳麟為歌古調
桑蓬焜燿宫羽恊諧恭惟某官妙吐天葩髙攀月桂
漢京士子相推舉太學之幡唐朝公卿争傳誦阿房
之賦躬行水利永障濤瀾客至水廳但談風月毎念
垂車之叟今為負耒之氓託錦心綉腸之辭假梔面
霜顛之寵某自憐韓老慨然發于秋懐所願秦郎移
此施之春帖
　　　林農卿
樗檪無用幸天罸之偶逃松柏有心于歲寒而乃見
假黄絹色絲之作為蒼顔白髪之榮恭惟某官館殿
名流山林特起昔鵠来太液曽𢋫應制之歌今龍去
鼎湖空抱遺弓之泣尚念同時之髦士今為謝事之
秃翁奏郢中而揄揚率洛英而存問兒童驚喜里社
傳誇某自顧尫殘曷堪提奨目有赤青全抛揷架之
書家無絳唇空負繞梁之曲
　　　卓刑部
(上同)恭惟某官以黄甲名流居紫陽𥙷處以仁政代
暴政不数罟以取魚視畬民如省民争解刀而佩犢
渤海之璽書甫下中山之謗篋已興有歌詠發乎性
情無幾㣲見于言面古調鏗鍧于郢曲髙軒領袖於
洛英某自顧尫殘(下同)
　　　趙梅州
(上同)恭惟某官卓雅不羣勞謙自牧石門泉濁不能
易夷齊之心長楽瘴清亦既奏中和之最方擁旌旗
于新府未忘車笠之舊交贈我好歌華其初度某自
有赤青(下同)
　　　趙工部
(上同)恭惟某官甲殿上之傳臚紹山中之文印條冰
若杜子美掃空萬古之詩人太乙照劉更生引領同
時之學士念申公八十餘之老製秦郎千秋歲之詞
金石鏘然桑蓬榮甚某目有赤青(下同)
　　　林尚管
(上同)恭惟某官通務之儒識時之傑機雲不作久無
競爽之才藴藻以來復見二難之㦤骯髒弗容于細
德殷勤加惠於談交􁃴括宫商寵光弧矢某目有赤
青(下同)
　　　莊省門
(上同)恭惟某官家學傳衣世科拾芥義方孝謹藻齋
先生之嫡孫詩律森嚴戅庵老子之宅相謂立登於
要路忽勇退于急流􁃴括古音光華初度念此翁之
晚歲與吾父以齊年某自顧尫殘(下同)
　　　李書監
(上同)恭惟某官漢甲科郎周譽髦士四庫書之付典
掌六館生有所師承始從烏大夫之招壹如温造不
負衛将軍而去獨有任安􁃴括宫商寵光弧矢某目
有赤青(下同)
　　　南劒林倅
(上同)恭惟某官用世才周康時忘廣雙溪監郡未免
斵而小之萬里建侯㑹當圖其大者念陳人之初度
製楽府之新腔某自顧尫殘(下同)
　　　邵武林倅
(上同)恭惟某官科第摘髭功名唾手書上光範蒙夾
袋之知舟近蓬萊忽引航而去暫作樵川之通守未
忘洛社之陳人􁃴括宫商寵光弧矢某目有赤青(下/同)
　　　徐提舉
大士無障礙未囬瞎漢之昏花使臣有光華尚記秃
翁之衰朽贈以􁏿珠之作過於麟􁀍之榮恭惟某官
今之名流古之遺直雖氷霜勁節屢聳瞻仰輪攬轡
之威然金石交情𥘉不隔乘車戴笠之勢灑翰示綈
袍之意遺詩賁弧矢之期某目顧尫殘曷堪提奨欲
焚筆硯難賡郢客之古音永閟巾箱留作鄴侯之家
寳
　　　方秘書
維摩病居士忘蓬矢之紀祥世南行秘書倚玉簫
而度曲髙情繾綣朽質光華恭惟某官氣欲凌雲文
如翻水告于爾后屡對賈生于席前用之鄉人肯拜
德公于床下遂令俚耳獲聼古音某久廢燈窓尚親
湯液傳玉函之訣兾洗昏花歌金縷之詞恨無妙麗
　　　黄師機林安溪
求玉杵臼歎刮膜之無方唱金縷衣忽倚簫而度曲
協諧律吕焜燿桑蓬恭惟某宫粲然有文淵乎似道
俗間火食語一洗哇淫天上步虚詞罕聆㓜妙念病
翁之華髪贈才子之色絲加厚久要有光初度某譬
遶月鵲固難擇木而棲無囀春鶯空負遶梁之曲
　　戊辰生日囬啓
　　　囬徐提舉
生也有涯素安定分夀則多辱飽閲交情矧相逢車
笠之時猶未忘弧矢之旦事真創見感不容聲恭惟
某官古典刑人今文章伯自漢大農平凖之後普沾
紅腐之盖藏及暴公子直指以來重識繡衣之風采
䋲强宗以安善弱薦健吏以觀事功不圖濟南老生
九袠之翁曽是兾州刺史故人之舊餉山濤常少知
欲者之不多哀范叔一寒有故交之餘戀蟠屈烈日
嚴霜之操掞摛華星秋月之章某受則傷廉辭則方
命捧書函拜驚雙明珠之暗投倒槖㝠搜拈一瓣香
而囬向
　　　鄉守趙計院
人生百歲端如過隙之白駒我瞻四方僅有還鄉之
黄鵠感君侯之善頌動蒙叟之喜心擊鉢材鏗報瓊
禮闕恭惟某官笑談霏屑咳唾成珠君苗讀士衡文
生欲焚其惡札味道見審言判死猶帶于羞容似憐
濟南之老生逺引淇澳之君子觀鄉意古尚齒義髙
某暫設門弧永爲家寳豈無爱客舊雨去而不來深
恐偷兒半夜負之而走
　　　江倅
(上同)動蒙叟之喜心恭惟某官以簡易得民心以安
静爲政體奥從闗决洗清俗吏之簿書時與賔朋管
領氷廳之風月憐才古意(下同)
　　　林中書
皇揆初度莫報親劬人羡乆生不知老至掞摛鴻筆
光寵雀羅恭惟某官文􁀁化工學到聖䖏仲舒最宜
詞掖絲綸成一家之言應氏三入承明麻卷似六經
之體追唐元白軼宋汪綦若牋釋苦里蒙縣人之書
尤契合漢文竇太后之意及穆陵髯絶遼海鶴歸似
憐絳老之衰許入洛英之㑹托牙絃之古調祝銅狄
之髙年某自顧衰癃難板名勝氷梭問道難酬平子
錦綉叚之章虹氣亘天永作米家書畵船之寳
　　　林農卿
(上同)不知老至厚矣金石交之好贈之錦綉叚之章
恭惟某官承絶學之傳得光天之妙始竒陸生新語
今説詩書及覧枚叔奏篇尤稱賦頌青雲失脚白
首抽身以憐絳老之衰許入洛英之㑹托牙絃之古
調祝銅狄之髙年某自顧衰癃難扳名勝戸外客屦
豈無跫然之音帳中論衡恐有負之而走
　　　卓刑部
(上同)恭惟某官華省望郎御屏賢牧摩娑髙先生喬
术皆已成陰封植朱文公甘棠至今勿翦其治為七
閩之冠雖去有百年之思似憐終老之衰許入洛英
之㑹(下同)
　　　趙工部
(上同)恭惟某官擅江夏無雙壓杜牧第五紹更生誦
習類下青藜畏臣甫蹉跎乆紆朱􁀍昔與乃翁同隊
今觀吾子二毛似憐絳老之衰(下同)
　　　方秘書
(上同)恭惟某官至音自恊宫商妙語不煩䋲削早陪
正觀學上登蓬萊山中若開元翰林對金鑾殿衆皆
非其類而狎其謫公益豪于酒而聖于詩似憐絳老
之衰(下同)
　　　李書監
(上同)恭惟某官擅江夏無雙亞杜牧第五一鳴遂為
諸儒之倡小却猶掌四庫之書使之路泣多𡵨可登
梯而上矣惟其壁立萬仭迺拂袖而去之似憐絳老
之衰(下同)
　　　蒲領衛
松栢後凋歲晚乃見櫟樗無用晚暮奚堪極口揄楊
汗顔傳誦敬惟某官幼好竒服自鑄偉詞岐鼓嶧碑
剜苔蘚而出湯盤孔鼎勒金石以傳諸公服其終賈
之年一日出于樊孟之上深慕先民之尚齒毎爲長
者之折枝濃炷寳熏髙攀碩果某惰流巳乆偶儷非
長吾貧乞兒守君子固窮之語公大擅越辨菩提喜
捨之心
　　　見任官
僕拊瓦缶而歌光隂晼晚客吹洞簫而和音節激昻
極口揄揚汗顔傳誦伏惟某官善養至剛之氣能大
所居之官天時不齊于民怨民咨而必察人情可畏
何公喜公怒之足言謂詔書尚禮于髙年若禮楽寕
從于先進觀鄉意古尚齒義髙某幸以㕓氓儕于閣
老蘭芽初茁香九畹以聞皆樗木不材蔽十牛而安
用
　　　林秋陳簿陳權紏楊法
老伏波病維摩已濱大耋髯参軍短主簿猶記始生
極口揄揚(下同)
　　　两教授韓山長
毗耶居士未脱灑于沉痾廣文先生尚記存其初度
揄揚極口登受汗顔伏惟某官如觀郭有道碑似讀
何生蕃傳問絳人甲子虚銷十載之光隂同鄭老襟
期時與諸儒而斟酌憐其暮景贈以好歌某暫設門
弧永為家寳何時樽酒與太白而細論向未瓣香客
后山之囬嚮
　　　邵武林倅
(上同林/農卿)恭惟某官生夾漈比鄰通囿山譜系盖嘗弹
長官古調章水去思不必分刺史真符樵人爱戴無
情公議譽之不置有力貴人挽之者多似憐絳老之
衰(下同林/農卿)
　　　陳尚書
老馬八百價僕巳虺隤天駟十二閑公真汗血遲此
成風之斵華予堕地之辰恭惟某官沉酣古書通逹
國體為君謨邑子四諫祠于里門作仲尼素臣三傳
束之髙閣歴諫議大吏而恥屈莭遷太常伯而經拂
似憐絳老之衰許入洛英之㑹灑銀鈎之華翰祝銅
狄之髙年濃炷寳熏髙攀碩果爱存羊礼發嘉重饕
餮之慙答弄麞書癈學恐偏旁之誤
　　　諸知縣
門設爵羅都忘初度驛馳駛足惠我好音伏惟某官

後村先生大全集卷之一百二十四終
後村先生大全集卷之一百二十五
　雜啓(答守倅時官)
　　　王守工部(克恭)
伏辱貽牋寵攽折爼重念某里巷晚出與先進不同
州縣麤官視勝流尤異茲承宴享稍異故常豈無欲
　之心適有服緦之戚陪孟嘗之珠履難希上客之
榮招虞人以皮冠願守匹夫之志况是日尚留于鄰
邑以何名可拜于盛儀所有餽金敬當返璧
　　　又
適辭盛禮恐疎嚴誅雖答語之甚温故愚忱之未白
属者大開公讌髙㑹羣賓某方哭婦翁尚留鄰邑寔
不聞有下榻之命亦未始控循牆之辭迨還轅之及
門驚折爼之滿室于義未有所處雖食且不下咽僕
稍好修何至于簟食豆羮而動色公方待士寕忍以
飯􁂫酒甕而加人欲望恕書生之清狂貴郡人以廉
恥免為饕各全在賢侯儻他時賜出于有名則下走
誼難于方命再凟之罪百拜以湏
　　　楊守監丞夢信
疇咨雅望俶布寛條入太學咀英華不作熟官之
相問君王乞符竹皆儔廉吏之来方竊庇休敢稽迎
侯恭惟某官江鄉名族埸屋宿儒惟本朝之道德詞
章萃見廬陵之郡若閤下之父兄家世尤爲多士之
宗昔者忠襄仕于建鄴虜窺天塹群拜穹廬方夷甫
委師将相至于失節獨杲卿罵賊天地爲之動容使
當代稱爲忠義之門至奕葉不絶詩書之澤載觀賢
業尤有祖風臨履淵冰肯墜清白之訓放浪嶺海不
傍軟紅之塵及吾丘奉最而来興主父見晚之嘆長
安貴人之衆車轂競馳國子先生之賢門庭獨冷上
書勇决而求去當軸委曲而莫留莆雖斗大之州帝
則印刓之久兒童騎竹馬問新牧之謂誰佳士得朱
輪恨先驅之東暮而况官府無酒鹽之搉海鄉有魚
稻之饒士多知書俗少梗化爲丹荔黄蕉所誘暫至
南州詠青苔紅薬之詩即歸西省某渉世甚淺入山
未深少竊虚名冝天公之見罰晚歸舊隠幸地主之
相容属聞謡誦之載塗始覺旌麾之壓境石田荒茅
屋破久安貧士之常太守好長官清即是老農之幸
　　　新守陳(夣龍)
當宁掄才專城作牧鄉邦相望新懐㑹稽太守之章
父老來迎如見國子先生之面稍修書禮以候旌麾
恭惟某官書讀五車詞傾三峽朗陵荀有文若視元
凱而有光靖恭揚生敬之方屈馬而無愧冠三含俊
造之選號七閩文章之家衆由徑以疾趨獨盈科而後
進佐陪京之流鑰風月洊分牧思陵之潜藩瘴煙一
洗盍趣召吾丘而奉計顧重煩韋守之凝香眷此邦
人種何福徳鴻碩鎮臨之未遠象賢選擇而重來者
尚父報政于齊何其疾也國僑遺爱于鄭誰其嗣之
未有上冡過家拜廳牴事光復周公之舊宇増陪召
伯之憇棠歴觀舊史所書鮮如今日之懿譜端明之
丹荔可繼先賢對舍人之紫薇莫湏公等某坐虚名
之過實為衆毁之求全岌岌之蹤甚危狺狺之吠未
息身離禁苑永孤明主之知名列黨碑尤當纍臣之罪
自嗟垂暮偶未溘先躬書詩以教子孫力田園以奉
公上聞雙旌之孔邇扶一杖而起迎太守賓􁁅猶記
鳴禽之同楽郎君官貴恐難行馬之重窺
　　　潘守宫教(墀)
遴選名儒出臨雅俗邦人欣欣相告以属望于班春
使君徐徐其行孰不歌于來暮函馳尺牘徃侯雙旌
恭惟某官禀奎昴之精英鍾山川之清淑盖諸老並
生于寳婺而偉人多出于華宗成公席下所聞終身
寔踐柱史殿上之叱千古直聲既盡讀善和之書且单
傳麗澤之學不由介紹自致清華東觀羣儒推蔡
邕尤知漢事太學諸生曰韓愈宜為人師厭輦路之
紛華爱桐廬之瀟洒衆欲别駕詔遣追鋒長孺庭之
直臣有足惮者梁王上之介弟遂使傳之但嘗為朱
邸之賔碑不在烏臺之選視猶凂也義不呈身對揚
咫尺之威放数中外之事痛哭陳治安之䇿天為動
顔長揖出光範之門士有愧色莆方弄印帝命剖符
俗無澆淳治有粹駮昔鄭人嘗病郷校之議自孟子
已形巨室之言惟清可律懦頑惟理可屈權勢不必
参伍以問牛馬當如中孚之及豚魚小國寡民未究
師儒之施設聖君賢相方褒牧守之循良煖席未室
予環不逺某淳乾舊族海嶠孤生四紀驅馳人知其
文俗吏一朝際遇上擢以清望官紊進士任子之品
流妨文人才士之塗轍以茲蔽罪良所甘心迺若騰
楽羊之謗書殆未見張華之諫草衆怒欲加于丹頸
寛恩獨念其白頭獲以残年安於故里聞擁麾之且
至将扶杖以願觀僕視彼徐穉任棠則慊然候侯賢于
陳蕃龎参也逺甚庻因暇日可聼緒言懸申而示子
孫不容緩矣灌園以奉公上尚其勉㫋
　　　鄉守楽語
藩條俶市方欣受許子之㕓鄉論素卑乃特下陳蕃
之榻竊味伶倫之外語仰慙牧守之盛心昔者諸侯
尤待寓公一國必有善士任棠隱者龎参侯門而還
林逋詩人李及衝雪而訪皆以道義為輕重豈計官
資之崇卑何况黄堂初開華讌衆觀位置愚自劑量
龎眉多洛社之耆英躡踵皆漢廷之雋茂居弟合席
鉅容前之是後之非獨享加籩則是有其一慢其二
荷君侯之偉度察野叟之貞情茲盖伏遇某官六舘
儒宗两京循吏伯禽奄龜蒙之地無忝周公曹参避
齊相之堂以侯盖老班春属爾來暮藹然興懐嚴考
之遺民俾陪太守之下客鳳凰見頴川郡必下璽書
鵎鶋集魯東門奚煩鐘鼓雖不敢傳誇于邦域然謹
當付援于子孫序鄉飲之儀僕獲觀于古禮託醉翁
之楽公自有于雄文
　　　潘守餽歲
纍臣垂暮不記换于歲華仁牧頒春忽唤囬于暖律
箋函俯逮蓬戸増光輟膳宰之珍羞分兵厨之餘瀝
雖枵腹頓為之醉飲然厚顔殊愧于老饕當鄭君之
羮自悲不泊食伯夷之粟尤覺傷亷
　　　又
茅柴餞歲澆田舍之微勞綵勝頒春分兵厨之餘瀝
里閭改觀水陸畢陳天何視楚澤之纍臣幾若待甘
泉之法從某銘心無斁捫腹有慚從者絶糧敢効仲
由之愠庖人繼肉莫望子思之賢
　　　潘守楽語
七十翁尚抶杖而戲及觀徳化三千石有製鈴之容
爰秩初筵屈符竹之尊嚴為桑蓬之光寵恭惟某官
在醇儒之目有循吏之風於前輩滿腔惻隱之言終
身足踐凡世吏奮髯武譎之事一毫不為糧棲畝而
有餘雨隨車而輙應由公方寸使郡治平如子産然
豈獨鄭人之母有許行者願為滕君之民興念希年
俯為卜夜擁韋郎之畵㦸訪杜老之草堂山間明月
江上清風固閑人之共有竹裡行厨花邉立馬乃田
舍之所無雄辭傳播于親朋盛事夸張于樵牧某了
無新意徒愧老饕感烈士之暮年壮心未已願先生
之眉夀餘瀝見分
　　　趙守楽語
把茅送老愧非洛社之耆英畵㦸行春俾預梁園之
賔客𥘉筵甚設晚景有光恭惟某官前輩典刑故家
文獻聞絃歌于百里孔門亟稱陳雅樂於三雍漢庭
推重甫希宣于明語首存問于髙年加籩之禮隆祝
饐之誼古腐儒之飡麤糲烹雌常㸑于扊扅君子之
酒㫖多饗鷃奚煩于鐘鼓謂其綴于蛾眉之末引而
進之狨槖之間位置太髙觀瞻未亢託伶人之善頌
覺野史之厚顔某曰誦心惟齒衰才盡續老饕之賦
竊比坡翁作公讌之詩難追子
　　　趙守寺丞
温詔趣行輕装赴鎮閩嶠有壺公之勝宅牧不輕邦
人望紹輩之來聞風相慶可無尺牘以候雙旌恭惟
某官講貫于家庭切磋于師友黄岩萬家之邑藹若
誦弦西橋諸趙之賢尤其冠冕廼如執事克肖前人
其踐履則司直奉常其施設則省郎中秘三載令君
之勤恤百年父老之去思泊擢廷紳盖旌縣譜爲丞
再轉少留宜列宿之可攀乞郡三章勇去雖六丁而
莫挽莆本楽土守多名卿属此儉荒加之洪意遣防
江之戍衛募入水之佽飛西北之事㑹無窮東南之
膏血已竭國有三空之患孰不華于隱憂民受一分
之寛公盍念于斯語靡容席煖即有璽褒某妄想灰
寒顛毛雪白昔過鳴琴之境嘗接緒言今爲負耒之
民已㝷𥘉服聞涓上日喜托餘齡騎竹迎細侯固難
入小兒之隊尋花訪野老尚能和大尹之詩折屐之
深濡毫罔既
　　　徐守寺丞楽語
僕侵暮景歸先人之敝廬公敬髙年設邦君之反玷
清歡卜夜好語辭寒恭惟某官濟美當家從游諸老
方氷山擅國六卿三家之僣有萌非楳埜㩀經三綱
五常之道幾熄至今延平之遺爱有古循吏之餘風
自執事之下車與尊君而合轍吏多饕墨孰如龜腸
蝉腹之清俗尚苞苴獨無鰕䱹鮆魚之献某所以辭
邇聮而去國亦惟樂羹化而受㕓息肩蝸舍之初觸目
鴒原之感殷勤盛意欲載酒而訪子雲踧踖罕辭辱
下榻而禮徐孺托優伶之善謔偹賔主之多儀衆若
云吾侯鮮有此容愧非才士不能歌蜀守之和竊慕
風人尚可頌魯公之燕喜
　　　曹守司直
細札專城前茅壓境環千里而置守親冊于朝受一
㕓而為氓願耕其野庸修短贄徃矣髙牙恭惟某官
襟度春融斗神山立侍緇帷之側早趨庭而有聞角
黄䇿之文屡鎻廳而得雋嘗婉婉而賛閫畫亦颯颯
而草軍書着鞭驚聖哲之埸進孰禦者執璧封子男
之國斵而小之既騰三異之聲又着平分之績属更
漢化甫寘周行而乃慨東畎之甘棠乞南州之符竹
賔客惜翟公之去無羅雀之嘆焉兒童喜郭伋之來
有竹馬之迎者靡待頒條而下教皆思宿道而向方
謡誦四馳報太公望之政璽書中出趣曹相國之装
詎容偏方乆拜大惠某幸因先契辱在下風昔文恭
公同聲而相應當端平際一面而定交誨言書紳翰
墨盈篋茲病叟荷鉏之地在象賢賜履之邦顧如衰
殘得所栖托交通二千石豈敢掣於齋鈴廣　三百
弓粗足供於樵斧瞻依深切旉叙莫周
　　　曹守重陽莭儀
山翁老退方拾穗而行吟地主仁賢分泛萸之餘瀝
申以繼粟繼肉之礼念其祝鯁祝饐之時某拜賜何
勞傷亷是愧無黄花散金之句自嘆衰年有白衣送
酒之人足酬佳莭
　　　曹守楽
引年還笏幸歸從太守之遊卜夜加籩示不臣寓公
之意霜顛榮甚春脚盎然恭惟某官奕世才華一門
貴盛清詞麗藻視建安七子而有光讜論危言雜慶
歴四諫而無辨是生冡嗣尤得單傳吏能少雙縣譜
第一政惟佩玉不利于歩趨亦既奉璋攸宜于左右
衆觀三接復擁一麾建牙甫布于寛條尚齒首存于
古意謂半世獲交于橋梓異于稠人念痴年偶長于
枌榆延之上坐託優伶之善頌發游戲之雄文但恐
趣入于天朝不客乆依于地主某無厚饗有愧汗
顔德匪耆英僕放希於迃叟語多謬誤公尚恕于醉
人謹課疎蕪少伸銘謝
　　　曹守歲儀
宦情衰謝巳推衣冠臺餽殷勤曲相爼豆辱鈴齋之
殊禮覺茅屋之歡顔頗聞名莭之将頒尚喜甘棠之
暫憇茲臨徂歲如惠耆年某輖飢方幸以充腸爛醉
不知其敗面邦君七牢之饋豈不厚哉書生一飽之
難廼至于此扶持裁答臯緩増慙
　　　曹守送重陽莭儀
賢侯報政借留憩南國之棠退老投閑扶憊把東籬
之菊方拊時而感慨辱記莭之殷勤分兵厨涓滴之
餘輟賔筵方丈之食暉神失喜竈鬼亦驚靖莭欲眠
不知其已醉子思亟拜安敢以弗恭
　　　曹守冬至莭儀
村翁岑寂無㫖蓄以御冬地主仁賢委博封而記莭
自憐衰颯莫稱殷勤龜腸忽享以八珍鼠量曷勘于
五斗某登嘉僕僕復命匆匆聞養老之風孰非懐惠
論食功之義寕有不慚
　　　曹守冬至莭儀
爐煨榾柮方若隂寒臺餽酒肴唤囬陽律顧如老朽
倍費記存寂寂而守元經衰也乆矣僕僕而拜鼎肉
愧莫甚焉
　　　汪守楽記
師儒出牧親承天子之臨軒退老明農辱設邦君之
反玷皆云初政先禮髙年恭惟某官傑出名流飽參
前輩忠恕若曽子一言行之通達如賈生羣疑亡矣
既横經于朱邸将執簡于烏䑓搢紳羡身去之輕田
里恨公來之暮以清修革饕俗以惨怛行新書剖决
如流真庖丁無全牛之手安静下優合老氏烹小鮮
之言甫下教條初陳宴饗為穆生設醴酒宜有重賔
與許行共饔飱且延上座首加惠于野老示不臣于
寓公慨陳人之尚有典刑廣聖世之不遺夀考衮褒
後甚褐博歉然某徒有枵腸畧無藻思二頃田與
五畝宅已歸為負耒之民一夜話勝十年書何幸作
掣鈴之客
　　　汪守端午莭儀
病叟引年託殘骸于地主賢侯記莭分餘瀝于野人
視遇有加觀瞻頓改祝鯁之儀甚偹設醴之敬未衰
凉殿來薫固莫和九詔之奏晴簷曝日尚能為五袴
之謡心之銘藏面以控叙
　　　趙守計院
細札專城前茅壓境夕瑣有鳳毛之羙照映清規昕
庭選麟趾之英拊柔逺俗先聲至止輿望翕然恭惟
某官承露金莖臨風玉樹聞多學廣講貫熟于家庭
行治聲端清苦過于韋布昔淳祐世若無　翁一老
凛然漢中壘之忠諸郎籍甚唐王孫之秀神臯婉畫
計邸提綱平進可立登于雲霄亷取又出分于風月
御屏東記為聖天子而分憂畵㦸森嚴奉太夫人而
行楽顧是邦之何幸喜吾侯之此來必迹捕椎理以
安善良必鋤治譁訐以厚風俗村無犬吠野有犢耕
吏民相安惜頒春之來暮公卿有闕将選表而入為
某久矣明農加之謝客人欺耄齒廹暮景之桑榆天
許閑身管春風之花栁治道聞太守且至打門為軍
将所驚亟闖髙牙庸修短贄魯侯燕喜之頒誰不效
忠盖公清静之言愚将有献
　　　趙守楽語
凝韋守之香咸觀初政設穆生之體先享髙年已為
野老而扶犂尚辱邦君而反玷清歡欵洽皓首競榮
恭惟某官尊行聞知𬒳服儒雅在昔母情為穆陵之
名臣至今象賢有髙陽之才子莆雖閩之支郡侯乃
朝之偉人公俶頒春民惜來暮盂水本薤孰敢犯於
清規茇舍甘棠留無窮之遺爱昭蘇幽隱拂拭衰陳
似憐北山愚公開九㐮之年矣固匪南州髙士下一
榻而禮之記優孟之微辭寓武公之善謔第鳳翼且
髙翔于千仭恐鷦巢難乆借于一枝某寢踈雪案螢
牎真成飯嚢酒罋僕雖耄耋願歌太守之中和公素
寛洪必恕醉人之謬誤
　　　趙守重陽莭儀
病叟乞骸都忘佳節賢侯尚齒加禮髙年飫藜莧之
枯腸霑菊茰之餘瀝香清㦸衛雖畵諾而坐黄堂厨
少炊煙猶吐哺以待白屋予之過禮受者傷廉僕僕
登嘉惓惓推謝
　　　趙守至莭儀
伏以懐太守章登觀臺而書瑞遺老人食覺田舍之
生光温温其和僕僕而拜盖以祝鯁祝饐之禮施之荷
蓑荷笠之人非有微勞迺叨厚饗詩慚臣甫憶曽捧
於御床賢匪子孫思豈敢辭于臺餽
　　　江倅至莭儀
蝉腹龜腸都忘莭物鸞刀羣筯分遺老農恭惟某官
有名父之風在象賢之日西京博士學守禮經南朝
文通夢懐色筆久盍雲霄之濶歩尚煩風月之平分
興念陳人忝交先德委餉宰夫之盛饌寵光病叟之
餘齡非有衛勞迺叨厚饗(下同)
　　　趙守年儀
伏以千里宅生元日膺履端之慶一㕓占籍暮年蒙
飬老之仁遂使寒蹤頓囬春意分桂酒椒漿之餘瀝
輟雕盤氷筯之珍羞負米為氓未肯信並耕之論推
食食我安敢忘一飯之恩
　　　江倅年儀
去國歸耕久上引年之請監州好事忽頒餽歲之儀
恭惟某官典刑老成風流文獻遯翁乃東家天子嘗
接耇言尊公如銅川府君親傳先訓念桑榆之婉晚
分椒栢之棄餘遂使寒蹤頓囬春意某垂垂及耄僕
僕拜嘉負耒為氓幸占把茅而送老推食食我敢忘
一飯之必償
　　　鄉守告朔
某茲審霉潦初晴槐陰亭午若時賢牧丕擁蕃釐公
平而两造解咸擊㫁而諸豪循理河内方思于借㓂
穎川行見于徴黄某属已喪明艱于告朔作詩以歌
太守僕未能焉輕身以先匹夫公真過矣
　　　通判
某茲審霉潦初晴槐隂亭午若時少尹丕擁蕃釐耕
於野出于涂無追胥吠犬入吾室對吾飲惟明月清
風行簉鵷行寕淹驥足某失明巳乆告朔靡繇輕身
以先匹夫公真過矣作歌以美别駕僕未能焉
　　　鄉倅端午莭儀
某伏以一㕓送老厭苦病魔半刺多情温存莭物域
閭驚羡村落傳誇恭惟某官履踐前修沾濡先訓考
亭夫子親接緒言唐世詩人實傳宗沠暫屈賢而丞
郡尤敬士而爱民當湘濵競渡之辰念林下歸田之
叟輟犀筯鸞刀之享閔亀腸蟬腹之飢人方翕翕以
世情公獨惓惓于先契某室方生白突乆不黔耄老
無能徒抱食珍之愧大夫有賜敢稽拜命之恭
　　　涵頭鄭監鎮
為農去國林間方力于灌園有客過門松下忽驚於
喝道簸明珠于袖裡飾㫁木于溝中恭惟某官秀禀
天台名傳谷口善言善行親從前輩以講明古貎古
心不入時人之嗜好寥落三家之聚沉㝠一世之豪
微而蠻觸之争大則虞芮之訟紛紛未决徃往質成
書判流行極東聊攝西姑尤之境規謨布置其右扶
風左馮翊之才然君子之道中庸顧本朝之法嚴宻
姑平一閧即輅九遷某乆去䦯庭苟安田里未嘗射
虎不煩㶚陵尉之訶間或騎驢幸免華隂令之詰不
圖髦士惠顧秃翁歌詩人伐木之章奏賢者班荆之
語傍觀榮甚内省闕然署門而謝交情自慙廢退隔
年而還詩債尚恕耄荒
　　　莆田翁縣尉
南昌尉雖卑素有仙曹之號北山公已老方為愚谷
之民猥辱貽牋敢稽還贄恭惟某官讀書之眼如月
奏賦之氣凌雲疇昔先登既看花于瓊林之苑藉令
小郤宜給禮于玉堂之廬云何虎豹之守関尚使騏
驎之行地顧士之窮逹莫不有命而官無大小皆可
及人警夜詰姦止訶㶚陵之獵箋天論事聳觀
文石之書某叱黄犢之力田盟白鷗而同社為先人
守丘墓投老何未無惡少瞰屋山即居之惠
曹而同拜某身投岩壑景薄崦嵫夫何幕下之名流
尚記漳濵之病叟鏗鍧雅奏粉黛醜顔子寕不嗣音
吾老既難趨于賔謁余方有公事君忭未必善于客
來聊課蕪詞少酬藻思
　　　朱仙遊濬
力田以給公上不辭漢陰叟抱甕之勞輕身以先匹
夫猥辱信陵君執轡之禮恍貽牋之寵甚愧還贄之
斐然恭惟某官秀美所鍾典刑是似伯魚詩禮盖其
少小之習聞子思中庸得于家庭之宻授貞不忝儒
先之後肯屑為恩澤之侯萬里戌玉門関一朝通金
閨籍傳聞新治　說長官本原于文公之書縁飾以
循吏之傳道令野老聯𬒮和蒍于之歌使過聖門聞
絃發莞爾之笑竚騰三異亟輅九遷某乆忝通家頃
仕寓里名祖名父嘗瞻龍虎之傑魁難弟難兄毎羡
鵠鸞之停峙茲聆百里之出宰幸託一㕓而爲氓愚
公居北山不改迂踈之素仲弓使南面庻漸教化之
餘
　　　仙逰鄧宰(桂發)
冠挂神武之門廹耄期而得謝花滿河陽之縣忽春
色之見分麗藻粲然華顛榮甚恭惟某官在英雋之
目就子男之封學道爱人為武城而得子羽貴德尚
齒避齊堂以舍盖公至如野老之退閑亦辱令君之
嘉奨某强搜枯思莫報珍投宓子弹琴自然单父之
化許行負耒願為滕國之民
　　　新莆田陳宰(僴)
飛鳬入境肯為五斗而化來鶴還郷遂有一枝之託
漫刺方慙于後至華牋遽辱于先施恭惟某官孟光
為賔客所歸元龍負湖海之氣幕謀縣謀能聲蚤着
于二邦酒聖詩豪餘事亦雄于一世所以落落而難
合由夫皓皓之易汚君子焉可厚誣諸公于是交辟
鑊無冷䖏豈惟吾邑之凋琴有古音方聳斯人之聼
必少打門催錢之吏必多受㕓願耕之民昔菊荒影
澤之籬乆齒不改今花滿河陽之縣舊觀復還鴞表
朝馳鵷行暮召某掛冠北闕負耒西疇勿聆新尹之
臨深動陳人之喜得澹臺子羽僕願事賢朝司馬相
如君非謬敬
　　　趙引理
阮生辟掾頗聞三語之佳許子為氓恨受一㕓之晚
旣涓上日敢順下風恭惟某官丹穴鳳雛渥洼驥子
漢宗室老者尤重於辟疆唐諸王孫今孰如于長吉
某懐執鞭之素願辱衘袖之先施有朋逺來學無廢
于時習縱我不徃子寕忘于嗣音
　　　張添教(詵)
諸侯學曰泮方推廣于化原一卷書立師示褒崇于
經術挹清標而起敬讀偉製而失驚恭惟某官聖處
窮探賢関獨歩生梅溪常州之里尊聞行知游水心
止齋之門薫香摘艶既笑談觧褐宜騰踏飛黄属聖
世作新傅選材名之士厭舉人雕篆将興理義之文
莆雖小邦代有巨擘必表章蔡端明陳諌議之存膏
必物色林艾軒鄭夾際之遺書開後學之心胷續前
修之氣脉廣文到官舍莫嘆無氊學士登瀛洲㑹看
給禮某少嘗肄業老已明農雖甚惰荒未忘親受無
友獨學毎懐孤陋之慙有朋逺來庻獲切思之楽
　　　趙錄参(若琟)
老子癡頑既休休而謝事参軍俊逸真舋舋而逼人
勞謙守辱於貽牋衰憊遂稽于還贄恭惟某官讀書
之眼如月作賦之聲摩空太白才名豈非先謫汝陽
眉宇見謂天人恥躁士之九遷慕髙賢之三語至公
不撓未嘗聞誰毁誰譽直道而行安知有公喜公怒
貴名方起賢業巨量某疾病交攻應酬盡廢乆懐刺
字頼龎公之入城亦有芻言侯禆諶之謀野略抒摧
謝良愧荒踈
　　　林司理
短衣飯牛鄙拙之歌叩角高軒下馬文章之氣如虹
和予者誰逼我太甚恭惟某官撑腸萬卷過目十行
盡掃腐塵不煩䋲削胷襟灑落從神仙吸風露中來
從材思清新非世俗食烟火人語有士如此何官不冝
為因平反諒必無于冤獄令公喜怒豈所望于参軍
大宜映石渠之黎小亦通金閨之籍必騰而上無淹
此留某久不逢剖膜之醫常欲求擊䝉之友二尺檠
綴字已付來生一樽酒論文豈無暇日
後村先生大全集卷之一百二十五終
後村先生大全集卷第一百二十六
　雜啟
　　　答楊伯紀論四六
伏承枉教過許儷文深惟空踈不稱是奨以至切磋
之論尤明愛助之心念昔宦游猥塵賔佐當插羽流
星之交至多㩀鞍横槊而立成盖率然供記室之求
非以此為名家之製亦有偶誦文而着價未識面而
露草以幕僚而施諸府公以門生而用之座主呼君
房以足下既雜學子陵之髙斥桓公為老兵安敢効
孟嘉之醉故于酬答之際未免抑揚某辭然而博觀
陳編頗見前輩于頔徤将退之擬所作于商周嚴武
麤才子美方其賢于顔賈或以為窺濤海而悸慄或
以為繫雪山之重輕若乃廬陵之于文僖眉山之于
安道皆以游從之舊毎形推許之間曷嘗謂文字之
瑕疵適足見風流之篤厚顧如執事方負軼材小欲
騁落霞孤鶩之詞大欲秉檢玉泥金之筆務為髙簡
恐貽買菜之潮盡黜着葉似匪粲花之體誠願于俊
壮雄深之外加委蛇曲折之功出之無窮讀者不駭
大慙謂之大好毎觀舊作而忸怩小人可以小知烏
覩斯文之鉅䴡方将廣吾子之意聊亦發老生所懐
裴然有云亮之而已
　　　囬湯仲能撫属
先奉賛書采参婉畫我公始至方招温石之流此士
昔来徑䖏鄒枚之右輙修短記徃候先驅恭惟某官
性極髙明行尤峻潔羣謝諸王之外誠家世之鮮儔
二蘇三孔以来復弟兄之競爽項禆大使出䕶陪京
方觀要路之登忽勇急流之退雖入山避謗幾不調
者十年然飲水著書亦足傳于千載茲盖調于琴瑟
果来赴于弓旌側聞公朝属意人物方将命議郎而
草新奏遣掌故而放遺書何况元侯已召還于闕北
豈容雅士尚留滯于周南某華髪漸多壮心都盡昔
棄貞如于苦李今留頗似于繫匏方喜論心竟成交
臂嵇康性懶煩見索于報書司馬才髙惜不觀于授
簡
　　　囬京尹
某恭審妙選名卿恭行大尹權尊任寵固光弹壓之
威物貴幣輕尤頼變通之術除書初播輿望交歸某
深喜㣲踪宻依巨庇昔嘗捧刺繼辱貽戕問馬及牛
共仰神明之見騎驢衝節竊欣禮𢾗之寛
　　　囬游提刑入國門
之一言渠欲焚黄寕免謗嘲于三字空煩優思聊奉
啟顔
　　　答賈都大謝賛(書啟)
皇華使逺有光肅将上指中書君老而秃偶代王言
不能措于一辭安敢當于儷語恭惟某官金莖承露
玉樹臨風誼所條陳出先漢諸老生之右志之賦詠
在中唐大家𢾗之間既入承明而至九卿且坐黄堂
而稱太守属台星之歸衮貪夜雨之對床當辨賢彚
進之時覺巧匠傍觀之久以鎔䑓而臨遣由黼座之
選掄攬轡而行遂提封于九路予環而入将濟美于
一門某昔受魏王之知今為魯公之客輙持殘錦謬
演新綸元憲之有景文更相輝映子固之稱平甫匪
曰比周勉課蕪詞難追藻思
　　　答江東曹趙待制謝(替書)
妙選宗英疊将使指事權之重今昔所稀恭惟慶㥦
某官水鏡清明風斤敏銳兼京畿澄清弹壓之任衆
謂當仁陪雍畤扈從論思之班士無異流忽勇急流
之退果與當宁之思以從臣節持灌輸以王人提綱
煑摘必能参酌漢儒鹽鐵之論斡旋唐人鞭笏之間
印綬若若纍纍夐無近比財貨汸汸暴暴叶濟中興
既殚忠力于國家盍即謨謀于廊廟某偶緣薄技獲
草賛書羡輶軒使之行方立于霄漢恨管城子之秃
莫鼓于風雷廼勤貽翰之臨且有濡毫之惠所為感
悚未易究宣
　　　賀馬相公
伏鉞䇿勛予環趣勤微仲其左袵矣昔稱九合之難
歸公以衮衣兮今閲三年之乆慶闗宗祐喜動縉紳
恭惟驩㥦竊以某官許國精忠康時老手被髪纓冠
捄鄉隣之闘力掎角于上流綸巾羽扇蹙狂虜之鋒
汔掃清于多壘雖曰旂常之紀績猶煩樽爼之折衝
今則胡運寝㣲皇威未鬯東逆雛之徂伺西畔将之
鴟張近而飢民之火燒腸逺而甲士之冷徹骨孟子
云如當世之欲平治晋人謂非上哲必假英豪昔菜
公獲北門以朝廷之無事今司馬相中國何遼夏之
足憂某半生勤岩石之瞻一旦睹介圭之入洪鈞轉
一氣風託化甄黄麻似六經愧無筆力所爲忻躍未易
揄揚
　　　囬陳正鄉㑹助筵
共承真染寵餉盛儀雖蒲省尊嚴不可領湖山之集
然粉鄉繾綣猶爲主洛社之盟分餘瀝于美酒價十
千之時将厚意以青銅錢三伯之助某與同朝之勝
彦及新榜之譽髦望遺公若景星鳳凰均託歡顔之
庇宴嘉賔而吹笙鼓瑟誰無飽徳之心姑援筆以禀
訓容摳衣而摧謝
　　　答安溪黄宰相謝薦啟
鐔津一見辱傾盖之甚懽輦路重逢值斵窓之少暇
念鈍漢久稽于還贄幸外臣尚可以露章妄相品題
殆若抛引伏惟某官為有用學讀未見書才寡二而
少雙文千變而萬態菖蒲花蟠桃寔曠刼間生火浣
布切玉刀至珍無價同志請避三舍諸老放出一頭
曽謂儒英尚尋縣譜聞絃而笑筦爾猶有武城之遺
風聨袂而敬為于未害魯山之髙致風憲之緊除由
此乾淳之舊典則然某身已明農意猶勤類服膺可
雋仰一鶚之材髙極口吹嘘恨匹雛之力薄謹搜枯
槁少答謙撝
　　　賀陳大諌
出綍龍墀提綱騎省識者相慶翕然同辭恭惟歡㥦
某官風憲迭居霜稜尤峻近所建白聞者作興論王
氏五侯權門氣阻奪堯佐四使貴畹膽寒皆它人噤
不敢言惟文王欣然能聼緊頭直上睿意可占誦慶
歴御筆之詩既増光于歐蔡踐乾道元台之拜行趾
美于葉陳某猥以餘生睹茲盛舉作退之諌臣論無
復激昻續子西内前行尚堪勉强
　　　賀馬中書
南衙䟽寵西掖爲真公當五星聚奎之時尤其頴異
上于一佛出世之選乆矣印刓仍居禁林且冠槖從斯
文之慶有識所同盖世運罕逢於休明詞氣尤宜于
盛壮于湖未及而立已掌賛書水心晚廹者希力辭
儤直屬當宁敷求于英妙顧在廷孰副于眷知文不
在兹乎既已提鼇而對掌年不可及也更煩立馬而
一揮極儒生之至榮亦公朝之盛舉發帝之令兼南
豐曲阜所長秉國之均踵盤洲平園之拜
　　　答卓漳州謝順寕精舍記
僕賣文莫售直一錢而何堪君着價太髙字三縑而
不吝厚幣侈多儀之餉長牋摛絶妙之辭拜賜何功
置慙靡所恭惟某官窮理盡性至命以孝事君則忠
素薄宦情守逸少墓前之誓及題庵扁本横渠座右
之銘梁詞自冩其雅懐壁記尚煩于拙手有昌黎之
序令猶壮李愿之言無安仁之才孰能發彦輔之思
搜枯腸而屬藁覺秃筆之無花虚白之室屡空玄黄
之篚甚設以至蟠屈九制一揮之體揄揚再衰三竭
之文某懐惠情深傷㢘顙泚老山之下既買田築室
之羡君楽􁅦之中願秣馬膏車而從子
　　　囬陳尚書
僕慙陶宏景廹晚節之宜休公若龎徳翁凛髙風之
可敬雖嘉遯無入城之迹猶執謙尋同社之盟厚意
盎然華顛榮甚伏念某絫章毣毣八秩駸駸曩陪狨
槖之班報微涓露今卧牛衣之集景薄崦嵫共承帝
俞許致君事遂田舍翁初心之懇切由鄉先逹素論
之游揚當虎立殿上之時主張甚力及龍卧洛中之
日賞好未衰既懸安車尚陟奎閣某愧謝函之後至
辱慶牘之先施和台鼎之梅方聳聼文徳昕朝之制
煨地㠠之芋顧毋忘僧廬夜話之言謹勒蕪詞少酬
藻思
　　　賀陳尚書生日
伏審日迎長至陽復之初天佑中興賢生此際方燕
申而山立宜夀嘏之川増恭惟某官以忠藎結主知
其出處闗世運晋鄙之俗薫陽亢宗而為善良畏壘
之人賢庚桑楚而欲尸祝當宁憶𢾗百篇之論諫上
穹卑九五福之康寕某属廹耄惽末由旅賀此懐溢
喜莫籠鴿以放生不腆菲儀姑存羊而愛禮
　　　賀陳尚書生日
批龍鱗而抗䟽乆著直聲􁀍麟角以呈祥光生闕里
輙陳菲薄䖍祝耆龎恭惟某官直幹千尋精金百鍊
擢車諫長號四緊頭跳入如来僅一蹴地謂聼履而
升矣廼褰裳而去之領洛杜之耆英主香山之詩酒
武公美緑竹百齡必享於旄期子房從赤松千載猶
髙於雅志某久矣得謝老而失明半芋煨殘未殘招
提之約瓣香拈起有如釋子所云
　　　囬林中書
儒有已試之效難揜時名臣寔不如之章僅存古意
公言之耳私謝云何恭惟某官典冊當行風騷餘事
九重側席飽聞世間謫仙之名一顧傾城醜却天下
婦人之面雖鴻筆焉能捨我然蛾眉或者嫉予小需
加璧之招忽抱遺弓之痛嗣皇初政代言尤重于斯
文先帝舊人訪落必先於此老某氣再而衰三而竭
身三宜去四冝休恩許辭榮法當薦代素仰慕祁文
夫之舉老未敢忘不能進􁐣伯玉之賢死将有愧因
酬謙貺聊發鄙懐
　　　答劉提舉
王尊叱馭而至徧行九折之塗許行負手而歸幸在
一㕓之列褰惟戾至折屐跫然念昔端平嘗陪名勝
持孤論尾蜀珍之後不謀同辭及煩言罪濮議之人
盡歸一綱動子夏離羣之嘆誦淵明思友之詩僕已
挂冠公方衣繍强扶白髪出輅皇華使者騏駰或可
俻周原之訪故人鷄黍儻肯爲田舍之留
　　　與丞相(􁁂夀詞劄附)
茲者伏遇光輔中興篤生上宰麟角繫繡綬現聖丘
闕里之祥烏飛衘紅巾啟阿母瑶池之燕夀綿箕翼
福比河沙某受恩莫報于萬分賛美常熏于一瓣䦨
珊暁夢嘗操前殿之制麻下俚村歌難被後堂之弦管
　婚書附
　　　季子聘書
累世通家有孔李交游之舊一村二姓尋朱陳婚嫁
之盟謀之既臧卜云其吉令愛小娘子素閑圖史毓
秀于閨房某學生粗學箕裘飬蒙於學塾男女之
時今其及也父母之心人皆有之毎煩柯斧之言遂
合琴瑟之好向平畢娶庻無俗務之相関徳耀如賔
将見壼儀之可法
　　　又請期
薄贄初通縟儀附逮深惟婦職以奉於蘋蘩著在禮
經不過于榛栗茲拜兼金之侈豈勝報玖之慚逾小
學之癡年既突而弁卜大歸之吉日言結其褵
　　　去華姪聘方氏
猶子承家粗鄉評之無玷比鄰擇對以婦道之有聞
何况筮從匪由媒伐某姪長于世胄雖慙羯末之風
令愛出自豪宗盖亦姫姜之比信哉佳耦申以
盟言主饋乆虚良切及時之願結䄜不逺適當獻歲
之初
　　　又請期
問名納采已修不腆之儀拂筴端蓍茲卜始和之吉
属臨銓集敢請婚期生蘭玉於庭雖慙家學薦蘋蘩
于廟竊喜婦賢
　　　答李氏聘書(為姪孫女)
卯金系冷有息女之惸然仙李根深况賢郎之籍甚
昔忝交遊于三世今通休戚于一家决于長上之片
言畧去俗間之末莭金屏繡稺雖慊貴豪竹笥練裳
各隨豐儉洞房停燭畫眉将拜于舅姑酒缸纏紅坦
腹誠堪于子婿
　　　又請期
求皇甚切欲及婚姻之時命龜以占莫如姑洗之月
雖不腆之貲装未具然久要之道義素孚及茲請期
敢不如約願為箕箒固徴容徳之可稱如鼓琴瑟庻
若友賔之相敬
　　　答方氏婚書(蒙仲子)
子知父志蚤馳跨竈之名女嫁官人矧托連墻之好
諏龜云吉奠鴈如彛恭惟令嗣翰墨流傳信髙才之
難掩某孫女荆綀淡泊然内則之粗閑于君家忝管
鮑之交冝子舍踐朱陳之約一言而决五两以将禮
重舘甥孰謂非於吾耦諺誇宅相端有望于此郎
　　　又請期
累世通家懐哉事契一村两姓重以婚姻良深倚玉
之慙敬拜訂金之諾禮嚴奠贄詩貴及時曲水羽觴適
逢于修禊洞房花燭将遂于結褵
　　　姪孫士寅将仕聘潘氏
弟兄折桂欽騎省之華宗父子然藜忝麟䑓之遺緒
乆爲嘉耦殆有宿緣某人令愛玉雪自将曽靡内言
之出某姪孫某箕裘初習適當中饋之虚矧桑梓之
連隂喜松蘿之相託前史美閨房之秀其選極難詩
人詠家室之宜于歸不逺
　　　答余氏婚書
孔李世家未忘舊好朱陳婚嫁殆有宿緣蕭然羅雀
之居盛矣委禽之貺合孫摳趨力學何愧于伯魚某姪
孫女淡泊素風有如于阿鶩允為嘉耦奚假行媒拜
重諾之訂金需佳期而合卺仲瞻華閱宜生峙鵠之
児預喜蓬門必有乗龍之壻
　　　勝女囬方氏定日書
两家生子感年相當十月為陽小春伊邇古重請期
之禮今差締好之辰然諾不移敬共以聼金屏繡縟
雖難匹于貴游竹笥練裳諒不嫌於儒素
　　　沂孫請期書
君子抱孫老尤闗念丈夫有室禮貴及時端篋而占
結褵伊邇匪媒不得敬聞柯伐之言之子于歸允叶
桃夭之詠
　　　涣孫趙氏婚書
嫡孫承學粗窺屋壁之藏愛女鍾情見謂閨房之秀
片語辱訂金之諾敝宗深倚玉之慙長令愛擬封縣
主貴為族姫彤管之芳華博覧其次孫學生涣名曰
胄子青燈之習氣未忘齊眉欽徳曜之賢坦腹愧王
郎之選諏龜云吉奠鴈如儀况梓里之連隂而花封

後村先生大全集卷之一百二十六終
後村先生大全集卷之一百二十七
　上梁文(樂語/四友徐授制附)
　　　慈濟殿
鬼郎偉叢詞草創合衆力而莫成寳殿翬飛不崇朝
而立就大矣神君之福力卓哉太守之規模英顯忠
惠侯道嫓松喬術侔廬扁雖一旦蜕澤而去方劑失
傳然千年化鶴而歸神靈如在南通梅惠北福泉暨
處䖏幡華家家香火眷言莆壤宻介寳鄰夏有痒春
有痟茍精祈而必應尸而祝社而稷亦報禮之宜然
爰相近郊載規新廟為山一簣之纔覆作舍三年規
未成非遇偉人孰圓佳話我知郡某官視民苦樂如
已戚休謂隆古泰和之時疕瘍間有而至人㳺息之
地疵癘必無捐撙節之餘財建顯嚴之閟宇烏紗羽
􁐻炯落月之照梁孔盖翠袊乗回風而弭節非侈一
時之輪奂永爲千里之瞻依讀本草者證神農寕不
謂醫師之祖見甘棠而思召伯安敢忘牧守之賢遂
爲短歌助舉修棟
鬼郎偉抛梁東海色微茫户牗中待取逺山供筆架
從頭細紀活人功
鬼郎偉抛梁西烏石崗邉有舊栖箇裏神通隨處現
丹瓢藥芨不湏㩗
鬼郎偉抛梁南突兀方壺鎻翠嵐賣藥市中人不識
壺公郤恐是同参
鬼郎偉抛梁北使君此去朝京國祠旁古樹即甘棠
留教父老他年意
鬼郎偉抛梁上紛紛薌幣祈靈貺烱然一片活人心
此是神君無盡藏
鬼郎偉抛梁下澗蘋堪擷茅堪籍向来不作葷酒縁
至今羞入雞豚社
伏願上梁之後民無夭閼神有馮依漆華青䴴普授
衞生之訣黄蕉丹荔常歌侑饗之詩
　　　建陽西齋(紹興甲寅温陵儲用創東偏/淳熈癸邜三山黄謙創西偏)
儲令之髙樓百尺煥若更新黄侯之老屋三間凛焉
将壓曽氏翬飛之觀出於轍涸之餘西齋主人少慕
紛華晚趨平實有農拾穗薦書豐稔之祥無吏詬租
常負催科之殿幸而鹺舟相尾沸鼎稍凉廼即西偏
别規便座屏廷中之械索陳几上之圖書蓻菊盈坡
種花成徑雖非子賤聊自託於鳴琴儻有澹臺又何
妨於入室然節用愛人未之能盡顧勞民奉已寕免
有慙庻退食自公之餘思反躬𥙷過之義提短檠照
細字老安能命中車棹孤舟歸哉未晚廼為巴唱以
以相梓人
抛梁東縹緲闌于在半空收拾半生湖海氣行藏都
付倚樓中
抛梁西稽首文公有舊栖雲谷已無人識路泉荒木
老暮猿啼
抛梁西白首銖銖交米塩却笑晋人無檢束唾壺塵
尾事清談
抛梁北山翁肯留真蹟跨凌頡籕掩斯冰自有蒼
生無此筆
抛梁上日擬安輿来就養青山盡處白雲飛千廻百
匝􁛫髙望
抛梁下絃調瑲琅喧子舍未應當食嘆無魚且可劬
書如嗜炙
伏願上梁之後苟有苟完爰居爰處户無夜閉簾有
晝垂我思古人去常如於至日後之君子當有感於
斯文
　　　徐潭草堂
鬼郎偉伏以作蠶繭以自纒何時而竟營菟裘而将
老此事已遲爰相近郊旋開别墅後村居士忤當權
而乆斥逢更化之特招下帷生緩而迂莫仰禆於顧
問中書君老而秃終不任於使令呼来虚霑綾餅餤
之恩歸去未有土饅頭之地空蘇學士竹筒之積繈
得徐先軰草堂之遺基所謂樂哉斯邱豈必懐乎故
宇方桓司馬石槨則甚陋視楊王孫躶塟則已奢凹
凸勢殊經營而為臺沼綢繆力盡拮据以有室家驅
出寝内散花之人延入門前問字之客香芹羹鮮鯽
膾享貧者之八珍長柄塵短轅車備閑人之九錫
范蔡扼吭而奪與稽阮把臂而游命乃在天死便埋
我暮年窮巷何妨廷尉之張羅它日荒阡不願曹瞞
之瀝酒遂為已倡以相郢斤
鬼郎偉抛梁東夢覺東華杲日紅却憶細㫋開卷處
邇英今在九霄中
鬼郎偉抛梁西西掖西崑有舊栖誰道相如堪視筆
寄聲太乙莫然藜
鬼郎偉抛梁南王謝争墩未免貪門外釣磯都屬我
先生只喚作徐潭
鬼郎偉抛梁北塞垣未得新消息欲隨飛将去防秋
白髪老翁難荷㦸
鬼郎偉抛梁上絶頂古榕髙十丈飛来衆鳥有依栖
挽致萬牛無力量
鬼郎偉抛梁下一曲清溪帶茅舍薄命休嗟奪鳯池
寛恩尚許同鷗社
伏願上梁之後息念彈冠終身扇枕肩負季路之米
手種邵平之瓜觀書之眼復明登山之力常徤於斯
歌於斯哭勿遲前哲之言全而生全而歸不辱先人
之訓
　　　碧難草堂
鬼郎偉避世金馬門之内㴱悔昨非結屋碧雞坊之
西偶諧髙興披荆之始綿蕞而成後村居士因卜寝
邱併營支壠靣勢挹莆之夀水地名叶漢之陳倉窮
幽極深堪續孟浩然之志拔貧作富不煩王録事之
貲百圍之樗檪参天𢾗家之雞豚同社煬争䆴舍争
席誰是主人智楽水仁樂山豈無勝友柴門延月竹
徑通溪事如天而罔知酒似泥而少醒召王褒而從
獵徒夢遶於屬車詣詹尹而卜居尚心懐乎故宇課
蕪詞而紀實助梓匠之落成
鬼郎偉抛梁東少日輕将仕易農老去鄰家邀社飲
先生病着不能從
鬼郎偉抛梁西晚知茅舍勝金閨寕爲野老騎黄犢
怕作祠官祭碧雞
鬼郎偉抛梁南一枕清風午睡酣玉塵縱無人對壘
蒲團尚有佛同眼
鬼郎偉抛梁北絲絇曽立虚皇側未應放逐有遐心
夜夜起来瞻斗極
鬼郎偉抛梁上卜居惟此尤清矌無千駟馬似齊侯
有百兮田如魯侯
鬼郎偉抛梁下一曲漢光風月夜兀坐漁磯不把竿
先生非釣虚名者
伏願上梁之後藏書不蠧種樹成林歲事豐登常乞
漿而得酒老身強徤能拾穗以行歌所願為太平之
民不敢希無妄之福
　　　後村新居
鬼郎偉伏以先世有敝廬之舊豈敢圖新平生無華
屋之心矧當垂耆将侈大昭回之筆廼經營清曠之
居后村居士搦寸管而得名巢一枝而知足暮年諸
息分户牖於蜂房之中老子一身獨棲宿於雞窼之
内巨堪局促思就寛閑出金鳯於榛蕪浴銀蟾於清
泚鷗来狎我異山谷翁歸牛浮鼻之詩龜不欺吾合
地理家廻龍顧毋之説敝華榱於坡上揭奎畫於楣
間其東将魚菽而享先稍西可雞黍而止客束史章
詞頭於髙閣陳法書名畫於便齊無死於有朝不慕
蕭朱之結綬有同人予野寕從沮溺而耦耕古老云
七十者稀癡人欲九百不死抱膝孔明之榻晞髪
儋之廷突兀千里間見何時嘗發杜陵之歎辛勤三
十年有此屋真如韓子所云遂為巴歌以相郢斵
鬼郎偉抛梁東猶記祥雲一孕紅昨日螭頭夾香案
金朝牛背聽松風
鬼郎偉抛梁西伯年強半是單栖老来井臼長辛苦不
似梁鴻有逸妻
鬼郎偉抛梁南掛起南窓設小龕枕畔飛蚊床下蟻
先生耳重睡初酣
鬼郎偉抛梁北北亭山有吾翁跡不為太史續家書
且向善和繙手澤
鬼郎偉抛梁上未后是真前是忘白身休要散吏御
血指元非舍人様
鬼郎偉抛梁下卧起與書相枕藉山中底處覔金蓮
月光如晝何曽夜
伏願上梁之後家有盖藏鄰通假借晋鄙之人多善
畏壘之山倍穰為愚池愚島愚堂愚亭移嘉禾而錯
置非大寒大暑大風大雨命小車而出遊别腸空鯨
吸之盃老眼見蠅頭之字恬候奕世相傳守孝謹之風
伯傳他時一笑領醉吟之謚享無量夀保不貲軀
　　　宜休堂
鬼郎偉㐲以未央前甘泉北沗法從之老臣汾水曲
䟽屬南有先人之舊隠惟尊㓜殆幾於千指於側旁
増種於數椽後村居士少也劬書長而委貭淵冰臨
履天日照知通籍於寕廟憑玉几之前結綬於穆陵
收太阿之始中縁彺論乆屏寛閑晚察孤忠遍塵清
要去猶賜張曲江之扇歸尚揮䟽大夫之金何以萬
間為哉不過一枝足矣然三子各開户牖諸孫俱及
冠笄前施𥿄帳禪床清維摩之病思后列書房織室
圓龎老之話頭享武公綠竹之旄期保戇叟黄花之
晚節乃為巴曲以相郢斥
鬼郎偉抛梁東倒槖初憎地百弓疇昔買鄰猶隅巷
而今杖屦往来通
鬼郎偉抛梁西古我先君有隠棲但願玉堂紅歳歳
丹苞萬顆壓枝低
鬼郎偉抛梁南二祖營棲似草庵留􁑨蟲書傳世世
住蝸牛屋等潭潭
鬼郎偉抛梁北溪邊松檜参天碧華屋留為汝住場
樗庵却是吾真宅
鬼郎偉抛梁上禁中曽畫葫蘆様詩賦何嘗值一錢
光焰安能長萬丈
鬼郎偉抛梁下田父清晨邀賽社溪山明秀可登臨
隣里有無通假借
伏願上梁之後雨暘均調田海上熟蠏帶螬蛤含酒
厭飫老饕魚通印蠔破山生涯爛醉子平敕㫁家事
叔夜懶報人書挟兔園之䇿以訓䝉駕雞棲之車而
謀野昔常慮千慮未兔切老婆心今不掛一絲自然
現夀者相旣安筦簟必大門閭
　樂語
　　　宴張都承(袁州)
曹装已戒方趨文徳之衙韋㦸初臨適在高陽之里
屈軒車之貴重侍杖履之從容恭惟某官龍章鳯姿
金聲玉振策名四紀僅存不國之靈光𬒳遇两朝俱
待處皇之香案舉世莫磷淄於大莭后生皆師仰其
餘風㓜安似非晋人魏人微仲不入洛黨蜀黨當宁
獨知其素守追鋒趣覲於清光雖弗忘魏闕之心猶
未起東山之卧固知夫子薄萬鍾五鼎之榮其禁都
人望一馬二童之志上方渴想公勿徐驅我知郡編
修吏部㖽幸識荆朅来剖竹過楊雄之宅将質羣疑
避齊相之堂冀聞片語爰舉宴家賔之典况當修禊
事之辰拆花以當酒籌攀柳以流行色製鈴郡閣獲
陪揮塵之清談秉筆中書應許飛烏之反哺某等敢
颺口號上粲台顔
　紫槖相将入帝京朱幡邂迨此逢迎㳟桑深得詩
　人意拔薤寕希徤吏名麻卷明朝文徳殿深衣幾
　載洛陽城祝公早畫安邊䇿却致諸生起太平
　　　宴前湖南趙師
撤山前之薇戍方卷㨗旗訪江上之棠隂弗聞歸騎
廼為薄具以屈高軒恭惟某官峻特而潔清沈潛而
剛毅生長古靈之里甚似前修從游勉齋之門見稱
嫡子真吾徒之畏友亦近世之名卿清標洗五嶺之
貪風妙算掃重湖之妖祲集袊佩於凋零之后多所
講明營金揚於談笑之間一何神速方名垂於竹
帛廼興於林泉魯望江湖散人公雖甚適更生宗室
遺老上必見思㑹有鋒車徑歸禁槖我知郡編修吏
部交遊最蚤聚散靡常晚繼踵於前規復借光於鄰
績暫駐凾關之紫氣同凝燕寝之清香把酒而登雲
山小休午署聨鞍而游雪鼓尚約秋風輙以心聲寓
於口號
　長劔髙冠有駭機平生受用一㴱衣鳶方跕跕水
　中堕鴻已冥冥天外飛離索畧憑巵酒訴冥淹却
　羡角巾歸祝公小住為佳耳莫與江邊父老違
　　　宴唐經畧(廣東)
擁旄方靣瞻統府之宏開易節領頭屬外臺之初建
敬陳燕術屈致崇嚴恭惟某官直大以方知仁而勇
殿中燈爖錦之䟽千載如生博士内前行之詩四夷
傳誦繇國朝而屈指惟唐氏之有人頃膺六際之除
奚趐百函之奏天子改容宰相待罪壮哉對伏之言
都人祖送畫工為圖賢矣拂衣之去方倚下流之飛
輓俄移南國之麾幢以宋廣平鐡石之腸洗馬新息
珠犀之謗儉甚乖崖之絛褐蕭然清獻之琴龜坐令
炎熟之區悉變清凉之境賜履至於海旣憂顧之少
寛介圭覲于王喜遄歸之不逺我某官昔叨末契今
在下風憶李白於江東廻頭乆别訪安期於海上握
手劇談非惟暢叙於交情亦以恊同於王事况帳下
之㨗書踵至而山前之戍甲已歸世聽金縷之歌莫
惜玉山之倒莱相巨杯之飲蹤不能陪范公一筆之
勾庻乎知免某等習優伶之小技覩賔主之交懽輙
陳蕪音聊啟玉齒
　元戎建纛奥王䑓亷使新特漢節来一紀别俱無
　恙在二星聚豈偶然哉清風可使貪泉變老筆能
　驅瘴霧開祇恐仁皇思質肅日間已有詔書催
　　　宴新帥劉侍郎
中軍謀先帥瞻牙纛之𥘉臨皇華　使臣屬軺車之
再駕将交驩於大閫爰盛啟於初筵㳟惟某官清節
致自丹心事主為諌官御史開陳累百奏之多於君
子小人終始無一言之誤善類隂受其賜明王深知
其忠及拜瑣扉埀登廟廊乃露章而勇去惟天語而
莫留玈乆彤弓寄專征於方伯腰刀怕守紛来謁之
小侯教條陳明鼔角讙亮龍户馬人之相慶蠻烟瘴
雨之一空鶢鶋去而蚌囘方共覩亷平之化鳯凰儀
而獸舞行入賡喜起之歌我某官幸甚登門加之通
譜彈冠魏闕舊陪盍簪之餘攬轡周原新託履封之
内乆矣雲泥之懸絶適茲嶺海之重逢召鼓史以過
岑牟命佳人而戛鳴瑟反玷為两君之好聊永今宵
卷衣以上公而歸無忘此日(某等)俯陳蕪語上啟玉
顔
帝城一别隔天涯邂逅轅門此建牙應是近臣勞侍
　從頓令逺使有光華他人豈得如同姓王事由来
　本一家却怕酒醒歸詔下賸曉銀燭照梅花
　　　宴吉倅王實之
瀛洲學士為江村半刺之行句曲山人惜親友中年之
别将秣馬膏車而去矣廼殺雞為黍而留之恭惟(某)
官志節日烈而霜嚴文章水涌而山出聲名蚤着不
𢾗黄香之無䨇科目小低猶壓杜牧之第五元化孕
此五百年之間氣同軰立於九萬里之下風毎以直
道而事人未嘗曲學以阿世朱游拆楹諸公慙請劔
之言陽子哭廷千載壮裂麻之舉一葉身輕何去之
勇六丁力盡而挽不囘有謫仙人駿馬名姫何放之
風無杜陵老殘杯冷炙悲聲之態仲卿妻安牛衣之
儉超宗子真鳯毛之竒下而一障上而公卿㑹應入
手徴以諌官許以宰相尚且掉頭擁通徳而著書命
便了而沾酒麗人歌陶秀實郵亭之曲好事繪韓熈
載夜宴之圖賀客盈門勸展驥而為别駕長官分席
嘆無蟹而有監客想像醉翁澹庵之勁莭髙風收拾
平園誠齋之殘篇㫁槀角此行之不惡然小住而亦
佳方今圖靣一新號召四出加璧而延老将行申
公之言前席而訪逐臣必奉賈生之對豈容州佐屡
屈天僊况頭廳迺吾鄉两相相之迭為而鼻祖云異
日二郎之必做閉門而投車轄莫惜盡歡籠街而築
沙堤佇看大拜風雲之㑹朞月猶遲我崇禧吏部少
同受業於河汾晚共尋盟於洛社辭暴公子之繡斧
未敢披襟聽白司馬之琵琶何湏掩袂素蒙鮑叔之
知已詎忍卜商之離羣肯顧茅堂不嫌草具南轅北
輙車輪慣見於别離東主西賔翰墨未妨於遊戲俯
陳下俚仰獻𥘉筵
　去國還山忽十朞看人着盡幾枰棋碧鷄金馬非
　吾事白鷺青原欠於詩魯國两生肯行否海濵二
　老莫来遲暮雲春樹嗟修阻得句從今舉向誰
　　四友除授制
　　代中書令管城子毛頴進封管城侯加食邑實
　　封制
提筆舉公槐之位乆倚任於英豪剖符拓孤竹之封
肆褒崇於勲舊仍加書社庸勸士林具官某出明視
之宗生廣寒之府自伏羲造書而后至蒼頡製字以
来居然貫通靡不鈔纂始避秦師之獵甘處隠淪繼
入周人之置遂陪衆俊朕方興文治妙簡譽髦尊顯
以史遷之官緜厯乎汾陽之可華顛欲秃豈辭抜揚
氏之一毛清節自持素耻營晉臣之三窟雖勲名異
乎定逺之燕頷然摹畫妙於右軍之鼠鬚供内廷肆
筆之娛開寰宇同書之兆或冩諸琬琰或勒在鼎彛
博古通今雖百世可知也第功行賞何萬户足道哉
盖湯沐之舊畬渙絲綸之新渥於戲古者重分茅之
爵是謂封君聖人有微管之言深嘉仲父母廢朕命
以昌斯文
　　　代毛頴謝表
位冠鳯池乏英髦之譽爵班侯國忽加菜食之封矣
沐寵懐慚摛辭叙感伏念臣中山舊族東土寒生昔
西伯詢芻蕘首徃遊於周囿及孝王好賔客復延致
於梁園遂由衣褐之往獲預汗清之列居常摹畫軍
國之務非但馳騁文字之間盡挫鋒芒不覺顛毛之
秃乆居掌握豈勝指目之多或誣其就縳於蒙恬或
議其見絶於孔子或笑武安之頭鋭或嘲蒲嫳之心
長衆方吹求上獨拂拭屡削牘而祈閑退毎賜札而
示眷留得於漸濡庻幾直諒友者賜之湯沐豈若思
澤侯哉慈盖伏遇皇帝陛下奎璧之光燭天雲漢之
章飾物嘉臣氷霜勵操素無三窟之謀察臣嚴穴奮
身有非五楼之援䟽分茅之異渥酬執簡之微勞臣
敢不盡心服勤碎首圖報上林一枝今以借汝親逢
明王之右文渭川千𤱔比之封君深愧古人之辭富
　　　代石鄉侯石虚中徐翰林學士誥
朕招延鴻碩與起藝文博約鑚之彌堅旣咸推於宗
匠號令煥焉可述其遂長於禁林爰錫贊書以旌儒
彦具官某内涵珍璞外凛丰稜不膚撓於他人亦眼
高於餘子膺朝廷之物色得於築巖加師友之切磋
可以攻玉性非燥濕所遷變語不雕鐫而混成一泓
之水未足多萬斛之源所從出厭瓦注之拙野易以
精工矯崑体之輕浮返之古雅不敢儕諸陶冶之列
居常置之几接之旁屬當北門祼直之虚孰堪東里
潤色之選求人惟舊朕殊惜居易之老香山取友必
端卿何愧九齡之產韶石遂予環於荒逺俾濡墨於
禁嚴噫王言如絲賴發明於徳音我心匪石益磨礪於
忠規若時耆英奚俟訓敕
　　　代石虚中謝表
割紫雲之石聊以自娛上白玉之堂出於親擢持鈍
頑之陋質汙清切之邇聨伏念臣品在下中譜尤晚
後望脩門之日逺覺幽谷之地寒抱樸櫝藏非敢索
山人之價剖珍􁀁貢不圖近天子之光登之寳床藉
以宫錦澡身雖潔仄日實繁議臣山之未醇稱臣黯
之太𥚹洗吹不已竟雖求索於疵瘢磨湼縱多從莫
磷淄於堅白豈必染馬肝之指居然先鳯味而鳴奨
藻之微勞躋摛文之眞拜與陳玄毛頴同召見非供
鎭𥿄之需逢李斯趙高不喜儒獨結衡書之眷仍分
弟之舊爵出視草之新綸兹盖伏遇皇帝陛下操砥
礪之權　雕鐫之弊勒碑浯水寕無老學之磨應制
金鑾或用宫嬪之捧致此支機之具逼於華盖之躔
臣敢不洗濯俗塵切磋舊學藉墨卿以風顧雖慙臺
閣之文以石生為媒或可致巖穴之士
　　　代陳玄除子墨客卿詰
秦重卿爵以客斯為之漢仍秦舊位亞翰林主人一
等優游文字之間而不責以吏課有賔友之道焉爾
粲然有文磨而不磷雅嘗見闢於孟軻而或者謂其
與孔子盖相為用来從吾游質凝重而氣芳潔所長
不在於點竄典謨塗改雅頌而已進之卿列待以客
禮夫膏沃者光燁漬乆者色深人之於學何獨不然
余不憚於研磨爾益思於䇿勵
　　　代陳玄謝啟
召同四友愧需染之非才仕至九卿忽婆娑而就列
皆猶甄之賜也非媚竈而得之伏念某分上黨之枝
傳綘人之業朝磨鐡研夕映雪􁦷雖皴裂欲無全膚
然燥濕終不改度嗜古文字班馬之香是薫與人交
游陳雷之膠不觧弄翰之池盡黑餬口之突不黔偶
陪泓頴之名流殊乏卿雲之妙思上恩甚渥月輙給
於一枚舊學都荒歳纔磨於寸許中遭點黦梢見擯
踈嗤畫駿之俳諧指成蝇之謬誤仲将之點如􁇀世
豈無於公平内史之灰復然公真有於内造靖惟先世
僅受松封曽是鯫生驟躋棘列兹盖伏遇某官睟然
見靣黙而知言潤色廟謨不假丹青之力劑量人品
尤嚴皂白之分旣湔黤黮之誣仍玷清華之選某敢
不研精游藝麾頂訓知杜陵金掌之詩可謂榮矣孫
子􁇀身之事竊有感焉
　　　賜楮知白詔
漢儒推尊誼仲舒至矣然於誼曰賈生於仲舒曰董
生友之而已獨於楮先生者師稱之其為世所崇尚
如此朕旣召頴泓玄置左右三人者皆言汝功用敏
於竹帛材質清於玉雪博記古今之書善摹國家之
事舖張設飾非汝不可矧方幅之士沓至於朝以煥
三代之文而舒六藝之風雖欲卷而懐之得乎前求
遺逸舉茂異不過今有司物色或下郡國遣詣公車
吾詔書手記不可𢾗得盖以賔師之禮待汝汝其幡
然而起賁然来思副朕右文之意
　　　代楮知白謝表
臣無他技方虞札惡之譏帝有恩言昭示衮褒之意
粉身報淺汗背愧深伏念(臣)自奮孤根偶逢良匠施
風斤之巧斵如月杵之精妍早踐名埸不数曵白之
卷后游文舒盡見殺青之書雖屬辭之士着價稍高
然嗜利之徒見伐未已諺朝珣短庭議敞輕量才則
曰牧麤奏抜則云愈薄方聖主飾昭囘之際固難負
於馬圖若愚臣窘邊幅之尤僅可供於驢劵曽謂十
行之明詔俾陪三益之后塵委穆之以百函之多餉
張華至萬畨之富大字則書之䇿安能措一字之謹
嚴小子不知所裁徒自嘆成章之狂簡兹盖伏遇皇
帝陛下取士常嚴於尺度養財靡縱於斧斨思妙化
工陋癡人之刻葉辭根理致異墨客之天籐顧慙側
理之微奚𥙷右文之盛(臣)敢不益思展究少效舖張
新智無窮豈必無察侯所造舊聞有攷或能𥙷遷史
之亡　後村先生大全集卷之一百二十七終
後村先生大全集卷之一百二十八
　書
　　　丁丑上製師
竊惟今日重戍在邊兵力疲扵暴露民力病扵轉餉
國力窘扵調度此中外痛心疾首之時也士之欲進
言于戲下者多往往竊嘆私議相顧莫肯發曰不在於
其位也曰交淺言深也某之不肖厠于幕下之士不
可謂之不在其位矣又蒙幸扵左右者有年不可謂
之交淺矣默而不言誼不可也情不忍也夫官以江
淮制置使為名府事但兼之尔而足迹不至淮甸自
江以北付之文移晨起晏罷坐曹据案与治州縣無
異精力耗費扵簿書而閫外之体統未明智慮周匝
於事物而天下之明義未講此失臨遣之意一也官
軍按甲不動而藉山束群盗之力以收舊疆彼皆以
殺人掠貨為事欲其秋毫無犯所至牛酒開門迎劳
其可得哉沿邉守宰誘殺䧏附騎淮惡少俘奪人畜
義旗所向有旅拒而無響應有堅壁而無倒戈此失
吊伐之名二也張魏公秦丞相雖邪正不同然終身
各守一説今也知戦之必不可以而不敢力主也知
和之决可為而不敢深詆也若攻矣而又欲守　既
守矣而復欲攻内無執持遥有禀聽择善不勇慮患
太深豈以去位為難乎此失去就之義三也凢此三
失愚請極論其所以然者夫𣣔有事扵仇虜此天下
之公憤也非一家一人之私憾也奈何不昌言扵朝
不慱採于衆徒與二三君子籌之彼唱甚髙之虗言
我圖甚難之實事不出力以助我而持論以律我或
漸変為知難而退之說或遂謀為㓗身而去之計古
之君子與人同樂必與人同憂今之君子預吾成而
不預吾敗共其安而不共其危此愚所未暁也先生
能以一身受公議之責而不能以公議之𣣔為者精
白言之于上何欤盖自南渡以来國家畏虜之病何
其深入骨髓也昔也畏虜之新㷔今也畏虜之餘威
有可強之勢而自貶以趨弱有可勝之理而預憂其
必敗謀國至此可為掘矣自古任責大臣其胷中必
有卓然不可易之見至扵成敗利鈍雖以諸葛亮之
明不能逆覩然討賊之義不以成敗利鈍而遂廢也
今帷幄之籌無所堅决疆埸之吏無所禀承𣣔議進
取則上制乎庙謨欲偷安退保則下畏乎公論聚十
𢾗万兵境上退縮如䖏女之不窺門户也謹畏如彭
祖之觀井也日月逝矣機㑹坐失如天下后世何誠
使吾之國人畏名義甚扵畏仇虜通上下為一心合
中外為一家勇者請行而怯者不議其后君子叶力
而小人不撓其成又安有下作而上不應外欲為而
中沮之者哉凢今之持論者有三怯者欲和勇者欲
戦持重者欲守虜亡無日吾誰與和和不足言也試
言戦可乎下哀痛之詔以誓衆移和買之幣以犒師
使名義暴白如此則可以戦若陽諱其名隂喜其實
無大舉之勢而姑為小偷之事則戦未易言也三制
閫脉絡相通連衡並進使聲勢環合如此則可以戦矣
若一邉不動一方用事如人之身四体不仁而一臂
粗舉則戦未易言也姑舍是言守可乎有張廵許逺
之忠義使登陴之兵褁創飲血而不怨如此則可以
守若劳役無度甘苦不均士卒凍飢而将帥歌舞娛
樂軍心觧体則守未易言也有羊祜杜預之恩信使
並邉之民知安居奠枕之樂如此則可以守若杵築
未乾驅之穿濬穿濬未已駆之营造民心胥動則守
未易言也夫戦守大事也先生何不扵此時與君相
精講而熟訂之因以立一定之規模欤或謂方今庙謨
渊深外間莫測如陣亡功賞暴露犒賜盖有司細
務然而奏請累月不下况扵争大事乎愚謂休統正
則條目舉大事之不争小事之所以不報也先生何
不亟言其大者次言其小者按行两淮以覈軍實激
犒三軍以作士氣求老成有方略之士與之共謀議
勿使之懐材抱道而有不吾以之歎起閑廢有人望
之将與之共功名勿使䄂手旁觀而有不尽用之恨
移江上諸屯之半扵江北以省餽運收北来流附之
人扵江南以示恩信罷两淮土木之不急者以休民
力旌􁜲邉吏士之死節者以觀戦功使風采精明人
心興起開関可以戦閉户可以守雖以之抗新造擇
義精立志果而已賊未授首臣無還期裴度所以平
蔡群疑滿腹衆難塞胷刘表所以覆􁉥州也大臣以
道事君不可則止使先生言而用則留不用則幅巾
還第大節不毁孰與得官職而失名譽者比哉某日
夜念此憂思旁皇不自知其言之出口惟赦其狂簡
幸甚幸甚
　　　戊寅與制帥論海州
某竊見楚州再發攻其令李全䓁進取海州某愚暗
闊扵情事不敢借古為喻姑以燕山之役言之自石
晋夫盧龍一路以藝祖之英武欲復其地不可得至
宜和興師燕山再入版圖可謂不世之儁功矣方其
告㨗天子御正衙稱賀拜王黼太傅童貫蔡攸第賞
有差未两年燕山再䧟而亂華之禍作首謀誅竄社
稷隨之鳴呼真得燕山真成不世之儁功而后禍如
此今海州凋殘僅存茅葦二三十户未及燕山萬一
克城之後海無資楚之糧楚有餉海之費憂自此始
某不敢深言區區之愚為制閫慮非謂攻城未下也
政恐旦夕得城論功行賞大使必預而後日始無詞
以自觧矣其事近則目前逺則𢾗歲是時雖梅噬臍
何追古人料事雖千歲可知下猶為百年維持之計
豈以諸賢識見髙古而思慮不及扵𢾗歲之后哉愚
謂不得海城雖目前無美覌然它日無后災欲望熟
察利害審擇禍福便置此事扵度外萬一楚州以㨗
来告宜推其功與之勿為其餘波所及若已班師則
乞明告朝廷早行下楚州收拾及今猶可也
　　　庚辰與方子黙僉判
某初入幕朝野盛言虜哀及泗上一跌始息進取之
謀以守易戦某隨幕府至淮東見刘璋擁兵三萬端
坐山城而維揚之兵不滿𢾗千始喟然悟築城之害
妄意欲抽减極邉戍兵使屯次邉以壮根本其説不
行至今春虜騎犯安濠攻滁㳺騎已至宣化飲江某
與同幕王中甫軰至龍灣點視舟師虜旗幟隔江明
㓕可𢾗于時金陵人情震動外議以邉靣無備歸怨
幕畫某在幕最乆得謗尤甚二月二十二日滁州圍
觧江面定疊三月三日宣威轉㕔丞相傳天語制師
諳悉江淮事不可去某方敢控南嶽之請制帥始令
謁告然移書光範已為求祠盖在幕之本末如此盱
眙屯二三萬安豐屯二萬濠梁亦不下萬人而合淝
維揚戌兵不滿五千虜至宣化非人謀乖刺理勢然
也諸賢之意豈謂大将在極邉虜必不敢入耶許俊
受圍七十日不敢出扵刘琸何尤彼兢兢保一城且
不足欲其蔽遮淮江難矣山東事端甚㣲今已横流
夫復何説刘越石祖士稚乃是出門户外就别人地
盤上做工夫不該本領今日招納山東是擔錢擔米
出去做事其法當有限止本欲用此曹取邳海不可
取遂納五萬人扵两淮把自家地􁅦先作踐一遍此
曹名為忠義實以飢驅先殺忠義副師沈鐸継稱兵
向南渡門自羊家寨至塩城寳應境内焚掠一空通
秦震動主議者遏絶掩䕶而不敢詰慢書至制司極
可惡今又有濠梁之徤氣勢俞王盖舉國听山東自
此始矣若朝廷打開門户分暁做将去以讎耻為重以
成敗利鈍爲輕猶云可也但高孝二宗辛勤累世之
業恐難付之一擲今東山瘡口既闊諸豪復引韃靼
與我相聞駸駸有結連夾攻之議安知山東諸豪無
郭藥師軰復生聞已有帶鞬靼牌號者制帥鍳宣靖
故轍深知其非第恐任責别自有人去年杜叔高獻
䇿北通韃靼豈特不通今古者發此謀哉今将帥之
才極少刘琸敗刼之后别無可言許俊威名今年大
减李由之就禽郭貴誠石俁先后戦死王辛只堪偏
師小敵去春遇大敵幾不免向來淮隂今者濠梁之
揵皆是山東人立功可嘆可嘆山東已納者歲費緡
錢五百萬米四十萬斛其在東海　水二縣者不与
焉言之可為寒心
　　　辛已荅傳諌議
　黄二守死事不同誠如尊論然何憲初䕶齊安官
吏士民過武昌却以身還斉安固守半月城破為虜
騎擁入大江死扵赤壁磯下見扵安陸通判石孝淳
体䆒申状如此許逺不死扵睢陽且獲與張廵同傳
盖自古扵死節之士例不求疵方何憲再絶江僚屬
莫之從者而獨往彼寕不知往則必死盖知所
䖏矣今安齊逃死官吏士民反合調以攻死事之守
将偷生無責守死有誅近扵太史公所云全軀保妻
子之臣媒蘖其短者矣疆埸之事至危至險兩勢相
當然后可責人之死莭漢高帝不誅守尉謂其力不
足尔昔人扵大棄官守之臣猶為之説如此况殞身之
䘮元者哉刘韐一生從童貫及河北死事即謚忠顯
李若水悞靖康逺狩及青城死事自吏侍贈執政謚
忠愍吕社覆淮西一軍及淮口死事自兵書贈資政
立庙合肥此皆近事悞國者猶棄瑕録忠况未嘗悞
國直以力不足抗莭而死者哉蘄黄素無備虜十
萬大入江軍二千守関皆百戦創殘之餘其何以當
所痛者赴援大将握重兵迂曲逗撓坐視二城覆沒
聞朝廷将明置典刑是矣然死事者無恤典有煩言
何憲就如簡書所云李茂欽死守孤城不知又有何
説或言其不知變抗䧟一城生灵然則䆒竟如何則
可其愚見始終如未審先生以為何如
　　　乙酉荅真侍郎
頃承大行遺詔率土悲隕念以尺書奉慰継聞新天
子訪召公未至除命已四五下又念　四方賀書必
盈儿案遂併前書不果作駛足至伏領誨翁捧對驚
喜聞以此月初發仙里不知入對清光定在曷日向
得陳益夫湖南書謂侍郎近扵心上做工夫出䖏語
黙方寸之門必有成說然猶虗心下問仰見謙志悠
之談皆以不出為是但侍郎挾盖世盛名㓗身乱倫
之事自是做不得逆知一出决不能免世有一種人
好持髙論責人僕不敢効尤姑言目前淺事以荅真
意上孝友聞天下近日之事輟朝不怡圣意可見昔
永熈之世廷美貶卒徳昭暴薨明受之變元懿夭歿
此則誠有可恨今故王廼是為盗迫脅在朝廷冝下
哀痛之䛇流涕慟哭致孔懐終鮮之恨可也厚葬羙
謚尽送徃餙終之義可也今皆未之聞焉在東朝則
非鳴鳩平均之意在上則少鶺鴒在原之情万萬世
謂何哲庙之待徐邸祜陵之待簡王即是本朝家法
誠能将明此事以扶人紀第一義也其次邉事其泛
前以為大将不當在極邉今制併帥在極邉矣夫嬰
城固守守臣之事也提兵出戦軍帥之事發蹤指示
制師之事也今制帥䖏軍帥之地矣又兼守臣之事
矣自昔制帥必居形勢之中以應接四靣事料敵而
機不臨敵者也觧圍而不受圍者也設自臨敵使誰
料敵設自受圍使誰觧圍譬如下棋必安排𢾗着制
帥在極邉是有第一著而無第二著也猛虎出沒無
常所以可畏若棄山林而即城市則人将烹食而寝
䖏之矣自移司以来天下之勢偏重扵一郡帳衛單
寡手足尽露壤地孤絶氣脉不接知爱極邉而不知
爱次邉知防邉城而不知防江靣極非長筭今盍少
徙扵内乎不特制帥當徙内潤帥當在淮揚不當在
盱胎昇帥當在合肥不當在安豊騎帥當在滁不當
在濠江池帥當在蘄黄不當在浮光極邉諸郡城堅
粟多只合付之郡守極邉有守臣次邉有軍師江靣
有統府自然國勢尊安方今人物眇然所用皆無頼
新進愚謂守臣要湏得如田琳李郁軰能守得一城
者軍帥要湏得如李實趙樽軰能殺得一陣者統帥
要湏得如鄭亨仲劉彦修軰能道得諸将下者平時
既不素儲人不知此三𢾗十人外侍郎靣上已有幾
人頗曽留意否若夫初政合行之事尚多未講歴覌
前史或焚錦繍或出宫人今未聞也或訪故老或求
直言今未聞也前日非不褒崇耆舊但隨人着少恩
意而已未嘗乞言也非不收用名勝但置之礼樂文
字華選而已未嘗与之圖事揆䇿也上下箝結諛悦
取容庙堂之上不聞有如召公之扵周公唐子方趙閲
道之于王介甫者禁闥之内不聞有如嚴延年之於
博陸俟王楽道之扵韓魏公者此等風俗雖難革亦
不願諸賢薫陶漸漬之也天下常恨公等三𢾗人不
用今皆用矣唐人有言万代瞻仰在扵此舉原公無
改初節益進昌言以荅天下之望某極知侍郎非爱
做官職之人但魏元忠少立名莭末后不免捧制嗚
咽歐公當新法之際有宣徽使并門过闕之命韓公
深憂之曰永叔莫被牽動及聞歐公力辭方天喜吕
居仁末年云好相識惟恐其老夀錯做了陳圖南亦
謂和明逸曰名者造物所忌恐有物敗之惟侍郎勉
旃某乆無一字脚入都非侍郎寄声此書亦自懶作
　　　　乙酉荅傅諌議
某竊審黼座㒷思驛書趣召始有安車蒲輪之命后
有進職内祠之除既爲朝廷喜又爲先生憂向使門
墻不見亦𣣔献其狂瞽况謙謙之志諄諄之誨安
敢不竭愚衷以荅尊㫖竊謂先生有决不可出者有
至難言者四召彼故老雖是主上𥘉意此畨廼因一
從官建言而出　一不可出也不苟合於爲左諌議
之初而彊起扵謝事十年之后二不可出也自古及
今少全人先生修到這衷原爲天下后世深藏此璧
勿使少有瑕綰三不出也此爲不出論尔出又有
事在夫有立主之功非惟人謀亦是天𢾗一難言也
當國二十年習事多矣而𣣔使之改志慮変規摹以
從我二難言也礼下綘侯尊異愽陸漢之文宣皆不
能免今遽以攬權听断責望主上三難言也當世要
務真魏畧言之矣下于两賢則太卑髙扵两賢則太
偪四難言也然則先生将何以復于上乎踈賤小臣
固不足以知君徳毎聞天下称頌尭言盖閱古今誠
治亂之賢主也諸公不積誠意以感悟乃張危言以
攻激諸公之誤甚矣何况上方委政大臣諸公乃扵
此時專攻上躬謂之不中機㑹不切事情可也如時
事何為先生計惟有堅卧不肯起一着不可以有亂
于永世但力亂㤙𢾗之后恐不免有囊封手䟽之類
莫若為上言賢士不可逐直言不可罪彼造膝附耳
之語乃宣播于外下之失不可追矣此設鼔立木而
求乃譴怒其人上之失不已甚乎若夫忠義陸梁寝
有姚㐮侯景之勢江靣單弱不及杜充王權之時識
者方有𬒳髪左祍之憂而在廷諸臣莫有深言此事
者
　　　　乙酉與胡伯圜侍制
髙孝二祖畫淮固宻守江尤嚴覌戎立國守淮帥置
司之所則此意可見矣然則虗江靣以實次邊且不
可况又虗次邉以實極邉乎夫閏帥在盱眙昇帥在
安豐焉帥在濠江池帥在浮光此向者調法之誤猝有
緩急盱眙髙枕而真揚横潰浮光按堵而蘄黄夫守
安豐濠滁堅壁而秼陵之人為之荷擔而立十年禍
根乃在扵此執事者愧守死法莫肯变通又併移制
帥扵山陽其誤甚矣近聞忠義人大掠　艫相御出
境而去此猶虎入人家攫食牛畜生人姑幸其去而
不暇計日其復来一旦突然而楚無兵揚又無兵江
靣必是震動是時􁜲江制置使外何以待敵内何以
固圍所謂水軍果可以防托蒙衝戦艦果可以遏飛
渡乎然則建虗名而受實禍其必􁜲江制置使當之
矣為今之計惟有還戎帥扵安邉還統府扵江靣而
已維揚者淮東一路之根本也合肥者淮西一路之
根本也今盱眙安豐浮光各屯二三万人而維揚合
肥僅有些小人焉爱極邉而不爱内地憂邉壘而不
憂重鎮獨何欤盖調發之初諸賢氣鋭但𣣔為摧鋒
渡河之勢而不知鷙鳥将擊政不如此金鋒不可摧河
不可渡重兵貴将塊坐淮頭智勇俱困孰共稍徙
扵内乎維揚實則淮東安矣合肥實則淮西安矣两
淮安則江靣安矣極邉諸群只合付之諸臣仍令諸
戎帥各留統制官以輕兵守之昔人有守兵必有捄
兵惟今日無捄兵還戎帥扵次邉則有捄邉兵矣夫
三軍諸将所以凛畏統帥者惟係徳望亦由兵威若
兵威可恃則鈴轄緫管亦足以弹壓若兵威不立雖
都督宣撫可得而玩弄山陽南兵万人而北人多至
十餘倍許國者乃𣣔小制置使虗名傲之其及矣歴
攷前代未有開大幕府扵山陽者往徃朝廷誤倚山
東人爲重尔嗚呼回巨猾爲忠義認群盗爲遺黎撤
去藩援引入堂奥遵之以韃靼可以来之塗示之以
官軍不足畏之状邉臣誤國之罪上通扵天矣今忠
義叛矣遺黎掃地而去矣山陽空空一壘不知制置
使束手城内制置何事哉重兵尽在江北江靣蕩無
一人雖杜充王權之時局靣亦未至如此危急謂宜
倚閣闢囯拓地之虗談講保行境衛民之實務罷两
淮􁜲江制置别扵江上建大師尽䕶江淮聚精兵𢾗
万大使自将時時以輕騎廵行次邉使次邉江靣旗
幟之容金鼓之聲隠然相接則姦雄不肖之心可以
少殺國家必至之禍可以少紓
　　　　戊于荅真侍郎論選詩
昨承尊㫖令編選詩今取百十三首作一冊申納古
詩九漢九魏十二晋五十二宋二十一齊八梁二詩
古詩發乎情性止乎礼義三百五篇多淫奔之詞若
使後人編次必皆刪棄圣人並存之以為世戒其流
為後世閨情等作幾扵勸淫矣今皆不取五言祖蘓
李首句云結髪為夫妻若俚而媟然下文云行役在
戦場相見未有期深合援𫀆忘身之意不云生當復
来歸死當長相思首尾皆有意義不渉邪僻班姫團
扇之作怨而不傷臣妾之誼當然張曲江嘗取其義
曹氏父子所作雖非過沛横汾之比后世帝王筆力
罕及此者太宗英偉盖世其詩乃似書生無復氣魄
水心譏貶二曹太甚此論未公王仲宣轉仄兵戈諸
詩略備時事謁帝承明廬篇意多悲哀然孝友之情
備見乎辭阮嗣宗云寕與燕雀翔不隨黄鵠飛黄鵠
㳺四海中路将安歸世乱憂深言近指逺似不可以
人廢張華荅何邵自謂優㳺卒歲矣安知晚節之禍
足為持禄固位者之戒𥙷南陔白華二首視三百篇
固縣絶比韋孟豈不簡而勝乎韋孟太絮及云誰謂
華髙金其齊而誰謂徳难厲其庻而不言粹羙束生
又不能道漢作近古䖏直是逼真魏晋以后不及逺
矣陸士衡願君廣末光照忘薄暮年君臣之際深矣
劉越石時哉不我與夕陽忽西流毎讀至此常哀其
忠憤不衰之志盧諶軰雖不㑹做事猶能上書雪主
将今時賔客止㑹諶豈可輕訾越石亦非泛爱借問
主賣蜉蝣軰寕知龜鶴年廼是歿而不杇之義景純
明𢾗知死非真有羡扵龜鶴也陶公是天地冲和之
氣所鍾非學力可摹擬四言最難韋孟諸人皆勉強
拘急獨停雲荣木諸作優㳺自有風雅之趣在五言
尤髙妙其讀書考古皆與圣矣不相誖而安貧樂道
遁世無悶使在圣門豈不與曽點同傳但索標挿人
頭前凃漸就窄家爲逆旅舍我如當去客謂之逹亦
可謂之媮亦可與古詩古墓犂爲田一首𣣔並刪去
世以陶謝相配謝用功尤深其詩極天下之工然其
品故在五栁之下以其太工也優㳺栗重僇死廣市
即是陶謝優劣惟詩亦然顔不及謝逺甚五君詠却
是不易之論鮑明逺詩体與左太冲相類古意浸㣲
矣元暉又工于靈運登孫權城一篇如錦人機錦玉
人琢玉非年歲經緯鍜錬不能就但陶公于短章稀
句中羙刺褒貶確乎其嚴而此篇押了十八韻竟無
歸宿此豈可以智力争哉别范安成一首尽離别之
情休文得意之作也頃見阮嗣宗曹子建鮑明逺江
文通之類皆有全集陶詩篇篇可取而蕭統止取五
六篇無緊要者則諸家傑作横遭絀落者豈可勝計
某本不敢當此差使但先生長者諄諄命之止得黽
勉揀去未必仰合帥指更望爲将全集子細看過勿
使觀者得以譏議幸甚

後村先生大全集卷之一百二十八
後村先生大全集卷之一百二十九
　書
　　　與鄭丞相
邇者朝廷大黜陟大廢置莫不犂然當扵群心凡前
日臺閣名流犯嚴觸諱力争而不能囬山林孤士隱
憂大息長徃而不欲返者吾相得政以来事事罷行
人人收捨昔有所謂快活朝報扵今見之天下幸甚
抑草茅諸生猶願有獻焉留一鄧温伯李邦直扵内
卒能爲諸賢之崇改一役去匆匆猶使小人得以藉
口我公規模全以无祐自此堅凝𥘉志開拓逺
用君子母使一憸人得厠其間力行好事母使一事
一物之偶失其理則我公相業煌煌赫赫與温公相
望扵國史矣某自㓜固已服膺道徳文章之望二第
希道克遜肄業持志又獲親炙書冊琴瑟之前憶昨
試邑建陽適爲要路所嫉組織言語横肄中傷幾逮
對御史府矣時大丞相方在瓉闥深惟國体力解當
權謂文字不可罪人謂明時不可殺士某之所以獲
全要領我公之賜也兹聆廷告輙綴儷語且勒要礼
以贄今者秉鈞當軸之慶以叙向来生死骨肉之謝
筆硯荒廢文義鄙淺皇恐死罪
某兹以古倅闕期迫近挈累之官行至福州承興化
軍逓至省劄某叨𬒳恩㫖令赴都堂審察驟聞成命
深惕危衷仰惟某官粤從登拜宰衡以来尤以明揚
士類為急璧帛首延扵故老弓旗歴聘扵遺賢莫非
采當世之公評極一時之妙選知某門䕃入仕人物
冗瓉州縣奔走無一毫可取之長里卷浮沉無乆幽
不改之操頃遭䜛惎愈自退藏常恐終老山林不覩
天日敢謂江胡留落之迹亦在廟堂記之中憶自昨
某官開誠布公哀窮悼屈出之子溝壑抗之扵雲霄
則某何以有此前乎此未知仕進之荣當泰道亨通
之時獲預㧞茅連茹之数然後知其荣焉少之時未
知遇合之難及晚凃齟齬之餘忽有築臺市駿之遇
然後知其難焉此某所以捧拜公朝之誤渥尋繹吾
相之大恩不自知其肺腑之激烈涕泗之横流也
某骨相多屯謗傷易得頃罹語旤愈自退藏忽逢真
宰之登庸自附㣲生而忻幸庻可仰竊覆燾俯謀稲
粱敢謂某官力援孤蹤過采虚譽疇昔既挈出扵内
溝之内今兹又招延扵開閣之𥘉未上謁扵翹材已
挂各扵除目朝野之論皆以為我公當軸序進百官
動守尺度稱量群材不差銖寸獨扵某超院轄而為
職事官躐守貳而為議幕不計資級寖階顯榮奉慈母之安輿食元僚
之厚禄化飢寒為温飽拔冗賤而髙華伏惟某官此恩此徳至深至重
雖無竒莭可効報于衆中獨有孤忠願終于門下
　　與鄭丞相(第六首)
某自辛丑秋出嶺再叨台命除再被論列列擢髮數罪噬臍省愆
明知寔之嵗走介上我公夀某終不䏻貢尺牋効寸芹豈心力不
如寔之哉癸夘仲冬寔之僕婦返辱大丞相先生親洒翰墨拊存
危縱嘉奨微尚父于爱子師于髙弟殆不䏻過某平時扵敵已以
下書疏登記酬荅而况扵拜大丞相先生之賜乎其所以遅徊瑟
縮至今良以無状蹤跡尤䏻累人而衮鄉又廢置黜陟之所從出
凡人之身豈䏻無過苟欲加罪何患無辞而某毎遭
煩嘖必有數語波及恩地覺得謗召介者意
不在石而在富攻蘇舜欽者意不在蘇而在
杜此某所以居常惧惕而不敢安者非惜身也
慮為我公之累未已也以此四年之内姓名
不至鈞門然兩得祠因謝時相父子書眀言
某申公客也不可畔去又與其門下賔客之
尤親密者書云某除擢皆由申公寔事不可諱又
毎語子弟曰我廢棄于時矣汝曺世世不可忘申公
亦毎每發之詩文循跡觀之書問踈于寔之而心懐朝宗則有甚焉近鄭
幹徳言歸居相鄰日相過能言大丞相先生心甚安
体甚康趣味益深願力益弘自恨肉身不羽安得撰
杖屦挾書冊侍洛下深衣之側從鍾山蹇驢之後乎
因與徳言共說大丞相先生退處十年非惟國人乆
鬰周公居東之望聖上亦有甘盤遯野之難今兹眷
断赫然時事一新我公舊學也名宰也雖欲挹浮丘
而從赤松得乎旦夕必出而圖吾君矣
某敬惟某官有大勲勞扵王家發大願力捄期世嘉
定𥘉潜之䇿不减魏公端平一變之功何慙涑水鴻
業旣定成功弗居不待誦魏處士赤松之詩已先動
裴晋公緑野之興惟一念隱憂扵宗社盍重来整頓
扵乾坤凡朝夕輔台納誨之言皆疇昔尊主庇民之
學少晋勸誦有光紹興趙忠簡之前聞遂拜辨章将
舉元祐文潞公之故事世方有望公亦何心某一生
齟齬歲晚尤甚頃由嶺嶠脫輓言歸囚山避謗加以
親年髙宦情薄自分此生不復出鹿門過虎溪矣豈
料殘年復見天日璧帛弓旌旁牛四出某庸瑣何物
亦䝉記億起廢察州向非我公造膝開陳極力薦進
則空谷纍臣何以臻兹然則心慮困衡精銳銷愞小
何以發擿姦伏大何以廉立懦頑庻幾藉手以見前
修聞人之萬一乎
某敬惟某官格天之業浴日之功兒童走卒所能稱
誦某獨以為涑水公用元祐止九月我公用端平僅
年餘然熈豊以後無元祐寳紹以後無端平則國之
為國未可知也去之十年然後士大夫有知公未深
之恨明天子有用公末尽之愧安車強起温詔苦留
冠秩孤卿擁旄鄉國備物典冊焜燿一時至扵賜第
京師錫帶玉府先朝惟􁉥公以洮河之功史相以潜
邸之舊膺此異数至公則又尊寵過之然公之心以
世運否泰為已憂樂世之論乃以外物去来為公忻
戚均為末知公者何當觧葱珩脫孟勞超然物外使
某軰得以追攀扵半山蹇驢之後哉某承乏将指怱
十閱月望雲念母箋天乞骸尚閱俞音反叨誤渥自
量沗竊方此控辭昔出翹材今垂暮齒獨有晚節尤
當爱惜盖嘗折衷諸公兾為解䣃鞍䭾放逐水草而
悠悠不報今天下惟公緇衣之好綈𫀆之念終始不
衰一聞某此語必為惻然動心也
某歴觀先正諸公相業雖異要必君臣如魚水之契
同列如鼎餗之和然後能相與以有成富公有人望
一夏竦惎之扵内遂至終身懲創金陵有主眷一惠
卿撼之扵下雖再至汔不能乆惟某官則不然端平
一變追配元祐社稷長乆終必頼之不容而去䄂手
十年靈光巋然天意所屬聖上有知公未盡之愧天
下有用公未盡之恨一旦金縢啓白麻出壞局振膠
絃綢同堂合席者有下殿不失和氣之羙分陜授鉞
者無繞床措置西事之憂至公血誠可以對越奮張
天歩康濟時囏雖韓范之扵先朝趙張之扵南渡元
勲盛徳蔑以加矣某負譴去國狼狽出関豈無交㳺
散如風雨獨荷廊届勛舊之老再訪江湖放逐之臣
都人聚觀以為創見自山林之蹟逺徒軒廐之戀深
今兹翹材重開多士復集而某類先　物推之而去
所謂命歟昔李少卿身在絶漢之北聞子孟少叔用
事不覺失喜此豈有絲髮世念哉士懐恩舊情有感
觸不自知其然而然也某起卑渫据髙華如人婪㳺
鈞天忽然梦覺本無所䘮奚足追恨獨是負明主之
知辱師臣之薦常恐沒世莫白此心舊揆予麾􁃶辭
未報吾播物啓擬曰俞盖深諒孺慕之情且欲問䜛
慝之口矧霑㣲禄仍直小龍人知罪累之已輕自覺
身心之俱㤗今而後入有辭以白其大人矣出可以
見魯衞之事沒可以從先大夫扵九原矣
某自端平去國絶無再入之念去歲獲隨召節望威
顔猶震灼不自持然一對之後旬月之頃徧歴平生
梦想不到之境界躐取他人十数年躋攀不可上之
官職雖曰遭際君父然一二年間便朝邇英明揚宻
啓我公之扵某可謂不遺餘力矣負罪而行衆所唾
棄我公獨飲餞之又臨訪之恩意綢繆如惜其去者
士懐知已中夕上心未嘗不慷慨泣下也顧佩服承
君道郷之訓一字不入帝城耿耿此心我公必垂察
焉某自聞黄麻告廷喜而不寐然為宗社喜為善類
喜為天下蒼黔喜又為先生憂它人當國扵安閑之
際先生得政扵兵旱之後某之所以憂也昔　仁祖
再相富公又謂歐公曰弼頃為人所讒今必顧慮不
若堅守前志竊觀近事愈加謹重豈非有所懲創歟
温公天若祚宋之語固踈然守道在已成功則天亦
名言某昨在講筵毎因燕見必進辨姦之說言語比
之他人尢為苦切我公試質之扵上必尚記憶反受
畏禍摸稜之名冤乎哉玉音鎸諭使為平詞某不奉
詔自當誅矣安敢更播之于外進不敢枉道退不敢
㓗名所以竭小臣之忠爱報明主之知遇也奏藁具
存天下后世必有知此心者前揆知某决不能出漫
卑左符方以辭免未俞為苦一旦我公提筆俯察至
情美職真祠不禱而獲所以保全某晚節末路者至
矣盡矣自我公再持魁柄當世士大夫以至明友親
戚皆意某死灰再然某獨謂宰相當收拾天下士豈
私扵門下客乎某老矣願如神明逸歸華山楊大年
歸陽翟不願如石守道蘇子美累它社富二公也祠
請旣俞識與不識皆曰是子知止皆曰吾相至公然
則某之不出要亦有㣲助扵庙堂矣
某凖省劄一道除某宗正少卿竉光逺逮感涕交零
某竊惟當世賢士大夫不合而去者多矣或徃而不
復返或乆而後見收獨某甫去國即除職予麾甫辭
麾即晋職奉祠甫食祠即起廢為卿中外之論皆謂
某何人乃辱聖君賢相記憶如此拔擢如此收拭如
此猶記端平𥘉趙履常由小蓬仙此職某視趙無能
為役而序進乃與之同可謂極書生之荣遇矣某厭
退閑而喜進用特甚扵它人放逐以来闕庭翹館常
在梦寐自當年走而就列豈敢裵徊而控辭實以老
親今年八十八歲母子相依為命跬歩不容相舎臨
漳近在五百里内尚不能徃區區情實去歲两申朝
省言之悉矣謹具免牘一通等專人詣光範門投獻
望鈞慈特賜敷奏亟收新渥俾奉舊祠使士論皆曰
先人老母有辭官飬志之子亦曰安晚先生有招而
不至之客某死且不朽
某四月𥘉再具免牘未至間共領三月末鈞翰一通
丁寕告戒勉之一出且知聖上曽問小臣何時可至
某自幼識字即知不俟駕之義安敢稽留君命徘徊
顧望况在列諸臣或以科目或以才學自致通顯惟
某無科目而錫第入舘無材學而侍經掌制此身秋
豪以上皆君父之賜而吾相之恩也神馳魏闕梦繞
翹舘肉身無翼恨不奮飛實以親垂九十目昬
足弱卧起痛楚湏人扶掖毎朝暮上下床呻吟殆不
忍聽常在膝下則喜出稍乆則尋覔一郡皆知君親
一致忠孝一理設使某知慕君而不知慕親能為臣
而不能為子通國議論譁然而起𬒳以康章子之名
是時吾君吾則雖欲保全不可得己區區丹赤具如
前申欲望鈞慈更賜敷奏先為某摧謝聖恩次及親
年大耄迎而行舍而去皆不可之状陛下至仁必惻
然從欲矣
某七月十二日承本郡逓至尚書省劄一道奉　聖
㫖某除秘閣修撰福建提刑者洊朌異渥深惕危衷
論譔之職素髙舉刺之權尤重矧郷部未嘗輕卑在
前修間有此除如某昨迫親年力辭卿列但欲避康
章子之謗不知犯防風氏之誅荷君相之寛恩需牧
守之逺次謝牘未登扵翹館除書復下扵窮閻便家
廷綵戯之娛動閭里繡行之羡九族相語一城聚觀
皆云吾相之成持諸生有甚慈親之類復爱子丹心
激烈雪涕滂流某粗從師友聞理道之言素與　卿
井無親冤之累萬萬不至扵夸詡得意報復任　情
以孤使令以辱啓擬第貼職峻恐物議未充占　籍
近亦令甲所禁當辭一也先朝如蔡君謩　林　子
方皆以忠直有節操嚴冷無面目𬒳選某為人欠風
力臨事少断决預有疲輭不勝任之憂當辭二也既
且楷牘一通復齋戒熏沐勒此悪札專人捧詣政事
堂欲望鈞慈特賜處分
　　　與喬丞相
某伏凖敕劄差某主管葉　雲臺觀不由祈請實出
記憐竊自省循第深感懼某頃繇凢品擢預俊㳺奬
遇特殊謗傷交至及收朝蹟尚喬州麾疚心未𥙷扵
前愆擢髪又遭扵新劾盖以書生之習氣不量事体
之重輕輙因對揚冒獻狂瞽孔門惡訐以為直漢法
誅非所宜言以至流傳尤乖㳟謹咎雖已徃罪則
新仰荷化鈞止收郡紱某扵是銷聲息影甘為聖世
弃人矣叢祠之命飛落九天自昔名人多有一
不復者如某庸瑣何足深惜今也仆而起棄而收倍
費大丞相造化如此癃老之母襁抱之孩勸喜
感涕交下
　　　與李丞相
某伏準九月七月省劄除某江西提舉逖聞誤渥戦
灼靡寕伏念某一介孤寒三年閑廢蹤跡乆淪扵畎
畞姓名不至扵庙堂朝無更相稱譽之交身負不敢
辨明之罪居常循省盍永棄損不自意真宰登庸
材奮起顧如困　亦荷託憐擢諸祠官授以使指不
由寸援盡出至公它人放遂之而吾相招徕之它人
廢錮之而吾相㧞用之仰惟某官天地父母之恩何
以論報捧戴除目感涕交流惟是江西名部監司髙
選恐非庸瑣可副使令謹因雀逓之輙回露控辭之
請欲望鈞慈特為敷陳俾安愚分
粤從某官爰立以来國人之論以為廉如公儀休公
如孔明敏如李文饒好賢樂善如崔祐甫裴珀而又
持之以正鎮之以重凢天下第一義皆欲舉行當世
第一流皆𣣔收捨雖其間或制扵獨断泹扵邇言然
海内盖以諒我公之心矣觀其黜陟百官進退群材
茍有可采雖嫌且憎亦不終棄如其不然雖親且暱
未嘗用有上書投贄守門而不省者有掃迹㓕影相
去千萬里而見收者某嘗妄謂它人為身計故分明
庭立黨與我公為天下計為人才計故泯恩怨包同
異昔在韓范用心實然惟先生足以継之方當内建
皇極外清邊塵守國家制度紀綱之舊延江表禮樂
衣冠之脉煌煌相業孰與匹休某罷郡未乆奉祠未
滿杜門訟過絶意荣望忽凖省劄除某江　西　提
舉謬叻進擢第切兢惶伏念某以甚庸之才負不韙
之罪毎與二三子者恐悸循省慮有後禍自吾相當
國然後喜而相告曰罪或者可以已乎山間林下所
望不過如此至扵收拭之甄録之本無此念亦無此
梦何者觧雷霆巨測之威一難也和鼎鼐難調之味
一難也韓公不能援尹洙富公不能雪石介又一難
也今大丞相先生之扵某犯三至難着一轉語遂由
祠􁬢徑卑使華它人欲廢錮其終身吾相獨哀憐其
末路此生有限此徳無窮王通有言通扵夫子受恩
岡極韓愈亦云死扵閣下之門無悔也某扵先生望
亦云
某昨䝉　鈞慈陶鑄江西廋節已两具禀牘摧謝惟
是聞命之𥘉雖以從弟希仁同在一路為疑然逺方
尚未知希伋𬒳論将謂需次故控辭申状止言資望
輕淺不敢以弟兄妨嫌為詞十月下旬忽得舊吏附
至十月𥘉七日省劄一道前備某自𫐠後載改除㫖
揮伏念某一介孤寒旁無寸援旬月之内两䝉某官
啓擬甄録倍費造化如此大凢自江淛入廣則為逺
自閩入廣則良便盖鈞意深念某将以恤其困窮安
其杭　雖使某自擇何以過此矧䝉威命不得再
辭令疾速之官罪廢餘生一旦進用甚超臨遺至荣
跪受除書感泣不已東廣仕者多為風俗所移鮮能
自㓗某愚無它長此行但當蘖食水飲以革貪濁銖
積艹絫以　財用庻幾不負公朝選使之意不累吾
相知人之明聊可圖萬一分之報也
　　　與㳺丞相
某伏凖九月七日省劄除江西提舉驟聞誤渥戦灼
靡寕伏念某粤從罷郡還里自知罪名稍重姑以藏
形匿影為幸都無復玷起廢之想天日在上實知此
心諸公間並不敢通書歲一再寄聲扵鈞門問寒暄
而已敢謂某官主盟公道軫記孤生方在從班有祠
廩之授継在經帷有史筆之薦及居廊庙力賜陶鎔
擢諸徒中授以使指生成卵翼恩等所天雖甚頑冥
寕不衘戴惟是江西名部監司髙選恐非凢陋可副
使令謹因囬逓輙具免牘欲望敷陳俾安愚分某因
有忱　敢私布之曩因詩案不調十年晚遇端平某
暫出復處以清談妨世法猶未害也因拙官耗生計
中年始受其敝矣今冬男冠女笄家火寢迫環堵蕭
然若䝉某官造化之力辭不獲請遂可挈家就禄陳
湯逋貸向平兒女庻乎有所指擬矣更乞常以鄙言
寘之鈞抱如做文字之類某酷所不喜盖素無科第
只合依本分做官若位置一差犯衆怨忌爲世僇笑
是某官爱之乃所以禍之也豈若在外面做粗官有
俸禄足以仰事俯育哉
某伏䝉鈞慈寵賜古律詩一編若以爲孺子可教者
某即屏人事細讀旬日述懐八首体大而思精調嚴
而義宻成已之餘推以成物光芒粲然與朱文公感
興之作相爲發明者也盖某嘗爲人之矣讀東下自
訟生日感懐之篇而後知承順之道未至嘗爲人夫
矣讀故嚢之計而後知伉儷之誼未篤嘗爲人門弟
子矣讀與後溪父子諸詩而後知師友之際有可愧
者嘗為守矣讀臨民本經術之句而後知政事有未
善者至扵以自修為未足欲友朋之夾持以獨善為
未足欲頑鄙之皆化所謂與人為善者也分人以徳
者也及云去草寕容緩滋蘭未厭多又云不然沸鼎
中可復加煎烹自昔能為此言者鮮居此位相公今
居此位庻幾可以行此言矣昔葉水心常云洛學起
而文字壊此論傷扵激如㳺揚胡文定父子文皆極
工意者水心未之覧耶向使水心及見相公四百七
十五篇必悔前論韓子謂仁義之人其言藹如前軰
亦淵明不為詩冩其胷中之妙耳某妄謂相公句律
尚可求之帋上若夫滿腔惻隠之心一團冲和之氣
學者烏能得其彷彿乎尚来彼相求之先生嚢藁不
輕出某賤者廢扵世而先生辱教誨之既已襲藏巾
笥傳云亦来敬勒短札仰謝私淑因有無厭之請某
以亭攷之此篇之外雜文凢三百五十一篇盖興寄
在詩名節在奏篇言論風㫖在記序題䟦䇿謚之屬
叙事在誌状㳺戯翰墨在駢儷某所見者詩耳宫墻
之髙宗庙百官之富某竊不自揆願卒受業扵門惟
相公幸矜許之
某兹者伏審擢從本兵進輔大政真儒無敵吾國有
人伏惟慶慰日者鄞參去東府虗我公杜門謁告視
大位若将凂已聖上察其忠實嘉其恬退而就拜焉
盖舉國以聴公矣某前引鄴侯有所開說良以其人
本不欲婚而人主强之婚本不欲官而人主强之官
惟其兹味薄而嗜欲少所以人主别作一眼㸔待今
我公亦無心扵富貴庻幾諌行言聴膏澤可下扵民
矣某前䝉誤恩畀以江右廋節其持猶未聞希伋參
差謂是待次故辭免状不敢直以弟兄同路為辭前
月末間某辭免命下乃知已荷公朝易節東廣大凢
自江浙入廣則爲逺自閩入廣則爲便矧此闕在淳
熈間以䖏楊廷秀林子方某何者而庙堂俾継前修
後塵顧雖駑鈍無以瘉人至扵檗食氷飲以革汗濁
銖積寸累以𥙿財用差有一日之長異時解印而去
使廣人皆曰是能㓗已奉公者即所以報我公之知
也第有一說不敢不預以告如作文字之類某實不
願如此位置不過又爲人弹射飢餓至死耳如八十
老親何如四境一女何惟某官終念之人情各有便
不便某便扵外不便扵内區區血誠𣑽志倒着韈之
說也併發玉齒齒一笑
某首春十六日凖省劄除侍右郎官此皆某官念舊
之誼髙憐才之意切因元㑹之除吏以孤生而竄名
㤙徳甚厚親朋咸喜而某獨以省愆未乆起廢太驟
為憂方遲免牘之囬已有嘖言之及尚從寛典仍卑
舊祠某死罪死凢人負讉必有罪名使天下暁然知
之惟某所坐最為黤黮不明今年之劾曰圖作南宫
也明年之劾曰圖作西掖也恭惟國朝清望官選扵
髙科異等而不選扵任子選扵舘閣而不選扵俗吏
流品旣異除轍亦殊誰倡此名鑿空架虗嫁其禍扵
塩米之俗吏䕃𥙷之庸夫此言流播非獨某之恥也
其差朝廷辱縉紳甚矣盖避之嶺海不得免焉避之
田里不得免焉待之十年之乆而不得免焉其實雕
篆纂組童年所嗜今将耳順一字不記而悪名着人
如膩不可洗濯如癩不可熏沐毎自傷悼曰身不死
謗不止烏虖冤哉又自寛釋曰聖上方開𢾗路以取
士大臣不以一　而廢人罪垢餘生茍未溘死但當
掃去浮華歛歸平實以待清議之見察而公朝之不
終棄耳
某屏居欲掃山深林宻踰年無一字至鈞門獨有巖
巖泰山之瞻朝夕不替去冬聞經筵之召俄又聞事
樞之拜昔李少卿墮落異境絶望天日及聞霍子孟
諸人用事不斍動色某亦人耳其扵相公之入也烏
能無鶴鳴子和宫動啇應之喜哉顧念為國計則當
勸勉一出為公謀則當從臾勿行賀書瑟縮實以此
故既而傳觀巽牘至扵十𢾗凢小生所欲忠告在明
公略已盡言然而上迫趣扵惟行之令下牽絆扵同
升之賢則又有不可以常法論者曰本兵曰大政它
人一着脚此地必根着不肯去惟相公昔也先諸老
而去今也群後公而来視荆公晚拜頭廳不辭而至
者賢之逺矣某舊臈叨恩起廢念既有免牘申省不
敢不通諸府書承受人言相公未至遂先作二揆書
今以録本申乞鈞覧恐相公因與二揆議政采择而
施行焉幸甚某在南中嘗告相公第一不喜做文字
今甲子将一周豈是弄筆硯時及相公諸君子當朝
寒士得職之時隨分在外遷轉一两任畧改換十年
前官稱即可納禄奉親修身俟死以從先大夫扵九
原矣過此若有它望天厭之天厭之
後村先生大全集卷之一百二十九
後村先生大全集卷之一百三十
　書
　　　與㳺丞相
某㳟惟端嘉以来上之圖任非一日相之登庸非一
人然皆不出長安城致身髙位者惟某官不然始在
廷以不合去後得政又以不合去其視荣利如㖒唾
然天子固已尊敬而注倚之矣名㝡髙迹㝡近召㝡
早来㝡遅公之素心盖如此一旦聖意先定告廷爰
立仕者舉笏曰吾軰有宗主矣耕者擊壌曰天之欲
平治矣人心不齊天籟自鳴此豈可以聲音笑貌求
者方今急政要務曰君徳曰國本曰朝綱曰邊防它
人所不敢言與不能爲者竊意吾相必以身任之某
獲罪鄞揆退耕于野有百千億刼不下山之誓且奏
記鈞門曰此生索性待公當軸安知今日其言遂驗
孟子不寐謝公折屐未足以喻喜也然晚節未路曲
荷陶鑄内陞朝序外擢職名就某分劑言之千足萬
足今無所欠惟是反哺情切欠一歸爾吾相昔有牽
掣今造化在手爲某觧䣃鞍䭾放逐水草使爲太平
幸民可
某𥘉五日凖省劄奉聖㫖某令赴行在奏事成命驟
盻危衷増悸伏念某素無扳援積困中傷但思空谷
之逃不作脩門之梦然且起乆廢而居按㣲寸劳而
沗褒遷取𢾗過多乞歸未遂敢圖收召俯及沉淪孤
忠荷君相之照知迹煩朝廷之記憶恩私所逮感涕
交零某之孤危人所共知某官當國宻勿啓擬不進
不休迨兹出命倍費造化某以十年之戀闕當倍道
而造朝况明時豈易遭逢而近比不許辭免但當某
私計則有未安盖有六十之兒九十母前謂番
昜去郷差逺力求祠廩或改閩郡天日在上實聞此
言設若貪仕路之尚荣望親闈而愈邈　既　犯天
下之公議亦為名教之罪人輙以丹忱形之公牘欲
望鈞慈特賜裁酌或尚可敷陳改卑一麾不惟母子
暮年相保亦某官加惠諸生卵翼成就之𥘉心也
　　　與范丞相
某十二月二十日承本貫興化軍逓至省劄奉聖㫖
某除江東提刑聞命震駭莫測其繇因念去歲𬒳論
卑祠嘗勒惡札短啓摧謝猥䝉鈞慈親洒荅翰諄復
温厚固已黙寓哀窮悼屈之意及兹旋乾轉坤造化
在手首䝉啓擬不待歸依㧞諸散地之沉淪付以外
臺之雄劇此乃在朝卿監郎官所求而不可得者某
方在廢錮安敢有此梦想仰惟某官啄菢邜翼之恩
可謂勤矣某先白家廟次告親闈聚族百口一詞御
戴某筋力尚堪驅策向者不惮入廣今江東距閩為
鄰部况一閑四載寕不急禄實縁孤危多畏一旦吾
相當國復玷太驟深慮㣲蹤又将不安謹具免牘一
封歸命化鈞冀寝誤恩敢乞鈞念速賜處分
某今月念六日凖省劄奉聖㫖某除将作監驟聞成
命載惕危衷伏念某昨閉户而投閑未磨瑕累兹起
家而司臬無𥙷涓埃事功謬悠風采消靡飬親有請
方頼曲成播𥘉無私忽叨峻擢由郎曹之秩序陞匠
監之班職必王官積累而後遷豈外臣梦想之敢到
仰惟某官振淹㧞滯之意超賢越録之恩雖隕㣲生
莫酬洪造但某自揣孤危而多畏毎因召用而挻災
况新命之過憂慮僉言之未允見具免櫝仰干化釣
某前月卄九日因繳逓筒嘗具禀劄退而屬藁擬辭
匠監之除忽得邸報聞已改命惕息俟至十二月十
一日伏凖省劄某除直華文閣依舊江東提刑某
竊惟大匠穹班以侍郎官之乆次先朝奎閣以旌監
牧之有劳豈伊名論之卑凢併沐寵光之殊異旁觀
歆豔内省兢惶比皆某官記夾袋之儲篤緇衣之好
觧十年未易觧之謗調衆口至難調之言囬白日之
照扵覆盆息慈母之疑扵投杼遂令踈逖坐致顯榮
永惟吾相此恩之尤深雖盡今生来世而莫報重念
某自收朝蹟屡閲歲華前此當軸𢾗公貽書盈篋或
便朝之宻薦或廣坐之誦言徒有空談孰為實惠某
亦窮而自守不少屈而有求及某官登冠元台兼收
多士因鈞問之下及竭鄙情而上訴者恃吾相道廣
而無黨偏也心平而無恩怨也恃吾相之追念長公
而未忘先人也某官雖愛之深主之力然前後所賜
鈞翰未嘗少見幾㣲一旦榻前啓擬中書秉筆超
資越格出人意表如此乃以朝士積日累月而不敢
望者度外㧞擢之如此乃排群議而一手挈提之如
此身可隕恩不可忘昔王文正公擢士而士不知其
言曰恩若已出怨特誰歸誰其継之某官一人而已
某𥘉意實以親年髙家山逺凊温既隔梦寐不寕欲
辭繡斧之荣復返綵衣之樂冀将見禄換一虗稱以
華歸凃以全晚節今為身計者皆遂為親謀者未諧
仰戴洪鈞之曲成俯清議之交責望畏翹材而矯首
具免牘以陳情敢丐鈞慈特賜處分
　　　與范杜二相
某仰惟聖天子一旦躬㰖大權枚卜群公以相印屬
之真儒莘渭之舉也制麻一出學士大夫至扵舉笏
相賀文富之拜也然今日之事至難今日之相尤難
大丞相登庸之初将慰人望必痛革時弊将革時弊
必先收人心請試條前日之所以失人心者以備采
擇自昔朝廷必長飬士大夫氣節而成就其聲名比
年號敢言者著清節者賢而有人望者功名與已相
軋者皆為一說以沮之求一罪以加之曰是空言無
實也是嘗誤其事也是嘗主某人也甚者　其素履
如温公狎妓東坡販塩之類初年有三十餘人之薦
其後取三十餘人者芟夷而藴崇之賢者掃影滅迹
更用一種刀筆俗吏聚歛小人或瑣瑣姻婭以振㩀
津要布滿郡國一當革也自昔立賢無方比年乃拘
鄉貫因悪一失遂悪其類併惡其鄉喜者擢連枌榆
憎者錮及州里失惡閩士如吕吉甫軰可也不有蔡
君謨陳述古乎惡蜀士如鄧綰軰可也不有范景仁
淳夫坡頴兄弟乎二當革也孔明所用皆巴蜀人材
國家駐蹕吳㑹旣未能混一西北銓選科舉多得閩
浙之士理勢則然今進退人材者曰吾惡福建也典
掌文衡者曰吾仰閩浙也昔了翁弹蔡京云重南輕
北分裂有萌况版圖日蹙又扵已蹙之中有所厭薄
何其甚不祥耶三當革也分門廷植黨與非盛世事
比年以由我而進者為賢由它人而進者為不肖夫
了翁非曽子宣所引乎道郷非吕嘉問所薦乎謂鄒
陳不受知扵曽吕則不可為謂曽吕之黨尤不可烏
得以其始進議其終身四當革也取塩袋錢變經緫
制法而守倅壊増斛面刷義倉而田里空括浮塩而
盗賊起奪天下利源歸國用房而版曹幾廢先撥利
本大失民和此其行事當革也自昔為國必有魁礨
骨骾之臣淳化景徳間以王元之楊大年重慶歴以
四誅重熈寕以三舎人重元祐而後以元　了翁諸
人重比年居緊官者一則譽真宰之圖回二則賛世
臣之把握至扵事　綱常名教之大相視噤齘莫敢
發口尚非諸生昌言講官宻啓國無人矣公卿大夫
大不敢論議小不敢駮議乃以据摭細㣲爲守法以
沮　孤寒爲　公干堂參部者魚貫客邸或飢餓而
死狼狽而歸起道凃之怨嗟傷祖宗之仁厚譬如巨
室積善起家一旦衰微爲子孫者不思力行好事増
廣隂隲而一切反以鍥薄欲家之肥恐無此理此其
大意當革也至扵格非去侫之機括修政攘夷之次
序大丞相固以身任而無俟扵人言矣昔人有云千
人諾諾不如一士之諤諤自吾相宅揆秉筆之事作
王褒之頌獻伹徕之詩者必已堆床盈几然而未必
有益扵吾相也某懐昔受知之意與今起廢之恩既
自課一啓為天下賀而啓所不能言者又齋沐裁為
書少効芹曝之忠
　　　與宰執
某昨者叨恩入奏常具尺牘少伸摧謝共想已塵電
覧某賤迹行至泉州聞有臺劾歸至田里方見弹文
罪惡如此宜肆市朝以為世戒而明主寛洪大臣長
厚不忍加誅職以祠廩雖進莫望天顔扵殿陛然退
猶躬子職扵庭闈仰繄廟堂委曲全護之徳寸心耿
耿寕不知恩伏念某去國六年之乆而又㳺宦萬里
之外本為公論所怒止縁某官奬譽過當汲引尤力
及兹收召果觸危機某少時雖以章句小技浪竊虚
聲年将耳順憂患摧壓耗忘都盡常願耕歸以全晚
節大臣欲進擢之見其盛壮時也言者遽攻擊之亦
見其盛壮時也向使大臣知其捐書惰學必不仰累
生成言者知其倦㳺念歸必不重劳驅逐也凢此皆
平日扵踐履上欠功夫文勝質材掩徳之所致反復
循省無所怨尤但當改已徃之過勉方来之善庻幾
上不辱殊知下不羞先訓它復何言
　　　與髙樞宻
某歲首状凖省劄除侍右郎官此皆某官陶鑄啓擬
之賜矯首知皈某自度孤危必生悔吝即具免牘力
言恐懼瑟縮不敢就列之意俄聞又汙臺評矣尚䝉
寛典仍卑舊祠某死罪死罪伏念某莆之鄙人二大
父知名隆乾間先君諸父皆擢世科惟某㓜而失學
門䕃入仕當世耆舊猶以其故家遺俗多所奨進絜
齋侍郎袁公竹隱諫議傅公屡薦于朝不報西山真
公帥閩以議幕招内史洪舎人𥘉除以自代舉盖諸
公假借之私而非天下議論之公也立朝之𥘉衆以
為喜獨以為憂未乆果逐起廢守袁𢾗月又逐後除
廣塩某官以麟史之筆當鳳閣之制推本其家世師
友次及其奏對議論王言一出多士盛傳衆以為荣
獨以為懼未幾召則逐除郎則又逐訂其所坐别無
過犯亦非贓私專云欲作文字而已魚鳥至㣲懲
于弓餌某亦人耳端平之劾此罪也嘉熈之劾此罪
也淳祜之劾亦此罪也一何冥頑不靈乆而未知悔
悟哉况夫朝廷之大科目之廣乃使一米塩俗吏實
受此名豈特某之恥其羞當時辱後世甚矣某弱冠
筮仕不欲修書札問專城瑟縮至今猶前志也敢謂
大君子髙懐曠度超出古今精筆妙墨俯逮卑晚捧
對驚喜如蔡邕之得論衡辨才之獲禊帖而今而後尚
書旣無馳驅而拒之某安敢不源源而来乎端平
從官皆已秉樞事惟尚書猶以真學士臨大方面向
者尚恐當軸未相孚果山旣相道同志合聲應氣求
竊意旦夕必間两社矣某宦情薄親年髙去春爲范
杜二公好語牽挽一動非所樂也自去春屡告果山
力求清漳以便親飬已有陶鑄消息矣聞直翁辭越
亦求此州遂夫指擬臬事書考又踰两月已除陳叔
方為代但此距永嘉千餘里独未能至天氣向熱觸
熱奔走其何以堪凢人皆有劑量某門䕃入仕内至
郎監外至麾節劑量極矣更求毫芒之益是朝沒無
已時嗜進無止法也以此立辭入奏不足陳扵尚書
之前比聞令嗣知丞不起妙年玉樹脆折上惱慈抱
誠何以堪然斯文命脉繫扵元身更望玩老易齊彭
殤使之漸逺漸忘可也
　　　與鄭邵武
疇昔親炙毎聞餘論謂它日必官君端明府之子以
報太監㒺極之恩某與子敬左司聞而歎伏邇年以
来此說稍断續莫曉其故豈以君端旣歿而寒盟耶
閣下為人磊磊落落决不忍如此意者婦人女子有
以動揺之耶或宗族親戚有来破闘者耶軰處大事
當断諸心豈可謀扵人閣下之官受扵大監能為此
舉止是常情未為卓行萬一不能然則閤下許多英
風誼槩晩莭掃地矣當大監奏任閤下時君瑞雖已
登科下面猶有三子舎子任弟是托孤扵賢弟矣今
大監直下遂無齒仕版者手足之情寕不動心某又
憶君瑞在時事叔父如事父今叔父以它人為子孫
而擯大監子孫扵門墻之外某心猶覺不安扵閣下
心安乎知此事始末惟子敬與不肖子敬逝矣非不
肖誰啓發閣下者傳曰使死者復生生者不愧其言
然死者無復生之理生者有見死者之時吾軰壽非
金石此事不早定它日閣下何以見大監某何以見
君瑞扵地下哉去冬運管顧兄席上曽開其端閣下
頗似感寢别後不知又作如何啇量九人奪嫡孫宗
無所不施其智巧若不以大義自裁断而囿扵它人
智巧之由未有不顛倒錯亂者曷不隱之扵𥘉心未
之扵公論乎又聞令嗣新除學士力主君端一房盖
其材雖不足以望嚴君而其徳宜為鄭氏之子矣敢
拜手為閣下有子賀惟閣下反復愚言而處分焉此
事扵立孫無相妨華屋良田與吾之孫獨以一命與
吾兄之孫两得其所矣某言之閣下行之人必曰潜
夫景輔之益友也以道義相期有過必規某不能言
之閣下不能行之人必曰潜夫景輔之狎友也平時
酒食㳺戯相追逐而已如景輔晚節何不斍因書悉
吐露之知我罪我席藁以俟
　　　荅南雄翁教授
僕端平𥘉為郎與真翁侍郎徐公同合相好也南来
得侍郎書誦足下及河源令君之賢侍郎素强直不
輕許可不待覿面固已心敬矣便風辱書陳義甚髙
委教甚富益歎侍郎取友之端而恨僕納交之不早
也人情喜面䛕雖至親骨肉間猶有隱情足下扵僕
風馬牛不相及而意氣傾攻倒瑕指疵慨然以訂頑
砭愚自任推足下之心將以其美諸身者而淑諸人
也僕雖駑怯敢不佩服然足下所以教我是也其所
以自處非也自昔聖賢著書立言者多矣曰百世以
俟聖人而不惑曰後有子雲必好太玄是當時之人
皆不足以知必復有聖有賢者出然後知之知不知
聖賢之書與言自若也今足下之詩幽然以深其文
囦然以長而又頗自貴重知者尚寡足下以知者之
寡也遂有望當世責事人之意望知者可也又望不
知者焉責故交可也又責素昩者焉足下論著如此
意其中必有充然自得者而又据科第為師儒末曰
不遇何至遽效阮籍之慟唐衢之哭哉嚮使足下徒
歩取拜相白衣入翰林其足樂乎否也僕它無以瘉
人但遭詩禍以来灰心仕進其復出後非心思巧力
所能致也然懲艾益深謹嘿益甚天真益　䘮足下
當責其栖栖為　而反譏其皦皦難全乎噫足下所
責乃故我非今我也僕立朝逐于朝𥙷群逐于群起
廢乗使者車僅数月爾所得俸賜斤斤然事育之不
足何以致珠履而供車魚乎足下引四賢之事以相
勉彼皆立名譽建事功扵當世者之所為也僕力不
任此故當付議論扵身後爾况黄卷之中皆吾師友
四海之内皆吾兄弟僕之學何嘗獨而黨何嘗孤乎
聞當撤棘儻肯過訪不惜面啇摧也
　　　荅林公掞監塲
僕與足下同里閈又與賢冰翁南宫舎人接交㳺聞
俊聲下風之日乆矣顧壮老不相謀銳惰不同調常
欲親炙而不敢自去歲至今足下以著易學及詩文
教詔之者三以書開暁之者亦三時先親已病僕之
方寸已亂曽未一酬荅而大禍至血氣摧傷性靈顛
倒十事九忘可以人理責而足下尚復不棄勵以前
軰居䘮講學之事誠足下待朋友之厚望朋友之切
然僕豈其人哉昔人有云人言當指寕實可面諛僕
少時讀書粗了治亂成敗未嘗窮經析理為文字多
諧世趨俗而少古意前諸老過聴後聖上誤知猥以
文史叨進用及侍邇英力以不通經辭迫扵威命毎
一進講面汗心愧然後知學力如弓分寸不可勉强
也足下之所以誨僕者易學也詩文也僕扵易或未
能分其句讀豈能賾其精㣲哉理學至伊川𢾗學至
漢上亦云至矣考亭已㣲與二家異鶴山又與
攷亭異南塘虚齋皆求新義扵諸儒未發之外皆以
其說陳之旃厦雖貴爲侍從加以明主稱制臨决而
承學之士未之能信然則足下之書縱使南塘虚齋
見之明主之力尚恐未能剖鑿一世之聾瞽統　群
儒之議論如僕庸瑣何足以賛美其萬一乎諸文惟
有韻與無韻之作爲近古偶儷最俗下不　苦求工
然不工又不可讀先朝孫明復胡安定俱以經爲人
師曷常有一篇文字行世哉攷亭論􁉥公束坡門人甯
取呂吉甫而不取秦少㳺其說以為吉甫尤看經書少
㳺翰墨而已足下既為易學占得地位髙而又欲求工
於文無乃反自狹小自卑陋乎足下又條易學數端
俾區別以對若主司筞進士之為者僕聞程氏将殁自
言易傳只說得七分足下以程氏之傳為然耶當補其
三分之未發者可也以為未然耶當自為一書藏之名山
百世以俟聖可也上起鄭康成王輔嗣韓康伯下至鶴山
南塘虗齋諸家之說皆當以程氏傳為准可也此事體大
他日足下學成書傳僕此膝雖不屈扵他人将為足下
屈矣
後村先生大全集卷之一百三十(終)
後村先生大全集卷之百三十一
　書
　　　荅翁仲山禮部
某伏承寵示新修蜀漢書四册讀之與考亭大㫖合
陳同父有此意然所見頗踈岩惟公此書甚精宻某
昔聞書之萌芽尚且躍然而喜今覩書成如獲拱璧
即欲作数語附卷尾縁有一疑不敢自黙後主不克
負荷貶之誠是但自漢至今所以扶持蜀主張蜀非
私厚昭烈武候也以其存漢也所以斤絶魏貶抑魏
非私要曹氏父子也以其篡漢也方操相漢時人目
爲漢賊亦曰鬼蜮人心公議不可泯沒乆矣禅雖庸
騃失國但須有王者作如藝祖之絀削劉鋹李　可
也否則秉筆者自用春秋褒貶之例絀削之亦可也
操丕父子嘗北面劉氏豈冝加無禮扵髙光之子孫
哉今曹氏貶禅爲安樂公史筆因而稱之蒙叟曰竊
鈎者誅竊國者爲諸侯諸侯之門而仁義生焉愚謂
曹氏加禅此名不足恠史筆如此無乃求仁義扵竊
國者之門乎以義起例則書愍懐者當加以劉石所
卑之號書出帝者當加以耶律所封之爵與春秋書
公在乾候先儒書帝在房陵之說相反區區以爲禅
不克負荷之罪不待加安樂公而後見此乃是書一
大議論鄙意未安不免傾倒以求啇㩁儻蒙不以其
老誖而辱教詔之幸甚若其它則粹然無可指摘矣
　　　與鄭丞相論史
某六月𥘉九日昧爽京逓至凖尚書省劄一道備奉
宣諭取索某向来已修未成史藁俾之繳進仍具奏
聞荒材而為黄旗添牌所尋覔孤臣之辱玉者天語
之簡記此皆大丞相興念下客常在懐抱兹因史事
拈出姓名示明主之訪求見大臣之汲引某竊塗暮
景有此遭際捧拜恩命感極涕零伏念某頃蒙聖上
過采虗名錫第入館本因史事刑之奎畫某雖空踈
疇昔有志深願效涓埃扵鈆槧之間附名字扵作帛
之末時伯晦侍郎與同館已分撰諸志伯晦先入館
所作天文志略成書餘人所作或方起草而改除或
末渉筆而去國某之入院為諸賢殿分得地理志區
區愚見以為宣靖以来狄禍雖惨炎紹而後版圖如裂
如三京两河関陜中間歸疆失地許多大莭目踈略
則非直筆詳備則傷國体又如舊志所載城郭山川
後来徃徃陵谷易位某遂未敢進草亦未敢扵經筵
奏知姑白㳺丞相以此意㳺公太息以瞽言為是某
始有書筒徃復俄皆緹騎佚去章泉詩僕数数見惟未
覩大全後又從故右司陶仁父傅澗泉遺藁二老為
天下後世所重者以人不以詩然終身栖遁其言議
風㫖僅槪見者以其詩存耳僕毎誦其詩則懐其
人之不可復見見其門人則敬之見其里人則敬之
老病歸田交逰掃迹四方書間不至一旦門有剥啄
攝衣出迎盖執事之使也非有巵酒一面之舊而凾
書槖詩不逺千里以相發藥且命之曰聞之願一言
以自壮若僕向之所施扵二老者僕之賢未至扵二
老執事之材十倍扵僕此所以始聞之而驚徐思之
而不知所以措辭也然熱復摘藁乆合江湖士友贄
卷数十家並觀覺執事所作如蔡邕状異常人雖欲
遁逃自匿不可如孟嘉在廣坐中亦可識超然自有
一種風骨甚矣執事之似東家丘也其間用雪巢韻
者真似雪巢效誠齋体者真似誠齋雖師二老而参
取諸家所謂善學柳下惠者耶僕本空踈加以荒落
輙題数語并詩二往求啇榷庻幾它日托盛集以行
也飛潜異趣未由簮盍切冀為斯文自愛
　　　荅陳卓然書
僕與足下可無一日摧舊而華𥚑過門贄卷御袖以
　舉人見主司之禮而施之扵槁項黄馘之病叟足下
　扵僕可謂厚矣長牋反復若深自晦匿而有所求借
　扵肓聾者豈非過聴虚譽知盛壮之故吾而未所衰
　竭之今我乎及讀所作冷風閣賦立意雖髙至扵修
　辭之際竊所未喻試與足下啇榷焉離騷為詞賦宗
　祖固也然自屈宋没後継而為之者如鵩鳥吊湘子
　虚大人長楊二京三都思玄幽通歸田閑居之類雖
　名曰賦皆騷之餘也至韓退之恥蹈襲比之盗竊集
　中僅有復志感二鳥二賦不類騷體桞子厚有乞巧
　罵尸蠱斬曲儿等作十篇託名曰騷然無一字一句
與騷相犯僕甞謂賈馬而下扵騒皆學桞下惠者也
惟韓桞庻幾魯男子之學栁下惠者矣足下賦此閣
當扵列子書中採至言妙義以發其超出形氣㳺乎
物初之意今自首至尾字字句句不離部是辭與韓
桞軸異與近世秋聲鳴蟬赤壁黄楼之作亦異與山
谷自鑄偉辭之説尤異此僕所未喻也然僕捐書惰
學乆矣聞足下師太常洪公其往問焉僕新哭猶子
悲惱無聊或足下未行尚謀欵盡
　　　　與陳抑齋書
比者伏審两朝委質八袠與𢾗耆英十数公孰有
　　　　過本命二十歲曾不数扵綘人竹帛流芳
　　属望伏惟慶恩盖昔人云活千人者有封前輩
　練夫人全一城而章氏一門貴盛庚寅辛卯間紅
　跨州連縣略如漢唐之季扵是明公建旗皷犯矢
奪赤子扵虎狼之口所全活者不知其幾千萬億視
　千人之少一城之㣲萬倍之矣聖朝恨無可詶之
官明公毎有不肯做盡它底之意然則不扶靈夀而
健不飲菊泉而夀不金䲧丹穴而富不衮衣繍裳而
貴亦天道報施乗除之理然也某素知公下講初度
故常年不敢遣俗禮今歲適值磻溪紀年輙課小詞
一闋申献少見門生故吏爵躍善頌之意
　　　荅翁仲山吳明輔
某辛亥　對以不攻安晩過失爲衆論譏詆端拜受
之不敢自　或見教曰子爲詞臣講官日日可論事
一對之頃不足深咎當要其終耳某初欲因争職事
决去而冷曹無事可争偶進故事略言時弊謂小臣
能輕去就雖大事可論大臣能輕去就雖内䧏可執
　引杜祁公以諷安晚語同列且請他空這衷坐做
杜祁公與某看(聞/之/山如此)自此毎因故事必進忠規歴歴
　　及　草小吏荅詔安晚一夕三簡諭止某不敢
　苟狥以求容又言版曹當用儒臣不可專任能吏安
　晚雖益不樂猶欲保全其去而某扵禋後適有一䟽
　論山相荷聖上納聞外間聞其直前而不知其論何
　事某人不納副封安晚始疑其二扵巳直前十月十三
　也逐去䦌十月卄七也盖在列数月本末如此某毎
　至相第旅進旅退非更䦨房半客也軄在詞翰非預
　其謀畫也本以片文隻字受知非有他繆巧結納也
　只識元老未嘗交其子弟也某人自小司成遷左螭
　某自大蓬遷右螭安晚之待某如此時賢之責某乃
　如彼豈平心之論乎毎某見諸人入未嘗發一言出
　則妄云曾　論事以熱瞞流俗而釣取虚譽心甚鄙
　之山相之事是也舊䟽藏之六年近聞其逝謾録本
　去執事察僕用心豈懐利而餙詐瞞人以釣譽者哉
　某宦情世法已置膜外是身衰病㑹當変㓕毁譽安
　在恩怨奚有但使此一種人持論以一時之爱憎為
　毁譽而不考察其人之平素則實有耿耿未能平者
　　　　荅郷守潘宫教
　某官立身有本末入朝無附麗嗚陽一䟽況着痛快
　𥿄價為髙請麾而去豈嚴憚黯耶抑欲詳試望之耶
　或謂莆難治非也他置勿論如葉監叔嘉范卿仲冶
　至今為人所思皆婺人也如聞田里之論咸謂是邦
　不覩儒者之治乆矣将扵閣下乎觀政某雖耄荒敢
　不躬率耆老子弟以奉條教豈但有門户丘墓之托
　而已某一生坐虚名負累所得毫芒而所䘮丘山六
　十再入已誤六十五三入又大誤幸皆不旋踵斥去
　今距掛冠僅有一歲已卜首丘治家舍冥心待盡庻
　幾全而歸之以從先大夫扵九原爾空村寂寂忽聞
　兒童有騎竹馬迎細侯者某衣裳倒顛乆矣猶當扶
　憊旅謁旌麾扵道左臨風欣抃之至
　　　　荅郷守趙寺丞
唐自天寳至徳以後天下多事民生窮蹙觀察使但
知督賦牧守但知剥下而元結陽城相断典州結之
言曰追乎且不忍况廼鞭朴之城之言曰撫是心勞
催科政拙某聞閣下此来語邦人曰是公亦當今之
元結陽城也孰下翹首企踵以觀下車第一義某老
矣視世間一無可恋不自意餙巾待盡之際獲為負
耒願耕之氓鷦鷯一枝有所棲托引睇前茅云胡不
喜舊書
　　　荅郷守楊編修
晨起軍将打門忽墜書函禮逾情過雖使段干木田
子方之流猶不敢當况若某之庸庸瑣瑣者乎捧讀
百過茫然不知所以稱塞抑府公有問某安敢嘿無
一言一曰属邑補納之害始縁郡家催科過嚴以最
髙之数爲定額属邑計無所出使群吏各捜尋訟事
而施伯州犂之手焉不當笞而笞不當圈而圈不當
囚而囚十数年于此矣或問縣大夫曰何爲是非曲
直之易位也則應曰不如此無以補納也其實郷書
乎走弄産稅不用功扵板簿而用功扵補納此弊不
革萬物無所吐氣然湏府公視故府公攷舊事鐫去甚
髙之類属縣始不得以此籍口矣二曰民間私闘之
害莆之民惇兵脆本無强悍邇来官府姑息小小争
関不分曲直而惟黨衆之為畏安坐拱手飬成跳踉
呌呼之驕一夫奮躍百夫持挺而趨不特尺籍伍符
然也田里之間駸駸有之矣不治私闘此風不止法
禁結集豈無深意此二事若甚淺近然目前不可緩
者亦無出扵此閣下其留意焉某猶記父老道故侯
之賢者林公景良也名(瑑)葉公叔嘉也名(禾)陳公魯
叟也名(汶)楼公暘叔也名(昉)問其政事則曰不妄取
不妄費耳不動摇僧利耳不為勢家所使耳数君子
者無甚髙之論而有無窮之思以閣下視数君子豈
　不優為之乎夫未見顔色而言罪也命之言而不言
　亦罪也惟閣下裁之
　　　　又
　共承一札專城雙旌壓境以倫魁鎮雅俗其民将漸
　仁而摩義其士将考徳而問業郡人之喜可知矣某
　之喜又可知矣特不敢犯新約束獻書啓耳敢謂尊
　謙特賜真染輕身以先匹夫今世豈復有此事哉某
　迂闊背時立朝則逐試郡則逐為部刺史則又逐是
　䝉叟所謂不祥人而玉川生所謂不唧𠺕鈍　矣然
　亦有幸焉昔龎公不見知於劉牧杜陵不見容於嚴
　尹今某也有賢地主為之依歸累世之松楸先人之
　田廬皆在仁風教雨披拂渗漉之内矣可不謂之幸
　歟
　　　　荅李元善侍郎
　某自頃放還田里聲銷響絶與世相忘不喜與人交
　㳺而扵當世富貴通顯之士尤望而畏之不特是也
　其扵當世名譽議論之所宗主者亦甚怕也非謂能
　禍福黜陟自家盖已捐書惰學見賢扵已者自然面
　發赤而背流汗不若與田夫野叟共治埸圃而話桑
　麻耳侍郎晚莭遂与先朝曽子開彭噐資為一流人

後村先生大全集卷之一百三十一
後村先生大全集卷百三十二
　書
　　　答趙丞相
某伏自石壁胡卿為􁁂納郡山囿堂記草使還恭領
鈞翰寵荅之後継聞我公登壇授鉞開大幕府某膂
力巳愆既不能杖䇿上謁軍門山林退藏又不能飛
牋申詞記室未幾又聞衮衣西歸矣角巾東路矣某
平昔常爱魏野處士好去上天辭将相却来平地作
神仙之句而惜莱公之不能用今大丞相扵寵利權
位之際雍容脫􁤤如此賢扵莱公逺矣自古名盛難
居功髙易危惟朝聞命夕引道者程魚之徒不能間
優游午橋緑野者牛李之黨不能害始以忠孝立身
終以明哲􁀇身竹帛所載丹青所畵未有我公之懿
也或者迺以辤孤棘還郎鉞為髙某曰公昔不受相
印矣􁃶避棘鉞特我公之細耳第江表衣冠禮樂一
綫之脉繫扵元身雖欲遁我生民其可得乎某犬馬
之齒遂亡十三形槁心灰諸公貴人之所遺忘新進
後生之所狎侮不自意當世元老大臣記憶諸生乆
而未衰馳騎賜書自昇至莆三家村中莫不傳誇謂
此老叟有何由縁而辱大丞相知遇如此錫賚如此
某粛使啓緘伏讀数過且榮且愳某前擬堂記毎懼
鄙拙未必可用兹承鈞㫖俾記義學荘始末于石此
大題目也當得如錢公輔舍人者為髙平公秉筆大
丞相此荘此學過扵髙平某之文不及錢舍人萬一
膽戦口呿罔䏻措辭雖留来使旬日冥搜一篇録本
申獻然事偉辤卑于忠粛太師厚倫睦族之意丞相
継志述事之美不能發明一二仰惟翹館材隽滿前
或委刪潤或令改作某幸孰甚焉
　　　與泉守吴刑部
某自少隨牒四方扵當世名卿多所接識獨欠閤下
半面常抱責沈之塊家距大府無二百里徃来者談
大尹不容口則又躍然有為晏子執鞭之意惟瘟陵
昔號殷實近亦凋敝扵是吾相輟望郎一行扵吏民
身表率之而巳不以操切立威扵士民推誠感動之
而巳不以鉤距為明扵軍期雖甚体國然委曲集事
不縁以病民扵荒政雖甚恤貧然􁃶惻分不科配
以安富扵互市以不貪為寳以道取予而無一毫覇
政参扵其間郡人則曰公父也願訓其教令賈胡則曰
公佛也願奉其深寳先賢逺矣清如梅溪仁如西山非閣
下其誰民夷翕然心恱誠服惟恐壐書之徵還也
　　　囬劉拱求墳庵記
信安劉君請余記其再世墳庵余方兼两制詞頭如
山諾之而未暇也及余去國過君里門君來責前諾
余思尤鈍記非倚馬可成請徐為之因扣君求記之
意君厯厯言其詳余喟然嘆曰好貨財私妻子世莫
不然盖有學士大夫亦然者君奮孤苦持門户其意
不在扵奉其身潤其屋而巳飬素扵羅雀之門而致
美扵下馬之陵是真文靖公之孫也君博學𣣔應制
舉惜是科乆廢尚為塲屋遺才前輩多自述世徳君
乃属筆扵余姑書此以答君意
　　　答葉新之侍郎
某辛亥叨塵班級平生慕用一旦識面卜鄰幸孰甚
焉然方抱垂死之病而負不韙之謗謁告乞去之日
多考徳問業之時少未幾遂譴逐矣還山則四方書
題一筆勾断如公入從出藩皆不克奉牋以賀東澗
屢言公寄聲顧雖老誖獲罪扵不相知者而未見絶
扵西澗頗自壮軍将打門忽領博封者二拜手伏讀
其為忻快無以云喻侍郎遺爱在袁吉有百年之思
令又以其施之袁吉者而施之建歲荒而無流殍俗
獷而息剽􁑤天㑹一稔人皆以為善政致和此爲
一畨江面震動烽照甘泉獸蹄鳥跡幾踐江左識者
咸曰使吾抑齋先生内秉鈞軸外建旗皷虜詎敢爾
天啓聖心局面一轉當此之時未知先生果能遂東
之志否
　　　與趙􁀇相
去冬竊承聖天子以胡馬飲江朝野震恐内出制麻
起謝傅于東山裴令于緑埜開大幕府盡䕶諸将大
臣與國家相為休戚當此危急存忘之秋朝聞命夕
引道于兹半載躬擐甲胄自東徂西雖少權矣分然
忠貫日月志安社稷使亡命㳺䰟天塹不能限之虜
　趦趄前却憮然有懼色而不得逞誰之功也昔夫子
　發㣲管之歎某扵我公亦云今江左所恃以紓衽髪
　之祸者惟信菴秋壑两丞相而巳合上下流之兵掃
　清氛祲母令此賊有匹馬隻輪之返惟其時矣不可
　失矣
　　　　與賈丞相
　去春遣囬維揚帳騎奏記之後側聞衮鉞行路萬里
　略無寕居自傷齒耄不䏻上謁轅門途梗又不能貢
　牋丞史寸念朝宗天日實照臨之自兀术金山遁去
　之後江沱晏安雖以逆亮凶熖不能飛渡去嵗九月
四日醜類十萬忽越天塹而至朝野失邑凛凛有𬒳
髮之憂于時大丞相甫清蜀祲一聞鄂警投袂而起
倍道疾馳身先将士蒙犯矢石虜在江南大丞相方
駐軍江北彼欲攻城不克欲濟師不能一夕空群道
此盖東南衣冠礼樂一綫之脉幾絶而復續者國有
人焉下流繳功激虜返斾舉國莫抗大丞相奉詔帥
師桑䕃未徙而滸黄洲白鹿磯亡命致死之冦或僇
為鯨鯢或竄如鳥獸或生擒面縳露布一馳國人相
賀曰而令而後虜懲創不復南吠矣第此七八月以
來吾相泝巴峽屯溪鄂援江南以不貨之身跋履險
阻大小百戦郤輿馬擐甲胄與士卒同飯卧起汔
能立大勲勞以復命天子以歸面太夫人惟忠惟孝
一念基之也江上畧定上望公歸以刻為歲飲至䇿
勲秉鈞當軸度不出夏五某耄矣無它望有一休致
状俟吾相坐政事堂即專僕持詣光範前書固嘗預
致此請矣
　　　與賈丞相
去春初聞移閫外蜀之報天下士識與不識皆曰此
乃元載張延賞欲離間郭汾陽李西平之故智相顧
拂欎髪上指冠及讀出師之表一則曰不得面君二
則曰不遑将母又曰誓求死中之生雖甚怯懦之夫
傳誦此語莫不泣下時友人湯薄伯紀自建貽書嫉
相之姦危公之行某獨答曰未必乾坤䧟吉人伯紀
服旣而茸纛泝峽矣韃橋断矣合圍觧矣帝豝歸矣
蜀祲甫清鄂警又至公不忍閉関自保身先群帥投
袂疾趍紫金小青山峽相距不能三十里親擐甲胄
犯矢石與虜大酋對壘以衮衣黄鉞之貴俯同士卒
甘苦卧起者数月汔能全累卵之孤城掃如山之鉄
騎不世之功也虜不能當捨攻瑕蹀血数州之耕屯
内地虎卧在庭舉國凛凛下流師老財殚未奏一㨗
大丞相奉䛇進師雪涕誓衆桑䕃未徙露布屡馳鬯
國威靈擣賊巢穴除江表腹心之疾寛陛下宵旰之
憂在昔赤壁淮淝瓜歩采石之㨗皆棄其未渡而慼
之至今號為元功若夫巳越天塹深入堂奥奚車氊
帳緜亘数百里彼方且爲整居焦穫之計此乃談笑
折箠而笞之宸翰所云吾民頼以更生王室同于再
造可謂實録矣班師入覲上方托國于公中使郊勞
百官班迎獨提一筆坐政事堂為天子建萬世之策
而開太平之基某何幸身親見之抑小人願有獻焉
立功名易保功名難聖周公䟦疐胡尾賢如謝傅挽
鬚流涕杜陵功大心轉小之句曹武惠江南幹當回
之語大丞相講之熟矣某奚所容喙某两年來奏記
丞史預言俟公當筆即請掛冠今前言果騐謹課啓
事一通賀厦及申省状一封告老某三兒一女婚嫁
俱畢㐲臘足以餬口階官已轉不行屡霑史賞悉該
逥授若蒙大丞相金口敷陳許其休致長學生强甫
見沗陛朝令秋禋霈恩許及親某便可超轉大中之
秩是大丞相自庶官擢之為從官也况入仕五十餘
年今年事髙老　懇現若不趂大丞相造化在手為某
結裹机㑹一失可追悔哉為鷹觧絛為驢馬卸鞍䭾
必仁人大君子所樂聞也冐干鈞嚴某席藁戦懼俟
命之至
　　　與賈丞相
驟加殊擢深駭危衷伏念某曩自朝行升還民伍于
榮途固巳絶念雖祠廩亦不敢求近者自覺疲癃力
求休致良以迫司空圖之耄豈其慕陶洪景之髙方
俟愈音忽叨除目恭惟夾袋儲才之衆適當冠柄入
手之初上倚圖囬士觀啓擬曽謂衡泌棲遲之乆尚
在朝廷記憶之中入舘至清起家甚寵使殘骸之可
勉即重跡而疾馳而比年以來衰態頓現杖倍郷飲
尚費支持扶上木天寕逃嗤點輙露巽函之􁃶冒干
鼎軸之嚴欲望矝憐特爲敷奏因申公之告老放浩
然而還山庶佚餘生稍全晚節兼某常招虚謗未免
私憂盖令兹確然牢辤恐或者誣其觖望前輩有厯
二臾而去異日復除庶官而来或為副都丞或為少
宗正歲月未逺姓名可稽獨某以白髪之陳人忝青
氊之舊物夢想不及班聮特髙所以仰祈反汗之恩
實縁不能陳力之故憑恃鈞念傾倒愚忱某無任席
槀俟命之至
　　　囬吕太尉
某聞天下有吕将軍三十年于此矣老書生雖怯儒
不武然幕用太尉相公之英偉奇特常欲執鞭爲御
而不可得帳騎踵門急辱賜以鈞翰位尊而禮謙功
大而心小拜手伏讀且喜且驚鈞諭某嘗有奏篇云
云再三思之别無已見封事之屬只是六月間因奏
故事一篇之中止有四句合四句共有二十八字略
言兵財縁蜀閫亦兼緫餉乃是泛言非有所指况朝
家未嘗施行元本已束髙閣不謂游士過客妄加箋
注上誤鈞聴仰惟閣下方為聖天子倚重身佩安危
之寄鼎鐺有耳况某忝為近臣哉昨因禁中付下閣
下免牘令某視草其述閣下忠義勲績欲乞鈞㫖記
室取上細觀可見某惓惓尊敬之意朝廷不可一日無
相公無僕輩當甚閑事第所進故事四句實無所指
更望鈞慈恕其言之輕發察其心之無它庻乎免扵
戾矣某更不敢入文字辨明見以衰病求去謹因專
使之還輙飭竽牘攄肝膽以復于閣下惟相公磊磊
落落大丈夫必能逹觀付之一笑上憂蜀事之甚願
閣下北犁朝廷西擒瀘叛早建郭汾陽李西平之功
使僕輩秉筆作爲歌頌是所望也言詞拙訥仰祈鈞
照
　　　與平江發運王尚書
闗外下違逺之拜忽見歲杪毎念白首重来年歲間
獲接䕫龍之武辱所以發藥其昏憤礲其麤鄙者視
丙午同朝時有加焉方幸有所棲托一旦惨别如小
國之無盟主迷途之無導師此懐耿耿如何可言寔
中灾傷之餘上輙重臣出鎮並建䑓間亦既兼月尚
書以民為憂而不以位為樂逹壅蔽訪疾苦鰥寡孤
獨顛連無告者皆得以情自白于大尹之前　饘右粥
家至户到雖公私之積猶可哀痛然尚書之心則天
知之民知之青社活民之舉乃富公相業鎡基尚書
豈乆于外者哉某新年七十六不歸何待前日送古
心六和塔見其張㠶破浪不覺健羡亦已預草一劄
温休致之請辛亥以後灰心十年從牛背上拽下
做它許多官職君相扵某厚矣惟有早退庶幾不辱
朝家起廢之恩某以尚書汲汲荒政非講人事答書
尺之時更不敢贅陳卓倅炎子老成詳練嘗宰建陽
邑人稱其亷静某亦舊令也過舊治得之見聞恐尚
書𣣔知其人吴江宰黄頴士竒頃為興化軍之興化
令貴家有訟黄判云父兄執法扵朝廷子弟執法于
郡邑人亦傅誦因筆及之
　　　囬董相矩堂
某莆之鄙人仕五十餘年遇合少而齟齬多最後由
柱史斥去負謗尤醜絶望斯世中間值大丞相當國
自念扵門館非有雅素况左右又無先容亦不敢獻
徂徠之頌而通凁水之書不自意賤姓名猥辱啟擬
起民伍卑冶莭雖止或尼之然大丞相抆拭擢用之
意某盡令生至来世不敢忘也盖嘗两奏記光範自
箋摧謝俱蒙鈞翰賜答至今寳藏某生扵丁未前立
螭時方六十五两乞掛冠不報俄而譴逐歸里豫為
終制自作家􁐑不以累子孫庚申再出非其志也迫
而来来而不能脫耳上以其舊詞臣使草大丞相两
麻二詔始得因王言以發明大丞相之孤忠大莭而
劈析千萬世之公非公是惟是筆力退惰寂寥簡短
不䏻敷鬯用此為愧敢謂既徹大丞相巖電過承稱
賞至扵親灑翰墨以寵嘉之某伏讀百過以榮爲懼
某擬專一介至潭府通名而廳下烏合輩無可使者
姑作此幅箋藏之箧中以俟端便它容陸續申詞
　　　又
某去秋嘗拜一牋仰酬鈞翰日復一目竟無便鴻敢
謂元老大臣過自挹損洊賜親染且蒙寵盼古銅薌
鼎牙薌壘各一古龍涎百餅牙已筯十副皆大丞相
書室几案間所受用者昔察公為歐公書集古録序
歐公雖致潤筆不過惠山泉香餅之属某翰墨非蔡
公之比而大丞相所餉珍腆扵歐公某所以悚懼而
不敢安也尊貴之命又無違距之理拜手登受榮感
　　某白首重来屡乞骸骨夫豈不恋軒廐者寔以
耆耄　謝亷耻汨䘮牋天之詞苦還山之興濃上思
縶維反冬卿勸誦之遷毎思家山之逺感年齡之暮
寝驚夢噩終當决裂而去耳盖嘗扳湯伯紀　冀其
來為觧鞍䭾垂出命矣輙復小遲挽士不能寸良以
自愧　答劉少文
某自少壮好交游海内英雋至老不衰閑居無事時
四方士友委刺者必倒屣下榻行卷者必還贄和韻
未嘗敢失禮扵互鄉童子人所共知庚辛收召此某
駸駸八秩齒衰才盡而身兼两制詞頭如山日力不
足継之以夜僅了得公家文字賓客不能迎書疏不
能荅非習懶而変莭也實以老病之軀當詞翰之任
若咎其貪恋榮寵耆耄不謝則敬當端拜受規若貢
以閉門絶物無倒屣還贄之禮則似不原其情恕其
老而文致其罪者不但某有辭将忠足下它日以如
此之年任如此之職然後知其味也前日得啟事及
閽人問答一焉筆力浩蕩如川方至向使田光盛壮
時尚可與足下角力並馳今病矣憊矣惟有喘汗歎
伏其奔逸絶塵不可追逐而已需處温二郡書皆無
雅舊非有吝也切幸深炤
　　　　謝賈丞相餞行詩
某伏䝉釣慈寵賜送行古詩一篇二十韻某盥手肅
容朗誦百過因念從臣去國前後幾人未有聖君賢
相皆親札妙制以華其行者某有何行能䝉此褒異
蓋師相先生不但與之以美官又與之以美名不但
擢其身又擢其所薦之士某雖去而未嘗去雖身無
𥙷報而後来者猶可備朝家任使臨發復懐巨軸而
歸其事方之二疏榮過之矣惟是三載栖托翹林出
泊湖邊不勝悽㫁况所賜詩詞古雅而義嚴宻軼陶
韋而追騷選昔王文正厚楊太年晏元獻厚歐陽公
然未嘗稱之扵文字之間某之遭遇豈直二踈之所
無亦楊歐二公所未有也歸當與睿藻勒之堅珉以
墨本申獻逆旅紙筆不䖍某下情無任感榮之至
　　　囬信庵書
某伏蒙鈞慈賜以信菴詩藁一帙且辱鈞翰不鄙耄
昏使之着語編端一聞鈞命且喜且驚此大差委也
某豈其人哉周情孔思既非淺見所能測湘絃泗磬
又非俚耳所習聞然平生好之篤如得之艱頗畧知
古令作者㫖趣大率有意扵求工者率不能工惟不
求工而自工者為不可及求工不能工者滔滔皆是
不求工而自工者非有大氣魄大力量不能某扵信
庵丞相此編見之謹齋沐課成拙語手録仰求教誨
未知可作如此道否或恐其間詞義未安因風批示
容某改定續申納也年耄才竭技止此爾就有申禀
某嘗見金紫微郎林肅翁夸示丞相所贈墨梅心甚
　羡之常在夢想不揆僣越欲扳肅翁例從丞相求一
　横軸併乞䟦以真染𢾗字使某殘年暮景得此亂思
　遺老且以傳示萬子孫不勝臨紙祈扣之切
乎某兹讀邸報窃審辤寵帥藩冠班殿先皇帝延登
翰長待之以江彦章綦叔厚之倫新天子尊禮宫端
葉之以蔡君謨蘇子瞻之職除書一播輿論交歸恭
惟歡慶内翰端明厯事两朝中間離合去就数大
節皆可暴之當世言之信史末後一著尤竒偉雖欠
了一柄青凉傘然卓識雅量固不以彼易此也竹溪
歸未盛言漢廷諸公惟矩山念村翁不少忘昔凁水
公謂某與景仁生同志死同傳某扵矩山亦云仲晦
專書為後林催詩序某已冥搜數語并一書授差來
人耳祝仲晦送似時後林猶未有起家之命忽見前
　　　答洪帥侍郎
某便風恭領寳翰竊知侍郎與擇齋聮璧飛章拈出
寒齋長子孝詩三百上之公朝上方以孝治天下一
旦此詩進御山林一介之士姓名遂徹九重雖此君
隱趣巳成絶無希覬然二公名重言重素簡主知必
有小小褒異它日附名寒齋傳片万鍾五鼎何以加
焉
某輙有管見仰干穹聽嘉熈丁酉臺官蔣峴劾方大
琮劉某王邁潘昉四人在端平初妄論紀乞坐以無
將不道之刑先皇聖度如天悉從末减大琮罷右史
　某奪袁州邁失漳倅昉免官而巳未幾四
　　扙拭擢用惟昉僅爲學官一倅而卒其後三士
　委蜕惟某殿後遍銘三士之墓扵潘銘尤哀切
　念之不忘故事殿試前三名仕雖不顯許澤一子昉
　妻黄氏昨援第三人李方子例乞官其子初明巳
　省部契勘都曹書擬継而従橐合辤爲之陳乞謝
　二相許為奏聞而未果及咸淳初元黄氏之請
　仰荷師相平章魏公念潘素出鈞門甞辱自代
　化筆判呈而潘地逺寕貧無力守候趂逐至今
　未拜卹孤之典某與昉甞同憂患義當為其
自恨已去國歸田不敢出位此䓁好事非本路帥守
監司誰當言者况前此臺閫皆嘗有請今不過拈出
前話欲望台慈倡率當路諸公合辞力請聖君矣輔
必将朝奏暮可足為忠臣義士之勸
　　　為林先輩與廟堂書
某旣耄又盲不當出位白事然受我公國士之知雖
耄且盲偶聞一物不平一事失職尚𣣔傾倒為我公
悉告某莆人與邑子林鑄　所居同巷其人素端
　　郷譽既擢第矣䑓評謂其與方大猷同鄉未與
放行参注某扵此士深知其冤恨已去國謝事無路
為之昭雪渠有辨誣一卷言之甚詳某試言其略惟
我公垂聽焉鑄以乙卯年賦中公試第二名陞𥙷内
舍又累八分成平校此時大猷方為齋生鑄以癸亥
賦中舍試陞上舍此時大猷南遷已三載鑄以乙丑
　　　類試中乙科此時大猷南遷巳五載大猷丁
巳年始觧褐由京教書庫為學官在朝三年此時鑄
一省試两舍試皆遭黜當大猷炎趍者瀾倒大猷
創　之舉預者十餘人鑄未嘗預以鑄因大猷中
舍選髙科委是失實當六士之貶同舍無敢舉　者
祖道者鄉人無敢援者推某率郷寓公醵金贐今察
院黄器之之行鄉同舍中惟鑄與今婺敎林寅公襆
被載酒餞察院至徐村信宿而後返鄒誼皆謂某當
為訟冤瑟縮不敢者乆之聞六士中多有念之者鑄
所以得此謗乃斈舍争名争進之士粉黛其説言路
過聼遂使此士含冤某不為一言誰當言者又聞渠
本齊同舍聮名為之哀鳴可見論所在𣣔望鈞慈參
攷儔中舍選及類試月日便見與大猷了無相闗持
賜化筆放行参注使薄海之内無一物不平一士失
職亦古大臣耻一夫不獲之盛心也鑄辨誣一卷謹
為􁁂逹電覧
　　　與洪帥侍郎
某恭領近帖諄復詳悉如侍塵談豈勝欣快某目盲
只是歲除前两三日及歲朝一两次略有所賭俄又
黑暗時求空青扵辨章亦無之前肅翁為致二两初
用略效俄又不然荷侍郎毎毎垂問何敢如之某屢
嘗為子眞謝知已兹辱尊諭令録孝詩精加點對徑
發至帥閫不必鄭重往建上之意可謂曲盡廌揚之
義即遣一介報子眞渠必遵承嚴戒俟其發至某當
專僕申納庭堅之請辨章本亦念之况侍郎言重九
鼎朝奏必旦夕報某亦當為一二公言之但私書
　如公牘之可施行切望侍郎倡率馮秋蕭教韓山長
　肯辱納采鄙言收之夾袋此三士本不敢求大小状
　但得科目號曰陽巖先生門人榮不啻足矣某與有
　銘激陳常卿仙去侍郎朝聞訃暮遣誅賵其諸抵合
　辞稱感長郎未至是其諸弟拜謝書令人在則栩栩
　笑語相追逐一死一生交情見為如侍郎之扵故舊
　可謂無愧於幽冥之際矣
　　　　與徐漳州書
　某昨因長學生之官匆匆奏記掛一萬漏追憶悚然
　學生前示台翰勉渠将父就飬欲遣吏士盛供帳以
　示招延且謙謙然有避堂舍盖之意某何以得此扵
　東南哉昔王卿順伯受先大父小状後先人在選調
　欠一常貟王卿為治使不謀於先人併為合尖扵逓
　筒中封一𥿄告示與先人後渠只有一子名友人(先/人)
(後為浙漕以副使削奉/友人并為求一當常員)甚愛之未嘗相舍此子初筮
　新昌主薄瓜熟王卿必𣣔同徃相知皆諌云大卿厯
　浙漕又厯京尹如何去矮屋中坐得王卿問接人云
　新昌有猪肉否有豆腐否答云皆有之卿云有此二
　物如何住不得旣至新昌畏謹逾甚終日在宅堂未
　嘗出至照壁後如子弟然故人恐其岑寂以書問訊
　答　言向耒徃事已成夢幻今且摺疊作主薄宅眷
　某若摺疊作通判宅眷有何不可寔以三子舍男女
　孫凡千一人篚笥細碎米塩薪水皆老大區處有不
　容獨照燭一房者徒有感激東崗盛心没齒不敢忘
　也學生得坐下風觀道徳而親典刑可謂適我願兮
　其資貭諄謹易流扵懦賢使長矯其偏抶持雕琢之
　庶免于戾
　　　　與李泉州書
　某自頃承千騎出鎮之後相望脩阻缺然記室之問
　徒有春樹暮雲眇然之思兹者伏審晋班棘寺出牧
　　城事權擅藩府之雄委寄兼琛䑓之重按臨所至
　觀聼一新伏惟歡惬温陵重鎭調守必名公鉅卿上
　　以近歲事力單調度廣不獨郡難互市亦難思清
　　公勤之賢變通而作新之所以度越拘攣属之執
　事　先内相清德遺愛入人骨髄一且象賢求復周
　公之宇必有以清宿弊而慰人心者世俗所謂拜廳
　之榮何足爲門下道哉某今年遂八十二别後去歲
　中元得目疾百藥弗遂愈䘮其明黑暗之若不可言
　命也柰何牙纛之来恐不䏻出迎矣先此候問前茅
　少見賀意某平生與故王􁁺軒實之方鐵庵德潤最
　友善今鐡庵子孫方通顯惟臞軒僅有一澤及
　子掀字子騰亦甚才俊但因憂患未過銓家素貧薄
　臞軒又不比它人有蓄積遺後人某與竹溪深念之
　屢薦于諸公自古心召歸之後乆無攝局尤覺艱窘
　與竹溪謀執事旦夕壓境合共薦此郎王卿亦受知
　於先内相两司權重事繁州官恐不𣣔增尤負琛臺
　儘有觕使儻蒙台念以臞軒嘗登内相之門爲此郎
　安排一喫飯處使積累斗升爲赴銓参選計如某與
　竹溪被惠
　　　　答劉􁛹縣書(同祖)
某既耄而瞽眼前故舊或不相聞况閩浙相望修阻
乃軫記衰朽凾書實篚逺相煖熱此事古或有之叔
季風俗媮薄未之見也讀之感慨用和才學乃使之
徒勞郡縣催科聽訟雞鳴漏盡坐曹未休彼巍冠廣
厦前席宣室者又何人哉向使脩齋少留用和接武
扵鴛鷺行乆厯觀前輩文章事業鉅公有必　最巳
東夷陵是也况當路皆知已乎某六根既不全毉禁
思索友勸自嘿用和亦引張湛損讀書省思慮二語
可謂有味之言但某讀得多少書思量到甚處直以
福過灾生耳近作無人抄寄石塘有刋本曾見之否
　録示儷語六篇惜乎不用之扵黄麻紫誥未免斵而
　小之耳
　　　　與石壁胡卿書
　某自去嵗重九失明以來一字不能冩遂踈記室之
　問獨有皈向寸心拳拳某疇昔受信菴丞相國士之知
　聞其仙去不覺爲天下慟身雖退老尚能記憶此公
　平生忠孝大節開濟元勲庻幾刻之金石附名扵不
　朽不謂天奪書眼區區此願亦莫之遂毎一念至忽
　忽如狂田舍無邸报不知莭惠二字及褒贈官品以
　故未得遣玉下束芻之奠先為薤章五首以泄此哀
　然舉國誰可舉似者令録呈石壁想經電目亦爲之
　沾襟及袂而重云亡殄瘁之痛也
　　　　與竹溪林中書書
　録示飛躍亭詩篇篇有飛躍意與卷中諸賢髙談闊
　論諄諄然解費隐字及勿忘勿助長数句興飛躍全
　無相闗者大有逕庭矣某所謂先得我心同然者耶
　鏡中我詩未知唱首云何所和三篇可繼五栁公形
　神之作此三字某只是小書厨收書不多但記得前
　輩有鏡中有客白鬚多鏡外先生識也麽之句又記
　得自有五言云有時臨鏡問此老是何人此類不可
　勝記
　　　　與李應山制置書
　某暮年僅存右目去歲中元忽又昏花百藥弗愈遂
　䘮其明四方書問一筆勾㫁雖元勲重望負荷國家
　安危治亂如明公者亦不能以閑漫姓名自通于帳
　下然毎聞元戎洪毅忠壮朝聞命夕引道行臺無
　一日寕居或臨絶塞或泊賊壘大小百戦其鋒不可
　當由是中國無獸蹄鳥跡玉関閉而金甌全南渡
　諸老經營江表功業赫赫煌煌内惟容堂外惟應山
　而已子不云微管仲吾其衽髮某扵閣下亦云某昨
爲亡友李艮翁禮部長子濟孫皈依大閫仰荷陶鎔
不遺餘力遂成三考且獲小狀而歸如某受惠渠歸
至京艮翁奄忽仙去妻子負土喻嵗甫畢窀穸埋辤
亦某所為也明公念舊賓客必爲惻然某又有迂闊
之請鄭武諭玠亦某筆硯之友薦于容堂又薦于應
山其才學可以貴顯不謂終扵一倅生理素薄長子
名鎮秀整有父風昨負笈徒歩拜此平王扵馬前荷
明公以故人稚弟卹其寒飢周其困乏此郎㓜厯憂
患能刻苦歸以明公麥舟之惠傾槖奉母與弟妹之
幼小者共之不私有一錢人以為難忽踵門来言山
　公　孤之意未已若𣣔位置扵履屐之間使沾一命
　以飬其親而成其家者某聞而嘆曰叔世所謂賓主
　見之不使人厭出户不復使人思者多矣武諭之墓
　木巳拱明公懐其人𣣔澤其子待士如此天下賢俊
　聞風感慨孰不願登昭王之臺而客平津之館乎泣
　求　言為之拈起某念武諭兄弟平生從遊自嗟老
　病如此無氣力可效無俸禄可分只得為之皈依明
　公就大幕府陶鑄一郎秩庶可以入監當差遣若進
　武以下則近制参選生受某亦𣣔為作太師平章魏
　公書適已為子弟卿人有所干請不敢重疊惟公明
　深而生成之振德之武諭有知豈不效結草之報
　　　　荅洪師侍郎書
　某一病至九月醫膜未開墨暗如故雖獲空青點試
　暫明復昏昔卜啇有天乎予之無罪之嘆僕安敢然
　必是修為有獲罪扵天而不自知者又不然則是年
　髙質朽不比少壮人有回光返照之理命也奈何侍
　郎所教郤應酬省思慮真藥石之言某閒作小小詩
　文亦不甚費思索但賦性褊狹被人激惱時有少忿
　怒頗覺傷和雖搏頬噬臍悔之無及今當書陽岩敬
　語于座右矣石塘孝詩已累趣其冩納得其近書知
已徑授之悵犀直徹電覧不復發来此間窃想已拉
擇齋吹送上天渠兄弟感激二公推轂之恩不容口
必自能奏記摧謝某伏蒙攽貺玉面狸宣瓜牛酥皆
日用飲食所需莧膓属饜昔人云一飯必償某巳去
為農雖𣣔報徳而無路矣呵呵陽岩去約無妄費聞
燈夕只費二十千今一旦餉買山錢多至三千萬眞
𣣔塞破措大屋子某幸有山不必買但乆病醫禱之
費不貲得此錢支吾之絶真所謂雪中送炭時擇齋
亦遣人來廋䑓司存所謂季氏富扵周公而所遺藥
貲僅及陽岩三分之二擇齋儉德又髙于陽岩矣
　　　又
某介恃好雅輙有白事某疇昔受西山先生罔極之
恩陽岩所知自幼至老所以粗有植立扵世者誰之
力也某終身不敢忘前爲懐安尉求知扵陽岩擇齋
云公皆以毁譽難調而止某亦羞縮不敢復言但人
家子弟不可槩論二公方物色故家象賢扵此盍分
别　窃見􁌏漳添倅眞司令紹祖西山之聞孫仁夫
　　之長橘洲姚公之愛婿某素所敬畏之友也邑
　　最開朝蹟人倅信漳已書一考思親丐祠寕廟
　　　而歸無一毫躁競意在漳與學生情好如親手
足擇齋聞其賢而薦之真倅書云平生尊敬陽岩幸
在使星臨照之下陽岩一語重扵九鼎𣣔某因書拈
出其姓名某受先師之知且與橘洲同侍從又稔知
司令之賢與少君不同謹以其任状緘納庶幾自漳
還建有辤以白其家廟親庭今之䑓閫薦士無数然
二公之薦與它人不同此司令兄所以介羽言而請
某所以不容已於言也儻蒙采納幸甚幸甚
　　　囬劉汀洲書
某行天下老矣凢士大夫中有孝於親忠扵君宣勞
扵國垂名扵世者雖乆别未嘗不仰止髙致雖素昧
未嘗不願交下風如賢使君自狂羯透渡天塹失險
以来入籌帷幄出冐矢石大小百戦汔掃妖氛而奏
戎㨗䇿點飲至宜從晋公朝京師大當如董晋取卿
相小當如李正封輩厯臺閣而執事方髙蹈逺引出
幕持麾幾扵十年臨汀雖閩支郡而接傜蜑君相擇
文武有威風者以撫鎮之弄印甚乆舉以属公自開
府禡牙以来畬人之附固者逃卒横民之喜亂者掃
　滅迹厥功茂焉某鄉人多南官還里具能言之未
嘗不起敬起畏惟是既耄且盲四方書問一筆勾斷
　　撝謙先枉書題參数百字在𥿄上皆有光恠朗
　誦数過欣快無已某伏承台諭以先大君子提刑寳
　章公隧碑囑筆扵僕某少㳺閫幕扵蘄黄間事耳目
　之所睹記非得之傳聞者與駕部公同患難兩年異
　姓兄弟也雖未識先君子然嘗聞之扵駕部公者詳
　今遂得秉此茟以還賢賓主衛社捍塞之偉績以詔
　不朽顧非幸歟矧玉局弟朝夕慫慂不遺餘力某八
　十二弟亦八十相與友愛家傳嘆其詳實僕既脱藁
　又招舍弟點對楷録一本申納誌一千一百四十四
　字銘三百一十五字又有管見合請契勘修定一紙
　乞電覧速遣一定本見報幸甚
　　　　與徐憲書
　某頃因妄論倫紀爲新尚書論擊中傷甚深流落于
　外無人敢拈出者及衞王薨始有諫官鄭寀爲某訟
　冤見扵奏疏由是先皇悔悟再蒙收用某懐鄭公知
　遇終身不敢忘南劔司户鄭鄰鄭公猶子受其奏薦
　猶冇先世典刑前得两小状皆某之力然至今未有
　爲合浮屠之失者適值擇齋並建兩臺薦員稍寛儻
　蒙熏慈惻然興念咸持此郎使某他日有以見鄭公
　扵地下幸甚幸甚
　　　　與淮閫賈知院書
　士友黄牧與某同邑所居相去可二十餘里某多在
　田里黄兄多逰江湖前此未及識之年来聞其隽声
　籍籍一日忽携其四方之文相訪讀之鍜鍊有功夫
　警㧞出胷臆不蹈襲古人已陳之芻狗其年方壮盛
　匕如此使之稍加歲月兼采諸家不至一体其進未
　可童也因扣其客逰有何人賞識黄曰惟伯晦侍郎
　王公與一二君子容我惟同知相公一以命官我我
　将挟初𥙷文牒以應漕舉然家貧早孤扉屨僕馬之
　資無所出我将秋䇿謁同知相公扵轅門某答曰相
　公既以一命為子發身又干相公求資身乎黄日昔
　陕西用公雖横渠亦謁之髙平公今相公亦昔之髙
　平公也舍此不徃将安所歸某戯之曰昔吕醤山人
　衣破衣繋麻鞋乃責不足扵韓公公亦熏沐而收拾
　之安知相公不熏沐子收拾子乎某老矣扵邑子皆
　不能忘情而此士又同知相公之所已識故敢犯顔
　開薦口焉牧後改名以牧乙丑進士
　　　　與方蒙仲制幹書
　黄兄牧水南人乃翁登第而不得年此兄早孤某多
　㳺江浙間近方見其四　大筆力極警䇿精諳咄咄廹
　人自言乆在伯晦侍郎書館侍郎薦之壑相壑相析
爵官之吾鄉有俊才如此吾輩皆不及知而伯晦侍
郎獨知之又客之又薦之其早貴為名卿不亦宜乎
因黄兄逰邉知其嘗識壑相輙以書温伯晦薦語書
藁録呈念兄方領䄂幕府不獨以黄兄薦于壑相又
薦于兄庶幾黄兄無塗窮之嘆矣
　　　答余安逺令(師䕫)
某衰朽杜門鄉國故舊江浙交逰散在四方一筆勾
斷都無隻字徃來早吏有持雙緘至者初疑緘題之
誤徐審其然剥讀以還良仭髙誼名家美材俯就瘴
邑功聞溪峒向化田里安生可見琴調和平所致所
欠合頴必冇欣然任貴者與瑞金明府接踵通籍為
此邑盛事不亦仕宦之一快乎某年事髙世味薄已
决意掛神武衣冠它無可言别牋諄諭尤切不都向
來瑞金合頴果是宵人有力令某使雲竹吏部頃􁌏
吾邦某在寓士中最與之厚亦猶前臬使趙丈猶司
也曩既與瑞金推轂今豈扵門下不盡情邪已就染
一書及此曲折度新太守未便至某書至幸即投之
臬使及秋剡未上早圖之為佳書語别帋録呈
　　　與趙憲與諲
安逺號為瘴窟仕者莫不惮徃莆有二士乃相繼綰
　審仰惟膚使察之詳矣
　後村先生大全集卷第一百三十三(終)
後村先生大全集卷一百三十四
　書
　　　與平江包尚書
某粤自弱冠獲接敏道先生交逰講貫徳誼乆矣不
意歲晚收召沗陪耆英後塵同扈属車法駕同侍細
旃廣厦雖駮雜有慙於醇粹淺膚莫測於髙深然葵
藿之心芻蕘之言惟明主知之同列知之及其乞骸
得請則又領袖群公張飲木天以祖其行旣𢋫聖製
復貽雅什朌厚贐示繾綣惜别之意某平昔遭後生
描盡晚暮乃為元老知奨如之何而不喜也两載追
随一旦睽異鑚堅仰髙至形夣想歸田絫月方欲奏
記賀文昌台斗之拜俄而大漕右扶風除書狎至雖
為一州三路喜然汲黯守淮陽望之試馮翊白首魁
礨骨鞭之臣不居中而𥙷外識者莫不為漢廷惜也
吳人徳公遺愛如甘棠之思召公不勞施為坐以無
事五月報政即慶衮歸矣某耄昏非治筆硯之時旣
歸一書不冩一字不做然後知有知之樂但終當挂
此冠方是快活自在人也宏齋先生此行度為君相
所强吾儕各曾做它麾節今七老八大豈能更押花
字判状催科乎在奴故態聊發玉齒一粲
　　　　荅信庵丞相書
　某舊冬因潭府使還草草奏記時歸未息肩硯塵寸
　許不能備竿讀之礼一愧也所擬信庵先生書詩序
　貪扵附名杜集冐然謂之無卜啇衛宏之學豈能知
　風雅之意二愧也居常自訟恐為我公帳下兒所笑
　佛生前三日茅簷鵲噪開户視之則丞相仲春中澣
　所賜書凾畫卷匱玉篚實一旦塞滿措大屋子某旣
　進使者問東山墅獨樂園起居又㑹姻族子孫觀書
　展畫與篚盼諸寳物以至鄰曲亦来求觀皆云某窮
　谷一叟何以得此於元老大臣巾襲扄鐍世世寳藏
不敢失墜𥘉援肅翁例求小小横軸耳至扵一掃匹
楮老幹槎牙修枝勁身峭踈英的礫功参造化非腕
中有千斛力毫端無一點塵安能臻此妙哉某耄矣
遂與此二軸同卧起飢以當餐所恨齒衰才盡無簡
齋傑思僅能冥搜一律時少寓激烈摧謝之意某犬
馬之齒七十七矣尚能親燈對卷作細字毎念諸老
惟丞相巋然如靈光殿後勛業福夀未艾某雖遲暮
猶冀及見衞武公入相郭中令書考也
　　　囬劉汀州書
某昨承台命以先寳謨公宰上之題見托閣下方以
才業用世所與皆交天下豪俊顧以此重任嘱之齒
髮殘秃之叟豈其人哉僕不侫扵世之志士仁人雖
生不同時沒不識面嘗欲訪求其遺事以𥙷史之闕
文况半生奔走兵間扵先寳謨勲勞志業皆耳聞目
擊一旦因賢嗣顯揚之請遂得附名驥尾以詔不朽
豈非幸歟所恨齒衰才盡事偉辭卑未必上愜雅意
兹承親翰奨借溢羙謙謝過情非所以敢當某昨條
列所擬以求啇確乃蒙錄示定本比某元槀損益尺
二十六字而髙曾世次三代名諱封爵皆粲然詳俻
某元藁雖已刋行今再以增字别刋一板却易前板
毁之矣恐閣下望消息不敢乆稽承使亟此以復将
命俟再刋棗本就印納也
　　　荅郷守潘官講
某承下問两刹見闕住持不知此間有好僧可充選
否某竊見莆福郡計全仰僧刹率以獻納多寡定去
留福謂之實封莆謂之助軍故好僧皆不肯住院惟
有衣鉢無廉恥者方投名求售某居嘗不喜接納緇
流間有一二好僧相識皆不樂住院者試為閣下言
之其一名宗表其一名元朌向来郷俟見問屢以二
僧為薦旣而招以甲刹皆不能致某為選此等髙僧
　居大刹譬如朝廷召趙昌父劉平國雖未必来畢竟
　是一叚羙談亦可以愧實封助軍之髠敬以此復命
　　　　荅林中書書
　某方念稍踈記室之問專駛馳送中冠多荔雖弊鄉
　所謂㳺丁香温陵所謂法石白號為名品耳滋不過
　如此尋常此品歲歲親朋輟惠皆所不逮豈天生尤
　物関係氣数亦如山川炳靈鍾為偉人名士不可以
　常理論耶某日與子姪親朋各啖一二十顆惟恐其
　尽也敝里圡産稍著名者不足進矣更不敢獻一顆
　玉堂紅皺玉開花結子之際為大風雨損傷著枝者
少聞郎官紅更無一顆豈莆荔亦如莆士之不遇時
耶某亦有二三種中品且㸔成熟如何深恐無以荅
木瓜之贈爾時事聞庙論毎事放寛宗社之慶瀆山
幸自閑退華封之祝不謂觸動禍機幾扵無病而自
災矣忠齋辤閫奉祠甚穏當省身師湘亦是上面挨
排未行碧梧進為必能引類昨竹溪𥘉去國碧梧書
来云東澗去竹溪又去出與誰語浩然念歸此意不
應便忘却也聞朝家欲就進陽巖思数更留此公一
年豈獨吾徒所願閩人孰無借㓂之心伯紀亦非急
禄者縱是見次亦未必来某託景行招告州名醫未
得囬訊萬一肯来書眼猶有萬一覬太淵以何時發
孔庭經過又有逢迎扣撃之便顒俟顒俟
　　　與馬中書書
某前拜尺箋為一出佛世之賀未幾恭領荅翰情續
宻語蟬聮可謂乆而不忘尊而能謙者矣自頃一二
君子勇退朝野所恃以扶世道而繫人望者惟閣下
近見邸報丐外者再踈逖不知事体反覆思其説而
不可得向来否運賢多在野或國空無人今上方招
延相亦茹納當世所謂鴻碩英雋参錯津要間有出
畫者歸魯邸者然甲去而一召丙出而丁入中外暁
然知公朝仄席之求愈急緇衣之好未衰夫難平者
事也難得者時也閣下遇如此之時冝領䄂諸賢推
廣君相之徳度陪輔朝廷之遺忘以弭外患而開太
平柰何亦欲為冥鴻之㪯以拽動陣脚哉鄙人之所
未諭也伯紀在列已不得書還江郷亦無一字出處
如何閩人甚望其来也修齋旣断来章可出否
　　　與丞相書
某伏自陳澈計議行奏記為從弟希仁長息強甫致
陶鎔之謝後以衰病闕然申詞矯首如䀲之天飲啄
不忘某事師相如天地父母一語不實天日照臨某
眷首平地失足一跌傍有扶者不至敗面然腰脚閃
肭痛不可忍至四月轉甚自草一奏乞休致申郡借
邱借兵欲發間醫療稍瘥始者卧起須人旣而稍能
歩履然暮年拜起本艱及跌後遂不能拜今歲禁烟
與夏秋两季家廟先瑩一族四世共修時祀獨扶立
傍觀形骸如此十日難掩初謂筯骨傷百二十日可
復今半年未復是終身不能拜矣素無目疾入秋忽
左目赤痛牽起右目痛如剜割呻吟之聲聒及隣墻
病中靖思灾厄如此别無消殃弭禍如昔人願湏臾
無死以觀徳化顧四月間奏牘并申省状嚴然在几
案間謹走長鬚詣闕庭朝堂投下欲望釣慈念某譬
之牛馬力疲思解穿鼻絡首之劳少遂飲食齕芻之
適時為敕奏直䧏指揮從其所請使朝野皆知聖世
有活致仕之人翹館有全晚節之士賢扵舉扶易簀
而後倩人代書名者逺矣追記庚申春有此請時師
相𥘉歸衮謂某巳叨收召退囬奏凾今猶襲藏後来
忝竊許多官軄千足萬足夫復何求囬視庚申昔七
十三今七十八矣垂老衰鳴惟師相終始成持之
　　　又
某七月𥘉因衰病交攻輙具奏凾申牘及手書遣村
僕詣朝堂記室投下若非眇跛不能視履筯力不可
勉强豈肯舍吾君吾相而入山入林乎僕至修門適
值聖上側身修行大臣焦心勞思之際意謂戴盆未
必能望天矣廼蒙釣慈記憶䄂奏開陳憐牛馬負重
之力疲察雀鼠貪生之情切動凝旒之穹呏遂还笏
之𥘉心歴觀先朝惟王文正能聽楊大年之歸惟温
公申公能不犯景仁之出某雖不足以企楊范之萬
一然師相位置人物保全士子之衝尺度量視两文
正及正獻公廩廪乎出具上矣某旣凖省劄即日望
闕被受繫衘徧告族戚子孫曰昔丐也由權尚書忝
真斈士告老也由茂陵宝庋陟光尭奎閣自顧有何
才斈有何劳續而師相毎起資越格奨擢之如此始
猶欲効昔人鷄鳴犬吠之報今已飾巾待盡永無捐
軀碎首之路矣而師相扵其末後一着尚結褁之如
此某所以拜命而傴僂捧詔而嗚咽也某所患目疾
初謂偶然今百餘日轉甚八月間猶彷彿見物今則
掩了右目則左黑暗無所睹遂恐成偏育矣灾厄如
此不納禄可乎某初欲俟告下發謝吾君吾相表啓
又恐辠緩旣有省劄不敢更候綸言暮年專用右目
昬眵不能詳謹尚容録續奏記仰乞裁幸
　　　又慰國哀
某十月中濟遣二僕賫謝致仕表牋及光範啓劄詣
朝堂投獻約十一月初二定到維聞所遣人在建寕
病足痛未知果如元約否至十一月十三日忽奉先
皇遺誥驚駭顛仆絶而復蘇仰惟先皇在宥四十一
年深仁厚澤浹民骨髄一旦上賔凢為臣庻衰同䘮
考况大丞相君臣過合雖商周扵阿衡尚父無以加
遂能　洗胡塵再造江表方當千秋萬歲同享太平
不吊昊天有此巨變鈞抱追痛其何以堪然先皇之
顧命付託至重新天子之虚懐眷倚至隆两國大夫
　人之鍾情屬望至切天命人心之関繫者至大更望
　節抑以慰先皇在天之靈陛下總已以听之噫两
　國愛子之念下以慰朝野巖巖之瞻緫護之請大丞
　相之忠也以報政代行新天子之明也如召人望起
　遺逸皆甚盛之舉聞者興起某自端平甲午始登畿
　事先皇三十一年中間為蔣峴中傷後為髙斯得軰
　描盡自分永棄聖度知天曲相保全及大丞相衮歸
　薦進即日召用起散地忝從槖片文隻字毎䝉天語
　奎畫嘉奨及其乞骸則叨錫賫挂冠則加軄名曾謂
　謝表未通仙凢已隔煩冤雨位淚盡継之以血又走
長鬚往投功徳䟽表牋且拜手奏記甲詞起居某
一介之士必有宻友以開心胷以濟緩急大丞相負
荷何等重擔某雖老朽毎誦味詩人之言曰仲山甫
舉之愛莫助之兹聞古心樞宻之召作而曰庻可以
助吾相矣餙巾待盡之人不應有所開説然父子宗
族愛吾相思意非它人比故毎毎獻其狂愚不敢以
踈逖而廢忠愛之意惟釣慈財幸
　　　與丞相書
某前不自揆輙勒惡札奏記丞史先蒙鈞慈賜以親
染眷憐稱奨未替疇昔不以其乞骸還笏而麾之扵
門墻之外固已不勝其榮耀矣既而又領鈞翰一通
若荅某别幅者某潜深伏奥與坎蛙奚異雖親天子
求言大丞祠集思獨無食芹之獻灰心息念惟舐犢
未忘雖屢經㤙霈未　過名洊有磨玷之請師相諒
其耄荒察其怵迫或納之萬頃之量或賜之千金之
諾人非圡木寕不感動至扵朌餉准白鹿脩輟鸞刀
犀箸之味飫龜飢鶴瘦之腸昔人謂推食食我又曰
一飯必償某扵師相亦云某兹讀邸状共諗麻宣文
徳册拜公台先皇大攘夷復古之勛爰立作相今
重定䇿受遺之老能自得師竹帛流芳旂常紀績
毎謂社稷之臣可以託孤寄命臣子之誼見扵送往
事自渡後元台遇因山之役類不親行惟公周益扵
阜陵徃返竣事雖趙中定已不能継至師相始破拘
攣之說復之舊同列留之待從給練留之舉朝通國
留之上而玉音奎畫累累留之而嚢封䄂䟽傾竭肺
肝曰非此無以報穆陵忠臣義士孰不心悅誠服自
靈駕發引　至虞主升袝穴藏廟祭動合礼經山君
川后各来扈衞紓两宫之哀暮格列聖之顧歆師相
扵國家可謂忠且劳矣　揚之拜前此屢辤兹有不
可得而辤者某項踵皆出化鈞向也雖老未衰尚
可効昌黎徂徕作爲歌詩以鋪張閎休形容盛徳今
衰也乆矣屏迹三家村朋友凋零蒙仲巳葬艮翁自
湘中歸老病罕見面别無假手處不免自課駢儷一
篇百拜稽首小見門下士蟲鳴螽躍之意師相視其
筆　方退　如此可以見其才盡矣
　　　又
某兹者伏審明主獨觀師臣再相上以鞏固一祖十
二宗艱難之業下以慰安四海億兆人瞻儀之心恭
惟驩慶某嘗妄論師相再造之功可能也至扵孤忠
大誼純意國事惟天惟祖宗知之既卻大敵夷大难常
情皆曰小康矣已治矣我公方且渺然深思長慮
華中外膠鞨未易革之弊任士大夫脂韋不敢任之
怨無論叔季大臣雖三代之佐及先正杜范韓富
不可得而能者一旦先帝上賓今皇御極逢主少國
疑之際則勤劳王家感功成身退之言欲超揺物表
留侯范蠡之後纔見一人而已奎畫由庚置者數十
封廷紳馳軺傳者七八返六丁力盡不能挽囬至煩
東朝札諭朱邸調娛而衮歸古有所謂不召之臣有
所謂招之不来麾之不去者今扵師相見之某謝事
為農百念灰冷然一生託質翹材恩等所天始聞扁
舟歸越思其說不可得為之卧起顛倒欲效杜
陽城上䟽明房太尉陸宣公之忠而無路可達及讀
四月二十七日麻制乃知赤舄遄歸金甌重啓然後
之手舞足蹈𣣔傚石徂俫唐子西作聖徳頌内前行
為忿庸熈載之賀又自傷其齒衰才盡自鳴而自
也亦旣牽課駢􁏭一篇申献記室復勤悪礼自述
皈依喜躍之倩如此
　　　荅歐陽祕書書
某自束髮走四方所至友其賢雋毎與交㳺别雖其
人有名譽致通顯乍别惓惓不忍舍稍久斍此心
　　愈乆則忘之矣惟與選齋别已四年心之惓惓常
　　湖寺祖餞時巽齋清貧不能照濡我退閑不能軒
　　我所謂心之惓惓愈乆愈不能忘者非心悦而誠
　　之歟晉人云清風朗月必思度僕扵巽齋亦云今登
　　朝則根着不去一失位則如諸侯之失國家前此
　　二十年閑無留滯之歎一旦白日登瀛州進為
　　之喜其来也士欣魯野之見獲其去也相惜山之
　　失端始謂公論未泯時望所歸必且遣巫陽招
　　莫留孟子之去如聞有萬卷充揀無一字問豈不
　　誠然大丈夫哉某辛亥為柱史嘗两乞休致初相
　　　三温前請䟽格不行庚申强起留不两平納䘵
　　　乃報可追念平生無一可采獨荷先皇育越拘
　　　攣賜科第牧卑冗登津要中間妄論駁㩲姦最
　　　後排慝攻嵩爲蔣峴章琰鄭發抨　描畫而峴
　發尤加醜詆或乞嚴誅或乞永棄聖度　曲相保全
　斥未幾起馬監牧矣去寝乆召爲侍　矣片文集家
　毎形天奨尭言奎畫寳藏于家壬戌之秋得請而去
　賜寳扇御時以筆其行以待李竹湖　僕及甲子
　夏因病左目偏盲自牋危篤宸衷惻職三等許挂其
　冠自頂至踵皆先皇之賜曾未旋踵而遺詔至矣南
内之帳殿虚矣橋山之弓劍藏矣士懐一飯感激思
報傼如雀䑕貪生上不能為秦繆之三良下不能如田
横之二客隠憂泣血終此身而已某歸老故山禄賜
之餘生事粗足宰物者嘗　客問所欲僕云千足萬
足實無所求諸公貴後罕通書古心道誼交其召也
某以巽齋托之亦及一二背時朋友不知其力能推
轂天下士否因一徤者之故使翹館不敢揖客館閣
不敢儲材此何理哉方山長言巽齋辭荣非有萬鍾
五鼎之入賣文非有九千縑千斛米之謝新居綿蕝
垣墻蘺落未完而数房功德待公而舉㸑范公義荘
遺意也恨某方為諸孫涓日納婦日前未能致毫茫
愛助意須来歲圖之徐憲故交屢為言皇華咨諏之
義當訪諸忠信之人部内有巽齋屏騎訪黄憲可也
下榻礼徐孺可也又言交宋瑞禮部行部小疵不足
以揜立朝大節聞其僑寓新淦當勸其郷人迎
歸以厚風俗果以鄙言為然否山長哭兄其
堂上悲泣思郷奉安輿還里極是適徐　經從遣騎
致書幣欲羅之入幕某勸其俯就此兄欲先還吉而
後之贛亦是匆匆訪别欲言浩蕩挂一漏萬尚須續布
　　　又
某伏承委教雄文一編衰情乆矣巽齋尚欲私淑之
耶旬月翫味飢膓頓飽昏眸重朗盖記十三序賛題
跋六四六一古律詩二十三僕讀他人文或枸狹不
調鬯或支離欠警䇿或膠舊聞或少新意至巽齋所
作委蛇曲折如絃廟瑟而繰壅繭菁華穠艶如謝朝
華而啓夕秀精義多先儒所未講陳言無一字之相
襲雖絫数千言而義理一脉首尾貫属讀之使人心
滿意足其間為有位者記輪奐尚可企而及若吟爐
若靈泉院皆無可說而巽齋亦剪裁殘錦以衣𬒳之
可見筆力寛餘矣頃之宋瑞示碧落翠㣲二記碑本
私謂碧落篇似有羙堂記今見荅承心制問似為人
後議抛梁之作推俗語皆可傳誦毎置此編几案間
以警退惰詩比舊作精進内長篇似韓短章似栁相
距二千餘里安得與公把臂論文如辛酉壬戌時乎
某内去第三藁巽齋暇時試一過日用考試法合作
者與朱點不合者加紅勒帛付下雖老尚欲切磋此
事也譚訓之歿許多年心常懐之乃不知其諸郎人
人冇集生子不當如仲謀耶得其書以山長行速未
能荅見聞或因書先乞致意其父子文編各欲着数
語于後併恐台悉
　　　　荅趙檢察書
　諸作清新俊逸一一皆自肺肝流出得於天者信可
　　　及也但詩家事濶語長未易悉数足下若欲
　　今世所謂詩人角勝負固足以勝之矣若欲做向
　　　大則書其材料也意其工宰也必多讀然後能
　　　必精思然後能妙巧區區謂足下今日見詩之
　　　出之多它日知詩之難未免縮之少惟少則有
　　　妙巧者出矣
　　　　荅陳主簿開先書
　　　　章句讀古人文字有一篇善者片言隻字
　　　　　口誦而心說之讀今人文字亦然讀愈多
　　　　乆之不斍心通意悟下筆若道家所謂䪿門
　　　　所謂桶底脫者頗爲諸老所推然亦以此賈
　　　　　患難五十以前筆力方徤尽洩於詩及㪚
　　　　始攝書命六十五始入禁林視草七十四始
　　　　　詩及㪚語束閣而四六遂孤行矣七十六
　　　　　而十八而掛魁四六絶筆而詩與散語稍
　　　　　稍温八十齒衰才尽凢足下所稱奨乃故
　　　　　吾非今不敢當足下它文恨未之見儷語
　　　　　志氣如書濤骨幹如禹柏紀律如條侯之
营寳貨如石季倫王君夫之家此僕之所願贏粮重
研而未擔簦角笈而從者也僕未即君而君顧即僕
豈過听歟抑謙志歟語冇之無言不酬某抖擞枵腹
未有以詶君者抑聞之材冇定分斈無正法惟文亦
然半山初寮平　三故公人典册信鉅麗矣歳晚諸
表愈精妙少作有所不逮無它勇猛則進退惰則衰
竭爾足下旣冇心兹事敢進其一得以荅嘉貺朋儕
徃復當相　未知盛表　何華宗譜謀及通徳里各
因風示及
　　　荅英帥卿
　某淳熈遺民瀕海孤士雖抽还手板难責以搢紳
　人夫之儀然栖託履封猶在扵畎畆老農夫之列
　客修門識李邕之面而行四方聞季札之名粤自元
　侯未臨長樂民願耕滕文公之野士喜登燕昭王之
　䑓獨呻吟卧養病之坊莫奮起載出疆之贄不圖
　騎遠　田廬俗慕時名染鬚而輕前革公行古
　身以先匹夫殷勤疊幅之采雲羅列陳庭之篚寔親
　朋傳誦樵牧豔榮衰翁何徳堪之君侵之賜大矣㳟
　惟某官其父献投乎諸士故仆用請其斈問夲乎
　書故流源正出其緒餘足以臂勁一世追企前修
郡以循良稱刺部以風力着所謂冇个者如是歟自
漢以来京兆尹多用徤吏張敞治春秋扵文法中時
有縱舍然以一語之謬殺絮舜與廣漢奚異如走馬
畫眉非儒者氣象冇体輕之譏明公之弹壓輦轂也
　草圜扉無㓕耳荷校之囚者凝香燕寢無列屋閑居
之人前尹或興筦槯或媚奥竈以市恩寵固權位使
恕齋能祖其故智必根着不去雖去而責備者猶誦
言其清節誠之不可掩也如此髙牙大纛自建
福七聚之人皆謂其崇儒礼士如唐常衮愛民戢吏
如木朝蔡公未嘗鈞距而情爲得無所黥籍而泉貨
通聞体候小愆則拳拳善祝及芝木奏喜則欣欣相
告方且尚齒而貴德安老而懐少宴髙年之詩傳播
四方它日為八荒開夀域由此推之耳某恨不得撰
杖履以從㳺某少不如人今平頭八十誰復比数恕
齋所至友其士之仁者以未藩㑹府為未足凢占籍
廵管之内如某軰亦不憚屈已忘勢如敬重容紬
繹奨餙之辭期待之意皆非衰殘所克負荷甲子一
病日徧盲專用右日二年矣作字極艱然平生
書尺俱自札此两口稍晴暄扶就風簷力疾奏記少
詶諌施欲言浩蕩帋窮而止
　　　　内簡
　某伏承别幅不以衰年退惰獨學孤陋而賜以二忠
　言行一帙及恕齋扁两大字二記三䟦所以私淑而
　善誘之者皆為人子為人臣之大經大法某講聞髙
　誼之日雖乆然此二書前事未見晚兼掖垣少公除
　郎當草賛書訪朝列以二難徳業吳彦凱始歴言昆
　季斈問人也居今而行古道者也遂以其語載之綸
　言由是始有執鞭為馭之意俄而明公仗鈇鉞建大
　督府某以耄耋之叟沗版籍之民凢明公發号施令
　移風易俗合扵中庸所謂中和盖公所謂清浄某昔
　耳聞而今目見之然後自愧前此淺之乎知公而深
　服彦凱擇交之不妄也至扵講義讀易絶白獄空詩
　卷建安堂記平心録存藁諸書一旦陳之几按歡喜
　踊躍如窶人之暴富昏眸之重朗也某㳂目青讀未
　終卷尚容各䟽筦見扵卷末以求斤削使還匆匆先
　借䴡韻和歲除獄空五言宴髙年七言各二首儻辱
　電覽有以切磋之将継此而進也
　後村先生大全文集卷之一百三十四
後村先生大全集卷之百三十五
　祝文(九十四首)
　　謁夫子廟(以下並建陽作)
昔者聖門弟子莫不以治邑為難况今之邑尤難于
夫子之時某之才不足進于弟子之列特以格法來
領民社其何以慰塞是邦父兄耆舊之心哉抑權力
雖輕法令雖密若夫離于理而背于訓者某不忍為
也况夫子巍然臨之乎
　　謁諸廟
國家秩祀百神選任群吏凢以為民也吏無愧於民
斯無愧于神矣神有德于民斯有德于吏矣某與神
皆當勉之敢告
　　縣土地
某試邑于兹欲與神人相安視事之始敢告
　　士師
獄者人命之所繫也今之令奪于他事不得盡心焉
某也何敢然
　　文公(丙戌春祀)
嗚呼巍巍文公宋之夫子翼翼考亭建之闕里竹林
蕭蕭下有精廬于此授徒于此著書後千百年過者
必式俯臨洒掃邑令之職昔祀于寢今遷于堂配以
高弟皦如兹觴
　　勉齋
嗚呼觀其翁婿之際觀其師友之際可以知勉齋矣
某為令于兹始以勉齋侑食文公盖當世士友之公
論而非吾黨小子之私情也
　　文公(丙戌)秋(祀并奉安新祠)
嗚呼事闗風教昔人下車入境之先務某來此三百
日然後新祠落成可謂無勇矣廼以仲秋次丁率僚
友薦籩豆于祠下惟先生鍳之
　　　勉齋
　仲秋次丁諸生修祀事于文公先生新祠以勉齋先
　生配
　　　文簡劉公
　某昔以童子拜父執于朝今與士友拜鄉先生于朝
　嗟夫年邁而時去學惰而智昏平生所聞于公者廢
　忘盡矣然爲斯邑聼訟治賦未敢失儒者大指抑公
　實教誨之
　　　文公
　今天子讀四書傳註追懐儒宗親洒宸翰師垣公爵
赫然光寵昔夫子追王于唐朝而兗鄒以下封爵皆
後世有司所裁訂未有議論定于當時褒崇發于獨
斷如陛下之于先生者也敢因舍莱敬奉豆籩以告
　　勉齋
諸生以次丁有事于太師信國文公先生之祠以勉
齋配
　　文簡
士大夫爵高而德尊身殁而言立上之史官下之太
常朝無貶辭祠之學宫列之先賢而里無異論如吾
文簡公者可謂盛矣某粤自稚齒嘗聞緒言謹率諸
生共修春祀
　　文公(丁亥秋祀)
某等既以仲秋上丁有事于先聖先師兹復以次丁
有事于文公
　　勉齋
某等兹以仲秋次丁有事于文公先生以勉齋配
　　文簡
某等釋菜于竹林精舍之翌日冇事于文簡公之祠
嗚呼敬之至矣
　　水退謝諸廟
鄉者水冒通衢邑人大恐某躬禱祠下中夕水退嗚
呼神真無愧于血食矣不腆牲幣以答靈貺
　　請廟祈晴
嗚呼昔者雨禱而止田倍熟民大喜曾幾日雨不休
民皇皇喜者憂民無辜咎在吏神其忍虧一簣抉陰
霧舒陽光民歌舞神樂康
　　又(庵山廟)
嗚呼榖自布種下秧以至于秀實其成之艱矣農自
于耜舉趾以至于刈穫其致之勞矣忽雨不止坐妨
收藏嗚呼成之艱致之勞者豈不甚可惜乎天乎神
　乎忍為之乎某憫農夫之勤苦悼小民之怨咨耳檐
　溜如聞啼號目嘉榖如割心髓奔走群望未臻嘉應
　惟神受百年血食之奉主一方雨暘之權用敢躬謁
　祠下稽首祈哀神其驅掃陰霧軒豁陽光既全歲功
　亦活民命
　　　又(盖竹院)
　嗚呼成一歲之稔難為數日之晴易卑其難者而不
　卑其易者豈神有愛于民歟抑吏之不肖無以媚神
　而然歟吏知罪矣雖然雨不止穀不收嵗荒民流上
　帝震怒吏且誅殛則凢血食于此土者其得漠然無

　　諸廟再禱
屬以庚子禱于祠下爰及癸邜天瓢翻㵼一溉之苗
少蘇俄復開霽集卷如初連朝雨意風吹雲孰誰哉
由吏德薄不腆饗幣且謝且祈　後續前神亦有依
　　仰山謝雨
丙午躬詣靈瑣甘雨隨應戊申雨猶未止黄埃赤土
變而爲冷風清露嗚呼非神其誰爲之謹奉醴以謝
　　行宫　廟
　奔走群望　于此癸卯之雨一溉而止丙午
而未已槁者沾濡萎者奮起三日之霖麟筆所
　　　　　　芼澗濱布諸祝史
　　再祈雨
季夏不雨者踰旬幾害早稼神既沛然施惠矣初秋
不雨者兼旬將害晚稼神豈恝然忘情乎若守無狀
以身當斯民何辜　願拜神惠興雲致雨俾歲有秋
　　迎溈仰四聖
治無馨香民有愁歎　和致旱職此之由然千里奉
香火如此之敬恭也望雲霓如此之廹切也其平日
之敬恭豈不為今日之廹切地哉傾郛而
　　　　　　　　　　　　　　　避堂而事情益
廹切禮益敬恭矣神之威靈佛之慈悲必有以解焚
惔而澤焦枯者某屛息以俟
　　送神
其欵　靈瑣延颷馭二之日甘霔滂沱起未止申三
之日油雲布濩自午達酉雖未周浹起視四野生意
盖濯濯矣公宇喧　詎敢淹留敬率吏民齋祓餞送
夫耕婦耘農夫之至勞翻雲覆雨仙聖之餘事願終
　惠少慰輿情
　　再祈雨
昔者之雨尚未　足俄復開霽風日尤酷豈敬之在
人者有勤怠故功之在神者有斷續耶亟拜非諂屢
求非凟恐敗嵗事以為神辱神與天通不疾而速覆
手河翻嘘氣雲族縱非三登猶可中熟
　辭夫子廟
學者學為忠孝而已某狂瞽妄發孤負朋主有愧于
忠貪戀榮禄違去慈母冇愧于孝聖恩寛大止收郡
紱某將歸而内訟焉敢告
　　諸廟祈雨
去歲一旱至今創痍今兹之旱復丁是時垂成之稼
何忍敗之孑遺之民何忍餒之神之威靈民所憑依
鞭笞雷霆呼吸畢箕化歉爲豐特一轉機敬奉醴幣
肅拜以祈
　　社稷神
今兹之旱某　于上帝禱于百神惟句龍棄土糓
之祖人民之主　風霆致雨之神也敢不有告乎
其下膏澤以沃焦卷某當帥吏民以羞祀事
　　送嗚山
踰月苦旱祝史詞窮赤日黃埃藴隆蟲蟲渉秋乃雨
山澤氣通青秧白水生意芃芄豈曰人爲繄神與龍
　昔迎今餞敢不敬恭龍返于湫神歸于宫惟賤有司
　惓惓願豐隱憂暫紓大賜未終尚嘉惠之母棄前功
　　　送玉淵龍水
　自威靈之下臨帥吏民而嚴奉始風日之炎赫俄雲
　雷之撼動既旬浹而遂雨果霶霈而􁕻洞勅仙官而
　翻瓢輟野叟之抱甕活原隰之槁枯蘇田里之疾痛
　仰潛蚌之至神念農扈之尤重返雪液于奫　命緇
　流而諷誦忽瞬息而千里實變化之妙用來無端倪
　去莫操縱瓣香矯首盖雖送而未嘗送也
　　　諸廟祈雨
驕陽酷烈多稼焦卷將以質明瓣香告䖍語方脱口
油然沛然機緘之妙不自後先神之于民若篪和壎
火流之月龜拆之田雖獲一溉未保十全繼今雨暘
永無伏愆風伯魃鬼咸退舍焉興雲于山起龍于淵
時膏潤之以相豐年垂去之吏不忘拳拳惟爾有神
鑒此潔蠲
　　社禝
某五日京兆耳然不忍以旱遺此民也敬奉薌幣命
祝史有禱于爾神也神其興油雲以相陽烏之仁也
起蟠鱗以洩膏澤之屯也非特以接續一溉之功亦
　所以全活洊饑之人也
　　　諸廟謝雨
　某垂去禱雨人哂其迂神獨顧歆如鼓應枹甘霔達
　旦焦卷者甦膴膴原田今飴昔荼坐使愁歎轉為歌
　呼神功昭昭汝忘之乎巵酒不腆神必我孚
　　　社稷
　旱而禱國之典也禱而雨神之功也神之愛吏民如
　此吏民于報本之禮敢不敬恭
　　　辭夫子廟
　某以諸生亷一道上不能将明天子之德意下不能
銷弭吾民之愁歎視聖門使于四方而不辱君命者
有愧多矣蒙恩錫召敬詣學官稽首以辭
　　三賢堂
某少慕先賢之風晚使番君之國民益悴州益貧求
所以推上恩而廣遺愛者未之能也盖今之時視肅
代間既異視慶歴淳熈亦大異有愧于三君子多矣
解印遂行不敢不告
　　諸廟
某司臬兹土俯仰歲餘民雖貧亦粗安田雖瘠亦中
熟使某不獲罪于田里而去者神之賜也謹奉瓣香
以告
　　土地
某遠宦多畏荷神之祐獲與其孥全璧而去不戀三
宿浮屠則然未能忘情寕不惓惓
　　焚黄祝文
　　寳慶乙酉(通奉大夫)
先君之役十有三年不肖孤皇皇恤恤行路萬里始
忝朝籍而贈先君三品嗚呼所以顯揚其親者如此
可謂微矣雖然國恩也君命也先君之教也不敢不
告
　　紹定戊子(正奉大夫)
今上初郊詔加先君一秩明年不肖孤克莊試邑秩
滿始奉綸命歸白松楸夫君恩未易報先訓未易承
也敢不懼哉
　　紹定辛卯豈奉大夫
去秋天子有事于明堂加惠溥率無間幽隱克莊雖
觸罪奉祠猶得以追榮先君嗚呼㒺極之恩不可報
已往之過不可追方來之善猶可免也惟忠惟孝可
答君父敢奉新命以告
　　紹定癸已(銀青)
廼者明禋禮成祭澤優渥小大之臣皆得以榮其親
於是先君復進兩秩夫官至二品其儀與物亦稍異
矣豈非聖王之隆恩先君之盛德乎克莊等敬奉所
謂暈錦網袋者白之松楸
　　嘉熈丁酉(特進)
去秋禋祀先君以子陞朝進秩二等明年冬克莊免
官還里克遜懐詔過家克剛方忝邑寄命埜恭奉荆
書白于墓下自官制行而特進為丞相官寵光之萃
户門極其厚矣忠孝以報君父可不免乎
　　嘉熈已亥(少保)
　亞保古之三孤今之一品仕之致身于此者幾何人
　哉没而纍官至此者又幾何人哉惟朝廷之優恩與
　門户之積慶敬奉綸言白之松楸
　　　淳祐癸卯少師
　國家于祭繹無所靳于贈典有所止師臣極品不可
　以復加矣然音容之隔一世矣宰上之林参天矣諸
　孤或仕或止燎黄者七始拜今命寵光之隆異歲月
　之乆長雖榮也抑所以為懼也惟忠惟孝盍各勉旃
　　　淳祐已酉(齊國)
　去秋禋霈吾母自魏封齊綸言及門已不及見嗚呼
若子若孫謂迎錦誥拜于膝下安知廼奉密章燎于
原頭耶遊者有知必歆君命嗚呼痛哉
　　端平已未(安人)
日者國有慶典中外命婦序進有差而君蚤夭獨不
及見兹以祭澤始霑再命夫死生契闊人世之至痛
也存没哀榮朝廷之異恩也日吉時良燎黄于阡君
其敬恭以答休寵
　　淳祐癸卯(宜人)
屬者禋祀上有異恩加惠群臣及其妻息強甫忝初
補宜人加三命于是西樓宰木已拱嗚呼白日長夜
　之訣余固已況恨于一生矣昭大漏泉之澤君得無
　少慰于九原哉
　　　淳祐已酉(恭人)
　頃侍旃厦記礼徹章叨奉綸言進秩元士雖不旋踵
　去國然祭澤之行無間中外明甫登膴仕恭人加封
　爵嗚呼父子夫婦蒙被國家思如此將何以為報哉
　敢告
　　　淳祐辛亥(令人)
　去歲禋祀其幸忝駿奔職四品也階五品也令人遂
　膺今命錫新綸焉嗚呼曾不白頭相保而再奉黄書
　以吿雖至榮也夫亦至痛也夫
　　　景定壬戌(碩人)
　景定庚申冬某忝貳夏卿除書在禋赦之後聖恩如
　天猶得以榮其親及妣而君加贈焉盖繋官于朝者
　二年告老得歸始躬率子孫燎黄于阡人見碩人之
　榮也孰知鰥翁之罪也尚享
　　　咸淳乙丑(淑人)
　淑人亞于小君某忝西清學士遂得以褒贈其妣敬
　率三子若婦若孫奉黄誥燎于墓下嗚呼三紀契闊
　音微盖遠至痛也七加湯沐書甚美至榮也靈明不
　昧祗服綸言尚享
　　　魯國方夫人(乙丑)
　前妣早逝先君洎不肖孤接踵持槖則宰木拱矣癸
　亥禋霈詔内史出贊書褒贈前妣遂荒大東奄有龜
　蒙嗚呼所以待從臣之親也哀榮至矣謹奉綸言以
　告尚享
　　　魏國林夫人(乙丑)
　吾母生以苦淡為樂没豈以顯揚為榮况疇昔啟湯
　沬于全魏乆矣前是屢陳錦囊網袋以白者常彛也
　今兹再奉内史書以燎者異恩也嗚呼徒持寸草難
　後村先生大全集卷之百三十六
　　祭文
　　　方武成
　嗚呼寳謨之喪萬里遣訃君棄其孥跣足不屨既疥
　遂痁尚宿葬處我勸君歸深山風露君殊自彊手畢
　壙户　疾返苦醫庸藥誤首投承氣暴下如注田傁
　煮葠利止熱去又易浙醫奄至大故惟君之病我知
　其緒伏于奔喪發于作墓嗚呼哀哉君之雋敏鮮有
　儔比寳謨謂我皃學于爾我謝不敏君進未止虚空
　幻成平地宇起曾幾何時欲摩余壘天奪乃翁尚有
　吾子今也復天萬事已矣遺言琅琅託我以死門前
　賓客昔多如市身後人情今薄如𥿄覆此一觴老淚
　翻水嗚呼哀哉
　　　方氏表弟(代作)
　嗚呼吾念伯姊歸汝季女不腆齎裝散如風雨吾謂
　吾女必敬無違冀汝老成身修家肥汝復何爲以鴆
　爲餌母愁妻泣汝弗改嗜腸腐色敗亦更數醫銖劑
　石酒良術莫施嗚呼伯姊何罪季女何負門户奚寄
　皃女誰撫汝之二親併汝三喪卒哭之内當卜竁藏
　兒大從師女長擇配猶有鬼神此語可質吾老多感
　逆境臨之覆此一觴汝寕不知嗚呼哀哉
　　　又掩坎
　嗚呼公忤某人時方盛年因某廢公廟堂之權某貴
　須臾浮雲飛煙公先某死則有數焉廢公者人死公
　者天公固達者舍笑入泉曩營西峬蕝識儼然日吉
　時良歸于新阡鳴呼悲夫往公無恙賔客滿堂一客
　不至公不酌觴今日原頭拊事凄凉送車蕭疎悲風
　白楊公昔非存公今非亡彼則媮矣于公何傷我懐
　生平耿耿不忘白髪縞衣哭聲最長嗚呼哀哉
　　　李靳州
　嗚呼蘄黄之禍尚忍言哉虜掃其衆􁂪然而來君方
　戌靳盖已屬疾扶病登陴蒙犯矢石衆欲潰去君守
　愈堅弓盡鼓竭握拳誓天孤城可隳大節不毁朝服
　罵賊談笑即死嗚呼有國家者尤寳忠臣歴攷載籍
　代不數人武夫麤暴文吏縮瑟平居掉舌臨難屈膝
　惟君所學厥有師承綱常之理講貫素明闔門狥義
　甘如飴蜜國人相弔行路涕出嗚呼阿世之學或以
　取封君老不合轅固申公棄郡之責無過少貶君死
　不去張廵許遠充志與氣人之所難全名與節天之
　所慳没于牖下滔滔皆是孰史有傳孰廟有諡嗚呼
哀哉士失砥柱國亡金城臨風一哀非為交情聞君
有子天意可見堂堂如生歆此菲薦嗚呼哀哉
　　趙縣丞
嗚呼自君移疾僕輩私憂朝傳甚危暮説已瘳歩武
漸輕判押亦好醫來諗我君將謁吿及兹再病同列
㒺知欲往候君君居房帷中瀚入視不可為矣躊躇
不瞑若待猶子細君在疚賢嗣未來鄉路渺然行路
共哀僚友之情譬之昆弟所愧力薄莫相後事縞衣
相率哭君寝門將此掬淚祖于九原嗚呼哀哉
　　李尚書
　鳴呼公積三十年威望而後出當重任轅門初建諸
　將震讋檄書一出中原響動其事偉矣然而兵少備
　衆財狹費闊外叢難梗内闕調燮方開其首識者固
　盧其尾矣嗚呼士幸虜弱奮髯裂皆當其鋒鋭遏之
　莫止及既衰竭鼓之弗起叫呼者禁虚驕者餒公方
　席藁自貶詞義堅白握拳誓衆忠憤激發悵時賢之
　莫助援先民以自擬可謂天下之卓識人臣之盛軌
　矣嗚呼宴安者鴆毒也敵國者外懼也自公與虜對
　壘習卒于鬬而將帥出矣習士于險而人才見矣虜
　歲入滁楚吿㨗也豐濠堅守也靳黄無恙也彼之責
　婿輿尸授首矣山東之偽守若令魚貫面縛矣夫兵
　有利鈍慮有得失古之論者必参攷也若乃置利而
　責鈍掩得而疵失則自管樂以下其得為全人者無
　幾矣何獨于公然哉嗚呼初誤泗上未警宣化彼婿
　媚公者籍口未已中渡之役豈公實使患則公當釁
　匪公啟疆歸璽出人享其利鉦動鼙震公受其詆是
　固可痛矣古之人有訟鮑宣者有捄房琯者今也身
　任清議而清議不能神公之屈力援名流而名流不
　能辦公之毁盖有背惠以市進和聲而助　者矣不
　亦可痛之甚者乎雖然國家南渡百年士大夫皆以
為非和無以立國至公遂破其論異日秉史筆者書
曰絶幣自立由李公始嗟夫斯亦足矣嗚呼公之晚
節浮湛寓里霜顱雪頷闔扉隱几我來剥啄公尚倒
屣别去幾日遠訃入耳蒼生之望竟絶于此我賤且
戇公視猶子豈無忤觸人愠公喜偷生視景莫從公
死南歸哭公僑寄客邸蓴鯽之奠弗能具禮有香一
銖酌以澗水公茹其誠不吐其菲嗚呼哀哉
　　王䕫漕中甫
嗚呼虜窺宣化黑幟如蟻昇人夜驚縛筏濟矣羽書
蠟彈来如激矢嗟我與我一夕九起江風刮面淮雪
裂指調發處分頃刻千𥿄設艘防隘募士斫壘我方
撓怯對食忘匕公餘閒暇削脯行醴及夫戒嚴挺旗
送喜公戌漢江我屏田里獄嗣甫期公使䕫子青袍
如故公已龜紫書來訪舊清言亹亹昨逢峽舟手題
牘尾公健我衰痛牽腰趾蜀丹甚靈卭竹尤美多病
所須惟此而已公没歲餘貧闕奠誄一朝二物西來
萬里發書長慟公止于此悲夫千載而上毫分髮理
三邊之事目撃身履人怠我奮人動我止其材精練
其器瑰偉竟復奚爲激電逝水嗚呼往哭立可二孫
稚齒後哭次魏惟孤女耳公有英嗣珠朗玉峙方彼
　二人公爲不死同時幕府零落無幾矢詞洩哀公其
　歆只嗚呼哀哉
　　　亡室
　嗚呼君之靜專冲澹傳之於家溫良慈恕得之于天
　　　爲婦而孝爲妻爲母而賢余世之齟齬偶與
　周旋北冐兵鋒南騖瘴煙濰江觸石松灘覆船盖艱
　難險阻悲憂恐怖余不能不動于詞色者君處之而
　恬然迢記平生嘉話善言余之疾痛以君爲箴砭余
　之𥚹急以君爲韋絃悲夫白首同歸余與君之願也
　三十九而夭四十二而鰥尚忍言之悲夫伊人何辜
　異疾縈躔卑詞婉氣而使之語蹇規行矩歩而使之
　足攣余獨怪夫悍且健者之不病又竊見乎仁且病
　者之雖廢而乆全夫何一旦奄隨逝川悲夫如君至惟
　世所罕見余之先君君之聖善宰木已拱君毎追憶
　必欷㱆而涕漣迨乎屬纊氣息如縷尚於姑與父致
　其惓惓君之息十有矣猶執手抆淚不忍訣者得非
　以其羸弱而可憐悲夫人生危脆忽如埃烟余奉母
　于高堂君從舅于九原截一身之半體抱千古之永
　冤余乆倦遊從兹歸田願慈君之息至没身而愈篤
　藏君之槖待子婦而後傳營家山之一丘築精舍之
　數椽生當讀書種樹于其間殁當尋同穴之盟焉悲
　夫百齡同盡誰後誰先誓留面目見君黄泉嗚呼痛
　哉
　　　又喪歸
　　　　　舍暫殯蕭寺寄菆是二説者未敢鼻酸君
　之愛子日吉時良䕶柩還里嗚呼吾妻死别吾子生
　難悲夫奈何天實為之先人敝廬有圃與池君其往
　哉以需余歸
　　　又還里
　嗚呼他日我歸鵲噪荆扉君與皃女笑語牽衣今日
　我歸室虚無人君皃苴麻君榻凝塵料檢巾笥皆君
　手蹟按行井臼皆君區畫窮民有四鰥居其首况憂
　損人懼不能乆君既長夜我亦中年昔慕伯鸞今師
　幼安為皃覓婦為君築阡然後飾巾以俟命焉嗚呼
　哀哉
　　　又掩坎
　子有慈父又有老姑愛憐其子賓友其夫云何屬疾
　有寢無寤人世一瞹夜臺千古壙室燥溫萬金難求
　謂善無報視此一坏古人有言死則同穴嗟余與子
　暫暌終合籲冤徹天滴淚入泉冩哀一觴抱痛百年
　嗚呼哀哉
　　　陳北山
　惟古聖賢百行兼該精者為德粗者為材嗟後之人
　質偏器小傑材既稀全德尤少惟古文章六經具垂
　　　　言亦曰修辭嗟後之儒外文求理理既茫昧
　　　　　少参張吕歸于朱氏性命之大事物之細
　負其魁磊進輙不容退無寸柄為世所宗以德用材
　無跡可議以理貫文不斵而粹華軒非泰陋巷非臞
　朝野偉人東南大儒平生論著皆有微旨扶聖之脉
　探經之髓發舒其華培溉其根鯨掣虎嘯風濤吐吞
三十年間碑無他人孰如公多嗜舊淍零賴有公在
西風　豈板溢出人獲一字價重金璧臯陶九德
孔門四科海内悲慨　昔先君子與君同盟
愚幼無　流傳達公爲啟玉齒毎云今世
獨歩惟子　終日病瘖公書求勸
姑飲勿吟求焚筆研　佩公良箴
匪日善謔我歸後村公葬墨　豈
道遠莫齎顧瞻蟇陵獻誄與輓哀雖如新禮則
　　　　嗚呼哀哉
　　外舅林寳章
　惟公禀天地之冲和踐聖賢之中庸靡煩矯操而與
　道舎不立標的而為物宗究觀平生出處雍容來知
　　　　　　　　　　　　　　　鴻禄豈必厚位不
　待穹二頃之田
　　　臺閣之顯融追　皇
　　　陳師復寺丞
　嗚呼律已伯夷之清待人太邱之廣臨民子産之
　　　　　立朝汲黯之戇若不能言而盡該貫古今
　之義　不勝衣而有負荷天下之力量
　拂袖歸來朝野想　踐聖賢之矩矱化州
　邑以亷讓訓子弟於家庭聚　孝于里巷
　有通體之誠實無一毫之矯妄有終
　之戰兢無跬歩之怠放因善類以為宗主學者以為
　師皆謂其享彭􁐆之高年踵韓吕之世相夫何一夕
　　　　　　　　　　微得恙方親朋之來問覺神
　氣之猶王曰大丈夫臨危噤國事之莫吐安能與皃
　女咿嚘涕泣于　土　斯人宏毅
　忠臣忠壯嗜道義如膾炙輕榮利如糞
　　　　　　過菜羮脱粟味臞儒之樂深衣大帶
　　　胡伯圜尚書
　嗚呼本朝人物多出江鄉廬陵一州魁傑相望前歐
　後胡骨朽石香公與少公蚤相頡頏故家文獻中朝
典常並奏塤箎互為宫商里人皆曰澹庵不亡三十
年間更迭翺翔虎節麟符台斗文昌國有喬木民有
甘棠世人皆曰忠簡有光嗚呼諸公逢辰樂飲滿堂
公來何晚鬚鬢如霜憂時懇切望古慨慷當世人物
髙下短長氣力所嘘衡尺所量衆不敢援横身主張
上或未知極口薦揚天下桃李多出門墻使公盡用
必扶忠良公道必開公勢必强奈何一夕騎箕帝傍
嗚呼昔我尚少從公南昌厥後追随于昇于湘公不相
吏吹笙鼓簧我官建溪飛語中傷衆競闗弓公以身當
流涕止之納矢于房晚觸禍機無地退藏公語諸公弱
羽已瘡禹錫有親朱雲素狂幸小寛之裨謀稲粱汲
引一念至死不忘嗚呼天将否我絶其津梁追憶平
生驚呼熱腸在昔先民匍匐赴䘮我有鞠淚欲灑帷
床紅巾滿山道梗歲荒葬以曷日冡于何岡日往月
邁蓴鯽莫将避謗謹語又闕輓章負誼辜恩心析涕
滂西望長號姑覆一觴此身未隕此願或償嗚呼哀
哉
　　祭周淳仁文
嗚呼始聞君貶彈指失驚相去萬里不知罪名後聞
君訃返袂涕流亦㒺知君委蛻之由嗚呼哀哉昔有
二士太白子昻拔起詞林虎躍龍翔一斃圜土一謫
夜郎千載而下猶為感傷若夫不為永王所污而受
嶺海之竄非有射洪之富而為獄吏所戕酷哉此冤
貫于彼蒼我攜遺墨白之玉堂相與經畫致君之䘮
朋友之誼莫施毫􁁬俟君返骨當相竁藏嗚呼哀哉
後村先生大全集卷一百三十六
後村先生大全集卷一百三十七
　祭文
　　真西山
烏乎四科九徳自昔難并人得一偏公集大成穿鑿
之學畔師離經公獨純正南軒考亭纂組之文練薄
縑輕公獨雄渾眉山廬陵蚤歲來儀朝陽屢鳴元城
了翁公之直聲中年袖手俟時之清君實晦叔公之
重名白首還朝化瑟初更吾君前席乆不見生吾相
開閣虚左起迎執筆玉堂開卷邇英三月初吉始畢
文衡将授以政撰日告遲乃於此時諗疾　寕
　　　安否一國笑顰帝有恩言寛慮嗇神衆願有
廖起而經綸奈何蒼天奪此偉人下孤輿望上惻聖
情國有議論誰為将明民有利害誰為罷行吾黨之
士誰為統盟後來之俊誰為作興意者世道消長相
乗復疑天意未欲治平烏乎萬世之標千載之英今
其已矣行路嗟驚况侍班聫乆親典刑相率一哀心
折涕零烏乎哀哉
　　又路祭
烏乎先生属疾聞者齎嗟上對近臣玉色不怡丞相
移書千里　醫下至閭巷婦女童兒皆曰哲
人必介夀祺云何一夕去而騎箕在昔范公方古禹
䕫晚登政府不至冡司學者至今致恨於斯然其謨
畫畧已設施先生視彼則尤可悲平生修為未試刀
圭謂天無意斯文在兹謂天有意一老不遺太平之
望竟復何時禮樂之興百年誰待烏乎昔者之來大
帶深衣都人聚觀公歸何遲今者之還丹旐素惟都
人相弔公去安之矧二三子乆從吾師要絰執紼於
禮則宜属畏簡書僅至江涯酒覆一觴慟哭以辭哀
哉
　　又墓祭
嗚呼先生寝疾蕭然賔庶户外之屦歴歴可數雪深
至腰愚不敢去余後學者散無宗主北面他師尊稱
忘祖愚抱太玄獨立寡與及對便朝頗進狂瞽力量
雖㣲肝肺畢吐皆昔坐隅教詔之語豈惟先生上帝
臨汝奏篇有藁對語有記死者復生可以不愧謂之
背師天乎無罪夢奠以來局靣日異引去不勇強留
無味有愧先生獨以一事豈無同時及門之士夫何
綿薄獨任清議将待之厚故責之偹是耶非耶莫詰
所自烏乎㓜為先生門生弟子晚為先生司馬長史
古人重誼均於倫紀築室三年素車千里昨者祖祭
及郊而止墓陵㑹窆有摯其趾謂之背師敬知罪矣
釋氏有懴聖門貴悔稽首新阡自訟如此誄之赦之
先生不死烏乎哀哉
　　曾知院
烏乎昔者聖門尤嚴論人弘毅任重木訥近仁先朝
韓冨庶幾其倫公方弱冠大魁奮身剥落虛憍踐履
真純外無光恠中含至珍鞶悦不施自然之文其在
朝廷及處縉紳戦戦競競便便恂恂慮然後動靈亀
通神時然後言蟄雷發春受先帝知觸時相嗔脱屣
遺榮舉扇障塵東山零雨西郊密雲蒼黔觖望膏澤
乆屯及上親政起公扵閩載秉事樞方倚經綸正邪
之辨理亂之分公毎入告上亦下詢狂猘南吠其聲
狺狺受公斧鉞指揮三軍太乙臨吳事㑹方新妖星
隕營壮圗莫神烏乎哀哉長樂之陳建安之真與公
相踵𬒳髪騎麟歲行甫周奪三良臣當宁輟朝行路
悲辛而况吾徒道合情親吉人之辭其可𣸪聞徳人
之容再靣無因寝門一哀有淚盈巾烏乎哀哉
　　鄭子敬左司
烏乎史氏之學我閑八年公更倍之閉関蕭然我巳
惰荒公方精專聚書如山手自校研汲冡魯壁刪後
畫前上考洙泗関洛之傳左馬下接巽巖續編義理
精㣲事物本原治亂消長典章革沿鉤索鈔纂網羅
貫穿胷有五車手無寸權卷而懐之北陌東阡我雖
空空大莭偶全執鞭属櫜與公周旋始俱紅顔俄各
華顛晚遇端平相繼招延我滯冷局公稍進遷遂椽
省闥靡勤不宣議挈網維奮起綿沉議去冗蠧伸縮
痺攣議抑僥倖杜絶扳縁衆方狺狺公獨惓惓或摘
公語前有穽淵公笑而答成功則天去國匆匆如箭
離絃出東華門呼西興船寄家蕭寺禅榻茗烟眀年
我逐歸相後先公往牧漳我來刺袁一眷濶踈驛路
三千徒介未達聞公巳僊驚呼失聲膓熱涕漣烏乎
昔在元樞光輔慶元公其滴嗣瑶藏家氊庭無宫羽
室無妹妍原眀公休未知孰賢昔在端平名重淳乾
公其外孫盡讀架籖所承文献所漸淵源茶山東萊
則其匹焉不秉史筆不侍講筵不為給諫命有所懸
世運艱虞慙人屯邅逝者奚憾生者自憐他日我歸
水涯山巔誰借異書誰續㣲言有感誰祛有瑕誰鐫
迅哉雷電邈然山川白馬之峯手宫吉原梧楸老矣
稚竹可椽祖者幾人素車翩翩嗟我不羽安能飛翾
覆酒奠芻滴淚入泉烏乎哀哉
　　張敏則都丞
烏乎開禧合而鯈離端平入而驟出首調亭於學禁
亦諫止於邉隙名蚤退而愈重莭後凋而不詘雖里
巷之屏䖏尚國人之矜式與其少而横金孰若晚而
全璧慨舊人之無多幸故老之遺一謂方介於眉夀
乃不起於瘍疾渺世道其誰待恍神理之難詰烏乎
自我來袁朝夕親炙我有積疑過楊雄之宅公無一
事至言偃之室論多同而少異情毎見而加密憶開
酒樽且餞召馹我拜手而起賀公深顰而太息曰時
事如此吾年如此乃先賢餙巾之時古人祈死之日
烏乎言猶在耳追記歴歴幾日不見遂至此極寝門一
酹感慨填臆既深為州里哀又重為朝廷惜也嗚呼
哀哉
　　佘子夀尚書
嗚呼早客閫幕方議進取嗟我與公扣閤四五流涕
諸侯根立勢舉衆指而笑兩生不武晚椽省闥值建
督府聫名駁議倐畫縷数曰此虛刑不可制虜衆譁
且怒二臣實沮厥後諸事畧如前語鋒挫泗城局結
湓浦二十餘年議論出䖏雖異形骸實同肺腑公文
顯融我獨齟齬端平之元徴至所在於朝孤立惟公
相予昔難今合歲月如許其合幾何僅一炊黍公先
我後散如風雨時事益急潰决莫禦意公復用収拾
𥙷苴西風吹訃老懐悽楚我嘗評公金振玉吐王謝
復生例授之塵及乎臨事精練勤苦誰其佀之彷彿
陶庾竟復奚為齎志千古士無統盟國無謀主欲往
哭公身縻郡組覆此一觴公來醊否
　　於元暉給事
於乎當史氏之盛時公巳久於班列彼煦沬而相親
此掩鼻而舒潔值聖化之更張開言路之箝結果豸
冠而舒翹亦鯁論之劘切鍼時弊之膏肓諫兵事於
芽蘖曰始謀之輕鋭恐後患之潰裂俄草制於掖垣
耻鞶帶之為悦寝掖庭之馳封沮戚畹之旄鉞暨批
敕於銀臺益砥礪於名莭嘗剽聞其一二非椅摭於
瑣屑其尤大者繫於善類難合之機世道消長之决
謂事樞之登秉忽國棟之摧折上動容而震悼士
反袂而悽咽况平生親友及每懷抱之傾竭憶樸被
而去國尚載酒而餞别感志念之綢繆味談諧之竒
絶屬留落於江鄉寢濶疏於京淛覧近書之墨濕聆
新訃而腸熱時方極於艱虞天遽奪於賢哲嗟寳
鑑之云亡懼金甌之遂缺入里門而長慟愴泉臺之
永訣兾英爽之来臨歆故人之薄歠烏乎哀哉
　　南塘趙尚書
烏乎紹熈之相用公不勇竟令天僊謫墮濁冗端平
之相勇於用公掌制持槖不出歲中時議出師稍拓
故地公實苦争疏一箴二諫墨猶濕師潰弗支朝野
太息謂公蓍龜相公客逐公從婺至自結明主尤厚
新揆諸生惓惓欲捄危機更諷迭論去佞格非公獨
愀然云此無益大後一封讀者唶唶向也鳳兮覧德
之輝今也鳳兮何德之衰在昔謝公語未嘗謬偶然
一差白雞告咎公之奏篇與訃俱傳夷考平生素論
豈然衆譁而指日月之食公笑而受春秋之責公有
溢美人所未知安得南薰為公書之世論刻深幾於
文致我諒公心涕唾榮利少於先儒盖多難擬晚於
時賢不茍和隨咸韶文章玉雪標度百年以来江表
獨歩長江萬里老栢千尋枝樛沠曲未害高深公於
西山若有遺憾交道方媮我則不敢烏乎哀哉
　　菊坡崔丞相
烏乎昔椽儀真公為楊師白事玉帳一見賞異毎云
近歲人物稀疎吾得二士子華潛夫厥後子華以功
名顯我方困䜛䟦疐連蹇端平之初稍進在廷公拜
東府謂且班迎公不果来我亦遂去聞宣黄麻延登
次輔置相如此國其庶幾都人相告日望衮歸清獻
琴鶴君實童馬使坐廟堂一清朝野公方累疏堅卧
固辭上遣貴璫苦諭英移凡今之人動色簞食公於
相印閉目不視如公所立百世猶興誰其侶之嚴光
管寕歲晚南来喜将親炙道聞公薨彈指涕出猶
至南都不見元城抱此一恨曷時而平晋可以圖以
偉人在今其云亡江表奚賴旋馬之廳我有束芻薄
言陳之公其吐諸烏乎哀哉
　　祖祭(又同諸司)
烏乎世所謂貴莫如三公公辭台衮以初服終世所
謂富莫如萬鍾公郤厚祿與糞土同使公復出一時
蒙功公雖不出百世聞風上有偉人奚憂江東公身
安否世道汚隆方餐秋英忽仆寒松鼇去極揺虎逝
山空凡我人斯孰不哀恫烏乎高於二䟽潔於两龔
國僑之惠史魚之忠今其往矣海山改容日吉時良
将返幽宫某等属縻符節阻視窆封一慟西州悲涕
無從烏乎哀哉
　　黄舶(同諸司)
烏乎始讀公賦飄然無敵士林歛衽謂公詞伯及與
公交粹然可親然後太息公真德人曰才與名士之所
挾着鞭青雲有徑甚㨗曰勢與利人之所趨佩玉深
衣何行之徐流落江湖蒼顔白首晚入脩門或開蔦
口當軸挽留公力請麾其逺視民略不鄙夷琛臺弄
印璽書就卑見諸訓詞曰汝廉吏因人景行吾輩得
朋合并云始傾倒末能疇昔之夜月華初霽臨池一
笑共卜後㑹三人鼎足訝公不來坐聞呼醫屏樂覆
枉疾馳至門不可為己人生危脆乃有如此年不為
夭位不為卑故鄉差逺行路共悲嘗聞賢者殁必有
後公之掌珠雖尚稚㓜顔色哭泣纍然如儀為善之
報其在此兒幽明路殊無復論質縞衣寢門三號而
出烏乎哀哉
　　又(同諸司路祭)
先民有言富貴在天奈何其間分劑常偏舉卑他人
類不甚惜獨於儒者乃若是嗇藴則厚矣施未毫芒
如夢大槐如炊黄粱賈胡驚嗟吏士祖送吾嘗同僚
相率一慟
　　文清李左相
烏乎端嘉以来國脉如絲藥不對証上屢易醫公相
最晚公力孔瘁徐投刀圭挽回元氣權位傾軋古
今所同奭旦不説牛李相攻公於其間獨如鼎味两忘
恩怨一氓同異　軌範惟善之從無洛無蜀惟賢是庸
諄諄啟擬汲汲延納讜論復伸善類幾合其辨忠邪
與争是非公每犯顔天為霽威所進者曰相有公議
所退者曰相非私意自始至終無富貴心雖有衮衣
不改布衾策馬歸第猶閱堂案拖紳飾巾倉卒不亂
公與元老相先後薨世論喧啾孰為公評淳祐聖人
親訂两謚畛域截然此夷彼惠文靖殁乆主眷未衰
忠定用淺士譽已歸公於二公髣髴相侣浮榮一瞬
令名萬紀我使番禺公窆富春泫然三號渺矣百身
空懐卵翼莫竭毫髪欲報舊知尚堅晚節烏乎哀哉
　　顧君立
嗟嗟吾子介特自守三軍莫奪一介不取後生奚自
皆自復齋如子實踐幾何人哉日我来南聘于於館
語常日晡坐或夜半察子暗室無一念散君父在前
敬義夾待謂可師儒謂可風憲不然異時入廉吏傳
属有王命我去子留臺閫知子禮羅繼收我舟垂發
聞子暴病亟走及門則巳長瞑先儒所戒委身庸醫
子達此理胡為蹈之痛子無兒念子有母細君稚女
團欒末乆區區寸祿取之甚㣲㷀㷀數口持是安歸
憶子平生凛凛如在卑不受薦貧不可賄雖然如是
安用友朋於子後事敢不竭情斂手足形返柩千里
子不我属我不容巳縞衣重来心折涕濡魂兮不忘
歆此束芻嗚呼哀哉
　　婦弟林養直
子之事親參騫庻幾四十年間跬歩不離純篤之行
貫於神祗晚愛掌珠属廹官期子與孟光挾以自隨
昔處以孝今出以慈羊石之行弗諏於龜僕初聞時
且駭且疑人無根蒂穀氣養之子入中年得疾甚竒
併日空腸抄粥數起衝冐勞苦奚恃以支居無幾何
逺訃忽馳閭里相弔失聲齎咨吉士德人胡慘若斯
猶有一幸稍寛哀思由病至死由死至歸經紀纎悉
一出右螭茅花滿山熱如蒸炊苴麻走跣令妻佳兒
遂以柩返殆天扶持自少相依三紀於兹豈曰親狎至
行可師中間两家存者惟僕與子伯兮感今懐昔如
何勿悲我有雞黍漬以一巵老眼乆枯滂然垂洟扶
憊酹子知乎不知
　　林渙章
士方盛扗道義自将此身圭璧外物粃糠高為虞夷
次為暫張及既華皓無復激昂或辱乃去或留以僵
小為申白大為禹光偉哉文人講貫素詳歸不待年
釣逰於卿其視親廟無異朝堂十任廿考幾侔汾陽
晏子之裘趙宣之嚢伯厚之車㓜安之床人不堪憂
公樂而康髙謝招麾晚而罙剛彼皆倒逆此不眊荒
古有大老非公孰當属纊之頃至言琅琅不入禅佛
亦非老荘曵杖之歌音節慷慨曷不憗遺頽山壊梁
先民有言匍匐救䘮誰摯我足尼其車箱諸子謂我
蚤登門墻葬有日矣俾為銘章併致哀誄靈座之傍
公不我吐歆此瓣香
　　㳺勉之侍郎
於惟㳺氏逺矣淵源御史授業河南之門爰及黙齋
學於南軒公稍後出以箎和塤兄之賢季師之嫡孫
匪曰菁華先植本根嘉定之末端平之元犯雷霆
威進藥石言麟莫覊係鳳肯啄吞或勸少貶腐鼠
嚇驚鵷從非貴方面非尊累詔上雍頻疏叩閽身不敢
私君不可諼本懐止足矧廹耄惛力請得謝冥冥高
騫一區之宅五𤱔之園　倚茂宻掬弄潺湲名臣欲
盡一老僅存品其清裁范滂陳蕃訂其細行管寕邴
原昔仕鳴珂公方擁轓毎奉談塵亦同酒樽公晚東
歸我適南轅坎壊百謫乆伏丘樊攣痺漏枯併闕寒
温耳聞山頽涙如河翻殄瘁情深哀誄詞繁空誦離
騷安能招魂烏乎哀哉
　　唐伯玉常卿
先朝道老多出華宗熈寕諌院慶歴殿中請尚方劍
嬰權門鋒誰其侣之堂堂坦翁端平親擢冠豸乗驄
内而掖庭上而清躬奄戚之貴衮鉞之崇大者廷諌
小亦嚢封或奉白簡對仗力攻臣無他腸臣有孤忠
名如㤗山身如㫁蓬客有餞者舉手属公方之邹陳
又曰任龔公獨感慨愀然變容所上諌書欲沃帝聰
乃如客言未諒余衷盗名之人與竊賄同惟公素心
可質蒼穹瘴海之南大江之東觚梭雖逺節纛尚雄
帝曰公㱕潦霧颶風俾典曲臺古鼎編鐘方際休明
倐罹閔凶平生大節忠孝最隆退不忘君如在顯融
老尤慕親甚於孩童􁁺不勝䘮奄然告終匪人之亡
惟國之空我如石頑資公磨礲少忝交㳺晚叨寅恭
辛丑登高魋結之峯嘗舉别酒澆磊磈胷歸相後先
各未衰癃犢可負轅奴可宿舂彼盟未寒此興亦濃
聞六月訃為三日聾譬厦顛矣士曷帡幪譬舟沉矣
孰濟不通我有長劍欲挂短松久病着床寸歩需笻
抱此一歉殷憂無悰死者可作　誰從徃此束芻
敬告哀恫烏乎哀哉
　　少竒姪
惟汝幼而穎悟長而玉立頎然秀美見者傾挹雅俗
兼通詩禮蚤習舉隅反三觸類知十談諧有味應對
尤給頗富見聞間出篇什内順尊老外敬友執處衆恂
恂向學汲汲譬如升梯舉武躡級属開試闈爰理書
笈婦妾方姙出門若縶振臂一行既抵京邑忽苦席
下腸􁌇肛澁三醫環之煑飲投粒語何琅琅勢巳岌
岌凶訃遽傳安書猶􁉡嗚呼父兄望汝弓冶是襲交
逰期汝朱紫可拾無奈鬼怪奪汝之急汝翁䘮汝佗傺
欎抑雪涕箋天求觧麾䌖夣寐丘園厭若原隰汝婦
得信雄角奮蟄飛書報汝何嗟其極妾擁夜髻婦嘆霄
燿汝兒汝女􁀾呱以泣表車言歸六親咸集橘柚
弄色蟹給吐汁有酒在樽曷不鯨吸先人舊廬汝翁
所葺汝復何為過門不入烏乎哀哉
　　趙保(昌叔愚)
昔任豫章君美少年如揮塵人如捉月仙繼客京城
𥘉建宗學君於其間麒麟鸑鷟後牧宜春握手悲辛
君赴湘南華髪選人晚使楚東致此重客向之玉虚
今也黧黒約君襆𬒳話舊對床數日不來聞君背瘍
亟走視君骨見衣表君於去來胷中洞了慷慨謂余
以身累君君如師魯僕慙希文倉皇買棺托君僚友
衣足附身衾亦覆首日吉時良遂轉挽竿奉君之柩
歸於家山龎公妻子猶隔瘴霧迎挈之責僕敢不助
属有守官祖君江酒烏乎叔愚知耶不知
　　湯中能
烏乎早絶存齋中交晦静晚善遺公珠璧輝映四海
所稀一門而並近参周朱逺泝淵孟粗而事物妙而
性命先儒疑義下語未瑩前輩緒論開端未竟審思
明辨博考精訂余力及文上下馳騁論事條達析理
確訒森嚴之言如造律令痛快之作若摧鋒陳離騷
之亂國風之興追還古雅掃去哇鄭詵詵逢掖沾丐
殘䞉蓄一深厚持以敬陳行以平實發以剛勁給札
之召加璧之聘謂言遇合隨起議評或云名髙見忌
亶定又疑語直遂忤文靖垂登諸梯忽落於阱孰能
容之賴陛下聖端嘉以来屢易宰柄士居其間群馬
旋濘維君屹然鉄壁萬仭寕煑折鐺肯顧堕甑九冠
一髽衆醉獨醒起牧凋壘蕭蕭雪鬢堂屏觴豆庭絶
笞嗔辨香為曾鳴鼓攻鄧無侯燕喜有僧苦硬未嘗
之興特不献剰自吾得君儒氣頗振從容叩擊宫動
商應所同者心不同惟姓舊臈書至肝鬲傾盡首叙
契濶末言疾疢上卑君節七聚相慶子寕一月小休
三徑彼使未諗以介往詗筆墨鮮健體力佳勝豈陸
無車豈川無􁪻方思劇談詎意長瞑嗚呼君昔在列
昌言時政流涕納忠易醫療病俯仰十年方未對證
曷不講讀曷不諫諍曷不柱下奮筆誅佞曷不摛文
鳴國之盛若古有訓維人無兢三良繼殱一老不憗
先漢廉吏有唐卓行繄士冠冕亦國龜鏡厦摧棟桴
航失䌫矴平生清貧室如懸磬西風吹訃心折淚迸
强作君誄辭事不稱豈無友朋不敢假倩徃此束芻
君儻来聼烏乎哀哉
　　都官兄
二祖二父迭奏塤箎家法之懿士林所推洎我與兄
生而相依少兄二歲垂髫佩觹遊則同隊學則共師
兄慧我鈍兄勤我嬉亦既昏官分巢析炊其間歲月
倐合忽暌我逢端平兄遇嘉熙皆㭬紫樞皆郎粉闈
我坐狂瞽晨招暮麾兄益嚮用奉使右畿性不忤物
仕方逢時曾未幾何亦蹈危機我召自南顧戀母慈
兄與居厚適先得歸我亦寢足奉祠毎云一門有
三崇禧相與徜徉山巔水涯我先起廢居厚踵随兄有
知已歲晚進為薦口方開諱問忽馳嗚呼世尚清談
實用則稀軍旅未學財穀不知兄佐戎幕蹈險出奇
斡無為有師以不飢縣譜尤髙百年之思刀茟平視
蘇綽穆之鞭笏不數劉晏五琦宜縂賦輿宜主計司
暫卑一莭遂閑七朞和扁袖手謂世無醫兄渉中年
清苦自持婚嫁俱畢伏臘粗支手葺數椽不汰不痺
架設圖書案陳鼎彝鄰有親朋傍無妾姬謂言後凋
詎意早衰兄素達生胸懐坦夷豈厭憂患去如蛻遺
頃失冡子薛婦生離近䘮丘㛐萧然房帷門戸之寄
付之阿宜托孤爱女聞者齎咨追記疇昔竹馬互騎
安知衰草原鴒折飛廣陵之操遂絶于兹洛社之逰
無復後期欲往哭兄使事縶維往此瓣香瀾汎涕洟
尚享
　　徐仁伯
嗚呼楚龔之死已瀕耋耄有一老父踵門来弔比之
膏薰天年不保余謂老父盖未聞道百年一瞬矢激
電掃伯始輩人寕不華皓以彼為夀則此宜夭惟公
大莭如揭兩曜計維危晁功則存趙國人驚嗟天子
震悼我不識公書扎傾倒道出通德巷寂户悄故閭
誰試新阡誰表聊持束芻覆此清甌烏乎哀哉

後村先生大全集卷之一百三十七
後村先生大全集卷之一百三十八
　祭文
　　季父習靜
昔我两翁手澤萬卷六丈夫子讀之殆徧或終隐約
或稍光顯季父尤賢審思明辨近参朱張上泝鄒兖
邃古以来聖經賢傳精粗融液顛末貫穿研尋微奥
點竄訛舛自㓜酷嗜至耄靡倦依山結茅鄰不覿靣
瘦笻登覧深衣閒燕洞洞属属兢兢戰戰義理之㑹
事物之變本諸師說傳以已見修諸家庭化於鄉縣
天錫高齡為諸老殿方伯之聘廉使之薦謝公掩鼻
良恐不免猿鶴有約羔雁無羡曷不憗遺奄隨露電
嗚呼哀哉關洛格言深味者鮮隆乾門户未絶如綫
堂堂季父真知實踐前脩典刑故家文献譬如長松
屹立霜霰尚難招徠矧肯攀援周不能貴秦不能賤
老死布韋涕唾軒冕晚見冡子脱吏部選百乘未迎
两楹忽奠謂神益謙謂天福善胡爲竒禍併奪罷囝
行道之人莫不涕泫愚㓜顓蒙季父訓免乆撰杖屨
亦待筆研欲追髙致自嘆駑蹇毎聞清論常愧麄淺
歲晚竹林妄希小阮放逐来歸音容巳逺哀猶如新
禮則不腆嗚呼哀哉
　　工部弟
與子同胞六十暑寒粤自髧髦至勝衣冠燈火共親
薺塩剖餐止則聫棲飛則接翰以記覧言子敏我頑
以才思言子贍我慳去而宦逰子易我難出與世接
我危子安我如射侯百矢所攢子如美璞了無瑕瘢
嘗再立朝不善刺鑽泊三典州勤拊凋殘邦人愛之
若寵與寛互市之清聞於夷蠻属者改紀起部握蘭
俄復借留慰彼􁎒鰥我滯鄱陽子留泉山江閩阻脩
得書絶艱聞有竒疾客腠理間不以告我拜疏乞閑
手書入京我忝召環携白朝堂爲易名藩既解郡􁀍
歸覲慈顔湯熨稍瘳徜徉於盤袁復縮戍迎吏叩關
自言病起舉歩蹣􁚂茅山福地木天清班以榮戯綵
以旌考槃我屢約子宦情巳闌山林之樂水菽之歡
豈必鼎鐘賢於瓢簞及兹譴逐謂言檀欒歸路得訃
淚血未乾魏國九衮兄髪亦斑門戸寂寞婦兒弱孱
子焉徃哉掉臂不還法書停披素琴罷彈岩石誰磨
名畫誰看獨餘詩卷皆手自刪靡事琱鐫亦無帨鞶
唐人髙處極力追攀水心佳評亘古不刋生前之榮
一節两轓身後之恨千緒萬端舊畬不腆新廬未完
遺言珠珠聞者悲酸鶴髪鍾情忍聞闔棺鴒原孔懷
　　　　　　輿哭菆不瞑子目幾裂我肝覆此巵
酒掩袂涙瀾烏乎哀哉
　　又祖奠
嗚呼海鄉多風天寒歲暮人家相戒墐塞北户汝何
　　魂車祖馬捨此先廬即彼中野吾辛勤一生養
汝待老汝兄汝弟賴汝亢宗汝婦汝子仰汝終身汝
掉臂長逝畧不返顧六親之人相與悲哀慟絶號呌
汝而不聞也終宅兆巳成時日巳練前之悲哀慟絶
號呌者雖欲挽留汝而不可得也悲夫豈不甚可痛
哉汝數有盡我哀無極聚族送汝幽明永隔烏乎哀
哉
　　又掩坎
烏乎吾當大耋之年失鍾愛之子固已無腸可斷無
淚可滴矣矧臨窀穸痛如之何然逝者之復於土猶
行者之歸於家也西山之麓汝所㳺憇汝安歸之以
蕃汝族烏乎哀哉
　　古田弟
烏乎憶去秋之行役至太来而相遇惜六年之乆暌
　一夕之暫聚遂聨床而参語屢更僕而續炬既剥
　於驕榮亦究極於歸趣嘆學識之精詣訝顔髪之
蒼素車轣轆而忍發馬蹐跼而迴顧謂衣錦以趨庭
廼苴麻而陟岵味書辭之悲哽述創痛之深鉅練吉
日而撤菆徴鄙文而銘墓子衘䘏而端居余觸譴而
汰去方夜雨之尋盟忽曉風之吹訃承祖父之嫡傳
超羣從而獨歩少穎晤而有聞長秀美而無度見狐
罷皆辟易秃千鬼猶欝怒果得隽於名埸寝通籍於
選部揮利斤於盤錯發新意於陳腐實士林之挺出
矧史幹之尤𥙿始不諧於俗好終難掩於名譽奈何
俾之幽憂且重嬰以沉痼氣上揚乎雲霄命奄隨於
朝露烏乎哀哉豈負挾其逸才致時運之多牾抑窺
覷於天巧雖造物而亦妬惟再世之文献將一券而
授付意乆蟄之必奮曷長寐而無寤情本切於倫紀
事况關於門戸莫致詰於杳冥但可諉諸氣數痛莫
痛於季父之未窀哀莫哀於四孤之失哺胡不留子
表隴岡之阡畢向平之娶胡不待我為烏衣之㳺賡
連之句悲零落之雁行陳菲薄之雞黍烏乎哀哉
　　從母陳恭人
嗚呼靈初未歸夫家若貧啜菽盡歡舉案如賔夫雖
策名齎志莫伸巢毁子㓜行路悲辛靈方盛年禮法
是循敗屋一間寂寞之濵足不踐閾聲不出鄰持家
靳靳誨子諄諄瘠田墾藝故衣緝紉節髙月旦誠動
穹旻果食其報雙桂一椿季也官達列鼎養親命服
板輿所至行春垂登九袠雪鬚鶴身曷不百齡鸞誥
鳳綸靈昔之徃歆豔縉紳靈今之歸哀感族姻惟其
卓行千古不冺斷臂而誓凝妻其人畫荻而教歐母
之倫宜述彤史宜勒堅珉照映天壤逾乆逾新我家
耆舊如星向晨相率縞素薦鯽與蓴烏乎哀哉
　　林寒齋
昔聞君言窮高極深超乎宇宙横絶古今我獨憂君
往而不返六丁力盡尺寸莫挽巷無車轍門長蓬蒿
君忻然曰吾老是中花香鳥鳴風朝月夕睠言携幼
亦或命客庭中垂棗誼不苟貪井上有李咽之而甘
近臣交章九重反席君固頓首辭以羸疾視䕃怛化
常情則然君之属纊語皆可傳或者疑君瞿聃之學
以身為患以滅為樂余曰不然殆未之思朝聞夕死
竟復是誰人之生世如夣如醉惟君卓然了此大事
而我何為涕出如傾入通德門追懐平生堂上老人
二疎四皓閨中尤賢陶母龎嫂退而就館接君雁行
有禮有法元方季方凡此諸人今皆安徃我雖獨存
白髪千丈昨與内相私議易名近聞方伯抗疏追榮
晩靣清光頓首榻前端平諸人凋零誰在僅餘一二
山嶺海巔昔猶盛壮今各老大匪亟收之恐不可待
芻言稍切天爲動顔退白丞相甫數日間詔以南伯
鎮於西山心竊喜兄生入玉関夫何滯留嚴装未發
恠鵩禍賈妖星隕葛得非霧潦無乃炎熱縉紳相弔
蒼黔望絶符靖而後資少國空繫世道者道卿了翁
兄之諫書不愧二公誰爲南董發揮遺忠兄處朋友
恂恂謙抑終日黙然欲語靣赤一奮其勇萬夫辟易
器之鉄壁彦和玉尺嗟嗟斯人今也則亡胡不旃厦
胡不廟堂胡不錦歸夀考徜徉揮金於宗釣游於鄉
我自童蒙則忝親友同學青衿分路白首富貴朝露
惟名不朽兄聞我誄必舉我酒烏乎哀哉
　　王實之少卿
烏乎幾千百年生此竒崛如何一夕奪之奄忽埸屋
之學芻狗暫設而我空空未叩先竭兄如鉅野衆流
蓄洩又如良賈百貨陳列時人之文才刀戞戞機杼
軋乹邊幅短之兄筆一揮龍騰驥掣若不經思辨麗
條達望古慷慨傷時憤切延和之疎玉堂之札固已
轟雷霆而掲日月至於窮愁幽憂論者感發單辭半
簡亦足藏名山而傳来哲獨竊怪夫昔日之生才也
為衆論所親附所崇奨今之生才也受一世所妬忌
所挫折去國五閏入館數月衡困拂亂䟦疐躓蹶綘
灌害賈靳蘭讒屈精華落盡僅存氣骨尚不少假化
為異物烏乎使兄進用而補衮闕安昌之劍可請延
齡之麻可裂兄雖退處幅巾短褐後生資其匠斧憸人
懼其筆鉞今二者皆已矣此蓬掖之士所以空巷而
祖送金石之友所以反袂而慟絶嗟夫天耶人耶為
此酷烈以理推之不得其說豈萬類困其凌暴草木
惡其挑抉仲達輩方幸孔明之死之問等不堪審言
之壓要之千萬而下妬忌者挫折者啄己箝骨巳朽
兄之樹立終不可得而磨滅以此較彼果孰優劣烏
乎兄昔爲端平相君而来坐端平相君而升迨鈞軸
之再乘盖弓旌之屢廹兄愀然曰預其憂者不預其
樂同乎出訝紀瞻之逡廵如臧氏之毁鬲以文忠正
献之大老不能援守趙子美之二客豈獨今哉其来
自昔凶訃初傳主相嗟惜汲黯劉向西都遺直不躋
大用皆止卿秩兄官侶之亦其流匹嗟我於兄少相
親昵帥門同升朝路偕黜劇談共燈俊逰聫屐介以
鉄菴樂哉三益庵歸不早勤官而卒两翁相對情味
蕭瑟我嬰沉痼兄有憂色饋藥聚餌三顧蓬蓽曾未
幾日聞兄疾棘我猶伏枕兄遽易簀莫視衾含莫執
紼翣束芻後至數易浹旬含毫誄兄苦語衰颯
　　又掩坎
烏乎兄殁僕有垂死之病兄葬僕抱不天之痛前不
得拊棺而哭後不得臨穴以送念斬板之莫相徒寢
苫而内訟憶談諧之如生恍精爽之入夣狠承掌珠
之戒見託銘筆之重無希文永叔之力量何以發曼
卿子美之豪縱然於兄而有靳則朋友之安用惟長
息之受教属佳城之襄奉陳生芻之不腆望宰木而
長慟烏乎哀哉
　　鄭伯昌吏部
烏乎季世諱言上下恬熙進而用世惟黙最宜媮風
既成直道遂衰伏馬息鳴寒蟬罷嘶端平履畝衆皆
依違君首奏記掊擊其非嘉熙易相或献頌詩君復
袖疏指陳其私淳祐兵財各有典司或問於相謝曰
不知君方逺使拜疏驛馳欲救時弊遑恤身危浙
左建牙江右蹇惟雪属吏誣抗御史威解汚吏印奪
戚里麾凡此大節尤為崛竒自頃以来魁柄屢移士
䘮所守翕翕和隨邢楊反覆王呂合離遺臭萬代取
快一時君終其身不可磷緇何去之速何来之遲以
臺郎徵堅卧固辭上嘆其高出節近畿壮圖盛心百
来一施古有神膏今無瘍醫烏乎斯人僅止於斯自
我交君將二十期俱事文忠同為軍諮善每服心過
必面規相約早退享黄髪期君今巳矣孰知我悲平
生取友曉星就稀先奪德潤次失實之俄又哭君後
凋者誰窮君厚薄脩短孰尸孰鄙而夀孰哲而萎豈
今獨然自古如兹欲視君窆病起尚羸往陳束芻長
慟歔欷
　　杜於畊尚書
烏乎自夷狄亂華南北分裂而畏虜二字遂為士大
夫膏肓骨髓之病石勒長驅晋公卿皆為俘虜王衍
懼而勸進於時豪傑之士奮然以石勒為不足畏而
敢與之抗者宗澤陳規而已上下千百年間士大夫
功名事案可追蹤此四賢者公其人焉蒙韃暴邊蜀
漢淮之名城巨屏金湯失險陵谷易位多矣公為天
子守豊守廬虜歲歲來攻公歲登陴登乆或數月近
亦累旬矢石交發飛鳥不通人謂危在旦夕公狥於
衆效死毋去恥以其身獨免卒之與城俱全視祖於
樵劉於并宗於汴陳於順昌之事無愧色嗚呼公蕭
然澤􁁺射不穿礼勇不挾輈徒以肝膽輪囷忠義奮
發挺孤身於百萬虎狼之中意定神閑夷然無懼此
固倴盞察罕之所不能犯移辣楚材王檝之所不能
誑衝梯之所不能攻攅砲之所不能害也昔亷頗一
餌数升以求復用孟徳分香賣履見於垂没公甫七
秩筋力未衰觧凌烟之冠劍訪故鄉之釣㳺及示㣲疾
盡空諸有賑六姻之貧弱弛巨萬之逋責進退存亡
人之大變而公處之雍容閑暇如此亦偉然大丈夫
也哉僕㓜納交今亦顯白公書未答公訃已傳追懐
平生感慨世道國蹙如此虜暴如此曷不留公以係
人望瓣香束芻道逺禮輶公嗜余必歆此誄
　　魏國大殮
烏乎昔我先君蚤棄諸孤某渺然卑官叔季未仕季
方七歳緒業重貲産薄門户嘗微矣吾母以孝謹訓子
以苦淡持家俄而僨者起蠱者餙突而弁者婚嫁卑
而㣲者通顯歲時子女婦若内外孫曽孫起拜堂下
者数十人晚見某使粤使楚使閩仲守樵守潮守泉
叔亦佩新興符門户復盛矣而吾母家法益孝謹益
苦淡不改其度盖一世之所共羡者曰夀曰貴吾母
得年八十有八可以言夀矣開湯沐郡者再國者四
可以言貴也然吾母未嘗一日有舒太之心欣豫之
色毎安乎一簞半菽之簡易寕計夫五鼎三釜之豊
嗇悟本心覺性於佛祖得至言妙義於禅客視身等
夣幻一境以家為旅泊之宅豈軒暫来於震旦竟返
㱕於兠率其所以逰戯人間稍乆者良以慈爱之情
鍾子孫之縁重有不容釋推母之心思母之徳雖百
口之皆飽暖恐一雞一失卯翼自哭仲氏遂减眠食
疾棘夣伸恍如平昔顧復一念終不厭斁某等六十
餘年團戀侍膝一朝酷罰萬古永隔音不復閒容
靡再覿此身有盡此冤㒺極
　　又祖奠
烏乎吾母年垂九秩婺居三紀未嘗一日逺去諸子
今安往哉桑䕃屢徙棄此萱庭即彼蒿里向者平旦
寝門子孫問安夜深擁爐㓜稚繞膝之地令塵凝一
榻矣蛩嗚四壁矣髙堂化為堊室斑衣化為衰絰笑
語化為哭泣魚軒象服化為魂車祖馬嗚乎窮天下
之悲極人世之慘有甚於此者乎六親寛譬之言四
方弔唁之書類曰若等事母日長可以無憾矣嗟夫
惟其事母之日長故䘮母之痛鉅念母之腸裂哭母
之淚盡而繼之以血也城南之阡天相隂隲目吉時
良将即窀穸闔門舉號蒼天㒺極
　　又掩坎
烏乎先君之殁三十六朞拊我誨我頼有母慈母獨
徃哉雖生奚為下從九原亦不敢辭所以尚延湏臾
之息奉窀穸之事者盖念付授之甚重懼緒業之衰
㣲三月而葬古今行之廼命卜人廼訊墓師采合葬
之禮稽同穴之詩啟玄堂之如新瞻宰木之合圍余
小子僅乏表阡之筆然先親無愧積善之題痛音容
之逾邈憶話言之可師尚昆雲之庇燾庶門户之扶
持
　　化祭故相
公相两朝共有六年匪曰人謀有数存焉在昔忠定
挾龍飛天得君如公不如公專俄而乞身動則掣肘
得政如公不如公乆公之遇合開闢未有冠絶諸公
亦過厥考秀眉玉色蟬冕衮衣雖嬰美疢尚决繁機
帝欲拜公魏公太師公懼滿盈頓首牢辭援立之勞
圗回之䇿士有公評史有直筆今其已矣朝野驚竒
我猶慨然追感疇昔生殺予奪在我手中我於國論
安敢不同討刺背慒書戒面從衆為一談獨守孤忠
諌官御史章奏滿䄂曰非竄殺無以懲後弗置嶺海
俾安畎𤱔天子聖明相君忠厚歲晚起廢恩怨掃空
我愧高平公侶吕公属時多虞聞公告終不忝束芻
尚監微衷
　　仲妹
烏乎汝侍翁疾至于刦股翁謂家人孝哉吾女扶　柴
立哀動行路榖升大改汝猶蔬茹凡今之人皆在孺
慕孝衰於親以妻子阻士者或然而况女婦汝　有
行惓惓反顧魏國高年屢嬰沉痼汝棄家事扶持調
謢衣必待汝時其絺絮食必待汝然後舉箸盖如是
者數十寒暑凡我同氣愧汝敬汝其嬪夫家動合禮
度上承姑嫜下拊童孺外禮族戚内葺門户斂華務
實化窘為𥙿婦人之情鮮有不妬汝待妾媵何其忠
恕未嘗訶之况識笞怒其慈弱子過於自乳少則保
抱長則聘娶外人不知為嫡為庶里有公評匪曰私
譽然而没　笄珈生惟荆布病如風兩化如電露莫
致其詰但諉之数陌上之人忽聞汝訃蹙額相弔如
失親故矧吾天倫各已皓素汝於慈孝得之天賦乙
已哭女戊申䘮母懽悰氷澌逆境荼苦溪北掩坎城
南合祔遂厭人世不肯少住明日練祭今日蜕去生
滅之理汝素了悟急難之痛吾廹遲暮相率宇汝有
涙如注
　　鄭丞相
曩遭詩祸幾置臺獄公在瑣闥力觧當軸端平爰立
擢太尉掾思堂宻詢翹館燕見嗟我於公合非勢利
相賞文字相勉道義丙申之升流落稍乆書来慰藉
期我無垢丙午之升冐雪祖道自方田畫期我鄒浩
再相五年我卧空谷初辤弓旌繼罹風水晚廹而起
公愈貴重豈無愚莞猶兾採用我欲白事公罕揖客
光範之門累月稍迹乞骸掛冠䟽至八九匪曰潔身
實懼濡首他人受知一身而止我御公恩昆弟父子
百口託公隻手印翼一日無公群臂弹弋衆方廹切
訶罵佛祖我獨迂緩援引馬吕勧容直言勧收善類
為鼓邪説為懐私意及條故事及進宻疏為徴後福
為沽虚譽或云范公稍恠守道亦曰涑水欲逐坡老
匪公厭􁑴實我窮薄白蕳誅心青雲失脚尚意汾陽
老二十四且謂潞國夀九十二萬一他日訪公於鄮
午橋酒邊半山驢後憶初出晝飛槧惜别寕料此行
遂與公訣舊學之尊上宰之責黼扆輟朝玉鉞卓地
而况諸生視公猶父山川脩阻不克奔赴公来現身
公去振臂公無生滅我有榮悴舉世攻詆獨公嗟惜
嚴光征態劉蕡風疾邪説私意則已順受虚譽安在
後福奚有惟今之人尤工論議先以為合後以為貳
烏乎剖胸出心枯皆見血公昔富國容有未察捨之
則藏死而後已公今在天其知之矣
　　㳺丞相
於維聖宋名相比肩萊公英偉或惜其學之未至涑
水純粹或疑其才之稍偏堂堂克齋庻幾於全其師
㫖後溪之宻付其家訓忠公之嫡傳其論諫古之人
道直其文章天下之至言其温如春其重如山其虚
如谷其静如淵寳紹之初已抱負䕫禹之望端嘉而
後遂伯仲韓富之問方援立皆服其徳量既退處猶
問其貌年黨斯世之欲治盍再秉乎化權意㱕衮之
有日忽騎箕而登天凄善類之相弔致遺恨於逝川
惜當國之尤淺竟齎志於重泉使乆居於弼諧且傍
無於撓牽其立政與造事必掩後而光前烏乎此謂
之愛公可也要未為知公者焉祁國梁溪僅三四月
上印而去不失為賢苟或不然雖久且專潞公晚節
出涕於落旄鉞槐相遺命祝髪以易貂蟬孰知我公
得閑於亡恙之日辤籠於未厭之先於心無一毫之
餒矣是氣塞兩問而浩然宜乎生荷重名殁錫美謚
勒之鍾鼎垂之簡編言念昔者甲午𥘉元麟寺樞府
兩相周旋毎嘉史草亦奬奏篇公既登庸我復招賢
十年久升一日驟遷舉典故之稀闊越尺度之拘攣
雖薄村慙於韓陸然昭代法乎淳乾在廷齗齗獨公
惓惓曽不旋踵局面覆翻公去廊廟我㱕田園去夏
浪出宿疴沉綿作書訣公尚􁤤荅牋我猶偷生公為
飛仙士懐一飯矧出陶甄道之云逺阻哭墓阡些誄卑
薾蓴鯽酸寒追記丙午攝之掖垣偶偕竹湖訪公留
連合詞勸公時事實難方欲為國立太平之基豈可
使身無一日之安公拱手曰某有去爾子各勉㫋其
詞之嚴色之毅吾二人者退而嘆曰此其所以為果
山歟烏乎公與竹湖莫起九原我著斯言以俟史官

後村先生大全集卷之一百三十八
後村先生大全集卷之一百三十九
　　祭文
　　　王留耕叅政
本朝名宰如王魏公之貴重曾魯公之老夀當時鮮
麗然王公不免陪玉輅之塵曾公亦有蹲鳳池之誚
惟魯范二老僅至参與而薨至今名照穹壤王與曾
有愧色焉豈天易予人以高位而靳畀人以全節耶
公之來也以直道進其去也以直道退雖年位稍亞
於王曾而名德欲齊於魯范矣僕老放絀冀公進為
甫驚摧梁木之恨俄興埋玉樹之悲蒼黔安仰顛危
孰持自傷殘骸痼病之疾隻雞斗酒之禮後素車白
馬之誼虧凛然英爽歆此誄辭
　　李用之秘監
龜山於京文定於檜初敬終惎倐進俄退督之末相
以譎自盖薦三十士徃往名輩公當是時固嘗峩豸
居中幾何旋踵升外爾欲為者我不傅㑹我自立者
爾焉能凂憶與鉄庵博覧奏對於故𥿄中馳騁千載
不着名氏獨現光怪此必洞齊衆伏且駭奈何斯人
留落嶺海彰施藻火被之巖瀨戞擊金石散為竽籟
挑抉蟲魚形諸箋解家有論著因無華采士為時惜
年不公待嗚呼疾病則亂魏傁昏憒歲晚語謬謝傅
殂背公将易簀遺偈痛快譬之虚空豈有成壞我嘗
評公精博英邁詩學卜衛文律崔蔡自昔黨議為縉
紳害知我罪我以俟萬代嗟同門生凋零誰在執别
銷黯聞訃驚瞶老語諄譫聊冩悲慨
　　林元晋武博
我嘗三入勸講代言君無一字及於脩門又嘗三點
貴權嗔怒人畏傳染君愈親附念我暮齒諒我孤忠
饋藥起疾貼書擊蒙衆方排我荆舒楊墨君顧以為
卿雲甫白世故輪雲人心塹坑晚欲託君患難死生
昨枉緘題恠非自札酸風吹訃白日永訣西山之門
存者幾人又弱一个莫贖百身嗚呼學可謀斷僅教
胄子才可董統乃牧斗壘得祿幾何閑輙數朞寄巢
蕭寺大輙隨之彼何人哉耆厖烜赫其間分劑於君
獨嗇祝釐不飽營棲未遷君則往矣家尤蕭然始翁
謫殁負骨歸窆後師夢殿守死不畔君昔徇義勇不
可當今誰䘏孤誰來訃䘮卜用何山葬以曷日禮有
匍匐老無筋力誄不盡哀哭不成聲英爽如生豈隔
幽明
　　惠州弟
烏乎吾翁将終念子稚齒執手謂余以是累爾悲哉
斯言琅琅在耳四十年間逢坎屢止子榮子悴余憂
余喜邑最朝蹪方騖華軌洊剖虎符亦服龜紫皆辭
阻脩願奉甘㫖議廳氷冷曰此足矣其事魏國孝謹
終始服勤菽水竭力滫髓戊申之冬變遭陟屺余衰
且毁瘠固其理子胡為哉鬚髪如此親朋皆恠少余
一紀如子至性可傳圖史烏乎道山之招余不欲起
余昔杜牧求郡養顗既竭光範為子干壘羅浮之麾
相乃啟擬子之為邦朞月而巳玉雪自潔嵐瘴一洗
供帳簡省觴豆薄菲皆曰吾侯崇儉惡侈郡有泉粟
家無苞篚皆曰吾侯勤民約己自南來者有譽無訿
宿昔剥塜安書盈𥿄曽不旋踵忽以訃至二息甚孝
靈明一點如月在水烏乎處和内包衆美所踐平實
不為卓詭恭兄友弟尤敬孀娣天禍吾家析余同體
九年之内連奪二季子健如虎溘先若彼余縮如蝸
視䕃能幾族姻㑹哭謀子後事訓勉二息無徒哀毁
一䕶輀車一奉靈几常日家集大白酌子今子安往
酒覆於地
　　鄭元樞
亡友行之嘉定校郎約我見公道山堂後端平初佐
幕福唐奉公從客履道之妨俄而公入徑升廟廊我
忝樞椽朝夕公傍志念休休誨言琅琅衆擠寛饒公
雪孝章誦言於朝以袁易漳两揆再免公獨贊㐮爰
立之拜非公孰當有豸其冠素出門墻遂借座主發
其風霜普歐公客比陸氏庄射羿之嘆尚未能忘公
頓首言此臣素剛况其所言中臣膏肓如公徳度實
不可量既􁑴機務還笏蹇裳東山棋塵午橋詠觴千
贄之來倒屣迎將一食之甘與客剖嘗垂二十年富
貴夀康爛然長庚暁出東方公友西方公師紫陽彼
矯矯者自許膺滂公不立異安行乎常彼牛李朋互
相居藏公不爲黨見善則揚昔涑水公相業煌煌程
子獨思韓富已亡烏乎悲夫此言深長孰平如秤孰
大包荒天不慤遺頽山壤梁我晚擯絀世尤炎凉惟
公念舊書題盈箱此徃荔丹彼來橙黄公薨我病不
能哭表緘辤洩哀歆此瓣香
　　林母王宜人
昔錢母見其子擢髙第矣子掌帝制已不及見歐母
見其子之歴貴仕矣孫踵世科廼在身後夫人及見
竹溪内爲詞臣外爲州牧部使者又見民嘗繼登黄
甲綵衣板輿左右娛侍凉臺燠館起居便安其福徳
加於錢歐二母一等矣九袠而蜕復何憾歟昔我陟
屺雙旌吊廬北風吹訃心折涕濡豈無蒼頭可御素
車病卧一榻塊如囚拘先命賎息徃酹束芻
　　趙虚齋端明
才非果難難於全媺勝流高虚下調麄鄙公則異是
體用兼該以理揆事以德勝才磔㓂破樵郡化焦土
公握兩拳禦萬豺虎鄞　反側公往建牙宥脅梟畔
肅然無譁公甚柔懦公不嚴酷惟亷惟恕群狡　服
入　金狨出佩玉麟王曰遄㱕余無親臣延和已見
　　　事其斂民怨木妖國敝發明節卦規切斜封
公　造滕天為改容流傳萬口照映千載謂余不信
有　在凢今公卿貴則捐書公老愈勤甚於癯儒
易通一書開闢未有不知公者曰異洛叟既徹乙覧
黙契宸衷此于伊川未嘗不同造物所斳非權與位
　於學識獨不輕卑公所造詣通元入妙非惟人娼
亦恐天嗔昨賀蒲輪勸堅鐡壁必獲不已廹而再出
當世要務不宜三緘皃女恩怨姑寘勿談答書繫節
　真　我傳間開歲稍親藥裹心謂微恙不為深灾
方作箋諗廼以訃來嗚呼幹方之略元凱叔子尋微
之功康伯輔嗣或者惎公主眷時名今其往矣議論
必平嗚呼少小相於晚尤繾綣人亦有言時非同傳
屬纊遺墨何其諄諄宰上之題累吾故人我已七秩
公小二歳白首哭公寕非倒置我才雖竭尚可作碑
呼公不起孰知我悲
　　又掩坎
自公之薨交態寖異珠履之客金臺之士往往掉臂
去而改事或摘語我世故可畏子獨何為惓惓不置
昔者之誄今者之誌深恐時賢併按二罪我瞿然謝
戢君厚意固陋之見則異于是昔涑水大書献可之
窆姑溪嘗坐忠宣之累志義所激禍福焉避彼區區
者乆已割棄而况畏時賢之怒非烈士之志没亡友
之美非直筆之義知我罪我姑静以俟殯宫將啟送
車畢至我困藥裹自歎匏繫殮不憑棺葬不視毳寓
哀斯文將以掬淚
　　妹夫方采伯
先君愛女婉孌淑均擇對館甥四十餘春蚤共苦淡
常相友賓君生華宗瓜葛龔陳然其自立瀟灑出塵
倜儻好事精博罕倫異書抄畢舊事廣詢畫苑之秘
文房之珍端嚴歙溪漢洗古錞金石所刻詛楚頌秦
下逮晋唐本朝名臣寸𥿄單字收拾補紉孰拙孰工
孰　孰貞募以金帛閟以襲巾元章長睿合為一人
余事墨戲下筆尤親伯時與可豈非前身挾能雖高
賦命則屯爯貢于鄉志業未伸哭女悼亡觸緒嚬呻
賢郎繼夭顧影悲辛家惟一孫吾已六旬白之縣官
告之族婣怪君強健語何諄諄亭午過我共坐水濱
㱕巳侵子殆不待寅百年夢覺如臂屈信君固能齊
彭殤菌椿憶君情話再聆無因歎君先見知幾如神
託孤之言敢不書紳九泉有知歆此鯽蓴
　　伯姊
嗚呼姊嬪于方夫子儒素八上春官往返道路抽簪
脱珥以奉扉履四女有㱕兩郎畢娶井臼一生米鹽
萬緒卒奮難窘稍置豐裕七秩加五猶屑碎務饑羮
苦薇寒擁敗絮往視塲圃蒙犯嵐霧醫藥不時輿疾
霄鵞咫尺家簀曷不返顧山庵綿蕝僅通牖户四無
鄰毗風號瀑怒廼于是間委蛻而去嗚呼姊之生也
積銖寸之勤以成其家其死也尚不忍以毫芒之費
凂其夫累其子悟法喜之幻緣超龎嫗之高趣委平
生之六親無末後之一句空皃女之恩怨等浮屠之
滅度既自跋于愛河必復㱕于净土矣然姊之夫君
子恩深義重雖甚曠達亦豈能無離鸞别鶴之感凱
風寒泉之慕乎嗚呼白首同胞多散少聚姊安往哉
瞥如電露未嘗聞疾忽焉報訃不腆兹觴哀恫攸寓
　　鄭常博
烏乎自漢以來士以藝取童而習者不出科舉抄誦
帖括絺繪雕蟲芻狗既陳叩之空空君則異是網羅
貫穿手不釋卷亦不退轉衆作萎薾君獨老蒼他人
衰竭君愈激昻早列西山文子之籙中入秀巖筆削
之局使之騰上鼓舞雷風炎紹汪綦乾淳周洪挾負
竒崛寡諧多迕暫牧掲陽俄謫横浦談滯周南甫客
瀼西帝曰巫陽女下招之豈無汾陽力援太白九虎
守闗一鴻避弋葺履道宅繙善和葦書間孤榜花外
小車君房言語李邕碑板彼盲不見世有具眼在昔
老師高弟詵詵歲月電往存不數人前誄洞齋未平
幽憤奈何又傳苔傳凶聞辛亥之役我扶贏軀心頗
羡君紅頬白鬚棄我而先理不可詰竒字誰問疑義
誰質扁舟来訪翰墨尚鮮束芻徃弔筋力巳愆天實
孤我殱同學者退老西河僅一商也平生苦心為書
滿家傳之福郊或付侯覇我廹頽齡涕不濡目故交
欲盡如何勿哭
　　代祭周士姪
烏乎西墅遺緒不絶如縷一房孀㓜繫命於汝汝姿
厖厚亦亷且能初筮於建以氷檗稱公車三剡談笑
而獲政和琴堂十載虚席二臺交辟百乗耒迎㦯勧
勿就汝勇一行吾廹衰暮汝方壯盛将遣安輿挈我
就養書猶在手凶訃繼之竒禍駭人行路齎咨天於
吾家降罰何酷夭汝之齡慳汝之禄不念白髪不顧
齊眉不曰諸孤方在孩提汝何忍哉振臂長徃門户
誰託婦息安仰尤可憾者在已繼兄痛汝香火未能
紹承遺腹之孕或者天意萬一得雄箕裘可嗣烏乎
母子之恩伉􁏭之情兒女之慕終天難平有酒盈觴
有胾在爼涙竭血乾汝其知否
　　又自祭
烏乎仲氏諸子多夭稚齒既婚官者二人而已少竒
美秀又弱一个汝差厖厚謂可負荷被服儒雅不類
綺𥜗詩筆畫卷坐起與俱有郷曲譽無子弟過結客
如雲輕財葉唾𥘉筮建溪三年飲氷其士若民皆日
尉清亷使交章薦汝辟汝凋敝之邑人畏如虎汝獨
披襟以當劇繁欲迎潘輿欲大於門規畫之逺夭閼
之遽晨馳安書夕報㓙訃病甫數日遂不可支豈廹
定數抑無良醫槖中蕭然未易歸骨走僕齎糧挈汝
存殁丹旐翩翩叢於溪濵行道揮涕况我天倫仲氏
何罪再隕其嗣梧竹摧折琴書㪚墜天道逶迤當觀
其終安知遺腹不能亢宗吾哀汝母歲晚岑寂汝婦
汝兒誰拊誰恤吾門子弟佳者豈多今又奪汝悲哉
奈何汝昔家集飲不知醉今日何為覆酒於地
　　弟婦方宜人
烏乎昔起部郎麾節迭更命服於飛奚異繡行倚伏
何常變幻奄忽冡子先夭藁砧繼没人曰西墅後事
可悲俄表新阡俄敞華榱若子若孫冠婚宦學如巢
斯營如鳥斯啄里人又曰不忘百年之勤西墅一紀
之孀先緒如綫付託於季偃室甫開潘輿将至天乎
奈何又奪此郎歲晚煢然獨緒凄凉傍人寛譬爱女
順適六親隐憂二堅乗隙七袠非夭三命不卑所可
憾者主䘮無兒两房一孫髧髦杖絰毎聞哭聲驚呼
腸熱里有公評賢媛可師媵無怨色主母至戀烏乎
㓜者可長絶者可續獨此吉人長徃不復門户之責
叢於老夫苟未溘先尚可䘏孤
　　代姪孫在祭租母
烏乎在生三歲阿婆有命俾繼大宗小父敬聽婆意
小父年盛子多事顧不然痛哉奈何孱弱之質仰婆
鞠育顓蒙之性頼婆教督婆忽蜕去拊在者誰小父
甫葬世母新婺㓜稚􁀾呱聞者酸鼻天祸我家胡惨
如是童騃無知門户方屯如以一羽而負千釣在也
何恃恃天而已乾淳西翁百年積累家有尊老必爲
主持小父之祀豈其餒而有酒在觴有胾在爼泣血
矢詞婆其知否
　　抑齋陳公
嘉定之季始納鉄槍中外動色献璽㱕疆公獨比之
侯景姚㐮如養鷹虎不噬則颺失今不圗遺患必長
帥薨公去潰成疽瘡掃衆南吠據楚擣揚幾以國斃
幸而夭亡上思公言擢尚書郎紹定之初閩盗披猖
發於汀樵延及劍漳井邑聚落化為戦塲耆老孩幼
化為國殤起公於苦纛鉞煇煌以一書生當萬虎狼
探巢窮穴蜂蝟斧螗翦除葦蒲封植甘棠由建而洪
令嚴如霜盱贑兵驕守殪憲戕駢首伏誅㒺敢崛强
俄佩玉麟付以江防潤卒失伍勦之茅岡詔援淮泗
躬履顏行成敗利鈍兵家之常不言全豊但議失光
公浩然㱕䄂手深藏既摧氷山遂登巖廊以嚴見惮
以直自将上帝臨之臣無他腸謂薬沙湜廼鎮湖湘
求觧樞柄㱕平泉荘力辤晝繡作還政堂君召及門
尹來趣装自言衰朽不任簪裳属虜透渡閩接江鄉
再申前命賜履福唐野無山越海有胡商疆塲觧嚴
騰告老章高興赤松短夣黄梁踰八望九既夀且康
云何一夕頽山壊梁烏乎吾閩徳公百世不忘公不
爰立莫詰彼蒼或疑殺氣累眉問黄僕曰當罪雖殺
奚傷所殺頑凶所活善良殺少活多宜介祺祥吕伋
召虎西平汾陽一門貴盛奕葉蕃昌曷不觀公蘭芽
茁芳僕早親公知公最祥朱絃之直玉尺之方氷蘖
之清鉄石之剛逺沂周程近参朱張水心席問北山
膝傍先天太極内聖外王有體有用施未毫芒悲哉
此事千載渺茫辛亥葉舟獲尾牙檣劇談三日意氣
慨慷庚申重来過履道坊僕亟走門公不下床第一
等客僕詎敢當老為詞臣舊學惰荒雖草三制莫酹
一觴廻首墓陵心折涕滂堂堂如生歆此瓣香
　　六二弟
吾翁七子鍾爱在季翁棄諸孤君猶髫穉畫荻而訓
頼有母氏識之無字了瑟僩義粹美之質非由矯勵
精詣之言不假絺繪周選賢能漢㧞茂異君獨何為
罷舉求志一生不屈三紀虞侍盡敬極孝閨門之内
安行實踐鄉黨之際先緒如綫頼以不墜君趣棲遯
我仕䟦疐且耕且讀咏書之味雪案氷硯相對不寐
掩卷遺忘資君博記下筆麄淺慙君苦思盖如是者
二十餘􁨡毎曰樂哉家遲講肄我晚賜環與君分袂
别幾何時間哭中饋常日清談不屑鄙事一旦曠懐
附同羣碎絶無蒙叟鼓缶之意但有安仁悼亡之製
我竊憂之累書寛譬彭殤同盡人生危脆中年以後
不宜劬瘁君有近訊附銅魚使上勸加餐下諷早退
我感君言始决去計我方景慕􁇀園傲吏君亦依稀
柴桑處士所望甚挟帝必余卑夫何㱕塗或以訃至
猶謂譌傳耿蘭之類既審其然慟絶仆地同産凋零
奪五存二君健且爾我衰奚恃外姻内族迎我蕭寺
獨於其間不見爱弟徐問何恙不疾而逝其於去來
如屈伸臂彼方外人視此有愧兒女尚㓜婚嫁都未
天其或者假我數歲當身以任句平之累烏乎幽室
将啟小齋永閟有倡誰和有問誰對老人目枯以血
續淚
　　方蒙仲祕書
希世之英振古之竒昔有顔賈今無等夷驥奔電走
鵬怒而飛刷燕超越息於天池他人矻矻白首書癡
子一過目研奥决㣲及其下筆初不屬思頃刻萬言
如蚕吐絲經緯䴡宻胸有錦機人物渺然文不在兹
今相伏鉞首羅致之磨盾草檄横槊賦詩江漢告成
相以　㱕㧞亡滿朝難得者時衆方彚征子廹瓜期
願為朝冡摩拊惸婺俄而報政不俟及期以中秘召
何來之遲西風吹訃余心之悲邯郸之榮不過一炊
南柯之夣僅擁一麾事不可科斯人止斯髙才妙質
月旦所推毎見子文愧予之衰子今已矣起余者誰
堂堂相君憐才念舊折衷余言用子不究幽明之中
愧此良友又曰揣物在世難乆烏乎此言可以不朽
子卜新築輪奐甫就與余敝廬隔一簷霤曷不對檠
積疑細剖曷不撰杖精義重加琴亡賞音棋失敵手
疇者語聞記予身後安知歲晚此事大謬今日何日
弔孤哭柩空踈皆貴庸鄙皆夀而子獨然孰尸其咎
所可喜者子有隽胄筆勢翩翩上下馳驟語錯綺繡
論中巢許猶之於泉穿石者溜余嘗評之後來之秀
岐山鳯去巢長新咮謝遲蘭枯其芽復茂子之緒業
得所付授余既髦及筆如秃帚子爱余文必舉余酒
　　方教孺纓
在昔两翁筆硯之友遂以伯姊執君箕帚君少劬書
如獺祭魚頼有賢嫓賃椿辟纑嫁戴良女畢向平娶
箱篋細碎君若無預歳晚翁媪子孫擅欒弓喜擊觧
俄愴離鸞惟今之士誦黄冊予君獨貫串經傳子史
汲古最深賦分至慳三奉賢書七上春官两對集英
九考選調可以館殿老於祠廟視其所主可觀逺臣
意一鉄庵蕭汲之論抑齋賢弼丘卿清吏無繼之者
竟虧一簣然君自立固未嘗忘歲在丙辰因葬孟光
豫為遺令從朱氏禮自草埋辤用臺卿例君閑甚久
我㱕巳遲二叟相對且喜且悲心竊訝君得杜㣲病
我有情話君不聽塋烏乎哀哉年如申公官如鄭䖍
誰實尸之是有命焉檢點親朋百無一二人羡久生
至此奚殊六十餘年繾綣之情持此掬涙以送君行
　　意一徐元樞
昔趋桂林假道滕閣公與徳潤俱客檢幕未見神交
既見心孚我虱其間二龍一猪公甲科郎最先結綬
徳潤繼之我獨殿後海内推公懿識盛心曽不如我
知公尤深逺相之末緇真貶魏舉世諱談綱常二字
公因融風苦口開陳朝野傳夸西山隣人相嗔如屋
乆不遷進論建寝廣風節愈峻端平轉局延登細氊
内諌履𤱔外沮開邊晋貳百臺首疏三漸對仗執簡
舉檻請劍上思舊傳亦禮大臣彼未什位此先乞身
徳潤與我去留若異原始要終同一濮議聖度如天
公去復來遍歴二府望拜元台公在上前剛介凝重
大者昌言小亦㣲諷　堂無訟有規拂鬚伴食
心竊恥之卷懐退居上毎　自徐某去罕聞外事
我廢十年晚乃見收徃來屑屑以扇障羞公獨繾綣
命駕郊勞及其慘違張酒祖道曰吾二人享黄髪期
傷哉徳潤宿草紛披凡今之人立初節易及耄而昏
遺恨飲愧如公平生無一可疵蒲輪莫致畫繡力辤
現宰官身其夀者相胡不蟬冠胡不鳩杖烏乎哀哉
唐有孔戣民服其亷漢有汲黯上憚其嚴别甫浹旬
奄隔今古國失无老士無盟主昔人重誼千里赴䘮
公薨我病枕籍一床窆不能臨誺不能句遥瞻蟇陵
薄陳雞黍公無恙時酷喜鄙文玉樹埋深聞乎不聞
　　方聼蛙(審權)
天所靳者夀也君享大耋之夀為諸老之殿所尤靳
者閑也君有終身之閑無一日之忙而又有先人之
薄田舊廬以飬高堂有上世之法書古帖以自娛人皇
皇汲汲君安安徐徐人戚戚蹙蹙君怡怡愉愉君雖
不能兼人之所有天獨卑君以人之所無人苦不足
君常有餘少小交君華皓不渝晚卜菟裘鄰君隐居
有山可樵有溪可漁風月任時㳺覧必俱居既閉闗
我亦懸車晤言不数倡和亦疎数日霜晴桂花芳敷
方謀卜晝酌醴羮蔬意君鮮健必過草廬忽以訃来
腸熱涕濡不聞属疾遽至此歟吾徒何所親炙后生
其誰接扶或者歎君賢如堯夫而未有至衘之授高
如君復而不加處士之呼余謂君所立者表表寕肯
較夫區區不腆兹觴靈其吐諸
　　季子生母掩坎
母生三子存我一身拊我温温誨我諄諄娶婦抱孫
偹嘗辛苦譬如寸草莫報陽春家嚴歲晚持槖掌綸
留母於京命我㱕閩違去慈容未三十旬安書不絶
逺訃忽臻寄菆郭西火改榖新甚戀諸㓜甚爱六親
今安徃哉再見無因使我至此天乎不仁廼卜吉阡
廼差良辰廼奉靈輀於此栖神我自封崇衣垢面塵
獨此一事慰泉下人族戚咸送樽簋具陳涙滴黄泉
聲徹蒼旻烏乎哀哉
　　吳茂新侍郎
端平二諫臧孫史魚仁義百篇丹青炳如闕政必規
廊廟乗輿老姦宿贓笏繫筆誅賢恃宗主悪殱魁渠
朝野皆曰去非舜俞淳祐二諌斯人之徒首攻親昵
併指佞諛左遷而去餞者傾都諸生舉憣好事繪圗
朝野亦曰茂新南夫局面既更時異事殊帝思两賢
召節載塗各據機要聨鑣天衢自昔再入瑕多掩瑜
前范後鄒既卷復舒田諷雲梯梅刺靈烏公不少阻
及霤伏蒲世有公議公有諌書洪豸之擢由公吹嘘
豸第一義瘠環癰疽玉音謂公卿徃調娛豸頓首曰
臣死不渝是國巨蠧必㧞根株磔蟇捄蝕驅蛇放菹
公復於上皆臣之辜持槖未拜襆𬒳與俱一閑十期
浮沉里閭　使奥装有宅一區親朋来者和汝倡余
亦或放淚　席樵魚先皇之末詔遣鋒車人謂乆欎
必且疾驅公右選避其来梌徐何物竒恙丹艾莫甦
麟傷魯野龍去鼎湖遣告新訃聞者欷歔嗣聖訪落
属意耆儒夏卿之拜僅澤其孤嗟余與公志念素孚
余晚見收入承明廬故舊寄聲率相揶揄衆皆曰貢
禹之弹孔光之扶古有之矣公獨曰淵明之婦子猷
之返子忘之乎敬受此言銘之座隅公為飛仙㳺乎
物𥘉余廹大耋纍然病餘齎此掬淚瀝於束芻
後村先生大全集卷之一百三十九
後村先生大全集卷之百四十
　祭文
　　洪伯魯尚書
嗚呼韓吕遠矣家學世德繼者誰歟惟公一門塤篪
迭吹喬梓相扶出其毫芒詞垣封駁文德播敷衡尺
裁量所未及者從旁吹嘘鼎味酸鹹有不齊者居中
調娛其進爲也世道休明鳳至韶作其退處也吾黨
寂寞珠去崖枯身雖鼎貴而不少腴龜吸鶴軀以骨
法言具夀者相亦列仙癯意公復出超秉事事樞逺
猷訏謨北風吹訃聞之驚呼心折涕濡豈天不弔將
民無禄抑天也夫昔忝末交我如頑礦視公瑾瑜公
曰後村吾翁之客志念勤渠辛亥傷弓一　十朞浮
沉里閭庚申段絃公扈清蹕余忝安車孰不競進公
綰五組解以卑余及公予環余以眊衰辭承明廬公
率群彥張飲賦詩方之二疏歲晚契闊記憶老病形
之尺書公不憗遺主相嗟吁恩禮絶殊昔置端殿職
親地禁以待鴻儒爰及本朝􁊅是選者前蔡後蘇至
若玉山之洪天目之洪則父子迭居竹帛所載丹青
所畫僅有絶無門户方盛雁行鳳毛狨槖虎符夢中
惠連膝上文度悲將何如昔人千里單鷄束芻哭柩
弔孤我獨纍然僵卧一榻眇跛攣拘貧不能賻誅不
盡哀公其吐諸
　　吳君謀少卿
褎然之選先朝所重不及十年鮮不尊寵大者登庸
前吕後宋迨端平初親策晁董天網下罩首得麟鳳
王立丹墀儀狀秀聳廷紳欽挹奏篇傳誦意一眼高
閲人多中殿下語余小亦侍從和薰風句第甘泉頌
夫何貴名昭昭浮議詾詾後三數榜騰上者衆公猶
郎潛老未上雍晚途景定稍見收用甫金掌升己皇
華送何進之難何退之勇色夷氣和恬不為動方介
修齡忽成短夢死生大矣夫豈不痛吾聞偉人未易
摶控非芙蓉城即神清洞伊公之家有丹穴種既葘
厥考子必繼踵我失良友欲語誰共學誰擊蒙理誰
折衷扶哀寝門反袂一慟嗚呼哀哉
　　汪守(元春)
嗚呼汪公澹乎無欲吏牘如山纔一經目如湯沃雪
如刄破竹鋤治强梗撫綏􁎒獨情偽必察幽闇必燭
饕墨者革垢玩者肅譁士箝喙黠胥重足或干以私
未言先恧吾腕可斷筆不可曲包公尹京乖崖治蜀
惜郡褊小材有所局假以歲月一變莆俗下不負夾
袋之薦上不愧御屏所録謂天無意亦既卑之如是
之牧謂天有意何為奪之如是之速凡今仕者非貪
則酷公清如水有散無蓄豈不疾惡見於筆戮肅殺
之中常寓生育何志之逺何運之促聞之宰夫饍未
嘗肉其所嗜者菜羮脱粟食豈少之故抑火攻之毒
聞公呼醫為之顰蹙煮葠以進公巳委篤三號永已
百身奚贖悲夫鷦鷯一枝依公棲宿來常屛騎語輙
更僕公賢於繆公文侯吾慙於子思干木痛若人之
不淑哀吾民之無福例卷不足以返䘮俸錢不足以
潤屋此朱勃之所以尚書雪文淵而優孟之所以不
願爲孫叔也悲夫自莆至鉞山重水複我自　返不
能追逐雖欲勿哭如何勿哭嗚呼哀哉
　　鄭山長(與言)
嗚呼華胄遥遥人物所萃君於其間尤其茂異志慕
前修口銜清議王咸守闕郇謨哭市户外屨滿城中
𥿄貴遂矜聲名頗自標置得譽遊學納交善類入事
長上稍襄遜悌出先大人必先藐視壯圖闊逺如追
風驥閶闔玉臺可一蹴至誰實厄之未行而躓里中
浮湛澤畔憔悴昨者狂猘狺狺南吠襄蜀愊裂江湖
鼎沸竊獨怪君膽寒心悸謂大厦有將顛之勢憂吾
輩無逃生之地余曰自古有死修身以俟魯連蹈海
以全節王蠋絶脰以明誼何至若君躁擾如是既而
虜退朝野無事余忝召還君復求任嘗約西澗荐君
不遂去之數年陟岵終制索長安米執相君贄仰問
大鈞俯就近次大成公精舍於此講肄淑衿佩徒飽
虀鹽味不知何恙遽爾委蜕豈二豎之作孽抑五窮
之為祟㷀㷀閨人荆釵布袂呱呱嗣子練裙葛帔丹
旐遠歸聊陳薄祭悲夫飛箝之策圖回之志翻瀾之
古凌雲之氣竟何為哉百不一試吾為通德惜此才
子又為虚齋惜此高第嗚呼哀哉
　　南林葉寺丞
我昔定交詩境山中又因二君友萬竹翁共燈夜雨
聨轡春風三賢如龍乘雲騰空留我殿後齒髪豁童
居誰晤言出安適從萬竹有子象賢亢宗生而秀美
仕亦顯融入儀振鷺出牧憑熊廼卑琛節五筦之東
珠犀溢目玉雪持躬在昔正簡謀國清忠何以家為
臥僧榻終當時比之無樓臺公萬竹既貴營一畝宫
綿蕝未備戸牖僅通君幹父蠱極輪奂工凉臺燠館
瑣窓綺櫳引泉入池纍石成峰門多謁刺家常宿舂
一膳之珍必與客同雅懐自適宦情遂慵寕奉祠釐
不貪邊功我晚卜鄰杖履過逢蓮社宗雷竹林濤戎
悲夫積善之家其報必豐誰謂槐潭畢方煽凶頃刻
延燎百間青紅豈非所藏奎墨御封至寳之氣射斗
貫虹六丁下取獻之上穹君富貴人一朝赤窮仲氏
燔死友愛素隆五鬼二豎内外夾攻古有壯列曠達
之雄政恐未能什然於胷我與樂卿憂心忡忡排闥
候君立談匆匆忼慷託子聞之耳聾俄而斵棺尋又
聲鍾慟哭寝門永訣聲容君兒精進非昔阿蒙君季
孔懐汲汲封崇君何徃哉游戯閬蓬洛社蕭疎僅存
老癃坐無孟公賔鮮懽悰覆此一巵聊冩哀恫烏乎
哀哉
　　　丁宋傑
嗚呼宋傑文字有龍泉太阿之光怪而專以鳴其不
幸議論有徂丘稷下之辨難而卒噤之不得騁其呵
佛罵祖非慠餔糟歠醨非醉譬之水木不使之膏潤
灌注而徒激為驚濤駭浪不使之敷榮暢茂而但見
其蒼皮黛色烏乎豈造物降才之甚竒而賦命之偶
偏乎抑宰物者育才之未弘而㧞士之太拘乎元有
螢雪一生既不在身又不在子乎元暉丹青百奏宜
十世宥而澤不及嗣乎烏乎余於宋傑忝親且舊毎
憐頓挫頗相箴捄静以寕神黙以養夀余雖苦口君
拒不受尚憶鮮健把論文酒曾謂變㓕如屈伸肘慟
哭寝門君其聞否
　　　族兄寺丞
烏乎昔太史公與大金紫一傳文肅及先君子再世
同登聫芳趾美桂籍翩翩棣華韡韡士林皆曰莆之
劉氏文肅之後象賢鼎峙入而結綬朝譽甚韙出而
剖符郡最可紀泉漳二牧中夀而兄獨殿後黄髪之
兒齒少也奏賦貴洛陽𥿄老不輟吟得晚唐體寝鐔
津麾佚通徳里封植松檟恭敬桑梓一觴一詠某丘
某水中間禍福相為倚伏两郎英邁争鶩雋規云何
不淑玉折璧毁兄能齊一彭殤生死教育二雛眉宇
肖似近為長孫行親迎禮花燭之夕合族告禰紳珮
雲集一一倒屣主極殷勤賔皆燕喜書雲之且未雞
鳴起頖宫盍簮兄先至止世有儒仙兄無乃是曽不
崇朝小愆爕理晨叩寝門已炎釘矣丘嫂齊年和鳴
終始離鸞之痛何以堪此嗟我於兄小三歳爾蚤各
着鞭晚俱納履踰八望九雪毫生耳我衰湏扶羡兄
拜跪孰云委蜕僅一弹指㐮陽耆舊零落無幾慟哭
繐帷蓴鯽薄菲精爽如在必歆此誄烏乎哀哉
　　陳同直
烏乎過江名相推六梅翁攷其平生純誠清忠厥後
易名同小申公是生賢相連翩顯融榮陽復齋為宋
儒宗克齋典型有父兄風鶴山銘座筆妙墨濃再傳
至君孝友謙冲掃綺紈習䇿螢雪功凡今貴冑㨗徑
躡蹝其官已窮其齒尚童君獨不然矯知冥鴻閉関
三紀巷寂庭空非世捨我君不求通君朝起隐門有
追鋒姻朋交慶君無喜容鵷行再遷向用方隆衆期
對班拭目嚢封必與起部相為長雄奈何一夕不疾
而終烏乎昔正献公友先太史金蘭之好四世於此
我晚乞骸念君掃軌嘗約節齋合辤荐禰巵酒餞君
苦言在耳書筒遺我情話滿𥿄忽聞逺訃失聲弹指
我有息女嬪君賢子逮事尊章二十餘􁨡晚抱竒恙
不分生死君尤拊憐弗責婦禮子觧銅墨苴麻跣趾
扶柩還里鄉䘮善人朝失髦士追記疇昔飲君潭第
安知今日哭君蕭寺本親咸集呼君不起我髪如霜
我淚如水烏乎哀哉
　　李艮翁禮部
烏乎先大君子為鄉先生口講指畫多所作成余方
弱冠狂談驚座此老獨曰咄咄逼我至必倒屣游許
執鞭相期甚逺見其子焉君趋而過眉宇英邁翛然
澤􁁺不類貴介即之甚温叩之不窮與阿戎語過於
乃翁其和可餐其醇可飲徳性如玉文字如錦小而
賦詠意正辤葩大而典冊崇雅出哇五十年間凢幾
離合余稍顯融荐之東閣晚忝冬卿拜踈公車稽首
遜君曰臣不如余先納履君亦上節脱離池龍栖息
巢穴向來同隊存者星稀登高四望高塜纍纍君既
踰七余遂望九蟬冕衰衣不如巵酒即履道宅前疏
荷塘乃作離榭在水中央涓告落成花朝月夕擬携
洛英爲不速客君少清羸晚更康強淫末之恙得於
衡湘歩履微艱神氣猶旺見者皆云此壽者相安知
變滅如電雹然君再來人畢塵中縁旛華來迎㱕路
歴歴非芙蓉城即㫋檀國余獨何為嗚咽涕洟而今
而後遼鶴交飛余問誰答余倡誰和誰袪余惑誰規
余過嗚呼哀哉中饋之賢無愧梁鴻二惠之爽不數
儼佟泛觀人世盖多缺陷惟君平生無一遺憾夙昔
載醪來訪予雲今思此㑹如訣故人當日酌酒君未
嘗醉今舉子觴乃覆于地嗚呼哀哉
　　又祖奠
昔與子别執手繾綣弩力強飯以俟再見今與子别
子掣手去哭㒺聞悲呼不反顧子於親朋尤篤風誼
奈何一旦少情如是悲夫何辜于天傫然白首奪我
書眼又奪我友傷如之何與子永訣吾涕巳枯所滴
者血嗚呼哀哉
　　又墓祭
嗚呼古之人有素車白馬千里㑹葬者不以遠憚行
也龔勝八十餘卒有老父來弔曰嗟乎龔生竟天天
年不以老廢禮也嗟余與子異體同心昔者表車出
里門而余不能祖奠今者玉樹埋土中而余不能臨
穴佳城非逺於千里余年未耄於老父嗚呼天罰我
盲我使我不得盡朋友之誼而負幽明之愧豈非人
世之至痛乎嗚呼千秋萬古與子别矣不腆蓴䱶侑
以哀誄
　　陳光仲常卿
鳴呼昔與長君甫冦從師君方髮髦秀出群皃長君
天閼理不可推咸曰少君陳氏白眉精神滿腹科名
摘髭我使南粤聞君進為凢今　官根　斬墀君朝
冠豸夕巳拂衣出處大致莫之磷緇龍節虎符羊城
鰐溪余稍遇合詞掖經惟毎侍宴間前輓後推擢守
鄱陽方擁旌旗彼䜛㒺極一招一麾晚建琛臺氷蘖
自持毎哀賈胡輕生蹈危探珠驪頷命懸髮絲強買
乾没一不忍施航粟至莆叩戸賑饑亦散槖装惠及
􁎒嫠上圖舊人銀信喚歸樂御之拜跬歩論思無論
嚴徐列之夷䕫止則尼之衡泌棲遲畦花種柳闢圃
浚池五子諸孫簪紱累累婿亦朱轓炳乎相輝人之
常情鮮不顧私君于倫紀一念愛兹晚拆田廬及分
財貲視兄孤幼與子等夷可厚風俗可示訓詞彼有
南董史傳隧碑嗚呼少卿親狎至于旄期余病消縮
如支牀龜君若龍鸞不可􁁌覊曽謂斯人而至于斯
余開九秩龍鍾支離昔同學子逝不可追　翁與君
各踰古希歲行甫周天併奪之而今而後月夕花時
余唱余言和答者誰慟哭寝門孰知余悲
　　趙閩宰
嗚呼我與君交非一朝夕早相友善晚尤親密間嘗
語君吾已還笏舍下兒女婚嫁漸畢獨念渙也甚醇
且嫡僕忝法從渙承京秩既宇而弁尚未授室君有
長姜備女四徳以門閥論豈非逑匹君慨然諾傾倒
肝鬲吾儕一語堅如金石問名納采不俟終日百乗
來迎訪别蓬蓽預定佳期喜見玉色云福距莆僅一
葦隔吾自送女不煩來逆閏春之末詢之龜筴走僕
拜箋請君涓吉信宿潛返傳悪消息君健如虎𥘉不
聞疾不料若人如是奄忽道路驚怪吏民嗟惜不親
者悲何况婣戚聞君瀕危區畫纎悉無一語翏如善
知識君有主孟今之内則於君冶命歴歴記憶盟不
可寒言不可食託君介弟強相寛什事巳至此徒毁
無益古今婚婣參用禮律反經合權詎宜執一摽梅
之義時不容失主孟寄聲少寛勿廹女遭巨變累然
哀瘠卒哭始笄方任沐櫛夏奠羔雁秋諧琴瑟又言
門户須人扶植愛女如命槖装篚寔視婿如子拊存
訓飭悲夫昨迎丹旌今弔素韠九十翁耄育不能出
淚如綆縻來不可拭誄不盡哀涸研枯筆君未嘗亡
歆此蓴鯽
　　莆田謝丞
琴堂虚席人望而畏承以次攝服勞踰歲内持氷蘖
不慕榮利外無梔蠟以求諛媚盖獲乎下者未必獲
乎上不屈于理者常見屈于勢故嘗裹章服抱縣印
　　謁告而未遂暮春改旦忽枉車騎情辭繾綣若
　　　余心語口豈其厭五斗之禄有三徑之志曽
　　　聞君委蜕嗚呼人生如是危脆君則已矣然

後村先生大全集之百四十終
後村先生大全集卷之一百四十一
　神道碑
　　　　丁給事
寳紹間一相擅國所拔之士非鄞則婺其言曰閩人
難保尤惡莆士如陳宓鄭寅之流皆掃影滅迹於是
朝無莆人丁公柏桂以循守朝辭相一見曰是異於
莆人者留提轄雜賣埸人謂公立貴顯矣公旅揖外
末嘗一詣相府辛卯火炎應詔曰此年大風顛木巨
浸成淵雷發先春日乗背氣虎出平薮龍鬪近畿疫
氣流行妖星伏見恬不之悟天安得而不怒怒則激
激則烈矣宗廟爲墟神御驚動車駕當臨奉廟哭當
與行罪已之詔當哀痛然猶避忌曰互殿歩二帥知
有陛下宫室知有大臣私第而不知有宗廟非所以
忠陛下愛大臣也夫有大感悟必大更張今貪酷之
吏滿天下皆曰權勢疵之苞苴啓之參選者伸縮於
吏胥之手于堂者奔走扵厮役之門大臣知之否乎
壬辰輪對曰一春多寒二月暴雪流星晝隕太白經
天浙江東湖旱勢綿濶近畿得雨復慮浸淫在我既
無决裂更革之規模在天在人亦有遲回未觧之證
應又言開闢以來有常道進賢退不肖賞功罸罪是
也今進退賞罸一切反常宜盡㧞臺萊之士布滿周
行母植蕭艾盡遣星鳯之彦參錯方岳母用虎狼如
邇者起忠鯁斥苛俗孰敢不伏為真公袁尹發也時
在廷喑嘿二疏出如鳳之鳴陽韶之聞齊焉同輩多
已超擢公獨乆次積六歲纔為博士癸已十月相斃
舊學爰立公輪對首乞去臺諌副封勉宰執同心令
中外薦剡得自舉復近臣宴見百官集議舊制次言
居憂者汲汲起復舉世無孝子注闕者汲汲奏辟舉
世皆奪士嗜進者往往因輿臺以通權要舉世無知
亷恥之人宜作而新之上既攬威柄親擢不附相者
寄以耳目先用洪公咨夔王公遂明年改元端平復
以公及李公宗勉為監察御史然後相之私黨悉去
弊事一清端平之盛幾及元祐至今尚論當時之名
臺諌公必預焉公擢嘉泰三年進士第自永春尉注
寕徳丞改定海縣三石橋酒庫教授梅州知南海縣
通判肇慶府知循州未上自市轄遷官告院太常寺
簿宗學博士樞宻院編修官初入臺北事動公極諫
曰故相當國二十七年於法當敗所以不敗者用兵
一事猶能謹重必廹而後動故雖敗而猶存暮年輕
信兄子交韃滅金其謬甚矣今更化未数月而遽欲
收古人七年即戎十年生聚教訓百年勝殘去殺之
功謬不愈甚乎宜脩㳂江守備増一重藩籬戒三帥
常退思郤顧疏夜入詰旦　上袖示大臣三京告㨗
公方監太學觧試考官欲以長安復見官軍命題公
曰吾方累疏諌止君等乃以一題從臾乎未信宿報
三帥返斾矣公懐不自已言輕舉之誤小遂非之誤
大今移兩淮糧械於邳徐唐鄧等州猶循危轍冀雪
前恥昔斜川之退孔明責已枋頭之辱元温遷怒愈
變愈差不可不慮盍移戰力為守謀又論時事曰故
相乆病楮幣窮而不變羽書急而不報注擬壅而不
行一旦更張内則委一樞臣倐忽之頃空内府累世
金寳百萬之藏而楮錢自若外則八陵之圖甫南馳
而三帥之斾巳北指矣矧收召廣進用驟有一月而
數遷者前日之病在於緩今日之病在於速矣二年
貢舉敕榜有不敢諛恠之語公奏諛為今目大患恠
不足慮恐有以直為怪者乞詔主司專黜諛佞又言
元祐轉為紹聖尚待八年嘉定變局開禧小人終身
屏迹十年之後方見不克終之漸今改絃未再朞巳
疑為善之迂用賢之無益臣謂北事違衆而動是賢
者之言未用也真某賫志而没是賢者之志未行也
然則将取其不賢者而困之不善者而行之歟自禁
旅閧間言人上歎治効不進思舊人末巳公争曰慶
厯初盗起東南西兵未觧仁宗之所選任不過杜范
韓富有如竦輩起復到念又曰昔王安石變法先結
張若水藍元振輩以為腹心及上遣二人視府界所
行青苗皆云民便樂之今小人不過用安石故智奈
何在其術中乎又言陛下待遇定策之臣不為文宣
二帝之少恩足矣今札諭群臣曰朕欲保持汝母捃
撫不亦異乎尊崇本生之親一遵英孝二祖之故典
足矣今營繕甲第高大寝園不亦異乎官寺窟穴不
室左道出入無間小官鹽賞至煩御封道宫事目上
逹天聽此尤異也孟子曰惟大人為能格君心之非
獨不䏻如先正對中使焚内批乎或使之回奏曰臣
某以為不可乎近臣或薦某人有才者公曰自古小
人自持一論自為一黨今能為君子之言締君子之
交盖有君子而庇小人者矣在言路二年諌疏盈篋
皆力扶世道之命脉切中時賢之膏育余著其大㫖
如此其冬除祕書少監三年遷監遂為起居舍人兼
直舍人院起居郎中書舍人嘉熙初元除權吏部侍
郎遷給事中由御史八遷皆兼史職公雖出臺然歲
中轉對一直前奏事三進已見二其於宫禁言動廟
堂除授賢佞去留否泰消長之際指陳愈峻論建深
廣韃北歲入㓂公言大臣操舟主病者也若先徬徨
動色同舟同室之人将若之何宜凝㝎志慮以應事
變時廹禋祀乞邊報非時奏御且引宣和恐妨恭謝
事以諷藏事之夕大雷雨公曰陛下本以好賢受諌
聞天下近者言官忤旨至形詞色疏多留中易置
諌官御史如奕碁此致異之大者丁酉大公歴数時
弊尤切扵辛卯之疏在詞掖韓休除節度使致仕公
封還曰此日后家一門雙節議者猶謂曷不移此募
戰士以取韃酋之首今休一賔賛之臣爾卑以旄鉞
如祖宗舊典何命遂寑閻羙人進封親属加恩者一
百餘人公諸侯三邊稍寕然後舉行在瓉闥余天錫
召且大用近臣多先通殷勤公駁論曰閩樂土以處
天錫足矣召之徒使陛下有私故人之名言者必起
而攻之非所以爱天錫也䟽入喬丞相以槧導上意
趣書讀公已疾堅執如初越数日卒七月十有一日
也年六十七遺表聞自朝議大夫贈通議大夫前碩
人林氏知賔州寳儉之女繼荘氏知化州　之女一
子南叟承務郎新監泉州市舶務二年十二月朔葬
公扵石室祖塋兩碩人先後祔焉丁氏自固始遷莆
曽大父履大父士睦父瑶成贈奉直大夫母葉宜人
公字元暉上有六兄皆負俊聲而公尤工聲律傳誦
人人骨髓然素清修不以藝掩徳親䘮廬居三年乃
歸既中春官臨奉大對聞兄訃慨然馳歸日進身之
始詎可為欺雖村兼數人埸屋自課一卷而巳曰吾
平生無悖人亦未嘗芸人也既仕薦書皆人求公非
公求人方其在韋布燈窓之下米鹽簿書之間固已
珪璧元身氷檗細行矣至扵自重不掃光範之門中
立不䧟牛李之黨居風憲他人畏之揺手忽及者必
奉白簡以聞任封駁它人當之運筆如飛者必曰臣
不敢奉䛇植立之高奮發之勇自其平日之有所不
為有所不取者基之也嗟乎彼相之智曽不足以量
莆士烏足以量公哉余疇昔厚公宰上之碑盖已心
許至是南叟彚奏藁來曰石室之木拱矣銘不可以
復需矣銘曰皇初元之觧瑟兮闢久塞之言路掲杲
日扵中天兮散氷山之趨附盖枚卜而得公兮廼親
拔以自助偉百奏之剴切兮信千齡之㑹遇孰不云
　　端平兮視元祐其殆庻幾拊往事而太息兮有
余心所未喻考察司空之碑兮倍前代之黨錮質元
城翁之論兮曰全人之有数自嘉熙之建號兮懐向
背之異趣中人翕􁃹而改化兮賢者亦一來而一去
惟公屹其間兮障黄流之犇注前見疎於荆舒兮後
未嘗宻扵馬吕人莫不有所主兮臣所圭者君父運
方際於風雲兮疾忽罹扵霜露彼浮榮奚足算兮獨
令名之不腐余将書道旁之碣乎嗚呼端乎全人丁
公之墓
　　杜尚書
公諱杲字子昕曽大父圯提舉江西常平大父鐸知
萬載縣贈大中大夫刑部郎中贈開府儀同三司母
陳宜人贈吉國夫人杜氏本京兆萬年至提舉公始
居邵武公少與兄東第来場屋齊名而獨見禮於禮
剖以父任待通州海門買納塩場闕潘提舉友文
􁘭攝建陽尉秤提法行公面責潘曰公奉新書太過
八郡騷動矣潘愧謝稍弛其禁陳提刑彭壽􁘭攝閩
尉甲子死誣乙殺之公騐屍於髮中得砂視甲舍傍
有池砂類髮中者鞫問子果溺死乙乃得釋至海門
謁塩使豊公有俊曰小官惟冒扵貨者當譴責情可
矜力不建者教之可也奈何皆臨之以威乎豊公悚
然遂為知已李公珏制置江淮羅致幕下滁受兵檄
公與同幕王好生提偏師徃援甫至民蔽野隔壕哀
鳴求入避滁守固拒公啓鑰納之虜圍城數重公登
俾中二矢益自奮厲士氣百倍虜技窮去犯齊安李
公㑹合援兵幾十萬未至虜觧去兵在道不相統壹
且潰亂李公曰非子昕無可行者公求制劄二十道
以行先以帥命喝犒擇諸将尤桀黠者出一劄抽回
喻時又抽一軍不二曰諸軍悉回無敢譁者李公累
奏公援滁功不報公從李公與之終始豐公建西閫
辟梁縣胡公摫縂西餉辟鳯臺酒官皆力辤海門秩
滿調江山丞畿漕朱公在辟監崇明鎮崇明改隷東
總與岳縂領珂議不合慨然引去岳出文書一卷曰
京剡也公曰比而得禽獣雖若邱陵弗為岳怒公曰
可劾者文林不可强者杜某岳遂以欠蘆錢劾朝廷
察蘆錢無虧二劾皆寑西閫曾公式中辟廬州節推
浮公兵變公單騎往戮止渠魁守将争餉金幣公封
貯一室将行屬郡丞鄭凖悉返之安豐守告戍将扇
揺軍情且為變帥欲討之公曰是激使叛也請與兩
卒往呼将諭之曰而果無它可持吾書詣制府将即
日行一軍怗然知六安縣新社壇學宫罷元夕燈歲
歉諭富家曰吾不損米直若但出糶吾依市直為民
代償三之一全活者衆邑有劇盗二設賞獲之帥方
姑息盗竊語曰吾不失在制置帳下公命杖死縣庭
而以專殺自効民有嬖其妾者治與二子均分二子
謂妾無分法公書其牘云傳曰子從父令律曰違父
教令是父之言為令也父令子違不可以訓然妾守
志則可常享或去或終當歸二子季提舉衍覧之擊
節曰九州三十三縣令之最也知安逺縣考舉及格
免班幸改通直郎逆全犯邊季公時已帥廬辟公濠
倅上以公久習邊事擢知濠州趙大使善湘謀復盰
昭密以訪公公曰賊恃外援當㫁旴泗浮梁以困之
卒用公䇿成功女真數萬厚齎駐榆林阜請降或請
誘而圖之公曰殺降不仁奪貨不義納之則有後患
諭遣其衆秩滿令奏事端平初元過廬謁全帥子才
曰北伐不可止矣公必有以監凝其後者全日以淮
西兵守潼闗以淮東兵守黄河公始為之隐憂除主
管官告院知安豐軍三帥出師除公淮西運判公曰
昔張魏公督師以趙開主計今日諸公無愧于先正
趙開之任僕豈其人詔廷紳邊臣各條戰守公封上
曰沿淮早蝗不任征役中原赤立無糧可因若虚内
事外移南實北腹心之地必有可慮方草奏客曰内
歲當任子不為賢郎地乎公笑不答大使括舟載糧
公曰師遵陸而糧用舟緩急必相差池請以夫運大
使許之既而劾公調夫煩優沮撓軍事削兩秩罷時
在外諫北伐者惟公一人及鋒􁢬洛陽退師保境兵
釁遂開不可復合人始伏公先見奉崇道祠復元官
再知濠州未行改安豐韃謀入㓂公曰此虜常先取
一城為家基寨然後深入順昌為豐壽屏蔽而夐在
淮北兵寡餫囏使虜得之二州危矣以白制司命幕
客沈先庚遷其軍民士庶航錢粟迓之虜果大至我
舟已盡泊南岸崔文舉范用吉二叛憤咤以俚語詈
公曰吾欲取此城乃為老賊所先休看它城子矣順
昌軍民駐壽陽復運米二萬斛楮七萬餉之衆感悗
忘其遷焉又謂兩城相望其間當有小城以接聲援
益繕安豐縣城使沈先庚戌之虜未攻不克殺其将
塗金朱袍者二人虜去縣圍郡城公使聶斌布重兵
守禦趙諒提輕騎攻刼四隅設伏城中晝無人聲虜
登高望之莫能測公出其不意開闗鏖撃虜麾其下
曰南兵狠速返勿留赤老國王者大掠淮東厚装而
歸公曰是可擊也命順昌守樊辛率死士刼虜帳俘
獲萬計奪馬四百匹亂屍中有腰木牌書皇弟國王
者虜法貴木牌在金銀牌之右夕刼二寨皆中醜類
潰散猶以番書求亾馬五百公六世祖待制公𣏌守
慶州元昊求降人孟香報曰償所掠則返孟香夏人
不肯償我亦不與孟香北人謂我為憨爾為您公用
待制公遺意効北音檄答之云您還鹵掠憨還您憨
馬您不還時憨也不還您虜遁去端平丙申冬也明
年嘉熙改元公益為備浚舊濠築外郭其冬虜必欲
得城掃地而至大設攻具以火炮焚樓櫓公隨壊隨
補以八都魯硬軍斫排扠木八都魯公皆死囚使之
攻城自贖所破甲以牛革十餘重為之設面簾以障
矢公募善射用小箭專射其目盡殪之虜者填濠為
二十七埧分公兵扼埧虜乗東南風縱燎公禱天求
助俄而反風雨雪驟至公謂古人多乗風雪破賊而
四面圍合乃募猛士奪埧路出兵将士皆奮躍死戦
殺紫泥金團龍𫀆者降人云葉國大王也焚虜砲座
攻具至明日皆盡先是城閉援師前郤惟地帥吕文
徳􁂪圍入叶力捍禦庚牌調盱眙守余公玠及趙東
夏臯赴援濠倅趙希瀞監夏趙軍公以蠟書約夾攻
虜潰至㨗奏至二年春矣君相動色相賀擢軍器監
進三秩御杞云朕聞安豐被兵不皇寝食知卿守禦
勞苦指畫有方朕為少寛今援兵已集其賈率諸将
掃蕩㓂攘以安淮右賜卿金器諸将各金椀一在城
将士及淮東援兵以京㑹三十萬支犒公率三軍拜
詔感泣夀春守張可大惎公百計撼揺吳公潛素奇
公適在都曺主之力陳檢詳力修始同在圍中至是
亦昌言公勲勞扵朝丞相李公宗勉參政徐公榮叟
皆有賞未酬勞之語㑹謀西帥咸曰母以易杜某詔
以安撫兼廬州推太府卿淮西制置副使兼漕虜使
王檝來續和議公曰虜将察罕有言撒花自撒花厮
殺自厮殺和可恃耶督帥史嵩之主和怒形辭色虜
縱重堯臣歸督府以擒獲聞公抗章非之諜言虜下
令三年毋南牧嵩之信之調八月未動眞不来矣公
曰是将欵我其來必速九月察罕果率十七項人馬
號八十萬挟叛賊范用吉輩傳城下約先破廬然後
造舟巣湖以窺江於壕外築土城周六十餘里穿兩
壕攻具皆数倍於犯安豐者公與客登城四郊鐡騎
極目無際客股慄公曰吾必破此虜衆欲備金雞嘴
公曰宜先舒城門虜果耒攻郤之公欲増一重防托
亦於城内為土城虜日夕用攅砲攻打我特串樓為
固虜築埧乃高於樓城危甚宿将有涕出者公以油
灌草即惧下燎之頃刻與樓高者皆為煨燼又扵串
樓内立雁翅七層俄砲中埧上一酋衆賊扶去日王
子也乗勝出戦虜不能支追躡數十里骸觜縦横噐
械委臺臣謂劉錡順昌吳玠和尚原之㨗不是過地
御札云卿郤敵金城勛勞懋著擢呉部侍郎陛使名
漕副賜對衣金帶進三秩有囘囘来降云慮初用女
真漢軍不勝用回回又不勝乃用真韃亦折三十餘
人初二城圍閉累月内外隔絶傳説萬端謂公必蹈
徐禧李稷之禍雖素所親善亦憂其為張睢陽南八
矣一旦奏凱全壁出人意表識公者舉杯相慶未識
者亦願為之執鞭虜攻城專恃砲為長技以數百人
拽一砲中樓櫓立碎壕渠深者運木石不足驅人填之
公始用順昌倅王安䇿作串楼以禦砲其用法栗棗
榆槐堅木二三尺圍者列壕岸入土五六尺高丈餘
上施横木中設箭窓下繚以羊馬墻凡圍樓方樓一
砲即毁惟串樓可支三砲率先造千百間隨虜所攻
施之壊則易王安者先在河北城守皆以串樓自全
公又以古防城戎器多不應手創智造鵝梨砲三弓
弩砲可手用弩可及千歩為平底船載勁卒勦填壕
者公著数每先扵虜計畫常周扵事賊技一不得施
二城既㨗扵安豐得虜屍萬七千扵廬得虜屍二萬
六千獲虜砲車雲梯弓弩器甲不可計公每上功必
曰安豐之役吕文徳聶斌功也廬之役将帥王鑑聶
斌參佐黄夢桂趙希瀞功也臣何力焉又終始為王
安論串楼功它将校寸勞必旌因公取爵賞者甚衆
公勲名日盛人心所向惟嵩之以所遣援兵失期又
恥前言不騐至是調曹順聶斌各以五千人斷賊歸
路公曰虜回戈則城危矣摘四千人付曹順而留聶
斌不遣旦言曹順必敗公事嵩之劾公擁兵自衛以
嬰城自守為是以野戰為非公奏云此賊驍㨗衆多
臣實不敢以野戰爲是且言督府近遣祝邦達援廬
未戰而潰僅以身免又聚兵援滁僅達宣化往往失
伍委械而去淮西精兵有限即野戰不如人意何以
收　嵩之令參議官丁仁來調兵公曰督相昔欲和
今欲戰何也丁曰和自是上意公曰善則稱君奈何
歸過扵上因抗疏乞罷上諭公安職母費朝廷區處
曹順者遇虜安豐境内全軍覆没悉如公言三軍累
疏請老御札曰卿老成忠實寛朕顧憂宜爲勉留以
副注倚臺臣承風旨論公挑釁致㓂公待罪詔書諄
諭而止虜将大舉刷前恥廟堂問䇿公曰必破之督
府曰去歲韃敗歸不肯追擊今傾國來謂必破之何
也公曰兵家之数不可先傳患賊不來衆非擢所乃
練舟師扼淮河遣庻監吕文徳聶斌軍伏精鋭扵要
害虜所主遇伏我師二十七㨗大戦于朱臯四塜俘
醎無数獲酋妻黄金鎧甲駝馬或問公何以䇿其必
敗公曰力守淮河所以汙其道也彼自信陽至此已
半月糧盡力憊冝為我禽㨗奏至御扎曰羽書來上
謂韃且徧淮右矣朕懐抱不怡慼見顔靣未幾督府
以卿牘聞朕且喜且疑吾兵何神耶徐攷㨗奏守堅
壁之今行招䧏之䇿用襲擊之師卿可謂差強人意
矣朕臨軒不斍失喜再三嘉歎擢權刑部尚書賜衣
帶鞍馬四年以疾已去不允歲饑公告糴江右米
銜尾而至淳祐改元乞去愈力擢工部尚書賜鞍馬
衣帶仍佩魚公念乆去鄉國扁舟徑歸而嵩之入相
知劉晋之于公有憾薦為御史使甘心于公晋之首
上流誣詆以真學士奉祠或言虜謀自安南幹腹上
𣣔起公師桂嵩之風䑓臣重劾御槧宣諭曰杜某两
有守城功若脱兵權便有後祸則朕何以使人二年
差知太平州舜至六十七上愈𣣔用命貂璫論晋之
擢華文閣學士㳂江制置使知建康府行宫晋守節
制安慶和無為三郡罷楊林堡以其費備歴陽淮民
寓沙上者獲以舟師謁程浮公祠緫所即南軒㩁酒
公曰此張宣公講學地也陳像設撥田祀焉置貢士
庄蠲民租二萬八千石虜哨儀眞東閫不能授詔公
勿以秦越為心公朝𬒳㫖午戒噐越宿至今庻與聶
斌提兵八千入城虜見公名旗曰此安豊盧州杜制
置耶黎明觧去追擊敗之進敷文閣學士以庻知眞
州公曰上卑汝邊郡冝勇往綾急吾親提兵援汝勉
之三年中使鄧喬年傳宣撫問賜纈羅牙笏金帶香
茶四年除邢部尚書不許辤免公念仕三十餘年列
從槖亦七載未得一瞻天表不敢舜内引玉音獎劳
云卿累任邊閫宣劳不易公奏四事一曰才難而知
兵之才尤難冝素儲不可猝求二曰屯兵劳州兵逸
然州兵月廩四倍冝稍𥙷助屯戌兵而存州兵半額
别收精鋭属之宻院三曰賞典太嚴四曰去盗當於
其微冝選尉寨卒長滿三年能捕獲者與捕授上問
淮事又詢邊頭諸将皆以實對因乞放歸山林以全
晚節上曰説未到此公乃就職兼詳定勅今一曰以
獄讞廟堂始難之卒如公議兼吏部尚書時注授難
但公隨資格稍通其礙銓綜為清每坐曹吏部主令
抱牘儳進公曰銓法一定刑辟人命所係命刑部先
之梁成大子賂當國求銓試公曰昔沈継祖論朱文
公成大亦論真文忠公皆得罪名教者子孫冝廢錮
安得仕嵩之遣給使道意公峻拒之御書三堂扁曰
安淮曰嘉喜曰教忠命左璫持賜奎墨猶濕榮動一
時朝家更化議以公建閫䕶詩將嵩黨胡某猶在朝
三䟽論公上不得已進徽猷閣學士奉祠胡後遷宗
少徐舍人元杰封還除日曰侍從名臣妾加諭列其
為公議所予如此公㱕治小圃日與客按行松菊瀹
茗清談曰吾今而後知閑居之樂六年請老詔不允
再䟽進一秩陞寳文閣學士致仕郡憂潦公發私廪
具告糴于盱江明年春榖貴公下其直以偈营卒舊
有月借郡貧不予貸以私錢今師相鄭公當軸知公
忠實柩参吳公潜念公勞舊擢庻守邕且将召公或者
危之公亦不欲出矣八年三月得㿃下疾自筮得離
之噬嗑其繇曰日昃之離不皷缶而歌則大耋之
嗟㓙曰吾不起矣自草遺表豫言以深衣歛母用緇
黄公待外甥任明之如子命以遺表㤙奏朌賜金扵
内外親戚郡有貢士㽵簿甚公𣣔助私田未果以属
二子所貸營卒錢百萬令勿償疾革謂二子曰此曽
元執燭曽子易簀之際其夕薨六月二十七日也卒
七十六積官光禄大夫爵揚子縣開國子公昔於舍
後手植二梧茂盛将薨之月一自枯一㧞扵風人謂
木摧哲萎之騐上方思公前功進龍圖閣學士而公
已薨遺表聞上方思贈開府儀同三司賻疋兩三百
娶李氏紹興侍郎陵之孫先公三十八歲薨贈渤海
郡夫人子二人庻奉直大夫改差知潮州廡奉直大
夫江西安撫司幹官女二人長適文林郎崇安尉趙
崇林次未行皆已卒孫三人蕃蟠番俱承務郎以其
年臘月二十九日葬公扵城東秀野之原公淹貫經
史博記多能孫吳申韓岐扁嚴李之學靡不研究為
文𥘉不抒思俄傾成章皆麗宻峻潔無一字陳腐五
七言精深四六高簡散語尤古雅善行草急就章有
晉宋間人風韵寸𥿄隻字得者寳玩歲晚掃空言語
文字專治闗洛諸老之書語其子曰吾扵兵間無悖
謀無左畫皆得於四書其臨敵常褁藥偹不測曰萬
一嗟跌當以死報君父手握重兵然未嘗妄僇一人
雖大敵在前戈甲耀日矢石如雨公意氣愈閑暇無
窘遽容武侯麾軍謝傳鎮物無以加也其論和戰屨
與權要矛盾嵩之排拫挫抑扵上言者撼揺毁訾扵
下賴上照知孤忠保全勞臣故公得以功名終始初
公與余同幕金陵後余爲樞椽數言公於鄭喬兩丞
相公遂起廢其立功於二城也余巳斥居田里公歲
中必一再遣帳騎至山中侯余安否余問騎曰杜公
何爲曰與諸将樂飲議防狄爾余曰視前後三數公
孰優曰㓂至公與将帥分畫既定常先登陴諸将繼
之既上則不復下寝食矢石之傍猶燕居也㓂去乗
陴者皆下公乃下以小人觀之杜公猶優余仲弟守
樵亦言安豐迓兵至樵公厚犒而客禮之雖小校卑
卒亦拊以恩肩輿止用村夫曰彼皆戰士不可私役
也烏虖公所以能得人之死力能為國家建功立事
有以也夫余觀他人寸長微勞必自夸詡公昔與余
書叙城守事但言暴客相訪久而不去頗費應酬而
巳余問守備答曰向以城守城今以人守城君無憂
其言雍容整暇如此非僥倖成事者既葬二子致公
遺命屬銘於余且以閩帥趙公希瀞所作行述來趙
公與公皆陷重圍同死生患難者所載詳實抑余扵
公之薨有感慨焉營平破羗已七十餘衛公渡遼踰
八十矣古人事業多在晚歲公雖得謝老謀宿望使
之臥䕶猶羆當道虎在山也今其已矣誰為陛下寛
北顧者悲夫公唐相宣献公黄裳之後世系詳見於
公顯考之碑不復出也銘曰韃行中原磨牙洊食戰
無勍敵攻無堅壁不論書生雖有韓白猝然遇之敗
撓奔北近而光滁逺則荆益朝猶金湯暮已瓦礫𨳩
闢以來未覩斯賊譬之猰㺄莫與甬力顯允杜公眇
然逢掖其守二城危在旦夕鐡騎數重攅砲千百公
甚整暇登陴指畫某捍樓櫓某刼寨柵椎牛釃酒輦
金輿帛以我忠赤當彼矢石公猶暴露孰敢顧惜虜
氣衰力竭公乗其隙忽雷萬鼓四面出擊名王横屍
權帝敗續所獲駝馬噐甲山積露布至京朝野動色
然後華人知韃可敵然後異類知憚中國然後邊臣
固守疆埸公身逺外公性孤直大使督相巧詆重劾
淳祐聖人卓然不惑奎墨昭回曰卿忠實衆方狺吠
上獨卯翼晚思識公召以常伯公來何遲公去何函
手開綠野清談永日自方喬松人比召畢妖星忽隕
壮士驚唶過江百年非無人物畏虜二字膏肓之疾
昔在典午僅推琨逖爰及炎紹復有規澤皆以儒帥
守固戰克繼者誰歟杜公其匹惜余老矣涸硯燥筆
事偉詞卑不究勲徳
後村先生大全集卷之一百四十一
後村先生大全集卷之一百四十二
　神道碑
　　寳學趙尚書
淳祐壬子八月丁丑寳章閣直學士知建寕府趙公
卒扵府治訃聞朝野嗟惜詔進真學士贈四官為正
議大夫䘮歸寳祐改元五月庚寅葬扵某縣某里杜
埋金峰寺之原公諱性夫字仁老魏王八世孫於訓
武郎晫之為曽祖承信郎公建為祖贈朝議大夫彦
晦為父少擢嘉泰壬戌第厯南海尉樂昌令高州判
官封州推官知龍巖縣通判汀州知新州提舉廣東
東常平茶塩兩易江西陞提點刑獄刑部右曹郎官
直祕閣提點浙東刑獄攝帥直華文閣因任直徽猒
閣淅東安撫大理少卿直寳文閣任知紹興府宗正
少卿權刑部侍郎為真兼修玉牒中書門下省檢正
諸房公事權工部尚書權吏部尚書除職出牧公初
筮獲盗應格歎曰以人命易京秩乎棄不就當闗陞
亦不自列繋修職郎垂三十年樂昌荒逺公進其士
而教之秋賦䇿名者五人嘗攝邕筦上邊市馬𣏌姦
剗弊費省馬良龍巖瓜熟盗起寕化旁邑令當上者
皆惮往公奔問官守㨿險築柵㓂大至公令老㓜登
柵自率丁壯拒戰隅官黄才富與賦通公梟才富等
四人於陣賊敗去招捕使陳公韡上其功建卒戌汀
乆桀傲憚公攝郡不敢反側廣塩號脂膏地公過清
不以低估市倉銀浙左水旱蠲賦勸分汲汲鮮歡始
末四載兵厨無廼璽書奨諭者三為從槖所進故事
切中時病嘗舉召公敬徳之言發祈天永命之旨曰
狃於苟且泪於嗜慾鋭始而怠終矜持扵外而縱弛
於内皆非所以敬徳也諌土木疏云仁宗營寳相殿
韓琦以為無名之役不急之務乞行停寑况今國殫
民敝乎又言穿山掘地害及昆蟲運木輦石嗟形道
路斬伐不遺於邱塚躪蹂徧及於田禾昔魏起太華
殿唐作洛陽宫納高允張元素之諫而止陛下有帝
王之資顧出二君下乎又言代宗為太后立章敬寺
布衣高郢上書箴切為太后祈福布衣且諌臣若箝
結寕不愧郢上為感動詔兼給事中是日公有宻奏
論事疏入命寑兩御史以論時宰云公乞留之因
辤撿正不允其去國而牧建也􁑴遊雅不欲往聞建
罹水禍由雪峰道疾馳至則城夷為沼公握空拳拊
遺黎掩漂骼掀泥淖繕井竈日不暇給已病猶自力
属纊條郡政　累二千言戒子孫清白神識不亂年
七十七娶劉氏先卒贈碩人二子時　廸功郎上杭
尉時僠監閩安鎮二女王角孫承奉郎主管福建安
撫司機宜文字許俊其婿也二孫女尚幼公友愛俸
入與弟妹共之嫁碩人弟鎮孤女居烏石山下號烏
石翁雖貴身後宅一區田百畝而巳公據科第妙詞
翰而踐履平實無表襮之累官二品年八䘮而接扶
晚後無貴倨之氣造　甚忠而未嘗漏言扵外律身
極嚴而不暇求備於人惟天子知其為清白吏為常
人吉士自方伯擢法從盖出聖意都曹摹畵數與相
忤而不知者乃疑由相而進予惟前輩風流篤厚横
渠聞二程談易撒去臯比坡公見淳夫奏疏曰軾文
字失之過當服善也徂徕為明復執杖屨文富扳温
公入杜公年六十四以晚進辤後長也道卿没二十
年諫書始出惡其傳也李竹溪送胡邦衡南遷曰名
節之士未知道勉其進也了翁則沈後尊堯之作責
己也程子曰故人情厚不敢疑庻人也其後俗薄有
欲以蕪詞惡札盖他人之長凉徳雅齒加父兄之上
矣疏未至道卿謬竊直聲禍未如邦衡自矜名節矣
不修身不齊家而欲禁切人主不及巳不進徳而妄
裁量人物矣然則公不求世之知世亦知公不盡無
惑也夫事出於譎者可偽惟發於真者不容揜瑣闥
有封駁權識者居之以無大論執為恥或姑以報小
恩怨為快公寕失夕拜而不苟合孰譎而孰真乎某
監司希時好發某事欲擠其人於相怒既䦨之後公
請留其人於相怒方炎之初孰譎而孰真乎予嘗患
士大夫口銜清議者多足蹈實地者寡嘉熙使粤辱
公授印退閲故牘見公之來也不妄費一錢其去也
返例卷若干條因等而上之廼知數十年間亷使者
惟公與丘卿廸嘉爾二公皆予故人歲晚銘丘之墨
末乾而又銘公可悲也夫銘曰先賢蓄徳深厚莫窺
善則稱君清畏人知懐諼盗名乃徳之衰公早留落
老始論思後留豸冠前失瑣扉又誎營繕箴砭迭施
人而告猷出也詭辤人露布者公匵藏之及擁節麾
玉雪自持究公首末無一可疵視夸毗子外飾䗶梔
彼有漏露公無損虧以死勤官以清遺兒耆舊往矣
孰知我悲
　　煥學尚書黄公
豫章之黄皆出金華隐君子諱遇和者居豐城縣之
沇江始為儒家馬公存誌其墓是生表表生得禮擢
元祐第終柳州推官贈朝議大夫生彦輔擢政和第
為了翁所敬終吉水令婦翁李公朴誌其墓是生去
華贈太中大夫配淑人周氏生公諱疇若字伯庸甫
晬而孤外祖母杜夫人竒之曰免必貴誨以學擢淳
熙戊戌第厯祁陽主簿栁州敎授靈川令知廬陵縣
堂審監進奏院太府寺簿将作丞兼皇弟吳興郡王
府敎授太府丞祕書丞兼禮部郎官兼資善堂説書
著作郎監察御史嘉定初元擢殿中侍御史兼侍講
權户部侍郎華文閣待制知成都府成都路安撫使
以父諱辤改寳謨閣三年至蜀進龍圖閣待制華文
閣直學士再任復以諱辤改寳謨閣七年召對延和
殿權兵部尚書太子右庻子兼同修閣史落權陞左
庻子太子詹事十年春知貢舉試禮部尚書請外以
焕章閣學士知福州辤提舉南京鴻慶宫臺疏落職
罷祠俄提舉鳳翔府土清宫足疾告老復職致仕十
五年正月癸亥薨于寝年六十九階通議大夫爵豫
章郡侯食邑一千五百户遺表聞贈宣奉大夫淑人
范氏處士子明之女子男五人長䇿故某官次簡某
官次籍某官次節朝奉大夫新知賀州次某某官女
五人某官楊必復歐陽棠某官劉成李馮禧某官相
烓其婿也孫男若干人曽孫男若干人女若干人薨
之明年臈月壬申葬扵故里之桐谷既葬三十年節
奉公奏議遺文及李侍郎劉所述行狀請於前史官
劉某曰先公逺矣節諸昆長以毁卒仲以病癈叔逺
宦宰上之木已拱道旁之碣未立節為此懼其詞甚
哀予先君子與公同以江右邑最登朝於公言論風
㫖耳目睹記雖老猶厯厯未忘初京丞相當軸尤援
鄉曲公寕仕嶺海不一傍修門祁陽與馬提刑大同
争疑獄馬公為詘吉守六月督畸零欠公以縣用錢
三千緡代輸禁吏預借飾學増畬日召諸生講論衆
建生祠公止之去日送者傾郡其在王邸資善也据
經析理榘範凝重吳興景獻見必加敬茂陵由此眷
公将擢臺察侂胄詗知因㑹舘閣廣坐語公某不知
公乃山谷後以所藏宜州家乗真蹟為遺公既居言
責首乞天子擇宰相宰相擇監司母令天下以賄議
朝廷再疏言善為相者必日以危亡災異奏于上又
謂䑕食牛角角盡而牛不知口甘故也韓陳始怒奏
格不行俄而二姦敗黨人皆去上批公奏朕知卿忠
更化之初正資讜論於是鄧友龍陳景俊除名逺徙
内侍李益不許入國門丘公崈起為江淮制置大使
行公疏也虜請和欲函致侂胄首公以副端預集議
謂函首失國體退率同列乞令虜先㱕闗隘我後與
歲弊卒如公言又言増弊約和國胡以支欲􁑖剏一
局共議撙節以紓國遂置安邊所命公同户部侍郎
沈詵條具合節省拘催者公奏内諸司宜委一大當
外廷委公府掾六曹委長貳各限半月條奏又乞椿
官房廊激賞庫侂胄萬畝庄歲入進講面奏乞力行
此事勿為近習所揺既而它議多格獨得諸權姦簿
錄貲及白地錢等五頃為緍九百一十三萬又没官
産歲可得七十一萬五千公曰是亦可為矣其後所
積益多迄今賴之都城貴糴淮浙流民紛集詔發粟
十萬石糶濟京尹籍流移僅五千口期三月麥熟後
止公奏此實驅之去爾乞令願㱕者勿問其未能㱕
者展期詔至六月結局旱煌星變公言天子視朝而
宰相不奏事國忌行香而宰執無一人則其賛理萬
幾者可知巳風毁前湖門暗門公言楚為禍首楚門
壊吳将乏食魚門傾二門乃車駕行幸之路宜戒佚
游在版曹言嚴秤提而楮愈輕宜寛新書行之以漸
蜀自制閫移治興元事權偏重茂陵輟公以往入辤
玉音云兵革後當一意拊摩又有㫖凡四蜀軍民利
病吏治臧否並許諮訪宻奏兩宫錫賚甚厚至則首
蠲諸邑積欠九萬餘緍罷遣非敕命而辟攝者舊俗
頗崇侈飾游公革以儉先是又聖間就卭蜀彭漢永
康成都六郡産布處每下户俵儀三百輸布一疋熙
寕敷及上五等建炎軍興始取布估疋二貫五百有
竒闗外諸軍糴本仰焉公奏往趙汝愚念民力困減
為一貫五百歲减五萬六百緡本府代輸五年今蜀
民重困臣涖鎮歲餘庫錢比舊稍増遂於汝愚巳減
外疋再減二百止理一貫三百巳樁錢二十五萬三
千緍代輸亦五年止併寛他賦尤重者諭降沈黎蠻
擊走董蠻制梟兩司謀大舉蕩蠻公不答大使師出
東路臬亦調兵兩路震動公移書兩軍還師守險詔
公兼制叙州兵甲蠻降公進一秩以成都城乆圮儲
錢四十萬緡備版築出蜀送車系路人以方范石湖
入對言謀蜀帥當擇有文武威風和大體者薦蜀士
范子長許沆魏了翁乞城興元成都歲旱求直言公
乞還坐虧楮價者没入之貲年甫六十三援范公景
仁故事乞㱕得請朝士祖帳都門外皆榮其行治第
豫章城中自號竹坡公文律高丞相周公稱其正大
恢閎詳雅温醇誠齋楊公見公詩以為得山谷單傳
然公貫穿百家融液衆體不但以元和脚江西派為
重考宏詞得真留二公有竹坡集四十卷奏議三十
卷講學十卷進故事十二卷公承當家文献故風韻
勝接諸老諸論故心事平隆乾以来衆芳翕集臺閣
多賢至慶元錮黨攻偽邪説横流言事者非搏噬餘
干相君所厚則粉黛攷亭先生門人公宻扶善類素
尊理學奏篇無一語差辛已而後四朝生聚東南極
盛至開禧挑虜首禍形始露用事者方且厚歛民足
用多造禇紓急公一則曰蠲弛二則曰節縮向使以
其置安邊所者推而廣之内廷减市估者放而行之
諸道仁言儒效豈淺鮮哉余讀公書有云以無徳之
人而運才智之鋒幾何而不斵天下之朴又云言利
之臣必不得其死好利之君必不得其用為之掩卷
而作曰此有徳者之言反本之論也公入蜀僅帥成
都一路兵事皆属大閫其後闗外軍潰言者論公遺
蜀患於是公出蜀八年矣亦怡然不辦始公欲以奏
稿属真公為序不果予受學真公者追誌公墓系以
銘曰逺矣黄氏望于豫章至太史公誇瓊軼香雙井
一支分秀沇江是為竹坡雄翰墨塲鼓朱絃瑟織雲
錦裳曵履禁中執簡帝傍縻公弗留引身高翔出授
齋鉞井絡之方流涕牋天蜀民殘創一時權宜百年
弓張臣請弛之以帑金償視两忠定先後相望忝不
識公獲交諸郎早誦奏篇晚窺家藏齒宿意新辤婉
味長公不可作騎驎翳皇盧陵二老過江歐陽手持
衡尺親加裁量延之宗派列之循良一語品題千載
耿光謂余不信質之周揚
　　虚齋資政趙公
自官制行資政亞觀文一等非嘗厯二府不輕授上
臨御久尤遴其選惟以寵李翰林韶至是虚齋趙公
諗疾告老上嗟惜自正奉進光禄大夫自端明進資
政殿學士致仕異恩也遺表聞贈開府儀同三司公
諱以夫字用父魏王之後王四傳至建國公叔戌建
公生武經郎雋之武經生朝請郎公填山東亂離由
鄆負其母金夫人避地長樂朝請生少保公彦括乾
道進士望臨一時而年不及中壽官至尚書郎五子
公於次第四母福國徐夫人少保将終顧公曰吾雖
貧有善和書遺汝公方九歲泣誦遺言勵志苦學門
蔭調諸暨慰内艱改瑞金尉未上改象州户錄楊守
炎正疑公年少每具獄上引囚參問始大歎伏方漕
信孺羅致之幕鏁㕔魁廣西漕薦中嘉定丁丑第厯
江陵府監利縣令邑通淮廣姦民多盗販邕馬以資
敵公設方略掩禽群盗獲馬百疋俘献于府制檄調
夫封劍督趣民聽驚惑及見公單馬急装先發皆踊
躍以從前帥趙公方後帥陳公晐皆器重用薦者改
秩知南豐縣増永惠倉粟千斛廣學田三百畝始至
養士纔二十員比去至八十員里中譁而善訟悍而
梗化者皆知姓名他日聽訟摘語之曰此非某人之
筆乎皆頓首願改過兩造無翻愬者代㱕求主管西
外睦宗院盗起汀郡帥王公居安檄兼參議㑹詔起
抑齋陳公韡守兩劍爲福建招捕使陳公請于朝以
公通判州事兼主管招捕司機宜文字陳公提師臨
賊巢穴公主留務内撫循外供億人以為難賊平凱
旋劍人祠陳公而公侑之時淮西兵駐邵武下瞿諸
峒陸梁建泰飢人相食陳公請以公攝郡事乞塩招
糴以活餓孚生獲揚李二酉餘賊殱盡俄為真郡焚
燬無寸椽隻瓦僅存夫子廟殿公剪荆棘重剏郡治
規模鉅麗繕泮官建北槗踰年而官舍民廬皆復舊
前守創添忠武軍七百人多游手無賴禁卒亦乘時
桀驁公厚撫而峻繩之以悼亾再乞祠主管武夷山
冲佑觀明年冬史丞相彌逺薨起知漳州陳三槍餘
黨猶出没郡境公至生擒張魔王者盗平奏罷計口
敷塩以廢刹歳入代民輸丁錢歲萬七十緡立石通
衢記焉除提舉江南西路平茶塩公事楮法初變廷
議民間市賤楮輸納為虧官令别納𥙷虧錢公抗疏
四昔輸一千今増五百是令不信也輸扵民者有𥙷
納出於官者無貼支是名不正也上悟從中可其奏
由是知公又着原弊捄弊二論其後出十八界收十
六界卒如公䇿除大理丞未至除左曹郎官兼權樞
宻院檢詳諸房文字入對條備邊十策次論故相除
吏怙權廢法大綱已紊小小節目猶能持守今悉蕩
然乞清中書還銓法除直寳謨閣兩浙轉運判官
上既用公言罷履畝平江守臣扵下令後猶催至三
十萬公劾去之除右曹郎官兼左司繼兼檢正遂為
左司郎中兼提領安邊所京城火求直言公極論致
火之由乞改葬故王以弭天譴安邊所殘燬一新之
論對乞合江淮出内帑俄以太府少卿兼左司遷直
煥章閣樞宻副都承旨直前言光州危急宜合淮東
京湖二閫兵力極援之衆未以為然果失守兼右司
國史院編修官實錄院檢討官除宗正少卿兼副承
旨提領安邊所如故諭軍賞冒濫始行制司背批之
令鄞卒失伍擢右文殿修撰樞宻都承旨知慶元府
沿海制置陛辤力攻和議又言先帝創安邊所以佐
邊費今取其錢粟供賜賫營繕非先帝本志某英殿
修撰以行俄陞副使前制臣陳晐巳去寓公趙善湘
攝閫散帑庾以市恩卒愈驕謀拒命公单車用迓卒
導從入城衆投戈迎拜善湘遁入山公具交承禮招
之郡既赤立乃糴白米支軍粮而自食倉粟之殘腐
者趙監軍灊夫挟善湘勢擅斬禁卒激使爲變公素
得諸校心以其謀告公械其人付鄞宰趙時詁訊之
盡得姓名衆約三鼓舉事公使緩漏籌與客對奕
示間暇而宻召水軍入城掩捕皆獲梟首三十餘鏁
外寨者百餘它貸勿問遲明城中始知将召㱕郡人
乞留詔因任以太常少卿召改樞宻都承旨楮法又
變以一易五令下公未去鄞疏五不可乞寝新令又
言必欲行法乞坐臣沮格之罪於追竄上更置重典
右揆怒議詘責左揆李文清公止之公徑㱕久之仍
舊職知建寕府辤改泉州辤復改建寕府亦辤以葉
賁疏提舉江州太平興國營公自四明㱕益專精講
學率對卷至夜分諸經箋洼始有端緒右揆去公與
王伯大徐鹿卿同召而公除權刑部侍郎俄落權自
初登朝毎對必言國本内引所言尤力且錄嘉祐紹
興建儲始末及諸臣諫疏舉行次第以進上曰宫中
巳有人荐趙汝騰劉克荘湯中黄自然鄭逢辰楊棟
宋慈包恢許致祥姚希得又荐林公遇乞賜逸民處
士之號上嘉納除寳章閣待制㳂江制置使兼知建
康府行宫留守江東安撫使兼和州無為軍安慶府
屯田使陛辤援張浚岳飛事乞早定儲江表苦旱公
至金山黙禱而雨以御賜金帛盼将士𥙷足籍増寨
屋造多漿船繕器甲虜入巢知公先調馬汝海鄮進
等入巢賊至城内兵出敗之和州圍廹公檄三城兵
叶力劫寨虜敗去又料虜必報忿豫増無為戌伏楊
林舟師築土堡虜泉至諸将夾攻走之遣偏師援儀
真躬督舟師廵江至采石入和州視城壁至裕溪乃
㱕賜御札陞華文閣待制韃将察罕以蓍来献盗刼
毗陵蔡少卿家不獲俄為金陵緝捕所得誅之由是
㳂江無盗除寳章閣直學士知平江府免牘末下改
權刑部尚書引對緝熙殿上拊之曰卿二年宣勞公
奏皆陛下威徳臣無毫髮之功論　變定儲甚切時
大旱江湖俱涸公言湯以六事自責陛下自省於此
六事有耶無耶名曰去姦而通宻奏進奇玩名曰崇
儉而建龍翔祠感生苞苴宫室自若也忠直次第引
去嬖倖出入簸弄䜛夫女謁如故也上悚然因及所
進易通翌日御筆令投進俄兼侍讀兼修玉牒有旨
㠯易通間備進讀一日經筵問月吕蔑思所議何如
公言韃不通華言使至但謂来投拜非謂来議和也
生此議者幾何不賣國與人臣嘗問月吕蔑思来意
其人致酋語極不遜臣實痛憤奈何復遣之去上嘉
納賜公用易堂虚齋東平藝文世家十一大字兼權
吏部尚書兼撿正除刑部尚書手抄無逸立政講義
以規切任事者兼權給事中屢辤不允㑹拜某公右
揆史宅之僉樞公因諭二除目非是改禮部尚書仍
兼玉牒公謂不得其言當去盡遣家人自留待罪月
餘上命徐清臾陸徳輿宣諭令供職除吏部尚書侍
講兼玉牒史職御筆令任責史事詳定殿試奨直抑
佞文魁得方逢辰武魁得陳億子時讀易通終篇再
進義例卦論圖說凡三十冊降詔褒美賜御製詩所
進本晋内閣上常覧閲後降出丁未本册末皆有小
璽進光寕二朝寳訓上曰此書皆卿力公既受上殊
知論建寖廣嘗進家人卦疏義指宫媪官人鄭丞相
𥘉善公冀其助已公方昌言建督括田之非又進離
節二卦疏義攻聚歛之臣又厯言政宣間弊事由大
臣有奉承無正捄所致又奏留潘凱吳燧董槐鄭公
積不樂愬於上曰侍從之臣以臣方京黼賴上照知
除端明殿學士提舉佑神觀兼侍讀史舘初上趣史
事擢公史館修撰余同修撰而余先逐公專史筆及
陳公薨以公提舉祕書省公方與尤　及新史官高
斯得牟子材李獻可分任撰述瑣闥因論史属詆公
以醜語名曰借黄又言公改國史以激上怒丐去以
本職知隆興府公嘗乞校定國史誤字亟取校本􁁂
進上悟出御筆罷史館而程督史官然公不可留矣
辤郡知西外宗正事凡三年朔旦必升講席發明經
㫖復學職生員額同姓益勸於學寳祐乙卯秋召俄
除禮部尚書兼侍讀上必欲致公下州郡津遣辭至
四五詔與郡尋依舊職因任西邸而公疾巳篤丙辰
二月甲申薨于里第年六十八前淑人劉氏後淑人
韓氏南澗尚書之孫皆前卒子時奚宣敎郎力學工
詞翰由藉由令乞祠歸養孫若眉承務郎亦孝謹善
繼以其年六月庚申葬于長樂縣善政鄉溪上山之
原豫為棺槨規宅兆不以累子孫公氣禀寳存養深
前知数終屏去毉樂訓時奚處已待人以厚又語若
眉等家事禀聽於叔悉召親故訣别夷然而逝　友
愛事兄如父拊兄子女如已出承務郎玉山丞時淬
仲兄子也将仕郎若稔伯兄孫也皆命以官貧者爲
市田宅未嫁者與貲公立身有本末上爲君父倚信
下爲士大夫親附惟瑣闥始相與號莫逆交晚爲仇
敵則有不可解者或言吻士間之或言當軸之意初
陳垓以攻善類爲已任世所唾罵瑣闥因謂公黨垓
然垓嘗論某朝士易學肆臆說而背師㫖又論陳珩
冒奏補語侵吏部皆以撼公公前丐去後待罪以避
之垓彈文已具天語宣諭乃止後除修撰也余力辤
公亦獨銜乞改属尤　希􁭤汝騰若此之類皆有證
騐可詳考也若瑣闥云云别無按裾焉可厚誣也烏
虖公實忤鄭丞相而有善鄭之疑實爲垓排根而蒙
助桀之謗實卷卷吾黨而獲射羿之報悲夫公溫良
有好賢之名謙毖無取惎之道其所以致謗有二主
眷也經學也公雖去上思之謂輔臣曰以夫久在經
筵有所咨必援古証今爲答宗姓中不易得又曰以
夫曾說清之與􁤏謂之黨人可乎公爲他人言易通
輙不省惟上重其書余每見縉紳竊議之者必謹對
曰君能别爲一書以掊擊之理到之言虚齋必服然
竟未有作書者夫未嘗用功於易而公風非望之書
過矣公位偪而有主眷才高而有經學意者謗惎之
所由生歟曩余與公同奉詔纂史貴人或語余曰後
村乃助人作史耶余遜謝日上使克荘副趙公為
人之佐而短其長人将不食吾餘矣未幾俱去惎者
猶以詆公為未快併詆公所厚者牽聫及於余焉公
有易通詩書傳荘子觧奏議進故事易疏義雜著各
若干卷晚於詩學尤深惟國風自衞以後未斷手以
遺稿付若稔俾緒成之湯祕書漢見公荘子解太息
謂余某與公皆不能及其為世所重如此公好士士
常滿門晚稍引去惟同郡曾震受死生患難之托記
公言行纎悉不遺莆人鄭與言受公易學得其要㫖
為公服緦誄之甚哀䇿名南歸迃道重趼吊廬哭墓
談者以曾比任安鄭方候芭云公徧厯公府掾六曹
長貳外更數郡三節二閫其持論欲尊主庇民損上
益下不喜尖新鍥薄之説為政務愛人利物奉法循
理不求擊斷操切之名綜理微宻計慮精審人方躁
擾公愈静定量敵籌事瞭若蓍蔡數履危難卒成勛
業所至威愛相濟軍民懐之經學外于天文地理歴
書丹經皆研究雖小藝鄙事亦精絶度曲要眇奕高
無對精法逼黄庭經樂毅論嘗自札奏狀上命謄本
付外而真蹟留禁中與人尺牘皆可寳玩属纊前三
日留書與抑齋陳公及余訣且以宰上之題為託將
葬時奚奉家傳年譜來請銘嗚呼年輩前扵余者往
往銘之矣小余二嵗奈何又銘公耶若余者公真蒙
叟所謂不祥人耶銘曰古之重任必属儒者以學淺
深為材高下在周分陜旦奭之倫爰及晉漢曰縠與
遵虚齋恂恂退然逢掖可以卿士亦可以牧伯出建
旗鼓宣國之威入侍旃厦格君之非他人以材虚齋
以學群迷相承獨智先覺見諸事業特公之粗以其
精者著之為書士有一焉足以駭世公乃兼之寕
不見　上於群臣灼知佞賢人或誣公上曰不然勢
災力鉅人者暫勝事久論公天者常定公書固存公
未嘗亾持此較彼孰為短長遺音琅琅託我以死乃
譔次之以告太史
後村先生大全集卷之一百四十二
後村先生大全集卷之一百四十三
　神道碑
　　孟少保(奉勅撰)
孟氏之先自絳徙唐後徙隨之華陽公諱珙字璞玉
高大父安嘗從岳王飛軍曾大父立累贈太子太保
妣胡氏絳郡夫人大父林贈太子太傅妣白氏太寕
郡夫人父宗政右武大夫鄂州江陵府都統制兼知
棗陽軍累贈太師永國公諡忠毅廟壮烈妣馬氏冀
國夫人郭氏唐國夫人公冀國所出忠毅第四子也
國家自辛已後東南久安開禧初邊事始動然将材
亦出二十年間出奇賈勇守固戰克蔽遮國之西門
繄忠毅之功公幼從父兵間出入必俱　嘉定戊寅
虜㓂襄陽帥􁘭忠毅禦之公料虜必窺樊城請布陣
羅家渡以待虜至伏發死者大半帥又檄援棗陽
嘗父子相失公望胡騎中有素袍白馬者識其為忠
毅也急麾騎軍哭陣陣開而忠毅晚以功補授初品
己卯虜聚粮械扵湖陽忠毅命公攻㧞之辛已辟光
化尉癸未忠毅公薨扵棗陽今上寳慶乙酉差峽州
兵馬監押丁亥辟京西第五副将權神勁軍統制權
管忠順軍盖忠毅所招唐鄧蔡三郡壮士二萬餘人
江海縂之衆不安制司以公伐海公分其軍為三衆
乃帖然紹定戊子公曰制閫剏平虜堰于棗陽溉田
十萬頃立十十庄三轄使軍民分屯是年收十萬石又
命忠順軍家自蓄馬官給藁榖孳生不計馬益蕃息
己丑陞京西弟五正将棗陽軍駐劄縂轄本軍屯駐
忠順三軍庚寅差京西兵馬都監丁唐國憂明年起
復京西兵馬鈐轄棗陽軍駐劄仍縂制三軍壬辰以
閫檄討武天錫平之癸已韃将那欒倴盞追元顔守
緒逼蔡制閫慮其侵軼檄公戍鄧虜至敗之追至青
塜吕堰又敗之以閫檄討武仙克之天錫者鄧人乘
虜乱聚衆二十萬為邊患公逼其壘一鼓㧞之其麾
下斬天錫首以獻仙真定人聚衆亦二十萬後受金
虜招為唐鄧行省與天錫鄧守移刺袁相倚角為金
盡力欲迎守緒入蜀犯光化鋒剽甚聞公進兵轉而
西移刺爰以鄧州張林以申州降仙将楊聚劉儀降
公以仙虚實問儀儀言大寨在石穴山以馬蹬沙􁨀
岵山三寨為保障又言必先破离金寨王子山寨則
沙窩孤立矣公用其策盡破諸寨直擣石穴夷其衆
仙遁去或言其能隱形二除鄂州江陵府副都統制
賜金帶其冬以閫檄伐金初韃使王檝約共攻蔡且
求兵粮請師期或謂金垂亡宜執讐耻或言韃貪宜
防後患議不央師以訪公公言倘國家事力有餘則
兵粮可勿與其次當權以濟事不然金滅無厭将及
我矣帥曰善吾計决矣用兵幾何公請二萬帥曰大
將非公不可命公盡䕶諸将以米千石餉韃軍倴盞
使人来迓公與射獵割鮮而飲遣先歸輕騎直造其
帳倴盞喜取馬乳酹之且頻酌以飲公曰你殺得武
仙賽因賽因者華言極好也得蔡降人言城中飢公
曰虜已窘矣當畫地而守以防突圍我得東南韃得
西北公語倴盞已戒南軍毋入北營汝亦當戒北軍
毋入南寨倴盞諾令其萬户張柔領八都魯五十人
踰濠突城城中鈎二人以徃柔亦罣鈎公麾兵捄之
池深飛劍斫鈎挾柔以出遂逼柴潭立柵衛城恃潭
爲固外即汝河潭高扵河五六尺城上金字號樓伏
巨弩相傳云岸下有伏龍人不敢近将士疑畏公召
麾下飲再行曰柴潭非天造地設樓上伏弩能及逺
而不可射近彼所恃此水决而注之涸可立待皆曰
堤堅未易鑿公曰所謂堅者止築兩堤首耳鑿其兩
翼可也潭果决實以薪葦過師端平甲午正月圍蔡
踰兩月矣御札勉諭将士衆感激思奮公之先鋒向
南門至金字樓列雲梯令諸軍聞鼓則進馬義先登
趙榮繼之公麾萬衆畢登殺偽元帥髙家奴使人視
西北則金韃尚相持於土門水上乃開西門下吊橋
邀倴盞入江海執偽參政張天綱以歸公問守緒所
在天綱曰先覩西北城危即輿金壁置小竹屋環以
薪草又往觀兵退而號泣自經曰死便火我連日兵
交未克歛城破始火之時竹屋烟熖猶未絶公與倴
盞拾其骨中分之得偽武元皇帝諡寳一玉帶一金
銀銅印金銀牌各有差全師而歸擢建康府副都統
制俄授主管得侍衛馬軍行司馬事閫檄䕶太常寺
簿朱楊祖閤門看班祗候林拓朝入陵諜云虜中傳
南朝来争河南府哨馬巳及孟津陜府潼闗河南皆
增屯設伏又聞淮閫刻日進師衆疑畏不前公曰淮
東之師由淮泗沂汴非旬餘不達吾選騎疾馳不十
日可竣事建師至東京吾巳歸矣於是宵征至龍門
齋宿至于奉先縣陵下與二使奉宣御表時乆旱望
陵上雲氣五色風雷大作一雨沛然數十里外元無
雨也成禮而歸前既除馬帥而制閫奏留公襄陽兼
鎮北軍都統制此軍乃公所招中原精鋭百載之士
公漢北樊城新野塘鄧間凡萬五千餘人俄令
赴樞宻院禀議除帶御器械乙未兼主管侍衛馬軍
行司公事時暫黄州駐劄朝辤上言卿名将之子破
蔡滅金功績昭著公曰此宗社威靈陛下聖徳三軍
将士之勞臣何力之有上問恢復奏云願陛下寛民
力蓄人材以俟機㑹其夏兼知光州冬兼知黄州丙
申春韃㓂黄兩耳山下瞰城中公跨山為城綿亘西
北以䕶大城慮軍民雜處因高阜為兩堡曰齊
安曰鎮淮以居諸　後屢攻皆敗之秋節制黄蘄
光信陽四郡軍馬冬進兵觧蘄州圍韃㓂荆時㐮陽
失守隨守張龜壽荆門守朱揚祖郢守喬士安皆委
郡去復守施子仁死江陵危急詔㳂江淮西遣援皆
謂無踰公者公至荆虜㧞柵去分兩路一攻復州一
散在枝江監利縣編筏窺江公遣外弟趙武等與虜
戦躬往節度破砦二十四還被虜生口二萬虜増兵
來又敗之以火箭焚虜二千艘虜不得逞而遁嘉熙
丁酉封隨縣開國男擢高州刺史進忠州團練使兼
知江陵府京西湖北安撫副使夏乞告改葬忠毅公
於大治磁湖之間御札牌趣赴江陵仍令興國壽昌
守臣津發秋除鄂州諸軍都統制冬韃酋􁄞没觧犯
漢陽境徘徊陽臺間公至沌口命諸将奮擊虜出境
去韃　酋口温不花入㓂蘄守張可大舒守李士逹
各委郡光守董　臣以州降韃合三郡人馬糧械攻
黄守玉鑑江帥萬文勝戦不利公入城軍民喜曰吾
父来矣駐帳城樓指畫戦守虜刼民船千數謀渡江
公命同鼎葛懐以戰艦衡虜陣虜亂欲引船遁鼎乗
風揚帆薄北岸四面合擊獲舟二百艘虜奪我東堤
公斬主将叱池深約移晷收復深選壮士陷陣諸軍
踵之遂復東堤虜添回回河西兵公夜遣劉全等分
七路刼砦虜驚優自相攻擊虜晝夜穴城公扵城内
築月城又掘萬人坑廣八十餘丈虜焚圑樓城危甚
而士殊死戦上朌親札曰卿等分提虎旅共保齊安
郤敵盡忠朕心嘉尚卿等宜一乃心力早䇿雋功賜
卿等金椀各一戦守将士天寒不易今遣京會三十
萬貫等弟支犒公益以白金昐之歲暮韃軍闘死者
凍死者遁㱕者十七八戊戌春韃遣八都魯突城入
悉墮坑中我軍自月城上砲擂俱下虜不能支觧去
除寕逺軍承宣使帶　御器械鄂州江陵府諸軍都
統制閫帥入奏公兼留司事依舊承宣使除樞宻副
都承旨京西湖北路安撫制置副使兼知岳州兼督
視留府事復郢州荆門軍巳亥復信陽軍樊城襄陽
府依舊承宣使除樞宻院都承㫖兼知鄂州復光化
軍兼湖廣縂領冬韃㓂䕫州公䇿虜必道施黔以透
湖湘分兵屯㱕峡施韃酋搭海圍哨開逹公塞徑路
防灘淺虜潛師夜渡萬州湖灘公曰督府請自提兵
西上虜廹㱕州大堙寨知我有備而還公駐兵岳陽
條上流備禦宜為三層藩籬乞剏制副司及移闗外
都統一軍於䕫任倍萬以下江面之責為苐一層備
鼎澧為第二層備辰沅靖郴桂為第三層請峡州松
滋各屯萬人舟師隷焉每州屯三千人鼎澧辰靖各
屯五千人郴桂各屯千人如是則江面可保又言四
川帥臣賊末來則一意􁂫槖賊一至則四散奔避事
甫定則連章請罪梱載東下雖置之嶺海猶不失其
為多貲安開之客乞責敗事之人以功贖過其論戰
守大計如此庚子進隨縣開國子制拜寕武軍節
度使四川宣撫使兼知夔州兼節度㱕峡鼎澧見戌
軍馬進封漢東郡開國侯兼京湖安撫制置使公控
辤者九韶不允者三賜御札者二略曰韃㓂坤維帥
相矛盾不能都攘師無紀律反為潰亂虜得深入迫
我上流欲得夷狄知姓名兵将服智略者往鎮壓之
搏采於衆母以踰卿此豈尋常委寄之比又曰卿言
蜀事之難是固難矣不難無以見人傑卿宜勇扵一
行詎可猶豫未决三層之說是見規摹素定凡有邊
機利害可奏來公不敢辤九月領宣撫使事妙簡吳
蜀之彦參錯幕府時四川制置使棟隆之副使彭大
雅不咸公責之曰國事如此勇於私闘獨不愧亷藺
之風乎二閫大慙黎守闕師古申大理國請道黎雅
入貢公報此玉斧所畫大理自通邕廣不宜取道州
蜀郤之俄詔公留京湖隃制蜀事力辤辛丑春宣閫
結局依舊寕武軍節度使京湖安撫制置大使兼夔
路制置大使以夔路隷夔路制司利潼成都三路隷
四川制司公曰蜀事病於事權之分今罷副司權既
㱕一不當更分夔路兼本路屯田大使始至軍無宿
儲公大興屯田調夫築堰募農給種如昔行之棗陽
者縻錢四十六萬緡三萬四千石粟首秭㱕尾漢口
為屯二千為庒百七十為頃十萬起建閫迄壬寅計
收九十三萬石有奇上屯田本末與所減劵食之數
降詔奨諭進師公安築沙市城江陵諸軍乞合祀趙
公方及樊劉孟扈四都統孟即忠毅也公泫然從之
作集忠廟壬寅建公安南陽二書院拜檢校少保依
前寕武軍節度使京湖安撫制置大使夔路䇿應大
使進封漢東郡𨳩國公癸卯春觧䕫路制置大使事
余玠宣諭四川過松滋公一見如舊玠欲荆閫通融
事力公餉以屯田米十萬石春還岳陽秋進師江陵
甲辰春兼知江陵府公謂僚佐此着非也彼若以兵
綴我上下流急将若之何乙巳再乞祠不允既兼郡
歎曰江陵所恃三海不知沮洳之地有愛变為桑田
者虜一鳴鞭即至城外盖自城以東古嶺先鋒渡直
至三汊畧無限隔遂選僚属修内隘十有一别作十
隘於外有距城数十里者沮漳之水舊自城西入江
乃障而東之俾繞城北入扵漢而三海遂通為一隨
其高下為櫃蓄泄三百里間渺然巨浸土木之工百
七十萬民不知役繪圖上之御札稱奨公以身鎮江
陵兄璟帥武昌故事無兄弟同處一路者乞㱕田不
允二書院成公奏㐮蜀蕩析士無所㱕蜀士聚扵公
安襄士聚扵鄂渚臣即兩處各屋六十間以沒官田
屋地隷焉公安田歳入二千石有奇山澤間架之利
可二百萬歲養百二十員鄂渚田歲入六千石有奇
山澤所入可四百萬歲飬百四十員擇有學行者為
山長貳以堂長季試而旬課之暇則習射中者有賞
竊見江西宗濓精舍鷺洲書院皆蒙聖恩錫以宸
翰臣敢援近比以請上洒奎墨以賜丙午自春迄秋
秋五乞祠不允初公招鎮北軍駐襄陽李虎王旻之
閧軍亂鎮北亦潰韃每驅為前鋒公謂此輩去非其
罪乃以帛書金幣招之降者不絶至是河南行省范
用吉宻通降欵以所受偽吉為質公白扵朝廟論難
之公歎曰三十年收拾中原人心今志不克伸矣病
遂革九月乞休致授檢校少師寕武軍節度使致仕
漢東郡開國公以九月戊午終扵江陵府治年五十
二是月有大星隕扵境内聲如雷薨之夕大風發屋
折木遺表聞上震悼輟視朝一日賻銀絹一千疋兩
加五百疋兩特贈少師丁未葬扵壽昌軍武昌縣金
紫山公官自一尉至三少爵自封男至郡公自三百
户至三千四百户實封八百户皆以戦功自致薨後
三贈至太師封吉國公以子陞朝配定襄郡夫人彭
氏二男之經左武大夫濠州圑練使帶玉器械知辰
州之縉紳童子科敕賜童子舉出身今以通直郎直
秘閣新知寳慶府二女長適武功大夫左領軍衛将
軍權發遣栁州王該次後公六年卒孫男七人淵澄
溥浩沆潛一未名孫女二人曽孫男一人已酉荆襄
流寓父老請建廟議諡立碑詔下其事太常定廟額
曰威愛博士翁甫考功郎官陳堅請諡曰忠襄惟宰
上之碑學士院久未克為公二子請不巳夫天子命
詞臣克荘曰汝為之乃按公年譜參以耳目聞見著
其大者扵碑盖嘗反復公平生而有感焉嗟夫元顔
氏之襄久矣其失燕而徙汴也議者尚欲存之以捍
韃及其盡失中原而栖扵區區之蔡也其勢與力不
足以捍韃明矣而前諭猶未改至公始明其為國讐
提偏師覆巢穴夷種類俘寳玉献於廟社豈不足以
雪粘斡亂華之恥慰祖宗在天之靈哉當元顔氏
之存邊患未嘗一日寛謂韃始暴吾邊者非也盖炎
紹名將張俊勤主之勞大矣晚有附和議之愧劉錡
順昌之功高矣或有無英㮣之評公破蔡守黄無
晚張劉及上問和議則曰臣介胄之士只當言戰不
當言和其英㮣又如此自昔將師通患貪功也放
利也忌能也慢士也公先入蔡開関納韃北軍大掠
我師秋毫無犯倴盞雖胡人然與公共事七十餘日
獨知尊敬豈非其器識徳度有以折伏之歟暮年援
儒帥伐已闢精舍養士則近世一人而巳公用兵先
計後戦故能必勝乗碑見危致命故能堅守至於料
敵慮患瞭如蓍蔡謂城都非制帥駐足之地宜徙重
慶謂虜必由間道渉湖南江西之境先事而言其後
皆驗其鎮上游也㳂流風寒之處一一置屯終公之
身邊人按堵去之十年後人始有吝費神戌者江防
既撒虜遂偷渡荆楚之人至今思之公幼不好弄壮
忠憤激發晚澹泊灰槁視聲色貨利如嚼蠟所臨方
面參佐部曲白事献䇿言人人殊公徐以片語折衷
衆志皆㥦謁士游容老校退卒壹以恩意附接名位
雖重惟建鼔旗衙将吏生　凛然反退掃一室則爐
薫書卷隐几危坐若蕭然事外者其學䆳扵易六十
四卦各係四句名警心易賛向使公不為世務所泊
尋徴之功不減輔嗣矣亦喜禪學與名衲游自號無
庵天子大書其扁克荘念端平初與公同朝及公以
馬帥往戌淮右猶及祖餞歲晚奉詔秉筆表阡乃
系以銘銘曰當禧嘉際力扞隨棗為國虎臣實公嚴
考公髪未燥從翁兵間迄纘戎功繼登将壇有武有
文且戰且守守緒燔死不花潰走雪戴天耻全參夘
城㐮鄂底定建閫江陵分兵戌淮船粟餉蜀苟利社
稷如衛頭目某地險隘某處磧灘布列砦艦蔽遮風
寒踰八十年猘不南吠酋長相戒曰彼有備古有上
毉灼見病源其人往矣而方猶存三層之説䆒極標
本倘修其方亦今盧扁申甫之生惟嶽降靈祖葛之
死有星隕管曷不七十繪麟閣像曷不八十載鴨渌
上武昌之栁萬山之碑豈無他人二公之思公視二
公其賢相類孰為此評荆楚之士公有羙子各乗朱
輪維忠維孝以燾後人
　　寳學顔尚書
端平甲午余始有列扵朝與員嶠顔公同升尋皆去
國三十年間出處聚散不常然情好如一日公小余
一歳先挂其冠余以此愧公獨往敬公高致意公輕
趙孟之貴必享松喬之壽俄而仙去余告老得㱕則
聞公将葬既發書吊之於是其孤興祖奉家傳来請
銘公顔氏諱頥仲字景正漳州龍溪人曽祖實贈正
議大夫妣陳淑人祖師魯寳文閣學士通議大夫贈
光禄大夫諡定肅妣永嘉郡薛夫人父徹奉議郎知
永福縣贈少傅妣魏國鄭夫人乾淳間侍從極天下
選定肅在其間尤號名臣公幼英晤定肅鍾爱　以
遺澤授通任郎厯寕化尉環邑皆溪峒公與隅縂約
不差孤卒下卿非急遽不發文引衆感悗劇盗廖竊
嘯公单馬迹捕隅縂助之盡獲首從論賞班改承務
郎再轉爲西安丞民有争水利死者凶身逸去蔓
延平人憲委公覈實屏騎微服訪知其人捕論如法
疑獄遂决某甲豪霸一方衆訟之公適攝縣以属吏
夕暴疾死憲疑焉移江山主簿民遮道不散憲詰之
皆曰權縣為我儂除害適為身累憲聞其語曰我為
汝等留之民懽迎公㱕除知西安縣創義役立規約
至今行之後每經從父老必持酒食勞輿隷丁魏國
憂調衡山縣未上兩浙轉達司幹辦公事遷通判
臨安府除将作監主簿知嚴州錢楮中半之全初行
吏民震恐公力争曰郡人納純用楮而責以見　是
强其所無也又曰忤旨獲戾罪止一身便文自營害
延千里朝廷不能奪令用全楮觧發明年乙未入為
司農丞攝金部郎官除直秘閣兩浙轉運判官禁旅
失伍都人不安公行諸營諭之曰輦轂之下渠敢率
爾聲喏言樞掾行㨂汰之嚴廷紳靳御教之費衆遂
􁁦􁁦公曰朝家當有處分姑静以俟衆肅然無譁除
户部郎兼知臨安府浙西安撫卒猶誶語公曰昨者
撫諭從權弭變爾今事定宜討有罪以尊國體宻諭
主帥物色鼓倡之尤者誅之詔書褒美略云爾将漕
闕下聲采奮厲撫虎兕之出柙知牛羊之求牧兼組
彈壓都人安之而國勢増鼎吕之重左曹輸對言
邇者火土交陵金月相守流星隕太白見訊諸占書
其言可畏而君臣上下晏若平時願嚴恭寅威以弭
變又言紀綱者國之命脉二十年來紀綱蕩然宜絶
宫中辦降杜傍蹊私請以捄其弊進将作監仍兼府
事輪對言今日兵驕楮賊良由寛而不嚴致玩之漸
散而不歛積輕之源上曰軍民有争當分曲直不可
始息公奏敢不迎遵聖訓上又曰楮尚折閲公奏物
少則貴多則賤近印造數多知散而不知歛臣謂約
浮就實全在節用又言中外弊事甚悉毎奏上輙稱
善明年丙申進太府少卿京尹如故嘉熙改元以直
秘閣奉武夷祠除廣西轉運判官首奏乞罷海外四
州熙豊塩本錢云四州塩賤如泥官不請於本司而
有本錢之輸民不苦於淡食而有敷買之優户口耗
盗賤繁職此之由百年弊法徒以錢係上供莫敢更
變乞求住罷帥司願撙節為四州𥙷觧又乞罷二十
五州身丁錢云丁錢始於伍季每丁十文既而加倍
至十倍百倍米亦如之逺民以有身為患有子為累
竄扵蠻徭逸為盗賤實官吏驅之乞併蠲免二事皆
報三年令赴行在奏事言今日旱被數路潮齧而隄
岸民死於虜死於盗死於飢而赤子不聊生今年䧟
襄明年失蜀又明年破淮而長江為邊面國勢岌岌
如此乞下哀痛之詔風厲有位革舊圖新以回天意
除太府卿兼敕令所刪修官遷司農卿兼左司四
年兼權户部侍郎以直寳謨閣知寕國府其捄荒行
楮寛征恤民一如嚴陵之政淳祐改元除浙東提刑
尋以舊職奉崇禧祠公嘗援司馬公訓儉之語乞賜
御書徳美二字以名其堂至是震奎揮賜身雖退而
上眷不忘如此二年起知泉州三年以秘閣修撰兼
福建提刑泉田少人稠民賴廣米積濟客舟至則就
糴倅主軍餉亦就糴焉姦駔射利盡攬客舟于家與
倅吏相表裏某舟合糴若干率虚申妄喝高下在口
米價益穹客舟細民苦之又創上溪和糴之名且令
諸刹抱糴輸官産户寺院亦苦之公素知其然革去
舊弊歡聲雷動爲浮屠事以報者數千人他如貸租
税平㮣量禁和買養孤老掩骸骼視公先定肅王
梅溪真西山遺愛有光焉去郡攀卧者塞途四年與
祠起知温州明年遷右文殿修撰知慶元府㳂海制
置副使海鄉細民資砂岸營口腹龍㫁者以抱納㣲
入啗官司而擅衆利公奏州郡豈較此數萬緡坐視
海民困苦而不捄悉行蠲弛桃花定海兩渡民旅樵
牧必由之塗歲納官錢萬計監專篙梢誅求不與焉
公奏罷官渡從民便錢隷它司者郡為代輸濬　十
里渠及慈溪定海港堰學宫書籍器服一新飾齊
宫諸老祠行鄉飲禮六年䛇公職事修舉陞集英殿
修撰制置使七年除寳章閣待制因任歲旱遣百餘
艘往廣浙收糴郡倉低價折納甲户按籍勸分計境
内曰十萬六千口排日賑糶以官倉及俸米倡不足
以甲戸富啇均認之數濟之又不足則以廣浙之米
濟之猶不足奏乞常平二萬餘石半濟半糶詔俞其
請全活甚衆新進思堂御書其扁八年除兵部侍郎
以某職奉某祠十二年以刑部侍郎召内引奏事言
臣厯閩浙𬒳水之郡建為甚劍次之衢嚴又次之願
更加賑恤兼敕令所詳定官除權兵部尚書俄權刑
書兼知臨安府被旨入對上曰卿再尹神臯施行有
序朕甚嘉歎又曰近日破楮少否公奏檢點所賣酒
以十分為率二分用破禇税務亦行用因及大政上
曰卿措置極是将退公言臣再尹天府年邁及衰時殊
事異恐無以副陛下之任使上曰卿勉旃職守公之
奏陛下主􁋼扵上庻幾少臣展布扵下上曰宣諭有
不可行者回奏不妨都人素習公條教坐以無事明
年冬擢吏部尚書以寳華閣學士提舉玉隆萬夀宫
漳前輩李全州享伯六十四而謝事劉元城以比歐
陽公永叔范公景仁公常慕其人自天宫歸甫稀年
即抗章請老與親朋杖履往還若未嘗貴顯者名其
圃曰畝示不忘憂愛之意雖已退休鬚髪雪如忠然
童顔秀眉精采奕奕居里强扵爲善凶年施義将詔
歳倡義試爲桂㽵以助計偕者里中圯橋壊道皆募
衆繕葺耆儒勝士率子姪北面焉晨起讀書内典數
卷以爲常屬疾初無甚苦口授遺表時方晴霽雷𧺫
西北而公薨表聞贈四官依條與致仕遺表恩賻銀
絹如格公生扵淳熙戊申殁扵景定壬戍六月壬子
淑人趙氏先十九年卒男一人興祖承事郎主管西
外睦宗院孫一人一龍承務郎初公葬淑人扵郡東
鶴鳴之原至是興祖卜以其年十二月庚午奉公之
柩合祔余觀近之逹官貴人率自厚其身潤其屋而
已公獨以尊祖合族為心弟圭仲廸功郎興寕令姪
輝祖承務郎監􁁃頭倉象祖廸功郎賀州户曹榮祖
承務郎廣州塩倉姪孫泳廸功郎福州録參皆公所
任常情以為難者又觀進之材臣能吏不過為
充府庫為國家興筦權而已公獨以民為重嚴之解
金楮也瓊崖儋萬之蠲鹽本錢也二十五州之晚身
丁也鄞之罷砂岸與二渡也紓一方之痛有百年之
思桑大夫之徒聞風可以愧矣自昔随世就功名之
士或希合時好而失節或酣豢榮禄而忘返公奏對
每以内降橈外庭之權宣輸掣臺府之肘為諫方進
為而遽退既遂不復進其見扵言論風㫖離合去就
之際如此家法尤嚴以身帥先晚作訓子諭族二篇
上引聖經賢傳次舉前言往行鑿乎桑麻榖粟今之
言也公少與長公耆仲齊名長公踵世科仕至檢正
列卿先平公嘗以聲律魁江東漕薦㑹櫂京倅有職
于貢闈不得試其才學有未䆒盡者初定肅公終扵
吏書年七十五公爵興壽皆與之同時人榮之員嶠
公自號云銘曰世儒泥古習見故常投之肯綮其刄
缺芒世吏趍時自詭富强譬諸刈蔡其根必傷偉㦲
顔公知柔知剛扣􁂫底智出肘後方入從出藩赫赫
煌煌于睦于桂于鄞于杭賦中和政熙然春陽弭
呼吸變凛然風霜都人說尹至今不忘其在上前論
事慨慷宜肅紀律宜存紀綱蠲弛之奏仁言琅琅與
國基祚相為乆長伯仲敬尊奴隷孔桑晚避氷山掩
鼻蹇裳徑抽手板還政事堂北陌東阡杖屨徜徉松
無曲枝菊有晚香教行扵家徳熏於鄉訓子諭族詞
嚴意荘如萬石君子孫其昌惟公大節終始有光鶴
鳴之阡冠劍所藏乃述斯銘掲扵高岡安知異代無
蔡中郎吾言可徵公未嘗亾
後村先生大全集卷之一百四十三
後村先生大全集卷之一百四十四
　神道碑
　　待制徐侍郎
豫章徐氏皆本漢高士至公五世祖簡始居豊城縣
之厯山曽祖文貴居縣之後泉祖洪源考琮累贈朝
散大夫妣王氏甘氏並贈令人公諱鹿卿宗徳夫幼
强記能賦長從鄉先生朱炳受業經子皆手妙口誦
以已意折衷諸史及前人諭著名以類繤輯廣陽揮
翰如飛若不思索自然藻麗里中子弟皆師焉擢嘉
定十六年進士廷對考中弟二詳定官摘語忌欲抑
之初考官胡公夢昱争之不得猶爲弟十人教授南
安軍公以是邦周程講學之地而無垢張公謫居最
乆乃論次其言行與廷對刻之學宫與諸生講肄時
引其說學租多在溪洞公拊恤佃人無逋租者後盗
發城外屋皆燬惟學獨存曰是無撓我者紹定初盗
𧺫汀邵公爲福建路安撫司幹辨公事幕畫動中機
㑹州倉焚公曰米未必俱燼傍掃隙地令曰有能徙
粟至此者擔予錢若于手批付帑吏取緡錢吏疑非
帥命公曰即有罪吾自當錢至積米如山帥大喜既
而曰露積柰何公請㑹軍糧各計月預借一日散盡
都城灾公上封書言積陰之極為火竊意必有以陰
召隂者勸上毋惑寵嬖溺燕私又言王陶以不押常
朝班攻宰相令養疴中書久不面君仇士良云人主
不可使讀書今嬪御之進或謂大臣有力皆自古所
無陛下宜進退大臣以禮察天下可以為相者相之
大臣不以去就異其心察天下以為可相者舉之轉
隂為陽之機也西山真公見之以書遺公曰謂火災
起於隂盛惟執事一人論正氣平不至忿激又足見
平日涵養之功六年改秩知南劍州尤溪縣真公守
泉以南安乆不治乞公於朝改知南安縣端平初元
視事首明版籍革預借時真公已帥閩得公申述必
以風厲属縣期歲境内大治明年召赴都堂審察丁
甘夫人憂三年詔𧺫復赴樞宻院禀議公乞終䘮詔
服闋禀議履畝令下公奏記廟堂楮弊之輕特國之
一事天下之心乃國之根本救一弊而失天下之心
孰為輕重除主管官告院嘉熙元年幹辦行在諸司
審計司有自少司農除集撰佑神觀粮料院欲比附
七寺少卿幇放米麥各六石公言豈可為一人變一
法祐神相家子所少非米麥為少卿自有為殿撰奉
祠自無識者是之遷國子監主簿面對言辛卯之火
由不能裁抑權臣丙申之雷雖能冊兑一相天怒未
息又爲丁酉之火民間遂有疑謗疑謂火始扵廢宫
遺址延及椒房節鉞之弟鉞兩河趍某戚畹之家謗
謂封駁留中白簡節貼除目每出則曰某貴人所薦
某近習所主又邊報方急而増置妃嬪未輟排當因
疑生謗因謗生怒惟陛下痛自刻厲而速改之除樞
宻院編修官暫兼右司臺臣論方大琮劉克荘王邁
妄言倫紀公以詩贈行言者併劾公居下訕上主管
雲䑓觀二年除知建昌軍崇敎龍㑹兩保與建黎原
鉄城之民交闗公至開示禍福皆帖伏創百丈嶺寨
城属邑督府取本軍斛而米四千九百餘石以餉上
流公愀然曰守可去此事决不可行力争之郡民恐
失賢守請别輸面斛一公咲曰吾民知為太守計守
獨不為民計乎反復申述又貽書文靖史公極論文
靖為言扵督符諸郡住催然它郡多已輸惟盱得免
漕司令郡用文思院鉄斛受輸倉吏曰權易鉄斛公
曰易斛易爾顧鉄斛可支軍糧乎即言本軍實用木
斛不敢欺誑漕不能奪盗發南豐上石耆公討捕誅
為首者二十人除度支郎官兼右司四年春改吏
部兼敕令所刪修官兼左右司轉對言二相並命一
老提綱未免彼罷此行彼用此舍在上者莫適任患
在下者莫知適從宜勉之以三后協心之義除右司
郎官兼玉牒所檢討官特相面譽公宜要官公嘆曰
此所謂牢籠也某非謂宰相私人者以風聞罷主管
雲臺觀除江東運判江鄉大飢金陵人相食䀯後市
無行人有吉凶徒伏清涼寺側者公􁩤掩􁯓逃數卒
十数輩方膾人肝而食盡執而尸諸市由是制臣不
樂岀本司積米三千餘石下市直之半賑糶又出緡
錢萬七千賑不能糴者合祠前使者忠宣范公文忠
真公時調諸閫久擅􁇏筴之利或諸扵當塗置司制
置鹺茗朝廷擢議者版書領其事商旅不行止監失
䧟詔公檢覈盡得其實以聞天乆不雨公决滞獄應
時而雨茶塩所多文致富民罪或以賑恤為名没入
其貲有一家八十口收稻僅二千石拘籍之餘日食
不給者公謂此與殺人而食者無異悉還所籍其創
行權者酤尤為民患若公謂從槖出使雖非庻官可
問而守臣貪暴監司豈容已方疏其不法㑹守罷去
淳祐元年詔以公兼知太平州暫領茶塩司制職事
宰相遺公書曰拘摧檢覈洞見底藴不勝欽嘆岳肅
之始自詭後言皆不售徒壊三務場鈔法虧三監司
領額半年僅得三四百萬得羊失牛不
悉以命汝公益感慨言四十年間大火者三辛酉辛
卯之火皆有兵禍今茲之火安知非兵釁所伏勸上
儲皇嗣厚倫紀以弭變七月又言近内批數出外廷
執奏寂然不報談者揣摩曰此由徑而得也召某執
政留某侍從物語不愜妄男子上書𥙷官莫知所言
何事但見片𥿄從中而出彼因景監而求見者亦将
包羞含愧而不皇安矣䟽入除起居郎甫就職即引
去除權禮部侍郎出闗俟命七䟽尖去時經筵徹章
上猶遣中使宣諭賜御書詩及鞍馬公拜賜進古詩
六章以颯歸至括嶺賦詩有今朝嶺上衝風雪猶勝
藍闗度嶺人之句可謂婉而成章矣其冬以集英殿
修撰知福州福建安撫使濵海漁業之民舊若竒征
公悉蠲之据案决事窶士細民人人得至前吐情實
公徐開諭以理往往感吾失所争而去書判㑹情切
理父老至今傳誦貴寓如鄭陳兩元樞趙李二端明
皆相與甚歡四年以禮部侍郎召有尼之者提舉玉
隆萬壽宫五年以工部侍郎召尼者未已提舉太平
興國宫公所居水深土厚族多名士客自逺来者皆
勝友以碁酒賦詠為樂歲時入城士望而喜曰東甽
公来矣人人如坐春風不如其年位之兩高也公素
清健因哭仲子始衰九年以疾告老詔進一官待制
寳章閣病却藥曰生死􁩤也一日語家人曰余行矣
遂卒臘月辛亥也年八十遺表聞特贈宣奉大夫太
常考功定諡文恭累某官碩人沈氏先十年贈卒贈
某夫人子男二人怡老朝請大夫知興化軍愉老故
承直郎沿海制置司幹辨公事戊戍甲科先公四年
卒女一人嫁某官吴舜龍孫男三人坡翁紹翁磻翁
東甽公自號也里人稱之曰東甽先生十一年十一
月甲寅合葬扵南奥之原余嘗謂本朝名争臣多矣
惟天聖之孔危慶厯之歐蔡熙寕之吕劉建中之鄒
陳至今猶有生氣非以其能言也以其能言人所不
能言也由端嘉至淳祐如洪舜俞王去非杜成已徐
直翁李元善方徳潤唐伯玉及公北八君子言論風
㫖暴白於世豈非以江表之玉振續中朝之金聲歟
公居言責數日爾曰北司怙寵曰南陽害政曰斜封
恐啓倖門曰火灾宜繼絶世前乎公者或沿是不合
而去公繼其後持論愈勁豈非能言人所不能言歟
公坦蕩無町畦而内涇渭甚嚴平居與人語若恐傷
之一旦立風霜之地奮春秋之筆不以一字假人然
白簡指陳雅責而已不巧詆也雖受責者愧之而不
敢怨自洪至唐皆余素友公自吳中來奉天基壽觴
始識之扵丁御史伯　坐上傾倒如平生懽余與鉄
庵中座狂瞽屏各居田里公来師閩書筒慰藉不絶
余使粤與愉老同寅於公父子有情好故使君問銘
於余余曰行状叔方陳公筆也簡而有法余何以加
諾之四年耄荒不克為俄而使君出牧泣謂余曰吾
礱石久矣先友惟君殿後不可以復需矣乃書其大
節於石公遺藁若干卷余所序也曽祖道先祖聞一
父鼎三世隐徳父以公貴贈大中大夫母金氏贈碩
人銘曰寳慶之相負夾日功一濡其沬立致顯融公
獨掩鼻不受牢籠間因賜對造膝輸忠上既親政簡
在清衷垂拜緊官乃出觀風福星迭照澗西瀍東公
無遐心帝有追鋒擢登騎省明良相逢公感上知蹇
蹇匪躬諌草一傳紙貴洛中非公之賢惟常之聪及
雷　欵出晝雍容歲晚兩召眷注愈濃或者嗾獒其
如冥鴻全晚節香抱明月終嗚呼悲夫人亡國空
不可泯者奏篇民庸後有良使議論必公余筆久秃
如闗疆弓南粤之阡肅肅萬松敬述斯銘以詔無窮
後村先生大全集卷之一百四十四
後村先生大全集卷之一百四十五
　神道碑
　　囿山林侍郎
莆著姓惟林氏尤蕃大公之先居福之石井國𥘉徒
莆中興後自游洋遷郡城公諱彬之字元質曽祖隱
君諱幹祖修職郎采貧而苦學遺訓曰吾家貲薄汝
曹當以筆耕父贈朝請郎麟妣余氏繼李氏並贈恭
人公少有能賦聲㧞鄉薦至端平乙未西山真公知
舉君年餘五十矣始以詞賦第二人擢第教授惠州
士風文律為之一變再調福建常平司幹官時議榷
閩鹽與帥漕書數千言力争之曰果行此山有紅巾
海有孫恩矣議遂寑甲辰參選衡文别院除書庫官
遷武學諭出通判福州兼西外丞安晚鄭公再當國
以國子監主簿召九月爲明禋舉册官及上親享公
讀祝冊音節清亮止嘉歎擢監察御史兼崇政殿說
書上不次用公公感激上知首言天命人才民心次
言括田之害曰利之一字自古爲人主心術之蠧鞅
以富强弘羊以筦推延齡鎛以聚歛進秦及漢唐用
其說皆有禍今世理財固爲急着然非集衆思不可
乃主以一樞臣被生長富貴翼以羣小臣恐利未興
而害先及又言皇祐五年太常博士張述請立皇嗣
時仁宗方四十四陛下春秋過於仁宗國本豈可緩
又言彌逺用鄭損棄闗嵩之招北兵入城南胎襄蜀
之禍兩淮生聚逃死沙洲邊臣但以閉門自守為上
䇿数千里蕭條數十城孤立運江浙米竭大農財以
餉兀坐之兵守不耕之野諉曰虜哨雖未粮盡自去
豈不中其減水困魚之計乎己酉春又言雷雪大作
積隂彌月寒如深冬臣以天意觀之必有召怨扵民
者郡縣和糴帥縂漕各和糴召怨一也随户掗鹽増
税取羡絲粟升斗皆征其嬴召怨二也近親權門之
田不問乃括民户世守之業為官㽵召怨三也民怨
釋則天意回矣四月朔日食公言當崇楊抑隂今日
用君子而其勢未固去小人而其根尚蟠曽知白大
防純仁雖在朝而丁謂揚畏在外窺伺未已此天所
以示變庚戌遷在司諫兼侍講仲冬雷公言在易游
雷震為長子資善雖建儲號未正上曰朕志已定辛
亥九月有宻薦淳祐舊相者公言竦去不復来而韓
富終始任用此嘉祐之所以異於元祐也讀疏未畢
上曰嵩之斷不復用定國本抳世卿雖上英㫁公之
力居多壬子除殿中侍御史仍侍講宗臣尹京以
心計市寵無敢言者公首疏攻之曰陳恕定茶法以
中等為可法張方平論塩法以再推為不可今攘酒
課而畿漕不能支幹牙契而天下倅不可為括塩處
處有埸摧酤在在有庫以至醯醤薪炭幹取不遺長
此安窮疏入束装俟􁩤上使訥齋程公辤諭程公辭
曰臣與之同臺知其必力争尹恃上眷殊無去意公
錄彈文以臺牒趣之上疑非舊典或為上言紹定間
袁韶以執政尹京為臺牒攻去上釋然出尹帥越以
余天任攝尹公因講又言天任非才宻薦𥙿齋馬公上
首肯俄而余晦尹京以私意辱右庠之士公率同列
奏曰小可成蔡抗既去諸學官亦求去三學皆捲堂
而去何惜一晦而使紛紜如此晦遂罷吳子明除大
埋丞謝暨除知嚴州公言子明以恩澤𥙷右選換文
守郡未及考内除班列耻與噲伍昔陳舜封以科第
進及為評事太宗聞其父為伶人責宰相不分流品
改授殿直暨貴公子未更事豈可付以灾傷之州遣
内臣宣諭許寑二命且言子明倅荆南兼機幕執政
經從親得其安静亷勤之實欲俟子明自請與外𥙷
暨當為别易付還元奏令易以進公奏易疏是自辱
臺網也臣不敢奉詔又言子明衆論不與臣不敢附
㑹執政之雪十月除權工部侍郎公徑出闗上命左
璫勉留公去意鋭甚又遣都司諭旨公不得已就職
内引力求閑退上曰卿未可去同修國史實録院同
修撰兼權侍左侍郎詳定殿試公徧歴臺院諫書暴
白扵世其侍緝熙每縁經義以規切君徳指陳晦政
上必稱善嘗講車攻上曰天保以上治内采薇以下
治外内外之治貴子兼舉公奏天保以上之詩六采
薇以下之詩三文武治内之意詳於治外講鴻雁上
曰宣王安集流離以成中興公奏采芑一詩所謂其
車三千旂旐央央凡卒乘器甲皆取於新田菑畝之
間向使流離猶未安集何以為興復之資近日流民
尤當加恤㫋厦啓沃不可彈紀惟此二事見於手記
其謹宻類此素與時相瀆山謝公議不合謝公建遣
余晦諭蜀公言晦不可遣由是愈落落丐外以集英
殿修撰知婺州婺人来迎公徑歸五辤郡提舉太平
興國宫乙卯除知寕國府又辤右相訥齋以書勉公
一出丙辰六月至郡視圩田旱損高下蠲其租郡酒
課日入六千楮拍户逃散公減千楮宣人便之二貴
寓部曲素横一日幹辦府使臣乞黥某人吏白舊例
奉行惟謹公折使臣曰罪未至此相公無公移豊可
憑幹辦府申状而　平民者縦使去一郡竦然下車
五閲月庫吏言公一錢寸縑不妄取自奉苫淡邦人
服其清儉以監察御史吳衍疏禠罷踰年復職與祠
今丞相賈公自江上凱旋兖歸大明淑慝每言當垓
滎仇疾忠良邪說横流之際惟公持論正平禋霈奏
𥙷吏以正郎權從必隔郊相特與奏行人謂公必召
用然公已忘情斯世矣壬戌百官班庭奉天基萬年
之觴上當宁下周尊黃者漢事三老之詔擢公寳章
閣待制仍舊祠與端明陳公塏並命皆以耆年不可
致旌異之也公已先上章告老命未至而卒公素謙
厚羣居若無同異者及立乎朝争辨是非判别忠邪
則生面凛然詞嚴氣勁論獻羡曰希進之賞濫及盗
臣括利之名累及人主論新寺曰邊境多虞國力已
困何不留此財以實邊皆人所難言者余辛亥召人
見意一徐公於西府問今臺臣何如徐公曰他人吾
不知惟林元質中立無附麗退求公奏藁讀之信然
初余恭人生公九日而卒公終身隐痛事李恭人尤
孝敬所居老屋數丈晚始増葺數椽家故有樓名囿
山因以自號去國食祠者三鰥居蕭然治栖以一長
鬚服用如老書生嘗曰吾始生外祖夢有軒車入門
傳呼林侍郎吾止於此矣易簀夷然辛酉臈月二十
六日也得年七十有八積階朝散大夫贈中大夫所
著有囿山集若干卷娶方氏繼葉氏並贈恭人公先
葬兩恭人于城西之原至是以公合祔壬戌臈月九
日也男三人宗煥廸功郎浙西安撫司凖遣宗夀廸
功郎新建昌軍南城簿深甫承務郎女二人漕貢進
士龔鎮鄉貢進士方夢發其婿也孫男五人介翁以
遺表恩奏将士郎嘉翁宜翁濟翁慶翁孫女五人初
余與方公徳潤王公實之及公少同里晚同朝方公
長二公一歲二公長余三歲四人者仕之日少止之
日多有把臂入林尊酒論文之樂不幸徳潤實之仙
去惟余與公相視皆七十餘酒邊感慨談諧道舊年
未及吾二人者或儳必言戯之曰君方耳順不宜躐
等眔為一笑余辤禁後還里謂可以尋前盟公遂埋
玉前之躐等者今皆從心而余年八十矣銘徳潤銘
實之又銘公鳴呼人徒羡生之可久樂而孰知後死
之鮮􁁅也悲夫銘曰彼喙三尺若龍言者及至上
前寒蟬喑馬公外嘿然不振觴人一奮其勇犯顔嬰
鱗力排世卿宻賛國本繩恩澤侯彈京兆尹上或未
悟公執愈堅臣非忤君臣不辱官聖度如天擢置法
從榮進念輕勇退名重里敬老成朝謁耆英度不能
致侯對西清除目及門公已蜕去以此書棺以此題
墓念平生友曽不數人歲晚零落獨存病身東路角
巾西州馬䇿駕言出門吾行安適自唐以来以誌為
謏謂余不信公有諌書
　　龍學余尚書
公諱嶸字景瞻故左相忠肅公之仲子世居衢之龍
㳺縣生於紹興壬午幼受學扵耆英劉靖君愚𥙷國
子生尤專若雖同學免不識其為貴介公子淳熙癸
卯侍忠肅岀疆㩴丁未第調饒州安仁主簿忠肅守
金陵改監两浙運司華亭舡場抵官未幾忠肅由西
府登庸監西京中嶽廟者再忠肅判長沙改江西轉
運司幹辨公事㩴第至是十有三載惟華亭歲餘餘
皆侍忠肅臨方面之日在漕幕為使者條十事皆急
政要務切當可行者嘉泰辛酉改秩知岳州臨湘縣
侍忠肅再判長沙忠肅薨跣䕶歸葬服闋甲子七月
除籍田令開禧乙丑考省試得杭相李文清公卷㩴
冠本經閏八月除大府寺簿劑局圓散一新蠧弊清
矣開禧丙寅二月除諸玉宫大小學教授四月兼荘
文府教授五月除太府侍丞七月除樞宻院編修官
時江氛甚惡狂猘南吠用事者無䇿欲具海舟浚水
門河道以備南幸十二月分輪對言應兵之道氣勝
則兵振而敵懾氣衰則兵沮而敵驕因援景徳却近
臣楚蜀之議紹興却或者閩中之議當示欲進以作
天下之氣示欲爲以起天下之懦公雖以嚴見憚然
權臣外猶牢籠使參預李公壁諭意欲擢公緊官公
力丐外嘉定戊辰六月差和南劍州七月陛辤首言
三邊觧嚴睦鄰繼好如疾疢甫瘳既當防䕶周宻以
杜風寒之侵又當從容恬飬以散藥石之毒次言中
興以来存留州郡十數闕專充職事官𥙷外盖以人
情無徊徨顧慮之憂斯有雍容去就之羙九月合符
南劍首蠲諸色欠負為緍錢二十六萬有竒郡有攔
河和糴客舟過者率十糴一公亟減其額又有隨留
和糴七斗有竒初給以直継猶折塩久廼白取公曰
此與和買何異又懼後来以乏事藉口非可遽革省
縮浮費度所積可支一歲減所糴三之一上其事於
朝建守聞之曰鐔津豈獨為君子乎亦奏蠲㓕継至
者又廣公意復捐其半龜山舊廬為臣室所得交訟
公曰有司治此不過用交易法爾以例卷錢百萬贖
畀其孫且為立閟宫訪遺稿馬􁂞子八月除知大宗
正丞兼權金部郎官辛未正月除右曹郎官面對首
言天下未治固當憂其已安者不可恃自古智略高
世有以消弭變故而大本不立不能保其日復之無
虞逆而察之民心窮愁士風消弱權綱沮撓法令廢
弛人才衰靡所恃以為國者無以為他日可久之道
是可畏也次言以資格為守令不問賢否甚者罷軟
衰耄貪刻驕惰之人扳聫親故交結權要肆其貪虐
縱復敗露類皆捨大而問小蹔罷而倐𧺫四月轉對
言建炎南渡權宜剏置増賦凡四千三百外萬而供
億扵三衙與科截扵四縂所者無慮三千六十餘萬
其耗於養兵者幾十之六七竭天下之力困於轉輸
謂宜士飽馬騰而連營菜色剛心勇氣銷鑠殆盡何
望其投石越距而慷慨激揚乎豈非形格勢禁彼此
判截而揣摩利害迄未得其要領耶臣嘗觀漢胡建
援兵法曰正亡属将軍将軍有罪以聞注謂軍正不
属将軍将軍有罪過得表奏之未嘗不嘆古人防慮
之深宻夫事從中御固非委任将帥之術然顓倚瓜
牙面略無耳目之助亦非維持統攝之道唐置監軍
法是人非厥今縂餉職非不重顧王人之尊自有常
體戎務項尾似難盡究不若别置一官軍事鉅細咸
俾與聞其疏達壅弊之長䇿也六月充金國賀生辰
使盱𣅿對境􁕻洞接伴對展詞語加順館舍饔餼比
舊尤整抵涿州定興縣鈴聲迅急驛馬交馳潰軍纍
纍號泣言韃靼到宣德縣去此尺三四百里羣胡垂
首䘮氣馬嘶車行夜不絶吏平相視失色公慨然以
義􁩤勉之曰國家大讐未报天其或者假守外夷以
斃此虜若目見破敗俘執何快如之况韃靼扵我無
釁宿昔曠隔難通之情未必不因是可達萬一不幸
身淪異域亦命也安之物愾因裂黄繒為宋使旗藏
之俄有使傅虜㫖遣回公請留以俟往復再四虜意
惶窘讀纔終𥿄公借觀徑奪置懐中虜不能拒十月
公至闕下面奏臣臨淮而聞其紛優之刑過江而見
其虚耗之實調役騷動公私無馬三節始盡用車上
曰馬皆北邊去又奏今韃靼堅鋭即女貢崛𧺫之初
而金人沮䘮銷耎有舊遼滅亾之勢方讐虜疲􁁄之
餘適國家間暇之日孝宗皇帝規恢之念無一日忘
自符離未犍不復出師盖無機㑹之可乘𥘉非委置
而不問此君臣上下所當痛心疾首是究是圖者也
欲皇陛下深詔大臣講求所以備邊自治者漢有汲
黯淮南為之寝謀則人材不可不儲唐有李勣突厥
不敢南犯則守将不可不擇充國積榖破羗則屯田
不可不行晁錯募粟實塞則積貯不可不廣昔富弼
當仁宗朝衘命使虜既堅盟好方且拳拳以修政備
邊為言公有使燕録一卷紀金韃情状尤詳十一月
公奏言財賦散漫無統謂置縂計使一員視儀簽樞
宜擇禁從中諸暁財賦風力素著者居之是亦國初
三司使之遺意也壬申二月除軍器監六月乞外𥙷
以便親養七月除西路提點刑獄建臺兩朞五所浙
行部平冤决滯鋤擊强風采凛然甲戌八月除大理
少卿時憸人有為沽激好名之説以傾善類者十一
月公論對謂人之才品難一多以疑似失之孤特者
若崖異讜直者若陵訐老成者若遲鈍沉毅者若顧
望剛勁者若𥚹隘凡此疑似不可不察復論棘寺四
弊深中事情乙亥三月以越國疾丐祠除知婺州尋
丁越國憂丁丑六月禫除十月令赴行在奏事首言
戦守大計謂蠭鑱者多輕舉玩愒者易苟安戰無必
勝之形守無可恃之勢同聲附和隨事輙変願如古
集議使人得盡言除祕書少監兼國史院編修官實
録院檢討官十二月兼權太常寺少卿戊寅正月除
太常少卿時科條䌓興或歸咎扵絶弊納降為宰執
言若論失計節目尤多使諸賢為之必不至是今當
一新規模持以堅忍庻幾事尚可為又奏記廟堂數
百言畧謂反顧根本固當舍戦而言守深察流弊似
未免因守而為和昔之善謀國者立於萬死百敗之
地以成雋烈今日之事未至於不可復為何至銷鑠
慼縮而甘就下䇿乎都司或言今日甚得沈鐸季先
山東一項人力公曰向以納降為非今籍其力正論
終不可誣然此軍他日必難制要湏有一項勁兵以
控馭之後卒如公言六月兼吏部侍郎七月兼國子
祭酒時京尹方趨時好以沮士氣小司成因此去官
諸生空學岀廟堂欲以公鎮之公乞全小司成之去
懲府吏之罪然後拜命廟堂初難之公力争廟堂出
尹於外且勉諸生歸齋己卯二月除權吏部侍郎兼
中書舍人兼祭酒内帑第監司守貳歲額登虧中批
或遷官或削秩或展磨勘公言賞罰之權分於北司
末流之弊不可救矣為三説以繳還一謂内弊嵗入
巨萬累朝所積不知其機陛下儉約無妄費何為空
竭至此借曰外郡逋負亦帑吏受賂隱欺所致今捨
吏不問而先譴監司守貳人其謂何二謂天下財賦
悉有一定窠名逋慢乃為曠職供輸豈足言功但此
既開賞之不可勝賞不賞無以酬勞異時尚費處分三
謂賞罰之行當在中書今若悉由中出而中書但務
奉行豈盛世事時某人方睥睨兩池諸生欲舉幡攻
之其人祈公一言欵諸生公固拒某謀遂寝六月陞
兼同修國史實錄院同修撰三乞祠十一月除集
英殿修撰知建寕府以㱕庚辰十月改太平州辛巳
春虜犯蘄黄沿江戒嚴八月有旨以采石水軍聽守
臣節制措置公物色軍中積弊盡剗除之修戰艦造
戎器閲射藝旌旗壁壘精采一新有湏知一卷又别
剏防江新營以廂禁溢頭衣粮别募精鋭紀律視大
軍撥錢二十萬緍為防江庫以備賞激有條約一卷
壬午九月除煥章閣待制沿江制置使兼知建康府
江東撫使兼行宫留守公事公在當塗時歲旱潦皆
有一禱而應至是江漲昌城郭公精祈而潦縮選官
吏視灾傷家賑給有差一如在當塗時具遣醫療疫
家至户到全活尤衆潦後苦飢發廪乎糶又不足則
蠲税招販　無飢莩者以樽節錢十五萬緍為循環
糴本名曰平止公經畫閫事親至唐灣靖安閲習
舟師如采石軍以三十萬緍剏防江備用庫他所興
修数十有事目一卷自淮出溢口何處發源何處江
委官相視盡得南北要害每謂行伍中人財多為管
軍所壓時時按行籍記遇朝廷乏使多以問皆得其
人京河帥許國憚山東降附之横欲耀兵誇之大合
諸軍閲山陽移文沿江制司調發公答以千里赴敎
且當冬寒無故使士卒疲弊恐軍氣不張反為北人
所輕復宻白扵朝不能止㑹久雪教閲之期屡展士
卒暴露胥怨而北軍疑其将不利於巳卒致内變人
始服公逺慮公雖鼎貴而自奉蕭然如老書生陪京
號佳麗地公以清約倡諸司未嘗有夸嬉之宴十月
除顯謨閣待制寳慶乙酉二月提舉安慶府真源萬
壽宫公憫鄉俗不舉子置局三所各給錢米藥餌
又以火葬之俗近夷爲義阡四所刻石表塋種松成
列旁爲厚俗庵守以僧買田贍之時宰與公同年常
言安得余景瞻来相助公聞之不皇安里居四載無
寒暄一字相忽專書問勞欲公出當事任公謝不能
紹定已丑除知潭州荆南路安撫使時諸峒反側事
變方棘公不敢辤九月開閫衡之酃縣沙甫峒郴之
桂東縣高垓峒相挻而起巳破酃縣犯茶陵公察致
㓂之由首罷黜貪雪吏檄諭禍福且奏調鄂兵以張
威聲沙甫㓂欲降未决憲司邀有㑹兵討捕之文㓂
愈驚疑公移書功力止憲不聽且設招格倍扵帥司
㓂愈玩侮復破資興時鄂兵未至㓂張甚公截留飛
虎戎兵數百守茶陵以属官王友莘留子邁董之又
調蘇洪飛往茶陵以死争險鄂兵適至諸将連㨗沙
甫酋領詣行司東身㱕罪未高垓負固公遣鄂兵抵
耒陽扼其前檄王友莘留子邁以飛虎軍泊安仁掩
其後明年春高垓㓂相率赴軍前首降衡之常寕世
忠峒素有忿䦧内相攻縣令偏有所主遂犯省地公
撫定之且賑活酃安仁耒陽資興諸邑被㓂祸者安
仁浦陽富室閉糶有嘯聚强糴者公遣古靈寨官率
隅縂收捕衡山之孫家原永興之大爻効顰蠭起公
立賞格布方略至忘寝食以次蕩平部内肅清全守
裒歛賈怨營卒失伍破吏家掠市肆公先劾貪守檄
前全倅王夢㢸攝郡除首乱者餘勿問一郡帖然詔
以夢㢸知郡事辛夘正月以平㓂功除寳謨閣直學
士依舊任公每謂湖湘莾為盗區郴衡諸邑無城所
致請於資興縣稈子爻築城以捍高垓之㓂茶陵縣
築城以捍沙甫之㓂計費錢十萬緍米萬石願身任
其費不煩科降資興寕縣仍移縣殘煆改名就城多
陵茶古城基址猶存今但増築二城皆以辛卯九月
經始壬辰九月落成又謂城必有兵宜以飛龍二百
人戍茶陵一百人戌興寕别椿錢四萬緍以偹三年
劵食其地控扼兩峒咽喉郴衡諸邑可高枕而卧矣
郡有惠民倉前帥曽公從龍所創豐歉不常寖虧舊
額公椿錢五萬緍創庫收其息以𥙷虧始至師旅飢
饉軍府赤立而公平酃㓂繕城池築險要防溪峒事
力沛然復以錢三十萬緍置備用庫為緩急之防新
建貢院傳舍亭臺之類屢書不一書若天雨鬼輸者
去日帑有餘積閲府縣版籍為下户畸零税代輸舊
委右選部餫虧二萬餘斛縲繫數十家公為償逋且
資其銓調皆泣拜而去公嘗自言叨守四郡非有生
財之術惟吏不得欺而無滲漏巳無苟取而不敢妄
費他人管蠡小智錐刀微勤必誇詡鋪説公於國有
大勲勞之其辤謙厚如此故詳著之端平元年正月
除敷文閣直學士依舊任乞体致四月除華文閣學
士㳂海制置使兼知慶元府六月進封信安郡開國
侯再乞休致七月召赴行在公祈閑愈力除寶謨閣
學士提舉江州太平興國宫逾年十命陳公卓移書
問安否意向且除公兵書公在長沙積勞體中有微
恙然神明不衰屡上免櫝陳義慨然上嘉歎除煥章
閣學士依舊祠丙申十一月御筆遷工書累辤不允
嘉熙丁酉夏杪疾七月戊寅晦呼子孫戒曰我與忠
肅世荷國恩清約無厚蓄汝等當强學繼志隨閲
遺表更数字釋筆定而薨享年七十有六上震悼特
授龍圖閣學士光祿大夫致仕贈開府儀同三司贈
䘏如儀龍㳺之余逺有世序曽祖鐸贈太師益國公
妣傅氏益國夫人祖繪贈太師蜀國公妣虞氏燕國
夫人父端禮特進左丞相贈太師封衛國公諡忠肅
妣葉氏越國夫人公娶徐氏先四十年卒繼應氏先
二十二年卒皆贈郡夫人子男四人道申道永早世
球奉議郎知潯州桂平縣先公六年卒璨某官孫男
三人垕某官垓承議郎添差通判紹興軍府事㮣登
仕郎早卒孫女一人朝散郎大理寺主簿王同祖其
婿也初公自卜葬扵忠肅公墓域之側石壁之原孤
璨以次年二月二十日奉柩安厝從治命也余惟
忠肅公紹熙顧命大臣援立寕考慶元相業其保全
定䇿國老平亭偽學禁錮功在社稷號為南渡名宰
公接緒言而傳心印其告吾君必曰任賢去邪其告
大臣必曰開誠布公其言財利必曰損上益下其語
和戰必曰斬使焚弊其論紀綱必曰不可使中人預
政令不可以中批行賞罰孤直行一意終始持一説
立朝如陽城孔勘臨邊如羊祜杜預近世名卿将捨
公指不多屈西山真公復齋陳公尤敬重公葬三十
一年而垓奉木公尤所作行状請銘扵予予先
君昔與公同為樞掾情如好兄弟但姪不同耳某甫
㓂受教扵公先人棄諸孤時公方奉使畿内遣吏士
撫孤㜈使先君返骨首丘而一門百口生還故里者
公力也某終身不敢忘木石公亦余故人昔俱被遇
　穆陵同時為吏官為詞臣鄭樞載伯之薨某状其
行而木石公銘之今木石公状公之行而某銘之
不敢以荒落辤木石公所已載者不復出也公所著
書有周易啓蒙詩説略毛春秋大旨戴記序發畧掖
坦類藁肯堂賔談隨筆肯堂職業及雜記錄各若千
卷藏於家銘曰本朝名公卿家庭俱貂蟬仲儀於文
正子頥扵忠宣東都事逺矣姑述近者焉福公有復
齋紫巖有南軒皆以于淑後豈惟翁拜前卓哉肯堂
公忠肅之嫡傳追懐慶元初隻手扶厦顚迓續天命
永矯揉國論徧色線用不盡一劵付象賢及霄宻輸
忠授鉞勞籌邊平生仁義諌丹青累百篇居中每不
久去若箭離弦防江垂四朞鎮湘亦六年念昔坐春
風琅琅聞雜言長慟悶一丘孰能起九原斯文属後
死雖耄猶勉旃幸與木石老附名石壁阡
後村先生大全集卷一百四十五
後村先生大全集卷之一百四十六
　神道碑
　　忠肅陳觀文神道碑
公陳氏諱韡字子華曽大父諱僖贈太傅有隂徳母
華國夫人黄氏大父諱衡通直郎賜緋贈太傅母婺
國夫人黄氏墓皆朱公所銘文公書法嚴不以一字
假人然稱太傅重厚長者自謂淺之乎為人知之不
盡父諱孔碩中大夫祕閣修撰贈太師母福國夫人
田氏邢國夫人鄭氏太師少受學扵朱吕二先生仕
歴兩朝名重一世號北山先生公生十日而福國亾
鞠於祖母婺國崇釋敎偶談佛有捨身餒虎者公猶
髫齓獨曰奈何飽此惡物婺國異之曰佛化虎使不
為暴耳未冠䄂贄見淡軒楊先生方淡軒覽而竒之
賀北山公曰真英物也北山性剛嚴公左右承順無
違事繼母盡孝遜父郊恩與弟韔始應舉擢開禧乙
丑第授江州湖口尉時乾淳諸老惟水心葉公殿後
公往師焉水心為下一榻期之甚逺嘉定三年侍北
山公使海陵叛㓂胡海挟虜驟至公募死士合塩軍
迎繫扵青垜破之六年之官湖口當路交荐九年
秩滿再調南劍州録事參軍丁鄭夫人憂十三年服
除差監行在編估打套扄門十四年淮困忠肅賈公
辟京東河北節制司幹辨公事公謂山東河北遺民
歸我直使歸耕其土給以耕牛農具分配以内郡之
貸死者此是錯實塞趙䆓國留屯之䇿也然後三分
齊地張林李全各處其一又其一以待有功者以分
其權河南首領以三兩州歸附者與節度一州者守
其土忠義人盡還北然後括淮甸閑田倣韓魏公河
北義勇法募民為兵給田而薄征之擇土豪統率通
泰塩販又别廩為一軍此第二重藩籬也十五年淮
西告警公䇿虜必専向安豐而分兵綴諸郡使我備
多力公使卞整張惠李汝舟范成進各以其兵屯廬
州以待之虜将盧鼓搥新勝韃於漳闗乘鋭急戦當
持久困之不過十日必遁設伏邀擊必可勝又使時
青夏全侯虜深人以輕兵掠其巢穴亦一䇿也其後
虜果犯安豐公奉檄如旴𣅿犒時青軍改淮西制置
司幹辨公事再如盱眙見劉琸調卞整張恵吕成進
夏全諸軍應援擣虚皆行公䇿遂有堂門之㨗俘四
駙馬公赴都堂禀議未至改宣敎郎陞淮東制置司
幹辦公事史丞相延見置酒酒行輙探懐中𥿄俾籌
之凡十事公立剖决丞相悉奏行之除将作監丞陞
制司參議兼通判楚州十六年四月忠肅公以疾入
奏委公暫攝忠肅公訃至為位哭之哀權閫丘侍郎
夀雋尤敬公自以受知忠肅力求觧罷又以新師鄭
損許國與賈宿憾乞避之居閫幕三載以公兼恩信
得衆李全爵位寖穹公每折以理輙聳動衆恃以安
初易帥北軍讙曰願得陳制參為制置公叱曰若朝
廷頓一束草在制使㕔上汝輩亦當敬事妄言者
斬李全與趙拱評南朝人物謂若有三五个陳制
參中原不足平也全妻楊氏每戒全無失禮於公十
七年赴行在奏事北人泣送二月除太府寺丞奏今
為邊患者三有垂亾之金有新造之韃有歸附之忠
義金韃存亾未分忠義叛服難保一二年後雖欲安
生固守不可得也宜早夜以克復激厲中外之心
不可以自守沮抑将士之氣士氣一惰作之實难忠
義外附已久邊境有急輙為先鋒功不可掩若謂其
真可保十萬之衆豈皆忠臣孝子因獻三䇿一儲人
材以為邊境之用二廣屯田以省漕運之費三練南
兵以防偏重之勢三月差考公試五月主管華州雲
臺觀寳慶改元真文忠公舉公應詔稱其自少英發
有志功名博觀右今慨慕賢傑於用兵籌邊之畧尤
喜討論同時在邊之人多言其忼慨推誠能得忠義
之心豈可使之久閑二年七月令赴宻院禀議辭乞
終養差知興化軍五年春甫下車四月移知真州去
而莆人既思至今未至除淮東提刑尋直寳章閣
依舊提刑兼知寳應州八月除大宗正丞兼工部郎
官改倉部郎官奏事言今人心懈之賢能隱吏治汙
而民生困國計匱而兵力弱興起振刷在陛下一念間
耳又論馭将之失四制兵之弊六皆切中時病膏盲
十一月蜀帥言韃欲和公言聞李全自稱山東河南
行省部領韃兵至山陽聲言為我决和議外聞訹其
甘言竊為憂之全斃許國疑隙既深青社𬒳圍怨我
不救甘言正是誘我又言朝廷倚重時青以亢全今
觧仇合從與韃為一若朝廷謂時青真可以韃人真
欲和李全真悔過三孽相因恐貽無窮之憂與時議
不合丐祠不報紹定改元三年時青為李全所
戕其将王海閉闗拒全公言獨有命王海管時青軍
使不折而從孝然後聲全之罪致討不然國家無寕
日矣再請祠不報五月太師公訃至奔丧亟歸二年
四月葬太師公十二月盗發於汀劍邵群盗蠭起殘
建寕寕化清流泰寕将樂諸邑閩中危急帥王侍郎居安
請公提督四隔保甲公辭之漕使陳汶倉使史彌忠
告急扵朝謂非公莫辨此賊起復知南劍州辭不獲
遂行三年正月至郡籍峡常丁壮為一軍沙縣紫雲
臺告㨗公重賞之川兵至縣少劍死者數十人公厚
拊其家勵其衆曰始若輩望風而遁今知進而不知
退雖未勝而勝勢已見斬覘賤白旗不用命者沙縣
破賤由間道趨城忠虜軍破之於高橋賊乃趨邵武
尋除直寳章閣起復知南劍州提舉汀邵兵甲公事
福建路兵馬鈴轄時賊愈熾尚有倡當招不當捕者
公言始者賊僅百計王侍郎招而不捕養之至千程
内翰招而不捕養之至萬今復養之将至扵無算求
淮西兵五千人可圖萬全賊破邵武詔公兼本路招
捕使賊急攻汀州淮西帥曽卿試中調精兵三千五
百人適至公調五百人由泉漳間道入汀五月擊賊
扵順昌勝之六月兵大合除直寳謨閣福建路提點
刑獄公事兼知南劍州充招捕使七月公親提兵至
沙順昌燕将樂清流寕化山前督捕又申宻院乞下
江西防賊走路所至尅㨗九月分兵進討十月進功
五營賊寨平之十一月破潭飛磜賊起之地夷其巢
穴十二月除汀州城叛卒諭降連城七十二寨汀境
皆平四年正月遣将破下瞿張原寨二月躬往郡武
山前督捕餘㓂沮水未渡公褰衣大呼諸軍和之響
裂山谷賊有晏彪迎降公以其罪不可赦力屈乃降
後卒誅之進右文殿修撰五月特轉三官兼知建寕
府公乞持餘服不允南劍民相率祠公名曰千秋報
徳爱仰堂真公作記七月至建時衢㓂汪徐来二破
常山開化張甚殿歩旅数千未敢進公命淮将李大
聲提兵七百出賊不意夜薄其寨賊出迎戰見算子
旗驚曰此陳招捕兵也皆大哭擊急之衢賊亦平五
年六月丐祠不許九月兼福建安府十月至福州閲
武十一月還建六年五月除寳章閣待制知隆興府
江西安撫使辭不許八月交印戅賊陳三搶㨿松梓
山寨出没江西廣東所至屠殘公遣官吏諭降賦輙
殺之决䇿進討道行盱宻訪前害守臣營卒姓名晝
游麻姑夜禽十卒斬以徇奏寛十一州上供綱銀及
蠲隆興米綱積欠九月抵豫章以盗賊起扵貪吏奏
贑守姚鏞興國守王相御筆各降五官安置且降詔
奨諭又曰江西㓂盗稽誅皆臣下欺誕事權渙散所
致若决計蕩除数月可辨十一月節制江西廣東福
建三路捕㓂軍馬公奏遣将劉師直扼梅州齊敏扼
循州自提淮西兵及帳下親兵擣賊巣穴十二月兼
知贑州諸将破下平小平四寨及百大賊峒端平元
年正月開三路幕府苗秀榮軍至分屯田平固百丈
陞華文閣待制二月抵贑斬将士張皇賊勢及掠人
物者廣東憲司申張魔王經畧司申陳三槍皆已出
降公奏其欺㒺已而齊敏李大聲所至尅㨗諸屯日
有俘獲公謂截髮刺字之人皆脅從者給印㨿使散
歸其家三月分兵守大石堡截賊道遂破松梓山三
槍與餘黨縋崖而遁初江廣群盗皆聽命扵三槍
服飾僣擬蹂踐十餘郡数千里無炊烟公親督諸将
乘春瘴未生薄松梓山賤賊悉精鋭下山迎敵旗幟
服色甚盛我軍步騎夾擊又縱火焚之士皆攀崖而
上賊巣蕩為烟埃張魔王自焚梟賊千五百級擒将
十二得所虜婦女牛馬及僣偽服物各數百計三槍
中箭適與齊敏軍過鏖擊敗之賊遁翌日追及扵下
黄又敗之餘衆尚千餘薙獮略盡三槍僅以數十人
遁至興寕就擒檻車載三槍等六人至隆興斬之賊
跨三路数州六十寨凡七載公自出師至凱旋不四
閲月兵士死者僅数十人近古平㓂未有如此神速
者然一以忠實行之奏觧三路節制司仍祠除權工
部侍郎兼江西安撫使知隆興府六月入府視事時
三槍已誅有小張魔王者未獲循州觧張八官云即
其人公言廣東屡言三槍已擒巳殺後殊不然此豈
可信卒不奏詔落權賜金帶丐祠不許除依舊工侍
兼江西東安撫使知建康府行宫留守㳂江制置使
十月抵建康仍舊節制和州駐劄寕淮軍先是議者
謂金㓕韃興鋭意進取以公威望日隆欲付此事公
奏謀國譬如弈棋凡欲殺敵必先自活今盗賊已平
當且息民務農阜財積榖汲汲固圉若竭東南之力
以事西北循虚名而受實禍矣至是得㫖帶職奏事
二年正月賜對緝熈殿公拜疏畧如前奏謂去歲偏
師失律人固憂之臣以為若使僥倖而㨗勝相尋
負其憂更大願思天戒可畏察國力已殚母誘扵外
先固其内又言國𥘉命郭進守邢洺李漢超守滄景
李謙溥守隰賀惟忠守易皆十餘年不易太原可攻
而不攻燕薊可取而不取當時契丹方强雖不與之
校以逞威亦不急於和以示弱藝祖禦戎之䇿如此
又言前代立國於南如孫權陸遜以識虚實知形勢
而安諸葛恪以狃勝而敗孫皓以貪地而亾又言庾
翼禇裒商浩非舉之蔡謨王羲之孫綽之言是上嘉
納賜坐使畢其説二月再内引條上十四事公久
去闕庭一旦見天子傾倒肺肝所言有端平諸臣所
未言者由是與廟謨枘鑿矣辭還建康奏孟珙不當
驟為馬帥夏全降不可輕信五月丐祠采石軍将盧
宣拒追殺龔元奏案上丞相欲貸其斬死公之六月
再乞祠謂自嘉定以来閫臣率用宰相私人臣本書
生直道而行與今丞相素不相接冐當閫寄孤立無
援乞撥鄰路錢助建康已報可而中寝和糴未舊輸
建康今撥隷平江併欲與轉般倉廢之是財榖為臣
所累而儲積不豐将佐有罪誥問遽呼禀議有勞申
辟沮抑不行是将佐為臣所累而黜陟不明昔子蘭
䜛屈延賞怨晟臣實懼焉疏入不報是月鎮江防江
水軍蔡福興等入城縦掠先是殿旅失伍因而撫之
其子弟在軍中者謀為變覬黄榜招安得厚賞托言
軍吏减尅以怨衆從者千六百人制閫縂餉郡安皆
主招安公謂此䇿若行何以為國調四統制王明等
由水路張仙等由陸路李大聲由間道出賊背賊入
句容茅山四将㑹攻賊乘高迎戰将士撤居民門扉
蒙之而進力戦大破之生擒七百餘人蔡福興走至
金壇捕斬之拊定其在寨者摧鋒軍将曾忠戍惠州
以不更戌叛犯廣州公遣陳萬等討之所調不滿八
百人賊知為招捕司兵亦請降公力丐調祠至三上
遣中使宣諭宻賜器幣香茶公奏謝請益力㑹宻劄
抽囬折洗戌兵淮東制閫怒斬馬司副将韓璋公殊
不能平上命近輔移書諭觧東閫亦以書来謝過御
筆奨諭卿以儒知兵閲熟義理必能恢休休有容之
量以大所受亷藺㓂賈之事其深念焉且賜金器等
物公因奏謝復温前請御筆除權工部尚書㳂江制置
使江東安撫使知建康府辤降詔不允時諸路數有
軍變上降詔罪已公以上方罪已而臣子偃然受賞
力辭至四同知鄭性之以五所得公書逹乙覽乃可
其奏十月堂帖委履畝輸楮辭之十一月御筆除刑
部尚書加大使往來逆視江鄂措置捍禦公言六朝
都金陵其置揚州其東二百里地置徐州於京口其
西三百里置豫州扵姑孰皆宿重兵其上流則就武
昌置江州就江陵置荆州湓浦襄陽皆在所統相去
皆不過六七百里盖有以荆兼江州者矣未有以揚
豫兼江州者唐鄂岳宣潤亦分三鎮今臣所統兼晉
豫徐揚三州唐宣潤二鎮自許浦至池之東流已千
四五百里復兼江鄂泝流幾二千里形勢不接况江
鄂将士隷副閫又隷京湖制司今又隷江㳂大使司
十羊九牧及以害事奏入上從之時已命曽樞使從
龍督視江淮魏僉樞了翁督視京湖公與鄭同知書
言韃以虚聲揺我我當以虚氣蚕之鄰閫心有慊氣
先奪語多張皇時左相諭上意欲令公開宣幕公言
宣督皆虚費無益乃止三年五辤刑書大使之命從
三月斬禆将崔福驍勇而悍戾數犯軍律公切切教
戒及是遣從王鑑往上流諜報韃兵深入福托言葬
女徑歸遂伏誅公言中興以江為堂奥淮為藩籬中
更趙張諸相韓岳諸将講求區畫分屯列戌參錯要
害累聖相承未之有改雖檜主和侂檀權而不敢變
故相初年尚仍舊貫晚私姻族使當兵寄然後兵有
偏聚之勢炎紹備禦之深意扵是大壊今莫若修復
舊規因請廵視江面陞寳謨閣學士時趙尚書以
犯襄陽之變臺論乞逺竄公請還職名爲贖罪犯遂
得内徙月九巡江合教諸軍萬二千人于采石㑹淮
東趙制置於儀真趙始感服十月詔應援兩淮公奏
已與臣蔡定約恊心共濟如臣范之罪既沾禋霈宜
許自便使得就葵與臣共籌兵事十一月韃将軍葉
國大王以七萬衆破固始犯淮事公命王海李仙李
雄廖雷提兵往援十二月連親至寕淮軍死事家
其妻子令馬汝海部千騎哨探八月令王忠援蘄黄
吕文徳援安慶九月韃犯安豐十月光州告急調安
豐壽春精鋭五千赴援有旨令趙葵調猛将精兵間
道趨淮西夾擊又令江州都統萬文勝以所部入黄
州同王鑑捍禦安豐告㨗殺韃酋圖耑大王十一月
韃陷定城圍光州調東四趙千人往援公奏　州城
堅兵精韃攻之不遺餘力必破而後已且以　兵無
䇿自劾宻劄下京湖淮東各調萬人赴援　已失守
公待罪十二月御筆以光黄蘄舒隷嵩之　濠和壽
隷葵召公赴行在公即渡江南歸臺疏貶秋職三年
正月復元官職三月召赴行在六月除工部尚書皆
辤十二月御筆趣覲固辭四年四月趣行又行辭五
月改刑部尚書淳祐元年四月趣行辤益力六月除
徽猷閣學士知潭州湖南安撫使公奏半體弦緩已
成廢人况湖湘風寒之衝見任人董槐洞逹事宜合
令久任詔不許二年依舊職提舉隆興府玉隆萬壽
宫五年正月朔召除兵部尚書左相范公鍾諭㫖趣
覲時嵩之已去杜公範拜右相五年趣行復五辭杜
公手書勤至令福州通判勸勉赴闕除禮部尚書辤
乞改卑閣職京祠以備顧問繼戰獲㨗軍扵宣化公
料韃必興忿兵屢趣淮東出師卒不如約諸将獨當
虜重兵公又調房真等千人往阻風未濟真先登死
焉是夕韃以所攻六合生兵奄至圍我師數重諸将
殊死戦三晝夜皆死之陳萬以其軍突圍出韃不能
亢皆驚相語自與金人交兵未有此戰後得降人高
虎免言韃士馬死數倍頭目凹烏勃野殪扵陣華
國六王中鎗舁歸至藕塘斃公奏臣在兵間十年隨
行将士不過二千與共甘苦不啻子弟比承聖訓援
淮臣忠憤所激悉其所有冀紓國難白刄在前将士
人人効命不愛其死臣何所憾然十年收聚一旦失
之朝夕悲思遂發狂疾乞生前致仕且繳納前後告
上敕手詔勉諭自為文祭戰死者詞旨甚哀擇吉地
封而表之曰忠臣義士盡節之塜又差次賜賞請扵
朝行之轉兩官煥章閣學士依舊任淮西制置使史
嵩之除京湖制置使兼㳂江制副趙葵依舊淮東制
置使各轉兩官陞閣學並焉命韃兵歸道命合肥制
司贈以金幣且留其使王樴與計事公欲伺便殺之
不果得㫖以便宜行事益修邊備刋建炎提刑謝貺
勸虜文以勵戰士遂發建康巡視和廬安豐無為城
壁選豐濠壽光强壮二千爲游擊軍趣行至四
五八月造朝論五事言臣觀今用人以一人譽而進
擢一未幾以一人毁而斥去又觀立政造事以一人
建明而遽行以一人沮撓而隨罷豈非聖斷動有牽
制而扵發强剛毅以有執者猶未能勉强而力行乎
二言古今維持其國曰教化曰人材今上無敎下無
學士離襁褓即習科舉苟竊一命沈酣利慾望其以
道事君以義徇國豈不難哉臣意岩穴之間鄉黨之
内必有篤學好古孝弟忠信之人宜命中外臣僚博
訪精擇三言今兵財築底兩淮流移幾數十萬彼方
各有土豪使一土豪募二百人不過得百土豪則二
萬兵談笑可辨或言何以廩之臣思之尚有一䇿諸
郡禁卒本是禁衛使駐泊外郡就粮爾今不分廂禁
皆謂之郡兵欲除帥府外大中下郡扵舊額中各減
三分之一以所減衣服粮觧廩兵之司如此則無増
兵之費四欲旌死節如陳隆之曹友聞皆蜀書生死
事恤典未行又丙申援淮兵将恩録其後其家日守
部門今亦未下五祠事不肅上皆嘉納緝熙宣引給
扶後遂為例薦蔡範等十八人宻奏繼絶世裁濫恩
兼侍讀修史又言銅鏹漏淺外國之患十月繳進三
經要語歴年國十一月冬至除端平殿學士同簽書
樞宻院事同提舉編修經武要畧公言宰相入堂不
得過閤既不通情安能恊濟此必侂胄以来意欲獨
運遂成此風不可不革上然之而范相意已不樂同
提舉編修勅令御筆强兵之事葵治之𥙿財之計韡
治之各擇乃属一相縂大綱而中持衡焉公奏詔條
上事宜詔以京尹趙與􁤏兼提領國用所六年正月
辛卯朔日乞食公觧機政不許詔同與􁤏赴緝熙殿
奏事公奏户部列在六卿下執政一等都司庻官尚
可搃國計奔走堂吏而尚書及不可耶臣為執政被
命主財以尚書為副貳亦猶執政為督視用尚書侍
郎參賛爾今擬用一參詳官臺論已及臣投老一出
非求富貴實欲忠主報國爾天章筆札之對未上金
陵條例之謗巳　方用一人已逐去之誰敢為陛下
任責者三月再計國用事又奏乞代董槐使廣西又
屢乞罷進上皆不許六月除參知政事兼同知樞宻
辭不允賜宸翰六軸曰白雲山曰放生池曰于麓曰
為山曰晚香曰　從所請也八月和御製紀夢詩
三十韵以天變　奏乞罷政御批其後還之是日殿
院章琰李正言李昴英交章論公逮晚御筆琰昴英
並與在外差遣二人言公庇嵩之揺國本不知上嘗
問嵩之罪公奏罪莫大扵不孝又嘗宻請遂建上問
卿欲誰立公奏昔　以此問包拯拯對臣年七
十非邀後福者臣亦年七十矣二事皆上所知而章
李不攷實以觸上怒　素為潛豢養昴英激汀卒之
變公嘗欲劾之皆不　扵公又欲為潛開路上既出
二臣公待罪不和塔　押赴堂手詔卿之出處皎然
日月焉可厚誣雖勉留甚至而公去意决矣七年正
月上壽稱賀訖出梵天寺集英殿大宴後幄奏事訖
罷致前筵畢即出宣押赴後筵繼五疏乞去皆不許
自是深居謝客罕預朝㑹論丞相元樞亦罕入堂四
月從駕朝獻景靈宫公入奏出浙江亭連入三疏詔
封還之諸公既立門庭分黨與鼎味失和幾務久曠
上始有改絃之意游公冊勉趙公葵督視江淮京湖
公知樞宻院湖南安撫大使兼知潭州同提舉編修
經武要畧而鄭公清之再相王伯大吳潛並僉樞内
引上諭欲出湖廣宣撫使之命公奏如此又費一項
犒軍錢不若止以安撫爲名上然之御筆令依舊宣
司體例廣西權聽節制尋内引朝辭錫宴御書􁰵馬
行及賜金器香藥纈羅條奏行府事宜辟置僚属皆
報可五月就道以大程　沈玘向隨魏樞督視所至
搔優不謂經營隨司遂下之獄所至肅然八月抵潭
州宻奏提刑宋慈所害言大理諸蠻事宜九月都試
飛虎軍抽摘諸州兵拍試御筆問四事公言斡腹
之說此實過疑有備無患自治上䇿要之先事之備
貴於無迹目下安平忽爾汲汲軍事徭峒安南必且
疑懼不若爱惜民力拊輯蠻徭恩信既孚却用團結
洞丁舊法止作州縣常事行之庻民聽不驚根本自
壮御筆又云朕日夜以思姑述所見報卿更宜深長
慮之公奏逺交大理不如近結諸蠻因奏茶陵知縣
黄端卿死節七甲縂首扶榮祖陣没及土豪平㓂功
賞并措置邕宜融三州事宜湖湘之俗信巫尚鬼如
慶厯之黄捉鬼南渡之鍾相皆始扵造妖惑衆遂嚴
為禁防毀郡縣淫祠修崇南嶽祠炎帝陵廟屈大夫
賈太傅祠由是楚俗一變八年奏乞觧罷知樞宻院
事蜀閫報韃侵威茂南丹思播往往譌傳相恐公一
鎮以静朝廷頗為所動公奏臣訪之蜀人威茂之外
皆夷也夷人相攻擊每歲無之且劄報廣西如果有
警當使當用狄武襄故事仍令二閫及下宜州以重
賞募蠻生擒韃賊觧来審問　之皆虚傳也五月御
筆奨諭持轉一官奏乞録張彦質之後十一月奏来
歲七十乞致仕九年正月上　引年至三四閏二月
除觀文殿學士福建安撫大使知福州辭六月還抵
于麓里第七月六辤鄉閫仍以宻槧苦辤詔依舊觀
文殿學士提舉臨安府洞霄宫自是閑居十年無歲
不乞休致開慶元年二月轉持一官依所乞致仕九
月虜偷渡鄂渚丁六全冊免吳潛代之十一月召赴
行在十二月落致仕依舊提舉佑神觀兼侍讀力辤
景定元年四月吳潛冊免御筆公轉一官福建路安
撫大使自全永臨瑞殘破内地震動朝議籍公重望
鎮壓全閩久格不可潛去乃朌命公度不可辤起七
月視事閩中僧刹十五百區舊例住持入納以十年
爲限謂之實封官府科需皆僧任之不以病民近以
州用不足減爲七年或五年甚者不一歲托以詞訟
数易置由是困弊公首命罷之營卒有前政譁譟犯
於階級者公捕斬之累年未獲之盗皆擒戮其首惡
及窝家山行海宿如履家舍矣九月乞休致二年正
月持轉一官仍舊職致仕五月公徧謁先塋以初度
日飯僧扵方廣岩還第却葷茹絶粒屏藥自言無
所苦但日覺清虚之六月戊申初夜有星火如盤杅
飛墜里第之後圃已而公薨享年八十二七月以遺
表奏上震悼輟朝贈少師
國事湏是抑齋湯侍郎中論諸公互短長有至於一
片至公血誠抑齋外難屈第二指其為當世慕仰如
此先帝訪調臣扵公公奏光臣孔碩評今文人惟克
荘尤老蒼後忝扉掖預聞大典冊公力也公門生故
吏滿天下今存者無幾銘非後死者之責乎銘曰良
輔隆準靖翊虬鬚史稱其學出於孫吳忠肅父師乾
淳大儒方其未貴嘗遇於塗敗笈蕭然發以示余朱
張語孟了無它書一旦起而畫䇿矢謨謂紅衲襖舊
虜新胡三患不治必為癰疽方布恩信大為模規遽
以艱棘浮湛里閭盗震扵隣急詔起廬以一逢掖當
萬狼貙身先将士鼓行直趍掀翻䝤冗蕩滌鬼區全
活脅從薙獮魁渠東南再安誰之力與功崇業廣茸
纛麟符盱潤尺籍脱巾狂呼衆議姑息公决勦除以
順討逆如探卵雛與韃對壘麈尾唾壺彼哨無時此
備有餘大龍虎戰小蛟蛇敺氊裘相戒晉未可圖自
丁丑後至庚申初天歩屢危以隻手扶先帝知公付
以鈞樞公與思堂志念素孚及籌國事氣直論孤每
曰吾非伴食之徒帝察公忠眷禮特殊以見執政開
幙重湖暫建鄉閫復懸其車公再来游人戲閻浮廊
廟非貴山澤非癯或騎箕星或跨鯨魚人鑑亾矣梁
木壊乎疇昔敬公近代所無故鄉歸老古䟽丈夫新
亭收泣今管夷吾追隨四紀熏炙染濡帝訪詞臣公
詞于虛今也耄矣才竭思枯二子礱石問銘於愚李
世評又以瑕掩瑜謂魏收穢謂韓子諛引将勒之螭
首龜趺又将上之東觀石渠一字不實公其吐諸

後村先生大全集卷之一百四十六
後村先生大全集卷之一百四十七
　神道碑
　　警齋吳侍郎
理宗皇帝在位四十一年景定甲子九月召前禮部
侍郎吳公赴行在未至踰月而帝上賔新天子繼志
述事公首擢兵部侍郎然公已属疾拜疏乞挂冠矣
天下聞而哀之詔與遺表致仕恩公諱燧字茂先新
世自晋江遷同安大夫璉大父宗皆里耆儒父檜三
階計吏擢慶元已末第為尚書程文簡公之客僅教
授桞州僉判鬱林州而終贈朝儀大夫妣宫恭人王
氏公自髫丱語出驚人紹定戊子鄉荐擢已丑乙科
授從事郎威武軍節度推官内艱服闋授惠州推官
陳三槍犯潮廣抑齋陳公韡方督三路饋餉公躬部
送往返廣卒叛郡寮或遁去公獨佐趙侯希　捍禦
秩滿入都䄂文謁梅亭李公劉薦扵朝堂差教授福
州士多挾貴寓求學職公專以課試定去留儲學廩
之贏葺廟學刋通鑑綱目臺閫如王公伯大曹公豳
李公大同徐公清叟皆以京削薦李公韶貳春官為
合頴班改宣教郎知潭州攸縣葺豐積倉𥙷亾粟繕
邑庠作高門舊貢士㽵尤薄倡大姓恊助郴㓂震鄰
合隔縂扼要害境内肅然二考抑齊由元樞建閫辟
機宜文字事必咨焉結局增秩淳祐庚戌謁光範忠定
定鄭公恨見之晚衡文南省掲曉除書庫官遷太學
博士踰月除監察御史兼崇政殿説書奏疏以正紀
綱通言路為第一義抨弹所及多貴要親昵不少囘
互冬至雷變與同臺御史潘公凱交章論舊學初相
端平人以小元祐目之比及再相内􁊾頴出不聞杜
衍之封還大討未定不聞韓琦之力請以陳力不能
之時昧知足不辱之戒丙申之雷引咎䇿免今茲之
雷不聞辭位是君臣皆以天變為不足畏矣臣謂其
咎過扵張禹臣願自比於朱雲宜俾奉冊就第而登
庸有徳望宦官宫妾不知名者代之上方禮貌師傅
疏入報聞二公皆求罷詔以大理少卿留公不拜而
去夕郎董公槐封還詞頭亦去都人士祖餞四學作
爲誦詩直聲塞穹壤矣踰年上思之除直秘閣廣東
提刑盛夏南轅所至洗冤澤物臬臺節制摧鋒公恩
威相濟將士悦服溪洞懐畏每曰是邦乃張曲江故
里周濓溪楊誠齋舊治慨然想其遺風闢相江書院
重建講堂偏曰道立文風一變期年而召道除秘書
少監兼國史院編修官實録院檢討官入對言今和
糴優民征㩁因民抄籍奪民科敷病民怨氣極矣淮
蜀連歲𬒳兵尤可哀痛而上下崇粉飾為承平事祕
宻為暇豫願畏帝眷靡常憂禍至無日絶内降裁私
恩聚忠賢抑嬖佞節不急之費去不良之牧傳曰知
㩴知是斯不亾矣上欣然開納擢殿中侍御史兼侍
講時盛夏猶寒江公言宜崇陽抑隂又演其説云塞
倖門使宫闈之隂不得扵外朝之陽屏邪佞使小人
之隂不得勝君子之陽固封守使夷狄之隂不得犯
中國之陽又言蜀危乞命重臣建閫及治余玠賔客
程逢反朱申李卓等之罪又言玠子如孫稇載蜀寳
貨東下宜下扵理没入所窃以餉軍又言余晦敗事
遁歸宜奪從臣恩数時戚畹寺人稍有聲聞公因黄
霧淫雨言仁宗斬一通事舍人不與高宗易刑煥侍
制為現察使英宗重韓琦之權押空頭敕遂在守忠
孝宗陳源外祠陛下獨不能乎未能抑之而又長之
未能去之而又縱之此天意之所以未囬也西太乙
宫新建駕将欵謁公陳三不可畧曰名為所謝迹類
游觀况馳道越在闗外支犒重費國力上悚然中輟
它建明彈擊不勝書上訪宜冠豸者公薦洪公天錫
首論戚官董宋臣等三人之罪上使公踰洪易疏洪
抗論愈峻公奏乞行天賜之言又奏臣不能順指甘
受誅殛洪改太常少卿不拜公改禮部侍郎亦不能
安矣瑣闥因而傾之遂與洪公相踵而去開慶改元
除集英殿修撰提舉江州太平興國宫未幾後省言
其前論蜀守之悞奪職罷祠年餘復祠先帝末命予
環今上初政持槖而公薨矣嗚呼悲夫公生扵慶元
庚申得年六十有五贈通議大夫配陳氏瀧水丞孝
仁之女贈恭人男一人基承徳郎女一人早世孫男
一人初公葬陳恭人于積善里文圃山之麓咸熙乙
丑十二月某日基以公合葬而問銘於余余論次公
平生而有感焉自昔人主有性不喜人諫者有追仇
盡言者理宗皇帝則不然公始論舊學而去人曰攖
龍鱗矣然未幾而衣繡又未幾而召拜拾遺執法後
忤左璫而去人曰将虎鬚矣然至扵将憑玉凡尚朌
銀信自古及今聖度如天容受直言愈久而愈見思
未有如吾理宗之懿也公與忠定鄭公非素交鄭公
扵公擢之如此之驟也公與鄭公繩之如其嚴也使
遇李林甫秦㑹之必隂中偃月堂之毒大害書扵格
天閣之下矣而鄭公終始含洪公與藩董各優游間
燕豈持理宗之徳不可思議若鄭公之量亦豈易及
哉公文章温潤典雅各有體裁凡數十卷惟奏議三
大帙皆通逹國體切當帝心宜别為集雖憤世嫉
邪誼刑扵色然扵善類極拳拳嘗薦三十人多知名
士白簡指陳皆老姦宿贓腐夫憸人自絶於清議者
非若近世賤丈夫屑屑扵免女恩怨也晚空使粤装
卜築城中為三堂一齋曰桂堂以合族曰師貽以奉
先曰學林以藏書齋曰警齋皆宸翰也暇日與里社
諸公觴咏其間余居隣郡公時以詩筒往復世故不
復挂口公在臺霜􁁓鉄面然與鄉里人處恂恂如也
待族姻朋舊極委曲為卿相蘇魏公請諡正簡謝審
計圗南王大博南一皆邑耆艾極力推挽撫爱弟龍
溪主簿煓如子交恩首及之余交游多矣公相知深
而相久於方矣炎炎時余絶不通問後公出而余之
入間得書常諷余早退庻幾古道誼之交者銘公非
余而誰銘曰昔戅叟兮有言立初節易兮保晚節難
迹前修参究觀若子兮方志完其始進也壮㢤瑶華
宫之諌兮燈籠錦之弹其重来也李悔送行之詩兮
田發染絲之歎豈不以其妍華於春熙兮揺落扵歲
寒有羙一人兮節高而名全前攻安昌博山而斥兮
後忤癰疽與瘠環又荐豸兮助雜端奮螳臂兮犯龍
顔與豸俱去兮退而考槃千仭而墜兮十朞之間林
宻兮山深髪白兮心丹搶永穆陵之環召兮辤新天
子之槖班哀人生之奄忽兮奉訃問而汎瀾亂日馳
萬馬扵畏涂兮昔心憂乎税駕飛雙鶴扵華表兮今
事定於闔棺幸諫草之不朽兮必見採於史官
　　毅肅鄭觀文
開禧丁卯茂陵既誅翰竄陳始親政明年戊辰改元
嘉定䇿士扵廷鄭公性之對䇿云囬天下之勢易定
天下之勢難援古喻今厯陳梁冀五侯元振元載之
事皆當時貴近所諱聞公空臆萬言上覧而異之擢
冠多士授承事郎僉書平江軍節度判官廳公事連
丁内外艱四年夏新進士唱名公𬒳召以未厯外任
辤差僉書奉國軍節度判官㕔公事府尹王公介以
公倫魁不責以吏事公曰吾豈敢以幕府為蘧廬乎
益盡瘁奉公六年正月召三月對以崇聖學教太子
為先經筵講論廷臣奏對監觀古今省覧奏牘無往
而非學也又曰學而不思則㒺陛下之學固已博矣
亦嘗審之乎臣謂紬繹出扵聖意咨訪發扵王者聞
一言則必詰其言之是非見一事則必窮其事之可
否進一賢必求其所以為賢退一不肖必求其所以
為不肖至扵出一令發一政亦必明辨反覆参之成
憲為何如察之民情求之國體為何如以陛下之明
聖而氊厦罕聞紬繹公卿鮮垂咨訪况逺而疎賤之
士乎皇太子仁孝夙聞尊禮師儒講論經理屢奏徹
章其學不為不勤然知非之艱行之惟艱知而不行
猶未知也昔仁宗方就學章信命供奉官楊懐玉伴
讀面戒不得堂中戯笑及進玩具且使王親近僚友
是時王張友有士遜在焉章聖不以告士遜而諄諄
扵懐玉者豈非以從容燕處親近懐玉輩之時多乎
今官僚皆天下之耆英儻更遴選親近儲宫之人庻
合古人侍御僕從必求正人之意次論人君之所以
立國者在人才人才之所以能立人之國者在氣節
今開言路擢端人正論若少伸然士氣不振　有大
異扵昔間有班見對揚指陳得失上未嘗厭薄而言
者己自疑畏凛凛若不能以安其身如是而欲使明
理亂扵未然起國勢扵積弱萬萬無是理也時廟堂
皆重望言路多君子而公之論如此三論楮令邊事
軍政謂官吏行一切之政而歛怨公上将士無可恃
之道而望敵驚　除祕書省正字進寕宗㑹要轉宣
教郎十二月除校書郎七年正月磨勘轉奉議郎九
月兼魏惠憲王府敎授八年正月除祕書郎輪對首
言明國論强國勢勵節義重大帥之權久邊守之任
去歲遣使通國譁然以為非便然卒遣之者其説曰
吾軍政未修一日絶弊兵連禍結豈不甚扵行李玉
帛之費然國人之論未嘗欲朝廷用兵但願陛下勿
忘國讐勿憚亾虜既而元顔氏自亾而不暇豈復敢
與我敵㢤若使我朕能自立盡殄群盗西夏韃靼之
兵非数年未易觧此天啟我自治之時奈何以兵端
不可妄啓一切排抑遂使議者疑朝廷特借生事之
戒以盖其怯畏之心託待時之説以便其苟安之意
臣嘗論之今日之憂不在扵亾虜之　在扵斯虜與中
原崛起之豪傑盖亾虜乃新虜與中原諸豪之所易
吾方奔走聽命扵蔡州孤壘之餘燼豈不大辱國
體乎炎紹之初汪黄誤國虜騎長驅如蹈無人之境
及鼎浚諸臣恊賛聖断邦昌以僣誅杜充陳邦光李
悦以失守伏辜南北之勢始定社稷扵今賴之然則
有天下國家何可一日不勵其節也邊事萬端主相
焦勞扵土未見有顯然安强之郊者昔種蠡相越
而四方之外分以委人盖任之專則思之精規模出
於一則行之有成效今惟當擇二三大帥若未得其
人當急求之若已得其人則邊陲之事悉以付之聽
其所為不由中覆可也邊守數易不可者三送迎之
費不與焉淮甸攻守之具非三五年經理不能就一
不可也縦能就緒代非其人則易其舊規棄其前功
二不可也其人既不為久計数日待遷諉其責扵後
人三不可也邊郡不過数十城以天下之大豈無數
十歲忘身殉國自奮功名之士可任乎誠能精選而
久住之或四五年或六七年其績数效顯著者使之
建大将旗鼓将見祐預琨逖之流接踵而出矣次論
人主舉國而聽大臣大臣分其責扵一二材智之士與之
謀畫雖以孔明之英特不能不参用州平幼宰及其
久也權之所在謗之所歸一二材智者始負天下之
責矣及孔明出師表自向寵費禕董允郭攸之見扵
表者如此他謀臣如蔣琬姜維楊儀名将如關張黄
忠輩則其親信不專扵州平幼宰矣此豈非大臣
参用群臣之法乎七月乞𥙷外不允十二月再請又
不允尋除著作佐郎九年正月兼權尚右郎官八月
丐𥙷外差知袁州以崇化厚俗為主兩造勝負者雖
負者亦服公之明母訟其子公教諭之遂為母子如
初水旱精意禱祈雨暘立應去日民攀卧不忍捨十
年三月磨勘轉承議郎十一年六月有旨入奏丐祠
不允入對言天下之患莫大扵廷臣之不和今朝廷
上下議論有遜順而無齟齬有恊合而無乖異猶
謂之不和何哉和者非苟同之謂也人主属國扵大
臣又設參預以共圖之侍從議論之所出也臺諌耳
目之所寄也國有政事謀之大臣參之執政既相與
可否矣苟猶有未至焉則侍臣得以献替臺諫得以
論列謀或未盡不厭其違覆理之所在何間乎異同
今國有大政執政未必盡知知之未必有所可否此
豈協心共濟之意㦲侍從之臣日請對者固多有之
然未免好同惡異間有忠憤不能自已者則或肆􁋸
誚或加中傷昔司馬光當國祖禹在言路或謂光祖
禹必能協濟光正色曰光有過祖禹獨不言乎今大
臣無欽若之譎夷簡之詐有光之公然執政不能
爲宗道從官不能爲仲淹臺諫不䏻爲祖禹何耶十
二月四日除侍左郎官輪對言爲皇太子選妃宜擇
用范祖禹納后四事一族姓二女徳三隆礼四博議
與大臣議而行之次言淮東忠義雖曰區處得宜然
主客之勢不宜偏重昔童貫欲處常勝軍使其進有
所依退有所惮固一時之良䇿試者限其不早爾今
宜取其䇿而戒其失京口一軍自泗州失利之後缺
額極多老弱大半若覈實招捕擇将訓齊則精神折
衝漸復舊觀淮西関隘命憲臣經理頗見次第或言
其奏請率多扞格謂冝假以事權生其智勇俘光守
将前者垂去後者末至設有緩急付之何人則荆襄
嘗為諜者所誤輕易調發㒺功而還宜以為戒帥臣
信義固不為欺但恐其為下所欺不知自之蜀得重
帥朝廷信任不疑不貳仰見陛下将将之道然聞其
每有申請一切順從昔郭子儀擬除州縣官一人不
報或謂宰臣不知事體子儀曰自兵興以来姑息武
将求得欲從今某除吏不行是朝廷不以武臣見待
也豈非今日待蜀帥之法乎又言祖宗用法寛厚惟
於贓吏獨嚴近貪風復有苞苴公行昔威王烹何封
墨而齊國大治楊綰當朝减聲樂省騶從撤弟舍者
有之轉移在君相爾十三年八月磨勘轉朝奉郎十
二月除将作監時東宫虚位中外皇皇公乞早定大
計且以立長為言上嘉其請十四年六月進孝宗寳
訓推恩轉朝散郎九月除秘書少監丐祠再不允十
五年正月壐赦轉朝請郎四月奏告寳璽轉朝奉大
夫弟國子進士厚自亾三丐祠不允九月除起居舍
人控辤不允十月磨勘轉朝散大夫十六年春同知
貢舉不以掌文衡自居時至考官房商推去取故多
得名儒蔣公重卷為考官所黜公竒其䇿而取之
三月升起居郎力辤不允未幾諫議大夫朱端嘗以
私憾論公疏留中公力丐歸除職予郡除右文殿修
撰知戅洲公五上免章不允冬十二月始之任俗素
剽悍接連溪峒公開府撫之以恩御之以威卒之以
怙息盗發臬使移大調兵自詭討捕公曰贑守以兵
鈴繫銜討賊吾職也豈敢以其責諉扵監司乎潜設
方略與幕僚及寕都宰彭鉉宻籌之盗平境内以安
郡當二水之㑹久則城市泛溢公俾登城而居㪚
粥以食之潦縮則計戸賑濟有差贑人至今徳之十七
年秋八月茂陵升遐公帥僚属宇盡哀穆陵登極公
拜捧詔書以昨該臚唱一字犯上潜邸舊名乞以字
代之盖公早以字行始公受學於朱文公詢其字嘆
日好大名大字欺公者逺矣素與鄭公斯立友善鄭
以弘公以毅名齋取佩韋之義皆客扵度支鄭公肇
之之塾至是與弘齋及度支之子仲路同登早定交
扵北山龍圖陳公孔碩北山命抑齋元樞韡友焉十
二月除集英殿修撰知龍興府江西安撫寳慶元年
四月該遇龍飛恩轉朝請大夫治洪之政與袁戅同
雖位高權重然一路休戚氏間隐瘼下情皆得自通
處人父子骨肉争訟之間必委曲鐫曉以還其天南
昌襟帶江湖與淮右隔一衣帶水公募舟師千人犒
激練習隐然為江面屏蔽俄兼漕職食少事還遂苦
疾暈丐祠不允三年五月除寳章閣侍制陞安撫使
任仍舊八月磨勘轉朝散大夫累乞歸紹定元年正
月提舉玉隆萬夀宫公還里寓僧舍角巾野服與親
友自扵水光山色之間三年三月有㫖再任九月磨
勘轉中秦大夫四年四月慶典轉中大夫五年春祠
滿不復請六年正月除華文閣待制提舉鳳翔府上
清太平宫七月陞敷文閣待制知建寕府力辤不允
詔趣之任未行間十月召赴行在奏事辤不允端平
元年元日除吏部侍郎公未拜請對四月内引首言
聞堯舜授受不過執中之一語又有人心道心危微
精一之辨豈聖人之費辤耶中者天下之正理天地
得之則陰陽和寒暑平萬物生人得之則心正身修
氣和体平而萬善備盖聖人與天地民物本同一体
吾心一正則天地定位而民物各得其所矣而其所
以能執此中者亦惟扵人心道心之辨而致其謹唐
魏證能致其君扵正觀而不能杜其晚節之窮黷宋
璟能致其君扵開元而不能絶其末年之淫侈裴度
能佐其君平淮蔡而不能防其用聚歛之小人盖三
臣者知正君而不能格君陛下方行堯舜之道視唐
三君盖儒優為之臣非不能高談畢䕫稷契而猶援
三臣以諷陛下亦區區陳善閉邪之意次劄言今聖
㫁赫然忠邪賢佞固已判别但君子待小人常失之
恕小人之仇君子必窮其毒裴延齡沮陸贄大用顯
擠之也盧祀薦真卿使希烈陰禍之也承璀荐李鄘
叔文薦杜佑小人情状巧偽百出古人鑄鼎象物魑
魅魍魎各圗其状且厯言元祐之盛以馬吕之賢而
不能勝京卞之姦冝監往事以毖後患時荆襄圖上
八陵公言朝陵之使不可已中原之机不可失然治
内治外固有本末柔逺能邇亦有先後自開禧用兵
誤國嘉定堇堇自守規模不立既不能制亾虜垂絶
之命何以遏彊㓂方張之勢韃人與我固無讐隙獸
心無厭豈知逆順頃犯襄蜀既知我地利後誘我夾
攻又知我無力今小使未反萬一􁂪然其来何以禦
之惟有守衞三邊為綢繆户牖之計綏懐遺黎示經
畧中原之漸四月十四日御筆除左諫議大夫越十
日兼侍讀皆辤不允上殿首言近都堂集議觀范葵
及子才論奏書牘議論蠭生氣呑四夷豈天将混一
宇宙遂生斯人為時用耶然兵重事非可易言臣退
而端坐深思終不得其説今范改圖易謀不膠前説
而葵氣愈鋭謀愈决昔勾踐生聚教訓十年而後平
吳諸葛亮閉闗絶棧二十一年而後出師葵帥淮東
甫及数月而欲建規恢之功古人何難葵何易耶
臣方草此疏得荆襄帥臣嵩之所申言闗河之未易
守且餉道尤難通荆襄之失議者罪其始謀之不審
而今者所奏則不可例以為非但嵩之則謂淮東沮
其和議葵則謂荆襄忌其成功惟陛下取二帥臣之
奏則是非得失可以互次言二臺臣交詆臣叨諫長
罪實在臣陛下奮發獨断擢其一言扵西掖然後天
下知正論之必伸然臺臣尚多缺員宜拔直諒以充
其選又五月對首言故相當國垂三十年雖無經綸
而有把握旁溪曲徑一切塞絶若不出其意則人主
號令不可行扵殿陛然欲人主無好惡之已而作好
作惡則無所不私欲外戚無僥倖而已之親故意所
欲予者則所求必得欲宦官女子絶于請而已之嬖
奴寵妾則招權納賄狼籍難掩趍者瀾倒知有私室
而不知有公朝知有權臣而不知有君父臣願大權
而在人主而政本歸中書盖權在人主下無專政之
嫌政由中書則上無自用之私君臣之間兩盡其道
次言陳璟為御史上問所以為御史之道對曰使臣
拾遺𥙷闗則可使之掇拾臣下短長以沽直名則不
能臣雖不敏請事斯語又言范鎮謂備契丹當寛河
東河北之民備靈夏當寛闗陜之民臣亦謂今日欲
經理中原則其勢當寛江淮之民民之困於糴買困
於上役困扵失運者以臣所聞㳂邊郡縣官吏誅求
殆盡駸駸及扵㳂江之民矣臣願陛下下霈然之詔
以先臣鎮之論風厲㳂邊帥守及麾節之臣稍寛
科抑為國家爱惜根本天下幸甚六除端明殿學士
簽書樞宻院事二年八月陞同知樞宻院事十一月
兼參權知政事以目病又以雷發非時屡丐祠不允
三年七月除參知政事以淫雨三乞待罪上自引咎
眷留甚至公益感奮知無不知属議明堂郎官陳康
熙奏乞以太祖太宗寕宗並配公搜檢祖宗典故及
先朝諸臣王珪錢公輔孫抃吕海張方平吕大防胡
直儒等所議條畫以奏曰唐饗明堂皆由曲學引誤
孝經嚴父配天之文至我高宗皇帝聖見超絶决於
獨斷以絀祖進父爲非專用有周明堂之典􁑖奉太
祖太宗以配天此萬世不易之禮也奏入上從之九
月十七日明堂以雷雨作待罪左右相清之行簡並
冊免是夕宣押喬公囬除侍講二十一日奉御筆兼
同知樞宻院事續又奉御筆命公與李公鳴復輪日
當筆力辤併乞屏歸田里降詔不允繼頒御筆勉留
雖與李公恊賛而事多取决扵公察官唐璘當劾某
士某士盖當時朝家倚以治賦者上欲留之公言不
可璘不知反疑公庇之遂劾公寛而無制懦而多私
璘素出公門下其改秩登畿皆用公薦疏入朝論駭
之公言璘素公孤直所言深中臣罪璘遂出漕江東
俄擢廣帥余與璘布衣交晚使番禺與璘語及公璘
未嘗不服公之雅量而自悔其輕發也公益求去不
獲請其冬喬公再相嘉熙元年二月一日除知樞宻
院事兼參知政事丞相每朝奏事上輙顧公問曰卿
以為何如公具以實對當局者忌焉有旨條具邊防
公言兩淮各冝招遊擊軍以為諸城之援公安置立
重屯以為江陵屏蔽又欲扵鼎澧之問招萬兵以制
猺蠻以防蜀道又江西湖南衝要處皆宜增兵守備
喬公欲置籍考覈諸郡逋負版曹歲計者公言朝
集城南五里瀕江有釣臺寺乃公舊日講學之所扁
曰精舍暇日漁釣樂而亾返遇水旱必為里人告地
主蠲賦役議賑貸雖樂人之樂而未嘗不憂人之憂
鄉人如竹湖李公抑齋陳公皆敬而爱之年甫七十
乞掛冠七疏然後得請除觀文殿學士通議大夫致
仕晚歲以拱極名樓上書扁額以賜公自還政以至
納禄獨備人間五福然念及時事必顰蹙而言初不
以出處進退為間寳祐三年五月與客夜坐納凉忽
感脇痛雖飲食寝少然神明不衰以六月二十四日
薨扵正寝年八十四聞者如丧親哭於家者哭於途
者望門而哭者肩摩袂属遺表聞上輟朝贈少傅諡
文定公世為福州侯官縣人舊居清溪曾祖可大累
贈太傅妣陳氏魯國夫人祖奨累贈太師漢國公妣
陳氏周國夫人考汝永累贈太師齊國公妣黄氏越
國夫人娶潘氏贈魯郡夫人先公二十八年卒公為
卜宅兆扵長樂縣阮山及公薨啟氏視温潔如新遂
以其年十一月壬寅合葬焉初公與瓜山潘君柄同
師紫陽翁瓜山知公必貴妻以兄子公雖魁輔潘雖
匹士然世兩賢之猶管幼安華子魚未可以貴賤判
優劣也子男一人徳起擢嘉定癸未第後改奏京秩
嘗列属奉常力辭莆壘改奉玉局以便親養故家中
之原明公休也終於朝散大夫主管華州雲臺觀孫
男一人紹祖承奉郎初雲臺公請余論次阮山遂碑
余方属藁忽聞雲臺仙去余哭之慟承奉君以書来
責前諾余視前藁或倉猝未就緒或簡短不盈幅先
發書弔承奉君乃掩涕抑哀而秉筆焉距公之薨與
葬十有四年而卒矣公於孝友素隆上世田廬悉推
弟官其扵二子二孫二妹尤篤奏薦及其二甥視弟
之女如已出此雖細行亦叔季所難也有廷對䇿
奏議詩文雜著若干卷藏於家銘曰余周游斯世兮
搏考前載鄉俗之薄兮喟然深慨有二士兮逢昭代
一攀龍兮一峩豸受觧衣之知兮蒙割裒之爱居則
曰生死臨前兮不想負背忽忘膠漆之情好兮怵毛
髪之利害其發也如含沙之蜮兮入懐之蠆聞者莫
不瞿然疑而駭受者若無所聞兮靜以待曰此孤直
兮蹈禍不悔所言簡切兮是忠臣罪與之終始兮更
迭中外嗚呼此風惟魏公之鎔陶兮與潞國之薦介
世豈無偉人兮常病其徳度之隘李惡梅曽之浮薄
兮范訝徂徕之怪昔熙豊元祐間兮理亂消長之㑹
惟戅叟伯淳於此兮瞭然蓍蔡之悚水之偏小兮嘆
韓富之不在孰能剖扄之鐍兮納之於吾闥之内余
厯評群公兮皆未若毅齋之大鎮物如山兮容物如
海題之冡上兮以俟南董氏之采
後村先生大全集卷之一百四十七
後村先生大全集卷之一百四十八
　墓誌銘
　　趙仲白
仲白諱庚夫宗室頴川郡王之後曾大父某知鄂州
大父某父某始為閩人仲白少玉立風度如僊書一
覧黙記盡不卷脱一字為文章神速两試禮部不中
第用取應補官乆之不調畿漕辟嘉興府海塩縣酒
務府公王舍人介􁘭權青龍鎮勢家或為大商地匿
稅鉅萬仲白捕治之急勢家誣訴于外䑓下吏鍜鍊
成其罪坐停官王舍人抗論力争于朝不報仲白既
廢杜門若學貫穿百氏特邃於老易喜緯書坐一榻
下籌布蓍不已以為世道隆替人事成壊皆繫乎数
從方士受水丹心獨神其術談禅尤髙朋友莫能語
難其平生志業無所洩一寓之詩叢藁如山和平冲
澹之語可咀而味憤悱悲壮之詞可愕而怒流離顛
沛之作可怨而泣㑹中朝有知仲白前事冤者得復
元官於是淮蜀交辟而仲白死矣仲白性不妄交與
潘檉趙師秀論詩曾極論参同契輙暗合遇貴公張
讌廣座命題衆賔方嚬呻營度仲白已飛筆滿軸神
色自得盖其所挾髙未嘗蘄壓人而每出人上故爱
仲白者寝少嚴而忌之者衆矣仲白家貧不屑治
生烏㡌唐衣自號山中翁所居隙地纔丈許而花竹
水石之翫皆偹古梅一株終日吟嘯其下其歸自海
塩新脫酷吏手李行蕩失妻子奔踣藍縷猶以两夫
舁一鶴自隨晚客京城聞鶴死惋惜不食賦詩甚哀
其情致風味如此鳴呼斯人不可復見矣予觀昔之
文人若相如李白世稱薄命然所爲文親蒙天子賞
識給札捧硯之事極一時之榮焉近世林逋魏野皆
以匹夫名字流入禁中数下詔書徴聘仲白才追昔
人㑹開禧嘉定間天下多事三邊用武君相所急多
材建功名之士而山林特起之禮其廢已乆由是仲
白阨窮終身其文不逹於天子徒為閑人退士衲僧
羽客誦咏歎息之具而已仲白卒於嘉定已邜二月
壬戌年四十七十一月庚申葬于城西七里甘露山
配顧氏國子博士𣏌女有髙才與仲白如賔友男時
願女二人時願哭謂予子幸銘吾先人念昔與仲白
逰二十年嘗約歲晚入山讀書仲白棄予而夭行而
無所詣也疑而無所訂也瑕而莫予攻也怠而莫予
鞭也嗚呼悲夫仲白既明数前知死日訪其友寺丞
方公信儒求棺及死方公捐美檟殮之仲白詩最多
自刪取五百首所着有周易老子註山中客語青裳
集予早知仲白顧今學退才盡銘其墓有媿色至於
附其家教其孤行其文字於世方公責也銘曰
萬山四圍君藏於斯所埋者骨不埋者詩後千百年
陵谷或夷讀君集者必封崇之
　　　林沅州
公諱誕字仲成其先固始人八世祖着作平遷福清
曾祖諱伯材三舉進士不第祖諱格特奏名爲建州
司理参軍贈通議大夫父諱遹元符進士第四人事
髙宗皇帝再爲中書舍人終龍圖閣直學士贈少師
母碩人范氏贈齊國夫人所生母劉氏贈㳟人公以
父遺恩受承務郎監紹興府税漳浦縣丞親年髙求監
南嶽廟歴福建路提舉司幹辦公事待江南西路轉
運司主管文字闕丁劉㳟人憂知潮陽縣除提領户
部犒賞所知沅州秩滿乞閑主管雲䑓觀改冲佑觀
積階至奉直大夫爵開國男慶元丙辰八月十日卒
年六十九葬縣境大湖山之原累贈進奉大夫公蚤
失父母兄刻若自勵事所生母盡教撫教孤姪恩誼
至篤為小官数守職争是非不肯屈理以狥勢潮陽
時有肯造戦艦州不出一錢符縣白科公為書條
其不便守怒呵責愈峻公藏州符不行束擔𣣔去㑹
詔寑其事潮州常有賦外成丁船頭塩錢民困苛取
公以樽節嬴財代百姓两年丁鹽之輸酒所時長官
欲以利献公奮然曰諸庫方告匱乃以酒本錢為羡
餘是不為明日計乎遂不果献嘗議欲以諸庫分隷
諸郡而罷提領一司後因陛對復言之沅逼蛮猺公
之治以恩信為主而守偹亦不廢民夷晏然諸䑓上
其治行公力求祠歸不復出矣公請謹嚴恪外和尚
剛居家蒞官皆可師法人莫敢干以私終其身未嘗
有求於人自中年即倦仕進及三子中第喜曰可以
遂吾志矣盖食雲䑓冲祐之禄凢八年故人有氣力
者欲相推引境莫能致病革猶整襟危坐語家人曰
吾平生無它憾獨挂冠不蚤爾其止足無羡堅凝有
守亦得之天性非彊勉然也配冝人卓氏孝慈勤儉
閨閫肅和誨子尤嚴先公三年卒贈碩人子男四人
璟終從事郎知靖安縣環今為朝奉郎主管鴻禧觀
瑑朝奉大夫主管崇禧觀同登甲辰第琮終通直郎
知海豐縣女三人長適朝奉郎通判臨江軍鄭元清
次適進士陳自立次適宣教郎知光澤縣潘梅孫男
九人公慶文林郎新監鎮江府大軍倉門公永公奕
曰有是㢤竟其役遂属疾不起匶歸邑人哭送烏虖占
者之言然耶君偶自死耶昔邾子卜遷史曰利於民
不利於君邾子曰苟利於民孤之利也遷之五曰邾
文公卒君子曰知命君亦以民爲重身爲輕而不惑
於吉凶祸福之說使遇聖賢必録之矣君前配趙氏
南恩守師讜之女繼謝氏肇慶府教授時之女一男
慶老前葬耒乞銘余祖母令人君之姑也當尚書盛
時齊谿園池甲乙郡今朱門喬木􁃽然無恙而耆舊
凋落盡矣不特與替榮悴之可悲也銘曰　癸未十
月君卒明年十月君窆辛酉維日甲庚維山瀨溪之
原賔州之阡葬書曰然其繼必蕃
　　　方武成
嘉定壬年冬莆田寳謨方公卒配葉母林不幸繼卒
明年君自官下耒奔丧盛暑營三窆距家可三十里
余一日褁飯徃勞役夫見君苦痁疥呻吟原頭余曰
君羸瘠已甚即暍死余泉下何君猶有力封壙而返
疾遂不瘉以八月朔卒君名左鉞字武成開敏有膽
智丱角㧞廣東漕觧寳謨公使淮東兵驟起君窄衣
習刀槊喜馳射益熱塞地事稍談兵寳謨公既廢不
用益自放山水間搜竒扶幽匹馬如飛君䇿蹇驢隨
其後以登臨嘯咏為樂短褐高㡌風格散朗見者皆
曰真方孚若子也壐赦君伯父守梧持其表入賀𥙷
官授徳慶府司法参軍軍殁時年二十五娶尚書易
公祓女一子肖鸞余論君父子間乆尚未知君能詩
及瀑上精舍成稍從余論質余未嘗深剖君亦不詳
扣也既而怒長突起語出竒崛如海鶻天驥一奮千
里朋游皆挾靡退舍矣葉公適嘗曰此郎句法天成
殆鬼神送與耶趙公汝談亦云武成詩如数十年用
功者其見重如此初寳謨公有勞於國暫升且復用君
尤俶儻踈儁平居壓綺䴡而嗜籃縷棄安逸而習麤
澁固異於袴𥜗子弟矣而天并奪之上而國失才臣
也下而家丧鉅子也哀㢤甲申六月壬申易氏袝葬君
于安田洋祖母林夫人之墓曽祖憲陽江令祖崧卿
京西轉運父信孺寳謨公也銘曰　吾聞竒律之士
常在世間太白曼卿不死而僊信斯言也峭壁之上
懸瀑之下安知吾武成者不追雲逐月来徃而盤桓
耶不然若斯人者豈其奄奄而遂盡扵九泉耶悲夫
　　　閣皁道士楊固卿
固卿楊氏名介如畾城縣梅仙鄉人父文廣母徐㓜
入閣皁山為道士寳慶元年卒年六十八葬南園之
麓固卿學通倫類道書外禅宗方技之説皆探骨髓
聼者竦動開禧間薄逰邊畫冊不售歸山不復出拾
墮薪煑三脚鐡鐺或遺衣履皆不受嘗主清江相堂
觀一日諸文士集觀中倡酬視固卿一黄冠師蓬鬢
垢衣寘之坐偶甚忽之句至固卿即吟曰酒量春吞
　肩夜聳山坐皆駭伏有詩百餘號隐居集固卿
　徒嗣弟伯椿姪至質同學道山中至質厚余請銘
其藏余觀固卿介潔高逺凍餓自守楽而不改殆黔
娄原憲之倫惜其異學殊餙詭世絶物僅與彌明同
傳而已銘曰　窮不求吟不憂歸兹邱
　　　卓推官
初艾軒林公有重名學子雲集門下髙第甚衆君居
其間最幼諸老生徃徃避席十五㧞鄉觧于斯時也
君志氣畧如孫䇿下江東時然南宫絫戦不利及奉
紹熈癸丑廷對四十餘矣盖流落州縣又四十年年
八十四以紹定已丑二月某日卒烏虖命也夫命也
夫君卓氏諱先字進之其先自扶風徙閩居于莆曾
祖某祖某父某從政郎妣太安人鄭氏君文高而氣
直据經是古以此屡擯埸屋居官亷靖自守無老人
日莫途逺之態爲龍溪縣主簿歲旱疫君施藥多所
全沽太守傅公伯成閔雨鬚髪為白􁘭君禱靈著廟
返命雨至父老詣郎謝傅公曰此主簿雨也為永慶
軍節度推官郡倚以治太守欲卑京削君曰吾素無
榮望故心平而氣和一開其端方寸優優自此始矣
因辭焉為増城縣丞常可否邑事長官賴以寡過踰
四考不得代經畧使辟新㑹令君曰吾老矣落南忘
返它日何以見魯衛之士復辭焉用省罷法去為建
寕軍節度推官亢旱松溪政和建陽浦城四邑仰食
下流客来至是府禁米舟出城公争曰四邑獨非建民
乎太守史公弥堅不以為忤益重之然君倦逰歸矣歲
晚里居食嶽祠之禄貧無甔石客至必命酒歌聲出
金石遇空無時留客清談乃去中更祝融囬禄之厄
圖史器服皆盡人疑君不堪君亦不改其度夫人黄
氏賢而好施先君二十年卒嘉定甲申君以夫人祔子
興教里芹山先塋右為夀壙四子用光次用偉早世
次用卨後叔父允次用龍一女適趙時儻用光等以
某年某月某日舉君之柩合葬使来謁銘昔子貢問
鄉人皆好之何如子曰不如鄉人之善者好之君自
重寡合而崇禧陳侯宓閩清鄭令君爚皆彌君不容
口陳鄭一鄉善士也孟子曰觀逺臣以其所為主君
初筮為傅公所知傅公後貴顯終身敬君不衰傅公
一代端人也烏虖君可以銘矣抑余有感焉世常謂
才與名相湏位與年不相待君有賈生終童之才而
少不䇿名有公孫丞相貢夫人之年而晚不得位然
則君自處雖無恨尚論人物者不能不為君恨也銘
曰　吁嗟君少崛竒既頥不衰㢘自持吟自怡吁
嗟天理難推巢見焚藁無遺今不銘孰後知之
　　　臞菴敖先生
敖先生諱陶孫字器之福州福清縣人曾祖某祖某
父某贈承事郎母陳氏孺人少貧以學自奮嘗游於
潮潮人争執弟子禮淳熈庚子鄉薦第一律賦傳海
内為式下第客吳中吳士從者雲集鉅家名族卒虛
講席兢迎致已而入太學中慶元巳未第主通州海
門縣簿教授漳州辟酒所幹官改廣東轉運司主𬋩
文字用薦者改秩僉書平海軍節度判官廳公事兼
南外崇正簿上登極轉奉議郎賜緋魚袋主𬋩華州
西嶽廟䑓疏鐫一秩寳慶三年十一月丁亥卒年七十
四先生内負摩雲衝斗之氣而外自蟠屈寑趋平夷
然長身厖眉軒昻驚俗與人交際機疎語簡知者也
以為質不知者以為亢惟漳牧趙公汝譡畨禺師楊
公長孺尤敬爱趙詩律髙無對壘者獨先生與倡酬
揚性峻或面傌僚吏見先生必改容始不樂徃温陵
州檄迫之行竟謁告去常平使者雅聞先生名行部
至州􁁣先生已歸因上言敖某可予祠矣先生起寒
苦渉憂患明練世務歴官多可書而談者但目以名
儒自有載籍以来悉記覧亂籖叢帙披研鈔纂竒字
奥美穿抉呈露諸文皆有氣骨可行世傳逺而天下
獨誦其詩初朱文公在經筵以耆艾難立講除外詞
先生送篇有曰當年靈夀杖止合扶孔光趙丞相謫
死先生為甲寅行以哀之語不渉權臣也或謂律詩
記先生以行京尹承望風㫖急逮捕先生徼服變姓
名去當是時也先生少壮忠憤嗚號於郡邑衆大之
區㡬不免矣卒幸免既退既老佔畢於寂寞無人之
濱金璧易求先生之隻字半句難致然先生詩名益
重托先生以行者益衆而江湖集出焉㑹有詔毁集
先生卒不免烏虖前世以言語得罪者多矣種豆觀
桃徃哲深戒至本朝列聖好文憐才騷人雅士徃徃
以文墨受知簡齋放翁詩嘗驗矣先生之詩主乎
忠孝不主乎㓨議送朱哀趙之作發於情性義理之
正顧藏藁不輕出真詩未為先生之福而贗詩每為
先生之祸烏虖悲夫先生奉親孝拊弟有恩意娶崑
山沈氏夫婦相嚴如賔室無妾媵躬執炊釁其清苦
如此晚稍有俸錢即故山築宅一區買田百𤱔有詩文
若干篇未詮次沈夫人先三年卒祔東臯先茔子農
師以紹定二年四月庚申奉先生合葬書来速銘先
生早游學四方所交類當世間人白首還鄉軰行将
盡名理幾熄深居罕出客至從户内揺手謝絶之新
學晚生少覿其面至疑先生眉宇有異獨喜於太學
博士孝君韶監南嶽廟林君公遇還徃若余者亦先
生所素厚也銘曰　議郎之秩華山之廟既嗇於少
復奪之耄卓㦲臞翁疇昔自號掲之碑顔以配貞曜
　　　方子黙
淳熈庚戌主司選𥙷太學生以禮義廉耻謂四維命
題莆由方君子黙奏賦第一自京師逹嶺海操筆之
士髧髦之童莫不誦習摹擬望君如天人聲律遂擅
天下祭酒司業每以得君為榮然禮部亦以失君為
媿嘉定戊辰始用甲子鄉舉恩奉大對擢冠第二等
辟楚州塩城尉監泰州海安鎮所至上官皆驚曰平
生聞方子黙尚在州縣乎争薦之僉書平海軍節度判
官廳公事兼南外宗簿復僉書鎮南軍節度判官廳
公事君負埸屋盛名白首筮士勤民憂職不以雅士
勝流自居塩城兵飢制置使下令脤濟州議半糶君
乞全濟以􁘭行淮隂寳應二縣初置局縣市君曰縣
户三萬布四千爾析局爲七遐僻霑惠爲冢十餘區
以瘞暴骸在泉真公徳秀爲守李君方子爲僚泉人
賢真公又賢二幙君常言滅門刺史破家縣令此哀
世事古人惟曰愷愷君子民之父母而已真公擊節
其賓主間議論方㫖如此在洪林價偶平酒使献策
令秋輸以秫代苗君曰秫貴秔賤常也今俾權輸後
爲永例矣滕公強恕矍然罷之先是官令城中塩肆
各出繦易楮塩儈魏彬請括責南昌新建口岸三千
處塩肆如城中法君曰口岸異城市小販非巨價繦
将安出卒罷括責始君改秩以格不得入縣既佐二
府又以格不得入倅故真公每以仕晚用小為君恨
焉君號一世宿儒而兢畏挹損特甚於他人與童子
言必誠必敬性情儉敞裘故褐終身不易至居官則
秋毫不苟取将去海安舉例劵九千緡歸之有司塩
使吳囦歎伏晚節倦游雨俸叢祠積階朝散郎賜緋
魚袋年七十二紹定元年十二月初八日以疾終於
家君諱阜鳴曽祖伯通擢進士第為兵曹参軍祖子
寳献書釋褐終漳浦尉父秉白贈朝散大夫所謂革
堂先生者也草堂當阜陵時外䑓以孝亷薦傳家惟
書数厨君既仕絫俸金買祀田事兄如父拊姪如子
旬浃一㑹族黨勺羡杯飰常剖而食娶田安人先六
年卒墓于城西龜紋峯之陽子棫太學生次真孫次
淮孫将以明年十月某日奉匶合葬棫哭求銘余先
君子與君同研席君扵衆免中頋余獨異余為建陽
令廢學久矣君自江右歸方留錢千萬布坊書烏虖
余壮而惰君老而勤可愧也夫然受教四十餘年情
誼素篤記河東之先友傳㐮陽之耆舊固後死者之
責不容辭也銘曰　謂才學不足以發身兮或英妙
而奮飛謂科目果足以得士兮或華皓而栖遅七秩
非夭兮外郎非畢其學山海兮所試髪絲烏虖後人
兮徴此埋辭
　　　孺人鄭氏
故海陽陳令君諱垣之配孺人鄭氏以紹定元年二
月六日卒年五十一明年三月丁酉合葬於令君之
墓子男二人珽修職郎新吉州太和縣主簿琯将仕
郎孫男一人渥将仕郎女五人長適文林郎潮州録
事参軍趙汝膄次適修職郎新監臨安府排岸兼修船
埸公事梁均餘在室孺人諱懿柔少習經傳至釋老
諸書皆口誦心記多識故家事以元樞之女嬪相國
之孫門盛族大而能盡敬極孝尊於已者嚴之卑於
巳者慈之内外無間言有婦道焉令君殁孺人作冡
舍靈嚴山之東閉門自誓閨閫肅然有妻道焉課男
以絃誦訓女以箴史其持家以儉為主然伏臘冠昏
卒禮無違有母道焉珽泣謂余子辱與吾先人游今
吾母将葬盍銘乎余惟孺人席華膄之埶而無驕侈
之累履變故之地而有潔白之操敬述其大㮣於誌
若夫兩家爵里世系在太史氏不復着也銘曰
孺人母汪端明之女率我家法彼婦矩
　　　王翁元
余友王必成字宗可俊人也有塲屋聲六上春官不
中第終於寕徳令其弟自成字志可吉人也未幾復
終於翁源令里巷嗟惜翁源君将葬孤時来乞銘余
曰銘必有据也子之先人官薄而事軼悪乎銘時袖
書一卷載君世出言行無毫粟漏失余覧之愀然曰
是可銘已按君之先自泉徙莆曾祖某祖某贈朝議
大夫父某朝議大夫知常徳府君以父任為徽州黟
尉比去邑無盗為南劔理掾俗狠刑繁君至剖讞無
滯再考獄空州人以為異事治翁源先教化患邑少
儒捐俸葺學以倡厲之立墟市行保甲通適弭盗瘴
俗甦息不幸半載病卒秩止從政郎年五十三嘉定
十四年八月二十日也後八年紹定二年十月二日
葬于塘墓井山之原前夫人方氏先拊祖塋與君同
山異壠今夫人林氏三子嘉早卒次時次鼎鼎為叔
父後三女長適戴守中次適蔡若公次未行君樸茂
寡言笑居官尤不善游飲僚友每曰王君在座殊令
人不樂尉有獲盗上州者君鞫其獄尉託郡僚懐黄
金為餉君大驚謝絶之尉懟曰理椽郤吾金敗吾賞
矣獄上尉論賞如格初徽守趙卿希逺劔守朱公端
常嘗以大小状薦君君自不級汲故莫有継薦者或
為移書求職司君寘架上書生塵卒不取觀時所記
君遺事類如此又曰吾父平生無它㢘退二字而巳
夫不受金不覔舉士之常事非卓行也掲常事為卓
行烏虖世變為之也若君之所自守豈非澆薄之祥
瑞叔季之㢘退歟然而榮途華軌夢想絶企先疇舊
廬尺寸不増老選調位不足逹志殁嶺表禄不足返
丧烏虖亷退為之也銘曰　吾嘗游君兄弟之間長
君彬彬少君謙謙然寕得無一名之遂翁源有終身
之淹嗟夫卑不肖者常豐予善人者常㢘莫致詰於
茫昧庻乎有光扵幽潜
　　　亡室
福清林氏自南度百年號禮法家居曽祖遹龍圖閣
直學士祖埏知沅州父瑑今為朝請大夫直秘閣為
余妻十九年余宦不遂江湖嶺海行路萬里君不以
逺近必俱嘗覆舟嵩灘十口從死獲生告身槖装漂
失且盡余方窘撓君夷然如平時又嘗泛灕江柁析
舟漩危在瞬息君亦無怖容余貧居之日多君節縮
營薪水未嘗歎不足即有祿米君奉養服用一不改
舊盖其儉至惜一錢然於孤遺則抽簮脱珥無所吝
其仁至不呵叱奴婢然家務劇易粗細不戒而集余
歴官行已退休之念常勇於進爲澹泊之味每醲於
酣鬯者君佐之也余調建陽令君已胃弱惡食抵官
且愈矣復感風􁃠神色逾好不類病人余垂滿君若
脾淺餌歲丹黄芽百粒不止既丞父老薌炬環匝縣
門膜拜所謂佛者爲君祈安既逝邑人相吊如䘮親
戚既訃鄉之賢士大夫皆言余曰孝敬慈順可爲内
則者今亡矣君諱節封孺人生於庚戌十一月十七
日殁於戊子七月六日年三十九明年小祥之翌日
壬申葬於夀溪西劉之原男曰昌既冠曰昇女曰靖
曰蘩昇與二女皆夭庻生一男一女尚㓜初秘閣公
與黄宜夫人婦賢聞一時君清約似父淑媛肖母歸
余之年黄宜人卒又三年舅侍郎卒執䘮毁瘠泣慕
終身事姑太碩人㳟敬處妯娌柔順待族戚有恩意
故自返柩至封坎六親之哭者哀而秘閣公與吾母
之悲憤傷痛過時而未平焉君有至性忠孝大指皆
暗與吾徒合往年虜騎大入余當從主帥督戰君適
患懸癰呻呼聒鄰壁余從豫未發君曰父病小撓虜
入大恥若之何以小妨大也余婗其言即日渡江臨
絶尚惓惓姑父又以昌属余不忍諱余曰鰥余身拊
而子不使君有遺恨也君頷之而暝及是為雙壙復
為冡舍以讀書休息而今而後可以修身俟命矣乃
納石藏中銘曰　黔娄於陵仲子之妻逺矣世之婦
人鮮不以富貴利逹望夫子也君則異是以亷退為
耆好以義命為限止也然彼健而此廢彼夀而此天
者則又何理也嗟嗟乎君行路之所哀况恩誼與倫
紀也夫既無獲於彼則宜有傳於此也烏虖悲夫
後村先生大全集卷之一百四十八
後村先生大全集卷之一百四十九
　墓誌銘
　　　巴陵通守方君
方氏皆本長官為莆鉅宗長官六子秘書少監仁岳
者其後尤顯傳六世至君之曽祖監左承議郎提舉
廣東學事祖廷實左朝散郎宗正少卿两世俱贈大
中大夫父盛朝奉大夫知南恩州贈中大夫君以父
任為藤州潭津尉再調宜山丞㑹族兄寳謨公信孺
使虜軍前議和請君輔行遂以樞宻督視行府隼偹
差遣為使屬虜許寳謨公見堂上餘班堂下君苦争
虜不能奪伴詁者犯　寕可嫌名君　見　欲
以佩刀易君劒君曰吾以所乗駒易子之馬可乎虜
曰官馬不可易君亦曰官劔也時君年二十六徃返
者再循三資爲惠州判官循州長楽令縣與汀贑潮
梅接壌岡阜深阻姦宄伏藏君范監禁而盗清􁨝含
厙隘絃誦稀少君作新學而士觀改秋知玉山縣先
是長官多以不治譴去君至邑大治邊事起市軍需
造戎器江東西搔動君才高上無乏興下不知優餘
力新三虹橋臺郡以治状聞通判雷州丁母太令人
鄭氏憂服闋主𬋩仙都觀通判岳州民間有巨訟州
縣有難事大官必曰非方通判不可郡並洞庭丁亥
夏潦民皆筏居君適慮囚傍郡所過行視水灾擅發
常平米賑贍常平使者董與幾聞而賢之與提刑交
薦權州事前守童壎拘抽客木未用也總領􁘭取之
君曰木属州不属總領與半可矣因言州頃被火未
復舊觀盍留其半以葺州乎總領怒誣奏君興土木
為逰觀君去不以罪岳人追送彩旗蔽路於是四川
辟萬州廣西辟潯州皆不報嗚呼善事上官柔也不
畏強禦剛也挾貴征利勢也守職坑論理也國家於
士大夫欲其剛不欲其柔欲其狥理不欲其狥勢而
君之所遭如此盖剛不勝柔理詘於勢其来乆矣悲
夫君仕宦三十年常借僧屋以居歸自巴陵始葺舊
廬疾起脾胃以紹定二年四月二日卒于寝官至朝
散郎年四十九配林氏封安人五子長鈵次鐄先卒
次　次鑑以某年某月某日葬文賦里北山吳坑之
原君玉立美髯風度蕭㪚琴書猨鶴不離左右心悟
筆法大字勁㧞得瘞鶴之意小楷遒媚有黄庭之韵
詩律尤高以后山為師故家之美子吾黨之快士也
然為人精練不以清談自放早孤苦貧其歴官成家
皆辛苦自致不緣它人使天假年豈不為材公卿悲
夫君諱世京字可大自號可菴銘曰　宗卿仗節過
故宫手攀陵栢號悲風還奏有淚濺衮龍紹興開禧
時不同相主復讐孫和戎憤平耻歇耆舊空反復前
事思遺忠
　　　直秘閣林公
公諱瑑字景良福州福清縣人将作監簿贈通議大
夫格之曾孫龍圖閣直學士贈少師遹之孫知沅州
贈金紫光禄大夫􁅻之子少入太學淳熈十一年與
兄璟環同擢進士第公唱名第四教授鄂州始贈學
畬徃時丐州家猪羊税錢助養士公郤不取秩滿差
幹辦江西路轉運司公事丁母卓夫人憂服闋差幹
辦浙西路提刑司公事丁金紫公憂服闋幹辦兩浙
路轉運司公事沈運使作賔名能吏事亦委公沈公
畫諾而巳畿輔之訟多撓於勢公介峭自立門絶私
禱有㫖與掌故執政欲攙授公謝不願既歸四年不通
問執政怒超用他人開禧未始除吏部架閣嘉定初
元除國子正遷武學博士諸王宫大小學教授輪對
言臣待罪班行更化前後皆所目擊不知今日立政
用人建法施令有以異前日乎廟堂除授未公宫掖請
謁不肅孤士沉下僚窮民茹怨氣陛下貢誠有餘剛
㫁不足名更化而實不更化始欲善治而終不可
善治别疏言戦鬪流移飢疫盗賊之餘民生可哀内
帑積而不㪚掖廷用而不㑹戚里無勛勞而繼冨貂
璫藉營　而乾没盍討論裁樽以裕民乎又言今天
下之財盡歸臓吏破数十贜吏之家可活数百萬之民
矣改國子愽士求去出知興化軍前守坐楮價罷姦
民動以箴落訐良善持官吏公出令曰詔書不云乎
予者受者供坐之應交易已受錢而訐者罪如詔書
未受錢米未為行用止罪訐者民不復訐監司按産
高下配民藏楮公曰民未户曉請為期屡寛之撞點
官至公又使吏摘語民得為備比去無一人犯令郡
多佛寺鬻寺取財名曰實封逐僧没榖名曰拘樁公
悉罷之郡計交羡蠲三縣夏税寺院五之一第一第
二第户三之一第三至第五等户半蠲之一錢至六
十錢戸全蠲之以樽莭錢代輸其治以惠利惻怛為
主待吏民至誠無鈎距然情偽皆得未嘗拒人絶物
然非意相干見公風度往往忘言而去自有郡以耒
獨公遺爱者乆而見思知全州治全如莆未两月擢
廣南西路提點刑獄公事引疾辭不拜全人惜奪公
有峒　徭数輩黧老矣相率造廷願公母去改知袁
州疾愈袁人将来輅力請祠两任成都府玉局觀改
建康府崇禧觀紹興府鴻禧觀今上訪落召赴行在
再辭再不允公拜疏不已曰臣進無所補退非爲髙
以病卧家不任朝謁惟聖朝哀憐　上知不可奪除
直秘閣主𬋩亳州明道宫訓詞云節身謹行爲郡廉
平者朕眷眷如此貪刻躁競之習亦可少媿矣明道
祠滿有詔曰任視勇退如榮進保閑冷如權位舊廬
略繕茸小圃粗種蓻翫花木之芳潔不酣賞也爱風
月之髙爽不嘲弄也體中佳時幅巾短褐野眺露坐
悠然忘歸毎言吾一生無求最樂又言人不可有勢
不可有名不喜爲要官曰勢之所在不願交聞人曰
名之所在舊患足瘍時作時愈紹定二年春疾動渉
秋不愈食寝少氣寖㣲猶自力無惰容對子孫無媮
語整襟拱手以至于逝九月晦日也年七十一積階
至朝議大夫公弱冠據髙聲留滯二紀纔爲掌故學
官中年去國白首辭召立身本末世莫瑕疵平日論
著晚悉藁惟存通鑑記纂其間精識多先賢所未及
楊震四知之類論自漢謂之名言公曰震舉茂才而
得懐金之人是不知人也此言之至於我是不能使
人知巳也嗚呼公賢于震逺矣名利之外他無嗜好
奉已雖啬親故待公而食者若干人傾窖賑歉買田
贍宗無柄而及物不富而好施人以為難性友爱與
容州使君少同登老同退秀眉黄髪時論以方二疏
遺言無一事可恨恐戚吾兄耳配宜人黄氏温陵人
通直郎輕之女㓜隨母聶夫人依簡肅林公簡肅爱
之如子既嫁公嚴之如賓為人有識量逹義趣澹食
素餙相安隐約先公二十年卒葬清逺里福勝山之
原二子公遇廸功郎監潭州南嶽廟公選孫男四人
觀同合新自冝人殁二子朝夕侍公跬步不離家庭
講肄偶有㑹意趣喜曰天下至樂不出閨門之内公
遇始調寕化尉不忍去其親自乞嶽祠孝謹恬退家
法然也一女適承議郎新通判潮州軍州事劉克荘
不幸克荘悼亡公始哀病悲夫二子以十二月八日
奉公合葬哭謂克荘子冝為銘公制行冲約有黄憲
陳寔之髙論諌明辨有價誼陸贄之通治民豈弟有
陽城元結之恩可以厚風俗尊朝廷而浮湛閭巷積
業不究惜哉自古及今士之卷懐退䖏者多矣主莫
我知也時莫我用也若夫既知之矣将用之矣乃獨
其志長徃不返豈非大易所謂遯之無悶孔氏所謂
樂而不改者歟是不待銘而傳者也雖然不可不銘
也銘曰　余欲揚公之善公不近名掲公之清公畏
人知後無良史公託銘詩苟有名筆卓行循吏非公
其誰於乎後人勿廢兹碑
　　　姚元泰
君姚氏所居江上介興福之間籍占二郡始名正夫
㧞莆田觧開禧甲子易名元泰福州首薦考官真公
徳秀也天下皆誦君賦尤工䇿論筆千字辦麗條逹
累上春官不第今上登極君當拜官不就卒年五十
有五紹定庚寅年正月乙酉與配黄氏合葬新與壠二
子悦早世榮一女適李某嗚呼先行後藝古也行藝
兼取漢也遺行取藝唐也壊取士之法自唐始然當
其時主司得求士陸贄權徳輿是也先逹得薦士陸
修韓愈是也士得自薦行卷是也論定於平素而一
日之工拙不與焉至本朝文法益宻主司不敢求先
逹不敢薦士不敢自薦糊名焉置棘焉歐公欲絀劉
輝而得劉輝蘇公欲取李薦而失李薦二公皆文擅
當世眼高四海而抑揚去取之際如此然則君之屡
擯于春官無怪也君博通經子疏義音訓皆暗誦入
試用某事某事出閲無一字差銘曰　昔孟氏有
天爵人爵之論嗟君平生所欠一第若其天爵豈不
素貴勉㢤後人嗣訓勿墜
　　　顧安人
安人顧氏承奉郎致仕林公美中之配承議郎清湘
通守百嘉特奏名百揆之母年八十七紹定二年十
二月既望病卒於是承奉公殁且三十年明年十一月
既望合葬於烏山石孫男五人女一人適方雷發曾
孫男女各一人始安人歸林氏夫貧子㓜賔敬誨育
情誼兩篤承奉公厚徳稱鄉閭二子儒學奮科第安
人力也未嘗觀書而是是非非皆中于理通守成童
時誦通鑑安人聞秦皇漢祖事以爲仁暴不同興亡
亦異中年稍喜佛學然不泥像教自治心性而已通
守為永春宰有惠政則曰老人之教邑人亦曰夀母
之賜相率禮所謂浮屠者屡矣嘗言一日中湏行一
二方便事以此自勵亦以勵人見里好善者為惡者
必曰若有天道豈無罪福通守仕益乆家益薄詣其
居井􁀋蕭然升其堂穉耋􁁅然勤孟母之機截陶親
之髪若千金之絫焉負季路之米烹茅容之雞若三
牲之飬焉其慈孝如此前葬通守命克荘曰銘以幸
幸謹攷安人之先自固始徙莆祖時亨清海軍觀察
推官父師顔母林本路茶使某之孫銘曰　一簞
半菽共安臞儒之貧萬鍾五鼎不待令子之貴可悲
也可悲也夫
　　　林龍溪
君林氏名及之字時可以孝謹自操持若嚴父哲師
之臨其傍也以禮度自檢責若法家拂士之議其後
也發言主於謙厚若恐有其棖觸也制行歸於平實
若恐其渉矯亢也為人自㓜至老大概如此人知君
粹然佳子弟而已然貎訥而心敏表和而裏剛盖人
有所未知者尉増城豪吏湛渭挾巨資倚長官占營
房廣私舍君白䑓閫毁居返侵椽湖州戚畹與濮秀
二邸在焉先時諸貴月遺庫官錢三萬兊俸無度君
郤遺禁兌諸貴皆曰司法清吏也不敢怨用増城獲
盗賞改官丞永福尤清苦吏卒不勝飢皆棄去至自
行文書宰龍溪壹意拊摩以衒智立威為耻聼訟恕
督賦寛曰寕得罪上官無得罪細民寕貧吾縣無貧
吾赤子雖被訶詰終不改度代歸以紹定二年三月九
日卒年六十一秩止宣義郎賜緋魚袋四年三月壬
寅葬于常㤗里羊平山之原夫人蔡氏一子友端二
孫尚年㓜初君大父秘閣參更摩節徽猷使閩廣江
東西皆名部牧信　泉明福皆大州以清節聞天下
身後塹屋一區田尤薄君廉肖乎父祖而官减乎家
世里人多悲傷之今夫驟貴者必暴富本乏寸椽俄
美輪奐舊無塊土倐旦阡陌者皆是也陽虎曰為仁
不富優孟亦曰貪吏死而家室富亷吏死而妻子窮
然則亷而仁不若貪而刻歟噫此為人欲方勝天理
未定者言也及定而勝則于公之門大而楊震袁安
之世貴矣曽大父中大夫諱選秘閣公諱孝澤徽猶
公諱析母令人黄氏吾母太淑人君之從女兄也乃
叙而銘之　銘曰崛起而膄素官而臞猗君之家其
有後乎
　　　李節婦
李氏莆田士人王孝曾之妻也嫁期月孝曾死里中
慕其容徳争求娶兄弟憐其少寡将奪嫁李曰夫死
而背之不義姑死而棄之不孝請勿復言吾死王氏
矣或曰如貧何李曰蔬食足矣或曰如無子何李曰
絶者不可継乎廼謀於姑取姪之襁抱者為子里人
初聞而賢之又疑之曰激於暫者每渝於乆令於始
者未必不繆於終也既而李事姑誨子皆應禮法持
身如玉雪非歲時祭享不􁂣容服燕游俱削迹妯娌
希見面盖十年而姑殁二十年而子娶及見孫男二
人女三人於是昔之疑者莫不悚伏敬歎仰其人高
其節也初王氏寠甚至無以養生送死李絫積銖寸
遂成中産冠昏丧祭未嘗求貸悉舉三世菆寄之棺
及其夫序葬于常泰里蓼洋山復葬其姑黄夫人於
保豐里唐基山預坎其右曰它日以我拊焉然後里
人不獨悚伏敬歎而髙其節顧其才亦不可及也紹
定辛邜寡李氏居二十有八年矣四月己邜病卒年
五十六向之悚伏敬嘆者又從而悲哀悼惜之也子
宜續遵遺命以明年三月壬午㐮大事介余友人李
鋼来求銘昔歐公書㫁臂婦人以媿五代之為臣者
余録李氏之事抑揚反復非止為可内則學士大夫
覧之亦足以自儆也彼其閨房婉變所立之卓如此
使為男子逢世變故必能抗夷齊之志受人付託必
能任嬰􁀋之事嗚呼可敬也夫可敬也夫李氏曾祖
宗顔通奉大夫祖利正父宣仲銘曰　言不出梱足
不越戸少不踰禮老不改度藏其未掩之骸續其已
絶之緒是為節婦李氏之墓
　　　陳太孺
紹定辛邜仲冬壬寅新安别駕方君符與弟籥祔其
母夫人于父府君之墓徴銘於克荘曰　知吾家事
者莫如吾子願筆之方劉鄰也克荘之先君子於别
駕君之諸父友也敬諾不敢辭夫人陳氏祖繹之潮
陽令父某早世無子夫人鞠于叔父及歸府君姑曰
恭謹有礼法不當如吾婦乎族戚相語曰温良無忌
刻不當如某嫂乎母宋改適復寡無所歸夫人奉事
之終身女弟適吳穉年亦寡夫人經紀其㓜孤無倦
色常以古語勵二子曰民生在勤勤則不匱我婦人
不觧書意豈謂勤則事無可不為耶别駕君果擢第
籥亦有聲塲屋夫人􁁪居二紀别駕君游宦四方板
輿必俱佐懐安人皆曰佳㢤主簿教京口士皆曰賢
㢤博士宰瀏陽人又曰仁㢤長官母教也别駕君仕
寖顯朱綬象板娛侍里第夫人遽以庚寅年十一月
六日卒年七十四二子符籥三婿貢士黄龍應進士
林復之楼榖穀四明人孫男曰子同嘗㧞江東漕觧
曰斗孫孫女二人昔者詩書圗史所載多閨門淑婉
之事共姜伯姫以節孟母以訓曹娥以孝盖不可勝
紀至近世碑碣始詳於王公大人而畧於婦人女子
若以為無與於世教者夫如是則列女之傳不可復
續而彤管廢矣若夫人者母之孝女姑之順婦夫之
令妻子之賢母也與詩書圖畫所載皆合銘其可已
乎銘曰　林公立義里之耆舊其尹懐安升堂拜母
夫人有規令尹敬受烏虖夫人豈惟女婦使為男子
凛然節守我銘匪誣以訂不朽
　　　丁元有
莆無他丁君之先自固始遷校書郎諱彦先者傳四
世至君之先府君諱瑶成是生八子伯槐伯林伯椲
皆貢于鄉伯梅尤有聲塲屋伯桂擢已未第今為宗
學博士君諱伯𣏌字元有於次第二慶元丙辰入太
學嘉定丙子監舉庚辰内捨校定紹定巳丑九月辛
巳試上舍方握筆属思暴得疾扶出卒允蹈齋年六
十九博士哭之慟告于朝乞䕶君䘮還里不報孤南
一奉匶歸菆北山後五年癸已十二月甲申始克葬
于豐城里後洋之原君在太學三十年行藝絶出屡
挫益鋭乙亥舍圍既定魁選以詩復韻絀時御史劉
公棠董試為之太息　今上龍飛乆于學者例得仕
君獨辭不拜為人於倫紀㝡篤視親戚朋友急難勇狥
之忘其力之不足也母葉冝人配王氏二子南一㧞
漕觧南英後伯父二婿進士楊龍𧺫黄景宣龍起者
固烈士聞君訃徒歩赴䘮不幸亦客死初府君刻意
誨子以詩禮名堂艾軒林公為箓其扁君兄弟競爽
珠璧相映人謂如荀氏八龍矣既而多不得年華而
靡實士林悼惜存者惟慱士與君又弱一箇焉嗟乎
積而報種而獲理也以君觀之理烏在焉雖然智力
之營有限而詩書之澤無窮府君一布衣以博士贈
朝散大夫君老不第而南一克世其學夫在其子猶
在其身也在其弟猶在其兄也亦理也由前之論則
為善者惰由後之論則力學者勸南一勉諸銘曰
　天下聲律南莆體莆體發源自丁氏君最先鳴唱
諸季吳融徐寅歛袵避惜㢤舍法虧一簣身不及試
在厥嗣
　　　方子約
君方氏諱符字子約少受學於叔父履齋履齋者諱
大壮字履之朱公門人也爲義理之學終其身不應
舉君以鄉賦上春官　道攷亭拜文公於精舍文公
留語絫夕爲作字說中慶元已未進士第時方弱冠
文公喜貽書賀履齋焉歴懐安主簿教授徳慶府監
福州嶺口倉教潤衢二州知瀏陽縣通判徽州賜
緋中罹祖母府君先夫人憂在懐安不乆徳慶徽俱
未上君爲人清苦自勵其行修其家逹於鄉而接於
世無可疵者焉其學聞之師質之支而惜之民無未
合者焉為令佐不鉤距以求情然民莫得而欺也為
師儒不牢籠以釣譽然士莫得而毁也自一第至改
秩自初筮至通守窮逹得丧一委諸父未嘗加毫髮
智巧于其間自不求進世又無能進君者惟潭師温
陵曾公表其邑最潤守金華喬葛二公奨其師道三
賢皆時鉅人喬葛繼升廊廟君亦無翕翕趨附意紹
定六年正月已未暴卒于寝年五十八前孺人黄氏
刑部侍郎艾之妻後孺人林氏皆無所字庶生一女
遺命以弟籥次子斗孫為嗣其年十二月壬午葬于
保豐里邱澤山之原君䖏衆中澹然冲退形氣之清
足以貴嗜慾之簿足以夀而秩止議郎年不滿一甲
子里之善士皆相唁曰子約而止是乎余曰與君同
時一輩生而富貴光寵有出與君殁而無善可書有
媿不瞑者多矣今子約仕雖不大顯然貴重其身如
圭璧全而歸之以見其先人扵地下復何憾耶曽祖
翼祖耀卿父由之贈宣教郎母太孺人陳氏銘曰
吉士常人古之所賢季世反是徳後才先君老于外
於理宜然其人則全復于斯阡
　　　柯孺人
夫人柯氏承務郎温陵徐君奕之妻年七十二端平
改元三月癸未卒葬南安縣某里某山子泰閩清縣
尉女適人者進士柯百朋新臨安府教授黄鎮新古
田縣主簿儲應祥前知福州侯官縣李洪宗饒州永
平監晋元治其壻也蘇餘為尼初承務君太夫人聶
嚴姑也夫人事之而順承務君踈財而好礼貲不益
而費滋廣夫人䖏之而安一子九女多側出夫人拊
之如一晚得風痺疾一日寝驚寤曰吾夢一竒女持
花来今帷帳内異花無数即具盥易服使侍疫者誦
西方佛名奄然而化噫六合之外果有所謂西方耶
若果有之昔之聖賢死者多矣未有至其方者惟後
世之匹夫匹婦變滅之頃恍惚之中皆曰吾往游焉
余未之信也然而疢不能昬死亡不能怖其視沉緜
床第貪生怛化者豈不差賢矣㢤以夫人之聰明使
其嘗聞曵杖消揺之歌易簀戦兢之言雖無西方亦
有以死矣銘曰　死生之変豈不痛㦲逹矣夫人孰
為去来
　　　方東叔
君方氏諱大東字東叔曽祖獻祖庭輝父履之受業
於朱文公杜門自修不踐埸屋扁其室曰履齋里人
因以稱為君未冠辭藻軼出遇鄉先生課羣免郡博
士試諸生未嘗脱魁亞盖其精技手熟雖不靳中的
而自不能外於的也然秋賦輙不利每主司失君理
中必唶唶歎息曰是吾命也殊無沮挫意端平田午
年始與其二子㳙孫清孫同技胄觧扵是年五十矣
明年同知貢舉中書舍人洪公咨䕫得策卷竒之折
號則君也廷試復中乙科旗鈴所至同業者多為君
樂飲相慶君亦無喜容調泉州永春縣主簿歸道建
安漕使姚公瑶素聞其名檄攝甌寕尉府學教授㑹
永春趣戍君亦以疾求還里至之日終于寝前為君
樂飲相慶者莫不顰蹙而相吊也君為人豪爽久困
名揚血益燥形益癯獨志氣𥪡悍不衰與人交有情
誼留建安数月爾民曰亷尉也士曰賢師也其卒以
丙申二月某日葬以五月某日與配林夫人同穴墓
在烏石山三子涓孫國子進士清孫國學進士洧孫
尚㓜初履齋辱與予先君游君辱與余游且死以銘
見属余惟國家以科目取士一名之中否終身之通
塞繫焉故中則族戚朋友之倫皆為之喜否則戚非
其族戚朋友而為之喜戚者鮮矣若君之中否則一國
之人皆為之喜戚嗚呼亦足以見君之藝果有以出
乎人也又足以見君之信於鄉悦於衆以行不專
以藝也古有所謂秀民譽士盖王朝卿大夫之選君
真其人歟悲㢤命之不淑也君晚携涓清偕入京人
謂一翁二季復出属纊顧謂二子曰汝在我庻幾不
死銘曰五十䇿名前則艾軒君壻於林觧褐亦然
曷不冬卿曷不掖垣此夭且卑彼貴以年烏虖奈何
命制於天其慶在後二季勉㫋
　　　黄桞州(簡)
朝請大夫黄公諱簡字徳亷将葬孤浚明奉家傳来
乞銘余矍然曰公吾故人也銘其可辭黄氏自固始遷
閩至八世祖校理公興自泉遷莆曾祖璋祖文炳贈
贈朝㪚大夫父艾刑部侍郎贈少師為紹興名臣公
年十六以胄子試春官不利父任為承務郎歴鎮江
府江口鎮税休寕丞知㑹稽豊城縣通判嚴州知賓
桞二州端平乙未閏七月丙寅卒于寝年五十九明
年九月壬申與宜人方氏易氏合葬于城南小塘山
方中散大夫勛之女易禮部尚書祓之女一子浚明
将仕郎一女適衢州文學陳楷公凝重静黙語笑容
止皆中凖程出自然律身居官尤嚴恪初少師公
在諌垣論擊辛卿棄疾辛䘖切骨及尹鎮江公已先
去猶鍜鍊吏卒終不得毫毛罪休寕有十四年不决
之訟公一閱得情㑹稽䋲貴游雪獄冤豊城築廢堤
修學政徭攻賔州公調土豪義丁夾擊薙獮無遺絶
口不自言勞州始貧比去帑庾皆實桞之兵吏始按
月支俸南宫有不幸者必經紀其家然公所至剛削
自立嶷嶷有風稜不肯隨世俯仰其在潤越皆以避
仇去在嚴以忤臣室去在柳以諫官誅賄不得去同
時汚吏憸夫多據要劇超顯美公方閉闗蕭然食仙
都崇道之禄以老歲月及天子親政向爲權姦推抑
廢退之人稍見收用而公忽忽死矣公事母齊國方
夫人盡敬拊諸弟極爱歲晚雁行凋冷始衰多病俄
而季弟畨禺通守箎復夭公哭之慟奏官其子欽明
易簀猶曰吾死無可恨如諸孤㓜何聞者悲傷其
意焉銘曰　寳紹之相放利怙􁁅以賄少多為人否
賢富絜諸霄貧擠諸淵嗟嗟黄公白首瘴煙端平反
是亷約者甄公不少需遽蜕而仙前厄乎人後制乎
天嗟嗟黄公返于斯阡
　　　周夫人
豊城熊君大經忠孝人也余令建陽君為主簿常勉
余以善有過必面規不少恕秩滿别余曰吾歸養吾
親矣既别余逢人必問君所向曰未嘗出也余甚賢
之猶意未必堅且乆也紹定已丑君閒居五年矣其
年十一月朔周夫人卒起復吉州龍泉令不行免䘮
猶不調官余滋賢之君書抵余曰子其銘吾母也盖
余居田里守宜春使番禺君書歲至至必逺銘余賢
其子又賢其母乃序而銘之夫人邑之苦竹里人父
師古母胡氏年二十七為隐君子熊炳子着之妻三
十有二年而寡又二十有七年而卒年八十有六其少
也逮事祖姑皇舅尊者稱其孝其壯也獨當家事嫁
妻姑叔字夫之庻弟卑者懐其仁及其晚也家徙而
愈豊貨積而愈倍鄉黨伏其智子孫力學文質彬彬
預計偕者七人州邑推其義方嗚呼全矣明年九月
壬寅葬撫州臨川縣明賢鄉北山之原五男子大統
大經從事郎廣南西路提點刑獄司幹辦公事大原
鄉貢進士大模大綱二女子嫁范汝翼范伯震統原
綱汝翼前卒孫男九人敏孫荘孫逹孫能孫同孫詠
孫餘未名孫女十人嫁孫誴胡叔子范應麟挂鼎来
范定子皮巽廖泉餘未行荘孫逹孫皆鄉貢進士巽
登第為袁州萬載縣主薄余不及升夫人之堂而辱
友夫人之子竊以為夫人賢如孟光潔如陶母成家
如巴寡婦合於圖史之載而余筆力衰隋不能有以
發也將何以慰君之哀思乎銘曰　簡短一篇寂寥
数句是惟劉子之文揭諸熊母之墓

後村先生大全集卷之一百四十九
後村先生大全文集卷之一百五十
　墓誌銘
　　　杜郎中
杜氏自唐入本朝世有鉅人宣獻公為元和名宰傳
五世至龍圖閣學士鎬為淳化祥符醇儒七世至天
章閣待制𣏌為慶歴能臣十一世至公諱頴字清老
於朝奉郎贈正奉大夫炤為曽大父於右朝請大夫
江西提舉常平圮為大父於右通直郎知萬載縣累
贈中大夫鐸為父令人黄氏母也以祖澤為尤溪主
簿堇板籍欺隐老吏駭伏民有腰金夜出不還者廵
尉訪之無迹公至其所有叟誦經衆中公叱從吏收
縛叟具服實殺此人取金棄尸某所如言而獲或問
奚自知之公曰叟尾吾出郭營營徃来吾固得之矣
歴贑州觀察推官太守施司諫元之䋲吏急一日緘
片紙来云某吏方游飲亟簿録其家公袖還之曰罪
由邏發懼者衆矣施公矍然為罷邏卒去為弋陽丞
攝令永豐前此負課為六邑殿公約逋户自輸吏請
逮治違期者公榜吏百復為寛期民争輸恐後更以
㝡聞及去民相率詣州謝得賢令太守鄭侍郎汝諧
歎息具剡牘公謝舉者及格願遜同官鄭公曰某知
薦賢不計君用不用也改秩宰建之歐寕吉之龍泉
公以歐寕命脉在塩徒督賦無益悉力漕塩民賴以
寛龍泉参半谿洞公拊以恩皆相告曰官常欲薙獮
我曹今明府教我如子謹勿負之相勸以奉腰来出
賦租二邑皆號難治公精敏絶人午漏下即庭空無
事主𬋩淮西安撫司機宜文字適佐武帥帳下暴横
公隨事規切邏将恃帥信任為姦利公發其罪黥逺
方有㫖薦士從官以公應詔擢知通州瀕海多盗官兵
反與為地公奏斥懦貪奨㧞勇㢘下令得盗貲十予
七皆争自奮始公未至郡獲劇盗吏受賄輕其辭奏
奏下當黥已論决復羣刼公命皆断手以狗通歲發
卒二百為虜使挽舟盗乗其間公僦夫代卒盗不得
發属邑民或窝盗殺捕吏阻擊郵卒公禽獲斬之乃
新學校精課試㧞其俊秀相與亢礼士風一変禱旱
普照水湧起澡瓶中髙数尺雨三日歲大熟召為太
府寺丞入對乞於崇明料角之間造大艘五十募卒
十分畨更處外備滄景内與黄魚許浦聲勢相接習
海道者以公言為然左藏吏始不敢以敗悪物入府庫
惠民吏始不敢以貴細藥售權豪遷户部郎中諸路
負版曹錢巨萬郎官日押催符其實操縱一出吏口
公始以季為限既朞所負十减六七時興師北伐公
輪對言國家旰食自此始矣又乞詔朝(臣)皆得薦士
丐外除江西提點刑獄募兵方急諸郡希賞至驅掠
市人吉南安士民皇駭避區公黥数吏然後定塩司
乆不安吏所下文書多寝不報公厲風采嚴條約尤
悪饕墨撫吏㩀民妻使入州宅教歌舞公逮捕流之
海島以妻還民郡守以兄居䑓憲贓垢狼藉公方劾
治俄與守俱得祠再朞起知漳州未土得疾以嘉定
二年十二月某日卒年六十八三年六月甲申祔于
中大公墓次治命也娶陳氏封宜人子男五人東故
某官次来故廸功郎新建縣主簿次杲見通議大夫
尚書刑部侍郎淮西制置使知廬州次耒故某官次
裴女適仕應南張塛黄大韶孫男若干人孫女若干
人公内行孝謹中大公卜葬香林距家二十里公徒
歩晨出治冡暮歸省黄夫人以為常歲時饗祭肅潔
雖老獨窮饋奠居官方介自守在贑辛提刑棄疾以
私意劾贑守郡僚皆恐公盖俱受其薦慨然曰施公
深知我事之益謹施公扁舟先發公徐獲送其拏而
歸舉牒于辛公辛有媿色因屈入憲幕在户部淮西
有魚池亘三百里贍千家為權要所擅且十年公奮
筆奪還郎歲得舉改官二員䑓官屡托某人不許其
筆史自造舉詞来趣公以状白䑓外斥史以謝而内
御之江西之歸盖基於此性沉審有謀慮将出按刑
力為上言一路軍政宜汰冗怯選精鋭若憂在旦夕
者後二年而有峒㓂之变自少至老言動容止皆有
常度初若嚴毅難犯即之和氣盎然於聲色貨利常
推而逺之室無吹弹􁂫無蓄積惟酷嗜書手鈔通鑑
首如一属文典實詩師工部深自晦匿故少知者訓
子尤嚴東字晦之来字子野皆擢第與侍郎各以詞
翰擅天下不幸晦之子野早卒公扵余先君開禧同朝
侍郎於余金陵同幕嘉熈初元余罷宜春郡歸山中
侍郎方守安豊觧重圍貼書請銘公墓余嘆曰孝㦲
子昕敬拜使者曰諾其冬復被圍虜竭攻械不得聘
又觧去　天子擢子昕列卿制置淮右明年秋復圍
合肥城中出兵奮擊斬級三萬虜又觧去　天子擢
子昕侍從於是復来速銘恭惟昭陵為人物極盛之
時然先賢已有中外惟一杜𣏌之嘆迨今時事益艱
人才益少而侍郎出焉於乎杜氏之世徳逺矣公之
義方善矣公官至　品宜立碑侍郎功髙位尊宜属
筆顯人乃脊脊于余豈非以其相從久有交誼官情
薄無䛕筆可以托不朽乎乃叙而銘之銘曰　杜氏
本出京兆萬年廣明避地始居淮壖後徙吹䑓今家
樵川待制以材學士以賢猗尚書郎是遡是㳂少以
剛聞至耄不遷其修于家如處子然忽勇而徃萬夫
莫前勤民孳孳憂國惓惓鏡情廋隐燭事眇綿挾持
孤直觝觸貴權豈不顯融志業朱宣既詘於人宜伸
於天是生貳卿仗鉞䕶邉彼皆瓦裂此獨璧全宗澤
陳規相望後先人曰貳卿忠塞天淵貳卿謙翁之
教焉香林之原府君之阡我撰斯銘以永厥傳
　　　知常州寺丞陳公
故相正獻陳公有五丈夫子其二季尤知名復齋行
誼表一世論者以方原明公休公諱宿字師道復齋
弟也繇父任監福州海口鎮泉州市舶務知惠安縣
通判靖州知徳慶府需道州次改南劒州擢大理寺
丞以親養辭知惠州未上或言其滯改常州公方為
所生母吳恭人服心䘮不拜終制将進用矣淳祐二
年三月已酉晨起盥􁆽驟感疾卒年七十積階至朝
議大夫娶㳟人聶氏二子増奉議郎前福州懐安丞
壁從事郎潮州海陽簿二女長適朝散大夫主管冲
佑觀鄭逄辰次許適承直郎宋應先未行而夭其年
八月壬申増等葬公于南山之靈岩公内行素飭事
嫡母魏國聶夫人盡孝魏國殁事吳如嫡事兄如父官箴
尤謹管局務鹺琛不能涴歴郡國苞篚無私覿家人
非時需銖茗勺酒帑吏惮公不敢與在惠安與二州
也皆增其學廩創病坊繕廢槁雖厚費不少靳為人
恥表襮寡言笑羣居鮮知之者恬進取拙交結居中
無援之者白首晋落視新進少年㨗出騰上䖏之夷
然自號克齋鶴山魏公為作銘焉嘉定以来　柄
臣擅天下事自謂宰相專用門閥取人雅重復齋将
親之嘗曰先太師厚正献何以助我於是復齋方勸
寕皇攬威權肅堂陛柄臣嚴惮之不敢害故事貴胄
免試邑公兄弟迭領民社泉牧西山真公上公邑㝡
然復齋以直道去不復召公以復齋故不見用仕五
十年委蛇寸進盖寳紹推之使逺端嘉挽之不近而
公忽忽死矣悲夫公資長者人忤之無愠容終其身
未嘗有傷人害物之事初正献公營第命梓人曰吾
門扉當使姨媪輩可開闔者公晚即西偏闢予舍規
模益狹於舊烏虖謙厚者公世徳也㢘儉者公家法
也余所書皆實録其世系則見國史云銘曰　維古
世家源委可推石以謹蕃欒以忲墮懿㦲陳公父兄
是師以儉為訓以厚為基積之勿替韓吕庶幾吾銘
可徴一無媿辭慰爾後人霜露之思
　　　賢首座
師名祖賢撫之金谿人俗姓饒也業儒㓜棄其家依
踈山寺始逰諸方求道甚苦坐起顛倒若追罔两而
捕景也既至蔣山忽有所悟歌哭狂恠若獲夜光而
按劍也夜造方丈叩癡鈍師言下有省流汗洽體方
寸豁然矣乙亥入閩與同参僧嘉居􁂫山辟支􁏾或
強師北歸至義江而返取戒牒焚之益上絶頂趺坐
日啖乾粮半掬既盡代以草根木實樵者以為鬼物惟
長老祖洪獨加敬乆之嘉舍去洪亦去繼者庸衲内
甚師遂来石室衆買蓧塘廢庵以居之僅容一榻自
奉如辟支時學者輻輳有欲崇象教求利益師曰佛
在必不在迹有欲断俗緣礼名山師曰佛在邇不在
逺有言今世發某願来世覬某報師曰勿妄想有舉
揚佛語菩薩語祖師話頭論難撑拄師笑不答示人
簡㨗若可一蹴而至余甞詣師聞其㣲言退而嘆曰
丹霞趙州之流是参徹千經萬論而付之一黙行偏
五湖四海而歸於一室者簡節云乎㢤郡以光孝􁂫
山丈席屈致師揺其首居辟支六年蓧塘山十九年
嘉熈已亥十月戊午示寂年五十六臘三十七塔在
菴東初儒者陳公宓與師論持敬師曰敬足矣猶待
於持何也陳公不樂余觀師志行堅確滋味淡薄窮
不改變老不退惰所以持之者至矣惟師而後可以
為此言未至於師而為此言者妄也盖與陳公之道
暗合又奚傷焉余友林君希逸尤重師誄之曰六經之
外得此良友且以塔銘属余銘曰　師未嘗蓄筆硯
一日拾炭煤磨椀底而為吾福國太夫人書所作十
不去偈其卒章曰十不去即此便是諸佛土假饒天
使詔書来向道不須生事故噫師賢於种放常秩輩
逺矣余述斯銘以警其徒亦以愧學士大夫
　　　直焕章閣林公
端平改元上始親政擢賢後禮耆艾喬公行簡大耋
奮庸李公惪徐公僑張公虙皆秀眉鮐背接踵造廷
而璧帛之聘四出未已江西曾三兾金華杜斿各年
八十餘起布衣入館閣俄復以朝請郎主管雲䑓觀
福清林公環為軍器監主簿或言不可公彊致改知
寳慶府公頓首辭至再除直秘閣主管崇禧觀又六
年淳祐改元詔以公年八十有八進直焕章閣主管
桃源　萬夀宫三年正月辛巳卒于家年九十某月
某日與夏安人合葬于某山某原子男三人公永公
奕通判泉州某孫男四人式之髙安縣主簿某某将
以遺澤𥙷授公字景温少與兄璟弟瑑同擢淳熈甲
辰進士第歴江山縣主簿仙逰縣丞教授沅州知陽
朔縣改秩知萍鄉縣通判静江府知容州在郡年餘
乞祠盖退而任鴻禧者四雲䑓者再崇禧者三而終
於桃源焉公自為小官屡與當路有異同衢州委視
輸以綿出剰餉錢五萬公田歲剰玖千两以為常官
吏可以愧矣力辭不受沅州委撰錫宴樂與公曰此
鄒浩所不肯為也然以臣子祝君父某不敢辭它作
乞改属能者自重而不苟悦故三十餘年而後脱選
朝命下萍鄉發常平粟七千斛由醴陵入湘江以餉
㐮師公争曰邑僅有綫流通醴陵中間陂堰百餘所
當此亢乾奪粟毁堰本先撥矣䑓郡以其語聞詔免
津發和糴令下萍鄉當一萬四千石公又争曰邑四
面阻山舟車不至七萬口自食其力無粟可糴雖有
粟不可致郡爲鐫額既復有旨萍鄉所糴三千石聼
樁晋在縣又奏記倉䑓曰今州縣常平或数年不
啟鑰豈復有粟㢤爲法自弊不冝膠執請令州縣各
上實数歲豁一分爲耗折所積不許過三年所豁至
三分止使者陳公遺誼奏行其說於諸路它與上官
往復論辨甚衆前爲容管者抑民市塩白米正耗外
斛加二斗公悉釐革以紓民力其行事可概見者如
此公徧通諸經尤善属辭埸屋之文歴一甲子機鍵
如新而平生恥以文名精錬世務材臣使能所不能
及而居常語不出口歴官不求人知在萍鄉也鄭公
性之出守察而異之及得政遂有甲午之招最後礼
部李侍郎韶召對言公高年清節遂有辛丑之褒時論
賢公亦以此賢鄭李公享上夀視聼歩履纔如中
年饋奠必躬登覧却扶宗戚慶吊必與不以老宿自
居乾淳輩行凋丧略盡後生及門忻然延接或經時
謝客下帷隐几嗒然黙生而已仕至二千石苦貧自
若衣惟裘褐食惟魚菜器惟陶漆自奉如深谷一叟
爾前卒一歲預言其期屬纊顧猶子公遇曰身妄也
去則歸真矣公預請其説公曰塞乎天地之間通乎
晝夜之道若公可謂豪傑之士矣或曰士之遇不遇
道之行不行繫焉晚遇亦遇也方端平𥘉召彼故老
衆幡然而起公往而不返然歟余曰侯霸嚴光舊也
華歆𬋩寕友也覇以䛕獲譏歆至死有愧豈若布襦
属羊裘而終身乎既而同時諸人或老死或為人貶
議惟公巋然獨存上自朝廷下逹州里翕然尊敬無
異論嗚呼古有所謂舊人耆徳非公其誰曽祖格
将作監主簿贈通議大夫祖遹中書舍人贈少師父
埏奉直大夫贈金紫光祿大夫銘曰　公葬厥妃因
葺数椽扁曰全庵取曾子焉在昔龔勝豈不華顛老
父来吊謂夭天年公則異是鵠舉鳳騫視區區者猶
腐鼠然甘藿如肉以歩易軒日與童冠商論遺編亦
或婆娑水涯山巔年幾百齡雪髯紅顔談笑而終有
如蛻蝉烏虖如公乃可謂全皦知斯銘掲之于阡
　　　林養直
余外舅直寳章閣林公年踰五十仕至二千石即謝
病去先皇帝予節今天子賜還卒堅卧不拜當嘉定
寳慶閒名重天下人知公之賢而不知公之所以能
遂其去而堅其决者亦以二子之賢焉長寒齋次君
也諱公選字養直小寒齋二歲俱有至性黄冝人殁
二子恐戚其父服勤左右跬歩不離夜闌燭盡常未
忍退至老猶然公事無超遷貲無悖入二子安隐約
習苦淡内修天爵故山林臯壊有真樂外幹父蠱故
冠昏䘮祭無闕礼它人視其門庭蕭寂井臼荒寒若
不堪君父子居之乆而愈安君事長上接賔友兼謙
謹持甚惟臨財則恢踈俶儻絶不類其爲人田園所
入㑹衣食外多以施予富者化其㢘貧者懐其仁歲
晚弟兄世味益薄一燈熒然語必逹旦至言妙義不
緣師授亦非言語文字可傳者庻幾两忘孔門之口
耳兼得少林之骨髓矣初寒齋當赴寕化尉建安户
曹皆棄不就君亦以父遺澤與其子觀二君圭璧亢
身臭腐外物其制行高詣理深高而深者余不能言
姑述其粗而有迹者如此淳　改元君㩗觀赴海陽
尉余見之唶曰君三十年不越戸限詎宜南轅㢤明
年夏方舍人大琮師畨禺至朝拉君父子同載余聞
之驚曰君胃無榖氣又宜深入哉既至館于府治之
東偏俄而屬疾預知將終神識不亂以壬寅五月丁
未卒年五十一舍人哭之慟拊觀曰返匶歸孥於我
乎費又明年七月丁酉葬于清逺里田源山之原配
王氏以賢稱二子曰觀曰新昔孟氏有賢父兄之言
至江左王謝始立佳子弟之目二者若易合而常難
值父欲退必牽衣挽留父為善必掣肘撓環年耄矣
而不使休息眷衰矣而尚勸調䕶多欲揜清徳崇侈
敗素風者非一族也豈獨熺歟攸乎君世徳逺矣自
中舍為南度名臣沅州佀中舍寳章似沅州二君似
寳章觀弟兄又甚似二君烏虖林氏未可量㢤余亡
婦冝人君女兄也觀来速銘乃書石納壙中其世系
巳詳於外舅之碑銘曰　古有龎公一門相髙余嘗
評之世外之豪君則不然尤篤倫紀使及孔門有二
閔子大綱大法皆本吾儒惟治心性亦采彼書君逹
死生寕計去住而我何為猶哭君墓
　　　孫花翁
季蕃客死錢塘妻子弟兄皆前卒故人立齋杜公節
齋趙公與江湖士友葬之于西湖北山水仙王廟之
側自斂至葬皆出姚君垣手姚虚齋趙公婿也録季
蕃遺言介婦翁徴銘於余烏虖吾亡友之命也其敢
以衰落辭季蕃孫氏名惟信季蕃字也貫開封曾祖
昇祖可父䫨皆武爵季蕃少受祖澤調監當不樂棄
去始昏于婺後去婺游四方而留蘇杭最久其言以
家為繫縲一身之外無它人以貨為贅疣一榻之外
無長物居下笁𪠘院躬㸑而食書無乞米之帖集無
逐貧之賦終其身如此自號花翁名重江浙公卿間
聞孫花翁至争倒屣所談非山水風月一不挂口長
身緼袍意度踈曠見者疑為俠客異人其倚聲度曲
公瑾之妙散髪横篴野王之逸奮䄂𧺫舞越石之壮
也尤重氣義嘗客孟良甫方孚若家孟死猶拳拳其
子孫孚若葬徒歩赴義其卒以淳祐三年九月壬寅
年六十五葬以其年臈月乙邜杜公轉臣趙公大京
兆也季蕃一布衣以死托二公卒賴二公已葬且築
室買田祠焉天下两覧之季蕃長於詩水心葉公所
謂千家錦機一手織萬古戰埸两鋒直者也中遭詩
禁專以樂府行余每規季蕃曰王介甫惜桞耆卿繆
用其以孫莘老譏少游放潑得無佀之乎季蕃笑曰
彼踐實境吾特寓言耳然則以詩沒節非知季蕃者
以詞沒詩其知季蕃也愈淺矣初季蕃與趙紫芝仲
白曾景建翁應叟諸人善而余亦沗交逰追念疇昔
挽紫芝季蕃同吟銘仲白季蕃書丹誄孚若季蕃㑹
哭已而景建應叟俱死今銘季蕃焉稷下之談幾絶
鄴中之舊略盡惟余歸老後材左耳與臂遂偏廢矣
未知它日銘余而誄余者誰也豈不悲㢤銘曰　昔
眉山公欲以和靖配水仙王其論已定余評季蕃和
靖之亞儻分半席無不可者伯鸞要離異世同調盍
不躋君偕侑新廟
　　　林判官
初余爲靖安縣主簿問父老以故長官孰賢皆曰福
清林公其人亷而仁卒官下始疾比屋禱祠属纊行
路行吊歸匶罷市祖祠送同僚至有遣子䕶視及閩
而後返者時距公殁且十年矣人稱思之如此長官
名璟君其子也公名慶字養源繇祖澤歴晋江尉興
化簿漳州法掾鎮江府大軍倉門莆田丞南劔州判
官中年嘗慨然欲挂其冠余每勸止端平乙未既除
母黄孺人之丧不謀諸人自乞休致轉通直郎賜緋
年纔六十一余聞而嘆曰君於是不可及矣昔邴丹
戒子若貧而仕則循吏部資格雖筦庫可無愧盖榮
進分表也常調券内也分表才智之所騖劵内寒畯
之所安自漢以来然矣君不惟無分表之念併與其
劵内者而割棄之不亦賢乎君屡参侍郎選率需逺
戌為椽丞時上官屡欲論薦輙選謝不敢當終其身
不識于堂覔舉為何事既得謝以家務傳子深居黙
坐或與諸季啇論名理無雜交風日佳時略至户外
無逺遊淳祐壬寅秋哭其仲子十一月已邜以微疾
終于寝配黄孺人前卒二子豫晋二婿從事郎新監
臨安府龍山税務黄孝勤登仕郎姚圭孫男五人孫
女四人以甲辰三月丙午合葬于靈徳里牛原山之
原君曾祖遹逮炎中書舍人祖珽知沅州至君父子
僅止選調或者嗟惜余聞古之大門舊族守而勿失
者曰家法種而勿毁者曰世徳而窮逹顯晦不與焉
紀羣貴於父祖矣當時乃有公慙卿卿慙長之論彦
囬榮於群從矣識者方以爲門户之辱豈古君子承
家繼志以徳不以爵以仁不以富歟烏虖君有辭以
白其先人矣銘曰　不着其鞭而懸其車彼通我窒
彼澤我臞廣而仁者類如是歟賢矣養源從先大夫
　　　承奉郎林君
林氏皆祖九牧爲莆大姓而居前埭者尤蕃將作監
主簿矩君四世祖也君諱傳字叔瑶蚤孤自立埸屋
頓挫廼盡力教子塾致名師榻迎嘉賔諸子競力於
學君與朱孺人益勤生葺家絫分銖爲幅尺拓磽瘠
爲上膄然他人爲之者或損譽䘮徳君豊嗇適中不
以儉廢禮有無相資不以富害仁寠人昏暮扣門謁
必有獲盖君資尨厚而孺人又輔之以賢智里中稱
其長者紹定壬辰以希孔入學霑恩封廸功郎淳祐
改元希孔擢第轉承奉郎人謂君夫婦夀禄未艾也
不幸孺人先卒甫祥禫而君病初若無苦者君前知
將終以家事傳子曰吾幸有薄田舊廬汝輩能讀書
寡過吾目瞑矣卒以淳祐甲辰七月已亥年六十七三
子長希道次希孔廸功郎福州長樂縣尉次希言二
二長適吏部侍郎劉公季子克永次適文林郎方伯
春早卒孫男一人孫女三人某年十二月壬申諸孤
奉二親合葬于北亭山之麓從治命也初佛者黄湼
槃為君鼻祖武衛公卜葬烏石峯曰鳯凰展翼形也
後君之宗上下数百年科第簮􁀍不絶人以湼槃為
神墓師必稽焉以余所聞考之有既葬而露其棺之
前和者有不知其墓者然其後周公孔子出焉豈夫
生徳不可以常人論歟抑其偶然歟吾意湼槃復出
必曰科第簮􁀍不絶詩書之澤積善之慶也君葬處
距武衞冡一牛鳴許亦吉阡云君曾祖天倫祖伯成
廸功郎父鸞銘曰　竇氏五桂義方力王氏三槐由
隂隲君亦好善著州域三秀煌煌燦珠璧仲也䇿名
探􁂫獲勉㢤聫翩季與伯其祥不專在兆宅
　　　趙孺人
余六任觀廟而食崇禧之禄最久屏居野外人知余
不復用凡求名利而西者得歟所求而南者鮮及余
門徑草没膝一日有新漳西尉邱君雙薦求謁神西
山先生與其大父遺墨数幅俾余䟦尾意其眷眷察
君之色若將有求於余者叩之踧踖而對曰吾婦趙
氏将葬丐子一銘可乎余辭以老病不任君抵温陵
以書来求益堅余大免與趙有連亦絫絫言之按孺
人名善意曾祖仲忽檢校少師建節開封判大宗正
事贈太師謚簡献祖士珸承宣使知南外宗正事贈
太師謚忠靖父不慮右監門衞大将軍果州防禦使
提舉明道宫贈承宣使新興郡公母令人任氏少孤
依兄兄殁依堂兄潮陽通守善㚇通守以歸邱君人
謂孺人門戸貴盛在前代為翁主在先朝為族姫一
以貴下人者已而事夫順處妯娌和待妾媵嚴而慈
自以不逮舅姑奉夫生母甚謹邱君常薦于鄉既姻
濮邸法當拜官有沮格之者将如京辦理孺人曰吾
伯姊嫁吳中乆别思一面盍偕行乎及邱君補授初
品孺人喜又勉之曰士當自奮毋徒為恩澤侯也俄
而邱君再薦于浙孺人益喜庻㡬夫子之果成名也
是歲邱君挈其孥還理而返試礼闈孺人以疾終于
家年二十八淳祐癸邜十二月丁亥也明年十二月
辛已葬于晋江縣興賢里三峰坑之原男吕孫尚㓜
邱君愴孺人備四徳之全而不偕一日之享欲使孺
人託余文以傳者或警余曰子禁綺語而操彤管乎
余曰蒙叟不云乎既謂之人烏得無情余昔亦踐此
境每讀潘騎省韋蘇州諸人悼亡之作輙悲不自勝
猶謂乆必消磨今老矣而其哀如新以情度情邱君
有㫁絃之痛而無皷缶之歌也决矣銘曰　閥鼎貴
兮胄神明顔舜華分徳和平方好合兮琴瑟鳴忽变
㓕兮電雷驚樂極兮哀生事往兮迹陳悲㢤奈何兮
托之斯文
　　　林處士
乾淳間莆之學者皆師艾軒其高第曰林田字叔疇
艾軒死嗣為鄉先生席下常数十百人經指授者多
為逹材成徳而先生竟老死布衣君先生子也名子
㳟字安父學先生之學志先生之志亦久幽不改其
操以辛年五十八後十有三年淳祐甲辰臈月甲申
子駒葬君于國清里湖頭之原使来求銘曰吾祖吾
父生不食其實死又無以發其潜駒為弗子矣余聞
其言而深悲昔張禹以論語桓榮以尚書起家皆身
為師傅貴極人臣禹諸子列九卿諸曹榮子太常孫
太尉列侯二書無負于二子矣先生學通禹荣所不
不能通者然而無二子之荣遇有再世之不逄豈其
懸於天而無豫於人耶夫天道逶迤而難見儒効迂
逺而不近孔氏曰考父至周末異代而夫子生焉王
　氏自博士至銅川府君六世而文中子生焉修為人
　也遅速天也况駒賢而文安知非餘慶之所在乎君
　二子駒長也次騏後伯父二女嫁朱體誠余國蘭孫
　男五人銘曰　吾先君子學於叔疇吾猶識君揭于
　兹邱

　後村先生大全集卷之一百五十
後村先生大全文集卷之一百五十一
　墓誌銘
　　　王孺人
孺人王氏新昌人年二十歸于新臨安府右司理参
軍曽堅生二子男囬女嘉俱夭淳祐乙巳五月戊午
孺人卒年三十四明年三月甲寅葬于山隂茶山按
王氏去鳥衣入剡自武毅始孺人於水心葉公所誌
長潭公為伯祖於實齋王公所誌孝友公為皇考一
門雍睦江左舊族也曽氏去章貢居越自文清始参
軍於文清為髙祖於侍郎為曽祖奕世文獻本朝名
家也孺人㓜事父母極孝既嫁事夫之重親尤謹以
柔順䖏族戚以慈恕待妾媵以勤約持門户舊患手
痺及葬孝友公大雪視窆毁慟属疾返舍不起曽氏
尊㓜哭之者皆哀而族戚州里聞之者亦莫不失聲
嗟惜焉余觀昔之名家舊族有一再傳而沗厥紹如
歆異向羣慙寔超畔鍳張許子弟不能通知二父之
志者多矣孺人一女子而能泝兩家氏族之源委績
百年慈孝之氣脉可謂賢已初棘卿侍郎隆乾間辱
與余大父游参軍伯父戅庵辱與余遊於是戅菴将
八十矣以書來曰堅婦将葬子冝銘孺人名㓜平母
杜氏孝友公名夢月戅庵名黯銘曰　猗孝女亦賢
婦石可泐銘不腐
　　　林寒齋
淳祐丙午詔以廸功郎林公遇絶意于榮杜門樂道
特改合入官主管仙都觀仍下福州給札令條其所
欲言者守帥遣吏致上命君頓首自言素孱早衰因
而退䖏本無髙論政爾偶然不足當朝廷優禮州以
君巽牘上尚書詔不允君又言義可無取掘不能言
惟有不取不言可以自明願得瞑目為山林之民其
年九月丁巳以疾卒于家年五十八君世居福清之
石塘配陳氏前葬清逺里翁陂山之原二字同合以
其年十二月丙申奉君合葬初寳章公當壬子君不
欲仕公强之調寕化尉不忍去乃翁乞奉南嶽祠及
寳章公服闋或為君外移得建之户椽辭不行舍前
有隙地稍植竹樹䟽沼沚築室其間扁以寒齋終其
身不復出君性本慈孝晚尤温㳟然教行於家子弟
甥姪皆力於善肅然若恐其檢責也自修而巳未嘗
律人然行著于鄉比閭族黨逹于郡國一有不善惕
然若恐其聞知也親友仕而貴倦而未歸者必相儆
曰得無為寒齋之愧否有位者下一令行一事必郤
顧曰寒齋不以為勵民否君孑立無同儕野䖏無寸
柄而逺近翕然宗之方山之南蒜嶺之北隐然有元
夫鉅人在焉李公韶佐春官薦君榻前方公大琮除
次對上君自代趙公以夫召對以遺逸舉杜丞相範
議召君㑹薨不果俄李公召再薦朝廷亦知君遂有
前詔是数君子者雖力相推挽猶自謂不足以重君
而惟恐君之以為凂已也君終歲不出户而商論世
事酬酢物態裁量人品毫黍不差束書高閣隐氷几
日而单辭半句流出肝肺者字字可傳素羸自四十
以後䔥然单栖日或蔬食取諸物者狹而望于天者
嗇視名與利猶臭腐身與家猶旅泊也其學䆳于性
理貫儒釋兼朱陸晚益猜詣所著有求心録六記百
詩别藁存窮士貧女二吟離詩文百餘篇餘悉焚去
属纊晋詩别其故人遺言以隐服斂昔揚雄陶潜皆
好恬静不慕荣利然雄係累世故需足去下潜超脱
俗網引身髙翔故先儒書二人之卒於雄曰莾大夫
於潜曰晋處士豈非出者危而䖏者安留者損而去
者全歟然則書曰處士林君之墓者非惟君之素志
亦吾儒之家法也君子養正其世系詳見寳章公之
誌云銘曰　猗君所立歟天壌俱超乎畫前復于性
𥘉以為釋耶則踐乎實以為老耶不放于虛探千古
之秘寳而獨得叢一世之苦淡以自娱余所述者迹
之區區若君之心不可擬摹有欲求之于君之書
　　　少竒
少竒劉氏名偉甫余仲第無競之子少頎晳美風姿
機警善辭令入而事王母父母諸父兄怡然其順也
出而接姻族朋友隣里鄉黨盎然其和也幹家蠱應
世務綽綽然餘裕也記群書評古事纚纚然可聼也
為律詩殊清䴡以父任𥙷将士郎淳祐甲辰年三十
矣入京銓試得㿃下疾服藥灼艾不愈以六月甲午
卒于客邸從兄強甫為治棺殮計至州里之人皆唶
唶為吾家惜而吾母魏國太夫人聚族哭之盡哀母宜
人方氏生母孟氏娶妻朱氏生巧女今十四歲繼顧
氏生男存僧又庻生願女存願之生少竒已不及見
俄皆夭自䘮歸至祥除無競之悲痛如新求觧温陵
郡紱歸营窆事初少竒葬朱氏于夀溪之陳倉以丙
午腊月某日合葬嗟夫人患無子也有子也未敢望
其成長也成長也未敢望其秀美也若夫成長矣秀
美矣望之如此之乆成之如此之難奪之如此之速
智足以知吾家典刑文献之傳而不使之嗣守材足
以在聖門言語政事之科而不得以展究翳青春於
長夜埋白璧於黄壌可悲也夫少竒嘗語強甫曰人
脩短不可期某它日儻得伯父誌乎強甫白其語余
為一慟無競名克遜今為朝散大夫直秘閣主管琮
禧觀銘曰　生而玉雪在余目也俄而電雹去予速
也久而冰炭攪予腹也窆而松檟近予麓也悲夫哀
我命之不可續也
　　　審淵弟
君允希深字審淵年三十五淳祐丙午九月甲子卒
配林氏三子吉甫矩甫南甫後伯兄都官二縣尚㓜
明年八月丁酉某日葬君于延夀山之原大父諱朔
父諱起晦仕皆止館閣年皆不登五十而在當世
仁人志士之目君素修潔又習見家世舊事故自重
而寡諧時人或以華操發身君悔少作不為或以機
巧成家君無一錢悖入故乆幽而終寠然余觀發身
者多合世而離道成家者類損物而丧徳以此賢君
敬君而於君之死尤致其悲焉初兩麟䑓公立節高
遺業薄　麟䑓公當任子輙先爱弟君遂終老布衣
談者至以㢘遜為迂嗟夫信斯言也顔囬有屡空之
悔夷齊抱失國之恨矣彼戚君不遇而又迂君之父
祖者惡足以裁量吾家哉君雖隐約以沒而吉甫與
二季俱力於學天将有時而定矣銘曰　昔在伯起
清白傳子徳公所遺曰安而巳清猶近名安則履常
余嘗論之龎賢于揚嗟乎審淵斯人之徒爾歸其全
吾銘不誣
　　　習静叔父
淳祐丙午七月壬午習静劉先生卒年八十二明年
丁未十月壬午葬于芳林山之原配徐繼方子男三
人宬擢丙戌第宣教郎知古田縣克家克忱克家前
夭宬　先生之丧以毁卒女三人孫男六人性甫德
甫餘尚㓜先生諱彌邵字夀翁著作公之季子早孤
苦貧有手澤書数厨先生與諸兄卧起其間飢以充
饋􁑴以為枕後皆知名先生尤精專一事一物未通
求之弗指某字譌某簡脱某義疑必反復研尋歸之
是而後已載籍以来莫不鈔纂而原本粹然一出於
經其考論古今㫁制義理壹以洙泗関洛之語為凖
程他人為之者或先傳而後􁑴或色取而行違惟先
生真知實踐自童至耄堅確不变循循然有師匠之
道焉恢恢焉有父兄之容焉始而宗族稱之乆而庠
序化之晚而一鄉一國之人尊之凡里中佳子弟良
士友多先生口講指畫之餘也先生終歲杜門罕與
人接惟質經於陳公師復評史於鄭公子敬問易於
蔡公伯静有易藁漢考讀書日記小説深衣問辯杜
詩𥙷注各若干卷劉氏白兩翁起家三世登科第者
八人五入館一持槖先生獨褰裳掩鼻視若凂已饗
脱粟如太牢䖏陋巷如華榱舍後有古木鉅石先生
誅茅其顛杖屦日一登臨著作公無十金之産一邱
之田先生安之寕困不枉道以求亨寕貧不害仁以
為富少食於學晚歲棄去郡慱士俞来致學俸郤不
取太守眉山楊棟於學創尊徳堂以舍之先生不拒
亦不晋宬遇禋霈先生例授京秩告下惮先生不敢
白属纊猶為諸孫講南軒孟子一章時楊侯使本道
復薦于朝而先生卒矣前葬克忱哭請銘克荘哭答
曰礼㓜不誄長吾何敢銘吾季父也夫昔子長孟堅
皆自述其先世克荘常待罪太史凡當世山林邱園之
士皆得以秉筆記載况吾季父之賢學醇儒也節逸
民也銘之不可已也銘曰　貴人之所欲兮譽或損
而謗喧生人之所羡兮耄有及而智昏彦囬期頥至
司空兮適以辱其户門轅固九十老布衣兮豈不賢
於公孫于嗟先生天年之髙兮天爵之尊其人雖亡
兮其書則存
　　　陳孺人
余既吊寒齋之廬同合哭且拜曰先君之葬丈人幸
書之而掲於宰上也先母未也敢以請按孺人陳氏
世為福清人少警慧儒釋書多所遺古今佳文章皆
記誦父母艱於擇對年二十七歸于寒齋事舅尤孝
辭氣容色之間寒暑飢飽之節左右體察毫髪無違
里之奉親者莫不以寒齋昆弟孺人妯娌為法性儉
質無祇服珍餙惟于祭祀賔客極其隆偹寒齋將官
奉祠告寳章公公曰與若婦謀之寒齋以告孺人曰
此吾素心也議遂决其卒以紹定辛邜腊月朔日年
四十六葬以壬辰二月某日墓在清逺里翁陂山二
子曰同曰合昔曽公子固序列女謂後世學問之士
狥于外物者徃徃以家自累余味其言而深悲焉因
思老莱黔娄冀缺於仲子龎徳公梁鴻之流皆遯世
無悶抗志不屈豈特若人之賢㢤其閨祵之　趣
向如一雖菽食布被饁耕辟纑采藥賃㫪之陋　安
如富貴相敬如賔友烏虖此詩人彤管之所詠劉向
屏風之所圗也孺人之事近之矣始寒齋嘗語人曰
士處世行吾志易耳未知妻子與吾同好否既有終
身隐約晚𬒳詔書物色連疏選避不拜而卒名全而
節高以孺人相其始二子成其終也銘曰　閨房之
秀山林之友同合之母寒翁之偶
　　　方寕卿(壬)
余友方巖仲十年来以其王父寕卿大夫君宰上之
銘属余余思鈍乆不克就􁏾仲見輙面命别去隔江
湖嶺海書督趣無虛歲余晚蒙恩放還故山􁏾仲又
来責諾余矍然謝曰寕卿仁人志士也􁏾仲孝子順
孫也余雖眊荒其敢辭按君家譜始居陳􁏾山至其
烏山府君堯遷白杜傳三世至二金紫公白杜之方
益蕃長金紫諱峻生威武軍節度推官元寀字道輔
節推生隐君金隐君生南海尉畛尉生廸功郎應君
皇考也君諱壬字若水擢淳熈丁未第爲漳州長泰
縣主簿秩滿関陞從事郎知潭州寕鄉縣未上慶元
丙辰正月某日卒年五十嘉定壬申五月某日葬黄
垞山配徐氏後二十有六年卒祔焉一子伯佑二女
適進士李䧵吳立義伯祐二女李壻皆巳卒一孫巖
仲也曾孫建君在長㤗太守朱文公諸主學君條上
講說課試差補等十事文公令諸邑皆倣此舊取錢
榖於彼塘以廩士君革去以廢寺田代之邑有補足
塩始沿兵興敷借後以為常賦它邑取諸牙免君言
長泰契錢僅當塩額三之一餘均之主客丁民力可
哀文公為等第寛减又蠲僧寺子斗錢罷科荼錢皆
君發之龍巖彎卒殺人獄吏抑同行者誣伏漳浦有
僧弊於佃人鞠騐皆曰服毒太守司諫鄧公委君閣
實卒佃伏誅二冤獲伸初筮薄俸散施姻舊至無以
具歸装與弟申友爱家人議析先世田廬既具草君
流涕不忍視而止以君之行誼志業而僅得中夀畢
秩以死前輩風流就盡後生耳目不接日逺日忘非
後死者之責乎初道輔㓜與伊川同學至老情好不
衰君亦受業於文公夫師友之誼大矣孟喜以改師
法見擯叔孫以不薦弟子獲怨方程朱盛時嘘生吹
枯及其門者多致通顯獨君祖孫終老常調以程朱
窮不以程朱逹也中更黨論學禁生徒掃影滅迹諱
稱門人而君家寳藏程朱翰墨以二師傅不已它師
名也至於以隐遁疑伊川以民瘼責文公有切嗟無
和随其與俲夫子之尚左慕林宗之墊角者異矣烏
虖此固􁏾仲之家學歟余文成于淳祐丁未距君卒
五十有二年葬三十有六年矣巖仲名之泰踵也科
方以荐者改秩銘曰　吾家麟䑓交不諂瀆其状君
行字字實録曰君訃傳深溪窮谷士有設位民皆野
哭彼饕殘者惨於蠆蝮生歛怨詛没孰尸祝君位甚
卑君齡尤促儒效迂逺天道還復白楊欲枯丹桂載
馥勉㢤後人培之勿覆
　　　方掲惕
方氏之先有積善好施聞於里中曰福平長者君其
元孫也曽祖中祖萬登紹興庚辰第監和劉局篤於
教子即家為一經堂父逵所交皆賢儁累贈中奉大
夫君與仲氏寳學公少同薦于郡開禧乙丑寳學擢
上第君以濮邸恩授廸功郎尉香山有清名寓公或
持節利路挽君入蜀以親養辭令香山有惠政舊以
横歛爲常賦丁錢加取三百醋息白科鉅萬令乾沒
之君痛蠲削歲失不貲更有餘力以葺輿梁增學廩
調循州推官爲龍州縣銷逃籍鎸月觧丁中奉憂紹
定庚寅以薦者改秩知增城縣慶夀恩轉通奉郎丁
母林令人憂服闋知掲揚縣端平甲午五月壬寅卒
年五十四孺人趙氏武翼郎不劬之女一男選孫二
女長適晋江主簿劉強甫余子也次適陳機君　然
端凝無所營綜而雅俗兼通庻機定而能應者然歴
官僅九考二邑俱未上其行事梗概如此自君殁孺
人持家誨之有烈婦風以淳祐丁未十一月壬申葬
君于方山陂之原君與寳學皆孝友過人以中奉之
鍾爱季也盡推先世田廬與之君遂清貧以死寳學
既貴經紀伯季孀遺甚悉帥番禺五年念君猶在戌
土每曰葬必吾待俄而寳學終官下汔不克㑹葬悲
夫君諱大輿字徳原銘曰　君之位卑故君之事微
也然窮者逹之基也家者國之推也君之分棗而擇
梨也與夫食檗而㧞葵也使之充之萬乗之國可譲
萬鍾之禄可辭也惜乎斯人之止於斯也
　　　鐵菴方閣學
方氏自長官延範始居莆六傳至福平長者祐析居
後埭生隐君中隐君生萬登紹興庚辰第監行在和
劑局和劑生逵頓挫埸屋中年三子玉立喜曰吾可
以隐矣後以子貴累贈中奉大夫配碩人林氏公其
仲子也諱大琮字徳潤擢開禧乙丑第詞賦為南宫
第三人授南劔州州學教授以郡先賢學術名節勵
後進餙宫廟新器服上官送某士拒不納去為江西
漕幕平大闘决險訟兩造皆服時幕府多佳士公與
故相文清李公今閣學直翁徐公尤知名改秩知将
樂縣公在郡泮已封崇羅先生墓(至是式龜山庐偕)其孫
曾欵謁松楸祀八賢於學務以礼遜廸民剽悍革心
丁中奉公憂知永福縣適值兵飢守隘立柵禁港發
廩日不暇給然延致友士講論文義亦不輟丁林碩
人憂二邑皆止一考然有百年之思公自弱冠㨿高
第著媺譽人謂且立致貴顯而深自晦匿抑首長調
比再服闋五十餘矣端平改元公至在所丞相鄭公
一見如舊擢監六部文歴司農寺簿兼提領安邉所
二年遷太守寺丞蘇民或競圍田乆不决有張椿年
老為王府攙佃堂帖下所給據公持不可曰椿年小
人直欲奪百姓飰盌惡知爱國爱王府㢤必行此胥
史足矣安用士人三年擢秘書郎兼景献府教授遷
著作郎兼侍左郎官除右正言辭而後受首疏曰霅
川之事向也天地祖宗猶察陛下之不得已今威福
自出矣而元年御筆有曰立嗣之事難以輕議二年
御筆有曰衛王功茂深欲保持其家一則如待深仇
一則如祔爱子厲精之始每一札出萬方傳誦獨此
二札讀者憮然又曰秦王子孫蕃盛今麥飯無主矣
檜死熺勒致仕今班槖錫第矣又曰通天地間一
氣爾今監氣流行為妖星為洚水為二相不咸為諸
閫不恊判卒之变殿旅之閧皆監氣之流注激射也
若一念之歉横於胷中而不化則一氣之監鬰於两
間而不銷誠能宣明洞逹此歉不晋将見精誠感召
此監自弭别疏乞用嘉祐紹興故事預選親賢然故
王之冤不雪它日所属意者可保乎權姦之罪不討
它日豈無貧功者乎固極論天下大勢陛下宜自警
曰炎興半守而猶牢也不可當吾世而有金甌破缺
之形必裁抑近属必檢柅官寺必不免敬直言必不
漸来小人必躬行與心聲相應天不可欺人不可愚
也又宜貴大臣曰侂逺雖壊而未潰也不可至卿等
而有舉酒祝柱之歎必共圗大計必共保大權人材
朝廷之人材豈必競相牢寵公議天下之公議豈必
過爲調䕶君不可欺衆不可盖也適上不御殿封上
之踰月入對上曰擢卿言官論當體國公曰臣所言
無非体國出䄂疏曰今外無把握之力内爲安意肆
志之事三邊功賞未報而後宫数十之宣一夕取辨
五閫将佐暴露而近新雙節之命同日并拜㐮蜀流
殍而請當進勸未已江北清野而内庭木妖方興陛
下儻以㐮失蜀敗爲恥必志於復㐮保蜀以荆優淮
危爲憂必志于固疆陽以民怨兵愁爲慮必志于䕶
根本又曰理亂安危自君心始格其非者大臣也捄
其源者諫臣也若但曰誠如聖諭曰非臣等所及固
恩戀寵大臣之恥也前疏則格不下後疏則又訖了
學淺胆怯臣實有罪焉又言隂潦連月都城两色有
異昔河北七雪諫官孫甫謂甚端起於女寵侈費亦
雪非雨比也河北非京城比也臣身添此官目視此
變所憂有甚於甫者上嘉納遷起居舍人直前奏事
言陛下汲汲然責羣臣曰大言傲誕者有之肆行欺
罔者有之豈不以兵冗財殚而未有能畫富疆之䇿
歟群臣又切切然望陛下曰淮南之封尚稽論䑓之
悔不聞陛下何不自為其所易然後群臣以所難責
乎兼國史院編修官實録院檢討官嘉熙改元復直
前言朱熹嘗謂政宣大臣如早用掦時諸人可捄一
半今天下之才皆侂逺斧斤之餘嘉定以来權魁極
力剗鋤僅存徳秀了翁二人而已陛下當饋太息徬
徨乏使而三十年刼火不燼之精英一為天所專一
為人所沮豈不大孤人望㢤乞還了翁以重朝廷又
曰今日獨一言路雖沮不屈有齊南史相継之風然
向者清叟去中使宣留至再同列晋之給舍晋之侍
從經筵之臣晋之曾幾何時範去内靳遣留之使外
之交晋之章聖意曰異士氣曰靡臣侍清光抗疏不
勇前愧臣清叟後愧臣範惟陛下聼許臣去兼權直
舍人院薫琳知滁州公言琳奴才不可臨郡罷之京
尹與􁁅以火灾乞削奪公乞俞其請以謝百姓紹興
􁁅鎸秩火後求言有李子道鄒雲從者上書御筆並
補將仕郎公封還曰昔方仲弓勸章献立七廟范亦
顔請濮園稱親章辟光欲出岐王于外皆爲先廟所
斥今寠人寒士揣摩希合傷陛下之友睦反従而官
之乎卒寝其命初逺相諱言綱常竄謫相望世以爲
戒及上親政復故王爵召真魏洪三公褒贈前評事
胡夢昱於是稍有續前說者殿中侍御史蔣峴悪之
疏劾四人而以公為魁桀立殿上移時請置重辟賴
上至仁僅從薄譴公退而杜門謂同志曰某陳省第
一義戅矣猶擢記注掌賛書侍陛年餘斥去乃峴意
非上意也主𬋩紹興府千秋鴻禧觀俄起知建寕府
中寑四年除秘閣修撰福建路轉運判官固辭文清
李公當國以書諭上意公亦以歲荒閩人艱食起視
事首發常平賑糶自鄉郡始至建則上四州尤貴糴
委寓事蔡君抗措置糴事且勉之曰昔文公嘗以諸
司􁘭走山谷所以煩文公者非諸司也百姓也部
内有捐粟平糶者必言其狀于朝漕計命脉在塩公
務在大體福之支邑不鬻筴私販公行長溪縣民請
抱塩税公曰俑不可作劔人既食州塩縣復抑賣蓮
城科夫擔運永福縱卒搜捕公悉禁止淳祐改元除
集英殿修撰知廣州廣東經畧安撫明年至廣四年
陞寳章閣侍制經畧安撫使再任禋霈封莆田縣閣
國男食邑三百戸六年進寳章閣直學士因任治
先風化不鄙夷其人以兼司俸盡送三學按朱氏所
定礼更造冕服爵爼樽罍籩豆簠簋得編鍾千于南
恩鑄足之取石於英韶以為磬行釋莱者十鄉飲者
三廣俗過時不嫁曰老女無媒而合曰􁑴伴䘮家享
客曰崗齋有不丧而暴屍柩于野者長大不巾笄者
無男而立女户者臧獲病死而誣主者皆暁以理義
束以條約雖鄙事必究極原本貫穿礼法書判多累
千言少亦数百字廣人珍誦増權鋒軍春衣錢舊水
軍出戍借一年粮公命别給免借尅郡計素窘公簡
儉節縮為偹安四庫各積緡十萬先是楊公長儒嘗
㑹州用歲少数萬至公歲羡十萬改創清海軍門楼
鉅麗為諸道冠城楼櫓郡苑囿堂榭皆出新意營繕
華好如中州而民不知役四庫外羡錢尚十餘萬公
儒者未嘗行巧取豪奪之政亦莫知其何以致此也
公初南轅或曰傳長沙者畏卑濕牧始安者歎癘人
之情也公此行能欝欝乆居乎曰公　君言過矣上
付吾方面不已重乎自公去國大臣之明楊近臣之
宻啟群臣之造辟士人之學幡皆曰公宜在天子左
右然朝廷每難其代乆而改知隆興府遣吏士輅新
帥未至七年五月庚申感微疾乙丑終于州治年六
十五積階至朝議大夫公在鎮五年晨出治事午未
小憇復出夜漏上数刻乃休已病猶自力属纊語
不及私官吏軍民如䘮親戚朝野嗟悼吾黨相吊皆
曰無以繫世道属人望矣遺表聞贈四官為通議大
夫公娶林氏侍郎簡肅公栗之孫能與公同甘苦先
九年卒贈碩人葬嘉禾里之仁山一男演孫承務郎
一女前卒奉議郎新知瑞州新昌縣宋應先其壻也
孫男女各一人公父子無跬歩相離授代有日命演
入京銓注既發月餘而公捐館演觸三伏走萬里扶
匶哀動行路俚俗客死者不返舍演獨奉公丧還第
以某年臈月壬寅與碩人合祔祭葬皆用古礼公少
温潤玉立眉目如畫晚節清羸特甚不以宦逹為樂
自號鐡菴平居問學抑畏自言四科之目最納于言
七情之中所少惟怒一旦立殿陛與天子宰相争是
非可否賁育不能奪也遺文皆精妙可傳有奏議外
制雜著若干卷公性孝友兄大輿弟大鏞早卒經紀
孀㓜恩義甚篤前葬演奉家傳諌草来曰知先人深
者惟一二執友曜軒王公邁既状其行上之太史矣
銘以累子某受讀而有感焉自昔論諌之臣泛則人
主之意不寐切則言者之身常危以本朝数大節目
觀之論濮事献可最切次新法坡公最切陳瑶華道
卿最切排和議澹菴最切是数君子者前雖坎壈流
落後皆遇合光顯烈聖涵養作成之也端平以後言
綱常者衆矣公最切然公未嘗坎壈流落外使鄉部
帥巨屏内列法從陛下涵養作成之也始某得罪與
公同傳歴数宰輔皆言峴中傷深未易觧晚被收召
辭不敢進及對上顧問甚寵因奏公等数人淹晋將
老矣惟陛下記省上不以爲忤即日出宸翰擢少蓬
俄而侍書惟攝詞掖矣以上之于某如此知其于公
無他也使公無恙上必引以自近善類有復合之理
世道有将興之候矣烏虖天也銘曰　偉㦲方公士
之準的色夷氣温外若可即其内方嚴鐡璧玉尺入
居遺𥙷出歴方伯逺有諌草近有治績維古人物莫
盛列國孔氏尚論指不多屈曰僑遺愛曰盻遺直惟
公所立今之僑肹世無左氏眂此銘筆
後村先生大全集卷之一百五十一
後村先生大金集卷之一百五十二
　墓誌銘
　　　劉君方氏
君劉氏名文禮字君防故工部尚書諱　縣倉部郎
中諱煒叔之子母㳟人方氏以父任注漳州長秦縣
主簿侍倉部守温陵嘉熈戊戌七月庚寅卒于州治
儒人方氏鄉貢進士君采之女母劉氏淳祐丙午四
月癸未卒于家比皆三十一男一人吉翁君事親孝
創股和藥迄起危病内行雍睦見稱家庭倉部之言
曰兒玉也孺人奉姑謹蚤起晏眠因得羸疾孀居介
潔不闖戸外劉宗之評曰婦冰雪也宜福厚宜老
夀而脆薄奄忽州里之人聞而哀之二家尊老相吉
翁治窆以淳祐戊申正月癸酉合葬于常泰里之乆
巖吉翁㓜未能詳考二親之言行姑書梗概納坎中
以俟其長焉銘曰　悲㢤其無年也幸㢤其有傳也
　　　刑部趙郎中
淳祐丙午六月辛丑永嘉太守趙公以疾卒于州治
䘮歸袁之里第戊申三月已酉葬于宜春縣修仁鄉
長豐山之原諸孤奉家傳使来致治命曰必以後村
銘我乃叙而銘之公諱汝鐩字明翁濮安懿王七世
関􁭘樂定令史本新淦令趙崇卧皆坐奉新書不慶
㒞徙他人類招徕告訐簿録富豪規以免責公但淳
戒董無犯令者䑓閫交薦監鎮江府㩁貨務舊注右
選至是改用文臣公與葉棠俱以邑最被選秩滿課
羡三千萬増两秩添差臨安倅属建皇子府已圖上
矣公曰講堂冝在左尹矍然易圖以進丁尚書公憂
服闋領舊職既而廟堂議曰此倅歲入百　十萬非
趙某不可改北廳遷諸君審計司軍器堅主簿青齊
内附公獨拜疏請防後宦邊臣以寳璽献加恩中外
公語同列當流涕藏之太室可賀孚知郴沙浦高
垓峒從方結連跳呼桞六邑殘其半矣公馳入郡賊
躡而至公令民入保嚴扼津隘白于朝乞制司兵飛
虎軍為助賊刼民競渡舟以濟公命設覆蹙之賊太
半溺死遂收餘燼攻桂陽八晝夜官軍　賊大敗
公合軍民兵窮追俘馘甚衆諸司以賊㐮議撤戌公
力争得留千人未幾高垓餘黨覆出我師夾擊前後
破峒七降柵五十四縳酋首斬纛下者数十人公以
盗賊起于賦訟之失平冝章令姚徳驥貪殘失衆逐
去之委僚佐行阡陌除苛細賑飢乏刻催科條式于
石增州學两廡補萬石倉耗米三千斛以討捕功増
两秩歴湖南憲漕去貪戢暴風行一道移漕廣東觧
總領餉擢鋒之外帑有餘財帥倉舶虚席公佩数印
村力綽然舶舟至吏請柚觧公曰以俟新使者南州
埸屋寛以賢書為市公獲行賄者黥之遴選考官明
年合春官程度者倍于常舉時清献崔公里居以書
與今觀文相國游公稱公有乾淳監司之風改知安
吉州廣東提刑皆未上以刑部郎官召對　今内治
痼于玩心外治溺于幸心公云國久白首為郎新貴
人無知已者歸奉崇禧祠差知温州瓜熟輟為有力者
所奪如是者八年甲辰改紀申命趣行適継乏絶公
曰賦不可增民不可剥也稍嚴酒禁私酤者不便之
邵農官請某刹僧以樞府功徳院辭公曰延見父老
頃刻事爾庸何傷郡人始猶疑議乆乃信伏而公以
勞属疾矣得年七十五積階中大夫祥符縣開國男
食邑三百户令人盧陵羅氏普州太守全材之女先
十九年卒子男三人崇澭從事郎新喻主簿崇淧承
奉郎崇澢通仕郎女二人適宣教郎督視行府幹官
彭㝱　將仕郎曾擬初尚書公倅婺公猶丱角從諸
生拜吕成公子家熟歸能誦所聞于吕公者䇿名早
閲人多及接前輩文献議論其修身齊家牧人御衆
皆有凖繩常誦朱文公之言今人以事事不理為寛
寛之義豈然㢤故公之治尤宻察所薦多佳士吏非
甚饕墨者不忍大治余以檄留臨川後以使事至畨
禺於公行事得之聞見又嘗刺袁公方逺宦郡人言
公居鄉社門如處女終身無一字半語于郡邑仕子
袁者或自到至罷不議公面而去公行能髙一世言
語妙天下而為人深厚耻自矜露余每嘆當世用公
不盡之未足恨而議者知公未盡之為可悲也别墅
曰野谷在城西五里竹樹茂宻亭舘樸素公樂之不
厭往而忘返年餘七十登渉如飛賦詠外謀子孫講
學而已在郡每以定力不固輕出為恨公博記公文
尤深于詩有野谷集行於世余大病𧺫視筆硯如仇
聞公葬作而曰公四十年故友也銘公非余而誰名
曰　士之生兮遇合難材或優兮時命堅瞻前修兮
方册間進身悔兮退差安李愿終身兮楽于盤謝公
晚節兮懐東山野谷之竹修修兮其泉潺潺昔如此
兮考概今安徃兮不還嗟乎明翁誠知其如此兮必
不以一笻易两􁚫幸翁詩之可傳昭銘之不刋
　　　潘庭堅
庭堅潘氏名物少以字行所為文脫去筆墨蹊徑秀
拔精妙結字有顔筋桞骨小楷尤工自其鄉之交友
逹于海内之士友見之皆擊節曰庭堅太白子瞻後
身也及廷試第三策傳京師帋貴向之擊節者更斂
袵曰庭堅子韶龜齡輩人也一時名流争願交下風
庭堅亦益進徳鏟竒崛趨平粹油然可親意将大受
之也調鎮南軍節度推官衢州推官皆未上歴浙西
茶塩司幹官改宣教郎除大學正旬日出通判潭州
卒官下年纔四十三搢紳逄拆之士聞而悲哀相吊
曰天乎庭堅之止是也墓在紫巖之麓距家十里許
夫人黄氏二子初明仲明初逺相擅國諱聞綱常責
真洪竄胡魏以威言者端平親政奮發獨㫁雪故王
收人望返遷客乙未策士有凝天命固人心之語庭
堅對曰陛下承休上帝皈徳匹夫何異為人子孫身
荷父母劬勞之賜乃指豪奴悍婢為恩私之地欲父
母無怒不可得也宜絀荆舒之號挂秦熺之冠散郿
塢之藏以釋天怒又曰陛下手足之爱生榮死哀反
不得視士庻人如此一門之内骨肉之間未能親睦
是以僮僕疾視鄰里生悔宜厚東海之恩裂淮南之
土以致人和時對者数百人庭堅語最直嘉熈丁酉
士民因火灾上封多訟故王冤者距庭堅奉對時三
年矣㑹殿中侍御史蔣峴劾方大琮劉克荘王邁前
倡異論併誣庭堅姓同逆賦䇿語不順請皆論以漢
法賴天子仁聖俱獲保全庭堅以此留落既而稍進
爲學官通守人謂其沮抑乆懲創深非昔日之庭堅
矣至長沙值日食求言庭堅封上曰熈寕初元日食
詔郡縣掩骼着爲令故王一柸淺土其爲暴骸亦大
矣臣嘗悲夫流俗之論辛邜丁酉之火皆謂故王爲
之何異左氏之誣申生也夫以無所逃而待烹之申
生而忍以晋卑秦㢤故王得罪于權臣有之矣於陛
下無間言也豈忍劾尤伯有以憂陛下㢤請以王礼
改葬又移書游丞相曰天下事當論是非不當論難
易易而非焉吾不為固也難而是焉吾徃矣其既以
身許吾君不敢爱其死而變其説公以為非耶不敢
以為公累以為是耶願公母病其難游公心善其言
未幾庭堅卒矣夫庭堅不以前之一鳴自足惓惓之
忠垂死而末已固已賢于人矣主于論申生必不忍
以晋卑秦故王必不忍為伯有其言皆根據義理不
於聖賢一洗淫巫瞽史之陋則自左氏以来言倫紀
者之所未發也使其老夀奉前席之問效頻谷之對
上意其有不寤天理其有不復者乎烏虖悲夫庭堅

　　為舉世所爱惟為一峴所惡峴亦人也本善余三人
　　者余為玉牒所主簿峴為丞考試省出夸余曰君可
　　配酒賀我余請其故峴曰吾為國得一士問其姓名
　　則庭堅也是時峴不特善余三人亦善庭堅後擢䑓
　　端希㫖論事得䘮戦于胸中議論変于頃刻其意不
　　過欲釣取高位爾然天子察其為人終不大用其鄉
　　人言峴晚殊自悔前死一两月衣冠飲食亡恙而
　　時諄譫若䘮志者余曰峴之譫語乆矣追懐疇昔
　　人同傳歲晚惟余獨存故詳之著庭堅初名公從
　　避上嫌名改焉世為福州閩縣人曽祖懐英祖子儀
修職郎邵武軍户曹父釣伯榮州助教母陳孺人其
卒以淳祐丙午八月癸丑葬以某年月日銘曰　公
議如元氣兮入乎人肝脾有一時之榮辱兮有千載
之是非昔在有周兮觀孟津之師於如馬之諌兮曰
扶而去之彼八百國之同兮不能止一士之義烏虖
此所謂世教兮所謂民彛猗庭堅兮奮布韋獻芹曝
兮冀有裨身雖詘兮志則伸骨可朽兮名永垂
　　　陳安人
予友尚書郎吳君謀將合祔其母夫人陳氏于先府
君贈承議郎諱元度之墓哭謂予曰叔告㓜失怙自
孤童至成人自寒士至郎吏二千石非已之能惟母
之教夫罔極之徳莫報不朽之傳可圖也敢以宰上
之碣累子按陳吳皆水南著姓世姻也夫人父諱景
温府君舅也初府君孤身從父多子及群從瓜分先
業府君終無一言性俶儻疎財殁纔四十㓜穉盈室
夫人以嚴誓也以儉葺家誨二子皆知名循伯累上
春官叔告少與兄同薦端平乙未遂冠多士嫁六女
皆故家朱璞陳點顧樵余孔璋柯齊賢朱師古婿也
循伯與上三女前卒孫男三人起涯淳祐丁未進士
𧺫聞𧺫家夫人以子陞朝封安人得年八十六卒以
戊申三月甲戌葬以明年閏二月丙辰墓在國清里
之蔡􁏾距府君之殁四十有八年葬二十有三年矣
夫人静思惡紛華髙簡有識度言里母之賢者尚為
叔告佐節度府登舘閣牧臨川皆奉安輿以行福唐
多甲第名園然夫人出游之日甚少在輦下厭市聲
先歸故其子不敢久于朝市其子之進為未尚喜及
其失䑓郎而再予髦也又失髦而卑祠也俄復召而
復尼也夫人泊然未嘗以為戚故其子能即安于家
若夫人者可謂賢已昔荆公銘錢母之墓不書其子
之首甲科而以其母榮辱接乎身而不動其心為賢
錢氏欲稍損益其詞公毅然不許嗟夫立身掦名以
顯父母聖人之格言人之至情也公之書法毋乃太
嚴乎按是時錢公方為太常丞校理公所書止是爾
其後為治平舍人以封還樞宻副使詞頭調官去為
熈寕諌官以劾薛向忤㫖去錢公所以顯其親者愈
偉而銘不及書矣余然後知公待錢公之厚而托錢
母之逺也君謀勉之余又将執筆以俟銘曰　在昔
柯夫人内則著閨閫堂堂乾道相確論等華衮龔林
数大老俱為秉彤管吾家太史公和以闗雎亂恭惟
慈爱隆悲㢤百年短孰去變滅速存者千歲逺烏虖
延陵母奕世有賢媛未知後村銘何如中壘傳
　　　方潜仲
潜仲方氏右清孫㓜敏悞絶出端平甲午生十七年
矣與父大東兄澄孫同㧞胄觧父子聲價一日喧輦
下明年父擢乙科潜仲攷中春官以䇿埸小誤報罷
其年入太學淳祐丁未兄擢甲科潜仲公私試毎得
雋幾校外優人謂其成名當不在父兄(下已酉正月)
戊辰以疾卒于家年三十二凡卿之交游與四方之
朋友皆聞而哀之初族叔祖瑞州通守祖同長　監
温州雙穗埸元善無子欲子潜仲父兄莫許也既而
通守與潜仲之父皆卒潜仲卒後元善事所後父若
本生父待两家骨月情義如一雖少年髙才然性易
良色謙挹意天之所㙲培長養以貴逹其身而亢大
其宗者而㩁之暴奪之惨如此爱潜仲者求諸理而
不得其説則曰才與命不两值也福與慧不兼全也
嗚呼有是夫才者乃灾身之具而慧者乃賊性之本
歟潜仲自丱角出不經意語輙驚人程文既工詩句
多警䇿有味然未嘗見其苦吟也楷法尤端勁可寳
然未嘗見其學書也嗚呼人積學而不能君不學而
能豈獨人之所惎雖造物者固有所不樂於潜仲耶
娶舶使黄公非熊之女嘗有一子不育兄蒙仲以閏
二月壬子祔潜仲于本生父主簿之墓銘曰　兄掩
此坎兮永抱仲氏之悲友書此石兮以慰伯氏之思
　　　臞軒王少卿
紹定之末上始親政相舊學收名士明年改元端平
王公邁自南外睦宗院教授赴都堂審察既至丞相
鄭公字公曰學官掌故不足凂吾實之俄召試學士
院䇿以楮幣公援據古今攷究本末謂國貧楮多弊
始于兵乾淳初行楮数止二千萬時南北方休息也
開禧桃虜増至一億四千萬矣紹定山東一穽増至
二億九千萬矣議者徒患楮窮而不懲兵祸姑以今
之尺籍校之嘉定増至二十萬八千有竒用寡謀之
人試直突之説能發而不能收能取而不能守今無
他䇿核軍實窒邉釁捄楮第一義也又言修内司營
營繕廣内帑宣索多厚施緇黄濫予　御凢此之類
未嘗裁撙徒聞有献括田榷塩之議者向使二事可
行寳紹之相行之乆矣改絃伊始奈何取前日所不
屑行者而行之乎又因楮以及時事言君子之類難
進而其道未行小人之迹雖屏而其心未服昔章子厚
言宰執舉䑓諫非故事以攻馬吕是小人而能為君
子之言安知今無此言乎司馬光改役法蔡京為尹
即日奉行是小人而能迎君子之意安知今無若人
乎范純仁以國用不足欲復青苗是君子而効小人
之尤其事駸駸見矣此小人所以不心服而君子亦
不能以自恕也時䑓端王公遂攻􁩿樞或言王公主
鄭而援真又方議履𤱔收楮故公之言如此末言執
事排闢國拓地之謀是也而迂正心誠意之言則過
矣發䇿者趙公汝談也讀之聳然改去正心誠意等
字除正字参與文忠真公時已病余與門人陳瑢瑞
甫問疾公曰實之䇿好進徳未已公世居興化軍仙
入館數月上又相喬公或傳舊弻某人復用公封上
曰天下之相不與天下共謀之是必㝠㝠之中有為
之地者且舊弻奸憸刻薄天下所知復用則諸君子
空于一網矣又言吳知古陳洵益撓政踰月輪對首
言君不可欺天臣不可欺君今危機交急所倚二相
左曰眷衰宜去右曰傍興宜去昔有䜛趙普者上責
以鼎鐺有耳云眷衰者盍自反曰吾何為不䏻堅上
春如普乎富弻以宦官宫妾不知名而相宣麻之日
百僚舉笏云謗興者盍自反曰吾何為不䏻副人望
如弻乎外若推遜中實忌猜互為比周交信䜛諂大
臣倡羣臣和是以從槖經筵有容恱無箴儆諌官御
史言不行身不去非欺君歟陛下亦嘗自省惡㫖酒
果如禹乎不迩聲色果如湯乎戚里皆隂興乎北司
皆吕强乎抑猶未也非欺天乎又曰厚權臣而薄同
氣為欺天之大者宜絀謚改葬以囬天意公由踈逺
見天子空臆無隱唯諾如家人語上為改容言者弹
公論邊事過實鶴山魏公侍經筵為上言惜其去改
秩通判漳州詔以禋祀雷雨求言公又封上曰天與寕
攷之怒久矣麺蘖致疾妖冶伐性初秋踰旬曠不視
事道路憂疑此天與寕攷之所以怒也隱刺覆絶攸
熺尊寵網淪法斁上行下傚京卒外兵狂悖迭起此
天與寕考之所以恕也陛下不是之思方用漢灾異
免三公故事環顧在廷莫知所付遥相與之臣恐與
之不至魁柄它有所属此世道否泰君子小人進退
之機括也臺官李大同言公交結真某洪某魏某以
収虚譽削一秩免蔣峴劾公前疏妄論倫紀請坐以
非所宜言之罪削二秩久之復官通判贑州改福州
建康府信州皆不行淳祐改紀通判吉州右言正江
萬里袖疏榻前曰王某之才可惜不即召将有老不
及用之歎　上曰當以為文字官有尼之者遂止知
邵武軍在郡詔以亢旱求言公驛奏七事而以撒龍
翔宫立故王後為先時鄭公再相以左曹郎官召公
力辭除直秘閣廣東提舉公歎曰吾老矣安能酌貪
泉犯瘴霧乎再辭改侍右郎官未行以諫官焦炳炎
疏予祠先廬既燬借居城中傳舍䖏之夷然曰與諸
生故人登臨樂飲一日送客歸得疾經昔猶衣冠與
門人語俄奄然而逝淳祐戊申上已之翌日也訃聞
上臨朝悼惜除司農少卿以華其終丞相誄之甚哀
積階朝請郎年六十五将以明年正月十六日葬于
　嶺之原娶安人洪氏三子長徳胙以遺澤奏次徳
星為伯父後次德瑁二女長前卒次適從事郎監永
平監宋應起公夲以學問詞章彂身而尤練世務佐
二幙丞兩郡剖决敏書判健易尚書祓戒潭士曰此
君不可犯奪勢家冒占田數百畝以還漳民至吉樵
各削州倉斛面聼民自㮣賑贍水灾樵人德之然公
學可以經世而毫芒未試文可以華國而終老不售
胸竒腹憤一切發于窮居野䖏逆旅行役之間其抑
揚頓挫開闔變化各有態度不主一體初若不抒思
徐攷其機鍵宻首尾貫音莭諧若他人嘔心肝擢胃
腎而成者子昻太白之流也公素剛直尤惡諂子真
公毎曰實之英氣多和氣少而折權貴人不稍假借
于賢者則推下之後學則接扶之開􁅳席持文衡士
因公成名者甚眾交逰有過必規或痛譙責及其人
有急難則又汲汲營䕶不遺餘力故里中逢掖于公
属纊弔者盡哀返柩送者空巷公嘗語余君銘徳潤
皆實錄它日無忘余也余不敢荅前葬徳胙礱石来
告嗚呼公言果不祥乎夫遇不遇天也知不知人也
昔董生作士不遇之賦而虞翻有世無一人見知之
恨悲乎董乎之不幸未若虞翻之不幸也余于公竊
有感焉初端平並拜二揆朝野知左必去鄭公所致
名勝滿朝不能助至有祖右者公位最早獨為天子
言更化以来卻餽而貴近怨守法而僥倖怨汰冗而
驕卒怨籍貪而饕吏怨皆鄭公謀身拙所致旦引
唐權戚不樂宋璟使優人為旱魃之戯卒罷璟相冀
以感悟上意然鄭公迄不可留而公先逐方是時公豈
能前知鄭公復相于十年之後㢤及歲丁未白麻告
廷談者也皆曰臞軒升矣公方且拜疏申言鄭公有
爱君子之心而無主君子之力抗相李公論公出舘
既而悔之公評近世宰輔至李必曰賢相徐尚書清
叟與公有違言公晚應認謂徐有人望可用彼知孝
也大同也峴也其裁量公或曰阿黨或曰忿隘觀其
援鄭公於機穽並興之時箴鄭公於衮繡遄歸之後
阿黨者能之乎李徐言公之失公譽李徐之美忿隘
者能之乎公與人交終始不變頃鄭公歸鄞十載公
雖貧歲走一力問安否鄭公後為余言朋友中可保
歲寒者寔之一人爾烏虖公有區别賢佞之功而受
阿黨之名鄭公累公公不累鄭也有两忘恩怨之意
而蒙忿隘之譏李徐負公公不負李徐也今懼天下
後世有未知公之心者故著其大節揭之宰上使過
廬而式下馬而酹者有考焉銘曰　昔有信不見察
於世兮忠不見容于朝血變化而爲碧兮氣鬰勃而
爲潮悲二子之積憤兮貫千載而未消嗟吾友則異
是兮安一生之寂寥曰性命之相通兮賦予之相遼
非余命之多忤兮余性之所招寓雅言於善謔兮散
牢愁於長謡悟人間之刺促兮返物初而超揺生不
嗅腥腐兮死寕淪于厲妖爲靈芝於洞池兮爲矞雲
扵璇霄亂曰徃真魏之倡和兮嘗迭奏於咸韶彼李
蔣之喧啾兮又何以異於蝉蜩
　　　張碩人
碩人諱正因武功大夫果州團練使諱㮣令人趙氏
之女中奉大夫南雄使君許公諱經字䖏常之妻奉
議郎通判漳州鎬從政郎行在和劑局訪得功郎浙
西按撫司凖備差遣鍾之母以夫官五品封令人子
陞朝加今封淳祐丁未五月已未卒於鍾官舍年六
十九一女適紹興府法曹李珪孫男一人女三人明
年七月壬申歸祔于永嘉縣建牙鄉昭奥原使君之
阡張氏之講曰天寳中丞死守睢陽其後家焉傳七
世至靖康樞宻統兵勤王扈從不返惟子婦祖夫人
携四子得脱其季遂為杭人團練之父也碩人世傳
忠節父有詩名於　箴史皆貫通家居京轂母生王
邸於禮節尤閑習少有志操許君擢丙午第行媒矣
秀邸亦来求婚碩人願歸儒家事姑孝未嘗自逸也
坐立必待傍飲膳必經手姑殁至葬哀動路人芝産
原上事夫敬然不苟順也俸入必問劵旁當得與否
故其夫有廉聲聞笞箠必顰蹙曰痛痒均也故其夫
有遺爱許君嘗佐荆閫虜至同舍欲遣其拏碩人曰
知觀瞻何衆愧而止未三十即厭世味脩禅觀嘗有
聞于清道者濟書記暮年数倡融悟透徹觧外膠見
本性非但世俗人不能道雖大浮屠老居士未必能
也常曰言吾死必於父母之邦又曰它日眩暈則行
既而皆然三子記碩人言行千里謁銘其詞甚哀追
念昔仕豫章並游英俊使君其一也視余如兄弟碩
人視山婦如妯娌每詣使君戸外常有客履室中略
無食器聲須臾罇爼肴核不戒而具戸庭肅然鎬方
垂髫已執禮劬書余以是知碩人之有家法也余晚
逐于朝交逰皆散獨鍾載酒追餞余由問道過建鎬
宰甌寕亦迂道出城相勞若不曰逐客而曰父執余
以是知碩人之有母道也銘曰　危不避地家之所
傳死不怛化衆以爲禅豈曰禅㦲儒書則然女子所
立學者愧焉其人甚賢其世必蕃　卷終
後村先生大全集卷之一百五十三
　墓志銘
　　　魏國
太夫人林氏世家莆田唐孝子攅之後里人號所居
曰孝友之家亦曰義門曽大父選大中大夫大父孝
澤直秘閣福建轉運副使父㮤台州教授母陳氏太
夫人少孤與伯姊博誦圖史尤熟班馬二書於忠臣
孝子貞女烈婦言行琅琅成誦季父吏部公枅嘗曰
使二女為男子吾兄之後其可量乎旣笄吏部公以
歸于我先君夫家苦貧族居共㸑諸叔未婚両姑未
行太夫人以齎装助伏臘婚嫁雖乏絶無戚容及先
君列侍從有禄賜太夫人亦無喜色盡束儒書專閲
内典先君疾病與太夫人訣曰尚平之緣未畢以是累
君太夫人深悲其言拊之慈誨之嚴男傳家學女嫁
士人太夫人遂掃一室終日静生得至言妙義於經
卷之外佛者􁂫山洪鼓山明黄山賢皆聞而贊歎然
未嘗遺事也族有冠婚䘮祭每致其厚未嘗絶物也
人無親踈長少壹接以思其心欲津筏衆生皆成佛
一衆生未成佛不止也卵翼諸子孫皆成人一子孫
未成人不忘也食惟菜茹衣惟練綀噐帷陶􁇀足不
出戸者數十寒暑幽潔如隱君子剛介如烈丈夫警
悟如老禅客其精專則苦行比丘不及也太夫人及
先君時封冝人　嘉定甲申以子陞朝進太碩人紹
定辛夘進太淑人癸巳封冝春郡太夫人端平丙申
進文安郡嘉熈已亥封崇國太夫人淳祐壬寅進福
國乙巳進魏國戊申當進齊國不及拜遇明禋十慶
夀一啓湯沐郡國者六魚軒鸞誥寵光赫奕太夫人
以太盛為憂謙挹滋甚年齡雖髙禀賦素實服食惡
補助喜䟽利晚嗜建茗氷糖得滯下疾旣止復作薨
於寢年八十有八淳祐八年十月已卯日也子男四人
克荘朝議大夫秘閣修撰福建提刑克遜故朝散大
夫直秘閣主管崇禧觀克剛朝奉郎福建安撫司參
議官克永業進士女三人適方濯方君采方孺鐵擢
登第為廣州觀察推官君采貢於鄉孺鐡前卒孫男
八人强甫迪功郎前晋江主簿偉甫埜明甫桂興甫
山甫偉甫未銓注天明甫登仕郎興甫将仕郎孫女
四人適承務郎監泉州舶務丁酉叟将仕郎陳琰二
在室曽孫男女各三人初先君殁克荘甫初筮二季
季未仕先緒如綫太夫人歲晚及見克荘擢少蓬侍
經幄兼詞掖二季亦官逹麾節盈門泊如也獨聞克
莊蒙天子賜第則大喜日加一餐不幸克遜病卒悲
戚過甚眠食寖减而克荘去國歸率子弟左右寛釋
及明年除知漳州又明年除玉牒少卿皆以親養力
辭朝家詧大夫人耋耄不可逺適卑鄉莭焉晝繡之
榮一瞬風木之悲千古天乎痛哉其年十有二月甲
申合祔於城南先君之墓于是先君葬三紀矣迨啓
壙戸封甃如新烏虖天之報善人者儻在茲乎大夫
人平生不勝矜耀乞銘非先志也前輩有自表瀧岡
之阡者不肖孤不惟不文亦不敢姑書歲月于坎以
俟秉彤管者采焉
　　　工部第
嘉熙改元予蒙恩守袁道樵無竸弟作牧對榻郡齋
絫夕語輙逹旦相與嘆曰仕所以飬親太夫人薄榮
利安輿蹉歩不去鄉井吾兄弟惟有早退爾予至袁
未久坐前論事狂妄斥歸而無競被召過家徘徊親
膝太夫人迫造朝甫至即求外𥙷諸公勉留曰小需
為郎矣荅曰某思親不可忍得待次潮州以歸至潮
避當路嫌改汀州未上除福建提舶兼泉州擢知泉
州廟堂以無競仕鄰境近親闈起予江東提刑歲中
乞歸飬至四五聞無競亦請祠後予被召屢言念母
不能行既對又言立朝不能久皆不報於是無競書
來首末自札僅數行中間累千百言令興甫代作曰
某自夏涉秋苦胸腹堅痞醫不能治身若此如千萬
戸何不去必死官下詞甚悲哀亟白於朝諸公曰是
欲脫凋郡者豈必真病余流涕曰弟他日未嘗如是
非偽也改知袁州不候代歸及升堂拜太夫人疾稍
愈袁復縮戍無競書又來曰久羸未任勞苦願少休
息朝論諒其情寔除直秘閣主管崇禧觀命下疾革
淳祐丙午臈月乙已卒于寑年五十八卒之三日余
以四去國入門遂不及見烏虖甘榮官之味寒早退
之盟既無以振先君子奕世之緒徒以遺太夫人髙
年之悲無競之恨闔棺而未平余之愧終身而不可
湔矣無競名克遜以父任𥙷承務郎外歴海口鎮沙
縣丞古田令僉事鎮南軍幕府江西安撫司幹官通
判臨安府知邵武軍潮州閩舶知泉州内監六部門
大府寺丞工部郎官積階至期散大夫海口課額髙
無競未嘗坐税亭捕客貨終日與賔朋理詠而輸郡
送使無闕或疑其有智巧乆之乃知以監官所得綱
例錢鉅萬代輸遂有清譽古田歲荒盗起無競勸分
設偹活人勦㓂䑓閫以聞詔増二秋從群江西事無
無小大聞必告過必規秤提令行奴有訐主窖鏹者
無競争曰不可以訓在樵摩拊凋殘發擿姦伏威爱
並行下瞿劇盜前殺縣令劉純軼去至是就誅乃興
教化以洗汚俗在潮知鋌頭錢之害始銀價平每丁
賦錢五百後銀貴加至四倍無競下教蠲之曰即因
此乏絶守得罪不敢恨潮人徳之涖琛䑓以清禁官
吏强買明諭賈胡以寛征意風檣鱗集舶計驟増治
温陵以嚴稍繩束豪右而扶植善良未嘗徇勢任理
而已不善生財啬用而已田里益安静軍府稍殷實
而無競病矣無竸精敏而博記秀美而工文未冠入
大學課試有聲旣仕諸老交薦再登朝僅平遷復不
值對班言議風昔曾不㮣見然出守三郡皆賜對而
行豫言兵不可開虜不可挑以箴端平之失上曰巳
令收歛後六年復言視㐮如墮甑棄蜀如弁髦此退縮
而非收歛也以諷嘉熈之用事者在外府一日除某
人爲少卿無競怫然語其僚曰安能與乳臭紈袴子
比肩乎遂决去事見於䑓臣論某人之䟽初丞相鄭
公同舍也李公喬公同朝也范公先友也游公知已
也更迭當國皆惓惓於無競然或致之而不能留或
留之而不能久或終於去位而不能致非特無競委
分賤速化持論耻詭隨徐徐而來汲汲而去亦太夫
人之慈無競之孝自始至終有不容相釋者且死猶
以不克終為為大欠闕嗚呼悲夫無競之卒家人慮
驚動太夫人不敢白於歸始率叔季及女兄弟諸子
孫曉夕寛譬如是者年餘然察太夫人茵席間嘗有
淚言笑頃未嘗不忽然顰蹙也無竸性髙潔掃地焚
香戸庭叔然惟嗜法書名盡竒硯古物不吝髙價爱
玩至忘寢食坐是清貧常窘調度歲晚稍有祿賜平
逋負而無一日之享尤工詩為水心葉公南塘趙公
所稱有西墅集若干卷娶冝人方氏子二人偉甫将
士郎風度玉立入京銓注以疾客死無競鍾爱以至
於病興甫愽仕郎孫男在将仕郎女一人適承務郎
新監泉州市舶勢丁南叟孫女一人淳祐丁未臘月
壬午葬于興化軍莆田縣西山之麓無競劉氏先君少
師之仲子母魏國林夫人其世系詳于先君之誌不
復出云銘曰　叔洵美兮服衆芳明月佩兮雲錦裳
調六轡兮馳康荘誰脱子輻兮敗子箱進不欺君兮
迹疏而言切死未忘親兮命短而情長曩朱輪之聫
翩贍白雲而傍徨慨将母之阻修思乞身而徜徉盖
知命之有約渉耳順而未償嗟世故之可畏匪人謀
之預量憶塤箎之迭吹痛人琴之俱亡曷不使之循
孝子之南陔守先人之東岡與靈照兮聼夜深之話
同阿奴兮舉冬至之觴将慟哭而收聲勿重優乎髙
堂
　　　古田弟
孟容劉氏名宬乾道太史公諱某之孫習静先生
諱某之子母徐孺人由鄉賦擢丙戌進士監慶元府苗
米倉羅源令坑冶司檢踏官青田令湯鎮催煎官用
考舉改宣化郎知古田縣道聞習静訃徒跣馳歸哀
毁過甚不数月亦卒淳祐丁未孟春戊申也年五十
三娶林繼謝子男四人性甫德甫二幼葬于城北之
芳林與習静同山而異隴戊申三月庚戌也孟容才
髙入鄞幕是是而非非不以擬筆一字假借人有能
名亦以此媒怨治青田豪強歛迹貧弱吐氣邑素無
積貯孟容因水災請臺郡得没官田三百斛立平糶
倉清苦三年上下信伏惟嚚訟不勝者騰口撼揺猶
在鄞也然鄞之寓貴後為畿漕追仇孟容文致逞憾
青田之寓貴方在禁近及因此知孟容辟舉交上人謂
非孟容老少之異亦二貴賢否之分為余觀同時一
叢輩詞學與孟容比肩皆已㧞卑冗致顯榮智慧在
孟容下風者徃徃亦秉機要㨿事任獨孟容齟齬難
合又觀士之與時枘鑿者或以迂踈或以髙亢孟容
筆精墨妙爲人所爱表和裏剛與物無忤而又仕殘
力微所抑揚與奪不過民間瑣瑣雞蟲得失爾而人
情巳有不能堪者設孟容稍用于時有大建明大矯
拂未知世論又何以處孟容哉噫使士大夫人以公
論克私意爲當世惜人材前之増孟容者必愛之矣
毁孟容者必譽之矣世未嘗無若人而孟容所遭乃
或不然所謂命耶初習静髙踏丘園行誼修潔年八
十餘堅悍未襄及見孟容通籍人謂将安車以迎列
鼎以飬也而靈椿丹桂奄忽凋隕所謂天道果安在
耶孟容於書曰誦手抄靡不該綜未嘗欲以文章盖
人偶然游戲翰墨字在紙上皆絢爛有光惟用筆得
禊帖意身後餘手澤書若干種嗚呼天禍吾家也夫
前哭孟傳後哭無競今又哭孟容也劉氏自二大父
迭中進士魁亞先君羣從六人䇿命者三余羣從十
有四人䇿名者亦三居垕最先志學繼之孟容殿焉
今踰二紀未有繼者余潦倒無成歲晚召對天子哀
其志氣頻挫文采衰落親洒奎畫賜以科第其有愧
於家世多矣昔斛律金觀子孫㑹射泣曰二子用弓
不及我諸孫又不及父世衰矣夫以弧矢卜盛衰将
家也以科目驗隆替儒家也若淡墨黄甲减于前人齋
郎太祝多於進士竊意吾祖吾父幽冥之中喟然發
斛律公之嘆矣余誌孟客所以自警亦以警吾宗之
少雋者性甫德甫善繼父志其以余語勉二㓜焉銘
曰　余聞右人英才是育髦士是烝其後反是烝不
必髦育不必英世固有之如泥孝亷伏獵貳卿鳴呼
孟容彼所獲者膜外之榮彼臭腐矣余所傳者身後
之名嗚呼孟容安歸爾宫諦受余銘
　　　陳魯山
魯山少有能賦聲里中爭傳冩他士惟工頭埸獨魯
山學通倫類尤長䇿論然小試常得雋大比輙遺材
魯山齒髪方壯不自沮挫衆中談論酒邉感慨掀髯
揺足若傍無人顧屑與余游嘗與鄭子敬方孚若山
行過魯山所居上溪石竹峯下魯山年四十餘矣到
羊沽酒止余宿慨然曰埸屋雖吾棄幸山林不吾拒
子謂吾結茅深谷寂寂不堪乎吾按有圖書足以授
徒不孤也園牧芋粟足以充飢不窮也後三十年余
亦歸老魯山入城必相覔其談論感慨掀髯揺足與
昔無以異然顔鬢蒼皤成一叟矣魯山終其身不售
而上溪之居愈華畬愈増生徒愈盛與魯山同輩行
䇿名歴仕者或先夭或終寠老夀温飽反不建魯山
盖其為人雖若學工文字至於奮拳成家亦自以智
力非迂闊坐談者所能致也淳祐戊申四月庚辰卒
於家年七十二配王氏前卒葬白虹山明年九月壬
辰以魯山合祔子男一人得濟女二人長適黄泳之
次適黄𥙿孫孫男二人興化陳氏以員外公諱徳為
始祖至魯山之考諱師垣傳十二世矣其族多膴仕
魯山之友若諸山多開人魯山内自負有以自樂未
嘗傍人門戸晚遇恩授初品不足為魯山書述其大
致而巳魯山諱彌髙銘曰　惟古昔之交誼貫窮逹
而與偕已致身於雲霄尚囬首於蒿萊嗟魯山之終
隱實清朝之遺材惜山深而林宻莫綆汲而轂推余
又退而老矣奚所施余力哉托亡友於片石昭故人
之餘哀
　　　方安人
安人大理少卿方公銓碩人陳氏之女太府寺丞劉
公煇叔之配少卿四子三女安人最幼而鍾愛既嫁
事皇舅登八座臨方面能以禮敬嬪大門族戚稱其
孝從事丞宰凋邑牧危郡能以亷慈相君子内外知
其賢庚寅禋霈封孺人辛邜慶典進安人寺丞方嚮
用不幸殁端平初安人髙潔自守子婚官女擇配恩
意如一無嫡庻之異夫宅兆族祭享豐儉隨宜得禮
制之中次女前夭安人葬之冡傍其介于持身勤于
葺家嚴于教子烈丈夫不若也淳祐已酉某年月日
卒年五十七二子文虎廸功郎汀州司理参軍文豹
二女長適将仕郎方楷安人季兄煥章公淙也子次
適承務郎方演孫寳學公大琮子也孫男二人女一
人以其年十月辛酉合祔於常泰里龍山原寺丞公
之阡少卿余父執寺丞余族兄故文虎來徵余銘嗚
呼寺丞如圭如璋而不薦於清廟也夫安人如山如
河而不冝于象服也夫銘曰　男子可書或甚竒偉
女婦不過内則而巳劉向班昭絶筆乆矣誰録茲銘
以續彤史
　　　林公輔
林氏自貞元孝子至今傳數百年為莆名閥君名友
仁字公輔秘閣公諱孝澤之曾孫徽猷公枅之孫惠
州理掾應之之子母蘇氏幼機警口誦手抄自鞭尤
力既而同學而徃往去䇿名獨君無成二祖以清介
聞天下理掾至無卓錐地君奮拳幹蠱造華屋拓新
畬人皆服君能幹無為有而不知君分銖積累而然
為人長智慮審籌䇿不但善其身成其家而已姻族
急難或即君而謀者君亦為之盡力舍後花木分行
列亭榭合位置風月佳時命羣從友朋觴詠其間飲
酣君輙横篴拊漁陽撾嵬峩起舞平居㑹計若甚纎
悉及意所賞好則又揮金如糞土有貴公子豪邁之
風無窮書生寒窶之態焉里中雋士必隆禮腆弊延致
家塾子先桂未冠歌鹿鳴於鄉君頗慰意淳祐戊申
年六十五矣病首瘍以八月朔卒娶方氏繼陳氏一
男先桂也三女長適郭嚴次許嫁薛氏季尚幼明年
十一月丁酉與方氏合祔子北山之西原君本生父
諱尚之理椽弟也予姑君本生母也銘曰　昔人于
履屐占将畧焉于宰肉觀相業焉以君之才無他廽
旋而僅施于宗族鄉黨之間嗚呼可悲也夫可悲也
夫
　　　武義劉丞
君諱光叔字景實贈奉議郎汝霖之曾孫贈金𬗋光
祿大夫吳郡通守洵直之孫隱君果之仲子少與兄
南叔齊名兄以聲律魁太學擢進士調貴池簿早卒
君两㧞胄觧而見遺於春官用絫舉恩注興寕簿改
大廋簿舉闗陞者三人再轉為武義丞上官交薦君
官情巳闌一日大書廳壁曰拙一宜去老二宜去不
俟書印暦而行既歸掃一室静坐雖鄰不覿如是累
年以終其身君家金𬗋南宫前列尚書以甲科繼之
秘監貴池又繼之當二叔父貴盛君持身接物謙謹
持甚治生不以智巧儉而已故於閭里無怨羣居嘿
然無所論質忽發一語衆皆厭伏世情於得路者趨
附失勢者簡忽君獨淡然不變故于交游耐久義方
尤嚴每棘圍開旗鈴及門則喜否則寝食不怡故諸
子皆力於學文逺貢於漕文英貢于鄉文奎補國子
生淳祐庚戌三月得上氣疾四月甲辰卒子寢年六
十八娶林氏吏部公枅之孫女先君二十年卒葬大
平山十二月庚申以君合祔子五人煓叔從事郎
循州理掾後秘監次文逵次文英後貴池次文奎文
彬女三人長適連山尉林大鼎次適國子進士方寔
孫次為比丘尼君内行素履應書法在武義筋力殊
未衰而倦游忽動蓴鱸之念徑去不待鍾漏之迫其
見之卓志之髙固係累寵禄不能决裂者之所愧也
烏虖全矣前葬從弟朝奉大夫燧叔狀君之行來徴
銘君長余四歲大夫長余三歲皆兄也銘曰　其呐
也賢於人之辨也其晦也賢於人之街也其卑也賢
人之顯也身之嗇宜其後之衍也
　　　方氏子
方氏子名必敏年二十一矣從鄉先生學學臨官河
暇日凭欄歲深欄腐忽覆而溺適潮至水深旁無援
者死焉廼翁以書來曰吾子年雖少然於事極練學
與文雖未就然先儒意脉前作機鍵心通神悟有過
父貴之受而不拒也處約心安之樂而不愠也吾夫
婦於諸免中尤憐之悲乎死命也溺死非命也吾之
痛終吾身而未平矣又曰孰能紓吾衰者其後村翁
乎走長鬚求埋辭余言之曰亦命也必敏死以淳祐
庚戌臈月甲午葬以其月庚申曽大父畛承事郎大
父巖起文林郎父遇字時父余外弟也母黄氏其葬
在大父墓側銘曰　衍蹈海兮原沉湘身放逐兮心
憂傷求而得兮非降殃嗟之子兮方盛强翁媪爱之
兮置膝傍下從彭咸兮理不可詳吾聞古不弔厭溺
兮豈不以其馮河而垂堂况廼翁兮吟鬢霜曷不逺
師季札兮而自儕乎卜商免探環而徃徃兮翁安能
建鼓而求亡
　　　徐處士
唐末莆人徐先輩寅以律賦魁天下與吳融齊名過
汴朱温怒賦語傷諱俾易之謝曰官可奪賦不可改
拂衣徑去隱於壽溪故居當牙郎賣國六臣奉壐之
際挺節不汚終身稱唐進士傳十世至處士溪上有
先人田廬處士用志專苦少負雋聲人曰是必蚤逹
既而頓挫埸屋栖遲衡泌又曰是必不堪乆之舍後
木老戸外草深同學免或去為貴人處士掩闢讀書
自若也飯蔬飲水有陋巷之樂焉行吟坐釣無華軒
之羡焉嘗侍親疾因悟藥性鄉鄰有病處力輙愈其
行修扵家信千里紹定戊子三月某日卒年六十二
淳祜丁未十二月某日葬于豐城里大㡌山之原配
鄭氏後十九年卒至是合窆二子端衡貢于鄉次冝
書一女適方好謙二孫曰翀曰麟冝書好謙皆已卒
余晚營把茅在處士所居之側端衡吾鄰也來請銘
處士諱士明字子潜曾祖安禮祖測父廷秀皆隠約
不仕銘曰　尚平臺終古之逸遺傳無可書惟簡故
竒多百餘字少或半之余銘處士稍已費辭後之覧
者有感於斯
　　　劉贑州
淳祜庚戌二月壬寅故贑州牧奉常劉公葬于晋江
縣飬能里之荘山前期二孤縝繹使來徵銘属余哀疚
倚廬羸瘠伏枕諾之踰年猶不克為余免䘮縝黲服
徒歩越境訪予泣曰日月逝矣必得銘乃歸余為感
動按公諱用行字聖與七世祖昌言掌陳洪進牋奏
首説洪進奉圖籍上職方氏中太平興國進士第熈
陵有忠孝竒士之褒擢至副樞事見於國史傳世至
海陽令渤公曾祖也隱君叔熈祖也贈中奉大夫光
考也母令人曾氏公少苦學雋聲擅鄉校長客游文
價重京師當世名流鮮不交際貴公延致澤而後就
嘉定戊辰羣試春官文忠真公得公對䇿謂異日能
立殿陛争是非者既唱第歴楊子尉零陵令江西漕
司幹官改秩知巴陵縣通判道州知桂陽軍入為太
常寺主簿出知安慶府以風聞去起知真州不拜知
潮州除江西提刑廣東提舉鹽舶皆不果行需次袁
州改贑州以淳祐已酉二月十一日卒于郡治年八
十二積階至中奉大夫莆田縣開國男配令人蔣氏
先公二十七年卒子縝文林郎都大坑冶鑄錢司凖
偹差遺繹廸功郎建寕府司法参軍女適國子進士
趙崇㞦孫男二人淵珠将仕郎次尚幼孫女一人公
以儒家起尤練世務不為空言揚子兵饉之餘郡委
賑荒暴露者有栖止餓羸者予粥藥全活甚衆盗發
境内輙獲上官為欲論功辭而上零陵邑小民貧有
老嫗逋畸租数百錢州符點追公惻然曰彼必斃固
留之守怒黥縣吏公不為動剏興縣學教飬有所薦
送有贐楚俗機㓂公捕治其妖妄某結集多者先是
縣僚添給州予其半縣鑿空補足之公以莭縮餘力
給佐官自無所取垂去始仍其舊曰吾食指少來者
不必皆然其佐漕幕繼文清李公之後與鐵庵方叔
意一徐者為僚志合道同一路蒙頼巴後女巫怙掖
庭勢占孤免田公奪田歸之清獻崔公召歸道境上
公旅謁崔公曰昔尹零陵者君耶因訪以出處决䇿
南還鶴山魏公貶靖州阻風洞庭守貳勑僚属輙徃
見者津吏容蟻泊者坐之公駕葉舟求見劇談至夕
明日復徃守怒欲發其事公曰願襆被以俟守愧而
止積例卷所入代輸夏稅全料而去舂陵大歉冬巳
難食守慮捄荒難繼公曰民命在晷刻可待來年乎
乃輟綱運發義倉以倡守竭力和之勸分􁃶惻人皆樂
從帥司敷糴醸米公故不行幕府訶責執之愈堅帥
余公嶸語其僚曰斯人始至遺余書有規無頌心固
異之矣因屈公佐幕治法征謀咨而後行桂陽蠻犯
省地郡禆将死之軍校斃者十有七人廵尉兵義丁
徃又失利宻劄調飛虎討捕帥檄公監軍力辭单車
馳至賊砦十里許遂下令班師遣騎持文榜許以自
新賊感泣撤栅遁去余公檄公攝郡有㫖就卑左符
溪洞環郡者百有六所蠻徭負固隅騘喜功釁隙易
開公威克爱寛濟猛繇是安静省科役崇禮遜熟蠻
多遣子弟來學端平改紀真魏交薦擢寘頌臺向用
矣適安慶調守上諭丞相擇亷吏相曰貞某魏某諸
臣皆稱劉某廉即日臨遣陛辭極論邉事謂以戦為
戦不若以守為戦守固則戦克以和為和不若以戦
為和戦勝則和堅至郡数日方議繕城池蒐卒乘遽
報罷公登時觧印返供帳郤兵隷募夫肩輿以行潮
陽命下喜曰吾久去桑梓此行可過家上冡矣南州
吏民貧濁鄙野者皆繩以禮法貴家攘頻海民田民
䕶田屡相讐殺公罪責家其争遂熄郡以鰐溪為固
而無城監㓂由循梅杭一葦可至公伐石包甃綿亘
数里試闈並子南城前守遷之北隅以舊址給豪民
累舉無擢苐者至公返侵地復舊觀由是相踵䇿名
韓祠昔以㒹師配公别為顛師作晋衣庵提刑矣所
以助邉為名招徠告訐誅求贓罸一路騷動聞潮民
殷實每啖其舌盛夏馳数卒一牒建七十八人公坐
黄堂被建者纍纍泣愬公蹙然命掩卒槖贓賄狼籍
且得其鉗杻暴虐之具囚卒於獄盡縱牒内人而抗
章自劾旂削秩罷言者以體統論公文清公時在宥
府書來曰公不忍民之無辜寕以身當之壮矣既當
軸起公使江西有尼之者家食十年或言韃将由雲
南幹腹上謀廣西監司右史黄公自然薦公宰執以
公閩人道逺不可卒至俾使廣東言者疑大臣私公
不知用黄公薦也章貢之役三上章告老不獲請乃
行年事雖髙聼决强歛發吏姦討軍寳雖精悍少年
不及郡人以為有楊公長孺之風蠲十縣米三萬七
千有竒錢十五萬二十有竒釋繫囚二百二十二人
乞住和糴罷貢布皆報可學宫丁祭衝冐風露得上
氣疾詰旦有事於濓溪書院行鄉飲禮竣事賦詩經
夕猶治事納謁已力命浴更衣凭几榻上拱手而逝
公長身美髯望之山立即之春温與人交有情誼終
始不變涖官無疾聲遽色至臨事則剛勁自守必逹
其志為郡清苦惜公使錢甚于私帑不以厨傳苞篚
悦人客見公服用樸素皆起敬常曰俸外令甲所不
載者贓也仕乆而資薄門無輿皁室無姫妾短檠槖
不然合者暌矣子懼不孝無懼不得立天下之順理
也不可觧於心無所逃於天地先民之格言也古者
君臣獄父可訟乎然公為厚不為薄晚白于朝命為
從弟孝卿之後割田卑之恩義两得矣公博覧强記
多所貫通名章警語傳者膾炙有北山謾游集十卷
銘曰　冝給諌兮曷不居雨露之司冝顧問兮曷不
陪旃厦之咨冝潤色兮曷不鼓雷風之詞載五車與萬
卷兮僅两轓而一麾若耆龎之有待卒蟠屈而莫施
嗟一丘之蓬藋翳九尺之鬚眉亂曰精爽兮如存靈
明兮不虧公巳乗剛風顥氣而去兮余何為而致荒
煙野草之悲

後村先生大全集卷之五一百五十三終
後村先生大全集卷一百五十四
　墓誌銘
　　　阮安人
始余執親丧既禫矣王君仲初墨衰越邑踵門而來
曰吾母待君銘而塟詞極悲苦余謝曰君請勤矣如
余哀未釋何少需即吉為之既而仲初過傍郡余造
朝數走僕責前諾詞益悲苦余不獲以老誖辭按王
阮温福舊旋也世姻也王居長溪阮居平陽安人迪
功郎延年之孫女承奉郎世全之配廸功郎前擬差
荆湖北路制置大使司凖偹差遣復之母復仲初也
安人幼知孝敬渉圖史始嫁夫家窶承奉公又傾貲
助叔婚學聘師教子之費尤厚不足則取諸奩粧安
人不少靳仲初少逰四方誨以擇交故仲初多聞諸
前之言又勉以行好事做好人故仲初早有朋友之
譽仲初未仕客羅浮郡齋積斆學金航栗飽親至邑
飢民掠之家人欲訟於官安人不可而止仲初擢戊
戌第為華亭尉歲荒被檄勸分安人曰苟可活民吾
篋笥所有汝悉持去樂善好施天性然也承奉公貧
而好禮戸外常有不速之賔觴豆不精潔則訶譴妾
滕安人常以微詞觧紛順適其意宗戚鄰里部曲輿
隷皆誦其賢仲初迎二老人就養華亭歲餘不幸承
奉公郎世母子質鬻扶舁僅能返鄉安人自是家事
一不掛口禀實而氣和至老未嘗擇飲食近藥餌淳
祐九年十一月二十四日以微疾逝年八十二孫男
一人徳之未冠㧞胄觧孫女一人某年月日葬于渾
江之原仲初赴荆門軍長林縣主簿時余以書薦於
大使秋壑賈公安人覧之曰他日吾松檟間得若人
数語足矣嗟夫吾衰也乆矣血指之笑覆瓿之譏每
引筆行墨輙面汙心愧安人何爱于是文乎銘曰
昔從夫今從子善可書銘不誣
　　　超師
師名宗超俗姓鄭世為莆人曾大父爕潮州判官大
父偉嚴州通守父昌母蘇氏禮侍孫女也幼為浮屠
學寳慶初元祝髪以嚢山聞為師後淂法于黄檗有
住莆之國歡院六年光孝八年俄主妙寂拂衣去最
後坐嚢山道埸淳祐壬子秋若知将終者語其徒曰
吾八年於此蠱敞稍餙逋負漸輕安得一住衲傳吾
心燈乎時師年五十三聞者未信九月甲申果示寂
僧臈二十七蘇母尚存師烏捕之念至老不衰預為
規告兆且曰他日拊吾骨焉座下弟子二十餘人
将以是月戊戌用其法荼毗竟歸於新邱師所得于
聞與有者其徒能言之余不能言也至于将滅度而
尚憂其寺已髠緇而不忘其母余能知之其徒未必
知之也銘曰昔桞子厚善言浮屠其説精詣以釋貫
儒嗟乎佛性與人不逺桞言其深余言其淺
　　　聶令人
聶氏望于晋江令人諱柔中魯祖崇武翼郎祖𥙿武
顯大夫父逖武功大夫知和州管内安撫母恭人蔡
氏既笄為開國陳公之配相賔敬四十九年開國卒
嫠居十年從其長子官宗邸始不欲仕既而曰吾去
父母家乆矣遂行至則借居聶氏聚族戚甥姪楽飲
俄而属疾以淳祐辛亥閏十月辛已卒于安撫公之
堂寝昔誕育地也年七十九二子增朝奉郎主管南
外睦宗院壁故從事郎漳州龍溪丞二女長適故吏
部郎官鄭逢辰次適通判廣州宋應先皆前卒有二
孫琰廸功郎新英徳府真陽尉岩擬将仕郎曾孫女
一人增奉輀車返新第丧祭皆用家禮明年十月辛
未合葬于開國公之阡自余大父與正獻公善通家
今四世矣令人不逮事丞相奉魏國聶夫人甚謹
如子事母不由姪從姑也雖席貴盛衣常澣濯食或
餒敗順其夫然不廢儆戒慈其子然不使過於温飽
閨門之内動中禮法旁通老釋徃徃成誦卒以中夕
露香肅拜至耄愈勤子若孫皆敬恭候令人竣事廼
敢退増自解懐安丞不忍離親徘徊膝下二十餘年
不調令人安之不以仕進督責其子視猶子圭及鄭
債内為郎外為監牧畧無歆羡意門户或為人侵侮
亦夷然不校余觀令人持家誨子大意合于詩書之
儉易之謙九今人之所朴野而無華者古之所謂儉
也退懦而無能者古之所謂謙也此固人道之所寶
神理之所福歟銘曰　守之勿使隳也陪之勿使虧
也嗚呼正獻之家未可幾也
　　　趙安人
安人名汝偕系出漢郡南渡徙晋江太師和義郡王
謚忠靖士珸之曽孫武功大夫不猜之孫武莭大夫
主管台州崇道觀善蘭恭人聶氏之女朝奉郎主管
南外睦宗院壁陳増之室自丞相至開國皆娶于聶安
人聶出也幼慧悟長端恪伯祖父知宗不懬愛之女
子及歸宗院丞相家法素嚴安人事舅姑謹以孝稱
處妯娌和拊兒女慈待妾媵恕以賢聞素羸多疾崇
道久官浙江甫還里而安人伏枕語其夫曰聶恭人
未葬吾暝矣亟貽書吾翁勿泥風水家説遂卒淳祐
已酉正月某日也年五十一二男長名琰廸功郎新
英徳府真陽尉次辛孫二女辛孫與二女前夭孫女
一人尚幼後于四年壬子臈月某日葬于南山之原
初宗院以二親年髙由岊江丞歸飬不参選于堂者
二十一年盖學士大夫之意有非婦人女子所能喻
者禦㓂辤粟家人拊膺夷甫清談郭氏贖貨謝公髙
卧夫人托諷若夫同嗜好通肝鬲以靖退為飴宻利
逹為桎梏此儒仲徳公夫婦之事也宗院以貴介宗
安人以宗姫行之不亦竒特而可録乎銘曰　古者
婦徳不出中閨斯銘孰徴余女琰妻逝者無還來者
有稽
　　　太學博士呉公
莆小邦而多賢牧以余耳目所暏記六七公其人皆
儒者不䏻俯仰追時好鈎距探物情擊㫁希名譽專
以理勝勢誠服譎仁化暴而已郡人愛之有百年之
思焉呉公濟之其一也公諱炎其先避五季亂自蘇
遷樵居於城東八十里之固住髙祖惟復贈朝議大
夫曽祖仁祖祐皆隱君子父衍贈朝奉郎母危安人
少以文鳴鄉校入太學益知名尤長於䇿士争誦習
紹熈初元鄭公僑典舉得公卷擊莭擢第十廷試中乙
科授從事郎教授桂陽軍學環郡皆徭也公不鄙夷
其人講切磨濯絃誦彬彬旁境有來學者地逺士貧或
不能偕計吏西上公積餘廩裒衆力置貢士之田焉
秩滿徑参侍郎選授南豐丞㑹故相余公端禮判潭
州與湖南諸司合薦檄公源明拜冬卿薦語尤力詔
與掌故丁危安人憂嘉㤗二年除戸部架閣為侍郎
王公違所知四年除武學諭開禧改元遷太學博士
改宣教郎時權臣擅朝公不楽官京師因悼亡請外
添差通判建寕府前王公適出守舉郡以聼詔選禁
卒待調發舊比有犒吏不即白卒誶語廷中衆皆失
色公登時按籍散給皆肅然無譁歲旱民相剽􁑤臺
府檄公撫諭周行境内冨者發廩貧者觧力郡以無
事垂滿請台州崇道觀以歸初公與章卿良肱同在
故府相善至是其弟良能拜中司上公自代俄参政
事問公所欲公曰食議幕之禄足矣章公曰吾有何
辭以白吾兄遂需次江隂軍嘉定二年也五年陛辭
時更楮法吏奉新書甚峻公極論之曰民心向背社
稷存亡繋焉開邊桃虜曩嘗失其心矣柰何更持不
恤之論行一切之政稽令者斥干令者誅大吏倡之
小吏之迎合者和之臣恐人心徭而國隨之矣别䟽
言士風饕墨冝復祖宗治贓吏舊法又舉公儀休毛
玠事以諷當軸之貪公素有美譽衆謂必擢舘閣旣
對不復留矣所親任公希夷時在詞掖先和對語公
拒不答奏篇出始大媿伏江隂以邑為郡歲入尤狹
頼舶稅支吾後改隷嘉興公請復之寛征嗇用以其
餘力茸郡學貢闈繕黄田閘溉田甚廣民欲建祠立
石下教禁止詔行殿最法而公為浙西郡之最七年
除知温州公喜治劇固請小壘改興化軍先教化崇
禮遜賔興命樂工按古鹿鳴音譜以燕之剏郡學曝
書㑹士之隷上庠者公視如同舍修蘆浦斗門終更
乞主管建康府崇禧觀祠滿改紹興府千秋鴻禧觀
雖老歲時家祭盥奠必躬與親朋為貞率集以觴詠
琴奕自娯六月朔謁郡得疾輿歸夕終於寝年六十
九十四年也官至朝散郎娶同郡澹軒李先生吕之
女事姑謹持家肅前卒二子長垠通直郎知建寕府
甌寕縣次壮二孤以明年六月十三日葬公于固住
東臨江之原公清介恬静出于天性少斆學長官游
所入皆以奉尊老均兄弟身無私藏宅一區田一㕓
足以具饘粥庇風雨家無留資色晬而荘言簡而逺
若甚和易而有毅然不可犯者終其身不汲汲進取
歴二郡自下車一奏記時宰外比去不再通名自謂
平生無一毫僥倖之心亦無一毫僥倖之獲常以此
訓其子公之歿也李公方子状其行後三十年垠詒
書史官劉某曰諸老盡矣君盍銘吾先人乎盖樵有
古君子二人焉吳也葉也余昔受㕓于呉納交於葉
今皆亡矣葉公名武子字誠之與吳公出處大致畧
同立朝申公轅固也故時莫能好治郡陽城元結也
故乆而見思葉公及見端平絫召不至亦稍褒崇矣
吳公卒于嘉定之季墓上之題僅曰宋博士示爾
悲夫銘曰　即之如春叩之造微徳人之容吉人之
辭及勇于善賁育莫支堂堂二䟽落落两麾儒林循
吏皆公優為今無班馬筆之者誰蘇溪之東墓檟蔽
虧孝哉垠乎霜露之思守余三年其請余悲公不喜
諛余肯傳疑咨爾後人勿毁茲碑
　　　林貢士
林氏舊居朱紫坊先世仕當靖康炎紹間有抗莭死
虜庭者有罵賊死兵變者有為柱史而不屈於時宰
者至長楽通守雩始居北郭君曽祖也祖天覺父瓘
皆隱君子君名時字徳成少善為賦與訔齊名十九
亞秋薦後一舉兄繼之人謂二林如機雲入洛矣既
而君五上春官輙不利兄三薦六上始擢丙戌第君
至老不屑就南廊試卒以淳祐辛丑九月五日年五
十八遺言窆我於城西北南豐院側母厚䘮髙家葬
以明年臘月二十二日君塲屋頓挫閉關蕭然配陳
孺人正獻公姪孫女也與君相安於隱約君每語家
人吾家世三積善後必有興者姑待之既卒孺人勤
苦持家言不出梱而烝嘗伏臘男女婚嫁皆有倫緒
卒以辛亥二月四日年六十合祔以壬子臈月二十
二日子一人慶龍女一人適宣教郎鄭垉孫男女各
一人余幼與君俱從鄉先生方澤孺小君三歲相親
狎也每嘆君一輩行才名将君者貴顯爲侍從或起
家至二千石雖素出君下者徃徃皆擢科第致宦逹亦
有怠於自守而善於自營遂以資雄者猶之詭遇各
有獲焉君藝髙而不成一名行潔而不謀近利坐一
室書圍之枕籍螢忩間以死正射正御而終身無
獲焉悲夫命也夫銘曰　君之才兮軼牧之與相如
今無人兮誦阿房與子虚題其馬鬣曰貢士之墟噫
此志士所以有眊矂之恨而主司不得而辭冬烘之
貴歟
　　　胡藤川
公胡氏諱余潜字叔昭世爲台州臨海人上世諱南
仲者居太平鄉之黄奢傾家集衆捍劇盗吕師嚢之
鋒以身死難里人哀思之共窆于治平寺公曽大父
也姚方氏大父諱彦直妣吳氏任氏父諱綬累贈宣
教郎妣安人葉氏公襁褓而孤隨母隨余氏束髪以
行藝推於鄉前一輩皆願交錢相(家/祖)弟兄尤噐重迎
致家塾最乆既而席下弟子益衆然應舉猶用余姓
耆舊或告公所自出公矍然即日返本宗而更今名
示不忘長育恩也俄首鄉薦登辛未苐爲鉛山主簿
守章公良朋羅致之幕玉山乆不治俾攝令丞通賦
滯訟刄觧氷泮夏潦夜至公避之驛楼向晨盛服精
禱水去楼板僅寸許家人皆泣公不顧有縁棟攀木
號呼者命納之曰何忍視其先斃水退全活者多郡
走書慰勞趣還邑人泣隨数里後公道玉山送迎皆
然丁公黼檄公商義役先授薦書公自言未有尺
寸勞且永豐任尉賢又廹滿巽與之丁公尋亦薦分
去為㑹稽丞諸暨闕令章公已持倉莭與帥呉公格
憲汪公網皆曰無如胡君者至則其邑大治寓公
或强市卑幼産奪還之秩且滿憲巳兼帥倉辟慶元
府長山鹽埸實留幕中余公鑄繼至以公廉勤類已
尤見委任在倉幕七年多所𥙷益如社倉惠民局積
蠧實惠見之罷行于是京状尚乆合頴鹽司援増羡
常乞為减一削有司沮格公亦不願受徑注餘杭酒
庫尹袁公韶謂人曰當為胡君了茲事遂班改知平陽
縣以親嫌改金溪閩江盗作金溪為盗區矣所親多
勸勿徃公疋馬疾馳求兵與食於郡守愧謝曰郡不
自謀如邑何邑宿兵千六百餘人日費不貲常賦巳
預借至再歲公慨然告諭諸大家曰留貨以資㓂不
若瞻兵以禦㓂然令不敢科抑也暫貸以紓急可乎
衆皆楽輸又請本錢於郡權㩁監酒以佐軍費内平
闘訟外接事機躬視諸隘激勵隅㧾有鄧富两社團
結義兵共数萬皆精悍公抽還官軍以其廩與義兵
分布防守遇賊追勦所向輙㨗招撫流移以漸復業始
至時紅巾滿野未两考田菜闢桴鼓稀撤戍罷摧還
本錢於郡貸于民者理為新賦他人寸功必力言于
上丞黄必大尉曽勲改秩将校鄧克濟冨梯等初授
者数十人而絶口不自伐帥李公夀朋漕趙公彦覃
憲陳公愷倉黄公炳合辭論公桑洲飛鳶沙溪暖水
勦賊之功暴露經理之勞不報夏旱公禱雨於仁政
堂芝産堂梁吏民驚異甘澍果應士民歌之北去贏
錢尚數百萬且儲粟三千石偹賑荒公書生不能折
利素清儉無錙銖妄費而已丁公守廬陵熟公邑最
㑹擢桂帥約諸司同以挂倅碎弗就復以帥司幹辦
公事辟或謂中書堂記公姓字乆矣奚以南爲公不
荅至桂海南黎㓂冝州羅蠻弗靖籌畫尤審既盪定
以次受賞公亦不預諸司委攝外郡則辭謂其子曰
吾起寒畯仕至外郎望不及此将尋松菊盟矣端平
𥘉元辟知藤州命未下起居如常然若忽忽不楽者
一夕端坐奄然而逝六月辛邜也年六十有九階朝
散郎以子陞朝累贈某官娶盛氏贈安人繼林氏封
大宜人子二人太𥘉朝請郎秘書郎兼景献府教授
從龍某官女三人長適某官傅自樸次適韓轍次適
王　公有至性内行事母極孝既歸宗余氏子止一
女公欲為命繼倩弗楽公輸以秋毫無侵自買田以
助擇余宗嘗立者後之鍾愛女弟一食必剖方巖至
公居安當薦公云孝友聞于鄉閭人謂實録公少負
俊聲長有美譽宜速成蚤逹然登第已四十餘通籍
已六十餘學髙輩流而不得預於禮楽文字之選材
周世務而僅施于簿書米鹽之間白首一麾假使臨
郡其惠不過及於古籐斗壘而止然天於是區區者
猶不公畀謂之何哉八歴六任十四五考貧不能歸
仕越偶市屋小因居焉其逝也秘書君適歸應試訃
聞跣足萬里哀動行路将母䕶柩反葬于山隂縣承
務鄉謝墅之原乙未十月庚申也後十有九年淳祐
辛亥余典册府與秘書同舍一日過余曰先墓之碣
未立非緩也有待也敢以累君言發涕下昔文中子
叙銅山府君以下桞子厚誌其先君先夫人六一公
表瀧岡皆不属筆於人秘書顧謙巽而諉諸僚友乎
銘曰　仕勿速化不可以乆禄勿多取留畀爾後賢
哉胡公有徳之言不於其躬于其後昆英英秘郎進擢
未已匪天勝人廼父遺子
　　　大理卿丘公
丘氏之先仕齊永明中為顯族五季自湖之烏程從
泉之永春又徒安溪公諱廸嚞字惠叔少與弟秉嚞
受春秋學于鄉先生余公克濟見推髙第遂冠鄉試
登壬戍第調永福尉激賞酒庫皆未上改武康尉先
世松楸在焉公清謹至不敢與宗人往還教授潮州
蠲學廳雜費之歛于士者去教授融州芮提刑及言
異興祭酒子既以職剡薦尚未深知公後聞其莭守
喜吾得人矣改知候官縣治尚清嚴吏攪皆不使公
又邑人梁成大在臺誅賄不獲嗾同列誣公鐫罷
知増城縣捍㓂保境去見思秩滿入京要路或有教
公介醫僧可留中公謝不能部差通判循州以俸金
築城西堤二千餘尺沮洳患息循人名曰丘公堤帥
檄攝惠州積弊蘇醒知新州郡亦大治除提舉廣東
市舶兼常平舶司例卷取諸畨商者公痛革去崔丞
相喜之欲刻諸石公力辭崔公益喜甚除提舉常平茶
塩事以方嚴為人所惮罷主𬋩崇禧觀待次漳州侍
徒竹湖李公薦公廉直不畏强禦召除大理丞遷駕
部郎官進對言立治之本不離乎身心次論士風上
問何以革贓吏公徐曰以身帥之無不可者復罷爲
崇禧觀俄以屯田召䟽八事而尤諄諄於畏天命固
人心振紀網重節義改兵部兼國史院編修官實錄
院檢討官擢軍噐監大理少卿復罷爲沖佑觀起家
直秘閣廣東運判公歴琛庾两臺南人素重公清德
喜曰賢監司至矣惟吏属之寡謹者豪右之有過者
畏公風稜𬒳㫖攝帥清逺縣徒㓂以入省地拒官軍
爲常一日猝至殺縣令其鋒剽鋭四出前不楽公者
因譁言紅巾滿山海廣左皆盗區欲以撼公去之公
不爲動益明賞罸審布置慮上下羅峒勢合則未易
平廼厚撫上羅以絶下羅之援擒首惡俘同黨餘相
繼敗降盡縱其脅從者𥘉清逺戍卒劵食苦主将接
剋公今月就州同摧鋒諸軍支給以絶禍根遂條上
山前官軍民兵勞苦有差㨗書聞朝廷嘉歡或者又
謂徭非大㓂公所殺多平民上獨知之召對勸上修
身正心辨天理人欲界限時議者欲罷廣郡客丁錢
公曰湖廣諸屯兵餉繫焉罷之則不可郡矣上顧問
慰勞甚寵每奏稱善語及財賦公奏郡計素狹臣以
儉爲之未見其窘及徭㓂公奏平㓂皆陛下威徳臣
何力焉因言浮論謗傷狀上札付大臣曰丘某對朕
詢廣㓂其言皆有始末㓂作之𥘉或者張皇以重
其事及其平定又云多殺若以浮議抑之緩急何以
使人宜以大卿處之大臣乞宣忖史舘翌日上御經
筵以告侍讀趙公以夫趙公賀曰聖天子明月萬里
之外矣除大理卿淳祐庚戍春也為省試参詳官公
晚入朝積中外之望又有主相之知少郤當列法從
而談者妄疑公必居風憲竟以此不容罷以舊職提
舉崇禧觀辛亥十月丁未以疾卒于寝年七十三積
階中奉大夫安溪縣開國男食邑三百戸賜𬗋金魚袋
娶楊氏柯氏贈令人男二人汲古從事郎平江軍節
度推官學古登仕郎女一人後公朞年卒承直郎辟
差两淮制置司幹辦公事翁官壻也孫男二人孟崈
登仕郎仲崈該致仕恩二孤以寳祐初元二月某日
葬公於南安縣嘉禾里蔡嶺之丘山公無恙時過而樂
焉曰他日吾歸於此矣公少清羸尚書楊公炳一見
竒之有宅相之議或疑其寒楊公卒與女性剛峭寡
合不蘄人知人亦鮮能知公者持身如玉雪􁍤官居
鄉無秋毫點黦時有賈胡銅臭埓國徧交貴仕公獨
拒其謁苞篚亦不敢及門温陵大都㑹朱門華屋鈿
車寳馬相望公未爲廣漕前僅有弊廬在委巷出則
徒歩一童負衣笈見者不知其嘗爲郎官使者也盖
他人仕宦巧者速化貪者悖入公自一尉至九卿銖
積寸累無劵外之獲自初筮至監牧方面氷清蘗苦
無俸外之償雖甚惎公毁公者不過病其太剛勁爾
至於清白吏之稱則怨仇不能改也嗚呼功名之際
其難久矣營平破羗宣帝知之魏相主之也新息失
侯世祖抑之梁松毁之也陛下于公奎畫昭囬布之天
下方之趙馬有璽書之奨而無珠犀之疑矣然毁公
者豈止一松哉卒于天子深知之而不果用大臣
力主之而不庇不亦重可悲慨乎余繼公為琛庾者
覧公遺跡敬公雅操二十年間每以告鄭喬李范游
数丞相曰求竒才則愚不知求廉吏丘某其人也二
孤來徴銘余病且髦氣力不足以伸公之屈文字不
足以垂公之名姑撫其寔而銘之曽大公某妣某氏
大父某妣某氏父某以公故贈中散大夫妣林氏贈
令人銘曰　甚哉世論之險巇也没其善之大而撫
其瑕之微也惎其事之濟而幸其人之危也然昔也
惟敗事者蒙詆譏也今也雖成功者亦洗吹也哀哉
丘公之滯且畸也公性迕俗余文皆時嗚呼千載而
下覧之者無私愛憎則有公是非矣悲夫
　　　鄭徳言
莆鄭氏居後埭者皆祖侍御史伯玉德言諱偘侍御
第五子承議郎叔僑之後于隱君良為曽大父囿為
大父贈承事郎詧為父孺人許氏為母初受學于兄
慶長出語同學兒退三舍入試諸老生避一頭始以
潜甫名取閩廣漕薦後易今名貢于浙遂擢端平乙
未第歴慶元府昌國監豪右樸酒坊十五所有不酤
飲于坊者輙困苦之徳言白府毁諸坊聼民自醒使
縣郭有物力家各以高下歲認諸坊息錢有差無物
力而開酤者日認有差昌國行萬户酒自徳言始
也邸第為豪右奥主欲沮其議徳言毅然不變至
今行之辟沿海制置司犒賞酒庫陳公嵦趙公以夫
羅致閫幕城中貴寓能榮辱禍福人者非一族德言
臨事問理不問勢未嘗曲筆以徇人始若忤拂終皆
愜服改秩知古田縣未上趙公建㳂江制閫辟主管
機宜文字治法征謀悉謀而行軍府稱治除戸部架
閣數月以風聞去差通判泉州俄以太學博士召遷
國子博士兼沂靖王府教授權樞宻院編修官向用
矣㑹試發䇿論師道大司成疑其侵已又以風聞去
起瑞州蒐軍寔修大政餙先賢祠繕使客館溪貫郡
市舊為浮梁稍霖潦則病渉議改造石橋或曰郡去
石逺徳言卒為之郡人名曰惠政橋在郡年餘帑有
羡財朔望詣州學書院必進諸生講説然其為政常
痛繩豪猾郡有大冶積為姦利徳言急捕治則又
以風聞去主管成都府玉局觀淳祐辛亥閏十月辛
已卒於家年五十六階止承議郎前配趙氏宗姫繼
黄氏舶使非熊女皆封孺人男子䇿未冠歌鹿鳴于
鄉初徳言葬趙氏于興教里徑嶺之原為三冗至是
子䇿母子以寳祐初元二月已未奉徳言合拊距趙
葬七年矣徳言少苦貧萬里客游寄食于人及稍有
俸禄則又踈重義嫁孤女䘏窮姻交道尤篤其徇友
之急而危身靡顧脱人于難而絶口不言有可書者
性踈直聞善則服有過必規知徳言者愛之亦以此多
迕未第時安晚鄭公一見噐重遂客光範及官甬東
鄭公方幅巾第門下客皆散去惟徳言過從益宻
論文聮句宫動商應鄭公每曰從我於寂寞者惟徳
言一人耳及再相皆謂徳言必有大遇合鄭公亦以文
字官擬之而内僅為博士外亦僅持一麾以終其年悲
夫余晚貳奉常語議郎汪君之林曰吾欲有言於丞
相如不揖客何汪悵然曰使徳言若在必能入卧内
以告余以是知鄭公之親徳言也又知徳言之忠鄭
公也然士欲進説于相亦豈易哉自平甫子開皆不
能以頰舌挽廽其兄况賔客乎使徳言不去語及時
政得失人物否臧未知鄭公之楽聞否也未知徳言
之終合否也悲夫余與徳言居同村里人既號余後
村徳言又築室治圃自號村邉後徳言罷郡余去國
喜曰歸有以娯老矣孰謂徳言小余九齡而以宰上
之題累皤然之叟乎銘曰　士有抱負患相未知相
知之矣廼揠弗施社登庸而滄浪擯冨遭遇而徂徠
危匪今獨然從昔有之嗟哉徳言吾将尤誰

後村先生大全集卷之一百五十四終
後村先生大全集之一百五十五
　墓誌銘
　　　禮部王郎中
寳祐改元五月壬寅葬尚書郎王公扵郡南嘉禾鄉
山平之原前葬二孤諗于前史官劉某曰先友如鐡
庵方公臞軒王公皆徃矣題宰上者非公而誰予惰
荒乆硯塵寸許念孝子之意不可孤故人之誼不可
忘也廼叙而銘之王氏自司徒公審邽唐光化中牧
泉家焉傳五世至莆田長官保隆始為莆人又六世至
給事中晞亮給事生長溪尉桂尉生奉直大夫潤之
奉直五子公次也名太冲字元遂擢嘉定戊辰第爲
潮陽尉邕州法曺盗陷欎林官軍駐貴州公白其逗
撓帥下令濟師盗平厯湖北浙東提刑司檢法官讞
議酌大情不吹求小節目以晋獄輕囚無廋死辟多
末减丁母鄭恭人奉直公憂服闋擢知吉水縣問政
于楊公長孺楊公科條以告公采用之兵饉按産敷
糶官不抑價巨室楽從鄰艘踵至攬人舊操縣賦公
籍其長雄者以衆攬分隷輸各有差學畬素薄于
刑臺陳公塏得田六十有四石以助政成邑耆君三
異羅君茂良歌之公𥘉爲𥙷填数月考
令臺郡薦留詔改秩因任滿三考桂師趙公師
經畧司幹辦公事宜卒㨿城叛張提刑琮徃捕
公攝州叶力夾攻梟賊全城又攝邕賓客三郡知
州造城北浮梁以疾乞仙都觀知梅州國用房
東鈔塩歲八萬籮外再收浮塩千五萬籮公力争之
奏記時相曰鈔塩斤百四十錢私塩斤五十錢一旦
使私販依鈔價塩子失業愚恐新興之利不償供億
若謂失之扵淮取之扵廣猶肩背既傷而𣣔併虧
腹也吏方奉新書不暇獨以斗壘小侯抗論撑拄後
詔罷浮塩鐡庵帥粤嘆曰梅州一申之助也知肇慶
府盗奔出境軍府稱治俄以趙提刑師箋䟽罷趙去
楊提刑大異継之興鐡庵直公前誣歲餘除大理寺
簿遷大宗正丞賈胡蒲姓求婚宗邸公曰歸明徭
乃𣣔婦宗姫平婚帖不可得也輪對言陛下何不以
太平責宰相以讜言責臺諌侍從以富强責主兵財
者次言東漢召處士魏仲英而仲英曰後宫厩馬左
右擢豪可减去乎遂不行今君子屡招而不至得無
有發仲英之嘆者乎上問孰為君子公奏如李韶徐
霖之類除考功郎中有未該員郎希遺澤者尚書
不與筆公書𥿄尾曰候奉常定范相宗尹謚歸
議公從其謚而駁其議曰　普安建邸本出高宗聖
㫁范将順之且今以此功歸之恐范公不敢安也時
安晚鄭公當國史宅之副樞公之言如此以郎班對
言括田榷契遣使與利非便兼礼部郎俄為真尋兼
國史院編修官寔錄院檢討官輪對條四事一正資
善之名二近命二相葵辞寵清之避事獨相並相謂
冝早决三風憲之司于今尤難牢籠其苦缶視貢蛇
節帖中休拳空霜鶻冝飬其氣以来忠言四戚内滿
朝外接壌非祖宗家法次言臣頃考太學秋賦参詳
省闈論體貴精圖今麤疎如䇿括䇿體貴明整今繄
冗如經義詞賦當字字精粹今亦引語錄殆類方言
宜以有變之上欣納他日語大臣王某所論文體誠
是士或匿哀求試縮舉奉對皆執法不與以風聞去
奉崇道祠需次汀州以疾卒于寝淳祐辛亥九月丁
亥也年六十八官至朝散郎娶方氏余氏俱贈安人
今安人吳氏二孤天麟應麟四女廸功郎監惠州石
槗場林公琰進士李某黄某林某其婿也長女前卒
二孫儀子國之應麟以禋霈儀子以遺澤俱𥙷将仕
郎吳安人闔户自誓子亦嗜學庻㡬公不死者公少
發憤截髮讀書與兄秉哲迭魁鄉試以聲律擅于一
世老猶流落不偶予與臞軒以書薦之鄭公贄卷有
獨負天舉主反我　同心之句鄭公大喜曰今増一舉
主矣遂開朝蹟公素清談不善豐殖俸入奉親外與
諸弟共之南歸僅有田廬歲晚西土鬻其田以其僕
馬身後伏臘蕭然謂公挾貲以進者誤也惟里人知
其不然予聞之長老給事公長身方靣高宗器之
曰南人作北人生然一生忤秦丞相秦死始召公亦
昻藏有祖風晚遇聖主與南宫牋奏預東觀記纂經
惟瑣闥唾手還氊矣廼亦不究于用悲夫予觀士之
用世者以圓不以方以宻不以疎也公之即吏禮也
一事目可漏必拒不太方乎衆憚風憲而含譏玩之
意世重理學而排質俚之弊不太疎乎行逺士孤立
之意持一世絶異之論居衆人必争之官縱使上有
憐才之意而公自無容身之地矣悲夫奏議表牋雜
着若干卷皆竒峭有氣骨惟詩别為友我集乃公手
選于古書多貫通晚聞虚齋趙公以夫明易歸作易
爻變義與趙公說相發明未成而卒鐡庵名大琮臞
軒名邁公友也銘曰　嗚呼公乎無叔文之累兮負
子厚之詩有貢禹之貧兮蒙玉陽之疑紛浮論之喧
啾兮哀細徳之險微四方上下兮将安之公曷不来
兮返故栖南山之南兮西山之西荔子丹兮蠔甘社
酒熟兮雞肥蜀不續九老之圖兮而入八哀之詩酹
公阡兮永訣鑱予辞兮孔悲
　　　左藏吳君
丁夘戊辰間余從諸生應公試鵠袍中見一生風度
􁋯雅如玉雪揖而問之曰吾永福呉丙景南也生於
丙午長余一歲遂定交試必同案出必聨轡既而余
先婚宦君擢丁丑第就甥舘于潮陽别去二紀癸邜
君來倅甫始再握手相勞苦向之玉雪者稍蒼黒惟
談論意氣如昔君去莆不復相聞余晚擯田間君
仲子海墨哀來謁亟出問君安否海泣曰先君以淳
祐辛亥十月已丑逝矣治命以宰上之碑累執大海兄
沅在潮守墳墓俾海踵門以請余不獲辞君𥘉𥙷入
已為學官真西山公所奨㧞然白首仕官不過主松
溪簿教授貴州宰安溪長西浙漕幕倅莆蕙二郡監左
藏西庫秩止朝散郎而已盖君守道任渾澹然無營
治安溪有遺愛唐御史璘屡扳君扵朝垂入矣唐去
事寑為畿幕稍近矣坐董秋賦場屋小閧而去後臺
䟽劾趙漕去咎由崇賀矣丙何罪抵莆適大比言者
猶以君藉曰惟在惠陽歲餘又忤部使者去安晚鄭
丞相君同舍生也處以京帑㡬遇合矣竟以内艱去
得年僅六十六曽大父傑大父師懃贈承事郎父廷
贈奉直郎母安人方氏陳氏前配柯氏蚤卒繼柯氏
俱封安人六男子沅海聮名庚子胄薦沅受君遺澤
澧潮貴陽皆夭三女子修職郎善化主簿趙崇窑漕
貢進士陳衛龍柯資福其壻也資福前卒孫三人女
孫二人君永福田廬蕭然扵潮薄有貲産因葬于崇
勝里之竹山明年四月庚申也君在日顧松楸因念
國恩弟妹奉陳夫人安輿徃來潮福君殁海繼先志
不敢即安于潮余惟前世用人或以行藝或以譽望
或以資格選于里射于澤宫䇿于天子之度者為行
藝稱于宗族鄉黨聞于家邦者為譽望合于聲言書
判列于四善二十七最者為資格士有其一焉必甄
擢必通顯雖左雄山濤典選裴垍崔祜甫當軸不䏻
廢也君扵三者備矣然上不為卿大夫下不乗一障
以死嗚呼茲其謂命歟銘曰　不騰而上乃尼而止
君未嘗死君有美子
　　　鄭君傳
君傳名巖少苦學䏻賦二十一薦于鄉二十七再以
魁薦五十春官不售或勸奉對南廊君傳浩然不屑
益淬礪不少頓挫淳祐壬子七月丙申得寒熱疾醫
誤服石膏湯暴下而卒年五十一明年臈月戊午葬
扵尊賢里松門山娶郭氏無所字以弟子孫為後既
庶出一遺腹子未晬鄭氏之先諱守浩者梁榜登第
牧新州母弟守約扵君傳為曽祖是生撰為祖撰生
渭為父母歐陽氏世清貧君傳無卓錐操寸管而已
而内事父持家外接賓友上葬再世下拊弟妹礼文
無缺㤙意甚偹古者造士升俊必以行藝以君傳
修于家者言之行未完耶鳴于埸屋者觀之藝未工
耶然鐡硯穿毛穎秃取礼部一名如登天嗚呼未嘗
剖璞刖足而退人也猶可奮翼垂翅而死天也銘曰
　弘六十餘乃始奉對君傳之天小弘千歲吾銘斯
丘覧者悲慨
　　　安撫殿撰趙公
國朝自𥙿陵後宗室始有擢進士至顯官燕懿王五
世孫子盡冠大觀舍選為建炎法從忤檜去國累召
不至居衢之開化遷西安與北山程公簡齋陳公
友善終徽猷閣直學士徽學生婺州通守伯昻通守
生贈中奉大夫師展公其次子諱希瀞字無垢母王
令人夣異人持幟掃室而生公少苦學强記登嘉定
丁丑第歴永豐尉邵武軍司戸興囯軍司理有告逆
旅主人行剏者公辨其誣或殺營妓六歲兒株連者
衆公亷知隣女所為時母子同繋使伴婦隂伺之得
其情索免環釧皆在女伏辜去為臨安府錄参有亷
平聲堂除淮西安撫司幹官嘉熙改元秋韃暴過濠
倅闕制置陳公韘􁘭攝事或勸緩行雖戎師趙勝亦
然公携十騎直趍勝大愧道遇韃追騎發一矢斃之
越二日至濠守将王世英鷰喜曰誰謂文官怯邪韃
圍安豐使公委公督夏臯趙東軍亦遣余公玠與公
同援豐入夀圍觧改秩知安慶府懐寕縣兼通判事
杜公果建西閫羅致于幕白事都堂差主管淮西機
宜文字大酋察罕合兵號八十萬圍合淝彊弩積砲
数攻安豐者杜公登捭指授選属視砲衆皆瑟縮公
往無難色城中出竒兵勦敵俘殺以萬計㓂去杜公
歸功上介白事宻院督府為督帥言浙江淮已非計
又析淮為東西愈誤𣣔救淮西非以江閫兼領不可
又言夀之存亾係豐濠安危入都為平章喬公左揆
李公言城堅而力分兵多而食少糧旋糴旋支楮隨
印用國貧至此而豪富擁高貲士大夫寳私帑非
同國休戚之義宜令各有𥙷助除藉田令還幙朝論
欲擢守濠杜公奏留遷司農寺簿公素疑夀将李敏
勸杜公留其子帳下輙亡去未㡬夀城叛淳祐改元
遷大府寺丞兼淮西制司参議官淮西提舉時以武
臣帥蘆擇儒者佐之欲通金陵脉絡為江閫别公之
傑言安豐宜預備韃果犯豐别公謝曰今歲言安豐
受敵惟公一人力薦之朝除淮西提舉兼参議加直
秘閣陞参謀杜公建江閫舉自代吕文徳詣闕攝帥
事軍無宿儲萬口籍籍憤吕剖尅公宻刻其不法奪帥
權移馬司吕麾下皆在合肥衆為公危之公鎮以静
除工部郎官韃犯徳勝門公調耿春鍾實等以敗之
唐店王鑑至詔趣公供職兼樞宻院編修官自丙申
渡淮至是凡八年入對上喜云卿乆在淮幕宣勞公
言三邊創殘上流危急防江軍無統把隘舟文具邊
臣祖求錢糧􁦾功未有公爾忘私國而忘家者又言
浙西軍貧口劵冝全給新楮上問邊将多所薦㧞問
邊偹乞合江淮復夀春不改素論上令與宰相國之
公賛廟謨薦王安既不復夀韃環而攻之衆方咎公
主議安死守援至㓂遁壽城至今屹立除度支郎官
言殿步軍多終身買閑京畿師漕兵擇江開湖卒昔
各自廩今剏達版曹增幇又百司胥史日繁邸第戚
畹内諸司使臣官觀局務冗職挂名遥領不一請置
㑹計錄量出入議省併兼檢詳戎監俄除檢詳仍兼
相以憂去先序進私人以自固獨不及公范杜並相
邉事多以咨公輪對言韃利野戦今䏻㒺水行舟我
反不及既城濉家城三汊河口又𣣔城徐城皆漢
人教之𣣔伐其謀宜暌其心又言江戎帥俱戌邉陪
都重鎮乃無大将精卒何以慎壓上問吕文徳何如
公對文徳可用但須駕馭除軍噐監仍兼檢詳兼司
農少卿俄為員以風聞去提舉建康府崇禧觀仍舊
職江東提舉視所部旱傷高下發廩有差以殿中侍
御史謝公方叔薦兼知池州前公去國謝公䟽也後
知其有方靣才力言于上人以此多謝公既視郡印
新造戈船改蔡隘口合两司羡錢糴二萬斛别樁二
十萬緡偹賑貸調發又買田百畝助廩士在廷諸公
交薦除直顯閣知江州江西安撫節制蕲黄安慶单
馬朝旨和糴三十萬斛時史宅之典領子内慔属𣣔
趣辨希賞公曰奈何竭膏髓以媒其身乎撑住乆之
汔减其半進直龍圖閣學士増黄岡守偹韃哨爪歩
掠貞陽獨公所部晏然訛傳蕲黄有警樞府委官來
援公再求罷不允所委官竟輟行俄又有自詭經理山
寨者公曰它寨改属可也司空山一寨雖属安慶距
江僅二百里用湓浦事力更累政營繕于今九年器
械糧皆種副閫供億亦奪付它人乎或謂相主此議
公曰不得其職而去與它時敗而去等耳力求去乃
召公而以未伸代之除大理卿猶為廟堂言二閫當
合但升距黄逺只當以九江帥守兼昇閫参謀就近
接應制置呉公淵果辞二閫卒不果合山寨仍属副
閫公力也除秘閣修撰知福州福建安撫過家上冡
散金族戚乃赴鎮待民平易有卑抗尊幼犯長者不
施朴令以家人禮百拜自贖有叔姪争遺珠乆不决
命毁珠于庭惟馭吏不少恕部内臣􁑥主民訟持吏
短長者皆知姓名捕治其尤餘皆掃迹前帥陳公塏
濬内河六百餘丈公又濬外河修廣倍焉舊戦艦有
赤馬白鷂公更造千石舟高大倍焉以積楮百萬緍
儲粟平糶火灾書焚室施實惠数月間公私廬舍復
舊秋夏旱四郡尤甚寛租勸分招販蠲稅累䟽牋天
詔航京粟二十萬斛入閩全活一路尤溪峒民保處
命募僚開曉禍福即詣帳下謝罪奏官之公素强不
鍵忽得疾治事閱文書如常米艘至尚且區畫賑贍
毉勸省慮嗇神公不以爲疲取圓覺經繙之書静極
則覺四字扵几乞致其事除右文殿修撰辛亥閏十
月甲戌卒于府治年五十八訃聞上謂近臣趙某究
心火旱遂死于職可傷也娶令人鄭氏先公十九年
卒一于與　廸功郎南陵主簿執䘮盡哀顔色哭泣
觀者感動四女長適承奉郎吕泰亨次適登仕郎楊
紹文鄉貢進士嚴潤老幼未行存惟長女泰亨亦前
卒一孫孟焚登仕郎寳祐改元正月乙酉與積葬公
于江山縣之松山公自脫選十轉至中大天八以邉
功助二以年勞自藉令十遷至九卿皆以勲業自致
不假寸援性孝友甲辰禋霈任希减丁未又任兄子
與稊或曰如稚子長孫何公曰弟姪年長當先之倣
范文正公遺意買田為義㽵命僧出納以享先贍族
病中書規約之末戒子縣謹守勿墜其持身清苦服
用樸素飲膳菲薄門無苞苴室無粉黛却江閫迓新
中金千星楮十萬暫攝合肥晚鎮長楽皆積鏹鉅萬
遺後人飬兵饗士外巵酒一肉不妄費及觧麾鉞惟
書萬卷自隨視他貴人獨無厚藏曩予與公聨事江左
嘗評公曰真勤練亷儉人也昔典午民以虚誕饕侈
之士當事任平居不辨馬曺者有之拄笏觀山者有
之碎珊瑚探牛心者有之臨難委師勸進者有之倒
持手板者有之敗事猶求玉帖鐙者有之单舸載書
晝而走者有之其真䏻為江表繫衣冠禮樂之脉者
祖謝陶庾数公而已祖枕戈待旦謝履屐當任陶觧
木儲屑庾噉薤留白公大節細行近之夫事以勤練
成以虚誕壊財以亷儉聚以饕侈散不易之論也故
予于公死生用捨之際重有慨焉銘曰　在昔西京
文武彬彬雄論卿将曽不数人慶歴盛際西北起塵
　𣏌之歎憂刑先民顯允趙公乘邉十春攅礟失匕
飛矢及輪公褐寛博公膽輪囷淮江既清受鉞于閩
知柔知剛　有勇有仁歛藏英銳臺意拊循謂歸
衮繡謂畫麒麟天乎奈何奪此寳臣維令勲舊如星
向晨又弱一个朝野悲辛長楽之郡衿佩詵詵祠公
于校去思如新金石有壊銘不可湮
　　　陳惠安
頃余按刑江左檢法官陳君紱䕶印至境上始見色
謙而和若無以異于人也言訥而訒若不䏻出于口
也既稍親宻聼其緒論見善稱楊若自己出聞悪蹙
頞未嘗忿嫉余歎曰君吉士也及覧牒訴察其擬筆
傳經而不膠𥿄上之言析律而深得法外之意又歎
曰君仁人也既而君先以薦改秩去余两入朝君
終無一字及去囯為農君書問無虚歲余愈愧伏曰
君歲寒者也俄而君之子以書來訃曰楙伯不孝先
君以淳祐壬子十月庚申卒于惠安官舍且死曰知
我者後村翁汝徃謁銘按長楽陳氏以營田郎官俞
為祖四傳至見堯以累舉㤙授𥘉品官生樞詹榜終
莆田丞生霆國子進士贈承事郎君考也妣林孺人
玉堂林卿岊之女兄君字若晦未冠而孤受學於舅
氏知名埸屋連蹇不售擢寳慶丙戌第年四十六矣
調興國尉泰寕簿家雖栖遲十年始為韶州司戸兼
法曹椽以亷平稱攝仁化楽昌二邑在樂昌祠濓溪
程朱于學士經指授後多䇿名土兵乏食君自郡航
俸米以給比去上羡緡于州再調憲幕事教使者皆
爱君重君知惠安縣其治以撫循安静爲主𥘉若寛
緩然志慮惻怛邑人信伏闘訟稀息歲旱君語其僚
曰邑貧拾勸糶無他䇿廼捐俸以倡吏民嚮應得萬
楮千鏹自縣市至村澚各有糴局東斗門飢民数百
保聚君笞其桀黠者三人發常平以贍皆帖然散去
舊例取两年前賦隷别籍名縣用錢君併入都簿奉
飬清苦家無留貲作成其士中庚戌第者三人邑益
治君益臞瘁九日與其僚登高歸感微疾歎曰吾去
歲本賦歸以旱不忍去至此麾毉郤藥預為遺令勉
子孫以學發身以儉持家自君病士民争為祈禱既
卒皆罷市巷哭得年七十二秩奉議郎葬某鄉某
原寳祐甲寅四月某日也孺人李氏丞相忠定公四世
孫尤賢淑二子楙伯䏻繼君志濡泊後從父黄岡令
一女適進士潘覺先前卒一孫似翁君為選人時乆
滯苦貧然泉牧李公韶以攝局招廣漕黄公樸以郡
掾辟㫮辞不徃嘗與廣州教官林勱約各掛冠以追
榮其親勱亦静退者今世號文章家比肩而立君頋
以埋文属余甚㢤君之迂也曩予為清望官不䏻扳
君于朝今既退老成一秃翁廼欲以無䏻之詞托君
扵千萬世甚㢤余之迂也銘曰　人疾馳我徐驅
老銅墨勤牧芻穀種荒芟堇荼糴佑平菜色腴微令
君僵路隅身奄忽氓欷歔官雖薄賢可書為此詩和
薦于
　　　林景大
景大林氏名演世居莆之江上将仕郎繼道曽大父
也以楽施稱贈宣教郎夙大父也朝散郎平海軍節
度判官兼内外宗簿起𥘉父也母李安人高州使君
悦仲之女宗簿擢乙丑第景大少苦學有聲鄉校秋
賦輒不售抱負欝欝無所發常自感慨惟宗簿公見
其文必曰吾而齒宿而意新尚可勉入温陵幕始以
胄子𥙷入年四十七矣私試屡㨗聞宗簿公属疾棄
歸治命謂日月逝矣令受遺澤景大素友爱巽于猶
子棟服闋坐學不試則已試必中已亥舍試辛丑壬
寅公私皆中尚虧一簣甲辰省試既取矣以謄錄字
誤出歸營一丘若将老焉同舍生鄭君玠西上力挽
同載一戦而㨗陞上舍生赴廷試景大爲諸生時屡
扣閽上書論天下事及對空憶萬言指陳無隐以此
屈居乙科例得陞甲教授梧州不以荒逺鄙夷其士
所以新美作成之者甚至又條敷塩摧契囬易權攝
之類為民患苦以告帥憲不曰冷官當清談而巳秩
滿不俟代奉求遺書檄去官槖無南物僅終扉屦再逰
湖南提舉茶塩司幹官迎吏且及門得疾𥘉猶不至
甚及痰盛食鮮遂以寳祐甲寅正月丁酉卒于寝年
六十九娶貢士陳君汝陽之女三男桷某某一女桷
等以其年四月已未奉柩葬于某里之榷山景大事
父孝父弟潜沂及女兄弟有㤙棟今為永嘉法椽自
南渡再興大學以三舍法造士行藝攷于有司譽望
之于平日益有朝觧褐而暮為學官者其後仕進稍
艱文法益宻有司所取或未惬多士之論平日之譽
或不合一時所好雖有符融郭泰歐陽詹之流亦皆
駢肩抑首参侍郎選而去然則景大以成均前廊在
集英高等而老死選調無恠也銘曰　君别號飬吾
翁浩然者素周充仕雖晚猶賢速化数雖盡不與死
終
　　　趙教授
福清距莆田百餘里余甥舘在焉間遇其邑士若民
多談縣大夫然否惟賢趙主簿不容口自端平罷縣
稅簿無兼局吏卒数輩皆棄去破𪠘三間寂如僧坊
君居之甚安對客為清逺之言若不以事物攖心者
然歲飢于勸分尤盡力過軍優瀕海君言于帥宜下令
築約豪右或請歲輸百萬買穙某處蒲魚之利君言
于漕行此漁業之民皆餒死矣帥漕俱納其言余由
是愛君重君遇當路必誦君賢人見趣向不同余力
又薄終不䏻為君軒輊再轉為漳州錄事参軍左翼
軍捕海㓂送郡獄将貪功吏納賄援不分首從法君
争曰此可施之山賊鯨浸中遭掠逃生無所有足矜
者吏猶謂驅率未行當徒君又讞曰此為驅率者非
為𬒳驅率者傳以脅從罔治之義臬臺是君議悉原
之郡以旱禁世米鄰郡民受庸南歸者各負穀一籠
吏欲拘沒君曰彼越境而南終歲勤動所得忍扼吭
而奪之乎白郡還之民有執某甲盗衣者吏詰曰若
衣主絹此練絹可執乎失者曰彼練吾衣矣君使拆
衣縫有主名花押失者廼伏傍境宫戸有强佃龍溪
縣學釋菜田者郡以委君君奮筆歸枋郡人賢錄参
猶昔邑人之賢主簿也性清謹以簿權丞有常平祔
簿錢州倉支軍粮有数前錢皆郤不取余與君始㑹
扵福清再見扵莆别数年矣一日有墨統通謁者視
其刺曰延平鄉貢進士趙珤既肅入問其家世盖君
之子亟問君起居愴然曰先人去漳調潮州教授未
上以壬子九月十八日終于家年五十八秩止從政
郎且䄂君季父恬軒先生維所伏君行泫然曰先人
待君銘而葬余為感動于是恬軒八十三矣状君累
三千言讀之知君一門之雍睦也自尤溪之莆皆崇
岡峻巘珤觸熱重趼徃返八百餘里而來求銘又知
君諸子之純孝也按趙氏世為尤溪人高大父元徳
始由龍溪遷石門曽大父椿祖石門居士起父湘泉
先生綱與恬軒齊名君諱阜字則平以甲午鄉賦擢
乙未第知舉貢文忠公稱其賦有古體既仕竹湖李
公毅鄭公鐡庵方公皆薦君亷退校文于建太守實
齊王公寓貴意一徐公皆奨君藻鑑在漳章趙二牧
皆薦君改官徐公晚居廟堂竟不䏻扳君于朝豈執
政不足于力耶抑君命使然耶𥘉朱吏部尉尤溪文
公生于尉𪠘後克齋石公出宰即學為傳心閣以祠
周程文公記焉石門于是巳知所宗師矣至于湘泉
兄弟白首固窮守師說不畔時號尤溪二趙復齋陳
公来守延平作道南書院聘梅塢林處士羽為堂長
湘泉命君徃師焉復齋于諸生中獨稱君清明秀敏
期之甚逺烏虖以君之聞于父兄講于師友者如此
賓師之任旃厦之選也而老死于郡文學惜㢤夫易
盡者身也難磨者志也有餘者徳也不足者位也君
何恨焉君前後配皆陳氏相繼夭四子珤貢于鄉次
璞次福翁薦翁女適胡一振一振前卒諸孤以甲寅
十一月某日奉三丧合葬于鰲峯之麓與湘泉塋相
望銘曰石門至君世洛學仰承先儒俯淑後覺使
借玉階使侍經幄可以批九淵之鱗折五鹿之角惜
其有山澤之癯無雨露之渥天道逶迤儒迂邈食其
報者其在璞瑶
後村先生大全集卷之一百五十五終
後村先生大全集卷之一百五十六
　墓誌銘
　　　雪觀居士
顔夫人名静華自號雪觀居士故國子傅士𣏌孺人
林氏之女山中趙君庚夫字仲白之妻前國子監簿
時願字志仁之母既笄歸于仲白生志仁及二女年
三十四而寡及見志仁擢甲科第四人掌宣城書記
迎夫人就飬以嘉熙戊戍四月四日卒于官舍年五
十三其年臈月十九日合祔于甘露之阡𥘉博士公
詞章名天下夫人于百家傳記至老佛之書多貫通
采論言扁其冡含曰錫耀堂又泣謂余曰先母之窆
僅書世系卒葬年月日于坟銘則未也敢以請余亦
泣曰夫人吾友之令妻吾里之貞婦吾先君先太夫
人之所視猶子者也敢不敬諾然衰病累年不克爲
余病少間志仁請益力語益悲余觀古列女才而賢
者蔡琰班昭二人而已琰詩高出建安七子父邕賜
書四千卷世亂書亡琰追記四百余篇手抄送官悉
無繆誤才則才矣而好節有媿昭兄固作漢史八表
天文志未就昭續成之其論諌者述世以爲典訓賢
則賢矣而子穀無聞䏻與昭相論難者夫妹曺豐也
生為昭撰集遺文者子婦丁氏也榖于是媿于其姑
亦愧于其内矣夫人節全扵琰有禮宗之風教
扵昭食義方之報志仁之所以植立而顯揚亦非穀
輩之所敢望也余三十三而銘仲白六十八而銘夫
人是歲志仁以奉議郎通守泉州兼南外宗正丞女
長適進士李億億前卒次為尼孫男若曕國子進士
孫女四人銘曰　懿㢤夫人之為母也雋㢤志仁之
為子也然富貴腐䑕也王侯聚蟻也夫人之望爾也
盖在此而不在彼也夫必敢言如元城也　如君
倚里也䏻繼二子之賢然後有以濟二母之美也勉
㢤志仁之不可以止也
　　　惠州弟
處和名克剛先君先魏國林夫人之第三子
　　　　天父叔父歴館閣先君至侍從䖏和接奕
世文獻用先君遺表㤙入仕𥘉筮長溪東尉邑去州
数百里與温接境盗出没其間比䖏和去桴鼔不驚
再轉潮州推官先後牧守頼其婉畫去爲泉州錄参
盡心業棘囚無怨言素拙身謀在潮獲常員剡二至
泉又獲其一䖏和笑曰安得職剡耶𥘉䖏和丱角時
先君命出拜鄉先逹陳公　若属之者至是陳公拜
秋卿慨然剡上太守文忠真公亦曰其伯兄乆從吾
㳺合頴非吾責乎由承直郎改通直郎知沙縣二稅
銖卄以上州輸邑計仰􁇏而已牒訴尤繁䖏和以勤
儉扶積弊以公恕平两造醝餫通銗筩稀桂帥避通
判静江府以親飬辞監左藏西庫秩滿擢提轄文思
院㑹帑吏亡金同寮三人其二有奥主獨坐䖏和怡
然不辦出倅福州未上擢知新州改循州皆以親飬
辞求為福建参議官入幕数月丁魏國憂素豐飢美
髯及卒哭羸瘠班白見者不䏻認練祭則皤然一翁
矣免䘮余以大蓬召年已高不𣣔出念䖏和乆困遂
行安晚鄭公當國迎勞曰某再相之𥘉板後村自助
而不至今已更䦨客散矣余曰逺來有求于丞相爾
鄭公問何求余曰以愛弟累公丞相奏以處和需次
知惠州未㡬余先逐鄭公雖薨余至黨論廢䖏和𣣔
辞麾乞祠余曰兄弟罪不相及也有旨免朝辞趣行
余率子弟餞飲南山寛作两年别爾處和行至海豐
見村民数十百輩纍纍若就逮者呼問之則曰官點
集吾曹為新使君擔夫處和曰吾行李不䏻数篋安
用此為笞縣吏盡縱去于時乆旱甘雨傾霪至郡反
禮例二十緍扵公帑輟未製供帳絹二百疋以造祭
服新旗幟事提大綱獄酌情不以小慧小察為䏻惟
告訐禁枝蔓犯者不少恕歲旱運廣米平糶教民
乾種烏龜逕行数十里無人烟號曰盗區舊戍久廢
廼築新基外為土城環以塹請于師増摧鋒四十人戍
焉又創惠民局病者如有毉藥以謁學例卷助學釋
菜始有祭器作豐湖書院列四齋前為夫子殿後為
先賢祠以丁鈔例卷買田飬士始至帑庾赤立人疑
不可為處和激覈渗漏量出入削苞匪省厨傳自奉
始窮書生或笑其過于清苦答曰吾積至萬緡則諸
邑寛剰鐡醋息錢可罷矣瘠一身以肥邦庸何傷寛
剰者取之二稅之外醋息者取之訟牒䖏和方議革
此二弊俄得滯下之疾比屋薌燈祈安蒲節猶與同
僚小集越三日始伏枕然治事如常手書两幅區畫
身後不少乱左右問無数字訣後村乎曰兄老矣勿
攬渠袍易簣尚延郡文學至卧内再捐羡錢千緡増
學畬翌日終于州治年五十六寳祐甲寅五月甲申
也秩止朝散郎始死官吏士民相吊将發空巷哭送
其秋反柩于家娶趙氏贈安人前二十四年卒二子
埜桂皆力學埜當受遺澤一女爲尼孫男三人尚幼
十一月壬寅合葬于北辰阡遵治命也余兄弟少而
不天惟同事魏國之日長不幸無競夭魏國薨每與
二季誦君子三樂之言相對悲慨自南來者聞處和
强徤則喜聞郡人稱其亷白則大喜渉夏疾動書來
猶不言病而以来艘至郡爲喜烏虖處和慮其兄之
憂而諱其身之病緩其身之病而急其郡之飢語之
土木猶當流涕况天倫之情與郡人之思乎䖏和由工
轄一門十年祿米不繼其所以䏻増汾曲数椽闢郭
外二頃者盖其性儉約攻苦食淡居則亢薄貲爲中
産仕則化凋壘爲富州其道合于易之節老氏之嗇
豈有他謬巧而然㢤昔周嵩自評伯仁仲智不如叔
泊王子敬與諸昆詣謝安客問孰佳安曰少者佳客
請其故安曰吉人之辞寡余平生以言語文字取
無敬所至亦以操持擊㫁多忤惟處和謙厚不矜露
坦蕩無喜愠是固家慶之所鍾而世法之所宜也而
年與位惧出余下悲夫雖然使五筦之人皆知嶺海
有亷牧守處和持此有以見先親于地下矣若夫世
系見于水心葉公所作再世隧碑不複出也銘曰
親之孝子兄之順弟里之善人國之清吏汝歸有
余銘無愧
　　　顧監丞
莆多舊族顔氏尤著君謀名孺履君謀字也於
大夫廼為五世朝謝大夫端智為高祖承莭
為為曽祖䖏壬清為祖贈奉直大夫幼强為考
公前輩耆儒席下諸生常数百人嘉定庚午與
同貴于鄉辛未君謀擢第調潮州戸椽未上丁
㳟人憂歴高要主簿陽江令丁奉直公憂為
平两縣令用薦者改秩僉書江隂軍判官廣
主管文字監左藏西庫知英徳府臺閫交薦
州兼安撫都監召奏事擢軍器監丞以風聞
武夷山冲佑觀寳祐甲寅閏六月庚辰以
十五秩至朝議大夫娶宜人謝氏惠安　前二十一
年卒六子紹午端平戊戌進士歴程卿主簿蚤夭紹
庚新㑹尉紹申後伯父通守改名介孫為畨禺主簿
紹甲将仕郎貢于漕紹戊以遺澤擬登仕郎紹子未
冠五女長適高要主簿林祖徳次適英徳府法椽方
大年其三尚幼孫男二人孫女三人外孫六人諸孤
卜以巳邜七月朔乙未㐮大事于烏石之阡與宜人
合祔而請銘扵余君謀傳家庭義方有埸屋後譽然
性行平實才力精練治三邑皆可紀尤為南平人所
思繇計幕司京帑将𨳩朝蹟矣適哭紹午乞麾而去
至英飾夫子廟新試闈教民陶瓦易茅以辟火災郡
人祠之至今侮南無白米斛折二十餘千君謀庸鐫其
估民大恱先是牧守不䏻綏靖召戎激變縣鎮鄉團
蕩爲丘墟君謀至開諭黎蜑責其自新皆叩頭感泣
俄而西黎涂白峒覆出君謀聲其罪俾東黎率諸峒
討之遂俱屈伏經畧使李公曽伯上其功状于朝乞
轉两秩與監司差遣訓詞云爾牧瓊臺黎氣未帖一
綏懐激勵間使之覆敗枝披投戈請命晋陞一級非
朕私畀李公謂賞未酬勞乞以身所轉一官巽君謀
不報劇盗烏流鱗乆爲海道患若依外國爲窟亢朝廷
名捕莫能獲君謀設竒畫擒酋黨数百人都曹議再
増二秩君謀素善陳公顯伯及余萬里遺書曰某以
過海賞當轉元士矣年高恐死海外請母轉秩生入
玉闗可乎陳公適與余同立螭相率堂白遂躬予環
之命君謀入對頗條時弊而諌湖寺土木尤切時余
　陳公皆巳去君謀暫留亦不能久烏虖以君謀之
賢而外止于二千石内止于一職事官悲夫余昔待
罪廣漕君謀為寮察其持論至平而止决訟寕恕無
己甚諸人或露才揚已君謀居其間如不䏻言余以
是知其存心之厚也長有過必箴切人有疵則掩覆
然未嘗漏言余以是知其謀人之忠也嘗謂瓊筦者
皆厚君謀惟有宅一區郭外之田僅及中人之産余
又以知其律身之嚴也與人交耐乆曩余三入也不
加宻後余三黜也不少疎白首還鄉方将修蘭亭洛
社之故事君謀又少余三歲孰謂其先余而蛻乎君
謀晚節酒邊頗以紹子及三女未成立為憂余曰君
學士大夫也奈何有持姬女指季豹之難古人有託
子于其家臣及其友者故有存趙孤者嫁阿騖者君
不有四丈夫子列膴仕乎暮子穉女諸郎之責非君
所當憂也君謀為之一笑銘曰　顔侯恂恂呐不出
口及激而奮勇過賁􁇠出掃氛祲海無狂瀾入諌
木天為霽顔材無不宜用有未盡惟銘不磨可以者
信
　　　何君(伸)
嘉祐已夘余歸自江淮閫幕里中耆舊尚多相與
予于復齋陳公之月楼酒酣陳公語余曰吾近得一
詩人余曰豈江湖社友乎陳公曰非也翌日余
問詩人安在君出楫一黒痩髯
䇿余驚曰君讀書多落筆工逢掖中未易
短後衣從事于轅門乎君曰何氏四世于此矣死
康勤王之役者曽大父清也以戦功宣差歩軍
使者大父徳也以勇力為大校者父華也某　嗜
大父請其不武始捐書習馳射擊刺之事而舊讀
根着于心至老不忘遇感時傷事憂憤激切必于詩
洩之自開禧後邉隙開虎符数調郡國兵某請行
不省每春秋都試弓馬外輒陳詩以自見守将
王公亟嘉賞而不䏻用今憊矣無䏻為也余歎曰
有此士而余不知盖天下詩人生于荒逺厄于
與寒螿俱鳴與朝露同　者多矣常記君在心
鍾愛一子𥘉筮建康騘　曰吾擇可與吾兒
者莫如君子後果以亷稱至郎官監司然君暇日登
治城訪新亭意多感慨吟益悲苦竟客死建康嘉定
壬午九月五日也年五十六陳公痛惜以紹定辛邜
十一月二十日葬于廣化寺之中峯配張氏繼陳氏
以好施稱君沒余始識謙察其奉母至孝事主忠父
子皆志義人也謙詩視乃翁尤組麗精宻𥘉陳公諾
埋文及斬板公不及見矣後二紀謙乃以属余昔
石之歌詞鄙而義拙五噫之詠寂寥而簡短一遇
史遂傳于世君詩殆不减飰牛賃舂之作而余又
非子長蔚宗之比悲夫君𥘉名俊後改名
抑翁銘曰　昔徐光秣馬兒書栁柱學頌詩千載下
君似之三大字義取斯陳公禮劉傁碑
　　　楊監稅
余少為靖安主簿及事江西計使吏部楊公時幕
有二李國錄公名誠之司直公名燔賢聞一時公
以余年幼名微羅而致之二李之間余後稍自植
皆公發之公諱楫字通老所謂恱堂先生也初公
併哭子孫沒而生祭者屡次門館既荒弓箕靡託
念昔人存孤之事誦事呉如事主之言未嘗不齋
而感慨焉余後自掖垣斤有新監漳州稅務楊君
來謁問其家世　從子也出一編書　遺文也余悲
喜交集而君廹上日不少留及戍滿余方執䘮君來
吊廬自是乆不相聞余晚自禁令斥有登仕郎楊􁅱
走僕致函書且奉其乃翁行状來曰先人徹殯而葬
有日矣􁅱羸瘠不克要經以請公幸矜哀而賜之銘
余悵然曰君亡矣夫􁅱君之子也行状毗陵陳使君
均之文也状言楊氏世為長溪人族居大姥山下君
曽祖亞祖昇父梓廸功郎與吏部公同大父君幼聞
吏部緒言内以族老畏齋溥外以勉齋黄公幹為師
淹貫羣書于通鑑尤精熟中年埸屋頓挫見擠
假途恃右選取名第亦俯就焉抑齋陳公韡吏部
也建閫金陵載之後車總蔡公範漕唐公璘皆論薦
至漳俸外一錢不取歸装惟載漳蘭王侯璞章侯
任又論薦然君宦情已䦨遂不復出朔望帥族子
聴畏齋講四書仲春祀晦庵勉齋恱堂三先生于家
徹爼行鄉飲礼為歲儉穀貴先下其估救人患難終
無徳色也盖修于家行于州里者如此其手揮七絃
中散之高趣也探丸起死中軍之妙觧也詩律尤高
有得庵集五卷多驚句與族之俊秀為吟社遇好風
月佳山水屐齒印莓苔歌聲驚樵牧盡歡而後巳
　　不怛　寳祐甲寅九月晦日卒于寝年五十八
明年十月庚子以治命塟安仁山喜祥鸞配林氏一
子􁅱也二女長適進士高簳次適侍郎陳公昉猶子
未行而夭返弊陳氏談者美之余讀史爱馬少㳺䑓
修尚平之爲人君庶㡬爲􁅱不逺三江九嶺以銘見
記其父子皆有可書者銘曰一士涉世兮非一端修
而壊之易兮全而歸之難猗楊君兮老澗槃官雖卑
兮氣則完使繡裳而䟦㚄兮不如敗絮之温五鼎
死兮不如一瓢之安鳴呼下見吏部兮無怍顔
　　　鄭玸宣教
　樞観文殿學士邠國鄭公起倫魁事三朝慶元該
　號名執政仲子左司忤權相投散地端平親擢為
　　士左司坐君名玸字純甫治周官旁通他經傳
叩之亹亹不竭如窮書生也自國𥘉至南渡中間政
事㳂革世道消長数大節目皆黙識即之纚纚可聼
君耆老人也君既佩服義方而大母邠囯夫人為王
山端明汪公之女母恭人又少端明之女也耳目霈
染皆两家之舊事諸老之雅言終其身無珠玉犀象
僮僕狗馬之好架惟陳編几惟古硯衣垢屨穿見者
不知為貴公子既孤尤勤儉君外兄樞宻潜齋王公
與余書君何如答曰君保家主也寳祐𥘉元十月
己巳以疾卒于寝年四十二𥘉𥙷承務郎遇璽赦及
上龍飛東朝慶夀左司以任子㤙囘授絫轉宣教郎
嘗與姻家臞軒王卿邁有違言坐微累乆不調臞軒
晚而悔之將銓集矣而君遽大命也夫娶林氏金紫
公悦之孫貢士峕之女四男泌以左司遺澤𥙷将仕
郎次淄次沂次渭與二女俱幼三年十一月壬寅塟
君于松嶺茅洋山之原泌來謁銘邠公諱僑左司諱
寅世係見于囯史銘曰　盛徳百世古有是言繇樞
至君偉僅三傳蘭枯玉折談者感焉河流西來天道
左旋君雖不年君婦甚賢君嗣森然相與勉旃
　　　丁倩監舶
君名南叟字山父給事中丁公之子母碩人林氏荘
氏給事為御史時余為樞椽君尚丱角供立親傍執
弟子職貌甚恭也年甫志學一銓而㨗藝甚敏也終
　劬書端坐家塾未嘗識茗枋酒爐足跡可数也余
　工部方為爱女擇配余曰無如丁氏子遂諧姻好
　以父任受廸功郎太平州司戸参軍未上丁外艱
改奏承務郎監福州海口鎮未書考丁内艱調監泉
州市舶務秩滿以疾終于寝寳祐甲寅九月朔也年
二十四娶劉氏三男錫老及老長老𥘉長老煢然甫
晬劉氏為門戸計又命君從兄汝振南一之子同紹君
後錫及是也一女未笄君雖卑失怙而𬒳服先訓内
嚴惮荘碩人外親炙婦翁粹然有佳子弟之譽不幸
両家尊老棄去君寝荒手酒性復踈財視金帛如糞
土余每規君飲量増穀氣少非衛生之道又給事清
成家冝以勤儉繼志君殊自若仕踰一紀未嘗叙
年勞秩止𥘉𥙷給事有遺表㤙亦不汲汲自列盖其
氣宇宏豁規圓闊逺若将大有成就者鸞方飛而鎩
　　　　聘而踠足可悲也夫明年十月庚寅祔
于　下太墓之左世系見給事公碑銘曰　頎
然而秀龎然而厚不貴不夀孰尸其咎在昔臧孫强
諌　後英英夕拜剴切百奏先諸賢鳴宜十世宥天
無不定将啓其胄
　　　韓母李氏
李氏自承宣使畊扈從南渡始為閩人居城東城夫
人諱道康曽大父荀㩴第終衡州法掾大父濬父國
材贈承信郎兄亮魁慶元龍飛武舉牧二州弟師武
魁絶倫省試𥘉伯氏為夫人擇對以歸韓君永字昭
父行義推于鄉自號王陽翁夫人不以大貧而事姑
孝謹每曰吾何以報婦夫耽書外不屑羣辟夫人益
勤生葺家水菽盡歡祔庶出女甚慈嫠居二紀雖貲
薄力微若不䏻自存然男畢娶女有歸塟叔姒之丧
為嫁女字幼女妹䘮所天休夫人以居汲賴以塟又
收孤甥養之里人服其賢智始余以大蓬召過㞯江
約夫人子斗同戴夫人勉斗行曰是翁長者可也至
都不数月余逐午朝它貴人争婦搨以延斗斗日吾
母命吾從後村翁翁去余留可乎即日桃􁀁出関從
余至家塾一日聞夫人體中小不安雨泣辞去越壬
子　已夘夫人年七十八矣属疾三日而遂終斗
　　　之歸不復離膝下其秋徃應漕牒還道順昌
以夫人年高預求美檟載歸及門夫人已属纊以其
木殮人謂純孝之感而斗猶以不及侍疾為大恨余
與斗㳺知夫人于六經多䏻黙誦属文染翰如學士
大夫然二子斗滋一女適進士趙某滋以是歲先夭
夫人傷悼始衰男孫四人女孫二人夫人之殁以十
一月丁酉塟以明年某月某日某山某原斗來請銘
李門閥光顕韓父子隐約而夫人安之視陋巷莱羮
如華屋玉食昔楊樸之妻以其夫之聘召為憂种放
之母不以其子之授生徒有聲聞為喜夫人平生大
都有楊妻祌母之風矣斗字孔思銘曰　友母之子
銘母之藏斗也顯榮自表子岡
　　　林經畧
故兵部侍郎簡肅林公在淳熙間號魁礨骨鯾之臣
危言勁氣視古肅汲公其仲子諱行知字子大少為
專苦两上春官不售父任為承務郎監徳清縣尹部
犒賞庫有䏻聲外艱免丧辛帥棄疾以醝局屈致力
辭歴湖北營田司幹辦公事帥議復権湖魚之利
又𣣔更酒政公皆力争而寝秩滿奏記時宰言湖北
義兵七萬餘人徒供里胥緫首私役宜修教閱法紹
興𥘉營田歲獲二十四萬斛今僅及十之一宜修舊
帥葉都丞法葉都丞者夢錫丞相也授南外睦宗院
以從官執政薦靖退堂審除大杜令遷将作監簿大
理寺丞嘗鞠偽造楮弊之獄察知一囚之冤既而獲
真犯者一寺皆驚火災求言公䟽火失其性由讒夫
昌邪勝正所致朝廷以一人之言改舊章銓曺以一人
之故破定法汚吏自陳而改正美官夤緣而倖得濫
思執劵以取償此災所由興歟以親老丐外知漳州
罷属邑鬻塩下車甫三月郡大治以内艱歸終制朝
塩家以漳人之愛公也復卑右符陛辞言比歲風俗壊
亷耻䘮膺重仕者負國居方面者從逆縉紳謀身重
扵謀國學校圖利甚于圖名冝操名教以範俗崇名
節以勵世留為司農寺丞两浙饋餫滯留公言受輸
出省限則費追呼之優發綱失春水則有淺涸之患
宜嚴期限又言浙綱以地近不該賞郡縣官有援者
率規避而抑差簿尉指使之孤寒者宜均勞佚時朝
廷出親楮易舊民旋疑惑公𬒳選行江浙也州未嘗
譴一吏罪一民而民間帖然順令薦無錫宰鄭之揚
等十人于朝知永州道改提舉湖南常平茶鹽常峒
民或買省地薄産縣吏抑充保正不伏格傷捕者求
公謂曲在縣吏以官錢贖回所買地劾去邑宰乃定
新化峒豪奉姓者素負固犯法公察其人頗知書呼
至送石鼔書院奉悔前非還擄掠公復遣歸峒
提點刑獄永州趙監嶽女死或訟趙妾易氏寔殺之
獄吏謂易减女食致死以闘殺律論奏不聚問讀示
公讞駁以聞委官别鞫㑹公改除轉運判官永之官
吏欲變獄情公移獄漕臺抗章自劾詔下易果不死
湖南楮弊尚未流通委官秤提他路奉行操回氏
有虧一錢而没入其鉅萬貲者公歎曰爱民體國
是一事士大夫不當歧而二之綏寕衡山事丞挾令
肆優皆重劾吏乗時誅求民設譎欺諞者皆峻治猶
曰此未也遂移書廟堂言界未滿而先換令甫下而
旋變上自失信也入責錢銀出用純楮官輕楮也蓋
亦反其本乎其持論如此以度支郎官召未至除直
秘閣知廣州廣東經畧安撫巽避不俞行至臨漳散
遣迎吏拜䟽乞閑上不䏻奪主管冲佑観嘉定八年
秋也復辞貼職後五年除舊職主管明道宫公資禀
厚晚尤清徤忽不疾而逝積階至朝散大夫其卒以
十五年五月十三日年七十一葬以其年九月二十
三日墓在福清縣拱辰山宜人鄭氏西塘先生介公
　之曽孫先公十七年卒二子長致誠奉議郎知泉
州惠安縣致廣朝奉郎知肇慶府三女長適承直郎
鎮南軍節度推官洪搏再適宣教郎大理評事任永
年次適通直郎知汀州長汀縣黄普次適某官知某
縣鄭揚祖皆巳卒孫男三人曰某曰某曰某孫女三
人公清苦過人在湖北幕積例卷市百牛以助營田
晚漕長沙别儲銅緡十萬以偹緩急簡肅帥湘四年
公亦徧歴諸臺攝閫事父子相繼甓潭衡驛路六百
里湘人徳之所著有奏議史評通鑑綱條雜著藏于
家余観公平生有可以乗機㑹取富貴之時多矣攻
偽學者速化公未嘗片語少阿時好故居中無超遷
奉新書者顯擢公猶寛一分以夀國脉故久外不復
入為南伯者必富公麾去牙纛挑􁀁而返故僅足無
厚藏遵大路而不由傍蹊者也貴元身賎外物者也
余少與公有連然未職靣歲在庚辰見公里弟眉
目聳秀紅観雪髭質實而凝重前一輩人也留語窮
日夕間示余以所箋詩数則多與朱氏本義同余曰
公亦宗攷亭乎公曰朱公經學妙處聖人不䏻易也
况學者乎余因叩公簡肅素賢朱公晚有異論何耶
公曰吾翁有殊眷朱公負重名當軸皆貌礼之内
不善也及翁𬒳夏卿之擢朱輟臬事而留俱出獨㫁
不由啟擬當軸愈惎知二人素剛不相下翁又新與朱
公論易撑柱遂除朱公爲兵部郎二人果以不咸皆
去卒如當軸所料時臺端胡晋臣助朱排翁相則周
益公也余觀近世士大夫多以㤙怨爲毁譽其後光
皇龍飛時事一新簡肅以次對里居方拜䟽以周䇿
兑胡出䑓爲惜向使及見慶元學禁吾知其必爲朱
公作辨誣矣烏虖亦足以知簡肅之賢也公不以家
學掩師說私隙廢公論又足以知公之賢也念昔辱
公傾倒握手惓惓者若見託以身後公歿若干年肅
翁奉故直龍圖閣復齋陳公宓之状來請銘公曽祖
諱某某官祖諱某贈大中大夫簡肅公諱某母某國
夫人夏氏某國夫人聶氏世居長樂大中公始遷福
清銘曰　長楽建安嘗有異同及公談經多取晦翁
紀慚太丘歆畔中壘必如公者廼曰䏻子􁂋恒楮議
耿介􁂫封媒身甚拙謀國則忠晚辞閫鉞歸尋𥘉服
汾曲田廬洛陽水竹士欽其高民懐其仁竟全此璧
下從先人凢余所述皆公提耳庶㡬南薫有攷于此

後村先生大全集卷一百五十六終
後村先生大全集卷之一百五十七
　墓誌銘
　　　方采伯
莆巨姓推方氏自端明蔡公貴盛時巳與為昏至君
伯父處士縜與龍圖陳公宓皆婿于参預龔公之家
君幼侍㑑父子隆乾間事及龔陳二家文獻耳目濡
染歴歴記憶余先君先夫人鍾爱仲女弟聞君早惠
許女焉及舘甥先君不及見矣君事尊老孝謹處朋
儕謙毖與伉􁏭相賓敬終其身不改度常以書卷自
熏沐翰墨自陶冩有園数畝亭榭草木蓬窓棐几而
墳籍偹焉拳石勺水而仁智寓焉再薦于鄉絫上春
官不售慨然有罷舉之志不幸女適劉氏者先夭余
女弟繼没君既鰥始親箱篋細碎之事又不幸玉立
之子亦夭君悲傷惨戚歡悰益薄一日語余吾老矣
壮子家惟一孫未冠門戸緒業之重吾爲此懼已自
託于縣官矣它日以懐也累公又徧以語親知余曰
君方强健顔諄諄如八九十者何也俄觸午暑訪余
共坐水軒踰時去與其友步月夜分而歸猶問家事
乃寝黎明家人呼之不應入戸視溘然逝矣若暴中
風者寳祐丙辰七月乙未也年六十配劉氏乃吏部
侍郎少師公某之女子男一人得一亦薦扵鄉一女
適長忝主簿劉文礼皆前君卒孫男一人懐孫也其
年十月庚申懐孫奉君及劉孺人之丧乃合葬于延
夀溪龜湖之原君所自卜手封壙室務為堅固不可
毁又謀築精舍未果君蕭散而博雅于噐自先秦至
厯代古物于書自南北金石至竹帛竒蹟于畫自顔
陸至唐宋諸名手皆究極端緒監定品目不差毫髮
他人藏者率眞贗妍醜参半君所蓄匜洗錞罍章草
行楷丹青絹素物物精妙皆可寳惜手自記錄付懐
曰世守之其篤好如此嘗彚累朝宸翰及名臣遺墨
十卷號墨林帖未刋者末二卷烏虖天既蕲君一第
使之老夀與龍眠居士寳晋公雲林子周旋于筆硯
几席之間以滿足其冷淡之嗜好不亦楽乎而猶不
然何㢤君名采字采伯曽祖潤祖駛特奏父思齊母
趙氏淳熈郎官伯适之女奕世俱稱長者銘曰蘧蘧
然知其身之蛻也蹙蹙然憂其孫之穉也昔余聞之
疑其戲也今余思之何其智也懐也善守之勿失墮
也
　　　仲妹
余上世清貧先君嫁三女皆布衣後乃有登第者貢
士方君采字采伯之室余仲妹也幼為二親鍾爱君
亦有至性異于諸兒先君病君禱于佛乞以身代不
愈創服雜羮胾以進俟不愈君雨泣柴立及執䘮不
茹葷血者三年其事魏國太夫人跬歩不離左右寒
燠飢飽必問裼襲調胹必親里人以為孝女既嫁夫
有本生重親君嚴之如舅姑有庶生子君撫之如嫡
有姬妾君慈之如子夫喜賓客君潔罇斚以待夫購
書畫君脫簮珥以助若此類不勝書里人以為賢婦
魏國晚多疾君每棄夫家事來侍湯熨累月半載乃歸
魏國于竺乾之學早有所悟入名緇老禅望風屈伏
惟君機鋒足以相當如龎嫗母子然俄而哭爱
猶自寛越三年哭魏國由哀毁致病以
練祭前一日卒乃淳祐己酉十月壬寅也年五十八子
男一人得一貢于鄉女一人適長泰主簿劉文禮皆
已卒孫男一人懐孫𥘉采伯規新塋于延夀之龜湖
君葬有日矣而采伯暴亾懐孫卜以十月庚申奉二
柩合塟焉昔人以父母俱存兄弟無故為一楽以家
無朞功為盛事嗟夫余瀧岡之木已拱黄臺之
　屡摘君與無競䖏和俱不待六十非獨逝者不得
　　歸長夜之可悲而存者雖可年
　　非獨為吾家惜孝女而又為方氏惜賢婦
　　於贈宣教郎諱炳為曽大考于著作佐郎諱某
為大考于吏部侍郎諱彌正為考于魏囯林夫人為
妣銘曰　逹也靈照隐也徳曜鮑宗之賢曺娥之孝
于是数者皆可以銘銘之者誰白首之兄
　　　林君
林氏居北郭者尢盛君名崖字希文以長楽
為曽大父隐君天覺為大父琪為父君羣從六七人
皆有俊聲角立競爽如渙荀陳晋王謝家然䇿于天
子之庭薦于鄉于漕者相踵也君少美風度衆中常
如玉雪照人謂必速化騰上者既而頓挫場屋亦不
甚戚戚以讀書敎子為楽暇日與親朋酣觴賦詩圍
碁賭墅若甚放逹不屑家人生産者晚稍廣先疇飾
舊廬焉及羣從凋零畧盡名巋然獨存意造物乘除
之理則然俄以皆瘍卒年六十一以寳祐四年臈月
壬申塟于松嶺茅洋山之原配㤗湖陳氏男一人于
卿力于學女二人長適方松次適黄天瑞皆名族黄
氏女先卒方氏女二十餘即婺居介潔自持為里莭
婦君雖不遇然其才扵施家教行于子者如此余
于山甫之婦君外孫也故于卿以埋文属全銘曰
士要其終不觀其𥘉或顯融而誰紀或隐約而可
　君平生其䑓孝威馬少㳺之徒歟
　　　方君薛氏
贈中奉大夫方公逵有三丈夫子伯掲陽令君大
仲寳謨閣學士謚忠惠公大悰君其季也名大鏞字
徳錄少與二兄鼎峙有聲塲屋既而仲貴顕爲端平
賢諌官伯亦通籍封男人謂君功名踵相接
年僅三十九卒以嘉定癸未某月某日塟以端平
午某月某日孺人薛氏左史公元鼎之孫婉嬺而
歸君九年而寡二女皆幼二子紹孫方晬貽孫
在腹人謂孺人盛年非久安澹泊者而孺人自誓
若于兒女撫之慈而訓之嚴子俱力學冠婚以時長
女蚤殤次適鄭貢士子簡前卒𥘉中奉公産薄而君
婦尤清貧二兄既仕以汾曲之廬　之田巽焉忠
惠公宦㳺必挈孀幼以俱孺人少守空閨寒暑
至老不變有伯姫之絜深夜一爐長幼團欒共圎
　　有龎嫗之逹簮蒿如六珈之飾焉啜菽如五鼎
之奉焉寳祐乙夘年五十七矣以疾卒于寝某月某
日也明年紹孫又卒貽孫将以丁巳某月日葬孺人于
豐城里林店溪中奉公墓側忠惠公所卜也于是
君葬二紀矣始以孺人合祔貽孫纍然來請銘銘曰
余嘗銘君二兄之阡世系詳矣茲碑畧焉
　　　林貴州
余嘗誌外舅林公及沅容二牧之墓君名公奕字飬
大沅州之孫容州之仲子也母夏宜人少有聲埸屋
壐赦君自容奉賀表詣闕𥙷官銓注将楽縣主簿内
艱調嘉興府酒官汀郡盗起從招捕使陳公子山前
南劒守黄侯垺郡劒捕縣尉入郡幕時更新楮冐利
犯法者衆君两獲偽造帥真文忠公上勞詔改次等
合入官君蹙然曰彼誅此賞寕無愧乎及聞諸囚人
　死乃安諸臺􁘭攝崇安縣黄侯由劒移建辟知甌
寕縣建卒失伍閉城縱燎邑在郭外衆𣣔潰去君夜
坐廳事名尉寨兵儆于衆曰令在此無妄動由甌寕
班引授承事郎知莆田縣𥘉余外舅守莆看遺爱君
猶子也其治壹用家法于聼訟扶貧弱惟恐其為大
姓所　也于督賦有劑量未嘗為急符所使也然他
人行之者卒不見知于上官惟君縣譜尤為范侯銘
　　　莆人兩賢之秩滿調通判泉州迎吏及門外
　艱調通判建寕府左翼軍餉隷焉稍乏則紛紜君
　　幹旋士飽馬騰比滿帑有餘積入都自嘆曰吾
貧無貲孤無援将奈何𣣔部注建漕主管文字㑹前
庾使楼公治召入而余亦忝冊府禁林楼約余聮名
作箋干光範曰林某亷吏也冝少旌異丞相奏以君
知貴州君携家渉湘入嶺百餘日始至郡乆闕守顆
印之外空空如也君為攝前郡者𥙷觧泉粟各以教
千計在郡一考有半臺閫綱運如期官兵祿廩按月
惟守俸未支者凡九月其急公緩私先人後已者如此
以微恙伏枕三日殁于州治寳祐乙邜三月十三日
也年七十一秩至承議郎娶敖氏繼李氏俱贈孺人
　男二人誼之聲之孫男三人畊老畬老畡老孫女
三人君仕遠祿薄既卒官下㡬不䏻返䘮郡人憐之
　代庖者利積俸不還一錢二孤質鬻奉柩舟行二
　餘里至惠又陸行二千餘里始逹先廬以丁巳三
　丙申與两孺人合塟于福清縣西山之原結庵林
　扁曰樂斯君遺命也自士大夫莫不以擁麾凝
　香為樂故有腰纒上揚州蒲萄博西凉者彼㢤足
　論也懐祖求㑹稽牧之乞湖州不曰名勝乎君世
　清苦尤拙仕進其拜州也無他謬巧特以余三人
　之薦鄭丞相命直省官持堂帖來語之曰此官人
　勿使破費君勞以瓶楮五十而已嗟夫余與楼卿
之舉亷也鄭丞相之調守也将以厚君也然而文淵
病于壺頭也子厚卒于龍城也前之厚君也適所以
灾君也豈非楼卿鄭丞相及余之咎㢤𥘉容州早退
高尚晚辭聘召殁贈直煥章閣書容州者以其著云
銘曰　昔優孟之歌其辭謔而俚既不知孫叔亦厚
誣其子余叙君之家清徳如伯起雖無遺汝金廼有
貽厥址勉㢤后之人可培不可毁惜余去柱下筆之
𥙷野史
　　　馮巽甫
自蜀有狄難而衣冠名族避地者布滿于荆楚江浙
然南轅者尚少嘉熙末余使粤開君開先來為連山
令視其爵里嘆曰天荒地老蜀珎胡為至㢤既而聞
連山之民與君相安㑹余召去不果荐後君出嶺僑
于莆始識君靣介而通和而毅開口見肺肝無所囬
隐直諒友也淳祐未余行後又見之于建自此不復
相聞余歸老数載足不越戸限君之子邵賢忽来求
君埋辭余驚曰君容死不及知丧歸不及弔余之愧
不可湔矣銘其可辭按君家譜本長安人上世有仕
唐季為綿州彰明令者遂家于普之安岳為郡大姓
有西北二宗君西宗之后自始祖接傳至君登進士
第者五十有七人君以春秋两貢于鄉中類省前列
經　張得一君舉子也時人以方永嘉陳蔡二公擢
端平乙未丙科歴長江縣主簿辟四川騘所凖遣内
艱　峽始就連山之辟經畧使以邑小不盡君才改
豐令每坐堂皇或履阡陌登進細民與語如家
諾然人人獲以其情自通于長官吏不得舞智
邑皆有遺爱四考觧去為福建路提舉司幹辦
用京状七員改秩用縣令两任免湏入僉判鎮江
秩滿需次戸部激賞所主管文字簿㳺霅川因跌傷
足卒子寳祐丙辰二月某日年七十一秩止　議郎
娶趙氏一男邵賢也四女已嫁者三人季未行邵賢
将母扶柩返塟于莆之洗塘山丁巳二月甲寅也君
嘗周旋李公某度公正之間講朱氏之學甚精
慕元白體有集若干卷性薄榮利拙仕進世莫
辟薦君者臬使涂公巽揚經畧使劉公伯正方公三人
也以京状為君破白者劉連州燧叔也繼之者
二庾使也成之者節齋趙公鳳山李公清獻
微此六七公則君終老選調矣然則士之欲遇合于
世者不其難乎余晚以大蓬　直禁林㳺公乆釋
以書來曰他朋友皆䏻謀身惟馮巽甫可念某
　斯人累君巽甫君字也余屡推穀君子當路語不
　售以此慚君亦以此慙㳺丞相云初君當㳺公盛
時不一掃光範門及歸綠野乃徃叙舊盡平生歡洽曽
大父喬年號類溪逸老大父戊有春秋學號横舟翁
父　廸功郎母何孺人銘曰　生于蜀死於吳仕於
　葬于莆昔夫子思乘桴亦嘗𣣔九夷居君安之命
矣又何為懐故都
　　　林韶州
紹定辛邜叛将李全犯揚州恃銳輕出為王師掩擊
殪城下其妻楊姑山東劇盗楊安兒之女安兒首亂
山東者兵敗逃海死姑勇而黠其黨奉以為帥自扵
行伍中擇全嫁之全素健闘及歸朝全連節旄姑
封小君名為忠義隂貳于韃駐軍山陽雖隷制置使
戲下然戕許國僨劉琸逐姚翀殺命士苟夣王社來
當國者不䏻討益驕全甚至飾珠翠以求媚於姑士
大夫視山陽如蛇鄉虎落矣莆人林君景復既歴廬
　尉調泉州節度推官矣改授淮安州法曹以徃時
論壯之安晚鄭公時在瑣闥餞詩有淮海轅門立竒
　要㸔左袒為劉時之句至則改淮安令未㡬全叛
既與尸歸楊姑者懼朝廷必討遂掃衆盡俘執南官
北去君復在其中留落海州三年膠西半年青杜七
年賊防守苛峻君挺節無所汚飢餓并日採梠拾橡
而食或買卜教小童以自給南北隔絶家人不知君
存殁母妻以憂卒頼信庵丞相趙公在淮間念君陷
賊遣間物色君素不忘本朝艱難中肘縣印卧起屡
以帛書報虜機事人始知君不死趙公復捐金資召
卒籍其力自㧞而歸庚子四月也趙公奏曰林某十
年北地萬里來歸縣印猶存告身如故乞旌擢以勸
節者君强仕㳺邊比反國鬚皤然矣平章喬公杭
相　公議擢君于朝不果詔改宣義郎通判海州事
改淮安州始聞母妻丧哀動行路乞觧官追服起復
通判廬州吕帥文徳雖武人知敬君奏除参議官兼
倅盖周旋两淮者復六年改湖南安撫司参議官知
南恩州乆旱郡有疑獄親輷得情讞上之日大雨重
賞捕刼海者盗發輒獲舟行鯨波如枕席然在郡三
載境内稱治擢知韶州陸辭上問在山東幾年及虜中
事公歴厯以實對上嘉奨慰効之曰曲江佳耶君頓
首言地接江西湖南溪峒臣願布宣徳意拊循之韶
亦至君至而兩郡捕綱餫如山急符交至君未数月
　　　人徒見君乆仕邉地意其為踈岩􁋁弛者然
君两牧南州乃宻察細謹如常人待僚佐均兄弟視
民如子積勞致病猶日坐鈴齋治文書疾棘怡然曰
吾不死青齊而終于終幸矣復何憾以寳祐四年六
月某日卒于州治積階朝散郎明年丧歸以四月某
日葬于某山之原君寤寐功名而不汲汲謀身有慶
夀及平觧任轉秩賞皆恥自言同時陷賊有周子容
　主簿者後君來歸由右選得朝奉郎或謂君當薄
君曰命也卧病始叙述平生若乞憐于君父者經畧
使馬公天驥言君志節與周子容朝奉事同賞異其
守曲江清約豈第乞于遺澤外特加異㤙未報林氏
死一生中篇什不廢晚筆尤老自號全璧有集若干
卷余嘗謂爱君之深者信庵也期君之逺者安晚也
然安晚徒䏻識之于陷賊之先信庵不䏻扳之于既
返國之後何歟曩余嘗叩信庵今習邊事者少如林
某豈不值一淮郡公悵然曰守邊湏竒龎福艾者此
君骨法稍簿吾使人推其命亦然寘之中州乃所以
爱之也及安晚再相余曰景復其來乎然竟淹留㤙
平不召盖爱之深期之逺者于君僅如此况靳靳不
相知者㢤昔大将軍以李廣数竒不使當匃奴相者
見班超曰君燕頷虎頭萬里侯相也窃意君命類廣
而相不及超歟嗚呼悲夫君諱興宗景復其字也銘
曰昔鄴邦光㣝韉荷嚢充也繡裳一旦倉卒貪生屈
膝北面臣賊君秩甚卑俘執十朞挺身而歸南人押
玩北人驚嘆曰此鐡漢歲晚􁛫㷱祲霧墨濃面有
容或繪麟閣或死浪泊高下厚薄孰主尸之彼成此
虧彼合此畸惟其志節不可詘折矧可磨滅
　　　韓隐君
余友韓斗将改塟其先隐君泣謂余曰昔人有抱嬰
以請而得銘者有幼䘮父既長訪求其平生言行自
表于所者斗士也不哀切于婦嬰乎既冠失怙于
言行皆耳目暏記不詳實于訪求乎顧今代無幹而
末學何敢望歐使先人之可俘者失傳斗弗子矣敢
　累公余方苦暈􁌇心許之力未及也斗責諾之書
徴銘之使絫絫不絶按韓民自固始入閩居懐安者
三世矣曽祖瓊祖翼父昱皆潜徳弗耀君諱永字昭
父幼刻苦受業丁鄉先生弘齋鄭公某後從幼齋黄
公幹㳺其學貫通九流百家而折衷于經其文掃去
六代五季而欲反之古開門授徒師道尤嚴嘗應秋
賦㡬入彀矣考官以䇿論語觸時忌不敢收晚拓落
所知有仕長沙拉與同載者君曰賈馬皆嘗涉湘吾
将㳺焉既至病店卧客舍晨起猶繕某詩其夕卒紹
定辛邜二月某日也得年六十斗自懐安徒跣数十
里負骨歸家山𥘉君寠甚李侯亮竒其人妻以女弟
常分俸資君家有無子婚嫁李夫人皆身任君危坐
對卷而巳嘗謁神祠或遺銀合于香几君留以待俄
有婦人哭而至曰父繫獄吾丐貸是物以營救微君
他人負之而走矣君旦晝所爲輒筆于簡夜則露立
斗下以白其實踐如此李夫人後君二十五年卒二
子斗滋滋巳卒一女適進士趙與寵孫男四人孫女
二人君舊藏不利寳祐丁巳某月某日改祔于母夫
人某氏之墓在某鄉某里某山之原所著有易說詩
精義又書釋疑史㫁未脫槀右律詩一卷昔陳后山
固窮妻子常食扵外舅人賢后山亦賢郭㮣甚矣君
之似陳李侯之似郭也余觀后山猶以諸公之薦入
舘君竟老死布衣窮乃過之然豐也寒薄無祿斗也
修潔有聞竊意造物吝固于君者将留以遺斗也銘
曰君有遺墨字若不多有志無時命也奈何悲㢤
此言盖本臺卿匪我銘君乃君自銘
　　　方君􁏾仲
𥘉君大父寕鄉公為莆修士為朱門高弟秩卑齡促
里人悲哀之曰是必有後俄而其子復卒于是􁏾仲
生甫五月祖母徐氏母林氏孀且貧拊而教之幼警敏
出語驚同學兒踰冠㧞鄉薦遂入上庠中壬辰進士
第歴尤溪縣尉教授英徳府以考舉通籍知長溪縣
通判逺州行至順昌縣卒于傳舍寳祐二年六月庚
午也秩承議郎年五十一多寕鄉公一歲爾里人復
悲哀相吊曰是家祖孫宜貴顕宜老夀而皆止于是
耶娶李氏封孺人一子建孫男女各一人以五年十
月某日塟扵棲隐山之原前塟建以直院林氏希逸
之状來乞銘􁏾仲𥘉筮那􁘭尉市鈆以造祭噐力争
曰不給直而白科猶不祭也郤縣倉餐錢可数百緡
以助平糴倉守俾輸郡又争曰俑不可作民有扇妖
結集者捕首悪送縣鞠治立散其衆曽守宏正延入
郡幕首勸曽寛属邑蠲沙縣捕銀四千两歲飢帥遣
吏糴沙縣還至水東飢民截米覆舟守􁘭􁏾仲撫諭
衆千餘人皆退帥来詰􁏾仲奮筆復之曰劒亦飢愚
民見米出境而閧不足責帥不復問漕使留耕王公
伯大鐡庵方公大琮皆奨重鐡庵以漕幕招答曰與
公同里又同宗也敢辭囙併辭郡幕還邑徐守元杰
來以僚招亦辭留耕薦語云尚友前修不隨流俗徐
公則云始終清修二公皆靳許可者南轅至番遇鐡
庵巳建門留之苦辭而去英與諸生相浹洽課試畧
如州士習一變新學宫祠九賢鐡庵兼漕羔鴈復至
巖仲累辭而後就于擬筆燕語有規益無和隨鐡庵
幕下士徐君明叔洪君天錫併􁏾仲為三廣人皆賢
之長溪久不治留耕時参大政遂以堂除來綰銅墨
謂恱堂楊公楫䖏士楊公復邑前軰也勉齋黄公幹
邑士之師也並祠焉汰縣庠冗職増弟子員民間愬
米價太重惻然曰吾無州家何姑盡吾力取縣家例
錢盡蜀之斛失三鐶契塩錢亦僅足月觧止母榷民

後村先生大全集卷一百五十七終
後村先生大全集卷之一百五十八
墓誌銘
　　　趙克勤吏部
淳祐丙午予蒙㤙召至京師上總攬權綱清献逰公
當國家賢聚於朝館閣尤盛木石尤公長也予貳也
獲與其英俊並遊趙公克勤方佐著庭日有掊擊商
論之樂不旋踵公去予繼之辛亥予復召俄又去不
十年同舍郎多貴顕有持鈞樞者惟公留落外服終
其身不再入以死悲夫公秦王之後南渡來居外郎
曽大父忠訓郎公端大父彦綵父礪夫贈朝奉郎母
林宜人幼號竒童擢嘉定庚辰第謝絶富豪求婚者
鄉先軰黄公以寕為女擇對意属公遂壻黄氏為候
官尉寓貴欲包尉地以廣其圃帥欲决西湖閘汎舟
皆持不可外難調長溪東尉盗竄它境内艱通前任
僅一考意趙公彦候李公韶来泉皆重公㑹趙公使
湖湘以漕攝帥辟甘泉酒庫治法征謀皆咨而行項
帥寅孫至辟安撫司幹官頃去公隨司罷監封樁庫
門無惰趙公希􁭤求士於康吏部直康以公對一見
如素交擢户部架閣兼吏部館檢閱考省試得䇿卷
喜曰必名世士掲曉則徐君霖也徐太社令陞兼校
勘太常寺簿輪對以強公室杜私門爲說畧云妃后
四星環拱帝極間以異服實干天象正礼明法宜反
其居天子之富古無私藏九重之貴礼無私覿昭徳
塞違宜端其本次言陛下進退忠邪出扵獨㫁孰不
鼔舞夫何臣漢弼死臣範又死至臣元杰死則大異
矣是三臣者取数扵當世甚薄用力扵當世甚厚受
怨扵小人甚深淪沒之後家事蕭然聞者酸鼻其存
者稀踈如晨星安知不爲擁厚貲包禍心者之所
姍笑窺伺末乞以張魏公浚配享遷秘書郎明年日
食正月旦公封上曰昔劉向論日食以上無繼嗣政
歸一姓為憂臣忝属籍窃謂國本宜蚤定世卿宜顕
絶遷著作佐郎國史院編修官實錄院檢討官兼都
官郎是嵗丙午朝野以厄運為憂公輪對言丙午丁
未之厄古無是說議者推原宜靖致禍之本始扵治
平用王安石之歲郡雍聞杜鵑之年治􁀊末至靖康
之𥘉甲子適然一周午未遂為大諱臣聞易繫曰㡬
者動之㣲人曰吉凶悔吝生乎動吝者自吉而趋凶
悔者自凶而趨吉言知而䏻懼懼而䏻悔則㡬之失
者可救数之否者可享也臣謂不惟陛下當懼大臣
公卿百執事皆不可不懼其言忠憤激發上嘉納改
禮部郎官史職如故山相免䘮朝論欲倚宅之以拒
其來遂擢史長公折東丞相曰諸賢崇長童孺不正
莫甚一豎揚揚其前諸老逐逐其後不知朝廷視史
院為何等官自古惟聞以正攻邪未聞以邪攻邪也
相愧其言無惰在省闥尤執法雖大臣啟擬中批處
分者皆封還之始多聽從友稍厭倦又其人清峻門
無雜賓惟公至清談永日故嚴惮無惰者亦仄目公
無惰欲决去公責以宗國之誼而止劉公應起厚光
範李公昻英滯郎省始皆喜公劉深相結納李至呼
其子出拜後㳺趙二公内不說外未有隙也俄而李
拜諫官首劾公去劉旁觀而巳嗟夫諸人之急扵去
公也豈有他㢤将以安㳺公而重其權也将以孤無
惰也公去数月無惰出賛督府然㳺公亦不䏻安以
大學士侍經筵不拜而去而魁枋改属局面一轉前
日之諸賢皆去卒如公言明年起知撫州竭力航粟
以嚮諸屯總所為停專人郡逋版曹絹二萬公積所
郤例冊節他費得六十萬緡以償梟旗軍剽攽者和
糴錢米兩手交付民相語曰今年不白科矣秩蒲差
知端州改廣西提刑皆以風聞寝以考功郎官召復
寝提舉江西常􁀊禁部内預借新制令民實産公謂
袁板籍素明止勿行袁人徳之樵冦聲振鄰境公密
覘嚴偹四封肅然又以風聞去一路嗟惜而撫民攀
臥尤甚於前日公歸葺居室闢便齋為小亭以椘薌
聽琹為樂除廣東運判公予喜南轅属䑓閫皆虗以
有詔趨行留其子守舍曰吾且歸矣入境罷潮城覆
稅禁白身攝官黥黠胥絀汚吏一路􁑔然俄得上氣
疾日治事不廢稍稍劇自札四書置夾袋預治棺衾
奄然而逝寳祐丁已閏月九日也得年五十七積階
朝散大夫家人發書視之一與其属曰無功百姓重
費司存一與其子曰䏻為善士窮逹不足計矣一以
身事属其客一與常卿洪公天錫訣援坡翁今生兄
弟之書經畧使常平使者見書為慟建臺纔九十日
一子若魯迪功郎福清主簿洪公婿也孫嗣璘尚幼
若魯未嘗跬歩去視訃至萬里奔丧三伏䕶柩歸于
正寝以其年臘月丙午合附於普山門黄宜人之墓
松竹参天公所自卜也公未達時翁壻間自為師友
又受敎扵鄉先生忠簡傅公故問斈有源委而議論
依名節其仕與無惰俱進退上素敬無惰雖去猶訪
人物焉歲晚召除皆其密啟無他謬巧也公居中郎
外咸有可紀古所謂達材成徳異於世之静言庸違
者矣有耻齊雜藁考亭文抄臨汝講義各若干卷公
散語條暢四六温潤詩尤精詣高雅盖深於此事者
然謙厚不以詩名惟余知之若魯奉洪公之状来速
銘予長公十四歲衰病不出戶限公方與賢哲馳騖
扵世孰謂遽舍我而先乎洪卿公之親友所載詳偹
余著其大者於誌公諱時煥字文晦始名時敏字克
勤旣訓名猶以舊字行銘曰　孰挽之承明庭瑞錦
窠孰推之潦霧中槃澗阿衆陽極一隂生可若何百
年短千載長名不磨
　　方景楫
龍井之方特盛於莆景楫尢秀其出宗南渡𥘉諱于寳
者以献遺書授𥘉品官曽王父也　淳熙間諱秉白
者號草堂先生監司舉孝亷不果召贈朝散大夫王
父也諱阜鳴者以排律賦擅名天下仕至朝散郎贈
朝議大夫父也母田恭人生母田孺人景楫十六魁
江東漕薦俄入太學薦罹艱棘免丧以父遺澤調邕
州法曺未上浙漕再薦擢端平乙未第在邕秩滿辟
循州州學教授用考舉改秩知福清縣通判臨安府
改通判汀州居里需次寳祐五年八月二十日卒于
寝年六十秩止承議郎配蔡氏継陳氏皆封孺人二
男曰隼曰興不幸興先夭開慶元年八月五日葬景
楫於尊賢里繼善院之東者陳孺人與隼也景楫𥘉
筮讞議盡心客授敎育有法邕循士民至今稱之福
清號難治景楫謁郡帥陳公塏迎勞曰君方子黙子耶
誦四詩維賦不脱一字遂為知己郡昔留米四千斛
輸縣廩寨卒外餘佐經費後俾輸郡或謂失来愈
不可為盍請復舊乎景楫笑曰人将為我規斛靣也
始至帑庾如洗景楫不忍效世吏行霸政逋常賦者
契監者亦不忍笞扑久之民感㤙信相率樂輸更以
治辨稱新縣庠剏經史閣先賢祠以燈錢七百緡助
養士有邑最而無奥主僅得京倅輦轂衆大之區魚
龍變化之地視同列或峩象或擁麾未嘗動色或速
化或詭遇頺然任真然猶以風聞去榮辱得丧之
際終無片語見於顔面杖屦自放於泉石魚鳥閘人
莫窺其際也余觀世之造士不過二途曰任子曰進
士而已景楫父之美子以家世論國舍虞彼不素定
乎國之雋材以科目論號令文章不當仁乎彼材名
不足望景楫萬一者皆優為之景楫宜為而不為豈
非命㢤𥘉草堂公余父友也朝議公余先君子友也
余長景楫十餘歲故朝議公以景楫属于末䇿
曰充國得先零地就耕以寔之如士達之議是欲奪
舒民有主之田爾果格不行䇿浮光舒蘄必危不旋
踵語騐守将誅閫臣黜公亦自劾有旨諭留改湖北
運判兼督撫隨軍轉運参議官俄除户部郎中總領
湖廣江西京西財賦軍竈驟増至二十萬江湖旱荒
貴糴公幹旋有方調度無闕閫臣孟珙責生劵甚急
公核其　虗籍以聞詔珙自認生劵珙先使客風諭
欲陞公少卿公笑荅云閫臣薦總嚮不亦異乎珙建
節鉞陞宣㨿以督視自居責總漕苛礼公不為屈珙
積憤索庫本司運淮塩以傾總所乞公致休以避之
令赴行在奏事俄寝前詔珙力䏻擠公臺維䟽上奉
親還里左右娯侍安退閑之樂而忘進退之拙主管
冲佑觀者再除考功郎官以無科第辭主管鴻禧觀
除尚佐郎官母潘令人夀九十二考終公毁瘠過甚
服闋洊請鴻禧祠以戊申禋澤官從子澹人以為難
前参預橘坡徐公今元樞意一徐公秋壑賈公更迭
汲引然毁鬲者衆公官情亦䦨矣徐著作霖有時名
𥘉用文公經說擢上第後改師法寄聲欲㳺武夷公
戒精舍主者母納預卜住城兆域自位置松檟手封
植甫峻事而属疾公䆳扵易若前知将終者區畫家
事無一語差寳祐戊午三月十四日終于寝年六十
九積階至朝議大夫其年十二月十有五日塟于南
劍州劍浦縣富沙鄉汾常里八仙之原娶周氏封恭
人慶元六君子侍郎西麓周公之女相敬如賓友男
濬通宜郎知興化軍仙遊縣有治辨聲佳公子也亦
健令也公與文公皆生於庚戌文公𥘉得孫喜書抵
龍川陳亮曰小孫資稟壮實他日可望告廟則云嗣
子既忘次當承緒異日朝廷察其遺忠或有㤙意亦
令首及鍾愛異扵諸孫如此所著奏䟽詩易遺說共
各若干篇詩文若干卷濬奉家傳致治命来請銘余
大父者作及接文公議論余宰建陽㳺公諸父群從
間最久故公以宰上之碑見属余觀先朝尤褒録大
儒之後濓溪子燾次對帥蜀康節孫溥亦至恃從公
季父貴顕侔扵燾而公權位减扵溥盖有命焉今
天子尤重文公之斈及考亭之門者多致身廊廟誦
考亭之言者亦接武旃厦公精敏絶人書一目数行
向使不守邊不䕶嚮專以其過庭之異聞藏壁之家
書論於石渠辨扵漢廷則諸儒必欲歛袵可以巍冠
而講重席而坐矣亭障堡戍之煩使米塩簿書之群
碎豈無他人顧以累儒家人乎朱氏世系見文公自
序韋齋事載國史文公書垂萬古言滿天下其名字
官閥世所共知云　銘曰張禹桓榮治一藝身為師
傅施及嗣仝也黜傳研孔思韓子伏云宥十世文公
之書完而粹融液異同合碎破直繇濓洛遡洙泗愚
嘗執卷侍丹地聖學尤得之朱氏公卿誦習致富貴
士者渉獵掇名第亦既得之筌蹄棄嗟㢤子明㓜是
似一生　掌服王事家學曾不毫芒試更嘗艱阻困
讒惎材不如公皆顕仕何哉獨扵公責備以尚書郎
題墓隧下從先人色無愧
　　　趙孺人
預章郡進賢縣羅君晉伯之室趙孺人宗室贈中奉
大夫不敏之曽孫朝散郎通判賀州善時之孫從政
郎廣西提點刑獄司幹辦公事女釭之女母安人艾
氏孺人事舅姑謹從夫順訓子嚴處族戚和自倫紀
廣而推之扵輿䑓皂隷自閏門推而放之扵州閭鄉
黨大徳細行皆合於圖史所載嫁三十餘年而病名
醫不䏻瘳寳祐戊午九月二十日卒得年五十三常
日不取地里家之說曰異時無逺葬我開慶已未閏
十月十有五日窆扵茂林之原距家一里素志也五
子一性進義校尉監饒州樂平縣稅一得一正一理
並登仕郎同祖後叔祖宗學博士之子将仕郎江西
漕貢進士三女長㓜巳卒仲適登仕郎呉壁孫男大
防大方大員女適臨川陳珽餘尚㓜余昔忝博士同
寅而不及識晋伯讀古心江公所記經訓楼知晉伯
佳士也又讀書詩境方公所誌提幹府君墓知孺人
名家女也二公皆余故人至是江公言晋伯欲徴銘
余之意余反復孺人家傳重有慨焉夫妬常情也儉
羙徳也然妬而流於忮儉而近於鄙亦婦女之通患
故夫有自操井臼者子有履霜臥冰者客有聞轑釜
而去者婢有擔糞道上者孺人既嫁晋伯妾委以家
務爱側室子甚扵已出夫喜接納屦滿户外孺人宿
舂以待傾家而醸者百客之饌不戒而具奉養俠施
予豊家以節嗇而𥙿門以積累而大扵不仁之富悖
入之貨常掩鼻揺手曰母以是汚我所居富者化其
賢貧者飲其惠晚為諸子造宅授室厚薄必均以子
舍誦聲為金石之楽以諸孫舞綵為魚龍之戲可謂
大福徳人矣晋伯名晉孺人名崇玉銘曰　其高潔
則莱婦也其悟觧則龎嫂也其義方則孟母也悪乎
聞之吾得之於吾心之老也
　　　弟婦方宜人
宜人方氏故梅州使君諱次彭之四世孫晋江令君
諱深道之曽孫海豊令君諱綰之孫府君諱鎔夫人
林氏之女余仲弟工部郎中克遜之室𥘉余先君與
府君少同筆硯指腹為婚故孺人甫笄歸於仲氏不
逮事舅姑魏國四十餘年尤孝勤雖白首執子婦礼
不少怠仲氏拙治生酷好古俸錢率以收名書畫
孺人安隐約甘活淡未嘗有空乏之嘆後仲氏三擁
州麾一持琛莭光顕矣宜人奉養蕭然不改其舊婺
居十餘年卜良人宅兆畢兒女婚嫁繕舊第闢新畬
續一綫之緒存六尺之孤勤亦至矣仲氏子曰瑞女
曰順曰容者宜人出也順瑞早夭庶生二男偉甫将
仕郎興甫迪功郎建寕府政和令宜人㓜而鞠育顧
復長而敎誨成就甚於己出素有徳量撫妾媵以㤙
無一毫世俗女婦婿惎之意内而六親外而一鄉皆
稱其賢偉甫先夭興甫獨當門户宜人属望之深方
遣安輿迎養不幸興甫又夭宜人雖甚曠達然併失
雙珠悼念始衰伏力疾葬興甫疾遂不愈以開慶
已未二月癸卯卒年七十𥘉宜人命興甫庻子将仕
郎在後偉甫意興甫盛年嗣續必蕃然興甫屨得雄
輒失之方議以服属近昭穆順者為繼鳴呼以仲氏
之清修宜人之賢淑宜燾其後宜食其報而高堂之
上繐幃之内僅有一男孫方卵三女孫一未嫁二尚
㓜聞者哀焉宜人女容適迪功郎新浙西安撫司凖
偹差遣林宗煥侍郎公彬之長子容為母鍾爱跬歩
不相捨由病至卒至葬左右服勤哀動行路林倩
於追嚴葬送㤙義甚䔍以其年閏十一月乙酉合袝
扵仲氏西山之阡銘曰　幽潔離鸞之操鈞臺鳲鳩
之詩惜㢤逝者有彤管之懿而述者無黄絹之辞悲夫
　　　明禅師
閩多佳刹而僧尤盛一刹虗席群衲動色或挾書尺
竭衣孟以求之有司視勢低昻貲厚薄而畀焉先輸
貲後給帖福曰實封莆曰助軍異時大叢林大尊宿
𥙷處往往皆實封助軍之僧矣前莆牧守潘公墀厭
僧趨競訪予曰是中有佳衲子否予曰佳衲子安肯
住院潘固請其人予以祖日汝明對久之以日住主
九座明主嚢山二僧苦辞潘手書強致之㑹日蛻去
潘代歸明在嚢山年餘僧俗扣稽檀施走集大為一
方尊敬然常不樂𣣔挑包者屡矣一日留書白群過
門别余去不可挽予嘆曰吾為大篷時兩乞挂冠或
云相填遂不敢復請師賢扵予逺矣既别又寄声帥
小予二歲開慶已未六月某日示寂其弟子某人等
請銘其塔師惠安人俗姓黄法名汝明號别南翁得
年七十一僧臘五十塔在居舖圓通山少逰方遍参
得雪竇痴鈍印可嘗住雲龕李氏教忠院晚住嚢山
扵莆泉接境間揑空拳剏接待院西所而風亭者最
盛路於是刹平生清苦惟一笻一衲無輜重突兀如
枯木老幹無枝葉華藻惟坐道塲說法領衆而已未
常口錢榖鄙事有齋施悉送庫堂茶毗五色舍利無
数𥘉予扳師出世太常少卿蔡公次傳責予曰君𣣔
扶一寺不知壊一僧矣師歸予復蔡書戲曰還君明
公蔡亦厚師者銘曰　師言後村不學釋氏然其作
用與佛不異予笑此言亦偷古書傳不云乎暗合孫
吳野田荒草無以贈别錄師佳話掲之墓碣
　　　趙孺人
掲揚明府方君諱大與之室趙夫人諱必善今爲泉
人故判大宗正事諱仲忽岐王謚簡献之曽孫知南
外宗正事諱士晤和義郡王謚忠靖之孫贈通議大
夫諱不劬之子母碩人張氏生母楊氏嫁時大家
儒素人謂夫人貴種未必相安既而婦礼恭舅姑稱
其孝閫範肅族戚欽其賢接物馭下恕娣姒安之臧
獲徳之久而鄉里化之𥘉夫無卓錐地夫人從夫仕
畨仕粤銖積寸累明府始有田廬大過五十未得雄
夫人爲置妾媵明府始有子以明府陞朝㤙封孺人
婺居二十七年足不履閾盖勤苦攝家或謂向平之
縁未畢宜益以舅姑祭租夫人曰柰何厚婚嫁而
簡墳墓娣薛蚤寡夫人月輟宗姬脂粉錢以助葬明
府扵保豊里之方山及見内外孫男九人或笄冠或
襁褓歲時娱侍左右咸謂夫人福夀未艾也上巳猶
亨家廟其夕若爲薄寒所中者遽委篤投歲再不愈
越二日端坐奄然而終景定庚申三月壬申也年七
十三一子選孫女二長適通宜郎知泉州惠安縣劉
強甫次適進士陳璣正献相君之曽孫皆孝謹母教
也孫男三人泰翁質翁材翁尚幼以其年三月癸卯
合祔扵明府之阡家舍歛具皆夫人手營綜曰他日
無以是累兒女夫人未嘗讀佛書然自始至終靈
明静定暗與佛合余觀世有醇儒者亦有出入乎釋
者及夫處窮達得丧之際而悲觀異趣臨患難死生
之變而怖畏改度者多矣若夫少不躭榮老手踰閑
沒不怛化有斈士大夫之所愧大善知識之所難
者豈不賢于人㢤銘曰僕家中壘傳列女嗟余小子
文献忝祖考乃述是銘續史後𥙷
　　　方清卿
清卿方氏名汝一㓜竒逸落筆皆不可傳誦壮悔少
作積研尋之功深沉之思著易論二十篇江東将相
論十篇評二漢史賛若干篇記序詩詞名小園僻稿
者数百篇其文皆探幽抉微絀哇崇雅其剖折義理
區别賢佞凛然有不可犯之色雖鯁峭驚世俗然辨
䴡宜塲屋庚子薦于鄉咸謂平挹上第矣既報聞清
卿不少沮表攷古著書自娱固窮力善為父鍾爱二
女傾家計割田以適顧儒文顔亦佳士郡博士虗前
廡迎致不就一日䄂所評班書示余余曰范史罕讀
者僕欲稍添注脚病眊未䏻君有意乎清卿遂接讀
范史著新評甫脫藁病数日而卒年四十五清卿於
頥堂處士贈承務郎秉侯為贈大父扵迪功阜時為
大父扵乙未進士南海尉碩子為父母鄭孺人娶陳
氏孺孤申父一女許嫁鮀氏𥘉清卿葬父于文賦里
祖山狐狸原舊有廟基社人託神以爭清卿為文曉
譬人神退聼至是以清卿祔焉卒以寳祐已未五月
日葬以景㝎二年正月某日嗟夫以清卿之才使奉
對于天子之庭豈不如劉蕡使以山人處士徴豈不
如盧鴻李渤使及聖人之門豈不如琴張曽晢而浮
沉閭巷枕籍螢雪以死可哀也夫清卿家有名荔號
郎官紅熟以時常少東致数十顆嗚呼今絶筆矣申
父方七歲来求銘者二李逢㷱夢和皆負才學銘曰
猗嗟清卿人冕服兮君布韋人芻豢兮君虀塩意者
上下馳騁兮鋒頴之太銛是非褒貶兮衮斧之過嚴
抱千載之耿耿兮豈其就九泉之厭厭窆徴予文兮
嗟余石之久箱余老避䛕墓之誚君貧無乞米之嫌
尉賢季之恫􁒓發亡友之幽潜

後村先生大集卷之一百五十八
後村先生大全集卷之一百五十九
　墓誌銘
　　　薛潮州
薛氏唐𥙷闕令之之後名庭輝者仕江南為鎮遏使
屯㳺洋家焉傳至梅州太守珩君曽王父也至廣東
轉運元肅王父也至監建寕府合同塲贈朝奉大夫
若水父也梅州擢紹興壬戌第為里耆儒轉運號時
吏師不究於用大夫若學士文而不得年君諱季良
字傳叟㓜以王父任𥙷将仕郎歴羅源尉惠州徳慶
府錄参惠州司理廣州司理以考舉改宣教郎知閩
縣南安縣通判漳州都堂審察除登聞檢院遷司農
寺主簿知潮州以寳祐丁已八月終於郡治年六十
秩朝請郎歴官惟惠之錄理以王父及母吳宜人憂
閩宰以大母李令人憂未上羅源獲劇盗應賞格棄
不就古康郡事多出君手畫諾而巳畨禺民愬女
為顔主彭選夫婦所戕古獄具欵上矣府委君審鞠
君察其冤白府緩獄使人亷之女匿舊主李時中家
不死也置女屏後呼女母岀之曰此若女耶獄遂即
日觧府公怒時中匿女欲沒入其貲君争曰旣自首
之矣卒原其罪刑獄使者聞而嘉之為合頴焉叛卒
叩城帥逸去菊坡崔公登陴指授委君詔諭事平崔
入建鄉閫上勞其詔减二年磨勘治南安守法据里
是是而非非務抑豪右而扶善弱然歸之扵厚法之
中節翕然有賢譽催科給自來由村落無追胥跡輸郡
及為舊令填積逋外餘力尚沛然郡使大吏來掩縣
帑取鏹八十餘緡新舊楮萬計以去君白郡曰某無
一錢横欽鏹若干楮若干某料二稅也某月版帳也
某不過為州家預舂爾今盡取之是不為明日計乎
守愧曰其詞直許以後限理豁漳守方公来觧去
君當次挕力巽添倅以入以為難而堂帖委君時龍
溪境内有嘯聚者君不復辞調卒討捕以計擒首悪
貸餘黨四封帖然郡事無大小皆身親而止幇倅俸
帥憲交薦遂召輪對乞脩實徳實政以回天意永天
命次言檢鼓院乃肺石路鼓遺意今民庶以叩閽爲
嘗試州縣視投軌爲具文遂使窮達之美意徒滋翼
偽之狡謀臣謂凡進状宜案素子决虗者反坐及遷
農扈以哭子丐外去潮之郡計窘狹君不忍掊歛專
以亷儉節縮扶持之窮日之力汲汲鮮􁁅省燕設罷
苞篚水壊浮梁撒而新之塩使君疑潮塩有遺利議
増筴君抗論曰潮塩既敷之二稅矣可再權乎事遂
寝下車九閱月郡稱治而君積勞致疾不爲矣属纊
至返柩民皆巷哭郊送娶龔氏参預荘敏公之孫繼
方氏皆封安人子男二人鎬前君六年卒無子君命
從姪孫来後之猶自冀有子也然卒無子既病呼從
弟季湜至潮属以後事立其仲子鎔爲子受君遺澤
鎔公来将以是歲臈月甲辛葬君于某里湏彌山之
原君無恙時所自卜旁觀精舍花木成隂矣君係蚤
孤逮事王父母尤孝謹兩承重拊爱二弟仲夫婦沒
廣右官所君爲返䘮葬送盡哀居官持身如雪玉潮
吏呈例卷輒麾去曰毋汚我交隣之幣悉入官帑逰
謁来者餽以私錢賔客童僕未嘗出户限其謹如此
自遍其居曰廣村在朝方向用遽引去余勸君少留
求近郡君歸興不可謁盖需潮州之次者六年君治
行在周官亷能之選人物在晋人佳子弟之目大可
為王朝之卿士小郤亦䑓閣之彦也而暫入倐出
一麾不返豈非寔踐有餘外無表襮孤立自守旁無
推挽而然歟詩文皆典實達有千林謾藁余逰君三
世間最久鎔公来以銘請銘曰　猗潮牧凛自持清
白吏慈惠師且顕融宜期頥擁麾去或尼之扶柩歸
復尤惟古有言天無知舂陵行彼人思汝南評吾黨悲
　　　外孫淑人
淑女陳氏正献公之玄孫父琰母劉氏久未有男子
愛鍾二女㓜者先夭淑亦得癎疾已而復常性淳而
慧曽王母聶令人王父宗院王母趙安人尤憐之至
寳祐丁已年十三矣益長好明悟不類常有病者父
入京調官每思父必涕洟得安書必喜一日侍其母
来歸寕與余語琅琅覺體中微不佳而歸信宿口噤
而神昏若舊疾復動者醫巫拱手越四月而逝九月
初八日也父歸不及見夫婦相對悲泣而已是歲臈
月二十二日祔葬于石室祖姑墓域而外後村祖翁
銘其坎銘曰　謂夀而藏乃夭而殤歸于此岡
　　　宋經畧
余爲建陽令獲友其邑中豪傑而尤所敬爱者曰宋
公惠父時江右峒冦張甚公奉辟書慷慨就道余置
酒賦詞祖餞期之以辛公㓜安王公宣子之事公果
以才業奮歴中外當事任立勲績名爲世卿者垂二
十載聲望與辛王二公相頡頏焉公沒且十年而積
善之墓未題其孤奉故左史李公昴英之状来曰先
君交逰盡矣銘非君誰属宋氏自唐文真公傳四世
由邢遷睦又三世孫世卿丞建陽卒官下遂爲邑人
曽大父安氏大父諱華父鞏以特科路廣州節度使
贈某官母　氏贈　人公少聳秀軒豁師事考亭高
第呉公雉又徧参楊公方黄公幹李公方子二蔡公
淵沉孜孜論質益貫通融液暨入太學西山真公徳
秀衡其文見謂有源流出肺腑公因受學其門丁丑
南宫奏賦第三中乙科調鄞尉朱上丁外艱再調信
豊簿帥鄭公性之羅致之幕多所禆益秩滿南安境
内三峒首禍燬兩縣二寨環雄贑南安三郡数百里
皆為盗區臬司葉宰懲前招安决意勦除剏節制司
凖遣闕辟公時副都統陳世雄擁軍兵不進公亟趨
山前先賑六堡飢民使不從亂乃提兵三百倡率隅
總破石門寨俘其酋首世雄恥之逼戲下輕進賊投
覆誘之兵将官死者十有二人世雄走贑賊得勢三
路震動公𣣔用前賑六堡之䇿白臬使数移文倉司
魏倉大有置不問聞公主議䘖之公率義丁力戦破
髙平寨擒謝寳崇降大勝峒曽志皆渠魁也三峒平
幕府上功特授舍人官臬去倉挕挾忿庭辱公不屈
摺拂衣而去語人曰斯人忍而愎必召變魏怒劾至
再三不旋踵魏為卒朱先所戕閩盗起詔擢陳公韡
為招捕使陳公用真公言􁘭公與李君華同議軍事
主将王祖忠意公書生謾與約分路克月㑹老虎寨
王李全師從明溪桞楊公提孤軍從竹洲且行且戦
三百餘里卒如期㑹寨下王驚曰君智勇過武将矣
軍事多咨訪時凶渠猾酋掎角来援䕶軍主将矛
盾不咸公外攘郤内調姦娱先計後戦所向克㨗直
趨招賢招徳擒王朝茂破邵武者也殺嚴潮降王從甫
與李君入潭州飛磜百年巢穴一空惟大酋丘文通
挾謀主呉叔夏劉謙子竄入石城之平固公與徧将
李大聲疾馳平固執文通叔夏謙子以歸昭徳賊酋
餘友文謀中道掩奪併俘友文以献大盗無漏網者
先是魏劾疏下陳公奏雪前誣復元秩汀卒因陳守
孝嚴嬰城負固陳公檄公與李君圖之既至先設偹
密冩撫定旗牓公與李君坐堂下引郡卒支犒卒皆
挾刃入李公色動公雍容如常命梟七卒出旗榜貸
餘黨衆無敢譁辟知長汀縣舊運閩塩踰年始至吏
减斤重民苦抑配公請改運扵潮往返僅三月又下
其估出售公私便之再考朝家出二樞臣視師魯公
從龍督江淮魏公了翁督荆㐮曽公辟公為属未至
而曽公薨魏公兼督江淮遣書幣趣公賓主􁁅甚悔
曰賴有此客尔結局獨辭贍家發路黄金五十星
通判邵武軍攝郡有遺爱通判南轅歛州不就杭相
李公宗勉擢貳天府除諸軍料院浙右飢米斗万錢
毗陵調守相以公應詔入境問俗嘆曰郡不可為我
知其晚矣強宗巨室始去籍以避賦終閉糶以邀利
吾當代其謀爾命吏按訴旱状寔各户合輸米礼致
其人勉以濟糶折人户為五等上焉者半濟糶次糶
而不濟次濟糶俱免次半糶半濟下焉者全濟之米
從官給衆皆奉令又累乞蠲放詔閣半租明年大旱
禱而雨比去餘米麥三十餘斛鏹二十萬楮四十萬
擢司農丞知贑州當路以要官鈎致公不荅遷劾免
免後要官果有坐附䴡斥者起知蕲州道除提點廣
東刑獄名節制摧鋒軍寔不受令公請緩急得調遣
從之南吏多不奉法有留獄数年未詳覆者公下條
約立期程閱八月决辟囚二百餘移節江西贑民遇
農隙率販鹺於閩粤之境名曰塩子各挟兵械所過
剽掠州縣单弱莫敢誰何公鱗次保䕶訊其出入
姦無所容舉行之𥘉人持異議事定乃大服諌省奏
乞取宋某所行下浙右以為法兼知贑州旴属盗窃
發言者任咎保伍經筵有為公辨明者章格不下蜀
相㳺公侣大拜以公按刑廣右循行部内所至雪冤
禁暴雖悪弱處所轍迹必至除直秘閣核湖南㑹陳
公以元樞来建大閫兼制西廣辟公参謀以公手疏
嶺外事宜􁁂奏宸翰宋某所陳確寔可用若䏻悉意
助卿保釐南土旌擢未晚鬼國與南丹州争金坑南
丹言鞭騎追境宜守張皇乞師公白陳公此虜無飛
越大理特磨二國直擣南丹之地已而果然進直寳
謨閣奉使四路皆司某事聼訟清明决事剛果撫善
良甚㤙臨豪􁑥甚威属部官吏以至窮閻委巷深山
幽谷之民咸若有一宋提刑之臨其前㧞直煥章閣
知廣州廣東經畧按撫持大體寛小文威爱相濟開
閫属兩忽感未疾猶自力視事學宫釋菜賓佐請委
官攝献毅然親往由此委頓以浮祐六年三月七日
終扵州治年六十四秩止朝議大夫明年七月十五
塟扵崇楽里之張墓窠娶余氏継連氏皆封　人三
子國寳國子鄉貢進士大　鄉貢進士秉孫正奏名
未對皆力學美濟美二女長適登仕郎梁新徳次適
将仕郎呉子勤三孫憲燾湘並将仕郎公博記覧善
辞令然不以浮文妨要惟據案執筆一掃千言沈着
痛快譁健破膽礪亷隅峻風裁然不已長傲物雖晚
生小技寸長片善提奨薦進寒浚吐氣每誦諸葛
武侯之言曰治世以大徳不以小惠其趣向如此性
無他嗜惟善收異書名帖祿万石位方伯家無釵澤
廐無駔駿魚羮飯敝緼袍蕭然終身晚尤謙挹扁其
室曰自牧丞相董公槐記焉昔張禹馬融皆起書生
旣愧或後堂陳絲竹管絃或施綘紗帳列女楽其尤
鄙者至以金盆濯足甚㢤居養之移人也惟本朝前
軰宋宣献李邯郸好藏書唐彦猷好硯歐陽公好金
石刻公似之矣余既書公大節久著其細行于末公
諱普惠父字也銘曰　其儒雅則遵穀也其開濟則
瑜肅也其威名則頗牧也其㤙信則羊陸也敵将扼
吾吭而幹吾腹也上方偹邕宜而憂㐮擢也哀㢤若
人之不淑也求之之難也而奪之之速也脫車之輻
而踠驥之足也嗟後之人勿傷其宰上之木也
　　　通守江君
江氏皆祖漢轑陽侯徳世居陳留至本朝起居公休
復居城圉城南渡後散居閩浙今爲永福人君諱叔
豫字子順曽大父鯨大父宗臣宣義郎父伯虎通判
泉州贈大中大夫母張碩人以父任歴宜黄尉知南
海丞龍溪宰昭信軍節度判官通判興化軍武岡軍
瓊州行至容州赴郡集歸忽呼其子告以将路召靈
未至而卒辛亥五月晦日也年六十六階朝散郎以
某年某月塟扵某鄉某里配安人黄氏後君五五
卒四男曰定曰朝皆前卒曰配龍迪功郎新除益陽
尉曰㑹龍丙辰進奏名未廷對而夭四女趙必臨鄭
謂老黄祥鳳其婿也孫男五人孫女一人而已君富
才思妙詞翰然不為空言尤練世事宜黄民貧所食
魚利官苛政之君督務事鐫額三分無何獲劇盗三
十餘人邑以具獄上之郡獄吏邀賂沮格君委之分
秩滿注邵武法曺而歸郡上其獄于憲陳公天宜
閲寔嘉嘆力為保奏君遂改秩至南海帥留公恭委
挕畨禺有聲俄南海亦闕令其民相率詣䑓閫乞還
君挕本邑龍溪二稅州催縣無與焉及是守奇君才
歸賦扵邑君量地里逺近分甲帖寛期程禁吏下鄉
任民自輸不施笞揺亦无逋賦者歲旱精禱而雨祠
七賢及鄉前軰于學其赴贑也叛卒方張人望而卒
畏君挺身而往應變出竒俄皆就擒郡有兄弟之訟
經内外臺二十餘年末决者君折以片言俱感泣而
去莆闕守君次挕比歲飢歉行勸分禁借粮境内稱
治帥曹公豳李公大同漕王公伯大皆露薦武崗蠻
省地守以疲輭不勝任去君挕左符嚴保伍勵隅總
郡以安枕㑹尚書趙公以夫左史陳公顕君薦君才
可偹緩急朝家亦憂瓊冦以君倅瓊其用扵世者止
此有遺藁若干卷自號爱山翁嗟夫士生平世束縛
扵資格尺度之内雖甚傑異往往毫芒不試冺黙而
死談者尚致其不逢時之要君負邁往軼群之才
當多事急才之秋遇合非一時選㧞非一途詡謀陳
琳記窘君不可運籌乎平叔户部巽塩鐡君不可治
賦乎質盱𣅿慆泗州君不可乗鄣乎是區區者而不
君卑顧夜之頓挫塲屋三上礼部不一售奔走道路
老死扵司馬長史歟度外功名既莫之致併與劵内
宜得者而奪之歟豈人情喜員而君方於事上宦途
尚巧而君拙扵諧世而然歟此余之所以重悲慨也
𥘉孝宗厲精求文武士太中公魁辛丑右科復擢甲
辰進士臚唱之日㤙数絶異人謂風雲際㑹反手間
尔既而不究扵用若留以遺君者而又不然何㢤君
二子競爽李秀而不寔前軰所冲和之氣在扵一枝
者煥龍當之矣銘曰　君豊下兮又長身若昻昻兮
尤恂恂昔傾盖兮意氣不曰吾通守兮肅恭齊民忽
不見兮三十春鵬背逺兮馬鬛新懐舊好兮述斯文
吾聞黄河兮崑崙亦云江源兮發扵岷誰食其報兮
後之人
　　　林實甫
實甫少機警入小學讀書群兒積歲月未畢一卷者
試廣塲遇難題同人竭心思未有點墨者惟寔甫過
目黙識􁄐筆立就扣之精詣透徹若久習然讀之辨
䴡條達若冥搜然里人推譲去而客江湖交逰益廣
生健益衆沾昌黎之䞉馥截孟陽之殘錦者往往䇿
名發身而寔甫数竒不偶兩取薦書試别頭賦擅
塲考官疑莆體避鄉嫌不敢取寔甫未嘗以為怨用
舉㤙奉對受迪功郎昭州法曹爱寔甫者皆以為稱
屈又貢于浙漕前稱屈者喜曰寔甫晚成矣既而復
報罷惮南轅改温州比較務故家子弟多来斈曰良
師也上官不相吏曰佳友也秩滿調嚴州法曺方需
次監司檄挕劍浦丞或謂軄冷郡貧不宜往寔甫曰
太守賢可依謂湯公嘆也既至相得甚歡俄属疾湯
公躬視湯液疾甚具舟送之歸抵家数日不起年六
十七娶顧氏一子祖武登仕郎一女適進士陳某孫
男女若干人其卒以寳祐五年四月某日葬以七年
二月某日在某里某山某原寔甫工辞令而不得鳴
國家之盛識時務而不得與公卿賢良文學之議善
功名而不得在賢哲馳鶩之列挾其所有傲倪一世
晚稍折節趋和易後生小子不見田光盛壮時或窃
議曰是波流茅靡者獨余哀寔甫内竒崛而外頓挫
竒毫放扵談諧齊得表扵觴詠寓言如蒙叟油油然
與之偕如展季逢人稱好如司馬徳􁄐􁌇稽玩世則
東方先生之流也余前使粤後使江左皆舘寔甫于
塾當余顕融未當有求及余閑退不忍畔去歲晚交
舊百不存一幸而存者散在四方惟寔甫同里社可
折簡而呼倒屐而迎也天又奪之嗚呼余無復老伴
矣寔甫林氏名秀發曽大父積仁中大夫秘閣修撰
大父元方通直郎通判贑州父叔夏號安寮居士母
黄氏祖武工詞翰踈爽有父風銘曰　人見其温克
也不知其更閱也見其平夷也不知其屈折也見其
嘲玩也不知其欎積之有所洩也吾評若人不覊之
才邁往之傑也
　　　誠少林日九座
余有方外之友二人也曰徳誠者福清人姓鄭曰祖
日者閩縣人姓鄭誠得法扵鐡鞭韶師嘗住邑之嵩
山少林汀之南安岩轍棄去坐草庵翁陂庵各三載
又棄去入浙憇浄普蒙堂者六年以寳祐甲寅季夏
朔日示寂俗夀五十二僧臘三十七荼毗有異浄
普靈隐徑山名縮為作三不壊倡者一百六十餘人
骨歸扵净普之塔而不壊者歸扵翁陂之西隴日受
業扵吉之覺寺報坐夏扵衡之福從浮山水師来福
清之靈石殿燬五十年来未復日發願力感動大檀
不三年金碧煥然往来賢沙黄檗間帥趙尚書必愿
求僧扵余余以日對延住靈石者七年一日踵
門来曰君強我出束縛我也老矣倦矣靖為我觧縛
余達其意扵帥陸尚書徳輿陸公嘆其高致比之石
霜日辞去余留之樗庵年餘莆守潘侯墀延住九座
山寺新燬日出募縁以乙邜季秋某日奄逝夀六十
二僧臈四十六其徒奉靈骨與誠同穸二釋皆余所
敬誠如達摩不立文字日如玄　䭾經西來兼通儒
書余聞道淺不如試之深也讀書少不如之博也寒
齋已矣留二釋以遺余方資以待老今併為寒齋奪去
余将誰語乎誠少師宗鏡日少師宗曇来請銘扵予
銘曰　瞿雲異人有大氣鼻入寂之際尤示竒特迦
葉而下豈必箇箇現十八變化三昧大傳者之謬匪
佛自說既崇虗談亦害寂㓕誠公未着不隨薪盡林
叢林交賛役村窃哂誠有三異日無一異往從寒翁
了此大事
　　　周士姪
𥘉西墅弟屡失子存者偉甫字少奇興甫字周士少
奇未銓注客死者都城西墅追悼以至大故周士獨
當門户父子手澤書皆庋藏名帖古刻皆巾襲若善
扵繼去也父已病方築室僅成一楼周士更造廳事
門巷豊儉得中苦敏扵幹蠱也父任為崇安尉洗手
奉職踈財好客若士與民皆曰清吏當路為関陞者
三人建諸邑皆凋敝政和闕令選人莫敢注擬者計
使章公鑄以周士才堪理劇辟命下或勸勿往欣
然就道俗傳廳凶宜避周士日吾為邑長而捨廳僦
舍乎居之不疑遣書欲迎安輿素強健前旬月苦苦
濁濁者不善𥙷助餌雞豚以取快上元猶命張燈約
客俄伏枕两日而逝下車二十餘日爾邑人相吊訴
至母方宜人娶族哀慟子将仕郎在繼兄後周士婦
豢蔡氏潮守規甫之女得男輒天自官携二㓜女䕶
柩来歸盖少竒年止三十周士年止三十二卒以寳
祐戊午首春戊辰塟以其年臈月壬寅墓在西山之
麓與父同岡異壠嗟夫少竒之天猶曰秀美非老夀相
周士龎厚扵兄美髯豊頓絶肖西墅而弟兄俱棄盛
年而即長夜謂之何哉世之尤缺䧟者莫痛扵無年
莫惨扵無嗣未定之天然也方宜人将選服属親而
昭穆順者以後周士天有時而定矣銘曰　如綫之
宗孰亢垂白之母孰養􁁪而幼者孰仰嗟吾不祥以
老哭壮銘汝父母又銘汝塟
　　　宋通判
君宋氏名應先字有間故浙東常平使者諱藻之曽孫
贈奉直大夫諱久之孫故秘閣修撰廣經畧諱鈞之
之仲子母韓碩人生母莫安人秘撰牧泉值璽赦君
持表入賀𥙷𥘉品官監徳慶府晚城鎮當路諸公曰
前帥子也争致之幕秩滿調南劍州理篆以外舅擢
為諫官乞中嶽廟俄而外舅觧言責監泉州市舶務
居是職者率與賈胡交賄君獨玉雪自将以考舉溢
格自承直郎改通直郎得邑泉之惠安改瑞之新昌
聼訟不喜挑抉平亭之而已督賦不事笞捶董戒之
而已民始而玩之已而信之久而恩之歲飢聚道旁
棄兒扵廢刹飼以俸米全活者衆𥘉君未有子遂感
吉夢連獲掌珠去而通判廣州有二倅南廳逋軍餉
山積人望而畏君竭力起八綱以半年俸𥙷助需次
通判漳州狹以逋綱為王人劾免通判泉州泉亦二倅
東廳新失牙契專主軍餉泉米粟築底君不幸又當
之遇宣限甲士打請官吏相顧危在目睫君下車僅
五十餘日汲汲鮮罹自輟酒器又貸金穀扵姻家曽
氏増糴以抒禍積憂畏得疾清羸骨立卒不廢曹務
以寳祐戊午十一月某日卒年四十八積階朝請郎
娶安人方氏寳學忠恵公大琮之女嘗有男子不育
先君十四年卒葬楓林紫霄峯之下男三人曰某曰
某曰某生女一又尚㓜其家将以開慶改元九月某
日奉君合祔君簡黙寡言冲退任運其脫選以外舅
之賢舉者求君非君求舉者也其歴官無與主之援
自不諧世非世不吾以也惟意一徐公深知之平生
大致如此昔景升本𥘉諸子互相傾奪君伯氏早世
拊姪有㤙叔弟無後君兒當立遜扵季弟之子潘岳
以婦家方盛遂有哀逝之作情則不然鐡庵翁以女
宰木拱皆矣君終不再婚其内行亦有過人者余
與君連墙常聞君書聲而廣坐中如不䏻言親友言
君時有賦詠而未嘗輕露一斑其深厚難測非復一
事前塟君團兄太社令方公演孫来求銘銘曰君之
葢棺郡人太息亷吏止此及其返柩里人相弔善人
亡矣君有寔踐吾无虚美視銘與誄　卷終
後村先生大全集卷之一百六十
　墓誌銘
　　　南窓陳居士
余兒時見龍泉作陳仲石理辭爱其高雅如檀弓榖
梁條鬯如荀卿子至老誦之不忘君之考諱志崇字
仲孚所謂齋先生者仲石弟也其先由長溪遷扵平
陽與止齋同譜弟兄皆師友止齋龍泉而周旋徐公
誼陳公武蔡公㓜學之間君幼拱立親側盡記緒言
止齋爱之以君仲弟師朴為子後諸老與長齋維凋
謝惟徐公巋然獨存君僦舍城西踵門卒業盡得其
肘後秘傳擁書如山經傳子史百家皆有抄而不及
奉㫋厦之咨酌古御今鑿鑿可行而不及摹國家之
務古文韻府各極其至而不及給尚方之札和薫風
之吟徒為里中逢掖珍重而已故樞密薛公極素善
長齋以書鈎致復書謝絶之終身不屈配黄氏除太
常寺簿民望之孫君孝扵親黄養舅姑盡敬君念仲
師早夭朴與季太斈錄中庸相友爱黄處妯娌尤睦
視夫子白首丘園事之甚謹奕世儒素處之而安君
嘗遇所親宦死瘴鄉挑包南轅獲致存沒得疾㡬殆
室人交讁黄慨然曰義當然昔列子辞粟其婦拊膺
買臣負薪而妻决去君以螢雪匹士而敎行其家黄
以簮紱貴族而賓敬其夫嗜好同趣尚合有伯鸞
徳曜之風君名守仁字成甫自號南窓居士卒扵嘉
熙庚子年五十三黄氏後二年卒子萬福鄉貢進士
亨祖孫男女各一人景定辛酉十月某日合塟于烏
石之原距家二里前葬學錄君與萬福請扵余曰吾
家東塘父子皆龍泉所銘最後銘長齋者陳君夀老
之筆故居士遺命曰必賢而有文者銘我余謹謝曰
僕非其人也二君請不倦乃書其慨扵石世系見龍
泉誌者不書銘曰　猗君之才兮寡二而少雙雖修
於家兮曽不施扵邦維古人尚徳兮論定而心降子
魚以太尉而遜管兮臥龍以岡士而拜龎君之季若
孕兮筆如扛曷不自碑於郟城兮表扵瀧亂曰千載
而下彼薛生之東閣兮孰如陶公之南窓
　　　六二弟
君名克永字子修先君先魏國林夫人之暮子生七
歲而孤魏國自敎之既入小學誦詩䏻了其義歸
爲母兄誦說若素習者長益勤若即所居西偏闢小
齋空無他物擁書如山臥起枕藉之間發其毫芒於
文字皆有光怪然郡試輒不利因慨然罷退舉而求志
同胞叔仲皆宦逹獨余偃蹇立朝𥙷外久僅年歲近
或數月則斥去與君娱侍魏國之日最長上世手澤
数厨共灯開卷常聞鐘聲未已君文䆳雅而深自晦
匿常以露才揚己為恥性孤潔而尤厚倫紀不以避
兄離母為高先君登侍從淺澤不及君然君視榮利
如惡臭里中顕人比肩一無所交際牧守聞其名而
不識其面余白首仕宦敎為群兒謗傷後生描畫若
超揺事外而物議翕然宗之非惟愛弟亦畏友也始
余與君共為詩啇確此事扵所謂西齋者二十餘年
余得之易至数千篇不如君之精善湯公伯紀見君
所作嘆曰是於詩外用工夫者林公肅翁亦謂君造
五鳳樓手也其為名流賞重如此余晚召還集近念
廹衰殘告老得歸而君不余待入門君盖棺兼旬矣
天乎予何罪而至斯極也自丙午至今丧魏國䘮三
季又丧伯姊長妹皤然八十之叟以垂盡之光隂供
無涯之憂患天乎余何罪而至斯極也君生於𨳩禧
丁卯沒於景定壬戌閏九月癸已年五十六墓在城
南廣恩山以十一月壬寅與其婦林氏合葬男一人
祐老甫九歲女二人君讀書㑹意趣輙筆于簡又集
錄古今文章凡十數鉅帙藏扵家余常序其詩旣命
祐老鋟梓行世又忍哀掩涕納銘壙中銘曰人孰不
欲貴不𣣔夀然儀衍富貴而孟氏目以妾婦廣成老
夀而史家辟如糞土卓㢤西齋佩服寳璐懐此瓌美
隐扵韋布其氣則全其名不腐嗚呼是為吾家季子
之墓
　　　弟婦林氏
莆前埭之林皆祖監簿矩孺人父承務郎傅母孺人
朱皆里善人生二十一歲歸扵余弟季西齋劉居士
夫之先疇薄親年高孺人持家儉銖寸積累稍廣新
畬故居士無鄙事之累奉姑謹左右娱侍服勤終身
故魏國有暮年之樂夫之兄姊尊老若内外子孫百
口待之一日以礼節御妾媵尤慈恕中年得痞既愈
復作遂卒男一人女二人尚未笄冠執丧甚哀人不
知其為側出孺人生扵嘉太癸亥卒以景定辛酉五
月癸未年五十九其年十二月壬辰葬于城西延陵
里廣㤙山居士来徴余銘道逺葬廹諾而未銘也𥘉
居士内有賢助得專苦扵學以成其高既悼亾始親
群碎悒悒鲜􁁅年餘亦卒余既諾居士又作斯銘併
納居士壙中居士名克永字子修銘曰　閨闥之言
彤管筆焉孺人之賢國人曰然余銘斯阡他日必傳
　　　忠訓陳君宜人李氏
武功大夫京東招撫司計議官陳澈将葬其二親泣
請扵前史官劉某曰古文碑板類紀述達官顕人表
著見扵世者今澈之先親有黔娄生扵陵子仲夫婦
之操而迹晦名微世或未知君銘里中耆舊多矣晦
䏻使之顕微䏻使之著澈也礱石以侍余哀澈𣣔以
文字托其親也按君父諱孺康為鄉先生鄉衮陳止
献公参與龔荘敏公皆舘之扵家君諱國寕從復齋
公講理學尤工詞翰與公猶子南㤙守塾善仕所至
必同載君甚貧然志潔行修居隣縣治足不至偃室
者三世李氏與君相安淡泊君喜客好施李傾家不
吝君生扵已酉殁扵乙夘五月二十一日年六十七
李生扵甲寅殁於壬戌四月二十七日年六十九𥘉
南㤙卜葬栖隐院規其右一穴以與君且蒓識之曰
生從死勿相逺也君卒澈往負土爲有力者沮撓之
不克葬既而澈以戦功通顕秩至正使贈右忠訓郎
李𥘉封孺人繼宜人朝命給栖隐山四十畝以葬前
之沮撓者愧焉激以宜人治命别買山扵科仙嶺在
郡東十三里奉二柩合祔扵景定三年臘月也生二
子澈長也塲屋頓挫去南從戎爲金吾夏侯上客其
觧圍定逺應援上流澈皆在其間軍冊檄筆􁦽焉自
廟堂以至外閫皆器其才及㐮大事也皆助其費省
符閫􁘭趣起廬入幕者系路然使自力扵學嘗以聲
律魁两浙漕薦其志不止𣣔萬里建侯也次灝亦以
邊功為忠訓郎招撫使機幕銘曰　移孝為忠嚴君
之教積慶燾後善人之報生老白屋殁燎黄誥别營
萬家以廣墓道
　　　宣教郎林君
石塘林氏家世余前後叙述之詳矣君諱公水字養
平煥章公之長子母夏宜人少尤工塲屋之文然志
在事外未三十已罷舉余来石塘猝見君手抄所論
著属辞辨䴡扵經傳子史各有記纂心惜其才数板
君出世君泊然不應煥章牧容管璽赦命君持表入
賀君遜與仲弟公奕然余然後知君天性冲退非矯
勵也盖五十年間余出而仕仕而歸必道君里訪問
親朋或前晦後𥙿或昔顕今窭惟君隐約清貧如故
昔人以久幽不改為賢君近之矣扁所居室曰然軒
闔户下帷罕識其面子式之将宰楽安輿來迎黾勉
就養深居一室縣僚𣣔展升堂之拜力辞而至其謹
如此式之滿歸君喜曰吾不復出矣後式之通守括
蒼固請侍行君曰吾語汝云何式之遂不敢强君蕭
散簡遠而扵普爱最降渙章公夀過伏生乃卒君亦
耳順執丧毁瘠哀慟隣里其處姻族敬長而拊物家
庭之論月旦之評翕然宗之景定辛酉年七十九孫
甸老早慧而天君哭之慟痰作遂䔍将卒伏問今日
金紫公忌祀事已具否語終而逝八月𥘉十也原娶
卓氏故甫守駿之孫女以賢淑稱先君三十一年
君葬之扵善福里上周山之原二子奉君合祔十月
十三日也君一生栖遁晚以子陞朝封承事郎告下
君命也一裹章服拜受即未之高閣尋以建儲
及禋沛轉宣教郎而卓氏贈孺人子二人式之通宜
郎通判潮州軍州事在亷吏之目文之有才子之名
孫男四人疇老渭老甸老營老孫女四人長適廸功
郎徽州州學敎授陳立翁次適從事郎潮州軍事推
官劉同祖次適迪功郎新漳浦主簿俞震之其次尚幼
傳曰木水之有本源朱子賛荀陳二家亦曰原深木
固莫出匪賢此論殆為君家世發也銘曰昔有何氏
盛扵典午充也驃騎幼道第五千載之後伏誦斯語
君亦第五㓜道之倫伯猶褐衣仲已朱輪不于其身
扵其後人
　　　方敎授
方氏居㳺洋之夀峯者世序尤逺君諱濯字儒纓自
高曽至王父皆擢第考君鎔獨老塲屋然學成行尊
始卜城北新居號北山翁母林氏詳公一飛之女君
少專苦而敏妙莆士尚聲律惟君兼長䇿論每一篇
出同儕傳誦雖前一軰老扵文學深扵性理者見之
莫不服其精博也性端重而直慤修扵家達扵鄉尊
老稱其孝族戚欽其賢雖鄙夫細人亦知其為君子
長者也然再偕計吏六上春官端平乙未奉對南廊
入中等授増城簿明年鎖廳以賦魁漕薦又明年復
以賦魁别頭唱名賜進士出身人謂君自此升矣既
而僅歴光澤尉廣州觀察推官福州敎授三任九考
而已君儒醇素不習為吏然所至得民和有士譽福
多士難為師見君發䇿皆曰弟子伏矣在番禺之帥鐡
庵方公意一徐公端人也漕丘卿清吏也在福寓貴
抑齋陳公賢弼也皆薦改官所欠一職剡内為秩宗
外陳公事者皆莫知為何人功虧一簣終身選調者
矣自客授歸頗重聼無復官情却掃一室以窮經攷
古為楽手抄中庸大斈論語觧訓諸孫以朱氏集註
為主参取衆說以已見材焉有易註講義䇿問詩文
若干卷先君少師北山翁執友也故余有伯姊歸于
君自少至耄矻矻坐書案未嘗問家有無伯姊躬升
臼課耕織五十年間積参分銖以供服臘畢婚嫁而
君矻矻書案如故所以䏻無俯仰而遂閑適者賢㜶
之力也不幸伯姊以寳祐丙辰仲冬十八日卒君葬
之扵松嶺瀾湍石之原子男二人長榮伯漕貢進士
次桂仲後從弟濟女四人進士鄭誼甫内舍生陳文
焴容州文學許君佑海豊令徐萬金其婿也孫男六
人曽孫男一人榮伯等奉君柩合祔扵瀾湍之阡𥘉
伯姊之葬也君豫為壙志自述甚悉後人年以景㝎
癸亥三月𥘉九日卒以其年五月十七日窆榮伯哭
謂余曰吾翁自銘多謙志盍稍發潜徳以慰哀思乎
余君團弟也同斈兒也歲晚親朋凋盡两翁相對如
曉星殘月柰何其秉斯筆歟盖君平生始末類徐
仲居以科目進一同也以耳疾退二同也仕止文斈
掾三同也余七十六君八秩四同也然同之中有異
焉熙豊召徐而不至崇觀寵徐以京秩君獨無料理
之者徐食山陽斈奉三十年君在泮三考爾夀過於
徐而分嗇扵徐悲夫然君之行誼文字固有不可冺
者其見扵君者自志者不復出銘曰徳齒之論發扵
孟氏君以八十餘之老居三達尊之二留手澤書貽
其後人嗚呼巢中之鳳豈不賢扵家前之麟
　　　規甫姪
劉氏子規甫一名得吉儆悟而勤苦入家塾秀出童
稚試鄉校常占魁亞自父兄至師友皆期之曰是必
䏻復曽大父大父兩麟臺公舊氊者而時命不偶嘗
失觧耗􁂌其父翁方君敬子丞潮陽往訪之得疾暴
卒癸丑十一月四日也得年三十八婦方氏與丞公
竭力返柩家徒四壁三子俱幼里人皆為婦危然
婦寠而䏻勤故其家不匱慈而䏻敎故其子嗜學新
弊廬懇磽田子冠婚夫宅兆皆不失時有烈丈夫所
難者以景㝎癸亥十一月某日葬君扵華嚴寺三磨
之原距君之殁十一年矣君余從弟審淵之長子審
淵名希深鄉里稱爲善人余志其藏母麟氏兩麟臺
公歴官行事見水心誌子三人一龍一驥士奇銘曰
猗二劉家世耕紙田其始若汚徐有獲焉尔耕甚勤
乃獨不然尔婦則賢手營是阡尔所抄綦手澤尚傳
子又耕之後必逢年
　　　林户錄
𥘉余出小斈從方澤孺先生受業其高弟爲衆推服
者惟二林君諱訔字徳言少與弟峕齊名皆善為賦
非獨當時傳誦膾炙至今猶然甲子時薦于鄉丁卯
君惟之人謂必賡梨嶺聫飛之句矣既皆不偶君至
三薦始擢丙午第其程文尤工後塲以諒闇免奉對
銓注亷州户錄同志之士莫不識其才之老於頓挫
而尤冀其仕之有所遇合也至亷未久校藝于賓歸
得疾卒君生於淳熙已亥終扵寳慶戊子十月十七
日年五十配陳氏止生一女始君夫婦介其友方廣
文濯以余弟襁褓之子為嗣君歿合浦子方髫齡孺
人鬻簮珥踰嶺海䕶柩絜家而歸以淳祐乙巳臘月
十八日塟君于壺山范宅之陽杜門自誓閨閫肅然
俄而男女冠笄弟常以子維他姓為悔数俾所親之
以情告孺人雖甚慈爱然弟辞切理順子竟歸宗孺
人獨以女居志􁄐堅苦女亦純孝不忍跬歩去親故
久未澤對景定癸亥春孺人年七十有三矣得微疾
呼伏子宜處分後事女許嫁鄭一桂之弟紹桂又曰
無子養孫法也其以宜弟三子明孫後户錄告于
族老經有司除祔少愈方議舘甥疾復作遂卒四月
十三日也明孫承重以其年七月六日合葬扵范宅
嗚呼君有郷雲之才而生無廷臣之薦沒無班書之
載孺人有姫姜之􁄐而生無湯沐之封沒無彤管之
述銘固不可以已夫宜峕子也必䏻厚扵孤女鄭善
士也必䏻薦扵伉􁏭者君曽大父雩通守福唐大父
天覺父瑾隐徳不仕母方氏銘曰　昔嘗銘少君墳
越一紀銘長君賢紀諶才机雲幼競爽蘭菊芬老未
償膏火勤賴賢㜶縞蚊羣節尤高志不分返瘴茅窆
鄉枌芼蘋藻薦蒿焄古有之今未聞千載後徴余丈
　　　方景絢判官
余少及與里中前一軰方子黙柯東海㳺皆喜稱景
絢爲人子黙之言曰景絢吾宗族也東海之言曰景
絢吾畏友也景絢名武子世居莆之龍井兩貢于鄉
文戦頓挫去㳺江湖淮浙所至交其賢雋慶元丙辰
混𥙷以周立九府圜法命題祭酒高公炳如擢冠諸
經天下皆誦君賦然君博極群書他文字皆精妙辰
倅葉公謙之爱其才女焉舘甥扵辰既而中乙未第
歴潮陽尉某士謁索不厭所𣣔適白石黄公景說将
漕壓境士造飛語投諜漕見君題驛壁詩有明月照
齊州玉龍楼𣣔起之句倒屨迎楫君乞辨誣漕呼投
牒者則已遁由是重君與倉憲迭舉関秩滿謁南陞
銓注循州教授君嘗校藝扵循發䇿士不䏻對至是
講指授文風一變梅之杉佩有褁粮越境而来者守
𣣔卑京削君巽與族人長楽令世京守高其義推官
徐郯坐假前守薦牘為帥所發疑君有力媒蘖于他
司併免官詩境方公信孺漕廣右辟君博白令改梧
州判官與象州趙法曺俱延致幙下賓主歡甚法曺
後貴所謂虗齋者属梧闕守當次揖君辞憲使曰梧
凋弊非方君不可詩境不能奪君至大蠲弛痛節縮
𥙷總漕逋綱支兵吏積俸適憲行部出迓舟中得疾
舁君不起君生扵紹與巳卯卒扵嘉定丁丑四月三
日享年五十九階至從政郎配葉氏繼許氏賢良
許公申之曽孫女葉氏以嘉定戊辰卒潮陽子男四
人万成万全万福万石女一人全福并女皆已卒萬
石今名汝玉君之沒也許氏寡弱万成方艸汝玉未
睟君平生惟一第定子雖後族父然與君相依為命
自潮徒歩至梧君後事蕭然惟舊書畫古銅数枚賴
詩境􁎚金爱弟䕶柩自西徂東不䏻返莆與葉氏合
葬扵潮陽縣常勝里白竹山𥘉君祖秉機字樞甫父
凡字公孫皆有月旦之譽負霄漢之志而老死不遇
再世四丧皆取西郭君以暴露為隐痛走四方無寕
居既婚宦竭旅槖奩貲還里塟王父母于常夫里毛
竹山葬考妣扵豊成里高陽山先是君季又表夢至
菆所四柩自舉再世相賀寤而君㨗旗至一念之烈
通扵幽明如此又嫁四妹皆得所從呉婿􁁸於送往
事居尤盡力􁁸亦善士君性至孝見父抄手書輒泣
汝玉襁褓不天既長訪父言行呉壻之子帝允年八
十矣歴歴以告且出君遺墨数𥿄汝玉㑹粹為家傳
来請銘且泣曰墓師多謂白竹山不利某弟兄以某
年月日改葬於某山之原許氏卒扵紹定庚寅併遷
焉君世清貧二子遂為潮人兄守坟墓弟糊口四方
賣文以資身而舉足不忘其親必别營高􁄐而後
已昔徂徕躬耕以丧百葬至曼卿則不䏻無待麥舟
之助余謂徂徠幸而有可耕之田曼卿幸而遇高平
公父子耳若汝玉無田可耕無麥舟之助而遷祔之
舉不愆扵素父子皆巨孝矣念昔嘗接諸老議論今
墓木各参天拂雲余亦齒髪殘秃見汝玉長身而髯
如見君靣子墨名阜鳴東海名夢得乃為銘曰　始
君奏賦逢掖歆羡咸日若人不日舘殿事乃大繆霜
顛梔靣流落五筦老未脫選易簀荒城埋壁異縣未
晬之孤耕君破硯相其伯兄改卜新毳重研求銘言
發涕泫國典旌孝天道福善謂余不信質之經傳
　　　方甥貢士
方氏子得一字以夫墨林居士采伯之子母劉孺人
吏部侍郎少師公之仲女余之女弟君幼玉立劉拊
之如已出長益修潔處家廷怡然其順也接􁇢族盎
然其和也未冠薦扵鄉㜶朱氏貢士綘之女尤淑賢
孝於舅姑劉孺人卒甫兼旬朱以毁不起淳祐巳酉
某月某日也君盛年悼亡久之不忍續絃以寳祐乙
卯七月八日病卒余諸甥惟君粹羙恭謹無夭法而
年不至二十命也夫𥘉謂乃翁累上春官君皆計吏
然俱不偶君朱昏有庻子懐孫采伯自拊育之
所藏古書畫鼎匜堪寳玩者甚　遺命懐孫曰謹守
之君歿九年景定癸亥八月庚申懐孫奉二親之柩
合塟扵亀湖之望山君親二皆余所銘今又銘君嗟
乎余豈非䝉叟所謂不祥人也采伯名君采世系已
見前誌銘曰甚美而秀宜福而夀始竊意爲外家之
宅相路以銘累耆老之母舅悲夫
　　　英徳趙使君
故英徳趙使君公将葬其母孤良鐔等自撫走書至
莆徴銘扵余其詞甚哀讀之使人感動余不及識君
前江西憲尚書郎劉君居厚余群從也余論徳少卿
李公余所敬畏也居厚首薦公才斈李公實狀公
行乃摭採而書之公諱必健字自強宗室商王元份
之後六傳至達州團練使博陵郡公不器高祖也建
炎扈必省方因家臨川卒勅葬郡城南十里兆域廣
襲其後多附焉保義郎善能曽祖也成忠郎汝弼祖
也贈朝請郎崇逺父也母李生母呉皆贈宜人朝請
公志㮣軒斈不屑右階巷處蕭然公其弟四子少嗜
書不知世有粉華盛䴡之觀鄉先生危公禎弟和俱
有盛名士之從者如雲難疑荅問言人人殊公在其
間𥘉不若無異同徐出一語折衷衆皆聳伏二師曰
衣鉢有所付矣年十七㧞漕薦嘉定丙子再薦明年
擢進士丁朝請公憂窶甚授徒自給館扵大姓羅氏
最久因從此谷公必元㳺日夕講貫切磨所詣愈髙
逺服闋奉封對中乙科授修職郎南昌尉富家翁夜
逐盗為盗所斃㳺撤迹捕不獲執嘗犯盗者鞠之是
伏府委公閱寔公察其冤物色知翁積鏹負杇而不
予家人一錢孫某夜穴壁耴之翁持杖奔擊孫闇中
格闘誤中翁要害而死百尹釋囚孫竟伏辜人称神
明秩滿調桂陽軍法曹自初筮至此用璽赦登極躬
射慶夀㤙循承直郎守委公與理掾督賦旬課殿最
理掾趣辨守教稱奨以風厲公公曰遲旬日郡計未
據不足而民受一分之寛守感悟少緩其㑹民爭樂
輸賦入反嵌境内二徭相從讎殺郡下掾属議公諭
其酋平之守不荅􁘭廵尉逮捕徭役拒殺吏卒執辱尉
守議調飛虎軍及禁軍公争曰列郡可擅興乎宜遣
土兵扼衝要内請命扵郡府守卒調禁軍徭役猖益
甚余帥嶸劾守挑冦生事罷之使參議官劉用行挕
郡公謂劉曰徭非真反畏罪耳帥府馳尺紙撫之必
聼命劉曰誰可行者公請自行劉大喜遣之𥘉公挕
令平陽徭素孰其㤙信及是争逐拜馬首公開諭禍
福皆投戈散去一郡觧嚴帥白之朝乞與改合入官
命帥去公賞格不行絶口不自言去爲贑之寕都丞
彭守鉉改築城外城公與有劳時居憲持厚羅致之
兼郡紏曺民有失其孺子者踰月父遇諸塗曰東水
巫家匿我将殺以祭鬼又指一市人曰此匿我者府
付縣改左獄鞠之皆不成公以孺子抵水東詰巫家
所在則詞勞公耴果啖問孺子輒妄對乃徉設械器
恐之始吐寔曰我持父錢取貭於博不敢歸有鑷工
郭者誘我鬻之城外僧舍即逮郭置對具伏憲奇其
材疑獄久訟皆諮焉郡挹閩廣犯推埋盗欲鼔鑄者
常貫魚牢户公平反剖决獄数月獄空州人謂曠百
年未兄石城縣屡殘礉一小使臣為宰尢貪暴憲劾去
之以見挕令罷前令創増之賦釐版籍覈吏奸民力
稍蘇郡　寝少憲喜奏乞就界銅墨新守胡某急賦
𥙷觧外復責預納工力争守怒曰獨居䏻令石城耶
公不為勤属憲守不感憲奉法守招拾細故為憲祠
罪兾公助已公　昔蔡挺洩韓富机事扵吕文靖吾亦
不為也守選他官来代且改辟公觧印歸而朝廷可
憲奏寝守辟守尋亦替去邑人空巷来迎㤙信浹洽
劇賊陳淮西羅洞天聚衆出沒贑汀潮梅数州郡檄
令合官民兵訶之公議此曹散則一夫可擒聚則大
兵難勝之當徐圖乃遺間設計以携其黨渠帥以次
就縛貸餘黨不問羅畬峒首黄應徳久負固亦請出
謁公延見享勞之感泣辭去巳而邵農至其所應徳
曰吾父来矣率妻子部曲羅拜願附省民輸王租迄
公去溪峒無反仄者縣宰久廢科詔下率無一人充
貢公葺夫子殿講堂立課試法是歲偕計吏者三明
年擢茅者一餘力葺縣𪠘作兩廣及鼓楼頒春宜詔
二亭縣郭依江始為浮梁以通往來逾三考未得代
前胡守除臺察奏事公考舉士民泊諸峒酋長攀臥
出境者以千万計相與祠公于斈淳祐丁未詔還公
考舉以直前誣改奉議郎知興國軍永興縣對境風
塞號為次邊科調䌓里田里窮空公扵急符中寓寛
意庭無租痴村無吏迹異時科民稻草寔塞輸送之
費百陪公白制閫改輸郡之三屯民兵赴郡月閱公
請歲一詣郡而月閱責之隅總民大悦臺閫文章公
車去通判楊州今丞相魯公開大幕府于揚事関安
危成敗者以身任之而郡政民事則集思而廣益焉
公上竭忠規下通物情凡經公幕畫處分者魯公耴
稱善下令府僚啟擬必經公參署乃行然公謙厚善
藏其用闔府参佐百餘人與公共事自始之終無靣
從背憎者垂滿魯公奏署淮西机宜虜入冦其酋孛
花擁數万衆薄城魯公深督戦選幕客自隨公在選
中縛孛花至戲下虜遁幕府上功詔増一秩魯公乞
卑以郡除徳慶府未上改全州以風聞歸扵屋西
偏作書楼映以亭榭繚以花木自號石泉居士時公
追希年北谷羅公八十餘猶子運營君一號前復守
危驂皆六十餘所居比隣相與修耆英故事觴咏自
適福山距家百里公爱其岡阜環合如古銅谷因卜
夀藏其間景定庚申魯公自上流間関百戦敗虜於
嶺草坪又欺之于白鹿磯走扈必烈再造王室既歸
　起公知英徳府有旨趣行以辛酉七月領太守事
廣郡多盗陋英不幸有茅錦之名来者率竭澤而去
郡愈創殘公推見郡計出入某賦重害民費冗虧
公某例侈傷亷方條上而釐革之無㡬何疾起藏府
猶自力柅欺弊拊凋瘵書判諄諄具宣聖君賢相仁
逺之意闔城稚耄即郡治為佛老事三晝夜為公祈
安疾甚整冠端坐曰吾死不為夭恨病乆不䏻起甦
英民有愧何公耳何名甫得元符間守英有去思者語
畢而逝壬戌正月丙戌也二月戊申其孤奉柩登舟
送者傾城哭聲干霄若悲其私親然積階至朝奉大
夫公清䴡冲約自奉如窮書生無嚢槖厚藏苞苴私
覿居官事當施行雖臨以權貴風旨不少變副閫朱
公申有田若干畝藉永興求减稅終不盡賦其所欲
然朱公反因此薦之至於為民興除利害則勇而猛堅
决不可回止尤机警有謀利慮未然事如蓍亀吏民
有䴡法者必雅責以侯其改甚不得巳然後䋲之以
法故所至有仁聞既歿有遺爱交㳺雖多然平生深
厚者可屈指皆當世名士素工属詞雅不追琢時好
而骨力峭㧞居然高勝南昌時意一徐公清叟鐡庵
方公大琮厚亝馮公掎莆田方公阜鳴参錯幕府皆
折軰行願交意一與公倡和盈軸永興時漕呉公子
良得公詩啟称其道密典重遺文若干卷藏于家公
生扵紹興癸丑九月三十日享年七十娶陳氏封安
人贈宜人公義方素嚴父子自為師弟子五人良錊
文林郎湖北平常司幹官良鉎承直郎淮泉安撫大
使司幹官皆前卒良鐔修職郎吉州永豊縣尉良銿
廸功郎饒州安仁尉良鍷修職郎贑州寕都縣東尉
良鋅良鐔良銓乙未進士良鈺庚戌上舍及公存諸
郎皆已䇿名三女長適進士羅大中次適登仕郎許
夢應次適廸功郎堅安吉州人南尋鎮張士可孫六
人友漢國子進士友淳将仕郎後提轄左藏庫孟堅
今名由恭友賜漕監進士友澄國子進士友泳以公
遺澤𥙷将仕郎友淀孫女二長適登仕郎胡夢華次
㓜諸孤卜以癸亥八月庚申葬公于福山遵治命也
公有間年之美貭政駿之高才成名三十年而後脫
選晚乃遇知已當軸咸謂公自此升矣而天奪之速
豈非命歟余觀昔之秉銘筆者多采門生故吏之所
記載雖退之不免䛕墓之誚余誌公阡則異扵是居
厚賢監司也洷謂明舉刺公李　端人也衮斧嚴褒
貶當及余所述皆本居厚薦書李公行寔無愧辞
矣居厚名希仁李公名伯玉銘曰昔英牧推何公甫
其名字智翁坡賢之見某中穹壌弊傳無窮公逺誇
何遺縱余邈在坡下風秉斯筆有怍容得之誰徴
斛峰猗諸郎如虎龍發幽潜慰哀恫

後村先生大全集卷之一百六十
後村先生大全集卷之一百六十一
　墓誌銘
　　　野塘趙處士
余晚起家為詞臣趙君慶龍自淮左捧檄入都請予
銘其先君子野塘處士之墓余已耄昏又禁中書詔
頃委諾之而未暇也既而余告耄還山歲中淮左之
使再以書至且賫糧以待曰必得銘乃歸余不敢以
衰􁁄辭趙氏南渡𥘉自鄭州管城避地信州之玉山
縣居焉處士諱遂字景初扵學士公諱督為五世祖
於龍圖公諱暘為高王父學士以吕汲公薦入舘龍
圓坐與陳了翁善謫舂陵為靖康右正言扵贈承議
郎諱澤為曽王父扵沅州通守諱渙為王父扵直秘
閣章泉先生諱藩為父妣孺人俞氏邢氏少傳家斈
又負笈千里南嶽麓東䴡澤以尋張氏之緒從岷隐
戴公受春秋晚益单洽尊聞行知非若世儒書癡傳
癖而巳章泉先生高節聞天下春秋髙臥堅不出然
四方之士從者如雲處士左右承迎凡可以娛親享
賔者傾家無吝色先生寢疾處士巳華皓嘗薬舉秩
執䘮送終哀動行路骨見衣表朝廷以先生參辭聘
召晉直木天法當澤子處士嫡長也嘆曰先人逃名
敢囙以為利乎力辞改命承務郎致仕亦不敢拜也
即所居之側綿蕝数掾扁曰野處書院又為小圃扁
曰東囿秀巖李公榜其堂曰企踈謂公父子不减二
踈處士落筆語妙篇什流傳然未甞存槀其自詠有
云詩乎顛次必扵是酒也湏㬰不可離雜之章泉集
中無辨也為人内端介而外和易早交名流晚殿諸
老清談修謹獨堅悍不衰将終旬浹無所苦覺体倦
家人具浴歛議丧葬命易簀正寝而逝生扵紹興壬
午七月十四日卒于淳祐丙午六月十九日年八十
五明年丁未二月丙申葬于招善鄉葉家塢之原配
俞氏先夫人之姪徽守湍石先生諱畢之曽孫三男
長慶曽廸功郎泉州徳化尉次慶寳慶章乙酉貢士
皆前卒次慶龍見廸功郎泰州節制司凖備差遣一
女適起居舍人故韓祥孫男女各八人自古王侯将
相多如麻粟惟逸民高士雖帝王盛世不過巢許夷
齊軰数人厥後有為羔鴈動色猨鶴驚恐者故謝公
有小草之侮藏用有隨駕之嘲常秩有聼雞之刺非
素隐之難而終隐之難也若夫父抗節扵前子繼志
扵後余攷前載得三人焉漢徐穉晉戴逵本朝魏野
而巳三士所立固高穉子登華歆欲見不詣扵公用
交群不應漢末盗賊敬之不犯其里逵子勃亦高尚
以散騎常侍徴不至野子閑與仲先齊名時人有父
子少微星之句非身隐之難而世隐之難也以古凖
余處士真章泉先生之子矣銘曰　子銘季札不過
十字野塘之銘稍覺詞費誰傳逸民有攷扵是
　　　雷母宜人王氏
宜人王氏故京西安撫司幹辨公事贈某官雷君諱
某之妻朝奉大夫直寳謨閣浙西路提點刑獄宜中
之母生扵淳熙丙辛正月沒扵寳祐丁巳八月八日
年八十二𥘉封孺人累贈宜人明年二月丁巳葬扵
撫州臨川縣明賢鄉之桐原距夫三里而近世四子
長安中前卒次宏中次寳謨公次憲中一女適余彦
堪孫男女若干人塟後七年寳謨公貽書莆田劉某
曰吾母平生可紀者衆不肖孤不勝書今筆其大者
為家傳以請吾子其論述之将刻諸宰上以昭余哀
按宜人始祖諱威北平王諱處直之㓜子廣明𥘉首
倡義勦巢復京者王兄處存也終義武節度使扵郜
弗克紹北平王代領其軍後為養子都所簒威北走
契丹事見五代史既而自北還南至豫章豊城之城
頭里居焉至乾淳佑間益蕃而大族多名士以理學参
扣諸老文筆角逐時髦者相望也宜人曽祖諱昌祖
諱頥父諱夢顔字安國素英邁與寳謨公大父某官
諱某為筆硯友故宜人嬪子雷夫家自高曽世　斈
無貲産家朴素無釵澤宜人逮事兩世翁始盡孝極
敬雖井臼箕箒庖人飪紡織皆服其勞無隕獲故夫
子得嚢螢映雪不以家衡慮賢郎得擔簦負笈不以
貧輟斈始雷氏一門皆士服俄而相踵由鄉賦奉
對登膴仕而寳謨公遂為丁未臚唱第二人𥘉掌
南書記今丞相賈公方建聞俸外時有臺餽以助親
釡稍𥙿矣子通朝籍禋霈該封向榮矣傍觀歆羡
人終無憂容寳謨公兒時嘗曰厨無宿舂盍稍治生
乎宜人曰汝但讀書此非汝事後守南康一日命工
欲稍治首餙叱曰吾平生不識珠子死勿以此累我
用一小木梳四十年属纊以二篋命寳謨公啟尋木
合内耳環子曰以此殮我其歸時物也篚内惟鐡木
薬器数件耳宜人一生固窮視里之富者若凂􁇢族
子弟謹厚者亟請奨願其成立輕俊者輒顰蹙日吾
方憂之未足喜也自七秩後有嗽疾久寝劇在南康
踰歲起居甚適夏五忽呼寳謨公至曰見兒子作太
守矣好歸去休寳謨公忍淚曰母何爲出此言曰汝
勿哭我亦不忍棄汝但死生常理也又告家人曰湏
少凉涉秋嗽大作旋愈然寝不復興八月六日問侍
疾老婢汝何許得肉曰今日祭社驚曰凉矣微有咲
容寳謨公曰母快活耶曰自然又揺手曰勿哭但常
思吾言莫戀好官越二日昧爽終扵郡治昔春秋謂
母以子貴詩美容服之盛孟子辨前士後大夫前三
鼎後五鼎之異以宜人觀之子倫魁生兒不慰意歟
身命婦象服不委佗矣祿二千石肥耳輕煗不足扵
口體歟而宜人所以持家奉已歛首足形與賃舂辟
纑時不少改度盖春秋之所貴詩人之所美孟子之
所異皆不足以汨其靈臺有斈大夫之所難者至
扵治命一語凛然有滂母之風矣𥘉寳謨公為諸生
数舉幡論大事及丹墀空臆空言省闥署事十反氣
節愈劲三立朝不数月趣去非戀好官者而母訓之
嚴如此烏乎可敬也巳銘曰自誌其母惟桞歐陽
栁無足云歐母不忘夫人家傳可𥙷彤史烏呼賢㢤
此母此子
　　　夫人宗氏
宗夫人婺之義烏人開封尹忠簡公之四世孫衢州
通判䕫之曽孫隐居膺之孫平川居士行之之女贈
某大夫東陽王君師伋之妻幼䏻誦内則說語孟平
川君奇之秋賦適與大夫聫席爱其秀整揮翰如飛
出語不凡女焉大夫素倜儻未嘗問家有無或負笈
出逰夫人服􁉥練躬井臼以儉持家奉姑謹事叔妹
姑如大夫埸屋頓挫若拂欎夫人曰窮達也家有
書種奚其戚時二子已嶷然見頭角矣大夫遂抗志
事外闢雙桂軒花竹環列親朋至則酣觴賦詩夫人
亦好事酒脯不戒而具雞鳴趣二子起就斈至鬻
假以具束修遇盍簮㑹友則課婢宿舂治魚菜厨烟
或夜艾未歇大夫友壻黄誠之子夢炎早恵夫人親
為束髪命幼子與同學長子切磋之大夫每見其進
必稱奨夫人喜曰三子吾尤見其成大夫卒幼子紹
定已丑龍飛進士長子嘉熙戊戌甲科第五人黄甥
亦擢淳祐庚戌第大夫尤篤天倫伯兄中右科後調
官卒扵京為称貸反柩謂夫人日兄貧諸孤吾責也
自是與嫂姪共炊釁者十年議從子不異已子幼子
𥘉筮炎簿迎夫人與姆偕從子舍者亦計其廩間
語二子汝伯父與汝父雖異㸑汝父一飯不自飽
每見人妯娌間易生猜恙宜體吾平等心子婦敬聼
門内雍睦篋笥無　銖異蓄言家法者尚焉歲時奉
當拜掃必躬率子孫饋薦時喜談上世事曰恐後生
日逺日忘耳或以緩急告力所可及無吝色御下寛
减獲不識笞罵𥘉大夫從斈竹軒馬先生與孔山喬
公同門友善後長子倡名孔山為首相立殿上退遣
吏賀曰當以衣鉢相付葢謂均第五人也幼子亦通
籍孔山對客自大夫曰敬叔有子或與長子干相君
宜可得見祿乃注管記逺次以歸二子為母寿夫人
泫然曰吾傷汝父不及見明年長子及瓜一夕暴卒
幼子懼夫人不䏻堪夫人曰吾雖痛何益老矣如汝
兄兒女何幼子夫婦合詞曰昔以兄次子為某子某
有子請以爲兄長子之子且嫁兄女夫人曰汝兄有
托矣幼子宰宜興夫人就養属歲荒盗起子慮貽親
憂夫人曰汝勿我憂飢民飯椀乃汝憂尔發運使趙
公與邁兼臬事既梟盗發泉粟賑恤皆莫敢承扵欲
往未敢告夫人速之曰汝不親往而誰往偏歴盗鄉
寔惠周浹境内按堵及守毗陵歡迎系路夫人曰汝
爲宰以亷謹称冶郡當一如治縣俄改知臨江将陛
辞擢主管官告院以風聞去夫人曰汝父欲䇿一名
不可汝未五十齒朝任子可疾行之盍少安以佚吾
老子左右娱侍不敢問釣者五六年夫人亦以在家
爲楽伏臘燕集中外親常数十人子起家牧郴州欲
以親老陳情夫人曰朝家選疾非直計汝私吾雖老
尚堪爲汝行子待潘輿所過佳山水輒盤礡夫人喜
曰吾從汝宦逺下数百里今周覧八九州亦一樂也
抵郴勉其子勿以荒逺簿淮陽既而政通人和訟堂
吏舍無事可治老兵校番直大夫率令歸休語人曰
老眼未嘗見此淳古俗也素恬淡晚尤清健視聰聼
明步履無蹣􁚂態一日語子婦曰吾來郴幸無恙夜
眠不佳夢與汝軰㑹親戚家庭覺謂生朝廷近因想所
及耳俄騰間有物騰如珠者素粧走膚理間殆佛家所
謂舍利子者室人異之及生朝上夀慈顔悦甚舉觴
至釂蒲節亦如之子且喜且懼曰吾親飲未甞濡唇也
越三日夫人􁆽沐如常子婦環侍奉笑語夫人猶
御刀尺昏暮忽索然燭曰吾去矣令分明可也子荅
黄問故曰吾不䏻生與汝還矣終于郡治之正寝實
祐丙辰五月八日也郡士民莫不涕泗營伍至號慟
失声夫人諱惠真生扵乾道癸已四月二十三日年
八十四三封至太宜人累贈　人以其年十二月庚
申合祔于西峴大夫君之墓子二人困金故從事郎
昭慶軍節度掌書記次鎔見朝請大夫真寳謨閣知
福州福建安撫孫男二人長瀾某官次涛某官孫女
一人適某官丁應復曽孫余於寳謨公两同朝再
受㕓寳謨公詒書奉某官許君子良所状夫人言行
問銘扵余扵是夫人葬八年矣余惟婦有四行有三
從夫人亢素族為華宗積隂徳享隂報事姑盡敬極
孝訓子以嚴濟慈一言一語􁇢族傳誦一舉一動州
里楷式以圖史孜之皆合而有又有平川為之父有
大夫為之夫有記室寳謨公為之子所謂四行三從
無一憾焉寳謨公記貴語及二親必泫然不禁曰吾
成名父不及見吾昔逺宦使吾母沒扵椘東荒壘歲
晚授鉞扵名都巨屏朝菌之榮淺風木之悲深惟掲
先美以詔㒺極萬一少紓予哀余不敢以耄老辞既
書于石而系以銘銘曰　夫人門閭侔崔盧乃翁擇
對嬪臞儒藁砧開卷婦辟纑下睦妯娌上承姑老天
報以雙明珠大夫記室不少湏夫人老寿乗潘輿僅
見少公两輪朱歲晚鈇鉞填閩都追壊顧復常欷戲
翁仲可有亦可無冡傍万卷良區區古者彤管之所
書率觀其子及其夫君嘗載筆承明廬請勒豊碑峴
西隅我次遺事徴諜圖大夫鹿門翁之徒夫人壼範
玉雪如莱妻陶母其人歟寔媺非有一字䛕銘之以
待後董狐
　　　山甫生母
余年四十二哭林淑人哀逝者之賢而夭遂不再昏
既葬淑人左右無侍巾櫛者或言里中有孤女陳氏
本大族母微携以適人長無所歸先親魏國為余納
之事余三十五警惠而勤力付之管鑰篋笥謹守
強記無毫髮遺忘余麾節歴江東西以至嶠南先後
四立朝出處必俱余終日坐書案治公家事户内瑣
碎家有無事緩急計慮酬酢一出其手族戚部曲皆
称其忠智生三子長吉女次衝孫皆早天幼山甫及
見山甫昏官有男女孫各二人素強健因微疾誤服
黒錫丹手足浮腫三易醫不愈終扵臨安之寓𪠘年
五十五以疾辛未臈月二日生壬戌六月二十七日
卒甲子三月二十七日葬扵城西北阮之原父舉生
母林氏山甫始以余任為從事郎南劍州司户参軍
後余塵侍從改奏授承務郎告下其母殁年餘矣悲
夫銘曰　葬汝者汝子也銘汝者汝主君也復何憾
哉
　　　侍奏名林名
君林氏名汝礪字君用四世祖傳作監簿矩曽王父
天倫王父長楽尉成父方受學扵艾軒給事王公晞
亮器之以孫女女焉生五歲王夫人卒甫冠㧞鄉㪯
下第之明年父卒斈益苦藝益進而頓挫三十年不
偶辛丑始奉對南廊歸道富沙有友壻王卿邁薦于當
路請攝建陽簿辞不就自是閉関蕭然無復當世志
鄰有不見靣者然扵􁇢族冠昏丧祭必與先榮多崇
峻雖老省謁必躬從兄高殁無子君以次男秀翁継
未㡬而夭以姪希徐継又夭君泣下曰吾早孤惟世
母從兄焉依既死何辞以白復爲二姪命繼景定壬
戊寅公當廷試辞君西上君曰此見君第一義科名
前定謹毋阿時好既而寅公以對語直居丙科堂差
教授福州中秋寅公書至笑語如常越二日庚子
忽語家人曰吾大数止此耳俄枕奄然而逝年七
十三配孺人洪氏以庚戌仲冬戊戌前卒年六十六歲
始孺人未嫁二親同産皆物故以一女子當門户焉
兄繼絶既嫁葬舅姑處族戚内外整肅皆應礼法子
一人寅公也将以癸亥臈月庚申奉二柩合葬扵陂
山之原以前婦方氏祔于姑右母命也孫男一人榮
孫前葬寅公來求銘其言悲甚曰孝莫大扵榮親寅
公再薦扵鄉二老猶無恙反舍法成母不及見臚唱
父又不見此先親之遺恨不肖孤之至痛也余以暮
年懲諛墓之誚然扵交逰中素不重寅公行義矧仁人
孝子顕揚之請其敢以耄荒為辞乎銘曰　鹿門老
公柴桑隐君婦各􁏭美子皆無聞猗歟博士卓立辛
勤蕃詹之孝融偓之文手搴丹桂足梯青雲謂列鼎
扵高堂忽負上扵新坟辞曰生不得錦衣之歸兮殁
将奉黄誥而焚
　　　劉安人
前太學博士朱植将葬其母夫人令瑞州牧尚書郎
文君天祥既状其行而請銘扵前史官劉某按夫人
劉氏世爲廬陵大族曽祖臯祖文正父先朝夫人既
笄歸扵承奉郎朱某博士父也承奉固修士負笈㳺
四方夫人闔户持家中外事皆自营綜不以煩舅姑
姑喜曰自新婦入門吾姑暇迭扵􁉅髓之奉蘋藻之
薦必勞其勞姑苦風眩遇疾動夫人左右扶掖不寐
達旦􁇢族間小不睦輒以微辞感動皆言下悔悟
聴受賙其乏絶者而拊其􁎒弱者性寛慈未嘗笞罵
臧獲惟嚴扵誨子博士幼穎異夫人勉益勵其進長
秀羙論文之友問字之客常滿坐夫人截鬟脫珥具
酒脯無吝色丙辰以内舍平校魁南宫詞賦廷對擢
甲科調昭州教授歸拜二親夫人語之曰昔汝外
送汝舅赴龍城法掾云做好官易做好人難汝勉之
㢤戊午博士迎二親問戍師留之幕下桂府嵓洞奇
絶板輿之覧甚適俄念歸不可遏博士預偹薬裏題
以甲乙舟㳂衝求夫人感微恙承奉公取乙裏将薬
服夢人告曰誤矣當攝甲裹者始題二褁以甲乙别
隂陽二證甲陽也乙隂也如言而愈又甞若氣疾醫
不䏻治有方士謁其舅曰服吾薬立愈取数粒餌之
神效亟訪謝其人不知所往矣人謂大人一念孝敬
隂有隲相之者博士庚申秩滿辛酉當入京日者言
夫人四月有咎至仲夏乃行徐國子正遷博士改京
秩以親年喜懼丐外便養朝家未許求助扵平舟楊
公楊公為白丞相添差袁州通守歸膝下半載而夫
人不起年七十五癸亥四月十九日也始属疾語博
士吾夢至高齋及返堂上積雪如山不得歸非佳兆
也女孫在傍教以婉婉又曰今日之死與明日之死
一也神閑氣定竟無一語謬其不怛化如此其年某月
某日葬于之宣化鄉堂福朱山之原封安人男一人
埴也女一人適進士吴綺孫男一人鎬孫女一人許
適進士羅轟膏澤鄉之劉代有名人科名不絶書辰
翁者夫人從子尤髙才擢壬戌第夫人喜曰劉氏
益昌矣方博士立朝夫人里居無恙而博士思慕若
不䏻一朝安銀緋歸覲閭里歆艶然寿觴方循扵南
陔束芻巳陳於北堂矣悲夫使博士不勇去楊公不
從臾人子終身之悔豈有急㢤噫所謂孝通神明者
歟𥘉博士再擢師儒之瑞牧𥘉入舘其賛書皆余視
草博士國之譽髦也瑞牧世之端人也皆余所敬爱雖
扵夫人未展升堂之拜然于夫人之子有同朝之誼
瑞牧之名方重扵世状夫人累千餘言余所書皆摭
扵状者瑞牧謙兾博士哀疚以銘属余銘曰　不
以夫之隐約爲戚不以子之顕融爲喜之義方嚴扵
父命師敎其治命合於朝聞夕死韙㢤瑞收筆無溢
羙吾爲斯銘以𥙷唐史
　　　鄭甥主學
後埭之鄭世有顕人君名子簡曽大父閱礼大父孺
可父衝甫母劉氏二劉先生之孫贈正議大夫起世
之女前進士希道中大夫直秘閣希仁之女弟君少
穎脫郡兒中長身羙髯手度宛如二舅弱冠用族父
國子監丞涇甫牒發渭薦既下第志益苦藝益進景
定壬戌五上春官矣君不以垂翅少沮猶欲蓄銳奮
翼親朋勉就南廊入等以叠㳺邊金吾夏侯貴上其
劳傳相賈公啟擬俾附淮㐮舉人例先参選調漳州
龍溪縣主斈過建趙漕孟傳延入幕君以追戊辞抵
漳一親斈制過科試命題發䇿皆有義味鍳裁明去
取嚴矜佩恱服斈職皆選俊秀無以賄進士有不願
之郡庠書院而願之縣斈者詞東北溪二先生于
斈創貢士庄復縣斈田郡帖權縣兼僉力辞美譽流
聞賢士大夫咸曰不意南廊官入自立如此未㡬以
微恙卒于官下癸亥八月二十七日也年四十六娶
方氏鐡庵忠惠公大琮之姪女繼薛氏潮守季良之
姪女繼趙氏懐安丞希澹之女二男長大有登仕郎
漕貢進士次大壮孫男一人名應松以甲子十月𥘉
十日塟扵興敎里南山考妣墓之右君所自相攸者
也君性至孝母病再刲股夢神告曰可延一紀至期
當試南宫遂輟行余與鐡庵以此器重之鐡庵帥番
禺與之同載鐡庵沒君懐其君遇識其言行誦之終
身而又輟豁通世務強敏有吏幹非高虗捉塵尾清
狂不問馬曺者而天不假年其用不究惜㢤君母及
二舅余群從也余君聖善将終以君属余及秘閣秘
閣既拊其孤經理其家而余銘其墓銘曰　相與瓜
葛知其純孝𥘉莁芹藻聞其善教其才與年皆可到
曷不顕融曷不耆耄然君二雛挺出英妙菑之播之
必食其報
　　　方隐君
出郡城北可十里其地皆平畴沃野清泉古木方氏
聚居焉数百年文献故家也上世有與伊川同學者又
有與坡公厚善者有為朱張高第者一門擢科級為
名卿大夫者不可悉数君諱審權字立之小金紫公
嶠之四世孫河東轉運公宙之曽孫贈承事郎程
之孫真窖翁銓之子少抱奇志從伯父特魁鎬仕湖
之所至交其豪雋才及歸慨然罷舉家有善和之
書東岡之陂汾曲田君曰吾讀此耕此足了一生矣
始者人疑其功名頓挫憤悱而然既而久幽不改以
至大耄安之如一日朋儕或出而仕或仕而貴然速
化者包竈之羞暮行者飲鍾漏之愧往往得少丧多
惟君超揺事外有以自樂弓旌不䏻致増戈不䏻及
其鹿門翁漢隂文人之流歟後進視君猶大夫行
然君上接而下扶屑教善而誘士者尊之歲中
不一再入賊惟與王卿實之倡和四方秘書蒙仲論
去君益岑寂余少君七歲早交下風後卜溪上埋
骨去君舍百步許逰釣必俱今歲余病数月不至溪
一日山中人報桂花開發余病少愈方折簡約君同
賞而訃至矣悲夫君博古通今父子皆䏻詩有真窖
聼蛙二集其志業不少概見扵世者皆扵詩發之君
生扵淳熙庚子三月二十四日卒扵景定甲子九月
十七日得年八十有五娶朱氏先十七年卒君葬之
扵興教里福平山石櫳之崗子箕孫男二人以其年
十一月二十七日奉君柩合祔余論次君平生或曰
無乃太簡乎余曰昔臺卿自銘淵明自傳寂寥簡短
矣矣然不害其傳古之所謂傳者在此不在彼也余
所謂書近之矣銘曰　髪眉老蒼九尺長毫􁁬流落
萬丈光杜韓二語孰可當樗翁采之銘
　　　程孺人
某䉀州福唐大聚落也清溪古榕映帯環合居者二
干餘家程黄州大姓也世為姻如古朱陳夫人
程氏嬪扵黄為迪功郎子建之妻宣敎郎知泉州安
溪縣裳之母事舅孝處妯娌和御臧獲恕輕財賙急
與鄰曲通假借夫勤苦累上春官不售夫人曰積
豊而報嗇不在身必在子益勵裳扵斈高價收書厚
礼聘師必躬夜緝苧麻敎諸女紡織裳擢庚戌乙科
二親方五十餘閭里歆艶裳初筮長泰尉再調延平
錄参皆奉親輿以行既改秩領民社夫人久病不欲
行然母子不䏻相舍汔就養抵官病良已家人相慶
歲餘復病山縣無醫裳迎醫于城丹附迭進不愈遂
卒年六十七以子貴㤙封孺人生於某年月日卒扵
某年月日葬扵某鄉某山之子男裳長也立毅次也
後扵某氏四女皆適儒家孫男二人孫女一人俱幼
余庚申行役道延平得裳所著　異之平時所賞
好之士指不多屈或辦博或藻䴡固有可與裳著鞭
爭光者至扵煆煉粹言近旨逺䏻道人意中事則皆
避裳三舍矣矧紏郡而監司如湯東澗宰邑而寄公
如徐擇齋皆称其官業不容口烏虖有子如裳夫人
可以無憾矣銘曰　賢哉夫人裳之母作銘者誰裳
之友友何人斯後村臾
　　　瓊州户錄方君
開禧乙丑余𥙷國子生時鄉先軰二方君猶在學長
君名其義字同甫與其族子阜鳴字子黙齊名皆由
鄉賦入大斈二君生扵丁丑與余先君齊年余敬事
之公私試必聨案爐亭客舍夜語常達嘵凡故家遺
俗逸事諸老先生舊聞聼之入人肝脾長人智識余
終身誦之不忘非特筆硯問沾丐膏馥而巳然二君
文戦趣不成晚相先後奉南廊對中高等子黙猶至
外郎君僅歴英徳府貢陽尉梧瓊二州户錄秩止從
事郎士林至今嗟惜君逰江名公卿爭下榻嘗舘
于今壇王氏寔齋閣授業焉貢陽多盗君至群偷㐮
息帥聞之曰是六館知名士尚作尉乎欲羅致守固
請以自助梧守方俟直儒重君老成郡政必咨
方𬒳劾去帥使機幕蕭䝉来攝蕭貴介癡騃吹求前
人事以迎合上官君辨其不然蕭忿甚帥移君扵藤
以避之蕭去乃復後守劉侯煒叔曰户錄吾父執何
敢相吏公退琹詩相好如賓友君秩滿劉侯移守瓊
請于南銓以君為瓊户録曰此非所以相處瓊有機
宜一員無以易君力挽同載度海財一月卒于户錄
官舍享年七十四紹定庚寅八月某日也君事母極孝
貢士歿諸昆餬口四方君侍膝下跬步不離及𥙷入
太孺人勉君母歸君一日心動挑包徑歸入門而丁
内艱䘮費悉出君諸昆歸則墨舍無乏事矣事兄尤
謹諸姪孤者無以養與不䏻嫁娶者皆以身任之其
内行如此篤好関洛書詩宗陶謝文師蘇氏嫓黄
孺人與二文夫子阜國阜吉皆前卒孫男二人應紹應
發應發今為某官孫人三人𥘉阜國有雋才試常薦
占魁亞危升舍選余每謂君生兒如此足慰人意君
頻蹙不語叩之則曰恐華而不實耳指阜吉曰吾他
日得此兒女及卒鯨波萬里外卒賴阜吉徒步返柩
其初南轅也應發甫三歲與母呉拜辞堂下君指應
發謂吳曰汝善視之長必興我家君卒應發甫八歲
奮孤童擢甲科立兩朝為學官礼官皆以論事去君於
子孫寿夭通塞雖許負唐舉無以加余所目覩也
余晚還朝應發倅建奉家傳来曰知吾祖事者惟子
願刻之宰上余諾之而詞頭山積未暇也及懸車還
之速誰主尸之乃若是酷吾聞天道乗除倚伏是
生聞孫儒級文籙譬家扵田昔今熟驥束大宛鸎出
幽谷一封骨骾百壬頸縮歸白松楸銘筆余属念昔
橋門熏炙者宿發藥在耳清暢在目今一甲子再忘
頴秃瞻彼姑嶺扵此埋玉有碑巋然覧者必肅

後村先生大全集卷之一百六十一
後村先生大全集卷之一百六十二
　墓誌銘
　　　林徳遇
林氏九牧之後自寿溪徙居郡城之前街五世矣徳
遇名子濟一名逢丁以字行曽大父天覺以隐徳號
閉門居士大父伯京與群從處士處厚齊名郡博士
以前廡致延不䏻屈早卒父稚珪六歲而孤又與
群從君槩世有䏻賦称中年罷舉及見徳輔登乙未
第徳遇丁酉庚子再薦于鄉以承務郎致仕累贈承
議郎徳遇扵學有􁑖苦之功好深沈之思其文尤
宜扵塲屋而老大頓挫景定壬戍下第余與徳輔勉
就南廊中第三等授吉州文斈癸亥禋霈𥙷迪功郎
授漳州龍巖縣主斈道建尹漕古心江公𣣔客之郡
齋以疾辞漳守卓侯徳遇布衣交累移文趣上可留
扵幕辞俾督稅務辞俾受秋輸又辞適龍江書院山
長奉檄校文族强徳遇亦以北溪講貫徳遇攝事
之地楽與士交逰處乃就之山長歸改攝漳浦令辞
上登極循修職郎㑹畬冦復出屈入節制幕義不得
辞時州家和糴以餉兵委視出納徳遇痛革奮弊孔
粒之微官民兩相交付更不得一奉乎一郡皆服侯
委任當才亦服徳遇清介不負知己也徳遇素有痬
疾屡止屡作至是復作常日退食必留郡齋不相見
一日尔侯命醫投劑竟不起咸淳乙丑二月十六日
也年六十一侯􁎚以公私帑使推官余亢宗主簿龍
鏜為治後事而計告于徳輔徳輔告假還里使長子
吉老往扶䕶守貳卒同僚吏民哭返盡哀𥘉㳺洋陳
氏家惟一女以配徳遇首為甥舘定嗣外舅姑皆
殁又為其嗣畢娶陳氏無所字以徳遇輔子愷老為
子余嘗患士有科舉之累學有所未通書有所未讀而
檀一生之富貴者徳遇群書皆出入貫穿諸文皆鬯
達流䴡余自少至老閱士友多矣惟徳遇姚元泰林
汝賢不􁑖一藝叩之不竭今亡矣夫徳遇著名早入
仕晚起家貧得祿簿人意其汲汲於榮利者然事
長多薬石之言未嘗希合持身甚王堂之潔不自膏
潤又意其寿祿蕃永而未艾者乃復不然何㢤與徳
遇交㳺如王卿實之林侍郎元質鄭閩清君瑞皆以
仙去存者劉吏部居厚林中舍肅翁李儀曹良翁及
余皆七八十矣是歲五月甲申陳氏愷老奉治命葬
扵文賦里前桞之原徳輔属予以銘徳輔兄也名拱
辰今為朝奉郎通判福州銘曰　手抄而讀躬稼而
食貧不悖入卑不干澤胸蟠万卷家立四壁守不能
吏漕不䏻客外物糞土元身圭璧哀㢤若人才多命
嗇伯氏書来季將窀穸君歸於宫我勒扵石
　　　方秘書蒙仲
蒙仲名澄孫以字行曽大父庭輝大父履之號為履
齋先生父大東乙未乙科授永春主簿卒母林氏係艾
軒族孫女蒙仲入小斈驚悟異群免属辞落筆長老
皆警若它生宿習而然者鄉先生群文斈課試諸生
姓名常出千百人上再校胄薦中丁未甲科敎授邵
武軍學賓礼耆宿作成俊秀一經賞識後多知名㑹
學廩嬴錢及校官例卷置貢士荘以待西上者秩滿
入京余與虗齋趙奉方公詔纂史議辟属㑹余去果
監激賞所酒庫有惎而去之者今丞相魏開大幕府
於淮楊以幹官辟時淮閫號小朝廷英彦輻凑然
猝有羽書軍冊衆方環視愕貽蒙仲磨盾鼻􁛫敗鼓
多萬字少千言各有意度魏公大喜有語妙天下之
薦一府欽其才望猶強至之客韓端叔之從坡也入
為國子監書庫官校藝南宫坐啇論去取不䏻下
氣去滌倅南劔州改泉州先是兩倅同餉左翼戍兵
蒙仲慨然曰添差猶方外司馬耳請于朝改属正倅
而水廳遂無一事関㑹闕守朝命攝郡兼舶黥籍魁
素無文者舶至吏請按視蒙仲曰以待新侯為岷之
隐太公竹湖李公作風月堂二公皆嘗為贅倅者節
齋趙公建江閫辟机幕權國子監主簿趙公移檄
改辟議幕趙號吏師其臨淮閫適虜透渡江氣甚悪
治法政謀悉咨元僚而行蒙仲亦孜孜為盡力通上
下情恤將士疾苦虜退府罷蒙仲需次郡武軍於是
魏公衮歸舊賓客皆弹冠相慶蒙仲獨奏記言一生
窮薄幸樵山瓜熟願為朝廷拊摩凋瘵時庚午冬也
余隨召節謁趐材魏公問蒙仲肯来乎余答蒙仲欲
姑試外庸自見有旨趣上樵歲三易守公私赤立專
以清苦節縮支吾乏絶上供卜送使外又為前政逋
綱数十万拊柔獷俗表福儒行與其士民相安未嘗
而報政以秘書郎召臺閫上其郡最詔増一秩為朝
奉郎蒙仲在郡以積劳体力益羸犹据案治事郡都
試最起戒嚴矣忽中風泫越三日卒于寝年四十八
時洪尚書伯魯漕建以書報蒙仲訃余馳曰魏公
簡余曰蒙仲謝人世間造物者何奪之速邪拊祥物
瑞事不常有無可乆之理即今而後還壼山英靈之
氣矣其痛惜之如此娶鄭氏蘇州法曺仁甫之女封
孺人子公權以遺稿将士郎妙詞翰有父風進而未
止者二女尚幼蒙仲卒以辛酉九月己丑葬以癸亥
十一月丙申墓在白杜路口之原所著有綱錦集通
鑑表微鄉先達如方鐵庵王臞軒李儀曹皆折莭與
之友與樵守方侯巨山福唐潘君庭堅尤相賞好東
澗湯公爲銘綱錦堂余與蒙仲連墻也通家也蒙仲
諸父余銘者三又錦潜仲今又爲銘蒙仲焉盖前
作三經義者或不喜之春秋爲程氏斈者或未觀通
典著潜書者或不䏻通秘閣之六論吟唐風者或
不䏻道原夫之一聨蒙仲則不然經傳皆探索精微
詞藝各根極体要方英妙時挟才乗氣不知者以爲
傲中年磨去蠭銳務爲和易謙巽前之嚴而惎者皆
親而狎去矣遇貧賤布衣交往往觧衣揮金扵宗戚
有㤙意初陟岵弟洧孫尚㓜扶携教養以至成立蒙
仲既爲一世所爱敬然深自損挹逄人則曰後村吾
師也故哀其死者多以唁余余曰昔也余竒若人爲吾
里有英物也爲故人有美子也爲吾徒有畏友也今
也余哀若人爲朝廷偕譽髦也爲臺閣借詞人也爲
東閣惜奇士也嗟乎蒙仲吾無所用吾情矣乃爲銘
曰余嘗考論屈賈二士芋士忠賢溪漢廷茂異一考
靳蘭行吟顦顇一逢綘灌流落逺外蒙仲出處則異
扵是堂堂魏公畴昔羅致凱旋衮歸麟獲鳳至蒙仲
獨請一鄣自試若䑓若閫上其郡最増秩雌堂然藜
中秘大臣知己近臣非有䜛原亦無害誼蓬萊近矣
風引帆退笙鶴下矣丹飛竈壊孰為之㢤命有所制
何生之難何奪之易地下修文天上作記以蒙仲觀
容有是事燕許之手沈謝之思百年幾見一夕殄瘁
昔人存殁乃見交際死者吾銘無愧
　　　徑山佛鑑禅師
師雍氏名師範西蜀劒州人世積善𥘉昭慶院老僧
王八師道行高誦華嚴不絶口與師父祖善淳熙丁
酉無疾化去已而師生時謂王師再来九歲棄小斈
投招慶院院老宿有所詰難應荅如流十八歲始成
僧将行脚母何病師刲股以療既愈二親乃聼師㳺
方明年至成都堯首座者乃瞎堂高弟言下有者其
秋出峽至荆南見玉泉􁃽明年辞去見保寕全金山
奇至四明見秀岩瑞佛照在焉日範兄方二十更二
十未可量也復至靈隐見松源净慈見肯堂充万寿
見無證修華藏見遯庵演天堂見息庵觀若雲巢岩
石溪月皆聞風欽挹卒至徑山依破菴先師雖徧参
老然始終大精進大悟入皆得之破庵以禅門枝派
言之盖破庵子之密庵之孫上抵楊岐八世嘗住四
明之清凉移焦山移雪寳育王紹定壬辰秋奉詔住
徑山師先夢龍君来迎既而果然次年四月寺燬于
火有旨出内帑俾師葺廢㑹恭聖仁烈皇太后上仙
宣召入禁中祝香罷賜金欄袈沙詣慈聖明殿對凡
演法上乗垂簾以聼師舉揚奏對徑直詳華天顔大恱
賜號佛鑑禅師又賜齋及金帛曠典也師以朝廷錫
賚公卿士庶擅信之資悉力拮据不三年寺還舊觀
師旦過時以寺距京百里中涂靡所次舍至是即梁
渚作大蘭若且布良田六千畝廩其徒世守之宸翰
書其扁曰萬年正續之院及淳祐辛丑寺再燬于火
衆謂不可復興矣師曰自我興之自我廢之不可也
既而尚方密賚大枟喜捨海外日本遣使資助不数
年而寺再成又扵正續之田二百步作庵焉藏先後
所𬒳奎畫于楼奉祖師與雍氏香火于東西偏遇始
生及祝髪日則飯緇流以報劬劳訓導宸翰書庵扁
曰圓照淳祐已酉二月悉以衣孟付衆暫歸明月庵
三月朔鳴鼓升堂云山僧老且病無力得與諸人東
語西話今日勉強出来将從上諸佛祖說不到處一
時抖撒與諸人去也遂起抖擞云是多少衆訝之
翌日疾作語侍僧云時止矣十八日親書遺表說偈
而蜕葬于圓照庵世寿七十二僧臘五十六自號無
凖余不及識師晚塵侍從净慈主僧妙論臨示寂遺
余書日佛鑑吾師也以塔銘象公余未及答問倫巳
唱衣余重倫垂死而不忘其師也心誥之既告老歸
山中病不果銘余友竹溪翁父子及師之徒白雲深
無文餐激發余曰劉栁不銘曺溪乎余愧于其言乃
叙而筆之昔兠率恱謂張無盡公向恱說禅犹悦向
公恱文章烏呼說禅若無盡庶㡬大辨才者而恱之
言如此今世士大夫未夢見無盡脚後而自謂得少
林骨髓吾未之信也余謂師所聞扵佛照光及退
菴奇破菴先十数公皆大喜知識其間荅言句不待
余下注脚也至扵住天下第􁅼林再遭魔厄萬瓦
灰飛而露坐草宿不忍去必復其舊乃止使之事國
必鞠躬盡力其惓惓淬潼丘墓雍氏香火使不至逃
儒必立身掦名余雖禅不及兠率恱文章不及無盡劉
桞凡師始未皆信實可銘曰銘世有名儒口吟手
披及坐臯比士者笑之師不執卷靣壁而巳及對龍
象豎起拂子少指顕禅多大藏經万衲諦聼如醉夢
醒吾聞徑山人天供養惟佛日師十朞方丈無凖
之今古罕倫老古錐漢大徳福人際永穆陵褒弥天
什帝将遺弓師乃飛錫其来非生其去非仙不靈山
㑹即兠率天正續之西松檜蒼翠昔憇于是今竁于
是参数卜啇謂不称師倫也垂命遺言孔悲凖固作
家倫亦開士吾大書之以詔師弟
　　　鄭逢言
余謝事之明年鄭士南吉将葬其二親来求銘于余
時余已八􁐏才盡而思澁諾人誌銘或徤忘失記或
常挂懐抱而累歲不免為其人往往厭倦不復至南
吉守余数月不懈益勤余矍然曰所諾諸家其官高
卑人顕晦未暇論姑以廹葬欲掩諸幽者為先按君
名濬甫字逢原累世業儒君尤刻若視朋儕工雕篆
扶套括耴高第者心輕之講學貫通倫類属文根極
體安鄉先生方鐡庵王臞軒皆推重鐡菴所至與同
載晚客于塾俾姻族雋秀師焉嘉熙丁酉㧞胄觧余
從弟居厚衡文得之淳祐庚戌擢第授惠州歸善主
簿居厚守拉君南轅攝掲揚尉郡博士士民称之
又攝群幕有甲乙闘殺之獄吏以謀殺坐甲君辨之
曰刀出乙家非甲本意卒從闘論里人有官于潮考
試以殁者君極力營其後事歸善縮次余叔弟處和
守惠移書趋上余以詩餞之賓主相得郡創豊
朔書院請充山長君選與郡博士而自居堂長忽得
滯下疾既愈復劇和為迎醫外邑竟不起淳祐甲寅
二月二十九日也年五十處和為治棺衾哭之哀
率同官􁎚其歸殯于某寺娶李氏處士應甫之女後
君八年卒景定壬戌三月日也咸淳乙丑十有二月
十五日合葬于嘉禾里滿黨山之原以仲子祔子
男三人南吉壬子薦次傳孫早夭次似孫女三人長
適趙時淀将仕郎次適陳作霖陳榕孫男女各三人
其所著有經史考其自述日鄭玄集六經箋傳而談
經之失無出扵玄馬遷為史筆巨擘而記事之失莫
甚扵遷我朝諸儒接乎朱吕氏理義之斈大明而經
史百家衆說淆辞未䏻盡訂而歸一三礼經傳扵古
人均田建國之制多聞未講綱目大事記扵前史記
錄加筆削而猶多錯訛使天假之年而究其斈豈不
可以繼君家夾漈湘郷乎君上世太府鄉露由侯官
徙莆號南湖先生其后徙後埭君曽大父恪大父毅
貢扵鄉晚當大對不就號鄭晝樹父度博學高年侍
郎林公元質受業焉母黄氏鄉先生通直郎鼎之女
曰昔者吾友議郎苔翁每嘆叔季科目崇偶　程
度立致顕融放下黄冊叩之空空激㢤是言未敢苟
從緊士之生各繫其逢固有寡淺宜卑而穹亦有耆
碩宜逹而窮嗟嗟逢原䇿螢雪功先賢難疑諸儒異
同探索精微條理始終万逢掖間群雌一雄此日杲
杲彼天夢夢不芸香上天茒瘴中吉也苦心蔚有
父風如参扵哲如峙扵道聞諸老儋矢犹張弓豈昌
厥遂塞於躬嗟嗟逢原歸扵其宫所積者厚其報必
豊
　　　秘書少監饒公
公諱應子字定夫饒氏之譜曰堯後也堯都冀其後
食菜扵冀之平陽至漢魯隂太守威漁陽太守斌遷
臨川國𥘉自郡徙鄉且十世鄉始隷臨川後改隷崇仁
今為崇仁人曽祖美以孝友称祖延年踈財好施鶴
山魏公書其墓曰長者父焯两貢扵鄉是為東山先
生公𥘉授業扵黄公義明黄伯仲皆考亭門人斈文
扵章公節夫章得之陳公剛陳得之扵止齋水心入
太斈一時名流争折節願交由内舍擢紹定五年第
敎授岳州士有自湖南江西者帥欲駐兵于斈公
拒不納秩滿監封樁上庫一日内侍傳㫖以内帑千
十七界㑹子三十万易十八界公謂財皆天子之財
以小易大則非國体卒寝前詔改秩宰新建縣催科
先覈詭逸三十户為一甲寛期示信邑無逋賦之民
村無詬租之吏昔都保避役如仇至是有願充者豪
右誣仇家為盗監司下其事公以其無左騐力争不
得移疾去辟光州定城縣留㳂江副閫幕府邏執䧟
虜而歸者為姦細帥命誅之公物色親属認識竟
脫其死以外艱去調江西機幕未上内艱服闋寳祐
六年五月除太學錄七月升博士有援公為緊官者
力辞時大全當國公責之曰􁑖欲難成高位疾顛丞
相今為怨府天下之責将四靣至矣大全怒甚賴上
保全開慶元年正月進國子博士参詳省試兼景献
府教授七月擢秘書郎俄兼國兼史縣編修實錄院
檢討官輪對曰天下之不常而可慮者勢天下之有
常而恃者理理至大而無對至實而無妄至長久而
無弊玉音嘉納九月虜騎偷渡上選不附大全者為
耳目擢兼監察御史兼說書公本至誠持正論其
弹劾皆老姦巨蠧不摭細過時江西湖南北皆授兵詔
洼兵赴援分命蠧臣督之公行次江北手䟽淮不可
弛備宜留兵牽制上從之或請移蹕朝堂聚議公乃
奮筆曰誰為此謀宜斬其父又言空言常典不足以回
天意簿物細故不足以收人心條用君子爱民命受
人言三說以献别疏云毋以内隆輕名器毋以宣諭
藝紀綱毋以昏椽之順適厭忠言毋以肺腑之㤙倖
屈國法又言洪天錫有犯無隐監斈小官如徐庚金
軰扣昏去國宜旌異累疏大全及董宋臣等罪其劾
趙時詁方大猷也雖宣輸節不變講義斥阿䛕故事
詆進奉所言皆可以暴之當世書之信史故事臺
無長官其後論列多禀聼扵長公公察沈炎長也嘗
語同列近過府者多由此一路不湏矯激公引涑水
公辞副樞之言曰自古𬒳這般官職壊了名節不少
沈大慙受詞有賂吏求曲筆者吏曰吾公不乆去矣
姑少待景定元年四月遷大理少卿改秘書少監仍
兼說書五月以何夢然疏羅太學諸生群走関外留
行公曰母重吾罪既歸无一字入修門景定三年七
月丁卯得腹疾乙已終扵寝年五十七娶曽氏継娶
何尚郎書之曽孫女俱封　人男立有父風以遺澤
𥙷将仕郎女長適曽士荣次適黄時熙餘三人未笄
孫齊太斈生以景定五年六月庚申塟于臨川新豊
鄉之徐原所著有南麓集三十卷公斈以考亭為
止大而該体用文以止齋水心為法故䴡密而行有
氣劲而色和大廷廣衆望之􁃽然山立未嘗問家之
有無有亦多所推選性儉約惟親知急難則傾貲周
恤最者葬之棄不育者字之無夫家者嫁之居里
無纎芥撓郡縣涖官清苦特甚外若疏畧内文理密
察臨大莭謹不疏忽已發不可囬止與朋友論文
柝理衮衮不竭人人心滿意足對曰夫野老亦與之
班荆分席從公逰者記其言行自少至老不改度公
方隐約内美修䏻自重雖合世裁量公者不遇曰徳
人詞人耳一旦霆奮蟄鳳鳴陽皁嚢白蘭凛凛有慶
歴歐蔡建中鄒陳之風向之裁量公者然後追恨知
公之淺也以余耳目覩記士大夫一除緊官必根着
不去必極其用沈欲公勿矯激者何斛排公者復皆
至樞輔然不久亦去既去議者犹䋲之未已視公
得丧所較㡬何而全名高節則有愧於公多矣余不
及與公同朝而忝交仲氏御史君御史継公峩象未
㡬以議論不合出去處大致略似長公與二唐相
望皆出余所敬畏御史遺書曰吾兄宰上之碑以属
子文曰某立身本末兄敎也乃論次而銘之銘曰端
人士之􁋼主兮公論國之元氣孜列聖之家法兮緊
修之讜議言乗輿兮抨權貴上改容兮相待罪厥後
言貴異於是號賢者兮犹嫵媚或近名兮或擇利偉
饒公奮孤士峩獬角弓兮住烏寺長語属兮相勉勵勿
矯激兮耴大位公曰受常耳目寄禍福在前死不
避首繫鶴相兮次董賢請尸兩親兮投四裔淫朋
謟子兮繁有徒盍空窟穴兮窮黨類在朝在野兮賀
國人兮並㳺英俊兮顔慙且惎身如葉兮名如山宜
品兮且百歲犹望兮銀信之召公遽草兮玉楼之記
前沈後何兮迭居両地天夢夢兮胡足恃彼陽兮衒
浮榮之青􁁂公矯矯兮立清議之赤幡乱曰浮荣一
瞬兮清議万世天之報君子兮與細人異有繼志兮
跨竈之美子有競爽兮吹箎之賢季吾為此銘兮
侯南董氏
　　　直寳章閣羅公
羅氏世居隆興之進賢曽大父諱先以勤儉成家當
建炎𥘉鄉國乱離多所全活祖諱俊臣武穆岳公討
楊么過師豫章後軍禆将道弊衆散亟以便宜招集歸
之行营武穆壮之将留置帳下以親老辞授保義
郎考諱天祐急誼好施歲歉貸人而焚其劵三世積
善累積中散郎大夫妣万氏贈恭人諱必元字亨甫
𥘉入小斈䏻兼誦他書長借故家書手抄纂遂淹
貫精傳素有䏻賦聲俄改治春秋嘉定丙午賓興考
官陳文得公卷驚異寘首選明年登第授鄂州臧寕
縣簿尉漕使正肅呉公柔勝一見賞重選属賑荒
尤盡瘁南渡𥘉㐮鄧隨郢鎮撫使陳求道為劇盗劉
忠所執罵賊不屈㧞舌而死埋骨蒲圻之興陂公白
計臺請于朝䉝立祠阡率其後嗣祭告再調撫州錄
事参謀未上内艱服闋授州崇仁縣丞郡檄權法
曹曽極生詩案繫獄𥘉編隷廣南継改湖南聴讀史
卒議何甚峻公奮筆数百言朝廷既不深罪詩人郡當推
廣上㤙守感悟極得善達貶所公力也秩滿授
都大司檢踏官改辟福州觀察推官州倉積弊公受
輪革高量削古例一毫不耴擬筆是是而非非不以
一字迎合上官阿狥貴介郡士潘杲伯舊客温陵
為周氏女生男錫老後歸鄉娶林継蔡周携子以愬
官俾杲伯子錫老而嫁杲伯又信蔡之譛逐錫老未
㡬杲伯死蔡改適潘弟兄争立後錫老愬于州公謂
錫老雖見逐扵父謂之非果伯之子則不可况杲伯
無他子自當歸紹父業二十年之訟至此始定黄檗
缺住持既㪯他僧矣了知者恃多貲挾西倅謀耴
公不為動倅逮吏臨之甚威公白諸司卒寘之罪
　使陳公韡薦公云律己甚潔事上敢言直道而行
無異議文忠真公帥閩爱其調直公京状已溢格乃
監以司科薦公将去條十二事以献皆切中三山利
病多見采用俄而真公召赴闕公適班見時朝議中
興可日月冀公為真公言以今東南事力贍東南且
不足柰何空之以趨西北又言露布方馳隻船不返
彼或長駈我難立脚宜急為秋高馬肥之備乆曰大
名難居大望難塞大病難扶真公深然之巳而時
事皆如公言自承直郎改奉議郎知饒州餘年縣舊
牒日数千百逋巨户萬前後宰多傷錦公至廷無
留訟水無租㿍得郡急符反覆開陳云某縱不䏻如
宓子賤豈不䏻如陶淵明守愧謝公往傅耒守鄱迎
兄秀岩公即郡齋纂史􁘭公入局范公應麟為廣西
臬辟公通判容州不果行畿漕曽頴茂辟提領犒賞
所主管文字轉承議郎潮齧堤岸迎龍虎嗣天師
致闕下公為廟堂言不修人道而修鬼道不求之法
家拂土而求之方士非盛世事以風聞勉通判贑州
踐濓溪之後尊賢懐古為君子亭拙齋自記之轉朝
奉郎賜以緋漕江公万里憲趙巃聫銜合薦攝郡平
塩丁嘯聚時兵餉倚辦倅廳自増卒員利源歸於西廳
東倅獨任兵餉公移書當路言民命國脉甚切忤總
領意免去除行在諸司粮料院俄𬒳旨督淮西軍馬
餞粮久而不改𥘉變客鈔從官賣價三倍扵昔贑居
江西窮處淮塩少入贑者民争販廣塩両路騒動公
目擊身履至是獻捄弊之䇿言格不行遷司農寺簿
公歸自淮輪對言清野之說倡淮皆荒蕪棄擲之士
禁耕之令下淮皆流離轉徙之民城守之說拘誰皆
閉関而縱冦之兵為今之䇿莫若聚重兵驅哨招流
民使復土又言更張官價而塩鈔之法壊收奪牙
免而投印之法壊以五凖一而楮劵之法壊理今之
財不必求祖宗立法之外但當反之于祖宗立法之中
玉音謂清野有利有害又曰官賣已减價公抗論愈
切古心汪公薦公可為緊官不果用古心語人前軰日
逺斯人豈復易得虚老可惜後為公從子晋伯記經
訓楼云君族有尊老博士公𬒳知人主将以為諌諍
官佞柔側目孤注外反甚使少自䧏屈豈庭院深蕪
竟日寂寂久淹此奇傑㢤除知徽州瓜熟兩為有寂
力者攙上治如也轉朝散郎奉崇道祠除宗斈博
士又以風聞免轉朝請郎𥘉公在閩幕李君遇居里
朱君景彛丞侯官公待之簡有宿憾酒所之去李爲之
也宗庠之去朱爲之也履齋呉公嘗與公書云先正
肅公得公扵不卑小官之日丞聞扵朝今三十年矣某
中間繼聞扵朝今二十年矣自是悄不相聞毎惜朝
廷用公未盡壬子當國起知汀州移書勉爲千里一
出公至汀首祠郡前軰澹軒楊吏部以崇風敎俗易
動難安公欲以詩書之澤新羙之講大斈明徳一章
扵學境接漳浦民以販鹺爲常毛髪争輒相屠害有
張三官者狃送近習漸披倡公調兵将合隅總殄渠魁
貸脅從境内以安郡計仰塩川派于縣縣派於　民
公罷之教沠四民方翕然向化大全素嚴惮公入臺
首薦及之詔食崇禧祠公年益高力祈納祿寳祐丙
辰三月詔守本官致仕景定癸亥元旦御筆待從
臺諌冬得薦士從臣以公名聞詔羅某謝事有年操
履可尚持除直寳章閣仍致仕甲子鄉人争持酒賦
詩詞賀公九十公喜見眉宇高歌滿引咸淳乙丑以
登極㤙轉朝奉大夫雖龎眉皓首然齒牙無揺落者
飲啖如少壮是冬無他苦他悪食屏薬如是旬餘親
族侯問公坐起言笑如常時晨興犹正衣冠斍氣息
寖微翛然而逝十月己丑也年九十一臨終語孫
祖吾父母妻子之䘮未嘗用浮屠勿以是汚我娶万
氏封安人先公十八年卒子祀先二十年卒命
從子晋之幼子為後名以同祖盖公生扵淳熙乙未
二月乙丑同祖之生年月日皆同受公致仕㤙今為
修職郎信州永豊縣主簿女二人長適進士危琛蟾
塘仲子次適登仕郎呉行簡曽孫男女各一人将某
年某月某甲子葬于東菴公止有田三数頃老屋二
間仕五十年未曽治第殖産同祖生父晋以私錢
為新舊廬又析産以益之自是始有以合族交賓公
少師􁏿塘危公稹蟾塘危公和壮為性理之學與
柴公守歐陽公鎮馮公曽講切𥘉筮上正肅呉公
書千言欲折衷朱陸異同後見􁀁先生遜志氣孚而
議論合及為真公從事参叩益詳造詣愈深遇家齋
袁公於塗論格物克己蒙齋服其簡切所著中庸
說二卷雜說五卷離騒大義一卷起敬錄一卷詩文
三十卷進賢自隆興癸未簡世傑擢第五十年無繼
者至公與万一薦聨名後不絶書羅故家所産多異
才公創義斈成就者衆接踵膴仕公年四十餘即
故居楊園兩山環合處開元谷錦蕝山族有力者為
創亭榭槗堤公日逰其間自號北谷山人又营東臯
為寿藏闢西畴為南山亭竹万竿蓮万柄長夏無暑
晚楽天自誌醉吟先生故事作北谷山人誌銘暇日
玩周程朱陸之書杜陵康節坡谷諸詩倦則命二
僮對變遇佳風月必與親朋友子姪尚羊谷中性不
嗜酒而属客必霑醉雖老倚胡床歌古調音節豪右
客談外事不荅聞朝廷用一君子行一善政則屡称
好否則太息深居𣣔掃而後林李公省身雷公皆舂
糧越邑耒訪後學口語筆授賢士大夫相訊不以爵
氏皆曰老先葬前同祖奉年譜先集省身公所壮言
行存及姪孫廣東机宜一龍書介斛峯礼待李公不
逺二千里走僕請余碑之念昔與蟾塘同官秩陵聞
公徳業後為真公軍諮接公言論凡余所書皆有稽
据無一字虚美世之仕者多慕速化公垂四十始䇿
名六十始宰邑八十始典州中間真呉二公尤知己
然公亦不汲汲翅附及時改事異向之速化者万墳
纍纍公獨享耆頤之寿懸車後尚高蹈十年為三朝
遺老其自誌謙挹特甚余故表而出之銘曰　古扵
典型人耆寿雋兮致其倦倦或詢猷兮或乞言是
先生兮有武公之年曷不使之訓國人兮而箴儆又
曷不遣掌故兮而授傳秀眉黄髪兮臥松風而飲簡
泉寳儲之輝兮難上貫乎奎壁束帛之礼兮乃下賁扵
丘園意莫長於千載兮莫短扵一生早令而晚繆兮
不如後凋之全懐古心翁之妙語兮吾取以銘公之
阡曰通塞隐顕之際一世不䏻盡爱者觀正論焉觀
士之極致焉

後村先生大全集卷之一百六十二
後村先生大全集卷之一百六十三
墓誌銘
　　王孺人
王孺人名净慧福清人父西應擢武舉第七人從軍
馬司卒金陵素豪舉久客京華孺人獨與母居課臧
獲勤耕織變貧窭為豐裕年二十一嬪扵石塘林君
名公選字養直事舅寳章公如父敬夫子如賓爱伯
母陳孺人如姊里人以為内則養直疎財急誼孺人
每賛成之無倦意自少至老米塩群碎必手抄心計
惟扵施予無吝容長子觀𥘉筮于潮鐡庵方公帥粤
檄致幕下觀奉二親以往養直卒官下孺人與二子
奉柩返葬觀歴泉之録参漳之推官二郡之人皆稱
其亷公車交薦考舉溢格孺人喜謂觀曰汝通籍當
作縣吾不喜聞敲朴聲奈何觀既引見奏記光範乞
主管南外宗邸且上宣教一秩乞贈父承事郎封母
太孺人綸言甚寵就養南外官冷俸薄至質鬻以供
甘旨秩滿不䏻入都從槖或為丞相言其清貧待次
福建安撫司機宜文字孺人少有脾疾晚更强實咸
淳丙寅春若體中不豫者燈夕後猶子有内集孺人
飲食笑語如常後三日忽感風眩不語揺手郤藥
索筆書身後事以二月朔乙丑終扵寝年七十五二
子觀通直郎新早卒一孫堅老其年十二月壬午塟
于田源之阡前臨養直墓後寳章公墓𥘉孺人以新
祔養直又卜斯崗為夀藏而命觀曰它日汝夫婦當
祔我觀自失怙二十餘年跬歩不去親中間惟往返
班見四閱月雖仕未通顕然所至下而士民上而太
守部使者皆曰亷吏也州閭族黨皆曰孝子也及是
觀來乞銘悲夫余年二十三辱寳章公館甥一門尊
老如太丘郎陵象賢如元方叔慈其女婦如徳曜道
韞何其盛也後二十餘年寳章煥章皆仙去又二十
年養直與寒齋夫婦又相繼奄忽埋辭悉出余手與
余同一軰行惟孺人熒熒如曙星今復銘其藏余年
遂八秩矣銘曰　三從之中允有其二夫隐逸民
子清白吏四徳全備功言之懿一點靈明死生之際
錦誥疏封彤管無愧
　　制置杜大卿
景定辛酉十月戊申前两淮安撫制置使知楊州寳
文大卿杜公卒扵里第既塟弟廡孤蕃等奉舒公有
開所状公行治問銘於余余病眊久不克為而廡蕃
之使数至将命者守余門不去乃論次而銘之公諱
庶字康侯少師公諱杲之長子母魯國夫人季氏生
母令人連氏幼不凡日記数千言暇則集隣曲群免
習戦陣而指麾之長從少師公歴兵間益習邊事少
師再守安豐以順昌在淮北恐虜耴為家基寨則夀
春危安豐孤命幕僚沈先庚遷順昌近裏令公具千
艘賫粮楮迓之抵正陽虜奄至公拒戦却之卒遷順
昌全夀春公力也是歲以禋霈𥙷将仕郎虜薄軍城
技窮引去公提兵邀其歸路俘獲甚眾虜憤前衂既
䧟光再圍安豐少師創智為患串搂排扠木拒守圍
及三月城屡岌岌矣公父子誓以死守城中兵十餘
項雜居将士不相下公調娯其間遂皆叶力捍禦虜卒
宵遁余公玠以監簿守招信部軍來援問少師曰公
子安在命公見之余曰福盡在是矣遺公緡錢十萬
公白少師曰卻之不如受以遺諸将遂大㑹諸将為
擊毬戯言監簿捐金相勞苦意諸将感恱余益壮之
二年東閫今少傅趙公薦公謂䏻與其父死守封疆
出蒙犯鋒鏑入調一将士乞改秩擢用時少師公建
淮西帥閫詔循三資為從事郎安撫司書冩機宜文
字以順昌移治功减職司常員各一尋詔改合入官
授承務郎少師公陞制閫虜酋察罕擁衆號八十萬
圍合肥胡馬四合極目無際壮士望之失色公内佐
機籌外履行陣意象自如某壁虚某隘危僚属惮行
者少師公必命公未嘗辞汔全城守三年少師公遣
公白事廟堂諸将皆餽白金曰助上功費公陽受之
賞典行歸㑹諸将曰此将軍之功朝廷之賜吾何力
之有悉反所餽以臨淮㨗轉承奉郎以合肥守禦轉
宣義郎除耤田令陞兼制置司書冩機宜文字兼督
府幹官虜連歲不得志復謀大入少師公䇿虜由信
陽光山以入命公及幕客監軍與大将吕公文徳聶
斌設伏扵其來路虜入不時遇伏我師大小二十餘
㨗戦扵朱臯白塜虜大敗獲酋妻俘䤋以千萬計鎧
甲駝馬如之民有得虜弓馬小校鄧某殺而奪之公
誅鄧以徇督府聞之曰以此衆戦戦必勝矣凱還命
将士分左右立以次行賞不踰時而徧人以為有父
風詔追錄暴露入幕前後郤膚功累轉朝請郎除将
作監簿兼制督幕轉朝散大夫少師公久乗邉力丐
歸以工部尚書召同時監司或因山寨事與少師有
違言至是入臺修怨併波及公奉雲䑓祠通判和州
二年少師公起建江閫公兼制司機幕虜犯真州詔
江閫䇿應少師公即日就道且令公提銳卒八千入
城獲降者云虜見認旗驚曰廬州杜相公又在此耶
遂潰去三年儀真闕守劄公兼攝盖朝廷欲通江淮
氣脉公至郡大修守備排㩘木殆十萬株虜不復敢
向儀真四年少師公以刑書召公需次興化軍轉朝
請大夫臺臣希時相意再波及公奉鴻禧祠年勞轉
奉直大夫禋霈封楊子縣開國男食邑三百戸如邕
州改潮州以風聞寑新命八年奉崇道祠丁少師公
憂十年服闋再知邕州言者謂公不可守邕後自悔
其言反以公為薦十一年轉朝議大夫淮東制置大
使司参議官公過闕近臣多言公可用除将作監丞
殿帥王福為時相安晚鄭公言某昨守安豐杜監丞
為淮西内機郡以玉帶貨財為礼悉不納鄭公益加
敬十二年三月遷司農寺丞知和州陛辞先奏曰目
有短視之疾恐敷奏聞鹵莾乞赦臣罪上曰卿近視
耶二劄略曰昔人有天時地利人和之論今秋哨蹂
苗冬哨踐麥四月維夏尚回旋扵光黄之境天時不
可幸矣以輕兵綴孤城重兵幹心腹地利不可恃矣
戍兵多烏合土兵多癃老列郡僅保空城原野空扵
轉徙間有保聚山寨又困扵搜索括刷人和不可保
矣今之夷狄與昔異中國待之者亦當異苟恃天幸
恃一衣帶水恃清野而付邊事扵不諳歴者之手未
見其可玉音嘉納因及少師公豊廬之功且言當卑
卿一節公頓首謝抵郡江閫潜齋王公檄兼参議官
兼淮西提刑公謂歴陽形勢勝它郡獨鎮淮門外壕
淺埂浮水靣増勝門外濠狹逺砲可及扵是樽節浮
費夷去其埂長一百五十餘丈次闢濠濶十丈長二
百餘丈秋霖将敗圍田公調兵運木石槎草捍之令
曰圍不毁原賞不然有重罰境内圍田獨全民不乏
食總所下州和糴公曰州不産米矧今勞傷某不敢
任此責緫所委之倅民患苦之公力以去就争糴事
及寑大修學宫増學畬丁生母連令人憂民遮公借
留公亟去之在和一年有半造守禦具積米麥錢楮
如山丧礼路費皆用俸金不耴之公帑三年春盗發
郡之建寕剽甚建漕守謀曰杜繡衣諳金革事可恃
也即以上聞劄公助本軍討賊㓂遄就擒公不以為
功四年服闋差知真州矩堂董公冊免久軒蔡公輪
筆奏乞趨行且曰杜庶杜杲之子上曰庶今安在蔡公
曰昨知和州今家食上曰杜某有短視疾蔡公恍然
上猶記陛辞奏語也公謀出處扵大使令傳相魏公
魏公趣公上且奏真非兼節不足以重其權詔兼子
奉時祠㑹上流奏㨗江漢肅清公以得継魏公之後
為榮一遵肅規治法征謀必視諸政府而後行邏報
執異言異服以為諜者公察疑似率從輕典射陽湖
飢民以水毁嘯聚公命都統施謀帥兵招之曰是皆
吾赤子順從者籍為兵必不得已而從誅之乎不数
日得丁壮萬餘隷尺籍所戮特首悪三数人維揚培
植久人物盛軍民錯居委巷多茅茨景定𥘉元数有
火警公每輕車至火所賞醲罰當應時撲滅夏四月
乙已精銳軍晝遺火蘆場在傍晴久蘆燥東南風悪
火勢若奔馬公急捄章武殿及倉廩軍器暨回府治
則庫帑堂宇瞬息皆延燎綆缶力無所施公欲自投
烈熖将士扶掖越子城河至西門亟部分軍馬防制
意外骨月囊橐俱不暇顔乳媪挟公一女不免扵難
𥘉占者謂熒惑犯斗斗楊之分埜郡其灾乎猶謂融
風屡警足當之矣不謂其烈至此公亟自劾宣諭
宜下日任責勉圖後効公責躬引咎極力營繕務以
稱塞上意市民力不給者貸以鏹北去官宇民居漸
復舊觀五月令赴行在奏事侯代虜帥從淮安通訊
求和公宻以聞詔令制司處分而公已歸矣六月除
直寳文閣知隆興府兼江西運副時魏公方歸衮勉
公之任公曰治　無状復叨麾節縱聖㤙寛大獨不
愧扵心乎歸計遂决七月新制帥應山李公舟次䢴
溝即日觧纜行李􁅤如貸於𥙿齋馬公始䏻挈其孥
以歸公仕宦所至無俸外錢淮東西閫𥘉建有公支
錢二十萬悉散之軍民至楊迓新儀物未造命備堂
止供一帳堂以外　曰此嚴閫府之体者在揚八晦
朔蠲請務聚増踰　不觧酒息三百餘萬緡沙田屯
田租所减亦萬斛　南貨場惧與啇賈争利搉埸顆
珠寸玉必籍以聞　送醪醴錢幣易于公帑以報家
法然也後省􁁂公　命鎸二秩言者復論公火後用
錢如泥沙再鎸一秩公安時處順未嘗戚戚獨扵火
後侈用之謗君未䏻　言者淮人言于時土木驟興
百費耗起皆在平日調度之外論者不知深而詳攷
也又後來所括貴錢物有将校回易來歸者償積逋
者諸司之𥙷還久貸者則有别籍故與元申燒燬之
数異同致煩有司審覈賴朝廷清明其論遂定而公
不及見矣𥘉虜殘臨瑞二郡洪撫諸邑樵人震恐公
弟廡挈少師公賜器輜重往依公於廣陵皆羽化扵
烈熖其里人言公之歸尚無清献之琴鶴安得有伏
波之薏苡乎公雖中廢然志氣逾壮歲年未暮海内
猶冀其復淮東提刑公再典鄉郡人以爲荣始至見
塩課舟筭皆隷别廳且郡帑赤立欲丐去居旬日計
所入矍然曰是亦足矣按月支官兵俸廩餘力新郡
治憲臺素貧公苦節置白金器数百两積銅鏹十萬
民有避兵江南歸啟窖藏白黄者僕訐于官公杖僕
而歸其主郡人莫不服公之明坊場津渡舊皆有挟
而權攝者公始選差官属江閫𥙿齋馬公陛學士舉
公自代五年除湖北運判兼知鄂州公力辞就除憲
兼守合肥謀帥魏公薦濠守應山李公及公上許用
公擢直秘閣淮西提刑兼知廬州淮西安撫副司公事
去廬十六年軍民歡迎前人造機杼織紵繒為洛中
餉公至命撤去流民聚山寨採􁇀蠟事絲枲以餬口
官低估抑置買公素以為言㑹有黄榜禁止淮民相
慶肥河自西來貫城中而東匯于巢湖前帥於城西
築隄瀦之以隈戎馬高與城等曰此不費錢粮之十
萬兵也然水無所洩巨鼋窟焉連三歲用功而隄三
潰至蕩廬舍壊城壁帥猶以為不可廢去則請朝旨
令公復修公不欲立異勿葺而已郡仰酒息啇征公
常誦少師公两語云稅聴自來酒聽自去終始服膺
吏以日入之羡歸公公􁁣問之曰例也命輸之公帑
雖守邉而尤崇風化子有賤諸母為妾而不友其弟
者杖之苐之母陵嫡則又杖妾邉人始知上下之分
朝命敷糴公固争得免六月除刑部郎丐祠不允陛
直寳章閣因中任侯吏報虜至請閉関公洞開諸門
秉炬以歸遷避之人哨騎近城提兵迎擊虜引去大
閫令公潜師擣頴以牽制虜勢公選将帥廬濠豊夀
四州精銳徃焚其委積㨗聞増秩為中奉大夫虜自
東而西将趨安豐公調将士邀其惰歸扵望仙白沙
城獲两㨗開慶改元魏公以樞使宣撫京湖大使
節齋趙公来公丐去趙公力勉公留廬人将為少師
公建祠公曰久不祠而今祠是以吾而祠它日吾去
安知不撤之乎戒勿為民固請公不䏻禁陛華文閣
因任虜圍方陽二山寨甚急公選勇士援之虜数敗
北而遁偷渡報至公憂憤曰世受國㤙恨不得効死
於鄂𥘉工部王公籍並城民田隷軍屯後大卿吕公
照契責之民而量榷其祖旱潦不復蠲减民困催優
有相率而迯者公聞于朝曰王工部固失矣吕大卿
亦未為得也時相方生財下郡以為歲科公将去廬
猶争扵朝曰始官受其害次民受其害終官民俱受
其害乞以田歸主而復其祖詔從之漣之䧟也淮揚
大震除公大理少卿淮東轉運副使两淮制置大使
司参謀官俄中批除大理卿两淮制置使知揚州公
在廬繕學官造祭器創合肥館建三登楼葺天慶報
恩觀去日稚耋遮行帳公夜觧維比曉舟行已逺廬
人又相寛曰公制置两淮去猶不逺也淮揚人聞公
來始奠枕趙公去亟公曰曩無漣海淮之安自若但
當鎮以静爾先是警偹嚴宻晝夜持杖擊柝衛子城
及轅帳如冦至公一麾去之丞相履齋呉公錄示御
筆云使早用杜庶一年必無漣水之事卿爲朕勉之
遂宣諭云卿前守合肥两淮奠安今卑全淮尤籍聲
譽漣水之失維是前政興復全委扵卿賛書略云其
勉紹先烈使夷夏皆知西平之有子公益感奮時有
一二僨軍之将自漣歸椘反側不自安公亟召寘帳
下部伍分隷諸營它将歸亦𥙷官士卒䏻㧞身來皆
厚待之嘗調都統李海撓漣始議遵大路師行驟令
改出它途至南城俘獲甚盛後諜云使由大路遇覆
必矣以上流未清御筆調兵應援曰卿世受國㤙想
以君父為念又曰卿宜以國事為念加意選發以濟
事機公奉詔津發恐後時淮揚兵僅存萬餘而抽摘
未已公奏兵不敢不發淮揚萬一疎虞望朝廷念先
臣之功留一子以用𥘉求嘗病一日覺意悪體汗呼
弟及家人至前已不可為盖棺甫五十一烏乎悲夫
杜氏自南渡為樵川人公承家事國有勞侍親
疾夜不觧帶與廡相依為命通籍共財歴二閫皆以
内幕辟廡不私其子繼群從之絶而周其貧者扵姻
誼鄉情尤篤胷次軒豁不藏宿一事博覧百家傳記
属文下筆立就􁏭語法平園少師公簡牘多公代勞
行草逼少師公觀者不䏻辨数以父命堂白其言邊
防軍冊如指諸掌孔山喬公杭相李公皆謂杜氏有
子少剛勁晚趍和平然不肯屈摺趍時則終始如一
薦牘先及賢勞有䄂書而來者見公匿不敢出每言
居鄉當如處女未嘗有毫髪撓郡縣客至樽酒論文
終日不倦雖位望通顕而敝衣疏食自奉甚約惟扵
好施周給則略無吝色子男五人蕃承務郎新某官
蟠承務郎新某官審登仕郎二尚㓜未名女六人長
未笄十二月甲寅塟扵郡南香林寺傍黄坑山祔高
祖正奉公塋域之後余論次公平生竊有感焉昔西
事起尹師魯最有力及帥渭坐貸公使錢左官韓范
不䏻援張定叟紫岩之子南軒之弟號名侍從晚尹
京兆坐府治灾免去公侈用之謗似師魯融風之厄
似定叟國家文法嚴宻世間議論刻深隨聲接響㡬
于以成敗論人者使公老夀至今勛業光前昔之毁
必轉而為今之譽矣余嘗銘公王父開府顕考少師
之阡世系勲閥已論著者不複出銘曰　堂堂少師
兮敵愾宣力英英康侯兮嫓美傳嫡建二閫兮皆底
績纉翁緒兮踐翁迹變出慮表兮蓍龜莫測公䏻拊
軍若民兮不䏻禳天狗與熒惑方汲汲以營繕兮奈
狺狺之煩嘖謂壁有瑕兮　掩徳朝搏扶之鵬兮
暮退飛之蠲上還葺纛兮　乗下澤噫大厦梁棟兮
百年培植奈何斧斤雪之　兮殘参天之黛色吾
觀周尚父兮漢新息下逮　唐兮靖若勣或含两齒
扵後車兮或曵足於土室年八十扈親征兮渡鴨渌
而駐蹕少師功成名遂兮首皓白康侯中擯兮猶两
曜之薄蝕志逾壮兮頭尚黒事㑹之來兮何終極曷
不使之復鴈門之踦兮奮渑池之翼百夫特兮萬人
離白日昭昭兮埋此璧韓　北平王祖子孫三世兮
自歎昔余亦爲公家兮勒三石年長韓之二紀兮文
無韓之一筆世方以成敗論兮余重爲國家惜悲夫
　　葉寺丞
公葉氏諱彦昞字汝潛世居興化軍仙逰縣之瀨溪
故左僕射兼樞宻使贈少師謚正簡公顒之曽孫
州僉判贈通議大夫元浚之孫直徽猷閣将作監贈
宣奉大夫棠之子母碩人姚氏少美秀而文嘉定乙
酉㧞胄觧丁亥禋霈以父任𥙷将仕郎銓注監通州
酒稅再調高郵軍法掾太守𥙿齋馬公光祖尤器遇
狂卒嬰城以叛危機交急公佐馬公宻設方畧潛通
援師卒猶桀騖公冐矢石諭禍福卒相語曰我等築
城官有扶我者獨葉法曹識人勞若稍帖然無譁援
師皷行而入全活一城公與有力焉制使信庵趙公
葵兵部尚書蒙齋袁公甫俱薦于朝公部注建寕府
政和令邑計舊仰稅埸丁錢後省罷邑始不可為更
十三令無一善脫公持一亷興百廢剏塩坊嚴私販
令行禁止秩滿垂槖而歸雖房奩中物亦委貭家大
監喜曰免䏻守正簡公清白訓矣丁酉班改知廣州
南海縣臺閫鼎立甲可乙否公裁闊狹投肯綮上官
皆稱其材敏又主客戶雜居訟健而刑繁公平心處
之两造無翻訴者縣宅燬於叛卒公一新之民不知
役唐經略璘曰安得人人如葉南海癸卯再領两浙
漕舉乙巳丁大監憂服闋除提轄雜買務遷将作監
主簿輪對言儲貳之建當早儲寀之選宜遴督府結
局可喜邊境撤兵可憂玉音云師傳湏得其人又云
結局在撤戍之後再遷司農寺丞提舉廣南市舶舊
例舟始至有和買綱既辨有例庫易點汚人公壹掃
去老胡相率祠公時京尹趙公與􁤏提領版曺俾舶
司以戸部市舶入銜公恥扳附以風聞歸和李文溪
昴英詩云一道梅花送行色來時安得似歸時擢知
　州不果行奉毫州明道祠丁已差知郡武軍自庚
寅辛卯後建寕大寕境内朱口大田石岡等處猶結
黨負固出没叵測帥夀楽史公岩之憲矩山徐公經
孫更迭趣公上事及境吏以例卷進公麾去之曰吾
豈爲此來耶閑閣深念專以除盗爲急泰寕令張皇
勢公責之曰龔遂有言欲勝之耶将安之耶知縣
審勝安二字當知所處然賊部落主名公廣布耳目
以次勦除獨石岡寨蕭忠顕者最雄黠郡人皆謂失
今不圖疽根終在公指授隅緫擒忠顕械送帥府正
典刑餘貸不問請扵朝即峒爲寨戍以兵樵民始奠
枕矣属融風延燎郡治公翦荆棘新輪奐規撫鉅䴡
扵昔葉檢詳米記之略云聴事之後爲清心閣爲紫
雲道院爲燕寝東爲舘若亭者四西爲亭若榭者亦
四此又昔之所無者又曰曩冦禍两載甫定郡宅三
政始備公甫至而禍本㧞不踰時而舊觀復可謂善
扵集事兼人之䏻者矣郡人祠公於學朝議方褒治
最以嘖言免歸未息肩夀楽建江閫𥙿齋建昇閫争
以軍諮屈致公笑曰諸閫皆大老吾誰適從朝家使
参淮閫謀議㓛名㨗徑也亦辞不行改奉建康府崇
禧觀官情愈薄矣始正簡位冠台鼎里無居第大監
始卜居城北之後塘中為寝室两傍為子舍而已堂
廡聴事皆成扵公手戸外引泉為沼叠石為山荷栁
蕭森有濠濮間趣亭䑓花木皆合位置惟憐才下士
花朝月夕坐客常数十談嘯諧詠人人盡歡水陸之
珍畢致家食則鮮菜耳祖居靣南林自號南林居士
素精悍嘗苦臂痛尋愈丙寅夏五之八日乙夜公将
寝侍人執燭不謹灺落籖架延帷箔燎堂宇犬老嫗
亟耴告身篋擲池中挟公以出它悉不暇顧公母弟
安溪丞彦時挈木主并先朝錫噐逼烈熖仆地而死
公素友爱家人匿不以告陽曰它出公不食者絫日
左右計窮吐實公號慟不自勝遷居池館疾作遂不
可為以是月癸丑卒享年六十有七官至奉直大夫
娶龍圖傅公淇之孫女繼黄岩趙氏度支郎官師
之女前卒皆贈恭人子男一人夀頥登仕郎娶南
州錄参陳􁅱之長女公為人温克醇實用世才高而
養以靖重落筆語妙而耻扵衒鬻正簡以忠清節為
乾道名宰大監以治理效為端平賢岳牧公接奕世
文献又以學力輔天資故以處則譽居官可紀未嘗
問家有無而周人之急惟恐後作成族黨之賢而秀
者資助其孤寡貧弱者御下不嚴而威未嘗笞傌臧
獲其卒也里之縉紳韋布相吊自族􁇢下至輿皂哭
者皆哀先是公塟趙恭人于縣之善化里烏石山虚
其左夀頥以其年九月丙午奉公柩合窆公𥘉属疾
余與楽卿陳公煒省公卧内公指夀頥曰以是累君
余曰楽卿乃先大監之客其成持故人穉弟多矣况
朱陳􁇢家乎余與陳公退甫信宿聞公易簀矣聲鐘
矣悲夫痛㢤夀頥奉陳公状來問銘余少與大監友
善後使南海與公同僚歲晚懸車故里與公同巷公
謙抑特甚每曰後村昔吾先人執友也今鄰舍翁也
常為不速之客亦與直率之集烏呼今皆巳矣銘曰
　公恥署戸部市舶之銜而上節辞二閫軍諮之辟
而歸田彼節齋也夀楽也𥙿齋也内有主眷外秉事
權士趋其門如蟻慕羶朝猶沈陸暮送上天三大貴
人扵公惓惓公寕株守不喜茹連所立卓㢤家法則
然夷攷平生庶幾扵全它美可畧著大節焉
　　黄徳逺
余里中有二黄君縝字徳玉績字徳逺辱與余逰余
常語人悳玉余爱友也徳逺余畏友也徳玉高科早
卒徳逺少與兄齊名既弱一箇名愈重遂為鄉先生
三十年門人著籙牒以数十百計凡沾丐徳逺毫芒
者多䇿名先登悳逺雖未觧褐然齒宿而徳尊前後
牧守礼下之如元夫鉅人郡博士敬事之而不敢友
表正泮宫甚久一日若有不楽者拂䄂去久之國人
大夫固請乃復就職徳逺始逰淮浙徧参諸老學無
常師中年還里聞復齋陳公宓瓜山潘公柄方興洛
學二公師勉齋者勉齋師文公者徳逺遂北靣執礼
扵二公與同志十餘人集扵復齋家仰止堂旬日一
講有口義二公扵門人中尤稱陳平甫黄徳逺顔君
度君立及二師卒徳逺率同門友築東湖書堂請田
于官春秋祀馬讀約聚講如師在時𥘉平舟楊公棟
即學作尊徳堂以處習静劉公彌卲習静卒久無敢
居者後以徳逺繼之涵江書院𥘉賜額又兼山長一
月三講晚聞虚齋趙公以夫作易通與之上下其論
虚齋曰平生所得益友惟徳逺耳夏𥘉得寒熱疾既
而有瘳俄復委篤猶勉東湖諸友接扶陳潘一脉且
語諸子以埋辭属後村徳逺生扵慶元丙辰十一月
十二日卒於咸淳丙寅八月二十九日年七十一先
是有星隕于書楼之西属纊有雷雨之異所著有四
書遺說近思錄義類若干卷扵諸子百家有讀略續
略新略有傳習問荅略每謂遷固史新唐書皆未修
之史嘗借國史二百卷九閱月手抄讀徹首尾其専
苦如此不喜作韻語時有感興自謂得風人之趣两
娶皆宋氏故監丞公藻之孫沙丞克剛之女前夫人
名徳麟字瑞甫通九經及前漢書工楷法嬪徳逺十
有六年逮事尊章皆曰吾門増一孝女徳逺讀書不
問生計客至雞黍不戒而具仲元八歲命賦八韻日
晡未就笞之其嚴如此生扵開禧乙丑四月七日卒
扵淳祐壬寅四月二十六日年三十八徳逺塟之于
常泰里瀨溪松峯后山之原丙午冬也子男五人仲
元壬子貢士仲㑹仲和仲固仲稼女適劉直上郭應
植宋怡夀庶子文翁後䂬溪陳氏登乙丑第孫男女
三人仲元等與後夫人奉徳逺之匶合塟于瀨溪黄
氏莆著姓唐御史滔之後世有異材徳逺曽大父衮
漕舉進士大父必彰業儒積善父汝守以累舉㤙奉
對修職郎致仕母李氏封孺人仲元狀徳逺言行三
千餘言新進士鄭獻翁林棟徳逺高弟也來致父師
治命嗟夫古之人開徑必有三益卜鄰必有二仲言
孤學之陋不如相觀之善也余長徳逺九歲晚歸鄉
里父行者萬墳壓顛兄事者曉星殘月比肩相隨如
徳逺者指不多屈今遂捨余而去無復共語之人矣
豈不然㢤乃摭仲元所述之大者叙而銘之銘曰
昔河汾氏終身田里雖無事業見隋唐史續經中說
百世以俟傳之董程付之郊畤賢㢤徳逺一布衣爾
著書滿屋講學析理誰謂君貧貽厥以此門有高弟
對修職郎致仕母李氏封孺人仲元狀徳逺言行三
千餘言新進士鄭獻翁林棟徳逺高弟也來致父師
治命嗟夫古之人開徑必有三益卜鄰必有二仲言
孤學之陋不如相觀之善也余長徳逺九歲晚歸鄉
里父行者萬墳壓顛兄事者曉星殘月比肩相隨如
徳逺者指不多屈今遂捨余而去無復共語之人矣
豈不然㢤乃摭仲元所述之大者叙而銘之銘曰
昔河汾氏終身田里雖無事業見隋唐史續經中說
百世以俟傳之董程付之郊畤賢㢤徳逺一布衣爾
著書滿屋講學析理誰謂君貧貽厥以此門有高弟
家有美子吾銘必傳君未嘗死
後村先生大全集卷之一百六十三
後村先生大全集卷之一百六十四
墓誌銘
　　陳處士黄夫人
余友陳霆谹叔求余銘其母黄夫人之墓余以耄荒
久菁華竭辭谹叔求不怠語益悲歲晚走長鬚遺余
書信夕夢偉丈夫責霆曰汝為母乞銘而遺其父孝
子固如是耶霆驚悟乃論次二親言行飭長鬚守余
門必得銘乃歸君陳氏名龜朋字錫公世為永福人
曽大父時升大父宗亮特科終南城尉父泰隐徳不
仕君生扵淳熙庚子其曽祖姑嫁倫魁蕭公國梁女
適鄉先生方君寀君舘之于塾帥里之經生學子数
百人師焉治礼記改賦與同袍課試不魁則亞惟大
比輒遺賢君稍厭科舉經自注疏至諸儒疑難問荅
史自左馬班范至凁水治鑑蜀李長編皆手校口誦
傍註群疑已見不足則書紙背謹楷如一率雞鳴起
丙夜始就枕雖病猶以某冊某卷脱誤某字未塗改
為恨疾革語婦曰善視吾子又顔霆曰好讀書我窮
坐命非以書故言訖而暝得年四十三嘉定十五年
五月某日也君之學雖不見於用然月旦之評以為
善人里有忿競君居其間出一言皆失所争而去以
某年月日塟君于某鄉某里某山之原黄夫人亦邑
名族事舅尤孝敬夫如賓既寡家貧子幼或云人生
頃刻耳何不它求樂處夫人曰吾已婦陳氏矣復何
言益杜門自誓夜課免書常燒松明葺蔴苧以待之
琅琅成誦乃止稍長則聘名師躬烹炰以為先生饌
謂其子曰汝父辛苦如耕未収収必在汝後谹叔擢
第㳺宦至改秩夫人澹然不色喜惟聞其南宮奏賦
丹山翁公所耴又聞京状破白抑齋陳公所薦為一
開顔谹叔注上杭令将上以風聞寑夫人亦無戚容
久之今上龍飛或勉谹叔為親求仕母子戀恋不忍
捨咸淳𥘉元夫人年七十有七矣猶䏻穿細針截大
胾人以為夀者相夏五感上氣疾小瘉復劇遂以
閏月十六日卒二子霆霖霖宣敎郎前四月卒夫人
哭霖之哀始衰一女嫁某人早夭其年八月壬午谹
叔以夫人合祔于父墓谹叔當以登極慶霈轉陞朝
君與夫人皆當封贈而未沾㤙命然君夫婦自立有
不可冺没者按古書法仕者稱爵隐者稱逸民處士
書君日處士書黄曰夫人盖實錄云嗟夫人之生子
患其不賢且才賢且才如谹叔而曽不少遂其顕揚
之志豈文章者固天之所甚吝才學者固人之所甚
惎歟然谹叔詩可以賡明良喜起之歌文可以居討
論潤色之任庸詎知屈扵暫者不伸扵久齟齬扵前
者不遇合扵後歟處士夫人之阡雙誥燎黄萬家守
冡行有日矣銘曰　夫人之藏賢子自誌事母日長
記載詳偹處士之没子方十歲追述先美如昨日事
子厚逺矣谹叔可繼吾銘斯阡以詔來裔
　　我軒何君
近世為國家立大功名人惟抑齋陳公門下士雜遝
其大去為名卿将小者各扳附尺寸致通顕歲晚者
内釋鈞樞外觧鈇鉞余嘗訪焉門館蕭然翟廷尉衛
将軍之客皆去其終始留公門下者惟我軒何君君
名謙字光叔世為莆人抑齋守莆庙論将付以邊事
公求士扵復齋陳公可托死生患難者陳公以君薦
遂與同載抑齋為閩招捕使帥江東西以元樞兼湖
廣大使晚建鄉閫君無一日相捨凡平冦誅叛竒謀
秘計皆預然事主忠持身潔他賓佐部曲或為人窃
議惟君自兵若民自士大夫至免童走卒莫得而疵
及妄校尉皆貴君絶口不言劳抑齋强君受武爵君
與人書疏未嘗署銜抑齋重客如坦翁唐公警齋呉
公遂𥘉潘公尤奨重庸齋趙公久軒蔡公争論薦竹
溪林公為書我軒扁帥矩山徐公右心江公欲辟置
不果君事継母孝敬疎財而急義性孤介口不言錢
惟嗜詩如飴蜜余嘗記其父抑翁之阡及䟦君吟卷
評君父子之詩詳矣或誚余多可余曰君論人顕晦
余論詩工拙後必有知者君素强健近遺余書趣所
作亦齋隧碑未数日聞君不疾而逝咸淳丙寅十一
月十一日也得年七十配張氏子一某承節郎淮西
憲属先卒二孫志學志壵俱業進士以某年十二月
十二日塟于懐安縣八坐鄉稷下里崇福山之原仕
至成忠郎監福州作院不書非君志也世系見抑翁
碑銘曰　觀其當炎炎之際觀其處寂寂之際其賢
學者之所愧其詩作者不䏻廢
　　丁宋傑
宋傑名南一莆士多䏻賦而丁氏最盛日伯杞字元
有曰伯梅字元作曰伯桂字元暉尤擅名每一篇出
萬口膾炙後元暉貴顕為端平御史歴給事中元作
早卒元有内舍奏名矣未觧褐而卒即宋傑父也宋
傑幼機警誦前漢書日萬字給事竒之曰吾家白眉
也年十三有聲鄉校拔寳慶乙酉漕觧端平丙午胄
薦乙未南宫中鵠矣属同知舉蔣公重珍以病卒出
監試殿院公王遂代之易以他卷逮癸丑春始奏名
别院廷試以累舉㤙陞丙科調福州懐安尉邑人謂
宋傑清談書生爾於吏事未必諳鬯而宋傑燭情偽
摘姦伏若素官然公族有僦居以婦墮胎誣屋主者
宋傑辨為藥胎民有負逋自經者子訟債主宋傑曰
汝父縊死矣誰㫁其舌搜其家得舌扵圊某家女
奴溺死父訟主家宋傑曰两手有泥沙自溺也两造
皆伏然不善事上官以憲劾去監南嶽廟監廣州東
莞縣税務經略謝公子强曰司征非所以凂儒者将
别有所處宋傑辞去尉卒捕盗盗兄以為辱己捶苐
至死誣失主殺之宋傑辨失主與盗未嘗交手篙師
晒衣墮水急下耴之溺死母訟舡主宋傑視尸衣果
在乎二訟皆息謝公薦宋傑扵朝㑹以職事忤上幕
又以憲劾去貧不䏻出嶺嶠南士人率子弟行束修
師事焉漕南谷鄭公恊手書以濓泉山長延致陽巖
洪公天錫繼至嘗與宋傑同漕薦檄攝海陽丞州學
敎授兼文公　元两公書院山長又餞以詩云向曽預
薦君偕我老更䏻勤我愧君郡守㳺公義肅尢嚴冷
然待宋傑獨厚潮士方喜得師宋傑以悼亡歸宦意
䦨矣宋傑少時謂功名可立致已而同袍子多先登
躐進宋傑胷中浩然者蟠屈無所施稍自放扵酒其
文章有氣骨自在𥿄上皆現光惟飲酣耳熱向人舉
揚鋪說音節忼慨抑揚蹈厲神色自得不知者以為
傲惟余常哀其頓挫而猶幸其老而壮窮而堅也𥘉
實齋與給事同臺及典舉失宋傑出院還臺聞宋傑
家塾書聲甚若大悔之别頭考官歐陽起鳴得宋傑
賦擊莭始擢第然其年五十七矣余觀吾里艾軒囿
山两貳卿皆䇿名晚而致身速意乗除之理則然惟
宋傑仕十餘年人以材名遇合宋傑以才名困厄不
改頭銜而死則有不可觧者然以穷逹論人淺之乎
為丈夫者黄注夢升一主簿耳歐陽公銘其墓反
復嗟惜其意氣尚在文章未衰穆修伯長一参軍耳
章聖聞其詩名而尹師魯兄弟師其古文然則宋傑
之所自立者豈以位卑祿薄而遂泯没㢤宋傑扵所
居闢一室方僅如斗扁曰斗軒後有隙地蒔花灌蔬
丙寅𥘉度語諸子吾今七十諸父所無可為丁氏破
荒死亦何憾俄苦上氣疾預處後事語諸子善持門
户娶陳氏以勤儉相君子前卒三子長國老次夀老
後弟南英次侑老後弟監舶南叟二女貢士黄仲元
林履孫其婿也生以慶元丁已七月二日卒以咸淳
丙寅十一月六日葬以咸淳丁卯正月三十日與陳
孺人同穴墓在惟新里樟林傳籥之原宋傑性孤介
少所推下余嘗交其二父皆銘其阡宋傑無恙時彚
給事諌草将付梓属余序之余病眊未果為宋傑且
死命其子來責諾且曰我埋辞併以累此翁余既摭
實納銘宋傑壙中又将序諌草以踐前言其世系已
見二父誌銘曰　以為難兮或搏扶而直上以為易
兮或分寸之莫攀猗宋傑兮彩翠如孔鸞盍冲扵霄
漢兮誰鎩其羽翰埋斯人扵黄壌兮巨靈瑟縮而不
安吾聞賢有後兮天好還竭末生兮謝宗盛攸或出
兮荀氏蕃嗟嗟宋傑兮雖齎志扵九原有珠樹之競
秀兮必丹桂之高搴
　　羅晋伯
進賢羅氏上世有徳扵里人其後愈蕃而大君名晋
字晋伯曽祖俊傑祖諤奕世長者父應積善以耆年
授廸功郎母萬氏封孺人君蚤從􁏿塘蟾塘二危公
稹和蒙堂柴公中守東谷歐陽公鎮學㳺鄉校有䏻
賦聲秋賦輒不售廸功年寖高君嘆曰吾親老矣
幹蠱非子職乎遂罷舉求志􁑖以訓子娱親為楽廸
功夫婦命服坐堂上君率子孫莱衣斕班拜舞堂下
即所居東偏萬竹中作楼叢書萬卷耴昌黎詩語扁
曰經訓古心江公萬里記之其文高而雅其味深而
長稱君薄己厚人昏夜赴急場屋不偶曰以付免曹
同時耆舊李公義山雷公宜中皆嘗登臨賦詠𥘉廸
功卜居石塘及君子弟既眾内外千指君乃於石塘
西南樵峰雲麓石溪各為剏宅一區高深大小一凖
石塘凡研圖史必均居鄰從父寳章公必元寳章命
君幼子同祖為孫併新寳章公舊宅又扵林壑佳處
為對山閣清閟堂躡雲披錦臨清等亭遇好風佳月
以两鶴導侍寳章公從族戚賓客為竟日欵宴集必
設棋枰爲楽寳章笑曰晋伯與人無競惟棋力争酒
酣倡爲歌詩客属和必喜或詩未成必鼓旗傍譟滿
座閧堂四方士來訪者皆倒屣下榻無倦色咸淳丙
寅得脾疾菊莭猶觴客竟席越三日語家人無他苦
但覺氣息微倦勿以粥薬强我十五日晨興奄然而
逝里人哭之慟士友莫不反𬒮相吊享年七十一娶
趙氏前卒子男五人一性承信郎前饒州楽平縣酒
税一𥘉登仕郎一正登仕郎湖南漕貢進士一理登
仕郎江西漕貢進士同祖繼寳章公之子修職郎信
州永豊縣主簿一𥘉後公二十日卒一正前二年卒
女三人進士楊榘登仕郎呉璧進士艾道夫其婿也
孫男九人囦夫大方大圓木有陽生大信大年徳孫
餘未名囦夫陽生並登仕郎女七人進士陳珽将仕
郎趙友澄其婿也餘未行曽孫男女一人明年某月
某日一性等遵治命塟君于娄山前既塟一性等奉
斛峯李公伯玉状君言行問銘扵余昔太史公稱伯
夷得孔子而彰顔回附驥尾而顕君以疋士不出閭
巷而古心記君之楼千言謂君㨿經守古立于高逺
不可凂斛峰状公之行千六百謂君居鄉富者敬其
賢貧者飲其惠為惡者有所惮而不敢發又云不矯
亢以為高不詭随以為卑遇事紏結他人搏手無術
者君迎刃而觧惜其不少見扵用古心大宗師也斛
峰名法從也君可謂䏻自附扵青雲之表矣余曩與
寳章公同僚晚銘其阡又銘君賢配趙夫人之藏今
復銘君銘曰　昔蔡中郎文字崛竒碑版流傳價重
色絲惟扵林宗曰無愧辭豈功名人有醇有疵彼
高尚者散髪采薇終身不鼓琴無成虧吾銘晋伯髣
髴似之書楼巋然貽厥之基
　　李艮翁礼部
余免時聞鄉先生李公伯可主課槐軒席下傳業者
常数百人時先君官京師余有子職不得受籙牒然
先生得余少作驚異曰後必名家常参選入都賀先
君曰公免真英物也先君每舉其言以厲余後十餘
年余自江淮閫幕還里先生方需次樵倅與里中諸
老尋真率之􁋼猥自降屈扳余入社余以名微齒㓜
固辞諸老不相捨由此日侍杖履俄而先生微恙仙
去余與諸老哭之慟先生名宗之伯可字也昔嘗語
余某有子少君七歲其才思亦君流亞但幼多病賴
薬椀扶持之爾因呼君出俾與余定交礼部公也𥘉
名鋼字汝礪其神氣若王弼何晏之清而骨躰甚扵
彦輔叔寳之羸及聴其緒言宫動啇應若張楽扵洞
庭也出其論著玉白花紅如濯錦扵蜀江也每嘆曰
他日相遇中原吾當避君三舍乎常相視一笑後余
爲樞掾省郎立集英殿下君始改名丑父字艮翁由
鄉賦擢乙未第余每爲安晚果山两丞相言公才學
非余敢望君雖由此開朝蹟然除目屡下不過留滯
學官館職它人往往㨗出騰上君力請外𥙷再入未
㡬復引去晚值今太師平章公爰立素竒君才稍遷
擢及兼礼部郎官人皆曰大典冊必属君手君請麾
不己出使衡湘全邵两守貪虐公方劾治未報以風
聞免官君處之夷然歸葺故居前闢荷蕩為水榭釣
川花朝月夕與親朋楽飲若未嘗顕融者意其夀祉
朱艾也君臨發湘中時微感末疾既愈矣俄復作昜
醫不䏻療遂卒丁卯夏五戊子日也年七十四所居
北亭山號亭山翁有文集若干卷君歴官内為刑工
架閣太學正博士諸王宫教授太府丞祕書郎著作
佐郎著作郎權礼部郎官嘗兼沂景献府教授外樵
川户曹臨安府節制司準遣淮浙發運幹官添倅福
州建寕府淮閫参議湖南提舉積階至朝請大夫上
登寳位當轉元士而不及拜余嘗病世之文人才士
浮華有餘而節守不足時鶴相謀躁進以君為安晚
上客又與臺端林公彬之同里介君㳺揚扵二公間
君悪其人顕絶之丁客沈翥欲自結扵君誦君私闈
發䇿云願北靣君曰吾文豈碩此曹稱佳翥怒丁已
蓄憾千峯陳公去國朝無餞者君留江滸越宿而歸
丁喻沈嗾言者逐君去南宫對劄首言郡壊扵獻羡
邑壊扵貪汙乾淳之際無貧州法守明而貪吏少今
州之貧者什六七縣視州又加倍昔人云欲偹契丹
西夏當寛河北関中願陛下惜㐮蜀淮漢廣西民力
瑣瑣膴仕先朝所無陛下扵所厚者不容薄扵至
公者不容私穹班峻職名藩要郡姻戚皆得以才自
見然議者但以為㤙澤侯挾貴臨民安得盡如人意
所至以貪暴稱大學一書深言聚歛之失力陳義利
之辨陛下之所飲聞奸貪竄殛此事掃除御㽵撥賜
民力寛𥙿臣之所願盖不止此末言願陛下以此授
之皇太子以身教之以心教之臣聞古無敎太子之
官惟師氏居虎門王世子學焉第二劄言士習趍扵
競民習踰扵侈今㳺士競扵邊功借𥙷競扵權攝添
教正教競扵郡土著㳺學競扵京競之効也景祐之
詔自品官第宅器用莫不有制今倡優后飾輿皂玉
食董賢之第綈柱錦檻原氏之阡重門周閣侈之極
也競心生則寡亷鮮恥侈心益則踰礼越義碩陛下
明法制移風俗自京邑始其立朝言議風止如此𥘉
庸齋趙公茂實高自標致尢靳許可惟扵君曰斯人
純粹篤實君子人也束澗湯公伯紀有重名每嘆君
清修雅澹可敬不獨文字君先世㑹稽人六世祖思
同秦隐君　避地温陵徙居莆曽祖徳暉陽江令祖
永年贈承事郎父昭武通守也君前配林氏賢而蚤
世以其女弟續絃皆封恭人今恭人尤賢而高才拊
育免女如己出君讀書外家事不挂口一付中饋曰
吾有賢配始君無卓錐恭人勤生葺家厚倫睦族内
外肅然君郭外之田雖薄銖絫俸餘夫婦合謀置
膏腴若干斛以贍其宗又輕貲葬君及前恭人于待
賢里迎仙爐峰之原臘月庚申日也于濟孫登壬戍
第廸功郎六安簿次勤孫任廸功郎安豊尉孫一
人将以遺澤奏女四人進士方之巽林公晋柯應采
太學生呉澧其婿也恭人奉君柩出里門礼文奢儉
得中顔色哭泣盡哀故奉常陳卿煒觀而嘆曰烈丈
夫之才有不及也余行天下耴友多矣或前宻後疎
㦯始合終離非直交㳺之難殆亦有数存焉若夫自
童至耋和如塤箎合如符節中更艱難險阻生死不
相背負若余與亭山竹溪三人者指不多屈余與肅
翁先歸君至自湘嘗㑹扵海月堂劇談数夕又㑹于
余之樗庵亦数夕其至言精論有可以使石點頭龍
出聴者未知鵝湖㑹散之後人間更㡬百年有此楽
否嗚呼悲夫竹溪既状君之行余掇耴其大者刻之
宰上銘曰　天生才之甚艱兮士或以才而爲累紛
瑕瑜之相掩兮羌純粹之難值博者玩物以丧志兮
狷者露才而揚己余謂天下之論兮至聖門而止使
周公之吝驕兮不足觀矣昔者吾友兮嘗從事扵是
外灰寒而木槁兮内黄中而通理發其毫􁁬兮皆伏
光􁁣而藏組䴡有騷之潔兮無騷之怨有雅之思兮
無雅之刺温温之和兮謙謙之志客談彼短兮君掩
其耳士有才善兮叩之不置使若人兮早居討論潤
色之地中朝典冊兮視先漢夫何媿奈何使之校亥
豕之訛兮飽韲塩之味或道以終南之徑兮大風之
墜君義不食舒亶之唾兮恥汚劉輿之膩常㧞前而
㚄後兮連蹇于外逮景定之再造兮覧揮而至猶忽
而來兮倐而逝及太史氏表郎之拜兮若淳熙之
持明招吕氏士林方拭目兮觀三麻與九制甫襆𬒳
而直入兮怱覧鏡而自喟謂㧞淹君相之仁兮知足
士子之義矧吾友之皆去兮吾何為乎留滞雖萬牛
而莫挽兮求一麾而自試衆皆剖符兮君獨攬轡夫
何晨歌皇華之詩兮暮入耆英之㑹君已忘鵾鵬變
化之大兮寕校夫雞蟲得失之細厭醯甕之蚋襲兮
若仙家之蝉蛻昔三友之鼎峙兮今两翁之相對悲
夫吾銘悽愴殆有情之痴兮非無從之涕
　　呉君謀少卿
端平乙未理宗皇帝始親政事攬權綱䇿士乎廷扵
萬鵠袍中擢莆田呉君叔告為第一其奏篇以發强
宻察爲說上覧而異之䇿傳都城𥿄貴自縉紳至韋
布皆傳誦之余時以樞椽立廷下同列意一徐公竒
君丰骨謂余曰小亦侍從僉書威武軍節度判官廳
公事郡文學闕帥欲煩君恐不屑就君欣然曰某去
場屋幾時而隔絶士子乎後學經指教者多所成就
淮西平冦将士辤府犒薄㡬閧僚属莫敢言君白帥
宜稍加厚肅然無譁抑齋陳公來謝君不敢當戊戌
四月以正字召進校書郎秀嵒李公薦属兼史館校
勘己亥兼荘文府教授遷秘書郎輪對首言敵國外
患天灾地變乃動心忍性側身修行之機今水合未
來遂交口談清歌之效祼享偶霽己動色籍格天之
祥大臣意向回隐朋黨之植根有萌事機牽掣琴瑟
之膠絃如故百執事循黙容身者多慷慨許國者少
謂心王室不如咐權臣謂遵正道不如赴邪徑督府
毁撒藩籬深處堂奥辟置多扵朝列供億竭乎利源
帥閫自為矛盾私分壑鄰㓂至閉壘自全㓂退􁦾功
告㨗此臣所深懼也又言邪封曲徑壓以萬鈞借曰
御筆奏篇　閣漫以一字報曰止依室垂磬而尚襲
承平之用度家四海而猶事舊邸之繕營今欲捄私
與欺之弊亦惟反私而公轉欺而實而已次言流民
和糴二弊其說謂莫善于行方田之䇿莫不善扵下
清野之令庚子差考公試遷著作佐郎兼權都官郎
官先是徐公杰求便養未報謁告歸舟至桐廬幾溺
卧病久告滿無為言者君白廟堂徐先一榜已不當
處其右徐遂有著作兵部之召是歲十月以親老丐
外知撫州至郡聞文清李公薨拊膺曰淳祐改元殆
殆應此矣督客弹冠或勸君宜稍親附君不答其治
以正風教扶善良為先歲于綱運外和糴三十六萬
斛降祠牒科配君稽簿書覈隐漏以佐糴本郡溪募
舟尤難舊碑郡胥部運多失䧟君始造官舟募以貲
為郎者部押其奉公勤職如此後言者反以為罪秋
七月丐祠不允十一月除刑部郎𥘉言路嘱某事不
答江閫遣牙校督馬芻倨甚君不為動閫大不平中
外夾攻寑君新命部使者郡人也頗為辨明猶貶一
秩至自臨川奉母夫人八十夀觴親友畢集君喜見
顔色曰豈不勝扵攅眉倨案辦和糴督馬草時耶癸
卯復元階主管崇禧觀丙午差知袁州丁未召奏事
戊申丁陳令人憂庚戌服闋再除刑部主管崇道觀
甲寅知漳州丙辰主管冲佑觀丁己知衡州􁂞申改
常州又改嚴州盖自江右歸食祠者三召者二予郡
者五皆不果行景定辛酉始召除尚右郎官君感泣
曰今不扶老一行恐終不望清光入對言天下萬事
其本在人主之一心心無两用不一于我則二扵物
臣嘗竊窺聖徳每継一大患難則動一大悔悟遇一
大變異則發一大儆懼真堯舜用心矣臣不知處安
樂無事時和歲豊之時悔心懼心常如患難變異時
否向湖廣淮蜀四面皆敵今瀘城歸漣海復山東版
圖再入職方矣向霖潦饑饉民粒孔艱今土膏脉動
農己下秧麥将新食矣行都之𢡟遷者輻凑輔郡之
蕩析者漸復向之憂于敵儆扵水者得無因是而少
怠乎四凶得無量移乎書所謂巧言令色得無有孔
任者乎魏證所謂樂身之事得無有切扵心者乎四
月兼國史院編修官實錄院檢討官五月差殿試覆
考官癸亥元曰除大理少卿累疏丐外三月除直寳
閣提舉浙西常平事時塩筴改隷他司或以為病君
曰上使吾舍孔桑筦搉之利而修耿夀昌常平之法
某敢不奉詔書謹歛散為天子養基本為畿民偹凶
荒仕挟權貴求辟舉君曰冗員不可増某人不可舉
十一月召奏事免牘再上得請喜甚南歸僕馬蕭然
行槖無珍玩竒貨非若世之貴仕者有交阯之珠犀
隴右之語鳥曰南之名花牛李二公之奇石也甲子
春祠命甫下復寑亦不再請乙丑哭二女孫哭冡婦
又有悼亾之戚送塟歸若感風痰者猶自力作廟堂
書乞休致呼諸子嘱家事不少乱属疾僅旬浹終于
正寢歲除日也享年七十有三積階至朝請大夫上
登極當轉元士不及拜君字君謀有秋畦集若干卷
吳氏世居水之南北擢第者十数人仕至二千石者
數人少與兄循伯齊名同貢扵鄉事兄如父曽大父
翊成忠郎建州都作院大父國寳父元度累贈中散
大夫母陳氏封安人贈令人君娶朱氏前三十五年
卒繼張氏前三月卒皆封恭人子男三人起渥丁未
進士宣教郎起滬文林郎潮州判官起家當以遺澤
奏𥙷女一人適從事郎連州桂陽簿孫强學前卒孫
男四人强老在老明老圭老孫女二人長適承奉郎
陳君華次未嫁皆早逝以咸淳戊辰閏正月某日合
塟于合浦里笏山之原今建安尹漕斛峯侍郎李公
狀君之行詳而實李公與君魁亞臚傳知君最深言
君治郡捕蝗漕粟汲汲鮮懽秤提令峻君行以寛朝
旨黥吏以撼君君曰曩在閩幕某公至今見仇某亦
人爾忤都司忤言者又忤丞相介弟不歸何待臞軒
王公𥘉不相知後讀君漕闈發䇿擊節稱賞及垓輩
受人嗾使王公斥其名曰何物御史不肖乃爾又言
實齋王公衡文省闈以得公為喜鶴山魏公耴
　　　末章忠清二字大書扁君堂在先廬之西鶴
山實齋二公翰墨存焉任三十年中外僅七考居閑
之日果山安晚諸老滄州梅埜諸賢非不憐才知己
然除目屡下而中止薦書或藁而未上逮景定清明
鄉列畿節将用矣而前畸扵人後厄扵天其言反覆
曲折深悲屡嘆皆身歴耳聞而目見者嗚呼可以偹
南董氏之紀述矣余與君同里閈君既擢倫魁交逰
甚廣及遭陟屺之難乃以陳夫人埋辞見属余以是
知君之扵余厚也諸孤本君遺意以宰上之題為請
𥘉意一言君必貴景定􁂞申余道建戲意一云公風
鍳素高獨君謀至今留滯何也意一曰男子盖棺事
定後村安知君謀之不貴其為名公器重如此因記
其語以紓余悲銘曰　惟裒然之選兮己尊寵於漢
世迨李唐皇宋之設科兮尤重親䇿之士以至尊為
座主兮異有司之校藝㦯嘉横浦之忠兮㦯喜于湖
之字徒步而拜封兮十年而两制平津不䏻客兮薛
宣不敢吏世降俗薄兮與古異醜者妬兮忮者惎加
獬以屠沽之目兮誣軾以賈竪之事昔繅藉爲圭璧
兮今捐棄如管蒯㦯見薪于樵斧兮遑恤乎鼎味嗟
細徳之儉微兮哀若人之不值尋洛下之真率兮忘
澤畔之憔悴雖背違扵時好兮難冺没扵公議乱曰
　有義方兮訓子孫有諌草兮留天地遣巫咸兮難
招銘有道兮無愧

後村先生大全集卷之一百六十四
後村先生大全集卷之一百六十五
　墓誌銘
　　劉寳章
公劉氏家譜云漢景帝子長沙王發發子蒼之後嗣
封者三世家於安城後析于廬陵五世祖以五季間
徙居永新至公大父鑑事親孝居䘮廬墓行義爲邑
人師法爲大父卜宅于邑之草市掘地得石隱隱有
十字云鄉里稱善人子孫有興者衆異之禱于仰山
之神而生公神錫之名故公名洙而字師魯後公歴
官多在兵間略如尹公公㓜聰悟長英邁既冠以律
賦古文有聲鄉校嘉定甲戌禮闈得雋以大對語直
屈居乙科調嚴州戸掾攝郡文學淑艾諸生舉行鄉
飲守鄭公之悌事必咨焉某掾故部胥也挾姦行私
公白發其事於廣坐析之一郡稱快婺有冤獄久未
决奉檄讞問立得其情再調藤州教官桂帥尚書胡
公留入幕公曰分教吾職也牢辭弗就時邊事動蘄
黄之禍尤慘駕部左公謩被命經理曰此重任也非
得腹心友朋誰與共濟力請于朝即日報可公始入
淮西幕時左公嚴火禁一夕有犯者公曰突煙爾不
若即火所薄懲民不復犯郡罹兵火莾為丸礫公為
左公區畫營繕甍連棟接盡復舊觀廳堂以主
主賢勞可任重寄逺由幕府改秩宰黄岡邑無孔錢
粒粟公銖寸積累糴穀數千斛立社倉民頼以活郡
以軍需科髠數千人公曰雖盡髠邑民恐難塞責不
若隨所有以應命擢黄之通守就丞戎監俄継左公
守又兼臬事踰歲為真先後贊書有宣力邊疆識見
裕如及軍政邊防為費甚夥一不以累公上之褒邊
民有互市相仇怨者公曰不戢且召邊釁戒勿讎報
終公之世風塵無警江閩盗起調兵于淮議者多以
邊地单弱為辭公曰如國事何立揀精鋭朝聞夕引
師行有紀所向克㨗群不逞有焚麻歩市掠民財者
獲渠魁四梟其首衆潰而去又有逋卒三百餘謀為
亂公亷知命統制官部兵出城廵邏衆驚曰真神明
也皆鳥獸散光山黥卒王道斌挟左道吏魁孟祥為
之黨據石盤石山妄官稱年號淮民傾貲徼福公悉
擒而殱之黄城池卑淺公浚築使之髙深造鐡甲兜
鍪各二千貿易戦馬千餘匹積錢百萬米三萬斛富
實為淮右諸郡最盖其自令而倅自倅而守自守而
臬始為左公辟客終踐左公補䖏近世安邊境立功
名未有如公之速者然公皆以材能自致髙位談者
亦謂朝廷選㧞至公余論次公平生行事以眇然一
縫掖而智畧輻凑暗合孫吳集先事預料投機立發
有古名卿将之風使假之年而究其用豈獨淮右賴
之公生於淳熈癸夘十一月七日終于庚寅十一月
二十八日得年四十有八以紹定壬辰十月某日塟
于邑西三里塘之原配蕭繼齊氏章氏皆封宜人贈
淑人子男二人㮣故梧州録事贈通直郎槃見朝散
郎知汀州孫男三人煒煇焯初公生二子概以謹厚
明允取嘉量之義而字允常槃以㓜志於學取日新
之義而字德常允常不幸前卒徳常方以才學器業
紹公之弓冶大公之門閭所交皆當世豪傑顧以宰
上之碑嘱之華皓之叟何歟初余㳺江淮閫幕同僚
皆一時名士左公其一焉余不及識公而左公談公
不容口公大節磊落而細行尤謹扁其齋曰省吾所
至每以平反奉母一笑其事長生則服勤盡瘁没則
䘮終盡哀訃聞之日詔陞延閣轉三秩賛書略云麾
節煌煌奄忽危殆書生之命良可嘆也其惜才之意
深矣公未遇時夢與坡公游在齊安於雪堂絶巔築
亭扁曰赤壁風月他日黄人必有以左公及公侑食
坡仙者德常奉家傳來請銘距塟三十有七年矣是
為銘銘曰儒者談兵僅一横槊兮惜不少試
仲塗蘇子美石曼卿劉季孫之流兮皆有志而未
遂惟余㐮公於廣王懿敏於并兮尹河南於渭張乖
崖於益王㐮敏於洮兮李誠之於桂鄭亨仲劉彦冲
二賢兮死守險隘於蜀闗之外皆能立功名於邊兮
垂竹帛於世前修往矣兮誰其繼嘉定丙子兮虜初
渝誓余為閫属兮身履目擊其事蹂蘄與黄兮乗乆
安之弛偹野無寸草兮民無噍類吾僚如何李二牧兮
皆國髦士或效死勿去兮或握節而殪駕部公於此
時兮受朝委寄孤身狥國兮辟公副貳肉薄登脾兮
銖絫葺廢䕶其地之風寒兮作其人之勇氣璽書數
下兮獎賔主之劬瘁奈何鸞翮鎩兮驥足躓甫駕部
之奄忽兮俄延閣之委蜕惟二郡屹然兮為天塹之
屏蔽馬不敢飲兮猘不敢吠上穹不夀若人兮來者
卒享其利吾秉此筆兮非特慰公之英嗣竊意淮人
覧之兮必思召公之遺愛懐叔子而墮淚嗚呼悲夫
　　陳光仲常卿
陳劉二氏父祖世聨墻子弟㓜同學余為童子時與
君及二兄俱受學於鄉先生方澤儒余及長公已冠
仲兄扵君尚髠髦長君伯有尤英妙為澤儒先生器
重余時方抄誦歐曽李泰伯夾漈湘鄉二鄭艾軒遺
文冥捜苦思欲與方駕人皆笑其迂惟君兄弟與余
同好君諱煒字光仲年甫十二三識者見其眉宇曰
此陳氏白眉也未幾長君蚤世余哭之慟仲兄燡亦
頓挫埸屋終于韋布而君未三十擢庚辰内科調三
衢戸曹秩滿再調延平理掾未上改台州推官杭相
李文清公出牧雅敬重君事必咨焉州境旱荒委君
檢放君所至集隅保田鄰計畝鞭禾劑量分數無錙
銖差他官所申訟牒紛至惟經君手衆稱公平郡有
久年不决之囚臬臺委君檢覆君宻訪耆宿知死者
疇昔瘍生於脛君曰吾得其情矣臬臺以其說推鞠
官吏免失入𬒳誣者獲昭雪文清大喜以京秩薦後
爰立擢公清要實基於此考舉及格改秩知永福縣
邑多寓貴緘状多或數封君雖爲書判然未嘗行移
且大書掲示云某官封至某状觀者愧赧由是缿筩
無事目可漏矣期年以從兄允脩倅福避嫌改調吉
之大和以樽節錢爲民代輸本年税役及前年未納
者時建督府諸郡困於軍需以苗頭計増觧而縣額
不下十萬石袖告敕詣郡力爭云此等敷歛不可使
邑人稱自陳知縣始寕别措置以助軍餉士民遮留
曰願出税米預偹縣家無失我好知縣君答以不親
行㫁不可免寕去而不可増從則囬縣不從則去郡
守江泰之為偹申果得請而還邑人祠君于快閣之側
君禁止不能遏遂計所費而償之時諸邑争科歛奉
承惟太和境内晏然無優文清公薦于上以計院召
輪對言鼎足有承君之象廟堂無任責之人懦而不
能為知而不敢為靡有所不為指當時大臣而言也
又舉申公力行之語以諷議時政歲餘遷國子監簿
未两月御筆除監察御史力辭至再有言之甚易為
之實難之語上命弗俞勉强供職皂隷請入䑓官𪠘
君嘿嘿不答及上第一義弹数執政中外駭　有令
换疏君荅以某頭可㫁疏不可换飄然出闗繼有太
府少卿之命君不拜而行淳祐壬寅元日召奏事力
辭除廣東轉運判官入境建臺潮惠民訟首吏君
之潮守暴横人皆以為當軸上客不敢問君疏罷之
𥘉君之出臺也人未知君㡳藴以奏疏本君之意或
謂懦不能為者謂集人某人知不敢為者謂李文清
靡所不為者謂山相疑君主山相者然靡所不為本
非佳語及劾潮守人始知君之心山相果怒未幾奪
漕一閑十年及安晚再相以舊䑓諌例盻予郡之命
起家牧潮郡計舊取辨科罰两造勝者輙賀　負
者納贖罪錢君首釐革民遷善逺罪不敢犯節浮費
欲例卷為官民户僧寺代輸全年夏税及累載畸
為錢二萬三千餘緡歲暮復給軍民家千錢文繕學
宫葺庵驛治城壁潮人至今稱之思擢知袁州吉州
皆不果行两奉祠廪余庚申召歸禁近壑公既歸印
問余鄱陽闕守見大夫誰可使者余力言君漕廣守
潮勞績壑公亦自知君余曰公以元勲獨相進擬何
患不從但安晚嘗𣣔再除君少卿上云斯人曽論
宗勉賢相也不果召安晚以王音見告余曰君乃李
文清所薦豈有此事論文清者自是同姓陳震察乃
上誤記其名爾余請安晚為辨誣晚云上意不順凡
是渠命未通只得少待願壑公記此語上若再記得
舊話湏力為之辨明上必感悟及進擬皆如余言加
秘閣以寵其行然鄱陽吏士來迎中道為言者所抑
不果行􁒅公又問余廣舶卓夢卿若求祠孰可代之
余荅云前薦陳煒亦嘗歴察官卿少資望與夢卿相
同未出命閑余去國後卒以君代卓建琛臺愍海賈
以命易貨向來互市使者强買乾没之事毫髪不
以所積嬴餘二萬緡創抵當庫收其利息為天時不
順之偹綱解水脚之需君久于外上知其清介無附
麗以樂卿召列扵夷䕫之選矣而止或尼之奉雲䑓
祠角巾東路若未嘗貴顯者益治圃畦花柳浚沼種
菱􁆆即所居之側為少閣以通圃中舊亭䑓皆粉飾
而増廣之昔筆床茶竈僅可以葉舟載徃舍南舍北
小小邱􁒅耳今畫橈綵舫可以由溝而逹溪由溪而
渉江矣君人間之味薄物外之趣深居鄉不以一事
干郡邑不以一字通權貴累任嶺海遇歲荒糴貴常
艎南粟至莆鄰里鄉黨無親疎厚薄叩戸賬贍人人
蒙惠為佛老事君祈福夀者屢書不一書也前軰有
為族人作義庄者有身為相而只作郎中戸者君待
兄子如已子歲晩治命男析財産受恩澤女厚奩合
臠命士皆今人之所難晚好讀易及荘老書余耄且
盲君健如虎燈夕猶赴郡宴明日又携家人廣逰覧
偶感微疾來求歲丹余奉三粒而勸勿餌君猶隱几
端坐若無甚苦奄然委蜕戊辰正月二十二日也享
年七十有七積階至朝議大夫沒之日里巷嘗受惠
者相率三百餘人膜拜所謂塔者至君靈几盡哀而
去君系出太丘長上世由固始遷莆遂聚居烏石山
前曽祖膏故大府少累贈少傅祖推故通直郎知卿
福州長溪縣事父松贈中大夫母方氏贈令人娶
氏贈恭人先三十八年卒子男四人長􁅱文林郎南
雄州戸録次定孫朝散郎軍噐監丞知無為軍出繼
四明資政樞宻長子允修次至修職郎英德府户錄
次埜修職郎廣州新㑹主簿女三人長季早亡次適
朝請郎知贑州方演孫孫男三人鑑将仕郎履公豐
公遺澤未奏孫女二人長適葉丞相孫登仕郎夀頥
次未笄姪寕孫将仕郎姪女適修職郎新泉州晋江
縣丞顧介孫卜阡於烏石山使星亭之側置冡舍渥
鄰皆甍連棟接輪奐新美成一聚落将以某年某月
某日合葬諸孤記書世系歷官及卒葬年月于坎又
奉所著家傳來請銘如君之賢宜得李北海蔡中郎
碑之庶可以照四裔而不朽繼前軰而無愧余豈其
人哉然發明君與杭相終始之交情昭掲君與山相
齟齬之大節或附伯夷青雲之傳不受元規西風之
塵則余於斯文非惟不譲李蔡欲駸駸度驊騮前矣
昔人有言鮑叔知我又云君知我勝我自知余意君
地下精爽覧之曰此必吾同學見劉子八十餘之老
筆也君子孫皆抱負志業方興而未艾􁅱兄弟記君
言行無毫髮遺秩章貢使君狀君尤詳實皆余所未
及者可以互攷乃系以銘銘曰　叔世人物之生難
求全而責偹或尊寵於朝廷兮或不容于州里或家
修而廷壊兮或鄉譽而國毁猗吾退菴兮則異於是
窮通一念兮用舍一致其笑談金石之擊撞兮其氣
宇風月之光霽余嘗觀之於臺閣論建之問兮又熟
察之於閨門倫紀之際外敬其英邁兮内服其純粹
及入而對仗兮凛鵬鶚之獨擊出而攬轡兮問狼豺
而不避泛觀時流兮奚啻于累百歴數前修兮僅有
其一二録之以補耆舊兮又以其副上之太史氏
　　去華姪
余叔弟惠　處和有二子君長也小名埜母趙安
人生母董氏初從處和㳺宦四方及處和專城君有
婦免矣父卒官下由䕶柩至負土毁瘠骨立服闋以
父遺澤改名質甫字去華性冲淡於紛華盛麗閉目
不覩年逾强仕猶不屑銓集余勉之一出咸淳丙
寅銓中調泉州晋江縣主簿需次九年或笑其迂名
處之怡然諸公貴人多聞其風而不識其面未嘗為
髙世絶俗之行治其身而已未嘗有争名逐利之事
修於家而已久而宗戚皆曰去華孝友人也朋友皆
曰去華忠信人也尊老皆曰吾佳子弟也卑㓜皆曰
吾賢父兄也仕者皆曰是不與我争鼎鍾者隐者皆
曰是不與我争薇蕨者豪右者皆曰是遜畔而無
侵於我者貧細者皆曰是好施而有惠於我者牧宰
皆曰是未嘗懐刺及吾門者未嘗有一字至訟庭者
去華匹士非有智慧謬巧而無私情公議翕然稱之
以為鄉國之善士此豈聲音笑貌之所能致哉予耄
且盲三子皆薄官惟去華與其仲氏逹卿在予左右
吐辭則筆之簡牘舉足則掖之卧起余特以為命一
旦属疾垂勿藥矣不信宿間奄然蜕去余與逹卿哭
之慟疇昔之愛敬去華者莫不沾襟反𬒮臨其䘮而
吊其孤焉去華生於嘉定庚辰八月乙亥卒于咸淳
戊辰三月已卯年四十九塟于是歲八月壬寅墓在
興教里楓林之原去華未病所自卜也娶林氏臨漳
郡博士䕶之女繼方氏貢士應辰之季女皆前卒男
績十二纉方晬女阿嗣九歲逹卿事兄如父拊妹如
子為去華治冡作饗亭垂門華表略如樗庵規制既
盡力畢窀穸又為一女二孤拊育訓誨有少不安必
廢寝食視湯掖復常乃已余两猶子之賢視史册所
書無愧逹卿嘗領胄薦既罷舉棲遁更名求志字逹
卿云嗚呼昔昌黎公稱兄子老成集中有祭文而無
墓誌余於去華既酧之又銘之去華工詩文楷法有
顔筯栁骨然皆為去華餘事其世系見于水心先生
所作二劉碑銘曰　且予讀茅容徐孺子元紫芝陽
亢宗言行雖相去千載常願師友其人嗚呼以吾去
華之賢使與漢唐諸子同時必有以矯薄俗還淳風
者而生不與逸民之舉沒不遇良史之筆其可哀也
夫其可哀也夫
　　陳司直
君諱増字仲能生二歲以正獻公遺澤𥙷承務郎銓
中監臨安府樓店務歴知福州懐安丞盖退而居者
二十載中丁外艱淳祐庚戌南宗辟主管睦宗院丁
内艱寳祐丁已主管西外睦宗院景定癸亥監行在
左藏西庫咸淳乙丑今上御極除将作監主簿丙寅
遷大理司直以病卒官下年六十七積官至朝請大
夫仕五十年實歴僅九考西山真公鶴山魏公天目
洪公章交車皆不報自少至老不知世有詭遇速化
之事始興節齋陳公叔方同丞三山附郭歲晚陳公
與予俱列侍從予與君􁇢串不敢開薦口陳公屢為
宰物者言君恬退㑹新天子尚論近世名宰宜旌其
後君始開朝蹟君訥不出口而胸中腹内欝積未有
所發使獲一面清光其所論建豈在復齋下哉君亷
儉謙抑不類貴介公子克齋公晚闢子舍扵槐潭之
側視舊觀逾儉狹曰以此為太祝廳足矣君因而不
改其於奉先盡敬極孝遇家祭或忌日齋供必精䖍
粢盛必豐潔正獻有贍族義庄君益推廣其意衣裘
雖故敝不忍易自奉養如一老書生修身治家主於
忠厚與鄉鄰澆薤蒸梨同渠共竈歡然無聞臧獲取
其朴愿無機巧者及是月旦之評皆曰善人亡矣君
别號習齋鶴山書其扁前葬琰來請銘君家世見余
所撰克齋寺丞聶令埋辭君娶趙氏封宜人前十八
年卒戊辰十二月初六日合祔于常太里碧瀬之原
子男一人琰通直郎前知泉州惠安縣琰之婦劉孺
人即余女也銘曰　惟古世家非一日積必有源委
博考前載臧孫有後管氏世任豈無他人生長富貴
宣驕怙侈堂堂正獻道變魯俗德重晋鄙乾淳相業
過江以來一䕫足矣昔紫陽翁自武夷山来通徳里
正獻忻　洒掃戸庭下榻倒屣客之於塾單傳一燈
受之伋里格言精論釋氏所謂汝得吾髓中更學禁
改名他師㴞滔皆是於惟髙第北面終身至于老死
有書藏山滄州理學延和諌𥿄逝者如斯沄沄不返
繼者未起吾所論次如傳政駿如述郊畤正獻之孫
復齋之　克齋之子
　　趙通判
君名汝禀字秀叔太宗皇帝九世孫南渡𥘉曽大父
始居于漳之龍溪君生而穎異入小學日誦千言長
工聲律㧞壬午漕薦該甲申登極恩𥙷将仕郎銓申
授廸功郎監廣州清逺縣税課額視舊倍増君書生
無他謬巧專持寛征之説爾慶夀恩循從事郎秩滿
注惠州推官郡經兵燬公私亦乏君絫銖寸起綱運
沛然有餘三調冶司檢踏官分司曲江銅課舊額歲
二十一萬仕者率减削塲丁月給多逃去者君始按
月支給銅額増美歲餘泉枯礦闕若地愛寳者君禱
于神忽呈現未再歲課絫増五十六萬泉使吳公
應龍薦于朝詔循文林郎因泉某两司互申官属朝
旨下其事於經略司采訪以聞帥方公大琮謂两司
互劾官属皆失之偏乞将各人别與差遣通理前
任改注潮州推官舊例兼竹木税負販者苦誅求君
一切蠲弛郡委受輸君令民自量㮣郡舊無客館陳
侯圭創大小二驛工役未畢而召君以受輸例卷相
版築皆落成考舉及格赴辛亥班引改宣教郎注泉
州惠安宰始覈學廪嚴考試縣樓屋老棟橈君欲改
造邑人或言其不利君捐俸倡始皇華驛僅存瓦礫
舊基君皆撤而新之事見於吳侍郎燧徐太監明叔
之記縣田少膏腴而多磽鹵君為民築陂以防旱乾
邑人立碑號曰趙公坡郡守吳昺上其事轉承議郎
差通判循州近制省罷改通判福州瓜熟迎吏将至
今上登極轉朝奉郎以微疾終于正寝享年七十有
五咸淳丁卯十月十六日也曽祖士紏皇叔武徳大
夫防禦使妣夫人王氏祖不誚贈中散大夫妣令人
王氏父善紐贈朝散郎妣安人李氏先是中散公有
五男君第三子也中散公念朝散兄無嗣命君出繼
事後母李尤孝敬君本生父善昈以近属𥙷官登慶
元已未第官至朝散郎潮州通判君娶東湖王右曹
之姪女封安人前卒男一人崇鑯當受君遺澤孫男
三人必壅必壤必埻孫女二人未適𥘉君為王氏卜
葬於龍溪縣始安鄉廽塘里烏石山之原築庵焉扁
曰南山精舍崇鑯将以戊辰十一月某日奉君合祔
從治命也君所歴官多金榖塩鐵䌓碎之任它人類
舞智巧以希進求合惟君常順理勢而筭計見効故
所至不求赫赫名而遺民多稱思之諸老争薦進之
余長息強甫繼君宰惠安者故崇鑯介强甫来乞銘
于余余既書其平生大畧又系以銘銘曰　古塩鐡
吏多慘覈大者狠噬小蠆螫君于其間以儒飾閩廣
小試皆底績冶工懐惠邑人惜君既未享於陽報象
賢必食其隂隲
　　趙閩宰
君諱時錡字元鼎宣祖十世孫髙祖保義郎擴之食
祠于莆居焉保義郎公瑾㑹大父也從義郎彦䢒王
父也從事郎永福丞蕙夫考也君少工聲律三領漕
薦擢淳祐辛丑第歴象州法曹容州判官廣東提刑
司檢法官仕所至有聲尤為矩堂董公所知事數臬
使皆争出我門下以考舉及格赴咸淳丁卯春班引
改宣教郎知福州閩縣次年戊辰赴官邑人相賀得
賢令尹甫两月不疾而逝余反𬒮相吊如悲親戚閠
正月念五日也君生于嘉定庚午卒于咸淳戊辰享
年五十有八娶林氏男二人長若瑀早亡次若　女
四人長許嫁擬承務郎劉渙次未婚次許嫁水南朱
氏次尚㓜􁩦于廣化寺羅漢峯之原以其年臘月丁
酉掩坎君為人磊落有志義素與余善余嫡孫渙既
冠聞君孟姜年相當請婚焉君不宿慮而對曰　女
賢宜執君家箕帚抵龜奠雁不俟終日又曰君老矣
不煩逆婦吾自送女將成禮而君訃至余哭之哀君
雖奄忽而托女之原言不絶于口故細君林孺人一
遵治命續前好許以已已春合巹君家孀㓜来請
銘於余乃抆涕系以銘曰　其然諾則盟㰱也其官
箴則玉雪也仁哉其惻怛也悲哉其變㓕也吾特書
之恐武城絃歌之絶也又屢書之不一書之𥙷山隂
縣譜之缺也
　　秘書少監李公
端平初元西山先生聞廷議大舉憂憤坐卧不能安
拜疏力争余忝議幕先生録副以相示手自竄定今
藏余家于時洞齋李公方需績溪次亦應詔對上曰
荆帥少師圖上陵寝淮閫勇鷙抵掌闗河陛下輕信
兵端遂啟自丙寅妄動剜肉醫疾三十年未合詎堪
再壊又言南陽之燄炙人號國之門如市奄人竊弄
女冠䦨入清明之氣如此旦晝之梏可占又言廟堂
務承順風憲懷觀望給舍多囬護德望排徊未進貪
悪不傷毫毛皆切當世要務而諫北事尤若與先
生疏暗合既而先生召拜内相門下髙第多顯擢公
獨綰銅墨甘平進以邑㝡登朝論建廣益一遷而爲
監察御史嘉熈已亥春也余與亡友方公德潤俱爲
言官蔣現排斥屏居田里每傳時賢奏䟽其間議論
精確貫穿經史者余二人輙能辨之曰此洞齋筆也
其論内治於君子小人近習女寵斜封内降詞嚴氣
勁端嘉以後能言者不能加也惟議邊事歸咎首謀
不樂公者類曰既罪戦將主和乎一唱百和聞者皆
惑其冬改秘書少監俄除職與郡皆不拜主管雲䑓
觀越四年甲辰起知潮州擢廣東運判提舶謝蘧侵
漕司泥子場錫課提塩主鐸違詔書買浮塩以獻羡
公條二司害民狀于朝移湖南提刑旋與鐸俱罷不
復出矣越二年戊申復以臺疏鐫一秩㑹言者論廣
東事是公非鐸詔復元官予詞初公伯祖樗號渡江
名儒有詩傳行世所謂迂仲詩也公髦逮事耳目濡
染終身不忘晚卜新築闢學詩堂細繹手澤由是新
義與舊傳並行官清世法悉置膜外老不衰疾不亂
卒年七十一遺命以先廬遜孤姪成子以埋文托其
友前史官鄭公彛叟凡公歷官行已世系卒葬彛叟
叙事有法紀述甚偹既塟韶子詔子相子来諗予曰
鄭銘已納于坎矣吾子亦先友也獨無以表其阡乎
余念昔與公同受業扵西山之門先生奨公與陳瑢
端甫　已亥之去非有他咎直疑公罪戦必主和必
附督而已按入洛之役有詔集議内則洪公舜俞趙
公履常苦争外則西山先生極諌其後李公元善亦
有此論公咎首謀猶端平封事意也豈為督地哉余
讀公奏藁有曰和之㗖人其猶酖乎論督歲之職曰
援枹忘身可也斫案勿道和可也地不可棄小使不
可納也其議和戦如此公不自明而世又未嘗攷詳
徒隨聲接響以訾公短不亦可悲之甚乎公果附督
彼既相矣子奪黜陟皆在其手必當進公以報德援
公以助已何為斥數年而不収乎又何為一麾刺潮
單傳使粤不數月而復斥乎必當與淵起潛斗南數
子相雄長何至與鐸蘧軰負勝負乎公之改少蓬也
實諌官郭子竒之疏或勸公互劾公曰此與免女子
奚以異一日出小軸示余内有郭䟦語余退而歎曰
取魏収文沉江以李賀詩投溷世固有之公於郭
翰墨藏諸家傳諸友甚徳而度矣公經學醇宜勸
講文律髙宜為誥顧齟齬以去留落以死昔梁丘賀
薦施讎曰結髪事師數十年賀不能及退之哭子厚
曰子之文章而不用世乃令吾徒掌帝之制古人于
斯文有定價人物有公論如此曷嘗衒已之長而没
人之善乎余嘗謂能驅使愚俗者權勢也能淆乱是非
者毁譽也在彼者也能流行今古者文字也在我
者也在彼者銷歇則在我者暴白矣公有詩觧若干
卷雜論著若干卷如玉韞石虹貫山川如劍埋地氣
衝牛斗此豈權勢之所能冺没毁譽之所能増損歟
乃述公論事梗㮣及往誣本末掲之墓道以吊吾亡
友于地下且以慰三子者之心公諱遇字用之甲戌
進士秩至朝請大夫洞齋其自號云
　　致政蕭君
余友蕭桂發較藝澤宫中優等上幸學絫恩霈咸淳
戊辰科詔監學言君行業詔以君為泉州文學掾鄉
評皆謂師儒清於丞參簿尉近禄優於逺宦莫不為
君父子喜一日桂發書來緘題有異啟而視之則以
乃翁訃至既哭翁於寢門之外急發使吊君踰月以
書告葬請銘札也翁雖耆年然子槐緑身牙緋仕則
羔鴈交辟處則猿鶴與遊平生善擇交而睦隣若眉
夀無有害者又莫不為君悲哀歎息也蕭氏莆之著
姓其先有仕至郎官開箕裘之傳者有為考肯堂者
有累世稱孝者建聖夀寺以續水部公祝堯之孤忠
醫王祠以紹居士公濟人之美意余論推其譜牒而
知之嘗與君父子遊者皆有鉅人長德以踵意度
所謂一鄉之善士非邪君曽祖諱掄故水部郎官出
守容州妣恭人方氏祖歡故廸功郎妣孺人余氏考
宗永故廸功郎妣孺人劉氏君諱宋珍字君瞍承奉
郎賜緋魚袋娶陳氏繼林氏並孺人男二人長桂芳
京學免觧進士次桂發登戊辰龍飛第廸功郎泉州
教授女一人爲尼孫男四人長麒次麟次岩次福孫
女二人君生於已酉十月十日卒於戊辰　月　日
卒享年八十葬在柯山之原以已已　月　日掩坎
余常患故家遺俗多積前美而乏後繼至於碑碣已
朽腐而源委愈深逺歲月有久長而望實愈昭掲如
水部公一族綿綿延延為莆名宗特書而大書非後
死者之責乎銘曰　林中之趣同龎居士墓上之題
肖杜子美德齒之尊章服之貴君未嘗亡君有英嗣
後村先生大全集卷之一百六十五
後村先生大全集卷之一百六千六
　行狀
　　直秘閣林公
公諱瑑字景良世為福清人龍學忠節著于朝廷沅
州清德稱于州里公少入太學與兄靖安令君璟今
容州使君瓌同中淳熈十一年進士第而公臚唱第
四塲屋以為盛事教授鄂州舊例從州家丐猪羊税
錢助養士公曰是不可愧即謝不取節縮浮費更有
餘力増田差幹辦江西轉運司公事丁母卓夫人憂
服闋差幹辦浙西提刑司公事丁沅州憂服闋幹辦
两浙轉運司公事運使沈公作賔精於吏職特重公
事非公書擬不下筆公詳審清介秉法据理雖貴勢
無敢干以私者秩滿得旨待掌故闕執政面諭欲越
次先除公謝不願既歸四年不通問執政怒超用他
人久之除主𬋩吏部架閣文字嘉定初元除國子正
遷武學博士諸王宫大小學教授輪對歴疏廟堂除
授宮掖請謁之弊且言臣待罪班行更化前後皆所
目擊不知今日立政用人其盡出於公乎抑猶未免
於私乎其視前日有以異乎抑無以大相逺乎臣觀
今世自上至下由内逹外苟可遂私靡所不至良由
陛下真誠有餘剛㫁不足名為更化而實未嘗更化
始欲善治而終不可善治别劄言民生憔悴極矣散
内帑之儲省掖廷之費裁戚畹之横恩濫賞覈貂璫
之營繕應奉以𥙿民可乎又言今日之財不在官不
在民獨積于贓吏之家破數十贓吏之家可以活數
百萬之民矣　寕皇嘉納改國子博士請外出知興
化軍世吏所謂擊㫁操功之術一不用專以教化拊
循為主時楮令初變愚民坐減落官吏坐奉行不􁌎
獲罪者衆前守㳂此罷去告訐繁興公下令曰貿易
未受價者未為行用告者以騙論已受價則予者受
者俱坐罪如詔書於是無告楮者常平使者令民間
各以産髙下藏楮於家而委官撞點焉公曰民未孚
也請為期既而屢寛其期及撞點又使吏户摘語之
民得以為偹比去不刑一人楮價自増郡多名刹主
僧例以貨取名曰實封寺偶闕僧乾没其穀以佐經
費名曰拘椿惟公與秘監葉公禾不實封不拘樁而
郡計沛然催科至寛縣令不識訶問細民不識追呼
又取三縣夏税一錢至六十錢户全蠲之第三至第
五䓁户减半第一第二等户减三之一寺院减五之
一以樽莭錢代輸它人蠲租者不過閣畸零為美觀
惟公於未催之前預為約束民被實惠待吏民以君
子長者未嘗設機械两造情偽一覧洞見書判典嚴
切中隱伏然某未卒歸於忠厚悖理之事梗化之民
或接乎前公應之以静勝之以定終無忿怒之意有
挾勢懐私而來者見公容色辭氣莫不爽然自失而
去郡人愛公如父母前後太守莫能及差知全州其
治如莆下車甫两月除提點廣西刑獄公事足疾力
辭新命全人聞公當去皆嗟惜一日有峒徭數軰黧
老矣造廷云云公使譯其語曰好知州難得願公奏
天子勿去公慰諭遣之改知袁州於是疾愈而袁人
将輅公矣公曰辭逺節得近麾可乎力請祠主管成
都府玉局觀滿再任改建康府崇禧觀紹興府鴻禧
觀公素清約視榮利如糞土歴二郡生業不長尺寸
居室苟完無廣厦突兀之想田園僅足無牙籌筭
計之入宅前籬落略成門徑舍後花木粗分行列公
處之怡然萬鍾五鼎不能與易也朝廷每欲収用而
常患公不可致今　上御極召赴行在再辭再不允
公又言臣進無𥙷于事功退無預于世教直縁拙恙
歸隐山林衰悴之餘不任朝謁惟聖朝哀憐上知不
可奪除直祕閣主管亳州明道宫訓辭曰爾端清
近俾來歸而抗章三四尚親醫藥其以延閣
爾恬飬夫飭身謹行為郡亷平者朕眷眷如此彼苛
刻躁競之習亦可少愧矣明道祠滿　詔再
患足瘍時作時愈紹定二年二月疾動至秋九月氣
益少力益乏然終日黙坐無惰容顧子孫滿堂因自
語疾棘屏粥藥者絫日整襟拱手神閑意定奄然而
没九月三十日也年七十一積階至朝請大夫公登
髙科著美譽而恬淡恥奔走韜晦無表暴故䇿名二
十餘年纔為掌故學官去國幾二十年始復召雖急
卒不至故志業不盡見于世每謂人不可有勢不可
有名平生不喜為要官曰勢之所在不願交聞人曰
名之所在其立意如此公學貫千載文章典䴡條逹
顧不肯以文名手藁皆焚棄惟廷試䇿與奏篇偶存
又有通鑑記纂若干卷凡前世大節目大議論悉著
于篇兼采司馬公范太史胡致堂諸家之評傳以已
意自奉至薄笥無新衣庖無盛饌特喜施予族戚蒙
頼晩食祠禄歲取百千别貯之更五任得干緡置義
田百斛以贍貧宗公兄弟四人靖安海豐二令君先
殁公與容州使君秀髪眉黄髪逍遥里巷時人以方
二疏公臨終家人問所欲言公曰無一事但恐戚吾
　耳娶宜人黄氏温陵人通直郎輕之女㓜孤隨母
　夫人依兵部侍郎簡肅林公簡肅爲人勁峭獨與
宜人語多合意甚竒之擇配得公尤相敬如賔宜人
識度髙深逹義趣蔬食素飾安於淡泊事舅姑至孝
傾槖奉小姑奩具無吝色先公二十年卒葬于清逺
里福勝山之原子男二人公遇廸功郎監潭州南嶽
廟次公選孫男四人曰觀曰同曰合曰新一女適承
議郎新通判潮州軍事劉克莊自宜人逝二子朝夕
侍公出入坐卧跬歩不離側家廷講肄意有所合報
喜曰天下至樂不出閨門之内公遇始調寕化尉不
忍去其親自乞嶽祠孝謹恬退其家法然也二子将
以是年十三月初八日奉公合葬哭謂克莊曰子盍
論次先生遺事乎克荘亦哭曰丈人植立髙望實重
宜属筆於能言者二子曰此先人意也克莊遂不敢
辭初公年七十彌堅悍不衰自克荘悼亡公追念賢
女始衰始病悲夫尚忍言之然二十年翁壻知公深
者宜莫如我状所述公出處去就言論風旨皆質之
當世公論参以鄉閭聞見後之君子庶有攷焉謹狀
　　寳謨寺丞詩境方公
公諱信儒字孚若系出河南繇叔而下代有聞人淑
自固始遷莆田至金紫公延範六子皆貴顯而少監
公仁岳之後最蕃公其八世孫也生有異質襁褓中
能誦書九歲落筆属文京西公守廬陵公猶丱角周
丞相楊誠齋見而驚曰天才也旅郊恩𥙷将仕郎京
西公服闋授番禺縣尉諸公争致之幕下才望傾一
府盗有刼海賈者公曰䑕子敢爾自拏舟徃盗方聚
沙上分鹵獲見尉至皆駿欲趋舟取械公先使人負
盗舟去矣悉縳上府不軼一人秋滿改承務郎丁嫡
母葉碩人憂服闋知蕭山縣丞淛東帥錢公象祖提
刑傅公伯成𬒳　㫖措置慶元海道檄公徃來區畫
悉有條理二公亟稱于朝差兼淮東隨軍轉運属官
未幾復還蕭山先是權臣首事既得泗州謂中原可
長驅及諸將潰歸虜傾國大入淮漢騷動朝廷悔悟
㑹虜亦厭兵駐軍濠州先遣韓元靚來和議有萌芽
矣督帥樞宻使丘公崈一再令帳下壮士遺虜書最
後陳璧君玉徃皆至濠而返終莫得其要領近臣多
薦公可專對有旨赴都堂禀議開禧三年正月三日
也既至諭臣使事公曰多事之秋不敢以母老辭但
開釁自我虜問首謀當何以對權臣爽然起謝借公
朝奉郎樞宻院檢詳文字充知樞宻院參謀官持督
帥知院張公巖書通問金國行省元帥府公馳至濠
虜帥紇石烈子仁在焉止客于獄兵環守絶其薪水
官属或洒涕公叱曰汝淚大辱國家虜畫五事要我
公曰返俘歸幣可也縳送首謀於古無例稱藩割地
臣子不忍言虜愠曰不望生還耶公曰某來時已置
死生禍福於度外矣論辨甚久子仁不能難遂至汴
見虜左丞相都元帥元顔崇浩虜以天獄二字榜傳
舍曰此非濠州比公曰事須啇確何至以威脅人崇
浩使二省差龎趙者來持五事如𥘉且以無故興師
咎我公曰　本朝不旋踵追悔所以歛兵約和虜曰
正為無兵可歛公曰豈無淝水八千之衆虜曰縛送
事既無例姑置是稱藩割地莫有故事否公曰惟靖
康嘗割三鎮紹興以東朝之故暫時屈已今日顧可
引用耶此事不獨小臣不敢言行府亦不敢奏時逆
㬢以蜀附虜龎趙服公雄辨有張儀舌在西蜀唇亾
之誚公請面見丞相决大事崇浩者坐幄中陳兵見
公使人傳諭云五事不從旌旗南指樓船東下矣公
欲稍前白事崇浩曰事止此無可議者遽授報書期
公再來决和戦四月公至行在所　詔公通問宣勞
轉三秩　御札令侍從两省臺諫條奏所以報曩者
衆議還俘獲罪首謀増幣五萬如　紹興公再徃龎
趙來迎虜聞曦誅氣頗索然猶執𥘉詞公曰在本朝
諸臣已謂増幣爲卑屈况名分地界哉虜問其故公
曰議者以曲直勝負較之皆云我本朝興兵在去年
四月若貽書誘曦去年三月也若雖得滁濠等州我
不得泗漣水乎若夸胥浦槗之勝我不有鳳凰山之
㨗乎若謂我攻宿夀不下若圍廬和楚竟何得乎且
五事已從其三猶固執不見聽不過再交兵耳楊行
宻尚能以數州之地自立况本朝輻員萬里江東將
相豈肯久下人者龎趙見公慷慨忠烈始㣲露其
情曰稱藩不從當以叔為伯地亦不必割歲幣外别
致犒軍錢可也公揣虜技止此力執不許宻與龎趙
約定數事如遣使草誓之類龎趙取公手記為信崇
浩面授公書六月復命再轉三秩用王抃例差充通
謝國信所参議官奉國書誓草及許通謝百萬緡至
抃虜盡變前説易二省差領客龎趙不復來矣崇浩
怒曰所畫事未從何遽以誓書使名來面責公不曲
折建白且有誅戮禁錮語公不為動一日使甲士擁
公至庭下荅狀公曰待行人如此耶崇浩遽謝公歸
館二省差求此事非犒軍錢可了别出畫定事目公
曰正縁歲幣不可再増故以通謝錢代之今得此復
求彼某有頭璧俱碎而已二人曰龎趙誤公公曰丞
相誤龎趙又曰丞相欲留公等公曰辱命歸亦死不
若死於此議不决㑹蜀兵取散闗虜益疑講和非廟
堂意且屡詰權臣無書公猶冀事成移私覿書帖若
權臣遺崇浩者九月公還自劾待罪朝廷謂公失事
體奪三秩臨江軍居佳公自春至秋三徃返炎沙烈
日僵屍滿野公仗節轉仄蟲蛆臭腐間傔從道斃相
属公神閑意定自若始受命入白太安人曰王事不
可辭願勿以兒為憂虜内困韃靼雖黾勉出兵以與
我相持而力屈情見勢不能久所求皆拒不予直欲
以口舌弭兵又每詰首謀意指權臣公但以鄧友龍
軰為對虜恨公不少屈慴故其議壊於垂成而王公
柟出使矣公雖貶官方奉使之日名滿天下時年才
三十至臨江以詩酒自娛江湖士友慕公盛名
多裹糧從之㳺明年和議成與虜禮幣函送權臣首
謀皆公昔持不可者王公既以功擢用奏記廟堂云
方某辨析虜酋於疆場未易告語之時及柟徃權臣
誅矣事皆勉從矣方某當其難柟當其易每至軍前
虜必問方某安在且謂暑行者三不委頓車上已可
伏矣公論所在故人亦不能揜詔公自便除通判肇
慶府復奉議郎峒㓂竊發經畧司檄公督捕雄韶而
諸臺辟知新州末上有旨令同廖提刑德明措置収
捕就知韶州首封崇張曲江余㐮公墓時江湖属邑
多燬于賊惟韶境晏然擒赤水峒賊首戮之又謀募
鄉道檮巢穴布置已定朝廷用招降之説而止轉承
議郎移知臨江軍以嘗謫居力辭知道州郡有不檢
士十軰號十虎力能使監司逐太守公下車立竄首
惡飾濓溪祠作太史閣與萊公樓對㝷元次山遺跡
表出之除提點廣西刑獄閲属郡滯獄有踰百十年
不决者有一事株連數十家者公件畫條析以聞詔
下一日破械縱數百千人始楊公方按部以風力自
任疑南官例有贓發摘無虚日守令竄繫尤衆公攷
罪虚實多奏釋之單馬行部内訪民疾苦荒鎮惡縣
無亭驛處張幙野宿以為常足迹未及者惟海外四
郡耳轉朝奉郎除轉運判官紹熈間京西公實持漕
節定塩法改客販為官般奏罷歲觧鄂靖錢十一萬
緡廣民德之及公踐世職父老即永寕寺西廡祠
京西公文公詞伯俱有歌詠記述焉公深知塩筴利
害操幹裁撙自出新智漕計沛然以其餘新學宫増
士廩創類試院又蠲諸郡塩逋三十六萬緡曰此皆
積壓日前官吏失䧟之數盖有身死家破子若孫拘
係未脱者䘮伐國家元氣多矣吾捐此錢所以廣聖
恩承先志也遇僚属有恩意歲舉先孤寒後貴要雖
小校禆將皆能得其歡心其有不幸者公必歸其䘮
與孥焉弭節四年再攝帥閫威信行於一方除提點
湖北刑獄未行召赴行在奏事入對除大理丞於是
邉事復動除淮西轉運判官未行改淮東兼提刑兼
知真州始至眎州城曰是中惟官寺營廐庫廩耳民
旅皆㞐江下城誰與守請築翼城圖上不報嘗登
髙覧望知城西北當風寒即北山匱水焉繚以石隄
廣六里長二十里决之則西北可為海身率畚築旬
日匱成設醲賞諜虜覈郡兵新旗幟金皷増弩礟治
藺石渠答深濠塹髙羊馬墻日不暇給然賔客觴咏
之樂亦不廢郡人先懲開禧事多聚保沙上公携百
口奉太安人君官淮民復業日衆醝酒之利倍増减
官私屋賃直十之三徙瘞戦骨三十七窖于髙阜軍
民感奮轉朝散郎虜入盱眙㳺騎出没天長六合間
公乗小車慰拊令民勿清野師司移文報楊州已乗
陴公方就寝鼻息如雷通判求檄携家渡江公劾其
摇動衆心客曰公以死守是也如夀母何公曰吾母
雖􁁄殊有昔人仗劍之風制帥尚書李公珏趋揚州
督師公夜乗小舟掀舞巨浪㑹于皇天蕩中秉炬劇
談謂盱眙擁重兵閉壁不岀楊楚堅坐自保彼深入
不足怪又言虜頤兵月餘過城不攻掠野無獲方且
夕出剽民牛彘豈復昔日之虜哉誠得尺寸之柄號
召諸將願身為士卒先虜可以一戦而平也李公擊
節曰君言差彊人意將檄公督戦虜㧞寨去矣山東
始内附公抗言豪傑不可以虚名駕馭奸雄不可以
弱勢填壓宜選有威望重臣將精兵數萬開幕府山
東以主制客重馭輕磨以歲月剪荆棘為沃野化盗
賊為耕農不特外包山東内固江北而两河固在吾
目中矣朝廷未皇也歸附人李全新立功公遺以金
盌戦袍舟載麥䴵酒壺饟具衆莭制司疑公撓權公
又論劾豪吏所規諫多止公正色荅曰彼以勢此以
理吾買草履行矣既而讒惎交起　詔别與州郡後
省駁奏公徙家沙上以為民望遺饋山東是謂侵官
降三秩免歸時公家固在城内未嘗徙也其後虜薄
儀真守將洩水匱㓂退城全翼城竟築山東河北建
節制鎮撫大使皆如公言公先卜第城南至是奉母
居焉中堂作複閣扁以詩境鑿田為夀湖中絫海石
為山環植荷桞松菊間着茅亭木棧徜祥其間若與
世相忘者差主管華州雲䑓觀叙承議郎　寳赦授
朝奉郎祠滿改建康府崇禧觀公氣禀素强初得疾
覺大熱以宻拌梨橘漿盌飲之由是胃弱悪食或勸
迎醫旁郡公日吾貧至此豈復有人葠貲卧閣八旬
神情不少衰病革賦詩數章手執如意顧小吏張武
侯像屏間又輿入太安人卧内鳴咽問起居以嘉定
壬午臘月二十有六日卒享年四十六朝廷嗟惜轉
朝奉大夫直寳謨閣致仕人知君相待公之厚而悲
公之不及見也安人葉氏丞相正簡公孫女賢淑有
志操素羸治公後事哀瘠不能起後半月卒太安人
林氏公生母也悼念兒婦並亡閲五月又卒二子
左鉞廸功郎德慶府司法参軍左繩文林郎昌化軍
司户兼録参軍孫一人左鉞等将以癸未十一月三
日壬寅奉公及太安人安人之䘮合葬于侯山公自
號紫㡌山人又曰好菴葬處盖紫帽之第三峰而以
好菴扁墓廬云公美姿容性踈豁豪爽㓜及交辛稼
軒陳同父諸賢安公丙素不識公一見握手如舊交
晚開宣幕辟公参謀不就與李公璧吴公獵傅公伯
成尤善公才髙事方横潰衝决他人莫敢措手公談
咲直前當之常慕王景畧劉穆之李文饒為人及擯
不用袖手怡然無欝鬰不平之意自改秩終其身不
乞年勞服色淡于榮利如此人視公若磊落宏放而
公内行極飭事母盡孝粥藥必親太安人苦風痺常
自扶挟卧起黙禱于天願减筭十年益母夀事兄如
事父疎姻逺族皆収䘏貧不能䘮葬嫁娶者傾槖助
之素不喜治生視金帛如糞土出疆時流民環繞公
以千萬金盡散賜與之尤好士所至從者如雲閉户
累年家無擔石而食客常滿門蒼頭廬兒多散之而
他僅存侍妾數人後亦辭去歲飢猶喜買書畫煮糜
施棺以惠流殍属纊葉安人鬻冠珥乃克殮公有山
水癖少㳺羅浮一月忘歸既探禹穴觀黄河度桂嶺
浮沅湘登衡岳而渉洞庭彭蠡矣由淮東歸度暑廬
阜與黄寺丞幹李司直燔縱逰南北两山毫墨淋漓
天下有山水處鑱刻殆徧道泉與眞公德秀留公元
剛登九日山距城二十里而淙瀑泉千丈蜚落雲抄
公見之大喜曰此豈減鴈陽闗先而千百年無人
知者即募壯夫平嶮道通絶巔築銀河觀下爲王虹
亭曰吾老于此矣匹馬一童興至即往一月中大率
半宿瀑上公貫穿群書為文未嘗起草𥘉若不入思
細視皆平夷妥帖無斧鑿痕嘗從山隂陸公游問詩
陸公為大書詩境二字龍泉葉公適靳許可晚有文
星真莆中之句盖為公發陳郎中孔碩見公近作曰
漸趋平淡矣平淡詩之極致所謂中庸不可能者有
南海百咏南冠萃藁南轅拾藁曲江嘯咏九疑漫
編桂林丙三集擊缶編好菴游戯集皆板行出嶺后
詩文三卷夀湖藁一卷通問語録三卷藏于家克荘
少時少親公晚受公薦公退居克荘亦奉祠日相從
扵荒原断澗之濵歸自嶺外公已危惙尚攬衣起坐
相勞苦因泣下數行訣曰以後事累子及葬有日左
鉞請狀公之行克荘曰公門生故吏甚多宜擇所付
辭既不獲念公𬒳選使虜先君為樞属寔預其議淮
東事頃㳺江淮幕府目擊廣右事聞之桂州父老故
詳著之以俟後之君子焉謹狀
後材先生大全集卷之一百六十六　終
後村先生大全集卷之一百六十七
　行狀
　　龍學行隱傅公
公諱伯成字景初其先自大名徙鄆髙伯祖獻簡公
再徙孟之濟原至忠肅公死節宣和中元離隔傅氏
流寓泉之晋江家焉公㓜凝重不妄嬉笑方秦丞相
擅國太傅與客擁爐語及時事公忽指爐灰曰是非
嘗炎炎者耶客皆驚異年十二秦國疾革然臂祈哀
居䘮摧毁齊國拊而教之公發憤自厲與兄樞宻同
卧起課書至夜半未休齊國常扣窓語之曰宿火于
某所有煨芋或餅餌在焉太傅守莆参政龔公茂良
年尚少太傅令諸子從游既而龔公仕于泉毎訪公
兄弟䔥寺視其寢處憮然曰人不堪其憂及觀其文
則又欣然曰咄咄逼人矣尤為鄉先生寺丞黄公某
所稱隆興初元與樞宻聨名擢第調福州連江尉試
中教官教授明州以年未壯不欲以師自居日與諸
生論質往復後多成材魁多士登朝著居館閣者相
望也秩滿入都梁丞相謂公曰君盍為祭酒属適某
拘鄉嫌聞史太師欲薦君此可以進擬矣公遜謝乞
教授内外宗學首以語孟中庸大學次以他經子史
立為次序俾士誦習其尤秀異者别創大雅齋居之
以薦者改宣教郎知福州閩清縣丁太傅憂服闋知
連江縣東湖聚九谿之水溉田餘二千頃歲久隄壊
公即下流南港伐石為新隄三百尺迄今蒙其利罷
海錯之饋禁官買之價以身為凖寓公宗姓莫敢異
者連帥監司相繼上公治行有㫖赴堂審㝷令待院
轄闕於是名在公上者十餘人留丞相將越次出命
公固辭踰年始主管官告院建言逺方陳乞磨勘勘
為吏邀留中間歲月棄不可用被受少緩或妨奏薦
請以馬逓法計程書于告背俾為被受日月士大夫
便之至今除司農寺簿两拜疏請　光宗過重華宫
除將作監丞韓佗胄擠趙丞相去國吕祖儉以上書
貶黨論漸起公諌　寕宗曰陛下踐祚之初忠讜者
未褒狂妄者或譴小大之臣震惕恐懼臣願兼聽逺
覧母使下竊直諫之名上有罪言之謗又奏淳熈之
未並任两相引用人材各有向背至於今日彼此相
攻不極不已夫天下之勢猶操舟平則行徧則側前
日之勢有所偏今日之勢有所激激而已甚臣恐
前日之舟偏于左而今日之舟又偏于右也前對一
日折東諭公行進用矣冀扵奏篇少婉其辭公曰此
言胡為至於我哉迄上前疏以親嫌改太府寺丞出
知漳州治以律已愛民為本推朱文公遺意而遵行
之始創惠民局以革機鬼之俗由郡南門至漳浦為
橋三十五治道千二百丈郡人磨崖甘棠道傍以紀
其惠工費一出於所却例卷知撫州未至除湖北提
舉常平茶塩事舊以義倉錢佐用度公曰此豈使者
公帑邪一無所取梁興者故隷岳侯軍官至横行遥
刺死無子鄂州以户絶法没入之公為立後以其貲
分給諸女軍中感悦辰守慕容繪像韓佗冑􁇢援貪
恣不法公將按治有洩其事者改成都路提點刑獄
公事華容饑公既易節猶發廩委寓士董君道隆凾
徃賑贍民免流徙憲治寓于嘉定地接蠻夷虚恨部
族在蛾眉縣羊山大江之南並江省地尚多土丁耕
種時遭剽掠而控扼之寨乃在江北不能援一日土
丁追殺蠻之犯境者七人制司逮捕甚急公乃移書
曰是為蠻報仇也制司就以諉公于是相要害創寨
柵三所以䕶江南之耕者蠻不復為患雅州不以時
支軍士粮幾為變公攝漕事發本司錢檄鄰郡倅支
散且戮為首人然後劾其守臣因考見郡計匱乏之
因為請於朝焉召對言國家中興僅有天下之半而
飬兵数十萬民力弊矣山東西將相所出之地皆非
我有人才不如昔也謂宜勤而撫之飬而用之以偹
緩急而牧飬之吏聚歛干進貪黷營私者有以傷
陛下之民力議論之臣好惡不公是非不明者有以
壊　陛下之人才臣願選擇良吏以培固根本擢用
端人以保全士類又言蜀自行錢引貫収頭錢三十
紹興初増至三十八今増至六十四矣莫若减損其
数或謂所嬴二百萬贍軍之費出焉非可遽减臣嘗
㑹一界兊引二千三百餘萬實収頭錢一百五十三
萬銷折不至者又六七萬今若减半再歲一兊縂所
歲折纔三十四萬若總計之臣能節浮費歲認若干
　朝廷給度牒以補若干則當兊之年引價必不至
於甚低矣上嘉納除工部郎時權臣將開邉語尚秘
宻公輪對首言天下之勢譬如乘舟中興且八十年
外而望之舟若堅好歲月既久罅漏䆮多苟安朝夕
猶懼覆敗乃欲徼倖圖古人之所難臣則未之知也
行都大火延及相府同含郎相率唁相君有以為偶
然者公正色曰天意如此官師相與規警之時也乃
以為偶然耶貪相色動詔求直言公陳三事一曰失
民心火灾之餘啇賈已困官市民物乃不與直前尹
曰姑俟有餘後尹曰非我所市版曹所當給者亦復
展轉歲月非禦人于國門而奪其貨者乎二曰墮軍
政方今諸將非由材進例以賄取臣在蜀道則聞闗
外之軍以梧尅而幾變道建康則聞御前屯駐之兵
以梧尅而多死何以責士卒用命乎三曰啟邉釁分
命重臣大發錢粟人情􁁦􁁦臣固知朝廷無輕舉之
議然恐邀功者有包藏之心恃才者起迎合之意陛
下與大臣不察而遂聽之則天下岌岌乎殆矣扵時
應詔者鮮從臣亦未有請對者公極言朝廷無骨鯾
之老班列習揜婀之俗一時從臣咸愧其言除右司
郎官初公受李文簡公燾之薦與其仲子参政璧㳺
素厚李方直舍人院公謂李邉事至重外傳將出元
樞宣威江淮有諸李曰有之公曰用兵之法當審彼
已内治不立何暇外圖君頼此謀非獨一身一家利
害舍人宜深思所以為家國計者李感悟既而元樞
不果行兵議亦暫止一日貪相為僧緘訟牒求擬判
公堂白其不可蘇師旦方承宻㫖公屢抑其私請貴
近皆不悦除司農卿湖廣㧾領始至宻院咨日具宣
上旨以曹徐盗發虜境騷動令預為偹㐮鄂戒戎帥
徃徃遣忠義人出境奪戦馬殺吏民公為廟堂言探
報未必皆然為天下者惟信與義大義苟未能伸莫
若守信待時今兵財俱困而妄動以為疑敵某實憂
之有刑餘董逵者聚黨跳河為虜襲逐公抗言國家
既未能滅虜不宜輕敗盟約盗由我境彼則有詞乞
戒將帥毋生事繼與江陵帥侍郎劉公甲聨名論之
不報復為長書反覆諌止而鄧友龍以揺動國是劾
公罷矣後籍權臣家公書尚存權臣題異議二字扵
其首起家除浙東提點刑獄公事越多富貴賄交權
要公犯法前帥嘗發一塩啇之姦遽除邉郡公既
攝帥不為動遂竟其獄時調兵戍邉所至剽剠餘姚
令至闔户不敢出公部適至捕黥其倡亂者餘批驛
劵遣之自是徃來帖然又钂手投募幕府誤湼其手
背其徒譁譟公呼官吏詰責叱吏下曰黥汝以謝譁
者少止猶以誤湼為言公笑謂曰當改為方勝取勝
之義皆欣然列拜于庭朝廷方憂海道命公與制閫
恊力俻禦公條上便宜数事除直龍圖閣知慶元府
兼沿海制置先是團聚民兵以教海舟無巨細皆拘
集户然一燈以戒夜公曰此徒煩優何益散民兵還
保伍縱海舟之不及丈尺者罷然燈民情大悦諜告
虜抽鄧州兵至賔州與髙䴡相犄角堂帖令遣間探
公言鄧州近襄陽賔州在黄龍府東北相去遼絶必
虜揚此虚聲欲使㐮陽弛偹况髙䴡隔巨海萬里之
外虚實難知但當謹固封守或言群臣有異圖公曰
彼首興兵端兵敗方謀身不暇安有此同官有請繕
壁壘寓公有乞統民兵當要害者公一鎮之以静後
果如所料嘉定改元召對一論前日失于戦今日失
于和小使雖返邀求尚多　陛下若不獲已悉從
之矣使和議成猶可以紓一時之急否則虚幣藏以
資敵人驅降附以絶來者非計也為今之策雖以和
為主宜惜日為戦守之偹一論權臣之初畏人議已
意所欲為天下雖知其非而舉朝莫不以為是及其
久也是非顛倒而不自知竟以此敗臣願　陛下與
二三大臣以前事為師以至公為心則是非明而利
害審矣三論本朝治效之盛夐絶前古非獨帝道
之隆亦有内助焉惟是彤史既廢罕有紀述乞命儒
學之臣于本傳之外博采文書所載先后懿美以為
后範上皆首肯除太府卿充殿試詳定官㝷除權户
部侍郎貪相貶曲江詔没其貲有司併録其行槖公
聞之曰已甚矣請給還之版曹比較之法率用新錢
填舊欠歲額既紊殿最非實又經緫制錢額有重輕
催有難易建越鄞常負殿台秀常居最乞㑹諸郡實
發之額紐計分数増虧而行賞罰焉朝廷從之四川
總領所乞以金銀収囬九十界錢引六百萬仍令起
赴封椿庫公言蜀自兵興財竭宜樁留以偹緩急經
筵進故事引夏侯勝燕見宣帝乞用儒臣出入禁中
應對顧問初公自鄞召鄞人或來見曰諌坡之命將
出矣公曰昔聞之梁丞相䑓諌若與廟堂異議則天
下事無一可為若使某居言路事求其是固不敢立
異倘欲如近世言官穿鼻之為者某有去爾冀其以
此語建廟堂而其人不果逹也除左諌議大夫公謂
諌官以拾遺𥙷過為職今弹摘細碎官失其守莫此
為甚首論更化朞年前弊皆在此猶大病方瘳所以
致病之由不能盡去它症或生莫之能療矣又言
禁中賜予間或過差儉扵身而侈于人與不儉一也
願愛惜内帑以佐邉用史丞相彌逺初拜麻詞有昆
命元龜之語倪尚書思方帥閩以為不當用乞貼
麻御史劾倪公罷之公因對及其事上曰倪思過當
者再公曰思固過當但恐摧抑太過遂塞言路乞明
詔䑓諌侍從竭盡底藴勿以思為戒髙似孫嘗獻佗
胄九詩皆有錫字公論其有無君之心丁常任以嘗
諌用兵牽復公言常任始結曽覿後結蘇師旦前日
之議非真知兵之不可用特受教于師旦耳李参政
謫居撫州公言侂冑之誅壁與有力不酬近功乃追
前罪他日負釁之臣不容以功贖過矣公之未為諌
官也嘗言方史公謀韓若事不遂其家先破韓誅而
史代之勢也諸公要相叶和共濟國事若立黨相擠
必有勝負非國之福又勸錢丞相象祖安危大事當
以死争小小差除何必乖異及拜大坡朝士有善公
者來曰宜先擢左揆之客公荅以不敢章公良能為
中司以二相不咸有所左右公不樂其如此益堅壁
或致右揆之意云旦夕除執政矣公嘆曰吾豈傾人
以為利且可以官職餌者哉遂力論朋黨之弊曰此
以此為善類孰肯甘于姦黨彼以彼為君子孰肯安
于小人今在朝之士與四方宣力之臣其進用固非
一轍臣願　陛下公聽並觀不以某人所薦為賢某
人所引為不肖略所從于既徃責實効于方來可也
又乞催修后範黄侍郎度出知福州上疏留之閹人
呉囬坐與侂胄分盗夀慈宫寳物貶貲産入安邉所
俄有㫖給還其孫俊卿公争曰漢斤石顯實并妻子
徒歸故鄉俊卿罪人之子孫不宜侍禁中貲産冝勿復
給疏入改權吏部侍郎辭不拜以集英殿修撰知建
寕府邉民之流徙者軍伍之逃亡者賑恤區畫各得
其所錢楮中半之令既行復令以三七分支遣公曰
它費猶可如兵何乞以一色見鏹給諸軍又請綱運
全解㑹子至今行之蔡聘君元定謫死道州歸葬建
陽公雪其冤扵朝贈以初品官陞寳謨閣待制知鎮
江府全活飢民瘞藏野殍不可勝数制司欲移焦山
防江軍于圌山石牌公謂虚此實彼利害等耳包
港居焦圌之中不若以兩寨之兵迭戍焉制司不能
奪圌山寨兵素與海道為地公亷知姓名㑹郡都試
捕而鞫之無一逸去者獄具請貸其死黥隷諸軍提
刑劉公爚護客至郡宻語公曰待制趙公希懌薦公
于東宫矣公曩在連江趙公為郡戸掾雅敬公既别
不相見者数十年至是莫知所以相薦者因慨然
曰吾平生出處有本末今老矣越明年當致其事何
以薦為哉請祠至再三進煥章閣待制提舉太平興
國宫嘉定四年也八年召赴行在再辭不獲行至莆
拜疏曰臣病不能進矣除寳謨閣直學士提舉玉隆
萬夀宫十年告老不獲提舉鴻慶宫十二年復請老
進顯謨閣直學士通奉大夫致仕今上御極陞直學
士落致仕予祠錫帶公因辭免力進昭明天常扶持
人極之説曰　陛下思大舜事親之心常若于不及
推帝堯睦族之仁益求其未盡天下將靡然從之豈
待加惠一二耄耋之臣而後知所勸哉疏累上最後
獨拜進職之命詔進一官允所請寳慶改元御筆傳
某楊簡皆先朝耆舊朕所簡記召赴行在令所在州
軍以禮津遣㝷除寳文閣學士提舉佑神觀奉朝請
雖力以老病辭而愛君憂國之念不少衰聞評事胡
夢昱坐論事貶蹙然語所親曰慶元初吕祖儉之謫
吾為小臣猶嘗抗論今蒙國恩叨竊至此吾而不言
誰當言者遂封上曰　陛下比詔内外大小之臣有
所見聞極陳毋隐且命之曰言或過直毋悼後害臣
欲條世務少禆萬一而耄及智昏莫知所言忽聞小
臣有以上疏削籍投荒者詔墨方新遽返初意孰不
驚駭夫論事而加之竄逐求言而繼以威怒傳播天
下豈能人人知所言事但以謂應詔上封之故轉相
告語箝口結舌臣恐　陛下不復聞天下事矣方今
内無良吏田里怨咨外無名將邊陲危急而又亷恥
道䘮風俗益偷賄賂流行公私俱困謂宜君臣上下
憂邊恤民以弭禍亂奈何今日某人言事未幾而斥
之明日某人言事未幾而又斥之甚則如上疏者
以共工驩兠之刑加之矣昔韓愈論後世人主奉佛
運祚短促憲宗大怒將抵以死自崔羣裴度以至戚
里諸貴皆為愈言止貶潮州㝷復内徙今上䟽者么
麽非可愈比然在列之臣無一為言者萬一死於瘴
癘　陛下與大臣有殺諌者之謗垂之史册有累聖
治臣垂盡之年與斯人相去若風馬牛之不相及獨
以受㤙優異効其瞽言不報累辭新命至二年六月
除龍圖閣學士轉一官提舉鴻慶官復辭公年雖髙
飲食起居皆無異獨耳聴差重耳每稱人之善不啻
如已岀語及姦人誤國小人害君子詞色俱厲不少
假借聞朝廷行一善事則喜且悦寢食有咏或不如
意則憂憤黙坐竟日逹旦卒以此致疾属纊索𥿄筆
自草遺表始述遭遇末陳時事畧曰在廷鮮骨鯁
之士持論乏忠厚之人雷霆多震驚之威雨露少沾
濡之澤殷勤惻怛之意未孚於中外安静和平之福
未集扵邦家遂使既退者雖佚而多憂苟容者貪榮
而競騖為此不已究將若何伏願　陛下深思王業
之至難不以天位而為樂獨觀萬化博謀羣臣上言
者明辨其是非獻計者先審其趨向退䛕旌直進善
斥姦淑慝彰而人知勸懲上下孚而事無壅蔽必羣
心之聳動隨上意以作新興内治既修外虞可弭臣
形神之瘁藥石罔功將即夜䑓猶慕尸諌草畢亟命
繕冩時荅詔下盥􁆽更衣將力疾祇拜因發免櫝遺
表既衣朝服覺瞑眩不支就寢猶口授别親舊書藁
遂不起八月十二日也年八十四詔依前龍圖閣學
士光禄大夫致仕贈開府儀同三司傅氏自獻簡以
論諌顯忠肅以節義著太傅以髙材稱公襲忠厚之
嫡傳備家庭之全美而又受學于朱文公常以君親
為重利禄為輕策名三十年始登朝列富貴在前未
嘗少貶以求合為都司總餉以沮邉議去為諌議又
以忤貴近去自嘉定辛未至寳慶丙戌杜門却掃者
十有五年晚被聘召正張禹孔光顧惜子孫不敢斥
言王氏之日也公方歴疏時宰弊政極論綱常倫紀
毅然以不貲之軀犯不測之禍欲以捄遷客炎荒之
厄非獨不為身計亦不為子孫計矣至扵遺表詞氣
慷慨神明不亂豈非洪毅忠壯鞠躬盡力而死生禍
福之變皆不以入其心公有至性言及先夫人輙流
涕太傅贈官台司公捧告墓下號慟幾絶歲時薦享
如臨其上筋力既衰拜跪猶自力奏薦先從子後諸
孫族有零丁孤苦者皆収字而經紀之常謂世俗多
厚妻黨若父族之中知親睦者尚有一二至於母族
則不復顧矣故公扵趙李二家恩意彌篤平生亷儉
歴宫五紀始營數椽於祖居之右自為上梁文曰田
里交懽尺地倍買隣之費子孫可守一椽皆賦禄之
餘人以為實録小圃植竹千箇雜以花卉扁曰竹隱
池可泛舟堂可讀書幅巾笻杖與隣典親舊徜徉其
間晏如也公博極羣書為文師外大父雲龕李公温
潤條鬯晩筆尤健有文集若干卷奏議若干卷手記
朝家故實前軰事迹曰耄志若干卷藏于家所薦多
知名士朝廷或未㧞擢有屢薦而不已者娶某國夫
人某國夫人皆王氏禮部尚書大寳之女子男三人
某某官次某故某官次某某官女二人知潯州王彦
廣故通判紹興府連三益其婿也孫男六人某某孫
女三人某官某官其婿也某年月日諸孤葬公于南
安縣金鷄鄉崇順里蘇嶺之原門人陳宓已誌其壙
某復摭其言行之大者以告太史氏謹狀
後村先生大全集卷之一百六十七　終
後村先生大全集卷之一百六十八
　　行状
　　　西山真文忠公
公諱徳秀字希元浦城縣遷陽鎮人四歲受書立成
誦入小學夜歸嘗寘書枕旁燈膏所薫帳皆墨色羣
兒休浴聚戯公并取其書卷兼熟之矣宫師薨吳夫
人力貧躬織絍持家公得壹意於學弱冠再貢於鄊
擢慶元己未乙科調南劍州判官孜孜職業不以髙
弟勝流自居中開禧乙丑博學宏詞科閩帥䔥尚書
逵羅致幕下陳相自强家盛暑訟人索僦金公判其
牘曰丞相方憂邉思職顧屑屑及此乎時金華李公
誠之莆田陳公宓皆仕於福唐公與㳺甚懽踰歲以
大學正召嘉定改元遷博士爲禮部點檢試卷官樓
公鑰倪公思方典舉獨異侍公樓公盡告以文獻之
傳且許其致逺倪公爲言立朝行己本末甚詳公終
身佩服焉輪言爲國者當示人以難犯不可示人以
易窺増弊函首虜将闚我又言慶元以來柄臣顓制
立爲名字以沮天下之善者有二曰好異曰好名士
大夫志於利祿靡然從之以慷慨敢言爲賣直以清
修自好爲不清流弊之極至於北伐㪯朝趨和而争
之者不数人今旣更化當先破上尚同之習召試學
士院奏篇言古今之變非兵財之足慮而勢人心之
可憂宜防近習用事社小人復進以維持囯勢極淮
民流徙以係属人心除秘書省正字爲御試編排官
兼玉牒檢討官遷校書郎輪對言暴風雨雹熒惑蝗
蝻之異因條上四說漢𥘉元延光間暴風翼奉以爲
左右邪臣史臣以爲親䜛曲直不分之騐今名雖好
忠實則喜倿灾異所縁而起也隂氣之精凝而爲雹
劉向以爲隂脅陽孔季彦以爲隂乗陽之應今二詔
㫖或從中出致異之原其或在是熒惑南方爲礼爲
視礼虧視失則罸見意者事幾未盡察邪正未盡知
乎春秋威公五年螽漢光和元年蝗説者以為貪虐
取民蔡邕以為貪苛所致意者贓吏尚多苞苴未戢
乎兼沂王府教授每因誦説迪以正理兼學士院權
直遷秘書郎輪對言近畿州縣水灾以類求之内
而女謁近習外而夷狄盗賊隂盛陽微之證更化未
幾俊賢耆艾引云相踵善良之士寝不自安㓂𦦨未
張不早撲㓕及其披猖乃草薙而禽獮之世豈有斃
千萬人於干戈而天不為之變者惟開公道窒旁蹊
以抑小人道長之漸選良牧勵戦士以挫群盗方張
之鋭又言天下有不可泯没之理萬世猶一日者公
議是也自昔雖甚無道之世能使公議不行於天下
不能使公議不存於人心侂胄用事能顛倒是非於
一時終不免為世大僇何者公議天道也侂胄犯之
則違天矣故善為國者畏公議如畏天則人佐之天
助之遷著作佐郎始公登朝同進有相惎者每䜛公
以謟時相獲驟遷公恬然無競其人後為時相所猒
将除公言職使逐去之公力辭不就劉尚書爚聞而
歎伏曰不過遲作從官十年尔兼禮部郎官輪對言星
變修徳行政者本也禬禳祈請者末也間者内廷屡
蕆醮舉未遺本末足以恪天又言金虜有必亡之勢
三可為中國憂者二萬一此虜遂亡莫或余毒上恬
下嬉則憂不在敵而在我設或外夷得志邀我夾攻
豪傑四起奉我為主從之則有宣和結約之當戒張
覺内附之可懲知将保固江淮閉境自守彼方雲優
我欲堵安以此為謀尤非易事議者多謂夷狄之衰
乃中國之利抑不思五单于之争漢嘗獲其利矣柘
拔氏河南之警反為䔥梁之害何耶時余公爃奉使
至灤州以燕城𬒳圍約回始知金人有韃靼之優除
軍器少監陞擢直學士院輪對言雷雨損動太廟䲭
吻而避朝損膳僅舉故事然猶歴旬浃而後行逋信
宿而遽已以此動人猶且不可况於天乎除起居舍
人戚畹封王爵公適當制廟堂諭意令及去凶之事
公不從而以建儲爲中宫功故均慶后族旦有亶爲
異渥夐掩前閒之語旣告廷復草奏曰漢世賢戚無
出樊宏隂興右者宏之言曰富貴盈溢未有能終興
亦曰富貴有極人當知止二人之言外族所當監也
許侍郎奕時兼瑣闥遂援夐掩前聞一語以爲詞臣
之筆如此是本朝前此所無也許公竟以此去戚畹
以公名重屡對客願一識靣公正色拒之直前奏事
言自頃傳伯成以諌官論事去蔡幼學以詞臣論事
去鄒應龍許奕又継以封駁論事去人之常情易媮
難勉彼見数人者非能大有矯拂已皆不容故寕黙
黙以自全不肯譊譊以賈禍侍從之臣未聞有以已
見求對者集議則閣筆相視不措一詞喑嘿如此豈
國之福又言陛下延納羣臣有礼然咨詢罕聞玉音
記注所書寂寥兼幾臣願昕朝賜對時出聖訓又言
古者大事謀及庶人而楮幣塩鈔更張獨决於廟謨
又言唐憲宗以忠直用李藩以循黙去鄭絪明主所
當法也當時宰臣裴垍尤奨盡言拾遺獨狐郁等因
迂致􁛮垍獨責嚴休復曰君異夫二人孜孜獻納者休
復大慙大臣所當法也又言新楮𥘉行雖有違令佑
籍之文然當籍者必聞于朝臣俟報可毋得專行今
州縣奉行過當有一夫坐罪而併籍昆弟之財有虧
陌四錢而没八百萬之貲至於科富室之錢拘塩商
之舟㠯産髙下配民藏楮皆出於朝廷約束之外臣
閩人也所謂家産滿千錢藏劵五十閩中之新令也
夫産滿千錢田僅百畝安有餘貲可㠯市劵往往鬻
田宅以應令凡若此類宜悉罷兼太常少卿直前奏
事言北虜垂亡此天命離合之機國家多事之始必
也君臣上下皆以祈天永命為心劉向有言祥多者
其國安異衆者其國危臣謂不然祥多而恃未必不
危異衆而戒未必不安今歲以來二月飛雪六月積
隂地震水涌妖星隕流而况重以震霆之異昔景祐
五年雷發孟春下詔求言陛下自視何如仁宗冬雪
之警甚於孟春而求言之詔未頒宜思所以通下情
召和氣者此祈天永命之一事也三代而下治體純
粹莫如我朝立國不以力勝仁理財不以利傷義御
民不以權易信用人不以財勝德社稷長逺賴此而
已陛下聖徳謙冲未嘗䡖改成憲窃慮或者患國勢
未强而欲振以刑威患財用未豐而欲益以聚歛謂
誠信不如權譎謂忠厚不如刻深有一于兹皆伐國
之斧斨蠧民之螟螣也惟陛下察截截之諞言守悶
悶之家法此祈天永命之二事也唐制非叛逆不籍
其家今閭巷細民小有詿誤輒没其貲羣情囂囂不
自聊頼弱者至父子相随赴井而斃強者至情剚刄
守臣以自快宜思所以收人心觧天意者此祈天永
命之三事也安富䘏貧王者之政而郡縣往往疾視
富民　方破壌不盡不止有餘之家窘扵科劔摧扵
告訐皆嵩然有不自存之態賒貸路窮貧民益困願
霈然下詔戒飭有司此祈天永命之四事也　藝祖
立奏案之法以革藩侯之專殺范祖禹謂國家以仁
継仁哀矜於民率用中興爲百三十年太平之本陛
下仁恕同符祖宗臣所欲将順者三一自今非重辟
毋輕下大理二寺官宜参用儒者三酌倩處断所以
重帥權非列城所得用便宜斬戮軍興一切之政非
平世所可行冝制其萌以杜藩鎮之禍此祈天永命
之五事也追命居住眡古流放之刑其在聖朝未嘗
䡖用比縁官吏玩令間或舉行舉刺之官或乖審謹
接劾來上未盡至公願詔有司傳参物論湔滌其可
貸者此祈天永命之六事也又言蜀居上流爲東南
之首宜預蓄人材以偹緩急時相當國既乆言路徧置
私人耆舊盡去都司胡薜之徒始用事鈔法楮令
既行告訐繁興吏民坐新書抵罪者衆公首上是奏
直聲動野立螭数月数犯顔造膝天下想聞其風采
故老袁公爕柴公中行及庻僚之敢言者数人稍稍
和之時相始不樂都司又切齒然籍没之産以漸給
還士大夫停廢遷徙者亦稍稍牽復公發之也時相
患公與左史李公惪数論事於是二公俱出疆公爲
金國賀登位使徒臣中有以公親老晋行者不聼至
盱眙晋兩月凡两淮山川險易士卒勇怯守将賢否邊
民疾苦皆覧觀諏詢識之于册慨然有為國經理之
志嘗謂苟得自見平地可使為至險曠土可使為良
田弱卒可使為精兵惜不及用也虜移文止賀使還
朝入對言邊士有深可慮者三亟當為者二欲移沿
江列屯於两淮而増募舟師以扼江靣繕城池樓櫓
文修懇田之政又言金韃相持戦鬬離合不知其幾
而吾俱罔聞知宜飭邉臣捐金募閒時朝論方事苟
安謂公張望乞𥙷外不允直前奏時事言女真徙汴
我憂方深自立之䇿無出於用忠賢修政事届群䇿
收衆心而已今濟濟周行號爲多士然意見小異已
成柄鑿議論小檄目以譸張夫平居工文墨便刀筆
文儒宿望或所不能至於正色拆姦萌立談㫁大事
則又非小有才者所能辯惟陛下以尊君重朝爲心
合天下正人以自助南渡駐蹕何異越棲㑹稽而秦
檜乃以議和粉飾太平士大夫劵於錢塘湖山歌舞
之娛無復故都黍離麥秀之歎此檜之罪所爲上通
於天而不可贖也今危機交急不同常時宜罷不急
之營繕略常程之細務惟大計是圖則勾踐之功
可㝷漢有邉鄙大疑必使群臣雜議熈寕議地界建
炎議防秋或訪舊弼或令侍從臺諫各上利害今虜
徙而南宣詔有位皆得盡言然後博采衆長按爲定
論國之元氣在於人心宜選循吏革虐政以收百姓
之心拔用荆淮嘗立功之人收以收豪傑之心已募
復散之卒擇其健者分配戎行以收忠義之心蠲科
調以收邉甿之心推恩信以收中原遺黎之心所謂
自立之本也昔李綱建議欲保江南常葺理淮㐮爲
家計孔明駐漢中陸遜守荆渚皆付以事權不從中
御願於近臣中擇二人於荆淮建立幕府如吳蜀任
二臣故事所謂自立之具也又言虜必邀歲幣臣竊
以為不可與上曰不當與未幾對境果來索從臣劉
㷍李班皆主不與上曰真某之論亦然時相方以爵
禄籠天下士至有聲望舊人折節營進反為所薄公
慨然謂劉公爚曰吾徒須須汲汲引去使廟堂知世
有不肯為從官之人遂立請郡時相曰禁涂在通胡
為去也公荅曰老親生長田間但知太守之樂不知
從官之榮除秘閤脩撰江東轉運副使時山東乱離
朝廷猶與女真通娉而士大夫多言五福在吴公朝
辭論國恥不可忘郡盗不可輕幸安之謀不可特導
諛之言不可聼至公之論不可忽金陵旱蝗守適卧
病公乞蠲閤二税大講荒政約常平使者李公通傳
共議李公至自池陽合詞乞分所部九竒委三司公
自領太平廣徳李公宣池徽譙提刑令憲南康饒信
而建康以屬帥㑹留守殁總餉擾事公力從臾之于
是建康奉行如列城分晝既定通選一路僚屬籍人
户為五䓁甲乙出米丙自食丁糶而戊濟之朝庭捐
米数十萬石守令以使者切於為民躬履阡陌家至
户到父老歎息以為劉樞宻荒政之後所未見也公
素與李公志同道合謂譙卿可與為善雖南康三郡
區畫精宻不逮然所及亦不少惟金陵甫講行新留
守至竟不發粟而總餉自賑城中户口焉時廣德旱
㝡甚公再至其郡請以撥到百萬倉米萬石捄一郡
之民且易糶為濟未報公與守臣魏峴議以便宜發
廩委教官林庠賑給而别䟽待罪竣事而還百姓数
千人送公指道傍叢塜泣謝曰此皆嘉定辛未年餓
死者微公我輩相随入此矣黃池民旅訟鎮官史彌
逺倚勢不法公令尋醫而去當涂郡更創大斛廢司
農斛斗不用公索而毁之新徽守林琰為臺諫無亷
聲公寕國守張忠恕規匿賑濟米公两劾之忠恕罷
代以陳廣夀公言宣民遭前守之虐自李道傳承優
方有生意今忠恕甫去廣夀來所謂逐虎逄狠也廣
夀之命遂寝公雖不容於朝猶以忠實􁃶惻為時相
所重雖積忤未至䟽斥惟都司数人目為迂儒試以
事必敗及至江東益有民譽小人無所售其喙遂有
旱傷本䡖監司好名賑瞻大優之語時相不能無惑
自此申請遂落落矣魏峴始與公共發廩俄為都司
所嗾劾罷林庠以撼公公上章自明朝廷悟與峴官
觀庠幹官都司怒無所洩從省中奉罷徽守詹阜民
以撼李公道傳而李召還矣江東二年凡下車例
冊及臺閫戎司之餽以至太夫人誔日諸司所奉
礼皆不入私槖專儲之㠯助賑施公雖在外援歐陽
公修自禁林出漕河比上䟽論兵故事附奏言女真
叛遼在政和之四年其㓕遼也在宣政之七年今天
下之勢無以異於　政宣之時臣嘗論政宣致禍其
失有十京黼蠱上心一也貫俅壊軍政二也簡忽天
变三也以言為諱論水災者貶謫諌花石者屏斥四
也老成鴻碩不以姦黨廢則以邪傍斥五也臺省館
殿非奴事奄尹即翼附權臣之人六也邉臣撩覆㓂
至不知七也改塩鈔渺法科　夫鈔八也閹腐董師
九也狥女真之欲召侮取輕十也陛下憂勤恭儉無
愧仁祖之風而群臣盤樂怠　有宣政之習臣恐
後之視今猶今視昔又三数　来謀國者不惟長筭
遂有三誤虜既播越猶使吾宋臣子拜大羊於祖宗
殿廷之下一也歲幣不遣是矣然不正其詞而諉曰
漕渠亁涸一也上流制閫榜拒流民来者勦殺西川
總戎戕程彦暉一家於黒谷山三也積此三談而吾
國之威靈氣燄索然矣誤於前者不可悔應於後
者猶可為願朝廷無再誤而已昔孫氏典午氏皆能
以江表自立國家帶甲者萬江漢為池豈下吳晋而
中外有司忠誠僨激者少矣委靡怠惰者多一聞亦
白嚢至相顧失色所為少定則又恬然矣國家平時尊寵
士大夫一旦有急未見有毅然以戮力王室自任者此
臣之所大懼也時議以西掖召還都司尤忌公者宻
洩其語以相鈎致公曰某雖不肖决不由匪人以進
乃至此奏除右文殿脩撰知泉州郡以畨舶為命然
商人畏重征苦官吏和買至者絶少公䥴税額戒官
吏毋得買一物雖諸臺委倅屬市物必申州始得奉
行是年舶至者十有八明年二十有四又明年三十
有六征税之入遂及　照舊額秋苗令民執㮣両造
示姓名使自詣然惟王公十明與公能行之海賊主
子清趙郎以十八艘横　侵刼晋江懸圍頭湾距
州僅百餘里公調左　軍捕逐撥發官王大夀力戦
無援與隊将秦淮等六人死之公為文以祭且請贈
與于朝出宿中和堂討賊彌厲或言沒沿江諸港澳
民兵可用而同安管下烈嶼其尤也公議選官勸諭
寓客寳謨儲公用自請行得民兵四百舟三十二無
官軍犄角併授之簿俟䖏厚曰官民一體有功並論
逆賊至漳浦境内渺淘洋敗之獲大舟四賊首六趙
郎者在焉子清逸去誅群賊于教塲設王大夀位今
其子剖心以祭磔者三人誅死者二十餘人脅從者
破械縱去趙郎自稱直徽猷閤子㳺孫希郤也斃於
獄子清㝷為台州杜門廵檢所擒詔以獲賊功増一秩公
委僚属徧行海濱審視形勢創修沿海諸呰増屯諸
呰水軍復教定廵邏地分後皆可行左翼軍受守臣
節制公所請也時相生日四方争献珍異公大書
開誠心布公道集衆思廣忠益十二字以餉且将以
書曰丞相勤身輔政而中外之心未孚屈已受言而士
大夫之情猶能以自竭願因某之言考武侯之為勉
其未至則功業日盛福禄日臻不報泉多大家或席
貴勢患苦閭里公嚴䋲其僕而雅責其主皆媿之而
不敢怒始至郡之先逹有田訟聞公語自慊焚其契
不復争曽從龍貽書寓里曰此人視宰執如小兒宜
謹避之傅公伯成方退居每詣之必移日虚心問政
受其規戒傅公亦以世道期之即除集英殿脩撰知
隆興府江西安撫前政積寛稍矯以嚴尤留意在軍政
常謂夷狄外患盗賊内憂皆不可忽遂修五事可爲
十一郡長乆之利一令属城各倣豫章於禁軍内團
結其强壮者别爲營且乞推行之於八路二抽江州
水軍人船十之三分屯興國之富池等處抽鄂州水
軍十之三分屯武昌縣三繕豫章城四縂管鈴轄闗
於統制中選差州鈴將　則取諸統領以下之知
兵者五通廣塩於贛南安以弭汀贑鹽予之害属蒚
未上以吳夫人憂去官明年蘄黄失守陞武昌縣為
夀昌軍其後盗起南安　廷蔓又三道竭國力討
之数載始平人乃伏公先見公嘗言所歴諸鎮惟江
西恵利未有火及吾民若有遺恨盖開府僅数月云
公性篤孝吳夫人嘗疾病祈天而愈醮謝之有曰願
損臣算以延母齢爐熏之燼未銷嚢藥之功已應
其除泉守也告詞以蔡忠恵公襄便親為比公至郡
刻蔡公上夀儀千五歲時率家人奉觴為夀如其儀
州民有母夀百者為立夀母坊及執䘮毁瘠柴立得妾
盡遣去結事左右惟老兵蒼頭飯量舊無算自此終
身飯不過濡口服闋除寳謨閣待制知渾州湖南安
撫使再辭不允辭次對又不允赴鎮詔賜金帶以亷
仁公勤四勵其僚以周元公胡文定公父子朱張二
先生學術源流勉其士長沙自南渡𥘉民自醖酒
而税於官其法簡便至劉公珙討彬㓂増親兵始量
從官賣稍分醖户之利辛帥棄疾創飛虎一軍博求
利源奏改為搉酤結事中苪公煇持不可而寝至趙
帥善恭又㩁焉曹公彦約修復舊法至安樞宻丙又
搉焉公奏自彦約行税法每歲净息率不下八萬餘
緡視昔之榷無大相過而不和糴不抑配不搜𥙷薪
水之勞費官吏之給皆十去其　而一定之息踵門
而至何惮不為詔可其奏潭人歡呼舊例秋苗斛靣
外有所謂捧撮米者日増月益前帥定増為一斗既
増而捧撮如此每三捧取七升公併革去之朝廷歲
降度牒和糴州配之縣縣配之民率三四戸受一牒
昻其價以市米每斛比市直僅四之三公乞免降度
牒不許則遣人貨於都城而自任其折閲所糴纔十
一㑹米貴遽上以　米𥙷其数明年奏請罷糴歲
春夏郡民艱食公　之力振澹旣而曰此淺惠其郡
有折梗錢本正苗也後折錢佐郡周闕米則輸本色
合正耗五萬餘石公則貯之名恵民倉歲歲出糴倣
張公詠成都之法什伍其民以相保受有麗於罪毁
劵住糴保受同之因養寓教魏公了翁記焉又以樽
節錢易穀於緫所謂得八萬石益以他榖為九萬伍
千石散于十二縣置社倉百所其斂散息耗之法一
依朱文公所立條約且上其事朝廷皆從之著為令
又創慈幼倉立兩義阡教諸軍習射日再按試前帥
以官錢付親兵回易又撥東西兩荘令軍中自佃公
捐其租息凡營中病者死未葬者孕者嫁者娶者給
散有差定王䑓據一郡最髙䖏向時元夕師漕張飲
其上諸營家給一燈竿抄燦若萬里数夕乃至公榜
罷之置贍軍典庫知夀昌軍朱囊建詣飛虎軍永戍
夀昌且欲并致其家口公力争之朝廷不能奪江革
縣賊蘇師軍去州十里殺人巢穴接賀州公檄廣西
共討平之武岡守司馬遵不得軍情卒蔣宗籌倡亂
公刻去遵使判葉莫攝郡事授以方畧亂卒伏誅令
上登極召赴行在未至除中書舍人兼傅讀改礼部
侍郎兼直學士院兼　國史實録院修撰辭免不允
以寳慶𥘉元止旦發過家乞郡不允給告一月六月
辛丑入對上迎勞曰乆聞卿名公奏三創一脩于道
正家道立君道略曰三綱五常者扶持宇宙之棟幹
奠安生民之柱石人而無此冠裳而禽犢矣國而無
此中夏而裔夷矣晋廢三綱而劉后之変興唐廢三
綱而羯胡之難作我朝立國根本仁義先正名正或
以為家法最善或以為大綱甚正陞下𥘉膺大寳不
幸䖏天倫之変有所未盡流聞四方所損非淺霅川
之変非濟邸本志前有避匿之迹後聞討捕之謀情
状灼然本末願可考願詔有司討論雍熈追論封秦
邸舍罪恤孤故事斟酌而行之雖濟王未有子息然
興継絶在陞下耳上曰朝廷待濟王可謂至矣公奏
陛下友受之心可謂無所不至但謂此事䖏置盡善
臣未敢仰承聖訓觀舜所以䖏象則陛下之不及舜
明甚大抵人主當以二帝三王為師秦漢以下人君
舉動不皆合理難以為法上曰是亦一時倉猝公奏
此已往之咎臣所以言者欲陞下益進德脩業以掩
前失二乞收人心略曰太平興國中秦邸事作太子
太師王溥等議於朝堂者七十有四人然後有詔裁
决以大事不可經也　慶歴簡求西帥必取當
世第一流宰相吕夷簡至忘讐薦進以重任不可輕
也往者霅川之獄未有參　于聞槐棘之間者又
如淮濁二閫之除皆岀僉論所期之外天下之事非
一家之私何惜不與衆共此收人心之一事也賞罰
適平則人莫得而議今有功罪同而賞罰異者朝廷
之於天下當如天地之於萬物裁培傾覆付之無心
可使一毫私意介其間哉此收人心之二事也當乾
淳間有位於朝以饋遺及門為恥受於外以苞苴任
入都為羞今薫染成風恬下之恠果欲息天下謗之
莫若反其物罪其人則心迹暴此收人心之三事也
事也治世氣象欲其寛𥙿下欲其迫蹙曩者以訛言
之籍籍有譏訶之令焉呵則已過矣甚至於流竄焉
殺僇焉都城之民摇手相戒冝觧宻網逹下情此收
人心之四事也三言朝廷之上敏鋭之士多於老成
政事之才冨於輕術雖嘗以耆艾褒傳伯成楊簡以
儒褒柴中行以恬退用趙蕃劉宰然前之三臣止加
異数未聞聘召至於亮直敢言如陳宓徐僑皆未蒙
記録願䖏伯成簡於内祠置中行於經幄擢宓僑
於言地又奏華髪舊徳之臣不獨人主頼其益朝列
新進之士亦有所矜式伯成簡皆年愈八十縱使召
之不至必能因囊封進忠言又奏長人之官拊字不
聞叨懫日甚上曰如何一廉者又問何以　之奏此
朝廷用舍黜陟之示人以上又問卿曽見有何亷吏
以逺守趙䈣夫對御筆櫂䈣夫直秘閣與監司差遣
公手創謝上因言崔與之帥蜀揚長孺帥閩皆有廉
聲臣一時不能悉数以對乞廣加咨詢始公道猶未
聞濟之邸訃以書逹時相謂必有寡聞淺見之人托
納忠除患之説以誤朝廷者不可不致察時相既惡
聞其言至范村使左史楊邁來見問所欲言又遣所
親諭以勿及甲申之事公但唯唯泊入國門都人聚
觀皆以手加額益見忌矣辭内制者四從之上移御
清燕公因進讀奏此髙孝二祖儲神燕閑之地也仰
瞻楹桷俯視軒墀當墀若二祖實臨其上又言陛下
前所居䖏宻邇東朝未敢遽當人主之夲也今宮閤
之儀浸偹以一心而受衆攻未有不浸淫而蠧蝕者
上曰當察於徴芒公奏惟學敬可存養此心惟親近
君子可惟持此心盖理欲相為消長篤志於學則聖
賢雖逺常若與之從容㳺䖏天下之楽何過此上曰
朕在宫中無他嗜好止是觀書又奏古者居䘮不䖏
於内宜防微謹獨見先帝於羹墻向者日侍慈時
觀皆以手加額益見忌矣辭内制者四從之上移御
清燕公因進讀奏此髙孝二祖儲神燕閑之地也仰
瞻楹桷俯視軒墀當墀若二祖實臨其上又言陛下
前所居䖏宻邇東朝未敢遽當人主之夲也今宮閤
之儀浸偹以一心而受衆攻未有不浸淫而蠧蝕者
上曰當察於徴芒公奏惟學敬可存養此心惟親近
君子可惟持此心盖理欲相為消長篤志於學則聖
賢雖逺常若與之從容㳺䖏天下之楽何過此上曰
朕在宫中無他嗜好止是觀書又奏古者居䘮不䖏
於内宜防微謹獨見先帝於羹墻向者日侍慈時
今其見有時宜益隆孝養又奏先帝視朝常在卯辰
之間臣侍螭陛二年實所親見陛下視朝差晚上皆
嘉納續寶訓睦親門至涪陵公延美卒俱陳其所以
然因奏
　　　　太宗於秦王矜憐憫惻典盡其至陛下所
當法又誦太宗聖訓曰同氣之親不忍致於法又曰
以廷美之惡豈當如此但骨肉之情有所不忍觀此
則親親之恩不可以有罪廢上頷之寕考小祥詔羣
臣服純吉公争於朝曰自漢文短䘮至我朝阜陵獨
宸断哀服三年朝衣朝冠皆以大布三代而下盖未
之有惜當時輔臣礼官不能定臣下執䘮之礼此
千載無窮之憾也迨詔熈甲寅阜陵上賔從臣羅點
等建議乞令郡臣於易月之後朝㑹治事權用公服
黒帶朔望時節朝臨奉慰皆哀服行事大祥始除
有詔從之侂胄務反慶元初政光宗之䘮復以小祥
從吉以會要諸書考之群臣禫除從吉舊制後易以
升祔紹興易以小祥甲寅易以大祥二者百餘年之
間其制四変皆由近而之逺非自逺而之近也侂胄
変甲寅之制是自逺而之近自厚而之薄也可乎哉
先帝臨御三十年恩同天地臣子號慟泣血未足洩
哀帶不以金鞋不以紅佩不以魚鞍韉不以大綉此
於群臣何所損朝儀何所妨即詔行在職事官俟大
祥從吉諸路依己降行公既鯁言上虚心開納時相
以其負人望有主眷屡誘怵以禍福使附己公不為
動乃與其黨謀逐公給舍王暨盛章繳駁濟邸贈典
且請追議其罪公始杜門求殿中侍御史莫澤去疏
語稍見侵自請絀責章三上不允竟以澤疏除煥章
閣侍制提舉玉隆宫辭不允以諌議大夫朱端常䟽
落職罷詞監察御史梁成疏諌三官先是右大正言
李知孝論公首倡邪説以其章􁏫榜播告天下迨成
大請加竄責上曰仲尼不為巳甚時相雖怒不惻公
竟獲里居上保全之𥘉從臣惟魏公了翁庶僚惟洪
考功咨䕫胡評事夢昱與公議論同時略相拆簡言
路曰礼待强辨不已洪魏和之胡尤無状故論列交
上胡貶象臺公與洪公皆逐而魏公亦有靖州之行
矣公歸脩西山讀書記以六經語孟之言為主荀楊
諸子附焉諸老先生為觧經而發者附本經之注甲
記曰性命道徳之理學問知行之要凡二十有七卷
乙記曰人君為治之本人臣輔治之法凡一十有二卷
丙記曰經邦立國之制臨政治人之方其書惟兵政
一問先成丁記曰出處語黙之道辭受取舍之冝凡
二卷公自退居究心此書博覧精思手抄日数千言
叢藁如山謂門人曰人君爲治一門告君之書也以
范唐鑑爲法如有用我執此以往又曰他日得逹乙
覧死無恨矣又曰吾兵政一門古無此書天下方多
事所以汲汲緝成之又取周程以來諸老先生之書
文摘其闗于大體功于日用者彚次成編名諸老先
生集略凡七十有八卷又以後世文辞多変欲學者
識其源流之正集録春秋内外傳止唐元和長慶之
文以明義礼功世用爲主否則辞雖多亦不録其目
有四曰辞命曰議論曰叙事曰詩賦名文章正宗凡
二十餘卷盗起汀郡勢蔓延数郡公雖閑居為倉漕
二使者言陳倉部韡有文武材必辨此賊二使者言
於朝其後蕩平閩㓂本公謀起陳公之力也紹定辛
卯慶夀恩復寳謨閤侍制玉隆祠明年除徽猷閤侍
制知泉州再辞不允迎者塞洛陽橋深村百歲之老
亦扶杖而出城中歡聲動地公曉士民曰太守去此
十四五年矣雖泉山一草一木亦時入思再叨郡寄
衰病不能出念泉人相爱之深黽勉此來欲為此邦
興利除害復還楽土之舊而已謂官僚曰某前帥長
沙嘗以亷慎公勤勉同官今所當勉無出於此令属
邑各以崇風教清獄刑平賦税禁苛優四條揭之坐
右海㓂犯境遣右翼軍将官具旺破走之先是諸邑
二税或預借至六七年永春徳化一邑又燬於㓂公
入境首禁預借諸邑有累月不觧一錢者郡計遂赤
立不可為或咎寛恤太驟公謂民困如此捄之當如
觧倒懸吾寕以一身代其苦不以此為悔也僚属又
鮮能任事無大小必躬親之每據按决訟自卯至申
未已或勸嗇養精神以當大任公謂郡計凋弊無力
惠此民僅有政平訟理二事可勉苟又不加意即為
不治之州矣建交𥘉置南外宗正司宗子僅三百餘
人令漕司與本州均任其責朝廷歲給祠牒五十助
焉乾道間又益三十焉後属籍曰増漕司止按舊
　餘不復問祠牒亦不復給紹定末宗子至二千三
百餘人毎歲錢米本州自偹十四萬餘緡而一司官
属與宗學養士尚不與焉公奏郡不可為笑雖有
材健之守智力無所施不過預借重催或抑都保代
輸或佑籍無罪泉民憔悴為日已久惟朝廷哀憐詔
歲給祠牒六十㑹故相死上始親政除顯謨閣待制
知福州福建安撫使明日詔歲賜泉州祠牒増四十
焉七宮宗子爲佛事以祝聖夀公喜曰温陵庶幾可
爲矣以端平𥘉元正月赴鎮戒属部無濫刑横歛毋
狥私黷貨毋通闗節仕胥吏州倉受輸解斛取縻費
錢三百公减去六之五罷市令司母以官得價市物
革閩縣里正督賦之害建福興泉四郡貴糧乞回糴
百萬倉米十五萬賑糶不俟報先發福州常平米均
糶下三州剱州常平米糶建民未及州飢食已沛然
及上可其奏運吳粟𥙷之海偷比歲從横島嶼之民
凛不自保公預於險要増兵舡給粮械勵隅總厥後
黠首相踵擒殄㐮閫方與韃将攻㓕蔡城遣吏奉露
布圖上八陵而江淮有進潼闗黄河之議公憂之取
封上曰自有載籍以來與夷狄共事者未嘗無禍而
况移江淮甲兵以守無用之空城運江淮金榖以治
不耕之廢壌富庻之效未期根本之弊立見臣之所
甚懼也新元以來進退用捨多叶物情正涂方開善
類吐氣倘能持以堅忍守以兢畏姦声亂色不汨清
明倖臣懿戚不竊威福廟堂常公而無私䑓諌有直
而無枉則慶歴元祐之治指日可致若乃釋楽成之
業而兾難必之功聦可嘉之言而忌立至之患此又
臣之所甚惜也願陛下審之重之毋使臣竊知言之
名四月除權户部尚書與廟堂書曰此一二者事官
之除識者以為四十年來所有然正直之士不未無
矯拂太甚人情将有所不堪乘不堪之情以激其不
平之忿則剛勁不軟熟忤旨不如承順其意将有時
而移矣可惧哉昔趙中令有顓權之毁韓忠獻有䟦
扈之劾文潞有交結之謗三相勲徳巍然曽不以是
而少損若蔡若秦柄國之時則無此矣今天下孰不
知丞相用心其何訾議之時有萬一草茅山野語言
之發或失㨂擇適所以増光德美又何傷焉時諸賢
已盡收召公尚晋外服上見羣臣屡問公安否而廟
堂寄声尤宻公謝曰前帥半年而去郡計已費支吾
若某又忽忽而去此州益瘡痍矣士大夫行志無分
中外願假歲月俾得展盡力辭不允丞相復書日聞
公素發私誓濟物願亟就道以副中外之望六月發
三山邦人競為綵旗以送自醮門至舟次彌望数里
不絶公歴一節四麾治以教化為先闢貢闈増學畬
江東祠范忠宣公長沙新賈傅廟晋譙王祠温陵祠
朱文公及林公攅蘇公緘于學而絀其不當祠者三
山迎聘耆儒月􁌏講席所至必搜訪人物天下士鮮
不及門其所薦㧞後為召公卿者不可勝数再辭新
命不允九月乙酉入對上曰卿去國十年每切思賢
時㐮閫代去江淮出師取三京王師果潰于洛陽退
守泗洲奏三剳一言今中原無公主政是上天監觀
四方為民擇主之時若能修德格天天必命陛下為
中原之主不然則天命將歸之他人臣向為先帝陳
祈天永命之戒其説出於召公然及覆召誥一篇綱
目曰敬徳曰小民而已傳曰敬者徳之聚儀狄之酒
南威之色盤㳺戈射之娛禽獸狗馬之玩有一于此
皆足害敬其可不戒此祈天永命之一也天之視聽
因民視聴民心之尚背即天心之向背權臣之未貨
賂公行誅求旣廣氏不堪命人盗相挺而起頼陛下
布端平之詔一洗而新之然窒賄道而賄進者尚有
懲贓吏而贓多者漏網江淮軍興調度騒然冝戒郡
邑掊刻停邉閫此祈天永命之二也易曰天之所
助者順人而所助者信天厭夷徳乆矣陛下倘能敬
徳以迓續休命中原終為吾有若徒以力求之而不
及其本天意難測臣實憂之二言進取有二難用兵
莫急於人才今舉世所属曽不数人一難也臣嘉定
中嘗乞理治兩淮墾田積榖而權臣視為迂濶塞下
之偹枵然一旦舉兵乃漕浙米由江入淮汴絶
　又湏陸運勞費甚於登天二難也夫此二難皆權
臣玩愒之罪非今日指置之失然承三十年之弊欲
整治之非十年不能此正諸葛亮閉闗息民之時也
願以收歛靠實爲主又言曰今日事勢猶以和扁継
庸醫作壊之後一實之誤代爲庸醫受責矣兢業戒
謹尤當百倍三言戦守之論不同同於爲國元祐中
　　向治惟郡賢自相矛盾小人得以乘之願平心
啇搉以前事爲戒每奏上必稱善公言士大夫狃於
舊習上曰徃徃革靣而未革心公乞選監司郡守上
曰聞卿所至視民如子公巽謝又恢復名義甚正但
故相不曽做得工夫上曰昨讀卿所上封事可見忠
誠别疏進大學衍義曰近世大儒朱熹所為章句或
問偹矣臣不佞思所以羽翼是書首之以帝王為治
之序者見堯舜禹湯文武之為治莫不自身心始也
次之以帝王為學之本者見堯舜禹湯文武之為學
亦莫不自身心始也
　　　　　　　　　　　　　　　　　　　此所
謂綱也首之以明道術辨人材審治體察人情者致
知格物之要也次之以崇敬畏戒逸欲者誠意正心
之要也又次之謹言動正威儀者修身之要也又次
之以重妃匹嚴内治定國本教戚属者齊家之要也
每降之中首之以聖賢之典訓次之以古今之事迹
諸儒有發明之論者録臣愚一得之見亦竊附焉輒
因召對以献因奏權臣之時欺罔成習講延官亦然
臣記一日講官講易為輒姦言臣深不平欲闢之又
恐紛更争傷事體退而自咎若使程頥朱熹當必與
之辨上愕然公奏陛下湏致知格物做工夫於當下
義理無不通曉則奸罔之言自不敢進臣於是時便
欲纂集是書上禆聖學緣去國不果閑居八年方克
成書上喜甚曰此書便可進入衍義即乙記中人君
爲治一門以唐鑑爲法者上又問福建鹽法公奏此
致㓂之本也福鹽遡流至劔邵又自邵遡流至汀旣
雜且貴所以汀人每私販廣塩以具自潮海來者頗
近且㓗白而亷故也貶者千百爲郡皆挟兵械官不
能禁名曰塩實弊于盗無異臣叨閩帥深欲更張緣
事属漕司方與漕臣袁甫啇搉而臣與甫皆召還遂
不及爲公自三山過醮于仙遊山青詞家云旣不敢
矯激而近名亦不敢低徊而徇利惟厚集精誠庶幾
於感悟而宻陳忠益冀見之施行奏篇旣出或疑其
激烈不及前時公笑曰吾老矣豈更效後生求声名
真湏純意國事期於有濟耳然至于啟沃經帷彌縫
廟論則外廷固有不及知者乙夘除翰林學士知制
誥兼侍讀再辭不允靻人遣王檝來通問公言不可
恃此緩於脩偹十月乙亥進讀大學章句從公請也
上曰自此望卿啓迪毋或有隐且問靻使未聞外議
頗紛紛公奏兵使在其間交今或郤郤絶或欲拘留
皆不可行但當以礼遣之萬一露遂和之意却不可
信已卯進讀知至而後意誠章公奏非侍知至方誠
其意大學必以知為首者了然見天下之理此為善
此為悪此為正此為邪則私意邪念自不敢發願陛
下自今對儒臣論經史與大臣議政事若省閱章奏
之際聖意有所未安不妨反覆論難考究湏見得義
理分時可否利害明白方是格物方能致知上悦曰
卿所進衍義便就今日進讀公念進本已入禁中而
經延無别本即以未辨為對俄有内使捧進本第一
第二帙而前上曰已在此矣公再拜謝時以此司馬
公自讀通鑑云旣展卷讀畢上問楮價日低皆是監
司郡守不留意公奏物少則貴多則賤少减印造可
也恐有以嚴刑峻法為言者切不可用上欣然聼納
王檝言其國欲和公謂和之一字易於溺人逺則宣
和近則金虜皆殷鍳也檝離穹廬已乆所得靻酋之
語在吾國未進兵之前我進兵在彼豈復更守前説
自古未有受人之兵而不報者檝與劉溥鄒伸諸人
之語不無涅合惟其間有云靻相移刺楚材曽上平
南之策與王檝議不合又云李寔献策韃酋勸其先
謀犯蜀順流下窺江南凡此却以寔語願朝廷於其
語之涉虚者勿遽輕信於其語之近寔者深念而亟
圖之時邉臣尚欲深入公言是以前日之敗為未足
而又求敗也又欲覊糜泗宿漣海毫蔡息唐鄧諸郡
公言新復之疆如的然可守尚恐虜由他道擣吾腹
心雖能塊守数城無捄於敗况未必可守乎又言淮
西退師䘮失最多蒙蔽不言宜早覈實填𥙷甲申進
讀明徳新民二條因及顧諟二字古注謂常目在之
朱熹深取其説陛下若天無知時不鑒觀人君雖欲
一事不敬一念之邪自不可得又言陛下𥘉懲贓吏
戒苞苴一時悚動未幾又復玩施未能作新士大夫
何以新民韃使乆留公進吳越故事以諷略曰言辭
之甘藏鋒刄於飴蜜也礼貎之卑設机穽於康荘也
斂兵逺去鷙鳥将擊之形委地不争芳餌致魚之術
也上日此説極是十一月癸夘進讀格物致知章言
前日輕舉止見得理之一徧此物未致格知未至之
故也上又曰方大宗且留在廣既而惟此二人未召
餘皆收亦不可畏敵論誠意章引詩人稱文王之徳曰
不顯亦臨無射亦保漢成帝􁌏朝若神其在宫中則
湛於酒色委政外家惟陞下法文王而鍳成帝焉辛
亥進讀忿懥章引朱氏語上曰如此湏如槁木死灰
可也公曰不然聖人不能無喜怒哀楽但要因事而
發不可先有此横在胸中若都無此四者則此心遂
為無用之物釋老之學也論魏荘公唐明皇曰荘公
誅賢能而昵嬖人明皇逺正后而昵艷妃卒召禍亂
願以二君為鑒上亦無忤色癸丑進讀脩身在正其
心章曰前玉音有槁木死灰之問臣退思之心當如
明鏡止水不當如槁木死灰鏡明水止其體静可以
鍳物是静中涵動體中藏用人心之妙正如此若槁
木不可生死灰不可然是乃無用之物矣心者所以
具衆理萬事委之無用可乎應論継絶世公條陳古
今甚悉末引漢宣帝封昌邑王賀誥曰骨肉之恩析
而不殊言雖有離祈而無可絶之道臣恐同姓近親
豈無絶世而不祀者惟陛下訪問為置後焉已未兼
修國史寳録院脩撰壬戌進讀因言兵興之後三陲
戍守方嚴當此大冬隆烈之時窮閭委巷有飢凍切
膚之惨絶邊塞有風眇眯目之悲極願择良吏賢将
以拊緩之癸亥以已見求對言韃人讐我之深其思
報也必力舉兵愈緩則其爲計愈工我方創艾前事
幸其真有爱我之情豈不誤哉願自强以立國毋自
沮以畏敵又言王檝挾金使例冊自随小使敢爾他
日使介果至何以待之又聞檝求金翠以媚其妻妾
若從所請何異故相以侵服遺逆全之妻而兾其不
返也上笑曰此舉極未是又奏乞用藝祖孝祖閱武
故事以作士氣及遴東朝士通明詳練者数人分治
邉事凡三邉山川險要将帥能否士卒衆寡糧草虚
實各令討論廟堂擇而行焉因言先朝内帑專佐軍
費近臺臣李鳴復郎官鄭寅谷各論此事乞行其言
置局考覈為犒師之十一月丁丑進讀畢乞御宸翰
諭邉臣飭偹因言神宗留意邉事夜御燈火讀書賜
邉臣上曰髙宗孝宗亦如此公奏孝宗於民事亦然
臣歴数郡皆有孝宗親筆石刻或問麥禾或問曽無
雨露雪或問街市有無遺棄嬰兒孝宗一念止在生
靈故勤勤訪問願陛下為法辛卯進讀大學末章引
董仲舒之言曰皇皇求仁義大夫之意也皇皇求財
利庻人之意也易曰負且乘致㓂至乘車君子之事
也負擔小人之事也居君子之位而為小人之行故
祖彌逺是也位冠百司而鬻賣朝廷之官爵貴極人
臣而攘奪平民之貲産貪風扇於上汙俗成於下舉
世之人皆就於利平居則欺君以自售張禹孔光之
於漢是也有難則賣國以自全華歆陳群之附魏
張文蔚楊渉軰之從梁是也甚者不奪不饜如莽操
之所為故大學於末章明義利之分孟子於首篇嚴
義利之辨惟明主在上亟思有以返之又奏已見論
致夀之道五一無逸則夀二親賢則夀三以孝奉先
則夀四仁則夀五有德則寿末言僊経萬卷不若誦
無逸之一篇道家千言豈如玩静寿之两語時近天
基節故公有此䟽二年元日太史占風有兵起之兆
公言㐮黄昇楊制閫釁隙浸前此大可慮冝勉以亷
藺李郭之事又言何北州郡非北兵北將不可守宜
抽囬南兵厥后邳徐都失守唐鄧亦継叛諸卒如公
言丙辰進讀奏已見言風起乾位月犯太白皆爲兵
象王嘉有言應天以實不以文夫無不敬思無邪陛
下筆之宥生者也若敬焉而以害之正有焉而有以
汨之雖玉音時發扵口金書日接扵月非實也用人
聼言陞下嘗詔之百辟者也若礼之而所温不及䆒
容之而所陳不盡施雖夔龍之武日接扵庭鳳凰之
鳴日間扵耳非實也惟陞下本之心脩之身推之扵
事無一非實而去其所謂文具觀羙者又乞命两制
近臣或两首都司官二三人㸔詳端平以耒奏議掇
其要語各從其類凡關扵君徳帝學者進入禁中関
扵朝政邉防者送三省宻院継今臣下章奏悉用此
法陛下與大臣择焉上嘉奬又曰近觀卿所上致
寿劄子可見爱君與張九齡同意又曰士夫夫少任
貴者公曰亦是不曽分委之以事又問有稱職者否
泰　曰詞臣中惟臣衰退如趙汝談洪咨夔吳泳皆
稱職上曰卿直心體國朕所嘉歎又曰煩卿典領文
闈新宿弊收實才公巽謝又曰科舉之弊極矣如傳
義挟書不可不革又曰致君澤君卿之素志俟典舉
當大用卿欲退上留者三旣歸得㫖宣諭卿所謂張
九齢事甚契朕心今以御書九齢進金鏡事一軸賜
卿公奉表謝已未幾知礼部貢舉公先有劄子論文
弊乞専以醇正貭直取士其渉諛怪者黜之是歲塲
屋始嚴空疎不學者多望風而去挟書絶少公旦起
必焚香禱天願得忠良平實之士豪傑俊異之材考
校必合論策以觀噐識其間有風切時賢者公批其
卷云諸賢當為法受責向時知舉皆先立巳見定高
下去取惟公使参點檢各自伸其見然後徐蔽
以議論之公所取多老成徐實學困扵名場者拆號
同洪待郎咨夔王殿院遂奏事乞於科舉之外訪求
遺逸三月戊戌感疾謁告乙告已除参知政事同提
舉編修敕令經武要略再辭免不允詔云漢御大夫
告當病上憂之史侯勝謂必瘉果然後遂至相朕之
賢卿甚于宣帝之徳吉也卿其親醫薬自厚且先即
舍拜命少閒可就車朕遣黄門召見卿矣乞祠御筆
再給一月己丑三乞祠辛夘除資政殿學士提學萬
夀觀兼侍讀辭不允五月甲午疾亟乞謝事自中大
夫轉一官守資政殿學士致仕是夕薨年五十八公
氣體素强然平日勤勞不能自逸非窮理著書即憂
念世事晚守泉福劬悴滋甚觸暑趋召道中刋修衍
義雖閉户服薬舉筆流汗不以為疲礼闈考閲数覺
頭施初不經意出院賔客雲集新進士來謁人人與
為礼得疾之日猶對客至暮三鼓後風眩忽作病中
猶夢與鄭左司寅論楮弊既而小愈延講官徐君清
叟至卧内令扵上前来去上固留之且屡對大臣講
讀官問公疾今何如爱見至色丞相数遣人諭上㫖
公感上眷遇故不敢决去每指心言曰天知此心無
一點富貴之念属疾兩月日常冠帶起坐易簣猶神
爽不亂遺表聞贈銀青光禄大夫上震悼輟朝士大
夫無親疎逺近莫不相弔都人往徃失声痛惜如元
祜之䘮洓水公也䘮歸八月壬寅葬於縣南十五里
珠林配建安郡夫人楊氏太中大夫主之女公方丱
角太中公奇其風骨許以夫人歸焉翁壻恩義甚篤
後同擢第夫人尤賢先公三十四年卒子志道承事
郎新監南劍州税務孫某公内行卓至於倫紀最隆
奏薦先弟後子弟徳林猶子似道履道皆公所任也
自豫章歸未有居室先築精舍以奉先塋作睦亭自
記之曰凡人所爲薄於宗族者以其不知所出之本
也誠知其所出之本一則雖由衰焉而功由功焉而
緦由緦焉而至於無服之親譬之巨木有圍枝葉雖
疎而根幹則一豈容以異觀哉事婺姊廩孤甥里中
老病乏絶待公舉㸑者常数十人律已清苦雖貴無
餘貲自長沙歸始有粤山新居人越数年廳廊乃具
建學易齋共極堂供卑扑無華飾負郭薄産皆出玉
堂俸賜後出藩入從無所増益常以亷儉誨于作楮
衾銘焉公少以文詞獨行朝中所草大詔令温厚爾
雅尤爲楼公鑰賞重立螭以後言議出處動闗世道
諌書傳四夷名節暴當世三十年間天下莫不以爲
社稷之藎臣道徳之宿老故其於爲學士也惟恐其
不秉政旣得政惟恐其不乆於位　皆曰道之将行
斯世之故平治矣而天下遽奪之嗚呼悲夫公博極
羣書而積勤不已望臨一代而執謙愈甚聞人之善
忻悦奨譽自以爲不及也聞人不善顰蹙歎息猶兾
其能改也故君子宗之小人亦信服焉常以窮理致
用四字勉學者有新第者請益公曰讀好書做好人
而已每謂其徒曰一生短千載長不欠名位只欠徳
業公之學本於誠敬因孟子夜氣之作而知旦晝所
為其本在夜故操存之功于夜尤嚴必齋必粛如臨
君師作夜氣箴焉中年猶謂戒謹恐懼之意多而優
㳺泮奐之意少乙酉退閑深道専一始覺清通和楽
八牕玲瓏嘗曰天壌之間横陳錯布無非至理雖有
道不待窺牖而燦然畢睹然自斈者言則見山而悟
其静夀則觀水而知有本風雨霜露接乎吾前則天
道至教亦昭昭焉可覩也晚集聖賢之語為心而發
者曰心經作賛焉畧曰意必之萌雲捲席徹子諒之
生春嘘物茁葢公之所造至是深逺矣其記矩堂之
言曰始吾患隷於已者之不忠也故立朝不敢不以
父事吾君患長人者之不仁也故居官不敢不以子
視吾民嘗以椽属事其府矣具情不吾察吾患焉故
為長吏必思有以通下情嘗以監司臨所部矣其令
不吾行吾病焉故雖帥一道而于使者之命未嘗忽
私居而撓公府吾嘗不平之故于其所寓不敢以毫
髪干焉大家而侵細民吾嘗不直之故于鄉黨隣里
雖無以厚之而亦不敢傷之也公之以直内方外如
此自出身事主忠國爱民纏綿固結不以進退易慮
每謂近代名卿如了翁梁溪皆以得䘮榮辱為虚幻
而以濟時及物為貞實自泉而福則恨不得盡力以
謝泉人自福造朝又恨未有以及一路天子将舉國
以聽之矣而公則曰諌行言聽雖為從臣可也忘身
殉國終始如一非至誠而能若是乎公山後於朱文
公而自謂受先生岡極之賜資深守國異説不能入
晚歲論文尤尚義理本教化於古今之作視其格言
名論多者取焉若徒華藻而於義為無所當者不録
也所著書外有西山甲集若干卷對越集若干卷翰
林詞章二卷其政事則有江東捄荒録若干卷清源
雜主若干卷星沙雜志若干卷公旣薨上思之不置
御筆今有司議謚以聞於是志道次年譜來曰治命也
子必毋辭乃剟其闗繫於當世之大者著之篇上之
太常若夫公之嘉言懿行善政遺爱葢有不勝書者
門人髙弟散在四方各有記載云謹状
端平二年十月　日門人朝散郎樞宻院編修官兼
　　右侍郎官劉(某)状
後村先生大全集卷一百六十八
後村先生大全卷一百六十九
　行状
　　　樞宻鄭公
公諱　字載伯鄭氏其先自固始遷閩之長溪六世
墳墓在焉後析長溪之半剏福安人始宫保少行藝
推三舍宫傅以風義聞一郷至宫師學博文髙為鄉
先生後進尊事以越百里來從逰者𥘉宫師感異夢
而生公穎悟端凝與常兒異學不煩教督文不肯蹈
舊家貧借里中書手抄口誦遂貫通百家紹定已丑
上龍飛策士公奉對言人君之心主於一則天下之
治定於一櫂甲科第授文休郎隆興府觀察推官侍
御史汪剛中郡人也某刹富僧死汪利其衣鉢也先
貽書怵府寮公奮曰腕可㫁筆不可屇客從中都來
言汪怒甚發必烈公若不聞者数日汪死豊城飢檄
公賑荒請粟三萬斛與俱家至户到多所全活滿調
兩浙漕司幹官蒞職踰月丁宫師憂貧無扶䕶資鄉
人叶力助之乃克歸葬免䘮趙公與懽京尹辟觀察
判官富民争繼立時相陰有所主数有風㫖公擬筆
不少回互相恕其下事曹司卒莫能易除吏部架閣
淳祐𥘉元爲省試點檢官召試舘職時經筵讀仁皇
訓典徹章御書大學西銘克已銘顔楽　賜宰輔學
士院以此發䇿困及時銘弊四事公對三代而下治
莫椊於仁宗而不見求道之迹道莫粹於今日而反
虧為治之效盖道卽是仁也仁卽心也剛健不息
其體也充周不窮其用也仁宗之心恭儉寡欲中正
無私其體立矣政事歸中書賞罰不内出其用行矣
當時大臣杜富韓范又皆為君而不為身為國而不
為家爲功名節義而不為利禄權貴為四海困窮而
不為所識窮乏是以至公感動和氣融液天地之閒
無塞不流無止不行此仁宗之心所以如天也今日
未能立剛健之體以行充周之用而區區焉一記
三銘之相為賜以民則貧以國則匱以内則肝膽之
相隔以外則手足之不隨豈非危㣲之際猶未精一
而二三大臣之所以正捄扶持者闕歟除正字時相
使其客通殷勤公不答輪對言危下之證不可有危
亡之憂不可無陛下與大臣非不知憂也不可為真
憂也何謂真憂在乎此心之剛而已子曰棖也慾焉
得剛盖有欲則不剛惟剛不屈於欲天下之壊極矣
私意簸弄非一人禍胎醖醸非一日不獨常國者之罪
亦聖心未能無欲而然也又乞定國本公應對詳敵
上傾耳以聴每奏稱善翌曰宣諭宰執鄭博學老成
頗不詭隨相黙然執政㳺公侣徐公榮臾皆奏其人
可偹内學訓導自是相始不楽公矣乆之除校書以
在職一年改秩兼國郎史院編修官實録院檢討官
上欲擢公諌官相以史學薦惎之也再對極陳至
日雷變之異又言貂璫啓玩好異服漸假竊菲食卑
宫雖嘗納諌掄材伐石亦切課工陛下脩身之道未
偹也紀綱非不欲嚴精神豈能獨運朝廷之實未著
也方劾吏而徒官當擊姦而忌器䑓諌之公論未伸
也三邉形勢渙散㳂江守戍單弱疆埸之守禦未可
保也臣恐三百年金甌之業壊於今日矣是日口奏
多不可記上意益親旣退例納副封相厲色以待遷
著作佐郎兼右侍郎官改兼司封再請外不允遷著作
郎上欲申諌官之命相云自小司成見闕人宜留以
備師儒之選俄以公知温州命出復收上意相以憂
歸麻制起復公謁告不聼宣布除右正言兼侍講力
辭上批擢卿言職岀自朕意益殫忠藎自結主知又
西諭自卿初對朕已識卿時上方卜相游杜二公以
内祠經筵召公𣣔賛上决首言具瞻之位不可乆虚
嵩之哀經方新士庻譏諌未息陛下雖召歸舊弼斥
去姦朋方且徘徊四顧未有所主夫陰晦者姦之藏
間隙者邪之同謹重詳審於中而明自昭晰於外則
相定而天下服矣上用嵩之意未已公奏乞早命
相絶其覬覦以邉事為辭公争論移晷又言三數年
來擅國者引用人布滿周行人材衰少為上言當世
名勝宜召用者翌日御筆詳鄊所奏雖切事理退進
大臣豈容輕移易公再自劾宣諭丞相趣具赴闕舊
弼賔之經筵朕意如此卿宜體悉又使中貴人勉公
安息上問歴言某人上曰王遂已手足不仁公傳者
之誤上又曰方大原且留在廣既而惟此二人未召
餘皆收用又言公論之在天下當使之周流不當使
之壅塞忠賢之生斯世當使之翕聚不當使之流落
除殿中侍御史於是嵩之所用如項容孫陳一薦曽
寵迪葉賁王瓉周文虎所親如戴埴史䏌之　垌
之流以次論劾中外粛然公旣盡所薦十二人者間
因進講言去相事當明　天下咸知聖意况陛下已
疑之疑則勿用若　覆出禍可勝言上首肯云卿言
極當但彼以憂歸何罪可加公奏他勿論經營起復
罪莫大焉以此罪之夫復何辭上云但拒其來足矣
嵩之從子璟卿中毒死都人言毒之者嵩之僕也公
奏璟卿嘗許嵩之乃殺之以㓕口推此心以徃几有
不便於已者何所不至哉請窮治璟卿死状未幾右
史徐元杰暴卒口鼻流血衆益譁公請昭白其事以
紓朝野之憤詔公鞠實公反覆究適閔雨處具獄公
言元杰毒死明甚然蹤迹詭宻不得主名乞下有司
重賞求賊不敢以一勘不獲而遂已又言盗殺唐相
武元衡投𥿄金吾府縣曰毋急我急我先殺汝或告王
承宗遣卒張晏所爲旣伏辜矣後東都晋守吕元膺
獲真盗則殺元衡者李師道也夫遣帋有迹矣有告
之者不爲無證矣猶不免於逸盗而殺無辜况無迹
與證欲於旬日之内就十餘囚煆煉成獄非臣所能
臣猶乞昭明公言也今乞求賊亦公言也議者謂臣
黨惡臣之心迹可不待辦惟是不能汔獄實臣之罪
章再上上曰卿所論人皆嵩之黨且每言其短妄議
不必恤秋旱乞停營繕郤貢獻又彈嵩之罪惡不報
除侍御左相范鍾年髙策免公言淳熈中王淮爲相
八年僅以祠歸今鍾除職足矣又進二秩鐘不敢安
宜聴其辭上旣相㳺公外廷謂宜並建二相公奏臣
豈以並相爲終不可者必有相湏之才無相反之志
而後可萬一置左之後人懐異見各行政事各用人才
必起紛紜游公遂獨相年餘開府節度使思正欲班
少保嗣沂王貴謙少保嗣榮王與苪之上公言䑓令
及紹興制尊長不越於官序開府不先於少保乞戒
恩正母踰禮法因請令講官訓迪諸邸哨騎大人淮
東閫師去不侵代公奏令還鎮備禦代至乃行中興
配享不及張魏公公追論浚有社稷大功宜侑食三
學因小忿紛紛未己公奏徃者起復姦相扣閽之書
興起一髪之公議推明萬世之綱常此是非差惡之心
也睹宸翰之朌則欣然有喜聞氣節之舉則慊然不
受陳義甚髙此恭敬辭遜之心也一旦因鄙褻之争
忌正大之見移怒有司徧詣䑓省昔也所為如彼其
壮今者所為如彼其卑臣甚為學校惜士始有不樂者
又言士大夫稍有資格才望不屑為廣郡率以處妄
庸右科前名自從軍至閣職不六七年即擁麾又有
汎然召試者亦部符而去宜稍重廣郡選廉能非右
科前名毋輕授閣職以清其源除左諫議大夫入謝
上曰卿三年言責議論純正無所附麗故擢卿諌長公
言陛下取近親錫嘉名聖慮甚逺宜加意訓導之職
又為之精選左右庶有薫陶之益又言臣聞陛下退
朝之暇静坐為常孔氏之言曰戒謹不睹恐懼不聞
又曰莫見乎隐莫顯乎微君子必慎其獨盖不睹不
聞者此心未與物接之時於此而戒懼焉則静無不
存矣隐微者善惡方萌之時機人所不見之頃於此
而致其謹焉則動無不察矣静存而動察則理明欲
盡而體立用行矣陞兼侍讀時政尚寛有求必予公
言權相當國頗失忠厚而其下奉承又徃徃過刻改
絃革弊孰不鼓舞然矯枉過正亦所當察祖宗成法
粲然甚明人有所求至法而正苟無其法然後用例
例或未善已不可行况又創例不幾太濫夫不以公
平大正為心而專以苟且姑息為務安得人人而悦
之悦者寡不悦者衆則惠竭而人輕其上矣然陛下
主張乎是而後大臣維持乎是請謁未杜於私蹊僥
倖或出於御筆則聖心猶有偏狥何以責臣下乎𥘉
嵩之去言者乞加竄責既而乞勒致仕度上意堅又
乞候服闕于祠至是嵩之外除百計求復用公言中
外之人皆謂嵩之未至之日無非再求之期此縉紳
韋布所共憂者唐德宗猶能用袁髙趙需之言寢盧
𣏌刺史之命嵩之肺肝莫逃聖鑒宜寢職祠仍與逺
竄不報率同列極論詔嵩之以觀文殿大學士致仕
公憤激與同列再疏又不報乃獨銜宻奏陛下必欲
行大觀文之命非特劉克荘輩非敢行辭而猶䂊遷延
之間徒使學校之士相継舉幡兩疏入已二鼓上批
嵩之守本官致仕已降除職指揮更不行虜哨江
北條畫守倍甚悉因奏乞歸田里上再三云未可且
留卿主張䑓綱他有當有異擢㳺丞相　公言陛
下穆卜舊勲偏擢樞輔葵開督府韡建帥坦布置一
新竦動群聴然事變難防機㑹易失臨事能懼好謀
能成者二臣之責而随宜應變悉力維持者廟堂之
責也上於羣臣中眷公特厚凡所摹畫多見嘉奨他
人唇敝舌腐不能感悟者公雍容一語上必楽從言
龍翔土木煩優者多矣皆報聞公一奏無数十字有
旨停作如住權契罷浮鹽皆公發之除端明殿學士
同樞宻院事三辭不允差同提舉編修武經要畧封
福安縣開國子公登二府無喜色未正謝聞後省有
語亟求去其夕奏入詰朝遂行上知不可留除職與
郡辭仍舊職與宫觀公以釋重負爲幸䖏之怡然先
廬聚族無所容足借居烏石山下歴官禄米與弟妹
剖食之㓜孤者必挈以行及歸客有為公憂貧者公
曰存而魚羹飯食没而幅巾深衣如是足矣提舉臨
安府洞霄宫賜衣帶鞍馬未謝而賜異恩也戊申明
堂進開國伯已酉二月庚子疾革乞執事猶自草遺
表語弟官曰上恩未報與平生學問未做得上夫可恨
爾薨於正寢年六十二少殮笥無新衣除資政殿學
士遺表聞上咨嗟良久語經筵官曰朕方欲大用之
不料其遽止此聞其家甚貧可念軏朝一日贈通奉
大夫公三娶阮氏追封永安郡夫人范氏追封通議
郡夫人今薛氏封和政郡夫人男一人斿承務郎某
年某月某日葬於某縣某鄉某里公踐履醇實不為表
襮議論平恕未嘗刻核善為章奏詞約理盡䑓諌指
陳多雅責而無醜詆常存有餘不盡之意雖嘗為公
雌黄者無忿對心上前議論詞氣􁃶惻人主信之學
士大夫親焉惟前之不楽公者乃謂元杰之怨不申
由公徳嵩之而然一啄倡之百喙和之世所謂賢者
又從而實之夫掌故給札甲科人劵内物爾於公何
徳公不嘗彈嵩之乎其言曰嵩之粧綴邉功以把握
陛下之利柄布置姦佞以沮格陛下之賢才以小勤
細謹或陛下之聰明以淺効微利蠱陛下之心術崇
私殖貨不知紀極秉國如此固天下之所憤怒而切
歯也昔王曽慮丁謂復用逮其死而後有喜色曽之
存心天下之公心也豈為一身計哉衣冠之榮悴宗
社之安危所闗者大矣不然秦檜再相專國為利蔽
欺日深鉗制日峻一時流落僅存之賢士大夫幾不
免盡殱於其手豈不監哉嵩之無謂檜之才而有謂
檜之心謂若不死檜必復來論嵩之者多矣如公此
疏了翁誅章蔡之筆也公豈徳嵩者乎元杰之死冤
則冤矣然倡虚論易鞠實事難使議公者與公易地
而當審克之任未知又何以自處乎公嘗佐陳公韡
幕府其後公先登䑓省陳公乃召及陳公論三學事
偶與公合談者遂併攻之謂公黨陳謂陳公不忿疾
史氏然公本非由陳公進陳公者嵩素所媢忌累召
不至上察之乆矣衆口雖譁上益不信公去西府御
史陳求魯論之曰更化以來某若有力排斥嵩之白
簡猶在謂陳某陰為嵩地旣非平論謂某共為嵩謀
某豈能保嵩之不念舊惡乎以疑似之心為揣摩之
説宜某之不心服也然其徧歴言路不問豺狼而問
狐狸此群言之所以不怒也前旣云排斤嵩之矣非
豺狼而何所論嵩黨皆給舍侍從䑓諌都司也謂之
狐狸可乎公屡薦徐著作霖徐論事語多侵公遂拂
衣去公奏晋之曰柰何以臣故失此賢士昔高若訥
劾責已之舘職耿南仲仇㐲闕之諸生凡人之情自
克者徐於公責之如彼其苛也公於徐愛之如此其至
也亦足以見公之賢矣公弱冠時聞嘉興有輔先
生者爲朱門高弟負笈往見先生館之盡所以聞
於文公者傳焉又謁陳先生于北谿多所論質僑浙
右二十餘年與蔣公重稱善袁公甫陳公塤皆雅重
焉故理學尤粹宻每於諌書講卷發之所講中庸一
篇上以為理致透徹又曰卿文字平正明白議論忠
實切至平生著述存者惟性論仁論緝熈講義奏議
若干卷總曰北山遺稿始余乆斥嵩去起家使江
左或曰公嘗宻薦公為人深厚未嘗自言余晩入朝
察公果相知者斿以家傳來乃詮次之以告太史氏
謹状
　　　秘閣東􁏾趙公
公諱彦侯字簡叔宗室秦悼魏王之後自汴入閩今
爲閩人少嗜學未冠薦于胄監光宗登極𥙷將仕郎已
而五㧞監漕文觧今上登極賜進士第歴常熟主簿
鄂州去曹䕫州録参因留蜀十年舉貢溢格始下瞿
塘改秩知安溪縣継陳公宓之後潔亷豈弟與陳齊
名縣小俸簿公苦淡過甚竭力營太夫人旨甘自食
粗糲而已傅公伯成每言於人曰為陳君亷易爲趙
君亷難李公訦薦章亦曰貧而亷為尤難去如至尤
不易秩滿就部注兩浙轉運司主管文字歲餘丁文
安憂服除提轄左藏庫坐失覺察吏盗金去國俄
予祠時方挈家抵京貧不能歸僑居于霅起判紹興
府鑑湖乆湮倅廳猶按舊額督租公削去苛取之例
越人徳之暇目必領客觴詠於禹廟蘭亭之間知恵
州陛辭乞令郡邑覈逃絶以定賦入委邑丞專過割
以防走弄旣至視嶺海如内地待夷僚如吾民清儉
節縮軍府充實𥘉譙楼頽圯米廩漏濕公始改作鉅
麗堅壮遂為南州偉觀除西外宗正下車未幾改南
外攝郡兼舶適継饕殘化以亷平泉人大悦舶琛滿
前更以例進笞而郤之余嘗和公詩云健吏安知元
結事貪夫愧死伯夷風人謂之實録知饒州未上改
湖南提刑属上親政精擇舉刺公首被選時以為榮
廵歴吏卒視舊十省八九民間屈枉皆得自逹郴全
道永之民咸曰自馬大同後六十餘年復見公耳就
除轉運判官權帥事江北警報日至長沙遂為風寒
之地公鎮以静雍容如平日宻院責造戦艘賞以鉅
萬公嚴戢敷配亦不求科降而先期辨集朝論嘉之
公雖綿歴外官不及與聞時論然憂國愛民遇事輒
發其條上便民也謂盗賊之原在守令宜加精擇謂
未餫舊至江鄂而止縻費以銀近改撥至㐮郢又以
湖㑹拆銀部餫者多戕身破家宜易給見鏹謂湖湘
之地大抵卑濕春夏漲潦則田與江通至有抱砧基
納有司者宜檢視蠲豁皆切於一路休戚其大者謂
楮弊不宜立界限又云計畝敷楮民怨已甚根本所
繫焉可不思急迫之政豈宜再舉謂韃勢方强宜以
守偹為經以和為權其策慮悠然深長不止於一路
矣乆使湖外屡援礼經引年不乆令赴行在奏事公
曰老矣當知止足乞祠又不允給假三月暫歸故居
季春戊午天宇開霽命弟姪子孫行東􁏾下暮休
於寝稍倦皆謂山行歸來故爾中宵忽與家人曰吾
逰矣言訖而絶其静定如此享年七十有一積官至
朝議大夫朝廷未知公卒有詔除直秘閣遂不及拜
公長身偉岸而待人接物極謙厚標致䔥散而於倫
紀忠孝之際至篤詩律琴趣妙一世尤工草聖入仕
餘四十年家無留貲歲脱歸來猶糴而食嘗攝潭帥
所入僅五百千貽書其子曰盡以此得一小金徽
矣小金徽者唐李勉古琴之號也平生不汲汲仕進
立身有本末逆曦之變公在其間大節挺然無汚每
戒子第仕宦守亷勤自有見知者一念欲速心術先壊
矣所居䔥寺洗剔屋後山名曰東岩與北山陳公孔
碩詩文往還最宻遂得其篆扁有詩五十餘卷功力
微妙深入詩家閫奥初殿撰公守嘉禾挺身犯難撫
定叛卒全活杭州一城不幸罹禍紹興間雖嘗褒雪
為文俗吏所軋西山真公徳秀論次其事以遺公曰
世未有詘於人而不伸於天者彼媢嫉之人能厄其
身於一時不能使天不昌於其後異日自孫及曽接
踵科級奕奕相照於太常名籍中如公者盖所謂玉
之美瑶而羽之五采者也公娶水福朱氏封冝人弟
兄十三人多以才業聞於世子男三人長璱夫宜教
郎知泉州同安縣甲戌袁榜瑻夫宣義郎知汀州長
汀縣丙戌王榜􁳸夫将仕郎女三人長適新宜州天
河縣簿尉蔡應孫次適新籐州判官杜功綽一未笄
孫男四人時淦将以公遺澤𥙷官時瀣漕貢進士二
未名孫女二人曽孫女壹人諸孤卜以四年正月丙
寅葬公於福州懐安縣靈運里桐溪之原前葬属余
状元之行念公平生可書詎止於此而余處多出少
有不盡知姑述梗槪他日尚屡書之謹状
後村先生大全集卷一百六十九
後村先生大全集卷百七十
行状
　　　丞相忠定鄭公
公諱清之字徳源世爲慶元府之鄞人居邑治之東
齊公未塟鄰焚秦公與兄通議繞柩慟哭火為退飛
門有大槐鄊評稱孝悌必曰槐木鄭氏秦公建炎已
酉貢于郷㑹兀术犯東浙與董夫人皆臨難不屈罵
賊而死嘗詔有司定謚立傳公方當國謙巽未皇事
見史定公所作通議公石章及先儒史公㳙壙銘魯
公始居邑之嘉廣橋慶國方娠甑鳴三日不止已而
生公時冡媍邉令人亦免乳承舅姑意拊育公同已
子公貴令人尚亡恙事之如母其没也為服朞公少
以文為宣獻楼公稱賞𥘉名変而字文叔以字行年
十九荐于郷嘉㤗二年入太學定八年升上舍十年
進士及第如豊芭数世之仁大明生於東等賦識者
以方金在鎔有物混成之作後隨群從改今名教授
峽州縂領何公炳羅致之幙一日軍将将領衣疑絹
紕悪離立誶語縂領委公諭之公語軍士曰坐者得
好絹衆皆坐以次公授無敢譁者制帥趙公方嚴重
靳許可公徃白事為置醴命二子出拜掖公無荅拜
公不敢當趙公曰公它曰未易量願以二子相累葢
尚書范丞相蔡也湖北茶商群聚暴横公白總曰此
軰皆精悍宜藉為兵可彌變亦可禦敵總行其策招
刺令下趍者雲集號曰茶商軍至今頼其用十四年
差湖廣總所準備差遣除國子監書庫官十六年
除國子録史丞相彌逺以私忌飯僧净普鄞人畢至
獨與公登慧日閣屏人語曰上與中殿為社禝計雖
有濟國公然五六年未正儲號聞沂邸皇姪事俞兩
國恭順客至端重朝謁上常目送今欲擇一講官君
忠實可任此責公遜避不敢當史公曰此先公事業
先公謂太師浩也俄兼魏惠憲王府教授癸未進士
唱名上御集英中殿御者閣使内侍引皇姪對簾正
立両宫意有所属矣除宗學諭十七年除大學博士
皆仍兼每講堂退相必邀至東閣訪上舉動言語甚
悉公對事皆好敞以一言曰不凡相大喜寕宗升
遐遺詔上承大統是夜惟召丞相入定策時政府翰
苑未及知詔㫖皆定公手太后趣上入官公命子士
昌易衣道緑盖車至泝邸進發公留相府之眉夀堂
䖏分諸事明旦丞相退朝輦下纎塵不驚六軍兆民
仰瞻日出咸池矣上龍飛除諸王宫大小學校教授
除宗正丞兼權工部郎官兼崇政殿説書公自横經
未邸至開卷丹地每以二帝三王之行事六經四書
之格言反覆開陳上必敬聽一日上問外人因閣子
庫進絲鞋有謗議公奏有言禁有服用頗事新潔者
上曰舊例月進鞋数兩朕非弊不易何由致謗公奏
孝宗継髙宗故儉德易彰陛下継寕考故儉德難著
寕考受用如寒士衣領重澣革舄屢補今欲儉德著
聞湏過於寕考方可上欣受其防微如此寳慶元年
改兼兵部兼國史院編修官實録院檢討官除起居
郎仍兼史官説官兼樞宻院編修官二年除權工部
侍郎暫權給事中除給事中陞兼同俢國史實録院
同修撰紹定元年除翰林院學士知制誥兼侍讀陞
兼修國史實録院修撰授端明殿學士僉書樞宻院
事三年除參知政事兼僉書樞宻院事四年兼同知
樞宻院事公在樞筦李全以山陽畔䧟泰圍楊國論
猶為揜覆又欲易置江上制總全所不楽者以慰其
心公手書白相因全一申去岳逐趙是朝廷之王人
國家之帥守悉聽命於全矣全以盗賊藍縷奔竄之
餘陸梁䟦扈如此曽無一人正色以議其罪國無人
矣初海陵夫守公早朝見薛葛袁三人皆愕然未知
所出公曰平時與全為敵者不過三趙若以趙沿江
為江淮制使以二趙分帥兩路必能合力捐身以當
之須即日處分稍遲賊入維揚大事去矣三人者唯
唯同至上前奉之上深以為然云當卽批與丞相奏
御批湏是以社禝存亡在此一舉苟不用此三人或
有疎失過不在朕上頷之既退知御批已至相府然
至晚無所施行公轉扣相子宅之從更憂懼待旦四
鼔後知繳入黎明出命朝野歡呼知賊不足平矣旣
而三趙受命善湘移司金山與范蔡声勢聨属全果授
首當是時此賊挟精卒十萬氣吞江表相老於謀國
工於應變無如之何公以一書生獨謂全反形已露
當聲罪致討為誓不與賊俱生賊以諷及討叛詔下
出公之筆讀者咸奮六年史丞相薨十月制授公右
丞相兼樞宻使提舉玉牒國史實録院㑹要敕令端
平元年提舉經武要略上始踐祚東朝垂箔一相
總職垂拱仰成而已天下事皆上尚書裁决而後奏
御畫㫖謂之尚先行習以為常乆之上益明習國家
事而宰府終未稽首還政既相舉大阿倒持之柄
歸之於上一二大黜陟大因革獨断赫然咸曰英主
出矣上方欲洗濯三十年積弊公亦慨然以天下為
推忱布公知無不爲賛上召老成㧞滯淹真公徳秀
魏公了翁崔公與之李公􁧶徐公僑趙公汝談尤公
焴游公佀洪公咨夔王公遂李公宗勉杜公範徐公
清臾袁公甫李公韶或奮閑散或起遷譎或由常調
莫不比肩接踵於朝衆芳翕集時號小元祐大者相
継爲宰輔餘亦爲名公卿惟崔公終始辭不至遺逸
如劉公宰趙公蕃亦見旌異用一人行一事朝野忻
朴以爲快活條貫先是言者率觀望廟堂風旨公首
革副封由是臺簡始有攻時政闕失者時金亡韃興
襄閫首圖上八陵上下其議廷紳多主王羲之孫綽
之論然邉臣鋒鋭不可遏偏師出境㨗書系道而三
京已返斾矣舊法三衙禁旅歲一㨂汰癸已以史相
薨失舉行甲午併两歲一㨂𬒳汰稍衆又承旨司拘
等仗法太嚴卒有失伍者随已帖息而不楽端平者
有開邉激變之謗二年五月六䟽乞罷機政御札勉
留六月制授特進左丞相兼樞宻院使提舉國史日
歴玉牒敕令經武要略三年八月以霖風四䟽丐去
九月以禋祀雷變請益力授觀文殿大學士醴泉觀
使兼侍讀四疏控辭依舊大學士提舉洞霄宫公自
𥘉爰立首以清苦變貪濁痛却餽遺雖族戚杯羹壺
酒不許人薦亷吏俆澄趙䈣夫于朝聞者興起諸郡
多於節序饋朝士酒公奏遇節序視品秩髙下賜酒
有差至今行之閩及江浙多士之郡各増觧額由是
土安里選創新進士覆試之法真才有以自見售偽
者時斥一二以風勵其餘中間欲廢不行後卒如奮
大節細行有陸贄楊綰之風卷懐而去未嘗一語辨
誣退居聞邉聲復動恐上顧憂宻疏上曰辛已金䧟
蘄黄寕宗非啓敵之主辛夘韃犯㐮蜀彌逺豈開邉
之相不制患於方來但尤追於既徃則蘄黄㐮蜀之
優開之者誰乎為此誰者盖疑閑冷或簡眷懐每因
事以提撕盖迎前而沮抑以羅織使令廢錮子姪貶
斥賔友為未快必加以誤國之罪臣非敢以此自辨
恐陛下憂悔太過以泊清明之躬累剛大之志爾嘉
熈三年封申國公四年遣中使賜御書輔徳明謨之
閣賜楮十萬緡為經始費槐木舊居兵燼無廢公損
賜金貿故趾加葺治於里第北營小圃曰安晚取安
歩當車晚食當肉之義上書其扁蒔花移竹叠石引
泉與朋友嘨咏其中者九年尤愛山行輕車小艇名
山古刹如雪竇如太白如翠山雖在萬山中亦至焉
率留信宿上遇群臣於公特厚每初度必親御翰
墨或聖製或古作貞草間出精金重錦奇薫佳茗間
以老人星大士像為夀歲以為常雖在外亦遣黄門
就賜淳祐四年御筆依前觀文殿大學士醴泉觀使
兼侍讀屡辭不允拜少保觀文殿大學士醴泉觀使
兼侍讀進封衛國公令赴天基聖節上夀班命守臣
以禮趣赴闕帥守趙綸致君命乃就道抵江滸有旨
宣問庖廪酒菓使蕃雜遝内引玉音委曲不啻家人
唯諾奏乞憇傳法寺以待稱觴先巳得旨賜第退至
傳法拜御筆曰卿去國許時精神氣宇勝前奏對詳
明良用忻懌政頼啓沃以助緝熈中使押入賜第五
年正月上夀畢六　不允以春秋徹章拜少傅依
前觀文殿大學士醴泉觀使兼侍讀進封越國公居無
何哭子士昌出舘江滸决意東歸上不允十二月拜
少師奉國軍節度使依前醴泉觀使兼侍讀越國公
特賜玉帶及更賜第於西湖之魚荘公雖勉為上留
然歸夢栩栩見於篇詠進讀仁皇訓典謂仁祖之仁
厚發為英明故能修明紀綱而無寛弛不振之患孝
宗之英明本於仁厚故能涵飬士氣而無矯勵峭刻
之習盖仁厚英明二者相湏此仁祖孝宗所以為感
也御札褒諭六年四疏丐歸不允八月進讀畢賜晏
内苑上御黄􁍐命公御青􁍐同行苑中謂公曰忠孝
嘗晏史浩於此然浩未嘗侍天歩㳺覽故事上釂玉
龍柸賜大臣則易柸上命母易柸其尊寵如此是日
御前有金瓶貯丹桂上以公老夫婦失冡子慰勞甚
至賜瓶花以觧憂公進感恩詩八十韻上俯用其韻
七年三月以礼記徹章拜太保力辭舊比許回授子
孫上從公請追封髙祖詒太保異恩也四月拜太傳
右丞相兼樞宻使越國公提舉國史實録㑹要玉牒
敕令經武要略公方與賔客放浪湖山寓僧刹竟夕
不歸貂璫及　莫能以所之告詰旦内引叩頭
辭日端平𥘉　下親政臣歯未衰尚堪挈力仰賛聖
謨然猶有智慮所不及者仰賛保全今迫桑榆乆在
田里於人物國事皆不諳悉若冒昧承命必誤委寄
玉音勉諭盖有外間所不及知者甫退則中使已接
踵矣嘆曰上眷如此将所何逃乃入治事或謂更化
改元為再相第一義公曰改元天子之始事政化朝
廷之大端漢事已非古然亦不因易相而為之其
老成定慮如此上以邉遽憂形玉色詔趙公葵以樞
宻使視師陳公韡以元樞帥湖廣二公謙巽未敢當
㑹公再相力主其事科降辟置荅敏于響二公欣然
勇往丁洙泗水之㨗渦口之㨗木庫之㨗皆處置得
宜之效諸閫申請劃時奏啓時謂張仲孝友惟公足
以継之公九年於外納污藏垢人意其有磊隗不
平之氣見之施為公殊不然不立異不私已除授進
擬必咨同列必参公論朝士有累遷而未見靣者或
曰恐非吐握之峩公曰某人同列所敬某人同列所
譽豈欺我哉吾惟得人以布周行足矣何必攬為已
恩先正問東廳問西廳吾所師也篤大學燈􁦷之舊
分賜金　齋金以前相待經幄還齋亦束帶序歯學
厨曰給　錢及楮析　有司固軌元数韲鹽不給公
命増　監學歲乆頽圯　成請修廢舊取辨尹
漕　給錢於朝命尹漕董其役丹艧一新九年
　　太師左丞相兼樞宻使提舉國史日歴玉牒
　　經武畧要辭太師不拜使前太傅每謂天下之
　　　養兵兵費困於生劵思所以變通之遇調
　　　属量逺近以便其道涂時緩急以次其
　　　費省三分之一又議移歲調兵屯以戍淮
　　　頭目以節廩稍先移顉江策勝一軍屯泗
　　　于彼公私便之惜乎去位而未盡行也諸
　　　壓两浙尤多丁稍吏卒徃徃破家以償公
作姦犯科者追理稍里誤者一筆勾去之全活甚衆
㳂江弄舟之賦素重空無一物猶以力勝計公次第
停罷如池之冩　有大法塲之日其錢分隷諸司公
奏罷其並縁魚取者盖數倍公家之入合分隷者從
朝庭償之報下公與客飲舉杯曰今日飲此自覺快
活其軫求民瘼如已疾痛督府先取江東西湖南北
利源不在官者以佐軍費反結局詔歸之大農公擇
才使之提領於外歲入不啻鉅萬住印㑹子者三年
京尹焚毁舊㑹七千萬版曹亦豐衍三數年間邉閫
科降未嘗匱乏四䟽乞謝事十年進十龜元吉箴一
符歌二典　崇儉四　行五能定六明善七謹微
八察言九惜時十務實盖取　卦六五爻十朋之龜
弗克違元吉釋者謂以柔居尊而不自任故可以收
衆材之助所以為元吉也奏扎略曰詩曰敬天之怒
書曰敬天之休臣謂敬天之怒易敬天之休難未飢
火旱天之怒也時和歲豐天之休也天怒可憂而以
為易天休可喜而以為難何哉蓋憂則惧心生惧則
天之怒可轉而為休喜則玩心生玩則天之休可轉
而為恕旣奏甚稱上旨宣付史舘又賜詔奨諭十一
年十䟽乞罷政皆不許進讀光寕兩朝寳訓今上曰
歴㑹要玉牒淳祐條法事類俱拜太師皆力辭九月
明禋相禮有㫖閤門給秩掖二人是夕三上奏辭不
允禮成御筆褒諭再賜玉帶令服以朝十一月丁酉
公奏事退感寒疾前一日尚賦梅花詩與同列倡和
及是絶食餅薬猶以未得雪為憂俄大雪公作而曰
百官和雪上必甚喜命掬雪床前觀之叅奏乞罷不
允奏不已拜太傅保寕軍節度使充醴泉觀使進封
齊國公提舉史舘疾革乞致仕拜太師保寕軍昭慶
軍節度使依前齊國公致仕　甲辰薨於丞相府
公生於淳熈三年九月辛未享年七十有六遺表聞
表上震悼輟朝三日御筆贈尚書令追封魏郡王賜謚
忠定娶謝氏特封魏衛國夫人男子一人士昌朝散
大夫寳謨閣侍制先公六年卒女一人特封碩人適
故朝散郎大理少卿史望之孫男三人大有某官
大節某官大節某官大有等以寳祐元年十一月壬
寅奉公柩窆於鄞之豊楽郷東山之原公四登宰席
先後八年啓沃帝心謩圗國事闗於安危理亂大計
者不可勝書然奏藁無片紙存者每曰陛下神聖群
臣莫及事有當言轉移於造膝附耳之際足矣陸敬
輿奏議雖膾炙人口吾不忍為也昔藝祖有宰相湏
用讀書人之訓及公宅揆朝野皆曰上用真儒矣自
塲屋之作至宗廟朝廷典册之文莫不精妙傳者𥿄
貴然散落未嘗收拾雖玉堂制草家無副墨所存惟
録潜邸聖語及表奏啟剳詩賦箴銘賛偈記序䟦
策問䟽致語醮詞謚冊墓碑祭文等共六十卷藏于
家公之𥘉相也真趙掌制也世以為真學士洪王入
䑓世以為真御史天下所謂端人正士不在經筵則
在從槖不在西掖則在東省上語公嘗上書者比卿
司馬光公曰毁譽何常之有今曰　聖意嚮臣故譽
臣朝曰聖意厭臣則必毁臣矣上為一笑其再相也
端平遺老凋謝十無一二新貴各立門庭分黨與公
雖素有主眷尚操化權然人情固已隂懐向背無同
舟共濟之意矣公㧞士蒲朝施惠於人無德色士或
先從後畔亦待之如故然天下至廣豈無偶遺之賢
未烝之髦自昔人物㑹通之盛莫如元祐而鄭俠老
死田里陳師道晚方入舘未聞二賢觖望於馬吕也
彼以躁心而致宰物者之憾可以觀世道矣公何慊
焉湯巾仲能論事侵公不自安求去公曰已欲作君
子使誰為小人力勉留之徐公清庾嘗論公引之共
政趙公葵視師年餘乞結局上欲允之而末有以處
公曰非使作相不足以酬勞陛下豈以臣故耶臣必
不因葵來便引退臣願為左使葵居右上汔從之其
茹納如此然趙公竟不果來又奏今内外之臣俱天
下之選前後昆命皆聖断之公非成則璜不疑何卜
有丙與魏請擇於斯惟能共起於治功奚必皆從于
已出其不吝權寵如此公雖貴自奉䔥然非以位為
楽者直以事上潜邸君臣義重上旣苛留不忍决去
耳對客每歎甘􁅦遯野䟽傳還鄉之不可及其意深
矣盖丙申代公者喬也辛亥代公者吳謝也公去矣
薨矣喬　吳謝行乎國政冝有以愈於端平者而皆
不然何哉世之爱公者徃徃惜公再出然公庚戌乞
身之疏固嘗去禀性拙直無委曲籠罩之術事力儉
薄無納交要譽之資施恩而不市恩故背之者以為
常任怨而不報怨故仇之者無所忌又曰召謗納悔
一已之利害輕梗事敗謀國家之關係大昔謝安矯
情姚崇權譎吕夷簡操術居是職者可專任拙直哉
凡数十疏皆然冩心事之精微拯筆力之髙妙不辨
流言於一時而付公議於千載後之攬者必有感於
斯文矣公奮身儒素族多隐約公為侍從月分俸均
給或值乏絶稱貸以継覺際庵舊約諸位輪祀至公
身任其責即庵别剏大堂可容百人几席器皿悉具
率於禁煙行之酒肴蔬菓必精潔居官或疾病則飭
子姪主祭𥘉魯公規夀藏于塔嶺夣嶺對岸百堂扁
以金書常充逹三字擁以蟠龍作紀夣長句筆之于
册既卜穴宛然夣境時公猶未生及稍長魯公語公
曰蟠龍金字豈非御書之兆勉之越三十年上訪家
世公以夢告果賜奎墨輝映山谷與手澤所書如合
左契公乆秉鈞軸髙下在手然不以名器私親昵莫
爱於子而士昌生前止通直奉佑神祠非但公不私
其子　恩亦恥為恩澤侯莫親於媚而史倩生前止
倅貳需次徽守公不欲使倩領郡改奉祠釐公少學
於迂齋楼公昉以端平𥘉褒崇為未至再相奏國史
浩繁難披閱臣之師臣昉嘗纂十朝撮要頗精覈上
令冩送官又奏房魏遇主無一語及河汾殊為忘本
及撮要進御楼公追贈龍圖閤侍制其於在三之義
如此公葬十年魏衛國謝夫人年八十八年貽書莆
田劉克荘曰先忠定宰木已拱而未有状其行者今
以此筆属子克荘仲弟克遜從弟希道少肄業特志
侍公筆研克荘宰建陽烏臺方吹洗詩案懼不免禍
公在瑣闥獨御史丞相為觧紛克荘獲為聖世全人
公之賜也既嘗　張洽陳振孫范炎陳祐俱召
審一再遷為樞掾省郎皆公進擬公策免克荘亦流
落於外内午入為少篷兼西掖不乆生留　免去公
以孤卿國老之重小車訪别逆旅慨然曰子為道卿
吾為承君矣公再相数歲克荘銜恤三年白首再召
覺國論愈矛盾鼎味殊酸醎公决去雖勇上勉留愈
堅固對為上言紛紛之議不過責難於吾君責偹於
吾相非有他意政當容之爾自知其論濶於事情然
區區之心上欲将順明主之尊師重傳下欲觧周召
不説勉夔龍之相遜而已而或者怪其不能随声接
響訶佛罵祖群起而攻曰是黨相者克荘謂惟去可
以自湔六乞祠两納禄皆不報公由是不復敢相親
猶摯維不使去不数月而斥斥未幾而公薨然天下謂
知我者必曰安晚公與人書疏亦以鐡漢見擬嗟夫
宰相必㧞士士必不畔知已情意之常也若一旦去
子宣而戀元度之恩波迎子厚而詆微仲之相業乃
風俗之變豈情義之常哉公門生故吏滿天下而两
國不逺数千里番番於一衰癃之叟托之以發潜闡
幽之任豈非以其㝡乆故知舊事已退老無謏筆乎
乃摭實書之以告太史氏謹状
後村先生大全集卷之一百七十一
　䟽
　　　啟建天基節(以下密院三首)
秦臘俶臨將及春回之候夏正甫建有開震出之
祥敢傾葵藿之心仰祝椿松之筭伏願　皇帝陛下
夀齊箕翼福等岡陵崑􁀫王母之桃靡煩來献海上
安期之棗不必逺求
　　　滿散
春王正月方欣木徳之囘天子萬年式慶蘿圖之永
罄輿情之懽忭祝睿筭之延洪伏願　皇帝陛下如
日之升體乾之徤豳人爲酒告農扈之屢豐都䕶奉
觴喜邉烽之蚤息
　　　進功徳
昊蒼眷命聿開王者之興臣子愛君均願聖人之夀
輒憑善頌仰賛脩齡恭惟　皇帝保大定功無爲共
己大德者名位必得光紹鴻圖善治則福祿自來駢
臻景貺
　　　黄籙醮(以下袁州七首)
地方千里忝爲長史以分憂帝監四方敬爲齊民
而請命瞻言斯士粤自比年繭綵裒斂之餘里閭愁
歎羽􁘭征求之廣郡邑空虚顧剖竹之非才凛芭桑
之是慮兹以農時方急衡夏初􁌏欲令蠶麥之宜全
頼雨暘之若仰祈穹昊俯念蒼黔感召豊登之祥祓
除乖盭之氣咏京坻之積兾保秋成薦沼沚之毛尚
期歲晩
　　　謝晴
民力農桑方患積陰之惨吏憂蠶麥願聞霽色之祥
薌燎方騰氛霾已豁敬羞蘋荐少寓菲忱閉陰縱陽
薦尚有祈於終惠割雲繅雪庶無廢於前功
　　　祈雨
天瓢下注僅施破塊之功火傘髙張未改雲霓之意
輒伸微忱兾續前功伏願念民作勞恕吏亾狀時方
多事豈容旱魃之菑嵗大有年庶保農夫之慶
　　　再祈雨
穡寳垂成預喜千倉之積魃金為祟深虞一簣之虧
豈上澤壅而不流故天遣示而未已恭願矜民凋瘵
憫物焦卷收火繖於層空一清濁暑翻大瓢於四野
汔保豐年
　　　仰山祈雨
耘耔力勞田共憂於　神通功大淵能起於龍潛
粤從春夏以來方幸雨暘之若三農相慶一捻
甫渉初秋頗衍甘霔某昔無吏責此心尚願於豐
今忝郡符詎意親逢於旱嵗千里但聞於愁歎
如處於焚惔輒懇惻而有求仰威靈之如在恭願
其丹赤哀此蒼黔雲密自郊壹洗屯膏之意月離於
畢早符喜雨之占
　　　送仰山回殿
肸蠁下􁌏俯鑒堂避之敬滂沱随至暫寛守土之憂
益知仙聖之神通敬率吏民而餞送然以四封之廣
僅沾一漑之　少廢前功寕不嗟於虧簣如大蘇
衆望尚有冀
　　　再祈雨
方千里之地所望有秋七八月之間豈容久旱儻天
意尚慳於嘉應則嵗功將敗於垂成恭願驅斥魃妖
憫憐農務則苗稿矣深懐無極之憂以雨潤之庶拜
有終之惠
　　　安奉玉淵聖水(以下江東三首)
大田多稼將立見於焦枯九淵潛鱗忍未施於涓滴
詣名山而䖍請即靈瓉以精祈伏願憫旱魃之流行
奮泥蟠而變化自膚寸雲而起俄滿太空以一勺水
之多溥周大地
　　　永寕寺祈雨
七月流火不勝亢烈之憂三日爲霖未慰滂沱之願
兹精意亦勤於祈禱何神機尚閟於杳冥伏願隨念
感通乘時變化沛然下雨儻獲救於稿苗乃亦有秋
庶無辜於力穡
　　　謝送玉淵聖水
一勺之水不測而龍生焉七月之雨沛然則苗興矣
頓解羣情之煩欝孰知妙用之神通乃卽招提敬陳
𣑽唄然四境無煩於轍涸顧三農尚恐於簣虧寳穡
得秋方屬收成之際靈湫奮蟄特霑膏潤之恩
　　　代追薦魏國迎羅漢
善女人過去生中尤精勤於釋典阿羅漢大神通力
或游戯於塵寰爰集緇流敬修若事伏念臣外姑魏
國蚤全覺性偶應俗緣徧更晚歲之顯融不改平生
之澹泊盡空諸有龎媪曾去参來向上一機趙州亦
遭勘破高年鮮儷大數奄終感託女之㤙深念館甥
之誼篤欲伸微報僅有追嚴尚望同發慈悲各施方
便來飛金錫證明生滅之因去度石槗指點虚無
之路
　　　接茶
薤歌悽咽浮生如露之晞茗事莊嚴散聖乘雲而至
憑兹妙果㧞彼沈魂共擕曹溪鉢來喫取趙州茶去
一旗試水豈獨中濡之泉甘六椀通靈未覺五臺
之路逺
　　　為二姓追薦惠州弟設靈官齋
窮而無告感雨露之旣濡幽則有神挹潢汙而可薦
庶憑精潔少答劬勞仰瞻上界之仙靈廻向隂間之
主宰雖手閱有三百片然烹試無第一泉瓣香自洩
其哀鳴寸念兾通於中漢莫羡竟陵水曾入品來何
處蓬萊山欲乘風去
　　　天基聖節功德䟽癸亥
生商之祥方開休運祝堯之夀必伏殊因繙寳笈之
祕文介璪旒之景貺伏願　皇帝陛下法天之健猶
日之中河清應期遇千載之一嵩髙献瑞呼萬歲者
三重混車書益線基祚臣嘗塵雍從猶抱畝忠禮西
方僊證成於上果現南極像永錫於修齡
　　　又(甲子)
聖主岡陵之福固不待祈賤臣畎畝之忠未忘歸羙
恭惟　皇帝陛下興中天之業𬒳輿地之圖寡欲清
心心釋　色空之說修身治國寳𣆀書慈儉之言属
臨震夙之辰式輅泰　之祉臣滿懐芹曝稽首篆烟
夀八千春莫側靈椿之算坐六十刼信如貝葉所云
　　　火行　徳疏
億年敬天之　方開夀域千歲厭世而去遽返帝鄉伏
釋老之殊因瀝臣民之哀籲恭惟　大行皇帝
亨國逺同於仁祖建儲近法於高皇設虚待賢轉圜
從諌未明已求衣而起宏濟多難一日不負扆而朝
忍聞大漸皇天弗吊率土震驚臣嘗塵　槖之聯永
茹烏號之痛欲伸寸抱爰假瓣香西方有聖人旣超
離於浩刼南靣聼天下向埀𥙿於後昆
　　　穆陵中祥(乙丑)
穴藏廟祀已叶禮經火改榖新倐臨練祭莫報聖知
於既徃敬憑願力以追嚴恭惟　烈文仁武安孝理
宋皇帝非心倦黄屋之勤厭世乘白雲而去神棲禹
窆空悲方劍之遺上服堯䘮尤切羮墻之見三宫在
疚萬國衘哀臣早事軒墀老歸衡泌寸抱未忘于丹
赤瓣香爰伏於緇黃昔道家言谷神之若存内典謂
金身之不壊梵王釋帝導爲方外之㳺文子湯孫奄
有域中之大
　　　穆陵大祥(丙寅)
在天之靈仙遊寢逺有時而旣禮典告終仗佛氏之
勝緣(觀云/老氏)伸堯民之餘慕恭惟　理宗皇帝丕烈中
興於大業沉機豫建於元儲雖英辟作新咸仰握符
之盛然老臣懐舊豈勝嘶櫪之悲已迫桑榆尚羞蘋
藻伏願掃空諸有笩渡衆生稽首西方既超摇於浩
刼共已南靣永啟佑於後人
(觀上同伏/願以下云)鴻基過暦鶴馭搏扶乘雲而至帝鄉消遥
上界賔曰而出暘谷啓佑後人
　　　乾㑹節功徳䟽(有㫖免進/乙)
書元年春　出震乘乾之運願聖人夀誰無望雲就
日之心既乞身退　於山林猶稽首皈依於仙梵恭
惟　皇帝陛下法天之大若帝之𥘉雖歴数在舜之
躬心焉同載　羹墻則堯之見禮或未皇　聞嵩嶽
之呼寕緩鈎天之燕臣殘骸木稿寸抱葵傾持一瓣
之寳熏祝九重之􁧬筭上古椿八千歲　之所
知雲鉢華五百年歴曠世而一現
　　　又(丙寅)
祥開赤伏欣逢聖作之期序廟未明適継佛生之日
敬羞蘋薦欣祝椿齢伏願　皇帝陛下如日之升則
天之大西方長夀佛筭等河沙南極老人星數綿箕
翼
　　　又(丁卯)
奉玉巵夀漢隆長楽之儀獻金鏡書唐紀開元之節
敬拈一瓣䖍祝萬年恭願　皇帝陛下離照並明乾
剛獨断佛坐六十刼饒益等於河沙𣆀書五千言長
乆同乎天地
　　　又(戊辰)
九龍吐水皇穹開𥘉度之祥一馬渡江真主拓中興
之業䖍書丹朱借助緇黄恭惟　皇帝陛下謳歌
之歴数攸在食海上安期之棗培植仙根獻昆邱阿
母之桃綿延聖算
　　　夀崇節功徳疏(丙寅)
母儀天下燕怡綿萬夀之期王大域中崇奉極九重
之孝敬羞蘋薦仰祝椿齢伏願　皇太后殿下爲宋
姜任真女堯舜灑𥙷院之瓶栁大地均霑獻瑶圃之
柈桃後天難老
　　　又(丁夘)
祥恊佛生鴻號甫膺於寳册恩深母育龍綃新奉於
玉巵俯陳率土之情仰祝後天之筭恭惟　皇太后
殿下守長富貴推大慈悲坐妙善𥙷陀􁏾凝然不動
觴阿母瑶池上楽未渠央
　　　又(戊辰)
聖人之孝何加聿嚴崇奉昊天之德欲報矧值誕彌
欣際千齢敬薰一瓣恭願夀和　皇太后殿下道更
尊於欽聖德莫盛於宣仁乾元坤元所謂大造化者
釋氏老氏非若小隂果然
　　　脩協應廟
川瀾回於既例開千萬世之利源廟貌粲然而威昭
二百年之缺典惟木蘭之一水由錢李之兩賢始則
善女人沉淵上愬于帝継有長者子㨗石　為之防
雖水旱無乾　之虞化㵼滷為膏腴之壌尸祝社稷
之可也山川鬼神其忘之敞熈寕之閟宮揭淳祐之
敕扁一新輪奐尚頼檀那清楊婉兮恍如覿羙人之
面明徳逺矣至今思姒氏之功敬聽斯言共成此叚
　　　重建龍峬廟
神明聼正直而行猶莫逃於刼大民水旱疾疫必禱
将復作於閟宫既撽舊規模而更張須籍大檀越之
随喜龍峬古迹乾徳始基綿歴十四朝絲綸寵甚血
食方千里香火赫然不料融風忽乘巵数坐使百間
之金碧悉爲一炬之埃煤孔盖翠於巳登天而變化
椒漿桂酒未有地以薦陳卜人獻龜食之祥梓匠圓
翬飛之勢念靈光殿昔周数里柰戴楼門今没一丈
所望鈴齋琴堂潭第甲刹倡以公家之杇貫頒其私
槖之賜金純白裘成於聚毛九層䑓基於撮土君之
惠也神其忘之化鶴歸鄉覺城郭人民之如故乘駒
入廟楽春秋朝暮之岀游(一文没一文/起甚戴楼門汴京舊語)
　　　龍峬廟緣茶供
神君乆血食一方将經營於靈瑣上座真講師三昧
能開悟於大檀未論山河大地之動摇立見廈屋間
之突兀衰多益寡各携淵材錢来随喜作緣共喫趙
州茶去相梓人之輪奐資佛子之舉揚
　　　重建九座山太平禅院
四百載叢林不幸值阿修羅之厄数十萬户大郡豈
無辨靡訶薩之捨心輙携兩空拳而來兾垂一舉手
之援昔咸通際有正覺師安禅於毒蠎吻中相攸於
靈熬指䖏覺性不滅含利之浮圖猶行至人所居畏
壘之尸祝未巳孰云寳刹遽化刼灰深山之樵木興
嗟法筵之龍象悲泣空誦杜陵之句何時得見千萬
間恨無澄觀之才掃地便髙三百尺惟香逹乎四方
境矧檀信布於数州使龕中老師無把茅以盖頭而
庭下學人有大雪之平膝諒仁人之動念與佛祖而
作緣庶幾煨燼荆棘之餘復覩金碧輪奐之盛華封
人祝帝堯夀永膺歴数之歸長者于此世尊身必享
人天之起
　　　重建嶽廟
古祭不越望分埜雖殊嶽峻極於天威靈甚逺莆雖
徧壘帝有閟宫陋矣數椽簡儉之規欿然一城崇奉之
意卜云其吉伻來以圗前法魯慶元仰稱衮旒之
貴後營齊栢寝亦惟莞簞之安外敞髙大之門閭旁
列幽陰之官府方将考室而築百堵未易捧土而䑓
九層必大檀辨喜捨之心庻新廟有落成之望朝金
錢之輻輳夕輪奐之翬飛旅于泰山非数数然致福
者㽜此靈瑣如洋洋乎在上焉恊助勝緣永為壮觀
　　　重修水仙廟
至人厭世去凛然如生神官與我言叩之必應闔郡
皆知於起敬閟宫胡可以不嚴敕封嘉應惠利候自
西京着父子之英靈及南渡受國家之封爵雨暘輒
禱香火相承世傳淮南上昇至於鷄犬帝命巫陽掌
夣暸若蓍亀然藩坦之茨墍缺殘户牖之丹青漫漶
古栢已老槐花将黄紛然懐一辨以卜榮枯誰肯出
隻手而新輪奐豈無吉兆得於羊胛熟之間必有異
才起應龍瓜紅之䜟更頑好事共辨肯心
　　　聖夀資國院重建佛殿疏(䔥水部所劄)
荘嚴古刹夫誰無奉佛之心扈從勲臣以此為祝堯
之地儒墨之設教雖異臣子之歸美則同維古翟曇
道塲鄰老辟支坐處至今莆拜耆宿能言䔥寺因緣徼
利福田非韓愈氏之意錫名資國寓華封人之忠幾
閲星霜半成瓦䃯水部之規模好在雲孫之輪奐美
哉寳殿一新叢林改觀老漢和声而讃歎大家恊力
後村先生大全集卷乙百七十二
　青辭
　　　袁州入宅
忝牧民之重寄朝命雖榮違将母之初心宦遊奚楽
㓗蠲公宇重㧞醮筵将祈千里之蒙休豈特一家之
徼福伏願監臨悃愊界錫福祥田里相孚声永銷於
愁歎庭闈雖逺書常報於平安
　　　廣東入宅
起家一出甚矣勞生乗傳載馳幸而善逹輒陳悃素
胃叩昊蒼伏念臣乆分退藏忽叨臨遺白頭慈母老
老戀家山黄叨外兒疾留道路雖百指擅欒而無恙
然寸心隕穫而靡寕兹撰剛辰将趨公宇爰舉祓除
之典兾垂覆懤之仁共願憫此艱勤錫之福順新書
方急若爲寛比屋之歎愁舊學云何夫豈在全家之
飽煖誓殚薄力仰荅厚恩
　　　江東憲入宅
重趼而來頗厭舟車之役息肩云始方知棟宇之安
敬綀剛辰俯陳卑悃伏念臣退蔵不宻浪出有慚将
母晨昏旣違此志全家飽煖亦獨何必况以諸生力
量之輕任兹一道耳目之寄何以慰士民之望何以
報君親之恩属臨涖之初爰舉祓除之典伏願辦薌
上格颷馭下臨㧞臣孤危之蹤開臣平反之智獄無
冤氣不至干隂陽之和家有安書庶少寛書温之念
　　　袁州祈雨
窮則呼天旣禱祠之徧舉嗟而求雨庶號籲之上聞
謹翀緑章冐陳丹悃伏念臣承流亡状致旱有端戦
戦競競甘一身之即譴炎炎赫赫顧千里之何辜或盈
澮而復乾或閣雲而不下此念未通於幽顯胡顔可
見於吏民輒為四邑之生靈上訴九閽之主宰伏願
曲垂帝監深憫輿情川澤氣升速覩翻瓢之快田疇
水足少休抱饔之勞
　　　江東祈雨
嗟我農夫苦亢陽之為沴惟皇上帝忍膏澤之尚屯
俯陳怵惕之情仰凟穹窿之聽伏念臣自入疆而來
訪知編户之創瘡数口之家鮮能宿飽一年之計尤
仰早收方彌望以如雲忽兼旬而渴雨深恐孑遺之
黎庻下能自振於儉荒惟暑氣之藴隆欲流金石彼
厚田之秀實将化堇荼列城若處於焚惔近境纔蒙
於霑灑儻慳後恵必廢前勞合一路之哀鳴呌九閽
而上訴伏念矜其誠至賜以惑通若潤澤之敢不盡
微臣之職俾滂沱矣庶幾全大造之功
　　　太淑人保安(庚寅)
小人有母一疾甚危皇天無親至誠可感仰戴生全
之造俯陳喜懼之情伏念臣等母淑人林氏晼晚年
齡沉綿春夏醫師迭試莫知𥙷㵼之方兒女滿前忍
見呻吟之狀遂於中夜宻禱上穹願减微臣之年以
延慈母之算寸忱旣徹諸苦頓輕然餘恙未之盡平
顧大恩無以少報敬羞菲薦摧謝高真恭願吉曜臨
身灾躔退舍蠲除熱惱不煩薬石之功降賜福祥永
保櫟樗之夀
　　　太淑人生日(已丑)
桑榆迫暮深羡於乆生蒲柳望秋不期而先悴輒陳
卑悃冐瀆髙穹伏念臣妾坎壈百罹侵㝷七袠雖筋
骸無恙尚可支吾然歲月如流不堪把玩敬因初度
式按真科伏願飈馭下臨瓣香上格循蘭陔之飬永
遂團戀保檪杜之年終逃夭伐
　　　又(庚寅)
我生之𥘉恍如風昔年運而往寢迫暮遲伏念臣妾
累月呻吟闔門驚悚訪醫問卜懔乎性命之憂起死
迴生大矣乾坤之德兹逢誕日謹按真科庻憑方寸
之微誠少荅再生之洪造恭願坎離交濟火孛退躔
雖及老既衰非復盛强之日然踰七里八兾延耋耄
之期
　　　又(辛夘)
質如蒲柳甚矣易衰年在桑榆懔然可懼迺即始生
之旦輒伸善禱之情伏念臣妾少頗艱勤晚即淡白
身多菑疚豈能無性命之憂家素清貧未免有兒孫
之念儻不皈依於大造若何全䕶於餘齢伏願鍳此
精誠錫之夀嘏懐鍼槖艾不勞方劑之施戯綵含飴
永保團欒之楽
　　　又(癸已)
数平生之善未有纎毫過本命之年又踰一紀兹
載臨於誕日輒黙禱於髙穹伏命臣妾乆矣尫殘偶
然老夀諸兒無似俱忝宦㳺薄業不多屡逢歲稔未
及祈禳而災退靡煩湯熨而疾平適當禋祀之年将
竊郡封之寵非元化施生之妙何暮齡僥倖之多敬
瀝微誠仰于慈造恭願蠲其美疢介以嘉祥疏湯沐之
新封已慙稀濶徼桑榆之晩福更祝期頥
　　　太夫人生日(戊戌)
暮景婆娑檗檪樗之無用上穹髙邈幸蘋藻之可羞
伏念臣妾蕞爾餘生履滋初度歲年冉冉曽無卻老之方
兒輩駸駸浸有惡盈之懼倘非自天之保祐曷延過
隙之光陰伏願介以夀臧原其灾厄金箟刮翳令舊
觀之復還石窌疏恩兾新封之屡啓
　　　又(已亥)
年旣暮遲届始生而有感天雖髙邈幸一念之可通
伏念臣妾八袠侵㝷一門忝竊無關心之薬褁有繞
膝之班衣兹逄禋祀之期将啓國封之寵曰貴曰夀
覺取数之過多欲安欲生豈常　之能免爰齊心于
誕日敬稽首於髙　恭願降賜　祥蠲除灾厄㫖甘
無闕永相保於蘭陔瞻復明初不煩於菊枕
　　　又(庚子)
皓首㐮頽幸棲身於田里丹誠懇切兾駐景於崦嵫
伏念臣妾八袠平頭一生多病老而及耄未逢刮膜
之方子且生孫粗有含飴之意郡國三疏於湯沐家
庭並列於節麾積兹僥倖之多懔若滿盈之懼敬因
誕日輙欲籲天伏願鍳此微忱錫之晚福一家仁遜
勿墮先世之風百歲期頥克保天年之夀
　　　又(辛丑)
人羡乆生顧飾齢而自慨天無私覆然善願之必從
伏念臣妾某早染世塵晚耽禅悦駸駸大耋乆不出
於鄉閭碌碌諸兒粗能當於門户旨甘無闕湯熨少
停人以為衰老之榮已則有滿盈之懼兹因誕日敬
叩髙穹伏願鍳此精䖍卑之夀嘏大國賜湯沐竊兾
新恩百年曰期熈熈庶延暮景
　　　福國生日(壬寅)
歲華已晚不勝喜懼之情天聴甚卑輒瀝精誠之禱
伏念臣妾頽然衰景屇此始生雖詹視之逾昏尚筋
骸之可勉老者祝哽祝噎粗適　甘嘗情欲安欲生
矧侵耄耋敬憑緑奏輒歴丹忱　願矜此餘齢錫之
晚福班衣雜還清温相踵於髙堂錦詰便蕃湯沐更
封於大國
　　　又(癸夘)
晼晩餘齢幾於耄及精䖍一念可以上通伏念臣妾
自顧早衰偶叨暮福八袠加三之老眠食粗寕一門
取数之多滿盈是戒諸息承顔而定省重孫繞膝而
團欒人所共榮妾常深懼衣揚属􁌏於𥘉度瓣香敢
昧於真依天道益謙願勿堕於孝謹人情欲夀庻獲
保於期頥
　　　又(甲辰)
人羡乆生氣已衰而将竭天無私覆誠之至者必通
伏念臣妾取数過多踰八望九昏定晨省雖云子姓
之共日徃月來不覺旄期之及刮膜之方難遇溲血
之恙甫瘳未能性悟而理融常恐菑生於福過迺齊
心於誕日敬命於上穹莆栁望秋敢保凋零之質桑
榆逐暖之晼晚之齢
　　　又(乙已)
人情欲安矧頽齢之寝廹天道善應兾精禱之上通
伏念臣妾某猥以哀癊安於寂寞擁麾持節及觀兒
軰之榮衣楊弄璋頻見曽孫之慶然而光陰晚矣疾
病半之昨溲血之失常覺殘骸之幾殆幸而平復若
有濩持兹復屇於誕辰敢皈誠於洪造伏願灾躔屏
退吉曜照臨酌彼澗蘋聊薦至微之意譬諸杜檪庶
全無用之年
　　　又(丙午)
春秋之髙一則以懼天地之大感而遂通伏念臣妾
迫桑榆之衰年進湯沐於大國目尤昏瞀殆顔色之
不分身扶持亦筋骸之非昔比因疾厄罙切戦競
亟祈扣於上蒼荷保全其餘景然一門盈滿之當戒
矧二息官㳺而未歸不勝䑛犢之懐異從反哺之請
兹臨初度敢昧貢依欲望鍳其血惋介以眉夀味五
　福攸好徳之訓佩服切忘稽九十不從政之文檀
欒相保
　　　又(丁未)
夀鄰大耋驚心歲月之深病惜餘生托命乾坤之大
伏念臣妾猥以弱質享兹髙齢雖五疏湯沐之封然
一守清白之訓筋骸返少曽無南嶽之方瞻視全昏
矧有西河之哭懼門户之衰冷念子孫之衆多固已
衰頺未忘貪爱属皇覧𥘉度之旦誦自求多福之言
薦澗濵之蘋蘩兾垂穹聽譬道傍之樗檪永遁之天
刑
　　　又(戊申)
大耋年髙但覺光陰之速再生恩大迄臻疾疢之平
伏念臣妾某乆以癃殘加之㿃下衣裳顛倒呻吟至
於累旬粥薬扶持性命危於一髪懔兒曹之憂懼荷
造物之哀憐参术收功桑榆駐景然湯熨尚煩於
調燮而尫羸未易以盛强思奮起於沉痾敬薫修於
𥘉度伏願祓除諸古迓續修齢孛尾火頭一洗星躔
之厄原髙隰下共榮晝錦之行
　　　新居設醮
女笄男弁頗驚碎累之多考室子堂聊廣先人之舊
落成之日徼福於天伏念臣嶺海脱身家山屏迹昔
存蝸舍粗蔽於雨風今若蜂房各開於戸牖即東偏
之隙地闢小築之数閒雖云練時日之吉良尚恐犯
方隅之禁忌属孟冬之叶卜命二息以奠居上以奉
庭闈之凊温下以帥閨門之雍睦非叩閽而黙禱豈
闔室之敢寕伏願憫此艱勤遂其安逸苟全苟合師
往哲之格言乃寝乃興符吉人之占夢
　　　何安(丁未)
户門災厄嘗抱憂危天地施生汔蒙全䕶迺薫一瓣
仰答九　伏念臣累召造朝一擠去國道聞仲氏疾
遽至於淪亡堂有老人懼不堪於悲惱呼天宻禱窮
日疾馳吹箎已隔於怡愉擁笏獲躬於庭省脱仕路
風波之險悪遂家庭朝夕之檀欒静言思之亦云幸
矣然而親旣踰耄體多不安誰無欲生欲安之情矧
迫一喜一懼之際敬因醮謝復有懇祈伏願臣母魏
國太夫人林氏火孛順行坎離相濟孫曽長荗足爲晚
暮之晚娛醫卜屏除永保康寕之福
　　　又(戊申)
微軀幾殆未逄十全之醫一念黙通盡出再生之造
輒憑緑簡敬刮丹衷伏念臣晼晩餘齢沉綿累月受
髪膚身體曽未報於劬勞禱上下神祈兾稍延於視息
果臻勿薬之喜遽失采薪之憂深愜母子檀欒之心
不墜户門付授之托向非元化安有殘生輙羞沼沚
之毛少答乾坤之徳伏願自今以始惟適之安夸詡
俗情豈有買臣之繍然娱親膝寕無萊子之衣
　　　又(壬子)
拙恙沉綿幾作異郷之鬼寛恩全活復為故里之人
仰蒼昊以歸依翀緑草而摧謝伏念臣某昨者膏盲
證迫性命憂深頓灰戀闕之心宻露首邱之禱未幾
痛定起衛玠之清嬴俄又伏歸免史談之留滯㝷漁
樵之保社治農圃之生涯睎髪曝背於湯熨之餘長
子抱孫於衡茅之下凡餘齢之僥倖皆大造之生全
不揆楼蟻之微輒羞豺獺之祭伏願矜憐哀憊蠲祓
灾迍舊疢悉平不復費醫和之劑希年在望方将挂
洪景之冠
　　　又(乙夘)
采薪之憂命懸一瞬勿薬之喜恩等再生假以餘齢
仁哉洪造伏念臣某官情已簿年事寝髙去國為農
圃之歸罷祠絶庖廩之継尚為病撓可見身灾窮則
呼天嘗呻吟而號籲齋可事帝果奮起於沉綿不揆
蝼蟻之微輙羞豺獺之報伏望神祗叶佑星曜順行
屏岐伯之書少停湯熨拜弘景之疏遂挂衣冠
　　　陳氏女保安
女子有行遽違慈侍婦人免乳實抱私憂伏念臣妾
劉氏昨以姙娠感於夢寐逺父母兄弟殆由驚噩而
成禱上下神祇兾遂生前之望果蒙化育隂賜䕶持
旣無坐蓐之危復有抱雛之慶敢羞菲薦不昧𥘉心
伏願吉曜照臨烖躔銷弭乃安莞簟聿開卜兆之祥
言采蘋蘩益致壼儀之謹
　　　又
父惟疾之憂沉綿幾殆天不言而應號籲必聞伏念
臣女劉氏昨與良人相携逺宦属江城之傳警抱漆
室之隐憂驚恐入心遂得奇疾扶持還里幾成疾人
乆矣失音近尤悪食薬褁動煩於尊長藁砧乆客於
京師惟平生情之所鍾其危惙目不忍見惟有歸依
於洪造庻幾全活於微生伏願吉曜臨身躔退舍屏
二豎之􁁐無使伏藏過十全之醫不勞湯熨
　　　山甫婦保胎
庭闈暮景頗思君子之抱孫家室至情莫切婦人之
免乳敢陳卑悃仰扣髙真伏念臣室妾方道璋恃母
以存從夫未乆執采蘋之禮敢不敬具迫坐蓐之期
寕無競懼爰歸依於仙聖兾誕育之平安伏願　飈
馭下臨瓣香上格于門客駟豈云復福之徼阮婦得
雄庻動尊懐之喜
　　　又
沉綿幾殆寕免呼天俄頃有瘳遂能履地再生之賜
九隕曷酬伏念臣某妻室方道墇渉秋以來属疾頗
乆爱我薬石莫起死以廻骸禱爾神祗忽沉痾之去
體蝼蟻之命既知免矣豺獺之報豈容恝然伏望鍳
此情䖍蠲其屯厄孩提繞膝未妨戯萊子之衣伉儷
齊眉所願舉孟光之案
　　　里社禳災
興訛未止豈勝如燬之憂思患預防爰作徙薪之計
合輿情而有請庻咎證之可禳伏念臣等一方自旬
浹以來比屋懲融風之警始愚氓不戒始非熒惑
之所為俄俚俗相驚常若畢方之将至深惟郷閭守
望之義誰無室家漂摇之虞迺延黄冠為拜縁簡伏
望貸下民之自孽􁃽上帝之汝臨在昔一言尚使妖
星之退舍矧今萬口必蒙和氣之致祥
之女臨赦下民之自孽室無䲭鴞
　　傳秘方之訛靡勞鷗驅逐
　　　再祈禱
赤青示菑戒主人之曲突緑章徼福兾熒惑之退躔
臣等昨觀常暘恐為咎證合輿情而致禱庶冷氣之
潜消近者融風作於深夜溝澮之泉乆涸綆缶之力
安施甚矣　危幸而撲㓕國人驚而畢方見未熄妖
譌城門火而池魚殃各懐憂懼衆號鳴於下土再瀆
告於上穹㐲願鍳觀四方敷錫五福安斯筦簟為髙
卧之人有此屋廬無摇居之患
直突延燔輿情共駭辨香感格天聴甚卑念再三瀆
􁃶切之詞救億兆衆阽危之命耄倪安枕相保於荒
年慧字收芒化為於甘雨更祈終惠永戴洪恩
　　　又
善則降之祥天何常逺灾可禳而去古有是言敢述
輿情仰塵穹聴伏念臣等土風素陋穡事薄收冷氣
未清訛傳相恐禆竈用斚之情其説若迂徐福曲突
之憂夫誰不懼惟有精䖍而上愬庶幾消弭於未然
伏願恵此一方錫之五福火既順性深藏炎赫之威
星爲退躔黙有感通之神理
　　　又(庚午)
天道善應􁃽上帝之汝臨人情欲安懼一人之弗獲
伏念臣等雖逢儉歲幸處楽郊境無鳴拆之虞野有
來弁之熟氣候適當於溽署里閭兼問於巫醫愁難
未甦驚訛相恐陽舒隂惨莫知乖沴之繇更痒春痟
庶可祓禳而去合旄倪而瀝悃兾穹昊之垂慈伏願
董太平嘉　之祥貨下民自作之孽懐鍼托艾悉令
美疢之瘳曲突徙薪永息融風之警
　　　又
思患而預防人情至切不言而善應天聽甚卑迺率
耄倪共祈穹昊伏念自冬至臘厥證常暘風日燥剛
水泉乾涸連甍接棟深虞沴氣之行曲􁂪徙薪思弭
融風之變俗相恐動古有禬禳凛凛之深憂遂嗸而
上愬伏願賜皇極之福念民生之艱驅厲鬼之妖咸
躋仁夀逐畢方之恠永息驚譌
　　　又(癸亥)
風日燥剛氣殊乖盭星辰髙逺古有祈禳敬述輿情
冐塵穹聴惟此一方之生聚適然連月之元乾歲稍
　　　疵癘築塲之際未嘗聞拾穗之歌接棟
　　　　　之慮惟竭精誠而上訴庶令咎證之
　　　又
思患預防人情則一不言善應天聼甚卑謹率耄倪
御于穹昊伏念(臣)等粤自上世奠居此方或長子抱
孫或聨姻聚族成巢辛苦難於燕子之營比屋驚訛
殆若畢方之至古昔有祈禳之説士民均號籲之情
伏願衰閩門之窮順熒惑之性上筦下簟遂棲息之
安接棟連甍無漂摇之恐
民憂赤青不敢奠居帝覧緑章潜消咎證真報乾坤
之徳敬羞沼沚之毛伏願彗孛退躔里閭按堵祝史
瓉斚之説何以薦忱古人􁂪薪之防益當加謹
　　　魏國追薦工部弟
幽明異趣然可以感通母子至情未忘於顧復俯伸
蘋薦仰徹蘂章伏念臣妾次男某昨者力觧麾符退
安水菽中歲亨垂魚之楽方惬素懐髙年抱䑛犢之
悲忽成永訣百指之孤􁁪奚託一生之慈孝難忘問
旬浹之屢更叩天閽而上訴伏願離諸業陣乗此津
梁脱鬼趣之沉淪郡蒿悽愴譬道家之觧化來徃消摇
　　薦工部弟
少小相　箎之楽幽明永隔可勝摘蔓之悲
輙翀緑章仰于蒼昊伏念臣亡仲弟某早嘗艱阻晚
致顯融持莭擁麾因勤官而得疾上官歸印願奉母
以終身方将躬最昏房枕之勞踐疇昔對床之約云
何竒禍遽隕壮圖上靡顧九袠之老人下不念一房
之孤寡手足之情雖切毫髪之力安施僅有追􁏾少
伸哀愬伏願㧞於大夜乗此剛風死生豈不痛哉孰
窮変滅魂氣無不之也兾免沉淪
　　　代追薦工部二首
㓜而無父豈勝孤露之悲窮則呼天盖本焄蒿之意
俯伸哀籲仰冐穹窿伏念臣先父昨觧印符退依香
火居常乏絶獨忍半生之貧晚稍寛餘曽無一日之
享始謂偶愆於􁏄理安知遂迫於膏肓而况重闈九
齢一房百指聞者尚為之太息痛哉以此而安施未
釋煩冤奄臨卒哭惟有精䖍而上愬庶幾肹響之潜
通伏願帝所監觀靈其來下脱離大幽之趣逍遥元
氣之𥘉雖往不復還象罔莫之能索然號之使復巫
陽或者可招
父慈罔極徒切於攀號道妙難名有資於觧脫追惟
嚴考奄棄中年歴官以來漫青綾之作夢厭世而去
恐黒籍之挂名洊陳蝼蟻之情汔戴鴻濛之造化橋
稳度早離萬鬼之鄰故宇來歸永受六親之托
　　　代作工部弟中行
伉儷遂暌永抱藁砧之恨焄蒿不逺奄臨鑚燧之期
輙部煩冤冐于真宰伏念臣　故夫某已下從於窀
穸靡返願於孤􁁪哭之如新孰云期可已矣望之弗
至所以練而慨然虚結過去生之縁莫逭未亡人之
痛伏願矜憐號籲超脱沉淪雖音容閟乎重泉卽之
㝠漠然精爽廻乎長夜凛若生存慰尊幼之哀思為
户門之依托
　　　魏國九幽醮
蘭陔罸酷可勝罔極之懐苫塊哀深兾動盖髙之聼
凄其丹赤仰止穹蒼伏念臣等母魏國太夫人林氏
幼歴阨艱蚤嬪隐約相先君子曷嘗動色於牛衣稱
未亡人初豈有心於象服堅剛自守耄耋靡渝眼看
子舍之顯融手拊孫枝之長立乆享重闈滫髓之奉
五啓大邦湯沐之封當其貴夀之時尤以滿盈為懼
案惟𣑽卷笥止澣裳其訓儉每安半菽之供其戒
殺恐傷一蟻之命筋力雖偹神明未衰自仲息之云
殂覺歡悰之寝少属添鄊臬便私之命方為板輿就
養之行云胡沉疴遂至大故惨甚嚴霜之隕夏纍然
孤露之不天南陔白華之章從今已矣凱風寒泉之
感何痛如之敢以煩冤形諸號籲伏望憫毁巢之禍
察呌閽之情技大夜之沉淪乗剛風而觧脱死者可
作固無復生之期魂兮来歸倘有可招之理
　　　代追薦工部弟大祥二首
呼天靡及罔極奈何送父之終有時而旣輙于洪造
少瀝丹忱伏念臣先父某一掩泉扄再周歲律檀弓
旣葬徒深望弗至之悲子夏已除猶有哀未忘之
語痛心祥祭稽首道家庻幾百指孤􁁪之情能動九
閽主宰之聽伏願刋酆都之籍收岱宗之魂或鬼趣
未離幸早超於幽闇縱兒曹無似竊有覬於顯揚
素冠終制未忘人子之悲寳籙煉魂有感道家之
説欲伸餘慕僅有追􁏾荷仙聖之證明憫孤嫠之號
籲蠲其業障度彼化橋乗碧落之長風閱赤明之浩
刼消遥靈境離泉壌之幽隂庇夀後昆俾門閭之髙
大
　　　魏國卒哭(二首)
毁巢號斗尚未絶聲過隙光隂奄臨卒哭俯殚血悃
仰瀆蒼昊伏念臣先妣魏國捨此庭闈歸于宅兆旣
畢返而虞之禮愈深望弗至之悲断機之訓徒存扇
枕之事永已雖臣親之夀九袠失復奚言然人子之
心百年猶以為短而况莫大乎死生之變難忘者顧
復之恩謂彭殤可齊豈枕塊之所忍道使曽閔復出
非籲天無以洩哀矧如追嚴素所崇信痛逝者十旬
之不返兾諸孤一念之上通伏願帝鍳觀而下臨靈
繽紛其来格刋其黒籍尚何鬼趣之憂乗彼白雲有
若道家之説
命有所制莫駐於親年魂無不之卒憑於道力伏念
臣先妣魏國奄成千古俄巳十旬荷眞宰之鍳臨憫
衆雛之號籲考察平生之功行靡所欠虧證明末後
之因縁超然觧脱旣注名於上界亦垂慶於後昆
　　　追薦惠州弟
野鵬飛来竟作殊鄉之􁁐原鴒棄去丁勝同産之悲
聚族煩冤呼天號訴伏念臣弟某蚤承家訓晚奉藩
條有食蘖之清無凝香之楽事来絡繹乆聞楽善之
音計至蒼皇忽破槐安之夢委爱子稚孫而不顧捨
凉臺燠館而安之雖七旬已隔于音容然一念可通
於冲漠伏願㧞旅䰟於遐嶠脱鬼趣於大幽紼翣旅
歸掃炎歊於三伏箕裘不墜衍餘慶於二孤
　　　爲二姪追薦惠州弟
丹旐言旋陟岵愴十旬之隔赤章哀籲扣閽兾一念
之通伏念臣等先父臣某奮自孤童安於拙宦𥙷孝子
循蘭陔之什乆矣栖遲慕前賢守欝林之風過於清
苦凡今日寸地把茅之苟有皆平生節衣縮食之所
營云胡夏鵬之妖莫起河魚之疾野史之亭長在父
老共悲善和之宅依然主人不返雨降露濡動輙愴
悽愴水浮陸歩幸無震驚輒伸人子之情敬采道家
之説伏願回乾坤之大造鍳草木之微忱逝者如斯
夫欲承顔而永訣魂兮歸來　寕與魄以俱沉脱離
幽隂周游冲漠
獲罪於天抱此幽憂之痛得請於帝招其離散之魂
力援沉淪恩霑存没伏念臣等先父臣某奄終官舍
且渉暑塗雖返丹旌愴慈顔之就木欲銷黒籍遂血
靣而呌閽果以哀恫通乎肹蠁騎驎而下等人世之
微塵化鶴而歸訪子孫於他日
　　　為二姪追薦惠州弟小祥
板封坎掩已從窀穸之歸火改榖升追感歲時之變
俯伸號籲仰瀆穹窿伏念臣等先父某定數莫迯慈
顔愈邈期巳乆矣野哉短䘮之言練而慨然痛甚終
身之慕惟祈哀於仙聖庻有益於幽冥憑仗道慈
超離鬼趣𥘉臨忌日豈惟有一朝之憂永佩義方奚
止爲三年之改益綿餘塵燾後昆
　　　代赤姪孫薦母
鞠育顧復百生莫報於母慈躑躅號鳴九死少伸於
孺慕伏念臣母黄氏傳家巨孝作配嚴君如友如賔
安荆練之淡泊斯人斯疾頼薬疾之扶持意尫嬴爲
夀考之資迺変㓕在湏臾之頃夫嗟絃断兒尚髫垂
升堂不見晢晢目存之容開卷不聞諄諄耳提之誨
旣抱煩冤而枕塊尚延殘息而扣閽伏願矜孩幼之血
忱刋幽隂之黒籍棄白日襲長夜雖莫招冥漠之䰟
抱明月挟飛仙兾早獲逍遥之趣
　　　追薦六二弟
少小相依莫切同根之憂幽明永訣可勝摘蔓之悲
抑瀆穹蒼俯陳悃素伏念臣亡弟某厄終一夢俄及
六旬粗有王通之田廬未畢尚平之婚姻重矣托孤
之責壓於垂耄之身迺命羽流薄羞菲薦伏願離幽
隂趣為汗漫遊隻影僅存動徃哲獨亡之嘆餘情不
冺結来生未断之因
　　　代續姪孫薦父
㓜而無父孰恤零丁窮則呼天必聞哀籲伏念臣某
父臣某燈窓苦學砥礪好修周家所謂郷之賢能漢
人亦云家之珍寳甫臨伯玉知非之歳方且盛强未
及宣尼學易之期奄然委蛇永别族親之恩誼虚
需兒女之長成終身含陟岵之冤泣血瀝呌閽之悃
伏願遊乎方外復于性初觧脱業縁依憑因果破胡
曽刼灰之語有無渺茫遊仙家白雲之鄊逍遥自在
　　　又
父劬莫報含荼毒之至冤天聴甚卑瀝哀鳴而上愬俯
陳蝼蟻仰叩鴻濛伏念臣某父臣某傳奕葉之弓箕
踐前修之矩矱族稱孝鄊稱弟不可疵瑕市争利朝
争名則如退怯方某水某邱之自適忽斯人斯疾而
弗瘳靡需三息之冠笄不顧六親之恩爱友多作誄
隣不相舂刮苫塊之悲恫徹蘃珠之淵䆳伏願溥施
方便考察平生信大命之有常哀先君之何辜刋隂
官之黒籍超脱沉淪乗帝鄊之白雲周遊汗漫
　　　代强甫婦薦母
御冤枕塊永隔母慈瀝血籲天少伸子慕伏念臣妾
先妣某氏生王侯之閥嬪儒素之門堂有舅姑珎鮭
之養惟謹子無嫡庶鳴鳩之爱則均謂耆年開右窌
之封乃中歲抱栢舟之志鄊評甚媺閫範可師女子
有行念切晨昏之際人生如寄訃馳宿昔之間戴星
而歸陟岵靡及惟祈哀於穹昊庶有益於幽隂伏願
鍳蝼蟻之微忱施洪濛之大造棄日而襲長夜雖莫
返於營魂乗魂而遊太清兾永離夫鬼趣
　　　謝恩
綠章甫徹悲哉草土之情黒籍随刋大矣雲天之施
臣妾某從夫㳺宦隔母清温聞訃告而亟歸痛音容
之漸逺念聖善劬勞之德等於乾坤接道家煉度之
文求諸酆岱果蒙衆仙聖之力俯憐一女子之微盻
蠁感通幽隂觧脱及黄泉而見永無定省之期乗白
雲而仙早獲逍遥之趣

後村先生大全集卷之一百七十二
後村先生大全集卷之一百七十
　　　詩話(前集)
故事經筵徹章宸翰賜講讀官詩率取前人絶句淳
祐丙午講禮記畢錫晏秘書省御製七言唐律一首
云鰲極開先已降衷上天下澤禮居中三才義理維
持力萬世綱常建立功孔聖法言多纂輯漢儒師學
共脩崇經惟講徹資羣彦克己工夫在廣充詩旣雄
渾而奎文絢爛行草道麗各為一體侍讀少師鄭公
以下拜賜者十有四人克荘與焉徹章賜御製詩自
今上始
施罛􁏳􁏳鱣鮪發發葭菼掲掲庻姜孽孽庻士有朅
鄭氏曰庻姜謂姪娣董氏曰庻士謂媵民毛氏曰孽
孽盛飾余始悟屈原九章云魚鱗鱗兮媵予之意本
此
詩四言尤難以三百五篇在前故也韋元成云誰謂
華高企其濟而誰謂徳難厲其庻而使經聖筆亦不
能刪也曹公短歌行末云山不厭高水不厭深周公
吐哺天下歸心旦孔融楊修俱斃其手操之高深安
在身爲漢相而時人目以漢賊乃以周公自擬謬矣
魏文帝善哉行云人生如寄多憂何爲今我不樂歲
月如馳當操無恙植以才倉舒以惠幾至奪嫡謂之
多憂可也及受漢禪可與天下同楽矣帝既猜阻鮮
懽而諸侯王就封者皆為典籖侵廹多見削奪其未
命乃托國於狼顧之仲逹是帝之憂至死未已何時
而可楽乎
曹植以盖代之才他人猶爱之况於父乎使其少加
智巧奪嫡猶反手爾植素無此念深自歛退雖丁儀
等坐誅辤不連植黄𥘉之世數有貶削方且作詩責
躬上表求自試兄不見察而下敢廢恭順之義卒以
此自全可謂仁且智矣文中子曰至哉思王以天下
譲真篤論也
贈白馬王彪云丈夫志在四海萬里猶比鄰恩爱苟
不虧在逺分日親何必同衾幬然後展殷勤憂思成
疾疢無乃兒女仁倉卒骨肉情能不懐苦辛末云離
别永無㑹執子將何時王其爱玉體俱享黄髪期於
時諸王􁎢禀不自保子建此詩憂傷慷慨有不可勝
言之悲詩中所謂蒼蠅間白黒纔巧令親踈盖為灌
均輩發終無一毫怨兄之意處人倫之變者當以為
法彰以驍勇斃植以文義全盖丕所忌非文人也使
倉舒在却未必可存倉舒天操謂丕輩曰我之不幸
汝輩之幸也此語失父道矣豈所以愛倉舒哉陸機
吊魏武文云曩以天下自負今以爱子托人其言甚
可悲也
嵇康幽憤詩云性不忤物頻致怨憎按康傲鍾㑹不
與語與山濤書自言薄周孔而非湯武其所忤也大
矣子元子上見書自無可全之理况加以士季乎雖
欲采薇散髮頥性養夀豈可得也
四言自曹氏父子王仲宣陸士衡後惟陶公最高停
雲榮木等篇殆突過建安矣
五言見於書詩如萬事叢脞哉胡為乎泥中之類非
始於蘇李也武别陵云欲展清商曲念子不能歸又
云願為雙黄鵠送子俱逺飛陵雖萬無還理武尚欲
㧞之以歸漢忠厚之至也
康楽稱太傅為宗衮子建稱孟徳為家王皆自我作
古
嵇康以非湯武三字殺身如韓亾子房奮秦帝魯連
恥之句謂之反形已具可也康樂安得全乎然康樂
若以改物為恥竊負而逃可也為淵明亦可也既仕
宋乃欲為子房魯連於誼未有所安悲夫
阮嗣宗云寕與燕雀翔不隨黄鵠飛黄鵠㳺四海中
路将安歸葢嘆時人之安于卑近而自傷其才大志廣
無所稅駕非謂士之抗志甘為燕雀而巳嵇阮齊名然
勸進表叔夜决不肯作
文章正宗初萌芽西山先生以詩歌一門属余編類且
約以世教民彝為主如仙釋閨情宫怨之類皆勿取余
取漢武帝秋風詞西山曰文中子亦以此詞為悔心之
萌豈其然乎意不欲收其嚴如此然所謂攜佳人兮不
能忘之語葢指公卿郡臣之扈從者似非為後宫設凢
余所取而西山去之者太半又増入陶詩甚多如三謝
之類多不入
詩至三謝如玉人之攻玉錦工之織錦極天下之工巧組
䴡而去建安黄初逺矣
陶公如天地間之有醴泉慶雲是惟無出岀則為祥
瑞且饒坡公一人和陶可也
潘岳云春榮誰不慕嵗寒良獨希若能卻顧長慮者
然身㳺金谷以賈謐石崇為託嵗寒之地悲夫
謝康樂有擬鄴中詩八首江文通有擬雜體三十
首名曰擬古徃徃奪真亦猶退之琴􁄐真可以絃
廟瑟子厚天對真可以答天問今人號為摹擬某
作求其近似者少矣
贈盧諶詩前歴叙覇王之佐下云中夜撫枕嘆思與
數子游又云功業未及建夕陽忽西流時哉不我與
去乎若雲浮昔蒯通讀樂毅之書而泣余扵越石之
詩亦然
前作有甚拙者劉越石云宣尼悲獲麟西狩涕孔丘
兩句一事也阮嗣宗云多言焉所告繁辭将訴誰兩
句一意也然不以瑕掩瑜
宋少帝前溪曲云黄葛生爛漫誰能㫁葛根寕断嬌
兒乳不㫁郎殷勤其才思乃在陳後主隋煬帝之上
魏文帝有見挽船士新㛰别妻詩一首庻幾熠燿宵
行蠨蛸在户之遺意吕東莱馬嵬詩云錦襪千年恨
皇輿萬里程寕知輓船士亦有别離情輓船事與
馬嵬不相渉而善用之如此
焦仲卿妻詩六朝人所作也木蘭詩唐人所作也樂
府惟此二篇作叙事體有始有卒雖辤多質俚然有
古意
徐陵所序玉臺新詠十卷皆文選所棄餘也六朝人
少全集雖賴此書畧見一二然賞好不出月露氣骨
不脱脂粉雅人壮士見之廢卷昔坡公笑簫統之陋
以陵觀之愈陋於統如沈休文六憶之類其䙝慢有
甚於香奩花間者然則自國風楚辤而後故當繼以
選詩不易之論也
唐初王楊沈宋擅名然不脱齊梁之體獨陳拾遺首
倡高雅冲澹之音一掃六代之纎弱趨於黄初建安
矣太白韋桞継出皆自子昻發之如世人拘目見酣
酒笑丹經崑崙有瑶樹安得采其英如林居病時乆
水木澹孤清閑臥觀物化悠悠念羣生青春始萌逹
朱火已滿盈徂落方自此感歎何時平如務光譲天
下商賈競力錐已矣行采芝萬世同一時如吾愛鬼
荅子青溪無垢氛囊括經世道遺身在白雲舒可彌
宇宙卷之不盈分豈徒山木夀空與麋鹿羣如臨歧
泣世道天命良悠悠昔日殷王子玉馬遂朝周寳鼎
淪伊榖瑶䑓成古邱西山傷遺老東陵有故侯皆蝉
蜕翰墨畦逕讀之使人有眼空四海神游八極之興
杜審言夜晏云酒中堪累月身外即浮雲登襄陽城
云楚山横地出漢水接天廻妾薄命云啼鳥驚殘夢
飛花攪獨愁杜氏句法有自來矣
杜五言感時傷事如親朋無一字老病有孤舟如敢
料安危體猶多老大臣如不愁巴道路恐濕漢旌旗
其用字琢對如湏為下殿走不可好樓居如竟無宣
室召徒有茂陵求如魯衛彌尊重徐陳畧䘮亾八句
之中着此一聫安得不獨歩千古若全集千四百篇
無此等句為氣骨篇篇都做圓荷浮小葉細麥落輕
花道了則似近人詩矣
古人感知已之遇欒布奏事彭越頭下臧洪盧諶皆
不以主公成敗而二其心叔季所謂賔客方翕翕熱
時則趨附恐後及時異事改則振臂而去至育射羿
者出傳嚴武欲殺子羙殆未必然觀老親如宿昔部
曲異平生之句極其悽愴至位置武於八哀詩中忠
厚藹然異扵幕府少年今白髪之作矣李義山過舊
府有寄諸掾詩云莫憑無鬼論終負托孤心猶有門
生故吏之情可以矯薄俗
唐人善形容人情物態杜公云已經十日竄荆棘困
死極矣然腰下寳玦青珊瑚終不觧去何也義山云
不收金弹抛林外却憶銀床在井頭亦曲盡貴公子
之憨態若貫休輩自拳五色毬迸入他人宅却捉蒼
頭奴玉鞭打一百之句拙俚甚矣
大白古風云大雅久不作吾衰竟誰陳王風委蔓草
戰國多荆榛龍虎相啖食兵戈逮狂秦正聲何微茫
哀怨起騷人揚馬激頽波開流蕩無垠廢興雖萬變
憲章亦已淪此今古詩人㫁案也黄河走東溟白日
落西海逝川與流光飄忽不相待春容捨我去秋髮
已衰改人生非寒松年貎豈長在吾當乗雲摛吸景
駐光彩西上蓮花山迢迢見明星素手把芙蓉虚歩
躡太清俯視洛陽川茫茫走胡兵流血塗野草豺狼
盡冠纓此六十八首與陳捨遺感遇之作筆力相上
下唐諸人皆在下風
古人服善太白過黄鶴樓有眼前有景道不得崔顥
題詩在上頭之句至金陵遂爲鳳凰臺詩以擬之今
觀二詩真敵手棋也若他人必次顥韵或於詩版之
傍别着語矣
玉川子貧甚僧送米令割俸其家必無盖藏一婢赤
脚必無姝麗所訟惡少騎屋下瞰未必盡然既為捕
笞惡少不必為徳反謂處置未是他人處此必怒退
之乃巽詞謝之為具招之玉川赴其約又先致雙鯉
亦不之郤舊吏稱退之性崛强以玉川事觀之乃一
委曲人也然其與憲忠争佛骨與御史中丞李紳争
䑓參與玉建奏争牛元翼與河南尹鄭相争賣餅軍
人則毅然不可奪崛强扵大節而委曲於羣碎此其
所以為退之歟
李翺張籍皇甫湜皆韓門子弟翺妻又愈女也故退
之皆名呼之如云李翺觀濤江又云籍湜輩然翺祭
退之文乃稱為兄師弟子姑未論兄妻之諸父乎可
籍祭詩云而後之學者或號為韓張有抗衡之意湜
作墓碑云公疾諭湜曰死能令我躬不隨世磨滅者
惟子以為属退之乃頼湜而傳耶近世推黄配蘇亦
類此
退之性喜玩侮如吕醫山人之類固可侮揚之罘侯
喜諸生也乃况之罘以桓馬又借釣魚嘲喜云舉竿
引線忽有得一寸纔分鱗與鬐盧仝張籍之齒長矣
於盧則云先生抱才終大用宰相未許終不仕形容
其迂濶不少貸於籍則云君乃崑崙渠籍乃嶺頭瀧
譬如蟻垤微詎可陵崆𡵻贈崔立之云朝為百賦猶
欝怒暮作千詩轉遒緊若服其敏者下句却云才豪
氣猛易語言往徃蛟螭雜蝼蚓則多而不精可以㮣
見其於詩人中惟東野文人中惟子厚稍加敬
唐僧見於韓集者七人惟大顛頴師免嘲侮高閑草
書頗得貶枊如惠如靈如文暢如澄觀直以為戯笑
之具而已靈尤跌蕩至於醉花月而羅婵娟此豈佳
僧乎韓公方且欲冠其顛始聞澄觀能詩欲加冠巾
及觀来謁見其已老則又澘然惜其無及所謂善謔
而不為虐者耶
栁子厚才高它文惟韓可對壘古律請精妙韓不及
也當舉世為元和體韓猶未免諧俗而子厚獨能為
一家之言豈非豪傑之士乎昔何文縝嘗語李漢老
云如栁子厚詩人生豈可不學他做數百首漢老退
而嘆曰得一二首似之足矣文縝後從北狩病中詩
云厯厯通前刼依依返舊魂人生㑹有死遺恨滿乾
坤雖意極忠憤而吾不刻急亦學栁之騐
吕温坐伾文黨黜守道衡一州卒扵衡如子厚誄之
曰遷理扵道民服休嘉賦無吏廹威不刑加又言二
州之人哭者逾月彼公謂温小人何以得此然余觀
温集送江華毛令絶句云布帛精麤任土宜疲人識
信每先期今朝臨别無他嘱雖是蒲鞭也莫施太守
送縣令之言如此則子厚所書非溢羙矣今世士大
夫笑温者比肩及為二千石属縣能督賦者蒙殊奨
負殿者受嚴譴有能為温此言未見其人也
吕温詩云天下起兵誅董卓長沙義士最先来荆公
云江東子弟多才俊卷土重来未可知皆可以倡東
南勇敢之氣
王建新嫁娘詩云三日入厨下洗手作羹湯未諳姑
食性先遣小姑嘗張文潛寄衣曲云别来不見身長
短試比小郎衣更長二詩當以建為勝文潜詩與晋
人參軍新婦之語俱有病
劉長卿七言云欲掃柴門迎逺客青苔紅葉滿貧家
魏野林逋不能及也
洛神賦子建寓言也好事者乃造甄后事以實之使
果有之當見誅於黄𥘉之朝矣唐彦謙云驚鴻瞥過
游龍去虚惱陳王一事無似為子建分疎者
唐人叙述奇遇如后土夫人事托之韋郎無㕠事托

之仙客鸎鸎事雖元稹自叙猶借張生為名惟沈下
賢秦夢記僧孺周秦行記李羣玉黄陵廟詩皆攬歸
其身名檢掃地矣
古楽府云新婦𥘉来時小姑始扶床今日𬒳驅遣小
姑如我長廻頭語小姑勿嫁似兄夫庻幾哀而不怨
矣
雍陶送春詩云今日已從愁裏去明年更莫共愁来
稼軒詞云是他春帶愁来春歸何處却不觧和愁将
去雖用前語而反勝之
唐失河湟未久司空圖詩云漢兒盡作胡兒語却向
城頭罵漢人燕山自石晉棄割至本廟宣和歴年多
矣議者猶以燕人思漢籍口卒召秋難
劉言史贈成鍊師云大羅過却三千歳更向人間魅
阮郎此女道士豈魚元機之流歟唐人多不矝細行
李羣玉有龍門寺佳人阿最歌云何須同㤗寺然後
始為奴其放潑如此夫陶冩情性如閑情賦可也過
則為羣玉矣
唐人多傳盧仝因留宿王涯第中遂預甘露之禍仝
老無髪奄人於惱後加釘焉以為添丁之讖或言好
事者為之仝處事與人無怨何為有此謗然平時切
齒元和逆黨月蝕一時膾炙人口意者羣奄因此害
之太平廣記載孝亷許生遇四丈夫與白衣叟㑹飲
于甘棠舘西噴玉泉四人謂叟曰玉川来何遲叟舉
壁間所見詩座中聞之皆擁面欲慟已而叟與四人
者各賦一篇盖王涯賈餗舒元輿李訓與仝之鬼也
按甘露之謀涯餗不預元輿訓雖狂疎敗事其志與
陳蕃竇武宋申錫何異得罪於羣奄則有之於社稷
無負也身與其宗既葅醯于寺人之手終唐之世名
與叛逆同科僅甞取葬羣奄又使人發之投骨渭水
子孫或逃依劉從諫苟活旦暮甚可憐矣及澤潞平
𬒳害無噍類詔書猶謂之逆賊之後此何理也李文
饒實當國政刑如此豈畏奄人耶抑有宿憾於涯輩
耶至昭宗危亂中始有雪涯等之詔噴玉泉詩云李
固有冤藏蠧簡鄧攸無子續清風又云雖有衣衾藏
李固終無表疏雪王章皆可傳誦白衣叟所舉壁間
詩云六合茫茫皆漢土此身無處哭田横妙甚此
必是涯元輿門生故吏所有
杜牧之聞慶州趙縱使君與党項戦死詩云将軍獨
乗鉄驄馬榆溪戦中金僕姑死綏却是古来有驕将
自驚今日無青史文章争點筆朱門歌舞笑捐軀誰
知我亦輕生者不得君王丈二殳皇祐中儂賊犯康
州閤郡潰去惟守臣趙師旦死之妻方産子棄之草
間亂後訪之尚􁀾􁀾然諸公誎誄惟元厚之云轉輾
譙門日後晡空拳猶自把戈鈇身垂虎口方安坐命
在鴻毛更疾呼柱下杲卿在斷節袴中杵臼得遺孤
空餘三尺英雄氣不愧山西士大夫欲與牧詩並驅
樊川集中有李給事詩云元禮去歸緱氏學江充来
見犬䑓宫又云可憐劉校尉曾訟石中書李名中敏
甞論鄭注免歸又杵仇軍容棄官二聫可謂善用事
矣
劉夢得五言如蜀先主廟云天地英雄氣千秋尚凛
然勢分三足鼎業復五銖錢得相能開國生兒不象
賢凄凉蜀故奴歌舞魏宫前八陣圖云軒皇傳上客
蜀相運神機水落龍蛇出沙平鵝鸛飛波濤無動勢
鱗介避餘威㑹有知兵者臨流指是非中秋云星辰
譲光彩風露發晶英能變人間世翛然是玉京七言
如落中寺北楼云髙樓賀監青曽登樓上筆蹤龍虎
騰中國書流譲皇象北朝文士重徐陵偶因獨見空
驚目恨不同時便服膺惟恐塵埃轉磨滅再三珍重
嘱山僧西塞山懐古云西晉樓船下益州金陵王氣
黯然收千㝷鉄鎖沉江底一片江幡出石頭人世㡬
回傷徃事山形依舊枕寒流今逄四海爲家日故壘
䔥䔥蘆荻秋哭吕温公遺草一函歸太史旅墳三尺
近要離金陵懐古云山圍故國周遭在潮打空城寂
寞廻皆雄渾老蒼況着痛快小家數不能及也絶句
尤工
夢得貞元間已爲郎官御史牛相方在塲屋投贄文
卷夢得飛筆塗竄牛既貴未能忘有曽把文章謁後
塵之句夢得荅云𥘉見相如成賦日後爲丞相掃門
人且飭諸子以已爲戒然和令𥿄相云鮮有一身兼
将相更能四面占文章則依然故態此詩幸次楚韵
若施之於綯豈止掇兎葵燕麥之怒耶同時八司馬
皆髙才一斥不復或咎時宰無楽育意惟新史謂貪
帝病昏抑太子之名深當其罪後裴度為夢得兌播
州之行憲宗怒尚未觧非但諸公忌才也
夢得歴徳順憲穆敬文武七朝其詩尤多感慨惟在
人雖晚逹於時比冬青之句差閑婉答楽天云莫道
桑榆晚為霞尚滿天亦足見其精華老而不竭
莫徭自生長名字無符籍市易雜鮫人婚姻通木客
星居占泉眼火種開山春夜渡千仭谿含沙不能射
蠻語鈎輈音蠻衣斑斕布薫狸掘沙䑕時節祠􁅦瓠
忽建乘馬客悅若驚􁈹顧腰斧上髙山意行無舊路
此劉安夢得莫猺蠻子詩也世傳坡詩始學夢得觀
此二詩信然
元禛咏佑客云爾又生両子錢刀何歳平薛郁和蕃
詩云君王莫信和親䇿生得胡雛患更多徃年黒風
峒賊首詐降朝家以通直郎鎮南僉幕招之不出使
其弟来吉州謁帥帥以角技奉之豊宅之戯云遺下
賊種奈何
唐彦謙寒食五言云微微潑火雨草草踏青人本朝
王元之詩亦用潑火雨
牧之譽阿宜義山譽衮師後二兒皆無聞退之不譽
子姪直言阿買不識字
李義山答令狐𥙷闕云人生有通塞公等繋安危於
升沈得䘮之際婉而成章簡齋南渡𥘉𬒳召東同時
召客云共談太極非無意能繋蒼生本不同則氣象
益開濶矣
唐任藩詩存者五言十首而已然多佳句眾鳥已歸
樹旅人猶過山贈僧云半頂髪根白一生心地清居
然可愛今人動為千百首而無可傳者
薛能詩格不甚高而自稱譽太過五言云空餘氣長
在天子用平人不但自譽其詩又自譽其材然位厯
節鎮不為不用矣卒以驕恣陵忽僨軍殺身其才安
在妄用如此乃敢妄議諸葛可謂小人無忌憚者
揚州在唐時最繁盛故張祐云人生只合揚州死蜀
都在本朝最繁盛故張祐云不死揚州死劍南
杜牧許渾同時然各為體牧於唐律中常寓少抝峭
以矯時弊渾則不然如荆樹有花兄弟楽橘林無實
子孫忙之類律切麗宻或過牧而抑揚頓挫不及也
二人詩不著姓名亦可辨樊川有續别集三卷十之
八九皆渾詩牧佳句自多不必又取它人詩益之若
丁卯集割去許多傑作則渾詩無一篇可傳矣牧仕
宦不至南海别集乃存南海府罷之作甚可笑
韋蘇州話舊云昔事武皇帝無懶恃恩私身為里中
横家藏亾命兒朝持樗蒲局暮竊隣家姬司隷不敢
捕立在白玉池此盖韋公身在三衛月撃其類如此
非自調也王建羽林行亦云長安惡少出名字樓下
刼商楼上醉天明下直明光宫散入五陵松柏中百
回殺人身合死赦書尚有收城功九衢一日消息定
鄉吏籍中重改姓名耒仍舊属羽林立在殿前射飛
禽可與韋詩互看韋詩律深妙流出肝肺非學力世
言其所至掃地㷊香而坐不應為人老少頓異可見
前詩寓言爾
子羙送孔巢父云若逢李白騎鯨魚道甫問訊今何
如盖李杜與巢父一輩人也又云詩卷長留天地間
釣竿欲拂珊瑚樹則巢父亦能詩者偶失傳爾子羙
間闗亂離挺節無所汗巢父後殁王事惟太白坐永
王璘事流夜郎按璘嘗辟巢父而巢父不應可見太
白當去就欠商量也新史謂白佐璘起兵頗似文致
但不當就其辟爾
李逺贈冩御史容李長史云𥘉分隆凖山河秀再點
重瞳日月光極工及坡公仰觀眩晃目生暈但見曉
色開扶桑迎陽晚出歩就座絳紗玉斧光照廊野人
不識日月角髣髴尚記重瞳光之篇一岀光熖萬丈
視逺所作真小兒語
歐陽率更貌寝長孫無忌嘲之云誰令麟閣上畵此
一獮猴好事者遂造白猿之說謗及其親鄭畋名相
父亞亦名卿或為李姓傳誣亞為元和畋為元和之
子小說因謂畋與盧携並相不咸擕詬畋身出倡妓
按畋與擕皆李翺甥畋母擕姨母也安得如娃傳及
小說所云唐人挟私忿騰虚謗良可發千載一笑亞
為李徳𥙿客白敏中素怨徳𥙿及亞父子娃傳必白
氏子弟為之托名行簡又嫁言天寳間事且傳作於
徳宗之貞元追述前事可也亞登第於憲宗之元和
畋相於僖宗之乾符豈得預載未然之事乎其謬妄
如此如周秦行紀世以為徳𥙿客韋絢所作二黨真
可畏哉
張籍還珠吟為世所稱然古楽府有羽林郎一篇後
漢辛延年所作云昔有霍家姓奴馮名子都依倚将
軍勢調笑酒家胡胡姫年十五春日獨當壚長𥚑連
理帶廣䄂合歡𥜗頭上藍田玉耳後大秦珠両鬟何
窈窕一世良所無不意金吾子娉婷過我盧銀鞍何
煜爚翠盖空踟蹰貽我青銅鏡結我紅羅裙男兒愛
後婦女子重前夫人生有新故貴賤不相踰多謝金
吾子私愛徒區區籍詩本此然青於藍
送宫人入道唐人多有此作荆公止選項斯一首云
願從仙女董㕠成王母前頭作伴行𥘉戴玉冠多誤
拜欲辭金殿别稱名将𫾣碧落新齋磬却進昭陽舊
賜筝旦暮㷊香繞壇上歩虚猶作按歌聲未晚唐體
也韋蘇州詩家最高手亦有此作云捨寵求仙畏色
衰辤天素靣立天墀金丹擬駐千年貌寳鏡休匀八
字眉公主與收珠翠後君王看戴角冠時從来宫女
多相妬聞向瑶臺縂淚垂絶不類韋詩與斯輩竟何
以異風俗移人如此或是韋公戯傚時人體爾
牛竒章有夜入真珠室朝㳺玳瑁宫之謗張祐上牛
相亦云四十便封侯名居第一流下有緑鬟紅粉之
語末云知君年少貴不信有春愁盖前詩非謗矣牛
李嗜好如冰炭惟愛石則如一人然賛皇生相門無
聲色之好竒章起寒士備貴人之奉不及賛皇逺矣
唐詩人與李杜同時者有岑參高適王維後李杜者
有韋栁中間有盧綸李益两皇甫五竇最後有姚賈
諸人學者學此足矣長慶體太易不必學王逢原題
楽天墓末若使篇章深李杜竹符還不到君分豈亦
病其詩之淺耶
王鐸盡忠唐室奮討巢賊𥘉節與鄭畋畧同大功垂
就令孜間之於内觧其都統鐸詩云三塵上相逢明
主九合諸侯愧昔賢可謂慨然有志者然居亂世要
湏十分清苦庻可自全孔明躬耕娶阿承醜女相蜀
不殖産其慮深矣鐸當國家板蕩之際居将相衮鉞
之任乃擕妓妾輜重慢藏治容行於虎狼之都三百
口遂併命於高鷄泊哀哉
後村先生大全集卷之一百七十三
後村先生大全集之一百七十四
　　　詩話前集
楊劉諸人師李義山可也又師唐彦謙唐詩雖雕斵
對偶然求如一杯三尺之聫惜不多見五言叙亂離
云不見泥函谷俄驚火建章剪茅行殿濕伐柏舊陵
香語猶渾成未甚破碎若西崑酬倡集對偶字面雖
工而佳句可録者殊少宜為歐公之所猒也
王元之𬒳遇熙陵知制誥因捄徐鉉貶商州為内相
因議孝章后䘮貶滁州真皇登極召還将用矣其詩
乃云两制舊臣生白髪一番新貴上青天未幾再謫
黄州遷蘄州而卒豈新貴有所未平乎
王元之挽趙中令云太常草儀注全似葬周公足以
稱其勛業
魏舒元言云常憐李斯首不及嚴光足真處士語也
潘閬云白日昇天易清朝取事難野聘召而不至閬
呌呼而求用味其詩與張元姚嗣宗何異
潘閬客舎詩土床安枕稳帋𬒳轉身鳴定非慷便枕
玉凉繍𬒳春寒夜者所能道也
詩家評論古人多是書生空言爾晏元獻書平津侯
傳云主父仲舒容不得未知賓閤是何人公能客富
歐二公於門下然後可以為此言但主父非仲舒之
倫宜以汲黯代之
夏英公宫詞云絳唇不敢深深注却怕香脂汗玉蕭
不减香奩花間之作王岐公夫人閤端午帖子云後
苑尋青趁午前歸来競闘玉欄邊䄂中獨有香芸草
留與君王辟蠧編岀新意於綵絲巧粽之外可喜也
将飛更作廻風舞已落猶成半面粧宋景文落花詩
也為世所稱然李義山固云落時猶自舞掃後更聞
香李下句猶妙
君謨以詩寄歐公公答云先朝揚劉風采聳動天下
至今使人傾想世謂公尤惡揚劉之作而其言如此
豈公特惡其碑板奏疏磔裂古文為偶儷者其詩之
精工律功者自不可廢歟又云近時蘇梅二窮士爾
主張風雅人士歸之自二窮人死文士滿朝而使斯
道寂然中絶每念此事竊嘆乃知文士滿朝而詩道
寂然不但近歳祖宗盛時固已然矣歐帖在鄭子敬
左司家
歐公詩如昌黎不當以詩論本朝詩惟宛陵為開山
祖師宛陵出然後桑濮之哇淫稍熄風雅之氣脉復
續其功不在歐尹下世之學梅詩者率以為淡集中
聲又云春隂垂野草青青時有幽花一樹明晚泊孤
舟古祠下滿川風雨看潮生極似韋蘇州垂虹亭觀
中秋月云佛氏觧為銀色界仙家多住玉華宫極工
而世惟咏其上一聫金餅彩虹之句何也山蝉帶響
穿疎户野夢蟠青入破窗亦佳句
子羙送李生云李生以病廢東入徂徕峯志氣尚􁂪
兀形體尚龍鐘男兒生世間有如絶壑松誤為風雷
傷不與匠石逢哀㢤千尺幹摧朽似秋蓬此詩悲壮
之甚李生何如人足以當之竊意子羙自謂也
鴈湖注半山歸腸一夜繞鍾山之句引韓昌黎詩腸
胃繞萬象非也孫堅母懐妊堅夢膓出繞其閶門半
山本此見吳志和王賢良亀詩云世論妄以蟲疑氷
注雖引荘子但出處無疑字意公别有所本後讀盧
鴻嵩山十志有疑氷之語又唐彦謙中秋詩云霧净
不容玄豹隐氷寒却恐夏蟲疑乃知唐人已屡用之
矣
半山挽𥙿陵云玉暗蛟龍蟄金寒雁鶩飛挽吳春卿
云曲􁂪非無騐方穿有不行錬字斵對無遺巧
劉原父詠春草云春草綿綿不可名水邉原上亂抽
榮似嫌車馬繁華處纔入城門便不生貢父絶句云
青苔滿地𥘉晴後緑樹無人晝夢餘惟有南風舊相
識逕開門户又翻書皆有元和意度不似本朝人詩
劉貢父詠史云自古邊功玄底事多因嬖倖欲封侯
不如直與黄金印借取沙塲萬髑髏徃徃指王招李
憲輩唐人曹松亦云憑君莫話封侯事一将功成萬
骨枯
王逢原暑旱苦熱云清風無力屠淂熱落日著起翅
飛上山人固己懼江海竭天豈不惜河漢乾崑崙之
髙有積雪蓬莱之逺常遺寒不能手提天下徃何忍
身去游其問其骨氣老蒼識度髙逺如此豈淂不為
荆公所推
富公由并州入相外廷至於舉笏相賀王逢原獨不
云要須待見成堯舜未敢䡖浮作頌聲所見高扵石
徂徕一等矣答孫莘老云生無人愧寕非楽死有天
知豈待名其固窮自守亦士之高致也
王逢原聞雁云萬里波濤九秋後五更風雨一燈旁
不待着雁字而題見矣
滕白題汶洲村舍云種茶嵒接紅霞塢灌稻泉生白
石根皤腹老翁頭似雪海棠花底戯兒孫可入圖畵
坡詩畧如昌黎有汗漫者有典嚴者有麗縟者有簡
澹者翕張開閤千変萬態盖自以其氣魄力量為之
然非本色也他人無許大氣魄力量恐不可學和陶
之作如海東青西極為一瞬千里了不為韵束縛
陳洙書御史臺壁云清朝無事諌章疎竊禄經年卧
直廬惆悵平生不如夢春来三度到溪居與荆公三
年衣染禁城塵撫事茫然愧古人明月滄波江萬頃
扁舟長載夢中身之作暗合
唐子西諸文皆高不獨詩也其出稍晚使及坡門當
不在秦晁之下集中有聞坡貶惠州詩云元氣脫形
數運動天地内東坡未離人豈此元氣大天地不能
容伸舒輒有礙低頭不能仰閉口焉敢欬東坡坦率
老局促應難耐何當與道俱逍遥天地外此詩甚佳
状得出
潮田無惡歳酒國有長春草木疑靈薬漁樵或異人
花開不旋踵草薙復齊腰圍扇侵時令方書遣晝長
問學兼儒釋交游半士農國計中宵切家書隔歳通
関河先壠逺天地小臣孤山静似太古日長如小年
皆唐西子惠州詩也曲盡南州景物畧無遷謫悲酸
之態七言如身雜蜑中誰是我食除蛇外縂随鄉驥
子能吟青玉案木蘭堪戦黒山頭亦甚工
後人取前作翻騰勘辨有工扵前作者唐子西過田
横墓云滄溟無際何方死却死東都未耿光乃反退之祭
文之意此詩必有謂不獨為横發
元祐後詩人迭起一種則波瀾富而句律疎一種則
煆煉精而情性逺要之不出蘇黄二體而已及簡齊
出始以老杜為師墨梅之類尚是少作建炎以後避
地湖嶠行路萬里詩益竒壮元日云後飲屠蘇驚已
老長乗舴艋竟安歸除夕云多事鬓毛随節换盡時
燈火向人明記宣靖事云東南鬼火成何事終待胡
鋒作争臣(謂方臘不能為/患直待粘幹耳)岳陽樓云登臨吳蜀横分
地徙倚湖山欲暮時又云乾坤萬成事集㕠鬂臣子
一謫今五年聞徳音云自古安危関政事随時憂喜
到樵漁五言云泊州革客縣湖水終夜明淒然不能
寐左右菰蒲聲窮塗事多違勝處心亦驚三更螢火
間萬里天河横腐儒憂平世况復值甲兵終然無寸
策白髪滿頭生造次不忘憂爱以簡嚴掃繁縟以雄
渾代尖巧第其品格故當在諸家之上
徐師川聞云時時傳破虜日日問修門又云諸公
宜努力荆棘已千村陳簡齋感事云風断黄龍府雲
移白鷺州菊花分四野作意為誰秋頗逼老杜
宣靖之祸自滅遼取燕始韓子蒼挽中山韓帥云金
絮盟猶在灰訂事已新語妙而意婉上句指韓下句
指童蔡作詩法當如此
崔徳符詩幽麗髙逺了不蹈襲盖用功最深者觀魚
云小魚喜親人可釣亦可網大魚自有神隐見誰能
童老禅雖無心施食不肯嘗時於千㝷底霍見如龍
章桃花云如何一朽株孕此千億花雖云行且䦨明
歳亦再華豈如世上人一老不復佳過湖云誰見詩
顛顛發時鄱陽湖裏月明如無人為覓昭華管自􁂼
秋蘆片葉吹皆精詣可吟諷
江端友字子我鄰幾之孫靖康間以布衣召用同時
詩人感慨北狩南渡之竹多矣子我云楚欲圖周鼎
湯猶繋夏臺又云比年熒惑犯南斗何日燕人祭地
門事的切而語回互
江子我詠象云倉舒止用兒童計亦自能知爾重輕
盖用王内翰元之􁋸玩張相齊賢之語但含蓄而不
刻露爾
朱希真七言如幾許少年春欲夏一番夢事縁催紅
過時不語鸎觧事怕客深藏魚見機人間萬事若無
味天下四時秋最愁五言如剪茅編鶴屋篩米聚雞
糧燈昏䑕窺研雨惠天穿籬皆警䇿不蹈襲
前輩記朱新仲舍人天氣木佳宜且住風濤如此亦
安歸之聫取其自然不煩斵削然新仲此等句尚多
如招郭侯飲云此時老子興不淺旦日将軍幸早臨
如何以報之青玉案我姑酌彼黄金罍凡别用前人
語皆蟠屈排奡使之妥貼他句如滿地落花春􁋽酒
一簾明月夜登楼相親多謝風標子可欵豈無瀟洒
侯何從可覓秋消息忽有先鋒到白蘋如水篆行科
斗林粧囀画眉若不經思而俱出人意表讀杜詩云
縱之逼綸劍收之入檀弓尤前人所未發也
劉屏山題李忠愍集云二帝蒙塵方幸虜六臣奉璽
更朝梁叙當時事忠憤悲壮尹少稷聞偽齊入㓂云
酬功不惜賞千布送死帷堪縳一驢足與前句相上
下
先朝上元駕御端門示與民同楽之意而已宣和間
燈尤盛至於騎年連月警蹕夜岀尹少稷靖康元夕
詩云景龍只是當時路不見金錢打着人劉屏山亦
云凄凉但有雲頭月曽照當時歩輦歸皆記向来期
門之事
汴都角妓郜六李師師多見前輩雜記郜即蔡奴也
元豊中命待詔崔白圖其貌入禁中師師著名宣和
入至掖庭頃見鄭左司子敬云汪端明家有李師師
傳欲借抄不果劉屏山詩云輦轂繁華事可傷師師
垂老過湖湘縷衣檀板無顔色一曲當年動帝王亦
前人感慨杜秋娘梨園子弟之類
茶山種竹云餘子不足数此君何可無上句雖非竹
事不覺牽強荔枝云絶知高韵傾珧柱未覺豊肌病
玉環上下句皆切又妙於融化送别云不堪相背處
何况獨歸時行役云一寸客亭燭数聲村舎雞絶似
唐人
紹興初虜歸我河南識者知和約之不堅人錢氏之
後自中原遷奉三世䘮柩窆扵越上諸公皆為哀挽
茶山獨云摸金千騎去埋玉幾人歸可謂妙於用事
余為袁守項容孫𬒳召過袁自言其先世墳域在沙
市者皆已遷葬公安國势愈蹙矣士大夫淂無感慨
乎王嘉叟侍郎栁色知春淺鐘聲覺寺深避乕連村
静分魚一市腥之句甚佳
𥘉以僧牒塩鈔糴軍儲夏鈎父詩云坐食今添㡬枝
遁煮塩那淂百洪羊反本之論也
士大夫當離亂時有幸不幸者簡齋云浮世身難料
危途計易非東莱云後死番爲累偷生未有期誦之
皆可悲慨
趙忠簡當國以近臣荐起處士劉致中至則趙去秦
代之矣劉報罷歸尹小稷東之云徒然五律從不辦
一書生史相力荐放翁賜第其去國自是臺評然王
景文乃云真翁自了平生事不了山隂陸務觀放翁
見詩亦笑云我自務觀乃去聲如何把作平聲押了
陸放翁少時調官臨安淂句云小樓一夜聼春雨深
巷明朝賣杏花傳入禁中思陵稱賞由是知名
古人好對偶𬒳放翁用盡　箝帋尾模床稜　烈士
壮心狂奴故態　生希李廣名飛将死慕劉伶贈醉
侯　下澤乘車上方請劍　酒寕乘欠㝷常債劍不
虚施細碎讎　空虚腹壘魂胷　愛山入骨髄嗜酒
在膏盲　手版肩輿　鬼子天公　貴人自作宣明
自老子曽聞正始音　床頭周易架上漢書　温卷
熱官　醉學究病維摩　無事飲不平鳴　乞末帖
借車書　麯道士栺先生　土偶天公　長魝拄頥
短衣掩晊　已得丹换骨肯求香返魂　子午谷丁
邜橋　洛陽二頃光範三書　酒聖錢愚　茶七碗
稷三升一弹指三折肱　天女散花麻姑擲米
玉塵尾金褭啼　虎頭雞助　金鴉嘴玉轆轤　客
至難令三握髪佛采僅可小低頭　百衲琴双鈎帖
　藏經閣帖　摩詰病説法虞卿窮著書　讀書十
帋上樹千回　風漢醉侯　見乕猶攘臂逢狐肯叩
頭　太愛酒地埋憂　一齒落二毛侵　癡頭老矍
鑠翁曲肱縱理　竹郎木客　百錢挂杖一鍤随
身　百罋虀丙囤棗　鍊炭劳薪　銅臭飯香記
書身大似椰子忍事癭生如瓠壼　笑爾輩愛吾廬
　僧坐夏士防秋　塵尾清談蝇頭細字　岩下霧
中花　唐夾寨楚成臯　劍南集八十五卷八千
五百首别集七卷不預焉似此者不可殫舉姑記一
二於此
近歳詩人雜博者堆隊伏室疎者窘村料岀竒者費
搜索縛律者少変化惟放翁記問足以貫通力量足
以驅使才思足以發越氣魄足以陵暴南渡而後古
當為一太宗末年云客從謝事歸時散詩到無人愛
處工又云外物不移方是學俗人猶愛未為詩則皮
毛落盡矣
舊讀楊誠齋絶句云飽喜飢嗔笑殺儂鳯凰未必勝
狙公幸逃暮四朝三外猶在桐花竹實中不暁所謂
晩始悟其微意此自江東漕奉祠歸之作也鳯雖不
聼命於狙公然猶待桐花竹實而飽以花實况祠廩
也欲併祠廪掃空之爾未幾遂請挂冠
誠齋挽張魏公云出晝民猶望廻軍敵尚疑只十箇
字而道盡魏公一生其淂人心且為虜所畏與夫罷
相觧都督時事皆在裏許然讀者都草草看了
今人不能道語𬒳誠齋道盡　宿草春風又新阡去
歳無江水夜韶楽海棠春貴妃　橘中招綺夏瓜
處屏伾文(東宫/生日)晋殿吳宫猶碧草王亭謝館儘黄鸝
　春歸便肯平平過須做桐花一信寒　東風染淂
千紅紫曽有西風半點香　年年不帶㸔花福不是
愁中即病中　昇平不在簘韶裏只在諸村打稻
聲　六朝未可輕嘲謗王謝諸賢不偶然　山根玉
泉仰面飛飛岀山頂却下馳自從廬阜㵼双綀至今
銀湾乾两支雷聲驚裂龍伯眼雪點濺濕姮娥衣寄
言蘇二李十二莫愁瀑布無新詩(題潄/玉亭)羲和夢破
欲唘行紫金畢逋啼一聲聲從又上落人世千村萬
落鷄争鳴素娥西征衣歸去簸弄銀盤浣風露一丸
玉弹東飛来打落桂林雪毛兎誰将紅錦幕半天赤
光絳氣貫山川湏臾却駕丹砂轂摧上寒空輾蒼玉
詩翁已行十里強羲和早起道㕠(羲娥/謡)子雲到老
不曉事不信人間有許由(釣/臺)
放翁學力也似杜甫誠齋天分也似李白
放翁云膽薄沽官醸瞳昏讀監書杜荀鶴云欺春祗
愛和醅酒諱老猶看夾注書二聫皆佳
李伯紀丞相過海絶句云假使黒風漂荡去不妨乘
興訪蓬莱與坡公九死南荒吾不恨茲游竒絶冠平
生之句殆相伯仲異乎李文饒盧多遜窮愁無憀之
作矣
卿相陳魏公去位詩云病深老廹寕歸去莫作留侯
范蠡看時公年五十四而其言如此
艾軒讀江西詩云神仙本自無言説尸觧由来最下
方
山谷與坡公云只欠小蠻樊素在我知造物愛公深
屏山問李漢老疾云欲袖雲門竹箆子室中驅出散
花人愛朋友之言也白公云病與楽天相伴住春同
樊子一時歸放翁云九十老農縁底徤一生强半是
單栖自愛之言也
陳邦光以金陵降虜㳺士或題其先壟云牙郎一去
杳無蹤惟有青青夹逕松若使人能全此操松應合
受大夫封其家執而訟扵郡某守餉士人酒遣去牙
即用唐人賣國語
范石湖賞梅棠云憶向宣華夜倚䦨花光妍煖月光
寒如今蹋颯嫌風露旦向銅瓶滿挿㸔宣華王蜀官
名也
蕭千岩機杼與誠齋同但才慳於誠齋而思加苦亦
一生屯蹇之騐同時獨誠齋奨重以配范石湖尤遂
初陸放翁而放翁絶無一字及之今摘其律帖精諧
不甚費研㝷者于此　着語能竒恠呼天與倡酬(中/秋)
疾走建徳國乃為淵明先失脚堕榛莽劉伶扶我還
(和陶)乾坤生長我貧病怨尤誰　湘妃危立凍蛟背
海日冷挂珊瑚枝醜怪驚人能嫵媚断魂只有暁寒
知百千年蘚着枯樹一两點春供老枝絶壁笛聲那
淂到直愁斜日凍風知(古梅/二絶)造物巧能相𥙷得破怪
賒與一天秋(山中六/月頓凉)一笻時到崔嵬上有底勲劳得
給扶　秋浩蕩中遥指點一螺許是定王城(渡湘)稚
子推窓窺過雁數峯乗隙入西軒　眼冷寒梢明数
點知他是雪是梅花　秋陽直為田家計饒淂漁村
一抹紅真誠齋敵手也
故參與龔公行役過一山有老木參天舟過其山童
矣居人云巨室以此造屋公記以絶句云千章古木
轉頭空去與人間作棟隆未必真能庇寒士不如留
此貯清風晦翁後見此詩嘆曰此龔公一生詩讖意
謂公𥘉爲諌官負重名晚不必爲執政也
黄芻季野名士也既登第夢婦人素服扇上題云恨
君青䄂短誤妾白羅妝季野遂不肯婚余大父著作
與之友善責以嗣續大義陳魏公素重其人以聶夫
人女弟歸之既娶宛然夢中所見者季野果夭無子
大父葬之于吾家祖塋
李雁湖悼亡云一杯謾道愁能遣幾度醒来錯喚君
然元稹已云怪来醒後侍人泣醉裏時時錯問君此
猶是暗合若四靈唐碑入宋稀與唐人隋桞入唐踈
之句則是明犯
安晩丞相昭君詩云觧移尤物柔强虜延夀當年合
議功意新而理長
杭栩李文靖乞去題六和塔云經從塔下幾春秋每
恨無因到上頭今日始知高䖏險不如歸卧舊林邱
髙續古題古四聖觀云射熊舘暗花扶扆下鶴池深
栁拂舟極藻繪追琢之功二宋殆不能過晩兼都官
題直舍云無詩如鄭谷有髪似馮唐亦警策
趙忠定當國招蔡季通不至猶坐趙黨誦死道州偽
禁方嚴朱文公題其墓云有宋西山先生蔡季通之
墓章泉哭之云鵑呌春林辱贈詩雁廻湘浦忽傳悲
蘭枯蕙死迷三楚雨暗烟昏礙九疑早日力辤公府
檄暮年名入黨人碑烏虖季子延陵字不待鑱訶行
可知是時章泉句律知此宜為一世所宗晚年贈詩
太坦率幾扵鳯徳之衰矣
趙南塘挽餘千相去柩前留素仗簾下進黄袍語簡
而事核又云漢閣新圖􁀩秦筝舊曲長挽鞏仲至云
萬卷非其崇單方或以封有無窮之味和韓仲止懐
蹈中第云黄臺瓜辤可憐美老根連蒂摘都移風流
遂至爾身盡衰病况堪吾道非少日槊棋豪索酒暮
年絲竹淚沾衣人生到此将何遣一卷南華坐掩扉
立春云蒼規不與圓生智白髪惟添老在身絶句云
我欲與君洞庭野斜河淡月聼雲和要眇之音也
端平𥘉除拜一新起南塘起散地掌内制元夕觴客
客散家集有觀傀儡詩云酒䦨有感牽絲戯也伴兒
童看到明余謂康節遂令高卧人欹枕觀兒戯之句
盖局外旁觀者之言爾若何同局而爲此言似乎未
可南塘評蹈中詩文兒節奏似韋謝信有之至於慕
先儒而遐想挽名流以自近則居然懸隔南塘惜其
未撥棄浮論可謂名言其豪心俠氣極力揩磨不盡
不若南塘之近道也題㑹春苑云草荒故苑幾春風
尚想花開春樹紅欲問當時馬王事寂寥殘照野亭
中寒食云人家挿栁春将過時節澆松老未歸挽趙
從善尚書云先朝懐族逺平世責人深皆於近體中
有逺意
亡友臨川曽景建慱學强記無所不通工詩有金陵
百詠同泰寺云此身終属侯丞相誰辦金錢贖帝歸
澄心堂帋云一幅降牋何用許價高縁冩宋文章制
荆公書堂云愁殺天津橋上客杜鵑聲襄両眉櫕皆
峭㧞有風骨其少作云九十日春晴意少一千年事
亂時多佳句也
曾景建送蔡季通赴貶云四海朱父子徴君獨典刑
青雲伯夷傳白首太玄經有云憐孤憤無人問獨醒
瑶琴空鏁匣絃絶不堪聼其後景建亦坐詩祸謫春
陵而卒
建人朱復之字幾仲多材藝為詩有思致𥘉夏云忽
聼夏禽三五弄新紅突過石榴枝秋日云紅蕖老云
羞明鏡推譲朱榮上蓼稍視趙紫芝一樹木犀供夜
雨清香移在菊花枝之句尤覺工繳
黄夭谷名春伯白玉蟾姓葛名長庚皆自言得道後
死乃無它異二人頗渉文墨所至牆壁淋漓揮掃能
聳動人谷有詩云半篙春水一簔烟抱月懐中枕斗
眠說與詩人休問我英雄回首即神仙嘗訪瞻值其
出題壁云恠訪恠怪不在茅君山来相侍
侂胄既誅或托巢鳥以機當時朝士云眾鳥不喜亦
不悲又復别㝷高樹枝
丁卯和議虜索首謀亟首予之或為楽府云宝蓮山
下韓家府主人飛頭去和虜高九萬吳山絶句云拂
暁官来簿錄時未曽吹徹玉參差傍人不忍聼鸚鵡
猶向金籠喚太師
范石湖座上客有談劉媫妤事者公與客約賦詞游
次公先成公不復作衆亦歛手游詞云暖靄烘晴籞
鎖垂楊籠池罩閣萬絲千縷池上暁光分宿霧日近
羣芳易吐㝷並蒂欄邊凝竚不信釵頭㕠鳯去柰寳
刀𬒳妾先留住天一笑萬花妬阿嬌好在金屋貯甚
秋風易淂䔥疎扇鵉塵汗一自昭陽宫閉後墻角上
花無数况多病情傷幽素百花臺上空雨露望紅雲
杳杳知何處天尺五去無路次公字子明定夫諸孫
禮部侍郎操之子詩詞皆工
疎明瘦直不受東皇識留取伴春應肯萬紅裏怎着
得夜色何處笛暁寒無奈力若在夀陽宫院一點點
有人惜王澡身甫落梅詞也身甫嘗為太常博士
潘牥字廷堅落筆皆不凡有鐔津懐舊詞云怕見倚
闌干閣下溪聲閣外山空有舊時山共水前歡暮雨
朝雲去不還想是躡飛鵉月下時時認佩環月又漸
低霜又下更闌折得梅花獨自看
余涉世齟齬每誦歐公平生名節為後生描畵畧盡
之言輙為慨然晚逐於朝交游皆掉臂去惟湯伯紀
寄詩云唐朝空自貴宏詞科目何嘗得退之掌到徒
聞誇子厚殘篇僅見命敦詩堪嗟實錄無完傳太息
淮西有後碑寄語莆田紫薇老文章盖世例如斯余
固不足以當此詩然在西掖草制七十不止一首伯
紀未之見爾

後村先生大全集卷之一百七十四
後村先生大全集卷之一百七十五
　　　詩話(續集)
東坡中秋詩云此生此夜不長好明月明年何處㸔
與高適今年人日空相憶明年人日知何處之句暗
合羅隱中秋不見月詩云只恐異時開霽後玉輪依
舊養蟾蜍本扵盧仝月蝕詩然尤簡明林和靖絶句
云山水未深猿鳥少此生猶擬别移居直過天竺溪
流上獨樹為橋小結廬然賈島已云猶嫌住處人知
處見擬移家更上山楊誠齋五言云猶道山中淺仍
移水上居俗人又剥啄掉入白芙蕖亦本此
盧綸李益善為五言絶句意在言外綸傷秋云歲去
人頭白秋来樹葉黄搔頭向黄葉與爾共悲傷宫詞
云玉砌紅花樹香風不敢吹春風觧天意徧發殿南
枝學士院春帖子可用又云辤輦後當態傾心奉六
宫君王若㸔貌甘在衆妃中益送人云路傍一株栁
此路向延州延州在何處此路豈悠悠照鏡云衰鬂
朝臨鏡将看各自疑慙君明似月照我白如絲陽城
烽舍云何地可潸然陽城烽樹邉今朝望鄉客不飲
北流泉皆有無窮之味劉幽求功業人不以詩名其
五言云心為明時盡君門尚不容田園蕪没盡歸去
路何從裴晋公題太原廳壁云危事經非一浮雲的
是空白頭官舍裏今日又春風皆微婉不刻露頃選
絶句或未見全集或偶漏落可收入也石林避暑録
載椘州紫極宫壁見詩云宫門閑一人獨凭欄干立
終日不逢人朱頂鶴聲急亦可收
賈島哭孟郊云家近登山道詩随過海船此為郊冩
真也及哭張籍云即日是前古何人耕此墳施之他
人皆可何必籍也籍儘有可説今八句無一字着題
良不可曉
王簡卿侍郎題園扉只赦人種菜莫誤客看花陳抑
齋樞宻則云寄語園丁勤剗草有時病叟出看花尤
有味辛㓜安晚題桃符云身爲參禪老家因赴詔貧
杜子昕則云父子俱開國朝廷不負人兩聫皆㣲而
婉
賔戯犯客難洛神賦犯高唐賦送窮文犯逐貧賦貞
符犯封禅書王命論洪氏隨筆記阿房賦犯華山賦
中語余讀陸傪長城賦首云千城絶萬城列秦民竭
秦君滅不覺失笑曰此豈非蜀山兀阿房出之本祖
歟傪名輩在樊州前
唐人交疎貧病後身老是非間之句可諷味
王簡卿侍郎嘗自誦其贈劉改之一聨句云罵坐有
人曽辟易處窮無鬼敢揶揄道得他着
福州仁王寺有僧喜倡望江南詞一日忽題壁曰不
　夫婿醜亦勿厭深村但得一回嫁全勝不出門或
　之曰此僧欲出世矣言於當路延主一刹未久若
有不樂者又題云當初只欲轉頭銜轉得頭銜轉不
堪何似仁王高閣　倚欄閑唱望江南李内翰元善
毎稱此二絶􁑴游輙曰吾欲唱望江南矣
李義山蝨賦云爾職惟齧而不善齧囬臭而多跖香
而絶雖甚簡短然有義味
近人長短句多脱换前人詩七夕詞云㒈豪今夜為
情忙人那得工夫送巧然羅隐已云時人不用穿針
待没得心情送巧来送别詞云不如飲待奴先醉圖
得不知郎去時然劉駕已云我願醉如泥不見君去
時宫詞云一夜御前宣住六宫多少人愁然王建已
云聞有羙人新進入六宫未見一時愁
王岐公宫詞云翠眉不及池邊桞取次飛花入建章
雖本王昌齡玉顔不及寒鵶色之句然殊不相犯又
云重教按舞桃花下只踏殘紅作地䄄又云吹囘一
覺昭陽夢帳外春風太薄情其思致在王建之上矣
退之自負去陳言然坐茂樹濯清泉即楚詞飲食泉
䕃松柏也飄䡖𥚑翳長䄂即洛神賦揚䡖袿翳修䄂
也豈非熟讀忘其相犯耶
前史謂禰衡附孔融慢曹操操以其才名不欲殺
劉表前後福建表不能容以江下太守黄祖性急送
衡與之為祖所殺按鸚鵡賦極籠　棲託之悲有母
子伉儷衆雛之感又云寕順從以逺害不違遷以䘮
生又云顧六翮之殘毁雖奮迅其焉如苟竭心扵所
事敢背惠而忘初噫衡自知不免哀鳴躑躅求容扵
祖者如此亦可憐已時操表皆欲簒漢而融獨欲存
　衡與融善自無可活之理操能害融而不忍斃一
　衣表亦避此名惟祖凶麤敢扵下手原其意不遇
承望二豪風㫖爾豈性急之罪哉頃見余扵夀云謝
希孟為某縂餉所惡假手留鑰張定叟劾去之希孟
有詩云上有皇天下后土此身不患無歸所憑誰説
與清河宫何苦為人作黄祖余謂祖為曹劉驅使已
可笑又有一種人為祖驅使益可笑也
退之自答栁栁州食蝦蟇詩是柳倡而韓和矣今栁
集乃無此作唐家数詩往往一集可采者止一二首
餘皆不必傳而傳子厚詩　妙　不入集
者可惜也周六周七輩能登科而不能收拾父詩必
是其時尚幼
山谷以崇寕甲申謫宜州道由洞庭潭衡永桂皆有
詩是嵗五六月間至宜明年乙酉九月卒年六十一
以集考之在宜僅有七詩與黄龍清老三首别元明
一首和范寥二首而絶筆扵乞鍾乳一首豈年高地
惡而然耶其别元明猶云術者謂吾兄弟俱夀八十
谷亦不自料大期止此少游在藤自作挽歌之属比
谷尤悲哀惟坡公海外筆力益老徤宏放無憂患遷
謫之態黄秦皆不能及李文饒亦不能及
秦㑹之嘗記曽南豐辟陳后山為史属且塗改后山
史藁世謂元無此事乃秦謬誤殆以人廢言也按魏
衍為后山集記明言元豐四年神宗命曽典史事曽
荐后山為属朝廷以白衣難之衍乃后山高苐集記
作扵政和五年秦説有按㨿非誤
后山生不肯着趙挺之丞相背心其死也友人鄒道
鄉買棺以殮二事尤偉魏衍作集記不敢書前事豈
趙公言貴盛有所避就乎
余舊喜杜牧憶李給事詩云元禮去歸緱氏學江充
来見大臺宫妙扵用事緱犬借對尤工後讀膺傳居
綸氏敎授千人非緱氏也牧豈别有所本即
杜牧嘗為牛竒章公掌書記後誌牛公墓書維州事
是牛而非李又云李太尉專柄多逐賢士牧弟顗嘗
為李衛公廵官後李貶袁州牛公欲辟致顗辤以李
公方在困不願就牧誌顗墓備載其事牛李相反如
氷炭門下士各分朋黨二杜於其時一為牛客一為
李客各行其志各主其所主不以牛李之存没用舍
為向背其兄弟俱豪傑之士矣自唐至今維州曲直
之論未定惟温公是竒章與牧之論同
徐夤先輩詩如豐年甲子春無雨良夜庚申夏足眠
如身閑不厭常来客年老偏憐最小兒皆律切又
五言云嵗計懸僧債以此知閩人苦貧貸僧而取其
息自唐末已然矣但近嵗取諸僧者愈甚十刹九廢
有歲收数千百斛盡入豪右而寺無片瓦者則前世
之所未有也
前輩稱王君玉詩刻琢深淳且舉蠶寒氷繭瘦蜂老
露房欹魚寒不食清池釣鷺静頻驚小閣棋二聫余
以其集攷之五言如露槿東西照風荷向背愁七言
如凉吹易成團扇恨夕陽偏結小窓愁如詠明皇云
誰将水調歌秋雁不遣君王待曲終絶句如香溪春
老誤㝷芳只有愁雲映夕陽今日重来已如此何湏
更問海生桑如正月初絃二月除小陽春事已如麻
强誇力徤因移石不減公忙為種花皆精妙有思致
絶句可入選而詩話所稱二聨乃不在集中君玉宴
元献客也嘗與楊大年歐公唱和
劉駕古意云新人莫歡喜故人曽如此燕趙猶生女
郎豈有終始比之香山更有新人勝於汝之句稍含
蓄
漢以孝亷取士其末也孟徳仲謀皆曽舉孝亷来唐
人尤重進士其末也如李振勸朱温一日殺司空裴
贄等百餘人扵白馬驛蘇楷駮昭宗諡李山甫教樂
從訓害王鐸一家三百口皆不得志於場屋者為之
乃至巣㓂亦進士也科目之弊如此當時惟羅隠有
詩聲屡擯扵名場然逢世亂離依錢氏以庇身未嘗
　節五言云四海霍光苐六龍張奉營此必是諸鎮
皆封王賜功臣號及岐汴刼質天子之時又云陪臣
無以報西望不勝情又聞幸蜀七言云静憐貴族謀
身易危惜文皇創業難猶有惓本朝之意可嘉也司
空表聖有詩與李生論詩畧云王右丞韋蘇州澄澹
精緻豈妨遒舉賈浪仙雖有警句視其全篇意思殊
餒大扺　才亦為體之不備也余謂四靈
輩　自摘其警聫二十六如人家寒食月花
影午時天雨㣲吟足思花落夢無　樂府云晚粧留拜
月春睡更生香七言詩得劍乍如添健僕亡書久似
憶良朋皆甚佳然世人惟誦其碁聲花院閉幡影石
幢高緑樹連村暗黄花入麥移之句表聖有絶句云
後生乞汝殘風月自作深林不語僧其高自標致如
此
退之以師道自任自李翺張籍黄甫湜輩皆名之惟
推伏孟郊待以畏友世謂繆敬非也其自歎云愁與
髪相形一愁白𢾗莖有髮能幾多禁愁日日生古若
不置兵天下無戰争古若不置名道路無欹傾太行
聳巍峩是天産不平黄河奔濁浪是天産不清四蹄
日日多雙輪日日成二物不在天安能免營營弔國
殤云徒言人最靈白骨亂縦横如何當春死不及羣
草生尭舜宰乾坤器農不器兵秦漢盗山岳鑄殺不
鑄耕天地莫生金生金人競爭㶚上䡖薄行云自歎
方掘身忽逢䡖薄倫常恐失所避化為車轍塵游子
吟云慈母手中線游子身上衣臨行宻宻縫意恐遲
遲歸誰言寸草心報得三春暉去婦云君心匣中鏡
一破不復全妾心藕中絲雖㫁猶牽連安知御輪士
今日翻廻轅一女事一夫安可再移天君聽去鶴言
哀哀七絲絃教坊歌兒云十嵗小小兒能歌得朝天
六十孤老人能詩獨臨川去年西京寺衆伶集講筵
能嘶竹枝詞供飬繩床禅能詩不如歌悵望三百篇
長安旅情云盡説青雲路有足皆可至我馬亦四蹄
出門似無地玉京十二楼峩峩倚青翠下有千床門
何門薦孤士秋懐云詈言不見血殺人何紛紛聲如
窮家犬吠竇何誾誾古詈舌不死至今書云云秦火
不熱舌秦火空熱文贈無本云詩骨聳東野詩濤湧
退之有時踉蹡行人驚鶴阿師可惜李杜死不見此
狂癡又云拾月鯨口邉何人免為吞游侠行云平生
無恩讐劒閑一百月吊元魯山云黄犢不知孝魯山
自駕車非閑不可妻魯山竟無家将謡魯山得賾海
誰能涯當舉世競趍浮艶之時雖豪傑不能自㧞孟
生獨為一種苦淡不經人道之語固退之所深喜何
繆敬之有
文字意脉人生通塞繋焉東野詩云萬物皆及時獨
予不覺春又云妾恨此斑竹下盤煩冤根有筍未出
土中已銜淚痕又云無子抄文字老吟多飄零有
吐向床枕席不觧聽又云山壮馬力短路行石齒中
又云後路起夜色前山聞虎聲其峡哀杏殤哭劉言
史盧殷諸篇極其詭怪幽憤所謂峽哀者似為逐客
而作如云沙稜箭箭急波齒齗齗開呀彼無底吮待
此不測灾谷號相噴激石怒争旋囘古罪有復郷今
纍多為能其詞可以痛哭不知哀何人也屈宋大招
招魂等作雖窮極天地之外龍蛇鬼魃千變萬態然
又稱述宗國宫室鐘鼓歌舞之樂以返之孟生純是
苦語畧無一點温厚之意安得不窮此退之所以欲
和其聲歟
孟詩亦有平淡閑雅者但不多耳如腰斧斫旅松手
瓢汲家泉如不是城頭樹那棲来去鴉如路喜到江
盡江上又通舟愿爲馭者手與郎回馬頭如處處得
相隨人那不知月皆與唐人同一機杼詠蚊云願爲
天下㡡一使夜景清燭蛾云天若百尺髙應去掩明
月又唐人所不能道
王賛序方干詩云張祐升杜甫之堂方干入錢起之
室祐尤爲杜牧所稱林逋亦有張祐詩牌妙入神之
句牧逋非䡖許可者干送喻鳬云送我樽前酒與君
身上衣又云寒蕪隨楚盡落葉渡淮稀又坐月何曽
夜聽松不似晴窓接停猿樹岩飛浴鶴泉考功以五
言擅名干亦云纔吟五字句又白幾堇髭入室之評
不為過矣荆公選唐百家詩於髙適岑參各取七十
餘首其次王建皇甫冉各六十餘首冉詩佳句如殘
雪入林路深山歸寺僧如那堪閉永巷聞道選良家
如借問承恩者雙蛾幾許長皆不在選中冉茅曽詩
亦工如寒磬虚空裏孤雲起滅間如孤村明夜火稚
子候歸船如三徑荒蕪羞對客十年衰老愧稱兄皆
精妙亦不入選余嘗謂如兩皇甫五竇皆唐詩高手
野處洪公所謂竇氏聫珠集恨未之見
劉義嘲退之䛕墓豈惟退之哉蔡中郎自謂平生作
碑惟於郭有道無愧詞則他碑有愧者多矣李北海
為諌官時面折廷諍是甚氣魄其詞翰俱妙碑板滿
天下外國至持金帛購求及為葉有道碑稱羙其孫
景龍觀道士鴻臚卿越國公法喜為帝傲吏作人宗
師以臺閣名士而為一黄冠秉顯揚之筆讀之可發
千載一笑史謂自古鬻文獲財未有如邕之盛豈非
法喜輩潤筆耶使皆為郭泰作碑昌黎安得數斤之
金北海安得珊瑚鈎騏驎罽與紫騮劍几之玩乎
郎士元車馬雖嫌僻鸎花不棄貧秦系流水閑過院
春風為閉門善状幽居者唐求沙上島猶在渡頭人
未行樹色野橋暝雨聲孤舘秋善状行役者周賀空
将未歸意説向欲行人張蠙共看今夜月獨作異鄉
人善状離别者賀又云雨雪生中路干戈阻後期蠙
云塞深行客少家逺識人稀善状邊地者蠙又有宫
詞云日透珠簾見冕旒六宫争逐百花毬廻頭不覺
君王去已聽笙歌在逺楼甚工
唐人為樂府者多如劉駕鄰女篇云君嫌鄰女醜取
婦它鄉縣料嫁與君人亦為鄰所賤菖蒲花可貴只
為人難見祝河水篇云河水清瀰瀰照見逺樹枝征夫
不飲馬再拜祝馮夷從今億萬嵗不見河濁時語䦨
味長欲逼王建
鄭谷多佳句而格苦不髙谷甚推尊薛能能自負不
淺其實一繆妄人爾其黃河太華二篇尤自夸詡然
以弱筆賦巨題每篇押十四韵殊無警䇿曽不如司
空表聖地勢遥尊嶽河流側譲闗十字道盡尚不足
以望表聖如吳楚東南坼乾坤日夜浮齊魯青未了
等句法何嘗夢見彷彿谷輩北面之良不可曉
魏野詩除前輩拈出数聫之外如棋退難饒客琴生
却問兒松風輕腸扇石井勝頒氷　病生閑撓僧来
廢静眠雁急長天外驢遲落照中又咏菊云五色中
偏貴千花後獨尊皆逼姚賈而少有誦之者
五言尤難工林和靖一生苦吟自摘出十三聫今惟
五聫見集中如隠非秦甲子病有晋春秋水天雲黒
白霜野樹青紅風回時帶笛烟逺忽藏春如郭索鈎
輈之聫皆不在焉七言十七聫集逸其三向非有摘
句圖傍證則皆成逸詩矣梅聖俞作集序謂先生詩
未嘗自貴就輙棄之所存百無一二盖實録云
黄庻亞夫山谷之父世所誦怪石絶句之外如書對
聖賢為客主竹兼風雨似咸韶如史觧戮人帷戮古
地能埋死只埋愚皆竒崛不蹈襲如犬孤山不知天
星何時落春秋不書不可㝷如宿趙屯云蘆花一般
水弭棹日已暮山間聞雞犬無人見烟樹行逐羊豕
跡始識入市路菱芡與魚蟹居人足来去漁家無鄉
縣滿船載稚乳鞭笞公私急醉眠聽一雨雜之谷集
中不能辨谷嘗手書此二詩刻扵星子灣䟦云先君
平生刻意於詩與子羙吾祖詩冠古之評何異亞夫
真黃氏之審言矣
曽子固明妃曲云丹青有迹尚如此何况無形論是
非諸家之所未發哭尹師魯公悲公尚至千載後况
復悲者同其時意甚高挽丁元珍云鵩来悲四月鶴
去遂千年尤精切北歸絶句云江海多年似轉蓬白
頭歸拜未央宫堵墻學士争相問何處塵埃瘦老翁
極似半山誰謂子固不能詩耶
前輩咏蝶云狂隨栁絮有時見舞入梨花無處㝷乃
脱换唐人白鷺詩立當青草人先見行近白蓮魚未
知之句云耳
古今賦詠閨情者不過恩怨相爾汝賀方回詞云插
金陌上郎化石山頭婦無物繋君心三歲扶床女陳
子髙絶句云壁間衛玠眉目是膝下枚臯言語真縦
使無情似郎主那能對此不霑巾乃就幼稚上發意
尤新前世惟蔡琰胡笳諸篇為然子髙别有句云髙
向邉鴻問消息㫁膓書信不如無甚有思致
唐有雙角犢子恣狂顛之謡故周子諒彈牛仙客以
為姓符䜟書李文饒亦為牛竒章懐異志於圖䜟恨
不族之又欲以大牢少長俱置之法朱新仲云信䜟
書而誣人以大逆李竄海島周杖死朝堂報也又云
終唐之世無牛姓為盗者夫犢子雙角殆析朱字爾
泚問䁀於前温改物於後䜟亦有時而騐耶
王民瞻題石人峯云偉岸稜稜　立朝巍峩冠劍想
風標可憐有貌無肝膽何用昻然近紫霄其托諷與
退之石鼎之作何異
梁邵陵王代舊姬云怨黛舒還歛啼粧拭更垂武陵
王夜夢云昨夜夢君歸賤妾下鳴機懸知君意薄不
看去時衣施榮泰詠昭君云唧唧撫心歎蛾眉誤煞
人姚翻夢故人云覺罷方知恨人心定不同誰能對
角枕長夜一邉空雖南朝人語駸駸入晚唐矣
春端帖子前輩有絶工者有不甚工者坡工欲使秦
郎供帖子豈非以其才思尤宜用於此耶少游不厯
此官無以騐工拙周羙成亦有才思者集中有代内
制作春帖子三十首皆平平無警䇿余嘗忝儤直幸
不當華爾否則亦露拙矣偶讀誠齋詩云玉堂着句
轉春風諸老從前亦寓忠誰爲君王供帖子丁寕綺
語不湏工使此老爲之必有可觀
秦相當國桂帥胡舜陟謂古縣乃秦父舊治諷縣立
祠令髙登彦先也爲太學諸生時屡上書與陳東齊
名既登第考試潮州以論題䇿問忤秦相者以爲不
可祠舜陟怒捃它事劾上興獄逮捕彦先母死舟中
而彦先航海投匭上書乞納官葬母秦素蓄憾下彦
先静江獄比至舜陟爲漕吕源發買馬事先下吏死
秦人皆愛舜陟之非辜而不知有天道焉舜陟諂秦
死彦先忤秦而生亦可為士大夫謬用其心者之
戒彦先端午詩云無邪煩艾子有愠頼桐孫用事斵
對深於五言者
鶴相在海外效唐李嶠為單題詩一句一事凡一百
二十篇寄洛中子孫名青衿集徐堅初學記之類也
貶所無書籍而黙記舊讀厯厯不忘且篇篇有李韵
又自序云謂三歲欲齒諸兄行冠禮祖母曰汝能諷
五七言詩数十章當從汝至翌日能誦之遂兑搃角
六七歲侍祖母讀華嚴經即觧句讀辨難字十四五
舉業為前輩推賞擢髙第登貴仕皆早學之力又云
家僕至得珙書筆札精麗字字可愛又得諸孫簡讀
各言日夕所學知患難之門不廢素業曠然忘遷之
意今之貴人位望稍通顯便放下書冊子弟怙勢侈
侈為不肖之已鶴相處禍患遷謫了能以學自娛又
能以學勵其子孫有過人者不可以人廢也坡公書
易論語注成於儋耳胡明仲讀史管見作於新州又
非鶴相口耳記誦之學所及
欲驅殘臈變春風只有寒梅作選鋒莫把疎英䡖闘
雪好藏清艶月明中楊龜山為胡文定作也千畝寒
林一樹梅自妍自笑已堪哀今朝更被風吹却擬遣
春從底處回項平庵爲朱文公作也二詩一欲文定
瑣闥之留一惜文公經筵之去
李侍郎似之詩云老子因何一念差肯将簮􁀍挽袈
裟析樞宻仲古南遷寄李相伯紀云待公輔佐中興
了乞取袈裟送暮身二公一爲侍從一爲執政晚年
乃有袈裟之羡其誰信之
楊文公談苑云近世錢惟演劉均首變詩格得其格
者蔚爲佳咏又云二君麗句絶多且各舉𢾗十聫錢
咏漢武云立侯東溟邀鶴駕窮兵西極待龍媒劉詠
明皇云黎園法部兼胡部玉輦長亭更短亭工則工
矣余按首變詩格者文公也自歐陽公諸老皆謂崑
體自楊劉始今文公乃巽與二人若已無與者前輩
謙厚不争名如此文公亦詠漢武云力通青海求龍
種死諱文成食馬肝待詔先生齒編貝那敎索来向
長安明皇云河朔叛臣驚武馬渭橋遺老識真龍蓬
山鈿合空傳信囘首風濤百萬重比之錢劉尤老徤
公孫賀當拜相涕泣不肯受印綬蔡謨寕免為庶人
不肯當司徒之拜然賀不能堅辤而覆族謨能固拒
而全身如謨者可謂智矣南朝人云我以為公不如
飲酒樂劉義詩云盡欲調太羮今古無好手所以山
中人兀兀但飲酒皆名言也
王質景文與王樞使公明詩云試看公出手母謂我
無人與虞丞相云寄身江漢歸無所開眼乾坤見有
公甚雋快但下聫云修造鳳楼湏有手住持烏寺可
無人幾於自鬻矣
臨川危逢吉詩有思致禽言二首尤佳接客篇云接
客接客髙亦接低亦接大兒穏善㑹傳茶小兒踉蹡
能作揖家人不用剪髻雲我典唐書充饌設唐書典
了猶可贖賔客不来門户俗郭公篇云郭公郭公聞
儞失國春秋何事到此猶悲啼郭公前言亡國故當
時只縁臣子誤百年社稷不得歸而今家住柘崗西
滿日春風都是恨聲聲説與齊侯知郭亾矣君勉之
詞意音節欲廹張籍王建矣題楊妃齒痛圖云痛入
香齦欲不禁三郎心痛亦何深當時更有唇亾處自
是君王不動心婦歎云記得蕭郎登第時謂言即日
鳳凰池而今老等閑官職日欠人錢夜欠詩落花云
馬嵬路險失妃子金谷楼髙墜緑珠皆清婉可愛然
古今詠落花無出二宋兄弟兩聫追琢精妙逢吉語
稍率矣

後村先生大全集卷之一百七十五
後材先生大全集卷之一百七十六
　　　詩話(後集)
杜八哀詩崔徳符謂可以表裏雅頌中古作者莫及
韓子蒼謂其筆力變化當與太史公諸賛方駕惟葉
石林謂長篇㝡難晋魏以前無過十韻常使人以意
逆志𥘉不以叙事傾倒為工此八篇本非集中髙作
而世多尊稱不敢議其病盖傷扵多如李邕蘇源明
篇中多累句刮去其半方盡善余謂崔韓比此詩扵
太史公紀傳固不易之語至扵石林之評累句之病
為長篇者不可不知

子羙與房琯善其去諌省也坐捄琯後爲哀挽方之
謝安投贈哥舒翰詩盛有稱許然陳濤叙潼関二詩
直筆不少恕或疑與素論相反余謂翰未敗非子羙
所能逆知琯雖敗猶爲名相至扵陳濤叙潼関之敗
直筆不恕所以爲詩史也何相反之有
杜公爲詩家宗祖然扵前輩如陳拾遺李北海極其
尊敬扵朋友如鄭䖍李白髙適岑參尤所推讓白固
對壘者扵䖍則云徳尊一代名垂萬古扵適則云羙
名人不及佳句法如何又云獨步詩名在扵参則云
謝眺毎篇堪諷詠未甞有競名之意晚見舂陵行則
云粲粲元道州前賢畏後生至有秋月華星之褒其
接引後輩又如此名重而能謙才髙服善今古一
人而已世傳嚴武欲害子羙杜集載武贈杜七言有
莫倚善題鸚鵡賦之句則武果有無状之意矣不但
以禰衡待杜亦以黄祖自處麤􁩳如此其母氏所以
有官婢之憂也
杜嘲太白句似隂鑑然杜云船如天上坐不犯沈佺
期乎薄雲巖際宿不犯何遜乎恐太白有辭矣
前人謂杜詩冠古今而無韻者不可讀又謂太白律
詩殊少此論施之小家数可也余觀杜集無韻者惟
夔府詩題𢾗行頗艱澁客有誤字脱簡如大禮三賦
沉着痛快非鉤章棘句者所及太白七言近體如鳯
凰臺五言如憶賀監哭紀叟之作皆髙妙未甞細考
而輕為議論學者之通患韓退之甞云氣水也言浮
物也水大則物之浮者小大畢浮氣之與言猶是也
氣盛則言之短長與聲之髙下者皆宜此論最親切
李杜是甚氣魄豈但工扵有韻者及古體乎
韓公字東野名籍湜而籍哭韓詩乃有後學號韓張
之句陸象山白鹿講義呼晦翁為先生後辨太極書
則兄之矣輩行有先後仕進有乆近豈可以存沒顯
晦而改變甫白眞一輩行而杜公云李杜齋名真忝
竊其忠厚如此
盧蔵用序陳捨遺集稱其崛起江漢虎視函夏卓立
千古横制頽波天下翕然質文一變至扵感遇之篇
則感激頓挫㣲顯闡幽庻幾見變化之朕以接乎天
人之際韓栁未出之前能爲此論亦可謂之知言矣
其論歴代文弊皆不錯惟謂後進之士若上官儀者
出扵是風雅之道掃地則大不然按上官儀詩律
未脱徐庾然孤忠大莭遂與禇河南相輝映扵史
藏用不終隠尚可恕晚附太平公主時人指終南
㨗徑目藏用為随駕處士與蕭至忠輩同傳其詆上
官儀将以媚公主耳豈篤論乎
陳拾遺李翰林一流人陳之言曰漢魏風骨晋宋
傳㒒甞暇時觀齊梁間詩彩麗雖繁而興寄都絶毎
以永歎李之言曰梁陳以来艶薄斯極沈休文又尚
以聲律将復古道非我而誰陳感遇三十八首李古
風六十六首眞可以掃齊梁之弊而追還黄𥘉建安
矣昔南塘力勉余息近體而續陳李之作余泊世故
忽忽不經意而老至矣聊記其言以諗同志
李陽氷序太白集云古今文集遏而不行惟公文章
横𬒳六合語極駿壮不但工篆也
陶韋異世而同一機鍵韋集有一篇云霜露悴百草
時菊獨妍華物理有如此寒暑其柰何掇英泛濁醪
日入㑹田家盡醉茅簷下一生豈在多題日傚陶彭
澤此眞陶語何必傚也若近時趙蹈中雖極力摹擬
艱苦甚矣
唐詩人出牧者多誇說軍府之雄邑屋之麗士女之
盛惟元道州賊退示官吏云追呼且不忍况乃鞭扑
之韋蘇州寄人云身多疾病思田里邑有流亡愧俸
錢皆有憂民之念
悼亡之作前有潘騎省後有韋蘇州又有李鴈湖不
可以復加矣
髙適岑參開元天寳以後大詩人與杜公相頡頏歌
行皆流出肺肝無斧鑿㾗適賦秋湖云如何咫尺仍
有情况復迢迢千里外甚佳其近體亦髙簡清㧞送
甥云宅相予偏重家丘人莫輕東平道中云蟬鳴木
葉落此夕更秋霖絶句云栁色驚心事春風厭素居
方知一盃酒猶勝百家書其散語如祭䨇廟文云時
平位下世亂節髙極悲慨有味參送郭又云𥘉程莫
早發且宿㶚橋頭送顔少府云愛客多酒債罷官無
俸錢漢川山行云江村犬吠船㝷人不遇云門前雪
滿無人迹應是先生出未歸郊島輩旬煆月煉而成
者參談笑得之辭語壮浪意象開闊荊公選唐詩惟
此二家最多
唐人皆宗李杜雖退之崛强亦然任華者不知何人
有雜言二篇寄李杜畧云杜拾遺名甫第二才甚竒
昨日有人誦得𢾗篇黄絹辭借問果是杜二之所為
又云我聞當今李白云云任生知有君君也知有任
生未華扵二公杜舊識李素昩皆名呼之或呼其行
第又髙自称道云曽讀却無限書掘詩一句两句在

人耳然二詩皆無與華酬荅之辭華它作又不傳獨
此二篇見又玄集徃徃以恠見取昔杜黙欲與曼卿
永叔並稱三豪米元章自謂寳晋集勝眉山集華亦
杜米之流歟
退之從董晋丧去汴甫四日而難作留後陸長源判
官孟叔度等皆死人謂退之幸免爾以史考之長源
欲以峻法繩驕兵為晋所制不克行又云叔度等苛
細然則汴卒樂晋寛弛惮長源繩束怨叔度輩刻薄
禍有貽矣退之從䘮而出盖見幾而作者余讀復志
賦云非夫子之洵羙兮吾何為乎􁁶之都小人之懷
惠兮猶知獻其至愚固余異扵牛馬兮寕止乎飲水
而求芻仰盛徳以安窮兮又何忠之能翰昔余之約
吾心兮誰無施而有獲嫉貪佞之洿濁兮曰吾旣劳
而後食懲此志之不修兮爱此言之不可忘苟不内
得其如斯兮孰與不食而髙翔此賦有無窮之意豈
非甞忠告董陸而不見用遂欲舍之而去乎先見如
此其免扵禍非幸也然長源忠義死難與田弘正同
故退之汴州行云廟堂不肯用干戈嗚乎柰汝母子
何以不討賊爲恨不以燭免爲喜也
江陵道中寄三翰林云周官多材雋偏善桞與劉或
疑言語洩傳之落冤讎按退之陽山之貶此詩及史
皆云因論宫市似非劉栁漏言之故當時廼有此說
市朝風波可畏乆矣然退之扵劉桞豁然不疑故有
二子不冝爾之句庶幾不怨天不尤人矣
昔與王去非侍郎同官金陵去非言永貞小人鈎致
名士退之非謫陽山未必不爲牽率余曰能爲陽山
之行必不入伾文之黨去非以爲然韓南山詩設或
如者四十有九辭義各不相犯如繅壅蠒絲出無窮
栁寄張澧州詩就瑕字内押八十韻未甞出韻如彎
硬弓臂有餘力盡斯文変態窮天下精然非詩之極
致
子厚古東門行夣得靖安佳人恐皆為武相元衡作
也栁云當街一叱百吏赱馮敬胸中函匕首兇徒側
耳潜愜心悍臣破膽皆杜口猶有嫉悪憫忠之意夣
得昨夜畫堂歌舞人之句似傷乎薄世言栁劉為御
史元衡為中丞待二人㓕裂果然則栁賢扵劉矣
子厚永栁以後詩髙者逼陶阮然身老遷謫思含悽
愴如哭陵司馬云恬死百憂盡苟生萬慮滋乃犯孔
北海臨終之作不祥甚矣坡公云平生萬事足所欠
惟一死惜不令子厚見之

張洎序項斯詩云元和中張水部為律格字清意逺
惟朱慶餘一人親受其旨㳂流而下則有任藩陳標
章孝標司空圖等咸及門焉然慶餘詩只有薔薇一
首入選項斯警句多扵慶餘如病甞山藥偏貧起草
堂低如鶴睡松枝㝎螢歸葛葉垂如魚舟縣前泊山
吏日髙衙送隱者云弟子不知年病僧云不言身後
事猶坐病中禅可與任藩司空圖並驅
世称朱慶餘粧罷低聲問夫壻畫眉深淺入時無之
句却不入選豈嫌其自鬻耶放翁云誰言田家不入
時小姑畫得城中眉比慶餘尤工
佛扵雙樹下右脇側臥而化至今僧亡者多云右脇
按釋迦云我今背痛将入涅槃然則右脇者以背痛
不能仰卧耳若夫非背痛而右脇與不䘮姊而尚左
有何異
道家皆以老子為神仙之祖雖太史公亦曰莫知其
所終又曰百有六十餘歳又曰二百餘歲然荘子
云老聃死秦失吊之太史公豈未見荘子耶
耿湋多佳句山行云花落㝷無徑鷄鳴覺有村贈僧
云月上安禅乆苔生出院稀如强飲沽来酒羞看讀
了書如難艱為客慣貧賤受恩多皆可録

杜牧罪元白詩歌傳播使子父女母交口誨謡且曰
恨吾無位不得以法繩之余謂此論合是元魯山陽
道州輩人口中語牧風情不淺如杜秋娘張好好諸
篇青楼薄倖之句街吏平安之報未知去元白幾何
以燕伐燕元白豈肯心服
李山甫集有代孔明哭先主詩命題崖異冝有新意
而两篇無一字警䇿學薛能而不至者亦不及劉義
孔融李邕爲姦雄所殺無可逃之理若禰衡王昌齡
爲太守所殺班固陳子昻爲縣令所殺尤可憐也病
中送客難爲别夣裏還家未當歸亦晩唐佳句
張嵲巨山評聖俞以詩鳴本朝歐陽公尤推尊之余
讀之疑過不過妾肆譏評至反覆味之然後始判然
扵胸中不疑聖俞詩長扵叙事雄健不足而雅淡有
餘然其淡而少味令人無一唱三歎之意至扵五言
律詩特精其句法歩驟眞有大歴諸公之風又評魯
直詩文云譽者或過其實毁者或損其眞皆非眞知
魯直者或有所爱憎而然大抵魯直文不如詩詩律
不如古古不如樂府魯直自以為出扵詩與楚辤過
矣盖規模漢魏以下者也佳處徃徃與古樂府玉臺
新詠中諸人所作合其古律詩酷學少陵雄健太過
遂流而入扵險怪要其病在太着意欲道古今人所
未道語爾其文則專學西漢惜其才力𥚹局不能汪
洋趦趄如其紀事立言頗時有類處二評不易之論
也
陳簡齋墓誌張巨山筆也称公詩體物寓興清邃超
特紆餘閎肆髙舉横厲上下陶謝韋桞之間又云公
外王父存誠子善行草書世俗莫知公𥘉規模其外
家法晚益變體出新意片紙𢾗字得者藏去乃知簡
齋筆法本存誠子巨山簡齋表姪也其夷陵詩云吳
蜀相持地江山真險固昔聞焚夷陵今兹但遺堵山
逺欲連天江寛疑浸樹左顧渚宫塗右眺㐮陽路野
逈無居人荒村但豺虎依依念鄉井愴愴悲墳墓月
淡江風寒雲深椘山墓佇立小踟蹰蒼蒼帰鳥去𥘉
夏云孟夏忽已至雨餘草木荒俯澗有驚泉仰林無
遺芳山中嵗事晚是日農始忙布榖鳴逺林田家競
農桑故園今何為點點心獨傷防江云虜去田事始
夜来春雨匀向時耦耕者十無三四人努力勿轉徙
赦語如陽春又云大漢與吳越天南天北頭虜猶渉
吾地飲馬長淮流飲馬尚猶可莫使學操舟辭語髙
簡意味幽逺此類不可殚舉真南渡巨擘與簡齋五

言云紛紛世上児啁啾亂鳴蜩惟公妙句法字字陵
風騷癯瘦藏具羮和平蓄餘豪碩我吟諷苦知公心
力勞栁韋儻可作論詩應定交它人莫不自夸大惟
巨山能踐其言
巨山五言絶句如犖确南山路叢筠冐水生寒梅銷
落盡猶有数花明如青林擁蕭寺况乃在山隂出見
桃花發方知春已深七言絶句如十日濃隂飛細雨
清川𥘉漲水平沙幽人閉户春已半開遍山南山北
花如故園墳樹想青葱寒食風光淚眼中自痛不知
傖父子紙錢猶挂樹頭風如一行踈樹對柴門又見
荒煙上晚村日日墻隂觀日影人生消得幾朝昏日
炙櫻桃已半紅更薫花氣滿襟風路傍謁舍躊遺
獸應有荒墳在麥中讃太平廣記云夣裏空驚嵗月
長覺時追憶始堪傷十年烜赫南柯守竟日歡娛審
雨堂(有人夣入蟻穴/榜曰畨函堂)皆精麗宛轉有思致又讀椘世家
云䘮帰荆椘痛遺民修好行人継入秦不待金仙来
震旦君王已觧䓁冤親其忠憤切扵戊午讜議矣但
㣲而顯婉而成章耳
張文潜詠淮隂侯云平生䔥相真知己何事還同女
子謀巨山代䔥相荅云當日追亡如不及豈扵今日
故相圖身如累卯君知否方買民田欲日汚亦前人
所未發世好巨山詩者絶少惟余與湯伯紀爾
徐師州由前省郎以諌議大夫召中書舍人程俱致
道封還除目言其與中貴人唱和魚湏之句為人所
傳致道坐此去國徐集不載魚湏之篇魚湏出玉藻
篇笏也湏音班與中貴人詩用此二字莫曉其義或
言師川居上饒鄭諶者奉使經從師川甞與徃還帰
而宻薦然思陵本喜山谷師川其甥又在圍城中着
莭遂峻擢之御札云可贈諫議大夫如其人尚在以
此官召之豈一璫所能薦乎或又言致道本蔡氏客
後知秀州兀术至棄城而遁何暇議師川按致道集
有問侯蔡少師啟進由蔡氏固有可議其復職啟甞
自辨云居未嘗􁃻提舉道録祕書之属出未甞從宣
撫河北陕西之行又云决知綿薄之才難抗猖狂之
虜利兵堅甲旣無吳㑹之師屯髙城深池又異江湖
之天險則致道之心有可諒者􁁂師川之䟽盛稱其
父子舅甥及其出處大致貼黄及魚湏事爾
游黙齋序張晋彦詩云近世以来學江西詩不善其
學徃徃音莭聲牙意象廹切且論議太多失古詩吟
詠性情之本意切中時人之病

詠明妃者多矣劉屏山云羞貌丹青闘麗顔為君一
笑静天山西京自有麒麟閣盡向功臣衛霍間語意
不與前人相犯
題李廷邽墨云長春殿古生荆薈猶有前朝遺物在
錦嚢珍重出玄圭雙虬刻作蜿蜒態枯皮剥裂弄幾
刓断玦精堅磨不殺吾聞李氏㨿江左文采風流髙
一代當時好玩不獨此噐用徃徃窮奢汰徴工選技
填御府不惜千金為賞賚治兵唐推英衛精治民漢
許龔黄最惜哉取士不知術妙手獨得庭邽輩真主
驅馳八極中荒王逸樂孤城内汙青得失更誰論尤
物競爲人寳愛嗟余視此真糞土事有至㣲猶足戒
投文欲往弔江流幽䰟未泯應慚悔此詩極精詣然
季氏有潘佑林仁肇而不能用亦未甞無士
屏山挽李伯紀丞相云引𥚑堯浸縮断歎虜氛消指
論水灾守汴京二事語簡而盡六言云鼎食鼎烹謀
拙山北山南興長片夣彭殤夀天一枰楚漢興亡有
不可勝言之妙
水心大儒不可以詩人論其賦中塘梅林云幽花表
窮臘病叟行村墟所欣一蘂吐安得百萬株上下三
塘間荣帶十里餘荒茨各尊貴野徑争扶踈愁雲忽
返斾急霰仍回車蒼然嵗将晚陡覺天象舒群帝胥
命游衆仙儼相趋龍鵉変化異笙笛音製殊物有㨿
其㑹感召驚堪輿妙香徹真境態色疑虚無問誰始
種此豈自開闢𥘉至今闕勝賞浩刼随荣枯児童俟
黄堕捧拾紛筐盂熏蒸雜煙煤縳賣傾江湖臙脂蘸
羅縠綘艶生裙檽和羔事則己井老山中臞以兹媚
婦女又可為嗟呼夜䦨燭燼短月淡意躊躇林逋與
何遜賦詠徒區區後篇云側聞中塘好曽賦勸游篇
凌江入柱浦聊復信所傳化工何作强耿耿不自眠
山山髙相映塢塢曲相穿林光百道合花氣十村連
風迎亂駊騀日送交嬋媛天回徂隂後地轉升陽前
𥘉如别逃秦䟽附耻獨賢又疑未興周掩擁欣俱全
惜哉見之晚重㝷畏凋年一省三歎息十步九折旋
詩家詑梅事槗乾陋肥鮮常於寒角曉爱彼明氷懸
踈枝澁冷艶小窓露孤妍吟悲肉留嗛句喜珠辭渊
忽兹遇衆甫欲糓羞断絃無以寄羙人千室欣暮煙
明朝指行䖏霧雨空迷田此二篇兼阮陶之髙雅沈
謝之麗宻韋栁之精深一洗今古詩人寒儉之態矣
然四靈中如翁靈舒乃不喜此作人之所見者不可
觧如此者

毛竹山頭雲雨昏靖安橋下小谿渾髙陂約水歸田
急不𬋩湍聲入縣門堂上官人似野人村甿相見可
相親開門坐對溪樹故是水邉林下身對縣誰家數
畝園竹亭茅宇雜花繁同官不可無兼局通管溪南
水竹村楊吏部(方)淳熈辛丑自武寕丞来攝靖安所
作絶句也後三十年余為縣主薄老士人猶能誦之
趙南塘甞䟦云公暮年所為詩比是益精清實簡逺
與俗異畛如宿葉盡脱而燁然華着扵根使人熟睨
不猒校林艾軒似小過擬後山殆亦其亞
題丞廳云暮年叢簿寄鷦鵪搔首廵簷嵗月銷留與
後人還要古一軒松竹冷䔥䔥館中簡張約齋云書
生賦分合窮愁官典休辰不肯休清曉犯寒開省户
誰家見雪似瀛洲欄銀宫闕雲端見素柰園林月下
遊説與南湖張祕閣速来同直道山頭亦楊吏部詩
惜其散落存者無幾北山陳公與吏部善故抑齋詩
有自来
辛稼軒師湖南有小官山前宣劳旣上功級未報而
辛去賞格不下其人来訪辛有詩别之云青衫匹馬
萬人呼幕府當年急急符愧我明珠成薏苡負君赤
手縳扵菟觀書到老眼如鏡論事驚人膽滿驅萬里
雲霄送君去不妨風雨破吾廬此篇悲壮雄邁惜為
長短句所掩上饒所刋辛集有詞無詩惜無好事者
搜訪𥙷足之
余曩扁建陽便齋曰于蒍于北山陳公寄詩云聞昔
子元子愛謌于蒍于遺風今有継此意古為徒犢價
踰刀劒原飴變堇荼聞弦知豈第聫𬒮此􁁅呼近事
先苞　何人問牧芻聚星亭澗好容我受㕓無别篇
云鳴鼓人皆可弹琴今復誰儘賖王媪酒休賦大蘇
詩時余方有詩謗末章所為發也
昔宰建溪趙章泉以詩祝游子蒙劉叔通二家孤寡
云貧賤可予置死生無彼抛遺書曽不慱斗粟與枝
巢絶佳又别寄五言云王家碧香釀劉尹建安詩王
家酒有名故此山章泉詩皆及之
余𥘉筮江西有老選人繆瑜䄂詩来訪其調官一聮
云有客去游丞相閣無人来問孝亷船它作亦多可
采俯仰五十年不能悉記矣
朱希真舊有詞云詩萬首辭千塲幾曽着眼看侯王
玉京有路終湏去且挿梅花住落陽後召用好事者
改云如今縦把梅花挿未必矦王着眼看放翁自郎
官去國有五言云從今君看取　死是門時晚以史官
召𢾗月而歸髙九萬有過南園詩　早知花木今無
主不把豊碑累放翁种放常秩亦然凢人晚出皆誤
右軍至扵誓墓僅能自全
或詠杜鵑云自占髙枝惜毛羽聲聲却勸别人帰似有
所諷不若亡友趙仲自君家自在劒山外莫浪江南
勸路人之句尤㣲婉也
嘉定更化收召故老一名公拜参與雖好士而力不
能援謂客曰執贄而来者吾皆倒屣未嘗敢失一士
外議如何客素􁌇稽荅曰公大用外間盛唱燭影摇
紅之詞参與問何故客舉卒章曰幾囘見了見了還
休争如不見賔主相視一笑
天台戴復古字式之能詩嘗自誦其先人詩云惜樹不
磨修月斧愛花湏築避風䑓精麗不减崑體又云人
行躑躅紅邉路日落稀帰啼處山亦佳句
建陽卓田字稼翁未第時銘座右云吾家三世業儒
而貧小子勉之以酒觧醒後䇿名改秩而卒
金陵制閫縂漕鼎峙幕俺衆多歲朝桃符人人各出
新意惟一酒務官獨題云惟酒是務焉知其餘雖用
前人語而有意義
延平籍中有能墨竹草聖者潘庭堅為賦念奴矯羙
其書畫未云玉帶懸魚黄金鑄印侯封萬户待從頭
繳納君王覔取爱卿帰去余罷袁守帰涂赴郡集席
間借觀醉墨淋漓今不復有此雋人矣
顯仁廻銮客献檜相夀詩云傳聞是日慈寕殿亦把
爐香祝帝師侂拜平章之嵗某朝士献生日口號云
本是神仙服日華而今癯悴爲王家槐龍影轉朝方
退閑却南園一院花皆爲人傳誦
風雨送人来風雨留人住草草杯柈話别離風雨催
人去涙眼不曽晴眉黛愁還聚明日相思莫上楼楼
上多風雨游次公所作卜筭子也余舊傳次公及劉
致中遺藳鄭子敬借録不還
亡友鄭明府舊和余詩云月似故人能赴約鷺如小
友可忘年髙雅似其為人鄭名爚字君瑞
孫季蕃嵗為一詞自夀其四十九嵗詞云夀花戴了
山童問華庚多少待瞞来又怕旁人笑况戒臘淳熈
可考大衍之用恰恰好學易後尚一年小謝屐唐衣
眉山㡌薰風送下蓬島生巧吕翁昨夜鐘離蚤也曽
參两箇先生道又也曽偷桃啖枣百屋堆錢都不要
更不要衮衣茸纛但要酒星花星照鵑笑到老
僧家示寂人人有偈逓相剽襲無起人意者夀山洪
老云八十四年全無巴鼻潮退海門月生雲際嚢山
秀老去末後一句雙手分付更問如何絮此二偈頗
勝它作洪舊住白鹿能入定者秀自號孤峰
後村先生大全集卷之一百七十六
後村先生大全集卷之一百七十七
　　詩話(續集)
朱氏感興詩第七章以唐經亂周史答歐陽子卒章
曰侃侃范太史受説伊川翁春秋二三䇿萬古開群
蒙此一大議論通鑑綱目所為作也學者相承皆謂
其説本于程氏而范氏朱氏發之其實未然按唐史
沈既濟傳云既濟吳人以宰相楊炎薦為史館修换
𥘉吳兢撰國史為則天本紀次髙宗下既濟奏議以
為則天進以強有退非徳讓史臣追書當稱為太后
不宜曰上中宗雖降居藩邸本吾君也宜稱皇帝不
宜曰廬陵王睿宗在景龍間假臨大寳于誼無名宜
曰相王未容曰帝且則天改唐爲周立七廟今以周
厠唐列爲帝紀考于禮經是謂亂名中宗嗣位在太
后前而序年製紀反居其下方之躋僖公是謂不智
昔漢髙后獨有王諸吕爲負漢約無遷鼎革命事時
孝惠己殁子非劉氏不紀吕后尚誰與哉議者猶謂
不可魯昭公之出春秋歳書其居曰公在乾侯君在
雖失位不敢廢也請省天后紀合中宗紀毎歳首必
書中宗所在以統之曰帝在房陵太后行其事改某
制紀稱中宗而事述太后名不失正禮不違常矣又
云太后遺制自去帝號及中宗上册后之名不易今
祔陵配廟皆以后禮宜入皇后傳題曰則天順武皇
后議不行而止盖吳兢承遷固吕紀之誤歐公承兢
武紀之誤中間有一沈既濟健論卓識照映千古盖
乞削去武紀者既濟也引公在乾侯例書帝在房陵
者亦既濟也其間此議在伊洛諸賢之先諸老先生
非掩人之善者偶未之見耳(已未二月十九夜偶/讀沈傳時年七十二)許
由事不見于經故揚雄以為疑誠齋云子雲到老不
暁事不信人間有許由雖況着痛快終未有以折衷
鄱陽前輩湯君錫獨曰堯始讓四岳四岳舉舜乃讓
於舜左傳云夫許太岳之後杜注云尭四岳然則太
岳非由乎後人遂有洗耳之説爾援引切而説不鑿
可謂之善讀書矣君錫名師中苦學強記既科第遽
棄官亦不求岳廟以終其身與趙昌甫友善南溪柴
公序其文人物髙勝升伯仲能李庸之兄伯紀之父
也瞻彼中林侯薪侯蒸古注云朝宜有君子而但聚
小人韓嬰引晏子謂齊景公左右者為社䑕用事者
為惡狗出則賣君效利入則託君不罪亂法君又幷
覆而有之此社䑕之患也人有市酒甚美之者至酸
而不售問里人里人白公之狗甚猛人持器欲往狗
輙迎而齧之所以不售也士欲白萬乗之主用事者
迎而齧之此國之惡狗也此事與經文若不相渉而
深有發明他多類此
魯監門之女嬰相從績中夜而涕泣其偶曰何泣也
嬰曰吾聞䘙世子不肖所以泣也其偶曰䘙世子不
肖諸侯之憂也子曷為泣也嬰曰昔宋桓司馬得罪
于君出于魯其馬佚而𩥇吾園而食吾園之葵是歳
園人亡利之半句踐攻吳諸侯畏其威魯往獻女吾
姊與焉兄往視之道畏而死越兵威者吳也兄死者
我也今䘙世子甚不肖好兵吾能無憂乎韓引此事
觧大夫䟦渉我心則憂極有義味(與列女傳織室/女事大同小異)
南有喬木不可休息漢有游女不可求思韓傳此章
云孔子南遊適楚至于阿谷之隧有處子佩瑱而浣
者孔子抽觴以授子貢曰善為之辭以觀其語子貢
曰逢天之暑願乞一飲以表我心婦人對曰欲飲則
飲何問婦人授觴挹之置之沙上曰禮不親授子貢
以告孔子抽琴去其軫授子貢曰善為之辭子貢曰
于此有琴而無軫願借子以調其音婦人對曰吾野
鄙之人也五音不知安能調琴子貢以告孔子抽絺
綌五兩以授子貢曰善為之辭子貢曰于此有絺綌
五兩吾不敢以當子身敢置之水浦婦人對曰客分
資財棄之野鄙吾年甚少何敢受子子不早去有狂
夫守之者矣信如此言是此女能以禮自防而聖賢
乃再三設詞以挑試之此前世陋儒之説而韓氏取
之謬矣
晋文公亡里鳬湏從盗文公資而亡重耳餒不能行
子推割股月以食然後能行及反國國中多不附里
鳬湏造見曰臣能安晋國文公曰子尚何面目来見
寡人也里鳬湏曰臣襲竭君之資而君以餒罪至十
族然君試赦之罪與驂乗遊于國中百姓見君不念

舊怨人自安矣文公從其計百姓皆曰里鳬湏且不
誅而驂乗吾何懼也事在雍齒之前
楚熊渠子夜行見寝石以為伏虎彎弓射之沒金飲
羽事在李廣之前
卜商從䘙君而見趙簡子簡子被髮杖矛而見我君
我趨而進曰諸侯相見不宜不朝服不朝服行人卜
商将以頸血濺君之服矣簡子反朝服而見事在藺
相如之前
齊荘公出獵有螳螂舉足将摶輪荘公廻車避之而
勇士帰之事在句踐攝怒蛙之前
孔子燕居子貢攝齊而前曰才竭而短不能復進請
一休焉子曰若之何其休也子貢曰君子亦有休乎
子曰闔棺乃止(語曰死/而後已)
君子避三端避文士之筆端勇士之鋒端辯士之舌
端(以上見韓/詩外傳)
東海有勇婦何慙蘇子卿學劍越處子超騰若流星
捐軀報夫讎萬死不顧生白刄曜素雪蒼天感精誠
斬首掉國門蹴踏五藏行豁此伉儷憤粲然大義明
北海李史君飛章奏天庭舍罪警風俗流芳播滄瀛
志在烈女籍竹帛何光榮按唐烈女傳逸此女子事
亦無姓名賴太白詩以傳李史君必邕也
世謂謫仙眼空四海然贈孟浩然云吾愛孟夫子上
李邕云宣父猶能畏後生大夫未可輕年少則盡尊
宿之敬與侍郎遊洞庭云三盃容小阮醉後發清狂
獻當塗宰從叔陽冰云吾家有季父傑出聖代英則
執子姪之恭集中與群衆兄弟從甥姪多所稱奨與
郡縣小吏如何判官云夫子今管樂未知判官何如
人而當此句崔司户昆季云千金散義士四座無凢
賔欲折月中桂持爲寒者薪必疎財好客者如崔秋
浦鄭溧陽皆比之陶令談少府劉少府皆比之梅生
其于人情世法亦甚委曲未嘗以金閨之彦青雲之
士自居杜公氣象亦如此
上哥舒大夫述徳陳情一篇其辭甚褒是先與哥舒
有往還矣及流夜郎贈江夏韋守叙亂離事則云幽
闗壮帝居國命懸哥舒長㦸三十萬開門納兇渠直
書其罪曽不少恕與杜老同
繫潯陽獄上崔相三詩末篇云縦為夢裏相隨去不
是襄王傾國人此言廹脅而行非其腹心上客而或
者注云此一首恐非上崔相者誤矣送王屋山人魏
萬五言云十三弄文史魏亦有酬李翰林一篇見李
集云宣父敬項槖林宗重黄生則魏之年甚少亦可
見謫仙忘年折節處魏詩髙自稱道與任華同二人
敢與李杜唱酬其瞻不可及矣
東武吟云白日在髙天廻光燭微躬清切縈霄㢠優
游丹禁通君王賜顔色聲價凌烟虹一朝去金馬飄
落成飛蓬贈送陟云早懷經濟冊特受龍頭顧白玉
棲青繩君臣忽行路二詩與杜公集賢學士如堵墻
觀我落筆中書堂往時文采動人主此日饑寒趍路
傍之作悲壮略同
古樂御使君謝羅敷　可共載無羅敷前置辭使君
一何愚使君自有婦羅敷自有夫東方千餘騎夫婿
居上頭三十侍中郎四十專城居是羅敷之夫亦五
馬矣共載之問何使君之佻易也豈亦寓言如金吾
子之類耶
謝惠連擣衣篇云腰帶准疇昔不如今是非張籍殷
勤為看初著時征夫身上宜不宜張文潛别来不見
身長短若比小郎衣更長之句皆本此
玉䑓新詠如是妾愁成痩非君重細腰如絃㫁猶可
續心去最難留如城中皆半額非妾画眉長如怨黛
舒還斂啼粧拭更垂有唐人精思所不能及者
尹和靖詩禮二三首其自秦入蜀道中云緑隂深處
竹籬遮也有紅花映白花却憶故鄉卿相第不及張
三李四家和靖洛人洛陽名園甲天下一旦蕩為劫
灰故其詩如此又一絶云南枝北枝春事休啼鶯乳
燕也念愁朝来回首頻惆悵身過秦川最盡頭亦甚
佳
自种放常秩後惟尹和靖得位最速然一生轉徙患
難全家死虜禍僅以身脱南渡再召己六十七歳不
兩年至從槖其峻擢以力拒偽齊亡命入蜀不專為
程氏髙弟之故
秦少游嘗謫處州後人摘柳邊沙外詞中語爲鶯花
亭題詠甚多惟芮祭酒一絶云人言多技亦多窮隨
意文章要底工淮海秦郎天下士一生懐抱百憂中
張天覺晚尤重釋老爲華嚴閣醮籙㑹緇黄皆帰之
了翁以詩代書曰辟榖非眞道談空失自然何如勲
業地無愧即神仙天覺雖貴爲宰相平生有愧多矣
若果如釋老之說竊意其昇天成佛必在了翁之後
或言了翁詩末句不該佛然佛亦謂之金仙(后山云/稽首西)
(方/仙)鶴相海外書其稱子詞翰陶商翁有别才珙詩云風
霜慈母衣中線塵土先人壁後書珙乃鶴相之子必
好學者
陶商翁五言如梟鳴社旁樹盗發塜中金煉成丹竈
在騎去鶴巢空鹿飲沙渾水猨饑菓落雲七言如将
老未聞金作印師寒猶用鐵為衣山險不能留霸業
水聲惟觧送年華道近可憐駑馬駿時平不見布衣
雄之類皆可傳
朱新仲題元英舊隠云五季浪　天不覆漢翁船語
意甚新不犯前人
屏山子魚詩云虐戲等刳孕淫刑眞戮孥茶山食蜂
皃云奪食已非義焚巢眞不仁殺身縁底罪作俑定
何人二詩可戒暴殄天物者
鄭左司子敬家有玉臺後集天寳間李康成所選自
陳後主隋煬帝江縂庾信沈宋王楊盧駱而下二百
九人詩六百七十首彚為十卷與前集等皆徐陵所
遺落者往往其時諸人之集尚存今不能悉録姑摘
其可存者于後
詠王昭君　忽見天山雪還疑上苑春(張文/琮)漢月正
南逺燕山直北寒(董思/恭)厭踐氷霜域嗟為邊塞人思
從漢南獵一見漢家塵又云自嫁單于國長銜漢掖
悲容顔日憔悴有甚畫圖時(郭元振三首内一首已/入詩選香山云愁辛苦)
(勤憔悴盡而今却似/畵圖中之句夲此)一雙淚滴黄河水應得東流入
漢家(王/偃)
舟行有返棹水去無還流(沈佺期/古離别)暮暮望帰客依依
江上船潮落猶有信去楫未知旋(張繼望/帰舟)送别到中
流秋船倚渡頭相看尚不逺未可即回舟(祖詠/愁怨)長階
落花滿空院野鶯啼(煬帝蕩/子不帰)拂簟承花落開簾待燕
歸(陳子良學/小廋體)玉淑花紅發金塘水碧流相逢畏相失
並著採蓮舟(崔國輔/採蓮)常聞浣紗女復有弄珠姫(張祜/采花)
映花誰辨色隔樹不分香(晁祖道/詠屏風)五侯新拜罷士貴
早朝帰(江縂長/安路)書因計吏船(徐/陵)銜蘆處處落無有繫
　　　　　　　是雪不悟有春来(蘇子卿/于/勝/是雪)
(之/句)傳語春光道先歸何處邊(煬帝/春日)成童片子時變老
湏臾事(劉/聃)
詠古　君王無處所臺榭若平生(王勅銅/雀妓)妾妬今應
改君恩昔不平(張修/長門怨)
閨　是　来　東窓異昔時今宵一長夜應歛
幾人　望月團扇辭寵廻文贈辛苦(李/嶠)金鉤全
出樹桑　半隠籬欲教見纎手攀取最髙枝(周宏正/拜桑)
　作商人婦愁雨復愁風(晁江/風行)扇掩将雛曲釵承
墜馬鬟(張昌宗太平/公主山亭宴)古調琴先覺愁容鏡獨知(王適/古離)
無聲思君如百草撩亂逐春生似六朝人語如河陽
店家女長篇一首押五十二韻若欲與木蘭及孔雀
東南飛之作方駕者末云因縁首合㑹萬里猶同鄉
運命倘不諧隔壁無津梁亦佳但木蘭始代父征伐
終潔身来帰仲卿妻死不事二夫二篇庶幾發乎情
惟止乎禮義店家女則異是王嫗皃雖蓬頭歴齒母
許婿之矣女慕鄭家郎裘馬之盛背母而奔之康成
卒章都無譏貶反云傳語王家子何為不自量豈詩
人之義哉
汲家書十卷七十篇與藝文志周書七十一篇合但
少一篇晁子止謂其記　李仁父謂書多駁辭
宜孔子所不取又謂劉向司馬遷班固皆嘗見此書
其後稍隠及盗發塚乃幸復出中間所載武王征四
方馘億有十萬七千七百七十有九俘三億萬二百
三十暴于秦皇漢武矣有禽虎二十有二麋五千二
百三十五犀十有一犛七百二十有一熊百五十有
一羆百一十有八　一百五十有二貉十有八麈十
有　十鹿三千五百有八紂囿雖大安得熊羆
如是之衆又謂俘商寳玉億有百篇皆荒唐誇誕不
近人情非止于駁而已百篇聖筆所定孟子猶疑漂
杵之語前　忘言觀道妙六經俱是不全書
况汲冢書之類乎
商辛燔二女縊世為太公蒙面以斬妲已非也桞子
厚非國語笑其誣且耄汲冢書云叔向使周見太子
晋帰告平公曰太子晋行年十五而臣弗能與言請
帰周之二邑若不反及有天下将以為殊平公将帰
之師曠不可曰請使瞑臣往與之言往見太子問答
往復師曠不能難稱善曰王子汝将為天下宗乎王
子曰吾問汝人之年長短告也師曠對曰汝聲清汗
汝色赤白火色夀王子曰吾後三年上賔于帝所師
曠帰未及三年告死者至子晋靈異容有此理但曠
瞽而聪聲清聼而知之火色瞽豈能辯豈非誣而耄
歟
髙文虎作西湖放生池記以鳥獸魚鼈成若為商王
事太學諸生為謔詞哂其誤陳晦行史集賢制用昆
命元龜字閩帥倪侍郎駁論之陳累疏援引唐人及
本朝命相制皆用此語史擢陳䑓端劾倪削秩罷去
或為一聨云舍人舊錯夏商鼈御史新爭舜禹龜聞
者絶倒
石敏若絶句云来時萬縷弄䡖黄去日飛毬滿路旁我
比楊花更飄蕩楊花只是一春忙
袁紹檄孟徳云贅閹遺醜徐敬業檄武氏云一坏之
土未乾六尺之孤何託侯景檄湘東云項羽重瞳尚
有烏江之敗湘東一目豈為赤縣所帰皆罵得毒矣
然操能全陳琳武后不怒駱賔王反為宰相安得失
此人惟湘東竟殺王偉偉教侯景覆臺城餓武帝弑
簡文辱妃主萬死宜也湘東始悦其五言詩而
欲活之及見一目之檄偉遂不免志九廟之讎恥快
一身之喜怒安得令終乎
石曼卿詩惟籌筆驛詞翰俱妙人所傳誦及樂意相
闗禽對語生香不㫁樹交花一聨為伊洛中人所稱
他作苦不甚見晚得其集石徂徕作序稱其與穆叅
軍以古文自任而曼卿尤豪于詩石自序性懶有作
不能録早詩觧記𢾗百篇過壮記益衰近幾盡廢有
收百篇来者覧之或能尚識或如非已言乆廼能辨
遂併近詩存三百篇藏之于家歐公尤重其人范公
有鑿幽索秘破堅發竒髙凌雲霓清出金石之評集
中華山泰山嵩山五言長篇各一首筆力在薛能之
上餘警句尚多五言云行人晚更急帰鳥夕無行(登)
(楼)天寒河影淡山凍瀑聲㣲(山寺)水盡天不盡人在
天盡頭(髙楼)草白有時榮髮白不再好人生不知春
髮白不如草(贈别)戈下失冥鴻網細遺巨鵾(送李/庭芝)風
勁香逾逺天寒色更鮮秋天買不㫁無意學金錢(叢)
(菊)七言云洛渚㣲波長映歩漢宫香水不濡肌(荷花)
獨歩世無吳苑贐渾身天與漢宫香(牡丹)恥生湯武
干戈域寕死唐虞揖遜區(首陽山自注山/在滿舜都也)汾河不㫁
天南流天色無情淡如水(寄尹/師魯)南朝文物盡清賢不
事風流即放言三百年間却堪笑絶無人可定中原
(南/朝)中散何人踈嬾甚歩兵因酒過差多(自諭)皆清白
有氣骨
曼卿紅梅詩云認桃無緑葉辨杏有青枝坡公以爲
村學堂中語然卒章云未應嬌意急發赤怒春遲不
害爲佳作也
沈相落職制云君人臨照百官盖欲其情白以承休
徳宰輔儀刑四海豈宜以寵利而居成功繄予既老
之臣自䘮不貪之寳其還顯秩用厭師虞具官某頃
以藩條擢聞機政惟人求舊爲文武可以憲邦秉國
之鈞何風采不如治郡朕猶虚已日佇告猷精神強
而折衝未聞宏略血氣衰而戒得以减亷聲既已乖
鼎鼐之調始欲掛衣冠而却雖曲全于體貌乃荐致
于抨彈其鐫祕殿之華俾即安車之佚噫君子慎始
防嫌疑于未然貴臣抵辜尚遷就而為諱慨往愆之
莫捄期脱節以自全陳樞䧏官制末云為祈父之爪
牙初期陳力視秦人之肥瘠良負虚懐時于湖年未
三十而筆力髙簡如此沈生簠簋陳生辤難而貴兩
制尾聨皆妙益公行葉樞貴詞亦精切然稍費詞矣
于湖詩若不逮縂得然上丁齋宿云北来被髪車連
野東走乗桴浪接天汲汲兩宫常旰食受膰帰去淚
如川與胡邦衡云夢了瓊崖身益壮煙銷金塢　空
傳之作極佳
世宗欲相陶榖范質不可而止榖以為怨及建隆相
質榖當制云十年居調燮之司一旦得變通之術以
報前忿范讀之泣下余謂榖徒知譏玩范文素不知
禪文出于袖中乃變通之尤甚者况陳橋之變文素
固嘗以大義責新朝然熙陵尚惜其欠世宗一死而
榖預為揖遜之紹與樊系作冊文何異藝祖太宗皆
不大用聖矣哉
信州道旁有泉一泓甚清溉田極廣舊
炎亭午暑如焚恰恨都無一點雲六月
乎渇殺老叅軍潘逍遥詩也而集廼
傳載其牡丹一絶而逸此詩徐家于信豈未之見
淵明有述酒詩自註云儀狄造杜康潤色之而終篇
無一字及酒山谷謂述酒一篇盖闕此篇多不可觧
韓子蒼因山陽下國一語疑是義熙以後有感而作
至湯伯紀始反覆詳攷以為零陵哀詩又謂淵明帰
田本避易代之事而未詳明言之至此主弑國亡其
痛疾深矣雖不敢言而亦不可不言故若是夫辤之
腴也湯箋出然後一篇之義明其間如峽中納遺董
朱公練九齒之句又詠貧士云阮公見錢入即日棄
其官又云昔在黄子亷二事未詳出處子亷之名僅
見三國志黄盖傳清貧事無所考伯紀闕疑以質于
余余亦不能觧
徐思逺絶句云𥿄衣竹几一蒲團閉户燃萁自屈􁅦
誦徹離騷二十五不知月落夜深寒水心稱思逺有
凍餓自守之樂非過也
姜堯章有平聲滿江紅自敘云舊詞用仄韻多不叶
律如末句無心撲歌者将心字融入去聲方諧音律
余欲以平韻為之乆不能成因泛巢湖祝曰得一席
風當以平韻滿江紅為神姥夀言訖風與㠶俱駛頃
刻而成末句云聞珮環則協律矣其詞云仙姥来時
政一望千頃翠瀾旌旗與亂雲俱下依約前山命駕
群龍金作軏相從諸娣王為冠(廟中列坐如夫/人者十五人)向後
深風定悄無人聞佩環神竒處君試看奠淮右阻江
南遣六丁雷電别守東闗應笑英雄無好手一篙春
水走曹瞞又怎知人在小紅楼簾影間此闋佳甚惜
無能歌之者
羅鄂州文雖少而善集中鸚鵡洲賦二篇其首篇云
登黄鶴之髙楼兮欣徙倚而四顧何南望而獨愁兮
有正平之遺處指垂堂而示戒兮何足以知君子之
度方黨禁之既觧兮凛凛清議其尚存無罪而戮一
介兮衆必爭起而譟讙士猶恃此而不恐兮時亦直
情而徑行寕知嗾夫妄庸兮使之魚月而甘心稽建
安之事勢兮魏甚菀而漢枯毎不忍其綴旒兮思忠
憤之稍攄惟不擇其所發兮遂至于顚沛而闊疎當
其觧衣而慢侮兮坐皆驚悸而失箸吾謂死于漁陽
之撡撾兮何預乎鸚鵡之一賦使英雄初無殺心兮
雖頗苦而終赦惟此客以授我兮宜相與尸祝之
不暇兵在頸而追救兮奈何以此欺天下萬一僥倖
而脱身兮終亦無以自全北海伏正而拏戮兮徳祖
以俊而銜冤三人者盖一體兮必且脣亡而齒寒嗟
繁城之佐命兮非不巧于自營挈四伯之基祚兮與
一身孰為重輕来者㴞㴞如江水兮方攘臂而議先
生詆文章為浮薄兮至或以比乎盆成苟吾言之獲
信兮猶足以吐千古之不平二賦皆佳此篇乃其兄
所作有祭田横墓文之意
鄉前輩柯夢得字東海一生苦吟有抱甕集古詩學
孟東野然稍辟晦有夢蝶絶句云一覺千年一轉機
覺来還是夢還非當時夢裏知為蝶便好穿花傍水
飛前人所未道也

後村先生大全集卷之百七十七
後村先生大全集卷百七十八
　　詩話(續集)
過秦論云陳渉鋤耰棘衿不銛于鉤㦸長鎩謫戍之
衆非抗九國之師深謀逺慮行軍用兵之道非及曩
時之士其語本吕覧曰驅市人而戰之可以勝人之
厚禄教卒老弱罷民可以勝人之精士練材離散係累可
以勝人之行陣整齊鉏耰白梃可以勝人之長銚利
兵賈生可謂善融化者發云出輿入輦命曰蹶痿
之機洞房清宫命曰寒熱之煤皓齒蛾眉命曰伐性
之斧甘脆肥醲命曰腐腸之藥其語亦本吕覧云出
則以車入則以輦命之曰招蹶之機肥肉厚酒命之
曰爛腸之食靡曼皓齒鄭䘙之音命之曰伐性之斧
但増損一兩字爾此韓公所以有後皆視前公相襲
由漢至今用一律歟樊川阿房宫賦中間𢾗語特脱
换揚敬之華山賦爾米至若枚乗之純化前作也
反騷云君子得時則行不得時則龍蛇何必湛身哉
朱氏謂雄乃屈原之罪人豈以美新仕莽為龍蛇乎
然雄語亦本吕覧云一龍一蛇與時俱化秦漢未逺
語多相
善學者若齊王之食雞也必食其跖𢾗千而後足(跖/雞)
(足/踵)物莫不有長莫不有短善學者假人之長以𥙷其
短宋景文自名其集曰雞跖本此
句踐欲報吳大夫逢同諌曰鷙鳥将撃必匿其形吕
覧云諸搏攫抵噬之獸其用齒角爪牙也必託于卑
微隠蔽詞費于逢同矣
如臨深淵如履薄冰小雅詩也小旻小宛二篇及孝
經互見吕覧以為出于周書誤矣髙誘序云不韋以
其書暴之咸陽市門懸千金其上有能増損一字者
與千金時人無能増損者誘以為時人非不能増損
憚相國畏其勢耳記誤小雅為周書而莫敢指謫則
懸金何為哉(溥天之下莫非王土率土之濵莫非王/臣亦小雅詩四月篇也吕氏以為舜自)
(作不知何所據/或以誤引孟子)
晋将攻鄭令叔向聘焉視其有人與無人子産為之
詩曰子惠思我褰裳渉詴子不我思豈無他士叔向
帰曰鄭有人焉不可攻也按渉洧之章乃男女恩怨
相爾汝之辤子産謂晋不撫我豈無秦荆可事乎古
人舉詩辤不廹切而意已獨至皆類此
獨孤常州名及字至之逺遊賦略云􁛫東井以俯視
識故國之城闕千門萬户遥如蟻穴覓舊山與喬木
纔依稀而明滅見伊川大道鞠為戎狄歴陽故人半
作魚鼈曩之奔命于市朝者如紛紜飛馳讘讘嗤嗤
蹩􁋧翩躚肖翹陸離若蟣蝨之聚壊絮蜘蛛之乗游
絲吾乃今日識群動之變態兮莧然倚長空而笑之
亦既自得周覧未必揚然形開萬象如失群有儼以
皆作百慮繽其来帰乃宿昔之人寰始故時之喧卑
問之俯仰欣戚無非妄者然後知吾之生也與妄俱
生邪氣乗之萬縁合并為憂而患為虧而盈彼碌碌
者自以為覺猶飾妄以賈名甚佳内戎狄魚鼈𢾗語
與謫仙古風俯視洛陽川茫茫赱胡兵流血沾草野
豺狼盡冠纓之語相類常州有送李白之曹南序可
是同時厚善其文在䔥頴士李華之間
常州觀海篇云北登渤澥鳬廻首秦東門誰尸造化
工鑿此天地源澒洞吞百谷周流無四垠廓然混茫
際望見天地根白日自中出扶桑如可捫超遥蓬莱
峰想像金臺存秦帝昔經此登臨冀飛翻揚旌百神
㑹望日群山奔徐福竟何成羡門徒空言惟見石橋
足千年潮水痕雖髙雅未及陳拾遺然氣拍雄渾與
岑參髙適相上下
李華字遐叔山陽古城銘略云有漢之衰野鬭群龍
　　厭徳人神助凶奸桀之雄為王為公名國大都
　　于兵衝鳳凰嬰刄麒麟掛鋒刀勝者昌九州承
　　風虞賔不保其躬宿昔卿士如鴛如鴻洸洸将
校如羆如熊于漢則二于曹則忠山陽古城草没苔
封白日将昏狐狸横縦峩峩首陽有洛之東孤竹二
子徳音無窮武王翦商不食而終矧臣簒君俛首求
容義理長語亦壮浪不在弔戰塲之下
漢唐皆有宦官之祸而唐之祸尤凶烈　明皇殺張后
　憲宗刼僖昭譖汾陽西平族甘露宰相六族餓死
十六宅諸王終于亡唐而後已前輩謂漢宦者與政
而唐使之典兵之故八司馬附麗伾文固無足議但
謀奪宦者兵柄使范希朝韓秦縂統諸城鎮行營兵
馬邊上諸将各以伏辤中尉中人大怒曰從其謀吾
屬必死其手嗟乎此豈伾文之智所及哉八司馬多
雋才必有為畫䇿者事雖不成與晁錯竇武陳蕃何
異而退之永貞行云北君百萬虎與羆天子自将非
他　一朝奪印付私黨凛凛朝士何能為嗚呼天子
安能自将不過付之中尉及觀軍容使爾以成敗論
人世俗不是責退之豪傑亦以天子自将北軍為是
而奪印為非助
余有畵山水四横卷上各有五言一首其一曰髙峰
挂層霄遶水没平野當年居山客半是愛山者橋欹
欲沉崖路嶮不容馬慎勿夸世人政要知者寡其二
曰青山為誰髙影壓三百里竹深已迷橋荷宻半藏
水區區名利人坐瞑眞可鄙慨想雲屋中恐是古君
子其三曰急雨冷稍溪寒烟曉横塞茅堂来軒車中
有隠者在市朝一何有雲水兩無礙笑向塵世人不
知是何代其四曰通江石泉􁌇崩崖朝雪重牧皃心
苦飢牛寒挽不動誰人倚長松胷有九雲夢西風吹
屋倒一笑無與共後題畫李叔班作不知為何人詩
則持約所書持約豈非顔氏耶
王黄州集第一篇酬种隠君百韻自叙出處甚謙云
長恐先生聞倚松成大噱其敘种隠節甚高累𢾗十
韻退之于李渤不能過一种明逸耳未出山以黄州
之剛勁而尊敬之如此既出山如王嗣宗之麤鄙乃
得以陵暴之士其可不自重哉
本朝大臣多憐才好事如趙中令于王黄州王文正
于楊文公晏元獻于宋景文皆為翹材上客雖丁崕
州追仇莱公之黨亦不忍害大年吕文靖謫歐尹隨
即修用至章蔡用事坡公始過海矣中令讓官表多
黄州之筆可見親宻其挽中令云啇山副使偏垂淚
未報當時國士知與幕府少年今白髮之句異矣
詩以體物騐工巧駱賓王詠挑燈杖云禀質非貪熱
焦心豈憚熬終知不自潤何用處脂膏語簡而味長
毎欲倣此作𢾗題未暇也
杜子美笑王楊盧駱文體䡖薄然盧病梨賦未易貶
駁駱檄武氏多警䇿邊夜有懐云城荒猶築怨碣毁
尚銘功挽詩云青烏新兆去白馬故人来亦佳句也
盧仝劉義以怪名家同集中有舍儀上人一首云長
　寺石壁院盧公一首詩渇讀即不渇飢讀即不飢
鯨飲海水盡露出珊瑚枝海神知貴不知價留與人
間光照夜義集有范宗韓喜劉先生詩云玉尺沉埋
乆得之銘篆深揩　露正色扣繫吐哀音二首殆
仝義對壘
三國志帝魏而卑吳蜀説者謂陳夀蜀人仕屡見黜
父為諸葛所髠于劉氏君臣不能無憾而然翁浦仲
山作蜀漢書以矯之游丞相亟稱其書仲山亦求序
于余余觀其書大意　是但書後王為安樂公欲以
著其不能負荷之罪復翁書云後主不能負荷史官
貶抑之可也豈可因曹氏貶削之㑹仲山仙去其論
未竟後得廬陵貢士䔥常所作續後漢書大綱與仲
山同但䔥氏直名其書曰續後漢仲山猶加蜀字耳
䔥書後主為少帝按後主嗣位二十五年而後播遷
殁時己六十五似非少帝周丞相為䔥序此書謂歐
公議正統不黜魏其客章望之著明統論以辨之張
南軒經世紀年直以先主繼獻帝而附魏吳于下方
又引習鑿齒漢晋春秋以蜀為正魏為簒攷訂詳備
惜仲山游公皆未之見余亦近方見之
劉斯立病中詩云欲成蹇士賦應作半人詩半人當
是用習鑿齒事
放翁少時二親教督甚嚴初婚某氏伉儷相得二親
恐其惰于學也𢾗譴婦放翁不敢逆尊者意與婦訣
某氏改事某官與陸氏有中外一日通家于沈園坐
間目成而已翁得年最高晚有二絶云腸㫁城頭畵
角哀沈園非復舊池臺傷心橋下春波緑曽見驚鴻
照影来夢㫁香銷四十年沈園桞老不吹綿此身行
作稽山土猶弔遺蹤一泫然舊讀此詩不觧其意後
見曽温伯言其詳温伯名黯茶山孫受學于放翁
韋蘇州詩云身多疾病思田里邑有流亡愧俸錢太
守能為此言者鮮矣若放翁云身為野老已無貴路
有流民終動心退士能為此言者尤鮮
䔥千巗采蓮曲云清暁去采蓮　露鮮溪　湏
急漿不是趁前船相隨不覺逺直到　煙中恐　帰
得晚今日打頭風絶似玉臺體
三良事見于詩左傳皆云秦穆殺之以殉坡詩獨云
乃知三子殉公意亦如齊之二客從田横今人不復
見此等乃以所以疑古人此説甚新後讀曹子建三
良詩云秦穆先下世三臣皆自殘生時共榮樂既殁
同憂患難言捐軀易殺身誠獨難乃知子建已有此
論
轂千駑不如養一驢
黄初中疑忘諸王黜削封爵名曰就國　實同囚拘
㫁還往求通親親表云臣逺慕鹿鳴君臣之宴中詩
棠棣匪他之誠下思伐木友生之義終懐蓼莪罔極
之哀毎四節之㑹塊然獨處左右惟僕隷所對惟妻
子髙談無所與發陳義無所與展未嘗不聞樂而拊
心臨觴而嘆息也甚哀切
求自試表云若陛下出不世之詔効身錐刀之用使
得西屬大将軍當一校之隊東屬大司馬統扁舟之
任必乗危蹈險騁舟奮驪宇刄觸鋒為士卒先雖未
能禽權馘亮庻効湏臾之㨗以滅終身之愧雖身分
蜀境首懸吳闕猶生之年也甚悲壮
與楊徳祖書略云詞賦小道子雲先朝執㦸之臣爾
猶稱壮夫不為吾雖薄徳位為藩侯庻幾見永世之
業流金石之功豈徒以翰墨為勲績詞賦為君子哉
若吾志不果吾道不行将采庻官之寔録辨時俗之
得失定仁義之理成一家之言雖未能藏之名山将
以傳之同好味其文勢駿壮退之答崔元之書本此
曹仲雍哀詞略云昔后稷在寒冰鬭榖在楚澤衣鳥
憑虎而無灾今文茵無寒冰之慘羅幃綺帳暖于翔
鳥之翼幽房閑宇宻于雲夢之野慈母良保仁乎鳥
虎之情文字麗宻有如此者(自三良以下皆/見曹子建集)
天台林憲字景思自號雪巢尤遂初序其集略云富
與貴人之所可得而才者天之所甚靳景思取天所
甚靳者多則不能兼人之所得固宜然則才者寔致
窮之具人何用有此而天亦何用靳此此未易以理
曉也誠齋演遂初之説為雪巢之詞云且吾與詩人
同争夫天之所靳是天之横民也同犯夫天之所惡
是又天之横民也治横民者宜以横政既與詩人同
為横民矣欲不與詩人同受横政可乎余曰子既無
遺力以取所靳無懼心以犯所惡無怨言以安所致
然則延之為君惜過也余舉延之語以唁君亦過也
然君必欲專享詩人才之所致者而不顯不悔以不
辤造物之横政亦過也二公可謂善謔矣
雪巢讀陶詩云吾觀淵明詩了不在言賦有如春和
氣周行不停駐時與春為風融夷物華而未嘗見用
力萬物榮處處時與秋為月浩然無點注江山滋清
絶宇宙靡纎汚乃知淵明詩本不在時故邂逅吐所
有氣象隨所寓乞食不為拙華斬不為慕帰来不為
高折腰不為沮羲皇平歩超無懐貞雅素簡淡豈能
盡學者謾馳歩獨有無絃琴明明一斑露雖甚清絶
然太輕快集中長篇皆類此要須更穏括以韋栁乃善
蕪城賦云版築雉蝶之殷井幹烽櫓之勤崒若㫁岸
疊似長雲觀某扁之固䕶将萬祀而一君出入三代
五百餘載竟瓜割而豆分歌堂舞閣之基弋林釣渚
之館吳蔡齊秦之聲魚龍爵馬之玩皆薰歇燼滅光
沉響絶
園葵賦云仕非魯相有不拔之利賔惟二仲無逸馬
之憂若乃鄰老淡稼女嫗帰桑拂此葦席炊彼穄粱
甃壺援醢曲瓢卷漿乃羮乃　瀹鼎盈筐甘旨蒨脆
滑柔芬芳消淋逐水潤胃調腸鮑明逺賦有思致然
太拘狹開拓不去略存二賦此子詩工于賦押韻用
事往往切題岑叅賈至輩句律多出于鮑然去康樂
地位尚逺發大雷岸與妹書六百餘事無一字及家
事皆述道塗辛苦古今陳迹山䕫水怪覊愁旅思辤
極典雅為集中佳作
燕公之文如楩木枝幹締(御/名)大厦上棟下宇孕育氣
象可以變隂陽而閲寒暑坐天子而朝群后許公之
文如應鐘􁠍鼓笙簧錞磬崇牙樹羽考以宫縣可以
奉神明享宗廟李北海之文如赤羽元甲延亘平野
如雲如風有貙有虎闐然鼓之吁可畏也賈長侍之
文如高冠華簪曳𥚑鳴玉立于廊廟非法不言可以
望為羽儀資以道義李員外之文則如金輿玉輦雕
龍綵鳳外雖丹青可掬内亦體骨不饑獨孤常州之
文如危峰絶壁穿倚電漢長松怪石傾倒谿壑然而
略無和暢雅徳者避之楊崕州之文如長橋新(御/名)鐵
騎夜度雄震威厲動心駭耳然而鼓作多容君子所
愼權文公之文如朱門大第而氣勢宏敝廊廡廩厩
户牖悉周然而不能有新規勝概令人竦觀韓吏部
之文如長江秋注千里一道衝飈激浪汗流不滯然
而施于灌溉或爽于用李㐮陽之文如燕山夜鴻華
亭曉鶴嘹唳亦足驚聼然而才力偕觧瞥然髙逺故
友沈諮議之文則隼繫鷹揚滅没空碧崇蘭繁榮曜
芳揚㽔雖迅舉秀擢而能沛艾絶景其他握珠璣奮
組繍者不可一二而紀矣以上皇甫湜評唐十一家
之文可與法帖所載梁武帝評三十四家書對觀
出世篇云生當為大丈夫㫁覉羅出泥塗四散號呶
俶優無隅埋之深淵飄然上浮騎龍披青雲泛覧遊
八區經大山絶巨海一長吁麾西月鏡東弄日珠上
始天之門直指帝所居群仙来迎塞天衢鳳凰鸞鳥
乗金輿音聲嘈嘈滿太虚旨飲珍食兮照庖厨食之
不飫飲不盡使人不陋復不愚旦旦狎玉皇夜夜御
天姝當御者幾人百千爲翻宛宛舒舒忽不自知支
消體化膏露明湛湛無色茵席濡俄而散漫斐然虚
無翕然復摶摶乆而蘇精神如大陽霍然照清都四
肢爲琅玕五臟爲璠璵顔如美蓉頂如醒醐與天地
相終始浩漫爲娛下顧人間溷糞蠅蛆湜以軻雄自
擬然此篇放曠超軼軻雄不道也文字亦未及大人
賦隋唐人言語耳
闔廬之死金玉其墓黔娄之死首足不覆(皇甫)
吳融詩阿對泉頭一布衣自註云阿對是楊伯起家
僮常引泉灌蔬
韓致光吳子華皆唐末詞臣位望通顯雖國蹙主辱
而賦詠倡和不輟存于集者不過流連光景之語如
感時傷事之作絶未之見當時公卿大臣往往皆如此
蝎賦云夜風索索縁隙憑壁弗聲弗鳴潛此毒螫厥
虎不翹厥牛不齒爾今何功既角而尾
虎賦云西白而今其獸唯虎何彼列辰自虎而䑕善
人瘠䜛人肥汝不食䜛畏汝之饑
惡馬賦云彼騎而嚙孰爲其主彼芻而蹄孰爲其圉
五里之堠十里之亭癬燥飢暍不擇重䡖亭有嚵吏
曝之為腊又毒其吏立死于櫪(以上三賦/見玉谿集)
王谿與陶進士書夫所謂傅學宏詞者豈容易哉天
地之灾變盡觧矣人事之興廢盡究矣皇王之道盡
識矣聖賢之文盡知矣及下蟲豸草木鬼神精魅一
物以上莫不開㑹此其可以當博學宏詞者耶恐猶
未也設他日或朝廷或持權衡大臣問一事詰一物
小如毛甲而時脱有不能盡知者則是博學宏詞者
當其罪矣私自恐懼窘苦囚械後幸有中書長者曰
此人不堪抹去之大快樂曰此日後不能知得東西
左右亦不畏矣又云常自祝願得時人曰此物不識
字此物不知書是我生獲忠粛之諡也其論激矣
前人記蔡京權重喜閩漕鄭可簡餽茶就封皮批進
修撰除運副逺相晚亦權重病起見二雞吐綬愛玩
乆之問誰所致左右以宋少梁成大對亦就劄子批
際刑部侍郎人以為戲筆也已而命下西山先生云
其權重于蔡氏耳
逺相當國乆從官多由逕而得端平初鶴山召對云
侍從之臣有獻納而無論思亦雅謔也
鄭谷送人下第云吾子雖云命鄉人懶讀書七言云
愁破方知酒有權皆有新意
薛能云詩深不敢論鄭谷云暮年詩力在新句更幽
㣲詩至于深㣲極玄絶妙矣然二子皆不能踐此書
唐人惟韋栁本朝惟崔徳符陳簡齋就之
温飛卿蘇武廟云廻日楼臺非甲帳去時冠劍是丁
年甲帳是武帝事丁年用李陵書丁年奉使皓首而
帰之語頗有思致
南豐序南齊書云為二典者所記豈獨唐虞之迹耶
併與其精㣲之意而傳之方是之時豈特任政者皆
天下之士哉盖執簡操筆而隨者亦皆聖人之徒也
曲阜行頴濵中書舍人制云在昔典謨訓誥誓命之
文學者宗之以爲大訓盖當是時豈獨紀綱法度後
世有不能及哉至于言語侍從之臣皆聖人之徒亦
非後世之士所能髣髴也詞意全本南豐其家庭素
所講貫也
横渠絶句云渭南涇北已三遷水旱縦横𢾗畝田四
十二年居陜右老年生計似初年又云兩山南北雨
冥冥四牖東西萬木青面似枯髅頭似雪後生誰與
屬遺經其清苦如此所以爲一代儒宗
曹操欲使十吏就蔡琰冩邕遺書琰曰男女不親授
乞給𥿄筆眞草惟命妻胡之恥豈不大于親授所謂
不能三年之喪而緦小功之察歟
義山孔明廟云玉壘經綸逺金刀歴𢾗終誠齋徐孺
子墓云舊國已禾女荒阡猶石翁比山谷月馬寒如
灰禮樂卯金刀之句尤精確
義山善用事哭劉蕡云空聞遷賈誼不待相孫弘自
應制科至謫此止以十字道盡
温飛卿過韋籌草堂七言云醉後獨知殷甲子病来
猶作晋春秋林和靖五言云隠非秦甲子病著晋春
秋和靖非蹈襲者當是偶然相似
魯共王壞孔子宅以廣其居升堂聞金石絲竹之音
乃不壊宅此謂魯生及孔氏之後有絃誦於其聞者
爾而疏云懼其神異乃止不壊誤矣髙祖誅項籍引
兵圍魯魯諸儒猶講誦習禮絃歌之音不絶此豈亦
有神異耶觧經如此豈不語怪神之義哉
半山擬寒山云我曽為牛馬見堂豆歡喜又曽為安
人歡喜見男子我若真是我祗合長如此若好惡不
定應知為物使堂堂大丈夫莫認物為己後有慈受
和尚者擬作云姦漢䐽淳漢淳漢縂不知姦漢做驢
子却被淳漢騎半山大手筆擬二十篇殆過之慈受
一僧爾所擬四十八篇亦逼眞可喜也寒山詩麤言
細語皆精詣透徹所謂一死生齊彭殤者亦有絶工
緻者如域中嬋娟女玉佩響珊珊鸚鵡花間弄琵琶
月下彈長歌三日繞短舞萬人看未必長如此芙蓉
不耐寒殆不減齊梁人語此篇亦見山谷集豈谷喜
而筆之後人誤以入集歟
元康八年機始以臺郎出補著作遊乎秘閣而見魏
武帝遺令愾然嘆息傷懐者乆之客曰夫始終者萬
物之大歸死生者性命之區域是以臨丧殯而後悲
覩陳根而絶哭今傷心百年之際興衰無情之地意
者母乃知哀之可有而未識情之可無乎夫日食由
乎交分山崩起于杇壊亦云𢾗而已矣然百姓怪焉
者豈不以資髙明之質而不免卑濁之累居常安之
勢而終嬰傾離之患故乎夫以回天倒日之力而不
能振形骸之内濟世夷難之智而受困魏闕之下已
而格乎上下者藏于區區之木光于四表者翳乎蕞
爾之土雄心摧于弱情壮圖終于衰志長算屈于短
日逺跡頓于促路嗚呼豈特瞽史之異闕景黔黎之
怪頺㟁乎觀其所以顧命家嗣貽謀四子經國之略
既逺隆家之訓亦宏又云吾在軍中持法是也至于
小忿怒大過失不當効也善乎逹人之讜言矣持姫
女而指季約以示四子日以累汝因泣不傷哉曩以
天下自任今以愛子託人同乎盡者無餘而得乎亡
者無存然而婉孌房闥之内綢繆家人之務則幾乎
宻與又曰吾婕妤立人著銅雀臺于臺堂上施六尺
牀張繐帳朝晡設脯糒之屬月朝十五日輙向帳作
妓汝等時時登銅雀臺望吾西陵墓田又云餘香可
分與諸夫人諸舍中無所爲學作履組賣也吾歴官
所得緩皆著藏中吾餘衣裘可别爲一藏不能者兄
第可共分之既而竟分焉亡者可以勿求存者可以
勿違求與違不其兩傷乎悲乎愛有大而必失惡有
甚而必得智患不能去其惡威患不能全其愛故前
識所不用心而聖人罕言焉若乃繫情累于外物留
曲念于閨房亦賢俊之所宜廢乎于是遂憤憊而獻
弔云爾士衡此作詞簡而事甚備語絶而意愈新當
爲魏晋間文章第一序勝于文(弔魏/武文)

後村先生大全集卷一百七十八
後村先生大全集卷之一百七十九
　　詩話(續集)
放翁詩云藥来賊境靈何益米出胡奴死不炊上句
用柳公綽事公綽節度山南東道有道士獻丹藥問
所從来曰自薊門時朱克融方叛公綽曰藥自賊境
来雖驗何益棄藥而逐道士殆天爲下句設此竒對
(甲子七月讀唐書/記時年七十八)
揚雄集六卷四十三篇劇秦美新之作在焉法言末
云自周公以来未有漢公之懿又曰其勤勞則過于
阿衡此時莾猶未篡此語不過如今人稱頌權貴人
功徳爾及莾既簒雄縱不能如許由洗耳魯連蹈海
然與龔勝同時莾使使者以印綬強起勝勝稱病篤
卧以手推去印綬勝兩子及門人進說云云勝曰吾
受漢家厚恩今年老旦暮入地豈以一身事二姓下
見故君乎不食而死雄亦仕漢者莾簒不能去視勝
可愧死矣美新之篇方且盛稱皇帝陛下配五帝冠
三王開闢以来未聞宜命賢哲作帝典一篇襲舊二
爲三以示㒺極又自言有顚眗病恐先犬馬填溝壑
長恨黄泉故作此篇以獻余爲寕顚眴病死此文豈
可作哉朱氏書莾大夫楊雄卒書其罪矣而昌黎公
荆公涑水公皆推重或以配孟子何也
元后誄略云天之所廢人不敢支又云皇天眷命黄
虞之孫歴世運移屬在新聖人云漢廟黜廢移安定
公凢累百韻案元后之莽之姑然擲傳國璽缺其角
聞翟義起兵以為是見漢宗廟毁壞有怨言人心之
公不可磨滅如此雄士人也顧以賊莽為新聖以漢
廟黜廢為天之所壞乎
劉子政集二卷有九歎用騷體末有杖銘云歴危乗
險匪杖不行年耆力竭匪杖不強有杖不任顛跌誰
怨有士不用害何足言藷蔗雖甘殆不可杖佞人悦
已亦不可相杖必取任不必用味士必任賢何必取
貴語簡而有味
文君眉色如望逺山臉際常若芙蓉十八而募悦長
卿之才而越禮焉長卿死文君為誄傳于世
楊雄夢吐鳳凰而作太玄經重舒夢蛟龍入懷而作
春秋繁露
公孫弘食故人高賀以脱粟飯覆以市衾賀告人曰
弘内服貂蟬外衣麻枲内厨五鼎外膳一肴于是朝
廷疑其矯為弘歎曰寕逢惡賔勿逢故人
呉章為王莽所殺弟子皆更易姓名以從他師惟司
徒掾平陵曹敞獨稱呉章弟子收葬其尸
目瞤得酒食燈火花得錢才乾鵲嗓而行人至蜘蛛
集而百事喜故目瞤則咒之燈花則拜之乾鵲噪則
餧之蜘蛛集則放之
枚臯文章敏㨗長卿制作淹遲而長卿首尾湿麗枚
臯時有累句楊子雲曰軍旅之際戎馬之間飛書走
檄用枚臯廊廟之下朝廷之中高文大興用相如
安定嵩眞元菟曹元理並明筭術成帝時人真自筭
其夀七十三綏和元年正月二十五日晡死時書壁
記之至二十四日晡時死其妻曰見真筭時長下一
筭慮脱有㫖不敢告今果校一日眞又曰北村青隴
上孤檟西四丈所鑿之入五尺吾欲葬此地及死往
掘得古時空槨遂以葬焉元理常從其友人陳廣漢
廣漢曰吾有二囷米忘其石数子為計之元理以食
箸十餘轉曰東囷七百四十九石八升七合又十餘
轉曰西囷六百九十七石八斗遂大書囷門後出米
西囷六百九十七石七斗九升有一鼠大堪一升東
囷不差圭合元理後復遇廣漢告以米数元理以手
擊牀曰還不知鼠之殊米不如剥面皮矣廣漢為取
酒鹿脯数片言理復筭曰藷蔗二十五區收一千五
百三十六枚蹲鴟三十七畝收六百七十三石　牛
産上百犢萬雞将五萬雛羊豕鵝鴨皆道其𢾗果蓏
肴䔩悉知其所曰資業之廣何供饋之𥚹廣漢慙曰
有倉卒客無倉卒至人元理曰俎上蒸㹠一頭厨中
荔枝一柈皆可為設廣漢再拜謝罪自入取之盡日
為歡
公孫弘為國士所推上為賢艮國人鄒長倩以其貧
觧衣裳衣之釋所著冠屦與之又贈以生芻一束素
絲一襚撲滿一枚書遺之曰撲滿者以土為器以畜
錢貝有入竅而無出竅滿則撲之士有聚斂而不能
散者将有撲滿之敗可不誡歟弘為髙賀鄒長倩兩
故人所䡖如此豈非曲學阿世以納侮歟
梁孝王遊于忘憂之館集諸遊士使各為賦枚乗為
柳賦路喬如為鶴賦公孫詭為文鹿賦公孫乗為月
賦羊勝為屏風賦韓安國作几賦不成鄒陽代作鄒
陽安國罰酒三升賜枚乗路喬如絹人五匹
自揚雄夢吐鳳以下皆見西京雜記葛洪所集也末
云洪家有劉子駿漢書一百卷無首尾題目但以甲
乙丙丁紀其卷数歆欲撰漢書縁錄漢事未詮次而
亡故書無定本雜記而已後好事者以意次第之始
甲終癸為十秩秩十卷合為百卷試以此記較班固
所作是全取劉書有小異同耳固所不取不過二萬
許言今抄出為二卷名曰西京雜記以禆漢書之闕
爾後洪家遭火書籍都盡此兩卷在洪巾箱中故得
猶在劉歆所記世人希有縱復有者多不足備恐年
代稍乆歆所撰遂没并洪家此書二卷不知所出故
序之云爾
尹少稷詩若淡泊而有義味其庸醫行云南街醫工
門如市爭傳和扁生後世膏育可為死可起瓦屑蓬
根盡珍劑歳月轉乆術轉疎十醫九死一活無北市
醫工色潛動大字書牌要驚衆偏收棄藥與遺方縱
有神丹亦無用寔者為虚熱為寒幾因顚倒能全安
君子見形神枵然卧一室醫方爭工藥無必左手撿
方右顧金兩手雖殊皆劍㦸似諷當時主和戰者聞
逆亮入㓂律詩云本来饑飽非同鼎安得浮沉自一
舟又云異白是非憂史謬終身寒餓羡錢愚詞不廹
切而意獨至矣少禝及接吕居仁曽告甫議論在山
中讀書二十年名論極重晚為大坡因符離之敗張
魏公父子以附和議遂為公議所貶甚可惜也頃故
人陶木仁父宰上饒余託仁父傳其集四冊詩其一
漢益州刺史朱公叔卒門人陳季圭議所謚宜曰忠
文子陳留蔡邕議曰按古之以子配謚者魯之季文
孟懿子衛之孫文公叔文皆諸侯之臣也至于王室
之卿大夫其尊與諸侯同故以公配春秋曰劉卷卒
葬劉文公羊傳曰劉卷者何天子大夫也經文曰王
子虎卒左傳曰王叔文公卒葬如同盟禮也此皆天
子大夫得稱公其禮與同盟諸侯敵之文明也又禮
縁情臣子咸欲尊其君父故雖侯伯子男之臣自稱
其君咸得曰公及其卒也異國之人稱之亦然是以
邾子許男稱公以葬春秋之正義也以例言之則
府君王室亞卿也有王叔劉氏之比以臣子之辤言
之則有邾許稱公之文雖無土而其位是也今曰公
猶可若稱子則降等多矣懼禮廢日乆将詭時聼周
有仲山甫伯陽嘉父吉父賢老之稱也宋有正考父
魯有尼父配謚之稱也春秋曰孔父禮曰伯某父異
亡之稱也父雖非爵號與公同禮天子諸侯咸用優
賢異亡順乎門人臣子所稱之宜可于公父之中擇
一處焉斯不稱子而已邕此議佳甚韓柳歐曽不能
加
邕集十卷大半爲人作碑板如橋元楊秉楊賜皆名
臣如朱公叔陳仲弓郭林宗范史雲姜肱皆名士至
于劉表胡廣之碑豈得無愧詞乎又有袁滿来胡根
二銘滿来太尉之孫司徒之子年十五死根根陳留
太守之子七歳死二銘甚羙幾于諛墓矣
周勰字巨勝汝南人再舉孝亷皆委之去梁冀專國
前後三辟不至後太尉司徒各在辟司空三辟察賢
良方正州舉茂才又公車特徴託疾杜門里巷無人
跡外廷生蓬蒿至延嘉二年梁氏誅滅而勰卒圂典
字叔則探縂歴𢾗剖纎入冥州郡禮命舉至孝莫之
能起李休字材南陽宛人縂七經精群緯翫辭察
　　　　前識古今疑義錯謬前人所希論後學所不
　　　　割判剥散幽闇昭爛郡署五官掾司空湖廣
　　　　請不至(以上三人史逸/其事見邕集)
　　　　年七月十日詔書尺一召光禄大夫楊賜諌
　　　　馬日磾議郎張華蔡邕太史令單颺詣金商
　　　　　徳殿門惟中設都座中常侍育陽侯曹節
　　　　　　從東省出就都座劉寵龎訓北面楊公
　　　　　華邕　西南面受詔書各一通尺一木板
　　　　　　　　以朝廷焦心聞灾恐懼毎訪群公
　　　　　　　　　　　　補闕故時宻問勿依違
　　　皆再拜受詔起就坐五人各一處給筆札邕
　　　雞化皆婦人干政所致乳母趙嬈貲富侔于
　　邱墓踰于園陵兩子受封兄弟典郡永樂門史
　　依阻城社大為奸禍晚昧已成非外臣所能審
處近者不治無以正逺又言廷尉郭禧國之老成光
禄大夫橋玄方直前太尉劉寵忠實亘為謀主𢾗見
訪問邕立朝持論可謂有所𥙷益然詔問之時兩常
侍在都座之側乃不敢指言漢寺人亦太横矣
為曹公祠橋公云使持節丞相冀州牧魏王操謹遣
掾再拜敬祠故太尉橋公公以懿徳汎愛傳容國念
明訓士思令横靈幽體翳邈哉晞夷幼以頑鄙之質
為大君子所顧猶仲尼之稱顔淵李生之歎賈復士
死知已懐此無忘又承從容要誓言殂逝之後路有
由徑不以斗酒隻雞過相沃酬車過三歩腹痛勿怪
雖戲笑之言非至親篤好夫何肯如此辤懐舊雅顧
潛然悽愴奉命東征屯此鄉里北望貴土乃心陵墓
則致薄祠公其尚饗
董卓上書辤疾乞就國土群臣表卓上觧國家播遷
之厄下救兆民塗炭之禍黜廢頑凶援立聖哲謹案
漢書䔥何以相國金印綬位在公卿之上卓功續
　　參侔伊霍宜以卓為相國位在太傅上帶履上
　入朝不趨此表邕筆也然其罪薄于子雲
　　子賀周益公致仕啓云清朝無事元老辭榮謂
七十致仕當守禮經之常故再三上疏不為文其之
舉天子重違其意孤傅以華其帰喜見顔間甚于掇
一第之日身居物外忘其為三公之尊邂逅遂得初
心毫髮略無遺恨恭惟某官棲遲盛福俯仰太平開
館招賢留作國家之用銜杯樂聖退全明哲之身甫
　　　於懸輿已聞冠掛于神武雖是翁矍鑠皆意
　復　使此老婆娑是負其生平二者豈可得兼萬
　　　有足是闗學力難與婦謀昔蜀公年未至而
乞身潞公耄已及而謀國從其所好非道之常又豈
徒行止合聖人之時出處全君子之致方㝷同社共
　　　玩象戲于橘中焉知老至作龜巢于蓮上但
　　　某夙仰髙風驚聞盛舉觀始終之一節知夀
　　百年昔嗟林下之無人今喜山中之有相凉臺
燠館縁知緑野之清閑角扇長壺願備洪崕之洒掃
　子此作甚佳然為詩名所掩
　　　竹隠集十一卷多其舊作暮年詩無棗本此
　　　石湖放翁誠齋一輩人又材氣飄逸記問精
博警句　天造地設略不㦸人喉舌
品在　諸人之上集中及晚作尤佳者昔已有
絶句詩選今摘其警句于後暁梵魚出聽夜禪石點
頭(體千/進夫)胷中著雲夢皮裏有陽秋　自作先生傳
誰為故吏碑(錢/觀文)鬲上春坊酒眉尖野店恭　肩
成山聳因尋句眼作花昏為勘碑(陳宣子/求碑)天寒不
知翠袖薄日暖但覺玉烟生(水仙/花)黄四娘花空朶
朶謝二郎鬢已蒼蒼(燕/坐)索醉寕傾問字酒忍飢不
取作碑錢一駒入隙来元不礙蠅鑽𥿄出定何妨(𥿄/閣)
化成銀地佛應喜移下玉楼天不知(雪)北風萬籟
自宫徵南日一軒眞袴襦(南/日)但欲有衣存妓妾不
愁無帳列生徒(明/簾)劉顕貴為天子友退之窮作相
君書(王士頴以/布衣自命)我本田家子驅来作長官政雖無
小異民却自相安靜或焚香坐閑因展畵看庸人優
之耳只道太和難　巢餘太古雪人有正始風頭如
雪絮白面作春桃紅(題雪/巢)一鞭加爾膚萬刄劃吾
腹就令猛于虎何忍食子月世無冷鑊湯邑盡活地
獄(装太和/米網)老覺此身無一堪尚牽詩課撚襄髯亦
知庭院西風惡直為秋香不下簾(秋/日)一瓶儲粟一
嚢錢皃學箕裘女紡磚更買卜立邱吾事勘書評畵
了殘年　可憐玉雪不供愁似倩詩翁作
此君雖強項歳寒相對却風流(瓶中/梅竹)勿以鼇巨笑
蝼蟻冠山戴粒等逍遥(石/湖)不識廬山孤負目不
食螃蠏孤員腹亦知二者古難并行到九江吾事足
　巾墊雨佩飛霞　觧　嘲攻墨　通明殿不夜
城雪　三雅六經(趙徳荘送酒注劉表有酒爵三大/伯雅次仲雅小季雅/侯鯖録陶)
(人為酒器有酒經晋安人餉人以酒書云酒一經或/二經至五經他境人不逹聞錢五經束帯迎門方知)
(是/酒)大官連檣千萬艘小官僅得一葉如漁舠其中
何所有白髪翁媪并皃曹赤脚婢三後執㸑蒼頭奴
二前操篙元眞筆牀間茶竈吏部酒杯兼蠏螯書緘
一箱半魚蠧壹束百軸成牛腰平鋪藁秸薦貓犬贐
買棗栗供猿猱新花欝屈作萎木清酒蕩揺成濁醪
篷低日覺巾角折竈近時聞羮釡轑高驤正難望鷁
首緩進豈敢爭龍標全家窘拘嘆蹐跼長物屏當隨
週遭桑樞駟馬各是累人肝薇蕨俱成饕不湏彼此
更相笑未必欝林之石賢胡椒(舟行)
㫁貪鞍觧見縛壊想宅絶迷道摧慢幢技惑箭撤睡
盖裂愛綱　弥勒稱讚善財告諸仁者此長者子為
被四流漂泊者造大法船為被見泥没溺者立大法
橋為被癡暗昏迷者然大智燈為行生死曠野者聞
　聖道為嬰煩惱重病者調和法藥為遭生老死苦
者飲以甘露令其安穏為人貪患癡火者沃以定水
使得清凉　云何為菩薩究竟施佛子此菩薩假使
有無量衆生或有無眼或有無耳或無鼻舌手足来
至其所告菩薩言我身薄祜諸根殘闕惟願仁慈以
善方便舍己所有令我具足菩薩聞之即便施與假
使由此經阿僧祗刼諸根不具亦不必生一念悔惜
但自觀身從初入胎不净微形胞叚諸根生老病死
又觀此身無有眞實無有慚愧非賢聖物臭穢不潔
骨節相持血月所塗九死常流人所惡賊作是觀已
不生一念愛著之心復作是念此身危脆無有堅固
我今云何而生戀著應以施彼充滿其願如我所作
以此聞導一切衆生令于身心不生貪愛悉得成就
一切智身是名究竟詩(施/箴)譬如乗船欲入大海未至
于海多用功力若至海已但隨風去不假人力以至
大海一日所行比于未至其未至時設經百歳亦不
能及　至㣲細罪生大怖畏　以忿恨風吹心識大
熾然不息凢所作業皆顚倒相　觧脱長者告善財
善男子應以善法扶助自心應以法水潤澤自心應
以境界净治自心應以精進堅固自心應以忍辱坦
　自心應以智證潔白自心應以智慧明利自心應
以佛自在開發自心應以佛平等廣大自心應以佛
十力照察自心(以上見/華嚴經)
李格非字文叔濟南人詩文四十五卷文髙雅條鬯
有義味在晁秦之上詩稍不逮元祐末為博士紹聖
始為禮部郎有挽蔡相確詩云邴吉勲勞猶未報䘙
公精爽僅能帰豈蔡嘗汲引之乎挽魯直五言八句
首云魯直今已矣平生作小詩下六句亦無褒文叔
與蘇門諸人尤厚其殁也文潛誌其墓獨于山谷在
日以詩往還而些詞如此良不可曉其過臨淄絶句
云擊鼓吹笙七百年臨淄城闕尚依然如今只有耕
耘者曽得當時九府錢試院五言云斗暄成小疾亦
稍敗吾勤定是朱衣吏乗時欲舞文亦佳作文叔李
易安父也文潛志云長女能詩嫁趙明誠
文叔祭其水文云惟先生自詩以来載籍所記歴代
治亂九流百氏凢一過目確不忘墜其發為文章則
泛而汪洋宻而精緻脩然髙爽歛然沉毅驟肆而隠
忽紛而治絶馳者無遺影適淡者有餘味如金玉之
就雕章湖海之失涯涘雲烟之變化春物之穠麗見
之者不能定名學之者不能髣髴筆勢略與淇水相
　　　　　精深可諷咏初至象郡五言云禆海環
　　　　　　國世人恃兩足遽欲窮畛域心知禹
分　未盡舜所陟吾遷桂嶺外仰亦見斗極升髙臨
大路郵傳𢾗南北山川来時經草樹略已識技牀帰
夢長鄉堠行歴歴又云去日有近逺寒暑乃不同手
提而啄飲嗜慾南北通是邦亦洙泗人可牛與弓良
知盡虚市妙質老耕農彼時張曲江此時余㐮公二
子稍頴脱一洗凡馬空斯文隔裔土後生昩華風風
　要常衮劍外須文翁又云秦扁不南遊醫方略嵐
瘴　黄秋雨淫與瘧盖同状吭師烏能神適市半扶
杖吾欲養黄婆母壮子亦王妙藥只眼前乞汝保無
恙又云居近城南楼歩月時散䇿小市早收燈空山
晚吹笛皃呼翁可帰恐我意慘戚從来堅道念老去
倦形役天其卒相予休以南荒謫宴坐及此時聊觀
鼻端日絶句云歩履江村霧雨寒竹間門巷繫黄團
猶嫌骯髒驚魚鳥父老相呼擁道看八尺方牀織白
籐含風漪裏睡蓇騰若無萬里還家夢便是三湘退
院僧南遷後四六比向来兩制尤髙簡精妙
　曰狄人傑何如曰粗覧經史薄閑文茟箴規切諌
　　　風晚有錢癖和嶠之徒
魏元忠文武雙闕名實兩空外示貞剛内懐趨附
李嶠有三戻性好榮遷憎人升進性好肥鮮綺羅㫁
人食肉衣錦性好行房憎人畜聲色
唐儉事太宗甚蒙寵過毎食非儉至不餐数年後特
憎之遣謂之曰更不須相見見即欲殺隋文帝重髙
熲初甚愛後不願見見之則怒
薛師有巧性常入宫闈補闕王求禮上表曰太宗時
羅黒能彈琵琶遂閹為給使以教宫人今陛下要懐
義入内臣請閹之庻宫闈不亂表寝不出
少府監裴匪舒奏賣苑中官馬糞歳得錢二十萬貫
劉仁軌曰恐後代稱唐家賣馬糞遂寖
宗楚客諂薛師釋迦重出觀音再生
尚書左丞張庻亷子利渉為懐州參軍刺史鄧惲曰
名父出如此物
楊炯為文好以古人姓名聨用號為點鬼簿駱賓王
文好以𢾗對號為筭博士盧生之文古今粲粲文質
彬彬惜哉不幸有冉耕之疾為幽憂子以釋憤焉
李詳初為劔南一尉言刺史書考不平又曰請考使
　即下筆曰怯㫁大事好句小稽自隠不清疑人搃
　考中下
張易之昌宗目不識字手不觧書謝表及和御製皆
諂附者為之所進三教珠英乃崔融張悦輩之作而
易之竊名為首
逆韋詩什並上官昭容所製昭容上官儀孫女博渉
經史研精文筆班媫妤左嬪無以加
賀蘭敏之為封東岳碑張昌齡所作也劉子書咸以
為劉勰所撰乃渤海劉晝所製晝無位博學有才
取其名人莫知也
進士章宏智詩君為河畔草逢春心剰生妾如臺上
鏡得照始分明同房常定宗改始字為轉字遂争此詩
皆云我作博士羅道琮判云昔五字定表以理切稱
竒今一言競詩取詞多爲主始帰宏智轉還定宗張
苟皃愛偷文章時爲之語曰活剥王昌齡生吞郭正二
駱賔王帝京篇倐忽摶風生羽翼湏臾失浪委泥沙
冉閔殺胡人髙鼻者横死董卓誅閹人無鬚者枉戮
梁武帝使唤搕頭師帝方與人棋欲殺一叚子應聲
曰殺却使出斬之棋罷喚師入使曰陛下令殺却臣
己殺訖帝嘆師臨死何言曰師云貧道前身爲沙彌
以鍫剗地誤㫁一曲蟮今此報也帝流涕無及
吏部尚書唐儉與太宗棋争道上大怒出爲潭州蓄
怒未洩謂尉遲敬徳曰唐儉輕我我欲殺之卿為我
證騐有怨言指斥敬徳唯唯明日對伏云敬徳頓
首曰臣實不聞頻問確定不移上怒碎玉珽于地奮
衣入良乆索食引三品以上皆入宴上曰敬徳今日
利益者各有三唐儉免枉死朕免枉殺敬徳免曲從
三利也朕有怒過之美儉有再生之幸敬徳有忠直
之譽三益也賞敬徳一千叚群臣皆稱萬歳
魏元忠忤二張出為端州髙要尉二張誅入為兵部
尚書中書令左右僕射不能復直言古人有言妻子
具則孝衰爵禄厚則忠衰
三狗俱用覺魏祚之陵夷五侯並封知漢圖之圯缺
周公孔子請伏殺人伯夷叔齊求承行刼牽羊付虎
未有出期縳䑕與貓終無脱口(酷吏以上二十二則/并見朝野僉載)
左思白髮賦云星星白髮生于鬢垂雖非青蠅穢我
光儀䇿名觀國以此見疵将拔将讘好爵是縻白髪
将拔惄然自訴禀命不幸値君年莫偪廹秋霜生而
皓素始覧明鏡惕然見惡朝生晝拔何罪之故予觀
橘䄂一皜一曄貴其素華匪尚緑葉願戢之子攝子
之鑷咨爾白髮觀世之途靡不追榮貴華賤枯赫赫
閶闔藹藹紫廬弱冠求仕童髫獻謨甘羅乗軫子竒
剖符英英終賈髙輪雲衢拔白就黒此自在吾白髮
臨拔瞋目號呼何我之冤何子之娛甘羅自以辨惠
見稱不以髪黒而名著賈生自以良材見異不以烏
鬢而後舉聞之先民國用老成二老帰用周道粛清
四皓佐漢漢徳光明何必去我然後要榮咨爾白髮
事故有以爾之所言非不有理曩貴耆老今薄舊齒
皤皤期皓首田里雖有二毛河清難俟隨時之變見
歎孔子髮乃辤盡誓以固窮昔臨玉顔今從飛蓬髮
膚至昵不克　終聊用擬辤比之國風

後村先生大全集卷之一百七十九
後村先生大全集卷之一百八十
　詩話(續集)
陶弼商翁與楊畋樂道同時一生仕宦廣西晚守欽
順二州集中多佳句前已采其一二他五言如塞上
云星落胡王死河窮漢使帰雪山經夏冷天馬入秋
肥觀教戰云晋興由帥譲楚敗以師喧行役云隂㣲
辨樵火霽早誤僧鐘雜詩云乆閑忘将略多病熟醫
書順州云渇蜂銜硯水饑蝶嗅屏花七言汴河云柳
與揚州今獨在水和隋帝不重来桞州云人心如地
少年處天氣似春無冷時送人云冷州十分無客送
䡖車一兩有民攀又云兵堪渡海将軍老史不占天
處士閑村行云路小馬蹄髙復下村深雞唱有如無
李雁湖詩程滄洲守宜春刋于郡齋余不及識公初
筮豫章公謫居臨川從曽極景建得余詩簡景建云
劉君詩兼鮑庾之清俊前與(先君/字)同舍不知其郎君
詩筆如此晚得宜春本摘其警語一二于此紅梅云
晚覺鄭公殊嫵媚生憎夷甫太鮮明送楊子直知吉
州云憂時鐵石孤忠在閲世風花老眼空酬景建云
新有千絲明暁鏡舊無一畵贊宵衣閑吟此外惟湏
飲老覺人間萬事非又云向来交態雲翻手靜裏元
言石點頭雁湖注半山詩甚精確其絶句有絶似半山
者已採入詩選矣如平生閲世朦朧眼偏向白鷗飛
處明如鴉健觸翻紅䔩䔩鷗閑占㫁碧粼粼皆可諷
詠如金谷玉川奴鷦鷯賦蛺蝶圖雙蓬鬢寸草心鵬
友雁奴　客蟹奴皆的對
于湖讀中興碑云繍綳兒啼思塞酥重　燎香驅群
胡阿環錦襪無㝷處一夜驚眠揺帳柱朔方天子神
為謀三郎帰来長慶楼楼前拜舞作竒崇中興之功
不贖罪日光玉潔十文碑蛟龍盤拏與天齊北望神
臯雙淚落祗今何人老文學題蔡濟忠所摹銜府米
帖云生前官職但執㦸身後一字萬金直當時雷霆
下收拾世間不復有遺逸整整十卷事猶濕光采激
射海為立平生我亦有書癖對此惝怳心若失曰呿
汗下屡太息十日把玩不得食作牋天公拜稽首乞
我此老生時一隻手為君痛飲百斛酒墨池如江筆
如帚一掃萬字不停肘
石徂徕讀石安仁(曼卿舊/字安仁)學士詩云齊梁無駿骨李
杜得秋毫後世益纂組變風堪鬱陶奔道少驥逸秃
　如牛毛試看安仁詠秋風有怒濤徂徕力排揚劉
而推重曼卿如此但前云駿骨後又云驥逸何也寄
張從道云臘盡妻未褐天寒子讀書寄明復先生云
殘書幾篋蠧寒菊半籬荒惟學春秋昔時時到草堂
殊有魏野林逋氣格
徐淵子詩用紡磚字斯于詩載弄之瓦注云紡磚也
說苑亦云和氏之璧千金之寳用以間紡不如瓦磚
癸未甲申余自桂林入都改秩一日自外帰逆旅主
人云有二客訪君不遇留刺而去視之盖髙續古鍾
春伯二館職也皆素昧明日往謝髙云吾于陸伯敬
處見子集詩鍾云吾于南塘處見子四六相約訪君
共論此事何相避之深也鍾惠四六一卷髙遺疎寮
詩二冊未幾鍾貴顯髙出館不復入今皆物故余老
矣四六姑置惟詩結習未忘所得疎寮二冊前已摘
出一二聨後得其全集数倍于舊老筆如湘絃泗磬
多人間俚耳所未聞者有石湖放翁誠齋之風部帙
既多不能遍閲姑録其警語于編以備遺忘五言揚
嗣勛惠茯苓云道是青神谷元通白帝厓有松如壮
士其魄化嬰皃雲濕侵鵶觜天寒翦兔絲堯初香摘
髓秦後雪凝脂穴動龍蛇窘山空鳥獸悲惟将千歳
力白了一生竒送潘徳鄜帥廣云風穏琛舟引春帰
卉服衙謁吳給事云上皇今百歳近侍不多人寄僧
云鹿采花修供猨分石坐禪别僧云夢無全覺乆詩
只半聨竒聼雪云竹大時聞拆梅明不受霾雜詩云
今古憑詩了乾坤賴酒澆忙猶輪使硯懶尚事持茶
買硯云汾獻升雲鼎秦遺蝕雪碑曹娥江云沙泠雁
三二天長㠶有無七言送蜀客云峨眉雪罷添巴水
玉壘雲空見蜀星白浪不浸魚復陣青苔猶䕶劔闗
銘題放翁誠齋倡和云題徧鮫綃乾碧海吹将鶴笛
上青天道山堂前梅花云太乙神仙遊冊府秦王學
士憑欄杆懐墅云已是飛来鶗鵊了可能落到牡丹
花讀曼卿詩云東西都漢猶司馬三百年唐只次山
答人云晋書好傳偏安石唐世諸人且樂天送歙守
云龍尾石湏分幾寸壮丹花不望頭綱池西云旋作
池来分剡曲略教花處似蘇隄梅花云相依豈恨移
来晚欲愬猶湏説到明絶句尤多佳者都下云柳生
春思拂京華不管閑人也憶家添盡好香那睡得月
痕如水浸梨花中秋夜登秀臺二絶云青冥風露無
人管醉力飛昇入桂臺月過斗西親挽住伴人騎鶴
去蓬莱冰娥看盡人間世好事如公不数枚却唤清
罍相揖酌汝聼下界息成雷梨花詞云殿頭催引上
清華獨奏春詞喝賜茶帶月帰来仙骨冷夢魂全不
到梨花晚泊江口云白鷺青剡煙江口梅六七分經
雪後月肯流連相伴酒隔岸呼船有魚否五言古體
答辛幼安云青天不惜日壮士偏知秋自古有竒畵
如今空白頭彼時當再来吾老不可留天推壁月上
星入銀河流躔度若此急人生與之浮終夜自起舞
無人共登楼典謨有陳言河洛非故州黄鶴呼不来
誰能理殘裘此篇甚髙古
杜旟伯髙題蘭亭序云君勿笑新停相對泣却勝蘭
亭暮春集白頭吟云長門作賦値千金不知家有白
頭吟二詩皆有味
王元澤詩不滿百度闗山篇云萬馬度闗山闗山三
尺雪馬盡雪亦乾沙飛石更裂帰来三五騎旌旗映
雪滅不見去時人空流磧中血古樂府無以加春懐
云朝日上屋角百鳥鳴不休豈復辨名字但聞閙鉤
輈亂我讀書語驚我夢寐遊彎弓彈使去暫去還啾
啾彈十不得一丸窮来愈稠㧞弓坐榻上咄咄空自
尤時節使汝鳴我何為汝讐絶句云一雙燕子語簾
前病客無憀盡日眠開徧杏花人不到滿庭䡖雨緑
如烟霏㣲細雨不成泥料峭䡖寒透夾衣處處園林
皆有主欲尋何地看春歸殊有乃翁思致
獵較集前已摘𢾗聨晚温故讀再録昔遺忘者七言
雪中云但能閉户酌季雅安用馭風㝷伯昏種蕪菁
作羮云且喜蕪菁種得成薹心散出碧縱横脆甜肭
子無反惡肥嫩羔皃不殺生樂羊豈㫁皃孫念劉季
寕無父子情爭似野人茅屋下日髙淡煮一杯羮歴
世云面朋面友風雨散山鳥山花淡薄交一榻氍毺
容獨卧滿林𣏌菊是兼肴五言云天寒猶着絮雨濕
欲蒸　吳地人情薄西風客計疎無書堪著眼有法
可安　絶句云誰倚黄旗唤阿瞞令君終作可憐人
䔥然唯有鹿門老不帶孫劉一點塵䡖隂小雨晚難
收柳痩梅窮却似秋可恨水仙花不語無人共我說
春愁春怨云梨花雨送海棠風不借烟脂作小紅幾
日無人吹玉笛鴛鴦飛入館娃宫此老筆力有謫仙
風骨集中有云老鶴梅抛青嶂裏客星倦倚紫微邉
又云而今心服陶元亮作得人間第一流豈非深悔
晚出之誤與
灊山集多不經人道語此公讀書多氣老筆遒題顔
魯公像云千五百年如烈日二十四州惟一人朝衣
視坎趨前死羽服行山即此身與客晚集云足下一
来同晚歩先生小住大村舂春晴云四野縁廻春𥙷
闕亂山塵净雨修容懶軒云經年不濯子春足半月
纔梳叔夜頭止酒云縉紳處士議所以将軍貴人湏
畢之月夜云琉璃虚空甚圓滿紫磨山川更新鑄梅
花絶句云姑射山頭氷雪仙人間一見便豐年却應
羞死琴臺女不得乃翁公一錢荷珠云客来切勿令
觀此薏苡猶能困伏波如大槐小草木偶芻靈朝采
夜光立豹蹲鴟口伐手談木上座麯先生千金子萬
玉妃童欺我老農報予春下巖研正焙茶皆的對
王逢原集張廵篇云禄皃射火燒九天鬼手不撲神
聼旃群庸仰口不肯唾及出長喙嘘之燃睢陽城窮
縮死鼈危繫一髮懸九淵廵嗔睨逺兩皆拆怒嚼齒
碎鬚張肩恨身不毛劍無翼不能飛去殘賊嚥翁去
腥刀皃磔俎日嚼月血猶經年霽雲東攘兩臂去西
来才有乆指還胷中憤氣吐不散去隨箭入浮屠摶
思窮智索莫自効更臠爱妄嘗饑涎我疑没日賊不
食恐其肉酖死不痊又疑身骨不化土定作金鐵埋
重泉何時山移陵谷變發出移陵谷戈鋋吾如得之
願有用不誅已然誅未然此作出盧仝上交難贈杜
漸云兩鼠共謀渇相飲期入水一䑕下縋缶一鼠上
銜尾前䑕以之跌後䑕以之死䑕死何足噫夫人纔
可悲平地把手笑乗崕撥足擠賊防易爲力壮楗
墻籬交防難爲人笑面惡肝脾前日信其是今日悟
其非安得先知明有如灼火龜然則奈之何期子同
吁􁃣此必有爲而作誰氏子云嫋嫋誰氏子鮮鮮一
何姝来奔富人家妻與富人俱嚴粧問夫子我豈彼
室如夫子笑遣之彼寕與汝都升堂由阼階徳色溢
以舒親賔不敢笑退語相􁃣吁髙堂聚群婢唯諾相
恣睢家事忽不圖顧指取自如朝令拆桂薪暮遣藩
籬除風雨半夜来百釁生不虞屋壓盗隨至夫死别
嫁夫東鄰有淑子性不事訟朱端居大人求正色不
願謏清鏡見白髮行謀不顧閭不知爱妻人取舍何
異與詞似意王建張籍哭詩云目雖涙所出由来心
乃源白日㬠我面意欲乾氿瀾而不照我心我涙何
由乾况在重雲遮使我何自安又云目存多所見不
若無目完山中云山中亦有出山路山人自不與世
通拂衣行起飲流水枕書就臥聼松風地寛江河競
揺蕩天闊日月争西東乾坤自為四時役萬事不到
幽人胷集中新意快句不可勝紀如舟方乗兮入不
吾以覆且溺兮我同人死束蒿為楹樗為柱居者略
不憂其顚吾觀世之人陷此者不啻火立向足燔豈期
　　既自悟不思跳出乃欲􁞸井方崩兮治墜屋且
　　雕椽傾江竭河論麯水都投人海爲酒池中間
　　不盈掬日益醖醸成澆漓不知淳風竟何適萬
手齊舉招不廻五言云清醒甘澤畔富貴奈墦間劍
折終羞屈籣遺不改香其論文云星緯織成副地錦
歐冶鑄出舂天矛文章日組緯玉機飛金梭雖有眞
　繩結作張麟羅老成終到孔窮死亦爲顔不能繩
我怠何力禁人叛不知里社歌不可郊廟施梅花云
那知後世無所用皃嚼不美還棄之贈王平甫云古
人誰云朽死魄如可召其詠物馴鹿云祗消指馬相
可有逐原人豺狼好爪牙應笑角如麟水車云上潤
業已然下竭将奈何雁云闗塞風髙夜江湖木落秋
紙鳶云纔乗一線憑風去便有愚皃仰面看春雪云
蟄户開重墐冰魚上復況東園云夭桃未老已抽青
約略朱旗冠翠纛雖然素李不争華似洗朱丹誇瑩
皎　昔讀廣陵集草草用朱筆點出妙處子修弟手
記予所點者于冊晚見子修所抄　矣又偏盲不能
盡閲冊子遂再選一畨本朝諸人惟逢原别是一種
　　如靈芝慶雲出為祥瑞半山崛強於歐蘇無所
置喙非苟歎服後生者
逢原集中有吕吉甫所答五言云東海有滄溟西極
有崑崙子已其舟車我亦為楫輪吉甫能為此言豈
非近朱者赤耶
方豐之徳享及與吕紫㣲交遊放翁序其詩梅花云
天女終降大居士登伽惟撓小乗禪又云老夫六賊
銷磨盡時為幽香一敗禪漁父云已携巨鯉换新粳
尚有鰷鯈得自烹聞道烹鮮易煩碎呼皃無用苦為
羮歴﨑道中云漠漠春隂接海低𪷟𪷟晚雨傍山飛
半歌古埭無人過時有村童䕶鴨帰海口云白是鹽
埕青是麥誰云斥鹵不堪田五言云魂夢無金印生
涯有瓦盆
楊大年西崑酬唱集序略云予景徳中忝佐修書今
紫微錢君希聖秘閣劉君子儀竝負懿文尤精雅道
予得以遊其墻藩而咨其模楷因以歴覧遺編研詠
前作更迭唱和互相切劘入蘭遊霧雖獲益以居多
觀海學山歎知量而中止雖榮于託驥亦愧乎續貂
凡五七言律詩二百四十七章其屬而和者又十
集人折為二卷取玉山䇿府之名命之曰西崑酬唱
集今考十五人者丁謂刁衎張詠晁迥李宗諤薛
陳越李維劉隲舒雅崔遵度任隨錢惟濟有名秉
不看姓王沂公只有一篇在卷末
攷翁長短句云元知造物心腸别老却英雄似等閑
祕傳一字神仙訣說與君知只是頑一句叮嚀君記
取神仙湏是閑人做君記取封侯事在功名不信由
天元来只有閑難得青史功名天却無心惜漁父詞
云一竿風月一蓑煙兩家在釣臺西住賣魚生怕近
城門况肯到紅塵深處潮生理櫂潮平理䌫潮落浩
歌帰去時人錯把比嚴光我自是無名漁父鷓鴣天
云杖履尋春苦未遲洛城櫻笋正當時三千界外帰
初到五百年前事縂知吹玉笛渡清伊相逢休問姓
名誰小車處士深衣叟曾天津共賦詩好事近　云
混迹寄人間夜夜畵楼銀燭誰見五雲丹竈養黄芽
𥘉熟春風帰從紫皇遊東海宴暘谷進罷碧桃花賦
賜玉塵千斛又云平旦出秦闗雪色駕車雙陸借問
此行安往賞清伊修竹漢家宫殿刼灰中春草幾回
緑君看變遷如許况紛紛榮辱朝中措去怕歌愁舞
懶逢迎粧晚託春酲搃是向人深處當時枉道無情
闗心近日啼紅宻訢剪緑深盟杏館花隂恨淺畵堂
銀燭嫌明情知言語難傳恨不似琵琶道得眞其激
昂感慨者稼軒不能過飄逸髙妙者與陳簡齊朱希
賢相頡頑流麗綿宻者欲出晏叔原賀方回之上而
世歌之者絶少
項平庵祭辛幼安文云人之生也能致天下之憎則
其死也必享天下之名豈天之所生必死而後美盖
人之所憎必死而後止嗚呼哀哉死者人之所惡公
乃以此而為榮予者公之所爱必當與我而皆行苟
旦暮而相從固予心之所愛尚眠食以偷生恨公行
之不待自昔哀誺未有悲於此者
平庵五言絶句武夷鐡笛亭云夜嘨千崖裂朝吟萬
象蘇山人大自在無淚将君鬚諸葛祠堂云羽扇白
綸中堂堂六尺身我評秦漢下宇宙只斯人永州云
日日長沙岸看雲只念家如何永州夢偏爱在長沙
𣢾乃曲云靄廼出深溪湘山日落時若非堯土哭即
是楚神啼雜五言如隆中評劉牧云阿琦去梯䇿尚
識抱膝公誰云豚犬愚頗復勝乃翁又平生萬事偽
惟有病是實時方攻偽其言如此
六言和王仲衡尚書云聖賢生世不𢾗文章何代無
人一言蔽思無邪三萬觧曰若稽
七言八句讀三國志云曹劉有志混華戎無奈吳皃
兩炬紅赤壁㷔燒雲夢澤夷陵光照永安宫人間身比
鼎三足天上無因日再中惟有葛公心未死夜深寒
月照孤忠路旁有因梅竹以編籬者云已生野外更
籬根仍與蚩氓𥙷㫁垣博士低頭乗虜障王姫掩面
嫁烏孫風枝雨葉無生意粉靨朱唇有淚痕説與調
羮吹律事老農那信腐儒言雜七言如送水心淮東
縂領云藍縷疾耕家四壁鐵衣髙卧日千金四朝餉
士前無古一旦和戎患至今如送邕州髙教授云君
行回雁前頭路我上杜鵑無處船䕫州永安宫云吳
娃觧掩夫差面難繫劉郎一寸心(公瑾欲以子女/玉帛留備于吳)
送陳上齊納官還鄉云正爾釣絲江上去依然羽扇
箧中情藏秃筆云莫欺貧士無擅施時向文房度一
僧澗上云全家寝食淙琤上韶濩聲中過百年和人
云窓中見日知晨暮瓶裏看花記歳時新讀子書多
乙者舊吟詩藁盡丁之詠抛毬云綵毬丹柱倚春風
寒食清明罷綉工漢北将軍貪蹋踘豈知兵法在吳
宫
七言絶句春日隄上云髙髙下下十五里白白紅紅
千樹花縂在疎籬㫁垣裏背隄臨水少人家見梅云
草枯葉脱四山童萬里長天一目空数點寒梢著紅
蕊人間驚喜見春風次韻羅郢州送别云江上相留
不肯留渡江沿岸却回頭漢江東去人西去不見髙
城始是愁楮州路口小雨云三十年前過此時一雙
青髻綰青絲如今舊雨猶相記只傍星星白處吹落
㡌臺云千山揺落萬林空数點黄花酒盞中半破接
籬誰耐管已将身世付西風分明屈子獨醒愁故作
南華醉夢遊豈是晋人眞爱酒渠儂心事更悲秋上
　云皃時飛鞚得金隄掣電驚風過馬蹄今日筍輿
揺醉㡌城東一日到城西
與潘徳文倡和糟蟹詩押險韻至六首皆新竒而首
篇尤工大戴笑汝無亢空雙螯小戴笑汝有筐如子

臯太玄笑汝長郭索入穴慚蟺升慚猱知心但有畢
吏部卧起與汝同酒糟後来爱者蘇長公亦只許汝
中山醪固知合向一邱老安得上與三辰翺長公貌
喜心未敬雖羡微生猶惡饕我疑吳儂修稻怨和秫
醢汝償民膏雖然因此得長醉痛貶未必非深褒又
疑畢叟妒劉掾曽以螟蛉䡖二豪故回左手就箕踞
持螯藉糟成兩髙
石湖詩三十四卷五言如思陵挽詞云㓂降千猰㺄
胡拜兩單于首山銅鼎就前殿玉巵空病中云目青
浮珠珮聲塵籟玉簫注水瓶花醒吹薪鼎藥潮丙午
元日云童心仍竹馬暮境忽蒲輪春晚云繍地紅千
點平橋緑一篙棟花来石首榖雨熟櫻桃詠懐自嘲
云退閑驚客至衰懶怕書来挽趙宻太保云鬢凋猶
陛㦸心在惜弢弓
六言乆病或觀遊適云羸似蓐婦多忌倦似田翁作
勞玩具僧梳刖屦􁁅悰丁尾龜毛請息齋云洞門畫
掛鐵鎻閣道秋緑苔蓍下略同龜伏瓜中且免蠅来
又云勞君敬枯木耳恐汝見濕灰焉
七言發令江云船尾竹林遮縣市故人猶自立沙頭
将至吳中云新事略從年少問故人差覺座中稀玉
麟堂㑹客云不用忙催銀燭上酴醿如雪照黄昏秋
晚閑吟云旁若無人䑕飲硯麾之不去蠅登盤丙午
新正云病憐楖粟隨身慣老覺酴酥到手遲又云人
情舊雨非今雨老境増年是减年口不兩匙休足榖
生能幾屐莫言錢行營夀藏云縦有千年鐵門限終
湏一箇土饅頭偶書云已耳榾勤為圃休向滔滔苦
問津親鄰招集強往便帰云氣衰况復三而竭心賞
尤于四者難一龕云與老有情冬後煖去仙無幾日
髙眠
七言絶句昌化云翠染南山擁縣門一洲横截兩溪
分長官日永無公事卧聼灘聲看白雲長沙王墓云
英雄轉眼逐東流百戰工夫土一坏蕎麥茫茫花似
雪牧童吹笛上髙邱處州鸎花亭云山碧叢叢四打
圍煩将舊恨訪黄鸝纈林霜後黄鸝少湏是愁紅萬
點時續長恨歌云别後相思夢亦難東虚雲路海漫
漫仙凢頓隔銀屏影不似當年取次看楓橋云朱門
白壁枕灣流桃李無言滿屋頭墻上浮圖路旁堠送
人南北管離愁次韻陸務觀云離合紛紛怕逺遊逺
遊仍怕賦登楼何湏一望三千里望盡西州轉更愁
田園雜興云騎吹東来里巷喧行春車馬閙如烟繫
牛莫礙門前路移繫門西碌碡邉汙莱一稜水周圍
歳歳蝸廬没半扉不著茭青難䕶岸小周撑取葑田
帰槐葉初匀日氣凉葱葱鼠耳翠成雙三公只得三
株看閑客清隂滿北窓采菱辛苦廢犂鋤血指丹流
鬼質枯無力買田聊種水近来湖面亦收租古鼎作
香爐云雲雷縈帶古文章子子孫孫永奉嘗辛苦勤
銘成底事如今流落管燒香
石湖長短句醉落魄云馬蹄塵撲春風得意笙簘逐
欵門不問誰家竹祗㨂紅粧多處燒銀燭碧雞坊裏
花如屋燕王宫下花成谷不湏悔唱陽闗曲直為海
棠夜合来西蜀南柯子雲恨望梅花驛凝情杜若洲
香雲低處有髙楼可惜髙楼不近木蘭舟緘素雙魚
逺題紅片䇿秋欲憑江水寄離愁江已東流那肯更
西流　春若有情春莫去花如無恨花休落
茶山詩十五卷九百一十篇者是也續刋後集亦十
五卷然中間多泛應謾與者前輩所作猶自刪其半
今人乃並存而不削欲其行世難矣
稼軒五言絶句元日云老病忘時節空齋曉尚眠皃
童唤翁起今日是新年偶題云黄花眼倦開見酒手
頻推不恨吾年老恨他将病来七言云錯處眞成九
州鐵藥　得幾釣絲酒腸未减長鯨吸詩思如抽
獨繭絲皆佳句然為詞所揜
後村先生大全集卷之一百八十
後村先生大全集卷之百八十一
　詩話(新集)
　　陳拾遺
感遇詩云微月生西海幽陽始化昇圓光正東滿隂
魄已朝凝太極生天地三元更廢興至精諒斯在三
五誰能徵又云蘭若生春夏羊蔚何青青幽獨空林
色朱㽔冐紫莖遲遲白日晚嫋嫋秋風生歳華盡揺
落芳意竟何成又云蒼蒼丁零塞今古緬荒途亭堠
何摧兀暴骨無全軀黄沙暮南起白日隱西隅漢甲
三十萬曾以事匈奴但見沙塲死誰憐塞上孤尺云
樂羊爲魏將食子殉軍功骨月且相薄他人安得忠
吾聞山中相乃屬放麑翁孤獸猶不忍况以奉君終
又云市人矜巧智於道若童蒙傾奪相夸侈不知身
所終曷見元冥子觀世玉壺中杳然遺天地乘化入
無窮又云吾觀龍變化乃知至陽精石林何冥密幽
洞無留行古之得仙道信與元化幷元感非象識誰
能測滄溟世人拘莫見酣酒笑丹經崑崙有瑶樹安
得采其英又云白日毋不歸青陽時暮矣茫茫吾何
思林卧觀無始衆芳委時悔鶗鴂悲鳴耳鴻荒古已
頺誰識巢居子又云吾觀崑崙化日月淪洞冥精魄
相交媾天壤以羅生仲尼推太極老眀貴窈冥西方
金仙子崇議乃無明空色皆寂滅業縁定河成名教
信紛籍死生俱末停又云聖人秘元命懼世亂其貞
如何嵩公輩諛譎誤時人先天誠為美階亂禍誰因
長城備胡㓂嬴禍發其親赤精既迷漢子年何救秦
去去桃李花多言死如麻又云深居觀元化悱然事
朶頤群動相吱食利害紛㘈㘈便便夸毗子榮耀更
相持務先讓天下商賈競刀錐已矣行采芝萬世同
一時又云吾愛鬼谷子青谿無垢氛囊括經世道遺
身在白雲七雄方龍鬬天下乆無君浮榮不足貴導
養晦時文舒可彌宇宙見之不盈分豈徒山木夀空
與麋鹿群又云􁇔呦南山鹿離罟以媒和招揺青桂
樹幽蠧亦成科世情甘近習榮耀紛如何怨憎未相
復親愛生禍羅瑤臺傾巧笑玉杯殞雙蛾誰見孤城
樹青青成斧柯又云林居病時乆水木澹孤清閒卧
觀物化悠悠念群生青春始萌逹朱火已滿盈殂落
方自此感歎何時平又云臨歧泣世道天命良悠悠
昔日殷王子玉馬遂朝周寳鼎淪伊榖瑶臺成故丘
西山傷遺老東陵有故侯又云貴人難得意賞愛在
須叟莫以心如玉探他明月珠昔稱天桃子今為舂
市徒鴟鴞悲東國麋鹿泣姑蘇誰見鴟夷子扁舟去
五湖又云聖人已去乆公道細良難蚩蚩夸毗子堯
禹以為謾驕縈貴工功勢利迭相干燕王尊樂毅分
國願同歡魯連譲齊爵遺組去邯鄲伊人信往矣感
激為誰歡又云幽居觀大運悠悠念群生終古代興
没豪聖莫能爭三李論周報七雄滅秦嬴復聞赤精
子提劍入咸京炎光既無象晋魯復縱横尭禹道己
昧昏虐勢方行豈無當世雄天道與胡兵咄咄安可
言時醉而未醒仲尼溺東夏伯陽遯西溟大運自古
來旅人胡歡哉又云逶迤世已乆骨鯁道斯窮豈無
感激者時俗頺此風灌園何其鄙世道不相容皎皎
於陵子嗟嗟張相公又云　聖人不利已憂濟在元
黄屋非堯意瑤臺安可論吾聞西方化清凈道彌敦
奈何窮金玉雕刻以為尊雲構山林盡瑶圖珠翠煩
鬼功尚未可人力安能存夸愚適増累矜智道逾昏
又云元天幽且黙群議曷嗤嗤聖人教猶在世運乆
陵遲一繩將何繫憂醉不能持去去行采芝勿為塵
所欺又云蜻蛉遊天下與世夲無患飛飛未能止黄
雀來相干穰侯冨秦寵金石比交懽出入咸陽裏諸
侯莫敢言寕知山東客激怒秦王　布衣取丞相干
載為辛酸人云㣲霜知歲晏斧柯始青青况乃金天
夕浩露霑群英登山望宇宙白日已西溟雲海方蕩
潏孤鱗安得寕又云翡翠巢南海雄雌珠樹林何如
羙人意驕愛比黄金殺身炎洲裏委羽玉堂隂旖旄
光首飾葳㽔爛錦衾豈不在遐遠虞羅忽見㝷多材
信為累歎息此珍禽又云挈瓶者誰子妖服當青春
三五明月滿盈盈不自珍高堂委金玉微縷懸干鈞
如何負公鼎被奪笑時人又云元蟬號白露茲歲已
蹉跎群物從大化孤英將奈何瑶臺有青鳥遠食五
山禾崑崙見元鳳豈復虞雲羅又云荒哉穆天子好
與白雲期宫女多怨曠層城閉蛾眉日耽瑶臺樂豈
傷桃李時青苔空萎絶白髮生羅帷又云朝發宜都
渚浩然思故郷故鄉不可見路隔巫山陽巫山綵雲
没高丘正微茫佇立望已乆涕淚露衣裳豈兹越鄉
感憶昔楚襄王朝雲無處所荆國亦淪亡又云昔日
章華宴荆王樂荒淫霓旌翠羽盖射兕雲夢林朅來
高唐觀悵望雲陽岑雄圖今日在黄雀空哀吟又云
丁亥歲云暮西山事甲兵嬴􁬧匝卭道荷㦸爭羗城
巖冬陰風勁窮岫油雲生昏黷無晝夜羽檄復相驚
攀跼兢萬仞崩危遠九冥籍籍峰壑裏哀哀冰雪行
聖人御宇宙聞道泰階平肉食謀何失葵藿緬縱撗
又云可憐瑶臺樹灼灼佳人姿碧葉映朱實攀折青
春時豈不盛光寵榮君白玉墀但恨紅芳歇彫傷感
所思又云朅來豪遊子勢利禍之門如何蘭膏歎感
激自生冤衆趍明所避時棄道遊存雲泉既已失羅
綱與誰論箕山有高節湘水有清源唯應白鷗鳥可
爲洗心言又云索居獨幾日炎夏忽然衰陽彩皆隂
醫親友盡睽違登山望不見涕泗乆漣湍宿夢感顔
色若與白雲期世中驕豪子驅逐正嗤嗤蜀山與楚
水携手在何時又云金鼎合神丹世人將見欺飛飛
騎羊子胡乃在蛾眉變化固幽類芳菲能㡬時疲疴
苦淪世憂痗日沒淄春然顧幽褐白雲空涕洟又云
朔風吹海樹蕭條邉已秋亭上誰家子哀哀明月樓
　　　燕客結髮事遠遊赤丸殺公吏白刃報私讎
避仇至海上被役此邉州故鄉三千里遼水復悠悠
毎憤胡兵入常爲漢國羞何如七十載白首未封侯
又云本爲貴公子平生實愛才感時思報國㧞劍起
蒿莱西馳丁令塞北上單于臺登山見千里懐古心
悠哉誰言未忘禍磨没成塵埃又云浩然坐何暮吾
蜀有蛾眉念與楚狂子悠悠白雲期時哉悲不㑹涕
泣乆漣而夢登綏山穴南采巫江芝探元觀竒化遺
世從雲螭婉孌將永矣感悟不見之又云朝入雲中
郡北望單于臺胡秦何宻邇沙朔氣雄哉籍籍天矯
子猖狂已復來塞壇無名將亭堠空崔嵬咄嗟吾何
歎邉人塗草萊又云仲尼探元化幽鴻順陽和大運
自盈縮春秋遞來過盲颺怱號怒萬物相紛劘溟海
皆震蕩孤鴻其如何
編詩自唐人有李社泛浩浩韓栁靡蒼蒼之句金既
以此四君子冠篇首然以輩行歲月敕之則陳拾遺
在四君子之上感遇之作雖朱文公命世大儒赤凛
然起敬昔摘數聨今全録于此
　　李杜
子美墓誌云娶弘農楊氏司農少卿怡之女四十九
而終子宗武至死不克葬其子嗣業後四十餘年乃
克葬于首陽山前長子宗文者傳記皆不言其所終
豈夫學遂無聞與如樹鷄柵之類必非精文選者
太白後序云娶許生一女二男女曰明月奴嫁而卒
繼劉次合魯生子曰頗黎終娶宗凢四娶又云携駿
馬美妾所適二千石郊迎飲數斗世號李東山余記
白子名伯禽今新舊唐史皆不載新史載其二孫女
嫁為民妻進止有風範謂觀察使范傳正言先祖志
在青山葬東麓非其志傳正為改葬青山又欲使二
女改妻士族辭以命也不願更嫁傳正復其失徭役
頗黎豈伯禽之小宇歟史逸其事當攷白與宗十六
詩云晚娶宗序訛為宋世傳退之有題子美墳七言
一首末章有三賢所歸同一水之句此篇出入平仄
數韻纍三十六句其辭鄙淺無一字是韓筆韓集李
漢所編亦無此篇
元微之作子美墓誌及銘皆高古如云子美上薄風
騷下該沈宋言奪蘇李氣吞曹劉掩顔謝之孤高雜
徐庾之流麗盡古今之體製兼文人之所獨專説得
出其評李杜謂太白壯浪縱恣擺去拘束模冩物象
及樂府歌詩誠亦差肩子美矣至若鋪陳終始排比
聲韻大千言次數百詞氣豪邁屬對律切李尚不能
歴其藩翰况壺奥乎則抑揚太甚
國初盛稱二何之交苦不多見僅序杜詩云公詩支
為六家孟郊得其氣熖張籍得其簡麗姚合得其清
雅賈島得其竒僻杜牧薛能得其豪健陸龜蒙得其
贍傳此數語亦近似但郊謂之得杜氣骨可也烏有
所謂㷔哉能詩非牧比不可並稱龜蒙非甚贍博亦
道不著余謂善評杜詩無出半山吾觀少陵詩謂與
元氣侔之篇萬世不易之論王逢原云雕䥴物象三
千首照耀乾坤四百春雖面前語他人亦不能道
揚大年歐陽公皆不喜杜子美詩王介甫不喜太白
詩殊不可暁介甫之說云白詩十句九句說婦人酒
耳獨不思命高將軍脱靴識郭汾陽於貧賤時比開
元貴妃子飛燕豈說婦人酒者所能爲耶晦翁亦云
近時詩人何曾夢見太白脚後板
故人陳伯霆(憺)郎中讀北征詩戲語余云子羙善謔
如云粉黛忽解苞桹籍盡眉闗雖妻子亦不怒余云
公知其一爾别詩云清輝玉臂寒則閨中之膚色玉
耀可見又云何時倚虚幌雙照淚痕乾其篤於伉儷
如此伯霆大笑
白與裴長史書云蜀中友人吳指南死於洞庭之上
白禪服慟哭若䘮天倫炎月伏屍泣盡繼之以血權
殯湖側自今陵歸數年遺骸猶在白雪泣裹骨徒歩
負之而趍丐貸營切於鄂城之東其自序如此史亦
不書
史言明皇欲官太白為妃所沮余觀飛燕在昭陽之
語不足深憾雪纔詩自序甚詳略去漢祖吕氏食其
在旁秦皇太后毒亦淫荒時妃以禄山為兒史云宫
中有醜聲而白肆言無忌如此同人于玉環多事微
婉其辭如云養在深閨人未識人云薛王沉醉夀王
醒又云不從金輿惟夀王白獨昌言之可見剛稜嫉
惡可破公疑其以召怨力士因借此以報脱靴之辱
豈飛燕之語能為祟哉
李郭皆唐名將臨淮馭軍嚴士不敢仰視汾陽頗寛
大故子美新安吏點兵詩云送行勿泣血僕射如父
兄
岳陽樓云昔聞洞庭水今上岳陽樓吳楚東南拆乾
坤日夜浮親朋無一字老病有孤舟戎馬闗山北憑
軒涕泗流岳陽樓賦詠多矣須還此篇獨歩非孟浩
然輩所及
千秋節云寳鏡群臣得金吾萬國廻衢樽不重飲白
首獨餘哀按子美在天寳間雖獻三賦未嘗一用不
過扈駕入蜀暫為諫官而追懷開元于十九年之後
寳鏡群臣得金吾萬國廻之句言群臣皆賜敬而金
吾伏衛萬里還京獨嘗艱阻末云衢樽不重飲白首
獨餘哀公于唐朝諸公中最疎遠而一念不忘忠愛
比陳希烈張均張均兄弟窮富極貴賣唐臣賊罪不
容誅矣
本朝詩僧道潛自號參寥了太白有贈參寥子一篇
云白鶴飛天書南荆訪高士五雲在峴山果得參寥
子骯髒辭故園昂藏入君門天子分玉帛百官接話
言長揖不受官拂衣歸林巒此一僧一道士皆號參
寥以先後言則潛為頂冐聊託之以發一笑
新安吏潼闗吏石壕吏新婚别垂老别無家别諸篇
其述男女怨曠室家離别父子夫婦不相保之意與
東山采薇出車枤杜數詩相為表裏唐自中葉以徭
役詞發為常至于亡國肅代而後非復貞觀開元之
唐矣新舊唐更不載者略見杜詩
太白百憂萬憤二篇百憂上崔相者員也云台星再
朗天網重恢屈法伸恩棄瑕取才卒賴員力北歸萬
憤投魏郎中不知魏何人乃儕之崔相之列此篇云
樹榛㧞桂囚鸞寵雞語甚新又言兄弟妻子離隔有
一門骨月散百草遭難不復相提携之句魏必是一
志義之士能恤人患難者當攷
八哀詩如張曲江云仙鶴下人間獨立霜毛整上君
白玉堂倚君金華省如李北海云古人不可見前輩
復誰繼文雲碑板照四裔又云豐屋珊瑚釣麒麟織
成罽紫騮隨劍几義取無虐歲又云獨步四十年風
聼九臯唳子美惟于此二公尤尊敬如李臨淮云平
生白羽扇零落蛟龍匣極悲壯又云青繩紛營營風
雨秋一葉内省未入朝死淚終映睫其形容臨淮憂
䜛畏譏不敢入朝之意説得出餘人如鄭䖍之類非
無可説但毎篇多蕪辭累句或為韻所拘殊欠條鬯
不知飲中八仙之警䇿盖八仙篇毎人只三雨句八
哀詩或纍押二三十韻以此知繁不如簡大乎筆亦
然
太白求白鷴詩云照影玉潭裏刷毛琪樹問夜樓寒
月靜朝歩落花閑唐人詠白鷴者極少本朝歐梅皆
有此作當更求鷴詩以𥙷遺
醉答丁十八云黃鶴高樓已搥碎黃鶴仙人無所依
黄鶴上天訴玉帝却放黃鶴江南歸神明太守再調
飾新圖粉壁還芳菲一州笑我為狂客少年往往來
相譏君平簾下誰家子云是遼東丁令威作詩掉我
驚逸興白雲遶筆窓前飛待取明朝酒醒罷與君爛
熳㝷春暉丁十八不知為何人敢與謫仙挑戰豈非
任棠之流乎
贈岑徴君云岑公相門子雅望歸安石奕世皆䕫龍
中台有三折雖登洛陽殿不屈巢由身余亦謝明主
令稱偃仰臣登高覧萬古思與廣成鄰西來一揺扇
共拂元規塵此篇清拔不書徵君　名豈非與子美
同為遺補者乎按京兆杜磪序　岑參詩言參曾大
父文本大父長靖伯父羲皆至台輔則徴君只是此
人無可疑者但序云參天寳三載進士高第歴官至
右𥙷闕起居郎入為郎出為京西判官嘉州刺史不
言其嘗被徴召豈偶遺忘耶
别宗十六云我非東床人令姊忝齊眉浪迹未出世
空名動京師適遭雲羅解翻作夜郎悲掘妻鏌鎁劍
及此三龍隨慙君湍沷苦千里遠從之白帝曉猿斷
黄牛過客遲遥瞻明月峽西去益相思妻與團兄從
至夜即與集序終娶于宗之説合注家或以宋為宗
或以宗為宋但當以白詩為正
江陵送馬卿云天意高難問人情老易悲惠子云皇
天無老眼空谷滯斯人唐人送山人處士五言多矣
此二聯劉隨州鮑溶輩精思不能逮
小寒食舟中云春水船如天上坐老年花似霧中看
此聨在目前而古今人所未發
天育驃騎歌云伊昔太僕張景順監牧攻駒閲清峻
遂令大奴守天育(天育監名/大奴謂王毛仲)别養驥子憐神俊
當時四十萬匹馬張生歎其材盡下故獨冩眞傳世
人見之座右乆更新年多物化空影形嗚呼健歩無
由騁如今豈無騕褭與驛騮時無王良伯樂死即休
人題韋偃馬云韋侯别我有所適知我憐居畵無敵
戲拈禿筆掃驊騶歘見麒麟出東壁一匹齕草一匹
嘶坐看千里當霜蹄時危安得眞致此與人同生亦
同死少陵馬詩多矣此二篇及曹霸丹青引尤老蒼
一洗萬古
杜鵑行云寄巢生子不自啄群鳥至今為哺雛雖同
君臣有舊禮骨月滿眼身覊居此篇以為車駕幸蜀
六宫莫從萬官竄伏奔問行在者絶少又義鶻行云
飄蕭覺素髮凛欲衝儒冠又云永激壯士肝似謂當
時有權位而不能捄人之急脱人于難者
前出塞云君己富拓土開疆抑何多棄絶父母恩吞
聲行負戈又云生死向前去不勞吏怒嗔路逢相識
人附書與六親哀哉兩訣絶不復同苦辛又云軍中
異苦樂主將寕盡聞又云殺人亦有限立國亦有疆
苟能制侵陵豈在多殺傷又云驅馬天雨雪軍行入
高山逕危抱寒石指落曾水間已去漢月逺何能築
城還後出塞云千金買馬鞍百金裝刀頭又云漁陽
豪俠地擊鼓吹笙竽雲㠶轉遼海粳稻來東呉越羅
與楚練照曜輿臺軀主將位益崇驕氣凌上都邉人
不敢議議者死通衢又云中夜間逃歸故里俱空村
惡名幸脱免窮老無兒孫(謂逃禄山/之難者)此十四篇筆力
與文選中擬古十九首並驅
太白擬古十三首感興六首文義或不相屬與集中
五言古詩絶不類豈貫休之徒效顰歟
望鸚鵡洲云魏帝營八極蟻觀一禰衡黄祖斗筲人
殺之受惡名鷙鶚啄孤鳳千春傷我情至今芳洲上
蘭蕙不忍生此篇有無窮之悲
永王東廵歌内一絶云三川北虜亂如蔴四海南奔
似永嘉但用東山謝安石爲君談笑靜胡沙按永王
辟客如孔巢父亦在其問白其一爾此篇所謂謝安
石不知屬誰可見自負不淺然十篇只目王爲帝子
受命東廵與王衍阮籍勸進事不同
姑熟十詠前輩疑非白作信然
越中覧古云越王勾踐破吳歸義士還家盡錦衣宫
女如花滿春殿只今惟有鷓鴣飛蘇臺覧古云舊苑
荒臺楊柳新菱歌清唱不勝春只今惟有西江月曾
照吳王宫裏人二首可入七言絶句
上皇西廵歌云栁色未饒秦地緑花光不减上林紅
人云地轉錦江成渭水天廻玉壘作長安未云少帝
長安開紫極雙懸日月照乾坤時上皇播遷于蜀非
欲留蜀者今盛稱錦江玉壘無異渭水長安又謂雙
懸日月照乾坤若為少帝諱不力請回鑾者此所以
上皇有乞我劍南一道之歎歟
秋浦十五首云秋浦長似秋蕭條使人愁遥傳一掬
淚為我達揚州又云秋浦錦馳鳥人間天上稀山鷄
羞緑水不敢照毛衣又云山川如剡縣風日似長沙
又云兩鬢入秋浦一朝颯已襄猿聲催白髮長短盡
成絲雖五言然多佳句
玉壺吟云西施宜笑復宜顰醜婦效之徒害身君王
雖愛蛾眉好無奈宫中妬殺人則妃嘗沮白信而有
證
笑歌行悲歌行太淺易欠豪放前輩疑非白作
韋偃雙松圖云天下幾人画古松畢宏已老韋偃少
絶筆長風起纖末滿堂動色嗟神妙兩株慘裂苔蘚
皮屈鉄交錯廻高枝白摧朽骨龍虎死黒入太隂雷
雨垂松根胡僧憇寂寞龎眉皓首無住著但袒右肩
露雙脚葉裏松子僧前落韋侯韋侯數相見我有一
疋好素絹重之不减錦綉段今已拂拭光凌亂請公
放筆為直幹韋畢李之畵今皆不存賴詩以傳内白
摧朽骨龍虎死黒入太陰雷雨垂天造險語画古松
竒怪之狀李尊師松障雷雨更覺良工心獨苦前輩
多稱此句
張舍人遺縟段云開緘風濤湧中有掉尾鯨空堂魑
魅走高枕形神清領客珍重意顧我非公卿服飾定
尊卑大哉萬古程今我一賤老短褐更無營煌煌珠
宫物寢處禍所嬰昔聞黄金多坐見悔吝生奈何田
舍翁受此厚貺情錦鯨卷還客始覺心和平可見子
美一介不取之意
病柏云有柏生崇岡童童状車葢偃蹇龍虎姿生當
風雲㑹豈知千年根中路顔也壞出非不得地蟠據
亦高大歲寒怱無憑日夜柯葉改丹鳳領九雛哀鳴
翔其外鴟鴞志意滿養子穿穴内客從何鄉来竚立
乆吁怪唐自閹者力士輔國士良朝恩弄權怙寵元
勲老将如汾陽臨淮西平北平皆凛凛不自安此篇
辭不廹切而意獨至
病橘之作傷微物失所至于困瘁内云嘗聞蓬莱殿
羅列瀟湘姿此物歳不稔玉食失光輝㓂盗尚憑陵
當君减膳時汝病是天意吾諗罪有司言此菓
奉玉食今以病見廢咎有司失包貢反不若南海荔
攴歳馳至長安爾
枯㯶篇云蜀門多㯶櫚髙者十八九其皮割剥甚雖
衆亦易朽交横集斧斤凋傷先蒲柳傷時苦軍乏一
物官盡取嗟爾江漢人生成亦何有有同枯㯶木使
我沉歎乆死者即已休生者何自守注云蜀人取皮
以充用如邉吏誅求江漢民力以供軍必至于剥盡
而後已
枯𥙷篇云楩楠枯峥嶸鄉黨皆莫記不知幾百歳
慘無生意上枝摩皇天下根蟠厚地巨圍雷庭折萬
孔蟲蟻萃白鵠遂不来天雞為怨恩猶含棟樑具
復霄漢志良工古昔少識者出涕淚種榆水中央
長何容易截成金露盤裊裊不自畏以榆本承露
　是以䡖承重豈不裊裊可畏乎註言大材不用而
　脆嵬瑣之材反居重任
東山吟云携妓東山去悵然悲謝安我妓今朝如花
月他妓古墳荒草寒白雞夢後三百歳灑酒澆君同
所歡酣来自作青海舞秋風吹落紫綺冠彼亦一時
此亦一時　浩洪流髙詠何必竒晋至今且千歳皆
以謝公為風流之宗雖半山崛強金陵諸詩篇篇起
敬惟謫仙平視謝公與之對壘無所推讓時人號為
李東山固以李配謝矣
草書歌云墨池飛出北溟魚筆鋒殺盡中山兔八月
九月天氣凉酒徒詞客滿高堂湏臾掃盡𢾗千張飄
風聚雨驚颯颯落花飛雪何茫茫起来向壁不停午
一行𢾗字大如斗恍恍如聞鬼神驚時時但見龍蛇
走左盤右蹙如驚電状同楚漢相攻戰王逸少張伯
英古来幾許浪得名張顚老死不足𢾗我師老技不
師古人来萬事貴天何必要公孫大娘渾脱舞自有
草書以来未有能形容此妙者楚漢𢾗語眞可以破
鬼膽
遊泰山云清暁騎白鹿直上天門山山際逢羽人方
瞳好容顔捫蘿欲就語却掩青雲闗遺我鳥跡書飄
然落巖間其字乃上古讀之了不閑感此三歎息從
師方未還又云平明登日觀舉手開雲闗精神四飛
揚如出天地間黄河從西来窈窕入雲山憑崕覽八
極目盡長空閑偶然値青童緑髮雙雲鬟笑我晚學
仙蹉跎凋朱顔躊躇忽不見浩蕩難追攀又云舉手
弄清淺誤攀織女機明晨坐相失但見五雲飛此六
首皆仙人語非學仙人語亦非任棠輩所敢擬倫丁
十八輩所敢挑戰者
嘲魯儒云魯叟談五經白髮死章句問以經濟䇿茫
如墮烟霧足著逺遊履首戴方頂巾緩歩從直道未
行先起塵秦家丞相府不重褒衣人君非叔孫通與
我本殊倫時事且未達帰耕汷水濵此篇幾于以儒
爲戲然秦家丞相府不重褒衣人非謫仙不能道
過彭蠡云謝公入彭蠡因此遊松門余方窺石鏡兼
得窮江源而欲繼風雅豈惟清心魂雲海方助興波
濤何足論水碧　可採金膏　莫言人将振衣去羽
化出囂煩此篇　陶謝意
與道者談元云茫茫大夢中惟我獨先覺騰轉風大
未假合作容貌㓕除昏疑盡領略入精要朗悟前後
際始知金仙妙公詩多説仙惟此篇兼説金仙
題薛少保畵鶴云薛公十一鶴皆冩青田眞低昂各
有意磊落如長人佳此志氣逺豈惟粉墨新赤霄有
眞骨豈飲洿池津冥冥任所往脱略誰能馴又角鷹
歌云椘公畵鷹鷹戴角殺氣森森到幽朔觀者貪愁
制臂飛畵師不是無心學此鷹冩眞在左綿却嗟真
骨遂虚傳樑間燕雀休驚怕亦未摶空上九天此鶴
此鷹頼詩而傳則詩夀于畵矣赤霄有眞骨豈飲洿
池津之句羽類無敢者時人不識角鷹本色而以左
綿畵本為眞雖樑間燕雀亦驚怕故卒章有亦未摶
空上九天之句
前打魚篇於衆魚中獨云赤鯉騰出如有神又云鯨
魚肥美如第一而徐州秃尾漢隂槎頭皆不足𢾗又
云既飽歡娛亦䔥瑟末云君不見朝来割素鬐咫尺
波濤永相失後打魚云小魚脱漏不可記半死半生
猶戢戢大魚傷損皆垂頭屈強沙泥有時立東津觀
魚已再来主人龍鱠還傾盃日暮蛟龍改窟穴山根
鱣鮪隨雲雷干戈兵争鬭未已鳳凰麒麟安在哉吾
徒胡為縦此樂暴殄天物聖所哀兩篇末句皆不忍
暴殄之意公詩深得風人之義
崔宗文樹雞栅篇押十八韻頗竒澁欠瀏亮然宗文
能領㑹非若阿買之不識字
摘蒼耳篇云江上秋已分林中瘴猶劇畦丁告勞苦
無以供曰夕卷耳况療風童皃且時摘侵星驅之去
爛熳任逺適放筐亭午際洗剥相蒙幕登牀半生熟
下筯還小益亂世誅求急黎民糠籺窄飽食復何心
荒哉膏粱客富家厨肉臭戰地骸骨白公雖覊旅奔
竄一飲啄間不忍自求温飽侵星驅出摘采者不知
是畦丁或蒼頭詩但云皃童往往是宗文兄弟爾
負薪行言䕫州俗坐男而女立有四十五十無夫家
者未云若道巫山女麤醜何得此有昭君村最能行
云峽中大夫絶輕死少在公門多在水小皃學問止
語論犬皃結䇿隨商旅此鄉之人氣量窄悞競南風
疎北客若道士無英俊材何得山有屈原宅始言䕫
峽二邦之陋末以昭君屈原勉勵其士俗公詩篇篇
忠厚如此
舞劍器行所世膾炙絶妙好辭也内云先帝侍女八
千人公孫劍器初第一五十年間似反掌風塵􁕻洞
昏玉室梨園子弟散如烟女樂餘姿映寒日金粟堆
南木已拱瞿塘石城草䔥瑟玳筵急管曲復終樂極
哀来月東出餘謂此篇與琵琶行一如壮士軒昂赴
敵塲一如皃女思怨相爾汝杜有建安黄初氣骨白
未脱長慶體爾
代内云寳刀裁流水無有㫁腸詩妄意逐君行纏綿
亦如之又云妾似井底桃開花向誰笑君如天上月
不肯一廻照又云窺鏡不自識别多憔悴深安得秦
吉了為人道寸心潯陽非所寄寄内云君同蔡琰流
淚請曹公又贈内云三百六十日日日醉如汎雖為
李白婦何異太常妻世稱太白名姫駿馬若放蕩者
然于倫紀尤厚别篇云妾家三作相為許氏潯陽寄
内則為宗氏作矣終始篤于伉儷如此宗氏垂淚訟
冤之事史不書
李杜一生流落不偶然交遊皆名卿相杜于房琯李
于張鎬見于賦詠意氣投合情誼慷慨三公皆為唐
佐命勲在帝室然終不能攀致李杜一覊旅雲安潼
谷拾橡栗而食一放逐夜郎秋浦聞猿聲而哭豈兩
賢文章光𦦨取𢾗于天者已多折磨而然歟
攝監察御史崔成甫贈李十二云我是瀟湘放逐臣
君辭明主漢江濵天外常求太白老金陵捉得酒仙
人白酬崔侍御云嚴陵萬乗不從遊帰臥空山釣碧
流自是客星辭帝座元非太白醉揚州成甫亦必豪
傑之士更相稱譽如此答友人贈烏紗㡌云領得烏
紗㡌全勝白接　山人不照鏡稚子道相宜山中答
俗人云問余何意棲碧山笑而不答心自閒桃花流
水杳然去别有天地非人間答湖州迦葉司馬問白
是何人云青蓮居士謫仙人酒肆藏名三十春湖州
司馬何湏問金粟如来是後身此三篇可入五七言
絶句
長門怨云天廻北斗挂西楼金屋無人螢火流月光
欲到長門殿别作深深一叚愁此篇雖只二十八字
然婉而成章哀而不怨勝長賦
扶風豪士歌云原嘗春陵六國時開心露膽君所知
堂中各有三千士明日報恩知是誰四公子之客多
鷄鳴狗吠之徒豈能一一報恩哉羅隠云思量郭隗
平生事不殉昭王是負心郭隗能致樂毅劇辛以報
燕昭朱亥輩恐未能辨此
訪范居士夾道落蒼耳中見范置酒摘蒼耳云他筵
不下筯此席忘朝饑菓茹之品多矣蒼耳微物而李
杜皆形之賦詠物之遭遇亦有時耶
題元丹邱五言三篇云松風清襟袖石潭洗心耳又
云忽遣蒼生望獨與洪崖群元丹邱不知何人而白
稱之如此以丹邱二字觀之恐是天台雁蕩人然山
居在潁陽不可曉
謫仙詩如古風六十三首及樂府諸篇又古律詩舉
世誦習者不録今所採録或一篇或𢾗句各有意義
覧者詳之

後村先生大全集卷之一百八十一
後村先生大全集卷之百八十二
詩話新集
　此一篇專為杜陵𥙷遺
陳拾遺故宅詩至比之郭元振唐人敬重拾遺如此
文上人上方云庭前猛虎卧遂得文公廬吾師雨花
外不下十年餘長者自布金禪龕只晏如又云王侯
與蟻螻同盡随邱墟願聞第一義囬向心地初此僧
不知何人必深於内典者
莫相疑行男兒生無所成頭皓白牙齒欲落真可惜
憶獻三賦蓬萊宫自怪一日聲恒赫集賢學士如堵
墻觀我落筆中書堂往時文彩動人主此日飢寒趍
路傍晚將未契託年少當靣輸心背靣笑寄謝悠悠
世上兒不爭好惡莫相疑他人於當靣輸心背後笑
之下文必有餘怨公卒章優游閑暇了無忿疐
閬州絶句云殿前兵馬雖驍雄縱暴畧與羗渾同聞
道殺人漢水上婦女多在官軍中當時殿前兵無紀
律如此别篇云二十一家同入蜀惟殘一人出駱谷
當必子羙自謂
柟木為風雨所拔云倚江柟木草堂前故老相傳二
百年誅茅卜居㧾為此五月髣髴聞寒蟬東南飄風
動地至江翻石走流雲氣滄波老樹性所愛浦上童
童一青葢虎倒龍顛委榛棘淚痕血點垂胸臆我有
新詩何處吟草堂自此無顔色茅屋為秋風所破云
八月秋髙風怒號卷我屋上三重茅南村羣童欺我
老無力忍能對靣為盗賊公然抱茅入竹去唇燋口
燥呼不得秋天漠漠向昏黑布衾多年冷似鐡驕兒
惡卧踏褁裂床床屋漏無乾處雨脚如麻木斷絶安
得廣厦千萬間大庇天下寒士俱歡顔風雨不動安
如山嗚呼何時眼前哭兀見此屋吾廬獨破受凍死
亦足溪柟屋茅為風所㧞不以草堂茅屋飄飄為憂
方有惜古木庇寒士之意其迂濶如此
天邊行云九度附書向洛陽十年骨肉無消息大麥
行云大麥乾枯小麥黄婦女行泣夫走藏問誰腰鐮
胡與羗苦戰行云苦戰身死馬將軍云是伏波之子
孫任馬璘也去秋行云去秋涪江木落時臂槍走馬
誰家兒到今不知白骨處部曲有去皆無歸戰場冤
魂毎夜哭空令野營猛士悲此數篇皆可𥙷史之缺
文但遂州白骨不歸失其姓名當攷
草堂云矤矢暗江海難為遊五湖不忍竟舍此復來
薙榛蕪天下尚未寕健兒勝腐儒此篇嘆還吳未可
重值浣花榛蕪四松萬竹無恙隣里大官賔客喜歸
可見随寓而安之意於時天下未寕固有健兒勝腐
儒之句卒章云飄颻風塵際何地置老夫飲啄愧殘
生食蕨不敢餘其語意雍容閑暇有雅人之深致
牽牛織女篇云牽牛出河西織女處其東萬古永相
望七夕誰見同神光竞難候此事終朦朧颯然精靈
合何必秋遂逢前人詠牛女者所未及
壯遊詩押五十六韻在五言古風中尤多悲壯語如
云往者十四五出逰翰墨場斯文雀魏起以我似班
楊又云脱畧小時軰結交皆老蒼東下姑蘇䑓已其
浮海航到今有遺恨不得窮扶桑又云上感九廟焚
下憫萬民瘡小臣議論絶老病客殊方雖荆卿之歌
雍門之琴髙漸離之筑音調節奏不如是之跌蕩豪
放也
二角鷹篇云惡鳥飛飛啄金屋安得爾輩空其群驅
出六合梟鸞分子羙前有左綿畫角鷹詩此二篇乃
真本非左綿畫本也
冩懐篇云禍首燧人氏厲階董狐筆君看燈燭張轉
使飛蛾宻注云燧人火化而爭欲之心生董狐直筆
而是非之端起其説甚新
可嘆篇云天下浮雲如白衣斯須變改如蒼狗古往
今來共一時人生萬事無不有丈夫正色動引經鄷
城客子王季友貧窮老痩家賣屐好事就之為携酒
豫章太守髙帝孫引為賔客敬頗久聞道三年未曾
語小心恐懼閉其口太守得之更不疑人生反覆看
已醜時危可仗真豪俊二人得置君側否詩言王季
友誠賢士但為太守客當有市獄薤水之規今三年
恐懼不出口何也説將且如此使其在君側其能補
衮職之闕哉客以嘿求容主以嘿求賢恐非篤論然
子羙終以羲和禹旦事業望王季殊不可暁末云吾
碌碌飽飯行風后力牧長回首乃知子羙以風后力
牧自期抱負尤不淺矣
醉為馬墜云騎馬忽憶少年時散蹄迸落瞿塘石白
帝城門水雲外低身直下八千尺向来皓首驚萬人
自倚紅顔能騎射不虞一蹶終損傷人生快意多所
辱朋知來問􁂦我顔杖藜强起依僮僕語盡還成開
笑口提携别掃清溪曲共指西日不相貸喧呼且覆
杯中渌此篇可見壯老衰健之異末云何必走馬來
為問君不見嵇康養生𬒳殺戮南華云魯有單豹者
岩居水飲七十有童孺之色不幸遇虎殺而食之有
張毅者髙門縣簿無不走也四十而有内熱之病以
死豹養其内而虎食其外毅養其外而病攻其内乃
公卒章之意
遣懐篇言梁孝王都邑之盛及追懐與高適李白同
登吹䑓未有拊孤之句公飄飄一覊旅而葛帔練裠
之念如此髙李豈無厚䘵故人聞之得無愧乎
大覺蘭若云一老猶鳴日暮鍾諸僧尚乞齋時飯可
見寺小僧貧之狀
折檻行云嗚呼房魏不復見秦王學士時難羡千載
少似朱雲人至今折檻空嶙峋婁公不語宋公語尚
憶先皇容直臣前思房魏次援朱雲後憶婁宋末云
尚憶先皇容直臣此必子美追懐諌省時論事不合
傷今思古而作
朱鳳行云君不見瀟湘之側衡山高山巔朱鳯聲嗷
嗷側身長顧求其羣翅垂口噤心甚勞下愍百鳥在
羅網黄雀最小猶難逃願分竹實及螻蟻盡使鴟鴞
相恕號衡岳有朱鳥峯此篇言朱鳥孤立無助栖托
雖髙不忍求自飽必欲百鳥如黄雀之類在羅網者
皆分竹實以及之不暇計䲭鴞軰怒號矣
遣遇篇云石間采蕨女鬻菜輸官曹丈夫死百役暮
返空村號聞見事畧同刻剥及錐刀貴人豈不仁視
爾如莠蒿夫死於役僅存婦女采蕨鬻菜以輸官夫
民之窮甚矣而官吏刻剥尤甚於錐刀此獨不指里
胥亭長軰内自租庸使外自觀察使不得不受其責
故有貴人豈不仁視汝如莠蒿之句録之以告居大
位者
望嶽云南嶽配朱鳥秋禮自百王歘吸領地靈鴻洞
半炎方邦家用祀典在德惟馨香廵守何寂寥有虞
今則亡祝融五峯尊峯峯次低昻紫蓋獨不朝爭長
嶫相望恭聞魏夫人群仙夾翺翔望嶽之作多矣余
行役過焉欵靈瑣坐悦亭宿勝業寺畧日嶽令與山
中人謂余慕向道者將以昧爽登絶頂夕怱大雪余
猶攀縁而上望上封咫尺雪泥没膝不可行然耳目
之所睹記公詩真此山圖經也
謁玄元廟次昭陵二詩鉅麗駿壯爲千古五言律詩
典則其歸羙開基責望守成傷今思古有無窮忠愛
之義
與韋左丞五言二篇當以古風爲勝左丞名濟又與
韋左相律詩二十韻頗稱其相業此韋公名見素與
張卿二十韻張卿名垍說子均弟弟兄貴盛遭漁陽
之變合門徇難未足以報唐家今相率北靣而臣賊
垍帝壻也故明皇欲致之死汔全要領可謂失刑寄
高書記云嘆息高生老新詩日又多羙名人不及佳
句法如何主將収才子崆峒足凱歌聞君已朱綬且
得慰蹉跎憶李白云不見李生久佯狂真可哀世人
皆欲殺吾意獨憐才敏㨗詩千首飄零酒一杯匡山
讀書處頭白早歸來此二篇非高李不敢當非子羙
不能道
遊何將軍山林前十首後半之如云鮮鯽銀絲膾香
芹碧澗羮又云萬里戎王子何年别月支漢使徒空
到神農竟不知注云何將軍甞征西域禽其王子歸
傳其地花草數種又云花妥鸎捎蝶溪喧獺趂魚又
云手自移蒲栁家纔足稻梁何將軍舊注莫詳其人
公詩有將軍不好武稚子縂能文之句必勲貴中之
好事者
遣興云驥子好男兒前年學語時問知人客姓誦得
老夫詩世亂憐渠小家貧仰毋慈鹿門移不遂雁足
繋難期天地軍麾滿山河戦角悲倘歸免相失見日
敢辭遲驥子宗武小名公稱之如此公以其知客姓
誦翁詩為喜又别篇云驥子春猶隔又云驥子最憐
渠鍾情㓜子如此而無一字及熊兒故余疑宗文失
學
憶弟云䘮亂同吾弟饑寒傍濟州人稀書不到兵在
見何由又云百戰今誰在三年望汝歸又元日寄妹
云近聞韋氏妹迎在漢鐘離春城廻北斗郢樹發南
枝不見朝正使啼痕滿面垂公流落顛沛而一念不
忘弟妹内云百戰今誰在三年望汝歸又云不見朝
正使啼痕滿靣垂讀之感慨不但隆友愛而厚紀倫
其厭離亂而思昇平以不見朝正使為恨言四方表
章未逹行在恐未有見妹之期耳
聞官軍臨賊篇二十韻多佳句如云秦山當警蹕漢
苑入旌旄路濕羊腸險雲横雉尾高可見﨑嶇巴蜀
播遷梁益乗輿危廹之狀元帥歸龍種司空握豹韜
注云廣平王為元帥郭汾陽副之前軍蘇武節左將
吕䖍刀其叙時事甚悲壯老健未云家家賣釵釧只
待獻香膠寕賣釵釧以易香膠可見時人厭亂之極
贈嚴閣老云客禮容疎放官曹可接聨新詩句句好
應任老夫傳嚴武雖跌蕩不覊然能客杜陵亦豪傑
之士其詩往往附見杜集所謂句句好之評亦非過
情之譽
送郭中丞云箭入昭陽殿笳吟細桞營内人紅袖泣
王子白衣行詳此二聨必是述代宗幸陜之事
春宿左省云不寢聼金鑰因風想玉珂明朝有封事
數問夜如何岑參寄左省杜拾遺篇云聨歩趨丹陛
分曹限紫微晚隨天仗入暮惹御香歸白髮悲花落
青雲羡鳥飛聖朝無闕事自覺諌書稀岑杜同在諌
省時兩宫蒙塵時事可言者多矣杜有封事問夜如
何岑云聖朝無闕事又云自覺諌書稀岑有愧於杜
者多矣
秦州五言二十首内云州圖領同谷驛道出流沙降
虜兼千帳居人有萬家馬驕珠汗落胡舞白題斜古
注白題胡名又云鼓角縁邊郡川源欲夜時萬方聲
一㮣吾道竟何之又云傳道東柯谷深藏數十家痩
地翻宜粟陽坡可種瓜又云萬古仇池穴潜通小有
天何時一茅屋送老白雲邊唐人逰邊之作數十篇
中間有三數篇一篇中間有一二聨可采若此二十
篇山川城郭之異土地風氣所宜開卷一覽盡在是
矣網山送蘄師云杜陵詩卷是圖經豈不信然聼角
篇云萬方聲一槩吾道竟何之聼角者多矣孰如此
言之悲哉
示姪佐云嗣宗諸子姪早覺仲容賢舊注佐草堂在
東柯谷又三首内云白露黄梁熟分張素有期又云
甚聞霜薤白重惠意如何佐别業有黄梁又有霜薤
分遺尊老其生理必小康者
阮隱居致薤云盈䒰承露薤不特致書求束比青芻
色圓齊玉筯頭衰年闗鬲冷味煖腹無憂公轉側兵
火間飢寒藍縷以詩攷之如薇如蕨如韭如笋如薤
如蒼耳如萵苣皆入賦詠真成一菜肚老人矣然公
於菜中尤重薤有味暖腹無憂之句非嗜生冷者貴
人日費萬錢或一生食萬羊子美晚途以来陽令饋
白酒牛肉暴卒豈若常蔬乎
客至云舍南舍北皆春水但見羣鷗日日來花徑不
曾縁客掃蓬門今始為君開盤飱市逺無兼味樽酒
家貧只舊醅肯與隣翁相對飲隔籬呼喚盡餘杯此
篇若戯效元白體者
嚴武答杜二云卧向巴山月落時兩郷千里夢相思
可但歩兵偏愛酒也知光禄最能詩江頭赤葉楓愁
客籬外黄花菊對誰跂馬望君非一度冷猿秋雁不
勝悲嚴公詩亦佳作豈近朱者赤耶杜有别嚴公五
言云江村獨歸去寂寞養殘生可見子羙潔於去就
之際
懷舊云地下蘇司業情親獨有君那因䘮亂後便有
死生分老罷知明鏡悲來望白雲自從失詞伯不復
更論文源明得卒章十字可以不朽矣
題玄武禪師屋壁云錫飛常近鶴杯渡不驚鷗玄武
師未詳
贈李白云豈無青精飯使我顔色好若乏大藥資山
林跡如掃李侯金閨彦脱身事幽討亦有梁宋遊相
期拾瑶草公與岑参高適詩皆人情世法與謫仙喝
和皆世外一種説話
别房太尉墓云對棊陪謝傅把劍覔徐君用事極精
切
自閬赴蜀云棧懸斜避石橋斷却㝷溪山館云山鬼
吹燈滅厨人語夜䦨蜀道荒僻如此
呈嚴公云胡爲來幕下祇合在舟下又云老妻憂坐
痺㓜女問頭風又云寛容存性拙翦柫念途窮又云
曉入朱扉啓昏歸畫角終此篇曲盡幕府賔主情誼
春日江村云赤管隨王命銀章付老翁豈知齒牙落
名在薦賢中注漢官儀丞郎月給赤管大筆一雙公
時以起部參謀服緋故其詞如此卒章未免有周南
留滯之歎然㣲而婉
江上值水云爲人性僻耽佳句語不驚人死不休焉
得思如陶謝手令渠述作與同逰前二句自負不淺
卒章乃推尊陶謝可見前哲服善不爭名之意
寄杜位云逐客離皆萬里去知君已是十年流玉壘
題書心緒亂何時更得曲江逰此篇言位近聞寛法
新離新州注云位京中宅近西樓新州今屬廣東去
京師甚逺卒章思與位復逰曲江則非京師之新州
矣當詳攷
登高云無邊落木蕭蕭下不盡長江滚滚流來萬里
悲秋長作客百年多病獨登䑓此二聨不用故事自
然高妙在樊川齊山九日七言之上
十二月一日雲安縣云一聲何處送書雁百丈誰家
上瀨船又云負塩出井此溪女打鼓發船何郡郎此
二聨真縣圗也
哭鄭司户蘇少監云豪傑誰人在文章掃地無此篇
二十韻録一聨於此
聞河北節度入朝口號云喧喧道路多歌謡河北將
軍盡入朝始是乾坤王室正却教江漢客魂銷又云
北道諸公無表來茫然庻事遺人猜又云燕趙休矜
出佳麗宫闈不擬選才人讀杜集至三十卷多遭遇
亂離憤嫉跋扈之作此口號十二篇以河北節度將
入朝爲喜以北道無表爲猜欲漁陽哭騎邯鄲兒之
歸欲主上如周宣漢武欲諸公爲孝子忠臣真一飯
不忘君者天寳禍亂自燕趙始今安史已無噍類燕
趙佳麗可開選色之場矣子羙方有宫闈不擬選才
人之句所謂舉筆不忘規諌者耶
終明府水樓云絶壁過雲開錦綉疎松隔水奏笙簧
此聨未經人道
别李八秘書云反氣凌行在妖星下直廬又云不才
同補衮奉詔許牽裾又云御鞍金腰褭宫硯玉蟾蜍
此篇三十韻叙舊頗詳秘書不書名必是與公同扈
從入蜀者觀不才同補衮奉詔許牽裾之句似與公
同諌省金腰􁑄玉蟾蜍近臣方有此賜史失其名當
攷
孤雁云孤雁不飲啄飛鳴聲念群誰憐一片影相失
萬重雲望盡似猶見哀多如更聞野鴉無意緒鳴噪
自紛紛讀此篇便見得鮑當軰止是小家數
吾宗篇云吾宗老孫子質樸古人風耕鑿安時論衣
冠與世同昔温公約康節服深衣答云某今人衣服
今衣温公不能强
溪上云塞俗人不井山田飯有沙瀼西土風
八月十六夜云河漢近人流絶佳
秋興云聞道長安似奕棊百年世事不勝悲王侯第
宅皆新主文武衣冠異昔時直北闗山金鼓振征西
車駕羽書遲魚龍寂寞秋江冷故國平居有所思公
詩叙亂離多百韻或五十韻或三四十韻惟此篇最
簡而切也
社日云今日江南老他時渭北童又云鴛鷺廻金闕
誰憐病峽中覊旅懐故鄉老大憶髫年人之至情也
公生長韋杜老逢社日百官朝天公獨病卧峽中情
見乎詞如此
詠懐古跡内先主孔明廟云古廟松杉巢水鶴歳時
伏臘走村翁武侯祠屋長隣近一體君臣祭祀同又
云萬古雲霄一羽毛又云伯仲之間見伊吕卧龍公
没已千載而有志世道者皆以三代之佐許之如云
萬古雲霄一羽毛如儕之伊吕間而以蕭曹為不足
道此論皆自子羙發之考亭南軒近世大儒不能發
也又昭君村云畫圖省識春風靣環佩空聞歸夜月
魂亦佳句也
諸將篇云獨使至尊憂社稷諸君何以答昇平其責
望諸將深矣此篇謂張仁愿築三城本欲掃平吐蕃
豈知乃用以捄朔方言九節度之敗
宗武生日云詩是吾家事又云覔句新知律乃翁稱
之如此而宗武詩無一字存者不若蘇叔黨有集行
世有感云諸侯春不貢使者日相望又云不過行儉
德盗賊本王臣又云領郡輙無色之官皆有詞願聞
哀痛詔端拱問瘡痍此三數聨畧見當日時事使者
相望而不貢自若必是内租庸外觀察諸使符牒督
賦急於星火領郡之官者皆憚行歟至於欲以儉德
化盗賊為王臣又欲下哀痛詔以問瘡痍唐人惟元
結陽城有此意公於舂陵行至比之華星秋月不刋
之言也
東屯云築場憐穴蟻拾穗許村童可見民胞物與之
意
栁司馬至云有使歸三峽相過問兩京凾闗猶出將
渭水更屯兵設偹邯鄲道和親邏些城幽燕唯鳥度
商洛少人行公去國萬里逢人輙問兩京此數聨乃
大暦間事
元日示宗武云汝啼吾手戰吾笑汝身長前有明年
共我長之語此又云吾笑汝身長見愛子長成而喜忽
憶江東弟不見而悲其慈愛如此
放船出峽四十韻按公天寳十五載入蜀凡十三年
覊旅非一處在䕫至久至大歴三年始出峡之巴陜
又二年卒攷来陽蜀中諸詩惟䕫最多四十韻反復
曲折若不忍去雲安者
贈起居田舍人澄詩云舍人退食牧封事宫女開凾
近御筵唐以舍人給事中司匭事又云宫女開凾以
投所投封事奏御史又云晴窓檢點白雲篇注云謂
帝武秋風詞也
張垍雖為詞臣恩澤侯爾今有黄麻似六經之句
之敢問此篇押十六韻叙垍富貴及交逰之情若
親宻然卒章皆自㧞於疎外無附䴡之意與别韋左
丞詩云常擬報一飯况懐辭大臣若甚德韋公者然
末句云白鷗没浩蕩萬里誰能馴公自植立毎如此
哀王孫云長安城頭頭白烏夜飛廵秋門上呼又向
人家啄大屋屋底逹官走避胡金鞭斷折九馬死骨
肉不待同馳驅腰下寳玦青珊瑚可憐王孫泣路隅
問之不肯道姓名但道困苦乞為奴髙帝子孫盡隆
凖龍種自與常人殊亂世惟富貴尤難全王孫隆不
不意青草湖扁舟落吾手中原消息㫁黄屋今安否
去蜀之吳楚身與妻子弟妹未知逃生之所而以中
原消息㫁黄屋今安否為憂此山谷所以有長使詩
人拜畫圖煎膠續絃千古無之歎
後村先生大全集卷第百八十二終
後村先生大全集卷之百八十三
　詩話
孟襄陽詩如微雲淡河漢踈雨滴梧桐之句館閣諸
彦歎服而集中不収豈逸其全體歟寄衣曲云畏廋
宜傷窄防寒更厚裝又魚行潭樹下猿挂鳥蘿間警
語不一老杜少所推服獨稱其句句堪傳集中毎以
孟先生目之
韋蘇州絶句云紫閣西邊第幾峯茅齋夜雪虎行踪
遥看黛色知何處欲出山門㝷暮鐘五言云馬卿猶
有猶壁漁父自無家想子今何處扁舟隠荻花温泉
行云出身天寳今幾年頑鈍如鎚命如帋作官不了
却歸來還是杜陵一男子北風慘惨投温泉忽憶先
皇逰幸年蒙恩毎俗華池水扈獵不蹂渭北田一朝
鑄鼎降龍馭小臣髯絶不得去今來蕭瑟萬井空惟
見蒼山起烟霧不憐蹭蹬失風波仰天大叫無奈何
敝衣羸馬過故苑賴遇主人杯酒多沈下賢秦夢記
云泣葬一技紅生同死不同梨花寒食夜深閉翠薇
宫唐詩多流䴡嫵媚有粉繪氣或以辨慱名家惟蘇
州繼陳拾遺李翰林崛起爲一種清絶高逺之言以
矯之其五言精巧處不減唐人至於古體歌行如温
泉行之類欲與李杜並驅前世惟陶同時惟桞可以
把臂入社餘人皆在下風
岑參送人落第五言云獻賦頭欲白還家衣已穿羞
過㶚陵樹歸種汶陽田客舍少鄉信床頭無酒錢聖
朝徒側席濟上獨遺賢又送顔少府云愛客多酒債
罷官無俸錢又宿太白東溪李老舍寄弟姪云渭上
秋雨過北風正騷騷天晴諸山出太白峯最高主人
東溪老兩耳生長毫逺近知百歳子孫皆二毛中庭
井欄上一架獮猴桃石泉飯香粳酒甕開新糟愛兹
田中趣始悟世上勞我行有勝事書此寄爾曹又春
夢七言云洞庭昨夜春風起故人尚隔湘江水枕上
片時春夢中行盡江南千萬里韋員外家花樹歌云
今年花似去年好去年人到今年老始知人老不如花
可惜落花君莫掃太白胡僧歌云聞有胡僧在太白
蘭若去天三百尺手持楞伽入中峯世人難見但聞
鐘窓邊杖錫解兩虎床下鈢㿻藏一龍草衣不釮復
不線兩耳垂肩眉覆靣此僧年紀那得知手種青松
今十圍心將流水同清凈身與浮雲無是非商山老
人已曾識願一見之何由得山中有僧人不識城裏
看山空黛色登鄴城古體云下馬登鄴城城空復何
見東風吹野火暮入飛雲殿又云城隅南對望陵䑓
漳水東流不復回武帝宫中人去盡年年春色為誰
来
高適五言云散笛至棲鳥明燈滅故人又云春韭何
青青藥苗數百畦耕耘有山田紡績有山妻簷前舉
醇醪灶下烹雙鷄人生苟如此何必組與珪春望云
出門何所見春色滿平蕪可嘆無知已高陽一酒徒
漁樵歌云曲岸深潭一山叟駐看眼釣不移手世人
欲得知姓名良乆問他不開口笋皮笠子荷葉衣心
無所營守釣磯料得孤舟無定止日暮持竿何處歸
七言句云旅舘寒燈夜不眼客心何事轉凄然故鄉
今夜應千里愁鬂明朝更一年高岑二公詩氣魄力
量音調節奏生逢開元承平之際與李杜二公更唱
迭吟所謂治世之音也天寳亂離之後所作率多窮
愁感嘆意録之以觀世變
盧綸送萬巨六言云人愁荒村路細馬怯寒溪水深
望盡青山獨立更知何處相㝷又白髮嘆五言云髮
白曉梳頭女驚妻淚流不知絲色後堪得幾回秋送
成都丞云棧長山雨嚮溪亂火田稀送王山人遊江
東山云燕歸巢己盡鶴語塜難㝷同桞侍郎題新昌
里云庭莎成野席欄藥是家蔬夜中得循州趙司馬
書寄回使云瘴海寄雙魚中宵逹我居兩行燈下淚
一𥿄嶺南書地説炎䒱熱人稱老病餘殷勤報賈傅
莫共酒杯疎從軍行云雪嶺無人跡氷河有雁聲李
陵甘此沒惆悵漢公卿山中别墅云葺橋雙鶴至收
果衆猿随酬麻道士見寄云聞逐漁夫間看棊忽逢
人世是秦時開雲種玉嫌山淺渡海傳書怪鶴遲隂
洞石幢微有字古壇松樹半無枝煩君逺視青囊録願
得相從一問師謁液上人云半夜峯中有磬聲偶逢
樵者問山名上方月暗聞僧語下路林疎見鹿行野
鶴巢邉松最老毒蛇潜處水偏清願得逺公知姓字
焚香洗鉢過浮生春日登樓有懐云年來笑伴皆歸
去今日清明獨上樓晚次鄂州云估客晝眠知浪靜
舟人夜語覺潮生舊業已隨征戰盡更堪江上鼓鼙
聲又姺羙人拍筝歌云昭陽伴裏最聪明出到人間
纔長成遥知禁曲難翻處猶是君王説小名
李益古促促曲云促促何促促黄河九回曲嫁與椊
船郎空床將影宿不道君心不如石那令妾貌長如
玉贈邢校書云俱從四方士共㑹九州中㫁蓬與落
葉相值各因風送流人云謗逺人多感官微不自明
疇昔長沙事三年召賈生喜見外弟云十年亂離後
長大一相逢問姓驚初見稱名憶舊容别來滄海事
語罷暮天鐘明日巴陵道秋山又幾重登夏州城云
無定河邊數㭑栁共送行人一杯酒胡兒起作和番
歌齊唱嗚嗚盡垂手又云回頭忽作異方聲一聲回
盡征人首度破訥沙云眼見風來沙旋移經年不省
草生時莫言塞北無春到縱有春來何處知聼梁州
曲云鴻雁新從北地來聞新一半却飛回金沙戍客
腸應斷更在秋風百尺䑓飲馬泉云從來凍合闗山
路今日分流漢使前莫使行人照容鬂恐驚憔悴入
新年宿石泉驛南望黄堆峯云邊城已在虜城塵中
烽火南飛入漢宫漢朝議事先黄老麟閣何人定戦
功邊思云腰懸錦帶佩吳鈎走馬曾防玉塞秋莫笑
闗西將家子只將詩思入凉州盧李中表兄弟詩律
齊名其五七言妙絶者已選入絶句然兩生皆從軍出
塞他詩可膾炙傳誦者人多容易看過余既耋耋悉
録於篇以偹遺忘
元次山雪中懐孟武昌云冬來三度雪農者歡歳稔
我麥已相濡各得在倉廪天寒未能起孺子驚人寢
云有山客來籃中見冬簟燒柴為温酒煑蕨作為潘
客亦愛盃樽思君共暢飲所嗟山路閉時節寒又甚不
能苦相邀興盡還就枕又賊過示官吏云昔歳逢太
平山林二十年泉源在庭户洞壑當門前井税有常
期日晏猶得眠忽然遭世變數歳親戎㫋今來典斯
郡山夷又紛然城小賊不屠人貧傷可憐是以䧟鄰
境此州獨見全使臣將王命豈不如賊焉今彼徵歛
者廹之如火煎誰能絶人命以作時世賢思欲委符
節引竿自刺船將家就魚麥歸老江海邊舂陵行云
軍國多所須切責在有司供給豈不憂徵歛又可悲
州小經亂亡遺人實困疲大鄉無十家大族命單羸
朝食是草根暮食乃木皮出言氣欲絶意速行歩遲
追呼尚不忍况乃鞭樸之郵亭傳急符来往迹相追
更無寛大恩但有廹促期欲令鬻兒女言發恐亂隨
悉使索其家而又無主資聼彼道路言怨傷誰復知
去冬山賊来殺奪歳無遺所願見王官撫養以惠慈
奈何重驅逐不使存活為安人天子命符節我所持
州縣忽亂亡得罪復是誰逋緩違詔令蒙責固所宜
前賢重守分惡以禍福移亦云貴守官不愛能適時
願惟孱弱者正直當不虧何人采國風吾欲獻此辭
次山舂陵五言真稷契口中語杜陵粲粲元道州之
篇即此二詩之跋尾也然其時内租庸使外觀察使
未有敢奏劾次山以附益聚歛求上説者使遇今之
執才籌析秋毫者居主計之任則次山虀粉矣
王維五言云興来啼鳥緩坐久落花多又烹葵邀上
客看竹到貧家又古木無人徑深山何處鐘又柘漿
菰米飯蒟醬露葵羮入行到水窮處坐看雲起時偶
然值林叟談笑無還期又住處名愚谷何煩問是非
又蔡邕今已老書籍與何人早春云憶君長入夢歸
晚更生疑不及紅簷燕雙棲緑草時桃源行云樵客
初傳漢姓名居人未改秦衣服又藤花欲闇藏猱子
栢葉初齊養麝香洛陽女兒行云自憐碧玉親敎舞
不惜珊瑚持與人少年行云縱死猶聞俠骨香老將
行云少年十五二十時歩行奪取胡馬騎射殺山中
白額虎肯教鄴下黄鬚兒一身轉戰三千里一劍曾
當百萬師漢兵奮迅如霹靂虜騎崩騰畏蒺藜衛青
不敗由天幸李廣無封縁數竒自從棄置便衰朽世
事蹉跎成白首昔時飛箭無全目今日垂楊生左肘
路旁時賣故侯瓜門前學種先生栁茫茫古木連窮
巷落落寒山對虗牖誓令踈勒出飛泉不似頴川空
使酒賀蘭山下陣如雲羽檄交馳日夕聞節度三河
募年少詔書五道出将軍試拂銕衣如雪色聊持寳
劍動星文願得燕公射天将恥令越甲鳴吳軍莫嫌
舊日雲中守猶堪一戰立功勲雜五言云家住孟津
河門對孟津口常有江南船寄書家中否又君自故
鄉来應知故鄉事来日綺窓前寒梅着花未右丞不
汙天寳之亂大節凛然其詩擺落世間腥腐非食煙
火人口中語其五六七言已多選入絶句中今摘其
古律體長篇警句于此
劉随州送秦系云惆悵青山路煙霞老此人新年云
老至居人下帰春在客先㝷洪尊帰云鶴老難知歳
梅寒未作花送人云詩書滿蝸舍征税及漁竿送穆
喻徳云事直皇天在帰遲白髪生送李中丞云流落
征南将曽驅十萬師罷帰無舊業老去戀明時獨立
三邊静䡖生一劍知茫茫江漢上日暮復何之餘千
旅舍云渡口月初上鄰家漁未帰鄉心正欲絶何處
擣寒衣北帰次秋浦云舊路青山在餘生白髪帰漸
知行近北不見鷓鴣飛松江帰宿云明月天涯夜青
山江上秋一官成白首萬里寄滄洲獄中見壁畫佛
云不謂銜冤處而能窺大悲獨棲叢棘下還見雨花
時地狹青蓮小城髙白日遲幸親方便力猶畏毒龍
欺六言云危石纔通鳥道空山更有人家桃源定在
深處澗水浮来落花送嚴維云明日行人已逺空餘
淚滴回潮别嚴士元七言云細雨濕衣看不見閑花
落地聼無聲過鄭山人居云寂寂孤鶯啼杏樹寥寥
二犬吠桃源落花芳草無㝷處萬壑千峯獨閉門見
新暦云愁占蓍草終難决病對椒花倍自憐献李節
度云家散萬金酬士死身留一劍答君恩過賈誼宅
云漢文有道恩獨簿湘水無情弔豈知送人逰天台
云落日獨揺金䇿去深山誰向石橋逢　非所云斗
間誰與看冤氣盆下無由見太陽故裴舍人故居云
籬花猶及重陽發鄰笛那堪落日聼贈于越居云自
用黄金買地居能厭碧玉随人嫁送郭主簿赴嶺南
云科錢用盡却爲謗食客空多誰報恩(此二句似爲/周晋山發者)
齊一和尚影堂云身寄虗空如寓客心将生㓕是浮
雲又云舊地愁看雙樹在空堂只是一燈懸别李萬
云故人湏負干将器誰言未展平生意想君疇昔髙
歩時肯料如今折腰事上裴尹云西城暗暗斜暉落
衆鳥紛紛皆有托獨立雖輕燕雀羣孤飛還惧鷹鸇
搏自憐天上青雲路弔影徘徊獨愁暮銜花縱有報
恩時擇木誰容托身處歳月嗟跎飛不進羽毛顦顇
何人問遶樹空随烏鵲驚巢林只有鷦鷯分主人庭
中䕃喬木爱此清隂欲棲宿少年挟彈遥相猜遂使
驚飛往復回不辭奮翼向君去惟怕金丸隨後来唐
人號随州為五言長城其五言六言七言絶妙者已
選入絶句錢起軰非不欲極力躋攀随州尺寸終不
近傍豈才分有所局耶即其七言長篇如上裴尹小
鳥之篇反覆宛轉詞近而意逺似為五言所蓋
張籍五言云長因送人處憶着别家時贈僧云翻經
上蕉葉挂衲落藤花宿江店云停燈待賈客賣酒與
漁家五言云月冷邊帳濕沙昏夜探遲征人皆由
誰見㓕明時又云夜鹿伴茅屋秋猿守栗林又云蟲
聲籬落下草色户庭間七言云一山海上無城郭惟
見松碑記象州又云山東二十餘年别今日相逢在
上都説盡向来無限事相看摩捋白鬚髭又云洛陽
城裏見秋風欲作家書意萬重復恐怱怱説不盡行
人臨發又開封又云于君去後交逰少東野無来篋
笥貧賴有白頭王建在眼前猶見詠詩人又崑崙兒
云自爱肌膚黒如漆行時半脱木錦裘白苧云皎皎
山苧白且鮮将作春衣稱少年裁縫長短不能定自
持刀尺向姑前復恐蘭膏汙纎指常遣傍人収堕珥
衣裳着時寒食下還把玉鞭鞭白馬寄衣曲云官家
亦自寄衣去貴從妾手着君身髙堂姑老無侍子不
得自到邊城裏殷勤為看初着時征夫身上宜不宜
又七言云願為玉鑾繁華處終日有聲在君側又云
洛陽北門北邱道䘮車轔轔入秋草車前齊唱薤露
歌髙墳新起白峩峩朝朝暮暮人送葬洛陽城中人
更多千金立碑髙百尺終作人家柱下石山頭松柏
半無主地下白骨多於土寒食家家送紙錢䲭鴞作
窠啣上樹人居朝市未觧愁請君暫向北邱逰内晏
帰云金吾不敢問行由又七言云誰道逺别心不易
天星墜地能爲石幾時㫁得城南陌勿使居人傷行
役又云九月匈奴殺邊将漢軍全没遼水上萬里無
人収白骨家家城下招魂葬婦人依倚子與夫同居
貧賤心亦舒夫死戰埸子在腹妾身雖存如晝燭又
云願君到處自題名他日知君從此去又賞客云停
盃去說逺行期入蜀荆蠻誰别離金多衆中爲上客
夜夜筭緡眠獨遲又楚宫行云章華宫中九月時桂
花半落紅橘垂江頭騎火照輦道君王夜從雲夢帰
下輦更衣入洞房巴姬起舞向君王回身垂手結明
璫願君千年萬年夀朝出射鹿夜飲酒永嘉行云黄
頭鮮卑入洛陽胡兒持㦸昇明堂晋家天子作䧏虜
公卿齊走如牛羊紫陌旌旗暗相觸家家雞犬驚上
屋婦人出門随亂兵夫死眼前不敢哭九州諸侯自
顧土無人領兵来䕶主北人避胡多在南南人至今
能晋語董逃行云洛陽城頭火曈曈亂兵燒我天子
宫宫城南靣有深山盡将老㓜藏其間重巖為屋橡
為食丁男夜行侯消息聞道官軍猶掠人舊里如今
帰未得董逃行云漢家幾時重太平又七言云君爱
龍城征戰功妾願青楼歡樂同人生各各有所欲詎
得将心入君腹又還味吟云君知妾有夫贈妾雙明
珠感君纏綿意繫在紅羅𥜗妾家髙楼連苑起良人
執㦸明光裏知君用心如日月事天誓擬同生死還
君明珠雙涙垂何不相逢未嫁時又云上陽宫樹黄
復緑野豺来苑食麋鹿陌上老翁雙涙垂共説武皇
廵幸時
王建五言云蛙鳴蒲葉下漁入稲花中又云閉門留
野鹿分食養山雞又云妻愁貪酒甚人怪考詩嚴又
云野羮溪菜􁌇山紙水苔香又云掃渠憂竹旱澆地
引蘭生又云送經還野寺移酒入幽林六言云魚藻
池邊射鴨芙蓉苑裏看花日色赭袍相似不着紅鸞
扉遮寒食行云寒食家家出古城老人看屋少年行
邱瓏年年無舊道車徒散行入衰草牧童驅牛下塜
頭畏有人家来洒掃逺人無墳水頭祭還引婦姑望
鄉拜三日無火燒紙錢紙錢那得到黄泉但看隴上
無新土此中白骨應無主北邙行云北邙山頭少間
土盡是洛陽人舊墓舊墓人家帰葬多堆着黄金無
買處天涯悠悠葬日促崗坂崎嶇不停轂髙張素幙
繞銘旌夜唱挽歌山下宿洛陽城北復城東魂居祖
馬長相逢車轍廣若長安路蒿草多於松栢樹山頭
澗㡳石漸稀盡向墳前作羊虎誰家石碑文字滅
後人重取書年月朝朝車馬送葬回還起大宅與髙
臺温泉宫云十月一日天子来青䋲御路無塵埃宫
前内裏洛陽别毎箇白玉芙蓉開朝元閣向山上起
城繞青山龍暖水夜開金殿看星河宫女知更月明
裏武皇得仙王母去山雞晝鳴宫中樹温泉泱泱出
宫流宫使年年脩玉楼禁兵去盡無射獵日西麋鹿
登城頭梨園弟子偷曲譜頭白人間教歌舞田家行
云麥收上埸絹在軸的知偷得官家足不望入口復
上身且免向城賣黄犢田家衣食無厚薄不見縣門
身即樂遼東行云年年郡縣送征人将與遼東作邱
坂寕為草木鄉中行有身不向遼東　射虎行云自
去射虎得虎帰官差射虎得虎遲獨行以死當虎命
兩人相疑終不定朝朝暮暮空手回山下緑苗成道
徑逺立不敢汚前鏃聞道還来分虎肉惜留猛虎着
深山射殺恐畏終身閑贈王樞宻云三朝行坐鎮相
随今上春宫見小時晚下御衣先賜着進来龍馬毎
紋騎長承宻旨帰家少獨奏邊機出殿遲自是姓同
親向説九重爭遣外人知贈附馬云金埒減添栽藥
地玉鞭手與賣書人又七言云生金有氣㝷還逺仙
藥成窠見即移又云薦書入後無消息賣盡寒衣却
出城又云草堂未辦終湏置松樹難成卉且栽樂府
至張籍王建諸公道盡人意中事惟半山尤賞好有
看若㝷常最竒崛成如客易極艱辛之語此十四字
唐樂府㫁案也本朝惟張文潜能得其道意
盧仝寄男抱孫五言云别来三得書書道違離乆書
處甚麄殺且喜見汝手殷十七又報汝文願新有當
是汝母賢日夕加訓誘竹林吾最惜新笋好看守籜
龍正稱冤莫教入汝口丁寕囑託汝汝活籜龍否兩
手莫破拳一啄莫飲酒莫惱添丁郎涙子作靣垢莫
引添丁郎赫赤日裏走他日吾帰来家人皆彈糾一
百放一下打汝九十九此篇用盡俗字而不害其為
竒崛何甞似近世詩人學鍊字哉守歳云老来經節
臘樂事甚悠悠不及皃童日都盧不觧愁新蟬云泉
溜潜幽咽琴鳴乍往還長風剪不㫁還在樹枝間村
醉云村醉黄昏帰健到三四五摩挲青莓苔嗔我驚
爾　請客云我願投黄泉輕舉隨君去去家謝井云
改邑不改井此是井卦辭井公莫驚怪説我成憨癡
我縱有神力爭敢将公歸揚州惡百姓疑我卷地皮
掩闗銘云蛇毒毒有形藥毒毒有名人毒毒在心對
靣如弟兄美言不可聼深於千丈坑不如掩闗坐幽
鳥時一聲舍羲酬三川云長夀寺石壁盧公詩一首
詩鯨飲海水盡露出珊瑚枝海神知貴否知價留人
間光昭夜嘆昨日云昨日之日不可追今日之日湏
更期如此如此復如此壮心死盡生鬂絲秋風葉落
客㫁腸不辨斗酒開愁眉賢名聖行甚辛苦周公孔
子徒自欺盧馬結交時退之必退見之無一語及豈
未見耶新年云大歳只逰桃李徑春風肯管歳寒枝
又沈與山云不湏服藥求神仙神仙意智或偶然自
古聖賢放入土淮南雞犬驅上天白日上昇應不惡
藥成且輟一丸藥暫時掩上山門路釣竿揷在枯桑
樹當時只有鳥窺窬更亦無人得知處家僮若失釣
魚竿定是猿猴把将去玉川詩有古樸而竒怪者有
質俚而髙深者有僻澁而條鬯者元和大歴間詩人
多出韓門韓於諸人多稱其名惟玉川常加先生二
字退之強項非苟下者人者今人但誦其月蝕及茶
詩而他作往往容易看了此公雖與世殊嗜好然以
詩求之於養生槩有所聞其序閨情酒興纒綿悲壮
唐以来詩客酒徒不能道也其間理到之言他人所
棄者今存于篇又常州孟諌議座上閨韓員外貶國
子博士有感五言云忽見除書到韓君又學官死生
從有命人事始知難烈火先燒玉庭蕪不養蘭山夫
與刺史相對兩㠝岏又云千禄無便佞宜知黜此生
員郎猶小小國學太頻頻孤宦心肝直天王若死嗔
朝廷無諌議誰是雪韓人又曰誰憐野田子海内一
韓侯左道官雖樂剛腸得健無(武侯/反)功名生地獄禮
教死天囚莫言耕種好湏選蒺䔧秋此三詩出于山
人之口豈非公議在草茅耶
王昌齡五言云北登漢家陵南望長安道上有朽樹
根下有碩䑕巢髙皇子孫盡千載無人過寳玉頻發
掘精靈其奈何又長信愁云邊頭何惨惨已葬霍将
軍部曲皆相弔燕南代北聞功勲多𬒳黜兵馬亦紛
更分遣黄頭戌惟當哭塞雲朝来曲云月昃鳴珂
花連繍户春盤龍玉䑓鏡唯待畫眉人代扶風主人
答云去時三十萬獨自還長安不信沙埸苦君看刀
箭瘢雜興云握中銅匕首粉剉楚山銕義士頻報讎
殺人不曽缺答武陵田太歲守云伏劍行千里微軀
敢一言曽為大梁客不負信陵恩又越女云摘取芙
蓉花莫摘芙蓉葉将帰問夫婿艶色何如妾青楼七
言云白馬金鞍從武皇旌旗十萬宿長楊楼頭小婦
　　坐遥見飛塵入建章出塞云秦時明月漢時闗
萬里長征人未還但使龍城飛将在不敎胡馬度隂
山採蓮曲云吳姫越艶楚王妃曽弄蓮花水濕衣来
時渡口花迎入採罷江頭月送帰浣紗女云錢塘江
畔是誰家江上女兒全勝花吳王在時人不出今日
公然来浣紗昌齡江寕人舉進士宏詞為汜水尉以
不矜細行貶世亂還鄉為刺史閭邱曉所殺暁不知
為誰與黄祖殺禰衡叚簡殺陳子昻事相類史評其
詩句宻而思清唐人琉璃堂圗以王昌齡為詩
其尊之如此集存者三卷絶句髙妙者已入詩選
許渾五言云鷺巢行卧栁猿飲倒垂藤又云
婦懶蠶出小姑忙題王居士云雨中耕白水雲外㫁
青山顯峽山寺云山風寒殿磬溪雨夜船燈宿石屏
村云僧帰下嶺見人語隔溪聞題韋隠居西齋云寺
逺僧来少橋危客過稀又五言云溪水寒棹響岩雪
夜窓明又云漁火夜移灣七言云自剪青莎織雨衣
南村烟火是柴扉莱妻早報蒸梨熱童子遥迎種荳帰
又云今夜月明何處宿九㠜雲盡緑参差又云山齋
留客掃黄葉野艇送僧披縁莎又云潮生水郭蒹葭
響雨過山城橘柚疎又云龍帰曉洞雲猶濕麝過春
山草自香又云猿来近嶺獮猴散魚下深潭翡翠
閑又云青山有雪諳松性碧落無雲稱鶴心又云楸
梧逺近干官塜禾黍髙低六代宫又云嵇阮沒来無
酒客應劉亡後少詩人閒遊驪山云聞説先皇醉碧
桃日華浮動鬱金袍風随玉輦笙歌􁀩雲捲珠簾劍
佩髙鳯駕北帰山寂寂龍旟西幸水㴞㴞貴妃沒
後廵逰少花落宫墻見野蒿登故洛陽城云禾黍離
離半野蒿昔人城此豈知勞水聲東去市朝變山勢
北来宫殿髙鴉噪暮雲帰古洞蝶迷寒雨下空壕可
憐緱嶺登仙子猶自吹笙歌碧桃凌獻䑓云湘潭雲
盡暮山出巴蜀雪消春水来行殿有基荒薺合寝園
後村先生大全集卷之百八十四
詩話新集
張祐金山寺云僧歸夜船月龍出曉堂雲樹
見鐘聲兩岸聞孤山寺云㫁橋荒蘚合空院落花深
㿻浩然宅云孟簡雖持節㐮陽屬浩然送人嶺南云
珠環楊氏果翠耀孔家禽别甥云偶作魏舒别聊為
殷浩吟靈隱師云貧知交道薄老信釋門空又題惠
山寺云泉聲到地盡月色上樓多題普賢寺云潭黒
龍隱在巢空鶴未還又云中擘庭前棗教郎見赤心
又云青雲舊李白憔悴為酒客贈内人云斜拔玉釵
燈影伴剔開紅燄救飛蛾退宫人云開元皇帝掌中
憐流落人間二十年長說承天門上晏百官樓上拾
金錢(劉屏山不見金錢/打着人之句本此)歡酒行云燒得硫黄漫學仙
未如長付酒家錢竇常不與齊推藥却在人間八十
年邠王小管云虢國潜行韓國随宜春深院怏花技
金輿逰幸無人見偷把邠王小管吹又云虢國夫人
承主恩平明騎馬入宫門却嫌脂粉汚顔色淡掃蛾
眉朝至尊張祐崔涯同時齊名同客淮南時海内承
平楊州繁華爲天下第一兩生以風流自命所謂十
二紅樓名姝角妓得其一盻聲價爲重祜詩有天下
三分明月夜二分無賴是揚州及人生只合揚州死
禪智山岡好墓田之句其放浪如此然五言如㫁橋
荒蘚空院落花之語林和靖有妙入神之褒同時杜
牧之亦云誰人得似張公子千首詩輕萬户侯今祐
詩存者僅四卷爾然則散落多矣涯詩末之見當攷
錢起張海州云山城仙島出海日印堂開又云春泉
洗藥暖晴日度花遲又云入雲投館僻采碧過帆遲
又云漢幟逺成霞胡馬来如蟻又云竹壇秋月冷山
殿夜鐘清又云海潮連月上舟火度煙來又云曲終
人不見江上數峯青不犯詩題一字而意在言外又
云求仲應難見殘陽又掩闗又云秋入并州路黄榆
落故闗孤城吹角罷數騎射雕還帳幕遥臨水牛羊
自下山征人正垂淚烽火起雲間又七言云溪雲雜
雨来茅屋山雀將雛過藥欄春郊云東風好作陽和
使途草逢花報發生題焦道士云綵雲不散焼丹竈
白鹿時藏種玉田又病鶴云獨鶴聲哀羽摧折沙頭
一點留殘雪驚羣各畏野人機誰肯相將霞外飛不
及川鳬長比翼随波雙泛復雙歸碧海滄江深且廣
目盡天倪安得往雲山隔路不隔心宛頸鳴和長在
想何時白霧卷青天接影追飛太液前
郎士元送李騎曹云河來當塞曲山逺與沙平寄源
公云罷磬風枝動懸燈雪屋明謁傅太士云此方今
不滅何國更分身贈韋司直云客耒吳地星霜乆家
在凌陵音信疎題精舍市云月在上方諸品靜僧持
半偈萬縁空江南尉問俗云避地衣冠盡向南錢起
與郎士元同時齊名人稱之錢郎二人詩骨體弱而
力量輕然警句膾炙人口者不可冺没錢起詩如病
鶴篇亦有意味郎七言多新意余選絶句錢取五言
十一首郎取五七言各一首余記唐人雜書載士元
甞對客有馬令無茶分之戯北平王一日飲客士元
與焉坐間北平醉飽設茗供連沃數碗士元老不能
禁即席吐利交下滿笑坐大笑今不惜出處當攷
孟郊五言云試妾與君涙兩處滴池水看取芙蓉花
今年為誰死長安早春云乃知田家春不入五侯宅
又云萱草女兒花不觧壯土憂又云野客雲作心髙
僧月為性又云楓葉亂辭木雪猿清叫山又云借車
載家具家具少於車又云盧仝歸洛船崔嵬但載書
又云閑似獨鶴心大於髙松年又云拾月鯨口邊又
云天津橋下水初結洛陽陌上行人絶榆栁蕭疎楼
閣閑月明直見嵩山雪
賈島五言云養雛成大鶴種子作高松又云白石通
宵煑寒泉盡日舂又云竹籠拾山果瓦瓶擔石泉又
云馬曾金鏃中身有寶刀瘢又云山㝷樵徑上人到
雪房遲又云寒草烟藏虎髙松月照鵰又云石磬疎
寒韻銅瓶結夜澌又云疎衣蕉縷細爽味茗芽新又
云鳥歸山有迹帆過浪無痕又云鳥宿池中樹僧𫾣
月下門又云汲井嘗泉味聼鐘問寺名又云高頂白
雲盡前山黄葉多又云白髮無心鑷青山去意多又
云秋風吹渭水落葉滿長安又云禹留疏鑿跡舜在
寂寥祠又云秋月離喧見寒泉出定聞又云木深猶
積雪山淺未見猿又云一日不作詩心源如廢井又
云落日恐行人又云詩隨過海船七言云古來隠者
多卜能欲就先生問丙丁又云霜覆鶴身松子落月
分營影石房開唐詩人以島配郊又有島寒郊痩之
評余謂未然郊集中忽作老蒼苦硬語禪家所謂一
句撞倒墻者退之崛強亦推讓之島有敬畏有自來
東野先生死側近雲山得散行之句以賈配孟是師
與弟子並行也賈五言有晚唐人不能道者
姚合五言云水氣詩書軟嵐烟筆硯濃又云㝷山屐
費齒書石筆無鋒又云夜猿啼户外瀑水落厨中又
云映竹窺園劇㝷雲採鶴情又云愛異嫌山淺㝷幽
喜徑生又云憔悴玉居士顛狂不稱時棄嫌官似夢
珍重酒如師無竹裁蘆看思山叠石爲靜窓留客話
古寺覔僧棊惟應㝷阮籍心事逺相知又云研露題
詩潔消氷煮茗香又云野客嫌知印家人笑買琴又
云寫方多識藥失譜廢彈琴又云酒熟聼琴酌詩成
削樹題又云古廳眠易魘老吏語多虚又云教僕認
書簽又云晝筆半成鋒送卲州使君云驛路算程多
是水州圖管地少於山惜别云似把剪刀裁别恨兩
人分得一般愁寄白傅云詩中得意應千首海内嫌
官只一人亡友賈紫芝選姚合賈島詩爲二妙集其
詩語往往有與姚賈相犯者余按賈大雕鎸姚差律
熟去韋栁尚爭等級
温飛卿五言云雞聲茅店月人跡板橋霜又云果落
見猿過葉乾聞鹿行又云牧羊燒外鳴林果雨中拾
又云拾萍萍無根採蓮蓮有子不作浮萍生寕爲藕
花死俠客行云欲出鴻都門隂雲蔽城闕寳劍黯如
水微紅濕餘血白馬夜頻驚三更㶚陵雪七言云槿
籬方援近樵家麥隴青青一徑斜寂寞遊人寒食後夜
來風雨送梨花又云宜男漫作後庭草不似櫻桃結
子紅又云悠悠楚水流如馬恨紫愁紅滿平野野土
千年怨不平至今燒作鴛鴦瓦又曰擣麝成塵香不
滅拗蓮作寸絲難絶又金陵云花庭忽作青蕪國謝
公墅歌云朱雀航南遶香陌謝郎東墅連春碧鳩眠
高栁日方融綺榭飄飄紫庭客文楸方罫方參差心
憚未成星滿地四座無喧梧竹靜金蟬玉柄俱持頥
對局含嚬見千里都城已得長蛇尾江南王氣繫踈
襟未許苻堅過淮水蔡中郎墳云古墳零落野花香
聞説中郎有後身今日爱才非昔日莫把心力作詞
人過陳琳墓云曾於青史見遺文今日飄蓬過此墳
詞客有靈應識我覇才無主亦憐君石麟埋沒藏春
草銅雀荒凉對暮雲莫怪臨風倍惆悵欲將書劍學
從軍秘書省有賀監草題詩作云越溪漁客賀知章
任逹憐才愛酒狂鸂鶒葦花隨釣艇蛤蜊菰莱夢横
塘出籠鸞鶴歸遼海落筆龍蛇滿壊墻李白死来無
醉客可憐神采弔殘陽
李義山西掖玩月五言云露索秦宫井風弦漢殿筝
歸墅云渠濁村㫪急旗高社酒香蝉云五更疎欲㫁
一樹碧無情煩君最相警我亦舉家清笑著明寄飛
卿云何因携庾信同去哭徐陵陳宫云茂苑城如
畫閶門瓦欲流還依水光殿更起月華樓侵夜鸞開
鏡迎冬雉獻裘從臣皆半醉天子正無愁愁宫云歌
成猶未唱秦火入夷陵公子云歸應衝鼓半去不待
笙調子初金溪作云戰蒲知雁唼皺月覺魚来越燕
云去應逢阿母來莫害皇孫無題云錦長書鄭重眉
細限分明月云姮娥無粉黛只是逞嬋娟夀安主出
降云事等和强虜恩殊睦本枝四郊多壘在此禮恐
無時公主嫁田承嗣之子承嗣握兵而驕詩意歎唐
朝之姑息與嫁冐頓烏孫無異末句言諸節鎮皆有
子皆欲尚主何以主之昭肅挽詩云海迷求藥使雪
隔獻桃人哭劉蕡云空聞遷賈誼不待相孫弘裴明
府居云諴黒書新去張琴號古松陳後宮云渚蓮参
法駕沙鳥犯鈎陳鄭大有隱居云石梁髙㵼月樵路
細侵雲題李謩壁舊思玄賦新編雜擬詩揺彭陽公
誌云敢伐不加點猶當無愧詞詠懐寄舊僚云僕馭
嫌夫懦童孩笑叔癡少男方嗜栗㓜女漫憂葵聖女祠
七言云一春梦雨常飄瓦盡日靈風不滿旗潭州云
陶公戰艦　賈傅　承平塵淮西碑云點竄尭典舜典
字塗改清廟生民詩公之斯文若元氣先時已入人
肝脾寄令狐學士云賡歌太液翻黄鵠從獵陳倉獲
碧雞杜工部蜀中離席云雪嶺未歸雲外使松州猶
駐殿前軍楚宫云已聞珮響知腰細更辦絃聲竟指
纎無題云扇裁月魄羞難掩車走雷聲語未通井絡
云堪嘆故居成杜宇可能先主是真龍北齊云小蓮
玉體横陳夜已報周師入晋陽寄令狐郎中云休問
梁園舊賔客茂陵秋雨病相如李家園云惟有夢中
相近分卧來無睡欲如何嫦娥云嫦娥應悔偷靈藥
碧海青天夜夜心隋宫云紫泉宫殿鎻煙霞欲作蕪
城作帝家玉璽不縁歸日角錦帆應是到天涯于今
腐草無螢火終古垂楊有暮鴉地下若逢陳後主豈
宜重問後庭花籌筆驛云魚鳥猶疑畏簡書風雲長
為䕶儲胥徒令上將揮神筆終見䧏王走傳車管樂
有才真不愧闗張無命欲何如七夕云由來碧落銀
河畔可要金風玉露時馬嵬云此日六軍同駐馬當
時七夕笑牽牛如河四紀為天子不及盧家有莫愁
九日云曽共山公把酒時霜天曰菊繞堦墀十年泉
下無消息九日樽前有所思不學漢臣栽苜蓿空教
楚客詠江蘺郎君官貴施行馬東閣無因得再窺錦
瑟云荘生曉夢迷蝴蝶望帝春心托杜鵑滄海月明
珠有淚藍田日暖玉生煙相傳瑟有道怨清和四音
於此二聨見之或曰乃令狐楚家青衣名也河中云
九廟無塵八馬廻奉天承壘長春苔咸陽原上英雄
骨半向君家養馬來無題云春風自共何人笑柱破
陽城十萬家絶句云臨卭不見馬相如更欲南行問
酒爐行到巴西覔譙秀巴西惟有是寒蕪宫妓云珠
箔輕明拂玉墀披香新殿闘腰支不須看盡魚龍戯
終遣君王怒偃師夕陽樓云花明栁暗繞天愁上盡
重城更上樓欲問孤鴻向何䖏不知身世自悠悠吳
宫云龍檻沉沉水殿凉清禁門深掩㫁人聲吴王晏
罷滿宫醉日暮水漂花出城鈞天云上帝鈞天㑹衆
靈昔人因夢到青冥伶倫吹裂孤生竹却為知音不
得聼温庭筠與李商隱同時齊名時號温李二人詩
記覧精博才思流流䴡其流艷者類徐庾其切近者
類姚賈義山詩尤錣鍊精粹探索幽微不可草草看
過世傳飛卿傲婦翁亦可見其不覊
鄭谷五言云春隂妨栁絮月黒見梨花又云鬻蔬貧
潔淨中酒病風流又云染岸蒼苔古翹沙白鳥鳴又
云潮來無别浦木落見他山夕陽云長天急逺鴻潯
陽縣廳云野泉當案落汀鷺入衙飛又云縣官清且
儉深谷有人家一徑入寒竹小橋穿野花碓喧春澗
滿梯倚緑桑斜自説年來稔前村酒可賖七言云愛
僧不愛緑衣僧又云酒醒蘚砌花隂轉病起漁舟鷺
跡多又云夜深雨絶山堂靜一點山螢照寂寥又云
亂飄僧舍茶烟濕宻洒高樓酒力微江上晚來堪畫
處漁人披得一簑歸秋扇云汗流夾背曾施手氣爽
中宵便負心七祖院小山云峨眉咫尺無人去却向
僧窓看假山海棠云穠麗最宜新着雨嬌饒全在欲
開時鷓鴣云兩昏青草湖邊過花落黄陵廟裏啼遊子
乍聞征袖濕佳人初唱翠眉低讀學李白集云何處
文星與酒星一時鍾在李先生髙吟大酔三千首晋
看人間伴月明燕云低飛緑岸和梅雨亂入紅樓棟
杏梁閑儿硯中窺水淺落花徑裏得泥香千言萬語
無人㑹又逐流鶯過短牆谷集名雲䑓編有詩三百
五七言多警聯今録其尤者於編谷詩自好然集中
若歩趨薛能者讀能集有云李白欺前軰淵明仰後
塵太白視谷斐然小子淵明人物高勝何至仰能軰
之後塵哉然予所録以意義為主不可以人癈言薛
能春日寓懐七言云青春背我重重去白髮欺人故
故生獻僕射云朝廷有道青春好門館無私白日間
揚桞云隋家力盡虚栽得無限春風屬聖朝閒題云
舊將已成三僕射老身猶是六尚書漢南春望云㡬
處松筠燒後死誰聞桃李亂中開自古浮雲蔽白日
洗天風雨㡬晴來老僧云清痩形容八十餘瓠懸離
落似村居歡師莫羡人間有幸是元無免破除能詩
十卷僅數百首絶句佳者已入選其未入選者姑摘
出一聨或一二句於此又答寄茶七言云嬴官乞與
真抛却賴有詩人今得嘗今此一聨不在集中殊不
可曉若鄭谷師若人詩安得高出其上
秦系五言云掃地青牛卧裁松白鶴栖又云漚苧成
漁網刳栁作酒卮又云上簾宜晚景卧簟覺新秋又
云謝安無箇事怱起為蒼生又李尊師山居云洗藥
毎臨新瀑水歩虚時上最高峯系詩僅百餘首而清
趣脩然自天寶至正元間先隱剡川後徙南安九目
山後客丹陽夀八十餘歳不應賦詠寂寥簡短如此
必有遺軼者世傳系晚年與妻仳離當是送妻歸丹
陽耳韋蘇州與系詩云知掩山扉三十秋魚鬚翠碧
棄牆頭莫道謝公方在郡五言今日為君休韋公五
五言獨歩一世而憐才下士如此之切薛能軰纔道
一聨半句便妄自尊大矣
方干五言云落葉憑風掃香秔倩水㫪贈喻島云纔
吟五字句又白㡬莖髭又云吟成五字句用破一生
心又云坐月何曽夜聼松不似時又云獵者聞疎磬
知師入定回又云樹影搜凉卧苔光破碧行又云疎
磬白雲寺疎砧紅葉村寄清越上人云窓接停猿樹
巖飛浴鶴泉鄉叟云青山前代業老樹此身移七言
云鶴盤逺勢投孤嶼蝉曳殘聲過别枝哭喻鳥云撰
碑縱託登龍伴營奠應支賞鶴錢贈明府云壓酒曬
書猶檢點修琴取藥似支闗與鑒休上人云山夜獵
走多信犬雨天村舍未催𧖟送土霖赴舉云北闕上
書衢雪早西陵中酒趁潮遲寄陳端公云雲島採茶
常失路雪龕中酒不闗扉送永嘉王令云浮客若容
開荻地釣翁應免税苔田廢宅云樵叟和巢伐桃李
牧童兼草踏蘭蓀東陽道中云醉醒已在他人界猶
憶求陽昨夜鐘過姚監故居云不敢要君徵亦起致
君全得似唐虞讜言昨歎離天聼新塜今聞入縣圖
琴鎻壊窓風自觸鶴歸喬木夜難呼學書弟子何人
在檢點猶逢諌草無哭陳陶云巢父　客兒方
干家雄飛新定人貌寢兎缺始見姚合合卑之及覽
其詩駭目變容賔散館之登山臨水必預焉太守王
龜以其亢直宜在諌置薦之㑹王薨事寢卒光啓文
德年間臨終語其子曰吾詩人吾自知之誌吾墓者
紀其年月而已其詩高妙處在晚唐諸公之上
韓偓火蛾云陽光不照臨積隂生此類非無惜死心
奈有賊明意幽窗云手香江橘嫩齒軟越梅酸又云
和裙穿玉鐙隔袖把金鞭丈云強語戯同伴圗郎聞
笑聲召對歸本院云坐久忽疑槎犯斗歸來兼恐海
生桑如今冷笑東方朔唯容詼諧侍漢皇賜晏云不
敢通宵離禁直晚來殘醉入銀臺苑中云外使調鷹
初得案中宫過馬不教嘶笙歌錦繡雲霄裏獨詳詞
臣醉似泥湖南少含桃有感云苦笋愁難同象匙酪
漿無復瑩蠙蛛(每歳初進/先賜學士)欲明云岳僧五乞新詩去
酒保頻徵舊債來贈隐逸云蜂彈窓紙塵侵硯鳥闘
庭花露滴琴寄隱者云長松夜落叙千股小巷春添水
半腰失鶴云㡬時翔集來華表毎日沉吟看畫屏安
貧云謀身拙為安蛇足報國危曽捋虎鬚又殘春云
樹頭蜂抱花鬚落池靣魚吹栁絮行八月六日云御
衣空惜侍中血國垕㡬危皇后身倚醉云分明􁦷下
聞裁剪𫾣徧攔干喚不譍醉着云漁翁醉着無人喚
過午醒來雪滿船寄道侣云夜來雪壓前村竹剰見
溪南㡬尺山暮春云四時最好是三月一去不回
唯少年亂後野塘云亂世他鄉見落梅野塘睛夜猶
徘徊船衝水鳥飛還住袖拂楊花去却來季童舊遊
多䘮逝子山新賦極悲哀眼看朝市成陵谷始信昆
明是刼灰翠鳥云天長氷逺網羅稀保得重重翠碧
衣挟彈少年多害物觀君莫近五陵飛哭花云曽愁
香結破顔遲今見妖紅委地時人若有情爭不哭夜
来風雨葬西施(羙成詞云葬/楚宫傾國本)比鬚髻云髻根鬆慢玉
釵垂指點花枝又過時坐久暗生惆悵事快人句却
淚胭脂韓偓與吳融同時為詞臣偓忠於唐為朱三
靣斥貶謫不悔如将虎鬚之句未嘗傳誦似為香奩
所掩及朱三篡弑偓覊旅於閩時王氏割㨿時文只
稱唐朝官職與淵明稱晋甲子異世而同符余讀其
集而壯其志録其警聨於編内三數篇自述其玉堂
遭遇唐季非復承平之舊觀而待詞臣之禮猶然存
之以補金鑾記之關云
吴融和　學士秋夕禁直偶雪云硯氷憂詔急燈燼
惜更殘重陽荆州云舊國莫歸戎馬亂故人何在塞
鴻來丹陽云山帶梁朝陵路㫁水連劉尹宅基平岐
下聞子規云但有花知啼血處更無猿替㫁腸哀還
俗尼云三峽却爲行雨客九天曽是散花人兵後經
汴云金鏃有苔人拾得蘆花無土鳥啣將過九成宫
云魏公碑字封苔蘚文帝泉聲落野田(碑乃歐陽率/更書豈魏公)
(有别/碑乎)宋云宅云已懐湖浦招魂事更憶高唐説夢時
杏花云獨照影時臨水伴最含情處出牆頭裴公洛
居云門前立使修書懶花下留賔壓酒忙過鄧城縣
云未知尭桀誰非是可使彭殤有短長楊花云百花
長恨風吹落惟有揚花獨愛風潮云暮去朝來無定
期桑田長被此聲移蓬萊若探人間事一日還應兩度
知山僧云石臼山頭有一僧朝無香積夜無燈近嫌
俗客知踪跡疑向中方㫁石層廢宅云風飄碧瓦雨
嶊喧却有鄰人為鎻門㡬樹好花空白晝滿庭芳草
易黄昬放魚池涸蛙爭聚栖燕梁空雀自喧不獨凄
凉眼前事咸陽一火便成原題湖城縣西槐樹云零
落欹斜此路中盛時曽識太平風曉迷鶴駕歸春苑
暮送鸞旗指落空宫一自煙塵生薊北更無消息幸
瀾東而今只有孤根在鳥啄蟲穿没亂蓬吴子華詩
五言中合作絶少七言佳者不减韓致光致光以忤
朱三貶竄子華詩有南遷七絶未知所坐何罪以詩
意度之豈其坐致光之黨歟
羅隱題方千詩云九霄無鶴板雙鬂老漁舟懐孟夷
庚云中原正兵馬相見在何時菊云千歲白衣酒一
生青女霜䑓城云兵來吾有計金井玉杓欄歲除夜
云厭寒思䁔律畏老惜殘更兒童不諳事歌吹待天
明寄顧紹宗云青山無路入白髮滿頭生鶯聲云金
屋夢初夢玉闗人未歸牡丹云若教觧語應傾國任
是無情亦動人黄河云觧通銀漢終須曲纔出崑崙
便不清又云三千年後知誰在何必勞君見太平逰
禪智寺云思量只合騰騰醉煑海平陳一夢中江令
宅云還有往年金甃井牧童樵叟等閒窺籌筆驛云
時來天地皆同　運去英雄不自由建康云痩舅已
能窺帝室主郎還是預人家又云欲起九原看一遍
秦淮聲急日西斜寄夏洲胡常侍云仍聞隴蜀猶多
事深喜將軍未白頭魏令公附卷有回云馬上固慚
斜脾肉幄中猶羡愈頭風送梅處士云亂離且喜身
多在存沒那堪年更長題張逸人所居云芳樹文君機
上錦逺山孫夀鏡中眉詠史云徐陵筆硯珊瑚架趙
勝賔朋珴瑁簪中元夜泊淮口云錦帆天子狂魂魄
應看揚州看月明寄竇常侍云噴香瑞秀全三尺舞
雪佳人玉一團早發云酷憐一覺平明睡長被雞聲
惡破除鄴城云英雄亦到分香處能共常人校㡬多
西施云西施若觧傾人國越國亡來又是誰故都云
至竟不如隋煬帝破家猶得到揚州䴡陵灘云世祖
昇遐夫子死原陵不及釣䑓高(范公雲䑓不及釣/䑓高之句本子此)咏
明月云蟾向靜中矜爪距兎猥明處弄精神嫦娥老
大應惆悵倚泣蒼蒼桂一輪闗亭春望云越信功夫
髙似狗裴王力氣大於牛未知至竟將何用渭水涇
川一向流題䦨州妙善前石羊云(孫權劉偹嘗/㑹于此地)紫髯
蒼蓋此沉吟恨石猶存事可㝷漢鼎未分聊把手楚
膠雖羙肯同心始皇陵云荒堆無草樹無枝懶向行
人問昔時六國英雄漫多事到頭徐福是男兒鸚鵡
云莫恨雕竉翠羽殘江南城暖隴西寒勸君不用分
明語語得分明出轉難遊曲江云别愁如瘧避還來
羅隱字昭諌新城人唐李有詩名膾炙人口有江東
集十卷其詩自光啓以後廣明以前海内亂離乗與播
遷艱難險阻之事多見之於賦詠同時魏府節度使
王知興學隱為詩自號其詩卷為偷江東集
劉义自問云自問彭城子何人接汝顛酒腸寛似海
詩膽大如天入蜀云峽色侵天去江聲滚地來逢盧
仝云上樓腰脚近懐土眼睛穿勸姚合酒云何曾見
天上着得劉安宅答孟東野云寒酸孟夫子苦愛老
又　詩生澁有百篇謂瓊瑶詞醉嘲荆卿云白虹千
里氣血頭一劍義報恩不到頭徒作輕生士姚秀才
愛予小劍云因贈云一條古時水向我手心流臨行
應贈君勿簿細碎讐义少為侠行因酒殺人亡命㑹
赦出折節讀書能詩聞韓愈接天下士歩歸之作氷
柱雪車二詩出盧仝孟郊右後以爭論語不能下賔
客持愈金數斤去曰此諛墓中人得耳不若與劉君
為夀愈不能止歸齊魯不知所終
後村先生大全集卷第百八十四終
後村先生大全集卷之百八十五
　詩話
韓愈古賦云一邑之水可走而違天下湯湯曷其而
歸五言云晴雲如擘絮新月似磨䥥和席八十二韻
云多情懐酒伴餘事作詩人秋懐云􁚄首空好飲亷
頗尚能飯又云歛退就新懦趨營悼前猛又云有如
乗風船一縱不可䌫哭楊兵曹欵陸歙州參云人皆
期七十纔半豈蹉跎數出知已淚自然白髪多晨興
爲誰慟還坐久滂沱論文與晤對已矣兩如何送石
處士云長把種樹書人云避世士忽騎將軍馬自號
報恩子風雲入壯懐泉石别幽耳鉅鹿師欲老常山
歛猶恃豈惟彼相愛固是吾徒恥去去事方急酒行
可以起岐山下云丹穴五色羽其名為鳯凰昔周有
盛德此鳥鳴高岡和聲隨祥風窈窕相飄揚聞者亦
何事但知時俗祥自從姬旦死千載閟其光吾君亦
勤理遲爾一來翔路傍候云堆堆路傍候一雙復一
隻迎我入秦闗送我出楚澤千以高山遮萬以逺水
隔何當迎送歸縁路高歴歴雜誰云朝蠅不須驅暮
蚊不可拍得志能㡬時與汝恣啖炸凉風九月到掃
不見踪跡從仕云居閑食不足從事力難任兩事皆
害性一生怕苦心黄昏起私室惆悵起歎音棄置人
間世古來非獨今醉贈張秘書云君詩多態度藹藹
春空雲東野動驚俗天葩吐竒芬張籍學古淡軒昻
避鶴羣又云長安衆富兒盤饌羅羶葷不觧文字飲
惟能醉紅裠送靈師云佛法入中國邇來六百年齊
民逃賦役高士着幽禪韓公稱士友雖李翺湜籍不
過三數篇或發於記序書尺惟與僧詩多四十餘韻
或三四十韻其間多謔浪笑傲之語而緇流不悟往
往欲附名集中以為榮寵可發千載一笑薦士云有
窮者孟郊受村實雄驁㝠觀洞古今象外逐幽好横
空盤硬語妥貼力排奡敷柔肆紆餘奮猛卷海潦榮
華肖天秀㨗疾逾響報行身踐規矩甘辱恥媚灶孟
軻分邪正眸子看暸眊杳然粹粹而清可以鎮浮躁
魯侯國至小廟鼎猶納郜幸當擇珉玉寕有棄珪瑁
此篇四十韻録十韻於此孟東野失子云失子將何
尤吾將上尤天汝實主下人予奪一何偏彼於汝何
有乃令蕃且延此獨何罪辜生死旬日間上呼無所
聞滴地淚到泉地祗為之悲琴縮久不安乃呼大靈
龜騎雲欵天門問天主下人薄厚胡不均天曰天地
人由來不相闗吾懸日與月吾繫星與辰日月相噬
囓星辰踣而顛吾不汝之罪知非汝由縁且物各有
分孰能使之然有子與無子禍福未可原魚子滿母
腹一一欲誰憐細腰不自乳舉族長弧懸鴟梟啄母
腦母死子始翻蝮蛇生子時折裂腸與肝好子雖云
好未還恩與勤惡子不可説鴟梟蝮蛇然有子且勿
喜無子固勿歎上聖不待敎賢聞語而遷下愚語聞
惑雖敎無由悛大靈頓頭受即日以命還地祇謂大
靈汝往告其人東野夜得夢有夫玄衣巾闖然入其
戸三稱天之言再拜謝玄天收悲以歡欣此篇甚竒
古非樊宗師盧仝軰所能道寄崔立之云傲兀坐試
席深叢見孤羆四座各低靣不敢捩眼窺升堦揖侍
郎歸舍日未欹佳句喧衆口考官敢瑕疵老婦願嫁
汝約不論財貲老翁不量分累月笞其兒歡華不滿
眼咎責塞兩儀寄崔立之五十餘韻其述崔丞埸屋
才敏舉人之所喜誦押寛韻易險韻難寛韻雖累至
百有甚工緻孟先生云孟生江海士古貌又古心騎
驢到京國欲致薫風琴豈識天子居九重欝沉沉一
門百夫守無藉不可㝷誰憐松桂性競愛桃李隂顧
我多慷慨窮簷時見臨清宵静相對髪白聆苦吟答
孟郊云朝餐動及午夜諷恒至卯齒落云語訛黙固
好嚼軟味還美余晚䘮明歐陽云權秘書勸余閉目
勿視援此二句頗有義味病中贈張十八云夜䦨縱
捭闔哆口疎眉龎勢侔高陽翁坐約齊横降答瀧吏
篇不以風土之惡弱鱷魚之暴横為憂而一篇三致
意負罪引慝於身而無一語歸怨於上惟韓杜二公
為然雙鳥詩舊注為佛老二氏而作内云天公怪兩
鳥各捉一處囚若將火其書廬其居人其人矣然末
句云還當三千秋更起鳴相酬二氏其陷溺人心深
矣猛虎行云猛虎誰云惡亦各有匹儔群行深谷間
百戰望風低身食黄熊父子食赤豹麛擇肉於熊羆
肯視兎與貍正晝當谷眠眼有百步威自矜無當對
氣性縱以乖朝怒殺其子暮還食其妃匹儕四散走
猛虎還孤栖孤鳴門四旁烏鵲從噪之出逐猴入居
虎不知所歸誰云猛虎惡中途正悲啼豹來御其尾
熊來攫其頥猛虎死不辭但慙前所為虎兒無助死
况知汝細微故當結以信親當結以私親故且不保
人誰信汝為韓杜二公五言有至百韻者但韓喜押
窄韻杜喜押寛韻以余觀之窄韻尤難如久魚詩押
三蕭字十八韻語多警策精衛銜石填海云何慙刺
容傳不著報讐名李員外寄紙筆云兎尖釘若並繭
凈雪難如晚泊江口云二女竹上淚孤臣水㡳魂順宗
皇帝挽歌云詞飛終不返劍化㑹相從送鄭尚書赴
南海云蓋海旂幢出連天觀閣開衙時龍戸集上日馬
人來風靜鶢鶋去官亷蚌蛤回退之五言云曽經聖
人手議論安敢到然石鼓歌云陋儒編詩不収入二
雅褊迫無委蛇孔子西行不到秦掎摭星宿遺羲娥
秀才家無頭腦如此贈侯喜云暫動還休未可期蝦
行蛭渡似皆疑舉竿引線忽有得一寸纔分鱗與鬐
君欲釣魚須逺去大魚豈肯居沮洳記夢詩注家以
為公左遷右庻子作時李逢吉當國公有和侯喜筍
詩二十六韻用事託意信如注家所言贈崔群公云
何人有酒身無事誰家無竹門可疑記夢云昨夜神
官與我言羅縷道妙角與根我聼其言未云足捨我
先度横山腹側身上視谿谷盲杖撞玉版聲彭觥神
官見我開顔笑前對一人壯非少少非壯者壯哦七
言六字常語一字難我以指撮白玉丹行且咀嚼行
詰盤口前截㫁第二句綽約顧我顔不歡乃知先人
未賢聖䕶短憑愚邀我敬我能屈曲自世間安能從
汝巢神山公南遷因論拂骨忤憲宗意然丞相度及
貴戚皆論救之此詩所謂我能屈曲自世間安能從
汝巢神山可見宗閔怙勢植黨公崛强不屈意赤藤
杖歌云赤藤為杖世未窺䑓郎始携自滇池滇王掃
宫邀使者跪進再拜語嗢咿繩橋柱過免傾墮性命
造次蒙扶持途經百國皆莫識君臣聚觀逐旌旗共
傳滇神出水獻赤龍㧞鬚血淋漓又云羲和操大鞭
暝到西極睡所遺㡬重包裹自題署不以珍怪誇荒
夷歸來捧贈同舍子浮公照手欲把疑空堂晝眠倚
牖户飛電着壁搜蛟螭玉川子月蝕詩一千六百七
十一字韓公病其䌓省去千餘字然題為效玉川子
作退之豈效體者謙詞也醉留東野云昔年因讀李
白杜甫詩長恨二人不相從吾與東野生並世如何
復躡二子踪東野不得官白首誇龍鍾韓子補姦黠
自慙青蒿依長松低頭拜東野願得終始如驅蛩東
野不回頭有如寸筳撞巨鐘吾願身為雲東野變為
龍四方上下逐東野雖有别離無由逢藍闗示湘云
一封朝奏九重天夕貶潮陽路八千欲為聖朝除弊
政豈將衰老惜殘年雲横秦嶺家何在雪擁藍闗馬
不前知汝逺來應有意好收吾骨葬江邉余嘗謂選
古今詩先正惟韓歐曽范大儒惟周程張邵及近世
朱張吕葉不可以詩論然諸老先生之集具存或未
嘗深考而細味之或畏其名盛而不敢輕下注脚
自唐以來李杜之後便到韓栁韓詩沉着痛快可以
配杜但以氣為之直截者多雋永者少白詩云退之
服硫黄一病竟不痊按退之作李干墓誌力詆與服
餌金丹之謬其卒北歸之嘗以病滿百日求免官
張籍祭詩具言其病有孺人侍藥湯之句𥘉無服䟽
黄之説世傳公臨終呼諸僧語之曰汝詳視吾手足
無出外誑人云韓愈病癩死公逹生如此安肯服剛
劑求活哉微之鍊秋石之説亦未詳所出
栁宗元五言云豈知千仭墜祇為一豪差又云引
泉開故竇䕶藥揷新苞又云海俗衣猶卉山夷髻不
鬟又云危根一以振齊斧來相㝷又靈夀木不知為
何物以栁氏詩考之云柔條乍反　植勁常對生循
玩是忘疲稍覺步武輕安能事剪伐持用資徒行詠
荆軻云千金奉短計匕首荆卿趨造端何其鋭臨事
竟趦趄慈父㫁子首狂走無空驅夷城芟七族䑓觀
皆楚汙始期憂患弭卒動災禍樞秦皇本詐力事與桓
公殊奈何効曹子實謂勇且愚世傳故多謬大史徵
無且詠荆卿者多矣此篇勇且愚之評與淵明惜我
劍術疎之語同一意脉陶栁詩率含蓄不盡韋使君
黄溪祈雨見召云驕陽愆歲事良牧念菑畬列騎低
殘月鳴笳度碧虚猶窮樵客路遥駐野人居谷口寒
流淨岩祠古木疎焚香秋露濕奠玉曉光𥘉盻蛩誣
言報精誠禮物餘惠風仍偃草靈雨㑹隨車俟罪非
真吏翻斬奉簡書晨詣超師院讀禪經云道人庭宇
靜苔色連深竹日出霧露餘青松如膏沐贈江華長
老云室空無侍者巾屨惟挂壁又云風窓疎竹響露井
寒松滴道傍孤松往來斫以為明好事者編竹成園
感而賦詩云孤松亭翠盖托根臨廣路不以儉自妨
遂為明所誤幸逢仁惠意重此籓籬䕶猶有半心存
時將承雨露又田家云籬落隔烟大農談四隣夕庭除
秋蟲吟踈麻方寂歴蠶絲盡輸税機杼空倚壁里胥
夜經過雞黍事筵席各言官長峻文字多督責東鄉
後租期車轂陥泥澤公門少推恕鞭撲恣狼籍努力
慎經營肌膚真可惜又云古道繞蒺藜縈廻古城曲
蓼花破隄岸陂水寒更緑是時收穫竟落日多樵牧
風高榆栁踈霜重梨栗熟行人迷去住野鳥競栖宿
田翁笑相念昏黒廵原陸掩役夫張進骸云生死悠
悠爾一氣聚散之偶來紛喜怒奄忽已復辭為役孰
賤辱為貴非神竒一朝纊息定枯朽無妍􁆵生平勤
皂櫪剉秣不告疲既死給櫘櫝葬之東山基奈何值
崩湍蕩析臨路垂髐然暴百骸散亂不復支從者幸
告予睠之㳙然悲虎貓獲迎祭犬馬有葢帷佇立唁
爾魂豈復識此為畚鍤載埋瘞溝瀆䕶其危我心得
所安不謂爾有知掩骼著春令兹焉適其時及物非
吾軰聊且顧爾私又南磵云秋氣集南磵獨遊亭午
時廻風一蕭瑟林影久参差始至若得有稍深遂忘
疲覊禽響幽谷寒藻舞淪漪去國魂巳逺懐人淚空
垂孤生易為感失路少所宜索寞竟何事徘徊祇自
知誰為後來者當與此心期又簡吴武陵云理世固
輕士棄捐湘之湄陽兎竟四溟𫾣石安所施鎩羽集
枯幹低昻互鳴悲翔雲吐風寒寂歴窮秋時君子尚
容與小人守竟危慘悽日相視離憂坐自滋樽酒聊
可酌放歌諒徒為惜無協律者窈眇絃吾詩七言云
盛時一去貴反賤桃笙葵扇安可常又云漁翁夜傍
西巖宿曉汲清湘燃楚竹烟銷日出不見人欵乃一
聲山水緑嶺南江行云瘴江南去入雲烟望盡黄茅
是海邊山腹雨晴添象跡潭心日煖長蛟涎射工巧
伺遊人影颶母偏驚旅客船從此憂来非一事豈容
華髪待流年栁州峒岷云郡城南下接通津異服殊
音不可親青箬裹塩歸洞客緑荷包飯趁虚人鵝毛
禦臘縫山罽雞骨占年拜水神哭吕衡州云衡岳新
摧天柱峯士林顦顇泣相逢祇令文字傳青簡不使
功名生景鐘三畝空留懸磬室九原猶寄若堂封遥
想荆州人物論㡬回中夜惜元龍跋鳥詞云城上日
出羣鳥飛鵶鵶争赴朝陽枝刷毛神翌和且樂爾獨
落魄今何為無巧慕高近白日三足妬爾令爾淚無
乃飢啼走路傍貪鮮攫肉人所傷趐肖獨足下叢薄
口銜低枝始能躍還顧泥塗偹螻蟻仰看樑棟防燕
雀左右六翮利如刀踊身失勢不得高支離無恥猶
自免努力低飛逃後患韓栁齊名然栁乃本色詩人
自淵明没雅道㡬熄當一世競作唐詩之時獨為古
體以矯之未嘗學陶和陶集中五言凡十數篇雜之
陶集有未易辨者其幽微者可玩而味其感慨者可
悲而泣也其七言五十六字尤工五七言絶句已别
選退之作羅池廟碑云侯嘗語部曲歐陽翌等曰明
年吾死死而為神後三年降於州之後堂歐陽翌等
見而拜之又云生能澤其民死能驚動禍福之又云
過客李儀醉而慢侮扶出即死恐非不語神怪之義王
𥘉寮有詩云子厚文章百世師㝷常稽首望羅池雷
霆不碎韓詩板醉侮何心怒李儀若為子厚分疏者
劉禹錫八陣圖云㑹有知兵者臨流指是非寄嚴司
空云歡謡開竹栻拜舞擲桑弓早發云寒樹鳥𥘉動
霜橋人未行早秋集賢院云蕙草香書殿槐花點御
溝又云問卜看㝠數校方理病源送客云神林社日
鼓茅屋午時雞和微之云櫪嘶無價馬庭發有名花
又云昨宵鳯池客今日雀羅門又云興情逢酒在筋
力上樓知又云遊魚將婢從野雉見媒驚又云殘兵
疑鶴唳空壘辨烏聲詠　始云賈生明王道衛琯工車
戯同遇漢文時何人居貴位初至長安云侮竹經舊
處却想似前安不改南山色其餘事事新揷田歌云
計吏語田夫長安真大處省門高軻峨儂入無度數
昨來𥙷衛士唯用竹筒布君看二三年我作官人去
羅浮云夜宿最高峯瞻空浩無隣海黒天宇曠星辰
来逼人是時當朏魄陰物恣騰振日光吐鯨背劍影
開龍鱗倐若萬馬馳旌旗聳淵淪又如廣樂奏金石
含悲辛疑其有巨靈怪物盡來賔隂陽迭用事仍俾
夜作晨咿喔天雞鳴扶桑色昕昕赤波千萬里湧出
黄金輪下視生物息霏如隙中塵醯雞仰甕口亦謂
雲漢津世人信耳目方寸度大鈞安知視聼外怪愕
不可陳搗衣曲云爽砧應秋律繁栖含凄風一一逺
相續家家音不同户庭凝露清伴侣明月中長𥚑委
襞績輕佩垂璁瓏汗餘衫更馥鈿移麝半空報寒驚
邊雁促思聞候蟲天狼正芒角虎落定相攻盈篋寄
何處征人如轉蓬古調詞云讀得玄女符生當事
邉時往來長楸間能帶雙鞬馳崩騰天寳末塵暗燕
南垂爟火入咸陽詔徵神武師是時占軍募插羽揚
金覊萬夫列轅門觀射中㦸枝中宵倚長劍起神蚩
尤旗隂風獵白草旗槊光参差曽摛白馬将虜騎不
敢追貴臣上戰功姓名隨意移終歳肌骨苦他人印
纍纍謁者既清宫諸侯各罷戯上將賜北第門㦸不
可窺背血下沾襟天高問無期却㝷故鄉曲孤影空
相隨遊桃源云姹女飛丹砂靑童䕶金液寳氣浮鼎
耳神光生劍脊七言春望云田中牧豎燒芻狗陌上
行人看石鱗灃州云梅蘂覆階鈴閣暖雪峯當戸㦸
枝寒水亭避暑云琥珀盃烘疑漏酒水精簾瑩更通風
碁云雁行布陣人未曉虎穴得子人皆驚送僧歸云
猿穴窺齋林葉動蛟動聞呪浪花低寄令狐相公云
少有一身兼將相更能四靣占文章與歌者米嘉榮
云近來時世輕先軰好染髭鬚事後生江陵道中云
行到南朝征戰地古來名將盡爲神又云氊毬君長
迎風惧錦領酋豪蹋雪衙又云離别苦多相見少一
生心事在書題又云隔簾惟見中庭草一樹山榴依
舊開又云階蟻相逢如偶語園蜂急去恐違程荆門
道上懐古云南國山川舊帝畿宋䑓梁館尚依稀馬
嘶古樹行人歇麥秀空城澤雉飛風吹落葉填宫井
火化荒林化碧衣徒使詞臣庾開府咸陽終日苦思
歸平齊行云開元皇帝東封時百神受職爭奔馳千
鈞猛􁎛順流下洪波涵淡浮熊羆侍臣晏公秉文筆
玉檢告天無愧詞當今睿孫承聖神岳神望幸河宗
舞靑門大道屬車塵共侍藏𬎼翠華舉牆隂歌云白
日左右浮天潢朝晡影入東西牆昔為兒童在陰戯
當時意小覺日長東鄰侯家吹笙簧隨隂促促移象
牀西鄰田舍乏糟糠就陰汲汲舂黄梁因思九州四
海外家家只占牆陰内莫言牆隂數尺間老欲主人
如等閑西塞山懐古云王濬樓船下益州金陵王氣
黯然收千㝷銕鎻沉江底一片降幡出石頭人世㡬
回傷往事山形依舊枕寒流從今四海為家日故壘
蕭蕭蘆荻秋夢得德宗朝已為郎官御史坐伾文之
黨乆斥於外晚與白樂天皆為午橋寳客累官至侍
從然年巳八十餘矣既死微之有五言云併失鴛鸞
侣空餘麋鹿身只應嵩少下長作獨遊人
杜牧五言云韓彭不再生英雄皆為鬼又云少陵鯨
海動翰苑鶴天寒又云大暑去酷吏清風來故人
云微雨池塘見好風襟袖知又云圓疑竊龍領色已
奪雞窓又云青漢龍髯絶蒼山馬鬛悲又云微雨秋
栽竹孤燈夜讀書又云蓬蒿三畝居寛於一天下又
云自嫌如疋素刀尺不由身又云誰知病太守猶得
作茶仙又云四百年炎漢三十代宗周二三里遺堵
八九所高邱又云偃蹇松公老森嚴竹陣齊小蓮娃
欲語幽笋雅相携杜秋娘云京江水清清生女白如
脂其間杜秋者不勞朱粉施老濞即山鑄後庭十蛾
眉秋持玉斚醉興唱金縷衣濞既白首叛秋亦紅浪
滋吳江落日渡㶚岸緑楊垂聨𥚑見天子清盻獨依
依椒壁懸錦幕鏡奩蟠蛟螭伍鬟認新寵窈裊隨融
怡月上白壁門桂影凉参差金階露新重閑捻紫蕭
吹莓苔夾城路南苑雁初飛紅粉羽林仗獨賜避邪
旗歸來煑豹胎饜飫不能飴咸池昇日慶銅省分香
悲雷隂後車逺事往落花時燕禖得皇子壯髪緑緌
緌畫堂授傳母天人親捧持虎晴珠絡褓金盤犀鎮
帷長楊射熊羆武帳弄啞咿漸抛竹馬劇稍出舞雞
竒嶄嶄整冠佩侍晏坐瑶池眉宇儼圖畫神秀射朝
暉一尺桐偶人江充知自欺王幽茅土削秋放故鄉
歸觚稜拂斗極廻首尚遲遲回朝三十載似夢復疑
非潼闗識故吏吏髪已如絲却喚吳江渡舟人那得
知歸來四隣改茂苑草菲菲清血􁤤不盡仰天知問
誰寒衣一疋素夜借隣人機我昨金陵過聞之爲歔
欷自古皆一貫變化安能推夏姬㓕二國逃作巫
臣妻西子下姑蘇一舸逐鴞夷織室魏豹俘作漢太
平基悮置代籍中兩朝尊母儀光武紹高祖本系生
唐兒珊瑚破高齊作婢舂黄縻蕭后去楊州突厥為
閼氏女子固不定士林亦難期射鉤後呼父釣翁王
者師無國要孟子有人毁仲尼秦下逐客令柄歸丞相
斯安知魏齊首見㫁簀中屍給䘮饜張軰廊廟冠峩
危珥貂七葉貴何妨戎虜支蘇武却生返鄧通終餓
飢主張既難測翻覆亦其宜地盡有何物天外復何
之指何為而促足何為而馳耳何為而聼目何為而
窺已身不自曉此外何思惟因傾一尊酒題作杜秋
詩愁來獨長詠聊可以自貽杜秋娘云蕭后去揚州
突厥為閼氏按唐書隋煬帝后蕭氏因國破没於竇
建德突厥處羅可汗遣使招之建德不敢留遂入於
虜庭正觀四年太崇滅突厥以禮迎后至京觀入虜
庭則為閼氏必矣寄小姪阿宜云小姪名阿宜未得
三尺長頭圓筋骨緊兩臉明且光去年學官人竹馬
繞四廊指揮羣兒軰意氣何堅剛去歲冬三日拜我
立我傍祝爾願爾貴仍且夀命長今年我江外今日
生一陽憶爾不可見祝爾傾一觴陽德化君子初生
至微茫排隂出九城萬物隨開張一似小兒學日就
復月將勤勤不自已二十能文章我家相公家劍佩
玎璫舊第開朱門長安城中央第中無一物萬卷
書滿堂家集三百編上下馳皇王多是撫州冩今来
五紀強尚可與爾讀助爾為賢良經書刮根本史書
閲興亡髙摘屈宋艶濃薫班馬香李杜泛浩浩韓栁
摩蒼蒼　者四君子與古爭强梁願爾一祝後讀書
日月忙一日讀十紙一月讀一箱朝廷用文治大開
官職場願爾出門去取官如驅羊大明帝宫闕杜曲
我池塘我若自潦倒看汝爭翺翔少年行云官為駿
馬監職帥羽林兒兩綬藏不見落花何處期獵𫾣白
玉鐙怒袖紫金鎚田竇張留醉蘇辛曲讓歧豪持出
塞節笑别逺山眉㨗報雲䑓駕公卿拜夀巵七言云
南朝四百八十寺多少樓䑓煙雨中又云蕭條市邑
如魚尾早晚干戈識虎皮又云四海一家無一事將
軍携鏡泣霜毛又云九原可作吾誰與師友瑯琊邴
曼容又云秋山春雨閒吟處倚遍江南寺寺樓又云
杜詩韓筆愁來讀似倩麻姑癢處爬又云商女不知
亡國恨隔江猶唱後庭花又云自說江湖不歸事阻
風中酒過年年又云公道世間惟白髪貴人頭上不
曽饒斑分簟云分明知是湘妃泣何忍將身卧淚痕
又云無端有寄閒消息背插金釵笑向人宫人塜云
少年入内教歌舞不識君王到死時别家云𥘉歲嬌
兒未識爺别爺不拜手叱义拊頭一别三千里何日
迎門却到家贈射獵云巳落雙雕血尚新鳴鞭走馬
又翻身憑君莫射南來雁恐有家書寄逺人河湟云
元載相公曽借筯憲宗皇帝亦留神旋見衣冠就東
市忽遺弓劍下西廵牧羊驅馬雖戎服白髪丹靑盡
漢臣惟有凉州歌舞曲流傳天下樂閒人絶句云玉
子紋楸一路饒最宜簷雨竹瀟瀟得年七十更萬日
與子期於局上銷故洛城云錮黨豈能留漢鼎清談
空解識胡兒千燒萬戰神靈死惨惨終年鳥雀悲九
日齊山登髙云江涵秋影雁初飛與客携壺上翠微
塵世難逢開口笑菊花須揷滿頭歸但將酩酊酬佳
節不用登臨恨落暉古往今來只如此牛山何必更
沾衣酧張處士云七子論詩誰似公曹劉須在指揮
中薦衡昔日知文舉乞火無人作蒯通北極樓臺長
入夢西江波浪逺吞空可憐故國三千里虚唱歌詞
滿六宫横江館云孫家兄弟晋龍􁑂馳騁功名業帝
王至竟江山誰是主苔磯空属釣魚郎又云鏡中絲
髪悲來慣衣上塵痕拂漸難惆悵江湖釣竿手却遮
西日向長安又云四皓有芝輕漢祖張儀無地與懐
王又云仙掌月明孤影過長門燈暗數聲來牧之門
户貴盛文章獨步一時其機鋒凑拍如　山臨
濟棒喝少時不覊有書平安之謗　猶有
緑葉成隂子滿枝之恨若未忘情於色界者晚節自
誌其墓與䑓卿自誌淵明自挽何異非世之畏死惧
化者所能及也頃見考亭嘗以行書齊山九日之章
乃知文公亦愛其才
後村先生大全集卷第百八十五終
後村先生大全集卷之百八十六
　詩話
白居易原上草云野火燒不盡春風吹又生清明云
留觴和冷粥出火煑新茶扇云引秋生手裏藏月入
懐中太湖石云峯併仙掌出鑄坼劍門開又云常恐
國史上但記鳯與麟又云昨日延英對今日崖州去
又云所恨薄命身嫁遲别日廹又云爲君一日恩誤
妾百年身又云我無縮地術君非遇風仙又云行年
三十九歲暮日斜時讀靈運詩大必籠天海細不遺
草樹又云未得無生心白頭亦爲夭又云戀月夜同
宿愛山晴共看江州云野水多於地人烟半在船又
云老色日上靣歡情日去心今既不如昔後當不如
今又云欲識往來頻靑蕪成白路又云笑勸新醅酒
閒吟短李詩又云犬吠村胥閙蟬鳴織婦忙又云成
人男作丱事鬼女爲巫又云吏徴漁戸税人納火田
租又去醉曽衝宰相驕不揖金吾又云散吏間如客
貧州冷似村又云憂方知酒聖貧始覺錢神又云雞
鳴一覺睡絶勝早朝人又云戸大嫌甜酒才高笑小
詩又云性靈間似鶴顔老古於松又云若不爲松
喬即須作臯䕫又云微月初三夜新蟬第一聲又云
病聞和藥氣喝聼碾茶聲又云小巢織巧婦新葉長
慈姑又云玉柄鶴翎扇銀瓶雲母漿又云秋風滿松
淚泉下故人多又云佛容為弟子天許作閒人又云
闘閒僧尚閙較痩鶴為肥又云不能留姹女曽免作
衰翁又云婢龍㝷本草犬不吠醫人又云同時六學
士五相一漁翁又云園葵烹佐飯林葉掃添薪又云
有一燕趙士言貌甚竒瓌日日酒家去脱去典數盃
問君何落拓云僕生草萊地寒命且薄君門乏良媒
亦有同門生先升青雲梯貴賤交道絶朱門叩不開
及歸種禾黍三歲旱為灾入山燒黄白一旦化為灰
處處去不得却歸酒中來淵明云夷齊各一身窮餓
未為難先生有五男與之同飢寒又云三年典郡歸
所得非金帛天竺石二片華亭鶴一隻遂就無塵坊
仍求有水宅豈獨為身謀安吾鶴與石又云榮名與
壯齒相避如朝暮時命始欲來年顔已先去又云泥
壇方合矩鑄鼎圓中規鑪槖一以動瑞氣紅輝輝二
物正訢合厥狀何怪竒綢繆夫婦體狎獵魚龍姿又
云試問䑓池主多為將相官終身不曽到惟展畫圖
看又云昔作少學士圖形入集賢今為老居士寫貌
寄香山鶴毳變玄髪雞膚換朱顔前形與後貌相去
三十年七言云一叢暗淡將何比淺碧籠裙襯紫巾又
云藥圃茶園為産業野麋林鶴是交遊又云失寵故
姬歸院夜没蕃老將上樓時照他㡬許人膓㫁玉兎
銀蟾逺不知月云曽犯龍鱗客不死欲騎鶴背覔長
生又云毎𬒳老元偷格律苦教短李伏歌行又云猶
嫌小戸長先醒不得多時住醉鄉又云洛陽女兒靣
似花河南大尹靣如雪又云琴書何必求王粲與女
猶勝與外人又云綺羅二八圍寳鼎組練三千夾將
壇又云爭得大推長萬丈與君都蓋洛陽城又云大
有高門鎻空宅主人到老不曽歸又云病添荘冩吟
聲苦貧欠韓康藥債多又云柘枝紫袖教丸藥羯鼓
蒼頭遣衆蔬又云直應人世無風月始是心中忘却
時又云冷落若為留客住氷池霜竹雪髯翁又云
漢容黄綺為逋客堯放巢由作外臣哭劉夢得云盃
酒英雄君與操文章微婉我知邱賢豪雖没精靈在
應共微之地下遊又云鷦冥殺敵蚊巢上蠻觸交争蝸
角中應似諸天觀下界一微塵内闘英雄又云秦磨
利刀斬李斯齊燒佛鼎烹酈其可憐黄綺入商洛閑
卧白雲歌紫芝彼為葅醢机上盡此作鸞凰天外飛
去者逍遥來者死乃知禍福非天為又云禍福茫茫
不可期大都早退似先知當君白首同歸日是我靑
山獨往時顧索素琴應不暇憶牽黄犬定難追麒麟
作脯龍為醢何似泥中曳尾龜新豐折臂翁云新
豐老翁八十八頭鬢鬚眉白似雪玄孫扶向店前行
左臂憑肩右臂折問翁臂折來㡬年兼問致折何因
緣翁云貫屬新豐縣生逢聖代無征戰慣聼梨園歌
管聲不識旗槍與弓箭無何天寳大徴兵户有三丁
點一丁點得驅將何處去五月萬里雲南行聞道雲
南有瀘水椒花落時瘴烟起大軍徒涉水如湯未過
十人二三死村南村北哭聲哀兒别爺娘夫别妻皆
云前後征蠻者千萬人行無一回是時公年二十四
兵部牒中有名字夜深不敢使人知偷將大石鎚折
臂張弓簸旗俱不堪從兹始免征雲南骨碎筋傷非
不苦且圖揀退歸鄉土此臂折來六十年一肢雖廢
一身全至今風雨隂寒夜直到天明痛不眠痛不眠
時終不悔且喜老身今獨在不然當時瀘水頭身死
魂飛骨不収應作雲南望鄉鬼萬人塜上哭􁇔􁇔老
人言君聼取君不聞開元宰相宋開府不賞邉功防
黷武又不聞天寳宰相楊國忠欲求恩幸立邉功
邉功未立生人怨請問新豐折臂翁八駿圗云穆王
八駿天馬駒後人爱之冩為圖日行萬里速如飛穆
王獨乘何所之四荒八極踏欲遍三十二蹄無歇時
屬車軸折趁不及黄屋草生棄若遺瑶池西赴王母
晏七廟經年不親薦璧䑓南與盛姬遊明堂不復
朝諸侯白雲黄竹歌聲動一人荒樂萬人愁至今此
物世稱珍不知房星之精下為怪賣炭翁云賣炭翁
伐薪燒炭南山中滿靣塵灰烟火色兩鬂蒼蒼十指
黒賣炭得錢何所營身上衣裳口中食可憐身上衣
正單心憂炭賤願天寒夜來城外一尺雪曉駕炭車
輾氷轍牛困人飢日已髙市南門外泥中歇翩翩兩
騎来是誰黄衣使者白衫兒手把文書口稱勅廻車
叱牛牽向北一車炭千餘斤宫使驅將惜不得半疋
紅紗一丈綾繫向牛頭充炭直官牛云官牛官牛駕
新車滻水岸邊搬載沙一石沙幾斤重朝載暮載將
何用載向五門官道西緑槐隂下鋪沙堤昨來新拜
右丞相恐怕泥塗汙馬蹄右丞相馬蹄踏沙雖凈潔
牛領穿車流紅血右丞相但能濟人治國調隂陽官
牛領穿亦無妨塩商婦云塩商婦多金帛不事田農
與蠶績南北東西不失家風水為鄉船作宅夲是揚
州小家女嫁得西江大商客緑鬟富去金釵多皓腕
肥來銀釵窄前呼蒼頭後呼婢問爾因何得如此壻
作塩商十五年不屬州縣屬天子毎年塩利入官時
少入官家多入私官家利薄私家厚塩銕尚書逺不
知何况江頭魚米賤紅膾黄橙香稻飯飽向濃粧倚
柂樓兩朶紅顋花欲綻塩商婦有幸嫁塩商終朝美
飯食終歳好衣裳好衣美食來何處亦須慙愧桑弘
羊桑弘羊死巳乆不獨漢時今亦有
元稹榴花五言云委作金爐熖飄成玉砌瑕憲宗挽
歌云狼星如要射猶有鼎胡弓又云俊驪度海食應
龍昇天行又云漸恐鯨鯢大波濤及九州又云新筍
踴犀角落梅翻蝶翅又云筝絃玉指調粉汗紅綃拭
又云綵縷碧筠　香粇白玉團又云佞存真妾婦諌
死是男兒又云义魚江大合喚客谷神應又云花態
繁於綺閨情軟似綿又云勁芟鼇足㫁精貫虱心穿
又云望夫身化石爲伯首如蓬又云不如元不識俱
作路人行又云乘馬䍧牱馬蒙茸大如羝又云亭亭
巧於削一一大如拱槎枒矛㦸合屹屹龍蛇動風朝
竽籟過雨夜鬼神恐蜘蛛云縈纏傷竹柏吞噬及
蟲蛾爲送佳人喜珠櫳無奈何小兒云亂騎殘爆竹
爭唾小旋風罵雨愁妨走呵氷喜旋融估客樂云估
客無住着有利身即行一解市頭語便無鄉里情予
本頻蕃息貨販日兼并求珠駕滄海采石上荆衡
北負黨項馬西擒吐蕃鸚越婢脂肉滑溪僮眉眼明
經遊天下徧却到長安城先問十常侍次求百公卿
侯家與王第點綴無不精歸來始安坐富與王者勒
大兒販材木巧識梁棟形小兒販塩鹵不入州縣征
一身偃市利突若截海鯨七言云他時定葬燒缸
地賣與人家得酒盛又云初届寒食一百六店舍無
煙宫樹緑又云四五年前作拾遺諌書不宻丞相知
夢上天云來時畏有他人上截㫁龍胡斬鵬翼越州
云州城廻繞拂雲堆鑑水稽山滿眼來四靣常時對
屏障一家終日在樓䑓星河似向簷前落鼓角驚從
地底廻我是玉皇香案吏謫居猶得住蓬萊又云繞
郭煙嵐新雨後滿山樓閣上燈初又云惟應鮑叔猶
憐我自保曽參不殺人夫逺征云趙卒四十萬盡為
坑中鬼趙王未信趙母言猶點新兵更填死坑中之
鬼妻在營髽麻戴絰鵝雁鳴送夫之婦又行哭哭聲
送死非送行夫逺征夫逺征逺征不必戍長城出
門便不知死生元白皆唐大詩人余觀古作者必以
艱深文淺近必以尖新革塵腐二公獨不然世傳其
賦詠元語多犯白因有偷格律之嘲白遇有賦詠必
使老嫗聞而曉觧者兩長慶集部帙數倍韓栁其間
大篇如連昌宫詞琵琶行之類不可勝書姑録其尤
警䇿者於編元初與仇士良爭驛劾嚴厲苛飲忤時
相意賴李絳崔羣論救其詩有佞存真妾婦諌死是
男兒之句初節甚高及為學士有上脊中人爭與之
交逐黨中人以阻裴度非復昔日之微之矣其卒年
甫五十三故白哀詩云因知早貴兼才子不得多時
在世間白天資近高多稱人之善然當君白首同歸
日是我靑山獨往時之句不哀彼之死而幸我之生
文饒不存軰行不分雅俗但欲以浙江觀察使臨蘇
州刺史道眼觀之只堪一笑集中數絶余嘗疑好事
者為之香山未必有此作也
李賀感諷云合浦無明珠龍舟無木奴足知造化力
不給使君須越婦未績作呉蠶始蠕蠕縣官騎馬來
獰色虬紫鬚懐中一方板板上數行書不因使君怒
焉得詣爾廬越婦拜縣官桑芽今尚少㑹待春日晏
絲車方擲棹越婦通言語小姑具黄粱縣官踏食去
簿吏復登堂又云都門賈生墓青蠅久㫁絶寒食揺
楊天憤景長肅殺皇漢十二帝唯帝稱濬哲一夕信
䜿兒文明永淪歇秦王飲酒云酒酣喝月使倒行沙
路曲云帝前動笏移南山秋來云秋墳鬼唱鮑家詩
恨血千年吐中碧夢天黄云黄塵清水三山下更變
千年如走馬遥望齊州九點烟一泓海水杯中㵼秦
宫云飛窓複道傳頭飲十夜銅盤膩燭黄又云斫桂
燒金待曉筵白鹿清蘇夜半煮美人梳頭歌云雙鸞
開鏡秋水光鮮鬟臨鏡立象牀一編香絲雲散地玉
釵落處無聲膩纎手却盤老鴉色翠滑寳釵簪不得
又云背人不語向何處下階自折櫻桃花雁門太守
行云寒雲壓城城欲摧甲光向日金鱗開角聲滿天
秋色裏塞上臙脂凝夜紫半卷紅旗臨易水霜重鼓
寒聲不起報君黄金䑓上意提携玉龍為君死金銅
仙人辭漢歌云茂陵劉郎秋風客夜聞馬嘶曉無跡
畫欄桂樹懸秋香三十六宫土花碧魂官牽車指千
里東闗酸風射眸子空將漢月出宫門憶君清淚如
鉛水襄䦨送客咸陽道天若有情天亦老携壺獨出
月荒凉渭城巳逺波聲小吕將軍歌云吕將軍騎赤
兎獨携大膽出秦門金栗堆邉哭陵樹北方逆氣汙
靑天劍氣夜叫將軍閑將軍振袖揮劍鍔玉闕朱城
有門閣榼榼銀龜揺白馬傅粉女郎火旗下恒山鐡
騎清金槍遥聞箙中花箭香西郊寒蓬葉如刺皇天
親栽養神驥廐中髙桁排蹇蹄飽食青蒭飲白水圓
蒼低迷葢張地九州人事皆如土若皇調嘯引云請
説軒轅在時事伶倫採竹二十四伶倫採之自崑邱
軒轅詔遣中分作十二伶倫以之正音律軒轅以
之調元氣當時黄帝上天時二十三管咸相隨唯留
一管人間吹無德不能得此管此管沉淪虞舜祠李
憑箜篌引云吳絲蜀桐張高秋空山凝雲頺不流江
娥啼竹素女怨愁李憑中國彈箜篌崑山玉碎鳯凰
叫芙蓉泣露香蘭笑十二門前融冷光二十三絲動
紫皇女媧錬石𥙷天處石破天驚逗秋雨夢入神仙
教神嫗老魚跳波痩蛟舞吴質不眠倚桂樹露脚斜
飛濕寒兎李長吉歌行新意險語自有蒼生以來所
絶無者樊川一序極騷人墨客之筆力盡古今文章
之變態非長吉不足以當之高軒過乃其總角時所
作若宿搆者然其母曰是兒欲嘔出心乃已知子莫
如母豈非苦吟而得者歟唐雜記云賀性傲物忽其
詩為其中表投之溷中故傳於世者甚少悲夫使吾
有中表如賀者當濯薔薇水薫玉蕤香方敢開卷此
中表者豈其鼻塞不知香臭者與
戴叔倫贈李山人唐云栁條將白髪相對共垂絲汝
南别董校書云擾擾倦行役相逢陳蔡間何為百年
内不見一人閒對酒惜餘景問程愁亂山秋風萬里
道又度穆陵闗贈康老人合云一篇飛入九重門樂
府喧喧聞至尊宫中美人皆唱得七貴因云盡相識
不脱敝裘輕錦綺長吟佳句掩笙歌賢王貴主於我
厚駿馬蒼頭如已有暗將心事隔風塵盡擲年光逐
杯酒青門㡬度見春歸折栁㝷花送落暉叔倫仕至
容筦觀察使半山選其詩凡四十七首五七言絶句
已入選今摘出集中平淡有翫味者瀏亮切事情者
趙南塘題天台戴式之詩藁云台嶺散仙人詩家入
叔綸式之由此名重有石屏集南塘為選取若干首
楊巨源獻聖夀云爐烟添栁重宫漏出花遲老將云
功成封寵將力盡到貧鄉聖恩洗雪鎮州寄獻裴相
公云天借春光洗緑林戰塵収盡見花隂好生本是
君王德忍死何妨壯士心曽賀截雲翻栅逺仍聞斸
凍下營深井陘昨日雙旗入蕭相無言淚濕襟(此謂/田布)
(知魏兵必叛/殺身以自明)楊巨源勇去之節退之一序已萬古不
朽矣内云國子司業楊公方以能訓詩後進按䕫以
九德敎胄子周以德行道藝造士未聞以能詩訓後
進者唐以一聨擅終身之貴者有之然楊公可敬初
不在詩丞相愛惜不能留童子釣遊不忍忘可為
人師矣世傳楊公苦吟常掉其頭至老雖未嘗吟而
掉頭自若所作尤律熟其間忠憤慷慨如聖恩洗雪
鎮州寄獻裴相公之篇可𥙷唐史之缺
皇甫冉張公洞五言云何時種桃核㡬度看桑田寄
僧云一入春山裏千峯不可㝷長安路云結來趨平
藥聨翩扺挾斜温湯云丞相金錢賜平陽玉輦過魯
儒求一謁無路獨如何傷美人云專房獨見寵傾國
衆皆聞宿嚴維宅送包七云歲儲無别墅寒服羡鄰
機出塞云吹角出塞門前瞻即胡地三軍盡回首皆
洒望鄉淚轉念闗山長行看風景異由來征戍客各
負輕生義故齊王贈承天皇帝挽歌云禮盛追隆日
人知友悌恩舊居從代邸新壠入文園鴻寳仙書秘
龍旂帝服尊蒼蒼松裏月萬古此高原送魏十六還
蘇州奉贈絶句云秋夜深深北送君隂蟲切切不堪
聞歸舟明月毗陵道廻首蘇州是白雲
皇甫曽送人往荆州云帆影連三峽猿聲近四鄰送
李中丞云闗河三晋路賔從五原人七言云濕薪暖酒
烟迷眼鮮竹刻詩露拂衣兩皇甫詩昔嘗畧評之𥙷
闕詩尤多御史所作絶少然亦多佳句
陸龜蒙五言云河州藏晚弋籬落露寒舂出户手
先笻見人頭未㡌七言云終須㨂取幽棲處老檜雙
成便作門又云呉中近事君知否團扇家家畫放翁
皮日休旅舍除夜云挑燈猶故歳聼角巳新年陪江
西裴度遊襄州延慶寺云不着前驅驚野鳥唯將後
乘載詩人襄州詩云映柳認人多錯誤透花窺鳥
最分明岑牟單綾何人着莫道猖狂似禰衡過雲居
院玄福上人舊居云重到雲居獨悄然隔􁦷窺影尚
疑禪不逢野老來聼法猶見隣僧為引泉龕上已生
新石耳壁間空帶舊茶烟南宗弟子時時到泣把山
花奠几筵皮陸皆唐季詩客陸隱於甫里皮咸通八
年登第二人素友善倡和尤多昔之和詩者和意而
已惟皮陸必和韻有累至百韻者皮有七爱詩為房
杜李西平盧鴻元魯山李太白白居易七人而作以
嵩山處士魯山令次三大臣李翰林白少傅名位不
輕列於處士縣令之下其高致卓識如此
杜荀鶴春宫怨云風暖鳥聲碎日高花影重經賈島
墓云山根五尺墓人品數聯詩弔李翰林云誰移来
陽家來此作吟鄰感寓云海枯終見㡳人死不知心
雪云江湖不見飛禽影岩谷惟聞折足聲擁袍公子
莫言冷中有樵夫跣足行哭具韜公云交朋來哭我
來歌喜傍山家葬薜蘿四海十年人殺盡似君埋少
不埋多溪興云山雨溪風卷釣絲瓦瓶篷㡳獨斟時
醉來睡着無人喚舟下前溪也不知題覺禪和尚
云少具修行得似師茅堂佛像亦隨時禪衣衲後雲
藏線夏臈高來雪印肩耕地誡侵連塜土伐薪教䕶
帶巢枝有時問着經中事却道山僧縂不知荀鶴詩
在羅隱方干之下半山選唐詩只取四首其五言最
多然毎失之容易七言差勝
李涉山中無奈何云無奈落葉何紛紛滿衰草疾來
無氣力擁户不能掃欲訪雲外人都迷山上道又無
柰云無柰澗水何喧喧夜鳴石疎林透斜月散亂金
光滴欲訪澗底人路窮潭水碧又無奈云無柰牧童
何放牛喫我竹隔林呼不應叫笑如生鹿欲報田舍
翁更深不歸屋遊鶴林寺云野寺㝷花春已遲背岩
唯有兩三枝平明携酒猶堪醉爲報春風且莫吹涉
詩見於半山詩選者三十餘首其絶句已别體選古
體三篇又鶴林一絶皆有意味存之以偹一家
顧非熊送　樸處士歸新羅云少年離本國今去已
翁客夢孤舟裏鄉山積水東鼈沉崩巨岸龍闘出遥
空學詩中華語將歸誰與同非熊顧况之愛子况哭
子詩云老人䘮愛子日暮泣成血老人年七十不作
多時别非熊亦有詩名今存者僅百餘篇必多散佚
朱慶餘上江州李使君云得在朝廷少還應諌諍多
杭州送蕭校書云别君猶有淚學道漫經年上張水
部云洞房昨夜停紅燭待曉堂前拜舅姑粧罷低聲
問夫婿畫眉深淺入時無慶餘絶句為籍所稱賞然
他作皆不能如此
韓翃寄武陵李少府云楚歌催晚醉蠻語入新詩翃
寒食絶句為德宗嘉獎擢知制誥有與翃同名者時
翃審之御批云日暮漢宫傳蠟燭輕烟散入五侯家
與此韓翃唐人尤重德宗詩有聞説德宗曽到此吟
詩不見倚闌干之句又云曽唱正元供奉曲又嘲宋
濟為惡詩唐帝詩中當以此詩為第一意翃所作皆
善今集中警句可摘出者殊寂寥簡短恐有散軼者
嚴維酬劉貟外云栁塘春水漫花隖夕陽遲維嘗與
皇甫冉劉長卿唱和然前軰唯稱其栁塘花隖一聮
曺松送方干云汲水疑山動揚帆覺岸行商山野叟
云木弓未得長離手猶與官家射麝杳南海旅治云
南國正當無雁處故園誰道有書來松詩半山選十
四篇今擇其尤警絶者三聯録於此
劉希夷代白頭翁云年年歲歲花相似歲歲年年人
不同又云此翁白頭真可憐伊昔紅顔美少年希夷
詩雖則天時人然格律漸天寳之風矣
盧象雜詩云家居五原上征戦是平生獨負山西勇
誰當塞上名死生遼海戰雨雪蘇門行諸將封侯盡
論功獨不成象詩入半山選者十首姑摘出其一
鮑容五言云豈惟親賔散鳥䑕移巢窠又(云)楚老幾
代人種田煬帝宫零落池䑓勢高低禾黍中又云雪
壯氷亦堅凍澗如平地幽人毛褐煖笑就糟床醉唤
人空谷譍問火寒猿至拾薪煮秋栗看鼎書古字忽
憶南澗僧衣巾多雲氣露脚㝷逸人􁦽量意中事又
云古風送微凉行旅動逺程憂人席未煖殘月馬上
明飄飄歧路間長見月初生重瘴曉色淺疎猿寒啼
清感此長嘆息百年何所營駙馬宅云閑遣清琴飛
小雪自看臨玉破甘瓜又云襄陽太守沉碑意身後
身前㡬年事湘江千歲未爲陵水㡳魚龍應識字
鮑防雜感云漢家海内承平乆萬國戎王皆稽首天
馬常行苜蓿地胡人歳獻蒲萄酒五月荔枝初破顔
朝離上郡夕凾闗鴻飛不到桂陽嶺馬走皆從林邑
山甘泉御果垂仙閣日暮無人香自落逺物皆重近
皆輕雞雖有德不如鶴館閣諸書經南豐序引者皆
為不刋之言鮑溶詩清約謹嚴違理者少之評惟深
於詩者庻乎知之世謂子固不能詩者失之謬矣同
時有鮑防者亦有詩名唐文粹載二鮑詩若干首
防稍開拓今録其雜感篇於此
司空圖山中云川明虹照雨樹宻鳥衝人又云坡暖
冬生笋松凉夏健人又云夜短猿悲減風和鵲喜虚
又云孤螢出荒池落葉穿破屋雜言云烏飛飛兎蹶
蹶朝來暮往催時節女媧只解𥙷青天不觧煎膠黏
日月唐自朱三䟦扈以來黠者隂賛問鼎之謀悖者
明獻改物之説奉璽六臣皆喬木世臣之子孫於時
間闗亂世挺然自立不踐二姓之庭惟司空表聖韓
致光二士而已致光大節為香奩所累不若表聖賦
咏多雅人壯士之言舊有其集嘗摘數聨餘不悉記
項斯送華隂隐者云世人莫識靣弟子不知年欲别
云歸期無歳月客路有風濤華隂道者云養龍於淺
水寄鶴在高枝夏坐寄僧云多因束帶熱更憶剃頭
凉贈道者云自説身輕健今年數夢飛哭南流人云
寳庫空収劍蠻僧共起墳知名人尚少誰為録遺文贈
日本病僧云雲水絶歸路來時風送船不言身後事
猶坐病中禪深壁藏燈影空窗出艾烟已無鄉土信
起塔寺門前舊宫人七言云自出先皇玉殿中衣裳
不更染深紅宫釵折盡垂空鬂内扇穿多減半風
桃熟亦曽君手賜酒闌猶候妾歌終如今還向城邉
住御水東流意不通斯詩在方干秦系之間少而工
儲光羲野田黄雀云噴噴野田萑不知軀體微窮左
空倉粟相引時來歸邪路豈不㨗渚田豈不肥蕭條
一頺舍棗多桑樹稀無棗猶可食無桑何以衣水長
路且夐相引側側無心違戯馬䑓云泗水南流桐柏川
沂山北走瑯琊縣滄海沉沉晨霧開彭城烈烈秋風來
崔國輔對酒吟云行行日將夕荒村古塜無人跡蒙
籠荆棘一鳥飛屢唱提壺沽酒喫古人不逢猶不足
遺恨精靈傳此曲寄言世上諸少年平生盡在杯中醁
楊衡哭李象　云白雞黄犬不將來寂寞空餘葬時
路草死花開年復年後人知是何人墓
李端贈空洽云同時獻賦人皆盡共壁題詩君獨在
于武陵過侯王故第云賦知弹鋏客何處感新恩
劉商醉後口號云秋草春風老此身一瓢長醉任家
貧醉醒來還愛浮蘋草漂寄官河不属人
羊士諤酬蕭使君出妓夜晏云玉顔紅燭忽驚春微
步凌波拂暗塵自是當歌歛眉黛不應惆悵為行人
余選晚唐詩數家既盡又誰取儲光羲崔國輔楊衡
李端于武陵劉商羊士諤七人一聮半句以附益之
此七人非晚唐體
　　　右前後續新四集詩話共十四卷前後集各
　　　二卷六十歲至七十歲間所作續集四卷乃
　　　公告老歸後所作時近八十新集凡六卷乃
　　　專摘採唐詩之警省者咸淳戊辰五月夏間
　　也時年已八十二矣
後村先生大全集卷第百八十六終
後村先生大全集卷之一百八十七
　長短句
　　哨遍(昔坡翁以盤谷序配歸去來詞然陶詞既/􁃴括入律韓序則未也暇日㳺方氏龍山)
(别墅試效顰為之俾/主人刻之崖石云)
勝處可宫平處可田泉土尤甘美複深路絶住人
稀有人兮盤旋于此送子歸是他隐居求志是要明
主媒當世嗟此意誰論其言甚壮孔顔猶有遺㫖大
丈夫之被遇扵時入則坐廟朝出旗麾列屋名姬夾
道武夫滿前才子　噫有命存焉吾非惡此而逃之
富貴人所欲如之何幸而致向茂樹堪休清泉可濯
谷中别有閑天地况膾細于絲蕨甜似蜜采扵山釣
扵水大丈夫不遇之所為唐處士依稀是吾師覺山
林尊如朝市立侯門下賔客優優趨形勢嗟盤之樂
誰争子所占㫁千秋萬歲呼僮秣馬更膏車便與君
從此逝矣
　　　六州歌頭(客贈/牡丹)
維摩病𧺫兀坐等枯株清晨裏誰來問是文殊遣名
姝奪盡羣花色浴纔出醒初觧千萬態嬌無力困相
扶絶代佳人不入金張室却訪吾廬對茶鐺禅榻笑
殺此翁􁁺珠髻金壷始消渠　憶承平日繁華事修
成譜冩成圖竒絶甚歐公記蔡公書古來無一自京
華隔問姚魏竟何如多應是彩雲散劫灰餘野鹿銜
将花去休廽首河洛坵墟謾傷春吊古夢繞漢唐都
歌罷欷歔
　　　水調歌頭(遊蒲澗追和/崔菊坡韻)
(余傾爲儀真郡督郵白事惟楊崔/公銳/欲/羅致属先受制置使李公之辟崔公始䀻洪公)
(舜俞入幕後二十五年奉使嶺外拜公祠像俯/仰今昔輙和公所作水調歌頭以寓悲慨云)
敕使竟空返公不出梅関當年玉座記憶仄席問平
安羽扇尉佗城上野服仙逰閣下遼鶴幾時還賴有
蜀耆舊健筆與書丹　青油士珠履客各凋殘四方
蹙蹙靡騁獨此尚寛閑丞相祠堂何䖏太傳石碑墮
淚木老瀑泉寒往者不可作置酒且登山
　　　再(喜歸)
遣作嶺頭使似戍玉門関來時送者舉酒珍重祝身
安街畔小児拍笑馬上是翁矍鑠頭與璧俱還何處
得仙訣髪白頰猶丹　屋茅破籬菊痩架籖殘老夫
自計甚審忙定不如閑客難揚雄拓落友笑王良耒
徃面汗背芒寒再拜謝不敏早晚乞還山
　　　三(觧印有/期戯作)
老子頗更事打透利名関百年優優于役何異入槐
安夢裏偶然得意醒後纔堪發笑蟻穴駕車還恰佩
南柯印髣髴轂曽丹　客未散日𥘉昳酒猶殘向耒
幻境安在囬首總成閑莫問浮雲𧺫㓕且跨剛風逰
戯露冷玉簫寒寄語抱朴子候我石樓山
　　　又(八月上澣觧印/别同官席上賦)
半世慣岐路不怕唱陽関朝来印綬觧去今夕枕𥘉
安莫是散埸優孟又似一棚傀儡脫了戯杉還老去
事多忘公莫笑師丹　筆端花胷中錦雨消殘江湖
水草空曠何必養天閑久苦諸君共事更盡一杯别
酒風露夜深寒囬首行樂地明日隔雲山
　　　又(客散循堤/步月而作)
落日幾呼渡佳席毎留関有時来照清淺鬢雪似潘
安一曲親䝉君賜西岸更無人迹惟見鷺飛還隙地
欠栽接蕉荔雜黄丹　栁全踈松尚幼怕摧殘傍人
笑我痴計管鑰費防閉翁意在乎林壑客亦知夫水
月滿腹貯清寒賦詠差有愧赤壁與滁山
　　　又(次夕觴客湖/上賦葛仙事)
羯虜問周鼎柱史出秦関苦求勾漏何意身世逺差
安不見跕鳶墮水時有飛鴻遵渚樂此久忘還采藥
寓言耳胷次有靈丹　釣㳺處榕葉暗荻花殘自翁
仙後千載輸與水鷗閑我讀内篇未竟忽𬒳急符驅
去洞閉白雲寒回首愧幽子隐約海中山
　　　又(十三夜同官載酒/相别不見月作)
恠事廣寒殿此夕不開関林間烏鵲相賀暫得一枝
安只安浮雲深處誰駕長風挾取明鏡忽飛還玉兔
呼不應難覔臼中丹　夜深歌聼輙笛吹殘嫦娥
老去孤冷離别匹如閑待得銀盤擎出只怕玉風醉
倒衰病不禁寒卿去我𣣔睡辜員此湖山
　　　又(癸夘中秋作)
老去有竒事天放両中秋使君飛榭千尺縹緲見麟
洲景物東徐城上歲月北征詩裏圓缺幾時休俯仰
慨今昔惟酒可澆愁　風露髙河漢淡素光流賈胡
野老相慶四海十分收兢看嫦娥金鏡争信仙人玉
斧費了一番修衰晚筆無力誰伴賦黄樓
　　　又和(倉部弟夀詞)
嵗晚太玄草深悔賦長楊向来户外之屨已飽各飛
揚閤上靑藜安在院裏金蓮去矣且爱短檠光衰懶
倦賔客誰訪老任棠　嘆時人憐黠小笑鮐黄汝曹
變㓕臭腐儂㡳愈芬香苦羡阿龍則甚(王導/小字)學取幼
安亦可坐穴幾藜床零落鴈行小敢不舉君觴
　　　沁園春(夣孚若)
何處相逢登寳釵樓訪銅雀䑓喚厨人斫就東溟鯨
膾圉人呈罷西極龍媒天下英雄使君與操餘子誰
堪共酒杯車千兩載燕南趙北劍客竒材　飲酣盡
鼓如雷誰信被晨鷄輕喚廻歎年光過盡功名未立
書生老去㡬㑹方来使李将軍遇髙皇帝萬户侯何
足道哉披衣起但悽凉感舊忼慨生哀
　　　又(送孫季蕃弔/方漕四歸)
嵗暮天寒一劍飄然幅巾布裘儘縁雲鳥道躋攀絶
頂拍天鯨浸笑傲中流疇昔竒君紫髯鐵面生子當
如孫仲謀争知道向中年猶未建節封侯　南来萬
里何求因感慨橋公成逺逰嘆名姬駿馬都成昨夢
隻鷄斗酒誰弔新邱天地無情功名有數千古英雄
只麽休平生客獨羊曇一箇灑淚西州
　　　又送包尉
我羡君歸一路秋風芙蓉木樨想慈顔望久靈烏乍
噪新眉畫就郎馬頻嘶忙脫征衫快呼斗酒細爲家
人說建谿争知道這中年懐抱最怕分携　丈夫南
北東西應笑殺離筵粉唳啼悵佳人来未碧雲冉冉
王孫去後芳草萋萋明日相思山重水複古道人稀
茅店鷄元龍老有髙樓百尺誰共登梯
　　　又(答九華/葉賢良)
一卷隂符二石硬弓百斤寳刀更玉花􁇰噴鳴鞭電
扶烏絲欄展醉墨龍跳牛角書生虬鬚豪客談笑皆
堪折簡招依稀記曽請纓繫粤草檄征遼　當年目
視雲霄誰信道凄凉今折腰悵燕然未勒南歸草草
長安不見北望迢迢老去胷中有些磊磈歌罷猶湏
着酒澆休休也但㡌邉　改鏡裏顔凋
　　　又(同前)
我夢見君帶飛霞冠着宫錦袍與牧之髙㑹齊山詩
酒謫仙同載采石風濤萬卷星羅千篇電掃肯學窮
児事椘騷掀然嘨有魚龍皷舞孤兔悲嘷英雄埋
没蓬蒿誰模索當年劉與曺歎事機易失功名難偶
誅茅西崦種秫東臯柵有鷄豚庭無羔鴈道是先生
索價髙人間窄待相期海上共摘蟠桃
　　　又(癸夘佛生翌日將曉夢/中有作既醒但易數字)
有箇頭陀形等枯株心猶死灰幸春山筍賤無人争
喫夜爐芋美與客同煨何處旛花忽相導引莫是天
宫迎赴齊又疑道向毗耶城裏講席𥘉開　這邉尚
自徘徊笑那裏紛紛早見猜有尊神奮杵拳麄似鉢
名緇竪拂喝猛如雷老子無能山僧不㑹誰誤檀那
舉請哉山中去便百千憶劫休下山來
　　　又(和吴尚/書叔永)
我所思兮延陵李子别來九春笑是非浮論白衣蒼
狗文章定價秋月華星獨步岷岷後身坡頴何必荀
家有二仁中朝裏看叔兮衮斧伯也絲綸　洛中曽
識機雲記玉立堂堂九尺身歎苕溪漁艇幽人孤往
鴈山馬鬛吊客誰經宣室釐殘玄都花謝回首舊逰
存幾人新腔美堪洗空恩怨唤𧺫交情
　　　又(吴叔永尚書和/予舊作再荅)
莫羡渠儂白玉成樓黄金築䑓也不消顛恠騎驎被
髪誰能委曲令鳩為媒鬢有二毛䄂閑雙手只了持
螯與把杯公過矣賞陳登豪氣杜牧麄才　便煩問
訊張雷甚斗宿無光劍不廻想閤中鳴珮時携客去
壁間懸榻近有誰來撤我虎皮讓君牛耳誰道两賢
相戹哉中年後向歌闌易感樂極生哀
　　　又(維揚/作)
遼鶴重來不見繁華只見凋殘甚都無人誦何郎詩
句也無人報書寄平安閭里俱非江山畧是縱有高
樓莫倚䦨沉吟處但螢飛草際鴈𧺫蘆間　不辭露
宿風餐怕萬里歸來雙鬂班算這邉贏得黒貂裘
敝那邉輸了翡翠衾寒檄草流傳吟牋倚閤開坐瓊
花亦懶看君記取向中洲差樂塞地無歡
　　　又(荅陳上舍應祥)
華髪蕭䔥歸碧鷄坊出金馬門把一枝色筆擲還郭
璞些兒殘錦回乞天孫永免朝参更無宣鎖送老三
家水竹村休休也任巫陽來下未易招䰟　茅簷安
得胞閽倩便了沽來酒滿尊嘆角巾東路吾㝷𥘉服
上書北闕子漫危言漏院霜靴火城雪轡得似先生
敗絮温安危事付布衣融㤗鼎足膺蕃
　　　又(平章生日丁卯)
(某兹者恭審某官篤生名世光輔/新朝昴/儲精嶽降神方啓中興之運何如帶山若礪)
(未詶再造之功某隃望三台敬熏一瓣短衣/飯牛而至旦業巳歸耕搢笏籠/以放生未)
(由旅賀)
載籍以來扵宇宙間有功者誰自唐堯咨禹水行由
地宗周微管夏變為夷謝傳棋邉莱公骰畔淝水
澶淵送㨗旗天不偶生堂堂國老真太平基　雅懐
厭倦台司新天子殷勤留帝師向朝堂衮繡萬羊非
㤗湖山絛褐兩鶴相隨壽過磻溪徳如淇奥進了丹
書作抑詩蒯緱客願年年歲歲来獻新詞
　　　又(二鹿)
馴扵蹇驢清扵賜駒我行爾從幸柴車堪駕何慙韓
衆藥苗可採長伴龎公野澗泉甘陽坡草暖柏葉
松枝充短供休夢想去㳺靈囿沼入望夷宫　與夸
奪子爭雄生與死未知誰手中况嗾獒者衆放麑人
少大将觸網少亦傷弓風日和柔山林深宻折角何
如且飬茸二蟲喜各啣花拜跪来壽摴翁
　　　又
剥啄誰歟戸外一賔布衣麻鞋有舌端雄辨機鋒破
的䄂中行卷錦繡成堆閽啓上賔儂觀諸老箇主人
公喜晚推怎奈向今十分衰颯非昔形骸　閽言賓
怒如雷因㡳事朱門晏未開假使汝主公做他将相
懶迎揖客緊閉翹材病叟慙惶尊官寕耐待鐵拐先
生旋出來賔性急懐生毛名紙興盡而廻
　　　又(寄竹溪)
老子衰頽晚與親朋約法三章有談除目者勒回車
馬談時事者麾出門墻已挂衣冠怕言軒冕犯令先
當舉罸觴書尺裏但平安二字多少深長　溪翁苦
未相忘我今有雙魚煩寄将道荒蕪羞對宫中蓮燭
昏花難映閤上藜光聞庙瑟音識関雎亂詩學專門
儘不妨百年後尚庶㡬申白不斁韋康
　　　又(夢中作梅詞)
天造梅花有許孤高有許芬芳似湘娥凝望歛君山
黛明妃逺嫁作漢宫粧冷艶誰知素標難䙝又似夷
齊餓首陽幽雅意縱寫之縑楮未得毫芒　曽經諸
老平章只一箇孤山說影香詔書存問漫招處士節
旄落盡草屈中郎日暮天寒山空月墮茅舍清扵白
玉堂寕淡殺不敢憑羗笛告訴悽凉
　　　又(和林卿韻)
疇昔遭逢薫殿之琴清廟之璋謝錦𫀆打扮徉狂太
白黄冠結褁老大知章種杏仙人看桃君子得似籬
邉嗅晚香從人笑笑安車迎晚隻履歸忙　後身定
作班楊彼撼樹蚍蜉不自量偶有時戯筆宫奴藏去
有時醉墜宗武扶将永别鵷鵉已盟猨鶴肯學周顒
出草堂從人笑我韓公齒豁張鎬眉蒼
　　　又(再和)
慙愧清朝罷貢包茅住發牙璋便羊裘歸去留難嚴
子牛衣病卧肯泣王章疇昔憂天如今懐土田舍鷄
肥社酒香甘雨足且免扶鉏苦免踏車忙　先生少
擬荀揚晚自覺才衰可斗量甚都無白鳯飛来玄草
亦無紫氣下燭干将待得新亭倒持手板何似抽還
政事堂榮與辱筭到頭由我不属蒼蒼
　　　又(三和)
吉夣維何男子之祥載弄之璋嗟我辰安在斯文後
死力侔元氣手抉天章學稼田荒鍊月竈壊稽首南
豐一瓣香休休也免王良友笑屑往來忙　浮名斗
挹箕揚世豈有明珠百斛量嘆種来瑶草年深未熟
挑成錦字道逺難将遷轉不行形容盡變盍改稱呼
號瞎堂遺弓逺愴帝鄊雲白禹㑹山蒼(瞎堂逺僧/中尊宿也)
　　　又(四和)
余少之時賦如仲宣檄如孔璋也曽觀萬舞鋪陳商
頌曽聞九奏制作堯章抖擞空嚢存留諌笏猶帶虚
皇案畔香令歸矣省聴鷄騎馬趁早朝忙　榻前宻
啓明揚宰物者方持玉尺量元未嘗棄汝自云耄及
無寕夀我或者天将(李㤗白云天/将壽我歟)富有圖書貧無釵
澤不似安昌列後堂新腔好任伊川看見非䙝穹蒼
　　　又(五和韻狭不可復和/偶讀孔明傳戯成)
昔卧龍公北走曹暪西尅劉璋看沙頭八陣百神訶
䕶渭濵一表三代文章絶笑渠儂平生姦偽死未忘
情履與香籌筆處遣子丹引去仲逹奔忙　紛紛跋
扈飛揚這老子髙深未易量但綸巾指授関河震
動靈旗征討夷漢賔将(漢郊祀志招揺/靈旗九夷賔将)到得市朝變
為陵谷千載烝嘗丞相堂錦城外有轉鸝音好古柏
皮蒼　又(六和)
少工藝文朱絲練絃黄流在璋(古注云/璋瓉也)值虞廷戞擊
簫韶之樂周王壽考追琢其章汾水鴈飛鼎湖龍逺
䰟返今無異域香浮生短更兩輪屋角未去荒忙
人言八十鷹揚笑千歲如何尺捶量但負圖龜馬藏
之為寳䑛丹鷄犬去不能将友魯申公師浮邱伯尚
可教書村學堂投老淚瞻越山紫翠陵樹青蒼
　　　又(七和)
安得竒材頸繫單于首提子璋便做些功業勝窮措
大聚螢武子吞鳯君章(羅含字/君章)笑殺豎儒錯翻故紙
屈馬何曽有艶香榆塞外恰棗紅時候想羽書忙
腰錢騎鶴維揚分表事誰能預測量嘆防身一劍壮
圖濩落建侯萬里老境相将讀枕函書寳家藏笏免
使他人笑弗堂吾衰矣雖尚存右臂不觧擎蒼(坡詞/云早)
(率黄石/擎蒼)
　　　又(八和景定壬戍經筵讀唐鑑徹章余忝勸諭/蒙恩賜賚内墨二笏後四年發篋見之有感)
帝賜玄圭臣妾潘衡奴隷侯璋因封還除目見嗔鬼
質竄塗贄卷取怨竒章肯比寒儒自誇袐寳十襲庭
邽寸許香下巖石要朝朝磨試不論閑忙　何須狗
監揄揚這衡尺曽經聖手量縱埋之地下居然光怪
栖之梁上亦恐偷将蓬戸無人花村有犬添幾重茅
覆野堂交逰少約文房四友泛浩摩蒼(杜牧云李杜泛浩/浩韓/栁摩蒼蒼)
　　　又(九和)
歴事三朝覲而執圭祭而祼璋更宫蓮引入視淮南
草御屏録了露㑹稽章貪膜外榮遺身後臭曅也平
生謾傳香顔髪改獨丹基無羔事在休忙　曹邱生
莫㳺揚這瞎漢還曽自配量已化為蝴蝶穿花栩栩
懶陪鵷鷺佩玉将将機蹉面前鐘聞飯後我上堂時
衆下堂從前錯𣣔區區手援天下黔蒼
　　　又(十和林/卿得女)
莫信人言虺不如熊瓦不如璋為孟堅𥙷史班昭才
學中郎傳業蔡琰詞章盡洗鈆華亦無瓔珞猶帶旃
檀國裏香笑貧女尚寒機軋軋催嫁衣忙　好逑不
數潘楊占夢者曽言大秤量待銀河浪静金針穿了
藍橋路近玉杵携将倩似凝之嫓如道韞簾卷燕飛
王謝堂恁時節看孫皆朱紫翁未皤蒼
　　　漢宫春(秘書弟/賞紅梅)
青女𥘉晴向醜梢枯幹幻出妍姿休煩苑吏剪綵别
有神司東皇太一敕瑶姬淡傅胭脂還似得華清
湯煖薄綃半缷氷肌　應笑楚宫癡絶畧施朱則箇
便妬娥眉唐人更無藉在浪比紅児祥雲難聚且丁
寕鐵笛輕吹拚醉倒花間一霎莫教絳雪離枝
　　　又(再和/前韻)
多謝勾芒露十分春信一種仙姿主人領客卜夜也
唤分司天葩國豔㡬曽煩薄粉濃脂微似有酒潮玉
頰更無粟𧺫香肌　猶記老婆年少愛科篸寳髻淺
印紅眉廻頭笑他桃杏太赤些兒而今零落更禁當
多少風吹君看取梢頭點滴絶勝樹下紛披
　　　又(三和)
酷愛名花夲不貪妖艶惟賞幽姿烏䑓舊案累汝牽
惹隨司氷層雪積獨伊家點絳凝脂應冷笑海棠醉
睡牡丹未免豊肌　舞殿歌䑓此際各新塗粧額别
畫宫眉那知有人淡泊不識蟲兒春鶯去也玉参差
分付誰吹空傳得暗香踈影瑣窓卷了還披
　　　又(四和)
牆角殘紅恍徐娘雖老尚有丰姿紛綸絳節導從不
要街司隨波萬點似阿房漂出殘脂休懊惱丹鈆褪
盡本來氷雪為肌　老子平生心鐵𬒳色香牽動愁
上雙眉旦祝東風少緩瀝酒芒兒道伊觧凍甚潘郎
鬢雪難吹猶憶侍釣天廣讌萬紅舞䄂𬒳披
　　　又呈張别駕
京輦相逢憶茂陵臨御俱詣天官綘紗玉斧咫尺先
引頭班　桃滿觀與貞元朝士同看歸騎晚春城笳
吹冶逰侵暁方還　回首龍髯何在漫共談前事淚
洒橋山誰憐白頭柱史獨出洆関君如春栁到而今
也帶蒼顔憑寄語江州司馬琵琶且止休弹
　　　又(癸亥生日)
老子今年忽七旬加七飽閱炎凉夜窓猶坐書案點
勘偏旁浮榮膜外這些児感謝蒼蒼試看取名園甲
第主人幾箇還鄉　淇澳磻溪二叟向王卿抑抑牧
野洋洋申公蒲輪𬒳召来議明堂平章前哲駕青牛
去底差強自櫽括山歌送酒不消假手君房
　　　又(吴侍郎生日)
此老先生尚不留東閣肯博西凉我儂争敢来近思
曠乏旁朱顔未改絶勝如蔡義張蒼元自有安丹竈
地何湏求白雲鄊𣣔綴小詞稱壽譬如河伯觀海
盳洋(見荘/子註)遥知垂弧甲第置酒華堂且吟梁甫誰管
他冶子田強試問取壷翁仙訣幾時傳與長房
　　　又(丞相生日乙丑)
吉語西来已衮歸行闕冊拜頭聽唐家豈可一日輕
去元齡洛英蜀客老成人幾半朝廷但管取三邉無
警活他百萬生靈　槐第安排勅設有藕如船大有
棗如鉼瑶環瑜珥繞席箇箇寕馨一般竒特中台星
拜老人星誰知得眉攢萬國華筵少醉多醒
　　　又(陳尚書生日)
公似寒梅向層氷積雪越様清竒仙溪前輩相望可
比方誰百篇剴切似君謨又似當年更正簡相君顓
靣崇清老子龎眉　未可卷懐抽手續平泉荘記綠
野堂詩苦言匹如食㰖囬味方思嗣皇訪洛恠鶴書
直恁来遲煩借問二童一馬㡬時入尉瞻儀
　　　又(題鍾肇長短句)
謝病歸来便文殊相問懶下禅床爵罷晨有剥啄顛
倒衣裳䄂中贄卷原夫軰安敢争強若不是子期苗
裔也應通譜元常村叟機嗚籟動更休煩簫管自
協宫商酒邉唤廻栁七壓倒秦郎一觴一詠老尚書
閑殺何妨煩問訊雪洲健否别来莫有新腔
後村先生大全集卷之百八十七
後村先生大全集卷一百八十八
　長短句
　　　念奴嬌(木犀)
遶籬尋菊菊猶遲舍北芙蓉渾未却是小山叢桂裏
一夜天香飄墜約束奴兵丁寕稚子莫掃青苔砌風
高露冷倚欄疑匪人世　客有載酒過予朗吟招隐
洗盡悲秋意白髪長官窮似虱剛𬒳天公調戯遍地
堆金滿空　粟不濟淵眀事殘英賸馥明朝猶可同
醉
　　　又(菊)
老夫白首尚兒嬉廢圃一畨料理平餐飲落英并墜
露重把離騷拈𧺫野艶幽香深黄淺白占㫁西風裏
飛来雙蝶繞叢欲去還止　嘗試詮次羣芳梅花差
可伯仲之間耳佛說諸天金色界未必莊嚴如此尚
友靈均定交元亮結好天隨子籬邉坡下一杯聊泛
霜蘂
　　　又(壬寅元日)
比如去歳前年今朝差覺門庭静玉軸錦標無一首
知道先生逺佞假使文殊携諸菩薩来問維摩病夭
花堪散亦無香積齋襯　回首雪浪驚心黄茅過頂
瘴毒如杴甑山鬼海神俱長者饒得書生窮命不慕
飛仙不貪成佛不要鑚天令年年今日白頭母子家
慶
　　　又(壽方得潤)
卯君来處與眉州僊子依稀同日一自前朝襲蔡後
頗覺壷山岑寂誰料端平繼居遺𥙷復有斯文出幅
巾林下姓名玉座長憶　須信謟語尤甘忠言最苦
橄欖何如蜜諸老蕭踈星𣣔曉留取南都鐵壁洛社
自佳鑑湖雖好莫問君王乞年年嵗嵗大家同做真
率
　　　又(丙午鄭少師生日)
禁中張讌苦留公未許歸尋𥘉服千載君臣魚有水
不比嚴公文叔火徳中天客星一夕草草聊同宿重
来凝碧依然賡載相属　過眼夸奪紛紛浮雲野鶴
幾度棋翻局客話鳳池三入事洗耳湖光一曲伯始
泉荒穉珪圃冷占㫁西風菊年年嵗嵗金英常泛芳
醁
　　　又(居厚弟生日)
素馨苿莉向炎天别有一般標致淡粧綽約堪導引
海山大士泛者誰歟青藜閤上漢卯金之子雲堦月
地夜深凉意如水　客又疑這僊翁唐元都觀裏詠
桃花㡳且賭樽前身見在休管漢唐時事坡頴歸遲
機雲發早得似儂兄弟屦来户外但言二叟猶醉
　　　又(七月望夕觀月昔方孚若每以/是夕泛湖觴客云修坡公故事)
天風浩動掃殘暑推上一輪圓魄愛舉眉山公舊話
與客泛舟赤壁一自奎星去朝帝所歎洞簫聲息空
餘二賦至今凄動金石　長記詩境平生詩豪酒聖
亦自仙中謫疇昔停橈追􁁅處忍聼鄰人吹笛董相
陵荒賀公湖在俯仰成陳迹两翁已矣年年辜負今
夕
　　　又
少時獨歩詞塲引弦百發無虚矢歲晚却蒙崑體力
世業工修鞋㡳(用楊文/公事)曽裂白麻曽塗墨敕謫墮俄
徴𧺫鼎湖龍去老臣何以堪此　回首當日遭逢譬
如春夢誤入華胥裏推枕黄粱猶未熟封拜幾王侯
矣似甕中蛇似蕉中鹿又似槐中蟻先人書在尚堪
追𥙷遺史
　　　又(和誠齋休致韻)
此翁雙手頓閑䖏且把香篝籠䄂西掖北門辭不要
肯要南柯太守小小亭䑓些些竹木何必靈和桞地
行仙裏合推儂做班首　取次著絶交書續歸田錄
誰掣先生肘莫遣朝衣梅醭了留祝南山之夀蒼妓
上廳老僧封院得似樗庵叟虚名身後生前且一杯
酒
　　　又(再和)
夢中忘却已閑退諌草猶藏懐䄂文不㑹鋪張粉飾
武又安能戦守秃似葫蘆辣于薑桂衰颯扵蒲栁沒
安頓處不如歸去坵首　嵗晚筋力都非任空花眩
眼枯楊生肘客舉前修三数箇待與劉君為夀或號
憨郎(楊/朴)或稱鈍漢(玉/川)或自呼聱叟一篇齊物讀時
燕以巵酒
　　　又(三和)
戯衫抛了下棚去誰笑郭郎長袖小小草庵無寳貝
何必神訶鬼守黄妳篝燈青奴拂榻莫要他桃栁(退/之)
(二/妾)客来問字此翁高卧摇首　彷彿曽子當年商歌
滿屋衣不完衿肘(曽子捉衿/丙肘見)混沌若敎休鑿竅巧歴
安知其夀文叔故人仲華幾箇輸與羊裘叟浮生如
寄切身之物惟酒
　　　又(丙寅生日)
老逢𥘉度小免女盤問翁翁年紀屈指先賢彷彿似
當日申公歸邸跛子形骸瞎堂頂相更拆當門齒麒
麟閣上定無人物如此　追憶太白知章自騎鯨去
後酒徒無㡬悪客相尋道先生清曉中醒慵起不袖
青蛇不騎黄鶴混迹紅塵裏彭􁎔安在吾師淇澳君
子
　　　又(二和)
並㳺英俊從頭數冨貴消磨誰紀道眼看来歎人生
如寄家如旅邸教婢羹藜課奴種韭聊誑殘牙齒草
堂綿蕝百年栖托于此　歳晚筆秃無花探懐中殘
錦剪裁餘幾脚脚頑麻賜他靈夀杖也難扶起誰絶
交㳺變更名姓日暮空山裏老儋復出不知誰氏之
子
　　　又(三和)
四朝遺老鬚眉白巧歴不知其紀(瘞鶴銘云鶴/壽不知其紀)真唤
九重爲座主肯謁侯門王邸晚㑹耆英未論爵徳鄉
曲無如齒酒酣度曲妙音乆不聞此　堪歎化鶴重
来但纍纍華表舊人存幾散盡黄金留篋中團扇怕
秋風起結綺歌闌披香宴悄放出深宫裏顛毛雖秃
尚堪封𬋩城子
　　　又(四和)
太邱晚節把家事一切傳它諶紀業已休休又誰觧
露綬會稽郡邸張丈殷兄阮生朱老相與為唇齒酒
樓酒記謫仙嘗醉于此　一二耆舊貽書新来強健
否問年今幾謝傅當時却因箇甚抛了東山𧺫對局
含嚬(温飛卿對句詩/含嚬見千里)聞箏堕淚圍在愁城裏吾評晋
士不如歸去来子(淵明自稱陶子)
　　　又(五和)
隆乾間事兩翁有手澤遺編曽紀余掌蘭䑓修纂到
景定初開忠邸懐起復麻奮塗歸筆嚼碎張廵齒徳
音由在非卿何足語此　老来兹事都休問門前賔
客今朝來㡬逹汝空函投伊大甕内誰曽提𧺫丹汞
灰飛黄梁炊熟跳出槐宫裏児童不識秃翁定是誰
子
　　　又(大和)
輪雲世故千萬態過眼誰能殚紀隻履携歸消許急
日暮行人問邸麝以臍灾㣝為尾累焚象都因齒後
之覧者亦将有感于此　檢點洛下同盟蕭踈甚白
髪戴花人幾一覺􁴅齁笑僕家越石聞鷄而起顔髪
俱非頭皮猶在勝捉来官裏俗間俚耳未曽聞這腔
子
　　　又
自填曲子自歌之豈是行家官様眼瞎背駝方引去
羞殺陳搏种放摺𧺫殘編寄聲太乙不必煩藜杖陳
人束閤讓他来者居上　安樂直幾多錢且幅巾絛
褐凖雲䑓像長扇矮壷山南北忘却曉隨天仗六逸
七賢五更三老元不論資望香山誤矣漁翁何减為
相
　　　又(丁卯生朝)
小孫盤問翁翁今朝怎不陳弧矢翁道暮年惟隻眼
不比六根全底常日談玄餘齡守黑赤青從何𧺫鬢
鬚雪白可堪委頓如此　心知病有根苗短檠吹了
世界朦朧裏縱有金箆能去翳不敢復嚢螢矣但願
從今疾行如鹿更細書如蟻都無用處留他教傳麟
史
　　　觧璉環(戊午生日)
傍人嘲我甚鬢毛都秃齒牙頻墮不記是何代何年
儘元祐熈寕儂常音麽退下驢兒今老矣豈堪推麽
要掛冠神武幾畨說了這回真箇　親朋紛紛来賀
况弟兄對榻兒女團坐願世世相守茅簷便宰相時
来二郎休作(佐)白紵烏巾誰信道神仙曽過㨂人間
有松風處曲肱高卧
　　　又(甲子生日)
揆余𥘉度笑汝曹緋緑乃翁蒼素一甲子帶水施泥
今歲謝君恩放還山去政事堂中把手版分明抽付
向門前客道老子出逰人不知處　小車萬花引路
又誰能記得觀裏千樹老冉冉􁁅意䦨珊縱桃葉多
情難唤同渡買隻舡兒稳載取筆床茶具便芸瓜一
生一世勝侯千户
　　　又
懸弧之旦憶争騎竹馬各懐金弹恨歲月去我堂堂
向酒畔愁生鏡中顔换竈壊丹飛謾追悔鄴侯婚官
已發心懴悔免去猴冠卸下麟楦　依稀僕家鐵漢
雖末梢老夀𥘉節魔難幸聞早省了栁枝更送了朝
雲塵念俱断丈室䔥然獨病與樂天相伴但歸依西
方拈起向來一瓣
　　　又(乙丑生日)
左弧懸了把柴門櫰定悄無人到慚愧得一二親朋
　温存枯槁玉軸銀鈎攛掇我比磻溪老之瓊琚可報
惟有聲聲司馬稱好　卷收狨韉錦襖且行拾遺穗
醉藉芳草做一箇物外閑人省山重擔擎天大煩惱
昔似龍鸞今踏颯不驚魚鳥願従兹享回仙壽凖汾
陽考
　　　木蘭花慢(夀王寔之)
瀛洲真學士為底事在紅塵為語觸宫圍沉香亭裏
嗔謫仙人為親近君側者見萬言䇿了惎劉蕡為是
尚方請劍漢廷多惮朱雲　君言往事勿重陳且鬪
酒邉身也不會區區算他甲子記甚庚寅爾曹譬如
朝菌又安知老栢與靈椿世上榮華難保古來名節
如新
　　　又(癸卯生日)
病翁将耳順牙齒落鬂毛踈也慚愧君恩放還田舎
免詣公車兒時某丘某水到如今老矣可樵漁寶馬
華軒無分蹇驢破帽如𥘉　浮名箕斗竟成虚磨折
搃因渠帝錫余别號江湖聱叟山澤仙臞尊前未宜
感慨事猶須㸔歲晏何如衛武耄年作戒伏生九十
傳書
　　　又(送鄭伯昌)
古人吾不見君莫是鄭當時更築就山房躬耕谷口
名動京師諸公任他衮衮與杜陵野老共襟期有客
至門先喜得錢沽酒何疑　昔年聮轡柳邉歸陳迹
恍難追况種桃道士㸔花君子回首皆非相逢故人
問訊道劉郎老去乆無詩把作一塲春夢覺來莫要
尋思
　　　又(丁卯中秋)
水亭凝望久期不至擬還差隔翠幌銀屏新眉𥘉畫
半靣猶遮湏臾淡烟薄靄𬒳西風掃盡不留些失了
白衣蒼狗奪回雪兎金蟇　垂雲径到玉皇家人世
鼓三撾試自判此生更㸔幾度小住為佳何湏如鉤
似玦便相将只有半菱花莫遣素娥知道和他髪也
蒼華
　　　又(漁父詞)
海濵蓑笠叟駝背曲鶴形臞定不是凡人古來賢哲
多隐于漁任公子龍伯氏思量來島大上鉤魚又説
巨鰲吞餌牽翻貟嶠方壷　磻溪老子雪眉鬚肘後
有丹書𬒳西伯載歸营􁀫茅土牧野檀車世間乆無
是事問苔磯癡坐待誰歟只怕先生渇睡釣竿拂著
珊瑚
　　　又(趙守生日)
郡人元未識新太守定何如待說向諸賢西橋人物
箇箇清癯相将下車許久但凝香之樂一些無殘漏
幾籌視事濃油一琖觀書　傍人徒見両輪朱玉色
未嘗腴有無窮隂隲三農衣食萬衲鍾庾爾儂迎新
送舊似君侯清約更誰歟欲舉一盃夀酒却愁破寔
丘厨
　　　又(己未生日)
新來衰態現書懶讀鏡休看笑量窄才慳卷無驚䇿
柸有晋殘思量减些年甲怎奈何鬚與鬂難瞞假使
䛇催上道不如敕放還山　數年前乞掛衣冠耄矣
尚盤桓且行歌拾穗未應天上觧勝人間仙家更無
理會至今傳都厠處劉安莫恠是翁矍鑠止縁老子
癡頑
　　　又(客贈牡丹)
維摩居士室晨有鵲噪簷聲排闥者誰歟冶容袨服
寳髻珠瓔又疑是毗耶城裏那天魔變作散花人姑
射神仙雪艶開元妃子春醒　鄜延第一次西京姚
魏是知名向歐九記中思公屏上描盡難成一自朝
陵使去賺洛陽花鳥望昇平感慨桑榆暮景抉挑草
木微情
　　　摸魚兒
恠新年倚樓㸔鏡清狂渾不如舊暮雲千里傷心處
那更亂蝉踈栁凝望乆愴故國百年陵闕誰廻首功
名大謬嘆采藥名山讀書精舎此計幾時就　封侯
事乆矣輸人妙手滄洲聊作漁叟高冠長劍渾閉物
世上切身惟酒千載後君試㸔㧞山扛鼎俱烏有英
雄骨杇問顧曲周郎而今還觧來聼小詞否
　　　又(海棠)
甚春來冷煙凄雨朝朝遲了芳信驀然作暖晴三日
又覺萬株嬌困霜點鬂潘令老年年不帶㸔花分才
情减盡悵玉局飛仙石湖絶筆辜負這風韻　傾城
色懊惱佳人薄命墻頭岑寂誰問東風日暮無聊頼
吹得臙脂成粉君細認花共酒古來二事天尤吝年
光去迅漫緑葉成陰青苔滿地做得異時恨
　　　又(用寔之韻)
便蓑衣荷鋤歸去何須身著宫錦與誰共話桑麻事
朱老阮生尤稔節様餅甕様蠒長鬚赤脚供樵飪清
流獨品盡掃去胷中置諸膜外對酒莫辭飲　華胥
夢怕殺人驚曉枕踈窓惟月来闖一生常𬒳弓旌誤
且告朝家追寢愁箇甚君管取有薇堪采松堪䕃苑
山再任幸不是謀臣又非世将免犯道家禁
　　　轉調二郎神(余生日林農卿贈此詞/終篇押一韻效顰一首)
抽還手版受用處十分輕省便衣剪家機飯炊躬稼
且免支移係省帝憫龍鍾蠲朝謁予長假母煩申省
笑木石虚齋暮年忺做端明提省　閑冷槖金散盡
書筒來省有小小樓兒㸔山待月絶勝崔公望省兩
鶴随軒一奴負􁅗此外諸餘從省把一生本末緑章
奏過泰玄都省
　　　又(再和)
黄梁夢覺忽跳出北扉西省今似得何人老僧退院
秀才下省罷草河西淮南詔沒一字諮尚書省(學士/院文)
(字至朝廷皆云/諮報不云申也)已交侣漁樵免教人道彌封官省
多幸條氷觧去新衘全省笑殺太師光賜靈夀杖有
䛇扶它入省死謚醉侯生封詩伯此事不関朝省便
茅屋送老雲邉也勝倚金華省
　　　又(三和)
一笻两屨導從比在京差省更不草白麻不批黄勅
稍覺心清力省幸有善和書堪讀何必然藜芸省且
閤起荘騷專㸔老易課程尤省　夣境槐隂禁苑藥
翻綸省紙褁裹有青銅錢三百送與酒家展省吊李
白墳挂徐君劍零落端平同省(端平乙未李元善為/都官徐直翁為司封)
(余為待右/同在南廊)僅㽜得老子婆娑怎不拂衣華省
　　　又(四和)
近来塞上喜蠟弹羽書清省更萬竈分屯百年和糴
慙愧而今半省蒙韃殘兵騎猪遁永絶生徭侵省做箇
太平民戴花身健催租符省　何幸行人来宻僉軍
抽省但進有都余退無科瑣不用依時出省子厚南
宫仲舒西掖又報岑参東省趂此際納緑懸車亦為
大司農省
　　　又(五和)
人言官冗老病底法當先省况行則蹣跚立時跛倚
幸免做它両省(侍立官號/小両省)客怕逢迎書慵答得處
而今姑省笑落盡桃花僕家夢得重来郎省　凉冷
練衣差薄蒲葵堪省嘆三紀单棲二毛純白情味似
潘騎省鬻馬遣姬惟書與畫點檢依然難省也不用
畜犬防偷老去睡眠常省
　　　長相思(惜梅)
寒相催暖相催催了開時催謝時丁寕花放遲　角
聲吹笛聲吹吹了南枝吹北枝明朝成雪飛
　　　又(寄逺)
朝有時暮有時潮水猶知日両迴人生長别離　来
有時去有時燕子猶知社後歸君行無定期
　　　又(别)
風蕭蕭雨蕭蕭相送津亭折栁條春愁不自聊煙
迢迢水迢迢凖擬江邉駐畫橈舟人頻報潮
　　　又
煙凄凄草凄凄野火原頭燒㫁碑不知名姓誰　印
纍纍冡纍纍千萬人中幾箇歸榮華朝露晞
　　　又
勸一杯復一杯短􁅗相随死便埋英雄安在哉眉
不開懐不開幸有江邉舊釣䑓拂衣歸去來
　　　昭君怨(牡丹)
曾㸔洛陽舊譜只許姚黄獨歩若比廣陵花太虧他
　舊日王侯園圃今日荆榛狐兎君莫説中州怕花
愁
　　　又(瓊華)
后土宫中標韻天上人間一本道號玉真妃字瓊姬
我與花曽半靣流落天涯重見莫把玉簫吹怕驚
飛
　　　又
一个恰雷州住一个又亷州去名姓在金甌不如休
昨日沙堤行馬今日都門飄瓦君莫上長竿下来
難
　　　生查子(元夕戯陳敬叟)
繁燈奪霽華戯皷侵明發物色舊時同情味中年别
　淺畫鏡中眉深拜樓西月人散市聲收漸入愁時
節
後村先生大全集卷一百八十九
　長短句
　　　滿江紅
金甲琱戈記當日轅門𥘉立磨盾鼻一揮千紙龍蛇
猶濕鐵馬曉嘶營壁冷樓舡夜渡風濤急有誰憐猨
臂故将軍無功級　平戎䇿從軍什零落盡慵收拾
把茶經香傳時時温習生怕客談榆塞事且教兒誦花
間集嘆臣之壯也不如人今何及
　　　二(二月廿四夜/海棠花下作)
老子年来頗自許心腸鐡石尚一點消磨未盡愛花
成癖懊惱每嫌寒勒住丁寕莫𬒳晴烘拆奈喧風烈
日太無情如何得　張畫燭頻頻惜憑素手輕輕摘
更幾番雨過彩雲無迹今夕不来花下飲明朝空向枝
頭覓對殘紅滿院杜鵑啼添愁寂
　　　又(題梅谷)
赤日黄埃夢不到清溪翠麓空徤羡君家别墅幾株
幽獨骨冷肌清偏要月天寒日暮尤宜竹想主人杖屨
繞千廻山南北　寕委澗嫌金屋寕映水羞銀燭嘆
幽羣風韻背時裝束競愛東憐姬傅粉誰憐空谷人
如玉笑林逋何遜謾為詩無人讀
　　　又(送宋惠父入江西幕)
滿腹詩書餘事到穣苴兵法新受了烏公書幣着鞭
垂發黄紙紅旗喧道路黒道青草空巣穴向幼安宣
了頂頭行方寄特　谿峒事聼儂説龔遂外無長䇿
便獻俘非勇納降非法帳下健兒休盡鋭草間赤子
俱求活到崆峒快寄凱歌来寛離别
　　　又
落日登樓誰管領倦㳺狂客待唤起滄浪漁父隔江
吹笛看水㸔山身尚徤憂晴憂雨頭先白對暮雲不
見美人来遥天碧　山中鶴應相憶沙上鷺渾相識
想石田茅屋草深三尺空有鬚如潘騎省㫁無靣見
陶彭澤便倒傾海水浣衣塵難湔滌
　　　又(送王寔之)
天壌王郎数人物方今第一談笑裏風霆驚座雲煙
生茟落落元龍湖海氣琅琅董相天人䇿問如何十
載尚青衫諸侯客　易愛底些官職難保底些名節
擬閉門投轄劇談三日疇昔評君天下寳當為天下
蒼生惜向臨分慷慨出啇聲摧金石
　　　又(夀王寔之)
鶴馭来時長占定一年清絶九萬里纎雲收盡帝青
空闊月露偏爲丹桂地風霜𣣔放黄花節聼玉笙縹
渺度緱山吹𥘉徹　曽直把龍麟批曽戯取鯨牙㧞
向絳河濯足咸池晞髪俗子底量吾軰事天仙不在
臞儒列世豈無瑶草與蟠桃堪攀掇
　　　又(和王寔之韻/送鄭伯昌)
怪雨育風㽜不住江邉行色煩問訊㝠鴻高士釣鰲
詞客千百年傳吾軰話二三子繋斯文脉聼王郎一
曲玉簫聲凄金石　晞髪䖏怡山碧垂釣處滄浪白
笑而今拙官它年遺直只願長留相見靣未宜輕屈
平生膝有狂談𣣔吐且休休驚鄰壁
　　　又(四首並/和寔之)
往日封章曽聳動君王顔色今似得三閭公子四明
狂客　古不能箱言者口天方欲壽中朝脉筭人間
豈有病無醫湏鐵石　年冉冉袍猶碧心耿耿頭先
白笑臣舒迂緩臣山愚直拂䄂歸來羞灸手望塵拜
了難伸膝把富春瀬與首陽山圖齋壁
　　　又
三黜歸来飯𬞞食渾無愠色中年後家如旅舎身如
行客軒冕豈非疣贅具烟霞已是膏盲脉有些兒隙
地更䟽泉堆卷石　鄰媪餉新芻碧溪友賣鮮鱗白
向陳編冷笑孔明元直俗事不教汚兩耳燕居聊可
盤雙膝取當年行脚一枝笻懸高壁
　　　又
疇昔臚傳仗下奏祥雲五色何况是西山弟子鶴山
賔客上帝照臨忠義膽老師付授文章脉問此君髣
髴似何人徂徕石　園官菜登盤石田舍米翻匙白
懶投詩見素寄書杓直徳耀不嫌為隐髻龜兒巳觧
揺吟膝有誰憐給札老相如家徒壁
　　　又
一見西山料他日靣無慚色君記取不為吕黨亦非
秦客(檜有/十客)有意晚回當世事無方延得諸賢脉笑海
波渺渺幾時平空􁊕石　園五畝紛紅碧家四世傳
清白任天孫笑拙女嬃嫌直老去何煩援以手向来
不要加諸膝待深山深䖏著茅齋看青壁
　　　又(夀唐夫人)
八十加三人盡訝還童返少争信道夜舂曉織縂曽
經了凛凛共姜當日誓諄諄孟母平生教到如今象
服擁魚軒天之報　如船藕如瓜棗班衣舞金鐘釂
望秋宵一㸃老人星照塵世少如嬢褔夀上蒼知得
兒忠孝待㸔他孫子又生孫添懐抱
　　　又(和叔永吳尚書/時吴䘮少子)
着破青鞵渾不憶蹋它龍尾更冷笑癡人擘劃二三
百歲殤子彭籛誰夀夭靈均漁父争醒醉向江天極
目羡禽魚攸然矣　杯中物姑停止床頭笏聊抛廢
慨事常八九不如人意白雪調高尤協律落霞語好
終傷綺待煩公老手一摩挲文公記
　　　又(丹桂)
昨日稍頭點點似玉塵珠屑一夜裏天公染就金丹
顔色體質翻嫌西子白穠粧却笑東隣赤儘重重簾
幕不能遮香消息　寒日短霜飛急未揺落湏憐惜
且亂簮破㡌旋呼鳴瑟便好移来雲月地莫教歸去
旃檀國怕彩鸞隠現霎時間尋無迹
　　　又
禱祝封姨休把做掦沙吹礫費西帝許多薫染濃香
深色滿挿銅匜芳氣烈高張畫燭祥光赤向先生鼻
觀細参來三千息　人老大年華急花妖　天公惜
到一枝摇落千林蕭瑟摘蘂莫教輕糁地返䰟依舊
能傾國待彩雲月下再來時尋陳迹
　　　又
月露晶英融結做秦宫塊䃯長殿後一年芳事十八
秋色織女機邉雲錦爛天台賦裏晴霞赤恍女仙空
際駕翔鸞来㳺息　粧束晚飄零急今不樂空追惜
欠紅牙按舞朱絃調瑟豈是時無花鳥使是他自擇
風霜國任落英狼藉委蒼苔稀行迹
　　　又
誰把靈丹㸃化了荒園瓦礫竒特處恰當秋杪不争
春色因甚素娥脂粉艶恠他白帝車旗赤嘆暮年無
句比紅兒芳心息　狂飈起行雲急開與謝俱堪惜
唤妓行按酒客來操瑟撲鼻微香熏世界觧顔一笑
迷人國怕匆匆歸去廣寒宫難蹤跡
　　　又
楮棄工夫辛苦似鏤水炊礫君看取天公巧䖏自然
形色髪彩已非前度綠眼花休問何時赤又誰能月
下待紅娘傳音息　投轄飲追歡急持帚掃痴心惜
有塤篪諧律不消竽瑟點點散来居士室叢叢生
占騷人國便高燒絳蠟冩烏絲㽜真迹
　　　又
糁徑紅栶莫要放兒童抛礫知渠是仙家變幻佛家
空色青女無端工剪綵紫姑有崇曽迷赤但雙雙戯
蝶繞空枝飛還息　鯨量减駒隂急芳事過餘情惜
謾新腔窈眇奏雲和瑟飄蕩随他紅葉水蕭條化作
青蕪國憶橋邉池上共攀翻空留迹
　　　又(端午)
梅雨𥘉收渾不辨東陂南蕩清旦裏鼓鐃動地車輪
空巷畫舫稍漸京輦俗紅旗㑹踏吴兒浪共葬魚娘
子斬蛟翁窮􁁅賞　麻與艾俱成長蕉與荔應来享
有纍臣澤畔感時惆悵縱使菖蒲生九節争如白髪
長千　但浩然一笑獨醒人空悲壮
　　　又(丁已中秋)
說與行雲且撋就嫦娥今夕俄變現金蛇能紫玉蟾
能白九萬里風清黒青三千世界純銀色想天寒桂
老已吹香堪攀摘　湘妃逺誰鳴瑟桓伊去誰橫笛
歎素光如舊朱顔非昔老去歡悰無奈减向來酒量
常嫌窄倩何人天外挽氷輪應㽜得
　　　又(林元質侍郎生日/四月二十九日)
天上人間好時節無過𥘉夏君記取瞿曇生後純陽
來也風骨清臞如野鶴門庭低小纔旋馬更傍無紅
粉有青奴堪娱夜　鯨口吸銀瓶㵼蝇頭字篝燈寫
数而今鐵筆誰如公者便合去開丞相閤未應牽入
耆英社待調羮事了却歸来尋前話
　　　又(慶抑齋元樞八十)
屈指耆英誰似得三朝元老尚留箇管夷吾在何憂
江表世道方占公出處裔夷争問今年貌怎不移此
手整乾坤長閑了　靈壽郤班衣繞如瓶李如瓜棗
把禪龕閑定怕蒲輪到師尚父年渾未艾中書令考
猶為少看畫盆歲歲浴曽玄添懷抱
　　　又(次韻徐使君/癸亥燈夕)
笳鼓春城處䖏有豊年語笑渾忘却金蓮前導青藜
下照白雪唱來偏寡和朱顔老去難重少羡鰲頭四
十已專城真英妙　奎文寵崇儒教田毛喜寛租詔
有舂陵之什無潮州表恠雨盲風稀發作華星秋月
爭光耀㸔来年此夜侍端門開佳兆
　　　又(再和)
奎墨西風落筆處親蒙天笑誰信道郡人生怕福星
移照賔客倡予還和汝使君安老兼懐少况辭能同
樂醒能文新腔妙　無諸國漸聲教元結軰宣明䛇
恍夢中遼鶴重来華表一琖勘書殊簡徑萬燈侍輦
曽榮耀恠晴簷乾鵲語查查公歸兆
　　　又(傳相生日癸亥)
江左微公争些子吾其祍髪談笑裏旄頭汛掃斗杓
　旋斡投一粒丹元氣轉下三數着輸棊活把晋朝王
　謝傳同㸔誰優劣　飛凱奏清夔峽蠲和糴寛畿浙
　有三千功行待從頭説玉斚滿斟長夀酒氷輪探借
　中秋月更慈闈喜見鳳将雛添丹穴
　　　　又(傳相生日甲子)
　現宰官身出隻手擎他宇宙籌邉外招来名勝登崇
　勲舊不下莱公扶景徳又如涑水開元祐儘從渠千
　贄及吾門歸斯受　上林苑多花栁祁連塞希刀斗
　更紅旗破賊黄雲棲畝阿母瑶池枝上寔仙人太華
　峯頭藕㵼銅盤沆瀣入金巵為公夀
　　　又
禮樂衣冠渾靠定堂堂國老出雙手把天裂處等閑
𥙷了謝傅東山心未遂周郎赤壁功猶小事難於張
趙两元台扶炎紹　恢鶴禁迎啇皓開兎苑延枚叟
喜奎星来聚旄頭都掃重譯争詢裴令貌御詩也祝
汾陽考更何須逺向海山求安期棗
　　　又(海棠)
壓倒羣芳天賦與十分穠艶嬌嫩處有情皆惜無香
何慊恰則纔如針粟大忽然誰把臙脂染放遲開不
肎壻梅花羞寒儉　時易過春難占歡事薄才情欠
覺芳心欲詐冶容微歛四畔人来攀折去一畨雨有
離披漸更那看幾陣夜来風吹千點
　　　又(離别)
嫌殺㕠輪駕行客之燕適粤也不喜船兒無賴載他
江浙蕩子不歸鴛𬒳冷昭君遠嫁氈車發難子規閑
管昔人愁啼成血　渭城栁争攀折関山月空員缺
有琵琶改語錦書難説若要人生長美滿除非世上
無離别筭古今此恨似連環何時絶
　　　水龍吟(巳亥自夀二首)
年年歲歲今朝左弧懸罷渾無事吾衰乆矣我辰安
在老之将至懶寫京書怕㸔除日散人佳思把東籬
掩定北窓開了悠然酌頺然睡　客有過門投贄道
先生訪華胥氏誰能辛苦陪它綺語　它奇字屈指
先賢戴花老監豈其苗裔待異時約取寛夫彦國入
耆英㑹
　　　又
先生放逐方歸不如前軰抽身早䑓郎舊秩㸔来俗
似散人新號起舞非狂行吟非怨高眠非傲嘆終南
捷徑大行盤谷用卿法従吾好　閑了草廬長嘯後
将軍来時休報床頭書在古人出䖏今人非笑製箇
　　呷些薄酒野花簮帽願雲䑓任滿又
汾陽考
　　　又(自和前二首)
病翁一榻蕭然(劉屏山/號病翁)不知世有歡娱事雀
載醪客去催租人至報荅秋光要些酒量要
柰長鯨罷吸寒蛩息響茶甌外惟貪睡　窮
于贄或相過莫知誰氏柴門草户闕人守舎任
字自和山歌國風之變離騷之裔待今向去
強徤揷花高會
　　　又
平生酷愛淵明偶然一出歸来早題詩信意也書甲
子也書年號陶侃孫兒孟嘉甥子疑狂疑傲與柴桑
樵牧斜川魚鳥同盟後歸于好　除了登臨吟嘯
如天莫相諮報田園閑靜市朝翻覆回頭堪笑節
催人東籬把菊西風吹帽做先生處士一生一世不
論資考
　　　又(辛亥安晚生朝)
祁公一度貂蝉先生三度貂蝉了燔柴升輅銀蟾燭
夜金烏騰曉喜動龍顔端班虹玉歸功元老縦擎天
力倦明農心切先還取中書考　末着留侯難辦筭
除非煩他啇皓紫芝産遍赤松待乆何時高蹈人世
無過魚羮飯美布衾銘好待角巾東路蹇驢北阜伴公
逰釣
　　　又(癸卯生日時/再得明道祠)
依然這後村翁阿誰改换新曹號虚名沙魔傍觀冷
笑何曽明道吟歇後詩説無生話熱瞞村獠𬒳兒童
盤問因甚　身頑健年多少　不茹園公芝草不曽
安期瓜棗要知甲子陳搏差大邵雍差小肯學痴人
據鞍求用染髭藏老待眉毛覆靣㸔千桃謝閲三松
倒
　　　又(丙辰生日)
兒童不識樗翁挽衣借問年今幾少如彦國大如君
寔披襟高比徳業天淵有些似處鬚眉而巳願老身
無事小車乗興名園内行窩裏　做取出關周史莫
做他下山園綺從人謗道是浮丘伯是庚桑子背傴
肩高幅巾藜杖敝袍穿履向畫圖上靣十分似箇現
端門底
　　　又
即今七十平頭豈能乆作人間客左車牙落半分臂
小幾莖鬚白挾種樹書舉鄣塵扇著逰山屐任蛙蟇
勝負魚龍變化儂方在華胥國　島大功名官職眼
中花湏臾無迹小兒破賊二郎作相有何竒特同軰
蕭踈且留鐵漢要磨銅狄向寳釵樓裏天津橋上月
明横篴
　　　又(丁已生日)
不湏更問傍人勸君自拂青銅照幅巾短褐有些野
逸有些村拗兩度呼来也曽批勅也曽還䛇笑先生
此手今堪何用苔磯上堪垂釣　白雪新腔高妙把
儂家調踈稱道大韜未試抑詩未作如何歸老玉帶
金貂星兒快活天来煩惱待自箋年甲繳還官職换
山翁號(李建勲云幸有山/翁號如何不見呼)
　　　又(徐仲晦方蒙仲各和予去/歳篴字韻為壽戯答二君)
行蔵自决扵心不消謀及門前客平生慕用著書玄
晏挂冠貞白帝奨孤高别加九錫一笻㕠屐更賜之
車服胙之茅土依稀在槐安國　頻湏竹宫清職仲
飛仙猶龍無迹與誰同去挑包　申負轅班特蹉過
明師且尋狎友杜康儀狄笑謝公曠達暮年垂淚聽
桓郎篴
　　　又(方蒙仲王景長和予丙/辰丁巳二詞走筆答之)
先生避謗山栖戒門不納高軒客誰歟来者吟詩張
碧詼諧侯白禮数由他謝郎着帽王郎穿屐且問花
随柳舉杯邀月那湏預人家國(用桓/温語)香案傍邉供職
烏飛空何曽留迹臞翁鐵漢两賢安在百夫之特但
願王師早俘頡利早禽長狄便太平無事賣薪沽酒
騎牛腰篴
　　　又
當年玉立清揚屋梁落月偏相照而今衰颯形體百
醜情懐十拗乆巳餙巾尚堪扶杖聽山東䛇儘後車
載汝營邱封汝何必在磻溪釣　晚悟儋書玄妙慗
從他鍾離傳道不論資望排推也做五更三老宋玉
多悲唐衢喜哭好閑煩惱問天公撲㫁散人二字賜
龜蒙號
　　　又
此翁飽閱人間三生似是劉賔客若論軰行早陪韓
栁晚交元白老矣安能爲人取履與人争屐歎酒泉
郡逺醉鄊路絶今何處堪開國　觧去氷衘華職偏
空山難尋行迹道傍喘月田間卧草也勝郊特宰相
　周公㽜召婁公容狄喜時平身徤三行社飲一聲
樵篴
　　　又
病夫鬢秃顔蒼不堪特向清溪照一生柄鑿壯夫嗔
懦通人嫌拗譲當行家勒浯西頌草淮南䛇幸脱離
沮汝浮㳺江海悠然逝毋吞釣　宴坐蒲團觀妙恠
癡兒舂粮求道古人尚齒迎它啇皓拜它龎老鳩枤
蒲輪把身束縛替人愁惱殺爲僧不了下稍猶要紫
衣師號(余以年勞/該賜龜紫)
　　　又(林中書生日/六月十九日)
鬳齋不是凡人海山仙聖知来處清英融結佩瑶䑓
月飲金茎露翰墨流行禁中有本御前停著向宏文
館裏薫風殿上親属和微凉句　已被昭陽人妬更
那堪鼎成龍去曽傳寳苑曽将玉杵付長生兎地覆
天翻河清海淺朱顔常駐算給扶朝者臨雍拜者下
梢湏做
　　　又(丁夘生日)
此翁幸自偏盲那堪右目生微翳羽流禳謝緇郎懴
悔天乎無罪客曰不然也因口腹也因瞻視汝夜披
黄卷日餐丹荔貽伊慼将誰懟　長智都縁更事盡
金生十分珍衛暮年怕殺汗青蠧簡擘紅高會也莫
貪他君謨舊譜子雲竒字特邀張司業看花題竹韓
家園内(韓喜張籍眸子清朗云忽見孟生題竹處/籍詩昨日韓家後園内看花猶自木分明)
　　　風流子(白蓮)
松桂名参天石橋下新種一池蓮似仙子御風来從
姑射地靈獻寳座向藍田曽入先生虚白室不喜傳
朱􁧃記茂叔溪頭深衣聴講逺公社裏素衲安禅
山間多紅鶴端相乆驀地飛去翩蹮但蝶戯鷺翘有
時偷近傍邉對月中乍可伴娥孤令墻頭誰肯窺玉
三年俗客濃粧安知國艷天然
　　　滿庭芳
凉月如氷素濤翻雪人世依約三更扁舟乗興莫計
水雲程忽到一洲竒絶花無數多不知名渾疑是芙
蓉城裏又似牡丹墀　蓬萊應不逺天風海浪滿目
凄清更一聲鐵笛石裂龍驚回顧塵寰局捉揮𬒮去
散髪騎鯨蘧蘧覺来是夢鐘動野鷄鳴
後村先生大全集卷之一百八十九
後村先生大全集卷之一百九十
　　長短句
　　　賀新郎
吾少多竒節頗揶揄玉関定逺壷頭新息一劍防身
行萬里選甚南溟北極㸔塞雁㗸来秋色不但槊棋
夸妙手管城君亦自無勍敵終賈軰恐難匹　酒膓
詩膽新来窄向西風登高望逺亂山斜日安得良弓
并快馬聊與諸公角力漫醉把䦨干頻拍莫恨寒蟾
離海晚待與君秉燭㳺今夕歡易買徤難得
　　　又(送陳真州子華)
北望神州路試平章這場公事怎生分付記得太行
山百萬曽入宗爺駕馭今把作握蛇騎虎君去京東
豪傑喜想投戈下拜真吾父談笑裏定齊魯　两河
蕭瑟惟狐兎問當年祖生去後有人来否多少新亭
揮淚客誰夢中原塊土筭事業湏由人做應笑書生
心膽怯向車中閉置如新婦空目送塞鴻去
　　　又(杜子昕凱歌)
盡説畨和漢這琵琶依稀似曲驀然絃断作麽一年
來一度欺得南人技短歎幾處城危如卵元凱後身
居玉帳報胡兒休作尋常㸔布嚴令運竒算　開門
决鬪雌雄判笑中宵奚車氈屋獸驚禽散箇箇巍峩
橫塵柄誰了君王此叚也莫靠長江能限不論周郎
并幼度便仲尼復𧺫嗟微𬋩馳露布築京觀
　　　又(跋唐伯玉奏藁)
宣引東華去似當年文皇親躍馬周徒歩殿上風霜
生白簡下殿扁舟已具怎不與官家㽜住古有一言
腰相印誰教他滿篋嬰鱗䟽還笏退不廻顧　新来
邉報猶飛羽問諸公可無長䇿少寛明主攀檻朱雲
頭雪白流落如今底處但一片丹心如故賴有越䑓
堪眺望那中原莫已平安否風急惡海天暮
　　　又(送唐伯玉還朝)
驛騎聫翩至道䑓家籌邉方急酒行姑止作麽携将
琴鶴去不𬋩州人随淚與富貴平生無味可但紅塵
難着脚便山林未有安身地揆白髪兀相對　前身
小范疑公是憶當年天章閣上建明尤偉慶歴諸賢
方得路便不容他老子須著放延州城裏一句慇懃
牢記取在朝廷最好圖西事何必向玉関外
　　　又(送黄成父還朝)
飛䛇從天下道中朝名流欲盡君王思賈時事祇今
堪痛哭未可徐徐俟駕好着手扶将宗社多少法筵
龍象衆聽靈山祝付些兒話千百世要傳寫　子方
行矣乗􁰵馬又送他江南太史去㳺㫋厦老我伴身
惟有影倚徧風軒月榭悵玉手何時重把君向栁邉
花底問㸔貞元朝士誰存者桃滿觀㡬開謝
　　　又(戊戌夀張守)
南國秋容晚曉寒輕菊花䑓榭拒霜池舘試向湖山
堂上望萬頃黄雲刈遍縂喫着君侯方寸不要漢廷
誇撃㫁要史家編入循良傳春脚到福星現　家家
香火人人願要還他慶元狨座建炎蝉冕穏奉安輿
迎兩國誰謂山遥水逺福壽比河沙難算来歲而今
黄花節早驂鸞入侍瑶池宴風浩蕩海清淺
　　　又(端午)
深院榴花吐畫簾開練衣紈扇午風清暑兒女紛紛
夸結束新様釵符艾虎早已有㳺人觀渡老大逢場
慵作戯任陌頭年少争旗鼓溪雨急浪花舞　靈均
標致高如許憶生平既紉蘭佩更懐椒糈誰信騷魂
千載後波底垂涎角黍又說是蛟饞龍怒把似而今
醒到了料當年醉死羌無苦聊一笑吊千古
　　　又(九日)
湛湛長空黑更那堪斜風細雨亂愁如織老眼平生
空四海賴有高樓百尺㸔浩蕩千崖秋色白髪書生
神州淚盡凄凉不向牛山滴追往事去無迹　少年
自負凌雲筆到而今春華落盡滿懐蕭瑟常恨世人
新意少愛說南朝狂客把破帽年年拈出苦對黄花
孤負酒怕黄花也笑人岑寂鴻此去日西匿
　　　又(寄題聶侍/郎欝孤䑓)
絶頂規危榭跨高寒鳥飛不過雲生其下斤􁜤無聲
人按堵翕䀜青紅變化覧城郭山川如畫閣老鳯樓
修造手笑談間突出凌雲厦䑓上景買無價　唾壼
麈尾登臨暇似當年滁陽太守歐陽公也倒傾贑江
供硯滴判㫁雪天月夜更唤取鄒枚司馬銅雀凌𫾣
歌舞散訪殘磚㫁甓無存者餘翰墨被風雅
　　　又
動地東風𧺫畫橋西遶溪桑柘漫山桃李寂寂墻隂
蒼苔􁦭猶印前回屐齒驚歲月颷馳雲駛太息攀翻
長亭樹是先生手種今如此君不樂欲何俟　傍
人錯會淵明意笑斯翁皇皇汲汲登山臨水佳處徑
呼籃輿去髣髴柴桑栗里從我者門生兒子嘗試平
章先賢傳屈原醒不似劉伶醉判酩酊卧花底
　　　又(宋菴訪梅)
鵲報千林喜還猛省謝家池舘早寒天氣要與瑶姬
叙離索草草杯盤籍地悵减盡何郎才思不願玉堂
并金屋願年年歲歲花間醉餐秀色挹高致　西園
飛盖東山妓問如何半山雪裏孤山烟外管甚夜深
風露冷人與長缾共睡任翠羽枝頭多事老子平生
無他過爲梅花受取風流罪簮白髪莫教墜
　　　又
溪上取殘雨倚畫欄薄綿乍晚日隂亭午閙市不知
春色處散在荒園廢墅漸小白長紅無數客子雖非
河陽令也随縁暫作鸎花主那可負甕中醑　碧雲
四合千巖暮恨匆匆余方有事子姑歸去趂取羣芳
未摇落暇日提魚就煑歎激電光隂如許回首明年
何䖏在問桃花尚記劉郎否公莫笑醉中語
　　　又(和詠荼䕷)
曽與瑶姬約恍相逢翠裳揺曵珠韝聫絡風露青㝠
非人世攬結玉龍驂鶴愛萬朶千條纎弱禱祝花神
憐惜取問開時晴雨湏斟酌枝上雪莫銷却　惱人
匹似中狂藥凭危欄燭光交映樂聲遥作身上春衫
香熏秀看到参橫月落算茉莉猶低一着坐有緱山
王郎子倚玉簫度曲難爲酢君不飲鑄成錯
　　　又(用前韻賦黄荼䕷)
想赴瑶池約向東風名姬駿馬翠韉金絡太液池邉
鵠羣下又似南樓呼鶴畫不就穠纎嬌弱羅帕封香
来天上㵼銅盤沆瀣供清酌春去也𬒳㽜却　芳䰟
再反應無藥似詩詠緑衣黄裳感傷而作爱惜尚嫌
蜂採去何况流鶯蹴落且放下珠簾遮着除却江南
黄九外有何人敢與花酧酢君認取莫教錯
　　　又(再用約字)
淺把宫黄約細端相普陀烟裏金身珠絡蕚緑華輕
羅韈小飛下祥雲仙鶴朶朶賽蜂腰纎弱巳𬒳色香
撩病思儘鵝兒酒美無多酌㸔不足怕殘却　人間難
淂傷春藥更枝頭流鶯呼𧺫少年狂作留取姚家花
相伴羞與萬紅同落未肯譲臈梅先着樂府今無黄
卷手問斯人清唱何人酢休草草認題錯
　　　又(客贈芍藥)
一夢楊州事畫堂深金瓶萬朵元戎高㑹座上祥雲
層層𧺫不减洛中姚魏歎别来関山迢逓國色天香
何䖏在想東風猶憶狂書記驚歲月一弹指　數枝
清曉煩馳騎向小􁦷依稀重見蕪城妖麗料得花憐
儂銷瘦儂亦憐花憔悴漫悵望竹西歌吹老矣應無
騎鶴日但春衫點點當時淚那更有舊情味
　　　又(郡宴和韻)
草草池亭宴又何湏珠韛絡臂琵琶遮靣賔主一時
詞翰手倐忽龍蛇滿案傳寫處塵飛鸎囀但淂時平
魚稻熟這腐儒不用青精飯隂霧掃霽華見　使君
償了豐年願便從今也無𫾣朴也無厨傳試拂籠紗
看壁記幾箇標名渠觀想九牧聞風争羡此老飽知
民疾苦早歸来載筆薰風殿詩有諷賦無勸
　　　又(再和前韻)
夢㫁鈞天宴恠人間曲吹别調局翻新靣不是先生
瘖啞了怕殺烏䑓舊案但掩耳蝉嘶禽囀老去把茅
依地主有瓦盆盛酒荷包飯停造請免朝見　少狂
誤發功名願苦貪他生前死後美官家傳白髪歸来
還自笑𬋩轄希夷古觀㸔一道氷衘堪羡妃子将軍
真未已門問匡山何以金鑾殿休更待杜鵑勸
　　　又(題滿澗寺)
風露驅炎毒記仙翁飄然謫堕吹笙騎鵠歴歴漢初
秦季事山下瓜猶未熟過眼見羣雄分鹿想得拂衣
㳺汗漫試回頭劉項俱蛮觸斫鯨鱠脯麟肉　越人
好事因成俗擁遨頭如雲士女山南山北問訊先生
無恙否齊魯干戈滿目且逰戯扶胥黄水不是世事
瓜様棗便有来肯飽癡兒腹聊舉酒笑相属
　　　又(王寔之喜予出領命受姬/歌新詞以相勞輙次其韻)
此腹元空洞少年時諸公過矣上天吹送老大𬒳他
禁害殺身與浮名孰重這鼓笛休休拈弄綵筆擲還
殘錦去(用江淹/鮑昭事)願今生来世無妖夢且飰犢莫吞鳳
新来瘖啞如翁仲羡王郎驂鸞縹緲玉簫吹動應笑
夔州材裏女灸靣生愁進奉要絶代傾城安用今古
何人知此理有吾家酒德先湏頌三萬卷謾充棟
　　　又(蒙㤙主崇禧/再用前韻)
主判茆君洞有簷間查查喜鵲曉来傳送幾度黄符
披戴了此度君恩越重(僕五任祠廟一南岳二仙/都三玉局四雲䑓五崇禧)𬒳
賀監天随調弄做取散人千百歲笑渠儂一霎邯郸
夢歌而過鳯兮鳳　灌園織履希陳仲問先生加齊
卿相可無心動除却醴泉中大乙㨂箇名山自奉那
提徑輸它藏用有耳不曾聞黜陟免教人貶駮徂徕
頌服蘭佩結茅棟
　　　又(三和)
謫下神清洞更遭他椰榆黠鬼路傍遮送薄命書生
雞肋尔却笑尊拳忒重破故紙誰教繙弄一枕茅簷
春睡美便周公大聖何湏夢門前客任題鳳　卜麟
羊仲并求仲願春来西疇雨足土膏犁動白髪廵官
占歲稔不問京房翼奉橰與甕從今無用醉與老農
同撃壌莫随一投獻嘉禾頌在陋巷勝華棟
　　　又(席上聞歌有感)
妾出于微賤小年時朱絃弹絶玉笙吹遍粗識國風
関睢亂羞學流嬰百囀搃不涉閨情春怨誰向西隣
公子説要珠鞍迎入梨花院身未動意先懶　主家
十二樓連苑那人人靚粧按曲繡簾𥘉卷道是華堂
簫管唱笑殺雞坊拍衮廻首望侯門天逺我有平生
離鵉操頗哀而不愠微而婉聊一奏更三嘆
　　　又(生日用寔之来韻)
鬢雪今千縷更休休癡心獃望故人明主晚學瞿𣆀
無所得不觧飛昇㓕度似曉鼓􁨊􁨊撾五散盡朝来
湯餅客且烹雞要飰茅容毋怕回首太行路　麟䑓
學士微雲句便尊前周郎復出審音無誤安得春鶯
雪兒軰輕拍紅牙按舞也莫笑儂家蠻語老去山歌
尤協律又何湏手筆如燕許援琴操促筝柱
　　　又(再和前韻)
放逐身籃縷𬒳門前羣鷗戲狎見推盟主若把士師
三黜比老子多他兩度䄂手㸔名場呼五不㑹車邉
望塵拜免它年青史羞潘毋勾曲洞是歸路　平平生
怕道蕭蕭句况新来冠歌弁側醉人多誤𬋩甚是非
井禮法頓足低卭𧺫舞任百鳥喧啾春語𣣔托朱紘
寫悲壮這琴心脉脉誰堪許君按拍我調桂
　　　人(寔之三和有憂邉/之語走筆答之)
國脉微如縷問長纓何年入手縛将戎主未必人間
無好漢誰與寛些尺度試㸔取當年韓五豈有榖城
公付授也不干曽遇驪山毋談笑𧺫两河路　少時
棋柝曾聮句歎而今登樓攬鏡事機頻誤聞說北風
吹靣急邉上衝梯屢舞君莫道投鞭虚語自古一賢
能制難有金湯便可無張許快投筆莫題柱
　　　又(四用縷字韻/爲王寔之壽)
萬字如鍼縷憶王郎丹墀大對氣爲文主貴近傍觀
俱失色仰止如天聖度笑杜牧成名居五晚靣清光
猶苦諫似封人􁃶切言君毋謫塵世錯行路　當時
宜和薫風句又那知青雲一跌𬒳才名誤輸與靈和
殿前栁柔軟随風學舞恠語鳥新来停語不是先生
高索價問何時宰相圥生許舉杯祝莫傾柱
　　　又(寔之用前韻/老者壽戯答)
身畔無絲縷但從前練裳練帨做他家主甲子一周
加二紀兎走烏飛幾度賽孔子如来三五(徐陵云小/如来五歲)
(多孔子/三年)鶴髮蕭䔥無可截要一杯晋客慙陶母門外
草欲迷路　朗吟白雪陽春句待夫君􁏿駒不至鵲
聲還誤老去聊攀萊子例倒着斑衣戯舞記田舍火
爐頭語肘後黄金腰下印有高堂未敢将身許且扇
枕莫倚柱
　　　又(張倅生日)
輦路東風裏試回頭金閨昨夢侵尋三紀歲晚巋然
靈光殿僕與君侯而已漫過眼幾畨桃李珠履金釵
常滿座問誰人得似張公子馳驥騄佩龜紫　宿雲
收盡簷聲止玳筵開高䑓風月後堂羅綺恰近洛人
修禊節莫惜飛觴臨水怕只怕追鋒徵𧺫此老一生
江海客願風雲際會從今始寕欝􁚞久居此
　　　又(九日與二弟/二客郊行)
老去光隂駛向西風踈林變纈殘霞成綺尚書暮年
腰脚徤不礙登山臨水算自古英逰能幾客與桓公
俱臭腐獨流傳吹帽狂生爾後来者亦猶此　籃輿
伊軋柴桑里問黄花没些消息空籬而已賴有一般
芙蓉月偏照先生懐裏且覓箇欄干同倚檢㸃尊前
誰見在憶平生共挿茱萸底歡未足飲姑止(未草追/懐無兢)
(䖏和/二等)
　　　又(己未九日同季弟子姪飲倉/部弟免庵艮翁宫教来會)
憶昔俱年少向斯農登高懐古賦詩舒嘯追數樽前
挿花客人物並皆佳妙禁幾度西風殘照元子寄奴
曽冨貴到而今一一消磨了君不樂後人笑　山南
山北添華表歎歸来謝池草合黄䑓瓜少老去受特
齊物論誰𬋩彭殤壽夭待細説教天知道不羡兩蘇
并二宋願弟兄歲歲同吹帽杯到手莫辭釂
　　　又(居厚艮翁皆/和余亦継作)
何必逰嵩少屋邉山松風浩蕩虎龍吟嘯舊逰椘人
悲秋作晚愛陶詩高妙髪如此臨流羞照屈指向来
夸毗子𬒳西風一筆都勾了曾不滿達人笑　當年
玉振于江表悵而今老身空在歡欠全少假使真如
彭祖夀蒙叟猶嗤渠天偶落華不經人道歲晚連床
談至曉勝岡頭出没㸔烏㡌君舉白我頻釂
　　　又
人老難重少強追陪李侯痛飲劉郎清嘯(與兄也/琨弟也)報
答秋光無一字虚説君房語妙且匣起青銅休照賴
有多情籬下菊待西風不肯先開了留晚節發孤笑
璋客紹衡依表有誰憐戴花翁病挿萸人少生不逢
場閑則劇年似龔生猶夭喫緊處無人曾道到得扶他
迂叟出筭貂蝉未抵深衣㡌街酒賦更沽釂
　　　又(四用韻)
猶記臣之少興狂時過陳遵飲對孫登嘯歲晚登臨
多感慨但覺齊山詩妙任蓉月栁風吹照金印不来
丹飛去擬神仙富貴都差了空鑄錯與人笑　九年
前拜懸車表試回㸔柴桑菊老玄都花少周也曾言
殤子夀佛以白頭為夭(未得平生心/白頭亦為夭)末後句巖頭曾
道頭似秃鶖巾褁懶最不宜蝉冕宜僧㡌柸中物直
湏釂
　　　又(五用韻讀坡公和陶詩其九篇/為重九作乃叙坡事而賦之)
行樂尤宜少憶坡仙洞簫聼罷劃然長嘯四海共知
霜鬓滿莫問近来何妙也不記金蓮曽照老没大官
餻酒分把茱萸便准登高了齊得䘮等嘻笑　集無
韓子潮州表数當時南遷者衆北歸人少赤壁玉堂
均一夢此豈蠻烟能夭與同叔俱嘗知道誰向進賢
冠底説畫出来不似眉山㡌秋菊殘獻公釂
　　　又(六用韻叙謫仙/事為宫教兄壽)
鵬賦年猶少(𥘉為大鵬遇希有鳥賦/後悔少作改為大鵬賦)晚飄蓬夜郎秋秋
浦漁歌猿嘯(猿嘯風中㫁漁歌/月下聞見太白詩)駿馬名姬俱散去参
透南華微妙歛萬丈光芒廻照妃子将軍嗔箇甚老
先生拂䄂金閨了供王齒粲然笑觧驂賴有汾陽表
歎今人布衣交薄綈𫀆情少黄祖斗筲何足筭鸚鵡
才高命夭與賀監共歸同道脱下錦𫀆與獃底謫仙
人白苧烏紗帽(題太白像鳥紗/之巾白苧𫀆)邀素月入杯釂
　　　又(傳相生日壬戌)
低局從頭錯觧危機除非唤取國棋来着不信胡兒
能膽大南岸安他陣脚談笑裏烏巣空幕西𧺫岷峨
東海岱有捷旗露布無宵柝莘渭後到秋壑　淮田
犁遍吳田穫問䑓家山河宇宙是誰擎托自覺懐中
殘錦盡采色彰施技薄視栁雅韓碑瞠若稽首魯公
黄髪頌世何人堪継奚斯作楚狂語莫刪却
　　　又(癸亥九日)
宿雨䡖飄􁤤少年時追􁁅記節同人于野老去登臨
無脚力徙倚屋東離榭但極目海山如畫千古惟傳
吹帽漢大将軍野馬塵埃也須綵華為陶寫　鶴歸
舊里空悲咤歎原頭纍纍高冡洛英凋謝留得香山
病居士却入漁翁保社悵誰伴先生情話樽有蒲菊簮
有菊西凉州不似東籬下唤醒名利者
　　　又
拂䄂歸来也懶追陪竹林嵇阮蘭亭王謝誰與此翁
相煖熟賴有平生伯雅且放意高吟閒話山鳥山花
皆上客又何須勝似公荣者胷磊隗搃澆下　盤龍
癡絶求鵝肉這先生黄虀甕熟味珍無價酒頌一篇
差要妙荘列諸書土苴任禮法中人嘲罵君特未知
其趣耳若還知火急来投社共秉燭惜今夜
　　　又(甲子端午)
過眼光隂駛憶垂髫留連節物逢塲㳺戯𥘉試練衣
㺯紈扇鬪採菖蒲澗裏今髪白顔蒼如此艾子蕭郎
方用事恠先生苦死紉蘭芷君不樂欲何俟　頭標
奪得羣兒喜向溪邉傍觀助譟嘆吾衰矣欲建鼓旗
無氣力唤𧺫龍泉改委(小心評余詩有建大将/旗鼓非子熟當之語)但酒
戶加封而已(去秋禋霈余/沗加三百户)晚覺醉鄊差快活那獨醒
公子貞獃底聊洗浄笛筝耳
　　　又(二鶴)
家有仙禽二早追随先生杖屨互鄉童子旦旦池邉
三熏沐夜夜山中警睡且伴我人間逰戯此老平生
哀大陸到末稍始憶華亭唳評往事敗佳思　古云
鶴筭誰能紀歎歸来山川如故人民是非但願主君
高飛去莫愛乗軒禄位更賽過令威千歲價使焦山
　羽化待華陽貞逸銘方瘞我拍手渠展翅
　　　洞仙歌(癸亥生朝和居厚/弟韻題謫仙像)
上林全樹曽借君栖宿朝過瑶䑓暮羣玉忽翩然脫
下宫錦𫀆来却向齊州受録　等閑揮醉筆欬唾千
篇長興詩家竊膏馥身是酒星文星剛𬒳詩人唤做
禁中頗牧便散髪騎􁯆去何妨從我者誰歟安期徐
福
　　　又(和居厚弟韻)
眇難攬鏡破尤難穿履懶有胡公菊潭水信醫言㫁
了重碧輕紅禁害殺不遣高吟大醉　古来希七十
添許多年嬴得箋天致君事莫問客去門前金盡床
頭留寳扇御詩珍閟疇昔暮乖崖老尚書到晚節依
稀有些兒似
後村先生大全集卷之一百九十
後村先生大全集卷之一百九十一
　長短句
　　　八聲甘州(雁)
物微生䖏逺往還来非但稻梁求似愛長安日怕隂
山雪善自為謀箇裏幸無鳴鏑随意占沙洲歸興何
妨待風景和柔　昔到衡陽廻去今随陽避地徧海
南頭與西川流寓彼些各淹留未得雲中消息登望
鄊䑓了又登樓江天濶㡬行草字字字含愁
　　　燭影摇紅(用林卿韵)
拙者平生不曽乞得天孫巧那廻沗扈屬車来豈是
齊卿小此膝不曾屈了更休文腰難運掉前賢様子
表聖冝休申公告老　凉簟安眠絶勝襮直鈴聲
集中大半是詩詞幸没潮州表月夕花朝咏嘯難人
間愁多樂少蓬萊有路辦箇船兒逆風也到
　　　祝英䑓近
雨凄迷風料峭情緒𬒳花惱白白紅紅滿地無人掃
可堪觧珮盟寒墜樓命薄更杜宇枝頭閑煼　緑隂
遶青帝結束匆匆轉眼朱明了怕與春辭茗艼玉山
倒後期覺做明年春年年好却不道明年人老
　　　最高樓(戊戌自夀)
南嶽後累任作祠官試說與君㸔仙都玉局纔交卸
新衘又𬋩華州山恠先生吟膽壯飲腸寛　去歲擁
旌旗稱太守今歲帶笭箵稱漫叟慵入閙慣投閑有
時拂䄂尋种放有時携枕就陳搏任傍人嘲潦到笑
癡頑
　　　又(題周登/樂府)
周郎後直数到清真君莫是前身八音相應諧韶樂
一聲未了落梁塵笑而今輕郢客重巴人　只少箇
緑珠橫玉笛更少箇雪兒弹錦瑟欺賀晏壓黄秦可
憐樵唱并姜笛不逢御手與龍巾且醉眠蓬底月甕
間春
　　　又(乙夘生日)
吾衰矣百事且随緣隻字不牋天幾曽三宿爲歸計
更把一歲是希年記児時聞父祖說隆乾　我不與
少年争遇合你莫共老僧争戒臘靴皺靣說垂肩錦
𫀆奪去饒之問虎皮撤𧺫付伊川　空身無長物可
飛仙
　　　又
吾衰矣不慕勤燕然不愛畫淩烟此生慙愧支離
何功消受水衡錢錯教人占卦氣算流年　謾謫取
野花簮一朶更揀取十詞填一箇睎素髪煖丹田羅
浮杖勝如旌節華陽巾不咸貂蝉這先生非散聖即
臞仙
　　　又
辛亥後六請挂衣冠甲子始休官白駒恰則来空谷
青牛早已出函関笑狂生還笏易上竿難　也莫愛
宫中請内相也莫愛堂中呼六丈但禱祝要癡頑懶
揮玉斧重修月不扶鐵拐㑹登山免飛昇長快活戯
人間
　　　又
臣少也豪舉泛星槎飄逸吐天葩穆陵誤奨推儒宿
龍泉曾唤做行家今耄矣文跌蕩字麻嗏　同隊者
多為公與相廣坐裡都無兄與爺生有限望猶奢𥙷
還瞎子重開卷放教跛子出㸔花地行仙疑是汝不
争些
　　　又(林中書生日)
金閨彦荷蕢過山前把釣坐溪邉呼来每淂天顔笑
放歸猶作地行仙儘教人嗔避俗謗逃禅　且緘了
淳夫三妹口更䄂了坡公三制手寕殿後不争先小
于衛武二十歲大于絳老兩三年這高名并上夀幾
人全
　　　風入松(福清道中作)
槖泉夢㫁夜𥘉長别舒凄凉細思二十年前事歎人
琴已矣俱亡改盡潘郎鬢髪銷殘荀令衣香　多年
布𬒳冷如霜到䖏同床簫聲一去無消息但回首天
海茫茫舊日風烟草樹而今縂㫁人腸
　　　又(同前)
歸鞍尚𣣔小徘徊逆境難排人告酒是銷憂物奈病
餘辜負金罍蕭瑟搗衣時候凄凉皷缶情懐　逺林
揺落晚風哀野店猶開多情惟是燈前影伴此翁同
去同来逆旅主人相問今廻老似前廻
　　　又(癸卯至石塘追/和十五年前韻)
殘更難捱抵年長曉月凄凉芙蓉院落深深閉歎芳
卿今在今亡絶筆無求皇曲癡心有返魂香　𧺫来
休鑷鬂邉霜半𬒳堆床定㱕兠率蓬萊去奈人間無
路茫茫縁㫁謾三弹指憂来欲九廻腸
　　　又
攀翻宰樹暫徘徊草草安排昔人徒歩陳鷄絮愧公
家僕馬觥罍華表舊愁滿目黄梁殘夢傷懐　欲将
莊列等歡哀對卷慵開慿高指㸃虚無路問何年逝
鶴歸来宿酒得風漸觧小輿待月同廻
　　　􁌏江仙(戊申和寔之燈夕)
玉篴鈿車當日事東塗西抹都曾等閑曲子壓和凝
(曲子/相公)縱逰非草草已醉強惺惺　今向三家村送老
身如罷講吴僧高楼百尺不須登半爐燒葉火一琖
勘書燈
　　　又(縣圃種花)
落魄長官江海客少豪萬里尋春而今憔悴向溪濵
㫁無觴詠興惟有薄書塵　手挿海棠三百本等閑
收點芳辰他年絳雪映紅雲丁寕風與月記取種花
人
　　　又(庚子重陽余以溜攝師會前帥唐伯玉前漕/黄成父于越王䑓明年是日庽海曹縣馹作)
去歲越王䑓上飲席間二客如龍憑高吊古壮懐同
馬嘶千嶂暮樂奏半天中　今歲三家村市裏故人
各自西東菊花時節酒樽空可憐雙雪鬓禁得幾秋
風
　　　又(潮惠道中)
不見仙湖能幾日塵沙變盡形容夜来月冷露華濃
都忘茅屋下但記畫船中　兩岸緑隂從未合更須
𥙷竹添松最憐幾木樹芙蓉手栽纔数尺别後為誰
紅
　　　浪淘沙(丁未生日)
去歲詣公車天語勤渠絳紗玉斧照寒儒恰似昔人
曽夢到帝所清都　骨相太清臞謫堕須臾今年黄
勅换稱呼只為此翁雙鬂秃老不中書
　　　又
早歲類寒蛩晚節遭逢曽開黄卷侍童瞳歸去青藜
光照牗堦葉翻紅　出晝頗怱怱主眷猶濃除官
似紫陽翁(宝文/漳州)换箇新衘頭靣改又似包公(辭郡得/小龍)
　　　又
紙帳素屏遮全似僧家無端霜月闖窓紗唤𧺫玉関
征戍夣幾疊寒笳　歲晚客天涯短髪蒼華今年衰
似去年些詩酒新来俱倚閤孤負梅花
　　　又
疊嶂碧周遮逰子思家掩藏白髪賴烏紗落日倚樓
千萬恨社鼓城笳　老去淡生涯虚擲年華臘茶盂
子太清些待得痴兒公事畢謝　梅花
　　　又(素馨)
日力已茫茫縫菊為嚢論衡何必帳中藏却愛素馨
清鼻觀採半禅床　風露送新凉山麝𨳩房旋吹銀
燭開華堂無奈紗厨遮不住一地聞香
　　　鳯凰閣
元規端委得似幼輿丘􁒅人言此軰宜高閣幾載種
天随菊采龎公藥龍尾道難安汗脚　浮榮菌蕣選
甚庻官從槖對床句子真佳作安用羡伊結駟嘆儂
羅爵呼便了沽来共酌
　　　法駕導引
樵柯爛丹灶熟一跳出紅塵斗紫一雙龍奮蟄帝青
九萬里為程赤脚踏層雲　鞭鵉上騎麟下髣髴覩
崑崙洒馬鬃泉蘇赤地翻蟾滴水漲滄溟笑殺情仙
人
　　　一剪梅(袁州觧印)
陌上行人恠府公還是詩窮還是文窮下車上馬太
匆匆來是春風去是秋風　階衘免得帯兵農嬉到
昏鐘睡到齋鐘不消提嶽與知宫唤作山翁唤作溪
翁
　　　又(余赴廣東寔之/夜餞于風亭)
束緼宵行十里強挑得詩􁂫抛了衣囊天寒路滑馬
蹄僵元是王郎來送劉郎酒酣甘熱說文章驚倒
隣墻推倒胡床傍觀拍手笑蘇狂踈又何妨狂又何
妨
　　　踏莎行
日月跳丸光隂脱兎登臨不用深懐古向来吹㡌挿
花人盡随殘照西風去　老矣征衫飄然客路炊烟
三两人家住𣣔携斗酒答秋光山深無覔黄花䖏
　　　又(巧夕)
驅鵲營橋呼蟾出海朝朝暮暮遥相望誰知風雨此
時来銀河便有些波浪　玉兎迷離金雞嘲􁚉二星
無語空惆悵元来上界也多魔天孫長怨牽牛曠
　　　玉楼推(戯林推)
年年躍馬長安市客舍似家家似寄青錢换酒日無
何紅燭呼盧宵不寐　易挑錦婦機中字難得玉人
心下事男兒西北有神州莫摘水西橋畔淚
　　　鵲橋仙(戊戌生朝)
金風淅淅銀河淡淡長少羣賢畢會平生心事麹生
知恠此夕惺惺相對　玄花生眼新霜點鬂不肯遮
藏老熊人間何處有仙方擘劃二三百歲
　　　又(桃巷弟生日)
御屏録了氷衘换了酷似香山居士草堂丹灶莫留
它且領取忠州刺史　移来芳樹摘来珍莱壓盡来
禽青李三千年一薦金盤又不是玄都栽底
　　　又(答桃卷弟和篇)
閤中芸冷觀中桃謝誰問貞元朝士吾宗一句可書
紳但記取毋汗青史(和幾告/張說語)不交平勃不　田竇也
不朋他牛李平章此去似何人似洛社戴花舞底
　　　又(林侍郎生日)
出通明殿入耆英社誰似侍郎洪福掌中元自有三
珠更檢校諸孫夜讀　𬋩他莱相𬋩他鶴相晋我本
来靣目希夷一枕未曾醒笑人世幾回翻局
　　　又(居厚弟生日)
俱登瀛館俱還洛社各自健如黄犢不消外監與晋
䑓也不要嵩山崇福　我如元父君如貢父且把漢
書重讀韓公當局等閑過又㸔到温公當局
　　　又(郷守趙丞相生日)
去年無奓今年多稼盡是君侯心地向来寺寺搃拘
椿今有不拘椿底寺　省倉展日米場鐫價萬落千
村蒙惠更将𥙷納放寛些便是箇西京循吏
　　　又(庚申生日)
香芸辟蠧青藜燭闇天上寳書萬軸前廻讀得未精
詳更罰走一遭重讀　松風如故丹炉如故坐閲人
間陵谷囬頭調戯竊桃兒且寕耐等他桃熟
　　　又足痛
有時魂坐有時扶起門外草深三尺山禽肯唤我為
哥句句道哥行不得　此翁害跛羣兒拍手次第加
公九錫不消長塵短轅車但乞取一枝鶴膝
　　　又生日和居厚弟
女孫笄珥男孫抱笏小長今朝咸集且留晚節伴寒
香莫要似春華性急　大招吟了巫咸下了未受修
門重入我儂不做佛漳閑免大雪庭中獃立
　　　又(林卿生日)
一封奏御九重知己不假吹嘘送上從今稳稳到蓬
莱三萬里没些風浪臣年雖老臣卿尚少一片丹
心葵向何湏逺比馬賔王且做取本朝种放
　　　又(居厚生日)
我如龔勝君如龔舍拂䄂同歸卿里共騎竹馬有誰
存縂唤入耆英社裏　蒼華(髪/神)尚黑黄婆(脾/神)方旺争
問翁年今幾一門两箇老人星直㸔見孫兒生子
　　　又(卿守趙計院生日)
蒲鞭漸弛缿筩漸少安用知他簾外從今也莫察淵
魚做到不忍欺田地四民香火五營笳吹来獻一
杯夀水大家賛祝太夫人長伴取魯侯燕喜
　　　栁梢青(賀方聼蛙八十)
申白苛留綺園浪出老不知羞輸與先生一枝鶴膝
一領羊裘　便教賜履營邱争似把漁竿到頭吟落
皤溪張皇牧野着来由
　　　鷓鴣天(腹疾困睡和朱希真詞)
前度㸔花白髪郎平生痼疾是清狂幸然無事汚青
史省得教人奏赤章　逰侠窟少年塲輸他羣謝與
諸王居人不識庚桑楚弟子誰從魏伯陽
　　　又(戯題周登樂府)
詩變齊梁體已澆香奩新製出唐朝紛紛競奏桑間
曲寂寂誰知㸑下焦　揮綵筆展紅綃十分峭措稱
妖饒可憐才子知公瑾未有佳人敵小喬
　　　卜筭子惜海棠
盡是手成持合得夭饒借風雨於花底有底讐着意
相陵籍　做煖逼教開做冷催教謝不負明年花下
人只負栽花者
　　　又
片片蝶衣輕㸃㸃猩紅小道是天公不識花百種千
般巧　朝見樹頭繁暮見枝頭少道是天公果惜花
雨洗風吹了
　　　又
亂似盎中絲宻似風中絮行遍茫茫禹迹来底是無
愁䖏　好客挽難留俗事推難去惟有翻身入醉
愁𣣔来無路
　　　又(良翁禮部生日)
開閤廣筵賢負扆勤求舊念應南宫老舍人閑袖絲
綸手　两制必當仁五福無過夀且喜新年不要
天要開元祐
　　　又(曹守生朝十二月初六日)
東甽寕馨兒南國循良守先把爐熏祝帝堯次祝
侯夀　廣致米商船多醸兵厨酒客有鬚眉似盖
許至華堂否
　　　又(燕)
已怪社愆期尚喜巢如故過了清明未肯来莫被春
寒誤　常傍畫簷飛忽委空梁去忘却王家與謝
家别有啣泥䖏
　　　又(茉莉)
老圃献花来異域移根至相對炎官火傘中便有清
涼意　淡薄古梳粧嫺雅仙標致𣣔起涪翁再品花
壓了山􁧢弟
　　　天子子
宿雨頻飄灑歡喜殺西疇耕者終朝連夜有珠璣鳴
瓦漸白水青秧鷗鷺下老學種花兼學稼心兩掛這
幾樹海棠休也
　　　清平樂(五月十五夜翫月)
纎雲掃迹萬頃玻璃色醉跨玉龍逰八極歴歴天青
海碧　水晶宫殿飄香羣仙方按霓裳消得幾多風
露變教人世清涼
　　　又
風高浪快萬里騎蟾背曾識嫦娥真體態素靣元無
粉黛　身逰銀闕珠宫俯㸔積氣𪷟𪷟醉裏偶摇桂
樹人間唤作凉風
　　　又(贈陳參議/師文侍兒)
宫腰束素只怕能輕舉好築避風臺䕶取莫遣驚鴻
飛去　一團香玉温柔笑顰俱有風流貪與蕭郎眉
語不知舞錯伊州
　　　又(丹陽舟中作)
休弹别鶴淚與絃俱落歡事中年如氷薄懐抱那堪
作悪　昨宵月露高楼今朝煙雨孤舟除是無身方
了有身長是閑愁
　　　　又(居厚弟生日)
氷輪萬里雲􁂼天如洗先向海山生大士却誕邜金
之子　冰盆荔子堪嘗膽瓶茉莉尤香震旦人人炎
熱補陀夜夜清涼
　　　　又(居厚弟生日)
人間喘汗無計翻銀漢有箇至人来震旦燕坐𥙷陀
巖畔　吾聞福夀難量待㸔海底生桑乞取浄瓶一
滴普教大地清涼
　　　　好事近(壬戌生日/和居厚弟)
老不計生朝慙愧阿連書尺雪鬂霜髭不管眼腰
赤　待将心事自箋天莫費子公力乞賜先生䖏
士换一張黄勅
　　　䔒薩蠻(戯林推)
　鬟觧事高燒燭羣花圍繞樗蒲局道是五陵兒風
騷滿肚皮玉鞭鞭玉馬戯走章䑓下笑殺灞橋翁騎
馿風雪中
　　　憶秦娥暮春
逰人絶緑隂滿野芳菲歇芳菲歇飬蠶天氣採茶時
莭　枝頭杜宇啼成血陌頭楊栁吹盡雪吹盡雪淡
煙㣲雨江南三月
　　　又(上已)
修禊莭晋人風味終然别終然别當時賔主至今清
絶　䓁閑寫就蘭亭帖豈知留與人間說人間說
永和之歲暮春之月
　　　又
泥滑滑一聲聲唤征鞍發征鞌發客亭楊桞不禁攀
折　荀郎衣上香初歇蕭娘心下書難說書難說霎
時吹散一生愁絶
　　　又
春醒薄夢中毬馬豪如作豪如作月明橫笛曉寒吹
角　古来成敗難描摸而去却悔當時錯當時錯鉄
衣猶在不堪重着
　　　又
梅謝了塞垣凍觧鴻歸早鴻歸早憑依問訊大梁遺
老　浙河西靣邉聲悄淮河北去炊煙少炊烟少宣
和宫殿冷烟衰草
　　　西江月(腰痛舊傳陳復齋/名方歲乆失之)
思邈方書去失休文老病来攻新年筋力大龍鍾腰
　鉄描兒童　雅拜怎生搢笏徐行也要扶笻田翁

後村先生大全集卷之一百九十一終
後村先生大全集卷之一百九十二
　書判(江東臬司)
　　建康府申已㫁平亮等為宋四省身死事
若詳覆案皆先行遣而後闗報則併格目皆自諸郡
出給可也提刑一司可以省罷矣此事雖施行於當
職未交事之先而申到實在於到司之後已往之事
不欲深言帖兩獄官今後除事干邉防及兇悪盗賊
當申制府帥司酌情處㫁外其民間㝷常闘毆致死
已經檢驗書填格目者並合遵照條令申本司詳覆
如違定将獄官奏刻
　　太平府通判申追司理院承勘僧可諒身死推
　　吏事
設若詳覆公事皆自本州㫁遣而後申照㑹則格目
亦就本州書填可也司理對移繁昌主簿牒通判将
推司决脊杖十五編管建康府以爲不守三尺之戒
當職按饒州兼僉樂平趙主簿催苗重叠㫁杖一事
縱是吏卒亦不當濕瘡上鞭撻况吏人之子乎又五
日而兩勘杖乎具析申據趙主簿具析到公狀奉判
人無貴賤身體髪膚受之父母一也先賢作縣令遣
一力助其子云此亦人之子也可善遇之主簿似未
知此様意思只如三月二十七日㫁杖四月初八日
復决豈非濕瘡上再决乎似此催科傷朝廷之仁厚
損主簿之隂隲當職以提點刑獄名官不得不諄諄
告戒今後不宜如此
　　弋陽縣民户訴本縣預借事
當職入信州界鋪寨兵則論縣道欠其衣糧都保役
人又論縣道勒納預借謂如五年田方下秧米已借
足又借及六年之米剥下如此所不忍聞知縣或奮
由枓第或出於名門豈其畧無學道愛人之心哉諒
亦迫於州郡期會軍兵粮食之故訪聞預借始於近
年同此郡縣昔何為而有餘今何為而不足任牧養
拊字之責者盍於源頭上討論一畨自州寛縣自縣
寛民庶幾一郡百姓漸有甦息之望今賢而明者但
有顰蹙太息謬而闇者又縱姦吏舞智其間如預借
税色既不開其户眼止據吏貼敷抨數目抑勒都保
必欲如數催到錢物或歸官庫或歸吏手不知何所
稽攷為百姓與都保者不亦苦哉今雖未能盡革亦
湏以漸講求牒州帖縣各以牧養拊字為念共議所
以寛一分者所論縣吏取乞且帖各縣於𬒳論人内
擇其尤甚謂如乾沒百姓都保錢㑹不以輸官者㫁
刺一二以謝百姓其贜多者觧赴本司施行仍榜縣
市并榜鈆山
　　貴池縣申吕孝純訴池口立都廵催科事
天旱如此百姓飯椀未知何所取給所望州縣長官
力行好事庶幾膏澤感格歲事可望而當此夏稅起
催之時或委州官或委兼領廵尉下鄉或差郡吏下
縣置塲剏局吏卒並縁動成群隊布滿村落民不聊
生在法省限未滿不當追呼今不惟魚貫被追甚者
杖責械繋暴於炎天烈日之中傷朝廷之仁厚斷國
家之命脉何為而不致旱也本司除已将越職催科
官别作施行外合行下所部郡縣今後催科專委縣
道如長官緩不及事則委佐官一員助之如郡官廵
檢並免催科郡吏並合抽囘省限未滿止宜勸諭輸
納不可遽有追呼鞭撻如仍前数弊不肯更張許被
害人陳訴别有施行
　　貴池縣高廷堅等訴本州知録催理絹綿出給
　　隔眼事
録參以治獄為職不宜使之催科如聞一郡頗以知
録催科為苦貴池縣自有令佐如其為人遲緩稍加
督責孰不盡力今以縣官為不可任一切委之郡僚
使民間之謗盡歸知録非所以安全之也牒州吏宜
詳酌區處催科之責止合歸諸縣内知縣緩不及事
者選委一佐官以助之諸吏差下縣者並宜抽囘限
五日具已區處事宜申續據池州申到區處事再奉
判州官縣官皆朝廷之命吏也豈有知州官能催科
知縣官不能催科之理若謂吏攬為姦附郭知縣朝
夕在太守之前可以靣諭或因民詞判下追究諒籍
一二以儆其餘自然知畏却不必專委州官引惹詞
訴知録本當按奏以州郡之故僅帖問不可又歸咎
百姓之輕監司遂以為妄訴也牒報
　　饒州申備鄱陽縣申催科事
通天下使都保耆長催科豈有湏用吏卒下鄉之理
若耆保有不伏差使州縣自合追㫁枷項傳都號令
孰敢不畏今州縣皆曰官物不辦因不差專人之故
去年蔡提刑任内亦禁專人亦自不妨州縣催科無
政事則財用不足恐有之矣未聞無專人而財用不
足者也苗絹失限縁人户規避和糴飛走産錢之故
今不覈板籍併産説整理失限而歸咎於不專人豈
不與近日朝旨臺諫申請背馳乎當職舊曽試邑作
郡未嘗專人亦未甞闕事近日雖連被版曹督責終
不肯專人至饒州及徽州南康縱使州縣力能撼摇
當職不遏歸奉宫觀當職生平無意仕宦决不以浮
議輙差專人案牘帖報州縣仍牒諸司
　　帖樂平縣丞申乞帖廵尉追王敬仲等互訴家
　　財事
樂平縣官毎事必欲差廵尉是一縣皆頑民皆欲差
弓手寨兵追擾之也長官倡於上佐官和於下民何
辜焉帖報只責隅保追索再十日違将縣丞閣俸
　　黟縣申本縣得熟即無旱傷尋具黟縣雨晹帳
　　呈
九十日内止有十來日得雨所謂雨者止是二
或不及分止有七月初九日雨及五分則黟縣之旱
甚矣古人謂縣令字民之官不損猶應言損今者所
申何其與古語背馳也委權通判審實申
　　徽州韓知郡申蠲放旱傷事
諸郡率謂旱傷不至於甚如信州虞守謂晚禾倍􁆐
與百姓爭較蠲放分寸如割身肉至於先移文䝱制
諸村諸邑不得申旱今韓寺丞獨爲徽州六邑百姓
從實蠲放於前守已放之外再放一萬六七千碩可
謂不負牧飬之寄者矣安得結軰参錯分布乎偹榜
本州仍牒諸司諸州
　　户案呈委官檢踏旱傷事
當職更歴州縣毎見檢旱官吏所至與豪富人交通
凢所蠲放率及富強有力之家而貧民下户鮮受其
惠又逐鄉逐里各有姦猾之人與所差官廳下吏卒
計囑欺偽雖賢官員聰明有不能察加以民田萬頃
極目連接主家鄉老或不能指定其孰豐孰歉况見
任官素與土俗不相諳一覽之頃又何以得其實耶
不過在轎子内咸憑吏卒里胥口説遂筆之於案牘
耳僉聼将本司分得三郡十五縣各差官與各縣知
縣同契勘今年旱未截長𥙷短通收及幾分聫御
罪保明申如饒州餘干縣今年旱禾當職訪之土人
與過往官員皆言今年通牧七分之類却於三分損
内斟酌普放一畨庶㡬實惠及民貧富均霑免使官
司有檢放之名豪強受檢放之實貧弱反不在檢放
之列更以此意措置立武行下
　　安仁縣妄攤鹽錢事
吴興四父子乃制牒所不追究之人本縣憑何追擾
可見縱甲攤乙又縱乙攤丙為民父母寕忍之乎帖
具因依申
　　浮梁縣申余震龍等不伏充役事
豈有八都皆是頑民之理如此是忿嫉百姓也帖縣
将八都合差役戸開具鼠尾单仍勒鄉司重責罪罰申
三日
　　鄱陽縣申差甲首事
當職累歴郡縣所在義役詞訟絶少惟此間義役之
訟最多盖義役乃不義之役而義册乃不義之册或
六文産或三文産不免於差則役首之罪反甚於鄉
書手矣帖權縣照所擬行如役首不公可将其人觧
來切待懲一戒百
　　析門縣申許必大乞告示兄必勝充隅長事
若必勝當充它人紏論可也官司定差亦可也惟以
弟糾兄則不可帖縣照已判行
　　鉛山縣申塲兵增額事
當職舊在江上見戎帥招刺新軍必經縂所葢有衣
粮然後可以飬兵豈有但知增額而不思衣粮何處
擘劃之理都大司收刺猶可今檢踏官亦得以自刺
自添原額五百今增三百縣道何以不收壊百姓何
以不焦熬備牒都大司更請参攷舊制立為定額每
刺一名湏下本縣取㑹如無闕額不許檢踏官員自
増自刺庶幾凋縣稍可支吾
　　饒州宗子若璛訴立嗣事
為人後者為之子也若璛既欲為知郡之子則李安
人其母也若藻昌僧其弟也今若璛乃與李安人互
相詞訟是得罪於母矣又欲自受遺澤是不友愛其
弟矣上則李安人不安下則若藻昌僧不安然則若
璛雖欲過房其誰容之人情孰不愛其親生之子今
以遺澤與若璛而使若藻為白丁知郡有靈豈以為
然蔡大卿所判已得允當但所論搬榖一事若璛係
李安人親姪又知郡在時曽有過房之議閨門之内
以恩掩義行下本縣住行
　　上饒縣申劉熈為舉掘祖墳事
劉熈若以墳山不利為説當别辦棺槨衣衾可以改
葬高燥可也今乃發冡取其棺中之物以至磚石棺
釘墓山皆行賣錢又将大父遺骸用小板两片安磹
遮葢埋在淺土孝子仁人之掩其親恐不如此法司
撿坐條令呈奉判為人子孫輙将祖父冡墓發掘尸
骨焚毀磚石出賣亦可謂之悖逆矣帖縣驗視其人
有無疾患并要見本人母别有無兒女供贍申十日
　　貴溪縣毛文卿訴財産事
文卿姓祝不父其父而欲認姓毛人為父彦明居於
貴溪三十年文卿居於衢州江山彦明自立二子各
已娶婦文卿既為彦明之子三十年間不與父同居
不與兄弟相往還此何等父子也彦明以負盝頭起
家賤㣲之甚文卿所執契簿如毛教毛惠皆是白丁
非有官閥可考文帖尤為謬妄彦明身後有妻有子
不可以白撰無干渉契簡文帖求其産業文卿勘下
杖一百再詞留㫁如欲姓毛一任其便但不可求分
别人物業耳
　　持服張輻狀訴弟張載張輅妄訴贍塋産業事
張提幹既稱長弟之賢明知叔季二弟之不能皆賢
則分財之際二兄取其少二弟取其多可也今乃惓
惓於母氏之遺金田利則所見何以異於二弟哉此
金若轉歸於它人則不可今為二弟取去如以左手
所持付之右手何為未能忘情乎人家一子仕宦一
家一族孰不望其庇䕃况同父同母之人哉前軰尚
有為義庄者今贍塋田土乃祖先剏置弟兄皆有分
者若恐諸弟不能保守則經官立約花利輪收祭享
之餘以助伏臘通天下之成法也若曰我嫡長我仕
宦我賢汝庶幼汝白丁汝不賢贍塋祖利由我不由
汝則二弟必至紾臂䦧墻而後已又祖先田産子孫
不使均霑乃欲捨以入院則張氏之鬼餒矣提幹豈
未之思乎牒洪郎中請提幹兄弟四人将瞻塋田業
開具田叚坐落𤱔歩産錢專置一簿開載契簿長位
拘收别立贍塋関約並經印押每位各收一本自淳
祐五年為始租課長房先收以後輪流掌管周而復
始庶熄争訟
　　德興縣董黨訴立継事
臺牒所謂引誼歸宗以明一本不刋之言也如此則
無訟矣惟其訟久未熄合為折衷董黨見逐於母雖
乆然自始至終止訟其僕未甞歸怨於其母况甞為
所飬父承重别無不孝破蕩之迹向來之逐之也其
罪其情之可諒一也𥙷中綾𥿄既作所飬父三代今
則進退两難其情之可諒二也但此事當以恩誼感
動不可以訟求勝帖两縣請董許二士亦以臺牒及
當職此判請二士更為調䕶趙氏若能念董黨乃夫
在日所立憣然悔悟復收為子則子無履霜在野之
怨母無毀室取子之誚矣盖見行條今雖有夫亡從
妻之法亦有父在日所立不得遣逐之文趙氏若不
幡然悔悟它日續立者恐未得安稳豈如及今雙立
求絶爭訟保守門户乎董黨亦宜自去轉懇親戚調
停母氏不可專靠官司
　　坊市阿張狀述年九十以上乞支給錢絹事
高年之人支給些小錢絹酒米此朝廷曠蕩之澤也
奈何以郡計艱窘之故而廢格上恩乎牒州限一日
取交領申
　　信州申觧胡一飛訴劉惟新與州吏楊俊榮等
　　合謀誣賴乞取公案赴司
所在頑民平白揑造致死公事以害善良以報仇怨
固亦有之未有民間初無詞狀而自州刑案作勘會
单稱上饒縣石橋鄉三十一都李乙身死至今未申
呈覆為事袒者至於追逮二十餘人纍纍繫獄既無
事實為太守者亦可以少悟姦吏之賣弄而自悔聼
訟之不明矣今刑案吏人止杖一百則是太守與刑
案為告訐追擾騙挾之宗主此二十餘人者之家已
破而生事之人與作過之吏罰不傷其毫毛度虞守
之意必以為李乙生死未見分曉之故今李乙已獲
在官此事合照不以赦原之法定罪牒東通　追
上楊俊榮决脊杖二十刺配一千里牢城劉惟新勘
杖一百折徒編管五百里鄭百九徐千四鄭松年潘
千四各杖一百訖申案發下
　　饒州州院申徐雲二自刎身死事
豪家欲併小民産業必揑造公事以脅取之王叔安
規圖徐雲二義男徐辛所買山地為風水遂平空生
出斫木盗榖之訟本縣受詞當酌量輕重施行縁有
王樞宻府一狀便判牒寨究實将緊要人觧来赴此
則一鄉一境無非當追會之人此乃寨官寨卒之所
樂聞而縣吏之所以求其所大欲也長官為民父母
何忍下此筆哉知縣所申以為所論乃是犯盗今體
究官到地頭王叔安山與徐雲二山既隔涉又地頭
却無倉屋斫木盗榖二事皆虚而徐雲二者不堪吏
卒追擾貧家惟有飯鍋亦賣錢以與寨卒計出無憀
自刎而死知縣聞此亦須自悔元判輕易今反自謂
所判甚輕不知當來重判則又當何如殺一不辜非
惟犯先聖謩訓亦非累奉御等䛇書謹刑之意當職
每苦與郡縣爭執勿遣吏卒下鄉屬部多相體者樂
平距本司僅百餘里豈得擅差寨卒下鄉生事王叔
安恃其豪強妄訟首旤致人於死徒三年以其為名
家之後索告辦驗朱榮為人家幹人挾勢妄作縣吏
鄧榮舞文妄覆寨卒周發周勝受賕擾民各决脊杖
三十編管五百里朱百四妄辭報説安知其禍之至
此勘杖一百葉文二李華並在其間助虐各杖六十
知縣在任三年亦亷謹無過但此等事累盛德害隂
隲亦不少矣帖報今後聼訟更須子細讀訖並押下
饒州㫁
　　饒州州院推勘朱超等為趯死程七五事
此獄經涉四年屢勘屢翻當職采之道途之言参之
賢士大夫之説多以為冤連日披閲案牘引上一行
人反覆研究先令朱公輔父子指陳冤狀如謂程七
五自被主家打死毒死詰問服何毒何人打何人見
則不能答又謂程七五若果𬒳踼傷肋當死於地頭
何由能歸其家越兩日而死當職遂取本司大辟公
案𬒳打傷肋十餘項以示之或兩三日而死或八九
日而死或二十餘日而後死况辜限有二十日越兩
日而死無足恠者則又無答又謂初檢兩手拳後檢
拳內有灰以爲换屍且檢驗全憑致命痕瘏今肋上
一痕四檢皆同乃以拳內有灰爲换屍其說尤謬又
謂程七五母妻不出今追到阿凌阿張其詞與本中
以寕如出一口公輔等語塞已認爲真屍矣外間以
爲冤獄非也却是疑獄耳盖治獄者前休寕宰趙師
貪吏也主程七五之訟者程以寕匡醜也大猾也
貪宰明知係朱氏之人踢死却併本中公輔牧禁二
家皆饒於財本中怯懦既入囹圄然後為勘係朱超
踢死係公輔喝打州獄所勘不過祖述縣案前提刑
蔡都承察知本中非辜本中雖得清脱而家業已蕩
於獄且為以寕所併吞矣以寕乗危急而收卞莊子
之功貪宰左右望而售伯州犂之手其事畧見於􁑀臣
按章既而公輔之家訟於內臺改送漕司蔡提刑具
申朝省取囘人案未及竟而召諸囚翻異當職委官
别推一路官員之多無敢承當者毎奉省劄臺牒部
符催趣常有愧色大凡大辟之罪高下輕重决於證
證人之口向使爭打之時有一行路之人在傍知見
必能實供今州縣獄司止憑一李八然李八者見住
本中之屋為本中之僕犬各吠非其主兩家既為血
讎乃使程氏之人證朱氏之罪此一大可疑也當職
甞為獄官毎以情求情不以箠楚求情初謂饒州羅
司理頗以惺惺委以此獄切切丁寕勿恃箠楚隔得
數日據本官取禀先将公輔小童程六絣吊悶絶用
水灌醒終不肯證其主之喝打及令勘程以寕事不
千已而主訟一節則垂頭䘮氣自稱不敢當職察其
情狀惡其酷毒急檄出院不免日詣獄户自行推問
始喟然而嘆曰鞠獄如羅司理慘矣終不能使一小
童證其主而州縣之獄能使朱超朱社朱六一朱十
八数健夫俯首帖耳聨名證其主之喝打豈非絣吊
箠楚有甚於羅司理者乎在法諸相容隠人不得令
為證而州縣案公然逼僕證主此一大可疑也貪宰
􁅜紏急於獄成縣上之州州上之憲帷恐㫁之不速
而不暇盡兩造之情自來大辟必有體究狀在檢驗
格目之前今有檢驗而無體究令尉各吞其餌終於
不體究而止此一大可疑也自來罪囚例須押𣢾今
公輔在縣獄供𣢾每自書姓名之下必草書一屈字
凖花押州獄供欵則姓名之下楷書一屈字凖花押
大者如折二錢是公輔在州縣獄雖認喝打而未甞
不畨異也何待結録而後畨異哉官吏急於獄成遂
鹿而不見山提刑司亦只見録本所以蔡提刑信為
獄成當職初亦信之今索到州縣獄𣢾蘭亭真本然
後知獄未甞成囚未甞伏自始至終若官若吏類為
物所使者此一大可疑也平心論之程七五李八為
本主程本中差使來朱十八家取課錢朱十八留二
人飲皆醉卧不去又謔其妻孥曲在程李矣朱十八
所住公輔之屋也公輔行過適見令群僕趕二人并
朱十八出外欲鎖其門因此争打李八先出故傷輕
程七五不肯出故傷重二十六日被打二十七日歸
家二十八日身死當時别無外證若使李八真見公
輔喝打猶當以偏詞曲證為疑今李八自始至終只
言被朱超等趕打而出落在門前坎水中聞得程七
五呌打殺人然則聞也非見也此時李八酒猶未醒
醉人之語又足慿乎果使真聞其聲佐也非證也此
又一大可疑也引上朱超等再三鞫問據其供吐肋
上之傷委是朱超用脚踢傷而公輔則稱羣小争閧
之際實曽喝令不得相打州縣獄不容實供所以畨
訴必欲至近上司官然後吐實此雖主僕一套之詞
然既無端的證佐則其言亦不容盡廢今若欲李八
證公輔之不喝打欲朱超等證公輔之喝打不過於
木索加功一日可以成獄却恐非公朝謹刑及聖上
付耳日於憲臣之意窃謂殺人無證法有刑名疑慮
之條經有罪疑惟輕之訓况去歲夏秋亢旱今春日
食三奉减降之詔又經明堂赦宥内三項皆有闘殺
情輕者减一䓁之文若朱超打殺公輔喝打證佐明
白不過是闘殺之情輕者一减為流再减為徒三减
為杖四减咸赦除之雖律文死罪减至徒而止然為
有證而情重者設非為無證而情輕者設也當職沗
任平反之寄當奉赦條從事朱超斃人於一踼巳行
招認雖已赦免然死者不可復生决脊杖十五刺配
本城以謝死者朱社朱六一係同打人照赦原罪朱汶
監倉不平之鳴雖切訟冤之詞多虚然父子至情有
足諒者本中因護地客家業盡為以寕吞併終始墮
其術中可謂愚人併干連人朱十八程六童見人李
八血属三名並放公輔祖為太守父為命官不自愛
重羣小醉閧輙入閙籃身貫木索辱及門户其不死
於州縣之獄而累該赦降亦云幸矣所謂喝打一則
無證二則不伏既不可用深文而定罪名亦不可援
德音而盡清脱以寕擁不貲之富􁄐不仁之術大為
閭里患苦環四境之人聞其姓名如毒蛇鷙獸近則
噬人如瘟神太歳觸之立有凶禍郡縣小官受其服
役吏卒供其輿隸當職傋聞之日久矣姑以此事言
之𬒳打死者本中之僕也以寕之與本中别籍異財
又非同居奮臂磨牙主宰此訟公輔之家毎狀必訟
以寕行巨賂當職謂死者小民自有血属安得巨賂
初不之信見之前後書判未幾以寕果抹過州縣監
司驀經內臺陳詞謂之不主訟可乎兼此獄始委羅

後村先生大全集卷之一百九十二
後村先生大全集卷之一百九十三
　書判(江東臬司)
　　饒州司理院申張惜兒自縊身死事
大辟公事合是的親血屬有詞張惜兒之死張千九
其父也阿楊其母也張千十其叔也此三人自始至
終無詞而事不干已之人王百七王大三輙經縣以
為死有冤濫本縣察見已将兩名勘下杖責有張世
行者輙經州經本司告訐弟婦姜氏閨門隂私以致
惜兒冤死當職今盡宗支見得世行與姜氏夫服紀
甚踈却而不行不謂本州巳有委官體究之判縣尉
纔得此事以為奇貨牽聨枝蔓必欲造成一叚公事
當職引上張千九靣問據稱其女實以病風妄罵於
初三日主母姜氏唤阿揚教誨阿楊用柴條打惜兒
兩下至初五日張千九張千十各在姜氏家見惜兒
發熱妄語其父煑粥未熟惜兒忽於厠屋自縊親莫
親於父子再三審詰其詞堅確如此女使妄罵主母
呼其母訓責此亦人之常情及其自縊則有出於人
意表在姜氏未見有可論之罪本州雖判體究知縣
執申可也縣尉據實事回申亦可也今撰造公事人
各端坐于家而姜氏一家俱就囹圄惜兒父母亦遭
係累外人反為血屬血屬反拘官司憲臣置司之所
獄事不得其平如此則耳目何以及逺哉張伯圭因
立嗣之怨欲覆叔母之家張世行亦疎族王百七王
大三以外人而白撰大辟之獄帖縣并廵尉專人解
來一日姜氏添福張千九劉紗雲乙並放吴夔出入
孤兒寡婦之家略無瓜李之嫌又與其婢探梅有姦
各照減降㫖揮勘杖八十令吴夔責狀今後更登張
氏之門定行追㫁編管縣尉昨對移鈆山縣誤勘大
辟公事以平人為凶身巳免按劾今兹所為如此帖
問仍閣俸牒州今後此等詞狀非的親血屬勿受違
追都吏推司累日不申入門𣢾帖司理勘杖一百㫁
訖申
　　建昌縣鄧不偽訴吴千二等行刼及阿高訴夫
　　陳三五身死事
以獄案考之軍縣初勘李保同火共盗盖甚分明只
因移獄建康慮囚官引問始有李保不入火之説頑
囚乆禁苟欲畨異何患無詞此不過引上衆証立談
可定然此獄所以難决者以陳三五周四四二人之
死未明故也今詳案牘羣盗行刼之時皆在陳三五
店內分贜之際又在陳三五屋後案內亦有引入行
刼之供窩藏指引罪名不輕此等人執而歸之有司
罪何所逃今鄧不偽乃私下捉去扛縛困篤然後觧
官未及縣門而斃𬒳刼主打縛窩家情理本有可察以
巳經赦亦若無甚刑名而鄧不僞於𬒳刼一日陳三
五已死半月之後旋興周四四身死之訟則是為蛇
添足其意欲以一僕之死加諸賊之罪且欲自出脱
打縛陳三五致死之刑名然賊罪卒不能加而自於
罪上添罪可謂拙謀矣方周四四之開檢也其血屬
伏墓欄檢使果負冤何為而然後来雖檢出痕瘏外
議皆謂鄧氏家饒於財初檢聚檢官吏受賂今若追
一行官吏推鞫則鄧氏𬒳刼之憤未伸反為僕死所
累官司勘賊之外又興殺人之獄株連枝蔓何時而
已當職以為陳三五有取死之道周四四無可疑之
冤合以此兩句蔽兩屍致死之由以赦文定吴千二
等強盗與鄧不偽殺人之罪以周四一之欄檢情節
定周四四身死之非冤及以獄案定陳三五之有以
取死則此獄可得而决矣帥司發囘此獄以為新檢
法明習法理請檢法詳閲元案并蔡大卿趙制置當
職所判参酌擬呈續據檢法官書擬呈再奉判強盗
贜滿死罪也殺也拘執不拒捍之人亦死罪也鄧不
偽始以𬒳刼之憤欲致賊人於死安知失手殺人自
䧟於死哉檢法原情定罪引律援赦纎悉詳偹别無
未盡鄧不僞亦幸而遇赦耳否則與賊皆當論一朝
之忿豈可不深戒乎吴千二李保各免杖脊內吳千
二刺靣配二千里李保配一千里鄧不偽等並照赦
原罪但江湖間強刼縱橫目今諸處見捕刼賊未甞
一件敗獲而呉千二等罰不傷其毫毛向後必是覆
出為惡刺訖吳千二押下饒州李保押下南康軍並
土牢拘瑣鄧不偽家被刼有官司在而毆殺就捕之
人又一僕之死不明又行賂檢驗官吏罪雖該赦亦
合逺徒以其𬒳刼之主姑與編管鄰州少謝死者此
事惟覆檢官定周四四為縊死差得其實聚檢官南
宫靖一已邅除勒初檢官喻縣尉首先檢驗失實雖
已脫去行下本軍追廳吏丞吏等人根勘取受申仍
先備申省部御史臺并牒報帥司
　　鄱陽縣申勘餘干縣許珪為毆叔及妄訴弟婦
　　墮胎驚死弟許十八事
阿閔所墮之胎月數已滿非驚墮也許十八自以病
死非驚死也有隣有證一一分明許珪為人之姪輙
将弟婦墮胎妄論叔父許三傑又敢将自死之弟重
疊誣執叔父又敢将叔父毆打驗傷有尖物痕見之
縣案又扛許十八屍首入叔父房打碎叔父門窓戸
扇什物之属又将屍首扛入叔家壽木之內許三傑
父子不堪其擾煑湯潑出致傷許珪母阿姜頭靣原
情定罪許珪不可勝誅况撰造致死公事騙挾平人
尚不可恕今乃騙挾叔父此何理哉許珪妄以弟及
弟婦致死誣人自合反坐兼毆傷叔父合於徒三年
上加一等雖已經赦而赦後妄訟不已本合㫁配縁
許珪之父日新自始至終不曾出官可見猶有愛弟
之意但不能教訓悖逆之子耳今若将許珪㫁配則
許三傑與兄日新同居共門出入兄弟自此何以相
見然此等凶惡之人亦不可恕許珪勘下脊杖十五
編管五百里枷項押下本縣限十日監賠夀木一具
并修整打壊門窓戸扇什物還許三傑取領狀申切
待為减罪名如恃頑不伏賠還觧來引㫁押發許三
傑潑傷兄㛐照赦勿論直司部决民訟不論道理以
為黒以曲為直有如此者書擬官奪俸一月追吏人問
　　饒州州院申潜彛招桂節夫周氏阿劉訴占産
　　事
置買産業皆須憑上手干照潜彛所買桂仔貴荒田
契内明言文約𬒳兄藏伉後來仔貴備錢贖回則是
以贖囘干照為據矣及以贖囘之契考之則地名青
石橋也荒地也賣與潜彛者地名鐵爐塘也田也
歩坐落東西南北四至並無一同葢青石橋地契係
别項廢干照鐵爐塘田契乃鑿空架虚不可行用之
物桂節夫所執砧基兩葉以節夫姪景顔家書傍批
可見桂氏族人自以同祖荒山推巽人情法意之所
可行且於潜彛何預今乃撰造淳祐三年買仔貴田
契以梗節夫使之不得塟兄此何理哉縁潜􁂜父子
嫌其銅臭假儒衣冠平時宛轉求乞賢士大夫詩文
文其武㫁豪強之跡前後騙人田産巧取強奪不可
勝計前提刑趙中書任内拒追年歳卒致漏網然趙
書刑之書判案牘具存如挾取周氏阿劉孤兒寡媍
之業己經官司定奪尚執契書不肯還人及送有司
鞫實僅還兩契猶有退不盡者當職所至未甞罪及
士人然潜彛倚赦拒追三兩月而後出其守執違法
契字不伏賷出皆在赦後士行如此若使向來所贈
詩文之賢士大夫為監司為太守亦當痛治况己納
粟為小使臣輙作潜監酒户輙用幹人越經内臺可
謂小人之無忌惮者矣本合勘㫁枷項押下本縣號
令但已與引赦免㫁所買無上手不可行用契二紙
拘毁入案桂節夫照砧基管業放仍榜貴溪縣市
　　鄱陽縣東尉檢校周丙家財産事
在法父母巳亡兒女分産女合得男之半遺腹之男
亦男也周丙身後財産合作三分遺腹子得二分細
乙娘得一分如此分析方合法意李應龍為人子壻
妻家見有孤子更不顧條法不恤幼孤輙将妻父膏
腴田産與其族人妄作妻父妻母標撥天下豈有女
壻中分妻家財産之理哉縣尉所引張乖崖三分與
壻故事即見行條令女得男之半之意也帖委東尉
上周丙户下一宗田園干照并浮財帳目将磽腴美
惡匹配作三分唤上合分人當􁨃拈䦰僉􁨃先索李
應龍一宗違法干照毁扶附案
　　鈆山縣禁勘裴五四等為賴信溺死事
致死公事至檢騐而止檢騐有疑至聚檢而止賴信
身死據聚檢官所申痕瘏惟左眉一擦痕兩膝各有
一磕痕兩手十指指甲俱碎騐是溺水身死一船二
三百人不能泅者皆不死而兩渡子獨溺死可見平
日稔惡鬼得而誅此去年三月二十七日事也其日
都保并買撲人與地分各不曽申亦無血屬之詞却
係本縣自行舉覺然單内明言渡子不量渡船力勝
只要乞取燒香客人錢攬載既多船遂平沉亦足以
見兩渡子身死之由賴進者乃死人賴信之父自厥
子溺死了無一字經縣經隔一月至四月二十三日
始經州行下而枝蔓之獄興矣騷擾本縣之人可也
又擾及隣境之人将及一年賴進之訟愈健縣吏之
訐愈行始則謂􁀫班子用石抛打賴信下水繼又謂
裴丙用拳打賴四左眉以聚檢格目考之拳痕擦痕
要自不同豈可揑合遷就以擦為拳當職白首州縣
見此等事多矣賴信溺死分明賴進受役勢家買撲
人渡交通縣吏妄于子死一月之後旋生枉死情節
致興大獄知縣明不能察受教於吏本司隔遠止憑
血屬偏詞當職若非親履兩縣亦未知上件曲折賴
進從輕勘杖一百編管五百里一行人並放榜縣門
推吏送饒州根勘帖問知縣及檢驗官失實之罪
　　饒州司理院申勘到徽州都吏潘宗道違法交
　　易事
身為本州都吏違法強買同分人見争田産罪一也
挾都吏之勢號令歙縣官吏曲㫁公事罪二也本司
先勒令分析再行下詰責有追上决配之文意欲使
之退田還人免致紊煩而公然占吞陽為責退之辭
隂行謀筭之計致使詞人嘵嘵不巳罪三也為勢家
望青斫木患苦鄉里罪四也𬒳追久而不出罪五也
免盡情根勘從輕次脊杖十五配徽州牢城
　　饒州州院申勘南康衛軍前都吏樊銓冐受爵
　　命事
樊銓為都吏日将本軍已申朝廷摏下修城見錢叁
萬貫妄以賑荒為辭将錢變為會㑹變為米既而曰
米曰會皆羽化不存遂使前人之樁積一空本郡之
緩急無備朝廷發下進武校尉綾紙與人抽拈衆人
各出錢物樊銓輒為暗􁡂稱是自已拈得所積不義
之財既富遂有仕宦之想徑将綾紙三部公部作進
士書填且冐注吉州安福税監赴任攝職冐請俸禄
其居鄉自稱税院轎馬出入前呵後殿恣為威風置
買膏腴跨連隣境庒田園圃士大夫有所不如生放
課錢令部曲擒捉欠債之人綳吊拷訊過於官法當
職引上𬒳傷之人當廳驗視追送縣獄又以財力買
嘱官吏欲反坐詞人以罪名以一吏之微盗用府庫
錢物冐受朝廷爵命慿恃豪富侵削貧弱一郡之巨
蠧也聞其志得意滿侍妾悉皆道裝隂設鈎致之術
濁亂衣冠之家干名犯分闔郡切齒擢髪不足數罪
今且以本是胥吏而冐稱進士胃受進武綾紙監税
省劄從條决脊杖二十刺靣配二千里州軍牢城牒
饒州只令取上引㫁押發仍将胃受綾紙省劄繳申
朝省乞行毁扶估到家業催申帳目候到撥付本軍
為今歲揀荒之偹仍榜本軍
　　建昌縣劉氏訴立嗣事
田縣丞有二子曰世光登仕抱養之子也曰珍珍親
生之子也縣丞身後財産合作兩分均分世光死而
無子却有二女尚幼通仕者丞公之親弟珍珍其猶
子二女其姪孫男方丱角女方孩提通仕當教誨孤
姪當拊恤二女當公心為世光立嗣今恤孤之誼無
聞謀産之念太切首以己子世德為世光之後而撰
藏世光遺囑二紙以為執手世俗以弟為子固亦有
之必須宗族無間言而後可今争訟累年若不早知
悔悟則此遺囑二紙止合付之一抹何者國家無此
等條法使世光見存經官以世德為子官司亦不過
令别求昭穆相當之人况不繇族衆不經官司之遺
嘱乎通仕所以不顧條令必欲行其胷臆者不過以
縣丞與世光皆不娶而姪與姪孫皆幼孤可得而欺
之耳在法諸户絶人所生母同居者財産並聼為主
同居者且如此况劉氏者珍珍之生母也秋菊者二
女之生母也母子皆存財産合聼為主通仕豈得以
立嗣為由而入頭干預乎度通仕之意欲以一子中
分縣丞之業此大不然攷之令文諸户絶財産盡給
在室諸女又云諸已絶而立繼絶子孫於絶户財産
若止有在室諸女即以全户四分之一給之然則世
光一房若不立嗣官司盡将世光應分財産給其二
女有何不可通仕有何説可以争乎若劉氏秋菊與
其所生兒女肯以世德為世光之子亦止合得世光
全户四分之一通仕雖欲全得一分可乎往往通仕
亦未曉法爲人所誤此通仕之謬也劉氏自丞公在
時已掌家事雖非禮婚然憑恃主君恩寵視秋菊軰
如妾媵然觀其前後經官之詞皆以丞妻自處而絶
口不言世光二女見存知有自出之珍珍而不知有
秋菊所生之二女所以蔡提刑有産業聼劉氏爲主
之判而當職初覽劉氏狀所判亦然是欲併世光一
分歸之珍珍此劉氏之謬也通仕劉氏皆縁不曉理
法爲囚牙訟師之所鼓扇而不自知其爲背理傷道
當職反覆此事因見田氏尊長鈴轄家書數紙亦以
昭穆不相當爲疑又云族中皆無可立之人可憐可
憐又云登仕與珍郎自是兩分又云登仕二女使誰
檯舉又云劉氏後生婦女今被鼓動岀官浮財用盡
必是賣産一男二女斷然流下又云老來厭聞骨肉
無義争訟須與族人和議書中言語無非切責通仕
而通仕不悟乃執此書以爲證驗豈通仕亦不識文
理耶當職今亦未欲遽䋲通仕以法如願依絶户子
得四分之一條令可當廳責狀待委官勸諭田族并
劉氏秋菊母子照前日和議姑以世德奉世光香火
得四分之一而以四分之三與世光二女方合法意
若更紛拏止得引用盡給在室女之文全給與二女
矣此立嗣一節也劉氏丞之側室秋菊登仕之女使
昔也行有尊卑人有粗細愛有等差今丞與登仕皆
巳矣止是兩箇所生母耳盡以縣丞全業付劉氏二
女長大必又興訟劉氏何以自明兼目下置秋菊於
何地母子無相離之理秋菊之於二女亦猶劉氏之
於珍郎也人情豈相遠哉縣丞財産合從條令檢校
一畨所為二分所生母與所生子女各聼為主內世
光二女且給四之三但兒女各幼不許所生母典賣
便檢校到日備榜禁約違法交易之人案呈本軍見
任官選委一員奉行尋具呈再奉判裘司理居官公
平委本官唤上田族尊長(制屬頗有私意干請/司理可以義理曉之)與通
仕夫婦劉氏珍郎并秋菊二女當官勸諭本宗既無
可立之人若将世光一分財産盡給二女則世光不
祀矣通仕初間未曉條法欲以一子而永世光全分
之業所以劉氏不平而争今既知條法在室諸女得
四分之三而繼絶男止得四分之一情願依此條分
析在劉氏珍郎與秋菊二女亦合存四分之一為登
仕香火之奉取聫書對定狀申大凡人家尊長所以
心忿者則欲家門安静骨肉無争官司則欲民間和
睦風俗淳厚教唆詞訟之人則欲蕩析别人財産離
間别人之骨肉以求其所大欲通仕名在仕版豈可不
體尊長之教誨官司之勸諭而忍以父祖之門户親
兄之財産饜足囚牙訟師無窮之谿壑哉案録當職
前後所判三本一付通仕兩付裘司理唤上劉氏珍
郎及秋菊母子各給一本所有檢校一節司理獄官
不可至外縣帖都昌王縣尉赴司理􁨃共議一定之
説前去檢校申如此區處劉氏必又與秋菊有争婦
人無知但云我是丞妻汝是登仕之婢而不自知其
身之亦妾也在法惟一母所生之子不許標撥今珍
郎劉氏所出二女秋菊所出既非一母自合照法標
撥以息日後之訟再據劉氏訴立嗣事奉判前此所
判未知劉氏亦有二女此二女既是縣丞親女使登
仕尚存合與珍郎均分二女各合得男之半今登仕
既死止得依諸子均分之法縣丞二女合與珍郎共
承父分十分之中珍郎得五分以五分均給二女登
仕二女合與所立之子共承登仕之分男子係死後
所立合以四分之三給二女以一分與所立之子如
此區處方合法意但劉氏必謂登仕二女所分反多
於二姑兼登仕見未安塟所有秋菊二女照二姑例
各得一分於内以一分秃登仕安塟之費庶幾事體
均一通仕者既欲以子繼登仕之後當拊恤劉氏秋
菊母子當避嫌不得干預縣丞位下之事劉氏秋菊
亦宜念通仕是縣丞親弟所分之業僅得八分之二
與其立疎族不若立近親帖司理勸諭通仕使責狀
在官除立嗣子上分之外不得干預兄位財榖仍責
諸幹佃知委狀申日前欺主侵盗之罪姑照减降旨
揮並免追究再犯追上重作施行併帖司理王縣尉
将縣丞財産內珍郎與二妹作三分登仕一分各均
分分柝申凖判當職雖如此書判尚恐教唆者煽動
劉氏欲為二女求添縁縣丞身後浮財籠篋皆是劉
氏收管即不在檢校分張之數劉氏若果念縣丞篤
愛兒女自當以此浮財貼助男女婚嫁比之登仕位
下止得田産而並不得浮財已不勝其多矣併将司
理勸諭尋呈押據帖再奉判據劉氏詞縣丞有二子
二女除長子登仕係長子已身故外見存一子珍郎
及二女皆劉氏所出外以法言之合将縣丞浮財田
産並作三大分均分登仕珍郎各得一分二女共得
一分但縣丞一生浮財籠篋既是劉氏收掌若官司
逐一根索檢校恐劉氏母子不肯賫出兩訟紛拏必
至破家而後已所以今來所㫁止用諸子均分之法
而浮財一項並不在檢校分張之數可以保家息訟
僉􁨃更開諭劉氏取願狀呈尋責據劉氏供狀呈奉
判以法論之則劉氏一子二女合得田産三分之二
今止對分餘以浮財准折可謂極天下之公平矣帖
司理照所判奉行劉氏乃父之側室秋菊乃子之女
使珍郎與二女乃叔行也姑行也秋菊所生之二女
姪行也自是合有分别除浮財外所有田宅並照今來
所判檢校分析申併帖王縣尉照應續據劉氏等訴
家産事奉判此事當職累判千百言可謂明白訪聞
所委官裘司理母妻之家皆在都昌意有牽掣遂使
已明白之事尚未予决牒新知郡索一宗案卷子細
披閲别委無干礙清强官照元判監劉氏䓁分析申
十日續據都昌王縣尉申品搭分析田　縣丞田宅財
産事奉判田氏田産本司巳請都昌縣尉就本司分
作八分牒軍唤劉氏母子并秋菊同赴本司拈䦰均
分所有田通仕欲以子世德繼登仕之後昭穆不順
本不應立以其係親房姑令繼絶仰本軍唤田世德
與本生父通仕前來拈䦰如不肯來徑将此一分縣
盡給諸女條法行悔之無及仍從本軍取通仕願狀
申併帖司理照應牒內再奉判如各人願就本軍拈
䦰分析請備詞申續據田柏年狀昨與阿劉至争亡
姪立嗣奉判田通仕執留登仕䘮柩在家以爲欺騙
孤幼占據産業之地此何理哉今生者各巳有分析
惟登仕䘮柩合爲理㑹東尉唤上劉氏秋菊就兩位
兒女衆財之內截撥一項錢物爲登仕塟送之費切
待行下軍縣責令族衆如法營辦通仕不得干預所
有劉氏秋菊兩分母子自要相依而居於通仕者何
干預兼通仕之子本不得立所有見撥一分産業行
下本縣拘留候登仕塟訖劉氏秋菊并兒女各安居
訖通仕别無窺圗方得以其子承此一分繼據甲頭
雷先幹人余德𥙿狀催訴上件事奉判此事甚不難
决而淹延數月田制屬死於旅邸余徳𥙿又以疾告
使提刑司有累月不决之訟亦本司之恥也人案並
押下羅司理照已行監分析申五日余德𥙿係幹人
本非家長豈有官司不爲予决却使幹人宰制主家
之理請司理詳前後所判介意早爲分析申續據羅
司理觧到分析關書共八本赴司乞印押責付各人
請令奉判令各人領關訖僉􁨃對定此一節呈如劉
氏秋菊母子與通仕和允巳定仰責狀人案却将田
允懃一分闗書併行給付如未對定合候塟訖經本
司請給僉廳㝷責據劉氏秋菊等與田通仕和允供
狀僉㕔官書擬呈奉判行仍牒軍更請照本司巳行
催建昌縣趣了塟事訖申
　　都昌縣申汪俊達孫汪公禮訴産事
俊達既無親的子孫則當來賣田骨以塟三䘮乃死
者之幸也公禮既是俊達死後過房為孫所賣田骨
係為乃祖掩骸又何訟為照蔡提刑已判行
　　貴溪縣繳到進士翁雷龍公劄訴熊大乙将父
　　死尤賴事
以雷龍公劄比前日狀詞筆迹濃淡真草縱横㣲有
不同然其實一手所書兼雷龍前日經縣分析之詞
無非謟佞知縣今来公劄又欲挾朝貴以􁌏監司孰
謂　公之門而出若而人哉見識如此當職深爲之
羞愧合本合追治以昔人察見淵魚爲戒姑寢勿問
帖請知縣勸諭今後不宜如此勿俾小人之計得行
　　樂平縣汪茂元等互訴立繼事
死者有兒有女豈有四世再從兄弟欲以其子雙立
之理提刑司不比樂平縣汪伯仁押下司理院勘問
假冩除附公據及過房書帖之人如實供當與闊略
或更隠諱枷勘及讀判汪伯仁不到奉判此必是本
司見役公人有與之相爲表裏者楊季和且勘下杖
一百今後呈覆書擬公事兩詞人並仰押在廳前聼
候書判如已判而無人可讀示也定将當行人送鄰
州勘取諸吏知委
　續槀五十卷起淳祐已酉至寳祐戊午十年間之
　所作也余少喜章句既仕此事都廢數佐人幕府
　歴守宰庾漕亦兩陳臬事每念歐公夷陵閲舊牘
　之言於聼訟折獄之際必字字對越乃敢下筆未
　甞以私喜怒参其間所决滯訟疑獄多矣性懶収
　拾存者惟建溪十餘册江東三大册然縣案不過
　民間雞蟲得失今摘取臬司書判稍緊切者為二
　卷附於續藁之後昔曽南豐元豐類藁五十卷續
　藁四十卷末後數卷如越州開湖頃畝丁夫齊州
　糶米斗斛户口福建調兵尺籍貟數條分件例如
　甲乙帳微而使院行遣呈覆之類皆著於編豈非
　儒學吏事粗言細語同一機棙有不可得而廢歟
　姑存之以示子孫開慶改元上已日克莊題

後村先生大全集卷之一百九十三
後村先生大全集卷之一百九十四
　行述
　　宋修史侍讀工部尚書龍圖閣學士正議大夫
　　致仕莆田縣開國伯食邑九百户贈銀青光禄
　　大夫後村先生劉公行狀
　　曽祖(炳)贈宣教郎
　　　妣鄭氏贈孺人
　　　　㳺氏贈㳟人
　　　祖(夙)承議郎著作佐郎累贈中奉大夫
　　　妣林氏贈令人
　　　　林氏贈令人
　　　父(彌正)朝議大夫吏部侍郎累贈少師
　　　妣方氏贈魯國夫人
　　　　林氏　魏國夫人
咸淳五年正月二十九日龍圗閣學士正議大夫莆
田縣開國伯食邑九百户後村先生劉公卒年八十
三前數夕有大星隕公寝室後俄而公逝莆之士大
夫皆揮淚以相吊有方斂而往枕尸以哭者有既殯
而往拊棺以哭者莫不盡哀又數日則泉南之南閩
北之北吊喭往來交馳於道乂數月則四方交舊與
凡得銘得序得䟦得詩之友不遠千百里而來力不
能來亦以書至葢不知其㡬皆曰斯文無所宗主矣
吾儕無所質正矣後進無所定價矣茫茫宇宙人物
何限其能擅一世盛名自少至老使言詩者宗焉言
文者宗焉言四六者宗焉雖前乎耆舊後乎秀傑之
士亦莫不退遜而推先卒至見知於人主者古今能
㡬人哉公雖得名得夀得禄而愛公者猶以用公未
盡為恨是豈私所好耶吁若公者可謂千載之士矣
公諱克莊字潜夫世為莆田人自大父著正字峥嶸
艾軒之門聲振乾淳間已蔚然為文章家矣公生有
異質少小日誦萬言為文不屬藁援筆立就初名灼
以聲律冠胄子入上庠塲士至今誦之嘉定己已以
郊恩奏捕将仕郎更今名𥘉調靖安簿帥漕争檄置
幕下潔齋袁公時以倉兼府尤以文字見重俄丁少
師憂終制注福州右理曹改差真州録參菊坡崔公
帥維揚因公白事喜曰吾於閩得二士君與子華也
銳欲致公會李公珏建閫金陵辟㳂江制司凖遣一時
幕府諸賢自勉齋黄公而下皆相敬愛因謀進取公
有異議主謀者忌之公求南嶽廟去薦　資格猶欠
一考八桂胡公槻以經司凖遣辟公辭不就魏國力
勉之八桂佳山水胡與公倡酬幾成集外帥權重不
輕錢客公入京進卷胡公飲别榕臺人以為前此未
有也甲申改宣教郎知建陽縣新考亭之祠祀朱范
劉魏四君子於學宫庭無留訟邑用有年増糴賑糶
倉二千斛大書其門曰聊為爾民留飯椀豈無來者
續心燈西山真公記之更剏西齋北山陳公篆其扁
為賦于蔿于之什西山在朝以公學貫古今文追騷
雅薦西山還里公以師事自此學問益新矣言官李
知孝梁成大箋公落梅詩與朱三鄭五之句激怒當
國幾得譴安晚鄭公時在瑣闥力為辨釋以免終更
綵旗蔽路送者踰數十里比聞公䘮猶有重趼來哭
者得倅潮陽趙至道猶以嘲詠謗訕弹之毒由梁李
也刑寺下所属究實公若不聞邑丞虞德羔素貪昧
以妨士民公論上府漕使陳公汶壯之卑以京削主
管仙都觀俄通判吉州端平改紀安晚當國甲午春
有旨都堂審察西山帥閩以機幕辟除将作簿兼帥
司參議之官公迎魏國之官魏國自􁊅少師不出戸
者二紀矣西山知公吏才高府事一切委之平齋洪
公遷西掖奏公自代安晚曰中書眼高西山以户書
召公援例求退䛇以近簿供職公奉魏國還里踰月
獨入京九月除宗正簿西山喜曰方是本色公在麟
寺南塘為卿㳺二公間以文字相得懽甚西山夢奠
乞假會葬不許乙未六月除樞宻院編修官兼權侍
右郎官未幾鄭喬並相公輪對言服天下莫若公今
失之私鎮天下莫若重今失之輕陛下因私天位遂
德柄臣因德柄臣遂失君道非公也因私天位遂踈
同氣因疎同氣遂失家道非公也大臣憂讒畏譏而
有狼䟦之嗟厭事避權而動魚羹之興非輕歟或以
匹夫橫議而改政或以走卒偶語而易令非輕歟次
篇言柄臣壊朝綱開邉釁遂成殘賊貪饕僥倖之俗
不可囘諸賢起而當之天人並　陛下遂疑君子而
思小人曽肇有言上意漸變臣思此語可謂寒心願
陛堅凝初意無使宵小軰動摇正論則天下幸甚貼
黄言苕川之事出於廹䝱向止議其罪不原其情近
雖復其爵未雪其冤皆人所難言也公於上前奏讀
王音所問隨事隨答或言陛下向待柄臣大重今待
柄臣太輕當更化之𥘉奄嬖屏息近因軍卒小警此
曹頗得干預陛下若聼用之天下事去矣或言陛下
之於濟王本不如此只是臺諌給舍一等小人遂
一叚施行當治其罪以滌此謗繼絶一事
國本既定决不容已或言向也權柄下移陛下欲除
一吏不可得今從官宰相皆自聖擢向者近臣惟真
德秀魏了翁小臣惟蔣重珍陳　與故相異論今
人人得攻大臣議朝政此皆更㐶美事又言弓旌所
招近稍稍引去蔣重珍既去位洪咨夔又引疾如此
則諸賢漸去别换一副黨人來矣上曰無人任事公
言今日如人乆病况痼已深用君子如服参苓雖無
近效猶有生全之理用小人如服烏喙一劑䘮生矣
殿上下之人皆謂公小官初召對音吐琅琅從容如
許廊廟器也䟽出鶴山魏公果山㳺公實齋王公南
塘平齋時皆在朝撃節不已實齋因奏䟽有曰兼旬
之間嘉謀迭進有禆聖學盖為公與杜立齋王臞軒
發也狂韃入㓂朝議以元樞曾公建督曽辟竹湖李
公與公参議不果行丙申左府語洩有錫第表郎之
傳鶴相與泳疑其遏己遂以吴昌裔䟽罷御史舍人
弟也主管玉局觀尋除漳州毅齋鄭公言於朝謂去
非其罪丁酉改知袁州有旨趣行公在郡一以崇風
化肅紀綱訪故家禮名賢為先務因寛得衆郡以最
聞殿中蔣御史公同舎郎也因火灾倡邪説為學舍
所詆知鐵庵方公前在諫垣言濟邸事太切天意不
怡遂以公與鐵庵臞軒同疏皆甞言故王者三公居
同里既歸相與賦咏無虚日時以同傳為榮俄主雲
臺觀文清李相當國擢公江西提舉改廣東提舉公
不以入嶺為難道出潮惠謁昌黎祠訪坡公舊迹庚
子元日始至以嬰孺視民以氷玉師寮屬歲計羡而
商征寛民夷安之八月陞漕文清薨史獨相經理两
淮屯田敷耕牛於廣右公以事關邉儲急為區畫既
應令而民不知役時表謝有曰每於吏民相告語之
間具言朝廷不得已之意指此以諷也識者誦味之
留粤两年更攝帥舶俸給例卷皆却不受買田二百
畝以贍仕於南而以䘮歸者南人刻石紀之辛丑令
赴行在奏事侍御史金淵謂公以清望自擬寢其召
命主管崇禧觀癸卯元日除侍右郎官又以濮斗南
䟽罷仍舊職天禧甲辰秋杜與范同相除江東提舉
一意訪求民瘼澤物洗冤劾廣信貪守黥南康黠胥
皆有奥援者公論稱快十一月除将作監未幾改直
華文閣范實忌公因託言歳旱民饑艱於擇代沮其
入也范去游獨當國與参與抑齋婁公以公薦丙午
四月令赴行在奏事時方禱雨公雖治任而拯飢雪
枉備極焦勞留至七月乞謁告省親不許道除大府
少卿八月望入脩門二十三日靣對三劄首言委任
之失二其一曰嵩之以借助滅殘金為戦以厚幣奉
倴盞為和以清野蹙國為守三者非長徒尚智術豈
堪倚仗若非天去其疾它日必貽朝廷之憂其二曰
昔者不擇其人而任之太專今也雖擇其人而不授
以柄但調䕶使之勿言宣諭使之奉詔又言謨謀之
悞二其一日大臣有翕受之量而無主宰之功同列
有不説之漸而無鬷假之和易一邉閫淹久而後决
遣一儒帥迫趣而始行桑維翰一日易十節度郭子
儀朝聞命夕就道視今何如也其二曰廟謨暌異邪
黨揶揄殆幾反戈以自攻不憂探穴之覆出劉摯主
調停而㡬覆族曽韓争大柄而卒相京追思可畏也
陛下雖有退小人之功而虚受思小人之謗臣聞桓
温嗤誚王衍諸人自許豪傑符堅笑之語及謝安則
以為江左偉人秦檜甞言諸人但當啖飯觀吾致太
乎而兀术将死乃以張浚尚存為憂安之握兵初不
如温浚之挾虜初不如檜而二酋皆慢彼畏此今陛
下託國将求如温如檜者乎仰求如安如浚者乎次
言善類之合莫盛於本朝言路之通莫盛於本朝祖
宗以來甘其苦言飬其真氣有立行其説者有久而
思之者有始忤而終合者有自常調而處以清要者
今陛下上法祖宗待群臣至厚記憶所及收採不遺
恐其間尚有迹逺而孤位卑而滯者其人昔尚盛年
今已暮景願收之於霜降水涸之餘使善類常合言
路常通其意盖以言故王者收召未盡也讀至迹遠
位卑處上問為誰公曰從臣如王遂徐清叟方大琮
庶僚如湯巾潘昉不幸已殁存者如黄自然王邁自
然近已向用餘人皆年齒已高願陛下收錄之三言
江東使事以恤貧民處流民為最急貼黄以親老求
歸飬玉音曰朕知卿文名有史學即朌錫第之命仍
責修纂公退見果山坐未定宸翰已至劉某文名乆
著史學尤精可特賜同進士出身除祕書少監令與
尤焴同任史事庶累朝鉅典早獲成書次日兼國史
院編修官實録院兼討官又三日除御史兼崇政殿
説書公四辭錫第再辭史事晚講皆不許十月朔轉
對言今日之深憂莫如國本未建援引甚詳且曰臣
謂此事在唐宣宗後唐明宗則甚難在我朝仁宗高
宗則甚易其毓英宗孝宗於禁中也皆擇於未入之
前定於既入之後異其封爵别其名稱自幼至長自
姪為子不待建儲而人望已有所繋矣若朝取一人
焉暮取一人焉一出焉一入焉舉其當廢廢其當舉
徼倖之冀浸廣非所以重宗廟尊本統也於時有自
內學退歸者故公及之孟祀時御筆暫兼中書舎人
同院庸齋趙公時行下三房公以趙已除法從乞以
上三房易之奏上不許三學友朋喜曰此真舎人也
時嵩相未終䘮以草土疏乞挂冠上批服闋除職予
祠臺諫槖從交章詆之皆不付出十二月御筆嵩之
今已從吉守本官職致仕公奏嵩之有無父之罪四
無君之罪七舊相致仕合有誥詞今臣行嵩之之詞
未知為褒為貶若從其自乞則合行杜衍歐陽修之
例何以示天下後世若為貶辭則不坐下罪名秉筆
何所依據此綦崇禮所以必請高宗御筆然後草秦
檜罷制也上令丞相宣諭可作自陳行詞付下御前
所録嵩之奏狀令體此降制公又奏御筆有守本官
職之文未知所守何職本官見封永國公合以階官
帶永國公致仕十四日御筆史嵩之除觀文殿大學
士致仕公又奏昨日進講側聆玉音已降除職旨揮
臣清旦待班柬華門未知所除何職講退方聞之臣
竊見高宗朝左相沈該落大觀文致仕孝宗朝左相
葉顒以雷變罷不除職只守本官奉祠左相葉衡魏
杞去位皆終身資政今嵩之忠孝有虧所除職名乃
與元勲重德無異竊聞外廷之言皆咎臣不合奏審
公議實可畏也乞詳臣原奏寢嵩之職名只守永國
公致仕容臣行詞十六日中使宣諭史嵩之除職致
仕卿已導承又復入奏可依巳降批諭行詞公又奏
詞臣命詞湏合典故嵩之若以階官永國公致仕則
職在掖垣今除大觀文則合宣諭降麻此乃學士院
職事竊見紹興二十五年秦熺特授少師觀文殿大
學士嘉國公致仕正與嵩之一同係學士院降麻臣
若侵内官制豈不貽笑天下是日王倫復宣諭嵩之
除職既係學士院降麻卿可一靣書行公奏云連日
紊瀆聖聪未敢直陳容臣於經筵審取聖旨十七日
與給事趙　情舍人趙庸齋同上繳奏十八日上又
命謝瀆諭旨公遂丐祠不允二十二日御筆嵩之依
所奏乞守金紫光禄大夫永國公致仕除職旨揮更
不　行游相柬公云諸賢盡力囘天聖主舍已從人
書之簡册有光多矣便可書行命詞公為此制有曰
我聞在昔求忠臣於孝子之門人謂斯何豈天下有
無父之國未上二十四日侍御史章􁗵䟽罷猶以奏
審為罪安晚時在湖濱冐雪祖餞以鄒道鄉事相勉
公在省八十日草七十制學士大夫爭相傳誦以為
前無古人丁未二月除直寳文閣知漳州時有仲氏
工部之戚公以太夫人年高力辭安晚再相除直龍
圖閣主明道宫戊申元日除宗正少卿公又苦辭除
時余備數編修官袖公手書以白五日依舊職知漳
州公以戍期逺方待命是月又除秘閣修撰福建提
刑欲公便養也公又辭不允九月朔即家建䑓公方
申嚴使事訪疾苦扶善良以哀矜讞獄以孤逺㧞士
甫及遠月丁魏國憂哀慕毁脊三年如一日庚戍十
二月除秘書監公以禫制未終辭辛亥春有旨趣行
四月到闕兼太常少卿直學士院對劄二首言端平
變局侔於元祐今陛下登庸舊弼垂意寕而人謂
端平之政改矣端平之心亦改矣次言朝廷之士議
君上者或以掖庭或以戚畹或以聚斂議大臣者或
指除授或指賔客或指子弟道路之傳皆曰君相厭
之臣以為不然惟聖主可以責善惟賢相可以責備
其意甚忠其辭甚婉五議之諫諷居其一不知公者
或以為訝貼黄以建儲為請曰臣於端平乙未以樞
掾對甞言之端平丙午孟冬以少蓬對又甞言之越
三日孟祀時有貴州刺史之命臣既去國今五六年
節旄雖建王　雖䟽名號未正聖意未白願陛下早
圖之上皆嘉納公退見丞相乞召潘凱吴燧二人皆
忤相國者大咈相意語諸客曰千辛萬苦唤得來又
向那邉去然公本無心外廷之訝相國之忤皆誤矣
五月兼崇政殿説書六月兼史舘同修撰時事多內
出公言祖宗盛時內降絶少間有一二有論列者有
繳駁者有執奏者誨純仁寕謫而不以濮議爲是必
大　良寕去而不與兩知閣並立衍寕罷而不肯求
容權貴之門今中外除授間有不由大臣啓擬者求
者予者奉行者習以為常但日依應臣竊為陛下君
臣惜之又言衍之所以能却内降者當國僅三數月
而已盖小臣能以去就爲輕雖大事可論大臣能以
去就爲輕則內降可執橫恩可寢其語頗諷當國於
是愈落落矣公已决意决意賦歸而上眷甚隆相亦
勉諭凡六上請祠再乞挂冠皆不許公亦以禮官逼
近禋祀未敢數凟十月除起居舍人閏月兼侍講公
雖遷延數月未能决去而前後進言愈切史宇之除
工侍公不草制答䛇曰宇之一未更事少年　之
從上雍非籲俊尊上帝之誼臣前攝詞垣未行嵩之
之詞不樂臣者已橫加誣衊今若秉筆褒宇之之美
人謂臣何京尹規謀小利京民苦之公言昔之理財
者摧仰富商之盗利權者逐什一飬口體者不問也
削弱豪家之侵細民者營升斗育妻子者不問也漢
筭緡錢下逮末作唐為宫市白奪樵夫今何以異此
西浙名藩多付戚畹公言擇守不過两途一曰才望
二曰資格今穉齒登鵷序弱冠佩虎符昔人以四十
專城為榮今不待四十矣凡向者近臣均佚名流𥙷
用之地今皆以䖏若人百姓何賴焉山相經營復出
事有萌芽公直前奏曰陛下曩語羣臣以為某人决
不復用今都人競相傳曰落致仕矣建督府矣又曰
某人甞以御槧示人矣又曰陛下戒其勿脩怨矣臣
知陛下萬無此事設或有之此誤不少向使疇昔在
朝終始不廢偃月之禍不過及士大夫今以将國之
富震主之威􁅜爲㳟順隂懐怨毒外豈可以付寸鉄
内豈可以假寸權秦檜再相未甞不牢籠李光胡寅
乆則當世名臣舉族貶竄闔門廢錮而至尊亦有靴
中匕首之防此陛下商監也韃主新亡或傳胡運已
衰荊狃一勝蜀謀再舉公言趙范欲圗唐鄧唐鄧不
可得而棗陽先失安隨即　均房皆為㐀墟趙彦呐
欲圖秦鞏秦鞏不可得而劔関不守五十四州遂成
蕩覆豈非外重而不能禦内虚而無以守臣謂江陵
固然後可以援㐮樊重慶實然後可以圖漢中范與
彦呐前事可鏡也言雖峻切上獨優容察官鄭發苦
不相樂是月十九日疏入公方進講玉音曰卿與鄭
發無他否既退䟽不下御筆除職予郡道聞安晚薨
旅哭甚哀曰吾不敢忘知之舊謝吴並相壬子正月
除右文殿脩撰知建寕府二月兼福建運副鄭憤前
疏不行再論裭職寢公新命六月依舊職提舉明道
宫公優㳺里閈作為新居掲宸翰所賜樗庵後村二
扁日與賔客觴咏其間曰吾得此足矣寳祐丙辰矩
堂董相欲以治使處公丁大全言於上前曰劉某恃
才傲物遂有正言邵澤之疏實丁意也仍奉明道祠
景定庚申師相魏公還朝公方奏疏引年六月除秘
書監令守臣以禮津遣八月除起居郎再辭不許九
月兼權中書舎人公猶在道十一月朔靣對首劄言
凶相弄權以富強自詭輔聖君而行覇政爲天下宰
而設騙局人曰相非相駔也政事堂非政事堂壟㫁
也傳者嘆其形容之工末言國以危懼存以佚樂亡
其警告者甚切曰陛下必持勝必慮危已竄者毋至
量移已斥者無復親近大臣必弼違必格非士大夫
毋以清談廢務毋以浮文妨要人以為藥石之言次
言貪吏可懲奚問名勝贓罪狼籍而曰為賢者諱春
秋書法八議舊典恐不如是其意有所指也聞者是
之讀畢以老蒙收召謝玉音曰知卿愛君憂國至老
不衰所以欲得相見除兵部侍郎兼中書舎人兼直
學士院立螭纔三日爾十二月兼史舘同脩撰初上
過東宫見公書肆所傳文集喜之未除兵侍前一日
中使傳宣諭曰卿居間日久著述必多可録本進呈
公辭以容臣繕冩俄有旨再索公辭以史事猥冗未
及點對越數月以古賦古律詩記序題䟦詩話共二
十六卷奏進皆辛亥以後所作也翌日中使以宸翰
御製賜公曰卿風姿沉邃天韻崇　今觀所進近作
賦典麗而詩清新記腴贍而序簡古片言隻字据經
按史謂非有禆於緝熈顧問可乎先儒有言學富醇
儒雅辭華哲匠能非卿不足以語此真儒臣希闊之
遇也辛酉正月将降科舉詔公以非科第辭同院進
藁不稱旨命廟堂改屬曰非劉某不可三月兼侍讀
四月以病辭西掖詔從之俄除兵部侍郎八月再兼
中書是歲乞引年者再九月厲文翁除沿江制閫公
不待黄至與給事徐公繳奏酉時黄至又奏是夕一
更御筆至逼趣書行公又繳奏其言甚苦命遂寢壬
戌三月除權工部尚書陞兼侍讀侍李桂除察公力
排之桂已入臺次日䟽出全臺待罪朝紳皆謂與艾
軒疇昔繳奏謝某同今上在東宫亦語宫端徐公曰
劉中書此舉甚高公雖身兼兩制詞命填委寒暑無
間坐至四鼓而一念之忠言無不盡故淫雨有疏大
水有疏和糶之害有疏極飢之弊有疏猶有五管見
焉其言劉切允當帝心至如大全既死則曰李石責
北司有言李詞固可罪因何人以進乞斥其內詗奥
主者指當時貴璫也時海內順軌邉患浸紓公言禁
中排擋太宻湖山丹艧太盛願母忘偷渡時江桂二
閫宻圖起廢公言更以柔愞邀功李以開城縱㓂罸
未當罪其可牽復乎或言簿録姦贜之財圩田御庒
之入合以助糴本𥙷和糴此陸贄散小儲成大儲捐
小寳因大寳之説或言右選勑牒冗濫𥙷授多稽攷
難戦士捐軀得賞而𥙷授帖牒死歸它人蠧國無端
何以示勸毎奏多至萬言少亦數千言人皆美公之
忠純而服公之整暇八月再乞納禄御批曰覧卿來
奏求退甚勇詞垣經幄方資文儒輸情甚真難奪雅
志特除寳章閣學士知建寕府權文昌得真學士異
恩也御賜玉柄寳箑宸製五言書其上以金纈香茶
侑之竹湖以後未有也師相亦賦詩贈行從槖飲别
道山堂分賦御製詩韻時人比之二疎公既還里優
㳺觴咏甲子秋以目青謝事除焕章閣學士守本官
致仕其年先帝棄犀臣公哭臨哀慟丁卯右目亦苦
赤障遺身自樂𥙿如也四年五月今上念先朝遺老
御筆劉某謝事先朝年德俱高特除龍圗閣學士仍
舊致仕人謂嗣聖将起公矣公早受知忠肅賈公辨
章尤相親敬古心碧梧二揆皆公文字友而天不慗
遺國嗟殄瘁烏乎惜哉公娶玉融林氏贈淑人寳章
閣博之女先公卒四十二年子三人強甫朝奉郎三
省架閣添差福州通判明甫奉議郎邵武軍通判山
甫承奉郎監嶺口盬倉女一人適正獻福公之孫故
通直郎惠安知縣陳琰孫男八人沂登仕郎涣洙将
　京選澤分奏汶履　錦絢尚幼孫女五人其二嫁
承奉郎監嶺口盬倉方廣翁修職郎浦城主簿方公
權餘未笄是年十二月十九日諸孤奉公之柩葬於
　北徐潭之原公負間世之才問學所積源流三
探索涵泳又深造而自得之無書不讀發爲詩文持
論尚氣節下筆関倫教一篇一詠脱藁争傳初年即
見知於諸老温陵竹隠傅公知晦翁諡議乃公所筆
寄聲願納交趣召道莆造公之廬覧公近作曰亹亹
逼人屢以疏薦潔齋在豫章得公代郡守賀正表喜
曰酷似李雲龕勉公加意南塘為西宗得公諸作於
北山甚竒之或問北山潜夫諸作如何北山曰不患
不好只患忒好公歸自桂林迂道見南塘於三山讀
公南嶽藁稱觴賞不巳自此遂為文字交水心評公
詩曰是當建大将旗鼓者西山知公尤至端平朝贈
書廟堂曰當今詞人惟趙某劉某謂南塘與公也迨
夢奠於京門人諸賢俱在獨以遺表屬公果山見公
雜咏二百首手之不置曰一章雖二十字皆史㫁也
辨章師相尤竒公之文每得公所作必令吏録之西
山諸老既殁公獨巋然為大宗工四方有大紀述咸
歸之後村氏銘叙先世勲德以不得公文為恥公甞
笑曰吾賣文以資老者也公見地既高而學有定力
窮達得䘮是非毁譽寄之歌咏一付嬉笑梅花數句
以詩得謗也而畧不以為悔巴陵一䟽以言獲譴也
而不自以為高前後四立朝共不盈五考非無蚍蜉
之撼含沙之射而未甞恨其人既有􁀫明子夏之疾
黒白如故往來交際飲笑自如每曰某親某友老皆
後我木已拱矣我於今以往皆剰底歲月自營竁兆
乃徐先軰故居結廬其間佳客過從時與同宿有以
青嚢術見者豈無異議但笑以視之非達乎公吏事
素長自領邑建陽最聲已著爲麾爲節剖决如神處
事侔侔有方畧在藩司臬獄案千紙一覧盡得其情
而行之以恕息庵湯公甞語余甚嘆服之安晚甞曰
潜夫真才吏爲文名所勝故人不盡知之雖中與安
晚少忤而追思痛悼時見吟篇暮年狀其行事幾千
餘言每語人曰安晚實知我公甞以成集屬余序序
曰諸作皆高尤精爲李唐諸子所不及至於駢語雖
祖半山曲阜而隠顯融化鍵奥機沉表制之外誥啓
尤妙自成一家他人或相倣傚神氣索然矣甲子以
來又為渾深簡到之語甞語余曰吾四六又一變矣
有前後續新四集已行扵世其在新集者半出於目
青之後口誦成篇子姪筆受鎔煆諸書字字嚴宻無
一篇不可垂訓非徒詩也其於當世交㳺先後軰皆
名流傑士姓字班班見集中不可悉數余屢擯於時
去公所居差近每一篇成即以見寄恃有商㩁以余
為知言疾革既黙諸子問以遺奏屬僕如何公瞠目
頷之奏上君相嗟惜贈銀青光禄大夫予致仕遺表
恩澤将謀請諡諸孤俾余狀其事欲上之太史碑銘
墓表則屬之東澗湯公陽岩洪公擇　公皆生平
宻友亦遺命也謹狀
　咸淳五年十一月　日
　　　　　　同舍生中大夫新除秘書監林希逸

後村先生大全集卷之一百九十四
後村先生大全集卷之一百九十五
　墓誌銘
　　　門人顯文閣直學士朝議大夫洪天錫撰
後村先生劉公諱克莊字潜夫莆田人也莆有二劉
先生著作諱夙正字諱翔以言論風節聞天下憸士
畏其鋩鍔同時名勝俱位下風號隆乾第一流人著
作生吏部侍郎贈少師諱彌正以民庸國功為嘉定
名法從公以侍郎為父著作為王父母方氏林氏魯
魏國夫人幼穎異出語驚人書過目輙成誦為文未
甞起草弱冠以詞賦魁胄監用門功𥙷将仕郎主靖
安簿錄事真州諸公争出我門下白事維揚清獻崔
公喜曰吾晚得二士子華與君也説欲羅致李公夢
　制置江淮辟書先上遂為昇閫所得軍書徼筆一
時傳誦㑹幕府謀進取公持論不合自請嶽祠桂閫
以凖遣足其考時南嶽藁油幕牋奏𥘉出家有其書
葉公正則評公詩許以大将旗鼓趙公履常稱公散
語與水心不相上下侍郎定諡朱子曰文天下稱當
忠簡傅公聞議狀出公手寄聲願交諸老多折軰行
方是時公自視長吉牧之未知夢得義山何如耳既
改秩宰建陽益鏟崛奇就平實文忠真公里居公以
師事講學問政一變至道崇風教表儒先如古循吏
𥙷賑糴倉五千斛真公記之陳公膚仲爲賦于蔿于
去來四十年父老迎送如一日聞公訃有越境來哭
者相鄉民也通判潮州羣憸組織詩案牽連及公主
管仙都祠起倅廬陵未赴端平改紀召赴堂審真公
帥閩以機幕辟除将作監簿兼參議官府事一委重
焉真公以版書召公奉魏國還里乞觧隨司有旨以
匠簿造朝進宗正簿真公薨于位公乞朝假會塟不
許除樞宻院編修官兼權侍右郎官時鄭喬並相上
意浸移公輪對言服天下莫若公合失之私鎮天下
莫若重今失之輕陛下受命於天柄臣掠功於巳因
私天位遂德柄臣因德柄臣遂疎同氣楊謝貴胄聨
翩華途沂榮魚軒融洩廣內南陽近親侵奪貧細郡
國不敢問北司貴臣慿恃恩寵風憲不敢劾非私與
大臣憂讒畏譏有狼䟦之嗟厭事避權動魚羹之與
依違肺腑之間道有所屈浮沉官寺之際志不得行
以匹夫橫議而變政以走卒偶語而易令非輕與又
曰孝宗之於秀邸待本生之法也宣仁之於高氏待
外家之法也高宗之於張去爲劉媫妤待奄嬖之法
也趙普諫幽燕之役㓂凖决澶淵之䇿重臣處邉事
之法也韓琦之逐任守忠陳俊卿之去曽覿大臣處
近習之法也貼黄言霅川之事出於廹脅向者止議
其罪不原其情近者雖復其爵未雪其枉陛下何不
下尺紙之䛇曰故王有東海王彊寕王憲之志不幸
遭變朕於同氣友愛素隆前日繳駁論列之人宜伏
江充蘇文之誅德立辨誣則四海之心悦矣厚禮改
葬則九原之憾釋矣次言柄臣濁亂天下久矣塈春
知孝反易綱常變邪正而元氣壊國脉損善相裂棄
險要削薄本根而弱勢成柄臣與其徒攫取陛下之
富貴而去獨留大敝極壊之朝綱巳開難合之邉釁
驕冗不可簡稽之兵窮極不可變通之楮䧟溺不可
挽囘之風俗以遺陛下陛下不幸而當之諸賢不量
力而就之遂使陛下疑君子之無效意小人之有才
獨不思宣靖之禍蔡京為之也虜騎長驅京已竄責
乃自言有禦狄之䇿猶幸當時不惑其言使京復用
則國亡久矣此陛下商監也疏出物論浩然歸重文
靖魏公清獻游公相與撃節王公去非讀而歎曰不
意二劉之後有此佳作知公不專以文名也時有錫
第表郎之傳吴舎人泳忌公軋已遂以其弟昌裔䟽
罷主玉局觀知漳州改宜春到郡僅数月御史蔣峴
首倡邪說劾公及忠惠方公實之王公皆言故王者
人以三賢同傳爲榮文清李公相辟提舉廣東常平
陞漕公寛荷箬嚴篚苞節漕計市牛千頭助邉屯捐
例卷置田二百畝賙南官之不幸者召赴行在御史
金淵誣公自擬清望寢召命明年除侍右郎官又以
濮斗南疏寢范杜同相起江東提刑劾貪守籍㸃胥
𥙷信州預借一年獄案千紙一閲盡得其情號才吏
者自以爲不及除将作監范内忌公進華文閣因任
㳺公獨相以太府少卿召入對三劄其一曰嵩之以
借助滅殘金爲戰以厚幣奉倴盞爲和以清野蹙國
為守實未甞戦實未甞和實不能守而自負和戦守
之功迭執和戦守之權若非天去其疾它日必貽宗
社之憂又言陛下實有退小人之功而虚受思小人
之謗今廟謨暌異邪黨揶揄洛蜀分朋而勢逐韓曽
爭柄而京相臣實未知所終次言陛下待羣臣至厚
記善忘過収採不遺其間尚有迹逺而孤昔壯今老
願收之於霜降水涸之餘盖指前言故王同傳者三
言使事以恤貧民處流民為最急貼黄以母老乞歸
養上曰知卿丈名有史學即頒錫第之命兼任脩纂
公未退宸翰已至劉某可特賜同進士出身除秘書
少監令與尤焴同任史事尋兼崇政殿說書公累辭
不許轉對言國本未建中外寒心獻議者曰宜早定
沮議者曰宜少待陛下甞求其情乎建威立順黄門
常侍之謀也埋璧于庭以羣公子卜巴姫之意也諉
曰人主家事李勣林甫之言也國家大事而與左右
邪謟之人謀之鮮不爲所摇者宜倣嘉祐紹興故事
别其名稱自姪爲子以繋人望上爲感動嵩之既免
䘮御筆守本官職致仕公奏嵩之有無父之罪四無
君之罪七前朝宰臣沈該落大觀文致仕葉顒守本
官奉祠嵩之忠孝有虧乞寢罷職名只守永國公致
仕且援綦崇禮草秦檜罷制乞坐下罪名著之訓詞
以昭國法上遣中使宣諭公執愈堅又與給舍同上
繳奏且力丐祠竟奪嵩之除職之命殿中御史章琰
猶以奏審咎公改直寳文閣知漳州辭鄭相再當國
陞龍圖閣除宗正少卿辭改秘閣修撰福建提刑建
臺甫及一月丁魏國憂禫制未終除秘書監服闋造
朝兼太常少卿直學士院對疏首言端平之失在於
施行鋭周防疎除擢驟然端平之政或可改也端平
之心不可改也今之議君相者或以戚畹或以掖庭
或以賔客或以子弟道路皆曰君相厭之臣以為不
然惟聖主可以責難惟賢相可以責備貼黄以建儲
退見丞相乞起復潘凱呉燧以奨直言大咈相意進
故事言本朝名相惟杜衍能却内降衍在相位三閲
月耳小臣能以去就雖大事可論大臣能以去就為
輕雖内降可却相愈不樂又言京尹征利已甚漢筭
緡錢下逮末作唐為宫市害及樵夫麟趾之澤息蠆
尾之謗興與　訴于上公六上祠請再乞挂冠皆不
允遷起居舎人兼侍講嵩之經營復出事有萌芽公
直前言陛下曩語羣臣以為其人决不復用天地祖
宗實聞斯言今都人訛傳曰落致仕矣建督府矣又
曰嵩之以御槧示人矣又曰陛下戒其勿脩怨矣臣
知陛下萬無此事設或有之此誤不少彼以埓國之
富震主之威繆飾不情之恭順隂懐非常之忿毒外
豈可以付之寸錢内豈可以假之寸權乎又言趙范
欲圖唐鄧唐鄧不可得而棗陽先失安隨郢復均房
之境皆為坵墟趙彦呐欲圖秦鞏秦鞏不可得而劒
闗不守五十四城盡成塗炭外重而無以御内輕而
無以守上皆優荅察官鄭發觀望論公疏不付外除
右丈殿修撰知建寕府兼副漕鄭憤前疏不行再論
寢公新命復職提舉明道宫景定庚申魏公入相公
方拜疏引年除秘書監又除起居郎兼中書舍人靣
對言國以危懼存以佚樂亡臣願陛下毋忘胡馬飲
江時大臣毋忘入峽時毋忘漢陽舟中與白鹿磯時
因言永樂失而趙卨吕公著之言見思澶淵歸而陳
彭年王欽若之諛獲售㓂凖能賛親征而不能不傅
㑹天書王旦能致太平而不能諌東封西祀次言臟
吏可懲奚問名勝玉音勞問卿爱君憂國至老不衰
所以欲得相見除權兵部侍郎兼中書舍人兼直學
士院又兼史館同修撰前一日中使傳宣索公近作
公録辛亥以後詩賦記序題跋詩話二十六卷以進
翌日宸翰賜公曰卿風姿沉邃天韻崇豅今觀所進
近作賦典䴡而詩新記腴贍而序簡古片言隻字据
經按史謂非有禆緝熈顧問可乎先儒有言學富醇
儒雅辭華哲匠能非卿不足以語此真儒臣希闊之
遇也俄除兵部侍郎兼職仍舊踰年權工部尚書兼
侍讀厲文翁移金陵李桂臺察公皆奏寝其命史岩
之李曽伯宻圖起廢公言罪大罰輕丁大全貶死公
乞斥其奥主内詗者指巨璫也身兼兩制詞頭填委
而論事不休淫雨有疏大水有疏拯飢有疏捐御庄
以助和糴覈冗牒以恤死事各有疏又有五管見焉
每奏動數千言懇切至到異乎以文字發身者屡乞
納禄御筆覧卿來奏求退甚勇詞垣經幄方資文儒
輔情甚真難奪雅志特除寳章閣學士知建寕府賜
玉柄寳箑御製五言詩書其上侑以金幣香茗異禮
也師相賦詩贈行從官飲别道山堂公御製詩韻以
送人比之二疏歸里之眀年遂致其事進煥章閣學
士今上即位之四年慨念先朝遺老特陞龍圖閣學
士仍舊致仕結裹全人君相實賜之也公前後四立
朝惟景定及二年端平一年有半餘僅數月游相最
篤舊不能乆其留鄭相最憐才竟不合而去退之所
謂謗與名隨公殆似之初鄭相在端平號能收拾善
類淳祐再相有患失心遂厭人言公去國久猶以端
平望之不知者曰君子亦黨乎二豸相之仇也宗尹
相之私也祁公居位三月相所諱聞也公隂諷顕規
連挂盛怒豈阿其所好哉無人細考後尊堯此公自
詠皆實語也彼才名相軋者方攬一世虚譽公獨恃
九重為知己炫才者忌之媒名者争之其不理於口
也固宜水心有言結知流俗者多得譽結知人主者
易見毁何獨公哉葢棺事定毀與譽俱冺矣而寝郎
一疏掖垣累奏至今讀之足以増倫紀之重折姦雄
之萌凛凛猶有生氣也公早負盛名晚掌書命每一
制下人人傳冩號真舍人穆陵尤重公文凡大詔令
必曰非劉某不可逹官顯人欲銘先世勲徳必託公
文以傳江湖士友為四六及五七言往往祖後村氏
于是前後續新四集二百卷流布海内巋然為一代
宗工文豈能自傳哉要必有為之本者過江號大家
數無慮六七公求其文章氣節上夀全名指不多屈
惟周文忠楊文節與公而三皆納禄於顯融乞身於
彊健公晚不幸目眚巳在告老數年之後賢於漏盡
不休拖紳方請遠矣咸淳五年正月二十九日以疾
薨於里第前數夕有大星隕公寝後斯文所闗不偶
然也年八十有三階正議大夫爵莆田縣開國伯食
邑九百戸要石塘林氏嘉定清白吏直寳章閣瑑之
女婦德女儀爲九族式先公殁四十二年贈淑人子
男三人強甫朝奉郎三省架閣添差通判福州明甫
奉議郎通判邵武軍山甫承奉郎監福州嶺口鹽倉
女一人適故通直郎知惠安縣陳琰孫男八人沂修
職郎閩縣主簿渙洙将　京選澤奏汶履瀵錦絢尚
幼女五人其二嫁承奉郎監嶺口鹽倉方廣翁修職
郎浦城主簿方公權餘未笄穆陵嘗賜宸奎四大字
公以後村扁所居之堂以樗庵扁徐潭精舍其年十
二月十九日諸孤奉柩塟於徐潭之原公自卜也遺
奏上君相嗟悼贈銀青光禄大夫賜諡将頒强甫以
書來曰先公易名子所請也銘不可以它屬天錫衰
病荒落何敢辱我先生昔皇甫湜銘昌黎之墓曰死
能令我躬不隨世磨滅者惟子噫斯言過矣退之豈
以皇甫湜不磨滅耶令諸老凋零及門之士尚不少
竟使湜以銘公也夫烏虖銘曰
　北亭三世雪錦機有虹連卷飲墨池吐為金鳯尤
　瑰竒清朝有道蹌來儀玉堂之盛青瑣扉𬒳服寳
　璐佩明璣五色繅繪重瞳衣直為骨幹忠肝脾世
　所賞好推琚詞穆陵在天公騎箕巫陽下招我西
　悲帝成玉樓属筆誰天上不獨人間希千年有人
　誰待之豈無過者酌芳菲下馬來讀墓陵碑
後村先生大全集卷之一百九十五
後村先生諡議卷之一百九十六
　諡議
　　　顯文閣直學士朝議大夫提舉江州太平典
　　　國宫洪(天錫)為先師龍圖閣學士工部尚書
　　　贈銀青光禄大夫(臣)劉(克荘)請諡奏状
(臣)竊惟登斯文之籙者代不數人結明主之知者世
不多見故武帝讀相如之賦恨不同時明皇聞太白
之名召對甚寵然而生不過文園之散秩殁僅存供
奉之虚稱以能文之臣值好文之主豈不歎甚况乎
九牧知名九重知己生前殊常之眷既幸邀於　先
皇身後節恵之榮不無望於　嗣聖盖援易名之曠
典非專墻屏之私恩敢瀝愚衷冐塵淵聼伏惟(臣)先
師龍圖閣學士工部尚書贈銀青光禄大夫劉(克荘)
學問淵源之邃詞章體裁之工大册高文直推作手
片言隻字皆足名家　先皇錫之殊科寘之近職非
但潤色討論之善益推論思獻納之忠寝郎一疏白
故王之心詞垣幾奏數姦相之罪益孚時望允協衆
心奎畫之所稱揚玉音之所宣索品之以沉邃崇豅
醇雅詞華之目加之以典麗清新腴贍蕳古之評迨
丐歸而不可留也又寵以金幣華以詩草
尤香晚節皇帝陛下特
於暮年遽永違於昭代(臣)
遺一之嗟敢替在三之誼寕退老西河而遂掩其學
豈從游汾曲而不穪其師况(某)厯事三朝眎
若稽著令盖應易名輙昧萬死繳前史(臣)林(希)逸所
撰行狀一帙用黄羅複匣投進欲望　聖慈下
臺訂以美諡于以重聖世旌儒之典于以彰　先帝
知人之明發既往之幽潜垂将來之勸奨須至
聞者三省同奉
聖旨送禮寺議諡
　　　奉議郎太常博士夏(錫)𥘉諡議
揚子雲曰言心聲也不得於心有言焉者否也盖心
者言之本根言者心之枝葉玊佩瓊琚必有瓏璁之
聲金鐘大鏞必有鏗鍧之韻吉者寡躁者多疑者誕
誣者㳺文詞得失率此心為之故龍圖閣學士工部
尚書贈銀青光禄大夫劉公某生有頴質蚤負盛名
以二劉諸孫之淵源承西山水心二先生之啓發孰
不以為邃學問工詞章也然公雅好吟咏
日一念纔萌帝已臨豈容纎芥自
矣　髙丈大册成一家

後村先生大全集卷之一百九十六
