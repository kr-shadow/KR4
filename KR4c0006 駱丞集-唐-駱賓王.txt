#+TITLE: 駱丞集-唐-駱賓王
#+DATE: 2018-05-12 10:18:59
#+SOURCE: github.com/kanripo/KR4c0006 master cf2fa780                
欽定四庫全書　　　　　集部二
　駱丞集目録　　　　　　别集類一(唐/)
　　巻一
　　　頌
　　　　靈泉頌
　　　賦
　　　　蕩子從軍賦
　　　　螢火賦(有序/)
　　　五言古詩
　　　　詠懷古上裴侍郎
　　　　夏日遊徳州贈高四詩(有序/)
　　　　在江南贈宋五之問
　　　五言律詩
　　　　於紫雲觀贈道士(有序/)
　　　　在獄詠蟬(有序/)
　　　　途中有懷
　　　　岀石門
　　　　至分陜
　　　　至分水戍
　　　　北眺舂陵
　　　　望鄉夕泛
　　　　乆客臨海有懐
　　　　遊兖部孔君自衛來欣然相遇若舊
　　　　西京守嵗
　　　　白雲抱幽石
　　　　春雲處處生
　　　　同辛簿簡仰酬思𤣥上人林泉(四首/)
　　　　秋日送陳文林陸道士(有序/)
　　　　秋日送尹大赴京(有引/)
　　　　秋夜送閻五還潤洲(有序/)
　　　　初秋登司馬樓宴(有引/)
　　　　初秋於竇六郎宅宴(有序/)
　　　　送鄭少府入遼
　　　　送費六還蜀
　　　　秋月送侯四
　　　　送王明府上京參選
　　　　秋日送別
　　　　別李嶠得勝字
　　　　在兖州餞宋五
　　　　遊靈公觀
　　　　夏日遊山家同夏少府
　　　　夏日遊目聊作
　　　　同崔駙馬曉初登樓思京
　　　　春夜韋明府宅宴
　　　　冬日宴
　　　　鏤雞子
　　　　詠雲酒
　　　　詠美人在天津橋
　　　　憲臺岀縶寒夜有懐
　　　　月夜有懷簡諸同僚
　　　　送郭少府探得憂字
　　　　送宋五之問得凉字
　　　　冬日過故人任處士書齋
　　　　詠塵灰
　　　　秋晨同淄州毛司馬秋九詠
　　　　秋雲
　　　　秋蟬
　　　　秋露
　　　　秋月
　　　　秋水
　　　　詠水
　　　　秋螢
　　　　秋雁
　　　　詠雁
　　　　秋菊
　　　　詠雪
　　　　餞駱四得鍾字
　　　　渡瓜歩
　　　　王昭君
　　　挽詩
　　　　樂大夫挽詩(五首/)
　　　　丹陽刺史挽詩(三首/)
　　巻二
　　　五言排律
　　　　浮查詩(有序/)
　　　　春霽早行
　　　　秋日山行簡梁大官
　　　　晩度天山有懷京邑
　　　　晩泊河曲
　　　　晩泊蒲類
　　　　晚渡黄河
　　　　早發淮口望旴𣅿
　　　　遠使海曲春夜多懷
　　　　晩泊江鎭
　　　　早發諸曁
　　　　晩憇田家
　　　　宿山庄
　　　　過張平子墓
　　　　海曲書情
　　　　邉城落日
　　　　蓬萊鎭
　　　　宿溫城望軍營
　　　　和孫長史秋日卧病
　　　　四月八日題七級
　　　　早秋出塞寄東臺詳政學士
　　　　鄭安陽入蜀
　　　　在軍中贈先還知巳
　　　　夏日憶張二
　　　　和李明府
　　　　望月有所思
　　　　寓居洛濵對雪憶謝二
　　　　西行別東臺詳政學士
　　　　送吳七遊蜀
　　　　春晚從李長史遊開道林故山
　　　　和王記室從趙王春日遊陁山寺
　　　　冬日野望
　　　　夕次舊吳
　　　　臺露薄暮濕征衣
　　　　過故宋
　　　　詠懷
　　　　邊夜有懷
　　　　乆戍邊城有懐京邑
　　　　幽縶書情通簡知已
　　　　寒夜獨坐遊子多懷簡知巳
　　　　叙寄員半千
　　　行
　　　　棹歌行
　　　　傷祝阿王明府(有序/)
　　　五言絶句
　　　　在軍登城樓
　　　　於易水送人一絕
　　　　挑燈杖
　　　　詠塵
　　　　翫初月
　　　　詠照
　　　　詠鵝雜言
　　　七言古風
　　　　上吏部侍郎帝京篇有啓
　　　　疇昔篇
　　　　行軍軍中行路難
　　　　艷情代郭氏答盧照鄰
　　　　代女道士王靈妃贈道士李榮
　　　　憶蜀地佳人
　　巻三
　　　表
　　　　爲齊州父老請陪封禪表
　　　對策文
　　　　一道
　　　　二道
　　　　三道
　　　啓
　　　　和學士閨情詩
　　　　上司刑太常伯
　　　　上李少常
　　　　上兖州
　　　　上兖州崔長史
　　　　上齊州張司馬
　　　　上亷使
　　　　上瑕丘韋明府
　　　　上郭賛府
　　　　上梁明府
　　　書
　　　　上吏部裴侍郎
　　　　與程将軍
　　　　答員半千
　　　　與博昌父老
　　　　與親情
　　巻四
　　　序
　　　　秋日於益州李長史宅宴
　　　　冐雨尋菊
　　　　晦日楚國寺宴
　　　　餞宋三之豐城
　　　　初春邪嶺送益府參軍
　　　　秋日餞麴録事使西州
　　　　贈李八騎曹詩
　　　　揚州看競渡
　　　　秋日與羣公宴
　　　雜著
　　　　姚州道破逆賊諾波浪楊處柳等露布
　　　　又破設蒙儉露布
　　　　代李敬業討武氏檄
　　　　應誥
　　　　自叙狀
　　　　祭趙郎將文
　　　　(臣/)等謹案駱丞集四巻唐駱賔王撰賔王義
　　　　烏人仕至侍御史左遷臨海丞後與徐敬業
　　　　傳檄討武后兵敗不知所終事迹具唐書本
　　　　傳中宗時詔求其文得百餘篇命郗雲卿編
　　　　次之陳振孫書録解題引雲卿舊序稱光宅
　　　　中廣陵亂伏誅盖㩀李孝逸奏捷之語孟棨
　　　　本事詩則云賔王落髪徧逰名山宋之問逰
　　　　靈隠寺作詩嘗為續樓觀滄海日門對浙江
　　　　潮之句今觀集中與之問蹤跡甚宻在江南
　　　　則有投贈之作在兖州則有餞别之章宜非
　　　　不相識者何至覿面失之封演為天寳中人
　　　　去賔王時甚近所作見聞記中載之問此詩
　　　　證月中桂子之事並不云出賔王棨書晚出
　　　　乃有是説盖武后改唐為周人心共憤敬業
　　　　賔王之敗世頗憐之故造為是語棨不考而
　　　　誤載也其集新舊唐書皆作十巻宋藝文志
　　　　又載有百道判三巻今並散佚此本四巻盖
　　　　後人所裒輯其注則明給事中顔文選所作
　　　　援引疎舛殆無可取以文選之外别無注本
　　　　而其中亦尚有一二可採者故姑並錄之以
　　　　備參考焉乾隆四十一年五月恭校上
　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官(臣/)陸　費　墀
欽定四庫全書
　駱丞集巻一　　　　　　唐　駱賔王　撰
　　　　　　　　　　　　明　顔文選　註
　頌
　　靈泉頌
　　　(按新唐書宋思禮事繼母徐爲聞孝補蕭縣主/簿㑹大旱井池涸母羸疾非泉水不適口思禮)
　　　(憂懼且禱忽有泉水出諸庭味甘寒日不乏汲/縣人異之尉柳晃為刻石頌其感見孝友傳)
聞夫𤣥功幽贊靈心以有徳是親至道冥符篤行以通
仁為本
　(𤣥功猶𤣥徳也老子能為章生而不有為而不恃長/而不宰是謂𤣥徳幽賛本易繫辭幽賛於神明而生)
　(蓍書皇天無親克敬惟親又皇天無親惟徳是輔孝/經先王有至徳要道論語孝弟為仁之本此數句皆)
　(用/之)
若乃天經地義色養叶於因心夏凊冬温愛敬𢎞於錫
類下逮六幽之奥上洞三光之精不有至誠孰云斯感
　(孝經夫孝天之經也地之義也民之行也曲禮孝子/之有深愛者必有和氣有和氣者必有愉色有愉色)
　(者必有婉容故曰色飬晉書王延字延元九嵗䘮母/泣血三年每至忌日則悲泣三旬事親色飬王𨗳子)
　(恱弱冠有髙名事親色飬詩皇矣篇因心則友註因/其心之自然也禮記冬温而夏凊註温以禦其寒凊)
　(以致其凉詩既醉篇孝子不匱永錫爾類註孝子誠/而不竭則神錫之以善也漢章帝章和元年詔光照)
　(六幽班固典引光被六幽註六合幽逺/之地六合天地四方也三光日月星也)
有廣平宋思禮字過庭皇朝永州刺史昉之適孫户部
員外順之長子㓜丁偏罰早喪慈親永懷鞠養之恩長
增思慕之痛弱不好弄長而能賢趨庭聞詩禮之風亢
宗勗曾閔之行
　(廣平漢初國名唐天總初為廣平郡後為洛州今廣/平府也少昊金天氏名摯字青陽此有字之始偏罰)
　(指䘮母謂雙親不全也詩母兮鞠我註亦飬也左傳/郤芮對秦伯曰夷吾弱不好弄註夷吾晉惠公也弄)
　(戲也又宋穆公疾召孔父屬殤公焉曰先君以寡人/為賢使主社稷若棄德不譲是廢先君之舉也豈曰)
　(能/賢)
事后母徐以至孝聞北面興悲泣髙堂而咎已東遊下
位歡微祿以逮親
　(韓詩外傳曾子曰往而不返者親也故子欲飬而親/不待是故椎牛而祭不如雞豚之逮親存也初吾為)
　(吏祿不及釜尚欣欣而喜者非以為多也樂其逮親/也旣沒之后吾嘗南遊於楚得尊官焉堂髙九尺傳)
　(嘗百乗然猶北向而涕泣者非為賤也/悲不逮親也故家貧親老不擇官而仕)
調露二年來佐百里俯就微班之列將申返哺之情敬
立身其若斯於從政乎何逺
　(古未有年號始於漢文帝惑方士新垣平玉杯之詐/改后元元年武帝因之始建元元年調露唐髙宗年)
　(號也鵷鳥行有次序齊整故朝班謂之鵷班烏鳥小/者能返哺其母大而項白者不能微班指鵷返哺指)
　(烏也孔子曰身也者/親之枝也敢不敬與)
時嵗亢旱金石行銷儇近川原殆將堙絶濬井皆為湯
谷通波盡化汚池
　(楚詞招䰟篇十日代出流金爍石些註東方有扶桑/之木十日並在其上以次更行其熱酷烈金石皆銷)
　(釋也湯谷楚詞作暘谷亦讀作湯註日之所出也或/言谷熱如湯張平子南都賦湯谷涌其后淯水盪其)
　(胷註盛𢎞之荆州記南陽郡城北有紫山紫山之東/有一水無所㑹通冬夏嘗温因名湯谷通波通流之)
　(水也汚池汚下/之地水所聚也)
太夫人在遲暮之年有温勞之疾非濫漿不可以適口
非源泉不可以蠲疴色養既虧憂惶靡訴
　(遲暮年老也潘岳閒居賦曰方今俊乂在官百工惟/時拙者可以絶意于寵榮之事矣太夫人在堂有羸)
　(老之疾尚何能違膝下色飬而屑屑從斗筲之役乎/列子流水之潘為淵濫禮内則篇黍醴漿水醷濫註)
　(漿醋水也醷梅漿也濫雜糗飲之屬和水也蠲除疴/病也三秦記始皇至驪山與神女遊忤其旨唾之生)
　(瘡始皇怖謝神女為出温/泉洗除之即蠲疴之意)
俄而㕔堦之下忽清泉而自生因疏𨗳其源遂流注不
竭味甘若醴氣冷如氷
　(六帖君乗土而王其致太平則醴泉出黄帝時以醴/泉為漿堯之時徳茂清平則醴泉出夏后書俊乂在)
　(官則醴泉出漢光武中元二年京師醴泉出飲者/痼疾皆愈味甘如醴故曰醴泉醴酒一宿成也)
此邑城控剡山地連禹穴基址多石崗阜無津爰自興
建以來乆微穿汲之利非精誠貫於有道純志浹於無
私孰能洽冥貺以通幽𨗳靈泉而致養者也
　(剡山地名唐初於此置􁦹州取四山為􁦹之義并析/置剡縣宋改􁦹縣今因之禹穴按一統志禹穴在㑹)
　(稽山龍瑞宮側此宮乃唐所建道家謂黄帝嘗建候/神舘於此有龍瑞壇呂東萊云大石中斷成罅殊不)
　(古司馬遷自叙上㑹稽探禹穴此殆非子長所探也/王十朋詩好古貪竒司馬遷胷中史記越山川如今)
　(禹穴無尋處洞鎻陽明石一拳又穴石舊經云禹葬/㑹稽山取此石為窆上有石𨽻不可讀今以亭覆之)
　(了翁詩禹穴原從一罅通禹陵原在亂山中飲泉窆硎/石皆如此誤却東遊太史公水經注云㑹稽山南有)
　(去禹廟七里謂之禹井即禹穴也張晏亦曰禹至㑹/稽崩而葬焉上有孔穴或云禹入此石穴故子長上)
　(㑹稽探之此說俱非是楊升菴云此乃子長自言徧/遊萬里之目緫吳越及巴蜀也按蜀之石泉禹生之)
　(地謂之禹穴其石穴深人跡不到廵撫儀封劉逺夫/修蜀志搜訪古牌刻有禹穴二字乃李白所書始知)
　(禹穴在㑹稽之誤此蕭縣/乃言㑹稽地者借用之也)
昔漢臣忠烈窮井飛於一言姜婦孝思潛波移於七里
静惟陳迹彼亦何人
　(後漢書耿恭為戊己校尉以踈勒城旁有澗水可固/引兵據其地匈奴來攻絶其汲道恭穿井城中十五)
　(丈不得水嘆曰昔貳師㧞刃刺山而泉湧乃整衣拜/井水泉奔出揚以示敵驚以為神遂引去姜詩至孝)
　(妻龎盛之女母嗜魚鱠夫婦嘗力作供膾母性又不/能獨食呼隣母共之母好飲江水去舍六七里妻泝)
　(流而汲值風雪不時至詩責遣之妻依隣母紡績市/珍味潛遺姑詩聞追還妻舍側忽有湧泉味如江水)
　(旦復出二鯉以供/二母陳迹舊迹也)
蕭縣尉柳晃耿介之士也道合則金蘭若膠漆情異則
軒冕猶埃塵片善可嘉朝聞甘於夕死一諾猶重黄金
賤於白圭
　(蕭古國名唐為蕭縣屬徐州今因之楚辭九辨負左/右之耿介朱子註耿介剛勇之意離騷彼堯舜之耿)
　(介兮况遵道而得路董子士不遇賦末俗以辨詐而/期通兮貞士耿介而自束文選序耿介之意既傷註)
　(忠烈也易曰二人同心其利斷金同心之言其臭如/蘭蔡邕郭有道碑師友之義穆如金蘭後漢雷義字)
　(仲公陳重字景公相與為友順帝時義舉茂才讓於/重刺史不聼義遂佯狂不應命後同舉孝亷俱拜尚)
　(書郎時人為之語曰膠漆雖堅不如雷與陳史記曹/邱生揖李布曰楚人得黄金百斤不如得季布一諾)
　(足下何以得此聲於梁楚間哉梁劉孝綽侍/安成王曲水宴詩一言白璧輕片諾黄金賤)
以為執友素交豈輕肥利祿之謂也賞音達禮非鍾鼓
玉帛之云乎所恥者没而無稱所貴者存而不朽徒懷
美志未遇良材
　(禮記曲禮篇執友稱其仁也註同師之友其執志同/呂氏春秋子期死伯牙破琴絶絃終身不鼓以為世)
　(無賞音者曹植求自試表有賞音而識道也潘岳誄/夏侯湛雖實唱髙猶賞爾音宋書惠連能文靈運嘉)
　(賞之禮仲尼燕居篇逹於禮而不逹於樂謂之素逹/於樂而不逹於禮謂之偏左傳穆叔曰豹聞之太上)
　(立徳其次立功其次立/言雖乆不廢謂之不朽)
某出賛荒隅塗經勝壤三秋客恨長懷宋玉之悲一面
交歡暫雪桓譚之涕
　(宋玉憫其師屈原放逐作九辨歌云悲哉秋之為氣/也蕭瑟兮草木揺落而變衰憭慄兮若在逺行登山)
　(臨水兮送將歸言世亂賢者欲去也漢應奉善識人/訪友不遇有造車匠自門開半面窺之後路識而呼)
　(之謂之半面之識一面亦謂初面相識也齊景/公遊牛山流涕晏子獨笑於旁公雪涕而顧之)
覩斯水之清泚感若人之精誠見賢思齊仰圭璋而有
地揮毫興頌鏤琬琰之無慚乃作頌曰
　(泚鮮明也詩如圭如璋言徳之純㓗也揮毫舉筆也/書顧命𢎞璧琬琰在東序註琬琰玉板也鏤刻也)
粤若稽古厥初生民其誰不孝獨我難倫義不悖道仁
不遺親愛敬盡力孝弟通神
　(孝經曰孝弟之/至通於神明)
顧我㒺極因心感至冥契動天甘泉涌地泠泠無竭蒸
蒸不匱曽是我私永錫爾類
　(詩昊天㒺極言父母之恩如天無窮不知所以為報/也因心見上文莊子夫列子御風而行泠然善也註)
　(泠然輕凉之貌書烝烝乂不格姦言舜使父母及象/皆進以善自治不至大惡也不匱錫類俱見上文又)
　(左傳穎考叔純孝也愛其母施及莊公詩曰孝子不/匱永錫爾類其是之謂乎此意與朱傳小異賦意似)
　(用之故上文/云曽是我私)
爰有芳人景行芳塵事諧則感道洽斯親孝為禮主名
為實賔徜斯文之不隊知盛徳之有隣
　(詩髙山仰止景行行止言善行也芳塵前人所行足/為後人之法如塵之芳後趙石虎以沈香為塵令美)
　(人行而播之謂之芳塵此字/義也莊子名者實之賔也)
　賦
　　蕩子從軍賦
　　　(漢孝恵六年使樂府令備簫管故有樂府詞其/詞云青青河畔草鬰鬰園中柳盈盈樓上女皎)
　　　(皎當牕牖峩峩紅粉粧纎纎出素手昔為倡家/女今為蕩子婦蕩子行不歸空牀難獨守上山)
　　　(採蘼蕪下山逄故夫長跪問故夫新人復何如/新人雖云好未若故人殊其色似相類手爪不)
　　　(相如新人從門入故人從閣去新人工織縑故/人工織素織縑日一匹織素五丈餘将縑來比)
　　　(素新人不如故此蕩子曲所/自始也賦中言蘼蕪曲即此)
胡兵十萬起妖氛漢騎三千掃陣雲隠隠地中鳴戰鼓
迢迢天上出將軍邊沙逺離風塵氣塞草長萎霜露文
　(妖氣曰氛胡人謂中國皆曰漢雖元人語猶然也十/萬三千舉成數而言其多未必實有此數也兵陣如)
　(雲合故曰陣雲又風后八陣有天地風雲虎蛇龍鳥/之象隠隠鼔聲也與殷其雷之殷同易地中有水師)
　(君子以容民蓄衆迢迢逺也史記亞夫傳趙渉遮説/亞夫曰將軍何不右去藍田走武闗直入武庫吳楚)
　(聞之以為將軍從天而下也周𢎞正入武闗詩將軍/天上落童子棄繻來邊塞地多風塵離如離寒暑之)
　(離秋初草葉萎死/青黄間雜如文)
　(毛居正六經正誤云谷風萬音蔓作万非盖万本音/墨萬侯姓也俗偕作草書万字經典豈應用之)
蕩子辛苦十年行囬首闗山萬里情逺天横劍氣邊北
聚笳聲鐡騎朝常警銅焦夜不鳴抗左賢而列陣比右
校以䟽營滄波積凍連蒲海雨雪凝寒遍柳城
　(十年言其乆萬里言其逺也庾信蕩子賦蕩子辛苦/逐征行直守長城千里城隴水恒水合關山推明月)
　(鄭𤣥曰關境上門也月令章句云關在境所以察出/禦入也漢書天文兩河間有天關梁周禮司關掌國)
　(貨之節以聼關市故有關市之賦春秋時騎境皆有/關門以察行李江淹恨賦明妃去時仰天太息紫臺)
　(稍逺關山無極宋玉見楚王王曰能為大言乎曰彎/弓掛扶桑仗劍倚天外王大竒之笳李伯陽入西戎)
　(所作傅𤣥笳聽序曰改葉為聲説文作葭胡人捲葭/葉而吹之胡笳所由名也杜摯有笳賦蔡琰胡笳十)
　(八拍李陵答蘇武書胡笳互動皆邊北聚笳也鐡騎/馬被鐡甲也銅焦以銅作譙器受一斗晝炊飲食夜)
　(擊廵營亦名刁斗左賢右校俱番官名漢書匈奴至/冒頓最強大置左右賢王司馬遷所謂悉徴其左右)
　(賢王舉引弓之人共攻圍之是也李陵降匈奴以為/右校王貴幸用事䟽營開營也如䟽九河之䟽蒲類)
　(海也在火州之土魯番西南又名婆悉海周四百里/葱嶺于闐以東之水皆注于此漢章帝詔班超有擊)
　(石池破白山臨蒲類取車師柳城漢縣名屬遼西郡/晉廢唐復置營川於此宋省之故城在永平府城西)
　(二十里唐太宗伐髙麗命李世勣軍發柳城即此阮/籍大人先生歌曰陽和微弱隂氣竭海凍不流綿絮)
　(折/)
若乃地分𤣥徼路指青波邊城煖氣從來少闗塞𤣥雲
本自多嚴風凜凜將軍樹苦霧蒼蒼太史河
　(張楫曰徼塞也以木栅水為夷狄之界也音呌又曰/境也以木石水而為界也或曰呌號廵警之謂或曰)
　(繞也所以繞遮蠻夷不得通中國也義可互發北邊/謂之𤣥徼南邊謂之丹徼因其方色名之耳青波水)
　(也秦㓕義渠始于隴西北地上郡築長城以拒胡趙/武靈王北破林胡樓煩築長城自代並隂山下至髙)
　(闕為塞此邊城關塞所起也𤣥雲黒色也將雪之候/如此漢馮異不伐每克敵諸將論功異獨屏樹下軍)
　(中號大樹將軍苦霧猶毒霧也太史河在北邊非九/河之太史河也盖九河按禹貢兖州之境)
既䟦距而從軍且揚麾而挑戰征斾凌沙漠戎衣犯霜
霰樓船一舉争沸騰烽火四連相隠見戈文耿耿懸落
星馬足駸駸擁飛電終取俊而先鳴豈論功而後殿
　(漢書甘延壽投石䟦距出於等倫註䟦距即超距謂/距地向前超過物也詳見後巻露布投石超距註書)
　(牧誓武王左仗黄鉞右秉白髦以麾詩麾之以肱皆/招義史記李左車曰不十日而兩將之頭可致麾下)
　(麾旗也項羽謂漢王曰願與王挑戰註招兩人對戰/也北邊皆飛沙之地故云沙漠詩如彼雨雪先集維)
　(霰註將大雨雪必先微温雪自上下遇温氣而摶謂/之霰乆而寒勝則大雪矣樓船船之有樓臺者漢武)
　(伐南越造樓船以路博徳為樓船將軍詩百川沸騰/此以人衆言之也周幽王以褒氏不好笑萬方故不)
　(笑王與諸侯約有故舉烽火則遣兵來援既而無故/舉烽火諸侯皆至褒氏大笑註烽火今煙墩也草雜)
　(狼糞燒之風吹不斜見者知有冦警故又曰狼烟詩/載驟駸駸註驟貌王褒聖主得賢臣頌追奔電逐遺)
　(風言馬之疾也耿育訟陳湯曰國家既無文帝豐年/節儉之畜又無武帝薦延梟俊禽敵之臣獨有一湯)
　(註梟俊取敵之魁首也湯嘗斬郅支單于楚詞/恐鷃鴂之先鳴兮百草為之不芳殿見論語)
征夫行樂踐榆溪倡婦衘怨坐空閨蘼蕪舊曲終難贈
芍藥新詩豈易題池前怯對鴛鴦伴庭際羞看桃李蹊
花有情而獨笑鳥無情而恒啼
　(楊惲報孫㑹宗書曰人生行樂耳須富貴何時衛青/傳西定河南地案榆溪舊塞註上郡北有榆次山東)
　(經榆林為榆溪倡婦見本題註曹子建釋詩妾身守/空閨良人行從軍楚詞秋蘭兮蘼蕪羅生兮堂下綠)
　(葉兮紫莖謝𤣥暉和王主簿怨情詩相逄詠蘼蕪辭/寵悲班扇註失寵者相逢咏此詩鄭風溱洧篇維士)
　(與女伊其將謔贈之以芍藥江淹恨賦下有芍藥之/詩佳人之歌鴛鴦水中匹鳥婦人獨處故怯對之詳)
　(見下文翡翠註史記李廣賛將軍恂恂如鄙人口不/能道詞及死之日知與不知皆為盡哀彼其忠實心)
　(誠信於士夫也喭曰/桃李不言下自成蹊)
蕩子別來年月乆賤妾空閨更難守鳯凰樓上罷吹簫
鸚鵡林下臨勸酒
　(蕩子二句見本題下秦簫史風神超邁善吹簫作鳯/聲能致孔雀白鶴穆公有女名弄玉亦好吹簫公遂)
　(以妻焉乃教玉作鳯鳴居十餘年鳯凰止其屋公為/作鳯凰樓夫婦止其上一旦史乗龍玉乗鳯升天而)
　(去鸚鵡螺出外/國可磨為杯)
同道書來一雁飛此時緘怨下鳴機裁鴛帖夜被薰麝
染春衣屏風宛轉蓮花帳夜月朎朧翡翠帷箇日新粧
始復罷祗應含笑待君歸
　(匈奴留蘇武北海上每誑漢使以武巳死武官屬常/惠私教使者言天子射上林得雁足有帛書言武在)
　(某澤中匈奴驚以為神遂遣歸後世雁傳書始此下/機用蘇秦事曹植閨情詩西北有織婦綺縞何繽紛)
　(明晨秉機杼日晏不成文太息終長夜悲嘯入青雲/妾身守空房良人從行軍梁武陵王蕭妃夜夢詩昨)
　(夜夢君歸賤妾下鳴機極知意氣薄不着舊時衣故/言如夢裏頼我雁書飛古樂府文彩雙鴛鴦裁為合)
　(歡被着以長相思縁以結不解麝獸名食柏臍有香/即麝香也楚詞招魂篇紫莖屏風文縁波些註屏風)
　(水葵也又名鳬葵又名防風即荇菜也生水中莖紫/色文縁波言葵之文采風起水動即縁波而生也此)
　(即宛轉之意又梁簡文曉思詩晨禽争學囀朝花亂/欲開爐煙入斗帳屏風隠鏡臺紅粧幾盡淚蕩子何)
　(當來蓮花帳因其色也或曰帳所以屏風對下夜月/則宛轉當屬蓮花楚詞註又云屏音丙謂以葉障風)
　(正與縁波相對最見工緻更詳之朎朧月色也楚詞/翡帷翠帳餙髙堂些又翡翠珠被爛齊光些註翡赤)
　(羽雀翠青羽雀以翡翠為錦也異物志翠形似燕出/交趾黄山谷驀山溪詞鴛鴦翡翠小小思珍偶註鴛)
　(鴦翡翠皆成雙之物李華長門怨亦云弱體鴛鴦席/啼粧翡翠林亦取成雙之意如上文云怯對此云裁)
　(鴦皆有取也庾信蕩子賦/逆想行人至迎前含笑來)
　　螢火賦(有序/)
　　　(據雲卿所言此乃上䟽下獄時所賦然螢火有/二種有草螢有水螢唐李子卿水螢賦云水螢)
　　　(為蟲􁀙蟲能夭彼何為而化草此何事而居泉/腹可自持故無取于蠏足能自運亦何憐於蚿)
　　　(色動波間獨珠還于合浦影懸潭下若/星聚于穎川觀此則此賦有欠分處)
余猥以明時乆遭幽縶見一葉之巳落知四運之將終
悽然客之為心乎悲哉秋之為氣也
　(張華鷦鷯賦屈猛志以服養塊幽縶於九重淮南子/曰見一葉落而知嵗之將暮四運春夏秋冬也末句)
　(見靈/泉頌)
光隂無幾時事如何大塊是勞生之機小智非周身之
務
　(莊子齊物論夫大塊噫氣其名為風大宗師篇大塊載/我以形勞我以生息我以死註大塊或以為無或以)
　(為元氣或以為混/成或以為天地)
嗟乎祶袍匪舊白首如新誰明公冶之非孰辨臧倉之
愬
　(史記范睢事魏須賈為昭王使齊睢從齊㐮王聞睢/辨口使賜金牛酒睢辭謝賈大怒以睢持國隂事告)
　(還語魏相齊齊大怒擊睢折脅擢齒置厠中使醉客/更溺之齊醉睢佯死賂守者亡出鄭安平操睢更名)
　(張祿因秦使王稽得入秦昭王以為相既而須賈使/秦睢儌行見賈賈笑曰范叔固無恙乎愍其寒取祶)
　(袍賜之因問秦相張君知之乎今吾事之去留在孺/子豈有客習於相君者哉睢曰主人翁習知之唯睢)
　(亦得謁請為君見乃為賈借大車與御至相府望見/者皆避匿賈怪之至相府門睢請先入通待良乆不)
　(出賈問曰范叔乆不出何也門下曰無范叔向者吾/相張君也賈大驚乃膝行肉袒因門下謝罪頓首曰)
　(賈不意君自致青雲之上不敢復讀天下書不敢復/與天下事賈有湯鑊之罪請自屏於胡貉之地唯君)
　(生死之睢曰汝罪有幾曰擢髮未足睢數其罪曰汝/之得不死者以祶袍戀戀有故人之意耳乃言王罷)
　(歸賈大具㑹諸侯使坐賈堂下莝豆兩黥徒夾而馬/食之數曰語魏王急持魏齊頭來不然且屠大梁齊)
　(恐走趙虞卿解相印與逃魏信陵君難見之齊怒自/剄趙取齊頭與秦乃出平原君平原前為睢紿入秦)
　(矣鄒陽諌吳王書曰有白頭如新傾蓋如故何者知/與不知也公冶長非其罪世傳公冶長能通鳥語不)
　(見于書但唐沈佺期詩不如黄雀語能免冶長災白/樂天鳥鶴贈荅詩序云余非冶長不能通其意似實)
　(有其事或在亡逸書中如衝波/傳魯定公記之類今無所考耳)
是用中宵而作達旦不瞑覩茲流螢之自明哀此覆盆
之難照
　(王充論衡天下與地無異若覆盆/之狀司馬遷云戴盆何以望天)
夫類同而心異者龍蹲歸而宋樹伐質殊而聲合者魚
形出而呉石鳴茍有㑹於精靈夫何患於異類
　(孔子至宋與弟子習禮于大樹下桓魋伐其樹孔子/八表坐如龍蹲吳郡臨平岸崩出一石鼓打之無聲)
　(張華曰蜀有桐樹如魚形者出擊之有聲矣後果然/今杭州府城東北五十里有桐扣山山下有石鼓疑)
　(即/此)
况乗時而變含氣而生雖造化之不殊亦昆蟲之一物
　(後漢馮衍論/與時變化)
應節不愆信也與物不競仁也逢昏不昧智也避日不
明義也臨危不懼勇也
　(禮記月令季夏之月腐草為螢故云應節愆差也詩/不僣不賊競争也后漢卓茂傳與物無競郭璞江賦)
　(瓊蚪餙矅以瑩珠石􁇪應節而揚葩註/石􁇪形如龜脚春生花冬死故曰應節)
事有沿情而動興因物而多懷感而賦之聊以自廣云
耳伊𤣥功之播氣有丹鳥之賦象順隂陽而亭毒資變
化而含養每寒潛而暑至若知來而藏往既發揮以外
融亦含光而内朗
　(𤣥功見靈泉頌大戴記丹鳥羞白鳥註丹鳥螢也白/鳥蚊也羞如養羞之羞食也如此則有競矣或曰羞)
　(進也有螢即有蚊也孝標辨命論生之無亭毒之心死/之豈䖍劉之意註引老子亭之毒之蓋之覆之王弼)
　(註曰亭謂品其形毒謂成其質易乾道變化各正性/命朱子本義變者化之漸化者變之成又繫詞神以)
　(知來知以藏往融明之盛也朗亦明也/詩小雅既醉篇昭明有融髙朗令終)
若夫小暑南收大火西流林塘改夏雲物迎秋
　(月令季夏之月小暑至南收謂暑退也大火心星也/以六月之昏加于地之南方至七月之昏則下而西)
　(流矣詩豳風七月篇七月流火塘隄岸也亦作唐謝/靈運詩池塘生春草園林變夏禽即林塘改夏之意)
　(周禮保章氏以五色雲物辨吉㓙之祲象青雲在日/旁主虫白主兵赤主旱黑主水黄主豐又左傳分至)
　(啓閉必書雲物遂登觀臺以望春秋感精符云冬至/有雲迎送日者來嵗美後世獨用冬至書雲者非也)
忽臨虚而赴逺乍排叢而出幽如火齊之宵映如夜光
之暗投逝將歸而未返忽欲去而中留
　(叢草木叢聚也南史天竺出火齊珠狀如雲母色如/紫金列之則如蟬翌積之則如紗縠之重沓鄒陽上)
　(呉王書曰明月之珠夜光之璧以暗投人於道路無/不按劍相盻者何則無因至前也曹子建七啓若將)
　(飛而未逝若/舉翌而中留)
入槐榆而熖發若改燧而環周繞堂皇而影泛疑秉燭
以嬉遊㸃綴懸珠之網隠映落星之樓
　(槐榆鑚之皆有火如乃焚大槐春取榆柳之類是也/謂螢入槐榆若鑚燧改火之周徧韋孟諷諌詩四氣)
　(鱗次寒暑環周皇寢門闕在門兩旁左傳宋人殺申/舟楚子投袂而起屨及於窒皇文字書室無四壁曰)
　(皇泛影不定貌古詩畫短苦夜長何不秉燭遊懸珠/網謂簷非也謝希逸咏月詩網軒映珠綴應門照綠)
　(苔齊詩香風入珠網註網絡也漢武造甲乙帳絡以/隋珠和璧謝靈運直中書省詩玲瓏結綺錢深沈映)
　(珠網又江淹儗袁淑詩雲斾象漢徙宸網儗星懸劉良/註謂天子車上珠網如天星之懸此又以車網為珠)
　(網也左思呉都賦饗戎旅于落星之樓在今應天府/東北四十里吳大帝於落星山創三層樓山以星隕)
　(得/名)
乍滅乍興或聚或散居無定所習無常翫曵影周流飄
光凌亂泛艷乎池沼徘徊乎林岸狀火井之沈熒似明
珠之出漢值衝飈之不烈逢滛雨而逾煥
　(六朝魏瓘搗衣賦夜如何其秋兮巳半曵魯縞攘皓/腕始於搖拂終于凌亂蜀都賦火井沈熒於幽泉註)
　(火井在臨卭縣西南欲出其火先以家火投之少頃/隆隆如雷聲熖出通天光煇十里以筒盛之接其光)
　(而無炭一統志遥火山西有火井深不可見底為氣/上升常若徹雷以草㸑之煙騰火發名熒臺即臨卭)
　(地按火井在今犍為以火投之則火起而油出舟人/取以燃火諸改者俱不及此未親履故也明珠出漢)
　(舊引韓詩外傳鄭交甫過漢臯遇二女祅服佩兩珠/交甫曰願請子之佩二女解佩與之去十歩探之則)
　(亡矣廽顧二女亦不見但梁蕭和螢火賦類乾沙之/飛火若清漢之流星則漢天河也晉權翼曰每遇風)
　(飈之㑹爾雅暴風從下上曰飈梁元帝咏螢着人疑/不熱集草訝無煙到來燈下暗翻在雨中然離騷衝)
　(飈起兮水揚波盧諶與劉/琨詩操彼纎質承此衝飈)
炤灼兮若湛盧之夜飛灼爍兮像招揺之夕爛與庭燎
而相炫然重隂於巳昏共爝火而齊息避太陽於始旦
　(吳越春秋歐冶子為越王允常鑄五劍召薛燭示之/豪曹巨闕魚膓純鈎矣又示之湛盧燭曰善哉􁋚金)
　(鐡之美吐銀錫之精可以折衝伐敵人君有逆謀則/去之他國允常以湛盧獻呉呉公子光弑吳王僚湛)
　(盧夜飛如楚楚昭寤而得之問風胡子曰測此劍直幾/何對曰赤堇之山巳合若耶之溪深而不  羣神上天)
　(歐冶巳死雖傾城量金珠玉滿河不借一觀况駿馬/萬戸之都乎招揺北斗也禮記招揺在上詩小雅庭)
　(燎篇庭燎之光周禮諸侯將朝則司烜以物百枚并/而束之設于門内潘岳螢火賦翔太隂之𤣥昩抱夜)
　(光以清遊頻若飛焱之宵逝嚖如移星之雲流動集/􁠚陽灼如隋珠熠熠熒熒若丹英之照葩飄飄熲熲)
　(若流金之在沙至夫重隂之多風雨晦冥萬物眩惑/翩翩獨征竒姿燎朗在隂益榮堯讓天下於許由曰)
　(日月出矣而爝火不息/其於光也不亦難乎)
爾其光不周物明足自資偶僊䑕而伺夜對飛蛾之赴
熺類君子之有道入暗室而不欺同至人之無迹懷明
義以應時
　(蝙蝠五百年者色白名為仙䑕食之成仙左傳齊莊/公與臧紇言伐晉之功對曰多則多矣抑君似䑕夫)
　(䑕晝伏夜動不穴於寢廟畏人故也今君伐晉亂寧/將事之非䑕何如宋少帝失徳傅亮内懷憂懼直宿)
　(禁中暏夜蛾赴燭作感物詩以寓意潘岳/螢火賦猶賢哲之處時時昏昩而道明)
處幽不昩居照斯晦隨隠顯而動息侯昏明以進退委
性命兮幽𤣥任物理兮推遷化腐木而含彩集枯草而
藏煙不貪熱以茍進每和光而曲全豈如鎔金而自鑠
寧膏火之相煎陋蟬蜩之習蛻休螻蟻之慕膻匪傷蜉
蝣之夕不羨龜鶴之年搶榆飛而控地摶扶起而垂天
雖小大之殊品豈逍遥之異筌夫何化之斯化無使然
而自然
　(化腐集枯義見上文梁沈旋詠螢火詩火中變朽草/明滅靡恒調兩隊弗虧光陽昇反奪照泊樹類奔星)
　(集草疑餘燎望之如可灼攬之徒有燿郭璞螢火贊/熠燿宵行蟲之微么出自腐草煙若散漂物之相炰)
　(孰知其陶老子無源章和其光同其塵註韜吾光明/混彼晦濁同其塵垢鎔鑠皆以火銷金也莊子人間)
　(世篇山木自冦也膏火自煎也詳見后程將軍篇王/充論衡蠐螬化為腹育育化為蟬生兩翌其殻曰蛻)
　(今蟬蛻是也蜩亦蟬也莊子羊肉不慕蟻蟻慕羊肉/羶也蜉蝣朝生暮死不能乆存龜鶴夀皆千嵗搶突)
　(也榆木名摶拊翌徘徊而上也扶揺風也莊子逍遥/篇北溟有魚曰鯤鯤之大不知其幾千里也化而為)
　(鵬鵬之背不知其幾千里也怒而飛其翼若埀天之/雲又曰鵬之徙於南溟也水擊三千里摶扶揺而上)
　(者九萬里蜩與鷽鳩笑之曰我决起而飛搶榆枋時/則不至而控於地而已矣奚以之九萬里而南為郭)
　(象註小大雖殊而放於自得之塲則物任其性事稱/其能各當其分逍遥一也列子曰有生不生有化不)
　(化不生生者能生生/不化化者能化化)
乃若有來斯通無往不至排朱門而獨逺昇青雲而自
致匪偷光於鄰壁寧假煇於陽燧終狥巳以致能靡因
人而成事物有感而情動迹或均而心異響必應之於
同聲道固從之於同類殆未明於趨舍庸詎識其㫖意
子尚不知魚之為樂吾又安能知螢之為利
　(青雲自致見上文綈袍匪舊註楊雄當途者昇青雲/史記伯夷賛非附青雲之士後世據此皆稱仕路為)
　(青雲但髙方易占書青雲所覆其下有賢人隠逸民/傳嵇康早有青雲之志南史陶𢎞景年十四五嵗見)
　(葛洪方書便有養生之志曰仰青雲覩白日不為逺/矣宋書劉瑀答何偃云一嵗直造青雲晉書劉元海)
　(人傑必致青雲之上南史齊衡陽王鈞謂孔稚圭曰/身處朱門而情遊滄海形入紫闥而意在青雲袁彖)
　(贈隠士庾易詩白日清明青雲瞭亮阮籍詩抗身青/雲中網羅孰能施李太白詩所以青雲人髙歌在巖)
　(戸王勃不隊青雲之志即浮雲之㫖宋人始用青雲/字於登科遂襲至今本范睢楊子雲傳誤用之耳匡)
　(衡好書家貧無油鄰家有火鑿壁以偷其光陽燧火/鏡也周禮陽燧以取火於日方諸以取水於月言以)
　(陽燧照日而得火以方諸照月而得水毛遂傳曰公/等碌碌所謂因人成事者也易同聲相應同氣相求)
　(莊子與惠子遊於濠梁之上莊子曰儵魚出遊從容/是魚樂也惠子曰子非魚安知魚之樂莊子曰子非)
　(我安知我不/知魚之樂)
高明兮有融遷變兮無窮牛哀倐而化虎羽泉忽兮生
熊血三年而蔵碧魂一變而成虹知戰塲之有燐悟寃
獄之為蟲彼翾飛之質弱尚矯翼而凌空何㣲生之多
躓獨宛頸以觸籠異壁光之照廡同劍影之埋豐覬道
迷而可復庶幽鍳而或通
　(淮南子牛哀病七日化為虎其兄啓户而入搤殺之/方其為虎也不知其嘗為人也方其為人也不知其)
　(將為虎也平子思攻賦牛哀病而成虎兮雖逢昆而/必噬左傳晉侯夢黄熊入于寢門韓宣子問子産對)
　(曰堯殛鯀于羽山其神化為黄熊入於羽淵實為夏/郊三代祀之晉為盟主㦯者未之祀也乎如其言有)
　(間賜子産莒之二方鼎周萇𢎞死於蜀藏其血三年/化為碧戰國策曰聶政刺韓相荆軻刺秦王並白虹)
　(貫日燐鬼火也螢火亦一名燐戰塲有燐天隂則見/漢武幸甘泉至長平坂道中有虫盤而覆地赤如生)
　(肝頭目口齒悉具問東方朔對曰此為憤氣必秦獄/處也始皇拘殺無辜憤氣所生上按地啚果然問何)
　(以去之曰有憂者得酒而忘以酒灑之遂消楚詞東/君篇翾飛兮翠曽註翾小飛輕揚之貌曽舉也言巫)
　(舞如鳥之舉揚雄解嘲得士者富失士者貧矯翼厲/翮恣意所存張華鷦鷯賦彼晨鳬與歸雁尚矯翌而)
　(増逝曹植惡鳥論荆之梟將巢於吳鳩遇之曰何去/荆而巢吳乎梟曰荆人惡予之聲鳩曰子如不能革)
　(子之音則吳楚之民不異情也為子計者宛頸戢翌/勿復鳴可也左思詠史習習籠中鳥舉翮觸四隅落)
　(落窮巷士抱影守窮廬又張華鷦鷯賦蒼鷹鷙而受/縶鸚鵡慧而入籠皆受制不得出也尹文子魏田父)
　(野得玉徑尺弗知隣人詐之曰怪石也畜之弗利田/父雖疑猶置廡下其夜明照一室其家大怖遽棄之)
　(野隣人盗之獻王立賜獻者千金長食大夫祿楚莊/夫人夏抱鐡柱納凉心動有娠産下二鐡命匠者夫)
　(婦干將莫耶鑄劍二干將匿其一以獻嘗在匣悲鳴/王以問伍舉對曰此劍必有雌雄不相得故鳴王召)
　(訊干將乃出其一王怒殺干將夫婦以釁因以名劍/至西晉牛斗間嘗有紫氣張華聞雷煥妙達象緯問)
　(之曰此何得有王氣曰此劍氣也在豫章豐城華即/補煥豐城令至掘獄基四丈餘得石凾光氣非常中)
　(有二劍以南昌西山土拭之光芒熖發送一與張留/一自佩華報曰此干將也莫耶何為不至然天生神)
　(物終當合耳以華陰土拭劍勝南昌西山乃以一斤/遺煥煥子華見書勸父并送之煥曰我夜觀乾象晉)
　(室將亂張公當受其禍此劍亦不乆在人間終當化/去及華死難劍不知所在煥子華後為延平從事渡)
　(延平津劍忽從腰間躍入水使没水求之見兩龍熒/然嘆曰先君化去之言張公終合之論豈虚語哉按)
　(一統志古豐城在今豐城縣西南三十一里劍池池/前有一石凾長踰六尺廣半之土座其半俗呼石門)
覽光華以自照顧形影以相弔感秋夕以殷憂嘆宵行
以熠燿
　(堯時卿士歌曰卿雲爛兮雨漫漫兮日月光華旦復/旦兮相如長門賦懸明月以自照兮徂清夜於洞房)
　(王符潜夫論蓬中擢自照謂螢火也李宻陳情表形/影相弔曹植責躬應詔詩形影相弔五情愧赧張華)
　(勵志詩星火既夕忽焉素秋凉風振落熠燿宵流吉/士思秋實感物化日與月與荏苒代謝熠燿宵行吕)
　(氏讀詩記云本草熠燿一名螢火陳思王螢火論曰/秋陰沈數雨螢火夜飛時故云宵行與今朱傳意異)
　(潘岳螢火賦嘉熠燿之精將與衆類乎超殊東/山感而増歎行士慨而懷憂亦指熠燿為螢也)
熠燿飛兮絕復連殷憂積兮明且煎見流光之不息愴
驚魂之屢遷如過隙之已矣同奔雷兮忽焉儻餘光之
可照庶寒灰之重燃
　(傅咸螢火賦潜空舘之寂寂兮意遥遥而靡寜夜耿/耿而不寐兮憂悄悄而多傷哀斯火之煙滅兮近腐)
　(草而化生感詩人之悠懐兮覽熠燿於前庭不以資/質之鄙薄兮欲増煇乎太清雖無補於日月兮期自)
　(照於陋形謝𤣥暉郡内夙望詩悵望心已極惝恍魂/屢遷莊子人生天地之間如白駒之過隙忽然而已)
　(李斯傳人生如騁白駒過决隙註白駒日影也班固/西都賦震震㷍㷍雷奔電激郭璞遊仙詩登山撫龍)
　(駟迅駕乘奔雷甘茂奔秦之齊遇蘇代使秦謂曰臣/聞貧富女㑹績貧女曰我無以買燭而子之燭光華)
　(有餘可分我餘光無損子明而得一便焉今臣困而/君方使秦茂之妻子在焉願以餘光賑之代遂為言)
　(於秦復召茂韓安國坐事下獄獄吏田甲辱之安國/曰死灰乃不復然乎曰然即溺之後安國復為内史)
　(甲亡走安國/追還善遇之)
　五言古詩
　　詠懷古意上裴侍郎
　　　(按唐書裴行儉字守約澤州聞喜人仁基子也/父被世充害謚曰忠蔭補𢎞文生舉明經調左)
　　　(屯衛倉曹參軍與長孫無忌議武昭儀事左除/西州都督長史后擢吏部侍郎與李敬𤣥馬載)
　　　(同典選時號裴馬以擒都支功拜禮部尚書兼/檢校右衛大將軍又降突厥伏念裴炎害其功)
　　　(封聞喜/縣公卒)
三十二餘罷鬢是潘安仁四十九仍入年非朱買臣縱
横愁繫越坎壈倦遊秦出籠窮短翮委轍涸枯鱗磨鉛
不霑用彈鋏欲誰申天子未驅䇿嵗月幾沈淪輕生長
慷慨效死獨殷勤徒歌易水客空老渭川人一得視邊
塞萬里可苦辛劍匣胡霜影弓開漢月輪金方動秋色
鐡騎拍風塵為國堅誠欵捐軀志賤貧勒功思比憲决
策暗欺陳若不犯霜雪虚擲玉京春
　(潘岳字安仁三十二嵗罷官作秋興賦序曰晉某年/余春秋三十二始見二毛朱買臣家貧賣薪給食束)
　(薪且行誦書妻負載相隨止買臣毋行歌道中買臣/愈疾歌妻羞求去買臣笑曰吾年五十當富貴今已)
　(四十餘矣汝苦日乆待富貴報汝妻恚曰如公終餓/死買臣不能止聽去後買臣守㑹稽迎妻與後夫置)
　(館中供具之妻慙自經蘇秦自鬼谷先生學為縱横/之術又合從連衡事見蘇秦張儀傳繫越見後送之)
　(問篇秦聲註坎壈字出楚詞志不平也遊秦見下贈/高四篇沈休文詩揆余發皇鍳短翮屢飛翻註翮鳥)
　(翌勁羽也吉乗對趙簡子鴻鵠髙飛所恃者六翮也/楊子法言鷦朋冲天不在六翮乎莊子貸粟監河侯)
　(侯曰我將得邑金貸子三百金可乎周曰昨見中道/而呼者周顧視車轍中有鮒魚焉曰我東海之波臣)
　(也若豈有升斗之水活我哉周曰我且說吳楚之王/激西江水迎子可乎魚曰吾升斗水活耳君乃言此)
　(不如早索我於枯魚之肆賈誼弔屈原賦莫邪為鈍/兮鉛刀為銛班固幽通賦搦朽磨鈍鉛刀皆能一斷)
　(班超在西域上書曰臣奉大漢之威而無鉛刀一割/之用馮驩聞田文好客躡蹻見之彈鋏而歌曰長鋏)
　(歸來乎食無魚遷之幸舍食有魚矣又歌曰長鋏歸/來乎出無輿遷之傳舍出有輿矣又歌曰長鋏歸來)
　(乎無以為家孟嘗君不恱既而代文收債㑹負者焚/其劵文怒驩曰令薛民親君而彰君善聲也文謝之)
　(后文以䜛廢驩為行秦反間復文位荆軻為燕太子/丹刺秦王太子賓客知其事者皆白衣冠以送之至)
　(易水上髙漸離撃筑荆軻和而歌為變徴之聲士皆/垂淚涕泣又復為羽聲慷慨士皆瞋目髪盡上指冠)
　(於是軻就車去終已不顧渭川人謂太公也韓信傳/廣武君曰臣聞知者千慮必有一失愚者千慮必有)
　(一得後漢書西羗傳西羗人性堅剛勇猛得西方金/行之氣焉漢章帝竇后和帝時臨朝后弟憲侍中刺)
　(殺都卿侯暢太后怒閉憲南宫憲懼求撃匈奴自效/遂破單于稽落山降二十餘萬出塞三千餘里登燕)
　(然山命中䕶軍班固刻石勒功紀漢威/徳而還陳平從漢髙征伐凡六出竒計)
　　夏日遊徳州贈髙四詩(有序/)
　　　(徳州秦為齊郡地漢析置平原郡治平原縣東/漢魏晉俱為平原國後魏改為郡又置安徳郡)
　　　(隋置徳州復為平原郡唐置徳州尋改平原郡/顔真卿起兵拒安祿山於此乾元初復為徳州)
　　　(治安徳縣五代晉移治長河縣宋復移治安徳/元因之本朝初省安徳縣入州尋改舊治為陵)
　　　(縣徙州治陵縣/城𨽻濟南府)
夫在心為志發言為詩詩有不得盡言言有不得盡意
　(易繫辭子曰書不盡言言不盡意然則聖人之意其/不可見乎書舜典詩言志盧諶與劉琨書易曰云云)
　(然則書非盡言之器言非盡意之具矣況言/有不得至於盡意書有不得至於盡言者耶)
僕少負不羈長逾虚誕讀書頗存渉獵學劍不待窮工
進不能矯翰龍雲退不能棲神豹霧撫循諸已深覺勞
生
　(鄒陽上吳王書曰使不覊之士與牛驥同皁謂才行/髙逺不可覊縻也司馬遷報任少卿書僕少負不覊)
　(之行長無郷曲之譽則似為不檢束之義史記賈山/渉獵書記不能為醇儒漢書班超有口辨而渉獵書)
　(傳三國志孫權謂吕蒙曰孤豈欲治經為博士耶但/渉獵見往事耳註獵獸渉氷不詳得之謂也史記項)
　(籍學書不成去學劍又不成易曰雲從龍風從虎聖/人作而萬物覩矯舉翰翌也即從龍之意列女傳陶)
　(荅子為大夫名譽不興家富三倍其妻謂之曰南山/有文豹霧雨七日而不下食欲以澤其衣毛而成其)
　(文章故藏身以逺害今君與此背不無後患乎/史記燕昭王日夜撫循其人勞生見螢火篇)
而太夫人在堂義須奉檄固仰長安而就日赴帝鄉以
望雲雖史闕三冬而書勞十上
　(漢書張奉候毛義坐定府以義守安陽令檄至義奉/之喜動顏色奉心賤之後義母死徴辟皆不就奉乃)
　(嘆曰賢者固不可測往日之喜為親屈也晉書明帝/幼聰慧嘗侍元帝適長安使來上問之曰長安近日)
　(近對曰長安近曰何以知之曰曽聞人從長安來不/聞人從日邊來他日帝與侍臣復問之對曰日近上)
　(愕然曰何異向者之言曰舉頭見日不見長安帝大/竒之華封人謂堯曰乗彼白雲至於帝郷又陸機思)
　(親賦指南雲以髙欽望歸風而效誠陸雲九愍眷南/雲以興悲蒙東雨而涕零狄公望雲皆想此語觸目)
　(激中也漢書東方朔上書曰臣年十二學書三冬文/史足用蘇秦說秦王書十上而說不行黑貂之裘弊)
　(黄金百斤盡資用乏絕去秦而歸羸縢履蹻負書擔/槖形容枯槁面色黧黑歸家妻不下機嫂不為炊嘆)
　(曰妻不以我為夫嫂不以/我為叔父不以我為子)
　(長安古地名漢都關中始置為縣屬京兆尹王莾改/長安東漢復舊隋遷都始徙縣治于此唐因之五代)
　(梁改大安縣後唐復曰長安至/今因之屬西安府𨽻陕西省下)
嗟乎入門自媚誰相謂言致使君門隔於九重中堂逺
於千里
　(無名氏飲馬長城窟行入門各自媚誰肯相為言□/延年樂府枯桑知天風海水知天寒入門各自媚誰)
　(肯相謂言諭食祿者自保不薦引也袁淑効曹子建/樂府五侯競書幣群公亟為言楚詞豈不鬰陶而思)
　(君兮君之門以九重註天子之門有九重闗門逺郊/門近郊門城門臯門庫門雉門應門路門言其逺不)
　(可至也管子曰堂上逺於百里/堂下逺於千里門庭逺於萬里)
既而交非得兔路是亡羊華堂敬上弊廬朅來初服遂
得載披玉葉欵洽金蘭傾意氣於一言締風期於千祀
　(莊子外物篇荃者所以在魚得魚而忘荃蹄者所以/在兎得兎而忘蹄註荃香草也可以餌魚蹄兎弶也)
　(繫其足故曰蹄也列子說符楊子之隣亡羊既率其/黨又請楊子之豎追之楊子曰噫亡一羊何追之者)
　(衆曰多岐路既返問追獲羊乎曰亡之岐路之中又/有岐路吾不知其所之也楊子戚然變容不言者移)
　(時不笑者竟日陸士龍被命詩王在華堂式宴嘉令/吕氏春秋膠鬲曰西伯朅去母欺我也武王曰不女)
　(欺將伐殷也膠鬲曰朅至曰將以甲子日至註朅何/也劉向七言朅來歸耕永自踈顔延年秋胡妻詩朅)
　(來空復辭楚詞車既駕兮朅而歸皆盍義相如大人/賦囬事朅來兮絶道不同平子思𤣥賦囬志朅來兮)
　(猶𤣥謀陸士衡弔魏武咏歸途以及斾登淆渑而朅/來似與庶士有朅之義同武貌初服隠居初衣之服)
　(也楚詞進不入以離尤兮退將復脩吾初服曹子建/啓願反初服從士而歸列子說符宋人有為其君以)
　(玉為楮葉者三年而成鋒殺莖柯毫芒繁澤亂之楮/葉中而不可别也此人遂以巧食宋國列子聞之曰)
　(使天地之生物三年而成一葉則物之有葉者寡矣/金蘭見靈泉頌慕容寶言於父垂曰願不以意氣徹)
　(恩忘社稷之重唐太宗謂尉遲敬徳/曰大丈夫意氣相期勿以小嫌介意)
雖交因意合資得意以敦交道契言忘少寄言而荃道
　(荃見/上文)
是以輕投木李以代踈麻章句繁蕪心神媿恧庶𢎞雅
韻竚辱報章則覬燿連星開龍文於劍匣素煇虧月頻
驪頷於珠胎云耳
　(詩國風木瓜篇投我以木李報之以瓊玖言投之以/微物而報之以重寳也楚詞大司命篇析䟽麻兮瑶)
　(華將以遺兮離居註䟽麻神麻不言何物按南越志/載踈麻大二圍髙數丈四時結實無衰落乃佳果也)
　(宋謝靈運詩握蘭勤徒結折麻心莫展註云皆香草/也或謂麻為紙如白麻黄麻之類東觀記曰蔡倫典)
　(上方作紙用故麻做者謂之麻紙用木皮做者謂之/穀紙用故魚網者謂之網紙唐時嘗言麻紙恐此指)
　　(紙為言借楚辭字用之書庶草繁蕪字作廡義皆豐/茂也平子思𤣥賦竇號行於代路兮後膺祚而繁廡)
　　(恧亦媿也詩雖則七襄不成報章言織女星每日度/更七次不能成報我之文章覬當作磑枚乘七發白)
　(刄磑磑矛㦸交錯註引六韜書刀銘曰刀利磑磑連/星龍文見螢火篇劍影埋豐註墨子楚之明月生於)
　(蚌蜃其腹謂之珠胎淮南子珠胎與月盈虧又月死/而螺蚌焦左太冲吳都賦蚌蛤珠胎與月虧全註蚌)
　(老者有珠其光上應月明隨月虧缺莊子列禦冦篇/人有見宋王錫車十乗以驕樨莊子莊子曰河上有)
　(家貧恃緯蕭而食者其子没於淵得千金之珠其父/謂其子曰夫珠在九重之淵而驪龍頷下子能得珠)
　(者必遭其睡也使窹子尚奚微之有哉今宋國非直/九重之淵也宋王非直驪龍也得車必遭其睡窹子)
　(為虀/粉矣)
日觀隣全趙星臨俯舊吳隔津開巨浸稽阜鎮名都紫
電浮劍匣青山孕寳符封疆恢覇道問鼎競雄啚神光
包四大皇威震八區風煙通地軸星象正天樞
　(泰山東南有峰名日觀雞一鳴見日出已長三丈星/臨用張華識劍事見螢火篇鬲津九河之一周官雍)
　(州其浸渭洛稽阜稽山之阜也吳有白虹紫電辟邪/流星青冥百里六劍滕王閣序紫電青霜是也趙簡)
　(子謂諸子曰吾藏寳符於恒山往得者為後諸子競/往無所得無恤曰恒山臨代代可取也簡子曰是知)
　(符矣遂立之楚子伐陸渾之戎觀兵周郊王使王孫/滿勞之問鼎之大小輕重焉滿曰在徳不在鼎成王)
　(定鼎於郟鄏卜世三十年歴七百周徳雖衰天命未/改鼎之輕重未可問也老子象元篇道大天大地大)
　(王亦大域中有四大而王居其一焉八區八方也或/云區別為八州博物志地祗之位起形於崑崙崑崙)
　(東北地轉下三千六百里有八𤣥幽都下有四柱柱/廣十萬里地有三千六百軸互相牽制也天文志北)
　(斗第一星為天樞此北斗非俗所云北斗乃俗所謂/子午星者也  此節皆言徳州  趙古國名漢治邯)
　(鄲縣晉初移治房子後魏廢國為趙郡治平棘北齊/置趙州隋置欒州後改趙州大業初改趙郡仍治平)
　(棘唐復為趙州治栢鄉尋復治平棘天寳初改趙郡/後復為趙州宋置慶源軍宣和初升慶源府金改趙)
　(州後改沃州元復為趙州屬真定路本朝以平棘縣/省入屬真定府吳地廣星臨指豐城見後餞宋三之)
　(豐城/序)
天樞限南北地軸殊鄉國闢門通舜賓比屋封堯徳言
謝垂鈎隠來參負鼎職天子不見知羣公詎相識未展
從東駿空戢圖南翼時命欲何言撫膺長嘆息
　(天有北極南極北極半入地中南極皆在地上以天/樞為界魏主丕欲伐吳臨江見波濤洶湧歎曰固天)
　(之所以限南北也舜典賓於四門四門穆穆註四方/之門古者以賓禮親邦國諸侯各以其方至而使主)
　(焉故曰賓穆穆和之至也左氏所謂無㓙人也此蓋/又兼四岳之官也又曰詢於四岳闢四門言舜既即)
　(位乃謀四岳之官闢四方之門以來天下之賢王莽/傳堯舜之時比屋可封皆徳化所及也垂釣即垂鈎)
　(也王仲宣從軍詩竊慕負鼎翁願厲朽鈍資不能效/沮溺相隨把犁鋤註負鼎翁伊尹也劉備以龎統守)
　(萊陽令政事不理魯肅遣備書曰士元非百里才徙/治中別駕之任始得展其驥足耳棗臺彦荅杜育詩)
　(矯矯駿足繁纓未就陸韓卿詩駿足思長坂柴車畏/危轍莊子逍遥遊篇鵬云云九萬里絶雲氣負青天)
　(然後啚南且適南溟也斥鷃笑之曰彼且奚適也我/騰躍而上不過數仞而下翺翔蓬蒿之間此亦飛之)
　(至也而彼且奚適/也詳見螢火賦)
歎息將如何遊人意氣多白雲梁山曲寒風易水歌泣
魏傷呉起思趙切亷頗凄斷韓王劍生死翟公羅
　(穆天子傳穆王宴西王母於瑶池西王母歌曰白雲/在天山陵自出道里悠逺山川間之將子無死尚能)
　(復來陶𢎞景詩山中何所有嶺上多白雲易水事見/上裴侍郎詩歌曰風瀟瀟兮易水寒壯士一去兮不)
　(復還吳起為魏將有功及公叔相害吳起公叔之僕/以起節亷喜名公叔尚魏公主令說武侯以公主延)
　(起無留心則必亂起見公主賤魏相果辭武侯武侯/疑起不欲留起懼得罪遂去之楚亷頗為趙名將以)
　(讒奔楚為將無功曰我思用趙人又漢文帝拊髀歎/曰嗟乎朕獨不得廉頗李牧之為將也蘇秦說韓王)
　(曰諺云寧為雞口毋為牛後今西面交臂而事秦何/異於牛後乎於是韓王勃然作色攘臂瞑目按劍仰)
　(天太息曰寡人雖不肖不能事秦今主君詔以趙王/之教敬奉社稷以從翟公為廷尉賓客滿門及罷門)
　(可張雀羅後復為廷尉賓客復往翟公書其門曰一/死一生乃見交情一貧一富乃見交態一貴一賤交)
　(態乃見易水在保定府安州城北源自府境曹徐石/橋河一畞泉等河至北合流為易水又至雄縣南為)
　(瓦濟河過/直沽入海)
羅罹翟公意劍負韓王氣驕餌去易論忌途良可畏夙
昔懷江海平生混涇渭千載契風雲一言忘賤貴
　(漢書班嗣報栢譚曰不絓聖人之網不齅驕君之餌/任昉到大司馬記室牋雖情謬先覺而迹論驕餌註)
　(爵祿君所以制使其臣猶釣魚之餌也莊子達生篇/夫畏途者十殺一人則父子兄弟相戒必盛卒徒而)
　(後敢出又就藪澤處閒曠此江海之士避世之人也/又譲王篇中山公子牟謂瞻子曰身在江海之上心)
　(居乎魏闕之下沈休文詩網蟲垂户織夕鳥傍欄飛/纓佩空為忝江海事多違詩涇以渭濁註涇水出原)
　(州百泉縣笄頭山東南至永興軍髙陵入渭渭水出/渭州渭源縣鳥䑕山至同州馮翌縣入河涇濁渭清)
　(二水合而清濁益分故言清濁有辨者曰胷中涇渭/甚明混則和光同塵之謂也風雲見上文龍雲註王)
　(褒聖主得賢臣頌龍嘘而致/雲虎嘯而風冽亦本易之意)
去去訪林泉空谷有遺賢言投爵里刺來泛野人船締
交君贈縞投分我忘荃成風郢匠斵流水伯牙絃
　(林泉隠者也詩皎皎白駒在彼空谷註賢者必去而/不可留矣於是歎其乗白駒入空谷晉書夏侯榮聦)
　(慧七嵗為文誦書日千言過目輙識文帝聞而請焉/賓客百餘人人奏一刺悉書其鄉邑名氏世所謂爵)
　(里刺也客示之寓目遍談不謬一人帝深竒之漢中/之敗十三死父難晉郭翻乘小船歸武昌庾翼造之)
　(欲引大船翻曰使君不以微賤而辱臨野人之舟也/翼俯屈入其中終日不去左傳吳季札以縞帶贈子)
　(産子産獻紵衣焉千字文交友投分忘荃見上文莊/子過惠子之墓顧謂從者曰郢人堊慢其鼻端若蠅)
　(翼使匠石斵之匠石運斤成風聴而斵之盡堊而鼻/不傷郢人立不失容宋元君聞之召匠石曰試為寡)
　(人為之匠石曰臣則嘗能斵之雖然臣之質死久矣/自夫子之死也吾無以為質矣吾無以言之矣列子)
　(湯問篇伯牙鼓琴志在登髙山鍾子期曰善哉峩峩/兮若泰山志在流水鍾子期曰善哉洋洋兮若江河)
　(伯牙遊於㤗山之隂卒逢暴雨止於岩下心悲乃援/琴而鼔之初為霖雨之操更崩山之音曲每奏子期)
　(輙窮其趣伯牙乃舍琴而歎曰善哉善哉想像猶/吾心也吾於何  逃聲哉又見靈泉頌賞音註内)
牙絃忘道術漳濵恣閑逸聊安張蔚廬詎掃陳蕃室
　(莊子魚相忘於江湖者也人相忘於道術者也漳濱/指髙四所居也天下水以漳名者最多趙晉間有清)
　(漳濁漳當陽有漳水灨上有漳水漳郡有漳江亳州/有漳水安州有漳水漳州有漳水考其義清濁相□)
　(為漳漳者文章也別也清漳濁漳合于上黨當陽即/沮漳合流灨上即漳􁠜合流鄣郡即西江合流亳漳)
　(即漳渦合流雲夢即漳鄖合流漳州古治在雲霄之/北即西林之水與東江合流如半圭曰璋亦取判合)
　(為義徳州在河北去臨清三百里臨清閘下西來水/名漳御河疑即上黨來者為漳濱也又見下篇漳水)
　(濱註張仲蔚平陵人隠居不仕所居蓬蒿没人唯開/一逕陳蕃閑居庭宇荒穢父友薛勤往視之曰何不)
　(掃除以待賓客蕃曰大丈夫出/處當掃除天下安事一室乎)
虚室狎招尋敬愛混浮沈一諾黄金信三復白圭心霜
松貞雅節月桂朗中襟靈臺萬頃濬學府九流深譚𤣥
明毁璧拾紫陋籯金鷺濤開碧海鳯彩綴詞林
　(莊子人間世篇瞻彼闋者虛室生白註喻心能空虚/則純白獨生也招尋招來賓客也浮沉謂隱顯之士)
　(也所以敬愛之如一不分浮沉之異也司馬遷曰直/從俗浮沉與時俯仰與此浮沉字不類一諾二句俱)
　(見靈泉頌魏劉公幹咏松亭亭山上松瑟瑟谷中風/風聲一何盛松枝一何勁風霜正慘悽終嵗常端正)
　(豈不罹霜雪松栢有本性酉陽雜俎月桂髙五百丈/呉剛學仙有過謫令伐之樹創隨斫隨合朗中襟言)
　(襟懷明朗如月也莊子達生篇靈臺一而不桎註靈/臺心也南史王蕙恬静若萬頃波司馬遷曰諸子十)
　(家其可觀者九家而已謂儒家道家隂陽家法家名/家墨家雜家縱横家農家晉書嵇康阮籍之徒善談)
　(𤣥理士慕效之註𤣥謂老莊之說莊子庚市子之毁/玉也淮南子註庚市子聖人無欲者人有争財相闘)
　(庚市子毀玉於其間鬪者遂止註意言譚不以璧為/寳也漢夏侯勝為太子太傅每講授嘗謂諸生曰士)
　(病不明經術經術茍明取青紫如拾芥耳韋賢長子/方山為髙寢令次子𢎞東海太守少子𤣥成復以明)
　(經歴位丞相故鄒魯諺曰遺子黄金滿籯不如教子/一經枚乗七發波湧而濤起其始起也洪淋淋焉若)
　(白鷺之下翔水經東海登岸萬里東有碧海廣狹浩/汗與東海等水不鹽苦正作碧色甘香味美扶桑在)
　(碧海/中)
林虚星華映水徹霞光净霞水兩分紅川源四望通霧
巻天山静煙銷太史空鳥聲流逈簿蝶影亂芳叢柳隂
低槧水荷氣上薫風
　(孔子家語五儀篇出於四門周章逺望楚詞河伯篇/登崑崙兮四望王仲宣登樓賦登茲樓以四望兮聊)
　(暇日以消憂天山即祁連山也匈奴呼天曰祁連在/張掖酒泉二郡界去焉支山北可千里匈奴失二山)
　(歌曰亡我祁連山使我六畜不蕃息失我焉支山使/我婦女無顔色一名雪山一名太白山以四時有雪)
　(也唐薛仁貴三箭定天山即此在今哈宻衛城北番/名折羅漫山匈奴過此下馬羅拜南二里有鹽池太)
　(史見蕩子從軍篇逈逺也藂生曰簿楚詞九章渉江篇/露辛夷死林簿注草木交錯曰簿又揚雄甘泉賦列新)
　(雉於林簿槧塹通所/謂長江天塹者也)
風月芳菲節物華紛可悦將歡促席賞遽爾又歸別積
水帶呉門通波連禹穴贈言雖欲盡機心庶應絶潘岳
本自閑梁鴻不因熱一瓢欣狎道三月聊棲拙
　(吳門今蘇州門五湖之水所聚謂之震澤通波禹穴/義見靈泉頌曾子行晏子從於郊曰嬰聞之君子贈)
　(人以言庶人贈人以財本老子謂孔子曰仁者贈人/以言孔子謂子路曰贈汝以帛乎贈汝以言乎子貢)
　(過漢陰見丈人將為圃畦鑿隧而入井抱瓮而出灌/榾榾然用力甚多而功寡子貢曰鑿木為機重後輕)
　(前挈水若抽數若泆湯其名為橰丈人忿然作色而/笑曰有機械者必有機事有機事者必有機心吾非)
　(不知羞不為也晉潘岳字安仁鄉邑號竒童作籍田/賦才名冠世出為河陽令後遷廷尉平仕宦不達作)
　(閒居賦漢梁鴻避地萊蕪山不交當世著飲水/論一瓢三月用顔子事狎近也棲拙猶守拙也)
棲拙隠金華狎道訪僊查放曠愚公谷消㪚野人家一
頃南山豆五色東陵𤓰野衣裁薜葉山酒酌藤花白雲
離望逺青溪隠路賖倘憶幽巖桂猶冀折踈麻
　(此狎道又以路言之張華博物志人有居海渚者年/年八月有浮楂去來不失期人有竒志立飛閣其上)
　(齎糧乘之十餘月至一處城郭廬舍甚嚴遙望宫中/有織婦一丈夫牽牛渚次飲之問曰此何處荅曰君)
　(還至蜀問嚴君平至訪君平君平曰某年月日客星/犯牽牛織女也宗懔作荆楚嵗時記乃云張騫按本)
　(傳不言騫乘查不知何據說文查木浮水也或作槎/非查音詫邪斫也國語山不槎蘖是也王子年拾遺)
　(記堯時巨查浮西海十二年一周天名貫月查一曰/挂星查道藏歌註扶桑不為查王勃送行序云夜查)
　(之客猶對仙家坐菊之賓尚臨清賞劉道友有浮查/賦水經註臨海江邊有查浦字並作查杜甫詩查上)
　(覔張騫又滄海有靈查皆作查惟七言絶有空愛槎/頭縮項鯿七言律奉使虚隨八月槎蓋七言乃俗夫)
　(競玩遂肆筆妄改古體則視為冷局俗目不撃幸存/舊文耳齊桓逐鹿入谷見老父曰此愚公谷也公曰)
　(視公狀貌非愚何以名之對曰臣故畜㹀生子大賣/而買駒一少年曰牛不能生駒遂持駒去隣以臣為)
　(愚管仲再拜曰夷吾之過也使堯舜在上咎繇為理/安有取駒者乎今臨淄縣西二十里有愚公冡北有)
　(愚公谷楊惲報孫㑹宗詩田彼南山蕪穢不治種一/頃豆落而為萁喻朝政荒亂百官不職也陶潜詩種)
　(豆南山下草盛豆苗稀秦邵平封東陵侯秦亡失侯/種𤓰東門外五色甜美世號東陵𤓰又云青門𤓰長)
　(安東門逺望之青色故云楚詞若有人兮山之阿被/薜荔兮帯女蘿薜茘香草本草絡石也在石曰石鯪)
　(在地曰地錦繞木曰常春藤又曰龍鱗薜荔又曰扶芳/藤今京師人家假山上種巴山虎是也藤花酒也白)
　(雲見上文郭景純遊山詩青溪十仞餘中有一道士/青溪在今應天府治東三國呉鑿東渠名青溪天台)
　(縣西五里亦有青溪又鬼谷子王詡𨼆於河南青溪/之鬼谷未詳何地皆指隠居之處也淮南子招𨼆詩)
　(桂叢生兮山之幽喻賢人髙隠也踈麻見上文宋謝/靈運詩史記云鬼谷儀秦之師楊升菴以為即鬼大)
　(區非是又曰髙似孫子畧便謂藝文志無鬼谷子何/輕於立論乎拾遺記鬼谷子云吾生於歸谷柳子云)
　(劉向班固録書無鬼谷子鬼/谷子後出妄言惑世難信)
　(金華山名一名長山一名金盆山越絶書此古聖採/藥髙且神黄初平於此成仙山之東有卧羊山即叱)
　(石處傍有小山名煉丹山山之西有尖峰山孤石特/秀狀類芙蓉春秋時此地越西界秦属㑹稽郡漢為)
　(烏傷縣仍属㑹稽置東陽郡治長山縣晉属揚州劉/宋属東揚州梁改置金華郡陳兼置縉州隋皆廢以)
　(其地属呉州尋置婺州治吳寧縣大業初廢州復為/東陽郡治金華縣唐復為婺州天寳初改東陽郡乾)
　(元初復為婺州五代晉為武勝軍宋仍為婺州淳化/初改軍曰保寧𨽻淛東路元置婺州路今改為金華)
　(府領/縣七)
　(一云邵平廣陵人為東陵令嘗為陳勝狥廣陵後為/布衣種𤓰長安城東今廣陵有東陵亭疑即平所封)
　(也此與前註不/同因并誌之)
　　在江南贈宋五之問
　　　(之問字延清一名少連汾州人父令文髙宗時/東臺詳政學士世稱三絶之問偉儀雄辨甫冠)
　　　(武后召與楊烱分直賦詩奪東方蚪所先賜錦/袍但有文無行為張易之奉溺器又媚武三思)
　　　(謟太平公主遷考功員外郎又結安/樂公主睿宗立以獪險盈惡流嶺南)
井絡雙源濬陽侯九𣲖長淪波通地穴委輸下歸塘別
島籠朝蜃連洲擁夕漲韞珠成積潤讓璧動浮光
　(井天井之星也河圖曰汶山之地上為井絡天以㑹/昌神以建福岷山東北一百三十里崍江之源出焉)
　(東北五十里崌江之源出焉謂之二江楚詞凌陽侯/之汜濫兮淮南子陽侯陽國之侯溺於水其神能為)
　(大波荒史庖犧氏立仲起司陸陽侯司海又六佐中/之一也蒙求武王叱陽侯則曰海神也未詳孰是江)
　(至尋陽分為九派一烏江二蚌江三烏王江四嘉靡/江五畞江六浮江七廪江八提江九菌江郭璞江賦)
　(源二分於崌崍流九派乎潯陽鼓洪濤於赤岸淪餘/波於柴桑木𤣥虚海賦於廓靈海長為委輸漢書順)
　(流而下足以委輸註輸送委積也並去聲列子渤海/之東有大壑名曰歸塘其中有岱輿員嶠方壺瀛洲)
　(蓬萊五山漢書海旁有蜃氣為樓臺朝時嘗見羣鳥/飛繞蜃有二解蚌義見上篇兵書云東海出氣如鱉)
　(渭水出氣如蜃蜃形似蛇而大今寺門金剛風調雨/順執蛇者蜃也與順同音月令雉入大水為蜃註引)
　(張華識武庫中雉云必蛇所化旁果有蛇蛻即蛇為/蜃也陸機賦石韞玉而山輝水藏珠而川媚地鏡啚)
　(曰玉石之精也其在石中若山中石潤而浸旁有水/其居地其氣青而浮其氣青白而圓光轉其地中常)
　(潤張文琮詠水詩標名資上善流派表靈長地啚羅/四瀆天文載五潢方流含玉潤圓折動珠光獨有蒙)
　(園吏棲偃/玩濠梁)
浮光疑折水積潤踈圓沚玉輪涵地開劍匣連星起風
煙摽逈秀英靈信多美懷徳踐遺芳端操慙謀巳
　(尸子凢水其方折者有玉其圓折者有珠木𤣥虚海/賦狀如天輪膠戾而激轉又似地軸挺拔而爭廻劍)
　(匣連星已見螢火篇理豐註顔延/年詩弱植慕端操窘歩懼先迷)
謀巳謬觀光牽迹強恓惶揆拙迷三省勞生昧兩忘彈
隋空勸笑獻楚自多傷一朝殊黙語千里暴炎凉
　(易觀卦六四觀國之光利用賓于王程傳五以剛陽/中正居尊位四切近之觀見國之徳輝所宜效力輔)
　(君以為君之賓禮三省即曽子事勞生已見螢火篇/荘子大宗師而其譽堯而非桀也不如兩忘而化其)
　(道隋侯行遇大蛇頭上有血以杖挑放水中而去後/至蛇所見大蛇銜一珠來意疑不敢取夜夢踏一大)
　(蛇驚覺乃得雙珠劉向說苑云蛇中斷侯以藥封之/後人名其處為斷蛇邱嵗餘蛇􁋚明珠徑寸絶白有)
　(光謝之此與前記小異莊子讓王篇以隋侯之珠彈/千仞之雀世必笑之夫生豈特隋侯之重哉棄生殉)
　(物寧不悲耶楚卞和得璞獻楚厲王王使玉人相之/曰石也以和為謾刖其右足武王立獻之又刖其左)
　(足文王立乃抱璞哭於荆山之下三日夜繼之以血/王使問之曰吾非病刖也吾獨悲夫美玉而名之以)
　(石貞士而名之以詐王使破之/得美玉焉遂命曰和氏之璧)
炎凉幾遷貿川陸疲臻湊積水架吳濤連山横楚岫風
月雖殊昔星河猶是舊姑蘇望南浦邯鄲通北走
　(劉虬書玉燭登年金商在律炎凉始貿動静惟安貿/易也湊如輻輳之輳呉多水楚多山故枚乘七發觀)
　(濤乎廣陵之曲江而宋玉諸人亦以巫山九疑為詞/也姑蘇今蘇州也楚詞河伯篇送美人兮南浦江淹)
　(別賦春草碧色春水綠波送君南浦傷如之何南浦/在今武昌府城南三里史記張釋之為中郎將從文)
　(帝幸覇陵慎夫人從上指示夫人新豐道曰此走邯/鄲道也使夫人皷瑟上倚瑟而歌意慘悽悲懷顧謂)
　(羣臣曰嗟乎以北山石為槨用紵絮斮陳漆其間豈/可動哉釋之曰使其中有可欲者雖錮南山猶不足)
　(恃况石槨哉文帝初封代邯鄲道通代言之寓思舊/也又滕公言季布曰此不北走胡南走越耳走去聲)
　(姑蘇春秋時呉地名秦已為呉縣即㑹稽郡治所東/漢永建中置呉郡晉宋齊因之陳於縣置呉州隋唐)
　(屬蘇州宋為平江府治元仍舊今改蘇州治所邯鄲/古邑名春秋屬晉戰國為趙都秦滅趙置邯鄲郡漢)
　(廢郡為縣屬趙國晉魏屬廣平國隋初屬磁州後省/入洛州唐初復置屬洛州後改屬磁州宋仍舊至今)
　(改屬廣/平府)
北路平生親南浦別離津瀟湘一超忽洞庭多苦辛秋
江無緑芷寒汀有白蘋采之將何遺故人漳水濵
　(瀟湘二水名洞庭湖今在湖廣岳州府城南禹貢九/江孔殷註云即洞庭也沅漸元辰叙酉豐資湘九水)
　(皆合于此名為五瀦戰國策秦與荆戰大破之取洞/庭五瀦是也每嵗六七八月間岷峨雪消水暴漲自)
　(荆江逆入洞庭清流為之改色史記左洞庭以天子/在北洞庭在西故曰左也湘水在長沙府西環城而)
　(下源出廣西興安縣海陽山西北流至分水嶺分為/二派流而南曰漓水流而北曰湘水由靈渠與灌水)
　(㑹湘猶相也言有所合漓猶離也言違湘南流湘水/至永州與瀟水合曰瀟湘至衡陽與蒸水合曰蒸湘)
　(至沅州與沅水合曰沅湘合衆流以達洞庭楚詞扈/江離與薜芷兮紉秋蘭以為佩芷香草也又湘夫人)
　(篇白蘋兮騁望與佳期兮夕張註蘋草秋生似莎而/大白色為鳯所食又湘君篇捐余玦兮江中遺余佩)
　(兮澧浦采芳洲兮杜若將以遺兮下女註湘君既不/可見而心終不忘猶欲解玦佩以為贈而又不敢顯)
　(然致之以當其身故但委之于水濵若捐遺然猶聘/禮賔行致禮而不拜也猶恐意不達采香草欲遺侍)
　(女使通其意梁柳惲江南曲汀洲采白蘋日晚江南/春洞庭有歸路瀟湘逢故人漳水濱見前送髙四篇)
漳濱巳遼逺江潭未旋返為聴短歌行當想長洲苑露
金薫菊岸風佩揺蘭坂蟬鳴稻葉秋鴈起蘆花晚
　(楚詞漁父篇屈原既放游於江潭行吟澤畔古樂府/有燕歌行長歌行放歌行朝歌行艶歌行怨歌行前)
　(緩聲歌行櫂歌行鞠歌行短歌行蔡歌行陳歌行枚/乘上呉王書圏守禽獸不如長洲之苑左思呉都賦)
　(帯朝夕之濬池佩長洲之茂苑長洲苑本吳闔閭遊/獵處在太湖北岸漢為吳縣地自晉至隋皆因之唐)
　(萬嵗通天初置長洲縣至今因之編户六百三十九/里附郭蘇州蘭佩見上文註曹植公宴詩秋蘭披長)
　(坂朱華冐緑池稻葉秋如麥秋之秋鴈/畏寒秋南春北蘆花秋時也故云鴈起)
晩秋雲日明亭臯風霧清獨負平生氣空牽揺落情占
星非聚徳夢月詎懸名寂寥傷楚奏凄斷泣秦聲
　(司馬相如上林賦亭臯千里註澤曲曰臯楚詞九辨/蕭瑟兮草木揺落而變衰憭慄兮若在逺行登山臨)
　(水兮送將歸喻叔世主昏政亂賢人將歸也庾信枯/樹賦沈淪窮巷蕪没荆扉既傷揺落彌嗟變衰桓大)
　(司馬聞而歎曰昔年移柳依依漢南今看揺落悽侄/愴江潭樹猶如此人何以堪陳寔字仲弓從諸子)
　(造荀季和于時徳星見太史奏五百里内有賢人聚/□澤夢名字炳然在月中楚詞泬寥兮天髙而氣清)
　(寂寥兮收潦而水清左傳晉侯觀於軍府見楚鍾儀/問曰南冠而縶者誰也有司對曰楚囚也問其族曰)
　(怜人也與之琴操南音公曰君子也言稱先職不背楚/本也樂操土風不忘舊也魏王粲登樓賦鍾儀幽而)
　(奏兮張儀讒陳軫於秦王王謂軫曰吾聞子欲去秦/之楚亦思寡人不軫曰昔越人莊舄仕楚執珪而病)
　(楚王曰舄故越鄙細人也今富貴矣亦思越不舄謝/對曰凢人之思故在其病也彼思越則越聲思楚則)
　(楚聲使人聴之尚越聲也今臣/雖棄逐之楚豈能無秦聲哉)
秦聲懷舊里楚奏悲無已郢路少歌人叢臺富竒士温
煇凌愛日壯氣驚寒水一顧重風雲三冬足文史
　(楚襄美宋玉之才憎其似屈原也謂之曰子盍從楚/之俗使人貴子之徳乎對曰客有歌於郢中者始而)
　(為下里巴人國中唱而和者數千人中而為陽阿薤/露國中唱而和者數百人其為陽春白雪國中屬而)
　(和者不過數十人引商刻羽雜以流徵國中屬而和/者不過數人而巳是其曲彌髙其和彌寡故鳥有鳯)
　(而魚有鯤士亦有之夫聖人瑰意竒行超然獨處世/俗之民又安知臣之所為哉夢溪筆談云世稱善歌)
　(者曰郢人郢州至今有白雪樓此乃因宋玉之言也/今考其詞客歌于郢中非郢人歌乃不能和客之歌)
　(者也襄陽耆舊傳雖云楚有善歌者歌陽菱白露朝/日魚麗和之者不過數人復無陽春白雪之名又今)
　(郢州本謂之北郢亦非古之楚都或曰楚都在今宜/城界中有故墟尚在亦非郢也乃鄢也據左傳楚成)
　(公使鬬冝申為商公沿漢泝江將入郢王在渚宮下/見之㳂漢至于夏口然後泝江則郢當在江上不在)
　(漢上也又在渚宮下見之則渚宮蓋在郢也楚徙都/丹陽在今枝江文王遷郢昭王五遷皆在今江陵境)
　(中杜預註左傳楚國即今江陵縣北紀南城也靈運/鄴中集詩南登宛郢城今江陵北十二里紀南城即)
　(古郢都鄒陽諫呉王書夫全趙之時武力鼎士袨服/叢臺之下者一旦成市註叢臺趙王之臺在邯鄲袁)
　(淑詩荆楚多壯士宛洛富少年梁劉孝焯詩東山富/遊士北土無遺彦左傳酆舒問賈季曰趙盾趙衰孰)
　(賢曰趙衰冬日之日也趙盾夏日之日也冬日可愛/夏日可畏驚寒水即上篇易水歌意蘇代欲見齊王)
　(王怨蘇秦不欲見代代說淳于髠曰人有賣駿馬者/三日立於市人莫與言及見伯樂環而視之去而顧)
　(之一旦而價十倍足下有意為臣伯樂乎又謝𤣥暉/和王主簿詩平生一顧重夙昔千金賤註列女傳楚)
　(成王夫人鄭瞀王登臺夫人不顧王曰顧吾/與汝千金遂行不顧三冬足文史見上篇)
文史盛紛綸京洛多風塵猶輕五車富未重一囊貧李
僊非易託蘇鬼曲難因不惜勞歌盡誰為聴陽春
　(漢書慶雲之象紛紛綸綸井丹通五經善談論京師/為之語曰五經紛綸井大春梁王僧儒與陳居士書)
　(禀紛綸之髙諭承希微之妙㫖陸士衡詩京洛多風/塵素衣化為緇莊子天下篇惠施多方其書五車其)
　(道外馭其言也不中東方朔謂武帝曰臣長九尺亦/俸粟一囊趙壹疾邪賦曰文籍雖滿腹不如一囊錢)
　(伊優北堂上骯髒倚門邊郭林宗見河南尹李膺膺/大竒之遂相友善於是名震京師後歸鄉里衣冠諸)
　(儒送至河上車數千兩膺惟與林宗同舟而濟衆賓/望之若神仙焉蘇秦之楚三日乃得見王談卒辭行)
　(王欲留之秦曰楚國食貴于玉薪貴于桂謁者難見/於鬼王難見于帝今臣食玊炊桂因鬼見帝其可得)
　(與詩鴻鴈於飛哀鳴嗸嗸維此哲人謂我劬勞維彼/愚人謂我宣驕註歌多出于勞苦而不知者嘗以為)
　(驕也韓詩云勞者歌其/事陽春見上文郢路註)
　五言律詩
　　於紫雲觀贈道士詩(有序/)
　　　(周穆王因尹軌真人置草樓觀召幽/逸人居之謂之道士此稱道士之始)
鄉國一辭江山萬里昔年離別還同塞北之鳬今日歸
來即似遼東之鶴
　(蘇武留匈奴十九年既而得歸別李陵詩曰雙鳬俱/北飛一鳬獨南翔子今留北土我今歸故鄉遼東華)
　(表柱千年有鶴鳴于其上曰有鳥有鳥丁令威去家/千載今來歸城郭半是人民非何不學仙塜纍纍註)
　(丁令威人名化/鶴而為言也)
先生情均得兔忘荃之契巳深路是亡羊分岐之恨愈
切不題短什何汰衷襟
　(得兎忘荃亡羊分岐俱見前贈髙四篇詩小雅鹿鳴/之什二之一註雅頌無諸國別故以十篇為一巻而)
　(謂之什猶軍法以十人為什/也汰如沙汰之汰散去也)
碧落澄秋景𤣥門啓曙闗人疑列禦至客似令威還羽
葢徒欣仰雲車未可攀只應傾玉醴時許寄頽顔
　(落如院落之落以秋色碧言之也秋景曰澄景曰朗/景又曰清景九月謂之𤣥月借其字以名門也平光)
　(曰曙闗字用老子出闋意見後贈李榮篇列子名禦/冦與鄭繆公同時其學本於黄帝老子號曰道家孝)
　(景時貴黄老其書頗行於世及後遺落散在民間且/多寓言與莊周相類故司遷不為列傳令威見上文)
　(遼東鶴註宋玉髙唐賦有翠蓋字註以翠羽為蓋魏/文芙蓉池詩卑枝拂羽蓋脩條摩蒼天又西北有浮)
　(雲亭亭如車蓋郊祀志文成言於漢武帝言上欲與/神通非象神宫室被服神不至乃作畫雲氣車甲丙)
　(戊庚壬日各以其色駕之嵇康洛中賦六龍儼其齊/首載雲車之容裔春秋厯序曰人皇乘雲車出谷口)
　(魏武古樂府願得神之人乘雲車驂白鹿上到人之/阿來賜神之藥張衡思𤣥賦噏青岑之玉醴兮餐沆)
　(瀣以為糧十洲記瀛洲有玉膏如酒名玉醴飲頽/數升令人長生衛玠醉入市人以為玉山之將)
　　在獄詠蟬詩(有序/)
余禁所禁垣西是法㕔事也有古槐數株焉雖生意可
知同殷仲文之古樹聴訟斯在即周召伯之甘棠
　(晉書殷仲文少有才藻美容貌大司馬桓温妻以女/温子𤣥簒位仲文以佐命親貴帝反正抗表待罪乞)
　(歸不許因月朔與衆至大司馬府有老槐樹顧之良/乆嘆曰槐樹婆娑無復生意忽遷守東陽意彌不)
　(平後伏誅詩召伯甘棠篇蔽芾甘棠勿翦勿伐召伯/所茇序曰召伯循行南國㦯舍甘棠之下以布文王)
　(之政而聴訟焉故後人思其徳愛其樹而/不忍傷之也故詩下章有速我訟之句)
每至夕照仾隂秋蟬踈引發聲幽息有切嘗聞豈人心
異於曩時將蟲響悲乎前聴
　(日西落影反照於東謂之夕照亦曰反照亦曰反景/低與互同踈與䟽同長也曲慢聲曰引魏文帝詩草)
　(蟲鳴何悲孤鴈獨南翔陸機/詩頓轡倚髙岩側聴悲風響)
嗟乎聲以動容徳以象賢故㓗其身也禀達人君子之
高行蛻其皮也有僊都羽化之靈姿候時而來順隂陽
之數應節為變審藏用之機有目斯開不以道昏而昩
其視有翼自薄不以俗厚而易其貞吟喬樹之㣲風韻
資天縱飲高秋之隊露清畏人知
　(書微子之命篇惟稽古崇徳象賢統承先王註象賢/謂其後嗣有象先聖王之賢者則命之以主祀也吳)
　(都賦桂父煉形而見色赤須蟬蛻而附麗淮南子蟬/飲而不食三十日而蛻註蛻恱音蟬未脫時名腹育)
　(蛻其皮即為蟬藥有蟬蜕即其形也世言蛣蜣乃蜣/蜋轉糞者別是一種不能化也道士白日化羽翼飛)
　(升上天謂之羽化列僊傳赤須仙人食栢葉齒落復/生化身而去陸雲曰蟬有五徳頭上有緌文也含氣)
　(飲露清也黍稷不享亷也處不巢居儉也應候守節/信也禮記月令仲夏之月蜩始鳴夏蟬也孟秋之月)
　(寒蟬鳴秋蟬也此蓋指秋蟬耳晉胡質為荆州子威/自京師省之質賜之縑一匹威曰安得此質曰此吾)
　(俸禄之餘也後威為徐州帝問卿清何/如父對曰臣清畏人不知父清畏人知)
僕失路艱虞遭時徽纒不哀傷而自怨未揺落而先衰
聞蟪蛄之有聲悟平反之巳奏見螳螂之抱影怯危機
之未安感而綴詩貽諸知己
　(艱虞難度之地也晉書多用之易坎上六係用徽纒/寘於叢棘三嵗不得程傳上六以隂柔而居險之極)
　(其䧟之深如繫縳之以徽纒囚於􁇁棘之中至三嵗/不得免也楚詞淮南子招隠篇蟪蛄鳴兮啾啾註夏)
　(蟬也風土記秋日蟪蛄鳴于朝寒蛩鳴于夕漢書戾/太子傳太子多听平反毛氏曰平反理正幽枉也顔)
　(師古曰反罪人辭使從輕而出也秋將决獄故聞蟬/知奏平仄吳王伐荆令敢諫者死孺子欲諫懷彈挾)
　(九隠於後園樹下露沾其衣如是者三朝王曰孺子/何苦對曰蟬居髙飲露不知螗螂在其後螗螂抱蟬)
　(不知黄雀在其後黄雀又不知臣挾/彈而伺之臣亦不知露之沾其衣也)
庶情沿物應哀弱羽之飄零道寄人知憫餘馨之寂寞
非謂文墨取代幽憂云耳
　(莊子譲王篇堯譲天下於許由不受又譲於子州支/父父曰以我為天子猶之可也雖然我適有幽憂之)
　(病方且冶之未暇治天下也註幽憂病深固/也詩小雅正月篇竄憂以痒註竄憂幽憂也)
西陸蟬聲唱南冠客思侵那堪𤣥鬢影來對白頭吟露
重飛難進風多響易沈無人信高潔詎為表予心
　(左傳申豐曰古者日在北陸而藏氷西陸朝覿而啓/之註陸道也夏正十二月日在虗危氷堅而藏之奎)
　(婁昴畢乃西方之宿春分之中奎星朝見東方夏正/三月日在昴畢出氷而用之按此則西陸乃春時也)
　(虞子陽詩蓐收清西陸未曦將由白司馬彪續漢書/曰日行北陸謂之冬西陸謂之秋若作秋景本後二)
　(語言之也南冠見前送之問篇楚奏註司馬相如過/茂陵見女子緑鬢白齒欲聘之為妾皁文君作白頭)
　(吟以自絶其詞曰凄凄重凄凄嫁女不須啼愿得同/心人白頭不相離蟬項下有緌似冠緌額旁有縷痕)
　(似鬢故用/冠鬢字)
　　途中有懷
睠然懷楚奏悵矣背秦闗涸鱗驚煦轍隊羽怯虚彎素
服三川化烏裘十上還莫言無皓齒時俗薄朱顔
　(詩小雅大東篇睠言顧之註顧貌楚奏見前贈之問/篇禮悵悵乎其何之註茫然自失之貌晉書趙至字)
　(景貞代郡人與嵇康兄子蕃友善將去遼西與蕃書/叙別之情并陳其志曰昔李叟入秦及關而歎梁生)
　(適越登岳長謡夫以嘉遁之舉猶懹戀恨况乎不得/已者哉涸鱗煦轍見前上裴侍郎詩註楚春申君欲)
　(將臨武君魏加白異日者更嬴與魏王處京臺之下/曰臣為君引弓虚發而下鳥有間鴈從東方來更羸)
　(虛發而下之魏王曰射可以至此乎更嬴曰此孽也/其飛徐者故瘡痛也悲鳴者乆失羣也故瘡未息而)
　(驚心未去也聞弦者音烈而髙飛故瘡隕也臨武君/嘗為秦孽而可挋秦乎陸士衡詩京洛多風塵素衣)
　(化為緇韋昭曰洛陽有伊洛河三水故名三川陽休/之說涇渭洛亦為三川即周之王城下都也秦於洛)
　(陽置三川郡漢置河南郡東漢都於此置河南尹三/國魏置司州晉亦都此符秦改豫州劉宋仍司州後)
　(魏改洛州徙都之又改司州亦為河南尹後因改東/京隋煬帝徙都此改豫州唐初為洛州置都督府髙)
　(宗改中都尋改神都天寳改東京五代梁為西都唐/改東都晉改西京宋因之金置徳昌軍號中京置金)
　(昌府元為河南路即今河南府是也烏裘十上見前/贈髙四序註曹植釋詩篇時俗薄朱顔誰為發皓齒)
　(俯仰嵗將暮/榮燿難乆恃)
　　出石門
　　　(石門不知何石門周赧王五年秦敗三晉之師/于石門賜以黼黻之服石門趙氏世家作石阿)
　　　(正義曰在石隰二州界廣州有石門在畨禺縣/北二十里昔南越相呂嘉積石于江以拒漢因)
　　　(名呉隠之至石門酌貪泉即此下云至分陜即/恐是趙晉之石門在今平陽府解州東南白徑)
　　　(嶺踰中條山通陜州道山嶺/參天古石壁立間不容軌)
層巖逺接天絶頂上棲煙松低輕葢偃藤細弱鈎懸石
明如挂鏡苔分似列錢暫策為龍杖何處得神僊
　(低字見咏蟬篇當作平音乃叶蓋鈎以松藤之象也/楊雄蜀王本紀武都丈夫化為女子顔色美麗蓋山)
　(精也蜀王納以為妃無幾物故乃發卒于武都擔上/葬於成都郭中號曰武擔以石作鏡一枚表其墓見)
　(長念之情也西魏時改墊江為石鏡縣宋改石昭今/為州屬重慶府杜詩蜀王將此鏡送死至空山㝠寞)
　(憐香骨提携近玉顔衆妃無復嘆千騎亦虚還獨有/傷心石湮淪玉宇間西都賦金缸銜璧是為列錢註)
　(璧中之横帶行列似錢也蒼苔之色亦似錢何晏景/福殿賦皎皎白間離離列錢費長房學仙壺公歸公)
　(以一杖與之曰騎此任所之長房抵家投/葛陂中化龍而去策謂曳杖似策馬也)
　　至分陜
　　　(周時以周公召公為二方伯自陜以東周公主/之自陜以西召公主之綱目秦伐魏取垣蒲註)
　　　(垣古邑名即周召分陜之處春秋時屬晉戰國/屬魏秦漢為垣縣地屬河東郡後魏置邵郡及)
　　　(白水縣後周兼置郡州改縣曰毫城隋改垣縣/屬絳郡義寧初置邵原郡唐改邵州貞觀初廢)
　　　(以縣屬綘州宋改垣曲縣金仍舊元/省入絳縣尋復置今改屬平陽府)
陜西開勝壤召南分沃疇列樹巢維鵲平渚下睢鳩憇
棠疑勿剪曵葛似攀樛至今王化美非獨在隆周
　(陜西自陜以西也非主一地言之召地名召公奭之/采邑舊説扶風雍縣南有召亭即其地今雍縣自宋)
　(析為岐山天興二縣未知召亭的在何處南南國之/詩言自方伯之國被於南方也詩召南鵲巢篇維鵲)
　(有巢美女子被后妃之化也周南闗睢篇關闗睢鳩/美文王后妃之徳也憇棠見咏蟬篇曵葛句用南有)
　(樛木葛藟纍之之詩亦美后妃能/逮下衆妾樂其徳而稱願之也)
　　至汾水戍
　　　(汾源出嵐州静樂北管岑山東南入并州即/西南經絳州蒲州東北歴安邑西南入河)
行役忽離憂復此愴分流濺石廻湍咽縈叢曲澗幽隂
崖嘗結晦宿莽競含秋况乃霜晨早寒風入戍樓
　(楚辭朝搴阰之木蘭夕攬洲之宿莽又願徼幸而有/待兮宿莽與野草同死謝靈運征賦拍宿莽以迷徑)
　(覩生煙而知墟註草冬生不死者楚人謂之宿莽即/拔心草也屈原以木蘭去皮不死宿莽抜心不死故)
　(取以/自喻)
　　北眺舂陵
　　　(張平子西京賦南望杜霸北眺五陵眺視也舂/陵漢之鄉名元朔五年以零陵郡冷道縣舂陵)
　　　(鄉封長沙王子買為舂陵侯至再侯仁請徙南/陽郡元帝時乃徙蔡陽縣白水鄉望氣者蘇伯)
　　　(阿見舂陵城歎曰氣佳哉鬱鬱蒼蒼及光武/即位改章陵今襄陽府襄陽縣南三十里)
緫轡疲宵邁驅馬倦晨興既出封泥谷還過避雨陵山
明行照上谿宿宻雲蒸登髙徒欲賦詞殫獨撫膺
　(隗囂姊子王元曰願以一丸泥為大王東封函谷闗/左傳秦穆欲襲鄭蹇叔諫不聴其子與師哭而送之)
　(曰晉人禦師必於殽殽有二陵焉其南夏后臯之墓/其北陵文王之所避風雨也必死是間余收爾骨焉)
　(殽山今陜縣東二殽是也元和志云東殽至西殽三/十五里在秦闗之東漢闗之西括地志殽山一名嶔)
　(岑山在洛州永寜縣西北即古之殽道也行照猶云/行月易小畜宻雲不雨自我西郊毛萇詩傳登髙能)
　(賦可為大夫張華雜詩永/思慮崇替慨然獨拊膺)
　　望鄉夕泛
歸懷到不安促榜犯風瀾落宿含樓近浮月帶江寒喜
遂行前志憂從望裏寛今夜南枝鵲應無繞樹難
　(司馬相如子虚賦榜人歌謝瞻詩榜人理行艫輶軒/命歸僕註榜人舟人榜㻥謗也以歌聲名之也落宿)
　(本落星字用之見螢火賦曹操軍赤壁把酒臨江賦/詩曰月朗星稀烏鵲南飛繞樹三匝無枝可依本譏)
　(劉備為已所逐不知反/為已兵敗歩走之䜟)
　　乆客臨海有懷
　　　(臨海春秋戰國時越地秦属閩中郡漢初為東/甌國后東甌内徙以其地置回浦縣屬㑹稽郡)
　　　(又南部都尉治此東漢初改回浦曰章安縣呉/以㑹稽東部為臨海郡治臨海縣徙治章安梁)
　　　(改赤城郡尋廢陳復置章安郡隋罷唐初置海/州尋改台州至徳初移治始豐縣陞徳化軍宋)
　　　(復為台州屬浙東路元改台州路/今台州府附郭臨海縣屬淛江道)
天涯非(疑是/升字)日觀地㞯望星樓練光揺亂馬劍氣上連
牛草濕姑蘇夕葉下洞庭秋欲知凄斷意江上歩安流
　(日觀見髙四篇爾雅陬隅髙者曰㞯星樓見螢火篇/孔子與顔回俱登太山孔子望吳閶門外有繫白馬)
　(引顔回指示之曰若見吳門乎曰見之有若一疋練/然則馬之光景一疋長耳故後人呼馬為一疋因與)
　(回俱下回髮白齒落遂病死劍氣連牛見螢火篇淮/南王安謀反伍被諫曰臣聞子胥諫吳王曰臣今見)
　(麋鹿遊姑蘇之臺也今臣亦見宮中生荆棘露沾人/衣也楚辭洞庭波兮木葉下又令沅湘兮無波使江)
　(水兮/安流)
　(姑蘇春秋時吳地名秦為㑹稽郡治所東漢永建中/置呉郡晉宋齊因之陳于縣置呉州隋唐屬蘇州宋)
　(為平江府治元仍舊今為蘓/州府治所附郭呉縣長洲)
　　遊兖部孔君自衛來欣然相遇若舊
　　　(兖禹貢州名春秋時為魯國治曲阜縣戰國屬/楚秦為薛郡漢為瑕邱縣屬山陽郡東漢因之)
　　　(晉省入南平縣屬髙平國隋復置瑕邱縣為魯/郡治唐為兖州治宋初改滋縣後改滋陽縣取)
　　　(山為名金元因之今為兖州府附郭滋陽衛見/後傷祝阿王明府朝歌註孔若思越州山隂人)
　　　(陳吏部奐四世孫祖紹安與孫萬夀皆以文詞/稱時謂孫孔若思早孤母躬訓教長以博學聞)
　　　(擢明經歴庫部郎中置止水一石于座右明自/足意五王當國以若思多識政事必咨而後行)
　　　(三遷禮部侍郎出刺衛州後以/清白擢銀青大夫累封梁郡公)
遊人自衛返客背隔淮來傾葢金蘭合忘荃玉葉開繁
華明日柳踈蕋落風梅將期重交態時熨不然灰
　(淮水名出漢陽桐柏山槐樹下故名曰淮由泗州經/清河淮安入海孔子之郯程子遇之途傾蓋而語孔)
　(子顧子路取束帛贈之金蘭見靈泉頌忘荃/玉葉交態俱見髙四篇不然灰見螢火賦)
　　西京守嵗
　　　(西漢都闗中東漢都洛陽于是以闗中為/西京洛陽為東京唐亦都闗中依漢故)
閑居寡言宴獨坐慘風塵忽見嚴冬盡方知列宿春夜
將寒色去年共曉光新耿耿他鄉夕無由展舊親
　(詩國風氓篇言笑晏晏陸機狹/斜行余本倦遊客豪彦多舊親)
　　白雲抱幽石
　　　(謝靈運詩白雲抱幽石緑篠媚清漣此以其句/為題也隋孔範賦得白雲抱幽石詩白雲浮逺)
　　　(蓋飄飄遶石飛帶蓮縈錦色拂鏡下仙衣陣結/香爐隠羅成玉女微能感荆王夢陽臺雜雨歸)
重巖抱危石幽澗曵輕雲繞瑱僊衣動飄蓮羽蓋分錦
色連花静苔光帶葉薫距知吳㑹影長抱榖城文
　(瑱充耳也以美石似玉者為之仙衣猶霓裳霞衣也/太華山有石蓮峯羽蓋見紫雲觀贈道士篇錦色以)
　(石言亦可有雲錦亦有錦石也黄帝與蚩尤戰于涿/鹿常有五色雲氣金枝玉葉止于帝上因作華蓋詩)
　(序言蓋本此易通榖雨大陽雲出張如車蓋魏文帝/詩西北有浮雲亭亭如車蓋惜哉時不遇適與飄風)
　(㑹吹我東南行行行至呉㑹吳㑹非我鄉安能乆留/滯棄置勿復陳客子嘗畏人張良遊圯橋上遇老人)
　(令下橋取履欲歐之憫其老為取跪進老人以足受/之曰孺子可教因與約後五日至此老人巳先在老)
　(人怒曰與老人期何後也又期亦如之良乃半夜往/老人喜授以書乃太公兵法曰讀此可為帝者師后)
　(濟北榖城山下黄石即我也既而從漢髙經榖城果/見黄石乃取而葆祠之良死并葬黄石每上㒸伏臘)
　(祠黄石吳㑹謂三吳之都㑹今蘇州也一統志/云世稱呉門為呉㑹謂其地本呉㑹稽二郡也)
　　春雲處處生
　　　(陳蔡凝賦得春雲處處生詩春色遍空明春雲/處處生入風衣暫歛隨車蓋轉輕作葉還依樹)
　　　(為樓欲近城含愁上對影似有/別離情此亦以賦句為詩題也)
千里年光静四望春雲生塹日祥光舉踈雲瑞葉輕蓋
隂籠逈樹陣影抱危城非將吳㑹逺飄蕩帝鄉情
　(四望見贈髙四詩塹日環日如城壘也春雲又曰踈/雲疑有誤字瑞葉蓋隂俱見上篇及本題註陣影見)
　(蕩子從軍賦吳㑹見上/篇帝鄉見贈髙四詩)
　　同辛簿簡仰酬思𤣥上人林泉四首
聞君招隠地髣髴武陵春緝芰知逺楚披蓁似避秦崩
查年祀積幽草嵗時新一謝滄浪水安知有逸人
　(陶淵明桃源記晉太元中武陵人黄道真捕魚從溪/行忘路逺近怱逢桃花林夾岸黄花鮮美林盡得山)
　(有小口初狹行四五歩豁然開明邑屋相連雞犬相/聞男女衣着悉如外人見漁父驚為設酒食云先世)
　(避秦率妻子來此遂與外間隔不知有漢又安知有/晉既出白太守劉歆遣人隨尋之迷不復得楚辭緝)
　(芰荷以為衣兮紉秋蘭以為佩逺楚本孟子逺秦楚/之路字言不用於楚故賦此也崩查見贈髙四篇屈)
　(原漁父篇漁父莞爾而笑鼓枻而去乃歌曰滄浪之水喻/清兮云云我足遂去不復與言註水清喻世昭明水濁)
　(世昏/闇也)
　(武陵漢郡名王莽改建平郡光武復之梁改沅州隋/改朗州唐初因之后復為武陵宋改朗州后陞常徳)
　(府元為路今為常徳府屬湖廣道溪在城西三十里/源出武山入沅水山半有槃瓠石一名徳勝泉滄浪)
　(水在今湖廣襄陽/府均州北四十里)
芳晨臨上月幽賞狎中園有蝶堪成夢無羊可觸藩忘
懷南澗藻蠲思北堂萱坐歎華滋歇思君誰為言
　(莊子齊物論篇昔者莊周夢為蝴蝶栩栩然蝴蝶也/自喻適志與不知周也俄然覺則蘧蘧然周也不知)
　(周之夢為蝴蝶與蝴蝶之夢為周與周與蝴蝶則有/分矣此之謂物化易大壯九三小人用壯君子用罔)
　(貞厲羝羊觸籓羸其角程傳羊壯於首羝為喜觸故/取為象羊喜觸籓籬以籓籬當其前也蓋所當必觸)
　(喜用壯如此必羸困其角矣猶人所尚剛壯所當必/至摧困也董子士不遇賦努力觸籓徒摧角矣漢楊)
　(脩七嵗而孤母長孫親授經十三通大義善屬文所/賦輒就吳人號神童里人多造門觀詩賦至壓敗其)
　(籓脩嘲之曰女非羸角者奚用觸吾籓詩國風采蘋/篇于以采蘋南澗之濱于以采藻于彼行潦陸機招)
　(隠詩幽人在浚谷朝采南澗藻夕息西山足詩國風/伯兮篇焉得萱草言樹之背註萱草合歡食之令人)
　(忘憂者背北堂也嵇叔夜養生論合歡蠲忿萱草/忘憂梁簡文傷美人詩燻爐含好氣庭樹吐華滋)
林泉恣深厯風景暫徘徊客有遷鶯處人無結駟來聚
花如薄雪沸水若輕雷今日徒招隠終當異鑿坏
　(詩鳥鳴嚶嚶出自幽谷遷于喬木又唐人謂進士為/遷鶯故宋人有喜遷鶯之詞然此酬隠士即指求友)
　(言之也列子力命篇居則連欐行則結駟魯君聞顔/闔賢使聘以為相闔鑿后垣而亡楊雄解嘲士㦯鑿)
　(坏以遁又管寧見公孫度語惟經典/不及世事乃因土為廬鑿坏為室)
俗逺風塵隔春還初服遲林疑中散地人似上皇時芳
杜湘君曲幽蘭楚客詞山中有春草長似寄相思
　(嵇康隠于竹林後為中散大夫陶淵明夏月髙卧北/窻之下清風徐至自謂羲皇上人屈原作湘君曲為)
　(男主事隂神之詞以寓忠愛于君之意中有曰采芳/洲兮杜若將以遺兮下女註芳洲香草所生之處杜)
　(若葉似薑而有文理味辛下女神之侍女也遺之欲/以通意于神也離騷篇結幽蘭而延佇言以芳香自)
　(潔獨立而無所趨向也謝惠連雪賦幽蘭儷/曲本宋玉幽蘭白雪之曲詳見後咏雪篇)
　　秋日送陳文林陸道士(有序/)
陸道士將遊西輔通莊指浮氣之開陳文林言返東吳
脩途走落星之浦於是維舟錦水藉蘭若以開筵絏騎
金隄泛榴花於祖道
　(地理志秦京師為内史言在内以別諸郡漢景分置/左右内史武帝以内史為京兆尹左内史更名左馮)
　(翊右内史更名右扶風是為三輔西輔左馮翊也即/今陜西以東郡縣通莊大道也五達謂之康六達謂)
　(之莊凾谷闗令尹喜登樓望東極有紫氣西邁曰應/有聖人過京邑果見老子乗青牛過闗東呉今蘇州)
　(也脩途長道也落星見螢火賦大水小口別通曰浦/詩汎汎楊舟紼纚維之何遜別胡興安詩居人行轉)
　(軾宕子暫維舟錦水在成都以其濯錦鮮明亦名錦/江楚詞蕙殽蒸兮蘭藉註蘭草以之為殽蒸之藉也)
　(顔延年詩芬馥歇蘭若清越奪林珪詩藉蘭素多意/又江淹嘯賦藉臯蘭之綺靡註皆云藉地坐也然唐)
　(書武宗毀招提蘭若四十萬區註蘭若空寂處也按/此則當餞別僧寺中用之左太冲蜀都賦西隃金堤)
　(東越玉津朔別期晦匪日匪旬註金堤在岷山都安/縣南海有頓遜國在海﨑上有酒樹如安石榴採其)
　(花汁停甕中過數日成酒黄帝子纍祖好遊客死後/人逺行祭之詩韓侯出祖左傳祖而舍軷飲酒于其)
　(側曰餞重始/有事於道也)
于是赤熛紀節青女司辰霜鴈含蘆舉賔行而候氣寒
蟬噪柳帶凉序以含情
　(周禮小宗伯兆五帝于四郊鄭𤣥註蒼曰靈威仰赤/曰赤熛怒黄曰含樞紐白曰白招拒黑曰汁光紀此)
　(五行之精氣也據此當是四時之序然下文所云乃/是秋時而此云赤熛紀節未詳淮南子至秋三月青)
　(女乃出降以雪霜魏瓘搗衣賦白綸巾兮青女月鴈/北來體瘦能髙飛及歸體肥銜蘆以避繒繳之害賓)
　(行鴈之行列似賓次也候氣候寒氣也謝靈運燕歌/行寒蟬噪柳燕辭楹江淹詩藉蘭素多意臨風黙含)
　(情沈約箎書殷勤寄/玉指含情舉復垂)
加以山接太行聳羊腸而飛蓋河通少海䟽馬頰以合
瀾登高切送歸之情臨流感逝川之嘆
　(㤗行山在河内山陽縣西北上黨南正義曰在懷州/河内北二十五里羊腸山在太原西北九十里正義)
　(曰羊腸坂在太行山南口屬懷州北口屬潞州括地/志云羊腸在懷州河内縣北二十五里即太行相連)
　(屬也劉禎魯都賦蓋如飛鶴馬如遊魚子建公讌詩/清夜遊西園飛蓋相追隨梁簡文傷離新體詩落日)
　(斜飛蓋餘暉承畫輪山海經無臯之山南望㓜海註/㓜海小海也馬頰九河之一臨流二句見送之問篇)
　(南史蕭子顯自序云若乃登髙目極臨水送歸風動/春朝月明秋夜早鴈初鶯開花落葉有來斯應每不)
　(能已荀雍臨川亭詩目極依春路披褐懷良辰明發/戒徒御臨流餞歸人謝瞻詩離㑹雖相雜逝川豈往)
　(復梁簡文示晉陵弟詩零雨岐路悲送/歸臨水節時事難為舛離憂等閑別)
既而嗟別路之難駐惜離樽(尊義見/下篇)之易傾雖漆園荃
蹄已忘言於道術而陟陽風雨貴抒情於詠歌各賦五
言同為四韻庶幾別後有暢離憂云耳
　(莊周蒙人嘗為蒙漆園吏與梁惠齊宣同時其學無/所不窺要本於老子著書十餘萬言大率皆寓言也)
　(終身不仕荃蹄道術見髙四篇孫楚為征西將軍官/屬於渉陽候祖道詩曰晨風飄岐路零雨披秋草傾)
　(城逺追送餞我千里道左傳難必抒矣楚辭抒中情/而屬詩兩都賦㦯以抒下情而通諷諭劉向別録鄒)
　(子曰抒意通㫖註抒舒也蕭咨議別范雲詩心事俱/巳矣江上徒離憂本楚詞思公子兮徒離憂又離憂)
　(字見上章註漆園今鳯陽定逺縣東三十里/相傳莊子為吏處又山東曹縣有漆圍城)
青牛遊華岳赤馬走吳宮玉桂離鴻怨金罍浮蟻空日
霽崤陵雨塵起陟陽風唯當𤣥度月千里與君同
　(青牛見上文浮氣註又漢武内傳封君達隴西人服/黄連五十餘年入鳥舉山服水銀百餘年還鄉里如)
　(二十嵗者常乗青牛故號青牛道士孫權時名舸為/赤馬因其色言如馬之走陸也楚詞東皇太乙篇奠)
　(桂酒兮椒漿註桂酒切桂投酒中也㦯曰當作玉桂/離鴻琴調也詩國風巻耳篇我姑酌彼金罍註罍酒)
　(器刻為雲雷之象以黄金餙之張恊七命浮蟻星沸/飛華萍接𤣥石嘗其味儀氏進其法顔延年詩嘉魴)
　(聊可薦緑蟻方獨持註釋名曰酒有泛齊浮蟻在上/洸洸然張平子南都賦酒則九醖甘醴十旬兼清膠)
　(敷徑寸浮蟻若萍殽陵雨見北眺舂陵篇陟陽風見/上文晉劉惔尹丹陽與許絢相善每對明月歎曰光)
　(風霽月令人思𤣥度指絢字也謝莊月賦美人邁兮/音信濶隔千里兮共明月鮑明逺玩月詩三五二八)
　(時千里/與君同)
　　秋日送尹大赴京師(有序/)
尹大官三冬懸暢指蘭臺而拾青薛六郎四海情深飛
桂樽而舉白
　(三冬見髙四篇漢官儀御史臺率執憲中司朝㑹獨/坐内掌蘭臺督諸州刺史前漢百官表在殿中蘭臺)
　(掌圖籍秘書拾青見髙四篇拾紫註魏文侯與大夫/飲使公乗不仁為觴政曰飲若不盡浮之大白文侯)
　(不盡不仁舉白浮君白爵名也爵飲以衢尊只/一尊字從木從缶以所作者為字也尊始于堯)
于時兔苑東上龍火西流劍彩沈波碎楚蓮于秋水金
暉照岸秀陶菊於寒隄既切送歸之情彌軫窮途之感
　(兎苑月也龍星角亢也建戌之月日在房角亢晨見/於東方晩則西下火心星也次角亢之後西流見螢)
　(火賦江淹別賦日下壁而沈彩月上軒而飛光霜降/蓮敗如碎之然楚蓮因楚詞用之金暉秋日色也陶)
　(菊亦以陶潜愛菊用之耳送歸見前篇窮途本伍子/胥謂申包胥曰日暮途窮吾固倒行而逆施之晉阮)
　(籍常率意獨駕不由逕/中車轍所窮慟哭而返)
重以清江帶地問呉㑹於星津白雲在天望長安於日
路人之情也寧不悲乎
　(漢上黨太守田挹與馮衍書日月之經天河海之帶/地陸機長歌行逝矣經天日悲哉帶地川王彪之水)
　(賦水帶地而壤潤月流天而霄烱呉㑹見白雲抱幽/石篇問津用論語字星津即落星灣也宋謝眺字𤣥)
　(暉少好學文章清麗為齊隋王子隆鎮西功曹轉文/學子隆好詞賦眺尤被賞不捨日夕長史王秀之以)
　(眺長少相動欲啟聞眺牋辭子隆云云輕舟反沂弔/影獨留白雲在天龍門不見又梁簡文與蕭臨川書)
　(白雲在天蒼波無極又白雲長安日俱見髙四篇劉/裕既克長安更欲西伐集寮属議多不同因問郭澄)
　(之澄之不荅西向誦王粲詩曰南登㶚陵岸回首望/長安裕曰當與卿登㶚陵岸耳遂還又宋武帝北伐)
　(謝晦以士馬疲怠諌于是登城北望慨然不悦乃命/羣僚誦詩晦咏王粲詩曰南登云云安悟彼泉下人)
　(喟然傷心肝帝流涕不自勝中山王文木賦麗木/離披生彼髙崖拂天河而布葉横日路而擢枝)
雖道術相忘叶神交於靈府而風煙懸隔貴申心於翰
林請振詞鋒用開筆海人為四韻用慰九秋
　(道術見髙四篇莊子徳充符篇不足滑和不可入于/靈府註靈府精神之宅也猶言靈臺耳揚雄長楊賦)
　(因筆墨之成文章故藉翰林以為主人子/墨客卿以為諷至唐𤣥宗始置翰林院)
挂瓢余隠舜負鼎爾干湯竹葉離樽滿桃花別路長低
河耿秋色落月抱寒光素書如可嗣幽谷竚賔行
　(許由隠于箕山以手掬水飲之㦯與一瓢飲訖挂樹/上風吹歴歴有聲惡而棄之張恊七命乃有荆南烏)
　(程豫北竹葉註酒名也桃花見思𤣥上人詩註秋天/氣清雲漢若低古人憶友多以月為言杜詩落月滿)
　(屋梁是也古樂府客從東方來饋我雙鯉魚呼童烹/鯉魚中有尺素書長跪讀素書書中意何如上有加)
　(飱飯下有長相憶幽谷指/所居賓行鴈也見上篇)
　　秋夜送閻五還潤州詩(有序/)
　　　(天寳初改丹陽郡乾元初改潤州又升丹陽軍/建中初改鎮海軍南唐以為壘鎮宋潤寳末改)
　　　(鎮江軍政和中升府元改路屬江淛/行省本朝初為江淮府後改鎮江府)
閻五官言返維桑脩途指金陵之地李六郎交深投漆
開筵浮白玉之樽于時璧彩澄虚漏輕光於雲葉珪隂
散逈揺碎影於風梧
　(詩維桑與梓必恭敬止註桑梓父母所植後人因言/桑梓為舊里也金陵古秣陵地春秋楚威王以北地)
　(有天子氣埋金以厭之曰金陵裴絃言于孫權曰秣/陵楚武王所置秦始皇以其地有天子氣故掘斷連)
　(岡有別小江可以貯船宜為都邑武帝後揚州刺史/治此金陵事見宿山庄註投漆見靈泉頌璧彩見前)
　(篇劍彩沈波註雲葉見白雲抱/幽石珪隂亦借以形容秋色耳)
雖桂醑蘭缸蹔絏留於一夕而青山黄鶴將惆悵於九
秋請勒四言俱申五際
　(桂字見送陳文林篇玉桂註又惠州愽羅有桂可以/釀酒宋蘇軾桂酒頌云有隠者教吾以桂釀成之陶)
　(淵明詩春醑生浮蟻缸酒盞也蘭亦如桂之義蘇武/詩黄鶴經逺別千里顧徘徊庾信別袁昌州詩河陽)
　(望隴頭分手路悠悠徂年若驚電別日歎成秋黄鶴/飛飛逺青山去去愁不言雲雨散更似東西流鮑明)
　(逺白頭吟黄鶴一舉千里詩緯含神霧曰集微揆著/上統元皇下序四始羅列五際推度災曰建四始五)
　(際而八節通汎歴樞曰午亥之際為革命卯酉之際/為改正辰在天門出入候聽卯天保也為陽盛隂衰)
　(酉祈父也為隂盛陽微午采芑也為陽盛隂生大明/在亥水始也四牡在寅木始也嘉魚在巳火始也鴻)
　(鴈在申金始也翼奉學齊詩問五際四始之要郎顗/曰四始之缺五際之戹五際本於齊詩四始與毛詩)
　(異蓋習聞其/說而失之也)
通莊抵舊里溝水急新知斷雲飄易滯連露積難披傃
風啼逈堞驚月遶踈枝無力勵短翰輕舉送長離
　(通莊見送陳文林篇卓文君白頭吟今日斗酒間明/日溝水頥蹀􁀙御溝上溝水東西流梁元帝纂要秋)
　(風曰商風素風凉風激風悲風髙風陸士衡連珠詩/寸管下傃一作傃註傃向也向風驚月鳥鵲之類也)
　(司馬相如大人賦前長離後矞皇平子思𤣥賦前長/離使拂羽兮後委水衡乎𤣥㝠潘岳為賈謐贈陸機)
　(宛宛長離凌江而離長離云誰咨爾陸生註長離鳯/也蓋短翰借翰羽以言翰墨長離借鳯以言離別如)
　(陳徐陵別毛永嘉詩嗟予今老病此別恐長/離即為離別之乆此一字二意可以互發也)
　　初秋登司馬樓宴詩(有序/)
　　　(司馬周禮夏官也漢武帝始特置大司馬以/冠將軍之號寵衛青霍去病今為兵部尚書)
司馬公千里騰光翼外臺而展足九日多暇敞麗譙以
開筵
　(行臺曰外臺展足見髙四篇展駿註陳思王傳初喪/應劉端憂多暇緑苔生閣芳塵凝榭謂端姓憂愁于)
　(多暇之際也莊子徐無鬼篇君亦必無盛鶴列于麗/譙之間註麗譙樓名謂華麗而嶕嶢也又譙門亦謂)
　(門上為髙樓以望也樓一名譙又㦯改譙為樵魏武/亦有麗譙樓晉王粲字仲宣登樓賦曰登茲樓以四)
　(望兮聊暇日以消憂覽斯宇/之所處兮實顯敞而寡仇)
于時葭㪚秋灰檀移夏火鴻飛漸陸流斷吹以來寒鶴
鳴在隂上中天而警露
　(候氣之法埋律管于地中實以葭灰覆以緹素至每/月氣至則其律管灰飛鑽燧夏取棗杏之火秋取槐)
　(檀之火易漸九三鴻漸于陸㫁吹風聲也雁來則寒/至易中孚九二鳴鶴在隂詩鶴鳴于九皋聲聞于天)
　(鶴露下則鳴/故云警露)
於是殽聞玉饌交雜佩而薰蘭酒泛金翹映清罇而湛
菊
　(書惟辟玉食梁王筠侍宴詩玉饌駢羅瓊漿泛濫詩/知子之來之雜佩以贈之註雜佩左右佩玉也言我)
　(茍知子之听好者而來即當解此雜佩以贈之薰蘭/即所謂其臭如蘭也宋蘇彦秋夜長賦金菊吐翹以)
　(凌霜菊亦可以釀酒湛菊猶湛桂也湛漬也/内則湛諸美酒文字與沈同投物水中也)
雖傍臨廣派有異章臺之道而俯瞰崇墉雅叶城隅之
㑹物色相召江山助人請振翰林用濡筆海云爾
　(廣派大河也漢書張敞無威儀時罷朝㑹過走馬章/臺街使御驅吏自以便面拊馬詩國風静女篇静女)
　(其姝俟我于城隅呂氏讀詩記古之人君媵妾散處/后宮幽閑之地城隅是也女有静徳又處幽閑以待)
　(進御此有道之君所好也毛氏傳云此用賢不得也/朱傳直以為滛奔之詩駱子蓋借引以為賢人之聚)
　(也崇墉用其崇如墉意曹植贈丁儀詩嘉賓填城闕/豐饌出中厨吾與二三子曲宴此城隅漢光武求嚴)
　(子陵遣物色訪之/翰林見送尹大篇)
　(章臺在西安府/舊長安城内)
展驥端居暇登龍嘉宴同締賞三清滿承歡六義通野
晦寒隂積潭虚夕照空顧慙非夢鳥濫此厠雕蟲
　(展驥見髙四篇端居暇見上文漢桓帝延熹末朝廷/日亂紀綱頺弛李膺為司𨽻校尉獨持風裁以聲名)
　(自髙士有被其容接者名為登龍門云晉人謂劉惔二/氣清杜乂膚清衛玠神清謂之三清詩六義一曰風)
　(曰賦三曰比四曰興五曰雅六曰頌晉羅含字君章/桂陽耒陽人㓜孤為叔母朱氏所養少有志尚嘗畫)
　(困夢一鳥文彩異常飛入口中因驚起朱氏曰鳥有/文彩汝后必有文章自后藻思日新仕終中散大夫)
　(揚雄吾子篇或問吾子少而好賦曰然童子雕蟲刻/篆俄而曰壯夫不為也註蟲蟲書也謂雕刻文字也)
　　初秋於竇六郎宅宴詩(有序/)
六郎道舍采葵嘯懸鶉而契賞諸君情諧伐木仰登龍
以締歡于時一葉驚寒下陳柯而捲翠百花凝照淡虚
牖以披紅
　(子夏家貧衣若懸鶉人曰子何不仕曰諸侯之驕我/者吾不為臣大夫之驕我者吾不復見詩小雅伐木)
　(篇伐木丁丁鳥鳴嚶嚶出自幽谷遷于喬木嚶其鳴/矣求其友聲矧伊人矣不求友生註言鳥之求友喻)
　(人之不可無友也登龍/見上篇一葉見螢火篇)
既而俱欣得兔之情共揜亡羊之淚物我雙致匪石席
以言蘭心口兩齊混汙隆而酌桂
　(得兔亡羊俱見髙四篇詩弼風栢舟篇我心匪石不/可轉也我心匪席不可巻也言蘭見靈泉頌禮記檀)
　(弓篇子思曰昔者吾先君子無所失道道隆/則從而隆道汙則從而汙酌桂見前篇)
雖忘荃戴笠與交態於靈臺而搦管操觚叶神心於
聲氣盍陳六義試賦一言即事凝毫成者先唱云耳
　(段公路閉户録五代時二人為朋築壇以丹犬白雉/㰱血盟曰甲與乙為友上下四旁莫不並見卿若乘)
　(車我戴笠後日相逢下車揖我若歩行君乘馬後日/相逢君當下忘荃靈臺見髙四篇搦諾韻按也班固)
　(幽通賦搦朽摩鈍周𢎞讓答王褒書搦管操觚/聲淚俱咽尚四句見二巻代女道士篇頳鱗註)
千里風雲契一朝心賞同意盡深交合神靈俗累空草
帶銷寒翠花枝發夜紅唯將淡若水長挹古人風
　(晉吕安服稽康髙致每相思輒千里命駕風雲見髙/四篇心賞見靈泉頌不其城東有鄭𤣥教授山山下)
　(生草如薤葉長尺餘堅紉異常士人名為鄭𤣥書帶/庾信三月三日賦草銜長帶桐垂細乳禮記小人之)
　(交甘如醴君子之交淡如水君子淡以成小人甘以/壞漢太原郭秦遊汝南過袁閬不宿而退從黄憲累)
　(日乃還㦯問之秦曰奉髙之器譬若汎濫雖清而易/挹叔度汪汪若千頃波澄之不清淆之不濁不可量)
　(也/)
　　送鄭少府入遼
　　　(遼古郡名戰國屬燕秦屬營州漢武拓朝鮮地/并割遼屬邑置樂浪𤣥菟真蕃臨屯四郡漢末)
　　　(為公孫度所據魏置東夷校尉居襄平而分遼/東昌黎改遼東郡為國仍𨽻平州後為慕容廆)
　　　(所據隋初為髙句驪所據唐征髙麗復其地置/蓋遼二州又置都督府九以安東都䕶總統之)
　　　(尋為渤海大氐所據五代時地入契丹阿保機/名東平郡尋陞南京又改東京金初因之後置)
　　　(遼陽府為東京路本朝初置定遼都衞后改遼/東都司𨽻山東唐有遼州治樂平縣尋改箕州)
　　　(中和間復為遼州天寳初為樂平郡乾元初復/為儀州五代梁復改遼州宋熈寧中州廢入平)
　　　(定軍元豐中復置遼州治遼山縣金仍舊元屬/平陽路本朝以遼山縣併入為平陽府𨽻山西)
　　　(道不知鄭少府所入者何遼也然詩中云/桑榆間塞之地燕丹之事恐即今遼東)
邊烽警榆塞俠客度桑乾柳葉開銀鏑桃花照玉鞍滿
月臨弓影連星入劍端不學燕丹客空歌易水寒
　(邊烽榆塞見蕩子篇列子說符篇虞氏者梁之富人/也家充殷盛錢帛無量財貨無訾登髙樓臨大路設)
　(樂陳酒撃博樓上俠客相隨而行飛鳶適隊其腐鼠/而中之俠客相與言曰虞氏富樂嘗有輕人之志不)
　(犯之乃辱我以腐䑕期夜積兵攻虞氏滅之註俠以/權力相俠輔也桑乾河名在遼界連星即連牛斗也)
　(見螢火賦埋豐註燕/丹易水見之問篇)
　　送費六還蜀
　　　(蜀國名本春秋時蜀侯所理為秦惠所滅/置蜀郡漢分置廣漢郡武帝置益州蜀郡)
　　　(𨽻焉王莽改益州曰庸部蜀郡曰𨗳江東/漢復舊名蜀漢都此置益州牧郡置太守)
　　　(晉武改蜀郡為成都國取三年成都之義/尋復為郡宋齊蜀郡皆𨽻益州隋初罷州)
　　　(為郡唐改益州後置大都督府及劍南節/度天寳初改蜀郡至徳初改成都府又升)
　　　(南京尋罷後置劍南西川節度五代王氏/孟氏相繼宋為益州路端拱初改成都府)
　　　(元為路今為府/置四川省治)
星樓望蜀道月被指吳門萬行流別淚九折切驚魂雪
影含花落雲隂帶葉薰還當三徑晩獨對一清樽
　(星樓見螢火篇月被恐當作月峽巴東三峽石壁四/十丈有孔如月為月峽蘇州府城南四里有吳門橋)
　(亦名新橋石刻吳門二字蜀卭崍有九折坂險峻難/行王陽刺益州過之歎曰奉先人遺體奈何數乗此)
　(險遂棄官歸後王尊刺益州至其所曰此非王陽所/畏道耶曰然叱其馭曰過之王陽為孝子王尊為忠)
　(臣埤雅雪六出而成花雹三出而成實雲葉已見白/雲抱幽石詩漢蔣栩字元卿刺兖州王隨為相奏事)
　(稱病不進歸杜陵荆棘塞門舍遶三徑終身不出時/人諺曰當時鮑龔不如杜陵蔣翁陶濳歸去來詞三)
　(逕就荒松菊猶存携㓜入室有酒盈/尊引壺觴以獨酌眄庭柯以怡顔)
我留安豹隠君去學鵬摶岐路分襟易風雲促膝難夕
漲流波急秋山落日寒唯有思歸引凄斷為君彈
　(豹隠見髙四鵬摶見螢火岐路見紫雲觀篇衛有賢/女邵王聞其賢請聘之未至王薨太子將納之大夫)
　(諫曰衛女賢必不我聴聴我即不賢亦不足取太子/不聴遂拘㽞深宮援琴作思歸之引自縊而死琴有)
　(九引一曰烈女引楚樊妃所作二曰伯妃引魯伯妃/所作三曰貞女引魯次姜作四曰思歸引即衛女作)
　(五曰霹靂引楚商梁遊九皋遇風雷畏懼而歸作之/六曰走馬引樗里牧㳟為父報仇藏于山林所作七)
　(曰箜篌引樗里子髙所作八曰秦引秦/屠門髙所作九曰楚引楚龍邱子髙作)
　　送王明府上京叅選
振衣遊紫府飛蓋背青田虚心恆警露孤影尚凌烟離
歌悽妙曲別引繞繁絃在隂如可和清響㑹聞天
　(六帖銀宫金闕紫府清都又長洲記有風山恒震聲/有紫府宮天貞仙女遊于此地此詩以皇都言之飛)
　(蓋巳見陳文林篇劉孝標絶交論鷄人始唱鶴蓋成/隂永嘉青田有雙白鶴年年生子而去衡山有五峯)
　(一曰紫蓋每見有雙白鶴囘翔其上亦遊紫府之意/也警露見司馬樓篇唐有凌烟閣言其髙也古曲有)
　(別鶴操故言離歌別引江淹恨賦或藻思綺合清麗/芊眠炳若縟繡凄若繁弦在隂二句俱見司馬樓篇)
　　秋日送別
寂寥心事晚揺落嵗時秋共此傷年髪相看惜去留當
歌應破涕哀命返窮愁別後能相憶東陵有故侯
　(寂寥揺落俱見送之問篇劉琨荅盧諶書自􁌚張困/于逆亂國破家亡親友凋殘塊然獨坐則哀憤兩集)
　(負杖行吟則百憂俱至時復相與舉觴對膝破涕為/笑排終身之積慘求數刻之暫歡譬疾疢彌年而欲)
　(以一丸銷之其可得乎史記虞卿以魏齊故棄相印/間行去趙困于齊梁巳死不得意乃著書上採春秋)
　(下觀近世曰節義稱號揣摩謀政凡八篇曰虞氏春/秋太史公曰虞卿非窮愁亦不能著書以自見于後)
　(世又魏武短歌行對酒當歌人生幾何漢息夫躬有/哀時命篇庾信就蒲州刺史乞酒詩云蒲城桑落酒)
　(覇岸菊花秋顛持河朔飲分勸東陵侯註魏文典論/劉松袁紹嘗以三伏之際晝夜酣飲以避一時之暑)
　(故河朔相傳為避暑/飲東陵侯見髙四篇)
　　別李嶠得勝字
　　　(嶠字巨山趙州賛皇人早孤事母孝兒時夢人/遺雙筆自是有文詞十五通五經二十擢進士)
　　　(第始調安定尉舉制䇿甲科遷長安尉文章與/駱賓王劉光業等夷授御史監􁁊岩二州軍喻)
　　　(降叛獠遷給事中來俊臣構狄仁傑等獄為申/其寃忤武后㫖出為潤州司馬乆乃召為鳯閣)
　　　(舍人書王符一篇頌武后知吏部為祭酒加𢎞/文舘學士趙國公以特進同中書門下三品中)
　　　(宗崩宻請相王諸子不宜留京師及𤣥宗立或/請誅之張說救之獲免貶滁盧二州别駕卒年)
　　　(七/十)
芳樽徒自滿別恨轉難勝客似遊江岸人疑上覇陵寒
更承夜永凉景向秋澄離心何以贈自有玉壺氷
　(梁呉筠送别詩客子惨無歡送别江之千遊江岸見/送之問篇江潭註李廣出鴈門撃匈奴為虜生得殺)
　(胡騎脫歸當斬贖為庻人與故潁隂侯孫屏南山殺/獵夜從一騎出從人田間飲還至覇陵亭亭尉醉呵)
　(止廣廣騎曰故李將軍尉曰今將軍尚不得夜行何/故也止廣宿亭下居無何匈奴入遼西殺太守敗韓)
　(將軍上召廣守右北平廣即請覇陵尉與俱至軍斬/之古樂府馮子都詩就我求清酒青絲繫玉壺晉武)
　(帝鮮卑貢白玉壺容酒斗餘其中酒温寒隨意鮑明/逺詩清如玊壺氷覇陵即覇上文帝葬此離城十里)
　　在兖州餞宋五
　　　(兖州見遊/兖部序)
淮􁇒泗水地梁甫汶陽東別路青驪逺離樽緑蟻空柳
寒凋宻翠棠晚落踈紅別後相思曲凄斷入琴風
　(􁇒古夷字一作尼又作尼淮水見孔君篇泗水源出/兖州泗水縣東陪尾山源有四道因名焉南流過沛)
　(縣至徐州東北合汴水循城東南以達于淮史記秦/始皇封㤗山立石下禪梁父瓉曰梁父泰山下小山)
　(名也因以名縣屬太山郡正義曰梁父在兖州泗水/縣北八十里一作甫汶水出太山郡萊蕪縣原山西)
　(南入齊陽水北也山南亦曰陽詩魯頌駉篇有驒有/駱註青驪鱗曰驒色有淺深斑駁如魚驎今之連錢)
　(驄也梁呉筠別夏侯故章詩白馬黄金覊青驪繁絲/控新知闗山別故人河梁送本宋玉招魂篇青驪結)
　(駟兮齊千乘又阮籍咏懷湛湛長江水上有楓樹林/皋蘭披逕路青驪逝駸駸逺望令人悲春氣感我心)
　(三楚多秀士朝雲進荒滛緑蟻見陳文林篇酒有名/􁰤緑者􁰤湖在衡州府東二十里週廻三里取湖水)
　(釀酒極甘美晉武薦􁰤酒于太廟呉都賦飛輕觴而/酌酃緑是也郴中記湖水深八尺湛然緑色故云􁰤)
　(緑宋州興寧縣東有/醽醁泉則字從酉矣)
　　遊靈公觀
靈峯標勝境神府枕通川玉殿斜臨漢金堂逈架煙斷
風踈晩竹流水切寒弦別有青門外空懷𤣥圃仙
　(流水見髙四篇青門見髙四篇東陵𤓰註楚詞朝發/軔於蒼梧兮夕余至乎縣圃註崑崙山去咸陽四十)
　(六萬里山髙平地方三萬六千里上有三角方廣萬/里形如偃盆下狹上廣其一角正北千辰之輝名閬)
　(風顛其一角正西名𤣥圃其一角正東名崑崙宫其/一角有積金為金墉城面方千里上安金臺五所玉)
　(樓十二所𤣥與縣同詩中所言玉殿金堂皆用/崑崙事也張平子東京賦左瞰暘谷右睨𤣥圃)
　　夏日遊山家同夏少府
返照下層岑物外狎招尋蘭徑薫幽佩槐庭落暗金谷
静風聲徹山空月色深一遣樊籠累唯餘松桂心
　(返照字本金剛經日將落返照於東也蘭佩見之問/篇槐金夏葉黄如金也陶淵明歸田居詩乆在樊籠)
　(裏復得/反自然)
　　夏日遊目聊作
暫屏塵囂累言尋物外情致逸心逾黙神幽體自輕浦
夏荷香滿田秋麥氣清詎假滄浪上將濯楚臣纓
　(左傳齊景公欲更晏子之宅曰子之宅近市囂塵湫/溢不可以居請更諸爽塏者註囂人聲也塵擾亂也)
　(滄浪用屈原事故曰楚臣見酬思𤣥/上人篇塵土也囂聲也/爻二韻)
　　同崔駙馬曉初登樓思京
麗譙通四望繁憂起萬端綺踈低晩魄􁐨檻肅初寒白
雲鄉思逺黄圖歸路難唯餘西向笑暫似當長安
　(麗譙見登司馬樓篇王粲登樓賦登茲樓以四望兮/聊暇日以消憂覽斯宇之所處兮實顯敞而寡仇凭)
　(欄檻以遥望兮向北風而開襟悲舊鄉之壅隔兮涕/横隊而弗禁四望詳見髙四篇王文考靈光賦爾乃)
　(懸棟結阿天窓弦踈註踈刻穿也刻為綺文謂之綺/踈又作綺䟽晩魄月也月之暗者曰魄書所謂哉生)
　(魄註哉始也始生魄十六日也西京賦鏤檻文㮰註/檻欄干㮰連簷也鏤刻也白雲見髙四篇黄啚書名)
　(具載山川地里西向笑見逆/尹大官望日路註郭澄之事)
　　春夜韋明府宅宴
酌桂陶芳夜披薜嘯幽人雅琴馴魯雉清歌落范塵宿
雲低逈蓋殘月上虚輪幸此承㤙洽聊當故鄉人
　(酌桂見竇大郎篇披薜見髙四篇諸葛亮隠於隆中/長嘯行吟晉阮藉亦長嘯既而聞孫登善嘯詣蘇門)
　(見之登不為動藉長嘯數聲而去至半嶺忽聞聲振/林木若鸞鳯之音乃登之嘯也易履九二履道坦坦)
　(幽人貞吉朱子本義剛中在下無應于上故為履道/平坦幽獨守貞之象幽人履道而遇其占則為貞而)
　(吉矣子賤治單父鳴琴不下堂而單父治河南尹袁/安使椽肥親亷中牟令魯㳟治狀見馴雉一童子在)
　(旁親曰何不捕之童子曰是雉方乳不宜捕之親謂/㳟曰所以來者欲察君政今蝗不犯境一異也化及)
　(鳥獸二異也童子有仁心三異也魏文詩急絃動飛/聴清歌拂梁塵陳琳詩哀哇動梁埃急觴盪幽黙陸)
　(機七畧詩一唱萬夫嘆再唱梁塵飛註晉人虞公善/雅歌發聲盡動梁上塵范丹字子雲為萊蕪令釜甑)
　(生塵雲蓋見白/雲抱幽石篇)
　　冬日宴
二三物外友一百杖頭錢賞洽袁公地情披樂令天促
膝鸞觴滿當壚獸炭然何須攀桂樹逢此自留連
　(阮脩字子常歩行以百錢挂杖頭至酒店便獨酌酣/暢雖當世富貴不肯顧家無擔石之儲晏如也袁粲)
　(尹丹陽嘗歩屣白楊郊野間道遇一士夫便呼與酣/飲明日此人謂𬒳知故到門求進粲曰昨飲酒無聊)
　(偶相要耳竟不與相見樂廣有風姿衛瓘曰此人如/水鏡見之瑩然若披雲霧而覩青天觴酒巵之總名)
　(實曰觴虚曰觶鸞觴刻為鸞鳯之形也晉羊琇字椎/舒景獻皇后從弟性豪侈洛下少林木炭貴如粟琇)
　(𢷬小炭如屑以物和之作獸形後何邵之徒共集乃/以温酒火爇猛獸皆開口向人赫赫然諸豪共效之)
　(淮南子招隠詩攀/桂樹兮聊淹留)
　　鏤雞子
　　　(古之豪家食稱畫卵唐人於寒食節取難子染/藍茜雜色仍加雕鏤逓相餉遺或置盤爼間原)
　　　(始記夏后/氏始食卵)
幸遇清明節欣逢舊練人刻花争臉態冩月競眉新暈
罷空餘月詩成併道春誰知懐玉者含響未吟晨
　(東坡梅詩鮫綃剪碎玉簪輕檀暈粧成雪月明肯伴/老人春一醉懸知欲落更多情王梅溪不解宇文粧)
　(臺記婦女畫眉有倒暈粧古樂府有暈眉櫳髩之句/元微之與白樂天詩近昵婦人暈澹眉目綰約頭髩)
　(畫譜有正暈倒翬牡丹太平廣記許老翁傳有銀泥/裙五暈羅張萱所畫婦人暈眉所謂紫紗冪酷似可)
　(見暈為眉餙但上句方言冩月下句似不當復言餘/月必有悞也老子知難篇知我者希則我者貴是以)
　(聖人披褐懷玉家語子路問孔子曰有人于此披褐/而懷玉孔子曰國無道可也國有道則兖冕而執玉)
　(也阮籍味懷昔年十四五志尚好/詩書披褐懐珠玉顔閔相與期)
　　詠雲酒
　　　(雲中/酒也)
朔空曽紀厯帶地舊䟽泉色泛臨碭瑞香流赴蜀仙欵
交欣散玉怡友恱沈錢無復中山賞空吟呉㑹篇
　(黄帝都薊受命適有雲瑞以雲紀官帶地見尹大篇/漢武通西域以渾邪王故地置酒泉郡即今肅州城)
　(下有泉味甘如酒又梁簡文曲水詩序爾乃分階樹/羽䟽泉泛爵碭山縣東南十里有碭山漢髙㣲時嘗)
　(隠避其上呂后每求得之曰季居上嘗有雲氣漢鄭/𢎞為靈文鄉嗇夫行官京洛未至宿一埭逢故人四)
　(顧荒郊村落絶逺酤酒無處情抱不伸乃以錢投水/中依口而飲飲盡酣暢皆得大醉因名為沈釀川明)
　(旦乃分手而去劉𤣥石曾于山中酒家沽酒酒家與/千日酒飲之至家大醉其家以為死葬之後酒家計)
　(日往開其墓𤣥石始醒吴㑹篇見白雲抱幽埭石篇/  沈釀川在今紹興府若耶溪東一名沈釀)
　(中山古狄都也春秋屬晉戰國屬魏漢為中山郡後/改中山國曹魏改定州慕容垂都此隋改博陵唐改)
　(義武節度宋為中山府元/因之今為定州屬真定府)
　　詠美人在天津橋
　　　(天津橋在今河南府城外西南架洛水隋煬帝/建用大船連以鉄鎖南北夾起四樓唐貞觀中)
　　　(始甃石為岸即宋/邵子聞杜鵑處)
美女出東隣容與上天津動衣香滿路移歩襪生塵水
下看粧影眉頭畫月新寄言曹子建箇是洛川神
　(宋玉登徒子好色賦臣東家之子増之一分則太長/减之一分則太短着粉太白施朱太赤此女登墻三)
　(年窺臣臣至今未許莊子人間世篇因樂人之所感/以求容與其心漢武悼李夫人賦的容與以猗靡兮)
　(縹飄姚乎愈莊一云從容也一云盛美也曹子建洛/川神賦凌波㣲歩羅襪生塵子建名植曹操四子有)
　(文才作洛川神賦曰余從京師言歸東籓北過伊闗/越轘轅經通谷凌景山容與乎陽林流盻乎洛川覩)
　(一麗人於岩之畔乃援御者而告之曰彼何人斯若/兹之麗也御者對曰臣聞河洛之神名曰宓妃君王)
　(之所見毋乃是乎余告曰云云如淳曰宓妃伏羲女/溺死遂為洛川之神子建與其兄魏主丕有隙及即)
　(位子建懼不相容故托宓妃為言如離騷亦以美人/目其君也大抵人臣不得于君類以美人托諷駱子)
　(疑為武/氏發也)
　　憲臺出縶寒夜有懷
獨坐懷明發長謡苦未安自應迷北叟誰肯問南冠生
死交情異殷憂嵗序闌空餘朝夕鳥相伴夜啼寒
　(詩小宛篇明發不寐有懷二人又園有桃篇心之憂/矣我歌且謡北叟有馬亡入胡人弔之叟曰安知非)
　(福乎后馬引駿馬歸人賀之叟曰安知非禍乎其子/騎墮折髀人又弔之叟曰安知非福乎一年胡人大)
　(入丁壯戰死子以跛故父子相保南冠見咏蟬篇生/死交情見髙四篇漢朱博為御史大夫府中列栢樹)
　(有野鳥數千棲其上朝去/暮集名朝夕烏烏臺始此)
　　月夜有懷簡諸同寮
閑庭落景盡踈簾夜月通山靈響似應水净望如空棲
枝猶遶鵲遵渚未來鴻可歎髙樓婦悲思杳難終
　(棲枝遶鵲見望鄉夕泛篇詩九罭篇鴻飛遵渚公歸/無所於爾信處註周公居東成王將迎以歸東人相)
　(謂之詞陸士衡洛陽道詩總轡登長路嗚咽辭宻親/借問子何之世網嬰我身永嘆遵北渚遺思結南津)
　(曹植七哀明月照髙樓流光正徘徊上有愁思婦悲/嘆有餘哀借問嘆者誰言是宕子妻君行踰十年孤)
　(妾常獨栖謝希逸詠月詩髙樓切思婦西園/遊上才王景𤣥詩思婦臨髙臺長想馮華軒)
　　送郭少府探得憂字
開筵杭徳水輟棹艤仙舟貝闕桃花浪龍門竹箭流當
歌凄別曲對酒泣離憂還望青門外空見白雲浮
　(詩河廣篇誰謂河廣一葦杭之註杭度也秦始皇更/名河為徳水以秦當水徳之運也項羽傳亭長艤舟)
　(泊岸也仙舟見贈之問篇李仙註楚詞魚鱗屋兮龍/堂紫貝闕兮朱宮註貝闕以貝為闕也尸子曰西河)
　(下龍門其流駚竹箭離憂見送陳文林篇青門白雲/俱見髙四篇又梁呉筠送別詩白雲亭海際明月落)
　(河濱送君長嘆息徒使淚沾巾又白雲方眇/眇黄鳥尚關闗又無由得共賞山川間白雲)
　　送宋五之問得凉字
　　　(之問見前/江南篇)
願言遊泗水支離去二漳道術君所篤荃蹄余有忘雪
威侵竹冷秋爽帶池凉欲諗離襟切岐路在他鄉
　(泗水見兖州餞宋五篇莊子人間世篇支離䟽者頥/隠於臍肩髙於頂㑹撮指天五管在上兩髀為脅挫)
　(鍼治繲足以餬口皷筴播精足以食十人上徴武士/則支離攘臂於其間上有大役則支離以有常疾不)
　(受功上與病者粟則受三鍾與十束薪夫支離其形/者猶足以養其身終其天年又况支離其徳者乎二)
　(漳一出上黨沾縣大黽谷名清漳一出上黨長子縣/鹿谷山名濁漳二漳異源而下流相合同歸于海書)
　(禹貢至于衡漳是也道術荃蹄/見髙四篇岐路見紫雲觀篇)
　　冬日過故人任處士書齋
神交尚投漆虚室罷遊蘭網積窓文亂苔深履迹殘雪
明書帳冷水静墨池寒獨此琴臺上流水為誰彈
　(投漆虚室流水俱見髙四篇遊蘭用如蘭意見靈泉/篇網積見螢火萹孫康家貧映雪讀書張芝臨池學)
　(書池水盡黒謂之墨池在今河南府陜州又鍾繇有/墨池在興國州王羲之有墨池在温州又有墨池在)
　(台州諸葛孔明有墨池在沅江縣西烏龍寺内成都/府城西南五里有琴臺世俗云司馬相如彈琴之處)
　(然順慶府蓬州西南六十里亦有琴臺宋志蓬州有/相如縣註云以有相如故宅而名則相如又寓此矣)
　(大抵皆隨寓名也/流水見髙四篇)
　　詠塵灰
洛川流雅韻秦道擅苛威聴歌梁上動應律管中飛光
飄神女襪影落羽人衣願言心未翳終冀效輕㣲
　(洛川雅韻見天津橋篇苛小草也政令繁細曰苛商/鞅相秦立法棄灰于道者有刑聴歌見韋明府篇律)
　(管見登司馬樓篇神女襪即見洛川註翳滿也塞/也楊子法言如庸行翳路衝衝而話君子不貴也)
　　秋晨同淄州毛司馬秋九咏
　　　(淄州漢盤陽縣屬濟南郡東漢屬齊國晉省之/宋置清河郡及貝邱縣北齊罷郡以縣屬齊州)
　　　(隋置淄州改貝邱為淄州縣後州廢唐初復置/淄州宋金元仍舊至本朝初改淄川州以縣省)
　　　(入尋改為/縣屬濟南)
紫陌炎氛歇青蘋晚吹浮亂竹揺疎影縈池織細流飄
香曵舞袖帶水泛粧樓不分君恩絶紈扇曲中秋
　(王粲獵賦倚紫陌而並征註道路南北為阡東西為/陌長安城中八街九陌宋玉風賦夫風𧺫于青蘋之)
　(末浸滛谿谷縁太山之阿舞于松栢之下枚乗七發/掩青蘋遊清風陶陽氣蕩春心王融遊仙詩長河既)
　(巳縈嶒山亦可礪解者作榮又以為草木之榮非也/縈逥之義帶水見尹大篇帶地註趙飛燕姊妹得幸)
　(成帝于是譛許皇后班婕妤呪咀上后廢婕妤對曰/妾聞死生有命富貴在天修正尚未蒙福為邪欲以)
　(何望使鬼神有知不受不臣之愬如其無知愬之何/益上善之婕妤恐乆見危乃求供養太后于長信宫)
　(上許焉婕妤作扇詩曰新裂齊紈素皎潔如霜雪裁/為合歡扇團圓似明月出入君懷袖動揺清風發不)
　(覺秋風起凉颷奪炎熱棄捐篋笥中恩情中道絶又/朱買臣守㑹稽懷綬匿跡人未知也所交錢勃見其)
　(暴露乃勞之曰得無罷乎遺以紈扇買臣至郡引為/上客宋人四六綈袍贈范叔猶有故人之情紈扇遺)
　(買臣終致/上客之引)
　　秋雲
南陸銅渾改西郊玉葉輕泛沼揺光動臨欄瑞色明葢
隂連鳯闕陣影翼龍城誰知時不遇空傷流滯情
　(日行北陸極暑至夏至日行極北謂之北至行轉南/始為秋至冬至日極南謂之南至復轉北為春天文)
　(志云言天體者三家一曰周髀二曰宣夜三曰渾天/宣夜不傳周髀以天似覆盆以斗極為中中髙而四)
　(邊下日月旁遶日近而見為晝日逺不見為夜蔡邕/以為考騐天文多所迷失渾天以天形似卵地如卵)
　(黄包于天中形體渾然天見地上者一百八十二度/半強地下亦然北極出地三十六度南極入地亦如)
　(之而嵩髙正當天之中極南五十五度當嵩高之上/又其南十二度為夏至之日道又其南三十四度為)
　(春秋分之日道又其南二十四度為冬至之日道南/下去地三十一度而巳是夏至日北去極六十七度)
　(春秋分去極九十一度冬至去極一百一十五度此/其大率也其南北極持其兩端其天與日月星宿斜)
　(而廻轉此必有其法至秦而滅漢武時洛下閎始經/營之鮮于妄人又量度之至宣帝時耿壽昌始鑄銅)
　(而為之象宋錢樂又鑄銅作渾天儀衡長八尺孔徑/一寸璣徑八尺圓周二丈五尺強轉而望之以知日)
　(月星辰之所在即所謂璿璣玊衡者也歴代法漸宻/趙宋製儀三重詳見蔡氏書傳設機輪以水激之使)
　(其日夜隨天東西運轉日月星辰于是可考至今因/之易小畜卦小畜亨宻雲不雨自我西郊註西郊文)
　(王自指西周之地也畜極宻之雲而不雨文之宜王/而不王也玉葉蓋隂見白雲抱幽石篇西都賦設璧)
　(門之鳯闕上觚稜而棲金雀闗中記一名別風闕以/別四方之風西京賦閶闔之内别風嶕嶢是也漢書)
　(其東則鳯闕門髙二十餘丈其南有璧門之屬三輔/故事鳯闕上有鳯凰漢武所作其西虎圈陣影見蕩)
　(子篇龍城今西安府城北十里龍首山隋以長安狹/小改作新都遷焉唐因都之謂之龍城末二句見白)
　(雲抱幽/石註)
　　秋蟬
九秋行已暮一枝聊暫安隠榆非諌楚噪柳異悲潘分
形粧薄鬂鏤影餙危冠自憐疎影斷寒林夕吹寒
　(莊子逍遥遊篇鷦鷯巢於深林不過一枝偃䑕飲河/不過滿腹隠榆見在獄詠蟬註噪柳見陳文林篇潘)
　(安仁秋興賦蟬嘒嘒以寒吟兮鴈飄飄而南飛隋盧/思道聴鳴蟬詩紅塵早弊陸生衣明鏡空悲潘椽髪)
　(梁昭明太子蟬賛定伊不美曜彼華冠陳/劉剛咏蟬詩聲流上林苑影入侍臣冠)
　　秋露
玉闗寒色早金塘秋氣歸泛掌光逾静添荷滴尚㣲變
霜凝曉液承月委圓輝別有呉臺上應濕楚臣衣
　(玉闗西域地名此恐以秋色言之也庾信寄王琳詩/玉闗道路逺金陵信使疎此光武閉玉闗之地也沈)
　(約詩金塘草木合玉池泉將滿劉楨詩芙蓉散其華/菡蓞溢金塘宋人秋日書啓金□秩序玉宇敷凉又)
　(金顥平分碧虚如拭□與揫同此金玉字碧字皆秋/用也漢武起栢梁臺作承露盤高二十丈大七圍以)
　(銅為之上有仙人掌以承露和玉屑飲之云可長生/在今陜西西安府城西北三十里建章宮内神明臺)
　(上圓輝猶圓影也沈約詠月詩月華臨静夜夜静滅/氛埃方輝竟入户圓影隙中來江淹恨賦至乃秋露)
　(如珠秋月如珪又江淹擬古雜體詩送君如昨日簷/前露巳□呉臺二句見在獄詠蟬註濕楚臣衣又見)
　(乆客臨/海篇)
　　秋月
雲披玉繩净月滿鏡輪圓裛露珠暉冷凌霜桂影寒漏
彩含踈薄浮光漾急瀾西向徒自賞南飛終未安
　(張平子西京賦上飛闥以仰眺睹瑶光與玉繩註瑶/光北斗第七星玉繩玉衡北兩星也謝眺詩金波䴡)
　(鳷鵲玉繩低建章裛纒也嵇康琴賦鎪㑹裛厠註裛/纒其填厠之處使相宻比珠暉見上篇註薄草木叢)
　(生也詳見髙四篇漾水揺動貌西/向見崔駙馬詩南飛見望鄉夕泛)
　　秋水
貝闕寒流徹玉輪秋浪清圖雲錦色净冩月練花明泛
曲鵾絃動隨軒鳯轄驚唯當御溝上凄斷送歸情
　(貝闕見郭少府篇玉輪見江南贈之問篇古調歌有/鵾鷄鴻鴈之曲張平子南都賦寡婦悲吟鵾鷄哀鳴)
　(坐者凄欷蕩魂傷情嵇康琴賦嚶若離鵾鳴清池翼/若飛鴻翔曽崖又若次其曲引所宜則廣陵止息東)
　(武太山飛龍鹿鳴鵾鷄遊絃安仁笙賦爾乃引飛龍/鳴鵾鷄御溝在長安城漢人送別皆于御溝之上雖)
　(唐人猶然也又見/送閻五篇溝水註)
　　詠水
　　　(築土遏水曰塘大墳曰防水所鍾曰澤廣澤曰/衍澤曲曰皋障曰陂澤無水有草木曰藪水通)
　　　(流曰川水本曰源源本曰泉泉正出曰檻泉側/出曰執泉泉所出同所歸異曰肥泉異水同流)
　　　(曰瀵深水曰潭急水曰流砂右上曰瀬又曰灘/水别流曰派大水有小口别通曰浦又曰沱水)
　　　(决復入曰汜風吹水涌曰波大波曰濤小波曰/淪平波曰瀾直波曰徑水潮夕至曰潮風行水)
　　　(成文曰漣水波如錦文曰漪凢水邊皆曰垂曰/涯曰畔曰干曰濆曰濱涯上下坦曰漘重涯曰)
　　　(岸岸上地曰滸曲涯曰澳水草交曰湄水邊土/人所立曰澨水曲曰汭水北曰陽水南曰隂出)
　　　(山石潤曰潾山夾水曰澗水注川曰谿注谿曰/谷通谷曰􁒽石絶水曰梁水洲曰渚海洲曰島)
列名通地紀疎派合天津波隨月色净態逐桃花春照
霞如隠石映柳若沈鱗終當挹上善屬意淡交人
　(黄河西距巻重山千里東至雒㑹名地神上為紀星/七曲也故曰地紀詩四月篇滔滔江漢南國之紀註)
　(紀謂經帶包絡之也天津天河也老子曰上善若水/水善利萬物而不争處衆人之所惡故幾于道陳釋)
　(慧標詠水詩持將符上善利得動髙情隋張文琮詠/水詩標名資上善流派表靈長戴逵水賛止鍳標貴)
　(上善興詠淡交見竇/六郎篇淡若水註)
　　秋螢
玉虬分静夜金螢照晚凉含輝疑泛月帶火怯凌霜散
彩縈虛牖飄花遶洞房下帷如不倦當解借餘光
　(玉虬即銀龍漏刻中汲水者虬本作蚪龍属無角楚/辭駟玉蚪以乘翳陳楊縉賦得照映秋螢詩秋窓餘)
　(照盡人暗早螢來怱聚還同色恒然詎落灰飛影黄/金散依帷縹帙開含明自不息夜月空徘徊董仲舒)
　(讀書下帷不倦晉車𦙍字武子學而不倦家貧無油/夏夜用練囊盛數十螢火以照字餘光見螢火賦)
　　秋鴈
聮翩辭海曲遥曵指江干陣去金河冷書歸玊塞寒帶
月凌空易迷煙短浦難何當同顧影刷羽泛清瀾
　(謝靈運儗阮瑀詩金覊相馳逐聫翩何窮巳梁蕭子/範夜聴鴈詩連翩辭朔氣嘹唳獨南歸飛鴈行陣金)
　(河猶金塘也書歸見蕩子篇盛𢎞之荆州記鴈塞北/接梁州汶陽郡其間東西嶺属天無際雲飛風翥望)
　(崖廻翼唯一處為下朔鴈達塞矯翮裁度故名鴈塞/同于鴈門也玉塞亦以秋色言之沈約詠湖中鴈詩)
　(刷飛同揺漾/一舉還故鄉)
　　詠鴈
唼藻蒼梧逺銜蘆紫塞長霧深悲晚景風急斷秋行陣
照通宵月書封幾夜霜無復能鳴分空知愧稻梁
　(楚詞鳬鴈皆唼夫梁藻兮上林賦唼渫青藻沈休文/咏鴈詩唼流牽弱藻歛翮帶餘霜懸飛竟不下亂起)
　(末成行蒼梧漢武平南越以其地為廣信縣置蒼梧/郡元封中徙交州治此晉以後因之隋廢郡為蒼梧)
　(縣屬封州唐屬静州尋以縣置梧州天寳初改蒼梧/郡乾元初復梧州五代周屬南漢宋平嶺南仍為梧)
　(州元至元改路本朝改府𨽻廣西道銜蘆見陳文林/序蒼梧極南紫塞極北以此見長逺也行陣書封字)
　(俱見上篇莊子舍故人之家主人令殺鴈待之䜿子/奚殺主人曰殺其不能鳴者弟子曰山木以不材而)
　(夀鴈以不材而死將奚處莊子/笑曰吾將處夫材不材之間)
　　秋菊
擢秀三秋晚聞芳十歩中分黄俱笑日合翠共揺風碎
影含流動浮香隔岸通金翹徒可泛玉斚竟誰同
　(秀出也榮也茂也楚詞采三秀于山間註芝草也文/選煌煌靈芝一年三秀又趙臺與稽喜書吾子植根)
　(芳苑櫂秀清流布䈎華崖飛藻雲墀宋蘇彦秋夜長/賦貞松隆冬以擢秀金菊吐翹以凌霜晉袁山崧菊)
　(詩靈菊植幽崖擢穎凌寒颷說苑曰十歩之澤必有/芳草晉傅𤣥菊賦販之者長壽食之者通神孫楚菊)
　(花賦飛金英以浮㫖酒握翠葉以振羽儀金/翹玉斚皆借菊言之也金翹見司馬樓篇)
　　詠雪
龍雲玉葉上鶴雪瑞花新影亂銅烏吸光銷玉馬津含
輝明素篆隠迹表祥輪幽蘭不可儷徒自繞陽春
　(龍雲見髙四篇玉葉見白雲抱幽石篇鶴雪色也雪/為豐年之兆故曰瑞晉書天文志越雲如龍蜀雲如)
　(菌韓雲如布趙雲如牛楚雲如日宋雲如車魯雲如/馬衛雲如犬周雲如輪秦雲如行人又作佳人美人)
　(魏雲如䑕齊雲如絲見費六篇李蘭漏刻法以銅為/渴烏以引器中水以銀龍口中吐之註云以器貯水)
　(以銅為渴烏狀如鈎曲以引器中水于銀龍口中吐/入權器漏水一升枰重一斤時經一刻言雪下如銅)
　(烏汲水而吐之也臧榮緒晉書新蔡王騰發于并州/于常山之真定縣遇天大雪平地數丈雪融不積騰)
　(怪使掘之得玉馬髙一尺許獻之津如津浪之津宋人/玉賦臣嘗行僕饑馬疲正遇主人翁出媪又到市主)
　(女欲置臣堂上太髙堂下太卑乃更為蘭房奥室止/臣其中有鳴琴焉臣援而鼔之作幽蘭白雪之曲陽)
　(春見江南贈之問篇幽/蘭又見思𤣥上人篇)
　　餞駱四得鐘字
平生何以樂斗酒夜相逢曲中驚別緒醉裏失愁容星
月懸秋漢風香入曙鐘明月臨溝水青山幾萬重
　(楊憚報孫㑹宗書烹羊炰羔斗酒自/勞又與溝水青山俱見間五官篇)
　　又
甲第驅車入良宵秉燭遊人追竹林㑹酒獻菊花秋霜
吹飄無巳星河漫不流重嗟歡賞地翻召別離憂
　(左傳齊景公欲更晏子之第史記齊自淳于髠以下/皆命曰列大夫為門第康莊之衢漢髙祖詔列侯食)
　(邑者皆賜大第室更二千石受小第室註有甲乙次/第故曰第甲第最大之室也于公為廷尉髙大其門)
　(閭令容駟馬車曰吾後世必有興者古詩晝短苦夜/長何不秉燭遊晉嵇康阮籍阮咸山濤向秀王戎劉)
　(伶相與為友號竹林七賢佛國五精舎一給孤園二/靈鷲山三彌侯江四罨籮樹五竹林園即竹林非止)
　(以竹/名也)
　　渡𤓰歩
　　　(𤓰歩山名在今揚州府儀真縣西四十七里魏/大武南伐起行宫于此諸軍同日臨江即此山)
　　　(有盤道及太武所鑿井宋太祖以舟師伐李景/于𤓰歩振旅凱旋因名回軍渡劉宋鮑照文云)
　　　(𤓰歩山因逈為髙據絶作雄凌清瞰/逺擅竒含秀是亦居勢使之然也)
捧檄辭幽徑鳴桹下貴洲驚濤疑躍馬積氣似連牛月
逈黄沙浄風急夜江秋不學浮雲影他鄉空滯流
　(捧檄見髙四篇桹韻書蒿木也鳴桹以毆魚枚乘七/發言濤之狀沌沌渾渾狀如奔馬連牛見螢火篇埋)
　(豐註浮雲見論語又/見白雲抱幽石詩)
　　王昭君
　　　(匈奴呼韓單于□郅支既誅且喜且懼入朝自/言願壻漢氏以自親帝以後宫良家子王嬙字)
　　　(昭君賜之按昭君傳元帝宮人數多不能盡幸/使畫工毛延夀圖其形按圖召之宮人争賂夀)
　　　(多至千金少至五百金昭君獨負其貌不與及/單于入朝求親帝按圖以昭君賜之陛辭光彩)
　　　(動人帝欲悔恐失信外國窮治其事毛延夀竟/棄市後人因為昭君怨之曲云昭君村在今湖)
　　　(廣荆州府歸州東四十里又名欀昭君入胡于/馬上彈琵琶悲歌哀怨後死葬胡中其冡草獨)
　　　(青/)
歛容辭豹尾緘怨度龍鱗金鈿明漢月玉筯染胡塵古
鏡菱花暗愁眉柳葉顰唯有清笳曲時聞芳樹春
　(漢書大駕法駕出屬車最後一乗懸豹尾尾以前省/中也以後禁中也梁劉孝威詩才人豹尾内御酒屬)
　(車中龍鱗海水也鈿戒指也玉筯眼淚也古鏡照日/影如菱花亦以言面顰蹙也韓昭侯曰明主愛一)
　(顰一笑笳見蕩子篇芳樹春曲/名始於漢魏明帝嘗倣為之)
　挽詩
　　樂大夫挽詩(五首/)
　　　(史記帝召田横至尸郷自刎奉首從者挽至營/不敢哭故為歌以寄哀音以此為挽歌之始然)
　　　(魯哀公㑹吳伐齊其將公孫更命歌虞殯以/示必死則其來久矣二子乗舟之類是也)
可嘆浮生促于嗟此路難邱陵一起恨言笑幾時懽蕭
索郊埏晚荒凉井徑寒誰當門下客獨見有任安
　(史記衛青傳青日退而驃騎日益貴舉大將軍/故人門下多去事驃騎輒得官爵唯任安不肯)
蒿里誰家地松門何代邱百年三萬日一别㡬千秋返
照寒無影窮泉凍不流居然同物化何處欲藏舟
　(于寳搜神記田横自殺門人不敢哭但隨柩哀歌曰/薤上朝露何易晞露晞明朝更復落人死一去何時)
　(歸蒿里誰家地聚歛精魂無賢愚鬼伯一何相催促/人命不得少踟蹰後代相承呼為挽歌武帝時李延)
　(年分為二曲薤露送王公貴人蒿里送士大夫庶人返/照見詠蟬篇夕照註莊子大宗師篇夫藏舟于􁒽藏)
　(山於澤謂之圖矣然而夜半有/力者負之而走昧者不知也)
昔去梅笳發今來薤露晞彤騶朝帝闕丹旐背王畿城
郭猶疑是原陵稍覺非九原如可作千載與誰歸
　(笳見蕩子篇梅柳曲名張騫入西域傳笳曲西京唯/徳摩詞兠勒二曲李延年因胡曲更造新聲二十八)
　(解乘輿以為武樂後漢以給邊將和帝時萬人將軍/用之魏晉以來唯存黄鶴隴頭出入闗出入塞於楊)
　(柳黄覃子赤之楊望行人一十四曲蔡邕益琴為九/絃彈之薤露見上章註騶馬𨗳從也丹旐銘旌也城)
　(郭是見紫雲觀贈道士篇禮記檀弓下趙文子與叔/譽觀乎九原文子曰死者如可作也吾誰與歸註九)
　(原晉諸大夫/墳墓所在)
一旦先朝菌千秋掩夜臺青烏新兆去白馬故人來草
露當春泣松風向暮哀寧知荒隴外弔鶴自徘徊
　(埤雅引莊子雞菌不知晦朔今本作朝菌雞菌尤竒/雲南名菌曰雞堫蜀中名菌曰鬬鷄骨集韻堫土菌)
　(也鳥飛而歛足菌形如之故以鷄名莊子逍遥遊篇/朝菌不知晦朔蟪蛄不知春秋此小年也楚之南有)
　(冥靈者以五百嵗為春五百嵗為秋而彭祖乃今以/乆特聞衆人匹之不亦悲乎註朝菌天隂生糞上見)
　(日則死一名日及一名舜英朝生暮落陸士衡挽歌/按轡遵長薄送子長夜臺阮瑀七哀冥冥九泉室漫)
　(漫長夜臺詳見下篇郭璞𦵏經謂之青鳥經漢范式/張元伯為友千里命駕元伯殁臨葬棺重不可前母)
　(撫之曰子豈有所須耶乆之有素衣白馬來者母曰/必巨卿也式至具言元伯見夢言我巳死某日歸葬)
　(以兄友誼故來言是以知之陶侃丁憂在墓下忽有/客來弔儀服鮮異禮畢遣人尋之見雙白鶴冲天去)
忽見靈臺路猶疑水鏡懸何如開白日非復覩青天華
表迎千嵗幽扄送百年獨嗟流水引長掩伯牙絃
　(靈臺見高四篇此恐指隂靈言之也三國司馬徽有/知人之鍳時稱水鏡先生漢膝公至東門馬悲鳴不)
　(進掘地得石槨書曰佳城鬱蒼蒼千年見白日于嗟/滕公居此室青天見冬日宴詩樂令天註華表見紫)
　(雲觀遼東鶴註扄門關木/也流水引見贈高四篇)
　　丹陽刺史挽詩三首
　　　(丹陽秦為鄣郡始皇以其地有王氣鑿北阬以/敗其勢截直道使阿曲因名曲同孫策破劉繇)
　　　(於曲阿與太史鬬神亭是也三國吳改雲陽晉/復為曲阿屬昆陵郡梁為蘭陵郡唐武徳初置)
　　　(雲州又改簡州尋廢以縣屬潤州天寳/初改丹陽縣宋元仍舊今改屬鎮江)
百齡嗟倐忽一旦附山阿丹桂銷巳盡青松哀思多薰
風應聴曲薤露反成歌自有藏舟處誰憐駟隙過
　(田巴報鄒衍書百齡之期未有能至梁任昉為庾杲/之與劉蚪書百齡飄忽凝滯自物禮檀弓文王謂武)
　(王曰女何夢矣對曰夢帝與我九齡文王曰女以為/何也武王曰西方有九國焉君王其終撫之文王曰)
　(非也古者謂年齡齒亦齡也我百爾九十吾與女三/焉文王九十七而終武王九十三而終漢武悼夫人)
　(賦秋氣㦧以凄淚兮桂枝落而銷亡註以桂枝喻夫/人也青松塚上所種何劭詩青青陵上松亭亭髙山)
　(栢趙徵明詩曠野何蕭蕭青松白楊樹薰風曲即/舜歌南風事薤露藏舟見上篇駟隙見螢火賦)
惻愴恒山羽留連棣蕚篇佳城非舊日京兆即新阡城
郭三千嵗邱陵幾萬年惟餘松栢樹朝夕起寒烟
　(詩唐棣篇唐棣之華鄂不韡韡凡今之人莫如兄弟/死喪之威兄弟孔懹原隰襃矣兄弟求矣佳城見上)
　(篇開白日註後漢原涉父死賻錢十萬讓不受又行/三年喪由是得名既而以先墳儉約非孝慕京兆尹)
　(曹氏葬茂陵民謂其道為京兆阡廼買地開道大起/冡舍周閣重門立表署曰南陽阡人不肯從謂之原)
　(氏阡後渉以任俠殺人王莽召赦/之為更始西屏將軍申屠建所殺)
短歌三獻曲長夜九泉臺此室𤣥扄掩何年白日開荒
郊踈古木寒隧積陳荄獨此傷心地松聲薄暮來
　(長夜九泉俱見前篇又莊子曰天有九重之霄地有/九重之泉春秋傳晉文侯欲請隧襄王不許曰王章)
　(也又鄭伯與武姜闕地及泉隧而相見註隧墓道也/潘岳懷田賦陳荄被于堂除舊圃化而為薪梁何遜)
　(銅爵臺妓詩曲終相顧起日/暮松栢聲又青松見上章)
　
　
　
　
　
　
　
　
　
　
　
　
　
　
　
　駱丞集巻一
欽定四庫全書
　駱丞集巻二　　　　　　　唐　駱賔王　撰
　　　　　　　　　　　　　明　顔文選　註
　五言排律
　　浮查詩(有序/)
　　　(查義見髙四/篇仙查註)
遊目川上觀一浮查泛泛然若木偶之乘流迷不知所
適也
　(田文將入秦蘇代謂之曰旦見木偶人謂土偶人曰/天雨子將敗矣土偶笑曰子東國之桃梗也天雨我)
　(敗歸土耳于泛泛焉流于而行未知所止息也秦以虎/狼之國子欲入秦如不還得無為土偶所笑乎文乃止)
觀其根柢盤屈枝幹扶疎大則有棟梁舟楫之材小則
有輪轅榱桷之用非夫禀乾坤之秀氣含宇宙之淳精
孰能負凌雲槩日之姿抱積雪封霜之骨
　(韓非子樹木直根為根曼根為柢固其柢則生長深/其根則視久東漢虞詡曰不遇盤根錯節無以别利)
　(器枚乘七發龍門之桐髙百尺而無枝中鬱結之輪/菌根扶疎以分離説文扶疎四布也劉向曰今濟南)
　(王氏祖墳梓桂生枝葉扶疎上出屋根垂地中上下/四旁曰宇往古來今曰宙字出尸子楊子太元闔夭)
　(謂之宇闢宇謂之宙灊山一名天柱山三峯鼎峙拒/雲㮣日曹植詩承露㮣太清晋張協七命寒山之桐)
　(雰雪寫其根霏霜封其條陸機/詩嘉樹生朝陽凝霜封其條)
向使懷才幽藪藏頴重嵓絶望於廊廟之榮遺形於斤
斧之患固可垂䕃萬畝懸映九霄與建木較其長短將
大椿齊其年壽者
　(藪見詠水頴與穎同毛遂傳使遂早得處囊中乃脱/穎而出道書天有九霄赤碧青元絳黅紫練縉呉都)
　(賦木則楓柙豫章栟櫚枸榔綿杬杶櫨文欀楨橿平/仲君遷松梓古度楠榴之木相思之樹宗生髙岡族)
　(茂幽阜擢本千尋垂䕃萬畝張衡思元賦纒建木於/廣都兮拓芳華而躊躇山海經有木若牛引之皮若)
　(纓名曰建木在弱水上青葉紫莖元華赤實百仭無/枝上有九欘下有九衢大椿見樂大夫挽詩朝菌註)
而委根險岸託質畏途上為疾風衝颷所摧殘下為奔
浪迅波所激射基由壤括勢以地危
　(畏途見高四篇/衝颷見螢火賦)
豈盛衰之理繫乎時封植之道存乎我一隊泉谷萬里
飄淪與波浮沈隨時逝止雖殷仲文歎生意已盡孔宣
父知朽質難雕然而遇良工逢仙客牛磯可託玉璜之
路非遥匠石先談萬乘之器何遠故用與不用時也悲
夫
　(殷仲文古樹見在獄詠蟬序唐元宗諡孔子文宣王/呂望釣于牛磯得一魚剖之有玉璜丹書文曰周受)
　(命呂封于齊仙客見贈髙四篇仙查註莊子人間世/篇匠石之齊至于曲轅見櫟杜樹其大蔽牛絜之百)
　(圍其髙臨山十仭而后有枝其可以為舟者旁十數/觀者如市匠石不顧遂行不輟弟子厭觀之走及匠)
　(石曰自吾執斧斤以隨夫子未嘗見材如此其美也/先生不肯視行不輟何耶曰已矣勿言之矣散木也)
　(以為舟則沈以為棺槨則速腐以為器則速毁以為/門户則液樠以為柱則蠧是不材之木也無所可用)
　(故能若是之壽匠石歸櫟杜見夢曰女惡乎比予哉/若將比予于文木耶夫柤棃橘柚果蓏之屬實熟則)
　(剝則辱大枝折小枝泄此以其能若其生者也故不/終其天年而中道天自掊擊于世俗者也物莫不若)
　(是鄒陽上呉王書曰臣聞明月之珠夜光之璧以暗/投人於道無不按劔相盻者無因至前也蟠木根柢)
　(輪困離竒而為萬乘器者何則以左右為之先容也/故無因至前雖隋珠和璧祗足結怨而不見德故有)
　(人先談則枯木朽/株樹功而不忘)
然而知萬物之相應感者亦奚必同聲同氣而已哉感
而賦詩貽諸同志云耳
　(易曰同聲相應同氣相求水流濕火就燥雲從龍風/從虎聖人作而萬物覩本乎天者親上本乎地者親)
　(下蓋各從其類也又曰上下/交而其志同也禮合志同方)
昔負千尋質髙臨九仞峯貞心凌晩桂勁節掩寒松忽
値風颷折坐為波浪衝摧殘空有恨擁腫遂無庸渤海
三千里泥沙幾萬重似舟飄不定如梗泛何從仙客終
難託良工豈易逢徒懷萬乘器誰為一先容
　(爾雅八尺曰尋倍尋曰常四尺曰仞書為山九仞顔/師古孔安國皆以八尺為仞巴咸鄭康成以七尺為)
　(仞應劭漢書註以五尺六寸為仞晋書契寒松而立/節呉書王蠋建寒松之節莊子逍遥篇惠子謂莊子)
　(曰吾有大樹人謂之樗其大枝擁腫而不中繩墨其/小枝巻曲而不中規矩立之塗匠者不顧今子之言)
　(大而無用衆所同去也莊子曰子有大樹患其無用/何不樹之于無何有之鄉廣漠之野徬徨乎無為其)
　(側逍遥乎寢卧其下不夭斤斧物無害者無所可用/安所困苦哉山海經東海之别有渤海南海之别有)
　(漲海西海之别有青海北海/之别有瀚海餘俱見上文)
　　春霽早行
年華開早律霽色蕩芳晨城闕千門曉山河四望春御
溝通太液戚里對平津寶瑟調中婦金罍引上賔劇談
推曼倩驚坐揖陳遵意氣一言合風期萬里親自惟安
直道守拙忌因人談器非先木圖榮異後薪揶揄慚路
鬼憔悴切波臣元草終疲漢烏裘幾滯秦生涯無嵗月
岐路有風塵還嗟大行道處處白頭新
　(律見司馬樓葭仄註四望見崔駙馬篇御溝見閻五/官篇溝水註在長安漢武帝於建昌宮北治大池曰)
　(太液言津潤所及廣也戚里貴戚之里字見高四篇/爵里義同公孫宏拜相封平津侯梁武帝狹斜行洛)
　(陽有曲陌曲陌不通驛忽遇二小童扶轡問伊宅我/宅邯鄲右易憶復可知大息組絪緼中息佩陸離小)
　(息尚青綺總角遊南坡三息俱入門家臣拜門垂三/息俱升堂㫖酒盈千巵三息俱入户户内有光儀大)
　(婦理金翠中婦事玉䥴小婦獨間暇調笙遊曲池丈/人少徘徊鳯吹方參差金罍見陳文林詩東方朔字)
　(曼倩善諧謔談論陳遵字孟公名望一時衣冠懷之/惟恐在后時列侯有與遵同姓字者至門坐中震動)
　(既而非孟公因號陳驚坐云意氣見髙四篇因人先/木見上篇先容註汲黯為九卿公孫宏張湯為小吏)
　(及宏湯稍益貴與黯同列后又尊用過之黯褊心不/能無小望見上前言曰陛下用羣臣如積薪后來者)
　(居上上黙然晋有為太守者羅友后至桓温問之對/曰路逢鬼椰榆曰見汝送人作郡不見人送汝作郡)
　(波臣見上裴侍郎詩漢哀帝時丁傅董賢用事諸附/離之者起家至二千石惟揚雄自守泊如也乃草太)
　(元以儗易三方九州二十七部八十一家七百二十/九贊為天地人三元各二十七首人有嘲雄以元之)
　(尚白雄解之為之説曰解嘲烏裘滯秦見髙四篇莊/子飬生篇吾生也有涯而知也無涯以有涯隨無涯)
　(殆已註言所禀之分各有極也而心之所欲無限隨/之斯困殆矣岐路見紫雲觀篇陸士衡詩京洛多風)
　(塵素衣化為緇戰國䇿魏王欲攻邯鄲季梁聞之中/道而反衣焦不信靣塵不洗往見王曰今者臣來見)
　(人于太行乃北靣而驅其馬告臣曰我欲之楚臣曰/之楚奚為北靣曰吾馬良臣曰此非楚之道也曰吾)
　(善御此數者逾善而去楚逾逺耳又汗明見春申君/曰驥之齒至矣服鹽車上大行中坂遷延負轅不能)
　(上伯樂遭之下車攀而哭之解紵衣而幕之於是俯/噴仰鳴聲造于天欣伯樂之知己也白頭新見螢火)
　(賦白首註阮籍咏懷詩平生少年時輕薄好絃歌西/遊咸陽市趙李相經過娯樂未終極白日忽蹉跎驅)
　(馬復來歸反顧望三河黃金百鎰盡資用常苦多北/臨大行道失路將如何又不渉大行路誰知斯路難)
　(太行在今衛輝府輝縣西/五十里西南連懷慶府界)
　　秋日山行簡梁大官
束馬陟層阜廻首睇山川攢峯䘖宿霧疊巘架寒烟百
重含翠色一道落飛泉香吹分巖桂鮮雲抱石蓮地偏
心易遠致黙體逾元得性靈遊刃忘言已棄筌彈冠勞
巧拙結綬倦牽纒不如從四皓邱中鳴一絃
　(史記齊桓公束馬懸車登太行至卑耳山楚詞既含/睇兮又宜笑睇視也謝瞻答靈運詩西瞻興遊歎東)
　(睇起悽歌顔延年詩側聽風薄木遥睇月開雲江淹/儗謝莊詩靜黙鏡錦野四睇亂層吟儗惠連詩覿子)
　(杳未􁃁欵睇在何辰攢山疊出如攢槊也張恊北卬/賦松林槮映以攢列元木㮰廖而振柯巘山頂也詩)
　(大雅公劉篇陟則在巘靈運詩連嶂疊巘崿青翠杳/深沈泉自山頂流下者曰飛泉巖桂見高四篇陸機)
　(悲哉行鮮雲垂溥隂註輕雲也太華山有石蓮峯陶/靖節詩心遠地自偏揚雄解嘲知元知黙守道之極)
　(又曰藺生收功于章臺四皓采榮于南山公孫創業/於金馬驃騎發迹于祁連司馬長卿竊貲于卓氏東)
　(方曼倩割灸于細君僕誠不能與數子並故黙然獨/守吾太元莊子飬生篇庖丁為文惠君解牛曰臣之)
　(刀十九年矣所解數千牛而刀刃若新發于硎彼節/者有間而刀刃者無厚以無厚入有間恢恢乎其於)
　(遊刃必有餘地矣忘言棄釡見高四篇王陽與貢禹/為友陽刺益州禹聞之彈其冠以待陽遂薦禹成帝)
　(召為大夫時人語曰王陽結綬貢禹彈冠又后漢蕭/育與朱博為友長安語曰蕭朱結綬王貢彈冠言共)
　(相薦達也潘岳性輕躁趨勢利與石崇謟事賈謐望/塵而拜為謐二十四友之首其母數誚之曰汝當如)
　(是而乾沒不巳乎岳終不改既仕宦不達乃作閑居/賦曰岳讀汲黯傳至司馬安四至九卿而良史書之)
　(題以巧宦之目未嘗不慨然廢書而歎也曰嗟乎巧/誠有之拙亦宜然註黯姑姊于司馬安少與黯為洗)
　(馬安文深巧善宦四至九卿守河南卒昆弟以安故/同時二千石者十人漢高欲易太子呂后使張良為)
　(計良曰此難以口舌爭也顧上所不能致者四人曰/東園公綺里季夏黄公甪里先生以上嫚士不願為)
　(漢臣令太子請以爲客此一助也后令太子卑詞厚/幣往請之既至鬚眉皓白自為四皓竟定惠帝顧愷)
　(之為謝鯤畵像曰此子宜置邱壑中三國孫登汲郡/人于北山為土窟居之好讀易嘗撫一絃之琴拾遺)
　(記商時修三皇五帝之樂撫一絃之琴左思招隱詩/杖䇿招隱士荒塗横古今岩穴無結搆邱中有鳴琴)
　(白雲停隂岡丹􁀙曜陽林石泉潄瓊瑶纎鱗亦浮沈/非必絲與竹山水有清音何事待嘯歌灌木自悲吟)
　(秋菊兼餱糧幽蘭開重襟躊躇足力煩聊欲投吾簪/郭琰容傲戰機心於外物不能得意于一絃陳伏招)
　(隱詩招隱訪仙楹邱中琴正鳴梁庾吾/贈周處士詩籬下黄花菊邱中白雪琴)
　　晩度天山有懷京邑
　　　(天山見贈/髙四篇注)
忽上天山路依然想物華雲凝上苑葉雪似御溝花行
歎戎麾遠坐令衣帶賖交河浮絶塞弱水浸流沙旅思
徒漂梗歸期未及𤓰寧知心斷絶夜夜泣胡笳
　(上苑上林苑也御溝見春霽早行篇雲葉見白雲抱/幽石篇雪花見詠雪篇上苑御溝皆懷京邑也麾見)
　(蕩子從軍篇衣帶賖猶沈約所謂帶圍減尺言瘦也/謝元暉和王主簿怨情詩相逢詠靡蕪辭寵悲班扇)
　(花叢亂數蝶風簾入䨇燕徒使春帶賖坐惜紅粧變/平生一顧重夙昔千金賤交河在土魯蕃西二十里)
　(源出天山河水交流繞斷峯下夷名崖兒城即唐交/河縣禹貢導弱水又西被于流沙鄭元曰弱水出張)
　(掖淮南子云出窮名山柳宗元曰西海之山有水焉/散渙無力不能負芥投之則委靡墊没及底而后止)
　(流沙在沙州西八十里其沙隨風流行故曰流沙沈/括曰嘗過無定河活沙履之百歩之外皆動如行幕)
　(上或䧟則人馬車駝以千百數無孑遺者或謂此所/謂流沙也楚詞註流沙亦引禹貢復言今西海居延)
　(澤是也則括之言或信蓋弱水至于合黎餘波入于/流沙則流沙皆弱水所及陷人亦有之矣漂梗見浮)
　(查篇泛梗註左傳齊侯使管至父戍葵邱𤓰時而往/曰及𤓰而代期戍公問不至請代不許遂作亂註𤓰)
　(時𤓰熟時也笳見蕩子從軍篇李陵答蘇武書凉秋/九月塞外草衰夜不能寐側耳遠聽胡笳互動牧馬)
　(悲鳴吟嘯成羣邊聲四起晨坐聽之不覺淚下魏瓘/搗衣賦但見餘韻未畢微影方流逶迤洞房半入霄)
　(夢窈窕閒館方増客愁李都尉以胡笳動泣而子/期以隣笛増憂古人獨感于聽而今者況兼乎秋)
　　晩泊河曲
　　　(河曲漢縣名屬太原郡晋為嵐州雄勇鎮宋立/火山軍屬代州后置火山縣尋廢金改火山州)
　　　(后改澳州貞元初増置河曲縣取河千里一曲/之義元至元初州縣俱省入保德州今復為河)
　　　(曲縣屬/太原府)
三秋倦行役千里泛歸潮通波竹箭水輕舸木蘭橈金
隄連曲岸貝闕影浮橋水淨千年近星飛五老遥疊峯
開宿浪浮葉下凉颷浦荷疎晩的津柳漬寒條悽惶勞
梗泛凄㫁倦蓬飄仙查可不託河上獨長謡
　(竹箭見送郭少府篇南楚江湘船大謂之舸無輜重/曰輕舸三國志黄葢以輕舸十艘最著前是也木蘭)
　(香木也今湖廣潯陽江中七里洲中有魯般刻木蘭/為舟詩家云木蘭舟橈皆用此耳金隄見陳文林篇)
　(又漢武時河决金隄議者欲求九河故道而穿之則/非蜀之金隄矣貝闕見郭少府篇論語䜟仲尼曰吾)
　(聞堯與舜等遊首山觀河渚有五老遊河一老曰河/圖將來告帝期二老曰河圖將來告帝謀三老曰河)
　(圖將來告帝書四老曰河圖將來告帝圖五老曰河/圖將來告帝符龍符玉包金泥玉檢封盛書五老飛)
　(為流星上入昂荷一名芙渠一名芙蓉其莖為茄其/葉為蕸其本為蓉其花為菡蓞其實為蓮其根為藕)
　(其中為菂菂中為薏左思魏都賦丹藕凌波而的爍/潘岳芙蓉賦丹輝拂紅飛須垂的斐披赩赫散煥熠)
　(爚呉才老觧為指的楊升菴曰非也的紅也史記五/王世家程姬有所避註𤣥的㸃絳言有月事以丹註)
　(靣曰的上林賦的爍江靡宋玉神女賦朱脣的其若/丹又謂馬之的顙的盧烏脰亦曰的汝南陳耀文辨)
　(之謂不宜以馬額烏脰為的愚謂的非以色亦非以/額以脰乃如射之的耳繁欽賦㸃元的之熒熒北堂)
　(書抄娥黄星的宮詞有龍的王粲神女賦拖華的又/七山賦神篢巖巖而獨立仙的皎皎而孤臨孰知嵗)
　(之豐儉覩元白而皆諶可見的非定色矣荷花中心/如射侯之紅心故曰的即菂也千字文渠荷的歴與)
　(的爍同夏荷則的爍爍然晚則疎矣梗泛見浮查篇/史記老子曰君子得其時則駕不得其時則蓬累而)
　(行註蓬狀若皤蒿細葉蔓生于沙漠中風吹則根㫁/隨風轉移漢書明帝詔飛蓬隨風㣲子所歎李白詩)
　(註蓬花如毬遇風則轉此與前註少異詩伯兮自伯/之東首如飛蓬註蓬如柳絮聚而飛如亂髪也曹子)
　(建詩轉蓬離本根飄飄隨長風潘岳西征賦陋吾人/之拘攣飄萍浮而蓬轉仙查見髙四篇河上長謡疑)
　(用屈原事見之問篇江潭註趙至與嵇蕃書梁生適/越登岳長謡劉琨答盧諶詩何以贈子竭心公朝何)
　(以叙懷引領長/謡註短歌曰謡)
　　晩泊蒲類
　　　(蒲類匈奴地名西河舊事曰白山之中有好木/匃奴謂之天山去蒲類海百里漢章帝詔班超)
　　　(有擊石池破白山臨蒲類取車師按一統志蒲/類即車師后王地治務塗谷晋時屬髙昌貞觀)
　　　(中平髙昌以其地置應州領金滿蒲類輪臺三/縣后俱陷吐蕃其地有囘鶻雜居故亦云囘鶻)
　　　(宋建隆中來貢元號畏兀兒地置達魯花赤今/名火州土魯蕃亦交河地也詳見詩中二庭註)
二庭歸望斷萬里客心愁山路猶南屬河源自北流晚
風連朔氣新月照邊秋竈火通軍壁烽烟上戍樓龍庭
但苦戰燕頷㑹封侯莫作蘭山下空令漢國羞
　(沙鉢羅可汗建庭于蜼合水謂之南庭吐陸可汗建/牙于嗾曷山謂之北庭二庭以伊列水為界所謂南)
　(單于北單于也蒲類即車師后王治地其前王治交/河城即唐交河縣去長安八千一百里漢元時置戊)
　(己校尉屯田以其地勢髙敝故名髙昌壘有八城晋/時前凉張駿于交河縣置髙昌郡后魏初有闞伯周)
　(者始為髙昌王其后麴嘉稱王于此自后魏至隋皆/入貢唐貞觀中平髙昌以其地置西州及都督府開)
　(元中改金山都督府天寶初改州為交河郡領髙昌/交河柳中蒲昌天山五縣長安初置北庭都䕶府后)
　(與蒲類俱䧟于吐蕃云云餘見本題註此云二庭者/指車師前后王治地也故又曰萬里黄河源至元人)
　(始知發源火敦腦兒之地華言星宿海也舊言河出/崑崙皆張騫之妄耳北流詳見下篇題註匃奴冒頓)
　(單于子稽粥號老上單于毎嵗五月大㑹龍庭祭其/先祖天地鬼神后漢書焚老上之龍庭即此也班超)
　(字仲升安陵人父彪兄固少有大志不修小節家貧/為官傭書勞苦投筆歎曰大丈夫當立功異域取封)
　(侯安能久事筆硯乎有相者謂之曰生燕頷虎頭飛/而食肉萬里封侯相也后歴事明章出征西域安集)
　(五十餘國封定遠侯李陵請於漢武曰臣所將皆荆/楚勇士竒材劔客也力扼虎射命中願得自當一隊)
　(到蘭于山南以分單于兵毋令專鄉貳師/軍上壯而許之后未至鞮汗山兵敗降虜)
　　晩渡黄河
　　　(黄河出吐蕃朶思甘之南星宿海元世祖命篤實/西窮河源始知其出於此地近百泓滙而為澤登)
　　　(髙望之若星宿然在中國西南直四川馬湖府之/正西三千餘里雲南麗江府之西北一千五百里)
　　　(自西而東合諸河水其流漸大行二十日至大/雪山即崑崙也繞崑崙西南折而東而北而西)
　　　(又繞崑崙之北又轉而東北行二十餘日歴雲/中九原至大寧始入中國道崑崙山名地首上)
　　　(為權勢星一曲也東流千里至規共山地名地/契上為距樓星二曲也邠南千里至積石山名)
　　　(地肩上為别符星三曲也邠南千里入隴首抵/龍門名地根上為營室星四曲也南流千里至)
　　　(巻重山名地咽上為巻舌星五曲也東流貫砥/柱觸淤流山名地喉上為樞星以運七政六曲)
　　　(也西距巻重山千里東至雒㑹名地神上為紀/星七曲也東流至大伾地名地肱上為輔星八)
　　　(曲也東流過絳水千里至大陸名地腹上為虚/星九曲也元學士潘昂霄志黄河九折胡地二)
　　　(折蓋乞兒馬出反必赤里也以禹貢參考絳/象河圖及河源志一一皆合聞之楊升菴云)
千里尋歸路一葦亂平源通波連馬頰迸水急龍門照
日榮光渾驚風瑞浪翻棹唱臨風㫁樵歌入聴喧岸逈
秋霞落潭深夕霧繁誰堪逝川上日暮他鄉魂
　(詩衛風河廣篇誰謂河廣一葦杭之大雅公劉篇渉/渭為亂註亂舟之截流横渡者也馬頰九河之一在)
　(商河縣境禹貢導河積石至于龍門南至于華隂東/至于砥柱乂東至于孟津東過洛汭至于大伾北過)
　(洚水至於大陸又北播為九河同為逆河入于海註/龍門山在馮翊夏陽縣西河之水所出禹所鑿也水)
　(急如箭三秦記龍門水懸船而行兩旁有山龜魚俱/集其下上則為龍不能者㸃額而還尚書中侯曰堯)
　(即政七十載修壇河洛仲月辛日昧明禮備榮光幕/河休氣四塞榮與縈同義見毛司馬篇縈河註逝川)
　(見陳文林篇王粲詩方舟遡大江日暮愁我心/齊虞義送友人詩共盈一樽酒對之愁日暮)
　　早發淮口望旴𣅿
　　　(淮水見遊兗部題註旴𣅿戰國楚始為縣西晋/為臨淮郡以北臨淮水也東晋立旴𣅿郡唐改)
　　　(西楚州宋陞旴𣅿軍尋改招/信軍今為旴𣅿縣屬泗州)
養䝉分四瀆習坎奠三荆徙帝留餘地封王表舊城岸
昏㴠蜃氣潮滿應雞聲洲逈連沙靜川虚積溜明一朝
從奉檄千里倦懸旌背流桐栢逺逗浦木蘭輕小山迷
隱路大塊切勞生唯有貞心在獨映寒潭清
　(易山水䝉卦彖曰䝉以養正聖功也禮四瀆視諸侯/白虎通曰中國獨發源而注海其功著大故稱曰瀆)
　(史記殷湯作江誥曰古禹臯陶久勞于外民乃安東/為江北為濟南為淮西為河四瀆已修萬民乃居劉)
　(向説苑四瀆能蕩滌垢濁焉能通百川於海焉能蕩/出雲雨焉為德甚美故視諸侯也易坎卦象曰水洊)
　(至習坎君子以常德行習教事習重也上水下水故/曰習坎三荆有二北荆州河南伊縣東荆州唐州南)
　(荆州鄧州此通典西魏三荆也後周宇文泰以楊忠/都督三荆孟康曰三荆即三楚也舊名江陵為南楚)
　(呉為東楚彭城為西楚史記范増勸項梁立楚后求/得楚懷王孫心于民間為人牧羊立以為楚懷王都)
　(旴𣅿項梁敗死徙都彭城即今徐州也后項羽陽尊/懷王為義帝又徙之江南都郴即今郴州封王指漢)
　(髙封韓信于淮隂也蜃氣見髙四及之問篇臨海異/物志石雞清響以應潮慧驅輕逝以逺縶今江濵有)
　(水漲雞潮至則鳴李德裕所謂三更津吏報潮雞是/也山泉曰溜一作霤枚乘奏呉王書太山之霤穿石)
　(奉檄見髙四篇戰國䇿楚威王謂蘇秦曰寡人心揺/揺然如懸旌而無所薄左太冲詩覊旅無定心翩翩)
　(如懸旌桐柏山名准水所出木蘭見泊河曲篇淮南/王安好賔客所招置賔客作招隱詩有大山小山如)
　(詩之大雅小雅南齊何胤兄何求何㸃並棲遁世號/㸃為大山胤為小山亦曰東山兄弟發迹雖異克終)
　(皆隱世謂何氏三髙/大塊勞生見螢火篇)
　　遠使海曲春夜多懷
　　　(海曲漢之縣名屬瑯琊郡舊設鹽官名日照鎮/魏晋以來俱屬莒縣金始置日照縣屬莒州元)
　　　(仍舊今改/屬青州府)
長嘯三秋晩端居百慮盈未安蝴蝶夢遽切魯禽情别
島連環海離魂㫁戍城流星疑伴使行月似依營懷祿
寧期達牽時匪狥名艱虞行已逺時迹自相驚
　(長嘯見韋明府篇端居見司馬樓胡蝶夢見酬思𤣥/上人篇莊子昔者海鳥止于魯郊魯侯御而觴之于)
　(廟奏九韶以為樂具大牢以為膳鳥乃眩視憂悲不/敢食一臠不敢飲一杯三日而死此以已養養鳥也)
　(非以鳥養也東方朔十洲記環海之中有十洲馬祖/洲瀛洲長洲生洲鳳麟洲東海之洲也炎洲流洲南)
　(海之洲也𤣥洲元洲北海之洲也聚窟洲西海之洲/也皆仙人所居之地漢和帝分遣使者二人各至州)
　(郡觀採風謡二人當到益部投舘吏李邰舍邰曰二/君發京時知朝廷遣二使入蜀不二人問何以知之)
　(邰曰前有二使星向益州分野淮南子曰月天之使/也匃奴舉事常隨月盛壯以攻戰月虧則退兵鮑明)
　(遠詩繡甍結飛霞璇題納行月三國孫權聞曹操/來築營于濡須塢以拒之狀為偃月號偃月營)
　　晩泊江鎭
四運移隂律三翼泛陽侯荷香銷晩夏菊氣入新秋夜
烏喧粉堞宿鴈下蘆洲海霧籠邊徼江風繞戍樓轉蓬
驚别渚逃名謝蟻邱還嗟帝鄉遠空望白雲浮
　(黄帝命伶倫取嶰谷之竹擇其竅厚均者截以為律/以節五音之上下黄鍾太簇姑洗蕤賔夷則無射為)
　(陽大呂夾鍾仲呂林鍾南呂應鍾為隂蓋准鳯凰之/鳴而為之者也楊升菴云取雄竹雌竹吹之今律書)
　(及律歴志呂覧説苑晋書等志俱無雄竹雌竹之事/宋玉笛賦衡山之陽見竒篠異幹良工至此曰命陪)
　(乘取其雄焉得其雌焉遂以為笛候氣之法先治一/室令地極平乃埋律管使齊入地則有淺深冬至陽)
　(氣距地靣九寸而止唯黄鍾一管先達故黄鍾為應/十二月則大呂應之黄鍾先已虛如人用針徹其經)
　(渠氣已隨針而出地有疎宻不無差忒故先以木案/隔之然後實土案上令堅均一其上以水平其槩然)
　(後埋律其下為木所節氣自平也但在調其案上之/土耳移隂律移大呂之隂轉太簇之陽也梁孝王舩)
　(名詩天瞑浮雲飛三翼自相追張協七命爾乃浮三/翌戱中沚顔延年詩萬軸􁀮行衞千翼泛雲浮越絶)
　(書越為大翼中翼小翼船以戰註大翌廣一丈五尺/二寸長十丈中翌廣一丈三尺五寸長五丈小翌廣)
　(一丈二尺長五丈陽侯見贈之問篇堞城女墻也漢/桓帝時童謡曰城上烏尾畢逋公為吏子為徒註城)
　(上烏處髙獨食不與下共謂人主多聚歛也鮑明遠/詩昨夜宿南陵今旦入蘆洲此蘆洲地名也離樊口)
　(二十里今言蘆洲只泛言鴈欲含蘆耳邊徼見蕩子/篇轉蓬見河曲篇飄蓬註莊子則陽篇孔子之楚含)
　(于蟻邱之漿其鄰有夫妻臣妾登極者子路曰是稯/稯何為者耶仲尼曰是聖人僕也是自埋于民自藏)
　(于畔其聲銷其志無窮其口雖言其心未嘗言方與/世違而心不屑與之俱是陸沈者也是其市南宜僚)
　(耶子路請往召之孔子曰已矣彼知丘之著于己也/知丘之適楚也以丘為必使楚王之召巳也彼且以)
　(丘為佞人也夫若然者其于佞人也羞聞其言而况/親見其身乎而何以為存于路往視之其室虚矣帝)
　(鄉白雲見贈/髙四篇序註)
　　早發諸暨
　　　(諸暨在今紹興府城南一百二十里本越王允/常所都地秦置諸暨縣屬㑹稽郡漢以后皆因)
　　　(之隋唐皆屬越州宋析置義安縣后復省入諸/暨元陞諸暨州本朝初為諸全州尋改諸暨縣)
　　　(編尸一百/七十五里)
征夫懷逺路夙駕上危巒薄烟横絶巘輕凍澁廻湍野
霧連空暗山風入曙寒帝城臨覇涘禹穴枕江干橘性
行應化蓬心去不安獨掩窮途淚長歌行路難
　(山之美者曰巒猶肉之美者曰臠也巘見梁大官篇/秦記覇水古滋水也出雍州藍田谷北入渭正義曰)
　(即秦嶺水之下流秦繆公築宫于此更名城曰覇城/水曰覇水以章覇功詩在水之涘註水涯也禹穴見)
　(靈泉頌干亦水涯也詩小雅斯干篇秩秩斯干楚詞/后皇嘉樹橘徠服兮受命不遷生南國兮註屈原自)
　(比志節如橘不可移徙蓋橘逾淮而北則為枳也莊/子逍遥遊篇莊子謂惠子曰子有五石之匏何不慮)
　(以為大樽而浮乎江湖而憂其瓠落無所容則夫子/猶有蓬之心也夫註蓬非直達者也晋書阮籍嘗率)
　(意獨駕不由逕中車轍所窮輙慟哭而返行路難古/曲名晋書山崧少有才名博學有文章著后漢書百)
　(篇衿情秀遠善音樂舊歌有行路難曲辭頗疎質山/崧好之乃文其詞句婉其節制每因酣醉縱歌之聽)
　(者莫不流涕覇水在今陜西西安府城東二十里/源出秦嶺合藍谷傾谷諸水入滻水北注于渭)
　　晩憇田家
轉蓬勞遠役披薜下田家山形類九折江勢急三巴懸
梁接斷岸澁路擁崩查霧巖輪曉魄風駛漲寒沙心跡
一朝舛江山萬里賖龍章徒表越閩俗本非華旅行悲
泛梗離贈斷疎麻唯有寒潭樹獨似故園花
　(轉蓬見泊河曲篇披薜見髙四篇九折見費六篇三/巴記閬白二水東南流曲折如巴字故曰三巴劉璋)
　(為益州分墊江以上為巴西治閬中今保寧府是以/下至臨江為永寧治江州號中巴今重慶府是胊䏰)
　(縣至魚復為巴東治永安今䕫州府是巴道分矣故/巴郡號為三巴魄月也見崔駙馬篇駛馬行疾也風)
　(急亦曰駛宏明集榮辱迅避石光古今駛過拍掬梁/簡文詩鶯啼春欲駛無為空揜扉漲寒沙風起沙飛)
　(如水漲也梁邱遲詩森森荒樹齊折折寒沙漲中説/魏徴曰聖人有憂乎于曰天下皆憂吾獨得不憂問)
　(疑子曰天下皆疑吾獨得不疑徴退子謂董常曰樂/天知命吾何憂窮理盡性吾何疑常曰子亦二言乎)
　(曰徴所問者迹也吾告汝者心也心迹之判久矣賖/有餘也莊子龍袞章甫携以適越無所用之晋趙景)
　(真與稽康書表龍章于裸壤奏韶武于聾俗閩東越/别名春秋七閩地戰國越人所居故稱閩越秦立閩)
　(中郡及漢興師越人佐漢有功復立無諸為閩越王/王閩中故地郡治今建寧之建安福州之侯官皆其)
　(地也冶地名漢錫光在交趾教民夷以禮義任延守/九真教民耕種嫁娶故嶺南華風始于二守此言閩)
　(俗非華用此意也泛梗見/浮查序疎麻見高四篇)
　　宿仙庄
金陵一超忽玉燭幾環周露積呉臺草風入郢門楸林
虚宿斷霧磴險挂懸流拾青非漢䇿緇化類秦裘牽跡
猶多蹇勞生未寡尤獨此他鄉夢空山明月秋
　(金陵見秋夜送閻五詩序后漢書西域傳玉燭和氣/梁湘東王繹曰太平玉燭註四時調和謂之玉燭露)
　(積呉臺草見久客臨海篇郢楚都也潘岳懷舊賦岩/岩䨇表列列行楸註表華表堯設誹謗之木即此古)
　(人亦樹之墓也爾雅檟大而散楸郭璞曰老乃皮散/皆為楸也劉向曰楸木名楚詞懷感多用楸字宋玉)
　(九辨露既下降百草兮奄離披此梧楸故云郢門楸/也謝靈運詩銅陵映碧澗石磴㵼紅泉孫興公天台)
　(賦跨穹窿之懸磴註磴石橋也木元虛海賦淵客築/室于岩底鮫人搆舘于懸流拾青見髙四篇緇化秦)
　(裘俱見途中有懷/篇勞生見螢火賦)
　　過張平子墓
　　　(漢張衡字平子南陽西鄂人少善屬文通五經/貫六藝尤思致于天文隂陽歴筭安帝徴拜郎)
　　　(中再遷大史令永和初為河間相遷侍中以銅/製渾天儀實以清水以玉蛇吐漏右為夜漏左)
　　　(為晝漏又有西京賦東京賦永和四年卒今舊/西鄂城南有平子墓及崔瑗所作碑文㫁石僅)
　　　(存西鄂漢縣名屬南陽郡晋因之今/南陽府府城北五十里有西鄂城)
西鄂該通理南陽擅德音玉巵浮藻麗銅渾積思深忽
懷今日昔非復昔時今日往豐碑閣風來古木吟唯歎
窮泉下終鬱羡魚心
　(西鄂見本題註范曄贊三才理通人靈多蔽近惟形/筭逺抽深滯不有元慮孰能昭晰南陽本申伯國戰)
　(國為韓宛邑秦為宛縣南陽郡治漢因之后魏改上/陌縣后周改上宛縣隋初改南陽縣屬鄧州唐初於)
　(縣置宛州尋罷州獨以縣屬鄧州唐末以南城縣省/入五代及宋皆因之金為申州治所元改南陽府仍)
　(置縣今因之平于墓在縣界東北石橋保玉巵浮藻/指其善為文也江淹恨賦藻思綺合情麗芊眠又瓊)
　(敷玉藻銅渾見本題註禮記檀弓下公室視豐碑註/豐大也閣如閣岸之閣謝靈運祭古塚文窮泉為塹)
　(聚壤成基漢成帝時客有薦楊雄文似相如者雄以/臨川羡魚不如退而結網㑹上自西嶽還上河東賊)
　(以勸平子歸田賦遊都邑以永久無明畧/以佐時徒臨川以羡魚俟河清乎未期)
　　海曲書情
　　(海曲見遠使/海曲題註)
薄遊倦千里勞生負伯年未能查上漢詎肯劒遊燕白
雲照春海青山横曙天江濤讓䨇璧渭水擲三錢坐惜
風光滿長歌獨塊然
　(梁裴子野劉虬碑曰及其長也奉檄動容薄遊下邑/劉孝綽詩方歡厚徳重誰言薄遊倦陸機狹斜行余)
　(本倦遊客勞生見螢火賦查上漢見髙四篇荆軻好/撃劒遊衛元君不用過榆次與蓋聶論劒聶怒而目)
　(之去遊邯鄲與魯勾踐爭博勾踐怒而叱之黙逃去/遊燕讓璧見之問篇安陵項仲山有清操每飲馬輒)
　(投三錢于水中曹植上魏文書每四節之㑹塊然獨/處應休璉與曹長思書塊然獨處有離羣之志又與)
　(從弟來還京/都塊然獨處)
　　邊城落日
紫塞流沙北黄圖覇水東一朝辭爼豆萬里逐沙蓬候
月恒持滿尋源異鑿空野昏邉氣合峯逈戍烟通膂力
風塵倦疆場嵗月窮河流控積石山路遠崆峒壯志凌
蒼兕精誠貫白虹君恩如可報龍劒有雌雄
　(紫塞地名以其色言之流沙見度天山篇黄圖見崔/駙馬篇覇水見諸暨篇沙蓬見泊河曲篇候月見遠)
　(使海曲篇史記白登之圍髙帝令士皆持滿傳矢外/鄉從解角直出竟與大軍合文獻通考突厥候月將)
　(滿輙為冦鈔史記使張騫使西域尋河源然騫亦鑿/空註杜撰也如云河出崑崙皆妄説耳禹貢浮于積)
　(石至于龍門又導河積石註積石在金城郡河關縣/西南羗中詳見晚渡黄河篇列子黄帝與廣成子居)
　(崆峒之上註崆峒在醴泉郡漢武祠五畤于雍遂踰/隴西登崆峒出蕭關從數萬騎獵新秦中勒邉兵而)
　(歸在今薊州城東北五里一名翁同上有府君廟楚/詞招魂篇與王趨夢兮相后先君王親發兮憚青兕)
　(此借從君田獵之事而言為王禦侮也史記師尚父/左仗黄鉞左秉白旄以誓曰青兕青兕總爾衆庻與)
　(爾舟楫后至者斬註王充云蒼兕水獸九頭稱其武/勇之詞也古今原始云武王發商至孟津命蒼兕具)
　(舟楫人名也殊謬貫白虹見螢火賦一/變成虹註龍劒雌雄見螢火埋豐註)
　　蓬萊鎭
　　　(蓬萊古斟尋國唐虞時嵎夷地春秋時為牟子/國戰國屬齊秦為齊郡地漢屬東都后魏析東)
　　　(萊郡地置東牟郡北齊省入長廣郡隋初廢郡/置牟州大業初州廢唐復置牟州治牟平又置)
　　　(登州治文登貞觀間二州俱廢如意初復置登/州于牟平縣神龍間徙治蓬萊縣天寳初改州)
　　　(于東牟郡乾元初復為登州屬河南宋屬京都/路金屬山東路元初屬益都路后屬般陽路中)
　　　(本朝初屬萊州府洪武九年陞登州府蓬萊縣/附郭即蓬萊鎮也武帝于此望海中蓬萊山築)
　　　(城以為名貞觀間/置鎮故曰蓬萊鎮)
旅客春心㫁邉城夜望髙野樓疑海氣白鷺似江濤結
綬披三入承冠泣二毛將飛憐弱羽欲濟之輕舠頼有
陽春曲窮愁且代勞
　(海氣即蜃也見之問篇鷺濤見髙四篇結綬見梁大/官篇應瑒詩三入承明廬言三次為翰林官也禮古)
　(之為師者不斬祀不殺厲不擒二毛註毛二色也又/見上裴侍郎篇舠見晚泊河曲篇陽春曲見之問篇)
　(史記虞卿屏相印間行去趙困于齊梁已死不得意/乃著書上採春秋下觀近世曰節義稱號揣摩政謀)
　(凡八篇曰虞氏春秋太史公曰虞卿非窮愁不能/著書以自見於后世云虞卿事見螢火賦綈袍註)
　　宿温城望軍營
　　　(温古邑名周為蘇忿生封邑東周為畿内邑漢/為温縣屬河内郡后廢隋復置屬懷州唐初置)
　　　(平州尋復為縣屬懷州改屬洛州后又屬孟州/宋金元仍舊國朝因之屬懷慶府按一統志寧)
　　　(國府城東一千里有温城云唐刺史温璋所築/然温城若在此則非邊地矣據詩中所云前註)
　　　(近/是)
虜地寒膠折邊城夜柝聞兵符關帝闕天䇿動將軍戎
靜胡笳徹沙明楚練分風旗翻翼影霜劒轉龍文白羽
揺如月青山㫁若雲烟疎疑巻被塵滅似銷氛投筆懷
班業臨戎想霍勲還應雪漢耻持此報明君
　(晁錯兵事書匃奴欲立威始於折膠註秋氣至膠勁/可折弓弩可用匃奴常以為候而出軍史記侯生謂)
　(公子無忌曰吾聞晋鄙兵符在王卧内註符信也輔/也所以輔信古者以竹為之后世以竹易得於是以)
　(銅鐵金銀為物象用之故侯生曰得虎符奪鄙兵是/也漢文與郡國為銅虎符竹使符應劭曰銅虎符長)
　(六寸第一至五國家發兵遣使至郡合符符合乃聽/受之竹使符以竹箭五枝長五寸旁鐫篆書亦一至)
　(五出入徴發用之張晏曰符以代古之珪璋從簡易/也顔師古曰與郡國為符各分一半右留京師左以)
　(與之此漢制也唐髙祖入長安罷竹使符班銀莬符/其后改為銅魚木契朝廷徴發下敕書契魚都督郡)
　(府叅驗皆合然後遣之天䇿䇿書從天子出也唐有/天䇿上將唐太宗嘗為之胡笳見蕩子篇謝元暉詩)
　(澄江靜如練旗有烏隼之象故言翼影劒為龍文見/螢火埋豐註説苑孔子北遊農山子路曰願得白羽)
　(若月赤羽若日鐘皷之音上聞乎天旌旗翩翻下蟠/于地由且舉兵而擊之投筆見泊蒲類篇霍去病衛)
　(青姊子霍光兄也為漢武驃騎將軍伐匃奴屢立竒/功封狼居胥禪姑衍臨瀚海益封五千八百户漢武)
　(欲伐胡下詔曰昔齊襄復九世之讐春秋大之髙帝/遺朕平城之憂髙后時單于為書詞極䙝嫚唐太宗)
　(滅突厥立石曰/雪耻酬百王)
　　和孫長史秋日臥病
霍第疎天府潘園近帝臺調絃三婦至置驛五侯來尚
想歡娯合吁嗟嵗月摧金壇分上將玉帳引瓌才決勝
鯨波靜騰謀鳥谷開白雲淮水外紫陌覇陵隈節變驚
衰柳笳繁思落梅調神和玉燭掞藻握珠胎悵矣欣懷
土居然欲死灰還自承雅曲暫喜躍沈鰓
　(漢宣帝賜霍光甲第一區光薨夫人顯改先塋制廣/治第遊戯于中子禹兄孫山並治宅疎廣也周禮鄉)
　(老及鄉大夫羣吏獻賢能之書于王王再拜受之登/于天府史記張良曰關中金城千里天府之國潘岳)
　(閒居賦大夫人乃御板輿升輕軒遠覧王畿近周家/園體以行和藥以勞宣常膳載加舊疴有痊山海經)
　(鐘皷之山帝臺之所以觴百神也郭璞註舉觴燕㑹/則于此山今按其山在伊闕西南調絃三婦見春霽)
　(早行篇寶瑟調中婦註鄭當時字莊孝景時為太子/舍人每五日洗沐嘗置驛馬長安諸郊存問諸故人)
　(請謝賔客夜以繼日漢成帝母舅王譚王立王根王/逢王商同日封侯門客各有所厚不得左右不相往)
　(來惟齊人樓䕶字君卿傳㑹五侯咸媚事之各得其/歡心結納士夫尤見親敬與谷永俱為五侯上客母)
　(䘮致車三千輛里巷歌之曰五侯治䘮樓君卿漢高/築壇拜韓信為大將故後言拜將者曰金壇之拜今)
　(泗洲東七里有壇基存焉俗説也壇在蜀中軍行之/制其隱奥深居白帳宻謀秘議臨之所謂玉帳虎帳)
　(也瓌美也鯨海中大魚故謂海曰鯨海之波鳥谷猶/言鳥道險不通人惟鳥度耳白雲用思親意見高四)
　(篇紫陌見毛司馬篇覇陵見别李嶠篇曲水曰隈古/樂府有落梅花曲其詞云念爾零落逐風颷徒有霜)
　(花無霜實玉燭見宿仙庄篇掞藻作文也漢郊祀歌/長麗前掞光耀明註掞舒也選也謝宣遠答謝靈運)
　(書牽率酬嘉藻蜀都賦幽思絢道德摛藻掞天庭珠/胎見高四篇居然猶徒然也詩生民篇居然生子死)
　(灰見螢火篇雅詩之小/雅大雅謂正樂之歌也)
　　四月八日題七級
化城分鳥堞香閣俯龍川複棟侵黄道重簷駕紫烟銘
書非晋代壁畵是梁年覇畧今何在王宮尚巋然二帝
曽遊聖三鄉是偶賢昔兹遊勝侶超彼託良縁我出有
為界君登非想天悠悠青曠裏蕩蕩白雲前今日經行
處曲音號蓋烟
　(蓮華經云朽宅通入大之文軌化城引昔縁之不隊/又云辟如五百由旬險難惡道衆欲過此至珍寶處)
　(怖畏前途猶遠欲還有一導師于險道中過三百由/旬化作一城告衆人言汝等勿退今此大城可于中)
　(止導師見衆人少息復滅化城語衆人去來寶處在/近向來大城我所化作故佛寺又名化城禽經鵻上)
　(無尋鷚攤上無常雉上有丈鷃上有赤􁀙故計丈曰/雉城女墻曰雉堞曰鳥堞又曰烏堞則見泊江鎮篇)
　(漢武起栢梁臺在長安城北用香栢為殿梁香聞十/里龍川以其下有水而加以美名也又蓮華經大海)
　(娑竭羅龍宮自然涌出或以此名龍川耳複重也所/謂複廟重簷也黄道日所行之道見秋雲詩南陸註)
　(侵之言其髙也架紫烟亦髙意晋王羲之善書一時/寺塔碑銘皆其所書梁武于同泰寺建佛樓髙二十)
　(三大以七寶餙畵名七寶樓巋然猶巍然也晋五代/之后如魏梁姚興笮融皆起佛殿故云伯畧已往王)
　(宮尚存也二帝必指唐之先帝曽遊于此孔融深敬/鄭元徒履造門告髙密縣為元特立一鄉曰昔齊置)
　(士鄉越有君子鄉皆異賢之意也鄭君好學寶懷明/德昔太史公廷尉呉公謁者鄭公皆漢名臣又四皓)
　(亦稱公則公者仁德之正號不必三事大夫也今鄭/公郷宜曰鄭公鄉門曰通德門同遊之美者曰勝侶)
　(佛經出煩惱之深源登菩提之彼岸王簡栖頭陀寺/碑則稱謂所絶形乎彼岸矣涅槃經心無退轉即便)
　(前進已得到彼岸登大髙山離諸恐怖多受安樂彼/岸山者喻于如來受安樂者喻于常性大髙山者喻)
　(大涅槃也生縁業空則縁廢維摩經如影從身業縁/生見僧肇曰身衆緣所成緣合則起緣散則離金光)
　(明經曰所謂無明緣行行緣識識緣名名緣色色縁/六入六入緣觸觸緣愛愛緣取取緣有有緣生生緣)
　(老死憂悲苦惱滅裂緣文選五臣註棲遲六十者謂/一三千界下至河毗地獄上非想天為一世界千三)
　(世界為小千世界千小世界為中千世界至千中世/界為大千世界大乘經曰若胎生若卵生若濕生若)
　(化生若有色若無色若有想若無想若非有想若非/無想我皆令入無餘涅槃而滅度之如斯了悟便能)
　(脱死超生青曠天也白雲/見高四篇蓋烟猶凌烟也)
　　早秋出塞寄東臺詳政學士
　　　(東臺詳政唐官/名見宋之問篇)
促駕逾三水長驅望五原天街分斗極地理接樓煩漢
月明關隴胡雲聚塞垣山川殊物候風壤異涼温戍古
秋塵冷沙寒宿霧繁昔余迷學歩投跡忝詞源蘭室薫
延閣蓬山欵禁園彯纓陪紱冕載筆偶璵璠汲冡寧詳
蠧秦牢距辨寃一朝從篚服千里駕輕軒鄉夢隨魂斷
邊聲入聽喧南圖終斂翮北上㨿摧轅弔影慚連茹浮
生倦觸籓數竒何以託桃李自無言
　(三水地名今陜西西安府淳化縣西有廢三水縣五/原本秦九原更名五原在今榆林縣西界四十里桓)
　(譚新論天卯酉當北斗極北斗極天樞地軸也猶蓋/有葆斗矣史記趙武靈王曰吾國東有齊中山北有)
　(燕東胡西有樓煩在今太原府岢嵐州莊子秋風篇/子獨不闈壽陵餘子之學行于邯鄲與未得國能又)
　(失其故行矣直匍匐而歸耳一作學歩家語孔子曰/與善人居如入芝蘭之室久而不聞其香則與之俱)
　(化左思蜀都賦結陽城之延閣飛觀榭乎雲中註延/長也左右長廊有窓者曰延閣東漢時學者稱東觀)
　(為老氏藏室道家蓬萊山蓬萊山者海中神仙府幽/恠秘錄並皆在馬鮑明逺詩京城十二衢飛甍各鱗)
　(次士子彯華纓遊客疎輕轡彯長組貌梁孝標作彯/組孔子曰美哉璠璵逺而望之煥若也近而視之瑟)
　(若也一則理勝一則孚勝禮記曲禮史載筆言其紀/載同寶玉之美也晋武帝時汲郡人不凖盗發魏襄)
　(王墓或言安釐王冡得竹書數十車其紀年十三篇/書中與經傳大異者云夏年多殷益干啟位啟殺之)
　(太甲殺伊尹文王殺季歴自周受命至穆王百年非/穆王壽百嵗幽王亡共伯和者攝行天子事其書多)
　(燼簡斷札晋武乃詔束晳釋之蠧食書虫也秦牢見/螢火寃獄註篚服用篚厥元黄意南圖見髙四篇翮)
　(翼勁羽也摧轅見春霽早行篇大行道註弔影見螢/火篇易㤗初九㧞茅茹以其彚征吉本義三陽在下)
　(相連而進㧞茅連茹之象征行之吉也莊子刻意篇/其生若浮其死若休觸籓見酬思元上人詩李廣傳)
　(衛青隂受上誡以廣老數竒毋令當單于廣固自辭/于青願居前青不聴廣不謝而去意甚愠竟失道後)
　(期青使長史問狀急責廣之幕府對簿廣自殺一軍/皆哭百姓皆為流涕數竒謂不遇單于為對敵也如)
　(淳曰數敗也下文云失道恐是竒/偶之義桃李見蕩子篇桃李蹊註)
　(五原漢郡名治九原縣隋廢置豊州后改五原郡唐/初復為豐州又為九原郡寰宇記九原有前後雞延)
　(城及郎君城今省之故/城在延安府神木縣)
　　鄭安陽入蜀
　　　(已見送費六題註春秋時蜀侯所治為秦惠所/滅置蜀郡漢改益州晋改成都國取三年成都)
　　　(之義唐改成都府唐宋元因之/本朝置四川省以成都府附)
彭山折坂外井絡少城隈地是三巴俗人非百里
才長途君悵望别路我徘徊心賞風烟隔容華嵗
月催遥遥分鳯野去去轉龍媒遺錦非前邑鳴琴
即舊臺劒門千仭起石路五丁開海客乘查渡仙
童馭竹廻魂將離鶴遠思逐㫁猿哀唯有雙鳬舄
飛去復飛來
　(彭山在眉州彭山縣東十里彭祖家于此名彭亡山/岑彭伐蜀營此問地名欲徙營㑹日暮是夜為刺客)
　(所害后改平無今改平模山折坂見費六篇井絡見/之問篇蜀都賦亞以少城接乎其西註張儀既築城)
　(都大城後一年又築少城唯西南三璧東即左城西/墉容齋遁筆蜀刺史理大城大守理少城三巴見晚)
　(憇田家篇百里才見髙四篇展駿註楚詞獨不見鸞/鳯之髙翔大皇之野循四極而周廻見盛德而后下)
　(蜀亦有地名鳯野漢武天馬歌天馬來從西極渉流/沙九夷服天馬來歴蕪草徑千里來東道天馬來龍)
　(之媒遊閭闔觀玉臺晋劉牢之有馬名龍媒跳五丈/澗以免慕容垂之迫閻憲令綿竹以禮讓化人縣民)
　(杜成夜行得遺賄一囊有錦二十疋求其主還之曰/縣有明君何敢負也子賤為單父宰不下堂鳴琴而)
　(治故稱縣治曰琴堂然蜀有司馬相如琴臺蓋借以/用子賤之事也琴臺見任處士篇一綂志小劒在保)
　(寧府劒州北十五里與大劒山相屬五丁所開也大/劒雖號天險然頗夷小劒則鑿石架閣有不容越寰)
　(宇記大劒山至此有隘束之路故曰劒門秦惠王欲/伐蜀道不通聞蜀有五丁壯士乃作鐵牛詐言曰糞)
　(金三斗名金牛蜀王貪使五丁開山取之遂成大道/取牛至知其詐然道已成矣五丁死遂使張儀滅蜀)
　(蜀王本紀又言惠王獻女五人蜀王遣五丁迎之至/梓橦見大蛇入山穴中一丁引其尾不出五丁共引)
　(之山崩五女上山化為石蜀始通道乘查見高四篇/郭伋守南陽有兒童數十騎竹馬迎之伋與刻期往)
　(返不違其約又費長房與騎竹杖事見出石門詩此/與琴臺皆䨇意引用也商陵牧子娶妻五十無子父)
　(母將為改娶妻聞之終夜倚户而悲嘯牧子因作别/鶴操後人因有離鶴别鶴之曲斷猿不成羣也巴東)
　(三峽猿長鳴至三聲聞者莫不垂淚物類志猿性急/腸狹聞類死聲鳴則腸俱斷而死春秋時膠東猿盛)
　(踐人禾稼楚昭王使養由基射之遇子母猿中其子/死母長鳴三聲五里之外諸猿聞之俱死后漢王喬)
　(河東人令葉縣每旦入朝帝訝其去來不見車騎使/伺之太史望其將至輙有䨇鳬飛來令舉網張之得)
　(䨇履詔尚方視之則四年中所賜尚書官履也註旦/月朔也黄帝命於則作屝履草曰屝麻皮曰履履下)
　(施木/曰舄)
　　在軍中贈先還知己
蓬轉俱行役瓜時獨未還魂迷金闕路望斷玉門關獻
凱多慚霍論封幾謝班風塵催白首嵗月損紅顔落鴈
低秋塞驚鳬起暝彎胡霜如劒鍔漢户似刀鐶别後邊
庭樹相思幾度攀
　(蓬轉見泊河曲篇𤓰時見度天山篇謝朓出尚書省/既通金闕之諸彦什名云闕在門兩旁中央闕然為)
　(道也上懸法象其狀巍然高大謂之象魏周禮正月/始和布法象魏如今人掛榜門樓是也觀義亦同莊)
　(子讓王篇身在江湖之上心居魏闕之下是觀象魏/闕一物三名也太上決疑經銀宮金闕列仙攸舘元)
　(祖所居郊祀志蓬萊方丈瀛州三神仙在渤海中金/銀為宮闕六帖銀宮金闕紫府清都以仙居儗帝座)
　(也又鳯闕見秋雲篇班超為西域校尉年老思歸上/書曰臣不敢望酒泉願生入玉門關地理志玉門關)
　(在陜西行都司故𤓰州西北一十八里韋昭曰玉門/關在龍勒縣界敦煌縣西北又酒泉有玉門縣索隱)
　(曰光武閉玉關以謝西域罷關屯徙其人于此因以/名縣關在縣西北一百二十里五代晋高居誨使于)
　(闐記自甘州西始渉磧五百里至肅州渡金河西百/里出天門關又西百里出玉門關入吐蕃界西至沙)
　(州州南十里鳴沙山又東南十里三危山其西渡西/鄉河曰陽關也出師有功而歸軍人歌舞謂之凱歌)
　(上功朝廷謂之獻凱凱樂也亦作愷周禮奏愷/樂左傳晋文公愷以入于晋霍去病班超也)
　　夏日憶張二
伏枕憂思深擁膝獨長吟烹鯉無尺素筌魚勞寸心疎
麻空有折芳桂湛無斟廣廷含夕氣閒宇澹虛隂織虫
垂夜砌驚烏棲暝林驩娯百年促覊病一生侵詎堪孤
月夜流水入鳴琴
　(烹鯉見送尹大詩筌魚疎麻俱見高四篇桂見陳文/林篇又見閻五官篇沈休文網虫垂户織當是蜘蛛)
　(之屬流水/見高四篇)
　　和李明府
傳聞葉縣履飛向洛陽城馳道臨層掖津門對小平霞
殘疑製錦雲度似飄纓藻掞潘江徹塵虛范甑清詎憐
衝斗氣猶向匣中鳴
　(葉縣履見安陽篇䨇鳬舄註洛陽城今河南府洛陽/縣也賈山傳秦為馳道於天下東窮燕齊南極呉楚)
　(江湖之上濵海之觀畢至道廣五十步三丈而樹厚/築其外隱以金堆樹以青松漢令諸侯有制得行馳)
　(道者行旁道無得行中央三丈如今京師街道左右/稍低惟中頗髙馳道遺制也層重樓也門從旁出曰)
　(掖如人之腋下今左右掖門是也上有重樓故曰層/掖漢宦官張讓叚珪刼帝辨陳留王與數十人歩出)
　(穀門夜至小平津六璽不自隨公卿無從者子皮欲/使尹何為邑子産曰少未知可否子皮曰吾愛之使)
　(夫往而學焉子産曰吾于愛人以政猶未能操力而/使割也其傷實多子有美錦不使人學製焉大官大)
　(邑身所庇也而使學者製焉其為美錦不亦多乎易/通卦驗冬至陽雲出箕如樹木立春青陽雲出房如)
　(積水春分正陽雲出張如積白鵠谷雨大陽雲出參/如車蓋立夏常陽雲出觜如赤珠夏至少隂雲出如)
　(水波立秋濁隂雲出如赤繒寒露正隂雲出如冠纓/霜降太隂雲出上如羊下如磻石飄纓見東臺詳政)
　(篇潘岳傳贊機文喻海潘藻如江范甑見春夜韋明/府篇衝斗鳴匣見螢火篇又顓頊有畵影騰空二劒)
　(若四方有兵則飛指其方故戰則/克未用時在匣中常如龍虎吟)
　(葉縣古應子國周為應郷春秋楚遷許于葉即此后/為沈諸梁邑漢置葉縣晋屬南陽國北齊置襄州東)
　(魏置定南郡后周廢㐮州置南襄城郡又廢定南為/縣隋初郡廢以縣屬許州后以定南縣省入唐初置)
　(葉州州罷仍以縣屬許州后析置仙鳬縣屬仙州尋/罷州省縣宋屬汝州金屬裕州元因之今屬南陽府)
　(洛陽城周地名居洛水北故曰洛陽春秋屬晋戰國/屬魏秦屬三川郡漢為河南郡治東漢信䜟去水改)
　(雒陽魏復為洛陽晋因之隋遷都治河南縣唐改洛/陽為永昌尋復舊宋初河南洛陽二縣並置金以河)
　(南縣省入􁆍陽縣元/仍舊今屬河南府)
　(小平津即孟津也在洛陽城北都道所凑近/代呼為武濟一曰富平津今名河陽津也)
　　望月有所思
九秋凉風肅千里月華開圓光隨霧湛碎影逐波來似
霜明玉砌如鏡冩珠胎曉色依關近邊聲雜吹哀離居
分照曜愁緒共徘徊自繞南飛羽空忝北堂才
　(八風立秋曰凉風月令仲秋之月凉風至白露降月/華圓光見秋露篇又梁元帝江中月影詩風來如可)
　(泛流急不成圓秦鈎斷復接和璧碎還聨逐波又用/漢書月穆穆以金波字珠胎見髙四篇江淹儗休上)
　(人詩西北秋風至楚客心悠哉日暮碧雲合佳人殊/未來露采方泛灔月華始徘徊寳書為君揜瑶琴詎)
　(能開相思巫山緒悵望陽雲臺膏壚絶沈潔綺席生/浮埃桂水日千里因之平生懷北堂猶北門也唐制)
　(學士謂之/北門應制)
　　寓居洛濵對雪憶謝二
旅思眇難裁衝颷限易哀矌望洛川晩飄颻瑞雪來積
彩明書帳流韻繞琴臺色奪迎仙羽花避犯靈梅謝庭
賞芳逸袁扉掩未開髙人儻有訪興盡詎須廻
　(王融離夜詩翻潮尚知恨客思眇難裁衝颷見螢火/篇曹子建洛川神賦髣彿兮若輕雲之蔽月飄颻兮)
　(若流風之廻雪孫康家貧無油映雪讀書琴臺見鄭/安陽篇流韻用映雪彈琴事列仙傳周靈王太子晋)
　(好吹笙作鳯鳴遊伊洛間道士浮邱公接上嵩山三/十餘年往來緱氏山其后見栢良曰告我家七月七)
　(日待我緱氏山頭至期果乘白鶴駕車舉手謝時人/而去后人稱鶴駕本此按緱氏仙人菴王喬徤為武)
　(陽人為栢人令于此登仙非王子喬也又按綱目太/子晋卒分註記與師矌講論殊無登仙之事未知此)
　(説何所自始大抵詩家用事多相襲成語不計有無/虛實但記其説可也此因洛濵用太子晋因雪用羽)
　(安陸城東一百里有花山舊傳靈濟祖師過此百草/開花故名梅花如雪梅亦有代雪言者謝安因雪驟)
　(降取酒賞之因曰白雪紛紛何所似兄子客兒曰撒/鹽空中差可擬兄女道韞曰未若柳絮隨風起安曰)
　(柳絮才高不道鹽安兄奕也客兒名朗袁安傳大雪/丈餘洛陽令身出案行見民家皆除雪至安門無行)
　(路謂安已死令人除雪入戸見安僵臥問何不出安/曰大雪人皆餓死不宜干人王子猷居山隂大雪夜)
　(開室命酌四望皎然因詠招隱詩忽憶戴安道時在/剡乘興棹舟經宿方至造門而返或問之對曰乘興)
　(而來興盡而返何必見/戴安道耶安道逹字也)
　　西行别東臺詳政學士
意氣坐相親關河别故人客似秦川上歌從易水濵塞
荒行辨玉臺遠尚名輪洩井懷邊將尋源重漢臣上苑
梅花早御溝楊柳新只應持此曲别作邊城春
　(意氣見髙四篇關河猶關山也秦川即覇水也易水/歌見高四篇辨玉用卞和事以足玉塞之意輪臺地)
　(名在車師西北千里其東則渠犂也漢李廣利伐二/師以洩城中井井水盡竭尋源見泊蒲類篇楊柳梅)
　(花雖因送别之境亦/曲名也故云持此曲)
　　送呉七遊蜀
　　　(蜀見費/六題註)
日觀分齊壤星橋抵蜀門桃花嘶别路竹葉瀉離尊夏
盡蘭猶茂秋深柳尚繁霧銷山望逈風高野聽喧勞歌
徒欲奏贈别竟無言唯有當秋月空照野人園
　(日觀見高四篇蜀有七星橋張儀所造李膺益州記/一曰長星二曰員星三曰機星四曰夷星五曰尾星)
　(六曰冲星七曰曲星桃花竹葉俱見尹大篇勞歌贈/別俱見之問篇陳張正别王應令詩青雀離帆遠朱)
　(鳶别路遥維有當/秋月夜夜上河橋)
　　春晩從李長史遊開道林故山
幽尋極幽壑春望陟春臺雲光棲斷樹霞影入仙杯古
藤依谷上野徑約山隈落蕋翻風去流鸎滿樹來興䦨
荀御動歸路起浮埃
　(漢書谷永曰遥興輕舉登霞倒景陸機前後聲歌獻/酬既已周輕舉乘紫霞註言衆仙㑹集乘霞而去荀)
　(爽見李膺因為之御喜/曰今日乃得御李君矣)
　　和王記室從趙王春日遊陁山寺
鳥旟陪訪道鷲嶺治棲眞四禪明靜業三空廣勝因祥
河疎疊澗慧日皎重輪葉闇龍宮宻花明鹿苑春雕談
荃奥㫖妙辨潄元津雅曲終難和徒自奏巴人
　(鳥隼曰旟訪道指趙王也鷲嶺見序文遺事註棲真/謂眞人所棲也沈休文鍾山詩八解鳴澗流四禪隱)
　(岩曲註大品經云初禪二禪三禪四禪隱此山岩之/曲八解地名禪以靜為主故曰靜業智度經混袈有)
　(三門一曰空門二曰無相門三曰無作門謂觀諸法/無我無作者受者是三空之名故號空門大乘經曰)
　(欲知過去因今生受者是欲知未來因今生作者是/勝如勝國之勝過去之因也王簡栖頭陀寺碑祥河)
　(輟水寶樹低枝瑞應經曰時連河水流甚疾佛以自/然神通斷水涌起高出人頭令底揚塵佛在其中又)
　(曰佛后日入指地池澡浴畢欲出無所攀池上有樹/曲枝下就佛牽而出頭陀寺碑又云澄法雲于真際)
　(則火宅晨凉曜慧日于康衢則重昏夜曉華嚴經慧/日大聖尊久乃説是法劉蚪註善薩員淨照均明兩)
　(故曰慧日又北史李士謙善論元理有客問三教優/劣答曰佛日也道月也儒五星也六帖山重高海重)
　(潤日重光月重輪龍宮見序文遺事註紫陽真人周/義山遇羡門子乘白鹿佩青髦之節又十洲記苑囿)
　(之中白鹿白鶴皆在焉史記齊人頌曰談天衍雕龍/爽灸轂過髠劉向别錄鄒衍之所言五德終始天地)
　(廣大故曰談天騶爽修衍之文若雕鏤龍文故曰雕/龍遏作輠車盛膏器也灸之而膏愈澤辨口㨗給似)
　(之巴人見/高四篇)
　　冬日野望
故人無與晤安歩陟山椒野靜連雲巻川明斷霧銷靈
巖聞曉籟洞浦漲秋潮三江歸望斷千里故鄉遥勞歌
徒自奏客魂為誰招
　(晤遇也詩國風東門之池篇彼美淑姬可與晤言陽/漢武悼李夫人賦釋輿馬于山椒兮奄終夜之不)
　(註山椒山陵也莊子齊物論篇南郭子綦謂顔成子/遊曰女聞人籟而未聞地籟女聞地籟而未聞天籟)
　(子遊曰地籟則衆竅是己人籟則比竹是已敢問天/籟曰夫吹萬不同而使其自已也成其自取怨者誰)
　(耶註籟簫也猶云聲也左思呉都賦擢歌唱簫籟鳴/註籟三孔笛也凡孔竅機括皆曰籟書禹貢篇三江)
　(既入三江在蘇州府崑山縣南九里唐仲初呉郡賦/注松江七十里分流東北入海者為婁江東南流者)
　(為東江併松江為三江口其地今亦名三江口呉越/春秋范蠡出遊三江即此郭璞山海經註岷山大江)
　(所出崍山南江水所出崌山北江水所出三江皆原/出于蜀而注震澤禹貢但言入耳此與仲初註異勞)
　(歌見之問篇屈原自投汨羅宋玉悲/其師見放而死以詞招之名曰招魂)
　　夕次舊呉
　　　(張九韶三呉記東呉蘇州中呉潤州西呉湖/州舊呉呉之舊都即蘇州也潤州今鎮江府)
維舟背楚服振䇿下呉畿盛德宏三讓雄圖枕九圍黄
池通覇業赤壁暢戎威文物俄遷謝英靈有盛衰行歎
鴟夷沒遽惜湛盧飛地古烟塵暗年深舘宇稀山川四
望是人事一朝非懸劍空留信亡珠尚識機鄭風遥可
託關月眇難依西北雲逾滯東南氣轉微徒懷伯通隱
多謝買臣歸唯有荒臺露薄暮濕征衣
　(楚服楚地也如侯服甸服之服註服事也謂田賦之/事也王都曰畿呉畿以呉之舊都言即蘇州也三讓)
　(指泰伯也詩商頌長發篇帝命式于九圍註九圍九/州也春秋傳魯哀公十三年公㑹單平公晋定公呉)
　(夫差于黄池爭先㰱呉人曰于周室我為長晋人曰/于姬姓我為伯趙鞅欲與呉戰司馬寅曰肉食者無)
　(墨今呉王有墨其以國勝乎太子死乎且夷德輕不/忍久請少待之乃先呉人時越入呉殺王于地劉備)
　(與曹操戰敗奔孫權操遂東下權遣周瑜魯肅等與/備迎擊于赤壁大破之赤壁在今湖廣黄州府城東)
　(南十五里鴟夷馬革也子胥諌夫差不聽賜鐲鏤之/劒以死以馬革褁其尸投之江后范蠡相越滅呉棄)
　(官遊五湖自號鴟夷子皮湛盧飛見螢火賦四望見/崔駙馬篇呉季札過徐徐君愛其寶劒口不敢言札)
　(心知欲獻之使還復過徐徐君已死札解劒懸墓而/去戰國䇿張丑質于燕燕欲殺之走出境境吏得丑)
　(丑曰燕欲殺我者人有言我有寶珠也今我已失之/而燕不信我我且言子奪我珠而吞之王必刳子之)
　(腹吏恐放之伍員得罪于楚欲奔呉至昭關關吏執/之員亦云云吏亦釋之鄭宏採薪白鶴山得一箭有)
　(一人見而取之宏即還之問宏何所欲宏識其神人/也曰常患若耶溪載薪為難願旦南風暮北風後果)
　(然故若耶溪至今猶然號鄭公風今名樵風涇在紹/興東二十五里關月疑是□月見高四篇夢月註若)
　(作關月即與關山同然不應虛對闞澤亦呉人也西/北雲見白雲抱幽石篇秦皇時望氣者云東南有天)
　(子氣故始皇東遊以厭之後漢梁鴻字伯鸞其妻孟/光字徳曜隱於呉依富人皋伯通廡下為人賃舂其)
　(妻具食舉案齊眉伯通異之舍之於家後病困告其/妻曰我死慎勿持我䘮去及卒伯通葬之要離冢旁)
　(曰要離烈士伯鸞清高可相近也買臣事見/詠懷古意上裴侍郎篇荒臺露見宿仙庄篇)
　　過故宋
　　　(故宋地名史記穰侯傳須賈曰割晋國秦兵不/攻而魏必效絳安邑又為陶開兩道幾盡故宋)
　　　(註此時宋已滅時秦盡得故宋地也故曰故宋/漢為梁國治碭縣后遷治睢陽縣東漢國除晋)
　　　(改碭郡隋置宋州改縣曰宋城大業初改州曰/梁郡唐初為宋州後為睢陽郡五代梁為宣武)
　　　(軍唐改歸德軍宋升南京以太祖嘗節度受禪/也治宋城金改府曰歸德後改宋城曰睢陽元)
　　　(因之本朝降為宋州以/睢陽縣入屬開封府)
舊國千年盡荒城四望通雲浮非隱帝日舉類遊童綺
琴朝化洽祥石夜論空馬去遥奔鄭蛇分近帶豐池文
斂束水竹影漏寒叢園兎承行月川烏避㫁風故宋城
難定從梁事未工唯當過周客獨愧呉臺空
　(四望見崔駙馬篇雲浮隱帝見詠雲酒臨碭註黄帝/將見大隗于具茨之山方明為御昌㝢驂乘張若謂)
　(朋前馬昆閽滑稽后車至於襄城之野七聖皆迷無/所問途遇牧馬童子問途焉黄帝曰異哉小童請問)
　(治天下小童曰予少而身遊於六合之内予適有瞀/病有長者教予曰若乗日之車而遊於襄城之野今)
　(予病少痊予且復遊於六合之外矣治天下亦若此/而已予又奚士焉又舉頭見日事見髙四篇蔡邕有)
　(琴名綠綺化洽引子賤鳴琴事見韋明府宅宴詩春/秋傳僖公十六年春隕石于宋五隕星也六鷁退飛)
　(過宋都風也周内史叔興聘于宋宋襄公問焉曰是/何祥也吉㓙焉在對曰今兹魯多大䘮明年齊有亂)
　(君將得諸侯而不終退而告人曰君失問是隂陽之/事非吉㓙所由生也吉㓙由人吾不敢逆君故也論)
　(語之考䜟曰殷惑妲己玉馬走宋任昉勸梁武進牋/曰是以玉馬駿奔來微子之去金版出地告龍逢之)
　(怒註玉白也金版見論註隂戯䜟曰庚子之旦金版/尅書出地中曰臣族虐王禽宋穆公疾召大司馬孔)
　(父立其弟與夷使其子馮出居鄭故左傳云宋殤公/之即位也公子馮出奔鄭鄭人欲納之漢高微時被)
　(酒夜徑大澤中有大蛇當徑㧞劍斬之后蛇所有老/嫗哭曰吾子白帝子也化為蛇當道今赤帝子斬之)
　(因忽不見大澤在今徐州豐縣西二十里今名斷蛇/溝束水束帶之水也寒叢猶言寒林林疎影出如漏)
　(然耳謝惠連雪賦梁王不悦遊于兎園乃置㫖酒命/賔友召鄒生延枚叟註孝王漢竇太后愛子景帝母)
　(弟有囿名曰兎苑孝王卒太后哀慕之景帝以其苑/令民得耕種乃置宮中籍其租税以供祭祀其簿籍)
　(皆俚語文字故鄉俗所誦謂之兎園册行月見逺使/海曲篇川烏斷風即六鷁退飛事從梁指漢景帝時)
　(梁王有異謀公孫勝羊詭等附之後俱伏誅詩國風/黍離篇朱傳云周室東遷大夫行役過于宗周見宗)
　(廟宮室盡為禾黍憫周室之顛覆徬徨不/忍去故因所見以起興呉臺見宿仙庄詩)
　　詠懷
少年識事淺不知交道難一言芬若桂四海臭如蘭寶
劍思存楚金鎚許報韓虛心徒有託循迹諒無端太息
關山險吁嗟嵗月闌忘機殊㑹俗守拙異懷安阮籍空
長嘯劉琨獨未懽十歩庭芳歛三秋隴月團槐疎非盡
意松晩夜凌寒悲調絃中急窮愁醉裏寛莫將流水引
空向俗人彈
　(如蘭見靈泉頌伍員與申包胥為友員奔呉臨别與/之劍曰我必覆楚也包胥曰我必復之后伍員以呉)
　(兵入郢鞭平王尸昭王奔包胥乞秦師敗呉兵昭王/反國張良五世相韓韓亡不愛萬金之産為韓報讐)
　(秦皇東遊至慱浪沙中良使力士操鐵椎擊之誤中/副車始皇大驚令天下大索十日不得阮嘯見逺使)
　(海曲篇劉琨晋人字越石守晋陽為胡騎所圉窘迫/無計乃登樓乘月清嘯賊聞之皆悽然長嘆中夜奏)
　(胡笳賊流涕歔欷有懷土之切向曉復吹之賊並棄/圍而走后與叚匹磾期討石勒磾從弟未波納勒賂)
　(不進匹磾奔其兄䘮琨遣子羣送之為未波所獲波/厚禮之許以琨刺幽州共結盟襲匹磾遣齎羣書納)
　(琨約為内應為磾邏騎所得磾遂拘琨琨殊無此意/自知必死神色怡然為五言詩贈其别駕盧諶竟為)
　(匹磾所縊諶率琨餘衆依未波朝廷以匹磾尚強冀/其平河朔不為琨舉哀温蹻表琨忠數嵗乃贈太尉)
　(答盧諶書極哀慘見秋日送别詩註十歩庭芳見秋/菊詩槐疎見咏蟬序註窮途見蓬萊鎮流水引見高)
　(四/篇)
　　邉夜有懷
漢地行逾遠燕山去不窮城荒猶築怨碣毁尚銘功古
戍烟塵暗邉庭人事空夜關明隴月秋塞急胡風倚伏
良難定榮枯豈易通旅魂勞泛梗離恨斷征蓬蘇武封
猶薄崔駰官不工唯余北叟意欲寄南飛鴻
　(漢地猶云漢騎胡人指中國也燕山今天壽山賈誼/過秦論阿房築愁長城築怨一夫作難而七廟隳身)
　(死人手為天下笑碭當是碣字石碑之小者古今原/始云秦王登之罘山刻石頌功后世碑銘始此然禹)
　(已有碑矣老子順化章禍兮福之所倚福兮禍之所/伏孰知其極泛梗見浮查篇征蓬見泊河曲篇蘇武)
　(使匃奴不屈被留十九年乃歸漢封為典屬國李陵/在匃奴答武書曰聞子之歸賞不過二百萬位不過)
　(典屬國崔駰與班固傅毅同時齊名常以典籍為業/未遑仕進時人或譏其大𤣥靜將以后名失實駰儗)
　(楊雄解嘲作逹㫖以答之後為竇憲掾察髙第出為/長岑長自以逺去不得志遂不至官而歸卒于家北)
　(叟意見憲臺出縶篇南飛鴻見/蕩于從軍賦同道書來鴈飛註)
　(燕山漢為幽州冶薊縣元鳯初改廣陽郡本始初更/廣陽國東漢復為幽州三國魏改燕國晋改范陽國)
　(後魏於薊立燕郡又於郡置幽州后周立總管於幽/州隋省州入涿郡唐初復為幽州開元中改范陽郡)
　(乾元初復為幽州遼初改幽都府後改析津府宋改/燕山府金改大興府元改大都路洪武初為北平布)
　(政使司太宗封此為燕王後靖難遷/都改順天府以大興宛平貳縣附)
　　久戍邉城有懷京邑
擾擾風塵地遑遑名利途盈虚一易舛心跡兩難俱弱
齡小山志寧期大丈夫九微光賁玉千仭忽彈珠棘寺
遊三禮蓬山簉八儒懷鈆慙后進投筆願前驅北走非
通趙西之似化胡錦車朝促候刁斗夜傳呼戰士青絲
絡將軍黄石符連星入寶劔半月上雕弧拜井開疎勒
鳴桴動宻須戎機習短蔗祅􁀙靜長榆季月炎初盡邉
亭草早枯層隂籠古木窮色變寒蕪海鶴聲嘹唳城烏
尾畢逋葭繁秋引色桂滿夕輪孤行役風霜久鄉西夢
想徒覇池遥夏國秦海望陽紆沙塞三千里京城十二
衢楊溝連鳯闕槐路儗鴻都璧殿規宸象金隄法斗樞
雲浮西北蓋月照東南隅寶帳垂連理銀床轉轆轤廣
筵留上客豐饌引中厨漏緩金徒箭嬌繁玉女壺秋濤
飛逾馬春水泛仙艫意氣風雲合言忘道術趨共矜名
已泰詎肯沫相濡有志漸雕朽無庸類散樗開山漸超
忽形倦歎艱虞結網空知羡圖榮豈自誣忘情同塞馬
比德類宛駒隴坂肝腸絶陽關亭障迂迷魂驚落鴈離
恨斷飛鳬春去容華盡年來嵗月蕪邊愁傷郢調鄉思
繞呉歈河氣通中國山途限外區相思若可寄氷泮有
御蘆
　(風塵見江南贈之問篇遑遑猶皇皇也韓文孔聖亦/云其遑遑易消息盈虚與時偕行心迹見晩憇田家)
　(篇人生十年曰㓜弱任彦升天監策問朕本自諸生/弱齡有志小山見早發睢口篇大丈夫即景春所謂)
　(大丈夫也黄帝内傳王母授帝洞霄盤雲九華燈檠/二此燈名之始漢武内傳七夕掃除宮掖張雲錦之)
　(帷然九微燈夜二唱后西王母駕九色班龍上殿賁玉/光彩如玉也千仭彈珠見之問篇棘寺梅之以棘如)
　(今之棘闈也或曰植棘於庭禮所謂聽之槐棘之下/是也禮記十七篇魯高堂隆得之后瑕丘蕭奮以授)
　(同郡后蒼后蒼授梁人戴德及德從兄子聖沛人慶/普於是徳為大戴禮聖為小戴禮普為慶氏禮三家)
　(皆立愽士謂之三禮漢李咸學魯詩春秋公羊傳三/禮是也蓬山見寄東臺詳政學士詩左傳僖子使助)
　(薳氏之簉註簉列也所謂駕簉是也陶潛八儒序曰/夫子沒后散於天下設於中國成百代之原為紀綱)
　(之儒居環堵之室華門圭竇甕牖䋲樞并日而食以/道自居也為有道之儒子思氏之所行也衣冠中動)
　(作慎大讓如慢小讓如偽者子張氏之所行也顔氏/傳書為道為諷諌之儒孟氏傳書為道為疏通知遠)
　(之儒漆雕氏傳禮為道為㳟儉莊敬之儒仲梁氏傳/樂為道以和睦隂陽為移風易俗之儒樂正氏傳春)
　(秋為道為屬詞比事之儒公孫氏傳易為道為潔靜/精微之儒楊子雲草大𤣥嘗懷鉛提槧投筆見泊蒲)
　(類詩北走見之問篇漢馬援傳耿舒與兄弇書曰馬/伏波類西域賈胡到一處輒止以是失利言其征交)
　(趾五溪蠻事也刁斗見蕩子篇銅焦註又虞子陽霍/將軍北伐詩羽書時斷絶刁斗畫夜驚漢官儀宮城)
　(門撃刁斗周廬擊木析黄石符見白雲抱幽石詩連/星見螢火賦拜井見靈泉頌桴所以擊鼓禮蕢桴土)
　(鼔左傳宻須氏之鼔魏文典論曰常與平虜將軍劉/勲奮威鄧展等共飲㝛聞展有手臂曉五兵余與論)
　(劔良久謂余言將軍法非也求與余對酒酣耳熱方/食竽蔗便以為杖下殿數交三中其臂左右大笑祅)
　(字與襖同嘹唳鶴聲也陶宏景詩凄切嘹唳夜傷情/城烏句見泊冮鎮詩詩秦風蒹葭篇蒹葭蒼蒼白露)
　(為霜言霜始降而葭尚蒼即引色之意也桂滿句指/月也詩人多以桂輪指月如張喬月詩盈缺青冥外)
　(東風苦欲吹何人種丹桂不長出輪枝庾信詠月天/漢看珠蚌星橋視桂花灰飛重翬闕蓂落獨輪斜梁)
　(簡文詠月詩飛輪了無轍明鏡不安臺鄉西即西鄉/也見崔駙馬詩覇池即覇水見發諸暨詩夏國今寧)
　(夏是也前漢書地理志河内曰冀州其山曰霍藪曰/陽紆爾雅秦有陽紆沙塞三千里言遠也班固西都)
　(賦披三條之廣路立十二之通門内則街衢洞達則/十二門自有十二衢矣京城御溝旁植楊柳謂之楊)
　(溝鳯闕見秋雲篇長安街道皆植槐柳故云槐路又/漢元始中起辟雍明堂為愽士舍列槐樹數行諸生)
　(毎朔望各持方物交易號曰槐市云槐路即此也漢/靈帝置鴻都門學諸生皆敕州郡三公舉用辟召或)
　(出為刺史太守入為尚書侍中有封侯賜爵者士君/子皆耻與列焉璧殿以石砌璧如玉也規法也宸象)
　(天象也天上有白玉堂羣仙所㑹之處金隄亦以色/而言也斗樞見髙四篇天樞註長安亦謂之北斗城)
　(皆以帝極言之也浮雲句見紫虚觀篇月照疑當作/日照東南隅用天子氣事見夕次舊呉篇帳垂連理)
　(織連理木之文於其上如蕩子篇所謂蓮花帳也淮/南子百尺高樓與天連后園作井銀作床金瓶素綆)
　(汲寒漿轆轤絞水之輪施於井上刻為轆轤之形或/作鹿盧字梁劉綽班媫妤怨詩玉闌金井牽鹿盧丹)
　(梁翠柱飛流蘇豐饌句見初秋登司馬樓序城隅註/漏刻之法又水置溜中以浮刻漏之箭謂之竹箭唐)
　(詩所謂竹箭水繁更漏促是也或以金為丸從格上/流轉而下投銅壺中鏗然有聲謂之銀箭亦謂之金)
　(箭徐陵賦厭長樂之疎鍾勞中營之緩箭是也神異/經云東王公與玉女投壺更投十枝一千二百枝為)
　(一百二十梟設有人不出者天帝為之㗨㠊梟一作/矯夫躍也亦音驕一作嬌楊大年詩書題枉是藏三)
　(尺壺矢誰同賽百嬌謝無逸詞䨇粲枕百嬌壺濤喻/馬見度𤓰歩詩艫船頭也謝瞻詩榜人理行艫仙艫)
　(即仙舟也見之問篇李仙註意氣風雲道術俱見髙/四篇莊子大宗師篇泉涸魚相與處於陸相呴以濕)
　(相濡以沬不如相忘於江湖與其譽堯而非桀也不/如兩忘而化其道雕朽散樗見浮查篇列子湯問篇)
　(太行王居二山方七百里高萬仭本在冀州之南河/陽之北北山愚公者年且九十靣山而居懲山北之)
　(塞出入之迂也聚室而謀曰吾與汝畢力平險指通/豫南達于漢隂可乎雜然相許其妻獻疑曰以君之)
　(力曽不能損魁父之邱如太行王屋何且焉置土石/雜曰投諸渤海之尾隱士之北遂率子孫荷擔者三)
　(月叩石懇壤箕畚運於渤海之尾鄰孀遺男始齓往/助之寒暑易節始一反焉河曲智叟笑而止之曰甚)
　(矣女之不慧以殘年餘力曽不能損山之一毛其如/土石何愚公長息曰女心之固固不可徹不若孀妻)
　(弱子雖我之死有子存焉子又生孫孫又生子子又/有子子又有孫子子孫孫無窮匱也而山不加増何)
　(若而不平智叟無以應操蛇之神聞之惧其不已也/告於帝帝感其誠命夸娥氏之子負二山一措朔東)
　(一措雍南冀之南漢之隂無隴斷焉艱虞見在獄詠/蟬篇結網見張平子墓塞馬見寒夜有懷詩北叟註)
　(宛地出良馬武帝使李廣利伐取之比德用驥稱其/徳意或曰駒作雛作雛小隴山在鳯翔府隴州西岩)
　(高險不通軌轍漢張衡詩我所思兮在漢陽欲往從/之隴坂長又土人歌云隴頭流水鳴聲嗚咽遥望秦)
　(川肝腸斷絶陽關見在軍中贈先還篇玉門關註前/漢書酒泉列亭障至玉門顧胤註亭望敵之所也障)
　(山中小城也顔師古曰漢制每塞山要險處别築為/城因置吏士而為障蔽以打冦謂之候城此即障也)
　(張湯傳武帝謂博士曰吾使生居一障能無使虜入/盗乎曰能於是遣乗障月餘匃奴殺之驚落鴈見途)
　(中有懷篇虚彎註飛鳬見紫雲觀序郢調見之問篇/左思呉都賦荆豔楚舞呉歈越吟陳后主聽事詩秦)
　(聲本自楊家解呉歈那知謝傅憐註呉歌曰歈詩苦/葉篇雝雝鳴鴈旭日始旦士如歸妻迨氷未泮張華)
　(鷦鷯賦彼日辰鳬與歸鴈又矯翌而増逝咸美羽而/豐肌故無罪而皆斃徒衘芦以避繳終為戮於斯世)
　(註鴈氷泮北歸體肥􁋚蘆以避/繒繳之患言欲托之寄相思也)
　　幽縶書情通簡知已
昔嵗逢楊意觀光賁楚材穴疑丹鳯起場似白駒來一
命淪驕餌三緘慎禍胎不言勞倚伏忽此遘邅廻驄馬
刑章峻蒼鷹獄吏猜爭縑非易辨疑璧果難裁際拙慚
周羑端憂滯夏臺生涯一滅裂岐路幾徘徊青陸芳春
動黄沙旅思催圓扉長寂寂疎網尚恢恢入穽方揺尾
迷津正暴腮覆盆徒望日蟄户未驚雷霜歇蘭猶敗風
多木屢摧地幽蠶室閉門靜雀羅開自憫秦寃痛誰憐
楚奏哀漢陽窮鳥客梁甫卧龍才有氣還衝斗無時㑹
鑿坏莫言韓安國長作不然灰
　(蜀人楊意得幸漢武薦司馬相如所為文由此得進/觀光見之問篇春秋傳蔡聲子通使于晋還如楚令)
　(尹子木與之語問晋大夫與楚孰賢對曰皆卿材也/如杞梓皮革自楚往也晋有姻族而用楚材實多山)
　(海經距齊州以南戴日為丹穴丹穴之山有烏五采/而文曰鳯詩小雅白駒篇皎皎白駒食我場苖縶之)
　(維之以永今朝註托言賢者所乘之駒食苗而縶維/之使其人因不得去也禮一命齒于鄉里家語一命)
　(而俯言始受君命為官也驕餌見髙四篇孔子觀于/周廟有金人焉三緘其口而銘其背曰磨兠肩古之)
　(慎言人也曰無多言多言多敗無多事多事多害倚/伏見邊夜有懷詩易屯如邅如桓典為御史嘗乘驄)
　(馬宦官貴戚為之語曰行行止止避驄馬御史郅都/為中尉嚴酷行法不避貴戚列侯宗室見都側目號)
　(曰蒼鷹漢薛宣守臨淮民有持縑者出遇雨而因以/自蔽有一人后至求分蔽其半既别遂爭之聞于宣)
　(宣命斷為二而分之因罪求分者張儀從楚相飲已/而相亡璧門下意儀掠笞數百不服釋之儀妻曰吁)
　(于無讀書遊説安得此辱儀曰視吾舌尚存否及相/秦檄楚相曰吾不盜汝璧今且盜而城羑里城名在)
　(今河南彰德府湯隂縣北九里一名牗城北臨羑水/紂以鄂侯女不喜淫殺之而及鄂侯九侯爭又醢之)
　(文王聞之而歎遂囚之羑里桀囚湯於夏臺莊子養/生篇吾生也有涯而知也無涯以有涯隨無涯殆已)
　(註生涯謂所禀之分量各有極也知謂人心無限量/也莊子吾㓕裂而耕則其實亦滅裂而報爭岐路見)
　(紫雲觀篇莊子徬徨乎其側徘徊乎其下又見下文/謝元暉詩青陸日所行之道春行青陸猶言北陸南)
　(陸也黄沙邊塞地皆黄沙圓扉獄户以圓木為扉也/老子任為章天網恢恢疎而不漏司馬遷報任安書)
　(猛虎在深山百獸震恐及在檻穽之中揺尾而求食/積威約之漸也交州記龍門水深百尋大魚登此化)
　(龍不過者𦢊腮㸃額血流此水恒如丹池謝元暉觀/朝兩詩戢翌希驤首乘流畏𦢊腮動息無兼遂岐路)
　(多徘徊覆盆見螢火賦禮記月令仲春之月雷始發/聲蟄虫啟尸始出韓詩外傳孔子聞哭聲甚悲乃皋)
　(魚也問之曰木欲靜而風不止子欲養而親不在遂/自刎司馬遷報任安書李陵既生降隤其家聲而僕)
　(又佴之蠶室註宻室如飼蠶之室腐刑者下之恐通/風致死也雀羅見高四篇秦寃衝斗俱見螢火篇楚)
　(奏見之問篇趙壹字元叔漢陽西縣人抵罪幾至死/友人救之得免乃貽書謝恩作窮鳥賦以貽之諸葛)
　(亮隱隆中作梁甫吟曰歩出齊城門遥望蕩隂里里/中有三墳纍纍正相似問是誰家墓田疆古冶氏力)
　(能排南山文能絶地理一朝被䜛言二桃殺三士誰/能為此謀相國齊晏子註齊景公有士三人田開疆)
　(古冶氏公孫接恃功恣行無憚公患之晏子請公餽/之二桃令計功而食田古論功先食公孫自刎田古)
　(慚亦自刎焉孔明出齊城門作是吟以歎之鑿坏見/酬思𤣥上人篇不然灰見螢火篇漢陽非今之漢陽)
　(乃漢郡名治冀縣三國魏置秦州晋改漢陽為天水/郡治上街尋廢復置秦州宋齊復為天水郡隋廢郡)
　(為秦州大業初復為天水郡唐復為秦州天寶初改/天水郡乾元初復為秦州后移治成紀宋開禧為天)
　(水軍治天水縣金為鎮遠軍治成紀元復為秦州以/成紀縣省入今因之改屬鞏昌府梁父太山下小山)
　(名漢以名縣始皇封太山立石下禪梁父即此也父/音甫故又作甫在今泰安州東南一百一十五里蔡)
　(邕琴韻曰梁甫悲吟周公越裳琴操曽子耕太山/遇雪旬月不得歸作梁山歌后因為梁父之曲)
　　寒夜獨坐遊子多懷簡知已
故鄉眇千里離憂積萬端鶉服長悲碎蝸廬未卜安富
鈎徒有想貧鋏為誰彈柳秋風葉脆荷曉露文團晩金
薫岸菊餘佩下幽蘭伐木傷心易維桑歸去難獨有孤
明月時照客庭寒
　(子夏家貧衣若懸鶉人曰子何不仕曰諸侯之驕我/者吾不為臣大大之驕我者吾不復見魏焦光字孝)
　(然結草廬於河間號蝸牛廬呻吟其中后野火燒之/乃露寢雪中袒臥人視之並如故后百餘嵗卒張氏)
　(世為功曹晨起有鳩從承塵飛下功曹曰鳩為我禍/耶當往承塵上為我福耶即入我懷中遂入懷探之)
　(得銅鈎因帶之官至數郡子孫或至九卿后張氏婢/受蜀賈賂竊鈎以去張漸衰或告賈人曰天命不可)
　(力求也反張氏遂復昌故關西稱張氏傳鈎云又呉/越春秋闔閭令國中作金鈎令曰若善鈎者賞百金)
　(有貪賞者殺二于以血釁鈎遂命曰呉鈎此則劒也/貧鋏見懷古上裴侍郎詩幽蘭伐木見酬思𤣥上人)
　(維桑見送閻五序陶淵明為彭澤令賦歸/去來詞歸隱末二句意見送呉七遊蜀)
　　　叙寄員半千
　　　(半千字榮期王義方嘗曰五伯嵗一賢者生子宜當之/因改今名本宋劉凝十世孫凝因齊受禪奔魏自比伍)
　　　(員改姓員唐謡云令公四俊苗李崔員以后證先員音/運陸龜䝉誤讀作先韻其詩曰頼得伍員騷思少夫差)
　　　(剛免似荆懷宋人小説龜䝉博學誤讀以此按字書員/有真先運三韻如生員之員方員之員皆先韻但字皆)
　　　(从口不从厶俗从厶非也鄙語云私和去吉勾句吕台/如何通用半千覊丱通書史舉童子對詔髙第長事王)
　　　(義方以邁秀見賞凡八科舉皆中上書自陳願得天下/英才與權所長有一居先臣當伏死都市不報調武陟)
　　　(尉矯令殷子良㫖發粟賑民刺史大怒下之獄薛元超/責太守釋之俄舉岳牧對三䇿舉髙第武后擢正誎大)
　　　(夫忤㫖遷水部即中武三思忌之出刺蘄濠二州半千/事五君有清白節年老不衰樂山水自放卒吏民哭野)
　　　(中/)
薄宦三河道自負十餘年不應驚若厲祗為直如弦坐
歴山川險吁嗟陵谷遷長吟空抱膝短翮距沖天魂歸
滄海上望斷白雲前釣名勞拾紫隱跡自談𤣥不學多
能聖惟思鴻寶仙斯志良難已此道豈徒然嗟為刀筆
吏耻從繩墨牽岐路情難狎人倫地本偏長揖謝時事
獨往訪林泉寄言二三子生死不來旋
　(阮籍詠懷詩反顧望三河詳見春霽早行篇註藉於/魏末晋文王之代慮禍此詩多刺時人情薄逐勢利)
　(晋文王河内人故托稱三河其地謂河南河内河東/也乾之九三曰君子終日乾乾夕惕若厲無咎唐人)
　(以若厲為句如韓文公讀禮記儒行以聞流言不信/其行為句也漢順帝末童謡曰直如弦死道邊曲如)
　(鈎反封侯袁淑效曹于建樂府五侯競書幣羣公亟/為言義分明於霜信義直如弦詩十月之交篇高岸)
　(為谷深谷為陵謂遷易常處也此二句亦指人情言/之孔明隱於隆中抱膝長吟短翮見懷古上裴侍郎)
　(魏説趙欲共尊秦為帝以却其兵魯仲連往見魏使/新垣衍曰彼秦者棄禮義而尚首功之國也彼即肆)
　(然而為帝於天下則連有蹈東海而死耳不願為之/民也衍起再拜曰吾乃今知先生天下士也不敢復)
　(言帝秦矣又孔子觀滄海之横流慨然歎曰文王既/沒文不在兹乎白雲拾紫談𤣥俱見高四篇多能聖)
　(指孔子也漢宣帝信神仙方術淮南王有桄中鴻寶/苑秘書言神仙使鬼丹砂為金之術及鄒衍重道正)
　(命方世人莫見而劉更生父德武帝時治淮南獄得/書更生㓜誦讀以減死論沈佺期詩靜夜思鴻寶清)
　(晨朝鳳京汲黯責張湯曰天下謂刀筆吏不可為公/卿果然必湯也今天下重足而立孟子大匠不為拙)
　(工改廢繩墨猶言法度也岐路見紫雲觀篇地偏見/秋日山行篇李陵答蘇武書長與足下生死辭矣即)
　(此詩末二/句之意)
　　棹歌行
　　　(漢武帝幸河東祀后土作秋風辭曰秋風起兮/白雲飛草木黄落兮鴈南歸蘭有秀兮菊有芳)
　　　(懷佳人兮不能忘泛樓船兮濟汾河横中流兮/揚素波簫鼓鳴兮發棹歌歡樂極兮哀情多少)
　　　(壯幾時兮奈老/何棹歌行本此)
寫月圖黄罷凌波拾翠通鏡花揺菱日衣麝入荷風葉
露舟難蕩蓮疎浦易空鳳媒羞自託鴛翼恨難窮秋帳
燈光翠倡樓粉色紅相思無别曲併在棹歌中
　(梁江淹别賦慚幽宫之錦瑟悔臺上之流黄張載儗/四愁詩佳人遺我筒中布何以報之流黄素註后周)
　(靜帝令宫人黄眉墨粧至唐猶然温飛卿有豹尾車/前趙飛燕柳風吹散娥間黄之句馮偉壽春雲怨詞)
　(宫黄額試王荆公亦云漢宫嬌額半塗黄已起于漢/又幽恠錄神女皆瓊額黄則效而塗之者也凌波見)
　(詠美人篇庾信鏡賦臨水則池中月出照日則壁上/菱生梁庾肩吾尋周𢎞靖詩石鏡菱花發桐門琴曲)
　(秋衣麝衣之香也荷衣之色也左傳魯僖公三年齊/桓公與蔡姬乘舟于囿蕩公公惧變色禁之不可公)
　(怒歸之未之絶也蔡人嫁之明年遂侵蔡伐楚為召/陵之盟司馬相如以琴音挑卓文君曰鳳兮鳳兮歸)
　(故鄉遨遊四海求其凰文君喻其音遂自奔相如干/寶搜神記宋大夫韓朋妻美宋康王奪之朋怒王囚)
　(之因自殺妻乃隂腐其衣襟與王登臺自投而下左/右攬衣不勝手遂死遺書于帶曰願與韓氏屍共葬)
　(王怒異其兆域二塜相對經宿忽有樹生二塜上根/交枝連有鳥如鴛鴦各棲樹朝暮悲鳴而舞其音感)
　(人/)
　　傷祝阿王明府(有序/)
　　　(阿春秋時齊桓公與魯㑹柯而盟即此后為祝/阿戰國末屬秦漢置東阿縣屬東郡晉屬濟北)
　　　(國隋屬北齊郡唐初屬濟陽郡後屬鄆州宋屬/東平府元因之今改屬兖州徐廣曰史記齊之)
　　　(東阿縣繒帛所出故曰阿縞子虛賦被阿錫/漢房中歌曳阿錫如淳曰阿細繒錫細布)
夫心之悲矣非關春秋之氣聲之哀也豈移金石之音
何則事感則萬緒興端情應則百憂交􁈓是以宣尼舊
館流襟動激楚之悲孟嘗髙臺承睫下聞琴之淚
　　(禮孔子之衛遇舊館人之䘮入而哭之哀出使子/貢脱驂以賻之子貢曰于門人之䘮未有所脱驂)
　　(脱驂于舊館無乃已重乎孔子曰吾鄉也入而哭/之遇于一哀而出涕予惡夫涕之無從也小子行)
　　(之孫綽徐君墓頌徘徊立側凄焉流襟楚詞招魂/篇宫庭震驚發激楚些枚乗七發于是發激楚之)
　　(清風揚鄭衛之皓樂註激楚曲名悲歌也孟嘗君/謂雍門周曰先生鼔琴能令我悲乎周曰千秋萬)
　　(嵗后髙臺傾曲池塹墳墓平嬰兒豎子樵採其上/躑躅其足而歌曰夫以孟嘗君尊貴乃若是乎孟)
　　(嘗君遂泣下増哀睫目邊毛也列子焦螟飛而集/於蚊睫弗相觸也雍門在今徐州城東南五十里)
祝阿王明府毓得丹穴襲吉黄裳靈基峙金闕之峯層
源瀬玉輪之坂既而鴻飛漸陸將聘平與之龍鶴鳴在
隂爰絆朝歌之驥乃當名縣闞月德貫陳星豈徒遽切
夢瓊掩沈連石
　(丹穴見幽縶書情穴疑丹鳳起註易坤六五黄裳元/吉象曰黄裳元吉文在中也東方朔神異經北方中)
　(有金闕髙百丈詳見軍中贈先遠篇玉輪坂地名洛/江之水所經易漸九三鴻漸于陸大征不復象曰夫)
　(征不復離羣醜也汝南許劭與兄䖍俱知名汝南人/稱平輿之淵有二龍鶴鳴在隂見王明府叅選詩此)
　(取隂字淮南子曽子至孝不過勝母墨子雖樂不入/朝歌鄒陽上呉王書里名勝母曽子不入邑號朝歌)
　(墨子囬車子建與呉質書墨翟不好妓何為過朝歌/而廻車乎闞月陳星俱見贈之問篇春秋傳魯聲伯)
　(夢渉洹或與已瓊瑰食之泣而為瓊瑰從而歌曰濟/洹之水贈我以瓊瑰歸乎歸乎瓊瑰盈吾懷乎惧不)
　(敢占也還自鄭壬申至于貍賑而占之曰余恐死故/不敢占也今衆繁而從余三年矣無傷也言之之莫)
　(而卒准南子日出於暘谷浴於咸池拂於扶桑晨明/登於扶桑之上爰始將行是謂朏明至於曲阿是謂)
　(朝明隱于曽泉是謂早食次于桑野是謂晏食臻於/衡陽是謂禺中對于昆吾是謂正中靡于鳥次是謂)
　(小遷至于悲谷是謂晡時廻于女紀是謂大遷經于/隅泉是謂高舂頓于連石是謂下舂爰止羲和爰息)
　(之螭是謂懸車薄于嵎泉是謂黄昏淪于䝉谷是謂/定昏日入崦嵫經細柳入虞泉之地曙于䝉谷之浦)
　(日西垂景在於樹端謂之桑榆註/連音爛連石西北之山隂地也)
　(平與古沈子國戰國屬楚后屬秦漢置平與縣以汝/南郡治此後廢隋復置王世充置輿州唐州廢元省)
　(入汝陽縣故城在汝/寧府城西汝水之南)
　(朝歌古邑名本紂所都武王分其地北為弼南為鄘/東為衞春秋時弼鄘皆入於衞戰國屬魏秦屬河東)
　(郡漢為汲縣地屬河内郡曹魏置朝歌郡屬冀州晋/改汲郡后魏改義州后周改衞州隋改汲郡唐復為)
　(義州尋改衞州屬河北道宋因之金改/河平軍元改衞輝路今為府屬河南)
嗟乎輪銷桂魄驪珠毁貝闕之前斗散紫氛龍劒沒延
平之水(某/)夙承嘉惠曲荷恩光留連嘯歌從容風月撫
心陳迹泣血漣如
　(漢武悼夫人賦秋氣慘以凄淚兮桂枝落而銷亡註/以桂枝芳香喻夫人也愚按此乃以月言之葢花殘)
　(月缺之意也驪珠見髙四篇貝闕見泊河曲篇劉公/幹贈從弟詩鳯凰集南岳徘徊孤竹根於心有不厭)
　(奮翮凌紫氛註紫氛天氣也雷煥發劒之后斗牛間/紫氣漸散餘見螢火篇詩小雅白華篇嘯歌傷懷念)
　(彼碩人註云使我嘯歌傷懷而念之也風月懷舊之/意易屯之上六乗馬班如泣血漣如連垂涕之貌)
然而始終者萬物之大歸生死者百年之常分雖則知
理之可有而未曉情之可無聊綴悲歌敢貽同好諸君
或締交三益列宰一同或叶契筌蹄投心膠漆如比肩
於千里遽傷魂於九原既切芝焚彌深蕙歎盍言四始
同賦七哀庻蘭室流薫襲遺芳而化德故蓬心深拙效
庸音於起予觸目多懷周増流動
　(陸機弔魏武夫始終者萬物之大歸生死者姓命之/區域是以臨䘮隕而復悲覩陳根而絶哭今乃傷心)
　(百年之際興哀無情之地意者無乃知哀之可有而/未識情之可無乎張蔚與蔣詡羊仲為三益之友左)
　(傳子産曰天子之地一圻大國一同註方百里曰同/筌蹄見髙四篇膠漆見靈泉頌千里見竇六郎宅宴)
　(又見樂大夫挽詞白馬故人註戰國䇿淳于髠一日/薦七人齊宣王曰寡人聞千里一士是比肩而至也)
　(九原亦見樂大夫篇陸機歎逝賦信松茂而栢悦嗟/芝焚而蕙歎本淮南子巫山之上順風縱火紫芝與)
　(蕭艾俱死栢悦蕙歎四始見閻五篇五際註陳思王/贈弟仲宣有七哀詩阮瑀王粲亦有七哀詩蘭室見)
　(早秋出塞篇蓬/心見發諸暨詩)
洛川眞氣上重泉惠政融含章光後烈繼武嗣前雄契
與良難驗生涯忽易窮翔鳬猶在履狎雉尚馴童錢滿
荒階綠塵浮虛帳紅夏餘將宿草秋近未驚蓬烟晦泉
門夕日遠夜臺空誰堪孤隴外獨聽白楊風
　(洛川眞氣指王明府得洛水之秀氣也東觀漢紀王/阜為重泉令鸞集學宮阜使橡汝疊為張雅樂擊磬)
　(鸞舉足垂翼應聲而舞翺翔縣庭留十餘日乃去易/坤之六三曰含章可貞或從王事無成有終晋辛曠)
　(與皇甫謐書含光烈於千載之前吐英聲於萬世之/後詩大雅下武篇昭兹來許繩其祖武註武王之道)
　(昭明如此來世能繼其跡生涯見幽縶書情篇鳬履/見鄭安陽篇狎雉馴童見韋明府宅宴詩沈約哀詩)
　(髙車塵未滅珠履故餘聲賔階綠錢滿客位紫苔生/言人跡罕到蒼苔不踐帳上虚光也苔錢見出石門)
　(篇禮檀弓曽子曰朋友之墓有宿草而不哭焉註墓/上草根陳宿是期年之外可無哭矣蓬至秋而飛見)
　(泊河曲篇泉門夜臺見樂大夫挽詞北土塚上多種/白楊陶濳挽歌詞荒草何茫茫白楊亦蕭蕭又見丹)
　(陽刺史挽/詞青松註)
　五言絶句
　　在軍登城樓
城上風威令江中水氣寒戎衣何日定歌舞入長安
　(書武成篇一戎衣而天下大定唐薛仁貴定天山還/將士歌曰將軍三箭定天山將士長歌入漢關即此)
　(詩/意)
　　於易水送人一絶
此地别燕丹壯髪上衝冠昔時人已沒今日水猶寒
　(地名事蹟俱/見髙四篇)
　　挑燈杖
禀質非貪熱焦心豈憚熬終知不自潤何處用脂膏
　　詠塵
凌波起羅襪含風染素衣别有知音調聞歌應自飛
　(凌波見詠美人詩染素衣見途中有懷/詩知音見贈髙四篇聞歌見塵灰篇)
　　翫初月
忌滿光恒缺乘昏影漸流自能明似鏡何用曲如鈎
　(曲如鈎見叙寄員半千篇宋孝武齋中望月詩褰幕/蕩暄氣入夜漸流清齊虞羲詠秋月初生似玉鈎裁)
　(滿如/團扇)
　　詠照
　　(鏡/也)
冩月無芳桂照日有花菱不持光謝水翻將影學氷
　(花菱見棹歌行鏡花揺菱註周庾信詠鏡詩王匣聊/開鏡輕灰暫拭塵光如一片水影照兩邊人月生無)
　(有桂花開不逐春試桂准南竹堪能見四隣博物志/削氷令圓舉以向日以艾承其影則有火出鏡有陽)
　(燧見螢火篇/故云學氷)
　　詠鵞雜言
　　(時年/七嵗)
鵞鵞鵞曲項向天歌白毛浮綠水紅掌撥青波
　七言古風
　　上吏部侍郎帝京篇有啟
　　　(漢光武改常侍曹為吏部曹/主選舉是吏部尚書之始)
　(某/)啟昨引註日垂索鄙文拜手驚魂承恩累息楚翬
　丹質在荆南以多慚遼豕白頭望河東而載恧
　　(書周公拜手稽首註拜手首至手也稽首首至地/也尹文子楚人握山雞路人問之曰此何鳥也對)
　　(曰鳯凰也路人曰今始見鳯凰乎請價千金弗與/加倍與之方欲獻諸王經宿而死路人不遑惜其)
　　(千金惟恨不得獻王王聞之感其欲獻己召厚贈/之過買鳯之金十倍翬即雉也以其丹質遂以為)
　　(鳯耳荆南今荆州也光武討王郎彭寵發突騎轉/糧食前後不絶負功望髙帝接之不能滿幽州牧)
　　(朱浮與之書曰臣見遼東有豕生子白頭適欲獻/之道遇羣豕皆白以子之功論於朝廷遼東豕也)
　　(寵遂反攻浮司馬相如封禪文以登介/邱不亦恧乎註心慚曰恧音女六反)
　(某/)散樗易杇蟠木難容雖少好讀書無謝髙鳳而老
　不曉事有類楊雄徒以易象六爻幽贊適乎政本詩
　人五際比興在乎國風
　　(散材蟠木俱見浮查篇髙鳯字文通好學妻之田/晒麥於庭令鳯䕶雞天暴雨鳯誦經不覺潦水流)
　　(麥妻還怪問鳯始知之楊修答曹楨書曰修家子/雲老不曉事疆著一書悔其少作若比仲山周旦)
　　(之徒則皆有愆乎葢指劇秦美新之作也易繫詞/曰昔者聖人之作易也幽贊於神明而生蓍參天)
　　(兩地而倚數五/際見閻五官篇)
　故體物成章必冩情於小雅登高能賦豈圖容於大
　夫葢欲樂道遺榮從心所好非敢希聲刻鵠竊譽雕
　虫至若質醜行以自諆衒庸音於茍進固立身之岐
　路行己之外篇矣
　　(登髙能賦見北眺舂陵篇鍾㑹有遺榮賦謝靈運/詩彭薛裁知耻貢公未遺榮言彭祖薛方不仕為)
　　(知耻貢禹見王陽登用而彈冠非遺榮者馬援兄/子嚴敦並好譏議通輕俠援在交趾還書戒之曰)
　　(龍伯髙敦厚周慎口無擇言謙約節儉亷公有憂/威吾愛之重之願汝曹效之杜季良豪俠好義)
　　(人之憂樂人之樂父䘮致客數郡畢至吾愛之重/之不願汝曹效也效伯高不得猶為謹勅之士所)
　　(謂刻鵠不成尚類鶩者也效季良不得䧟為天下/輕薄子所謂畵虎不成反類狗者也雕虫見初秋)
　　(司馬樓宴詩質讀曰贄班固張禹傳安昌貨殖/朱雲作諆註諆醜也去韻岐路見紫雲觀篇)
　君矦藴明畧以佐時虚靈臺以照物觀梁父之曲識
　臥龍於孔明聽康衢之歌得飯牛於寗戚是用異人
　翹首俊乂歸誠
　　(曹植誄王粲伊尹顯考奕業佐時本張衡歸田賦/遊都邑以水久無明畧以佐時靈臺見高四篇梁)
　　(父曲見幽縶書情詩劉備聞人歌此曲問誰所為/曰臥龍也遂三往顧之寗戚齊人飯牛扣角而歌)
　　(曰南山燦白石爛生不逢堯與舜禪短布單衣纔/至骭長夜漫漫何時旦桓公聞之舉以為大夫才)
　　(過千人曰俊才/過百人曰乂)
　猥以庇賤之姿謬奉清通之盻雖仲由之瑟終閟響
　於丘門而宋玉之謡讜均音於郢路敢忘下里輕冐
　上呈庻道叶起予陳卜商之四始恐吾幾失子効然
　明於一言拜手増慚憂心如醉謹啟
　　(宋玉郢路下里俱見之問篇詩序子夏所作故云/卜商之四始字見閻五篇五際註左傳賈辛將適)
　　(其縣見魏子曰辛來昔叔向適鄭鬷蔑惡欲觀叔/向從收器者往立於堂下一言而善叔向聞之曰)
　　(必然明也下執其手以上曰昔賈大夫惡其妻美/三年不言不笑御以如皋射雉獲之其妻始言而)
　　(笑賈大夫曰我不能射汝遂不言不笑射之不可/以已也如是夫今子少不揚子若無言吾幾失子)
　　(矣言之不可以已也如是夫遂如故知今女有/力於王室晋是以舉汝行乎敬之哉無墮乃力)
山河千里闕城郭九重門不覩皇居壯安知天子尊
　(九重見髙四篇車□洛陽道詩洛陽道八達洛陽城/九重重闕如隱起雙闕似芙蓉詩邦畿千里陳后主)
　(詩日月光天德山河壯帝居叔孫通起朝儀羣臣以/次上壽無敢喧嘩失禮漢髙歎曰吾今日乃知皇帝)
　(之貴/也)
皇居帝里崤函谷鶉野龍山侯甸服五緯連影集星躔
八水分流横地軸秦塞重關一百二漢家離宮三十六
桂殿隂岑對玉樓椒房窈窕連金屋
　(崤山名凾谷關名左傳崤有二陵詳見北眺舂陵篇/漢書井十一度至柳三度為鶉首之次雍州之分鶉)
　(野即鶉首之分野也唐都關中秦之故地班固西都/賦於是睎秦嶺睋北阜挾酆霸據龍首三秦記龍首)
　(山六十里頭入渭水尾達樊川土赤不毛隋以長安/狹小改作新都於龍首山遷焉在今西安府城北十)
　(里禹貢五百里甸服百里賦納總二百里納銍三百/里納秸服四百里粟五百里米五百里侯服百里采)
　(二百里男邦三百里諸侯註甸服畿内之地甸田服/事也以皆田賦之事故謂之甸服五百里者王城之)
　(外四面皆五百里也賦納總五句甸服五等之事侯/服者侯國之服甸服外四靣又各五百里也百里采)
　(三句侯服三等之事五緯五星也漢髙入秦五星聚/東井戴延之西征記關内八水一涇二渭三㶚四滻)
　(五澇六潏七澧八滈地軸見髙四篇漢書齊人婁敬/説髙祖曰秦地披山帶河四塞以為固卒然有急百)
　(萬之衆可立具也髙帝遂都關中田肯賀上曰秦形/勝之國也帶河阻山地勢便利其以下兵於諸侯辟)
　(髙屋之上建瓴水也故持㦸百萬秦得百二焉正義/曰關中東有黄河凾谷蒲津龍門合河等關南有南)
　(山及武關嶢關西有大隴山關大震烏蘭等關北有/黄河南塞是謂四塞之地班固西都賦離宮三十六)
　(三輔黄圖云上林有建章承光十一宮平樂蘭觀二/十五宮凡三十六所未央宮在西長樂宮在東桂宮)
　(明光宮在北西都賦自未央而連桂宮岑樓之髙鋭/似山者三輔黄圖長樂宮有椒房前殿註天子之房)
　(以椒塗壁辟除穢氣皇后所居亦然或曰取其温或/曰取椒蕃衍子孫之義也西都賦窈窕繁華更盛迭)
　(貴漢武帝兒時姊戲武帝曰兒欲得婦否因指其/女曰阿嬌好否帝曰若得阿嬌當以金屋貯之)
三條九陌麗城隈萬户千門平旦開複道斜通鳷鵲觀
交衢直指鳯凰臺劒履南宮入簪纓北闕來聲名冠寰
宇文物象昭囘
　(班固西都賦披三條之廣路立十二之通門周禮國/方九里旁三門每門為大路故曰三條又云九市開)
　(塲貨别隧分即所謂九陌也又云張千門而立萬户/漢武作建章宮千門萬户複道為甬道中行外不見)
　(也周昭王時脩塗國獻丹鵲一雌一雄孟夏取鵲鳷/為扇一名條融一名反影漢武取以名觀鳯凰臺見)
　(蕩子篇三代時佩玉秦始令人帶劔上殿去劔履惟/賜乃得用之漢髙賜蕭何劒履上殿入朝不趨是也)
　(漢光武圖二十八將於南宮雲臺此在洛陽者西都/亦有之也簪纓功臣之冠其上有纓以别羣臣寰宇)
　(猶言宇宙詩雲漢篇倬彼雲漢昭囘于天北一綂志/云鳷鵲觀在甘泉宮今西安府涇陽縣西  百二十)
　(里甘泉山上本秦林光宮漢武増廣之又名/雲陽宮内有竹宮壽宮迎風觀及鳷鵲觀)
鉤陳肅蘭戺璧沼浮槐市銅羽應風廻金莖承露起校
文天祿閣習戰昆明水朱邸抗平臺黄扉通戚里
　(西都賦周以鉤陳之位衛以嚴更之署註鉤陳紫宮/外星宮衛之位象之戺堂亷也書顧命四人綦弁執)
　(戈上刃夾兩階戺蘭戺猶所謂蘭臺也或曰階亷滑/利如蘭葉也璧沼即璧雝也漢元始中起明堂辟雝)
　(為博士舍列槐樹數行諸生每朔望各持方物交易/號曰槐市史記漢武元狩二年作蜚亷桂觀音義曰)
　(蜚亷神禽也能致風氣晋灼曰蜚亷身如鹿頭如雀/有角而蛇尾豹文漢武以銅鑄象置觀上因名蜚亷)
　(觀桂觀即桂宮三輔黄圖云二觀俱在長安城中近/北宮金莖桐柱也西都賦抗仙掌以承露擢䨇立之)
　(金莖三輔故事云元鼎二年春作栢梁臺承露盤盤/高二十丈大七圍以銅為之上有銅仙人銅手掌捧)
　(銅盤玉柸以承雲表之清露和玉屑飲之云可長生/在西安府城西北二十里建章宮内神明臺上西都)
　(賦又有天祿石渠典籍之府瑞應圖曰天䴪者純靈/之獸五色光耀洞明王者道備則至漢書靈帝紀鑄)
　(黄鍾四天禄蝦蟆註天祿獸也今南陽縣有宗資墓/旁有兩石獸其髙八尺角而麟分䑕曵尾過壯大左)
　(曰天禄右曰辟邪字皆刻膊上漢有天禄閣即因此/獸立名閣貯秘書劉向曽校書其上太乙下觀之楊)
　(雄亦於此校書劉棻坐事誅詞連及雄王莽使收之/雄從閣上投下即此漢武通使身毒國為昆明所閉)
　(故欲伐之以昆明有滇池方三百里於是除千夫五/大夫不欲者出馬以故吏弄法皆謫令伐棘上林穿)
　(昆明池以習水戰邸客舍也漢制王侯就封之國朝/㑹京師各有旅邸門皆施朱故曰朱邸抗如抗禮之)
　(抗史記梁孝王世家大治宮室為複道自宮連屬於/平臺註臺不過髙者曰平臺門上有窓者曰扉黄扉)
　(天于之屝戚里/貴戚之里也)
平臺戚里帶崇墉炊金饌玉待鳴鐘小堂綺帳三千萬
大道青樓十二重寶蓋雕鞍金絡馬蘭忩繡柱玉盤龍
綺柱璇題粉壁映鏘金鳴玉王侯盛
　(前漢書史𤣥字子叔以宣帝大母家封平臺侯食二/千五伯户弟史高字子長封樂陵侯史魯字子囘封)
　(將陵侯上文平臺是言宮室此連戚里言之則以外/戚作意矣詩柞篇其崇如墉張平子西京賦若夫翁)
　(伯濁貭張里之家擊鐘鼎食連騎相過鮑明遠結客/少年場行擊鐘陳鼎食方駕自相求公孫卿言仙人)
　(好樓居黄帝時為十二䄛以候神人武帝乃作蜚亷/觀十二樓鮑明遠詩鳯樓十二重四户八綺窓綉桶)
　(金蓮花桂柱玉盤龍註綉柱柱衣綉作黄鵠文楊子/雲甘泉賦璇題玉英淵蜎䕶蠖之中註題欀椽頭也)
　(皆以玉/餙之)
王侯貴人多近臣朝遊北里暮南隣陸賈分金將燕喜
陳遵投轄正留賔趙李經過宻蕭朱交結親
　(左太冲詠史詩南隣擊鐘磬北里吹笙竽又阮籍咏/懷北里多竒舞孝標廣絶交論陸大夫宴喜西隣郭)
　(有道人倫東國註師延紂樂師作北里之舞靡靡之/樂南隣猶南陌也呂后欲王諸吕陸賈自度不能爭)
　(廼病免以好疇善地往家焉有五男乃出千金分五/子令為生産賈常乘車馬歌琴侍者十人寶劍直百)
　(金與其子約曰過汝家汝給人馬酒食極飲十日而/更亦如之所死家得寶劍車騎侍從者一嵗中以往)
　(來他客不再過數撃鮮母久溷汝為也后因陳平燕/居深念勸令交驩周勃乃以五伯金為絳侯具樂飲)
　(勃亦如之平乃以奴婢百人車馬五十乘錢五百萬/為賈飲食賈以此遊漢公卿間聲名籍甚詩六月篇)
　(吉甫燕喜註謂燕飲喜樂也陳遵豪俠嗜酒閉門留/客取車轄投之井中雖有急不得去阮籍咏懷詩西)
　(遊咸陽市趙李相經過顔延年註以此為漢成帝后/趙飛燕媫妤李平班史谷永傳又為趙李報德復怨)
　(楊升菴云趙李即成帝小臣若飛燕媫妤豈可言經/過可見延年之誤劉㑹孟謂安知非實有此人不必)
　(求其誰何亦非也唐王維亦有日夜經過趙李家豈/唐時亦實有此人乎后詩話補遺又云趙李乃何並)
　(傳陽翟輕俠趙季李欵后皆為並所殺按謝靈運景/隆法師誄云諒趙李之咸陽程鄭之臨卬又云孰是)
　(歡慰程鄭趙李以趙李對程鄭則趙李非一人且谷/永傳云成帝久無繼嗣數為微行多近幸小臣趙李)
　(從微賤專寵皆皇太后與諸舅夙夜所常憂按此傳/當以小臣為句不可以趙李為小臣也升菴詆顔劉)
　(之博不免有失而其誤自蹈之甚矣考據之難矣味/谷永傳趙李似指飛燕平二家平既立為媫妤上曰)
　(始衛皇后亦從微起乃賜姓衛平班媫妤所進侍者/也在飛燕未幸前蕭育朱愽為友著聞當代時人為)
　(之語曰蕭朱結綬王貢彈冠后蕭朱/有隙不終故王丹曰蕭朱隙其末)
丹鳳朱城白日暮青牛絗幰紅塵度俠客珠彈垂楊道
倡婦銀鈎採桑路
　(魏武與楊彪書今贈足下四望通幰七香車二乘青/牛㹀二頭籍田賦微風生於輕幰兮纎埃起於朱輪)
　(潘尼迎大駕詩歸雲乘幰浮凄風尋帷入梁簡文春/日想上林詩香車雲母幰駚馬黄金覊又傷離詩明)
　(香翌還幰清笳送後塵註幰車上帳也所以禦熱如/今之幃絗色也班固西都賦紅塵四合烟雲相連陳)
　(易縉俠客控絶影詩仙掌層臺浮麗日長楸廣路起/紅塵俠客見送鄭少府入遼篇珠彈見之問篇此言)
　(其侈如所謂金丸也潘岳美安儀詞藻絶麗尤善哀/誄之文少時嘗挾彈出洛陽道婦人遇之皆連手萦)
　(繞投之以果滿車而歸枚乘梁王兎園賦若乃大郊/采桑之婦人兮袿禓􁀙紆連䄂方路鈎采桑籠鈎也)
　(以銀為之采桑/路又即見下文)
倡家桃李自芳菲京華遊俠盛輕肥延年女弟䨇飛入
羅敷使君千騎歸同心結縷帶連理織成衣春朝桂樽
樽百味秋夜蘭燈燈九微翠幌珠簾不獨映清歌寶瑟
自相依且論二十八年是寧知四十九年非
　(李夫人得幸漢武帝弟延年亦大幸時人為之語曰/一雌共一雄䨇飛入紫宮邯鄲有女子名羅敷適邑)
　(人千乘王仁后為趙王家令羅敷出采桑趙王悦而/欲奪之羅敷乃彈筝作陌上桑之曲以自明曰日出)
　(東南隅照我秦氏樓秦氏有好女自名為羅敷羅敷/善蚕桑採桑城南隅青絲為籠繩桂枝為籠鈎觀者)
　(見羅敷下擔採髭鬚少年見羅敷脱巾着綃頭耕者/忘其耕鋤者忘其鋤使君從南來五馬立踟蹰羅敷)
　(年幾何二十尚未滿十五頗有餘使君謝羅敷寧可/共載否羅敷亦致辭使君一何愚使君自有婦羅敷)
　(自有夫東方千餘騎夫壻居上頭同心結以五色為/結同心而下垂者曰同心結如今之流蘇也古人皆)
　(以此相贈以見親狎之意隋煬帝父文帝方崩之夕/封小金合遣賜文帝陳夫人夫人以為鴆懼甚發之)
　(乃同心結也其夜烝焉連理見久戍邉城篇連理帳/註九微見有懷京邑篇幌書帳也蘧伯玉行年五十)
　(而知四十九年之非又/見詠懷上裴侍郎篇)
古來榮利若浮雲人生倚伏信難分始見田竇相移奪
俄聞衛霍有功勲未厭金陵氣先開石槨文朱門無復
張公子覇陵誰畏李將軍
　(倚伏見邉夜有懷篇曹攄感舊詩富貴他人合貧賤/親戚離亷藺門易軌田竇相奪移晨風集茂林栖鳥)
　(去枯枝註田蚡漢景帝后同母弟竇嬰漢文帝后從/兄子也嬰為將軍時蚡未貴跪起如子姪孝景末蚡)
　(益貴幸新欲用事卑下賔客進名士貴之欲以傾嬰/后因灌夫罵坐蚡收之嬰救夫不得夫遂告蚡隂事)
　(蚡因言嬰短嬰卒坐棄市衛青漢武衛后同母弟伐/匃奴有功霍去病衛青姊子霍光兄也后青無功不)
　(得益封而去病日貴門下多去事去病輙得官爵金/陵見宿山庄篇衛靈公卒葬沙邱宮穿冢得石槨有)
　(銘云不慿其子靈公奪我里子韋曰靈公之為靈也/久矣又見樂大夫挽詞開白日註漢成帝微行自稱)
　(富平侯張放家人時有童謡曰燕燕尾涎涎張公子/時相見燕燕指趙飛燕也詳見后巻檄文燕啄皇孫)
　(註覇陵李將軍/見别李嶠詩)
相顧百齡皆有待居然萬化咸應改桂枝芳氣已銷亡
栢梁高宴今安在
　(百齡桂枝見挽丹陽刺史詩栢梁臺名漢武帝太后/延神君祠之宮中至是神君求出乃營栢梁臺舍之)
　(以香栢為梁香聞十里在長安城北關内/今在西安府城西北一十四里未央闕内)
莫矜一旦擅豪華自言千載長驕奢倐忽搏風生羽翼
須臾失浪委泥沙黄雀徒巢桂青門遂種𤓰
　(搏風見螢火篇戰國䇿莊辛諫楚王曰鄭必危矣王/獨不見黄雀俯啄白粒仰栖茂樹鼓翅奮翌自以為)
　(與人無爭不知夫公子王孫左挾彈右攝丸以其頸/為的晝遊茂樹夕調酸鹹耳青門種𤓰見高四篇東)
　(陵𤓰/註)
黄金消鑠素絲變一貴一賤交情見紅顔宿昔白頭新
脱粟布衣輕故人
　(劉休𤣥儗惠連詩色滋畏沃若人事亦消鑠本鄒陽/獄中上書魯聽季孫之説逐孔子宋信子冉之計囚)
　(墨翟夫以孔墨之辨不能自免讒諛而二國以危何/則衆口爍金積毁銷骨又本國語伶州鳩曰衆心成)
　(城積毀銷骨墨子見染絲歎曰染於蒼則蒼染於黄/則黄五入之則為五色故染不可不愼非獨絲也國)
　(亦有染湯染伊尹紂染惡來也貴賤交情見高四篇/白頭新見螢火篇公孫宏為相食故人髙賀以脱粟)
　(覆以布被賀怨曰何用故人富貴為脱粟布被我自/有之怒而去語人曰宏身服貂蟬衣麻枲内厨五鼎)
　(外膳一殽其儉詐也宏聞之/慚曰寧逢惡賔不逢故人)
故人有堙淪新知無意氣灰死韓安國羅傷翟廷尉
　(韓安國事見螢火/翟廷尉見髙四篇)
已矣哉歸去來馬卿辭蜀多文藻楊雄仕漢乏良媒三
冬自矜成足用十年不調幾邅㢠廻
　(歸去來見寒夜獨坐司馬相如字長卿蜀人揚雄字/子雲亦蜀人仕漢成帝官不過郎中位不過執㦸后)
　(附新莽為大夫張釋之為騎郎十/年不得調三冬足用見高四篇)
汲黯薪逾積孫宏閣未開誰惜長沙傅獨負洛陽才
　(汲黯事見春霽早行公孫宏既相於是起客館開東/閣以延賢人一曰欽賢館以待大賢次曰翹才館以)
　(待大才次曰遊士舘以待國士躬自菲薄俸祿皆以/給之后李蔡嚴青翟趙周石慶繼踵丞相客舘邱墟)
　(而已至賀屈㲠時壞以為馬廐庫奴婢室矣賈誼洛/陽人少有才為絳灌所疾出為長沙王大傅梁武帝)
　(詔劉孺與張率賦詩時二人並醉未及成帝取孺手/板題戯之曰張率東南美劉孺洛陽才投筆便應就)
　(何事若/遲回)
　(洛陽成周地名居洛水北故曰洛陽春秋屬晋戰國/屬魏秦屬三川郡漢為河南郡治東漢都於此改洛)
　(為雒以當火德魏復為洛陽晋因之隋遷都治河南/縣唐改洛陽為永昌尋復舊宋初河南洛陽二縣並)
　(置金以河南縣省入洛陽縣/元仍舊金因之屬河南府)
　　疇昔篇
少年重英俠弱嵗賤衣冠既託寰中賞方承膝下歡遨
遊覇陵曲風月洛陽端且知無玉饌誰肯逐金丸
　(英俠與遊俠同見鄭少府入遼篇禮人生十年曰㓜/學二十曰弱冠賤衣冠輕冠冕也寰中賞得名也膝)
　(下歡事親也覇陵見别李嶠詩洛陽即洛陽城也東/漢舊都風月所㑹所謂京洛多佳麗者也玉饌見初)
　(秋登司馬樓篇漢韓王信入匈奴至頺當城生子因/名頺當后歸漢其孽孫韓嫣得幸武帝與共卧起好)
　(彈以金為丸一日所失十餘長安兒童聞嫣/出即競逐拾之長安語曰若飢寒逐金丸)
金丸玉饌盛繁華自言輕侮季倫家五陌爭馳千里馬
三條競駕七香車掩映飛軒乘落照參差歩障引朝霞
池中舊水如懸鏡屋宇新粧不讓花
　(史記呂不韋説華陽夫人曰夫人不以繁華時樹本/阮籍詠懷昔日繁華子安陵與龍陽梁沈約三日詩)
　(洛陽繁華子長安輕薄兒晋散騎常侍石苞之子崇/字季倫極富於財與王后之兄愷鬪富競以繁華相)
　(髙輕侮謂繁華過之也五陌見帝京篇漢文帝時人/有獻千里馬者又九方臯相千里馬嘉其善走一日)
　(千里也三條七香車俱見帝京篇王榭失舟至烏衣/國主人命飛雲軒送之令榭坐其中閉目少息須臾)
　(至家落照日也石崇與王愷鬪富愷作紫歩障四十/里崇作錦歩障五十里朝霞歩障之色陳僧慧標詠)
　(水詩舟如空裏/泛人似鏡中行)
意氣風雲倐如昨嵗月春秋屢廻薄上苑頻經柳絮飛
中園幾畨梅花落當時門客今何在疇昔交遊已踈索
莫見憔悴損容儀㑹得高秋雲霧廓
　(意氣風雲見髙四篇薄音愽迫也如宋師未陣而薄/之薄謂周迴相迫耳柳飛花落喻富貴失時門客何)
　(在用衛青事見挽樂大夫詩交逰踈索亦生死/翟公羅之意也髙秋霧廓亦與時衰謝之語)
淹留坐帝鄉無事積炎涼一朝披短褐六載奉長廊賦
文慙昔馬執㦸慕前楊揮戈出武帳荷筆入文昌
　(帝鄉見髙四篇披褐見鏤雞子詩懷玉註奉長廊居/廊廡下卑官也昔馬指司馬相如前楊楊雄也雄為)
　(郎中自成哀平三世不徙官執㦸郎中之職也韓信/曰臣事項王官不過郎中位不過執㦸是也潘岳誄)
　(夏侯諶執㦸疲揚長沙投賈汲黯傳上嘗坐武帳中/應劭曰帳幟為武士之象也孟康置兵闌五兵於帳)
　(中又見孫長/史篇玉帳註)
文昌隱隱皇城裏由來奕奕多才子潘陸詞鋒絡繹飛
張曹翰苑縱横起卿相未曽識王侯寧見儗徒勞倦負
薪何處逢知己
　(潘岳陸機曹植俱見帝京篇張疑張華也華字茂先/文學才識名重一時為晋司空霣后命管機要后為)
　(趙王倫所殺負薪用朱買臣事見裴侍/郎詩知已見春霽早行篇太行道註)
判將運命賦窮通從來竒舛任西東不分永棄同芻狗
且復飄颻類重蓬容鬢年年異春花嵗嵗同榮親未盡
禮狥主欲申功
　(莊子天運篇孔子西遊於衛顔回問師金曰以夫子/之行為奚如師金曰惜乎而夫子其窮哉曰何也師)
　(金曰夫芻狗之未陳也盛以篋衍巾以文繡尸祝齋/成以將之及其已陳也行者踐其首脊蘇者取而爨)
　(之而已將復取而盛以篋衍巾以文繡遊居寢卧其/下彼不得夢必且數昧焉今而夫子亦取先王已陳)
　(芻狗取弟子遊居寢卧其下故伐柯於宋削迹於衛/窮於商周是非其夢耶困於陳蔡之間七日不火食)
　(死生相與鄰是非其昧耶飄颻見洛濵/對雪篇重蓬猶累蓬也見泊河曲篇)
脂車秣馬辭鄉國縈轡西南吏卭𤏡玉壘銅梁不易攀
地角天涯眇難測鶯囀蟬吟有悲望鴻來鴈度無音息
陽關積霧萬里昏劍閣連山千種色
　(詩遑脂爾車又漢廣篇言秣其馬漢武令張騫因蜀/犍為發間使四道並出出䮾出冉出徒出卭𤏡皆各)
　(行一二千里左思賦包玉壘以為宇郭璞江賦玉壘/作東别之標註玉壘山名在今成都府灌縣西北二)
　(十九里左思蜀都賦外負銅梁於岩渠内凾要害於/膏腴註銅梁山名在岩渠縣鶯蟬鴻鴈備寫四時之)
　(景陽關見久戍邉城篇劔閣亦山名晋張載字孟陽/至劍閣以蜀人恃險好亂因著銘以作戒曰岩岩梁)
　(山積石峩峩遠屬荆衡近綴岷嶓南通卭𤏡北達褒/斜狹遇彭碣髙踰嵩華唯蜀之門乍固乍鎮是曰劍)
　(閣壁立千仭窮地之險極地之峻世濁則逆道清斯/順在益州張敏竒之上其文武帝刻之於劍閣山在)
　(今保寧府劍州北三十里兩崖峻㧞鑿石架閣而為/棧道連山絶險秦司馬錯由此道伐蜀銅梁山在今)
　(合州南五里銅梁縣在州南九十里本巴國地楚襄/公滅巴封其子為銅梁侯秦漢為墊江縣地長安中)
　(始置銅梁縣在今縣北列宿埧后移涪江南崖又移/東溪壩元移今治并巴州縣入焉今屬合州𨽻重慶)
　(卭一統志云漢武平西南夷冉駹之屬皆震恐請臣/置吏乃以卭都為越嶲郡晋宋因之北齊謂之㑿郡)
　(后周置嚴州隋改西寧州后復為嶲州大業中又更/越嶲郡唐初復為嶲州又改越嶲郡至德初没於吐)
　(蕃貞觀中收復太和中又為䝉詔所據元初置建昌/路又立羅羅斯宣慰司以統之今為行都司𨽻四川)
　(道僰古𤏡侯國為夷僚所居漢武為犍為牂牁二郡/地唐為覊縻馴騁浪滈四川總名白馬湖部屬戎州)
　(都督宋蠻王屯湖内元置/馬湖路今改府𨽻四川)
蜀路何悠悠岷峯阻且修㢠廻腸隨九折迸淚忽䨇流寒
光千里暮露氣二江秋長途㸔束馬平水見沈牛
　(蜀見鄭安陽篇題註岷山名在茂州羗之列鵞村一/名鴻䝉即隴山之南首故稱隴蜀又名汶焦山其附)
　(曰羊膞江水所出山高六十里望見成都修長也詩/孔修且張司馬遷報任安書是以膓一曰而九廻黄)
　(河九折故以廻膓隨之也迸亦䨇也成都府有䨇流/縣故以淚言之二江一名汶江一名流江經府城南)
　(七里蜀守李水穿二江通成都皆可行舟溉田萬頃/一由永康過新繁入成都謂之外江一由永康過郫)
　(入成都謂之内江又名錦江史記齊桓公束馬懸車/登太行山至卑耳山司馬相如上林賦沈牛塵麋平)
　(子西京賦然后釣魴鱧纚鰋鮋摭紫貝摶嗜龜搤水/豹􁁍潜牛澤虞是濫何有春秋註潜牛沈牛也能沈)
　(沒水中亦謂之水牛恐非指此成都河邉有鐵牛七/李氷所造今二沈于河在府城南三十五里名石犀)
　(又四川嘉定州犍為縣南二十里有沈犀山/昔有犀牛於此山下渡江而沈后説為是)
華陽舊地標神制石鏡娥眉眞秀麗諸葛才雄已號龍
公孫躍馬輕稱帝五丁卓犖多竒力四士英靈用文藝
雲氣横開八陣形橋影遥分七星勢
　(華陽秦之郡名秦昭襄王有華陽君芋戌又太子妃/曰華陽夫人慈湖王㓜學集覧云華陽在鄭州𬋩城)
　(南建安馮智舒云未詳所在楊升菴云大江自滿堰/至犍為有五津曰白華津萬里津江首津渉海津江)
　(南津出華陽國志上下文地名俱在成都恐即今華/陽縣也娥眉即蜀娥眉山周廻千里在今嘉定州諸)
　(葛號龍見幽縶書情篇蜀都賦公孫躍馬而稱帝劉/宗下輦而自王公孫述字子陽茂陵人為清水長有)
　(能名遷導江卒正治臨卭南陽宗成起兵狥漢中以/應漢衆數萬人述遣使迎之成等至成都虜掠暴横)
　(述謂郡中豪傑曰天下同苦新室思劉氏久矣故聞/漢將軍到馳迎道路今百姓無幸而婦人係獲此冦)
　(賊非義兵也乃詐為漢使者拜述將軍兼益州牧撃/成殺之而并其衆及更始遣李宝狥蜀漢遣其弟拒)
　(擊破走之遂自立為蜀王光武未即位已稱帝呉漢/伐蜀述敗死五丁見鄭安陽篇蜀都賦蔚若相如皭)
　(若君平王褒暐曄而秀發楊雄含章而挺生幽思絢/道徳摛藻掞天庭考四海而為雋當中葉而擅名此)
　(即四士也註三子著述皆是君平嚴遵也作老子指/歸故云用文藝八陣諸葛孔明所作凡三一在沔陽)
　(之高平舊壘一在廣都之八陣鄉一在魚復永安宮/南江灘水上其法六十四陣天衝十六陣居兩端地)
　(軸十二陣居中間天前衝四陣居右后前衝四陣居/左地前衝六陣居后風八陣附天雲八陣附地隂遊)
　(兵二十四陣在六十四陣之后一統志云在夔州城/南者六十四方陣法也在成都府新都縣北三十里)
　(牟彌鎭者一百二十有八當頭陣法也在漢中府沔/縣東南一十里定軍山下者二百五十有六丁營法)
　(也其陣聚細石為之各髙五尺皆布列相當中間相/去九尺正中間南北巷悉方廣五尺各六十四聚或)
　(為人散亂及為夏水所没水退復如故又有二十四/聚作兩層其後每層各二十聚桓温伐蜀經之以為)
　(常山蛇勢七星橋/見呉七遊蜀篇)
川平烟霧開遊戯錦城隈墉髙龜望出水淨鴈文㢠廻尋
姝入酒肆訪客上琴臺不識金貂重偏惜玉山頺
　(成都記錦里城呼為錦城以江山明麗錯雜如錦張/儀築成都大城屢頽忽有大龜出於江儀以問巫巫)
　(曰隨龜築之果就功遂名龜城一名龜化衡山有廻/鴈峯鴈至此不得過廻翌而返詩靜女其姝註美也)
　(琴臺見鄭安陽篇阮孚字遥德為常侍以金貂換酒/為有司所彈晋元帝宥之孚咸子也玉山頺見紫雲)
　(觀贈道/士篇)
他鄉苒苒消年月帝里沈沈恨城闕不見猿聲助客啼
唯聞旅思將華發我家迢逓關山裏關山迢迢不可越
故園梅柳尚餘條春來勿使芳菲歇
　(楚詞老苒苒而將至兮恐脩名之不立司馬彪贈山/濤詩苒苒三光馳逝者一何速陸機出西城詩靡靡)
　(年時改苒苒無已及註皆云漸進貌或作荏苒義同/猿聲見鄭安陽篇斷猿註關山見蕩子從軍賦楚詞)
　(芳草歇而不披潘岳悼亡詩流芳未及歇遺挂猶在/壁謝靈運詩首夏猶清和芳草亦未歇芳菲見蕩子)
　(篇蘼蕪註/歇止也)
解袂欲言歸執袂愴多違北梁俱握手南浦共沾衣别
情傷去蓋離念惜光輝捐鄉有何記木落鴈南飛
　(李陵别蘇武詩携手上河梁逰子暮何之徘徊岐路/側悢悢不能辭南浦見之問篇去蓋用傾蓋字捐鄉)
　(離鄉土也漢武秋風辭秋風起兮白雲飛草木黄/落兮鴈南歸蘭有秀兮菊有芳懷佳人兮不能忘)
飛烏轉南陸春來酒應熟相將芸閣望青溪且用藤盂
泛黄菊十年不調為貧賤百日屢遷隨倚伏祗為須求
負郭田使我再干州郡禄
　(南陸見詠蟬篇西陸註芸草葉香可以辟蠧芸閣藏/書之閣也一云當作菌閣楚辭菌閣兮蕙樓謝元暉)
　(詩尋雲陟累榭隨山望菌閣註菌香草也或曰連菌/之義青溪見髙四篇十年不調見帝京篇蔡邕亡命)
　(江海積十二年董卓聞其名而辟之稱疾不就卓怒/罵曰我能族人邕懼應命到署祭酒甚見敬重三月)
　(之間周歴三臺遷為侍中及王允誅卓邕驚歎允收/殺之倚伏見邉夜有懷詩蘇秦曰使我有洛陽田二)
　(頃安能佩六國相印梁劉孝標與/宋元思書囿空桑麻田無負郭)
百年欝欝少騰遷萬里迢迢入鏡川涘江沸潮衝白霧
淮海長波接遠天叢竹眠朝露孤山起暝烟賴有邉城
月常伴故人懸
　(漢髙謂蕭何曰吾亦欲束耳安能欝欝久居此乎鏡/川即上文水如懸鏡之意詩所謂伊人在水之涘註)
　(水涯/也)
東南美箭穪呉㑹名都隱􁈓三江外塗山執玉應昌期
曲水開襟重文㑹仙鏑流音鳴鶴嶺寶劍分輝若蛟瀨
未㸔白馬對蘆芻且覺浮雲似車蓋
　(史記東南之美者有㑹稽之竹箭焉呉虞翻與少府/孔融書并示以所着易註融答書曰聞延陵之理樂)
　(觀吾子之論易乃知東南之美者非徒㑹稽之竹箭/也呉㑹見白雲抱幽石篇三江見冬日野望篇大禹)
　(㑹諸侯於塗山執玉帛者萬國晋武嘗問摯虞三月/三日曲水之義虞對曰漢章帝時平康徐肇以三月)
　(初三生女至三日俱亡村人以為恠乃招携之水濵/洗袚遂因水以泛觴束晳進曰虞小生不足以知昔)
　(周公成洛邑因流水以汎酒故逸詩云羽觴隨波又/秦昭王以三日置酒河曲見金人捧水心之劍曰令)
　(君制有西夏乃覇諸侯因此立為曲水二漢相緣皆/為盛集也王羲之蘭亭序言言其地有崇山峻嶺茂)
　(林脩竹因以為曲水流觴諸賢畢集即開襟文㑹之/事也馬啣曰鏑鳴鶴取在隂之義見王明府叅選篇)
　(呉都賦控清引濁混濤并瀨註水淺而急曰瀨若蛟/瀨取化劍之義也蘆芻所以釃酒杜詩黄羊飯不羶)
　(蘆酒笋為筒註吸而飲之若今之咂酒也又名鈎藤/酒又疑當作壚騶南史齊謝幾卿性通脱㑹意便行)
　(不拘朝憲嘗預樂遊苑宴不得醉而還因詣道邉酒/壚停車搴幔與車前二騶對飲時觀者如堵卿處之)
　(自若漢明帝於東都城外立精舍以處攝摩騰竺法/蘭為白馬寺騰以白馬駞經初止鴻臚寺故云浮雲)
　(似車蓋見紫雲觀篇圖經所載塗山者四一㑹稽一/渝州一濠州一當塗禹娶塗山在今鳳陽府懷遠縣)
　(東八里與荆山對峙此山西南有禹墟及禹㑹村鯀/廟在焉東坡塗山詩樵鯀已入黄熊廟烏鵲猶朝禹)
　(㑹村指鯀化黄熊/乃濠州塗山也)
江南節序多文酒屢經過共踏春江曲俱唱采菱歌舟
移疑入鏡棹舉若乘波風光無限極歸楫礙池荷
　(謝靈運憶山中詩采菱調易急江南歌不緩楚人心/昔絶越客腸今斷註采菱江南俱曲名庾信有哀江)
　(南賦事見下章張協七命淵若唱淮南之曲榜人奏/采菱之歌歌曰乘鳬舟兮為水嬉臨芳洲兮㧞雲芝)
　(陳釋慧標詠水曽添疎勒井經涌貳師營玉津花色/亮銀溪錦磧明舟如空裏泛人似鏡中行持將符上)
　(善利得/動髙情)
眺聽烟霞正流盻即從王事歸艫轉芝田花發屢徘徊
金谷佳期重遊衍登髙南適嗤梁叟馮軾西征想潘掾
峯開華岳聳疑蓮水激龍門急如箭
　(艫見久戍邉城篇東方朔曰西王母乘靈光輦適東/王公之舍税歩景馬遊於芝田食芝田之草註方丈)
　(山有數十萬頃田種芝草課計頃畆如種稻狀石崇/金谷序曰余以元康之年從太僕卿出為使持節監)
　(青徐諸軍事征虜將軍有别廬在河南縣界金谷澗/中或髙或下有清泉茂林衆果竹植藥草之屬莫不)
　(畢備又有水碓魚池土窟其為娯目歡心之物備矣/時征西大將軍祭酒王翔當還長安余與衆賔共往)
　(澗中晝夜遊宴屢遷共坐或登髙臨下或列坐水次/時琴瑟笙筑合載車中道路並作及住令鼔吹迭奏)
　(遂各賦詩以叙中懷或不能者罰酒三斗感性命之/不永惧凋落之無期故列序詩人官號姓名年紀又)
　(寫詩看后后之好事者其覧之哉德明即明德賢人/也梁庾信字子山因侯景亂臺城奔江陵元帝承制)
　(除為御史中丞聘西魏屬大將南討留長安累遷開/府儀同三司后南北通好流寓各許還國惟信與王)
　(褒措不遣信甞有郷關之思作哀江南賦有云覇陵/夜獵猶是舊時將軍咸陽布衣非獨思歸王子潘掾)
　(即潘岳也作西征賦云嵗次元􁆫月旅蕤賔丙子統/日乙未御辰潘子慿軾西征自京徂秦註左傳楚子)
　(玉謂晋侯曰請與君之士戯君慿軾而觀之陸機狹/斜行鳴玉豈樸儒慿軾皆俊民太華山峯如蓮華故)
　(名太華龍門水急如箭見晩泊河曲篇金谷在河南/府城西十三里地有金水自太白源南流經此谷一)
　(名梓澤傍有清源/臺即緑珠墜樓處)
人事謝光隂俄遭霜露侵偷存七尺影分沒九泉深窮
途行泣玉憤路未藏金茹荼徒有嘆懷橘獨傷心
　(淮南子吾生也有七尺之形吾死也有一棺之土陸/機挽歌昔為七尺軀今成灰與塵九泉見挽舟陽刺)
　(史詩窮路見早發諸暨詩泣玉見贈之問篇詩谷風/篇誰謂荼苦其甘如薺註婦人言已為夫所棄其苦)
　(有甚於荼故視荼如薺之甘菜也又漢書刑法志法/繁秋荼懷橘見早發諸暨橘性註又陸績七嵗謁袁)
　(術懷橘數枚辭術墮地術曰陸郎作客/而懷橘乎績曰欲歸遺母術大竒之)
年來嵗去成消鑠懷抱心期成寥落挂冠裂冕已辭榮
南畆東臯事耕鑿賔階客院常疎散蓬徑柴扉終寂寞
自有林泉堪隱棲何必山中事邱壑
　(王莽殺其子宇滅中山孝王后家殺敬武公主及汜/鄉侯何武故司𨽻鮑宣等數伯人北海逢萌謂友人)
　(曰三綱絶矣不去禍將及人即解冠挂東都城門歸/將家屬浮海客於遼東詩大田篇俶載南畆陶淵明)
　(歸去來辭登東臯以舒嘯堯時有老人含哺鼔腹擊/壤而歌曰日出而作日入而息耕田而食鑿井而飲)
　(帝力何有於我邱壑見秋/日山行篇邱中一絃註)
我住青門外家臨素滻濵遥瞻丹鳳闕斜望黒龍津荒
津通獵騎窮巷抵樵輪時有桃源客來訪竹林人
　(青門見髙四篇東陵瓜註滻水名在今西安府城東/十五里源出藍田縣合金谷水北流入㶚丹鳳闕見)
　(帝京篇黒龍水名淮南子女媧煉五色石以補蒼天/斷鰲足以立四極殺黑龍以濟冀州積蘆灰以止淫)
　(水桃源見酬髙元上人/詩竹林見餞駱四詩)
昨夜琴聲奏悲調旭旦含嚬不成笑果乘騘馬發囂詩
復道郎官禀綸誥冶長非罪曽縲絏長孺然灰也經溺
髙門有閣不圖封峻筆無聞欲敷妙
　(詩苦葉篇旭日始旦註旭日初出貌韓昭侯曰吾聞/明主愛一嚬一笑莊子西施拊心而嚬註蹙眉也騘)
　(馬見幽縶書情詩綸誥禮緇衣篇王言如絲其出如/綸詳見三巻上亷使啓龍綍註公冶非罪長孺然灰)
　(俱見螢/火賦篇)
適離京兆謗還從御府彈炎威資夏景平曲况秋翰畫
地終難入書空自不安吹毛未可待揺尾且求飱
　(京兆尹張敞為妻畵眉都人稱京兆眉撫為御府所/彈帝聞而問之敞對曰閨門之内夫婦之私猶有過)
　(於此者漢宣頗用法令路温舒上尚徳緩刑書諺云/畫地為獄議不入刻木為吏期不對此皆疾吏之風)
　(悲痛之詞也晋殷浩連年北伐師徒屢敗粮械俱盡/桓温因朝野之怨上疏廢為庻人自此大權悉歸於)
　(温浩與温齊名而心競不相下温嘗輕之浩既廢黜/雖愁怨不形詞色嘗書空作咄咄怪事四字吹毛求)
　(疵謂求細過於毛髪之間/也揺尾見幽縶書情篇)
丈夫坎壈多愁疾契濶屯邅盡今日愼罰寧慿兩造詞
嚴科直挂三章律鄒衍衘悲衝燕獄李斯抱怨拘秦格
不應白髪頓成絲直為黄沙暗如漆
　(坎壈見裴侍郎詩詩擊皷篇死生契濶註隔遠之意/易屯之上六屯如邅如乘馬班如泣血連如書康誥)
　(惟乃丕顯考文王克明徳愼罰吕刑兩造具備師聽/五詞註兩造兩爭者皆至也周官以兩造聴民訟具)
　(備詞證皆在也師衆也五辭麗於五刑之辭也漢髙/入關悉除秦苛禁與民約法三章曰殺人者死傷人)
　(及盗抵罪餘不問鄒衍燕人下獄剖胷而死秦相斯/為趙髙所誣父子相哭曰吾復欲與汝牽黄犬上東)
　(門逐狡兎得乎遂夷/三族三族秦格也)
紫禁終難呌朱門不易排驚魂聞葉落危魄逐輪埋霜
威遥有勵雪衽更無階含寃欲誰道飲氣獨居懷
　(紫禁難呌所謂呌天閽於九重者也字出楚詞見後/封禪表魯褒錢神論無德而尊無勢而熱排金門入)
　(紫闥驚魂聞葉落見螢火賦漢和帝分遣八使巡行/天下張綱獨埋其車輪於洛陽都亭曰豺狼當道安)
　(問狐狸遂劾奏梁兾無君之心十五事云危魄者言/已之魄又影輪消桂魄之意也雪衽如雪耻之雪)
忽聞驛使發關東傳道天波萬里通涸鱗去轍先遊海
幽禽釋網便翔空舜澤堯曦方有極讒言巧佞儻無窮
誰能跼蹐依三輔㑹就商山訪四翁
　(涸鱗見春霽早行詩堯曦猶堯日也日色曰曦詩小/雅正月篇謂山蓋髙不敢不跼謂地蓋厚不敢不蹐)
　(跼曲背蹐累足也三輔見送陳文/林篇四翁即四皓見梁大官篇)
　　行軍軍中行路難
　　　(行路難古曲名/見發諸暨詩註)
君不見封狐雄虺自成羣馮深負固結妖氛玉璽分兵
徴惡少金壇授律動將軍
　(楚辭招魂篇封狐千里雄虺九首註封狐大狐也徤/走千里求食也虺亦蛇也九首一身九頭也引此以)
　(喻匃奴猶左氏言封豕長蛇耳史記漢武微行上林/苑中惡少年欲攻之又徴惡少為兵金壇見和孫長)
　(史/篇)
將軍擁旄宣廟畧戰士横戈靜夷落長驅一息背銅梁
直指三危登劍閣
　(銅梁劍閣/見疇昔篇)
閣道迢遥起戍樓劍門遥裔俯靈邱卭關九折無平路
江水䨇源有急流
　(諸葛亮治邸閣息民休士三年而後用之註蜀中道/險髙深谿谷皆架木為棧道搆閣以通往來謂之棧)
　(閣劍門見鄭安陽入蜀篇卭關九/折見費六還蜀篇䨇源見之問篇)
征役無期返他鄉嵗月晩杳杳邱陵出蒼蒼林薄遠途
危紫蓋峯路澁青泥坂
　(湖廣衡州府衡山縣西三十里有衡山寰宇記云宿/當翼軫度應機衡其山盤繞八百里有十二峯十洞)
　(十五巖三十八泉二十五溪九池九潭九井而峯之/最大者五曰祝融紫蓋雲宻石廩天柱唯祝融最髙)
　(紫蓋峯每見䨇白鶴廻翔其上青泥坂在今平陽府/蒲州東南十五里仲條山伯樂逢騏驥困塩車處俗)
　(名青石槽亦謂之虞坂宋沈田子由武關進屯青泥/即此又陜西漢中府畧陽縣西北一百五十里有青)
　(泥嶺雨過多泥淖宋陽粹中題青泥驛詩山/猶連蜀道人已作秦音未知是何青泥坂也)
去去指危牢行行入不毛絶壁千里險連山四望高
　(行行見幽縶書情篇騘馬註諸葛孔明出師/表五月渡瀘深入不毛四望見送之問篇)
中外分區宇夷夏殊風土交趾枕南荒昆彌臨北户川
源饒毒霧溪谷多淫雨行潦四時流崩崖千嵗古
　(交趾南夷地昆彌北狄酋名漢武以江都王建安細/君為公主妻烏孫昆莫以為夫人公主自治宮室居)
　(嵗時一再與昆莫㑹昆莫年老言語不通公主悲愁/思歸作黄鵠之歌天子憐之使人問遺昆莫死其孫)
　(岑娶又妻公主代立為昆彌註昆彌王/號也岑娶娶公主公主上書詔許之)
漂梗飛蓬不暫安捫藤引葛陟危巒昔時聞道從軍樂
今日方知行路難
　(漂梗見浮查篇飛蓬見泊河曲篇王仲宣從軍詩從/軍有苦樂但問所從誰所從神且武焉得久勞師古)
　(樂府左延年從軍詩從軍何等樂一/驅乘䨇駁鞍馬照人白龍驤自動作)
滄江綠水東流駚炎洲丹徼南中地南中南斗映星河
秦關秦塞阻烟波三春邉地風光少五月瀘中瘴癘多
朝驅疲斥堠夕息倦樵歌向月彎繁弱連星轉太阿
　(駚見晩憇田家篇一作駃與快同見魏志酉陽雜爼/河水色渾駃流尸子黄河下龍門其流駃竹箭元好)
　(問詩駃雨東南來趙松雪有駃雪帖字音决駃騠名/馬也生七日超其母炎洲見遠使海曲篇環海註丹)
　(徼見蕩子篇馬謖謂孔明曰南中恃其險遠不服久/矣今雲南等州之地是也瀘水名孔明出師表五月)
　(渡瀘非今瀘州乃古之江陽水今名金沙江即黒水/也故以盧名沈黎古志孔明南征由今黎州路四百)
　(餘里至兩林蠻自西林南琵琶部三程至雋州十程/至溢水四程至弄棟即姚州也今金沙江在滇蜀之)
　(交一在武定府之江驛一在姚安之左却孔明所渡/即左却琵琶地一作風琶兩林今卭部長官司斥堠)
　(巡警之處斥柝也堠候也夜則擊柝日則伺候以警/盜賊候有墩臺故或從土也左傳周公相王室以君)
　(天下於周為睦分魯公以大路大旂夏后氏之璜封/父之繁弱註封父古諸侯繁弱大弓也上林賦彎繁)
　(弱滿白羽寳劍有九惟韓為衆一曰棠谿二曰墨陽/三曰合伯史記作合賻春秋后語作合相四曰鄧師)
　(五曰宛馮六曰龍泉七曰太阿八曰莫邪九曰干將/莫邪干將匠名餘皆以韓地名之蘇秦曰韓卒之劒)
　(㦸皆出於㝠山棠谿墨陽合賻鄧師宛馮龍淵太阿/皆陸斷牛馬水截鵠鴈連星即連牛也見螢火賦劍)
　(影埋/豐註)
重義輕生懷一顧東征西伐凡幾度夜夜朝朝斑鬢新
年年嵗嵗戎衣故
　(一顧見宋之問篇又烈女傳鄭子瞀者楚成王之夫/人也成王登臺子瞀不顧王曰顧吾與汝千金遂行)
　(不顧曹植所謂一顧千/金重何必珠玉賤也)
故人覇城隅遊子滇池水天涯望轉遥地際行無已徒
覺炎凉節忽復離寒暑物華非不知關山千萬里
　(覇城見早發諸暨註滇池在雲南城南一名昆明池/廣五百里史記滇原廣末狹似倒流故云滇詳見帝)
　(京篇古詩行行重行行與君生别離相去萬里餘各/在天一涯東邉曰垂西邉曰際梁柳惲贈呉筠詩離)
　(念已鬱陶物/華復如此)
棄置勿重陳征行多苦辛且悦清笳梅柳曲詎憶芳園
桃李人
　(笳見蕩子篇梅柳曲名張騫入西域傳笳曲西京唯/徳摩訶兠勒二曲李延年因胡曲更造新聲二十八)
　(解乘輿以為武樂後漢以給邊將和帝時萬人將軍/用之魏晋以來唯存黄鶴隴頭出塞入塞於楊柳黄)
　(覃子赤之楊望行人一十四/曲蔡邕益琴為九絃彈之)
綘節紅旗分白羽丹心白刃酬明主但令一被君王知
誰憚三邊征戰苦
　(綘赤色節以旄牛尾結絡成節注於旗竿之上蘇武/卧起持漢節節旄盡落是也其制本於武王牧野之)
　(誓右秉白旄以麾後人因執以為信興兵及使外國/皆用之古者節長一尺二寸秦漢以下改為旌幢之)
　(形後世漸長數尺釋名以為節毛上下相重取象竹/節亦以示人臣盡節操之義唐以後籓鎮皆授節鉞)
　(白羽扇也見邊城落日篇/上文所引滿白羽乃箭也)
行路難幾千端無復歸雲慿短翰空餘望日想長安
　(平子思元賦慿歸而遐逝兮夕余宿乎扶桑潘岳懷/舊賦仰晞歸雲傳毅七檄仰歸雲遡遊絏李克詩來)
　(若迅風散逝為歸雲征短翰見送/閻五官詩望日長安見髙四篇)
　　艶情代郭氏荅盧照鄰
　　　(照鄰字昇之范陽人十嵗從曹憲王義方授蒼/雅調鄧王府典籖王謂人曰此吾之相如調新)
　　　(都尉病棄官居大白山餌方士元明膏㑹父䘮/號嘔丹輙出由是疾甚客東龍門山手足俱廢)
　　　(自以髙宗尚吏已獨儒武后尚法已黄老/后封嵩山求賢已廢疾作五悲赴水死)
迢迢芊路望芝田𦕈𦕈函關恨蜀川歸雲已落涪江外
還鴈應過洛水瀍
　(謝靈運江中贈詩可憐誰家婦綠流洗素足明月在/雲間迢迢不可得註迢迢遠也芊草盛貌陸機文賦)
　(清麗芊眼註光色盛貌一作谸綿望山谷青谸谸也/見説文轉作芊綿韋莊詩可憐芳草更芉眠芝田見)
　(疇昔篇𦕈𦕈亦遠也遠視不明曰眇函關函谷關也/秦時在靈寶縣左右絶崖十丈中僅容一車漢將軍)
　(楊僕耻為關外人移新安縣東一里蜀見費六題註/蜀川指曠野之地萬夫之川非指水也歸雲見行路)
　(難篇涪江在重慶府巴縣水流東南合梓州之射江/還鴈用蘇武事見蕩子篇瀍水名源出河南府洛陽)
　(縣榖城山東流入洛處為偃師縣書洛誥我乃卜澗/水東瀍水西惟洛食瀍水近洛故云洛水瀍也禹貢)
　(伊洛瀍澗亦以瀍近洛言之/東京賦沂洛背河左伊右瀍)
洛水傍連帝城側帝宅層甍垂鳳翼銅駝路上柳千條
金谷園中花幾色
　(洛陽舊城始築於周公卜澗水東瀍水西為王城周/亡秦以十萬户封吕不韋復増廣之東漢魏西晋元)
　(魏皆都於此隋煬帝大業元年大營東京名曰新都/唐太宗欲復修之為張元素諫止故云帝城也洛陽)
　(縣志洛水南去縣治二里源出洛陽縣冡嶺山東流/經本縣至成臯入河故曰傍連國語宰周公曰譬之)
　(如室既鎮其甍矣又何加焉劉休元儗張協詩水鶴/巢層甍山雲潤柱礎註甍棟也層上下相承也簷阿)
　(連於棟上華采軒翔如垂鳳翼也銅駝始皇所鑄舊/在長安宮城西門外魏明帝自長安徙至洛陽宮門)
　(前晋惠帝時關内侯索靖知天下將亂指銅駝曰㑹/見爾在荆棘中至晋成帝二年趙王石虎徙於鄴晋)
　(武大元六年符堅復遷還長安五胡志符堅滅燕趙/后自長安至諸州皆夾道樹槐柳二十里一亭四十)
　(里一驛行者取給於途百姓歌之曰長安大街夾樹/楊槐下走朱輪上有鸞栖英彦雲集誨我萌黎蕭子)
　(顯春别詩翻鶯度燕䨇比翼楊/柳千條共一色金谷見疇昔篇)
柳葉園花處處新洛陽桃李應芳春妾向䨇流窺石鏡
君住三川守玉人
　(成都府有䨇流縣石鏡見疇昔篇三月見途中有懷/詩註衛玠美風神乘車過洛陽市見者以為王人䨇)
　(流本漢蜀郡廣都縣地晋置寧蜀郡后周郡廢隋初/改廣都爲䨇流縣取二江䨇流為名唐復於此置廣)
　(都縣至元省廣都入焉今仍/舊在成都府西南四十里)
此時離别那堪道此日空牀對芳沼芳沼徒遊比目魚
幽徑還生㧞心草
　(空牀見蕩子篇題註爾雅比目魚以左右分不比不/行又云巻施草拔心不死郭璞巻施贊巻施之草㧞)
　(心不死屈平嘉之諷詠以此取類雖通興有遠邇梁/王僧孺贈顧倉曹詩夙昔今何在生平棄不論譬如)
　(巻施草心謝葉空存註南越志寧鄉縣草名巻施拔/心不死江淮間謂之宿莽又見至汾水戍篇宿莾註)
　(劉希洛陽公子行詞此日遨遊邀美女此時歌舞入/娼家娼家美女鬱金香老去飛來公子傍詩意與此)
　(相/似)
流風廻雪倘㛹娟驥子魚文實可憐擲果河陽君有分
貨酒成都妾亦然
　(曹子建洛川神賦髣髴兮若輕雲之蔽月飄颻兮若/流風之廻雪章華賦形㛹娟以嬋媛兮若流風之靡)
　(草左思蜀都賦若夫王孫之屬郤公之倫從禽于外/巷無居人並乘驥子俱服魚文註桓譚新論善焉者)
　(曰薛公得馬惡貌而正走名驥子魚獸名似猪東海/有之其皮背上班文腹下純青可為弓鞬矢服潘岳)
　(美姿儀詞藻絶麗尤善哀誄之文少時嘗挾彈出洛/陽道婦人遇之皆連手縈繞投之以杲遂滿車而歸)
　(卓文君既奔相如與之成都賣酒文君當壚相如穿/犢鼻裩滌噐於市文君父卓王孫耻之與錢百萬遂)
　(之長安因楊意見武帝以詞賦得/幸仕至大中大夫竟以病消渇死)
莫言貧賤無人重莫言富貴應須種綠珠猶得石崇憐
飛燕曽經漢皇寵
　(史記陳勝曰王侯將相寧有種乎綠珠石崇愛妾崇/使交趾以珍珠一斛買之後趙王倫嬖人孫秀求之)
　(不與誣崇為亂使收之崇謂綠珠曰我因汝得罪綠/珠自投樓下而死飛燕本長安宮人初生不舉三日)
　(不死乃收養之及壯屬陽阿主家學歌舞體輕能呈/掌上之舞故號飛燕成帝微行過主家見而説之召)
　(入大幸有女弟復召入俱為媫/妤貴傾后宮飛燕竟立為后)
良人何處醉縱横直如循黙守空名倒持新縑成慊慊
翻將故劍作平平離前吉夢成蘭兆别後啼痕上竹生
　(陸機為陸思遠婦作詩雖為三載婦顧影愧虛名新/縑見蕩子篇題註梁蕭子雲春思詩詎能憐故素終)
　(為泣新縑曹植九愁賦愁慊慊而繼懷恒慘慘而情/挽梁王僧孺儗上山採蘼蕪詩廻持昔慊慊變作今)
　(悠悠梁元帝送西歸内人詩昔時慊慊愁應去今日/勞勞長别人魏文燕歌行念君客遊多思腸慊慊思)
　(歸戀故鄉漢宣帝微時娶許廣漢女後即帝位將立/后公卿皆心議霍光女未有所言帝乃詔求微時故)
　(劍大臣知指白立許偼伃為后鄭文公有賤妾曰燕/佶夢天使與已蘭曰余為伯儵余而祖也以是為而)
　(子以蘭有國香人服媚之如是既而文公見之與之/蘭而御之辭曰妾不才幸而有子將不信敢徴蘭乎)
　(公曰諾生穆公名之曰蘭后穆公有疾曰蘭死吾其/死乎吾所以生也刈蘭而卒舜崩二妃泣之泪竹成)
　(班遂為班竹今湖廣永州府道州南/五十里有班竹巖相傳二妃泣舜處)
别日分明相約束已取宜家成誡朂當時儗弄掌中珠
豈謂先摧庭際玉悲鳴五里無人問腸斷三聲為誰續
思君欲坐望夫臺端居懶聽將雛曲
　(馬梵賀人生子曰欣得掌上之珠王導謂謝安曰子/弟亦何預人事而欲其佳曰如芝蘭玉樹欲使其生)
　(於庭階耳楊虞卿過小妓英墓云别我已為泉下土/思君猶如掌中珠則不惟以子言之也悲鳴二句見)
　(鄭安陽入蜀篇斷猿註望夫臺在塞外俗言王昭君/所築庾信枯樹賦將雛集鳳比翼巢鸞臨風亭而淚)
　(鶴對月峽而吟猿成公綏嘯賦又似鴻鴈之將雛羣/鳴號乎沙漠潘岳笙賦含胡譂諧雍雍喈喈若羣雏)
　(之從母也陳張正得梧桐棲威鳳詩丹山下威鳳來/集帝梧中欲舞春花落將飛秋葉空影照龍門水聲)
　(入洞庭風别有將/雏曲翻更合絲桐)
沈沈落日向山低簷前歸燕並頭棲抱膝當窓看夕兎
側耳空房聽曉雞舞蝶臨階祗自舞啼鳥逢人亦助啼
　(劉孝綽詩誰能對䨇燕瞑瞑守空牀莎雞一名促織/一名夕兎古樂府野雞毛羽好不如家雞能報曉新)
　(人雖如花不如舊人能績麻梁庾肩吾冬曉詩隣雞/聲已傳愁人竟不眠曹子建棄婦篇石榴植前庭綠)
　(葉揺標青丹華灼烈烈璀彩有光榮光好燁流離可/以處淑靈有鳥飛來集拊翼以悲鳴悲鳴夫何為丹)
　(華實不成拊心長嘆息無子當歸寧有子月經天無/子若流星天月相終始流星没無精栖遲失所宜下)
　(與瓦石並憂懷從中來嘆息通雞鳴反側不能寐逍/遥於前庭此詩甚似此二叚  璀音崔上聲光明也)
獨坐傷孤枕春來悲更甚娥眉山上月如眉濯錦江中
霞似錦
　(娥眉見疇昔篇濯錦江/見送陳文林錦水註)
錦字廻文欲贈君劍壁層峯自亂紛平江淼淼分清浦
長路悠悠間白雲
　(臧榮緒晋書竇滔妻蘇氏善屬文符堅時滔刺秦州/被徙流沙蘇氏思之織錦為廻文詩寄滔循環宛轉)
　(讀之辭甚凄切劍壁即劍門見軍中行路難篇白雲/見髙四篇廻文詩云仁聖懷德聖虞唐真妙妙顯重)
　(榮章臣賢惟聖配英皇倫疋離飄浮江湘津河隔塞/殊山梁民士感曠怨路長身微閔已處幽房人賤為)
　(女有柔剛親所懷想思誰望純清志潔齊氷霜新故/或億殊面墻春陽熈茂雕蘭芳琴清流楚激兹商奏)
　(曲發聲悲摧藏音和詠思/惟空堂心憂增慕懷慘傷)
也知京洛多佳麗也知山岫遥虧蔽無那短封即踈索
不枉長情守期契
　(曹植名都篇名都多妖女京洛出少年韓非子佳麗/也者邪道之分也戰國䇿宮中佳麗好玩又云趙天)
　(下善為音佳麗人之所出也嚴安疏佳麗珍恠順于/耳目謝元暉皷吹曲江南佳麗地金陵帝王州逶迤)
　(帶綠水迢逓起朱棲曹植贈丁儀詩壯哉帝王居佳/麗殊百城梁劉孝綽古意詩燕趙多佳麗白日照紅)
　(粧簡文洛陽道詩洛陽佳麗所沈約詩洛陽大道中/佳麗實難比踈索猶蕭瑟也梁蕭子雲詩綠楊垂長)
　(溪便橋限清格相去能幾許一水終踈/索言無寄書即思不在長守期約耳)
傳聞織女對牽牛相望重河隔淺流誰分迢迢經兩嵗
誰能脉脉待三秋情知唾井終無理情知覆水也難收
不復下山來借問更向盧家字莫愁
　(述異記天河之東有美麗女人乃天帝之子機杼女/工年年勞役織成雲霧綃縑之衣辛苦殊無懽悦容)
　(貌不暇整理天帝憐其獨處嫁與河西牽牛之夫壻/自後竟廢織衽之功貪懽不歸帝怒責歸河東但使)
　(一年一度與牽牛相㑹古樂府迢迢牽牛星皎皎河/漢女纎纎濯素手札札弄機杼終日不成章涕泣零)
　(如雨河漢清且淺相去詎幾許盈盈一水間脉脉不/得語隋史賀若弼謂髙熲曰何脉脉耶註脉脉兩目)
　(相看不相親之意梁王僧孺為人傷近而不見詩獨/我一心人同鄉不異縣異縣不成隔同郷更脉脉脉)
　(脉如牛女幽幽寄一語唐人詩話千里井不反唾引/南朝宋計吏瀉剉殘草於公館井中且自言相去千)
　(里豈當重來及其復至熱暍汲水遽飲不憶前所棄/草草結其喉而死俗因相戒千里井不反剉遂訛為)
　(唾耳然作唾字亦通太公先娶馬氏家貧馬氏求去/聽之後封營邱馬氏復來太公覆水於地令收之曰)
　(覆水巳難收矣漢何進欲誅宦官弟何苖謂進曰始/其從南陽來俱以貧賤依省内致富貴國家事何容)
　(易覆水不收宜深思之且與省内和也梁武帝河中/之水歌河中之水向津流洛陽有女名莫愁十三能)
　(織錦十四采桑南陌頭十五嫁作盧家婦十六生兒/似阿侯盧家蘭室桂為梁中有鬱金蘇合香頭上金)
　(釵十二行足下絲履五文章珊瑚掛鏡爛生光平頭/奴子擎履箱人生富貴何所望何不早嫁東家王今)
　(湖廣承天府漢江西石城有莫愁村云嘗進入/楚宮未知孰是下山人見蕩子從軍賦題註)
　　代女道士王靈妃贈道士李榮
𤣥都五府風塵絶碧海三山波浪深桃實千年非易得
桑田一變已難尋
　(十洲記𤣥洲有大𤣥都仙伯真公所治五府亦仙所/居也碧海見髙四篇齊威宣燕昭使人入海求蓬萊)
　(方丈瀛洲三山此求仙之始三山别有員海繞之水/正黒謂之冥海無風而洪波百丈不可得往來上有)
　(九老仙人九天真王宮葢太上真人所居惟飛仙能/到耳蟠桃蟠屈千餘里千年一開花千年一結實食)
　(之令人長生西王母指東方朔謂漢帝曰此桃三熟/此兒已三偷之矣麻姑謂張方平曰自接待以來見)
　(東海三為桑田向到蓬萊水乃/淺於往者豈復將為陵陸乎)
别有仙居對三市金闕銀宮相向起臺前鏡裡伴仙娥
樓上簫聲隨鳳史
　(成都市一嵗之中二月望日鬻花木𧖟器於其地者/曰𧖟市五月鬻香藥於宮閨曰藥市鬻器用者曰七)
　(寶市謂之三市晋都洛亦有三市一在城西南一在/城南一在城東此指成都言之也金闕銀宮見軍中)
　(贈先還知已篇王充論衡羿請不死藥於王母羿妻/嫦娥竊以奔月是謂蟾蜍楊升菴云嫦娥因常儀占)
　(月而誤也古音皆以儀為娥音如蓼莪作蓼儀之類/是也近世有詩云竊藥奔月計巳窮藁砧應恨洞房)
　(空當時射日弓猶在何事無能近月宮此詩雖戲足/破嫦娥之謬矣方言秦晋之間凡好而輕者謂之娥)
　(自關而東河濟之間謂之媌列子娥媌靡曼鳳史見/蕩子篇江總姬怨詩莫輕小婦狎春風羅襪也得歩)
　(阿宮雲車欲駕應相待羽衣未去幸湏/同不學蕭史還樓上㑹逐嫦娥戲月中)
鳳樓迢逓絶塵埃鶯時物色正徘徊靈芝紫檢參差長
仙桂丹花重疊開
　(鶯時春時鶯鳴之時也檢芝莖也張鷟奏章云芝泥/發彩宣鳳藻而騰文蘭檢浮香潤龍縑而動色註檢)
　(文書草也説文檢書署也蓋檢本芝蘭之莖葉書因/檢束之義而以芝蘭美之耳參差長短不齊之貌詩)
　(參差荇菜仙桂見高四篇桂/有丹黄白三種丹者為上品)
䨇童綽約時遊陟三鳥聨翩報消息盡言眞侶出遨遊
傳道風光無限極輕花委砌惹裾香殘月窺窓覘幌色
　(顔修内傳橋頭二子曰璋曰瑞師事仙人盧子基於/隆慮山棲霞谷服飛龍藥一丸千年不飢魏武帝詩)
　(西山有䨇童不飲亦不食莊子逍遥篇藐姑射之山/有仙人居焉肌膚若氷雪綽約若處子不食五谷飱)
　(風吸露乘雲氣御遊龍而遊乎四海之外其神凝使/物不庇厲而年谷熟註綽約柔弱貌又在宥篇綽約)
　(柔乎剛强註音昌畧反即綽也曹植飛龍篇晨遊太/山雲霧窈窕忽逢二童顔色鮮好乗彼白鹿手翳芝)
　(草楚辭三鳥飛以自南覽其志而欲化願寄言於三/鳥兮去颷疾而不得註三鳥本當時所見無定名也)
　(寄此鳥申其離思耳又郭憲洞㝠記武帝夢月臺有/三青鴨化三小童皆著青綺文襦各握鯨文大錢五)
　(枚置帝几前身止輕重名輕影錢曹子建辨道論曰/三鳥被致不如百官之美也註神仙至當有烏先導)
　(當以楚辭為正記后二事以/廣異聞砌階石幌書帳也)
箇時無數併妖妍箇裏無窮總可憐别有衆中稱黜帝
天上人間少流例洛濵仙駕啟遥源淮浦靈津符遠澨
　(黜帝謂天帝下黜為人猶言謫仙也仙駕見洛濵對/雪憶謝二篇遠澨地名左傳楚薳越縊于遠澨註水)
　(邉土人所止曰澨楚詞朝余馬兮江臯夕濟兮西澨/聞佳人兮召予將騰駕兮偕逝江文通效陸機詩流)
　(念辭南澨䘖怨别西津或云郭璞筮則以/澨作筮矣謬甚浦津字義俱見詠水題註)
自言小小慕幽元只言容易得神仙佩中邀勒經時序
簫裏尋思復幾年
　(韓詩外傳鄭交甫過漢臯遇二女袄服珮兩珠交甫/與之言曰願請子之珮二女解珮與之去十歩探之)
　(則亡矣廻顧二女亦不見楚詞遺余珮兮澧浦曹植/神女賦願誠素之先達解玉珮而要之簫裏尋思本)
　(鳯史意見/蕩子篇)
尋思許事眞情變二八容華識少選漫道燒丹止七飛
空傳化石曽三轉
　(曹植美女篇借問女安居乃在城南端容華雜詩篇/南國有佳人容華若桃李朝遊江北岸夕宿瀟湘沚)
　(又容華漢女官名秩比二千石尸子鬱攸之司九變/七化皆火為之紀註靈丹九轉而成故不止七化也)
　(准南子禹治水化為熊以通轘轅之道塗山氏見之/而慙遂化為石禹曰歸我子於是石破北方而啟生)
　(其石在嵩山見漢書註竟地即化石也劉義慶幽明/錄陽羨小吏呉龕有主人在溪南嘗以一日掘頭舟)
　(過水溪内忽見一五色浮石取内牀頭至夜化成一/女子又武昌北山上有望夫石相傳貞婦從其夫遠)
　(役赴國難携弱子餞送登山立望化而為石又永州/城南八十里有石如人郡國志淮南王安敗至此化)
　(為石又如江郎之石之類皆云化成皆/襲説也詩栢舟篇我心匪石不可轉也)
寄語天上弄機人寄語河邊値查客乍可忽忽共百年
誰使遥遥期七夕想知人意自相尋果得深心共一心
　(弄機指織女與値查客俱見髙四篇韓安國傳安國/始貴后稍疏下遷衛青等新幸有功益貴安國黙黙)
　(也又為虜欺失亡多甚自愧幸罷歸乃東徙/屯意忽忽不樂數月嘔血死期七夕見前篇)
一心一意無窮已投漆投膠非足儗只將羞澀當風流
持此相憐保終始相憐相念倍相親一生一代一䨇人
不投丹心比元石誰將濁水况清塵只言柱下留期信
好欲將心學松蕣不能京兆畵娥眉翻向成都騁騶引
　(膠漆見靈泉頌又古詩以膠投漆中誰能别離此曹/植七哀明月照髙樓流光正徘徊上有愁思婦悲嘆)
　(有餘哀借問嘆者誰言是宕子妻君行踰十年孤妾/常獨知君若清路塵妾若濁水泥浮沈各異勢㑹合)
　(何時諧願為西南風長逝入君懷君懷良不開妾身/當何依尾生與女子期於橋下水至不去抱橋柱而)
　(死虞子陽詩寒露拂凌苕女蘿辭松栢蕣榮不終朝/蜉蝣豈見夕註蕣木槿花朝生暮死也京兆娥眉見)
　(疇昔篇京兆謗註司馬相如貧困與臨卭令王吉友/善往見之臨卭富人卓王孫聞令有客大為具席王)
　(孫有女文君新寡曉音樂相如因以/琴心挑之文君夜奔相如遂與馳歸)
青牛紫氣度靈關尺素頳鱗去不還連苔上砌無窮綠
脩竹臨壇幾處班
　(青牛句見送陳文林陸道士篇浮氣註又漢武内傳/封君達隴西人服黄連五十餘年入烏舉山服水銀)
　(百餘年還鄉里如二十年者常乘青牛故號青牛道/士漢世書札相遺或以絹素疊成䨇魚古樂府客從)
　(東方來遺我䨇鯉魚上有長相思下有長相憶周宏/讓答王褒書猶冀蒼鴈頳鯉時傳尺素清風明月但)
　(寄相思後世乃謂魚能傳書非也階石不行則有蒼/苔江總為姬怨詩自悲行處綠苔生何悟啼多紅粉)
　(落靈運直中書省詩紅藥當階翻蒼苔/依砌上班竹見前篇啼痕上竹生註)
箇時空牀難獨守此日别離那可久梅花如雪柳如絲
年去年來不自持初言别去寒偏在何悟春來春更思
　(空牀句見蕩子篇題註何遜范雲聨句洛陽城東西/却作經年别昔去雪如飛今來花似雪又梁元帝别)
　(詩門前楊柳亂如絲/直置佳人不自持)
春時物色無端緒䨇枕孤眠誰分許分念嬌鶯一種啼
生憎燕子千般語朝雲旭日照青樓遲暉麗色滿皇州
落花泛泛浮靈沼垂柳長長拂御溝
　(宋玉髙唐賦楚襄王遊髙唐夢美人曰妾巫山氏之/神也朝為行雲暮為行雨朝朝暮暮巫山之下註朝)
　(雲喜晴暮雲喜雨故云朝雲暮雨詩春日遲遲暉日/色也謝眺詩京洛佳麗遊春色滿皇州詩王在靈沼)
　(謝元暉鼔吹曲飛甍/夾馳道垂柳䕃御溝)
御溝大道多竒賞侯客妖容逓來往寶騎車花鐵作錢
香輪鶩水珠為網
　(侯客見孫長史篇置驛五侯註車花鐵作錢以鐵為/花粧車也網當作輞車輪縁邊横木也以鐵作珠釘)
　(餙之令堅耐不磨也或曰如螢火賦所謂懸珠/之網謂以珠為車帳然於香輪鶩水之文欠通)
香輪寶騎競繁華可憐今夜宿娼家鸚鵡杯中浮竹葉
鳳凰琴裏落梅花
　(繁華見疇昔篇鸚鵡螺名琢以為盃竹葉見送尹大/詩琴之為言禁也以禁止邪心庖犧氏始造趙飛燕)
　(琴名鳳凰落梅古樂府曲其詞云念/爾零落逐風颷徒有霜花無霜實)
許莗多情偏送欵為問春花幾時滿千回鳥語説衆諸
百過鶯啼説長短
衆諸長短判不尋千回百過浪關心何曽舉意西鄰玉
未肯留情南陌金
　(宋玉登徒子好色賦臣東家之子増之一分則太長/減之一分則太短著粉太白施朱太赤此女登墻三)
　(年窺臣臣至今未許此云西隣玉指宋玉也秋胡子/久出遊歸遇婦人采桑於道以金遺之不受及歸乃)
　(其妻也南陌字/見前篇莫愁註)
南陌西隣咸自保還轡歸期須及早為想三春狹斜路
莫辭九折卭關道
　(江總閨怨詩願君關山及早度念妾桃李片時妍阮/嗣宗咏懷詩㨗徑從狹路黽勉促荒淫古樂府有長)
　(安有狹邪之句故陸機梁武有長安洛陽狹斜機意/言世路險狹邪僻正直之士無所措手足武帝行已)
　(見春霽早行篇調中婦註又隋後主越王侗揚叛兒/歌青春正陽月結絆戲京華龍􁀙玉珂馬鳳軫繡香)
　(車水映臨橋樹風吹夾路花日昏歡宴/罷相將歸狹斜九折見費六還蜀篇)
假令白里似長安肯使青牛學劍端蘋風入馭來應易
竹杖成龍去不難
　(蘋風見淄州毛司馬秋九詠掩青蘋遊清/風陶陽氣蕩春心竹杖成龍見出石門篇)
龍飇去去無消息鸞鏡朝朝減容色君心不記下山人
妾欲空期上林翼
　(宋范泰鸞詩序罽賔王養一鸞三年不鳴夫人曰見/其類則鳴懸鏡照之冲霄一奮而絶今徐州人畵鏡)
　(乃曰鸞鏡不知何義瑞應圖鸞者赤神之精鳯凰之/佐雞身赤毛色被五采鳴中五音人君進退有度親)
　(疎有序則至或以鸞為鳯非也下山人見上篇上林/翼用蘇武事見蕩子篇一鴈註石崇昭君詞願設飛)
　(鴻翼乘之以遐征飛鴻/不我顧佇立以屏營)
上林三月鴻欲稀華表千年鶴未歸不分淹留桑路待
祗應直取桂輪飛
　(華表見紫雲觀篇梁呉筠古意詩賤妾思不堪採桑/渭城南帶減連枝繡髪亂鳯凰簪又曹植美女篇美)
　(女妖且閑采桑岐路間又帝京篇羅敷/註桂輪見久戍邉城篇桂滿夕輪孤註)
　　憶蜀地佳人
東西呉蜀關山遠魚來鴈去兩難聞莫恠嘗有千行淚
只為陽臺一片雲
　(梁呉筠别夏侯故章詩新知關山别故人河梁送沈/約送友人詩君東我亦西䘖悲涕如霰江總别袁昌)
　(州詩宕子嘆愁窮此别異西東關山嗟墜葉岐路憫/征蓬别鶴聲聲逺愁雲處處同關山見宕子篇魚鴈)
　(見上篇庾信寄王琳詩玉鬭道路遠金陵信使疎獨/下千行淚開君萬里書陽臺一片雲見上篇朝雲註)
　
　
　
　
　
　
　
　
　
　
　
　
　駱丞集巻二
欽定四庫全書
　駱丞集巻三　　　　　　唐　駱賓王　撰
　　　　　　　　　　　　明　顔文選　註
　表
　　為齊州父老請陪封禪表
　　　(齊州漢濟南國治厯城縣后改濟南郡東漢仍/為濟南國俱治東平陵晉移厯城劉宋割置青)
　　　(州西部於此僑立冀州后魏改齊州兼置濟南/郡隋初罷郡存州后改齊郡唐復置齊州天寶)
　　　(初改臨淄郡尋改濟南郡乾元改復為齊州宋/升興徳軍文陞濟南府金因之元改為路今為)
　　　(府山東道布政使司在焉上為壇而祭之除地/積土為封謂負土於泰山)
　　　(為墠祭於梁父史記始皇從隂道下禪於梁父/是也封禪之禮王者功成治定告成功於天登)
　　　(太山為壇廣十二丈髙二丈階三等立石三丈/一尺其詞曰事天以禮立身以義事親以孝育)
　　　(民以仁四守之内莫不為郡縣四夷百蠻咸來/貢職與天無極人民蕃息天禄永得尚𤣥酒而)
　　　(俎生魚下禪梁父主示增廣此古制也又有金/䇿石函之儀詳見篇内註解禪本作墠變言禪)
　　　(者神之也唐髙宗乾封元/年春正月封泰山禪梁父)
(臣/)聞元天列象紫宫通北極之尊大帝凝圖𤣥猷暢東
巡之禮是知道隆光宅既輯玉於雲臺業紹禋宗必塗
金於日觀
　(秦始皇更命信宫為極廟象天極漢書李尋説王根/曰書云天聰明盖言紫宫極樞通位帝紀孟康註紫)
　(宫天之北宫也極天之北極星也樞是其迴轉者也/天文志曰北極五星皆在紫宫其一明者太乙常居)
　(也太乙天皇太帝也與通極為一體西都賦煥若列/宿紫宫是環春秋合誠圖云北辰其星五在紫薇中)
　(紫微太帝室太乙之精也元命包云紫之言此也宫/之言中也言天神運動隂陽開閉皆在此中大帝指)
　(髙宗也張東之謂李多祚曰大帝之子為二竪所危/是也凝聚也聚天下之圖籍而君之也尚書中侯武)
　(王觀于河沈璧禮畢且退至于日昧榮光並塞河曰/  青雲浮洛赤龍臨壇啣𤣥甲之圖吐之而去又)
　(堯帥羣臣東沈璧于洛退侯至于下稷赤光起𤣥龜/負書出赤文成字原始曰舜為天子黄龍負圖封兩)
　(端有璽文曰天皇符璽又見后露布握圖註𤣥猷如/𤣥功𤣥徳之類言𤣥微之道也舜典歳二月東巡守)
　(至于岱宗尚書序曰昔在帝堯光宅天下註光被四/表也舜典輯五瑞脩五禮五王註五玉即五瑞謂公)
　(執桓圭侯執信圭伯執躬圭卿執穀璧子男執蒲璧/雲臺見螢火賦雲物註又見帝京篇舜典禋于六宗)
　(註埋少牢於泰昭祭時也相近於坎壇祭寒暑也王/宫祭日也夜明祭月也幽宗祭星也雩宗祭水旱也)
　(宗尊也謂皆所尊而祭者塗金/見下文摐金註日觀見髙四篇)
陛下乗乾握紀纂三統之重光御辨登樞應千齡之累
聖故得河浮五老啓赤文於帝期海薦四神奉丹書於
王㑹瑞開三脊祥洽五雲
　(易乾九五象曰時乗六龍以御天也黄帝圖金獲神/䇿得寶鼎冕獲問於鬼容蓲曰是謂得天之紀終而)
　(復始纂三統指唐髙宗繼髙祖太宗也故曰重光或/曰文質三統亦通平子西京賦百辟乃入司儀辨等)
　(尊卑以班璧羔皮帛之贄既奠天子乃以三揖之禮/禮之樞即天樞也見髙四篇五老見泊河曲篇赤文)
　(即上章凝圖註所謂赤文也太公伏符隂謀經武王/伐紂都洛邑隂寒雨雪十日深丈餘甲子平旦不知)
　(何五大夫乗五車從兩騎出門外曰南海神祝融北/海神𤣥冥東海神勾芒西海神蓐荍河伯馮修曰天)
　(伐殷立周謹來受命又曰武王伐紂四海之神踐雪/來見淮南子古者至徳之運珠玉潤澤洛出丹書河)
　(出録圖尚書帝命驗云季秋之月甲子赤爵啣丹書/入于酆止于昌户其書云敬勝怠者吉云云其文即)
　(武王所受於師尚父者也春秋元命包云鳳凰啣丹/書于文王之都命曰維授金鈴師名吕氏類謀云受)
　(赤雀丹書吕氏春秋云文王見火鳥啣丹書集于周/舍故色尚赤又左傳裴豹欲焚丹書晏子春秋公逰)
　(于紀得金壺中丹書曰食魚無反惜民力也勿乗駑/馬去不肖也漢書髙祖定天下封功臣申以丹書之)
　(信此丹書又一丹書也顔延年赭白馬賦聞王㑹之/阜昌知函夏之充牣註周書王㑹曰成周之㑹鄭𤣥)
　(曰王城既成大㑹諸侯及四夷也唐太宗時顔師古/進王㑹圖本此封禪書江淮之間一茅三脊所以為)
　(籍禹貢所謂包匭菁茅是也註菁茅有刺而三脊封/禪用以籍土祭祀用以縮酒齊桓責楚亦曰爾貢包)
　(茅不入王祭不供無以縮酒/五雲見白雲抱幽石題註)
既而輯總章之舊文紹辟雝之故事非煙翼較移玉輦
於梁隂若月乗輪秘金繩於岱巘
　(明堂之制東為青陽南為明堂中為太室西為總章/北為𤣥堂天子按四時居之見月令云舊文者春秋)
　(傳云堯有總章之訪是也辟雝故事指文王也慶雲/記非煙非霧郁郁紛紛是謂慶雲翼輔也較車兩傍)
　(横木出軾者詩所謂猗重較者是也玉輦以玉飾車/之名顓頊髙陽氏乗結元之輦巡四海此乗輦之始)
　(山北曰隂梁隂梁父山之北也所謂從隂道下禪於/梁父也天官書景星即徳星也狀如半月生於晦朔)
　(助月為明王者無私人則見封禪置書石函中繫以/銀繩泥以金泥詳見下章樅金註岱泰山别名巘字)
　(見諸/暨篇)
臣等職均芻狗隂謝桑榆幸屬堯鏡多輝照餘光於連
石軒圖廣耀追盛禮於樅金
　(老子虚用章天地不仁以萬物為芻狗聖人不仁以/百姓為芻狗註天地施化不以仁恩任其自然其視)
　(萬物為芻草狗畜不責望其報聖人法天地之仁行/自然之化以養萬民亦不責其禮意又見疇昔篇淮)
　(南子日西垂景樹端謂之桑榆詳見祝阿明府篇連/石註𤣥中記堯臣羽夀作鏡今言堯鏡多輝以徳言)
　(之也餘光見螢火賦軒轅黄帝受河圖見日月星辰/之象於是始有星官之書謝𤣥暉劉皇后哀䇿軒曜)
　(懐光註軒轅星若曜星也黄帝内傳帝與王母㑹王/屋山乃鑄大鏡十二面随月用之樅金即金繩也直)
　(者為樅或曰如􁏊業維樅之樅言其狀樅樅然也凡/封禪當用玉牒檢又用石檢十枚列於石旁檢用金)
　(泥纒以五周以水銀和金為泥封之印以受命之璽/又有玉匱長一尺三寸以藏上帝之冊金匱二以藏)
　(帝之冊方士皆言黄/帝封禪故言追之也)
然而鄒魯舊邦臨淄遺俗俱沐二周之化咸稱一變之
風境接青疇俯識獲麟之野山開翠屺斜連辨馬之峯
豈可使稷山遺民頓隔陪封之禮淹中故老獨奉告成
之儀
　(鄒魯臨淄時俱屬齊州二周謂西周鎬京今陜西西/安府東周洛邑今河南府洛陽縣也一變見論語史)
　(記漢䇿齊王之命曰於戲小子閎受兹青社比云青/疇亦以齊在東言之也春秋魯哀公十四年春西狩)
　(於大野叔孫氏之車子鉏商獲麟以為不祥以賜虞/人仲尼觀之曰麟也然後取之詩陟彼屺兮註山無)
　(草木曰屺辨馬見久客臨海篇稷山齊地名虞喜曰/齊有稷山之館其下以待逰士在今山東青州府臨)
　(淄縣西南十三里齊記補遺上有后稷祠故名淹中/魯地告成祭祀畢祝告利成於主人言利養成畢也)
　(安鄒古國名漢置鄒平縣屬濟南郡晉為鄒縣屬樂/  國后廢隋復置屬齊州后廢唐復置屬譚州真觀)
　(初州廢屬淄州宋景徳初促治廢濟陽城金仍舊元/屬濟南路本朝改屬濟南府鄒魯今山東兖州府詳)
　(見后上衮/州啟註)
　(臨淄古齊都營邱之地秦屬齊郡漢置營陵縣為北/海郡治東漢又置臨淄縣為齊國治北齊省臨淄入)
　(益都縣隋復置屬北海郡唐屬青州宋屬鎮海軍金/屬益都府元併入益都縣後復置府今改縣屬青州)
　(府/)
是用就日披丹仰璧輪而三舍望雲抒素呌天閽於九
重儻允微誠許陪大禮則夢瓊餘息仰仙闕以交懽就
木殘魂逰岱宗而載躍
　(就日見贈髙四篇披丹開露赤心也璧輪指君之車/也三舍魯陽公事又重耳奔楚成王饗之曰公子反)
　(國何以報我對曰若以君之靈得反晉國晉楚治兵/遇於中原其辟君三舍若不獲命其左執鞭弭右屬)
　(􁃅鞬以與君周旋望雲所謂望之如雲也揚雄甘泉/賦選巫咸兮呌帝閽開天庭兮延羣神註令巫祝呌)
　(呼天門也張衡思𤣥賦呌帝閽使闢扉兮覿天皇于/瓊宫楚詞豈不鬱陶而思君兮君之門以九重又九)
　(重見髙四篇夢瓊見傷祝阿王明府序仙闕見贈李/榮詩晉文公奔狄妻以季隗將别之適齊曰待我二)
　(十五年不來而后嫁對曰我二十五年矣又如是而/嫁則就木焉請待子註就木死入木也岱宗見首節)
　(註宗/尊也)
　䇿
　　對䇿文三道
問岱岳逰魂入佳城而怛化瀛洲羽客竦鶴轡而輕舉
　雖則備於縑素昭晰可觀求諸耳目虛無罕驗棄杖
　成龍有異虞翻之㫖䘖恩結草寧符宗岱之言二者
　何從爾其揚攉(音/角)
　　(后漢尚平字子平隠居不仕讀易至損卦益卦歎/曰吾已知富不如貧貴不如賤但未知死何如生)
　　(耳建武中男女嫁娶既畢敕㫁家事勿相闗當如/我死遂肆志逰名山五岳后不知所終佳城見帝)
　　(京篇石槨文註莊子大宗師篇子來有病喘喘然/將死其妻子環而泣之子犂往問之曰叱避無怛)
　　(化註死生猶寐不願人驚之故叱避使無驚化去/也瀛洲見李榮篇三山註羽客見咏蟬篇羽化註)
　　(鶴轡見寓居洛濵篇迎仙羽註疎轡字見寄東臺/篇彯纓註楚詞願輕舉而逺逰孫綽天台賦非夫)
　　(遺世翫道絶粒茹芝者烏能輕舉而宅之棄杖見/出石門篇為龍杖註左傳魏武子有嬖妾疾病命)
　　(其子顆曰我死必嫁是疾革曰必以為殉及卒顆/嫁之曰病革則亂吾從其治也輔氏之役顆見老)
　　(人結草亢秦驍將杜囘囘躓而顛遂獲之夜夢老/人曰余而所嫁婦人之父也汝從先人之治命是)
　　(以報韓非子有揚攉篇班固曰揚攉古今其義一/也左思蜀都賦請為左右揚攉而陳之註粗略也)
對遐觀素論眇覿𤣥風惟鬼惟仙難究難測至夫滕公
長往佳城開白日之徴洪厓不歸曾邱控紫雲之盖或
祟成蒼狗自是趙王之神道叶赤龍爰通陸安之冶玉
壘變萇𢎞之血金闕化浮邱之靈固能目覩桑田來作
西王之使魂逰蒿里還為北帝之臣
　(易履九三眇能視覿亦視也文選序眇覿𤣥風平子/西京賦洪崖立而指麾被毛羽而􁓳襹注洪崖三皇)
　(時伎人􁓳襹衣毛貌一統志洪崖地名隋文帝以三/皇時有異人洪崖居此因名洪州大業初改豫章郡)
　(以豫章生庭中故名唐復為洪州置都督府天寶初/改豫章郡后避諱只稱章郡乾元初復為洪州建中)
　(以后改江南西道觀察使治所南唐遷都於此改州/為南昌府宋復為洪州宣和中於此置安撫使隆興)
　(初陞隆興府元置路本朝初改洪都府尋為南昌府/江西省治曾邱重邱也紫雲之盖即鶴駕事見上文)
　(註史記吕后軷還過軹道見物如蒼犬來㦸掖卜之/云趙王如意為祟遂病掖傷而崩陶安公六安冶師)
　(數行火一旦火散上紫色衝天須臾赤雀止冶上曰/安公安公冶與天通七月七日迎女以赤龍至時安)
　(公騎赤龍而去玉壘見疇昔篇萇𢎞見螢火賦金闕/浮邱桑田俱見李榮篇蒿里見樂大夫挽詞北帝之)
　(臣舊引髙孝基/事恐未是也)
　(浮邱一在河南府有浮邱伯姓李居嵩山修道白日/飛昇一在廣州府城西四里相傳為浮邱丈人得道)
　(之地羅浮記云浮邱即羅山朱明之門户先在水中/若浮邱然四面篙痕宛然宋初有陳崇藝者年一百)
　(二十歳自言兒時見山根舟/船數十今巳去海四里矣)
然而將聖生鄒本忘情於語怪多材封魯亦黙論於通
仙泊乎大義既乖斯文將隊於是八儒三墨之道異􁈓
分馳九流百家之文殊途競爽語仙則有無交戰語鬼
則虚實相紛遂使結草抗軍爰乖宗代之論化竹逰水
有異虞翻之言然而博訪古書緬尋曩冊狥其浮説徒
有奔競之談求諸至言抑匪通經之㫖
　(八儒見久戌邊城有懐京邑詩註陶潛三墨賛曰不/累於俗不飾於物不尊於名不忮於衆此宋鉶尹文)
　(之墨裘褐為衣跂蹻為服日夜不休以自善為極者/相里勤五侯子之墨俱稱經而背譎不同相謂别墨)
　(以堅白此苦獲已齒鄧陵子之墨九流見髙/四篇競爽争明也左傳晏子曰二惠競爽)
何則髙明瞰室已著六爻之文太虚逰形式編三洞之
籙故齊君出獵遇豕啼於貝邱周嗣登仙浮鶴軒於洛
浦况乎干寶碩徳已輯搜神之書劉向通儒非無列仙
之傳斯皆實録諒匪虚談
　(魯桓公夫人通齊襄公桓公責之夫人以告襄公遂/使公子彭生弑桓公魯人以為讓襄公殺彭生以説)
　(后襄公逰姑棼遂獵沛邱見豕從者曰彭生也公怒/曰彭生敢見射之豕人立而啼公懼隳車傷足遂為)
　(無知所弑沛邱即貝邱也云云周嗣指太子晉也詳/見首節鶴轡註干寶字令昇新蔡人官著作郎因父)
　(冡中殉婢復蘇兄絶復還見天地鬼神事遂撰集古/今神祇靈異人物變化名搜神記凡二十巻以示劉)
　(琰琰曰卿可謂鬼之董狐劉向本名/更生漢宗室博覽羣書作列仙傳)
問士農工商四民各業廢一不可取譬五材而闕里致
　言鄙於學稼漆園起論爰稱絶機豈先聖垂文義有
　優劣將随方設教理或變通者哉汝其大陳用啓前
　惑
　　(左傳宋子罕曰天生五材民並用之誰能去兵註/五材金木水火土也闕里在曲阜縣西八里魯城)
　　(内即孔子故宅唐開元初加封孔子為文宣王始/宏廟制宋加修理元初重建本朝洪武初重加修)
　　(飾永樂中撤而新之中為大成殿左為泗水侯殿/右為沂國公殿后為啓聖王魯國夫人毓聖侯三)
　　(殿又前有宋貞宗御書孔子讃石刻及本朝御製/廟碑文其他門廡齋宫碑刻之盛不可殫紀𢎞治)
　　(中災随復新之制度益宏麗矣漆園指莊/周為漆園吏也絶機見髙四篇心須應註)
對出震登皇垂衣裳而馭籙乗乾踐帝順舒慘而字氓
莫不列九土以開疆因四人而安業
　(易説卦傳帝出乎震徐秀帝王年代圖云伏羲為百/王之首故易曰帝出乎震即帝王五運震為木起自)
　(太昊也繫辭下傳黄帝堯舜垂衣裳而天下治盖取/諸乾坤本義乾坤變化而無為籙天下之圖籍也乗)
　(乾見封禪表平子西京賦大人在陽時則舒在隂時/則慘此則牽乎天者也左傳楚蒍掩書土註云九土)
　(也謂度山林鳩藪辨京陵表淳鹵疆旱潦規偃豬町/原防牧濕皋井衍沃謂之九土亦謂之九地四人即)
　(四民/也)
故農為政本兩漢舉力田之勤財用聚人九市列惟金
之利陟龍門而就日入仕彈冠斵蟬翼以成風追工運
斧咸用因人成事随利濟時盖五帝通規三王茂範
　(漢文帝三年詔曰夫農天下之大本也其開籍田朕/親率耕以給宗廟粢盛明帝永平四年詔曰朕親耕)
　(籍田以祈農事是東漢西漢皆舉力田之勤也易繫/辭下傳曰何以聚人曰財班固西都賦九市開場貨)
　(别隧分漢宫闕疏曰長安九市六在道西三在道東/隧列肆道也平子西京賦廓開九市通闤帶闠註市)
　(墻曰闤市門曰闠禹貢荆州厥貢羽毛齒革惟金三/品龍門字義見司馬樓宴晩渡黄河等篇就日見髙)
　(四篇望雲註蟬翼二句見髙四篇成風郢匠註史記/毛遂謂十九人曰公等碌碌所謂因人成事者也詳)
　(見后瑕邱韋明/府啓處囊註内)
然則泣麟上聖訓三千以領徒夢蝶幽人摶九萬以齊
物欲使邱門志學折以問農之言漢渚絶機抒以灌園
之巧斯乃變通權數趨捨適宜當今海内乂安天下樂
業仕植舊徳農服先疇自可孫𢎞獻書以待公車之制
王丹載酒時慰田家之勞謹對
　(春秋魯哀公十四年西狩獲麟折其足孔子觀之反/袂拭淚曰是麟也何為乎來哉子貢問故孔子曰麟)
　(有道則見無道則隠出非其時而見害吾是以悲夢/蝶見春夜多懐詩幽人見春夜韋明府宅宴摶九萬)
　(見螢火賦漢渚絶機見髙四篇植舊徳當是食字易/訟九三食舊徳象曰食舊徳從上吉也西都賦於斯)
　(之時都都相望邑邑相屬國籍累世之基家承百年/之業士食舊徳之名農服先疇之畎商修族世之所)
　(鬻工用髙曾之規矩粲乎隠隠各得其所漢武帝即/位徴賢良方正之士公孫𢎞應制對䇿天子擢為第)
　(一拜博士待詔金馬門東方朔上書髙自稱譽帝偉/之令待詔公車史記張釋之拜公車令註百官志公)
　(車司馬令一人掌南宫闕門凡吏民上章四方貢獻/及徴詣公車者王丹字仲囘京兆下邽人哀平時仕)
　(州郡王莽徴之不至家累千金隠居養志好施周急/每歳農時輙載酒肴於田間俟勤者而勞之其惰孏)
　(者恥不致丹皆兼功自勵邑聚相率以致殷富其輕/黠逰蕩廢業為患者輙曉其父兄使黜責之者輙待)
　(丹為辨行之十年其/化大行風俗以篤)
問四十強仕七十懸車著在格言存諸甲令然則顔駟
　韞價始於白首和尊播美始自齠年欲使滋泉之彦
　必臻洛陽之才無捨則隄防或爽襟帶徒施其道如
　何佇聞嘉答
　　(禮記人生十年曰幼學二十曰弱冠三十曰壯有/室四十曰強而仕五十曰艾服官政六十曰耆指)
　　(使七十曰老而傳八十九十曰耄百年曰期頤漢/薛廣徳乞骸骨賜安車駟馬歸沛懸安車以為榮)
　　(傳之子孫故謂致仕曰懸車曲禮篇大人七十而/致仕故云七十懸車漢王符自叙賛章和二年罷)
　　(州家居年漸七十時可懸輿蔡邕太邱碑文遂引/邱山懸車告老三國志徐宣傳七十有懸車之禮)
　　(今巳六十八可以去矣晉王述傳太和二年以年/迫懸車皆謂年七十也甲令者令有甲乙之條亦)
　　(云令甲漢顔駟武帝時為郎龎眉白髪帝問之對/曰髙帝好武而臣學文文帝好文而臣學武景帝)
　　(好武而臣貌醜陛下好武臣今老矣和尊人姓名/八歳曰齠音凋毁齒也磻溪中有泉謂之滋泉源)
　　(出秦嶺積水為陣即太公釣處今謂之凡谷石壁/深髙幽䆳人跡罕及東南隅有石室水次有磐石)
　　(釣處投竿跪餌兩邊膝跡猶存其水清冷神異北/流十二里合藍谷傾谷諸水入滻水北注于渭洛)
　　(陽才指賈誼/也見帝京篇)
對竊聞大人有作義佇良材貞士徇名理資明主是知
君必待士士必待君故使飛龍在天聖智有賢明之佐
巨魚縱壑元后得唐虞之臣
　(賈誼鵩鳥賦貪夫徇財烈士徇名夸者死權衆庶馮/生王褒聖主得賢臣頌世必有聖知之君而后有賢)
　(明之臣故虎嘯而風冽龍興而致雲蟋蟀俟秋唫蜉/蝣出以隂易曰飛龍在天利見大人詩曰思皇多士)
　(生此王國故世平主聖俊義將自至若堯舜禹湯文/武之君獲稷契皋陶吕望之臣明明在朝穆穆布列)
　(聚精㑹神相得益章雖伯牙操遞鍾逢門子彎烏號/猶未足以諭其意也故聖主必待賢臣而𢎞功業俊)
　(士亦俟明主以顯其徳上下俱欲歡然交欣千載一/㑹論説無疑翌乎如鴻毛遇順風沛乎若巨魚縱大)
　(壑其得意如此則胡/禁不止曷令不行)
然則否泰或爽材運難併歳漸懸車尚牧淄原之豕年
甫志學且珥漢庭之貂是知因籍時來和君播𤣥齠之
俊當其未遇顔生致白首之勤語其古今稽之運㑹雖
則人事抑亦天時
　(易上天下地為否下天上地為泰謝靈運云良辰美/景賞心樂事四者難并公孫𢎞牧豕淄州年六十乃)
　(就徴志學謂十五也珥音二珠在耳也即耳璫也潘/岳秋興賦髙閣連雲陽景罕曜珥蟬冕而襲紈綺之)
　(士此焉逰處又登春臺之熙熙兮珥金貂之耿耿註/侍中冠以貂尾為飾附蟬為文貂取其内勁悍外温)
　(潤蟬取其居髙清潔飲露不食漢尚𤣥貂至王莽簒/漢更黄貂王大后令其官屬黑貂是也漢張良子辟)
　(疆年十五為漢侍中張協七命𤣥齠巷歌黄髪擊壤/此𤣥齠即上文䇿題齠年之義顔生才本題註任彦)
　(昇天監䇿問朕長驅樊鄧直指商郊因籍時/來乗此厯運淄原在今青州府夀光縣西南)
當今乗六御天得一居帝翹車獵彦束帛旌賢故當柱
幽人罷韞真於文豹青蓮江使自裂兆於非熊豈止洛
陽之才來儀漢國滋泉之叟降止周朝而巳哉
　(凉謝艾獻晉帝表登三緯地乗六御天義見封禪表/乗龍註老子法本章天得一以清地得一以寧谷得)
　(一以盈神得一以寧萬物得一以生侯王得一以為/天下正左傳齊侯使陳敬仲為卿辭曰羈旅之臣幸)
　(若獲宥及於寛政赦其不閒於教訓而免於罪戾弛/於負擔君之惠也所獲多矣敢辱髙位以速官謗敢)
　(以死告詩曰翹翹千乗招我以弓豈不欲往畏我友/朋乃使為工正獵彦謂取賢如獵獸也漢趙綰薦其)
　(師申公上使使者奉安車蒲輪束帛加璧迎之老子/為周柱下史故云當柱幽人見髙𤣥上人篇文豹見)
　(髙四篇豹露注史記龜筴傳宋元王二年有見夢者/曰我為青蓮江使於河而幕綱當吾路泉陽豫且得)
　(我元王寤問博士衛平平曰此大龜也殺之而卜甚/靈事本莊子外物篇宋元君夢被髪闚阿門曰予自)
　(宰路之淵予為清江使河伯之所漁者余且得予元/君覺使占之曰神龜也問余且對曰且之網得臼龜)
　(焉箕圓五尺君再欲殺之再欲活之心疑卜之曰殺/以卜吉乃刳龜七十二鑚而無遺䇿仲尼曰神龜能)
　(見夢於元君而不能避余且之網知能鑚七十二䇿/而不能避刳腸之患如是知有所困神有所不及也)
　(周文王將獵卜之曰非龍非羆非虎非熊所獲者伯/王之輔遂遇吕尚載與俱歸洛陽四句俱見本題)
(某/)談愧二龍識迷三豕徒以鑚木輕熖仰昇扶而耀輝
化草餘光對含桂而炫彩迴皇如失俯仰多慚
　(二龍見傷祝阿王明府篇子夏見史志有三豕渡河/曰已亥爾讀者問之晉史果曰巳亥鑚木化草餘光)
　(俱見螢火賦昇扶日升扶桑也見傷祝阿王明府連/石註含桂月也見李榮篇桂輪註謝莊月賦歌響未)
　(終餘景就畢滿堂變容迴皇如失本揚雄徒徊徊以/徨徨兮魂魄渺渺而昏亂馬融長笛賦長臂逺引旋)
　(復迴皇李尤七疑迴皇競集/字雖有異其義皆心驚也)
　啟
　　和學士閨情詩啟
(某/)啟學士袁慶奉宣教㫖垂示閨情詩并序跪發珠韜
伏膺玉札類秦西之鏡照徹心靈同指南之車導引迷
誤
　(詩在封中猶珠之在韜在紙上猶玉之為札韜從韋/以皮為之古者木簡故曰札秦始皇時火齊國獻寶)
　(鏡女子有邪心者照之心悸黄帝時蚩尤作亂其人/銅頭鐵額能作大霧帝為指南車與戰擒之涿鹿之)
　(野又周公時越裳重七譯而來貢使者迷其歸路公/乃錫以指南之車由新羅林邑海際朞年至其國)
切惟詩之興作兆基䆳古唐歌虞詠始載典謨商頌周
雅方陳金石其後言志縁情二京斯甚含毫瀝思魏晉
彌繁布在縑簡差可商略
　(䆳逺也唐歌如出作入息之歌虞詠如明良喜起之/詠典堯舜二典謨禹稷契皋陶三謨也商頌始猗那)
　(終長發周雅大小二雅也金鐘屬石磬也書曰詩言/志漢髙都長安京師曰西光武都洛謂之東京陸士)
　(衡文賦或舍毫而邈然謝朓后園賦預含毫兮握芳/束晳𤣥居釋曰束晳閑居門人並侍方下帷深譚隠)
　(居而咍含毫散藻考選同異瀝/音適磨水也縑絲繒也音兼)
李都尉鴛鴦之詞纒綿巧妙班婕妤霜雪之句發越清
逥平子桂林理在文外伯喈翠鳥意盡行間河朔詞人
王劉為稱首洛陽才子潘左為先覺
　(李都尉李陵也贈蘇武詩曰昔為鴛與鴦今為參與/辰昔時常相近邈若胡與秦徐陵賦陪逰馭渉騁纎)
　(腰於結風長樂鴛鴦奏新聲於度曲婕妤句見淄州/司馬秋九詠張衡字平子有桂林賦蔡邕字伯喈有)
　(詩云庭前有石榴緑葉含丹榮翠鳥時來集振翼修/容形迴顧生碧色動揺揚縹青行如棹歌行長短歌)
　(行之行也河朔河北之地今北直𨽻等州王粲魏侍/中劉楨魏文學洛陽見上文潘岳晉黄門郎即安仁)
　(也左思晉記室字太沖皆能文之士沈休文謝靈/運傳論張蔡曹王曾無先覺潘陸顔謝去之彌逺)
若乃子建之牢籠羣彦士衡之籍甚當時並文苑之羽
儀詩人之龜鏡爰逮江左謳謡不輟非有神骨仙材専
事𤣥風道意
　(曹植字子建一時名士皆在接引如獸之在牢鳥之/在籠也陸機抗之孫字士衡與弟雲俱有才名史記)
　(陸賈聲名籍甚詳見帝京篇分金燕喜註易漸之上/九鴻漸于逵其羽可用為儀吉言其可以為法也班)
　(固幽通賦皇十紀而鴻漸兮有羽儀於上京潘尼送/陸機乃漸上京羽儀儲宫龜卜吉凶鏡觀妍醜亦折)
　(衷之意晉南渡都建康在大江之東故云江左宋以/后因之今南京曰江左江右即江西也劉休𤣥擬殷)
　(仲文詩求仁既自我𤣥風/豈外慕註𤣥速之風也)
顔謝特梃戕罰典麗自兹以降聲律稍精其間沿改莫
能正本
　(宋書顔延之字延年瑯琊臨沂人三世仕宦家貧三/十未婚文章之美冠絶當時累官國子祭酒司徒長)
　(史子竣為世祖南中諸議參軍以討邵功進延之光/禄大夫竣后貴顯延之每不樂之卒年七十三謝靈)
　(運陳郡陽夏人謝𤣥之孫襲封康樂公文章之美江/左莫逮厯官太守好為山澤之遊從者數百人開山)
　(通道不事官守宋使收之興兵執使者逃逸為詩曰/韓亡子房奮秦帝魯連恥本自江海人忠義感君子)
　(赦徙廣州復為有司所奏殺之戕罰典麗謂無典則/遒麗之風也濟隂王暉云江左文人有顔謝任沈我)
　(温子昇足以陵顔/轢謝含任吐沈)
天縱明春卓爾不羣聴新聲鄙師涓之作聞古樂笑文
侯之睡以封魯之才追自衛之跡宏兹雅奏抑彼淫哇
澄五際之源救四始之弊固可以用之邦國厚此人倫
俯屈髙調聊同下里思入態巧文随手變侯調慚其曼
聲延年愧其新曲
　(史記衛靈公適晉舍濮上聞琴聲召師涓聴而寫之/至晉命涓為平公奏之師曠曰此師延靡靡之樂武)
　(王伐紂師延投濮水死故聞此聲必於濮水之上註/師延紂樂師作新聲北里之舞靡靡之樂樂記魏文)
　(侯問於子夏曰吾端冕而聴古樂則唯恐卧聴鄭衛/之音則不知倦敢問古樂之如彼新樂之如此何也)
　(子夏對曰云云文侯與田子方飲文侯曰鍾聲不比/乎左髙田子方笑文侯曰何笑子方曰臣聞之君明)
　(樂官不明樂音今君審於音臣恐其聾於官也封魯/之才指周公作樂自衛之跡指孔子正樂五際四始)
　(見宋閻五序下里見贈之問篇侯調樂人之名曼聲/長引也列子陽問篇昔韓娥東之齊匱糧過雍門鬻)
　(歌假食既去而餘音繞梁欐三日不絶左右以其人/弗去過逆旅逆旅人辱之韓娥因曼聲哀哭一里老)
　(幼悲愁垂涕相對三日不食遽而追之娥還復為曼/聲長歌一里長㓜喜躍忭舞弗能自禁忘向之悲也)
　(乃厚賂發之故雍門之人至今善歌哭倣娥之遺也/箜篌釋名曰即師涓所作靡靡之音也盖空國之侯)
　(所好應劭曰漢武令侯調始作此器靈帝好之體曲/而長二十三絃抱於懐中兩手齊彈所云侯調曼聲)
　(恐即此也延年中山人父母兄弟及女皆倡也坐腐/刑給事狗中平陽公主言延年女弟善舞武帝見説)
　(之并貴延年延年善歌/為變新聲號協律都尉)
走以不敏謬䝉提及謹申奉和輕以上呈未近詠歌伏
深悚恧謹啟
　(走謙退自卑之詞司馬遷報任少卿書太史公牛馬/走司馬遷再拜言註走猶僕也言巳為太史公掌牛)
　(馬之僕不敢/世其業也)
　　上司刑太常伯啟(唐髙宗總章二年以盧/承慶為司刑太常伯)
　　　(宋百官春秋云唐虞伯作秩宗典三禮周春官/宗伯掌禮樂秦置奉常漢祖更名太常惠帝又)
　　　(曰奉常景帝又曰太常王莽改曰秩宗東漢又/曰太常五代史百官志云至梁加卿字其后因)
　　　(之龍朔二年改奉常咸亨初復舊光宅初曰司/禮卿神龍初復舊本朝有太常寺按漢制九卿)
　　　(所居曰寺寺廷/也有法度者也)
側聞魯澤祥麟希委質於宣父吳坂逸驥實長鳴於孫
陽是則所貴存乎見知所屈伸乎知己
　(魯澤祥麟見封禪獲麟之野註吳坂逸驥見春霽早/行註孫陽善相馬天上有一星名伯樂在天熙星之)
　(旁人見孫陽識馬號之曰伯樂潘尼贈陸機昔緑驥/倚輈於吳坂長鳴於良樂知與不知也本晏子春秋)
　(晏子之晉至中牟暏弊冠皮裘負芻息於途側者問/之對曰越石父也為人臣僕將歸晏子曰可得贖乎)
　(對曰可遂解左驂贖之因載與歸至舍不辭而入越/石父立而請絶晏子使問之曰子何絶我之暴也曰)
　(士者詘乎不知已而伸乎知已吾三年為人臣而莫/吾知也今子贖我吾以子為知我矣今不辭而入是)
　(與臣僕我者同也晏子出見之曰吾/嚮也見客之容而今也見客之意)
故雕其樸嶧山有半死之桐賞其聲柯亭無永枯之竹
　(酷吏傳漢興破觚而為圜斵琱而為璞註琱刻鏤也/樸木之質也嶧山名禹貢嶧陽孤桐註取嶧山東桐)
　(以為琴也枚乗七發龍門之桐髙百尺而無枝中鬱/結之輪菌根扶疎以分離上有千仞之峯下臨百尺)
　(之谿湍流遡波又澹淡之其根半死半生柯亭㑹稽/髙遷亭也蔡邕告吳人曰子向逰柯亭見屋東間第)
　(十六竹椽可為笛依其言取/用之果有異聲為柯亭笛云)
伏惟常伯公儀天聳搆横九霄而拓基浸地開源控四
紀而疏派
　(周書立政篇有常伯之官疑即太常也道家皆言天/有九霄而神霄為最髙詩滔滔江漢南國之紀此言)
　(四紀謂江/淮河漢也)
自赤文薦祉曲阜分帝子之靈紫氣浮仙函谷誕貞人
之秀本支百代君子萬年道叶神交黄石授帝師之略
徳由天縱白星降王輔之精
　(孔子夢三槐間豐沛有赤飇起呼顔囘子夏往觀之/見赤蛇化為黄金上有文曰卯金刀后漢髙起豐沛)
　(顔延年赭白馬賦后唐膺籙赤文候日亦指漢髙為/唐堯之后也帝子見過故宋蛇分註紫氣見代贈李)
　(榮篇黄石句見白雲抱幽石篇穀城文/註春秋佐助期曰蕭何稟昴星而生)
峯秀學山列三墳而仰止瀾清筆海委九流以朝宗登
小魯之巖辨練光於曳馬臨大吳之國識寶氣於連牛
垂秋實於談叢絢春花於詞苑辨河飛箭激流翻白馬
之津文江散珠圓波潄驪龍之穴
　(楊子法言曰百川學海而至於海邱陵學山而不至/於山蜀成都金堂縣東北一十里有三學山春秋左)
　(傳左史倚相能讀三墳五典八索九邱註三墳三皇/之書也或曰書中事物聚如墳山也詩髙山仰止註)
　(髙山則可仰止語辭梁主綱為太子劉遵卒梁主與/遵兄孝儀令曰賢從弟孝友濠深立身貞固内含玉)
　(潤外表瀾清筆海筆下文辭如海也九流見贈髙四/篇詩沔彼流水朝宗于海註諸侯春見天子曰朝夏)
　(見天子曰宗小魯之君東山也辨練光句見久客臨/海篇大呉句即識劍事見螢火賦留裴頠善談論時)
　(人謂為談藪即談叢也崔駰逹㫖春發其華秋收其/實有始有極爰登其質又曹操留少子植守鄴以邢)
　(顒為植家丞顒防閑以禮無所屈撓由是不合庶子/劉楨美文詞植親愛之楨曰君侯採庶子之春花忘)
　(家丞之秋實為上招謗其罪不小愚實懼焉又吳諸/葛恪有才辨與吕岱語岱無以答虞喜曰世人奇恪)
　(之英辨可觀而哂岱之無對為陋是樂春藻之繁華/而忘秋實之甘口也晉郭象字子𤣥少有才理好老)
　(莊能清言王衍云聴象語如懸河瀉水注而不竭飛/箭見渡黄河白馬河名漢以名縣屬東郡本春秋衛)
　(之漕邑三國魏廢之故址在大名府城南二/百三十里滑縣治南驪龍見髙四篇驪頷註)
是用徳茂麟趾削桐葉以分珪道煥鶴池映桃花而曳
綬既而揆留皇鑒忠簡帝心奉職春宫爍離光於青殿
代工天府明台曜於紫宸理綜𤣥風爕諧元氣含輝禮
樂皎愛日以流光毓彩文章映徳星而開照
　(詩麟之趾振振公子註文王后妃仁厚故公子亦仁/厚猶麟仁厚其趾亦仁厚不踐生草不履生虫也成)
　(王幼與叔虞戲以桐葉剪圭以告曰以此封若叔虞/喜以告周公公請封之王曰戲也公曰天子無戲言)
　(遂封虞於晉鶴池指太子鶴駕言之見李榮篇洛濱/仙駕註漢官儀太常卿秩中二千石綬青色桃花三)
　(彩揆度也詩樂只君子天子揆之留皇鑒為天子所/鑒也太子之宫謂之春宫殿曰青殿書皋陶謨天工)
　(人其代之註人君代天理物庶官所治無非天事亦/代人君以理天工也紫薇垣前三星謂之三台象三)
　(公故云紫宸台燿爕諧皆和/也愛日徳星俱見宋之問篇)
若乃識度宏逺器宇疏通明允篤誠盛業隆於后土惠
和忠肅𤣥功格於上天則伊陟謝其緝熙巫咸慚其保
乂
　(春秋傳季孫行父曰昔髙陽氏有才子八人蒼舒隤/􁒲擣㦸大臨龍降庭堅仲容叔逹齊聖廣淵明允篤)
　(誠天下謂之八愷髙辛氏有才子八人伯奮仲堪叔/獻季仲伯虎仲熊叔豹季貍忠肅恭懿宣慈惠和天)
　(下謂之八元此十六族也世濟其美晉起居註云太/保衛瓘明允篤誠有匪躬之志書君奭篇公曰君奭)
　(我聞在昔成湯既受命時則有若伊尹格於皇天在/太甲時則有若保衡在大戊時則有若伊陟臣扈格)
　(於上帝巫咸乂王家註伊陟伊尹之子緝續熙明也/巫氏咸名保安乂治也下文又曰率惟兹有陳保乂)
　(有/殷)
舉才應器與士無私水鏡澄花炫金波於靈府氷壺徹
鑒朗玉燭於神機則鄧攸莫際其瀾盧毓罕窺其術
　(三國司馬徽有知人之鑒當時稱為水鏡先生金波/見望月有所思篇及秋月詩註靈府見贈髙四篇氷)
　(壺見别李嶠詩玉燭見山庄詩晉鄧攸字伯道東海/王越舉為吏部郎盧毓植之子字子家為魏吏部論)
　(選皆先性行而后言才曰才所以為善也故大才成/大善小才成小善今稱有才而不能為善是才不中)
　(器也人服其言一時選舉號稱得人任昉王儉集序/况乃淵角殊祥山庭異表望衢罕窺其術觀海莫際)
　(其/瀾)
故使妍蚩各安其分輕重不失其權五教克敷百揆時
叙折衝千里魯連談笑之工師表一時郭泰人倫之度
　(魯仲連齊人射燕將書下聊城故云折衝談笑之功/本晉平公使范昭觀齊景公觴之昭起曰願得君之)
　(尊以為夀公命酌晏子命去之昭不悦起舞顧太師/曰為我作成周之樂太師曰盲臣不習也昭歸謂平)
　(公曰齊未可棄吾欲試其君晏子知之於是輟伐齊/謀孔子曰善不出樽俎之間而折衝千里之外晏子)
　(之謂也又晉趙文子談笑當衷甲之變荀淑遇黄憲/於逆旅竦然異之揖與語移日不能去謂曰子吾之)
　(師表也郭泰字有道性明知人好訓奬士類舉孝亷/不就周旋京師誨誘不息徐穉以書戒之曰大木將)
　(傾非一繩所能維何為栖栖不遑寧處泰感悟曰謹/拜斯言以為帥表晉書柏彝早獲盛名有人倫識鑒)
　(東海王越謂其子毗曰王叅軍人倫之/表梁孝標廣絶交論郭㤗人倫東國)
加以分庭讓士虚席禮賢片善經心揖仲宣於祭席一
言合道接然明於鄭階
　(賈誼字仲宣漢文受釐宣室召見問鬼神之本誼具/道文帝不覺前席歎曰吾久不見賈生自以為過之)
　(今不及也然明/事見帝京篇啟)
(某/)蓬廬布衣繩樞韋帶自弱齡植操本謝聲名中年誓
心不期聞逹上則執鞭為士王庭希干禄之榮次則捧
檄入官私室庶代耕之禄
　(蓬廬蓬户草蘆也原憲蓬户不完禮儒行儒有一畆/之宫環堵之室蓽門圭窬蓬户甕牖賈誼過秦論陳)
　(渉甕牖繩樞之子註繩樞以繩束門筍也甕牖員如/甕口也江淹上書下官本布衣韋帶之士本説苑唐)
　(且謂秦王曰王嘗聞布衣韋帶之士始於伏尸二人/流血五歩註以革為帶也孔明出師表臣本布衣躬)
　(耕南陽茍全性命於亂世不求/聞逹於諸侯捧檄見髙四篇)
然而忠不聞於十室學無専於一經退異善藏進殊巧
宦搏羊角而髙翥浩若無津附驥尾以上馳邈焉難托
實欲投竿垂餌晦幽跡於渭濱抱甕灌園絶機心於漢
渚
　(十室本論語一經見髙四篇籝金註文中子曰智哉/留侯善藏其用巧宦見秋日山行篇巧拙註搏羊角)
　(見螢火篇楚詞鸞鳥軒翥而翔飛班固典引三鳥軒/翥於茂樹潘岳射雉賦鬱軒翥以余怒思長鳴以效)
　(能註翥/飛翔也)
幸屬乾坤貞觀烏兎光華嵩山動萬歳之聲徳水應千
年之色雖無為光宅欣預比屋之封而有道賤貧恥作
歸田之賦
　(繫辭天地之道貞觀者也日月之道貞明者也天下/之動貞夫一者也傳曰天地之道常垂象以示人故)
　(曰貞觀本義觀示也天下之動其變無窮然順理則/吉逆理則凶則其所正而常者亦一理而巳矣烏兎)
　(日月也光華見螢火賦漢武封泰山羣臣聞有呼萬/歳者三徳水見郭少府詩光宅見封禪表比屋句見)
　(髙四篇歸田賦見/疇昔篇歸去來註)
於是朅來甕牖利見金門指帝鄉以望雲赴長安而就
日美芹之願徒有獻於至尊蟠木之姿誰為容於左右
　(朅來見髙四篇甕牖見上文易乾九五飛龍在天利/見大人金門金馬門漢朝門也或曰宦署門也時有)
　(善相馬者東門京鑄銅馬法獻之詔立馬於魯般門/更名金馬門東方朔云避世金馬門是也帝鄉二句)
　(俱見髙四篇嵇康與山濤絶交書昔人有曝背食芹/子而美者欲以獻之至尊雖有區區之意亦已疎矣)
　(註列子楊朱篇昔者宋田夫常衣緼黂僅以過冬暨/春東作日曝於日不知天下之有廣厦奥室綿纊狐)
　(貉顧謂其妻曰負日之暄人莫知者以獻之君將有/重賞里之富室告之曰昔人有美戎菽甘枲莖芹萍)
　(子者對鄉豪稱之鄉豪取而嘗之蜇於口慘於腹衆/哂而怨之其人大慚亦此類也史記顓頊傳北至於)
　(幽陵南至於交趾西至於流沙東至於蟠木註東海/中有山名度索上有大桃蟠屈三千里東北有門名)
　(曰鬼門萬鬼所聚天帝使神人守之名鬱壘主閲領/萬鬼若害人之鬼縳以韋索射以桃弧投虎食之為)
　(容見浮查/先容註)
明公決幾成務論道經邦一顧之隆駘足逾於仙鹿片
言之事魚目軼於靈蛇
　(決疑當作幾惟易繫辭夫易聖人之所以極深而研/幾也惟深也故能通天下之志惟幾也故能成天下)
　(之務惟神也故不疾而速不行而至註幾微也書周/官篇立太師太傅太保兹惟三公論道經邦燮理隂)
　(陽註道者隂陽之理論者講明之謂經經綸也一顧/見之問篇駘音臺馬脱也陸邵弟為盧氏尉常觀獵)
　(忽遇鹿五六頭臨澗見人不驚毛斑如畫獵者言此/仙鹿射之不能傷且復不利片言本論語楚辭天問)
　(篇靈蛇吞象此指大蛇有珠言之軼比行也/猶言魚目混珍也蛇有珠見之問篇彈隋註)
庶望顧兎維箕動薫風於舜海從龍潤礎霈甘澤於堯
雲則膾餘之魚希振鱗於呉水膳后之豕翻化龜於魯
津拜伏階墀增懼木谷謹啟
　(楚辭天問篇月光何靈顧兎在腹註顧兎言兎在月/中因以為月之明也箕星好風月離之則有風書洪)
　(範星有好風星有好雨月之從星則以風雨是也舜/彈五弦之琴歌南風之詩曰南風之薰兮可以解吾)
　(民之愠兮南風之時兮可以阜吾民之財兮孟子舜/竊負而逃遵海濱而處故云舜海指隠居之地也易)
　(曰雲從龍與堯雲俱見髙四篇礎柱下石也淮南子/山雲蒸柱礎潤鄒陽曰月翬而風礎潤而雨吳王渡)
　(江食膾棄其餘江中化為魚名曰膾殘魚左思三都/賦䨇則比目片則王餘符子洛朔人有獻燕王大豕)
　(曰年一百二十矣人謂豕仙王命養之太巨無用燕/相命宰夫膳之豕見夢於相曰造化營我以豕形食)
　(我以人穢吾患其生久矣仗君侯之靈而化始得為/魯津伯燕相逰乎魯津有赤龜奉璧而獻詩温温恭)
　(人如集於木惴惴/小心如臨於谷)
　　上李少常啟
竊惟隂陽作炭化一氣以陶甄天地為鑪混萬物為芻
狗
　(漢賈誼詰鵩賦天地為壚造化為工隂陽為炭萬物/為銅合散消息安有常則本莊子書大宗師篇今一)
　(以天地為大壚以造化為大冶言天地之生人如陶/人之作器冶人之作鐵融液乎一氣而成有位者成)
　(就人才亦猶是也荒史媧皇功烈上/際九天下契黄壚芻狗見封禪表)
然則璧輪均照或流景於萊城玉燭平分獨翔寒於黍
谷是汙隆迭襲榮顇相循得氣者䌓滋失時者零落
　(璧輪見封禪表齊地記古有日夜見於東萊故萊子/立此城名不夜城也鄒衍齊人為燕昭王師北方有)
　(地美而寒不生五穀衍吹律煖之而禾黍滋在今順/天府懐柔縣東四十里跨密雲界玉燭見宿山庄詩)
　(萊城本古不夜城漢置不夜縣屬東萊郡東漢以后/省入牟平縣北齊始置文登縣以始皇聚文士登此)
　(山頌功徳也唐武徳中於此置登州尋廢后復置登/州於牟平縣文登縣屬焉今屬寧海州元仍舊今因)
　(之/)
伏以君侯疏乾激𣲖龍門開竹箭之波鎮地横基鵠翅
峙蓮花之嶺曜重暉於若月炳疊彩於非煙
　(龍門見晩渡黄河竹箭見泊河曲篇庾杲之為王儉/長史儉與書曰庾景行遂得泛緑水依紅蓮何其麗)
　(也時人以儉府為蓮花池華山有蓮花峯故云嶺趙/簡子逰西河歎曰安得賢士而與處焉舟人古乗對)
　(曰鴻鵠髙飛所恃者六翮也背上之毛腹下之毳加/之滿把飛不益髙不知門下左右客千人亦有六翮)
　(之用乎前二句言其文章后二句/言得賢也若月非煙見封禪表)
至若瑞動赤符著元勲於東漢烽驚紫塞宣武功於北
征奕葉龍光聮蟬龜組徳攸天縱白星降王輔之精道
叶神交黄石授帝師之略
　(漢光武以疆華自闗中奉赤伏符來云劉秀發兵捕/不道四夷雲集龍鬬野四四之際火為主因以即位)
　(因以符中姓字除拜三公如以王梁為司空又欲以/䜟文用孫咸行大司馬衆不悦乃以呉漢註䜟記之)
　(書曰符赤伏其符之名也漢徳尚火赤火色伏藏也/烽塞義見蕩子賦世代相繼如草木相代有葉故曰)
　(奕葉詩為龍為光言人臣之徳足以為國之隆重光/明也公侯之冠有纓上出謂之蟬冠組天子之韍也)
　(詩話云組間次五采為之禮内則織紝組紃註薄濶/為組似繩為紃龜印背作龜形繫之於組者也天縱)
　(見闔情詩啟白星/黄石俱見前篇)
故得三千運北撃舜海以逰鱗九萬圖南望堯雲而振
翰折衝千里魯連談笑之功師表一時郭泰人倫之度
　(三千九萬見螢火/篇餘俱見上篇)
於是九重䘖紱懸星影於宸維四達埋輪振霜威於權
石加以分庭讓士虚坐禮賢片善必甄揖虞翻於東箭
一言可紀許顧榮以南金
　(九重見髙四篇紱繫璽之組宸維上帝之居也淮南/子天西北無光燭龍含火以照四逹四通之道也禮)
　(樂記禮樂刑政四達而不悖埋輪見疇昔篇逐輪埋/註權石有輕重也史記東南之美者有㑹稽之竹箭)
　(焉吳虞翻與少府孔融書并示以所置易註融荅書/曰聞延陵之理樂觀吾子之論易乃知東南之美者)
　(非徒㑹稽之竹箭也顧榮字彦先上言陸士光甘季/思殷慶元顧公亮楊彦明謝行言賀生陶恭兄弟諸)
　(人皆南金也又薛兼紀瞻閔閎顧榮賀循時號五嶲/張華見而奇之曰皆南金也本詩大賂南金註荆揚)
　(之金/也)
(某/)蟠木朽株散樗賤質墻面難用灰心易寒退無毛薛
之交進乏金張之援塊然獨居十載於兹矣
　(蟠木朽株二句見浮查篇墻面本論語書周官不學/墻面灰心見螢火賦又莊子齊物篇南郭子綦隠几)
　(而坐仰天而嘘嗒焉似䘮其耦顔成子逰立侍乎前/曰何居乎形固可使如槁木心固可使如死灰乎毛)
　(遂平原君門下客薛公即孟嘗君也門下食客三千/人金日磾休屠王太子没入為宫奴武帝嘉其容止)
　(厯官車騎大將軍子賞建俱漢昭帝奉車都尉與上/卧起張安世漢宣時大將軍曹植上魏文書每四節)
　(之㑹塊然獨處應休璉與曹長思書塊然獨處/有離羣之志又與從弟來還京都塊然獨處)
然而日夜相代笑溝壑之非遥貧病交侵思薜蘿而可
託欲乗幽控寂追綺季於青山樂道栖貞從魯連於滄
海
　(溝壑字本孟子原憲弊衣而耕子貢結駟而過之曰/子病矣憲曰吾聞無財謂之貧無道謂之病若憲貧)
　(也非病也薜蘿見贈髙四篇綺季見疇/昔篇四翁註魯連滄海見員半千詩註)
幸屬舜門廣闢漢幣交馳遂得佇嘯髙邱應箕文而動
韻聆吟大野浮艮岫以流隂
　(舜門見贈髙四篇舜賓註漢武以幣聘申公故云漢/幣佇嘯見逺使海曲篇莊子大宗師篇傅説得之武)
　(丁奄有天下乗東維箕尾而比於列星註東維天漢/津之東維也星經曰一星在尾上言其乗東維騎箕)
　(尾之間也崔氏云傅説死其精神乗東維托龍角為/列星今尾上有傅説星即此也吟亦本梁父吟山頂)
　(曰岫艮/為山也)
將恐在藻纎鱗終寡登龍之望棲榆弱羽徒仰搏鵬之
髙所覬曲逮恩光資餘潤於東里襲承導引托輕夢於
南柯撫已多慚循躬增懼謹啟
　(詩魚在在藻言魚何在乎在乎藻也左思詩石泉潤/瓊瑶纎鱗亦浮沈登龍見登司馬樓宴詩又見幽縶)
　(篇暴腮註棲榆二句見螢火餘潤東里用子産事異/聞録廣陵淳于棼宅南有古槐棼醉卧其下夢二使)
　(者曰大槐安國王奉邀棼随二使入見王曰吾南柯/政事不理屈卿為守棼至郡數日乃寤尋古槐下一)
　(穴洞然明朗可容二指有大蟻乃槐安/國王又尋一穴直上南枝乃南柯郡也)
　　上兖州啟(兗州見逰兖部/遇孔君詩題註)
側聞未遇孫陽鹽車無絶塵之跡時逢和氏荆山有連
城之珍豈若聽清音於㸑餘則枯桐發響收夜光於𤣥
璧則怪石騰輝在物猶然况於含識者矣
　(孫陽見太常伯啟鹽車見春霽早行詩太行道註莊/子田子方篇顔囘問於仲尼曰夫子歩亦歩夫子趨)
　(亦趨夫子馳亦馳夫子奔逸絶塵而囘瞠乎后矣又/西京雜記漢文自代還有良馬九疋曰浮雲赤電絶)
　(塵逸驃紫燕緑蠌驄龍絶羣名曰九逸和氏見之問/篇獻楚註后和氏璧歸趙秦昭王欲以十五城易之)
　(故曰連城吳有燒桐以㸑者蔡邕聞其聲曝曰此良/桐也因製以為琴果有雅音其尾火燒名曰焦尾夜)
　(光二句見螢火/篇璧光照廡註)
伏惟明使君鳳穴振儀龍門標峻瓊雕岳立表秀干雲
霞煥霜菲澄虛鑒物
　(鳳穴見傷祝阿王明府篇龍門見前篇瓊雕如玉之/雕岳立如山之峙也司馬相如子虚賦交錯紏紛上)
　(干青雲本鬼谷子謂儀秦曰子不見嵩岱之松柏華/霍之檀桐乎上枝干於青雲下枝通於三泉千秋萬)
　(歳不受斤斧之患霞言其采霜言其明喻其智識之/精鑒也陸士衡詩髙談一何綺蔚若朝霞爛即霞煥)
　(之意/也)
既而代工天府忠簡帝心擁熊軾而撫百城建隼旟而
臨千里坐棠敷惠恩纒去思剖竹垂仁式歌來暮清凝
夜燭化警晨烏外朂九農内𢎞五教道之以禮樂齊之
以刑書約法遵寛設蒲鞭之恥立言惟信控竹馬之期
甘雨隨車雲低輕重之盖珠還合浦波含逺近之星
　(代工見太常伯啟漢制三公所居曰府府者道徳之/所聚天府猶言天工也刺史車畫熊於軾亦漢制也)
　(隼旟畫烏隼於旟上也亦刺史之制坐棠見在獄詠/蟬序漢何武為京兆尹平居無赫赫名去后常見思)
　(剖竹即剖符也古者以玉為信漢制以竹長六寸分/而相合文帝初以郡太守為銅虎符以代古之圭璋)
　(從簡便也各分其半右留京師左以與之后漢亷范/為蜀郡太守邑居稠密多火災前守皆禁夜作范至)
　(但嚴令貯水而已民甚便之歌曰亷叔度來何暮不/禁火民安作昔無襦今五袴晨烏見憲臺出縶朝夕)
　(烏註周禮閭師凡任民任農以耕事貢九穀故曰九/農春秋傳鄭子産鑄刑書謂以刑法置書而鑄之以)
　(示民如今之律令也劉寛治南陽郡吏民有過蒲鞭/示辱郭伋守南陽始至有兒童數百騎竹馬迎之因)
　(與約某日行部到此如期不失其信百里嵩字景山/刺徐州境内旱嵩出巡處輙雨東海郡祝其合鄉二)
　(縣父老訴曰某等是公百姓獨不迂降乃還赴之雨/隨車下又鄭𢎞消息繇賦政不繁苛行春大旱隨車)
　(致雨白鹿方道挾轂而行漢孟嘗守合浦俗采珠易/米前守貪珠忽徙民餓死盈道嘗治一年珠復還合)
　(浦漢平南越所置郡治合浦縣三國吳改珠宫郡未/幾復為合浦郡劉宋於此置越州隋初郡廢州存大)
　(業初改禄州尋改合州又廢為合浦郡唐初罷郡復/越州貞觀中改亷州因郡有火亷洞天寶初復合浦)
　(郡乾元初又復亷州宋州治長沙改置太平軍/咸平初復為亷州元置路本朝改府𨽻廣東)
至如卧理穪難坐嘯匪易披裳問疾垂愛景以字人褰
帷廣聽穆薫風而扇物嚴霜秋降叶隼擊而防小人零
露春濡飾羔牲而禮君子
　(漢武以汲黯守淮陽黯曰臣嘗有狗馬病不勝郡事/得出入禁闥補過拾遺臣之願也上曰君薄淮陽耶)
　(吾今召君矣顧淮陽吏民不相得吾徒得君之重卧/而治之𢎞農成瑨守南陽以岑晊為功曹時人為之)
　(語曰南陽太守岑公孝𢎞農成瑨但坐嘯愛景愛日/之景也字見髙四篇漢朱邑為郡守僚吏有疾披衣)
　(問之賈琮刺冀州令曰刺史當逺視廣聽紏察美惡/反垂帷裳自揜塞乎命搴之薰風見太常伯啟扇物)
　(本史記周武王道遇暍人下車而扇之孫寶尹京兆/以立秋日署侯文東郡督郵敕曰今日鷹隼始撃當)
　(順天氣取奸惡以成嚴霜之誅詩蓼彼蕭斯零露湑/兮此諸侯朝天子天子與之燕以示慈惠也西征賦)
　(弛秋霜之嚴威流春澤之渥恩羔羊禮賢之贄旌者/禮賢之儀如卿羔大夫以旌是也又詩孑孑干旌大)
　(夫禮賢之詩也又莊子讓王篇楚昭王謂司馬子綦/曰屠羊説居處卑賤而陳義甚髙子綦為我延之以)
　(三旌之位註三/旌三公位也)
於是仁必有勇吏不忍欺美譽鬱於三齊芳聲騰於萬
古
　(史記西門豹傳子産治鄭民不能欺子賤治單父民/不忍欺西門豹治鄴民不敢欺三子之才能誰最賢)
　(哉辨治者當能别之三齊記右即墨中臨淄左平陸/謂之三齊漢書音義言齊與濟北膠東為三齊非也)
若乃清規逺鏡皎月色於靈臺𤣥鑒凝氷穆松風於智
府研幾十篋探賾九流縟翠蕚於詞林綷仙花於筆苑
文江翻浪織玉㶑以韜霞學海驚瀾綴珠鱗於濯錦
　(靈臺見髙四篇詩吉甫作頌穆如清風穆清微也漢/吳叔文善琴隠居石壁山多松樹當盛夏時以琴撫)
　(於松下以納凉作風入松之操此借松風用之司馬/遷曰修身者智之府也漢武屢以十篋書從行幸河)
　(東亡其三篋張安世具識其事后得書校無遺失九/流見贈子問篇詞林猶言翰林綷音醉周也㶑音歛)
　(㶑艶流霞註水溢貌又水波貌亦作澰字/玉㶑水之色也學海見太常伯學山註)
加以懸榻待士擁篲禮賢汲引忘疲奬題不倦懐經味
道之客望範圍而駿奔兼色流略之夫窺義園以遐集
求小善於毫芥顧正禮於二龍振幽滯於沙泥許公明
以一驥
　(陳蕃獨設一榻待徐穉去則懸之申屠蟠曰戰國之/時處士横議至使列國諸侯擁篲前驅註篲竹箒掃)
　(門也齊謝覽弟舉俱預元㑹江淹一見並相欽挹曰/所謂馭二龍於長途者也本三國安平趙孔曜至冀)
　(州見刺史裴徽徽曰君顔色何以消減於故耶孔曜/言體中無藥石之疾然見清河郡内有一騏驥拘縶)
　(后廐厯年去王良伯樂百八十里不得騁天骨起風/塵以此憔悴耳徽言騏驥何在孔曜言平原管輅陶)
　(邱劉岱字公山又薦岱弟繇字正禮徽曰前年舉公/山何復舉正禮曰若使明公用公山於前擢正禮於)
　(后所謂馭二龍於長途騁騏驥於千里輅字公明年/二十六雅性寛大與時無忌仰觀天文則同妙甘公)
　(石申俯覽周易則齊思季主今明使君方垂神幽藪/留精九皋輅宜䝉隂和之應得及羽儀之時徽於是)
　(辟為/文學)
(某/)淹中故俗體朴厚之𢎞規稷下遺甿陶禮義之餘化
頗遊簡素少閲縑緗每蟋蟀凄吟映素雪於書帳莎雞
振羽截碧蒲於翰池
　(淹中稷下俱見封禪表王褒聖主得賢臣頌蟋蟀俟/秋吟映雪見洛濵對雪詩詩七月篇六月莎雞振羽)
　(七月在野八月在宇九月在户十月蟋蟀入我牀下/註莎雞蟋蟀一物隨時變化而易其名路温舒父為)
　(里監門使温舒牧羊温舒取澤中蒲截以為牒編用/寫書翰池墨池也張芝臨池學書水盡黒人呼為墨)
　(池在今河南府陜州又興國州有鍾繇墨池温州有/王羲之墨池常徳府沅江縣西烏龍寺内有諸葛亮)
　(墨/池)
既而學異懐蛟才非夢鳥價不齊於南漢芳不重於東
山幸屬日月光華雲霞紛郁方結羨魚之網將謡扣角
之詞奮短翮於槍榆希髙摽之餘拂濯纎鱗於涓滴望
鴻浪之微霑
　(夢鳥見初秋登司馬樓宴詩東山在浙江紹興府上/虞縣西南四十五里晉謝安隠於此髙嵩嘗戯安曰)
　(卿髙卧東山人言安石不出將如蒼生何蒼生亦將/如卿何今絶頂有謝公調馬路白雲明月一亭遺跡)
　(謝靈運讀書石壁精/舍纎鱗字義見上篇)
所冀顧盻曲流剪拂增價則鉛刀起一割之用跛鱉致
千里之行是知竊混吹於齊竽濫飛聲於郢路拘山雞
而自恧顧遼豕以多慚輕觸威嚴不遑流汗
　(梁孝標廣絶交論顧盻増其倍價剪拂使其長鳴皆/用伯樂事顧盻見之問篇一顧註長鳴見春霽早行)
　(詩太行道註鉛刀句見懐古上裴侍郎詩磨鉛註荀/子曰跬歩不休跛鱉千里葛洪自叙豈敢力蒼蠅而)
　(慕冲天之學䇿跛鱉而追飛兎之軌齊宣王好竽吹/者三百人東郭先生不知竽濫於三百人中食禄宣)
　(王卒文王即位欲一一聽之先生乃逃郢路/見贈之問篇山雞二句見帝京篇楚翬註)
　　上兗州崔長史啟
　　　(崔義𤣥字逞之兗州人貞觀初厯左司郎中兼/韓王府長史以介直稱后遷婺州刺史討平睦)
　　　(州㓂拜御史大夫子承基仕至/大理卿次子承慶及孫皆極貴)
啟側聞豐城戢耀駭電之輝俄剖沙邱跪跡躡雲之轡
載馳
　(豐城戢耀即埋劍事見螢火賦駭電劍之光也如紫/電之名耳秦穆公謂伯樂曰子之年長矣子姓有可)
　(使求馬者乎伯樂對曰良馬可形容筋骨相也天下/之馬者若滅若没若忘若失若此者絶塵弭轍臣之)
　(子皆不才也可告以良馬不可告以天下之馬也臣/有所與共擔薪菜者有九方皋此其於馬非臣之下)
　(也穆公見之使行求馬三月而反報曰巳得之矣在/沙邱穆公曰何馬也對曰牝而黄使取之牡而驪穆)
　(公不悦召伯樂而謂之曰敗矣子所求者色物牝牡/尚弗能知又何馬之能知也伯樂喟然太息曰一至)
　(於此乎是乃其所以千萬臣而無數者也若皋之所/觀天機也得其精而忘其麄在其内而忘其外見其)
　(所見不見其所不見視其所視而遺其所不視若皋/之相馬乃有貴乎馬者也馬至果天下之馬也躡雲)
　(良馬名如始皇/躡景之馬也)
然則激湍侵星佩潜蛟於壯武騰鑣厯塊騁蹀駿於咸
陽且煦轍波鱗側羨鼇潭之躍觸籠雲翼扃望鵬魚之
迅是以齊郊夕唱牛歌掞白水之詞漢境朝趨車侯驚
拂塵之思
　(晉成公綏渡河賦凌砥柱而激湍兮踰汭洛而揚波/侵星言劍氣上侵牛斗也潜蛟用化龍以指劍故云)
　(佩壯武地名出劍之地鑣馬䘖外鐵王褒賢臣頌及/至駕齧膝驂乗旦王良執􁀙韓哀附輿縱騁馳騖怱)
　(如影靡過都越國蹶如厯塊追奔電逐遺風周流八/極萬里一息蹀疾也咸陽秦地其地山南水北山水)
　(皆陽故曰咸陽秦孝公徙都於此煦日照也煦轍波/鱗見春霽早行詩列子陽問篇岱輿員嶠方壺瀛洲)
　(蓬萊其山髙下周旋三萬里其頂平九千里山之中/相去七萬里其上臺觀皆金玉錦獸皆純縞珠玕之)
　(樹皆叢生華實有滋味食之不老不死居人皆仙聖/五山之根無所連著隨潮上下徃還不得暫峙仙聖)
　(毒之訴之於帝帝怒流於西極失羣聖之居乃命禺/疆使巨鼇十五舉首戴之迭為三畨六萬歳一交焉)
　(五山始峙而龍伯之國有大人舉足不盈數歩暨五/山之所一釣而連六鼇合負而趨歸其國灼其骨以)
　(數焉於是岱輿員嶠二山流於北極沈於大海仙聖/之播遷者巨億計帝憑怒侵減龍伯之國而小其人)
　(伏羲神農時其國人猶數十丈觸籠鵬魚俱見螢火/篇禮記曲禮篇入户奉扃視瞻毋囘註扃門闗木也)
　(入户之時兩手當心如奉扃然雖視而不轉故云扃/望齊郊二句見帝京篇啟車千秋好客喜延名士士)
　(皆造/之)
伏惟公騰瀾浴景濬靈𣲖以含珠擢幹捎雲翊孤巖而
聳桂崇基疊秀匡霸道於周盟茂緒聮輝賛文場於漢
戚偉龍章之秀質騰孔雀之俊年叶鳳彩於英姿辨蟾
精於昔日靈臺宏逺馳霄練於霜鐔册府幽深絢朝虹
於璧渚心波湛漢泳魄灘於黄陂情岳干天韞風雲於
稽巘龍津共濟競欣登御之車蕪室欽賢必擁澄清之
轡鬱文條而擢彩藻逸潘花曄詞鋒而衒價光浮衛玉
　(騰瀾浴景指水中之珠言之捎音稍周禮輪人以具/圍之扐捎其藪如末義含珠聳桂俱見髙四篇盟始)
　(於周故曰周盟云匡霸道指崔子相齊言之也外戚/盛於漢故云漢戚指崔駰為漢貴戚也晉嵇康字叔)
　(夜有風度而土木形骸不自藻飾人以為龍章鳳姿/天質自然孔雀舊註皆云楊脩荅孔融之詞按東坡)
　(元脩菜詩自序云菜之美者有吾鄉之巢故人元脩/嗜之且云使孔北海嗜之當復云吾家菜耶盖指融)
　(謂楊梅為君家果也世説言語門梁國楊氏子年九/歳甚聰慧孔君平詣其父不在乃呼兒出為設果果)
　(有楊梅孔指示兒曰此是君家果兒即荅曰未聞孔/雀是夫子家禽也其註云王隠晉書孔坦字君平㑹)
　(稽山隂人善春秋仕至廷尉卿不曾註揚脩孔融本/傳亦不載此事巢元修誤舉東坡誤筆之趙次公註)
　(坡詩又妄云脩融之事可見考據之難也黄琬幼聰/慧祖父瓊為太守奏日食太后問所食多少瓊未對)
　(琬時年九歳在傍曰何不言日食之餘如月之初瓊/大奇之即以其言應詔靈臺見髙四篇霄練言其薄)
　(霜鐔言其斷決之易也穆天子傳天子西登崑崙見/西王母癸巳至於羣玉之山先王之沂謂册府史外)
　(紀羣玉之山平阿無隘四轍中繩庸成氏之所中先/王之册府也註徃古先王以為藏書之府故秘書省)
　(為册府淮南子亦曰崑山天地之册府也漢天河也/黄陂黄河之陂王簡栖頭陀寺碑愛流成海情塵為)
　(岳註情想漸漬若塵飛為岳干天猶言干雲稽巘猶/言稽阜也龍津二句見贈之問篇李仙註蕪室見髙)
　(四篇陳蕃室註欽賢見帝京篇孫𢎞閣註范滂字孟/博汝南人少厲清節嘗為清詔使按察冀州登車攬)
　(轡慨然有澄清天下之志州郡貪汙皆望風解印綬/去江淹恨賦文垂條而結繁註文必先扶植本根乃)
　(立其幹如垂條結葉也潘花見太常伯篇映桃花註/陳書總有潘陸之華而無園綺之實晉書潘岳詞鋒)
　(景煥衛玠瓘孫也總角乗羊車入市見者皆以為玉/人觀者傾都玠舅王濟見之歎曰珠玉在側覺我形)
　(穢又嘗語人曰與玠同逰若明珠之在側朗然照人/及長好言𤣥理其后病羸母恒禁其語遇勝日親友)
　(時請一言無不咨嗟以為入微琅琊王澄有髙名少/所推服每聞玠言輙嗟息絶倒時人語曰衛玠談道)
　(平子絶倒及王宏王濟並有盛名皆出玠下世云王/家三子不如衛家一兒玠妻父樂廣有海内盛名議)
　(者以婦翁氷/清女壻玉潤)
然則崑溪既琢必見山川之精樹羽巳懸行嗣雲韶之
響是以左龜隂而演化務肅百城輔麟壤以宣風恩覃
千里徽猷克著逾盛徳於休徴聲績聿宣軼英規於恭
祖佩吕刀而邵美巳賛搴帷之逰屈龎驥而未伸將騁
仁風之駕
　(玉出崑崗崑溪崑山之溪也詩崇牙樹羽註崇牙以/采色為崇牙樹羽置五采之羽於崇牙之上也黄帝)
　(樂曰雲門韶舜樂也龜隂魯地詩奄有龜䝉盖龜山/之隂也麟壤見封禪表亦指兖州耳又秦彭茂陵人)
　(六世祖襲與羣從五人同時為二千石三輔號萬石/秦氏彭以禮訓人后徙潁川有鳳凰麒麟嘉禾甘露)
　(之瑞肅宗巡行輙賞賜焉故稱善政者亦曰麟壤軼/升菴引莊子奔軼字謂與轍同戰國䇿姊嫈軼賁育)
　(註車相遇也史記其軼乃時時見于他説索隠曰散/軼也字書軼侵也跳也突也此軼字當以轍言之吕)
　(䖍為刺史有佩刀相者以為三公之服䖍乃贈别駕/王祥曰以公有公輔之量故以相與祥臨薨以刀授)
　(弟覽曰汝后必興足稱此刀覽后厯世多賢興於江/左王導其后也搴帷見前篇龎驥見髙四篇展驥註)
　(袁宏守東郡謝安執宏手授扇時諸賢畢集安欲試/之又曰聊以贈行宏即應曰輙當奉揚仁風慰彼黎)
　(庶/)
加以側階引彦鑒鬷子之微言倒屣延賓辨王生之雅
量故使員流之下探照乗於長波髙岫之巔剖連城於
幽石
　(任昉王儉序望側階而容賢侯景風而式典註側階/下階也史記田光見太子丹側階而迎鬷子見閨情)
　(詩啟然明註皇甫規有重望雁門大守見之不出王/符至倒屣迎之時人為之語曰徒見二千石不如一)
　(逢掖又蔡邕奇王粲倒屣迎之既至容貌短小一座/盡驚邕曰此王生也有異才吾家書文盡當與之魏)
　(惠王問齊威王亦有寶乎威王曰無有惠王曰魏國/雖小尚有徑寸之珠照車前后各十二乗者十枚豈)
　(以齊大國而無寶乎威王曰寡人之寶與王異吾臣/有檀子盻子黔夫種首者將照千里豈特十二乗哉)
　(惠王有慚色連/城見上兖州啟)
(某/)瓶筲小器鷦蚊末材環帶嶧桐戢晞暘之厚徳傍鄰
汶篠慕貫時之貞勁但以容膝一邱曲阜之瓢遽切枕
肱五畝成都之壁巳窮擔石厭於糟糠負薪疲於短褐
　(瓶筲本斗筲列子陽問篇江浦之間生麽虫其名曰/焦螟羣飛而集於蚊睫弗相觸也栖宿去來蚊弗覺)
　(也字本作焦今從鳥當是鷦鷯莊子逍遥篇鷦鷯巢/於深林不過一枝然作鳥與蚊字不相連恐只是焦)
　(螟也嶧桐見太常伯啟嶧山註晞暘露也詩湛湛露/斯匪陽不晞其卒章云其桐其椅其實離離又云湛)
　(湛露斯在彼杞棘言露被於桐梓之上也禹貢篠簜/既敷註篠箭竹簜大竹水去而竹生也又曰厥貢惟)
　(金三品瑶琨篠簜註篠之材中於矢之笴簜之材中/於樂之管潘岳笙賦河汾之寶有曲沃之懸匏焉鄒)
　(魯之珍有汾陽之孤篠焉戴凱之竹譜魯郡鄒山汶/陽出篠形色不殊質物堅潤宜為笙管孤者於衆竹)
　(間獨美也禮記禮器篇如竹箭之有筠也如松柏之/有心也故貫四時而不改柯易葉陶潜歸去來辭倚)
　(南窗以寄傲審容膝之易安一邱見梁大官詩邱中/註曲阜之瓢指顔子枕肱指孔子五畝本孟子文君)
　(既奔相如與馳歸成都居惟四壁無以自立晉劉毅/家無擔石之儲蒲樗一擲百萬負薪用朱買臣事見)
　(夕次舊/吳詩)
然而少奉過庭之訓長昧克巳之方弋志書林咀風騷
於七略耘情藝圃偃圖籍於九流灑惠渥於羊陂屢泛
文通之麥峻曲岸於鶯谷時遺公叔之冠
　(楊雄劇秦美新論是以發秘府覽書林遥集乎文雅/之囿翱翔乎禮樂之場左思魏都賦逰乎六藝之囿)
　(馳騖乎仁義之途又云脩容乎禮園翱翔乎書囿風/如風雅之風騷如離騷之騷也劉向子歆王莽薦為)
　(侍中貴幸更名秀號國師公復令典五經卒父業秀/於是總羣書而奏其七略一曰輯略二曰六藝略三)
　(曰諸子略四曰詩賦略五曰兵書略六曰術數略七/曰方技略九流見贈髙四篇魏志揚俊同郡王象少)
　(孤為人僕𨽻牧羊而私讀書因獲捶楚俊美其才質/即贖象著家聘娶立屋然後與别象后官至散騎常)
　(侍文通髙鳳字泛麥見上吏部帝京篇啟髙鳳註鶯/谷指出於幽谷后漢朱穆字公叔五歳有孝稱及壯)
　(耽學鋭意講誦或時思至不自知亡失衣冠顛隊坑/岸其父常以為専愚幾不知數馬足梁驥舉為侍御)
　(史/)
雖不能縱逸韻於霜皋唳野致九天之響而頗亦蓄餘
香於露薄垂芬有十歩之芳而乃恧跡魯鴻非荆山之
抵鵲簉名韓犬歎稽阜之陸梁
　(霜皋秋澤也詩鶴鳴於九皋聲聞於天鶴鳴曰唳陸/機曰華亭鶴唳可得聞乎符堅伐晉兵敗聞風聲鶴)
　(唳皆以為晉兵九天猶九重也太𤣥經謂中天羡天/從天更天晬天廓天減天沈天成天謂之九天十歩)
　(見咏懐詩魯鴻見逺使海曲篇魯禽註史記鹽鐵論/越以孔雀珥門户崑山之傍以玉抵鳥鵲簉義見久)
　(戍邊城篇戰國策淳于髠曰韓盧天下之駿狗也東/郭□天下之狡兎也環山三騰岡五韓盧不能及之)
　(註韓國良犬名盧東郭外有狡兎名□稽阜見髙四/篇后漢書羌遂陸梁正義云嶺南人多處山陸其性)
　(陸梁今按非也魚之大者跋扈亦曰跳梁陸梁即跳/梁以梁為陸越而過之故曰陸梁張平子西京賦怪)
　(獸陸梁又甘泉賦註云陸梁跳也陳后山詩妖狐幼/犬陸梁皆跳義以此言□之善走韓犬歎之也○荆)
　(山在懐逺縣治西南城經其上西北有玉坑乃卞和/采玉之所他處石青黒此獨白石異常東有卞和洞)
　(抱璞/岩)
方今玉琯纒秋金風動籟吳宫歸乙望隂岫以依遲素
林返鴈候陽潮而抵舉籝金味道之子侔纁帛以彈冠
屑玉含毫之人望弓旌而翹足竊不揆於庸識輙輕儗
於揚庭
　(琯與管同纒秋即候氣之意見春霽早行註金風秋/風也動籟見冬日野望詩乙燕也春社則來秋社歸)
　(山故云望隂岫鴈秋冬還南至春北鄉故云候陽潮/也籝金見髙四篇彈冠見梁大官詩左傳齊景公田)
　(于沛招虞人以弓不進公使執之辭曰昔我先君之/田也旃以招大夫弓以招士皮冠以招虞人臣不見)
　(皮冠故不敢進乃舍之仲尼曰守道不如守官君子/韙之旌義見前篇趙良謂商鞅曰其亡可翹足待註)
　(翹舉/也)
所冀曲逮恩波時流咳唾儻能分其斗水濟濡沫之枯
鱗惠以餘光照霜棲之寒女得使伏櫪駑蹇希騏驥而
蹀足竄棘翩翾排鴛鸞而刷羽
　(趙一疾邪賦勢家多所宜咳唾自成珠披褐懐金玉/蘭蕙化為蒭斗水枯鱗見春霽早行詩餘光照女見)
　(螢火賦晉王敦醉后撃唾壺歌曰老馬伏櫪志在千/里烈士暮年壯心未巳楊子法言曰希驥之馬亦驥)
　(之乗希顔之人亦顔之徒又趙壹報皇甫規書仰髙/希驥顔延年赭白馬賦眷西極而驤首望朔雲而翹)
　(足/)
則捐軀匪恡碎首無辭雖復投報揚金君子以之貽戒
效誠魏草小人之所懐恩輕瀆威嚴深懼履尾載塵聽
覽迫甚蹈氷
　(齊晏子以粟金遺北郭騷騷辭金受粟后晏子見疑/景公出奔騷造公庭曰晏子賢而去齊齊國必侵不)
　(若先死遂自殺公自追晏子史記人有毁孟嘗君於/齊湣王君將為亂及田甲刼王王疑之孟嘗君乃奔)
　(先是魏子為孟嘗君收邑入三反不致一入問之曰/竊假與賢者孟嘗君怒退魏子至是受粟者上齊王)
　(書言孟嘗君不作亂請以身為盟遂自剄宫門王乃/復孟嘗君史記宋伐魯獲宋萬宋人請之萬歸閔與)
　(博争行公怒辱之曰始吾敬子今魯虜也萬有力病/此言遂以局弑閔公大夫仇牧聞之以兵造門萬摶)
　(牧碎首齒著門闔死王充論衡禽息薦百里奚穆公/出當門仆頭碎首以達其友楊震為太尉故所舉茂)
　(才王密令昌邑遺金十斤震曰故人知君君不知故/人何也密曰暮夜無知者震曰天知地知子知我知)
　(何謂無知密愧而去魏草見對䇿文第一道結草註/易履卦履虎尾不咥人亨又書畢命心之憂危若蹈)
　(虎尾渉/于春氷)
　　上齊州張司馬啟(齊州見封/禪表註)
昔者薛邑聞歌揖馮驩於彈鋏夷門命駕顧侯生於抱
闗
　(馮驩事見上裴侍郎詩史記侯嬴年七十家貧為夷/門監者魏公子無忌往請厚遺不受公子於是置酒)
　(大㑹坐定從車騎虛坐自迎侯生生攝衣冠直上坐/不讓欲觀公子公子執轡愈恭侯生又曰臣有客在)
　(市屠中願枉車騎過之公子引車入市生下見其客/朱亥睥睨故久與語微察公子色愈和時將相宗室)
　(滿堂待公子舉酒市人皆觀公子執轡從騎皆竊罵/侯生生視公子色終不變乃謝客就車至家引坐上)
　(坐徧賛賓客賓客皆驚酒酣公子起為夀侯生前生/謂公子曰今日羸為公子亦足矣夷門抱闗者也而)
　(公子親枉車騎迎於衆人廣坐之中不宜有所過公/子故過之然嬴欲就公子名故久立車騎市中過客)
　(以觀公子愈恭市人皆以嬴為小人而以公/子為長者能下士也於是罷酒生遂為上客)
何則志合風雲戴笠均乎乗馬情諧道術忘筌貴乎得
魚是以挹蘭言於斷金交蓬心於匪石庶清音黙聽賞
流水於牙絃妙思通神叶成風於郢匠
　(風雲忘筌流水成風俱見髙四篇戴笠見竇六/郎宅序蓬心見發諸暨篇匪石亦見六郎序)
伏惟公疏原白水浸地軸以輪波纂慶黄軒感星精而
誕命綴珠華於七曜聮玉葉於五雲
　(白水南陽白水縣也光武興於白水吳漢與之同居/白水鄉地軸見髙四篇少昊氏娶附寶見大電光繞)
　(北斗樞星照郊感孕二十月生黄帝軒轅氏舜亦感/樞星而生七曜日月五星也玉葉見咏秋雲詩五雲)
　(五色/雲也)
至夫神石摛祥靈鈎表貺千年馭鶴振仙氣於帝鄉七
葉珥貂襲榮光於戚里因以紛綸國牒昭晰家聲
　(髙琳字季珉母袚褉泗濱見一石光彩朗燿持歸夜/夢人謂之曰此浮磬之精寶之必生令子遂有姙生)
　(琳摛發也左思蜀都賦幽思絢道徳摛藻掞天庭靈/鈎見寒夜獨坐篇富鈎註千年馭鶴見贈李榮篇洛)
　(濱仙駕註漢功臣惟金日磾張安世親近貴寵比外/戚左思詩金張籍舊業七葉珥漢貂馮唐豈不偶白)
　(首不見招七葉漢武帝至平帝珥挿也詳見封䇿文/戚里見帝京篇紛綸見之問篇王家族譜謂之國牒)
　(亦曰玉牒張協七命生必耀華名於玉/牒没則勒洪伐於金冊註並國史也)
洎乎鹿走周原輔秦圖而興霸蛇分沛澤翊唐運以開
基常山王之玉潤金聲博望侯之蘭薫桂馥羽儀百代
掩梁竇以霞搴鍾鼎一時罩袁揚而岳立
　(周地名大王所都今陜西鳳翔府岐山縣是也詩周/原膴膴註廣平曰原蒯通曰秦失其鹿天下共逐喻)
　(秦失天下也蛇分沛澤見過故宋詩漢以唐為祖云/劉累之后此唐字指漢言張司馬之先輔漢而興也)
　(漢張耳封常山王子敖尚吕后女長公主班固東都/賦莫不優逰而自得玉潤而金聲本禮記温潤而澤)
　(仁也孟子金聲而玉振之也張騫使西域漢武封為/博望侯左思魏都賦搦秦起趙威震八蠻則信陵君)
　(之名若蘭芬也此指耳騫皆司馬之祖其流芳遺韻/之美也羽儀見閨情詩啟后漢梁竦二女為章帝貴)
　(人小貴人生肇竇后無子養以為子遂立為太子梁/氏私相慶竇后遂譛之諸竇因作飛書譛竦惡逆死)
　(獄中家徙九貞兩貴人以憂死及肇即位是為和帝/竇后崩太尉張鬴言狀請追上貴人尊號存録諸舅)
　(㑹貴人姊上書頌寃狀三公請追貶竇后不許及順/帝立復以梁商女為后以商為大將軍商殁以商子)
　(冀為大將軍次子不疑尹河南桓帝立又以商幼女/為后梁氏前后七侯三后六貴人三大將軍卿相尹)
　(校五十七人竇后章帝后竇融孫勲之女弟憲篤景/瓌皆在親要憲為大將軍父子兄弟並卿校充滿朝)
　(廷鍾鼎見帝京篇袁氏自袁安為司徒子敞司空敞/子陽司徒陽子逢司空弟隗太尉為董卓所滅袁紹)
　(袁術皆其家也楊氏自寶子楊震為太尉震子秉太/尉秉子賜司徒者再太尉者一賜子彪司徒又為太)
　(尉彪子脩為/曹操所殺)
故得重規逺鏡湛月路以流清茂祉遐鋪架雲門而擢
秀飛英鳳穴藻五色以凝華頴躍龍泉涵九重而毓潤
風情踈朗霜明月湛之姿氣骨端嚴雪白氷清之槩
　(規法也月路一脈之清雲門門地之髙皆指前世言/之也擢秀見秋菊詩鳳穴見傷祝阿王明府序五色)
　(本鳳之色頴義見浮查篇藏頴註龍泉劍/名見軍中行路難篇九重本龍之潜也)
若乃性符神授道擅生知挫三端於情峯朝九流於學
海博聞強記辨晉國之黄熊將聖多能識吳門之白馬
言泉潄逈驚瀑布以飛瀾文江澹清含濯錦而翻浪鬱
槐市以增茂穆蘭室以流芳
　(神授猶言天授生知本論語韓詩外傳君子避三端/謂文士之筆端武士之鋒端辨士之舌端陸機文賦)
　(籠天地於形内挫萬物於筆端註挫折挫也謂萬物/雖衆折挫而書之九流見髙四篇學海見太常伯啟)
　(黄熊見螢火篇羽泉生熊註吳門白馬見客臨海有/懐詩平子思𤣥賦潄飛泉之瀝液兮咀石菌之流英)
　(陸機招隠詩山溜何泠泠飛泉潄鳴玉瀑布泉自山/頂瀉下如瀑布之狀濯錦見陳文林陸道士篇錦水)
　(註槐市見帝京篇蘭屋/見寄東臺詳政學士篇)
於是翔鱣應符觀光上國飛龍成卦利見大人摶羊角
以垂天展驥足而騰景翼貳藩邸紹敬祖之清亷光賛
外臺陳君回之亮直推公平而折獄磔䑕謝其嚴明擁
端慤而字人化蛇慚其智勇(晉何劭字敬祖/)
　(楊震教授隠居后有冠雀啣三鱣飛集講堂前都講/取魚進曰蛇鱣者卿大夫服之象也數三者法三台)
　(也先生自此升矣后震果為司徒遷太尉飛龍利見/俱本易羊角垂天見螢火篇展驥見髙四篇諸王之)
　(國謂之籓邸各道行省謂之外臺漢張湯父丞長安/䑕盜肉父怒笞湯湯掘得䑕及餘肉掠治傅爰書訊)
　(鞠論報具狀磔堂下父見之視文詞如老獄吏大驚/遂使書獄后為酷吏官至御史大夫孫張安世漢宣)
　(帝時大/將軍)
加以清規日舉湛虚照於氷壺𤣥鑒露凝朗機心於水
鏡謙光自牧恭巳愛人片善必甄揖虞翻於東箭一言
可紀許顧榮以南金
　(日舉本舉頭見日句氷壺見别李嶠詩/水鏡見太常伯啟片善四句見少常啟)
(某/)疾抱支離材均擁腫進不能握蘭分竹綰銀黄於雲
臺退不能絶粒茹芝煉金丹於地胏而出没風塵之内
淪漂名利之間逰無毛薛之交仕乏金張之援塊然獨
處者一紀於兹矣
　(支離見贈宋五得凉字篇擁腫見浮查篇漢官儀尚/書懐香握蘭趨走丹墀梁簡文與蕭臨川書分竹南)
　(川剖符千里分竹即剖竹也見上兖州啟漢張良謝/病辟榖分註良素多病入闗即杜門道引不食榖註)
　(服辟榖藥而不食静居行氣以學道絶粒即辟榖也/秦四皓隠居終南山採芝而食一統志終南山一名)
　(地胏漢李少君見漢武言祠竈則致物而丹砂可化/為黄金註丹砂用藥㸃化可為黄金抱朴子論仙篇)
　(云夫作金皆在神仙集漢淮南王抄出以作鴻寶枕/中書雖有其文然皆秘其要其所用藥物復改其本)
　(名不可案之使用毛薛以/下四句已見李少常啟)
然而日夜相代恐溝壑之非遥窮病交侵思薜蘿之可
託常願處幽控寂追夏黄於商山樂道棲真從魯連於
滄海
　(此節/重出)
豈圖語黙易爽心跡難逃題橋之恨愈深攀桂之情徒
結是用絶心乾没躭閲邱墳謁子持於南荆訪康成於
北海西逰梁益仰司馬王楊之風東入臨淄慕淳于管
晏之智瞻言前古從欲思齊俯惟當今空勞懐刺
　(司馬相如自成都逰長安題橋柱曰大丈夫不乗駟/馬車不復過此橋晉郄詵謂武帝曰臣對䇿譬桂林)
　(一枝崑山片玉故后人謂對䇿得名為攀桂耳乃遂/以月中有桂更增嫦娥之名皆因桂而誤也史記張)
　(湯始為小吏乾没註得利為乾失利為没乾没與陸/沈義同陸沈者無水而沈乾没者雖乾亦没也邱墳)
　(見太常伯啟鄭𤣥字康成北海髙密人漢桓帝時入/闗從學馬融歸學徒相随者數千人孔融深敬之𤣥)
　(嘗道遇黄巾賊數萬見𤣥皆拜相約不入縣境袁紹/帥冀州大㑹賓客競設異端百家互起𤣥随方辨對)
　(咸出問表莫不歎服杜密素與李膺名行相次時人/謂之李杜嘗為北海相行春到髙密見鄭𤣥為鄉嗇)
　(夫知其異器即署郡職遣就學卒成大儒去官還家/每謁守令多所陳託梁益二州名梁州之境東距華)
　(山之南西據黒水秦為漢中漢𨽻益州部東漢改漢/寧郡曹魏復為漢中郡尋改梁州后周改漢州隋改)
　(漢中康初為梁州后改褒州尋陞興元府宋因之元/改為路今為漢中府𨽻陜西道益州古蜀國詳見費)
　(六還蜀篇司馬相如王褒揚雄皆蜀人臨淄春秋齊/邑名本營邱之地秦屬齊郡漢置營陵縣為北海郡)
　(治東漢又置臨淄縣為齊國治北齊省臨淄入益都/縣隋復置臨淄縣屬北海郡唐屬青州宋屬鎮海軍)
　(金屬益都府元併入益都縣后復置今因之屬青州/府𨽻山東道淳于髠管仲晏嬰皆齊人陳孔璋為曹)
　(洪與魏文帝書聞入自益部仰司馬王揚之風有子/勝斐然之志文意與此正相似刺書名紙也詳見贈)
　(髙四篇爵里刺註/北海古青州地)
不意雲浮礎潤霜落鍾鳴揖郭泰於仙舟有道斯在賞
鬷明於樽俎盛徳猶存
　(雲浮礎潤見太常伯啟豐山有九鍾霜降則鳴仙舟/見贈之問篇有道郭泰字鬷明見帝京篇啟然明註)
雖調叶清歌誠寡和於郢路而庸客濫吹竊混奏於齊
竽輕撮課囊揄揚盛徳
　(郢路見贈之問篇/濫吹見上兗州啟)
庶金波離畢零陵之石自飛瑶光建寅蕭邱之火漸熱
學慚麟角得類鴻毛愧汗如漿憂心若厲
　(漢書月穆穆以金波謝朓詩金波麗鳷鵲玉繩低建/章註金波月也金井玉繩皆星名梁謝舉凌雲臺詩)
　(勢髙凌玉井臨逈度金波詩云月離於畢俾滂沱矣/註畢星好雨月離畢則滂沱大雨也零凌山有石燕)
　(遇風雨即飛雨止即還止為石瑶光見秋月詩玉繩/註建寅謂初昏斗柄建寅夏正之正月也抱朴子曰)
　(南海蕭邱之上有自生之火春起秋滅荀子曰學成/者如麟角戰國䇿魯仲連説張相國鴻毛之輕也而)
　(不能自舉司馬遷報任少卿書人固有一死或重於/太山或輕於鴻毛用之所趣異也吳質荅東阿王書)
　(誠以身賤犬/馬徳輕鴻毛)
　　上廉使啟
每讀書見古人負米之情捧檄之操未嘗不廢書輟巻
流涕傷心何則情蓄於中事符則感形潜於内跡應斯
通而悦帝力以栖魂情欣養素仰皇華而暢息敢用披
丹
　(家語子路曰由也昔事二親食藜藿之食為親負米/百里之外親没之后南逰於楚累䄄而坐列鼎而食)
　(雖欲為親負米不可得也孔子曰由也可謂生事盡/力死事盡思者也捧檄見髙四篇堯逰於康衢有老)
　(人含哺鼓腹撃壤而歌曰日出而作日入而息耕田/而食鑿井而飲帝力何有於我哉詩皇皇者華于彼)
　(原隰駪駪征夫每懐靡及詩/傳云王者遣使臣之詩也)
伏惟公源控玉輪激神濤而涵地基疏金闕架飛㞯以
韜雲洎乎鹿走周原霸燕圖於即墨蛇分沛澤封漢爵
於筆城福禄攸鍾公侯必復炳靈丹穴襲吉黄裳
　(玉輪金闕俱見祝阿王明府篇㞯音節吳都賦寅縁/山岳之㞯冪厯江海之流註㞯陬隅也鹿走周原見)
　(張司馬啟即墨春秋齊之邑名以其地臨墨水故名/漢置縣為膠東國治東漢屬北海國晉屬濟北國北)
　(齊省隋復置唐宋仍舊元屬膠州今總屬菜州府𨽻/山東道燕昭王伐齊下七十餘城獨莒即墨不下燕)
　(昭王卒即墨人推田單為將大敗燕軍七十餘城復/為齊有蛇分沛澤見過故宋詩班固幽通賦系髙頊)
　(之𤣥胄兮氏中葉之炳靈左思蜀都賦近則江漢炳/靈世載其英註言江漢明靈故代生英哲丹穴黄裳)
　(見傷祝阿王/明府篇序註)
若乃峯秀學山列三墳而仰止瀾清筆海委九流以朝
宗登小魯之巖辨練光於亂馬臨大吳之國識寶氣於
連牛垂秋實於翰林絢春花於文苑清規湛秀照月旦
而雕談素論凝𤣥開夜光於妙辨
　(峯秀學山十句見太常伯啟汝南許劭與兄靖有髙/名好共覈論鄉黨人物每月輙更其題品故汝南俗)
　(有月旦評焉嘗為郡功曹府中莫不改操飭行曹操/往問之曰我何如人劭鄙之不荅操刼之劭曰子治)
　(世之能臣亂世之奸雄操喜而去雕談見逰/陀山寺詩夜光見螢火賦又見太常伯啟)
既而業成麟角引茅茹而彈冠道映鳳池映桃花而曳
綬揆留皇鑒忠簡帝心列識春宫摽離光於青殿代工
天府明台燿於紫宸故得龍綍垂光戢兩星而開照鶴
盖浮影翼五雲以連隂
　(麟角見上篇茅茹見寄東臺詳政學士篇彈冠見蓬/萊鎮結綬註晉荀朂自中書監遷尚書令謂賀客曰)
　(奪我鳳凰池諸君何賀耶桃花至紫宸文已見太常/明啟禮緇衣篇子曰王言如絲其出如綸王言如綸)
　(其出如綍註綸綬也疏云如宛轉繩綍引棺大索也/言王者之言出雖小而行愈大不可不謹龍以喻天)
　(子綍指王言也兩星見逺使海曲篇流星伴使註鶴/盖見送陳文林及送王明府上京飛盖註五雲見張)
　(司馬/啟)
(某/)大塊流形小人餘慶幸河神入昴映白榆以疏祥江
使負圖泛青蓮而薦兆薫風廣扇聖日揚輝進不能髙
議雲臺談社稷之上務退不能銷形地胏揖箕穎之餘
芳而出没風塵湮淪名利十年無棣萬里惟桑
　(大塊見螢火賦白榆本昴星而言古樂府天上何所/有歴歴種白榆河神見泊河曲篇五老註江使見第)
　(三道䇿文薫風見太常伯啟聖日即所謂就日也見/髙四篇漢光武徴處士周黨伏而不謁自陳願守所)
　(志博士范升奏曰伏見太原周黨東海王良山陽王/成等䝉受厚恩使者三聘乃肯就車及陛見帝庭伏)
　(而不謁偃蹇驕悍同時俱逝黨等文不能演義武不/能死君釣采華名庶幾三公之位臣願與坐雲臺之)
　(下考試圖國之道書奏詔曰明王聖主必有不賓之/士黨等不受朕禄各其志焉賜帛四十疋罷之江淹)
　(上書下官雖乏鄉曲之譽然嘗聞君子之行矣上則/隠於簷肆之間卧於岩石之下次則結綬金馬之庭)
　(髙議雲臺之下地胏見上篇皇甫謐髙士傳許由字/武仲聞堯致天下乃遁於潁水之陽箕山之下堯又)
　(召為九州長由不欲聞之洗耳於潁濱時有巢父牽/犢欲飲之見由洗耳問故由對曰堯召我我惡其聲)
　(是故洗耳巢父曰子若處髙峯深谷誰能見子子故/浮逰欲衆聞其名譽汙吾犢口遂牽上流飲之見莊)
　(子逍遥篇箕山在今河南府登封縣東南三十里一/名㠋嶺上有許由墓即孟子所謂箕山也又漢中郡)
　(襄城西北十五里有箕山漢成帝時鄭子真隠此王/鳳聘之不應此箕潁指許由巢父耳無棣齊地名朱)
　(文公詩傳齊本少昊時爽鳩氏所居之地在禹貢青/州之域武王以封太公東至於海西至於河南至於)
　(穆陵北至於無棣惟桑見送閻五還潤州序時/駱子隨父宰博昌故云十年無棣而離家逺也)
既而日逺長安出蓬門而西笑雲飄吳㑹遥松浦以南
浮冀塵跡邱中絶漢機於俗網承歡膝下馭潘輿於家
園
　(日逺長安見髙四篇蓬門見太常伯蓬蘆註西笑見/崔駙馬登樓宴詩吳㑹見白雲抱幽石詩松浦今松)
　(江府是也邱中見簡梁大官詩漢機見髙四篇機心/註孝經親生之膝下以養父母日嚴潘輿家園見長)
　(史秋日詩又潘岳與夏侯湛並美姿容行止同輿接/茵京師謂之連璧駱子父宰博昌時隨父居官恐閑)
　(居賦所/言為是)
不悟地絡遐張維白駒於空谷天羅迴布弋黄鶴於髙
雲顧巳駑鉛並從媒衒力農賤事未免東皋之勞反哺
私情遽切南陔之詠少希顧復輙布悃誠雖噬臍思歸
空􁍬倚閭之望而囓臂求仕非圖髙盖之榮
　(地絡天羅用羅網英雄意白駒見幽縶書情詩黄鶴/見送閻五還潤州序駑鉛見兗州及崔長史啟媒衒)
　(自求進也陶淵明歸去來詞登東皋以舒嘯臨清流/而賦詩南陔笙詩也有聲無詞小序以為孝子思親)
　(而作故用烏鳥反哺之義李密陳情表烏鳥私情願/乞終養是也噬臍疑當作噬指蔡順少孤養母嘗出)
　(求薪客卒至母望順不還乃噬其指順即心動棄薪/奔歸跪問母曰有急客來吾噬指以悟汝耳若作噬)
　(臍則為無及之義晉温嶠詣建康母崔固止之嶠絶/袪而去既至屢求返命不許后間母亡阻亂不得奔)
　(䘮固讓散騎侍郎不拜固請北歸不許不得已受拜/王孫賈從齊涽王失王而歸其母曰汝朝出而晩來)
　(則吾倚門而望汝暮出而不還則吾倚閭而望汝今/事王不知其處汝何歸焉賈遂尋王攻亂者淖齒殺)
　(之吳起出衛國門與母訣囓臂盟曰起不為卿相不/復入衛頃之母死起終不歸后守西河四皓商山歌)
　(曰駟馬髙盖/其憂甚大)
明公資孝履忠恕已及物惟幾成務論道經邦庶顧兎
離星動薫風於舜海從龍潤礎霈甘雨於堯雲則白羽
書生自銘恩於食稻黄裳童子將賽徳於食花拜首迴
惶傾心霡霂
　(孝經資於事父以事君而愛同惟幾等句見太常伯/啟后漢楊寶年九歳逰華隂見黄雀為鴟梟所摶困)
　(螻蟻取養箱中食以黄花羽毛成朝去暮歸一夕夢/黄衣兒曰我西王母使者使蓬萊感君見拯以白環)
　(四枚與寶曰令君子孫登三公當如此環后震秉賜/彪四世皆三公迴惶見䇿文第二道霢霂小雨也詩)
　(益之以霢霂猶/云流汗之意)
　　上瑕邱韋明府啟
　　　(瑕邱漢縣名屬山陽郡東漢因之晉省入南平/縣屬髙平國隋復置瑕邱縣為魯郡治唐為兗)
　　　(州治宋初改瑕縣后改滋陽縣取山為名/宋金元因之今為兗州府治所屬山東道)
側聞戢翮觸籠負垂天而跼影伏橛羈蹄望絶塵而跪
足故以逰蓮遇絏悟宋王於嬰羅在藻迷波顧䝉莊於
煦轍是以臨淄遺婦寄束緼於齊鄰邯鄲下客效處囊
於趙相
　(觸籠垂天見螢火賦馬融廣成頌乃安斯寢戢翮其/涯翮義見寄東臺詳政學士篇觸籠見螢火賦江淹)
　(上建平王書日者謬得升降承明之闕出入金華之/殿何嘗不局影凝嚴側身扃禁者乎註局影戒懼也)
　(橛馬闌也亦謂之櫪羈縛也枚乗七發羈堅轡是也/絶塵見上兗州啟龜千歳逰蓮葉之上郭璞江賦慜)
　(神使之嬰羅悟宋王事見上篇青蓮註在藻見李少/常啟䝉莊煦轍見春霽早行詩蒯通曰臣里婦與諸)
　(母善夜亡肉姑以婦盜遣之里母即束緼請火亡肉/家人曰昨夜犬得肉鬭相殺請火以理之姑乃還婦)
　(趙被秦兵平原君求救於楚約門下從客文武備具/者二十人毛遂自薦平原君曰士處世如錐處囊其)
　(末立見先生處勝門下三年矣勝未有聞是先生無/所有也遂曰臣乃今日處囊耳使得蚤處乃脱頴非)
　(特末見而巳卒折辱楚王定從而歸平原君曰勝不/敢復相天下士矣因以遂為上客楚魏各出兵救趙)
　(大破/秦兵)
伏惟明公締祉瓊峯靈岳蔽丹霄之景圖基珠溜神流
沃清漢之波玉札飛文綜宏詞於楚傳金籯緝藝味雅
道於扶陽孕蘭畹而生姿灃灞鍾髙門之慶産銅溪而
寫鍔荆藍資象徳之禎
　(締祉二句如山之髙也圖基二句如水之深也玉札/見閨情詩啟賈誼為長沙王太傅長沙楚地金籯見)
　(髙四篇扶陽漢之縣名屬沛郡東漢省之故城在今/徐州蕭縣西南六十五里漢宣帝封韋賢為扶陽侯)
　(諡曰節賢薨長子𢎞有罪繫獄家人矯賢令以次子/𤣥成襲爵𤣥成陽狂不應宣帝髙其節加河南太守)
　(楚詞余既滋蘭之九畹又長蕙之百畆言徳之芳也/灃水出鍾南合太平髙觀谷水東至咸陽縣入渭老)
　(子云灃水深十仞不受塵垢金鐵在中形見於外灞/亦水名見發諸暨詩銅溪見螢火賦湛盧註鍔劍之)
　(鋒利也荆山卞和抱璞所哭之處見上兗州啟藍田/秦之縣名周禮玉之次美者曰藍其山出玉故以名)
　(縣漢屬京兆尹晉因之后周置藍田郡后以/縣屬京兆自唐至今皆因之今屬西安府)
幼辨羝羊演飛龍之秘䇿夙談孔雀對家禽之麗詞赤
野浮衒價之光珠胎瑩色丹穴悟來儀之迅鳳彩含姿
靈襟轉璧絢逸照於蘭池神府驚蘋韻清音於桂浦談
叢散馥韞餘氣於九蘭筆海流濤駭洪波於八水綰銅
麟甸制錦鳬郊化洽下車恩孚攬轡徳聲含詠仁風飄
十地之雄道化編謡惠露灑三天之渥狎中牟之馴雉
豈懼驍媒驚重泉之瑞鸞非闗照舞
　(季康子浚井得土怪若狗以問孔子對曰以丘所聞/羊也丘聞之木石之怪夔罔閬水之怪龍罔象土之)
　(怪羵羊史記作季桓子穿井得土缶中若羊問孔子/云得狗云乾九五飛龍在天演飛龍秘䇿謂演易也)
　(孔雀見兗州崔長史啟管仲曰玉起於禺氏山金起/於汝漢珠起於赤野此寶相去各七千里珠胎見髙)
　(四篇丹穴見祝阿王明府篇書簫韶九成鳳凰來儀/註來舞而有容儀也鳳彩含姿見兖州崔長史啟靈)
　(襟猶靈臺也見髙四篇轉璧亦員動光明之意絢如/素以為絢之絢逸逺也蘭池以蘭臺名之神府亦猶)
　(靈府也驚蘋義見贈李榮篇蘋風註韻清音於桂浦/言有譽於士林也談叢見太常伯啟香氣曰馥九蘭)
　(見上文蘭畹註八水見帝京篇漢置以銅為虎符如/今之銅印也綰繫也綰銅義又見下文垂銀註麟甸)
　(見封禪表獲麟之野註鳬郊見鄭安陽詩后漢劉寵/守㑹稽徴為司空有五六老叟各賫百錢送寵曰山)
　(谷鄙生未嘗識郡朝他守時吏發求民間至夜不絶/或狗吠竟夕自明府下車以來狗不夜吠民不見吏)
　(年老遭值聖明今聞當見棄去故自扶奉送寵曰吾/政何能及公言耶勒苦父老為人選一大錢受之攬)
　(轡仁風見兗州崔長史啟仙靈勝境有三十六洞天/七十二福地又有二十三天中牟漢之縣名屬河南)
　(郡晉屬榮陽郡后魏省尋復置東魏增置廣武郡隋/初廢郡改縣曰内牟屬鄭州唐復為中牟并置牟州)
　(尋罷州以縣屬管州龍朔初屬鄭州五代梁屬開封/府唐屬鄭州宋屬開封府至今因之馴雉見韋明府)
　(宅宴詩潘岳謝雉賦眄箱籠以掲驕聣驍媒之變態/註驍媒驍健之媒宋鮑詩雉朝飛振羽翼専場俠兩)
　(雉恃強力媒巳重泉見傷祝阿王明/府篇瑞鸞照舞見贈李榮篇鸞鏡註)
雖則塵飛范甑垂銀有結綬之華而乃調理宓絃亨雞
屈涵牛之量加以招擕白屋勸誘青衿遂使激湍逸客
望驥足以雲蒸棲苾遺才欵龍門而霧㑹
　(塵飛范甑見韋明府宅宴詩前漢百官表縣令長皆/秦官掌治其縣萬户以上銀印青綬秩比六百石以)
　(下銅印墨綬漢因之宓絃用子賤事見鄭安陽入蜀/詩吕氏春秋涵牛之鼎不可以烹雞后漢書蔡邕為)
　(邊讓言於何進曰涵牛之鼎以烹雞多汁則淡而不/可食少汁則熬而不可熟此言大器小用固所不宜)
　(也劉向説苑周公旦白屋之士所下者七十人天下/之士皆至詩青青子衿悠悠我心縱我不往子寧不)
　(嗣音註青純緑之色小序以此為士者之服也激湍/本孟子性猶湍水也激而行之可使在山此借引以)
　(為自下從上之意逸俊逸才也驥足見髙四篇展駿/註雲蒸衆如雲也苾當作泌詩衡門之下可以栖遲)
　(泌之洋洋可以樂飢蔡邕郭有道碑文栖遲泌邱善/誘能教遺才遺逸之才龍門見登司馬樓宴詩梁簡)
　(文帝三日曲水詩序/都人野老雲集霧㑹)
(某/)緯蕭末品拾艾幽人寓跡雩壇挹危直之秘説託根
磬渚戢戰勝之良圖幸以奉訓趨庭束情田於理窟從
師負笈私黙識於書林至於九流百氏頗探其異端萬
巻五車亦研其奥㫖將欲優逰三樂負杖以終年棲遲
一邱鳴絃而卒歳諒以糟糠不贍甘㫖之養屢空簟食
無資朝夕之歡寧展
　(緯蕭織蕭為簿以供食也見髙四篇驪含註拾艾拾/艾稻以為食也幽人見韋明府宅宴詩雩壇用孔子)
　(舞雩杏壇事危直秘説用危言危行意磬渚撃磬於/衛也戰勝恐亦孔子我戰則克之意奉訓趨庭駱子)
　(指其父也禮記禮運篇人情以為田故人以為奥也/註治人情如治田不使邪辟害正性如不使荑稗害)
　(佳穀則人皆有宿道向方之所如室之有奥也下文/又云人情者聖王之田也修禮以耕之陳義以種之)
　(講學以耨之本仁以聚之播樂以安之註禮者人情/之防範修道之教莫先於禮故治人之情以禮為先)
　(務如治山者必先以耒耜耕之而后以次行事也佛/書塵網千里密密嘗籠意地愛塵萬結條條盡係情)
　(田李固少好學父郃司徒固改姓名杖䇿驅驢負笈/從師不逺千里每到太學密入公府定省不令同業)
　(諸生知其為郃子也理窟言深書林言多也九流見/髙四篇百氏諸子之書也五車見贈之問篇梁主繹)
　(為魏所圍城將䧟乃焚圖書十四萬巻以寶劍撃柱/折之歎曰文武之道今夜盡矣或問何意焚書曰讀)
　(書萬巻猶有今日三樂本孟子檀弓孔子蚤作負手/曳杖逍遥於門註負手在背后也一邱見簡梁大官)
　(詩/)
是以欣安陽之捧檄儗毛義之清塵思魯國之執鞭蹈
孔邱之餘志屬以蠶秋應節鴈序戒時颷金將露玉共
清栁黛與荷緗漸歇實含毫振藻之際離經析理之期
不揆雕朽之材竊冀遷喬之路輙期泛愛輕用自媒儻
荆璞無見致疑夜光不逢按劍則沈骸九死終望銜珠
殞首三泉徒希結草載清塵矚跼蹐影慚冐瀆威嚴循
心内駭
　(安陽奉檄見髙四篇執鞭見論語蠶秋蠶不養時也/鴈序即秋候颷金猶金風露玉即白露黛黑也荷色)
　(緑如縑緗含毫見閨情詩啟禮學記一年視離經辨/志註離絶經書之句讀也析分别也雕朽本論語遷)
　(喬本詩見思𤣥上人林泉詩荆璞見上兖州啟夜光/見螢火賦銜珠結萆殞首俱見崔長史廉使二啟矚)
　(視也跼蹐見疇昔篇循/如有循之循駭懼也)
　　上郭賛府啟
側聞承樞嘯谷韻清瀨於驚蘋震徳昇乾靉𤣥枝而布
族雖涸鱗濡沫尚觖望於鯨波而决羽搶榆頗思遷於
鶯樹
　(承樞嘯谷言虎也虎嘯則風冽故韻入清瀨而驚蘋/草震徳升乾言雷奮於天也雷鳴則致雲故靉𤣥枝)
　(而布族靉雲氣𤣥雲色雲如枝葉之狀族聚也莊子/曰雲不待族而雨是也南都賦𤣥雲合而重隂谷風)
　(起而增哀言樹也此借𤣥枝以言雲耳涸鱗濡沫見/邊城有懐京邑詩觖不樂也史記韓信居常鞅鞅義)
　(與觖同决羽搶榆見螢火/賦鶯樹見思𤣥上人書)
伏惟公瓊基疊秀積珠搆於三龍玉翰驚薫曄瑶林於
八桂仙飛有道縈河泛髙尚之舟徳驗通神靈瑩動幽
明之鏡産耶溪而濯質霜鐔廓豐匣之姿孕鍾嶺而飛
華虹玉絢荆岩之氣松秋表勁翊頳霞而挿極菊晩池
芳涵清露而炫沼
　(王戎曰王衍神姿髙徹如瑶林瓊樹自是風塵表物/瓊基用此意也管寧華歆邴原三人相善號為一龍)
　(寧龍首歆龍腹原龍尾珠搆言珠多而積也龍頷下/有珠故言之孫綽天臺賦八桂森挺以凌霜五芝含)
　(秀而晨敷山海經曰桂林八樹在賁隅東註賁隅音/畨禺本草經桂葉冬夏常青不枯一統志廣西桂山)
　(在府治東三峯連屬城中望之前峯拔起如獅子昂/首伏有岩桂生其嶺又云八桂本出仙經后人因植)
　(八桂於堂前又以名郡淮南子八公之徒亦稱八桂/言人才之多也玉翰猶玉札也驚薫動和氣也仙飛)
　(句用郭李同舟事見贈之問篇榮河見晩渡黄河詩/幽明之鏡言幽得之而明竊水鑑意耶溪若耶溪也)
　(在今紹興府城西南二十五里與鏡湖合西施採蓮/歐冶鑄劍於此唐徐海逰此云曾子不入勝母之里)
　(吾豈逰若耶之溪因改五雲溪産耶溪見螢火賦湛/盧註豐匣見螢火賦埋豐註鍾嶺恐即無終山也漢)
　(陽雍伯洛陽人性篤孝父母亡𦵏無終山遂家焉山/髙無水遂汲水作義漿於坂頭三年天仙化書生就)
　(飲問曰何不種菜以給人答曰無種生就懐中出石/子二升與之曰種此生美玉并得良婦數年北平徐)
　(氏女有姿容人求之多不許伯試求焉徐戲之曰得/白玉一雙乃可伯求向種處得五雙以聘遂妻之生)
　(十男位卿相禮記君子比徳於玉焉氣如白虹天也/荆岩即荆山松秋即后凋意頳赤色菊亦取晩節之)
　(操/也)
鑒懸龍鏡明逸照於咸陽韻入鳬鐘驚洪音於長樂心
源泛藻控鼇壑以朝宗情嶽披雲掩崑岑而作鎮惠牛
曜辨驚荀鶴於談叢揚鳳摛文詠鄒龍於筆海
　(龍鏡逸照見閨情篇秦西註咸陽秦之縣名云云周/禮鳬氏作鍾漢武時長樂宫鍾無故自鳴東方朔曰)
　(此必有銅山崩者果然陸機文賦於是沈辭拂説若/逰魚含鈎而出重淵之深浮藻聮翩若翰鳥嬰繳而)
　(隊層雲之峻鼇壑海也見兗州崔長史啟謝靈運祖/徳詩逹人貴自我髙情屬天雲崑岑崑崙之峯也莊)
　(子天下篇惠施麻物之意曰黄馬驪牛三司馬註云/牛馬本二而以為三曰牛曰馬曰牛馬形之三也曰)
　(黄曰驪曰黄驪色之三也曰黄馬曰驪牛曰黄馬驪/牛形色為三也故曰一為言為一三為言為三也此)
　(皆述其舛駁之詞以見其徒辨而無理也晉荀鳴鶴/陸士龍二人未相識張華以其並大才謂曰今日相)
　(見可勿作常語陸舉首曰雲間陸士龍荀荅曰日下/荀鳴鶴陸曰既開青雲見白雉何不張弓挾汝矢張)
　(曰荀何遲荀曰本謂雲龍騤騤今乃山鹿野麋獸微/弩強是以發遲一座撫掌揚雄作甘泉賦夢吐白鳳)
　(鄒龍即鄒奭也見/陁山寺詩雕談註)
故佐銅章於疆渚側扇文鰩之風戒墨綬於銅郊讃誘
祥鸞之化絃揮單父弼清韻於嵇琴化洽中牟翊馴翠
於潘雉加以延賓置驛接士軾廬采拔蒭薇速欽賢於
司馬提奬幽滯駃取俊於淳于
　(印文曰章銅章見上篇垂銀註梁簡文晩春詩水凍/文鰩聚山瞑雅烏飛山海經曰秦器之山濩水出焉)
　(是為鰩魚狀如鯉魚身而鳥翊蒼文白首赤喙常行/西海而逰東海夜飛而行曹植七啟膾西海之飛鱗)
　(即文鰩也左思吳都賦精衛䘖石而遇繳文鰩夜飛/而觸綸墨綬見上篇結綬註銅郊疑是桐郊陳頵遺)
　(王導書拔卓茂於密縣顯朱邑於桐鄉邑少為桐鄉/嗇夫亷平不苛以愛利為行未嘗笞辱人存問孤老)
　(吏民愛敬之遷守北海以治行第一入為大司農若/作銅字上句纔銅章不應又一銅字瑞鸞見傷祝阿)
　(王明府詩又楊仲昌為孝義令鸞降庭木又晉荀藐/令榆次為政以徳而民懐之時有鳳凰集其境武帝)
　(下詔褒美之云就之如日月敬之如神明愛之如父/母樂之如時雨絃揮單父見韋明府宅宴詩雅琴註)
　(晉顧愷之博學有才氣嘗為筝賦謂人曰吾賦足任/嵇康琴范曄下獄為詩曰雖無嵇生琴庶同夏侯色)
　(註康嘗逰洛西暮宿華陽亭引琴而彈夜分忽有客/詣之與康共談音律詞致清辨因索琴彈之為廣陵)
　(散聲調絶倫遂以授康誓不傳人及鍾㑹譛康與吕/安皆欲助母邱儉司馬昭命收之臨刑顧視日景索)
　(琴彈之曰廣陵散於今絶矣中牟亦見上篇潘岳有/射雉賦故云潘雉延賓置驛見和孫長史詩魏文侯)
　(以卜子夏田子方為師每過叚干木之廬必式司馬/遷腐刑后為中書令尊寵任職故人益州刺史任安)
　(與書責以進賢之義遷報曰辱賜書教以順於接物/推賢進士為務意氣勤懇若望僕不相師而用流俗)
　(人之言僕非敢如此也云云騶忌見齊威王三月受/相印淳于髠見之曰善説哉髠願陳愚志忌曰謹受)
　(教髠曰得全全昌失全全亡忌曰謹受令請謹毋離/前髠曰狶膏棘軸所以為滑也然而不能運方穿忌)
　(曰謹受令請謹事左右髠曰弓膠斮幹所以為合也/然而不能傅疏罅忌曰謹受令請自附於萬民髠曰)
　(狐裘雖敝不可補以黄狗之皮忌曰謹受令請擇君/子毋雜小人髠曰大車不較不能載其常琴瑟不較)
　(不能成五音髠曰謹受令請謹修法律而督奸吏髠/説畢趨出至門面其僕曰是人者吾語之微言五其)
　(應我若響之應聲是必封不久矣居期年封下邳號/成侯取俊字見蕩子從軍篇此言取其賢也西征賦)
　(辱十城之虚售奄咸陽以取雋指相如奉璧事戰國/䇿淳于髠一日薦七人見傷祝阿王明府篇千里註)
(某/)甕牖輕生席門賤品幸以叅名比屋悦康衢以自娛
預跡耦耕欣日出而知作又以家傳素業弋書林而騁
志少奉庭闈踐文囿以漁魂至於白簡青箱頗測探其
奥㫖竹書石記亦幽求其䆳原雖未能呌徹帝閽聲馳
宰府而頗見推里閈譽浹鄉閭
　(甕牖見太常伯啟史記陳平家貧負郭窮巷以弊席/為門然門外多長者車比屋見髙四篇康衢見廉使)
　(啟帝力註耦耕本論語文選序厯觀文囿泛覽詞林/未嘗不心逰目想移晷忘倦范曄樂逰應詔詩軒駕)
　(時未肅文囿降照臨白簡以白紙書簡青箱以青為/套也竹書見寄東臺詩汲冢註又晉武帝時有人於)
　(嵩山下得竹簡一枚上兩行蝌斗書傳以相示莫知/者張華以問束晳對曰此漢明帝顯節陵中䇿文也)
　(按驗果然吳王伐石治宫室於各宫之中得紫文金/簡之書不能讀使問孔子而欺之曰閒居有赤雀䘖)
　(書以置殿上不知其義故逺咨呈孔子曰此乃靈寶/之方長生之法禹之所服隠在水邦年齊天地朝于)
　(紫庭者也禹將仙化封之名山石函之中今乃赤雀/䘖之殆天授也又左思吳都賦鳥䇿篆素玉牒石記)
　(呌帝閽見/封禪表)
方今銀箭纒秋金壺應節吮墨翹足期造跡於一枝味
道彈冠望横經於重席不量庸昧竊冀揚庭
　(銀箭見久戍邊城篇金壺即銅壺也所以盛水翹足/見崔長史啟一枝見秋蟬詩彈冠見簡梁大官詩横)
　(經執經横於前以問難也后漢戴憑善解經明帝臨/講令奪講官不通者席以益通者憑遂重坐五十餘)
　(席揚庭見/崔長史啟)
伏乞恩波暫垂迴盻倘使陳留逸調下探柯亭之篠㑹
稽隂徳傍眷餘溪之蔡則逥眸之報不獨著於前龜清
亮之音誰専稱於往笛雖滄溟逺量敢不愧於牛涔而
嵩岱洪恩終懵酬於蟻蛭輕喧視聽憂讋惟深猥凟階
庭兢惶交集
　(陳留地名春秋時屬鄭后為陳所併故曰陳留秦始/置陳留縣漢為郡晉末郡縣皆廢隋初復置屬宋州)
　(后屬梁郡唐初屬杞州又改屬汴州五代屬開封府/宋金元仍舊今因之蔡邕陳留人柯亭事見太常伯)
　(啟蔡大龜也餘溪事見崔長史啟左龜隂註晉書魚/豢議曰徒恨處牛蹄之涔又無彭祖之年無縁托景)
　(風以泛逰載腰裊以遐觀但勞眺乎三辰而飛思于/八荒耳又晉書魯徽言趙染當敗染殺徽劉曜曰蹄)
　(涔不容尺鯉染之謂也丹鉛總録曰涔湛義皆同古/字通用淮南子旱雲煙火涔雲波水又曰國有九年)
　(之畜雖涔旱災害之殃免困窮流亡也又曰涔水不/能生魚鼈註涔水行潦也董昭之過江見蟻罥短樓)
　(救之后繫獄蟻領羣蟻穴獄昭之遂得免讋畏服也/漢武遣使告匈奴曰南越王頭已懸漢北闕矣單于)
　(能戰天子自將待邊不能亟來臣/服何至伏苦寒之地為匈奴讋)
　　上梁明府啟
昔者聞歌薛邑賞彈鋏於馮驩佇駕夷門揖抱闗於侯
子豈惟成風之斵妙思通神流水之絃清音入聽况夫
志合者蓬心可采情諧者蘭味寧忘
　(彈鋏見寒夜獨坐詩夷門見張司馬啟成風流水/俱見髙四篇蓬心見發諸暨詩蘭味見靈泉頌)
伏惟公儀天聳搆層基控射牛之峯浸地開源驚濤疏
釣鼇之浦至夫封侯廟食掩金許以霞搴三主八公罩
袁揚而岳立於是功超振鷺位典烹鮮水鏡澄瀾照翔
鸞之舞影吟琴動操叶馴雉之雅音既而盛徳有鄰佐
皇華而撫俗君子不器扈輶軒以觀風
　(射牛見螢火賦劍影註釣鼇見崔長史鼇潭註漢梁/竦自負其才鬱鬱不得志嘗登髙逺望歎息言曰大)
　(丈夫居世生當封侯死當廟食如其不然閑居可以/養志詩書足以自娛州郡之職徒勞人耳金日磾見)
　(李少常啟許廣漢宣帝許后之父封昌成君霍氏誅/始親幸用事封其子弟為侯三主袁揚見張司馬啟)
　(梁竇註周滅商封微子於宋封禹后於杞及其來助/祭作詩美之曰振鷺于飛于彼西雝我客戾止亦有)
　(斯容老子居位篇治大國若烹小鮮註烹小魚不敢/撓恐其麋也水鏡見太常伯啟翔鸞舞影見傷祝阿)
　(王明府詩馴雉見韋明府宅宴詩皇華見廉使啟周/禮歳遣輶軒使者求異代方言還奏籍之藏于秘室)
　(張協七命語不傳於輶軒地不被乎正朔陸機辨亡/論輶軒騁於南風衝􁀙息於朔野顔延年赭白馬賦)
　(飛輶軒以戒道環彀騎而清路吳都賦輶軒蓼擾彀/騎煒煌謝瞻詩榜人理行艫輶軒命歸僕註輶軒輕)
　(車也禮王制篇命太/師陳詩以觀民風)
(某/)蒲石橘遷聲鄉蓬轉不叶十室無專一經攀驥逸而
無由仰鵬飛而自失
　(橘遷見發諸暨詩聲鄉見之問篇秦聲註蓬轉見泊/河曲詩十室本論語一經見髙四篇籯金註攀驥猶)
　(附驥也魏書附龍攀驥/鵬飛見螢火賦摶扶註)
公顧盻成飾咳唾為恩庶微潤於江波冀末光於鄰燭
使幽禽遷木侣丹山於帝梧鳴石在川應黄鍾於仙管
敢布心也詎能望焉
　(顧盻見兖州啟咳唾見崔長史啟晉文公為公子出/亡過楚楚子饗之曰公子若返晉國則何以報不穀)
　(對曰子女玉帛則君有之羽毛齒革則君地生焉其/波及晉國者君之餘也其何以報君餘見封禪表三)
　(舍註鄰燭見螢火賦餘光註鳳凰鳴矣于彼髙岡梧/桐生矣于彼朝陽韓詩外傳黄帝服黄衣帶黄紳戴)
　(黄冕齋于中宫鳳乃蔽日而至黄帝降于東階西向/再拜稽首皇天降祉不敢不承命鳳乃止帝東園集)
　(帝梧桐食帝竹實没身不去陳張得正詩丹山下威/鳳來集帝梧中丹山見祝阿王明府序丹穴註鳴石)
　(在川見螢火賦吳石註山海經長石之山洪水出焉/山多鳴石在今梧州府陸川縣黄鍾陽律之一見春)
　(霽早/行書)
　書
　　上吏部裴侍郎書
武功縣主簿駱賓王謹再拜書上裴公執事易曰書不
盡言言不盡意然則理存乎象非書無以達其微詞隠
乎情非言無以荃其㫖
　(易四句并荃字/俱見贈髙四序)
僕誠鄙人也頗覽前事每讀古書髙堂九仞曾參負北
向之悲積粟萬鍾季路起南逰之歎未嘗不廢書輟巻
流涕沾襟何者情蓄於中事符則感形潜於内跡應斯
通是布腹心罄瀝肝膽庶文雅含𢎞之量矜小人悃款
之誠唯君侯察焉
　(北向之悲見靈泉頌南/逰見廉使啟負米註)
(某/)一藝罕稱十年不調進寡金張之援退無毛薛之逰
亦何嘗獻䇿干時髙談王伯衒材揚巳厯抵公卿不汲
汲於榮名不戚戚於卑位養親之故也豈謀身之道哉
不圖君侯忽垂過聽之恩任以書記之事儗人則多慚
阮瑀入幕則髙謝郗超
　(鄧禹有子十三人各守一藝教養子孫為后世法十/年不調見帝京篇金張二句見李少常啟揚雄自叙)
　(為人簡易佚宕黙而好湛深之思清浄無為少嗜欲/不汲汲於富貴不戚戚於貧賤不脩廉隅以邀名無)
　(擔石之儲宴如也魏書阮瑀陳留人字元瑜受學於/蔡邕建安中都䕶曹洪欲使掌書記不屈太祖聞名)
　(辟之不應見迫乃逃入山中太祖焚山得之時對客/怒不與語使就伎人列瑀善解音能鼓琴遂撫絃而)
　(歌因造曲曰奕奕天門開大魏應期運青盖九州巡/在東西人怨士為知巳死女為悦者玩恩義茍敷暢)
　(他人焉能亂為曲既捷音聲殊妙當時冠坐太祖大/悦后為司空籍其子也郗超鑒之孫父愔忠於王室)
　(桓温懐不軌欲立伯王之基超為之謀主謝安與王/坦之嘗詣温論事温令超卧帳中聽之風動帳開安)
　(笑曰郗生可謂/入幕之賓也)
昔聶政荆軻刺客之流也田光豫讓烈士之分也咸以
勢利相傾意氣相許尚且捐軀燕趙甘死齊韓今君侯
無知於下官見接以國士正當陪麾后殿奉節前驅賈
余勇以求榮效輕生而令施而顧逡巡於成命躊躇於
從事者
　(史記嚴仲子與韓相俠累有隙求聶政報之以金百/鎰為政母夀政曰母在政未敢以身許人也仲子備)
　(賓主禮而去政母死遂請行俠累府衛甚嚴政直入/刺之因自皮面抉眼自屠出腸購問莫識姊嫈徃哭)
　(之曰是軹深井里聶政也以妾故重自刑以絶蹤妾/何畏没身之誅而没賢弟之名遂死政屍之傍荆軻)
　(事見髙四篇易水歌初燕太子丹欲報秦謀其傅鞠/武對曰燕有田光足知多謀遂與見光道意光見太)
　(子曰騏驥壯盛日馳千里至其衰老駑馬先之光不/敢圖國事臣所善荆卿可使也遂與太子見軻太子)
　(戒光曰丹所言大事願先生勿泄光俛笑曰諾遂見/軻具陳其意且曰願足下急過太子言光巳死明不)
　(言也遂自刎以激軻趙襄子滅智伯豫讓為智伯報/讐人曰子嘗事范氏中行氏今智伯死獨報之何也)
　(讓曰范中行氏以衆人遇我我故衆人報之智伯以/國士遇我我故國士報之士為知巳者死女為悦已)
　(者容也后為襄子所殺左傳齊髙固入晉師桀石以/投人擒之而乗其車繫桑本焉以徇齊壘曰欲勇者)
　(賈余勇逡巡躊/躇皆不進意)
徒以夙遭不造幼丁閔㐫老母在堂常嬰羸恙藜藿無
甘㫖之膳松檟闕遷厝之資撫躬有無何心天地故寢
食夢想噬指之戀徒深歳時烝嘗崩心之痛罔極若僕
者固名教中一罪人耳何面目以奉三軍之士乎况屬
天倫之喪奄踰七月違膝下之養忽以三年而㓙服之
制行終哀疚之情未洩興言永慕舉目增傷
　(詩閔予小子遭家不造嬛嬛在疚成王免喪朝于先/王之廟而作此詩李密陳情表臣以險釁夙遭閔㓙)
　(言已早喪父也老母二句見靈泉頌藜藿見上廉使/啟負米註史記二世責問李斯曰堯有天下粢糲之)
　(食藜藿之羹松檟可為棺槨左傳穆姜使擇美檟以/自為櫬季孫為巳樹六檟於蒲圃孝經喪親章卜其)
　(宅兆而安厝之詩何有何亡黽勉求之凡民有喪匍/匐救之何心天地言無聊賴於天地之間也噬指見)
　(廉使啟海虞令何子平母喪不得營葬晝夜號哭常/如袒括之日冬不衣絮夏不就清涼日以米數合為)
　(粥不進鹽菜所居屋敗不蔽風日兄子伯興欲為葺/理子平不肯曰我情事未申天地一罪人耳屋何宜)
　(覆㑹稽太守蔡興宗/甚加矜賞為營塚壙)
夫怨於心者衷誠可以應木石感於情者至性可以通
神明故徐元直指心以求辭令伯陳情以窮訴上以棄
興王之佐命下以全奉親之篤誠而蜀主不以為非晉
君待之逾厚此二者豈貪貧賤惡榮華厭萬乗之交足
匹夫之辱也盖有不得已者哉
　(徐庶字元直始從劉備及備敗走江陵庶母為曹操/所得庶辭備指其心曰本欲與將軍共圖王伯之業)
　(者以此方寸地也今失老母方寸亂矣無益於事遂/詣操密字令伯􁛩為武陽人父早亡母何改醮密時)
　(數歳感戀彌至烝烝之性遂以成疾祖母劉躬自撫/養密奉事以孝謹聞師事譙周門人方之㳺夏少仕)
　(蜀為郎數使吳有才辨蜀亡太始初徴洗馬密奉表/陳情乞終養晉世祖覽之曰士之有名不虚然哉許)
　(之終喪復徴至洛后為温令守漢中失分懐怨武帝/忿之免官卒於家邱遲與陳伯之書朱鮪渉血於友)
　(于張繡倳刃於愛子漢主/不以為疑晉君待之若舊)
人有乾没為心脂韋成性捨慈親之色養許明主以驅
馳内忘顧復之私外存傅㑹之眷薄骨肉厚榮寵茍背
恩而自效則君侯何以處之且義士期乎貞夫忠臣出
乎孝子既不能推心以奉母亦安能死節以事人假物
議之無嫌實吾斯之未信也况流沙一去絶塞千里子
迷入塞之魂母切倚廬之望就令歡以卒歳仰南薫之
不貲而使憂能傷人迫西山而何幾
　(乾没見張司馬啟屈原卜居篇寧廉潔正直以自清/乎將突梯滑稽如脂如韋以絜楹乎脂言軟韋言緩)
　(也色養見靈泉頌孔明出師表由是感激遂許先帝/以驅馳本詩載馳載驅字顧復見上廉使啟傅㑹與)
　(附㑹同后漢韋彪曰夫國以簡賢為務賢以孝行為/首是以求忠臣必於孝子之門慕容麟攻博陵城危)
　(功曹張猗踰城聚衆應麟守將王兗登城數之曰卿/是秦民吾是卿君卿起兵應賊而號義兵何名實之)
　(相違也古人求忠臣必於孝子之門卿母在城棄而/不顧吾何有焉今人取卿一時之功寧能忘卿不忠)
　(不孝之罪乎不意中州禮義之邦乃有如卿/者也流沙見晩渡天山詩倚廬見上廉使啟)
君侯情深錫類道叶天經明恕待人慈心應物儻矜犬
馬之微願憫燕雀之私情寛其負恩遂其終養則窮魂
有望老母知歸再拜
　(錫類天經見靈泉頌犬馬本論語皆能有養句魏王/問諸大夫曰秦攻趙若不勝則可乗敝而擊之勝則)
　(因而服焉於我何損孔斌曰不然秦貪暴之國也勝/趙必復他求吾恐於時魏受其師也先人有言燕雀)
　(處堂子母相哺呴呴相樂自以為安矣竈突炎上棟/宇將焚燕雀顔不變不知禍之將及已也此只取相)
　(哺/意)
　　與程將軍書
昨見武郎將備陳將軍之言恩出非常談過其實恭聞
嘉惠深用慚惶君侯懐管樂之才當衛霍之任豐功厚
利盛徳在人送徃事居元勲盖俗知足以興王業道足
以濟蒼生尚且屈公侯之尊伸筦庫之士
　(管仲事見論語樂毅燕昭王以為上將下齊七十餘/城諸葛隠於隆中每自比管樂時人未之許也惟崔)
　(州平謂為信然衛霍見帝京篇班彪王命論帝王之/祚必有豐功厚利積累之業任昉宣徳皇后令豐功)
　(厚利無得而稱左傳晉獻公曰何謂忠貞荀息曰公/家之利知無不為忠也送徃事居耦俱無猜貞也註)
　(送徃而死者謂獻公事居而生者謂奚齊使死生俱/無猜疑禮檀弓下趙文子所舉於晉國筦庫之士七)
　(十有餘家生不交利死不屬其子焉註筦鍵也即今/之鎻筦庫賤職也知其賢而舉之出於公故死生不)
　(望其/報)
若下僕者天地一無用芻狗耳粤自旌賁之辰即逢聖
明之厯材不經務不能成佐命之功知不通時不能包
周身之慮加以天資木強不能屈節權門地隔蓬心不
能買名時議常願為仁由巳喪我於吾見機可以絶機
無用之為有用隨時任其舒巻與物同其波流者矣其
於木也魯般無所措其鈎繩其於駕也伯樂無所施其
御䇿
　(芻狗見封禪表旌賁出仕之日也詩孑孑干旌序以/此為大夫見賢之詩皎皎白駒篇賁然來思是也江)
　(淹上書方今聖厯欽明天下樂業退不飾詩書以驚/愚進不買名聲於天下史記周勃天資木強木者質)
　(樸強者剛勁無委曲也蓬心見發諸暨篇潘岳誄夏/侯湛為仁由巳匪我求䝉梁任昉為庾杲之與劉蚪)
　(書百齡飄驟凝滯自物千載一朝為仁由巳莊子南/郭子綦曰今者吾喪我汝知之乎註吾喪我自亡也)
　(見機絶機見髙四篇莊子人間世篇山木自㓂也膏/火自煎也桂可食故伐之漆可用故割之人皆知有)
　(用之用而莫知無用之用也註木生斧柄還自伐膏/起火還自消有可用者皆自傷其生也魯姓般名即)
　(公輸子也般與班同魯之巧人禮記檀弓般請以機/窆孟子公輸子之巧是也揚雄甘泉賦般倕棄其剞)
　(劂兮王繭投其鈎繩註剞曲刀劂曲鑿/鈎曲尺也伯樂見太常伯啟孫陽註)
不悟聖朝發明揚之詔君侯緝雍熙之道曲垂提奬廣
借逰揚猥以樗櫟之姿忝預賢良之薦當今鴻漸富學
麟閣多英非游夏不可以升堂非夔牙不可以撃節倘
片言失徳事暴區中匹夫竊議語流天下進乖得賢之
舉退貽薄徳之譏恐不肖之軀為髙明之累耳
　(書堯典明明揚側陋註上明謂明顯之下明謂已在/顯位者揚舉也側陋微賤之人也雍字本黎民於變)
　(時雍熙字本庶績咸熙雍和熙明也曹丘生辯士數/招權顧金錢事季布惡之邱生揖季布曰僕楚人足)
　(下亦楚人也僕逰揚足下之名於天下顧不重耶何/足下距僕之深也布乃大悦餘見靈泉頌一諾註樗)
　(櫟見浮查篇鴻漸見傷祝阿王明府序漢宣帝以戎/狄賓服思股肱之美乃圖畫其人於麒麟閣署其官)
　(爵姓名曰大司馬大將軍博陸侯姓霍氏次張安世/韓增趙充國魏相丙吉杜延年劉徳梁邱賀蕭望之)
　(蘇武凡十一人牙/吕尚字子牙也)
必能一眄增價九術先登燕昭為市駿之資郭隗居禮
賢之始則當效駑鉛之用飾固陋之心陶鑄堯舜之典
謨憲章文武之道徳上以完三才之能事下以通萬物
之幽情勿使將詞翰為行巳外篇文章是立身岐路耳
又何足道哉
　(一眄增價見之問篇九術九方皋之術也見崔長史/啟燕昭王問郭隗曰齊因孤之國亂而襲破燕誠得)
　(賢士與之共國以雪先王之恥孤之願也先生視可/者得身事之隗曰古之人君有以千金使涓人求千)
　(里馬者馬巳死買其骨五百金而返君怒涓人曰死/馬且買之况生者乎馬今至矣不期年千里馬之至)
　(者三今王必欲致士先從隗始况賢於隗者豈千里/哉於是昭王改築宫而事之士争趨燕樂毅自魏往)
　(任以亞卿遂報齊駑鉛見少常崔長史篇鄒陽諫吳/王書今臣盡知畢議易精極慮則無國而不可奸飾)
　(固陋之心則何王之/門不可曳長裾乎)
言而不慚者恃惠子之知我也所恨禁門清切造别無
縁官守牽纒風期有限(某/)尚期辭滿倘泛孤舟萬里煙
波舉目有江河之恨百齡心事勞生無晷刻之歡嗟乎
流水不窮浮雲自逺霑襟此别把袂何時恃以平生之
私忘其貴賤之禮
　(子建與楊脩書其言之不慚恃惠子之知我也本張/平子書其言之不慚恃鮑子之知我惠愛也詩子惠)
　(然而思我猶恃愛也或曰即逰濠梁事見螢火賦不/知魚之樂註劉楨書拘限清切禁中情無由宣戰國)
　(䇿叚干越謂韓相新城君曰昔王良弟子駕千里之/馬過京父之衢弟子曰馬千里之馬也而不能取千)
　(里何也曰子纒牽長故纒牽於事萬分之一也而難/千里之行今臣不肖於秦亦萬分之一也而相國見)
　(臣不懌者是纒牽長也人有容不脩徳亦如是也晉/東遷諸名士逰宴新亭周顗中坐歎曰風景不殊舉)
　(目有江河之恨因相視流涕王導愀然變色曰當共/戮力王室克復神州何至作楚囚對泣耶衆皆收淚)
　(謝之百齡/見帝京篇)
　　答員半千書
　　　(名姓履厯見叙/寄員半千詩題)
張評事至辱惠書及詩把翫無厭蹔如有叙上言離恨
下朂交情篤以猛風乾蘇之談彌以驟雨濕薪之喻雖
聞義則徙道存於起予而儗人失倫事均乎翫物借如
誠説盖足下之不知言倘或劇談豈吾人之所仰望
　(陳孔璋為曹洪與魏文書云得九月二十日書讀之/喜笑把翫無厭禮記曲禮下篇儗人必於其倫疏曰)
　(不得以貴比賤為不敬也方氏曰孔子儗禹稷於顔/囬儗之以道也孟子儗夷惠於伊尹儗之以心也子)
　(夏以有若似孔子不知聖賢之徳不倫也公孫丑儗/孟子於管晏不知王伯之道不倫也書旅􁅾篇玩人)
　(喪徳玩物喪志玩人狎侮/於人也玩物貪戀於物也)
夫鯤之為魚也潜碧海泳滄流沈鰓於勃海之中掉尾
乎風濤之下而濠魚井鮒自以為可得而齊焉鵬之為
鳥也刷毛羽恣飲啄戢翼於天地之間宛頸乎江海之
畔而雙鳬乗雁自以為可得而褻焉及其化羽垂天摶
風九萬振鱗横海擊水三千寧豈借翰於搶榆假力於
在藻資江濱涓流之水待堀堁揚塵之風哉
　(勃海見浮查篇濠魚見螢火賦不知魚之樂註易井/九二井谷射鮒註鮒蛙魚也言井不能上出如谷之)
　(㫄流可以射註鮒魚而巳鵬見螢火賦摶扶註沈休/文詠雁刷羽同揺漾一舉還故鄉趙壹窮鳥賦有一)
　(窮鳥戢翼原野又曹植惡鳥論荆之梟將巢於吳鳩/遇之曰何去荆而巢吳乎梟曰荆人惡予之聲鳩曰)
　(子如不能革子之音則吳楚之民不易情也為子計/者宛頸戢翼終身勿復鳴也揚雄解嘲乗雁集不為)
　(之多雙鳬飛不為之少註飛鳥曰雙四雁曰乗化羽/四句俱見螢火賦又潘尼贈陸機振鱗南海濯翼清)
　(流本宋玉髙堂賦振鱗奮翼在藻見李少常啟陶潜/歸去來辭泉涓涓而始流言微也宋玉風賦夫庶人)
　(之風塕然起於窮巷之間堀堁揚塵勃鬱煩寃衝孔/襲門動沙嘔坎灰駭溷濁揚腐餘邪薄入甕牖至於)
　(室廬故其風中人狀直潡溷鬱邑歐愠心中慘怛成/病造熱中唇為胗得目為䁾㗖唶𠻳獲死生不卒此)
　(所謂庶人之雌風也註堀堁風動塵昏暗也淮南子/揚堁而弭塵許慎曰堁塵厯也廣雅曰堀突也陳孔)
　(璋為曹洪與魏文帝書夫緑驥垂耳於坰牧鴻雁戢/翼於汙池䙝之者固以為園囿之疋鳥外廐之下乗)
　(也及其整蘭肋飛勁翮凌厲清涼顧盻千里豈/可謂其借翰於晨風假足於六駁哉語正如此)
故張子房之逹人也撃水摶風之適焉朱買臣之屈巳
也戢翼沈腮之致焉足下雅得古人之致不乏先賢之
遇自守莊筌無嬰魏網亦寧不知在藻搶榆之力非撃
水摶風之助哉而詞㫖殷勤深所未諭盍言爾志豈若
是乎
　(張良字子房大父開地相韓昭侯宣惠王襄哀王父/平相釐王悼惠王王二十三年平卒后二十歳秦滅)
　(韓良年少未宦事韓家僮三百餘人弟死不葬悉以/家財求客刺秦王為韓報仇東見倉海君得力士徂)
　(撃始皇乃更名姓匿下邳為任俠后從漢髙説項梁/立韓成為王成為項羽所殺又歸漢滅羽封留侯遂)
　(辟穀杜門不出朱買臣事見夕次舊呉詩莊筌見贈/髙四篇曹子建責躬詩伊余小子恃寵驕桀舉挂時)
　(網又陸士衡與士龍詩牽世嬰時網駕言逺徂征又/洛陽道詩世網嬰我身永歎遵北渚遺思結南津魏)
　(網本子建/之言也)
夫人生百年物理千變名利寵辱之形立矣愛憎毁譽
之跡生焉其有道在則尊徳成而上幽貞為虚白之室
静黙為太𤣥之門知軒冕是倘來悟榮華非力致茍斯
道之不隊亦何患乎無成而欲圖僥倖於權重之交養
聲譽於衆多之口所以楊朱徘徊於岐路阮籍怵惕於
窮途
　(老子厭恥章寵辱若驚貴大患若身註人之一身寵/辱繫焉身寵亦驚身辱亦驚貴畏也若至也畏大患)
　(至身故得失皆驚樂記徳成而上藝成而下行成而/先事成而后虚白見髙四篇虚室註揚雄解嘲知𤣥)
　(知黙守道之極爰清爰静逰神之庭其末句曰故黙/然獨守吾太𤣥莊子繕性篇軒冕在身非性命也物)
　(之倘來寄之其來不可圉其去不可止楊朱徘徊/岐路見紫雲觀贈道士篇阮籍見早發諸暨詩)
嗟乎霜往露來歳寒不待山髙河廣離㑹無時桂樹寒
花公子去而忘返松巖春草王孫逰以不歸去矣員生
逺離隔矣音塵不嗣情其勞矣畏途窮谷静躁殊矣惠
存好我無密爾音
　(桂樹本淮南子見髙四篇巖桂註郭璞云桂白華叢/生山峯間冬夏嘗青間無雜木故云寒花招隠詩怨)
　(公子兮悵忘歸楚詞湘君山鬼篇皆以公子目其神/亦各以所指而言也又云王孫逰兮不歸春草生兮)
　(萋萋註屈原與楚同姓此詩托以招原故云王孫趙/至别嵇蕃書云去矣嵇生逺離隔矣攜手之期邈無)
　(日矣思心彌結誰云釋矣無金玉爾音而有遐心文/意與此正相似謝靈運詩各勉日新志音塵慰寂蔑)
　(畏途見髙四篇忌途註潘岳秋興賦登春臺之熙熙/兮珥金貂之炯炯茍趣舍之殊途兮庸詎識其躁静)
　(王羲之蘭亭序趣舍萬殊静躁不同盧湛與劉琨詩/趣舍同要窮逹斯巳詩惠而好我註惠愛也王仲宣)
　(贈士孫萌詩白駒逺志古人所箴允矣/君子不遐厥心既往既來無密爾音)
　　與博昌父老書
　　　(博昌春秋時齊邑名即周之薄姑也秦滅齊置/博昌縣漢因之屬千乗郡東漢屬樂安國北齊)
　　　(改樂安縣隋復博昌唐省樂安安平二縣入焉/書中言移縣就樂安故城是也五代唐始改曰)
　　　(博興宋屬青州金屬益都府元/陞為州今為縣改屬青州府)
雲雨俄别封壤異鄉春渚青山載勞延想秋天白露幾
變光隂古人云别易㑹難不其然也自解攜襟袖一十
五年交臂存亡略無半在張學士溘從朝露辟閭公倐
掩夜臺故吏門人多逰蒿里耆年宿徳但見松邱
　(莊子田子方篇吾終身與女交一臂而失之可不哀/與交臂謂執臂相守也雖相守不能不死此則可哀)
　(也已楚詞溘埃風餘上征註溘奄也朝露見樂大夫/挽詞詩班固幽通賦竟先朝露長委離兮江淹恨賦)
　(朝露溘至握手何言夜/臺見傷祝阿王明府詩)
嗚呼泉壤殊途幽明永隔人理危促天道奚言感今懐
舊不覺涕之無從也過隙不留藏舟難固追惟逰者浮
生幾何哀縁物興事因情感雖䝉莊一指殆先覺於勞
生秦佚三號距忘情於怛化啜其泣矣尚何云哉
　(潘岳悼亡詩荏苒冬春謝寒暑忽流易之子歸窮泉/重壤永幽隔漢書耿恭傳喟然不覺涕之無從劉孝)
　(標答劉詔書余悲其音徽未沬而其人已亡書簡尚/新而宿草將列泫然不知涕之無從也雖隙駟不留)
　(尺波電謝云云過隙見螢火賦藏舟見樂大夫挽詞/莊子至樂篇莊子見空髑髏髐然有形檄以馬捶因)
　(而問之曰夫子貪生失理而為此乎將子有亡國之/事斧鉞之誅而為此乎將子之春秋故及此乎語卒)
　(援髑髏而卧夜半見夢曰子之談者似辨士諸子所/言皆生人之累也死則無此矣子欲聞死之説乎死)
　(無君於上無臣於下亦無四時之事從然以天地為/春秋雖南面而王樂不能過也莊子不信曰吾使司)
　(命復生子形為子骨肉肌膚反子父母妻子閭里知/識子欲之乎髑髏頻蹙曰吾安能棄南面王樂復為)
　(人間之勞乎莊子䝉漆園吏故云䝉莊又列子行食/於道從見百歳髑髏攓蓬而指之曰唯子與汝知而)
　(未嘗死未嘗生也一指本此莊子養生篇老𣆀秦佚/弔之三號而出弟子曰非夫子之友耶曰然然則弔)
　(焉若此可乎曰然始也吾以謂其人也而今非也向/吾入而弔焉有老者哭之如其子少者哭之如其父)
　(母彼其所以㑹之必有不蘄言而言不蘄哭而哭者/是遁天倍情忘其所愛古者謂之遁天之刑適來夫)
　(子時也適去夫子順也安時而處順哀樂不/能入也詩有女仳離啜其泣矣註啜泣貌)
又聞移縣就樂安故城廨宇邑居咸徙其地里閈阡陌
徒有其名荒徑三秋蔓草滋於舊館頺墉四望拱木多
於故人嗟乎仙鶴未歸遼東之城郭猶是靈烏代謝漢
南之陵谷巳非
　(樂安漢郡名治陽信縣三國魏分置樂陵郡晉為樂/安國隋置棣州唐徙治樂陵縣天寶初改樂安郡乾)
　(元初復為樂安州至元置濱棣路后改棣州今改武/定州以厭次縣省入屬濟南府樂安故城在濟南府)
　(臨鎮東八十里漢千乗郡治此閈里門也阡陌見帝/京篇陶潜歸去來詞三徑就荒松菊猶存劉休𤣥儗)
　(古詩堂上流塵生庭中緑草滋亦本春草萋萋之意/舊館見傷祝阿王明府序四望見登崔駙馬樓宴詩)
　(左傳秦伐鄭蹇叔謂孟明曰吾見師之出而不見其/還也穆公曰汝何知中夀汝墓之木拱矣仙鶴見紫)
　(雲觀贈道士詩註漢南/陵谷見叙寄員半千詩)
昔吾先君出宰斯邑清芬雖逺遺愛猶存延首城池何
心天地雖則山河四望是稱無棣之墟松檟千秋有切
惟桑之里故每懐宿昔尚想經過于役不遑願言徒擁
今西成有歳東户無為野老清談怡然自得田家濁酒
樂以忘憂故可洽賞當年相歡卒歳寧復惠存舊好追
思昔逰
　(任彦昇蕭公行狀蘭桂有芬清暉自逺左傳子産卒/仲尼聞之出涕曰古之遺愛也四望見髙四篇無棣)
　(見廉使啟松檟見上裴侍郎書惟桑見送閻五還潤/州序宋謝瞻逰西池詩逍遥越郊津願言屢經過又)
　(經過字見帝京篇晉陸沖彭城戲馬集詩于役未云/淹時變遷淳署春戀江水流囬首獨延佇于役字本)
　(詩君子于役不遑字本詩不遑啟居註遑暇也謝朓/辭隋王牋况乃服義徒擁歸志莫從西成本書平秩)
　(西成東户亦東作之意濁酒見下文巾下澤註魏文/與吳質書追思昔逰猶在心目而此諸子化為糞壤)
　(可復/道哉)
所恨企予望之經途密邇佇中衢而空􁈓(音/軾)巾下澤而
莫因風月虚心形留神送山川在目室邇人遐以此懐
勞增其歎息情不遺書何盡言意
　(詩誰謂宋逺跂予望之言一舉足而望則可見矣跂/企同江淹儗陶潜田居詩濁酒聊自適日暮巾柴車)
　(周禮春官巾車掌公車之政令平子西京賦巾車命/駕張協七命爾乃巾雲軒踐朝霧註巾車主車官也)
　(巾猶衣也將駕車以帷幔飾之故曰巾馬援既平交/趾謂官屬曰吾弟少逰常哀吾慷慨有大志歎曰士)
　(生一世但取衣食纔足為郡縣吏守墳墓乗下澤車/御款段馬使鄉里稱為善人足矣過求贏餘自苦耳)
　(吾在浪泊西里間賊未滅時下潦上霧毒氣薫蒸仰/視飛鳶站站墮水念少逰語何可得也晉宋纎隠酒)
　(泉南山馬岌造之髙樓重閣拒而不見岌歎曰名可/聞而身不可見徳可仰而形不可覩而今而后知先)
　(生人中之龍也銘書於石壁曰丹崖百丈青壁萬尋/奇木蓊鬱蔚若鄧林其人如玉維國之珍室邇人遐)
　(實勞/我心)
　　與親情書
風壤一殊山河萬里或平生未展或暌索累年存没寂
寥吉㐫阻絶無由聚洩每積凄凉近縁之官佐任海曲
便還故里冀叙宗盟徒有所懐未畢斯願不意逺勞折
簡辱逮堙論雖未叙言蹔如披面晩夏炎鬱並想履宜
　　又
(某/)初至鄉閭言尋舊友耆年者化為異物少壯者咸為
老翁山川不改舊時邱隴多為陳跡感今懐古撫存悼
亡不覺涕之無從也詢問子姪彼亦凋零永言傷情增
以悲慟雖死生之分同盡此途而存亡之情豈能無恨
終期展接以申濶懐取此月二十日栖桐成禮事過之
后始得可行祗叙尚賖仰系何極各願珍最逺無所詮
　(宋文元袁皇后武帝待之恩禮甚篤外家貧薄后每/就上求錢帛贍之上儉予不過錢三萬帛五十匹后)
　(聞潘淑妃有寵乃因妃求錢以觀上意得三十萬遂/憤恚成疾上執手流涕問所欲言后但視上良久以)
　(被覆面而殂上甚悼痛命顔延之為表䇿文甚麗及/奏上自益撫存悼亡感今懐昔八字以致意焉魏文)
　(與吳質書元瑜/長逝化為異物)
　
　
　
　
　
　
　
　
　
　
　
　
　
　駱丞集巻三
欽定四庫全書
　駱丞集巻四　　　　　　唐　駱賓王　撰
　　　　　　　　　　　　明　顔文選　註
　序
　　秋日於益州李長史宅(宴序/)
　　　(益州見張司/馬啓梁益註)
夫以五岳棲真直𦕈清溪之上六爻輿道寂寞滄海之
濵斯並激俗矯時獨善之風自逺懐材藴價兼濟之道
未𢎞
　(五岳棲真尚平事見對䇿文岱岳遊魂註清溪見江/南贈之問篇六爻輿道二句指孔子演易觀滄海之)
　(横/流)
長史公𤣥牝凝神虚舟應物得䘮雙遣巢由與許史同
歸寵辱兩存廊廟與山林齊致乗展輿之餘暇俯沈犀
以開筵曲浦澄漪似對任棠之水茅亭興洽如歸山簡
之池
　(老子成象章谷神不死是謂𤣥牝註谷養也神五藏/之神𤣥天也於人為鼻牝地也於人為口五氣從鼻)
　(歸五藏出入於口又曰谷者虚也言人之神自虚中/而出故不死𤣥逺而無挹者牝虚而不實者也嵇康)
　(養生論可謂知凝神之道也註凝聚也莊子山木篇/方舟而濟於河有虚舩來觸舟雖有褊心之人不怒)
　(有一人在其上則呼張歙之一呼而不聞於是三呼/則必以惡聲隨之向也不怒而今也怒向也虛而今)
　(也實人能虛已以遊世其孰能害之巢由見上亷使/啟箕潁註許史許延夀史髙皆宣帝外戚見梁明府)
　(啟金許註及帝京篇平臺註展輿猶言展驥見髙四/篇常璩華陽國志曰蜀都蒲江有七橋直西門郫江)
　(曰沖里橋西南石牛門曰市下石犀所潛泉也水經/註李氷置石犀五于石牛門其二沈于水漪風行水)
　(成文也詩河水清且漣漪註解作兮任棠隠居漢陽/太守龎參往候之棠不與言但以薤一大本水一盂)
　(置户屏前抱孫伏户下參曰水者欲吾清也拔薤欲/吾撃強宗也抱孫當户欲吾開門恤孤也山簡山濤)
　(之子鎮襄陽每出戲遊醉飲名佳園池有童兒歌曰/山公出何許往至髙陽池日夕倒載歸酩酊無所知)
　(時時能騎馬倒著白接䍦舉鞭向葛強何如并州兒/葛強簡愛將并州人也髙陽池因其佳句醉而名之)
　(也在襄陽府城南八里后漢習郁嘗穿此池依范蠡/養魚法中築釣臺臨殁謂其子曰必葬我近池謂之)
　(習家池郁光武/侍中封襄陽侯)
加以秋水盈襟寒郊滿望州渚肅而蒹葭變風露凝而
荷芰踈忘懐在真俗之中得性出形骸之外雖四子講
徳巳頌美於中和而五際陳詩未形言於大雅爰命虚
謏題其序云弁側山頽自有琴歌留客操觚染翰非無
池水助人盍各賦詩共貽樂事云耳
　(詩蒹葭蒼蒼白露為霜註蒹葭未敗而露始為霜秋/水時至百川灌河之時也今言蒹葭變則秋深矣荷)
　(芰本楚詞用之見思𤣥上人林泉詩漢益州刺史王/襄欲宣風化於衆庶聞王褒有俊才使作中和樂職)
　(宣布之詩選好事者令依鹿鳴之聲習而歌之褒既/為刺史作頌又作傳名曰四子講徳以明其意四子)
　(曰文學曰虛儀夫子曰浮游先生曰陳邱子註樂音/洛言王政中和在官者樂其職故從而宣布之也五)
　(際見閨情詩序謏小也禮學記篇發慮憲求善良足/以謏聞未足以動衆註發慮憲謂致其思慮以求合)
　(乎法則也求善良親賢也此二者可以小致聲譽不/能感動衆人詩側弁之俄屢舞傞傞言戴弁傾側醉)
　(者之狀也山頺見紫雲觀贈道士詩論語觚不觚註/或曰木簡此指觚為木簡也故今謂紙曰觚染翰言)
　(書墨也池水用張芝硯池/事見上兖州啟翰池註)
　　冒雨尋菊序
白帝徂秋黄金勝友觧塵成契冒雨相邀問凉燠則鴻
鴈在天叙交逰則芝蘭滿室砌花舒菊還同載酒之園
岸葉低松直枕維舟之浦參差逺岫斷雲將野鶴俱飛
滴瀝空庭竹響共雨聲相亂抑折巾於書閣行閱飄麰
挹雅歩於琴臺坐聞流水
　(白帝秋帝也春青夏赤中央黄秋白冬𤣥謂之五帝/黄金菊之色也勝友勝已之友家語孔子曰吾死之)
　(後則賜也日損商也日益賜也恱不若已者處商也/恱勝已者處解塵脱去塵事也月令季秋之月鴻鴈)
　(來賓鞠有黄花註鴈以仲秋先至者為主后至者為/賓如先登者為主人從之以登者為客也鞠色不一)
　(專言黄者秋令在金金自有五色而黄為貴故菊亦/以黄為正也芝蘭滿室見寄東臺詳政學士諸蘭室)
　(註陶潜愛菊親朋好事者或載酒以濟其乏潛亦無/所辭郭林宗行遇雨巾折一角人競效之作林宗巾)
　(麰麥也詩我行其野芃芃其麥麥秋種故可閲也/琴臺見鄭安陽入蜀詩流水見江南贈之問篇)
字中蝌蚪競落文河筆下蛟龍争投學海珠簾映水風
生曵露之濤錦石封泥雨濕印龜之岸泛蘭英於戸牖
座接雞談下木葉於中池厨烹野鴈隊白花於濕桂落
紫蒂於踈藤雖物序足悲而人風可愛留姓名於金谷
不謝季倫混心迹於玉山無慙叔夜
　(黄帝史倉頡四目神明觀察衆象始為古文象如蝌/蚪謂之蝌斗書周宣王史籀變古文為篆是謂籀文)
　(篆者傳也傳其物理也或曰籀文與篆異甄豐定六/書二曰奇字是也秦焚詩書李斯變籀文為小篆是)
　(名玉箸亦曰秦篆然賛皇山石刻乃小篆則小篆古/有之獄吏程邈字元岑得罪繫雲陽猶覃思益小篆)
　(方圓為𨽻書三千字奏之始皇善之用為御史以奏/事煩多用之以為𨽻人佐書故曰𨽻書上谷羽人王)
　(次仲始以古書方廣少波勢建初中以𨽻草作楷法/字為八分言有模楷始皇得之以其文簡畧赴急疾)
　(之用甚喜遣召之徴不至大怒制檻車送之化大鳥/飛去或曰王次仲後漢人漢元帝黄門令史史游作)
　(急就章草謂之草書然水經載晉世河決胡公石槨/上有八分書盖周時也則八分周巳有之事物原始)
　(云漢興有草書不知作者姓名至章帝時杜伯度崔/瑗崔寔巳稱工矣后漢潁川劉徳升造行書今之連)
　(真帶草是也此古今通行之字體也篆法又有繆書/者不知所起用以書符印取綢繆纒綿之象有倒薤)
　(者世傳務光辭湯之禪居清泠之陂植薤而食清風/時至見葉交偃象為此書以寫道經有鳥書者周史)
　(佚所作寫赤雀丹鳥之祥以書旂旛取飛翔之狀有/懸針書者漢曹喜所作象針鋒纎抽之勢以書五經)
　(篇目取貫穿經㫖之義有垂露者亦喜所創取草木/阿那垂露之象皆出新意有飛白者生於𨽻法漢靈)
　(帝飾理鴻都門蔡邕見役人以堊成字心有悦焉歸/而作之用以題宫門殿榜有散𨽻者小變𨽻體晉黄)
　(門郎衛巨山所作又云兼善虫書或云虫書即虫鳥/之書子疑鳥書自謂雀鳥之祥專作禽鳥之象當别)
　(有虫篆如孫臏斬龎涓於古木之下作虫書以揭之/今人傳寫虫蟻之狀殆其遺法耶王羲之草書人稱)
　(其筆勢飄若游雲矯若驚龍學海見太常伯啟秋水/澄清珠簾映之若濤之曳露然衡山縣東江邊有錦)
　(石數片云是區星移錦所化又廣東肇慶府有錦石/山陸賈使南越尉佗與之泛舟至此賈黙禱曰我若)
　(說佗稱臣當以錦褁石為山靈報使還遂募人植花/卉以代錦后人因立廟祀之封泥沉在泥中也印龜)
　(用孔愉事見兖州崔長史啟蘭英蘭之華英如蘭室/之意宋處宗刺兖州愛長鳴雞甚至棲籠置窗間雞)
　(遂作人語與宗談論極有𤣥致終日不輟處宗由此/工夫大進莊子山木篇莊子出於山舎故人家故人)
　(喜命竪子殺鴈而烹之竪子請曰其一能鳴其一不/能鳴奚殺主人曰殺不能鳴者明日弟子問莊子曰)
　(昨日山中之木以不材終其天年今主人之鴈以不/材死先生將何處莊子笑曰周將處夫材不材之間)
　(材不材之間似之而非也故未免乎累桂花白見員/半千書寒花註又梁庾肩吾尋周宏讓詩梨紅大谷)
　(晩桂白小山秋陳隂鏗送始興王詩紛糺連山暗潺/湲𣲖水清桂晩花方白蓮秋葉始輕木葉驚霜則紫)
　(色故曰紫蔕或曰藤藤菜也子色紫金谷在河南府/城西十三里地有金水自太白源南流經此谷一名)
　(梓澤晉石崇因川阜造園館其中奢靡不可勝言自/作詩序曰余以元康之年從太僕卿出為使持節監)
　(青徐諸軍事征虜將軍有别廬在河南縣界金谷澗/中或髙或下有清泉茂林衆果竹柏藥草之屬莫不)
　(畢備又有水碓魚池土窟其為娛目歡心之物備矣/時征西大將軍祭酒王詡當還長安余與衆賓共徃)
　(澗中晝夜遊宴屢遷其坐或登髙臨下或列坐水次/時琴瑟笙筑合載車中道路並作又住令鼓吹迭奏)
　(遂各賦詩以叙中懐或不能者罰酒三斗感性命之/不永懼凋落之無期故列序詩人官號姓名年紀又)
　(寫詩著后后之好事者其覽之哉后因趙王倫嬖人/孫秀求其妾緑珠不與秀誣崇為亂籍其家金谷傍)
　(有清源臺即緑珠墜死處緑珠事見代郭氏答盧照/隣詩季倫石崇字心迹見晩憩田家詩玉山見紫雲)
　(觀詩頺顔註/叔夜嵇康字)
　　晦日楚國寺宴序
夫天地交通忘筌蹄者盖寡人間行樂共烟霞者幾何
羣賢抱古人之清風翫新年之淑景情均物我緇衣將
素履同歸迹混汚隆廊廟與江湖齊致
　(易泰之彖曰天地交而萬物通也上下交而其志同/也筌蹄見贈髙四篇楊惲報孫㑹宗書人生行樂耳)
　(須富貴何時煙霞隠居之趣也詩緇衣之宜兮敝予/又改為兮註緇衣卿大夫居私朝之服易履之初九)
　(曰素履徃無咎註初處至下素在下者也而陽剛之/才可以上進若安其卑下之素而徃則無咎矣本義)
　(以陽在下居履之初未為物遷率其素履者也占者/如是則往而無咎汚隆禮道隆則從而隆道污則從)
　(而汚見竇六/郎宅宴詩序)
于時春生城闕氣改川原聞遷鶯之后時行欣官侣見
㳺魚之貪餌坐悟機心加以慧日低輪下禪枝而返照
法雲凝盖浮定水以涵光忘懐在真俗之中得性出形
骸之外雖交非習静多慙谷口之談醉可逃諠自得山
陽之氣詩言志也可不云乎
　(詩挑兮闥兮在城闕兮遷鶯見思元上人詩機心見/髙四篇慧日禪枝見和王記室遊陁山寺及四月八)
　(日題七級詩金剛經曰若能返照逥光皆得見性成/佛妙法蓮華經云佛法如彼人云遍覆三千大國土)
　(凝盖本雲盖言之也見春雲處處生詩佛家有定性/之論言如水之定乃見真性四皓隠於谷口漢鄭朴)
　(字子真談於谷口號鄭谷口與四皓相繼王鳳聘之/不屈向秀經嵇康舊廬感而作賦曰將命適於逺京)
　(兮遂旋友以北徂濟黄河以泛舟兮經山陽之舊居/瞻曠野之蕭條兮息余駕乎城隅踐二子之遺迹兮)
　(厯窮巷之室廬書/詩言志歌永言)
　　餞宋三之豐城序
　　　(豐城晉縣名本漢豫章郡南昌縣地三國吳分/置富城縣晉移治豐水西改豐城縣隋初廢尋)
　　　(復置改曰廣豐屬洪州仁夀初復曰豐城后廢/唐初復置五代梁改吳皋唐復改豐城宋仍舊)
　　　(元陞為富州今復為/豐城縣屬南昌府)
黯然銷魂者豈非生離之恨與帝里天津槐衢分黒龍
之水巴陵地道楓江連白馬之門親友徘徊締歡言於
促膝故人樽酒掩離涕於交頤
　(江淹别賦黯然消魂者别而已矣天漢謂之天津五/星所渡猶津然此指帝都之水言之也抑亦指建康)
　(為六朝所都遂以為帝里與建康城西北九里有雞/籠山宋文帝改名龍山以黒龍常見於元武湖此山)
　(臨湖上今名後湖湖中有洲洲上為庫以貯天下圖/籍黑龍之水必指此也又淮南子女媧煉五色石以)
　(補蒼天斷鼇足以立四極殺黒龍以濟冀州積蘆灰/以止淫水則黑龍之水指河言之槐衢猶云槐路巴)
　(陵古地名周以前為三苖地春秋時為麋國羅國地/戰國屬楚秦為長沙郡地漢因之吳為重鎮晉分置)
　(建昌郡尋復省入長沙劉宋分巴陵縣立巴陵郡屬/湘州南齊置巴陵縣梁改為郡兼置巴州隋初郡廢)
　(改州曰岳大業初改羅州尋復巴陵郡唐初復為岳/州天寶初復為巴陵郡乾元初復為岳州宋初𨽻荆)
　(南北路宣和初為岳陽軍節度紹興初改純州改軍/曰華容后復舊元置岳州路今為府屬湖廣道以巴)
　(陵縣附郭楚詞江水湛湛兮上有楓故曰楓江白馬/水名江陵縣有白馬洲括地志云白馬水源出文洲)
　(曲水縣西南經孫山下離騷經朝吾將濟於白水是/也或曰指吳門恐此去蘇州逺耳蘇武詩我有一樽)
　(酒將以贈逺人齊虞羲送友人詩共盈一樽酒對之/愁日暮孔叢子子髙遊趙平原君客有鄒文李節者)
　(嘗相友善及將還魯諸故人訣既畢文節送行三宿/臨别文節流涕交頥子髙徒抗手而巳分背就路其)
　(徒問曰先生與二子善彼有戀戀之心未知后㑹何/期悽愴流涕而先生厲聲髙揖無乃非親親之謂乎)
　(子髙曰始謂二子丈夫耳今乃婦人也人豈鹿豕也/而常群聚乎東方朔非有先生論於是呉王穆然悦)
　(而深惟仰而泣下交/頥註頥口兩旁也)
于時晚吹吟桐疑奏離别之曲輕秋入麥似驚揺落之
情白日將頽青山行暮想姑蘇之地夕露沾衣望吴㑹
之郊斷風飄盖
　(晚吹秋風也吹桐葉有聲曰吟桐禮記月令孟夏之/月麥秋至註秋者百榖成熟之期此於時雖夏於麥)
　(則秋故云麥秋也揺落見贈之問篇青山行暮見上/文樽酒註又王粲詩方舟遡大江日暮愁我心姑蘇)
　(見贈之問篇夕露見宿山庄詩又陶淵明歸田居詩/道狹草衣長夕露沾我衣衣沾不足惜但使願無違)
　(吳㑹見白雲/抱幽石詩)
嗟乎岐路是他鄉之恨溝水非明日之歡玉斗臨吴太
阿之氣可識金陵背楚小子之路行遥盍各賦詩式昭
離緒
　(岐路見紫雲觀贈道士篇玉斗二句見螢火賦劍影/埋豐註大阿劍名見軍中行路難篇金陵見宿山庄)
　(詩/)
　　初春邪嶺送益府叅軍序
　　　(益府大都督府也詳見上/齊州張司馬啟梁益註)
分首三春送君千里青山白日非舊國之春秋翠斚清
樽是他鄉之盃酒况復圭峯南望切登髙之情渭水北
流動臨川之歎
　(圭峰在終南山南望見北眺春陵詩題註登髙二句/見秋日送陸文林篇渭水源出臨洮府渭源縣鳥䑕)
　(山西北谷東流經盩厔興平咸陽渭南等縣直至/華隂縣界入于黄河淮南子曰渭氷多力宜黍)
于時寒光將歇春景未華殘雪飄花猶開六出輕氷涵
影未觧三川晨風輕孫楚之情岐路下楊朱之淚雖載
言載笑賞風月於離前一詠一吟寄心期於别后詩言
志也可不云乎
　(韓詩外傳凡草木花多五出雪花獨六出南宋大明/五年正月雪大宰義恭衣有六出義恭奏以為瑞宋)
　(主恱輕氷凍未釋也三川見贈盧照隣篇孫楚晉人/字子荆祖資父宏嘗貽孫皓書勸其早降又荅王濟)
　(枕流潄石之語孫綽其孫也楚嘗有詩曰晨風飄岐/路零雨披秋草詳見秋日送陳文林註楊朱事見紫)
　(雲觀贈道/士詩序)
　　秋日餞麴録事使西州序
　　　(西州有二漢光武建武元年隗囂據天水自稱/西州上將軍此一西州也詳見幽縶書情篇漢)
　　　(陽註唐貞觀中滅髙昌以其地為西州此唐西/州也詳見泊蒲類註此云使西州必髙昌耳)
麴録事務切皇華指輪臺而鳯舉群公等情敦素賞臨
别舘而鳬分促樽酒而邀懽望山川而起恨
　(黄華見上亷使啟輪臺西域地名在車師西北千里/其東則渠犁國楚詞鳳凰髙飛而逺舉兮鳬分見紫)
　(雲觀篇塞/北鳬註)
于時露團龍濕雲歛鴈天落葉響而庭樹寒殘花踈而
蘭臯晚聞秋聲之亂水巳愴分溝對零雨之飄風倍傷
岐路五日之趣未淹蘭藉之娱二星之輝行照䓗河之
境
　(楚詞皋蘭被徑兮斯露漸陸機詩清露被皋蘭凝霜/沾野草皋見贈之問篇飄風岐路俱見上篇詩五日)
　(為期六日不瞻註五日為期去時之約也六日不瞻/過期而不見也又張敞為京兆被劾掾吏絮舜曰五)
　(日京兆耳安能復案事敞竟論舜殺之蘭藉見送/陳文林篇二星見逺使海曲詩葱河西州地名)
清颷朗月我則相思隴水秦川君方嗚咽行歌不駐遽
驚班馬之嘶贈言可申聊振飛魚之藻人探四字四韻
四篇
　(清颷朗月猶言清風明月令人思元度也事見望月/有所思篇隴水秦川見久戍邊城有懐京邑詩易乗)
　(馬班如註班布不進之貌嘶馬鳴也贈言見髙四篇/子建與楊修書公幹振藻於海隅用詩魚在藻字飛)
　(魚見郭賛府啟又西安府鄠縣南山澇谷出飛魚其/狀如鮒食之可以已痔嘉靖末徳州一日暮起大風)
　(雨魚百里有至二兩者皆鮎鯽也曾聞/養魚者云鯉魚能飛盡空其池者有之)
　　贈季八騎曹詩序
　　　(騎曹官名散騎/常侍官屬也)
夫人生百齡促膝是忘言之契丈夫四海交頤非贈别
之資然而想山川之遽遥送歸將逺惜嵗華之不待行
樂無時
　(百齡見帝京篇交頥/見餞宋三之豐城序)
是用輟征驂以少留敞離亭而多暇山芳襲吹坐疑蘭
室之中水樹含香宛似楓江之上加以御溝新溜近入
離絃賔舘餘花遥催别酒既而榮波東注覇岸南登緑
蟻傾而髙宴終金馬絡而離言促雖相思有贈終結想
於華滋而素賞無暌盍申情於麗藻人為四韻各賦一
言
　(征行驂馬也敞離亭句見同崔駙馬曉初登樓註蘭/室見東臺詳政學士詩楓江見餞宋三序榮波見晚)
　(渡黄河詩霸岸南登見崔駙馬登樓詩西向註緑蟻/見陳文林詩浮蟻註華滋見酬思元上人林泉詩)
　　揚州看競渡序
　　　(禹貢揚州在今江西省城漢武揚州治在今南/京三國揚州治合肥元魏揚州在今夀州唐武)
　　　(徳初置揚州都督皆在南京皆非今揚州也此/揚州即今之揚州古為揚州之域漢景帝置江)
　　　(都國武帝更廣陵國屬徐州東漢初為郡三國/初屬魏后屬呉晉廣陵郡移治淮隂此地屬焉)
　　　(東晉分置海陵山陽二郡而廣陵之鎮尚在淮/隂今淮安府也劉宋置南兖州治廣陵縣齊梁)
　　　(因之北齊改東廣州陳復為南兖州后周改吳/州隋始改為揚州大業初改江都郡治江陽縣)
　　　(煬帝於此為宇文化及所弑唐初復為南兖州/改邗州尋復為揚州罷金陵大都督府置大都)
　　　(督節度於此徐敬業起兵討武氏即此揚州也/天寶初改廣陵郡乾元初復為揚州仍置大都)
　　　(督節度五代楊呉都此改江都府南唐以江揚/省入廣陵謂之東都宋復省廣陵入江都屬淮)
　　　(南東路建炎初升帥府治州城東南隅元至元/中改治北闗建大都督置江淮等處行中書省)
　　　(尋改揚州路屬河南行省今為揚州府孔氏六/帖揚州者以其土俗輕揚字衆從才競渡俗以)
　　　(為始於楚人吊屈原然漢/時已有棹歌恐自古有之)
夏日江干駕言臨眺于時桂舟始泛蘭棹初逰鼓吹咽
江山綺羅蔽雲日㛹姢舞袖向緑水以頻低飄颺歌聲
聴清風而更逺是以曾波笑臉艶出浦之輕蓮映渚蛾
睂麗穿波之半月靚粧舊飾此日増竒絃管相催兹辰
特妙能使洛川廻雪猶賦陳思巫嶺行雲専稱宋玉凡
諸同好請各賦詩
　(眺視也楚詞湘君篇沛吾乗兮桂舟言欲乗桂舟以/迎神取香潔之意也蘭棹見泊河曲篇黄帝命岐伯)
　(作鼓吹鐃角靈鞞神鉦註皷吹以驚衆鐃以止皷角/以立號􁃜以當雷霆鉦以儗雹聲皆軍中樂也崔豹)
　(古今注漢有黄門皷吹一名樓車古今樂録曰皷吹/有龍頭大棡中皷獨楬小皷皆有品秩天子以賜臣)
　(下及軍旅用之綺羅旌旗也楚辭雌蜺㛹娟以增撓/兮註㛹娟輕麗也章華賦形㛹娟以嘽緩兮若流風)
　(之靡草枚乗兔園賦磨陀長髻㛹娟數顧阮藉詠懐/詩路端㛹娟子常恐日月傾謝靈運㑹吟行肆呈窈)
　(窕容路曜㛹娟子飄颺飛揚之意楚詞娭光眇視目/曾波些註曾重也文選舞賦目流睇而横波山谷驀)
　(山溪詞眉黛歛秋波註斜視如水波之横流也臉笑/如蓮眉曲如月故兩喻之詩螓首蛾眉註蛾蠶娥也)
　(其眉細而長曲上林賦靚粧刻飾便嬛綽約註靚粧/粉白黛黑也刻刻畫鬋鬢也蜀都賦都人士女袨服)
　(靚粧顔延年曲水詩序靚粧藻野袨服縟川洛川逥/雪見咏美人在天津橋詩巫嶺行雲見代贈李榮詩)
　　秋日與郡公宴序
昔挂瓢隠舜蹈箕山而不歸觧組逃齊泛滄波而長徃
咸用潛心物外擯影邱中豈若儗迹小山陶心大隠叶
仲長之怡性偶潘岳之棲閑
　(挂瓢見送尹大赴京篇箕山見上廉使啟燕將守聊/城或譖之燕王保聊城不敢歸齊田單攻之歲餘不)
　(下魯仲連為書約之矢以射城中遺燕將將見書泣/三日遂自殺聊城亂田單因取之歸言齊王欲爵魯)
　(仲連連逃之海上曰吾與富貴而詘於人寧貧賤而/輕世肆志焉邱中見梁大官詩小山見早發淮口詩)
　(晉王康琚反招隠詩云小隠隠林藪大隠隠朝市伯/夷竄首陽老耼伏柱史仲長統字公理山陽髙平人)
　(俶儻敢言語黙無常人以為狂生州郡㑹召稱疾不/就著論欲以隠居怡性后舉尚書郎叅丞相府軍事)
　(論説古今發憤著書名曰昌言友人繆襲稱其文/足繼西京年四十一卒潘岳棲閑見贈髙四篇)
羣公或道合忘筌契金蘭而貴舊或情深傾盖披玉葉
以文新于時玉女司秋金烏返照烟含碧篠結虛影扵
麟枝風起青蘋動波文於異態庭榴剖實擊虚彩以成
珠岸石澄瀾泛清漪而散錦
　(忘荃金蘭玉葉俱見髙四篇傾盖見遊兖部遇孔君/篇霜神謂之玉女亦名青女金烏日也淮南子日中)
　(有三足烏一名鵕篠見上兖州崔長史啟虛影當作/稀下文有虛彩字麟技當作隣青蘋見贈李榮篇)
既而誓敦交道俱忘白首之情欵爾連襟共挹青田之
酒不有雅什何以臚情共引文江同開筆海
　(白首見螢火賦烏孫國有青田桃核大如升以水漬/之成酒味甚甜美飲盡更注水隨成酒名青田酒)
　雜著
　　姚州道破逆賊諾波浪楊䖍等露布
　　　(姚州禹貢梁州界漢武開西南夷此為益州郡/嶲唐葉榆縣境東海分屬永昌郡蜀漢分葉榆)
　　　(屬雲南郡晉諸郡皆屬寧州李特分置漢州宋/齊梁陳仍置雲南永昌郡屬寧州唐麟徳初於)
　　　(昆明之弄棟川置姚州都督府治葉榆洱河蠻/開元末䝉舎詔皮羅閣併䝉嶲詔越析詔浪穹)
　　　(詔邆睒詔施浪詔五詔合一號南詔治大和城/至閣羅鳳號大䝉國又至異牟尋再徙羊苴咩)
　　　(城即今府治改號大禮國其后鄭買賜趙善政/楊于真互簒至五代更號大理國元憲宗收附)
　　　(立上下二萬户府至元間改大/理路今為大理府𨽻雲南道)
　　　(露布人多用之不知其始春秋佐期曰文露沈/武露布宋均云甘露見其國布散者人尚武遲)
　　　(重者人尚文文心雕龍曰布者露板不封布諸/視聽也索隠曰戰克欲使天下聞知乃以板書)
　　　(獲㨗之由不封之以明告中外自後魏以來乃/書帛於漆竿名為露布后漢桓帝時地數震李)
　　　(云乃露布上書桓温北伐袁宏作露布洪适文/章縁起乃謂曹洪伐馬超曹操作露布非也)
尚書兵部臣聞北極列象六合奉天子之尊南靣乗乾
一統成聖人之業是知衣裳所㑹義有輯於殊鄰霜露
所均誠兼育於異類故塗山萬國誅後至者防風丹浦
一戎緩前禽者就日然則利弧矢以威天下法雷霆以
靖域中四時行焉天道不能去殺五兵備矣皇業所以
勝殘雖事切救焚茍順時以濟物恩深祝網不獲巳而
用兵
　(秦代少府遣吏四人在殿中主發書號尚書漢因之/成帝初置尚書五人其一人為僕射四人分為四曹)
　(常侍曹二千石曹民曹客曹尚書各一人后又置三/公曹是為五曹后漢五曹六人其三公曹二人或說)
　(六曹分客曹為一人也并一令一僕為八座晉魏以/五曹尚書三僕一令為八座隋始有六部上下四方)
　(謂之六合乗乾見對策文二道齊桓公霸諸侯衣裳/之㑹九兵車之㑹四左思魏都賦魏土者畢昴之所)
　(應虞夏之餘人先王之桑梓列聖之遺塵考之四隈/則八埏之中測之寒暑則霜露所均梁邱遲與陳伯)
　(之書夫以慕容超之強身送東市姚泓之盛面縳西/都故知霜露所均不育異類姬漢舊邦無取雜種也)
　(塗山萬國見疇昔篇塗山執玉註吳伐越隳㑹稽得/骨節專車使問仲尼仲尼曰禹致羣臣於㑹稽山防)
　(風氏后至禹殺而戮之骨節專車吕氏春秋堯戰於/丹水之浦以服南蠻一戎本書武成篇一戎衣而天)
　(下大定易比卦九五顯比王用三驅失前禽邑人不/誡吉本義一陽居尊剛健中正卦之羣隂皆來比巳)
　(顯其比而無私如天子不合圍開一面之網來者不/拒去者不追故為用三驅失前禽雖私屬亦喻上意)
　(不相警備以求必得象曰舎逆取順失前禽也就日/見髙四篇易繫辭下傳弦木為弧剡木為矢弧矢之)
　(利以威天下盖取諸暌本義暌乖然后威以服之管/子曰蚩尤變盧山之金而為五兵司馬法曰弓矢圍)
　(杸矛守戈㦸助凡五兵長以衛短短以救長吾邱夀/王曰臣聞古者作五兵漢書註矛㦸弓劍戈周禮註)
　(矛㦸劍盾弓太白經神農以石為兵黄帝以玉為兵/蚩尤鑠金為兵割革為甲始制五兵世本與吕氏春)
　(秋皆言蚩尤以金作五兵盖兵始炎帝而金刅自尤/始也勝殘本論語抱朴子曰規行矩歩不可以救焚)
　(拯溺也湯見張網者四面祝曰從天降從地出從四/方來者皆入吾網湯曰噫盡之矣乃去其三面祝曰)
　(欲左左欲右右不用命者入吾網諸侯聞之曰湯徳/至矣及禽獸老子偃武章兵者不祥之器非君子之)
　(器不得已/而用之)
伏惟皇帝陛下登翠媯以握圖憲紫㣲而正象𤣥功不
宰混太始以凝神至道無為佇華胥而得夢闡文教以
清中夏崇武功以制九夷環海十洲通波太液之水鄧
林萬里交影甘泉之樹反踵穿胷之域襲冠帶以来王
竒肱儋耳之酋奉正朔而請吏
　(黄帝齋七日至翠媯之川魚泝流而上汎白圖蘭葉/朱文以授帝與天老舒視之名曰録圖翰墨全書曰)
　(黄帝時夢見兩龍授圖乃齋戒徃河求之忽有大魚/泝流而上負圖而進帝跪受之即河圖也班孟堅東)
　(都賦聖王握乾符闢坤珍被皇圖稽帝文又曰膺録/受圖皆本於此天上紫微垣帝星所居也吳都賦憲)
　(紫宫以營室廓廣庭之漫漫𤣥功見靈泉頌列子天/瑞篇有太易有太初有太始有太素太始者形之始)
　(也凝神見益州李長史宅宴序列子黄帝篇黄帝閒/居大廷之館齋心服形三月不親政事晝寢而夢遊)
　(於華胥之國華胥之國在弇州之西台州之北不知/距斯齊國幾千萬里盖非舟車足力之所及神遊而)
　(巳黄帝既寤召天老力牧太山稽告之曰朕閒居思/養身治物之道弗獲其術疲而思睡所夢若此今知)
　(至道不可以情求矣朕知之矣朕得之矣而不能以/告若矣又二十有九年天下大治幾若華胥氏之國)
　(而帝登假百姓號之二百餘年不輟東方之夷有九/種環海十洲見春夜多懐詩漢武帝於建昌宫北治)
　(大池曰太液言津潤所及廣也班固西都賦控引淮/湖與海通波列子湯問篇夸父不量力欲追日影逐)
　(之於隅谷之際渴欲得飲赴河渭河渭不足將走北/飲大澤未至暍死棄其杖尸膏肉所浸生鄧林彌廣)
　(數千里焉史記阻之以鄧林註今湖廣襄州南鳳林/山是古鄧侯之國在楚之地是又一鄧林也甘泉宫)
　(名在今西安府涇陽縣西北一百三十里甘泉山上/本秦林光宫漢武帝增廣之又名雲陽宫内有行宫)
　(壽宫迎風館鳷鵲觀樹木䕃覆交影言所被之廣也/平子西京賦嘉卉灌叢蔚若鄧林王元長曲水詩序)
　(離身反踵之君髽首貫胸之長屈膝厥角請受纓縻/語本吕氏春秋舜登為天子大人反踵皆被其澤淮)
　(南子註反踵國名其人南行足迹北向夏徳之盛二/龍降之禹使范成光御之以行役至南海經防風防)
　(風氏之二臣以塗山之戮怒禹射之有迅雷風雨二/龍升去二臣恐以刅自貫其心而死禹哀之抜其刅)
　(療以不死草遂為穿胷氏詩昔有成湯自彼氐羗莫/敢不來享莫敢不來王註世見曰王奇肱夷之長臂)
　(者儋耳夷之大耳楊浮異物志南方夷生則鏤其頰/皮連耳匡分為數支狀如雞腸纍纍下垂至肩后漢)
　(書言以物失耳隊之下垂其耳儋然王者耳皆下肩/庶人至肩而巳漢平南越置儋耳郡治宜倫縣元始)
　(中省入珠崖郡隋初廢之尋後置改南寧軍元因之/今為儋州以宜倫縣省入屬瓊州府奉正朔行中國)
　(厯也請吏請置官以治之也司馬相如/傳邛笮君長聞南夷得賞賜多欲請吏)
逆賊䝉儉和舍等浮竹遺𦙍沈木餘苗邑殊禮義之鄉
人習貪殘之性日者王明廣燭帝道遐融頗亦削左衽
而被朝衣觧椎髻而昇華冕而豺狼有性梟獍難馴遂
敢亂我天常化九隆而背誕負其地險携七部以稽誅
搔亂邊疆冦攘州郡
　(南詔之先本哀牢夷地居姚州東南接交趾西北接/吐蕃五代號曰長和蠻語謂王曰詔先有六詔一曰)
　(䝉嶲詔二曰越析詔三曰浪穹詔四曰邆睒詔五曰/施浪詔六曰䝉舍詔䝉舍最在南故謂之南詔䝉儉)
　(和舍其作反者一人姓名也此時只一詔耳開元中/南詔皮羅閣浸彊大五詔微弱乃賂劍南節度使王)
　(昱合而為一元宗許之賜名歸義於是以兵威脇服/羣蠻遂破吐蕃徙居大和城永不為邊患夷語山陂)
　(陀曰和后因鮮于仲通致反喪師二十萬夜郎之先/有女浣水濱得大竹三節推之不去聞有兒聲破之)
　(得男長有武才遂雄夷狄以竹為姓哀牢之先有婦/人名沙臺捕魚水中觸沈木有孕生子十人后沈木)
　(化為龍沙臺忽聞龍語曰若為我生子今悉何在九/子驚走一子不去背龍坐龍因䑛之其母鳥語謂背)
　(為九謂坐為隆因名子曰九隆及後長大諸兄以九/隆能為父所䑛而黠推以為王后牢山下有夫婦復)
　(生十女九隆兄弟皆取為妻后漸滋長種人皆刻畫/其身象龍衣著尾九隆死世世相繼易井卦九三井)
　(渫不食為我心惻可用汲王明並受其福本義渫不/停汙也井渫不食使人心惻可用汲矣王明則汲井)
　(以及物而施者受者並受其福也程傳以三應上六/汲汲上進然明王用人豈求備也故王明則受福矣)
　(終軍云解辮髪削左衽陸賈使南越尉陀魋結箕倨/見之註魋當作椎結髻髙如椎也左傳晉叔向欲娶)
　(夏姬之女為妻叔向之母止之平公強使娶之生伯/石叔向之母往視之及堂聞其聲而還曰是豺狼之)
　(聲也狼子野心非是莫喪羊舌氏矣遂不視其后助/亂祁盈滅羊舌氏梟惡鳥食母獍惡獸食父左傳于)
　(虢之盟楚公子圍設服離衛叔孫穆子曰楚公子美/矣君哉鄭子皮曰二執戈者前矣蔡子家曰蒲宫有)
　(前不亦可乎楚伯州犁曰此行也辭而假之寡君鄭/行人揮曰假不反矣伯州犁曰子姑憂子晳之欲背)
　(誕也註云鄭子晳殺伯/有背命放誕將為國患)
是用三門授律長馳無戰之師五月渡瀘深入不毛之
地去月二十日軍次三朏崑崙鎮前后捕得生口知守捉
山羌傍山連結十部蠻首徒五萬衆此山即南郡中之
巨防也
　(唐太宗謂李靖曰何謂三門靖曰臣按太公謀有八/十一篇所謂隂謀不可以言窮其意太公言有七十)
　(一篇不可以兵窮其妙太公兵有七十一篇不可以/才窮其術謀言兵共二百三十七篇此所謂三門無)
　(戰言不戰自服也五月渡瀘不/毛南中俱見軍中行路難篇)
崗蠻千里西通大荒之郊溪谷萬重南極炎洲之境聳
喬林而挿月隂靈有假道之標拔崇巖以隠天陽鳥無
迴翼之地峯危束馬路絶懸車
　(大荒谷名炎洲見春夜多懐篇十洲註謝莊月賦日/以陽徳月以隂靈此言林髙挿月以林為假道之標)
　(幟耳蜀都賦羲和假道於峻岅陽烏逥翼於髙標註/陽烏日中三足烏也拔起也詩柞棫拔矣註挺拔而)
　(上西都賦其陽則崇山隐天陽鳥二句見疇/昔篇然據謝莊月賦及蜀都賦似當作陽烏)
賊踞臨代之形負建瓴之勢徴風召雨蝟起蜂飛驅雜
種以挻灾封狐千里肆沈黎而作孽雄虺九頭
　(臨代見贈髙四篇此言山之髙也漢田肯賀漢髙帝/曰陛下得韓信又治秦中秦形勝之國也帶河阻山)
　(形勢便利其以下兵於諸侯譬猶於髙屋之上建瓴/水也註建覆也瓴盛水瓶也居髙屋之上而翻瓴水)
　(譬其向下之勢易也風雨言其勢之盛蝟蜂言其人/之衆也漢書賈誼曰髙帝功臣反者蝟毛而起蝟今)
　(刺蝟也南人謂之豪猪毛如刺晉書賛慕容氏青山/徙搆𤣥塞分疆蠢兹雜種奕世彌昌角端掩月歩揺)
　(翻霜乗危蝟起怙險鴟張假竊神器馮陵帝鄉守不/以徳終致餘殃又雜種字見首章霜露所均註挺與)
　(延字同引長之意封狐雄虺俱見軍中行路難篇沈/黎古筰都國地漢武定西南夷以其地為沈黎郡東)
　(漢因之晉末為李雄所據宋齊並為沈黎郡后周兼/置黎州隋初改登州后省之唐置南登州天寶初改)
　(洪源郡乾元初復為黎州五代時前后蜀相繼有其/地宋屬成都府元屬吐蕃等處宣慰司今改黎州安)
　(撫司𨽻/四川道)
　(代古國名春秋屬晉戰國屬趙秦置代國東漢末廢/后魏於此置靈邱縣后周兼置蔚州隋郡廢州存大)
　(業初州廢唐復置蔚州至徳初改安邊郡后復為州/遼置忠順軍金為蔚州元至元初省為靈仙縣屬松)
　(州尋復為州屬宣徳府/今因之改屬大同府)
臣以為制敵以權柔逺者底成於徳敎伐叛以義决勝
者不在乎干戈於是廣布朝恩恭宣帝澤申之以安撫
曉之以存亡信重蠻陬無負黄龍之約賞隆漢爵不渝
白馬之盟而地接冉駹詞屢殫於喻蜀俗通盤瓠聲不
輟於吠堯
　(秦昭襄王時有白虎常從羣虎害千餘人王募殺者/賞邑萬家金百鎰時巴郡閬中夷人能作白弩射殺)
　(之王以夷人不欲加封乃刻石盟曰秦犯夷輸黄龍/一隻夷犯秦輸清酒一鍾漢吕后議王諸吕王陵曰)
　(髙帝刑白馬盟曰非劉氏而王天下共撃之冉駹西/夷國名漢武以其地置汶山郡宣帝時廢後復梁置)
　(繩州后周改汶州治汶山縣隋初改蜀州尋改㑹州/后復為汶山郡唐初置㑹州尋改南㑹州貞觀中改)
　(茂州天寶初改通化郡乾元初復為茂州宋元仍舊/治汶山縣今以汶山縣省入屬成都府司馬相如為)
　(郎數歲㑹唐䝉使蜀畧通夜郎僰中徴發巴蜀吏卒/千人郡又多為發轉漕萬餘人用軍興法誅其渠率)
　(巴蜀人大驚恐上聞之乃遣相如責䝉等因為檄喻/告巴蜀人以非上之意后相如使蜀長老多言通西)
　(南夷大不為國用大臣亦以為然相如業已建之不/敢諫乃著書假蜀父老為辭而已以語難之以諷天)
　(子因宣其使指其文云漢興七十有八載徳茂存乎/六世威武紛紜湛恩汪濊群生霑濡洋溢乎方外於)
　(是乃命使西征隨流而攘風之所被莫不披靡因朝/冉從駹定笮存卭畧斯榆舉苞蒲結軌還轅東鄉將)
　(報至於蜀都云云髙辛氏有老婦居土室得耳疾挑/之有物大如繭婦人盛瓠中覆之以槃化為犬其文)
　(五色因名槃瓠既而犬戎為亂帝曰有能討之者妻/以美女封三百户於是槃瓠亡三月銜犬戎首來帝)
　(難妻以女女以帝皇下令不可失信自請行犬負女/入南山石室中人不可到三年生子十二人六男六)
　(女自為配偶其後滋蔓遂為蠻夷今長沙武陵蠻是/其種也槃瓠故地在今辰州盧溪縣一百八十里名)
　(武山山有石室遥見一狗似犬槃瓠象也土俗不食/犬吕后殺韓信漢髙還聞信言恨不用蒯徹之計乃)
　(詔捕徹至曰秦失其鹿天下共逐髙材疾足者先得/焉跖之狗吠堯堯非不仁狗固吠非其主當是時臣)
　(唯知韓信非/知陛下也)
臣遣左二軍子總管寧逺將軍劉𤣥暕等銜枚逺襲巻
甲前驅偃危斾而設潛兵疑従天落乗間道而掩不備
若出地中又遣某等陟南山之南衝其要害之路又遣
某等凌北山之北絶其飛走之途
　(詩東山篇勿士行枚註枚如箸有繣結項中以止語/也斾以白布為之繼旐者也從天落出地中俱見蕩)
　(子從軍篇天上出將軍地中鳴戰皷注法真隠處不/仕太守欲以功曹相屈法真曰若欲使之真將在南)
　(山之南北山之北矣/太守戄然不敢復言)
賊某等振螗螂之力拒轍當輪縦蚊蚋之羣彌山滿谷
某等並忠勤克著知畧逺聞識明君之重恩輕生有地
提大阿之神劍視死無時彎弧而兇黨土崩舉刀而妖
徒瓦觧雖危苕沸鼎未窮梟首之誅救死扶傷猶致析
骸之㸑
　(韓詩外傳齊景公獵螳螂舉足將搏其輪問其御曰/此何虫對曰螳螂也知進不知退不量力而輕勍敵)
　(公曰此為天下勇虫矣逥車避之勇士歸焉又莊子/天地篇將閭葂見季徹曰吾謂魯君曰必服恭儉抜)
　(出公忠之屬而無阿私民孰敢不輯季徹局局然笑/曰若夫子之言於帝王之徳猶螳螂之怒臂以當車)
　(轍則必不勝任矣蚋蚊屬亦言人之多也大阿見軍/中行路難篇史記秦本紀太史公曰秦之積衰天下)
　(土崩瓦解言秦國敗壊若土宇崩頺衆瓦解散也本/徐樂上書曰陳渉起窮巷奮棘矜偏袒大呼天下從)
　(風其故何也由民困而主不恤下怨而上不知俗巳/亂而政不修此三者渉之所以為資也此之謂土崩)
　(吳楚之國號皆萬乗威足嚴其境内財足勸其士民/然不能西攘尺寸之地而身為禽者其故何也先帝)
　(之徳未衰而安土樂俗之民衆故諸侯無境外之助/此之謂瓦解土崩又見下篇詩苕之華其葉青青註)
　(苕即今之凌霄花附於喬木之上華黄赤色雖榮不/久也梟首死者罪大斬而懸之以示衆如梟鳥之宿)
　(而首倒懸也梁邱遲與陳伯之書曰部落擕離酋豪/猜貳方當繫頸蠻邸懸首藁街而將軍魚遊於沸鼎)
　(之中燕巢於飛幕之上不亦惑乎楚圍宋華元夜登/子反之牀而起之曰敝邑易子而食析骸而爨城下)
　(之盟有以國敝而不能從也子反懼退三/十里而與之盟註骸骨也謂以骨為薪也)
臣遣某等擁貔豹之雄順天機而左轉遣某等率犀象
之卒乗地軸以右㢠廻又遣某等摠投石超距之材蹈中
權而拊其背又遣某等騰躍鐵歕金之騎犯前茅而扼
其喉
　(天機猶言天衡與地軸皆陣名也見疇昔篇八陣註/天左旋故言左轉地隂道故言右廽木𤣥虚海賦狀)
　(如天輪膠戾而激轉又似地軸挺拔而争逥劉向説/苑楚邱先生行年七十披裘帶索見孟嘗君君曰先)
　(生老矣春秋髙矣多遺忘矣何以教我楚邱曰吁將/使我追車而赴馬乎投石而超距乎逐麋鹿而搏虎)
　(豹乎吾已死矣何假老矣將使我出正辭而當諸侯/乎决嫌疑而定猶豫乎吾始壯矣何老之有秦王翦)
　(問軍中戯乎對曰方投石超距又漢書甘延夀投石/拔距出於等倫註范蠡兵法飛石十二斤謂以石為)
　(機法行之百步投之以手見多力也拔距謂距地向/前超過物也左傳楚蒍敖為宰擇楚國之令典軍行)
　(右轅左追蓐前茅慮無中權後勁註軍右挾轅為戰/左者追求草蓐為宿備前者以茅為旌識慮有無伏)
　(兵中軍制權謀後以勁兵為殿婁敬說漢髙曰夫與/人鬭不扼其吭而拊其背未能全勝應炤曰拊摩也)
　(非是周武帝伐齊至河隂而還曰前出外直為拊背/未扼其喉今按拊撃也如拊石之拊不當以摩為説)
　(若與人鬭反摩之耶歕普潤反吹氣也班固西都賦/欱野歕山穆天子傳天子東遊黄澤使宫樂作詞曰)
　(皇之陀其馬歕沙皇人威儀皇之澤其馬歕玉皇人/壽穀髙都䕶驄馬行猛氣猶思戰塲利腕促蹄髙如)
　(踣/鐵)
臣率某等横玉弩以髙臨摐金鉦而直進𤣥雲結陣影
密西郊赤莖揮鋒氣衝南斗飛塵埃而布地白日為之
晝昏積氛祲以稽天滄溟為之晦色兵交刃接鳥散魚
驚自卯及申追奔逐北斬首千餘級轉戰三十里激流
膏而為泉似變萇𢎞之血委亂骸而擠壑若泛鱉靈之
屍
　(子虛賦樅金皷註樅撞也金鼓謂鉦也詩采芑篇鉦/人代皷注鉦鐃也鐲也封禪表樅金註直也則以直)
　(撞為義史記南越王太后欲鏦嘉以矛吳王濞傳鏦/殺吳王與樅相同但以木撞曰摐以金撞曰鏦故從)
　(金從木有義耳要之三字義皆同𤣥雲結陣本八陣/圖中云陣字又兵法凡兵臨城有黑雲壓覆西郊見)
　(秋雲篇太公六韜曰陷堅陣敗強敵大黄叅連弓飛/鳬電影自副註云電影矢名赤莖赤羽以銅為首張)
　(恊七命揮鋒電滅衝南斗用豐城劍氣事天有南北/斗南斗近牛北斗在薇垣之旁戰則塵埃颺起故白)
　(日晝昏氛祲見螢火賦篇雲物註莊子大浸稽天言/海水湧起至天也滄溟大海也李廣傳李陵敗謂其)
　(下各鳥獸散期至遮虜障相待魚驚亦言賊之敗而/驚竄也莊子則陽篇有國於蝸之左角曰觸氏有國)
　(於蝸之右角曰蠻氏時相與争地而戰伏屍百萬逐/北旬有五日而後反註軍走曰北木𤣥虛海賦或乃)
　(蹭蹬窮波陸死塩田巨鱗挿雲鬐鬛刺天顱骨成嶽/流膏為淵萇宏事見螢火賦三年成碧註杜宇古蜀)
　(王也稱望帝好稼穡教人務農治郫城荆人鼈靈死/其尸泝流而上見望帝因以為相號開明㑹巫山江)
　(壅人遭洪水開明為鑿通流有大功望帝遂以其/位禪焉后望帝死魂化而為鳥名杜鵑一名杜宇)
既而照盡髙舂雲昏一夜賊乃收集餘衆保據重巖臣
度彼逰魂慮其宵遁命三軍齊進四靣合圍
　(髙舂見傷祝阿王/明府序連石註)
二十三日乗魚爛之危啓蛇行之陣揚麾誓衆杖節訓
兵一鼓先登賞必懸扵芳餌九攻失律罪無赦扵嚴誅
五部雄材三河俠少或生居燕地尤工即墨之圍或家
本秦人早習昆明之戰叱咤則江山揺蕩慷慨則林壑
飛騰舉鵬力以揚威燿犀渠而賈勇澄氛廓祲若夏景
之潰春氷滅迹掃塵若霜風之捲秋蘀
　(魚爛見前章又見下篇晉桓温伐蜀經孔明八陣曰/此常山蛇勢也即九軍陣法謂之九軍者并其中言)
　(之也下文言九攻亦即此書牧誓篇王左杖黄鉞右/秉白旄以麾曰逖矣西土之人盖以旄麾召軍衆而)
　(誓之也后遂以旗為麾耳節見軍中行路難註兵以/皷進故曰一皷左傳魯隠公㑹齊鄭伐許潁考叔取)
　(鄭伯之旗蝥弧以先登註謂率先鄭兵以登城也臨/戰懸重賞以購死士曰芳餌如以香餌取魚也易師)
　(之初六曰師出以律否臧㐫象曰師出以律失律㐫/也魏武分劉淵父豹所統之衆為前後左右中五部)
　(部帥皆以劉氏為之分居太原后為五胡亂華之首/漢髙為義帝發喪告諸侯曰寡人悉發闗中兵收三)
　(河士願從諸侯王撃楚之殺義帝者史記註韋昭曰/河南河東河内阮籍詩蘇子挾三河沈註河南河北)
　(河東秦之三川唐詩云天子三河募少年恐本漢髙/語楊升菴乃云黄河析支河隍中河未詳孰是又三)
　(河字見叙寄員半千詩燕樂毅伐齊下七十餘城惟/莒即墨未下圍之二年即墨見上亷使啟楊惲報孫)
　(㑹宗書家本秦也能為秦聲婦趙女也雅善皷瑟昆/明見帝京篇史記項王喑啞叱咤千人皆廢註叱咤)
　(發怒聲鵬力見螢火賦國語秦文犀之渠越勾踐曰/夫差衣水犀之甲者二千人南越志平定縣巨海有)
　(水犀似牛其出入有光水為之開角可為帶皮可為/甲呉都賦家有鶴膝户有犀渠鮑明逺詩解佩襲犀)
　(渠巻袠奉盧弓蕭明與王僧辨書凡諸部曲並使招/擕赴校戎行前後雲集霜戈電㦸無非武庫之兵龍)
　(甲犀渠皆是雲臺之狀賈勇見上吏部裴侍郎書蘀/木落葉也詩七月篇十月隕蘀鶴鳴篇爰有樹檀其)
　(下維/蘀)
戰踰百里時歴三朝前後生擒四千餘人斬首五千餘
級諾没浪楊䖍栁等殞元行陣懸首旌門䝉儉和舍等
委衆奔馳脫身鋌險雖復刑以止殺丁壯咸伏於誅夷
禮不重傷班白必存於寛宥
　(左傳鄭子家告趙宣子曰古人有言曰鹿死不擇音/小國之事大國也徳則其人也不徳則其鹿也鋌而)
　(走險急何能擇命之罔極亦知亡矣將悉敝賦以待/于儵唯執事命之註音所休䕃之處喻鄭既滅亡當)
　(不擇所從之國也鋌疾走貌言鹿避死疾走而趨於/險禮記檀弓下太宰嚭曰古之侵伐者不斬祀不殺)
　(厲不獲二毛左傳宋襄公及楚戰于泓子魚請乗其/未濟撃之公不可又請未陣撃之又不可及敗公曰)
　(君子不重傷不禽二毛重傷謂已傷/而復傷之也班白即二毛之人也)
昔魏臣賦蜀徒聞蒟醤之竒漢使開笻纔通竹杖之利
豈若膺紫泥而弔伐指丹徼以臨戎一戰而孟獲已禽
再舉而哀牢授首斯並皇威逺暢廟略遐覃奉𤣥猷以
配天徒知帝力掩皇輿而闡地豈曰臣功不勝慶快之
至謹奉露布以聞
　(魏左思為思王記室作蜀都賦有云布有撞華麫有/桄榔卭杖傳節於大夏之邑蒟醬流味於番禺之鄉)
　(註徐廣曰枸蒟同音漢書唐䝉問蜀賈人曰獨蜀出/枸醬多持竊出市夜郎音義曰枸似穀樹葉如桑用)
　(作醬酢美蜀人以為珍味顔師古曰枸縁木而生非/樹也今蜀十家出枸實長二三寸味辛似薑不酢案)
　(本草枸實似王𤓰蔓生苗為留藤實似桑椹皮黑肉/白食之辛香下氣消穀即呉都賦所謂東風浮留通)
　(志云蒟醬浮留似蓽撥今嶺南取其皮合檳榔食之/按蒟醬諸說皆非即今之荖葉也云醬者或以蜜漬)
　(之如蜜煎荖葉耳元狩元年博望侯張騫使大夏言/居大夏時見蜀布卭竹杖使問所從來曰從東南身)
　(毒國可數千里得蜀賈人市天子遂使使求之註卭/山名竹節髙中實可作杖圖經序云山曰卭崍浸曰)
　(卭水淵曰卭池毛曰卭竹即卭崍九折坂是也漢書/官儀天子六璽皆以武都紫泥封故云天子璽書謂)
　(之紫泥丹徼見蕩子從軍篇蜀漢益州耆帥雍闓叛/諸葛亮征之由越嶲入斬其首孟獲素為夷漢所服)
　(收餘衆拒亮亮募生致之既得使觀營陣間獲曰向/者不知虚實故敗今祗如此易勝耳乃縱使更戰七)
　(縱七禽而亮猶遣獲獲止不去曰公天威也南人不/敢復反矣哀牢之先已見前章其地於周為濮人後)
　(不經見建武二十三年其王賢栗遣乗箄舩撃附塞/夷鹿茤於是南風飄起水為逆流箄舩沈波哀牢溺)
　(死數千人賢栗恐曰我曹今攻鹿茤輙被天誅中國/其有聖帝乎天佐助之何其明也遂降光武封為君)
　(長漢明帝永平十二年哀牢王栁貌率其民五百餘/户内附以其地置哀牢博南二縣屬永昌郡章帝建)
　(初元年哀牢王反郡兵撃斬之唐時地屬南詔今為/金齒指揮使司故地在司東二十里本名安樂夷語)
　(訛為哀牢其山絶頂有一石如人坐懐中有二穴名/天井土人於春首視水盈涸以别豐凶至者見水溢)
　(以為吉兆左右穴相通取水互涸又山下有石鼻二/水出焉一温一凉號玉泉又名玉泉山闡地見前章)
　(握圖註握乾符闡坤珍註握持也乾/符赤伏符也闡開也坤珍洛書也)
　　又破設䝉儉露布
臣聞七緯經天星墟分張翼之野八紘紀地炎洲限建
木之鄉西距大秦雜金行而厚氣南通交趾枕銅柱以
為鄰俗帶白狼人習貪殘之性河淪赤虺川多風雨之
災水積炎蒸山涵毒霧
　(日月五星謂之七緯漢書天文志星張三河分野翼/軫荆州分野今言張翼即在周楚之交淮南子曰九)
　(州之外乃有八夤八夤之外乃有八紘東北曰荒土/東曰桑野東南曰衆安南方曰反户西南曰炎土西)
　(曰沃野西北曰沙所北曰委羽炎洲見上篇建木見/浮查篇大秦西域國名一名犁鞬在海西亦云海西)
　(國其王簡賢者有災異輙廢立其王亦見黜不怨人/民皆長大平正類中國故謂大秦後漢書西羗傳西)
　(羗堪耐寒苦同之禽獸雖婦人産子亦不避風雪性/堅剛勇猛得西方金行之氣焉杜佑通典交趾南方)
　(夷人其足大指開廣若並足而立兩指相交本古南/交之地秦屬象郡漢初為南越所有武帝平南越置)
　(交趾九真日南三郡兼置交趾刺史治羸􁠾東漢郡/屬交州呉增置九徳武平新昌三郡劉宋又增置宋)
　(平郡而徙交州治龍編梁陳於交州置都督府隋初/郡廢改都督府為總管府唐初仍曰交州調露初改)
　(安南都護府大厯間復曰安南五代梁時土豪曲承/美專有其地後為劉隠所并後楊延藝紹洪相繼為)
　(交趾節度使既而管内大亂推丁部為州帥子璉繼/立宋平嶺表璉内附封交趾郡王弟濬嗣立其將黎)
　(桓簒之李公藴復簒黎氏陳日煚復簒李氏皆臣服/中國封交趾郡王元憲宗時遣將破其國後歸附封)
　(安南國王國朝洪武初陳日煃率先歸附仍賜安南/國王印傳至日焜其臣黎季犛簒位永樂間遣將俘)
　(季犛父子求陳氏後立之不得因郡縣其地置府十/七州五又建交趾布政使司及都按三司於交州府)
　(洪熙初㓂孽黎利攻刼郡邑復命將討之宣徳初黎/利勢屈始奉表乞立陳氏後曰暠者王其國後利簒)
　(暠自立遣貢謝罪因而與之嘉靖間復叛征之至今/朝貢一統志云馬援征交趾平之立銅柱為漢界相)
　(傳在㢘州府欽州古森洞上有援誓云銅柱截交趾/滅日南郡西有屠夷國援亦植二銅柱表漢界留十)
　(餘户至隋三百餘户皆以馬為姓蜀都賦陪以白狼/夷歌成章註白狼夷在漢西帶連帶也季膺益州記)
　(邛都有老姥家貧孤獨每食輙有赤蛇戴角在床間/姥憐飴之後長丈餘殺令駿馬令忿責姥出蛇云在)
　(床下令掘地無所見遂殺姥蛇乃感人以靈嗔言令/何殺我母當報讐此後每聞夜有雷若風四十許日)
　(百姓咸驚語相見忽皆戴魚是夜方四十里與城一/時皆䧟土人謂之䧟河唯姥宅無恙至今猶存漁人)
　(每遇風浪必依止宿水淺時輙得舊木水清猶見/城郭樓櫓炎蒸毒霧見與博昌父老書下澤註)
竹浮三節肇興外域之源木化九隆頗為中國之患年
將千祀代歴百王鄭純之化不追孟獲之風逾扇故三
年疲衆徒聞定笮之譏五月出師未息渡瀘之役
　(竹浮木化俱見前篇浮竹沈木註一統志九隆山在/今金齒軍民指揮使司南七里又名九坡嶺沙河源)
　(出於此諸葛孔明嘗斷其山脉文選序自姬漢以來/𦕈焉邈矣時更七代數逾千祀漢西部都尉廣漢鄭)
　(純為政清潔化行夷貊君長咸慕皆獻土珍頌徳美/天子嘉之以為永昌太守孟獲見前篇笮西南夷國)
　(名山海經複引一索飛垣杙閣其名曰笮人懸半空/度彼絶壑後漢武以其地置沈黎郡地沼革與定笮)
　(字俱見上篇沈黎及喻蜀/註渡瀘見軍中行路難篇)
然則大人格物上聖乗期法乾坤以握樞體剛柔而
建極知仁義不能禁暴設刑網以勝殘知揖讓不可
濟時用干戈而静亂伏惟皇帝陛下祥摛戴玉拓地
軸以登皇道契書䋲掩天紘而踐帝𤣥雲入户纂靈
瑞於丹陵緑錯升壇荐禎圖於翠渚垂衣裳以朝萬
國崇玉帛而禮百神昭儉防奢露臺惜中人之産宣
風布政明堂法上帝之宫致羣生于太和登品物於
仁夀
　(搜神記舜耕厯山得玉厯於河際之巖地軸見贈髙/四篇東都賦大漢之開元也奮布衣以登皇觀明堂)
　(立辟雍揚緝熙宣皇風登靈臺考休徴上古未有文/字燧人氏始作結繩之政太昊伏羲氏始造書契以)
　(代之天紘即所謂八紘也踐帝見對䇿文漢武内傳/王母降命侍女安法嬰歌𤣥雲之曲曰大象雖云廖)
　(我把天地户披雲致靈雨倐忽適下土古樂府有𤣥/雲曲本此也易坤靈圖曰堯母萌之𤣥雲入户蛟龍)
　(守門鄭元註謂慶都天皇之女天帝以𤣥雲覆衛堯/生於丹陵有黄雲之祥少昊母嫘祖感大星如虹卞)
　(臨華渚而生漢文帝欲築靈臺召匠計之曰直百金/上曰百金中人十家之産也遂止註露臺臺上無屋)
　(者舊言承露者非明堂王者所居四時各有其室孟/春季春居青陽左個右個仲春居青陽太廟孟夏季)
　(夏居明堂左個右個仲夏居明堂太廟中央居太廟/太室孟秋季秋居總章左個右個中秋居總章太廟)
　(孟冬季冬居𤣥堂左個右個仲夏居𤣥堂太廟合而/言之則曰明堂也漢制覆以青茅環以璧水天官書)
　(東宫蒼龍房心心為明堂大星天王前後星子屬不/欲直直則天王失計房為天府曰天駟註引春秋説)
　(題辭房心為明堂天王布政之宫索隠曰洪範五行/傳云心之大星天王也前星太子後星庶子宋均云)
　(房近心為明堂又别為天府及天駟西都賦其宫室/也體象乎天地經緯乎隂陽據坤靈之正位放大紫)
　(之圓方張平子西京賦乃營三宫布政頒常許慎五/經異義曰明堂之陽三里之外一里之内上圓下方)
　(八牖四間/布政之宫)
四神踐雪五老飛星君囿祥麟樂班文於仙卉女牀鳴
鳯韻歸昌於帝梧四隩同文五方異色鄧林萬里纔疏
苑囿之基曾城九重未出池隍之域六合照臨之地候
月歸琛大罏覆載之間占風納賮
　(四神五老俱見封禪表黄帝時麒麟遊於囿封禪書/般般之獸樂我君囿白質黒章其儀可嘉旼旼睦睦)
　(君子之態盖聞其聲今觀其來厥塗靡踪天瑞之徴/兹亦於舜虞氏以興濯濯之麟游彼靈畤孟冬十月)
　(君徂郊祀馳我君輿帝以享祉三代之前盖未嘗有/註般與班同卉草也平子西京賦鳴女牀之鸞鳥舞)
　(丹穴之鳳凰山海經曰文林之山有鳥焉其狀如鶴/五色文名曰鸞見即天下太平註女牀山在華隂西)
　(六百里顧凱之鳳賦勵歸昌於漢陽發明乎聖君張/協七命采奇律於歸昌韓詩外傳集鳴歸昌註鳯鳴)
　(節節鳳鳴足足晨鳴發明晝鳴上朔夕鳴歸昌昏鳴/固常夜鳴保長宋文帝受命頌南通舜梧比平堯柳)
　(又帝梧字見上梁明府啟書禹貢篇九州攸同四隩/既宅註隩隈也涯内近水為隩猶言四海之内荒史)
　(炎帝命屏封作穗書以同文遁甲開山圖曰女媧氏/没大庭氏之王有天下也三辰增輝五風異色鄧林)
　(見上篇曾城字出楚辭淮南子曰曾城九重其髙萬/一千里上有木禾長五丈五尺珠樹玉樹不死樹沙)
　(棠瑯玕絳樹皆在焉在崑崙之上有水曰池無水曰/隍此二句皆言絶逺之地盡入疆域也張平子東京)
　(賦孟春元日羣后傍房時惟帝臣獻琛執贄云候月/者候孟春之月也大鑪見李少常啟漢武時月支國)
　(遣使入貢曰去臣國三十萬里國有常占東風入律/十旬不休青雲干吕連月不散者知中國有好道之)
　(君故搜奇藴而進貢魏都賦襁負賮贄重譯貢篚顔/延年赭白馬賦有肆險以稟朔或踰逺而納賮註賮)
　(與贐/同)
蠢兹蠻貊敢亂天常横赤熛以䟽疆背朱提而設險山
林萬仞巖邑十尋望秦阜以相傾崤陵失四塞之阻對
梁山而錯峙劍門成一簣之峯自謂絶壤遐方中外足
以迷聲敎憑深負固江山可以逃靈誅不知玉弩垂芒
汹水無九嬰之沴瑶階舞戚洞庭有三苖之墟
　(赤熛見送陸道士篇横謂當夏時也如云横秋耳疏/開也一統志云朱提未詳處所唯四川叙州城西五)
　(十二里有朱提山古志云朱提郡堂狼山多毒草夏/月飛鳥過之不能去未審是此地否朱音銖提音匙)
　(即漢犍為郡也其山出銀漢諸葛亮書云漢嘉金朱/提銀探之不足以自食唐韓愈贈崔立之詩我有䨇)
　(飲醆其銀得朱提皆叙州朱提也左傳鄭武姜愛共/叔叚欲立之武公弗許及莊公立姜氏為叚請制莊)
　(公曰制巖邑也虢叔死焉它邑唯命註巖險之邑也/秦地多髙山故云秦阜崤陵見北眺舂陵詩禹貢治)
　(梁及岐註梁山吕梁山也此非是詩韓奕篇奕奕梁/山左傳梁山崩將召伯宗而問之恐指此梁山也然)
　(梁山亦非實指借言之耳四塞見帝京篇秦塞註劍/門見軍中行路難詩書旅獒篇為山九仞功虧一簣)
　(此借以言山之髙也淮南子堯使羿誅鑿齒於疇華/之野殺九嬰於汹水之上書大禹謨篇帝乃誕敷文)
　(徳舞干羽于兩階七旬有苖格洞庭即古三苖地也/蔡氏書傳曰三苖國在荆揚之間恃險為亂者也今)
　(湖廣溪洞時猶竊發俘而詢之多為苖姓豈其遺種/與洞庭湖見在江南贈宋之問篇陳琳檄吳將部曲)
　(文謂為舟楫足以距皇威江湖可以逃靈誅殊不知/天網設張以在綱目爨鑊之魚期於消爛也若使水)
　(而可恃則洞庭無三苖/之墟子陽無荆門之敗)
臣等謬以散材忝専分閫自白招乗候順秋帝以揚旌
絳節臨邊通夜郎而觧辮雲開嶲穴斾轉邛川峻岐折
坂之危盡忘襟帶滇池漏江之固曾莫籓籬
　(散材見浮查篇漢馮唐對文帝曰上古王者之遣將/也跪而推轂曰閫以内寡人制之閫以外將軍制之)
　(閫義與闑同馮唐傳作闑門中橛俗言門限也白招/見送陳文林篇赤熛註絳節見軍中行路難篇夜郎)
　(之先見前篇其地漢屬牂牁郡唐屬珎州牂牁郡本/且蘭國在今播州界珍州在今施州歌羅寨夜郎在)
　(桐梓驛西二十里有夜城尚有古碑字已漫滅邱遲/與陳伯之書當今皇帝盛明天下安樂白環西獻楛)
　(矢東來夜郎滇池解辮請職朝鮮昌海蹶角受化本/漢終軍解辮髪削左衽之語註夷俗辮髪今解之從)
　(中國之俗也越嶲本西南夷卭都國地武帝置越嶲/郡領卭都等縣晉宋因之北齊謂之㺐郡後周置嚴)
　(州隋初改西寧州後復為嶲州大業初復越嶲郡唐/初復嶲州又改越嶲郡至徳初没吐蕃貞元中收復)
　(太和中又為䝉詔所據元初置建昌路又立羅羅斯/宣慰司以統之今改行都司𨽻四川邛川見前篇折)
　(坂見軍中行路難篇滇池見前篇昆明註漏江一作/潞江源出壅望經安撫司之北兩岸陡絶瘴厲甚毒)
　(夏秋不可行䝉氏/封為四瀆之一)
惟逆賊䝉儉等未革狼心仍懐豕突陸梁方命旅拒偷
生城接祠雞竟無希於改旦山多神鹿終未息於擇音
　(狼心見前篇豺狼有性註漢書食貨志又募天下囚/徒人奴名曰猪突豨勇服䖍曰豬性觸突人故取以)
　(喻師古曰東方名豕曰豨一曰豨豕走也陸梁見上/崔長史啟書堯典篇方命圯族註逆命不行也王氏)
　(曰員則行方則止方命猶今言廢閣詔令也旅衆也/陳也言陳衆以拒也禺同上有碧雞金馬光景時時)
　(出見漢宣帝使王褒求之頌曰持節使王褒謹拜南/崖敬移金精神馬縹碧之雞處南之荒深溪曲谷非)
　(神之御歸來歸來漢徳無疆慶萃唐虞徳配三皇又/封禪書列異傳陳倉得異物以獻秦繆公不知其名)
　(道遇二童子云此名為媦在地下食死人腦媦乃言/曰彼名陳寶得雄者王得雌者霸逐之化為雞繆公)
　(大獵果獲其雌為主祠祭有光雷電之聲雄止南陽/有赤光長十餘丈來入陳倉祠中所以代俗謂之寶)
　(夫人祠今陳倉縣東有石雞在山上葉縣屬南陽葉/君即雄雞之神故時與寶夫人合改旦恐當作戒旦)
　(陳琳武庫車賦啟明戒旦長庚告昏趙景真與嵇茂/齊書鳴雞戒旦則飄爾晨征神鹿本楚詞漢書云南)
　(有神鹿兩頭能食毒草王逸云天撰十/二神鹿八足兩頭擇音見前篇鋌險註)
臣以大帝宣威有征無戰明王仗順先徳後刑加聖澤
於中孚緩天誅於大造庶南薫觧愠仰雲闕以翔魂東
徙變音扣轅門而頓顙而祝禽疎網徒開三靣之恩毒
虺鋋災逾肆九頭之暴
　(唐人謂天子為大帝如張柬之謂李多祚曰將軍富/貴誰所致也多祚泣曰大帝也柬之曰今大帝之子)
　(為二竪所危將軍不思報大帝之徳乎是以髙宗為/大帝也陳孔璋為曹洪與魏文帝書雖云王者之師)
　(有征無戰中孚易卦名云聖澤者中孚之象曰澤上/有風君子以議獄緩死也左傳晉厲公使吕相絶秦)
　(曰我文公帥諸侯及秦圍鄭秦大夫不詢於我寡君/擅及鄭盟諸侯疾之將致命於秦文公恐懼綏静諸)
　(侯秦師克還無害則是我有大造于西也註造成也/南薫解愠見上太常伯啟薫風註説苑梟將東徙或)
　(問之曰何故梟曰人惡吾之聲曰子能更鳴乎曰不/能曰不能更鳴雖東徙人猶將惡子之聲項羽既破)
　(秦軍諸侯將入轅門膝行而前註張晏曰軍行以車/為陣轅相向為門故曰轅門禮天官設舎曰設宴車)
　(轅門祝禽/事見上篇)
乃鳩集餘衆蟻結兇徒儋耳椎髻之渠千里霧合鑿齒
雕題之孽一呼雲屯凌石菌以開營拒巖椒而峻壘崇
巒切漢若登藏寳之山絶壑憑霄似瞰封泥之谷以某
月某日連營布陣踞險揚兵東西三十里馬歩二十萬
聚蚊蚋而成響聲若雷霆縦蛇豕以為群氣稽宇宙
　(任彦昇奏彈曹景宗故使蝟結蟻聚水草有依儋耳/椎髻俱見上篇淮南子堯之時窫窳封豨鑿齒皆為)
　(民害長楊賦鑿齒之徒相與磨牙而争之服䖍曰鑿/齒長五尺似鑿食人李奇曰以喻秦貪婪殘食其民)
　(也或曰南方夷俗許婚則撃一齒與為信又文獻通/考烏武獠地多瘴毒中者不能飲藥故自鑿齒言鑿)
　(齒指夷類也禮王制篇南方曰蠻雕題交趾有不火/食者矣註雕刻其額以丹青涅之張平子西京賦長)
　(風激於别隯起洪濤而揚波浸石菌於重崖濯靈芝/於朱柯註菌芝屬抱朴子曰芝有石菌生於石上者)
　(又衡山有一峯名石囷下有石室中嘗聞諷誦聲郴/州興寧縣亦山名石囷或疑囷與菌同恐非漢武悼)
　(夫人賦有山椒字見冬日野望詩藏寶見髙四篇孕/寶符註又雲南永平縣有地寶藏山又中庸寶藏興)
　(焉皆指山也封泥見北眺舂陵詩漢/中山靖王曰衆呴漂山聚蚊成雷)
臣遣某等擁拔山超海之雄當其歩陣遣某等驅躍景
騰雲之騎承其馬軍遣某等領勁䘚一千絶其飛走之
路遣某等勒精兵九百斷其潜伏之軍臣率某等負霜
戈而直進指雲陣以長驅庶令斬馘七禽戰士挟雷公
之怒伏屍百萬蠻夷識天子之威
　(拔山字本項羽歌力拔山兮氣盖世超海本孟子始/皇七馬一追風二白免三躡景四追電五飛翮六銅)
　(雀七晨鳬霜戈猶言霜刅言其色也吳都賦剛簇潤/霜刅染蕭淵明與王僧辨書凡諸部曲並使招擕赴)
　(役戎行前後雲集霜戈電㦸無非武庫之兵龍甲犀/渠皆是雲臺之仗雲陣見蕩子從軍賦軍法獲者不)
　(服則殺而獻其左耳謂之馘七擒見前篇楚詞逺/遊篇右雷公而為衛伏屍百萬見前篇逐北註)
於是三畧訓兵五申誓衆先登䧟敵無遺大樹之功後
拒亂行必致曲梁之罰楚人三户蜀郡五丁氣擁𤣥雲
精貫白日喑嗚則乾坤揺蕩呼吸則林壑飛騰列旗幟
以雲舒似長虹之東指横劍鋒而電轉疑大火之西流
刃接兵交洞胷達腋自辰踰午魚爛土崩沸殘息於層
峯更切守陴之哭積員顱於重阜殆成京觀之封
　(三畧上畧中畧下畧今見武經盖太公遺書也孫武/子以兵法見吳王王使宫人試之三令五申宫人笑)
　(斬隊長幸臣莊賈以徇先登見上篇大樹見蕩子從/軍賦後拒以兵拒後也左傳晉侯之弟楊干亂行於)
　(曲梁魏絳戮其僕註亂行陣之次於曲梁之地也史/記范增説項梁曰秦滅六國楚最無罪自懐王入秦)
　(不反楚人憐之至今故楚南公曰楚雖三户亡秦必/楚註瓉曰楚人怨秦雖三户猶足亡秦韋昭謂三户)
　(楚大姓昭屈景也集覽謂三户地名南公識興廢之/故知秦亡必於三户後項羽果渡三户津破章邯軍)
　(秦遂亡但於雖字文勢不順豈南公亦指其地不欲/顯名故為疑似之語耶五丁見鄭安陽入蜀詩𤣥雲)
　(見上篇潘岳誄馬敦精貫白日猛烈秋霜貫白日用/白虹貫日事見螢火賦長虹東指暮虹也詩蝃蝀在)
　(東註虹隨日所映朝西暮東大火見螢火賦子虛賦/洞胷逹腋絶乎心繫土崩魚爛俱見前篇又陳琳檄)
　(吳將部曲文十萬之師土崩魚爛又為曹洪與魏文/書焉肯土崩魚爛哉楚子圍鄭旬有七日鄭卜行成)
　(不吉卜臨于大宫且巷出車吉國人大臨守陴者皆/哭楚子退師陴城上卑墻也杜預註作睥睨非是言)
　(兵奔走喘息髙山如登城而哭也顱頭腦骨也楚敗/晉師於邲潘黨曰君盍築武軍而收晉尸以為京觀)
　(臣聞克敵必示子孫以無忘武功楚子曰明王伐不/敬取鯨鯢而封之以為大戮於是乎有京觀今罪無)
　(所而民皆盡忠以死君命又何以為/京觀乎註積尸封土其上謂之京觀)
惟賊帥夸千未悟傾巢之兆敢懐距轍之心獨率馬軍
平川轉鬭驚塵亂起六合為之寢光殺氣相稽四溟由
是變色
　(距轍見前篇螳怒註晉趙景真與嵇茂齊/書或乃逥颷狂厲白日寢光四溟四海也)
副總管李大志忠惟殉國義則㤀軀臨危而貞節逾明
制敵而神機獨逺丹誠自守雖九死其如歸白刃交前
豈三軍之可奪投袂則妖徒霧廓搴旗而兇黨山崩
　(九死見瑕邱韋明府啟/投袂見螢火篇堂皇註)
於是乗利追奔因機深入困獸猶鬭如戰廩君之魂窮
鳥尚飛如驚杜宇之魄斬甲卒七千餘級獲装馬五千
餘疋僵尸蔽野臨赤坂而非遥流血洒途視丹徼以何
逺
　(史記衛青姊子霍去病年十八喜騎射為驃姚校尉/與輕勇騎八百直棄大軍數百里赴利斬捕首虜過)
　(當乗利猶赴利也深入字見軍中行路難渡瀘註左/傳吳從楚師及清將撃之夫槩王曰困獸猶鬭况人)
　(乎若知不免而致死必敗我若使先濟者知免後者/慕之蔑有鬭心矣昔武落離山崩有石穴二所其一)
　(赤如丹其一黒如漆有人出於赤穴名務相姓巴氏/出於黒穴者凡四姓曰樊氏譚氏柏氏鄭氏廩君鍾)
　(離山之主也務相與四姓争為神相與以劍刺穴屋/能著者以為廩君獨務相劍懸又以土為船浮者以)
　(為廩君於是務相浮土舫從夷水至鹽陽鹽陽有神/女曰此地廣大魚鹽所出願留共居廩君不許神女)
　(暮輙來宿旦即化為羣虫蔽日天地晦冥廩君因射/殺之天乃開明既殺神女乗土船下及夷城夷城石)
　(岸曲水亦曲廩君望如穴狀嘆曰我從新穴出今又/入此奈何峯即崩三丈餘階階相乗廩君登之上平)
　(石方一丈長五尺投䇿計筭皆著石因立城居之晉/李特據蜀是其裔也廩君土浮處在今荆州府長陽)
　(縣清江水杜宇見前篇鼈靈註晉書苻堅敗晉兵追/之僵尸蔽野赤坂亦蜀中地名丹徼見蕩子從軍賦)
　(言赤言丹以尸/血形容之也)
首領和舍等並計窮力屈靣縛軍門寛其萬死之誅𢎞
以再生之路惟䝉儉脫身鋌險負命窮山頋巢穴而靡
依逃晷漏而何幾
　(左傳楚成王圍許許男面縛銜璧大夫衰絰士輿櫬/楚子問逢伯對曰昔武王克殷微子啟如是釋其縛)
　(受其璧焚其櫬禮而命之三國志鄧艾至成都後主/率羣臣靣縛輿櫬詣軍門降註面縛繫手於背面向)
　(前也鋌險/見前篇)
况妖徒革靣徼外非復他人部落離心舟中皆為敵國
瞻言梟首指日可期凡在歸降随事招撫與之更始復
其故業首邱懐戀疑臨故國之墟安堵識家似入新豐
之邑
　(易革之上六君子豹變小人革面言善人巳從革而/變若豹之彬蔚小人昏愚難遷雖未必化亦革其面)
　(以從上之教令也如舜於有苗象之類魏武侯與吳/起浮江曰美哉山河之固魏國之寶也起曰在徳不)
　(在險若不修徳舟中之人皆敵國也詩桑柔篇瞻言/百里註瞻言所視而言也梟首見前篇莊子盗跖篇)
　(孔子謂盗跖曰臣請南使呉越北使齊魯東使宋衛/西使晉楚使將軍造大城數百里立數十萬户之邑)
　(尊將軍為諸侯與天下更始罷兵休卒收養昆弟共/葬祭先祖此聖人才士之行而天下之願也禮記檀)
　(弓篇太公封於營邱比及五世皆反葬於周君子曰/狐死正邱首仁也註狐死其首向所生之邱不忘其)
　(本也列子周穆王篇燕人生於燕長於楚及老而返/本國過晉同行者誑之曰此燕國之城其人愀然變)
　(容指社曰此燕國之社乃喟然而歎指舎曰此若先/人之廬乃涓然而泣指隴曰此若先人之隴其人哭)
　(不自禁同行者啞然大笑曰予紿若此晉國耳其人/大慙及真見燕國之城社先人之廬塜悲心更微漢)
　(髙帝遷都關中太上皇憶豐邑不樂徙乃作新豐并/移枌榆舊社街巷棟宇一如舊制士女老幼各知其)
　(室雖雞犬縱放亦識其家焉安堵安如堵墻也新豐/縣漢屬京兆尹後魏周隋徙治不一唐武后改慶山)
　(縣神龍初復故天寶初析置㑹昌縣於温泉宫後改/曰昭應省新豐入焉宋大中祥符間始改臨潼以水)
　(為名金元仍舊以櫟陽縣省入今因之改/屬西安府新豐故城在今臨潼東十五里)
然後班師薩水振旅禺山建鴻勲於武功暢𤣥猷於文
教庶荒陬襲中原之禮邊疆息外户之虞華封祝堯兆
皇基於千載夷歌頌漢美王澤於三章
　(書大禹謨篇班師振旅薩水禺山皆姚州/地名華封祝堯見髙四篇三章見疇昔篇)
豈與夫天帝前星廣賜秦公之册坤元益地遥開王母
之圖盖亦有云曽何足紀斯並𤣥謨廣運廟畧遐覃一
戎而荒景肅清再鼓而邊隅底定豈臣等提戈擐甲克
全百勝之功仗節揚麾能通九變之利詣藁街而獻旅
大帝成規聞杕杜之勞旋小臣何力不勝慶快之至謹
遣行軍司馬梁大辟奉露布以聞
　(前星見前篇明堂註史記秦宣公作密畤於渭南祭/青帝其後十四年繆公立病卧五日不寤乃言夢見)
　(上帝命繆公平晉亂史書而記藏之府而後世皆曰/秦繆公上天王母見贈髙四篇白雲梁山曲註又洞)
　(冥記漢武帝見西王母授帝圖籙以桃五枚與帝食/之一戎仗節揚麾俱見上篇孫子九變篇用兵有散)
　(地有輕地有争地有交地有衢地有重地有汜地有/圍地有死地凡用兵之法將受命於君合軍聚衆髙)
　(陵勿向背止勿逆佯北勿從鋭卒勿攻餌兵勿食歸/師勿遏圍師必闕窮㓂勿追絶地無留此用兵之法)
　(也途有所不由城有所不攻地有所不争君命有所/不受故將通於九變之利者可以用兵矣陳湯矯制)
　(與甘延夀襲斬匃奴郅支單于於康居正月傳首京/師縣首藁街正長安城南門内晉灼曰藁邸舊有蠻)
　(夷邸若今四夷館詩杖/杜篇王者勞還役之詩)
　　代李敬業討武氏檄
　　　(唐髙宗崩中宗立武后集百官於乾元殿廢中/宗為廬陵王立豫王旦居别殿不得豫政事皆)
　　　(决於武后諸武用事唐宗室人人自危衆心憤/惋㑹郴州司馬英公李敬業及弟敬猷唐之奇)
　　　(駱賓王杜求仁魏思温皆失職怨望乃謀起兵/遂矯詔殺揚州長史開府庫赦囚徒旬日間得)
　　　(勝兵十餘萬不用光宅年號復稱嗣聖元年敬/業自稱匡復上將復求貌類故太子賢者置之)
　　　(軍中云賢不死逃至此令其舉兵移檄州縣武/后見之問誰所為或對曰駱賓王后曰宰相之)
　　　(過也人有如此才而使之流落不偶乎遣左玉/鈴衛大將軍李孝逸將兵三十萬撃敬業追削)
　　　(其祖考官爵發塚斵棺初世勣本姓徐髙祖賜/姓李至是復其姓世勣敬業祖父也敬業不從)
　　　(魏思温先取洛陽之䇿先攻潤州兵敗其將王/那相斬之以降按徐世勣勸髙宗立武后先受)
　　　(滅族之禍已死亦且不免斵棺/之戮為臣不忠者可以鑒矣)
　　　(檄尺書也一曰檄者陳彼之惡説此之徳曉慰/諸衆人之書也凡飛報事情之書行下皆曰檄)
　　　(顔師古註急就章云檄者激也以辭㫖慷慨發/動之意按綱目分註載敬業起兵假太子賢今)
　　　(據其檄辭嚴義正並無假借之事此舉雖本怨/望失職寡謀取敗然人臣之義似當以此為正)
　　　(唐史因其無成故皆貶辭且武氏/時語承襲用之觀者宜有所感)
偽臨朝武氏者人非温順地實寒㣲昔充太宗下陳曾
以更衣入侍洎乎晚節穢亂春宫密隠先帝之私隂圖
後庭之嬖
　(他本或作偽周按唐本紀中宗嗣聖元年二月武氏/廢中宗立豫王始决政事御紫宸殿視朝九月改元)
　(光宅服色皆從金色立武氏七廟是月敬業遂起兵/改國號周乃在七年此時尚未稱周不當言偽周也)
　(詩燕燕篇終温且惠註惠順也漢成帝欲立飛燕為/后皇太后嫌其所出微甚難之晉春秋晏子云有二)
　(女願得入身於下陳戰國䇿駿馬養外廐美人充下/陳李斯諫秦王逐客書所以飾后宫充下陳班倢伃)
　(自悼賦登薄軀於宫闕兮充下陳於後庭註索隠云/下陳猶后列也楊升菴引詩胡逝我陳註陳堂途也)
　(下陳猶下堂春宫見司刑太常伯啓按武氏故荆州/都督武士彠女年十四太宗聞其美召為才人髙宗)
　(為太子入侍見而悦之太宗崩武氏為尼忌日髙宗/詣寺行香見之而泣髙宗后王氏與蕭淑妃争寵聞)
　(髙宗悦武氏密令長髮納之后宫欲以間淑妃之寵/武氏巧慧多權數初屈體事后后數稱其美未幾大)
　(幸拜為昭儀后及淑妃寵皆衰更相與譛武氏上皆/不納永徽六年冬十月詔曰武氏門著勲庸地華纓)
　(黻往以才行選入後庭朕昔在儲貳常得侍從嬪嬙/之間未曾迕目聖情鑒悉每垂賞嘆遂以賜朕事同)
　(政君可立為皇后王/后淑妃皆囚别院)
入門見嫉蛾眉不肯讓人掩袂工䜛狐媚偏能惑主踐
元后於翬翟䧟吾君於聚麀
　(鄒陽上書諫呉王曰女無美惡入宫見妬士無賢不/肖入朝見嫉楚辭騷經衆女嫉余之蛾睂兮反騷篇)
　(知衆婦之嫉妬兮何必颺余之蛾睂註言屈原自舉/其美如婦人自著其睂使衆憎疾之也又蛾眉見疇)
　(昔篇魏遺楚美人王恱之夫人鄭褎謂美人曰王愛/子甚矣然惡子之鼻見王必掩之美人從之王謂鄭)
　(褎曰美人掩鼻何也曰似惡聞王之臭王曰悍哉令/劓之先時鄭褎愛美人甚於王王曰婦人所以事夫)
　(者色今夫人知寡人所悦其愛甚於寡人此孝子所/以事其親忠臣所以事其君也鄭襃巳知王以巳為)
　(不妬遂行䜛美人之計然掩袂當是發言時以袂掩/口鄭褎事亦言其工於䜛耳狐者妖媚之獸故謂婦)
　(人謂狐媚石勒曰大丈夫行事宜磊磊落落如日月/皎然終不效曹孟徳司馬仲逹欺人孤兒寡婦狐媚)
　(以取天下也周禮王后六服圖有褘衣揄狄闕狄註/云褘當為翬即翬雉其色𤣥也婦人尚專一徳無所)
　(兼衣裳相連其色不異祭先王則后服褘衣以從之/揄當為揺狄當為翟揺翟其色青也上二翟並刻繒)
　(為雉形而五采畫之后從王祭先公之服也闕與屈/音相近其色赤亦刻繒為雉形不畫之故名闕狄或)
　(無以正文直意量之也從王祭羣小祀則服之禮曲/禮篇夫惟禽獸無禮故父子聚麀註聚共也牝鹿曰)
　(麀上一句指殺王后淑妃/下二句指髙宗烝父妾也)
加以虺蜴為心豺狼成性近狎邪佞殘害忠良殺子屠
兄弑君鴆母神人之所共疾天地之所不容猶復包藏
禍心竊窺神器君之愛子幽在别宫賊之宗盟委以重
任
　(詩正月篇哀今之人胡為虺蜴註虺蛇屬細頸大頭/色如文綬大者長七八尺蜴螈也毒螫人至死豺狼)
　(見前露布武氏多引文學之士元萬頃劉禕之等使/之撰列女傳臣軌百僚新戒樂書凡千餘巻時密令)
　(參决表奏以分宰相之權時人謂之北門學士舊註/以寵僧懐義張昌宗易之兄弟然此皆敬業死後事)
　(武氏既立遂殺禇遂良長孫無忌栁奭韓瑗來濟皆/以諫立已也武后為昭儀時生女王后憐而弄之后)
　(出昭儀潛扼殺之既而帝至昭儀歡笑如常頃發被/視之女已死矣昭儀問誰至此左右以后對帝怒曰)
　(后乃殺吾女廢后之意遂决武氏立生子宏廢太子/忠而立之仁孝謙謹上甚愛之中外屬心武氏方逞)
　(其志太子奏請數迕㫖蕭淑妃二女幽掖庭中年踰/三十太子見之驚惻奏請出䧏上許之后怒即日以)
　(配當上翊衛太子尋薨人以武后酖之也諡孝敬皇/帝立雍王賢為太子調露元年命監國處事明審既)
　(而宫中竊議以賢為武氏姊韓國夫人所生賢内自/疑懼方士明崇儼以厭勝之術為后所信密稱太子)
　(不堪承繼英王哲貌類太宗㑹崇儼為人所殺武氏/疑太子遂廢之立哲曹王明以賢黨武氏逼令自殺)
　(廢中宗之年命邱神勣就賢貶所殺之於巴州又武/氏挾道士郭行真出入禁中厭禱宦者王伏勝發之)
　(上密召上官儀議廢武氏武氏遽詣上自訴上曰上/官儀教我武氏遂使許敬宗誣儀伏勝與故太子忠)
　(謀反俱殺之武氏父士彠娶李氏生男元慶元爽又/娶楊氏生三女長適賀蘭越石次武氏次適郭孝慎)
　(士彠卒二子及士彠兄子惟良懐運皆不禮於楊氏/楊氏深銜之越石早卒武氏既立楊氏號榮國夫人)
　(越石妻號韓國夫人惟良等皆貴榮國曰頗憶前日/事乎對曰惟良等幸以功臣子弟早登官籍揣分量)
　(才不求貴達豈意以皇后故曲荷朝恩夙夜憂懼不/為榮也榮國不恱武氏乃上疏出惟良等刺逺州外)
　(示謙抑實惡之也元慶以憂卒元爽流振州死韓國/及其女皆得幸於上女號魏國夫人武氏惡之㑹惟)
　(良懐運至京師獻食密置毒醢中使魏國食之暴卒/乃歸罪於惟良懐運誅之改其姓為蝮氏王后淑妃)
　(既囚别院上嘗念之間行至其所呼之王后泣對曰/至尊若念疇昔使得再見日月幸甚上曰朕即有處)
　(置武氏聞之大怒遣人斷去王后淑妃手足投酒甕/中曰令二嫗骨醉數日而死又斬之後數見王蕭出)
　(為祟如死時狀故多在洛陽不敢歸長安弑君指王/后為小君鴆母指王后天下之母也鴆鳥名食蝮蛇)
　(以其羽瀝酒飲之殺人左傳楚欲襲鄭以娶公孫叚/為名鄭子羽對伯州犁曰小國無罪恃實其罪將恃)
　(大國之安靖已而無乃包藏禍心以圖之老子無為/章天下神器不可為也為者敗之執者失之王仲寳)
　(作褚淵碑桂陽失圖窺窬神器愛子指中宗廢為廬/陵王幽之别所賊之宗盟二句如以王徳真侍中劉)
　(褘之武承嗣同三品/武承嗣元爽子也)
嗚呼霍子孟之不作朱虚侯之已亡燕啄皇孫知漢祚
之將盡龍漦帝后識夏庭之遽衰敬業皇唐舊臣公侯
冢子奉先君之遺訓荷本朝之厚恩宋㣲子之興悲良
有以也袁君山之流涕豈徒然哉
　(霍光字子孟受漢武帝遺詔輔昭帝昭帝崩立昌邑/王昌邑王無道廢之立宣帝朱虚侯劉章漢齊王肥)
　(之子年二十有氣力忿劉氏不得職嘗侍燕吕后令/為酒吏章請以軍法行酒為耕田歌曰深耕溉種立)
　(苗欲疏非其種者除而去之太后黙然頃之諸吕一/人醉亡酒章追斬之還報左右大驚后業巳許其軍)
　(法無以罪也及后崩諸吕欲為亂章以吕禄女為婦/知其謀告其兄齊王襄令發兵西已為内應以誅諸)
　(吕立齊王於是襄舉兵討諸吕九月章與平勃誅諸/吕大臣迎文帝立之漢成帝立趙飛燕為后無子後)
　(宫有子者后盡殺之時有童謡曰燕燕燕尾涎涎張/公子時相見木門倉琅根燕飛來啄皇孫皇孫死燕)
　(啄矢及成帝崩飛燕女弟昭儀自殺哀帝立尊趙后/為皇太后司𨽻解光奏其殺皇孫罪免諸趙封侯者)
　(為庻人家屬徙遼西哀帝為太子頗得后力故不竟/其事哀帝崩王莽貶為孝成皇后又廢為庻人就其)
　(園自殺凡立十六年而誅夏后之衰有龍二降於庭/曰余褒之二君卜殺之去之止之莫吉卜藏其漦吉)
　(歴商周莫敢發至厲王末發之化為𤣥黿府有童女/未齓遇之而孕當周宣王時生女棄之先時有童謡)
　(曰檿弧箕服實亡周國時有鬻是器者宣王使執之/夜走遇前棄女哀其夜號收之逃於褒褒人褒姁有)
　(獄入是女於幽王王遂宥之是為褒姒有寵所言皆/從褒姒不好笑萬方故不笑王與諸侯約有故舉烽)
　(火皆遣兵來援乃無故舉烽諸侯皆來褒姒大笑遂/黜申后立褒姒廢太子宜臼立褒姒子伯服又信褒)
　(姒䜛欲殺宜臼宜臼奔申求之申侯不與王伐申申/侯怒與犬戎攻宗周王舉烽火諸侯不至申侯遂弑)
　(王驪山下周遂東遷史記殷亡後箕子過殷墟見宗/廟宫室盡為禾黍欲哭則不可欲泣則為近于婦人)
　(乃作歌曰麥秀漸漸兮彼狡童兮不與我好兮殷民/聞之皆下泣不言微子然淮南王安傳又云微子過)
　(故國而悲必據此為言按微子紂庻兄見紂無道去/之及周武王克商封之于宋以奉湯祀微故城在潞)
　(州潞城縣東北一十五里又山東東/昌府城東北十八里亦有微子城)
是用氣憤風雲志安社稷因天下之失望遂四海之推
心爰舉義旗以清妖孽南連百越北盡三河鐵騎成群
玉軸相接海陵紅粟倉儲之積靡窮江浦黄旗匡復之
功何逺班聲動而北風起劍氣衝而南斗平喑嗚則山
岳崩頽叱咤則風雲變色以斯制敵何敵不摧以斯攻
城何城不克
　(沈休文昭王碑魏氏時乗於前皇齊握符於后氣藴/風雲身負日月史記呉起在楚南平百越北却三晉)
　(註百越非一種也猶言百蠻韋昭曰越有百邑故言/百越按史記楚威王破越殺王無疆盡取故吳地至)
　(浙江北破齊于徐州而越以此散諸族子争立或為/王或為君濱于江南海上服朝于楚謂之百越后七)
　(世至閩君揺佐諸侯平秦漢髙復以揺為越王以奉/越后東越閩君皆其後也今浙江福建皆百越舊地)
　(三河見前露布鐵騎見蕩子從軍賦車輪中作樞旋/轉者曰軸玉因其色也枚乗上吳王書轉粟西鄉陸)
　(行不絶水行滿河不如海陵之倉束晳𤣥居什曰能/約其躬則儋石之畜以豐茍肆其欲則海陵之積不)
　(足呉都賦帶朝夕之濬池佩長洲之茂苑窺東山之/府則瓌寳溢目覩海陵之倉則紅粟流衍註海陵漢)
　(郡名有吳太倉漢屬臨淮郡東漢省入東陽縣晉因/之梁置海陵郡隋初郡罷以縣屬江都郡唐武徳中)
　(改呉陵縣置吳州尋廢州縣復故名屬揚州五代楊/呉置海陵制置院南唐陞泰州后地入於周宋初改)
　(為軍元置泰州路后為州屬揚州路今仍為州縣省/屬揚州府江浦縣名列子隰朋諫齊桓公肆咤則徒)
　(卒百萬視撝則諸侯從命左傳齊桓公謂屈完曰以/此衆戰誰能禦之以此攻城何城不克宋書蕭道成)
　(撃沈攸之符征西府曰頋盼則前後風生喑嗚則左/右電起以此攻城何城不克以此赴敵何敵能堅宋)
　(世祖討宋邵檄云以此衆戰誰能抗/禦以此義動何往不捷此皆成語也)
公等或居漢地或叶周親或膺重寄於話言或受頋命
於宣室言猶在耳忠豈忘心一坏之土未乾六尺之孤
安在
　(漢髙有天下始剖符封功臣誓曰使黄河如帶泰山/若礪國以永存爰及苗裔云漢地者本此意也書泰)
　(誓雖有周親不如仁人註周至也成王將崩召太保/奭芮伯彤伯畢公衛侯毛公師氏虎臣百尹御事命)
　(之輔康王其書篇名顧命註臨死旋視曰顧謂囬顧/而發命也漢文帝受釐坐宣室召賈誼問鬼神之本)
　(註宣室未央宫前室也晉穆嬴以趙宣子迎公子雍/抱太子頓首於宣子曰先君奉此子也而屬諸子曰)
　(此子也才吾受子之賜不才吾唯子之怨今君雖終/言猶在耳棄之若何宣子乃立靈公張釋之奏盜髙)
　(廟玉環者當棄市文帝欲族之釋之曰假令愚民取/長陵一坏土陛下何以加其法乎註坏手掬之也音)
　(歩侯反不忍斥言毁撤山陵故以取土為喻未乾葬/未久也六尺之孤指中宗六尺謂幼君周禮國中七)
　(尺野自六尺皆不從征註六尺年十五七尺年二十/也按唐史唐髙宗𢎞道元年癸未十二月帝崩中宗)
　(嗣聖元年甲申二月太后廢帝為廬陵王立豫/王旦九月太后改元垂拱則坏土誠未乾也)
儻能轉禍為福送徃事居共立勤王之師無廢大君之
命凡諸爵賞同指山河若或眷戀窮城徘徊岐路坐昧
先㡬之兆必貽後至之誅請看今日之域中竟是誰家
之天下
　(説苑孔子曰聖人轉禍為福報怨以徳鍾繇為曹撡/使張既説馬騰為言利害騰疑未决傅幹曰智者轉)
　(禍為福今曹公與袁氏相持公能歸之曹公必徳將/軍功名無與比矣送往事居見程將軍篇春秋僖公)
　(二十四年天王出居于鄭明年秦伯將納王狐偃言/於晉文公曰求諸侯莫如勤王註勤勞王事以兵納)
　(之也大君或作大臣非是左傳曰無廢王命是也指/山河即帶礪之意岐路見紫雲觀篇后至見前露布)
　　應詰
余以三伏辰行至七里灘此地即新安江口也有嚴子
陵釣磯焉澄潭至清洞徹見底徃徃有群魚戯歴如水
行耳
　(金畏火小暑后火氣太盛庚遇之為始伏再庚為中/伏三庚為三伏過三伏則為立秋而暑退矣七里灘)
　(在今嚴州府北四十里未至灘二十五里為七里瀧/兩岸山髙水急難於拽縴諺云有風七里無風七十)
　(里嚴州本吳新都郡晉改新安隋初罷郡為新安縣/唐初為睦州又於桐廬别置嚴州尋廢為東睦州未)
　(幾復名睦州徙治建徳屬江南道天寳初改新定郡/乾元復為睦州宋置遂安軍宣和初改州曰嚴州軍)
　(曰建徳咸淳初升為建徳府屬浙西路元改建徳路/至本朝初改建安府尋改嚴州府屬浙江道此言新)
　(安江口以晉隋之舊名也子陵姓嚴名光一名遵㑹/稽餘姚人少與漢光武同逰學及帝即位以物色訪)
　(之得於齊國累徴乃至拜諫議大夫不肯受去耕釣/於富春山中釣磯即其所隠之處也宋范仲淹守嚴)
　(州始築祠祀之灘旁有白雲源乃唐詩人方處士故/廬仲淹訪其跡以像置祠之左仲淹殁郡人以祠祀)
　(之右吕東萊為之記元陸子通乃立書院屋四十九/間完舊者曰燕居殿曰祠堂曰清風堂曰招隠堂曰)
　(客星閣曰山髙水長閣曰遂髙樓曰羊裘軒懐仁輔/義兩齋增新者曰三公不換亭曰天下十九泉亭曰)
　(錦峯繡嶺亭曰東臺西臺兩亭又作門其外榜曰釣/臺曰富春山祭田五十畆我本朝正統太守萬觀重)
　(修楊傳為之記𢎞治中御史呉澣重修客星閣程敏/政為之記正徳中同知尹激復置祭田二十畆太守)
　(黄俊增二十畆湛若水為之記今元時所給之田巳/亡矣按子陵釣磯即富春山避晉簡文鄭太后諱改)
　(曰富陽沈約宋書分富春縣地置桐廬縣一統志云/富春山在嚴州府桐廬縣南三十里一名嚴陵山且)
　(載錦峯繡嶺釣/臺之迹即此)
人有釣者試取投之或有浮而不頋者或有貪而輙吞
者引竿而舉因以獲焉其始出也掉尾揚鬐有若恃力
而自免其少退也則鼓腮濡沫有似屈體而求哀嗟乎
勢牽於人道窮扵我將欲以下座而歌馮子又安能中
轍而呼莊周哉
　(馮子見上裴侍郎詩彈鋏註/莊周見春霽早行詩波臣註)
余乃祝曰猛獸搏也拘於檻穽鷙鳥攫也縶於樊籠素
龜靈也披髮河津白龍神也挂鱗且網何不泥潜而穴
處何故貪餌而吞鈎乎扵是放之江流盡其好生之理
　(樊所以為籠者也莊子澤雉十歩一啄百歩一飲不/蘄畜乎樊中素龜見亷使啟江使註説苑吳王欲從)
　(民飲子胥諫曰昔白龍化為魚豫且射中其目白龍/上訴天帝天帝曰當時安置而形對曰我下清冷之)
　(淵化為魚天帝曰魚固人所射也豫且何罪白龍天/帝貴畜也豫且宋國賤臣也白龍不化豫且不射今)
　(棄萬乗從民飲恐有/豫且之患王乃止)
時同行者頋詰余曰夫至人之處世也儗迹而後投隠
心而後動終始不易其道悔吝不生其情而吾子沈緡
於川登魚於陸烹之可以習政術羞之可以助庖厨曩
求之將何圖今捨之將何欲
　(揚雄解嘲欲談者儗足而投迹崔寔荅譏沈緡濬壑/棲息髙邱魏應璩與從弟君胄書昔伊尹輟耕郅惲)
　(牧羊思致君於唐虞濟蒸民於塗炭而吾方執耒於/山陽沈緡於丹水知其不如古人逺矣然山甫不貪)
　(天地之樂曾參不慕晉楚之富亦有志/也烹魚習政術見梁明府啟烹鮮註)
余笑而應之曰聖人不凝滯於物智士不推移於時知
幾之謂神養生之謂道殷乙聖也囚於夏孔丘賢也畏
於匡且夫明哲之賢尚罹幽憂之患况鮮羽之族能無
弋釣之累哉
　(易曰知幾其神乎殷湯名/乙見憲臺出縶詩夏臺註)
故曩吾有心也求之不得今吾無心也既得之而舍求
與舍不亦雙美乎烹與羞不亦兩傷乎况療饑者半菽
可以充腹為政者一言可以興邦亦奚必因小鮮而後
明三異之規勦大命而後冀一飱之飽擒而不殺不可
謂仁乎獲而不饗不可謂㢘乎
　(陸機弔魏武云亡者可以勿求存者可以勿違求與/違不其兩傷乎史記項羽責宋義不速救趙置酒髙)
　(㑹曰今歳饑民貧卒食半菽而飲酒髙㑹不引兵渡/河註菽豆也謂士卒食疏菜以菽雜半之也三異見)
　(春夜韋明府宅/宴詩馴魯雉註)
且夫垂竿而為事者太公之遺術也形坐磻溪之石兆
應滋水之磺夫如是者將以釣川耶將以釣國耶然後
知古善釣者其惟太公乎又有妙於此者其惟文王乎
夫文王制六合為釣懸西伯為餌筮之於清廟投之扵
巨川一舉而獲太公再舉而登尚父
　(太公黄帝之𦙍也伯夷為堯四岳佐禹治水委以心/膂因而受姓或云封申或曰封吕故大公姜姓吕氏)
　(名尚年七十釣于渭水之磻溪三日三夜魚無食者/尚即忿然脱其衣冠上有農者謂之曰子姑復釣必)
　(細其綸芳其餌徐徐而投毋令魚駭如其言初得鮒/次得鯉刺魚腹有文曰吕尚封於齊既而文王出獵)
　(載之以歸曰吾太公望子久矣故號之曰太公望以/為太師稱尚父滋水註見對䇿文三道磁泉之叟註)
　(玉磺詳見浮查篇清廟清静之廟也周頌清廟篇於/穆清廟指文王出獵之卜也見對䇿文三道非熊註)
由此觀之蹲會稽而沈犗者鮑肆之事也踞滄海而負
鰲者漁父之事也斯並𦕈少者之所習安知大夫之所
為哉
　(莊子外物篇任公子為大鈎巨緇五十犗以為餌蹲/乎㑹稽投竿東海旦旦而釣期年不得魚巳而大魚)
　(食之牽巨鉤䧟没而下驚揚奮鬐白波若山海水震/蕩聲侔鬼神憚赫千里任公子得若魚離而腊之自)
　(淛河以東蒼梧以北莫不厭若魚者巳而後世輕才/諷說之徒皆相驚而告也夫掲竿累趣灌瀆守鮒其)
　(於得大魚難矣飾小說以干縣令其於大逹亦逺矣/是以未嘗聞任氏之風其不可以經於世亦逺矣註)
　(犗价韻犍牛也凡畜健強者皆曰犗㑹稽山在今紹/興府城東南二十里揚州之鎮山也史記註禹到大)
　(越上苗山爵有徳封有功更名㑹稽山取㑹計之義/山海經曰㑹稽山上多金玉下多瑛石白玉上經云)
　(周逥三百五十里有陽明洞一名極𤣥大元之天即/三十六洞天之第十一也踞滄海負鰲見崔長史啟)
　(鰲壑/註)
　　自叙状
伏奉恩㫖令通状自叙所能某本江東布衣也幸屬大
鑪貞觀合璧光輝易彼上農叨兹下秩于今三年矣
　(大鑪見李少常啟貞觀見大常伯啟漢書堯時五曜/如連珠日月如合璧東方朔戒子書飽食安歩以仕)
　(易農南史袁昻拒梁武及梁武簒反官之昂啟謝曰/臣東國賤人學行何取既殊鴻鴈直木固無結綬彈)
　(冠徒籍羽儀易農就仕任昉為范雲讓吏部封侯表/臣本諸生家承素業門無富貴易農而仕叨辱任也)
　(下秩卑/官也)
然而進不能談社稷之務立事寰中退不能掃丞相之
門買名天下徒以黄離元吉白賁幽興沐少海之波瀾
照重光之麗景雖任能尚齒載𢎞進善之規而觀過知
人異降自媒之㫖是用披誠歴懇以抒愚衷
　(漢書曹參為齊相國魏勃欲見之貧無以通乃常早/起掃丞相舎人門舎人疑誰為掃門者隂伺得之問)
　(故得所以欲通齊相之意遂言之參參遽令見之易/離之六二黄離元吉本義黄中也柔麗乎中而得其)
　(正故其象占如此賁之六二賁其須象曰賁其須與/上興也程傳以須為象者謂其與上同興也隨上而)
　(動動止惟係所附也猶加飾於物因其質而賁之善/惡在其質也少海見陳文林篇禮記祭義篇昔者有)
　(虞氏貴徳而尚齒夏后氏貴/爵而尚齒周人貴親而尚齒)
若乃忘大易之謙光矜小人之醜行彈冠入仕觧褐登
朝飾懐禄之心效當年之用莫不徇名養利勵朽磨鉛
自謂身負管樂之資志懐周召之業若斯人者何勝道
哉而修譽察能聴言觀行捨真筌而擇士㳂虚談以取
才將恐有其語而無其人得其賔而喪其實故曰知人
不易人不易知
　(易謙之彖曰謙亨天道下濟而光明地道卑而上行/天道虧盈而益謙地道變盈而流謙鬼神害盈而福)
　(謙人道惡盈而好謙謙尊而光卑而不可踰君子之/終也彈冠見秋日山行簡梁大官詩褐賤者之服揚)
　(雄解嘲夫上世之士或解縛而相或釋褐而傅或倚/夷門而笑或横江而漁或七十説而不遇或立談而)
　(封侯或枉千乗於陋巷或擁篲而前驅徇名見䇿問/第五道磨鉛見咏懐古意上裴侍郎詩管樂見上程)
　(將軍書筌即筌蹄之筌見髙四篇名者實之賓也見/靈泉頌虞卿傳虞卿解相印與魏齊忘抵魏信陵君)
　(信陵難見之魏齊退而自刎侯/曰人固未易知知人亦未易也)
抑又聞之知臣莫若君知子莫若父誠能簡材試劇考
績求功觀其所由察其所以臨大節而不可奪處至公
而不可干冀斯言之無虧於従政乎何有若乃脂韋其
迹乾没其心說已之長言身之善靦容面進貪禄要君
上以紊國家之大猷下以凟狷介之髙節此凶人以為
恥况吉士之為榮乎所以令衒其能斯不奉令謹状
　(脂韋乾没俱見上吏部裴侍郎書靦面見/人之貌詩何人斯篇有靦面目視人罔極)
　　祭趙郎將文
　　　(代姚州道總/管李義作)
惟靈降精辰象委質昌期棄筆文塲早徇封侯之志彯
纓武帳坐昇戎秩之榮
　(棄筆見泊蒲類詩燕/頷註武帳見疇昔篇)
屬滇浦挻妖昆明習戰應星文而動將奉天罰以揚威
不能𢎞妙算於西戎叶神謀於九變致令王師失律兇
狡憑陵嶲穴南臨同五溪之深入卭闗北阻類雙崤之
不歸亭候多虞故有負於明代春秋責帥豈無慚於幽
途
　(滇昆明挻字俱見前露布九變失律嶲穴卭闗俱見/後露布漢馬援征五溪蠻夷註五溪謂雄溪樠溪沅)
　(谿辰谿盧谿在今辰州界䨇崤見北眺春陵詩亭候/俱見久戍邊城詩亭障註春秋之法兵敗則歸責於)
　(將帥晉王裒父儀為魏安東將軍司馬昭司馬東闗/之敗昭問於衆曰今日之事誰任其咎儀對曰責在)
　(元帥昭怒曰司馬欲委/罪於孤耶遂引出斬之)
夫任賢與能明君之事也陳力就列忠臣之義也雖見
危授命固誠節之有餘臨難權機何智謀之不足嗚呼
哀哉某猥以散材謬専分閫途經夷落路踐戎塲停疲
驂於九原悲来有地痛遺骸於四野泣下無従暫輟征
旅之勤爰崇掩骼之義庶幽靈有托梧邱息入夢之魂
壮士不還薤歌起送終之曲
　(散材分閫見後露布夷落夷蠻之部落也戎場戎馬/往來之地也九原見傷祝阿王明府篇禮記月令孟)
　(春之月掩骼埋胔註骼骨也胔骨之尚有肉者齊景/公田於梧邱夜夢五丈夫倚徙稱無罪公問晏子對)
　(曰先公靈公出畋五丈夫來驚獸悉斷其頭而𦵏之/命曰丈夫邱令人掘之五頭具在公命厚葬之薤歌)
　(見樂大/夫挽辭)
嗚呼九真邊徼萬里長安城危疎勒山峻皋蘭因邱為
隴即壤成棺夕隂曦而平蕪晦秋風急而荒戍寒哀哉
異域幽埏但有新栽松栢他鄉古木非復舊邑枌榆感
平生有若斯聊申素酒儻聰明之不昧式薦簞醪
　(九真水名本南越地漢武元鼎六年平南越以其地/置南海蒼梧鬱林合浦交趾九真日南珠厓九郡徼)
　(義見蕩子從軍賦疎勒本西域城名后人據城而王/因以名國故城在莎車東北尉頭南城危事見靈泉)
　(頌窮井註皋蘭州名在鐵勒部胡三省言渾瑊鐵勒/九姓渾部之後世為皋蘭州都督即其地也枌榆見)
　(后露布新豐註簞食醪酒也紹興府城東南六里有/簞醪河一名投醪河水經越王棲㑹稽有酒投河中)
　(士飲其流/戰氣百倍)
　
　
　
　
　
　
　
　
　
　
　
　
　駱丞集巻四
　　記駱賔王遺事
駱賔王婺州義烏人七嵗能屬文髙宗朝與盧楊王文
詞齊名海内稱焉號爲四傑仕至侍御史以天后卽位
頻貢章疏諷諌得罪左遷臨海丞文明中與敬業舉義
廣陵事不㨗逃遁文集舉㪚失中宗朝降敕搜訪賔王
詩筆令雲卿集焉所載者卽當時之遺漏凡中十巻此
集並是家藏者亦足傳諸好事
　　右魯國郄雲卿
宋考功之問以事累貶黜后放還至江南遊靈隠寺夜
月極明長廊吟行且為詩曰鷲嶺鬱岧嶤龍宫隠寂寥
第二聫搜竒思終不如意有老僧㸃長明燈坐大禪床
問曰少年夜乆不寐而吟諷甚苦何耶之問答曰弟子
業詩偶欲題此寺而興思不屬僧曰試吟上聫即吟與
之再三吟諷因曰何不云樓觀滄海日門聽淛江潮之
問愕然訝其遒麗又續終篇曰桂子月中落天香雲外
飄捫蘿登塔逺刳木取泉遥霜薄花更發氷輕葉互凋
夙疑尚遐異搜對滌(洗/也)煩囂待入天台路㸔予渡石橋
僧所贈句乃為一篇之警䇿遲明更訪之則不復見矣
寺僧有知者曰此駱賔王也之問詰之曰當敬業之敗
與賔王俱逃將帥慮失大魁得不測罪時死者數萬因
求戮類二人者函首以獻后雖知不死不敢捕送故敬
業得為衡山僧年九十餘乃卒賔王亦落髪遍遊名山
至廣隠以周嵗卒當時雖敗具以匡復為名故人多䕶
脫之
　　(靈隠寺在武林山晉咸和初建寺有觀風虗白候/仙冷泉五亭寺外夾道有九里松唐郡守袁仁敬)
　　(所植鷲鳥名靈鷲山胡語曰耆闍崛山山是青石/頭似鷲鳥佛嘗居此中號鷲嶺匈奴傳或說王根)
　　(曰匈奴有斗入濮地直張掖生竒材木箭鷲羽註/鷲大鵬也羽可為箭翎龍宫蓮華經有大海娑竭)
　　(羅龍宮自然湧出桂子劉績霏雪錄載杭州靈隠/寺月中隊桂子按本草圖經江東多于衢路拾桂)
　　(子破之辛香古老相傳是月中下也不知當地何/意獨無寧非月路耶余杭靈隠寺僧云種得一株)
　　(近代詩人多所論述漢武洞㝠記云有逺飛雞朝/往夕還常銜桂實歸於南土所以北方無之南方)
　　(月路固宜有也月路之説尤異白樂天詩偃蹇月/中桂結根依青天天風繞月起吹子下人間自註)
　　(云杭州天竺寺有月中桂子天台山頂兩山相峙/中有石橋横過對山有方廣寺世傳有人至此乃)
　　(五百羅漢成道之所今橋斷/不可度即橋下為方廣寺也)
　　右孟啓所著孟啓唐人當多得實
以上二條具載古今詩話靈隠或作天台寺然賔王已
丞臨海則宻邇天台矣集中又有贈之問詩似於宋為
宿論人不應脫爾然遲明即避亦似有之近時渠魁往
往稱巳得其人又有復見之者賔王有匡復名未死宜
矣又見下文
　　新唐書駱賔王傳
賔王義烏人七嵗能賦詩初為道王府屬嘗使自言所
能賔王不答厯武功主簿裴行儉總管洮州表掌書奏
不應調主簿長安武后時數上疏言事下除臨海縣丞
鞅鞅不得志棄官去徐敬業舉義署賔王府屬為敬業
傳檄天下斥武后罪后見檄問誰為之或以賔王對后
曰宰相安得失此人敬業敗賔王亡命不知所之中宗
時詔求其文得數百篇
宋劉定之先生云徐敬業與駱賔王兵敗賔王亡命為
僧往來靈隠寺宋之問夜吟不屬賔王隔壁朗吟以終
其篇之問大駭質明求見則遁矣敬業亦為僧衡山黄
巢敗亦脫身為僧依張全義於洛陽曽繪已像題詩云
記得當年草上飛鐡衣着盡着僧衣天津橋上無人識
獨倚欄干看落暉人見其像識其為巢古今此類多矣
史豈盡得其實也
　　(隔壁二字足/解宿論之疑)
