#+TITLE: 古樂苑-明-梅鼎祚
#+DATE: 2018-05-12 10:21:00
#+SOURCE: github.com/kanripo/KR4h0119 master 0ae62c56                
欽定四庫全書　　　　集部八
　古樂苑　　　　　　　總集類
　　提要
　　　　(臣/)等謹案古樂苑五十二巻明梅鼎祚撰鼎
　　　　祚有才鬼記已著錄是編因郭茂倩樂府詩
　　　　集而增輯之郭本止于唐未此本止于南北
　　　　朝則用左克明古樂府例也其所補者如琴
　　　　曲歌詞龎徳公之於忽操見宋文鑑中乃王
　　　　令擬作非真龎所自作也雜歌曲詞之劉勲
　　　　妻其詩藝文類聚稱魏文帝作玉臺新咏稱
　　　　王宋自作邢凱坦齋通編稱曹植作然總為
　　　　五言詩不云樂府亦不以劉勲妻三字為樂
　　　　府題也左思嬌女詩自詠其二女嬉戲之事
　　　　亦不云樂府也至梁昭明太子沈約王錫王
　　　　規王纘殷鈞之大言細言不過偶然游戲實
　　　　宋玉大言賦之流既非古調亦未被新聲強
　　　　名之曰樂府則世説新語所謂矛頭淅米劍
　　　　頭炊百歳老翁攀枯枝井上轆轤卧嬰兒盲
　　　　人騎瞎馬夜半臨深池者何又不入乎温子
　　　　昇之擣衣本咏閨情亦强名曰樂府柳惲謝
　　　　惠連曹毗所作亦同此題何又見遺乎梁簡
　　　　文帝之名士悦傾城本題為和湘東王亦偶
　　　　拈成句未必調名沈約之六憶詩隋煬帝之
　　　　雜憶詩且明標詩字以及閨詩閨怨春思秋
　　　　思之類無不䦨入則又何詩不可入樂乎婉
　　　　轉歌見呉均續齊諧記及晉書劉妙容鬼也
　　　　王敬伯人也劉妙容歌列琴曲歌詞中王敬
　　　　伯歌自應列於其後即兩本字句小異不過
　　　　註一作某耳乃以敬伯補入末巻鬼歌中顛
　　　　倒錯亂殊不可解又開巻為古歌詞以斷竹
　　　　之歌為首迄於秦始皇祀洛水歌已不及郭
　　　　本之托始郊廟為得體而雜歌謡詞中又出
　　　　古歌一門始於擊壤歌迄於甘泉歌不知其
　　　　以何為别他如隋煬帝之望江南採摭偽撰
　　　　之小説絶不考唐段安節樂府雜錄至李徳
　　　　裕時始有此調則益糅雜矣然其捃拾遺佚
　　　　頗足補郭氏之闕其解題亦頗有所增益雖
　　　　有絲麻無棄菅蒯存之亦可資考證也其衍
　　　　錄四巻記作者爵里及諸家評論葢剽剟馮
　　　　惟訥詩紀别集而稍為附益多採楊慎等之
　　　　說今亦並錄之備參訂焉乾隆四十六年四
　　　　月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　古樂苑卷首
　　　　　　　　　　　　明　梅鼎祚　編
　古歌辭
　　(昔葛天八闋爰乃皇時黄帝雲門理不空綺堯有/大唐之詠舜造南風之詩大禹成功九敘惟歌太)
　　(康敗德五子咸怨其來久矣逮夫漢武崇禮樂府/始興自後郊廟燕射悉著篇章諸調雜舞多被絲)
　　(莞雖新聲代變厥有繇然今故特錄古歌庸置首/簡其他琴曲歌謡後各類次不復繁兹若夫塗山)
　　(歌於候人有娀謡乎飛燕夏甲歎於東陽殷/氂思於西河凡斯之屬名存辭佚亦具紀焉)
　　　彈歌(呉越春秋曰越王欲謀復呉范蠡進善射/者陳音音楚人也越王請音而問曰孤聞)
　　　　(子善射道何所生音曰臣聞弩生于弓弓生/於彈彈起于古之孝子不忍見父母為禽獸)
　　　　(所食故作彈以守之乃歌曰歌劉勰云黄歌/斷竹質之至也又曰斷竹黄  乃二言之始)
斷竹續竹飛土逐宍(續一作屬宍古肉字/今呉越春秋作害非)
　　　皇娥歌(王子年拾遺記曰少昊以金德王母曰/皇娥處璇宫而夜織或乘桴木而晝遊)
　　　　(經歴窮桑滄茫之浦時有神童容貌絶俗稱/為白帝之子即太白之精降乎水際與皇娥)
　　　　(讌戲並坐撫桐峯梓瑟皇娥倚瑟而清歌云/云白帝子答歌云云及皇娥生少昊號曰窮)
　　　　(桑/氏)　　　　　　　　　　皇娥
天清地曠浩茫茫萬象迴薄化無方浛天蕩蕩望滄滄
乘桴輕漾著日傍當期何所至窮桑心知和樂恱未央
　　　白帝子歌　　　　　　　　白帝子
四維八埏眇難極驅光逐影窮水域璇宫夜靜當軒織
桐峯文梓千尋直伐梓作器成琴瑟清歌流暢樂難極
滄湄海浦來棲息(楊慎云拾遺記全無慿證直構虚空/首謂少昊母有桑中之行尤為悖亂)
　　　被衣歌(莊子曰齧缺問道乎被衣被衣曰若止/汝形一汝視天和將至攝汝知一汝度)
　　　　(神將來舍神將為汝美道將為汝居汝瞳焉/如新生之犢而無求其故其言未卒齧缺睡)
　　　　(寐被衣大說/行歌而去之)　　　　　　被衣
形若槁骸心若死灰真其實知不以故自持媒媒晦晦
無心而不可與謀彼何人哉(謀叶蒲杯反哉叶戕西反/故事也物不入于心故曰)
(不以故自持媒媒/晦晦芒忽無見也)
　　　箕山歌(古今樂錄曰許由者古之貞固之士也/堯時為布衣以清節約聞於堯堯乃遣)
　　　　(使禪為天子由喟然歎曰匹夫結志固如磐/石採山飲河所以養性非以貪天下也堯既)
　　　　(殂落乃作箕山之歌博物志曰司馬遷云無/堯以天下譲許由亊揚雄亦云誇大者為之)
　　　　　　　　　　　　　　　許由
登彼箕山兮瞻望天下山川麗﨑萬物還普日月運照
靡不記睹遊放其間何所却慮歎彼唐堯獨自愁苦勞
心九州憂勤后土謂予欽明傳禪易祖我樂何如葢不
眄顧河水流兮緣髙山甘瓜施兮葉綿蠻髙林肅兮相
錯連居此之處傲堯君(下古音虎慮/山蠻君並叶)
　　　賡歌(三章乃虞書帝庸作歌曰勑天之命惟時/惟幾  歌曰云云臯陶拜手稽首颺言曰)
　　　　(念哉率作興事慎乃憲欽哉屢省乃成欽哉/乃賡載歌曰云云臯陶又歌曰云云  史記)
　　　　(勑天之命二句作歌乃者/繼事之辭歌已復歌曰乃)　虞舜
股肱喜哉元首起哉百工熙哉
　　　　臯陶歌
元首明哉股肱良哉庶事康哉
元首叢脞哉股肱惰哉萬事墮哉
　　　卿雲歌(三章是樂府集載尚書大傳曰舜將禪/禹於  俊又百工相和而歌卿雲帝唱)
　　　　(之八伯咸進稽首而和帝乃再歌尚書大傳/曰維五祀奏鐘石論人聲乃及鳥獸咸變於)
　　　　(前秋養耆老春食孤子乃浡然招樂興於大/麓之野報亊還歸一年􁇽然乃作大唐之歌)
　　　　(歌者二年昭然乃知乎王世明有不世之義/招為賓客而雍為主人始奏肆夏納以孝成)
　　　　(舜為賓客而禹為主人樂正進贊曰尚考太/室之義唐為虞賓至今衍于四海成禹之變)
　　　　(垂於萬世之後帝乃唱之曰云云八伯咸進/稽首曰云云帝乃載歌曰云云於時八風循)
　　　　(道卿雲蕞􁁊蟠龍憤信于其藏蛟龍躍踊於/其淵龜龍咸出於其穴遷虞而事夏也史記)
　　　　(天官書曰若煙非煙若雲非雲郁郁紛紛蕭/索輪囷是謂慶雲葢和氣也舜時有之故美)
　　　　(之而/作歌)　　　　　　　　　虞舜
卿雲爛兮糺縵縵兮日月光華旦復旦兮(糺諸本作禮/誤復一作或)
　　　　八伯歌
明明上天爛然星陳日月光華𢎞于一人(天叶𢎞予樂/書作宏予)
　　　　帝載歌
日月有常星辰有行四時順經萬姓允誠於予論樂配
天之靈遷于賢善莫不咸聽鼚乎鼓之軒乎舞之菁華
已竭褰裳去之(行經誠靈聽並叶善/一作聖去叶上聲)
　　　候人歌(吕氏春秋曰禹行功見嵞山之女禹未/之遇而巡省南土塗山氏之女乃令其)
　　　　(妾待禹于嵞山之/陽女乃作歌曰)　　　　嵞山氏
候人兮猗
　　　嵞山歌(呉越春秋曰禹年三十未娶行嵞山恐/時之暮失其度制乃辭云吾娶也必有)
　　　　(應矣乃有白狐九尾造於禹禹曰白者吾之/服也九尾者王之證也於是塗山之人歌之)
　　　　(禹因娶塗山謂之女嬌呂氏春秋曰禹年三/十未娶行塗山有白狐九尾造禹塗山人歌)
　　　　(曰綏綏白狐九尾龎龎成子/家室乃都攸昌禹遂娶之)
綏綏白狐九尾龎龎我家嘉夷來賓為王成子室家我
都攸昌天人之際於兹則行明矣哉(成子室家我都攸/昌一作成家成室)
(我造彼昌/行明並叶)
　　　五子歌(五章咸夏書太康尸位以逸豫滅厥德/黎民  貳乃盤游無度畋于有洛之表)
　　　　(有窮后羿因民弗忍距于河厥弟五人御其/母以從徯于洛之汭五子咸怨述大禹之戒)
　　　　(以作/歌)　　　　　　　　　夏五子
皇祖有訓民可近不可下民惟邦本本固邦寧予視天
下愚夫愚婦一能勝予一人三失怨豈在明不見是圖
予臨兆民懔乎若朽索之馭六馬為人上者奈何不敬
訓有之内作色荒外作禽荒甘酒嗜音峻宇雕牆有一
于此未或不亡
惟彼陶唐有此冀方今失厥道亂其紀綱乃厎滅亡(楊/慎)
(云左傳引書五子之歌有此冀方今失其行其行今文/作厥道按古文衍從行中人又音道石鼔文我水既靜)
(伐行既平五子歌以行叶方綱當從平音道路之行如/景行字作行人之雁行足行當作􁀙見龜筴傳陳耀文)
(正揚云龜筴傳聖人剖其心壯士斬其胻注/胻音衡脚脛也亦非􁀙字胻可直謂之行乎)
明明我祖萬邦之君有典有則貽厥子孫關石和鈞王
府則有荒墜厥緒覆宗絶祀(孫叶祀叶/養里反)
嗚呼曷歸予懷之悲萬姓仇予予將疇依鬱陶乎予心
顏厚有忸怩弗慎厥德雖悔可追
　　　炮烙歌(符子曰桀觀炮烙於瑤臺謂龍逢曰樂/乎龍逢曰樂又曰觀刑樂乎龍逢曰天)
　　　　(下苦之而君為樂臣觀君冕非冕也冕危石/也臣觀君履非履也履春氷也未有冠危石)
　　　　(而不壓履春氷而不陷者桀歎曰子知我之/亡而不自知其亡子就炮烙之刑吾觀子亡)
　　　　(我不亡龍/行歌曰)　　　　　　　關龍逢
造化勞我以生休我以炮烙乎(路史辨云夫危石春氷/言之不倫顧豈逢之語)
(而炮烙之事攷之書則紂之行/不聞其為桀也吾不敢盡信)
　　　哀慕歌(古今樂錄曰周太伯者太王之長子也/太王有子三人太伯虞仲季歴季歴之)
　　　　(子昌即文王也太王寢疾欲傳季歴以及昌/於是太伯與虞仲去被髪文身託為王採藥)
　　　　(後聞太王卒還犇䘮哭於門示夷狄之人不/得入王庭季歴謂太伯長子也當立垂涕而)
　　　　(留之終不肯止遂委而去/適於呉季歴作哀慕之章)　周季歴
先王既殂長霣異都哀喪腹心未寫中懷追念伯仲我
季如何梧桐萋萋生于道周宮館徘徊臺閣既除何為
逺去使此空虚支骨離别垂思南隅瞻望荆越涕淚交
流伯兮仲兮逝肯來遊自非二人誰訴此憂(霣音允懷/音窠衝波)
(傳人知其一不知其他子生三年然後免於父母之懷/周淳于切三國志李興表孔明閭文漢髙歸魂於豐沛)
(太公五世而反周想魍魎之彷彿冀形響之/有餘館風雅逸篇作舒云舒古榭字一作觀)
　　　夢歌(一作瓊瑰歌左傳曰聲伯夢涉洹或與已/瓊瑰食之泣而為瓊瑰盈其懷從而歌之)
　　　　(云云懼不敢占也還自鄭至于貍脤而占之/曰余恐死故不敢占今衆繁而從余三年矣)
　　　　(無傷也言之/之暮而卒)　　　　　　魯聲伯
濟洹之水贈我以瓊瑰歸乎歸乎瓊瑰盈吾懷乎(懷/叶)
　　　去魯歌(一作師已歌史記曰孔子相魯齊人遺/女樂季桓子受之三日不聽政郊又不)
　　　　(致膰爼于大夫孔子遂行宿乎屯而師巳送/曰夫子則非罪孔子曰吾歌可夫歌曰云云)
　　　　(桓子聞之曰夫子罪我以羣婢故也史記仲/尼正樂以誘世作五章以刺時索隠曰優哉)
　　　　(游哉聊以卒歲此五章之刺楊慎云揚子五/百篇孔子因女樂去魯曰不聽政諫不用雉)
　　　　(噫注雉噫猶歌歎之聲梁鴻五噫之類琴操/彼婦云云此即雉噫之歌也衝波傳云云揚)
　　　　(子所云雉噫者指此唐人碑文聆鳳/衰于南楚歌雉噫于東魯亦用揚子)
　　　　　　　　　　　　　　　魯孔子(下同/)
彼婦之口可以出走彼婦之謁可以死敗葢優哉游哉
維以卒歲(敗叶蒲昧反家語無葢字維家語作聊王肅/曰言婦人之口請謁足以憂使人死敗故可)
(以出走也仕不遇/故可優游以終歲)
　　　　(衝波傳曰孔子相魯齊人懼而欲敗其政選/齊國好女八十人皆衣文衣而舞容璣季桓)
　　　　(子語魯君為周道游觀孔子乃行覩雉之飛/鳴歎曰山梁雌雉時哉時哉色斯舉矣翔而)
　　　　(後集因為雉/噫之歌曰)
彼婦之叩可以出奏彼婦之謁可以死北優哉游哉聊
以卒歲
　　　楚聘歌(一作大道歌孔叢子曰楚王使使奉金/幣聘夫子宰予冉有曰夫子之道至是)
　　　　(行矣遂請見問曰太公勤身苦志八十而遇/文王孰與許由之賢子曰許由獨善其身者)
　　　　(也太公兼利天下者也然今世無文王/雖有太公孰能識之乃歌曰  楚昭王)
大道隠兮禮為基賢人竄兮將待時天下如一兮欲何
之
　　　丘陵歌(陸賈新語作丘公陵歌孔叢子曰哀公/使以幣如衛迎夫子而不能賞故夫子)
　　　　(作丘陵之歌註言昬主之道難且/險若丘陵然故作是歌以託意)
登彼丘陵峛崺其阪仁道在邇求之若逺遂迷不復自
嬰屯蹇喟然迴慮題彼泰山鬱確其髙梁甫迴連枳棘
充路陟之無緣將伐無柯患兹蔓延惟以永歎涕霣潺
湲(峛崺崎嶇也丘陵既髙且險其阪又崎嶇相屬丘陵/謂王室也阪指諸侯題顧也泰山謂魯也言歴諸國)
(既無所用復顧魯鬰確其髙言公室既鬱確而險大夫/又亂如枳棘欲伐去又無斧柯梁甫太山之下小山指)
(三桓也邇/一作近)
　　　蟪蛄歌(詩含神霧曰孔子歌曰/云云政尚静而惡譁也)
違山十里蟪蛄之聲猶尚在耳
　　　鶬鴰歌(韓詩内傳曰孔子渡江見鶬鴰異之衆/莫能名孔子曰嘗聞河上人歌云大戴)
　　　　(禮注引韓詩内傳云鶬鴰胎生孔子渡江見/而異之白澤圖云昔孔子子夏所見故歌之)
　　　　(其頭九首今呼為九頭鳥也文選江賦龍鯉/一角奇鶬九頭注劉騊駼𤣥根賦云一足之)
　　　　(䕫九頭之鶬酉陽雜爼云白澤圖謂之鶬鸕/帝鵠書謂之逆鶬裴瑜所註爾雅言鶬糜鴰)
　　　　(是九頭鳥也小說周公居東周惡聞此鳥命/庭氏射之血其一首餘猶九首按孔子鶬歌)
　　　　(逆毛鶬兮一身九尾長/兮只言九尾不言九頭)
鶬兮鴰兮逆毛衰兮一身九尾長兮
　　　　(衝波傳有鳥九尾孔子與子夏見之人以問/孔子曰鶬也子夏曰何以知之孔子曰河上)
　　　　(之歌/云)
鶬兮鴰兮逆毛衰兮一身九尾長兮
　　　孤鶼歌(類要曰孔子逰于隅山見取薪而/哭長梓上有孤鶼乃承而歌之)
鵷彼鳴鶼在巖山之唫(叶其/淹反)
　　　獲麟歌(孔叢子曰叔孫氏之車子鉏商樵于野/而獲麟焉衆莫之識以為不祥棄之五)
　　　　(父之衢冉有告曰麕身而肉角豈天之妖乎/夫子徃觀焉泣曰麟也麟出而死吾道窮矣)
　　　　(乃歌/云)
唐虞世兮麟鳳遊今非其時來何求麟兮麟兮我心憂
　　　原壤歌(禮記檀弓曰孔子之故人曰原壤其母/死夫子助之沐槨原壤登木曰久矣予)
　　　　(之不託於音也歌曰云云夫子為弗聞也/而過之或曰此即射義所謂貍首逸詩也)
貍首之斑然執女手之卷然(貍首之斑言木文之華也/巻與拳同如執女手之拳)
(言木槨之滑膩/也斑叶卑連反)
　　　曳杖歌(一作夢奠歌亦見家語檀弓曰孔子蚤/作負手曳杖消揺于門歌曰云云既歌)
　　　　(而入當户而坐子貢聞之曰泰山其頽則吾/將安仰梁木其壊哲人其萎則吾將安放遂)
　　　　(趨而入夫子曰予疇昔之夜夢奠於兩楹之/間夫明王不興而天下其孰能宗予予殆將)
　　　　(死也蓋寢疾/七日而終)
泰山其頹乎梁木其壞乎哲人其萎乎(壞/叶)
　　　黃鵠歌(列女傳曰魯陶嬰者陶明之女也少寡/養幼孤無彊昆弟紡績為産魯人或聞)
　　　　(其義將求焉嬰聞之恐不得免乃作歌明/已之不更二庭也魯人聞之遂不敢復求)
　　　　　　　　　　　　　　　陶嬰
悲夫黃鵠之早寡兮七年不雙宛頸獨宿兮不與衆同
夜半悲鳴兮想其故雄天命早寡兮獨宿何傷寡婦念
此兮泣下數行嗚呼哀哉兮死者不可忘飛鳥尚然兮
況於貞良雖有賢雄兮終不同行(雙行/並叶)
　　　烏鵲歌(韓慿戰國時為宋康王舍人妻何氏美/王欲之捕舍人築青陵臺何氏作烏鵲)
　　　　(歌以見志遂自縊死二首見彤管集/一作青陵臺歌見九域志止前一首)
　　　　　　　　　　　　　　　宋韓慿妻何氏
南山有烏北山張羅烏自髙飛羅當奈何
烏鵲雙飛不樂鳳皇妾是庶人不樂宋王
　　　答夫歌
其雨淫淫河大水深日出當心(康王得書以問蘇賀賀/曰雨淫淫愁且思也河)
(水深不得徃來也日當心有/死志也俄而慿自殺妻亦死)
　　　飯牛歌(淮南子曰寗越欲干齊桓公困窮無以/自達於是為商旅將任車以商於齊莫)
　　　　(宿于郭門外桓公郊迎客夜開門辟任車爝/火甚衆越飯牛車下擊牛角而疾商歌桓公)
　　　　(聞之曰異哉非常人也命後車載之因授以/政越一作戚蜩笑外稿云此歌不類春秋時)
　　　　(人語葢後世所擬者髙誘註呂氏春秋謂戚/所歌乃詩碩鼠之辭雖未見所據亦可驗南)
　　　　(山白石之歌誘未之見也/然其辭亦激烈足以動人)　齊寗戚
南山矸白石爛生不逢堯與舜禪短布單衣適至骭從
昬飯牛薄夜半長夜漫漫何時旦(矸音岸叶魚戰反爛/叶郎甸反骭音幹叶)
(同矸半叶彼巻/反旦叶都巻反)
滄浪之水白石粲中有鯉魚長尺半敝布單衣裁至骭
清朝飯牛至夜半黃犢上阪且休息吾將捨汝相齊國
出東門兮厲石斑上有松柏青且闌麤布衣兮緼縷時
不遇兮堯舜主牛兮努力食細草大臣在爾側吾當與
爾適楚國(草叶睉五反此首見劉向别錄浪楊慎云寗/戚飯牛歌康浪之水白石爛康  水在今山)
(東見一統志可考樂府誤作滄浪之水滄在楚與齊何/涉駱賔王文云觀梁父之曲識卧龍于孔明聽康浪之)
(歌得飯牛于寗戚此可以證近刻駱/集又妄改康浪作康衢自是堯時事)
　　　狐裘歌(一作狐裘詩左傳晉侯使士蒍為二公/子築蒲與屈不慎置薪焉夷吾訴之公)
　　　　(使讓之士蒍對曰臣聞之無喪而慼憂必讐/焉無戎而城讐必保焉寇讐之保又何慎焉)
　　　　(詩曰懷德惟寧宗子維城君其脩德而固宗/子何城如之三年將尋師焉焉用慎退而賦)
　　　　(曰/)　　　　　　　　　　晉士蒍
狐裘尨茸一國三公吾誰適從(尨茸亂貌言貴服多也/公與二子為三適専主)
(也言城不堅則為公子所訴為公所/讓堅之則為固讐不忠故不知所從)
　　　暇豫歌(國語曰晉優施通于驪姬姬欲害申生/而難里克優施乃飲里克酒中飲優施)
　　　　(起舞曰云云里克笑曰何謂菀何謂枯優施/曰其母為夫人其子為君可不謂菀乎其母)
　　　　(既死其子又有謗可不謂枯乎枯/且有傷里克懼乃定中立之計)
　　　　　　　　　　　　　　　優施
暇豫之吾吾不如鳥烏人皆集於菀已獨集於枯(暇閑/豫樂)
(也吾吾不敢自親之貌言里克欲為暇豫事君之道反/不敢自親吾吾然其智曾不如鳥烏菀茂木也已里克)
(也喻人皆與奚齊克獨/與申生也吾讀如魚)
　　　舟之僑歌(說苑曰晉文公出亡舟之僑去虞而/從焉文公反國擢可爵者而爵之擢)
　　　　(可祿者而祿之舟之僑獨不與文公酌諸大/夫酒酒酣文公曰二三子盍為寡人賦乎僑)
　　　　(曰君子為賦小人請陳其辭/遂歴階而去文公求之不得)舟之僑
有龍矯矯頃失其所一虵從之周流天下龍反其淵安
寧其處一虵耆乾獨不得其所(此與介子/推事同)
　　　河激歌(列女傳曰女娟者趙河津吏之女也簡/子南擊楚津吏醉卧不能渡簡子怒欲)
　　　　(殺之娟懼持檝走前曰願以㣲軀易父之死/簡子遂釋不誅將渡用檝者少一人娟攘拳)
　　　　(操檝而請簡子遂與渡中流為簡/子發河激之歌簡子歸納為夫人)
　　　　　　　　　　　　　　　女娟
升彼河兮而觀清水揚波兮冒冥冥禱求福兮醉不醒
誅將加兮妾心驚罰既釋兮瀆乃清妾持檝兮操其維
蛟龍助兮主將歸呼來櫂兮行勿疑
　　　優孟歌(史記滑稽傳楚相孫叔敖病且死屬其/子曰若貧困若徃見優孟居數年其子)
　　　　(窮困負薪逢優孟曰我孫叔敖子也父死時/屬我貧困徃見優孟孟即為孫叔敖衣冠抵)
　　　　(掌談語歲餘像孫叔敖楚王置酒優孟前為/夀莊王大驚以為孫叔敖復生也欲以為相)
　　　　(優孟曰楚相不足為也孫叔敖為楚相盡忠/為㢘王得以伯今死其子貧困負薪以自飲)
　　　　(食必如孫叔敖不如自殺因歌曰云/云莊王乃召孫叔敖子而封之寢丘)
　　　　　　　　　　　　　　　楚優孟
山居耕田苦難以得食起而為吏貪鄙者餘財不顧耻
辱身死家室富又恐受贓枉法為姦觸大罪身死而家
滅貪吏安可為也念為廉吏奉法守職竟死不敢為非
廉吏安可為也(風雅逸篇曰按此無音韻章句而史以/為歌曰不可曉豈當時􁃹括轉換借歌)
(聲以成之歟史不能述其音但記其義也又曰劉子𤣥/譏此事之妄幻然此傳以滑稽名乃優孟自為寓言爾)
　　　忼慨歌(一作楚商歌文章流别孫叔敖碑曰叔/敖臨卒將無棺槨令其子曰優孟曾許)
　　　　(千金貸吾孟故楚之樂長與相君相善雖言/千金實不貸也卒後數幸莊王置酒以為樂)
　　　　(優孟乃言孫君相楚之功即忼慨髙歌涕泣/數行下若投首王王心感動覺悟問孟孟具)
　　　　(列對即求其/子而加封焉)
貪吏而可為而不可為廉吏而可為而不可為貪吏而
不可為者當時有汚名而可為者子孫以家成廉吏而
可為者當時有清名而不可為者子孫困窮被褐而負
薪貪吏常苦富亷吏常苦貧獨不見楚相孫叔敖廉潔
不受錢(貧叶類/眠反)
　　　申包胥歌(呉越春秋曰子胥以呉兵伐楚入郢/昭王出奔申包胥乃之秦求救倚哭)
　　　　(於秦庭七日七夜口不絶聲哭已歌曰云云/桓公大驚曰楚有賢臣若此呉猶欲滅之寡)
　　　　(人無臣若斯者其亡無日矣為賦/無衣之詩出師而送之桓當作哀)
　　　　　　　　　　　　　　　申包胥
呉為無道封豕長蛇以食上國欲有天下政從楚起寡
君出在草澤使來告急(澤叶直扢反歌左/傳亦載不云)
　　　漁父歌(一作渡伍員歌呉越春秋曰伍子胥逃/楚與楚太子建奔鄭晉頃公欲因太子)
　　　　(謀鄭鄭知之殺太子建伍員奔呉追者在後/至江江中有漁父子胥呼之漁父欲渡因歌)
　　　　(曰云云子胥止蘆之漪漁父又歌曰云云既/渡漁父視之有饑色曰為子取餉漁父去子)
　　　　(胥疑之乃潛深葦之中父來持麥飯鮑魚羮/盎漿求之不見因歌而呼之曰云云子胥出)
　　　　(飲食畢解百金之劍以贈漁父不受問其姓/名不答子胥誡漁父曰掩子之盎漿無令其)
　　　　(露漁父諾胥行數步/漁者覆船自沉於江)　　　楚漁父
日月昭昭乎寢已馳與子期乎蘆之漪(乎一作兮歌越/絶載漁父  云)
(日昭昭侵以施與子期甫蘆之碕賈越絶漁父歌日昭/昭浸以暆暆日斜也遼左東暆縣  誼賦日斜庚子斜)
(音移/右一)
日已夕兮予心憂悲月已馳兮何不渡為事寢急兮將
奈何(右二/)
蘆中人蘆中人豈非窮士乎(合上章為/韻右三)
　　　接輿歌(論語楚狂接輿歌而過孔子曰云云列/仙傳曰陸通者楚狂接輿也好養生逰)
　　　　(諸名山嘗遇/孔子而歌)　　　　　　陸通
鳳兮鳳兮何德之衰徃者不可諫來者猶可追已而已
而今之從政者殆而(殆叶養/里切)
　　　　(莊子曰孔子適楚楚/狂接輿逰其門曰)
鳳兮鳳兮何如德之衰也來世不可待徃世不可追也
天下有道聖人成焉天下無道聖人生焉方今之時僅
免刑焉福輕乎羽莫之知載禍重乎地莫之知避已乎
已乎臨人以德殆乎殆乎畫地而趨迷陽迷陽無傷吾
行吾行郤曲無傷吾足(成謂可以成功生全生而巳困/學紀聞曰胡明仲云荆楚有草)
(叢生脩條野人呼為迷陽其膚多刺故曰無傷吾行無/傷吾足  羽叶羽軌反已止也德叶都木反以德自尊)
(而臨人也趨古音促言自拘束自髙士傳所載無傷吾/足之後有云山木白寇也膏火  煎也桂可食故伐之)
(漆可用故割之人皆知有用之用而/不知無用之用也按此亦不云歌)
　　　孺子歌(孟子曰有孺子歌曰云云孔子曰小子/聽之清斯濯纓濁斯濯足矣自取之也)
　　　　(文章正宗/作滄浪歌)　　　　　　　孺子
滄浪之水清兮可以濯我纓滄浪之水濁兮可以濯我
足(濁叶㕑主反並此亦載/楚辭漁父我  作吾)
　混混之水濁可以濯吾足乎泠泠之水清可以濯吾
　纓乎(文子載/滄浪歌)
　　　王子思歸歌(楚之王子/質于秦作)　　　王子
洞庭兮木秋涔陽兮草衰去千乘之家國作咸陽之布
衣(怨錄/)
　　　越人歌(劉向說苑曰鄂君子晢汎舟於新波之/中乘青翰之舟張翠葢㑹鐘鼓之音畢)
　　　　(榜枻越人擁檝而歌於是鄂君乃揄脩袂行/而擁之舉繡被而覆之鄂君楚王母弟也)
今夕何夕兮搴洲中流今日何日兮得與王子同舟䝉
羞被好兮不訾詬恥心幾煩而不絶兮得知王子山有
木兮木有枝心說君兮君不知
　　　庚癸歌(左傳魯哀公十三年公會單平公晉定/公呉夫差于黄池呉申叔儀作歌乞糧)
　　　　(於公孫有山氏有山氏對曰梁則無矣粗則/有之若登首山以呼曰庚癸乎則諾註軍中)
　　　　(不得出糧故為私隠庚西方主穀癸北方主/水傳言呉子不與士共饑渴所以取亡也)
　　　　　　　　　　　　　　　呉申叔儀
佩玉橤兮余無所繫之㫖酒一盛兮余與褐之父睨之
(橤然服飾備也已獨無以為繫佩言呉王不恤下/一盛一器也褐寒賤之人言但視不得飲睨去聲)
　　　河上歌(呉越春秋曰楚白喜奔呉呉王闔閭以/為大夫與謀國事呉大夫被離問子胥)
　　　　(曰何見而信喜子胥曰吾之/怨與喜同子不聞河上歌乎)
同病相憐同憂相捄驚翔之鳥相隨而集瀨下之水因
復俱流胡馬望北風而立越鷰向日而熙誰不愛其所
近悲其所思者乎
　　　烏鳶歌(二首呉越春秋曰越王將入呉與諸大/夫别于浙江之上羣臣垂泣越王夫人)
　　　　(顧烏鵲啄江渚之蝦/飛去復來因歌曰)　　　越王夫人
仰飛鳥兮烏鳶凌𤣥虚兮號翩集洲渚兮優恣啄蝦矯
翮兮雲間任厥性兮徃還妾無罪兮負地有何辜兮譴
天颿獨兮西徃孰知返兮何年心惙惙兮若割淚泫泫
兮雙懸(還音/旋)
彼飛鳥兮鳶烏已迴翔兮翕蘇心在專兮素蝦何居食
兮江湖徊復翔兮游颺去復返兮於乎始事君兮去家
終我命兮君都終來遇兮何辜離我國兮去呉妻衣褐
兮為婢夫去冕兮為奴歲遙遙兮難極寃悲痛兮心惻
腸千結兮服膺於乎哀兮忘食願我身兮如鳥身翺翔
兮矯翼去我國兮心遥情憤惋兮誰識(風雅逸篇註曰/呉越春秋作於)
(後漢人所載事多不/實此歌依託無疑)
　　　采葛婦歌(呉越春秋曰越王自呉還國勞身苦/心懸膽於户出入嘗之知呉王好服)
　　　　(之被體使國中男女入山采葛作黄絲之布/以獻之呉王乃増越之封賜羽毛之飾机杖)
　　　　(諸侯之服越國大恱采葛之婦傷/越王用心之苦乃作若之何詩曰)
　　　　　　　　　　　　　　　采葛婦
葛不連蔓棻台台我君心苦命更之嘗膽不苦甘如飴
令我采葛以作絲女工織兮不敢遲弱於羅兮輕霏霏
號絺素兮將獻之越王悅兮忘罪除呉王歡兮飛尺書
增封益地賜羽奇机杖茵蓐諸侯儀羣臣拜舞天顏舒
我王何憂能不移(連一作延除叶魚羈反/書叶商之反舒叶同書)
　　　若何歌(一作采/葛婦歌)
嘗膽不苦味若飴今我采葛以作絲
　　　離别相去辭(呉越春秋曰越王伐呉國人各送/其子弟於郊境之上作離别相去)
　　　　(之/辭)
躒躁摧長恧兮擢㦸馭殳所離不降兮以泄我王氣蘇
三軍一飛降兮所向皆殂一士判死兮而當百夫道祐
有德兮呉卒自屠雪我王宿恥兮威振八都軍伍難更
兮勢如貔貙行行各努力兮於乎於乎
　　　河梁歌(呉越春秋曰越勾踐既滅呉霸諸侯號/令于齊楚秦晉皆輔周室秦厲公不如)
　　　　(命勾踐乃選呉越將士西渡河以攻秦秦人/懼自引咎越乃還軍軍人恱樂作河梁之詩)
　　　　(曰/)
渡河梁兮渡河梁舉兵所伐攻秦王孟冬十月多雪霜
隆寒道路誠難當陳兵未濟秦師降諸侯怖懼皆恐惶
聲傳海内威逺邦稱伯穆桓齊楚莊天下安寧壽考長
悲去歸兮河無梁(降胡/江反)
　　　彈鋏歌(三章舎史記孟嘗君傳馮驩見孟嘗君/居傳  十日孟嘗君問傳舎長曰客何)
　　　　(所為答曰馮先生甚貧惟有一劍耳又蒯緱/彈其劍而歌曰云云孟嘗君遷之幸舎食有)
　　　　(魚矣五日又問傳舎長答曰客復彈劍而歌/曰云云孟嘗君遷之代舎五日孟嘗君復問)
　　　　(傳舎長答曰先生又嘗彈劍而/歌曰云云于是孟嘗君不恱)
　　　　　　　　　　　　　　　田齊馮驩
長鋏歸來乎食無魚(右一/)
長鋏歸來乎出無車(右二/)
長鋏歸來乎無以為家(右三/)
　　　楊朱歌(莊子楊朱之友曰季梁疾大漸其子環/而泣之請醫季梁謂楊朱曰汝奚不為)
　　　　(我歌以曉之楊朱歌曰云/云俄而季梁之疾自瘳)　楊朱
天其弗識人胡能覺匪祐自天弗孽由人我乎汝乎其
弗知乎醫乎巫乎其知之乎(識叶施/灼反)
　　　引聲歌(古今樂録曰莊周者齊人也隠于山岳/湣王遣使齎金百鎰聘以相位周謝使)
　　　　(者去引/聲歌曰)　　　　　　　　莊周
天地之道近在胸臆呼噏精神以養九德渴不求飲饑
不索食避世守道志潔如玉卿相之位難可直當巖巖
之石幽而清涼枕塊寢處樂在其央寒涼回固可以久
長(玉叶魚律反/固一作周)
　　　祠洛水歌(一作秦始皇歌古今樂錄曰秦始皇/祠洛水有黒頭公從河中出呼始皇)
　　　　(曰來受天之寳/乃與羣臣作歌)　　　　　秦始皇
洛陽之水其色蒼蒼祠祭大澤倐忽南臨洛濱醊禱色
連三光
　古樂苑卷首
欽定四庫全書
　古樂苑卷一
　　　　　　　　　　　　明　梅鼎祚　編
　郊廟歌辭
　　(樂記曰王者功成作樂治定制禮是以五帝殊時/不相沿樂三王異世不相襲禮明其有損益也然)
　　(自黄帝以來至于三代千有餘年而其禮樂之備/可以考而知者唯周而已周昊天有成命乃郊祀)
　　(天地之樂歌也清廟祀太廟之樂歌也我將祀明/堂之樂歌也載芟良耜藉田社稷之樂歌也然則)
　　(祭樂之有歌其來尚矣兩漢巳後世有制作其所/以用於郊廟朝廷以接神人之歡者其金石之響)
　　(歌舞之容亦各因其功業治亂之所起而本其風/俗之所由武帝時詔司馬相如等造郊祀歌詩十)
　　(九章五郊互奏之又作安世歌詩十七章薦之宗/廟至明帝乃分樂為四品一曰大予樂典郊廟上)
　　(陵之樂郊樂者易所謂先王以作樂崇德殷薦上/帝宗廟樂者虞書所謂琴瑟以詠祖考來格詩云)
　　(肅雍和鳴先祖是聽也二曰雅頌樂典六宗社稷/之樂社稷樂者詩所謂琴瑟擊鼓以御田祖禮記)
　　(曰樂施于金石越于音聲用乎宗廟社稷事乎山/川鬼神是也永平三年東平王蒼造光武廟登歌)
　　(一章稱述功德而郊祀同用漢歌魏歌辭不見疑/亦用漢辭也武帝始命杜䕫創定雅樂時有鄧靜)
　　(尹商善訓雅歌歌師尹胡能習宗廟郊祀之曲舞/師馮肅服養曉知先代諸舞䕫總領之魏復先代)
　　(古樂自䕫始也晉武受命百度草創泰始二年詔/郊廟明堂禮樂權用魏儀遵周室肇稱殷禮之義)
　　(但使傅𤣥改其樂章而已永嘉之亂舊典不存賀/循為太常始冇登歌食舉之樂明帝太寧末又詔)
　　(阮孚增益之至孝武太元之世郊祀遂不設樂宋/文帝元嘉中南郊始設登歌廟舞猶闕乃詔顔延)
　　(之造天地郊登歌三篇大抵依倣晉曲南齊梁陳/初皆沿襲後更創制以為一代之典元魏宇文繼)
　　(有朔漢宣武已後雅好胡曲郊廟之樂徒有其名/隋文平陳始獲江左舊樂乃調五音為五夏二舞)
　　(登歌房中等十四調賓祭用之唐髙祖受禪未遑/改造樂府尚用前世舊文武德九年乃命祖孝孫)
　　(脩定雅樂而梁陳盡呉楚之音周齊雜胡戎/之伎於是斟酌南北考以古音作為唐樂)
　　漢郊祀歌
　　　(漢書禮樂志曰武帝定郊祀之禮祠太乙于甘/泉就乾位也祭后土于汾陰澤中方丘也乃立)
　　　(樂府采詩夜誦有趙代秦楚之謳以李延年為/協律都尉多舉司馬相如等數十人造為詩賦)
　　　(畧論律呂以合八音之調作十九章之歌以正/月上辛用亊廿泉圜丘使童男女七十人俱歌)
　　　(昬祠至明夜嘗有神光如流星止集于祠壇天/子自竹宫而望拜百官侍祠者數百人皆肅然)
　　　(動心焉其餘巡狩福應之事不序郊廟是時河/間獻王獻所集雅樂天子下太樂官常存肄之)
　　　(歲時以備數然不常御常御及郊廟皆非雅聲/今漢郊廟詩歌未有祖宗之亊八音調均又不)
　　　(協于鐘律而内有掖庭材人外有上林樂府皆/以鄭聲施于朝廷哀帝即位下詔罷樂府官郊)
　　　(祭樂及古兵法武樂在經非鄭衛之樂者條奏/别屬他官丞相孔光大司空何武奏郊祭樂六)
　　　(十二人給祠南北郊宋書樂志曰漢武頗造新/歌然不以光揚祖考崇述正德但多詠祭祀及)
　　　(祥瑞而巳今按其首練時日曰靈之來靈之至/迎神也帝臨五章歌五帝也泰元三章統頌天)
　　　(地而日出入言人命不能安固武帝願乘黄之/徠下如黄帝之升而仙也其後或紀瑞應或祝)
　　　(神釐赤蛟曰禮樂成靈將歸則送神之曲也後/代郊祀樂府多倣之大都本騷九歌招魂故其)
　　　(詞幽深/峻絶)
　　　練時日
練時日侯有望焫膋蕭延四方九重開靈之斿垂惠恩
鴻祜休靈之車結𤣥雲駕飛龍羽旄紛靈之下若風馬
左倉龍右白虎靈之來神哉沛先以雨般裔裔靈之至
慶陰陰相放怫震澹心靈已坐五音飭虞至旦承靈億
牲繭栗粢盛香尊桂酒賓八鄉靈安留吟青黃徧觀此
眺瑶堂衆嫭並綽奇麗顏如荼兆逐靡被華文厠霧縠
曳阿錫被珠玉俠嘉夜茝蘭芳澹容與獻嘉觴(般與班/同放怫)
(音昉弗俠/與挾同)
　　　帝臨(張晏云此后土之歌也土數五故稱數以/五坤為母故稱媪土色黄故稱上黄劉攽)
　　　　(云帝指武帝改服色尚黄數用五富媪者由/漢以土德王也按青陽四歌則后土當在中)
　　　　(壇張說/是矣)
帝臨中壇四方承宇繩繩意變備得其所清和六合制
數以五海内安寧興文匽武后土富媪昭明三光穆穆
優游嘉服上黃(媪一云當作煴如作/煴則坤母之說鑿矣)
　　　青陽(史記樂書曰春歌青陽夏歌朱明秋歌/西顥冬歌𤣥冥四首漢書並云鄒子樂)
青陽開動根荄以遂膏潤并愛跂行畢逮霆聲發榮壧
處頃聽枯槀復産迺成厥命衆庶熙熙施及夭胎羣生
啿啿惟春之祺(頃讀如傾/啿音湛)
　　　朱明
朱明盛長旉與萬物桐生茂豫靡有所詘敷華就實既
阜既昌登成甫田百鬼迪嘗廣大建祀肅雍不忘神若
宥之傳世無疆(顔師古云桐讀為通/劉攽云桐幼穉也)
　　　西顥
西顥沆碭秋氣肅殺含秀垂穎續舊不廢姦偽不萌祅
孽伏息隅辟越逺四貉咸服既畏兹威惟慕純德附而
不驕正心翊翊(廢叶/音發)
　　　𤣥冥
𤣥冥陵陰蟄蟲葢臧屮木零落抵冬降霜易亂除邪革
正易俗兆民反本抱素懷樸條理信義望禮五嶽籍斂
之時掩收嘉穀
　　　惟泰元(漢書禮樂志曰建始元年丞相匡衡/奏罷鸞路龍鱗更定詩曰涓選休成)
惟泰元尊媪神蕃釐經緯天地作成四時精建日月星
辰度理陰陽五行周而復始雲風靁電降甘露雨百姓
蕃滋咸循厥緒繼統共勤順皇之德鸞路龍鱗罔不肸
飭嘉籩列陳庶㡬宴享滅除凶災烈騰八荒鐘鼔竽笙
雲舞翔翔招揺靈旗九夷賓將(釐讀如僖共讀/如恭享叶音鄉)
　　　天地(匡衡奏罷黻繡周張/更定詩曰肅若舊典)
天地並況惟予有慕爰熙紫壇思求厥路恭承禋祀緼
豫為紛黻繡周張承神至尊千童羅舞成八溢合好效
歡虞泰一九歌畢奏斐然殊鳴琴竽瑟會軒朱璆磬金
鼔靈其有喜百官濟濟各敬厥事盛牲實爼進聞膏神
奄留臨須揺長麗前掞光耀明寒暑不忒況皇章展詩
應律琄玉鳴含宮吐角激徴清發梁揚羽申以商造兹
新音永久長聲氣逺調鳳鳥鴹神夕奄虞葢孔享(溢與/佾同)
(軒朱即朱軒鴹古翔/字明章以後叶音)
　　　日出入
日出入安窮時世不與人同故春非我春夏非我夏秋
非我秋冬非我冬泊如四海之池徧觀是耶謂何吾知
所樂獨樂六龍六龍之調使我心若訾黃其何不徠下
　　　天馬(漢書武帝紀曰元鼎四年秋馬生渥洼水/中作天馬之歌禮樂志作元狩三年李棐)
　　　　(曰南陽新野有暴利長武帝時遭刑屯田燉/煌界數於渥洼水旁見羣野馬中冇竒者與)
　　　　(凡馬異來飲此水利長先作土偶持勒靽於/水旁馬玩習久之代土偶持勒靽收得獻之)
　　　　(欲神異之云從水中出也太初四年春貳師/將軍李廣利斬大宛王首獲汗血馬來作西)
　　　　(極天馬之歌西域傳曰大宛國多善馬馬汗/血言其先天馬子也應劭曰大宛有天馬種)
　　　　(蹏蹋石汗血蹋石者謂蹋石而有跡言其蹏/堅利汗血者謂汗從前肩髆出如血號一日)
　　　　(千里也張騫傳曰漢武帝初發書易曰神馬/當從西北來得烏孫馬好名曰天馬及得宛)
　　　　(馬汗血益壯更名烏孫馬曰西域馬宛馬曰/天馬云史記樂書别有二歌與此小異今載)
　　　　(於/後)
太一況天馬下霑赤汗沫流赭志俶儻精權奇籋浮雲
晻上馳體容與迣萬里今安匹龍為友(天馬歌逝籋音/躡迣音  古迾)
(字師古云/迣與厲同)
天馬徠從西極涉流沙九夷服天馬徠出泉水虎脊兩
化為鬼天馬徠歴無草徑千里循東道天馬徠執徐時
將揺舉誰與期天馬徠開逺門竦予身逝昆侖天馬徠
龍之媒游閶闔觀玉臺(西極天馬歌馬應劭云辰曰/執徐言得天  時歲在辰也)
　　　天門
天門開詄蕩蕩穆並騁以臨饗光夜燭德信著靈寖平
而鴻長生豫大朱涂廣夷石為堂飾玉梢以舞歌體招
揺若永望星留俞塞隕光照紫幄珠熉黄幡比翄回集
貳雙飛常羊月穆穆以金波日華燿以宣明假清風軋
忽激長至重觴神裵徊若留放殣冀親以肆章函䝉祉
福常若期寂漻上天知厥時汎汎滇滇從髙斿殷勤此
路臚所求佻正嘉吉𢎞以昌休嘉砰隠溢四方專精厲
意逝九閡紛云六幕浮大海(詄讀如迭殣音/覲閡叶音改)
　　　景星(一曰寶鼎歌漢書武帝紀曰元鼎四年夏/六月得寶鼎后土祠旁作寶鼎之歌禮樂)
　　　　(志曰景星元鼎五/年得鼎汾陰作)
景星顯見信星彪列象載昭庭日親以察參侔開闔爰
推本紀汾脽出鼎皇祜元始五音六律依韋響昭雜變
並會雅聲逺姚空桑琴瑟結信成四興遞代八風生殷
殷鐘石羽籥鳴河龍供鯉醇犧牲百味㫖酒布蘭生泰
尊柘漿析朝酲微感心攸通修名周流常羊思所并穰
穰復正直徃寗馮蠵切和疏寫平上天布施后土成穰
穰豐年四時榮(脽音誰寗/叶音寧)
　　　齊房(一曰芝房歌漢書武帝紀曰元封二年夏/六月甘泉宮内中産芝九莖連葉作芝房)
　　　　(之歌故詔書曰上帝溥臨不異下房賜朕𢎞/休是也禮樂志曰齊房元封二年芝生甘泉)
　　　　(齊房作古辭别有/靈芝歌一首載後)
齊房産草九莖連葉宮童效異披圖按諜𤣥氣之精回
復此都蔓蔓日茂芝成靈華
　　　后皇
后皇嘉壇立𤣥黄服物發冀州兆䝉祉福沇沇四塞徦
狄合處經營萬億咸遂厥宇(沇音兖/徦即遐)
　　　華燁燁
華燁燁固靈根神之斿過天門上千乘敦昆侖神之出
排玉房周流雜拔蘭堂神之行旌容容騎沓沓般傱傱
神之徠汎翊翊甘露降慶雲集神之揄臨壇宇九疑賓
䕫龍舞神安坐鴹吉時共翊翊合所思神嘉虞申貳觴
福滂洋邁延長沛施祐汾之阿揚金光横泰河莽若雲
增揚波徧臚驩騰天歌(敦讀/如屯)
　　　五神
五神相包四鄰土地廣揚浮雲扢嘉壇椒蘭芳璧玉精
垂華光益億年美始興交於神若有承廣宣延咸畢觴
靈輿位偃蹇驤卉汨臚析奚遺淫淥澤􁑣然歸
　　　朝隴首(一曰白麟歌漢書武帝紀曰元狩/元年冬十月行幸雍獲白麟作)
朝隴首覽西垠靁電尞獲白麟爰五止顯黃德圖匈虐
熏鬻殛闢流離抑不詳賔百僚山河饗掩回轅鬗長馳
騰雨師灑路陂流星隕感惟風籋歸雲撫懷心(尞古/燎字)
　　　象載瑜(一曰赤雁歌漢書禮樂志曰太/始三年行幸東海獲赤鴈作)
象載瑜白集西食甘露飲榮泉赤鴈集六紛員殊翁雜
五采文神所見施祉福登蓬萊結無極(西叶/音先)
　　　赤蛟
赤蛟綏黃華葢露夜零晝晻濭百君禮六龍位勺椒漿
靈已醉靈既享錫吉祥芒芒極降嘉觴靈殷殷爛揚光
延壽命永未央杳冥冥塞六合澤汪濊輯萬國靈禗禗
象輿轙票然逝旗逶蛇禮樂成靈將歸託𤣥德長無衰
　　　太一歌(史記樂書曰武帝得神馬渥洼水中次/以為太一之歌後伐大宛得千里馬馬)
　　　　(名蒲梢次作以為歌中尉汲黯進曰凡王者/作樂上以承祖宗下以化兆民今陛下得馬)
　　　　(詩以為歌協於宗廟先帝百姓/豈能知其音邪上黙然不說)
太一貢兮天馬下霑赤汗兮沫流赭騁容與兮跇萬里
今安匹兮龍與友
　　　蒲梢歌
天馬徠兮從西極經萬里兮歸有德承靈威兮降外國
涉流沙兮四夷服
　　　靈芝歌(太平御覽作班/固郊祀靈芝歌)　　　古辭
因露寢兮産靈芝象三德兮瑞應圖延壽命兮光此都
配上帝兮象太微參日月兮揚光輝(瑞應一/作應瑞)
　
　
　
　
　
　
　
　
　
　
　
　
　
　古樂苑巻一
欽定四庫全書
　古樂苑卷二
　　　　　　　　　　　　明　梅鼎祚　編
　郊廟歌辭(郊祀宋/晉)　(齊/)
　　晉郊祀歌
　　　(晉書樂志曰漢自東京大亂絶無金石之樂樂/章亡缺不可復知及魏武平荆州獲漢雅樂郎)
　　　(河南杜䕫能識舊法以為軍謀祭酒使創定雅/樂時又冇散騎侍郎鄧靜尹商善訓雅樂歌師)
　　　(尹胡能歌宗廟郊祀之曲舞師馮肅服養曉知/先代諸舞䕫悉總領之逺詳經籍近採故亊考)
　　　(㑹古樂始設軒懸鐘磬而黄初中柴玉左延年/之徒復以新聲被寵改其聲韻及武帝受命之)
　　　(初百度草創泰始二年詔郊祀明堂禮樂權用/魏儀遵周室肇稱殷禮之義但改樂章而已使)
　　　(傅𤣥為之辭云宋書樂志曰晉氏泰始之初傅/𤣥作晉郊廟歌詩三十二篇又建平王宏議宋)
　　　(及東晉太祝惟送神而不迎神或云廟以居神/恒如在也不應有郊送之亊傅𤣥有迎神送神)
　　　(歌辭明江左不/迎非舊典也)
　　　天地五郊夕牲歌　　　　　傅𤣥(下同/五篇)
天命有晉穆穆明明我其夙夜祇事上靈常于時假迄
用有成於􁀔𤣥牡進夕其牲崇德作樂神祇是聽(有晉/書作)
(其/)
　　　迎送神歌
宣文蒸哉日靖四方永言保之夙夜匪康光天之命上
帝是皇嘉樂殷􁀔靈祚景祥神祇降假享福無疆
　　　饗神歌
天祚有晉其命維新受終于魏奄有兆民燕及皇天懷
柔百神不顯遺烈之德之純享其𤣥牡式用肇禋神祇
來格福祿是臻(兆晉書/作黎)
時邁其猶昊天子之祐享有晉兆民戴之畏天之威敬
授民時丕顯丕承於猶繹思皇極斯建庶績咸煕庶幾
夙夜惟晉之祺(民晉書作庶/民晉書作人)
宣文惟后克配彼天撫寧四海保有康年於乎緝煕肆
用靖民爰立典制爰修禮紀作民之極莫資匪始克昌
厥後永言保之
　　　前所作天地郊明堂夕牲歌　傅𤣥(下同/五篇)
皇矣有晉時邁其德受終于天光濟萬國萬國既光神
定厥祥䖍于郊祀祇事上皇祇事上皇百祿是臻巍巍
祖考克配彼天嘉牲匪歆德馨惟饗受天之祚神和四
暢(祿晉書作福祚晉書作祐神/和四暢晉書作神化四方)
　　　降神歌
於赫大晉膺天景祥二帝邁德宣兹重光我皇受命奄
有萬方郊祀配享禮樂孔章神祇嘉饗祖考是皇克昌
厥後保祚無疆
　　　天郊饗神歌
整泰壇祀皇神精氣感百靈賔蕰朱火燎芳薪紫煙遊
冠青雲神之體靡象形曠無方幽以清神之來光景照
聽無聞視無兆神之至舉歆歆靈爽協動余心神之坐
同歡娯澤雲翔化風舒嘉樂奏文中聲八音諧神是聽
咸潔齊並芬芳烹牲牷享玉觴神恱饗㰴禋祀祐大晉
降繁祉胙京邑行四海保天年窮地紀(祀晉書作禮逰/作起牲牷作牷)
(牲胙作作/行作廣)
　　　地郊饗神歌(初學記載/一首注後)
整泰坼竢皇祇衆神感羣靈儀陰祀設吉禮施夜將極
時未移祇之體無形象潛泰幽洞忽荒祇之出薆若有
靈無逺天下母祇之來遺光景昭若存終冥冥祇之至
舉欣欣舞象德歌成文祇之坐同歡豫澤雨施化雲布
樂八變聲教敷物咸亨祇是娯齊既潔侍者肅玉觴進
咸穆穆享嘉豢歆德馨胙有晉暨羣生溢九壤格天庭
保萬壽延億齡
　　　明堂饗神歌
經始明堂享祀匪懈於皇烈考光配上帝赫赫上帝既
髙既崇聖考是配明德顯融率土敬職萬方來祭常于
時假保胙永世
　　宋郊祀歌
　　　(宋書樂志曰文帝元嘉十八年九月有司奏二/郊宜奏登歌二十二年南郊始設登歌詔御史)
　　　(中丞顔延之造歌詩廟樂尚闕孝建二年九月/有司奏前殿中曹郎荀萬秋議謂郊廟宜設備)
　　　(樂竟陵王誕等五十一人並同萬秋議丹陽尹/顔竣以郊祀有樂未見明證建平王宏以萬秋)
　　　(謂郊宜有樂亊有典據時衆議並同宏祠南郊/迎神奏肆夏皇帝初登壇奏登歌初獻奏凱容)
　　　(宣烈之舞送神奏肆夏祠廟迎神奏肆夏皇帝/入廟門奏永至皇帝詣東壁奏登歌初獻奏凱)
　　　(容宣烈之舞終獻奏永/安送神奏肆夏詔可)
　　　夕牲歌　　　　　　　　　顏延之(下同/)
夤威寶命嚴恭帝祖表海炳岱系唐胄楚靈鑒濬文民
屬叡武奄受敷錫宅中拓宇亘地稱皇罄天作主月竁
來賔日際奉土開元首正禮交樂舉六典聫事九官列
序有牲在滌有潔在俎以􁀔王衷以答神祜(表海炳岱/一作炳海)
(表/岱)
　　　迎送神歌
維聖饗帝維孝饗親皇乎備矣有事上春禮行宗祀敬
達郊禋金枝中樹廣樂四陳陟配在京降德在民奔精
照夜髙燎煬晨陰明浮爍沉榮深淪告成大報受釐元
神月御按節星驅扶輪遥輿逺駕曜曜振振(饗郭本作/養駕郭本)
(作/舉)
　　　饗神歌
營泰畤定天衷思心睿謀筮從建表蕝設郊宮田燭置
爟火通歴元旬律首吉飾紫壇坎列室中星兆六宗秩
乾宇宴地區謐大孝昭祭禮供牲日展盛自躬具陳器
備禮容形儛綴被歌鐘望帝閽聳神蹕靈之來辰光溢
潔粢酌娯太一明輝夜華晳日祼既始獻又終煙薌鬯
報清穹饗宋德胙王功休命永福履充
　　明堂歌
　　　(南齊書樂志曰明堂祠五帝漢郊祀歌皆四言/宋孝武使謝莊造辭莊依五行數木用三火用)
　　　(七土用五金用九水用六按洪範五行一水二/火三木四金五土月令木八火七土五金九水)
　　　(六蔡邕云東方木三土五故八南方火二土五/故七西方金四土五故九北方水一土五故六)
　　　(又納音數一言上三言火五言水七言金九言/木若依洪範木數用三則應水一火二金四也)
　　　(若依月令金九水六則應木八火七也當以洪/範一二之數言不成文故有取捨而使兩義並)
　　　(違未詳以數立/文為何依據)
　　　迎神歌(宋書樂志曰迎送神歌依/漢郊祀三言四句一轉韻)
　　　　　　　　　　　　　　　謝莊(下同/)
地紐謐乾樞回華葢動紫㣲開旌蔽日車若雲駕六氣
乗絪緼曄帝京輝天邑聖祖降五靈集構瑶戺聳珠簾
漢拂幌月棲檐舞綴暢鐘石融駐飛景鬱行風懋粢盛
潔牲牷百禮肅羣司䖍皇德逺大孝昌貫九幽洞三光
神之安解玉鑾景福至萬㝢歡(氣郭本/作龍)
　　　登歌(舊四言詩/)
雍臺辨朔澤宫練辰潔火夕照明水朝陳六瑚賁室八
羽華庭昭事先聖懷濡上靈肆夏戒敬升歌發德永固
鴻基以綏萬國(辰郭本/作服誤)
　　　歌太祖文皇帝(依周頌體齊書樂志曰周頌我/將祀文王言皆四其一句五一)
　　　　(句七莊歌太/祖亦無定句)
維天為大維聖祖是則辰居萬㝢綴旒下國内靈八輔
外光四瀛蒿宫仰葢日館希旌複殿留景重檐結風刮
楹接緯達嚮承虹設業設簴在王庭肇禋祀克配乎靈
我將我享維孟之春以孝以敬以立我烝民
　　　歌青帝(三言依木數/)
參映夕駟照晨靈乘震司青春鴈將向桐始蕤柔風舞
暄光遲萌動達萬品新潤無際澤無垠
　　　歌赤帝(七言依火數/)
龍精初見大火中朱光北至圭景同帝在在離寔司衡
水雨方降木槿榮庶物盛長殷殷阜恩覃四冥被九有
　　　歌黃帝(五言依土數/)
履艮宅中㝢司繩御四方裁化遍寒燠布政周炎凉景
麗條可結霜明冰可折凱風扇朱辰白雲流素節分至
乘結晷啓閉集恒度帝運緝萬有皇靈澄國步(御一作/總結一)
(作/涇)
　　　歌白帝(九言依金數/)
百川如鏡天地爽且明雲冲氣舉德盛在素精木葉初
下洞庭始揚波夜光徹地翻霜照懸河庶類收成歲功
行欲寧浹地奉渥罄宇承秋靈(秋一/作帝)
　　　歌黑帝(六言依水數/)
歲月既晏方馳靈乘坎德司規𤣥雲合晦鳥路白雲繁
亘天涯雷在地時未光飾國典閉關梁四節遍萬物殿
福九域祚八鄉晨晷促夕漏延太隂極微陽宣鵲將巢
氷已鮮氣濡水風動泉(鳥一作歸/雲一作雪)
　　　送神歌(依漢郊祀送神亦/三言即赤蛟也)
藴禮容餘樂度靈方留景欲暮開九重肅五達鳳參差
龍已沫雲既動河既梁萬里照四空香神之車歸清都
璇庭寂玉殿虚睿化凝孝風熾顧靈心結皇恩
　　齊南郊樂歌辭
　　　(南齊書樂志曰武帝建元二年有司奏郊廟雅/樂歌辭舊使學士博士撰搜簡採用請勑外凡)
　　　(義學者普令製立參議太廟登歌宜用司徒褚/淵餘悉用黄門郎謝超宗辭超宗所撰多刪顔)
　　　(延之謝莊辭以為新曲備改樂名永明二年太/子步兵校尉伏曼容上表宜集英儒刪纂雅樂)
　　　(詔付外詳竟不行永明二年又詔王儉造太廟/二室及郊配辭隋書樂志曰梁天監初北中郎)
　　　(司馬何佟之上言按周禮王出入則奏王夏尸/出入則奏肆夏牲出入則奏昭夏今樂府之夏)
　　　(唯變王夏為皇夏葢緣秦漢巳來稱皇故也而/齊氏仍宋儀注迎神奏昭夏皇帝出入奏永至)
　　　(牲出入更奏引牲之樂其為舛謬莫斯之甚又/曰陳文帝天嘉五年詔尚書左丞劉平儀曹郎)
　　　(張崔定南北郊及明堂儀注改/所用齊樂以韶為名餘詳志中)
　　　肅咸樂(羣臣出入奏/)　　　　謝超宗(下同/)
夤承寶命嚴恭帝緒奄受敷錫升中拓宇亘地稱皇罄
天作主月域來賔日際奉土開元首正禮交樂舉六典
聨事九官列序(顔延之夕牲歌刪定/此下除四句皆顔辭)
　　　引牲樂(牲出入奏/)
皇乎敬矣恭事上靈昭教國祀肅肅明明有牲在滌有
潔在俎以薦王衷以答神祜陟配在京降德在民奔精
望夜髙燎佇晨(顔延之夕牲歌合/迎送神歌刪定)
　　　嘉􁀔樂(薦豆呈毛血奏/)
我恭我享惟孟之春以孝以敬立我烝民青壇奄靄翠
幙端凝嘉俎重薦兼籍再升設業設簴展容王庭肇禋
配祀克對上霛(謝莊歌太祖辭増損/右夕牲歌並重奏)
　　　昭夏樂(迎神奏/)
惟聖饗帝惟孝饗親禮行宗祀敬達郊禋金枝中樹廣
樂四陳月御案節星驅扶輪遥輿逺駕曜曜振振告成
大報受釐元神(延之迎送/神歌刪定)
　　　永至樂(皇帝入壇東門奏/)
紫壇望靈翠幙佇神率天奉䞇罄地來賔神貺並介泯
祇合祉恭昭鑒享肅光孝祀威藹四靈洞曜三光皇德
全被大禮流昌
　　　登歌(皇帝升壇奏/)
報惟事天祭實尊靈史正嘉兆神宅崇禎五畤昭鬯六
宗彛序介丘望塵皇軒肅舉
　　　文德宣烈樂(皇帝初獻奏/)
營泰畤定天衷思心緒謀筮從田燭置爟火通大孝昭
國禮融(延之饗神/歌刪定)
　　　武帝宣烈樂(次奏/)
功燭上宙德耀中天風移九域禮飾八埏四靈晨炳五
緯宵明膺厯締運道茂前聲
　　　髙德宣烈樂(太祖髙皇帝配饗奏此章永/明二年造尚書令王儉辭)
　　　　　　　　　　　　　　　王儉
饗帝嚴親則天光大舄奕前古榮鏡無外日月宣華卿
雲流靄五漢同休六幽咸泰
　　　嘉胙樂(皇帝飲福酒奏/)　　　謝超宗(下同/)
鬯嘉禮承休錫盛德符景緯昌華應帝䇿聖藹耀昌基
融祉暉世歴聲正涵月軌書文騰日迹寶瑞昭神圖靈
貺流瑞液我皇崇暉祚重芬冠徃籍(騰一/作同)
　　　昭夏樂(送神奏/)
薦饗洽禮樂該神娯展辰斾回洞雲路拂琁階紫雰靄
青霄開睠皇都顧玉臺留昌德結聖懷
　　　昭逺樂(皇帝就燎位奏/)
天以德降帝以禮報牲尊俯陳柴幣仰燎事展司采敬
達瑄薌烟䞇青昊震颺紫塲陳馨示䇿肅志宗禋禮非
物備福唯誠陳
　　　休成樂(皇帝還便殿奏/)
昭事上祀饗薦具陳迴鑾轉翠拂景翔宸綴懸敷暢鍾
石昭融羽炫深晷籥曀行風肆序輟度肅禮停文四金
聳衛六馭齊輪
　　附
　　　(江淹造三章正史及本集郭氏樂府並不載按/齊永明初嘗詔淹造藉田歌且齊郊祀有宣烈)
　　　(之樂梁樂無是詩紀云未詳所用今按辭/中薦通蒼祇殷崇配天之語為南郊近是)
　　　牲出入歌辭(並見初/學記)　　　　江淹(下同/)
祝詳史具禮備樂薦有牲在陳有鼔在縣騰燭象星奔
水類電郊燎夙戒駜彼椉駽以伺質明以伸神晏
　　　薦豆呈毛血歌辭
時恭時祀有物有則伊我上聖實抱明德犧象交陳鬱
樽四塞黍惟嘉穀酒惟𤣥黙薦通蒼祇慶覃黎黑願靈
之降祚家祐國
　　　奏宣烈之樂歌辭
殷崇配天周尊明祀瑞合汾陰慶同泰畤青幕雲舒丹
殿霞起二曜惟新五精告始于以饗之景福是履
　　北郊樂歌
　　　(南齊書樂志曰按周頌昊天有成命郊祀天地/也是則周漢以來祭天地皆同辭矣宋顔延之)
　　　(饗地神辭一篇餘與南郊同齊北郊羣臣入奏/肅咸牲入奏引牲薦豆呈毛血奏嘉薦皇帝入)
　　　(壇東門奏永至飲福酒奏嘉胙還便殿奏休成/辭並與南郊同迎送神昭夏登歌異隋書樂志)
　　　(曰陳初武帝詔求宋齊故亊太常卿周宏讓奏/曰齊氏承宋咸用元徽舊式宗祀朝饗奏樂俱)
　　　(同唯北郊之禮頗有增益皇帝入壝門奏永至/飲福酒奏嘉胙太尉亞獻奏凱容埋牲奏隷幽)
　　　(帝還便殿奏休成衆官並出奏肅成此乃元㣲/所闕永明六年之所加也唯送神之樂宋孝建)
　　　(二年秋起居注云奏肆夏永/明中改奏昭夏帝遂依之)
　　　昭夏樂(迎地神奏/)　　　　　謝超宗(下同/)
詔禮崇營敬饗𤣥畤靈正丹帷月肅紫墀展薦登華風
縣凝鏘神惟戾止鬱葆遥莊昭望歲芬環游辰太穆哉
尚禮橫光秉藹
　　　登歌(皇帝升壇奏/)
佇靈敬享禋肅彛文縣動聲儀薦潔牲芬陰祇以貺昭
祀式慶九服熙度六農祥正
　　　地德凱容歌(初獻/)
繕方丘端國陰掩珪晷仰靈心詔源委遍丘林禮獻物
樂薦音(顔延之/辭刪定)
　　　昭德凱容樂(皇帝次奏/)
慶圖濬邈藴祥祕瑶俔天炳月嬪光紫霄邦化靈懋閫
則風調儷德方儀徽載以昭
　　　昭夏樂(送神奏/)
薦神升享序楙淹玉俎停金奏寶斾轉旒駕旋溢素景
鬱紫躔靈心顧留宸睠洽外瀛瑞中縣
　　　隸幽樂(瘞埋奏/)
后皇嘉慶定祇𤣥畤承帝休圗祇敷靈祉篚幂周序軒
朱凝會牲幣芬壇精明佇葢調川瑞昌警嶽祥泰
　　明堂樂歌
　　　(南齊書樂志曰武帝建元初詔黄門郎謝超宗/造明堂夕牲等歌并採用莊辭並建元永明中)
　　　(奏其凱容宣烈樂/嘉胙樂太廟同用)
　　　肅咸樂(賔出入奏/二首)　　　　　謝超宗(下同/)
彛承孝典恭事嚴聖浹天奉賮罄壤齊慶司儀具序羽
容夙章芬枝揚烈黼構周張助寶奠軒酎珍充庭璆縣
凝㑹琄朱佇聲先期選禮肅若有承祗對靈祉皇慶昭
膺
尊事威儀輝容昭序迅恭明神潔盛牲俎肅肅嚴宫藹
藹崇基皇靈降止百祗具司戒成望夜端烈承朝依微
昭旦物色輕宵(並宋殷淡章聖廟肅咸樂/末除四句南齊書未注明)
　　　引牲樂(牲出入/)
惟誠潔饗惟孝尊靈敬芳黍稷敬滌犧牲騂繭在豢載
溢載豐以承宗祀以肅皇衷蕭芳四舉華火周傳神鑒
孔昭嘉足參牷(宋殷淡章聖/廟引神樂)
　　　嘉薦樂(薦豆呈毛血奏/二首)
肇禋戒祀禮容咸舉六典飾文九司炤序牲柔既昭犧
剛既陳恭滌惟清敬事惟神加籩再御兼俎重薦節動
軒越聲流金縣
奕奕閟幄亹亹嚴闈潔誠夕鑒端服晨暉聖靈戾止翊
我皇則上綏四㝢下洋萬國永言孝饗孝饗有容儐僚
贊列肅肅雍雍(並宋殷淡章/聖廟嘉薦樂)
　　　昭夏樂(迎神奏/)
地紐謐乾樞回華葢動紫微開旌蔽日車若雲駕六龍
椉煙煴燁帝景燿天邑聖祖降五雲集懋粢盛潔牲牷
百禮肅羣司䖍皇德逺大孝昌貫九幽洞三光神之安
解玉鑾景福至萬㝢歡(刪謝/莊辭)
　　　登歌(皇帝升明堂奏/)
雍臺辨朔澤宫選辰潔火夕炤明水朝陳六瑚賁室八
羽華庭昭事先聖懷濡上靈肆夏式敬升歌發德永固
洪基以綏萬國(並謝/莊辭)
　　　凱容宣烈樂(初獻奏/)
釃醴具登嘉俎咸薦饗洽誠陳禮周樂徧祝辭罷祼序
容輟縣蹕動端庭鑾回嚴殿神儀駐景華漢亭虚八靈
案衞三祇解途翠葢耀澄罼帟凝晨玉鑣息節金輅懷
音式誠達孝底心肅感追慿皇鑒思承淵範神錫懋祉
四緯昭明仰福帝徽俯齊庶生(殷淡辭式/一作戒)
　　　青帝歌
參映夕駟昭晨靈椉震司青春雁將向桐始蕤和風舞
暄光遲萌動達萬品親潤無際澤無垠(謝莊辭改/柔為和)
　　　赤帝歌
龍精初見大火中朱光北至圭景同帝在在離寔司衡
雨水方降木槿榮庶物盛長咸殷阜恩澤四溟被九有
(謝莊辭改/恩厚四句)
　　　黃帝歌
履艮宅中宇司繩總四方裁化徧寒燠布政司炎涼至
分椉經晷閉􁳄集恒度帝暉緝萬有皇靈澄國步(謝莊/辭刪)
(中四/句)
　　　白帝歌
百川若鏡天地爽且明雲沖氣舉盛德在素精庶類收
成歲功行欲寧浹地奉渥罄宇承帝靈(謝莊辭刪/中四句)
　　　黑帝歌
歲既暮日方馳靈椉坎德司規𤣥雲合晦鳥蹊白雪繁
亘天涯晨晷促夕漏延太陰極㣲陽宣(刪謝/莊辭)
　　　嘉胙樂(還東壁受福酒奏/大席同用)
禮薦洽福胙昌聖皇膺嘉祐帝業凝休祥居極椉景運
宅德瑞中王澄明臨四奥精華延八鄉洞海同聲憓澈
宇麗乾光靈慶纒世祉鴻烈永無疆
　　　昭夏樂(送神奏/)
藴禮容餘樂度靈方留景欲暮開九重肅五達鳳參差
龍巳沫雲既動河既梁萬里照四空香神之車歸青都
琁庭寂玉殿虚鴻化凝孝風熾顧靈心結皇思鴻慶遐
鬯嘉薦令芳翊帝明德永祚深光(謝莊辭末/増四句)
　　雩祭樂歌
　　　(南齊書樂志曰建武二年雩祭明堂/謝朓造辭一依謝莊唯世祖四言)
　　　迎神歌(依漢郊祀歌三言/宋明堂迎神八解)　　謝朓(下同/)
清明暢禮樂新候龍景練貞辰(一/解)陽律亢陰晷伏耕下
土荐穜稑(二/解)宸儀警王度乾嗟雲漢望昊天(三/解)張盛樂
奏雲儛集五精延帝祖(四/解)雩有諷禜有秩膋鬯芬圭瓚
毖(五/解)靈之來帝閽開車煜燿吹徘徊(六/解)停龍轙徧觀此
凍雨飛祥雲靡(七/解)壇可臨奠可歆對甿祉鑒皇心(八/解)
　　　歌世祖武皇帝(依廟歌四言以/下一各分解)
濬哲維祖長發其武帝出自震重光御㝢七德攸宣九
疇咸敘靜難荆衡凝威蠡浦昧旦丕承夕惕刑政化壹
車書德馨粢盛昭星夜景非雲曉慶衢室成陰璧水如
鏡禮充玉帛樂被匏絃於鑠在詠陟配于天自宫徂兆
靡愛牲牷我將我享永祚無疆(衡一作舒/匏一作管)
　　　歌青帝(木生數三/)
營翼日鳥殷宵凝冰泮𤣥蟄昭景陽陽風習習女夷歌
東皇集奠春酒秉青圭命田祖渥羣黎
　　　歌赤帝(火成數七/)
惟此夏德德恢台兩龍在御炎精來火星方中南訛秩
靡草云黃含桃實族雲蓊鬱温風扇興雨祁祁黍苗徧
　　　歌黃帝(土成數五/)
禀火自髙明毓金挺剛克涼燠資成化羣芳載厚德陽
季勾萌達炎徂溽暑融商暮百工止歲極凌陰沖泉流
疏巳清原隰甸已平咸言祚惟億敦民保髙京
　　　歌白帝(金成數九/)
帝說于兌執矩固司藏百川收潦精景應徂商嘉樹離
披榆關命賔鳥夜月如霜秋風方嫋嫋商陰肅殺萬寶
咸巳遒勞哉望歲塲功兾可收(徂商集作金/方秋作金)
　　　歌黑帝(水成數六/)
白日短𤣥夜深招揺轉移太陰霜鐘鳴冥陵起星回天
月窮紀聽嚴風來不息望𤣥雲黝無色曾冰冽積羽幽
飛雪至天山側關梁閉方不巡合國吹饗蜡賔統微陽
究終始百禮洽萬祚臻
　　　送神歌(三言/)
敬如在禮將周神之駕不少留躡龍鑣轉金葢紛上馳
雲之外警七曜詔八神排閶闔渡天津有渰興膚寸積
雨冥冥又終夕俾棲糧維萬箱皇情暢景命昌
　　籍田樂歌
　　　(南齊書樂志曰漢章帝元和元年𤣥武司馬班/固奏用商頌載芟祠先農晉傅𤣥作祀先農先)
　　　(蠶夕牲歌詩一篇八句迎送神一篇饗社稷先/農先聖先蠶歌詩三篇前一篇十二句中一篇)
　　　(十六句後一篇十二句辭皆敘田農事胡道安/先農饗神詩一篇並八句樂府相傳舊歌三章)
　　　(永明四年籍田詔驍騎將軍江淹造籍田歌/淹製二章不依胡傳世祖口勑付太樂歌之)
　　　祀先農迎送神升歌　　　　江淹(下同/)
羽鑾從動金駕時遊教騰義鏡樂綴禮修率先丹耦躬
遵綠疇靈之聖之歲殷澤柔
　　　饗神歌
瓊斚既飾繡簋以陳方燮嘉種永毓宵民
　
　
　
　
　
　
　
　
　
　
　
　古樂苑巻二
欽定四庫全書
　古樂苑巻三
　　　　　　　　　　　　明　梅鼎祚　編
　郊廟歌辭(郊祀北齊/梁)　(北周/)　(隋/)
　　梁雅樂歌
　　　(隋書樂志曰梁初郊禋宗廟及三朝之樂並用/宋齊元徽永明儀注唯改嘉祚為永祚又去永)
　　　(至之樂何佟之周捨議按周禮王出入奏王夏/大祭祀與朝會同而漢制皇帝在廟奏永至朝)
　　　(會别奏皇夏二樂有異於禮為乖乃除永至還/用皇夏及武帝定國樂並以雅為稱取詩序云)
　　　(言天下之事形四方之風謂之雅雅止乎十二/則天數也乃至階步之樂増撤食之雅焉其辭)
　　　(並沈約所製普通中薦蔬之後改諸雅歌勑蕭/子雲製辭既無牲牢遂省滌雅牷雅云南史曰)
　　　(梁初郊廟未革牲牷樂辭皆沈約撰至是承用/子雲啟宜改之勑答曰此是主者守株宜急改)
　　　(也仍使子雲撰定勅曰郊廟歌辭應須典誥大/語不得雜用子史文章淺言而沈約所撰亦多)
　　　(舛謬子雲作成勑並施用隋書樂志曰梁天監/初時議又以為周禮云若樂六變天神皆降神)
　　　(居上𤣥去還怳忽降則自至迎則無所可改迎/為降而送依前式又周禮云若樂八變則地祗)
　　　(皆出可得而禮地宜/依舊為迎神從之)
　　　皇雅(三曲五言皇帝出入奏隋書樂志曰宋孝/建起居注奏永至至是改為皇雅取詩皇)
　　　　(矣上帝臨下有赫/也二郊太廟同用)　　　　沈約(下同首/十一)
帝德實廣運車書靡不賓執瑁朝羣后垂旒御百神八
荒重譯至萬國婉來親
華蓋拂紫微勾陳繞太一容裔被緹組參差羅罕畢星
回昭以爛天行徐且謐
清蹕朝萬㝢端冕臨正陽青絇黃金繶衮衣文繡裳既
散華蟲采復流日月光
　　　滌雅(一曲四言牲出入宋元徽儀注奏引牲至/是改為滌雅取禮記帝牛必在滌三月也)
　　　　(二郊明堂/太廟同用)
將修盛禮其儀孔熾有腯斯牲國門是置不黎不痼靡
諐靡忌呈肌獻體永言昭事俯休皇德仰綏靈志百福
具膺嘉祥允洎駿奔伊在慶覃遐嗣
　　　牷雅(一曲四言薦毛血宋元徽三年儀注奏嘉/薦至是改為牷雅取春秋左氏傳牲牷肥)
　　　　(腯也二郊明/堂太廟同用)
反本興敬復古昭誠禮容宿設祀事孔明華俎待獻崇
碑麗牲充哉繭握肅矣簪纓其膋既啟我豆既盈庖丁
遊刃葛盧驗聲多祉攸集景福來并
　　　諴雅(一曲三言南郊降神用宋元徽儀注奏昭/夏至是改為諴雅取尚書至諴感神也)
懷忽慌瞻浩蕩盡誠潔致䖍想出杳冥降無象皇情肅
具僚仰人禮盛神途敞僾明靈申敬享感蒼極洞𤣥象
　　　諴雅(一曲三言北/郊迎神用)
地德溥崑丘峻揚羽翟鼔應􁈹出尊祇展誠信招海瀆
羅嶽鎮惟福祉咸昭晉
　　　諴雅(一曲四言南北郊明/堂太廟送神同用)
我有明德馨非稷黍牲玉孔備嘉薦惟旅金懸宿設和
樂具舉禮達幽明敬行尊俎鼔鐘云送遐福是與
　　　獻雅(一曲四言皇帝飲福酒宋元徽儀注奏嘉/祚梁初改為永祚至是改為獻雅取禮記)
　　　　(祭統尸飲五洗玉爵獻卿今之福/酒亦古獻之義也二郊明堂同用)
神宫肅肅天儀穆穆禮獻既同膺兹釐福我有馨明無
愧史祝
　　　禋雅(一曲四言就燎位用宋元徽儀注奏昭逺/就埋位齊永明儀注奏隸幽至是燎埋俱)
　　　　(奏禋雅取周禮大宗伯/以禋祀祀昊天上帝也)
紫宫昭煥太一微𤣥降臨下土尊髙上天載陳珪幣式
備牲牷雲箛清引栒簴髙懸俯昭象物仰致髙煙肅彼
靈祉咸達皇䖍
　　　禋雅(一曲四言/就埋用)
盛樂斯舉協徵調宫靈饗慶洽祉積化融八變有序三
獻已終坎牲瘞玉酬德報功振垂成吕投壤生風道無
虚致事由感通於皇盛烈比祚華嵩
　　二郊登歌
　　　(隋書樂志曰大戴云清廟之歌懸一磬而尚搏/拊在漢之世獨有登歌近代巳來始用絲竹舊)
　　　(三朝設樂皆有登歌梁武以為登歌者頌祖宗/功業非元日所奏于是去之後以其說非通復)
　　　(用於嘉慶梁二郊宗廟皇帝初獻及明堂徧歌/五帝德並奏登歌又曰南郊舞奏黄鍾取陽始)
　　　(化也北郊舞奏林鍾取陰始化也明堂宗廟所/尚者惟蕤賔是為敬之名復有陰主之義故同)
　　　(奏焉其南北郊明堂/宗廟之禮加有登歌)
　　　南郊登歌(二曲三言皇/帝初獻奏)　　　沈約
暾既明禮告成惟聖祖主上靈爵巳獻罍又盈息羽籥
展歌聲僾如在結皇情
禮容盛尊俎列𤣥酒陳陶匏設獻清㫖致䖍潔工既升
樂巳闋降蒼昊垂芳烈
　　　北郊登歌(二曲四言皇/帝初獻奏)　　　沈約
方壇既埳地祇已出盛典弗諐羣望咸秩乃升乃獻敬
成禮卒靈降無兆神饗載謐允矣嘉祚其升如日
至哉坤元實惟厚載躬兹奠饗誠交顯晦或升或降揺
珠動佩德表成物慶流皇代神嘏不諐祺福是賚(成物/郭作)
(萬/物)
　　明堂登歌(五曲/四言)
　　　(隋書樂志曰梁天監初明堂設樂大畧與南郊/不殊惟壇堂異名而無就燎之位明堂則徧歌)
　　　(五帝其餘同/於郊式焉)
　　　歌青帝　　　　　　　　　沈約(下同/)
帝居在震龍德司春開元布澤含和尚仁羣居既散歲
云陽止飭農分地民粒惟始雕梁繡栱丹楹玉墀靈威
以降百福來綏(民隋書/作人)
　　　歌赤帝
炎光在離火為威德執禮昭訓持衡受則靡草既凋温
風以至嘉薦惟旅時羞孔備齊緹在堂笙鏞在下匪惟
七百無絶終始
　　　歌黃帝
鬱彼中壇含靈闡化迴環氣象輪無輟駕布德焉在四
序將收音宫數五飯稷驂駵宅屏居中旁臨外宇升為
帝尊降為神主
　　　歌白帝
神在秋方帝居西皓允兹金德裁成萬寶鴻來雀化參
見火斜幕無𤣥鳥菊有黄華載列笙磬式陳彛俎靈罔
常懷惟徳是與
　　　歌黑帝
德盛乎水𤣥冥紀節陰降陽騰氣凝象閟司智􁎗坎駕
鐵衣𤣥祁寒拆地晷度迴天悠悠四海駿奔奉職祚我
無疆永隆民極(閟隋書作閉/民隋書作人)
　　北齊大禘圜丘歌
　　　(隋書樂志曰齊武成時始定四郊宗廟三朝之/樂大禘圜丘及北郊並同祀感帝用圜丘樂)
　　　肆夏樂(夕牲羣臣/入門奏)　　　　　陸卬等奉詔撰
肇應靈序奄字黎民乃朝萬國爰徴百神祗展方望幽
顯咸臻禮崇聲協䞇列珪陳翼差鱗次端笏垂紳來趨
動色式贊天人(民隋書作人/笏郭作拱)
　　　髙明樂(迎神奏登/歌辭同)
惟神鑒矣皇靈肅止圓璧展事成文即始士備八能樂
合六變風湊伊雅光華襲薦宸衞騰景靈駕霏煙嚴壇
生白綺席凝𤣥
　　　昭夏樂(牲出入並奏/)
剛柔設位惟皇配之言肅其禮念暢在兹飭牲舉獸載
歌且舞既設伊腯致精靈府物色惟典齋沐加恭宗族
咸暨罔不率從
　　　昭夏樂(薦毛血奏/)
展禮上月肅事應時繭栗為用交暢有期弓矢斯發瓫
簝將事圓神致祀率由先志和以鑾刀臭以血膋至哉
敬矣厥義孔髙(羣臣出進熟羣臣入/並奏肆夏辭同初入)
　　　皇夏樂(初入進熟皇/帝入門奏)
帝敬昭宣皇誠肅致玉帛齊軌屏攝咸次三垓上列四
陛㫄升龍陳萬騎鳳動千乘神儀天藹晬容離曜金根
停軫奉光先導
　　　皇夏樂(皇帝升丘奏壇/上登歌辭同)
紫壇雲曖紺幄霞褰我其陟止載致其䖍百靈竦聽萬
國咸仰人神咫尺𤣥應肸蠁
　　　髙明樂(皇帝初獻奏/)
上下眷㫄午從爵以質獻以恭咸斯暢樂惟雍孝敬闡
臨萬邦
　　　髙明樂(皇帝奠爵訖奏髙/明樂覆幬之舞辭)
自天子之㑹昌神道丘陵肅事克光天保九關洞開百
靈環列八尊呈備五聲投節
　　　武德樂(皇帝獻太祖配饗神座奏/武德之樂昭烈之舞辭)
配神登聖主極尊靈敬宣昭燭咸達窅冥禮𢎞化定樂
贊功成穰穰介福下被羣生(皇帝小退當昊天上/帝靈座前奏皇夏)
　　　皇夏樂(皇帝飲福酒奏/)
皇心緬且感吉蠲奉至誠赫哉光盛德乾巛詔百靈報
福歸昌運承祐播休明風雲馳九域龍蛟躍四溟浮幕
呈光氣儷象燭華精濩武方知恥韶夏僅同聲(皇帝詣/東陛還)
(便座又奏皇/夏辭同初入)
　　　髙明樂(送神降丘南陛奏/)
獻享畢懸佾周神之駕將上遊超斗極絶河流懷萬國
寧九州欣帝道心顧留帀上下荷皇休(皇帝之望燎位/奏皇夏辭同上)
　　　昭夏樂(紫壇既燎奏/)
𤣥黃覆載元首照臨合德致禮有契其心敬申事闋潔
誠云報玉帛載升棫樸斯燎寥廓幽曖播以馨香皇靈
惟監降福無疆(皇帝自望燎位還本位奏/皇夏辭同上  云一作共)
　　　皇夏樂(皇帝還便殿奏/)
天大親嚴匪敬伊孝永言肆饗宸明增耀陽丘既暢大
典逾光乃安斯息欽若舊章天迴地旋鳴鑾引警且萬
且億皇厯惟永(羣臣出奏肆/夏辭同上)
　　北郊樂歌(八首/)
　　　(隋書樂志曰齊北郊迎神奏髙明樂登歌辭同/薦毛血奏昭夏進熟皇帝入門及升丘並奏皇)
　　　(夏奠爵訖奏髙明樂覆幬舞送神降丘南陛奏/髙明樂既瘞奏昭夏還便殿奏皇夏餘並同南)
　　　(郊按隋書南北樂合載其文異/者即注句下今從郭本分列)
　　　髙明樂
惟祗監矣皇靈肅止方琮展事即陰成理士備八能樂
合八變風湊伊雅光華襲薦象衞騰景靈駕霏煙嚴壇
生白綺席凝𤣥
　　　昭夏樂
展禮上月肅事應時繭栗為用交暢有期弓矢斯發瓫
簝將事方祗致祀率由先志和以鑾刀臭以血膋至哉
敬矣厥義孔髙
　　　皇夏樂
帝敬昭宣皇誠肅致玉帛齊軌屏攝咸次重垓上列分
陛㫄升龍陳萬騎鳳動千乘神儀天藹晬容離曜金根
停軫奉光先導
　　　皇夏樂
層壇雲曖嚴幄霞褰我其陟止載致其䖍百靈竦聽萬
國咸仰人神咫尺𤣥應肸蠁
　　　髙明樂
自天子之㑹昌神道方澤祇事克光天保九關洞開百
靈環列八尊呈備五聲投節
　　　髙明樂
獻享畢懸佾周神之駕將下逰超荒極憩崑丘懐萬國
寧九州欣帝道心顧留帀上下荷皇休
　　　昭夏樂
𤣥黃覆載元首照臨合德致禮有契其心敬申事闋潔
誠云報牲玉載陳棫樸斯燎寥廓幽曖播以馨香皇靈
惟鑒降福無疆
　　　皇夏樂
天大親嚴匪敬伊孝永言肆饗宸明增耀陰澤云暢大
典逾光乃安斯息欽若舊章天迴地旋鳴鑾引警且萬
且億皇歴惟永
　　五郊樂歌
　　　(隋書樂志曰齊五郊迎氣降神並奏髙明樂又/禮五方上帝並奏髙明之樂為覆幬之舞按此)
　　　(五歌亦如宋謝/莊用五行數)
　　　青帝髙明樂(三言/)　　　　　(以下詩彚/作祖珽撰)
歲云獻谷風歸斗東指雁北飛電鞭激雷車遽虹旌靡
青龍馭和氣洽具物滋翻降止應帝期
　　　赤帝髙明樂(七言/)
婺女司旦中吕宣朱精御節離景延根荄俊茂温風發
柘火風水應炎月執衡長物德孔昭赤旂霞曳㑹今朝
(霞郭本/作電)
　　　黃帝髙明樂(五言/)
居中帀五運乘衡畢四時含養滋羣物協德固皇基嘽
緩契王風持載符君德良辰動靈駕承祀昌邦國
　　　白帝髙明樂(九言/)
風涼露降馳景颺寒精山川揺落平秩在西成葢藏成
積烝民被嘉祉從享來儀鴻休溢千祀(民隋書/作人)
　　　黑帝髙明樂(六言/)
虹藏雉化告寒氷壯地坼年殫日次月紀方極九州萬
邦獻力叶光是紀歲窮微陽潛兆方融天子赫赫明聖
享神降福惟敬
　　祠五帝於明堂樂歌辭
　　　肆夏樂(先一日夕牲羣臣入門奏羣臣出/奏進熟羣臣入並奏肆夏辭同)
　　　　　　　　　　　　　　　(以下詩彚/作祖珽撰)
國陽崇祀嚴恭有聞荒華胥暨樂我太君冕瑞有列禽
帛恭敘羣后師師威儀容與執禮辨物司樂考章率由
靡墜休有烈光(恭敘一/作載敘)
　　　髙明樂(太祝令迎神奏髙/明樂覆幬舞辭)
祖德光國圖昌祗上帝禮四方闢紫宫動華闕龍虎奮
風雲發飛朱雀從𤣥武攜日月帶雷雨耀宇内溢區中
眷帝道感皇風帝道康皇風扇粢盛列椒醑薦神且寧
㑹五精歸福祿幸閭亭(虎隋書/作獸)
　　　武德樂(太祖配饗奏武德樂昭烈舞辭五方天/帝奏髙明之樂覆幬之舞辭同迎氣)
於惟我祖自天之命道被歸仁時屯啟聖運鍾千祀授
手萬姓夷兇掩虐匡頽翼正載經載營庶士咸寧九功
以洽七德兼盈丹書入告𤣥玉來呈露甘泉白雲郁河
清聲教咸往舟車畢㑹仁加有形化浹無外嚴親惟重
陟配惟大既祐斯歌率土攸賴
　　　昭夏樂(牲出八奏/)
孝享不匱精潔臨年滌牢委溢形色博牷于以用之言
承歆祀肅肅威儀敢不敬止載飭載省惟牛惟羊明神
有察保兹萬方
　　　昭夏樂(薦毛血奏/)
我將宗祀夤獻厥誠鞠躬如在側聽無聲薦色斯純呈
氣斯臭有滌有濯惟神其祐五方來格一人多祉明德
惟馨於穆不已
　　　皇夏樂(進熟皇帝入門奏皇/帝升壇奏皇夏辭同)
象乾上構儀坤下基集靈崇祖永言孝思室陳簋豆庭
羅懸佾夙夜畏威保兹貞吉舞貴其夜歌重其升降斯
百祿惟饗惟應
　　　髙明樂(皇帝初獻奏髙/明樂覆幬舞辭)
度几筵闢牖户禮上帝感皇祖酌惟潔滌以清薦心欵
達神明
　　　髙明樂(皇帝祼獻奏髙/明樂覆幬舞辭)
帝精來降應我明德禮殫義展流祉邦國既受多祉實
資孝敬祀致其誠荷天休命
　　　皇夏樂(皇帝飲福酒奏/)
恭祀洽盛禮宣英猷爛層景廣澤同深泉上靈鍾百福
羣神歸萬年月軌咸梯岫日域盡浮川瑞鳥飛𤣥扈潛
鱗躍翠漣皇家膺寶歴兩地復參天
　　　髙明樂(太祝送神奏髙/明樂覆幬舞辭)
青陽奏發朱明歌西皓唱𤣥冥大禮罄廣樂成神心懌
將逺征飾龍駕矯鳳旍指閶闔憩層城出温谷邁炎庭
跨西汜過北溟忽萬億耀光精比電騖與雷行嗟皇道
懷萬靈固王業震天聲
　　　皇夏樂(皇帝還便殿奏/)
文物備矣聲明有章登薦惟肅禮邈前王鬯齊云終折
旋告罄穆穆旒冕藴誠畢敬屯衞按部鑾蹕迴途暫留
紫殿將及清都
　　周祀圓丘歌
　　　(隋書樂志曰周太祖迎魏武入關樂聲皆闕恭/帝元年平荆州大獲梁氏樂器以屬有司及閔)
　　　(帝受禪居位日淺明帝踐阼雖革魏氏之樂而/未臻雅正天和元年武帝初造山雲舞以備六)
　　　(代南北郊雩壇太廟禘祫俱用六舞建德二年/十月甲辰六代樂成奏於崇信殿於是正定雅)
　　　(音為郊廟樂創造鍾律頗得其宜宣/帝嗣位郊廟皆循用之無所改作)
　　　昭夏(降神奏/)　　　　　　　庾信(下同/)
重陽禋祀大報天丙午封壇肅且圜孤竹之管雲和弦
神光未下風肅然王城七里通天臺紫微斜照影徘徊
連珠合璧重光來天䇿暫轉鉤陳開(丙隋書作景/未郭本作來)
　　　皇夏(皇帝將入門奏/)
旌迴外壝蹕靜郊門千乘按轡萬騎雲屯藉茅無咎掃
地惟尊揖讓展禮衡璜節步星漢就列風雲相顧取法
於天降其永祚
　　　昭夏(俎入奏/)
日至大禮豐犠上辰牲牢脩牧繭栗毛純俎豆斯立陶
匏以陳大報反命居陽兆日六變鼓鍾三和琴瑟俎奇
豆偶惟誠惟質
　　　昭夏(奠玉帛奏/)
國玉巳奠蒼幣斯陳瑞形成象璧氣含春禮從天數智
總圓神為祈為祀至敬咸遵
　　　皇夏(皇帝升壇奏/)
七星是仰八陛有慿就陽之位如日之升思䖍肅肅施
敬繩繩祝史陳信𤣥象斯格惟類之典惟靈之澤幽顯
對揚人神咫尺(星郭本作里/施郭本作致)
　　　雲門舞(皇帝初獻奏/)
獻以誠鬱以清山罍舉沈齊傾惟尚饗洽皇情降景福
通神明
　　　雲門舞(皇帝初獻配帝奏/)
長丘逺歴大電遥源弓藏髙隴鼎没寒門人生于祖物
生于天尊神配德迄用康年(尊郭本/作奠)
　　　登歌(皇帝初獻及/獻配帝畢奏)
歲之祥國之陽蒼靈敬翠雲長象為飾龍為章乘長日
坏蟄户列雲漢迎風雨六吕歌雲門舞省滌濯奠牲牷
鬱金酒鳳凰尊迴天睠顧中原(列一/作烈)
　　　皇夏(皇帝飲福酒奏/)
國命在禮君命在天陳誠惟肅飲福惟䖍洽斯百禮福
以千年鉤陳掩映天駟徘徊彫禾飭斚翠羽承罍受斯
茂祉從天之來
　　　雍樂(撤奠奏/)
禮將畢樂將闌迴日轡動天關翠鳳揺和鑾響五雲飛
三步上風為馭雷為車無轍迹有煙霞暢皇情休靈命
雨留甘雲餘慶
　　　皇夏(帝就望燎位奏/)
六典聯事九司咸則率由舊章於焉允塞掌禮移次燔
柴在焉煙升玉帛氣斂牲牷休氣馨香膋芳昭晰翼翼
䖍心明明上徹
　　　皇夏(帝還便座奏/)
玉帛禮畢人神事分嚴承乃睠瞻仰迴雲輦路千門王
城九軌式道移候司方迴指得一惟清於萬斯寧受兹
景命于天告成
　　祀方澤歌
　　　昭夏(降神奏/)　　　　　　　庾信(下同/)
報功隂澤展禮𤣥郊平琮鎮瑞方鼎升庖調歌絲竹縮
酒江茅聲舒鐘鼔器質陶匏列燿秀華凝芳都荔川澤
茂祉丘陵容衞雲飾山罍蘭浮汎齊日至之禮歆兹大
祭
　　　昭夏(奠玉帛奏/)
曰若厚載欽明方澤敢以敬恭陳之玉帛徳包含養功
藏靈迹斯箱既千子孫則百
　　　登歌(初獻奏舞辭同圜丘/)
質明孝敬求陰順陽壇有四陛琮為八方牲牷蕩滌蕭
合馨香和鑾戾止振鷺來翔威儀簡簡鐘鼓喤喤聲和
孤竹韻入空桑封中雲氣坎上神光下元之主功深葢
藏(為郭本/作分)
　　　皇夏(望坎位奏/)
司筵撤席掌禮移次迴顧封壇恭臨坎位瘞玉埋俎藏
芬斂氣是曰就幽成斯地意(斯郭本/作此)
　　祀五帝歌
　　　皇夏(奠玉帛奏/)　　　　　　庾信(下同/)
嘉玉惟芳嘉幣惟量成形依禮禀色隨方神班有次歲
禮惟常威儀抑抑率由舊章(依郭作惟/有郭作其)
　　　皇夏(初獻奏/)
惟令之月惟嘉之辰司壇宿設掌史誠陳敢用明禮言
功上神鉤陳旦闢閶闔朝分旒垂象冕樂奏山雲將迴
霆䇿暫轉天文五運周環四時代序鱗次玉帛循迴樽
俎神其降之介福斯許(掌郭/作長)
　　　青帝雲門舞(皇帝初獻奏/下並同)
甲在日鳥中星禮東后奠蒼靈樹春旗命青史候雁還
東風起歌木德舞震宫泗濵石龍門桐孟之月陽之天
億斯慶兆斯年
　　　配帝舞
帝出于震蒼德於神其明在日其位居春勞以定國功
以施人言從配祀近取諸身
　　　赤帝雲門舞
招揺指午對南宫日月相㑹實沈中離光布政動温風
純陽之月樂炎精赤雀丹書飛送迎朱絃絳鼔罄䖍誠
萬物含養各長生
　　　配帝舞
以炎為政以火為官位司南陸享配離壇三和實俎百
味浮蘭神其茂豫天步艱難
　　　黃帝雲門舞
三光儀表正四氣風雲同戊巳行初歴黃鍾始變宫平
琮禮内鎮陰管奏司中齊壇芝曄曄清野桂馮馮夕牢
芬六鼎安歌韻八風神光乃超忽嘉氣恒蔥蔥
　　　配帝舞
四時咸一德五氣或同論猶吹鳳凰管尚對梧桐園器
圜居土厚位總配神尊始知今奏樂還用我雲門
　　　白帝雲門舞
肅靈兊景承配秋壇雲髙火落露白蟬寒帝律登年金
精行令瑞獸霜輝祥禽雪映司藏肅殺萬寶咸宜厥田
上上收功在斯(輝郭/作耀)
　　　配帝舞
金行秋令白帝朱宣司正五雉歌庸九川執文之德對
越彼天介以福祉君子萬年
　　　黑帝雲門舞
北辰為政𤣥壇北陸之祀員官宿設𤣥璜浴蘭坎德陰
風御寒次律將迴窮紀微陽欲動細泉管猶調於陰竹
聲未入於春絃待歸餘於送歴方履慶於斯年
　　　配帝舞
地始坼虹始藏服𤣥玉居𤣥堂沐蕙氣浴蘭湯匏器潔
水泉香陟配彼福無疆君欣欣此樂康
　　隋圜丘歌
　　　(隋書樂志曰文帝開皇中詔秘書監牛𢎞秘書/丞姚察虞部侍郎許善心兼内史舍人虞世基)
　　　(東宫學士劉臻等詳定雅樂十四年三月樂定/𢎞等奏曰伏奉明詔詳定雅樂博訪知音㫄求)
　　　(儒彦研校是非定其去就取為一代正樂具在/本司於是并撰歌辭三十首詔並令施用見行)
　　　(者皆停之其人間音樂流僻日久棄其舊體者/並加禁約務存其本牛𢎞傳曰開皇九年奉詔)
　　　(改定雅樂又作樂府歌辭撰定圜丘五帝凱樂/仁壽元年詔牛𢎞栁顧言許善心虞世基蔡徴)
　　　(等更詳故實創制雅樂歌辭其辭圜丘皇帝入/至版位定奏昭夏之樂以降天神升壇奏皇夏)
　　　(之樂受玉帛登歌奏昭夏之樂皇帝降南陛詣/壘洗洗爵訖升壇並奏皇夏初升壇俎入奏昭)
　　　(夏之樂皇帝初獻奏諴夏之樂皇帝既獻作文/舞之舞皇帝飲福酒作需夏之樂皇帝反爵於)
　　　(坫還本位奏皇夏之樂武舞出作肆夏之樂/送神作昭夏之樂就燎位還大次並奏皇夏)
　　　昭夏(降神奏/)
肅祭典協良辰具嘉薦俟皇臻禮方成樂已變感靈心
迴天睠闢華闕下乾宫乘精氣御祥風望爟火通田燭
膺介圭受瑄玉神之臨慶陰陰煙衢洞宸路深善既福
德斯輔流鴻祚徧區宇
　　　皇夏(皇帝升壇奏/)
於穆我君昭明有融道濟區域功格𤣥穹百神警衞萬
國承風仁深德厚信洽義豐明發思政勤憂在躬鴻基
惟永福祚長隆(君一/作后)
　　　登歌
德深禮大道髙饗穆就陽斯恭陟配惟肅血膋升氣冕
裘標服誠感清𤣥信陳史祝祗承靈貺載膺多福
　　　諴夏(皇帝初獻奏/)
肇禋崇祀大報尊靈因髙盡敬埽地推誠六宗隨兆五
緯陪營雲和發韻孤竹揚清我粢既潔我酌惟明五神
是鑒百禄來成(大報一作式奉盡/郭作就清一作聲)
　　　文舞(皇帝既獻奏/)
皇矣上帝受命自天睿圖作極文教遐宣四方監觀萬
國陶甄有苗斯格無得稱焉天地之經和樂具舉休徵
咸萃要荒式序正位履端秋霜春雨
　　　需夏(皇帝飲福酒奏/)
禮以恭事薦以饗時載清𤣥酒僃潔薌萁迴旒分爵思
媚軒墀惠均撤俎祥降受釐十倫以具百福斯滋克昌
厥德永祚鴻基
　　　武舞
御歴膺期乘乾表則成功戡亂順時經國兵暢五材武
𢎞七德憬彼遐裔化行充塞三道僃舉二儀交泰情發
自中義均莫大祀敬恭肅鐘鼓繁㑹萬國斯歡兆民斯
賴享兹介福康哉元首惠我無疆天長地久(民隋書/作人)
　　　昭夏(送神奏/)
享序洽祀禮施神之駕嚴將馳奔精驅長離耀牲煙達
潔誠照騰日馭鼔電鞭辭下土升上𤣥瞻寥廓杳無際
澹羣心留餘惠
　　五郊歌
　　　(隋書樂志曰五郊歌辭青郊奏角音赤郊奏徵/音黄郊奏宫音白郊奏商音黑郊奏羽音迎送)
　　　(神登歌與/圓丘同)
　　　青帝歌角音
震宫初動木德惟仁龍精戒旦鳥歴司春陽光煦物温
風先導巗處載驚膏田已冐犧牲豐潔金石和聲懐柔
備禮明德惟馨
　　　赤帝歌徵音
長嬴開序炎上為德執禮司萌持衡御國重離得位芒
種在時含櫻薦實木槿垂蕤慶賞既行髙明可處順時
立祭事昭福舉
　　　黃帝歌宫音
爰稼作土順位稱坤孕金成德履艮為尊黄本内色宫
實聲始萬物資生四時咸紀靈壇汛埽盛樂髙張威儀
孔僃福履無疆
　　　白帝歌商音
西成肇節盛徳在秋三農稍已九穀行收金氣肅殺商
威飂戾嚴風鼔莖繁霜隕蔕厲兵詰㬥勑法慎刑明神
降嘏國步惟寧
　　　黑帝歌羽音
𤣥英啓候冥陵初起虹藏於天雉化於水嚴關重閉星
迴日窮黃鍾動律廣莫生風𤣥樽示本天産惟質恩覃
外區福流京室(京隋書/作景)
　　感帝歌
　　　(隋書樂志曰祀感帝奏諴/夏迎送神登歌與圓丘同)
　　　諴夏
禘祖垂典郊天有章以春之孟於國之陽繭栗惟誠陶
匏斯尚人神接禮明幽交暢火靈降祚火歴載隆烝哉
帝道赫矣皇風(以春之孟郭/作以孟之春)
　　雩祭歌
　　　(隋書樂志曰雩祭蜡祭朝日夕月並/奏諴夏其迎送神登歌並與圓丘同)
　　　諴夏
朱明啟候時載陽肅若舊典延五方嘉薦以陳盛樂奏
氣序和平資靈祐公田既雨私亦濡民殷俗富政化敷
(民隋書/作人)
　　蜡祭歌
　　　諴夏
四方有祀八蜡酬功收藏既畢榛葛送終使之必報祭
之斯索三時告勞一日為澤神祇必來鱗羽咸致惟義
之盡惟仁之至年成物阜罷役息民皇恩已洽靈慶無
垠(民隋書/作人)
　　朝日夕月歌
　　　朝日諴夏
扶木上朝暾嵫山沈暮景寒來逰晷促暑至馳輝永時
和合璧耀俗泰重輪明執圭盡昭事服冕罄䖍誠
　　　夕月諴夏
澄輝燭地域流耀鏡天儀歴草隨弦長珠胎逐望虧成
形表蟾兎竊藥資王母西郊禮既成幽壇福惟厚
　　方丘歌
　　　(隋書樂志曰祭方丘惟/此四首異餘並同圓丘)
　　　昭夏(迎神奏/)
柔功暢陰德昭陳瘞典盛𤣥郊篚幂清膋鬯馥皇情䖍
具寮肅笙頌合鼓鼗㑹出桂旗屯孔葢敬如在肅有承
神胥樂慶福膺(旗郭作/作旌)
　　　登歌(奠玉帛奏/)
道惟生育器乃包藏報功稱範殷薦有常六瑚已饋五
齊流香貴誠尚質敬洽義章神祚惟永帝業增昌
　　　諴夏(獻皇地祇奏/)
厚載垂徳崑丘主神陰壇吉禮北至良辰鑒水呈潔牲
粟表純樽壺夕視幣玉朝陳羣望咸秩精靈畢臻祚流
於國祉被於人
　　　昭夏(送神奏/)
奠既徹獻已周竦靈駕逝逺逰洞四極帀九縣慶方流
祉恒遍埋玉氣掩牲芬晰神理顯國文
　　神州歌
　　　(隋書樂志曰祭神州奏社稷先農並/奏諴夏其迎送神登歌並與方丘同)
　　　諴夏
四海之内一和之壤地曰神州物賴生長咸池既降泰
坼斯饗牲牷尚黑珪玉寔兩九㝢載寧神功克廣
　　社稷歌(四首/)
　　　春祈社諴夏
厚地開靈方壇崇祀達以風露樹之松梓勾萌既申芟
柞伊始恭祈粢盛載膺休祉
　　　春祈稷諴夏
粒食興教播厥有先尊神致潔報本惟䖍瞻榆束耒望
杏開田方慿戩福佇詠豐年
　　　秋報社諴夏
北墉申禮單出表誠豐犧入薦華樂在庭原隰既平泉
流又清如雲已望髙廩斯盈
　　　秋報稷諴夏
民天務急農亦勤止或蓘或藨惟穈惟芑涼風戒時歲
云秋矣物成則報功施必祀(民隋書/作人)
　　先農歌
　　　諴夏
農祥晨晰土膏初起春原俶載青壇致祀斂蹕長阡迴
旌外壝房俎飾薦山罍沈滓親事朱紘躬持黛耜恭神
務穡受禧降祉
　　先聖先師歌
　　　諴夏
經國立訓學重教先三墳肇冊五典留篇開鑿理著陶
鑄功宣東膠西序春誦夏弦芳塵載仰祀典無騫
　
　
　
　
　古樂苑巻三
欽定四庫全書
　古樂苑巻四
　　　　　　　　　　　　明　梅鼎祚　編
　郊廟歌辭(廟祀魏/漢)　(晉/)　(宋/)
　　漢安世房中歌
　　　(儀禮曰燕歌鄉樂周南關睢葛覃巻耳召南鵲/巢采蘩采蘋鄭康成云王后國君夫人房中之)
　　　(樂歌也周南召南風化之本故謂之鄉樂用之/房中以及朝廷饗燕鄉射飲酒也周官磬師掌)
　　　(教燕樂之鐘磬傳云燕樂房中之樂所謂隂聲/也詩傳曰國君有房中之樂天子以周南諸侯)
　　　(以召南漢書曰房中祠樂髙祖唐山夫人所作/也周有房中樂至秦名曰夀人凢樂樂其所生)
　　　(禮不忘本髙祖樂楚聲故房中樂楚聲也孝惠/二年使樂府令夏矦寛僃其簫管更名安世樂)
　　　(宋書樂志曰魏文帝黄初二年議者以房中歌/后妃之徳所以風天下正夫婦乃改為正始之)
　　　(樂明帝太和初繆襲奏魏國初建王粲所作登/歌安世詩專以思詠神靈及説神靈鑒享之意)
　　　(晉書樂志曰魏明帝時侍中繆襲奏漢安世歌/詠亦説髙張四縣神來燕享嘉薦令儀永受厥)
　　　(福無有二南后妃風化天下之言今思惟徃者/謂房中為后妃之歌恐失其意方祭祀娛神登)
　　　(堂歌先祖功徳下堂歌詠燕享無事歌后妃之/化也於是改安世樂曰享神歌唐書禮樂志曰)
　　　(平調清調瑟調皆周房中之遺聲按漢書云房/中歌十七章然止列為九章宋劉敞注云疑本)
　　　(十二章誤為十七章因分列為十七章之數馬/端臨文獻通考亦同而郭茂倩樂府作十六章)
　　　(今從劉氏為正文漢/書郭本分列于下)　　　　唐山夫人
大孝僃矣休徳昭清髙張四縣樂充宮庭芬樹羽林雲
景杳冥金支秀華庶旄翠旌(劉敞云大孝僃/矣一章八句)
七始華始肅倡和聲神來宴娭庶幾是聽粥粥音送細
齊人情忽乘青𤣥熙事僃成清思眑眑經緯冥冥(七始/華始)
(一章十句漢書郭本/粥粥至冥冥一章)
我定厯數人告其心敇身齋戒施教申申乃立祖廟敬
明尊親大矣孝熙四極爰轃(我定厯數一章十句郭本/同漢書至樂民人為一章)
(轃與臻/字同)
王侯秉徳其鄰翼翼顯明昭式清明鬯矣皇帝孝徳竟
全大功撫安四極(王侯秉德一章/七句郭本同)
海内有姦紛亂東北詔撫成師武(臣/)承徳行樂交迸簫
勺羣慝肅為濟哉葢定燕國(海内有姦一章八句郭本/同簫舜樂勺周樂勺讀曰)
(酌/)
大海蕩蕩水所歸髙賢愉愉民所懷大山崔百卉殖民
何䝿䝿有徳(大海蕩蕩一章/六句郭本同)
安其所樂終産樂終産世繼緒飛龍秋遊上天髙賢愉
樂民人(安其所一章八句郭本同蘇林曰秋飛貌也師/古曰莊子有秋駕之法者亦言駕馬騰驤秋秋)
(然也揚雄賦曰秋秋蹌蹌入西園其義亦同讀者/不曉秋義㦯改此秋字為秫稷之秫失之逺矣)
豐草葽女羅施譱何如誰能囘大莫大成教徳長莫長
被無極(豐草葽一章八句/漢書郭本竝同)
靁震震電燿燿明徳鄉治本約治本約澤𢎞大加被寵
咸相保施徳大世曼夀(靁震震一章十句/漢書郭本竝同)
都荔遂芳窅窊桂華孝奏天儀若日月光乗𤣥四龍囘
馳北行羽旄殷盛芬哉芒芒孝道隨世我署文章(桂華/一章)
(十句孟康曰窅出窊入都良薜荔之香鼔動桂華也晉/灼曰桂華殿名樹此香草以潔齊其芳氣達於宮殿也)
(臣瓉曰茂陵中書歌都孋桂英美芳鼔行不得為殿/師古曰都良薜荔俱有芬芳桂華之形窅窊然也)
桂華馮馮翼翼承天之則吾易久逺燭明四極慈惠所
愛美若休徳杳杳冥冥克綽永福(桂華一章十句劉敞/曰馮馮翼翼此桂華)
(前章之名也古詩皆有篇名今/此獨兩章存郭本至山則一章)
美芳磴磑卽卽師象山則嗚呼孝哉案撫戎國蠻夷竭
歡象來致福兼臨是愛終無兵革(美芳一章八句郭本/嗚呼至兵革一章漢)
(書桂華馮馮翼翼至兵革為一章劉奉世曰桂華美芳/皆二詩章名本側注在前篇之末傳冩之誤遂以冠後)
(後詞無美芳亦/當作美若矣)
嘉薦芳矣告靈饗矣告靈既饗徳音孔臧惟徳之臧建
侯之常承保天休令問不忘(嘉薦芳矣一章八/句漢書郭本竝同)
皇皇鴻明蕩蕩休徳嘉承天和伊樂厥福在樂不荒惟
民之則(皇皇鴻明/一章六句)
浚則師徳下民咸殖令聞在舊孔容翼翼(浚則師徳一/章四句郭本)
(皇皇至翼/翼為一章)
孔容之常承帝之明下民之樂子孫保康承順温良受
帝之光嘉薦令芳壽考不忘(孔容之常一章/八句郭本同)
承帝明徳師象山則雲施稱民永受厥福承容之常承
帝之明下民安樂受福無疆(承帝明徳一章八句郭本/同漢書皇皇鴻明至受福)
(無疆為/一章)
　　魏太廟頌(三章/)
　　　(建安十八年曹操為魏公加九錫始立宗廟令/粲作此頌以享其先始名曰顯廟頌後人更今)
　　　(名/)　　　　　　　　　　　王粲
思皇烈祖時邁其德肇啟洪源貽燕我則我休厥成聿
先厥道丕顯丕欽允時祖考
綏庻邦和四宇九功僃彛樂序建崇牙設璧羽六佾奏
八音舉昭大孝衎妣祖念武功收純祜
於穆清廟翼翼休徵祁祁髦士厥徳允升懷想成位咸
犇在宮無思不若允觀厥崇
　　晉祠廟歌
　　　(南齊書樂志曰晉泰始中傅𤣥造𤣥云登歌歌/盛徳之功烈故廟異其文饗神猶周頌之有瞽)
　　　(及雍但説祭饗神明禮樂之盛七廟皆用之夏/矦湛又造宗廟歌十三篇宋書樂志曰元康中)
　　　(荀蕃受詔成父勗業/金石四縣用之郊廟)
　　　夕牲歌　　　　　　　　　傅𤣥(下同首/十一)
我夕我牲猗歟敬止嘉豢孔時供兹享祀神鑒厥誠博
碩斯歆祖考降饗以虞孝孫之心
　　　迎送神歌
嗚呼悠哉日鑒在兹以時享祀神明降之神明既降既
祐饗之胙我無疆受天之祜赫赫太上巍巍聖祖明明
烈考丕承繼序
　　　征西將軍登歌
經始宗廟神明戾止申錫無疆祗承享祀假哉皇祖綏
予孫子燕及後昆錫兹繁祉
　　　豫章府君登歌
嘉樂肆庭薦祀在堂皇皇宗廟乃祖先皇濟濟辟公相
予烝甞享祀不忒降福穰穰(肆郭本作在庭晉書作筵/先晉書作乃辟一作羣)
　　　潁川府君登歌
於邈先后實司於天顯矣皇祖帝祉肇臻本支克昌資
始開元惠我無疆享祀永年(祀晉書/作祚)
　　　京兆府君登歌
於惟曾皇顯顯令徳髙明清亮匪兢柔克保乂命祜基
命惟則篤生聖祖光濟四國(祜晉書/作祐)
　　　宣皇帝登歌
於鑠皇祖聖徳欽明勤施四方夙夜敬止載敷文教載
揚武烈匡定社稷龔行天罰經始大業造創帝基畏天
之命于時保之
　　　景皇帝登歌
執競景皇克明克哲旁作穆穆惟祗惟畏纂宣之緒耆
定厥功登此俊乂糾彼羣凶業業在位帝既勤止維天
之命於穆不已
　　　文皇帝登歌
於穆時晉允文文皇聰明叡智聖敬神武萬幾莫綜皇
斯清之虎兕放命皇斯平之柔逺能邇簡授英賢創業
垂統勲格皇天(虎兕晉書/作蛇豕)
　　　饗神歌(二篇/)
曰晉是常享祀時序宗廟致敬禮樂具舉惟其來祭普
天率土犧樽既奠清酤既載亦有和羮􁀔羞斯備烝烝
永慕感時興思登歌奏舞神樂其和祖考來格祐我邦
家敷天之下罔不休嘉(敷天晉書/作溥天)
肅肅在位濟濟臣工四海來格禮儀有容鐘鼓振管絃
理舞開元歌永始神胥樂兮肅肅在位臣工濟濟小大
咸敬上下有禮理管絃振鼔鐘舞象德歌詠功神胥樂
兮肅肅在位有來雍雍穆穆天子相維辟公禮有儀樂
有則舞象功歌詠德神胥樂兮
　　江左宗廟歌
　　　(晉書樂志曰永嘉之亂海内分崩伶官樂器皆/沒於劉石江左初立宗廟尚書下太常祭祀所)
　　　(用樂名太常賀循答云魏氏增損漢樂以為一/代之禮未審大晉樂名所以為異遭離䘮亂舊)
　　　(典不存然此諸樂皆和之以鐘律文之以五聲/詠之以歌亂陳之於舞列宫懸在庭琴瑟在堂)
　　　(八音迭奏雅樂並作登歌下管各有常詠周人/之舊也自漢氏巳來依倣此禮自造新詩而巳)
　　　(舊京荒廢今既散亡音韻曲折又無識者則於/今難以意言於時以無雅樂器及伶人省太樂)
　　　(並鼓吹令是後頗得登歌食舉之樂猶有未備/太寧末明帝又詔阮孚等增益之咸和中成帝)
　　　(乃復置太樂官鳩集遺逸而尚未有金石也庾/亮為荆州與謝尚循復雅樂未具而亮薨庾翼)
　　　(桓温專事軍旅樂器在庫遂至朽壞焉及慕容/雋平冉閔兵戈之際而鄴下樂人亦頗有來者)
　　　(永嘉十一年謝尚鎮夀陽於是採拾樂人以備/太樂并制石磬雅樂始頗具而王猛平鄴慕容)
　　　(氏所得樂聲又入關右太元中破苻堅又獲其/樂工楊蜀等閑習舊樂於是四箱金石始備焉)
　　　(乃使曹毗王珣等増造宗廟歌詩然郊祀遂不/設樂隋書樂志曰梁武帝云著晉宋史者皆言)
　　　(太元元嘉四年四箱金石大備今檢樂府止冇/黄鍾姑洗蕤賔太簇四格而巳六律不具何謂)
　　　(四箱備樂之/文其義焉在)
　　　歌髙祖宣皇帝　　　　　　曹毗(下同/十首)
於赫髙祖德協靈符應運撥亂釐整天衢勲格宇宙化
動八區肅以典刑陶以𤣥珠神石吐瑞靈芝自敷肇基
天命道均唐虞
　　　歌世宗景皇帝
景皇承運纂隆洪緒皇維重抗天暉再舉蠢矣二宼擾
我揚楚乃整元戎以膏齊斧亹亹神筭赫赫王旅鯨鯢
既平功冠帝宇
　　　歌太祖文皇帝
太祖齊聖王猷誕融仁教四塞天基累崇皇室多難嚴
清紫宮威厲秋霜惠過春風平蜀夷楚以文以戎奄有
參墟聲流無窮
　　　歌世祖武皇帝
於穆武皇允龔欽明應斯登禪龍飛紫庭百揆時序聽
斷以情殊域既賔偽吳亦平晨流甘露宵暎朗星野有
擊壤路垂頌聲
　　　歌中宗元皇帝
運屯百六天羅觧貫元皇勃興網籠江漢仰齊七政俯
平禍亂化若風行澤猶雨散淪光更耀金輝復煥德冠
千載蔚有餘粲(網籠郭本/作網羅)
　　　歌肅宗明皇帝
明明肅祖闡𢎞帝祚英風夙發清暉載路姦逆縱忒罔
式皇度躬振朱旗遂豁天歩宏猷淵塞髙羅雲布品物
咸寧洪基永固
　　　歌顯宗成皇帝
於休顯宗道澤𤣥播式宣徳音暢物以和邁徳蹈仁匪
禮弗過敷以純風濯以清波連理暎阜鳴鳳棲柯同規
放勛義葢山河
　　　歌康皇帝
康帝穆穆仰嗣洪德為而不宰雅音四塞閑邪以誠鎮
物以黙威静區宇道宣邦國
　　　歌孝宗穆皇帝
孝宗肅哲休音允臧如彼晨離曜景扶桑垂訓華幄流
潤八荒幽讚𤣥妙爰該典章西平僭蜀北静舊疆髙猷
逺暢朝有遺芳
　　　歌哀皇帝
於穆哀皇聖心虚逺雅好𤣥古大庭是踐道尚無為治
存易簡化若風行民猶草偃雖曰登遐徽音彌闡愔愔
雲韶盡美盡善(民一/作時)
　　　歌太宗簡文皇帝　　　　　王珣(下同/二首)
皇矣簡文於昭于天靈明若神周淡如淵沖應其來實
與其遷亹亹心化日用不言易而有親簡而可傳觀流
彌逺求本逾𤣥
　　　歌烈宗孝武皇帝
天鑒有晉欽哉烈宗同規文考𤣥黙允龔威而不猛約
而能通神鉦一震九域來同道積淮海雅頌自東氣陶
淳露化協時雍
　　　四時祠祀歌　　　　　　　曹毗
肅肅清廟巍巍聖功萬國來賔禮儀有容鐘鼓振金石
熈宣兆胙武開基神斯樂兮理管絃有來斯和説功徳
吐清歌神斯樂兮洋洋𤣥化潤被九壤民無不恱道無
不徃禮有儀樂有式詠九功永無極神斯樂兮
　　宋宗廟登歌
　　　(宋書樂志曰武帝永初元年七月有司奏皇朝/肇建廟祀廟設雅樂太常鄭鮮之等八十八人)
　　　(各撰立新歌黄門侍郎王韶之所撰歌辭七首/並合施用詔可又有七廟饗神登歌一首併以)
　　　(歌章太后孝建二年十月辛未有司又奏郊廟/舞樂皇帝親奉初登壇及入廟詣東壁並奏登)
　　　(歌不及三公行事左僕射建平王宏重参議公/卿行事亦宜奏登歌有司又奏元㑹及二廟齊)
　　　(祠登歌伎舊並於殿庭設作尋廟祠依新儀注/登歌人上殿弦管在下今元㑹登歌人亦上殿)
　　　(弦管在下/並詔可)
　　　北平府君登歌　　　　　　王韶之(下同/八篇)
綿綿遐緒昭明載融漢德未逺堯有遺風於穆皇祖永
世克隆本支惟慶貽厥靡窮
　　　相國掾府君登歌
乃立清廟清廟肅肅乃備禮容禮容穆穆顯允皇祖昭
是嗣服錫兹繁祉聿懷多福(備一/作修)
　　　開封府君登歌
四縣既序簫管既舉堂獻六瑚庭萬八羽先王有典克
禋皇祖丕顯洪烈永介休祜
　　　武原府君登歌
鐘鼓喤喤威儀將將温恭禮樂敬享曾皇邁徳垂仁係
軌重光天命純嘏惠我無疆(敬郭本/作致)
　　　東安府君登歌
鑠矣皇祖帝度其心永言配命播兹徽音思我茂猷如
玉如金駿奔在陛是鑒是歆
　　　孝皇帝登歌
烝哉孝皇齊聖廣淵發祥誕慶景祚自天徳敷金石道
被管絃有命既集徽風永宣
　　　髙祖武皇帝登歌
惟天有命眷求上哲赫矣聖武撫運桓撥功並敷土道
均汝墳止戈曰武經緯稱文鳥龍失紀雲火代名受終
改物作我宋亰至道惟王大業有劭降徳兆民升歌清
廟
　　　七廟享神登歌
奕奕寢廟奉璋在庭笙籥既列犧象既盈黍稷匪芳明
祀惟馨樂具禮充潔羞薦誠神之格思介以休禎濟濟
羣辟永觀厥成
　　　　七廟迎神辭(宋書不載按志竣甞同荀萬秋/竟陵建平王等議樂則此亦當)
　　　　(時所製或/未施用耳)　　　　　　　顔竣
　敬恭明祀孝道感通合樂維和展禮有容六舞肅列
　九變成終神之來思享兹潔衷靈之徃矣綏我家邦
　　世祖廟歌(二章/)
　　　世祖孝武皇帝廟歌　　　　謝莊(下同/)
帝錫二祖長世多祜於穆睿考龔聖承矩𤣥極弛馭乾
紐墜緒闢我皇維締我宗宇刷定四海肇構神京復禮
輯樂散馬隳城澤牣九有化浮八瀛慶雲承掖甘露飛
甍肅肅清廟徽徽閟宮舞蹈象德笙磬陳風黍稷非盛
明德惟崇神其歆止降福無窮(龔一作襲/宗一作宋)
　　　宣皇太后廟歌
禀祥月輝毓徳軒光嗣徽媯汭思媚周姜母臨萬㝢訓
藹紫房朱𤣥玉籥式載瓊芳
　　章廟舞樂歌辭
　　　(宋書樂志曰文帝章太后廟未有樂章孝武大/明中使尚書左丞殷淡造新歌明帝又自造昭)
　　　(太后宣太后歌詩又曰章廟樂舞襍歌悉同用/太廟辭惟三后别撰隋書樂志曰梁天監元年)
　　　(周捨議曰禮尸出入奏肆夏賔入大門奏肆夏/牲出入奏昭夏宋季失禮神入廟門遂奏昭夏)
　　　(乃以牲牢之樂用接祖宗之靈斯/皆前代之深疵當今所宜改也)
　　　肅咸樂(夕牲賔出入奏/)　　　殷淡(下同/九首)
彛承孝典恭事嚴聖浹天奉賮罄壤齊慶司儀具序羽
容夙彰芬枝颺烈黼構周張助寳奠軒酎珍充庭璆縣
凝㑹琄朱竚聲先期選禮肅若有承祗對靈祉皇慶昭
膺(禮一/作㑹)
尊事威儀輝容昭叙迅恭神明粢盛牲爼肅肅嚴宮藹
藹崇基皇靈降祉百祇具司戒誠望夜端列承朝依㣲
昭旦物色輕宵鴻慶遐鬯嘉薦令芳翊帝明徳永祚流
光
　　　引牲樂(牲出入奏/)
維誠潔饗維孝奠靈敬芬黍稷敬滌犧牲騂繭在豢載
溢載豐以承宗祀以肅皇衷蕭芳四舉華火周傳神監
孔昭嘉是柔牷
　　　嘉薦樂(薦豆呈毛血奏/)
肇禋戒祀禮容咸舉六典飭文九司昭序牲柔既昭犧
剛既陳恭滌惟清敬事惟神加籩再御兼俎重薦節動
軒越聲流金縣奕奕閟幄亹亹嚴闈潔誠夕鑒端服晨
暉聖靈戾止翊我皇則上綏四㝢下洋萬國永言孝饗
孝饗有容儐僚贊列肅肅雍雍(齊樂用此分/弈奕為一章)
　　　昭夏樂(迎神奏/)
閟宮黝黝複殿㣲㣲璿除肅炤釭璧彤輝黼帟神凝玉
堂嚴馨圜火夕耀方水朝清金枝委樹翠鐙竚縣停波
澄宿華漢浮天恭事既夙䖍心有慕仰降皇靈俯寧休
祚
　　　永至樂(皇帝入廟北門奏漢書禮樂志曰皇帝/入廟門奏永至以為行歩之節猶古采)
　　　　(齊肆/夏也)
皇明鬯矣孝容以昭鑾華羽迾拂漢涵滈申申嘉夜翊
翊休朝行金景送歩玉風韶師承祀則肅對禋祧(明一/作朝)
(滈一/作□)
　　　登歌(太祝祼地奏/)
帝容承祀練時涓日九重徹關四靈賔至肅倡函音庶
旄委佾休靈告饗嘉薦尚芬玉瑚飾列桂簋昭陳具司
選禮翼翼振振
祼崇祀典酎恭孝時禮無爽物信靡媿辭精華孚鬯誠
監昭通升歌翊節下管調風皇心履變敬明尊親大哉
孝德至矣交神
　　　章徳凱容樂舞歌(章太后/神室奏)
幽瑞浚靈表彰嬪聖翊載徽文敷光崇慶上緯纒祥中
維飾詠永屬煇猷聨昌景命
　　　昭德凱容樂舞歌(昭太后/神室奏)　　明帝(下同/二首)
表靈躔象纘儀緯風膺華丹燿登瑞紫穹訓形霄宇武
彰宸宮騰芬金㑹寫徳聲容
　　　宣德凱容樂舞歌(宣太后/神室奏)
天樞凝耀地紐麗輝聨光騰世炳慶翔機薰藹中㝢景
躔上㣲玉頌縷德金籥傳徽
　　　嘉胙樂舞辭(皇帝還東壁/受福酒奏)　　殷淡(下同/四首)
禮薦洽福時昌皇聖膺嘉祐帝業凝休祥居極乗景運
宅徳瑞中王澄明臨四表精華延八鄉洞海周聲惠徹
宇麗乾光靈慶纒世祉鴻烈永無疆(時齊/作祚)
　　　昭夏樂舞歌(送神奏/二章)
大孝備盛禮豐神安留嘉樂充旋駕聳汎青穹延八虚
闢四空藹流景肅行風
昭融教緝風度戀皇靈結深慕觧羽縣輟華樹偕琁除
端玉輅流汪濊慶國步(偕一/作背)
　　　休成樂歌(皇帝詣便殿奏漢書禮樂志曰登歌/再終下奏休成之樂美神明既饗也)
釃醴具登嘉俎咸薦饗洽誠陳禮周樂徧祝辭罷祼序
容輟縣蹕動端庭鑾回嚴殿神儀駐景華漢亭虚八靈
業衛三祇觧途翠葢燿澄罼奕凝宸玉鑣息節金輅懷
音式誠逺孝底心肅感追憑皇鑒思承淵範神錫懋祉
四緯昭明仰福帝徽俯齊庶生(燿澄齊書作澄/燿凝宸作凝晨)
　
　
　
　
　
　
　
　
　古樂苑巻四
欽定四庫全書
　古樂苑巻五
　　　　　　　　　　　　明　梅鼎祚　編
　郊廟歌辭(廟祀梁/齊)　(陳/)　(北周/)　(隋/)
　　齊太廟樂歌
　　　(南齊書樂志曰宋昇明中太祖為齊王令司馬/禇淵造太廟登歌二章建元初詔黄門侍郎謝)
　　　(超宗造廟樂歌詩十六章永明二年尚書殿中/曹奏太祖髙皇帝廟神室奏髙徳宣烈之舞未)
　　　(有歌詩郊應須歌辭穆皇后廟神室亦未有歌/辭案傅𤣥云登歌廟異其文饗神十室同辭此)
　　　(議為允又尋漢世歌篇多少無定皆稱亊立文/並多八句然後轉韻時有兩三韻而轉其例甚)
　　　(寡張華夏侯湛亦同前式傅𤣥改韻頗數更傷/簡節之美近世王韶之顔延之並四韻乃轉得)
　　　(賖促之中顔延之謝莊作二廟歌皆各三章章/八句此於序述功業詳畧為宜今宜依之郊配)
　　　(之日改降尊作王禮殊宗廟穆后母儀之化事/異經綸此二歌為一章八句别奏事御奉行詔)
　　　(可尚書令王儉造太廟二室及郊配辭古今樂/録曰梁何佟之周捨等議以為周禮牲出入奏)
　　　(昭夏而齊氏仍宋儀注迎神奏昭夏牲出入更/奏引牲樂乃以牲牢之樂用接祖宗之靈宋季)
　　　(之失/禮也)
　　　肅咸樂(夕牲羣臣出入奏/)　　謝超宗(下同章/十六)
潔誠底孝孝感煙霜夤儀式序肅禮綿張金華樹藻肅
哲騰光殷殷升奏嚴嚴階庠匪椒匪玉是降是將懋分
神衷翊祐傳昌
　　　引牲樂(牲出入奏/)
肇祀嚴靈恭禮尊國達敬傳典結孝陳則芬滌既肅犧
牷既整聳誠流思端儀選景肆禮佇夜綿樂望晨崇席
皇鑒用饗明神(傳一/作敷)
　　　嘉薦樂(薦豆呈毛血奏/)
清思眑眑閟寢㣲㣲恭言載感肅若有希芬俎具陳嘉
薦兼列凝馨煙颺分炤星哲睿靈式憑協我帝道上澄
五緯下陶八表(右夕牲/歌辭)
　　　昭夏樂(迎神奏/)
涓辰選氣展禮恭祗重闈月洞層牖煙施載虚玉鬯載
受金枝天歌折饗雲舞罄儀神惟降止汎景凝羲帝華
永藹泯藻方摛
　　　永至樂(皇帝入廟/北門奏)
戲繇惟則姬經式序九司聨事八方承宇鑾迾静陳縵
樂具舉凝旒若慕傾璜載佇振振琁衛穆穆禮容載藹
皇歩式􁀙帝蹤
　　　登歌(太祝祼地奏/)
清明既鬯大孝乃熈天儀睟愴皇心儼思既芬房豆載
潔牷牲鬱祼升禮鋗玉登聲茂對幽嚴式奉徽靈以享
以祀惟感惟誠(明一作容/玉一作金)
　　　凱容樂(皇祖廟陵/丞神室奏)
國昭惟茂帝穆惟崇登祥緯逺締世景融紛綸睿緒菴
蔚王風明進厥始濬哲文終
　　　凱容樂(皇祖太中大夫/府君神室奏)
琁條夤蔚瓊源浚照懋矣皇烈載挺明劭永言敬思式
恭惟教休途良乂榮光有耀
　　　凱容樂(皇祖淮隂令/府君神室奏)
嚴宗正典崇享肇禋九章既飭三清既陳昭恭皇祖承
假徽神貞祐伊協卿藹是鄰
　　　凱容樂(曾祖即丘令/府君神室奏)
肅惟敬祀潔事參薌環袨像綴緬宻絲簧明明烈祖尚
錫龍光粤雅于姬伊頌在商
　　　凱容樂(皇祖太常卿/府君神室奏)
神宮懋鄴明寢昌基德凝羽綴道鬯容辭假我帝緒懿
我皇維昭大之載國齊之祺
　　　宣徳凱容樂(皇考宣皇/帝神室奏)
道閟期運義開藏用皇矣睿祖至哉攸縱循規烈炤襲
矩重芬徳溢軒羲道懋炎雲
　　　凱容樂(昭皇后神室奏/)
月靈誕慶雲瑞開祥道茂淵柔徳表徽章粹訓宸中儀
形宙外容蹈凝華金羽傳藹
　　　永祚樂(皇帝還東壁/上福酒奏)
構宸抗宇合軫齊文萬靈載溢百禮以殷朱絃繞風翠
羽停雲桂罇既滌瑶俎既薫升薦惟誠昭禮惟芬降祉
遥裔集慶氤氲
　　　肆夏樂(送神奏/)
禮既升樂以愉昭序溢幽饗餘人祇鬯敬教敷神光動
靈駕翔芬九垓鏡八鄉福無届祚無疆
　　　休成樂(皇帝詣便殿奏/)
睿孝式鬯饗敬爰徧諦容輟序佾文静縣辰儀聳蹕霄
衛浮鑾旒帟雲施翠華景摶恭惟尚烈休明再纒國猷
逺藹昌圖聿宣(徧一作偏/縣一作懸)
　　　太廟登歌　　　　　　　　禇淵(下同/二章)
惟王建國設廟凝靈月薦流典時祀暉經瞻宸僾思雨
露追情簡日筮晷閟奠升文金罍渟桂沖幄舒薫備僚
肅列駐景開雲
至饗攸極睿孝惇禮具物咸潔聲香合體氣昭扶幽眇
慕躔逺迎絲驚促送佾留晚聖衷踐候節改增愴妙感
崇深英徽彌亮(聲香郭夲/作馨聲)
　　　髙徳宣烈樂(太祖髙皇帝/神室奏)　　王儉(下同/三章)
悠悠草昧穆穆經綸乃文乃武乃聖乃神動龕危亂静
比斯民誕應休命奄有八夤握機肇運光啟禹服義滿
天淵禮昭地軸澤靡不懷威無不肅戎夷竭歡象來致
福偃風裁化暅日􁀙祥信星含曜秬草流芳七廟觀徳
六樂宣章惟先惟敬是饗是將
　　　穆徳凱容樂(穆皇后神室奏/)
太姒嬪周塗山儷禹我后嗣徽重規疊矩肅肅閟宮翔
翔雲舞有饗徳馨無絶終古
　　　明徳凱容樂(髙宗明皇帝神室奏/)
多難固業殷憂啟聖帝宗讚武維時執競起栁獻祥百
堵興詠義雖祀夏功符受命逺無不懷邇無不肅其儀
濟濟其容穆穆赫矣君臨昭哉嗣服允王惟后膺此多
福禮以昭事樂以感靈八簋陳室六舞充庭觀徳在廟
象徳在形四海來祭萬國咸寧
　　梁宗廟登歌
　　　(隋書樂志曰七曲四言皇帝初獻奏按太廟雅/歌與郊明堂同用者皇雅滌雅牷雅諴雅第三)
　　　(首並沈/約撰)　　　　　　　　　沈約
功髙禮洽徳尊樂備三獻具舉百司在位誠敬罔諐幽
明同致茫茫億兆無思不遂葢之如天容之如地
殷兆玉筐周始邠王於赫文祖基我大梁肇土七十奄
有四方帝軒百祀人思未忘永言聖烈祚我無疆
有夏多罪殷人塗炭四海倒懸十室思亂自天命我殱
凶殄難既躍乃飛言登天漢爰饗爰祀福祿攸贊(祀郭/作格)
犧象既飾罍俎斯具我鬱載馨黄流乃注峨峨卿士駿
奔是務佩上鳴堦纓還拂樹悠悠億兆天臨日煦
猗歟至徳光被黔首鑄鎔蒼昊甄陶區有肅恭三獻對
揚萬夀比屋可封含生無咎匪徒七百天長地久(肅郭/作恪)
有命自天於皇后帝悠悠四海莫不來祭繁祉具膺八
神聳衛福至有兆慶來無際播此餘休于彼荒裔
祀典昭潔我禮莫違八簋充室六龍觧騑神宫肅肅靈
寢㣲㣲嘉薦既饗景福攸歸至徳光被洪祚載輝
　　小廟樂歌
　　　(隋書樂志曰梁又有小廟太祖太夫人廟非嫡/故别立廟皇帝每祭太廟訖諸小廟亦以一太)
　　　(牢如太/廟禮)
　　　舞歌
閟宫肅肅清廟濟濟於穆夫人固天攸啟祚我梁徳膺
斯盛禮文㮰達嚮重檐丹陛飾我俎彛潔我粢盛躬事
奠饗推尊盡敬悠悠萬國具承兹慶大孝追逺兆庻攸
詠
　　　登歌
光流者逺禮貴彌申嘉饗云備盛典必陳追養自夲立
愛惟親皇情乃慕帝服來尊駕齊六轡旂耀三辰感兹
霜露事彼冬春以斯孝徳永被烝民
　　陳太廟舞辭
　　　(隋書樂志曰陳初並用/梁樂惟改七室舞辭)
　　　凱容舞(皇祖歩兵府/君神室奏)　　　　周𢎞讓(下同/)
於赫皇祖宫牆髙嶷邁彼厥初成兹峻極縵樂簡簡閟
寢翼翼祼饗若存惟靈靡測
　　　凱容舞(皇祖正貟府/君神室奏)
昭哉上徳浚彼洪源道光前訓慶流後昆神猷緬邈清
廟斯存以享以祀惟祖惟尊(惟郭/作是)
　　　凱容舞(皇祖懐安府/君神室奏)
選辰崇饗飾禮嚴敬靡愛牲牢兼馨粢盛明明列祖龍
光逺映肇我王風形斯舞詠
　　　凱容舞(皇髙祖安成/府君神室奏)
道遥積慶徳逺昌基永言祖武致享從思九章停列八
舞廻墀靈其降止百福來綏
　　　凱容舞(皇曽祖太常/府君神室奏)
肇迹締基義標鴻篆恭惟載徳瓊源方闡享薦三清筵
陳四璉增我堂構式敷帝典
　　　景徳凱容舞(皇祖景皇/帝神室奏)
皇祖執徳長發其祥顯仁藏用懐道韜光寧斯閟寢合
此蕭薌永昭貽厥還符翦商
　　　武徳舞(皇考髙祖武/皇帝神室奏)
烝哉聖祖撫運升離道周經緯功格𤣥祇方軒邁扈比
舜陵媯緝熈是詠欽明在斯雲雷遘屯圖南共舉大定
揚越震威衡楚四奥宅心九疇還敘景星出翼非雲入
呂徳暢容辭慶昭羽綴於穆清廟載揚徽烈嘉玉既陳
豐盛斯潔是將是享鴻猷無絶
　　北齊享廟樂辭
　　　　　　　　　　　　　　　陸卬等奉詔撰
　　　肆夏樂(先祀一日夕牲羣臣入奏三公出進/􁋑羣臣入羣官出並奏肆夏辭同)
霜凄雨暢烝哉帝心有敬其祀肅事惟歆昭昭車服濟
濟衣簪鞠躬貢酎磬折奉琛差以五列和以八音式祗
王度如玉如金
　　　髙明登歌樂(迎神奏/)
日卜惟吉辰擇其良奕奕清廟黼黻周張大呂為角應
鍾為羽路鼗隂竹徳歌昭舞祀事孔明百神允穆神心
乃顧保兹介福
　　　昭夏樂(牲出入奏/)
大祀云事獻奠有儀既歌既展贊顧迎犧執從伊竦芻
飾惟慄俟用於庭將升於室且握且騂以致其誠惠我
貽頌降祉千齡
　　　昭夏樂(薦毛血奏/)
緬彼遐慨悠然永思留連七享纒綿四時神升魄沈靡
聞靡見隂陽載俟臭聲兼薦祖考其鍳言萃王休降神
敷錫百福是由
　　　皇夏樂(進熟皇帝入北門奏詣東/陛升殿並奏皇夏辭同)
齊居嚴殿夙駕層闈車輅垂彩旒衮騰輝聳誠載仰翹
心有慕洞洞自形斤斤表歩閟宮有邃神道依稀孝心
緬邈爰屬爰依
　　　登歌樂(太祝祼地奏/)
太室窅窅神居宿設鬱鬯惟芬珪璋惟潔彛斚應時龍
蒲代用藉茅無咎福禄攸降端感㑹事儼思修禮齊齊
勿勿俄俄濟濟
　　　登歌樂(皇帝升殿/殿上作)
我祠我祖永惟厥先炎農肇聖靈祉蟬聨霸圖中造帝
業方宣道昌基構撫運承天奄家六合爰光八埏尊神
致禮孝思惟纒寒來暑反惕薦在年匪敬伊慕備物不
愆設簴設業鞉鼓填填辟公在位有容伊䖍登歌啟佾
下管應懸厥容無爽幽明肅然誠帀厚地和達穹𤣥既
調風雨載協山川周庭有列湯孫永延教聲惟被邁後
光前
　　　始基樂恢祚舞(皇帝初獻六世祖/司空公神室奏)
克明克俊祖武惟昌業𢎞營土聲被海方有流厥徳終
耀其光明神幽贊景祚攸長
　　　始基樂恢祚舞(五世祖吏部/尚書神室奏)
顯允盛徳隆我前構瑶源彌㵼瓊根愈秀誕惟有族丕
緒克茂大業崇新洪基増舊
　　　始基樂恢祚舞(髙祖秦州使/君神室奏)
祖徳丕顯明喆知機豹變東國鵲起西歸禮申官次命
改朝衣敬思孝享多福無違
　　　始基樂恢祚舞(曽祖太尉武/貞公神室奏)
兆靈有業濳徳無聲韜光戢耀貫幽洞冥道𢎞舒巻施
博藏行緬追嵗事夜遽不寧
　　　始基樂恢祚舞(祖文穆皇/帝神室奏)
皇皇祖徳穆穆其風語嘿自巳明叡在躬荷天之錫聖
表克隆髙山作矣寳祚其崇離光旦旦載煥載融感薦
惟永神保無窮
　　　武徳樂昭烈舞(髙祖神武皇/帝神室奏)
天造草昧時難糾紛孰拯斯溺靡救其焚大人利見緯
武經文顧指維極吐吸風雲開天闢地峻嶽夷海冥工
掩迹上徳不宰神心有應龍化無待義征九服仁兵告
凱上平下成靡或不寧匪王伊帝偶極崇靈享親則孝
潔祀惟誠禮備樂序肅贊神明
　　　文徳樂宣正舞(文襄皇帝/神室奏)
聖武丕基叡文顯統眇哉神啟鬱矣天縱道則人𢎞徳
云邁種昭冥咸叙崇深畢綜自中徂外經朝庇野政反
淪風威還缺雅旁作穆穆格於上下維享維宗來鑒來
假
　　　文正樂光大舞(顯祖文宣/皇帝神室)
𤣥厯巳謝蒼靈告期圖璽有屬揖讓惟時龍升虎變𢎞
我帝基對揚穹昊實啟雍熈欽若皇猷永懐王度欣賞
斯穆威刑允措軌物俱宣憲章咸布俗無邪指下歸正
路茫茫九域振以乾綱混通華裔配括天壤作禮視徳
列樂傅響薦祀惟䖍衣冠載仰(虎隋書/作獸)
　　　皇夏樂(皇帝還東壁/飲福酒奏)
孝心翼翼率禮兢兢時洗時薦或降或升在堂在戸載
湛載凝多品斯奠備物攸膺蘭芬敬挹玉俎恭承受祭
之祜如彼岡陵
　　　髙明樂(送神奏/)
仰榱桷慕衣冠禮云罄祀將闌神之駕紛奕奕乗白雲
無不適窮昭域極幽塗歸帝祉眷皇都
　　　皇夏樂(帝詣便殿奏/)
禮行斯畢樂奏以終受嘏先退載暢其衷鑾軒循轍麾
旌復路光景徘徊絃歌顧慕靈之相矣有錫無疆國圖
日競家厯天長
　　周宗廟歌辭
　　　皇夏(皇帝入廟門奏/)　　　　庾信(下同/)
肅肅清廟巖巖寢門欹器防滿金人戒言應􁈹懸鼓崇
牙樹羽階變升歌庭紛象舞閒安象設緝熈清奠春鮪
初登新蓱先薦僾然入室儼乎其位悽愴履之非寒之
謂(其郭/作在)
　　　昭夏(降神奏/)
永維祖武濳慶靈長龍圖革命鳳厯歸昌功移上墋徳
耀中陽清廟肅肅猛虡煌煌曲髙大夏聲和盛唐牲牷
蕩滌蕭合馨香和鑾戾止振鷺來翔永敷萬國是則四
方
　　　皇夏(俎入皇帝/升階奏)
年祥辨日上協龜言奉酎承列來庭駿奔雕禾飾斚翠
羽承樽敬殫如此恭惟執燔
　　　皇夏(皇帝獻皇/髙祖奏)
慶緒千重秀鴻源萬里長無時猶戢翼有道故韜光盛
徳必有後仁義終克昌明星初肇慶大電久呈祥
　　　皇夏(皇帝獻皇曾/祖徳皇帝奏)
克昌光上烈基聖穆西藩崇仁髙渉渭積徳被居原帝
圖張徃迹王業茂前尊重芬徳陽廟疉慶夀陵園百靈
光祖武千年福孝孫
　　　皇夏(皇帝獻皇祖太/祖文皇帝奏)
雄圖屬天造宏畧遇羣飛風雲猶聽命龍躍遂乗機百
二當天險三分拒樂推函谷風塵散河陽氛霧晞濟弱
淪風起扶危頽運歸地紐崩還正天樞落更追原祠乍
超忽畢隴或綿㣲終封三尺劍長巻一戎衣
　　　皇夏(皇帝獻文宣/皇太后奏)
月靈興慶沙祥發源功参禹迹徳贊堯門言容典禮褕
狄徽章儀形温徳令問昭陽日月不居嵗時晼晚瑞雲
纒心閟宫惟逺
　　　皇夏(皇帝獻閔/皇帝奏)
龍圖基代徳天歩屬艱難謳歌還受瑞揖讓乃登壇升
輿芒刺重入位據關寒巻舒雲汎濫遊揚日浸㣲出鄭
終無反居桐竟不歸祀夏今惟舊尊靈諡更追
　　　皇夏(皇帝獻明/皇帝奏)
若水逢降君窮桑屬惟政丕哉馭帝籙鬱矣當天命方
定五雲官先齊八風令文昌氣似珠太史河如鏡南宫
學巳開東觀書還聚文辭金石韻毫翰風飈豎清室桂
馮馮齊房芝詡詡寧思玉管笛空見靈衣舞
　　　皇夏(皇帝獻髙祖/武皇帝奏)
南河吐雲氣北斗降星辰百靈咸仰徳千年一聖人書
成紫㣲動律定鳳凰馴六軍命西土甲子陳東隣戎衣
此一定萬里更無塵煙雲同五色日月並重輪流沙既
西静蟠木又東臣凱樂聞朱雁鐃歌見白麟今為六代
祀還得九疑賔
　　　皇夏(皇帝還東壁/飲福酒奏)
禮殫祼獻樂極休成長離前掞宗祀文明縮酌浮蘭澄
罍合鬯磬折禮容旋廻靈貺受釐撤俎飲福移樽惟光
惟烈文子文孫
　　　皇夏(皇帝還便坐奏/)
庭闋四始筵終三薦顧歩堦墀徘徊餘奠六龍矯首七
萃警途鼓移行漏風轉相烏翼翼從事綿綿四時惟神
降嘏永言保之
　　大祫樂歌(二首餘同/宗廟時享)
　　　昭夏(降神奏/)
律在夾鍾服居蒼衮杳杳清思綿綿長逺就祭於合班
神於本來庭有序助祭有章樂舞六代賔歌二王和鈴
以節鞗革斯鏘齊宮饌玉鬱斚浮金洞庭鐘鼓龍門瑟
琴其樂巳變惟神是臨
　　　登歌奠(玊帛奏/)
神惟顯思不言而令玉帛之禮敢陳莊敬奉如弗勝薦
如受命交於神明慤於言行
　　隋太廟歌
　　　(隋書樂志曰先是髙祖遣内史侍郎李元操直/内使省盧思道等列清廟歌辭十二曲令齊樂)
　　　(人曹妙達於太廟教習以代周歌其初迎神七/言象元基曲獻奠登歌六言象傾盃曲送神禮)
　　　(畢五言象行天曲至是𢎞等但改其聲合於鐘/律而辭經勑定不敢易之至仁夀元年煬帝初)
　　　(爲太子從饗於太廟聞而非之乃上言曰清廟/歌辭文多浮麗不足以述宣功徳請更議定扵)
　　　(是制詔吏部尚書竒章公𢎞開府儀同三司領/太子洗馬栁顧言秘書丞攝太常少卿許善心)
　　　(内史舍人虞世基禮部尚書蔡徵等更詳故實/創製雅樂歌辭大業元年煬帝又詔修髙廟樂)
　　　(後復難於改作其議竟寢惟/新造髙祖廟歌九首今亡)
　　　迎神歌
務本興教尊神體國霜露感心享祀陳則官聨式序奔
走在庭几筵結慕祼獻惟誠嘉樂載合神其降止永言
保之錫以繁祉
　　　登歌
孝熈嚴祖師象敬宗惟皇肅肅有來雍雍雕梁霞複繡
橑雲重觀徳自感奉璋伊恭彛斚盡飾羽綴有容升歌
發藻景福來從
　　　俎入歌(郊丘社廟同/)
祭本用初祀由功舉駿奔咸㑹供神有序明酌盈樽豐
犧實俎幽全既薦繢錯維旅享由明徳香非稷黍載流
嘉慶克固鴻緒
　　　皇髙祖太原府君歌
締基發祥肇源興慶廼仁迺哲克明克令庸宣國圖善
流人詠開我皇業七百同盛
　　　皇曾祖康王歌
皇條俊茂帝系靈長豐功疉軌厚利重光福由善積代
以徳彰嚴恭盡禮永錫無疆
　　　皇祖獻王歌
盛才必達丕基增舊渉渭同符遷邠等構𢎞風邁徳義
髙道富神鑒孔昭王猷克懋(渭隋書/作魏)
　　　皇考太祖武元皇帝歌
深仁冥著至道濳敷皇矣太祖耀名天衢翦商隆祚奄
宅隋區有命既集誕開靈符
　　　飲福酒歌(郊丘社廟同/)
神道正直祀事有融肅雍備禮莊敬在躬羞燔巳具奠
酹將終降祥惟永受福無窮
　　　送神歌
饗禮具利事成佇旒冕肅簮纓金奏終玉俎撤盡孝敬
窮嚴潔人祇分哀樂半降景福憑幽贊
　
　
　
　
　
　
　
　
　
　古樂苑巻五
欽定四庫全書
　古樂苑巻六
　　　　　　　　　　　　明　梅鼎祚　編
　燕射歌辭(一/晉)　(宋/)　(齊/)
　　(周禮大宗伯之職曰以飲食之禮親宗族兄弟以/賔射之禮親故舊朋友以饗燕之禮親四方之賔)
　　(客大行人掌大賔之禮大客之儀以親諸侯以九/儀辨諸侯之命等諸臣之爵以同邦國之禮而待)
　　(其賔客上公饗禮九獻食禮九舉侯伯饗禮七獻/食禮七舉子男饗禮五獻食禮五舉諸侯之卿各)
　　(下其君二等大夫士皆如之凡正饗食則在廟燕/則在寢所以仁賔客也儀燕禮曰工歌鹿鳴四牡)
　　(皇皇者華笙入奏南陔白華華黍乃間歌魚麗笙/由庚歌南有嘉魚笙崇丘歌南山有臺笙由儀遂)
　　(歌鄉樂周南闗雎葛覃卷耳召南鵲巢采蘩采蘋/此燕饗之有樂也大司樂曰大射王出入奏王夏)
　　(及射令奏騶虞詔諸侯以弓矢舞樂師燕射帥射/夫以弓矢舞大師大射帥瞽而歌射節此大射之)
　　(有樂也王制曰天子食舉以樂大司樂王大食三/宥皆令奏鐘鼔漢鮑業曰古者天子食飲必順四)
　　(時五味故有食舉之樂所以順天地養神明求福/應也此食舉之有樂也隋書樂志曰漢明帝時樂)
　　(有四品其二曰雅頌樂辟雍饗射之所用則孝經/所謂移風易俗莫善於樂禮記曰揖讓而治天下)
　　(者禮樂之謂也三曰黄門鼓吹天子宴羣臣之所/用則詩所謂坎坎鼔我蹲蹲舞我者也漢有殿中)
　　(御飯食舉七曲太樂食舉十三曲魏有雅樂四曲/皆取周詩鹿鳴晉荀勗以鹿鳴燕嘉賔無取於朝)
　　(乃除鹿鳴舊歌更作行禮詩四篇先陳三朝朝宗/之義又為王公上夀酒食舉樂歌詩十三篇司律)
　　(陳頎以為三元肇發羣后奉璧趨歩拜起莫非行/禮豈容别設一樂謂之行禮荀譏鹿鳴之失似悟)
　　(昔繆還制四篇復襲前軌亦未為得也終宋齊巳/來相承用之梁陳三朝樂有四十九等其曲有相)
　　(和五引及俊雅等七曲後魏道武初正月上日饗/羣臣備列宫縣正樂奏燕趙秦吳之音五方殊俗)
　　(之曲四時饗㑹亦用之隋煬帝初詔秘書省學士/定殿前樂工歌十四曲終大業之世每舉用焉其)
　　(後又因髙祖七部樂乃定時五/味故有食舉隋舊制用九部樂)
　　晉四廂樂歌
　　　(晉書樂志曰杜䕫傳舊雅樂四曲一曰鹿嗚二/曰騶虞三曰伐檀四曰文皇皆古聲辭及太和)
　　　(中左延年改䕫騶虞伐檀文王三曲更自作聲/節其名雖存而聲實異惟因䕫鹿鳴全不改易)
　　　(每正旦大㑹太尉奉璧羣后行禮東廂雅樂常/作者是也後又改三篇之行禮詩第一曰於赫)
　　　(篇詠武帝聲節與古鹿鳴同第二曰巍巍篇詠/文帝用延年所改騶虞聲第三曰洋洋篇詠明)
　　　(帝用延年所作文王聲第四復用鹿鳴鹿鳴之/聲重用而除古伐檀及晉初食舉亦用鹿嗚至)
　　　(㤗始五年尚書奏使太僕傅𤣥中書監荀勗黄/門侍郎張華各造正旦行禮及王公上夀酒食)
　　　(舉樂歌詩荀勗云魏氏行禮食舉再取周詩鹿/鳴以為樂章又鹿鳴以宴嘉賔無取於朝考之)
　　　(舊聞未知所應勗乃除鹿鳴舊歌更作行禮詩/四篇先陳三朝朝宗之義又為正旦大㑹王公)
　　　(上夀歌詩并食舉樂歌詩合十三篇又以魏氏/歌詩或二言或三言或四言或五言與古詩不)
　　　(類以問司律中郎將陳頎頎曰被之金石未必/皆當故勗造晉歌皆為四言惟王公上夀酒一)
　　　(篇為三言五言焉張華以為魏上夀食舉詩及/漢氏所施用其文句長短不齊未皆合古葢以)
　　　(依詠弦節本有因循而識樂知音足以制聲度/曲法用率非凡近之所能改二代三京襲而不)
　　　(變雖詩章辭異廢興隨時至其韻逗留曲折皆/繫於舊有由然也是以一皆因就不敢有所改)
　　　(易此則華勗所明異㫖也時詔又使中書侍郎/成公綏亦作焉按傅𤣥張華正旦大㑹上夀食)
　　　(舉詩晉書不/載載宋書)
　　　正旦大㑹行禮歌　　　　　傅𤣥(下同/)
天鑒有晉世祚聖皇時齊七政朝此萬方(其/一)鐘鼔斯震
九賔備禮正位在朝穆穆濟濟(其/二)煌煌三辰實麗於天
君后是象威儀孔䖍(其/三)率禮無愆莫匪邁徳儀刑聖皇
萬邦維則(其四章天鑒/四章  四句)
　　　上夀酒歌
於赫明明聖徳龍興三朝獻酒萬夀是膺敷佑四方如
日之升自天降祚元吉有徵(於赫一章/章八句)
　　　食舉東西廂歌
天命大晉載育羣生於穆上徳隨時化成(其/一)自祖配命
皇皇后辟繼天創業宣文之績(其/二)丕顯宣文先知稼穡
克恭克儉足教足食(其/三)既教食之𢎞濟艱難上帝是祐
下民所安(其/四)天祐聖皇萬邦來賀雖安勿安乾乾匪暇
(其/五)乃正丘郊乃定冡社廙廙作宗光宅天下(其/六)惟敬朝
饗爰奏食舉盡禮供御嘉樂有序(其/七)樹羽設業笙鏞以
間琴瑟齊列亦有篪塤(其/八)喤喤鼓鐘鎗鎗磬管八音克
諧載夷載簡(其/九)既夷既簡其大不禦風化濳興如雲如
雨(其/十)如雲之覆如雨之潤聲教所暨無思不順(其十/一)教
以化之樂以和之和而養之時惟邕熈(其十/二)禮慎其儀
樂節其聲於鑠皇繇既和且平(其十三章天命/十三章  四句)
　　四廂樂歌
　　　(宋書樂志曰晉荀勗造正旦大㑹行禮歌四篇/一曰於皇當於赫二曰明明當巍巍三曰邦國)
　　　(當洋洋四曰祖宗當鹿嗚王公上夀酒歌一篇/曰踐元辰當羽觴行食舉樂東西廂歌十二篇)
　　　(一曰煌煌當鹿鳴二曰賔之初筵當於穆三曰/三后當昭昭四曰赫矣當華華五曰烈文當朝)
　　　(宴六曰猗歟當盛徳七曰隆化當綏萬邦八曰/振鷺當朝朝九曰翼翼當順天十曰既宴當陟)
　　　(天庭十一曰時邕當/參兩儀十二曰嘉㑹)
　　　正旦大㑹行禮歌(四章/)　　　荀勗(下同/)
於皇元首羣生資始履端大享敬御繁祉肆覲羣后爰
及卿士欽順則元允也天子(於皇一/章八句)
明明天子臨下有赫四表宅心惠浹荒貊柔逺能邇孔
淑不逆來格祁祁邦家是若(明明一/章八句)
光光邦國天篤其祜丕顯哲命顧柔三祖世徳作求奄
有九土思我皇度彛倫攸序(邦國一/章八句)
惟祖惟宗髙朗緝熈對越在天駿惠在兹聿求厥成我
皇崇之式固其猶徃敬用治(祖宗一/章八句)
　　　王公上夀酒歌
踐元辰延顯融獻羽觴祈令終我皇夀而隆我皇茂而
嵩本枝奮百世休祚鍾聖躬(踐元辰一/章八句)
　　　食舉樂東西廂歌(十二章/)
煌煌七曜重明交暢我有嘉賔是應是貺邦政既圖接
以大饗人之好我式遵徳讓(煌煌一/章八句)
賔之初筵藹藹濟濟既朝乃宴以洽百禮頒以位叙或
廷或陛登儐台叟亦有兄弟胥子陪寮憲兹度楷觀頥
養正降福孔偕(賔之初筵一/章十二句)
昔我三后大業是維今我聖皇焜燿前暉奕世重規明
照九畿思輯用光時罔有違陟禹之跡莫不來威天被
顯禄福履是綏(三后一章/十二句)
赫矣太祖克廣明徳廓開㝢宙正世立則變化不經民
無瑕慝創業垂統兆我晉國(赫矣一/章八句)
烈文伯考時惟帝景夷險平亂威而不猛御衡不迷皇
塗煥炳七徳咸宣其寧惟永(烈文一/章八句)
猗歟盛歟先皇聖文則天作孚大哉為君慎徽五典帝
載是勤文武發揮茂建嘉勲修已濟治民用寧殷懐逺
燭幽𤣥教氤氲善世不伐服事三分徳博化隆道冒無
垠(氤一作氛六猗/歟一章十  句)
隆化洋洋帝命溥將登我晉道越惟聖皇龍飛革運臨
燾八荒叡哲欽明配蹤虞唐封建厥福駿發其祥三朝
習吉終然允臧其臧惟何總彼萬方元侯列辟四嶽蕃
王時見世享率兹有常旅揖在庭嘉客在堂宋衛既臻
陳留山陽我有賔使觀國之光貢賢納計獻璧奉璋保
祐命之申錫無疆(我有賔使晉書作有賔有/使  隆化一章二十八句)
振鷺于飛鴻漸其翼京邑穆穆四方是式無競惟人王
綱允勑君子來朝言觀其極(振鷺一/章八句)
翼翼大君民之攸暨信理天工惠康不匱將逺不仁訓
以淳粹幽明有倫俊乂在位九族既睦庻邦順比開元
布憲四海鱗萃協時正統殊塗同致厚徳載物靈心隆
貴敷奏讜言納以無諱樹之典象誨之義類上教如風
下應如卉一人有慶羣萌以遂我后宴喜令聞不墜(翼/翼)
(一章二/十六句)
既宴既喜翕是萬邦禮儀卒度物有其容晣晣庭燎喤
喤鼓鐘笙磬詠徳萬舞象功八音克諧俗易化從其和
如樂庻品時邕(既宴一章/十二句)
時邕份份六合同塵往我祖宣威静殊隣首定荆楚遂
平燕秦亹亹文皇邁徳流仁爰造草昧應乾順民靈瑞
告符休徵響震天地弗違以和神人既戡庸蜀吳㑹是
賔肅慎率職楛矢來陳韓濊進樂均協清鈞西旅獻􁅾
扶南效珍蠻裔重譯𤣥齒文身我皇撫之景命維新(份/份)
(晉書作斌斌戡作禽均作/宫  時邕一章二十六句)
愔愔嘉㑹有聞無聲清酤既奠籩豆既馨禮充樂備簫
韶九成愷樂飲酒酣而不盈率土歡豫邦國以寧王猷
允塞萬載無傾(嘉㑹一章/十二句)
　　同前
　　　正旦大㑹行禮詩(四首/)　　　張華(下同/)
於赫皇祖廸哲齊聖經緯大業基天之命克開洪緒誕
篤天慶旁濟彛倫仰齊七政
烈烈景皇克明克聰静封畧定勲功成民立政儀刑萬
邦式固崇軌光紹前蹤
允文烈考濬哲應期參徳天地比功四時大亨以正庻
績咸熈肇啟晉宇遂登皇基
明明我后𤣥徳通神受終正位協應天人容民厚下育
物流仁躋我王道輝光日新
　　　王公上夀詩
稱元慶奉夀觴后皇延遐祚安樂撫萬方
　　　食舉東西廂樂詩(十一章/)
明明在上丕顯厥繇翼翼三夀蕃后惟休羣生漸徳六
合承流三正元辰朝慶鱗萃華夏奉職貢八荒覲殊類
黻冕充廣庭鳴玉盈朝位
濟濟朝位言觀其光儀序既以時禮文煥以彰思皇享
多祜嘉樂永無央
九賔在庭臚讚既通升瑞奠贄乃矦乃公穆穆天尊隆
禮動容履端承元吉介福御萬邦
朝享上下咸雍崇多儀繁禮容舞盛徳歌九功揚芳烈
播休蹤
皇化洽洞幽明懐柔百神輯祥禎濳龍躍雕虎仁儀鳳
鳥届游麟枯蠧榮竭泉流菌芝茂枳棘柔和氣應休徵
弦協靈符彰帝期綏宇宙萬國和昊天成命賚皇家賚
皇家
世資聖哲三后在天啟鴻烈啟鴻烈隆王基率土謳吟
欣戴于時恒文示象代氣著期
泰始開元龍升在位四隩同風燮寧殊類五韙來備嘉
生以遂凝庻績臻太康申繁祉𦙍無疆本枝百世繼緒
不忘繼緒不忘休有烈光永言配命惟晉之祥
聖明統世篤皇仁廣大配天地順動若陶鈞𤣥化參自
然至徳通神明清風暢八極流澤被無垠
於皇時晉奕世齊聖惟天降嘏神祇保定𢎞濟區夏允
集大命有命既集光帝猷大明重曜鑒六幽聲教洋溢
惠滂流惠滂流移風俗多士盈朝賢俊比屋敦世心斵
彫反素樸反素樸懐庻方干戚舞階庭䟽狄恱遐荒扶
南假重譯肅慎襲衣裳雲覆雨施徳洽無疆旁作穆穆
仁化翔
朝元日賔王庭承宸極當盛明衍和樂竭祇誠仰嘉惠
懐徳馨遊淳風泳淑清協億兆同歡榮建皇極統天位
運隂陽御六氣殷羣生成性類王道浹治功成人倫序
俗化清䖍明祀祇三靈崇禮樂式儀刑
慶元吉宴三朝播金石詠泠簫奏九夏舞雲韶邁徳音
流英聲八紘一六合寧六合寧承聖明王澤洽道登隆
綏函夏總華戎齊徳教混殊風混殊風康萬國崇夷簡
尚敦徳𢎞王度逺遐則
　　　正旦大㑹行禮歌(十五章/)　成公綏(下同/)
穆穆天子光臨萬國多士盈朝莫匪俊徳流化罔極王
猷允塞嘉㑹置酒嘉賔充庭羽旄曜辰極鐘鼓振泰清
百辟朝三朝式式明儀刑濟濟鏘鏘金振玉聲禮樂具
宴嘉賔眉夀祚聖皇景福惟日新羣后戾止有來雍雍
獻酬納贄崇此禮容豐羞萬俎㫖酒千鍾嘉樂盡宴樂
福禄咸攸同(羞一/作肴)
樂哉天下安寧道化從風俗清簫韶作詠九成年豐穰
世泰平至治哉樂無窮元首聰明股肱忠澍豐澤揚清
風
嘉瑞出靈應彰麒麟見鳳皇翔醴泉湧流中唐嘉禾生
穗盈箱降繁祉祚聖皇承天位統萬國受命應期授聖
徳四世重光宣開洪業景克昌文欽明徳彌彰肇啟晉
邦流祚無疆
泰始建元鳳皇龍興龍興伊何享作萬乗奄有八荒化
育黎蒸圖書既煥金石有徵徳光大道熈隆被四表格
皇穹奕奕萬嗣明明顯融髙朗令終保兹永祚與天比
崇(既煥一/作煥炳)
聖皇君四海順人應天期三葉合重光泰始開洪基明
曜参日月功化侔四時宇宙清且泰黎庶咸雍熈善哉
雍熈(晉書無/順人)
惟天降命翼仁祐聖於穆三皇載徳彌盛總齊琁璣光
統七政百揆時序化若神聖四海同風興至仁濟民育
物擬陶均擬陶均垂惠潤皇皇羣賢峨峨英雋徳化宣
芬芳播來𦙍播來𦙍垂後昆清廟何穆穆皇極闢四門
皇極闢四門萬機無不綜亹亹翼翼樂不及荒飢不遑
食大禮既行樂無極
登崐崘上曾城乘飛龍升泰清冠日月佩五星揚虹蜺
建篲旌披慶雲䕃繁榮覽八極遊天庭順天地和隂陽
序四時曜三光張帝網正皇綱播仁風流惠康邁洪化
振靈威懐萬方納九夷朝閶闔宴紫微
建五旗羅鐘簴列四縣奏韶武鏗金石揚旌羽縱八佾
巴渝舞詠雅頌和律吕于胥樂樂聖主
化蕩蕩清風泄總英雄御俊傑開宇宙掃四裔光緝熈
儀聖哲超百代揚休烈流景祚顯萬世
皇皇顯祖翼世佐時寧濟六合受命應期神武鷹揚大
化咸熈廓開皇衢用成帝基
光光景皇無競惟烈匡時拯俗休功葢世宇宙既康九
域有截天命降鑒啟祚明哲
穆穆烈考克明克儁實天生徳誕膺靈運肇建帝業開
國有晉載徳奕世垂慶洪𦙍
明明聖帝龍飛在天與靈合契通徳幽𤣥仰化青雲俯
育重川受靈之祜於萬斯年(淵書/作川)
　　　王公上夀酒歌
上夀酒樂未央大晉應天慶皇帝永無疆
　　　冬至初嵗小㑹歌　　　　　張華
日月不留四氣回周節慶代序萬國同休庻尹羣后奉
夀升朝我有嘉禮式宴百僚繁肴綺錯㫖酒泉渟笙鏞
和奏磬管流聲上隆其愛下盡其心宣其壅滯詠之徳
音乃宣乃訓配享交泰永載仁風長撫無外(同一作咸/夀一作爵)
　　　宴㑹歌　　　　　　　　　張華
亹亹我皇配天垂光留精日昃經覽無方聽朝有暇延
命衆臣冠葢雲集罇俎星陳肴蒸多品八珍代變羽爵
無算究樂極宴歌者流聲舞者投袂動容有節絲竹並
設宣暢四體繁手趣摯懽足發和酣不忘禮好樂無荒
翼翼濟濟
　　　中宫所歌　　　　　　　　張華
先王統大業𤣥化漸八維儀刑孚萬邦内訓隆壼闈皇
英垂帝典大雅詠三妃執徳宣隆教正位理厥機含章
體柔順帥禮蹈謙祗螽斯𢎞慈恵樛木逮幽微徽音穆
清風髙義邈不追遺榮参日月百世仰餘暉(機一/作司)
　　　宗親㑹歌　　　　　　　　張華
族燕明禮順餟食序親親骨肉散不殊昆弟豈他人本
枝篤同慶棠棣著先民於皇聖明后天覆𢎞且仁降禮
崇親戚旁施協族姻式宴盡酣娛飲御備羞珍和樂既
宣洽上下同歡欣徳教加四海敦睦被無垠
　　　　中宫詩(二首詩紀云張華中/宫所歌體與此同)成公綏
　殷湯令妃有莘之女仁教内修度義以處清謐後宫
　九嬪有序尹為媵臣遂作元輔(周詩逸軌/作賢明誦)
　天地不獨立造化由隂陽乾坤垂覆載日月曜重光
　治國先家道立教起閨房二妃濟有虞三母隆周王
　塗山興大禹有莘佐成湯齊晉霸諸侯皆頼姬與姜
　關雎思賢妃此言安可忘(燕射樂歌詔公綏同華等/作疑此亦中宮所歌今附)
　　宋四箱樂歌
　　　(宋書樂志曰王韶之造四箱樂歌五篇隋書樂/志曰梁武帝云著晉宋史者皆言太元元嘉四)
　　　(年四箱金石大備今檢樂府止有黄鐘姑洗/㽔賔太簇四格而巳六律不具何謂四箱)
　　　　　　　　　　　　　　　王韶之
　　　肆夏樂歌(四章客入四箱振作於鑠曲皇帝當/陽四箱振作將將曲皇帝入變服四)
　　　　(箱振作於鑠將將二曲又黄鐘太簇二箱作/法章九功二曲古今樂録曰按周禮云王出)
　　　　(入奏王夏賔出入奏肆夏肆夏本施/之於賔帝王出入則不應奏肆夏也)
於鑠我皇體仁包元齊明日月比量乾坤陶甄百工稽
則黄軒訏謨定命辰告四蕃
將將蕃后翼翼羣僚盛服待晨明發來朝饗以八珍樂
以九韶仰祇天顔厥猷孔昭
法章既設初筵長舒濟濟列辟端委皇除飲和無盈威
儀有餘温恭在位敬終如初
九功既歌六代惟時被徳在樂宣道以詩穆矣太和品
物咸熈慶積自逺告成在兹
　　　大㑹行禮歌(二章姑/洗箱作)
大哉皇宋長發其祥纂系在漢統源伊唐徳之克明休
有烈光配天作極辰居四方
皇矣我后聖徳通靈有命自天誕受休禎龍飛紫極造
我宋京光宅宇宙赫赫明明
　　　王公上夀歌(三章黄/鐘箱作)
獻夀爵慶聖皇靈祚窮二儀休明等三光
　　　殿前登歌(别用/金石)
明明大宋緝熈皇道則天垂化光定天保天保既定肆
覲萬方禮繁樂富穆穆皇皇
沔彼流水朝宗天池洋洋貢職抑抑威儀既習威儀亦
嫺禮容一人有則作孚萬邦
烝哉我皇固天誕聖履端惟始對越休慶如天斯久如
日斯盛介兹景福永固駿命
　　　食舉樂(十章黄鐘太簇二箱更作黄鐘作晨曦/體至和王道開元辰禮有容五曲太簇)
　　　　(作五玉懐荒裔皇猷緝/惟永初王道純五曲)
晨曦載曜萬物咸覩嘉慶三朝禮樂備舉元正肇始典
章暉明萬方畢來賀華裔充皇庭多士盈九位俯仰觀
玉聲恂恂俯仰載爛其輝鼓鐘震天區禮容塞皇闈思
樂窮休慶福履同所歸
五玉既獻三帛是薦爾公爾侯鳴玉華殿皇皇聖后隆
禮南面元首納嘉禮萬邦同歡願休哉君臣嘉燕建五
旗列四縣樂有文禮無倦融皇風窮一變
體至和感隂陽徳無不柔繁休祥瑞徽璧應嘉鍾舞靈
鳳躍濳龍景星見甘露墜木連理禾同穂𤣥化洽仁澤
敷極禎瑞窮靈符
懐荒裔綏齊民荷天祜靡不賔靡不賔長世𢎞盛昭明
有融繁嘉慶繁嘉慶熈帝載合氣咸和蒼生欣戴三靈
協瑞惟新皇代
王道四達流仁布徳窮理詠乾元垂訓順帝則靈化侔
四時幽誠通𤣥黙徳澤被八紘乾寧軌萬國
皇猷緝咸熈泰禮儀煥帝庭要荒服遐外被髪襲纓冕
左袵回衿帶天覆地載流澤汪濊聲教布䕶徳光大
開元辰畢來王奉貢職朝后皇鳴珩佩觀典章樂王度
恱徽芳陶盛化遊太康丕昭明永克昌
惟永初徳丕顯齊七政敷五典彛倫序洪化闡王澤流
太平始樹聲教明皇紀和靈祇恭明祀衍景祚膺嘉祉
禮有容樂有儀金石陳干羽施邁武濩均咸池歌南風
舞徳稱文武煥頌聲興
王道純徳彌淑寧八表康九服道禮讓移風俗移風俗
永克融歌盛美造成功詠徽烈邈無窮
　　齊四廂樂歌
　　　(南齊書樂志曰元㑹大饗四廂樂齊微改革多/仍宋舊辭其臨軒樂亦奏肆夏於鑠四章云)
　　　肆夏樂歌(四童/)
於鑠我皇體仁苞元齊明日月比量乾坤陶甄百王稽
則黄軒訏謨定命辰告四蕃(右一曲客/入四廂奏)
將將蕃后翼翼羣僚盛服待晨明發來朝饗以八珍樂
以九韶仰祗天顔厥猷孔昭(右一曲皇帝當陽四箱奏/皇帝入變服四箱並奏前)
(二/曲)
法章既設初筵長舒濟濟列辟端委皇除飲和無盈威
儀有餘温恭在位敬終如初
九功既歌六代惟時被徳在樂宣道以詩穆矣太和品
物咸熈慶積自逺告成在兹(右二曲皇帝入變服/黄鐘太簇二廂奏)
　　　大㑹行禮歌(二章/)
大哉皇齊長發其祥祚隆姬夏道邁虞唐徳之克明休
有烈光配天作極辰居四方
皇矣我后聖徳通靈有命自天誕授休禎龍飛紫極造
我齊京光宅宇宙赫赫明明(右二曲姑/洗廂奏)
　　　上夀歌
獻夀爵慶聖皇靈祚窮二儀休明等三光(右一曲黄/鐘箱奏)
　　　殿前登歌(三章/)
明明齊國緝熈皇道則天垂化光定天保天保既定肆
覲萬方禮繁樂富穆穆皇皇
沔彼流水朝宗天池洋洋貢職抑抑威儀既習威儀亦
嫺禮容一人有則作孚萬邦
烝哉我皇寔靈誕聖履端惟始對越休慶如天斯崇如
日斯盛介兹景福永固洪命(右三曲别用金/石太樂令跪奏)
　　　食舉歌(十章/)
晨儀載煥萬物咸覩嘉慶三朝禮樂備舉元正肇始典
章徽明萬方來賀華夷充庭多士盈九徳俯仰觀玉聲
恂恂俯仰載爛其暉鐘鼓震天區禮容塞皇闈思樂窮
休慶福履同所歸
五玉既獻三帛是薦爾公爾侯鳴玉華殿皇皇聖后降
禮南靣元首納嘉禮萬邦同欽願休哉休哉君臣熈宴
建五旗列四縣樂有文禮無勌融皇風窮一變
禮至和感隂陽徳無不柔繁休祥瑞徽璧應嘉鍾儛雲
鳳躍濳龍景星見甘露墜木連理禾同穗𤣥化洽仁澤
敷極禎瑞窮靈符
懐荒逺綏齊民荷天祐靡不賔靡不賔長世盛昭明有
融繁嘉慶繁嘉慶熈帝載含氣感和蒼生欣戴三靈協
瑞惟新皇代
王道四達流仁布徳窮理詠乾元垂訓從帝則靈化侔
四時幽誠通𤣥黙徳澤被八紘禮章軌萬國
皇猷緝咸熈泰禮儀煥帝庭要荒服遐外被髪襲纓冕
左袵回衿帶天覆地載澤流汪濊聲教布濩徳光大
開元辰畢來王奉貢職朝后皇鳴珩佩觀典章樂王慶
恱徽芳陶盛化遊太康惟昭明永克昌
惟建元徳丕顯齊七政敷五典彛倫序洪化闡王澤流
太平始樹靈祇恭明祀衍景祚膺嘉祉
禮有容樂有儀金石陳干羽施邁武濩均咸池歌南風
徳永稱文明煥頌聲興
王道純徳彌淑寧八表康九服導禮讓移風俗移風俗
永克融歌盛美告成功詠休烈邈無窮(右黄鍾先奏晨/儀篇太簇奏五)
(玉篇餘八篇/二廂更奏之)
　
　
　
　古樂苑巻六
欽定四庫全書
　古樂苑巻七
　　　　　　　　　　　　明　梅鼎祚　編
　燕射歌辭(二/梁)　(北齊/)　(北周/)　(隋/)
　　梁三朝雅樂歌
　　　俊雅(三曲四言衆官出入奏隋書樂志曰宋元/徽三年儀注奏肅咸樂齊及梁初亦同至)
　　　　(是改為俊雅取禮記王制云司徒選士之秀/者升之學曰俊士也二郊太廟明堂三朝同)
　　　　(用/焉)　　　　　　　　　　沈約(下同/)
設官分職髦俊攸俟髦俊伊何貴徳尚齒唐乂咸事周
寧多士區區衛國猶頼君子漢之得人帝猷乃理
開我八襲闢我九重珩珮流響纓紱有容衮衣前邁列
辟雲從義兼東序事美西雍分階等肅異列齊恭
重列北上分庭異陛百司揚職九賔相禮齊宋舅甥魯
衛兄弟思皇藹藹羣龍濟濟我有嘉賔實惟愷悌
　　　𦙍雅(一曲四言皇太子出入奏隋書樂志曰𦙍/雅取詩君子萬年永錫祚𦙍也三朝用之)
皇昔殷代哲王迭有降及周成惟器是守上天乃眷大
梁既受灼灼重明仰承元首體乾作貳命服斯九置保
置師居前居後前星比耀克隆萬夀
　　　寅雅(一曲三言王公出入奏隋書樂志曰寅雅/取尚書周官云貳公𢎞化寅亮天地也三)
　　　　(朝用/之)
禮莫違樂具舉延藩辟朝帝所執桓蒲列齊莒垂衮毳
紛容與升有儀降有序齊簮紱忘笑語始矜嚴終酣醑
　　　介雅(三曲五言上夀酒奏隋書樂志曰介雅取/詩大雅云君子萬年介爾景福也三朝用)
　　　　(之/)
百福四象初萬夀三元始拜獻惟衮職同心協卿士北
極永無窮南山何足擬
夀随百禮洽慶與三朝升惟皇集繁祉景福互相仍申
錫永無遺穰簡必來應
百味既含馨六飲莫能尚玉罍信湛湛金巵頗揺漾敬
舉發天和祥祉流嘉貺
　　　需雅(八曲七言食舉奏隋書樂志曰需雅取易/象曰雲上於天需君子以飲食宴樂也三)
　　　　(朝用/之)
實體平心待和味庻羞百品多為貴或鼎或鼒宣九沸
楚桂胡鹽芼芳卉加籩列俎彫且蔚
五味九變兼六和令芳甘㫖庻且多三危之露九期禾
圎按方丈粲星羅皇舉斯樂同山河
九州上腴非一族𤣥芝碧樹夀華木終朝采之不盈掬
用拂腥羶和九穀既甘且飫致遐福
人欲所大味為先興和盡敬咸在旃碧鱗朱尾獻嘉鮮
紅毛緑翼墜輕翾臣拜稽首萬斯年
擊鐘以俟惟大國况乃御天流至徳侑食斯舉揚盛則
其禮不諐儀不忒風猷所被深且塞
膳夫奉職獻芳滋不麛不夭咸以時調甘適苦别澠淄
其徳不爽受福釐於焉逸豫永無期
備味斯饗惟至聖咸降人神禮為盛或風或雅流歌詠
負鼎言歸啟殷命悠悠四海同兹慶
道我六穗羅八珍洪鼎自爨匪勞薪荆包海物必來陳
滑甘􁊍瀡味和神以斯至徳被無垠
　　　雍雅(三曲四言撤饌奏隋書樂志曰雍雅取禮/記仲尼燕居云大饗客出以雍撤也三朝)
　　　　(用/之)
明明在上其儀有序終事靡諐收鉶撤俎乃升乃降和
樂備舉天徳莫違人謀是與敬行禮達兹焉讌語
我餕惟阜我肴孔庻嘉味既充食㫖斯飫屬厭無爽沖
和在御擊壤齊歡懐生等豫烝庻乃粒實由仁恕
百司警列皇在在陛既飫且醑卒食成禮其容穆穆其
儀濟濟凡百庻僚莫不愷悌奄有萬國抑由天啟
　　同前(說見梁雅/樂歌注)
　　　俊雅(三曲/)　　　　　　　　蕭子雲(下同/)
惟王建國辨方正位於赫有梁向明而治知人則哲聰
明文思思皇多士俊乂咸事弗惟其官惟人乃備訓廸
庻工位以徳序恭已而治垂旒當宁或以言揚或以事
舉春朝秋覲圭幣惟旅翼翼酆郇峨峨齊楚客入金奏
賔至縣興威儀有則是降是升百辟卿士元首是承左
右秩秩終敬且矜彛倫攸序王猷以凝
　　　𦙍雅(一曲/)
天下為家大梁受命眷求一徳惟烈無競儀刑哲王元
良誕慶灼灼明兩作離承聖英華外發温文成性立師
立保左右惟政休有烈光前星比盛(求一/作永)
　　　寅雅(一曲/)
車同軌行同倫來萬國相九賔延羣后朝藎臣禮時行
樂日新摐夷則奏雅寅衮衣曜玉帛陳儀抑抑皇恂恂
　　　介雅(三曲/)
明君創洪業大同登頌聲開元洽百禮來儀奏九成申
錫南山祚赫赫復明明
三朝禮樂和百福隨春酒玉樽湛而獻聰明作元后安
樂享延年無疆臣拜手
四氣新元旦萬夀初今朝趨拜齊衮玉鐘石變簫韶日
升等皇運洪基邈且遥
　　　需雅(八曲/)
農用八政食為元播時百穀民所天禘嘗郊社盡潔䖍
讌饗饋食禮節宣九功惟序登頌絃
感物而動物靡遂太羮不和有遺味非極口腹而行氣
節之民心殺攸貴寧為禮本饔與餼
始諸飲食物之初設卦觀象受之需烝民乃粒有牲芻
自衛反魯刪詩書弋不射宿殺已袪
在昔哲王觀民志庻羞百品因時備為善不同同歸治
蔬膳菲食化始至率物以躬行尊位
雅有泂酌風采蘋蕰藻之菜非八珍澗溪沼沚貴先民
明信之徳感人神譬諸禴祭在西鄰
行葦之微猶勿踐寧惟血氣無身剪聖人之心㣲而顯
千里之應出言善况遂豚魚革前典
春酸夏苦冬有宜筐筥錡釜備糗馳逡巡揖讓詔司儀
卑髙制節明等差君臣之序正在斯
日月光華風四塞規饗有序儀不忒匪天私梁乃佑徳
光被四表自南北長世綴旒為下國
　　　雍雅(三曲/)
穆穆天子時惟聖敬濟濟羣公恭為徳柄為撤有典膳
夫是命禮行禘嘗義光朝聘神饗其徳民洽其慶
尚有和羮既戒且平亦有其餕亦惟克明其餕惟旅其
􁀙惟成百禮斯洽三宥已行明哉元首遹駿其聲
戒食有章卒食惟序庭鳴金奏凱收籩筥客出以雍撤
以振羽離磬乃作和鐘備舉濟濟威儀喤喤簨簴
　　北齊元㑹大饗歌
　　　(隋書樂志曰北齊元㑹大饗協/律不得升陛黄門舉麾於殿上)
　　　肆夏(賔入門四箱奏/)
昊蒼眷命興王統天業髙帝始道邈皇先禮成化穆樂
合風宣賔朝荒夏揚對穹𤣥(揚對一/作對揚)
　　　皇夏(皇帝出閣奏/)
夏正肇旦周物充庭具僚在位俛伏無聲大君穆穆宸
儀動睟日煦天廻萬靈胥萃
　　　皇夏(皇帝當扆羣/臣奉賀奏)
天子南靣乾覆離明三千咸列萬國填并猶從禹㑹如
次湯庭奉兹一徳上下和平
　　　皇夏(皇帝入宁變服黄/鍾太簇二箱奏)
我應天厯四海為家協同内外混一戎華鶴葢龍馬風
垂雲車夏章夷服其㑹如麻九賔有儀八音有節肅肅
於位飲和在列四序氤氲三光昭晣君哉大矣軒唐比
轍
　　　皇夏(皇帝變服移幄坐於西箱/帝出升御坐姑洗箱奏)
皇運應籙廓定區㝢受終以文構業以武堯昔命舜舜
亦命禹大人馭歴重規沓矩欽明在上昭納八夤從靈
體極誕聖窮神化生羣品陶育蒸人展禮肆樂協此元
春
　　　肆夏(王公奠璧奏/)
萬方咸暨三揖以申垂旒馮玉五瑞交陳拜稽有章升
降有節聖皇負扆虞唐比烈
　　　上夀曲(上夀黄鍾箱奏/)
仰三光奏萬夀人皇御六氣天地同長久
　　　登歌(皇太子入至坐位酒/至御殿上奏三曲)
大齊統厯道化光明馬圖呈寳龜籙告靈百蠻非衆八
荒非逖同作堯人俱包禹迹
天覆地載成以四時惟皇是則比大於兹羣星拱極衆
川赴海萬㝢駿奔一朝咸在
齊之以禮相趨帝庭應規蹈矩玊色金聲動之以樂和
風四布龍申鳳舉鸞歌麟步
　　　食舉樂(食至御前奏/十曲)
三端正啟萬方觀禮具物充庭二儀合體百華照曉千
門洞晨或華或裔奉贄惟新悠悠亘六合圓首莫不臣
仰施如雨晞和猶日風化表笙鏞歌謳被琴瑟誰言文
軌異今朝混為一
彤庭爛景丹陛流光懐黄綰白鵷鷺成行文贊百揆武
鎮四方折衝鼓雷電獻替協隂陽大矣哉道邁上皇陋
五帝狹三皇窮禮物該樂章序冠帶垂衣裳
天壤和家國穆悠悠萬類咸孕育契冥化侔大造靈效
珍神歸寳興雲氣飛龍蒼麟一角鳳五光朱雀降黄玉
表九尾馴三足擾化之定至矣哉瑞感徳四方來
囹圄空水火菽粟求賢振滯棄珠玉衣不靡宮以卑當
陽端嘿垂拱無為云云萬有其樂不訾
嗟此舉時逢至道肖形咸自持賦命無傷天行氣進皇
輿遊龍服帝皁聖主寧區宇乾坤永相保
牧野征鳴條戰大齊家萬國拱揖應終禪奥主廓清都
大君臨赤縣髙居深視當扆正殿旦暮之期今一見
兩儀分牧以君陶有象化無垠大齊徳邈誰羣超鳳火
冠龍雲露以潔風以薫榮光至氣氤氲
神化逺人靈協寒暑調風雨燮披泥檢受圖諜圖諜啟
期運昌分四序綴三光延寳祚眇無疆
惟皇道升平日河水清海不溢雲干吕風入律驅黔首
入仁夀與天髙並地厚
刑以厝頌聲揚皇情邈眷汾襄岱山髙配林壯亭亭聳
云云望斾葳蕤駕騤騤刋金闕奠玉龜
　　　皇夏(皇帝入/鐘鼔奏)
禮終三爵樂奏九成允也天子穹壤和平載色載笑反
寢宴息一人有祉百神奉職
　　周五聲調曲
　　　(序曰元正饗㑹大禮賔至食舉稱觴薦玉/六律既從八風斯暢以歌大業以舞成功)
　　　宫調曲(五首/)　　　　　　　庾信(下同/)
氣離清濁割元開天地分三才初辨正六位始成文繼
天爰立長安民乃樹君其明廣如日其澤厚如雲惟昔
我文祖撥亂拒謳歌三分未撫運八百不陵河禮敷天
下信樂正神人和風塵行息警江海欲無波
我皇承下武革命在君臨膺圖當舜玉嗣徳受堯琴沈
首多推運陽城有讓心就日先知逺觀淵早見深𤣥精
實委御蒼正乃皆平履端朝萬國年祥慶百靈玉帛咸
觀禮華戎各在庭鳳響中夷則天文正玉衡皇基自天
保萬物乃由庚(祥一/作期)
握衡平地紀觀象正天樞祺祥鍾赤縣靈瑞炳皇都更
受昭華玊還披蘭葉圖金波來白兔弱水下蒼烏玉斗
調元協金沙富國租青丘還擾圃丹穴更巢梧安樂新
咸慶長生百福符
明明九族序穆穆四門賔隂陵朝北附蟠木引東臣澗
途求板築溪源取釣綸多士歸賢戚維城屬茂親貴位
連南斗髙榮據北辰迎時乃推策司職且班神日月之
所照霜露之所均永從文軌一長無外戸人
鬱盤舒棟宇峥嶸侔大壯拱木詔林衡全模徵梓匠千
櫨綺翼浮百栱長虹抗北去邯鄲道南來偃師望龍首
載文㮰雲楣承武帳居者非求隘卑宫豈難尚壯麗天
下觀是以從蕭相
　　　變宫調(二首/)
帝遊光出震君明擅在離巖廊惟眷顧欽若尚無為龍
穴非難附鸞巢欲可窺具茨應不逺汾陽寧足隨蒸民
播殖重溝洫劬勞多桑林還注雨積石遂開河明徵逢
永命平秩值年和更有薫風曲方聞晨露歌
移風廣軒厯崇徳盛唐年成文興大雅出豫動鈞天黄
鍾六律正閶闔八風宣孤竹調陽管空桑節雅弦舞林
鸞更下歌山鳳欲前聞音能辨俗聼曲乃思賢感物觀
治亂心恒防未然君子得其道太平何有焉
　　　商調曲(四首/)
君以宫唱寛大而謨明臣以商應聞義則可行有熊為
政訪道於容成殷湯受命委任於阿衡忠其敬事有罪
不逃刑誦其箴諫言之無隠情有剛有斷四方可以寧
既頌既雅天下乃升平專精一致金石為之開動其兩
心妻子恩情乖茍利社稷無有不盡懐昊天降祐元首
惟康哉
百川俱㑹大海所以深羣材既聚故能成鄧林猛虎在
山百獸莫敢侵忠臣處國天下無異心昔我文祖執心
且危慮驅剪豺狼經營此天步今我受命又無敢逸豫
惟爾弼諧各可知兢懼
禮樂既正人神所以和玊帛既序志欲静干戈各分符
瑞俱誓裂山河今日相樂對酒且當歌道徳以喻聽撞
鐘之聲神姦不若觀鑄鼎之形酆宫既朝諸侯於是穆
岐陽或狩淮夷自此平若涉大川言憑於舟檝如和鼎
實有寄於鹽梅君臣一體可以静氛埃得人則治何世
無竒才
風力是舉而台階序平重黎既登而天地位成功無與
讓銘太常之旌世不失職受騂毛之盟輯瑞班瑞穆穆
於堯門惟翰惟屏膴膴於周原功成而治定禮樂斯存
復子而明辟姬旦何言
　　　角調曲(二曲/)
止戈見於絶轡之野稱伐聞於丹水之征信義俱存乃
先忘食五材並用誰能去兵雖聖人之大寳曰位實天
地之大徳曰生涇渭同流清濁異能琴瑟並御雅鄭殊
聲擾擾烝人聲教不一茫茫禹跡車軌未并志在四海
而尚恭儉心包宇宙而無驕盈言而無文行之不逺義
而無立勤則無成惻隠其心訓以慈惠流宥其過哀矜
典刑
匡贊之士或從漁釣雲雨之才乍歎幽谷尋芳者追深
逕之蘭識韻者探窮山之竹克明其徳貢以三事樹之
風聲言於九牧協用五紀風若從時農用八政甘作其
穀殊風共軌見之周南異畆同穎聞之康叔祁寒暑雨
是無胥怨天覆雲油滋焉滲漉幸無謝上古之淳人庻
可以封之於比屋(探一/作採)
　　　徵調曲(六首/)
乾巛以含養覆載日月以貞明照臨達人以四海為務
明君以百姓為心水波瀾者源必逺樹扶踈者根必深
雲雨取施無不洽廊廟求才多所任
淳風布政常無欲至道防人能變俗求仁義急於水火
用禮讓多於菽粟屈軼無佞人可指獬豸無繁刑可觸
王道蕩蕩用無為天下四人誰不足
聖人千年始一生黄河千年始一清攝提以之而從紀
玉燭於是而文明東南可以補地缺西北可以正天傾
浮黿則東海可厲運鍤則南山可平衆仙就朝於瑶水
羣帝受享於明庭懐和則韎任並奏功烈則鐘鼎俱銘
三光以記物呈形四時以裁成正位雷風大山嶽之響
寒暑通隂陽之氣武功則六合攸同文教則二儀經緯
有道則咸浴其徳好生則各繁其類白日經天中則移
明月横漢滿而虧能虧能缺既無為雖盈雖滿則不危
開信義以為苑囿立道徳以為城池周監二代所損益
郁郁乎文其可知庖犧之親臨佃漁神農之躬秉耕稼
湯則救旱而憂勤禹則正冠而無暇草上之風無不偃
君子之甿知而化將欲比徳於三皇未始追蹤於五霸
纖纖不絶林薄成㳙㳙不止江河生事之毫髪無謂輕
慮逺防㣲乃不傾雲官乃垂拱大君鳳厯惟欽明元首
類上帝而禋六宗望山川而朝羣后地鏡則山澤俱開
河圖則魚龍合負我之天綱莫不該閶闔九關天門開
卿相則風雲𤣥感匡贊則星辰下來既興周室之三聖
乃舉唐朝之八才莘臣参謀於左相大老教政於中台
其宜作則於明哲故無崇信於姦回
正陽和氣萬類繁君王道合天地尊黎人耕植於義圃
君子翺翔於禮園落其實者思其樹飲其流者懐其源
咎繇為謀不仁逺士㑹為政羣盗奔克寛則昆蟲内向
彰信則殊俗宅心桴橋有月支抱馬上苑有烏孫學琴
赤玉則南海輸賮白環則西山獻琛無勞鑿空於大夏
不待蹶角於蹛林
　　　羽調曲(五首/)
樹君所以牧人立法所以静亂首惡既其南巢元兇於
是北竄居休氣而四塞在光華而兩旦是以雨施作解
是以風行惟涣周之文武洪基光宅天下文思千載克
聖咸熈七百在我應期實昊天有成命惟四方其訓之
運平後親之俗時亂先踈之雄踰桂林而驅象濟弱水
而承鴻既浮干吕之氣還吹入律之風錢則都内貫朽
倉則常平粟紅火中乃寒乃暑年和一風一雨聽鐘磬
念封疆聞笙竽思畜聚瑶琨篠簜既從怪石鉛松即序
長樂善馬成厩水衡黄金為府
百川乃宗巨海衆星是仰北辰九州攸同禹跡四海合
徳堯臣朝陽栖於鳴鳳靈畤牧於般麟雲玉葉而五色
月金波而兩輪涼風迎時北狩小暑戒節南巡山無藏
於紫玉地不受於黄銀雖南征而北怨實西略而東賔
既永清於四海終有慶於一人
定律零陵玉管調鍾始平銅尺龍門之下孤桐泗水之
濵鳴石河靈於是讓珪山精所以奉璧滌九川而賦稅
栞三危而納錫北里之禾六穗江淮之茅三脊可以玉
檢封禪可以金繩探册終永保於鴻名足揚光於載籍
太上之有立徳其次之謂立言樹善滋於務本除惡窮
於塞源沖深其智則厚昭明其道乃尊仁義之財不匱
忠信之禮無繁動天無有不届惟時無幽不徹作徳心
逸日休作偽心勞日拙自非剛克掩義無所離於勦絶
　　隋元㑹大饗歌
　　　皇夏(皇帝出入殿庭奏/郊丘社廟同用)
深哉皇度粹矣天儀司陛整蹕式道先馳八屯霧擁七
萃雲披退揚進揖歩矩行規句陳乍轉華葢徐移羽旗
照耀珪組陸離居髙念下處安思危照臨有度紀律無
虧
　　　肆夏(皇太子出入奏/)
惟熈帝載式固王猷體乾建本是曰孟侯馳道美漢寢
門稱周徳心既廣道業惟優傅保斯導賢才與遊瑜玉
發響畫輪停輈皇基方峻匕鬯恒休
　　　食舉歌(食舉奏/八曲)
燔黍設教禮之始五味相資火為紀平心和徳在甘㫖
牢羞既陳鐘石俟以斯而御揚盛軌
養身必敬禮食昭時和嵗阜庻物饒鹽梅既濟鼎鉉調
持以膚腊加臐膮威儀濟濟懋皇朝
饔人進羞樂侑作川濳之膾雲飛臛甘酸有宜芬勺藥
金敦玉豆盛交錯御鼓既聲安以樂
玉食惟后膳必珍芳菰既潔重秬新是能安體又調神
荆包畢至海貢陳用之有節徳無垠
嘉羞入饋猶化謐沃土名滋帝臺實陽華之菜雕陵栗
鼎俎芬芳豆籩溢通幽致逺車書一
道髙物備食多方山膚既善水豢良桓蒲在位簨業張
加籩折俎爛成行恩風下濟道化光
禮以安國仁為政具物必陳饔牢盛罝罘斤斧順時令
懐生熈熈皆得性於兹宴喜流嘉慶
皇道四達禮樂成臨朝日舉表時平甘芳既飫醑以清
揚休玊巵正性情隆我帝載永明明
　　　上夀歌(上夀酒奏/)
俗已乂時又良朝玉帛㑹衣裳基同北辰久夀共南山
長黎元鼓腹樂未央
　　　宴羣臣登歌(燕饗羣臣奏登/歌並文舞武舞)
皇明馭歴仁深海縣載擇良辰式陳髙宴顒顒卿士昂
昂侯甸車旗煜爚衣纓葱蒨樂正展懸司宮飾殿三揖
稱禮九賔為傳圓鼎臨碑方壺在靣鹿鳴成曲嘉魚入
薦筐篚相輝獻酬交徧飲和飽徳恩風長扇
　　大射登歌
道謐金科照時乂玉條明優賢饗禮洽選徳射儀成鑾
旗鬱雲動寳軑儼天行巾車整三乏司裘飾五正鳴球
響髙殿華鐘震廣庭烏號傳昔美淇衛著前名揖讓皆
時傑升降盡朝英附枝觀體定杯水覩心平豐觚既來
去燔炙復從横欣看禮樂盛喜遇黄河清
　　皇后房内歌
　　　(隋書樂志曰髙祖龍濳時頗好音樂嘗倚琵琶/作歌二章名曰地厚天髙託言夫婦之義牛𢎞)
　　　(脩皇后房内之樂因取之為房内曲命婦入并/登歌上夀並用之煬帝大業初栁顧言議以為)
　　　(房内樂者主為皇后弦歌諷誦以事君子故以/房室為名其樂必有鐘磬乃益歌鐘歌磬土革)
　　　(絲竹副之并升歌下管摠名房/内之樂女奴肄習朝燕用焉)
至順垂典正内𢎞風母儀萬國訓範六宫求賢啟化進
善宣功家邦載序道業斯融
　
　古樂苑巻七
欽定四庫全書
　古樂苑巻八
　　　　　　　　　　　　明　梅鼎祚　編
　鼔吹曲辭
　　(鼓吹曲一曰短簫鐃歌劉瓛定軍禮曰鼔吹未知/其始也漢班壹雄朔野而有之矣鳴笳以和簫聲)
　　(非八音也騷人云鳴箎吹竽是也宋書樂志曰鼓/吹葢短簫鐃歌蔡邕曰軍樂也黄帝歧伯所作以)
　　(揚德建武勸士諷敵也周官曰師有功則愷樂左/傳曰晉文公勝楚振旅凱而入司馬法曰得意則)
　　(愷樂愷歌雍門周說孟嘗君鼔吹于不測之淵說/者云鼔自一物吹自竽籟之屬非簫鼔合奏别爲)
　　(一樂之名也然則短簫鐃歌此時未名鼔吹矣應/劭漢鹵簿圖惟有騎執箛箛即笳不云鼔吹而漢)
　　(世有黄門鼔吹漢享宴食舉樂十三曲與魏世鼓/吹長簫同長簫短簫伎錄竝云絲竹合作執節者)
　　(歌又建初錄云務成黄爵𤣥雲逺期皆騎吹曲非/鼓吹曲此則列於殿庭者爲鼔吹今之從行鼓吹)
　　(爲騎吹二曲異也又孫權觀魏武軍作鼔吹而還/此又應是今之鼔吹魏晉世又假諸將帥及牙門)
　　(曲葢鼔吹斯則其時謂之鼔吹矣魏晉世給鼔吹/甚輕牙門督將五校悉有鼓吹晉江左初臨川太)
　　(守謝摛每寢輒夢聞鼓吹有人爲其占之曰君不/得生鼓吹當得死鼓吹爾摛擊杜弢戰沒追贈長)
　　(水校尉葬給鼔吹焉謝尚爲江夏太守詣安西將/軍庾翼於武昌咨事翼與尚射曰卿若破的當以)
　　(鼓吹相賞尚射破的便以其副鼓吹給之今則甚/重矣西京襍記曰漢大駕祠甘泉汾隂僃千乘萬)
　　(騎有黄門前後部鼔吹則不獨列於殿庭者名鼔/吹也漢逺如期曲辭有雅樂陳及増壽萬年等語)
　　(無馬上奏樂之意則逺期又非騎吹曲也晉中興/書曰漢武帝時南越加置交趾九眞日南合浦南)
　　(海鬱林蒼梧七郡皆假鼔吹東觀漢記曰建初中/班超拜長史假鼔吹麾幢則短簫鐃歌漢時巳名)
　　(鼔吹不自魏晉始也崔豹古今註曰漢樂有黄門/鼓吹天子所以宴樂羣臣也短簫鐃歌鼔吹之一)
　　(章爾亦以賜有功諸侯齊武帝時壽昌殿南閣置/白鷺鼔吹二曲以爲宴樂隋志陳後主常遣宫女)
　　(習北方簫鼔謂之代北酒酣則奏之此又施於燕/私矣古今樂錄有梁陳時宫懸圖四隅各有鼔吹)
　　(樓而無建鼓鼔吹樓者昔蕭史吹簫於秦秦人爲/之築鳳臺故鼔吹陸則樓車水則樓船其在庭則)
　　(以簨簴爲樓也梁又有鼔吹熊羆十二按其樂器/有龍頭太棡鼓中鼔獨掲小鼓亦隨品秩給賜焉)
　　(周武帝每元正大㑹以梁按架列於懸間與正樂/合奏隨又於按下設熊羆貙豹騰倚承之以象百)
　　(獸之舞楊慎升菴詞品曰鼔吹曲其昉黄帝記里/鼔之制乎後世有鼓吹騎吹雲吹之名建初錄云)
　　(列於殿廷者名鼓吹列於行駕者名騎吹又云鼔/吹陸則樓車水則樓船其在庭則以簨簴爲樓水)
　　(行則謂之雲吹朱鷺臨高臺諸篇則鼔吹曲務成/黄爵則騎吹曲水調河傳則雲吹曲宋之問詩稍)
　　(看朱鷺轉尚識紫騮驕此言鼔吹也謝脁詩鳴笳/翼高葢疊鼔送華輈此言騎吹也梁簡文詩廣水)
　　(浮雲吹江風引夜衣此言雲吹也郭茂倩左克明/竝曰鼔吹短簫鐃歌與横吹曲得通名鼔吹但所)
　　(用異/耳)
　　(漢有朱鷺等二十二曲列於鼓吹謂之鐃歌及魏/受命使繆襲改其十二曲而君馬黄雉子班聖人)
　　(出臨高臺逺如期石留務成𤣥雲黄爵釣竿十曲/竝仍舊名是時吳亦使韋昭改製十二曲其十曲)
　　(亦因之而魏吳歌辭存者唯十二曲餘皆不傳晉/武帝受禪命傅𤣥製二十二曲而𤣥雲釣竿之名)
　　(不改舊漢宋齊竝用漢曲又充庭十六曲梁高祖/乃去其四留其十二更制新歌合四時也北齊二)
　　(十曲皆改古名其黄爵釣竿畧而不用後周憲帝/革前代鼔吹制爲十五曲竝述功德受命以相代)
　　(隋制列鼔/吹爲四部)
　　漢鐃歌
　　　(漢鼔吹鐃歌十八曲一曰朱鷺二曰思悲翁三/曰艾如張四曰上之回五曰擁離六曰戰城南)
　　　(七曰巫山高八曰上陵九曰將進酒十曰君馬/黄十一曰芳樹十二曰有所思十三曰雉子班)
　　　(十四曰聖人出十五曰上邪十六曰臨高臺十/七曰逺如期十八曰石留又有務成𤣥雲黄爵)
　　　(釣竿亦漢曲也其辭亡或云漢鐃歌二十二無/釣竿古今樂錄曰漢鐃歌皆聲辭艷相襍不復)
　　　(可分沈約云樂人以音聲相傳訓詁不可復解/凡古樂錄皆大字是辭細字是聲聲辭合寫故)
　　　(致然耳藝苑巵言曰鐃歌中有難解及廹詰屈/曲者如絲如魚乎悲矣堯羊蜚從王孫行之類)
　　　(或謂有缺文斷簡妃呼豨收中吾之類或謂曲/調之遺聲或謂兼正辭塡調大小混錄至有直)
　　　(以爲不足觀者巫山高芝爲車非三言之始乎/臨高臺以軒桂樹雙珠青絲玳瑁非五言之神)
　　　(足乎駕六飛龍四時和江有香草目以蘭黄鵠/高飛離哉翻非七言之妙境乎其誤處既不能)
　　　(曉佳處又不能識/以爲不足觀宜也)
　　　朱鷺(隋書樂志曰建鼓殷所作又棲翔鷺於其/上不知何代所加或曰鵠也取其聲揚而)
　　　　(逺聞也或曰鷺鼓精也或曰皆非也詩云振/振鷺鷺于飛鼓咽咽醉言歸言古之君子悲)
　　　　(周道之衰頌聲之息飾鼓以鷺存其風流孔/穎達曰楚威王時有朱鷺合沓飛翔而來舞)
　　　　(舊鼓吹朱鷺曲是也漢曲葢因飾鼔以鷺而/名曲焉丹鉛續錄曰朱鷺曲解云因飾鼓以)
　　　　(鷺而名曲又云朱鷺呪鼔飛於雲末徐陵詩/有鳬鍾鷺鼓之句宋之問詩稍看朱鷺轉尚)
　　　　(識紫騮驕皆用此事益鷺色本白漢初有朱/鷺之瑞故以鷺形飾鼔又以朱鷺名鼔吹曲)
　　　　(也梁元帝放生池碑云𤣥龜夜夢終見取於/宋王朱鷺晨飛尚張羅於漢后與朱鷺飛雲)
　　　　(末事相叶可以證/補樂府解題之缺)　　　　　古辭
朱鷺魚以烏路訾邪鷺何食食茄下不之食不以吐將
以問誅者(誅一作諫升菴詩話曰朱鷺魚以烏鷺何食/食茄下烏古與雅同叶音作雅葢古字烏也)
(鴉也雅也本一字也雅與下相叶始得其音魚以雅者/言朱鷺之威儀魚魚雅雅也韓文元和聖德詩魚魚雅)
(雅本此丹鉛四錄曰茄音荷𤣥中記黄帝之臣有荆茄/豐左傳注楚有茄人城張楫音荷藝苑巵言曰烏轉爲)
(鴉鴉轉爲雅茄/下當作荷莖)
　　　思悲翁
思悲翁唐思奪我美人侵以遇悲翁也但我思蓬首狗
逐狡兔食交君梟子五梟毌六拉沓高飛暮安宿(首一/作蕞)
　　　艾如張(艾與刈同說文云艾草也如讀爲而榖/梁傳曰艾蘭以爲防置旃以爲轅門謂)
　　　　(因蒐狩以習武事也蘭香草也/言艾草以爲田之大防是也)
艾而張羅夷於何行成之四時和山出黄雀亦有羅雀
以高飛奈雀何為此倚欲誰肯礞室
　　　上之回(漢書曰孝武十四年匈奴入朝那蕭闗/遂至彭陽使騎兵入燒回中宫候騎至)
　　　　(雍甘泉回中地在安定其中有宫也武帝紀/元封四年冬十月行幸雍祠五畤通回中道)
　　　　(遂北出蕭闗吳競樂府解題曰漢武通回中/道後數出遊幸焉沈建廣題曰漢曲皆美當)
　　　　(時之事按石闗宫闕名近甘泉宫/相如上林賦蹷石闗歴封巒是也)
上之囘所中益夏將至行將北以承甘泉宫寒暑德游
石闗望諸國月支臣匈奴服令從百官疾驅馳千秋萬
歲樂無極
　　　翁離(一曰擁離/又曰雍離)
􁌾離趾中可築室何用葺之蕙用蘭􁌾離趾中
　　　戰城南
戰城南死郭北野死不葬烏可食為我謂烏且為客豪
野死諒不葬腐肉安能去子逃水深激激蒲葦冥冥梟
騎戰鬬死駑馬裵囘鳴梁築室何以南梁何北禾黍不
穫君何食願爲忠臣安可得思子良臣良臣誠可思朝
行出攻暮不夜歸(不穫宋書/作而穫)
　　　巫山高(樂府解題曰古辭言江淮水深無梁可/度臨水逺望思歸而巳又有演巫山高)
　　　　(不詳/所起)
巫山高高以大淮水深難以逝我欲東歸害梁不爲我
集無高曳水何梁湯湯囘囘臨水逺望泣下霑衣逺道
之人心思歸謂之何
　　　上陵(古今樂錄曰漢章帝元和中有宗廟食舉/六曲加重來上陵二曲爲上陵食舉後漢)
　　　　(書禮儀志曰正月上丁祠南郊次北郊明堂/高廟世祖廟謂之五供禮畢以次上陵西都)
　　　　(舊有上陵東都之儀太官上食太常樂奏食/舉古辭大畧言神仙事不知與食舉曲同否)
上陵何美美下津風以寒問客從何來言從水中央桂
樹爲君船青絲爲君笮木蘭爲君櫂黄金錯其間滄海
之雀赤翅鴻白鴈隨山林乍開乍合曾不知日月明醴
泉之水光澤何蔚蔚芝爲車龍爲馬覽遨遊四海外甘
露初二年芝生銅池中仙人下來飲延壽千萬歲
　　　將進酒(樂府解題曰古辭將進酒乘/大白大畧以飲酒放歌爲言)
將進酒椉大白辨加哉詩審博放故歌心所作同隂氣
詩悉索使禹良工觀者苦(加一作佳博宋書作搏記曰/不學博依不能安詩博爲是)
　　　君馬黄
君馬黄臣馬蒼二馬同逐臣馬良易之有騩蔡有赭美
人歸以南駕車馳馬美人傷我心佳人歸以北駕車馳
馬佳人安終極
　　　芳樹
芳樹日月君亂如於風芳樹不上無心温而鵠三而爲
行臨蘭池心中懐我悵心不可匡目不可顧妬人之子
愁殺人君有他心樂不可禁王將何以如孫如魚乎悲
矣(愁宋書作悲/以一作似)
　　　有所思(古今樂錄漢太樂食舉第七/曲亦用之不知與此同否)
有所思乃在大海南何用問遺君雙珠瑇瑁簪用玉紹
繚之聞君有它心拉雜摧燒之摧燒之當風揚其灰從
今巳徃勿復相思相思與君絶雞鳴狗吠兄嫂當知之
妃呼豨秋風肅肅晨風颸東方須㬰高知之(談藝錄曰/樂府中有)
(妃呼豨伊阿那諸語本/自亡義但補樂中之音)
　　　雉子班
雉子班如此之干雉梁無以吾翁孺雉子知得雉子高
蜚止黄鵠蜚之以重王可思雄來蜚從雌視子趨一雉
雉子車大駕馬騰被王送行所中堯羊蜚從王孫行
　　　聖人出
聖人出隂陽和美人出遊九河佳人來騑離哉何駕六
飛龍四時和君之臣明䕶不道美人哉宜天子免甘星
筮樂甫始美人子含四海
　　　上邪(一作/雅)
上邪我欲與君相知長命無絶衰山無陵江水爲竭冬
靁震震夏雨雪天地合乃敢與君絶
　　　臨高臺
臨高臺以軒下有清水清且寒江有香草目以蘭黄鵠
高飛離哉翻闗弓射鵠令我主壽萬年收中吾(劉履云/收中吾)
(三字其義未詳疑曲調之餘聲如/樂錄所謂羊無夷伊那阿之類)
　　　逺如期(一曰逺期宋書樂志有晩芝曲沈約言/舊史云詁不可解疑是漢逺期曲也古)
　　　　(今樂錄云漢大樂食舉/曲有逺期至魏省之)
逺如期益如壽處天左側大樂萬歲與天無極雅樂陳
佳哉紛單于自歸動如驚心虞心大佳萬人還來謁者
引鄉殿陳累世未嘗聞之增壽萬年亦誠哉
　　　石流(宋書作石留以上/宋書並冇曲字)
石流涼陽涼石水流爲沙錫以微河爲香向始􁀙冷將
風陽北逝肯無敢與于揚心邪懐蘭志金安薄北方開
留離蘭
　
　
　
　
　
　古樂苑巻八
欽定四庫全書
　古樂苑巻九
　　　　　　　　　　　　明　梅鼎祚　編
　鼓吹曲辭(二/)
　　擬漢鐃歌
　　　朱鷺　　　　　　　　　　梁王僧孺
因風弄玉水映日上金堤猶持畏羅繳未得異鳬鷖聞
君愛白雉兼因重碧雞未能聲似鳳聊變色如珪願識
昆明路乘流飲復棲
　　　同前　　　　　　　　　　裴憲伯
秋來懼寒勁歲去畏氷堅羣飛向葭下奮羽欲南遷暫
戲龍池側時徃鳳樓前所歎恩光歇不得久聯翩
　　　同前　　　　　　　　　　陳後主
參差蒲未齊沈漾若浮綠朱鷺戲蘋藻徘徊流澗曲澗
曲多巖樹逶迤復斷續振振雖以明湯湯今又矚
　　　同前　　　　　　　　　　陳張正見
金堤有朱鷺刷羽望滄瀛周詩振雅曲漢鼓發竒聲時
將赤鴈竝乍逐彩鸞行别有翻潮處異色不相驚
　　　同前　　　　　　　　　　陳蘇子卿
玉山一朱鷺容與入王畿欲向天池飲還遶上林飛金
堤曬羽翮丹水浴毛衣非貪葭下食懐恩自逺歸
　　　艾如張　　　　　　　　　蘇子卿
誰在閑門外羅家諸少年張機蓬艾側結網槿籬邊若
能飛自勉豈爲繒所纒黄雀儻爲誡朱絲猶可延
　　　上之囘　　　　　　　　　梁簡文帝
前斾拂囘中後車隅桂宫輕絲臨雲罕春色繞川風桃
林方灼灼柳路日曈曈笳聲駭胡騎清磬讋山戎微臣
今拜手願帝永無窮
　　　同前　　　　　　　　　　陳張正見
林光稱避暑囘中乃吉行龍媒躡影駛玉輦御雲輕風
烏繞鳷鵲綵鷁照昆明欲知鍾箭逺遥聽寶雞聲
　　　同前(選詩拾遺/題云廵省)　　　　　　北齊蕭慤
發軔城西畤囘輿事北遊山寒石道凍葉下故宫秋朔
路傳清景邉風巻畫旒歲餘廵省畢擁仗返皇州(擁㐲/一作)
(按/節)
　　　同前　　　　　　　　　　隋陳子良
承平重遊樂詔蹕上之囘屬車響流水清笳轉落梅嶺
雲葢道轉巖花映綬開下輦便高宴何如在瑤臺
　　　戰城南(三首後二首藝文失題列戰城南後英/華從之陌上一首六朝詩作胡無人行)
　　　　　　　　　　　　　　　梁吳均
躞蹀青驪馬徃戰城南畿五歴魚麗陣三入九重圍名
慴武安將血汙秦王衣爲君意氣重無功終不歸
前有濁樽酒憂思亂紛紛小來重意氣學劍不學文忽
値胡關靜匈奴遂兩分天山巳半出龍城無片雲漢世
平如此何用李將軍(樽酒一作酒尊/小來一作少年)
陌上何喧喧匈奴圍塞垣黑雲藏趙樹黄塵埋隴垠天
子羽書勞將軍在玉門(闕/)
　　　同前　　　　　　　　　　陳張正見
薊北馳胡騎城南接短兵雲屯兩陣合劒聚七星明旗
交無復影角憤有餘聲戰罷披軍策還嗟李少卿
　　　巫山高　　　　　　　　　齊虞羲
南國多竒山荆巫獨靈異雲雨麗以佳陽臺千里思勿
言可再得特美君王意高唐一斷絶光隂不可遲
　　　同前　　　　　　　　　　王融
想像巫山高薄暮陽臺曲煙華乍巻舒行芳時斷續彼
美如可期寤言紛在矚憮然坐相思秋風下庭綠(想像/一作)
(髣髴煙華一作煙雲巻舒一作舒巻/行芳一作猨鳥又作蘅芳思一作望)
　　　同前　　　　　　　　　　劉繪
高唐與巫山參差鬱相望灼爍在雲間氛氲出霞上散
雨收夕臺行雲巻晨障出沒不易期嬋娟似惆悵(霞一/作雲)
(似一/作以)
　　　同前　　　　　　　　　　梁元帝
巫山高不窮迥出荆門中灘聲下濺石猿鳴土逐風樹
雜山如畫林暗澗疑空無因謝神女一爲出房櫳
　　　同前　　　　　　　　　　范雲
巫山高不極白日隱光輝靄靄朝雲去冥冥暮雨歸巖
懸獸無跡林暗鳥疑飛枕席竟誰薦相望空依依(空一/作徒)
　　　同前　　　　　　　　　　費昶
巫山光欲晩陽臺色依依彼美巖之曲寧知心是非朝
雲觸石起暮雨潤羅衣願解千金佩請逐大王歸(晩一/作曉)
　　　同前　　　　　　　　　　王泰
迢逓巫山竦逺天新霽時樹交凉去逺草合影開遲谷
深流響咽峽近猿聲悲只言雲雨狀自有神仙期
　　　同前　　　　　　　　　陳後主
巫山巫峽深峭壁聳春林風巖朝蕊落霧嶺晩猿吟雲
來足薦枕雨過非感琴仙姬將夜月度影自浮沈
　　　同前　　　　　　　　　蕭詮
巫山映巫峽高高殊未窮猿聲不辨處雨色詎分空懸
崖下桂月深澗響松風别有仙雲起時向楚王宫
　　　同前　　　　　　　　　隋李孝貞
荆門對巫峽雲夢邇陽臺燎火如奔電墜石似驚雷天
寒秋水急風靜夜猿哀枕席無由薦朝雲徒去來
　　　同前　　　　　　　　　　凌敬
巫岫鬰岧嶤高高入紫霄白雲間危石𤣥猿挂迥條懸
崖激巨浪脆葉殞驚飈别有陽臺處風雨共飄颻(危一/作抱)
(挂迥一/作迥挂)
　　　將進酒　　　　　　　　　梁昭明太子統
洛陽輕薄子長安遊俠兒宜城溢渠盌中山浮羽巵
　　　君馬黄　　　　　　　　　陳蔡君知
君馬徑西極臣馬出東方足策浮雲影珂連明月光水
凍恒傷骨蹄寒爲踐霜躊躇嗟伏櫪空想欲從良
　　　同前(二首/)　　　　　　　　張正見
幽并重騎射征馬正盤桓風去長嘶逺氷堅度足寒出
關聊變色上坂屢停鞍即今隨御史非復在樓蘭
五色乘馬黄追風時滅沒血汗染龍花胡鞍抱秋月唯
騰渥洼水不飲長城窟詎待燕昭王千金市駿骨
　　　芳樹(同沈約王融/范雲劉繪賦)　　　　　齊謝脁
早翫華池隂復鼔滄洲枻椅柅芳若斯葳蕤紛可結霜
下桂枝銷怨與飛蓬折不厠玉盤滋誰憐終委絶(鼔一/作影)
　　　同前　　　　　　　　　　王融
相望早春日煙華襍如霧復比佳麗人含情結芳樹綺
羅巳自憐萱風多有趣去來徘徊者佳人不可遇
　　　同前　　　　　　　　　　梁武帝
綠樹始搖芳芳生非一葉一葉度春風芳芳自相接色
襍亂参差衆花終重疊重疉不可思思此誰能愜
　　　同前　　　　　　　　　　元帝
芬芳君子樹交柯御宿園桂影含秋月桃花染春源落
英逐風聚輕香帶蕊翻叢枝臨北閣灌木隱南軒交讓
良宜重成蹊何用言(月一/作色)
　　　同前　　　　　　　　　　費昶
幸被夕風吹屢得朝光照枝偃疑欲舞花開似含笑長
夜路悠悠所思不可召行人早旋返賤妾猶年少(偃一/作低)
(猶年少一/作年猶少)
　　　同前　　　　　　　　　　沈約
發蕚九華隈開跗寒路側氤氲非一香參差多異色宿
昔寒飈舉摧殘不可識霜雪交横至對之長歎息(路一/作露)
　　　同前　　　　　　　　　　丘遲
芳葉巳漠漠嘉實復離離發景傍雲屋凝暉覆華池輕
蜂掇浮􁀙弱鳥隱深枝一朝容色茂千春長不移
　　　同前　　　　　　　　　　陳李爽
芳樹千株發搖蕩三陽時氣軟風來易枝繁度鳥遲春
至花如錦夏近葉成帷欲寄邊城客路逺詎能持(詎一/作誰)
　　　同前　　　　　　　　　　顧野王
上林通建章襍樹遍林芳日影桃蹊色風吹梅逕香幽
山桂葉落馳道柳條長折榮疑路逺用表莫相忘
　　　同前　　　　　　　　　　張正見
竒樹舒春苑流芳入綺錢合歡分四照同心影萬年香
浮佳氣裏葉映彩雲前欲識揚雄賦金玉滿甘泉(影一/作彰)
　　　同前　　　　　　　　　　江總
朝霞映日殊未妍珊瑚照水定非鮮千葉芙蓉詎相似
百枝燈花復羞然暫欲寄根對滄海大願移華側綺錢
井上桃蟲誰可襍庭中桂蠧豈見憐
　　　有所思　　　　　　　　　齊劉繪
别離安可再而我更重之佳人不相見明月空在帷共
銜滿堂酌獨歛向隅眉中心亂如雪寧知有所思
　　　同前(集云同王主/簿有所思)　　　　　謝脁
佳期期未歸望望下鳴機徘徊東陌上月出行人稀
　　　同前　　　　　　　　　　梁武帝
誰言生離久適意與君别衣上芳猶在握裏書未滅腰
中雙綺帶夢爲同心結常恐所思露瑶華未忍折
　　　同前(四首/)　　　　　　　　簡文帝
昔未離長信金翠奉乘輿何言人事異夙昔故恩踈寂
寞錦筵靜玲瓏玉殿虛掩閨泣團扇羅幌詠䕷蕪
可歎不可思可思不可見餘絃斷瑟柱殘朱染歌扇
寂寂暮檐響黯黯垂簾色唯有瓴甋苔如見蜘蛛織
入林看碚􁕒春至定無賖何時一可見更得似梅花
　　　同前(玉臺庾/肩吾)　　　　　　　昭明太子統
公子逺于隔乃在天一方望望江山阻悠悠道路長别
前秋葉落别後春花芳雷嘆一聲響雨淚忽成行悵望
情無極傾心還自傷(公子一/作佳人)
　　　同前(郭本作/王融誤)　　　　　　　范雲
如何有所思而無相見時宿昔夢顔色階庭尋履綦高
張更何巳引滿終自持欲知憂能老爲視鏡中絲
　　　同前(五言律祖/作吳均)　　　　　　王筠
丹墀生細草紫殿納輕隂曖曖巫山逺悠悠湘水深徒
歌鹿盧劒空貽玳瑁簪望君終不見屑淚且長吟(長一/作微)
　　　同前　　　　　　　　　　庾肩吾
佳期竟不歸春日坐芳菲拂匣看離鏡開箱見别衣井
梧生未合宮槐巻復稀不及銜泥燕從來相逐飛(鏡一/作扇)
　　　同前(題云鼔瑟/曲有所思)　　　　　　王僧孺
夜風吹熠燿朝光照昔邪㡬銷䕷蕪葉空落蒲桃花不
堪長織素誰能獨浣紗光隂復何極望促反成賖知君
自蕩子奈妾亦倡家(昔邪一作辟/邪桃一作萄)
　　　同前　　　　　　　　　　吳均
薄暮有所思終持淚煎骨春風驚我心秋露傷君髪
　　　同前　　　　　　　　　　沈約
西征登隴首東望不見家關樹抽紫葉塞草發青芽昆
明當欲滿蒲萄應作花垂淚對漢使因書寄狹邪
　　　同前　　　　　　　　　　費昶
上林烏欲栖長門日行暮所思鬱不見空想丹墀歩簾
動意君來雷聲似車度北方佳麗子窈窕能囘顧夫君
自迷惑非爲妾心妬(烏欲栖一作烏/欲飛行一作將)
　　　同前(三首一題/云望逺)　　　　　　陳後主
蕩子好蘭期留人獨自思落花同淚臉初月似愁眉階
前看草蔓牕中對網絲不言千里望復是三春時(望一/作别)
杳杳與人期遥遥有所思山川千里間風月兩邊時相
待春那劇相望景偏遲當由分别久夢來還自疑
佳人在北燕相望渭橋邊團團落日樹耿耿曙河天愁
多明月下淚盡鴈行前别心不可寄唯餘琴上弦
　　　同前　　　　　　　　　　顧野王
賤妾有所思良人久征戍笳鳴塞城表花開落芳樹白
登澄月色黄龍起煙霧還聞雉子班非復長征賦(笳鳴/塞城)
(表一作笳/鳴胡塞表)
　　　同前　　　　　　　　　　張正見
深閨久離别積怨轉生愁徒思裂帛鴈空上望歸樓看
花憶塞草對月想邊秋相思日日暮淚臉年年流(暮一/作度)
　　　同前　　　　　　　　　　陸系
别念限城闉還思樓上人淚想離前落愁聞别後新月
來疑舞扇花度憶歌塵只看今夜裏那似隔河津
　　　同前　　　　　　　　　　北齊裴讓之
夢中雖暫見及覺始知非展轉不能寐徙倚獨披衣悽
悽曉風急晻晻月光微室空常達旦所思終不歸
　　　同前　　　　　　　　　　隋盧思道
長門與長信憂思竝難任洞房明月下空庭綠草深怨
歌裁潔素能賦受黄金復聞隔湘水猶言限桂林悽悽
日巳暮誰見此時心(潔一/作紈)
　　　雉子班(古今樂錄曰梁三朝樂第四十一設/辟雅伎鼓吹作雉子班  引去來)
　　　　　　　　　　　　　　　梁吳均
可憐雉子班羣飛集野甸文章始陸離意氣巳驚狷幽
并遊俠子直心亦如箭生死報君恩誰能孤恩盻(生死/報君)
(恩一作以死報君/恩又一作死節)
　　　同前　　　　　　　　　　陳後主
四野秋原暗十步啄方前雊聲風處逺翅影雲間連箭
射妖姬笑裘値盛明然巳足南皮賞復㑹北宮篇
　　　同前　　　　　　　　　　張正見
陳倉雉未飛歛翮依芳甸朱冠色尚淺錦臆毛初變雊
麥且專場排花聊勇戰唯當渡弱水不怯如臯箭
　　　同前　　　　　　　　　　毛處約
春物始芳菲春雉正相追澗響連朝雊花光帶錦衣竄
跡時移影驚媒或亂飛能使如臯路相逢巧笑歸
　　　同前　　　　　　　　　　江總
麥壟新秋來澤雉屢徘徊依花似協妬拂草乍驚媒三
春桃照李二月柳爭梅暫徃如臯路當令巧笑開
　　　臨高臺　　　　　　　　　魏文帝
臨臺行高高以軒下有水清且寒中有黄鵠徃且翻行
為臣當盡忠願令皇帝陛下三千歲宜居此宮鵠欲南
遊雌不能隨我欲躬銜汝口噤不能開欲負之毛衣摧
頽五里一顧六里徘徊(詩紀云此曲三叚辭不相屬鵠/欲南遊以下乃古辭飛鵠行也)
　　　同前　　　　　　　　　　齊謝脁
千里常思歸登臺臨綺翼纔見孤鳥還未辨連山極四
面動春風朝夜起寒色誰知倦遊者嗟此故鄉憶(春一/作清)
　　　同前　　　　　　　　　　王融
遊人欲騁望積歩上高臺井蓮當夏吐牕桂逐秋開花
飛低不入鳥散逺時來還看雲棟影含月共徘徊(棟一/作陣)
　　　同前(郭本作簡文/帝今從玉臺)　　　　　梁武帝
高臺半行雲望望高不極草樹無參差山河同一色髣
髴洛陽道道逺難别識玉階故情人情來共相憶
　　　同前　　　　　　　　　　沈約
高臺不可望望逺使人愁連山無斷續河水復悠悠所
思曖何在洛陽南陌頭可望不可至何用解人憂
　　　同前　　　　　　　　　　陳後主
晚景登高臺迥望春光來霧濃山後暗日落雲傍開煙
裏看鴻小風來望葉囘臨牕巳響吹極眺且傾杯(迥一/作迴)
　　　同前　　　　　　　　　　張正見
曾臺邇清漢出迥架重棼飛棟臨黄鶴高牕度白雲風
前朱幌色霞處綺疎分此中多怨曲地逺詎能聞(幌一/作幔)
　　　同前　　　　　　　　　　北齊蕭慤
崇臺高百尺迥出望仙宮畫栱浮朝氣飛梁照晩虹小
衫飄霧縠豔粉拂輕紅笙吹汶陽篠琴奏嶧山桐舞逐
飛龍引花隨少女風臨春今若此極燕豈無窮(朝一/作雲)
　　　逺期　　　　　　　　　　梁張率
逺期終不歸節物坐將變白露愴單衫秋風息團扇誰
能久離别他鄉且異縣浮雲蔽重山相望何時見寄言
逺期者空閨淚如霰(將一/作遷)
　　　同前　　　　　　　　　　庾成師
憶别春花飛巳見秋葉稀淚粉羞明鏡愁帶減寛衣得
書言未反夢見道應歸坐使紅顔歇獨掩青樓扉
　　　𤣥雲　　　　　　　　　　梁張率
壞陣壓峨壟遮牕暗思扉映日斜生海跨樹似鵬飛夢
山妾巳去落靨何由歸
　　　釣竿(崔豹古今注云釣竿者伯常子避仇河濱/為漁者其妻思之而作也每至河側輙歌)
　　　　(之後司馬相如作釣竿詩/遂傳為樂曲其辭今亡)　魏文帝
東越河濟水遥望大海涯釣竿何珊珊魚尾何簁簁行
路之好者芳餌欲何為
　　　同前　　　　　　　　　　梁沈約
桂舟既容與綠浦復囘紆輕絲動弱芰微楫起單鳬叩
舷急日暮卒歲以為娯
　　　同前　　　　　　　　　　戴暠
試持𤣥渚釣暫罷池陽獵翠羽飾長綸蕖花装小緤鈎
利斷蓴絲汎舉牽菱葉聊載前魚童還看後舟妾
　　　同前(一作劉/孝威)　　　　　　　劉孝綽
釣舟畫采鷁魚子服氷紈金轄茱茰網銀鈎翡翠竿歛
橈隨水脉急槳渡江湍湍長自不辭前浦有佳期船交
棹影合浦深魚出遲荷根時觸餌菱芒乍罥絲蓮渡江
南手衣渝京兆眉垂竿自來樂誰能為太師
　　　釣竿篇　　　　　　　　　陳張正見
結宇長江側垂釣廣川潯竹竿横翡翠桂髓擲黄金人
來水鳥沒檝渡岸花沈蓮搖見魚近綸盡覺潭深渭水
終須卜滄浪徒自吟空嗟芳餌下獨見有貪心
　　　同前　　　　　　　　　　隋李巨仁
潺湲面江海滉漾矚波瀾不惜黄金餌唯憐翡翠竿斜
綸控急水定檝下飛湍潭迥風來易川長霧歇難寄言
朝市客滄浪余自安
　　　佳期竟不歸(庾肩吾有所思曰佳/期竟不歸因以為題)
　　　　　　　　　　　　　　　陳張正見
良人萬里向河源娼婦三秋思柳園路逺寄詩空織錦
宵長夢返欲驚魂飛蛾屢繞帷前燭衰草還侵堦上玉
銜啼拂鏡不成粧促柱繁弦還亂曲時分年移竟不歸
偏憎寒急夜縫衣流螢映月明空帳疎葉從風入斷機
自對孤鸞向影絶終無一雁帶書囘
　
　
　
　
　
　
　
　古樂苑巻九
欽定四庫全書
　古樂苑巻十
　　　　　　　　　　　　明　梅鼎祚　編
　鼔吹曲辭(三/魏)　(吳/)　(晉/)
　　魏鼔吹曲
　　　(晉書樂志曰魏文帝使繆襲/造鼔吹十二曲以代漢曲)　繆襲
　　　楚之平(晉書樂志曰改漢朱鷺言魏也宋書作/初之平按宋書在晉書前今並從宋本)
　　　　(其文異/者注下)
楚之平義兵征神武奮金鼔鳴邁武徳揚洪名漢室微
社稷傾皇道失桓與靈閹宦熾羣雄爭邊韓起亂金城
中國擾無紀經赫武皇起旗旌麾天下天下平濟九州
九州寧創武功武功成越五帝邈三王興禮樂定紀綱
普日月齊暉光(曲凡三十/句句三字)
　　　戰滎陽(改漢思悲翁/言曹公也)
戰滎陽汴水陂戎士憤怒貫甲馳陳未成退徐滎二萬
騎塹壘平戎馬傷六軍驚勢不集衆幾傾白日沒時晦
冥顧中牟心屏營同盟疑計無成賴我武皇萬國寧(曲/凡)
(二十句十八句句/三字二句句四字)
　　　獲呂布(改漢艾如張言曹公東/圍臨淮生擒呂布也)
獲呂布戮陳宮芟夷鯨鯢驅騁羣雄囊括天下運掌中
(曲凡六句三句句/三字三句句四字)
　　　克官渡(改漢上之囘言曹公與/袁紹戰破之於官渡也)
克紹官渡由白馬僵屍流血被原野賊衆如犬羊王師
尚寡沙塠旁風飛揚轉戰不利士卒傷今日不勝後何
望土山地道不可當卒勝大捷震冀方屠城破邑神武
遂章(曲凡十八句八句句四字/一句五字九句句三字)
　　　舊邦(改漢翁離言曹公勝袁紹於/官渡還譙收藏死亡士卒也)
舊邦蕭條心傷悲孤魂翩翩當何依遊士戀故涕如摧
兵起事大令願違傳求親戚在者誰立廟置後魂來歸
(曲凡十二句六句句/三字六句句四字)
　　　定武功(改漢戰城南言曹公初破/鄴武功之定始乎此也)
定武功濟黄河河水湯湯旦暮有横流波袁氏欲衰兄
弟尋干戈決漳水水流滂沱詹城中如流魚誰能復顧
室家計窮慮盡求來連和和不時心中憂戚賊衆内潰
君臣奔北㧞鄴城奄有魏國王業艱難覽觀古今可爲
長歎(曲凡二十一句五句句三字三句/句六字十二句句四字一句五字)
　　　屠柳城(改漢巫山高言曹公越北塞歴/白檀破三郡烏桓於柳城也)
屠柳城功誠難越度隴塞路澷澷北踰岡平但聞悲風
正酸蹋頓授首遂登白狼山神武慹海外永無北顧患
(曲凡十句三句句三字三句句/四字三句句五字一句六字)
　　　平南荆(改漢上陵言曹/公南平荆州也)
南荆何遼遼江漢濁不清菁茅久不貢王師赫南征劉
琮據襄陽賊豎屯樊城六軍廬新野金鼓震天庭劉子
面縛至武皇許其成許與其成撫其民陶陶江漢間普
爲大魏臣大魏臣向風思自新思自新齊功古人在昔
虞與唐大魏得與均多選忠義士爲㗋脣天下一定萬
世無風塵(曲凡二十四句十七句句五/字四句句三字三句句四字)
　　　平關中(改漢將進酒言曹公/征馬超定關中也)
平關中路向潼濟濁水立高墉鬬韓馬離羣凶選驍騎
縱兩翼虜奔潰級萬億(曲凡十句/句三字)
　　　應帝期(改漢有所思言文帝以/聖德受命應運期也)
應帝期於昭我文皇歴數承天序龍飛自許昌聰明昭
四表恩德動遐方星辰爲垂耀日月爲重光河洛吐符
瑞草木挺嘉祥麒麟歩郊野黄龍逰津梁白虎依山林
鳳凰鳴高岡考圖定篇籍功配上古羲皇羲皇無遺文
仁聖相因循期運三千歲一生聖明君堯授舜萬國萬
國皆附親四門爲穆穆教化常如神大魏興盛與之爲
鄰(曲凡二十六句一句三字二句句四字/二十三句句五字一句六字盛一作聖)
　　　邕熈(改漢芳樹言魏氏臨其國/君臣邕穆庻績咸熈也)
邕熈君臣念德天下治登帝道獲瑞寶頌聲並作洋洋
浩浩吉日臨高堂置酒列名倡歌聲一何紆餘雜笙簧
八音諧有紀綱子孫永建萬國壽考樂無央(曲凡十五/句六句句)
(三字三句句四字一句二字/三句句五字二句句六字)
　　　太和(改漢上邪言明帝繼體承/統太和改元德澤流布也)
惟太和元年皇帝踐阼聖且仁德澤爲流布灾蝗一時
爲絶息上天時雨露五榖溢田疇四民相率遵軌度事
務澂清天下獄訟察以情元首明魏家如此那得不太
平(曲凡十三句二句句三字五句句五字/三句句四字三句句七字溢一作滋)
　　吳鼓吹曲
　　　(宋書樂志曰韋昭孫休時上鼔/吹十二曲表曰當付樂官習歌)　韋昭
　　　炎精缺(宋書樂志曰當漢朱鷺言漢室衰孫堅/奮迅猛志念在匡救王迹始乎此也)
炎精缺漢道㣲皇綱弛政德違衆姦熾民罔依赫武烈
越龍飛陟天衢燿靈威鳴靁鼔抗電麾撫乾衡鎭地機
厲虎旅騁熊羆發神聽吐英奇張角破邊韓羈宛潁平
南土綏神武章渥澤施金聲震仁風馳顯高門啓皇基
統罔極垂將来(曲凡三十/句句三字)
　　　漢之季(當漢思悲翁言孫堅悼漢之微痛/董卓之亂興兵奮擊功盖海内也)
漢之季董卓亂桓桓武烈應時運義兵興雲旗建厲六
師羅八陳飛鳴鏑接白刃輕騎發介士奮醜虜震使衆
散劫漢主遷西館雄豪怒元惡僨赫赫皇祖功名聞(曲/凡)
(二十句十八句句/三字二句句四字)
　　　攄武師(當漢艾如張言孫權/卒父之業而征伐也)
攄武師斬黄祖攘夷凶族革平西夏炎炎大烈震天下
(曲凡六句三句句三字/三句句四字攘一作㩋)
　　　伐烏林(當漢上之囘言魏武旣破荆州從流東/下欲來爭鋒孫權命將周瑜逆擊之於)
　　　　(烏林而/破走也)
曹操北伐拔柳城乘勝席巻遂南征劉氏不睦八郡震
驚衆既降操屠荆舟車十萬揚風聲議者狐疑慮無成
賴我大皇發聖明虎臣雄烈周與程破操烏林顯章功
名(曲凡十八句十句句/四字八句句三字)
　　　秋風(當漢擁離言孫權恱/以使民民忘其死也)
秋風揚沙塵寒露沾衣裳角弓持弦急鳩鳥化爲鷹邉
垂飛羽檄冦賊侵界疆跨馬披介冑忼慨懐悲傷辭親
向長路安知存與亡窮達固有分志士思立功思立功
邀之戰場身逸獲高賞身沒有遺封(曲凡十六句十四/句句五字一句三)
(字一句/四字)
　　　克皖城(當漢戰城南言魏武志圖并兼而令朱/光爲廬江太守孫權親征光破之於皖)
　　　　(城/也)
克滅皖城遏寇賊惡此凶孽阻姦慝王師赫征衆傾覆
除穢去㬥戢兵革民得就農邊境息誅君弔臣昭至徳
(曲凡十二句六句句/三字六句句四字)
　　　關背德(當漢巫山高言蜀將雲長背弃吳德/心懐不測孫權引師浮江而禽之也)
關背德作鴟張割我邑城圖不祥稱兵北伐圍樊襄陽
嗟臂大於股將受其殃巍夫吳聖主睿徳與𤣥通與𤣥
通親任呂䝉汎舟洪汜池㴑渉長江神武一何桓桓聲
烈正與風翔歴撫江安城大據郢邦蜀将授首百蠻咸
來同盛哉無比隆(曲凡二十一句八句句四字二句/句六字七句句五字四句句三字)
　　　通荆門(當漢上陵言孫權與蜀交好齊盟中有/雲長自失之諐戎蠻樂亂生變作患蜀)
　　　　(疑其眩吳惡其詐乃/太治兵終復初好也)
荆門限巫山高峻與雲連蠻夷阻其險歴世懐不賓漢
王據蜀郡崇好結和親乖微中情疑讒夫亂其間大皇
赫斯怒虎臣勇氣震蕩滌幽藪討不恭觀兵揚炎燿厲
鋒整封疆整封疆闡揚威武容功赫戲洪烈炳章邈矣
帝皇世聖吳同厥風荒裔望清化化恢𢎞煌煌大吳延
祚永朱央(曲凡二十四句十七句句五/字四句句三字三句四字)
　　　章洪德(當漢將進酒言孫權章/其大德而逺方來附也)
章洪德邁威神感殊風懐逺鄰平南裔齊海濱越裳貢
扶南臣珍貨充庭所見日新(曲凡十句八句句/三字二句句四字)
　　　從厯數(當漢有所思言孫權從/圖籙之符而建大號也)
從厯數於穆我皇帝聖哲受之天神明表竒異建號創
皇基聰睿協神思德澤浸及昆蟲浩蕩越前代三光顯
精燿隂陽稱至治肉角歩郊畛鳳皇棲靈囿神龜遊沼
池圖䜟摹文字黄龍覿鱗符祥日月記覽往以察今我
皇多噲事上欽昊天象下副萬姓意光被彌蒼生家户
蒙惠賚風教肅以平頌聲章嘉喜大吳興隆綽有餘裕
(曲凡二十六句一句三字三句句/四字二十二句句五字一句六字)
　　　承天命(當漢芳樹言上以聖/德踐位道化至盛也)
承天命於昭聖德三精垂象符靈表德巨石立九穗植
龍金其鱗烏赤其色輿人歌億夫歎息超龍升襲帝服
窮淳懿體𤣥嘿夙興臨朝勞謙日昃易簡以崇仁放逺
讒與慝舉賢才親近有德均田疇茂稼穡審法令定品
式考功能明黜陟人思自盡唯心與力家國治王道直
思我帝皇壽萬億長保天祿祚無極(曲凡三十四句十/九句句三字二句)
(句五字十三/句句四字)
　　　𤣥化(當漢上邪言上修文訓武則天/而行仁澤流洽天下喜樂也)
𤣥化象以天陛下聖眞張皇綱率道以安民惠澤宣流
而雲布上下睦親君臣酣宴樂激發弦歌揚妙新修文
籌廟(勝/須)時備駕巡洛津康哉㤗四海歡欣越與三五鄰
(曲凡十三句五句句五字三句句/四字二句句三字三句句七字)
　　晉鼔吹曲
　　　(晉書樂志曰武帝令傅𤣥製鼓/吹曲二十二篇述以功德代魏)傅𤣥
　　　靈之祥(當朱鷺宋書樂志曰言宣帝佐魏猶虞/舜事堯既有石瑞之徵又能用武以誅)
　　　　(孟達之/逆命也)
靈之祥石瑞章旌金德出西方天降命授宣皇應期運
時龍驤繼大舜佐陶唐讚武文建帝綱孟氏叛據南疆
追有扈亂五常吳冦勁蜀虜彊交誓盟連遐荒宣赫怒
奮鷹揚震乾威燿電光陵九天䧟石城梟逆命拯有生
萬國安四海寜(勁晉書/作叛)
　　　宣受命(當思悲翁言宣帝禦諸葛亮養/威重運神兵亮震怖而死也)
宣受命應天機風雲時動神龍飛禦諸葛鎭雝梁邊境
安夷夏康務節事勤定傾攬英雄保持盈淵穆穆赫明
明冲而泰天之經養威重運神兵亮乃震死天下寜(晉/書)
(作安寜死/晉書作斃)
　　　征遼東(當艾如張言宣帝陵大海之/表討滅公孫淵而梟其首也)
征遼東敵失據威靈邁日域公孫既授首羣逆破膽咸
震怖朔北響應海表景附武功赫赫德雲布
　　　宣輔政(當上之囘言宣帝聖道深逺撥亂反/正網羅文武之才以定二儀之序也)
宣皇輔政聖烈深撥亂反正從天心網羅文武才愼厥
所生所生賢遺教施安上治民化風移肇創帝基洪業
垂於鑠明明時赫戲功濟萬世定二儀定二儀雲澤雨
施海外風馳(從一作順/澤一作行)
　　　時運多難(當擁離言宣帝致討/吳方有征無戰也)
時運多難道教痡天地變化有盈虚蠢爾吳蠻虎視江
湖我皇赫斯致天誅有征無戰弭其圖天威横被廓東
隅(虎晉書/作武)
　　　景龍飛(當戰城南言景帝克明威教賞/從夷逆祚隆無疆崇此洪基也)
景龍飛御天威聰鑒𤣥察動與神明協機從之者顯逆
之者滅夷文教敷武功巍普被四海萬邦望風莫不來
綏聖德濳斷先天弗違弗違祥享世永長猛以致寛道
化光赫明明祚隆無疆帝績惟期有命既集崇此洪基
　　　平玉衡(當巫山高言景帝一萬國之殊風齊/四海之乖心禮賢養士而纂洪業也)
平玉衡糺姦囘萬國殊風四海乖禮賢養士羈御英雄
思心齊纂戎洪業崇皇階品物咸亨聖敬日躋聰鑒盡
下情明明綜天機
　　　文皇統百揆(當上陵言文皇帝始統百揆/用人有序以敷太平之化也)
文皇統百揆繼天理萬方武將鎭四㝢英佐盈朝堂謀
言協秋蘭清風發其芳洪澤所漸潤礫石爲珪璋大道
侔五帝盛德踰三王咸光大上參天與地至化無内外
無内外六合並康乂竝康乂遘兹嘉令在昔羲與農大
晉德斯邁鎭征及諸州爲蕃衛𤣥功濟四海洪烈流萬
世(㝢晉書/作隅)
　　　因時運(當將進酒言文皇帝因時運變聖謀濳/施解長蛇之交離羣桀之黨以武濟文)
　　　　(審其大計以/邁其德也)
因時運聖策施長虵交解羣桀離勢窮奔呉虎騎厲惟
武進審大計時邁其德清一世(虎晉書/作獸)
　　　惟庸蜀(當有所思言文皇帝既平萬乘/之蜀封建萬國復五等之爵也)
惟庸蜀僭號天一隅劉氏逆帝命禪亮承其餘擁衆數
十萬闚隙乘我虚驛騎進羽檄天下不遑居姜維屢冦
邊隴上爲荒墟文皇愍斯民歴世受辠辜外謨蕃屏臣
内謀衆士夫爪牙應指授腹心獻良圖良圖協成文大
興百萬軍雷鼓震地起猛勢陵浮雲逋虜畏天誅面縛
造壘門萬里同風教逆命稱妾臣光建五等紀綱天人
(獻一作同/大一作乃)
　　　天序(當芳樹言聖皇應歴受禪宏/濟大化用人各盡其才也)
天序歴應受禪承靈祜御羣龍勒螭虎宏濟大化英雋
作輔明明統萬機赫赫鎭四方咎繇稷契之疇協蘭芳
禮王臣覆兆民化之如天與地誰敢愛其身
　　　大晉承運期(當上邪言聖皇應籙/受圖化象神明也)
大晉承運期德隆聖皇時清晏白日垂光應籙圖陟帝
位繼天正玉衡化行象神明至哉道隆虞與唐元首敷
洪化百寮股肱竝忠良民大康隆隆赫赫福祚盈無疆
　　　金靈運(當君馬黄言聖皇踐阼致敬/宗廟而孝道施於天下也)
金靈運天符發聖徵見參日月惟我皇體神聖受魏禪
應天命皇之興靈有徵登大麓御萬椉皇之輔若虓虎
爪牙奮莫之禦皇之佐讚清化百事理萬邦賀神祗應
嘉瑞章恭享祀薦先皇樂時奏磬管鏘鼓淵淵鐘喤喤
奠樽爼實玉觴神歆響咸悦康宴孫子祐無疆大孝烝
烝德教被萬方(虓晉書作闞祀作/禮淵淵作殷殷)
　　　於穆我皇(當雉子斑言聖皇/受命德合神明也)
於穆我皇盛德聖且明受禪君世光濟羣生普天率土
莫不來庭顒顒六合内望風仰泰清萬國雝雝興頌聲
大化洽地平而天成七政齊玉衡惟平峨峨佐命濟濟
羣英夙夜乾乾萬幾是經雖治興匪荒寧謙道光冲不
盈天地合德日月同榮赫赫煌煌燿幽冥三光克從於
顯天垂景星龍鳯臻甘露宵零肅神祗祇上靈萬物欣
戴自天效其成
　　　仲春振旅(當聖人出言大晉申文/武之教畋獵以時也)
仲春振旅大致民武教於時日新師執提工執鼓坐作
從節有序盛矣允文允武蒐田表禡申法誓遂圍禁獻
社祭允矣時明國制文武竝用禮之經列車如戰大教
明古今誰能去兵大晉繼天濟羣生(民晉作人從晉作/起允矣晉作允以)
　　　夏苗田(當臨高臺言大晉畋/狩順時爲苗除害也)
夏苗田運將徂軍國異容文武殊乃命羣吏選車徒辨
其名號賛契書王軍啓八門行同上帝居時路建大麾
雲旗翳紫虚百官象其事疾則疾徐則徐囘衡旋軫罷
陳弊車獻禽享祠烝烝配有虞惟大晉德參兩儀化雲
敷(選晉書/作撰)
　　　仲秋獮田(當逺期言大晉雖有文德/不廢武事順時以殺伐也)
仲秋獮田金德常剛凉風清且厲凝露結爲霜白虎司
辰蒼隼時鷹揚鷹揚猶周尚父順天以殺伐春秋時叙
雷霆振威燿進退由鉦鼓致禽祀祊羽毛之用充軍府
赫赫大晉德芬烈陵三五敷化以文雖治不廢武光宅
四海永享天之祜(剛晉書作綱虎晉/作藏治晉作安)
　　　從天道(當石留言仲冬大閲用武/修文大晉之德配天也)
從天道握神契三時示講武事冬大閱鳴鐲振鼔鐸旌
旗象虹霓文制其中武不窮武動軍誓衆禮成而義舉
三驅以崇仁進止不失其序兵卒練將如闞虎惟闞虎
氣陵青雲解圍三面殺不殄羣偃旌麾班六軍獻享烝
修典文嘉大晉德配天禄報功爵俟賢饗燕樂受兹百
祿壽萬年(如闞虎宋書作如虎闞宋書/作􁫘虎並作武壽晉作嘉)
　　　唐堯(當務成言聖皇陟帝/位德化光四表也)
唐堯諮務成謙謙德所興積漸終光大履霜致堅氷神
明道自然河海猶可凝舜禹統百揆元凱以次升禪讓
應天歴睿聖世相承我皇陟帝位平衡正凖繩德化飛
四表祥氣見其徵興王坐俟旦亡主恬自矜致逺由近
始覆簣成山陵披圖按先籍有其證靈液(主一作國/恬一作主)
　　　𤣥雲(當𤣥雲言聖皇用/人各盡其材也)
𤣥雲起山嶽祥氣萬里㑹龍飛何蜿蜿鳳翔何翽翽昔
在唐虞朝時見青雲際今親遊方國流光溢天外鶴鳴
在後園清音隨風邁成湯隆顯命伊摰來如飛周文獵
渭濱遂載呂望歸符合如影響先天天弗違輟耕綱時
網解褐衿天維元功配二主芬馨世所稀我皇叙羣才
洪烈何巍巍桓桓征四表濟濟理萬幾神化感無方髦
才盈帝畿丕顯惟昧旦日新孔所咨茂哉聖明德日月
同光輝(山嶽晉書作丘山方晉作萬綱時/網晉作綜地網聖明一作明聖)
　　　伯益(當黄爵言赤烏銜書有周以/興今聖皇受命神雀來也)
伯益佐舜禹職掌山與川德侔十六相思心入無閒智
理周萬物下知衆鳥言黄雀應清化翔集何翩翩和鳴
棲庭樹徘徊雲日間夏桀為無道宻網施山阿酷祝振
纎網當奈黄雀何殷湯崇天德去其三面羅逍遥羣飛
來鳴聲乃復和朱雀作南宿鳳皇統羽羣赤烏銜書至
天命瑞周文神雀今來遊為我受命君嘉祥致天和膏
澤降青雲蘭風發芳氣闔世同其芬(降一/作隆)
　　　釣竿(當釣竿言聖皇德配堯舜又有/呂望之佐以濟天功致太平也)
釣竿何冉冉甘餌芳且鮮臨川運思心微綸沈九淵太
公寶此術乃在靈祕篇機變隨物移精妙貫未然游魚
驚著釣濳龍飛戾天戾天安所至撫翼翔太清太清一
何異兩儀出渾成玉衡正三辰造化賦羣形退願輔聖
君與神合其靈我君宏逺略天人不足并天人初并時
昧昧何芒芒日月有徵兆文象興三皇蚩尤亂生民黄
帝用兵征萬方逮夏禹而德衰三代不及虞與唐我皇
聖德配堯舜受禪即阼享天祥率土蒙祜靡不肅庶事
康庶事康穆穆明明荷百禄保無極永泰平(淵晉書作/泉生民晉)
(作生靈三代/晉作三世)
　　晉凱歌(二首/)
　　　命將出征歌　　　　　　　張華(下同/)
重華隆帝道戎蠻或不賓徐夷興有周鬼方亦違殷今
在盛明世冦虐動四垠豺狼染牙爪羣生號穹旻元帥
統方夏出車撫凉秦衆貞必以律臧否實在人威信加
殊類疎逖思自親單醪豈有味挾纊感至仁武功尚止
戈七德美安民逺跡由斯舉永世無風塵(有味一/作無味)
　　　勞還師歌
玁狁背天德搆亂擾邦畿戎車震朔野羣帥贊皇威將
士齊心膂感義忘其私積勢如鞹弩赴節如發機囂聲
動山谷金光耀素輝揮㦸陵勁敵武歩蹈横屍鯨鯢皆
授首北土永清夷昔徃冒隆暑今來白雪霏征夫信勤
瘁自古詠采薇収榮於舍爵燕喜在凱歸(㦸一/作戈)
　古樂苑巻十
欽定四庫全書
　古樂苑巻十一
　　　　　　　　　　　　明　梅鼎祚　編
　鼓吹曲辭(四/宋)　(齊/)　(梁/)　(隋/)
　　宋鼓吹鐃歌(三首/)
　　　(宋書樂志曰鼓吹鐃歌四篇其一篇闕沈約云/樂人以音聲相傳訓詁不可復解凡古樂錄皆)
　　　(大字是辭細字是聲/聲辭合冩故致然耳)
　　　上邪曲(四解/)
大竭夜烏自云何來堂吾來聲烏奚姑悟姑尊盧聖子
黄尊來餭清嬰烏白日為隨來郭吾微令吾
應龍夜烏由道何來直子為烏奚如悟姑尊盧雞子聽
烏虎行為來明吾微令吾
詩則夜烏道祿何來黒洛道烏奚悟如尊爾尊盧起黄
華烏伯遼為國日忠兩令吾
伯遼夜烏若國何來日忠兩烏奚如悟姑尊盧面道康
尊籙龍永烏赫赫福祚夜音㣲令吾
　　　晩芝曲(九解宋書樂志曰漢/曲有逺期疑是也)
㡬令吾㡬令諸韓亂發正令吾
㡬令吾諸韓從聽心令吾若里洛何來韓微令吾
尊盧忌盧文盧子路子路為路雞如文盧炯烏諸祚微
令吾
㡬令諸韓或公隨令吾
㡬令吾㡬諸或言隨令吾黒洛何來諸韓微令吾
尊盧安成隨來免路路子為吾路奚如文盧炯烏諸祚
微令吾
㡬令吾㡬諸或言隨令吾(此下宋/書無)
㡬令吾諸或言㡬苦黒洛何來諸韓微令吾
尊盧公洴隨來免路子子路子為路奚姑文盧炯烏諸
祚微令吾
　　　艾如張曲(三解/)
㡬令吾呼歴舍居執來隨咄武子邪令烏銜鍼相風其
右其右
㡬令吾呼羣議破葫執來隨吾咄武子邪令烏令烏今
􁣏入海相風及後
㡬令吾呼無公赫吾執來隨吾咄武子邪令烏無公赫
吾婮立諸布始布
　　宋鼓吹鐃歌(十五首/)
　　　(宋書樂志曰鼓吹鐃歌十五篇何承天晉義熈/末私造疑未嘗被於歌也雖有漢曲舊名大抵)
　　　(别増新意故其義與/古辭考之多不合云)　　　　何承天
　　　朱路篇
朱路揚和鸞翠盖耀金華𤣥牡飾樊纓流旌拂飛霞雄
㦸闢曠塗班劒翼高車三軍且莫喧聽我奏鐃歌清鞞
驚短簫朗鼓節鳴笳人心惟愷豫兹音亮且和輕風起
紅塵渟瀾發㣲波逸韻騰天路穨響結城阿仁聲被八
表威震振九遐詹詹介冑士勗哉念皇家
　　　思悲公篇
思悲公懐衮衣東國何悲公西歸公西歸流二叔幼主
既悟偃禾復偃禾復聖志申營都新邑從斯民從斯民
德惟明制禮作樂興頌聲興頌聲致嘉祥鳴鳳爰集萬
國康萬國康猶弗巳握髪吐餐下羣士惟我君繼伊周
親覩盛世復何求
　　　雝離篇
雍士多離心荆民懐怨情二凶不量德搆難稱其兵王
人銜朝命正辭糾不庭上宰宣九伐萬里舉長旌樓船
掩江濆駟介飛重英歸德戒後夫賈勇尚先鳴逆徒既
不濟愚智亦相傾霜鋒未及染鄢郢忽巳清西川無濳
鱗北渚有奔鯨凌威致天府一戰夷三城江漢被美化
宇宙歌太平惟我東郡民曽是深推誠
　　　戰城南篇
戰城南衝黄塵丹旌電烻鼓靁震勍敵猛戎馬殷横陳
亘野若屯雲仗大順應三靈義之所感士忘生長劒擊
繁弱鳴飛鏑炫晃亂奔星虎騎躍華眊旋朱火延起騰
飛煙驍雄斬高旗搴長角浮呌響清天夷羣冦殪逆徒
餘黎霑惠詠來蘇奏愷樂歸皇都班爵獻俘邦國娛
　　　巫山高篇
巫山高三峽峻青壁千尋深谷萬仞崇巖冠靈林冥冥
山禽夜響晨猿相和鳴洪波迅澓載逝載停悽悽商旅
之客懷苦情在昔陽九皇綱㣲李氏竊命宣武耀靈威
蠢爾逆縱復踐亂機王旅薄伐傳首來至京師古之為
國惟德是貴力戰而虐民鮮不顚墜矧乃叛戾伊胡能
遂咨爾巴子無放肆
　　　上陵者篇
上陵者相追攀被服纎麗振綺紈㩦童幼升崇巒南望
城闕鬱盤桓王公第通衢端高甍華屋列朱軒臨濬谷
掇秋蘭士女悠奕映隰原指營丘感牛山爽鳩既沒景
君歎詹歲聿逝不還志氣衰沮𤣥鬢斑野莽宿墳土乾
顧此纍纍中心酸生必死亦何怨取樂今日展情歡
　　　將進酒篇
將進酒慶三朝備繁禮薦嘉肴榮枯換霜霧交緩春帶
命朋僚車等旗馬齊鑣懷温克樂林濠士失志愠情勞
思㫖酒寄遊遨敗德人甘醇醪耽長夜或淫妖興屢舞
厲哇謠形傞傞聲號呶首既濡志亦荒性命夭國家亡
嗟後生節酣觴匪酒辜孰為殃
　　　君馬篇
君馬麗且閑揚鑣騰逸姿駿足躡流景高歩追輕飛冉
冉六轡柔奕奕金華暉輕霄翼羽葢長風靡淑旂願為
范氏驅雝容步中畿豈效詭遇子馳騁趣危機鉛陵策
良駟造父為之悲不怨呉坂峻但恨伯樂稀赦彼岐山
盗實濟韓原師奈何漢魏主縱情營所私疲民甘藜藿
廐馬患盈肥人畜眢厥養蒼生將焉歸
　　　芳樹篇
芳樹生北庭豐隆正徘徊翠穎陵冬秀紅葩迎春開佳
人閒幽室惠心婉以諧蘭芳掩綺幌綠草被長階日夕
遊雲際歸禽命同棲皓月盈􁁊景凉風拂中閨哀絃理
虚堂要妙清且悽嘯歌流激楚傷此碩人懷梁塵集丹
帷微飈揚羅袿豈怨嘉時暮徒惜良願乖
　　　有所思篇
有所思思昔人曾閔二子善養親和顔色奉昏晨至誠
烝烝通明神鄒孟軻為齊卿稱身受祿不貪榮道不用
獨擁楹三從既誶禮義明飛鳥集猛獸附功成事畢乃
更娶哀我生遘凶旻幼罹荼毒備艱辛慈顔絶見無因
長懷永思託丘墳(毒郭/作酷)
　　　雉子遊原澤篇
雉子遊原澤幼懷耿介心飲啄雖勤苦不願棲園林古
有避世士抗志清霄岑浩然寄卜肆揮棹通川隂逍遥
風塵外散髪撫鳴琴卿相非所盼何况於千金功名豈
不美寵辱亦相尋氷炭結六府憂虞纒胷襟當世須大
度量巳不克任三復泉流誡自驚良巳深
　　　上邪篇
上邪下難正衆枉不可矯音和響必清端影縁直表大
化揚仁風齊人猶偃草聖王既巳沒誰能宏至道開春
湛柔露代終肅嚴霜承平貴孔孟政弊矦申商孝公明
賞罰六世猶克昌李斯肆濫刑秦民所以亡漢宣隆中
興魏祖寧三方譬彼鍼與石效疾故稱良行葦非不厚悠悠
何詎央琴瑟時未調改弦當更張矧乃治天下此要安可忘
　　　臨高臺篇
臨高臺望天衢飄然輕舉陵太虚携列子超帝鄉雲衣
雨帶椉風翔肅龍駕㑹瑤臺清輝浮景溢蓬萊濟西海
濯洧盤佇立雲嶽結幽蘭馳迅風遊炎州願言桑梓思
舊遊傾霄葢靡電旌降彼天塗穨窈冥辭仙族歸人羣
懷忠抱義奉明君任窮達隨所遭何為逺想令心勞
　　　逺期篇
逺期千里客肅駕候良辰近命城郭友具爾惟懿親高
門啓雙闈長筵列嘉賓中唐儛六佾三廂羅樂人簫管
激悲音羽毛揚華文金石響高宇絃歌動梁塵修標多
巧捷丸劒亦入神遷善自雅調成化由清均主人垂隆
慶羣士樂亡身願我聖明君遐期保萬春
　　　石流篇
石上流水湔湔其波發源幽岫永歸長河瞻彼逝者歲
月其偕子在川上惟以増懷嗟我殷憂載勞寤寐遘此
百罹有志不遂行年倐忽長勤是嬰永言沒世悼兹無
成幸遇開泰沐浴嘉運緩帶安寢亦又何愠古之為仁
自求諸巳虚情遥慕終於徒巳
　　齊隨王鼓吹曲(十首/)
　　　(齊永明八年謝脁奉鎭西/随王教於荆州道中作)　　謝朓
　　　元㑹曲(以下三曲/頌帝功)
二儀啓昌歴三陽應慶期珪䞇紛成序鞮譯􁀙來思分
階赩組練充庭羅翠旗觴流白日下吹謐景雲滋天儀
穆藻殿萬㝢壽皇基(陽一作朝謐一/作溢壽一作慶)
　　　郊祀曲
六宗禋祀岳五畤奠甘泉整蹕遊九闕清簫開八壥鏘
鏘玉鑾動溶溶金障旋郊宮光巳屬升柴禮既䖍福響
靈之集南岳固斯年(靈一/作雲)
　　　鈞天曲
高宴顥天臺置酒迎風觀笙鏞禮百神鍾石動雲漢瑤
臺琴瑟驚綺席舞衣散威鳳來參差𤣥鶴起凌亂巳慶
明庭樂詎慙南風彈(臺一作堂琴一作寶起/一作至詎慙一作誰想)
　　　入朝曲(以下三曲/頌藩德)
江南佳麗地金陵帝王州逶迤帶綠水迢遞起朱樓飛
甍夾馳道垂楊䕃御溝凝笳翼高葢疊鼓送華輈獻納
雲臺表功名良可收
　　　出藩曲
雲枝紫微内分組承明阿飛艎遡極浦旌節去闗河眇
眇蒼山色沈沈逺水波鐃音巴渝曲簫管盛唐歌夫君
邁遺德江漢仰清和(遡一作遊逺一作寒/管一作鼓遺一作惟)
　　　校獵曲
凝霜冬十月殺盛凉飇哀原澤曠千里騰騎紛徃來平
罝望烟合烈火從風迴殪獸華容浦張樂荆山臺虞人
昔有諭明明時戒哉(哀一作開/紛一作絡)
　　　從戎曲
選旅辭轘轅弭節赴河源日起霜戈照風迴連騎飜紅
塵朝夜合黄河萬里昬寥戾清笳囀蕭條邊馬煩自勉
輟耕願征役去何言(赴一/作趨)
　　　送逺曲
北梁辭歡宴南浦送佳人方衢控龍馬平路騁朱輪瓊
筵妙舞絶桂席羽觴陳白雲丘陵逺山川時未因一為
清吹激潺湲傷别巾
　　　登山曲
天明開秀崿瀾光媚碧隄風盪飄鶯亂雲華芳樹低暮
春春服美遊駕凌丹梯升嶠既小魯登巒且悵齊王孫
尚游衍蕙草正萋萋(飄鶯亂一作翻鶯亂雲華一/作雲行凌一作躡丹一作石)
　　　汎水曲
玉露霑翠葉金風鳴素枝罷遊平樂苑汎鷁昆明池旌
旗散容裔簫管吹參差日晚厭遵渚採菱贈清漪百年
如流水寸心寧共知(露一作霜旌一/作羽管一作谷)
　　梁鼓吹曲(十二首/)
　　　(隋書樂志曰梁高祖/制鼔吹新歌十二曲)　　　　沈約
　　　木紀謝(隋書樂志曰改朱/鷺言齊謝梁升也)
木紀謝火運昌炳南陸耀炎光民去癸鼎歸梁鮫魚出
慶雲翔􁀙五帝軼三王德無外化溥將仁蕩蕩義湯湯
浸金石達昊蒼横四海被八荒舞干戚垂衣裳對天眷
坐巖廊𦙍有錫祚無疆風教逺禮容盛感人神宣舞詠
降繁祉延嘉慶(火一/作炎)
　　　賢首山(改思悲翁言武帝破魏/軍於司部肇王迹也)
賢首山險而峻椉峴憑臨胡陣騁奇謀奮卒徒斷白馬
塞飛狐殪日逐殱骨都刃谷蠡馘林胡草既潤原亦塗
輪無反幕有烏掃殘孽震戎逋揚凱奏展歡酺詠枤杜
旋京吳(謀一/作謨)
　　　桐柏山(改艾如張言武帝/牧司王業彌章也)
桐柏山淮之首肇基帝跡遂光區有大震邊闗迹殪獯
醜農既勸民惟阜穗充庭稼盈畆迨嘉辰􁀔芳糗納寒
塲為春酒昭景福介眉壽天斯長地斯久化無極功無
朽
　　　道亡(改上之囘言東昬喪/道義師起樊鄧也)
道亡數極歸永元悠悠兆庻盡含寃沈河莫極皆無安
赴海誰授矯龍翰自樊漢仙波流水清且瀾救此倒懸
拯塗炭誓師劉旅赫靈斷率兹八百驅十亂登我聖明
由多難長夜杳冥忽云旦
　　　忱威(改擁離言破加/湖元勲建也)
忱威授律命蒼兕言薄加湖灌秋水迴瀾瀄汨汎増雉
爭河投岸掬盈指犯刃嬰戈洞流矢資此威烈齊文軌
(兕一作鬼/威一作盛)
　　　漢東流(改戰城南言義/師克魯山城也)
漢東流江之汭逆徒蜂聚旌旗紛蔽仰震威靈椉高騁
銳至仁解網窮鳥入懷因此龍躍言登泰階
　　　鶴樓峻(改巫山高言平郢/城兵威無敵也)
鶴樓峻連翠微因巖設險池永歸脣亡齒懼薄言震耀
靈威凶衆稽顙天不能違金湯無所用功烈長巍巍
　　　昬主恣淫慝(改上陵言東昬政亂武帝起義平/九江姑熟大破朱雀伐罪弔民也)
昬主恣淫慝皆曰自昌盛上仁矜億兆誓師為請命既
齊丹浦戰又符甲子辰龕難伐有罪伐罪弔斯民悠悠
億萬姓於此覩陽春
　　　石首局(改將進酒言義師平京/城仍廢昬定大事也)
石首局北墉墐新堞嚴東壘峻共表裏遥相鎮矢未飛
鼓方振競銜璧竝輿櫬酒池擾象廊震同伐謀兼善陳
闢應和掃煨燼翦庶惡靡餘𦙍
　　　期運集(改有所思言武帝膺/籙受禪德盛化逺也)
期運集惟皇膺寶符龍躍清漢渚鳳起方城隅謳歌共
適夏獄訟兩違朱二儀啓嘉祚千載猶旦暮舞蹈流帝
功金玉昭王度(膺一作應/方一作南)
　　　於穆(改芳樹言大梁闡運君/臣和樂休祚方逺也)
於穆君臣君臣和以肅闗王道定天保樂均靈囿宴同
在鎬前庭懸鼓鍾左右列笙鏞纓佩俯仰有則備禮容
翔振鷺騁羣龍隆周何足擬逺與唐比蹤(前庭一作庭/前偹一作脩)
　　　惟大梁(改上邪言梁德/廣運仁化洽也)
惟大梁開運受籙膺圖君八極冠帶被五都四海並和
㑹排闕欵塞無異塗(膺一作應圖一作天君八極/一作冠八極一本無冠字)
　　隋凱樂歌辭(三首/)
　　　述帝德
於穆我后睿哲欽明膺天之命載育羣生開元創歴邁
德垂聲朝宗萬㝢祇事百靈煥乎皇道昭哉帝則惠政
滂流仁風四塞淮海未賓江湖背德運籌必勝濯征斯
克八荒霧巻四表雲褰雄圖盛略邁後光前寰區巳泰
福祚方延長歌凱樂天子萬年
　　　述諸軍用命
帝德逺覃天維宏布功高雲天聲隆韶濩惟彼海隅未
從王度皇赫斯怒元戎啓路桓桓猛將赳赳英謨攻如
燎髪戰似摧枯救兹塗炭克彼妖逋塵清兩越氣靜三
吳鯨鯢巳夷封疆在闢班馬蕭蕭歸旌奕奕雲臺表效
司勲紀績業並山河道固金石
　　　述天下太平
阪泉軒德丹浦堯勲始實以武終乃以文嘉樂聖主大
哉為君出師命將廓定重氛書軌既并干戈是戢宏風
設教政成人立禮樂聿興衣裳載緝風雲自美嘉祥爰
集皇皇聖政穆穆神猷牢籠虞夏度越姬劉日月比耀
天地同休永清四海長帝九州
　
　
　
　
　
　
　
　
　
　古樂苑巻十一
欽定四庫全書
　古樂苑巻十二
　　　　　　　　　　　　明　梅鼎祚　編
　横吹曲辭(一/)
　　(横吹曲其始亦謂之鼔吹馬上奏之蓋軍中之樂/也北狄諸國皆馬上作樂故自漢已來北秋樂總)
　　(歸鼔吹暑其後分為二部有簫笳者為鼔吹用之/朝㑹道路亦以給賜漢武帝時南越七郡皆給鼔)
　　(吹是也有鼔角者為横吹用之軍中馬上所奏者/是也晉書樂志曰横吹有鼔角又有胡角按周禮)
　　(云以鼖鼓鼔軍事舊說云蚩尤氏帥魑魅與黄帝/戰於涿鹿帝乃始命吹角為龍鳴以禦之其後魏)
　　(武北征烏丸越沙漠而軍士思歸於是减為半鳴/尤更悲矣横吹有雙角即胡樂也漢博望侯張騫)
　　(入西域傳其法於西京唯得麾訶兠勒一曲李延/年因胡曲更造新聲二十八解乘輿以為武樂後)
　　(漢以給邊將和帝時萬人將軍得用之魏晋以來/二十八解不復具存而世所用者有黄鵠等十曲)
　　(其辭後亡又有關山月等八曲後世之所加也後/魏之世有簸邏廻歌其曲多可汗之辭皆燕魏之)
　　(際鮮卑歌歌辭虜音不可曉解蓋大角曲也乂古/今樂録有梁鼓角横吹曲多叙慕容垂及姚泓時)
　　(戰陣之事其曲有企喻等歌三十六曲樂府胡吹/舊曲又有隔谷等歌三十曲總六十六曲未詳時)
　　(用何篇也自隋以後始以横吹用之鹵簿與鼔吹/列為四部總謂之鼔吹並以供大駕及皇太子王)
　　(公等一曰棡鼓部其樂器有棡鼔金鉦大鼔小鼔/長鳴角吹鳴角大角七種棡鼓金鉦一曲夜警用)
　　(之大鼔十五曲小鼓九曲大角七曲其辭並本之/鮮卑二曰鐃鼓部其樂器有歌鼓簫笳四種几十)
　　(二曲三曰大横吹部其樂器有角節鼓笛簫篳篥/笳桃皮篳篥七種凡二十九曲四曰小横吹部其)
　　(樂器有角笛簫篳篥笳桃皮篳/篥六種凡十二曲夜警亦用之)
　　漢横吹曲(擬漢/)
　　　(樂府解題曰漢横吹曲二十八解李延年造魏/晉已來唯傳十曲一曰黄鵠二曰隴頭三曰出)
　　　(關四曰入關五曰出塞六曰入塞七曰折楊柳/八曰黄覃子九曰赤之楊十曰望行人役又有)
　　　(關山月洛陽道長安道梅花落紫騮馬驄馬雨/雪劉生八曲合十八曲其辭並亡惟出塞一曲)
　　　(諸本載云古辭今/列諸家擬者于後)
　　　隴頭(一曰隴頭水通典曰天水郡有大阪名曰/隴坻亦曰隴山即漢隴關也辛氏三秦記)
　　　　(曰其坂九囘上者七日乃越上/有清水四注下所謂隴頭水也)
　　　　　　　　　　　　　　陳後主
隴頭征戍客寒多不識春驚風起嘶馬苦霧雜飛塵投
錢積石水歛轡交河津四面夕氷合萬里望佳人
　　　隴頭水　　　　　　　　　梁元帝
銜悲别隴頭關路漫悠悠故鄉迷逺近征人分去留沙
飛曉成幕海氣旦如樓欲識秦川處隴水向東流
　　　同前　　　　　　　　　　劉孝威
從軍戍隴頭隴水帶沙流時觀胡騎飲常為漢國羞釁
妻成兩劒殺子祀雙鉤頓取樓蘭頸就解郅支裘勿令
如李廣功遂不封侯(一作功多/遂不酬)
　　　同前　　　　　　　　　　車􁠄
隴頭征人别隴水流聲咽只為識君恩甘心從苦節雪
凍弓弦斷風鼔旗竿折獨有孤雄劒龍泉字不滅
　　　同前(二首/)　　　　　　　　陳後主
塞外飛蓬征隴頭流水鳴漠處揚沙暗波中燥葉輕地
風氷易厚寒深溜轉清登山一囘顧幽咽動邊情
髙隴多悲風寒聲起夜叢禽飛暗識路鳥轉逐征蓬落
葉時驚沬移沙屢擁空囘頭不見望流水玉門東
　　　同前　　　　　　　　　　徐陵
别塗聳千仞離川懸百丈攢荆夏不通積雪冬難上枝
交隴底暗石礙坡前響囘首咸陽中唯言夢時往
　　　同前　　　　　　　　　　顧野王
隴底望秦川迢遞隔風煙蕭條落野樹幽咽響流泉瀚
海波難息交河氷未堅寜知蓋山水逐節赴危絃
　　　同前　　　　　　　　　　謝燮
隴坂望咸陽征人慘思腸咽流喧斷岸遊沬聚飛梁鳬
分歛氷彩虹飲照旗光試聴鐃歌曲唯吟君馬黄
　　　同前(二首/)　　　　　　　　張正見
隴頭鳴四注征人逐貳師羌笛含流咽胡笳雜水悲湍
髙飛轉駛澗淺蕩還遲前旌去不見上路杳無期
隴頭流水急流急行難渡逺入隗囂營傍侵酒泉路心
交賜寳刀小婦成紈袴欲知别家久戎衣今已故
　　　同前(二首/)　　　　　　　　江總
隴頭萬里外天崖四面絶人將蓬共轉水與啼俱咽驚
湍自湧沸古樹多摧折傳聞博望矦苦辛提漢節
霧暗山中日風驚隴上秋徒傷幽咽響不見東西流無
期從此别更度㡬年幽遥聞玉關道望入杳悠悠(幽□/一作)
(鳴/咽)
　　　入關　　　　　　　　　　梁呉均
羽檄起邊庭烽火亂如螢是時張博望夜赴交河城馬
頭要落日劒尾掣流星君恩未得報何論身命傾(身命/傾一)
(作身/是傾)
　　　同前(詩彚作/庾信)　　　　　　　隋虞茂
隴雲低不散黄河咽復流關山多道里相接㡬重愁(㡬/重)
(愁一作/萬里愁)
　　　出塞(晉書樂志曰出寨入塞曲李延年造曹嘉/之晉書曰劉疇嘗避亂塢壁賈胡百數欲)
　　　　(害之疇無懼色援笳而吹之為出塞入塞之/聲以動其遊客之思於是羣胡皆垂泣而去)
　　　　(西京襍記髙帝戚夫人善鼓瑟擊筑帝常擁/夫人倚瑟而絃歌畢每泣下流漣夫人善為)
　　　　(翹袖折腰之舞歌出塞入塞望歸之曲侍婦/數百皆習之後宫齊首髙唱聲入雲霄則髙)
　　　　(帝時巳有之疑不起於延年也/唐又有塞上塞下曲蓋出於此)
　　　　　　　　　　　　　　　古辭
候騎出甘泉奔命入居延旗作浮雲影陣如明月弦
　　　同前　　　　　　　　　　梁劉孝標
薊門秋氣清飛將出長城絶漠衝風急交河夜月明陷
敵摐金鼓摧鋒揚斾旌去去無終極日暮動邊聲
　　　同前(一作塞/下曲)　　　　　　　周王褎
飛蓬似征客千里自長驅塞禽唯有鴈關樹但生榆背
山看故壘繫馬識餘蒲還因麾下騎來送月支圖(三齊/略記)
(秦始皇至東海蟠蒲繫馬/至今其地蒲生皆紏結)
　　　同前(薛道衡虞/世基和)　　　　　　隋楊素
漠南胡未空漢將復臨戎飛狐出塞北碣石指遼東冠
軍臨瀚海長平翼大風雪横虎落陣氣抱龍城虹横行
萬里外胡運百年窮兵寢星芒落戰解月輪空嚴鐎息
夜斗騂角罷鳴弓北風嘶朔馬胡霜切塞鴻休明大道
暨幽荒日用同方就長安邸來謁建章宫(幽荒日用同/一作幽荒日)
(照/同)
漢虜未和親憂國不憂身握手河梁上窮涯北海濱據
鞍獨懐古忼慨感良臣歴覽多舊迹風日慘愁人荒塞
空千里孤城絶四鄰樹寒偏易古草衰恒不春交河明
月夜隂山苦霧辰雁飛南入漢水流西咽秦風霜久行
役河朔備艱辛薄暮邊聲起空飛胡騎塵
　　　同前(二首/)　　　　　　　　薛道衡
髙秋白露團上將出長安塵沙塞下暗風月隴頭寒轉
蓬隨馬足飛霜落劒端凝雲迷代郡流水凍桑乾烽微
桔橰逺橋峻轆轤難從軍多惡少招募盡材官伏堤時
卧鼓疑兵作解鞍柳城擒冒頓長坂納呼韓受降今更
築燕然巳重刋還嗤傅介子辛苦刺樓蘭(柳城擒冒頓/一作龍城擒)
(冒/頓)
邊庭烽火驚挿羽夜徴兵少昊騰金氣文昌動將星長
驅鞮汗北直指夫人城絶漠三秋暮窮隂萬里生寒夜
哀笳曲霜天斷鴈聲連旗下鹿塞疉鼓向龍庭妖雲墜
虜陣暈月遶胡營左賢皆頓顙單于巳繫纓絏馬登𤣥
闕釣鯤臨北溟當知霍驃騎髙第起西京
　　　同前(二首後首一作虞世南按世基與道衡並/和楊素作各二首句數亦同則此似非世)
　　　　(南/矣)　　　　　　　　　　虞世基
窮秋塞草腓塞外胡塵飛徴兵廣武至候騎隂山歸廟
堂千里䇿將軍百戰威轅門臨玉帳大斾指金微摧朽
無勍敵應變有先機銜枚壓曉陣巻甲解朝圍瀚海波
瀾静王庭氛霧晞鼓鼙嚴朔氣原野曀寒暉勲庸震邊
服歌吹入京畿待拜長平坂鳴騶入禮闈(巻甲解朝闈/一作巻甲掩)
(宵/闈)
上將三略逺元戎九命尊緬懷古人節思酬明主恩山
西多勇氣塞北有遊魂揚桴度隴坂勒騎上平原誓將
絶沙漠悠然去玉門輕齎不遑舍驚䇿騖戎軒懍懍邊
風急蕭蕭征馬煩雪暗天山道氷塞交河源霧烽黯無
色霜旗凍不翻耿介倚長劒日落風塵昬(度隴一作上/隴勒騎上一)
(作勒/馬下)
　　　入塞　　　　　　　　　　周王褎
戍久風塵色勲多意氣豪建章樓閣迥長安陵樹高度
氷傷馬骨經寒墜節旄行當見天子無假用錢刀
　　　同前　　　　　　　　　　隋何妥
桃林千里險候騎亂紛紛問此將何事嫖姚封冠軍迴
旌引流電歸蓋轉行雲待任蒼龍傑方當論次勲(方當/一作)
(何/當)
　　　折楊柳(唐書樂志曰梁樂府有胡吹歌云上馬/不捉鞭反抝楊柳枝下馬吹横笛愁殺)
　　　　(行客兒此歌辭元出北國即鼔角横吹曲折/楊柳枝是也宋書五行志曰晉太康末京洛)
　　　　(為折楊柳之歌其曲有兵革苦辛之辭按古/樂府又有小折楊柳相和大曲有折楊柳行)
　　　　(清商四曲有月節折楊/柳歌十三曲與此不同)　　梁元帝
山髙巫峽長垂柳復垂楊同心且同折故人懷故鄉山
似蓮花艷流如明月光寒夜猿聲徹遊子淚霑裳
　　　同前(一本作/簡文帝)　　　　　　　柳惲
楊柳亂成絲攀折上春時葉宻鳥飛礙風輕花落遲城
髙短簫發林空畫角悲曲中别無意併是為相思(別無/意一)
(作無/别意)
　　　同前　　　　　　　　　　劉邈
髙樓十載别楊柳濯絲枝摘葉驚開駛攀條恨乆離年
年阻意息月月减容儀春來誰不望相思君自知
　　　同前(二首/)　　　　　　　　陳後主
楊柳動春情倡園妾屢驚入樓含粉色依風雜管聲武
昌識新種官渡有殘生還將出塞曲仍共胡笳鳴(仍共/一作)
(仍/作)
長條黄復緣垂絲宻且繁花落幽人逕步隠將軍屯谷
暗宵鉦響風高夜笛喧聊持暫攀折空足憶中園(空足/一作)
(空/是)
　　　同前　　　　　　　　　　岑之敬
將軍始見知細栁繞營垂懸絲拂城轉飛絮上宫吹塞
門交度葉谷口暗横枝曲成攀折處唯言怨别離
　　　同前　　　　　　　　　　徐陵
嫋嫋河堤樹依依魏主營江陵有舊曲洛下作新聲妾
對長楊苑君登髙栁城春還應共見蕩子太無情
　　　同前　　　　　　　　　　張正見
楊栁半垂空裊裊上春中枝疎董澤箭葉碎楚臣弓色
映長河水花飛髙樹風莫言限宫掖不閉長楊宫
　　　同前　　　　　　　　　　王瑳
塞外無春色上林柳巳黄枝影侵宫暗葉彩亂星光陌
頭藏戲鳥樓上掩新粧攀折思為贈心期别路長
　　　同前　　　　　　　　　　江總
萬里音塵絶千條楊栁結不悟倡園花遥同天嶺雪春
心自浩蕩春樹聊攀折共此依依情無奈年年别(天一/作羌)
　　　關山月(樂府解題曰關山月傷離别也古木蘭/詩曰萬里赴戎機關山度若飛朔氣傳)
　　　　(金柝寒光照鐵衣按相/和曲有度關山亦類此)　梁元帝
朝望清波道夜上白登臺月中含桂樹流影自徘徊寒
沙逐風起春花犯雪開夜長無與晤衣单誰為裁
　　　同前(二首/)　　　　　　　　陳後主
秋月上中天迴照關城前暈缺隨灰減光滿應珠圓帶
樹還添桂銜峰乍似弦復教征戍客長怨久連翩
戍邊嵗月乆恒悲望舒耀城遥接暈高澗風連影揺寒
光帶岫徙冷色含山峭看時使人憶為似嬌娥照
　　　同前　　　　　　　　　　陸瓊
邊城與明月俱在關山頭焚烽望别壘擊斗宿危樓團
團婕妤扇纎纎秦女鈎鄉園誰共此愁人屢益愁
　　　同前　　　　　　　　　　張正見
巖間度月華流彩暎山釵暈逐連城璧輪隨出寒車唐
萱遥合影秦桂逺分花欲驗盈虛駛方知道路賖(駛一/作理)
　　　同前(二首/)　　　　　　　　徐陵
關山三五月客子憶秦川思婦髙樓上當窻應未眠星
旗映疎勒雲陣上祁連戰氣今如此從軍復㡬年
月出栁城東微雲掩復通蒼茫縈白暈蕭瑟帶長風羌
兵燒上郡胡騎獵雲中將軍擁節起戰士夜鳴弓
　　　同前　　　　　　　　　　賀力牧
重關歛暮煙明月下秋前照石疑分鏡臨弓似引弦霧
暗迷旗影霜濃濕劒蓮此處離鄉客遥心萬里懸(霧一/作雷)
　　　同前　　　　　　　　　　阮卓
關山陵漢開霜月正徘徊映林如璧碎侵塞似輪摧楚
師隨晦盡胡兵逐暖來寒笳將夜鵲相亂晚聲哀
　　　同前　　　　　　　　　　江總
免月半輪明狐關一路平無期造此别復欲㡬年行映
光書漢奏分影照胡兵流落今如此長戍受降城
　　　同前　　　　　　　　　　周王襃
關山夜月明秋色照孤城影虧同漢陣輪滿逐胡兵天
寒光轉白風多暈欲生寄言亭上吏遊客解雞鳴
　　　洛陽道　　　　　　　　　梁簡文帝
洛陽佳麗所大道滿春光遊童時挾彈蠶妾始提筐金
鞍照龍馬羅袂拂春桑玉車争曉入潘果溢髙箱(時一/作初)
　　　同前　　　　　　　　　　梁元帝
洛陽開大道城北達城西青槐隨幔拂緑栁逐風低玉
珂鳴戰馬金爪鬬場雞桑萎日行暮多逢秦女妻
　　　同前　　　　　　　　　　沈約
洛陽大道中佳麗實無比燕裙傍日開趙帶隨風靡領
上蒲桃繡腰中合歡綺佳人殊未來薄暮空徙倚
　　　同前　　　　　　　　　　庾肩吾
徼道臨河曲曾城傍洛川金門纔出栁桐井半含泉日
起罘罳外車回雙闕前潘生時未返遥心徒眷然
　　　同前　　　　　　　　　　車􁠄
洛陽道八逹洛陽城九重重關如隠起雙闕似芙蓉王
孫重行樂公子好遊從别有傾人處佳麗夜相逢
　　　同前(五首/)　　　　　　　　陳後主
諠譁照邑里遨遊出洛京霜枝嫩栁發水塹薄苔生停
鞭回去影駐軸敞前甍臺上經相識城下屢逢迎踟蹰
還借問只重未知名
日光朝杲杲照耀東京道霧帶城樓開啼侵曙色早佳
麗嬌南陌香氣含風好自憐釵上纓不歎河邊草
建都開洛汭中城乃城陽縱横肆八達左右闢康莊銅
溝飛栁絮金谷落花光忘情伊水側稅駕河橋傍
百尺瞰金埒九衢通玉堂栁花塵裏暗槐色露中光遊
俠幽并客當罏京兆妝向夕風煙晩金羈滿洛陽
青槐夾馳道御水映銅溝逺望凌霄闕遥看廾幹樓黄
金彈俠少朱輪盛徹侯桃花雜渡馬紛披聚陌頭
　　　同前(二首/)　　　　　　　　徐陵
緑栁三春暗紅塵百戲多東門向金馬南陌接銅駞華
軒翼葆吹飛蓋響鳴珂潘郎車欲滿無奈擲花何
洛陽馳道上春日起塵埃濯籠望如水河橋度似雷聞
珂知馬蹀傍幰見甍開相看不得語宻意眼中來(水一/作霧)
　　　同前　　　　　　　　　　岑之敬
喧喧洛水濱鬱鬱小平津路傍桃李節陌上採桑春聚
車看衛玠連手望安仁復有能留客莫愁嬌態新
　　　同前　　　　　　　　　　陳暄
洛陽九逵上羅綺四時春路傍避驄馬車中看玉人鎮
西歌豔曲臨淄逢麗神欲知雙璧價潘夏正連茵(逵一/作衢)
　　　同前　　　　　　　　　　王瑳
洛陽夜漏盡九重平旦開日照蒼龍闕煙遶鳳凰臺浮
雲翻似盖流水到成雷曹王鬬雞返潘仁載果來
　　　同前　　　　　　　　　　張正見
曾城啓旦扉上洛滿春暉栁影緣溝合槐花夾岸飛蘇
合彈珠罷黄間負翳歸紅塵暮不息相看連騎稀
　　　同前(二首/)　　　　　　　　江總
徳陽穿洛水伊闕邇河橋仙舟李膺棹小馬王戎鑣杏
堂歌吹合槐路風塵饒綠珠含淚舞孫秀彊相邀
小平路四達長秋聴五鐘玉節迎司隸錦車歸濯龍絃
歌聲不息環佩響相從花障蕩舟笑日映下山逢(路一/作臨)
　　　長安道　　　　　　　　　梁簡文帝
神臯開隴右陸海實西秦金搥抵長樂複道向宜春落
花依度㦥垂栁拂行人金張及許史夜夜尚留賓(金搥一/作椎輸)
　　　同前　　　　　　　　　　　元帝
西接長楸道南望小平津飛甍臨綺翼輕軒影畫輪雕
鞍承赭汗槐路起紅塵燕姬雜趙女淹留重上春
　　　同前　　　　　　　　　　庾肩吾
桂宫延複道黄山開廣路逺聴平陵鍾遥識新豐樹合
殿生光彩離宫起煙霧日落歌吹回塵飛車馬度(回一/作還)
　　　同前　　　　　　　　　　陳後主
建章通未央長樂屬明光大道移甲第甲第玉為堂遊
蕩新豐裏戲馬渭橋傍當壚晩留客夜夜苦紅妝
　　　同前　　　　　　　　　　顧野王
鳳樓臨廣路仙掌入煙霞章臺京兆馬逸陌富平車東
門疎廣餞北闕東賢家渭橋縱觀罷安能訪狹斜
　　　同前　　　　　　　　　　阮卓
長安馳道上鍾鳴宫寺開殘雲銷鳳闕㝛霧歛章臺騎
轉金吾度車鳴丞相來藹藹東都晩羣公騶御回
　　　同前　　　　　　　　　　蕭賁
前登灞陵道還瞻渭水流城形類北斗橋勢似牽牛飛
軒駕良駟寳劒雜輕裘經過狹斜裏日暮與淹留(裏一/作里)
　　　同前　　　　　　　　　　徐陵
輦道乘雙闕豪雄被五都横橋象天漢法駕應坤圖韓
康賣良藥董偃鬻明珠喧喧擁車騎非但執金吾
　　　同前　　　　　　　　　　陳暄
長安開繡陌三條向綺門張敞車单馬韓嫣乘副軒寵
深来借殿功多競買園將軍夜夜返絃歌著曙喧
　　　同前　　　　　　　　　　江總
翠盖乘承露金羈照落暉五矦新拜罷七貴早朝歸轟
轟紫陌上藹藹紅塵飛日暮延平客風花拂舞衣
　　　同前　　　　　　　　　　周王襃
槐衢臨北第馳道度西宫樹隂連袖色塵影雜衣風採
桑逢五馬停車對兩童喧喧許史座鐘鳴賓未窮
　　　同前　　　　　　　　　　隋何妥
長安狹斜路縱横四達分車輪鳴鳳轄箭服耀魚文五
陵多任狹輕騎自連羣少年皆重氣誰識故將軍
　　　梅花落(梅花落本笛中曲也按唐大角曲亦有/大單于小單于大梅花小梅花等曲今)
　　　　(其聲猶/有存者)　　　　　　　　宋鮑照
中庭雜樹多偏為梅咨嗟問君何獨然念其霜中能作
花露中能作實揺蕩春風媚春日念爾零落逐風飈徒
有霜華無霜質
　　　同前　　　　　　　　　　梁呉均
終冬十二月寒風西北吹獨有梅花落飄蕩不依枝流
連逐霜彩散漫下氷凘何當與春日共映芙蓉池
　　　同前(二首/)　　　　　　　　陳後主
金砌落芳梅飄零上鳳臺拂粧疑粉散逐溜似萍開映
日花光動迎風香氣來佳人早挿髻試立且徘徊(金一/作春)
楊栁春樓邊車馬飛風煙連娉烏孫伎屬客單于氊鴈
聲不見書蠶絲欲斷弦欲持塞上蕊試立將軍前
　　　同前　　　　　　　　　　徐陵
對戶一株梅新花落故栽燕拾還蓮井風吹上鏡臺倡
家怨思妾樓上獨徘徊啼看竹葉錦篸罷未成裁(怨一/作愁)
　　　同前　　　　　　　　　　蘇子卿
中庭一樹梅寒多葉未開祗言花是雪不悟有香來上
郡春恒晩髙樓年易催織書偏有意教逐錦文回(是一/作似)
　　　同前　　　　　　　　　　張正見
芳樹映雪野發早覺寒侵落逺香風急飛多花逕深周
人歎初摽魏帝指前林邊城少灌木折此自悲吟(雪一/作雲)
　　　同前(三首末一首文苑英華/作徐陵玉臺新詠作總)　江總
縹色動風香羅生枝巳長妖姬墜馬髻未挿江南璫轉
袖花紛落春衣共有芳羞作秋胡婦獨採城南桑
胡地少春來三年驚落梅偏疑粉蝶散乍似雪花開可
憐香氣歇可惜風相摧金鐃且莫韻玉笛幸徘徊
臘月正月早驚春衆花未發梅花新可憐芬芳臨王臺
朝攀晚折還復開長安少年多輕薄兩兩常唱梅花落
滿酌金巵催玉柱落梅樹下宜歌舞金谷萬株連綺甍
梅花宻處藏嬌鶯桃李佳人欲相照摘葉牽花來竝笑
楊栁條青樓上輕梅花色白雪中明横笛短簫凄復切
誰知柏梁聲不絶
　　　紫騮馬(古今樂錄曰紫騮馬古辭云十五從軍/征八十始得歸道逢鄉里人家中有阿)
　　　　(誰又梁曲曰獨柯不成樹獨樹不成林念娘/錦裲襠恒長不忘心盖從軍久戍懷歸而作)
　　　　(也/)　　　　　　　　　　梁簡文帝
賤妾朝下機正值良人歸青絲懸玉鐙朱汗染香衣驟
急珂彌響􁞚多塵亂飛雕菰幸可薦故君心莫違(君一/作人)
　　　同前(郭本遺/後四句)　　　　　　　元帝
長安美少年金絡錦連錢宛轉青絲鞚照耀珊瑚鞭依
槐復依栁蹀躞復隨前方逐幽并去西北共聫翩
　　　同前(二首/)　　　　　　　　陳後主
嫖姚紫塞歸蹀躞紅塵飛玉珂鳴廣路金絡耀晨輝葢
轉時移影香動屢驚衣禁門猶未閉連騎恣相追(一作莫/相違)
蹀躞紫騮馬照耀白銀鞍直去黄龍外斜趨𤣥菟端垂
鞬還細栁揚塵歸上蘭紅臉桃花色客别重羞看
　　　同前　　　　　　　　　　李爕
紫燕忽踟蹰紅塵起路隅園人移苜蓿騎士逐􁋍蕪三
邊追黠虜一鼓定彊胡安用珂為玉自有汗成珠
　　　同前　　　　　　　　　　徐陵
玉鐙繡纒鬃金鞍錦覆幪風驚塵未起草淺埒猶空角
弓穿兩兎珠彈落雙鴻日斜馳逐罷連翩還上東(穿一/作連)
　　　同前　　　　　　　　　　張正見
將軍入大宛善馬出從戎影絶乾河上聲流水窟中似
鹿猶疑草如龍欲向空須還十萬里試為一追風(水一/作入)
　　　同前　　　　　　　　　　陳暄
天馬汗如紅嗚鞭度九嵕飲傷城下凍嘶依北地風笳
寒芳樹歇笛怨栁枝空横行意未巳羞住轂車中(住一/作往)
　　　同前(一作蘇/子卿)　　　　　　　祖孫登
候騎陌樓蘭長城迴路難嘶從風處斷骨住水中寒飛
塵暗金勒落淚灑銀鞍抽鞭上關路誰念客衣单(迴一/作廻)
　　　同前　　　　　　　　　　獨孤嗣宗
倡樓望早春寳馬度城闉照耀桃花逕牒躞採桑津金
羈麗初景玉勒染輕塵逺聴珂驚急猶是畫眉人(猶一/作知)
　　　同前　　　　　　　　　　江總
春草正萋萋蕩婦出空閨識是東方騎猶帶北風嘶揚
鞭向栁市細蹀上金堤願君憐織素殘妝尚有啼
　　　驄馬(一曰驄馬驅皆言/關塞征役之事)　　　梁車􁠄
驄馬鏤金鞍柘彈落金凡意欲䟃𧽼走先作野遊盤平
明發下蔡日中過上蘭路逺行須疾非是畏人看
　　　同前(題一有/曲字)　　　　　　　劉孝威
十五宦期門二十屯邊徼犀羈玉鏤鞍寳刀金錯鞘一
隨驄馬驅分受青蠅弔且令都䕶知願被將軍照誓使
氊衣鄉掃地無遺噍
　　　同前　　　　　　　　　　隋庾抱
櫪上浮雲驄本出呉門中發跡來東道長鳴起北風廻
鞍拂柱白赭汗類塵紅滅沒徒留影無因圖漢宫
　　　同前　　　　　　　　　　王由禮
善馬金羈飾躡影復凌空影入長城水聲隨胡地風控
歛青門外珂喧紫陌中行行若不倦唯當御史驄
　　　驄馬驅　　　　　　　　　梁元帝
朔方寒氣重胡關饒苦霧白雪畫凝山黄雲宿埋樹連
翩行役子終朝征馬驅試上金微山還看玉關路(驅都/故切)
　　　同前　　　　　　　　　　劉孝威
翩翩驄馬驅横行復斜趨先救遼城危後拂燕山霧風
傷易水湄日入隴西樹未得報君恩聫翩終不住(趨去/聲)
　　　同前　　　　　　　　　　陳徐陵
白馬號龍駒雕鞍名鏤渠諸兄二千石小婦字羅敷倚
端輕掃史召募擊休屠塞外多風雪城中絶詔書空憶
長楸下連蹀復連􁞚(渠一作衢/史一作吏)
　　　同前　　　　　　　　　　江總
長城兵氣寒飲馬詎為難暫解青絲轡行歇鏤衢鞍白
登圍轉急黄河凍不乾萬里朝飛電論功易走丸
　　　雨雪(采薇詩曰昔我往矣楊栁依依今我来思/雨雪霏霏穆天子傳曰天子遊于黄室之)
　　　　(曲筮獵萍澤天子乃休日中大寒北風雨雪/有凍人天子作詩三章以哀之曰我徂黄竹)
　　　　(是也雨雪曲/盖取諸此)　　　　　　陳後主
長城飛雪下邊關地籟吟濛濛九天暗霏霏千里深樹
冷月恒少山霧日偏沈况聴南歸鴈切思胡笳音
　　　雨雪曲　　　　　　　　　陳江暉
邊城風雪至客子自心悲風哀笳弄斷雪暗馬行遲輕
生本為國重氣不關私恐君猶不信撫劒一揚眉
　　　同前　　　　　　　　　　張正見
胡關辛苦地雲路逺漫漫含氷踏馬足雜雨凍旗竿沙
漠飛恒暗天山積轉寒無因辭日逐團扇掩齊紈
　　　同前　　　　　　　　　　江總
雨雪隔榆溪從軍度隴西遶陣看狐迹依山見馬蹄天
寒旗彩壞地暗鼓聲低漫漫愁雲起蒼蒼別路迷
　　　同前　　　　　　　　　　陳暄
都尉出祁連雨雪滿雞田雕陵持抵鵲屬國用和氊氷
合軍應渡樓寒烽未然花迷差未著疎勒復經年
　　　同前　　　　　　　　　　謝燮
朔邊昔離别寒風復凄切峩峩六尺氷飄飄千里雪术
塞袁安户行封蘇武節應隨隴水流㡬過空嗚咽(空一/作疑)
　　　劉生(樂府解題曰劉生不知何代人齊梁已來/為劉生辭者皆稱其任俠豪放周遊五陵)
　　　　(三秦之地或云抱劍專征為符節官所未詳/也按古今樂録梁鼓角横吹曲有東平劉生)
　　　　(歌疑即此/劉生也)　　　　　　　梁元帝
任俠有劉生然諾重西京扶風好驚坐長安恒借名榴
花聊夜飲竹葉解朝酲結交李都尉遨遊佳麗城
　　　同前　　　　　　　　　　呉均
結客少年歸翩翩駿馬肥報恩殺人竞賢君賜錦衣握
蘭登建禮拖玉入含暉顧看草𤣥者功名終自㣲
　　　同前　　　　　　　　　　陳後主
遊俠長安中置驛過新豐擊鐘蒲璧磬鳴弦栁葉弓孟
公正驚客朱家始賣僮羞作荆卿笑捧劒出遼東(栁一/作楊)
　　　同前　　　　　　　　　　張正見
劉生絶名價豪俠恣遊陪金門四姓聚繡轂五矦來塵
飛馬腦勒酒映硨磲杯别有追遊夜秋牕向月開(矦一/作香)
　　　同前　　　　　　　　　　江暉
五陵多羙選六郡盡良家劉生代豪蕩標舉獨榮華寳
劒長三尺金樽滿百花唯當重意氣何處有驕奢
　　　同前　　　　　　　　　　徐陵
劉生殊倜儻任俠遍京華戚里驚鳴筑平陽吹怨笳俗
儒排左氏新室忌漢家髙才被擯壓自古共憐嗟
　　　同前(外編作隋王由/禮題云贈俠侶)　　　　江總
劉生負意氣長嘯且徘徊髙論明秋水命賞陟春臺干
戈倜儻用筆硯縱横才置驛無年限遊俠四方來(高一/作辯)
　　　同前　　　　　　　　　　隋栁莊
座驚稱字孟豪雄道姓劉廣陌通朱邸大路起青樓要
賢驛已置留賓轄且投光斜日下霧庭隂月上鈎(且一/作仍)
　　　同前　　　　　　　　　　𢎞執恭
英名振關右雄氣逸江東遊俠五都内去來三秦中劒
照七星彩馬空千金驄縱横方未息因兹定武功
　
　
　
　
　
　
　
　古樂苑巻十二
欽定四庫全書
　古樂苑巻十三
　　　　　　　　　　　　明　梅鼎祚　編
　横吹曲辭(二/梁)　(陳/)
　　梁鼓角横吹曲
　　　(古今樂錄曰梁鼓角横吹曲有企喻瑯琊王鉅/鹿公主紫騮馬黄淡思地驅樂雀勞利慕容垂)
　　　(隴頭流水等歌三十六曲二十五曲有歌有聲/十一曲有歌是時樂府胡吹舊曲有大白浄皇)
　　　(太子小白浄皇太子雍臺㯓臺胡遵利羝女淳/于王捉搦東平劉生單廸歴魯爽半和企喻北)
　　　(敦胡度來十四曲三曲有歌十一曲亡又有隔/谷地驅樂紫騮馬折楊栁幽州馬客吟慕容家)
　　　(自魯企由谷隴頭魏髙陽王樂人等歌二十七/曲合前三曲凡三十曲總六十六曲江淹横吹)
　　　(賦云奏白臺之二曲起關山之一引採菱謝而/自罷綠水慙而不進則白登闕山又是三曲按)
　　　(歌辭有木蘭一曲/不知起於何代也)
　　　企喻歌辭(古今樂錄曰企喻歌四首本北歌唐/書樂志曰北狄樂其可知者鮮卑吐)
　　　　(谷渾部落稽三國皆馬上樂也後魏樂府始/有北歌即所謂真人代歌是也大都時命掖)
　　　　(庭宫女晨夕職之周隋世與西涼樂雜奏今/存者五十三章其名可解者六章慕容可汗)
　　　　(吐谷渾部落稽鉅鹿公主白浄皇太子企喻/也其不可解者咸多可汗之辭北虜之俗呼)
　　　　(主為可汗吐谷渾又慕容别種如此歌是燕/魏之際鮮卑歌也其詞虜音竟不可曉梁胡)
　　　　(吹又有大白浄皇大子小白浄皇太子企喻/等曲隋鼓吹有白浄皇太子曲與北歌校之)
　　　　(其音皆異又有半和企喻北/敦盖曲之變也四曲曲四解)
男兒欲作健結拌不須多鷂子經天飛羣雀兩向波
放馬大澤中草好馬著臕牌子鐡裲襠􁸗鉾鸐尾條
前行看後行齊著鐡裲襠前頭看後頭齊著鐡􁸗鉾
男兒可憐蟲出門懷死憂尸喪狹谷中白骨無人收(古/今)
(樂錄云是符融詩本云深/山解谷口把谷無人收)頭毛墮落魄飛揚百草頭(或/云)
(後又有/此二句)
　　　瑯琊王歌辭(八曲曲/四解)
新買五尺刀懸著中梁柱一日三摩娑劇於十五女
瑯琊復瑯琊瑯琊大道王陽春二三月單衫繡裲襠
東山看西水水流盤石間公死姥更嫁孤兒甚可憐
瑯琊復瑯琊瑯琊大道王鹿鳴思長草愁人思故鄉
長安十二門光門最妍雅渭水從壟來浮遊渭橋下
瑯琊復瑯琊女郎大道王孟陽三四月移鋪逐陰涼(或/又)
(有云盛冬十一/月就女覔凍漿)
客行依主人願得主人彊猛虎依深山願得松柏長
懀馬髙纒鬃遥知身是龍誰能騎此馬唯有廣平公(晉/書)
(載記廣平公姚弼/興之子泓之弟也)
　　　鉅鹿公主歌辭(唐書樂志曰梁有鉅鹿公主歌/似是姚萇時歌其詞華音與北)
　　　　(歌不同三/曲曲四解)
官家出遊雷大鼓細乘犢車開後户
車前女子年十五手彈琵琶玉節舞
鉅鹿公主殷照女皇帝陛下萬幾主
　　　紫騮馬歌辭(吳競曰此詩晉宋人樂奏之首増/四句名紫騮焉十五從軍征以下)
　　　　(是古詩六/曲曲四解)
燒火燒野田野鴨飛上天童男娶寡婦壯女笑殺人
髙髙山頭樹風吹葉落去一去數千里何當還故處
十五從軍征八十始得歸道逄鄉里人家中有阿誰
遥看是君家松柏冡纍纍兎從狗竇入雉從梁上飛
中庭生旅榖井上生旅蔡舂榖持作飯採葵持作羮
羮飯一時熟不知飴阿誰出門東向看淚落沾我衣
　　　紫騮馬歌(古今樂錄曰/與前曲不同)
獨柯不成樹獨樹不成林念郎錦裲襠恒長不忘心
　　　黄淡思歌辭(古今樂錄曰思音相思之思按李/延年造横吹曲二十八解有黄覃)
　　　　(子不知與此同/否四曲曲四解)
歸歸黄淡思逐郎還去來歸歸黄淡百逐郎何處索
心中不能言復作車輪旋與郎相知時但恐傍人聞
江外何鬱拂龍洲廣州出象牙作帆檣綠絲作幃繂
綠絲何葳蕤逐郎歸去來
　　　地驅樂歌辭(古今樂錄曰側側力力以下入/句是今歌有此曲四曲曲四解)
青青黄黄雀石穨唐槌殺野牛押殺野羊
驅羊入谷自羊在前老女不嫁蹋地喚天
側側力力念君無極枕郎左臂隨郎轉側
摩捋郎鬚看郎顔色郎不念女不可與力(或云各/自努力)
　　　地驅樂歌(古今樂錄曰/與前曲不同)
月明光光星欲墮欲來不來早語我
　　　雀勞利歌辭(一曲曲/四解)
雨雪霏霏雀勞利長胔飽滿短胔飢
　　　慕容垂歌辭(晉書載記曰慕容本名缺尋以䜟/記乃去夬以垂為名慕容雋僣號)
　　　　(封垂為吳王徙鎮信都太元/八年自稱燕王三曲曲四解)
慕容攀墻視吳軍無邊岸我身分自當枉殺墻外漢
慕容愁憤憤燒香作佛㑹願作墻裏燕髙飛出墻外
慕容出墻望吳軍無邊岸咄我臣諸佐此事可惋歎
　　　隴頭流水歌辭(古今樂錄曰樂府有此歌曲解/多於此按漢横吹曲有隴頭而)
　　　　(亡其辭三/曲曲四解)
隴頭流水流離西下念吾一身飄曠野
西上隴阪羊腸九回山髙谷深不覺脚酸
手攀弱枝足踰弱泥
　　　隴頭歌辭
隴頭流水流離山下念吾一身飄然曠野
朝發欣城暮宿隴頭寒不能語舌巻入㗋
隴頭流水鳴聲幽咽遥看秦川心肝斷絶
　　　隔谷歌(古今樂錄曰前云無/辭樂工有辭如此)
兄在城中弟在外弓無弦箭無括食糧乏盡若為活救
我來救我來
　　　隔谷歌(郭本别列在後/今從左本附此)　　　古辭
兄為俘虜受困辱骨露力疲食不足弟為官吏馬食粟
何惜錢刀來我贖
　　　淳于王歌
肅肅河中育育熟須含黄獨坐空房中思我百媚郎
百媚在城中千媚在中央但使心相念髙城何所妨
　　　東平劉生歌
東平劉生安東子樹木稀屋裏無人看阿誰
　　　捉搦歌(四曲/)
粟榖難舂付石臼敝衣難護付巧婦男兒千凶飽人手
老女不嫁只生口
誰家女子能行歩反著裌襌後裙露天生男女共一處
願得兩箇成翁嫗
華陰山頭百丈井下有流水徹骨冷可憐女子能照影
不見其餘見斜領
黄桑柘屐蒲子履中央有系兩頭繫小時憐母大憐婿
何不早嫁論家計(系一/作絲)
　　　折楊柳歌辭(瑟調有折楊柳行左克明云舊本/五解後又有三解非也乃别曲耳)
上馬不捉鞭反折楊柳枝蹀座吹長笛愁殺行客兒
腹中愁不樂願作郎馬鞭出入擐郎臂蹀座郎膝邊
放馬兩泉澤忘不著連羈擔鞍逐馬走何得見馬騎
遥看孟津河楊柳鬱婆娑我是虜家兒不解漢兒歌
健兒須快馬快馬須健兒䟤䟦黄塵下然後别雄雌
　　　折楊柳枝歌(郭本別列在後/四曲曲四解)
上馬不捉鞭反抝楊柳枝下馬吹長笛愁殺行客兒
門前一株棗歲歲不知老阿婆不嫁女那得孫兒抱
敕敇何力力女子臨牕織不聞機杼聲唯聞女歎息(此/與)
(下問女二句/木蘭詩中語)
問女何所思問女何所憶阿婆許嫁女今年無消息
　　　幽州馬客吟歌辭(五曲曲/四解)
快馬常苦瘦勦兒常苦貧黄禾起羸馬有錢始作人
熒熒帳中燭燭滅不久停盛時不作樂春花不重生
南山自言髙只與北山齊女兒自言好故入郎君懷
郎著紫袴褶女著綵裌裙男女共燕遊黄花生後園
黄花鬱金色綠蛇銜珠丹辭謝牀上女還我十指環
　　　慕容家自魯企由谷歌(一曲/四解)
郎在千重樓女在九重閣郎非黄鷂子那得雲中雀
　　　髙陽樂人歌(古今樂録曰魏髙陽王樂人所作/也又有白鼻騧出此二曲曲四解)
可憐白鼻騧相將入酒家無錢但共飲畫地作交賖
何處䑜觴來兩頰色如火自有桃花容莫言人勸我
　　　白鼻騧　　　　　　　　　後魏溫子昇
少年多好事攬轡向西都相逄狹斜路駐馬詣當壚
　　　雍臺　　　　　　　　　　梁武帝
日落登雍臺佳人殊未來綺牕蓮花掩網户琉璃開䒠
茸臨紫桂蔓延交青苔月歿光陰盡望子獨悠哉
　　　同前　　　　　　　　　　吳均
雍臺十二樓樓樓鬱相望隴西飛狐口白日盡無光
　　　木蘭詩(二首古今樂錄曰木蘭不知名詐作男/子代父征行其辭最苦言萬里赴戎機)
　　　　(關山度若飛相和曲有度關山類此浙江/西道觀察使兼御史中丞韋元甫續附入)
唧唧復唧唧木蘭當户織不聞機杼聲唯聞女歎息問
女何所思問女何所憶女亦無所思女亦無所憶昨夜
見軍帖可汗大㸃兵軍書十二巻巻巻有爺名阿爺無
大兒木蘭無長兄願為市鞍馬從此替爺征東市買駿
馬西市買鞍韉南市買轡頭北市買長鞭旦辭爺孃去
暮宿黄河邊不聞爺孃喚女聲但聞黄河流水鳴濺濺
旦辭黄河去暮至黒山頭不聞爺孃喚女聲但聞燕山
胡騎鳴啾啾萬里赴戎機關山度若飛朔氣傳金柝寒
光照鐡衣將軍百戰死壯士十年歸歸來見天子天子
坐明堂策勲十二轉賞賜百千彊可汗問所欲木蘭不
用尚書郎願馳千里足送兒還故鄉爺孃聞女來出郭
相扶將阿姊聞妹來當户理紅粧小弟聞姊來磨刀霍
霍向猪羊開我東閣門坐我西間牀脫我戰時袍著我
舊時裳當牕理雲鬢挂鏡帖花黄出門看火伴火伴皆
驚忙同行十二年不知木蘭是女郎雄兎脚撲朔雌兎
眼迷離雙兎傍地走安能辨我是雄雌(唧唧復唧唧一/作促織何唧唧)
(旦一作朝至一作宿賞賜一作賜物可汗問所欲木蘭/不用尚書郎一作欲與木蘭賞不願尚書郎願馳千里)
(足酉陽襍俎云願借明駝千里足阿姊聞妺來一作阿/妺聞姊來挂一作對皆作始朔作握迷作彌雙作兩)
木蘭抱杼嗟借問復為誰欲聞所慽慽感激彊其顔老
父隸兵籍氣力日衰耗豈足萬里行有子復尚少胡沙
沒馬足朔風裂人膚老父舊羸病何以彊自扶木蘭代
父去秣馬僃戎行易却紈綺裳洗却鈆粉粧馳馬赴軍
幕慷慨㩦干將朝屯雪山下暮宿青海傍夜襲燕支虜
更㩦于闐羌將軍得勝歸士卒還故鄉父母見木蘭喜
極成悲傷木蘭能承父母顔却卸巾鞲理絲簧昔為列
士雄今復嬌子容親戚持酒賀父母始知生女與男同
門前舊軍都十年共﨑嶇本結兄弟交死戰誓不渝今
也見木蘭言聲雖是顔貎殊驚愕不敢前歎重徒嘻吁
世有臣子心能如木蘭節忠孝兩不渝千古之名焉可
滅(古文苑作唐/人木蘭詩)
　　　横吹曲　　　　　　　　　陳江總
簫聲鳯臺曲洞吹龍鍾管鏜鎝漁陽摻怨抑胡笳斷
　
　
　
　
　
　
　
　
　
　
　
　古樂苑巻十三
欽定四庫全書
　古樂苑巻十四
　　　　　　　　　　　　明　梅鼎祚　編
　相和歌辭
　　(宋書樂志曰相和漢舊曲也絲竹更相和執節者/歌本一部魏明帝分為二更遞夜宿本十七曲朱)
　　(生宋識列和等復合之為十三曲其後晉荀朂又/採舊辭施用於世謂之清商三調歌詩即沈約所)
　　(謂因絃管金石造歌以被之者也唐書樂志平調/清調瑟調皆周房中曲之遺聲漢世謂之三調又)
　　(有楚調側調楚調者漢之房中樂也側調者生於/楚調與前三調摠謂之相和調晉書樂志凡樂章)
　　(古辭存者並漢世街陌謳謡江南可採蓮烏生八/九子白頭吟之屬其後漸被於絃管即相和諸曲)
　　(是也魏晉之世相承用之永嘉之亂中朝舊音散/落江左後魏孝文宣武用師淮漢收其所獲南音)
　　(謂之清商樂相和諸曲亦皆在焉所謂清商正聲/相和五調伎也凡諸調歌辭並以一章為一解古)
　　(今樂録曰傖歌以一句為一解中國以一章為一/解王僧䖍啓云古曰章今曰解解有多少當是先)
　　(詩而後聲詩叙亊聲成文必使志盡於詩音盡於/曲是以作詩有豐約制解有多少諸調曲皆有辭)
　　(有聲而大曲又有豔有趨有亂辭者其歌詩也聲/者若羊吾夷伊那何之類也豔在曲之前趨與亂)
　　(在曲之後又大曲十五曲沈約並列於瑟調今依/張永元嘉正聲技録分於諸調别叙大曲於其後)
　　(唯滿歌行一曲諸調不載故附見於此/曲之下其曲調先後亦準技録為次)
　　相和六引
　　　(古今樂録曰張永技録相和有四引一曰箜􁣖/二曰商引三曰徵引四曰羽引箜􁣖引歌瑟調)
　　　(東阿王辭門有車馬客行置酒篇並晉宋齊奏/之古有六引其宮引角引二曲闕宋為箜􁣖引)
　　　(有辭三引有歌聲而辭不傳梁具五引有歌有/辭凡相和其器冇笙笛節歌琴瑟琵琶筝七種)
　　　箜􁣖引(一曰公無渡河崔豹古今注曰箜􁣖引/者朝鮮津卒霍里子髙妻麗玉所作也)
　　　　(子髙晨起刺船有一白首狂夫被髮提壺亂/流而渡其妻隨而止之不及遂墜河而死於)
　　　　(是援箜􁣖而歌聲甚悽愴曲終亦投河而死/子髙還以語麗玉麗玉傷之乃引箜􁣖而寫)
　　　　(其聲聞者莫不墮淚飲泣麗玉以其曲傳鄰/女麗容名曰箜􁣖引又有箜􁣖謡不詳所起)
　　　　(大畧言結交當有/終始與此異也)　　　　古辭
公無渡河公竟渡河墮河而死將奈公何
　　　同前(古今樂録曰王僧䖍技録有野田黄雀行/今不歌樂府解題曰晉樂奏東阿王置酒)
　　　　(髙殿上箜􁣖引亦用此曲集曰箜􁣖引植别/有髙樹多悲風海水揚其波一首疑此為箜)
　　　　(􁣖引郭本收作野田黄雀行/然此辭意又與箜􁣖引無涉)
　　　　　　　　　　　　　　　魏陳思王植
置酒髙殿上親交從我遊中厨辦豐膳烹羊宰肥牛秦
箏何慷慨齊瑟和且柔(一/解)陽阿奏竒舞京洛出名謳樂
飲過三爵緩帶傾庶羞主稱千金夀賓奉萬年酬(二/解)久
要不可忘薄終義所尤謙謙君子徳磬折欲何求盛時
不再來百年忽我遒(三/解)驚風飄白日光景馳西流生存
華屋處零落歸山丘先民誰不死知命復何憂(四解曲/右一)
(晉樂所奏/交一作友)
置酒髙樓上親交從我遊中厨辦豐膳烹羊宰肥牛秦
箏何慷慨齊瑟和且柔陽阿奏竒舞京洛出名謳樂飲
過三節緩帶傾庶羞主稱千金夀賓奉萬年酬久要不
可忘薄終義所尤謙謙君子徳磬折欲何求驚風飄白
日光景馳西流盛時不可再百年忽我遒生存華屋處
零落歸山丘先民誰不死知命亦何憂(右一曲/本辭)
　　　　公無渡河　　　　　　　梁劉孝威
請公無渡河河廣風威厲檣偃落金烏舟傾沒犀枻紺
葢空嚴祀白馬徒牲祭銜石傷寡心崩城掩孀袂劒飛
猶共水魂沈理俱逝君為川后臣妾作姜妃娣
　　　　同前　　　　　　　　　陳張正見
金堤分錦纜白馬渡蓮舟風嚴歌響絶浪湧榜人愁櫂
折桃花水帆横竹箭流何言沈璧處千載偶陽矦
　　　　置酒髙殿上　　　　　　張正見
陳王開甲第粉壁麗椒塗髙牕侍玉女飛闥敞金鋪名
香散綺幕石墨彫金罏清醪稱玉饋浮蟻擅蒼梧鄒嚴
恒接武申白日相趨容與升階玉差池曳履珠千金一
巧笑百萬兩鬟姝趙姬未鼓瑟齊客罷吹竽歌喧桃與
李琴挑鳳將雛魏君慙舉白晉主媿投壺風雲更代序
人事有榮枯長卿病消渴壁立還成都(墨一/作研)
　　　　同前　　　　　　　　　梁江總
三清傳㫖酒柏梁奉歡宴霜雲動玉葉凍水疎金箭羽
籥響鐘石流泉灌金殿盛時不再見光景馳如電
　　　　箜􁣖謡(樂府無名氏次劉/孝威後置襍歌中)　古辭
結交在相得骨肉何必親甘言無忠實世薄多蘇秦從
風暫靡草富貴上昇天不見山巔樹摧扤下為薪豈甘
井中泥上出作埃塵(一云時至/出作塵)
　　五引
　　　(晉書樂志曰五聲宮為君宮之為言中也中和/之道無往而不理焉商為臣商之為言彊也謂)
　　　(金性之堅彊也角為民角之為言觸也謂象諸/陽氣觸物而生也徴為亊徵之為言止也言物)
　　　(盛則止也羽為物羽之為言舒也言陽氣將復/萬物孳育而舒生也是以聞宮聲使人温良而)
　　　(寛大聞商聲使人方亷而好義聞角聲使人惻/隠而仁愛聞徵聲使人樂養而好施聞羽聲使)
　　　(人恭儉而好禮隋書樂志曰舊三朝設樂有登/歌以其頌祖宗之功烈非君臣之所獻也於是)
　　　(去之三朝第一奏相和五引陳氏因焉隋文帝/開皇中改五引為五音唯迎氣於五郊降神奏)
　　　(之月令所謂孟春其音角也按古有清角清徴/之流此則當聲為曲即五音是也唐書樂志曰)
　　　(五郊迎氣各以月律而奏其音葢因隋舊制云/按此本梁三朝雅樂而郭氏併箜􁣖引載為相)
　　　(和六引今從之隋書載約/辭以角徵宮商羽為次)
　　　宮引　　　　　　　　　　梁沈約
八音資始君五聲興此和樂感百精優游律呂被咸英
　　　同前(隋書樂志曰普通中薦蔬以後勑蕭子雲/改諸歌辭為相和引則依五音宮商角徵)
　　　　(羽為第次非/隨月次也)　　　　　　蕭子雲
宅中為君聲之始氣和而應律生子四宮既作陰陽理
　　　商引　　　　　　　　　　沈約
司秋紀兊奏西音激揚鍾石和瑟琴風流福被樂愔愔
　　　同前　　　　　　　　　　蕭子雲
君臣數九發涼風三絃夷則白藏通充諧候管和六同
　　　角引　　　　　　　　　　沈約
萌生觸發嵗在春咸池始奏徳尚仁惉懘以息和且均
　　　同前　　　　　　　　　　蕭子雲
蟄蟲始振音在斯五聲六律旋相為韶繼夏盡備咸池
　　　徴引　　　　　　　　　　沈約
執衡司事宅離方滔滔夏日火徳昌八音備舉樂無疆
　　　同前　　　　　　　　　　蕭子雲
朱明在離日長至候氣而動徴為事六樂成文從之備
　　　羽引　　　　　　　　　　沈約
𤣥英紀運冬氷折物為音本和且恱窮髙測深長無絶
　　　同前　　　　　　　　　　蕭子雲
其音為物登𤣥英制留循短位濁清惟皇創則和且平
　　相和曲(一/)
　　　(古今樂録曰張永元嘉技録相和有十五曲一/曰氣出唱二曰精列三曰江南四曰度關山五)
　　　(曰東光六曰十五七曰薤露八曰蒿里九曰覲/歌十曰對酒十一曰雞鳴十二曰烏生十三曰)
　　　(平陵東十四曰東門十五曰陌上桑氣出唱精/列度關山薤露蒿里對酒並魏武帝辭十五文)
　　　(帝辭江南東光雞鳴烏生平陵東陌上桑並古/辭是也覲歌東門皆無其辭陌上桑歌瑟調古)
　　　(辭豔歌羅敷行日出東南隅篇覲歌張録云無/辭而武帝有往古篇東門張録云無辭而武帝)
　　　(有陽春篇或云歌瑟調古辭東門行入門悵欲/悲也古有十七曲其武陵鵾雞二曲亡按宋書)
　　　(樂志陌上桑又有文帝棄故鄉一曲亦在瑟調/東西門行及楚辭鈔今有入武帝駕虹蜺二曲)
　　　(皆張録/所不載)
　　　氣出唱(三首/)　　　　　　　魏武帝
駕六龍乗風而行行四海外路下之八邦歴登髙山臨
谿谷乗雲而行行四海外東到泰山仙人玉女下來翔
遊驂駕六龍飲玉漿河水盡不東流解愁腹飲玉漿奉
持行東到蓬萊山上至天之門玉闕下引見得入赤松
相對四面顧望視正焜煌開王心正興其氣百道至傳
告無窮閉其口但當愛氣夀萬年東到海與天連神仙
之道出窈入冥常當専之心恬淡無所愒欲閉門坐自
守天與期氣願得神之人乗駕雲車驂駕白鹿上到天
之門來賜神之藥跪受之敬神齊當如此道自來(闕一/作關)
華陰山自以為大髙百丈浮雲為之葢仙人欲來出隨
風列之雨吹我洞簫鼓瑟琴何誾誾酒與歌戲今日相
樂誠為樂玉女起起儛移數時鼓吹一何嘈嘈從西北
來時仙道多駕烟乗雲駕龍鬱何蓩蓩遨遊八極乃到
崑崙之山西王母側神仙金止玉亭來者為誰赤松王
喬乃徳旋之門樂共飲食到黄昏多駕合坐萬嵗長宜
子孫
遊君山甚為真磪䃬砟硌爾自為神乃到王母臺金階
玉為堂芝草生殿旁東西廂客滿堂主人當行觴坐者
長夀遽何央長樂甫始宜孫子常願主人增年與天相
守(右三曲魏晉樂所奏前曲/翔一作遨焜煌一作惶惶)
　　　精列　　　　　　　　　　魏武帝
厥初生造化之陶物莫不有終期莫不有終期聖賢不
能免何為懐此憂願螭龍之駕思想崑崙居思想崑崙
居見欺於迂怪志意在蓬萊志意在蓬萊周孔聖徂落
㑹稽以墳丘㑹稽以墳丘陶陶誰能度君子以弗憂年
之暮奈何過時時來微(右一曲魏晉樂所/奏過時一作時過)
　　　江南(樂府解題曰江南古辭葢美芳晨麗景嬉/遊得時也梁武帝作江南弄以代西曲又)
　　　　(有採蓮採菱劉緩江/南可採蓮皆出於此)　　　古辭
江南可採蓮蓮葉何田田魚戲蓮葉間魚戲蓮葉東魚
戲蓮葉西魚戲蓮葉南魚戲蓮葉北(右一曲魏/晉樂所奏)
　　　　江南思　　　　　　　　宋湯惠休
幽客海陰路留戍淮陽津垂情向春草知是故鄉人
　　　　同前(二首後首文苑/英華作江南行)　　　梁簡文帝
江南有妙伎時則應璿樞月暈蘆灰缺秋還懸炭枯含
丹和九轉芳樹蔭千株何辭天后誚終是到僊都(千一/作三)
(到一/作列)
桂檝晚應旋歴岸扣輕舷紫荷擎釣鯉銀筐挿短蓮人
歸浦口暗那得久回船(銀一/作銅)
　　　　江南曲　　　　　　　　栁惲
汀洲採白蘋日落江南春洞庭有歸客瀟湘逢故人故
人何不返春華復應晚不道新知樂只言行路逺(應一/作將)
　　　　同前　　　　　　　　　沈約
櫂歌發江潭采蓮渡湘南宜須閒隠處舟浦予自諳羅
衣織成帶墮馬碧玉篸但令舟檝渡寧計路嵌嵌(一作/嶄嵌)
　　　　江南可採蓮　　　　　　劉緩
春初北岸涸夏月南湖通巻荷舒欲倚芙蓉生即紅檝
小宜回逕船輕好入叢釵光逐影亂衣香隨遞風江南
少許地年年情不窮
　　　度關山(樂府題解曰魏樂奏武帝辭言人君/當自勤苦省方黜陟省刑薄賦也)
　　　　　　　　　　　　　　　魏武帝
天地間人為貴立君牧民為之軌則車轍馬迹經緯四
極絀陟幽明黎庶繁息於鑠賢聖總統邦域封建五爵
井田刑獄有燔丹書無普赦贖臯陶甫侯何有失職嗟
哉後世改制易律勞民為君役賦其力舜漆食器畔者
十國不及唐堯采椽不斵世歎伯夷欲以厲俗侈惡之
大儉為共徳許由推讓豈有訟曲兼愛尚同疏者為戚
(右一曲魏晉樂所/奏矦宋書作刑)
　　　同前　　　　　　　　　　梁簡文帝
關山逺可度逺度復難思直指遮歸道都䕶總前期力
農爭地利轉戰逐天時材官蹶張皆命中𢎞農越騎盡
搴旗搴旗逺不息驅逐何窮極狼居一封難再覩閼氏
永去無容色銳氣且横行朱旗亂日精先屠光禄塞却
破夫人城凱還歸舊里非是衒功名
　　　同前　　　　　　　　　　戴暠
昔聽隴頭吟平居巳流涕今上關山望長安樹如薺千
里非鄉邑百姓為兄弟軍中大體自相襃其間得意各
分曹博陵輕俠皆無位幽州重氣本多豪馬銜苜蓿葉
劒瑩鸊鵜膏初征心未息復值鴈飛入山頭看月近草
上知風急笛喝曲難成笳繁響還澀武帝初承平東伐
復西征薊門海作壍榆塞氷為城催令四校出倚望三
邊平箭服朝來動刀環臨陣鳴將軍一百戰都䕶五千
兵且決雄雌眼前利誰道功名身後事丈夫意氣本自
然來時辭第巳聞天但令此身與命在不持烽火照甘
泉
　　　同前　　　　　　　　　　柳惲
長安倡家女出入燕南垂唯持徳自美本以容見知舊
聞關山逺何事總金羈妾心日巳亂秋風鳴細枝(長安/一作)
(少/長)
　　　同前　　　　　　　　　　劉遵
隴樹寒色落塞雲朝欲開谷深鼙易響路狹幰難回當
知結綬去非是棄繻來行人思顧返道别且徘徊願度
關山鶴勞歌立可哀
　　　同前　　　　　　　　　　王訓
邊庭多警急羽檄未曾閒從軍出隴坂驅馬度關山關
山恒晻靄髙峰白雲外遥望秦川水千里長如帶好勇
自秦中意氣本豪雄少年便習戰十四巳從戎昔年經
上郡今嵗出雲中遼水深難渡榆關斷未通折衝凌絶
域流蓬驚未息胡風朝夜起平沙不相識兵法貴先聲
軍中自有程逗遛難贖罪先登盡一城都䕶疲詔吏將
軍擅發兵平盧疑縱火飛鴟畏犯營輕重一為虜金刀
何用盟誰知出塞外獨有漢飛名(衝一作銜/難一作皆)
　　　同前　　　　　　　　　　陳張正見
關山度曉月劒客逺從征雲中出迥陣天外落竒兵輪
摧偃去節樹倒礙懸旌沙揚折坂暗雲積榆溪明馬倦
時銜草人疲屢看城寒隴胡笳澀空林漢鼓鳴還聽嗚
咽水併切斷腸聲
　　　同前(集題云/關山篇)　　　　　　　唐李端
從軍出隴坂驅馬度關山關山恒晻藹髙峰白雲外遥
望秦川水千里長如帶好勇自秦中意氣多豪雄少年
便習戰十四已從戎遼水深難度榆關尚未通
　　　東光(古今樂録曰張永元嘉技録云東/光舊但弦無音宋識造其歌聲)
　　　　　　　　　　　　　　　古辭
東光平蒼梧何不平蒼梧多腐粟無益諸軍糧諸軍遊
蕩子早行多悲傷(平書作乎平糧叶韻疑平/是  右一曲魏晉樂所奏)
　　　十五(古今樂解曰十五歌文帝辭/後解歌瑟調西山一何髙)
　　　　　　　　　　　　　　　魏文帝
登山而逺望谿谷多所有楩柟千餘尺衆草芝盛茂華
葉燿人目五色難可紀雉雊山雞鳴虎嘯谷風起號羆
當我道狂顧動牙齒(右一曲魏/晉樂所奏)
　　　薤露(崔豹古今注曰薤露蒿里並喪歌也本出/田横門人横自殺門人傷之為作悲歌言)
　　　　(人命奄忽如薤上之露易晞滅也亦謂人死/魂魄歸於蒿里至漢武帝時李延年分為二)
　　　　(曲薤露送王公貴人蒿里送士大夫庶人使/挽柩者歌之亦謂之挽歌譙周法訓曰挽歌)
　　　　(者漢髙帝召田横至尸鄉自殺從者不敢哭/而不勝哀故為挽歌以寄哀音樂府解題曰)
　　　　(左傳齊將與吳戰於艾陵公孫夏命其徒歌/虞殯杜預云送死薤露歌即喪歌不自田横)
　　　　(始也一曰/泰山吟行)　　　　　　　古辭
薤上露何易晞露晞明朝更復落人死一去何時歸
　　　惟漢行　　　　　　　　　魏武帝
惟漢二十二世所任誠不良沐㺅而冠帶知小而謀彊
猶豫不敢斷因狩執君王白虹為貫日已亦先受殃賊
臣執國柄殺主滅宇京蕩覆帝基業宗廟以燔喪播越
西遷移號泣而且行瞻彼洛城郭微子為哀傷(右一曲/魏晉樂)
(所/奏)
　　　薤露(樂府題解曰曹植擬薤/露行為天地無窮極)　陳思王植
天地無窮極陰陽轉相因人居一世間忽若風吹塵願
得展功勤輸力於明君懐此王佐才慷慨獨不羣鱗介
尊龍神走獸宗麒麟蟲獸豈知徳何況於士人孔氏刪
詩書王業粲已分騁我徑寸翰流藻垂華芬
　　　同前　　　　　　　　　　東晉張駿
在晉之二世皇道昧不明主暗無良臣姦亂起朝廷七
柄失其所權綱喪典刑愚猾窺神器牝雞又晨鳴哲婦
逞幽虐宗祀一朝傾儲君縊新昌帝執金墉城旤釁萌
宮掖胡馬動北坰三方風塵起玁狁竊上京義士㧖素
腕感慨懐憤盈誓心蕩衆狄積誠徹昊靈(姦一/作艱)
　　　同前　　　　　　　　　　陳思王植
太極定二儀清濁始以形三光炤八極天道甚著明為
人立君長欲以遂其生行仁章以瑞變故誡驕盈神髙
而聽卑報若響應聲明主敬細微三季瞢天經二皇稱
至化盛哉唐虞庭禹湯繼厥徳周亦致太平在昔懐帝
時日是不敢寧濟濟在公朝萬載馳其名
　　　惟漢行　　　　　　　　　晉傅𤣥
危哉鴻門㑹沛公幾不還輕裝入人軍投身湯火間兩
雄不俱立亞父見此權項莊奮劒起白刃何翩翩伯身
雖為蔽事促不及旋張良慴坐側髙祖變龍顔賴得樊
將軍虎叱項王前嗔目駭三軍磨牙咀豚肩空巵讓霸
主臨急吐竒言威凌萬乗主指顧回泰山神龍困鼎鑊
非噲豈得全狗屠登上將功業信不原健兒實可慕腐
儒安足歎(虎一/作獸)
　　　蒿里　　　　　　　　　　古辭
蒿里誰家地聚歛魂魄無賢愚鬼伯一何相催促人命
不得少踟蹰
　　　同前　　　　　　　　　　魏武帝
關東有義士興兵討羣兇初期㑹盟津乃心在咸陽軍
合力不齊躊躇而鴈行勢利使人爭嗣還自相戕淮南
弟稱號刻璽於北方鎧甲生蟣虱萬姓以死亡白骨露
於野千里無雞鳴生民百遺一念之斷人腸(右一曲魏/晉樂所奏)
　　　同前　　　　　　　　　　宋鮑照
同盡無貴賤殊願有窮伸馳波催永夜零露逼短晨結
我幽山駕去此滿堂親虚容遺劒佩美貌戢衣巾斗酒
安可酌尺書誰復陳年代稍推逺懐抱日幽淪人生良
自劇天道與何人齎我長恨意歸為狐兔塵(馳波催永/夜一作漏)
(馳催永夜零露逼短晨一作露宿逼/短晨結集作驅美一作嘉又作賔)
　　　挽歌(莊子曰紼謳所生必於斥苦司馬彪注云/紼引柩索也斥疎緩苦用力也引紼所有)
　　　　(謳者為人用力慢緩不齊促急之也風俗通/曰京師殯婚嘉㑹酒酣之後續以挽歌干寳)
　　　　(捜神記曰挽歌者喪家之樂執紼者相和之/聲也晉書禮志曰漢魏故事大喪及大臣之)
　　　　(喪執紼者挽歌新禮以為挽歌出於漢武帝/役人之勞歌聲哀切遂以為送終之禮雖音)
　　　　(曲摧愴非經典所制違禮銜枚之義方在號/慕不宜以歌為名除挽歌摯虞以為挽歌因)
　　　　(倡和而為摧愴之聲銜枚所以全哀此亦以/感衆雖非經典所載是歴代故事詩稱君子)
　　　　(作歌惟以告哀以歌為名無所嫌宜定新禮/如舊今按薤露蒿里之後而以挽歌為辭者)
　　　　(實始/繆襲)　　　　　　　　　魏繆襲
生時遊國都死沒棄中野朝發髙堂上暮宿黄泉下白
日入虞淵懸車息駟馬造化雖神明安能復存我形容
稍歇滅齒髮行當墮自古皆有然誰能離此者
　　　同前(三首顔氏家訓曰輓歌辭者或云古者虞/殯之歌或云出自田横之客皆為生者悼)
　　　　(往哀苦之意陸平原多為死人自歎/之言詩格既無此例又乖製作本意)
　　　　　　　　　　　　　　　晉陸機
卜擇考休貞嘉命咸在兹夙駕警徒御結轡頓重基龍
㡛被廣栁前驅矯輕旗殯宮何嘈嘈哀響沸中闈闈中
且勿喧聽我薤露詩死生各異倫祖載當有時舍爵兩
楹位啓殯進靈轜飲餞觴莫舉出宿歸無期帷袵曠遺
影棟宇與子辭周親咸奔湊友朋自逺來翼翼飛輕軒
駸駸䇿素騏按轡遵長薄送子長夜臺呼子子不聞泣
子子不知歎息重櫬側念我疇昔時三秋猶足收萬世
安可思殉歿身易亡救子非所能含言言哽咽揮涕涕
流離(喧一作嚾/涕一作淚)
流離親友思惆悵神不泰素驂佇轜軒𤣥駟騖飛葢哀
鳴興殯宮迴遲悲野外魂輿寂無響但見冠與帶備物
象平生長旌誰為斾悲風鼓行軌傾雲結流靄振䇿指
靈丘駕言從此逝(鼔一/作徽)
重阜何崔嵬𤣥廬竄其間磅礴立四極穹崇效蒼天側
聽陰溝涌卧觀天井懸廣宵何寥廓大暮安可晨人往
有返嵗我行無歸年昔居四民宅今託萬鬼鄰昔為七
尺軀今成灰與塵金玉昔所佩鴻毛今不振豐肌饗螻
蟻妍姿永夷泯夀堂延魑魅虚無自相賔螻蟻爾何怨
魑魅我何親拊心痛荼毒永歎莫為陳(效一作放昔一/作素姿一作骸)
　　　又(諸集不載見/太平御覽)
魂衣何盈盈旟旐何習習父母拊棺號兄弟扶筵泣靈
轜動轇轕龍首矯崔嵬挽歌挾轂唱嘈嘈一何悲浮雲
中容與飄風不能迴淵魚仰失梁征鳥俯墜飛(闕庶機/士  挽)
(歌辭云埏埴為塗/車束薪作芻靈)
　　　同前(集云擬挽/歌辭三首)　　　　　　陶潜
荒草何茫茫白楊亦蕭蕭嚴霜九月中送我出逺郊四
面無人居髙墳正嶕嶢馬為仰天鳴林風自蕭條幽室
一巳閉千年不復朝千年不復朝賢達無奈何向來相
送人各已歸其家親戚或餘悲他人亦已歌死去何所
道託體同山阿(馬為仰天鳴一作鳥為動哀鳴林風/一作風聲又作風為已歸一作自還)
有生必有死早終非命促昨暮同為人今旦在鬼録魂
氣散何之枯形寄空木嬌兒索父啼良友拊我哭得失
不復知是非安能覺千秋萬嵗後誰知榮與辱但恨在
世時飲酒恒不足(一作不/得足)
在昔無酒飲今但湛空觴春醪生浮蟻何時更能甞肴
案列我前親戚哭我傍欲語口無音欲視眼無光昔在
髙堂寢今宿荒草鄉荒草無人眠極視正茫茫一朝出
門去歸來良未央(今但湛空觴一作但恨堪空觴列我/前一作盈我前一朝一作相送良一)
(作/夜)
　　　同前(謝綽拾遺録曰太祖甞召延之傳詔頻日/尋覔不值太祖曰但酒店中求之自當得)
　　　　(也傳詔依㫖訪覔果見延之在酒肆/躶身挽歌了不應對他日醉醒乃往)
　　　　　　　　　　　　　　　宋鮑照
令龜卜明兆撤奠在方昏戒徒赴幽冥祖駕出髙門行
行去城邑遥遥守丘園息鑣竟平𡑞稅駕别巖根(闕/)
　　　同前
獨處重冥下憶昔登髙臺傲岸平生中不為物所裁埏
門只復閉白蟻相將來生時芳蘭體小蟲今為灾𤣥鬢
無復根枯髏依青苔憶昔好飲酒素盤進青梅韓彭及
亷藺疇昔已成灰壯士皆死盡餘人安在哉
　　　同前　　　　　　　　　　北齊祖孝徴
昔日驅駟馬謁帝長楊宮旌懸白雲外騎獵紅塵中今
來向漳浦素葢轉悲風榮華與歌笑萬事盡成空(日一/作時)
　　　對酒(樂府題解曰魏樂奏武帝所賦對酒歌太/平其㫖言王者徳澤廣被政理人和萬物)
　　　　(咸/遂)　　　　　　　　　　魏武帝
對酒歌太平時吏不呼門王者賢且明宰相股肱皆忠
良咸禮讓民無所爭訟三年耕有九年儲倉穀滿盈斑
白不負戴雨澤如此百穀用成却走馬以糞其土田爵
公矦伯子男咸愛其民以黜陟幽明子養有若父與兄
犯禮法輕重隨其刑路無拾遺之私囹圄虚空冬節不
斷人耄耋皆得以夀終恩徳廣及草木昆蟲(右一曲魏/樂所奏)
　　　同前(題云當/對酒)　　　　　　　范雲
對酒心自足故人來共持方恱羅衿解誰念髪成絲徇
往良為達求名本自期迨君當歌日及我傾樽時
　　　同前　　　　　　　　　　梁張率
對酒誠可樂此酒復芳醇如華良可貴似乳更甘珍何
當留上客為寄掌中人金樽清復滿玉椀亟來親誰能
共遲暮對酒惜芳晨君歌尚未罷却坐避梁塵
　　　同前　　　　　　　　　　陳張正見
當歌對玉酒匡坐酌金罍竹葉三清汎蒲萄百味開風
移蘭氣入月逐桂香來獨有劉將阮忘情寄羽杯
　　　同前　　　　　　　　　　岑之敬
色映臨池竹香浮滿砌蘭舒文汎玉盌漾蟻溢金盤簫
曲隨鸞易笳聲出塞難唯有將軍酒川上可除寒
　　　同前(集云對酒歌文/苑英華作范雲)　　　　周庾信
春水望桃花春洲藉芳杜琴從緑珠借酒就文君取牽
馬向渭橋日曝山頭脯山簡接䍦倒王戎如意舞筝鳴
金谷園笛韻平陽塢人生一百年歡笑唯三五何處覔
錢刀求為洛陽賈(馬一作牛/曝一作落)
　
　
　
　
　
　
　
　
　
　古樂苑巻十四
欽定四庫全書
　古樂苑巻十五
　　　　　　　　　　　　明　梅鼎祚　編
　相和歌辭(相和曲/四弦曲)　(吟歎曲/)
　　相和曲(二/)
　　　雞鳴(樂府題解曰古詞雞嗚初言天下方太平/次言置酒作樂終言桃傷李仆喻兄弟當)
　　　　(相為表裏三人近侍榮耀道路與相逢狹路/間行同詩紀云此詩前後辭不相屬蓋采詩)
　　　　(入樂合而成章邪抑有錯簡紊/誤也又有雞鳴髙樹巔出此)
　　　　　　　　　　　　　　　古辭
雞鳴髙樹巔狗吠深宮中蕩子何所之天下方太平刑
法非有貸柔協正亂名(此上疑/别一曲)黄金為君門碧玉為軒
堂上有雙樽酒作使邯鄲倡劉王碧青甓後出郭門王
舍後有方池池中雙鴛鴦鴛鴦七十二羅列自成行鳴
聲何啾啾聞我殿東廂兄弟四五人皆為侍中郎五日
一時來觀者滿路傍黄金絡馬頭熲熲何煌煌桃生露
井上李樹生桃傍蟲來齧桃根李樹代桃殭樹木身相
代兄弟還相忘(右一曲魏/樂所奏)
　　　雞鳴篇(郭左並作劉孝威/藝文作簡文帝)　　劉孝威
塒雞識將曙長鳴髙樹巔啄葉疑障羽桃花彊欲前意
氣多驚舉飄颺獨無侣陳思助鬬協狸膏郈昭妬敵
安金距丹山可愛有鳳皇金門飛舞有鴛鴦何如五徳
美豈勝千里翔
　　　　同前　　　　　　　　　隋岑徳潤
鐘響應繁霜晨雞錦臆張簾迥猶侵露枝髙巳映光排
空下朝揭奮翼上花場雨晦思君子關開脫孟甞既得
依雲外安用集陳倉
　　　　雞鳴髙樹巔　　　　　　梁簡文帝
碧玉好名倡夫婿侍中郎桃花全覆井金門半隠堂時
欣一來下復比雙鴛鴦雞鳴天尚早東烏定未光
　　　　晨雞髙樹鳴(詩紀云阮籍詠懐詩晨雞鳴髙/樹命駕起旋歸則此非樂府也)
　　　　　(解題亦云出雞/鳴古辭似誤)　　　　陳張正見
晨雞振翮鳴出迥擅竒聲蜀郡隨金馬天津應玉衡摧
冠驗逺石繫火出連營爭棲斜揭暮解翼横飛度試飲
淮南藥翻上仙都樹枝低且候潮葉淺還承露承露觸
嚴霜華淺伺朝陽猜羣怯寳劒勇戰出花場當損黄金
距誰論白玉璫長鳴逢晉帝恃氣遇周王流名說魯國
分影入陳倉不復愁苻朗猶能感孟甞
　　　烏生(一曰烏生八九子樂府解題曰古辭言烏/母子本在南山巖石間而來為秦氏彈丸)
　　　　(所殺白鹿在苑中人得以為脯黄鵠摩天鯉/在深淵人得而烹煑之則夀命各有定分死)
　　　　(生何待/前後也)　　　　　　　　古辭
烏生八九子端坐秦氏桂樹間唶我秦氏家有遊遨蕩
子工用睢陽彊蘇合彈左手持彊彈兩丸出入烏東西
唶我一丸即發中烏身烏死魂魄飛揚上天阿母生烏
子時乃在南山巖石間唶我人民安知烏子處蹊徑窈
窕安從通白鹿乃在上林西苑中射工尚復得白鹿脯
唶我黄鵠摩天極髙飛後宮尚復得烹煑之鯉魚乃在
洛水深淵中釣鈎尚得鯉魚口唶我人民生各各有夀
命死生何須復道前後(右一曲魏/晉樂所奏)
　　　　烏生八九子(城上烏/出此)　　梁劉孝威
城上烏一年生九雛枝輕巢本狹風多葉早枯氄毛不
自煖張翼强相呼金柝嚴兮翠樓肅蜃壁光兮椒泥馥
虞機衡網不得施猜鷹鷙隼無由逐永願共栖曾氏冠
同瑞周王屋莫啼城上寒猶賢野間宿羽成翮備各西
東丁年賦命有窮通不見髙飛帝輦側逺託日輪中尚
逢王吉箭猶嬰夏羿弓豈如變彩救燕質入夢祚昭公
留聲表師退集幕示營空靈臺已鑄像流蘇時候風
　　　　城上烏　　　　　　　　梁吴均
嗚嗚城上烏翩翩尾畢逋凡生八九子夜夜啼相呼質
微知慮少體賤毛衣麄陛下三萬嵗臣至執金吾
　　　　同前　　　　　　　　　朱超
朝飛集帝城猶帶夜啼聲近日毛雖暖聞弦心尚驚
　　　平陵東(崔豹古今注曰平陵東漢翟義門人所/作樂府解題曰義丞相方進少子為東)
　　　　(郡太守以王莽方簒漢舉兵誅之/不克見害門人作歌以怨之也)
　　　　　　　　　　　　　　　古辭
平陵東松柏桐不知何人刦義公刦義公在髙堂下交
錢百萬兩走馬兩走馬亦誠難顧見追吏心中惻心中
惻血出漉歸告我家賣黄犢(右一曲魏/晉樂所奏)
　　　同前　　　　　　　　　魏陳思王植
閶闔開天衢通被我羽衣乗飛龍乗飛龍與仙期東上
蓬萊採靈芝靈芝採之可服食年若王父無終極(若一/作與)
　　　陌上桑(一曰豔歌羅敷行古今樂録曰陌上桑/歌瑟調古辭豔歌羅敷行日出東南隅)
　　　　(篇崔豹古今注曰陌上桑者出秦氏女子秦/氏邯鄲人有女名羅敷為邑人千乗王仁妻)
　　　　(王仁後為趙王家令羅敷出採桑於陌上趙/王登臺見而恱之因置酒欲奪焉羅敷乃彈)
　　　　(箏作陌上桑之歌以自明趙王乃止樂府解/題古詞言羅敷採桑為使君所邀盛誇其夫)
　　　　(為侍中郎以拒之與前說/不同又有採桑亦出於此)　古辭
日出東南隅照我秦氏樓秦氏有好女自名為羅敷羅
敷憙蠶桑採桑城南隅青絲為籠係桂枝為籠鈎頭上
倭墮髻耳中明月珠緗綺為下裙紫綺為上襦行者見
羅敷下擔捋髭鬚少年見羅敷脫帽著帩頭耕者忘其
犂鋤者忘其鋤來歸相怨怒但坐觀羅敷(一/解)使君從南
來五馬立踟蹰使君遣吏往問是誰家姝秦氏有好女
自名為羅敷羅敷年幾何二十尚不足十五頗有餘使
君謝羅敷寧可共載不羅敷前置辭使君一何愚使君
自有婦羅敷自有夫(二/解)東方千餘騎夫婿居上頭何用
識夫婿白馬從驪駒青絲繫馬尾黄金絡馬頭腰中鹿
盧劒可直千萬餘十五府小史二十朝大夫三十侍中
郎四十専城居為人潔白晳鬑鬑頗有鬚盈盈公府步
冉冉府中趨坐中數千人皆言夫婿殊(三解後前有豔/歌曲  有辭)
(右一曲魏晉樂所/奏宋書作大曲)
　　　同前　　　　　　　　　　楚辭鈔
今有人山之阿被服薜茘帶女蘿既含睇又宜咲子戀
慕予善窈窕乘赤豹從文狸辛夷車駕結桂旗被石蘭
帶杜衡折芳拔荃遺所思處幽室終不見天路險艱獨
後來表獨立山之上雲何容容而在下杳冥冥羌晝晦
東風飄颻神靈雨風瑟瑟木㮴㮴思念公子徒以憂(右/一)
(曲魏晉/樂所奏)
　　　同前　　　　　　　　　魏武帝
駕虹蜺乗赤雲登彼九疑歴玉門濟天漢至崑崙見西
王母謁東君交赤松及羡門受要祕道愛精神食芝英
飲醴泉柱杖桂枝佩秋蘭絶人事遊渾元若疾風遊歘
飄飄景未移行數千夀如南山不忘愆(飄一作翩所右/一曲晉樂  奏)
　　　同前　　　　　　　　　魏文帝
棄故鄉離室宅逺從軍旅萬里客披荆棘求阡陌側足
獨窘步路局苲虎豹嘷動雞驚禽失羣鳴相索登南山
奈何蹈盤石樹木叢生鬱差錯寢蒿草蔭松柏涕泣雨
面霑枕席伴旅單稍稍日零落惆悵竊自憐相痛惜(右/一)
(曲魏晉/樂所奏)
　　　同前(見太平/御覽)　　　　　　　陳思王植
望雲際有真人安得輕舉繼清塵執電鞭騁飛麟(闕/)
　　　同前　　　　　　　　　　梁吴均
嫋嫋陌上桑蔭陌復垂塘長條映白日細葉隠鸝黄蠶
飢妾復思拭淚且提筐故人寧知此離恨煎人腸
　　　同前(一作周/王褒)　　　　　　　王筠
人言陌上桑未曉已含光重重相蔭映軟軟自芬芳秋
胡方倚馬羅敷未滿筐春蠶朝已老安得久徬徨(軟軟/一作)
(軟弱方/一作始)
　　　同前(二首一云採桑郭本前首/作王臺卿左本後作王筠)蕭子顯
令月開和景處處動春心挂筐須葉滿息倦重枝陰
日出秦樓明條垂露尚盈蠶飢心自急開奩粧不成
　　　同前(四首/)　　　　　　　　王臺卿
鬱鬱陌上桑盈盈陌上女送君上河梁拭淚不能語
鬱鬱陌上桑遥遥山下蹊君去戍萬里妾來守空閨
鬱鬱陌上桑皎皎雲間月非無巧笑姿皓齒為誰發
鬱鬱陌上桑裊裊機頭絲君行亦宜返今夕是何時
　　　　豔歌行　　　　　　　　晉傅𤣥
日出東南隅照我秦氏樓秦氏有好女自字為羅敷首
戴金翠飾耳綴明月珠白素為下裾丹霞為上襦一顧
傾朝市再顧國為虚問女居安在堂在城南居青樓臨
大巷幽門結重樞使君自南來駟馬立踟蹰遣吏謝賢
女豈可同行車斯女長跪對使君言何殊使君自有婦
賤妾有鄙夫天地正厥位願君改其圖
　　　　同前　　　　　　　　　陳張正見
城隅上朝日斜暉照杏梁併倦茱茰帳爭移翡翠牀縈
環聊向牖拂鏡且調粧裁金作小靨散麝起微黄二八
秦樓女三十侍中郎執㦸超丹地豐貂入建章未安文
史閣獨結少年場彎弓貫月影學劒動星芒翠葢飛城
曲金鞍横道傍調鷹向新市彈雀往睢陽行行稍有極
暮暮歸蘭房前瞻富羅綺左顧足鴛鴦蓮舒千葉氣燈
吐百枝光滿酌胡姬酒多燒荀令香不學幽閨妾生離
怨採桑(月一/作葉)
　　　　羅敷行　　　　　　　梁蕭子範
城南日半上微步弄妖姿含情動燕俗顧景笑齊睂不
憂桑葉盡還憶畏蠶飢春風若有顧惟願落花遲
　　　　同前　　　　　　　　陳顧野王
東隅麗春日南陌採桑時樓巾結梳罷提筐候早期風
輕鶯韻緩霜灑落花遲五馬光長陌千騎絡青絲使君
徒遣信賤妾畏蠶飢
　　　　同前　　　　　　　　　北魏髙允
邑中有好女姓秦字羅敷巧笑美回盼鬢髪復凝膚脚
著花文履耳穿明月珠頭作墮馬髻倒枕象牙梳姌姌
善趨步襜襜曳長裾王矦為之顧駟馬自踟蹰
　　　　日出東南隅行(一云羅/敷豔歌)　　晉陸機
扶桑升朝暉照此髙臺端髙臺多妖麗濬房出清顔淑
貌耀皎日惠心清且閒美目揚玉澤蛾睂象翠翰鮮膚
一何潤秀色若可餐窈窕多容儀婉媚巧笑言莫春春
服成粲粲綺與紈金雀垂藻翹瓊佩結瑶璠方駕揚清
塵濯足洛水瀾藹藹風雲㑹佳人一何繁南崖充羅幕
北渚盈軿軒清川含藻景髙岸被華丹馥馥芳袖揮冷
冷纎指彈悲歌吐清響雅韻播幽蘭丹脣含九秋妍迹
凌七盤赴曲迅驚鴻蹈節如集鸞綺態隨顔變沈姿無
定源俯仰紛阿那顧步咸可懽遺芳結飛飈浮景映清
湍冶容不足詠春遊良可歎(韻一作舞/定一作乏)
　　　　同前　　　　　　　　宋謝靈運
柏梁冠南山桂宮燿北泉晨風拂幨幌朝日照閨軒美
人卧屏席懐蘭秀瑶璠皎潔秋松氣淑徳春景暄(疑/闕)
　　　　同前　　　　　　　　梁沈約
朝日出邯鄲照我叢臺端中有傾城豔顧景織羅紈延
軀似纎約遺視若回瀾瑶裝映層綺金服炫雕欒幸有
同匡好西仕服秦官寳劒垂玉具汗馬飾金鞍縈塲類
轉雪逸控寫騰鸞羅衣夕解帶玉釵暮垂冠(寫一/作似)
　　　　同前　　　　　　　　　張率
朝日照屋梁夕月懸洞房専遽自稱豔獨立伊覽光雖
資自然色誰能棄薄粧施著見朱粉㸃畫示頳黄含貝
開丹吻如羽發清揚金碧既簪珥綺縠復衣裳方領備
蟲彩曲裙雜鴛鴦手操獨繭緒唇凝脂燥黄
　　　　同前　　　　　　　　　蕭子顕
大明上迢迢陽城射凌霄光照牕中婦絶世同阿嬌明
鏡盤龍刻簪羽鳳凰雕逶迤梁家髻冉弱楚宮腰輕紈
雜重錦薄縠間飛綃三六前年暮四五今年朝蠶籠拾
芳翠桑陌採柔條出入東城里上下洛西橋忽逢車馬
客飛葢動襜軺單衣䑕毛織寳劒羊頭鞘丈夫疲應對
從者輟銜鑣柱間徒脈脈垣上幾翹翹女本西家宿君
自上宮要漢馬三萬疋夫聓仕嫖姚鞶囊虎頭綬左珥
鳬盧貂横吹龍鐘管奏鼓象牙簫十五張内侍十八賈
登朝皆笑顔郎老盡訝董公超(丈一作大從一/作御公一作生)
　　　　同前(一云豔/歌行)　　　　　　陳後主
重輪上瑞暉西北照南威南威年二八開牖敞重闈當
爐送客去上苑逐春歸鬢下珠勝月牕前雲帶衣紅裙
結未解緑綺自難徽
　　　　同前　　　　　　　　　徐伯陽
丹城璧日映朱扉青樓含照本暉暉逺映陌上春桑葉
斜入秦家緗綺衣羅敷粧粉能佳麗鏡前新梳倭墮髻
圓籠裊裊挂青絲鐡鈎冉冉勝丹桂蠶飢日晚蹔生愁
忽逢使君南陌頭五馬停珂遣借問雙臉含嬌特好羞
妾婿府中輕小吏即今來往専城裏欲識東方千騎歸
藹藹日暮紅塵起(丹一作朱/映一作啓)
　　　　同前　　　　　　　　　殷謀
秦樓出佳麗正值朝日光陌頭能駐馬花處復添香
　　　　同前(一題云/陌上桑)　　　　　　周王褒
曉星西北沒朝日東南隅陽牕臨玉女蓮帳照金鋪鳳
樓稱獨立絶世良所無鏡懸四龍網枕畫七星圖銀鏤
明光帶金地織成襦調絃大垂手歌曲鳳將雛採桑三
市路賣酒七條衢道逢五馬客夾轂來相趨將軍多事
蓺夫聓好形模髙箱照雲母壯馬飾當顱單衣火浣布
利劒水精珠自知心所愛仕宦執金吾飛甍彫翡翠繡
桷畫屠蘇銀燭附彈映雞羽黄金步揺動襜褕兄弟五
日時來歸髙車竟道生光輝名倡兩行堂上起鴛鴦七
十階前飛少年任俠輕年月珠丸出彈遂難追(藝一/作勢)
　　　　同前(郭本日/出行)　　　　　　蕭撝
昏昏隠逺霧團團乗陣雲正值秦樓女含嬌酬使君
　　　　同前　　　　　　　　　隋盧思道
初月正如鈎懸光入綺樓中有可憐妾如恨亦如羞深
情出豔語密意滿横眸楚腰寧且細孫睂本未愁青玉
勿當取雙銀詎可畱㑹待東方騎遥居最上頭(可留一/作肯留)
　　　　採桑　　　　　　　　　宋鮑照
季春梅始落工女事蠶作採桑淇洧間還戲上宮閣早
蒲時結陰晚篁初解籜藹藹雲滿閨融融景盈幕乳燕
逐草蟲巢蜂拾花藥是節最媗妍佳服又新爍斂歎對
迴塗揚歌弄場藿抽琴試紓思薦佩果成託承君郢中
美服義久心諾衛風古愉絶鄭俗舊浮薄靈願悲渡湘
宓妃笑瀍洛盛明難重來淵意為誰涸君其且調絃桂
酒妾行酌(篁一作竹雲滿一作霧灑斂/一作緜迥一作回瀍一作景)
　　　　同前(郭本/未全)　　　　　　　梁簡文帝
春色映空來先發院邊梅細萍重疊長新花歴亂開連
珂往淇上接幰至叢臺叢臺可憐妾當牕望飛蝶忌趺
行衫領熨斗成褫襵下牀著珠珮捉鏡安花鑷薄晚畏
蠶飢競採春桑葉寄語採桑伴訝今春日短枝髙攀不
及葉細籠難滿年年將使君歴亂遣相聞欲知瑟裏意
還贈錦中文何當照梁日還作入山雲重門皆已閉方
知留客袂可憐黄金絡複以青絲繫必也為人時誰令
畏夫婿(淇上一作河上/褫襵一作裙襵)
　　　　同前(集云同郭/侍郎採桑)　　　　　姚翻
鴈還髙栁北春歸洛水南日照茱茰領風揺翡翠篸桑
間視欲暮閨裏遽飢蠶相思君助取相望妾那堪
　　　　同前　　　　　　　　　沈君攸
南陌落花移蠶妾畏桑萎逐便牽低葉爭多避小枝摘
駛籠行滿攀髙腕欲疲看金怯舉意求心自可知
　　　　同前(英華題云和/洗馬古意)　　　　吴均
賤妾思不堪採桑渭城南帶減連枝繡髮亂鳳凰篸花
舞依長薄蛾飛愛緑潭無由報君信流涕向春蠶
　　　　同前(集題云萬山見採桑/人姑從郭本收入)　劉邈
倡妾不勝愁結束下青樓逐伴西城路相攜南陌頭葉
盡時移樹枝髙任易鈎絲繩提且脫金籠寫復收蠶飢
日欲暮誰為使君畱(城一作郊提一作挂/復一作仍欲一作已)
　　　　同前　　　　　　　　　陳後主
春樓髻梳罷南陌競相隨去後花叢散風來香處移廣
袖承朝日長鬟礙聚枝柯新攀易斷葉嫩摘前萎採繁
鈎手弱微汗雜粧垂不應歸獨早堪為使君知
　　　　同前　　　　　　　　張正見
春樓曙鳥驚蠶妾候初晴迎風金珥落向日玉釵明徙
顧移籠影攀鈎動釧聲葉髙知手弱枝軟覺身輕人多
羞借問年少怯逢迎恐疑夫婿逺聊復答専城
　　　　同前　　　　　　　　賀徹
蠶妾出房櫳結伴類花叢度水春衫緑映日晚粧紅釧
聲時動樹衣香自入風鈎長從枝曲葉盡細條空競採
須盈手爭歸欲滿籠自憐公府步誰與少年同
　　　　同前　　　　　　　　　傅縡
羅敷試採桑出入城南傍綺裙映珠珥絲繩提玉筐度
身攀葉聚聳腕及枝長空勞使君問自有侍中郎
　　吟歎曲
　　　(古今樂録曰張永元嘉技録吟歎四曲一曰大/雅吟二曰王明君三曰楚妃歎四曰王子喬大)
　　　(雅吟王明君楚妃歎並石崇辭王子喬古辭其/明君一曲今有歌大雅吟楚妃歎二曲今無能)
　　　(歌者古有八曲其小雅吟蜀/琴頭楚王吟東武吟四曲闕)
　　　大雅吟　　　　　　　　　晉石崇
堂堂太祖淵𢎞其量仁格宇宙義風遐暢啓土萬里志
在翼亮三分有二周文是尚於穆武王奕世載聰欽明
沖黙文思允恭武則不猛化則時雍庭有儀鳳郊有遊
龍啓路千里萬國率從蕩清吳㑹六合乃同百姓仰徳
良史書功超越三代唐虞比蹤(右一曲晉/樂所奏)
　　　王明君(一曰王昭君漢書曰竟寧元年呼韓邪/來朝言願婿漢氏以後宮良家子王嬙)
　　　　(妃之生一子株累立復妻之生二女范曄書/曰昭君入宮久不見御積怨因掖庭令請行)
　　　　(單于臨辭大㑹豐容靚飾顧影徘徊悚動左/右帝驚悔欲復留而重失信夷狄遂與之生)
　　　　(二子西京襍記曰漢元帝後宮既多不得常/見乃使畫工圖其形按圖召幸宮人皆賂畫)
　　　　(工多者十萬少者亦不減五萬昭君自恃其/貌獨不與乃惡圖之及後匈奴入朝選美人)
　　　　(配之昭君之圖當行及入辭光彩射人悚動/左右天子方重信外國悔恨不及窮按其事)
　　　　(畫工有杜陵毛延夀為人形醜好老少必得/其真安陵陳敞新豐劉白龔寛並工為牛馬)
　　　　(飛鳥衆藝人形好醜不逮延夀下杜陽望樊/青尤善布色同日棄市籍其家資皆巨萬昭)
　　　　(君在胡作詩以怨思云琴操曰昭君本齊國/王穰女端正閒麗穰以其有異人求之不與)
　　　　(年十七進之帝以地逺不幸欲賜單于美人/嬙對使者越席請往後不願妻其子吞藥而)
　　　　(卒韓子蒼云其事襍出無所考正言不願妻/其子而詔使從胡俗此是烏孫公主非昭君)
　　　　(也要之琴操最牴牾矣唐書樂志曰明君漢/曲也石崇自序曰王明君本名昭君以觸文)
　　　　(帝諱故晉人謂之明君初武帝以江都王建/女細君為公主嫁烏孫王昆莫令琵琶馬上)
　　　　(作樂以慰其道路之思送明君亦然也其造/新之曲多哀怨之聲晉宋以來明君止以弦)
　　　　(隸少許為上舞而已梁天監中斯宣達為樂/府令與諸樂工以清商兩相閒弦為明君上)
　　　　(舞傳之至今王僧䖍技録云明君有閒弦及/契注聲又有送聲謝希逸琴論曰平調明君)
　　　　(三十六拍胡笳明君二十六拍清調明君十/三拍閒弦明君九拍蜀調明君十二拍吳調)
　　　　(明君十四拍杜瓊明君二十一拍凡有七曲/琴集曰胡笳明君四弄有上舞下舞上閒弦)
　　　　(下閒弦明君三百餘弄其善者四焉又胡笳/明君别五弄辭漢跨鞍望鄉奔雲入林是也)
　　　　　　　　　　　　　　　晉石崇
我本漢家子將適單于庭辭訣未及終前驅已抗旌僕
御涕流離轅馬悲且鳴哀鬱傷五内泣淚沾朱纓行行
日已逺遂造匈奴城延我於穹廬加我閼氏名殊類非
所安雖貴非所榮父子見陵辱對之慙且驚殺身良不
易黙黙以茍生茍生亦何聊積思常憤盈願假飛鴻翼
椉之以遐征飛鴻不我顧佇立以屏營昔為匣中玉今
為糞上英朝華不足嘉甘與秋草并傳語後世人逺嫁
難為情(嘉一作歡所右/一曲晉樂  奏)
　　　　王昭君　　　　　　　　宋鮑照
既事轉蓬逺心隨鴈路絶霜鞞旦夕驚邊笳中夜咽
　　　　同前　　　　　　　　　施榮泰
垂羅下椒閣舉袖拂胡塵唧唧撫心歎蛾眉誤殺人
　　　　同前(玉臺題云/昭君辭)　　　　　周庾信
拭啼辭戚里回顧望昭陽鏡失菱花影釵除却月梁圍
腰無一尺垂淚有千行緑衫承馬汗紅袖拂秋霜别曲
真多恨哀弦須更張(緑衫一/作衫身)
　　　　同前　　　　　　　　　無名氏
猗蘭恩寵歇昭陽幸御稀朝辭漢闕去夕見胡塵飛寄
信秦樓下因書秋鴈歸
　　　　明君詞(英華題云/昭君怨)　　　　梁簡文帝
玉艶光揺質金鈿婉黛紅一去蒲萄觀長别披香宮秋
簷照漢月愁帳入胡風妙工偏見詆無由情恨通
　　　　同前(一曰昭/君辭)　　　　　　武陵王紀
塞外無春色邊城有風霜誰堪覽明鏡持許照紅粧
　　　　同前　　　　　　　　　沈約
朝發披香殿夕濟汾陰河於兹懐九折自此斂雙蛾沾
粧疑湛露繞臆狀流波日見奔沙起稍覺轉蓬多胡風
犯肌骨非直傷綺羅銜涕試南望關山鬱嵯峨始作陽
春曲終成苦寒歌唯有三五夜明月暫經過(折一作逝/狀一作比)
　　　　同前(集題云/昭君怨)　　　　　　陳後主
圖形漢宮裏遥聘單于庭狼山聚雲暗龍沙飛雪輕笳
吟度隴咽笛轉出關鳴啼妝寒葉下愁眉塞月生只餘
馬上曲猶作别時聲
　　　　同前(集作王/明君)　　　　　　張正見
寒樹暗胡塵霜樓明漢月淚染上春衣憂變華年髪
　　　　同前(藝文作陳明陰鏗集載/云昭君怨郭本作唐誤)陳昭
跨鞍今永訣垂淚别親賓漢地隨行盡胡關逐望新交
河擁塞霧隴日暗沙塵唯有孤明月猶能送逺人(隨行/盡一)
(作行/將逺)
　　　　同前　　　　　　　　　周王褒
蘭殿辭新寵椒房餘故情鴻飛漸南陸馬首倦西征寄
書參漢使銜涕望秦城唯餘馬上曲猶作出關聲
　　　　同前(集題云昭/君辭應詔)　　　　　庾信
斂眉光禄塞遥望夫人城片片紅顔落雙雙淚眼生氷
河牽馬渡雪路抱鞍行胡風入骨冷夜月照心明方調
琴上曲變入胡笳聲(入一/作作)
　　　　同前(一云昭君辭/英華作何遜)　　　　隋何安
昔聞别鶴弄已自軫離情今來昭君曲還悲秋草并
　　　　同前　　　　　　　　　薛道衡
我本良家子充選入椒庭不䝉女史進更無畫師情蛾
眉非本質蟬鬢改真形専由妾命薄誤使君恩輕啼落
渭橋路歎别長安城今夜寒草宿明朝轉蓬征卻望關
山迥前瞻沙漠平胡風帶秋月嘶馬雜笳聲毛裘易羅
綺氊帳代帷屏自知蓮臉歇羞看菱鏡明釵落終應棄
髻解不須縈何用單于重詎假閼氏名駃騠聊彊食挏
酒未能傾心隨故鄉斷愁逐塞雲生漢宮如有憶為視
旄頭星(今夜一作夜依明朝一作/朝逐帷一作金桐一作筒)
　　　　昭君歎(二首/)　　　　　　范静婦沈氏
早信丹青巧重貨洛陽師千金買蟬鬢百萬寫蛾眉(貨/一)
(作/賂)
今朝猶漢地明旦入胡關情寄南雲反思逐北風還(一/作)
(髙堂歌吹寂/遊子夢中還)
　　　楚王吟　　　　　　　　　梁張率
章臺迎夏日夢逺感春條風生竹籟響雲垂草緑饒相
看重束素唯欣爭細腰不惜同從理但使一聞韶
　　　楚妃歎(劉向列女傳曰楚姬楚莊王夫人也莊/王好狩獵畢弋樊姬諫不止乃不食禽)
　　　　(獸之肉王甞與虞丘子語以為賢樊姬笑之/王曰何笑也對曰虞丘子賢矣未忠也妾充)
　　　　(後宮十一年而所進者九人賢於妾者二人/與妾同列者七人虞丘子相楚十年而所薦)
　　　　(者非其子孫則族昆弟未聞進賢退不肖也/妾之笑不亦宜乎王於是以孫叔敖為令尹)
　　　　(治楚三年而莊王以霸樂府解題曰陸機吳/趨行云楚妃且莫歎明非近題也謝希逸琴)
　　　　(論有楚妃/歎七拍)　　　　　　　晉石崇
蕩蕩大楚跨土萬里北據方城南接交趾西撫巴漢東
被海涘五矦九伯是疆是理矯矯莊王淵渟岳峙冕旒
垂精充纊塞耳韜光戢曜潛黙恭已内委樊姬外任孫
子猗猗樊姬體道履信既絀虞丘九女是進杜絶邪佞
廣啓令𦙍割歡抑寵居之不吝不吝實難可謂知幾化
自近始著於閨闈光佐霸業邁徳揚威羣后列辟式瞻
洪規譬彼江海百川咸歸萬邦作歌身沒名飛(右一曲/晉樂所)
(奏/)
　　　同前(一云楚/妃引)　　　　　　宋袁伯文
玉墀滴淒露羅幌已依霜逢春每先絶爭秋欲幾芳
　　　同前　　　　　　　　　梁簡文帝
幽閨情脈脈漏長宵寂寂草螢飛夜戸絲蟲繞秋壁薄
笑未為欣微歎還成戚金簪鬢下垂玉筯衣前滴
　　　　楚妃吟　　　　　　　梁王筠
花早飛林中明鳥早歸庭前日煖春閨香氣亦霏霏香
氣漂當軒清唱調獨顧慕含怨復含嬌蝶飛蘭復裊裊
輕風入裙春可遊歌聲梁上浮春遊方有樂沈沈下羅
幕
　　　　楚妃曲　　　　　　　　吴均
春粧約春黛如月復如蛾玉釵照繡領金薄厠紅羅
　　　王子喬(劉向列仙傳曰王子喬者周靈王太子/晉也好吹笙作鳳鳴遊伊洛之間道人)
　　　　(浮丘公接以上嵩髙山三十餘年後求之於/山上見桓良曰告我家七月七日待我於緱)
　　　　(氏山頭至時果乗白鶴駐山頭望之不得到/舉手謝時人數日而去為立祠於緱氏山下)
　　　　(及嵩髙/之首焉)　　　　　　　　古辭
王子喬參駕白鹿雲中遨參駕白鹿雲中遨下遊來王
子喬參駕白鹿上至雲戲遊遨上建逋陰廣里踐近髙
結仙宮過謁三台東遊四海五嶽山過蓬萊紫雲臺三
王五帝不足令令我聖朝應太平養民若子事父明當
究天禄永康寧玉女羅坐吹笛簫嗟行聖人遊八極鳴
吐銜福翔殿側聖主享萬年悲吟皇帝延夀命(右一曲/魏晉樂)
(所/奏)
　　　同前(集云王太子贊/姑從郭本收入)　　　　梁江淹
子喬好輕舉不待鍊銀丹控鶴去窈窕學鳳對巑岏山
無一春草谷有千年蘭雲衣下躑躅龍駕何時還(去一/作上)
　　　同前(一題有/行字)　　　　　　　髙允生
仙化非常道其義出自然王喬誕神氣白日忽升天晻
曖御雲氣飄颻乗長煙寄想崆峒外翺翔宇宙間七月
有佳期控鶴崇崖巔永與時人别一去不復旋(飄颻一/作飄飄)
　　　同前　　　　　　　　　　北魏髙允
王少卿王少卿超升飛龍翔天庭遺儀景雲漢□光騖
電逝忽若浮騎日月從列星跨騰入廓踰窅㝠尋元氣
出天門窮覽有無究道根
　　四弦曲
　　　(古今樂録曰張永元嘉技録有四弦一曲蜀國/四弦是也居相和之末三調之首古有四曲其)
　　　(張女四弦李延年四絃嚴夘四絃三曲闕蜀/國四絃節家舊有六解宋歌有五解今亦闕)
　　　蜀國絃(集題蜀國絃/歌篇十韻)　　　　梁簡文帝
銅梁指斜谷劒道望中區通星上分野作固下為都雅
歌因良守妙舞自巴渝陽城嬉樂盛劒騎鬱相趨五婦
行難至百兩好遊娛牲祈望帝祀酒酹蜀矦姝江妃納
重聘卓女愛將雛停絃時繫爪息吹治脣朱脫衫湔錦
浪回扇避陽烏聞君握節返賤妾下城隅(指斜谷玉臺/作望絶國望)
(中區英華作臨中區盛一作所/爪一作介治脣朱一作更治水)
　　　同前　　　　　　　　　　隋盧思道
西蜀稱天府由來擅沃饒雲浮玉壘夕日映錦城朝南
尋九折路東上七星橋琴心若易解令客豈難要
　古樂苑巻十五
欽定四庫全書
　古樂苑巻十六
　　　　　　　　　　　　明　梅鼎祚　編
　相和歌辭
　　平調曲
　　　(古今樂録曰王僧䖍技録平調七曲一曰長歌/行二曰短歌行三曰猛虎行四曰君子行五曰)
　　　(燕歌行六曰從軍行七曰鞠歌行荀氏録所載/十二曲傳者五曲武帝周西對酒文帝仰瞻並)
　　　(短歌行文帝秋風别日並燕歌行是也其七曲/今不傳文帝功名明帝青青並長歌行武帝吾)
　　　(年明帝雙桐並猛虎行燕趙君子行左延年苦/哉從軍行雉朝飛短歌行是也其器有笙笛筑)
　　　(瑟琴筝琵琶七種歌絃六部張永録曰未歌之/前有八部絃四器俱作在髙下遊㺯之後凡三)
　　　(調歌絃一部竟輙作送歌絃今用器又有大歌/絃一曲歌大婦織綺羅不在歌數唯平調有之)
　　　(即清調相逢狹路間道隘不容車篇後章有大/婦織綺羅中婦織流黄是也張録云非管絃音)
　　　(聲所寄似是命笛理絃之餘王/録所無也亦謂之三婦豔詩)
　　　長歌行(樂府解題曰古辭言芳華不久當努力/為樂無至老大乃傷悲也魏改奏文帝)
　　　　(所賦西山一何髙崔豹古今注長歌短歌言/人夀命長短各有定分不可妄求按古詩云)
　　　　(長歌正激烈魏文帝燕歌行云短歌㣲吟不/能長晉傳𤣥豓歌行云咄來長歌續短歌然)
　　　　(則歌聲有長短/非言夀命也)　　　　　古辭
青青園中葵朝露待日晞陽春布徳澤萬物生光輝常
恐秋節至焜黄華葉衰百川東到海何時復西歸少壯
不努力老大徒傷悲
　　　同前(滄浪詩評云文選長歌行一首青青園中/葵郭茂倩樂府有兩篇次乃仙人騎白鹿)
　　　　(子疑岧岧山上亭以下/其義不同當别是一首)　　古辭
仙人騎白鹿髪短耳何長導我上太華攬之獲赤幢來
到主人門奉藥一玉箱主人服此藥身體一日康彊髪
白更黒延年夀命長
岧岧山上亭皎皎雲間星逺望使心思遊子戀所生驅
車出北門遥觀洛陽城凱風吹長棘夭夭枝葉傾黄鳥
飛相追咬咬弄音聲竚立望西河泣下沾羅纓(藝文類/聚載魏)
(文帝明津詩與此/大同而逸其半)
　　　同前　　　　　　　　　　魏明帝
静夜不能寐耳聴衆禽鳴大乘育狐免髙墉多鳥聲壤
宇何寥廓宿屋邪草生中心感時物撫劍下前庭翔佯
於階際景星一何明仰首觀靈宿北辰奮休榮哀彼失
羣燕䘮偶獨煢煢單心誰與侶造房孰與成徒然喟有
和悲慘傷人情余情偏易感懐往増憤盈吐吟音不徹
泣涕沾羅纓(撫劍下前庭藝文/作攬衣下閒庭)
　　　同前　　　　　　　　　晉傅𤣥
利害同根源賞下有甘鈎義門近(缺/)塘獸口出通侯撫
劍安所趨蠻方未順流蜀賊阻石城吳冦馮龍舟二軍
多壯士聞賊如見讐投身効知已徒生心所羞鷹隼厲
天翼耻與燕雀遊成敗在縱者無令鷙鳥憂
　　　同前　　　　　　　　　陸機
逝矣經天日悲哉帶地川寸陰無停晷尺波徒自旋年
往迅勁矢時來亮急絃逺期鮮克及盈數固希全容華
夙夜零體澤坐自捐兹物茍難停吾夀安得延俛仰逝
將過倐忽幾何閒慵慨亦焉訴天道良自然但恨功名
薄竹帛無所宣迨及嵗未暮長歌乘我閒(徒自一作豈/徒迅一作信)
　　　同前　　　　　　　　　宋謝靈運
倐爍夕星流昱奕朝露團粲粲烏有停泫泫豈暫安徂
齡速飛電頽節騖驚湍覽物起悲緒顧已識憂端朽貌
改鮮色悴容變柔顔變改茍催促容色烏盤桓亹亹衰
期迫靡靡壯志䦨既慙臧孫慨復愧楊子歎寸陰果有
逝尺素竟無觀幸賖道念戚且取長歌歡
　　　同前　　　　　　　　　梁元帝
當壚擅㫖酒一巵堪十千無勞蜀山鑄扶授采金錢人
生行樂爾何處不留連朝為洛生詠夕作據梧眠忽兹
忘物我優遊得自然(授一/作受)
　　　同前(二首後一/作鮑照)　　　　　　沈約
連連舟壑改㣲㣲市朝變來功嗣往迹莫武徂升彦局
塗頓逺策留懽限奔箭拊戚狀驚瀾循休擬回電嵗去
芳願違年來苦心薦春貌既移紅秋林豈停蒨一倍茂
陵道寧思柏梁宴長戢兎園情永别金華殿聲徽無惑
簡丹青有餘絢豳籥且未調無使長歌倦(限一/作恨)
春隰荑緑栁寒墀積皓雪依依往紀盈霏霏來思結思
結纒嵗晏曽是掩初節初節曽不掩浮榮逐弦缺弦缺
更圓合浮榮永沈滅色隨夏蓮變態與秋霜耋道迫無
異期賢愚有同絶銜恨豈云忘天道無甄别功名識所
職竹帛尋摧裂生外茍難尋坐為長歎設
　　　鰕䱇篇(一曰鰕䱹篇樂府解題曰/曹植擬長歌行為鰕䱇)
　　　　　　　　　　　　　　魏陳思王植
鰕䱇遊潢潦不知江海流燕雀戲藩柴安識鴻鵠遊世
事此誠明大徳固無儔駕言登五岳然後小陵丘俯觀
上路人勢利惟是謀讐髙念皇家逺懐柔九州撫劒而
雷音猛氣縱横浮汎泊徒嗷嗷誰知壯士憂
　　　短歌行(二首六解古今樂録曰王僧䖍技録云/短歌行仰瞻一曲魏氏遺令使節朔奏)
　　　　(樂魏文製此辭自撫筝和歌歌者云貴官彈/筝貴官即魏文也此曲聲製最美辭不可入)
　　　　(宴樂樂府解題曰短歌行魏武帝對酒當歌/人生幾何晉陸機置酒髙堂悲歌臨觴皆言)
　　　　(當及時/為樂也)　　　　　　　　魏武帝
對酒當歌人生幾何譬如朝露去日苦多(一/解)慨當以慷
憂思難忘以何解愁唯有杜康(二/解)青青子衿悠悠我心
但為君故沈吟至今(三/解)明明如月何時可掇憂從中來
不可斷絶(四/解)呦呦鹿鳴食野之苹我有嘉賓鼓瑟吹笙
(五/解)山不厭髙水不厭深周公吐哺天下歸心(六解晉右/一曲  樂)
(所/奏)
對酒當歌人生幾何譬如朝露去日苦多慨當以慷憂
思難忘何以解憂唯有杜康青青子衿悠悠我心呦呦
鹿鳴食野之苹我有嘉賓鼓瑟吹笙明明如月何時可
掇憂從中來不可斷絶越陌度阡枉用相存契濶談讌
心念舊恩月明星稀烏鵲南飛繞枝三匝何枝可依山
不厭髙海不厭深周公吐哺天下歸心(右一曲本辭/多越陌八句)
　(對酒當歌人生幾何譬如朝露去日苦多明明如月/何時可掇憂從中來不可斷絶月明星稀烏鵲南飛)
　(繞枝三匝無枝可依山不在髙/水不在深周公吐哺天下歸心)
　　(右藝文所載歐陽詢去其半猶/為簡當語完而意足也今附録)
　　　同前(六解/)　　　　　　　　武帝
周西伯昌懐此聖徳三分天下而有其二脩奉貢獻臣
節不墜崇侯讒之是以拘繫(一/解)後見赦原賜之斧鉞得
使征伐為仲尼所稱達及徳行猶奉事殷論叙其美(二/解)
齊桓之功為霸之首九合諸侯一匡天下一匡天下不
以兵車正而不譎其徳傳稱(三/解)孔子所歎并稱夷吾民
受其恩賜與廟胙命無下拜小白不敢爾天威在顔咫
尺(四/解)晉文亦霸躬奉天王受賜珪瓚秬鬯彤弓盧弓矢
千虎賁三百人(五/解)威服諸侯師之者尊八方聞之名亞
齊桓河陽之㑹詐稱周王是以其名紛葩(六解樂右一/曲晉  所奏)
　　　同前　　　　　　　　　魏文帝
仰瞻帷幙俯察几筵其物如故其人不存(一/解)神靈倐忽
棄我遐遷靡瞻靡恃泣涕連連(二/解)呦呦遊鹿銜草鳴麑
翩翩飛鳥挾子巢棲(三/解)我獨孤煢懐此百離憂心孔疚
莫我能知(四/解)人亦有言憂令人老嗟我白髪生一何早
(五/解)長吟永歎懐我聖考曰仁者夀胡不是保(六解魏右/一曲  樂)
(所奏作者/宋書  曰)
　　　同前　　　　　　　　　魏明帝
翩翩春燕端集余堂隂匿陽顯節運自常厥貌淑美𤣥
衣素裳歸仁服徳雌雄頡頏執志精専潔行馴良銜土
繕巢有式宫房不規自圓無矩而方
　　　同前　　　　　　　　　晉傅𤣥
長安髙城層樓亭亭干雲四起上貫天庭蜉蝣何整行
如軍征蟋蟀何感中夜哀鳴蚍蜉愉樂粲粲其榮寤寐
念之誰知我情昔君視我如掌中珠何意一朝棄我溝
渠昔君與我如影如形何意一去心如流星昔君與我
兩心相結何意今日忽然兩絶
　　　同前　　　　　　　　　陸　機
置酒髙堂悲歌臨觴人生幾何逝如朝霜時無重至華
不再揚蘋以春暉蘭以秋芳來日苦短去日苦長今我
不樂蟋蟀在房樂以㑹興悲以别章豈曰無感憂為子
忘我酒既㫖我肴既臧短歌可詠長夜無荒
　　　同前　　　　　　　　　梁張率
君子有酒小人鼓缶乃布長筵式宴親友盛壯不留容
華易朽如彼槁葉有似過牗往日莫淹來期無久秋風
悴林寒蟬鳴栁悲自别深懽由㑹厚豈云不樂與子同
壽我酒既盈我肴伊阜短歌是唱孰知身後
　　　同前　　　　　　　　　周徐謙
窮通皆是運榮辱豈闗身不願門前客看時逢故人
意氣青雲裏爽朗煙霞外不羡一囊錢唯重心襟㑹
　　　同前　　　　　　　　　隋辛徳源
馳射罷金溝戲笑上雲樓少妻鳴趙瑟侍妓轉吳謳杯
度浮香滿扇舉細塵浮星河耿涼夜飛月豔新秋忽念
奔駒促彌欣執燭遊
　　　銅雀臺(一曰銅雀妓鄴都故事魏武帝遺命諸/子曰吾死之後𦵏於鄴之西岡上與西)
　　　　(門豹祠相近無藏金玉珠寳餘香可分諸夫/人不命祭吾妾與伎人皆著銅雀臺臺上施)
　　　　(六尺牀下繐帳朝晡上酒脯粻糒之屬每月/朝十五輙向帳前作伎汝等時登臺望吾西)
　　　　(陵墓田故陸機弔魏武帝文曰揮清絃而獨/奏薦脯糒而誰嘗悼繐帳之冥漠怨西陵之)
　　　　(茫茫登雀臺而羣悲佇美目其何望按銅雀/臺在鄴城建安十五年築其臺最高上有屋)
　　　　(一百二十間連接榱棟侵徹雲漢鑄大銅雀/置于樓顛舒翼奮尾勢若飛動因名為銅雀)
　　　　(臺樂府解題曰後人/悲其意而為之詠也)
　　　　　(集云同謝諮議詠銅/雀臺郭本作銅雀伎)　　齊謝朓
繐帷飄井幹罇酒若平生鬱鬱西陵樹詎聞歌吹聲芳
襟染淚迹嬋娟空復情玉座猶寂寞況乃妾身輕
　　　同前　　　　　　　　　　陳張正見
淒涼銅雀晚揺落暮田通雲惨當歌日松吟欲舞風人
疏瑶席冷曲罷繐帷空可惜年將泪俱盡望陵中
　　　同前　　　　　　　　　　荀仲舉
髙臺秋色晚直望已悽然况復歸風便松聲入斷絃淚
逐梁塵下心隨團扇捐誰堪三五夜空對月光圓
　　　銅雀妓　　　　　　　　梁何遜
秋風木葉落蕭瑟管絃清望陵歌對酒向帳舞空城寂
寂簷宇曠飄飄帷幔輕曲終相顧起日暮松柏聲
　　　同前　　　　　　　　　劉孝綽
雀臺三五日歌吹似佳期定對西陵晚松風飄素帷危
絃斷復續賤妾傷此時何言留客袂翻掩望陵悲(歌一/作絃)
(復續一作更接賤妾傷此時一作/心傷於此時何一作誰翻一作還)
　　　同前　　　　　　　　　　江　淹
武皇去金閣英威長寂寞雄劒頓無光雜佩亦銷爍秋
至明月圓風傷白露落清夜何湛湛孤燭映蘭幙撫影
愴無從惟懐憂不薄瑶色行應罷紅芳幾為樂徒登歌
舞臺終成螻蟻廓
　　　銅雀悲　　　　　　　　　齊謝朓
落日髙城上餘光入繐帷寂寂深松晚寧知琴瑟悲
　　　置酒髙堂上(一作置酒/髙樓上)　　　宋孔欣
置酒宴友生髙㑹臨疎櫺芳爼列嘉肴山罍滿春青廣
樂充堂宇絲竹横兩楹邯鄲有名倡承閒奏新聲八音
何寥亮四座同歡情舉觴發湛露銜杯詠鹿鳴觴謡可
相娛揚解意何榮顧歡來義士暢哉矯天誠朝日不夕
盛川流常宵征生猶懸水溜死若波瀾停當年貴得意
何能競虚名
　　　當置酒(陸機集/載此誤)　　　　　　梁簡文帝
置酒宴佳賓矚逈臨飛觀絶嶺隔天餘長嶼横江半日
色花上綺風光水中亂三益既葳㽔四始方蔥粲
　　　猛虎行　　　　　　　　　古辭
飢不從猛虎食暮不從野雀棲野雀安無巢游子為誰
驕
　　　同前　　　　　　　　　　魏文帝
與君媾新歡託配於二儀充列於紫微升降焉可知梧
桐攀鳳翼雲雨散洪池
　　　同前(王僧䖍伎録曰茍録載/明帝雙桐一篇今不傅)　明帝
雙桐生空井枝葉自相加通泉浸其根𤣥雲潤其柯上
有雙棲鳥交頸鳴相和何意行路者秉丸彈是窠(闕/)
　　　同前　　　　　　　　　晉陸機
渇不飲盜泉水熱不息惡木陰惡木豈無枝志士多苦
心整駕肅時命杖策將逺尋飢食猛虎窟寒棲野雀林
日歸功未建時往嵗載陰崇雲臨岸駭鳴條隨風吟静
言幽谷底長嘯髙山岑急弦無懦響亮節難為音人生
誠未易曷云開此襟眷我耿介懐俯仰愧古今
　　　同前(二首後首郭/本無名氏)　　　　　宋謝惠連
貧不攻九疑玉倦不憩三危峰九疑有惑號三危無安
容美物標䝿用志士厲奇蹤如何祗逺役王命宜肅恭
伐鼓功未著振旅何時從
猛虎濳深山長笑自生風人謂客行樂客行苦心傷
　　　雙桐生空井　　　　　　　梁簡文帝
季月對桐井新枝雜舊株晚葉藏栖鳳朝花拂曙烏還
看西子照銀牀繫轆轤(西一/作稚)
　　　君子行(又有君子有所思/行辭行與此不同)　　古辭
君子防未然不處嫌疑間𤓰田不納履李下不正冠嫂
叔不親授長幼不比肩勞謙得其柄和光甚獨難周公
下白屋吐哺不及餐一沐三握髪後世稱聖賢(曹植集/亦載此)
　　　同前　　　　　　　　　　晉陸機
天道夷且簡人道險而難休咎相乘躡翻覆若波瀾去
疾苦不逺疑似實生患近火固宜熱履氷豈惡寒掇蜂
滅天道拾塵惑孔顔逐臣尚何有棄友焉足歎福鍾恒
有兆禍集非無端天損未易辭人益猶可歡朗鑒豈逺
假取之在傾冠近情苦自信君子防未然
　　　同前　　　　　　　　　梁簡文帝
君子懐琬琰不使湼塵淄從容子雲閣寂寞仲舒帷多
謝悠悠子管窺良可悲
　　　同前　　　　　　　　　沈約
良御惑燕楚妙察亂澠淄隄傾由漏壤垣隙自危基囂
途或妄踐黨義勿輕持
　　　同前　　　　　　　　　　戴暠
畫野依德星開鄽對㢘水接越稱交讓連樹名君子數
非唯二失升階無三止探甑不疑塵正冠還避李寄言
蘧伯玉無為嗟獨恥
　　　燕歌行(七解二樂府解題晉樂奏魏文帝秋風/别日  曲言時序遷換行役不歸婦人)
　　　　(怨曠無所訴也廣題言良/人從役於燕而為此曲)　魏文帝
秋風蕭瑟天氣涼草木揺落露為霜(一/解)羣燕辭歸鴈南
翔念君客遊多思腸(二/解)慊慊思歸戀故鄉君何淹留寄
他方(三/解)賤妾煢煢守空房憂來思君不敢忘(四/解)不覺淚
下沾衣裳援瑟鳴絃發清商(五/解)短歌㣲吟不能長明月
皎皎照我牀(六/解)星漢西流夜未央牽牛織女遥相望爾
獨何辜限河梁(七解多右一曲晉樂所奏瑟鴈宋書/作鵠  思腸一作思斷腸  作琴)
　　　同前(六解/)　　　　　　　前人
别日何易㑹日難山川悠逺路漫漫(一/解)鬱陶思君未敢
言寄書浮雲往不還(二/解)涕零雨面毁形顔誰能懐憂獨
不歎(三/解)耿耿伏枕不能眠披衣出户步東西(四/解)展詩清
歌聊自寛樂往哀來摧心肝悲風清厲秋氣寒羅帷徐
動經秦軒(五/解)仰戴星月觀雲間飛鳥晨鳴聲氣可憐留
連顧懐不自存(六解作右一曲晉樂所奏作書一作聲/形一  容心一作肺戴一  看鳥一作)
(鶬自一/作能)
别日何易㑹日難山川悠逺路漫漫鬱陶思君未敢言
寄聲浮雲往不還涕零雨面毁容顔誰能懐憂獨不歎
展詩清歌聊自寛樂往哀來摧肺肝耿耿伏枕不能眠
披衣出户步東西仰看星月觀雲間飛鶬晨鳴聲可憐
留連顧懐不能存(右一曲/本辭)
　　　同前　　　　　　　　　魏明帝
白日晼晼忽西傾霜露慘悽塗階庭秋草捲葉摧枝莖
翩翩飛蓬常獨征有似遊子不安寧
　　　同前　　　　　　　　　晉陸機
四時代序逝不追寒風習習落葉飛蟋蟀在堂露盈墀
念君逺遊恒苦悲君何緬然久不歸賤妾悠悠心無違
白日既沒明燈輝夜禽赴林匹鳥棲雙鳴闗闗宿河湄
憂來感物淚不晞非君之念思為誰别日何早㑹來遲
(逝一作逺遲一作堦逺一作/客夜一作寒别日一作日别)
　　　同前　　　　　　　　　宋謝靈運
孟冬初寒節氣成悲風入閨霜依庭秋蟬噪栁燕棲楹
念君行役怨邊城君何﨑嶇久徂征豈無膏沐感鸛鳴
對君不樂淚沾纓闢牕開幌弄秦筝調絃促柱多哀聲
遥夜明月鑒帷屏誰知河漢淺且清展轉思服悲明星
　　　同前　　　　　　　　　謝惠連
四時推遷迅不停三秋蕭瑟葉解輕飛霜被野鴈南征
念君客遊羇思盈何為淹留無歸聲愛而不見傷心情
朝日濳輝華燈明林鵲同棲渚鴻并接翮偶羽依蓬瀛
仇依旅類相和鳴余獨何為志無成憂縁物感淚沾纓
　　　同前　　　　　　　　　梁元帝
燕趙佳人本自多遼東少婦學春歌黄龍戍北花如錦
𤣥兎城南月似娥如何此時别夫婿金羈翠眊往交河
還聞入漢去燕營怨妾愁心百恨生漫漫悠悠天未曉
遥遥夜夜聴寒更自從異縣同心别偏恨同時成異節
横波滿臉萬行啼翠睂暫歛千重結並海連天合不開
那堪春日上春臺唯見逺舟如落葉復看遥舸似行杯
沙汀夜鶴嘯羇雌妾心無趣坐傷離翻嗟漢使音塵斷
空傷賤妾燕南垂(南一/作前)
　　　同前　　　　　　　　　蕭子顯
風光遲舞出青蘋蘭條翠鳥鳴發春洛陽梨花落如雪
河邉細草細如茵桐生井底葉交枝今看無端雙燕離
五重飛樓入河漢九華閣道暗清池遥看白馬津上吏
傳道黄龍征戍兒明月金光徒照妾浮雲玉葉君不知
思君昔去栁依依至今八月避暑歸明珠蠶繭勉登機
鬱金香蘤持香衣洛陽城頭雞欲曙丞相府中烏未飛
夜夢征人縫狐貉私憐織婦裁錦緋吳刀鄭錦絡寒閨
夜被薄芳年海上水中鳬日暮寒夜空城雀(徒一作從/持一作特)
　　　同前(北史本傳曰裦仕梁時作燕歌妙盡塞北/苦寒之言元帝及諸文士和之而競為悽)
　　　　(切及江陵為魏師所/破元帝出降方驗焉)　　　周王裦
初春麗日鸎欲嬌桃花流水沒河橋薔薇花開百重葉
楊栁拂地散千條隴西將軍號都䕶樓蘭校尉稱嫖姚
自從昔别春燕分經年一去不相聞無復漢地長安月
唯有漠北薊城雲淮南桂中明月影流黄機上織成文
充國行軍屢築營陽史討逺䧟平城城下風多能却陣
沙中雪淺距停兵屬國少婦猶年少羽林輕騎散征行
遥聞陌頭採桑曲猶勝邊地胡笳聲胡笳向暮使人泣
還使閨中空佇立桃花落杏花舒桐生井底寒葉踈試
為來看上林鴈必有遥寄隴頭書(長安一作闗山還使/一作長還必一作應)
　　　同前　　　　　　　　　　庾信
代北雲氣晝昬昬千里飛蓬無復根寒鴈丁丁渡遼水
桑葉紛紛落薊門晉陽山頭無箭竹疎勒城中乏水源
屬國征戍久離居陽闗音信絶能疎願得魯連飛一箭
持寄思歸燕將書渡遼本自有將軍寒風蕭蕭生水紋
妾驚甘泉足烽火君訝漁陽少陣雲自從將軍出細栁
蕩子空牀難獨守盤龍明鏡向秦嘉辟惡生香寄韓壽
春分燕來能幾日二月蠶眠不復久洛陽遊絲百丈連
黄河春氷千片穿桃花顔色好如馬榆莢新開巧似錢
蒲萄一杯千日醉無事九轉學神仙定取金丹作幾服
能令華表得千年(丁丁一作嗈嗈少一作多/不復久玉臺作不能食)
　　　從軍行(五首集云從軍詩魏志建安二十年曹/公西征張魯侍中王粲作詩以美其事)
　　　　(凉風四首從征吳作本非/樂府今姑從郭本收入)　魏王粲
從軍有苦樂但問所從誰所從神且武焉得久勞師相
公征闗右赫怒震天威一舉滅獯鬻再舉服羌夷西收
邊地賊忽若俯拾遺陳賞越丘山酒肉踰川坻軍中多
飫饒人馬皆溢肥徒行兼乗還空出有餘資拓地三千
里往返一如飛歌舞入鄴城所願獲無違晝日處大朝
日暮薄言歸外參時明政内不廢家私禽獸憚為犧良
苗實已揮竊慕負鼎翁願厲朽鈍姿不能效沮溺相隨
把鋤犂熟覽夫子詩信知所言非(李善本無竊慕二句/如一作若晝一作盡)
涼風厲秋節司典告詳刑我君順時發桓桓東南征汎
舟葢長川陳卒被隰坰征夫懐親戚誰能無戀情拊衿
倚舟檣眷言思鄴城哀彼東山人喟然感鸛鳴日月不
安處人誰獲恒寧昔人從公旦一徂輙三齡今我神武
師暫往必速平棄余親睦恩輪力竭忠貞懼無一夫用
報我素餐誠夙夜自恲性思逝若抽縈將秉先登羽豈
敢聴金聲(戀一作此恒一作常太平御覽載粲從軍詩/有云樓船凌洪波奮戈刺羣醜豈征吳時邪)
從軍征遐路討彼東南夷方舟順廣川薄暮未安坻白
日半西山桑梓有餘暉蟋蟀夾岸鳴孤鳥翩翩飛征夫
心兩懐悽愴令吾悲下船登髙防草露霑我衣迴身赴
牀寢此愁當告誰身服干戈事豈得念所私即戎有受
命茲理不可違(兩一作多/悽一作惻)
朝發鄴都橋暮濟白馬津逍遥河隄上左右望我軍連
舫踰萬艘帶甲千萬人率彼東南路將定一舉勲籌策
運帷幄一由我聖君恨我無時謀譬諸具官臣鞠躬中
堅内㣲畫無所陳許歴為完士一言猶敗秦我有素餐
責誠愧伐檀人雖無鈆刀用庶幾奮薄身(猶一/作獨)
悠悠涉荒路靡靡我心愁四望無煙火但見林與丘城
郭生榛棘蹊徑無所由萑蒲竟廣澤葭葦夾長流日夕
凉風發翩翩漂吾舟寒蟬在樹鳴鸛鵠摩天遊客子多
悲傷淚下不可收朝入譙郡界曠然消人憂雞鳴達四
境黍稷盈原疇館宅充㕓里女士滿莊馗自非聖賢國
誰能享斯休詩人美樂土雖客猶願留(㕓一作鄽女/士一作士女)
　　　同前(二首王僧䖍技錄云荀録所載左延年苦/哉行一篇今不傳樂府解題曰從軍行皆)
　　　　(軍旅苦辛之辭苦哉行/從軍五更轉並出此)　　左延年
苦哉邊地人一嵗三從軍三子到燉煌二子詣隴西五
子逺鬬去五婦皆懐身(闕初後首/見  學記)
從軍何等樂一驅乗雙駁鞍馬照人白龍驤自動作(闕/)
　　　同前(周王褒有逺/征人出此)　　　　　晉陸機
苦哉逺征人飄飄窮四遐南陟五嶺巔北戍長城阿谿
谷深無底崇山鬱嵯峨奮臂攀喬木振迹涉流沙隆暑
固已慘涼風嚴且苛夏條集鮮藻寒氷結衝波胡馬如
雲屯越旗亦星羅飛鋒無絶影鳴鏑自相和朝餐不免
胄夕息常負戈苦哉逺征人拊心悲如何(飄飄窮四遐/一作飄颻窮)
(西河谿谷深無底一作深谷/邈無底集一作焦餐一作食)
　　　同前　　　　　　　　　　宋顔延之
苦哉逺征人畢力幹時艱秦初略揚越漢世爭隂山地
廣旁無界嵒阿上虧天嶠霧下髙鳥氷沙固流川秋飈
冬未至春液夏不涓閩烽指荆吳胡埃屬幽燕横海咸
飛驪絶漠皆控弦馳檄發章表軍書交塞邊接鏑赴陣
首巻甲起行前羽驛馳無絶旌旗晝夜懸卧伺金柝響
起侯亭燧煙逖矣逺征人惜哉私自憐
　　　同前(見太平/御覽)　　　　　　　謝惠連
趙騎馳四牡吳舟浮三翼弓茅有恒用矛鋋無蹔息(闕/)
　　　同前(二首/)　　　　　　　　梁簡文帝
貳師惜善馬樓蘭貪漢財前年出右地今嵗討輪臺魚
雲望旗聚龍沙隨陣開氷城朝浴鐵地道夜銜枚將軍
號令宻天子璽書催何時反舊里遥見下機來
雲中亭障羽檄驚甘泉烽火通夜明貳師將軍新築營
嫖姚校尉初出征復有山西將絶世愛雄名三門應遁
甲五壘學神兵白雲隨陣色蒼山答鼓聲迤邐觀鵝翼
參差覩鴈行先平小月陣却滅大宛城善馬還長樂黄
金付水衡小婦趙人能鼓瑟侍婢初笄解鄭聲庭前桃
花飛已合必應紅粧來起迎(障一作嶂愛一作受陣一/作斾桃花一作栁絮已一)
(作欲來起迎/一作起見迎)
　　　同前(集云和王僧辨從/軍姑從郭本收入)　　　梁元帝
寳劔飾龍淵長虹畫彩船山虚和鐃管水浮寫樓船連
雞隨火度燧象帶烽然洞庭晚風急瀟湘夜月圓荀令
多文藻臨戎賦雅篇
　　　同前　　　　　　　　　　沈約
惜哉征夫子憂恨良獨多浮矢出鯷海東馬渡交河雪
縈九折嶝風捲萬里波維舟無夕島秣驥乏平莎淩濤
富驚沫援木闞垂蘿江颸鳴疉嶼流雲照層阿𤣥埃晦
朔馬白日照吳戈寢興流復怨寤寐起還歌晨裝豈輟
警夕壘詎淹和苦哉逺征人悲矣將如何(闞一/作闕)
　　　同前　　　　　　　　　　戴暠
長安夜刺閨胡騎白銅鞮詔書發隴右召募取闕西劔
懸三尺鞘鎧㬥七重犀督軍鳴戰鼓遥夜數更鼙侵星
出栁塞際晚入榆溪秦涇含藥鴆晉火逐飛雞通泉開
地道望敵竪雲梯隂山日不暮長城風自凄弓寒折錦
鞬馬凍滑斜蹄燕旗竿上脆羌笛管中嘶登山試下趙
憑軾且平齊當今函谷上唯見一丸泥(見一/作用)
　　　同前　　　　　　　　　　吳均
男兒亦可憐立功在北邊陣頭横却月馬腹帶連錢懐
戈發壠坻乗凍至遼邊㣲誠君不愛終自直如弦
　　　同前(二首前首集云李都尉陵從軍後首云古/意報袁功曹並非樂府今姑從郭本收入)
　　　　　　　　　　　　　　　江淹
樽酒送征人踟蹰在親宴日暮浮雲滋握手淚如霰悠
悠清水川嘉魴得所荐而我在萬里結友不相見袖中
有短書願寄雙飛燕(友一/作髪)
從軍出隴北長望隂山雲涇渭各流異恩情於此分故
人贈寳劔鏤以瑶華文一言鳳獨立再説鸞無羣何得
晨風起悠哉凌翠氛黄鵠去千里垂淚為報君
　　　同前(英華作/蕭子雲)　　　　　　　蕭子顯
左角名王侵漢邊輕薄良家惡少年縱横向沮澤凌厲
取山田黄塵不見景飛蓬恒滿天邊功封浞野竊寵劫
祁連春風春月將進酒妖姬舞女亂君前(劫一/作拜)
　　　同前　　　　　　　　　　劉孝儀
冠軍親挾射長平自合圍木落雕弓燥氣秋征馬肥賢
王皆屈膝幕府復申威何謂從軍樂往返速如飛
　　　同前(二首後首集云星名從/軍詩姑從郭本收入)　陳張正見
胡兵屯薊北漢將起山西故人輕百戰聊欲定三齊風
前噴畫角雲上舞飛梯鴈塞秋聲逺龍沙雲路迷燕然
自可勒函谷詎須泥
將軍定朔邊刁斗出祁連髙栁横長塞榆闗接逺天井
泉含陣竭風火映山然欲知客心斷旄旌萬里懸
　　　同前　　　　　　　　　　周趙王招
遼東烽火照甘泉薊北亭障接燕然水凍菖蒲未生節
闗寒榆葉不成錢
　　　同前(集云同盧/記室從軍)　　　　　　庾信
河圖論陣氣金匱辨星文地中鳴鼓角天上下將軍函
犀恒七屬浴鐵本千羣飛梯聊度綘合弩暫凌汾冦陣
先中斷妖營即兩分連烽對嶺度嘶馬隔河聞箭飛如
疾雨城崩似壊雲英王於此戰何用武安君
　　　同前(二首/)　　　　　　　　王裦
兵書久嫻習征戰數曽經講戎平樂觀攬劔羽林亭西
征度踈勒東驅出井陘牧馬濱長渭營軍毒上涇平雲
如陣色半月類城形羽書封信璽詔使動流星對岸流
沙白縁河栁色青將幕恒臨斗旌門常背刑勲封瀚海
石功勒燕然銘兵勢因麾下軍圖送掖庭誰憐下玉筯
向暮掩金屏(攬劒一/作學戲)
黄河流水急驄馬送征人谷望河陽縣橋度小平津年
少多遊俠結客好輕身代風愁櫪馬胡霜宜角筋羽書
勞警急邊鞍倦苦辛康居因漢使盧龍稱魏臣荒戍唯
看栁邊城不識春男兒重意氣無為羞賤貧
　　　同前　　　　　　　　　　隋盧思道
朔方烽火照甘泉長安飛將出祁連犀渠玉劒良家子
白馬金羈俠少年平明偃月屯右地薄暮魚麗逐左賢
谷中石虎經銜箭山上金人曽祭天天涯一去無窮已
薊門迢遰三千里朝見馬嶺黄沙合夕望龍城陣雲起
庭中竒樹已堪攀塞外征人殊未還白雲初下天山外
浮雲直向五原間闗山萬里不可越誰能坐對芳菲月
流水本自斷人腸堅氷舊來傷馬骨邊庭節物與華異
冬霰秋霜春不歇長風蕭蕭渡水來歸鴈連連映天沒
從軍行從軍行萬里出龍庭單于渭橋今已拜將軍何
處覔功名
　　　同前(選詩外編/作塞上)　　　　　　明餘慶
三邊烽亂驚十萬且横行風巻常山陣笳喧細栁營劔
花寒不落弓月曉逾明㑹取淮南地持作朔方城(淮南/一作)
(河/西)
　　　同前(二首/)　　　　　　　　虞世南
塗山烽候驚弭節度龍城冀馬樓蘭將燕犀上谷兵劔
寒花不落弓曉月逾明凜凜嚴霜節氷壯黄河絶蔽日
巻征蓬浮天散飛雪全兵值月滿精騎乘膠折結髮早
驅馳辛苦事旌麾馬凍重闗冷輪摧九折危獨有西山
將年年屬數竒(西山疑/作山西)
烽火發金㣲連營出武威孤城塞雲起絶陣虜塵飛俠
客吸龍劔惡少縵胡衣朝摩骨都壘夜解谷蠡圍蕭闗
逺無極蒲海廣難依沙磴離旌斷晴川候馬歸交河梁
已畢燕山斾欲飛方知萬里相侯服有光輝(烽一作/爟誤)
　　　逺征人　　　　　　　　　周王裦
黄河流水急驅馬送征人谷望河陽縣橋度小平津
　　　從軍行五更轉(五首樂苑曰五更轉商調曲按/伏知道已有從軍辭則五更轉)
　　　　(盖陳已/前曲也)　　　　　　　　陳伏知道
一更刁斗鳴校尉逴連城遥聞射鵰騎懸憚將軍名
二更愁未央髙城寒夜長試將弓學月聊持劒比霜
三更夜警新横吹獨吟春强聴梅花落誤憶栁園人
四更星漢低落月與雲齊依稀北風裏胡笳雜馬嘶
五更催送籌曉色映山頭城烏初起堞更人悄下樓(悄/一)
(作/笑)
　　　鞠歌行(古今樂録曰王僧䖍技録平調又有鞠/歌行今無歌者陸機序曰按漢宫閣有)
　　　　(含章鞠室靈芝鞠室後漢馬防第宅卜臨道/閣通池鞠城彌於街路鞠歌將謂此也乂東)
　　　　(阿王詩連騎擊壤或謂䠞鞠乎三言七言言/雖竒寳名器不遇知已終不見重願逢知己)
　　　　(以託/意焉)　　　　　　　　　晉陸機
朝雲升應龍攀乘風逺遊騰雲端鼓鐘歇豈自歡急弦
髙張思和彈時希值年夙愆循已雖易人知難王陽登
貢公歡罕生既沒國子歎嗟千載豈虚言邈矣逺念情
愾然
　　　同前　　　　　　　　　　宋謝靈運
徳不孤兮必有鄰唱和之契冥相因譬如虬虎兮來風
雲亦如形聲影響陳心歡賞兮嵗易淪隠玉藏彩疇識
真叔牙顯夷吾親郢既歿匠寢斤覽古籍信伊人永言
知己感良辰
　　　同前　　　　　　　　　　謝惠連
翔馳騎千里姿伯樂不舉誰能知南荆璧萬金貲卞和
不斵與石離年難留時易隕厲志莫賞徒勞疲沮齊音
溺趙吹匠石善運郢不危古綿眇理參差單心慷慨雙
淚垂
　
　古樂苑巻十六
欽定四庫全書
　古樂苑巻十七
　　　　　　　　　　　　明　梅鼎祚　編
　相和歌辭(清調曲/)
　　清調曲(一/)
　　　(古今樂録曰王僧䖍技録清調有六曲一苦寒/行二豫章行三董逃行四相逢狹路間行五塘)
　　　(上行六秋胡行荀氏録所載九曲傳者五曲晉/宋齊所歌今不歌武帝北上苦寒行上謁董逃)
　　　(行蒲生塘上行晨上願登秋胡行是也其四曲/今不傳明帝悠悠苦寒行古辭白楊豫章行武)
　　　(帝白日董逃行古辭相逢狹路間行是也其器/有笙笛下聲㺯髙弄遊弄箎節琴瑟箏琵琶八)
　　　(種歌弦四弦張永録云未歌之前有/五部弦又在弄後晉宋齊止四器也)
　　　苦寒行(樂府解題曰晉樂奏魏武帝北上篇備/言氷雪谿谷之苦其後或謂之北上行)
　　　　(盖因武帝辭而擬之也/藝文類聚作魏文帝)　　魏武帝
北上太行山艱哉何巍巍太行山艱哉何巍巍羊腸坂
詰屈車輪為之摧(一/解)樹木何蕭瑟北風聲正悲何蕭瑟
北風聲正悲熊羆對我蹲虎豹夾道啼(二/解)谿谷少人民
雪落何霏霏少人民雪落何霏霏延頸長歎息逺行多
所懐(三/解)我心何怫鬱思欲一東歸何怫鬱思欲一東歸
水深橋梁絶中路正徘徊(四/解)迷惑失徑路暝無所宿棲
失徑路暝無所宿棲行行日以逺人馬同時飢(五/解)擔囊
行取薪斧氷持作糜擔囊行取薪斧氷持作糜悲彼東
山詩悠悠使我哀(六解書右一曲晉樂所/奏宋  首並疊二句)
北上太行山艱哉何巍巍羊腸坂詰屈車輪為之摧樹
木何蕭瑟北風聲正悲熊羆對我蹲虎豹夾路啼谿谷
少人民雪落何霏霏延頸長歎息逺行多所懐我心何
怫鬱思欲一東歸水深橋梁絶中路正徘徊迷惑失故
路薄暮無宿棲行行日已逺人馬同時飢擔囊行取薪
斧氷持作糜悲彼東山詩悠悠使我哀(右一曲/本辭)
　　　同前　　　　　　　　　　魏明帝
悠悠發洛都茾我征東行悠悠發洛都茾我征東行征
行彌二旬屯吹龍陂城(一/解)顧觀故壘處皇祖之所營故
壘處皇祖之所營屋室若平昔棟宇無邪傾(二/解)奈何我
皇祖濳徳隠聖形我皇祖濳徳隠聖形雖沒而不朽書
貴垂休名(三/解)光光我皇祖濳徳隠聖榮我皇祖軒耀同
其榮遺化布四海八表以肅清(四/解)雖有吳蜀冦春秋足
耀兵吳蜀冦春秋足耀兵徒悲我皇祖不永享百齡賦
詩以寫懐伏軾淚霑纓(五解首右一曲晉樂所奏按每/解疊  二句  龍宋書作隴休)
(一作伐耀/一作曜)
　　　同前　　　　　　　　　　晉陸機
北遊幽朔城凉野多險艱俯入窮谷底仰陟髙山盤凝
氷結重磵積雪被長巒隂雲興巖側悲風鳴樹端不覩
白日景但聞寒鳥嚾猛虎憑林嘯𤣥猿臨岸歎夕宿喬
木下慘愴恒鮮歡渇飲堅氷漿飢待零露餐離思固已
久寤寐莫與言劇哉行役人慊慊恒苦寒(艱一作難/久一作矣)
　　　同前(二首並/有闕)　　　　　　　宋謝靈運
嵗嵗曽氷合紛紛霰雪落浮陽减清暉寒禽呌悲壑飢
㸑煙不興渇汲水枯涸
樵蘓無夙飲鑿氷煮朝飡悲矣采薇唱苦哉有餘酸
　　　吁嗟篇(選詩拾遺作瑟調飛蓬篇樂府解題曰/曹植擬苦寒行為吁嗟魏志云植每欲)
　　　　(求别見獨談及時政幸冀試用終不能得時/法制待藩國峻迫植十一年而三徙都常汲)
　　　　(汲無歡裴松之注云植嘗/為瑟瑟調歌辭則此篇也)　魏陳思王植
吁嗟此轉蓬居世何獨然長去本根逝夙夜無休閒東
西經七陌南北越九阡卒遇回風起吹我入雲間自謂
終天路忽然下沈淵驚飈接我出故歸彼中田當南而
更北謂東而反西宕宕當何依忽亾而復存飄颻周八
澤連翩歴五山流轉無恒處誰知吾苦艱願為中林草
秋隨野火燔麋滅豈不痛願與根荄連(泉一作淵/根一作株)
　　　豫章行(古今樂録曰豫章行王僧䖍云/荀録所載古白楊一篇今不傳)
　　　　　　　　　　　　　　　古辭
白楊初生時乃在豫章山上葉摩青雲下根通黄泉涼
秋八九月山客持斧斤我(闕/)何皎皎梯落(闕/)　　根株
已斷絶顛倒巖石間大匠持斧䋲鋸墨齊兩端一驅四
五里枝葉自相捐(闕/)　　　　㑹為舟船燔身在洛陽
宫根在豫章山多謝枝與葉何時復相連吾生百年(闕/)
自(闕/)　　俱何意萬人巧使我離根株(右一曲晉/樂所奏)
　　　同前(二首樂府解題曰曹/植擬豫章行為窮達)　　魏陳思王植
窮達難豫圖禍福信亦然虞舜不逢堯耕耘處中田太
公未遭文漁釣終渭川不見魯孔丘窮困陳蔡間周公
下白屋天下稱其賢(終一/作涇)
鴛鴦自朋親不若比翼連他人雖同盟骨肉天性然周
公穆康叔管蔡則流言子臧讓千乘季札慕其賢
　　　同前　　　　　　　　　　晉陸機
汎舟清川渚遥望髙山隂川陸殊途軌懿親將逺尋三
荆歡同株四鳥悲異林樂㑹良自古悼别豈獨今寄世
將㡬何日昃無停隂前路既已多逺路隨年侵促促薄
暮景亹亹鮮克禁曷為復以兹曽是懐苦心逺節嬰物
淺近情能不深行矣保嘉福景絶繼以音(髙一/作南)
　　　同前　　　　　　　　　　宋謝靈運
短生於長世恒覺白日欹覽鏡睨穨容華顔豈久期茍
無迴戈術坐觀落崦嵫(有/闕)
　　　同前　　　　　　　　　　謝惠連
軒帆遡遥路薄送瞰遐江舟車理殊緬密友將逺從九
里樂同潤二華念分峰集歡豈今發離歎自古鐘促生
靡緩期迅景無遲蹤緇髪迫多素憔悴謝華䒠婉娩寡
留晷窈窕閉淹龍如何阻行止憤愠結心胷既㣲達者
度歡戚誰能封願子保淑慎良訊代徽容
　　　同前　　　　　　　　　　梁沈約
燕陵平而逺易河清且駛一見塵波阻臨途引征思雙
劒愛匣同孤鸞悲影異宴言誠易纂清歌信難嗣卧聞
夕鐘急坐閱朝光亟往歡墜壯心來戚滿衰志殂芳無
再馥淪灰定還熾夏臺尚可忘榮辱亦奚事愧㣲曠士
節徒感鄙生餌勞哉納辰和地逺託聲寄
　　　同前　　　　　　　　　　隋薛道衡
江南地逺接閩甌山東英妙屢經遊前瞻疊障千重阻
却帶驚湍萬里流楓葉朝飛向京洛文魚夜過歴吳洲
君行逺度茱茰嶺妾住長依明月樓樓中愁思不開嚬
始復臨牕望早春鴛鴦水上萍初合鳴鶴園中花併新
空憶常時角枕處無復前日畫睂人照骨金環誰用許
見膽明鏡自生塵蕩子從來好留滯况復闗山逺迢逓
當學織女嫁牽牛莫學嫦娥叛夫婿偏訝思君無限極
欲罷欲忘還復憶願作王母三青鳥飛去飛來傳消息
豐城雙劒昔曽離經年累月復相隨不畏將軍成久别
只恐封侯心更移
　　　豫章行苦相篇　　　　　晉傅𤣥
苦相身為女卑陋難再陳男兒當門户墮地自生神雄
心志四海萬里望風塵女育無欣愛不為家所珍長大
逃深室藏頭羞見人垂淚適他鄉忽如雨絶雲低頭和
顔色素齒結朱脣跪拜無復數婢妾如嚴賓情合同雲
漢葵藿仰陽春心乖甚水火百惡集其身玉顔隨年變
丈夫多好新昔為形與影今為胡與秦胡秦時相見一
絶踰參辰(男兒一作兒男齒一作頰明太平御覽載/𤣥豫章行云輕裘綴孔翠  珂曜珊瑚)
　　　董逃行(五解作崔豹古今注曰董逃歌後漢遊/童所  也終有董卓作亂卒以逃亾後)
　　　　(人習之為歌章樂府奏之以為儆誡焉後漢/書五行志曰靈帝中平中京都歌曰承樂世)
　　　　(董逃云云風俗通曰卓以董逃之歌主為已/發大禁絶之楊孚董卓傳曰卓改董逃為董)
　　　　(安按古辭大畧言服/藥求仙與卓無預)　　　古辭
吾欲上謁從髙山山頭危嶮大難遥望五嶽端黄金為
闕班璘但見芝草葉落紛紛(一/解)百鳥集來如煙山獸紛
綸麟辟邪其端鵾鷄聲鳴但見山獸援戲相拘攀(二/解)小
復前行玉堂未心懐流還傳教出門來門外人何求所
言欲從聖道求一得命延(三/解)教勅凡吏受言採取神藥
若木端白兎長跪擣藥蝦蟇丸奉上陛下一玉柈服此
藥可得神仙(四/解)服爾神藥莫不歡喜陛下長生老壽四
面肅肅稽首天神擁䕶左右陛下長與天相保守(五/解)
　　　同前(見太平/御覽)　　　　　　　魏文帝
晨背大河南轅䟦涉遐路漫漫師徒百萬譁諠戈矛若
林成山旌旗拂日蔽天(闕/)
　　　同前(一作/五首)　　　　　　　　晉陸機
和風習習薄林柔條布葉垂隂鳴鳩拂羽相尋倉鶊喈
喈弄音感時悼逝傷心日月相追周旋萬里儵忽㡬年
人皆冉冉西遷盛時一往不還慷慨乖念悽然昔為少
年無憂常恠秉燭夜遊翩翩宵征何求於今知此有由
但為老去年遒盛固有衰不疑長夜冥冥無期何不驅
馳及時聊樂永日自怡齎此遺情何之人生居世為安
豈若及時為驩世道多故萬端憂慮紛錯交顔老行及
之長歎
　　　董逃行歴九秋篇(十二首玉臺以前十首作簡/文帝樂録云傅𤣥作據文選)
　　　　(注引之為漢古辭選詩拾遺曰此篇髣髴懽/慽如在目前經緯情感若探中曲宫商曽疊)
　　　　(綺繪斐亹其言有文焉其聲有永焉惜不知/何人之辭非相如枚乘誰能為之當為百世)
　　　　(六言之祖也馮惟訥曰此辭本題董逃行歴/九秋篇董逃行起於漢末不得謂相如枚乘)
　　　　(為之也觀其辭體不類/二京當以樂録為正)　　晉傅𤣥
歴九秋兮三春遺䝿客兮逺賓顧多君心所親乃命妙
妓才人炳若日月星辰(其/一)序金罍兮玉觴賓主逓起鴈
行杯若飛電絶光交觴接巵結裳慷慨歡笑萬方(其/二)奏
新詩兮夫君爛然虎變龍文渾如天地未分齊謳楚舞
紛紛歌聲上激青雲(其/三)窮八音兮異倫竒聲靡靡每新
㣲披素齒丹唇逸響飛薄梁塵精爽眇眇入神(其/四)坐咸
醉兮沾歡引樽促席臨軒進爵獻壽翻翻千秋要君一
言願愛不移若山(其/五)君恩愛兮不竭譬若朝日夕月此
景萬里不絶長保初醮髪結何憂坐成胡越(其/六)㩦弱手
兮金環上遊飛閣雲間穆若鴛鳳雙鸞還幸蘭房自安
娛心樂意難原(其/七)樂既極兮多懐盛時忽逝若頺寒暑
革御景迴春榮隨風飄摧感物動心増哀(其/八)妾受命兮
孤虚男兒墮地稱姝女弱雖存若無骨肉至親更疏奉
事他人託軀(其/九)君如影兮隨形賤妾如水浮萍明月不
能常盈誰能無根保榮良時冉冉代征(其/十)顧繡領兮含
暉皎日迴光則㣲朱華忽爾漸衰影欲捨形髙飛誰言
往思可追(其十/一)薺與麥兮夏零蘭桂踐霜逾馨禄命懸
天難明妾心結意丹青何憂君心中傾(其十二華春華/一作榮  爾一)
(作/示)
　　　相逢行(一曰相逢狹路間行亦曰長安有狹邪/行樂府解題古辭文意與雞鳴曲同三)
　　　　(婦豔及中婦織/流黄並出此)　　　　　古辭
相逢狹路間道隘不容車不知何年少夾轂問君家君
家誠易知易知復難忘黄金為君門白玉為君堂堂上
置樽酒作使邯鄲倡中庭生桂樹華燈何煌煌兄弟兩
三人中子為侍郎五日一來歸道上自生光黄金絡馬
頭觀者盈道傍入門時左顧但見雙鴛鴦鴛鴦七十二
羅列自成行音聲何噰噰鶴鳴東西廂大婦織綺羅中
婦織流黄小婦無所為挾瑟上髙堂丈人且安坐調絲
方未央(一作調絲未遽央/右一曲晉樂所奏)
　　　同前(一作五首郭本作/謝惠連今從藝文)　　　宋謝靈運
行行即長道道長息班草邂逅賞心人與我傾懐抱夷
世信難值憂來傷人平生不可保陽華與春渥隂柯長
秋槁心慨榮去速情苦憂來早日華難久居憂來傷人
諄諄亦至老親黨近䘏庇昵君不常好九族悲素霰三
良怨黄鳥邇朱白即頳憂來傷人近縞潔必造水流理
就濕火炎同歸燥賞契少能諧斷金斷可寳千計莫適
從(下當有憂來/傷人四字)萬端信紛繞巢林宜擇木結友使心曉
心曉形迹畧畧邇誰能了相逢既若舊憂來傷人片言
代紵縞
　　　同前　　　　　　　　　　梁張率
相逢夕隂街獨趨尚冠里髙門既如一甲第復相似憑
軾日欲昬何處訪公子公子之所在所在良易知青樓
出上路漸臺臨曲池堂上撫流徽雷罇朝夕施橘柚分
華實朱火燎金枝兄弟兩三人冠珮紛陸離朝從禁中
出車騎並驅馳金鞍馬腦勒聚觀路傍兒入門一顧望
鳬鵠有雄雌雄雌各數千相鳴戲羽儀並在東西立羣
次何離離大婦刺方領中婦抱嬰兒小婦尚嬌稚端坐
吹參差丈人無遽起神鳳且來儀(中一作門丈/人一作丈夫)
　　　相逢狹路間　　　　　　　宋孔欣
相逢狹路間道狹正踟蹰如何不羣士行吟戲路衢輟
步相與言君行欲焉如淳朴久已凋榮利迭相驅流落
尚風波人情多遷渝勢集堂必滿運去庭亦虚競趨嘗
不暇誰肯眷桑樞無為肆獨往只將困淪胥未若及初
九㩦手歸田廬躬耕東山畔樂道詠𤣥書狹路安足遊
方外可寄娛
　　　同前　　　　　　　　梁昭明太子統
京華有曲巷曲曲不通輿道逢一俠客緣路問君居君
居在城北可尋復易知朱門間皓壁刻桷映晨離階植
若華草光影逐飈移輕幰委四屋蘭膏然百枝長子飾
青紫中子任以貲小子始總角方作啼弄兒三子俱入
門赫奕盛羽儀驊騮服衡轡白玉鏤鞿羈容止同䂓矩
賓從盡恭卑雅鄭時間作孤竹乍參差雲翔雜水宿弄
吭滿青池歡樂無終極流目豈知疲門下非毛遂坐上
盡英竒大婦成貝錦中婦飾粉絁小婦獨無事理曲步
簷垂丈人暫徙倚行使流風吹(曲曲一作巷曲若華一/作苕華委四屋一作逐)
(四屈翔一作飛飾/一作冶絁一作施)
　　　同前　　　　　　　　　　沈約
相逢洛陽道繫聲流水車路逢輕薄子竚立問君家君
家誠易知易知復易憶龍馬滿街衢飛葢交門側大子
萬户侯中子飛而食小子始從官朝夕温省直三子俱
入門赫奕多羽翼若若青組紆煙煙金璫色大婦繞梁
歌中婦回文織小婦獨無事閉户聊且即緑綺試一彈
𤣥鶴方鼓翼
　　　同前　　　　　　　　　　劉孺
送君追遐路路狹曖朝雰三危上蔽日九折杳連雲枝
文幰不見聴盡吹纔聞豈伊歎道逺亦迺泣塗分况兹
别親愛情念切離羣
　　　同前　　　　　　　　　　劉遵
春晚駕香車交輪礙狹斜所恐惟風入疑傷步揺花含
羞隱年少何因問妾家青樓臨上路相期覺路賖(覺一/作竟)
　　　同前　　　　　　　　　　隋李徳林
天衢號九經冠葢恒縱横忽逢懐刺客相尋欲逐名我
住河陽浦開門望帝城金臺逺猶出玉觀夜恒明筵羞
太官膳酒釀步兵營懸牀接髙士隔帳授諸生流水琴
前韻飛塵歌後輕大子難為弟中子難為兄小子輕財
利實見陶朱情龍軒照人轉驥馬嘘天明入門俱有説
至道勝金籝出門㑹親友天官奏徳星大婦訓端木中
婦訓劉靈小婦南山下擊缶和秦筝羣賓莫有戲燈來
告絶纓
　　　長安有狹邪行　　　　　　古辭
長安有狹邪狹邪不容車適逢兩少年夾轂問君家君
家新市傍易知復難忘大子二千石中子孝廉郎小子
無官職衣冠仕洛陽三子俱入室室中自生光大婦織
綺紵中婦織流黄小婦無所為挾琴上髙堂丈夫且徐
徐調絃詎未央(紵一/作羅)
　　　同前　　　　　　　　　　晉陸機
伊洛有岐路岐路交朱輪輕葢承華景騰步躡飛塵鳴
玉豈樸儒馮軾皆俊民烈心厲勁秋麗服鮮芳春余本
倦遊客豪彦多舊親傾葢承芳訊欲鳴當及晨守一不
足矜岐路良可遵䂓行無曠迹矩步豈逮人投足緒已
爾四時不必循將遂殊塗軌要子同歸津
　　　同前　　　　　　　　　　宋謝惠連
紀郢有通逵通逵並軒車帟帟雕輪馳軒軒翠葢舒撰
策之五尹振轡從三閭推劍馮前軾鳴佩専後輿(疑/闕)
　　　同前(一云擬相/逢狹路間)　　　　　　荀昶
朝發邯鄲邑暮宿井陘間井陘一何狹車馬不得旋邂
逅相逢值﨑嶇交一言一言不容多伏軾問君家君家
誠易知易知復易博南面平原居北趨相如閣飛樓臨
名都通門枕華郭入門無所見但見雙棲鶴棲鶴數十
雙鴛鴦羣相追大兄珥金璫中兄振纓緌伏臘一來歸
鄰里生光輝小弟無所為鬬雞東陌逵大婦織紈綺中
婦縫羅衣小婦無所作挾瑟弄音徽丈人且却坐梁塵
將欲飛(中兄振纓緌一/作纓玉中兄㽔)
　　　同前(帝王集作/魏武帝非)　　　　　　梁武帝
洛陽有曲陌曲曲不通驛忽遇二少童扶轡問君宅我
宅邯鄲右易憶復可知大息組絪緼中息佩陸離小息
尚青綺總轡遊南陂三息俱入門家臣拜門垂三息俱
升堂㫖酒盈千巵三息俱入户户内有光儀大婦理金
翠中婦事玉觽小婦獨閒暇調笙遊曲池丈人少徘徊
鳳吹方參差(遇一作逢/轡一作角)
　　　同前　　　　　　　　　　簡文帝
長安有徑塗徑徑不通輿道逢雙總角扶輪問我居我
居青門北可憶復易津大息騫金勒中息綰黄銀小息
始得意黄頭作弄臣三息俱入門雅志揚清塵三息俱
上堂觴肴滿四陳三息俱入户照耀光容新大婦舒綺
絪中婦拂羅巾小婦最容冶映鏡學嬌嚬丈人且安坐
清謳出絳唇(徑徑一作塗徑角一作/丱津一作尋綰一作剖)
　　　同前　　　　　　　　　　沈約
青槐金陵陌丹轂䝿遊士方驂萬乘臣炫服千金子咸
陽不足稱臨淄孰能擬
　　　同前　　　　　　　　　　庾肩吾
長安曲陌坂曲曲不容幰路逢雙綺襦問君居近逺我
居臨御溝可識不可求長子登麟閣次子侍龍樓少子
無髙位聊從金馬遊三子俱來下左右若川流三子俱
來入髙軒映彩旒三子俱來宴玉柱擊清甌大婦襞雲
裘中婦巻羅幬小婦多妖豔花鈿繫石榴夫君且安坐
歡娛方未周(曲陌坂一作有曲陌曲曲/一作曲陌妖豔一作豔冶)
　　　同前　　　　　　　　　　王冏
名都馳道傍華轂亂鏘鏘道逢佳麗子問我居何鄉我
家洛川上甲第遥相望珠扉玳瑁牀綺席流蘇帳大子
執金吾次子中郎將小子陪金馬遨遊蔑卿相三子俱
休沐風流鬱何壯三子俱㑹同肅雍多禮讓三子俱還
室絲管紛寥亮大婦裁舞衣中婦學清唱小婦窺鏡影
弄此朝霞狀佳人且少留為君繞梁唱
　　　同前　　　　　　　　　　徐防
長安有勾曲勾勾不通驛塗逢二綺衣夾路訪君室君
室近霸城易識復知名大息登金馬中息謁承明小息
偏愛幸走馬曳長纓三息俱入門車服盡雕輕三息俱
上堂嘉賓四座盈三息俱入户室内有光榮大婦縑始
呈中婦繡初營小婦多姿媚紅紗映削成上客且安坐
胡牀妾自擎(服一/作馬)
　　　同前　　　　　　　　　　陳張正見
少年重遊俠長安有狹斜路窄時容馬枝髙易度車簷
髙同落照巷小共飛花相逢夾繡轂借問是誰家
　　　同前　　　　　　　　　　周王裦
威紆狹邪道車騎動相喧博徒稱劇孟遊俠號王孫勢
傾魏侯府交盡翟公門路邪勞夾轂塗艱倦折轅日斜
宣曲觀春還御宿園塗歌楊栁曲巷飲榴花樽獨有遊
梁倦還守孝文園(威一作逶/倦一作客)
　　　三婦豔　　　　　　　　　宋南平王鑠
大婦裁霧縠中婦牒氷練小婦端清景含歌登玉殿丈
人且徘徊臨風傷流霰
　　　同前　　　　　　　　　　齊王融
大婦織綺羅中婦織流黄小婦獨無事挾瑟上髙堂丈
夫且安坐調絃詎未央(綺羅一作縑絲瑟一作琴丈夫/一作丈人詎未央一作未渠央)
　　　同前　　　　　　　　　梁昭明太子統
大婦舞輕巾中婦拂華茵小婦獨無事紅黛潤芳津良
人且髙卧方欲薦梁塵
　　　同前　　　　　　　　　沈約
大婦拂玉匣中婦結珠帷小婦獨無事對鏡理蛾眉良
人且安卧夜長方自私(拂玉匣一作掃玉墀/珠一作羅理一作畫)
　　　同前　　　　　　　　　王筠
大婦留芳褥中婦對華燭小婦獨無事當軒理清曲丈
人且安卧豔歌方斷續
　　　同前　　　　　　　　　　吳均
大婦絃初切中婦管方吹小婦多姿態含笑逼清巵佳
人勿餘及慇懃妾自知
　　　同前　　　　　　　　　　劉孝綽
大婦縫羅裙中婦料繡文唯餘最小婦窈窕舞昭君丈
人慎勿去聴我駐浮雲(人一/作夫)
　　　同前(十一/首)　　　　　　　　陳後主
大婦避秋風中婦夜牀空小婦初兩髻含嬌新臉紅得
意非霰日可憐那可同
大婦西北樓中婦南陌頭小婦初粧㸃回眉對月鈎可
憐還自覺人看反更羞
大婦主縑機中婦裁春衣小婦新粧冶拂匣動琴徽長
夜理清曲餘嬌且未歸(主一/作弄)
大婦妬娥眉中婦逐春時小婦最年少相望巻羅帷羅
帷夜寒巻相望人來遲
大婦上髙樓中婦蕩蓮舟小婦獨無事撥帳掩嬌羞丈
夫應自解更深難道留
大婦初調筝中婦飲歌聲小婦春粧罷弄月當宵楹季
子時將意相看不用爭
大婦愛恒偏中婦意長堅小婦獨嬌笑新來華燭前新
來誠可惑為許得新憐
大婦酌金杯中婦照粧臺小婦偏妖冶下砌折新梅衆
中何假問人今最後來
大婦怨空閨中婦夜偷啼小婦獨含笑正柱作烏棲河
低帳未掩夜夜畫眉齊
大婦正當壚中婦裁羅襦小婦獨無事淇上待吳姝鳥
歸花復落欲去却踟蹰
大婦年十五中婦當春户小婦正横陳含嬌情未吐所
愁曉漏促不恨燈銷炷
　　　同前　　　　　　　　　張正見
大婦織殘絲中婦妬蛾眉小婦獨無事歌罷詠新詩上
客何須起為待絶纓時
　　　中婦織流黄　　　　　　梁簡文帝
翻花滿階砌愁人獨上機浮雲西北起孔雀東南飛調
絲時繞腕易鑷乍牽衣鳴梭逐動釧紅粧映落暉
　　　同前　　　　　　　　　陳徐陵
落花還井上春機當户前帶衫行障口覔釧枕檀邊數
鑷經無亂新漿緯易牽蜘蛛夜伴織百舌曉驚眠封用
黎陽土書因計吏船欲知夫婿處今督水衡錢(還一作/非枕檀)
(一作/入壇)
　　　同前　　　　　　　　　北齊盧詢
别人心已怨愁空日復斜燃香望韓壽磨鏡待秦嘉殘
絲愁績爛餘織恐縑賖支機一片石緩轉獨輪車下簾
還憶月挑燈更惜花似天河上景春時織女家
　　　同前　　　　　　　　　隋虞世南
寒閨織素錦含怨歛雙蛾綜新交縷澀經脆斷絲多衣
香逐舉袖釧動應鳴梭還恐裁縫罷無信逹交河(逹一/作往)
(詩話補遺云此虞世南織錦曲也分明是一幅織錦/圖綜音縱經音逕非深知織作者不知此二句之妙)
　
　
　
　
　
　
　古樂苑巻十七
欽定四庫全書
　古樂苑巻十八
　　　　　　　　　　　　明　梅鼎祚　編
　相和歌辭(清調曲/)
　　清調曲(二/)
　　　塘上行(五解鄴都故亊曰魏文帝甄皇后中山/無極人袁紹據鄴與中子熈娶后為妻)
　　　　(後太祖破紹文帝時為太子遂以后為夫人/后為郭皇后所譛賜死臨終為詩樂府解題)
　　　　(曰晉樂奏魏武帝蒲生篇而諸集録皆言甄/后所作歎以讒訴見弃猶幸得新好不遺故)
　　　　(惡焉今詳詩意葢初見/弃所作似非臨終詩也)　　魏甄后
蒲生我池中蒲生我池中其葉何離離傍能行人儀莫
能縷自知衆口鑠黄金使君生别離(一/解)念君去我時念
君去我時獨愁常苦悲想見君顔色感結傷心脾今悉
夜夜愁不寐(二/解)莫用豪賢故莫用豪賢故弃捐素所愛
莫用魚肉䝿弃捐葱與䪥莫用麻枲賤弃捐菅與蒯(三/解)
倍恩者苦枯倍恩者苦枯蹶船常苦没教君安息定慎
莫致倉卒念與君一共離别亦當何時共坐復相對(四/解)
出亦復苦愁入亦復苦愁邊地多悲風樹木何蕭蕭今
日樂相樂延年壽千秋(五解書右一曲晉樂所/奏宋  毎解首疊二句)
蒲生我池中其葉何離離傍能行仁義莫若妾自知衆
口鑠黄金使君生别離念君去我時獨愁常苦悲想見
君顔色感結傷心脾念君常苦悲夜夜不能寐莫以豪
賢故弃捐素所愛莫以魚肉賤弃捐葱與薤莫以麻枲
賤弃捐菅與蒯出亦復苦愁入亦復苦愁邊地多悲風
樹木何翛翛從軍致獨樂延年壽千秋(右一曲/本辭)
　(蒲生我池中緑葉何離離豈無蒹葭艾與君生别離/念君去我時獨愁常苦悲想見君顔色感結傷心脾)
　(念君常苦意夜夜不能寐莫以豪賢故弃捐素所愛/莫以魚肉賤弃捐葱與薤莫以麻枲賤弃捐菅與蒯)
　(倍恩者苦枯蹶船常苦沒教君安息定慎莫致倉卒/與君一别離何時復相對出亦復苦愁入亦復苦愁)
　(邊地多悲風樹木何欃欃/從君致獨樂延年壽千秋)
　　　同前(沈約有江蘺/生幽渚出此)　　　　　晉陸機
江蘺生幽渚㣲芳不足宣被蒙風雲㑹移居華池邊發
藻玉臺下垂影滄浪泉霑潤既已渥結根奥且堅四節
逝不處繁華難久鮮淑氣與時殞餘芳隨風捐天道有
遷易人理無常全男懽智傾愚女愛衰避妍不惜㣲軀
退恒懼蒼蠅前願君廣末光照妾薄暮年(雲一作雨/泉一作淵)
　　　同前　　　　　　　　　宋謝惠連
芳萱秀陵阿菲質不足營幸有忘憂用移根託君庭垂
穎臨清池擢彩仰華甍霑渥雲雨潤葳㽔吐芳馨願君
春傾葉留景惠餘明
　　　塘上行苦辛篇　　　　　梁劉孝威
蒲生伊何陳曲中多苦辛黄金坐銷鑠白玉遂淄磷裂
衣工毁嫡掩袖切讒新嫌成跡易已愛去理難申秦雲
猶變色魯日尚迴輪妾歌已唱斷君心終未親
　　　蒲生行浮萍篇　　　　　魏陳思王植
浮萍寄清水隨風東西流結髪辭嚴親來為君子仇恪
勤在朝夕無端獲罪尤在昔䝉恩惠和樂如瑟琴何意
今摧穨曠若商與參茱茰自有芳不若桂與蘭新人雖
可愛無若故所歡行雲有返期君恩儻中還慊慊仰天
歎愁心將何愬日月不恒處人生忽若寓悲風來入懐
淚下如垂露發篋造裳衣裁縫紈與素(懐一作帷/裳一作新)
　　　蒲生行(本集/不載)　　　　　　齊謝朓
蒲生廣湖邊託身洪波側春露惠我澤秋霜縟我色根
葉從風浪常恐不永植攝生各有命豈云智與力安得
遊雲上與爾同羽翼
　　　蒲生我池中　　　　　　梁元帝
池中種蒲葉葉影䕃池濱未好中宫薦行堪隱士輪為
書聊可截匹栁復宜春瑞葉生苻苑鏤碧獻周人
　　　江蘺生幽渚(一作塘/上行)　　　　梁沈約
澤蘭被荒徑孤芳豈自通幸逢瑶池曠得與金芝叢朝
承紫臺露夕潤緑池風既美脩嫮女復恱繁華童夙昔
玉霜滿旦暮翠條空葉飄儲胥右芳歇露寒東紀化尚
盈昃俗志信穨隆財殫交易絶華落愛難終所惜改驩
眄豈恨逐征蓬願回昭陽景持照長門宫(持一/作時)
　　　秋胡行(二首遊西京雜記曰魯人秋胡娶妻三/月而  宦三年休還家其婦採桑於郊)
　　　　(胡至郊而不識其妻也見而恱之乃遺黄金/一鎰妻曰妾有夫遊宦不返幽閨獨處三年)
　　　　(于兹未有被辱於今日也採桑不顧胡慙而/退至家問妻何在曰行採桑於郊未返既歸)
　　　　(還乃向所挑之婦也夫妻並慙妻赴沂水而/死列女傳曰魯秋潔婦者魯秋胡之妻也既)
　　　　(納之五日去而宦於陳五年乃歸未至其家/見路傍有美婦人方採桑而説之下車謂曰)
　　　　(力田不如逢豐年力桑不如見國卿今吾有/金願以與夫人婦曰探桑力作紡績織絍以)
　　　　(供衣食奉二親養夫子已矣不願人之金秋/胡遂去歸至家奉金遺母使人呼其婦婦至)
　　　　(乃嚮採桑者也婦汙其行去而東走自投於/河而死樂府解題曰後人哀而賦之為秋胡)
　　　　(行若魏文帝辭云堯任舜禹當復何為亦題/曰秋胡行曹植秋胡行但歌魏徳而不取秋)
　　　　(胡事與文/帝辭同)　　　　　　　魏武帝
晨上散闗山此道當何難晨上散闗山此道當何難牛
頓不起車墮谷間坐盤石之上彈五弦之琴作為清角
韻意中迷煩歌以言志晨上散闗山(一/解)有何三老公卒
來在我傍有何三老公卒來在我傍負揜被裘似非恒
人謂卿云何困苦以自怨徨徨所欲來到此間歌以言
志有何三老公(二/解)我居崑崙山所謂者真人我居崑崙
山所謂者真人道深猶可得名山歴觀遨遊八極枕石
潄流飲泉沈吟不決遂上升天歌以言志我居崑崙山
(三/解)去去不可追長恨相牽攀去去不可追長恨相牽攀
夜夜安得寐惆悵以自憐正而不譎辭賦依因經傳所
過西來所傳歌以言志去去不可追(四解一猶一作/有辭  作乃)
願登泰華山神人共逺遊願登泰華山神人共逺遊經
歴崑崙山到蓬萊飄颻八極與神人俱思得神藥萬嵗
為期歌以言志願登泰華山(一/解)天地何長久人道居之
短天地何長久人道居之短世言伯陽殊不知老赤松
王喬亦云得道得之未聞庻以壽考歌以言志天地何
長久(二/解)明明日月光何所不光昭明明日月光何所不
光昭二儀合聖化貴者獨人不萬國率土莫非王臣仁
義為名禮樂為榮歌以言志明明日月光(三/解)四時更逝
去晝夜以成嵗四時更逝去晝夜以成嵗大人先天而
天弗違不戚年往憂世不治存亾有命慮之為蚩歌以
言志四時更逝去(四/解)戚戚欲何念歡笑意所之戚戚欲
何念歡笑意所之壯盛智慧殊不再來愛時進趨將以
惠誰汎汎放逸亦同何為歌以言志戚戚欲何念(五解/右二)
(曲魏晉/樂所奏)
　　　同前(三首/)　　　　　　　魏文帝
堯任舜禹當復何為百獸率舞鳳皇來儀得人則安失
人則危唯賢知賢人不易知歌以詠言誠不易移鳴條
之役萬舉必全明徳通靈降福自天(右曲一作/歌魏徳)
朝與佳人期日夕殊不來嘉肴不嘗㫖酒停杯寄言飛
鳥告余不能俯折蘭英仰結桂枝佳人不在結之何為
從爾何所之乃在大海隅靈若道言貽爾明珠企予望
之步立躊躇佳人不來何得斯須(右曲一作/佳人期)
汎汎緑池中有浮萍寄身流波隨風靡傾芙蓉含芳菡
蓞垂榮朝采其實夕佩其英采之遺誰所思在庭雙魚
比目鴛鴦交頸有美一人婉如清揚知音識曲善為樂
方(右曲一作浮萍篇有/美四句又見善哉行)
　　　同前(七首本集題云/重作四言詩)　　　　晉嵇康
富䝿尊榮憂患諒獨多富貴尊榮憂患諒獨多古人所
懼豐屋蔀家人害其上獸惡網羅惟有貧賤可以無他
歌以言之富䝿憂患多
貧賤易居䝿盛難為工貧賤易居䝿盛難為工耻佞直
言與禍相逢變故萬端俾吉作凶思牽黄犬其計莫從
歌以言之䝿盛難為工(其計莫從樂府/作其莫之從)
勞謙寡悔忠信可久安勞謙寡悔忠信可久安天道害
盈好勝者殘彊梁致災多招禍患欲得安樂獨有無愆
歌以言之忠信久安(害一作惡多/下一有事字)
役神者弊極欲疾枯役神者弊極欲疾枯顔回短折不
及童烏縱體滛恣莫不早徂酒色何物今自不辜歌以
言之酒色令人枯
絶智弃學遊心於𤣥黙絶智弃學遊心於𤣥黙遇過而
悔當不自得垂釣一壑所樂一國被髪行歌和者四塞
歌以言之遊心於𤣥黙
思與王喬椉雲遊八極思與王喬椉雲遊八極凌厲五
岳忽行萬億授我神藥自生羽翼呼吸太和鍊形易色
歌以言之思行遊八極(之下一/無思字)
徘徊鍾山息駕於層城徘徊鍾山息駕於層城上䕃華
葢下采若英受道王母遂升紫庭逍遥天衢千載長生
歌以言之徘徊於層城
　　　同前(二首後首題云和秋/胡一云和班氏詩)　　晉傅𤣥
秋胡子娶婦三日㑹行仕宦既享顯爵保兹徳音以禄
頥親韞此黄金覩一好婦採桑路傍遂下黄金誘以逢
卿玉磨逾潔蘭動彌馨源流潔清水無濁波奈何秋胡
中道懐邪美此節婦髙行巍峩哀哉可愍自投長河
秋胡納令室三日宦他鄉皎皎潔婦姿泠泠守空房燕
婉不終夕别如參與商憂來猶四海易感難可防人言
生日短愁者苦夜長百草揚春華攘腕採柔桑素手尋
繁枝落葉不盈筐羅衣翳玉體回目流綵章君子倦仕
歸車馬如龍驤精誠馳萬里既至兩相忘行人恱令顔
借息此樹傍誘以逢卿喻遂下黄金裝烈烈貞女忿言
辭厲秋霜長驅及居室奉金升北堂母立呼婦來歡情
樂未央秋胡見此婦愓然懐探湯負心豈不慙永誓非
所望清濁必異源鳬鳳不並翔引身赴長流果哉潔婦
腸彼夫既不淑此婦亦太剛(至一作去/借一作情)
　　　同前　　　　　　　　　　陸機
道雖一致塗有萬端吉凶紛藹休咎之源人鮮知命命
未易觀生亦何惜功名所歎
　　　同前(九首集云秋胡詩/文選不在樂府)　　　宋顔延之
椅梧傾髙鳳寒谷待鳴律影響豈不懐自逺每相匹婉
彼幽閒女作嬪君子室峻節貫秋霜明豔侔朝日嘉運
既我從欣願自此畢
燕居未及好良人顧有違脫巾千里外結綬登王畿戒
徒在昧旦左右來相依驅車出郊郭行路正威遲存為
久離别沒為長不歸(好五臣/作歡)
嗟余怨行役三陟窮晨暮嚴駕越風寒解鞍犯霜露原
隰多悲涼迴飈巻髙樹離獸起荒蹊驚鳥縱横去悲哉
遊宦子勞此山川路
超遥行人逺宛轉年運徂良時為此别日月方向除孰
知寒暑積僶俛見榮枯嵗暮臨空房涼風起坐隅寢興
日已寒白露生庭蕪(時五臣/作人)
勤役從歸願反路遵山河昔辭秋未素今也嵗載華蠶
月歡時暇桑野多經過佳人從所務窈窕援髙柯傾城
誰不顧弭節停中阿(歡一/作觀)
年往誠思勞路逺濶音形雖為五載别相與昧平生捨
車遵往路鳬藻馳目成南金豈不重聊自意所輕義心
多苦調宻比金玉聲
髙節難久淹朅來空復辭遲遲前途盡依依造門基上
堂拜嘉慶入室問何之日暮行采歸物色桑榆時美人
望昬至慙歎前相持(采一/作來)
有懐誰能已聊用申苦難離居殊年載一别阻河闗春
來無時豫秋至恒早寒明發動愁心閨中夜長歎慘悽
嵗方晏日落遊子顔(難補註作艱/夜一作起)
髙張生絶絃聲急由調起自㫺枉光塵結言固終始如
何久為别百行愆諸已君子失明義誰與偕沒齒愧彼
行露詩甘之長川氾(心一/作言)
　　　同前(二首/)　　　　　　　　宋謝惠連
春日遲遲桑何萋萋紅桃含妖緑栁舒荑邂逅粲者遊
渚戲蹊華顔易改良願難諧(遊一/作遵)
繫風捕影誠知不得念彼奔波意慮迴惑漢女倐忽洛
神飄揚空勤交甫徒勞陳王
　　　同前(七首題云和南海王殿/下詠秋胡妻不云樂府)　齊王融
日月共為照松筠俱以貞佩分甘自逺結鏡待君明且
恊金蘭好方愉琴瑟情佳人忽千里空閨積思生(空一/作幽)
景落中軒坐悠悠望城闕髙樹升夕煙曽樓滿初月光
隂非或異山川屢難越輟泣揜鈆姿搔首亂雲髪
傾魄屬徂火揺念待方秋涼氣承宇結明熠傃堦流三
星亦虚映四屋慘多愁思君如萱草一見乃忘憂
杼軸鬱不諧契濶迷新故朔風欄上發寒鳥林間度客
逺乏衣裘嵗晏饒霜露參差興别緒依遲起離慕(杼軸/一作)
(衿袖遲/一作違)
願言如可信行邁亦云反睇景不告勞瞻途寧遽逺何
以淹歸轍蠶妾事春晚送目亂前華馳心迷舊婉
椒佩容有結振芳岐路隅黄金徒以賦白珪終不渝明
心良自皎安用久踟蹰遄車及枌巷流日下西虞(日一/作囙)
披帷悵有望出門遲所欲彼美復來儀慙顔變欣矚蘭
艾隔芳蕕涇渭分清濁去去夫人子請徇川之曲(悵一/作愓)
(蕕一/作臭)
　
　
　
　
　
　
　
　
　古樂苑巻十八
欽定四庫全書
　古樂苑巻十九
　　　　　　　　　　　　明　梅鼎祚　編
　相和歌辭
　　瑟調曲
　　　(古今樂錄曰王僧䖍技錄瑟調曲有善哉行隴/西行折楊栁行西門行東門行東西門行却東)
　　　(西門行順東西門行飲馬行上留田行新成安/樂宫行婦病行孤子生行放歌行大牆上蒿行)
　　　(野田黄爵行釣竿行臨髙臺行長安城西行武/舍之中行鴈門太守行豔歌何嘗行豔歌福鍾)
　　　(行豔歌雙鴻行煌煌京洛行帝王所居行門有/車馬客行牆上難用趨行日重光行蜀道難行)
　　　(櫂歌行有所思行蒲坂行採梨橘行白楊行胡/無人行青龍行公無渡河行荀氏錄所載十五)
　　　(曲傳者九曲武帝朝日自惜古公文帝朝遊上/山明帝赫赫我祖古辭來日並善哉古辭羅敷)
　　　(豔歌行是也其六曲今不傳五嶽善哉行武帝/鴻鴈却東西門行長安長安城西行雙鴻福鍾)
　　　(並豔歌行牆上牆上難用趨行是也其器有笙/笛節琴瑟筝琵琶七種歌弦六部張永錄云未)
　　　(歌之前有七種弦又在/弄後晉宋齊止四器也)
　　　善哉行(六解宋書樂志作古辭詩紀云或以為/曹子建詩按子建擬善哉行為日苦短)
　　　　(云當來日大難則/此非子建作矣)　　　　古辭
來日大難口燥唇乾今日相樂皆當喜歡(一/解)經歴名山
芝草翻翻仙人王喬奉藥一丸(二/解)自惜袖短内手知寒
慙無靈輒以報趙宣(三/解)月沒參横北斗䦨干親交在門
飢不及餐(四/解)歡日尚少戚日苦多以何忘憂彈筝酒歌
(五/解)淮南八公要道不煩參駕六龍遊戲雲端(六解魏右/一曲  晉)
(樂所/奏)
　　　同前(二首/)　　　　　　　　魏武帝
古公亶甫積徳垂仁思𢎞一道哲王於豳(一/解)太伯仲雝
王徳之仁行施百世斷髪文身(二/解)伯夷叔齊古之遺賢
讓國不用餓殂首山(三/解)智哉山甫相彼宣王何用杜伯
累我聖皇(四/解)齊桓之霸賴得仲父後任豎刁蟲流出户
(五/解)晏子平仲積徳兼仁與世沈徳未必思命(六/解)仲尼之
世王國為君隨制飲酒揚波使官(七/解)
自惜身薄祜夙賤罹孤苦既無三徙教不聞過庭語(一/解)
其窮如抽裂自以思所怙雖懷一介志是時其能與(二/解)
守窮者貧賤惋歎淚如雨泣涕於悲夫乞活安能覩(三/解)
我願於天窮琅琊傾側左雖欲竭忠誠欣公歸其楚(四/解)
快人由為歎抱情不得叙顯行天教人誰知莫不緒(五/解)
我願何時隨此歎亦難處今我將何照於光曜釋銜不
如雨(六解樂右二曲/魏晉  所奏)
　　　同前(四首朝日一首初學記載第一解題云於/講堂作朝遊一首藝文題云銅雀園詩宋)
　　　　(書無有/美一首)　　　　　　　　文帝
上山采薇薄暮苦飢溪谷多風霜露霑衣(一/解)野雉羣雊
猿㺅相追還望故鄉鬱何壘壘(二/解)髙山有崖林木有枝
憂來無方人莫之知(三/解)人生若寄多憂何為今我不樂
嵗月其馳(四/解)湯湯川流中有行舟隨波轉薄有似客遊
(五/解)䇿我良馬被我輕裘載馳載驅聊以忘憂(六解日嵗/一作  其)
(一作/如)
有美一人婉如清揚妍姿巧笑和媚心腸知音識曲善
為樂方哀絃微妙清氣含芳流鄭激楚度宫中商感心
動耳綺麗難忘離鳥夕宿在彼中洲延頸鼔翼悲鳴相
求眷然顧之使我心愁嗟爾昔人何以忘憂
朝日樂相樂酣飲不知醉悲絃激新聲長笛吐清氣(一/解)
弦歌感人腸四座皆歡悅寥寥髙堂上涼風入我室(二/解)
持滿如不盈有徳者能卒君子多苦心所愁不但一(三/解)
慊慊下白屋吐握不可失衆賔飽滿歸主人苦不悉(四/解)
比翼翔雲漢羅者安所羇沖静得自然榮華何足為(五/解)
朝遊髙臺觀夕宴華池隂大酋奉甘醪狩人獻嘉禽(一/解)
齊倡發東無秦筝奏西音有客從南來為我彈清琴(二/解)
五音紛繁㑹拊者激微吟淫魚乘波聽踴躍自浮沈(三/解)
飛鳥翻翻舞悲鳴集北林樂極哀情來憀亮摧肝心(四/解)
清角豈不妙徳薄所不任大哉子野言弭弦且自禁(五/解)
(右四曲魏/晉樂所奏)
　　　同前(二首/)　　　　　　　　明帝
我徂我征伐彼蠻虜練師簡卒爰正其旅(一/解)輕舟竟川
初鴻依浦桓桓猛毅如羆如虎(二/解)發砲若雷吐氣成雨
旄旍指麾進退應矩(三/解)百馬齊轡御由造父休休六軍
咸同斯武(四/解)兼塗星邁亮兹行阻行行日逺西背京許
(五/解)遊弗淹旬遂屇揚土奔寇震懼莫敢當御(六/解)虎臣列
將怫鬱充怒淮泗肅清奮揚微所(七/解)運徳燿威惟鎮惟
撫反斾言歸告入皇祖(八解亡六解下有云呉實豎子/蜀則  虜假氣游魂魚鳥為伍)
赫赫大魏王師徂征冒暑討亂振燿威靈(一/解)汎舟黄河
隨波潺湲通渠回越行路綿綿(二/解)綵旄蔽日旌旒翳天
淫魚瀺灂遊嬉深淵(三/解)唯塘泊從如流不為單握揚楚
心惆悵歌採薇心綿綿在淮肥願君速捷蚤旋歸(四解/右二)
(曲魏晉樂所奏嬉前曲羆一作貅成一作如告入/一作斾入後曲  一作戲泊一作洎捷一作節)
　　　同前　　　　　　　　　　宋謝靈運
暘谷躍升虞淵引落景曜東隅晼晩西薄三春燠敷九
秋蕭索涼來温謝寒往暑却居徳斯頤積善嬉謔隂灌
陽叢凋華墮萼歡去易慘悲至難鑠擊節當歌對酒當
酌鄙哉愚人戚戚懷瘼善哉達士滔滔處樂(擊節郭本/作激涕)
　　　同前(集雜體詩云擬魏文/遊宴姑從郭本收入)　　梁江淹
置酒坐飛閣逍遥臨華池神飈自逺至左右芙蓉披綠
竹夾清水秋蘭被幽崖月出照園中冠佩相追隨客從
南楚來為我吹參差淵魚猶伏浦聴者未云罷髙文一
何綺小儒安足為肅肅廣殿隂雀聲愁北林衆賔還城
邑何用慰我心(我一/作吾)
　　　當來日大難(曹植擬善哉/行為日苦短)　魏陳思王植
日苦短樂有餘乃置玉罇辦東厨廣情故心相於闔門
置酒和樂欣欣遊馬後來轅車解輪今日同堂出門異
鄉别易㑹難各盡杯觴
　　　長笛吐清氣(出魏文帝/善哉行辭)　　　陳周𢎞讓
商聲傳後出龍吟鬱前吐情斷山陽舍氣咽平陽塢胡
騎争北歸偏知别鄉苦羈旅情易傷零涙如交雨
　　　同前　　　　　　　　　　賀徹
胡闗氛霧侵羌笛吐清音韻切山陽曲聲悲隴上吟栁
折城邉樹梅舒嶺外林方知出塞虜不憚武溪深
　　　隴西行(通典云秦置隴西郡以居隴坻之西為/名按此篇前後不屬一曰步出夏門行)
　　　　(樂録無夏門行而夏門後四句與隴西首同/豈邪徑過空廬合為樂甚獨殊為一曲好婦)
　　　　(別為一曲邪今附列二首于後辭義明備頗/為得之王僧䖍技錄曰隴西行歌武帝碣石)
　　　　(文帝夏/門二篇)　　　　　　　　古辭
天上何所有歴歴種白榆桂樹夾道生青龍對道隅鳳
凰鳴啾啾一母將九雛顧視世間人為樂甚獨殊好婦
出迎客顔色正敷愉伸腰再拜跪問客平安不請客北
堂上坐客氈氍毹清白各異樽酒上正華䟽酌酒持與
客客言主人持却畧再拜跪然後持一杯談笑未及竟
左顧敇中厨促令辦麤飯慎莫使稽留廢禮送客出盈
盈府中趨送客亦不逺足不過門樞取婦得如此齊姜
亦不如健婦持門户亦勝一丈夫(此篇出諸集/不入樂志)
　(邪徑過空廬好人常獨居卒得神仙道上與天相扶/過謁王父母乃在太山隅離天四五里道逢赤松俱)
　(攬轡為我御將我上天遊天上何所有歴歴種白榆/桂樹夾道生青龍對道隅鳳皇鳴啾啾一母將九雛)
　(顧視世間人/為樂甚獨殊)
　(好婦出迎客顔色正敷愉伸腰再拜跪問客平安不/請客北堂上坐客氈氍毹清白各異樽酒上正華疏)
　(酌酒持與客客言主人持却畧再拜跪然後持一杯/談笑未及竟左顧敕中厨促令辦麤飯慎莫使稽留)
　(廢禮送客出盈盈府中趨送客亦不逺足不過門樞/取婦得如此齊姜亦不如健婦持門户亦勝一丈夫)
　　　同前　　　　　　　　　　晉陸機
我静如鏡民動如煙事以形兆應以象懸豈曰無才世
鮮興賢
　　　同前　　　　　　　　　宋謝靈運
昔在老子志理成篇柱小傾大綆短絶泉鳥之栖遊林
檀是閒韶樂牢膳豈伊攸便胡為乖枉從表方圓耿耿
僚志慊慊丘園善歌以詠言理成篇(志一/作至)
　　　同前　　　　　　　　　謝恵連
運有榮枯道有舒屈潜保黄裳顯服朱黻誰能守静棄
華辭榮窮谷是處考槃是營千金不迴百代傳名厥包
者柚忘憂者萱何為有用自乖中原實摘柯摧葉殞條
煩
　　　同前(三首後二首一作汎舟横大江按篇中各/云隴西且其辭義絶與大江無預簡文自)
　　　　(有滄波白日暉一篇此二/篇郭本列隴西行為是)　梁簡文帝
邉秋胡馬肥雲中驚寇入勇氣時無侣輕兵救邉急沙
平不見虜嶂嶮還相及出塞豈成歌經川未遑汲烏孫
塗更阻康居路猶澀月暈抱龍城星流照馬邑長安路
逺書不還寧知征人獨佇立(時一作特/嶮一作轉)
隴西四戰地羽檄嵗時聞䕶羌擁漢節校尉立元勲石
門留鐵騎氷城息夜軍洗兵行驟雨送陣出黄雲沙長
無止泊水脉屢縈分當思勒彛鼎無用想羅裙
悠悠懸斾旌知向隴西行減竈驅前馬銜枚進後兵沙
飛朝似幕雲起夜疑城迴山時阻路絶水極稽程往年
郅支服今嵗單于平方觀凱樂盛飛葢滿西京
　　　同前　　　　　　　　　庾肩吾
借問隴西行何當驅馬征草合前迷路雲濃後暗城寄
語幽閨妾羅袖勿空縈
　　　步出夏門行　　　　　　　古辭
邪徑過空廬好人常獨居卒得神仙道上與天相扶過
謁王父母乃在太山隅離天四五里道逢赤松俱攬轡
為我御將我上天遊天上何所有歴歴種白榆桂樹夾
道生青龍對伏趺
　　　同前(四解本集作步出東西門行一曰碣石篇/樂志曰碣石魏武帝辭晉以為碣石舞其)
　　　　(歌四章一曰觀滄海二曰冬十月三曰土不/同四曰龜雖夀與此並同但曲前無豔爾)
　　　　　　　　　　　　　　　魏武帝
雲行雨步超越九江之皋臨觀異同心意懷遊豫不知
當復何從經過至我碣石心惆悵我東海(雲行至/此為豔)
東臨碣石以觀滄海水何澹澹山島竦峙樹木叢生百
草豐茂秋風蕭瑟洪波踴起日月之行若出其中星漢
燦爛若出其裏幸甚至哉歌以詠志(觀滄海/一解)孟冬十月
北風徘徊天氣肅清繁霜霏霏鵾雞晨鳴鴻鴈南飛鷙
鳥潜藏熊羆窟棲錢鎛停置農收積場逆旅正設以通
賈商幸甚至哉歌以詠志(冬十月/二觧)鄉土不同河朔隆寒
流澌浮漂舟船行難錐不入地蘴藾深奥水竭不流氷
堅可蹈士隠者貧勇俠輕非心常歎怨戚戚多悲幸甚
至哉歌以詠志(河朔寒/三解)神龜雖夀猶有竟時騰蛇乘霧
終為土灰老驥伏櫪志在千里烈士暮年壯心不已盈
縮之期不但在天養怡之福可得永年幸甚至哉歌以
詠志(龜雖夀/四解)
　　　同前(二解一曰/隴西行)
步出夏門東登首陽山嗟哉夷叔仲尼稱賢君子退讓
小人争先惟斯二子於今稱傳林鍾受謝節改時遷日
月不居誰得久存善哉殊復善弦歌樂情(一/解)商風夕起
悲彼秋蟬變形易色隨風東西乃眷西顧雲霧相連丹
霞蔽日彩虹帶天弱水潺潺葉落翩翩孤禽失羣悲鳴
其間善哉殊復善悲鳴在其間(二/解)朝遊清泠日暮嗟歸
䠞迫日暮烏鵲南飛繞樹三匝何枝可依卒逢風雨樹
折枝摧雄來驚雌雌獨愁棲夜失羣侣悲鳴徘徊芃芃
荆棘葛生綿綿感彼風人惆悵自憐月盈則沖華不再
繁古來之説嗟哉一言(朝遊至嗟歸為豔䠞迫下為/趨  右一曲魏晉樂所奏)
林鍾受謝節改時遷日月不居誰得久存商風夕起悲
彼秋蟬變形易色隨風東西乃眷西顧雲霧相連丹霞
蔽日彩虹帶天谷水潺潺葉落翩翩孤禽失羣悲鳴其
間朝遊清泠日暮嗟歸䠞迫日暮烏鵲南飛繞樹三匝
何枝可依卒逢風雨樹折枝摧雄來驚雌雌獨愁棲夜
失羣侣悲鳴徘徊芃芃荆棘葛生綿綿感彼風人惆悵
自憐月盈則沖華不再繁古來之説嗟哉一言(右一曲/疑是前)
(篇本/辭)
　　　丹霞蔽日行　　　　　　　魏文帝
丹霞蔽日彩虹垂天谷水潺潺木落翩翩孤禽失羣悲
鳴雲間月盈則沖華不再繁古來有之嗟我何言(明帝/步出)
(夏門行八/句與此同)
　　　同前　　　　　　　　　　陳思王植
紂為昬亂虐殘忠正周室何隆一門三聖牧野致功天
亦革命漢祖之興階秦之衰雖有南面王道陵夷炎光
再幽忽滅無遺(虐殘忠正一/作殘忠虐正)
　　　折楊栁行(四解栁古今樂録曰王僧䖍技錄云/折楊  行歌文帝西山古黙黙二篇)
　　　　(今不/歌)　　　　　　　　　古辭
黙黙施行違厥罰隨事來妺喜殺龍逢桀放於鳴條(一/解)
祖伊言不用紂頭懸白旄指鹿用為馬胡亥以䘮軀(二/解)
夫差臨命絶乃云負子胥戎王納女樂以亡其由余璧
馬禍及虢二國俱為墟(二/解)三夫成市虎慈母投杼趨卞
和之刖足接輿歸草廬(四解奏右一曲魏晉/樂所  宋書作大曲)
　　　同前(四解/)
西山一何髙髙髙殊無極上有兩仙僮不飲亦不食與
我一丸藥光耀有五色(一/解)服藥四五日身體生羽翼輕
舉乘浮雲倐忽行萬億流覽觀四海茫茫非所識(二/解)彭
祖稱七百悠悠安可原老耼適西戎于今竟不還王喬
假虚辭赤松垂空言(三/解)達人識真偽愚夫好妄傳追念
往古事憒憒千萬端百家多迂恠聖道我所觀(四解曲/右一)
(魏晉樂/所奏)
　　　同前　　　　　　　　　　晉陸機
邈矣垂天景壯哉奮地雷豐隆豈久響華光但西隤日
落似有竟時逝恒若催仰悲朗月運坐觀琁葢回盛門
無再入衰房莫苦開人生固已短出處鮮為諧慷慨惟
昔人興此千載懐升龍悲絶處葛藟變條枚寤寐豈虚
歎曽是感與摧弭意無足歎願言有餘哀(豐隆一作隆/隆華光一作)
(華/華)
　　　同前(二首/)　　　　　　　　宋謝靈運
鬱鬱河邉樹青青野田草舍我故鄉客將適萬里道妻
妾牽衣袂抆淚沾懷抱還拊㓜童子顧託兄與嫂辭訣
未及終嚴駕一何早負笮引文舟飢渴常不飽誰令爾
貧賤咨嗟何所道
騷屑出穴風揮霍見日雪颼颼無久揺皎皎㡬時潔未
覺泮春氷已復謝秋節空對尺素遷獨視寸隂滅否桑
未易繫泰茅難重拔桑茅迭生運語黙寄前哲
　　　西門行(古今樂録曰王僧䖍技録西門行歌古/西門一篇今不傳又有順東西門行為)
　　　　(三七言亦傷時/顧隂有類於此)　　　　　古辭
出西門歩念之今日不作樂當待何時(一/解)夫為樂為樂
當及時何能坐愁怫鬱當復待來兹(二/解)飲醇酒炙肥牛
請呼心所歡可用解愁憂(三/解)人生不滿百常懷千嵗憂
晝短苦夜長何不秉燭逰(四/解)自非仙人王子喬計㑹夀
命難與期自非仙人王子喬計㑹夀命難與期(五/解)人夀
非金石年命安可期貪財愛惜費但為後世嗤(六解曲/右一)
(晉樂所奏待乘兹宋書/無待字苦宋書作而)
出西門步念之今日不作樂當待何時逮為樂逮為樂
當及時何能愁怫鬱當復待來兹釀美酒炙肥牛請呼
心所歡可用解憂愁人生不滿百常懷千嵗憂晝短苦
夜長何不秉燭遊遊行去去如雲除弊車羸馬為自儲
(右一曲/本辭)
　　　東門行(古今樂録曰王僧䖍技録云東/門行歌古東門一篇今不歌)
　　　　　　　　　　　　　　　古辭
出東門不顧歸來入門悵欲悲盎中無斗儲還視桁上
無懸衣(一/解)㧞劒出門去兒女牽衣啼他家但願富貴賤
妾與君共餔糜(二/解)共餔糜上用倉浪天故下為黄口小
兒今時清廉難犯教言君復自愛莫為非(三/解)今時清廉
難犯教言君復自愛莫為非行吾去為遲平慎行望君
歸(四解樂右一/曲晉  所奏)
出東門不顧歸來入門悵欲悲盎中無斗米儲還視架
上無懸衣㧞劒東門去舍中兒母牽衣啼他家但願富
貴賤妾與君共餔糜上用倉浪天故下當用此黄口兒
今非咄行吾去為遲白髮時下難久居(右一曲/本辭)
　　　同前(選詩外編/作遊春篇)　　　　　　晉張駿
勾芒御春正衡紀運玉瓊明庶起祥風和氣翕來征慶
雲䕃八極甘雨潤四坰昊天降靈澤朝日耀華精嘉苖
布原野百卉敷時榮鳩鵲與鶖黄間闗相和鳴芙蓉覆
靈沼香花揚芳馨春遊誠可樂感此白日傾休否有終
極落葉思本莖臨川悲逝者節變動中情(鶖一作鶯芙/蓉一作菉萍)
　　　同前　　　　　　　　　　宋鮑照
傷禽惡弦驚倦客惡離聲離聲斷客情賔御皆涕零涕
零心㫁絶將去復還訣一息不相知何況異鄉別遥遥
征駕逺杳杳白日晚居人掩閨卧行子夜中飯野風吹
草木行子心腸㫁食梅常苦酸衣葛常苦寒絲竹徒滿
座憂人不解顔長歌欲自慰彌起長恨端(白一作落/草集作秋)
　　　東西門行(古今樂録曰王僧䖍技/錄云東西門行今不歌)
　　　　　　　　　　　　　　梁劉孝威
廣津寒欲歇聨檣宻纜收天髙匝近岫江闊少方舟餞
淚留神眷離欷切私儔佇變齊兒俗當傳楚獻囚徒然
頒並命秪而心思如抽
　　　却東西門行(古今樂錄曰王僧䖍技録云却東/西門行荀錄所載武帝鴻鴈一篇)
　　　　(今不傳傅𤣥鴻鴈/生塞北行出此)　　　　魏武帝
鴻鴈出塞北乃在無人鄉舉翅萬餘里行止自成行冬
節食南稻春日復北翔田中有轉蓬隨風逺飄揚長與
故根絶萬嵗不相當奈何此征夫安得去四方戎馬不
解鞍鎧甲不離傍冉冉老將至何時返故鄉神龍藏深
泉猛獸步髙岡狐死歸首丘故鄉安可忘(右一曲魏/晉樂所奏)
　　　同前　　　　　　　　　　晉傅𤣥
和樂惟有舞應節不失機退似前龍婉進如翔鸞飛回
目流神光傾亞有餘姿(疑/闕)
　　　同前　　　　　　　　　　宋謝恵連
慷慨發相思惆悵戀音徽四節競闌侯六龍引穨機人
生隨時變遷化焉可祈百年難必保千慮盈懷之(闕/誤)
　　　同前　　　　　　　　　　梁沈約
驅馬城西阿遥眺想京闕望極煙原盡地逺山河沒揺
裝非短晨還歌豈明發脩服悵邉羇瞻途眇鄉謁馳葢
轉徂龍回星引奔月樂去哀鏡滿悲來壯心歇嵗華委
徂貎年霜移暮髮辰物久侵晏征思坐淪越清氛掩行
夢憂原盪瀛渤一念起闗山千里顧丘窟(鏡疑作境/晏一作尋)
　　　鴻鴈生塞北行　　　　　　晉傳𤣥
鳳皇逺生海西及時崑山岡五徳存羽儀和鳴定宫商
百鳥並侍左右鼓翼騰華光上熙遊雲日間千嵗時來
翔孰若彼龍與龜曳尾泥中藏非雲雨則不升冬伏春
迺驤退哀此秋蘭草根絶隨化揚靈氣一何憂美萬里
馳芬芳常恐物微易歇一朝見棄忘
　　　順東西門行(古今樂録曰王僧䖍技錄/云順東西門行今不歌)
　　　　　　　　　　　　　　晉陸機
出西門望天庭陽谷既虚崦嵫盈感朝露悲人生逝者
若斯安得停桑樞戒蟋蟀鳴我今不樂嵗聿征迨未暮
及時平置酒髙堂宴友生激朗笛彈哀筝取樂今日盡
歡情
　　　同前　　　　　　　　　宋謝靈運
出西門眺雲間揮斤扶木墮虞泉信道人鑒徂川思樂
暫捨誓不旋閔九九傷牛山宿心載違徒昔言競落運
務穨年招命儕好相追牽酌芳酤奏繁弦惜寸隂情固
然(墜一/作墜)
　　　同前　　　　　　　　　謝恵連
哀朝菌閔穨力遷化常然焉肯息及壯齒遇世直酌酪
華堂集親識舒情盡歡遣悽惻
　
　
　
　
　古樂苑巻十九
欽定四庫全書
　古樂苑卷二十
　　　　　　　　　　　　明　梅鼎祚編
　相和歌辭
　　瑟調曲
　　　飲馬長城窟行(一曰飲馬行酈道元水經注曰/始皇二十四年使太子扶蘇與)
　　　　(蒙恬築長城起自臨洮至于碣石東暨遼海/西並隂山凡萬餘里今白道南谷口有長城)
　　　　(自城北出有髙坂傍有土穴出泉挹之不窮/歌録云飲馬長城窟信非虚言也樂府解題)
　　　　(曰古詞傷良人遊蕩不歸或云蔡邕之辭古/今樂録曰王僧䖍技録云飲馬行今不歌)
　　　　　　　　　　　　　　古辭
青青河畔草緜緜思逺道逺道不可思宿昔夢見之夢
見在我傍忽覺在他鄉他鄉各異縣展轉不相見枯桑
知天風海水知天寒入門各自媚誰肯相為言客從逺
方來遺我雙鯉魚呼兒烹鯉魚中有尺素書長跪讀素
書書中竟何如上言加餐飯下言長相憶(畔一作邉兒/一作童飯一)
(作食言一/並作有)
　　　同前(梁簡文汎舟/横大江出此)　　　　　魏文帝
浮舟横大江討彼犯荆虜武將齊貫錍征人伐金鼓長
㦸十萬隊幽冀百石弩發機若雷電一發連四五(闕/)
　　　同前　　　　　　　　　　陳琳
飲馬長城窟水寒傷馬骨往謂長城吏慎莫稽留太原
卒官作自有程舉築諧汝聲男兒寧當格鬭死何能怫
鬱築長城長城何連連連連三千里邉城多健兒内舍
多寡婦作書與内舍便嫁莫留住善事新姑嫜時時念
我故夫子報書往邉地君今出語一何鄙身在禍難中
何為稽留他家子生男慎莫舉生女哺用脯君獨不見
長城下死人骸骨相撐拄結髮行事君慊慊心意闗明
知邉地苦賤妾何能久自全(兒一作少徃一/作與闗一作間)
　　　同前(一云青青/河邉草篇)　　　　　晉傅𤣥
青青河邉草悠悠萬里道草生在春時逺道還有期春
至草不生期盡歎無聲感物懷思心夢想發中情夢君
如鴛鴦比翼雲間翔既覺寂無見曠如參與商河洛自
用固不如中岳安囘流不及反浮雲往自還悲風動思
心悠悠誰知者懸景無停居忽如馳駟馬傾耳懷音響
轉目淚雙隨生存無㑹期要君黄泉下(期盡一/作泣盡)
　　　同前　　　　　　　　　　陸機
驅馬陟隂山山髙馬不前往問隂山候勁虜在燕然戎
車無停軌旌斾屢徂遷仰憑積雪巖俯涉堅氷川冬來
秋未反去家邈以緜獫狁亮未夷征人豈徒旋末徳争
先鳴凶器無兩全師克薄賞行軍沒微軀捐將遵甘陳
迹收功單于旃振旅勞歸去受爵槀街傳
　　　同前(一云擬青/青河畔草)　　　　梁昭明太子統
亭亭山上栢悠悠逺行客行客行路遥故鄉日迢迢迢
迢不可見長望涕如霰如霰獨留連長路邈綿綿胡馬
愛北風越燕見日喜緼此望鄉情沈憂不能止有朋西
南來投我用木李并有一札書行止風雲起叩封披書
札書札竟何有前言節所愛後言别離久
　　　同前　　　　　　　　　沈約
介馬渡龍堆塗縈馬屢迴前訪昌海驛兵戎寇輪臺旌
幕巻煙雨徒御犯氷埃(闕/)
　　　同前　　　　　　　　　陳後主
征馬入他鄉山花此夜光離羣嘶向影因風屢動香月
色含城暗秋聲雜寒長何以酬天子馬革報疆場(天一/作君)
　　　同前　　　　　　　　　張正見
秋草朔風驚飲馬出長城羣驚還怯飲地險更宜行傷
氷歛凍足畏冷急寒聲無因度吳坂方復入羌城
　　　同前　　　　　　　　　周王褒
北走長安道征騎每經過戰垣臨八陣旌門對兩和屯
兵戍隴北飲馬傍城阿雪深無復道氷合不生波塵飛
連陣聚沙平騎跡多昬昬隴坻月耿耿霧中河羽林猶
角觝將軍尚雅歌臨戎常㧞劒蒙險屢提戈秋風鳴馬
首薄暮欲如何
　　　同前　　　　　　　　　尚法師
長城征馬度横行且勞羣入氷穿凍水飲浪聚流文澄
鞍如漬月照影若流雲别有長松氣自解逐將軍
　　　同前(集云飲馬長城窟/行示從征羣臣)　　　隋煬帝
肅肅秋風起悠悠行萬里萬里何所行横漠築長城豈
台小子智先聖之所營樹兹萬世䇿安此億兆生詎敢
憚焦思髙枕於上京兩河秉武節千里巻戎旌山川互
出沒原野窮超忽摐金止行陣鳴鼓興士卒千乘萬騎
動飲馬長城窟秋昬塞外雲霧暗闗山月緣巖驛馬上
乘空烽火發借問長安候單于入朝謁濁氣静天山晨
光照髙闕釋兵仍振旅要荒事方舉飲至告言旋功歸
清廟前(兩一作北/秉一作執)
　　　同前　　　　　　　　　虞世南
馳馬渡河干流深馬渡難前逢錦車使都䕶在樓蘭輕
騎猶銜勒疑兵尚解鞍温池下絶澗棧道接危巒拓地
勲未賞亡城律詎寛有月闗猶暗經春隴尚寒雲昬無
復影氷合不聞湍懷君不可遇聊持報一飡
　　　同前　　　　　　　　　袁朗
朔風動秋草清蹕長安道長城連不窮所以隔華戎規
模唯聖作荷負曉成功鳥庭已向内龍荒更鑿空玉闗
塵巻静金微路己通湯征隨北怨舜詠起南風畫野功
初立綏邉事云集朝服踐狼居凱歌旋馬邑山響傅鳳
吹霜華藻瓊鈒屬國擁節歸單于欵闗入日落寒雲起
驚河被原隰零落葉己寒河流清且急四時徭役盡千
載干戈戢太平今若斯汗馬竟無施唯當事筆硯歸去
草封禪
　　　青青河畔草(蕭詮阿那當軒織出/此然彼但詠織婦耳)
　　　　　　　　　　　　　　晉陸機
靡靡江蘺草熠熠生河側皎皎彼姝女阿那當軒織粲
粲妖容姿灼灼美顔色良人遊不歸偏棲獨隻翼空房
來悲風中夜起歎息(熠熠一/作熠燿)
　　　同前(劉氏譜曰鑠善樂府有緜䴡之/稱青青河畔草一篇為時傳誦)
　　　　　　　　　　　　　宋南平王鑠
凄凄含露臺肅肅迎風館思女御櫺軒哀心徹雲漢端
撫悲絃泣獨對明燈歎良人久遥役耿介終昬旦楚楚
秋水歌依依採菱彈
　　　同前　　　　　　　　　荀昶
熒熒山上火苕苕隔隴左隴左不可至精爽通寤寐寤
寐衾幬同忽覺在他邦他邦各異邑相逐不相及迷墟
在望煙木落知氷堅升朝各自進誰肯相攀牽客從北
方來遺我端弋綈命僕開弋綈中有隠起珪長跪讀隠
珪辭苦聲亦悽上言各努力下言長相懷
　　　同前　　　　　　　　　鮑令暉
裊裊臨牕竹藹藹垂門桐灼灼青軒女泠泠髙堂中明
志逸秋霜玉顔掩春紅人生誰不知恨君早從戎鳴絃
慙夜月紺黛羞春風(堂一/作臺)
　　　同前
容容寒煙起翹翹望行子行子殊未歸寤寐若容輝夜
中心愛促覺後阻河曲河曲萬里餘情交襟袖踈珠露
春華返璿霜秋照晚入室怨蛾眉情歸為誰婉(若一作/君照一)
(作/桂)
　　　同前　　　　　　　　　梁武帝
幕幕繡户絲悠悠懐昔期昔期久不歸鄉國曠音徽音
徽空結遲半寢覺如至既寤了無形與君隔平生月以
雲掩光葉以霜摧老當途競自容莫肯為妾道(為一/作與)
　　　同前　　　　　　　　　沈約
漠漠牀上塵心中憶故人故人不可憶中夜長歎息歎
息想容儀不言長別離列離稍已久空牀寄杯酒
　　　同前(集題云擬青青河畔草轉韵體為人/作其人識節工歌今從郭本收入)
　　　　　　　　　　　　　　　何遜
春蘭己應好折花望逺道秋夜苦復長抱枕向空牀吹
臺下促節不言於此别歌筵掩團扇何時一相見絃㫁
猶依軫葉落裁下枝即此雖久别方我未成離(春蘭一/作春園)
　　　客從逺方來(一云/擬古)　　　　　宋鮑照
客從逺方來贈我鵠文綾貯以相思篋緘以同心繩裁
為親身服著以俱寢興别來經年嵗歡心不可凌瀉酒
置井中誰能辨斗升合如杯中水誰能判淄澠
　　　同前(此與上首疑是擬客從/逺方來遺我一端綺者)　鮑令暉
客從逺方來贈我漆鳴琴木有相思文絃有别離音終
身執此調嵗寒不改心願作長春曲宫商長相尋
　　　汎舟横大江　　　　　　　梁簡文帝
滄波白日暉遊子出王畿旁望重山轉前觀逺帆稀廣
水浮雲吹江風引夜衣旅鴈同洲宿寒鳬夾浦飛行客
誰多病當念早旋歸(病一/作與)
　　　同前　　　　　　　　　陳張正見
大江脩且濶揚舲度回磯波中畫鷁涌帆上錦花飛舟
移歴浦月櫂舉濕春衣王孫客若逺詎待送將歸(客一/作定)
　　　婀娜當軒織　　　　　　陳蕭詮
東南初日照秦樓西北織婦正嬌羞綺窻猶垂翡翠幌
珠簾半上珊瑚鈎新粧入機映春牗弄杼鳴梭挑纎手
何曽織素讓新人不掩流蘇推中婦三日五匹未言遲
衫長腕弱繞輕絲綾中轉躡成離鵠錦上迴文作别詩
不惜繞素同霜雪更傷秋扇篋中辭
　　　上留田行(古今樂録曰王僧䖍技録有上留田/行今不歌崔豹古今注曰上留田地)
　　　　(名也人有父母死不字其孤弟者隣人為其/弟作悲歌以風其兄樂府廣題曰蓋漢世人)
　　　　　　　　　　　　　　　古辭
里中有啼兒似類親父子回車問啼兒慷慨不可止
　　　同前　　　　　　　　　　魏文帝
居世一何不同上留田富人食稻與梁上留田貧子食
糟與糠上留田貧賤亦何傷上留田禄命懸在蒼天上
留田今爾歎息將欲誰怨上留田
　　　同前　　　　　　　　　晉陸機
嗟行人之藹藹駿馬陟原風馳輕舟汎川雷邁寒來暑
往相尋零雪霏霏集宇悲風徘徊入襟嵗華冉冉方除
我思纒綿未紓感時悼逝悽如
　　　同前(疑本一/首五解)
薄遊出彼東道上留田薄遊出彼東道上留田循聴一
何矗矗上留田澄川一何皎皎上留田悠哉逷矣征夫
上留田悠哉逿矣征夫上留田兩服上阪電遊上留田
舫舟下遊飈驅上留田此别既久無適上留田此别既
久無適上留田寸心繫在萬里上留田尺素遵此千夕
上留田秋冬迭相去就上留田秋冬迭相去就上留田
素雪紛紛鶴委上留田清風飈飈入袖上留田嵗云暮
矣増憂上留田嵗云暮矣増憂上留田誠知運來詎抑
上留田熟視年往莫留上留田(電遊一作雷/遊疑電逝是)
　　　同前　　　　　　　　　梁簡文帝
正月土膏初欲發天馬照耀動農祥田家斗酒羣相勞
為歌長安金鳯皇
　　　新成安樂宫(古今樂録曰王僧䖍技録有新成/安樂宫行今不歌樂府解題曰新)
　　　　(城安樂宫行備言/雕飾刻斵之美也)　　　　梁簡文帝
遥看雲霧中刻桷映丹紅珠簾通晩日金華拂夜風欲
知歌管處來過安樂宫
　　　同前(歴代吟譜云鏗賦新/成安樂宫援筆便就)　　陳隂鏗
新宫實壯哉雲裏望樓臺迢遞翔鵾仰聨翩賀燕來重
櫩寒霧宿返景夏蓮開砌石披新錦梁花畫早梅欲知
安樂盛歌管雜塵埃(夏一/作夜)
　　　同前　　　　　　　　　隋陳子良
春色照蘭宫秦女旦牕中栁葉來眉上桃花落臉紅拂
塵開扇匣巻帳却薰籠衫薄偏憎日裙輕更畏風(旦一/作且)
　　　婦病行　　　　　　　　古辭
婦病連年累嵗傳呼丈人前一言當言未及得言不知
淚下一何翩翩屬累君兩三孤子莫我兒飢且寒有過
慎莫笡笞行當折揺思復念之亂曰抱時無衣襦復無
裏閉門塞牗舍孤兒到市道逢親交泣坐不能起從乞
求與孤買餌對交啼泣淚不可止我欲不傷悲不能已
探懷中錢持授交入門見孤兒啼索其母抱徘徊空舍
中行復爾耳弃置勿復道
　　　同前　　　　　　　　　陳江總
窈窕懷貞室風流挾琴婦唯將角枕卧自影啼妝久羞
開翡翠帷嬾對蒲萄酒深悲在縑素託意忘箕箒夫壻
府中趨誰能大垂手
　　　孤子生行(一曰孤兒行古辭言孤兒為兄嫂所/苦難與久居也歌録亦曰放歌行)
　　　　　　　　　　　　　　古辭
孤兒生孤子遇生命獨當苦父母在時乘堅車駕駟馬
父母已去兄嫂令我行賈南到九江東到齊與魯臘月
來歸不敢自言苦頭多蟣虱面目多塵大兄言辦飯大
嫂言視馬上髙堂行取殿下堂孤兒淚下如雨使我朝
行汲暮得水來歸手為錯足下無菲愴愴履霜中多蒺
藜㧞㫁蒺藜腸月中愴欲悲淚下渫渫清涕纍纍冬無
複襦夏無單衣居生不樂不如早去下從地下黄泉春
氣動草萌芽三月蠶桑六月収瓜將是瓜車來到還家
瓜車反覆助我者少㗖瓜者多願還我蔕兄與嫂嚴獨
且急歸當興校計亂曰里中一何譊譊願欲寄尺書將
與地下父母兄嫂難與久居
　　　放歌行　　　　　　　　晉傅𤣥
靈龜有枯甲神龍有腐鱗人無千嵗夀存質空相因朝
露尚移景促哉水上塵丘冡如履綦不識故與新髙樹
來悲風松柏垂威神曠野何蕭條顧望無生人但見狐
狸迹虎豹自成羣孤雛攀樹鳴離鳥何繽紛愁子多哀
心塞耳不忍聞長嘯淚雨下太息氣成雲
　　　同前　　　　　　　　　宋鮑照
蓼蟲避葵槿習苦不言非小人自齷齪安知曠士懷雞
鳴洛城裏禁門平旦開冠葢縱横至車騎四方來素帶
曳長飈華纓結逺埃日中安能止鐘鳴猶未歸夷世不
可逢賢君信愛才明慮自天㫁不受外嫌猜一言分珪
爵片善辭草萊豈伊白璧賜將起黄金臺今君有何疾
臨路獨遲回
　　　大牆上蒿行(古今樂録曰王僧䖍技録/有大牆上蒿行今不歌)
　　　　　　　　　　　　　　魏文帝
陽春無不長成草木羣類隨大風起零落若何翩翩中
心獨立一何煢四時舍我驅馳今我隠約欲何為人生
居天壞間忽如飛鳥棲枯枝我今隠約欲何為適君身
體所服何不恣君口腹所嘗冬被貂鼲温暖夏當服綺
羅輕涼行力自苦我將欲何為不及君少壯之時乘堅
車䇿肥馬良上有倉浪之天今我難得久來視下有蠕
蠕之地今我難得久來履何不恣意遨遊從君所喜帶
我寳劒今爾何為自低卬悲麗平壯觀白如積雪利若
秋霜駮犀摽首玉琢中央帝王所服辟除凶殃御左右
奈何致福祥吴之辟閭越之步光楚之龍泉韓有墨陽
苖山之鋌羊頭之鋼知名前代咸自謂麗且美曽不知
君劒良綺難忘冠青雲之崔嵬纎羅為纓飾以翠翰既
美且輕表容儀俯仰垂光榮宋之章甫齊之髙冠亦自
謂美葢何足觀排金鋪坐玉堂風塵不起天氣清涼奏
桓瑟舞趙倡女娥長歌聲協宫商感心動耳蕩氣回腸
酌桂酒鱠鯉魴與佳人期為樂康前奉玉巵為我行觴
今日樂不可忘樂未央為樂常苦遲嵗月逝忽苦飛何
為自苦使我心悲
　　　野田黄雀行(四解田古今樂録曰王僧䖍技録/有野  黄雀行今不歌樂府解題)
　　　　(曰晉樂奏東阿王置酒髙殿上一篇然箜􁣖/引亦用此曲本集題云箜􁣖引郭從宋書作)
　　　　(野田黄雀行今按東阿王野田黄雀行自有/此曲則彼篇似為箜􁣖引明矣其辭意言重)
　　　　(友義而救其急難以雀見鷂投羅為喻若蕭/轂止詠雀而已漢鐃歌曲亦有黄雀行不知)
　　　　(與此同否談藝録曰氣本尚壯亦忌銳逸魏/祖云老驥伏櫪志在千里烈士暮年壯心不)
　　　　(已猶曖曖也陳王野田黄雀/行譬如錐出囊中大索露矣)
　　　　　　　　　　　　　　魏陳思王植
髙樹多悲風海水揚其波利劎不在掌結友何湏多不
見籬間雀見鷂自投羅羅家得雀喜少年見雀悲㧞劒
捎羅網黄雀得飛飛飛飛磨蒼天來下謝少年
　　　同前　　　　　　　　　北齊蕭轂
弱軀媿彩飾輕毛非錦文不知鴻鵠志非是鳳皇羣作
風隨濁雨入曲應𤣥雲空城舊侣絶滄海故交分寧死
明珠彈且避鷹將軍(媿一/作慙)
　　　鴈門太守行(八解太古今樂録曰王僧䖍技録/鴈門  守行歌古洛陽令一篇後)
　　　　(漢書王渙字稚子廣漢郪人也父順安定太/守渙少好俠尚氣力晩改節敦儒學習書讀)
　　　　(律畧通大義後樂茂才除温令討擊姦猾境/内清夷商人露宿於道其有放牛者輙云以)
　　　　(屬稚子終無陵犯在位三年遷兖州刺史繩/正風部聲威大行後坐考妖言不實論嵗餘)
　　　　(徴拜侍御史永元十五年還為洛陽令政平/訟理發擿姦伏京師稱以為神元興元年病)
　　　　(卒百姓咨嗟男女老壯相與奠醊以千數及/喪西歸經𢎞農皆設槃按於路吏問其故咸)
　　　　(言平常持米到洛為卒司所抄恒亡其半自/王君在事不見侵枉故來報恩民思其徳立)
　　　　(祠安陽亭西每食輒弦歌而薦之延熹中桓/帝事黄老道悉毁諸旁祀唯存卓茂與渙祠)
　　　　(焉樂府解題曰按古歌詞歴述渙本末與傳/合而曰鴈門太守行未詳今按宋書鴈門太)
　　　　(守行題上復/有云洛陽行)　　　　　古辭
孝和帝在時洛陽令王君本自益州廣漢蜀民少行宦
學通五經論(一/解)明知法令歴世衣冠從温補洛陽令治
行致賢􁌾護百姓子養萬民(二/解)外行猛政内懷慈仁文
武備具料民富貧移惡子姓篇著里端(三/解)傷殺人比伍
同辠對門禁鎦矛八尺捕輕薄少年加笞決辠詣馬市
論(四/解)無妄發賦念在理寃敕吏正獄不得苛煩財用錢
三十買繩理竿(五/解)賢哉賢哉我縣王君臣吏衣冠奉事
皇帝功曹主簿皆得其人(六/解)臨部居職不敢行恩清身
苦體夙夜勞勤治有能名逺近所聞(七/解)天年不遂早就
奄昬為君作祠安陽亭西欲令後世莫不稱傳(八解曲/右一)
(晉樂所奏鎦一作鍪蜀民宋書無/蜀字子姓下宋書有名五二字)
　　　同前(二首/)　　　　　　　梁簡文帝
輕霜中夜下黄葉逺辭枝寒苦春難覺邉城秋易知風
急旍旗斷塗長鎧馬疲少解孫吳法家本幽并兒非關
買鴈肉徒勞皇甫䂓
隴暮風恒急闗寒霜自濃櫪馬夜方思邉衣秋未重潜
師夜接戰畧地曉摧鋒悲笳動胡塞髙旗出漢墉勤勞
謝公業清白報迎逢非湏主人賞寧期定逺封單于如
未擊終夜慕前蹤
　　　同前　　　　　　　　　褚翔
三月楊花合四月麥秋初幽州寒食罷鄭國採桑疎便
聞鴈門戍結束事戎車去嵗無霜雪今年有閏餘月如
弦上弩星類水中魚戎車攻日逐燕騎蕩康居大宛歸
善馬小月送降書寄語閨中妾勿怨寒牀虚
　古樂苑巻二十
欽定四庫全書
　古樂苑巻二十一
　　　　　　　　　　　　明　梅鼎祚　編
　相和歌辭
　　瑟調曲
　　　豔歌何嘗行(四解二曰飛鵠行别有一篇語小/異鵠二作鶴鵠鶴古通用飛來雙)
　　　　(白鶴本此古今樂錄曰王僧䖍技録云豔歌/何嘗行歌文帝何嘗雙白鵠二篇又古辭云)
　　　　(何嘗快獨無憂不/復為後人所擬)　　　　古辭
飛來雙白鵠乃從西北來十十五五羅列成行(一/解)妻卒
被病行不能相隨五里一反顧六里一徘徊(二/解)吾欲銜
汝去口噤不能開吾欲負汝去毛羽何摧頺(三/解)樂哉新
相知憂來生别離躇躊顧羣侣淚下不自知(四/解)念與君
離别氣結不能言各各重自愛逺道歸還難妾當守空
房閉門下重闗若生當相見亡者㑹黄泉今日樂相樂
萬嵗期延年(一作延年萬嵗期樂念與下/為趨  右一曲晉  所奏)
　(飛來雙飛鵠行從廣文選所載將五五羅列行不齊/      白鵠乃  西北來十十)
　(忽然卒疲病不能飛相隨五里一返顧六里一徘徊/吾欲銜汝去口噤不能開吾欲負汝去羽毛日摧頺)
　(樂哉新相知憂來生别離踟躊顧羣侣/涙落縱横垂今日樂相樂延年萬嵗期)
　　　同前(五解按宋/書作古辭)　　　　　　魏文帝
何嘗快獨無憂但當飲醇酒炙肥牛(一/解)長兄為二千石
中兄被貂裘(二/解)小弟雖無官爵鞍馬􁀙􁀙往來王矦長
者遊(三/解)但當在王矦殿上快獨樗蒲六博對坐彈碁(四/解)
男兒居世各當努力䠞迫日暮殊不久留(五/解)少小相觸
抵寒苦常相隨忿恚安足諍吾中道與卿共别離約身
奉事君禮節不可虧上慙倉浪之天下顧黄口小兒奈
何復老心皇皇獨悲誰能知(少小下為趨曲前為豔/右一曲晉樂所奏)
　　　飛來雙白鵠　　　　　　宋吴邁逺
可憐雙白鵠雙雙絶塵氛連翩弄光景交頸遊青雲逢
羅復逢繳雌雄一旦分哀聲流海曲孤呌出江濆豈不
慕前侣為爾不及羣步歩一零淚千里猶待君樂哉新
相知悲來生别離持此百年命共逐寸隂移譬如空山
草零落心自知(出一作絶又作/去來一作矣)
　　　飛來雙白鶴　　　　　　　梁元帝
紫葢學仙成能令吴市傾逐舞隨踈節聞琴應別聲集
田遥赴影隔霧近相鳴時從洛浦渡飛向遼東城
　　　同前　　　　　　　　　　陳後主
朔吹已蕭瑟愁雲屢合開𤣥冬辛苦地白鶴從風催音
響已清切毛羽復殘摧飛來進(闕/)　但為失雙回儻逢
(闕/)噲徳當共銜珠來
　　　同前　　　　　　　　　　隋虞世南
飛來雙白鶴奮翼逺凌煙雙棲集紫葢一舉背青田颺
影過伊洛流聲入管絃鳴羣倒景外刷羽閬風前映海
疑浮雪拂澗瀉飛泉燕雀寧知去蜉蝣不識還何言别
儔侣從此間山川顧步已相失徘徊各自憐危心猶警
露哀響詎聞天無因振六翮輕舉復隨仙
　　　今日樂相樂　　　　　　陳江總
綺殿文雅遒玳筵歡趣宻鄭態逶迤舞齊弦窈窕瑟金
罍送縹觴玉井沈朱實願此北堂宴長奉南山日
　　　豔歌行(古今樂録行豔歌行非一有直云豔歌/即豔歌行技録云豔歌雙鴻行豔歌福)
　　　　(鍾行荀錄所載不傳豔歌羅/敷行相和中歌之今不歌)古辭
翩翩堂前燕冬藏夏來見兄弟兩三人流宕在他縣故
衣誰當補新衣誰當綻賴得賢主人覽取為吾綰夫婿
從門來斜柯西北盼語卿且勿盼水清石自見石見何
纍纍逺行不如歸(誰當一/作誰為)
　　　同前　　　　　　　　　　古辭
南山石嵬嵬松柏何離離上枝拂青雲中心十數圍洛
陽發中梁松柏竊自悲斧鋸截是松松樹東西摧持作
四輪車載至洛陽宫觀者莫不歎問是何山材誰能刻
鏤此公輸與魯班被之用丹漆薰用蘇合香本自南山
松今為宫殿梁
　　　同前　　　　　　　　宋江夏王義恭
江南遊湘妃窈窕漢濵女淑問流古今蘭音媚鄭楚瑶
顔映長川善服照通滸求思望襄澨歎息對衡渚中情
未相感搔首増企子悲鴻失良匹俯仰戀儔侣徘徊忘
寢食羽翼不能舉傾首佇春燕為我津辭語
　　　同前(二首前首玉臺作有女/篇後首集云豔歌曲)　梁簡文帝
凌晨光景麗倡女鳯樓中前瞻削成小傍望巻旌空分
粧開淺靨繞臉傅斜紅張琴未調軫飲吹不全終自知
心所愛出入仕秦宫誰言連尹屈更是莫敖通輕軺綴
皂葢飛轡轢雲驄金鞍隨繫尾銜璅映纒騣戈鏤荆山
玉劒飾丹陽銅左把蘇合彈傍持大屈弓控弦因鵲血
挽彊用牛螉弋獵多登隴酣歌毎入豐暉暉隠落日冉
冉還房櫳燈生陽燧火塵散鯉魚風流蘇時下帳象簟
復韜筒霜暗牕前栁寒踈井上桐女蘿託松際甘𤓰蔓
井東拳拳恃君寵嵗暮望無窮
雲楣桂成户飛棟杏為梁斜牕通蕊氣細隟引塵光
裁衣魏后尺汲水淮南牀青驪暮當返預使羅裙香
　　　同前(三首/)　　　　　　　陳顧野王
夕臺行雨度朝梁照日輝東城採桑返南市數錢歸長
歌挑碧玉羅塵笑洛妃欲知歡未盡栖烏已夜飛
齊倡趙女盡妖妍珠簾玉砌併神仙莫笑人來最落後
能使君恩得度前豈知洛渚羅塵步詎减天河秋夕渡
妖姿巧笑能傾城那思他人不憎妬蓮花藻井推芰荷
採菱妙曲勝陽阿
燕姬妍趙女麗出入王宫公主第倚鳴瑟歌未央調弦
八九弄度曲兩三章唯欣春日永詎愁秋夜長歌未央
倚鳴琴輕風飄落蘂乳燕巢蘭室結羅帷翫朝日牕開
翠幔巻粧罷金星出争攀四照花競戲三條術
　　　豔歌行有女篇　　　　　晉傅𤣥
有女懷芬芳媞媞步東廂蛾眉分翠羽明眸發清揚丹
唇翳皓齒秀色若珪璋巧笑露權靨衆媚不可詳令儀
希世出無乃古毛嬙頭安金步揺耳繫明月璫珠環約
素腕翠羽垂鮮光文袍綴藻黼玉體映羅裳容華既已
豔志節擬秋霜徽音冠青雲聲響流四方妙哉英媛徳
宜配矦與王靈應萬世合日月時相望媒氏陳束帛羔
鴈鳴前堂百兩盈中路起若鸞鳳翔凡夫徒踴躍望絶
殊參商(頭安金步揺一作首/戴金步揺徽一作微)
　　　煌煌京洛行(五解煌古今樂録曰王僧䖍技錄/云煌  京洛行歌文帝園桃一篇)
　　　　(樂府解題曰晉樂/奏文帝夭夭園桃)　　　　魏文帝
夭夭園桃無子空長虚美難假偏輪不行(一/解)淮隂五刑
鳥得弓藏保身全名獨有子房大憤不收褒衣無帶多
言寡誠秪令事敗(二/解)蘇秦之說六國以亡傾側賣主車
裂固當賢矣陳軫忠而有謀楚懷不從禍卒不救(三/解)禍
夫吴起智小謀大西河何健伏尸何劣(四/解)嗟彼郭生古
之雅人智矣燕昭可謂得臣峨峨仲連齊之髙士北辭
千金東蹈滄海(五解樂右一/曲晉  所奏)
　　　同前(二首集云代陳思王京/洛行後首一作梁簡文)　宋鮑照
鳳樓十二重四户八綺牕繡桷金蓮花桂柱玉盤龍珠
簾無隔路羅幌不勝風寶帳三千所為爾一朝容揚芬
紫烟上垂綵綠雲中春吹回白日霜歌落塞鴻但懼秋
塵起盛愛逐衰蓬坐視青苔滿卧對錦筵空琴瑟縱横
散舞衣不復縫古來共歇薄君意豈獨濃唯見雙黄鵠
千里一相從
南遊偃師縣斜上霸陵東迴瞻龍首堞遥望徳陽宫重
門逺照耀天閣復穹隆城旁疑複道樹裏識松風黄河
入洛水丹泉繞射熊夜輪懸素魄朝光蕩碧空秋霜曉
驅鴈春雨暮成虹曲陽造甲第髙安還禁中劉蒼歸作
相竇憲出臨戎此時車馬合兹晨冠葢通誰知兩京盛
歡宴遂無窮(河一作沙光一作/天誤暮一作暗)
　　　同前　　　　　　　　　梁戴暠
欲知佳麗地為君陳帝京由來稱俠窟争利復争名鑄
銅門外馬刻石水中鯨黑龍過飲渭丹鳳俯臨城羣公
邀郭解天子問黄瓊詔幸平陽地騎指伏波營五矦同
拜爵七䝿各垂纓衣風飄颻起車塵暗浪生舞見淮南
法歌聞齊后聲揮金留客坐饌玉待鐘鳴獨有文園客
偏嗟武騎輕
　　　同前　　　　　　　　　陳張正見
千門儼西漢萬户擅東京凌雲霞上起鳷鵲月中生風
塵暮不息簫筦夜恒鳴唯當賣藥處不入長安城
　　　同前(集云京/洛篇)　　　　　　　隋李巨仁
京洛類神仙藹藹却雲煙漸臺臨太液玉樹並甘泉車
喧平樂外騎擁濯龍前競結蕭朱綬争攀李郭船獨悲
韓長孺死灰猶未然
　　　帝王所居篇(郭本置襍曲/歌辭今移補)　　陳張正見
崤函惟帝宅宛雒壯皇居紫㣲臨複道丹水亘通渠沈
沈飛雨殿藹藹承明廬兩宫分槩日雙闕並凌虚休氣
充青𤨏榮光入綺疏霞明仁夀鏡日照陵雲書鳴鸞背
鳷鵲詔蹕幸儲胥長楊飛玉輦御宿徙金輿栁葉飄緹
騎槐花影屬車薄暮歸平樂歌鐘滿玉除
　　　門有車馬客行(古今樂録曰王僧䖍技録云門/有車馬客行歌東阿王置酒一)
　　　　(篇樂府解題曰曹植等門有車馬客行皆言/問訊其客或得故舊郷里或駕自京師備叙)
　　　　(市朝遷謝親友彫喪之意/又門有萬里客亦與此同)　晉陸機
門有車馬客駕言發故鄉念君久不歸濡跡涉江湘投
袂赴門塗攬衣不及裳拊膺㩦客泣掩淚叙温涼借問
邦族閒惻愴論存亡親友多零落舊齒皆凋喪市朝互
遷易城闕或丘荒墳壟日月多松柏鬱芒芒天道信崇
替人生安得長慷慨惟平生俛仰獨悲傷
　　　同前(一作鮑照然此格調多/是華作華詩別載小畧)　張華
門有車馬客問君何鄉士捷步往相訊果得舊鄰里悽
悽聲中情慊慊増下俚語昔有故悲論今無新喜清晨
相訪慰日暮不能已歡戚競尋緒談調何終止辭端竟
未究忽唱分塗始前悲尚未弭後戚方復起嘶聲盈我
口談言在我耳手跡可傳心願爾篤行李(得一作遇後/戚一作感)
　　　同前　　　　　　　　　陳張正見
飛觀霞光啓重門平旦開北闕髙箱過東方連騎來紅
塵揚翠轂赭汗染龍媒桃花夾逕聚流水傍池回投鞭
聊接電捐軫暫停雷非闗萬里客自有六奇才琴和朝
雉操酒汎夜光杯舞袖飄金谷歌聲遶鳳臺良時不可
再騶馭鬱相催安知太行道失路車輪摧(投一作揮/接一作静)
　　　同前(英華作/何遜)　　　　　　隋何妥
門前車馬客言是故鄉來故鄉有書信縱横印檢開開
書看未極行客屢相識借問故鄉人潺湲淚不息上言
離别久下道望應歸寸心將夜鵲相逐向南飛(道一/作言)
　　　同前　　　　　　　　　虞世南
財雄重交結戚里擅豪華曲臺臨上路髙門抵狹斜赭
汗千金馬繡轂五香車白鶴隨飛葢朱鷺入鳴笳夏蓮
開劒水春桃發露花輕裙染囘雪浮蟻汎流霞髙談辯
飛兎摛藻握靈蛇逢恩借羽翼失路委泥沙曖曖風煙
晩路長歸騎逺日袤青𤨏第塵飛金谷苑危弦促柱奏
巴渝遺簮墮珥解羅襦如何守直道翻使谷名愚
　　　門有萬里客　　　　　魏陳思王植
門有萬里客問君何鄉人褰裳起從之果得心所親挽
裳對我泣太息前自陳本自朔方士今為吳越民行行
將復行去去適西秦
　　　牆上難為趨(古今樂錄曰王僧䖍技録云牆上/難為趨行荀錄所載牆上一篇今)
　　　　(不/傳)　　　　　　　　　晉傅𤣥
門有車馬客驂服若騰飛華組結玉佩蘩藻紛葳蕤馮
軾垂長纓顧盼有餘輝貧生屣敝履整此藍縷衣客曰
嘉病乎正色意無疑吐言若履氷揺舌不可追渭濵漁
釣翁乃為周所諮顔回處陋巷大聖稱庶幾茍富不知
度千駟賤采薇季孫由儉顯管仲病三歸夫差耽淫侈
終為越所圍遺身外榮利然後享巍巍迷者一何衆孔
難知徳希甚美致憔悴不如豚豕肥楊朱泣路岐失道
令人悲子貢欲自矜原憲知其非屈伸各異勢窮達不
同資夫唯體中庸先天天不違
　　　同前　　　　　　　　　周王褒
昔稱梁孟子兼聞魯孔丘訪政聊為述問陳豈相詶末
代多僥倖卿相自經由臺郎百金價台司千萬求當朝
少直筆趨代皆曲鈎廷尉十年不得調將軍百戰未封
矦夜伏擁門作常伯自有蒲萄得涼州白璧求善價明
珠難暗投髙牆不可踐井水自難浮風胡有年嵗銛利
比吳鈎
　　　日重光行(古今樂録曰王僧䖍技錄有日重光/行今不傳崔豹古今注曰日重光月)
　　　　(重輪羣臣為漢明帝作也明帝為太子樂人/作歌詩四章以贊太子之徳一曰日重光三)
　　　　(曰月重輪三曰星重輝四曰海重潤漢末喪/亂後二章亡舊說云天子之徳光明如日䂓)
　　　　(輪如月衆輝如星霑潤如/海太子比徳故云重也)　晉陸機
日重光奈何天回薄日重光冉冉其遊如飛征日重光
今我日華華之盛日重光倐忽過亦安停日重光盛往
衰亦必來日重光譬如四時固恒相催日重光惟命有
分可營日重光但惆悵才志日重光身沒之後無遺名
(但一/作常)
　　　月重輪行　　　　　　　魏文帝
三辰垂光照臨四海煥哉何煌煌悠悠與天地久長愚
見目前聖覩萬年明闇相絶何可勝言
　　　同前　　　　　　　　　魏明帝
天地無窮人命有終立功揚名行之在躬聖賢度量得
為道中
　　　同前　　　　　　　　　晉陸機
人生一時月重輪盛年焉可持月重輪吉凶倚伏百年
莫我與期臨川曷悲悼兹去不從肩月重輪功名不勗
之善哉古人揚聲敷聞九服身名流何穆既自才難既
嘉運亦易愆俛仰行老存沒將何所觀志士慷慨獨長
歎獨長歎(持一作恃/一無所字)
　　　同前(初學記/作戴嵩)　　　　　　梁戴暠
皇基屬明兩副徳表重輪重輪非是暈桂滿自恒春海
珠舍更滅階蓂翳且新婕妤比團扇曹王譬洛神浮川
疑滚璧入户類燒銀從來看顧兎不曽聞鬬麟北堂豈
盈手西園偏照人(滚一/作讓)
　　　蜀道難(二首古今樂録曰王僧䖍技録有蜀道/難行今不歌樂府解題曰蜀道難備言)
　　　　(銅梁玉壘之阻/與蜀國絃頗同)　　　　　梁簡文帝
建平督郵道魚復永安宫若奏巴渝曲時當君思中
巫山七百里巴水三回曲笛聲下復髙猿啼㫁還續
　　　同前(一首文苑英華辨證曰此篇文苑與類聚/同唯郭氏樂府分前五言後七言各為一)
　　　　(首中闕六句今/從文苑為一首)　　　　劉孝威
玉壘髙無極銅梁不可攀雙流逆巘道九坂澀陽闗鄧
矦束馬去王生歛轡還歛轡懼身尤叱馭奉王猷若恡
千金重誰為萬里矦獻馬吞珠界揚舲濯錦流沈犀厭
怪水握鏡表靈丘禺山金碧有光輝遷停車馬正輕肥
彌思王褒擁節反復憶相如乘傳歸君平子雲寂不嗣
江漢英靈已信稀(巘一作巇停一作亭正一作尚復一/作更寂一作聞已信稀一作信已衰)
　　　同前　　　　　　　　　陳隂鏗
王尊奉漢朝靈闗不憚遥髙岷長有雪隂棧屢經燒輪
摧九折路騎阻七星橋蜀道難如此功名詎可要
　　　櫂歌行(五解歌古今樂録曰王僧䖍技録云櫂/歌行  明帝王者布大化一篇或云左)
　　　　(延年作今不歌梁簡文帝在東宫更製歌少/異此也樂府解題曰晉樂奏魏明帝辭云王)
　　　　(者布大化備/言平吴之勲)　　　　　魏明帝
王者布大化配乾稽后祇陽育則隂殺晷景應度移(一/解)
文徳以時振武功伐不隨重華儛干戚有苗服從媯(二/解)
蠢爾吴蜀虜憑江棲山阻哀哀王士民瞻仰靡依怙(三/解)
皇上悼愍斯宿昔奮天怒發我許昌宫列舟于長浦(四/解)
翌日乘波揚棹歌悲且涼太常拂白日旗幟紛設張(五/解)
將抗旄與鉞曜威於彼方伐辠以弔民清我東南疆(將/抗)
(下為趨吴右一曲晉樂/所奏    蜀一作吴中)
　　　同前　　　　　　　　　晉陸機
遲遲暮春日天氣柔且嘉元吉隆初已濯穢遊黄河龍
舟浮鷁首羽旗垂藻葩乘風宣飛景逍遥戲中波名謳
激清唱榜人從櫂歌投綸沈洪川飛繳入紫霞(從一/作縱)
　　　同前　　　　　　　　　宋孔寗子
君子樂和節品物待陽時上位降繁祉元已命水嬉倉
武戒橋梁旄人樹羽旗髙檣抗飛帆羽葢翳華枝佽飛
激逸響娟娥吐清辭泝洄緬無分欣流愴有思仰瞻翳
雲繳俯引沈泉絲委羽漫通渚鮮染中填坻鷁鳥威江
使揚波駭馮夷夕影雖已西(闕/)　終無期
　　　同前　　　　　　　　　　鮑照
羇客離嬰時飄颻無定所昔秋寓江介兹春客河滸往
戢于役身願令永懷楚泠泠鯈疏潭邕邕鴈循渚飂唳
長風振遥曳髙帆舉驚波無留連舟人不躊竚(兹一作/今遥曳)
(一作/飄遥)
　　　同前　　　　　　　　　吴邁逺
十三為漢使孤劒出臯蘭西南窮天險東北畢地闗岷
山髙以峻燕水清且寒一去千里孤邉馬何時還遥望
煙嶂外障氣鬱雲端始知身死處平生從此殘
　　　同前　　　　　　　　　梁簡文帝
妾家住湘川菱歌本自便風生解刺浪水深能捉船葉
亂由牽荇絲飄為折蓮濺粧疑薄汗霑衣似故湔浣沙
流暫濁汰錦色還鮮參同趙飛燕借問李延年從來入
絃管誰在櫂歌前(誰一/作詎)
　　　同前　　　　　　　　　劉孝綽
日暮楚江上江深風復生所思竟何在相望徒盈盈舟
子行催棹無所喝流聲
　　　同前　　　　　　　　　阮研
芙蓉始出水綠荇葉初鮮且停白雪和共奏激楚絃平
生此遭遇一日當千年
　　　同前　　　　　　　　　王籍
揚舲横大江乘流任蕩蕩輕橈莫不息復逐夜潮上時
見湘水仙恒聞解佩響
　　　同前　　　　　　　　　蕭岑
桂酒既潺湲輕舟亦乘駕鼓枻何吟吟吟我皇唐化容
與滄浪中淹留明月夜
　　　同前　　　　　　　　　北齊魏收
雪溜添春浦花水足新流桃發武陵岸栁拂武昌樓
　　　同前　　　　　　　　　隋盧思道
秋江見底清越女復傾城方舟共採摘最得可憐名落
花流寶珥微吹動香纓帶垂連理濕櫂舉木蘭輕順風
傳細語因波寄逺情誰能結錦纜薄暮隠長汀(順風一/作避人)
　　　蒲坂行(古今樂録曰王僧䖍技録有蒲坂行今/不歌通典曰河東唐虞所都蒲坂也漢)
　　　　(為蒲坂縣春秋時秦/晉戰於河曲即其地)　　齊陸厥
江南風已春河間栁已把鴈返無南書寸心何由寫流
泊祁連山飄颻髙闕下
　　　同前　　　　　　　　　　梁劉遵
漢使出蒲坂去去往交河間諜敢虧對驂馬脫鳴珂乍
作渡瀘怨何辭上隴歌
　　　白楊行(古今樂録曰王僧䖍技/録有白楊行今不歌)晉傅𤣥
青雲固非青當雲奈白雲驥從西北馳來吾何憶驥來
對我悲鳴舉頭氣凌青雲當奈此驥正龍形踠足蹉跎
長坡下蹇驢慷愾敢與我争馳躑躅鹽車之中流汗兩
耳盡下垂雖懷千里之逸志當時一得施白雲彯彯舍
我髙翔青雲徘徊戢我愁啼上眄増崖下臨清池日欲
西移既來歸君君不一顧仰天太息當用生為青雲乎
飛時悲當奈何耶青雲飛乎
　
　
　
　古樂苑巻二十一
欽定四庫全書
　古樂苑巻二十二
　　　　　　　　　　　　明　梅鼎祚　編
　相和歌辭(楚調曲/)
　　楚調曲
　　　(古今樂録曰王僧䖍技錄楚調曲有白頭吟行/泰山吟行梁甫吟行東武琵琶吟行怨詩行其)
　　　(器有笙笛弄節琴筝琵琶瑟七種張永録云未/歌之前有一部弦又在弄後又有但曲七曲廣)
　　　(陵散黄老彈飛引大胡笳鳴小胡笳鳴鵾雞遊/弦流楚窈窕並琴筝笙筑之曲王錄所無也其)
　　　(廣陵散一/曲今不傳)
　　　白頭吟(二首五解行古今樂録曰王僧䖍技録/云白頭吟  歌古皚如山上雪篇西京)
　　　　(雜記曰司馬相如將聘荗陵人女為妾卓文/君作白頭吟以自絶相如乃止樂府解題曰)
　　　　(古辭云皚如山上雪皎若雲間月又云願得/一心人白頭不相離始言良人有兩意故來)
　　　　(與之相决絶次言别於溝水之上叙其本情/終言男兒重意氣何用於錢刀若鮑照張正)
　　　　(見虞世南皆自傷清直芬馥而遭鑠金玷玉/之謗君恩以薄與古文近焉一說云白頭吟)
　　　　(疾人相知以新間舊不/能至於白首故以為名)　　漢卓文君
皚如山上雪皎若雲間月聞君有兩意故來相決絶(一/解)
平生共城中何嘗斗酒㑹今日斗酒㑹明旦溝水頭蹀
躞御溝上溝水東西流(二/解)郭東亦有樵郭西亦有樵兩
樵相推與無親為誰驕(三/解)淒淒重淒淒嫁娶亦不啼願
得一心人白頭不相離(四/解)竹竿何嫋嫋魚尾何簁簁男
兒欲相知何用錢刀為􁀙如馬噉萁川上髙士嬉今日
相對樂延年萬嵗期(五解􁀙右一曲晉樂所/奏    如下或有五字)
皚如山上雪皎若雲間月聞君有兩意故來相決絶今
日斗酒㑹明旦溝水頭蹀躞御溝上溝水東西流淒淒
復淒淒嫁娶不須啼願得一心人白頭不相離竹竿何
嫋嫋魚尾何簁簁男兒重意氣何用錢刀為(右一曲/本辭)
　　　同前(陳徐堪有班去/趙姬升出此)　　　　宋鮑照
直如朱絲繩清如玉壺氷何慙宿昔意猜恨坐相仍人
情賤恩舊世路逐衰興毫髮一為瑕丘山不可勝食苖
實碩䑕㸃白信蒼蠅鳬鵠逺成美薪芻前見凌申黜褒
女進班去趙姬升周王日淪惑漢帝益嗟稱心賞固難
恃貌恭豈易憑古來共如此非君獨撫膺
　　　同前　　　　　　　　　陳張正見
平生懐直道桂松比貞風語黙妍蚩際沈浮毁譽中讒
新恩易盡情去寵難終彈珠金市側抵玉崑山東含香
老顔駟執㦸異揚雄惆悵崔亭伯幽憂馮敬通王嬙沒
故塞班女棄深宫春苔封履跡秋葉奪粧紅顔如花落
槿鬢似雪飄蓬此時積長歎傷年誰復同(崑一作舂/積一作即)
　　　班去趙姬升　　　　　　陳徐堪
班姬與飛燕俱侍漢王宫不意恩情歇偏將衰草同香
飛金輦外苔上玉階中今日悲團扇非是為秋風
　　　泰山吟(古今樂録曰王僧䖍技錄有泰山吟行/今不歌樂府解題曰泰山吟言人死精)
　　　　(魄歸於泰山亦薤/露蒿里之類也)　　　　晉陸機
泰山一何髙迢迢造天庭峻極周已逺曽雲鬱冥冥梁
甫亦有館蒿里亦有亭幽塗延萬鬼神房集百靈長吟
泰山側慷慨激楚聲
　　　同前　　　　　　　　　　宋謝靈運
岱宗秀維岳崔崒刺雲天岞崿既嶮巇觸石輒芊緜登
封瘞崇壇降禪藏肅然石閭何晻藹明堂祕靈篇(芊緜/一作)
(千/眠)
　　　梁甫吟(古今樂録曰王僧䖍技録有梁甫吟行/今不歌謝希逸琴論曰諸葛亮作梁甫)
　　　　(吟陳武别傳曰武常騎驢牧羊諸家牧豎十/數人或有知歌謠者武遂學泰山梁甫吟幽)
　　　　(州馬客吟及行路難之屬蜀志曰諸葛亮好/為梁甫吟然則不起於亮矣李勉琴説曰梁)
　　　　(甫吟曽子撰琴操曰曽子耕泰山之下天雨/雪凍旬月不得歸思其父母作梁山歌蔡邕)
　　　　(琴頌曰梁甫悲吟周公越裳注梁甫山名在/泰山下梁甫吟葢言人死𦵏此山亦葬歌也)
　　　　(又有泰山梁甫吟與此頗同按晏子曰公孫/捷田開疆古冶子事景公勇而無禮晏子言)
　　　　(於公餽之二桃曰三子計功而食桃公孫捷/曰吾再搏隠虎功可以食田曰吾杖兵而御)
　　　　(三軍者再功可以食古冶子曰君當濟河黿/銜左驂冶潜行水底逆流百歩從流九里得)
　　　　(黿頸功可以食二子曰吾勇不若子功不逮/子取桃不讓是貪也然而不死無勇也刎頸)
　　　　(而死冶曰二子死之冶獨不逮又刎頸而死/西溪叢語曰李善陸詩註蔡邕琴頌云梁甫)
　　　　(悲吟不知名為梁父吟何義張衡四愁詩云/欲往從之梁甫艱注云泰山東嶽也君有徳)
　　　　(則封此山願輔佐君王致於有徳而為小人/讒邪之所阻梁父泰山下小山名諸葛亮好)
　　　　(為梁父吟/恐取此意)　　　　　　蜀諸葛亮
步出齊城門遥望蕩隂里里中有三墳纍纍正相似問
是誰家墓田疆古冶子力能排南山文能絶地紀一朝
被讒言二桃殺三士誰能為此謀國相齊晏子(遙望蕩/隂里解)
(題作追望隂陽里青州有隂陽里田疆古治子解題/作田强固野子墳一作墓子一作民紀一作理)
　　　同前　　　　　　　　　晉陸機
玉衡既已驂羲和若飛凌四運循環轉寒暑自相承冉
冉年時暮迢迢天路徴招揺東北指大火西南升悲風
無絶響𤣥雲互相仍豐氷憑川結零露彌天凝年命時
相逝慶雲鮮克乘履信多愆期思順焉足憑慷慨臨川
響非此孰為興哀吟梁甫巔慷慨獨撫膺(既一作固氷/一作水零一)
(作寒又作霜慷/慨一作愾愾)
　　　同前　　　　　　　　　梁沈約
龍駕有馳䇿日御不停隂星籥亟迴變氣化坐盈侵寒
光稍眇眇秋塞日沈沈髙牕久餘火傾河駕騰參飈風
折暮草驚籜霣層林時雲靄空逺淵水結清深奔樞豈
易紐珠庭不可臨懷仁每多意履順孰能禁露清一唯
促緩志且移心哀歌步梁甫歎絶有遺音(塞一作色籜/一作竿雲集)
(作/雨)
　　　同前　　　　　　　　　　陳陸瓊
臨淄佳麗地年少習名倡似笑唇朱動非愁眉翠揚掩
抑隨竽轉和柔㑹瑟張輕扇屢迴指飛塵亟繞梁寄言
諸葛相此曲乍難忘(年少一/作少小)
　　　泰山梁甫行(樂府解題曰曹植改/泰山梁甫為八方)
　　　　　　　　　　　　　　魏陳思王植
八方各異氣千里殊風雨劇哉邉海民寄身於草墅妻
子象禽獸行止依林阻柴門何蕭條狐兎翔我宇(後/闕)
　　　東武吟行(古今樂録曰王僧䖍技錄有東武吟/行今不歌左思齊都賦注云東武太)
　　　　(山皆齊之土風弦歌謳吟之曲名也通/曲曰漢有東武郡今髙宻諸城縣是也)
　　　　　　　　　　　　　　晉陸機
投跡短世間髙步長生闈濯髪冒雲冠浣身被羽衣飢
從韓衆餐寒就佚女棲(浣一/作洗)
　　　同前　　　　　　　　　宋鮑照
主人且勿喧賤子歌一言僕本寒鄉士出身蒙漢恩始
隨張校尉召募到河源後逐李輕車追虜出塞垣宻途
亘萬里寧嵗猶七奔肌力盡鞍甲心思歴涼温將軍既
下世部曲亦罕存時事一朝異孤績誰復論少壯辭家
去窮老還入門腰鐮刈葵藿倚杖牧雞豚昔如韝上鷹
今似檻中猿徒結千載恨空負百年怨弃席思君幄疲
馬戀君軒願垂晉主恵不愧田子魂(召一作占牧一/作收結一作積)
　　　同前　　　　　　　　　梁沈約
天徳深且曠人世賤而浮東枝裁拂景西壑已停輈逝
辭金門寵去飲玉池流霄轡一永矣俗累從此休
　　　怨詩行(琴操卞和得玉璞以三獻楚封為陵陽/矦辭不受而作怨歌班婕妤怨詩行序)
　　　　(漢成帝班媫妤失寵求供養太后於長信宫/乃作怨詩以自傷託辭於紈扇云郭本分怨)
　　　　(詩行怨詩怨歌行為三類今從之怨詩行古/辭言人命難常不如遊心恣欲也一曰怨詩)
　　　　(行歌陳思而下多言弃妻怨女大畧祖班/婕妤怨歌行之意惟阮瑀怨詩與此意合)
　　　　　　　　　　　　　　古辭
天徳悠且長人命一何促百年未幾時奄若風吹燭嘉
賔難再遇人命不可續齊度遊四方各繫太山録人間
樂未央忽然歸東嶽當須盪中情遊心恣所欲
　　　同前(二首七解王古今樂録曰怨詩/行歌東阿  明月照髙樓一篇)
　　　　　　　　　　　　　魏陳思王植
明月照髙樓流光正徘徊上有愁思婦悲歎有餘哀(一/解)
借問歎者誰自云宕子妻夫行踰十載賤妾常獨棲(二/解)
念君過於渴思君劇於飢君為髙山柏妾為濁水泥(三/解)
北風行蕭蕭烈烈入吾耳心中念故人淚隨不能止(四/解)
浮沈各異路㑹合當何諧願作東北風吹我入君懷(五/解)
君懷常不開賤妾當何依恩情中道絶流止任東西(六/解)
我欲竟此曲此曲悲且長今日樂相樂别後莫相忘(六/解)
(右一曲晉樂所奏作君/為一作君作相一  桐)
明月照髙樓流光正徘徊上有愁思婦悲歎有餘哀借
問歎者誰言是宕子妻君行踰十年孤妾常獨栖君若
清路塵妾若濁水泥浮沈各異勢㑹合何時諧願為西
南風長逝入君懷君懷時不開妾心當何依(右一曲本/辭即七哀)
(詩/)
　　　同前　　　　　　　　　晉梅陶
庭植不材栁苑育能鳴鶴鼓枝遊畦畝栖釣一丘壑最
恱朝敷榮夕乘南音客晝立薄遊景暮宿漢隂魄庇身
䕃王猷罷蹇反幻迹
　　　同前
明月照髙樓含君千里光巷中情思滿斷絶孤妾腸悲
風盪帷帳瑶翠坐自傷妾心依天末思與浮雲長嘯歌
視秋草幽葉豈再揚暮蘭不待嵗離華能幾芳願作張
女引流悲繞君堂君堂嚴且祕絶調徒飛揚
　　　明月照髙樓　　　　　　梁武帝
圓魄當虚闥清光流思延延思照孤影悽怨還自憐臺
鏡早生塵匣琴又無弦悲慕屢傷節離憂亟華年君如
東扶景妾似西栁煙相去既路迥明晦亦殊懸願為銅
鐵轡以感長樂前
　　　怨詩　　　　　　　　　魏阮瑀
民生受天命漂若河中塵雖稱百齡夀孰能應此身猶
獲嬰凶禍流落恒苦辛(流落一/作流離)
　　　同前(王子年拾遺記曰石季倫有愛婢曰朔風/魏末於胡中得之年十五無有比其容貌)
　　　　(最以文辭擅愛年三十妙年者爭嫉之崇/退翔風為房老使主羣少乃懐怨而作詩)
　　　　　　　　　　　　　　晉翔風
春華誰不美卒傷秋落時突煙還自低鄙退豈所期桂
芳徒自蠧失愛在蛾眉坐見芳時歇憔悴空自嗤
　　　同前(集云怨詩楚調示/龎主簿鄧治中)　　　陶潜
天道幽且逺鬼神茫昧然結髪念善事僶俛五十年弱
冠逢世阻始室喪其偏炎火屢焚如螟蜮恣中田風雨
縱横至收歛不盈廛夏日常抱飢寒夜無被眠造夕思
雞鳴及晨願烏遷在已亦何怨離憂悽目前吁嗟身後
名於我若浮煙慷慨激悲歌鍾期信為賢(五十一作六/九亦何怨一)
(作何怨天/激一作獨)
　　　同前　　　　　　　　　梁簡文帝
秋風與白團本自不相安新人及故愛意氣豈能寛黄
金肘後鈴白玉案前盤誰堪空對此還成無嵗寒
　　　同前　　　　　　　　　劉孝威
退寵辭金屋見譴斥甘泉枕席秋風起房櫳明月懸燭
避牕中影香迴爐上煙丹庭斜草逕素壁㸃苔錢歌起
蒲生曲樂奏下山弦新聲昔廣宴餘杯今自傳王嬙向
絶漠宗女入祁連鴈書猶未返角馬無歸年昭臺省媵
御曽坂無棄捐後薪隨復積前魚誰更憐
　　　同前　　　　　　　　　陳張正見
新豐妖冶地遊俠競驕奢池臺間羅綺桃李雜煙霞葢
影分連騎衣香合並車艷粉驚飛蝶紅粧映落花舞衫
飄冶袖歌扇掩團紗玉牀珠帳巻金樓鏡月斜還疑簫
史鳳不及季倫家
　　　同前(二首/)　　　　　　　　江總
採桑歸路河流深憶昔相期柏樹林奈許新縑傷妾意
無由故劒動君心
新梅嫩栁未障羞情去思移那可留團扇篋中言不分
纎腰掌上詎勝愁(分選詩拾/遺作盡)
　　　怨歌行(漢書曰孝成班倢伃初入官為少使俄/而大幸為倢伃居増成舍其後趙飛燕)
　　　　(姊弟亦從微賤興班倢伃失寵稀復進見趙/氏姊弟驕妬倢伃恐久見危求供養太后長)
　　　　(信宫帝許焉樂府解題曰倢伃怨者為漢成/帝班倢伃作也倢伃徐令彪之姑况之女美)
　　　　(而能文初為帝所寵愛後幸趙飛燕姊弟冠/於後宫倢伃自知見薄乃退居東宫作賦及)
　　　　(紈扇詩以自傷悼後人傷之而為倢伃怨/也歌錄曰怨歌行古辭樂府作顔延年)
　　　　　　　　　　　　　　　漢班倢伃
新裂齊紈素鮮潔如霜雪裁為合歡扇團團似明月出
入君懷袖動揺微風發常恐秋節至凉飈奪炎熱弃捐
篋笥中恩情中道絶(裂一作製鮮一作皎為一作/成團團一作團圓飈一作風)
　　　同前(樂録作古辭王僧䖍技録曰荀録所載古/為君一篇今不傳樂府解題曰古辭言周)
　　　　(公推心輔政二叔流言致有雷雨抜木之變/若梁簡文十五頗有餘自言姝豔以讒見毁)
　　　　(與古文意同而體異傳休奕盖傷十五入君/門一別終華髪不及偕老猶望死而同穴也)
　　　　　　　　　　　　　魏陳思王植
為君既不易為臣良獨難忠信事不顯乃有見疑患周
公佐成王金縢功不刋推心輔王室二叔反流言待罪
居東國泣涕常留連皇靈大動變震雷風且寒拔樹偃
秋稼天威不可干素服開金縢感悟求其端公旦事既
顯成王乃哀難吾欲竟此曲此曲悲且長今日樂相樂
别後莫相忘(右一曲晉/樂所奏)
　　　同前　　　　　　　　　梁簡文帝
十五頗有餘日照杏梁初蛾眉本多嫉掩鼻特成虚持
此傾城貌翻為不肖軀秋風吹海水寒霜依玉除月光
臨户駛荷花依浪舒望簷悲雙翼窺沼泣前魚苔生履
處没草合行人踈裂紈傷不盡歸骨恨難袪早知長信
别不避後園輿(前魚一作/王餘魚名)
　　　同前(集雜體詩云/班倢伃詠扇)　　　　　江淹
紈扇如團月出自機中素畫作秦王女乘鸞向煙霧彩
色世所重雖新不代故竊悲涼風至吹我玉陛樹君子
恩未畢零落委中路(圜一/作團)
　　　同前　　　　　　　　　　沈約
時屯寕易犯俗險信難羣坎壈元叔賦頓挫敬通文遽
淪班姬寵夙窆賈生墳短俗同如此長歎何足云
　　　同前　　　　　　　　　周庾信
家住金陵縣前嫁得長干少年回頭望鄉淚落不知何
處天邉胡塵㡬日應盡漢月何時更圓為君能歌此曲
不覺心隨㫁弦
　　　同前　　　　　　　　　隋虞世南
紫殿秋風冷彫甍白日沈裁紈悽㫁曲織素別離心掖
庭羞改畫長門不惜金寵移恩稍薄情踈恨轉深香銷
翠羽帳弦㫁鳳凰琴鏡前紅粉歇堦上緑苔侵誰言掩
歌扇翻作白頭吟
　　　怨歌行朝時篇　　　　　晉傅𤣥
昭昭朝時日皎皎晨明月十五入君門一别終華髪同
心忽異離曠如胡與越胡越有㑹時參辰遼且濶形影
雖髣髴音聲寂無達纎弦感促桂觸之哀聲發情思如
循環憂來不可遏塗山有餘恨詩人詠采葛蜻蛚吟牀
下回風起幽闥春榮隨路落芙蓉生木末自傷命不遇
良辰永乖别已爾可奈何譬如紈素裂孤雌翔故巢星
流光景絶魂神馳萬里甘心要同宂(晨一作最/如一作若)
　　　班倢伃(一曰倢/伃怨)　　　　　　晉陸機
倢伃去辭寵淹留終不見寄情在玉階託意唯團扇春
苔暗階除秋草蕪髙殿昬黄履綦絶愁來空雨面(昬黄/一作)
(黄/昬)
　　　同前　　　　　　　　　　梁元帝
婕妤初選入含媚向羅幃何言飛燕寵青苔生玉墀誰
知同輦愛遂作裂紈詩以兹自傷苦終無長信悲
　　　同前(集云班/倢伃怨)　　　　　　　劉孝綽
應門寂已閉非復後庭時况在青春日萋萋緑草滋妾
身似秋扇君恩絶履綦詎憶遊輕輦徒令賤妾辭(徒令/一作)
(從/今)
　　　同前(此與下首並云/奉和湘東王教)　　　　何思澄
寂寂長信晩雀聲喧洞房蜘蛛網髙閣駮蘚被長廊虚
殿簾幃静閒堦花蘂香悠悠視日暮還復拂空牀(拂一/作守)
　　　同前　　　　　　　　　　孔翁歸
長門與長信日暮九重空雷聲聴隠隠車響絶瓏瓏恩
光隨妙舞團扇逐秋風鈆華誰不慕人意自難終
　　　同前(郭本作玉叔英妻沈/氏今從玉臺藝文)　　劉令􁌫
日落應門閉愁思百端生況復昭陽近風傳歌吹聲寵
移終不恨讒枉太無情只言争分理非獨舞腰輕
　　　同前　　　　　　　　　　陳隂鏗
柏梁新寵盛長信昔恩傾誰謂詩書巧翻為歌舞輕花
月分牕進苔草共階生妾淚衫前滿單眠夢裏驚可惜
逢秋扇何用合歡名(眠一/作暝)
　　　同前　　　　　　　　　　何楫
齊紈既逐篋趙舞即凌人履跡隨恩故階苔逐恨新獨
卧銷香炷長啼費手巾庭草何聊賴也持秋當春(手一/作錦)
　　　玉階怨(漢書曰班倢伃為趙飛燕譛退處東宫/作賦自悼云華殿塵兮玉階苔此曲舊)
　　　　(列長門怨後今/移附班倢伃)　　　　　齊謝朓
夕殿下珠簾流螢飛復息長夜縫羅衣思君此何極
　　　同前(詩品亦/作謝朓)　　　　　　　虞炎
紫藤拂花樹黄鳥度青枝思君一歎息苦淚應言垂
　　　長門怨(漢武帝故事曰武帝為膠東王時長公/主嫖有女欲與王㛰景帝未許後長主)
　　　　(還宫膠東王數嵗長主抱置膝上問曰兒欲/得婦否長主指左右長御百餘人皆云不用)
　　　　(指其女問曰阿嬌好否笑對曰好若得阿嬌/作婦當作金屋貯之長主乃苦要帝遂成㛰)
　　　　(焉漢書曰孝武陳皇后長公主嫖女也擅寵/驕貴十餘年而無子聞衛子夫得幸幾死者)
　　　　(數焉元光五年廢居長門宫樂府解題曰長/門怨者為陳皇后作也后退居長門宫愁悶)
　　　　(悲思聞司馬相如工文章奉黄金百斤令為/解愁之辭相如為作長門賦帝見而傷之復)
　　　　(得親幸後人因其/賦而為長門怨也)　　　　梁栁惲
玉壺夜愔愔應門重且深秋風動桂樹流月搖輕隂綺
簷清露溽網户思蟲吟歎息下蘭閣含愁奏雅琴何由
鳴曉佩復得抱宵衾無復金屋念豈照長門心(溽一/作滴)
　　　同前　　　　　　　　　費昶
向夕千愁起自悔何嗟及愁思且歸牀羅襦方掩泣絳
樹揺風軟黄鳥弄聲急金屋貯嬌時不言君不入
　　大曲
　　　(宋書樂志曰大曲十五曲一曰東門二曰西山/三曰羅敷四曰西門五曰黙黙六曰園桃七曰)
　　　(白鵠八曰碣石九曰何嘗十曰置酒十一曰為/樂十二曰夏門十三曰王者布大化十四曰洛)
　　　(陽令十五曰白頭吟東門東門行羅敷豔歌羅/敷行西門西門行黙黙折楊栁行白鵠何嘗並)
　　　(豔歌何嘗行為樂滿歌行洛陽令鴈門太守行/白頭吟並古辭碣石步出夏門行武帝辭西山)
　　　(折楊栁行園桃煌煌京洛行並文帝辭夏門步/出夏門行王者布大化櫂歌行並明帝辭置酒)
　　　(野田黄爵行東阿王辭白頭吟與櫂歌同調其/羅敷何嘗夏門三曲前有豔後有趨碣石一篇)
　　　(有豔白鵠為樂王者布大化三曲有趨白頭吟/一曲有亂古今樂録曰凡諸大曲竟黄老彈獨)
　　　(出舞無亂按王僧䖍技録櫂歌行在瑟調/白頭吟在楚調而沈約云同調未知孰是)
　　　滿歌行(三首四解零樂府解題曰古辭其始言/逢此百罹  丁荼毒古人遜位躬耕遂)
　　　　(我所願次言窮逹天命智者不憂莊周遺名/名垂千載終言命如鑿石見火宜自娛以頤)
　　　　(養保此/百年也)　　　　　　　古辭
為樂未幾時遭世險巇逢此百罹零丁荼毒愁懣難支
遙望辰極天曉月移憂來填心誰當我知(一/解)戚戚多思
慮耿耿不寧禍福無形唯念古人遜位躬耕遂我所願
以兹自寧自鄙山棲守此一榮(二/解)暮秋烈風起西蹈滄
海心不能安攬衣起瞻夜北斗䦨干星漢照我去去自
無他奉事二親勞心可言(三/解)窮達天所為智者不愁多
為少憂安貧樂正道師彼莊周遺名者貴子熙同巇往
者二賢名垂千秋(四/解)飲酒歌舞不樂何須善哉照觀日
月日月馳驅轗軻世間何有何無貪財惜費此一何愚
命如鑿石見火居世竟能幾時但當歡樂自娛盡心極
所嬉怡安善養君徳惟百年保此期頤(飲酒下為趨所/右一曲晉樂)
(奏/)
為樂未幾時遭時嶮巇逢此百罹伶丁荼毒愁苦難為
遥望極辰天曉月移憂來填心誰當我知戚戚多思慮
耿耿殊不寧禍福無形惟念古人遜位躬耕遂我所願以
兹自寧自鄙棲棲守此末榮莫秋烈風昔蹈滄海心不
能安攬衣瞻夜北斗䦨干星漢照我去自無他奉事二
親勞心可言窮達天為智者不愁多為少憂安貧樂道
師彼莊周遺名者貴子遐同遊往者二賢名垂千秋飲
酒歌舞樂復何須照視日月日月馳驅轗軻人間何有
何無貪財惜費此一何愚鑿石見火居代㡬時為當歡
樂心得所喜安神養性得保遐期(右一曲/本辭)
　
　
　
　
　
　
　
　
　
　
　
　
　
　
　
　古樂苑巻二十二
欽定四庫全書
　古樂苑卷二十三
　　　　　　　　　　　明　梅鼎祚　編
　清商曲辭
　　(清商樂一曰清樂清樂者九代之遺聲其始即相/和三調是也並漢魏已來舊曲其辭皆古調及魏)
　　(三祖所作自晉朝播遷其音分散苻堅滅涼得之/傳於前後二秦及宋武定關中因而入南不復存)
　　(於内地自時巳後南朝文物號為最盛民謡國俗/亦世有新聲故王僧䖍論三調歌曰今之清商實)
　　(由銅雀魏氏三祖風流可懐京洛相高江左彌重/而情變聽改稍復零落十數年間亡者將半所以)
　　(追餘操而長懐撫遺器而太息者矣後魏孝文討/淮漢宣武定壽春收其聲伎得江左所傳中原舊)
　　(曲明君聖主公莫白鳩之屬及江南吳歌荆楚西/聲總謂之清商樂至於殿庭饗宴則兼奏之遭梁)
　　(陳亡亂存者盖寡及隋平陳得之文帝善其節奏/曰此華夏正聲也乃㣲更損益去其哀怨考而補)
　　(之以新定律吕更造樂器因於太常置清商署以/管之謂之清樂開皇初始置七部樂清商伎其一)
　　(也大業中煬帝乃定清樂西涼等為九部而清樂/歌曲有楊伴舞曲有明君并契樂器有鍾磬琴瑟)
　　(擊琴琵琶箜􁣖筑箏節鼓笙笛簫箎塤等十五種/為一部唐又増吹葉而無塤隋室喪亂日益淪缺)
　　(唐貞觀中用十部樂清樂亦在焉至武后時猶有/六十三曲其後歌辭在者有白雪公莫巴渝明君)
　　(鳯將雛明之君鐸舞白鳩白紵子夜呉聲四時歌/前溪阿子及歡聞團扇懊儂長史變丁督護讀曲)
　　(烏夜啼石城莫愁㐮陽西烏夜飛估客楊伴雅歌/驍壺常林歡三洲採桑春江花月夜玉樹後庭花)
　　(堂堂汎龍舟等三十二曲明之君雅歌各二首四/時歌四首合三十七首又七曲有聲無辭上柱鳯)
　　(雛平調清調琴調平折命嘯通前為四十四曲存/焉長安已後朝庭不重古曲工伎□缺能合於管)
　　(弦者唯明君楊伴驍壺春歌秋歌白雪堂堂春江/花月夜等八曲自是樂章訛失與呉音轉逺開元)
　　(中劉貺以為宜取呉人使之傳習以問歌工李郎/子郎子北人學於江都人俞才生時聲調已失唯)
　　(雅歌曲辭辭典而音雅及郎子亡去清樂之歌遂/闕自周隋已來管弦雅曲將數百曲多用西涼樂)
　　(鼓舞曲多用龜兹樂唯琴工猶傳楚漢舊聲及清/調蔡邕五弄楚調四弄謂之九弄雅聲獨存非朝)
　　(廷郊廟所用故不載樂府解題曰蔡邕云清商曲/又有出郭西門陸地行車夾鍾朱堂寢奉法等五)
　　(曲其詞不/足采者)
　　呉聲歌曲(一/)
　　　(晉書樂志曰呉歌雜曲並出江南東晉巳來稍/有増廣其始皆徒歌既而被之管弦盖自永嘉)
　　　(渡江之後下及梁陳咸都建業呉聲歌曲起於/此也古今樂録曰呉聲歌舊器有箎箜篌琵琶)
　　　(今有笙箏其曲有命嘯呉聲遊曲半折六變八/解命嘯十解存者有烏噪林浮雲驅雁歸湖馬)
　　　(讓餘皆不傳呉聲十曲一曰子夜二曰上柱三/曰鳯將雛四曰上聲五曰歡聞六曰歡聞變七)
　　　(曰前溪八曰阿子九曰丁督護十曰團扇郎並/梁所用曲鳯雛巳上三曲古有有歌自漢至梁)
　　　(不改今不傳上聲已下七曲内人包明月製舞/前溪一曲餘並王金珠所製也遊曲六曲子夜)
　　　(四時歌警歌變歌並十曲中間遊曲也半折六/變八解漢世巳來有之八解者古弹上柱古弹)
　　　(鄭于新蔡大治小治當男盛當梁太清中猶有/得者今不傅又有七日夜女歌長史變黄鵠碧)
　　　(玉桃葉長樂仕歡好懊惱/讀曲亦皆吳聲歌曲也)
　　　呉歌(三首/)　　　　　　　宋鮑照
夏口樊城岸曹公却月戍但觀流水還識是儂流下
夏口樊城岸曹公却月樓觀見流水還識是儂淚流
人言荆江狹荆江定自濶五兩了無聞風聲那得逹
　　　子夜歌(四十二首唐書樂志曰子夜歌者晉曲/也晉有女子名子夜造此聲聲過哀苦)
　　　　(宋書樂志曰晉孝武太元中瑯琊王軻之家/有鬼歌子夜殷允為預章預章僑人庾僧䖍)
　　　　(家亦有鬼歌子夜殷允為預章亦是太元中/則子夜是此時以前人也古今樂録曰凡歌)
　　　　(曲終皆有送聲子夜以持子送曲鳯將雛以/澤雉送曲樂府解題曰後人更為四時行樂)
　　　　(之詞謂之子夜四時歌又有大子夜/歌子夜警歌子夜變歌皆曲之變也)
　　　　　　　　　　　　　　晉宋齊辭
落日出前門瞻矚見子度冶容多姿鬢芳香已盈路
芳自香所為冶容不敢當天不奪人願故使儂見郎
宿昔不梳頭絲髪被兩肩婉伸郎膝上何處不可憐
自從别歡來奩器了不開頭亂不敢理粉拂生黄衣
﨑嶇相怨慕始獲風雲通玉林語石闕悲思兩心同(林/一)
(作牀石闕漢碑/名隱言悲也)
見娘善容媚願得結金蘭空織無經緯求匹理自難(善/一)
(作/喜)
始欲識郎時兩心望如一理絲入殘機何悟不成匹
前絲斷纒綿意欲結交情春蠶易感化絲子已復生(纒/一)
(作/成)
今日已歡別合㑹在何時明燈照空局悠然未有期
自從別郎來何日不咨嗟黄蘗鬱成林當奈苦心多
髙山種芙蓉復經黄蘗塢果得一蓮時流離嬰辛苦
朝思出前門暮思還後渚語咲向誰道腹中隂憶汝
擥枕北牕卧郎來就儂嬉小喜多唐突相憐能幾時
駐筯不能食蹇蹇步闈裏投瓊著局上終日走博子
郎為傍人取負儂非一事攡門不安横無復相關意
年少當及時蹉跎日就老若不信儂語但看霜下草
緑攬迮題錦雙裙今復開巳許腰中帶誰其解羅衣
常慮有貳意歡今果不齊枯魚就濁水長與清流乖
歡愁儂亦慘郎咲我亦喜不見連理樹異根同條起
感歡初殷勤歎子後遼落打金側瑇瑁外豔裏懐薄
別後涕流連相思情悲滿憶子腹糜爛肝腸尺寸斷
道近不得數遂致盛寒違不見東流水何時復西歸
誰能思不歌誰能飢不食日冥當户倚惆悵底不憶
擥裙未結帶約眉出前牕羅裳易飄颺小開罵春風
舉酒待相勸酒還杯亦空願因㣲觴㑹心感色亦同
夜覺百思纒憂歎涕流襟徒懐傾筐情郎誰明儂心
儂年不及時其於作乖離素不如浮萍轉動春風移
夜長不得眠轉側聽更鼔無故歡相逄使儂肝腸苦
歡從何處來端然有憂色三喚不一應有何比松柏
念愛情慊慊傾倒無所惜重簾持自鄣誰知許厚薄
氣清明月朗夜與君共嬉郎歌妙意曲儂亦吐芳詞
驚風急素柯白日漸㣲濛郎懐幽閨性儂亦恃春容
夜長不得眠明月何灼灼想聞散喚聲虚應空中諾
人各既疇匹我志獨乖違風吹冬簾起許時寒薄飛
我念歡的的子行由預情霧露隱芙蓉見蓮不分明(讀/曲)
(歌一首與此同首句云非/歡獨慊慊子作歡不作詎)
儂作北辰星千年無轉移歡行白日心朝東暮還西
憐歡好情懐移居作鄉里桐樹生門前出入見梧子
遣信歡不來自往復不出金銅作芙蓉蓮子何能實
初時非不宻其後日不如回頭批櫛脱轉覺薄志疎
寢食不相忘同坐復俱起玉藕金芙蓉無稱我蓮子
恃愛如欲進含羞未肯前朱口發豔歌玉指弄嬌弦(此/下)
(二首玉臺作梁武/帝一見子夜警歌)
朝日照綺錢光風動紈素巧笑倩兩犀美目揚雙蛾
　　　子夜四時歌(七十五首/)　　　晉宋齊辭
　　　　春歌(二十首/)
春風動春心流目矚山林山林多竒采陽鳥吐清音
緑荑帶長路丹椒重紫莖流吹出郊外共歡弄春英
光風流月初新林錦花舒情人戲春月窈窕曵羅裾
妖冶顔蕩駘景色復多媚温風入南牖織婦懐春意
碧樓冥初月羅綺垂新風含春未及歌桂酒發清容
杜鵑竹裏鳴梅花落滿道燕女遊春月羅裳曵芳草
朱光照緑苑丹華粲羅星那能閨中繡獨無懐春情
鮮雲媚朱景芳風散林花佳人步春苑繡帶飛粉葩
羅裳迮紅袖玉釵明月璫冶遊步春露艷覔同心郎
春林花多媚春鳥意多哀春風復多情吹我羅裳開
新燕弄初調杜鵑競晨鳴畫眉忘注口遊步散春情
梅花落已盡栁花隨風散歎我當春年無人相要喚
昔別雁集渚今還燕巢梁敢辭嵗月乆但使逄春陽
春園花就黄陽池水方渌酌酒初滿杯調弦始成曲(成/一)
(作/終)
娉婷揚袖舞阿那曲身輕照灼蘭光在容冶春風生
阿那曜姿舞逶迤唱新歌翠衣發華洛回情一見過
明月照桂林初花綿繡色誰能不相思獨在機中織(明/月)
(照桂林玉臺作/朝日照北林)
﨑嶇與時競不復自顧慮春風振榮林常恐華落去
思見春花月含笑當道路逄儂多欲擿可憐持自誤
自從别歡後歎音不絶響黄蘖向春生苦心隨日長
　　　　夏歌(二十首/)
髙堂不作壁招取四面風吹歡羅裳開動儂含笑容
反覆華簟上屏帳了不施郎君未可前待我整容儀
開春初無歡秋冬更増淒共戲炎暑月還覺兩情諧
春別猶春戀夏還情更乆羅帳為誰褰雙枕何時有
疊扇放牀上企想逺風來輕袖拂華粧窈窕登髙臺
含桃已中食郎贈合歡扇深感同心意蘭室期相見
田蠶事巳畢思婦猶苦身當暑理絺服持寄與行人
朝登涼臺上夕宿蘭池裏乘月採芙蓉夜夜得蓮子
暑盛靜無風夏雲薄暮起攜手宻葉下浮瓜沉朱李
鬱蒸仲暑月長嘯北湖邉芙蓉始結葉抱豔未成蓮
適見戴青幡三春已復傾林鵲改初調林中夏蝉鳴
春桃初發紅惜色恐儂擿朱夏花落去誰復相尋覔
昔别春風起今還夏雲浮路遥日月促非是我淹畱
青荷盖緑水芙蓉葩紅鮮郎見欲採我我心欲懐蓮
四周芙蓉池朱堂敞無壁珍簟鏤玉牀繾綣任懐適
赫赫盛陽月無儂不握扇窈窕瑶臺女冶遊戲涼殿
春傾桑葉盡夏開蠶務畢晝夜理機絲知欲早成匹
情知三夏熱今日偏獨甚香巾拂玉席共郎登樓寢
輕衣不重綵飈風故不涼三伏何時過許儂紅粉粧
盛暑非遊節百慮相纒綿汎舟芙蓉湖散思蓮子間
　　　　秋歌(十八首/)
風清覺時涼明月天色髙佳人理寒服萬結砧杵勞
清露凝如玉涼風中夜發情人不還卧冶遊步明月
鴻雁搴南去乳燕指北飛征人難為思願逐秋風歸
開牕取月光滅燭解羅裳含笑帷幌裏舉體蘭蕙香(取/一)
(作/秋)
適憶三陽初今已九秋暮追逐太始樂不覺華年度
飄飄初秋夕明月耀秋輝握腕同遊戲庭含媚素歸
秋夜涼風起天髙星月明蘭房競粧飾綺帳待雙情
涼風開牕寢斜月垂光照中宵無人語羅幌有雙笑
金風扇素節玉露凝成霜登髙去來雁惆悵客心傷
草木不常榮顦顇為秋霜今遇泰始世年逄九春陽(常/一)
(作/長)
自從別歡來何日不相思常恐秋葉零無復蓮條時
掘作九州池盡是大宅裏處處種芙蓉婉轉得蓮子
初寒八九月獨纒自絡絲寒衣尚未了郎喚儂底為
秋愛兩兩雁春感雙雙燕蘭鷹接野雞雉落誰當見
仰頭看梧樹桐花特可憐願天無霜雪梧子解千年(按/讀)
(曲歌一首與此/同但無首句)
白露朝夕生秋風淒長夜憶郎須寒服乘月擣白素
秋風入牕裏羅帳起飄颺仰頭看明月寄情千里光(風/玉)
(臺作/威)
别在三陽初望還九秋暮惡見東流水終年不西顧
　　　　冬歌(十七首/)
淵氷厚三尺素雪覆千里我心如松柏君情復何似
塗澀無人行冐寒往相覔若不信儂時但看雪上跡
寒鳥依髙樹枯林鳴悲風為歡顦顇盡那得好顔容
夜半冐霜來見我輙怨唱懐氷闇中倚已寒不復亮
躡履步荒林蕭索悲人情一唱泰始樂枯草銜花生
昔别春草緑今還墀雪盈誰知相思老𤣥鬢白髪生
寒雲浮天凝積雪氷川波連山結玉巖修庭振瓊柯
炭爐却夜寒重袍坐疉褥與郎對華榻弦歌秉蘭燭(秉/一)
(作/炳)
天寒嵗欲暮朔風舞飛雪懐人重衾寢故有三夏熱
冬林葉落盡逄春已復曜葵藿生谷底傾心不蒙照
朔風灑霰雨緑池蓮水結願歡攘皓腕共弄初落雪
嚴霜白草木寒風晝夜起感時為歡歎霜鬢不可視
何處結同心西陵柏樹下晃蕩無四壁嚴霜凍殺我
白雪停隂岡丹華耀陽林何必絲與竹山水有清音
未嘗經辛苦無故彊相矜欲知千里寒但看井水氷
果欲結金蘭但看松柏林經霜不墮地嵗寒無異心(墮/一)
(作墜梁此首/一作  武帝)
適見三陽日寒蝉已復鳴感時為歡歎白髪緑鬢生
　　子夜四時歌(十六首/)　　　　　梁武帝
　　　春歌(四首/)
階上香入懐庭中花照眼春心鬱如此情來不可限(鬰/一)
(作一郭本/作王金珠)
蘭葉始滿地梅花已落枝持此可憐意摘以寄心知
朱日光素氷黄華映白雪折梅寄佳人共迎陽春月(郭/本)
(作王金珠/迎一作道)
花塢蝶雙飛栁堤鳥百舌不見佳人來徒勞心斷絶(郭/本)
(不/載)
　　　夏歌(四首/)
江南蓮花開紅光照碧水色同心復同藕異心無異
　(江南藝文所載一首與前小異有同藕異心無異菂/    蓮花水紅光復碧色同絲)
閨中花如繡簾上露如珠欲知有所思停織復踟蹰
玉盤貯朱李金杯盛白酒本欲持自親復恐不甘口(貯/一)
(作著郭本/作王金珠)
含桃落花日黄鳥營飛時君住馬已疲妾去蠶欲飢(欲/一)
(作/已)
　　　秋歌(四首/)
繡帶合歡結錦衣連理文懐情入夜月含笑出朝雲(繡/帶)
(合歡結一作寒閨周黼/帳郭本作王金珠冬歌)
七采紫金柱九華白玉梁但歌雲不去含吐有餘芳(雲/一)
(作繞郭本作王/金珠子夜變歌)
當信抱梁期莫聽回風音鏡中兩人髻分明無兩心
吹漏未可停斷弦更當續俱作雙絲引共奏同心曲(郭/本)
(作王金珠未一作不更當一/作當更詩紀云樂府不載悮)
　　　冬歌(四首/)
寒閨動黼帳密筵重錦席賣眼拂長袖含笑畱上客
別時鳥啼户金晨雪滿墀過此君不返但恐緑鬢衰
果欲結金蘭但看松柏林經霜不墮地嵗寒無異心
一年漏將盡萬里人未歸君志固有在妾軀乃無依(郭/本)
(不/載)
　　　子夜四時歌(三首/)　　　　　梁王金珠
　　　　夏歌(一首/)
垂簾倦煩熱巻幌乗清隂風吹合歡帳直動相思琴
　　　　秋歌(二首/)
疊素蘭房中勞情桂杵側朱顔潤紅粉香汗光玉色
紫莖垂玉露緑葉落金櫻著錦如言重衣羅始覺輕
　　　大子夜歌(二首此與警歌變歌/詩紀皆附為晉辭)
歌謡數百種子夜最可憐慷慨吐清音明轉出天然
絲竹發歌響假器揚清音不知歌謡妙聲勢出口心
　　　子夜警歌(二首/)
鏤椀傳緑酒雕罏薫紫煙誰知苦寒調共作白雪弦
恃愛如欲進含羞出不前朱口發豔歌玉指弄嬌弦
　　　子夜變歌(三首宋書樂志曰六變諸曲皆因事/制歌古今樂録曰子夜變歌前作持)
　　　　(子送後作歡娱我送子夜警歌無送聲/仍作變故呼為變頭謂六變之首也)
人傳歡負情我自未嘗見三更開門去始知子夜變
嵗月如流邁春盡秋已至熒熒條上花零落何乃駛
嵗月如流邁行已及素秋蟋蟀吟堂前惆悵使儂愁
　
　
　
　
　
　
　
　
　
　
　
　古樂苑巻二十三
欽定四庫全書
　古樂苑巻二十四
　　　　　　　　　　　　明　梅鼎祚　編
　清商曲辭(呉聲歌曲/神弦歌)
　　呉聲歌曲(二/)
　　　上聲歌(八首古今樂錄曰上聲歌者此因上聲/促柱得名或用一調或用無調名如古)
　　　　(歌辭所言謂哀思之音不及中/和梁武因之改辭無復雅句)
　　　　　　　　　　　　　　晉宋齊辭(齊一/作梁)
儂本是蕭草持作蘭桂名芬芳頓交盛感郎為上聲
郎作上聲曲柱促使弦哀譬如秋風急觸遇傷儂懐
初歌子夜曲改調促鳴箏四座暫寂靜聽我歌上聲
三鼓染烏頭聞鼓白門裏擥裳抱履走向冥不輕紀
三月寒暖適楊栁可藏雀未言涕交零如何見君隔
新衫繡兩襠迮著羅裳裏行步動㣲塵羅裙從風起(襠/一)
(作端裳一作/裙從一作隨)
裲襠與郎著反繡持貯裏汗汙莫濺浣持許相存在
春月㬉何太生裙迮羅襪曖曖日欲暝從儂門前過
　　　同前(郭本作/王金珠)　　　　　　　梁武帝
花色過桃杏名稱重金瓊名歌非下里含笑作上聲
　　　歡聞歌(古今樂録曰歡聞歌者晉穆帝升平初/歌畢輙呼歡聞不以為送聲後因此為)
　　　　(曲名今世用莎特乙/子代之語稍訛異也)
迢遥天無柱流漂萍無根單身如螢火持底報郎恩(迢/郭)
(作/遥)
　　　同前(二首/)　　　　　　　　梁武帝
豔豔金樓女心如玉池蓮持底報郎恩俱期遊梵天
南有相思木合影復同心遊女不可求誰能息空隂(一/作)
(識得音此首郭本作/王金珠歡聞變歌)
　　　歡聞變歌(六首古今樂録曰歡聞變歌者晉穆/帝升平中童子輩忽歌於道曰阿子)
　　　　(聞曲終輙云阿子汝聞不無幾而穆帝崩褚/太后哭阿子汝聞不聲既悽苦因以名之)
金瓦九重墻玉壁珊瑚柱中夜來相尋喚歡聞不顧
歡來不徐徐陽牕都鋭户耶婆尚未眠肝心如推櫓
張罾不得魚不櫓罾空歸君非鸕鷀鳥底為守空池
刻木作斑鷦有翅不能飛揺著帆檣上望見千里磯
鍥臂飲清血牛羊持祭天沒命成灰土終不罷相憐
駛風何曜曜㠶上牛渚磯帆作繖子張船如侣馬馳
　　　前溪歌(七首宋書樂志曰前溪歌者晉車騎將/軍沈玩所制郗昻樂府解題曰前溪舞)
　　　　(曲也左云古辭苕溪漁隱叢話曰于兢大唐/傳湖州徳清縣南前溪村則南朝集樂之處)
　　　　(今尚有數百家習音樂江南聲伎多自此出/所謂舞出前溪者也復齋漫録言陳劉刪詩)
　　　　(山邉歌落日池上舞前溪唐崔顥詩舞愛前/溪妙歌憐子夜長按智匠古今樂録曰車騎)
　　　　(將軍沈玩作前溪歌而非舞也盖復齋不/曽見于競大唐傳故不知舞出前溪耳)
　　　　　　　　　　　　　　晉沈玩
憂思出門倚逄郎前溪度莫作流水心引新都捨故
為家不鑿井擔瓶下前溪開穿亂漫下但聞林鳥啼
前溪滄浪暎通波澄渌清聲弦傳不絶千載寄汝名永
與天地并
逍遥獨桑頭北望東武亭黄瓜被山側春風感郎情
逍遥獨桑頭東北無廣親黄瓜是小草春風何足歎憶
汝涕交零
黄葛結蒙籠生在洛溪邉花落隨流去何見逐流還還
亦不復鮮(隨流郭本作逐水何見逐流一作/何當順流當又作嘗玉臺無末句)
黄葛生爛熳誰能斷葛根寕斷嬌兒乳不斷郎殷勤
　　　同前　　　　　　　　　梁包明月
當曙與未曙百鳥啼牕前獨眠抱被歎憶我懐中儂單
情何時雙
　　　阿子歌(三首宋書樂志曰阿子歌者亦因升平/初歌云阿子汝聞不後人演其聲為阿)
　　　　(子歡聞二曲樂死曰嘉興人養鴨/兒鴨兒既死因有此歌禾知孰是)
阿子復阿子念汝好顔容風流世希有窈窕無人雙
春月故鴨啼獨雄顛倒落工知悦弦死故來相尋博
野田草欲盡東流水又暴念我雙飛鳬飢渇常不飽
　　　同前　　　　　　　　　梁王金珠
可憐雙飛鳬飛集野田頭飢食野田草渇飲清河流
　　　丁督䕶歌(六首一曰阿督䕶宋書樂志曰督䕶/歌者彭城内史徐逵之為魯軒所殺)
　　　　(宋高祖使府内直都䕶丁旿收斂殯埋之逵/之妻高祖長女也呼旿至閣下自問斂送之)
　　　　(亊每問輙歎息曰丁督䕶其聲哀切後人因/其聲廣其曲焉唐書樂志曰丁督䕶晉宋問)
　　　　(曲也今歌是宋/武帝所製云)　　　　　宋孝武帝
督護北征去前鋒無不平朱門垂髙盖永世揚功名
洛陽數千里孟津流無極辛苦戎馬間别易㑹難得
督護北征去相送落星墟帆檣如芒檉督護今何渠
督護初征時儂亦惡聞許願作石尤風四面斷行旅
聞歡去北征相送直瀆浦只有淚可出無復情可吐
黄河流無極洛陽數千里轗軻戎旅間何由見歡子(此/首)
(郭本作/王金珠)
　　　團扇郎(樂府集曰晉中書令王珉好捉白團扇/侍人謝芳姿歌之因以為名一説珉與)
　　　　(嫂婢有愛情好甚篤嫂鞭撻過苦婢素善歌/而珉好持白團扇嫂令芳姿歌一曲當赦之)
　　　　(芳姿歌曰白團扇辛苦五流離是郎眼所見/珉曰奈何遺却芳姿應聲又歌曰團扇復團)
　　　　(扇許持自遮靣憔悴無復理羞與郎相見按/古今樂録與後説同末云後人因而歌之但)
　　　　(所言芳姿應聲又歌云白團扇顦顇非昔容/羞與即相見郭氏從之然不作正録前載團)
　　　　(扇復團扇一首玉臺作桃葉答團扇歌馮惟/訥云團扇歌亊本如此郭茂倩樂府所載犢)
　　　　(車薄不乘四首乃晉宋古辭失其/名氏楊慎以為芳姿本辭誤也)
　　　　　　　　　　　　　　晉謝芳姿
白團扇辛苦五流連是郎眼所見
白團扇顦顇非昔容羞與郎相見
　　　同前(三首前二首樂府作古辭/後首梁王金珠今從玉臺)桃葉
七寳畫團扇燦爛明月光餉郎却暄暑相憶莫相忘(餉/玉)
(臺作/與)
青青林中竹可作白團扇動揺郎玉手因風托方便
團扇復團扇持許自遮靣憔悴無復理羞與郎相見
　　　同前(四首/)　　　　　　　無名氏
犢車薄不乗步行耀玉顔逢儂都共語起欲著夜半
團扇薄不揺窈窕揺蒲葵相憐中道罷定是阿誰非
御路薄不行窈窕決横塘團扇鄣白日面作芙蓉光
白練薄不著趣欲著錦衣異色都言好清白為誰施
　　　同前　　　　　　　　　梁武帝
手中白團扇凈如秋團月清風任動生嬌香承意發(一/作)
(嬌聲任/意發)
　　　七日夜女郎歌(九首詩/紀晉辭)
三春怨離泣九秋欣期歌駕鸞行日時月明濟長河
長河起秋雲漢渚風涼發含欣出霄路可咲向明月
金風起漢曲素月明河邉七章未成匹飛燕起長川(燕/一)
(作/鸞)
春離隔寒暑明秋暫一㑹兩歎別日長雙情若飢渇
婉孌不終夕一別周年期桑蠶不作繭晝夜長懸絲
靈匹怨離處索居隔長河𤣥雲不應雷是儂啼歎歌
振玉下金堦拭眼矚星蘭惆悵登雲軺悲恨兩情殫
風驂不駕纓翼人立中庭簫管且停吹展我叙離情
紫霞煙翠盖斜月照綺牕銜悲握離袂易爾還年容
　　　長史變歌(三首宋書樂志曰長史變歌者晉司/徒左長史王廞臨敗所制左云古辭)
　　　　　　　　　　　　　　晉王廞
出儂呉閶門清水緑碧色徘徊戎馬間求罷不能得
日和狂風扇心故清白節朱門前世榮千載素忠烈
朱桂結貞根芬芬溢帝庭凌霜不改色枝葉永流榮(芬/一)
(作/菲)
　　　黄生曲(三首詩/紀晉辭)
黄生無誠信冥彊將儂期通夕出門望至曉竟不來
崔子信桑條餒去都餒還為歡復催折命生絲髪間
松柏葉青蒨石榴花葳蕤迮置前後事歡今定憐誰
　　　黄鵠曲(四首列女傳曰魯陶嬰者少寡養㓜孤/魯人或聞其義將求焉嬰聞之恐不得)
　　　　(免乃作黄鵠歌明巳之不更二庭也按黄/鵠本漢横吹曲名西曲㐮陽樂畧同首曲)
黄鵠參天飛半道鬱徘徊腹中車輪轉君知思憶誰
黄鵠參天飛半道還哀鳴三年失羣侣生離傷人情
黄鵠參天飛凝融爭風回髙翔入𤣥闕時復乘雲頽
黄鵠參天飛半道還後渚欲飛復不飛悲鳴覓羣侣
　　　碧玉歌(三首古苑曰碧玉歌者宋汝南王所作/也碧玉汝南王妾名以寵愛之甚所以)
　　　　(歌之按玉臺新詠載二首為孫綽作題云情/人碧玉歌則又似不始宋矣左本古辭今姑)
　　　　(仍郭氏之舊而各注/孫綽梁武于曲下)
碧玉破瓜時郎為情顛倒芙蓉淩霜榮秋容故尚好
碧玉小家女不敢攀貴徳感郎千金意慙無傾城色(玉/臺)
(作孫/綽)
碧玉小家女不敢貴徳攀感郎意氣重遂得結金蘭
　　　同前(二首/)
碧玉破瓜時相為情顛倒感郎不羞郎回身就郎抱(感/郎)
(不羞郎一云感君不/羞赧玉臺作孫綽)
杏梁日始照蕙席歡末極碧玉奉金杯渌酒助花色(玉/臺)
(作梁/武帝)
　　　同前
碧玉上宫妓出入千花林珠被玳瑁牀感郎情意深
　　　桃葉歌(古今樂録曰桃葉歌者晉王子敬之所/作也桃葉子敬妾名緣於篤愛所以歌)
　　　　(之隋書五行志曰陳時江南盛歌王獻之桃/葉詞云桃葉復桃葉渡江不用檝但渡無所)
　　　　(苦我自迎接汝後隋晉王廣伐陳置將桃葉/山下及韓㩦虎渡江大將任蠻奴至新亭以)
　　　　(導北軍之應子敬獻之字也左克明云古辭/今從玉臺王獻之作樂府集云桃葉獻之妾)
　　　　(妺曰桃根今秦淮口有桃葉渡即其事古人/載桃葉答獻之乃團扇歌盖傳者誤也今按)
　　　　(桃葉映紅花二首/云是桃葉答歌)　　　　晉王獻之
桃葉復桃葉渡江不用檝但渡無所苦我自迎接汝(藝/文)
(作我自/來迎接)
桃葉復桃葉桃樹連桃根相憐兩樂事獨使我殷勤(藝/文)
(作我/纒緜)
　　　同前(左本作古辭今/從彤管新編)　　　　桃葉
桃葉映紅花無風自婀娜春花映何限感君獨採我
桃葉復桃葉渡江不待櫓風波了無常沒命江南渡
　　　長樂佳(七首詩/紀晉辭)
小庭春映日四角佩琳琅玉枕龍鬚席郎瞑首何當
雎鳩不集林體潔好清流貞節曜竒世長樂戲汀洲
鴛鴦翻碧樹皆以戲蘭渚寢食不相離長莫過時許
欲知長樂佳中陵羅淑女媚蘭雙情諧
欲知長樂佳中陵羅雎鳩美死兩心齊
比翼交頸遊千載不相離偕情欣歡念長樂佳
欲知長樂佳中陵羅背林前溪長相隨
　　　同前
紅羅複斗帳四角垂珠璫玉枕龍鬚席郎眠何處牀
　　　歡好曲(三首詩/紀晉辭)
淑女總角時喚作小姑子空豔初春花人見誰不(闕/)
窈窕上頭歡那得及破瓜但看脱葉蓮何如芙蓉花
逶迤總角年華豔星間月遥見情傾庭不覺喉中噦
　　　懊儂歌(本一首古今樂録曰懊儂歌者晉石崇/緑珠所作唯絲布澀難縫一曲而已後)
　　　　(皆隆安初民間訛謡之曲宋少帝更制新歌/三十六曲齊太祖常謂之中朝曲梁天監十)
　　　　(一年武帝敦法雲改為相思曲宋書五行志/曰晉安帝隆安中民間作懊惱曲其曲中有)
　　　　(草生可攬結女兒可攬抱之言桓𤣥既篡居/天位義旗以三月二日掃定京師𤣥之宫女)
　　　　(及逆黨之家子女妓妾悉為軍賞東及甌越/北流淮泗人皆有所穫焉時則草可結事則)
　　　　(女可抱/信矣)　　　　　　　　晉緑珠
絲布澀難縫令儂十指穿黄牛細犢車遊戲出孟律
　　　同前(十三/首)　　　　　　　　無名氏
江中白布帆烏布禮中帷潭如陌上鼓許是儂歡歸
江陵去揚州三千三百里已行一千三所有二千在
寡婦哭城頽此情非虚假相樂不相得抱恨黄泉下
内心百際起外形空殷勤既就頽城感敢言浮花言
我與歡相憐約誓底言者常歎負情人郎今果成詐
我有一所歡安在深閤裏桐樹不結花何由得梧子
長檣鐵鹿子布帆阿那起詫儂安在間一去三千里
暫薄牛渚磯歡不下廷板水深沾儂衣白黒何在浣
愛子好情懐傾家科理亂攬衣未結帶落托行人斷
月落天欲曙能得幾時眠悽悽下牀去儂病不能言
髪亂誰科理託儂言相思還君華豔去催送實情來
山頭草歡少四靣風趣使儂顛倒
懊惱奈何許夜聞家中論不得儂與汝(華山畿一/曲畧同)
　　　　懊儂曲歌(南齊書王敬則傳曰敬則繇功封/尋陽郡公出為㑹稽太守明帝既)
　　　　　(多殺害自以髙武舊臣心懷憂恐諸子在/都上遣敬則世子仲雄入東安慰之仲雄)
　　　　　(善弹琴當時新絶江左有蔡邕焦尾琴在/主衣庫上敕五日一給仲雄仲雄於御前)
　　　　　(鼓琴作懊儂曲歌帝愈/猜愧後敬則竟以反誅)　齊王仲雍
常歎負情儂郎今果行許(疑即前曲我與歡一首韻語/陽秋又有後二句皆闕文也)
君行不淨心那得惡人題
　　　華山畿(本曲一首古今樂録曰華山畿者宋少/帝時懊惱一曲亦變曲也少帝時南徐)
　　　　(一士子從華山畿往雲陽見客舍有女子年/十八九悦之無因遂感心疾母問其故具以)
　　　　(啓母母為至華山尋訪見女具説女聞感之/因脱蔽膝令母宻置其席下卧之當巳少日)
　　　　(果差忽舉席見蔽膝而抱持遂吞食而死氣/欲絶謂母曰𦵏時車載從華山度母從其意)
　　　　(比至女門牛不肯前打拍不動女曰且待須/史粧點沐浴既而出歌曰華山畿君既為儂)
　　　　(死獨活為誰施歡若見憐時棺木為儂開棺/應聲開女透入棺家人叩打無如之何乃合)
　　　　(𦵏呼曰/神女冡)　　　　　　　　華山畿女
華山畿君既為儂死獨活為誰施歡若見憐時棺木為
儂開(活一/作生)
　　　同前(二十四首/)　　　　　　宋辭
聞歡大養蠶定得幾許絲所得何足言奈何黒痩為
夜相思投壺不停箭憶歡作嬌時
開門枕水渚三刀治一魚歴亂傷殺汝
未敢便相許夜聞儂家論不持儂與汝
懊惱不堪止上牀解要繩自經屏風裏
啼著曙淚落枕將浮身沈被流去
將懊惱石闕晝夜題碑淚常不燥
别後常相思頓書千丈闕題碑無罷時
奈何許所歡不在間嬌咲向誰緒
隔津歎牽牛語織女離淚溢河漢(歎一/作歡)
啼相憶淚如漏刻水晝夜流不息
著處多遇羅的的往年少豔情何能多
無故相然我路絶行人斷夜夜故望汝
一坐復一起黄昬人定後許時不來已
摩可濃巷巷相羅截終當不置汝
不能乆長離中夜憶歡時抱被空中啼
腹中如湯灌肝腸寸寸斷教儂底聊賴
相送勞勞渚長江不應滿是儂淚成許
奈何許天下人何限慊慊只為汝
郎情難可道歡行豆挾心見荻多欲繞
松上蘿願君如行雲時時見經過
夜相思風吹牕簾動言是所歡來
長鳴雞誰知儂念汝獨向空中啼
腹中如亂絲憒憒適得去愁毒已復來
　　　讀曲歌(八十九首宋書樂志曰讀曲歌者民間/為彭城王義康所作也其歌云死罪劉)
　　　　(領軍誤殺劉第四是也古今樂録曰讀曲歌/者元嘉十七年袁后崩百官不敢作聲歌或)
　　　　(因酒謙止竊聲讀曲細吟而已以/此為名按義康被徙亦是十七年)
花釵芙蓉髻雙鬢如浮雲春風不知著好來動羅裙
念子情難有已惡動羅裙聽儂入懐不
紅藍與芙蓉我色與歡敵莫案石榴花歴亂聽儂摘
千葉紅芙蓉照灼緑水邉餘花任郎摘慎莫罷儂蓮
思歡乆不愛獨枝蓮只惜同心藕
打壊木棲牀誰能坐相思三更書石闕憶子夜啼碑
奈何不可言朝看莫牛跡知是宿蹄㾗
娑拖何處歸道逄播掿郎口朱脱去盡花釵復低昻
所歡子蓮從胷上度刺憶庭欲死
攬裳踱跣把絲織履故交白足露
上知所所歡不見憐憎狀從前度
思難忍絡甖語猶壺倒寫儂頓盡
上樹摘桐花何梧枝枯燥迢迢空中落遂為梧子道
桐花特可憐願天無霜雪梧子解千年
栁樹得春風一低復一昻誰能空相憶獨眠度三陽(玉/臺)
(載作/獨曲)
折楊栁百鳥園林啼道歡不離口
縠衫兩袖裂花釵鬢邉低何處分別歸西上古餘啼
所歡子不與他人別啼是憶郎耳
披被樹明燈獨思誰能忍欲知長寒夜蘭燈傾壺盡
坐起歎汝好願他甘叢香傾筐入懐抱
通髪不可料顦顇為誰睹欲知相憶時但看裙帶緩幾
許(逋舊作/通誤)
憶歡不能食徘徊三路間因風覔消息
朝日光景開從君良燕遊願如卜者策長與千嵗龜
所歡子問春花可憐摘挿兩襠裏
芳萱初生時知是無憂草雙眉畫未成那能就郎抱
百花鮮誰能懐春日獨入羅帳眠
聞歡得新儂四支懊如垂鳥散放行路井中百翅不能
飛
憐歡敢喚名念歡不喚字連喚歡復歡兩誓不相棄
奈何許石闕生口中銜碑不得語
白門前烏帽白㡌來白帽郎是儂良不知烏帽郎是誰
初陽正二月草木鬱青青躡履步前園時物感人情
青幡起御路緑栁䕃馳道歡贈玉樹箏儂送千金寳
桃花落已盡愁思猶未央春風難期信託情明月光
計約黄昬後人斷猶未來聞歡開方局已復將誰期
自從别郎後卧宿頭不舉飛龍落藥店骨出只為汝
日光沒巳盡宿鳥縱横飛徙倚望行雲躞蹀待郎歸
百度不一回千書信不歸春風吹楊栁華豔空徘徊
音信濶弦朔方悟千里遥朝霜語白日知我為歡消
合冥過藩來向曉開門去歡取身上好不為儂作慮
五鼓起開門正見歡子度何處宿行還衣被有霜露
本自無此意誰交郎舉前視儂轉邁邁不復來時言
自我別歡後歡音不絶響茱茰持捻泥龕有殺子像
家貧近店肆出入引長事郎君不浮華誰能呈實意
念日行不遇道逄播掿郎查滅衣服壊白肉亦黯瘡
歔欷闇中啼斜日照帳裏無油何所苦但使天明爾(後/有)
(二首與/此畧同)
黄絲咡素琴汎弹弦不斷百弄任郎作唯莫廣陵散
思歡不得來抱被空中語月沒星不亮持底明儂緒
詐我不出門冥就他儂宿鹿轉方相頭丁倒欺人目
歡但且還去遺信相參伺契兒向髙店須㬰儂自來
欲行一過心誰我道相憐摘菊持飲酒浮華著口邉
語我不遊行常常走巷路敗橋語方相欺儂那得度
濶面行負情詐我言端的畫背作天圖子將負星歴
君行負憐事那得厚相於麻紙語三葛我薄汝麤踈
黄天不滅解甲夜曙星出漏刻無心腸復令五更畢
打殺長鳴雞弹去烏臼鳥願得連暝不復曙一年都一
曉
空中人住在髙檣深閣裏書信了不通故使風往爾
儂心常慊慊歡行由預情霧露隱芙蓉見蓮詎分明
非歡獨慊慊儂意亦驅驅雙燈俱時盡奈許兩無由
誰交彊纒緜常持罷作慮作生隱藕葉蓮儂在何處
相憐兩樂事黄作無趣怒合散無黄連此事復何苦
誰交彊纒緜常持罷作意走馬織懸簾薄情奈當駛
執手與歡別合㑹在何時明燈照空局悠然未有期
百憶却欲噫兩眼常不燥蕃師五鼓行離儂何太早
合笑來向儂一抱不能置領後千里帶那頓誰多媚
歡相憐今去何時來裲襠别去年不忍見分題
歡相憐題心共飲血流頭入黄泉分作兩死計
嬌咲來向儂一抱不能已湖燥芙蓉萎蓮汝藕欲死
歡心不相憐慊苦竟何已芙蓉腹裏萎蓮汝從心起
下帷掩燈燭明月照帳巾無油何所苦但使天明儂
執手與歡別欲去情不忍餘光照巳藩坐見離日盡
種蓮長江邉藕生黄蘖浦必得蓮子時流離經辛苦
人傳我不虚實情明把納芙蓉萬層生蓮子信重沓
聞乖事難懐况復臨别離伏龜語石板方作千嵗碑
鈐盪與時競不得尋傾慮春風扇芳條常念花落去
坐倚無精魂使我生百慮方局十七道期㑹是何處
暫出白門前楊栁可藏烏歡作沈水香儂作博山罏(此/亦)
(見楊叛/兒曲)
十期九不果常抱懐恨生然燈不下炷有油那得明
自從近日來了不相尋博竹簾裲襠題知子心情薄
下帷燈火盡朗月照懐裏無油何所苦但令天明爾
近日蓮違期不復尋博子六籌翻雙魚都成罷去已
一夕就郎宿通夜語不息黄蘖萬里路道苦真無極
登店賣三葛郎來買丈餘合匹與郎去誰解斷麤踈
儂亦麤經風罷頓葛帳裏敗許麤踈中
紫草生湖邉悮落芙蓉裏色分都未獲空中染蓮子
閨閣斷信使的的兩相憶譬如水上影分明不可得
逍遥待曉分轉側聽更鼔明月不應停特為相思苦
罷去四五年相見論故情殺荷不斷藕蓮心已復生
辛苦一朝歡須㬰情易厭行膝點芙蓉深蓮非骨念
慊苦憶儂歡書作後非是五果林中度見花多憶子
　　　　呉聲讀曲(南齊時朱碩仙善歌呉聲讀曲武/帝出遊鍾山幸何美人墓碩仙歌)
　　　　　(帝神色不悦曰小人不遜弄我時朱子/尚亦善歌後為一曲於是俱被賞賚)
　　　　　　　　　　　　　　齊朱碩仙
二憶所歡時縁山破芿荏山神感儂意盤石鋭鋒動
　　　　同前　　　　　　　　朱子尚
曖曖日欲冥歡騎立踟蹰太陽猶尚可且願停須㬰
　　　春江花月夜(二首晉書樂志曰春江花月夜玉/樹後庭花堂堂並陳後主所作後)
　　　　(主常與宫中女學士及朝臣相和為詩太常/令何胥又善於文詠採其尤豔麗者以為此)
　　　　(曲按此則隋/煬是擬作)　　　　　　隋煬帝
暮江平不動春花滿正開流波將月去潮水帶星來(帶/玉)
(臺作/共)
夜露含花氣春潭瀁月暉漢水逄遊女湘川值兩妃
　　　同前　　　　　　　　　　諸葛頴
張帆渡栁浦結纜隱梅洲月色含江樹花影覆船樓
　　　玉樹後庭花(隋書樂志曰陳後主於清樂中造/黄鸝留及玉樹後庭花金釵兩鬢)
　　　　(垂等曲與幸臣等製其歌辭綺豔相髙極於/輕蕩男女唱和其音甚哀五行志曰禎明初)
　　　　(後主作新歌辭甚哀怨令後宫美人習而歌/之其辭曰玉樹後庭花花開不復乆時人以)
　　　　(歌䜟此其不乆兆也南史曰後主張貴妃名/麗華與龔孔二貴嬪王李二美人張薛二淑)
　　　　(媛袁昭儀何倢伃江脩容等並有寵乂以宫/人袁大捨等為女學士毎引賔客遊宴則使)
　　　　(諸貴人女學士與狎客共賦新詩采其尤豔/麗者以為曲調被以新聲選宫女干數歌之)
　　　　(其曲有玉樹後庭花臨春樂等其畧云璧月/夜夜滿瓊樹朝朝新大抵皆美張貴妃孔貴)
　　　　(嬪之容色按大業拾遺/記壁月句益江總辭也)　　陳後主
麗宇芳林對髙閣新粧豔質本傾城映戶凝嬌乍不進
出帷含態咲相迎妖姬臉似花含露玉樹流光照後庭
　　　汎龍舟(隋書樂志曰煬帝大製豔篇辭極淫綺/令樂正白明逹造新聲剏萬嵗樂藏鉤)
　　　　(樂七夕相逄樂舞席同心髻玉女行觴神仙/留客擲磗續命斷雞子鬭百草汎龍舟還舊)
　　　　(官長樂花十二時等曲掩抑摧藏哀音斷絶/唐書樂志曰汎龍舟隋煬帝江都宫作隋書)
　　　　(本紀曰大紫元年二月開通濟渠引河通淮/造龍舟鳯䑵黄龍赤艦樓船等數萬艘八月)
　　　　(上御龍舟幸江都舳/艫相接二百餘里)　　　隋煬帝
軸轤千里汎歸舟言旋舊鎮下揚州借問揚州在何處
淮南江北海西頭六轡聊停御百丈暫罷開山歌棹謳
詎似江東掌閒地獨自稱言鑑裏遊
　　　黄竹子歌(唐李康成曰黄竹一歌江陵女歌/皆今吴吴歌也詩紀列為晉辭)
江邉黄竹子堪作女兒箱一船使兩槳得嬢還故鄉
　　　江陵女歌(玉臺作/隋煬帝)
雨從天上落水從橋下流拾得娘裙帶同心結兩頭
　　神弦歌
　　　(古今樂録曰神弦歌十一曲一曰宿阿二曰道/君三曰聖郎四曰嬌女五曰白石郎六曰青溪)
　　　(小姑七曰湖就姑八曰姑恩九曰採蓮童十曰/明下童十一曰同生按詩紀並載晉後左克明)
　　　(云古/辭)
　　　宿阿曲(一曲/)
蘇林開天門趙尊閉地户神靈亦道同真官今來下
　　　道君曲(一曲/)
中庭有樹自語梧桐推枝布葉
　　　聖郎曲(一曲/)
左亦不佯佯右亦不翼翼仙人在郎傍玉女在郎側酒
無沙糖味為他通顔色
　　　嬌女詩(二曲晉左思有嬌女/詩未詳與此同否)
北遊臨河海遥望中菰菱芙蓉發盛華渌水清且澄弦
歌奏聲節髣髴有餘音
蹀躞越橋上河水東西流上有神仙居下有西流魚行
不獨自三三兩兩俱(神仙一/作聖仙)
　　　白石郎曲(二曲/)
白石郎臨江居前導江伯後從魚
積石如玉列松如翠郎豔獨絶世無其二
　　　青溪小姑曲(干寳搜神記曰廣陵蔣子文嘗為/秣陵尉因擊賊傷而死呉孫權時)
　　　　(封中都侯立廟鍾山異苑曰青溪小姑蔣侯/第三妹也齊諧記所載趙文韶遇青溪神女)
　　　　(事見後/鬼詩)
開門白水側近橋梁小姑所居獨處無郎
　　　湖就姑曲(一曲/)
赤山湖就頭孟陽二三月緑蔽賁荇藪
湖就赤山磯大姑大湖東仲姑居湖西
　　　姑恩曲(二首/)
明姑遵八風蕃謁雲日中前導陸離獸後從朱鳥麟鳯
皇
苕苕山頭柏冬夏葉不衰獨當被天恩枝葉華葳㽔
　　　採蓮童曲(二曲/)
汎舟採菱葉過摘芙蓉花如檝命童侣齊聲採蓮歌
東湖扶菰童西湖採菱芰不持歌作樂為持解愁思
　　　明下童曲(二曲/)
走馬上前阪石子弹馬蹄不惜弹馬蹄但惜馬上兒
陳孔驕赭白陸郎乗班騅徘徊射堂頭望門不欲歸
　　　同生曲(二曲/)
人生不滿百常抱千嵗憂早知人命促秉燭夜行遊(隋/書)
(五行志曰周宣帝與宫人半夜連臂蹋踶而/歌自知身命促秉燭夜行遊即位二年崩)
嵗月如流邁行已及素秋蟋蟀鳴空堂感悵令人憂
　
　古樂苑卷二十四
欽定四庫全書
　古樂苑巻二十五
　　　　　　　　　　　　明　梅鼎祚　編
　清商曲辭(西曲歌/)
　　西曲歌
　　　(古今樂録曰西曲歌有石城樂烏夜啼莫愁樂/估客樂襄陽樂三洲襄陽蹋銅蹄採桑度江陵)
　　　(樂青陽度青驄白馬共戲樂安東平女兒子來/羅那阿灘孟珠翳樂夜度娘長松標雙行纒黄)
　　　(督黄纓平西樂攀楊枝尋陽樂白附鳩㧞蒲壽/陽樂作蠶絲楊叛兒西烏夜飛月節折楊柳枝)
　　　(三十四曲石城樂烏夜啼莫愁樂估客樂襄陽/樂三洲襄陽蹋銅蹄採桑度江陵樂青驄白馬)
　　　(共戲樂安東平那阿灘孟珠翳樂夀陽樂並舞/曲青陽度女兒子來羅夜黄夜度娘長松標雙)
　　　(行纒黄督黄纓平西樂攀楊枝尋陽樂白附鳩/㧞蒲作蠶絲並倚歌孟珠翳樂亦倚歌按西曲)
　　　(歌出於荆郢樊鄧之間而其聲節送和與/呉歌亦異故因其方俗而謂之西曲云)
　　　石城樂(五曲唐書樂志曰石城樂者宋臧質所/作也石城在竟陵質嘗為竟陵郡於城)
　　　　(上眺矚見羣少年歌謡通暢因作此曲古/今樂録曰石城樂舊舞十六人左云古辭)
　　　　　　　　　　　　　　宋臧質
生長石城下開牕對城樓城中諸少年出入見依投
陽春百花生摘挿環髻前捥指蹋忘愁相與及盛年
布帆百餘幅環環在江津執手雙淚落何時見歡還
大艑載三千漸水丈五餘水髙不得渡與歡合生居
聞歡逺行去相送方山亭風吹黄蘗藩惡聞苦籬聲
　　　烏夜啼(八曲唐書樂志曰烏夜啼者宋臨川王/義慶所作也元嘉十七年徙彭城王義)
　　　　(康於豫章義慶時為江州至鎮相見而哭文/帝聞而怪之徴還慶大懼伎妾夜聞烏夜啼)
　　　　(聲扣齋閤云明日應有赦其年更為南兖州/刺史因此作歌故其和云夜夜望郎來籠牕)
　　　　(牕不開今所傳歌辭似非義慶本㫖教坊記/曰烏夜啼者元嘉二十八年彭城王義康有)
　　　　(罪放逐行次潯陽江州刺史衡陽王義季留/連飲宴歴旬不去帝聞而怒皆囚之㑹稽公)
　　　　(主姊也嘗與帝宴洽中席起拜帝未逹其㫖/躬止之主流涕曰車子歲暮恐不為陛下所)
　　　　(容車子義康小字也帝指蔣山曰必無此不/爾便負初寧陵武帝葬於蔣山故指先帝陵)
　　　　(為誓因封餘酒寄義康旦日曰昨與㑹稽姊/飲樂憶弟故附所飲酒往遂宥之使未逹潯)
　　　　(陽衡陽家人扣二王所囚院曰昨夜烏夜啼/官當有赦少頃使至二王得釋故有此曲按)
　　　　(史稱臨川王義康為江州而云衡陽王義季/誤古今樂録烏夜啼舊舞十六人李勉琴説)
　　　　(曰烏夜啼者何晏之女所作也初晏繫獄有/二烏止於舍上女曰烏有喜聲父必免遂撰)
　　　　(此操與前義同而事異文獻通考/云今所傳歌辭似非義慶本㫖)
歌舞諸少年娉婷無種迹菖蒲花可憐聞名不曽識(少/年)
(玉臺作/年少)
長檣鐵鹿子布帆阿那起詫儂安在間一去數千里
辭家逺行去儂歡獨離居此日無啼音裂帛作還書
可憐烏臼鳥彊言知天曙無故三更啼歡子冒闇去
烏生如欲飛飛飛各自去生離無安心夜啼至天曙
籠牕牕不開蕩户户不動歡下葳蕤籥交儂那得往
逺望千里烟隠當在歡家欲飛無兩翅當奈獨思何
巴陵三江口蘆荻齊如麻執手與歡别痛切當奈何
　　　同前　　　　　　　　　　梁簡文帝
緑草庭中望明月碧玉堂裏對金鋪鳴弦撥捩發初異
挑琴欲吹衆曲殊不疑三足朝含影直言九子夜相呼
羞言獨眠枕下流託道單棲城上烏(流字/疑誤)
　　　同前(集題云夜聽伎/賦得烏夜啼)　　　　劉孝綽
鵾弦且輟弄鶴操暫停徽别有啼烏曲東西相背飛倡
人怨獨守蕩子殊未歸忽聞生離唱長夜泣羅衣(相背/飛一)
(作各自飛/殊一作遊)
　　　同前(二首/)　　　　　　　　周庾信
桂樹懸知逺風竿詎肯低獨憐明月夜孤飛猶未棲虎
賁誰見惜御史詎相攜雖言入弦管終是曲中啼
促柱繁弦非子夜歌聲舞態異前谿御史府中何處宿
洛陽城頭那得棲彈琴蜀郡卓家女織錦秦川竇氏妻
詎不自驚長淚落到頭啼烏恒夜啼
　　　烏棲曲(四首/)　　　　　　　梁簡文帝
芙蓉作船絲作䋏北斗横天月將落採蓮渡頭礙黄河
郎今欲渡畏風波(礙一/作擬)
浮雲似帳月如鉤那能夜夜南陌頭宜城酘酒今行熟
停鞍繫馬暫棲宿(北堂書抄云宜城九醖酒曰酘/酒并引此句郭本作投泊誤)
青牛丹轂七香車可憐今夜宿倡家倡家髙樹烏欲棲
羅帷翠帳任君低(帳一作被/任一作向)
織成屏風金屈膝朱唇玉面燈前出相看氣息望君憐
誰能含羞不自前
　　　同前(四首/)　　　　　　　　元帝
沙棠作船桂為檝夜渡江南採蓮葉復値西施新浣紗
共向江干眺月華(向玉臺作汎/眺玉臺作瞻)
月華似璧星如佩流影澄明玉堂内邯鄲九枝朝始成
金巵玉椀共君傾
交龍成錦鬬鳯紋芙蓉為帶石榴裙日下城南兩相望
月沒參横掩羅帳
七彩隨珠九華玉蛺蝶為歌明星曲蘭房椒閤夜方開
那知歩歩香風逐
　　　同前(三首前二首郭本作/梁元帝今從玉臺)　　蕭子顯
幄中清酒瑪瑙鍾裾邊襍佩琥珀龍欲持寄君心不惜
共指三星今何夕(龍一/作紅)
濃黛輕紅㸃花色還欲令人不相識金壺夜水詎能多
莫持奢用比懸河(水一/作永)
芳樹歸飛聚儔匹猶有殘灮半山日莫憚褰裳不相求
漢臯遊女習風流(風一作/飛誤)
　　　同前(三首郭本/棲烏曲)　　　　　　陳後主
陌頭新花歴亂生葉裏啼鳥送春情長安遊俠無數伴
白馬驪珂路中滿(啼一/作春)
金鞍向暝欲相連玉靣俱要來帳前含態眼語懸相解
翠帶羅裙入為解(相解/音蟹)
合歡𥜗薰百和香牀中被織兩鴛鴦烏啼漢沒天應曙
只持懐抱送郎去
　　　同前(二首/)　　　　　　　　徐陵
卓女紅妝期此夜胡姬沽酒誰論價風流荀令好兒郎
偏能傅粉復薫香(妝郭本/作枌)
繡帳羅帷隱燈燭一夜千年猶不足唯憎無賴汝南雞
天河未落猶爭啼
　　　同前　　　　　　　　　　岑之敬
驄馬直去沒浮雲河渡氷開兩岸分烏藏日暗行人息
空棲隻影長相憶明月二八照花新當壚十五晩留賓
　　　同前(郭云棲/烏曲)　　　　　　　江總
桃花春水木蘭橈金羈翠盖聚河橋隴西上計應行去
城南美人啼著曙
　　　莫愁樂(二曲唐書樂志曰莫愁樂者出於石城/樂石城有女子名莫愁善歌謡石城樂)
　　　　(和中復有忘愁聲因有此歌古今樂録曰莫/愁樂亦云蠻樂舊舞十六人梁八人樂府解)
　　　　(題曰古歌亦有莫愁洛陽女與此不同容齋/三筆曰莫愁者郢州石城人今郢有莫愁村)
　　　　(畫工傳其貌好事者多寫寄四逺唐書樂志/云石城女子名莫愁古詞莫愁在何處是也)
　　　　(李義山詩如何四紀為天子不及盧家有莫/愁此莫愁者洛陽人梁武帝河中歌河中之)
　　　　(水向東流洛陽女兒名莫愁十五嫁為盧家/婦十六生兒似阿侯者是也近世周美成樂)
　　　　(府西河一闋專詠金陵所云莫愁艇子曾繫/豈非誤指石頭城為石城乎按今金陵亦有)
　　　　(莫愁/湖)
莫愁在何處莫愁石城西艇子打兩槳催送莫愁來
聞歡下揚州相送楚山頭探手抱腰看江水斷不流
　　　估客樂(古今樂録曰估客樂者齊武帝之所製/也帝布衣時嘗遊樊鄧登阼以後追憶)
　　　　(往事而作歌使樂府令劉瑶管弦被之教習/卒遂無成有人啓釋寳月善解音律帝使奏)
　　　　(之旬日之中便就諧合敕歌者常重為感憶/之聲猶行於世寳月又上兩曲帝數乘龍舟)
　　　　(遊五城江中放觀以紅越布為帆緑絲為帆/縴鍮石為篙足篙榜者悉著鬱林布作淡黄)
　　　　(袴列開使江中衣出五城殿猶在齊舞十六/人梁八人唐書樂志曰梁改其名為商旅行)
　　　　　　　　　　　　　　　齊武帝
昔經樊鄧役阻潮梅根渚感憶追往事意滿辭不叙(阻/潮)
(一作/假檝)
　　　同前(二首/)　　　　　　　　釋寳月
郎作十里行儂作九里送拔儂頭上釵與郎資路用
有信數寄書無信心相憶莫作瓶落井一去無消息
　　　同前(二首郭本無名氏/詩紀亦附寳月)
大艑珂峨頭何處發揚州借問艑上郎見儂所歡不
初發揚州時船出平津泊五兩如竹林何處相尋博
　　　同前　　　　　　　　　　陳後主
三江結儔侣萬里不辭遥恒隨鷁首舫屢逐雞鳴潮
　　　　賈客詞(集云贈江中賈/客姑從郭本)　　周庾信
五兩開船頭長橋發新浦懸知岸上人遥振江中鼔
　　　㐮陽樂(九曲古今樂録曰㐮陽樂者宋隨王誕/之所作也誕始為㐮陽郡元嘉二十六)
　　　　(年仍為雍州刺史夜聞諸女歌謡因而作之/所以歌和中有㐮陽來夜樂之語也舊舞十)
　　　　(六人梁八人又有大堤曲亦出於此簡文帝/雍州十曲有大堤南湖北渚等曲通典曰裴)
　　　　(子野宋畧稱晉安侯劉道産為襄陽太守有/善政百姓樂業人户豐贍蠻夷頥服悉縁沔)
　　　　(而居由此歌之號襄陽/樂盖非此也左云古辭)　　宋隨王誕
朝發㐮陽城暮至大堤宿大堤諸女兒花豔驚郎目
上水郎擔篙下水揺雙櫓四角龍子幡環環江當柱
江陵三千三西塞陌中央但問相隨否何計道里長
人言㐮陽樂樂作非儂處乗星冒風流還儂揚州去
爛漫女蘿草結曲繞長松三春雖同色嵗寒非處儂
黄鵠參天飛中道鬱徘徊腹中車輪轉歡今定憐誰
揚州蒲鍰環百錢兩三叢不能買將還空手攬抱儂(鍰/一)
(作/鍜)
女蘿自㣲薄寄託長松表何惜負霜死貴得相纒繞
惡見多情歡罷儂不相語莫作烏集林忽如提儂去
　　　　大堤女　　　　　　　　北魏王容
寳髻耀明璫香羅鳴玉佩大堤諸女兒一一皆春態入
花花不見穿栁栁隂碎東風拂靣來由來亦相愛
　　　雍州曲(三首通興曰雍州襄陽也禹貢荆河州/之南境春秋時楚地魏武始置襄陽郡)
　　　　(晉兼置荆河州宋文帝割荆州置雍州/號南雍魏晉巳來嘗為重鎮齊梁因之)
　　　　南湖　　　　　　　　梁簡文帝
南湖荇葉浮復有佳期遊銀綸翡翠鉤玉軸芙蓉舟荷
香亂衣麝橈聲送急流(送一/作隨)
　　　　北渚
岸隂垂栁葉平江含粉堞好值城傍人多逄蕩舟妾緑
水濺長袖浮苔染輕檝
　　　　大堤
宜城斷中道行旅極留連出妻工織素妖姬慣數錢炊
彫留上客貰酒逐神仙
　　　三洲歌(三曲唐書樂志曰三洲商人歌也古今/樂録曰三洲歌者商客數遊巴陵三江)
　　　　(口往還因共作此歌其舊辭云啼將别共來/梁天監十一年武帝於樂夀殿道義竟留十)
　　　　(大徳法師設樂敕人人有問引經奉答次問/法雲聞法師善解音律此歌何如法雲奉答)
　　　　(天樂絶妙非膚淺所聞愚謂古辭過質末審/可改以不勑云如法師語音法雲曰應歡㑹)
　　　　(而有別離啼將別可改為歡將樂故其歌和/云三洲斷江口水從窈窕河傍流歡將樂共)
　　　　(來長相思舊舞十六人梁八人按楊慎辭品/載法雲三洲歌二首惟愁將別共來與歡將)
　　　　(樂共來差異餘辭並同今據樂録則本皆舊/曲法雲但承勑改歡將樂共來耳且亦為三)
　　　　(洲歌和云詩/紀古辭附晉)
送歡板橋灣相待三山頭遥見千幅帆知是逐風流
風流不暫停三山隱行舟願作比目魚隨歡千里遊
湘東醽醁酒廣州龍頭鐺玉樽金鏤椀與郎雙杯行
　　　同前　　　　　　　　　陳後主
春江聊一望細草遍長洲沙汀時起伏畫舸屢掩留
　　　採桑度(七曲採桑渡一曰採桑唐書樂志曰採/桑因三洲曲而生此聲苑也採桑度梁)
　　　　(時作水經曰河水過屈縣西南為採桑津春/秋僖公八年晉里克敗狄于採桑是也梁簡)
　　　　(文帝烏棲曲曰採桑渡頭礙黄河郎今欲渡/畏風波古今樂録曰採桑渡舊舞十六人梁)
　　　　(八人即非梁時作/矣詩紀古辭附晉)
蠶生春三月春桑正含緑女兒採春桑歌吹當春曲
冶遊採桑女盡有芳春色姿容應春媚粉黛不加飾
繫條採春桑採葉何紛紛採桑不裝鉤牽壊紫羅裙
語歡稍養蠶一日養百塸奈當黒痩盡桑葉常不周
春月採桑時林下與歡俱養蠶不滿百那得羅繡襦
採桑盛陽月緑葉何翩翩攀條上樹素牽壊紫羅裙
偽蠶化作繭爛漫不成絲徒勞無所獲養蠶持底為
　　　㐮陽蹋銅蹄(三曲隋書樂志曰梁武帝之在雍/州有童謡云襄陽白銅蹄反縛揚)
　　　　(州兒識者言白銅蹄謂金蹄為馬也白金色/也及義師之興實以鐵騎揚州之士皆靣縳)
　　　　(果如謡言故即位之後更造新聲帝自為之/詞三曲又令沈約為三曲以被管弦古今樂)
　　　　(録曰㐮陽蹋銅蹄者梁武西下所製也沈約/又作其和云㐮陽白銅蹄聖徳應乾來天監)
　　　　(初舞十六人後八人玉/臺云襄陽白銅鞮歌)　　梁武帝
陌頭征人去閨中女下機含情不能言送别沾羅衣
草樹非一香花葉百種色寄語故情人知我心相憶
龍馬紫金鞍翠眊白玉羈照耀雙闕下知是㐮陽兒
　　　同前(三曲一曰/白銅蹄歌)　　　　　　沈約
分手桃林㟁望别峴山頭若欲寄音信漢水向東流(望/一)
(作/送)
生長宛水上從事㐮陽城一朝遇神武奮翼起先鳴
蹀鞚飛塵起左右自生灮男兒得富䝿何必在歸鄉
　　　江陵樂(四曲古今樂録曰江陵樂舊舞十六人/梁八人通典曰江陵古荆州之域春秋)
　　　　(時楚之郢地秦置南郡晉為荆州東晉宋齊/以為重鎮梁元帝都之有紀南城楚渚宫在)
　　　　(焉詩紀古/辭附晉)
不復蹋踶人踶地地欲穿盆隘歡繩斷蹋壊絳羅裙
不復出場戲踶場生青草試作兩三回踶場方就好
陽春二三月相將蹋百草逄人駐步看揚聲皆言好
暫出後園看見花多憶子烏鳥雙雙飛儂歡今何在
　　　青陽度(三曲古今樂録曰青陽度倚歌凡倚歌/悉用鈴鼓無弦有吹玉臺作青陽歌載)
　　　　(青荷一首詩/紀古辭附晉)
隱機倚不織尋得爛漫絲成匹郎莫斷憶儂經絞時
碧玉擣衣砧七寳金蓮杵髙舉徐徐下輕擣只為汝
青荷盖緑水芙蓉發紅鮮下有並根藕上有同心蓮(發/郭)
(作披上有同心蓮一作上/生並頭蓮郭作並目蓮)
　　　青驄白馬(八曲古今樂録曰青驄白馬/舊舞十六人詩紀古辭附晉)
青驄白馬紫絲韁可憐石橋根柏梁
汝忽千里去無常願得到頭還故鄉
繫馬可憐著長松遊戲徘徊五湖中
借問湖中採菱婦蓮子青荷可得否
可憐白馬髙纒騣著地躑躅多徘徊
問君可憐六萌車迎取窈窕西曲娘
問君可憐下都去何得見君復西歸
齊唱可憐使人惑晝夜懐歡何時忘
　　　共戲樂(四曲古今樂録曰共戲樂舊/舞十六人梁八人本齊辭)
齊世方昌書軌同萬㝢獻樂列國風
時泰民康人物盛腰鼔鈴柈各相競
長袖翩翩若鴻驚纎腰嫋嫋㑹人情
觀風採樂徳化昌聖皇萬壽樂未央
　　　安東平(五曲古今樂録曰安東平舊舞/十六人梁八人詩紀古辭附晉)
凄凄烈烈北風為雪船道不通步道斷絶
吴中細布濶幅長度我有一端與郎作袴
㣲物雖輕拙手所作餘有三丈與郎作厝
制為輕巾以奉故人不持作好與郎拭塵
東平劉生復感人情與郎相知當解千齡
　　　女兒子(二曲古今樂録曰女兒子/倚歌也詩紀古辭附晉)
巴東三峽猿鳴悲夜鳴三聲淚沾衣
我欲上蜀蜀水難蹋蹀珂頭腰環環
　　　來羅(四曲古今樂録曰來羅/倚歌也詩紀古辭附晉)
鬱金黄花標下有同心草草生日已長人生日就老
君子防未然莫近嫌疑邉瓜田不躡履李下不正冠(此/即)
(君子行/首四句)
故人何怨新切少必求多此事何足道聽我歌來羅
白頭不忍死心愁皆敖然遊戲泰始世一日當千年
　　　那呵灘(六曲古今樂録曰那呵灘舊舞十六人/梁八人其和云郎去何當還多叙江陵)
　　　　(及揚州事那呵盖灘/名也詩紀古辭附晉)
我去只如還終不在道邉我若在道邉良信寄書還
㳂江引百丈一濡多一艇上水郎擔篙何時至江陵
江陵三千三何足特作逺書疏數知聞莫令信使斷
聞歡下揚州相送江津灣願得篙櫓折交郎到頭還
篙折當更覔櫓折當更安各自是官人那得到頭還
百思纒中心顦顇為所歡與子結終始折約在金蘭
　　　孟珠(一曰丹陽孟珠歌古今樂録曰孟珠十曲/二曲倚歌八曲舊舞十六人梁八人玉臺)
　　　　(近代襍曲詩/紀古辭附晉)
人言孟珠富信實金滿堂龍頭銜九花玉釵明月璫
陽春二三月草與水同色攀條摘香花言是歡氣息
　　　同前
人言春復著我言未渠央暫出後湖看蒲菰如許長
揚州石榴花摘挿雙襟中葳蕤當憶我莫待豔他儂
陽春二三月草與水同色道逄遊冶郎恨不早相識
望歡四五年實情將懊惱願得無人處回身與郎抱
陽春二三月正是養蠶時那得不相怨其再(闕/)儂來
將歡期三更合冥歡如何走馬放蒼鷹飛馳赴郎期
適聞梅作花花落已成子杜鵑繞林啼思從心下起
可憐景陽山岧嶤百尺樓上有明天子麟鳯戲中州(一/作)
(遊/)
　　　翳樂(古今樂録曰翳樂一曲倚歌二曲/舞十六人梁八人詩紀古辭附晉)
人生歡愛時少年新得意一旦不相見輙作煩冤思
　　　同前
陽春二三月相將舞翳樂曲曲隨時變持許豔郎目
人言揚州樂揚州信自樂總角諸少年歌舞自相逐
　　　夜黄(古今樂録曰夜黄倚/歌也詩紀古辭附晉)
湖中百種鳥半雌半是雄鴛鴦逐野鴨恐畏不成雙
　　　夜度娘(古今樂録曰夜度娘倚/歌也詩紀古辭附晉)
夜來冒霜雪晨去履風波雖得叙㣲情奈儂身苦何
　　　長松標(古今樂録曰長松標倚/歌也詩紀古辭附晉)
落落千丈松晝夜對長風歲暮霜雪時寒苦與誰雙
　　　雙行纒(二曲古今樂録曰雙行纒/倚歌也詩紀古辭附晉)
朱絲繫腕繩真如白雪凝非但我言好衆情共所稱
新羅繡行纒足趺如春妍他人不言好獨我知可憐
　　　黄督(二曲古今樂録曰黄督/倚歌也詩紀古辭附晉)
喬客他鄉人三春不得歸願看楊栁樹巳復藏斑鵻
籠車度蹋衍故人求寄載催牛閉後户無預故人事
　　　西平樂(古今樂録曰西平樂倚/歌也詩紀古辭附晉)
我情與歡情二情感蒼天形雖胡越隔神交中夜間
　　　攀楊枝(一曰攀楊柳古今樂録曰攀楊枝倚歌/也樂苑曰攀楊枝梁時作詩紀附晉誤)
自從别君來不復著綾羅畫眉不注口施朱當奈何
　　　尋陽樂(古今樂録曰尋陽樂倚歌也玉/臺近代禖曲詩紀古辭附晋)
雞亭故儂去九里新儂還送一却迎兩無有暫時閒(儂/玉)
(臺並/作人)
　　　白附鳩(古今樂録曰白附鳩倚歌亦曰白浮鳩/本拂舞曲也按宋彭城王忌檀道濟誅)
　　　　(之時人歌云可憐白浮鳩枉殺檀江州唐劉/夢得過道濟墓詩云萬里長城壤荒雲野草)
　　　　(秋秣陵多士女猶唱白浮鳩則此曲始于此/事明矣郭氏樂府並不引及詩紀附為晉辭)
　　　　(或宋以前舊/有此曲邪)
石頭龍尾彎新亭送君者酤酒不取錢郎能飲幾許
　　　　白浮鳩　　　　　　　梁呉均
瑯琊白浮鳩紫翳飄陌頭食飲東莞野栖宿越王樓
　　　拔蒲(二曲古今樂録曰拔蒲/倚歌也詩紀古辭附晉)
青蒲銜紫茸長葉復從風與君同舟去拔蒲五湖中
朝發桂蘭渚晝息桑榆下與君同拔蒲竟日不成把
　　　壽陽樂(九曲古今樂録曰夀陽樂者宋南平穆/王為預州所作也舊舞十六人梁八人)
　　　　(按其歌辭盖叙傷別/望歸之思左云古辭)　　　宋南平王鑠
可憐八公山在壽陽別後莫相忘
東臺百餘尺凌風雲別後不忘君
梁長曲水流明如鏡雙林與郎照
辭家逺行去空為君明知嵗月駛
籠牕取涼風弹素琴一歎復一吟
夜相思望不來人樂我獨愁
長淮何爛漫路悠悠得當樂忘憂
上我長瀨橋望歸路秋風停欲度
銜淚出傷門壽陽去必還當幾載
　　　作蠶絲(四曲古今樂録曰作蠶絲倚歌也玉臺/作蠶絲歌載春蠶一首云近代襍曲詩)
　　　　(紀古辭/附晉)
柔桑感陽風阿娜嬰蘭婦垂條付緑葉委體看女手
春蠶不應老晝夜常懐絲何惜㣲軀盡纒綿自有時
績蠶初成繭相思條女密投身湯水中䝿得共成匹
素絲非常質屈折成綺羅敢辭機杼勞但恐花色多
　　　楊叛兒(八曲唐書樂志曰楊叛兒本童謡歌也/齊隆昌時女巫之子曰楊旻少時隨母)
　　　　(入内及長為何后寵童謡云楊婆兒其戲來/所歡語訛遂成楊叛兒古今樂録曰楊叛兒)
　　　　(送聲云叛兒教/儂不復相思)
載玉作手鉤七寳光平天繡沓織成帶嚴帳信可憐
暫出白門前楊栁可藏烏歡作沈水香儂作博山罏(宋/讀)
(曲歌/亦載)
送郎乗艇子不作遭風慮横篙擲去漿顛倒逐流去
七寳珠絡鼓教郎拍復拍黄牛細犢兒楊栁映松柏
歡欲見蓮時移湖安屋裏芙蓉繞牀生眠卧抱蓮子
聞歡逺行去送歡至新亭津邏無儂名
落秦中庭生誠知非好草龍頭相鉤連見枝如欲繞
楊叛西隨曲栁花經東隂風流隨逺近飄揚悶儂心
　　　同前　　　　　　　　　梁武帝
桃花初發紅芳草尚抽緑南音多有㑹偏重叛兒曲
　　　同前(選詩拾遺作隋越王京洛/行郭作隋後主楊叛兒歌)陳後主
青春上陽月結伴戲京華龍媒玉珂馬鳯軫繡香車水
映臨橋樹風吹夾路花日昬歡宴罷相將歸狹斜
　　　西烏夜飛(五曲古今樂録曰西烏夜飛者宋元/徽五年荆州刺史沈攸之所作也攸)
　　　　(之舉兵發荆州東下未敗之前思歸京師所/以歌和云白日缺  山還去來送聲云折翅)
　　　　(烏飛何處被弹歸左云古/辭按此疑非攸之本辭)　宋沈攸之
日從東方出團團雞子黄夫婦恩情重憐歡故在傍
暫請半日給徙倚娘店前目作宴瑱飽腹作宛腦饑
我昨憶歡時攬刀持自刺自刺分應死刀作離樓僻(離一/作雜)
陽春二三月諸花盡芳盛持底喚歡來花笑鶯歌詠
感郎﨑嶇情不復自顧慮臂繩雙入結遂成同心去
　　　月節折楊栁歌(詩紀古/辭附晉)
　　　　正月歌
春風尚蕭條去故來入新苦心非一朝折楊栁愁思滿
腹中歴亂不可數(入一/作如)
　　　　二月歌
翩翩烏入鄉道逄雙燕飛勞君看三陽折楊栁寄言語
儂歡尋還不復乆
　　　　三月歌
汎舟臨曲池仰頭看春花杜鵑緯林啼折楊栁雙下俱
徘徊我與歡共取
　　　　四月歌
芙蓉始懐蓮何處覔同心俱生世尊前折楊栁捻香散
名花志得長相取
　　　　五月歌
菰生四五尺素身為誰珍盛年將可惜折楊栁作得九
子粽思想勞歡手
　　　　六月歌
三伏熱如火籠牕開北牖與郎對榻坐折楊栁銅塸貯
蜜漿不用水洗溴
　　　　七月歌
織女遊河邉牽牛顧自歎一㑹復周年折楊柳攬結長
命草同心不相負
　　　　八月歌
迎歡裁衣裳日月流如水白露凝庭霜折楊栁夜聞擣
衣聲窈窕誰家婦(流如一/作如流)
　　　　九月歌
甘菊吐黄花非無杯觴用當奈許寒何折楊栁授歡羅
衣裳含笑言不取
　　　　十月歌
大樹轉蕭索天隂不作雨嚴霜半夜落折楊栁林中與
松柏嵗寒不相負
　　　　十一月歌
素雪任風流樹木轉枯悴松柏無所憂折楊栁寒衣履
薄氷歡詎知儂否
　　　　十二月歌
天寒嵗欲暮春秋及冬夏苦心停欲度折楊栁沈亂枕
席間纒綿不覺乆
　　　　閠月歌
成閠暑與寒春秋補小月念子無時閒折楊栁隂陽催
我去那得有定主(無時一/作時無)
　
　
　
　
　
　
　
　
　
　
　
　古樂苑巻二十五
欽定四庫全書
　古樂苑巻二十六
　　　　　　　　　　　　明　梅鼎祚　編
　清商曲辭(江南弄/上雲樂)
　　江南弄(七首/)
　　　(古今樂録曰梁天監十一年冬武帝改西曲製/江南上雲樂十四曲江南弄七曲一曰江南弄)
　　　(二曰龍笛曲三曰採蓮曲四曰鳯笛曲五曰採/菱曲六曰遊女曲七曰朝雲曲又沈約作四曲)
　　　(一曰趙瑟曲二曰秦箏曲三曰陽春/曲四曰朝雲曲亦謂之江南弄云)
　　　　　　　　　　　　　　梁武帝
　　　江南弄(古今樂録曰江南弄三洲韻/和云陽春路娉婷出綺羅)
衆花雜色滿上林舒芳耀緑垂輕隂連手躞蹀舞春心
舞春心臨歳腴中人望獨踟蹰
　　　龍笛曲(古今樂録曰龍笛曲和云江南音一唱/直千金馬融長笛賦曰近世雙笛從羌)
　　　　(起羌人伐竹未及已龍鳴水中不見已截竹/吹之聲相似然則龍笛曲葢因聲如龍鳴而)
　　　　(名/曲)
美人綿𦕈在雲堂雕金鏤竹眠玉牀婉愛寥亮繞紅梁
繞紅梁流月臺駐狂風鬱徘徊(紅疑/作虹)
　　　採蓮曲(古今樂録曰採蓮曲和云採蓮渚窈窕/舞佳人此首與採菱曲英華並作呉均)
　　　　(郭從/玉臺)
遊戲五湖採蓮歸發花田葉芳襲衣為君豔歌世所希
世所希有如玉江南弄採蓮曲
　　　鳯笙曲(古今樂録曰鳯笙曲和/云弦吹席長袖善留客)
緑耀尅碧彫琯笙朱唇玉指學鳯鳴流速參差飛且停
飛且停在鳯樓弄嬌響間清謳
　　　採菱曲(古今樂録曰採菱曲和/云菱歌女解佩戲江陽)
江南稚女珠腕繩金翠揺首紅顔興桂棹容與歌采菱
歌采菱心未怡翳羅袖望所思
　　　遊女曲(古今樂録曰遊女曲和/云當年少歌舞承酒笑)
氛氲蘭麝體芳滑容色玉耀眉如月珠佩婐㛂戲金闕
戲金闕遊紫庭舞飛閣歌長生
　　　朝雲曲(古今樂録曰朝雲曲和云徙倚折耀華/宋玉髙唐賦序曰楚襄王與宋玉遊雲)
　　　　(夢之臺望髙唐之觀獨有雲氣變化無窮王/問玉曰此何氣也玉曰所謂朝雲也王曰何)
　　　　(謂朝雲也玉曰昔者先王嘗遊髙唐怠而晝/寢夢見一婦人曰妾巫山之女也為髙唐之)
　　　　(客聞君遊髙唐願薦枕席王因幸之去而辭/曰妾在巫山之陽高丘之阻旦為朝雲暮為)
　　　　(行雨朝朝暮暮陽臺之下旦朝視之如言故/為立廟號曰朝雲酈道元水經注曰巫山者)
　　　　(帝女居焉宋玉謂帝之季女名曰瑶姬未行/而亾封于巫山之臺精魂為草實謂靈芝所)
　　　　(謂巫山之女髙唐之姬/也朝雲曲葢取於此)
張樂陽臺歌上謁如寢如興芳晻曖容光既豔復還没
復還没望不來巫山髙心徘徊
　　江南弄(三首玉臺新刻英華樂/府並作昭明今從藝文)梁簡文帝
　　　江南曲(和云陽春路/時使佳人度)
枝中水上春併歸長楊掃地桃花飛清風吹人光照衣
光照衣景將夕擲黄金留上客
　　　龍笛曲(和云江南弄/眞能下翔鳯)
金門玉堂臨水居一嚬一笑千萬餘遊子去還願莫踈
願莫踈意何極雙鴛鴦兩相憶
　　　採蓮曲(和云採蓮歸/渌水好沾衣)
桂檝蘭橈浮碧水江花玉面兩相似蓮踈藕折香風起
香風起白日低採蓮曲使君迷
　　江南弄(四首/)　　　　　　　　梁沈約
　　　趙瑟曲(英華作/元帝)
邯鄲竒弄出文梓縈弦急調切流徴𤣥鶴徘徊白雲起
白雲起鬱披香離復合曲未央
　　　秦箏曲
羅袖飄纚拂雕桐促柱髙張散輕宫迎歌度舞遏歸風
遏歸風止流月壽萬春歡無歇
　　　陽春曲(劉向新序宋玉對楚威王問曰客有歌/於郢中者其始曰下里巴人國中屬而)
　　　　(和者千人其為陽阿採薇國中屬而和者數/百人其為陽春白雪國中屬而和者數十人)
　　　　(而已也引裔刻角雜以流徵國中屬而和者/不過數人是以其曲彌髙其和彌寡然則陽)
　　　　(春所從來亦逺㚖樂/府解題曰陽春傷也)
楊柳垂地燕差池緘情忍思落容儀弦傷曲怨心自知
心自知人不見動羅裙拂珠殿
　　　朝雲曲
陽臺氤氲多異色巫山高高上無極雲來雲去長不息
長不息夢來遊極萬世度千秋
　　江南弄(雜擬/)
　　　採蓮曲(二首後首本採蓮賦/中歌姑從郭本收入)　梁簡文帝
晩日照空磯採蓮承晩暉風起湖南度蓮多摘未稀棹
動芙蓉落舩移白鷺飛荷絲傍繞腕菱角逺牽衣
常聞蕖可愛採擷欲為裙葉滑不留綖心忙無假薫千
春誰與樂唯有妾隨君
　　　同前(亦是採蓮賦中/歌並非樂府)　　　　元帝
碧玉小家女來嫁江南王蓮花亂臉色荷葉雜衣香因
持薦君子願襲芙蓉裳
　　　同前　　　　　　　　　劉孝威
金槳木蘭船戲採江南蓮蓮香隔浦渡荷葉滿江鮮房
垂易入手柄曲自臨盤露花時濕釧風莖乍拂鈿
　　　同前　　　　　　　　　朱超
豔色前後發緩檝去來遲看粧礙荷影洗手畏菱滋摘
除蓮上葉拕出藕中絲湖裏人無限何日滿船時
　　　同前　　　　　　　　　　沈君攸
平川映曉霞蓮舟汎浪華衣香隨岸逺荷影向流斜度
手牽長柄轉檝避踈花還船不畏滿歸路詎嫌賖(曉一/作晩)
　　　同前(二首後首初學記作元帝/題云賦得渉江采芙蓉)呉均
錦帶雜花鈿羅衣垂緑川問子今何去出採江南蓮遼
西三千里欲寄無因縁願君早旋返及此荷花鮮
江南當夏清桂檝逐流縈初疑京兆劒復似漢冠名荷
香帶風逺蓮影向根生葉巻珠難溜花舒紅易傾日暮
鳬舟滿歸來度錦城(夏一作夜/檝一作棹)
　　　同前　　　　　　　　　陳後主
相催暗中起粧前日已光隨宜巧注口薄落㸃花黄風
佳疑衫密船小畏裾長波文散動檝菱花拂度航低荷
亂翠影採袖新蓮香歸時㑹被喚且試入蘭芳
　　　同前　　　　　　　　　隋盧思道
曲浦戲妖姬輕盈不自持擎荷愛圓水折藕弄長絲珮
動裙風入粧消粉汗滋菱歌惜不唱須待暝歸時
　　　同前　　　　　　　　　　殷英童
蕩舟無數伴解纜自相催汗粉無庸拭風裙隨意開棹
移浮荇亂船進倚荷來藕絲牽作縷蓮葉捧成杯
　　　採菱歌(七首/)　　　　　　　宋鮑照
騖舲馳桂浦息棹偃椒潭簫弄澄湘北菱歌清漢南(一/作)
(弄弦瀟湘北/歌菱清漢南)
弭㮄搴蕙荑停唱紉薫若含傷拾泉花縈念採雲蕚
睽濶逢暄新悽怨値妍華秋心殊不那春思亂如麻(秋/心)
(殊不那一作/秋心不可蕩)
要豔雙嶼裏望美兩洲間裊裊風出浦沈沈日向山(沈/沈)
(一作/溶溶)
烟曀越嶂深箭迅楚江急空抱琴心悲徒望弦開泣(心/一)
(作中弦開/一作近關)
緘歎凌珠淵收慨上金堤春芳行歇落是人方未齊
思今懐近憶望古懐逺識懐古復懐今長懐無終極
　　　採菱曲　　　　　　　　齊陶功曹
朝日映蘭澤乗風入桂嶼棹影已流倡輕舟復容與勿
遽佳期移方追明月侣采采詎盈掬還望空延佇
　　　同前　　　　　　　　　梁簡文帝
菱花落復含桑女罷新蠶桂棹浮星艇徘徊蓮葉南
　　　同前　　　　　　　　　陸罩
參差雜荇枝田田競荷密轉葉任香風舒花影流日戲
鳥波中蕩遊魚菱下出不與文王嗜羞持比萍實
　　　同前　　　　　　　　　費昶
妾家五湖口采菱五湖側玉面不關粧雙眉本翠色日
斜天欲暮風生浪未息宛在水中央空作兩相憶
　　　同前　　　　　　　　　　江淹
秋日心容與渉水望碧蓮紫菱亦可採試以緩愁年參
差萬葉下汎漾百流前髙彩隘通壑香氛麗廣川歌出
櫂女曲舞入江南弦乗黿非逐俗駕鯉乃懐仙衆美信
如此無恨在清泉(氛一作氣櫂一/作趙在一作出)
　　　同前(二首藝文/作江淹)　　　　　　江洪
風生緑葉聚波動紫莖開含花復含實正待佳人來
白日和清風輕雲雜髙樹忽然當此時採菱復相遇
　　　同前　　　　　　　　　　徐勉
相㩦及嘉月採菱渡北渚微風吹櫂歌日暮相容與采
采不能歸望望方延佇儻逢遺佩人預以心相許
　　　陽春歌(一作/曲)　　　　　　　宋呉邁逺
百里望咸陽知是帝京邑緑樹揺雲光春城起風色佳
人愛華景流靡園塘側妍姿豔月映羅衣飄蟬翼宋玉
歌陽春巴人長歎息雅鄭不同賞那令君愴惻生平重
愛惠私自憐何極
　　　同前　　　　　　　　　齊檀約
青春獻初歲白日映彫梁蘭萌猶自短柳葉未能長已
見紅花發復聞緑草香乗此試遊衍誰知心獨傷(乗一/作樂)
　　　同前　　　　　　　　　梁呉均
紫苔初汎水連緜浮且沒若欲歌陽春先歌青樓月
　　　同前　　　　　　　　　陳顧野王
春草正芳菲重樓啟曙扉銀鞍俠客至柘彈婉童歸池
前竹葉滿井上桃花飛薊門寒未歇為㫁流黄機
　　　同前　　　　　　　　　　隋柳辯
春鳥一囀有千聲春花一叢千種名旅人無語坐簷楹
思鄉懐土志難平唯當文共酒暫與興相迎(坐一/作出)
　　　陽春曲　　　　　　　　　無名氏
芣苡生前逕含桃落小園春心自揺蕩百舌更多言
　　上雲樂
　　　(古今樂録曰上雲樂七曲梁武帝製以代西曲/一曰鳯臺曲二曰桐柏曲三曰方丈曲四曰方)
　　　(諸曲五曰玉龜曲六曰金丹曲七曰金陵曲又/有老胡文康辭隋書樂志曰梁三朝第四十四)
　　　(設寺子導安息孔雀鳯凰文/鹿胡舞登連上雲樂歌舞伎)
　　　鳯臺曲(古今樂録曰鳯臺曲/和云上雲眞樂萬春)
鳳臺上兩悠悠雲之際神光朝天極華葢遏延州羽衣
昱耀春吹去復留
　　　桐柏曲(古今樂録曰桐柏曲/和云可憐眞人遊)
桐柏眞昇帝賓戲伊谷遊洛濱參差列鳯筦容與起梁
塵望不可至徘徊謝時人
　　　方丈曲
方丈上崚層雲挹八玉御三雲金書發幽㑹碧簡吐𤣥
門至道虚凝冥然共所遵
　　　方諸曲(古今樂録曰方諸曲三洲韻和/云方諸上可憐歡樂長相思)
方諸上上雲人業守仁摐金集瑶池歩光禮玉晨霞葢
容長嘯清虚伍列眞
　　　玉龜曲(古今樂録曰玉龜曲/和云可憐遊戲來)
玉龜山眞長仙九光耀五雲生交帶要分影太華冠晨
纓耉如𤣥羅出入遊太清(耉一/作夀)
　　　金丹曲(古今樂録曰金丹曲和/云金丹㑹可憐乗白雲)
紫霜耀絳雪飛追以還轉復飛九眞道方微千年不傳
一傳裔雲衣
　　　金陵曲
勾曲仙長樂遊洞天廵㑹迹六門揖玉板登金門鳯泉
迴肆鷺羽降尋雲鷺羽一流芳芬鬱氛氲
　　　上雲樂(古今樂録曰周/捨作或曰范雲)　　　梁周捨
西方老胡厥名文康遨遊六合傲誕三皇西觀濛氾東
戲扶桑南汎大蒙之海北至無通之鄉昔與若士為友
共弄彭祖扶牀徃年暫到崑崙復値瑶池舉觴周帝迎
以上席王母贈以玉漿故乃壽如南山志若金剛青眼
貿貿白髪長長蛾眉臨髭髙鼻垂口非直能俳又善飲
酒簫管鳴前門徒從後濟濟翼翼各有分部鳳皇是老
胡家雞獅子是老胡家狗陛下撥亂反正再朗三光澤
與雨施化與風翔覘雲候吕志遊大梁重駟脩路始届
帝鄉伏拜金闕仰瞻玉堂從者小子羅列成行悉知廉
節皆識義方歌管愔愔鏗鼓鏘鏘響震鈞天聲若鵷皇
前却中規矩進退得宫商舉技無不佳胡舞最所長老
胡寄篋中復有竒樂童齎持數萬里願以奉聖皇乃欲
次第説老耄多所忘但願明陛下壽千萬歲歡樂未渠
央(樂童疑/作樂章)
　　　簫史曲(藝文作張華詩紀云/此詩辭格不類晉人)　宋鮑照
簫史愛少年嬴女希童顔火粒願排棄霞霧好登攀龍
飛逸天路鳯起出秦關身去長不返簫聲時往還(少一/作長)
(霞霧好登攀一作霞/好忽登攀逸一作竟)
　　　同前　　　　　　　　　齊張融
引響猶天外吟聲似地中戴勝噪落景龍歕清霄風
　　　同前　　　　　　　　　陳江總
弄玉秦家女簫史仙處童來時兎月滿去後鳯樓空宻
笑開還歛浮聲咽更通相期紅粉色飛向紫烟中(滿一/作照)
　　　方諸曲　　　　　　　　　陳謝燮
望仙室仰雲光繩河裏扇月傍井公能六著玉女善投
壺瓊醴和金液還將天地俱
　　梁雅歌
　　　(古今樂録曰梁有雅歌五/曲三朝樂第十五奏之)　　梁張率
　　　應王受圖曲
應王受圖荷天革命樂曰功成禮云治定恩𢎞庇臣念
昭率性廼眷三才以宣八政愧無則哲臨淵自鏡或戒
面從永隆福慶(郭茂倩云李白曰梁雅歌有五篇作君/道曲按梁無君道曲疑應王受圖曲也)
　　　臣道曲
孝義相化禮讓為風當官無媚司民必公謙謙君子謇
譽匪躬諒而不訐和而不同誡之誡之去驕思沖𢎞兹
大雅是曰至忠
　　　積惡篇
積惡在人猶酖處腹酖成形亾惡積身覆殷辛再離温
舒五族責必及嗣財豈潤屋斯川既往逝命不復鏡兹
餘殃幸脩多福
　　　積善篇
惟德是輔皇天無親抱獄歸舜捨財去邠豚魚懐信行
葦留仁先世有作餘慶方因鳴玉承家錫珪于民連城
非重積善為珍
　　　宴酒篇
記稱成禮詩詠飽德卜晝有典厭夜不忒彛酒作民樂
飲虧則腐腹遺喪濡首亾國誓彼六馬去兹三惑占言
孔昭以求温克
　
　
　
　
　
　
　
　
　
　
　
　
　
　
　古樂苑巻二十六
欽定四庫全書
　古樂苑巻二十七
　　　　　　　　　　　　明　梅鼎祚　編
　舞曲歌辭
　　(通典曰樂之在耳者曰聲在目者曰容聲應乎耳/可以聽知容藏於心難以貎觀故聖人假干戚羽)
　　(旄以表其容發楊蹈厲以見其意聲容選和而後/大樂備矣詩序曰詠歌之不足不知手之舞之足)
　　(之蹈之然樂心内發感物而動不覺手之自運歡/之至也此舞之所由起也舞亦謂之萬禮記外傳)
　　(曰武王以萬人同滅商故謂舞為萬商頌曰萬舞/有奕則殷已謂之萬矣魯頌曰萬舞洋洋衛詩曰)
　　(公庭萬舞然則萬亦舞之名也春秋魯隱公五年/考仲子之宫將萬焉因問羽數於衆仲衆仲對曰)
　　(天子用八諸侯六大夫四士二舞所以節八音而/行八風故自八而下於是初獻六羽始用六佾也)
　　(杜預以為六六三十六人而沈約非之曰八音克/諧然後成樂故必以八人為列自天子至士降殺)
　　(以兩兩者減其二列爾預以為一列又減二人至/士止餘四人豈復成樂服䖍謂天子八八諸侯六)
　　(八大夫四八士二八於義為允也周有六舞一曰/帗舞二曰羽舞三曰皇舞四曰旄舞五曰干舞六)
　　(曰人舞帗舞者析五綵繒若漢靈星舞子所持是/也羽舞者析羽也皇舞者雜五綵羽如鳯皇色持)
　　(之以舞也旄舞者氂牛之尾也干舞者兵舞持盾/而舞也人舞者無所執以手袖為威儀也周官舞)
　　(師掌教兵舞帥而舞山川之祭祀教帗舞帥而舞/社稷之祭祀教羽舞帥而舞四方之祭祀教皇舞)
　　(帥而舞旱暵之事樂師亦掌教國子小舞自漢以/後樂舞寖盛故有雅舞有雜舞雅舞用之郊廟朝)
　　(饗雜舞用之宴㑹晉傅𤣥又有十餘小曲名為舞/曲故南齊書載其辭云獲罪於天北徙朔方墳墓)
　　(誰掃超若流光疑非宴樂之辭未詳其所用也前/世樂飲酒酣必自起舞詩云屢舞僊僊是也故知)
　　(宴樂必舞但不宜屢爾譏在屢舞不譏舞也漢武/帝樂飲長沙定王起舞是也自是已後尤重以舞)
　　(相屬所屬者代起舞猶世飲酒以杯相屬也灌夫/起舞以屬田蚡晉謝安舞以屬桓嗣是也近世以)
　　(来此風/絶矣)
　　雅舞
　　　(雅舞者郊廟朝饗所奏文武二舞是也古之王/者樂有先後以揖讓得天下則先奏文舞以征)
　　　(伐得天下則先奏武舞各尚其徳也黄帝之雲/門堯之大咸舜之大韶禹之大夏文舞也殷之)
　　　(大濩周之大武武舞也周存六代之樂至秦唯/餘韶武漢魏巳後咸有改革然其所用文武二)
　　　(舞而已名雖不同不變其舞故古今樂録曰自/周以来唯改其辭示不相襲未有變其舞者也)
　　　(然自雲門而下皆有其名而亡其容獨大武之/制存而可考樂記曰樂者象成者也總干而山)
　　　(立武王之事也發揚蹈厲太公之志也武亂皆/坐周召之治也武始而北出再成而滅商三成)
　　　(而南四成而南國是疆五成而分周公左召公/右六成復綴以崇天子夹振之而四代盛威於)
　　　(中國也分夾而進事蚤濟也久立於綴以待諸/侯之至也故季札觀樂見舞象箾南籥者曰美)
　　　(哉猶有憾見舞大舞者曰美哉周之盛也其若/此乎其後成王以周公為有勳勞命魯公世世)
　　　(祀周公以天子禮樂升歌清廟下管象武朱干/玉戚冕而舞大武皮弁素幘裼而舞大夏以廣)
　　　(魯於天下也自漢已後又有廟/舞各用於其廟凡此皆雅舞也)
　　後漢武徳舞歌詩
　　　(一曰世祖廟登歌宋書樂志曰周存六代之樂/至秦唯餘韶武而已始皇二十六年改周大武)
　　　(舞曰五行漢髙祖四年造武徳舞人悉執干戚/以象天下樂巳行武以除亂也六年改舜韶舞)
　　　(曰文始以示不相襲也文帝又造四時舞以明/天下之安和蓋樂先王之樂者明有法也樂巳)
　　　(所自作者明有制也孝景採武徳舞作昭徳舞/薦之太宗之廟孝宣採昭徳舞為盛徳舞薦之)
　　　(世宗之廟漢書樂志曰髙廟奏武徳文始五行/之舞孝文廟奏昭徳文始四時五行之舞孝武)
　　　(廟奏盛徳文始四時五行之舞諸帝廟皆常奏/文始四時五行舞大扺皆因秦舊事焉東觀漢)
　　　(記曰明帝永平三年八月公卿奏世祖廟舞名/東平王蒼議以為漢制宗廟各奏其樂不皆相)
　　　(襲以明功徳光武皇帝撥亂中興武功盛大廟/樂舞宜曰大武之舞其文始五行之舞如故勿)
　　　(進武徳舞詔曰如驃騎將/軍議進武徳之舞如故)
　　　武徳舞歌詩　　　　　　東平王蒼
於穆世廟肅雍顯清俊乂翼翼秉文之成越序上帝駿
奔来寧建立三雍封禪泰山章明圖䜟放唐之文休矣
惟徳罔射協同本支百世永保厥功
　　晉正徳大豫舞歌
　　　(宋書樂志曰晉武帝泰始九年荀勗典知樂事/使郭瓊宋識等造正徳大豫之舞而勗及傅𤣥)
　　　(張華又各造舞歌咸寧元年詔定祖宗之號而/廟樂同用正徳大豫舞初魏明帝景初元年造)
　　　(武始咸熈二舞祀郊廟武始舞者平冕黑介幘/𤣥衣裳白領袖絳領袖中衣絳合幅袴絳􁇙黑)
　　　(韋鞮咸熈舞者冠委貎其餘服如前奏於朝廷/則武始舞者武冠赤介幘生絳袍單衣絳領袖)
　　　(皁領袖中衣虎文畫合幅袴白布􁇙黑韋鞮咸/熈舞者進賢冠黑介幘生黄袍單衣白合幅袴)
　　　(其餘服如前/晉相承用之)
　　　正徳舞歌　　　　　　　傅𤣥
天命有晉光濟萬國穆穆聖皇文武惟則在天斯正在
地成徳載韜政刑載崇禮教我敷𤣥化臻於中道
　　　大豫舞歌
於鑠皇晉配天受命熈帝之光世徳惟聖嘉樂大豫保
佑萬姓淵兮不竭沖而用之先天弗違䖍奉天時
　　　正徳舞歌　　　　　　　荀勗
人文垂則盛徳有容聲以依詠舞以象功干戚發揮節
以笙鏞羽籥雲㑹翊宣令蹤敷美盡善允協時邕煥炳
其章光乎萬邦萬邦洋洋承我晉道配天作享元命有
造上化如風民應如草穆穆斌斌形于綴兆文武旁作
慶流四表無競維烈永世是紹
　　　大豫舞歌
豫順以動大哉惟時時邁其仁世載邕熈兆我區夏宣
文是基大業惟新我皇降之重光累曜欽明文思迄用
有成惟晉之祺穆穆聖皇受命既固品物咸寧芳烈雲
布文教旁通篤以淳素𤣥化洽暢被之暇豫作樂崇徳
同美韶濩濬邈幽遐式遵王度(傅荀辭/載宋書)
　　　正徳舞歌(晉書樂志曰泰始九年光禄大夫荀/勗以杜䕫所制律吕校太樂總章鼔)
　　　　(吹八音與律吕乖錯乃制古尺作新律吕以/調聲韻律成遂班下太常使大樂總章鼔吹)
　　　　(清商施用勗遂典知樂亊啓朝士解音律者/共掌之使郭夏宋識等造正徳大豫二舞其)
　　　　(樂章亦張華/之所作云)　　　　　張華
曰皇上天𤣥鑒惟光神器周回五徳代章祚命于晉世
有哲王𢎞濟區夏陶甄萬方大明垂耀旁燭無疆蚩蚩
庶類風徳永康皇道惟清禮樂斯經金石在縣萬舞在
庭象容表慶協律被聲軼武超濩取節六韺同進退讓
化漸無形大和宣洽通于幽冥
　　　大豫舞歌
惟天之命符運有歸赫赫大晉三后重暉繼明紹世光
撫九圍我皇紹期遂在璿璣羣生屬命奄有庶邦慎徽
五典𤣥教遐通萬方同軌率土咸雍爰制大豫宣徳舞
功淳化既穆王道協隆仁及草木惠加昆蟲億兆夷人
恱仰皇風丕顯大業永世彌崇
　　宋前後舞歌
　　　(宋書樂志曰武帝永初元年改晉正徳舞曰前/舞大豫舞曰後舞並蕤賔廂作孝武孝建二年)
　　　(九月建平王宏議以為祖有功而宗有徳故漢/髙祖廟樂稱武徳太宗廟樂曰昭徳魏制武始)
　　　(舞武廟制咸熈舞文廟則祖宗之廟别有樂名/晉氏之樂正徳大豫及宋不更名直為前後二)
　　　(舞依據昔代議舛事乖宜釐改權稱以凱容為/韶舞宣烈為武舞祖宗廟樂總以徳為名若廟)
　　　(非不毁則樂無别稱猶漢髙文武咸有嘉號惠/景二主樂無餘名章皇太后廟唯奏文樂明婦)
　　　(人無武事也郊祀之樂無復别名仍同宗廟而/巳詔如宏議古今樂録曰宋孝武改前舞為凱)
　　　(容之舞後舞/為宣烈之舞)
　　　前舞歌　　　　　　　　王韶之
於赫景明天監是臨樂来伊陽禮作淮陰歌自徳富儛
由功深庭列宫縣陛羅瑟琴翿籥繁㑹笙磬諧音簫韶
雖古九成在今道志和聲徳音孔宣光我帝基協靈配
乾儀行六合化穆自然如彼雲漢為章于天熈熈萬類
陶和當年擊轅中韶永世弗騫
　　　後舞歌
假樂聖后寔天誕徳積美自中王猷四塞龍飛在天儀
刑萬國欽明惟神臨朝淵默不言之化品物咸徳告成
于天銘勲是勒翼翼厥猷娓娓其仁順命剙制因定和
神海外有截九圍無塵冕旒司契垂拱臨民乃舞大豫
欽若天人純嘏孔休萬載彌新(娓娓一/作亹亹)
　　齊前後舞歌
　　　前舞階步歌(隋書樂志曰近代舞出入皆作樂/謂之階步咸用肆夏至梁去之隋)
　　　　(復用焉即周官所謂樂出入奏鐘鼔也古今/樂録曰何承天云今舞出樂謂之階步㽔賓)
　　　　(廂作尋儀禮宴飲射三樂皆云席工於西階/上大師升自西階北而東上相者坐受瑟乃)
　　　　(降笙入立於縣中北面乃合樂工歌鹿鳴四/牡周南今直謂之階步而承天又以為出樂)
　　　　(俱失/之矣)　　　　　　　　齊辭
天挺聖哲三方維綱川嶽伊寧七耀重光茂育萬物衆
庶咸康道用濳通仁施遐揚徳厚巛極功髙昊蒼舞象
盛容徳以歌章八音既節龍躍鳳翔皇基永樹二儀等
長
　　　前舞凱容歌(南齊書樂志曰宋前後舞歌二章/齊微改革多仍舊辭宣烈舞執干)
　　　　(戚用魏武始舞冠服凱容舞執羽籥用魏咸/熈舞冠服宋以凱容繼韶為文舞據韶為言)
　　　　(宣烈即是古之大武今世諺呼為武王伐紂/齊初仍舊不改宋舞名其舞人冠服亦相承)
　　　　(用之古今樂録曰宋孝武改前舞為凱容之/舞後舞為宣烈之舞何承天三代樂序云晉)
　　　　(正徳大豫舞蓋出於漢昭容禮容樂然則其/聲節有古之遺音焉晉使郭瓊宋識等造正)
　　　　(徳大豫舞初不言因革昭業等兩舞承天空/謂二容竟自無據按正徳大豫二舞即出宣)
　　　　(武宣文魏大武三舞也宣武魏昭武舞也宣/文魏武始舞也魏改巴渝為昭武五行曰大)
　　　　(武今凱容舞執籥秉翟即魏武始舞也宣烈/舞有矛弩有干戚矛弩漢巴渝舞也干戚周)
　　　　(武舞也宋世止革其辭與名不變其舞舞相/傳習至今不改瓊識所造正是雜用二舞以)
　　　　(為大豫爾夷蠻之樂雖陳/宗廟不應雜以周舞也)　宋辭
於赫景命天鑒是臨樂来伊陽禮作淮陰歌自徳富舞
由功深庭列宫縣陛羅瑟琴翿籥繁㑹笙磬諧音簫韶
雖古九奏在今導志和聲徳音孔宣光我帝基協靈配
乾儀刑六合化穆自宣如彼雲漢為章于天熈熈萬類
陶和當年擊轅中韶永世弗騫
　　　後舞階步歌　　　　　　宋辭
皇皇我后紹業盛明滌拂除穢宇宙載清允執中和以
蒞蒼生𤣥化逺被兆世軌形何以崇徳乃作九成妍步
恂恂雅曲芬馨八風清鼓應以祥禎澤浩天下功齊百
靈
　　　後舞凱容歌　　　　　　宋辭
假樂聖后寔天誕徳積美自中王猷四塞龍飛在天儀
刑萬國欽明惟神臨朝淵黙不言之化品物咸得告成
于天銘勳是勒翼翼厥猷亹亹其仁從命創制因定和
神海外有截九國無塵冕旒司契垂拱臨民乃舞凱容
欽若天人純嘏孔休萬載彌新
　　梁大壯大觀舞歌(二/首)
　　　(隋書樂志曰梁初猶用凱容宣烈之舞武帝定/樂以武舞為大壯舞文舞為大觀舞又曰大壯)
　　　(舞奏夷則大觀舞奏姑洗取其月王也三郊明/堂太廟三朝同用古今樂録曰梁改宣烈為大)
　　　(壯即周武舞也改凱容為大觀即舜韶舞也陳/以凱容樂舞用之郊廟而大壯大觀猶同梁舞)
　　　(所謂祠用宋曲宴凖梁/樂蓋取人神不雜也)　　沈約
　　　大壯舞歌(隋書樂志曰大壯舞取易彖云大壯/大者壯也正大而天地之情可見也)
　　　　(古今樂録曰大壯大觀二舞以大為名老子/云域中有四大論語云惟天為大今制大壯)
　　　　(大觀之名亦因/斯而立義焉)
髙高在上實愛斯人眷求聖徳大拯彞倫率土方燎如
火在薪惵惵黔首暮不及晨朱光啓耀兆發穹旻我皇
鬱起龍躍漢津言屇牧野電激雷震闕鞏之甲彭濮之
人或貔或虎漂杵浮輪我邦雖舊其命惟新六伐乃止
七徳必陳君臨萬國遂撫八寅(一曲四言虎/隋書作武)
　　　大觀舞歌(隋書樂志曰大觀舞取易彖曰大觀/在上觀天之神道而四時不忒也)
皇矣帝烈大哉興聖奄有四方受天明命居上不怠臨
下惟敬舉無諐則動無失正物從其本人遂其性昭播
九功肅齊八柄寛以惠下徳以為政三趾晨儀重輪夕
映棧壑忘阻梯山匪敻如日有恒與天無竟載陳金石
式流舞詠咸英韶夏於兹比盛(一曲/四言)
　　北齊文武舞歌
　　　(隋書樂志曰北齊元㑹大饗奏文武二舞將作/並先設階步焉馮惟納云文武樂章詩彚云祖)
　　　(珽作按隋書樂志祖珽上書論樂於文宣之時/至武成時始定四郊宗廟三朝之樂而不著作)
　　　(歌之人則非珽作明矣/今考北史陸卬等製)　　　陸卬等製
　　　文舞階步辭
我后降徳肇峻皇基搖鈴大號振鐸命期雲行雨洽天
臨地持茫茫區宇萬代一時文来武肅成定於兹象容
則舞歌徳言詩鏘鏘金石列列匏絲鳳儀龍至樂我雍
熈
　　　文舞辭
皇天有命歸我大齊受兹華玉爰錫𤣥珪奄家環海實
子蒸黎圖開寶匣檢封芝泥無思不順自東徂西教南
暨朔罔敢或攜比日之明如天之大神化之洽率土無
外眇眇舟車華戎畢㑹祠我春秋服我冠帶儀協震象
樂均天籟蹈武在庭其容藹藹
　　　武舞階步辭
大齊統厯天鑒孔昭金人降汎火鳳来巢眇均虞徳干
戚降苖夙沙攻主歸我軒朝禮符揖讓樂契咸韶蹈揚
惟序律度時調
　　　武舞辭
天眷横流宅心𤣥聖祖功宗徳重光襲映我皇恭已誕
膺靈命宇外斯燭域中咸鏡悠悠率土時惟保定微微
動植莫違其性仁豐庶物施洽羣生海寧洛變契此休
明雅宣茂烈頌紀英聲鏗鍠鐘鼓掩抑簫笙歌之不足
舞以禮成鑠矣王度緬邁千齡
　　隋文武舞歌
　　　(隋書樂志曰隋有文舞武舞舞各六十四人文/舞黑介幘冠進賢冠絳紗連裳内單皁褾領襈)
　　　(裾革帶烏皮履左手執籥右手執翟武舞服武/弁朱褠衣餘同文舞左執朱干右執大戚其舞)
　　　(六成始而受命再成而定山東三成而平蜀道/四成而北狄是通五成而江南是拓六成復綴)
　　　(以闡/太平)　　　　　　　　　隋辭
　　　文舞歌
天睠有屬后徳惟明君臨萬㝢昭事百靈濯以江漢樹
之風聲罄地畢歸窮天皆至六戎仰朔八蠻請吏煙雲
獻彩龜龍表異緝和禮樂燮理陰陽功由舞見徳以歌
彰兩儀同大日月齊光(畢一作必/仰一作行)
　　　武舞歌
惟皇御㝢惟帝乗乾五材並用七徳兼宣平㬥夷險拯
溺救燔九域載安兆庶斯賴續地之厚補天之大聲隆
有截化覃無外鼓鐘既奮干戚攸陳功高徳重政謐化
淳鴻休永播久而彌新
　
　
　
　
　古樂苑巻二十七
欽定四庫全書
　古樂苑巻二十八
　　　　　　　　　　　　明　梅鼎祚　編
　舞曲歌辭(雜/舞)
　　雜舞
　　　(雜舞者公莫巴渝槃舞鞞舞鐸舞拂舞白紵之/類是也始皆出自方俗後寖陳於殿庭葢自周)
　　　(有縵樂散樂秦漢因之増廣宴㑹所奏率非雅/舞漢魏巳後並以鞞鐸巾拂四舞用之宴饗宋)
　　　(武帝大明中亦以鞞拂雜舞合之鍾石施於廟/庭朝㑹用樂則兼奏之明帝時又有西傖羌胡)
　　　(雜舞後魏北齊亦皆參以胡戎伎自此諸舞彌/盛矣隋牛𢎞亦請存四舞宴㑹則與雜伎同設)
　　　(於西凉前奏之而去其所持鞞拂等按此雖非/正樂亦皆前代舊聲故成公綏賦云鞞鐸舞庭)
　　　(八音並陳梁武帝報沈約云/鞞鐸巾拂古之遺風是也)
　　魏俞兒舞歌(俞亦/作渝)　　　　　王粲
　　　(晉書樂志曰巴渝舞漢髙帝所作也髙帝自蜀/漢將定三秦閬中范因率賨人從帝為前鋒號)
　　　(板楯蠻勇而善鬬及定秦中封因為閬中矦復/賨人七姓其俗喜歌舞髙帝樂其猛銳數觀其)
　　　(舞曰武王伐紂歌也後使樂人習之閬中有渝/水因其所居故曰巴渝舞舞曲有矛渝弩渝安)
　　　(臺行辭本歌曲四篇其辭既古莫能曉其句度/左思蜀都賦云奮之則賨旅玩之則渝舞也顔)
　　　(師古曰巴巴人也渝渝人也髙祖初為漢王得/巴渝人並趫捷與之滅楚因存其武樂巴渝之)
　　　(樂自此始也巴即今之巴州渝即今之渝州名/各本其地宋書樂志曰魏俞兒舞歌四篇魏國)
　　　(初建所用使王粲改創其辭為矛渝弩渝安臺/行辭新福歌曲行辭以述魏徳後於太祖廟並)
　　　(作之黄初二年改曰昭武舞及晉又改曰宣武/舞唐書樂志曰俞美也魏晉改其名梁復號巴)
　　　(渝隋文帝以/非正典罷之)
漢初建國家匡九州蠻荆震服五刃三革休安不忘備
武樂脩宴我賔師敬用御天永樂無憂子孫受百福常
與松喬遊烝庶徳莫不咸歡柔
　　　右矛俞新福歌
材官選士劒弩錯陳應桴蹈節俯仰若神綏我武烈篤
我淳仁自東自西莫不来賓
　　　右弩俞新福歌
我功既定庶士咸綏樂陳我廣庭式宴賓與師昭文徳
宣武威平九有撫民黎荷天寵延夀尸千載莫我違(我/功)
(一作/武功)
　　　右安臺新福歌
神武用師士素厲仁恩廣覆猛節横逝自古立功莫我
𢎞大桓桓征四國爰及海裔漢國保長慶垂祚延萬世
　　　右行辭新福歌
　　晉宣武舞歌　　　　　　　傳𤣥
　　　(晉書樂志曰魏黄初三年改漢巴渝舞曰昭武/舞景初元年又作武始咸熈章斌三舞皆執羽)
　　　(籥及晉改昭武舞曰宣武舞羽籥舞曰宣文舞/咸寧元年詔廟樂停宣武宣文二舞而同用正)
　　　(徳大豫/舞云)
　　　惟聖皇篇　　　　　　　矛俞第一
惟聖皇徳巍巍光四海禮樂猶形影文武為表裏乃作
巴渝肆舞士劒弩齊列戈矛為之始進退疾鷹鷂龍戰
而豹起如亂不可亂動作順其理離合有統紀
　　　短兵篇　　　　　　　　劍俞第二
劒為短兵其勢險危疾踰飛電回旋應規武節齊聲或
合或離電發星騖若景若差兵法攸象軍容是儀
　　　軍鎮篇　　　　　　　　弩俞第三
弩為逺兵軍之鎮其發有機體難動往必速重而不遲
鋭精分鎛射逺中微弩俞之樂一何竒變多姿退若激
進若飛五聲協八音諧宣武象讚天威
　　　窮武篇　　　　　　　　安臺行亂第四
窮武者喪何但敗北柔弱亡戰國家亦廢秦始徐偃既
已作戒前世先王鑒其機脩文整武藝文武足相濟然
後徳光大亂曰髙則亢滿則盈亢必危盈必傾去危傾
守以平冲則久濁能清混文武順天經
　　晉宣文舞歌　　　　　　　傳𤣥
　　　羽籥舞歌
羲皇之初天地開元罔罟禽獸羣黎以安神農教耕創
業誠難民得粒食澹然無所患黄帝始征伐萬品造其
端軍駕無常居是曰軒轅軒轅既勤止堯舜匪荒寧夏
禹治水湯武又用兵孰能保安逸坐致太平聖皇邁乾
乾天下興頌聲穆穆且明明惟聖皇道化彰澂四海清
三光萬幾理庶事康濳龍升儀鳳翔風雨時物繁昌却
走馬降瑞祥揚側陋簡忠良百禄是荷眉夀無疆
　　　羽鐸舞歌
昔在渾成時兩儀尚未分陽升垂清景陰降興浮雲中
和含氛氲萬物各異羣人倫得其序衆生樂聖君三統
繼五行然後有質文皇王殊運代治亂亦繽紛伊大晉
徳兼往古越羲農邈舜禹參天地陵三五禮唐周樂韶
武豈惟簫韶六代具舉澤霑地境化充天㝢聖明臨朝
元凱作輔普天同樂胥浩浩元氣遐哉太清五行流邁
日月代征隨時變化庶物乃成聖皇繼天光濟羣生化
之以道萬國咸寧受兹介福延于億齡
　　鼙舞歌
　　　(宋書樂志曰鞞舞未詳所起然漢代巳施於燕/享矣傅毅張衡所賦皆其事也魏曹植改作新)
　　　(歌五篇晉鞞舞歌亦五篇並陳於元㑹鞞舞故/二八桓𤣥將即真太樂遣衆伎袁明子啓增滿)
　　　(八佾相承不復革宋明帝自改舞曲歌辭并詔/近臣虞龢並作古今樂録曰鞞舞梁謂之鞞扇)
　　　(舞即巴渝是也鞞扇器名也鞞扇上舞作巴渝/弄至鞞舞竟豈非巴渝一舞二名何異公莫亦)
　　　(名巾舞也漢曲五篇一曰關東有賢女二曰章/和二年中三曰樂久長四曰四方皇五曰殿前)
　　　(生桂樹並章帝造魏曲五篇一明明魏皇帝二/大和有聖帝三魏厯長四天生烝民五為君既)
　　　(不易並明帝造以代漢曲其辭並亡陳思王又/有五篇一聖皇篇以當章和二年中二靈芝篇)
　　　(以當殿前生桂樹三大魏篇以當漢吉昌四精/微篇以當關中有賢女五孟冬篇以當狡兎按)
　　　(漢曲無漢吉昌狡兔二篇疑樂久長四方皇是/也隋書樂志曰鞞舞漢巴渝舞也按樂録隋志)
　　　(並以鞞舞為巴渝今考漢魏二篇歌辭各異本/不相亂蓋因梁陳之世於鞞舞前作巴渝弄遂)
　　　(云一舞二名殊不知二舞亦容合作猶巾舞以/白紵送豈得便謂白紵為巾舞邪失之逺矣)
　　魏鼙舞歌
　　　(序曰漢靈帝西園鼔吹有李堅者能鞞舞遭亂/西隨段熲先帝聞其舊有技召之堅既中廢兼)
　　　(古曲多謬誤故/改作新歌五篇)　　　　　陳思王植
　　　聖皇篇
聖皇應厯數正康帝道休九州咸賓服威徳洞八幽三
公奏諸公不得久淹留蕃位任至重舊章咸率由侍臣
省文奏陛下體仁慈沈吟有愛戀不忍聽可之迫有官
典憲不得顧恩私諸王當就國璽綬何纍縗便時舎外
殿宫省寂無人主上增顧念皇母懐苦辛何以為贈賜
傾府竭寶珍文錢百億萬采帛若煙雲乗輿服御物錦
羅與金銀龍旂垂九旒羽蓋參班輪諸王自計念無功
荷厚徳思一効筋力糜軀以報國鴻臚擁節衛副使隨
經營貴戚並出送夹道交輜軿車服齊整設韚曄耀天
精武騎衛前後鼓吹簫笳聲祖道魏東門淚下霑冠纓
扳蓋因内顧俛仰慕同生行行將日暮何時還闕廷車
輪為裵徊四馬躊躇鳴路人尚酸鼻何况骨肉情(纍一/作蔂)
　　　靈芝篇
靈芝生王地朱草被洛濵榮華相晃耀光采曄若神古
時有虞舜父母頑且嚚盡孝於田壠烝烝不違仁伯瑜
年七十綵衣以娱親慈母笞不痛歔欷涕霑巾丁蘭少
失母自傷早孤焭刻木當嚴親朝夕致三牲㬥子見陵
侮犯罪以亡形丈人為泣血免戾全其名董永遭家貧
父老財無遺舉假以供養傭作致甘肥責家填門至不
知何用歸天靈感至徳神女為秉機嵗月不安居嗚呼
我皇考生我既己晚棄我何其早蓼莪誰所興念之令
人老退詠南風詩灑淚滿褘抱亂曰聖皇君四海徳教
朝夕宣萬國咸禮讓百姓家肅䖍庠序不失儀孝悌處
中田户有曾閔子比屋皆仁賢髫齓無夭齒黄髪盡其
年陛下三萬嵗慈母亦復然
　　　大魏篇
大魏應靈符天禄方甫始聖徳致泰和神明為驅使左
右宜供養中殿宜皇子陛下長夀考羣臣拜賀咸恱喜
積善有餘慶寵禄固天常衆喜填門至臣子䝉福祥無
患及陽遂輔翼我聖皇衆吉咸集㑹兇邪姦惡竝滅亡
黄鵠遊殿前神鼎周西阿玉馬充乗輿芝蓋樹九華白
虎戲西除含利從辟邪騏驎躡足舞鳳皇拊翼歌豐年
大置酒玉樽列廣庭樂飲過三爵朱顔㬥已形式宴不
違禮君臣歌鹿鳴樂人舞鼙鼔百官雷抃讚若驚儲禮
如江海積善若陵山皇嗣繁且熾孫子列曾𤣥羣臣咸
稱萬嵗陛下長夀樂年御酒停未飲貴戚跪東廂侍人
承顔色奉進金玉觴此酒亦真酒福禄當聖皇陛下臨
軒笑左右咸歡康杯来一何遲羣僚以次行賞賜累千
億百官並富昌(寵宋書/作榮)
　　　精微篇
精微爛金石至心動神明杞妻哭死夫梁山為之傾子
丹西質秦烏白馬角生鄒衍囚燕市繁霜為夏零關東
有賢女自字蘇来卿壯年報父讐身没垂功名女休逢
赦書白刃幾在頸俱上列仙籍去死獨就生太倉令有
罪逺徵當就拘自悲居無男禍至無與俱緹縈痛父言
荷擔西上書盤桓北闕下泣淚何漣如乞得并姊弟没
身贖父軀漢文感其義肉刑法用除其父得以免辯義
在列圖多男亦何為一女足成居簡子南渡河津吏廢
舟船執法將加刑女娟擁櫂前妾父聞君来將涉不測
淵畏懼風波起禱祝祭名川備禮饗神祇為君求福先
不勝釂祀誠至令犯罰艱君必欲加誅乞使知罪諐妾
願以身代至誠感蒼天國君高其義其父用赦原河激
奏中流簡子知其賢歸娉為夫人榮寵超後先辯女解
父命何况健少年黄初發和氣明堂徳教施治道致太
平禮樂風俗移刑措民無枉怨女復何為聖皇長夀考
景福常来儀
　　　孟冬篇
孟冬十月陰氣厲清武官誡田講旅統兵元龜襲吉元
光著明蚩尤蹕路風弭雨停乘輿啟行鸞鳴幽軋虎賁
采騎飛象珥鶡鐘鼓鏗鏘簫管嘈喝萬騎齊鑣千乗等
蓋夷山填谷平林滌藪張羅萬里盡其飛走翟翟狡兔
揚白跳翰獵以青骹掩以脩竿韓盧宋鵲呈才騁足噬
不盡緤牽麋接鹿魏氏發機養基撫弦都盧尋高搜索
猴猨慶忌孟賁蹈谷超巒張目決眥髪怒穿冠頓熊扼
虎蹴豹搏貙氣有餘勢負象而趨獲車既盈日側樂終
罷役解徒大饗離宫亂曰聖王臨飛軒論功校獵徒死
禽積如京流血成溝渠明詔太勞賜大官供有無走馬
行酒醴驅車布肉魚鳴鼓舉觴爵鐘擊釂無餘絶網縱
驎麑弛罩出鳳雛收功在羽校威靈振鬼區陛下長歡
樂永世合天符
　　晉鼙舞歌　　　　　　　　傅𤣥
　　　(古今樂録曰晉鼙舞歌五篇一曰洪業篇當魏/曲明明魏皇帝古曲關東有賢女二曰天命篇)
　　　(當魏曲大和有聖帝古曲章和二年中三曰景/皇篇當魏曲魏厯長古曲樂久長四曰大晉篇)
　　　(當魏曲天生烝民古曲四方皇五曰明君篇當/魏曲為君既不易古曲殿前生桂樹按曹植怨)
　　　(歌行云為君既不易為臣/良獨難不知與此同否)
　　　洪業篇(詩紀云晉宋書樂志載此五詩俱不/言是傅𤣥樂府作𤣥詩或别有考)
宣文剏洪業盛徳在泰始聖皇應靈符受命君四海萬
國何所樂上有明天子唐堯禪帝位虞舜惟恭已恭已
正南面道化與時移大赦盪萌漸文教被黄支象天則
地體無為聰明配日月神聖參兩儀雖有三凶類靜言
無所施象天則地體無為稷契並佐命伊吕升王臣蘭
芷登朝肆下無失宿民聲發響自應表立景来附虓虎
從羈制濳龍升天路備物立成器變通極其數百事以時
叙萬機有常度訓之以克讓納之以忠恕羣下仰清風
海外同懽慕象天則地化雲布昔日貴雕飾今尚儉與
素昔日多纎介今去情與故象天則地化雲布濟濟大
朝士夙夜綜萬機萬機無廢理明明降疇諮臣譬列星
景君配朝日煇事業並通濟功烈何巍巍五帝繼三皇
三王世所歸聖徳應期運天地不能違仰之彌已髙猶
天不可階將復御龍氏鳳皇在庭棲(民晉書作人虎/作闞疇作訓)
　　　天命篇
聖祖受天命應期輔魏皇入則綜萬機出則征四方朝
廷無遺理方表寧且康道隆舜臣堯積徳踰大王孟度
阻窮險造亂天一隅神兵出不意奉命致天誅赦善戮
有罪元惡宗為虚威風震勁蜀武烈慴彊吳諸葛不知
命肆逆亂天常擁徒十餘萬數来寇邊疆我皇邁神武
秉鉞鎮雍涼亮乃畏天威未戰先仆僵盈虚自然運時
變固多難東征陵海表萬里梟賊淵受遺齊七政曹爽
又滔天羣凶受誅殛百禄咸来臻黄華應福始王凌為
禍先(晉書難作難秉作執賊/淵作朝鮮淩作浚)
　　　景皇篇
景皇帝聰明命世生盛徳參天地帝王道大創基既已
難繼世亦未易外則夏侯𤣥内則張與李三兇稱逆亂
帝紀順天行誅窮其姦宄遏將御其漸濳謀不得起罪
人咸伏辜威風振萬里平衡綜萬機萬機無不理召陵
桓不君内外何紛紛衆小便成羣蒙昧恣心治亂不分
叡聖獨斷濟武常以文從天惟廢立掃霓披浮雲雲霓
既巳闢清和未幾閒羽檄首尾至變起東南藩儉欽為
長蛇外則憑呉蠻萬國紛騷擾戚戚天下懼不安神武
御六軍我皇秉鉞征儉欽起夀春前鋒據項城出其不
意並縱竒兵竒兵誠難御廟勝實難支兩軍不期遇敵
退計無施虎騎惟武進大戰沙陽陂欽乃亡魂走奔虜
若雲披天恩赦有罪東土放鯨鯢(外則晉書作外有稱/作構順作從遏作邊)
(虎作豹恩作/因放作效)
　　　大晉篇
赫赫大晉於穆文皇蕩蕩巍巍道邁陶唐世稱三皇五
帝及今重其光九徳克明文既顯武又章恩𢎞六合兼
濟萬方内舉元凱朝政以綱外簡虎臣時惟鷹楊靡順
不懐逆命斯亡仁配春日威踰秋霜濟濟多士同兹蘭
芳唐虞至治四凶滔天致討儉欽罔不肅䖍化感海外
海外来賓獻其聲樂並稱妾臣西蜀滑夏僭號方域命
將致討委國稽服呉人放命憑海阻江飛書告諭響應
来同先王建萬國九服為蕃衛亡秦壊諸侯享祚不二
世厯代不能復忽踰五百嵗我皇邁聖徳應期創典制
分土五等蕃國正封界莘莘文武佐千秋遘嘉㑹洪業
溢區内仁風翔海外(虎晉書作武化感海外作/化感海内享作序業作澤)
　　　明君篇
明君御四海聽鑒盡物情顧望有譴罰竭忠身必榮蘭
茝出荒野萬里升紫庭茨草穢堂階掃截不得生能否
莫相䝉百官正其名恭巳慎有為有為無不成闇君不
自信羣下執異端正直罹譖潤姦臣奪其權雖欲盡忠
誠結舌不敢言結舌亦何憚盡忠為身患清流豈不潔
飛塵濁其源岐路令人迷未逺勝不還忠臣立君朝正
色不顧身邪正不並存譬若胡與秦秦胡有合時邪正
各異津忠臣遇明君乾乾惟日新羣目統在綱衆星拱
北辰設令遭闇主斥退為凡民雖薄共時用白茅猶可
珍冰霜晝夜結蘭桂摧為薪邪臣多端變用心何委曲
便僻從情指動隨君所欲偷安樂目前不問清與濁積
偽㒺時主養交以持禄言行恒相違難饜甚谿谷昧死
射乾没覺露則滅族(罹譖潤晉書作羅浸潤秦胡/作胡秦可珍作為珍從作順)
　　齊鼙舞曲
　　　明君辭(南齊書樂志曰漢章帝造鼙舞歌云關/東有賢女魏明帝代漢曲云明明魏皇)
　　　　(帝傅𤣥代魏曲作晉洪業篇云宣文創洪業/盛徳存秦始聖皇應靈符受命君四海今前)
　　　　(四句錯綜其辭從五帝至不可階六句全𤣥/辭後二句本云將復御龍氏鳳皇在庭棲又)
　　　　(改易/焉)
明君創洪業盛徳在建元受命君四海聖皇應靈乾五
帝繼三皇三皇世所歸聖徳應期運天地不能違仰之
彌已髙猶天不可階將復結繩化靜拱天下齊
　　　聖主曲辭(錯綜/傅辭)
聖主受天命應期則虞唐升旒綜萬機端扆馭八方盈
虚自然數揖讓歸聖明北化陵河塞南威越滄溟廣徳
齊七政敷教騰三辰萬㝢必承慶百福咸来臻聖皇應
福始昌徳洞祐先
　　　明君辭(首四句亦/綜傅辭)
明君御四海總鑒盡人靈仰成恩已洽竭忠身必榮聖
澤洞三靈徳教被八鄉草木變柯葉川嶽洞嘉祥愉樂
盛明運舞蹈升太時微霜永昌命軌心長歡怡
　　梁鞞舞歌　　　　　　　　　沈約
　　　(隋書樂志曰梁三朝樂第十七設鼙舞唐書樂/志曰明君本漢世鞞舞曲梁武帝時改其辭以)
　　　(歌君/徳)
大梁七百始天監三元初聖功澄宇縣帝徳總車書熈
熈億兆臣其志皆懽愉
刑措甫自今隆平亦肇兹神武超楚漢安用道邠岐百
拜奄来宅執玉咸在斯象天則地體無為
禮緝民用擾樂諧風自移舜琴中已絶堯衣今復垂象
天則地體無為
治兵戰六獸為邦命九官靈蛇及瑞羽分素復銜丹望
就踰軒頊鏗鏘掩咸濩九尾擾成羣八象鳴相顧象天
則地化雲布
有為臣所執司契君之道運行乃四時無言信蒼昊宸
居體冲寂忘懐定天保
至徳同自然裁成侔𤣥造珍祥委天貺靈物開地寶窈
窕降青琴參差秀朱草
　　　右明之君
　　　同前　　　　　　　　　　周捨
赫矣明之君我皇邁前古機靈通日月聖敬締區宇淮
海無横波文軌同一土樂哉太平世當歌復當舞
　　　右明之君
聖主應圖籙天下咸所歸端扆臨赤縣宸居法紫微遐
方奉正朔外户闢重扉我君延萬夀福祚長巍巍
　　　右明主曲
明君班五瑞就日朝百王充庭植鷺羽鈞天奏清商本
支同中嶽良臣安四方盛明普日月兆民樂未央
　　　右明君曲
　　鐸舞歌詩
　　　(唐書樂志曰鐸舞漢曲也古今樂録日鐸舞者/所持也木鐸制法度以號令天下故取以為名)
　　　(今謂漢世諸舞鞞巾二舞/是漢事鐸拂二舞以象時)
　　漢鐸舞曲
　　　聖人制禮樂篇(古今樂録曰古鐸舞曲有聖人/制禮樂一篇聲辭雜寫不復可)
　　　　(辨相傳/如此)　　　　　　　　古辭
昔皇文武邪彌彌舎善誰吾時吾行許帝道銜来治路
萬邪治路萬邪赫赫意黄運道吾治路萬邪善道明邪
金邪善道明邪金邪帝邪近帝武武邪邪聖皇八音偶
邪尊来聖皇八音及来義邪同邪烏及来義邪善草供
國吾咄等邪烏近帝邪武邪近帝武邪武邪應節合用
武邪尊邪應節合用酒期義邪同邪酒期義邪善草供
國吾咄等邪烏近帝邪武邪近帝武武邪邪下音足木
上為鼓義邪應衆義邪樂邪邪延否巳邪烏巳禮祥咄
等邪烏素女有絶其聖烏烏武邪
　　晉鐸舞曲　　　　　　　　　傅𤣥
　　　雲門篇(隋書樂志日鐸舞傅𤣥代魏辭云振鐸/鳴金是也古今樂録曰魏曲有太和時)
　　　　(晉曲有雲門篇傅𤣥造以當魏曲齊因之梁/周捨改其篇宋書載此亦不云𤣥作晉書樂)
　　　　(志曰鐸舞詩二/篇陳于元㑹)
黄雲門唐咸池虞韶舞夏夏殷濩列代有五振鐸鳴金
延大武清歌發唱形為主聲和八音協律吕身不虚動
手不徒舉應節合度周其叙時奏宫角雜之以徴羽下
饜衆目上從鐘鼔樂以移風與徳禮相輔安有失其所
　　齊鐸舞歌
　　　(南齊書樂志曰鐸舞歌傅𤣥以代魏太/和時徵羽除下厭衆目上從鐘鼔二句)
黄雲門唐咸池虞韶舞夏夏殷濩列代有五振鐸鳴金
延大武清歌發唱形為主聲和八音協律吕身不虚動
手不徒舉應節合度周期序時奏宫角雜之以徵羽樂
以移風禮相輔安有出其所
　　梁鐸舞曲
　　　(古今樂録曰梁三朝/樂第十八設鐸舞)　　　　周捨
雲門且莫奏咸池且莫歌我后興至徳樂頌發中和白
雲紛已隆萬舞鬱駢羅功成聖有作黄唐何足多
　　巾舞歌詩
　　漢巾舞歌詩
　　　(唐書樂志曰公莫舞晉宋謂之巾舞其説云漢/髙祖與項籍㑹鴻門項莊舞劍將殺髙祖項伯)
　　　(亦舞以袖隔之且語莊云公莫苦楚人相呼曰/公言公莫害漢王也漢人徳之故舞用巾以像)
　　　(項伯衣袖之遺式宋書樂志曰按琴操有公莫/渡河其聲所從来巳久俗云項伯非也古今樂)
　　　(録曰巾舞古有歌辭訛異不可解江左以来有/歌舞辭沈約疑是公無渡河曲今三調中自有)
　　　(公無渡河其聲哀切故入瑟調不容以瑟調/襍於舞曲惟公無渡河古有歌有弦無舞也)
　　　　　　　　　　　　　　　古辭
吾不見公莫時吾何嬰公来嬰姥時吾哺聲何為茂時
為来嬰當恩吾明月之士轉起吾何嬰土来嬰轉去吾
哺聲何為土轉南来嬰當去吾城上羊下食草吾何嬰
下来吾食草吾哺聲汝何三年針縮何来嬰吾亦老吾
平平門淫涕下吾何嬰何来嬰涕下吾哺聲昔結吾馬
客来嬰吾當行吾度四州洛四海吾何嬰海何来嬰四
海吾哺聲熇西馬頭香来嬰吾洛道五河五丈度汲水
吾噫邪哺誰當求兒母何意零邪錢健步哺誰當吾求
兒母何吾哺聲三針一發交時還弩心意何零意弩心
遙来嬰弩心哺聲復相頭巾意何零何邪相哺頭巾相
吾来嬰頭巾母何何吾復来推排意何零相哺推相來
嬰推非母何吾復車輪意何零子以邪相哺轉輪吾来
嬰轉母何吾使君去時意何零子以邪使君去時使来
嬰去時母何吾思君去時意何零子以邪思君去時思
来嬰吾去時母何何吾吾(宋書恩作思士作上海河/来嬰重一句五河作吾治)
　　齊公莫舞
　　　(南齊書樂志曰晉公莫舞歌二十章章無定句/前是第一解後是第十九二十解襍有三句並)
　　　(不可曉解建武初明帝奏樂至此/曲言是似永明樂流涕憶世祖云)
吾不見公莫時吾何嬰公来嬰姥時吾思君去時吾何
零子以邪思君去時思来嬰吾去時母那何去吾(此即/節前)
(古/辭)
　古樂苑巻二十八
欽定四庫全書
　古樂苑巻二十九
　　　　　　　　　　　　明　梅鼎祚　編
　舞曲歌辭(雜/舞)
　　雜舞(二/)
　　拂舞歌詩
　　晉拂舞歌詩
　　　(晉書樂志曰拂舞出自江左舊云呉舞檢其歌/非呉辭也亦陳于殿庭晉曲五篇一曰白鳩二)
　　　(曰濟濟三曰獨禄四曰碣石五曰淮南王齊多/刪舊辭而因其曲名古今樂録曰梁拂舞歌並)
　　　(用晉辭樂府解題曰除白鳩/一曲餘並非呉歌未知所起)
　　　白鳩篇(南齊書樂志曰白符鳩舞出江南吳人/所造其歌本云平平白符思我君惠集)
　　　　(我金堂言白者金行符合也鳩亦合也符鳩/雖異其義是同晉書樂志曰晉楊泓舞序云)
　　　　(自到江南見白符舞或言白鳬鳩舞云有此/来數十年矣察其辭㫖乃是吳人患孫皓虐)
　　　　(政思屬晉也晉辭曰翩翩白鳩載飛載鳴/懐我君徳来集君庭蓋晉人改其本歌云)
翩翩白鳩載飛載鳴懐我君徳来集君庭白雀呈瑞素
羽明鮮翔庭舞翼以應仁乾交交鳴鳩或丹或黄樂我
君惠振羽来翔東壁餘光魚在江湖惠而不費敬我微
軀䇿我良駟習我驅馳與君周旋樂道亡餘我心虚静
我志霑濡彈琴鼓瑟聊以自娱凌雲登臺浮遊太清扳
龍附鳳目望身輕(交交晉書作皎皎亡餘晉書作/忘飢目晉書作自宋書作日)
　　　濟濟篇
暢飛暢舞氣流芳追念三五大綺黄去失有時可行去
来同時此未央時冉冉近桑榆但當飲酒為歡娛衰老
逝有何期多憂耿耿内懐思淵池廣魚獨希願得黄浦
衆所依恩感人世無比悲歌且舞無極已(暢飛暢舞晉/書作暢暢飛)
(舞同時晉書作時同有何期/作何有期淵池廣作深地廣)
　　　獨漉篇(獨漉一作獨禄南齊書樂志曰古辭明/君曲後云勇安樂無慈不問清與濁清)
　　　　(與無時濁邪交與獨禄伎録曰求禄求禄清/白不濁清白尚可貪汙殺我晉歌為鹿字古)
　　　　(通用也疑是/風刺之辭)
獨漉獨漉水深泥濁泥濁尚可水深殺我雍雍雙鴈遊
戲田畔我欲射鴈念子孤散翩翩浮萍得風搖輕我心
何合與之同并空牀低帷誰知無人夜衣錦繡誰别偽
真刀鳴鞘中倚牀無施父寃不報欲活何為猛虎斑斑
遊戲山間虎欲齧人不避豪賢(獨漉獨漉晉書作獨/獨禄禄虎晉書作獸)
　　　碣石篇(南齊書樂志曰碣石魏武帝辭晉以為/碣石舞其歌四章一曰觀滄海二曰冬)
　　　　(十月三曰土不同四曰龜雖夀樂府解題曰/碣石篇晉樂奏魏武帝辭首章言東臨碣石)
　　　　(見滄海之廣日月出入其中二章言農功畢/而商賈往来三章言鄉土不同人性各異四)
　　　　(章言老驥伏櫪志在千里烈士暮年壯心不/已也按相和大曲步出夏門行亦有碣石篇)
　　　　(與此/並同)
東臨碣石以觀滄海水何澹澹山島竦峙樹木藂生百
草豐茂秋風蕭瑟洪波湧起日月之行若出其中星漢
粲爛若出其裏幸甚至哉歌以詠志
　　　右觀滄海
孟冬十月北風徘徊天氣肅清繁霜霏霏鵾鷄晨鳴鴈
過南飛鷙鳥濳藏熊羆窟棲錢鎛停置農收積塲逆旅
整設以通賈商幸甚至哉歌以詠志(錢晉書作耨/鏄一作鑮)
　　　右冬十月
鄉土不同河朔隆寒流澌浮漂舟船行難錐不入地豐
藾深奥水竭不流冰堅可蹈士隱者貧勇侠輕非心常
歎怨戚戚多悲幸甚至哉歌以詠志
　　　右土不同
神龜雖夀猶有竟時騰虵乗霧終為土灰老驥伏櫪志
在千里烈士暮年壯心不已盈縮之期不但在天養恬
之福可得永年幸甚至哉歌以詠志
　　　右龜雖夀
　　　淮南王篇(崔豹古今注曰淮南王淮南小山之/所作也淮南王服食求仙遍禮方士)
　　　　(遂與八公相攜俱去莫知所往小山之徒思/戀不巳乃作淮南王曲焉班固漢武帝故事)
　　　　(曰淮南王安好神仙招方術之士能為雲雨/百姓傳云淮南王得天子夀無極帝心惡之)
　　　　(使覘王云能致仙人與共遊處變化無常又/能隱形飛行服氣不食帝聞而喜欲受其道)
　　　　(王不肯傳帝怒將誅焉王知之出令與羣臣/因不知所之樂府解題曰古辭淮南王自言)
　　　　(尊實言/安仙去)
淮南王自言尊百尺髙樓與天連後園鑿井銀作牀金
瓶素綆汲寒漿汲寒漿飲少年少年窈窕何能賢揚聲
悲歌音絶天我欲渡河河無梁願化雙黄鵠還故鄉還
故鄉入故里裵徊故鄉苦身不已繁舞寄聲無不泰徘
徊桑梓遊天外(化晉書作作寄聲作竒歌齊/拂舞第五曲用之而刪其半)
　　齊拂舞歌
　　　白鳩辭(晉白鳩舞歌七解齊/樂所奏是最前一解)
翩翩白鳩再飛再鳴懐我君徳来集君庭
　　　濟濟辭(南齊書樂志曰晉濟濟舞歌六解齊樂/所奏是最後一解按晉書樂志是最前)
　　　　(一解疑齊/書之誤)
暢飛暢舞氣流芳追念三五大綺黄
　　　獨禄辭(南齊書樂志曰晉獨漉歌六/解齊樂所奏是最前一解)
獨禄獨禄水深泥濁泥濁尚可水深殺我
　　　碣石辭(南齊書樂志曰晉碣石舞歌/四章齊樂所奏是前一章)
東臨碣石以觀滄海水何淡淡山島竦峙樹木叢生百
草豐茂秋風蕭瑟洪波涌起日月之行若出其中星漢
粲爛若出其裏幸甚至哉歌以言志
　　　淮南王辭(南齊書樂志曰晉淮南王舞歌六解/齊樂所奏前是第一解後是第五解)
淮南王自言尊百尺髙䄛與天連我欲渡河河無梁願
作雙黄鵠還故鄉
　　梁拂舞歌
　　　(古今樂録曰梁三朝樂第十九設拂舞/此歌刪晉白鳩篇而改曖曖鳴球一句)
翩翩白鳩再飛再鳴懐吾君徳来集君庭曖曖鳴球或
丹或黄樂我君恩振羽来翔
　　(襍/擬)臨碣石　　　　　　　　　沈約
碣石送返潮登罘禮朝日溟漲無端倪山島𤣥崇崪驥
老心未窮酬恩豈終畢
　　　小臨海　　　　　　　　　劉孝威
碣石望山海留連降尊極秦帝枉鈎陳漢家増禮秩石
橋終不成桑田竟難測蜃氣逺生樓鮫人近濳織空勞
帝女填詎動波神色
　　　淮南王(朱門以下玉/臺别作一首)　　　　鮑照
淮南王好長生服食錬氣讀仙經琉璃作椀牙作盤金
鼎玉七合神丹合神丹戲紫房紫房綵女弄明璫鸞歌
鳳舞斷君腸朱門九重門九閨願逐明月入君懐入君
懐結君佩怨君恨君恃君愛築城思堅劒思利同盛同
衰莫相弃(朱門一/作朱城)
(闕/)
　
　
　
　
　
　
陽春白日風花香趨步鳴玉舞瑤璫聲發金石媚笙簧
羅袿徐轉紅袖揚清歌流響繞鳳梁如矜若思凝且翔
轉盼遺精艷輝光將流將引雙雁行歡来何晚意何長
明君御世永歌昌
　　　宋白紵舞歌
　　　　(宋書樂志曰白紵舞歌詩舊新合/三篇二篇與晉辭同其一稍互)
髙舉兩手白鵠翔輕軀徐起何洋洋凝停善睐容儀光
宛若龍轉乍低昂隨世而變誠無方如推若引留且行
宋世方昌樂未央舞以盡神安可忘愛之遺誰贈佳人
質如輕雲色如銀袍以光軀巾拂塵制以為袍餘作巾
四座歡樂胡可陳清歌徐舞降祇神
　　　同前　　　　　　　　　南平王鑠
僊僊徐動何盈盈玉腕俱凝若雲行佳人舉袖耀青蛾
摻摻擢手映鮮羅狀似明月汎雲河體如輕風動流波
(耀一/作輝)
　　　同前　　　　　　　　　鮑照
　　　　(啓曰侍郎臣鮑照啓被教作白紵舞歌辭謹/竭庸陋裁為四曲附啓上呈識方淟悴思塗)
　　　　(猥局言既無雅聲未能文不足以宣贊聖/㫖抽㧞妙實謹遣簡餘慙隨悚盈謹啓)
呉刀楚製為佩褘纎羅霧縠垂羽衣含商咀徵歌露晞
珠履颯沓紈袖飛凄風夏起素雲迴車殆馬煩客忘歸
蘭膏明燭承夜輝(履一/作屣)
桂宫柏寢擬天居朱爵文牕韜綺䟽象牀瑤席鎮犀渠
雕屏鉿匝組帳舒秦箏趙瑟挟笙竽垂璫散珮盈玉除
停觴不御欲誰須(鉿一作匼帳一作帷/珮一作綬御一作語)
三星參差露沾濕弦悲管清月將入寒光蕭條候蟲急
荆王流歎楚妃泣紅顔難長時易戢凝華結藻久延立
非君之故豈安集(藻一/作綵)
池中赤鯉庖所捐琴髙乘去騰上天命逢福世丁溢恩
簪金藉綺升曲筵思君厚徳委如山潔誠洗志期暮年
烏白馬角寜足言(騰一作飛命逢福世一作徼命/逢福思君厚徳一作恩厚徳深)
朱蜃動素腕舉洛陽少童邯鄲女古稱渌水今白紵催
弦急管為君舞窮秋九月荷葉黄北風驅鴈天雨霜夜
長酒多樂未央(腕一作袖/童一作年)
春風澹蕩侠思多天色淨緑氣妍和含桃紅蕚蘭紫牙
朝日灼爍發園花巻幌結帷羅玉筵齊謳秦吹盧女弦
千金顧笑買芳年(蘭一/作連)
　　　同前　　　　　　　　　湯惠休
琴瑟未調心已悲任羅勝綺彊自持忍思一舞望所思
將轉未轉恒如疑桃花水上春風出舞袖逶迤鸞照日
徘徊鶴轉情豔逸君為迎歌心如一
少年窈窕舞君前容華豔豔將欲然為君嬌凝復遷延
流目送笑不敢言長袖拂面心自煎願君流光及盛年
　　　齊白紵舞辭(五曲即晉/辭末首)　　　王儉
陽春白日風花香趨步明月舞瑤裳
情發金石媚笙簧羅袿徐轉紅袖揚
清歌流響繞鳳梁如驚若思凝且翔
轉盼流精豔輝光將流將引雙鴈行(一作雙/度行)
歡来何晚意何長明君馭世永歌昌
　　　梁白紵辭
　　　　(古今樂録曰梁三朝樂第二十設巾/舞并白紵蓋巾舞以白紵四解送也)
　　　　(二首藝文作簡/文帝今從玉臺)　　　　　武帝
朱絲玉柱羅象筵飛琯促節舞少年短歌流目未肯前
含笑一轉私自憐
纎腰嫋嫋不任衣嬌怨獨立特為誰赴曲君前未忍歸
上聲急調中心飛
　　　同前　　　　　　　　　　張率
歌兒流唱聲欲清舞女趂節體自輕歌舞並妙㑹人情
依弦度曲婉盈盈揚蛾為態誰目成(依一/作調)
妙聲屢唱輕體飛流津染面散芳菲俱動齊息不相違
令彼嘉客澹忘歸時久翫夜明星稀
日暮搴門望所思風吹庭樹月入帷凉陰既滿草蟲悲
誰能離别長夜時流歎不寢淚如絲與君之别終何知
(知一/作如)
秋風鳴條露垂葉空閨光盡坐愁妾獨向長夜淚承睫
山髙水深路難涉望君光景何時接(鳴一作蕭獨向長/夜一作獨問長安)
遙夜方逺時既寒秋風蕭瑟白露團佳期不待嵗欲闌
念此遲暮獨無歡鳴弦流管増長歎
夜寒湛湛夜未央華燈空爛月懸光從風衣起發芬香
為君起舞幸不忘
列坐華筵紛羽爵清曲未終月將落歌舞及時酒常酌
無令朝露坐銷鑠
愁来夜遲猶歎息撫枕思君終反仄金翠釵環稍不飾
霧縠流黄不能織但坐空閨思何極欲以短書寄飛翼
(来一/作多)
遙夜忘寐起長歎但望雲中雙飛翰明月入牖風吹幔
終夜悠悠坐申旦誰能知我心中亂終然有懐嵗方晏
　　四時白紵歌
　　　(古今樂録曰沈約云白紵五/章勑臣約造武帝造後兩句)
　　　春白紵　　　　　　　　　沈約
蘭葉參差桃半紅飛芳舞縠戲春風如嬌如怨狀不同
含笑流盼滿堂中翡翠羣飛飛不息願在雲間長比翼
佩服瑤草駐容色舜日堯年懽無極
　　　夏白紵(英華作/梁武帝)
朱光灼爍照佳人含情送意遙相親嫣然一轉亂心神
非子之故欲誰因翡翠羣飛飛不息願在雲間長比翼
佩服瑤草駐容色舜日堯年懽無極(一一/作宛)
　　　秋白紵
白露欲凝草已黄金琯玉柱響洞房雙心一意俱回翔
吐情寄君君莫忘翡翠羣飛飛不息願在雲間長比翼
佩服瑤草駐容色舜日堯年懽無極
　　　冬白紵
寒閨晝寢羅幌垂婉容麗色心相知雙去雙還誓不移
長袖拂面為君施翡翠羣飛飛不息願在雲間長比翼
佩服瑤草駐容色舜日堯年懽無極
　　　夜白紵
秦箏齊瑟燕趙女一朝得意心相許明月如規方襲予
夜長未央歌白紵翡翠羣飛飛不息願在雲間長比翼
佩服瑤草駐容色舜日堯年懽無極
　　隋四時白紵歌
　　　東宫春　　　　　　　　隋煬帝
洛陽城邊朝日暉天淵池前春燕歸含露桃花開未飛
臨風楊栁自依依小苑花紅洛水緑清歌宛轉繁弦促
長袖逶迤動珠玉千年萬嵗陽春曲
　　　江都夏
梅黄雨細麥秋輕楓樹蕭蕭江水平飛樓倚觀軒若驚
花簟羅幃當夏清菱潭落日雙鳬舫緑水紅粧兩搖漾
還似浮桑碧海上誰肯空歌採蓮唱(梅黄一作黄梅夏/一作夜誰一作詎)
　　　江都夏　　　　　　　　　虞茂
長洲茂苑朝夕池映日含風結細漪坐當伏檻紅蓮披
雕軒洞户青蘋吹輕幌芳煙鬱金馥綺簷花簟桃李枝
蘭苕翡翠但相逐桂樹鴛鴦恒並宿
　　　長安秋
露寒臺前曉露清昆明池水秋色明搖環動珮出曽城
鵾弦鳳管奏新聲上林蒲桃合縹緲甘泉竒樹尚葱青
玉人當歌理清曲倢伃恩情斷還續
　　杯槃舞歌詩
　　　(宋書樂志曰槃舞漢曲也張衡舞賦云厯七槃/而縱躡王粲七釋云七槃陳於廣庭顔延之云)
　　　(遞間闗於槃扇鮑照云七槃/起長袖皆以七槃為舞也)
　　　晉杯槃舞歌詩
　　　　(搜神記曰晉太康中天下為晉世寜舞矜手/以接杯槃而反覆之此則漢世唯有柈舞而)
　　　　(晉加之以杯反覆也五行志曰其歌云晉世/寜舞杯槃言接杯槃於手上而反覆之至危)
　　　　(也杯槃者酒食之器也而名曰晉世寧者言/晉世之士偷茍於酒食之間而其知不及逺)
　　　　(晉世之寜猶杯槃之在手也唐書樂志曰漢/有槃舞晉世謂之杯槃舞樂府詩云妍袖陵)
　　　　(七槃言舞用/盤七枚也)
晉世寜四海平普天安樂永大寧四海安天下歡樂治
興隆舞杯槃舞杯槃何翩翩舉坐翻覆夀萬年天與日
終與一左回右轉不相失箏笛悲酒舞疲心中慷慨可
健兒樽酒甘絲竹清願令諸君醉復醒醉復醒時合同
四坐歡樂皆言工絲竹音可不聽亦舞此槃左右輕自
相當合坐歡樂人命長人命長當結友千秋萬嵗皆老
夀
　　　齊世昌辭
　　　　(南齊書樂志曰晉杯槃舞歌十解第三解云/舞杯槃何翩翩舉坐反覆夀萬年其第一解)
　　　　(首句云晉世寧宋改為宋世寧惡其杯槃翻/覆辭不復取齊改為齊世昌後一解辭同唐)
　　　　(書樂志曰梁謂之舞槃伎隋書樂志/曰梁三朝樂第二十一設舞槃伎)
齊世昌四海安樂齊太平人命長當結友千秋萬嵗皆
老夀
　　宋泰始歌舞曲辭
　　　(古今樂録曰宋泰始歌舞十二曲一曰皇業頌/二曰聖祖頌三曰明君大雅四曰通國風五曰)
　　　(天符頌六曰明徳頌七曰帝圖頌八曰龍躍大/雅九曰淮祥風十曰宋世大雅十一曰治兵大)
　　　(雅十二曰白/紵篇大雅)
　　　皇業頌(此歌自堯至楚元/王髙祖世載聖徳)　　明帝
皇業沿徳建帝運資勲融𦙍唐重盛軌胄楚載休風堯
帝兆深祥元王衍遐慶積善傳上業胙福啓聖聖衰數
隨金禄登厯昌永命維宋垂光烈世美流舞咏(融一作/庸聖聖)
(一作/英聖)
　　　聖祖頌
聖祖維髙徳積勲代晉厯永建享鴻基萬古盛音冊叡
文纘宸馭廣運崇帝聲衍徳被仁祉留化洽民靈孝建
締孝業允協天人謀宇内齊政軌宙表燭威流鐘管騰
列聖彞銘賁重猷
　　　明君大雅　　　　　　　虞龢
明君應乾數撥亂紐頽基民慶来蘇日國頌薰風詩天
步或暫艱列蕃扇迷慝廟勝敷九伐神謨洞七徳文教
洗昬俗武誼清祲埏英勲冠帝則萬夀永齊天(齊宋書/作衍)
　　　通國風　　　　　　　　明帝
開寶業資賢昌謨明盛弼諧光烈武惟畧景王勲南康
華容變政文猛績爰著有左軍三王到氏文武贊丞相
作輔屬伊旦沈柳宗矦皆殄亂泰始開運超百王司徒
驃騎勲徳康江安謨效殷誠彰劉沈承規功名揚慶歸
我后祚無疆(業宋書作國/謨效作謀效)
　　　天符頌
天符革運世誕英皇在館神炫既壯龍驤六鍾集表四
緯駢光於穆配天永休厥祥
　　　明徳頌
明徳孚教幽符麗紀山鼎見竒醴液涵祉鵷雛耀儀騶
虞遊趾福延億胙慶流萬祀
　　　帝圖頌
帝圖凝逺瑞美昭宣濟流月鏡鹿毳霜鮮甘露降和花
雪表年孝徳載衍芳風永傳
　　　龍躍大雅　　　　　　　　豫章王
龍躍戎府王耀蕃宫嵗淹豫野璽屬嬪中江波澈映石
柏開文觀毓花蕊樓凝景雲白烏三獲甘液再呈嘉穟
表沃連理協成徳充動物道積通神宋業允大靈瑞方
臻(戎府宋書/作式符)
　　　淮祥風　　　　　　　　　北都尉
淮祥應賢彦生翼贊中興致太平
　　　宋世大雅　　　　　　　　虞龢
宋世寧在泰始醉酒歡飽徳喜萬國朝上夀酒帝同天
惟長久
　　　治兵大雅　　　　　　　　明帝
王命治兵有征無戰巾拂以淨醜類革面王儀振旅載
戢在辰中虚巾拂四表靜塵
　　　白紵篇大雅
在心曰志發言詩聲成于文被管絲手舞足蹈欣泰時
移風易俗王化基琴角揮韻白雲舒簫韶協音神鳳来
拊擊和節詠在初章曲乍畢情有餘文同軌一道徳行
國靖民和禮樂成四縣庭響美勲英八列陛唱貴人聲
舞飾麗華樂容工羅裳皎日袂隨風金翠列輝蕙麝豐
淑姿委體允帝𠂻(皎一作映/委一作秀)
　　齊明王歌辭
　　　(齊明王歌辭七曲王融應司徒教而作也一曰/明王曲二曰聖君曲三曰淥水曲四曰採菱曲)
　　　(五曰清楚引六曰/長歌引七曰散曲)
　　　明王曲(一曲/二解)　　　　　　王融
明王日月照至樂天地和幸息雲門吹復歇咸池歌桂
序金匏轉瑤軒絲石羅朱騏步躑躅𤣥鶴舞蹉跎露凝
嘉草秀煙度醴泉波皇基方萬祀齊民樂如何(序一/作房)
　　　聖君曲(一曲/三解)
聖君應昌厯景祚啓休期龍樓神睿道兎園仁義基海
蕩萬川集山崖百草滋盤苗成萃止渝韎異来思清明
動離軫威惠被殊辭大哉君為后何羨唐虞時(惠一/作懐)
　　　淥水曲(一曲/三解)
湛露改寒司交鸎變春旭瓊樹落晨紅瑤塘水初淥日
霽沙溆明風泉動華燭遵渚汎蘭觴乘漪弄清曲斗酒
千金輕寸隂百年促何用盡歡娛王度式如玉(動一作/暗弄一)
(作/舞)
　　　採菱曲(一曲/三解)
炎光銷玉殿涼風吹鳳樓雕輜傃平隰朱櫂泊安流金
華粧翠羽鷁首畫飛舟荆姫採菱曲越女江南謳騰聲
翻葉静發響谷雲浮良時時一遇佳人難再求(雕輜一/作青輅)
(飛一作龍/發一作散)
　　　清楚引(一曲/三解)
平原數千里飛觀鬱岧岧清月冏將曙浩露零中宵轉
葉渡沙海别羽自冰遼四面涌寒色左右竟嚴飈崤澠
多榛梗京索久塵苗逝將憑神武奮劒盪遺妖(涌通/作)
　　　長歌引(一曲/三解)
周雅聽休明齊徳覯升平紫煙四時合黄河萬里清翠
栁䕃通街朱闕臨髙城方轂雷塵起接袖風雲生酣笑
爭日夕絲管牙逢迎徂年無促慮長歌有餘聲(牙疑/作互)
　　　散曲(一曲/三解)
金枝湛明燎繡幕裂芳然層閨横緑綺曠席緬朱纒楚
調廣陵散瑟柱秋風弦輕裙中山麗長袖邯鄲妍徐歌
駐行景迅節籥浮煙言願聖明主永永萬斯年
　　散樂附
　　　(周禮曰旄人教舞散樂鄭康成云散樂野人為/樂之善者若今黄門倡即漢書所謂黄門名倡)
　　　(丙疆景武之屬是也漢有黄門鼓吹天子所以/宴羣臣然則雅樂之外又有宴私之樂焉唐書)
　　　(樂志散樂者非部伍之聲俳優歌舞雜奏秦漢/巳来又有雜伎其變非一名為百戲亦摠謂之)
　　　(散樂自是厯/代相承有之)
　　　俳歌辭(一曰侏儒導自古有之蓋倡優戲也説/文曰俳戲也榖梁曰魯定公㑹齊侯于)
　　　　(夹谷罷㑹齊人使優施舞於魯君之幕下范/甯云優俳施其名也樂記子夏對魏文侯問)
　　　　(曰新樂進俯退俯俳優侏儒獶襍子女王肅/云俳優短人也則其所從来亦逺矣南齊書)
　　　　(樂志曰侏儒導舞人自歌之古辭俳歌八曲/前一篇二十二句今侏儒所歌擿取之也古)
　　　　(今樂録梁三朝樂第十六設俳伎伎兒以青/布囊盛竹篋貯兩踒子負束寫地歌舞小兒)
　　　　(二人提沓踒子頭讀俳云見俳不語言俳澀/所俳作一起四坐敬止馬無懸蹄牛無上齒)
　　　　(駱駝無角奮迅兩耳半折薦博四角恭跱隋/書樂志曰魏晉故事有侏儒導引隋文帝以)
　　　　(非正典/罷之)　　　　　　　　古辭
俳不言不語呼俳噏所俳適一起狼率不止生㧞牛角
摩斷膚耳馬無懸蹄牛無上齒駱駝無角奮迅兩耳
　　　宋鳳皇銜書伎辭
　　　　(隋書樂志曰鳯皇銜書伎自宋齊巳来有之/三朝用之南齊書樂志曰蓋魚龍之流也元)
　　　　(曽日侍中於殿前跪取其書以授舎人舎人/受書升殿跪奏宋世有辭齊初詔江淹改造)
　　　　(至梁武帝普通/中下詔罷之)
大宋興隆膺靈符鳳鳥感和銜素書嘉樂之美通𤣥虚
惟新濟濟邁唐虞巍巍蕩蕩道有餘
　　　齊鳳皇銜書伎辭　　　　江淹
皇齊啓運從瑤璣靈鳳銜書集紫微和樂既洽神所依
超商巻夏耀英輝永世夀昌聲華飛
　
　
　古樂苑巻二十九
欽定四庫全書
　古樂苑巻三十
　　　　　　　　　　　　明　梅鼎祚　編
　琴曲歌辭(唐虞至/西楚)
　　(琴者先王所以修身理性禁邪防淫者也是故君/子無故不去其身唐書樂志曰琴禁也夏至之音)
　　(陰氣初動禁物之淫心也世本曰琴神農所造廣/雅曰伏羲造琴長七尺二寸而有五弦揚雄琴清)
　　(英曰舜彈五弦之琴而天下化琴操曰琴長三只/六寸六分象三百六十日廣六寸象六合也文上)
　　(曰池池水也言其平下曰濱濱賓也言其服也前/廣後狭尊卑象也上圓下方法天地也五弦象五)
　　(行也文王武王加二弦以合君臣之恩古今樂録/曰今稱二弦為文武弦是也應劭風俗通曰七弦)
　　(法七星也三禮圖曰琴第一弦為宫次弦為商次/為角次為羽次為徵次為少宫次為少商桓譚新)
　　(論曰今琴四尺五寸法四時五行也崔豹古今注/曰蔡邕益琴為九弦二弦大次三弦小次四弦尤)
　　(小梁元帝纂要曰古琴名有清角黄帝之琴也鳴/鹿循况濫脅號鍾自鳴空中皆齊桓公琴也繞梁)
　　(楚莊王琴也緑綺司馬相如琴也焦尾蔡邕琴也/鳳皇趙飛燕琴也自伏羲制作之後有匏巴師文)
　　(師襄成連伯牙方子春鍾子期皆善鼔琴而其曲/有暢有操有引有弄琴論曰和樂而作命之曰暢)
　　(言達則兼濟天下而美暢其道也憂愁而作命之/曰操言窮則獨善其身而不失其操也引者進徳)
　　(修業申達之名也弄者情性和暢寛泰之名也其/後西漢時有慶安世者為成帝侍郎善為雙鳯離)
　　(鸞之曲齊人劉道疆能作單鳬寡鶴之弄趙飛燕/亦善為歸風送逺之操皆妙絶當時見稱後世若)
　　(夫心意感發聲調諧應大弦寛和而温小弦清廉/而不亂攫之深醳之愉斯為盡善矣古琴曲有五)
　　(曲九引十二操五曲一曰鹿鳴二曰伐檀三曰騶/虞四曰鵲巢五曰白駒九引一曰列女引二曰伯)
　　(妃引三曰貞女引四曰思歸引五曰霹靂引六曰/走馬引七曰箜􁑴引八曰琴引九曰楚引十二操)
　　(一曰將歸操二曰猗蘭操三曰龜山操四曰越裳/操五曰拘幽操六曰岐山操七曰履霜操八曰朝)
　　(飛操九曰别鶴操十曰殘形操十一曰水仙操十/二曰襄陵操自是巳後作者相繼而其義與其所)
　　(起畧可考而知/故不復備論)
　　(右郭氏樂府序也按樂府解題曰琴操紀事好與/本傳相違存之者以廣異聞也風雅逸篇曰琴操)
　　(一書載堯舜文武孔子之辭猶謬知者可一覽而/悟也然其辭猶效古而偽撰者亦岀魏晉人之手)
　　(相傳既久姑録之今所具列仍復傳疑至如篇次/各依世序惟本曲所繇起云其本為琴歌而不入)
　　(琴操者如扈子窮劫之曲處女鼓琴歌子桑琴歌/相和歌秦琴女歌百里妻琴歌杞梁妻琴歌並附)
　　(于内又按嵇康琴賦有云東武太山王昭楚妃注/引魏武帝東武吟曹植太山梁甫吟石崇楚妃歎)
　　(則此類亦皆琴曲也樂府各有分屬他如蔡邕釋/誨中胡老援琴而歌嵇康琴賦中歌之類並設為)
　　(之辭本非/琴曲不録)
　　　神人暢(古今樂録曰堯郊天地祭神座上有響/誨堯曰水方至為害命子救之堯乃作)
　　　　(歌謝希逸琴論曰神人暢堯帝所作堯彈琴/感神人現故制此弄按嵇康琴賦云雅昹唐)
　　　　(堯注引七畧雅暢第十七曰琴道曰堯暢逸/又曰堯則兼善天下無不通暢故謂之暢昹)
　　　　(與暢/同也)　　　　　　　唐堯
清廟穆兮承予宗百僚肅兮于寢堂醊禱進福求年豐
有􁑨在坐㩽予為害在𤣥中欽哉皓天徳不隆承命任
禹寫中宫(堂徒紅切吳才老韻引楊諫議銘太尉在漢/四世以公於陵正直僕射於唐唐可叶公則)
(堂亦當為此叶􁑨古響字□/一本作害中宫一作東宫)
　　　思親操(古今樂録曰舜遊厯山見烏飛思親而/作此歌謝希逸琴論曰舜作思親操孝)
　　　　(之生/也)　　　　　　　虞舜
陟彼厯山兮崔嵬有鳥翔兮髙飛瞻彼鳩兮徘徊河水
洋洋兮青泠深谷鳥鳴兮嚶嚶設罥張罝兮思我父母
力耕日與月兮往如馳父母逺兮吾當安歸(設罥張罝/一作設罝)
(張罥當/一作將)
　　　南風歌(二首後首琴操作南風操孔子家語曰/舜彈五弦之琴歌南風之詩史記樂書)
　　　　(曰舜歌南風而天下治南風者生長之音也/舜樂好之樂與天地同意得萬國之驩心故)
　　　　(天下治也/玉海逸詩)
南風之薰兮可以解吾民之愠兮南風之時兮可以阜
吾民之財兮(愠叶平聲財/叶前西反)
　　　南風操
反彼三山兮商嶽嵯峨天降五老兮迎我来歌有黄龍
兮自出于河負書圖兮委虵羅沙案圖觀䜟兮閔天嗟
嗟擊石拊韶兮淪幽洞微鳥獸蹌蹌兮鳳皇来儀凱風
自南兮喟其增悲
　　　襄陵操(一曰禹上㑹稽書曰湯湯洪水方割蕩/蕩懐山襄陵浩浩滔天古今樂録曰禹)
　　　　(治洪水上㑹稽山顧而作此歌謝希逸琴論/曰夏禹治水而作襄陵操琴集曰禹上㑹稽)
　　　　(夏禹東巡/狩所作也)　　　　　　夏禹
嗚呼洪水滔天下民愁悲上帝愈咨三過吾門不入父
子道衰嗟嗟不欲煩下民(古音/黎)
　　　箕子操(一曰箕子吟史記曰紂始為象箸箕子/歎曰彼為象箸必為玉杯為玉杯則必)
　　　　(思逺方珍怪之物而御之矣輿馬宫室之漸/自此始不可振也紂為淫泆箕子諫不聽人)
　　　　(或曰可以去矣箕子曰為人臣諌不聽而去/是彰君之惡而自說於民吾不忍為也乃披)
　　　　(髪佯狂而為奴遂隱而鼔琴以自悲故傳之/曰箕子操古今樂録曰紂時箕子佯狂痛宗)
　　　　(廟之為墟乃作此歌後傳以為操琴集曰箕/子吟箕子自作也按其辭紂為無道殺比干)
　　　　(紂乃商辛之諡史記云天下謂之紂亦自其/後言之耳且漆身負石皆近申屠豫讓事疑)
　　　　(或後人/傅㑹也)　　　　　　　殷箕子
嗟嗟紂為無道殺比干嗟重復嗟獨奈何漆身為厲被
髪以佯狂今奈宗廟何天乎天哉欲負石自投河嗟復
嗟奈社稷何
　　　傷殷操(琴集曰傷殷操微子所作也尚書大傳/曰微子將朝周過殷之故墟見麥秀之)
　　　　(蔪蔪黍禾之蠅蠅也曰此故父母之國宗廟/社稷之亡也志動心悲欲哭則為朝周欲泣)
　　　　(則近婦人推而廣之作雅聲即此操也亦謂/之麥秀歌史記箕子世家曰箕子朝周過故)
　　　　(殷墟感宫室毁壊生禾黍乃作麥秀之詩以/歌詠之彼所謂狡童者紂也學齋佔畢曰史)
　　　　(記與尚書大傳所載之歌只差末句一字惟/書序與歌蔪蔪蠅蠅字不同宋玉笛賦枚乘)
　　　　(七發皆麥秀蔪兮注麥芒也但史記以為箕/子而書傳以為微子且稱父母之國尤為有)
　　　　(理不知司馬何所據而與牴牾耶按嵇康琴/賦云終詠微子注引七畧微子傷殷之將亡)
　　　　(終不可奈何見鴻鵠髙飛援/琴作操則又自有微子操矣)殷微子
麥秀漸漸兮禾黍油油彼狡童兮不我好仇(尚書/大傳)
麥秀漸漸兮禾黍油油彼狡童兮不與我好兮(史記音/油古)
(又好叶/許候反)
　　　採薇操(琴集曰採薇操伯夷所作也史記曰武/王克殷伯夷叔齊恥之不食周粟隱於)
　　　　(首陽山採薇而食之及餓且死乃作歌因傳/以為操樂府解題曰採薇操亦曰晨遊髙舉)
　　　　(按史記歌辭/與琴集小異)　　　　殷伯夷
登彼髙山言採其薇以亂易㬥不知其非神農虞夏忽
焉没兮我適安歸(琴/集)
登彼西山兮采其薇矣以㬥易㬥兮不知其非矣神農
虞夏忽焉没兮我安適歸矣于嗟徂兮命之衰矣(史/記)
　　　岐山操(琴苑要録曰岐山操者周太王之所作/也太王居邠狄人攻之事之以珠玉犬)
　　　　(馬皮幣狄侵不止問其所欲得土地也太王/曰土地所以養萬民也吾不爭所用養而害)
　　　　(吾所養遂䇿杖而去之踰梁山而/邑乎岐山喟然歎息援琴而鼔之)
　　　　　　　　　　　　　周太王
狄戎侵兮土地遷移邦邑適於岐山烝民不憂兮誰者
知嗟嗟奈何兮予命遭斯
　　　拘幽操(一曰文王哀羑里琴操曰拘幽操文王/拘於羑里而作也文王脩徳百姓親附)
　　　　(崇侯虎嫉之譖於紂曰西伯昌聖人也長子/發中子旦皆聖人也三聖合謀君其慮之乃)
　　　　(囚文王於羑里將殺之於是文王四臣太顛/閎夭散宜生南宫适之徒得美女大貝白馬)
　　　　(朱鬛以獻於紂紂遂出西伯文王在羑里乃/申憤而作歌云兩山墨録曰此操見通鑑外)
　　　　(紀詳其辭意怨誹/淺激非文王語也)　　　周文王
殷道溷溷浸濁煩兮朱紫相合不别分兮迷亂聲色信
讒言兮炎炎之虐使我愆兮幽閉牢穽由其言兮遘我
四人憂勤勤兮(煩叶分沿反分叶膚眠反勤叶音虎炎/炎之虐使我愆兮樂録作閻閻之虎使)
(我褰兮虎蓋/謂崇侯虎也)
　　　文王操(琴操曰紂為無道諸侯皆歸文王其後/有鳳皇銜書於郊文王乃作此歌謝希)
　　　　(逸琴論曰文王操文王作/也玉海作文王鳳凰歌)
翼翼翺翔彼鳳皇兮銜書来遊以㑹昌兮瞻天案圖殷
將亡兮蒼蒼之天始有萌兮五神連精合謀房兮興我
之業望来羊兮(翺翔一作翔翔鳳一作鸞㑹一作命之/一作昊五神連精合謀房兮一作精連)
(神合謀/於房兮)
　　　尅商操(一曰武王伐紂古今樂録曰武王伐紂/而作此歌謝希逸琴論曰尅商操武王)
　　　　(伐紂時制琴集曰武/王伐紂武王自作也)　　周武王
上告皇天兮可以行乎(行叶/音先)
　　　越裳操(琴操曰越裳操周公所作也周公輔成/王成文王之王道越裳重九譯而来獻)
　　　　(白雉周公乃援琴而歌之遂受/之獻于文王之廟裳一作嘗)
　　　　　　　　　　　　　周公旦
於戲嗟嗟非旦之力乃文王之徳(力下徳下一/各有也字)
　　　神鳳操(一曰鳳皇来儀古今樂録曰周成王時/鳳皇翔舞成王作此歌謝希逸琴論曰)
　　　　(成王作神鳳操言徳化之感也琴集曰鳳/皇来儀成王所作玉海作周成王儀鳳歌)
　　　　　　　　　　　　　周成王
鳳皇翔兮於紫庭予何徳兮以感靈賴先人兮恩澤臻
于胥樂兮民以寧(於玉海作舞宋書符瑞志/初學記並載此臻一作轃)
　　　履霜操(琴操曰履霜操尹吉甫之子伯竒所作/也伯竒無罪為後母讒而見逐乃集芰)
　　　　(荷以為衣採楟花以為食晨朝履霜自傷見/放於是援琴鼔之而作此操曲終投河而死)
　　　　　　　　　　　　　周尹伯竒
履朝霜兮採晨寒考不明其心兮聽讒言孤息别離兮
摧肺肝何辜皇天兮遭斯愆痛殁不同兮恩有偏誰能
流顧兮知我寃(寒叶胡干反/肝叶經天反)
　　　獻玉退怨歌(琴操曰卞和者楚野民得玉璞以/獻懐王王使樂正子占之言玉石)
　　　　(以為欺謾斬其一足懐王死子平王立和復/獻之又以為欺斬其一足平王死子立為荆)
　　　　(王欲獻之恐復見害乃抱玉而哭涕盡繼之/以血荆王使剖之中果有玉乃封和為陵陽)
　　　　(侯辭不受而作退怨之歌風雅逸篇曰此歌/出琴操其叙述和事與正史亦異果和所作)
　　　　(耶今按平王逺在懐王前而懐王之子乃頃/襄王韓非子曰楚人和氏得璞玉于楚山之)
　　　　(中奉而獻之武王武王使玉人相之玉人曰/石也刖和氏左足武王薨成王即位和又獻)
　　　　(之玉人又曰石也刖其右足成王薨文王即/位和乃抱璞而哭於楚山之下王使玉人理)
　　　　(其璞而得寶焉遂名曰和氏之璧當以/韓子為正今按史記成王在文王後)
　　　　　　　　　　　　　楚卞和
悠悠沂水經荆山精氣鬱洽谷岩岩中有神寶灼明明
穴山采玉難為功於何獻之楚先王遇王暗昧信讒言
斷截兩足離余身俛仰嗟歎心摧傷紫之亂朱紛墨同
空山歔欷涕龍鍾天鑒孔明竟以彰沂水滂沛流于汶
進寶得刖足離分斷者不續豈不怨(山叶輸旃反明叶/謨郎反功叶音光)
(言叶魚斤反同叶徒黄反鍾叶諸良反/汶叶微勻反分叶方愔反怨叶紆云反)
　　　琴歌(三首風俗通曰百里奚為秦相堂上樂作/所賃澣婦自言知音因援琴撫弦而歌問)
　　　　(之乃其故妻還為夫婦也亦謂之扊扅/歌字説曰門闗謂之扊扅或作剡移)
　　　　　　　　　　　　　　秦百里奚妻
百里奚五羊皮憶别時烹伏雌炊扊扅今日富貴忘我
為
百里奚初娶我時五羊皮臨當别時烹乳雞今適富貴
忘我為
百里奚百里奚母巳死葬南谿墳以瓦覆以柴舂黄藜
搤伏雞西入秦五羖皮今日富貴捐我為
　　　百里奚歌　　　　　　　梁髙允生
羇旅入秦庭始得收顯曜釋褐出輜車卓為千乗道豔
色進華容繁弦發徵調居貴易素心翻然忘久要裝金
五羊皮寫情陳所告豈徒望自傷念君無定操
　　　士失志操(琴集曰士失志操介子推所作也一/曰龍虵歌琴操曰文公與介子綏俱)
　　　　(遁子綏割腓股以啖文公文公復國咎犯趙/衰俱䝉厚賞子綏獨無所得乃作龍虵之歌)
　　　　(而隱文公求之不肯出史記曰文公重耳奔/狄其後反國賞從亡未及介子推子推欲隱)
　　　　(從者憐之乃懸書宫門文公出見之曰此介/子推也使人召之亡入緜上山中於是文公)
　　　　(環緜上山而封之以為介推田號曰介山是/也左傳曰晉侯賞從亡者介之推不言禄禄)
　　　　(亦弗及其母曰盍亦求之以死誰懟對曰尤/而效之罪又甚焉且出怨言不食其食其母)
　　　　(曰亦使知之若何對曰言身之文也身將隱/焉用文之是求顯也其母曰能如是乎與女)
　　　　(偕隱遂隱而死吕氏春秋劉向新序皆以為/子推自作辭並小異說苑又作舟之僑歌事)
　　　　(類子推而辭復同新/序今别載古歌中)　　晋介子推
有龍矯矯遭天譴怒三虵從之一虵割股二虵入國厚
䝉爵土餘有一虵棄於草莽(怒上聲/莽叶)
有龍于飛周徧天下五虵從之為之承輔龍反其鄉得
其處所四虵從之得其露雨一虵羞之撟死於中野(吕/氏)
(春秋與野/叶上  反)
龍欲上天五虵為輔龍已升雲四虵各入其宇一虵獨
怨終不見處所(史記子索隱曰五虵即五臣狐偃趙衰/魏武  司空季子及子推也舊云五臣)
(有先軫顛頡/恐非其類)
有龍矯矯將失其所有虵從之周流天下龍既入深淵
得其安所虵脂盡乾獨不得甘雨(新/序)
有龍矯矯頃失其所五虵從之周徧天下龍飢無食一
虵割股龍反其淵安其壤土四虵入穴皆有處所一虵
無穴號於中野(說苑互下/叶後  反)
　　　霹靂引(謝希逸琴論曰夏禹作霹靂引樂府解/題曰楚商梁遊於雷澤霹靂下乃援琴)
　　　　(而作之名霹靂引琴苑要録曰霹靂引楚商/梁之所作也商梁出遊九臯之澤覽漸水之)
　　　　(臺引罘罝周於荆山臨曲池而漁疾風霣雹/雷電奄㝠大水四起霹靂下臻矍然而驚其)
　　　　(僕曰孤虚設張八宿相望熒惑于角五星失/行此國之大變也君其返國矣於是商梁返)
　　　　(室援琴歎之韻聲激發象霹靂之聲故曰霹/靂引楚商梁者或云楚莊王也聲之誤耳按)
　　　　(前二説互異據歌辭有亡/國喪年之說與商梁合)
　　　杞梁妻
樂莫樂兮新相知悲莫悲兮生别離(見水/經註)
　　　　(琴操杞梁死/妻援琴歌曰)
樂莫樂兮新相知悲莫悲兮生别離哀感皇天城為隳
(見太平/御覽)
　　　杞梁妻(崔豹古今注曰杞梁妻者杞殖妻妹朝/曰之所作也殖戰死妻曰上則無父中)
　　　　(則無夫下則無子人生之苦至矣乃抗聲長/哭杞都城感之而頽遂投水而死其妹悲姊)
　　　　(之貞乃作歌名曰杞梁妻焉梁殖之字也列/女傳曰齊莊公襲莒殖戰而死其妻無所歸)
　　　　(乃就其夫之尸於城下而哭十日而城為之/崩既葬遂赴淄水而死琴操曰杞梁妻歎齊)
　　　　(杞梁殞其妻/之所作也)　　　　　宋呉邁逺
燈竭從初明蘭凋猶早薰扼腕非一代千載炳遺文貞
夫淪莒役杜弔結齊君驚心眩白日長洲崩秋雲精微
貫穹昊髙城為隤墳行人既迷徑飛鳥亦失羣壯哉金
石軀出門形影分一隨塵壤消聲譽誰共論(昊一/作旻)
　　　龜山操(琴操曰季桓子受齊女樂孔子欲諫不/得退而望魯龜山作此曲以喻季氏若)
　　　　(龜山之/蔽魯也)　　　　　　　魯孔子
予欲望魯兮龜山蔽之手無斧柯奈龜山何(柯叶於離/反何叶寒)
(隈/反)
　　　陬操(一曰槃操史記世家曰孔子既不得用於/衛將西見趙簡子至於河而聞竇鳴犢舜)
　　　　(華之死臨河而歎曰美哉水洋洋乎丘之不/濟此命也夫子貢曰何謂也孔子曰竇鳴犢)
　　　　(舜華晉國之賢大夫也趙簡子未得志之時/須此兩人而后從政及其巳得志殺之乃從)
　　　　(政丘聞之也刳胎殺夭則麒麟不至郊竭澤/涸漁則蛟龍不合陰陽覆巢毁卵則鳳皇不)
　　　　(翔何則君子諱傷其類也夫鳥獸之於不義/也尚知辟之而况乎丘哉乃還息乎陬鄉作)
　　　　(為陬操以哀之孔叢子曰趙簡子使聘夫子/將至焉及河聞鳴犢竇犨之見殺也迴輿而)
　　　　(旋之衛息陬為操孔子家語曰還息於陬作/槃操以哀之注即此歌王肅曰陬操琴曲名)
　　　　(也水經注又有臨河歌事同/辭異本非琴操今亦附後)
周道衰微禮樂陵遲文武既墜吾將焉歸周遊天下靡
邦可依鳳鳥不識珍寶梟鴟眷然顧之慘然心悲巾車
命駕將適唐都黄河洋洋攸攸之魚臨津不濟還轅息
鄹傷予道窮哀彼無辜翶翔于衛復我舊廬從吾所好
其樂只且(文武既墜吾將焉歸一作文武既醉我將焉/師唐一作晉  朱熹云孔叢子紀孔子事多)
(失實非東/漢人之書)
　　　將歸操(琴操曰孔子將西見趙簡/子至河而返作將歸操)
翺翔于衛復我舊居從吾所好其樂只且
　　　槃操(一名息/陬操)
乾澤而漁蛟龍不遊覆巢毁卵鳳不翔留慘予心悲還
原息陬
　　　臨河歌(酈道元水經注曰孔子適/趙臨河不濟歎而作歌)
狄水衍兮風揚波舟楫顛倒更相加歸来歸来胡為斯
(狄水名在臨/濟舊作秋誤)
　　　猗蘭操(一曰幽蘭操古今樂録曰孔子自衛反/魯見香蘭而作此歌琴操曰猗蘭操孔)
　　　　(子所作孔子厯聘諸侯諸侯莫能任自衛反/魯隱谷之中見薌蘭獨茂喟然歎曰蘭當為)
　　　　(王者香今乃獨茂與衆草為伍乃止車援琴/鼓之自傷不逢時託辭於蘭云琴集曰幽蘭)
　　　　(操孔子所作也按此雖/云託辭于蘭義實無與)
習習谷風以陰以雨之子于歸逺送于野何彼蒼天不
得其所逍遙九州無所定處時人闇蔽不知賢者年紀
逝邁一身將老(時一作世老/叶滿補反)
　　　同前　　　　　　　　　隋辛徳源
奏事傳青閣拂除乃陶嘉散條凝露彩含芳映日華已
知香若麝無怨直如麻不學芙蓉草空作眼中花
　　　幽蘭(五首宋玉諷賦曰獨有主人女在止臣其/中中有鳴琴焉臣援而鼔之為幽蘭白雪)
　　　　(之/曲)　　　　　　　　宋鮑照
傾暉引暮色孤景流思顔梅歇春欲罷期渡往不還
簾委蘭蕙露帳含桃李風攬帶昔何道坐令芳節終
結佩徒分明抱梁輙乖忤華落知不終空愁坐相悞
眇眇蛸挂網漠漠蠶弄絲空慙不自信怯與君畫期
陳國鄭東門古今共所知長袖暫徘徊駟馬停路岐
　　　歸耕操(琴操曰曽子事孔子十有餘年晨覺眷/然年衰養之不備也于是援琴而歌曰)
　　　　　　　　　　　　　　　曽參
朅来歸耕厯山盤兮以晏父母我心博兮(琴/操)
戲欷歸耕来兮安所歸耕厯山盤兮(琴清/英)
　　　窮刼之曲(吳越春秋曰樂師扈子非荆王信讒/佞殺伍奢白州犂至乃掘平王墓而)
　　　　(寇不絶於境戮屍以辱楚君臣又傷昭王困/迫幾為天下大鄙乃援琴為楚作窮劫之曲)
　　　　(昭王垂涕深知琴曲之/情扈子遂不復鼓矣)　楚扈子
王耶王耶何乖烈不顧宗廟聽讒孽任用無忌多所殺
誅夷白氏族幾滅二子東奔適呉越吳王哀痛助忉怛
垂涕舉兵將西伐伍胥白喜孫武决三戰破郢王奔發
留兵縱騎虜京闕楚荆骸骨遭掘發鞭辱腐屍恥難雪
幾危宗廟社稷滅莊王何罪國幾絶卿士悽愴民惻悷
吳軍雖去怖不歇願王更隱撫忠節勿為讒口能謗􁁊
(無忌費無忌也二子伍/胥白喜也  烈疑作劣)
　　　别鶴操(崔豹古今注曰别鶴操商陵牧子所作/也娶妻五年而無子父兄將為之改娶)
　　　　(妻聞之中夜起倚户而悲嘯牧子聞之愴然/而悲乃援琴而歌後人因為樂章焉琴譜曰)
　　　　(琴曲有四大曲别鶴操其一也按太平御覽/載琴操曰牧子援琴鼓之云痛恩愛之永離)
　　　　(歎别鶴以舒情故曰别操與此/辭異嵇康琴賦曰千里别鶴)
　　　　　　　　　　　　　商陵牧子
將乖比翼兮隔天端山川悠逺兮路漫漫攬衣不寐兮
食忘餐(古今注無三兮攬衣一作㩜衾食一作辰/别鶴操至龍丘引並無考世代舊編錯互)
　　　同前　　　　　　　　宋鮑照
雙鶴俱起時徘徊滄海間長弄若天漢輕軀似雲懸幽
客時結侣提攜遊三山青繳凌瑤臺丹爐籠紫煙海上
悲風急三山多雲霧散亂一相失驚孤不得住緬然日
月馳逺矣絶音儀有願而不遂無怨以生離鹿鳴在深
草蟬鳴隱高枝心自有所懐旁人那得知(悲一作疾遊/一作到逺一)
(作巳懐/一作存)
　　　别鶴(一作烏/棲曲)　　　　　　梁簡文帝
接翮同發燕孤飛獨向楚值雪巳迷羣驚風復失侣
　　　同前　　　　　　　　　　呉均
别鶴尋故侣聯翩遼海間單棲孟津水驚唳隴頭山
　　　水仙操(琴苑要録曰水仙操伯牙之所作也伯/牙學琴於成連三年不成至于精神寂)
　　　　(寞情之專一未能得也成連曰吾之學不能/移人之情吾師有方子春在東海中乃賫糧)
　　　　(從之至蓬莱山留伯牙曰吾將迎吾師刺船/而去旬時不返伯牙心悲延頸四望但聞海)
　　　　(水汨没山林窅㝠羣鳥悲號仰天歎/曰先生將移我情乃援琴而作此歌)
　　　　　　　　　　　　　　　伯牙
繄洞渭兮流澌濩舟楫逝兮仙不還移形素兮蓬莱山
歍欽傷宫仙石還
　　　貞女引(一曰處女吟琴苑要録曰貞女引者魯/次室女之所作也次室女倚柱悲吟而)
　　　　(嘯鄰人謂曰欲嫁耶何吟之悲也次室女曰/嗟乎吾傷民心悲而嘯豈欲嫁哉自傷懐潔)
　　　　(而為鄰人所疑於是褰裳而去之入山林之/中見貞女之廟喟然歎息援琴而歌自縊而)
　　　　(死繫骸骨於林兮附神靈於貞女故曰貞女/引古今樂録曰魯處女見女貞木而作歌亦)
　　　　(謂之女貞木歌琴操曰/處女吟魯處女所作也)　魯處女
菁菁茂木隱獨榮兮變化垂枝含蕤英兮脩身養志建
令名兮厥道不同善惡并兮屈身身獨去微清兮懐忠
見疑何貪生兮(同一作積屈身身獨去微清/兮一作屈躬就濁世疑清兮)
　　　同前　　　　　　　　　梁簡文帝
借問懐春臺百尺凌雲霧北有嵗寒松南臨女貞樹庭
花對帷滿隙月依枝度但使明妾心無嗟坐遲暮
　　　同前　　　　　　　　　　沈約
貞心信無矯傍隣也見疑輕生本非惜賤軀良足悲傳
芳託嘉樹弦歌寄好辭
　　　思歸引(一曰離拘操琴操曰衛有賢女邵王聞/其賢而請聘之未至而王薨太子曰吾)
　　　　(夫聞齊桓公得衛姬而霸今衛女賢欲留大/可曰不可若女賢必不我聽若聽必不賢不)
　　　　(取也太子遂留之果不聽拘於深宫思歸不/得遂援琴而作歌曲終縊而死晉石崇有思)
　　　　(歸引以古曲有弦無歌乃作樂辭但思歸河/陽别業與琴操異也樂府解題曰若梁劉孝)
　　　　(威胡地憑良馬備言思歸之狀而巳按謝希/逸琴論曰箕子作離拘操不言衛女作未知)
　　　　(孰/是)　　　　　　　　　衛女
涓涓泉水流及于淇兮有懐于衛靡日不思執節不移
兮行不隳砛軻何辜兮離厥菑嗟乎何辜兮離厥菑(琴/苑)
(要/録)
涓涓淇水流于淇兮有懐于衛靡日不思執節不移兮
行不詭隨坎坷何辜兮離厥茨(風雅/逸篇)
　　　同前　　　　　　　　晋石崇
　　　　(序曰余少有大志夸邁流俗弱冠登朝厯位/二十五年五十以事去官晚節更樂放逸篤)
　　　　(好林藪遂肥遁于河陽别業其制宅也却阻/長堤前臨清渠百木幾于萬株江水周于舎)
　　　　(下有觀閣池沼多養魚鳥家素習技頗有秦/趙之聲出則以遊目弋釣為事入則有琴書)
　　　　(之娯又好服食咽氣志在不朽傲然有凌雲/之操欻復見牽羈婆娑于九列困於人間煩)
　　　　(黷常思歸而永歎尋覽樂篇有思歸引儻古/人之心有同于今故制此曲此曲有弦無歌)
　　　　(今為作歌辭以述余懐恨時無知/音者令造新聲而播于絲竹也)
思歸引歸河陽假余翼鴻鶴髙飛翔經芒阜濟河梁望
我舊館心恱康清渠激魚彷徨鴈驚泝波羣相將終日
周覽樂無方登雲閣列姬姜拊絲竹叩宫商宴華池酌
玉觴
　　　同前　　　　　　　　　梁劉孝威
胡地憑良馬懐驕負漢恩甘泉烽火入回中宫室燔錦
車勞逺駕繡衣疲屢奔貳師巳喪律都尉亦銷魂龍堆
求援急狐塞請先屯櫪下驅雙駿腰邊帶兩鞬乗障無
期限思歸安可論(一作/言)
　　　　思歸歎(本非琴操/類附于此)　　　晋石崇
　登城隅兮臨長江極望無涯兮思填胸魚瀺灂兮鳥
　繽翻澤雉遊鳬兮戲中園秋風厲兮鴻鴈征蟋蟀嘈
　嘈兮晨夜鳴落葉飄兮枯枝竦百草零落兮覆畦壠
　時光逝兮年易盡感彼嵗暮兮悵自愍廓羇旅兮滯
　野都願御北風兮忽歸徂惟金石兮幽且清林鬱茂
　兮芳卉盈𤣥泉流兮縈丘阜閣館蕭寥兮蔭叢栁吹
　長笛兮彈五弦髙歌凌雲兮樂餘年舒篇巻兮與聖
　談釋冕投紱兮希彭耼超逍遙兮絶塵埃福亦不至
　兮禍亦不来(卉一作草五/弦一作玉琴)
　　　霹靂引(謝希逸琴論曰夏禹作霹靂引樂府解/題曰楚商梁遊於雷澤霹靂下乃援琴)
　　　　(而作之名霹靂引琴苑要録曰霹靂引楚商/梁之所作也商梁出遊九臯之澤覽漸水之)
　　　　(臺引罘罝周於荆田臨曲池而漁疾風霣雹/雷電奄𡨕大水四起霹靂下臻矍然而驚其)
　　　　(僕曰孤虚設張八宿相望熒惑于角五星失/行此國之大變也君其返國矣於是商梁返)
　　　　(室援琴歎之韻聲激發象霹靂之聲故曰霹/靂引楚商梁者或云楚莊王也聲之誤耳按)
　　　　(前二説互異據歌辭有亡/國喪年之説與商梁合)楚商梁
疾雨盈河霹靂下臻洪水浩浩滔厥天鑑􁀙隆愧隱隱
闐闐國將亡兮喪厥年(天叶鐡因反/年叶知林反)
　　　同前　　　　　　　　梁簡文帝
来從東海上發自南山陽時聞連鼓響乍散投壺光飛
車走四瑞繞電發時祥令去於斯表殺来永傳芳
　　　同前　　　　　　　　隋辛徳源
出地聲初奮乘乾威更作雲銜天笑明雨帶星精落碎
枕神無繞震楹書自若側聞吟白虎逺見飛𤣥鶴(側一/作時)
(飛一/作舞)
　　　走馬引(一曰天馬引崔豹古今注曰走馬引樗/里牧恭所作也為父報怨殺人而亡匿)
　　　　(於山之下有天馬夜降圍其室而鳴覺聞其/聲以為追吏奔而亡去明旦視之乃天馬跡)
　　　　(也因惕然大悟曰豈吾所處之將危乎遂荷/糧而逃入于沂澤中援琴而鼔之為天馬之)
　　　　(聲故曰走/馬引也)　　　　　　梁張率
良馬龍為友玉珂金作覊馳騖宛與洛半驟復半馳倐
忽而千里光景不及移九方惜未見薛公寧所知歛轡
且歸去吾畏路傍兒(馳騖一/作相去)
　　　天馬引　　　　　　　　陳傅縡
驄色表連錢出冀復来燕取用偏開地為歌乃號天權
竒意欲逺躞蹀勢難前本珍白玉鐙因飾黄金鞭願酬
芻秣寵千里得千年
　　　龍丘引(一曰楚引琴操曰楚引者楚遊子龍丘/高所作也龍丘髙出遊三年思歸故鄉)
　　　　(望楚而長歎/故曰楚引)　　　　　梁簡文帝
龍丘一迴首楚路蒼無極水照弄珠影雲吐陽臺色浦
狭村煙度洲長歸鳥息遊蕩逐春心空憐無羽翼
　　　浦狭村煙度　　　　　　陳張正見
茅蘭夹兩㟁野燎燭中川村長合夜影水狭度浮煙収
光暗鳥弋分火照漁船山人不炊桂樵華幸共然
　　　雉朝飛操(一曰雉朝雊操揚雄琴清英曰雉朝/飛操衛女傅母之所作也衛侯女嫁)
　　　　(於齊太子中道聞太子死問傅母曰何如傅/母曰且往當喪喪畢不肯歸終之以死傅母)
　　　　(悔之取女所自操琴於冡上鼔之忽二雉俱/出墓中傅母撫雉曰女果為雉耶言未畢俱)
　　　　(飛而起忽然不見傅母悲痛援琴作操故曰/雉朝飛崔豹古今注曰雉朝飛者犢沐子所)
　　　　(作也齊宣王時處士泯宣年五十無妻出薪/於野見雉雄雌相隨而飛意動心悲乃仰天)
　　　　(歎大聖在上恩及草木鳥獸而我獨不獲因/援琴而歌以明自傷其聲中絶魏武帝時宫)
　　　　(人冇盧女者七嵗入漢宫學鼔琴特異於餘/妓善為新聲能傳此曲郭本又載伯牙琴歌)
　　　　(于注今/作正書)　　　　　　齊犢沐子
雉朝飛兮鳴相和雌雄羣遊於山阿我獨何命兮未有
家時將暮兮可奈何嗟嗟暮兮可奈何(家/叶)
　　　同前　　　　　　　　宋鮑照
雉朝飛振羽翼專塲挟雌恃彊力媒己驚翳又逼蒿閒
濳彀盧矢直刎繡頸碎錦臆絶命君前無怨色握君手
執杯酒意氣相傾死何有(雌一/作兩)
　　　同前　　　　　　　　　　梁簡文帝
晨光照麥畿平野度春翬避鷹時聳角妬壠或斜飛少
年從逺役有恨意多違不如隨蕩子羅袂拂臣衣(或一/作忽)
　　　同前　　　　　　　　　　呉均
二月雉朝飛横行傍壟歸斜看水外翟側聽嶺南翬躞
蹀恒欲戰耿耿恃彊威當令君見賞何辭碎錦衣
　　　琴歌(此亦非必為此操以有/雉朝飛之語郭本附注)　伯牙
麥秀蔪兮雉朝飛向虚壑兮背喬槐依絶區兮臨曲池
　　　鼓琴歌(一曰鼔瑟歌史記曰趙武靈王夢見處/女鼓琴而歌異日王飲酒樂數言所夢)
　　　　(想見其狀呉廣聞之因夫人而内其女娃/嬴孟姚也孟姚甚有寵於王是為惠后)
美人熒熒兮顔若苕之榮命乎命乎曽無我嬴(綦母䆳/曰言有)
(命禄生遇其時人莫/知巳貴盛盈端也)
　　　子桑琴歌(莊子曰子輿與子桑友而霖雨十日/子輿曰子桑殆病矣裹飯而往食之)
　　　　(至子桑之門則若歌若哭鼓琴云云子輿入/曰子之歌聲何故若是曰吾思夫使我至此)
　　　　(極者而不得也父母豈欲吾貧哉天/地豈私貧我哉然而至此極者命也)
　　　　　　　　　　　　　　　子桑
父邪母邪天乎人乎
　　　相和歌(莊子曰子桑户孟子反子琴張三人相/與友子桑户死未葬孔子使子貢往待)
　　　　(事焉或編曲或/鼔琴相和而歌)
嗟来桑户乎嗟来桑户乎而已反其真而我猶為人猗
　　　渡易水(一曰荆軻歌史記曰燕太子丹質於秦/怨而亡歸使荆軻刺秦王太子及賓客)
　　　　(皆白衣冠以送之至於易水之上既祖取道/髙漸離擊筑軻和而歌為變徵之聲又前而)
　　　　(為此歌復為羽聲慷慨士皆瞋目髮盡上指/冠於是就車而去樂府廣題曰後人以為琴)
　　　　(中曲按琴操商調有易水曲/荆軻所作亦曰渡易水是也)燕荆軻
風蕭蕭兮易水寒壯士一去兮不復還(叶/)
　　　同前(一作荆/軻歌)　　　　　　梁呉均
襍虜客来齊時余在角扺揚鞭渡易水直至龍城西日
昬笳亂動天曙馬爭嘶不能通瀚海無面見三齊
　　　荆軻歌　　　　　　　　陳陽縉
函谷路不通燕將重深功長虹貫白日易水急寒風壯
髮危冠下匕首地圖中琴聲不可識遺恨没秦宫
　　　琴女歌(燕丹子曰荆軻刺秦王右手執匕首左/手揕其袖秦王曰今日之亊從子計矣)
　　　　(乞聴琴聲而死琴女鼔琴琴聲云云王於是/奮袖超屏風走之軻不解琴故及於難史記)
　　　　(荆軻左手把王之袖而右手持匕首揕之未/至身秦王驚自引而起袖絶拔劍劍長操其)
　　　　(室時惶急劍堅故不可立拔左右乃曰/王負劍負劍遂拔以擊荆軻無琴女事)
　　　　　　　　　　　　　　秦琴女
羅縠單衣可裂而絶三尺屏風可超而越鹿盧之劍可
負而拔(裂一/作掣)
　　　(三秦記曰荆軻入秦為燕太子報讐把秦王衣/袂曰寜為秦地鬼不為燕地囚王美人彈琴作)
　　　(語曰云云王因掣衣而/走得免與前載小異)
三尺羅衣何不掣四面屏風何不越
　　　琴引(琴苑要録曰琴引者秦時倡屠門髙之所/作也秦為無道奢淫不制徵天下美女以)
　　　　(充後宫乃縱酒離宫作戲倡優宫女侍者千/餘人屠門髙見宫女幼妙寵麗於是援琴而)
　　　　(歌之作為離闕之操曲未及終琴折柱/摧絃音不鳴舎琴而更援他琴以續之)
　　　　　　　　　　　　　　秦屠門髙
酒坐俱毋往聽吾琴之所言舒長褏似舞兮乃褕袂何
曼奏章而却逢兮願瞻心之所驩借連娟之寒態兮假
巵酒酌五般泣喻而妖兮納其聲聲麗顔歌長㯓兮歎
曰騎美人旖旎紛嬆枻霜羅衣兮羽旄夜褒圭玉珠參
差妙麗兮被雲􁁊登髙臺兮望青埃常羊啖還何厭兮
歸來(字多/訛異)
　　　偕隱歌(琴清英曰祝牧與妻偕隱/作琴歌云不詳何代附此)
天下有道我黻子佩天下無道我負子戴(大平御覽引/莊子載祝牧)
(謂其妻曰云/云不言琴歌)
　　　力拔山操(史記曰項王軍壁垓下軍少食盡漢/軍及諸侯兵圍之數重夜聞漢軍四)
　　　　(面皆楚歌項王乃大驚曰漢皆已得楚乎是/何楚人之多也項王則夜起飲帳中有美人)
　　　　(名虞常幸從駿馬名騅常騎之迺悲歌忼慨/自為詩歌數闋美人和之項王泣數行下於)
　　　　(是乃上馬直夜潰圍南出馳走平明漢軍迺/覺之琴集曰力拔山操項羽所作也近世又)
　　　　(有虞美人曲/亦出於此)　　　　　西楚項籍
力拔山兮氣蓋世時不利兮騅不逝騅不逝兮可柰何
虞兮虞兮柰若何
　　　項王歌　　　　　　　　　無名氏
無復拔山力誰論蓋世才欲知漢騎滿但聽楚歌哀悲
看騅馬去泣望􁒷舟来
　　　答項王楚歌(困學紀聞曰太史公述楚漢春秋/其不載於書者正義云項羽歌美)
　　　　(人和之是時巳為五言矣/五言始於五子之歌行露)　虞美人
漢兵巳畧地四面楚歌聲大王意氣盡賤妾何聊生(面/一)
(作/方)
　
　
　
　古樂苑巻三十
欽定四庫全書
　古樂苑巻三十一
　　　　　　　　　　　　明　梅鼎祚　編
　琴曲歌辭(漢至/隋)
　　　大風起(史記曰十二年十月髙祖還歸過沛留/置酒沛宫悉召故人父老子弟縱酒發)
　　　　(沛中兒得百二十人教之歌酒酣髙祖擊筑/自為歌詩令兒皆和習之髙祖乃起舞忼慷)
　　　　(傷懐泣數行下樂書云髙祖過沛詩三矦之/章令小兒歌之高祖崩令沛得以四時歌舞)
　　　　(宗廟索隱云過沛詩即大風歌矦語辭詩曰/矦其褘而兮亦語辭詩有三兮故云三矦也)
　　　　(漢書禮樂志曰至孝惠時以沛宫為原廟令/歌兒習吹以相和常以百二十人為員琴操)
　　　　(曰大風起漢/髙帝所作也)　　　　　漢髙帝
大風起兮雲飛揚威加海内兮歸故鄉安得猛士兮守
四方
　　　採芝操(琴集曰四皓所作也古今樂録曰商山/四皓隱居髙祖聘之四皓不出仰天歎)
　　　　(而作歌髙士傳曰四皓皆修道㓗已非義不/動秦始皇時見秦政虐乃退入藍田山而作)
　　　　(歌因共入商雒隱地肺山以待天下定及秦/敗漢髙聞而徵之不至深自匿終南山不能)
　　　　(屈已漢書曰四皓皆八十餘鬚眉皓白故謂/之四皓即東園公甪里先生綺里季夏黄公)
　　　　(也崔鴻曰四皓為秦博士遭世暗昧坑黜儒/術於是退而作此歌亦謂之四皓歌二説不)
　　　　(同/)　　　　　　　　　　四皓
皓天嗟嗟深谷逶迤樹木莫莫高山崔嵬巖居穴處以
為幄茵曄曄紫芝可以療飢唐虞往矣吾當安歸
　　　四皓歌(一曰紫芝歌/髙士傳所載)
莫莫髙山深谷逶迤曄曄紫芝可以療飢唐虞世逺吾
將何歸駟馬髙蓋其憂甚大富貴之畏人不如貧賤之
肆志(髙山一作商洛逶迤一作威夷唐虞世逺吾將何/歸一作皇農邈逺余將安歸之並作而肆志一作)
(輕/世)
　　　八公操(一云淮南操古今樂録曰淮南好道正/月上辛八公来降王作此歌謝希逸琴)
　　　　(論曰八公操淮南王作也神仙傳曰淮南王/好道書及方術之士有八公詣門鬚眉皓白)
　　　　(王使閽人自以其老難問之八公皆變為童/子年可十四五角髻青絲色如桃花王聞跣)
　　　　(而迎登思仙之臺執弟子禮八童子乃復為/老人告王曰吾一人能望致風雨立起雲霧)
　　　　(畫地為江河撮土為山嶽一人能崩高山塞/深泉收虎豹召致蛟龍使役鬼神一人能分)
　　　　(形易貎坐存立隱蔽六軍白日為暝一人能/乘雲步虚越海凌波出入無間呼吸千里一)
　　　　(人能入火不灼入水不濡刃射不中冬凍不/寒夏曝不汗一人能千變萬化恣意所為禽)
　　　　(獸草木萬物立成移山駐流行宫易室一人/能煎泥成金凝鉛為銀駕龍浮於太清之上)
　　　　(安乃日夕朝拜各試所言種種異術無有不/效遂授王丹經三十六巻藥成未及服而郎)
　　　　(中雷被與伍被共誣稱安謀反天子使宗正/持節治之八公謂安曰可以去矣此乃是天)
　　　　(之發遣王王若無此事日復一日未能去世/也八公使安登山大祭埋金於地即白日昇)
　　　　(天時人傳八公安臨去時餘藥置在中庭雞/犬䑛之盡得昇天故雞鳴天上犬吠雲中也)
　　　　(髙誘敘云蘇飛李尚左呉田由雷被毛被伍/被晉昌八人容齋續筆云唯左吳雷被伍被)
　　　　(見於史雷被蓋為安所斥而亡之長/安上書者疑不得為賔客之賢也)
　　　　　　　　　　　　　　淮南王安
煌煌上天照下土兮知我好道公来下兮公將與余生
毛羽兮超騰青雲蹈梁甫兮觀見瑤光過北斗兮馳乗
風雲使玉女兮含精吐氣嚼芝草兮悠悠將將天相保
兮
　　　琴歌(古今樂録曰霍將軍去病征匈奴有功益/封萬五千户秩禄與大將軍等於是志得)
　　　　(意歡而作歌琴操有霍將/軍渡河操去病所作也)　霍去病
四夷既護諸夏康兮國家安寧樂無央兮載戢干戈弓
矢藏兮麒麟来臻鳳皇翔兮與天相保永無疆兮親親
百年各延長兮(護一作獲/無一作未)
　　　琴歌(史記曰司馬相如與臨卭令王吉相善往/舎都亭臨卭中富人卓王孫程鄭為具召)
　　　　(之并召令酒酣臨卭令前奏琴曰竊聞長卿/好之願以自娛相如辭謝為鼔一再行是時)
　　　　(卓王孫有女文君新寡好音故相如繆與令/相重而以琴心挑之相如之臨卭從車騎雍)
　　　　(容閒雅甚都及飲卓氏弄琴文君竊從户窺/之心悅而好之恐不得當也既罷相如乃使)
　　　　(人重賜文君侍者通殷勤文君夜亡奔相如/乃與馳歸成都藝苑巵言曰長卿靡不穠麗)
　　　　(工至琴歌淺稚或一/時匆卒或後人傅益)　　　司馬相如
鳳兮鳳兮歸故鄉遨遊四海求其皇時未遇兮無所將
何悟今夕兮升斯堂有豔淑女在閨房室爾人遐毒我
腸何縁交頸為鴛鴦胡頡頏兮共翺翔(淑女下玉/臺有兮字)
鳳兮鳳兮從我棲得托孳尾永為妃交情通體心和諧
中夜相從知者誰雙翼俱起翻髙飛無感我思使余悲
(體玉臺作意/思一作心)
　　　昭君怨(琴操曰昭君齊國王穰女年十七獻之/元帝元帝以地逺不之幸積五六年帝)
　　　　(每遊後宫常怨不出後單于遣使朝貢帝宴/之盡召後宫昭君盛飾而至帝問欲以一女)
　　　　(賜單于能者往昭君乃越席請行時單于使/在旁驚恨不及昭君至匈奴單于大恱以為)
　　　　(漢與我厚縱酒作樂遣使報漢白璧一雙騵/馬十匹胡地珍寶之物昭君恨帝始不見遇)
　　　　(乃作怨思之歌單于死子世達立昭君謂之/曰為胡者妻母為漢者更娶世達曰欲作胡)
　　　　(禮昭君乃吞藥而死按漢書匈奴傳曰竟寜/中呼韓邪来朝漢歸王昭君號寧胡閼氏呼)
　　　　(韓邪死子雕陶莫臯立為復株絫若鞮單于/復妻昭君不言飲藥而死餘詳楚調曲王明)
　　　　(君注下題/本云怨詩)
　　　　　(一作怨曠/思惟歌)　　　　　　王嬙
秋木萋萋其葉萎黄有鳥處山集于苞桑養育毛羽形
容生光既得升雲上遊曲房離宫絶曠身體摧藏志念
抑沈不得頡頏雖得委食心有徊徨我獨伊何来往變
常翩翩之燕逺集西羌髙山峩峩河水泱泱父兮母兮
道里悠長嗚呼哀哉憂心惻傷(形一作儀来往變/常一作改變厥常)
　　　同前(一曰昭君辭按昭君怨六朝作者多列楚/調獨此二首入琴操不詳所謂今仍從郭)
　　　　(本/)　　　　　　梁王叔英妻劉氏
一生竟何定萬事最難保丹青失舊儀玉匣成秋草想
妾辭關淚至今猶未燥漢使汝南還殷勤為人道
　　　同前
圖形漢宫裏遙聘單于庭狼山聚雲暗龍沙飛雪輕笳
吟度隴咽笛轉出關鳴啼妝寒葉下愁眉塞月生只餘
馬上曲猶作别時聲
　　　歸風送逺操(西京襍記曰趙后有寶琴曰鳳皇/皆以金玉隱起為龍鳳螭鸞古賢)
　　　　(列女之象亦善為歸風送逺之操趙飛燕外/傳曰帝於太液池作千人舟號合宫之舟池)
　　　　(中起為瀛洲榭髙四十尺帝御流波文縠無/縫衫后衣南越所貢雲英紫裙碧瓊輕綃廣)
　　　　(榭上后歌舞歸風送逺之曲帝以文犀簪擊/玉甌令后所愛侍郎馮無方吹笙以倚后歌)
　　　　(中流歌酣風大起后順風揚音無方長噏細/嫋與相屬后裙髀曰顧我顧我后揚袖曰仙)
　　　　(乎仙乎去故而就新寜志懐乎帝曰無方為/我持后無方捨吹持后履久之風霽后泣曰)
　　　　(帝恩我使我仙去不得悵然曼嘯泣數行下/帝益愧愛后賜無方千萬入后房闥他日宫)
　　　　(妹幸者或襞裙為/縐號曰留仙裙)　　　漢趙飛燕
涼風起兮天隕霜懐君子兮渺難望感予心兮多慨慷
　　蔡氏五弄(琴厯曰琴曲有蔡氏五弄琴集曰五弄/遊春淥水幽居坐愁秋思並宫調蔡邕)
　　　(所作也琴書曰邕性沈厚雅好琴道嘉平初入/青溪訪鬼谷先生所居山有五曲一曲製一弄)
　　　(山之東曲常有仙人遊故作遊春南曲有澗冬/夏常渌故作渌水中曲即鬼谷先生舊所居也)
　　　(深邃岑寂故作幽居北曲髙巖猨鳥所集感物/愁坐故作坐愁西曲灌木吟秋故作秋思三年)
　　　(出示馬融甚異之琴議曰隋煬帝以/嵇氏四弄蔡氏五弄通謂之九弄)
　　　渌水曲　　　　　　　　齊江奐
塘上蒲欲齊汀洲杜將歇春心既易蕩春流豈難越桂
檝及晚風菱江映初月芳香若可贈為君步羅襪
　　　同前　　　　　　　　　梁呉均
香曖金堤滿湛淡春塘溢己送行臺花復倒髙樓日
　　　同前　　　　　　　　　江洪
塵容不忍飾臨池客未歸誰能别渌水全取浣羅衣(客/未)
(歸一作思客歸别玉臺/作取全取玉臺作無趣)
潺湲復皎潔輕鮮自可悅横使有情禽照影遂孤絶
　　胡笳十八拍(後漢書曰蔡琰字文姬邕之女也博/學有才辯又妙於音律適河東衛仲)
　　　(道夫亡無子歸寜于家興平中天下喪亂文姬/没於南匈奴在胡中十二年生二子曹操痛邕)
　　　(無嗣乃遣使者以金璧贖之而重嫁陳留董祀/後感傷亂離追懐悲憤作詩二章蔡琰别傳曰)
　　　(漢末大亂琰為胡騎所獲在右賢王部伍中春/月登胡殿感笳之音作詩言志曰胡笳動兮邊)
　　　(馬鳴孤鴈歸兮聲嚶嚶唐劉商胡笳曲序曰蔡/文姬善琴能為離鸞别鶴之操胡虜犯中原為)
　　　(胡人所掠入番為王后王甚重之武帝與邕有/舊敕大將軍贖以歸漢胡人思慕文姬乃捲蘆)
　　　(葉為吹笳奏哀怨之音後董生以琴寫胡笳聲/為十八拍今之胡笳弄是也琴集曰大胡笳十)
　　　(八拍小胡笳十九拍並蔡琰作按蔡翼琴曲有/大小胡笳十八拍沈遼集世名流家聲小胡笳)
　　　(又有契聲一拍共十九拍謂之祝家聲祝氏不/詳何代人李良輔廣陵止息譜序曰契者明㑹)
　　　(合之至理殷勤之餘也李肇國史補曰唐有董/庭蘭善沈聲祝聲蓋大小胡笳云藝苑巵言曰)
　　　(胡笳十八拍輭語似出閨襜而中襍唐調非文/姬筆也與木蘭頗類又如殺氣朝朝衝塞門胡)
　　　(風夜夜吹邊/月全是唐律)
　　　第一拍　　　　　　　　漢蔡琰
我生之初尚無為我生之後漢祚衰天不仁兮降亂離
地不仁兮使我逢此時干戈日尋兮道路危民卒流亡
兮共哀悲煙塵蔽野兮胡虜盛志意乖兮節義虧對殊
俗兮非我宜遭惡辱兮當告誰笳一㑹兮琴一拍心潰
死兮無人知(潰死一/作憤怨)
　　　第二拍
戎羯逼我兮為室家將我行兮向天涯雲山萬重兮歸
路遐疾風千里兮揚塵沙人多㬥猛兮如虺虵控弦被
甲兮為驕奢兩拍張懸兮弦欲絶志摧心折兮自悲嗟
(虺一/作蟲)
　　　第三拍
越漢國兮入胡城亡家失身兮不如無生氈裘為裳兮
骨肉震驚羯羶為味兮枉遏我情鞞鼓喧兮從夜達明
胡風浩浩兮暗塞營傷今感昔兮三拍成銜悲畜恨兮
何時平(暗塞營一作/暗塞昬營)
　　　第四拍
無日無夜兮不思我鄉土禀氣含生兮莫過我最苦天
災國亂兮人無主唯我薄命兮没我虜俗殊心異兮身
難處嗜慾不同兮誰可與語尋思涉厯兮多囏阻四拍
成兮益悽楚(多一/作何)
　　　第五拍
鴈南征兮欲寄邊心鴈北歸兮為得漢音鴈飛高兮邈
難尋空腸斷兮思愔愔攢眉向月兮撫雅琴五拍泠泠
兮意彌深(心一/作聲)
　　　第六拍
冰霜凛凛兮身苦寒飢得肉酪兮不能飡夜聞隴水兮
聲嗚咽朝見長城兮路杳漫追思往日兮行李難六拍
悲来兮欲罷彈
　　　第七拍
日暮風悲兮邊聲四起不知愁心兮説向誰是原野蕭
條兮烽戍萬里俗賤老弱兮少壯為美逐有水草兮安
家葺壘牛羊滿野兮聚如蜂蟻草盡水竭兮羊馬皆徙
七拍流恨兮惡居於此(野一/作地)
　　　第八拍
為天有眼兮何不見我獨漂流為神有靈兮何事處我
天南海北頭我不負天兮天何配我殊匹我不負神兮
神何殛我越荒州製兹八拍兮擬俳優何知曲成兮轉
悲愁
　　　第九拍
天無涯兮地無邊我心愁兮亦復然人生倐忽兮如白
駒之過隙然不得歡樂兮當我之盛年怨兮欲問天天
蒼蒼兮上無縁舉頭仰望兮空雲煙九拍懐情兮誰為
傳(為一/作與)
　　　第十拍
城頭烽火不曽滅疆場征戰何時歇殺氣朝朝衝塞門
胡風夜夜吹邊月故鄉隔兮音塵絶哭無聲兮氣將咽
一生辛苦兮縁離别十拍悲深兮涙代血
　　　第十一拍
我非貪生而惡死不能捐身兮心有以生仍冀得兮歸
桑梓死當埋骨兮長已矣日居月諸兮在戎壘胡人寵
我兮有二子鞠之育之兮不羞恥愍之念之兮生長邊
鄙十有一拍兮因兹起哀響纒緜兮徹心髓(仍冀一作/乃既日居)
(月諸一作/曰月居諸)
　　　第十二拍
東風應律兮暖氣多漢家天子兮布陽和羌胡蹈舞兮
共謳歌兩國交歡兮罷兵戈忽逢漢使兮稱近詔遣千
金兮贖妾身喜得生還兮逢聖君嗟别二子兮㑹無因
十有二拍兮哀樂均去住兩情兮難具陳(蹈一作踏逢/一作遇難一)
(作誰漢家上一/有知是二字)
　　　第十三拍
不謂殘生兮却得旋歸撫抱胡兒兮泣下霑衣漢使迎
我兮四牡騑騑號失聲兮誰得知與我生死兮逢此時
愁為子兮日無光輝焉得羽翼兮將汝歸一步一逺兮
足難移魂消影絶兮恩愛遺十有三拍兮弦急調悲肝
腸攪刺兮人莫我知(號失聲兮一/作胡兒號兮)
　　　第十四拍
身歸國兮兒莫知隨心懸懸兮長如飢四時萬物兮有
盛衰唯我愁苦兮不暫移山高地濶兮見汝無期更深
夜䦨兮夢汝来斯夢中執手兮一喜一悲覺後痛吾心
兮無休歇時十有四拍兮涕淚交垂河水東流兮心是
思(我一/作有)
　　　第十五拍
十五拍兮節調促氣填胷兮誰識曲處穹廬兮偶殊俗
願得歸来兮天從欲再還漢國兮歡心足心有憶兮愁
轉深日月無私兮曾不照臨子母分離兮意難任同天
隔越兮如商參生死不相知兮何處尋(願下一無得/字憶一作懐)
　　　第十六拍
十六拍兮思茫茫我與兒兮各一方日東月西兮徒相
望不得相隨兮空斷腸對萱草兮徒想憂忘彈鳴琴兮
情何傷今别子兮歸故鄉舊怨平兮新怨長泣血仰頭
兮訴蒼蒼胡為生我兮獨罹此殃(一無/我字)
　　　第十七拍
十七拍兮心鼻酸關山阻脩兮行路難去時懐土兮心
無緒来時别兒兮思漫漫塞上黄蒿兮枝枯葉乾沙塲
白首兮刀痕箭瘢風霜懔懔兮春夏寒人馬飢豗兮筋
力單豈知重得兮入長安歎息欲絶兮淚䦨干(筋力一/作骨肉)
　　　第十八拍
胡笳本自出胡中縁琴翻出音律同十八拍兮曲雖終
響有餘兮思無窮是知絲竹微妙兮均造化之功哀樂
各隨人心兮有變則通胡與漢兮異域殊風天與地隔
兮子西母東苦我怨氣兮浩於長空六合雖廣兮受之
應不容(無一/作未)
　　　胡笳曲　　　　　　　宋呉邁逺
輕命重意氣古来豈但今緩頬獻一說揚眉受千金邊
風落寒草鳴笳墜飛禽越情結楚思漢耳聽胡音既懐
離俗傷復悲朝光侵日當故鄉没遙見浮雲陰
　　　同前(此似/䜟詩)　　　　　　梁陶𢎞景
自負飛天厯與奪徒紛紜百年三五代終是甲辰君(自/負)
(郭作負扆一作/自戾三一作四)
　　　同前　　　　　　　　　　江洪
藏器欲逢時年来不相讓紅顔征戍兒白首邊城將(逢/一)
(作/邀)
落日慘無光臨河獨飲馬飋颶夕風高聨翩飛鴈下
　　　琴思楚歌　　　　　　　漢王逸
盛陰脩夜何難曉思念糾戾腸摧繞時節晚暮年齒老
冬夏更運去若頹寒来暑往難逐追形容減少顔色虧
時忽晻晻若騖馳意中私喜施用為内無所恃失本義
志願不得心肝沸憂懐感結重歎噫嵗月巳盡去奄忽
亡官失禄去家室思想君命幸復位久處無成卒放弃
　　　於忽操(三/章)　　　　　　　漢龎徳公
於忽乎不可以為其又奚為離婁之精夜何有於明師
曠之耳聾者亦有爾束王良之手兮後車載之前行險
既以覆兮後逐逐其猶来雖目盼而心駭兮顧其能之
安施委繩墨以聽人兮雖班輸亦奚以為
於忽乎不可以為其又奚為椽櫨桷榱之累重顧柱小
之奈何方風雨之晦陰行者艱而莫休居者坐而笑歌
不知壓之忽然兮其謂安何
於忽乎不可以為其又奚為謂雞斯飛誰得而羈謂豕
斯突何取於縛是皆以食而得之吾於飢而後噫雞兮
豕兮死以是兮
　　　琴歌(魏文士傳曰太祖雅聞瑀名辟之不應乃/逃入山中太祖使人焚山得瑀太祖時征)
　　　　(長安大延賓客怒瑀不與語使就技人列瑀/善解音能鼔琴撫弦而歌為曲既㨗音聲殊)
　　　　(妙太祖大恱裴松之注曰案魚氏典畧摯虞/支章志並云瑀建安初辭疾避役不為曹洪)
　　　　(屈得太祖召即投杖而起不得有焚山乃出/之事又典畧載太祖初征荆州使瑀作書與)
　　　　(劉備及征馬超又使瑀作書與韓遂太祖始/以十六年得入關耳而張隲云初得瑀時太)
　　　　(祖在長安此又乖戾瑀以十七年卒太祖十/八年䇿為魏公而云瑀歌舞辭稱大魏愈知)
　　　　(其妄又其辭云他人焉能亂了/不成語瑀之吐屬必不如此)
　　　　　　　　　　　　　　魏阮瑀
奕奕天門開大魏應期運青蓋巡九州在東西人怨士
為知巳死女為恱者玩恩義茍潛暢他人焉能亂
　　　琴歌(晉書載記曰苻堅分氐戸於諸鎮趙整因/侍援琴而歌堅笑而不納及敗於姚萇至)
　　　　(是整言/騐矣)　　　　　　前秦趙整
阿得脂阿得脂博勞舊父是仇綏尾長翼短不能飛逺
徙種人留鮮卑一旦緩急語阿誰
　　　琴歌(二首郭茂倩引晉書曰苻堅末年怠於為/政趙整援琴作歌二章以諷整一名正按)
　　　　(髙僧傳曰正性好幾諌無所迴避苻堅末年/寵惑鮮卑惰於治政正因歌諫曰昔聞孟津)
　　　　(河堅動容曰是朕也又歌曰北園有一樹堅/笑曰將非趙文業耶其題本云諷諌詩且無)
　　　　(援琴之說/今從附入)
昔聞孟津河千里作一曲此水本自清是誰攬令濁(攪/令)
(拾遺作/亂使)
北園有一樹布葉垂重陰外雖饒棘刺内實有赤心(一/拾)
(遺作棗饒/一作多)
　　　宛轉歌(二首一曰神女宛轉歌續齊諧記曰晉/有王敬伯者㑹稽餘姚人少好學善鼔)
　　　　(琴年十八仕於東宫為衛佐休假還鄉過吳/維舟中渚登亭望月悵然有懐乃倚琴歌泫)
　　　　(露之詩俄聞户外有嗟賞聲見一女子雅有/容色謂敬伯曰女郎悅君之琴願共撫之敬)
　　　　(伯許焉既而女郎至姿質婉麗綽有餘態從/以二少女一則向先至者女郎乃撫琴揮絃)
　　　　(調韻哀雅類今之登歌曰古所謂楚明君也/唯嵇叔夜能為此聲自兹巳来傳習數人而)
　　　　(巳復鼔琴歌遲風之詞因歎息久之乃命大/婢酌酒小婢彈箜􁣖作宛轉歌女郎脫頭上)
　　　　(金釵扣琴弦而和之意韻繁諧歌凡八曲敬/伯唯憶二曲將去留錦卧具繡香囊并佩一)
　　　　(雙以遺敬伯敬伯報以牙火巃玉琴軫女郎/悵然不忍别且曰深閨獨處十有六年矣邂)
　　　　(逅旅館盡平生之志蓋㝠契非人事也言竟/便去敬伯船至虎牢戍吳令劉惠明者有愛)
　　　　(女早世舟中亡卧具於敬伯船獲焉敬伯具/以告果於帳中得火籠琴軫女郎名妙容字)
　　　　(雅華大婢名春條年二十許小婢名桃枝年/十五皆善彈箜􁣖及宛轉歌相繼俱卒按此)
　　　　(宜入鬼詩/姑從郭本)　　　　　　晋劉妙容
月既明西軒琴復清寸心斗酒爭芳夜千秋萬嵗同一
情歌宛轉宛轉凄以哀願為星與漢光影共徘徊
悲且傷參差淚成行低紅掩翠方無色金徽玉軫為誰
鏘歌宛轉宛轉情復悲願為煙與霧氛氲對容姿(成一/作幾)
　　　同前　　　　　　　　　陳江總
七夕天河白露明八月濤水秋風驚樓中恒聞哀響曲
塘上復有苦辛行不解何意悲秋氣直置無秋悲自生
不怨前堦促織鳴偏愁别路搗衣聲别燕差池自有返
離蟬寂寞詎含情雲聚懐情四望臺月冷相思九重觀
欲題芍藥詩不成来采芙蓉花已散金樽送曲韓娥起
玉柱調弦楚妃歎翠眉結恨不復開寶鬢迎秋度前亂
湘妃拭淚灑貞筠䇲藥浣衣何處人步步香飛金薄履
盈盈扇掩珊瑚唇已言采桑期陌上復能解佩就江濱
競入華堂要花枕爭開羽帳奉華茵不惜獨眠前下釣
欲許便作後来薪後来暝暝同玉牀可憐顔色無比方
誰能巧笑特窺井乍取新聲學繞梁宿處留嬌墮黄珥
鏡前含笑弄明璫巻葹摘心心不盡茱萸折葉葉更芳
巳聞能歌洞簫賦詎是故愛邯鄲倡(便一作别/巻一作採)
　　　秋風(玉臺題云古意贈今人鮑令暉作郭本無/誰為以下六句  自此以下多不詳曲所)
　　　　(由起故但以作者為次白雪秋竹本為古曲/白雪諸說互異秋竹特見諷賦亦不言始自)
　　　　(何時且其古辭並亡惟齊徐孝/嗣謝朓擬作而巳今從次入)
　　　　　　　　　　　　　　宋呉邁逺
寒鄉無異服衣氈代文練日月望君歸年年不解綖荆
揚春早和幽冀猶霜霰北寒妾巳知南心君不見誰為
道辛苦寄情雙飛燕形迫杼煎絲顔落風催電容華一
朝改唯餘心不變(衣氈一/作氈褐)
　　　同前　　　　　　　　　宋湯惠休
秋風嫋嫋入曲房羅帳含月思心傷蟋蟀夜鳴斷人腸
長夜思君心飛揚他人相思君相忘錦衾瑤席為誰芳
　　　同前　　　　　　　　　梁江洪
先拂連雲臺罷入迎風殿已拆池中荷復驅簷裏燕
北牖風摧樹南籬寒蟲吟庭中無限月思歸夜鳴砧
孀婦悲四時况在秋閨内凄葉留晩蟬虚庭吐寒莱
　　　楚朝曲　　　　　　　　宋呉邁逺
白雲縈藹荆山阿洞庭縱横生白波幽芳逺客悲如何
繡被掩口越人歌壯年流瞻襄成和清貞空情感電過
初同末異憂愁多窮巷惻愴沈汨羅延思萬里挂長河
翻驚漢隂動湘娥(生白波一/作日生波)
　　　楚明妃曲(前巳有昭君怨/不知此亦同否)　宋湯惠休
瓊臺彩楹桂寢雕甍金閨流耀玉牖含英香芬幽藹珠
綵珍榮文羅秋翠紈綺春輕驂駕鸞鶴往来仙靈含姿
綿視微笑相迎結蘭枝送目成當年為君榮
　　　白雪歌(張華博物志曰白雪者太帝使素女鼔/五十弦琴曲名也謝希逸琴論曰劉涓)
　　　　(子善鼓琴制陽春白雪曲琴集曰白雪師曠/所作商調曲唐書樂志曰白雪周曲也髙宗)
　　　　(顯慶二年太常言白雪琴曲本宜合歌今依/琴中舊曲以御製雪詩為白雪歌辭又古今)
　　　　(樂府奏正曲之後皆别有送聲乃取侍臣許/敬宗等和詩以為送聲各十六節六年二月)
　　　　(吕才造琴歌白雪等曲帝亦著歌辭十六章/皆著于樂府以上各說不同按嵇康琴賦揚)
　　　　(白雪發清角注止引宋玉不復如前所云孝/嗣齊人今但次于宋後按白雪一作楚曲)
　　　　　　　　　　　　　　齊徐孝嗣
風閨晚翻靄月殿夜凝明願君早流盼無令春草生(流/一)
(作/留)
　　　同前　　　　　　　　　梁朱孝亷
凝雲没霄漢從風飛且散聨翩避幽谷徘徊依井幹既
興楚客謠亦動周王歎所恨輕寒早不迨陽春旦(陽春/一作)
(春/光)
　　　秋竹曲(宋玉諷賦曰臣復援琴/鼓之為秋竹積雪之曲)齊謝朓
㛹娟綺牕北結根未參差從風既裊裊映日頗離離欲
求棗下吹别有江南枝但能凌白雪貞心蔭曲池
　　　雙燕離(琴集曰獨處吟流澌咽雙燕離處女吟/四曲其詞俱亡琴厯曰河間新歌二十)
　　　　(一章此其四曲也/藝文作雙燕詩)　　梁簡文帝
雙燕有雄雌照日兩差池銜花落北户逐蝶上南枝桂
棟本曽宿虹梁早自窺願得長如此無令雙燕離
　　　同前　　　　　　　　　沈君攸
雙燕雙飛雙情相思容色巳改故心不衰雙入幙雙出
帷秋風去春風歸幙上危雙燕離銜羽一别涕泗垂夜
夜孤飛誰相知左回右顧還相慕翩翩桂水不忍渡懸
目挂心思越路縈鬱摧折意不泄願作鏡鸞相對絶(一/作)
(孤鸞鏡中絶/又作對鏡絶)
　　　湘夫人(劉向列女傳曰堯二女娥皇女英以妻/舜既為天子死于蒼梧二妃没江湘之)
　　　　(間俗謂之湘君王逸楚辭注曰二女隨帝不/反墮于湘水之渚因為湘夫人琴操有湘妃)
　　　　(怨又有湘夫人曲郭氏樂府以其舜妃遂附/于南風操後然此曲實未詳所起今惟依沈)
　　　　(約世次且九歌有湘夫人亦僅附楚郭至謂/娥皇正妃為湘君女英宜降為夫人者甚謬)
　　　　　　　　　　　　　　梁沈約
瀟湘風已息沅澧復安流揚蛾一含睇㛹娟好且脩捐
玦置澧浦解佩寄中洲
　　　同前　　　　　　　　　　王僧孺
桂棟承薜帷眇眇川之湄白蘋徒可望緑芷竟空滋日
暮思公子銜意嘿無辭
　　　緑竹　　　　　　　　　梁呉均
嬋娟鄣綺殿繞弱拂春漪何當逢採拾為君笙與箎
　　　飛龍引　　　　　　　隋蕭慤
河曲銜圖出江上負舟歸欲因作雨去還逐景雲飛引
商吹細管下徵汎長徽持此凄清引春夜舞羅衣
　　　成連(列子曰伯牙學琴于成連詳水仙操/注按此曲言征夫逺役與前説無與)
　　　　　　　　　　　　　隋辛徳源
征夫從逺役歸望絶雲端蓑笠城踰壊桑落梅初寒雪
夜然烽濕冰朝飲馬難寂寂長安信誰念客衣單
　　　婬佚曲(沸大作此曲彈/琴以兆史見也)　　隋僧沸大
煌煌鬱金生于野田過時不採宛見棄捐曼爾豐熾華
色惟新與我同歡
　
　
　
　
　古樂苑巻三十一
欽定四庫全書
　古樂苑巻三十二
　　　　　　　　　　　　明　梅鼎祚　編
　襍曲歌辭
　　(宋詩樂志曰古者天子聽政使公卿大夫獻詩耆/艾修之而後王斟酌焉然後被於聲於是有採詩)
　　(之官周室下衰官失其職漢魏之世歌詠襍興而/詩之流乃有八名曰行曰引曰歌曰謠曰吟曰詠)
　　(曰怨曰歎皆詩人六義之餘也至其協聲律播金/石而總謂之曲若夫均奏之髙下音節之緩急文)
　　(辭之多少則繫乎作者才思之淺深與其風俗之/薄厚當是時如司馬相如曹植之徒所為文章深)
　　(厚爾雅猶有古之遺風焉自晉遷江左下逮隋唐/徳澤寖㣲風化不競去聖逾逺繁音日滋襍曲興)
　　(於南朝繁音生於北俗哀音靡曼之辭迭作並起/流而忘反以至陵夷由是新聲熾而雅音廢矣昔)
　　(晉平公說新聲而師曠知公室之將卑李延年善/為新聲變曲而聞者莫不感動其後元帝自度曲)
　　(被聲歌而漢業遂衰曹妙達等改易新聲而隋文/不能救嗚呼新聲之感人如此是以為世所貴雖)
　　(㳂情之作或出一時而聲辭淺迫少復近古故蕭/齊之將亡也有伴侣髙齊之將亡也有無愁陳之)
　　(將亡也有玉樹後庭花隋之將亡也有泛龍舟所/謂煩手淫聲爭新怨衰此又新聲之弊也襍曲者)
　　(厯代有之或心志之所存或情思之所感或宴游/懽樂之所發或憂愁憤怨之所興或叙離别悲傷)
　　(之懷或言征戰行役之苦或縁於佛老或出自閭/巷兼收備載故總謂之襍曲自秦漢以來數千百)
　　(嵗文人才士作者非一干戈喪亂亡失旣多聲辭/不具故有名存義亡不見所起而有古辭可考者)
　　(則若傷歌行生别離長相思棗下何繤繤之類是/也復有不見古辭而後人斷有擬述可以槩見其)
　　(義者則若出自薊北門結客少年場秦王巻衣半/渡溪空城雀齊謳吳趨㑹吟悲哉之類是也又如)
　　(漢阮瑀之駕出北郭門曹植之惟漢苦思欲遊南/山事君車已駕桂之樹等行磐石驅車浮萍種葛)
　　(吁嗟鰕䱹等篇傅𤣥之雲中白子髙前有一樽酒/鴻鴈生塞北行昔君飛塵車遥遥篇陸機之置酒)
　　(篇王循之晨風鮑照之鴻鴈如此之類其篇甚多/或因意命題或學古叙事其辭具在不復備論)
　　(郭氏樂府所列襍曲稍似類從實多錯紊今編但/依世次代以統人人以統篇别有擬作仍附其後)
　　(西漢/東漢)
　　　楚歌(一作鴻鵠歌史記留侯世家曰上欲廢太/子立戚夫人子趙王如意吕后乃使建成)
　　　　(侯吕澤劫留侯為畫計留侯曰此難以口舌/爭也顧上有不能致者天下有四人四人者)
　　　　(年老矣皆以為上慢侮人故逃匿山中義不/為漢臣然上髙此四人今公誠能無愛金玉)
　　　　(璧帛令太子為書卑辭安車因使辯士固請/自宜來來以為客時時從入朝令上見之則)
　　　　(必異而問之上知此四人賢則一助也於是/吕后迎此四人十二年上從擊破布軍歸疾)
　　　　(益甚愈欲易太子及燕置酒太子侍四人從/太子年皆八十有餘鬚眉皓白衣冠甚偉上)
　　　　(怪之問曰彼何為者四人前對各言名姓曰/東園公甪里先生綺里季夏黄公上乃大驚)
　　　　(曰吾求公數嵗公辟逃吾今公何自從吾兒/游乎四人皆曰陛下輕士善罵臣等義不受)
　　　　(辱故恐而亡匿竊聞太子為人仁孝恭敬愛/士天下莫不延頸欲為太子死者故臣等來)
　　　　(耳上曰煩公幸卒調護太子四人為夀巳畢/趨去上目送之召戚夫人指示四人者曰我)
　　　　(欲易之彼四人輔之羽翼已成難動矣吕后/真而主矣戚夫人泣上曰為我楚舞吾為若)
　　　　(楚歌歌數闋戚夫人嘘唏流/涕上起去罷酒竟不易太子)漢髙帝
鴻鵠髙飛一舉千里羽翮已就横絶四海横絶四海當
可奈何雖有矰繳尚安所施(翮一作翼當漢書/作又尚一作將)
　　　舂歌(一作永巷歌漢書外戚傳曰髙帝得定陶/戚姬愛幸生趙隠王如意恵帝立吕后為)
　　　　(皇太后迺令永巷囚戚夫人髠鉗衣赭衣令/舂戚夫人舂且歌太后聞之大怒曰乃欲倚)
　　　　(女子邪召趙王誅之戚/夫人遂有人彘之禍)　　漢戚夫人
子為王母為虜終日舂薄暮常與死為伍相離三千里
當誰使告女
　　　幽歌(漢書列傳曰趙幽王友髙帝諸姬子初封/淮陽王吕太后徙為趙王孝恵時友以諸)
　　　　(吕女為后不愛愛它姬諸吕女讒之於大后/曰吕氏安得王太后百嵗後吾必擊之大后)
　　　　(怒召趙王置邸令衛圉守/之趙王餓乃作歌遂幽死)　漢趙王友
諸吕用事兮劉氏微迫脅王侯兮彊授我妃我妃旣妬
兮誣我以惡讒女亂國兮上曾不寤我無忠臣兮何故
弃國自決中野兮蒼天與直吁嗟不可悔兮寧早自賊
為王餓死兮誰者憐之吕氏絶理兮託天報仇(臣一/作良)
　　　耕田歌(耕一作種史記齊王世家曰諸吕擅權/用事朱虚侯劉章忿劉氏不得職嘗入)
　　　　(侍宴太后令為酒吏章自請曰臣將種也請/以軍法行酒太后曰可酒酣章進飲歌舞)
　　　　(為耕田歌頃之諸吕有一人醉亡酒章追拔/劍斬之太后大驚業已許其軍法無以罪也)
　　　　　　　　　　　　　　　漢朱虚侯章
深耕穊種立苖欲疏非其種者鋤而去之(種一/作類)
　　　瓠子歌(二首漢書武帝紀曰元封二年四月作/瓠子歌溝洫志曰帝旣封禪乃發卒數)
　　　　(萬人塞瓠子決河還自臨祭湛白馬玉璧令/羣臣從官皆負薪塞決河時東郡燒草以故)
　　　　(薪少乃下淇園之竹以為楗上旣臨河決悼/其功之不就為作歌詩二章於是卒塞瓠子)
　　　　(築宫其上/名曰宣防)　　　　　　　漢武帝
瓠子決兮將奈何浩浩洋洋兮慮殫為河殫為河兮地
不得寧功無已時兮吾山平吾山平兮鉅野溢魚弗鬱
兮廹冬日正道弛兮離常流蛟龍騁兮放逺遊歸舊川
兮神哉沛不封禪兮安知外為我謂河伯兮何不仁汎
濫不止兮愁吾人齧桑浮兮淮泗滿久不返兮水維緩
(浩浩洋洋一作皓皓昕昕放一作方我謂河伯兮何不/仁一作皇為河公兮何不仁吾山之吾音魚齧桑縣名)
河湯湯兮激潺湲北渡回兮迅流難搴長茭兮湛美玉
河伯許兮薪不屬薪不屬兮衛人罪燒蕭條兮噫乎何
以禦水隤林竹兮楗石菑宣防塞兮萬福來(湛讀曰沈/伯一作公)
(菑側/其反)
　　　秋風辭(漢武帝故事曰帝行幸河東祠后土顧/視帝京忻然中流與羣臣飲讌帝歡甚)
　　　　(乃自作/秋風辭)　　　　　　　　漢武帝
秋風起兮白雲飛草木黄落兮雁南歸蘭有秀兮菊有
芳懷佳人兮不能忘汎樓船兮濟汾河横中流兮揚素
波簫鼓鳴兮發櫂歌歡樂極兮哀情多少壯幾時兮奈
老何
　　　李夫人歌(漢書外戚傳曰夫人早卒帝思不夜/巳方士齊人少翁言能致其神廼)
　　　　(張燈燭設帷帳陳酒肉而令帝居帷帳遥望/見好女如李夫人之貌還幄坐而步又不得)
　　　　(就視帝愈益相思悲感為作/詩令樂府諸音家絃歌之)漢武帝
是邪非邪立而望之偏何姍姍其來遲(偏一/作翩)
　　　落葉哀蟬曲(王子年拾遺記曰漢武帝思懐李/夫人時始穿昆靈之池汎翔禽之)
　　　　(舟帝自造歌曲使女伶歌之時日已西傾涼/風激水女伶歌聲甚遒因賦落葉哀蟬之曲)
　　　　(藝苑巵言云落葉/哀蟬疑是贗作)　　　　漢武帝
羅袂兮無聲玉墀兮塵生虚房冷而寂寞落葉依於重
扃望彼美之女兮安得感余心之未寧
　　　悲愁歌(漢書西域傳曰武帝元封中遣江都王/建女細君為公主以妻鳥孫王昆莫公)
　　　　(主至其國自治宫室居嵗時一再與昆莫㑹/置酒飲食昆莫年老言語不通公主悲乃自)
　　　　(作/歌)　　　　　　　　　　漢烏孫公主
吾家嫁我兮天一方逺託異國兮烏孫王穹廬為室兮
氊為牆以肉為食兮酪為漿居常土思兮心内傷願為
黄鵠兮歸故郷
　　　黄鵠歌(西京襍記曰始元元年黄/鵠下太液池帝為此歌)
　　　　　　　　　　　　　　　漢昭帝
黄鵠飛兮下建章羽肅肅兮行蒼蒼金為衣兮菊為裳
唼喋荷荇出入蒹葭自顧菲薄愧爾嘉祥(菲薄一/作薄徳)
　　　淋池歌(拾遺記曰昭帝始元元年穿淋池廣千/步東引太液之水池中植分芰荷一莖)
　　　　(四葉狀如駢葢花葉離萎芬馥之氣徹十餘/里宫人貴之每遊宴出入必皆含嚼或剪以)
　　　　(為衣或折以蔽日以為戯㺯帝時命水嬉以/文梓為船木蘭為池柂刻飛鸞翔鷁飾於船)
　　　　(首隨風輕漾畢景忘歸/乃至通夜使宫人歌曰)　　漢昭帝
秋素景兮汎洪波揮纎手兮折芰荷凉風淒淒揚棹歌
雲光開曙月低河萬嵗為樂豈云多(亦見三/輔黄圖)
　　　燕王歌(漢書列傳曰昭帝時旦為燕王自以為/武帝子且長不得立乃與旦姊蓋長公)
　　　　(主左將軍上官桀交通謀廢帝迎立舍人父/燕倉知其謀告之由是發覺王憂懣置酒萬)
　　　　(載宫㑹賔客羣臣妃妾坐飲王自歌華容夫/人起舞坐者皆泣天子使使者賜璽書王以)
　　　　(綬自絞後夫人隨旦/自殺者二十餘人)　　　漢燕王旦
歸空城兮狗不吠雞不鳴横術何廣廣兮固知國中之
無人
　　　華容夫人歌
髮紛紛兮寘渠骨籍籍兮忘居母求死子兮妻求死夫
裵回兩渠間兮君子獨安居(獨一/作將)
　　　瑟歌(漢書外傳曰廣陵厲王胥武啼第五子昭/帝時胥見帝年少無子有覬欲心迎女巫)
　　　　(李女須使下神呪詛宣帝即位呪詛事發覺/天子遣廷尉大鴻臚即訊胥置酒顯陽殿召)
　　　　(太子霸及子女等夜飲使所幸鼔瑟歌舞王/自歌左右悉涕泣奉酒至雞嗚時罷以綬自)
　　　　(絞/死)　　　　　　　　　　漢廣陵王胥
欲乆生兮無終長不樂兮安窮奉天期兮不得須㬰千
里馬兮駐待路黄泉下兮幽深人生要死何為苦心何
用為樂心所喜出入無悰為樂亟蒿里召兮郭門閎死
不得取代庸身自逝(閎一/作閲)
　　　歌二首(漢書列傳曰廣川王去以陽城昭信為/后幸姬陶望卿為脩靡夫人主繒帛崔)
　　　　(脩成為明貞夫人主永巷後昭信譖望卿失/寵去與昭信等飲諸婢皆侍去為望卿作歌)
　　　　(曰背尊章使美人相和歌之竟殺望卿昭信/欲擅愛曰王使明貞夫人主諸姬淫亂難禁)
　　　　(乃盡閉諸姬舎門上籥於后非大置酒召不/得見去憐之為作歌曰愁莫愁令昭信聲鼔)
　　　　(為節以教諸姬歌之/歌罷輙歸永巷封門)　　　漢廣川王去
背尊章嫖以忽謀屈竒起自絶行周流自生患諒非望
今誰怨(望卿歌/)
愁莫愁生無聊心重結意不舒内茀鬱憂哀積上不見
天生何益日崔隤時不再願弃軀死無悔(脩成歌/)
　　　據地歌(東方朔為郎常侍中人皆以為狂朔曰/如朔所謂避世於朝廷間者也古之人)
　　　　(乃避世於深山中時坐/席中酒酣據地歌曰)　　漢東方朔
陸沈於俗避世金馬門宫殿中可以避世全身何必深
山之中蒿蘆之下
　　　延年歌(漢書李延年性知音善歌舞武帝愛之/侍上起舞歌曰上歎息曰世豈有此人)
　　　　(乎平陽主因言延年有女弟上/召見之實妙麗善舞由是得幸)
　　　　　　　　　　　　　　漢李延年
北方有佳人絶世而獨立一顧傾人城再顧傾人國寧
不知傾城與傾國佳人難再得
　　　别歌(漢書列傳曰昭帝即位數年匃奴與漢和/親漢使求蘇武等單于許武還李陵置酒)
　　　　(賀武曰異域之人一别長絶因/起舞而歌泣下數行遂與武決)
　　　　　　　　　　　　　　漢李陵
徑萬里兮度沙漠為君將兮奮匈奴路窮絶兮矢刅摧
士衆滅兮名已隤老母巳死雖欲報恩將安歸
　　　拊缶歌(漢書宣帝時霍氏謀反惲先以聞封平/通侯與大僕戴長樂相失長樂告惲罪)
　　　　(免為庶人惲家居治産業起室宅友人安定/太守西河孫㑹宗與惲書諫戒之惲宰相子)
　　　　(語言見廢内懐不服乃答㑹宗書曰田家作/苦嵗時伏臘烹羊炰羔斗酒自勞家本秦也)
　　　　(能為秦聲婦趙女也雅善鼔瑟奴婢歌者數/人酒後耳熱仰天拊缶而呼烏烏其詩曰)
　　　　　　　　　　　　　　漢楊惲
田彼南山蕪穢不治種一頃豆落而為萁人生行樂耳
須富貴何時
　　　招商歌(拾遺記曰靈帝初平三年遊於西園起/祼遊館于間采緑苔而被堦引渠水以)
　　　　(繞砌周流澄徹乗船遊漾選玉色宫人/執篙楫又奏招商之曲以來凉風歌曰)
　　　　　　　　　　　　　　漢靈帝
涼風起兮日照渠青荷晝偃葉夜舒惟日不足樂有餘
清絲流管歌玉鳬千年萬嵗嘉難踰(拾遺記渠中植蓮/大如蓋長一丈南)
(國所獻其葉夜舒晝巻/名夜舒荷玉鳬曲名)
　　　𢎞農王歌(袁山松後漢書曰董卓廢少帝為𢎞/農王立陳留王為帝置𢎞農王于閣)
　　　　(上初平元年春正月使郎中令李儒進鴆曰/服此辟惡王曰此必是毒也弗肯强之於是)
　　　　(王與唐姬及宫人共飲酒王自歌曰云云唐/姬起舞歌曰云云因泣下坐者嘘欷不自勝)
　　　　(王謂唐姬曰卿故王者妃勢不復為吏民妻/也行矣自愛從此長辭遂飲鴆死時年十八)
　　　　　　　　　　　　　　漢𢎞農王辯
天道易兮我何艱棄萬乗兮退守藩逆臣見迫兮命不
延逝將棄兒兮適幽𤣥(守藩一作宫/藩兒一作汝)
　　　唐姬歌
皇天崩兮后土頺身為帝王兮命夭摧死生異路兮從
此乖悼我㷀獨兮中心哀(悼一作奈中心/哀一作心中哀)
　　　五噫歌(後漢書曰梁鴻東出闗過京師作五噫/之歌肅宗聞而惡之求鴻不得一云登)
　　　　(北邙山作/五噫之歌)　　　　　　漢梁鴻
陟彼北邙兮噫顧瞻帝京兮噫宫闕崔嵬兮噫民之劬
勞兮噫遼遼未央兮噫(芒一作邙/瞻一作覽)
　　　武溪深行(一曰武陵深行崔豹古今注曰武溪/深馬援南征之所作也援門生爰寄)
　　　　(生善吹笛援作歌令寄生吹/笛以和之名之曰武溪深)漢馬援
滔滔武溪一何深鳥飛不度獸不能臨嗟哉武溪兮多
毒淫(能一作敢/一無兮字)
　　　同前
武溪深不測水安舟復輕暫侣莊生釣還滯鄂君行櫂
歌爭後發譟鼓逐前征秦上山川險黔中木石并林壑
秋籟急猿哀夜月鳴澄源本千仞回峰忽萬縈昭潭讓
無底太華推削成日落野通氣目極悵餘情下流曾不
濁長邁寂無聲羞學滄浪水濯足復濯纓(木石并一作/水石清濯纓)
(一作/沾纓)
　　　莋都夷歌(莋都夷者武帝所開以為莋都縣後/漢書西南夷傳曰明帝時益州刺史)
　　　　(朱輔宣示漢徳威懐逺夷自汶山以西前世/所不至正朔所未加白狼槃木等百餘國皆)
　　　　(舉踵稱臣奉貢白狼王唐菆作詩三章歌頌/漢德輔使譯而獻之丹鉛閏録曰白狼王歌)
　　　　(詩音韻與漢無異可疑也藝苑巵言曰夷語/有長短何以皆四言蓋益都太守代為之也)
　　　　　　　　　　　　　　　白狼王唐菆
　　　　逺夷樂德歌
大漢是治與天合意吏譯平端不從我來聞風向化所
見竒異多賜繒布甘美酒食昌樂肉飛屈伸悉備蠻夷
貧薄無所報嗣願主長夀子孫昌熾
　　　　逺夷慕徳歌
蠻夷所處日入之部慕義向化歸日出主聖德深恩與
人富厚冬多霜雪夏多和雨寒温時適部人多有涉危
厯險不逺萬里去俗歸德心歸慈母
　　　　逺夷懐德歌
荒服之外土地墝埆食肉衣皮不見鹽穀吏譯傳風大
漢安樂攜負歸仁觸冒險狹髙山岐峻縁崕磻石木薄
發家百宿到洛父子同賜懷抱匹帛傳告衆人長願臣
僕
　　　射烏辭(漢明帝起居注曰上東巡泰山到滎陽/有烏飛鳴乗輿上虎賁郎王吉射之中)
　　　　(而祝曰云云帝大悦賜錢二百萬/令亭壁悉畫烏焉亦載風俗通)
　　　　　　　　　　　　　　漢王吉
烏烏啞啞引弓射洞左腋陛下夀萬年臣為二千石(為/一)
(作/至)
　　　冉冉生孤竹(文心雕龍云孤竹/一篇傅毅之辭)漢傅毅
冉冉生孤竹結根泰山阿與君為新㛰菟絲附女蘿菟
絲生有時夫婦㑹有宜千里逺結㛰悠悠隔山陂思君
令人老軒車來何遲傷彼蕙蘭花含英揚光輝過時而
不采將隨秋草萎亮君執髙節賤妾亦何為
　　　同前(拾遺作/擬古)　　　　　　　宋何偃
流萍依清源孤鳥親宿止䕃幹相經縈風波能終始草
生有日月㛰年行及紀思欲侍衣裳闗山分萬里徒作
春夏期空望良人軌芳草宿昔事誰見過時美涼鳥臨
秋竟歡願亦云已豈意倚君恩坐守零落耳(臨一/作散)
　　　怨篇　　　　　　　　　　漢張衡
　　　　(序曰秋蘭嘉味人也嘉/而不獲用故作是詩也)
猗猗秋蘭植彼中阿有馥其芳有黄其葩雖曰幽深厥
美彌嘉之子之逺我勞如何(之逺一/作云逺)
　　　歌(見太平御覽文心雕龍曰張衡怨篇清曲可/味仙詩緩歌雅有新聲此或仙詩緩歌之遺)
　　　　(句/耶)　　　　　　　　　漢張衡
浩浩陽春發楊栁何依依百鳥自南歸翺翔萃我枝(萃/一)
(作/集)
　　　同聲歌(樂府解題曰同聲歌漢張衡所作也言/婦人自謂幸得充閨房願勉供婦職不)
　　　　(離君子思為莞蕈在下以蔽匡牀衾禂在上/以護霜露繾綣枕席沒齒不忘焉以喻臣子)
　　　　(之亊君也晉傳𤣥何當行曰同聲自相/應同心自相知言結交相合其義亦同)
　　　　　　　　　　　　　　漢張衡
邂逅承際㑹得充君後房情好新交接恐慄若探湯不
才勉自竭賤妾職所當綢繆主中饋奉禮助蒸嘗思為
莞蒻席在下蔽匡牀願為羅衾幬在上衛風霜灑掃清
枕席鞮芬以狄香重戸結金扃髙下華燈光衣解巾粉
御列圖陳枕張素女為我師儀態盈萬方衆夫所希見
天老教軒皇樂莫斯夜樂沒齒焉可忘(思為莞蒻席一/作願思為莞席)
(狄一作秋/夫一作大)
　　　何當行　　　　　　　　晉傅𤣥
同聲自相應同心自相知外合不由中雖固終必離管
鮑不世出結交安可為
　　　定情歌　　　　　　　　漢張衡
大火流兮草蟲鳴繁霜降兮草木零秋為期兮時已征
思美人兮愁屏營
　　　定情詩(樂府解題曰定情詩漢繁欽所作也言/婦人不能以禮從人而自相悦媚乃解)
　　　　(衣服玩好致之以結綢繆之志若臂環致拳/拳指環致慇懃耳珠致區區香囊致扣扣跳)
　　　　(脱致契濶佩玉結恩情自以為志而期於山/隅山陽山西山北終而不答乃自傷悔焉)
　　　　　　　　　　　　　　魏繁欽
我出東門遊邂逅承清塵思君即幽房侍寢執衣巾時
無桑中契迫此路側人我旣媚君姿君亦悦我顔何以
致拳拳綰臂雙金環何以致慇懃約指一雙銀何以致
區區耳中雙明珠何以致叩叩香囊繫肘後何以致契
濶繞腕雙跳脱何以結恩情珮玉綴羅纓何以結中心
素縷連雙針何以結相於金薄畫搔頭何以慰别離耳
後瑇瑁釵何以答歡悦紈素三條裾何以結愁悲白絹
雙中衣與我期何所乃期東山隅日旰兮不至谷風吹
我襦逺望無所見涕泣起踟蹰與我期何所乃期山南
陽日中兮不來飄風吹我裳逍遥莫誰覩望君愁我腸
與我期何所乃期西山側日夕兮不來躑躅長歎息逺
望涼風至俯仰正衣服與我期何所乃期山北岑日暮
兮不來淒風吹我衿望君不能坐悲苦愁我心愛身以
何為惜我華色時中情旣欵欵然後尅宻期褰衣躡茂
草謂君不我欺厠此醜陋質徙倚無所之自傷失所欲
淚下如連絲(於一/作投)
　　　九曲歌　　　　　　　　　漢李尤
年嵗晩暮時已斜安得力士翻日車(闕/)
　　　同前　　　　　　　　　　晉傅𤣥
嵗暮景邁羣光絶安得長繩繫白日(闕時景大平御覽/作  白日作日月)
　　　羽林郎(漢書曰武帝太初元年初置建章營騎/後更名羽林騎屬光禄勳又取從軍死)
　　　　(事之子孫養羽林官教以五兵號羽林孤兒/後漢書百官志曰羽林郎掌宿衛侍從常選)
　　　　(漢陽隴西安定北地上郡西河六郡良家補/之乂有胡姬年十五亦出於此按當壚雖出)
　　　　(司馬相如傳然以入曲/實始此辭今亦附後)　　漢辛延年
昔有霍家奴姓馮名子都依倚將軍勢調笑酒家胡胡
姬年十五春日獨當壚長裾連理帶廣袖合歡襦頭上
藍田玉耳後大秦珠兩鬟何窈窕一世良所無一鬟五
百萬兩鬟千萬餘不意金吾子娉婷過我廬銀鞍何煜
爚翠葢空踟蹰就我求清酒絲繩提玉壺就我求珍肴
金盤鱠鯉魚貽我青銅鏡結我紅羅裾不惜紅羅裂何
論輕賤軀男兒愛後婦女子重前夫人生有新故貴賤
不相踰多謝金吾子私愛徒區區(霍家奴郭本作趙/家姝鬟一作環)
　　　胡姬年十五(詩不似晉五言/律祖作梁劉琨)　晉劉琨
虹梁照曉日渌水汎香蓮如何十五少含笑酒壚前花
將面自許人共影相憐回頭堪百萬價重為時年
　　　當壚曲(漢書曰司馬相如與卓文君俱之臨卭/盡賣車騎買酒舍乃令文君當壚相如)
　　　　(身自著犢鼻禪與庸保襍作滌器於市中郭/璞曰盧酒盧也顔師古曰賣酒之處累土為)
　　　　(盧以居酒甕四邊隆起其一面髙/形如鍜盧故名盧當壚曲蓋取此)
　　　　　(題云賦/得當壚)　　　　　　　梁簡文帝
十五正團團流光滿上蘭當壚設夜酒宿客解金鞍迎
來挾琴易送别唱歌難欲知心恨急翻令衣帶寛(琴一/作瑟)
　　　同前(一作挾/琴歌)　　　　　　　沈滿願
逶迤飛塵唱宛轉遶梁聲調弦可以進蛾眉畫未成
　　　同前(載詩話補遺按首二句/即之敬烏棲曲末二句)　陳岑之敬
明月二八照花新當壚十五晩留賔回眸百萬横自陳
　　　挾琴歌　　　　　　　　　北齊魏收
春風宛轉入曲房兼送小苑百花香白馬金鞍去未返
紅粧玉筯下成行
　　　董嬌嬈　　　　　　　　漢宋子侯
洛陽城東路桃李生路傍花花自相對葉葉自相當春
風東北起花葉正低昂不知誰家子提籠行採桑纖手
折其枝花落何飄颺請謝彼姝子何為見損傷高秋八
九月白露變為霜終年㑹飄墮安得久馨香秋時自零
落春月復芬芳何時盛年去懽愛永相忘吾欲竟此曲
此曲愁人腸歸來酌美酒挾瑟上髙堂(愛一/作好)
　　　古怨歌(竇𤣥狀貌絶異天子使出其妻妻以公/主妻悲怨寄書及歌與𤣥時人憐而傳)
　　　　(之亦名豔歌按𤣥妻與𤣥書/有云衣不厭新人不厭故)竇𤣥妻
㷀㷀白兎東走西顧衣不如新人不如故
　　　焦仲卿妻作(一云古詩為/焦仲卿妻作)
　　　　(序曰漢末建安中廬江府小吏焦仲卿妻劉/氏為仲卿母所遣自誓不嫁其家逼之乃沒)
　　　　(水而死仲卿聞之亦自縊於/庭樹時人傷之為詩云爾)
孔雀東南飛五里一徘徊十三能織素十四學裁衣十
五彈箜篌十六誦詩書十七為君婦心中常苦悲君旣
為府吏守節情不移賤妾留空房相見常日稀雞鳴入
機織夜夜不得息三日斷五疋大人故嫌遲非為織作
遲君家婦難為妾不堪驅使徒留無所施便可白公姥
及時相遣歸府吏得聞之堂上啓阿母兒已薄禄相幸
復得此婦結髮同枕席黄泉共為友共事三二年始爾
未為久女行無偏斜何意致不厚阿母謂府吏何乃太
區區此婦無禮節舉動自專由吾意久懷忿汝豈得自
由東家有賢女自名秦羅敷可憐體無比阿母為汝求
便可速遣之遣去慎莫留府吏長跪告伏惟啓阿母今
若遣此婦終老不復取阿母得聞之槌牀便大怒小子
無所畏何敢助婦語吾巳失恩義㑹不相從許府吏黙
無聲再拜還入戸舉言謂新婦哽咽不能語我自不驅
卿逼迫有阿母卿但暫還家吾今且報府不久當歸還
還必相迎取以此丁心意慎勿違吾語新婦謂府吏勿
復重紛紜往昔初陽嵗謝家來貴門奉事循公姥進止
敢自專晝夜勤作息伶俜縈苦辛謂言無辠過供養卒
大恩仍更被驅逐何言復來還妾有繡腰襦葳蕤自生
光紅羅複斗帳四角垂香囊箱簾六七十緑碧青絲繩
物物各自異種種在其中人賤物亦鄙不足迎後人留
待作遺施於今無㑹因時時為安慰久久莫相忘雞鳴
外欲曙新婦起嚴粧著我繡裌裙事事四五通足下躡
絲履頭上玳瑁光腰若流紈素耳著明月璫指如削葱
根口如含珠丹纖纖作細步精妙世無雙上堂拜阿母
阿母怒不止昔作女兒時生小出野里本自無教訓兼
愧貴家子受母錢帛多不堪毋驅使今日還家去念母
勞家裏却與小姑别淚落連珠子新婦初來時小姑始
扶牀今日被驅逐小姑如我長勤心養公姥好自相扶
將初七及下九嬉戲莫相忘出門登車去涕落百餘行
府吏馬在前新婦車在後隠隠何甸甸俱㑹大道口下
馬入車中低頭共耳語誓不相隔卿且暫還家去吾今
且赴府不久當還歸誓天不相負新婦謂府吏感君區
區懷君旣若見録不久望君來君當作磐石妾當作蒲
葦蒲葦紉如絲盤石無轉移我有親父兄性行暴如雷
恐不任我意逆以煎我懷舉手長勞勞二情同依依入
門上家堂進退無顔儀阿母大拊掌不圖子自歸十三
教汝織十四能裁衣十五彈箜篌十六知禮儀十七遣
汝嫁謂言無誓違汝今何罪過不迎而自歸蘭芝慙阿
母兒實無罪過阿母大悲摧還家十餘日縣令遣媒來
云有第三郎窈窕世無雙年始十八九便言多令才阿
母謂阿女汝可去應之阿女含淚答蘭芝初還時府吏
見丁寧結誓不别離今日違情義恐此事非竒自可斷
來信徐徐更謂之阿母白媟人貧賤有此女始適還家
門不堪吏人婦豈合令郎君幸可廣問訊不得便相許
媒人去數日尋遣丞請還説有蘭家女承籍有宦官云
有第五郎嬌逸未有㛰遣丞為媒人主簿通語言直説
太守家有此令郎君旣欲結大義故遣來貴門阿母謝
媒人女子先有誓老姥豈敢言阿兄得聞之悵然心中
煩舉言謂阿妺作計何不量先嫁得府吏後嫁得郎君
否泰如天地足以榮汝身不嫁義郎體其住欲何云蘭
芝仰頭答理實如兄言謝家事夫壻中道還兄門處分
適兄意那得自任専雖與府吏要渠㑹永無縁登即相
許和便可作㛰婣媒人下牀去諾諾復爾爾還部白府
君下官奉使命言談大有縁府君得聞之心中大歡喜
視厯復開書便利此月内六合正相應良吉三十日今
已二十七卿可去成㛰交語速裝束絡繹如浮雲青雀
白鵠舫四角龍子幡婀娜隨風轉金車玉作輪躑躅青
驄馬流蘇金縷鞍齎錢三百萬皆用青絲穿襍綵三百
疋交廣市鮭珍從人四五百鬱鬱登郡門阿母謂阿女
適得府君書明日來迎汝何不作衣裳莫令事不舉阿
女黙無聲手巾掩口啼淚落便如瀉移我琉璃榻出置
前牕下左手持刀尺右手執綾羅朝成繡裌裙晩成單
羅衫晻晻日欲暝愁思出門啼府吏聞此變因求假暫
歸未至二三里摧藏馬悲哀新婦識馬聲躡履相逢迎
悵然遥相望知是故人來舉手拍馬鞍嗟歎使心傷自
君别我後人事不可量果不如先願又非君所詳我有
親父母逼迫兼弟兄以我應他人君還何所望府吏謂
新婦賀卿得髙遷盤石方且厚可以卒千年蒲葦一時
紉便作旦夕間卿當日勝貴吾獨向黄泉新婦謂府吏
何意出此言同是被逼迫君爾妾亦然黄泉下相見勿
違今日言執手分道去各各還家門生人作死别恨恨
那可論念與世間辭千萬不復全府吏還家去上堂拜
阿母今日大風寒寒風摧樹木嚴霜結庭蘭兒今日𠖇
𠖇令母在後單故作不良計勿復怨鬼神命如南山石
四體康且直阿母得聞之零淚應聲落汝是大家子仕
宦於臺閣慎勿為婦死貴賤情何薄東家有賢女窈窕
豔城郭阿母為汝求便復在旦夕府吏再拜還長歎空
房中作計乃爾立轉頭向戸裏漸見愁煎迫其日牛馬
嘶新婦入青廬奄奄黄昬後寂寂人定初我命絶今日
魂去尸長留攬裙脱絲履舉身赴清池府吏聞此事心
知長别離徘徊顧樹下自掛東南枝兩家求合葬合𦵏
華山傍東西植松柏左右種梧桐枝枝相覆葢葉葉相
交通中有雙飛鳥自名為鴛鴦仰頭相向鳴夜夜達五
更行人駐足聽寡婦起傍徨多謝後世人戒之慎勿忘
(前拜阿母一作謝阿/母交廣一作交用)
　
　
　
　
　
　
　
　
　
　
　
　
　古樂苑巻三十二
欽定四庫全書
　古樂苑巻三十三
　　　　　　　　　　　　明　梅鼎祚　編
　襍曲歌辭(漢無名氏/並)
　　　蜨蝶行　　　　　　　　　古辭
蜨蝶之遨遊東園奈何卒逢三月養子燕接我苜蓿間
持之我入紫深宫中行纏之傳欂櫨間雀來燕燕子見
銜哺來搖頭鼓翼何軒奴軒(持一/作披)
　　　同前　　　　　　　　　梁李鏡逺
青春己布澤微蟲應節歡朝出南園裏暮依華葉端菱
舟追或易風池渡更難羣飛終不逺還向玉階蘭(春一/作年)
　　　驅車上東門行(此與冉冉孤生竹/並漢十九首中詩)
　　　　　　　　　　　　　　古辭
驅車上東門遥望郭北墓白楊何蕭蕭松柏夾廣路下
有陳死人杳杳即長暮潛寐黄泉下千載永不寤浩浩
隂陽移年命如朝露人生忽如寄夀無金石固萬嵗更
相送賢聖莫能度服食求神仙多為藥所誤不如飲美
酒被服紈與素
　　　駕言出北闕行(藝文題云驅車上/東門則此擬作)
　　　　　　　　　　　　　　晉陸機
駕言出北闕躑躅遵山陵長松何鬱鬱丘墓互相承念
昔殂沒子悠悠不可勝安寢重𠖇廬天壤莫能興人生
何所促忽如朝露凝辛苦百年間戚戚如履氷仁知亦
何補遷化有明徵求仙鮮克仙太虚安可凌良㑹罄美
服對酒宴同聲(安可凌一/作不可凌)
　　　傷歌行(傷歌行側調曲也古辭傷日月代謝年/命遒盡絶離知友傷而作歌也玉臺作)
　　　　(魏明/帝)　　　　　　　　古辭
昭昭素明月輝光燭我牀憂人不能寐耿耿夜何長微
風吹閨闥羅帷自飄揚攬衣曳長帶屣履下髙堂東西
安所之徘徊以彷徨春鳥翻南飛翩翩獨翺翔悲聲命
儔匹哀鳴傷我腸感物懷所思泣涕忽霑裳佇立吐髙
吟舒憤訴穹蒼(翻一/作向)
　　　悲歌　　　　　　　　　古辭
悲歌可以當泣逺望可以當歸思念故鄉鬱鬱纍纍欲
歸家無人欲渡河無船心思不能言腸中車輪轉
　　　前緩聲歌(按緩聲本為歌聲之緩非言命也陸/機前緩聲歌言將前慕仙遊冀命長)
　　　　(緩謝恵連後緩聲歌大畧戒居/髙位而為讒謟所蔽與前歌異)
　　　　　　　　　　　　　　古辭
水中之馬必有陸地之船但有意氣不能自前心非木
石荆根株數得覆葢天當復思東流之水必有西上之
魚不在大小但有朝於復來長笛續短笛欲今皇帝陛
下三千萬
　　　同前　　　　　　　　　晉陸機
遊仙聚靈族髙㑹曾城阿長風萬里舉慶雲鬱嵯峨宓
妃興洛浦王韓起太華北徵瑶臺女南要湘川娥肅肅
霄駕動翩翩翠葢羅羽旗棲瓊鸞玉衡吐鳴和太容揮
髙弦洪崖發清歌獻酬旣已周輕舉乗紫霞總轡扶桑
枝濯足暘谷波清輝溢天門垂慶恵皇家(枝一/作底)
　　　同前　　　　　　　　　宋孔寗子
供帳設𤣥宫衆仙胥旅亞炤炤二儀曠雍容風雲暇北
伐太行鼓南整九疑駕笙歌興洛川鳴簫起秦榭鈞天
異三代廣樂非韶夏滿堂皆人靈列筵必羽化烏可循
日留兎自延月夜弱水時一濯扶桑聊暫舍兆旬方履
端千齡配八蜡
　　　同前　　　　　　　　　梁沈約
羽人廣宵宴帳集瑤池東開霞汎綵靄澄霧迎香風龍
駕出黄苑帝服起河宫九疑轥煙雨三山馭螭鴻玉鑾
乃排月瑤軷信凌空神行燭𤣥漠帝斾委曾虹簫歌美
嬴女笙吹悦姬童瓊漿且未洽羽轡已騰空息鳳曾城
曲滅景清都中隆祐集皇代委祚溢華嵩
　　　後緩聲歌(一作前/緩聲歌)
羲和纖阿去嵯峨覩物知使命余轉欲悲歌憂戚人心
胷處山勿居峰在行勿為公居峰太阻銳為公遇讒蔽
邪琴自踈越雅韻能揚揚滑滑相混同終始福禄豐
　　　緩歌行　　　　　　　　宋謝靈運
飛客結靈友凌空萃丹丘習習和風起采采彤雲浮娥
皇發湘浦霄明出河洲宛宛連螭轡裔裔振龍旒(浮一/作流)
(旒一作輈/此首闕)
　　　枯魚過河泣　　　　　　古辭
枯魚過河泣何時悔復及作書與魴鱮相教慎出入
　　　古咄唶歌(潘安仁笙賦曰詠園桃之夭夭歌棗/下之纂纂歌曰棗下纂纂朱實離離)
　　　　(宛其死矣化為枯枝纂纂棗花也棗之纂纂/盛貎實之離離將哀言榮謝之各有時也棗)
　　　　(下何纂/纂出此)　　　　　　　古辭
棗下何纂纂榮華各有時棗欲初赤時人從四邊來棗
適今日賜誰當仰視之(闕/誤)
　　　棗下何纂纂　　　　　　梁簡文帝
垂花臨碧澗結翠依丹巘非直入遊宫兼期植靈苑落
日芳春暮遊人歌吹晩弱刺引羅衣朱實凌還幰且歡
洛浦詞無羡安期逺
　　　同前(二首/)　　　　　　　隋王胄
栁黄知節變艸緑識春歸復道含雲影重簷照日輝
御栁長條翠宫槐細葉開還得聞春曲便逐鳥聲來
　　　古八變歌(選詩拾遺云古歌有八/變九曲之名未詳其義)
　　　　　　　　　　　　　　　古辭(下同/)
北風初秋至吹我章華臺浮雲多暮色似從崦嵫來枯
桑鳴中林絡緯響空堦翩翩飛蓬征愴愴遊子懷故鄉
不可見長望始此回
　　　豔歌(又謂之妍歌辭曰妍歌展妙聲發曲吐令/辭又汎汎江漢萍飄蕩永無根又庭中有)
　　　　(竒樹上有悲鳴蟬又青青陵中草傾葉晞朝/日陽春被恵澤枝葉可纜結皆妍歌之遺句)
今日樂上樂相從步雲衢天公出美酒河伯出鯉魚青
龍前鋪席白虎持榼壺南叶工鼓瑟北叶吹笙竽姮娥
垂明璫織女奉瑛琚蒼霞揚東謳清風流西歈垂露成
帷幄奔星扶輪輿
　　　樂府
行胡從何方列國持何來氍毺㲮􁍮五木香迷迭艾蒳
及都梁(五木御覽/作五味)
　　　古樂府
蘭草自然香生於大道傍腰鐮八九月俱在束薪中
　　　襍歌(一作/離歌)
晨行梓道中梓葉相切磨與君别交中繣如新縑維裂
之有餘絲吐之無還期(維一/作羅)
　　　古歌
上金殿著玉樽延貴客入金門入金門上金堂東厨具
肴膳椎牛烹猪羊主人前進酒彈瑟為清商投壺對彈
棊博奕並復行朱火颺煙霧博山吐微香清樽發朱顔
四座樂且康今日樂相樂延年夀千霜
　　　古歌
秋風蕭蕭愁殺人出亦愁入亦愁座中何人誰不懷憂
令我白頭故地多飈風樹木何脩脩離家日趨送衣帶
日趨緩心思不能言腸中車輪轉
　　　古歌(太平御覽終乆/作稴穇焉作安)
高田種小麥終乆不成穂男兒在他郷焉得不憔悴
　　　古歌銅雀辭(太平御覽作/魏文帝歌)
長安城西雙員闕上有一雙銅雀宿一鳴五穀生再鳴
五穀熟(文選注所/引遺宿字)
　　　古絶句(四首/)
藁砧今何在山上復有山何當大刀頭破鏡飛上天(藁/砧)
(砆也謂夫也山上有山出也大刀/頭刀上環也破鏡言半月當還也)
日暮秋雲隂江水清且深何用通音信蓮花玳瑁簪
莵絲從長風根莖無斷絶無情尚不離有情安可别
南山一樹桂上有雙鴛鴦千年長交頸歡慶不相忘
　　　古五襍組詩　　　　　　古辭
五襍組岡頭草往復還車馬道不獲已人將老
　　　同前　　　　　　　　　齊王融
五襍組慶雲發往復還經天月不獲巳生胡越
　　　同前　　　　　　　　　梁范雲
五襍組㑹塗山往復還兩崤闗不得巳孀與鰥
　　　古兩頭纎纎詩　　　　　古辭(下同/)
兩頭纎纎月初生半白半黒晴中睛腷腷膊膊雞初鳴
磊磊落落向曙星
　　　同前
兩頭纎纎青玉玦半白半黑頭上髮腷腷膊膊春氷裂
磊磊落落桃初結
　　　同前　　　　　　　　　齊王融
兩頭纎纎綺上紋半白半黑鷦翔羣腷腷膊膊烏迷星
磊磊落落玉石分
　
　
　
　
　
　
　
　古樂苑巻三十三
欽定四庫全書
　古樂苑巻三十四
　　　　　　　　　　　　明　梅鼎祚　編
　襍曲歌辭(魏吳/)
　　　劉勲妻(藝文云代劉勲妻王氏襍詩二首玉臺/作王宋自作通志佳麗四十七曲有劉)
　　　　(勲妻王宋者平虜將軍劉勲妻也入門三十/餘年後勲悦山陽司馬氏女以宋無子出之)
　　　　(還于道中/作詩二首)　　　　　　　魏文帝
翩翩牀前帳張以蔽光輝昔將爾同去今將爾同歸緘
藏篋笥裏當復何時披(張一/作可)
誰言去婦薄去婦情更重千里不唾井況乃昔所奉逺
望未為遥踟蹰不得並
　　　種𤓰篇(一作春遊曲玉臺/題云樂府郭本同)　　魏明帝
種𤓰東井上冉冉自踰垣與君新為㛰𤓰葛相結連寄
託不肖軀有如倚太山兎絲無根株蔓延自登縁萍藻
託清流常恐身不全被䝉丘山恵賤妾執拳拳天日照
知之想君亦俱然
　　　堂上行(見太平/御覽)　　　　　　魏明帝
武夫懐勇毅勒馬於中原干戈森若林長劒奮無前(闕/)
　　　同前(按鮑照集題云代堂上歌行凡照樂府並/有代字葢擬作也則此多為擬魏明帝矣)
　　　　　　　　　　　　　　　宋鮑照
四座且莫喧聽我堂上歌昔仕京洛時髙門臨長河出
入重宫裏結友曹與何車馬相馳逐賔朋好容華陽春
孟春月朝光散流霞輕步逐芳風言笑弄丹葩暉暉朱
顔􁊭紛紛織女梭滿堂皆美人目成對湘娥雖謝侍君
閑明粧帶綺羅筝笛更彈吹髙唱好相和萬曲不闗情
一曲動情多欲知情厚薄更聽此聲過(莫一作勿/情一作心)
　　齊瑟行(歌録曰名都美女白馬並齊瑟行也曹植/名都篇曰名都多妖女美女篇曰美女妖)
　　　(且閑白馬篇曰白馬飾金羈皆以首句名篇猶/豔歌羅敷行有日出東西隅篇豫章行有鴛鴦)
　　　(篇是/也)
　　　名都篇(名都者邯鄲臨淄之類也以刺時人騎/射之妙游騁之樂而無憂國之心也按)
　　　　(陳禇玠鬬雞/東郊道出此)　　　　　　魏陳思王植
名都多妖女京洛出少年寳劒直千金被服光且鮮鬬
雞東郊道走馬長楸間馳騁未能半雙兎過我前攬弓
捷鳴鏑長驅上南山左挽因右發一縱兩禽連餘巧未
及展仰手接飛鳶觀者咸稱善衆工歸我妍歸來宴平
樂美酒斗十千膾鯉臇胎鰕炮鼈炙熊蹯鳴儔嘯匹旅
列坐竟長筵連翩擊掬攘巧捷惟萬端白日西南馳光
景不可攀雲散還城邑清晨復來還(光一作麗東郊一/作長安長驅上南)
(山一作驅上彼/南山巧一作功)
　　　鬬雞東郊道　　　　　　　陳禇玠
春郊鬬雞侣捧敵兩逢迎妬羣排袖出帶勇向場驚錦
毛侵距散芥羽襍塵生還同戰勝罷耿介寄前鳴(妬羣/一作)
(詭/羣)
　　　美女篇(美女者以喻君子有美行願得明君而/事之若不遇時雖見徴求終不屈也)
　　　　　　　　　　　　　　　魏陳思王植
美女妖且閒採桑岐路間柔條紛冉冉葉落何翩翩攘
袖見素手皓腕約金環頭上金爵釵腰佩翠琅玕明珠
交玉體珊瑚間木難羅衣何飄颻輕裾隨風還顧盻遺
光采長嘯氣若蘭行徒用息駕休者以忘餐借問女安
居乃在城南端青樓臨大路髙門結重闗容華耀朝日
誰不希令顔媒氏何所營玉帛不時安佳人慕髙義求
賢良獨難衆人徒嗷嗷安知彼所觀盛年處房室中夜
起長歎(飄颻一作飄飄/安居一作何居)
　　　同前　　　　　　　　　　晉傅𤣥
美人一何麗顔若芙蓉花一顧亂人國再顧亂人家未
亂猶可奈何(闕/誤)
　　　同前　　　　　　　　　　梁簡文帝
佳麗盡闗情風流最有名約黄能効月裁金巧作星粉
光勝玉靚衫薄擬蟬輕蜜態隨流臉嬌歌逐軟聲朱顔
半巳醉微笑隠香屏
　　　同前　　　　　　　　　　蕭子顯
邯鄲蹔停舞巴姬請罷弦佳人淇洧出豔趙復傾燕繁
穠旣為李照水亦成蓮朝酤成都酒暝數河間錢餘光
幸許借蘭膏空自煎(邯鄲一/作章丹)
　　　同前(二首/)　　　　　　　　北齊魏收
楚襄遊夢去陳思朝洛歸參差結旌斾掩靄對驂騑變
化看臺曲駭散屬川沂仍令我神女俄聞要虙妃照梁
何足豔昇霞反奮飛可言不可見言是復言非
(句闕/)　　　我帝更朝衣擅寵無論賤入愛不嫌微智
瓊非俗物羅敷本自稀居然陋西子定可比南威新吳
何為誤舊鄭果難依甘言誠易汚得失定因機無憎藥
英妬心賞易侵違
　　　同前　　　　　　　　　　隋盧思道
京洛多妖豔餘香愛物華俱臨鄧渠水共採鄴園花時
搖五明扇聊駐七香車情踈看笑淺嬌深盼欲邪微津
染長黛新溜濕輕紗莫言人未解隨君獨問家(鄧渠一/作梁墱)
　　　白馬篇(白馬者見乗白馬而為此曲言人當/及時立事盡力為國不可貪私也)
　　　　　　　　　　　　　　　魏陳思王植
白馬飾金羈連翩西北馳借問誰家子幽并遊俠兒少
小去鄉邑揚聲沙漠垂宿昔秉良弓楛矢何參差控弦
破左的右發摧月支仰手接飛猱俯身散馬蹄狡捷過
猿猴勇剽若豹螭邊城多警急胡虜數遷移羽檄從北
來厲馬登高堤長驅蹈匈奴左顧陵鮮卑寄身鋒刃端
性命安可懷父母且不顧何言子與妻名編壯士籍不
得中顧私捐軀赴國難視死忽如歸(聲一作名胡虜一/作虜騎編一作在)
(寄一/作棄)
　　　同前　　　　　　　　　　宋袁淑
劒騎何翩翩長安五陵間秦地天下樞八方輳才賢荆
魏多壯士宛洛富少年意氣深自負肯事郡邑權籍籍
闗外來車徒傾國鄽五侯競書幣羣公亟為言義分明
於霜信行直如弦交歡池陽下留宴汾隂堧一朝許人
諾何能坐相捐彯節去函谷投佩出甘泉嗟此務逺圖
心為四海懸但營身意遂豈校耳目前俠烈良有聞古
來共知然(負一/作許)
　　　同前　　　　　　　　　　鮑照
白馬騂角弓鳴鞭乗北風要途問邊急襍虜入雲中閉
壁自往夏清野徑還冬僑裝多闕絶旅服少裁縫埋身
守漢境沈命對胡封薄暮塞雲起飛沙被逺松含悲望
兩都楚歌登四墉丈夫設計誤懷恨逐邊戎棄别中國
愛要冀胡馬功去來今何道卑賤生所鍾但令塞上兒
知我獨為雄(境一作節/棄一作罷)
　　　同前　　　　　　　　　　齊孔稚圭
驥子跼且鳴鐵陣與雲平漢家嫖姚將馳突匈奴庭少
年鬬猛氣怒髮為君征雄㦸摩白日長劒斷流星早岀
飛狐塞晩泊樓煩城虜騎四山合胡塵千里驚嘶笳振
地響吹角拂天聲左碎呼韓陣右破休屠兵横行絶漠
表飲馬瀚海清隴樹枯無色沙草不當青勒石燕然道
凱歌長安亭縣官知我徤四海誰不傾但使强胡滅何
須甲第成當令丈夫志獨為上古英(清一/作汀)
　　　同前　　　　　　　　　　梁沈約
白馬紫金鞍停鑣過上蘭寄言狹斜子詎知隴道難赤
坂途三折龍堆路九盤氷生肌裏冷風起骨中寒功名
志所急日暮不遑餐長驅入右地輕舉出樓蘭直去巳
垂涕寧可望長安匪期定逺封無羡輕車官唯見恩義
重豈覺衣裳單本持軀命答幸遇聲名完
　　　同前　　　　　　　　　　王僧孺
千里生冀北玉鞘黄金勒散蹄去無已搖頭意相得豪
氣發西山雄風擅東國飛鞚出秦隴長驅繞岷僰承謨
若有神稟筭良不惑瀄汨河水黄參差嶂雲黒安能對
兒女垂帷弄毫墨兼弱不稱雄後得方為特此心亦何
已君恩良未塞不許跨天山何由報皇徳
　　　同前　　　　　　　　　　徐悱
研蹄飾鏤鞍飛鞚度河干少年本上郡遨遊入露寒劒
琢荆山玉彈把隋珠丸聞有邊烽急飛候至長安然諾
竊自許捐軀諒不難占兵出細栁轉戰向樓蘭雄名盛
李霍壯氣勇彭韓能令石飲羽復使髮衝冠要功非汗
馬報効乃鋒端日沒塞雲起風悲胡地寒西征馘小月
北去腦烏丸歸報明天子燕然今復刋(今一/作石)
　　　同前(文苑英華作煬帝樂府作孔稚圭詩紀云/按詩中多叙征遼之事當以英華為正稚)
　　　　(圭别有/一篇)　　　　　　　　隋煬帝
白馬金具裝横行遼水傍問是誰家子宿衛羽林郎文
犀六屬鎧寳劒七星光山虚弓響徹地迥角聲長宛河
推勇氣隴蜀擅威彊輪臺受降虜髙闕翦名王射熊入
飛觀校獵下長楊英名欺衛霍智䇿蔑平良島夷時失
禮卉服犯邊疆徵兵集薊北輕騎出漁陽集軍隨日暈
挑戰逐星芒陣移龍勢動營開虎翼張衝冠入死地攘
臂越金湯塵飛戰鼓急風交征斾揚轉鬬平華地追奔
掃帶方本持身許國況復武功彰㑹令千載後流譽滿
旂常(具一作具/集一作離)
　　　同前　　　　　　　　　　王胄
白馬黄金鞍蹀躞栁城前問此何鄉客長安惡少年結
髮從戎事馳名振朔邊良弓控繁弱利劒揮龍泉披林
扼雕虎仰手接飛鳶前年破沙漠昔嵗取祁連折衝摧
右校搴旗殪左賢虒彌還謝力慶忌本推儇海外平遐
險來庭識負褰三韓勞薄伐六事指幽燕良家選河右
猛將征西山浮雲屯羽騎蔽日引長旃自矜有餘勇應
募忽爭先王師已得儁夷首失求全鼓行徇玉檢乗勝
蕩朝鮮志勇期功立寧憚微軀捐不羡山河賞唯希竹
素傳(鞍一作鞭泉一作淵虒彌/一作昆彌失求一作諒失)
　　　同前　　　　　　　　　　辛徳源
任俠重芳辰相從兢逐春金羈絡赭汗紫縷應紅塵寳
劍提三尺雕弓韜六鈞鳴珂蹀細栁飛葢出宜春遥見
浮光發懸知上頭人(紫縷應紅塵一作紫陌映/紅塵提一作横光一作雲)
　　　當牆欲髙行　　　　　　　魏陳思王植
龍欲升天須浮雲人之仕進待中人衆口可以鑠金讒
言三至慈母不親憒憒俗間不辨偽真願欲披心自説
陳君門以九重道逺河無津
　　　當欲遊南山行　　　　　　魏陳思王植
東海廣且深由卑下百川五嶽雖髙大不逆垢與塵良
木不十圍洪條無所因長者能博愛天下寄其身大匠
無弃材船車用不均錐刀各異能何所獨却前嘉善而
矜愚大聖亦同然仁者各夀考四坐咸萬年
　　　當事君行　　　　　　　魏陳思王植
人生有所貴尚出門各異情朱紫更相奪色雅鄭異音
聲好惡隨所愛憎追舉逐虚名百心可事一君巧詐寧
拙誠(虚一/作聲)
　　　當車已駕行　　　　　　魏陳思王植
歡坐玉殿㑹諸貴客侍者行觴主人離席顧視東西廂
絲竹與鞞鐸不醉無歸來明燈以繼夕
　　　桂之樹行　　　　　　　魏陳思王植
桂之樹桂之樹桂生一何麗佳揚朱華而翠葉流芳布
天涯上有棲鸞下有盤螭桂之樹得道之真人咸來㑹
講仙教而服食日精要道甚省不煩澹泊無為自然乗
蹻萬里之外去留隨意所欲存高高上際於衆外下下
乃窮極地天
　　　苦思行　　　　　　　　魏陳思王植
緑蘿縁玉樹光耀粲相暉下有兩真人舉翅翻髙飛我
心何踊躍思欲攀雲追鬱鬱西岳顛石室青蔥與天連
中有耆年一隠士鬚髮皆皓然策杖從吾遊教我要忘
言
　　　升天行(二首樂府解題曰曹植又有上仙籙與/神遊五遊龍欲升天等篇皆傷人世不)
　　　　(永俗情險艱當求神仙翺翔六合之外/與飛龍仙人逺遊篇前緩聲歌同意)
　　　　　　　　　　　　　　　魏陳思王植
乗蹻追術士逺之蓬萊山靈液飛素波蘭桂上參天𤣥
豹遊其下翔鵾戲其顛乗風忽登舉彷彿見衆仙(拂一/作徨)
扶桑之所出乃在朝陽谿中心陵蒼昊布葉葢天涯日
出登東幹旣夕沒西枝願得紆陽轡廻日使東馳
　　　同前　　　　　　　　　　宋鮑照
家世宅闗輔勝帶宦王城備聞十帝事委曲兩都情倦
見物興衰驟覩俗屯平翩翻類廻掌恍惚似朝榮窮塗
悔計短晩志愛長生從師入逺岳結友事仙靈五芝發
金記九籥隠丹經風餐委松宿雲卧恣天行冠霞登綵
閣解玉飲椒庭蹔遊越萬里近别數千齡鳳臺無還駕
簫管有遺聲何當與爾曹啄腐共吞腥(翩翻一作翩翩/愛一作重芝一)
(作圖飲一作隠近/一作少當一作時)
　　　同前　　　　　　　　　　梁劉孝勝
堯攀已徒説湯捫亦妄陳欲訪青雲侣正遇丹丘人少
翁俱仕漢韓終苦入秦汾隂觀化鼎瀛洲宴羽人廣成
參日月方朔問星辰驚祠伐楚樹射藥戰江神閶闔皆
曾倚太一豈難親趙簡猶聞樂周儲固上賔秦皇多忌
害元朔少寛仁終無良有以非闗徳不鄰
　　　同前　　　　　　　　　　隋盧思道
尋師得道訣輕舉厭人羣玉山候王母珠庭謁老君煎
為返魂藥刻作長生文飛䇿乗流電雕軒曳彩雲𤣥洲
望不極赤野眺無垠金樓旦􁠬嵼玉樹曉氛氲擁琴遥
可望吹笙逺詎聞不覺蜉蝣子死𦵏何紛紛(彩作白死/𦵏作生死)
　　　同前(題云英才言聚/賦得昇天行)　　　　釋慧靜
馭風過閬苑控鶴下瀛洲欲採三芝秀先從千仞遊駕
鳳吟虚管乗槎汎淺流頽齡一已駐方驗大椿秋
　　　豔歌　　　　　　　　　魏陳思王植
出自薊北門遥望胡地桑枝枝自相值葉葉自相當(闕/)
(太平御覽作桑枝自/相值桑葉自相當)
　　　出自薊此門行(曹植豔歌行出自薊北門遥望/胡地桑枝枝自相值葉葉自相)
　　　　(當樂府解題曰出自薊北門行其致與從軍/行同而兼言燕薊風物及突騎勇悍之狀若)
　　　　(鮑照羽檄起邊庭備叙征戰苦辛之意通典/曰燕本秦上谷郡薊即漁陽郡皆在遼西漢)
　　　　(書曰薊故/燕國也)　　　　　　宋鮑照
羽檄起邊亭烽火入咸陽徵騎屯廣武分兵救朔方嚴
秋筋竿勁虜陣精且彊天子按劒怒使者遥相望鴈行
緣石徑魚貫度飛梁簫鼓流漢思旌甲被胡霜疾風衝
塞起沙礫自飄揚馬毛縮如蝟角弓不可張時危見臣
節世亂識忠良投軀報明主身死為國殤(騎一作師/思當作颸)
　　　同前　　　　　　　　　陳徐陵
薊北聊長望黄昬心獨愁燕山對古刹代郡隠城樓屢
戰橋恒斷長氷塹不流天雲如地陣漢月帶胡秋漬土
泥函谷挼繩縛涼州平生燕頷相㑹自得封侯(山一作/然隠一)
(作/倚)
　　　同前　　　　　　　　　周庾信
薊門還北望役役盡傷情關山連漢月隴水向秦城笳
寒蘆葉脆弓凍紵弦鳴梅林能止渇複姓可防兵將軍
朝挑戰都護夜巡營燕山猶有石須勒幾人名(朝挑一/作連轉)
　　　苦熱行　　　　　　　　魏陳思王植
行遊到日南經厯交趾鄉苦熱但暴露越夷水中藏(闕/)
　　　同前(曹植苦熱行行遊到日南經厯交阯郷苦/熱但暴露越夷水中藏樂府解題曰苦熱)
　　　　(行備言流金爍石火山炎海之艱難也若鮑/照赤坂横西阻火山赫南威言南方瘴癘之)
　　　　(地盡節征伐而/賞之而太薄也)　　　　　宋鮑照
赤坂横西阻火山赫南威身熱頭且痛鳥墮魂來歸湯
泉發雲潭焦煙起石磯日月有恒昬雨露未嘗晞丹虵
踰百尺𤣥蜂盈十圍含沙射流影吹蠱痛行暉瘴氣晝
熏體菵露夜霑衣饑猿莫下食晨禽不敢飛毒涇尚多
死渡瀘寧具腓生軀蹈死地昌志登禍機戈船榮旣薄
伏波賞亦微爵輕君尚惜士重安可希(吹蠱一作吹鼓/誤痛一作病登)
(一作/髙)
　　　同前　　　　　　　　　　梁簡文帝
六龍騖不息三伏啓炎陽寢興煩几案俯仰倦幃牀滂
沲汗似鑠微靡風如湯洄池愧玉浪蘭殿非含霜細簾
時半巻輕幌乍横張雲斜花影沒日落荷心香願見洪
崖井詎憐河朔觴
　　　同前(題云苦熱此與下姑從郭本/按傅𤣥亦有苦熱詩原未録)
　　　　　　　　　　　　　　　任昉
旭旦煙雲巻烈景入東軒傾光望轉蕙斜日照西垣旣
巻焦梧葉復傾葵藿根重簟無冷氣挾石似懷温霡霂
類珠綴喘嚇狀雷奔
　　　同前(題云/苦熱)　　　　　　　　何遜
昔聞草木焦今覩沙石爛曀曀風愈靜曈曈日漸旰習
靜閟衣巾讀書煩几案卧思清露浥坐待明星燦蝙蝠
戸間飛蠛蠓牕中亂㑹無河朔飲室有臨淄汗遺金自
不拾惡木寧無幹願以三伏晨催促九秋換(覩一作窺/閟一作悶)
　　　同前(題云和樂儀同/苦熱姑從郭本)　　　　周庾信
火井沈熒散炎洲髙燄通鞭石未成雨鳴鳶不起風思
為鸞翼扇願備明光宫臨淄迎子禮中散就安豐美酒
含蘭氣甘瓜開蜜筒寂寥人事屏還得隠牆東
　　　妾薄命(二首樂府解題曰妾薄命曹植云日月/旣逝西藏葢恨燕私之歡不久梁簡文)
　　　　(帝名都多麗質傷良人不/返王嬙逺聘盧姬嫁遲也)　魏陳思王植
攜玉手喜同車北上雲閣飛除釣臺蹇産清虚池塘觀
沼可娛仰汎龍舟緑波俯擢神草枝柯想彼宓妃洛河
退詠漢女湘娥(觀一/作靈)
日月旣逝西藏更㑹蘭室洞房華燈步障舒光皎若日
出扶桑促樽合坐行觴主人起舞􁁊盤能者宂觸别端
騰觚飛爵闌干同量等色齊顔任意交屬所歡朱顔發
外形蘭袖隨禮容極情妙舞仙仙體輕裳解履遺絶纓
俛仰笑諠無呈覽持佳人玉顔齊舉金爵翠盤手形羅
袖良難腕弱不勝珠環坐者歎息舒顔御巾裛粉君傍
中有霍納都梁雞舌五味襍香進者何人齊姜恩重愛
深難忘召延親好宴私但歌杯來何遲客賦旣醉言歸
主人稱露未晞(日月旣逝一作日旣逝矣華燈步障舒/光玉臺作花燭步障輝煌樽一作酒妙)
(一作屢裳解一作/解裳舉玉臺作接)
　　　同前
名都多麗質本自恃容姿蕩子行未至秋胡無定期玉
貌歇紅臉長嚬串翠眉奩鏡迷朝色縫鍼脆故絲本異
搖舟咎何闗竊席疑生離誰拊背溘死詎來遲王嬙貌
本絶踉蹌入氈帷盧姬嫁日晩非復少年時轉山猶可
遂烏白望難追妾心徒自苦傍人㑹見嗤(串一作慣/追一作期)
　　　同前　　　　　　　　　　劉孝威
去年從越障今嵗歿胡庭嚴霜封碣石驚沙暗井陘玉
篸久落鬢羅衣長挂屏浴蠶思漆水條桑憶鄭坰寄書
朝鮮吏留釧武安亭忽言戎夏隔但念心契冥不見豐
城劍千祀復同形
　　　同前(拾遺作/孝威)　　　　　　　劉孝勝
馮姜朝汲逺徐吾夜火窮舊井長逢幕鄰燈欲未通五
逐無來聘三娶盡凶終離災陽禄觀就廢昭臺宫乗屯
迹雖淑應戚理恒同復傳蘇國婦故愛在房櫳愁眉歇
巧黛啼妝落豔紅織書凌竇錦敏誦軼繁弓離劒行當
合春牀勿怨空
　　　五遊　　　　　　　　　　魏陳思王植
九州不足步願得凌雲翔逍遥八紘外遊目厯遐荒披
我丹霞衣襲我素霓裳華葢紛晻藹六龍仰天驤曜靈
未移景倐忽造昊蒼閶闔啓丹扉雙闕曜朱光徘徊文
昌殿登陟太微堂上帝休西櫺羣后集東廂帶我瓊瑤
佩潄我沆瀣漿踟蹰玩靈芝徙倚弄華芳王子奉仙藥
羡門進竒方服食享遐紀延夀保無疆
　　　逺遊篇(楚辭逺遊章曰悲時俗之迫阨兮願輕/舉而逺遊質菲薄而無因兮焉託乗而)
　　　　(上浮王逸云逺遊者屈原之所作也屈原履/方直之行不容於世困於讒佞無所告訴乃)
　　　　(思與仙人俱遊戲周厯天地無所不至焉周/王褒又有輕舉篇亦出於此按秦宓有逺遊)
　　　　(一首言客子逺遊之/意與此不同未録)　　　魏陳思王植
逺遊臨四海俯仰觀洪波大魚若曲陵承浪相經過靈
鼈戴方丈神岳儼嵯峨仙人翔其隅玉女戲其阿瓊蕊
可療飢仰潄吸雲霞崑崙本吾宅中州非我家將歸謁
東父一舉超流沙鼓翼舞時風長嘯激清歌金石固易
敝日月同光華齊年與天地萬象安足多
　　　輕舉篇　　　　　　　　　周王襃
天地能長久神仙夀不窮白玉東華檢方諸西嶽童俄
瞻少海北暫别扶桑東俯觀雲似葢低望月如弓看棋
城邑改辭家墟巷空流珠餘舊竈種杏發新叢酒釀瀛
洲玉劒鑄昆吾銅誰能攬六博還當訪井公
　　　仙人篇(樂府廣題曰秦始皇三十六年使博士/為仙真人詩遊行天下令樂人歌之曹)
　　　　(植仙人篇曰仙人攬六著言人生如寄當養/羽翼徘徊九天以從韓終王喬於天衢也陳)
　　　　(陸瑜又有仙人攬六著篇葢出於/此郭本以神仙篇附後今從之)
　　　　　　　　　　　　　　　魏陳思王植
仙人攬六著對博太山隅湘娥拊琴瑟秦女吹笙竽玉
樽盈桂酒河伯獻神魚四海一何局九州安所如韓終
與王喬要我於天衢萬里不足步輕舉凌太虚飛騰踰
景雲髙風吹我軀廻駕觀紫㣲與帝合靈符閶闔正嵯
峨雙闕萬丈餘玉樹扶道生白虎夾門樞驅風遊四海
東過王母廬俯觀五嶽間人生如寄居潛光養羽翼進
趨且徐徐不見昔軒轅乗龍出鼎湖徘徊九天下與爾
長相須(乗一/作升)
　　　仙人覽六著篇　　　　　　陳陸瑜
九仙㑹歡賞六著且娛神戲谷聞餘地銘山憶舊秦避
敵情思巧論兵勢重新問取南皮夕還笑拂棊人
　　　神仙篇(題云遊仙詩應敎本/非樂府姑從郭本)　齊王融
命駕瑤池側過息嬴女臺長袖何靡靡簫管清且哀璧
門涼月舉珠殿秋風廻青鳥騖髙羽王母停玉杯舉手
暫為别千年將復來(側一作隈原共/五首郭載其一)
　　　同前　　　　　　　　　　梁戴暠
徒聞石為火未見坂停丸暫數盈虚月長隨晝夜瀾辭
家試學道逢師得姓韓閬山金靜室蓬丘銀露壇安平
醖仙酒渤海轉神丹初飛喜退鳳新學法乘鸞十芒生
月腦六燄起星肝流瓊播疑俗信玉類陽官𤣥都宴晚
集紫府事朝看謝手今為别進憐此俗難(流一/作飛)
　　　同前(英華又有億舜日一首/樂府作沈約樂未央)　陳張正見
瀛洲分渤澥閬苑隔虹蜺欲識三山路須尋千仞溪石
梁雲外立蓬丘霧裏迷年深毁丹竈學久棄青泥葛水
留還杖天衢鳴去雞六龍驤首起雲閣萬里一别何寥
廓𤣥都府内駕青牛紫葢山中乗白鶴尋陽杏花終難
朽武陵桃花未曾落已見玉女笑投壺復覩仙童欣六
博同甘玉文棗俱飲流霞藥鸞歌鳳舞集天台金闕銀
宫相向開西王巳令青鳥去東海還馭赤虬來魏武還
車逢漢女荆王因夢識陽臺鳳葢隨雲聊蔽日霓裳襍
雨復乗雷神岳吹笙遥謝手當知福地有神才
　　　同前(題云/神仙)　　　　　　　　北齊顔之推
紅顔恃容色青春矜盛年自言曉書劒不得學神仙風
雲落時後嵗月度人前鏡中不相識捫心徒自憐願得
金樓要思逢玉鈐篇九龍遊弱水八鳳出飛煙朝遊采
瓊實夕宴酌膏泉崢嶸下無地列缺上陵天舉世聊一
息中州安足旋
　　　同前　　　　　　　　　　隋盧思道
浮生厭危促名岳共招攜雲軒遊紫府風駟上丹梯時
見遼東鶴屢聴淮南雞玉英持作寳瓊實採成蹊飛䇿
揚輕電懸旌耀彩蜺瑞銀光似燭靈石髓如泥寥廓鸞
山右超越鳳洲西一丸應五色持此救人迷
　　　同前　　　　　　　　　魯范
王逺尋仙至欒巴訪術廻乗空向紫府控鶴下蓬萊霜
分白鹿駕日映流霞杯煎金丹未熟醒酒藥初開乍應
觀海變誰肯畏年頽
　　　昇仙篇　　　　　　　　梁簡文帝
少室堪求道明光可學仙丹繒碧林宇綠玉黄金篇雲
車了無轍風馬詎須鞭靈桃恒可餌㡬廻三千年
　　　飛龍篇(楚辭離騷曰為余駕飛龍兮襍瑤象以/為車曹植飛龍篇亦言求仙者乗飛龍)
　　　　(而昇天與/楚辭同意)　　　　　　魏陳思王植
晨遊泰山雲霧窈窕忽逢二童顔色鮮好乗彼白鹿手
翳芝草我知真人長跪問道西登玉堂金樓復道授我
仙藥神皇所造敎我服食還精補腦夀同金石永世難
老(堂一/作臺)
　　　鬬雞篇(春秋左氏傳曰季郈之雞鬬季氏介其/雞郈氏為之金距杜預云𢷬芥子播其)
　　　　(羽也或曰以膠沙播之為介雞鄴都故事曰/魏明帝太和中作鬬雞臺趙王石虎亦以芥)
　　　　(羽漆砂鬬雞于此故曹植詩云/鬬雞東郊道走馬長楸間是也)
　　　　　　　　　　　　　　　魏陳思王植
遊目極妙伎清聽厭宫商主人寂無為衆賔進樂方長
筵坐戲客鬬雞觀閒房羣雄正翕赫雙翅自飛揚揮羽
激清風悍目發朱光觜落輕毛散嚴距往往傷長鳴入
青雲扇翼獨翺翔願䝉狸膏助常得擅此場(激一作邀/悍一作博)
　　　同前(題云鬬雞楨與應瑒/疑並陳思王同時作)　　劉楨
丹雞被華采雙距如鋒芒願一揚炎威㑹戰此中唐利
爪探玉除瞋目含火光長翹驚風起勁翮正敷張輕舉
奮勾喙電擊復還翔
　　　同前(題云/鬬雞)　　　　　　　　應瑒
戚戚懷不樂無以釋勞勤兄弟遊戲塲命駕迎衆賔二
部分曹伍羣雞煥以陳雙距解長􁨊飛踊超敵倫芥羽
張金距連戰何繽紛從朝至日夕勝負尚未分專場駈
衆敵剛捷逸等羣四坐同休贊賔主懐恱欣博奕非不
樂此戲世所珍
　　　同前(題云鬬雞姑從郭本徐陵/庾信亦有鬬雞詩原未録)梁簡文帝
歡樂良無巳東郊春可遊百花非一色新田多異流龍
尾横津漢車箱起戍樓玉冠初警敵芥羽忽猜儔十日
驕旣滿九勝勢恒遒脫使田饒見堪能説魯侯
　　　同前　　　　　　　　　劉孝威
丹雞翠翼張妬敵復專場翅中含芥粉距外耀金芒氣
踰上黨烈名貴下韝良祭橋愁魏后食跖忌齊王願賜
淮南藥一使雲間翔
　　　盤石篇　　　　　　　　魏陳思王植
盤盤山巔石飄颻澗底蓬我本太山人何為客海東蒹
葭彌斥土林木無分重坼巖若崩缺湖水何洶洶蚌蛤
被濵涯光彩如錦虹髙彼凌雲霄浮氣象螭龍鯨脊若
丘陵鬚若山上松呼吸吞船欐澎濞戲中鴻方舟尋髙
價珍寳麗以通一舉必千里乗颸舉帆幢經危履險阻
未知命所鍾常恐沈黄壚下與黿鼈同南極蒼梧野遊
盼窮九江中夜指參辰欲師當定從仰天長太息思想
懷故邦乗桴何所志吁嗟我孔公(海一作淮吁/嗟一作嗟歎)
　　　驅車篇　　　　　　　　魏陳思王植
驅車撣駑馬東到奉高城神哉彼太山五嶽專其名隆
髙貫雲霓嵯峨出太清周流二六候間置十二亭上有
涌醴泉玉石揚華英東北望吳野西眺觀日精魂神所
繫屬逝者感斯征王者以歸天効厥元功成厯代無不
遵禮祀有品程探䇿或長短唯徳享利貞封者七十帝
軒皇元獨靈餐霞潄沆瀣毛羽被身形發舉蹈虚廓徑
廷升窈㝠同夀東父年曠代永長生(撣一作揮/祀一作記)
　　　種葛篇　　　　　　　　魏陳思王植
種葛南山下葛藟自成隂與君初㛰時結髮恩義深歡
愛在枕席宿昔同衣衾竊慕棠棣篇好樂如瑟琴行年
將晩暮佳人懷異心恩紀曠不接我情遂抑沈出門當
何顧徘徊步北林下有交頸獸仰見雙棲禽攀枝長歎
息淚下沾羅襟良馬知我悲延頸代我吟昔為同池魚
今若商與參往古皆歡遇我獨困於今棄置委天命悠
悠安可任(若一/作為)
　　　弃婦篇(本集不載見/玉臺新詠)　　　　魏陳思王植
石榴植前庭綠葉搖縹青丹華灼烈烈璀彩有光榮光
榮曄流離可以處淑靈有鳥飛來集拊翼以悲鳴悲鳴
夫何為丹華實不成拊心長歎息無子當歸寧有子月
經天無子若流星天月相終始流星沒無精棲遲失所
宜下與瓦石并憂懐從中來歎息通雞鳴反側不能寐
逍遥於前庭踟蹰還入房肅肅帷幕聲搴帷更攝帶撫
弦調鳴箏慷慨有餘音要妙悲且清收淚長歎息何以
負神靈招搖待霜露何必春夏成晩穫為良實願君且
安寧(庭靈鳴成寧五韻/重用調一作彈)
　　　結客篇　　　　　　　　魏陳思王植
結客少年場報怨洛北邙(闕/)
　　　結客少年場行(曹植結客篇結客少年場報怨/洛北邙樂府解題曰結客少年)
　　　　(場行言輕生重義慷慨以立功名也後漢書/曰祭遵嘗為部吏所侵結客殺人廣題曰漢)
　　　　(長安少年殺吏受財報仇相與探丸為彈探/得赤丸斫武吏探得黒丸殺文吏尹賞為長)
　　　　(安令盡捕之長安中為之歌曰何處求子死/桓東少年場生時諒不謹枯骨復何𦵏按結)
　　　　(客少年場言少年時結任俠之客為遊樂之/場終而無成故作此曲也按齊梁間少年子)
　　　　(長安少年行疑並/本此今亦附後)　　　　宋鮑照
驄馬金絡頭錦帶佩吳鈎失意杯酒間白刃起相讐追
兵一旦至負劒逺行遊去鄉三十載復得還舊丘升髙
臨四塞表裏望皇州九衢平若水雙闕似雲浮扶宫羅
將相夾道列王侯日中市朝滿車馬若川流擊鐘陳鼎
食方駕自相求今我獨何為轗􁀙懷百憂(塞一作闗/衢一作塗)
　　　同前　　　　　　　　　　梁劉孝威
少年本六郡遨遊遍五都挿腰銅匕首障日錦塗蘓鷙
羽裝銀鏑犀膠飾象弧近發連雙兎髙彎落九烏邊城
多警急節使滿郊衢居延箭箙盡踈勒井泉枯正䝉都
護接何由憚險途千金募惡少一麾擒骨都勇餘聊蹙
鞠戰罷戲投壺昔為北方將今為南面孤邦君行負弩
縣令且前驅(戲一/作暫)
　　　同前　　　　　　　　　周庾信
結客少年場春風滿路香歌撩李都尉果擲潘河陽折
花遥勸酒就水更移牀今年喜夫婿新拜羽林郎定知
劉碧玉偷嫁汝南王
　　　同前　　　　　　　　　隋孔紹安
結客佩吳鈎横行度隴頭鴈在弓前落雲從陣後浮吳
師驚燧象燕將警犇牛轉蓬飛不息氷河結未流若使
三邊定當封萬里侯
　　　同前　　　　　　　　　虞世南
韓魏多竒節倜儻遺名利共矜然諾心各負縱横志結
友一言重相思千里至綠沈明月弦金絡浮雲轡吹簫
入吳市擊筑遊燕肆尋源博望侯結客逺相求少年重
一顧長驅背隴頭燄燄霜戈動耿耿劒虹浮天山冬夏
雪交河南北流雲起龍沙暗木落鴈行秋輕生狥知巳
非是為身謀
　　　少年子　　　　　　　　　齊王融
聞有東方騎遥見上頭人待君送客返桂釵當自陳
　　　同前(題云詠少年/姑從郭本)　　　　　梁吳均
董生能巧笑子都信美目百萬市一言千金買相逐不
道參差菜誰論窈窕淑願言奉繡被來就越人宿
　　　長安少年行(題云學古三首此第一/首本非樂府姑從郭氏)
　　　　　　　　　　　　　　　梁何遜
長安美少年羽騎暮連翩玉羈瑪瑙勒金絡珊瑚鞭陣
雲横塞起赤日下城圓追兵待都護烽火望祁連虎落
夜方寢魚麗曉復前平生不可定空信蒼浪天
　　　同前　　　　　　　　　　陳沈炯
長安好少年驄馬鐵連錢陳王裝腦勒晉后鑄金鞭步
揺如飛鷰寳劒似舒蓮去來新市側遨遊大道邊道邊
一老翁顔鬢如衰蓬自言居漢世少小見豪雄五矦俱
拜爵七貴各論功建章通北闕複道度南宫太后居長
樂天子出回中玉輦迎飛燕金山賞鄧通一朝復一日
忽見朝市空扶桑無復海崑山倒向東少年何暇問頹
齡值福終子孫冥滅盡鄉閭復不同淚盡眼方暗脾傷
耳自聾杖策尋遺老歌嘯詠悲翁遭隨各有遇非敢
訪童䝉
　　　日中市朝滿(出鮑照/前行)　　　　陳張正見
雲閣綺霞生旗亭麗日明塵飛三市路葢入九重城竹
葉當壚滿桃花帶綬輕唯見爭名利安知大隠情(壚初/學記)
(作/杯)
　　　樂府　　　　　　　　　　魏陳思王植
墨出青松煙筆出狡兎翰古人感鳥跡文字有改判(闕/)
　　　樂府歌　　　　　　　　　魏陳思王植
膠漆至堅浸之則離皎皎素絲隨染色移君不我棄讒
人所為
　　　駕出北郭門行　　　　　魏阮瑀
駕出北郭門馬樊不肯馳下車步踟蹰仰折枯楊枝顧
聞丘林中噭噭有悲啼借問啼者出何為乃如斯親母
舍我歿後母憎孤兒饑寒無衣食舉動鞭捶施骨消肌
肉盡體若枯樹皮藏我空室中父還不能知上冡察故
處存亡永别離親母何可見淚下聲正嘶棄我於此間
窮厄豈有貲傳告後代人以此為明規(踟蹰一/作躑躅)
　　　秦女休行(左延年辭大畧言女休為燕王婦為/宗報讐殺人都市雖被囚繫終以赦)
　　　　(宥得寛刑戮也晉傅𤣥云龎氏有烈婦亦言/殺人報怨以烈義稱與古辭義同而事異)
　　　　　　　　　　　　　　魏左延年
步出上西門遥望秦氏廬秦氏有好女自名為女休休
年十四五為宗行報讐左執白楊刃右據宛魯矛讐家
便東南仆僵秦女休女休西上山上山四五里關吏呵
問女休女休前置辭平生為燕王婦於今為詔獄囚平
生衣參差當今無領襦明知殺人當死兄言怏怏弟言
無道憂女休堅辭為宗報讐死不疑殺人都市中徼我
都巷西丞卿羅東向坐女休悽悽曳梏前兩徒夾我持
刀刀五尺餘刀未下腫朧擊鼓赦書下(廬太平御覽作/樓右據宛魯矛)
(作右援宛景矛休年一作始年闗吏訶問女/休作闗吏得女休置一作致羅下一有列字)
　　　同前(此本詠龎氏婦而借秦女/休為題一云秦氏有烈婦)晉傳𤣥
龎氏有烈婦義聲馳雍涼父母家有重怨仇人暴且彊
雖有男兄弟志弱不能當烈女念此痛丹心為寸傷外
若無意者内潛思無方白日入都市怨家如平常匿劒
藏白刃一奮尋身僵身首為之異處伏尸列肆旁肉與
土合成泥灑血濺飛梁猛氣上干雲霓仇黨失守為披
攘一市稱烈義觀者收淚並慨忼百男何當益不如一
女良烈女直造縣門云父不幸遭禍殃今仇身以分裂
雖死情益揚殺人當伏法義不茍活隳舊章縣令解印
綬令我傷心不忍聽刑部垂頭塞耳令我吏舉不能成
烈著希代之績義立無窮之名夫家同受其祚子子孫
孫咸享其榮今我作歌吟詠高風激揚壯發悲且清
　　　祝衂歌(髙士傳魏伐吳有竊問隠士焦先先不/應謬歌後魏軍敗人推其意牂羊指吳)
　　　　(羖䍽指魏也魏志後二句云本/心為當殺牂羊更殺其羖䍽邪)
　　　　　　　　　　　　　　　魏焦先
祝衂祝衂非魚非肉更相追逐本為殺牂羊更殺羖䍽
　　　采薪者歌(晉書曰籍嘗於蘇門山遇孫登與商/畧終古及栖神道氣之術登皆不應)
　　　　(籍因長嘯而退至半嶺聞有聲若鸞鳳之音/響乎巖谷乃登之嘯也遂歸著大人先生傳)
　　　　(按傳云大人先生葢老人也不知姓字先生/過神宫而息潄吳泉而行廻乎逌而遊覽焉)
　　　　(見薪於阜者歎曰汝將焉以是終乎哉薪者/曰是終我乎不以是終我乎且聖人無懐何)
　　　　(其哀因歎而歌曰日沒云云先生聞之笑曰/雖不及大庶免小矣乃歌曰天地云云按魏)
　　　　(氏春秋曰阮籍少時遊蘇門山有隠者籍對/之長嘯蘇門生莞爾而笑籍旣降蘇門生亦)
　　　　(嘯若鸞鳳之音籍乃服蘇門生之論作大人/先生傳以寄所懐歌曰日沒云云又歌曰天)
　　　　(地云云袁淑真隠傳曰蘇門先生嘗行見采/薪于阜者先生歎曰汝將以是終乎哀哉薪)
　　　　(者曰以是終者我也不以是終者我也因歌二/章莫知所終則此二歌皆出採薪今依本傳)
　　　　　　　　　　　　　　　魏阮籍
日沒不周西月出丹淵中陽精蔽不見隂光代為雄亭
亭在須㬰厭厭將復隆離合雲霧兮往來知飄風富貴
俯仰間貧賤何必終留侯起亡虜威武赫荒夷邵平封
東陵兮一旦為布衣枝葉托根柢死生同盛衰得志從
命升失勢與時隤寒暑代征邁兮變化更相推禍福無
常主何憂身無歸推兹由斯負薪又何哀(一並無兮字/斯下有一闕)
(選詩拾遺/作寄懐歌)
　　　大人先生歌
天地解兮六合開星辰霣兮日月頽我騰而上將何懐
　　　爾汝歌(世説新語曰晉武帝問孫皓聞南人好/作爾汝歌頗能為不皓正飲酒因舉觴)
　　　　(勸帝曰云/云帝悔之)　　　　　　　吳孫皓
昔與汝為鄰今與汝為臣上汝一杯酒令汝壽萬春(一/作)
(願汝夀/千春)
　　　效孫皓爾汝歌(南史曰河東王歆之嘗為南康/劉邕相素輕邕後歆之與邕俱)
　　　　(與元㑹並坐邕謂歆之曰卿昔見臣今能/見勸一杯酒否歆之因效孫皓歌答之)
　　　　　　　　　　　　　　　宋王歆之
昔為汝作臣今與汝比肩旣不勸汝酒亦不願汝年
　
　
　
　
　
　
　
　
　
　
　
　
　
　
　
　古樂苑卷三十四
欽定四庫全書
　古樂苑卷三十五
　　　　　　　　　　　　明　梅鼎祚　編
　襍曲歌辭(晉/)
　　　讌飲歌(晉書曰髙祖伐公孫淵過温見父老/故舊讌飲累日悵然有盛為歌曰)
　　　　　　　　　　　　　　　晉宣帝
天地開闢日月重光遭逢際㑹奉辭遐方將掃羣穢還
過故鄉肅清萬里總齊八荒告成歸老待罪武陽(羣一/作逋)
　　　輕薄篇(樂府解題曰輕薄篇言乗肥馬衣輕裘/馳逐經過為樂與少年行同意何遜云)
　　　　(城東美少年張正見/云洛陽美少年是也)　　　晉張華
末世多輕薄驕代好浮華志意能放逸貲財亦豐奢被
服極纎麗肴膳盡柔嘉僮僕餘粱肉婢妾蹈綾羅文軒
樹羽盖乗馬鳴玉珂横簪刻玳瑁長鞭錯象牙足下金
鑮履手中雙莫邪賔從煥絡繹侍御何芬葩朝與金張
期暮宿許史家甲第面長街朱門赫嵯峨蒼梧竹葉清
宜城九醖醝浮醪隨觴轉素蟻自跳波美女興齊趙妍
唱出西巴一顧傾城國千金寧足多北里獻竒舞大陵
奏名歌新聲踰激楚妙伎絶陽阿𤣥鶴降浮雲鱏魚躍
中河墨翟且停車展季猶咨嗟淳于前行酒雍門坐相
和孟公結重關賔客不得蹉三雅來何遲耳熱眼中花
盤桉互交錯坐席咸諠譁簮珥咸墮落冠冕皆傾邪酣
飲終日夜明燈繼朝霞絶纓尚不尤安能復顧他留連
彌信宿此歡難可過人生若浮寄年時忽蹉跎促促朝
露期榮樂遽幾何念此腸中悲涕下自滂沲但畏執法
吏禮防且切磋(代一作或能一作旣傾城/國一作城國傾寧一作不)
　　　同前　　　　　　　　　　梁何遜
城東美少年重身輕萬億柘彈隨珠九白馬黄金飾長
安九逵上青槐䕃道植轂撃晨已喧肩排暝不息走狗
通西望牽牛亘南直相期百戲傍去來三市側象牀沓
繡被玉盤傳綺食大姊掩扇歌小妹開簾織相看獨隠
笑見人還歛色黄鵠悲故羣山枝詠新識烏飛過客盡
雀聚行龍匿酌羽方厭厭此時歡未極(城東一作長安/飾一作勒大姊)
(一作娼女/妺一作婦)
　　　同前　　　　　　　　　　陳張正見
洛陽美年少朝日正開霞細蹀連錢馬傍趨苜蓿花揚
鞭還却望春色滿東家井桃映水落門桞襍風斜綿蠻
弄青綺蛺蝶遶承華欲往飛㢘館遥駐季倫車石榴傳
馬腦蘭肴奠象牙聊持自娛樂未是鬬豪奢莫嫌龍馭
晩扶桑復浴鵶
　　　遊俠篇(漢書遊俠傳曰戰國時列國公子魏有/信陵趙有平原齊有孟嘗楚有春申皆)
　　　　(藉王公之勢競為遊俠以取重諸侯顯名天/下故後世稱遊俠者以四豪為首焉漢興有)
　　　　(魯人朱家及劇孟郭解之徒馳騖於閭里皆/以俠聞其後長安熾盛街閭各有豪俠時萬)
　　　　(章在城西桞市號曰城西萬章酒市有趙君/都賈子光皆長安名豪報仇怨養刺客者也)
　　　　(魏志曰楊阿若後名豐字伯陽少遊俠常以/報仇解怨為事故時人為之號曰東市相斫)
　　　　(楊阿若西市相斫楊阿若後世遂有遊俠/曲魏陳琳晉張華又有博陵王宫俠曲)
　　　　　　　　　　　　　　　晉張華
翩翩四公子濁世稱賢明龍虎相交爭七國竝抗衡食
客三千餘門下多豪英遊説朝夕至辯士自從横孟嘗
東出關濟身由雞鳴信陵西反魏秦人不窺兵趙勝南
詛楚乃與毛遂行黄歇北適秦太子還入荆美哉遊俠
士何以尚四卿我則異於是好古師老彭(不窺兵一/作開濟彊)
　　　同前(題云遊俠一云古意/英華作樂府姑從之)　　梁王僧孺
青絲控燕馬紫艾飾吳刀朝風吹錦帶落日映珠袍陸
離關右客照耀山西豪雖非學詭遇終是任逢遭人生
㑹有死得處如鴻毛寧能偶雞鶩寂寞隠蓬蒿
　　　同前　　　　　　　　　　周王襃
京洛出名謳豪俠競交遊河南期四姓關西謁五侯鬬
雞横大道走馬出長楸桑隂徙將夕槐路轉淹留
　　　同前(英華作俠客行詩/彚併入陳子良)　　　隋陳良
洛陽麗春色遊俠騁輕肥水逐車輪轉塵隨馬足飛雲
影遥臨盖花氣近薫衣東郊鬬雞罷南陂射雉歸日暮
河橋上揚鞭惜晩暉
　　　俠客篇　　　　　　　　　梁王筠
俠客趨名利劒氣坐相矜黄金塗鞘尾白玉飾鈎膺晨
馳逸廣陌日暮返平陵舉鞭向趙李與君方代興
　　　博陵王宫俠曲(二首/)　　　　晉張華
俠客樂幽險築室窮山隂獠獵野獸稀施網川無禽嵗
暮飢寒至慷慨頓足吟窮令壯士激安能懷苦心干將
坐自佩繁弱控餘音耕佃窮淵陂種粟著劒鐔収秋狹
路間一擊重千金棲遲熊羆宂容與虎豹林身在法令
外縱逸常不禁
雄兒任氣俠聲盖少年場借友行報怨殺人租市旁吳
刀鳴手中利劍嚴秋霜腰間义素㦸手持白頭鑲騰超
如激電廻旋如流光奮擊當手決交屍自縱横寧為殤
鬼雄義不入圜墻生從命子遊死聞俠骨香身没心不
懲勇氣加四方
　　　壯士篇(燕荆軻歌曰風蕭蕭兮易水寒壯士/一去兮不復還壯士篇盖出於此)
　　　　　　　　　　　　　　　晉張華
天地相震蕩回薄不知窮人物禀常格有始必有終年
時俛仰過功名宜速崇壯士懷憤激安能守虗沖乗我
大宛馬撫我繁弱弓長劒横九野髙冠拂𤣥穹慷慨成
素霓嘯吒起清風震響駭八荒奮威曜四戎濯鱗滄海
畔馳騁大漠中獨步聖明世四海稱英雄(知一/作可)
　　　遊獵篇　　　　　　　　　晉張華
嵗暮凝霜結堅氷沍幽泉厲風蕩原隰浮雲蔽昊天𤣥
雲晻􁀙合素雪紛連翩鷹隼始擊鷙虞人獻時鮮嚴駕
鳴儔侣攬轡過中田戎車方四牡文軒馭紫燕輿徒既
整飭容貌麗且妍武騎列重圍前驅抗脩旃倐忽似回
飈絡繹若浮煙鼓噪山淵動衝塵雲霧連輕繒拂素霓
纎網䕃長川遊魚未暇竄歸鴈不得還由基控繁弱公
差操黄間機發應弦倒一縱連雙肩僵禽正狼藉落羽
何翻翻積獲被山阜流血丹中原馳騁未及勌曜靈俄
移晷結罝彌藪澤囂聲振四鄙鳥驚觸白刃獸駭掛流
矢仰手接遊鴻舉足蹴犀兕如黄批狡兎青骹撮飛雉
鵠鷺不盡収鳬鷖安足視日㝠徒御勞賞勤課能否野
饗㑹衆賓𤣥酒甘且㫖燔炙播遺芳金觴浮素蟻珍羞
墜歸雲纎肴出淥水四氣運不停年時何亹亹人生忽
如寄居世遽能幾至人同禍福達士等生死榮辱渾一
門安知惡與美遊放使心狂覆車難再履伯陽為我誡
檢跡投清軌
　　　行行且遊獵篇　　　　　　梁劉孝威
之罘講射所上林娛獵場選徒驕楚客召狩誇胡王䍐
車已戒道風烏復起行佽飛具矰繳材官命蹶張髙罝
掩月兎勁矢射天狼蹠地不遑逸排虚豈及翔日暮勾
陳轉風清饒吹颺歸來宴平樂寧肯滯禽荒
　　　雲中白子髙行　　　　　　晉傅𤣥
陵陽子來眀意欲作天與仙人遊超登元氣攀日月遂
造天門將上謁閶闔闢見紫微綘闕紫宫崔嵬髙殿嵯
峨雙闕萬丈玉樹羅童女掣電䇿童男挽雷車雲漢隨
天流浩浩如江河因王長公謁上皇鈞天樂作不可詳
龍仙神仙教我靈秘八風子儀與遊我祥我心何戚戚
思故鄉俯看故鄉二儀設張樂哉二儀日月運移地東
南傾天西北馳鶴五氣所補鼇四足所支齊駕飛龍驂
赤螭逍遥五岳間東西馳長與天地竝復何為復何為
　　　西長安行(樂府解題曰西長安行晉傅休奕云/所思兮何在乃在西長安其下因叙)
　　　　(别離之意也三輔舊事曰長安城似北斗周/地圖記曰長安城南為南斗形北為北斗形)
　　　　(通典曰漢髙帝自櫟陽徙都長安至惠帝/方發人徒築城即長安西北古城是也)
　　　　　　　　　　　　　　　晉傅𤣥
所思兮何在乃在西長安何用存問妾香橙雙珠環何
用重存問羽爵翠琅玕今我兮問君更有兮異心香亦
不可燒環亦不可沈香燒日有歇環沈日自深
　　　前有一罇酒行　　　　　晉傅𤣥
置酒結此㑹主人起行觴玉罇兩楹間絲理東西廂舞
袖一何妙變化窮萬方賓主齊徳量欣欣樂未央同享
千年夀朋來㑹此堂
　　　同前　　　　　　　　　陳後主
殿髙絲吹滿日落綺羅鮮莫論朝漏促傾巵待夕筵
　　　同前　　　　　　　　　張正見
前有一罇酒主人行夀今日合來坐者當令皆富且夀
欲令主人三萬嵗終嵗不知老為吏當髙遷賈市得萬
倍桑蠶當大得主人宜子孫
　　　飛塵篇　　　　　　　　　晉傅𤣥
飛塵穢清流朝雲蔽日光秋蘭豈不芬鮑肆亂其芳河
決潰金隄一手不能障
　　　秋蘭篇(秋蘭本出於楚辭離騷云秋蘭兮􁋍蕪/羅生兮堂下綠葉兮素華芳菲菲兮襲)
　　　　(予蘭香草言芳香菲菲上及於我也傅𤣥秋/蘭篇云秋蘭䕃玉池池水且芳香其㫖言婦)
　　　　(人之託君子猶秋蘭之/䕃玉池與楚辭同意)　　晉傅𤣥
秋蘭䕃玉池池水清且芳芙蓉隨風發中有雙鴛鴦雙
魚自踴躍兩鳥時廻翔君其歴九秋與妾同衣裳(清且/芳一)
(作且芳香/其一作期)
　　　明月篇(藝文作怨詩/一作朗月篇)　　　　晉傅𤣥
皎皎明月光灼灼朝日暉昔為春蠶絲今為秋女衣丹
唇列素齒翠彩發蛾眉嬌子多好言歡合易為姿玉顔
盛有時秀色隨年衰常恐新間舊變故興細微浮萍本
無根非水將何依憂喜更相接樂極還自悲(本無根一/作無根本)
　　　眀月子　　　　　　　　　陳謝燮
杪秋之遥夜眀月照髙樓登樓一廻望望見東陌頭故
人眇千里言别歴九秋相思不相見望望空離憂(東一/作南)
　　　朗月行　　　　　　　　　宋鮑照
朗月出東山照我綺牕前牕中多佳人被服妖且妍靚
妝坐帷裏當户弄清弦鬢奪衛女迅體絶飛燕先為君
歌一曲當作朗月篇酒至顔自解聲和心亦宣千金何
足重所存意氣間(當作朗月篇一/作堂上朗月篇)
　　　車遥遥篇(一作梁車􁠄/今從玉臺)　　　晉傅𤣥
車遥遥兮馬洋洋追思君兮不可忘君安遊兮西入秦
願為影兮隨君身君在隂兮影不見君依光兮妾所願
　　　天行篇　　　　　　　　　晉傅𤣥
天行一何健日月無髙蹤百川皆赴海三辰回泰蒙(百/川)
(皆赴海藝文作/百川赴暘谷)
　　　三光篇(初學作/劉孝綽)　　　　　　晉傅𤣥
三光垂象表天地有晷度聲和音響應形立影自附素
日抱𤣥烏眀月懷靈兎
　　　吳楚歌(一曰燕人美篇按漢樂府/有吳楚汝南歌詩十五篇)
　　　　　　　　　　　　　　　晉傅𤣥
燕人美兮趙女佳其室則邇兮限層崖雲為車兮風為
馬玉在山兮蘭在野雲無期兮風有止思多端兮誰能
理(一作思心多/端誰能理)
　　　天行歌　　　　　　　　　晉傅𤣥
天時泰兮照以陽清風起兮景雲翔仰觀兮辰象日月
兮運周俯視兮河海百川兮東流
　　　日昇歌　　　　　　　　　晉傅𤣥
東光昇朝陽羲和初攬轡六龍並騰驤逸景何晃晃旭
日照萬方皇徳配天地神眀鑒幽荒
　　　驚靁歌　　　　　　　　　晉傅𤣥
驚靁奮兮震萬里威陵宇宙兮動四海六合不維兮誰
能理
　　　雲歌　　　　　　　　　　晉傅𤣥
白雲翩翩翔天庭流景髣髴非君形白雲飄飄捨我髙
翔青雲裵囘為我愁腸
　　　同前　　　　　　　　　　梁王臺鄉
玉雲初度色金風送影來全生疑魄暗半去月時開欲
知無處所一為上陽臺
　　　蓮歌　　　　　　　　　　晉傅𤣥
渡江南採蓮花芙蓉増敷曄若星羅緑葉映長波廻風
容與動纎柯
　　　襍歌　　　　　　　　　　晉傅𤣥
鳯有翼龍有鱗君不獨興必須良臣
　　　歌辭　　　　　　　　　　晉傅𤣥
靁師鳴鐘鼓風伯吹笙簧西母出穴聽王父吟東廂
　　　昔思君　　　　　　　　　晉傅𤣥
昔君與我兮形影潛結今君與我兮雲飛雨絶昔君與
我兮音響相和今君與我兮落葉去柯昔君與我兮金
石無虧今君與我兮星滅光離
　　　君子有所思行(樂府解題曰君子有所思行晉/陸機云命駕登北山宋鮑照云)
　　　　(西上登雀臺梁沈約云晨策終南首其㫖言/彫室麗色不足為乆懽宴安酖毒滿盈所宜)
　　　　(敬忌與君/子行異也)　　　　　　　晉陸機
命駕登北山延佇望城郭㕓里一何盛街巷紛漠漠甲
第崇髙闥洞房結阿閣曲池何湛湛清川帶華薄邃宇
列綺牕蘭室接羅幕淑貎色斯升哀音承顔作人生盛
行邁容華隨年落善哉膏粱士營生奥且博宴安消靈
根酖毒不可恪無以肉食資取笑藜與藿(藜一/作葵)
　　　同前　　　　　　　　　　宋謝靈運
總駕越鍾陵還顧望京畿躑躅周名都遊目倦忘歸市
鄽無阨室世族有髙闈密親麗華苑軒甍飾通逵孰是
金張樂諒由燕趙詩長夜恣酣飲窮年弄音徽盛往速
露墜衰來疾風飛餘生不歡娛何以竟暮歸寂寥曲肱
子瓢飲療朝飢所秉自天性貧富豈相譏(倦一作巻/阨一作夾)
　　　同前　　　　　　　　　　鮑照
西上登雀臺東下望雲闕層閣肅天居馳道直如髮繡
甍結飛霞璇題納行月築山擬蓬壺穿池類溟渤選色
徧齊岱徵聲匝卭越陳鍾陪夕宴笙歌待眀發年貎不
可留身意㑹盈歇蟻壤漏山河絲淚毁金骨噐惡含滿
欹物忌厚生没智哉衆多士服理辨昭晰(一作昭昧叶/末河一作阿)
　　　同前　　　　　　　　　　梁沈約
晨策終南首顧望咸陽川戚里遡層闕甲館負崇軒複
塗希紫閣重臺擬望仙巴姬幽蘭奏鄭女陽春弦共矜
紅顔日俱忘白髪年寂寥茂陵宅照曜未央蟬無以五
鼎盛顧嗤三經𤣥
　　　齊謳行(漢書曰漢王至南鄭諸将及士卒皆歌/謳思東歸顔師古曰謳齊歌也謂齊聲)
　　　　(而歌或曰齊地之歌禮樂志曰齊古謳員六/人梁元帝纂要曰齊歌曰謳是也陸機齊謳)
　　　　(行備言齊地之美亦欲使人/推分直進不可妄有所營也)晉陸機
營丘負海曲沃野爽且平洪川控河濟崇山入髙㝠東
被姑尤側南界聊攝城海物錯萬類陸産尚千名孟諸
吞楚夢百二侔秦京惟師恢東表柦侯定周傾天道有
迭代人道無乆盈鄙哉牛山歎未及至人情爽鳩茍己
徂吾子安得停行行將復去長存非所營
　　　同前　　　　　　　　　　梁沈約
東秦稱右地川隰固夷昶層峯駕蒼雲濁河流素壤青
丘良杳鬱雪宫信䟽敞王佐改殷命霸功繆周網(闕/)
　　　齊歌行　　　　　　　　　齊陸厥
黄金徒滿籝不如守章句雪宫紛多士稷下岌成覆同
載雙連珠合席懸河注垂帷五行下操筆百金賦華屋
大車方髙門駟馬驅𤣥豹空不食南山隠雲霧(覆一作/露珠一)
(作/璧)
　　　吳趨行(崔豹古今注曰吳趨行吳人以歌其地/陸機吳趨行曰聽我歌吳趨趨歩也)
　　　　　　　　　　　　　　　晉陸機
楚妃且勿歎齊娥且莫謳四坐竝清聽聽我歌吳趨吳
趨自有始請從閶門起閶門何峨峨飛閣跨通波重欒
承遊極廻軒啓曲阿藹藹慶雲被泠泠鮮風過山澤多
藏育土風清且嘉泰伯𨗳仁風仲雍楊其波穆穆延陵
子灼灼光諸華王迹穨陽九帝功興四遐大皇自富春
矯首頓世羅邦彦應運興粲若春林葩屬城咸有士吳
邑最為多八族未足侈四姓實名家文徳熈淳懿武功
侔山河禮讓何濟濟流化自滂沲淑美難窮紀商𣙜為
此歌(始一作紀峨峨一作嵯/峨鮮一作祥首一作手)
　　　同前(樂府不載名氏次陸機後六朝詩彚遂/作機詩按此格調必非晉人姑從附入)
繭滿盖重簾唯有逺相思藕葉清朝釧何見早歸時(歸/一)
(作/還)
　　　同前　　　　　　　　　　梁元帝
水裏生葱翅池心恒欲飛蓮花逐牀返何時乗䑽歸
　　　悲哉行(歌録曰悲哉行魏眀帝造樂府解題曰/陸機云遊客芳春林謝惠連云羇人感)
　　　　(淑節皆言客遊感/物憂思而作也)　　　　晉陸機
遊客芳春林春芳傷客心和風飛清響鮮雲垂薄陰蕙
草饒淑氣時鳥多好音翩翩鳴鳩羽喈喈倉庚吟幽蘭
盈通谷長莠被髙岑女蘿亦有託蔓葛亦有尋傷哉客
遊士憂思一何深目感隨氣草耳悲詠時禽寤寐多逺
念緬然若飛沈願託歸風響寄言遺所欽(吟一/作音)
　　　同前(陸士美集/亦載誤)　　　　　　宋謝靈運
萋萋春草生王孫遊有情差池燕始飛夭裊桃始榮灼
灼桃悦色飛飛燕弄聲岩上雲結陰澗下風吹清幽樹
雖改觀終始在初生松蔦歡蔓延樛葛欣虆縈𦕈然遊
宦子晤言時未并鼻感改朔氣眼傷變節榮侘傺豈徒
然澶漫絶音形風來不可託鳥去豈為聽(眼一作心/澶一作緬)
　　　同前(鮑照集/亦載)　　　　　　　謝惠連
羇人感淑節緣感欲囘轍我行詎幾時華實驟舒結覩
實情有悲瞻華意無悦覽物懷同志如何復乖别翩翩
翔禽羅關關鳴鳥列翔禽常疇偶所歎獨乖絶(翔禽一/作翔鳴)
　　　同前　　　　　　　　　　梁沈約
旅遊媚年春年春媚遊人徐光旦垂彩和露曉凝津時
嚶起稚葉蕙氣動初蘋一朝阻舊國萬里隔良辰
　　　百年歌(十首/)　　　　　　　晉陸機
一十時顔如蕣華曄有暉體如飄風行如飛孌彼孺子
相追隨終朝出遊薄暮歸六情逸豫心無違清酒漿炙
奈樂何清酒漿炙奈樂何
二十時膚體彩澤人理成美目淑貎灼有榮被服冠帶
麗且清光車駿馬遊都城髙談雅步何盈盈清酒漿炙
奈樂何清酒漿炙奈樂何
三十時行成名立有令聞力可扛鼎志干雲食如漏巵
氣如熏辭家觀國綜典文髙冠素帶煥翩紛清酒漿炙
奈樂何清酒漿炙奈樂何
四十時體力克壯志方剛跨州越郡還帝鄉出入承眀
擁大璫清酒漿炙奈樂何清酒漿炙奈樂何
五十時荷旄仗節鎭邦家鼓鐘嘈噆趙女歌羅衣綷粲
金翠華言笑雅舞相經過清酒漿炙奈樂何清酒漿炙
奈樂何
六十時年亦耆艾業亦隆驂駕四牡入紫宫軒冕婀那
翠雲中子孫昌盛家道豐清酒漿炙奈樂何清酒漿炙
奈樂何
七十時精爽頗損膂力愆清水眀鏡不欲觀臨樂對酒
轉無歡攬形羞髮獨長歎(形一作衣/羞一作翛)
八十時眀已損目聰去耳前言往行不復紀辭官致禄
歸桑梓安車駟馬入舊里樂事告終憂事始
九十時日告耽瘁月告衰形體雖是志意非言多謬誤
心多悲子孫朝拜或問誰指景玩日慮安危感念平生
淚交揮
百嵗時盈數已登肌肉單四支百節還相患目若濁鏡
口垂涎呼吸嚬蹙反側難茵褥滋味不復安
　　　女怨詩　　　　　　　　　晉皇甫謐
㛰禮既定㛰禮臨成施衿結帨三命丁寧
　　　逸民吟　　　　　　　　　晉潘尼
我顧傲世自遺舒志六合由巢是追沐浴池洪迅羽衣
陟彼名山採此芝薇朝雲靉靆行露未晞遊魚羣戲翔
鳥雙飛逍遥慱觀日晏忘歸嗟哉四士從我者誰
　　　嬌女詩(按神弦曲有嬌女詩不/知此亦同否今附入)晉左思
吾家有嬌女皎皎頗白晳小字為織素口齒自清厯鬢
髪覆廣額雙耳似連璧眀朝弄梳臺黛眉類掃跡濃朱
衍丹唇黄吻瀾漫赤嬌語若連𤨏忿速乃眀㦎握筆利
彤管篆刻未期益執書愛綈素誦習矜所獲其娣字惠
芳兩目燦如畫輕粧喜樓邊臨鏡忘紡績舉觶擬京兆
立的成復易玩弄眉頰間劇兼機杼役從容好趙舞延
袖像飛翮上下絃柱際文史輙巻襞顧盻屏風畫如見
已指擿丹青日塵闇眀義為隠賾馳騖翔園林菓下皆
生摘紅葩掇紫蔕萍實驟抵擲貪華風雨中倐忽數百
適務躡霜雪戲重綦常累積并心注肴饌端坐理盤槅
翰墨戢閑按相與數離逖動為罏鉦屈屣履任之適止
為茶菽據吹吁對鼎䥶脂膩漫白袖煙薫染阿錫衣被
皆重池難與沈水碧任其孺子意羞受長者責瞥聞當
與杖掩淚俱向壁(重池被之心如池也玉臺作衣破皆/重施誤織一作紈娣玉臺作姊䥶外)
(編作䥶茶菽/一作荼荈)
　　　思吳江歌(一曰秋風歌晉文士傳曰張翰有清/名美望大司馬齊王冏辟為東曹掾)
　　　　(在洛見秋風起思吳中菰飯蓴羮鱸魚鱠歎/曰人生貴得適意爾何能羇宦數千里以要)
　　　　(名爵因作此/歌遂命駕還)　　　　　　晉張翰
秋風起兮佳景時吳江水兮鱸魚肥三千里兮家未歸
恨難得兮仰天悲
　　　山路吟　　　　　　　　　晉夏侯湛
夙駕兮待眀陟山路兮遐征冒晨朝兮入大谷道逶迤
兮嵐氣清攬轡兮抑馬踟蹰兮曠野曠野驅兮遼落崇
岳兮㟴崿邱陵兮連離卉木兮交錯淥水兮長流驚濤
兮拂石
　　　江上汎歌　　　　　　　　晉夏侯湛
悠悠兮逺征倐倐兮暨南荆南荆兮臨長江臨長江兮
討不庭江水兮浩浩長流兮萬里洪浪兮雲轉陽矦兮
奔起驚翼兮垂天鯨魚兮岳跱􁋍蕪紛兮被臯陸脩竹
鬱兮翳崖趾望江之南兮遨目桂林桂林蓊鬱兮鵾雞
揚音凌波兮願濟舟檝不具兮江水深沈嗟廻盼於北
夏何歸軫之難尋
　　　長夜謡　　　　　　　　　晉夏侯湛
日暮兮初晴天灼灼兮遐清披雲兮歸山垂景兮照庭
列宿兮皎皎星稀兮月眀亭檐隅以逍遙兮盼太虛以
仰觀望閶闔之昭晰兮麗紫微之暉煥
　　　寒苦謠　　　　　　　　　晉夏侯湛
惟立冬之初夜天慘懍以降寒霜皚皚以被庭氷溏瀩
於井幹草槭槭以疏葉木蕭蕭以零殘松隕葉於翠條
竹摧柯於緑竿
　　　扶風歌(九解/)　　　　　　　晉劉琨
朝發廣莫門暮宿丹水山左手彎繁弱右手揮龍淵
顧瞻望宫闕俯仰御飛軒據鞍長歎息淚下如流泉
繫馬長松下發鞍髙嶽頭洌洌悲風起泠泠澗水流
揮手長相謝哽咽不能言浮雲為我結飛鳥為我旋
去家日已逺安知存與亡慷慨窮林中抱膝獨摧藏
麋鹿遊我前猨㺅戲我側資糧既乏盡薇蕨安可食
攬轡命徒侣吟嘯絶巖中君子道微矣夫子故有窮
惟昔李愆期寄在匈奴庭忠信反獲罪漢武不見眀
我欲竟此曲此曲悲且長棄置勿重陳重陳令心傷
　　　同前　　　　　　　　　　宋鮑照
昨辭金華殿今次鴈門縣寢臥握秦戈棲息抱越箭忍
悲别親知行泣隨征傳寒煙空裵徊朝日乍舒巻
　　　同前(見太平御覽按北史常景傳曰景嘗因出/塞經厯山水悵然懐古乃擬劉琨扶風歌)
　　　　(十二首此或/其遺句耶耶)　　　　　　無名氏
南山名嵬嵬松柏何摧摧上枝拂青雲中心大數圍
　　　合歡詩(五首樂府解題曰合歡詩晉楊方所作/也言婦人謂虎嘯風起龍躍雲浮磁石)
　　　　(引針陽燧改火皆以同聲相應同氣相求我/與君情亦猶形影宫商之不離也常願食共)
　　　　(同根穗飲共連理杯衣共雙絲絹寢共無縫/禂坐必接膝行必㩦手如鳥同翼如魚比目)
　　　　(利斷金石密踰膠􁈍也後三首玉臺題云襍/詩郭氏併作合歡詩今按意義實與合歡無)
　　　　(涉姑仍/舊録)　　　　　　　　晉楊方
虎嘯谷風起龍躍景雲浮同聲好相應同氣自相求我
情與子親譬如影追軀食共同根穗飲共連理杯衣共
雙絲絹寢共無縫禂居願接膝坐行願㩦手趨子靜我
不動子遊我不留齊彼同心鳥譬此比目魚情至斷金
石膠漆未為牢但願長無别合形作一軀生為併身物
死為同棺灰秦氏自言至我情不可儔(同一作並/此一作彼)
磁石引長鍼陽燧下炎煙宫商聲相和心同自相親我
情與子合亦如影追身寢共織成被絮共同功綿暑揺
比翼扇寒坐併肩氈子笑我必哂子䠞我無歡來與子
共迹去與子同塵齊彼蛩蛩獸舉動不相捐唯願長無
别合形作一身生有同室好死成併棺民徐氏自言至
我情不可陳
　獨坐空室中愁有數千端悲響答愁歎哀涕應苦言
　彷徨四顧望白日入西山不覩佳人來但見飛鳥還
　飛鳥亦何樂夕宿自作羣(言一/作心)
　飛黄銜長泰翼翼回輕輪俯涉淥水澗仰過九層山
　脩途曲且險秋草生兩邊黄華如沓金白花如散銀
　青敷羅翠采絳葩象赤雲爰有承露枝紫榮合素芬
　扶疎重清藻布翹芳且鮮目為豓采回心為竒色旋
　撫心悼孤客俯仰還自憐踟蹰向壁歎攬筆作此文
　南鄰有竒樹承春挺素華豐翹被長條緑葉蔽朱柯
　因風吹微音芳氣入紫霞我心羡此木願徙著予家
　夕得遊其下朝得弄其葩爾根深且堅予宅淺且洿
　移植良無期歎息将如何(鄰玉臺作/林堅作固)
　　　大道曲(樂府解題曰謝尚為鎭西将軍常著紫/羅襦據胡牀在市中佛國門樓上彈琵)
　　　　(琶作大道曲市人/不知是三公也)　　　　晉謝尚
青陽二三月桞青桃復紅車馬不相識音落黄埃中
　　　懷歸謠　　　　　　　　　晉湛方生
辭衡門兮至歡懷生離兮苦辛豈羇旅兮一慨亦代謝
兮感人四運兮遒盡化新兮嵗故氛慘慘兮凝晨風悽
悽兮薄暮雨雪兮交紛重雲兮四布天地兮一色六合
兮同素山木兮摧披津壑兮凝沍感羇旅兮苦心懷桑
梓兮増慕胡馬兮戀北越鳥兮依陽彼禽獸兮尚然况
君子兮去故鄉望歸塗兮漫漫盼江流兮洋洋思涉路
兮莫由欲越津兮無梁
　　　曲池歌(拾遺在湛方生後詩品作湛詩謝/朓有曲池之水未詳與此同否)
曲池何澹澹芙蓉蔽清源榮華盛壮時見者誰不歡一
朝光采落見者不廻顔
　　　曲池水(集云曲/池之水)　　　　　　齊謝脁
緩步遵莓渚披衿待蕙風芙蕖舞輕蔕苞笋出芳叢浮
雲自西北江海思無窮鳥去能傳響見我緑琴中(緑一/作測)
　　　出歌　　　　　　　　　　晉孫楚
茱茰出芳樹顚鯉魚出洛水泉白鹽出河東美豉出魯
川薑桂茶荈出巴蜀椒橘木蘭出髙山蓼蘇出溝渠秕
稗出中田(闕/)
　　　别歌(晉書曰錢鳯為王敦鎧曹㕘軍知敦有不/臣之心相與朋構專弄威權㕘軍熊甫諫)
　　　　(敦不聽遂告/歸臨别歌曰)　　　　　　晉熊甫
徂風飈起盖山陵氛霧蔽日玉石焚往事既去可長歎
念别惆悵復㑹難
　　　歌(一首髙僧傳曰外國名僧佉叱寄名長干寺/有張奴者不知何許人不甚見食而常自肥)
　　　　(澤冬夏常著單布衣佉叱行見張奴欣然而/笑佉叱曰吾東見蔡㹠南訊馬生北遇王年)
　　　　(今欲就杯度乃與子相見/耶張奴乃題槐樹歌曰)　張奴
濛濛大象内照耀實顯彰何事迷昬子縱惑自招殃樂
所少人往苦道若翻囊不有松柏志何用擬風霜閒豫
紫煙表長歌出昊蒼澄虛無色外應見有縁鄉嵗曜毗
漢后麗辰傳殷王伊余非二仙晦迹之九方亦見流俗
子觸眼致酸傷略謠觀有念寧曰盡矜章
　　　酒徳歌(前秦紀秦王堅與羣臣/飲以極醉為限整作歌)前秦趙整
地列酒泉天垂酒池杜康妙識儀狄先知紂喪殷邦桀
傾夏國由此言之前危後則
　　　又(崔鴻十六國春秋前秦録曰苻堅宴羣臣於/釣臺秘書侍郎趙整以堅頗好酒因為酒徳)
　　　　(之/歌)
穫黍西秦採麥東齊春封夏發鼻納心迷(載太平御/覽未全)
　　　諫歌(前秦紀與晉孝武帝寧康二年冬十二月/秦王堅  慕容垂夫人叚氏同輦遊於後)
　　　　(庭宦官趙整歌曰云云堅/改容謝之命夫人下輦)　前秦趙整
不見雀來入鷰室但見浮雲蔽白日
　古樂苑巻三十五
欽定四庫全書
　古樂苑巻三十六
　　　　　　　　　　　　明　梅鼎祚　編
　襍曲歌辭(宋/)
　　　自君之出矣(漢徐幹室思詩自君之出矣明鏡/暗不治思君如流水無有窮巳時)
　　　　(自君之出矣盖起於此一作擬室/思詩齊虞羲亦謂之思君去時行)
　　　　　　　　　　　　　　　宋孝武帝(一作/許瑶)
自君之出矣金翠闇無精思君如日月回還晝夜生
　　　同前　　　　　　　　　　江夏王義恭
自君之出矣笥錦廢不開思君如清風曉夜常徘徊
　　　同前　　　　　　　　　　顔師伯
自君之出矣芳帷低不舉思君如回雪流亂無端緒
　　　同前(本題云題詩後寄/行人姑從郭本)　　　鮑令暉
自君之出矣臨軒不解顔砧杵夜不發髙門晝恒關帷
中流熠燿庭前華紫蘭物枯識節異鴻歸知客寒遊取
暮春盡餘思獨君還(一作遊用暮冬盡除春待/君還帷一作帳歸一作來)
　　　同前(二首集云/奉和代徐)　　　　　　齊王融
自君之出矣芳藇絶瑶巵思君如形影寢興未曽離
自君之出矣金爐香不然思君如明燭中宵空自煎
　　　同前　　　　　　　　　　虞羲
自君之出矣楊桞正依依君去無消息唯見黄鶴飛關
山多險阻士馬少光輝流年無止極君去何時歸
　　　同前　　　　　　　　　　梁范雲
自君之出矣羅帳咽秋風思君如蔓草連延不可窮
　　　同前(六首/)　　　　　　　　陳後主
自君之出矣霜暉當夜明思君若風影來去不曽停
自君之出矣房空帷帳輕思君如晝燭懷心不見明
自君之出矣不分道無情思君若寒草零落故心生
自君之出矣塵網暗羅帷思君如落日無有暫還時
自君之出矣綠草遍階生思君如夜燭垂淚著雞鳴
自君之出矣愁顔難復覩思君如蘖條夜夜只交苦
　　　同前　　　　　　　　　　賈馮吉
自君之出矣紅顔轉憔悴思君如明燭煎心且銜淚
　　　同前　　　　　　　　　　隋陳叔達
自君之出矣明鏡罷紅妝思君如夜燭煎淚幾千行
　　　秋歌(藝文無題/在秋部)　　　　　　宋南平王鑠
昊天清且髙秋氣發初涼白露下微津明月流素光凝
煙汎城闕凄風入軒房朱華先零落緑草就芸黃纎羅
還笥篋輕紈改衣裳
　　　遊子移　　　　　　　　　宋江夏王義恭
三河遊蕩子麗顔邁荆寳携持玉柱箏懷挾忘憂草綢
繆甘泉中馳逐邯鄲道春服候時製秋紈迎涼造珍魄
暉素腕玉迹滿襟抱常歎樂日晏恒悲歡不早揮吹傳
舊美趨謡盡新好仲尼為輟餐秦王足傾倒
　　　懷園引　　　　　　　　　宋謝莊
鴻飛從萬里飛飛河岱起辛勤越霜霧聮翩遡江汜去
舊國違舊鄉舊海悠且長廻首瞻東路延翮向秋方登
楚都入楚關楚地蕭瑟楚山寒嵗去氷未已春來鴈不
還風肅幌兮露濡庭漢水初緑桞葉青朱光靄靄雲英
英離禽喈喈又晨鳴菊有秀兮松有蕤憂來年去容髮
衰流隂逝景不可追臨堂危坐悵欲悲試託意兮向芳
蓀心綿綿兮屬荒樊想緑蘋兮既冒沼念幽蘭兮已盈
園夭桃晨暮發春鶯旦夕喧青苔蕪石路宿草塵蓬門
　　　山夜憂　　　　　　　　　宋謝莊
庭光盡山明歸流風乘軒巻明月縁河飛澗鳥鳴兮夜
蟬清橘露靡兮蕙煙輕凌别浦兮値泉躍經喬木兮遇
猨驚南臯别鶴行佇漢東鄰孤管入青天沈痾白髮共
急日朝露過隟詎賒年年既去兮髪不還金膏玉液豈
留顔廻舲柘繩户収棹掩荆關
　　　㑹吟行(樂府解題曰㑹吟行其/致與吳趨同㑹曰㑹稽)宋謝靈運
六引緩清唱三調佇繁音列筵皆靜寂咸共聆㑹吟㑹
吟自有初請從文命敷敷績壺冀始刋木至江汜列宿
炳天文負海横地理連峰競千仞背流各百里滮池溉
粳稻輕雲曖松杞兩京愧佳麗三都豈能似層臺指中
天髙墉積崇雉飛燕躍廣途鷁首戲清沚肆呈窈窕容
路曜㛹娟子自來彌世代賢達不可紀句踐善廢興越
叟識行止范蠡出江湖梅福入城市東方就旅逸梁鴻
去桑梓牽綴書土風辭殫意未已(容五臣作客/世一作年)
　　　松柏篇(并序/)
　　　　(余患脚上氣四十餘日知舊先借傅𤣥集以/余病劇遂見還開袠適見樂府詩龜鶴篇於)
　　　　(危病中見長逝詞惻然酸懷抱如此重病彌/時不差呼吸之喘舉目悲矣火藥間缺而擬)
　　　　(之/)　　　　　　　　　　宋鮑照
松柏受命獨歴代長不衰人生浮且脆鴥若晨風悲東
海迸逝川西山𨗳落暉南郭悦籍短蒿里収永歸諒無
疇昔時百病起盡期志士惜牛刀忍勉自療治傾家行
藥事顚沛去迎醫徒備火石苦奄至不得辭龜齡安可
獲岱宗限已迫睿聖不得留為善何所益捨此赤縣居
就彼黃壚宅永離九原親長與三辰隔屬纊生望盡闔
棺世業埋事痛存人心恨結亡者懷祖葬既云及壙𡑞
亦已開室族内外哭親䟽同共哀外姻逺近至名列通
夜臺扶輿出殯宫低廻戀庭室天地有盡期我去無還
日居者今已盡人事從此畢火歇煙既沒形銷聲亦滅
鬼神來依我生人永辭訣大暮杳悠悠長夜無時節鬱
湮重㝠下煩寃難具說安寢委沈寞戀戀念平生事業
有餘結刋述未及成資儲無擔石兒女皆孩嬰一朝放
捨去萬恨纒我情追憶世上事束教以自拘明發靡怡
悆夕歸多憂虞撤閒晨逕流輟宴式酒濡知今暝日苦
恨失爾時娛遥遥逺民居獨埋深壤中墓前人跡滅冡
上草日豐空林響鳴蜩髙松結悲風長寐無覺期誰知
逝者窮生存處文廣連榻舒華裀已沒一何苦楛哉不
容身昔日平居時晨夕對六親今日掩奈何一見無諧
因禮席有降殺三齡速過隙几筵就収撤室宇改疇昔
行女遊歸途仕子復王役家世本平常獨有亡者劇時
祀望歸來四節靜塋丘孝子撫墳號父子知來不欲還
心依戀欲見絶無由煩寃荒隴側肝心盡崩抽(郭一作/郊限一)
(作恨夕歸/一作乆歸)
　　　鳴鴈行(衛匏有苦葉詩曰雝雝鳴鴈/旭日始旦鳴鴈行盖出於此)
　　　　　　　　　　　　　　　宋鮑照
雝雝鳴鴈鳴始旦齊行命侣入雲漢中夜相失羣離亂
留連徘徊不忍散憔悴容儀君不知辛苦霜雪亦何為
(霜雪一/作風霜)
　　　同前　　　　　　　　　　隋李孝貞
聽琴旋蔡子張羅避翟公夕宿寒林上朝飛空井中既
竝𤣥雲曲復變海魚風一報黃苑惠還遊萬嵗宫(詩紀/云此)
(詩本詠雀樂府題曰/鳴雁行或有誤也)
　　　北風行(北風本衛詩也北風詩曰北風其涼雨/雪其雱傳云北風寒涼病害萬物以喻)
　　　　(君政㬥虐百姓不親也鮑照傷北風雨雪/而行人不歸與衛詩異矣集作北風凉行)
　　　　　　　　　　　　　　　宋鮑照
北風涼雨雪雱京洛女兒多妍粧遙豔帷中自悲傷沈
吟不語若為忘問君何行何當歸苦使妾坐自傷悲慮
年至慮顔衰情易復恨難追(沈吟不語若為忘一作沈/吟不語若有忘慮年至一)
(作慮/年來)
　　　春日行　　　　　　　　　宋鮑照
獻嵗發吾將行春山茂春日明園中鳥多嘉聲梅始發
桞始青汎舟艫齊棹驚奏採菱歌鹿鳴風微起波微生
弦亦發酒亦傾入蓮池折桂枝芳袖動芬葉披兩相思
兩不知(梅始發桞始青一作梅始發桃始榮風微起波/微生一作微波起微風生入蓮池折桂枝一作)
(入蓮花/援桂枝)
　　　代少年時至衰老行(此下五首樂府諸家不載/按鮑照集題上並有代字)
　　　　(則此必舊有是作而照擬之也大抵/為嗟老傷窮羇旅無聊之意而已)
　　　　　　　　　　　　　　　宋鮑照
憶昔少年時馳逐好名晨結友多貴門出入富兒鄰綺
羅豔華風車馬自揚塵歌唱青琴女彈筝燕趙人好酒
多芳氣餚味厭時新今日每相念此事邈無因寄語後
生子作樂當及春
　　　代陽春登荆山行　　　　　宋鮑照
旦登荆山頭﨑嶇道難遊早行犯霜露苔滑不可留極
眺入雲表窮目盡帝州方都列萬室層城帶髙樓奕奕
朱軒馳紛紛縞衣流日氛映山浦暄霧逐風収花木亂
平原桑柘盈平疇攀條弄紫莖藉露折芳柔遇物雖成
趣念者不解憂且共傾春酒長歌登山丘(桑柘盈平疇/一作桑柘緜)
(平/疇)
　　　代貧賤愁苦行　　　　　　宋鮑照
湮没雖死悲貧苦即生劇長歎至天曉愁苦窮日夕盛
顔當少歇鬢髮先老白親友四面絶朋知斷三益空庭
慙樹萱樂餌愧過客貧年忘日時黯顔就人惜俄頃不
相酬恧怩靣已赤或以一金恨便成百年隙心為千條
計事未見一獲運圯津塗塞遂轉死溝洫以此窮百年
不如還窀穸
　　　代邊居行　　　　　　　　宋鮑照
少年逺荆陽遥遥萬里方陋巷絶人徑茅屋摧山岡不
覩車馬迹但見麋鹿場長松何落落丘隴無復行邊地
無髙木蕭蕭多白楊盛年日月盡一去萬恨長悠悠世
中人爭此錐刀忙不憶貧賤時富貴輒相忘紛紛徒滿
目何關慨予傷不如一畝中髙㑹挹清漿遇樂便作樂
莫使候朝光(荆一作京/方一作行)
　　　代邽街行　　　　　　　　宋鮑照
竚立出門衢遥望轉蓬飛蓬去舊根在連翩逝不歸念
我捨鄉俗親好乆乖違慷慨懷長想惆悵戀音徽人生
隨事變遷化焉可祈百年難必果千慮易盈虧
　　　中興歌(十首/)　　　　　　　宋鮑照
千冬遲一春萬夜視朝日生平値中興歡起百憂畢(遲/一)
(作/逄)
中興太平運化清四海樂祥景照玉臺紫煙遊鳯閣
碧樓含夜月紫殿爭朝光綵池散蘭麝風起自生芳
白日照前牕玲瓏綺羅中美人掩輕扇含思歌春風
三五容色滿四五妙華歇已輸春日歡分隨秋光没
北出湖邊戲前還苑中遊飛縠繞長松馳管逐波流
九月秋水清三月春花滋千金逐良日皆兢中興時
窮泰已有分夀夭復屬天既見中興樂莫持憂自煎
襄陽是小地夀陽非帝城今日中興樂遥冶在上京
梅花一時豔竹葉千年色願君松柏心採照無窮極
　　　行路難(十八首樂府解題曰行路難備言世路/艱難及離别悲傷之意多以君不見為)
　　　　(首按陳武别傳云武常牧羊諸家牧竪有/知歌謠者武遂學行路難則所起亦逺矣)
　　　　　　　　　　　　　　　宋鮑照
奉君金巵之美酒瑇瑁玉匣之彫琴七綵芙蓉之羽帳
九華蒲萄之錦衾紅顔零落嵗將暮寒光宛轉時欲沈
願君裁悲且減思聽我抵節行路吟不見柏梁銅雀上
寧聞古時清吹音(巵一作匜/瑇一作玳)
洛陽名工鑄為金博山千斵復萬鏤上刻秦女攜手仙
承君清夜之歡娛列置幃裏明燭前外發龍鱗之丹綵
内含麝芬之紫煙如今君心一朝異對此長歎終百年
(歡娛一/作娛樂)
璿閨玉墀上椒閣文牕繡户垂綺幕中有一人字金蘭
被服纎羅藴芳藿春燕差池風散梅開帷對影弄春爵
含歌攬涕不能言人生幾時得為樂寧作野中之雙鳬
不願雲間之别鶴(藴一作采春一作禽/不能言一作恒抱愁)
瀉水置平地各自東西南北流人生亦有命安能行歎
復坐愁酌酒以自寛舉杯斷絶歌路難心非木石豈無
感吞聲躑躅不敢言
君不見河邊草冬時枯死春滿道君不見城上日非暝
没山去明朝復更出今我何時當得然一去永滅入黄
泉人生苦多懽樂少意氣敷腴在盛年且願得志數相
就牀頭恒有酤酒錢功名竹帛非我事存亡貴賤委皇
天(非暝一作今暝山/一作盡委一作付)
對案不能食㧞劒撃柱長歎息丈夫生世能幾時安能
蹀躞垂羽翼棄檄罷官去還家自休息朝出與親辭暮
還在親側弄兒牀前戲看婦機中織自古聖賢盡貧賤
何況我輩孤且直(能一作㑹/檄一作置)
愁思忽而至跨馬出北門舉頭四顧望但見松柏園荆
棘鬱蹲蹲中有一鳥名杜鵑言是古時蜀帝魂聲音哀
苦鳴不息羽毛憔悴似人髠飛走樹間啄蟲蟻豈憶往
日天子尊念此死生變化非常理中心惻愴不能言(蹲/蹲)
(集作撙撙/啄一作逐)
中庭五株桃一株先作花陽春沃若二三月從風簸蕩
落西家西家思婦見悲惋零淚沾衣撫心歎初我送君
出户時何言淹留節廻換牀席生塵明鏡垢纎腰痩削
髮蓬亂人生不得恒稱意惆悵徙倚至夜半(沃若二三/月一作妖)
(冶二月中見/悲一作見之)
剉蘖染黄絲黄絲歴亂不可治我昔與君始相値爾時
自謂可君意結帶與我言死生好惡不相置今日見我
顔色衰意中索寞與先異還君金釵瑇瑁簮不忍見之
益愁思(結帶與我言死生好惡不相置一作結帶與君/同死生好惡不擬相棄置索寞一作錯亂金一)
(作玉見之/一作見此)
君不見蕣華不終朝須㬰淹冉零落銷盛年妖豔浮華
輩不乆亦當詣冡頭一去無還期千秋萬嵗無音詞孤
魂煢煢空隴間獨魄徘徊遶墳基但聞風聲野鳥吟豈
憶平生盛年時為此令人多悲悒君當縱意自熈怡
君不見枯籜走階庭何時復青著故莖君不見亡靈蒙
享祀何時傾盃竭壺罌君當見此起憂思寧及得與時
人爭生人倐忽如絶電華年盛徳幾時見但令縱意存
髙尚㫖酒佳肴相胥讌持此從朝竟夕暮差得忘憂消
愁怖胡為惆悵不得已難盡此曲令君忤(得一/作能)
今年陽初花滿林明年冬末雪盈岑推移代謝紛交轉
我君邊戍獨稽沈執袂分别已三載邇來淹寂無分音
朝悲慘慘遂成滴暮思遶遶最傷心膏沐芳餘乆不御
蓬首亂鬢不設簮徒飛輕埃舞空帷粉筐黛噐靡復遺
自生留世苦不幸心中惕惕恒懷悲
春禽喈喈旦暮嗚最傷君子憂思情我初辭家從軍僑
榮志溢氣干雲霄流浪漸冉經三齡忽有白髮素髭生
今暮臨水㧞已盡明日對鏡復已盈但恐羈死為鬼客
客思寄滅生空精每懷舊鄉野念我舊人多悲聲忽見
過客問何我寧知我家在南城答云我曽居君鄉知君
遊宦在此城我行離邑已萬里今方羇旅去逺征來時
聞君婦閨中孀居獨宿有貞名亦云朝悲泣閒房又聞
暮思淚沾裳形容憔悴非昔悦蓬鬢衰顔不復粧見此
令人有餘悲當念君懷不暫忘
君不見少壯從軍去白首流離不得還故鄉窅窅日夜
隔音塵斷絶沮河關朔風蕭條白雲飛胡笳哀急邊氣
寒聽此愁人兮奈何登山逺望得留顔將死胡馬跡寧
見妻子難男兒生世轗軻欲何道綿憂摧抑起長歎
君不見柏梁臺今日丘墟生草萊君不見阿房宫寒雲
澤雉棲其中歌伎舞女今誰在髙墳壘壘滿山隅長袖
紛紛徒競世非我昔時千金軀隨酒逐樂任意去莫令
含歎下黄壚
君不見氷上霜表裏隂且寒雖蒙朝日照信得幾時安
民生故如此誰令摧折彊相看年去年來自如削白髮
零落不勝冠
君不見春鳥初至時百草含青俱作花寒風蕭條一旦
至竟得幾時保光華日月流邁不相饒令我愁思怨恨
多(蕭條一/作蕭索)
諸君莫歎貧富貴不由人丈夫四十彊而仕余當二十
弱冠辰莫言草木委大雪㑹應蘓息遇陽春對酒叙長
篇窮途運命委皇天但願金樽九醖滿莫惜牀頭百箇
錢直須優游卒一嵗何勞辛苦事百年(大一作冬金/樽一作樽中)
　　　同前(詩品曰行路難是東陽柴廓所造寳月嘗/憇其家㑹廓亡因竊而有之廓子齎手本)
　　　　(出都欲訟此事乃厚賂止之一本云/東陽太守柴廓選詩外編作柴廓詩)
　　　　　　　　　　　　　　　齊僧寳月
君不見孤鴈關外發酸嘶度揚越空城客子心腸斷幽
閨思婦氣欲絶凝霜夜下拂羅衣浮雲中斷開明月夜
夜遥遥度相思年年望望情不歇寄我匣中青銅鏡倩
人為君除白髪行路難行路難夜聞南城漢使度使我
流淚憶長安
　　　同前(四首/)　　　　　　　　梁吳均
洞庭水上一株桐經霜觸浪困嚴風昔時抽心曜白日
今旦臥死黄沙中洛陽名工見咨嗟一剪一刻作琵琶
白璧規心學明月珊瑚映靣作風花帝王見賞不見忘
提攜把握登建章掩抑摧藏張女彈殷勤促柱楚明光
年年月月對君子遥遥夜夜宿未央未央綵女棄鳴篪
爭先拂拭生光儀茱茰錦衣玉作匣安念昔日枯樹枝
不學衡山南嶺桂至今千載猶未知
青𤨏門外安石榴連枝接葉夾御溝金墉城西合歡樹
垂條照彩拂鳯樓遊俠少年遊上路傾心顚倒想戀慕
摩頂至足買片言開胷瀝膽取一顧自言家在趙邯鄲
翩翩舌杪復劍端青驪白駮的盧馬金羈綠控紫絲鞶
躞蹀横行不肯進夜夜汗血至長安長安城中諸貴臣
爭貴儒者席上珍復聞梁王好學問輕棄劒客如埃塵
吾丘夀王始得意司馬相如適被申大才大辯尚如此
何況我輩輕薄人
君不見西陵田從横十字成陌阡君不見東郊道荒涼
蕪没起寒煙盡是昔日帝王處歌姬舞女達天曙今日
翩妍少年子不知華盛落前去吐心吐氣許他人今旦
廻惑生猶豫山中桂樹自有枝心中方寸自相知何言
嵗月忽若馳君之情意與我離還君玳瑁金雀釵不忍
見此使心危
君不見上林苑中客氷羅霧縠象牙席盡是得意忘言
者探腸見膽無所惜白酒甜鹽甘如乳綠觴皎鏡華如
碧少年持名不肯嘗安知白駒應過隙博山鑪中百和
香鬱金蘓合及都梁逶迤好氣佳容貎經過青𤨏歴紫
房已入中山馮后帳復上皇帝班姬牀班姬失寵顔不
開奉箒供養長信臺日暮耿耿不能寐秋風切切四面
來玉階行路生細草金罏香炭變成灰得意失意須㬰
頃非君方寸逆所裁(馮一作隂/頃一作間)
　　　同前(二首前首一作/吳均今從玉臺)　　　　梁費昶
君不見長安客舍門倡家少女名桃根貧窮夜紡無燈
燭何言一朝奉至尊至尊離宫百餘處千門萬户不知
曙唯聞啞啞城上烏玉欄金井牽轆轤丹梁翠柱飛屠
蘇香薪桂火炊雕胡當年翻覆無常定薄命為女何必
麤(屠一作流雕/胡一作彫苽)
君不見人生百年如流電心中坎壈君不見我昔初入
椒房時詎滅班姬與飛燕朝踰金梯上鳯樓暮下瓊鉤
息鸞殿柏梁晝夜香錦帳自飄颺笙歌棗下曲琵琶陌
上桑過蒙恩所賜餘光曲沾被既逢隂后不自專復植
程姬有所避黄河千年始一清微軀再逢永無議蛾眉
偃月徒自妍傅粉施朱欲誰為不如天淵水中鳥雙去
雙飛長比翅(棗下曲一/作席上吹)
　　　同前(一作詠征婦/裁衣行路難)　　　　　梁王筠
千門皆閉夜何央百憂俱集斷人腸探揣箱中取刀尺
拂拭機上斷流黄情人逐情雖可恨復畏邊逺乏衣裳
已繰一繭催衣縷復𢷬百和薰衣香猶憶去時腰大小
不知今日身短長裲襠雙心共一袜衵複兩邊作八撮
襻帶雖安不忍縫開孔裁穿猶未達胷前却月兩相連
本照君心不照天願君分明得此意勿復流蕩不如先
含悲含怨判不死封情忍思待明年
　　　同前(題云從軍與相州/刺史孫騰行路難)　　　北齊髙昻
春甲長驅不可息六日六夜三度食初時止言作虎牢
更被處置河橋此廻首絶望便蕭條悲來雪涕還自抑
　　　空城雀(鮑照此篇言輕飛近集/茹腹辛傷免羅網而已)宋鮑照
雀乳四鷇空城之阿朝拾野粟夕飲氷河髙飛畏鴟鳶
下飛畏網羅辛傷伊何言怵迫良已多誠不及青鳥逺
食玉山禾猶勝吳宫燕無罪得焚窠賦命有厚薄長歎
欲如何(拾一/作食)
　　　同前　　　　　　　　　　北魏髙孝緯
百雉何寥廓四靣風雲上紈素乆為塵池臺尚可仰啾
啾雀噪城鬱鬱無歡賞日暮勞心曲横琴聊自奬(勞一/作縈)
　　　夜坐吟(夜坐吟鮑照所作言聽歌逐音因音託/意也宗夬又有遥夜吟則言永夜獨吟)
　　　　(憂思未歇/與此不同)　　　　　　　宋鮑照
冬夜沈沈夜坐吟含情未發已知心霜入幕風度林朱
燈滅朱顔尋體君歌逐君音不貴聲貴意深(情一/作聲)
　　　長相思(古詩曰客從逺方來遺我一書札上言/長相思下言乆離别李陵詩曰行人難)
　　　　(乆留各言長相思言行人乆戍寄書以遺所/思也古詩又曰客從逺方來遺我一端綺文)
　　　　(綵雙鴛鴦裁為合歡被著以長相思縁以結/不解謂被中著綿以致相思緜緜之意故曰)
　　　　(長相思也又有千/里思與此相類)　　　　宋吳邁逺
晨有行路客依依造門端人馬風塵色知從河塞還時
我有同棲結宦遊邯鄲將不異客子分飢復共寒煩君
尺帛書寸心從此殫道妾長憔悴豈復歌笑顔簷隠千
霜樹庭枯十載蘭經春不舉袖秋落寧復看一見願道
意君門已九關虞卿棄相印檐笠為同歡閨隂欲早霜
何事空盤桓(道一作遣/笠一作簦)
　　　同前　　　　　　　　　　梁昭明太子統
相思無終極長夜起歎息徒見貎嬋娟寧知心有憶寸
心無所因願附歸飛翼(嬋一作㛹/所一作以)
　　　同前(二首/)　　　　　　　　張率
長相思乆離别美人之逺如雨絶獨延佇心中結望雲
雲去逺望鳥鳥飛滅空望終若斯珠淚不能雪
長相思乆離别所思何在若天垂鬱陶相望不得知玉
階月夕映羅帷風夜吹長思不能寢坐望天河移
　　　同前(二首/)　　　　　　　　陳後主
長相思乆相憶關山征戍何時極望風雲絶音息上林
書不歸廻紋徒自織羞將别後靣還似初相識
長相思怨成悲蝶縈草樹連絲庭花飄散飛入帷帷中
看隻影對鏡歛雙眉兩見同望月兩别共春時
　　　同前(二首/)　　　　　　　　徐陵
長相思望歸難傳聞奉詔戍臯蘭龍城逺鴈門寒愁來
痩轉劇衣帶自然寛念君今不見誰為抱腰看(奉詔一/作傳制)
(念君今不見一/作君今念不見)
長相思好春節夢裏恒啼悲不洩帳中起牕前髻桞絮
飛還聚遊絲斷復結欲見洛陽花如君隴頭雪
　　　同前　　　　　　　　　　蕭淳
長相思乆離别新燕參差條可結壺關逺鴈書絶對雲
恒憶陣看花復愁雪猶有望歸心流黄未剪截
　　　同前　　　　　　　　　　陸瓊
長相思乆離别一罷鴛文綺薦絶鴻已去栁堪結室冷
鏡疑氷庭幽花似雪容貎朝朝改書字看看滅
　　　同前　　　　　　　　　　王瑳
長相思乆離别兩心同憶不相徹悲風悽愁雲結桞葉
眉上銷菱花鏡中滅鴈封歸飛斷鯉素還流絶(悽一/作凄)
　　　同前(二首/)　　　　　　　　江總
長相思乆離别征夫去逺芳音滅湘水深隴頭咽紅羅
斗帳裏緑綺清弦絶逶迤百尺樓愁思三秋結(芳音一/作芳幽)
長相思乆别離春風送燕入簷窺暗開脂粉弄花枝紅
樓千愁色玉筯兩行垂心心不相照望望何由知
　　　同前　　　　　　　　　　無名氏
罷秋有餘慘還春不覺温詎知玉筵側長挂銷愁人
　　　長别離(楚辭曰悲莫悲兮生别離古詩曰行行/重行行與君生别離相去萬餘里各在)
　　　　(天一涯後蘇武使匈奴李陵與之詩曰良時/不可再離别在須㬰故後人擬之為古別離)
　　　　(梁簡文帝又為生别離宋吳邁逺有長别離/今按三曲原本同義而宋在梁前聊以為次)
　　　　　　　　　　　　　　　宋吳邁逺
生離不可聞況復長相思如何與君别當我盛年時蕙
華每揺蕩妾心長自持榮乏草木歡悴極霜露悲富貴
貎難變貧窮顔易衰持此斷君腸君亦宜自疑淮隂有
逸將折羽謝翻飛楚有扛鼎士出門不得歸正為隆準
公仗劒入紫微君才定何如白日下爭暉(長一作空/貎一作身)
　　　古别離(襍體詩/第一首)　　　　　　梁江淹
逺與君别者乃至鴈門關黄雲蔽千里遊子何時還送
君如昨日簷前露已團不惜蕙草晚所悲道里寒君在
天一涯妾身長别離願一見顔色不異瓊樹枝兔絲及
水萍所寄終不移
　　　生别離　　　　　　　　　梁簡文帝
别離四弦聲相思雙笛引一去十三年復無好音信
　　　滛思古意　　　　　　　　宋顔竣
春風飛逺方紀轉流思堂貞節寄君子窮閨妾所藏裁
書露微疑千里問新知君行過三稔故心乆當移
　　　楊花曲(三首/)　　　　　　　宋湯惠休
葳蕤華結情宛轉風含思掩涕守春心折蘭還自遺
江南相思引多歎不成音黄鶴西北去銜我千里心
深堤下生草髙城上入雲春人心生思思心長為君
　　　秋思引　　　　　　　　　宋湯惠休
秋寒依依風過河白露蕭蕭洞庭波思君末光光已滅
𦕈眇悲望如思何
　　　勞歌(二首/)　　　　　　　　宋伍緝之
㓜童輕嵗月謂言可乆長一朝見零悴歎息向秋霜迍
邅已窮極疢痾復不康每恐先朝露不見白日光庶及
盛年時暫遂情所望吉辰既乖越來期𦕈未央促促嵗
月盡窮年空悲傷
女蘿依附松終已冠髙枝浮萍生託水至死不枯萎傷
哉抱關士獨無松與期月色似冬草居身苦且危幽生
重泉下窮年氷與澌多謝負郭生無所事六竒勞為社
下宰時無魏無知
　　　同前　　　　　　　　　　周蕭撝
百年能幾許公事罷平生寄言任立政誰憐李少卿
　　　答孫緬歌(南史曰漁父者不知姓名亦不知何/許人太康孫緬為潯陽太守落日逍)
　　　　(遥渚際見一輕舟淩波隠顯俄而漁父至神/韻蕭灑垂綸長嘯緬甚異之褰裳渉水與之)
　　　　(論用世之道漁父曰僕山海狂人不達世務/未辨賤貧無論榮貴乃歌曰云云於是攸然)
　　　　(鼓棹/而去)　　　　　　　　　宋漁父
竹竿籊籊河水浟浟相忘為樂貪餌吞鈎非夷非惠聊
以忘憂
　
　
　
　
　
　
　
　
　古樂苑巻三十六
欽定四庫全書
　古樂苑卷三十七
　　　　　　　　　　　　明　梅鼎祚　編
　襍曲歌辭(齊/)
　　　塞客吟(齊書曰髙帝在淮上取蘇侃為冠軍録/事參軍是時新失淮北遣帝北戍每嵗)
　　　　(秋冬間邉淮騷動帝廣遣偵候安集荒餘又/營繕城府帝在兵中乆見疑於時乃作塞客)
　　　　(吟以喻志侃達此㫖更自勸勵委以府事深/見知待按此詩見蘇侃傳外編逸軌皆作侃)
　　　　(詩非/也)　　　　　　　　　齊髙帝
寳緯紊宗神經越序徳晦河晉力宣江楚雲雷兆壯天
山繇武直髮指河關凝精越漢渚秋風起寒草衰雕鴻
思邊馬悲平原千里顧但見轉蓬飛星嚴海淨月徹河
明清輝映幙素液凝庭金笳夜厲羽轊晨征斡晴潭而
悵泗枻松洲而悼情蘭涵風而瀉豔菊籠泉而散英曲
繞首燕之歎吹軫絶越之聲欷園琴之孤弄想庭藿之
餘馨青關望斷白日西斜恬源靚霧壠首暉霞戒旋鷁
躍還波情綿綿而方逺思裊裊而遂多粤撃秦中之筑
因為塞上之歌歌曰朝發兮江泉日夕兮陵山驚飈兮
瀄汨淮流兮潺湲胡埃兮雲聚楚斾兮星懸愁墉兮思
宇惻愴兮何言定寰中之逸鑒審雕陵之迷泉悟樊籠
之或累悵遐心以栖𤣥(河關一/作秦關)
　　　永明樂(十首南齊書樂志曰永明樂歌者竟陵/王子良與諸文士造奏之人為十曲道)
　　　　(人釋寳月辭頗美武帝常被之筦弦而不/列於樂官按此曲永明中造故曰永明樂)
　　　　　　　　　　　　　　　齊謝朓
帝圖開九有皇風浮四溟永明一為樂咸池無復靈
民和禮樂富世清歌頌徽鴻名軼巻領稱首邁垂衣
朱臺鬱相望青槐紛馳道秋雲湛甘露春風散芝草
龍樓日月照淄館風雲清儲光温似玉藩度式如瓊
化洽鯷海君恩變龍庭長西北騖環裘東南盡龜象
出車長洲苑選旅朝夕川絡絡結雲騎奕奕汎戈船
燕駟遊京洛趙服麗有輝清歌留上客妙舞送將歸
實相薄五禮妙花開六塵明祥已玉燭寳瑞亦金輪
生蔑􁁊蘿性身與嘉惠隆飛纓入華殿屣歩出重宫
彩鳯鳴朝陽𤣥鶴舞清商瑞此永明曲千載為金皇
　　　同前(十首/)　　　　　　　　王融
𤣥符昭景歴茂實偶英聲長為南山固永與朝日明
靈丘比翼栖芳林合條起兩代分憲章一朝㑹書軌
二離金玉相三衮蘭蕙芳重儀文世子再奉東平王
空谷返逸驂隂山響鳴鶴振玉躧丹墀懷芳歩青閣
崇文晦已明膠庠襍復整弱臺留折巾沂川詠芳穎
定林去喧俗鹿野出埃霞香風流梵琯澤雨散雲花
楚望傾澠滌日館仰鑾鈴已晞五雲發方照兩河清
幸哉明盛世壯矣帝王居髙門夜不柝飲帳曉長舒
摠棹金陵渚方駕玉山阿輕露炫珠翠初風揺綺羅
西園抽蕙草北沼掇芳蓮生逢永明樂死日生之年
　　　同前　　　　　　　　　　梁沈約
聮翩䝿遊子侈靡千金客華轂起飛塵珠履竟長陌
　　　江上曲　　　　　　　　　齊謝脁
易陽春草出踟蹰日已暮蓮葉尚田田淇水不可渡願
子淹桂舟時同千里路千里既相許桂舟復容與江上
可採菱清歌共南楚
　　　邯鄲故才人嫁為厮養卒婦(楊慎樂府序曰予/觀樂府有邯鄲才)
　　　　(人嫁為厮養卒婦篇特亡其辭亦失其解及/考史記張耳傳洎楚漢春秋并云趙王武臣)
　　　　(為燕軍所獲囚於燕獄先後使者往請輙為/燕所殺趙有厮養卒謝其舍中曰吾將載趙)
　　　　(王歸舍中人笑之乃走燕壁以利害説燕將/燕以為然乃歸趙王厮養卒御王以歸武臣)
　　　　(歸趙以美人妻養卒以報之是其事也李蓘/曰張耳傳祇云厮養卒並無才人嫁為婦語)
　　　　(曷以知所嫁者即此卒邪陳耀文正揚曰/此事史漢并同注中俱無楚漢春秋字)
　　　　　　　　　　　　　　　齊謝朓
生平宫閣裏出入侍丹墀開笥方羅縠窺鏡比蛾眉初
别意未解去乆日生悲顦顇不自識嬌羞餘故姿夢中
忽髣髴猶言承讌私
　　　王孫遊(楚辭招隠士曰王孫遊兮不歸春/草生兮萋萋王孫遊盖出於此)
　　　　　　　　　　　　　　　齊謝朓
緑草蔓如絲襍樹紅英發無論君不歸君歸芳已歇(蔓/一)
(作/夢)
　　　同前　　　　　　　　　　王融
置酒登廣殿開襟望所思春草行已歇何事乆佳期(一/本)
(辭同思/公子)
　　　金谷聚　　　　　　　　　齊謝朓
渠碗送佳人玉杯要上客車馬一東西别後思今夕
　　　石崇金谷妓　　　　　　　梁庾肩吾
蘭堂上客至綺席清絃撫自作明君辭還教緑珠舞
　　　法夀樂(十二首一/云法樂辭)　　　　　齊王融
天長命自短世促道悠悠禪衢開逺駕愛海亂輕舟累
塵曽未極積樹豈能籌情埃何用洗正水有清流(積一/作心)
　　　右歌本起
百神肅以䖍三靈震且越恒耀揜芳霄薫風鏡蘭月丹
榮藻玉墀翠羽文珠闕皓毳非虛來交輪豈徒發(薫風/鏡蘭)
(月一作微風動蘭月/藻一作落恒一作常)
　　　右歌靈瑞
韶年春已仲明星夜未央千祀鍾休歴萬國㑹嘉祥金
容函夕景翠髩佩晨光表塵維淨覺汎俗廼輪皇
　　　右歌下生
襲氣變離宫重柝警曽殿曼響感心神修容展歡宴生
老終已榮死病行當薦方為浄國遊豈結危城戀(展歡/一作)
(轉/惟)
　　　右歌在宫
春木多病夭秋葉少欣榮心骸終委滅親愛暫平生長
風吹北壟迅影急東瀛知三既情竭得一乃身貞(木一/作枝)
(竭一/作暢)
　　　右歌四遊
飛策辭國門端儀偃郊樹慈愛徒相思閨中空戀慕夙
𨽻乖往塗駿足獨歸路舉袂謝時人得道且還顧(一作/去)
　　　右歌出國
明心𢎞十力寂慮安四禪青禽承逸軌文驪鏡重川鷲
嵓標逺勝鹿野究清𤣥不有希世寳何以遵蒙泉(安一/作通)
(驪一/作鑣)
　　　右歌得道
亭亭宵月流朏朏晨霜結川上不裵回條間亟渝滅靈
知湛常然符應有盈缺感運復來儀且厭人間世(亟渝/滅一)
(作問生滅符一/作俯世音泄)
　　　右歌寳樹(一作/雙樹)
春山玉所府檀林鸞所栖引火歸炎隧挹水自青隄菴
園無異轍祗館有同躋比肩非今古接武豈燕齊(舂一/作春)
(鸞一/作芳)
　　　右歌賢衆
昔余輕嵗月兹也重光隂閨中屏鈆黛闕下挂纓簮禪
悦兼芳㫖法言戀清琴一異非能辨寵辱誰為心(戀一/作忘)
(寵辱一/作空有)
　　　右歌學徒
峻宇臨層穹迢迢疎逺風騰芳清漢裏響梵髙雲中金
華紛冉若瓊樹鬱青葱貞心延淨景邃業嗣天宫(宇一/作岸)
(冉若一作冉/弱延一作逸)
　　　右歌供具
影響未嘗隔晦明殊復親𢎞慈邈已逺睿后扇髙塵區
中禔景福㝢外沐深仁萬祀留國祚億兆慶唐民
　　　右歌福應
　　　江臯曲　　　　　　　　　齊王融
林斷山更續洲盡江復開雲峰帝鄉起水源桐柏來
　　　望城行　　　　　　　　　齊王融
金城十二重雲氣出表裏萬户如不殊千門反相似車
馬若飛龍長衢無極已簫鼓相逢迎信哉佳城市
　　　思公子(楚辭九歌曰雷塡塡兮雨冥冥猨啾啾/兮狖夜鳴風颯颯兮木蕭蕭思公子兮)
　　　　(徒離憂思公/子盖出於此)　　　　　　齊王融
春盡風颯颯蘭凋木脩脩王孫乆為客思君徒自憂
　　　同前　　　　　　　　　　梁費昶
公子才氣饒凌雲自飄飄東出鬭雞道西登飲馬橋夕
宴銀為燭朝燔桂作樵虞卿亦何命窮極苦無聊
　　　同前　　　　　　　　　　北齊邢劭
綺羅日減帯桃李無顔色思君君未歸歸來豈相識
　　　陽翟新聲(隋書樂志曰西涼樂曲陽翟新聲神/自馬之類皆出於胡戎歌非漢魏遺)
　　　　(曲/也)　　　　　　　　　　齊王融
懷春發下蔡含笑向陽城耻為飛雉曲好作鵾雞鳴
　　　秋夜長(魏文帝詩曰漫漫秋夜長烈烈北風涼/展轉不能寐披衣起彷徨秋夜長其取)
　　　　(諸此集云奉和秋/夜長玉臺作秋夜)　　　　齊王融
秋夜長夜長樂未央舞袖拂花燭歌聲繞鳯梁
　　　白日歌
　　　　(序曰懸象著明莫大乎日月而彼日月不能/不謝固知無凖衰為盛之終盛為衰之始故)
　　　　(為白/日歌)　　　　　　　　　齊張融
白日白日舒天昭暉數窮則盡盛滿則衰
　　　憂且吟　　　　　　　　　齊張融
鳴琴當春夜春夜當鳴琴羈人自不樂何似千里心
　　　邯鄲行(通典曰邯鄲戰國時趙國所都自敬矦/始都之有叢臺洪波臺在焉邯山名鄲)
　　　　(盡也樂府廣題/曰邯鄲舞曲也)　　　　　齊陸厥
趙女擫鳴琴邯鄲紛躧步長袖曵三街兼金輕一顧有
美獨臨風佳人在遐路相思欲褰衽叢臺日已暮
　　　邯鄲歌(詩彚列在/晉無名氏)　　　　　梁武帝
囘顧灞陵上北指邯鄲道短衣妾不傷南山為君老
　　　南郡歌　　　　　　　　　齊陸厥
江南可採蓮蓮生荷已大旅鴈向南飛浮雲復如盖望
美積風露踈麻成襟帶雙珠惑漢臯蛾眉迷下蔡玉齒
徒粲然誰與啟含貝
　　　京兆歌(通典曰京兆馮翊扶風皆古雍州之域/秦始皇以為内史漢景帝二年分置左)
　　　　(右内史武帝改左内史為左馮翊右/内史為右扶風後與京兆號三輔)
　　　　　　　　　　　　　　　齊陸厥
兔園夾池水脩竹復檀欒不如黄山苑儲胥與露寒邐
迤傍無界岑崟鬱上干上干入翠微下趾連長薄芳露
浸紫莖秋風揺素萼鴈起宵未央雲間月將落照梁柱
兮影裵囘承露盤兮光照灼夀陵之街走狐兎金巵玉
盌㑹銷鑠願奉蒲萄花為君實羽爵(岑崟一/作嶔岑)
　　　左馮翊歌　　　　　　　　齊陸厥
上林潏紫泉離宫赫千户飛鳴亂鳬鴈參差襍蘭杜比
翼獨未羣連葉誰為伍一物或難致無云泣易覩
　　　中山孺子妾歌(二首漢書曰詔賜中山靖王子/噲及孺子妾氷未央才人歌詩)
　　　　(四篇如淳曰孺子㓜少稱孺子妾宫人也顔/師古曰孺子王妾之有品號者妾王之衆妾)
　　　　(也氷其名才人天子内官按此謂以歌詩賜/中山王及孺子妾未央才人等爾累言之故)
　　　　(云及也而陸厥作歌乃謂之中山孺子妾失/之逺矣藝文志又曰臨江王及愁思節士歌)
　　　　(詩四篇李夫人及幸貴人/歌詩三篇亦皆累辭也)　齊陸厥
未央才人中山孺子一笑傾城一顧傾市傾城不自美
傾市復為容願把陵陽䄂披雲望九重
如姬寢臥内班媫坐同車洪波陪飲帳林光宴秦餘嵗
暮寒飈及秋水落芙蕖子瑕矯後駕安陵泣前魚賤妾
終已矣君子定焉如(媫一作妾賤妾終已/矣一作賤妾恩已畢)
　　　未央才人歌　　　　　　梁庾肩吾
從來守未央轉欲訝春芳朝風凌日色夜月奪燈光相
逢儻遊豫暫為卷衣裳
　　　臨江王節士歌　　　　　齊陸厥
木葉下江波連秋月照浦雲歇山秋思不可裁復帶秋
風來秋風來已寒白露驚羅紈節士慷慨髮衝冠彎弓
挂若木長劒竦雲端
　　　李夫人及貴人歌　　　　　齊陸厥
屬車桂席塵豹尾香煙滅彤殿向蘼蕪青蒲復萎絶坐
萎絶對蘼蕪臨丹階泣椒塗寡鶴羈雌飛且止雕梁翠
壁網蜘蛛洞房明月夜對此淚如珠(丹一/作玉)
　
　
　
　
　
　
　
　
　古樂苑巻三十七
欽定四庫全書
　古樂苑巻三十八
　　　　　　　　　　　　明　梅鼎祚　編
　雜曲歌辭(梁/)
　　　東飛伯勞歌(一云紹古歌玉臺/藝文樂府作古辭)梁武帝
東飛伯勞西飛鷰黄姑織女時相見誰家兒女對門居
開顔發豔照里閭南牕北牖桂月光羅帷綺帳脂粉香
女兒年幾十五六窈窕無雙顔如玉三春巳暮花從風
空留可憐誰與同
　　　同前(二首英華/作紹古歌)　　　　　梁簡文帝
翻階蛺蝶戀花情容華飛燕相逢迎誰家總角岐路隂
裁紅㸃翠愁人心天牕綺井曖徘徊珠簾玉篋明鏡臺
可憐年幾十三四工歌巧舞入人意白日西落楊柳垂
含情弄態兩相知
西飛迷雀東羈雉倡樓秦女乍相值誰家妖麗鄰中止
輕粧薄粉光閭里網户珠綴曲瓊鉤芳茵翠被香氣流
少年年幾方三六含嬌聚態傾人目餘香落蕊坐相催
可憐絶世誰為媒(一作為/誰媒)
　　　同前(題云擬古應教/英華作簡文帝)　　　　劉孝威
雙棲翡翠兩鴛鴦巫雲洛月乍相望誰家妖冶折花枝
衫長釧動任風吹金鋪玉鎖瑠璃扉花鈿寶鏡織成衣
美人年幾可十餘含羞騁笑斂風裾珠丸出彈不可追
空留可憐持與誰(衫長句一作蛾眉􁸲睇使情移金作/青玉作緑花鈿句作瓊筵玉笥金縷)
(衣/)
　　　同前　　　　　　　　　陳後主
池側鴛鴦春日鶯緑珠絳樹相逢迎誰家佳麗過淇上
翠釵綺袖波中漾雕軒繡户花恒發珠簾玉砌移明月
年時二七猶未笄轉顧流盻髩鬟低風飛蕊落將何故
可惜可憐空擲度(將一/作時)
　　　同前　　　　　　　　　陸瑜
西王青鳥秦女鸞姮娥婺女慣相看誰家玉顔窺上路
粉色衣香雜風度九重樓檻芙蓉華四鄰照鏡菱茭花
新粧年幾纔三五隠幔藏羞臨網户然香氣歇不飛煙
空留可憐年一年
　　　同前(一作紹/古歌)　　　　　　　江總
南飛烏鵲北飛鴻弄玉蘭香時㑹同誰家可憐出牕牖
春心百媚勝楊柳銀牀金屋挂流蘇寶鏡玉釵横珊瑚
年時二八新紅臉宜笑宜歌羞更斂風花一去杳不歸
秪為無雙惜舞衣
　　　同前　　　　　　　　　　隋辛德源
合歡芳樹連理枝荆王神女乍相隨誰家妖豔蕩輕舟
含嬌轉盻騁風流犀栧蘭橈翠羽蓋雲羅霧縠蓮花帶
女兒年幾十六七玉面新粧映朝日落花從風俄度春
空留可憐何處新
　　　河中之水歌(藝文作/古辭)　　　　梁武帝
河中之水向東流洛陽女兒名莫愁莫愁十三能織綺
十四採桑南陌頭十五嫁為盧家婦十六生兒字阿侯
盧家蘭室桂為梁中有鬱金蘇合香頭上金釵十二行
足下絲履五文章珊瑚掛鏡爛生光平頭奴子擎履箱
人生富貴何所望恨不早嫁東家王(擎一/作提)
　　　閶闔篇(張衡西京賦曰表嶢闕於閶闔閶闔天/門也立高闕以象之薛綜云紫微宫門)
　　　　(名曰閶闔也閶/闔篇蓋出於此)　　　　　梁武帝
西漢本佳妍金馬望甘泉衛尉屯兵上期門曉漏傳猶
重河東賦欲知追神仙羽騎凌雲轉閶闔帶空懸長旗
掃月窟鳯迹輾星躔但使丹砂就能令億萬年
　　　上林　　　　　　　　　　梁昭明太子統
千金騕褭騎萬斤流水車爭遊上林裏高蓋逗春華(裏/一)
(作/苑)
　　　大言(許彦周詩話曰樂府記大言小言詩録昭/明辭而不書始於宋玉何也豈誤耶有説)
　　　　(耶按此則大言細言在宋時亦巳載樂府矣/詩家直説曰宋玉大言賦并吞四夷飲枯河)
　　　　(海跂越九州無所容止小言賦無内之中微/物生焉比之無象言之無名視之則渺渺望)
　　　　(之則㝠㝠離婁為之歎悶神明不能察其情/二賦出於列子皆有託寓梁昭明太子大言)
　　　　(詩細言詩雖祖宋玉而無/謂君臣賡和以文為戲)　梁昭明太子統(下/同)
觀修鵾其若轍鮒視滄海之如濫觴經二儀而跼蹐跨
六合以翺翔
　　　細言
坐卧鄰空塵憑附蟭螟翼越咫尺而三秋度毫氂而九
息
　　　大言(並應/令)　　　　　　　　沈約(下/同)
隘此大汛庭方知九垓局窮天豈彌指盡地不容足
　　　細言
開館尺棰餘築榭微塵裏蝸角列州縣毫端建朝市
　　　大言　　　　　　　　　　王錫(下/同)
欲遊五嶽迫不得申杖千里之木鱠横海之鱗
　　　細言
㝠㝠藹藹離朱不辯其實步蝸角而三伏經針孔而千
日
　　　大言　　　　　　　　　　王規(下/同)
俯身望日入下視見星羅嘘八風而為氣吹四海而揚
波
　　　細言
針鋒於焉止息髪杪可以翱翔蚊眉深而易阻蟻目曠
而難航
　　　大言　　　　　　　　　張纘(下/同)
河流既竭日月俱騰罝羅微物動落雲鵬
　　　細言
遨遊蟻目辨輕塵蚊睫成宇蝨如輪
　　　大言　　　　　　　　　殷鈞(下/同)
噫氣為風揮汗成雨聊灼戴山龜欲持探邃古
　　　細言
汎舟毛滴海為政蝸牛國逍遥輕塵上指辰問南北
　　　春江行(唐郭元振曰春/江巴女曲也)　　　梁簡文帝
客行秪念路相爭渡京口誰知堤上人拭淚空搖手
　　　桃花曲(一作蕭/子顯)　　　　　　梁簡文帝
但使新花豔得間美人簪何須論後實怨結子瑕心
　　　金樂歌(通志作/今樂歌)　　　　　　梁簡文帝
槐香欲覆井楊栁正藏鵶山鑪當無比玉構火牕賒牀
頭辟繩結鏡上領巾斜鐵鑊種梁子銅樞生棗花開門
抛水柱城按特言家(當一作好/柱一作信)
　　　同前(集云歌/曲名詩)　　　　　　元帝
啼烏怨别偶曙鳥憶離家石闕題書字金燈飄落花東
方曉星沒西山晩日斜縠衫迴廣袖團扇掩輕紗暫借
青驄馬來送黄牛車(沒一/作渡)
　　　同前　　　　　　　　　房篆
前溪流碧水後渚映青天登臺臨寶鏡開牕對綺錢玉
顔光粉色羅袖拂金鈿春風散輕蝶明月映新蓮摘花
競時侣催指及芳年
　　　采菊篇　　　　　　　　梁簡文帝
月精麗草散秋株洛陽少婦絶妍姝相喚提筐采菊珠
朝起露濕霑羅襦東方千騎從驪駒豈不下山逢故夫
(喚一作呼/豈一作更)
　　　茱萸女　　　　　　　　梁簡文帝
茱萸生狹斜結子復銜花遇逢纎手摘濫得映鉛華雜
與鬟簪挿偶逐鬢鈿斜東西爭贈玉縱横來問家不無
夫婿馬空駐使君車
　　　愛妾換馬(樂府解題曰愛妾换馬舊説淮南王/所作疑淮南王即劉安也古辭今不)
　　　　(傳以題云和/人  妾換馬)　　　　　梁簡文帝
功名幸多種何事苦生離誰言似白玉定是媿青驪必
取匣中釧迴作飾金羈真成恨不巳願得路傍兒
　　　同前(題云和/王竟陵)　　　　　　劉孝威
驄馬出樓蘭一步九盤桓小史贖金絡良工送玉鞍龍
驂來甚易烏孫去實難麟膠妾猶有請為急弦彈
　　　同前　　　　　　　　　庾肩吾
渥水出騰駒湘川實應圖來從西北道去逐東南隅琴
聲悲玉匣山路泣蘼蕪似鹿將含笑千金㑹不俱
　　　同前　　　　　　　　　隋僧法宣
朱鬛飾金鑣紅粧束素腰似雲來躞蹀如雪去飄颻桃
花含淺汗柳葉帶餘嬌騁先將獨立雙絶不俱標
　　　行幸甘泉宫(漢書武帝太始三年/正月行幸甘泉宫)
　　　　　　　　　　　　　　梁簡文帝
雉歸海水寂裘來重譯通吉行五十里隨處宿離宫鼓
聲恒入地塵飛上暗空尚書隨豹尾太史逐相風銅鳴
周國鐩旗曳楚雲虹倖臣射覆罷從妓新歌終董桃拜
金紫賢妻侍禁中不羨神仙侣排煙逐駕鴻(尚一作赦/妓一作騎)
　　　同前(題末有/歌字)　　　　　　劉孝威
漢家迎夏畢避暑甘泉宫棧車鳴里鼓駟馬駕相風校
尉烏桓騎待制樓煩弓後旌猶五柞前笳度九嵕才人
豹尾内御酒屬車中輦迴百子閣扇動七輪風鳴鐘休
衛士披圖召後宫材官促校獵涼秋戲射熊(凉秋一/作秋來)
　　　名士悦傾城(題云和湘東王/藝文作昭明非)　梁簡文帝
美人稱絶世麗色譬花叢雖居李城北住在宋家東教
歌公主第學舞漢成宫多遊淇水上好在鳯樓中履高
疑上砌裾開特畏風衫輕見跳脱珠概雜青蟲垂絲遶
帷幔落日度房櫳粧牕隔柳色井水照桃紅非憐江浦
珮羞使春閨空(住在一作往來/江浦一作交甫)
　　　同前(題云敬酬劉長史/詠名士悦傾城)　　　劉緩
不信巫山女不信洛川神何關别有物還是傾城人經
共陳王戲曽與宋家鄰未嫁先名玉來時本姓秦粉光
猶似面朱色不勝唇遥見疑花發聞香知異春釵長逐
鬟髲袜小稱腰身夜夜言嬌盡日日態還新工傾荀奉
倩能迷石季倫上客徒留目不見正横陳(髲一/作鬢)
　　　獨處怨(司馬相如美人賦曰芳香郁烈黼帳高/張有女獨處婉然在牀乃歌曰獨處室)
　　　　(兮廓無依思佳人兮情傷悲獨/處怨蓋取諸此一作獨處愁)
　　　　　　　　　　　　　　　梁簡文帝
獨處恒多怨開幕試臨風彈棊鏡奩上傅粉高樓中自
君征馬去音信不曽通只恐金屏掩明年巳復空(君一/作從)
　　　樹中草(一作蕭/子顯)　　　　　　梁簡文帝
幸有青袍色聊因翠幄凋雖間珊瑚蔕非是合歡條
　　　半路溪(樂府作/元帝)　　　　　　梁簡文帝
相逢半路溪隔溪猶不渡望望判知是翩翩識行步摘
贈蘭澤芳欲表同心句先將動舊情恐君疑妾妬(將一/作持)
　　　春情曲(詞品曰梁簡文春情曲似七言律而末/句又用五言王無功亦有此體又唐律)
　　　　(之祖而唐辭瑞鷓鴣格韻似之今按其集題/云春情初不言曲且陳隋人亦多春情詩楊)
　　　　(氏或别有據/聊附于此)　　　　　梁簡文帝
蝶黄花紫燕相追楊低柳合露塵飛巳見垂鈎挂緑樹
誠知淇水霑羅衣兩童夾車問不巳五馬城南猶未歸
鶯啼春欲駛無為空掩扉
　　　倡樓怨節(宋鄭樵樂府遺聲怨思二十五曲有/倡樓怨簡文又有倡婦怨情十二韻)
　　　　(詩不/録)　　　　　　　　梁簡文帝
朝日斜來照户春鳥爭飛出林片光片影皆麗一聲一
轉煎心上林紛紛花落淇水漠漠苔浮年馳節流易盡
何為忍憶含羞(此疑/二首)
　　　金閨思(按閨思閨怨或叙棄捐或陳征戍大畧/皆懷逺傷離之意魏曹植有閨情詩至)
　　　　(梁陳間始為此題唐益多擬作矣郭左諸家/俱不見載樂府遺聲有閨思閨怨秋閨怨今)
　　　　(從之其他/各以類附)　　　　　　梁簡文帝
遊子久不返妾身當何依日移孤影動羞覩燕雙飛
自君之别矣不復染膏脂南風送歸雁聊以寄相思
　　　閨思　　　　　　　　　梁范雲
春草醉春煙深閨人獨眠積恨顔將老相思心欲然幾
囘明月夜飛夢到郎邊
　　　同前　　　　　　　　　隋羅愛愛
幾當孤月夜遥望七香車羅帶因腰緩金釵逐髩斜
　　　春閨思　　　　　　　　梁蕭子顯
金羈遊俠子綺機離思妾春度人不歸望花盡成葉
　　　秋閨夜思　　　　　　　梁簡文帝
非關長信别詎是良人征九重忽不見萬恨滿心生夕
門掩魚鑰宵牀悲畫屏迴月臨牕渡吟蟲繞砌鳴初霜
霣細葉秋風驅亂螢故粧猶累日新衣製未成欲知妾
不寐城外搗砧聲(驅一/作吹)
　　　閨怨(玉臺作蕭綸題云/代秋胡婦閨怨)　　　梁元帝
蕩子從遊宦思妾守房櫳塵鏡朝朝掩寒衾夜夜空若
非新有悦何事久西東知人相憶否淚盡夢啼中
　　　同前(二首/)　　　　　　　吳均
胡笳屢悽斷征蓬未肯還妾坐江之介君戍小長安相
去三千里參商書信難四時無人見誰復重羅紈
春草可攬結妾心正斷絶緑髩愁中改紅顔啼裏滅非
獨淚成珠亦見珠成血願為飛鵲鏡翩翩照離别(飛鵲/一作)
(雙/鵠)
　　　同前　　　　　　　　　劉孝儀
本無金屋寵長作玉階悲一乖西北麗寧復城南期永
巷愁無歇應門閉有時空勞織素巧徒為團扇辭匡牀
終不共何由横自私(歇玉臺/作盡)
　　　同前　　　　　　　　　　陸罩
自憐斷帶日偏恨分釵時留步惜餘影含意結愁眉徒
知今異昔空使怨成思欲以别離思獨向蘼蕪悲
　　　同前(一云和隂梁州/雜怨今從藝文)　　　　鄧鏗
暫别猶添恨何忍别經時叢桂頻銷葉庭樹幾攀枝君
言妾貌改妾畏君心移終須一相見併得兩相知
　　　同前(題云閨/怨篇)　　　　　　陳江總
寂寂青樓大道邊紛紛白雪綺窻前池上鴛鴦不獨自
帳中蘇合還空然屏風有意障明月燈火無情照獨眠
遼西水凍春應少薊北鴻來路幾千願君關山及早度
念妾桃李片時妍
　　　同前(藝文作江總次閨怨篇下玉/臺作梁簡文和蕭子顯眷别)
蜘蛛作絲滿帳中芳草結葉當行路紅臉脈脈一生啼
黄鳥飛飛有時度故人雖故昔經新新人雖新復應故
　　　同前　　　　　　　　　陳呉思𤣥
金風響洞房佳人心自傷淚隨明月下愁逐漏聲長燈
前羞獨鵠枕上怨孤凰自覺鴛帷冷誰憐珠被涼
　　　同前　　　　　　　　　周庾信
明鏡圓花發空房故怨多幾年留織女還應聽渡河
　　　春閨怨　　　　　　　　梁王僧孺
愁來不理鬢春至更攢眉悲看蛺蝶粉泣望蜘蛛絲月
映寒蛩褥風吹翡翠帷飛鱗難託意駛翼不銜辭(銜一/作綴)
　　　同前　　　　　　　　　　呉孜
玉關信使斷借問不相諳春光太無意窺牕來見參分
與光音絶忽值日東南柳枝皆嬲燕桑葉復催蠶物色
頓如此孀居自不堪
　　　秋閨怨　　　　　　　　　梁王僧孺
斜光隠西壁暮雀上南枝風來秋扇屏月出夜燈吹深
心起百際遥淚非一垂徒勞妾辛昔終言君不知
　　　同前(二首一云閨/怨今從玉臺)　　　　　何遜
竹葉響南牕月光照東壁誰知夜獨覺枕前雙淚滴
閨閣行人斷房櫳月影斜誰能北牕下獨對後園花(集/作)
(誰知北牕下/猶對後園花)
　　　同前　　　　　　　　　　陳隂鏗
獨眠雖巳慣秋來只自愁火籠恒煖脚行障鎮牀頭眉
含黛俱斂啼將粉共流誰能無别恨唯守一空樓
　　　離閨怨(題云和蕭/諮謙岑)　　　　　梁何遜
曉河沒高棟斜月半空庭牕中度落葉簾外隔飛螢含
情下翠帳掩涕閉金屏昔期今未返春草寒復青思君
無轉易何異北辰星(情一作悲/涕一作泣)
　　　空閨怨　　　　　　　　陳江總
蕩妻怨獨守盧姬傷獨居瑟上調絃落機中織素餘自
羞淚無燥翻覺夢成虚復嗟長信閣寂寂往來疎
　　　南征閨怨　　　　　　　陳隂鏗
湘水舊言深征客理難尋獨愁無處道長悲不自禁逢
人憎解佩來鴻懶聽音唯當有夜鵲南飛似妾心(來鴻/一作)
(從/來)
　　　山家閨怨　　　　　　　陳張正見
王孫春好遊雲鬢不勝愁離鴻暫罷曲别路巳經秋山
中桂花晩勿為俗人留
　　　同前　　　　　　　　　李爽
山中多早梅荆扉達曙開竹巾君自拆荷衣誰為裁行
雲無處所人住在陽臺
　　　晚棲烏(文苑英華作樂府姑從之/隋虞世基有晚飛烏不録)
　　　　　　　　　　　　　　梁元帝
日暮連翩翼俱向上林棲風多前鳥駛雲暗後羣迷路
逺聲難徹飛斜行未齊應從故鄉返幾過入蘭閨借問
倡樓妾何如蕩子妻
　　　攜手曲(攜手曲梁沈約所制也樂府解題曰攜/手曲言攜手行樂恐芳時不留君思將)
　　　　(歇/也)　　　　　　　　　梁沈約
捨轡下雕輅更衣奉玉牀聨簪映秋水開鏡比春粧所
畏紅顔促君恩不可長鵁冠且容裔豈吝桂枝亡(聨一/作斜)
　　　同前　　　　　　　　　呉均
豔裔陽之春攜手清洛濵雞鳴上林苑薄暮小平津長
裾藻白日廣袖帶芳塵故交一如此新知詎憶人
　　　夜夜曲(二首北斗一首一作簡文夜夜曲梁沈/約所作也樂府解題曰夜夜曲傷獨處)
　　　　(也/)　　　　　　　　　梁沈約
河漢縱且横北斗横復直星漢空如此寧知心有憶孤
燈曖不明寒機曉猶織零淚向誰道雞鳴徒歎息
北斗闌干去夜夜心獨傷月輝横射枕燈光半隠牀
　　　同前(二首後首樂府無名氏玉臺作/簡文題云擬沈隠侯故附約後)
　　　　　　　　　　　　　　簡文帝
靄靄夜中霜河開向曉光枕啼常帶粉身眠不著牀蘭
膏盡更益薫罏滅復香但問愁多少便知夜短長
愁人夜獨傷滅燭卧蘭房秪恐多情月旋來照妾牀
　　　樂未央　　　　　　　　梁沈約
億舜日萬堯年詠湛露歌採蓮願雜百和氣宛轉金鑪
前
　　　六憶詩(四首/)　　　　　　梁沈約
憶來時灼灼上堦墀勤勤叙離别慊慊道相思相看常
不足相見乃忘飢
憶坐時㸃㸃羅帳前或歌四五曲或弄兩三弦笑時應
無比嗔時更可憐
憶食時臨盤動容色欲坐復羞坐欲食復羞食含哺如
不飢擎甌似無力
憶眠時人眠彊未眠解羅不待勸就枕更須牽復恐傍
人見嬌羞在燭前
　　　雜憶詩(二首見隋遺録題云效劉孝綽雜憶詩/按劉集無此詩惟沈約有六憶詞品作)
　　　　(煬帝夜飲/朝眠曲)　　　　　　隋煬帝
憶睡時待來剛不來卸粧仍索伴解佩更相催博山思
結夢沈水未成灰
憶起時投籖初報曉被惹香黛殘枕隠金釵裊笑動林
中烏除却司晨鳥(笑動林中烏一/作笑動上林中)
　　　征怨　　　　　　　　　梁江淹
蕩子從征久鳳樓簫管閒獨枕凋雲鬢孤燈損玉顔何
日邊塵淨庭前征馬還
　　　同前　　　　　　　　　丘遲
清歌自信妍雅舞空僊僊耳中解明月頭上落金鈿雀
飛且近逺暮入綺牕前魚戲雖南北終還荷葉邊惟見
君行久新年非故年
　　　登城怨　　　　　　　　梁范雲
楚妃歌脩竹漢女奏幽蘭獨以閨中笑豈知城上寒
　　　登高臺　　　　　　　　　梁王僧孺
試出金華殿聊登銅雀臺九路平如掌千門洞巳開軒
車映日過簫管逐風來若非邯鄲美便是洛陽才(掌一/作砥)
　　　同前(題云宫殿名/登高臺詩)　　　　　陳祖孫登
獨有相思意聊敞鳳皇臺蓮披香稍上月明光正來離
鵠將雲散飛花似雪迴遥思竹林友前牕夜夜開(鵠一/作鶴)
(古通/用)
　　　滄海雀　　　　　　　　　梁張率
大雀與黄口來自滄海區清晨啄原粒日夕依野株雖
憂鷙鳥擊長懷沸鼎虞況復隨時起翻飛不可拘寄言
挾彈子莫賤隋侯珠
　　　清涼　　　　　　　　　梁張率
登臺待初景帳殿藹餘晨羅帳夕風濟清氣尚波人長
簟涼可仰平莞温未親幸願同枕席為君横自陳
　　　芳林篇　　　　　　　　梁柳惲
芳林曄兮發朱榮時既晩兮隨風零隨風零兮返無期
安得陽華遺所思
　　　起夜來(樂府解題曰起夜來其辭/意猶念疇昔思君之來也)
　　　　　　　　　　　　　　　梁柳惲
城南斷車騎閣道覆青埃露華光翠網月影入蘭臺洞
房且莫掩應門或復開颯颯秋桂響非君起夜來
　　　獨不見(樂府解題曰獨不見/傷思而不得見也)　梁柳惲
别島望雲臺天淵臨水殿芳草生未積春花落如霰出
從張公子還過趙飛燕奉箒長信宫誰知獨不見
　　　同前　　　　　　　　　王訓
日晩宜春暮風軟上林朝對酒近初節開樓蕩夜嬌石
橋通小澗竹路上青霄持底誰見許長愁成細腰
　　　同前　　　　　　　　　劉孝威
夫婿結纓簪偏蒙漢寵深中人引卧内副車遊上林綬
染瑯琊草蟬鑄武威金分家移甲第留妾住河隂獨寢
鴛鴦被自理鳳皇琴誰憐雙玉筯流面復流襟
　　　送歸曲　　　　　　　　梁呉均
送子獨南歸攬衣空閔黙關山晝欲暗河氷夜向塞燕
至他人鄉鴈去還誰國寄子兩行書分明達濟北
　　　秦王巻衣(樂府解題曰秦王巻衣言咸陽春景/及宫闕之美秦王巻衣以贈所歡也)
　　　　　　　　　　　　　　梁呉均
咸陽春草芳秦帝巻衣裳玉檢茱萸匣金泥蘇合香初
芳薫複帳餘輝耀玉牀當須晏朝罷持此贈龍陽(龍一/作華)
　　　妾安所居　　　　　　　梁呉均
賤妾先有寵蛾眉進不遲一從西北麗無復城南期何
因暫豔逸豈為乏妍姿徒有黄昏望寧遇青樓時惟惜
應門掩方餘永巷悲匡牀終不共何由横自私(因一/作用)
　　　大垂手(樂府解題曰大垂于小垂手皆言舞而/埀其手也隋江總婦病行曰夫婿府中)
　　　　(趨誰能大垂手是也又獨揺手亦與此/同此與小垂手二首藝文作簡文帝)
　　　　　　　　　　　　　　梁呉均
垂手忽迢迢飛燕掌中嬌羅衫恣風引輕帶任情揺詎
似長沙地促舞不囘腰
　　　小埀手　　　　　　　　梁呉均
舞女出西秦躡影舞陽春且復小埀手廣袖拂紅塵折
腰應兩笛頓足轉雙巾蛾眉與曼臉見此空愁人
　　　夾樹　　　　　　　　　梁呉均
桂樹夾長陂復值清風吹氛氲揉芳葉連綿交密枝能
迎春露㸃不逐秋風移願君長惠愛當使嵗寒知
　　　城上麻　　　　　　　　梁呉均
麻生滿城頭麻葉落城溝麻莖左右披溝水東西流少
年感恩命奉劒事西周但令直心盡何用返封侯
　　　邊城將(四首/)　　　　　　梁呉均
塞外何紛紛胡騎欲成羣爾時始應募來投霍冠軍刀
含四尺影劒抱七星文袖間血灑地車中旌拂雲輕軀
如未殯終當厚報君
僕本邊城將馳射靈關下箭銜鴈門石氣振武安瓦勲
輕賞廢丘名高拜横野留書應鑿楹傳功須勒社徒傾
七尺命酬恩終自寡
聞君報一飱逺送出平野玉標丹霞劍金絡豔光馬高
旗入漢飛長鞭歴地寫曙星海中出曉月山頭下嵗晏
坐論功自有思臣者
臨淄重蹴踘曲城好撃刺不要身後名專騁眼前智君
看班定逺立功不負義掣拽二丈旗躑躅雙鳬騎但問
相知否死生無險易
　　　春怨　　　　　　　　　梁呉均
四時如湍水飛奔兢迴復夜鳥響嚶嚶朝花照煜煜厭
見花成子多看筍成竹萬里斷音書十載異栖宿積愁
落芳鬢長啼壞美目君去往榆關妾留住函谷唯對昔
耶房如愧蜘蛛屋獨喚響相酬還持影自逐象牀易氊
簟羅衣變單複幾過度風霜猶能保㷀獨(成一/作為)
　　　江潭怨(一作贈/别新林)　　　　　　梁呉均
僕本幽并兒抱劒事邊陲風亂青絲絡霧染黄金羈天
子既無賞公卿竟不知去去歸去來還傾鸚鵡杯氣為
故交絶心為新知開但令寸心是何須銅雀臺
　　　邊城思　　　　　　　　　梁何遜
柳黄未吐葉水緑半含苔春色邊城動客思故鄉來
　　　南征曲　　　　　　　　梁蕭子顯
櫂歌來揚女操舟驚越人圖蛟怯水伯照鷁竦江神
　　　同前(題云/南征)　　　　　　　陳蘇子卿
一朝遊桂水萬里别長安故鄉夢中近邊愁酒上寛劍
鋒但須利戎衣不畏單南中地氣暖少婦莫愁寒
　　　春思(按李白集春思秋思並編入樂府/蕭子雲巳有此豈白亦擬梁人邪)
　　　　　　　　　　　　　　梁蕭子雲
春風蕩羅帳餘花落鏡奩池荷正捲葉庭柳復埀簷竹
柏君自改團扇妾方嫌誰能憐故素終為泣新縑(簷一/作簾)
　　　秋思(顔氏家訓曰蘭陵蕭慤工於篇什嘗有秋/思詩云芙蓉露下落楊柳月中疎時人未)
　　　　(之賞也吾愛其蕭散宛然在目潁川荀仲舉/瑯琊諸葛漢亦以為爾而盧思道之徒雅所)
　　　　(不/愜)　　　　　　　　　北齊蕭慤
清波收潦日華林鳴籟初芙蓉露下落楊柳月中疎燕
幃緗綺被趙帶流黄裾相思阻音息結夢感離居(息玉/臺作)
(信/)
　　　雜曲(二首/)　　　　　　　梁王筠
烏還夜巳逼蟲飛曉尚賒桂月徒留影蘭燈空結花(烏/一)
(作/鳥)
可憐洛城東芳樹揺春風丹霞映白日細雨帶輕虹
　　　同前(江摠徐/陵同賦)　　　　　　陳傅縡
新人新寵住蘭堂翠帳金屏玳瑁牀叢星不似珠簾色
度月還同粉壁光從來著名推趙子復有丹唇發皓齒
一嬌一態本難逢如畫如花定相似樓臺宛轉曲皆通
弦管逶迤徹下風此殿笑語長相共傍省歡娯不復同
訝許人情太厚薄分恩賦念能斟酌多作繡被為雙鴛
長弄綺琴憎别鶴人今投寵要須堅㑹使嵗寒恒度前
共取辰星作心抱無轉無移千萬年(牀一作梁同作如/長相作恒長雙鴛)
(一作/鴛鴦)
　　　同前　　　　　　　　　徐陵
傾城得意巳無儔洞房連閣未消愁宫中本造鴛鴦殿
為誰新起鳳皇樓緑黛紅顔兩相發千嬌百念情無歇
舞衫迴袖勝春風歌扇當牕似秋月碧玉宫妓自翩妍
絳樹新聲最可憐張星舊在天河上從來張姓本連天
二八年時不憂度傍邊得寵誰應妬立春厯日自當新
正月春幡底須故流蘇錦帳挂香囊織成羅幌隠燈光
祗應私將琥珀枕暝暝來上珊瑚牀(最一作自/應一作相)
　　　同前(三首/)　　　　　　　江總
行行春逕蘼蕪緑織素郍復解琴心乍愜南階悲緑草
誰堪東陌怨黄金紅顔素月俱三五夫壻何在今追虜
關山隴月春雪氷誰見人啼花照户(氷一作深/追一作征)
殿内一處起金房併勝餘人白玉堂珊瑚挂鏡臨網户
芙蓉作帳照雕梁房櫳宛轉埀翠幕佳麗逶迤隠珠箔
風前花管颺難留舞處花鈿低不落陽臺通夢太非真
洛浦淩波復不新曲中唯聞張女調定有同姓可憐人
但願私情賜斜領不願傍人相比竝妾門逢春自可榮
君面未秋何意冷(併玉臺作便張女/調一作張女曲)
泰山言應可轉移新寵不信更參差合歡錦帶鴛鴦鳥
同心綺袖連理枝皎皎新秋明月開早露飛螢暗裏來
鯨燈落花殊未盡虬水銀箭莫相催非是神女期河漢
别有仙姬入吹臺未眠解著同心結欲醉那堪連理杯
後宫不愜茱萸芳夜夜爭開蘇合房寶釵翠鬢還相似
朱唇玉面非一行新人未語言如澀新寵無前判不臧
願奉更衣蘭麝氣恐君馬到自驚香
　　　遺所思(樂府遺聲怨思二十五曲有遺所思按/楚辭九歌云折芳馨兮遺所思疑本出)
　　　　(此/)　　　　　　　　　梁劉孝綽
遺簪彫玳瑁贈綺織鴛鴦未若華滋樹交枝蕩子房别
前秋巳落别後春更芳所思不可寄唯憐盈袖香
　　　舞就行　　　　　　　　　梁劉孝儀
依歌移弱步傍竹艶新粧徐來翻應節亂去反成行
　　　雀乳空井中(晉傅𤣥詩曰鵲巢丘城側雀乳空/井中居不附龍鳳常畏虵與蟲依)
　　　　(賢義不恐近暴自當窮/雀乳空井中亦非樂府)　　梁劉孝威
逺去條支國心知漢德優聊棲丞相府過令黄霸羞挾
子須閒地空井共尋求轆轤絲綆絶桔槔冬蘚周將憐
羽翼長唯辭各背遊(優一作休/長一作張)
　　　半渡溪(樂府解題曰半渡溪言戰而半涉溪水/見迫所言皆嶺南地理與武溪深相類)
　　　　(梁元帝又有半路溪則言相逢/隔溪巳識行步辭㫖與此全殊)
　　　　　　　　　　　　　　梁劉孝威
本厠偏伍伴一戰殄凶渠制賜文犀節驛報紫泥書入
營陳御蓋還家乘紫車皇恩空以重丹心恨不紓渡瀘
且不畏淩溪嗟有餘(空以重一/作知巳重)
　　　寒夜怨(樂府解題曰晉陸機獨寒吟云雪夜逺/思君寒牕獨不寐但叙相思之意爾陶)
　　　　(𢎞景有寒夜怨梁簡文帝有獨處愁亦皆類/此詞品曰陶𢎞景寒夜怨後世填辭梅花引)
　　　　(格韻似之後/換頭微異)　　　　　梁陶𢎞景
夜雲生夜鴻驚悽切嘹唳傷夜情空山霜滿高煙平鉛
華沈照帳孤明寒月微寒風緊愁心絶愁淚盡情人不
勝怨思來誰能忍
　　　告遊篇　　　　　　　　梁陶𢎞景
性靈昔既肇縁葉久相因即化非𡨕滅在理淡悲欣冠
劒空衣影鑣轡乃仙身去此昭軒侣結彼瀛臺賔儻能
踵留轍為子道𤣥津
　　　遥夜吟　　　　　　　　梁宗夬
遥夜復遥夜遥夜憂未歇坐對風動帷卧見雲間月
　　　荆州樂(三首荆州樂蓋出於清商曲江陵樂荆/州即江陵也有紀南城在江陵縣東梁)
　　　　(簡文帝荆州歌云紀南城里望朝雲雉飛/麥熟妾思君是也又有紀南歌亦出於此)
　　　　　　　　　　　　　　梁宗夬
迢遞樓雉懸參差臺觀雜城闕自相望雲霞紛颯沓
章華遊獵去紀郢從禽歸溶溶紫煙合鬱鬱紅塵飛
朝發江津路暮宿靈溪道平衢廣且直長楊鬱裊裊
　　　迎客曲(詞品曰古者宴客有迎客送客/曲亦猶祭祀有迎神送神也)
　　　　　　　　　　　　　　梁徐勉
絲管列舞席陳含聲未奏待嘉賔羅絲管舒舞席斂袖
嘿唇迎上客
　　　送客曲　　　　　　　　梁徐勉
袖繽紛聲委咽餘曲未終高駕别爵無算景巳流空紆
長袖客不留
　　　採荷調(樂府廣題曰梁太尉從事中郎江從簡/年十七有才思為採荷調以刺何敬容)
　　　　(敬容覽之不覺嗟賞愛其巧麗/敬容時為宰相一作採蓮諷)
　　　　　　　　　　　　　　　梁江從簡
欲持荷作柱荷弱不勝梁欲持荷作鏡荷暗本無光
　　　發白馬(通典曰白馬春秋時衛國曹邑有黎陽/津一曰白馬津酈生云守白馬之津是)
　　　　(也發白馬言征戍/而發兵於此也)　　　　梁費昶
家本樓煩俗召募羽林兒怖羌角觝戲習戰昆明池弓
弢不復挽劒衣恒露鈹一辭豹尾内長别屬車埀白馬
今雖發黄河未結凘寄言閨中婦逢春心勿移
　　　濟黄河(題云/應教)　　　　　　　梁謝微
積隂晦平陸淒風結暮序朝辭金谷戍夕逗黄河渚赤
兔徒聨翩青鳬詎容與淚甚聲難發悲多袖未舉虚薄
謬君恩方嗟别宛許(戍一/作樹)
　　　同前(題云奉和濟黄河應教慤/本梁人此疑與謝微同作)北齊蕭慤
大蕃連帝室驂駕奉皇猷未明驅羽騎凌晨方畫舟津
城度維錦岸柳夾緹油鐘聲颺别島旗影照蒼流早光
生劒服朝風起節樓滔滔細波動裔裔輕舷浮廻橈避
近磧放舳下前洲全疑上天漢不異謁蓬丘望知雲氣
合聽識水聲秋從君何等樂喜從神仙遊(鐘一/作鐃)
　　　同前(六朝聲偶/作柳顧言)　　　　　　陳江總
蔥山淪外域鹽澤隠遐方兩源分際逺九道派流長未
殫所聞見無待驗詞章留連嗟太史惆悵踐黎陽導波
縈地節疏氣耿天潢憫周沈用寶嘉晉肇為梁(節一/作脈)
　　　陵雲臺(魏志曰文帝黄初元年十二月初營洛/陽宫戊午幸洛陽三年築陵雲臺劉義)
　　　　(慶世説曰陵雲臺樓觀精巧先秤衆木輕重/然後構造無錙銖相負掲臺高峻恒隨風動)
　　　　(揺揚龍驤洛陽記曰陵雲臺/高二十三丈登之見孟津也)梁謝舉
綺甍懸桂棟隠曖傍喬柯勢高凌玉井臨迥度金波易
覺涼風至早飛秋鴈過高臺相思曲望逺騷人歌幸屬
此迢遞知承雲霧多(屬一/作矚)
　　　同前　　　　　　　　　　周王褒
高臺懸百尺中夕殊未窮北臨酸棗寺西眺明光宫城
旁抵雙府林裏對相風書題鹿盧牓觀寫飛亷銅牕開
神女電梁映美人虹虞捐濫天寵鄭瞀特懷忠莊生埀
翠釣昭儀抵鬬熊馳輪有盈缺人道亦汙隆還念西陵
舞非復鄴城中(抵一/作拒)
　　　伍子胥　　　　　　　　　梁鮑機
忠孝誠無報感義本投身日暮江波急誰憐漁丈人楚
墓悲猶在呉門恨未申(猶一作空/恨一作怨)
　　　建興苑(題云遊/建興苑)　　　　　　梁紀少瑜
丹陵抱天邑紫淵更上林銀臺懸百仞玉樹起千尋水
流冠蓋影風揚歌吹音踟蹰憐拾翠顧步惜遺簪日落
庭光轉方幔屢移隂願言樂未極不道愛黄金(幔一作/幰願一)
(作/終)
　　　短簫　　　　　　　　　　梁張嵊
促柱弦始繁短簫吹初亮舞袖拂長席鐘音由簴颺巳
落簷瓦間復繞梁塵上時屬清夏隂恩暉亦非望
　　　田飲引　　　　　　　　　梁朱异
卜田宇兮京之陽面清洛兮背脩邙屬風林之蕭瑟值
寒野之蒼茫鵬紛紛而聚散鴻冥冥而逺翔酒沈兮俱
發雲沸兮波揚豈味薄於東魯鄙蜜甜于南湘於是客
有不速朋自逺方臨清池而滌器闢山牖而飛觴促膝
兮道故久要兮不忘間談希夷之理或賦連翩之章(闕/)
　　　車馬行　　　　　　　　　梁戴暠
鞏洛風塵處冠蓋相填咽多稱魏其冷競隨田蚡熱輪
趣白虎第珂聚黄金穴獻酒悉葡萄詶言盡飛鐵東都
虵巳鑄西山綬應結朝集類蒸煙晩至如吹雪子雲爾
何事門巷無車轍
　　　薄暮動弦歌　　　　　　　梁沈君攸
柳谷向夕沈餘日蕙樓臨砌徙斜光金户半入藂林影
蘭徑時移落蘂香絲繩玉壺傳綺席秦箏趙瑟響高堂
舞裙拂履喧珠珮歌響出扇繞塵梁雲邊雪飛弦柱促
留賔但須羅袖長日暮歌鐘恒不倦處處行樂為時康
　　　羽觴飛上苑(楚辭曰瑶漿密勺實羽觴張衡西/京賦曰促中堂之俠坐羽觴行而)
　　　　(無算羽觴謂杯上綴羽以速飲漢/書音義曰羽觴作生爵形是也)
　　　　　　　　　　　　　　　梁沈君攸
上路薄晩風塵合禁苑初春氣色華石徑斷絲䦨蔓草
山流細沫擁浮花魚文熠爚含餘日鶴蓋低昻照落霞
隔樹銀鞍喧寶馬分衢玉軸動香車車馬處處盡成隂
班荆促席對芳林藤杯屢動情仍暢翠樽引滿趣彌深
山陽倒載非難得宜城醇醖促須斟半醉驪歌應可奏
上客莫慮擲黄金(浮花一/作浮槎)
　　　桂檝汎河中　　　　　　　梁沈君攸
黄河曲注通千里濁水分流引八川仙查逐源終未極
蘇亭遺跡尚難遷眇眇雲根侵逺樹蒼蒼水氣雜遥天
波影雜霞無定色湍文觸岸不成圓赤馬青龍交出浦
飛雲蓋海逺凌煙蓮舟渡沙轉不礙桂檝距浪弱難前
風急金烏翅自轉汀長錦纜影微懸榜人欲歌先扣枻
津吏猶醉强持船河隄極望今如此行杯落葉詎虚傳
(蘇亭一作漢帝雜/一作合龍一作驪)
　　　晨風行(晨風本秦詩也晨風詩曰鴥彼晨風鬱/彼北林傳曰鴥疾飛貌晨風鸇也言穆)
　　　　(公招賢人賢人往之疾如晨風之入北林也/王循霧開九曲瀆沈氏理檝令舟人但歌晨)
　　　　(朝之/風爾)　　　　　　　　　梁王循
霧開九曲瀆風起千金堤岸囘分野逕林際成牛蹊鳬
隨落潮去日傍綺霞低望目輕舟隠瑟瑟逺寒悽還眺
小平急宴語方難齊(目一/作日)
　　　同前　　　　　　　　　　沈滿願
理檝令舟人停艫息旅泊河津念君劬勞冒風塵臨路
揮袂淚沾巾飈流勁潤逝若飛山高帆急絶音徽留子
句句獨言歸中心㷀㷀將依誰風彌葉落永離索神往
形返情錯漠循帶易緩愁難却心之憂矣頗銷鑠
　　　一旦歌(樂府無名次/玉臺卿詩後)
一旦被頭痛避頭還著牀自無親伴侣誰當給水漿匍
匐入山院正逢虎與狼對虎低頭啼埀淚淚千行
　　　映水曲　　　　　　　　　梁沈滿願
輕鬢學浮雲雙蛾擬初月水澄正落釵萍開理埀髪
　　　登樓曲　　　　　　　　　梁沈滿願
憑高川陸近望逺阡陌多相思隔重嶺相憶限長河(限/一)
　(作/恨)
　　　越城曲(樂府作無名氏/與登樓曲相次)
别怨悽歌響離啼濕舞衣願假烏棲曲翻從南向飛
　　　聽鐘鳴(梁書曰綜武帝第二子封豫章王綜母/齊東昏美人武帝滅齊納之七月而生)
　　　　(綜綜自以本東昏子及為都督南兖州刺史/聞齊建安王蕭寶寅在魏乃與數騎奔魏以)
　　　　(為侍中太尉綜既不得志嘗作聽鐘鳴悲落/葉辭以申其志大畧曰云云當時見者莫不)
　　　　(悲之南史事同而無其辭洛陽伽藍記曰洛/陽城東建陽里有臺高三丈上作二精舍有)
　　　　(鐘撞之聞五十里太后移在宫内凝閑室初/豫章王蕭綜聞此鐘聲遂造聽鐘歌三首行)
　　　　(于世按梁書二辭各三首似與記合但存其/畧耳藝文詩彚所載與書頗異今附于後)
　　　　　　　　　　　　　　　梁蕭綜
聽鐘鳴當知在帝城參差定難數歴亂百愁生去聲懸
窈窕來響急徘徊誰憐傳漏子辛苦建章臺
聽鐘鳴聽聽非一所懷瑾握瑜空擲去攀松折桂誰相
許昔朋舊愛各東西譬如落葉不更齊漂漂孤雁何所
栖依依别鶴夜半啼
聽鐘鳴聽此何窮極二十有餘年淹留在京域窺明鏡
罷容色雲悲海思徒揜抑
　　　悲落葉　　　　　　　　梁蕭綜
悲落葉連翩下重疊落且飛從横去不歸
悲落葉落葉悲人生譬如此零落不可持
悲落葉落葉何時還凡昔共根本無復一相關
　　　聽鐘鳴(此或聽鐘鳴/全篇之一)
歴歴聽鐘鳴當知在帝城西樹隠落月東牕見曉星霧
露朏朏未分明烏啼啞啞巳流聲驚客思動客情客思
鬱縱横翩翩孤鴈何所栖依依别鶴半夜啼今嵗行已
暮雨雪向凄凄飛蓬旦夕起楊柳尚翻低氣鬱結涕滂
沱愁思無所託强作聽鐘歌
　　　悲落葉(此至高下任飄颺或是悲落葉全篇之/一後云悲落葉落葉何時還或别一篇)
悲落葉聨翩下重疊重疊落且飛從横去不歸長枝交
䕃昔何密黄鳥關關動相失夕葉雜凝露朝花翻亂日
亂春日起春風春風春日此時同一霜兩霜猶可當五
晨六旦巳颯黄乍逐驚風舉高下任飄颺悲落葉落葉
何時還夙昔共根本無復一相關各隨灰土去高枝難
重攀(綜終于魏詩紀編入北魏/然其本傳在梁今附梁後)
　
　
　
　
　
　
　
　
　
　
　
　
　古樂苑巻三十八
欽定四庫全書
　古樂苑巻三十九
　　　　　　　　　　　　明　梅鼎祚　編
　雜曲歌辭(陳齊/北)　(北魏/北周)
　　　獨酌謡(四首序曰齊人淳于髠善/為十酒偶效之作獨酌謡)
　　　　　　　　　　　　　　　陳後主
獨酌謡獨酌且獨謡一酌豈陶暑二酌斷風飈三酌意
不暢四酌情無聊五酌盂易覆六酌歡欲調七酌累心
去八酌高志超九酌忘物我十酌忽凌霄凌霄異羽翼
任致得飄飄寧學世人醉揚波去我遥爾非浮丘伯安
見王子喬
獨酌謡獨酌起中宵中宵照春月初花發春朝春花春
月正徘徊一罇一弦當夜開聊奏孫登曲仍斟畢卓杯
羅綺徒紛亂金翠轉遲囘中心本如水凝志更同灰逍
遥自可樂奚語世情哉
獨酌謡獨酌酒難消獨酌三兩盌弄曲兩三調調弦忽
未畢忽值出房朝更似遊春苑還如逢麗譙衣香逐嬌
去眼語送杯嬌餘罇盡復益自得是逍遥
獨酌謡獨酌一樽酒樽酒傾未酌明月正當牖是牖非
圓甕吾樂非擊缶自任物外歡更齊椿菌久巻舒乃一
巻忘情且十斗寧復語綺羅因情即山藪
　　　同前　　　　　　　　　陸瑜
獨酌謡芳氣饒一傾蕩神慮再酌動神飈忽逢鳳樓下
非待鸞弦招窻明影乘入人來香逆飄杯隨轉態盡釧
逐畫杯揺桂宫非蜀郡當壚也至宵
　　　同前　　　　　　　　　沈炯
獨酌謡獨酌謡獨酌獨長謡智者不我顧愚夫余不要
不愚復不智誰當余見招所以成獨酌一酌傾一瓢生
涯本漫漫神理暫超超再酌矜許史三酌傲松喬頻煩
四五酌不覺凌丹霄倐爾厭正鼎俄然賤九韶彭殤無
異葬夷跖可同朝龍蠖非不屈鵬鷃但逍遥寄語號呶
侣無乃太塵囂(獨酌謡一無第二/句不要一作未要)
　　　舞媚娘(三首樂苑曰舞媚娘大舞媚娘竝羽調/曲也唐書曰高宗永徽末天下歌舞媚)
　　　　(娘未幾立武氏為皇后按陳後主/巳有此歌則永徽所歌蓋舊曲云)
　　　　　　　　　　　　　　陳後主
樓上多嬌豔當牕併三五爭弄遊春陌相邀開繡户轉
態結紅裙含嬌拾翠羽留賔乍拂弦託意時移柱
淇水變新臺春罏當夏開玉面含羞出金鞍排夜來(夜/一)
(作/暗)
春日好風光尋觀向市傍轉身移佩響牽袖起衣香(好/一)
(作多向一作戲隋開皇中太子勇嘗以嵗首宴宫/臣左庶子唐令則請自奏琵琶歌武媚娘之曲)
　　　同前　　　　　　　　　周庾信
朝來户前照鏡含笑盈盈自看眉心濃黛直㸃額角輕
黄細安秪疑落花謾去復道春風不還少年唯有歡樂
飲酒那得留殘
　　　古曲　　　　　　　　　陳後主
桂鉤影桂枝開紫綺袖逐風迴日明珠色偏亮葉盡衫
香更來
　　　同前　　　　　　　　　　周王褒
青樓臨大道遊俠任淹留陳王金被馬秦女桂為鉤(也/馬)
輪洛陽巷鬭雞南陌頭薄暮風塵起聊為清夜遊(任一/作盡)
　　　還臺樂(一作陸機題云飲酒樂樂苑曰飲酒樂/商調曲也按此格調陸瓊為是楊慎詞)
　　　　(品曰唐人之破陳/樂何滿子皆祖之)　　　　陳陸瓊
蒲萄四時芳醇瑠璃千鍾舊賔夜飲舞遲銷燭朝醒弦
促催人春風秋月恒好驩醉日月言新
　　　飲酒樂　　　　　　　　　無名氏
飲酒須飲多人生能幾何百年須受樂莫厭管弦歌
　　　應龍篇(張正見應龍篇言龍未起時乃在淵/底藏以喻君子隠居飬志以待時也)
　　　　　　　　　　　　　　陳張正見
應龍未起時乃在淵底藏非雲足不蹈舉則沖天翔譬
彼野蘭草幽居常獨香清風播四逺萬里望芬芳隠居
可頤志自見焉得彰
　　　羇謡　　　　　　　　　陳孔仲智
芳杜觴春酒髣髴傷山時徒歌不成樂空以羇自悲羇
悲懷土心遽復還山路迨及春復時無使春光暮
　　　内殿賦新詩　　　　　　陳江總
兔影脈脈照金鋪虬水滴滴瀉玉壺綺翼雕甍邇清漢
虬梁紫柱麗黄圖風高暗緑凋殘柳雨駛芳紅濕晩芙
三五二八佳年少百萬千金買歌笑偏著故人織素詩
願奉秦聲采蓮調織女今夕渡銀河當見清秋停玉梭
(紫一作桂蓮一/作菱清一作新)
　　　燕燕于飛(衛莊姜送歸妾詩曰燕燕于飛差池/其羽之子于歸逺送于野燕燕于飛)
　　　　(蓋出於此若江悤辭詠雙燕/而巳題云詠燕燕于飛應詔)陳江總
二月春暉暉雙燕理毛衣銜花弄靃蘼拂葉隠芳菲或
在堂間戲多從幕上飛若作仙人履終向日南歸
　　　姬人怨　　　　　　　　陳江總
天寒海水慣相知空牀明月不相宜庭中芳桂憔悴葉
井上疎桐零落枝寒燈作花羞夜短霜鴈多情恒結伴
非為隴水望秦川直置思君腸自斷
　　　姬人怨服散篇(文苑英華注曰江總姬人怨二/詩本集及藝文類聚并是一篇)
　　　　　　　　　　　　　　陳江總
薄命夫婿好神仙逆愁高飛向紫煙金丹欲成猶百鍊
玉酒新熟幾千年妾家邯鄲好輕薄特忿仙童一丸藥
自悲行處緑苔生何悟啼多紅粉落莫輕小婦狎春風
羅襪也得步河宫雲車欲駕應相待羽衣未去幸須同
不學蕭史還樓上㑹逐嫦娥戲月中
　　　蓮調　　　　　　　　　陳祖孫登
長川落照日深浦漾清風弱柳埀江翠新蓮夾岸紅船
行疑汛迥月映似沈空願逐琴高戲乘魚入浪中
　　　悲平城　　　　　　　　　北魏王肅
悲平城驅馬入雲中隂山常晦雪荒松無罷風
　　　悲彭城(北史曰尚書令王肅於省中詠悲平城/詩彭城王勰甚嗟其美欲使更詠乃失)
　　　　(語云公可更為誦悲彭城也勰有慙色瑩在/座即云悲彭城王公自未見肅云可為誦之)
　　　　(瑩應聲為之肅甚/嗟賞勰亦大悦)　　　　北魏祖瑩
悲彭城楚歌四面起屍積石梁亭血流睢水裏
　　　安定侯曲　　　　　　　　北魏温子昇
封疆在上地鐘鼓自相和美人當牕舞妖姬掩扇歌
　　　燉煌樂(通典曰燉煌古流沙地黒水之所經焉/秦及漢初為月支匈奴之境武帝開其)
　　　　(地後分酒泉/置燉煌郡)　　　　　　北魏温子昇
客從逺方來相隨歌且笑自有燉煌樂不減安陵調
　　　同前(二首一作/燉煌子)　　　　　　隋王胄
長途望無巳高山斷還續意欲此念時氣絶不成曲
極目眺脩塗平原忽超逺心期在何處望望崦嵫晩
　　　涼州樂歌(二首/)　　　　　　北魏温子昇
逺遊武威郡遥望姑臧城車馬相交錯歌吹日縱横
路出玉門關城接龍城坂但事弦歌樂誰道山川逺
　　　結襪子(帝王世紀曰文王伐崇侯虎至五鳳墟/襪係解顧左右無可使者乃俯而結之)
　　　　(武王至商郊牧野誓衆左仗黄鉞右秉白旄/王襪解莫肯與王結王乃釋旄俯而結之漢)
　　　　(書曰王生者善為黄老言處士嘗召居廷中/公卿盡㑹立王生老人曰吾韤解顧謂張釋)
　　　　(之為我結韤釋之跪而結之既巳人或讓王/生獨奈何廷辱張廷尉如此王生曰吾老且)
　　　　(賤自度終亡益於張廷尉廷尉方天下名臣/吾故聊使結韤欲以重之諸公聞之賢王生)
　　　　(而重/釋之)　　　　　　　　　北魏温子昇
誰能訪故劒㑹自逐前魚裁紈終委篋織素空有餘
　　　擣衣(宋謝惠連有擣衣詩後多擬作不入樂府/子昇此篇郭左亦不見載然相傳為樂府)
　　　　(也唐劉希夷李白/樂府並有擣衣篇)　　　　北魏温子昇
長安城中秋夜長佳人錦石擣流黄香杵紋砧知近逺
傳聲遞響何凄涼七夕長河爛中秋明月光蠮螉塞邊
絶候鴈鴛鴦樓上望天狼
　　　千里思　　　　　　　　　北魏祖叔辨
細君辭漢宇王嬙即虜衢寂寂人逕阻迢迢天路殊憂
來似懸斾淚下若連珠無因上林鴈但見邊城蕪
　　　楊白花(梁書曰楊華武都仇池人也少有勇力/容貌雄偉魏胡太后逼通之華懼及禍)
　　　　(乃率其部曲來降胡太后追思之不能已為/作楊白華歌辭使宫人晝夜連臂蹋足歌之)
　　　　(聲甚悽惋南史曰楊華本名白花/奔梁後名華魏名將楊大眼之子)
　　　　　　　　　　　　　　　北魂胡太后
陽春二三月楊柳齊作花春風一夜入閨闥楊花飄蕩
落南家含情出户脚無力拾得楊花淚沾臆秋去春還
雙燕子願銜楊花入窠裏(野客叢書云今市井人言/快樂則有唱楊白花之説)
　　　阿那瓌(北史曰阿那瓌蠕蠕國主也蠕蠕之為/國冬則徙渡漠南夏則還居漠北通典)
　　　　(曰蠕蠕自拓跋初徙雲中即有種落後魏太/武神䴥中彊盛盡有匈奴故地阿那瓌孝明)
　　　　(帝時蠕蠕國主/辭云匈奴主也)
聞有匈奴主雜騎起塵埃列觀長平坂驅馬渭橋來
　　　永世樂(隋書樂志曰後魏太武平河西/得西涼樂其歌曲有永世樂)
　　　　　　　　　　　　　　　北齊魏收
綺牕斜影入上客酒須添翠羽方開美鉛華汗不霑關
門今可下落珥不相嫌
　　　清歌發　　　　　　　　　北齊劉逖
扇中通曼臉曲裏奏陽春久應迷座客何啻起梁塵
　　　靧面辭(虞世南史畧曰北齊盧士深妻崔林義/之女有才學春日以桃花靧兒面呪曰)
　　　　　　　　　　　　　　　北齊崔氏
取紅花取白雪與兒洗面作光悦取白雪取紅花與兒
洗面作妍華取花紅取雪白與兒洗面作光澤取雪白
取花紅與兒洗面作華容
　　　勑勒歌(樂府廣題曰北齊神武攻周玉壁士卒/死者十四五神武恚憤疾發周王下令)
　　　　(曰高歡鼠子親犯王壁劒弩一發元兇自斃/神武聞之勉坐以安士衆悉引諸貴使斛律)
　　　　(金唱勑勒神武自和之其歌本鮮卑語易為/齊言故其句長短不齊碧溪漫志云金不知)
　　　　(書同於劉項能發自然之妙韓昌黎琴操雖/古涉於摹擬未若金出性情爾按此則即為)
　　　　(金作矣然其本文特謂神武便/金唱自和之耳恐非金所作也)
勑勒川隂山下天似穹廬籠蓋四野天蒼蒼野茫茫風
吹草低見牛羊
　　　孀婦吟　　　　　　　　北周蕭撝
寒夜静房櫳孤妾思偏叢悲生聚紺黛淚下浸粧紅蓄
恨縈心裏含啼歸帳中㑹須明月落那忍見牀空
　　　高句麗(通典曰高句麗東夷之國也其先曰朱/蒙本出於夫餘朱䝉善射國人欲殺之)
　　　　(遂弃夫餘東南走渡普述水至紇升骨城居/焉號曰句麗以高為氏按唐亦有高麗曲李)
　　　　(勣破高麗所進後改夷則引者是也詞品曰/王褒高句驪與陳陸瓊飲酒樂同調蓋疆場)
　　　　(限隔而聲/調元通也)　　　　　　北周王褒
蕭蕭易水生波燕趙佳人自多傾杯覆盌漼漼埀手奮
袖娑娑不惜黄金散盡只畏白日蹉跎
　　　步虛辭(十首樂府解題曰步虚辭道家/曲也備言衆仙縹緲輕舉之美)
　　　　　　　　　　　　　　北周庾信
渾成空教立元始正塗開赤玉靈文下朱陵真氣來中
天九龍館倒景八風臺雲度弦歌響星移空殿迴青衣
上少室童子向蓬萊逍遥聞四㑹倐忽度三災
無名萬物始有道百靈初寂絶乘丹氣𤣥冥上玉虚三
元隨建節八景逐迴輿赤鳳來銜璽青烏入獻書壞机
仍成机枯魚還作魚棲心浴日館行樂止雲墟
凝真天地表絶想寂寥前有象猶虚豁忘形本自然開
經壬子歳值道甲申年迴雲隨舞曲流水逐歌弦石髓
香如飯芝房脆似蓮停鸞讌瑶水歸路上鴻天(嵗一/作世)
道生乃太一守静即𤣥根中和練九氣甲子謝三元居
心受善水教學重香園鳬留報關吏鶴去畫城門更以
欣無迹還來寄絶言
洞靈尊上德虞石㑹明真要妙思𤣥牝虚無養谷神丹
丘乘翠鳳𤣥圃馭班麟移棃付苑吏種杏乞山人自此
逢何世從今復幾春海無三尺水山成數寸塵(紀一/作統)
東明九芝蓋北屬五雲車飄颻入倒景出沒上煙霞春
泉下玉溜青鳥向金華漢帝看桃核齊侯問棗花上元
應送酒來向蔡經家(陜西石刻云應逐上元酒同來/訪蔡家屬一作燭溜一作霤)
歸心遊太極囘向入無名五香芬紫府千燈照赤城鳳
林採珠實龍山種玉榮夏簧三舌響春鐘九乳鳴絳河
應逺别黄鵠來相迎(夏簧三舌響一/作夏笛三山響)
北闕臨𤣥水南宫生絳雲龍泥印玉策大火練真文上
元風雨散中天歌吹分靈駕千尋上空香萬里聞(闕一/作閣)
(生一作坐/大一作天)
地鏡階基逺天牕影迹深碧玉成雙樹空青為一林鵠
巢堪鍊石蜂房得煑金漢武多驕慢淮南不小心蓬萊
入海底何處可追尋(一一/作迥)
麟洲一海濶𤣥圃半天高浮丘迎子晉若士避盧敖經
飱林慮李舊食綏山桃成丹須竹節刻髓用蘆刀無妨
隠士去即是賢人逃
　　　同前(一首/)　　　　　　　　隋煬帝
洞府凝𤣥液靈山體自然俯臨滄海島囘出大羅天八
行分寶樹十丈散芳蓮懸居燭日月天步役風煙躡記
書金簡乘空誦玉篇冠法二儀立佩帶五星連瓊軒觶
甘露瑜井挹膏泉南巢息雲馬東海戲桑田囘旗遊八
極飛輪入九𤣥高蹈虚無外天地乃齊年
摠轡行無極相推凌太虚翠霞承鳳輦碧霧翼龍輿輕
舉金臺上高㑹玉林墟朝遊度圓海夕宴下方諸
　　　楊柳歌　　　　　　　　北周庾信
河邊楊柳百丈枝别有長條踠地埀河水衝激根株危
倐忽河中風浪吹可憐巢裏鳯皇兒無故當年生别離
流槎一去上天池織女支機當見隨誰言從來䕃數國
直用東南一小枝昔日公子出南皮何處相尋𤣥武陂
駿馬翩翩西北馳左右彎弧仰月支連錢障泥渡水騎
白玉手板落盤螭君言丈夫無意氣試問燕山那得碑
鳳皇新管蕭史吹朱鳥春窻玉女窺銜雲酒盃赤瑪瑙
照日食螺紫琉璃百年霜露奄離披一旦功名不可為
定是懷王作計誤無事翻復用張儀不如飲酒高陽池
日暮歸時倒接䍦武昌城下誰見移官渡營前那可知
獨憶飛絮鵝毛下非復青絲馬尾埀欲與梅花留一曲
共將長笛管中吹(當一作將/可一作得)
　
　
　
　
　
　
　
　
　
　
　
　古樂苑巻三十九
欽定四庫全書
　古樂苑巻四十
　　　　　　　　　　　　明　梅鼎祚　編
　雜曲歌辭(隋/)
　　　江都宫樂歌　　　　　　　隋煬帝
揚州舊處可淹留臺榭高明復好遊風亭芳樹迎早夏
長皋麥隴送餘秋渌潭桂檝浮青雀果下金鞍駕紫騮
緑觴素蟻流霞飲長袖清歌樂戲州(駕一/作躍)
　　　喜春遊歌(二首/)　　　　　　隋煬帝
禁苑百花新佳期遊上春輕身趙皇后歌曲李夫人
步緩知無力臉慢動餘嬌錦袖淮南舞寶袜楚宫腰
　　　錦石擣流黄(二首/)　　　　　隋煬帝
漢使出燕然愁閨夜不眠易製殘燈下鳴砧秋月前
今夜長城下雲昏月應暗誰見倡樓前心悲不成撡
　　　紀遼東(二首通典曰高句麗自東晉以後居平/壤城亦曰長安城隨山屈曲南臨浿水)
　　　　(在遼東南復有遼東𤣥莬等數十城隋書曰/大業八年煬帝復高麗度遼水大戰于東岸)
　　　　(擊賊破之進/圍遼東是也)　　　　　隋煬帝
遼東海北翦長鯨風雲萬里清方當銷鋒散馬牛旋師
宴鎬京前歌後舞振軍威飲至解戎衣判不徒行萬里
去空道五原歸
秉旄仗節定遼東俘馘變夷風清歌凱捷九都水歸宴
雒陽宫策功行賞不淹留全軍籍智謀詎似南宫複道
上先封雍齒侯
　　　同前(和帝作/二首)　　　　　　王胄
遼東浿水事龔行俯拾信神兵欲知振旅旋歸樂為聽
凱歌聲十乘元戎纔渡遼扶濊巳氷消詎似百萬臨江
水按轡空迴鑣
天威電邁舉朝鮮信次即言旋還笑魏家司馬懿迢迢
用一年鳴鑾詔蹕發淆潼合爵及疇庸何必豐沛多相
識比屋降堯封
　　　持檝篇(隋遺録曰帝幸江都至汴帝御龍舟蕭/妃乘鳳舸每舟擇妙麗女子千人執雕)
　　　　(板鏤金檝號為殿脚女中有呉絳仙者柔麗/不與羣輩齒因有寵於帝帝每倚簾視絳仙)
　　　　(移時不去因吟/持檝篇以賜之)　　　　　隋煬帝(下同/)
舊曲歌桃葉新粧豔落梅將身倚輕檝知是渡江來
　　　鳳艒歌(廣五行志曰隋煬帝三月三日/江上作鳳艒歌乃唐興之兆)
三月三日向江頭正見鯉魚波上游意欲埀鈎往撩取
恐是蛟龍還復休
　　　迷樓歌(迷樓記曰大業九年帝將再幸江都有/迷樓宫人夜歌云云帝聞其歌披衣起)
　　　　(聽召宫女問之云孰使汝歌也汝自為之邪/宫女曰臣有弟在民間曰道途兒童多唱此)
　　　　(帝黙然久之曰天啟之也因索酒自歌云云/後帝幸江都唐帝起兵入京焚迷樓火經月)
　　　　(不滅前謡前/詩皆見矣)　　　　　隋煬帝
宫木隂濃燕子飛興衰自古漫成悲它日迷樓更好景
宫中吐豔變紅輝
　　　迷樓宫人歌　　　　　　杭静
河南楊柳樹河北李花營楊柳飛綿何處去李花結果
自然成(李花營一作李桃榮楊柳飛綿/何處去一作楊花飛去去何處)
　　　望江南(海山記曰煬帝闢地周二百里為西苑/内為十六院聚巧石為山鑿池為五湖)
　　　　(四海又鑿北海周迴四十里中有三山效蓬/萊方丈瀛洲上皆臺榭迴廊水深數丈開溝)
　　　　(通五湖北海盡通行龍鳳舸帝多汎東湖因/制湖上曲望江南八闋云樂府雜録曰望江)
　　　　(南者朱崖李太尉鎮關西日為亡妓謝秋娘/所撰本名謝秋娘後改此名亦曰夢江南西)
　　　　(溪叢語曰李太尉鎮關西日為亡姬謝秋娘/作後進入教坊楊慎詞品曰傳竒有煬帝望)
　　　　(江南數曲不類六/朝人語傳疑可也)　　　　隋煬帝
湖上月徧照列仙家水浸寒光舖枕簟浪攪晴影走金
虵偏稱汎靈槎　光景好輕彩望中斜清露冷侵銀兔
影西風吹落桂枝花開宴思無涯
湖上柳煙裏不勝埀宿霧洗開明媚眼東風揺弄好腰
肢煙雨更相宜　環曲岸隂覆畫橋低線拂行人春晩
後絮飛晴雪暖風時幽意更依依
湖上雪風急墮還多輕片有時敲竹户素華無韻入澄
波望外玉相磨　湖水逺天地色同和仰面莫思梁苑
賦朝來且聽玉人歌不醉擬如何
湖上草碧翠浪通津脩帶不為歌舞緩濃鋪堪作醉人
茵無意襯香衾　晴霽後顔色一般新遊子不歸生滿
地佳人逺意寄青春留咏卒難伸
湖上花天水浸靈芽淺蕊水邊匀玉粉濃苞天外剪明
霞只在列仙家　開爛漫挿髩若相遮水殿春寒幽冷
豔玉軒晴照暖添華清賞思何賒
湖上女精選正輕盈猶恨乍離金殿侣相將盡是採蓮
人清唱謾頻頻　軒内好嬉戲下龍津玉管朱絃聞盡
夜踏青鬬草事青春玉輦從羣真
湖上酒終日助清歡檀板輕聲銀甲緩醅浮香米玉蛆
寒醉眼暗相看　春殿晩仙豔奉杯盤湖上風光真可
愛醉鄉天地就中寛帝主正清安
湖上水流遶禁園中斜日影揺清翠動落花香暖衆紋
紅蘋末起清風　閒縱目魚躍小蓮東汎汎輕揺蘭棹
穏沈沈寒影上仙宫逺意更重重
　　　東征歌(文中子世家曰隋仁壽三年文中子西/遊長安見文帝奏太平十有二策帝下)
　　　　(其議於公卿公卿不悦文中子知謀之不/用賦東征之歌而歸帝聞而再徵之不至)
　　　　　　　　　　　　　　隋王通
我思國家兮逺遊京畿忽逢帝王兮降禮布衣遂懷古
人之心兮將興太平之基時異事變兮志乖願違吁嗟
道之不行兮埀翅東歸皇之不斷兮勞身西飛
　　　河曲遊(魏文帝與呉質書曰/時駕而遊北遵河曲)　隋盧思道
鄴下盛風流河曲有名遊應徐託後乘車馬踐芳洲丰
茸雞樹宻遥裔鶴煙稠日上疑高蓋雲起類重樓金羈
自沃若蘭棹成夷猶懸匏動清吹采菱轉豔謳還珂響
金埒歸袂拂銅溝唯畏三春晩勿言千載憂
　　　城南隅讌(曹植與丁儀詩曰吾與二三子曲讌/此城隅則此本詩也疑非樂府姑從)
　　　　(郭/本)　　　　　　　　　隋盧思道
城南氣初新才王邀故人輕盈雲映日流亂鳥啼春花
飛北寺道弦散南漳濵舞動淮南袖歌揚齊后塵駢鑣
歇夜馬接軫限歸輪公孫飲彌月平原讌浹旬即是消
聲地何須逺避秦
　　　聽鳴蟬篇(北史本傳曰周武帝平齊授思道儀/同三司追赴長安與同輩陽休之等)
　　　　(數人作聽鳴蟬篇思道所為詞意清切為時/人所重新野庾信徧覽諸同作者而歎美之)
　　　　(此與顔之推/並在周時作)　　　　　隋盧思道
聽鳴蟬此聽悲無極羣嘶玉樹裏迴噪金門側長風送
晩聲清露供朝食晚風朝露實多宜秋日高鳴獨見知
輕身蔽數葉哀鳴抱一枝流亂罷還續酸傷合更離蹔
聽别人心即斷纔聞客子淚先埀故鄉已超忽空庭正
蕪沒一夕復一朝坐見涼秋月河流帶地從來嶮峭路
干天不可越紅塵早蔽陸生衣明鏡空悲潘掾髪長安
城裏帝王州鳴鐘列鼎自相求西望漸臺臨太液東瞻
甲觀距龍樓説客恒持小冠出越使常懷寶劒遊學仙
未成便尚主尋源不見巳封侯富貴功名本多豫繁華
輕薄盡無憂詎念嫖姚嗟木梗誰憶田單倦土牛歸去
來青山下秋菊離離日堪把獨焚枯魚宴林野終成獨
校子雲書何如還驅少遊馬(門一作提田/單一作蘭皋)
　　　同前(題云和陽訥言聽鳴/蟬篇同盧思道賦)　　北齊顔之推
聽秋蟬秋蟬非一處細柳高飛夕長楊明月曙歴亂起
秋聲參差攪人慮單吟如轉簫羣噪學調笙逺飄流曼
響多含斷絶聲埀隂自有樂飲露獨為清短緌何足貴
薄羽不羞輕螗蜋翳下偏難見翡翠竿頭絶易驚容止
由來桂林苑無事淹留南斗城城中帝皇里金張及許
史權勢熱如湯意氣誼城市劒影奔星落馬色浮雲起
鼎俎陳龍鳳金石諧宫徵關中滿季心關西饒孔子詎
用虞公立國臣誰愛韓王游説士紅顔宿昔同春花素
髩俄頃變秋草中腸自有極那堪教作轉輪車(見初學/記紅顔)
(以下/脱誤)
　　　昔昔鹽(樂苑曰昔昔鹽羽調曲唐亦為舞曲昔/一作析小説舊聞曰隋煬帝善屬文不)
　　　　(欲人出其右薛道衡由是得罪後因事誅之/曰更能作空梁落燕泥否洪邁容齋續筆曰)
　　　　(昔昔鹽凡十韻唐趙嘏廣之為二十章𤣥怪/録載籧篨三娘工唱阿鵲鹽又有突厥鹽黄)
　　　　(帝鹽白鴿鹽神雀鹽疎勒鹽滿座鹽歸國鹽/唐詩媚賴吳娘唱是鹽更奏新聲刮骨鹽然)
　　　　(則歌詩謂之鹽者如吟行曲引之類云今南/嶽廟獻神樂曲有黄帝鹽而俗傳以為黄帝)
　　　　(炎韋縠編唐才調詩以趙詩為劉長卿而題/為别宕子怨誤矣丹鉛餘録曰梁樂府夜夜)
　　　　(曲或名昔昔鹽昔即夜也列子昔昔夢為君/鹽亦曲之别名按此則薛詩當附沈約夜夜)
　　　　(曲矣然其説未見/他出仍從舊録)　　　　隋薛道衡
垂柳覆金堤蘼蕪葉復齊水溢芙蓉沼花飛桃李蹊採
桑秦氏女織錦竇家妻關山别蕩子風月守空閨恒斂
千金笑長垂雙玉啼盤龍隨鏡隠彩鳳逐帷低飛魂同
夜鵲倦寢憶晨雞暗牖懸蛛網空梁落燕泥前年過代
北今嵗往遼西一去無消息那能惜馬蹄
　　　同前　　　　　　　　　無名氏
名落風煙外瑶臺道路賒何如連御苑别自有仙家此
地囘鸞駕縁溪滿翠華洞中明月夜牕下發煙霞
　　　芙蓉花　　　　　　　　隋辛德源
洛神挺凝素文君拂豔紅麗質徒相比鮮彩兩難同光
臨照波日香隨出岸風涉江良自逺託意在無窮
　　　浮遊花(樂府無名氏左/克明作辛德源)　　　隋辛德源
牕中斜日照池上落花浮若畏春風晩當思秉燭遊
　　　西園遊上才(沈約詠月詩曰月華臨静夜夜静/滅氛埃方暉竟户入圓影隙中來)
　　　　(高樓切思婦西園遊上才因/以為題也按此亦非樂府)隋王胄(樂府無/名氏)
西園遊上才清夜可徘徊月桂臨樽上山雲影蓋來飛
花隨燭度疎葉向帷開當軒顧應阮還覺賤鄒枚
　　　登名山行(一作/篇)　　　　　　隋李巨仁
名山本鎮地迢遞上凌霄雲開金闕迥霧起石梁遥翠
微横鳥路珠樹拂星橋風急清溪晩霞散赤城朝寓目
幽棲地駕言尋綺季跡絶桃源士忘情漆園吏抽簪傲
九辟脱屣輕千駟沈冥負俗心疎索凌雲意蒼蒼聳極
天伏眺盡山川疊峰如積浪分崕若斷煙淺深聞度雨
輕重聽飛泉采藥逢三島尋真遇九仙藏書凡幾代看
博已經年逝將追羽客千載一來旋(金闕迴一作金/澗近尋一作追)
　　　胥臺露(按蘇臺一名胥臺此詩意惜其頽圮耳/樂府遺聲時景二十五曲有胥臺露未)
　　　　(知所/據)　　　　　　　　隋庾抱
胥臺既落構荆棘稍侵扉棟拆連雲影梁摧照日暉翔
鶤遂不反巢燕反無歸唯有團階露承睫共霑衣
　　　委靡辭(意義/可疑)　　　　　　隋僧沸大
宿心嘉爾故固良媒問名諧帥占相良時慘慘惕惕懼
爾不來既覩爾顔我心怡怡今不合歡豈徒費哉斯誓
為定淑女何疑
　　　十索(四首樂苑曰十/索羽調曲也)　　　　隋丁六娘
裙裁孔雀羅紅緑相參對映以蛟龍錦分明竒可愛麤
細君自知從郎索衣帶
為性愛風光偏憎良夜促曼眼腕中嬌相看無厭足歡
情不耐眠從郎索花燭
君言花勝人人今去花近寄語落花風莫吹花落盡欲
作勝花粧從郎索紅粉
二八好容顔非意得相關逢桑欲採折尋枝倒嬾攀欲
呈纎纎手從郎索指環
　　　同前(二首郭本無名氏選/詩拾遺併作丁六娘)
含嬌不自轉送眼勞相望無那關情伴共入同心帳欲
防人眼多從郎索錦障
蘭房下翠帷蓮帳舒鴛錦歡情宜早暢密意須同寢欲
共作纒綿從郎索花枕
　
　古樂苑巻四十
欽定四庫全書
　古樂苑巻四十一
　　　　　　　　　　　　明　梅鼎祚　編
　襍歌謠辭(誦氏諺語不錄/郭  舊序)
　　(詩曰心之憂矣我歌且謠爾雅曰徒歌謂之謠廣/雅曰聲比於琴瑟曰歌韓詩章句曰有章曲曰歌)
　　(無章曲曰謠按漢書五行志曰傳曰言之不從是/謂不艾厥咎僭厥罰恒陽厥極憂時則有詩妖君)
　　(炕陽而暴虐臣畏刑而拑口則怨謗之氣發於歌/謠故有詩妖文心雕龍曰庻婦謳吟土風詩官採)
　　(言樂盲被律志感絲篁氣變金石冊府元龜曰古/者命輶軒之使廵萬國采異言靡不畢載以為奏)
　　(籍王者所以觀風俗之得失以考政也國風雅頌/由是生焉春秋以来乃有婉孌總角之謠傳於閭)
　　(巷皆成章協律著禍福之先兆推尋參驗信而有/徵此皆本傳詩奴之指以序述歌謠者也若劉勰)
　　(之論頌曰頌者容也夫民各有心勿壅惟口晉輿/之稱原田魯氏之刺裘鞞直言不詠短辭以諷丘)
　　(明子髙並諜為誦斯則野誦之變體浸被乎人亊/矣論諺曰諺者直語也喪言亦不及交故弔亦稱)
　　(諺㕓路淺言有實無華鄒穆公云囊漏儲中皆其/類也太誓古人有言牝雞無晨太雅云人亦冇言)
　　(惟憂用老並上古遺諺詩書可引者也又曰夫心/險如山口壅若川怨怒之情不一歡謔之言無方)
　　(昔華元棄甲城者發睅目之謳臧紇喪師國人造/侏儒之歌並嗤戲形貌内怨為俳也又蠶解鄙諺)
　　(貍首淫哇茍可箴戒載于禮典故知諧辭讔言亦/無棄矣以上所稱殊名一義樂府舊載百一僅存)
　　(近代詩紀亦頗闕逸今編古歌謠諺于首/次以厯代間參鈎䜟仍從郭氏總歸歌謠)
　　古歌
　　　擊壤歌(帝王世紀曰帝尭之世天下太和百姓/無事有八九十老人擊壤而歌  風土)
　　　　(記壤以木為之前廣後銳長三四寸形如屐/臘節童少以為戲分部如摘博藝經云長尺)
　　　　(四潤三寸將戲先側一壤于地遙于三四十/歩以手中壤􁥽之中者為上古野老戲也)
日出而作日入而息鑿井而飲耕田而食帝何力於我
哉(力字為韻一作帝/力於我何冇哉)
　　　　(髙士傳曰壤父者尭時人年八十餘而擊/壤於道中觀者曰大哉帝之德也壤父曰)
　吾日出而作日入而息鑿井而飲耕田而食帝何德
　於我哉
　　　夏人歌(韓詩外傳曰桀為酒池糟隄縱靡靡之/樂一鼓而牛飲者三千人羣臣皆相持)
　　　　(而歌尚書大傳曰夏人飲酒醉者持不醉者/不醉者持醉者而歌曰盍歸乎薄薄亦大矣)
　　　　(伊尹退而更曰覺兮較兮吾大命格兮/去不善而從善何不樂兮薄湯之都也)
江水沛兮舟楫敗兮我王廢兮趣歸於薄薄亦大兮(沛/敗)
(並叶趣音促/薄一作亳)
樂兮樂兮四牡蹻兮六轡沃兮去不善而從善何不樂
兮(蹻沃/並叶)
　　　宋城者謳(即華元歌左傳鄭公子受命於楚伐/宋宋華元樂吕御之戰於大棘宋師)
　　　　(敗績囚華元獲樂吕宋人以兵車百乘文馬/四駟以贖華元於鄭半入華元逃歸宋城華)
　　　　(元為植廵功城者謳以譏之華元亦作歌/使驂乘者答之役人又復歌之宣公二年)
睅其目皤其腹棄甲而復干思于思棄甲復来(思音腮/或如字)
(則来叶黎多睅出目也皤大/腹也于思  鬚貌思古腮字)
　　　驂乘答歌
牛則有皮犀兕尚多棄甲則那(皮叶蒲波反那猶/何也雖棄甲何害)
　　　役人又歌
從其有皮丹漆若何(皮叶言雖有皮燕丹漆亦/不能成甲也豈可棄之哉)
　　　澤門之晢謳(一作築者歌左傳宋皇國父為太/宰為平公築臺於門妨於農收子)
　　　　(罕請俟農功之畢公弗許/築者謳曰  襄公十七年)
澤門之晢實興我役邑中之黔實慰我心(澤門宋東城/南門也皇國)
(父白晢而居近此子/罕黑色而居邑中)
　　　野人歌(左傳宋朝與衛夫人南/子㑹于洮野人歌之)
既定爾婁豬盍歸吾艾豭(豬古音遮婁豬求子豬以喻/南子艾豭喻宋朝艾老也豭)
(音加牡/豖也)
　　　南蒯歌(一作郷人飲酒歌左傳曰魯昭公十二/年季平子立而不禮於南蒯南蒯以費)
　　　　(叛將適費飲鄉人酒鄉人或歌/曰  南蒯遺之子季氏費宰)
我有圃生之杞乎從我者子乎去我者鄙乎倍其鄰者
恥乎已乎已乎非吾黨之士乎(圖以殖䟽菜枸杞非可/食之物圃不宜生以喻)
(蒯也從我謂為魯不去也子男子/之美稱鄰親也已乎决絶之辭也)
　　　成人歌(禮記檀弓曰成人有其兄死而不為衰/者聞髙子臯為成宰遂為衰成人歌曰)
蠶則績而蠏有匡范則冠而蟬有緌兄則死而子臯為
之衰(成魯邑名匡蠏背殻似匡也范蜂也緌謂蟬/喙長在腹下此蚩兄死者其衰之不為兄也)
　　　齊民歌(齊桓公飲酒醉遺其冠恥之管仲曰公/不雪之以政公曰善因發倉賜貧窮三)
　　　　(日而民/歌之曰)
公胡不復遺其冠乎
　　　齊臺歌(晏子春秋曰景公起大臺之役歲寒不/已國人望晏子晏子見公廼坐飲酒樂)
　　　　(晏子曰若若賜臣臣請歌之歌曰庻民之言/曰云云歌終喟然流涕公止之曰子殆為大)
　　　　(臺之役夫寡/人將速罷之)
凍水洗我若之何太上糜散我若之何(散古轉/入銑)
　庶民之餒我若之何奉上糜敝我若之何(廣文選/載此詩)
　　　穗歌(晏子春秋曰景公為長庲將欲美之有風/雨作公與晏子入坐飲酒致堂上之樂酒)
　　　　(酣晏子作歌曰云云歌終顧而流涕張/躬而舞公遂廢酒罷役不果成長庲)
穗乎不得獲秋風至兮殫零落風雨之弗殺也太上之
靡弊也(殺叶所例反得虞喜志林云/禾有穗兮不  穫殫一作盡)
　　　齊役者歌(晏子春秋曰景公築長庲之臺晏子/侍坐觴三行晏子起舞曰云云舞三)
　　　　(而涕下沾襟景公慙/焉為之罷長庲之役)
歲已暮矣而禾不穫忽忽矣若之何歲已寒矣而役不
罷惙惙矣如之何(穫叶胡/化反)
　　　萊人歌(左傳哀公五年秋齊景公卒冬十月公/子嘉公子駒公子黔奔衛公子鉏公子)
　　　　(陽生来奔萊/人歌之曰)
景公死乎不與埋三軍之士乎不與謀師乎師乎何黨
之乎(埋叶陵之反謀叶謨杯反師衆也/黨所也之往也此哀羣公子失所)
　　　齊人歌(左傳魯哀公二十一年公與齊矦邾子/盟於顧齊人責稽首因歌之責十七年)
　　　　(齊矦為魯公/稽首不見答)
魯人之臯數年不覺使我髙蹈唯其儒書以為二國憂
(臯叶居號反覺去聲憂叶衣虚反臯緩也髙蹈猶逺行/也言魯人臯緩數年不知答齊稽首使我髙蹈来為此)
(㑹二國齊邾也言魯據周禮/不肯答稽首令齊邾逺至)
　　　菜芑歌(史記田常成子與監止俱為左右相相/齊簡公田常心害監止監止幸於簡公)
　　　　(權弗能去於是田常復修釐子之政/以大斗出貸以小斗收齊人歌之曰)
嫗乎菜芑歸乎田成子(劉知幾史通曰田常見在而遽/呼以謚此之不實昭然可見)
　　　楚人誦子文歌(説苑曰楚令尹子文之族有干/法者廷理聞其令尹之族也釋)
　　　　(之子文召廷理而責之遂致其族人於廷理/曰不是刑也吾將死廷理懼遂刑其族人國)
　　　　(人聞之曰若令尹之公也/吾黨何憂乎乃與作歌曰)
子文之族犯國法程廷理釋之子文不聽恤顧怨萌方
正公平(聽平/聲)
　　　楚人歌(説苑曰楚莊王築層臺延石千里延壤/百里大臣諫者七十二人皆死矣有諸)
　　　　(御已者違楚百里而耕謂其耦曰吾將入諫/王委其耕而入見莊王遂解層臺而罷民楚)
　　　　(人歌/之曰)
薪乎菜乎無諸御已訖無子乎菜乎薪乎無諸御已訖
無人乎(菜叶此/禮反)
　　　徐人歌(劉向新序曰延陵季子將聘晉帶寳劍/以過徐君徐君觀劍不言而色欲之季)
　　　　(子未獻也然其心已許之使反而徐若已死/季子於是以劍帶徐君墓樹而去徐人為之)
　　　　(歌/)
延陵季子兮不忘故脫千金之劍兮帶丘墓
　延陵季子不忘舊故千金之劍以帶丘墓(一作/如此)
　　　越謠歌(風土記曰越俗性率朴初與人/交有禮封土壇祭以犬雞祝曰)
君乘車我帶笠他日相逢下車揖君檐簦我跨馬他日
相逢為君下
　卿雖乘車我戴笠後日相逢下車揖我歩行卿乘馬
　後日相逢君當下(一作/如此)
　　　松柏歌(戰國策秦使陳馳誘齊王建入秦遷之/共處之松柏之間餓而死齊人怨建聽)
　　　　(姦人賓客不蚤與諸矦/合從以亾其國歌之曰)
松邪栢邪建共者客邪(一本作住建共者客/邪共地名屬河内)
　　　段干木歌(吕氏春秋曰魏文矦過段干木之閭/而軾之其僕曰君胡為軾曰此非段)
　　　　(干木之閭歟段干木葢賢者也吾安敢不軾/其僕曰然則君何不相之於是君請相之段)
　　　　(干木不肯受則君乃致祿百萬/而時往館之國人相與誦之曰)
吾君好正段干木之敬吾君好忠段干木之隆
　　　鄴民歌(一作魏河内歌一作漳水歌史記曰魏/襄王以史起為鄴令引漳水溉鄴以富)
　　　　(魏之河内而民作歌云風雅/逸篇云史起魏文矦時人)
鄴有賢令兮為史公决漳水兮灌鄴旁終古舄鹵兮生
稻梁(公叶姑/黄反)
　　　秦始皇時民歌(見水經註楊泉物理論曰秦/築長城死者相屬民歌曰)
生男愼勿舉生女哺用脯不見長城下尸骸相支拄(魏/陳)
(琳飲馬長城窟行/内四語與此同)
　　　甘泉歌(一首三秦記曰始皇作驪山陵周廻跨/隂盤縣界水背陵鄣使東西流運大石)
　　　　(於渭北渚民怨之/作甘泉之歌曰)
運石甘泉口渭水不敢流千人唱萬人謳金陵餘石大
如塸(見博/物志)
　運石甘泉口渭水為不流千人一唱萬人相鈎金陵
　下餘石大如􁁊土屋(見關/中記)
　
　
　古樂苑巻四十一
欽定四庫全書
　古樂苑巻四十二
　　　　　　　　　　　　明　梅鼎祚　編
　雜歌謠辭(古謠/誦附)
　　　康衢謠(一作康衢歌列子曰堯治天下五十年/不知天下治與不治與億兆願戴已與)
　　　　(乃微服遊於康衢聞童兒謠云云堯喜問曰/誰教爾為此言童兒曰聞之大夫大夫曰古)
　　　　(詩/也)
立我烝民莫匪爾極不識不知順帝之則
　　　殷末謠
帝惑妲己玉馬走(叶養/里反)
　　　黄澤謠(穆天子傳曰天子東遊/于黄澤使宫樂謠云)
黄之池其馬歕沙皇人威儀黄之澤其馬歕玉皇人受
榖(池一作陀歕䮧也善問切沙叶音莎儀叶音俄澤叶/達各反玉叶音珏受補註作壽穀叶同玉穀生也)
　　　白雲謠(三章穆天子傳曰乙丑天子觴西王母/于瑤池之上西王母為天子謠曰白雲)
　　　　(天子答之曰予歸天子遂驅升于弇山乃紀/丌跡于弇山之石而樹之槐眉曰西王母之)
　　　　(山還歸丌世民作憂以吟曰/比徂弇弇兹山日入所也)
白雲在天山䧙自出道里悠逺山川間之將子無死尚
能復來(䧙音陵出叶尺為反間音諫將/請也尚庶幾也來叶陵之反)
予歸東土和治諸夏萬民平均吾顧見女比及三年將
復而野(治一作洽夏叶後五反顧還也復/反此野而見汝也野叶上與反)
比徂西土爰居其野虎豹為羣於鵲與處嘉命不遵我
惟帝天子大命而不可稱顧世民之恩流涕芔隕吹笙
鼓簧中心翔翔世民之子唯天之望(徂往也於讀曰烏/嘉命不遵言守此)
(一方帝天帝也中心翔翔憂/無薄也唯天之望所瞻望也)
　徂彼西土爰居其所虎豹為羣烏鵲與處嘉命不遷
　我惟帝女彼何世民又將去予吹笙鼓簧中心翺翔
　世民之子維天之望(西王母吟見海外/經即前辭小異)
　　　周宣王時童謠(史記作童女謠史記曰夏后氏/之衰也有二龍止于帝庭而言)
　　　　(曰予褒之二君夏帝卜藏其漦歴夏殷莫敢/發至厲王之末發而觀之漦化為𤣥黿以入)
　　　　(后宫童女遭之而孕生女懼而棄之宣王之/時童女謠曰云云適有夫婦賣是器者宣王)
　　　　(使執之逃于道見鄉者所棄妖子哀而收之/犇於褒褒人有罪請入棄女于王是為褒姒)
　　　　(幽王嬖之/竟為戎滅)
檿弧箕服實亡周國(服叶山桑曰檿弧弓也箕本名服/矢房也舊説以為簸箕之箕非)
　　　鸜鵒謠(漢書五行志曰左氏傳魯文成之世童/謠也至昭公時有鸜鵒來巢公攻季氏)
　　　　(敗出奔齊居外野次乾侯八年死於外/歸葬魯昭公名禂公子宋立是為定公)
鸜之鵒之公出辱之鸜鵒之羽公在外野往饋之馬鸜
鵒跦跦公在乾侯徵褰與襦鸜鵒之巢逺哉遥遥禂父
喪勞宋父以驕鸜鵒鸜鵒往歌來哭(野叶馬叶牡跦跦/音誅叶周跳行貎)
(褰袴也襦在外短衣也禂父昭公死外故喪勞宋父定/公代立故以驕往歌來哭謂昭公生出歌死還哭也)
　　　魯童謠(家語曰齊有一足之鳥飛集於公朝止/於殿前舒翅而跳齊侯怪之使使聘魯)
　　　　(問於孔子孔子曰此鳥名商羊水祥也昔童/兒屈脚振肩而跳且謠云云今齊有之其應)
　　　　(至矣急告民趨治溝渠修隄防將有大水為/災頃之大霖雨水溢汎諸國傷害民人唯齊)
　　　　(有備/不敗)
天將大雨商羊鼓儛
　　　晉獻公時童謠(左氏傳曰晉獻公伐虢圍上陽/問於卜偃曰吾其濟乎偃以童)
　　　　(謠對曰克之十月丙子旦日在尾月在策鶉/火中必是時也冬十二月内子朔晉滅虢虢)
　　　　(公醜奔京師漢書五行志曰周十/二月夏十月也言天者以夏正)
丙之晨龍尾伏辰均服振振取虢之旗鶉之賁賁天策
焞焞火中成軍虢公其奔(龍尾尾星也日月之㑹曰辰/日在尾故尾星伏不見均同)
(也戎事上下同服振振盛貎鶉鶉火星也賁賁烏星之/體也天䇿傳説星時近日星㣲焞焞無光耀也言丙子)
(平旦鶉火中軍/事有成功也)
　　　晉惠公時童謠(漢書五行志曰晉惠公賴秦力/得立立而背秦内殺二大夫國)
　　　　(人不説及更葬其兄恭太子申生而不敬故/詩妖作也後與秦戰為秦所獲立十四年而)
　　　　(死晉人絶之更立其兄重/耳是為文公遂伯諸侯)
恭太子更葬兮後十四年晉亦不昌昌乃在其兄(葬叶/滋即)
(反兄叶/虛王反)
　　　趙童謠(史記趙幽繆王遷五年代地大動六年/大饑民譌言曰云云七年秦人攻趙趙)
　　　　(大將李牧將軍司馬尚將擊之李牧誅司馬/尚免趙忽及齊將顔聚代之趙忽軍破顔聚)
　　　　(亡去以王遷降風俗通曰趙遷信秦反問/之言殺其良將李牧而任趙括遂為所滅)
趙為號秦為笑以為不信視地上生毛(笑平聲上/一作之)
　　　楚昭王時童謠(家語曰楚昭王渡江江中有物/大如斗圓而赤直觸王舟舟人)
　　　　(取之王怪之使使聘於魯問於孔子孔子曰/此萍實也可剖而食之吉祥也唯霸者為能)
　　　　(獲焉使者反王遂食之大美使來以告魯大/夫大夫因子游問曰夫子何以知其然曰吾)
　　　　(昔之鄭過乎陳之野聞童謠云/云此楚王之應也是以知之)
楚王渡江得萍實大如斗赤如日剖而食之甜如蜜
　　　楚人謠(史記曰楚懷王為張儀所欺客死於秦/到王負芻遂為秦所滅百姓哀之為之)
　　　　(語/曰)
楚雖三户亡秦必楚(亡秦漢髙/帝楚人也)
　　　呉夫差時童謠(述異記呉王夫差立春宵宫為/長夜之飲造千石酒鍾又作天)
　　　　(池池中造青龍舟日與西施為水嬉又有/别館在句容楸梧成林樂府云云是也)
梧宫秋呉王愁
　　　靈寶謠(靈寶要畧曰昔太上以靈寶五篇真文/以授帝嚳帝嚳將仙封之於鍾山至夏)
　　　　(禹巡狩度弱水登鍾山遂得是文後復封之/包山洞庭之室呉王闔閭出遊包山見一人)
　　　　(自言姓山名隠居闔閭扣之乃入洞庭取素/書一巻呈闔閭其文不可識令人齎之問孔)
　　　　(子孔子曰丘聞童謠/云云闔閭乃尊事之)
呉王出遊觀震湖龍威文人山隠居北上包山入靈墟
乃入洞庭竊禹書天地大文不可舒此文長傳百六初
若强取出喪國廬
　　　包山謠(見楊方呉越春秋沈懷逺南越志曰牛/女之分揚州之末土也爰有太山實曰)
　　　　(秦望又有石簣峻起/立内有金簡玉字)
禹得金簡玉字書藏洞庭包山湖
　　　攻狄謠(戰國䇿曰田單攻狄三/月而不克齊嬰兒謠曰)
大冠若箕脩劍拄頥攻狄不能下壘枯丘(能叶年題反/壘字下一有)
(子字丘叶祛其反大冠武冠也壘枯丘謂空寸一丘為/壘説苑作梧丘地名也通鑑云攻狄不能下壘枯骨成)
(丘/)
　　　秦人謠(見張衡西京賦注虞喜志林曰秦穆公/夢之天帝所奏鈞天樂賜以金䇿祚世)
　　　　(之業當時/有謠曰)
天帝醉秦㬥金誤隕石墜(風雅逸篇註曰張平子曰昔/者天帝説秦穆公而覲之饗)
(以鈞天廣樂帝有醉焉乃為金䇿賜用此土而翦諸/鶉首即此説也葢憤亂疾世若詩所謂視天夢夢者)
　　　泗上謠(水經注周顯王四十二年九鼎淪沒泗/淵秦始皇時見於泗水始皇大喜使數)
　　　　(千人入水系而行未出龍齒/嚙斷其系故泗上為之謠曰)
稱樂太早絶鼎系
　　　巴謠歌(芧君内傳曰秦始皇三十一年九月庚/子茅盈髙祖濛於華山之中乘雲駕鶴)
　　　　(白日昇天先是時有巴謠歌始皇聞謠歌而/問其故父老具對曰此仙人之謠歌勸帝求)
　　　　(長生之術於是始皇欣然乃/有尋仙之志因改臘曰嘉平)
神仙得者茅初成駕龍上昇入太清時下𤣥洲戲赤城
繼世而往在我盈帝若學之臈嘉平
　　　秦世謠(異苑曰秦世有謠云云始皇既坑儒焚/典乃發孔子墓欲取諸經傳壙既啟於)
　　　　(是悉如謠者之言又言謠文刋在塚壁政甚/惡之及達沙丘而修别路見一羣小兒輦沙)
　　　　(為阜問云沙/丘從此得病)
秦始皇奄僵開吾户據吾牀飲吾酒唾吾漿飡吾飲以
為糧張吾弓射東墻前至沙丘當滅亡
不知何一男子自稱秦始皇上我堂踞我牀顛倒衣裳
至沙丘而亡(王充論衡孔子遺秘/書云云不謂謠也)
　　　河圖引蜀謠
汶阜之山江出其腹帝以㑹昌神以建福
　　　列女傳引古謠
食石食金鹽可以支常久食石食玉䜴可以得長壽
　　(誦/)有焱氏頌(莊子天運篇北門成問於黄帝曰帝/張咸池之樂於洞庭之野吾始聞之)
　　　　(懼復聞之怠卒聞之而惑蕩蕩黙黙乃不自/得帝曰天機不張而五官皆備此之謂天樂)
　　　　(無言而心就故有焱氏為之頌曰云云女欲/聽之而無接焉而故惑也  註此乃無樂之)
　　　　(樂樂之/至也)
聽之不聞其聲視之不見其形充滿天地苞裹六極
　　　輿人誦(國語曰晉惠公入而背内外之賂輿人/誦之曰  惠公獻公庶子夷吾也外秦)
　　　　(内里丕也輿衆/也不歌曰誦)
佞之見佞果喪其田詐之見詐果喪其賂得國而狃終
逢其咎喪田不懲禍亂其興(佞謂里丕受惠公賂田而/納之見佞謂惠公入而不)
(予里丕不得其賂田詐謂秦以詐立惠公見詐謂惠公/入而背之秦不得其賂地狃忕也咎謂惠公敗於韓丕)
(鄭不得田不懲艾復欲與秦共納重耳惠公殺/之  佞叶稱因反田音與陳同詐叶莊助反)
　　　恭世子誦(國語晉惠公改葬共世子臭達于外/國人誦之曰  共世子申生也獻公)
　　　　(時申生葬不如禮故改葬之惠公烝於獻公/夫人賈君故申生臭達於外不欲為無禮者)
　　　　(所葬/也)
貞之無報也孰是人斯而有是臭也貞為不聽信為不
誠國斯無刑媮居幸生不更厥貞大命其傾威兮懷兮
各聚爾有以待所歸兮猗兮違兮心之哀兮歲之二七
其靡有微兮若翟公子吾是之依兮鎮撫國家為王妃
兮(貞正也以正葬之而不見聽也信心行之不見誠也/刑法也言惠公偷竊居位徼幸而生威畏也懷思也)
(言國人畏惠公思重耳也倚歎也違去也二七十四歲/也微亡也靡有徼者亦亡謂子圉也翟公子指重耳時)
(出居於翟也言重耳當霸諸侯為王妃耦/報叶敷救反懷叶胡威反哀叶於希反)
　　　輿人誦(一作歌左傳晉侯宋公齊國歸父崔夭/秦小子憖次於城濮楚師背酅而舍晉)
　　　　(侯患之聽輿人之誦曰險酅尸圭反丘/陵險阻名晉侯恐衆畏  故聽其歌誦)
原田每每舍其舊而新是謀(每平聲謀音媒髙平曰原/喻晉軍美盛若原田之草)
(每毎然可以謀立/新功不足念舊惠)
　　　朱儒誦(一作歌左傳襄公四年邾人莒人伐/鄫臧紇救鄫敗于狐駘國人誦之曰)
臧之狐裘敗我於狐駘我君小子朱儒是使朱儒朱儒
使我敗於邾(狐裘大夫之服襄公㓜弱故曰小子臧紇/短小故曰朱儒  裘叶渠之反駘叶盈之)
(反/)
　　　子產誦(二章一作歌左傳曰鄭子/産從政一年輿人誦之曰)
取我衣冠而禇之取我田疇而伍之孰殺子産吾其與
之(禇衣囊也衣冠非/法者收之不敢服)
　　　(及三年又/誦之曰)
我有子弟子産誨之我有田疇子産殖之子産而死誰
其嗣之(誨古叶志殖/叶時吏反)
　　　孔子誦(二章辭亦見家語孔叢子吕氏春秋曰/孔子始用於魯魯人鷖誦之曰  鷖人)
　　　　(名/也)
麛裘而鞞投之無戾鞞之麛裘投之無郵(麛鹿子也其/皮以為裘加)
(裼衣以朝天子也鞞小貎投棄也戾郵皆/罪也  鞞叶毗臂反孔叢子作芾下同)
　　　(及三月政成化/既行又作誦曰)
衮衣章甫實獲我所章甫衮衣惠我無私(衮衣公侯服/也章甫儒冠)
(也/)
　　　齊人誦(七畧作齊語史記茍卿趙人年五十始/來遊學於齊騶衍術迂大而閎辨奭也)
　　　　(文具難施淳于髠久與處/時有得善言故齊人誦曰)
天口駢談天衍雕龍奭炙轂過髠(史記無天口駢三字/駢田駢也騶衍所言)
(五徳終始天地廣大故曰談天騶奭脩衍之文飭若雕/鏤龍文故曰雕龍過字作輠輠者車之盛膏器也炙之)
(雖盡猶有餘流言淳于/髠智不盡如炙輠也)
　
　
　
　
　古樂苑巻四十二
欽定四庫全書
　古樂苑卷四十三
　　　　　　　　　　　　明　梅鼎祚　編
　襍歌謠辭(古諺/)
　　夏諺(越絶書曰禹廵狩大越見耆老納詩書審銓/衡平斗斛夏諺云云  見太平御覽按今越)
　　　(絶無/此諺)
吾王不遊吾何以休吾王不豫吾何以助一遊一豫為
諸矦度(劉熈曰春行曰遊秋行曰豫左傳季氏有嘉樹/韓宣子譽之服䖍曰譽與豫同遊於樹下也唐)
(宋之問詩春/豫臨池近)
　　太公兵法
　　　引黄帝語(賈子書引止日中必彗操刀必割二/句其餘見太公兵法即漢蓻文志黄)
　　　　(帝巾机/銘也)
日中不彗是謂失時操刀不割失利之期執斧不伐賊
人將来涓涓不塞將為江河熒熒不救炎炎奈何兩葉
不去將用斧柯為虺弗摧行將為蛇(来叶陵之反/蛇叶唐何反)
　　六韜
天下攘攘皆為利往天下熈熈皆為利来(叶/)
　　左傳
　　　周諺(魯隱公十一年滕矦薛矦来朝爭長公使/羽父請于薛矦曰周諺有之云云周之宗)
　　　　(盟異姓為後/乃長滕矦)
山有木工則度之賓有禮主則擇之(度音/宅)
　　　周諺(初虞矦有玉虞公求旃弗獻既而悔之/曰周諺有之云云吾焉用此乃獻之)
匹夫無罪懐璧其罪
　　　晉士蒍引諺(晉獻公為太子申生城曲沃士蒍/曰太子不得立矣不如逃之無使)
　　　　(罪至且諺曰云云天/若祚太子其無晉乎)
心苟無瑕何恤乎無家
　　　虢宫之竒引諺(晉假道於虞以伐虢宮之奇諫/曰虢虞之表也虢亾虞必從之)
　　　　(諺所謂云云者其虞虢/之謂也不聽晉㓕虞)
輔車相依唇亾齒寒(輔頰也車牙車又曰頷車上牙/骨之名也輔為外表車是内骨)
　　　鄭孔叔引諺(齊人伐鄭孔叔言於鄭伯曰諺有/之云云既不能彊又不能弱所以)
　　　　(病也請下齊以救國/鄭殺齊矦以說于齊)
心則不競何憚於病
　　　宋樂豫引諺(宋昭公欲去羣公子樂豫曰公族/公室之枝葉也葛藟猶能庇其本)
　　　　(根况君子乎諺/所謂云云者也)
庇焉而縱尋斧焉(八尺曰尋所以量木也借木之/庇而縱放尋以量之斧以伐之)
　　　鄭子家引言(晉矦不見鄭伯以為貳於楚也鄭/子家使執訊而與之書以告趙宣)
　　　　(子曰古之人有言曰云云又曰云云小國之/事大國也德則其人也不德則其鹿也鋌而)
　　　　(走險急何能擇將悉敝賦以/待於儵晉鞏朔行成於鄭)
畏首畏尾身其餘幾
鹿死不擇音(音當作蔭/茠蔭也)
　　　申叔時引人言(楚人伐陳因縣陳陳矦在晉申/叔時曰夏徵舒弑其君其罪大)
　　　　(矣抑人亦有言曰云云諸矦之從也曰討/有罪也今縣陳貪其富也無乃下可乎)
牽牛以蹊人之田而奪之牛牽牛以蹊者信有罪矣而
奪之牛罸已重矣
　　　晉伯宗引古言(楚子圜宋宋告急於晉晉矦欲/救之伯宗曰不可古人有言曰)
　　　　(云云天方授楚未可與爭諺曰髙/下云云天之道也君其待之乃止)
雖鞭之長不及馬腹
髙下在心川澤納汚山藪藏疾瑾瑜匿瑕國君含垢(漢/書)
(亦引此無髙/下在心一句)
　　　晉羊舌職引諺(晉命士㑹將中軍于是晉國之/盗逃歸于秦羊舌職曰善人在)
　　　　(上則國無/幸民諺曰)
民之多幸國之不幸也
　　　晉韓厥引古言(晉欒書中行偃執厲公召韓厥/厥辭曰古之人有言曰云云而)
　　　　(况君/乎)
殺老牛莫之敢尸
　　　劉子引諺(天王使劉定公勞趙孟於潁館於洛/汭劉子曰子盍亦逺績禹功而大庇)
　　　　(民乎對曰吾儕偷食朝不謀夕何其長也劉/子歸以語王曰諺所謂老將知而耄及之者)
　　　　(其趙孟之謂/乎何以能久)
老將知而耄及之
　　　衛矦引古言(衛矦入使讓太叔文子曰寡人淹/恤在外二三子皆使寡人聞衛國)
　　　　(之言吾子獨不在寡人古/人有言曰云云寡人怨矣)
非所怨勿怨
　　　齊晏子引諺(初景公欲更晏子之宅辭曰君之/先臣容焉臣不足以嗣之及晏子)
　　　　(如晉公更其宅反則成矣既拜乃毁之而為/里室皆如其舊則使宅人反之且諺曰云云)
　　　　(二三子先卜鄰/矣卒復其舊宅)
非宅是卜惟鄰是卜
　　　魯謝息引言(晉人来治杞田季孫將以成與之/謝息為孟孫守不可曰人有言曰)
雖有挈缾之智守不假器
　　　鄭子産引古言(子產為鄭豐施歸州田於韓宣/子曰日君以公孫叚為能任其)
　　　　(事而賜之州田其子弗敢有古之人/有言曰云云敢以為請宣子受之)
其父析薪其子弗克負荷
　　　子服惠伯引諺(晉人執季孫意如子服惠伯私/於中行穆子曰魯兄弟也土地)
　　　　(猶大所命能具若為夷棄之使事秦楚其何/瘳於晉諺曰臣一主二吾豈無大國乃歸季)
　　　　(孫/)
臣一主二
　　　子產引諺(子產適晉趙景子問曰伯有猶能為/鬼乎子產曰良霄我先君穆公之胄)
　　　　(子良之孫子耳之子敝邑之卿從政三/世矣抑諺曰云云能為鬼不亦宜乎)
蕞爾國而三世執其政柄
　　　子產引諺(鄭駟偃卒其父兄立偃叔父子瑕晉/人使問故子產對曰其子㓜弱其一)
　　　　(二父兄私族於謀而立長親寡君與其二三/老曰抑天實剝亂是吾何知焉諺曰云云民)
　　　　(有兵亂猶或過之而/况敢知天之所亂)
無過亂門(宋對楚薳越人有言/曰惟亂門之無過)
　　　子瑕引諺(楚靈王執呉王弟蹶由以歸令尹子/瑕言于楚子曰彼何罪諺所謂云云)
　　　　(者楚之謂矣舍前之/忿可也乃歸蹶由)
室於怒市於色(戰國䇿怒於/室者色於市)
　　　范獻子引言(鄭伯如晉子大叔相見范獻子獻/子曰若王室何對曰老夫其國家)
　　　　(不能恤敢及王室抑人亦有言曰云云今王/室實蠢蠢焉吾小國懼矣然大國之憂也吾)
　　　　(子其/圖之)
嫠不恤其緯而憂宗周之隕為將及焉
　　　魏子引諺(梗陽人有獄賂以女樂魏子將受之/魏戊謂閻設女寛曰吾子必諫饋入)
　　　　(召之比食三歎既食魏子曰吾聞諸伯叔諺曰/云云吾子置食之間三歎何也同辭而對曰)
　　　　(饋之始至恐其不足是以歎中置自咎曰豈/將軍食之而有不足是以再歎及饋之畢願)
　　　　(以小人之腹為君子之心/屬厭而已獻子辭梗陽人)
惟食忘憂(國語作惟食/可以忘憂)
　　　戲陽速引諺(衛矦為夫人南子召宋朝大子蒯/瞶羞之謂戲陽速曰從我而朝少)
　　　　(君我顧乃殺之速不進大子奔宋速告人曰/大子無道使余殺其母許而弗為以紓予死)
　　　　(諺曰云云/吾以信義)
民保於信
　　　楚文子引諺(司馬子良生子越椒子文曰必殺/之是子也熊虎之狀而豺狼之聲)
　　　　(弗殺必滅若敖氏矣諺曰云云/是乃狼也其可畜乎子良不可)
狼子野心
　　　語
飛失在上走驛在下(兵交使在其間今語/兩國兵交不罪来使)
　　國語
　　　富辰引言(襄王十三年鄭人伐滑王使遊孫伯/請滑鄭人執之王怒將以翟伐鄭富)
　　　　(辰諫曰不可人有言曰云云周文/公之詩曰兄弟閲於墻外禦其侮)
兄弟讒䦧侮人百里
　　　單襄公引言(晉克楚使郤至告慶於周召桓公/與之語至稱三伐召桓公以告單)
　　　　(襄公襄公曰人有言曰兵在其頸其郤至之/謂乎君子不自稱也非以讓也惡其盖人也)
　　　　(求盖人其抑下滋甚故聖人貴讓/且諺曰云云郤至歸明年死難)
兵在其頸
獸惡其網民惡其上
　　　太子晉引言(周靈王二十二年穀洛闘將毁王/宮王欲壅之太子晉諫曰不可今)
　　　　(吾執政無乃實有所避而滑夫二川之神使/至於爭明以妨王宮王而飾之無乃不可乎)
　　　　(人有言曰/云云又曰)
無過亂人之門
佐雝者嘗焉佐鬬者傷焉(今俗語助祭得/食助鬪得傷)
禍不好不能為禍(猶財色之禍/生於好之)
　　　伶州鳩引諺(景王作大錢鑄大鐘鐘成伶人告/龢伶州鳩對曰臣不知其龢也且)
　　　　(民所曹好鮮其不濟也其所曹惡鮮其不廢/也故諺曰云云今三年之中而害金再興焉)
　　　　(懼一之廢也/王崩鐘不龢)
衆心成城衆口鑠金
　　　衛彪傒引諺(周敬王十年劉文公與萇𢎞欲城/成周將合諸矦衛彪傒適周見單)
　　　　(穆公曰萇劉其不沒乎諺曰云云后稷勤周/十有五世而興幽王亂之十有四世守府之)
　　　　(謂多胡/可興也)
從善如登從惡如崩
　　　鄭叔詹引諺(晉公子重耳過鄭鄭文公不禮叔/詹諫弗聽曰若不禮焉則請殺之)
　　　　(諺曰/云云)
黍稷無成不能為榮黍不為黍不能蕃膴稷不為稷不
能蕃殖所生不疑惟德之基(為黍為稷之為成也所生/謂種黍得黍種稷得稷唯)
(在所樹言禍/福亦猶是也)
　　　諸稽郢引諺(呉伐越越使諸稽郢行成於呉曰/夫諺曰云云今天王既封殖越國)
　　　　(乂刈亾之雖四方之諸矦/則何實以事呉呉許之)
狐埋之而狐搰之是以無成功
　　　越王引諺(越將伐呉數問於范蠡范蠡曰未可/也王姑待之王曰諺有之云云今歲)
　　　　(晚矣子/將奈何)
觥飯不及壺飱(盛饌未具不如壺/飱之救饑疾也)
　　戰國策
　　　蘇秦引語(秦攻趙蘇秦謂秦王曰今雖/得邯鄲非國之長利也語曰)
戰勝而國危者物不斷也功大而權輕者地不入也
　　　又(蘇秦說齊閔王曰語曰云云何則後起之籍/也今天下之相與也不並㓕有能案兵而後)
　　　　(起寄怨而誅不直㣲用兵而寄/於義則亡天下可跼足而須也)
騏驥之衰也駑馬先之孟賁之倦也女子勝之
　　　張儀引言(張儀說秦王曰夫戰者萬乘之存亾/也且臣聞之曰云云言所以舉破天)
　　　　(下之從舉趙王韓臣荆魏/親齊燕以成霸王之名)
削株掘根無與禍鄰禍乃不存(按國䇿止云臣聞之不/云諺語若臣聞之之類)
(載籍頗多但此實似古語耳即此篇前亦有臣聞之/曰以亂攻治者亡以邪攻正者亡以逆攻順者亡)
　　　莊辛引鄙語(莊辛謂楚襄王曰君王左州矦右/夏矦輦從鄢陵君與壽陵君楚國)
　　　　(必亡矣去之趙五月秦果舉鄢郢王使人徴/莊辛于趙曰今亊至於此為之柰何對曰臣)
　　　　(聞鄙/語曰)
見兎而顧犬未為晚也亡羊而補牢未為遲也(牢一/作籬)
　　　楚人引諺(楚䇿或謂黄齊曰人皆以謂公不善/於富摯諺曰云云今王善富摯而公)
　　　　(不善也是/不臣也)
見君之乘下之見杖起之(下音户起/音去上聲)
　　　荀卿引語(孫子為蘭陵令春申君使人謝孫子/孫子去之趙春申君使人請孫子於)
　　　　(趙孫子為書謝曰癘人憐王此不恭之語也/雖然不可不審察也此為刼弑死亾之主言)
　　　　(也註云癘雖惡猶愈/于劫弑故反憐王)
癘人憐王
　　　武靈王引諺(趙武靈王始出胡服之令羣/臣皆諫止王王曰諺云云)
以書為御者不盡馬之情以古制今者不逹事之變(亦/見)
(史/記)
　　　孟嘗君引鄙語(孟嘗君擇舍人以為武城/吏而遺之曰鄙語豈不曰)
借車者馳之借衣者被之(言弗愛也/被叶音披)
　　　蘇秦引鄙語(蘇秦為趙合從説韓曰臣聞鄙語/云云今大王西面交臂而臣亊秦)
　　　　(何以異於/牛後乎)
寧為雞口無為牛後(顔氏家訓曰按延篤戰國策音義/曰尸雞中之主從牛子也然則口)
(當為尸後當為/從俗寫誤也)
　　　蘇代引諺(秦圍宜陽蘇代為公仲謂向壽曰禽/困覆車秦楚合復攻韓韓必亾公仲)
　　　　(躬率其私徒以闘於秦諺曰云云人皆言楚/之多詐也而公必之是自為貴也不如善韓)
　　　　(以待/之)
貴其所以貴者貴(以貴人所同貴按風雅逸篇亦以禽/困覆車為古語國策不云何語也)
　　　燕王喜引語(燕王喜與樂間謀伐趙不可王大/怒起六十萬以攻趙燕人大敗樂)
　　　　(間入趙王以書謝曰/語曰云云諺曰云云)
仁不輕絶智不輕怨
厚者不毀人以自益也仁者不危人以要名也
　　史記(史記漢書事屬/漢者仍後入漢)
　　　趙肥義引諺(趙主父初以長子長為太子後得/呉娃生子何乃立何為王章心不)
　　　　(服其弟所立主父又使田不禮相李兌謂肥/義曰二人相得必有謀子奚不稱疾母出肥)
　　　　(義曰不可昔者主父以王屬義也諺曰云云/吾言已在前矣後章與田不禮作亂令召王)
　　　　(肥義先/入殺之)
死者復生生者不愧
　　　語(楚考烈王無子春申君内李園女弟有身進/之王生子男立為太子園陰養死士欲殺春)
　　　　(申君以滅口朱英謂春申君曰君置臣郎中/楚王卒李園必先入臣為君殺李園不聽後)
　　　　(王卒李園果先入伏死士刺春申君斬其頭/太史公曰語曰云云春申君失李英之謂邪)
當斷不斷反受其亂
　　　商君引語(商君曰子觀我治秦也孰與五羖大/夫賢趙良曰千羊之皮不如一狐之)
　　　　(腋干人之諾諾不如一士之諤諤良請終日/正言而無誅可乎商君曰語有之矣云云夫)
　　　　(子果肯終日正/言鞅之藥也)
貌言華也至言實也苦言藥也甘言疾也(按風雅逸篇/但載千羊之)
(皮四句為古語而此語反不載然彼/特有似古語耳不云語也今正之)
　　　張儀引周語(張儀傳張儀説魏王曰從人多奮/辭而少可信人主與其辨而牽其)
　　　　(説豈得無眩哉臣聞之云云故願/大王審定計議且賜骸骨歸魏)
積羽沈舟羣輕折軸衆口鑠金積毁銷骨(戰國䇿註周/語也漢中山)
(王傳臣聞衆口銷金積毁銷/骨叢輕折軸羽翮飛肉云云)
　　　諺(樗里子傳樗里秦惠王異母弟樗里/子滑稽多智秦人號曰智囊諺云)
力則任鄙智則樗里
　　　語(太史公曰語曰利令智昬平原君貪馮亭邪/説使趙陷長平兵四十餘萬衆邯鄲幾亾)
利令智昬
　　　鄙語(王翦傳賛引鄙語曰云云白起料敵合變/然不能救患于應矦王翦為秦將夷六國)
　　　　(然不能輔秦建/德以致圽身)
尺有所短寸有所長
　　　蔡澤引語(蔡澤入秦説應矦范睢曰語曰云云/天地之常數也君之功極矣如是而)
　　　　(不退則商君白公呉起大夫種是也吾聞之/鑒於水者見面之容鑒於人者知吉與凶應)
　　　　(矦因謝病/請歸相印)
日中則移月滿則虧物盛則衰(按風雅逸篇不載此語/而載鑒於水者四句為)
(語史記止曰吾聞之不/云語也且本武王鏡銘)
　　　韓子(太史公曰韓子稱云云信哉是言也范雎/蔡澤遊説諸矦至白首無所遇及二人羈)
　　　　(旅入秦踵取卿相/固强弱之勢異也)
長袖善舞多財善賈
　　　古語(鄒陽傳鄒陽者齊人也㳺於梁而介於羊/勝公孫詭之間勝等嫉陽惡之孝王孝王)
　　　　(怒下之吏將欲殺之陽乃從獄中上/書引諺曰云云何則知與不知也)
白頭如新傾葢如故(白上有/冇字)
　　漢書
　　　武帝賢良䇿問引古語(漢書或曰云云/不云古語也)
良工不琢
　　　東方朔引古語
以管窺天以蠡測海以莛撞鐘(史記扁鵲曰以管/窺天以隙視文)
　　後漢書
　　　古語
人所歌舞天必從之人所咀嚼神必凶之(王莾遣更始/將軍亷丹討)
(山東辟馮衍為椽衍説丹曰將軍之先為漢信臣新室/之興英俊不附今漢内潰人懐漢德人所歌舞天必從)
(之按此本古語/而衍引其半)
　　管子
　　　諷桓公
不行其野不違其馬(言馬以行野雖不行/野亦不可不調習也)
墻有耳伏宼在側
　　孔子家語
相馬以輿相士以居
　　曾子
人莫知其子之惡莫知其苖之碩
　　孟子
　　　齊人有言
雖有智慧不如乘勢雖有鎡基不如待時(賈逵曰鎡基/耨也吕氏春)
(秋曰耨六寸/所以間稼)
　　説苑
　　　鄒穆公引周諺
囊漏貯中(文心雕龍/作儲中)
　　列子
　　　楊朱篇引古語
生相憐死相捐
　　　古語
人不㛰宦情欲失半人不衣食君臣道息
　　　周諺
田父可坐殺(晨出夜入自以性之恒啜菽茹藿自以味/之極一朝處以軟毛綈薦以梁肉蘭味心)
(痛體煩内/熱生病矣)
　　莊子
　　　野語
聞道百以為莫已若(河伯/)
　　　古語
美成在久惡成不及改
衆人重利亷士重名賢士尚志聖人貴精
　　荀子
　　　子道篇引古言
衣與繆與不女聊(與音歟聊音留叶力蚪反言雖衣服/我綢繆我而不敬不順則不聊汝也)
　　　大畧篇引民語
欲富乎忍耻矣傾絶矣故舊矣與義分背矣(傾絶謂傾/身絶命而)
(求也分背如人/分背而行也)
　　魯定公記
　　　古語
寧得一把五加不用黄金滿車寧得一把地榆不用明
月寳珠
　　臯魚引古語
枯魚銜索幾何不蠧(索音素/古通)
　　商君書引語(公孫鞅謂秦孝公曰臣聞之疑行無/名疑事無功君亟定變法之慮殆猶)
　　　(天下之/議語曰)
愚者暗於未成智者見於未萌
　　鄒子(名衍/齊人)
　　　古語
截趾適履孰云其愚何與斯人追欲喪軀
　　愼子(名到先申韓/申韓稱之)
不聪不明不能為王不瞽不聾不能為公
　　韓非子
　　　古諺(隰子曰/)
知淵中之魚者不祥(趙文子曰周諺有言察見淵/魚者不祥智料隱逸者殃)
為政猶沐也雖有棄髪之費而有長髪之利也(按風雅/逸篇載)
(諺云奔車之上無仲尼覆舟之下/無伯夷此見韓子安危篇非諺也)
　　鬼谷子
　　　古言(權篇古人有言曰云云言者有/諱忌也衆口爍金言冇曲故也)
口可以食不可以言
　　　古語(今按鬼谷戒蘇秦張儀書云二足下功名/赫赫但春華至秋不得久茂夫女愛不極)
　　　　(席男歡不畢輪痛哉不云古語也/戰國䇿嬖色不敝席寵臣不敝軒)
女愛不敝席男歡不盡輪
　　魯仲連子(漢藝文志冇/魯仲連子)
　　　古諺
百足之蟲三斷不蹶(墨子云馮公之蟲三斷不僵/馮公蟲名僵讀鞠躬之躬)
　　　魯連子
心誠憐白髪𤣥情不怡艶色媸
　　吕覽
　　　齊鄙人諺
居者無載行者無埋(言生不隱謀死不隱忠也/載讀作䅔埋叶陵之反)
　　鶡冠子(楚人居深山以/鶡鳥羽為冠)
中流失船一壺千金(船音循釋名船循/也循水而行也)
　　孔叢子
　　　遺諺(平原君與子髙飲强子髙酒曰昔有遺諺/云云古之聖賢無不能飲也吾子何辭焉)
　　　　(子髙曰聖賢以道德/兼人未聞以飲食也)
堯舜千鍾孔子百觚子路嗑嗑尚飲十榼
　　賈誼書
　　　容經篇
君子重襲小人無由入正人十倍邪辟無由來(倍叶/平聲)
　　劉向别錄
　　　古語
唇亾而齒寒河水崩其壊在山(寒叶胡干反/山叶輪旃反)
(風雅逸篇又載劉向列女傳古語云力田不如遇豐年/力桑不如見國卿刺繡文不如倚市門此本秋胡謂其)
(妻云云不謂諺/也傳止首二句)
　　桓譚引諺
人之相去如牛九尾(風雅逸篇又載云二人同術誰昭/誰冥二虎同穴誰死誰生按此本)
(汲冡周書/非諺也)
　　　桓子新論引諺
人聞長安樂則出門而西向笑知肉味美則對屠門而
大嚼
習伏衆神巧者不過習者之門
　　牟子(東漢太/尉牟融)
　　　古諺
少所見多所怪見槖駝言馬腫背(怪叶古/潰反)
　　劉子(劉晝字/孔昭)
　　　古諺
深不絶涓泉稚子浴其淵髙不絶丘陵跛羊遊其巔
　　應劭漢官儀引語(崔豹古今註曰文武車耳古重/較也文官青耳武官赤耳毛萇)
　　　(詩䟽曰重較/卿士之車耳)
仕宦不止車生耳
　　師春(晉書云汲冡竹書中師春一/篇師春似是造書者姓名)
　　　古語
斧小不勝柯
　　韓嬰詩傳
　　　古詩
昨日何生今日何成必念歸厚必念治生日愼一日完
如金城
　　詩䟽
　　　洛諺
洛鯉伊魴貴於牛羊
　　　齊諺
山上斫檀檖榏先殫(檖音遂榏音兮檀/與檖榏三木相似)
斫檀不諦得檕迷檕迷尚可得駮馬(駮馬亦木名馬音/如塗抹之抺檀與)
(檕迷駮馬三/木又相似)
　　　齊語
疲馬不渡澠水(澠水之/流迅疾)
　　　上黨人調
問婦人欲買赭不謂竈下有黄土欲買釵不謂山中自
有楛
　　詩正義引語
四足之美有麃兩足之美有鷮
　　易緯引古語
一夫兩心㧞刺不深
躓馬破車惡婦破家
　　春秋緯引古語
吐珠於澤誰能不合
月麗于畢雨滂沱月麗于箕風揚沙(叶桑/何反)
　　汜勝之書引古語(汜勝之成帝時為議郎師古曰/劉向别錄云使教田三輔有好)
　　　(田者師之/徙為御史)
土長冒撅陳根可㧞耕者急發(見月令/註農書)
　　四民月令引農語(東漢崔/寔撰)
三月昬參星夕杏花盛桑葉白
河射角堪夜作犂星沒水生骨
　　月令引里語
蜻蛉鳴衣裘成蟋蟀鳴懶婦驚
　　闞駰十三州志(闞駰燉煌人沮/渠蒙遜同時)
峴山張蓋雨滂沛
　　齊民要術(後魏賈/勰撰)
智如禹湯不如常耕(叶居/郎反)
耕而不勞不如作㬥(勞去/反)
子欲富黄金覆(謂秋鋤麥曳/柴壅麥根也)
夏至後不沒狗但雨多溼槖駝五月及澤父子不相借
(積籍二音夏至/前種麻良候也)
羸牛劣馬寒食下(言其乏食瘦/瘠春中必死)
　　水經註引諺(射的山名逺望狀若射矦土人以驗/年之登否的明則米賤的闇則米貴)
射的白斛米百射的𤣥斛米千
　　蔣子萬機論(隋書志魏太/尉蔣濟撰)
猛虎不處卑勢勁鷹不立垂枝
　　抱朴子
古人欲逹勤誦經今世圖官勉治生
　　方囘山經引相冡書
山川而能語葬飾食無所肺腑而能語醫師色如土
　　文選註引古諺
越阡度陌互為主客
　　史炤通鑑䟽引諺
足寒傷心民怨傷國
妍皮不裹癡骨
福至心靈禍来神昧
　　古諺古語(載籍通引/)
終身讓車不枉一舍
莫三人而迷(又曰莫/衆而迷)
惑者知反迷道不逺
不斑白語道失
白刃交前不顧流矢
堂前不糞除郊草不瞻耘
一淵不兩蛟(又曰一栖不兩雄/又曰兩雄不並栖)
井水無大魚新林無長木
林中不賣薪湖上不鬻魚
觸露不搯葵日中不煎韭
乳犬玃虎伏雞摶狸
白璧不可為容容多後福
將飛者翼伏將奮者足跼將噬者爪縮將文者且朴
中規不宻用墜禍辟
鐸以聲自穴膏以明自鑠虎豹之文来射猿狖之㨗来
擉
上求材臣殘木上求魚臣乾谷
遁關不可復亾犴不可再
無鄉之社易為黍肉無國之稷易為求福
　
　古樂苑卷四十三
欽定四庫全書
　古樂苑巻四十四
　　　　　　　　　　　　明　梅鼎祚　編
　雜歌謠辭(漢/歌)
　　　平城歌(漢書曰髙祖自將兵三十二萬擊韓王/信帝先至平城步兵未盡到冒頓縱精)
　　　　(兵三十餘萬圍帝於白登七日漢兵中外不/得救餉樊噲時為上將軍不能解圍天下皆)
　　　　(歌之後用陳平秘計得免白登/在平城東南去平城十餘里)
平城之下亦誠苦七日不食不能彀弩(下一/作圍)
　　　畫一歌(一作百姓歌漢書曰惠帝時曹參代蕭/何為相國初髙帝與何定天下法令既)
　　　　(明具及參守職舉亊無所變更/一遵何之約束於是百姓歌之)
蕭何為法講若畫一曹參代之守而勿失載其清靖民
以寧一(講史記作顜义一作覯/又一作較靖史記作淨)
　　　淮南民歌(漢書曰淮南厲玉長髙帝少子也長/廢法不軌文帝不忍置於法迺載以)
　　　　(輜車處蜀嚴道卭郵遣其子子母從居長不/食而死後民有作歌歌淮南王帝聞之乃追)
　　　　(尊淮南王為厲王/置園如諸侯儀)
一尺布尚可縫一斗粟尚可舂兄弟二人不相容
一尺繒好童童一升粟飽蓬蓬兄弟二人不能相容
(髙誘作鴻烈解叙及/許叔重注其辭云)
　　　衛皇后歌(漢書曰衛子夫為皇后弟/青貴震天下天下歌之)
生男無喜生女無怒獨不見衛子夫霸天下
　　　鄭白渠歌(史記曰韓聞秦之好興事欲罷無令/東伐迺使水工鄭國間説秦令鑿涇)
　　　　(水自中山西邸瓠口為渠竝北山東注洛溉/舄鹵之地四萬餘頃因名曰鄭國渠漢書云)
　　　　(大始二年趙中大夫白公復秦穿渠引涇水/首𧺫谷口尾入櫟陽注渭中袤二百里溉田)
　　　　(四千五百餘頃名曰白/渠民得其饒歌之曰)
田於何所池陽谷口鄭國在前白渠起後舉鍤如雲決
渠為雨涇水一石其泥數斗且溉且糞長我禾黍衣食
京師億萬之口(漢紀為雨下有二句云水流竈下魚跳/入釡起作為億萬之口作百萬餘口)
　　　潁川歌(漢書曰灌夫不好文學喜任俠已然諾/諸所與交通無非豪傑大猾家累數千)
　　　　(萬食客日數十百人陂池田園宗族/賓客為權利横潁川潁川兒歌之)
潁水清灌氏寧潁水濁灌氏族
　　　匡衡歌(漢書曰衡字稚圭東海承人也世農夫/至衡好學家貧傭作以供資用尤精力)
　　　　(過絶人諸/儒為之語)
無説詩匡鼎來匡説詩解人頥
　　　牢石歌(一作印綬歌漢書佞幸傳曰元帝時宦/官石顯為中書令與僕射牢梁少府五)
　　　　(鹿克宗結為黨友諸附倚者皆得/寵位民歌之言其兼官據勢也)
牢邪石邪五鹿客邪印何纍纍綬若若邪
　　　五侯歌(漢書曰成帝河平二年悉封舅大將軍/王鳯庶弟譚為平阿侯商為成都侯立)
　　　　(紅陽侯根曲陽侯逢時髙平侯五人同日封/故世謂之五侯時五侯羣弟爭為奢侈後庭)
　　　　(姬妾各數十人羅鐘磬舞鄭女作優倡狗馬/逐馳大治第室起土山漸臺洞門髙廊闇道)
　　　　(連屬彌望百姓歌之言其奢僭如此按傳稱/成都侯穿長安城引内灃水注第中大陂曲)
　　　　(陽侯第園中土山漸臺類白虎殿則穿城引/水非曲陽與歌辭不同髙都外杜皆長安里)
　　　　(名/)
五侯初起曲陽最怒壤決髙都連竟外杜土山漸臺西
白虎
　　　樓護歌(漢書曰樓護字君卿為京兆吏數年甚/得名譽與谷永俱為五侯上客母死送)
　　　　(葬者致車二三千/兩問里歌之曰)
五侯治喪樓君卿
　　　尹賞歌(漢書曰賞字子心鉅鹿楊氏人永始元/延間上怠於政貴戚驕恣交通輕俠藏)
　　　　(匿亡命長安中姦猾浸多羣輩殺吏受賕報/讐賞以三輔髙第選守長安賞至修治長安)
　　　　(獄穿地方深各數丈致令辟為郭以大石覆/其口名為虎穴乃収捕輕薄少年惡子得數)
　　　　(百人内穴中覆以大石百日後令死者家/自發取親屬號哭道路歔欷長安歌之曰)
安所求子死桓東少年場生時諒不謹枯骨後何葬
　　　上郡歌(漢書曰成帝時馮野王為上郡太守其/後弟立亦自五原太守徙西河上郡立)
　　　　(居職公亷治行畧與野王相似而多知有恩/貸好為條教吏民嘉美野王立相代為太守)
　　　　(歌之/曰)
大馮君小馮君兄弟繼踵相因循聰明賢知惠吏民政
如魯衛徳化鈞周公康叔猶二君
　　　張君歌(後漢書曰張堪光武時為漁陽太守捕/擊姦猾賞罰必信吏民皆樂為用乃於)
　　　　(狐奴開稻田八千餘頃勸民/耕種以致殷富百姓歌之)
桑無附枝麥穗兩岐張君為政樂不可支
　　　朱暉歌(後漢書曰暉字文季建武中再遷臨淮/太守好節槩有所拔用皆厲行士諸報)
　　　　(怨以義犯率皆為求其理多得生濟其不/義之囚即時僵仆吏人畏愛為之歌曰)
彊直自遂南陽朱季吏畏其威民懷其惠
　　　涼州歌(一作樊曄歌後漢書曰曄光武時為天/水太守政嚴猛好申韓法善惡立斷人)
　　　　(有犯其禁者率不生出獄吏人及/羌胡畏之道不拾遺凉州為之歌)
遊子常苦貧力子天所富寧見乳虎穴不入冀府寺大
笑期必死忿怒或見置嗟我樊府君安可再遭值
　　　董宣歌(後漢書曰董宣字少平光武時為洛陽/令搏擊豪强莫不震慄京師號為卧虎)
　　　　(歌之/云)
枹鼓不鳴董少平
　　　郭喬卿歌(後漢書曰郭賀字喬卿建武中為尚/書令在職六年拜荆州刺史到官有)
　　　　(殊政百/姓歌之)
厥徳仁明郭喬卿中正朝廷上下平(上下一/作天下)
　　　費貽歌(常璩華陽國志曰費貽字奉君南安人/也公孫述時漆身為厲佯狂避世述破)
　　　　(為合浦守蜀/中歌之曰)
節義至仁費奉君不仕亂世不避惡君脩身於蜀紀名
亦足後世為大族(三句疑/非歌語)
　　　鮑司𨽻歌(列異傳曰鮑宣宣子永永子昱三世/皆為司𨽻而乘一驄馬京師人歌之)
　　　　(云/)
鮑氏驄三人司𨽻再入公馬雖瘦行步工
　　　通博南歌(一題作行者歌後漢書西南夷傳曰/永平十二年哀牢王栁貎遣子率種)
　　　　(人内屬顯宗以其地置哀牢博南二縣割益/州郡西部都尉所領六縣合為永昌郡始通)
　　　　(博南山度蘭倉水/行者苦之作歌)
漢徳廣開不賓度博南越蘭津度蘭倉為它人(漢書注/倉作滄)
　　　亷范歌(後漢書曰亷范字叔度建初中為蜀郡/太守成都民物阜盛邑宇偪側舊制禁)
　　　　(民夜作以防火災而更相隠蔽燒者日屬范/乃毀削前令但嚴使儲水而已百姓為便乃)
　　　　(歌之/云)
亷叔度來何暮不禁火民安作平生無襦今五袴(民安/作東)
(觀記作人安堵平生無襦今五袴華陽國志作來/時我單衣去時重五袴又一作昔無襦今五袴)
　　　喻猛歌(和帝時蒼梧太守以/清白為治郡頌之曰)
於惟蒼梧交阯之域大漢唯宗逺以仁徳
　　　陳紀山歌(華陽國志曰巴郡陳紀山為漢司𨽻/校尉嚴明正直西虜獻眩工廷試之)
　　　　(分公卿以為嬉紀山獨不視京師/稱之巴人歌曰  紀山陳禪字)
築室載直梁國人以貞貞邪娯不揚目枉行不動身奸
軌僻乎逺理義協乎民
　　　黎陽令張公頌(見故迹/遺文)
公與守相駕蜚魚往來倐忽逺熹娯慰此屯民寜厥居
　　　魏郡輿人歌(岑熈為魏郡太守招聘隠逸與參/政事無為而化視事二年輿人歌)
　　　　(之/)
我有枳棘岑君伐之我有蟊賊岑君遏之狗吠不驚足
下生氂含哺鼓腹焉知凶災我喜我生獨丁斯時美矣
岑君於戲休兹
　　　呉資歌(常璩華陽國志曰太山呉資字元約孝/順帝永建中為巴郡太守屢獲豐年人)
　　　　(歌之曰云云及資遷去/人思資乂歌曰呉資)
習習晨風動澍雨潤禾苗我后恤時務我人以優饒
望逺忽不見惆悵當徘徊恩澤實難忘悠悠心永懷
　　　范史雲歌(後漢書曰范丹字史雲桓帝時為萊/蕪長遭母䘮不到官後遁身於梁沛)
　　　　(之問徒行敝服賣卜於市遭黨人禁錮遂推/鹿車載妻子捃拾自資所止卑陋有時絶粒)
　　　　(窮居自若言貎無改閭里歌/之冉袁山松後漢書作丹)
甑中生塵范史雲釡中生魚范萊蕪
　　　陳臨歌(謝承後漢書曰陳臨字子然為蒼梧太/守人遺腹子報父怨捕得繫獄傷其無)
　　　　(子令其妻入獄遂/産得男人歌曰)
蒼梧陳君恩廣大令死罪囚有後代徳參古賢天報施
　　　又
蒼梧府君惠及死能令死人不絶嗣
　　　劉君歌(後漢書曰劉陶字子竒潁川潁隂人濟/北貞王勃之後桓帝時舉孝亷除順陽)
　　　　(長縣多姦猾陶到官宣募吏民有氣力勇猛/能以死易生者得數百人皆嚴兵待命於是)
　　　　(覆案姦軌所按發若神/以病免吏民思而歌之)
邑然不樂思我劉君何時復來安此下民
　　　賈父歌(後漢書曰中平元年交阯屯兵執刺史/及合浦太守靈帝敕三府精選能吏有)
　　　　(司舉賈琮為交阯刺史琮到部訊其反狀咸/言賦歛過重民不聊生故聚為盜琮即移書)
　　　　(告示各使安其資業招撫荒散蠲復徭役誅/斬渠帥為大害者簡選良吏試守諸縣百姓)
　　　　(以安巷路/為之歌)
賈父來晩使我先反今見清平吏不敢飯
　　　皇甫嵩歌(後漢書曰皇甫嵩字義真安定朝那/人靈帝時黄巾作亂以嵩為左中郎)
　　　　(將討賊數有功拜左車騎將軍領冀州牧封/槐里侯嵩請冀州一年田租以贍饑民百姓)
　　　　(歌/曰)
天下大亂兮市為墟母不保子兮妻失夫賴得皇甫兮
復安居
　　　董逃歌(一作靈帝中平中京都歌後漢書五行/志曰按董謂董卓也言雖拔扈縱其殘)
　　　　(㬥終歸逃竄至於滅族也風俗通云卓以董/逃之歌主為已發大禁絶之楊孚董卓傳曰)
　　　　(卓改董逃/為董安)
永樂世董逃遊四郭董逃䝉天恩董逃帶金紫董逃行
謝恩董逃整車騎董逃垂欲發董逃與中辭董逃出西
門董逃瞻宫殿董逃望京城董逃日夜絶董逃心摧傷
董逃
　　　布歌(華嶠後漢書曰王允與吕布及士孫瑞謀/董卓有人書回字於布上負而行於市歌)
　　　　(曰云云有告卓者卓不悟獻帝春秋曰有書/三尺布幡上作兩口相銜之字及布殺卓負)
　　　　(布者不/復見)
布乎布乎
　　　洛陽令歌(長沙耆舊傳曰祝良字石卿為洛陽/令歳時亢旱天子祈雨不得良乃㬥)
　　　　(身階庭告誠引罪自晨至申紫/雲沓起甘雨登降人為之歌)
天久不雨烝人失所天王自出祝令特苦精符感應滂
沱下雨
　　　崔瑗歌(崔氏家傳曰崔瑗為汲令開溝造稻田/蒲鹵之地更為沃壤民賴其利長老歌)
　　　　(之/曰)
上天降神明錫我仁慈父臨民布徳澤恩惠施以序穿
溝廣溉灌決渠作甘雨
　　　爰珍歌(陳留耆舊傳曰爰珍除六令吏/人訟息教誨其子弟歌之曰)
我有田疇爰父殖置我有子弟爰父教誨
　　　髙孝甫歌(陳留耆舊傳曰髙慎字孝甫敦質少/華嘿而好沈深之謀為從事號曰臥)
　　　　(虎故人/謂之曰)
嶷然不語名髙孝甫
　　　襄陽太守歌(襄陽耆舊傳曰襄陽太守/胡烈有惠化百姓歌曰)
美哉明后雋哲惟嶷陶廣乾坤周孔是則文武播暢威
振遐域
　　　兩黄歌(襄陽耆舊記曰黄穆字伯開博學養門/徒為山陽太守有徳政致甘露白兔神)
　　　　(雀白鳩之瑞弟奐字仲開為武陵太守/貪穢無行武陵人歌曰云云言不同也)
天有冬夏人有兩黄
　　　樊惠渠歌(并序/)
　　　　(陽陵縣東其地衍隩土氣辛螫嘉穀不植而/涇水長流光和五年京兆尹樊君勤恤民隠)
　　　　(乃立新渠曩之鹵田化為甘壤農民怡悦/相與謳談疆畔變然成章謂之樊惠渠云)
　　　　　　　　　　　　　　蔡邕
我有長流莫或閼之我有溝澮莫或達之田疇斥鹵莫
修莫釐饑饉困悴莫恤莫思乃有樊君作人父母立我
畎畝黄潦膏凝多稼茂止惠乃無疆如何勿喜我壤既
營我疆斯成泯泯我人既富且盈為酒為釀蒸彼祖靈
貽福惠君壽考且寧
　　　茅山父老歌(見雲笈七籖外編作大茅君誤茅/君内傳曰茅盈咸陽人也得道隠)
　　　　(句曲鄉人因改句曲為茅君之山時盈二弟/俱貴衷為五官大夫西河太守固為執金吾)
　　　　(各棄官渡江求兄於東山後咸得仙道太上/命固治丹陽句曲山衷治常良之山盈為司)
　　　　(命真君東嶽上卿於是盈與二弟訣别俱去/固𠂻留治此山漢平帝元壽二年也内法既)
　　　　(融外教坦平爾乃風雨以時五禾成/熟疾癘不起暴害不行父老歌曰)
茅山連金陵江湖據下流三神乘白鶴各在一山頭佳
雨灌畦稻陸田亦復周妻子保堂室使我無百憂白鶴
翔青天何時復來遊(在一作治青天一作金穴此本僊/詩舊編靈寶巴謠入古此從附漢)
　　　蜀國風(華陽國志曰漢安帝時巴郡太守連失/道國人風之曰  按此下二篇志不云)
　　　　(為歌謠然亦不明云詩下/篇頗類樂府今附于後)
明明上天下土是觀帝選元后求定民安孰可不念禍
福由人願君奉詔惟徳日親
　　　蜀國刺(華陽國志曰孝桓帝時河南李盛仲/和為郡守貪財重賦國人刺之曰)
狗吠何諠諠有吏來在門披衣出門應府記欲得錢語
窮及請期吏怒反見尤旋步顧家中家中無可與思往
往鄰貸鄰人以言遺錢錢何難得令我獨憔悴
　　　隴頭歌(秦川記曰隴西郡隴山其上懸巖吐溜/於中嶺泉渟因名萬石泉泉溢漫散而)
　　　　(下溝澮皆注故北人升此而歌曰隴頭按漢/横吹曲有隴頭而亡其辭此或其遺也梁鼔)
　　　　(角横吹亦載此與匈奴/歌舊編在漢今附從)
隴頭流水流離四下念我行役飄然曠野登髙望逺涕
零雙墮
　　　又歌
隴頭流水鳴聲幽咽遙望秦川肝腸斷絶
　　　匈奴歌(十道志曰焉支祁連二山皆/美水草匈奴失之乃作此歌)
失我焉支山令我婦女無顔色失我祁連山使我六畜
不蕃息(亦載西河舊事失我/祁連山二句在前)
　
　
　
　
　
　
　
　
　
　
　
　
　
　古樂苑巻四十四
欽定四庫全書
　古樂苑巻四十五
　　　　　　　　　　　　明　梅鼎祚　編
　雜歌謠辭(漢/謠)
　　　武帝太初中謠(拾遺記曰太初二年大月氏國/貢雙頭雞四足一尾鳴則俱鳴)
　　　　(武帝置於甘泉故館更以餘雞混之得其種/類而不能鳴誎者曰詩云牝雞無晨今雄類)
　　　　(不鳴非吉祥也帝乃送還西域行至西關雞/反顧漢宫而哀鳴故謠言曰三七至王莽簒)
　　　　(位將軍有九虎之號其後喪亂彌/多宫掖中生蒿棘家無雞鳴犬吠)
三七末世雞不鳴犬不吠宫中荆棘亂相繫當有九虎
爭為帝
　　　元帝時童謠(漢書五行志曰元帝時童謠至成/帝建始二年三月戊子北宫中井)
　　　　(泉稍上溢出南流井水隂也竈烟陽也玉堂/金門至尊之居象隂盛而滅陽竊有宫室之)
　　　　(應也王莽生於元帝初元四年至成/帝封侯為三公輔政因以簒位也)
井水溢滅竈煙灌玉堂流金門
　　　長安謠(漢書佞幸傳曰成帝初丞相御史條奏/石顯舊惡及其黨牢梁陳順皆免官顯)
　　　　(與妻子徙歸故郡憂懣不食道病死諸所交/結以顯為官皆廢罷少府五鹿克宗左遷𤣥)
　　　　(菟太守御史中丞伊嘉/為鴈門都尉長安謠云)
伊徙鴈鹿徙菟去牢與陳實無賈(讀曰價一/作石無徒)
　　　成帝時燕燕童謠(漢書五行志曰成帝時童謠/後帝為微行出遊常與富平)
　　　　(侯張放俱稱富平侯家人過平陽主作樂見/舞者趙飛燕而幸之故曰燕燕尾涎涎美好)
　　　　(貌也張公子謂富平侯也木門倉琅根為宫/門銅鍰言將尊貴也後遂為皇后弟昭儀賊)
　　　　(害後宫皇子卒皆伏辜所謂燕飛/來啄皇孫皇孫死燕啄矢者也)
燕燕尾涎涎張公子時相見木門倉琅根燕飛來啄皇
孫皇孫死燕啄矢(涎徙/見反)
　　　成帝時歌謠(漢書五行志曰成帝時歌謠也桂/赤色漢家象華不實無繼嗣也王)
　　　　(莽自謂黄象黄/爵巢其顛也)
邪徑敗良田讒口亂善人桂樹華不實黄爵巢其顛昔
為人所羨今為人所憐
　　　鴻隙陂童謠(一作王莽時汝南童謠漢書曰汝/南舊有鴻隙大陂郡以為饒成帝)
　　　　(時關東數水陂溢為害翟方進為相與御史/大夫孔光共遣椽行視以為決去陂水其地)
　　　　(肥美省隄防費而無水憂遂奏罷之及翟氏/滅鄉里歸惡言方進請陂下良田不得而奏)
　　　　(罷陂云王莽時常枯旱郡中追怨/方進時有童謠子威方進字也)
壞陂誰翟子威飯我豆食羮芋魁反乎覆陂當復誰云
者兩黄鵠(一云敗我陂者翟子威/飴我大豆烹我芋魁)
　　　王莽末天水童謠(後漢書五行志曰時隗囂初/起兵於天水後意稍廣欲為)
　　　　(天子遂被滅囂少病蹇呉門/冀郭門名也緹羣山名也)
出呉門望緹羣見一蹇人言欲上天令天可上地上安
得民
　　　王莽誅童謠(劉謙之晉紀王/莽誅童謠云)
昔年食麥屑今年食萱豆萱豆不可食使我枯嚨喉
　　　更始時南陽童謠(後漢書五行志曰更始時南/陽有童謠是時更始在長安)
　　　　(世祖為大司馬平定河北更始大臣並僭專/權故謠妖作也後更始遂為赤眉所殺是更)
　　　　(始之不諧在赤眉/也世祖自河北興)
諧不諧在赤眉得不得在河北
　　　後漢時蜀中童謠(後漢書五行志曰世祖建武/六年蜀中童謠是時公孫述)
　　　　(僭號於蜀時人竊言王莽稱黄述欲繼之/故稱白五銖漢家貨明當復也述遂誅滅)
黄牛白腹五銖當復
　　　城中謠(玉臺作童謠歌漢書曰馬后履行節儉/事從簡約馬廖慮以美業難終上疏長)
　　　　(樂宫以勸成徳政長安語曰/云云斯言如戲有切事實)
城中好髙髻四方髙一尺城中好廣眉四方且半額城
中好大袖四方全匹帛(風俗通曰趙王好大眉民間濶/半額楚王好廣領國人衣沒頸)
(齊王好細腰後/宫有餓死者)
　　　㑹稽童謠(後漢書曰張霸永元中為㑹稽太守/時賊未解郡界不寧乃移書開購明)
　　　　(用信賞賊遂束手歸附/不煩士卒之力童謠歌)
弁我㦸捐我矛盜賊盡吏皆休(我一/作若)
　　　又謠(益部耆舊傳曰張霸為㑹稽太守舉賢士/勸教講授一郡慕化但聞誦聲又野無遺)
　　　　(寇民/謠曰)
城上烏嗚哺父母府中諸吏皆孝友
　　　河内謠(東觀漢記曰王涣除河南温令商/賈露宿人開門卧人為作謠曰)
王稚子代未有平徭役百姓喜
　　　順帝末京都童謠(後漢書五行志曰按順帝即/世孝質短祚大將軍梁冀貪)
　　　　(樹疏㓜以為己功專國號令以贍其私太尉/李固以為清河王雅性聰明敦詩悦禮加以)
　　　　(屬親立長則順置善則固而冀建白太后䇿/免固徵蠡吾侯遂即至尊固是月幽斃于獄)
　　　　(暴屍道路而太尉胡廣封安樂鄉侯司/徒趙戒厨亭侯司空袁湯安國亭侯云)
直如弦死道邊曲如鈎反封侯(反一/作乃)
　　　桓帝初小麥童謠(後漢書五行志曰桓帝之初/天下童謠按元嘉中凉州諸)
　　　　(羌一時俱反南入蜀漢東抄三輔延及并冀/大為民害命將出衆每戰常負中國益發軍)
　　　　(卒麥多委弃但有婦女穫刈之也吏買馬君/具車者言調發重及有秩者也請為諸君鼓)
　　　　(嚨胡者不敢公/言私咽語也)
小麥青青大麥枯誰當穫者婦與姑丈夫何在西擊胡
吏買馬君具車請為諸君鼓嚨胡
　　　城上烏童謠(後漢書五行志曰桓帝之初京師/童謠按此皆為政貪也城上烏尾)
　　　　(畢逋者處髙利獨食不與下若謂人主多聚/歛也公為吏子為徒者言蠻夷將畔逆父既)
　　　　(為軍吏而其子又為卒徒往擊之也一徒死/百乗車者言前一人往討胡既死矣後又遣)
　　　　(百乗車往車班班入河間者言桓帝將崩乗/輿班班入河問迎靈帝也河間姹女工數錢)
　　　　(以錢為室金為堂者靈帝既立其母永樂太/后好聚金以為堂也䂖上慊慊舂黄粱言永)
　　　　(樂唯積金錢慊慊常若不足吏民舂黄粱而/食之也梁下有懸鼓我欲擊之丞卿怒者言)
　　　　(永樂主教靈帝使賣官受錢所禄非其人天/下忠篤之士怨望欲擊懸鼓以求見丞卿主)
　　　　(鼓者亦復諂順/怒而止我也)
城上烏尾畢逋公為吏子為徒一徒死百乘車車班班
入河間河間姹女工數錢以錢為室金為堂䂖上慊慊
舂黄糧梁下有懸鼓我欲擊之丞卿怒
　　　桓帝初京都童謠(五行志曰延熹末鄧皇后以/譴自殺乃以竇貴人代之其)
　　　　(父名武字游平拜城門校尉及太后攝政為/大將軍與太傅陳蕃合心戮力惟徳是建印)
　　　　(綬所加咸得其人豪/賢大姓皆絶望矣)
游平賣印自有平不辟豪賢及大姓
　　　鄉人謠(初桓帝為侯時受學於甘陵周福及後/即位擢為尚書時同郡房植有名謠云)
天下規矩房伯武因師獲印周仲進(伯武植字/仲進福字)
　　　任安二謠(後漢書曰任安字定祖廣漢綿竹人/少遊太學受孟氏易兼通數經又從)
　　　　(同郡楊厚學圖䜟窮/極其術時人稱曰)
欲知仲桓問任安
　　　又
居今行古任定祖
　　　二郡謠(後漢書曰汝南太守宗資任功曹范滂/南陽太守成瑨亦委功曹岑晊范滂字)
　　　　(孟博岑晊字公/孝二郡為謠)
汝南太守范孟博南陽宗資主畫諾南陽太守岑公孝
𢎞農成瑨但坐嘯
　　　太學中謠(見陶淵明集袁山松後漢書曰桓帝/時朝廷日亂李膺風格秀整髙自標)
　　　　(尚後進之士升其堂者以為登龍門太學生/三萬餘人牓天下士上稱三君次八俊次八)
　　　　(顧次八及次八厨猶古之八/元八凱也因為七言謠曰)
天下忠誠竇游平(大將軍槐里侯扶風/平陵竇武字游平)天下義府陳仲
舉(太傅髙陽鄉侯汝南/平輿陳蕃字仲舉)天下徳𢎞劉仲承(侍中河問樂/成劉淑字仲)
(承/)
　　　右三君(一云不畏强禦陳仲/舉九卿直言有陳蕃)
天下模楷李元禮(少傅潁川襄城/李膺字元禮)天下英秀王叔茂(司/空)
(山陽髙平王/暢字叔茂)天下良輔杜周甫(太傼潁川陽城/杜密字周甫)天下冰
凌朱季陵(司𨽻校尉沛國/朱㝢字季陵)天下忠貞魏少英(尚書㑹稽/上虞魏朗)
(字少/英)天下好交荀伯條(沛國潁隂荀/翌字伯條)天下稽古劉伯祖
(太司農博陵安/平劉祐字伯祖)天下才英趙仲經(太常蜀郡成都/趙典字仲經)
　　　右八俊
天下和雍郭林宗(有道太原介休/郭泰字林宗)天下慕恃夏子治(太/常)
(陳留圉夏/馥字子治)天下英藩尹伯元(尚書令河南鞏/尹勲字伯元)天下清苦
羊嗣祖(河南尹太山平/陽羊陟字嗣祖)天下珤金劉叔林(議郎東郡發/劉儒字叔林)
天下雅志蔡孟喜(冀州刺史陳國/項蔡衍字孟喜)天下卧虎巴恭祖(潁/川)
(太守渤海東城/巴肅字恭祖)天下通儒宗孝初(議郎南陽安衆/宗慈字孝初)
　　　右八顧(後漢書無劉/儒有范滂)
海内䝿珍陳子鱗(御史中丞汝南召/陵陳翔字子鱗)海内忠烈張元節
(太尉山陽髙平/張儉字元節)海内謇諤范孟博(太尉掾汝南細/陽范滂字孟博)海内
通士擅文友(䝉令山陽髙平/檀敷字文友)海内才珍孔世元(洛陽令/魯國孔)
(昱字世元後漢/書云字元世)海内彬彬范仲真(太山太守渤海重/合范康字仲真)海
内珍好岑公孝(太尉掾南陽棘/陽岑晊字公孝)海内所稱劉景升(鎮南/將軍)
(荆州牧武城侯山陽/髙平劉表字景升)
　　　右八及(少府書無范/滂有翟超)
海内賢智王伯義(少府東萊曲城王商字/伯義後漢書作王章)海内修整蕃
嘉景(郎中魯國蕃/嚮字嘉景)海内貞良秦平王(北海相陳留巳/吾秦周字平王)海
内珍竒胡毋季皮(待御史太山奉髙/胡毋班字季皮)海内光光劉子相
(太尉掾潁川隂/劉翊字子相)海内依怙王文祖(冀州刺史東平夀/張王考字文祖)海
内嚴恪張孟卓(陳留相東平夀/張張邈字孟卓)海内清明度博平(荆州/刺史)
(山陽湖陸度/尚字博平)
　　　右八㕑(後漢書無劉/翊有劉儒)
　　　桓帝末京都童謠(後漢書五行志曰桓帝之末/京都童謠按解犢亭屬饒陽)
　　　　(河間縣也居無㡬何而桓帝崩使者與解犢/侯皆白葢車從河間來延延衆貎是時御史)
　　　　(劉儵建議立靈帝以儵為侍中中常侍侯覽/畏其親近必當間已白拜儵泰山太守因令)
　　　　(司隸迫促殺之朝廷少長思其功効乃/拔用其弟郃致位司徒此為合諧也)
白葢小車何延延河間來合諧河間來合諧
　　　桓帝末京都童謠(後漢書五行志曰按易曰拔/茅連茹以其彚征吉茅喻羣)
　　　　(賢也井者法也于時中常侍管霸蘇康憎疾/海内英哲與長樂少府劉囂太常許永尚書)
　　　　(栁分尋穆史佟司隸唐珍等代作唇齒河内/牢川詣闕上書汝潁南陽上采虛譽專作威)
　　　　(福甘陵有南北二部三輔尤甚由是博考黄/門北寺始見廢閣茅田一頃者言羣賢多也)
　　　　(中有井者言雖阨窮不失其法度也四方纎/纎不可整者言姦慝大熾不可整理嚼復嚼)
　　　　(者京都飲酒相强之辭也言食肉者鄙不恤/王政徒躭宴飲歌呼而已也今年尚可者言)
　　　　(但禁錮也後年鐃者/陳竇被誅天下大壞)
茅田一頃中有井四方纎纎不可整嚼復嚼今年尚可
後年鐃(風俗通/作譊)
　　　桓靈時童謡(後漢書曰桓帝之世/更相濫舉人為之謠)
舉秀才不知書察孝亷父别居
　　　又(見抱/朴子)
舉秀才不知書舉孝亷父别居寒素清白濁如泥髙第
良將怯如黽(譚苑醍醐云泥音湼黽音蔑黽或音密則/泥當音匿古音例無定也晉書作怯如雞)
(葢不得其/音而改之)
　　　靈帝末京都童謠(後漢書五行志曰靈帝之末/京都童謠至中平六年少帝)
　　　　(登躡至尊獻帝未有爵號為中常侍段珪等/所執公卿百官皆隨其後到河上乃得來還)
　　　　(此為非侯非王/上北芒者也)
侯非侯王非王千椉萬騎上北芒(張璠漢記/走北邙)
　　　羊續謠(古今善言曰續字興祖太山人靈帝時/欲用為三司而中官求其賂續出黄紙)
　　　　(補袍以示使/者時人謠曰)
天下清苦羊興祖(八顧中有云天下清/苦羊嗣祖乃羊陟也)
　　　京兆謠(續漢書曰李燮拜京兆詔發西園錢燮/上封事遂止不發吏民愛敬乃為此謠)
我府君道教舉恩如春威如虎剛不吐柔不茹愛如母
訓如父
　　　獻帝初童謠(後漢書五行志曰獻帝初童謠公/孫瓚以為易地當之遂徙鎮焉乃)
　　　　(修城積穀以待天下之變建安三年袁紹攻/瓚瓚大敗縊其姊妺妻子引火自焚紹兵趣)
　　　　(登臺斬之初瓚破黄巾殺劉虞乘勝南下侵/據齊地雄威大震而不能開廓逺圖欲以堅)
　　　　(城觀時坐聽圍戮斯/亦自易地而去世也)
燕南垂趙北際中央不合大如礪唯有此中可避世
　　　獻帝初京都童謠(後漢書五行志曰獻帝元初/京都童謠按千里草為董十)
　　　　(日卜為卓凡别字之體皆從上起左右離合/無有從下發端者也今二字如此者天意若)
　　　　(曰卓自下摩上以臣陵君也青青/暴盛之貎不得生者亦旋破亡)
千里草何青青十日卜不得生(英雄記作/猶不生)
　　　興平中呉中童謠(呉志曰初興平中呉中童謠/閶門呉西郭門後孫權即位)
　　　　(稱/呉)
黄金車班蘭耳開閶門出天子(開一/作闓)
　　　建安初荆州童謠(後漢書五行志曰言自中興/以來荆州無破亂及劉表為)
　　　　(牧乂豐樂至此逮八九年當始衰者謂劉表/妻當死諸將並零落也十三年無孑遺者言)
　　　　(十三年表又當死/民當移詣冀州也)
八九年間始欲衰至十三年無孑遺
　　　恒農童謠(陳留耆舊傳曰呉祐為恒農令勸善/懲姦貪濁出境甘露降年穀豐童謠)
　　　　(曰/)
君不我憂人何以休不行界署焉知人處
　　　閻君謠(華陽國志曰閻慮字孟度為/綿竹令以禮讓為本童謠曰)
閻君賦政既明且昶去苛去辟動以禮讓(一云閻君賦/政明且咏蠲)
(苛去碎/以禮讓)
　　　京師謠(後漢黄琬傳曰舊制光禄三四省郎以/髙功九次才徳尤異者為茂才異行時)
　　　　(權富子弟以人事得舉而貧約守/志者以窮迫見遺京師為之謠曰)
欲得不能光禄茂才(能乃/來切)
　　　少林(益都耆舊傳曰王忳字少林詣京師於客/邸見諸生病甚困生謂忳曰腰下有金十)
　　　　(觔願以相與乞収藏尸骸未問姓名呼吸因/絶忳賣金一斤以給棺絮九斤置生腰下後)
　　　　(署大度亭長到亭日有馬一匹至亭中其日/大風有一繡被隨風來後忳騎馬突入它舍)
　　　　(主人見曰得真盜矣忳説得狀又取被視之/彦父悵然曰被馬俱止卿有何隂徳忳具説)
　　　　(葬諸生事彦父曰此吾子也姓金名/彦遣迎彦喪餘金具存民謠之曰)
信哉少林世為遇飛被走馬與鬼遇
　　　石里(商氏世傳曰商亮字子華舉孝亷到陽城/遇兩虎爭一羊亮按劍直前斬羊虎乃各)
　　　　(以其一半去時/人為之謠曰)
石里之勇商子華暴虎見之藏爪牙(藏一/作合)
　　　漢末謠(地理志曰武康縣本烏程之餘不鄉也/漢末童謠云云呉乃改㑹稽之餘暨為)
　　　　(永興分餘不為/永安以協謠言)
天子當興東南三餘之間
　
　
　
　
　
　
　
　
　
　
　古樂苑巻四十五
欽定四庫全書
　古樂苑巻四十六
　　　　　　　　　　　　　明　梅鼎祚　編
　雜歌謠辭(漢語/諺)
　　　楚人諺(漢書云季布為任/俠有名楚人諺曰)
得黄金百不如得季布諾
　　　韓信引人言(史記曰漢六年人有上書告楚王/信反髙祖令武士縛信信曰果若)
　　　　(人/言)
狡兔死良狗烹髙烏盡良弓藏敵國破謀臣亡(良書作/走髙作)
(飛/)
　　　淮陽語(河南志應曜隠於淮陽山中與/四皓俱徵獨不至時人語曰)
商山四皓不如淮陽一老
　　　鄙語(史記世家曰嬃常以前陳平為髙帝謀執/樊噲數讒曰陳平為相非治事日飲醇酒)
　　　　(戲婦女吕太后聞之私獨喜面質吕嬃於陳/平曰鄙語曰云云顧我於君何如耳無畏吕)
　　　　(嬃之/讒可)
兒婦人口不可用
　　　賈誼疏引諺(誼上疏曰夫三代之所以長久者/以其輔翼太子有此具也及秦而)
　　　　(不然彼其所以道之者非其理/故也鄙諺曰云云又曰云云)
不習為吏視已成事(大戴禮不習為/吏如視巳事)
前車覆後車誡
　　　里諺(賈誼疏曰里諺曰云云此善諭也鼠近於/器尚憚不投況於貴臣之近主乎故有賜)
　　　　(死而亡戮辱又云臣聞之履雖/鮮不以加枕冠雖敝不以苴履)
欲投鼠而忌器
　　　袁盎引語(史記曰文帝從霸陵上欲西馳下峻/阪袁盎騎並車擥轡上曰將軍怯邪)
　　　　(盎曰臣聞云/云亦不云語)
千金之子坐不垂堂百金之子不騎衡(服䖍曰措身不/倚衡也如淳曰)
(衡樓殿邊/欄楯也)
　　　晁錯傳引語(史記太史公曰晁錯為家令時數/言事不用後擅權多所變更反以)
　　　　(亡軀語曰云云/豈錯等謂邪)
變古亂常不死則亡
　　　韓安國引語(史記曰公孫詭羊勝説孝王求為/帝太子及益地事景帝乃遣使捕)
　　　　(詭勝至梁安國入見王而泣曰治天下終不/以私亂公語曰云云今大王悦一邪臣浮説)
　　　　(犯上禁撓明法有如太后宫車即/晏駕大王尚誰攀乎詭勝自殺)
雖有親父安知其不為虎雖有親兄安知其不為狼(漢/書)
(並無其字弩按安國傳安國與王恢論伐匈奴以為勿/擊便曰强  之極矢不能穿魯縞衝風之末力不能漂)
(鴻毛不云何語惟漢書臣聞之衝風之衰不能/入魯縞亦不云語也且此傳中臣聞之類頗多)
　　　語(漢書漢廷臣方議削呉呉王恐削地無巳因/發謀舉事聞膠西王勇好兵諸侯皆畏憚之)
　　　　(於是迺使中大夫應髙口説膠西王曰今者/主上任用邪臣聽信讒賊變更律令侵削諸)
　　　　(侯徵求滋多誅罰良重日以益甚語有之曰/云云呉與膠西知名諸侯也一時見察不得)
　　　　(安肆矣大王誠幸而許之一言則天/下可并兩主分割不亦可乎王曰善)
狧穅及米(狧古/􁓥字)
　　　諺(外戚世家漢武帝夫人尹婕妤見邢夫人/低頭俛而泣自痛其不如也諺曰云云)
美女入室惡女之仇
　　　引傳(三王世家引傳曰/魯子書作諺曰)
蓬生麻中不扶自直白沙在泥與之皆黑
　　　李廣傳引諺(史記太史公曰余睹李將軍悛悛/如鄙人口不能道辭及死之日天)
　　　　(下知與不知皆為盡哀彼其忠/實心誠信於士大夫也諺曰)
桃李不言下自成蹊
　　　諫獵疏引諺(司馬相如傳曰常從上至長揚獵/是時天子方好自擊熊彘馳逐野)
　　　　(獸相如上疏諫引鄙諺曰/云云此言雖小可以喻大)
家絫千金坐不垂堂
　　　郭解傳引諺(史記太史公曰吾觀郭解狀貎不/及中人言語不足采者然天下無)
　　　　(賢與不肖知與不知皆慕其聲/言俠者皆引以為名諺曰云云)
人貌榮名豈有既乎(徐廣曰人以顔狀為貌者則貌有/衰落矣唯用榮名為飭表則稱譽)
(無極/也)
　　　司馬遷引語(漢書曰遷既被刑之後為中書令/任安與遷書責以古賢臣之義遷)
　　　　(報書曰顧自以為身殘處穢動而見尤/欲益反損是以抑鬰而無誰語語曰)
誰為為之孰令聽之
　　　紫宫諺(漢書曰李延年善歌能為新聲/與女弟俱幸武帝時人語曰)
一雌復一雄雙飛入紫宫
　　　逐彈丸(西京雜記曰韓嫣好彈以金為丸一日/所失者十餘長安為之語曰逐彈京師)
　　　　(兒童毎聞嫣出彈輒隨/之望丸所落便拾取焉)
苦飢寒逐彈丸
　　　馬肝石語(郭憲别國洞冥記曰元鼎五年郅支/國貢馬肝石百斤常以水銀養之内)
　　　　(玉櫃中金泥封其上國人長四尺惟餌此石/而已半青半白如今之馬肝舂碎以和九轉)
　　　　(之丹服之彌年不飢渇也以之拂髪白者皆/黑帝坐羣臣於甘泉殿有髪白者以石拂之)
　　　　(應手皆黒是/時公卿語曰)
不用作方伯惟須馬肝石
　　　黄虵珠語(别國洞冥記曰有鳯葵草色丹葉長/四寸味甘久食令人身輕肌滑赤松)
　　　　(子餌之三歲乘黄虵入水得黄珠一枝色如/真金或言是黄虵之卵故名虵珠亦名銷疾)
　　　　(珠語/曰)
寧失千里駒不失黄虵珠
　　　聲風木語(别國洞冥記曰太初二年東方朔從/西那汗國歸得聲風木十枝獻帝長)
　　　　(九尺大如指此木臨因桓之水則禹貢所謂/因桓是也其源出甜波樹上有紫燕黄鵠集)
　　　　(其間實如油麻風吹枝如玉聲因以為名帝/以枝遍賜尊臣臣有凶者枝則汗臣有死者)
　　　　(枝則折昔老耼在於周世年七百歲枝竟未/汗偓佺生於堯時年三千歲枝竟未一折帝)
　　　　(乃以枝問朔朔曰臣已見此枝三過/枯死而復生豈汗折而已哉里語曰)
年未半枝不汗(此木五千年一/濕萬歲不枯)
　　　龍爪薤語(别國洞冥記曰鳥哀國有龍爪薤長/九尺色如玉煎之有膏以和紫桂為)
　　　　(丸服一粒千歲/不飢故語曰)
薤和膏身生毛
　　　龜黄語(别國洞冥記曰影娥池中有鼊龜望其/羣出岸上如連璧弄於沙岸也故語曰)
夜未央待龜黄
　　　路温舒引諺(漢書初孝武之世張湯趙禹條定/法令禁網寖密宣帝時廷尉史路)
　　　　(温舒上書/引諺曰)
畫地為獄議不入刻木為吏期不對
　　　東家棗(漢書曰王吉少時居長安其東家有棗/樹垂吉庭中吉婦取以啖吉吉知而去)
　　　　(婦東家聞欲伐其樹鄰里止之因請吉還婦/為之語曰東家吉字子陽琅琊臯虞人昭帝)
　　　　(時為博士/諫大夫)
東家棗樹王陽婦去東家棗完去婦復還
　　　鄒魯諺(漢書曰韋賢少子𤣥成復以明/經歴位至丞相故鄒魯諺曰)
遺子黄金滿籝不如一經
　　　諸葛豐(漢書曰諸葛豐元帝擢為司隸/校尉刺舉無所避京師語曰)
間何濶逢諸葛(言間者何久濶不相/見以逢諸葛故也)
　　　三王(漢書曰成帝時王吉子駿為京兆尹試以/政事先是京兆有趙廣漢張敞王尊王章)
　　　　(王駿皆有能名/故京師稱曰)
前有趙張後有三王
　　　五鹿(漢書曰少府五鹿充宗貴幸為梁丘易元/帝好之欲考其異同令與諸易家論充宗)
　　　　(辨口諸儒莫能抗有薦朱雲者召入攝齊登/堂抗首而請既論難連折五鹿君故諸儒為)
　　　　(之語/曰)
五鹿嶽嶽朱雲折其角
　　　谷樓(漢書曰樓䕶字君卿精辯論議常依名節/聽之者皆竦與谷永俱為五侯上客長安)
　　　　(號曰谷樓言/其見信用也)
谷子雲之筆札樓君卿之喉舌
　　　張文(漢書曰成帝為太子及即位以張禹論語/為師以上難數對以問經為論語章句獻)
　　　　(之諸儒為之語曰張文由是/學者多從張氏餘家寖微)
不欲為論念張文
　　　里語(漢書成帝欲立趙健伃為皇后諫大夫劉/輔上書引里語曰云云書奏上使侍御史)
　　　　(收縛輔/繫獄)
腐木不可以為柱卑人不可以為主
　　　里諺(漢書成帝益封董賢二千户賜三侯國王/嘉上封事諫曰往古以來貴臣未嘗有此)
　　　　(流聞四方皆同怨/之里諺曰云云)
千人所指無病而死
　　　蕭朱(漢書曰蕭育少與陳咸朱博為友著聞當/世往者冇王貢故長安人語曰云云言其)
　　　　(相薦達也始育以公卿子顯名咸最先進為/御史中丞時朱博尚為陵亭長為咸育所舉)
　　　　(拔而博先至將軍上卿歴位多於咸育遂至/丞相育與博後有隙不能終故世以友為難)
　　　　(也王貢謂/王陽貢禹)
蕭朱結綬王貢彈冠
　　　王陽語(應劭風俗通曰漢書說王陽雖儒生自/寒賤然好車馬衣服極為鮮好及遷徙)
　　　　(去處所載不過囊衣去位家居亦布衣疏食/天下服其亷而怪其奢故俗傳王陽為能作)
　　　　(黄金語曰云云王陽居官食禄雖為鮮明車/馬衣服亦能幾所何足怪之乃傳俗説班固)
　　　　(之論陋/於是矣)
金不可作世不可度(一云金可/作世可度)
　　　杜陵蔣翁(稽康髙士傳云蔣詡字元卿杜陵人/為兖州刺史王莽為宰衡詡奏事到)
　　　　(灞上稱病不進歸杜陵荆棘塞門/舍中三逕終身不出時人諺曰)
楚國二龔不如杜陵蔣翁
　　　王君公(後漢書曰逢萌與同郡徐房平原李子/雲王君公相友善並曉達隂陽懐徳穢)
　　　　(行房與子雲養徒各千人君公遭/亂獨不去儈牛自隠時人語曰)
避世牆東王君公(語林/亦載)
　　　幘如屋(蔡邕獨斷曰古幘無巾王/莽頭秃乃始施巾故語曰)
莽頭秃幘如屋(應劭漢官儀亦載里語/曰王莽頭秃施幘屋)
　　　投閣(漢書曰王莽簒位後復上符命者莽盡誅/之時揚雄校書天禄閣使者欲收雄雄恐)
　　　　(乃從閣自投幾死/京師為之語曰)
惟寂惟莫自投于閣爰清爰靜無作符命
　　　南陽舊語(三輔決録曰南陽舊/語云云言其節儉也)
前隊大夫范仲公鹽䜴蒜果共一筩(公一作翁王莽時/官有前隊之名)
　　　竈下養(陳觀漢記曰更始所授官爵皆羣小賈/竪或有膳夫庖人長安中為之語曰)
竈下養中郎將爛羊胃騎都尉爛羊頭關内侯
　　郭氏語(拾遺記曰郭况者光武皇后弟也累金/數億錯拾寶以節臺榭懸明珠於四垂)
　　　　(晝祖之如星夜望/之如日里語曰)
洛陽多錢郭氏室夜日晝星富無匹
　　　喭(後漢書曰光武姊湖陽公主新寡帝與共論/朝臣微觀其意主曰宋公威容徳器羣臣莫)
　　　　(及帝曰方且圖之後宋𢎞被引見帝令主坐/屏風後因謂𢎞曰諺言云云人情乎𢎞曰臣)
　　　　(聞貧賤之交不可忘糟糠之妻/不下堂帝顧主曰事不諧矣)
貴易交富易妻
　　　南陽諺(後漢書曰南陽太守杜詩政治清平百/姓便之時人以方召信臣南陽為之語)
　　　　(曰/)
前有召父後有杜母
　　　戴侍中(謝承後漢書云戴憑徵博士詔公卿大/㑹令與諸儒難説帝善之後正旦朝賀)
　　　　(羣臣説經更相難詰義有不通輒奪其席以/益通者憑遂重坐五十餘席故京師語曰)
解經不窮戴侍中(一曰説不/窮戴侍中)
　　　井大春(嵇康傳曰井丹字大春扶風郿/人博學髙論京師為之語曰)
五經紛綸井大春
　　　馮仲文(束觀漢記曰豹字仲文好儒學以詩傳/教授鄉里為之語三輔決録曰馮豹字)
　　　　(仲文後母遇之甚酷豹/事之愈謹時人為之語)
道徳斌斌馮仲文
　　　賈長頭(東觀漢記曰賈逵字景伯能講左氏及/五經本文以夏侯尚書教授諸儒為之)
　　　　(語/曰)
問事不休賈長頭(後漢書逵身/長八尺二寸)
　　　諺(漢書曹褒拜博士上疏具陳禮樂班固謂/宜廣集諸儒共議得失帝曰諺言云云)
作舍道傍三年不成(苻子載左丘明曰古諺有之築室/道傍三年不成按晉苻朗撰苻子)
　　　俗語(東觀漢記明徳馬太后時上欲封諸舅外/間白太后曰吾自念親屬皆無柱石之功)
　　　　(俗語/曰)
時無赭澆黄土
　　　邵伯春(東觀漢記曰邵訓字/伯春鄉里號之曰)
徳行恂恂邵伯春
　　　江夏黄童(後漢書曰黄香字文彊江夏人/博學經典究精道術京師號曰)
天下無雙江夏黄童
　　　虞詡引諺(漢書曰永初四年羌胡反亂殘破并/涼大將軍鄧隲欲棄涼州詡説太尉)
　　　　(李㫦以為不/可引諺云)
關東出相關西出將(前書云秦漢以來山/東出相山西出將)
　　　陳忠疏稱語(東觀漢記曰陳/忠上疏稱語曰)
迎新千里送故不出門
　　　楊伯起(東觀漢記曰楊震少嘗受歐陽尚書於/太常桓郁經明博覽無不窮究諸儒為)
　　　　(之語/曰)
關西孔子楊伯起(震字/伯起)
　　　諺(陸方賢楚國先賢/傳見太平御覽)
黄尚為司隸奸慝自弭左雄為尚書令天下慎選舉
　　　邊延(後漢書曰延篤字叔固及邊鳯皆為京兆/尹並有能名語曰張趙即趙廣漢及張敞)
　　　　(也/)
前有張趙後有邊延
　　　李固引語(後漢書黄瓊傳公車徴瓊至綸氏稱/疾不進先是徴聘處士多不稱望李)
　　　　(固以書逆遺之曰/嘗開語曰云云)
嶢嶢者易缺皦皦者易汚陽春之曲和者必寡盛名之
下其實難副
　　　胡伯始(後漢書曰太傅胡廣周流四方三十餘/年歴仕六帝禮任極優練達故事明解)
　　　　(朝章雖無謇謇直言之風屢/有補闕之益故京師諺曰)
萬事不理問伯始天下中庸有胡公(廣字/伯始)
　　　周宣光(東觀漢記曰周舉字宣光姿貌短陋/而博學洽聞為儒者所宗京師語曰)
五經縱横周宣光
　　　京師語(袁山松後漢書桓/帝時京師稱曰)
李元禮巖巖如玉山陳仲舉軒軒如千里驥
　　　南陽語(袁山松後漢書曰/桓帝時南陽語曰)
朱公叔肅肅如松栢下風
　　　四侯(後漢書曰單超王綰徐璜具瑗唐衡桓帝/時共誅粱冀同日封侯謂之五侯於是朝)
　　　　(廷日亂超薨之後其四/侯轉横天下為之語曰)
左迴天具獨坐徐卧虎唐兩墮(一作雨墮/又作應聲)
　　　考城諺(後漢書曰仇覽字季智一名香陳留考/城人為蒲亭長初到亭有陳元之母詣)
　　　　(覽告元不孝覽以善言勸慰之母聞感悔涕/泣而去覽乃親到元家與其母子飲因為陳)
　　　　(人倫孝行譬以禍福元卒/成孝子鄉邑為之諺曰)
父母何在在我庭化我隖梟哺所生
　　　孤犢諺(謝承後漢書曰仇覽字季智一名香陳/留考城人也為縣陽遂亭長有羊元者)
　　　　(凶惡不孝其母詣覽告之覽呼元責誚元以/子道與孝經一巻使誦讀之元深改悔至母)
　　　　(前謝罪曰諺曰云云/乞今自改卒成佳士)
孤犢觸乳驕子罵母(罵一/作詈)
　　　赦諺(崔寔政論曰孝文皇帝即位二十三年乃/赦示不廢舊章而已近永平建初之際亦)
　　　　(六七年乃赦亡命之子皆老於草野窮困懲/艾頃間以來歳旦赦百姓輕為姦非前年一)
　　　　(朞之中大小四赦諺曰云云况不軌之民孰/不肆意遂以赦為常俗赦以趣赦轉相駈踧)
　　　　(而不得息雖日/赦之亂彌繁也)
一歲再赦奴兒喑啞
　　　崔寔引里語(政論曰每詔書所欲禁絶雖重懇/惻罵詈極筆猶復廢捨終無悛意)
　　　　(故里/語曰)
州郡記如霹靂得詔書但掛壁
　　　朱伯厚(後漢書曰朱震字伯厚為州從/事奏濟隂太守贓罪之數諺曰)
車如雞棲馬如狗疾惡如風朱伯厚
　　　太常妻(應劭漢官儀北海周澤為太常恒齋其/妻憐其年老疲病窺内問之澤大怒以)
　　　　(為干齋掾吏扣頭爭之不聽遂收送/詔獄并自劾論者非其激發諺曰)
居世不諧為太常妻一歲三百六十日三百五十九日
齋一日不齋醉如泥既作事復低迷(居世一作生代後/漢書無后二句)
　　　縫掖(續漢書曰皇甫規安定鄉人有以貨買鴈/門太守者亦還家書刺謁規規卧不迎有)
　　　　(頃曰王符在門規驚遽而起/屣履出迎時人為之語曰)
徒見二千石不如一縫掖
　　　荀氏八龍(續漢書曰荀爽字慈明㓜而好學躭/思經書慶弔不行徵命不應潁川為)
　　　　(之語/曰)
荀氏八龍慈明無雙
　　　公沙六龍(袁山松後漢書曰公沙/穆有六子時人號曰)
公沙六龍天下無雙
　　　賈偉節(三輔决録曰賈彪兄弟三人並/有髙名彪最優故天下稱曰)
賈氏三虎偉節最怒
　　　雷陳(後漢書曰雷義字仲公豫章鄱陽人舉茂/才讓于陳重刺史不聽義遂佯狂走不應)
　　　　(命鄉里為/之語曰)
膠漆自謂堅不如雷與陳
　　　作奏(邯鄲氏笑林曰桓帝時有人辟公府掾者/倩人作奏記文人不能為作因語曰梁國)
　　　　(葛龔者先善為記文自可為用不煩更作遂/從人言寫記文不去龔名姓府公大驚不答)
　　　　(而罷歸時人語曰文按後漢/書葛龔和帝時以  記知名)
作奏雖工宜去葛龔
　　　避驄(後漢書曰桓典字公雅靈帝時為侍御史/是時宦官秉政典執正無所迴避常乘驄)
　　　　(馬京師畏憚/為之語曰)
行行且止避驄馬御史
　　　李徳公語(華陽國志曰李固為太尉質帝崩梁/冀召議所立僉舉清河王蒜冀然之)
　　　　(奏御太后中常侍曹騰私恨蒜説冀明日更/議固與杜喬必爭蒜宜立冀不聽䇿免固喬)
　　　　(歲餘徴下獄自殺子燮字徳公拜東平相國/王為黄巾所沒得出天子復封之燮以為不)
　　　　(可果敗時人/為之語曰)
李徳公父不欲立帝子不欲立王
　　　郭君(江表傳曰郭典字君業為鉅鹿太守與中/郎將董卓攻黄巾賊張寶於曲陽典作圍)
　　　　(塹卓不肯典獨於西當賊之衝畫夜進/攻寶由是城守不敢出時人為之語曰)
郭君圍塹董將不許幾令狐狸化為豺虎賴我郭君不
畏强禦轉機之間敵為窮虜猗猗惠君寶完疆土
　　　袁文開(英雄記曰袁紹父成字文開貴戚自梁/冀以下皆與交言無不從京師諺曰)
事不諧詣文開(詣一/作問)
　　　飢人語(袁紹在冀州時滿市黄金而無/斗粟餓死者相食人為之語)
虎豹之口不如飢人
　　　時人語(曹操别傳曰吕布驍勇且有駿馬/名赤兔常騎乘之時人為之語曰)
人中有吕布馬中有赤兔
　　　里語(風俗通曰頃者廷尉多墻面茍充兹位持/書侍御史不復平議讞當糺紛豈一哉里)
　　　　(語/曰)
縣官漫漫寃死者半
　　　狐渡語(風俗通曰九江多虎百姓苦之前將募/民捕取武吏以除賦課郡境界皆設陷)
　　　　(穽後太守宋均到官乃移記屬縣瓌檻穽勿/復課録退奸殘進忠良後虎悉東渡江俚語)
　　　　(云云舟人楫櫂猶尚畏怖不敢迎/上與之周旋云悉東渡誰指見者)
狐欲渡河無奈尾何
　　　俚語(風俗通曰山陽太守汝南薛恭祖喪其妻/不哭謹按禮為嫡妻杖重於宗也終始永)
　　　　(絶而鳥無惻容俚/語云云豈不悖哉)
婦死腹悲唯身知之
　　　陳茂語(風俗通曰汝南陳茂君因為荆州刺史/時南陽太守灌恂本名清能茂不入宛)
　　　　(城引車到城東為友人衛修母拜到州恂先/是茂客仕蒼梧還到修家説修坐事繫獄當)
　　　　(死因詣府門移辭乞恩隨軰露首入坊中太/守大驚立賜巾延請即為出修南陽士大夫)
　　　　(謂恂能救解修茂彈繩不撓修竞極罪恂/亦以它亊去南陽疾惡殺修為之語曰)
衛修有事陳茂治之衛修無事陳茂殺之
　　龎儉(風俗通曰龎儉父先逃走隨母流宕後居/鄉里鑿井得銅遂温富買奴曰堂上者我)
　　　(婦也問其故奴曰我婦姓艾字阿宏足下有/黑子腋下有赤志母曰我翁也遂為夫婦時)
　　　　(人/曰)
鑿井得銅買奴得翁
　　　劉太常(華嶠後漢書曰劉愷為太常論/議常引正大義諸儒為之語曰)
難經伉伉劉太常
　　　楊子行(東觀漢記曰楊政字子行治梁丘易/與祁聖元同好俱名善説京師號曰)
説經鏗鏗楊子行論難僠僠祁聖元(續漢書/無下句)
　　　許叔重(後漢書曰許慎字叔重少博學經籍馬/融常推敬之時人為之語續漢書慎以)
　　　　(五經傳説臧否不同/撰五經異義傳于世)
五經無雙許叔重
　　　陳君期(東觀漢記曰陳嚚字/君期善説詩語曰)
關東説詩陳君期
　　　魯叔陵(東觀漢記曰魯平字叔陵兼通五經/拜趙相雖居官不廢教授關東號曰)
五經復興魯叔陵
　　　繆文雅(皇甫謐達士傳曰繆斐字文雅代修儒/學經術修明學士稱之時人為之語曰)
素車白馬繆文雅
　　　許偉君(陳留風俗傳曰許晏字偉若授魯詩於/瑯琊王改學曰許氏章句列在儒林故)
　　　　(諺/曰)
殿上成羣許偉君
　　　柳伯騫(江表傳曰柳琮字伯騫所抜進皆/為時所稱致位牧守鄉里為諺曰)
得黄金一笥不如為柳伯騫所識
　　　白眉(襄陽耆舊傳曰蜀馬良字季常宜城人也/兄弟五人並有才名鄉里為之諺良眉中)
　　　　(有白毛故/以稱之)
馬氏五常白眉最良(荆州先賢/傳作頌)
　　　五門(三輔决録曰五門子孫凡民之五門今在/河南西四十里澗穀洛三水之交傳聞馬)
　　　　(氏兄弟五人共居此地作五門客舍因/以為名主養猪賣豚故民為之語曰)
苑中三公館下二卿五門嚾嚾但聞豚聲
　　魯國孔氏(孔叢子曰子和二子長曰長彦次曰/季彦甘貧味道研精墳典十餘年間)
　　　　(㑹徒數百故時/人為之語曰)
魯國孔氏好讀經兄弟講誦皆可聽學士來者有聲名
不過孔氏那得成
　　　相里諺(文士傳云留侯七世孫張讚字子/卿初居呉縣相人里時人諺曰)
相里張多賢良積善應子孫昌
　　　時人詩(華陽國志曰趙祉遣吏先尼和拜檄巴/蜀守過成瑞灘死子賢求喪不得女絡)
　　　　(年二十五迺分金珠作二錦囊繫兒下至二/年二月十五日女絡乃乘小船至父沒所哀)
　　　　(哭自沈見夢告賢曰至二十一日與父尸俱/出至日父子浮出縣言郡太守蕭登髙之尚)
　　　　(書遣户曹掾為之立碑黄帛𤏡道人張真妻/也貞受易於韓子方去家三十里船覆死貞)
　　　　(弟求喪經月不得帛乃自往沒處躬訪不得/遂自投水中大小驚睨積十四日持夫手浮)
　　　　(出時人為語曰作先/尼和符人黄一  張)
符有先絡僰道黄帛求其夫天下無有其偶
　　　折氏諺(華陽國志曰折象字伯式雒人也其先/張江為武威太守封南陽折侯因氏焉)
　　　(事東平虞叔雅以道教授門人/朋友自逺而至時人為諺曰)
折氏客誰朱雲卿段節英中有佃子趙仲平但説天文
論五經
　　　四珍語(華陽國志曰泰瑛南鄭楊拒妻大鴻臚/劉巨公女也有四男二女拒亡教訓六)
　　　　(子動有法矩四男才官隆/於先人故時人為語曰)
三苗(闕/)止四珍復起
　　　游㓜齊(三輔决錄曰游殷字㓜齊為胡軫所害/歲餘軫得病但言伏伏游㓜齊將鬼來)
　　　　(於是遽死/關中諺曰)
生有知人之明死有責人之靈
　　　封使君(述異記曰漢宣城守封劭化為虎食郡/民民呼曰封使君因去不復來時人語)
　　　　(曰/)
無作封使君生不治民死食民
　　　邴君(邴原别傳曰原避地遼東以虎為患自原/之落獨無虎患嘗行而得遺錢拾以繫樹)
　　　　(枝此錢不見取繫錢者逾多原問其故答者/謂之社樹原惡其由已而成妄祀乃辨之於)
　　　　(是里中遂歛其錢以為/社供里長老為之誦曰)
邴君行仁落邑無虎邴君行亷路樹成社
　　　貨殖傳引諺(富者得勢益彰失勢則客無所之/以而不樂諺曰云云此非空言也)
千金之子不死於市(尉繚子千金不/死百金不刑)
百里不販樵千里不販糴
以貧求富農不如工工不如商刺繡文不如倚市門
　　　藝文志引諺(經方論曰以熱益熱以寒/益寒是所獨失也故諺曰)
有病不治常得中醫(治平/聲)
　　　殽語(風俗通曰殽有二陵在/𢎞農澠池縣其語曰)
東殽西殽澠池所髙
　　　洛陽語(陸機洛陽記曰洛陽有銅駞街漢鑄銅/駞二枚在宫南西㑹道相對俗語曰)
金馬門外集衆賢銅駞陌上集少年(此或晉/時語)
　
　
　
　
　
　
　
　
　
　
　
　
　
　
　古樂苑巻四十六
欽定四庫全書
　古樂苑巻四十七
　　　　　　　　　　　　明　梅鼎祚　編
　襍歌謠辭(三國/)
　　蜀漢
　　(諺/)孔明諺(襄陽耆舊傳曰黄彦承髙爽開朗為沔/南名士謂孔明曰聞君擇婦身有醜女)
　　　　(黄頭黒面才堪相配孔明許/即載送之鄉里為之諺曰)
莫學孔明擇婦正得阿承醜女
　　　李鱗甲(江表傳曰諸葛亮表都尉李嚴少為郡/吏用性深尅茍利其身鄉里為嚴諺曰)
難可狎李鱗甲
　　　諸葛諺(晉漢春秋曰諸葛亮卒楊儀整/軍而出宣王不逼百姓諺曰)
死諸葛走生仲逹
　　　何隨語(華陽國志曰何隨字季業蜀郡郫人也/除安漢令蜀亡去官時巴土饑荒所在)
　　　　(無榖送吏行乏輙取道側民芋隨以綿繫其/處使足所取直民視芋見綿在語曰聞何安)
　　　　(漢清廉行過從者無糧必能爾耳/持綿追還之終不受因為語曰)
安漢吏取糧令為之償
　　　蜀語(華陽國志曰巴西郡二主之世稱美荆楚/先漢以來馮車騎范鎮南皆植斯鄉故曰)
巴有將蜀有相
　　　假鬼教(華陽國志曰先主薨後雍闓殺益州太/守正昻更以蜀郡張裔為太守闓假鬼)
　　　　(教曰云云按蜀書云張府君如瓠壺外雖澤/而内實粗不足殺令送與吳似不當附語)
張裔府君如瓠壺殺之不可送與吳
　　魏
　　(歌/)徐州歌(晉書曰王祥隱居廬江三十餘年不應/州郡之命徐州刺史吕䖍檄為别駕于)
　　　　(時冦盜充斥祥率勵兵士頻討破之州界清/靜政化大行時人歌之  按魏志吕䖍文帝)
　　　　(時遷徐州刺史請/琅琊王祥為别駕)
海沂之康實頼王祥邦國不空别駕之功
　　　滎陽令歌(殷氏世傳曰殷褒為滎陽令廣築學/館㑹集朋徒民知禮讓乃歌之云)
滎陽令有異政修立學校人易性令我子弟耻鬬訟(樂/府)
(作訟/爭)
　　　行者歌(選詩拾遺作魏時童謠歌云見五行志/王子年拾遺記曰文帝所愛美人薛靈)
　　　　(芸常山人也年十五容貎絶世咸熙中文帝/選良家子女以入六宫常山太守習谷以千)
　　　　(金寶賂聘之以獻至京師帝以文車十乘迎/之道側燒石葉之香未至數十里膏燭之光)
　　　　(相續不滅車徒咽路塵起蔽於星月又築土/為臺基高三十丈列燭於臺下遠望如列星)
　　　　(之墜地又於大道之傍一里一銅/表高五尺以誌里數故行者歌曰)
青槐夾道多塵埃龍樓鳯闕望崔嵬清風細雨襍香來
土上出金火照臺(此七字是妖辭也銅表誌道是土上/出金之義以燭置臺下則火在土下)
(之義漢火德王魏土德王火伏而土興土/上出金是魏滅而晉興之兆晉以金王也)
　　　兠鈴曹子歌(晉書曰明帝太和中京師歌兠鈴/曹子其唱曰云云此詩妖也其後)
　　　　(曹爽見誅/曹氏遂廢)
其奈汝曹何
　　(謠/)明帝景初中童謠(宋書五行志曰魏明帝景初/中童謠及宣王平遼東歸至)
　　　　(白屋當還鎮長安㑹帝篤疾急召之乃乘/追鋒車東渡河終翦魏室如童謠之言也)
阿公阿公駕馬車不意阿公東渡河阿公東還當奈何
(東晉書/作來)
　　　齊王嘉平中謠(宋書五行志曰魏齊王嘉平中/謠按朱虎者楚王彪小字也王)
　　　　(淩令狐愚聞此謠謀立彪/事發淩等伏誅彪賜死)
白馬素羈西南馳其誰乘者朱虎騎
　　　謠言(魏略䕶軍總統諸將任主武官選舉前後/當此官者不能止貨賂故蔣濟為䕶軍時)
　　　　(有謠/言)
欲求牙門當得千匹百人督五百匹
　　(諺/)諺言(太祖為魏王中尉崔琰取表草視之與楊/訓書曰省表事佳耳時乎時乎㑹當有變)
　　　　(時琰本意譏論者好譴呵而不尋情理也有/白琰此書傲世怨謗者太祖怒曰諺言云云)
　　　　(㑹當有變時意指/不遜遂賜琰死)
生女耳耳非佳語
　　　夏侯語(魏書曰夏侯淵為將赴急疾/常出敵不意故軍中語曰)
典軍校尉夏侯淵三日五百六日一千(詩紀作六十千/悞淵從太祖征)
(伐封博/昌亭侯)
　　　軍中語(魏略曰太祖使盧洪趙逹/撫軍主刺舉軍中語曰)
不畏曹公但畏盧洪曹公尚可趙逹殺我
　　　帳下語(江表傳曰典韋容貎魁傑名冠三軍其/所持手㦸長幾一尋軍中為之語曰)
帳下壯士有典君手把雙㦸八十斤(魏誌云曹公帳下/有典君提一雙㦸)
(八十/斤)
　　　邢子昻語(魏志曰邢顒太祖辟為/冀州從事時人稱之)
德行堂堂邢子昻
　　　白鶴(王子年拾遺記曰曹洪與魏武帝/所乘之馬名曰白鶴時人諺曰)
憑空虛躍曹家白鶴
　　　諺(傳子曰劉曄仕明皇帝能應變持兩端帝/後得其情遂疏焉曄遂發狂憂死諺曰)
巧詐不如拙誠
　　　語(魏氏春秋宗室曹冏上書請廣建同姓/褒異宗室撰合所聞聚論成敗引語曰)
百足之蟲至死不僵(以扶之/者衆也)
　　　鴻臚語(魏略曰韓宣字景然為大鴻臚始南陽/曲阜韓暨以宿德在宣前為大鴻臚及)
　　　　(宣在官亦稱職故/鴻臚中為之語曰)
大鴻臚小鴻臚前後治行相曷如
　　　州中語(魏略曰賈洪字叔業馮翊敬危/材學最高故衆人為之語曰)
州中曄曄賈叔業辨論洶洶敬文通(一作嚴苞/字文通)
　　　京師語(魏書鄧颺字𤣥茂歴遷侍中尚書颺為/人好貨前在内職許臧艾授以顯官艾)
　　　　(以父妾與颺故/京師為之語曰)
以官易富鄧𤣥茂
　　　語(任嘏别傳曰嘏樂安博昌人/夙智早成故鄉人為之語曰)
蔣氏翁任氏童
　　　楊阿若(魏志注曰楊阿若後名豐字伯陽少遊/俠常以報仇解怨為事故時人為之號)
　　　　(曰/)
東市相斫楊阿若西市相斫楊阿若
　　　諺(魏武選令曰諺曰云云昔季闓在白馬有受/金取婢之罪棄而弗問後以為濟北相以其)
　　　　(能/故)
失晨之雞思補更鳴
　　　諺(曹植令曰諺云云夫相/者文德昭將者武功烈)
相門有相將門有將
　　　諺(梁祚魏國統曰王昶字文/舒戒子書引諺曰云云)
如不知足則失所欲
救寒無若重裘止謗莫如自脩
　　　諺(王朗貧窶/語曰諺曰)
魯班雖巧不能為乞丏者顔
　　　謗書(魏略曰李豐字安國為侍中僕射在臺閣/常多托疾時臺制滿百日當解禄豐未滿)
　　　　(百日蹔起已而復赴如是數歲及太傅宣王/久病曹爽攝政豐依違二公間故時人有謗)
　　　　(書/曰)
曹爽之勢熱如火太傅父子冷如漿李豐兄弟如遊光
(其意以為豐雖外示清淨/而内圖事機有似遊光)
　　　謗書(魏略曰丁謐外似疎濫而内明慧雖與何/晏鄧颺等同列而皆少之唯以聲勢屈於)
　　　　(曹爽爽亦敬之言無/不從故于時謗書云)
臺中有三狗二狗啀喍不可當一狗憑黙作蛆囊(三狗/謂何)
(鄧丁也黙者爽小字也意言三狗皆欲嚙/人而謐尤蛆囊也魏志黙作㸃蛆作瘟)
　　　管輅言(華陽國志曰先主進攻漢中至定軍黄/忠奪登山魏夏侯淵搦戰忠與法正定)
　　　　(計斬淵先是神卜管輅曽言於操曰云云操/至是服其言按此本非謠諺而近䜟且有韻)
　　　　(故/附)
三八縱横黄猪遇虎定軍之南傷折一股(乃建安二十/四年己亥正)
(月定軍在沔縣南淵與/操為弟兄猶手足也)
　　吳
　　(歌/)王世容歌(吳録曰王鐔字世容為武城令民服/德化宿惡奔迸父老歌之鐔藝文類)
　　　　(聚作/譚)
王世容政無雙省徭役盗賊空
　　　彭子陽歌(吳録曰彭循字子陽毗陵人建國二/年海賊丁儀等萬人據吳太守秋君)
　　　　(聞循勇謀以守令循與儀相見/陳説利害應時散去民歌之曰)
時歲倉卒賊縱横大㦸强弩不可當賴遇賢令彭子陽
　　(謠/)黄龍中童謠(周處風土記曰吳黄龍中童謠後/孫權征公孫淵浮海乘舶舶白也)
行白者君追汝句驪馬
　　　孫亮初童謠(晉書五行志曰孫亮初童謠按楊/子閣者反語石子堈也鉤絡鉤帶)
　　　　(也及諸葛恪死果以葦席裹身篾束其腰投/之石堈後聽恪故吏收葬求之此堈云云)
吁汝恪何若若蘆葦單衣篾鉤絡於何相求揚子閣(揚/晉)
(書作/常)
　　　孫亮初白鼉鳴童謠(晉書五行志曰吳孫亮初/公安有白鼉鳴童謠按南)
　　　　(郡城可長生者有急易以逃也明年諸葛恪/敗弟融鎮公安亦見襲融刮金印龜服之而)
　　　　(死鼉有鱗介/甲兵之象也)
白鼉鳴龜背平南郡城中可長生守死不去義無成
　　　㑹稽謠(吳書吳主亮被廢為㑹稽王孫休即位/三年㑹稽近謠言云云而亮宫人告亮)
　　　　(使巫禱祠有惡言/黜為候官侯自殺)
王亮當還為天子
　　　建業謠(吳書孫休時張布與丁奉謀於㑹殺孫/綝永安元年十二月丁夘建業中謠言)
　　　　(云云戊辰獵/㑹綝入見殺)
明㑹有變
　　　孫皓初童謠(文選補遺作揚州歌晉書五行志/曰吳孫皓初童謠按皓尋遷都武)
　　　　(昌民泝流供給咸怨毒焉按武昌記曰大帝/築城江夏以程普為太守遂欲都鄂州改為)
　　　　(武昌郡其民謠曰寜飲建業水不食武昌魚/寧歸建業死不向武昌居繇是徙都建業則)
　　　　(此又非孫/皓初矣)
寧飲建鄴水不食武昌魚寧還建業死不止武昌居
　　　壽春童謠(江表傳曰初丹陽刁𤣥使蜀得司馬/徽與劉廙論運命歴數事𤣥詐増其)
　　　　(文以誑國人曰黄旗紫葢見於東南終有天/下者荆揚之君乎又得國中降人言壽春下)
　　　　(有童謠云云孫皓聞之喜即載其母妻子及/後宫數千人從牛渚陸道西上云青葢入洛)
　　　　(陽以順/天命)
吳天子當上
　　　孫皓天紀中童謠(晉書五行志曰吳孫皓天紀/中童謠晉武帝聞之加王濬)
　　　　(龍驤將軍及征吳江西衆軍無過者而王濬/先定秣陵羊祜别傳曰先時吳童謠云云祜)
　　　　(聞之曰此必水軍有功但當思應其名/者耳即表濬為龍驤將軍濬小字阿童)
阿童復阿童銜刀游渡江不畏岸上虎但畏水中龍
　　　吳謠(吳志曰周瑜少精意於音樂唯三爵之後/其有闕誤瑜必知之知之必顧故時人謠)
　　　　(云/)
曲有誤周郎顧(有一/作復)
　　(諺/)廣陵諺(張勃吳録曰陸稠字伯嬴為廣/陵太守姦吏斂手廣陵諺曰)
解結理煩我國陸君
　　　時人語(髙僧傳曰孫權已制江左而佛教未行/有支謙者本月支人來遊漢境博覽經)
　　　　(籍莫不精究遍學異書通六國語其為人/細長黒瘦眼多白而睛黄時人為之語曰)
支郎眼中黄形軀雖細是智囊
　　　異小兒言(晉書五行志曰孫休永安三年將守/質子羣聚嬉戲有異小兒忽來言曰)
　　　　(云云又曰我非人熒惑星也言畢上昇仰視/若曵一匹練有頃没干寶曰後四年而蜀亡)
　　　　(六年而魏廢二十一年而吳平於是九服歸/晉魏與吳蜀並戰國三公鋤司馬如之謂也)
三公鋤司馬如
　　　題門語(世説新語曰賀邵㑹稽山隂人歴散騎/常侍出為吳郡太守初不出門吳中諸)
　　　　(强族輕之乃/題府門云)
㑹稽雞不能啼
　　　　(賀聞故出行至門反顧索筆足之云於是至/諸屯邸檢校諸顧陸役使官兵及藏逋亡悉)
　　　　(以事言上罪者甚衆陸抗時為江/陵都督故下請孫皓然後得釋)
不可啼殺吳兒
　　　孫皓時詩妖(晉書五行志曰孫皓遣使者祭石/印山下妖祠使者因以丹書巖口)
　　　　(云云皓聞之曰從大皇帝至朕四世太平之/主非朕復誰恣虐踰甚尋以降亡近詩妖也)
楚九州渚吳九州都揚州士作天子四世治太平矣
　
　
　
　
　
　
　
　
　
　
　古樂苑巻四十七
欽定四庫全書
　古樂苑巻四十八
　　　　　　　　　　　　　明　梅鼎祚　編
　雜歌謠辭(晉國附/諸)
　　(歌/)束晳歌(晉書曰束晳陽平元城人太康中郡界/大旱晢為邑人請雨三日而雨注衆為)
　　　　(作/歌)
束先生通神明請天三日甘雨零我黍以育我稷以生
何以疇之報束長生(育一/作萌)
　　　徐聖通歌(藝文列晉人中㑹稽典錄曰徐𢎞字/聖通為汝隂令誅鉏姦桀道不拾遺)
　　　　(民乃/歌之)
徐聖通政無雙平刑罰姦宄空
　　　醇酒歌(拾遺記曰張華為九醖酒以三薇漬麴/蘖出西羌麴出北胡胡中有指星麥四)
　　　　(月火星出麥熟穫之糵用水潰麥三夕而萌/芽雞鳴而用之俗呼為雞鳴麥釀酒醇美久)
　　　　(含令人齒動若大醉不呌笑搖蕩令人肝腸/消爛俗人謂為消腸酒或云醇酒可為長宵)
　　　　(之樂閭/里歌曰)
寧得醇酒消腸不與日月爭光
　　　應詹歌(晉書曰王澄惠帝末為荆州牧假應詹/督南平天門武陵三郡軍事天下大亂)
　　　　(詹境獨全/百姓歌之)
亂離既普殆為灰朽僥倖之運賴兹應后歲寒不凋孤
境獨守拯我塗炭惠隆丘阜潤同江海恩猶父母
　　　并州歌(見趙書樂府廣題曰晉汲桑清河貝丘/人力能扛鼎殘忍少恩六月盛暑重裘)
　　　　(累裀使十餘人扇之忽不清涼便斬扇者并/州大姓田蘭薄盛斬於平原士女慶賀奔走)
　　　　(道路而/歌之)
士為將軍何可羞六月重茵被狐裘不識寒暑斷人頭
雄兒田蘭為報讐中夜斬首謝并州(狐一/作豹)
　　　襄陽兒童歌(晉書曰山簡字季倫永嘉初為南/征將軍出鎮襄陽于時四方冦亂)
　　　　(朝野危懼簡優游卒歲惟酒是躭諸習氏者/荆土豪族有佳園池簡每出嬉遊多之池上)
　　　　(置酒輙醉名之曰髙/陽池時有兒童歌曰)
山公出何許往至髙陽池日夕倒載歸酩酊無所知時
時能騎馬倒着白接䍦舉鞭向葛彊何如并州兒(彊家/在并)
(州簡愛/將也)
　　　呉人歌(晉書曰鄧攸元帝時為呉郡太守刑政/清明百姓歡悦後稱疾去百姓數千人)
　　　　(留牽攸船不得進攸乃少/停夜中發去呉人歌之)
紞如打五鼓鷄鳴天欲曙鄧侯挽不留謝令推不去
　　　豫州歌(晉書曰祖逖元帝時為豫州刺史躬自/儉約督課農桑克巳務施不畜資産子)
　　　　(弟耕耘負擔樵薪又收葬枯骨為之祭醊百/姓感悦嘗置酒大㑹耆老中坐流涕曰吾等)
　　　　(老矣更得父母死將何恨乃/歌曰祖逖别傳作童謠附後)
幸哉遺黎免俘虜三辰既朗遇慈父𤣥酒忘勞甘瓠脯
何以詠思歌且舞(幸哉遺民免豺虎三辰既朗遇慈父/𤣥酒清醪甘瓠脯亦何報思歌且舞)
　　　幸宣城歌(晉書陶汪咸康中為宣城内史招隠/逸廣學舍士民知嚮方者辟為掾史)
　　　　(百姓/歌之)
人當勤學得主簿誰復為之陶明府
　　　三明歌(中興書曰諸葛恢字道明避難過江與/潁川荀道明闓陳留蔡道明謨俱有名)
　　　　(譽號曰中興三/明時人歌之曰)
京都三明各有名蔡氏儒雅荀葛清(都一作師/晉書作語)
　　　庾公歌(二首晉書五行志曰庾亮初鎮武昌出/至石頭百姓於岸上歌之後連徴不入)
　　　　(及薨於鎮以喪還/都葬皆如謠言)
庾公上武昌翩翩如飛鳥庾公還揚州白馬牽旒旐
庾公初上時翩翩如飛烏庾公還揚州白馬牽流蘇(一/作)
(旒/車)
　　　阿子聞歌(晉書五行志曰穆帝升平中童兒輩/忽歌於道曰阿子聞曲終輙云云無)
　　　　(幾而帝崩太后哭/之曰阿子汝聞不)
阿子汝聞不
　　　亷歌(晉書五行志曰升平末俗間忽作亷歌有/扈謙者聞之曰亷者臨也歌云云内外悉)
　　　　(臨國家其大諱乎/少時而穆帝晏駕)
白門亷宫庭亷
　　　郗王歌(世説曰郗超王珣並以俊才為桓大司/馬所眷珣為主簿超為記室參軍超為)
　　　　(人多鬚珣形狀短/小時人為之歌曰)
髯參軍短主簿能令公喜能令公怒(晉書作/府中語)
　　　御路楊歌(晉書五行志曰晉海西公太和中民/為此歌白者金行馬者國族紫為奪)
　　　　(正之色明以紫間朱也海西公尋廢三子非/海西公之子縊以馬韁死之明日南方獻甘)
　　　　(露/)
青青御路楊白馬紫游韁汝非皇太子那得甘露漿
　　　鳯皇歌(晉書五行志曰晉海西公生皇子百姓/歌之其歌甚美其㫖甚微海西公不男)
　　　　(使左右向龍與内侍接生子以為己/子一言桓温將廢海西使為此歌)
鳯凰生一雛天下莫不喜本言是馬駒今定成龍子
　　　黄曇歌(晉書曰桓石民為荆州鎮上明百姓忽/歌曰黄曇子曲終又曰云云頃之而桓)
　　　　(石民死王帎為荆州黄曇子乃是王忱/字也忱小字佛大是大佛來上明也)
黄曇英揚州大佛來上明
　　　歴陽歌(晉書五行志曰庾楷鎮歴陽百姓/歌之後楷南奔桓𤣥為𤣥所殺)
重羅黎重羅黎使君南上無還時
　　樊氏陂歌(樊氏陂庾氏取/之時人歌曰)
陂汪汪下田良樊子失業庾公昌
　　　桓𤣥時小兒歌(呉均續齊諧記曰桓𤣥簒位後/朱雀門中忽見兩小兒通身如)
　　　　(墨相和作籠歌云云路邊小兒從而和之者/數十人聲甚哀楚日既夕二小兒入建康縣)
　　　　(至閤下遂成雙漆鼓槌明年春而桓敗車無/軸倚孤木桓字也荆州送𤣥首用敗籠茵包)
　　　　(之又芒繩束縳其屍沈/諸江中悉如所歌焉)
芒籠茵繩縛腹車無軸倚孤木
　　　從者歌(續安帝紀曰司馬休之兄尚為桓𤣥所/敗休之奔淮泗頗得彼之人心從者為)
　　　　(之/歌)
可憐司馬公作性甚温良憶昔水邊戲使我不能忘
　　　懊憹歌(晉書五行志曰安帝隆安中百姓忽作/懊憹之歌其曲曰云云尋而桓𤣥簒位)
　　　　(義旗以三月二日埽定京都誅之𤣥之宫女/及逆黨之家子女妓妾悉為軍賞東及歐越)
　　　　(北流淮泗皆人有所獲故言/時則草可結事則女可擷也)
草生可攬結女兒可攬擷
　　　歌三首(晉書本傳曰嘉死之日人有壟上見之/其所造三章歌䜟事過皆驗金陵志曰)
　　　　(初王子年著䜟至安/帝果為劉氏所代)　　　王嘉
帝諱昌明運當極特申一期延其息諸馬渡江百年中
當值卯金折其鋒
欲知其姓草肅肅穀中最細低頭熟鱗身甲體永興福
(南史曰齊太祖髙皇帝諱道成姓蕭氏未受命時王/子年作此歌按穀中精細者稻也即道也熟猶成也)
金刀利刃齊刈之(金刀劉字/刈猶剪也)
　　　涼州大馬歌(晉書曰張軌永寧初為涼州刺史/王彌寇洛陽軌遣北宫屯張簒馬)
　　　　(魴隂濬等率州軍擊破之又/敗劉聰于河東京師歌之曰)
涼州大馬横行天下涼州鴟苕寇賊消鴟苕翩翩怖殺
人
　　　麴游歌(晉紀曰麴允金城人也與游/氏世為豪族西州為之歌曰)
麴與游牛羊不數頭南開朱門北望青樓(晉書/作語)
　　　隴上歌(晉書載記曰劉曜圍陳安于隴城安敗/南走陜中曜使將軍平先丘中伯率勁)
　　　　(騎追安安與壯士十餘騎於陜中格戰安左/手奮七尺大刀右手執丈八蛇矛近交則刀)
　　　　(矛俱發輒害五六逺則雙帶鞬服左右馳射/而走平先亦壯健絶人與安搏戰三交奪其)
　　　　(蛇矛而退遂追斬于澗曲安善於撫綏吉凶/夷險與衆同之及其死隴上為之歌曜聞而)
　　　　(嘉傷命樂/府歌之)
隴上壯士有陳安軀幹雖小腹中寛愛養壯士同心肝
䯀驄父馬鐵鍜鞍七尺大刀奮如湍丈八虵矛左右盤
十盪十決無當前戰始三交失虵矛棄我䯀驄竄巖幽
為我外援而懸頭西流之水東流河一去不還奈子何
　隴上健兒曰陳安軀幹雖小腹中寛愛養壯士同心
　肝騄驄駿馬鐵鍜鞍七尺大刀配齊鐶丈八虵矛左
　右盤十盪十決無當前百騎俱出如雲浮追者千萬
　騎悠悠戰始三交失虵矛十騎俱盪九騎留棄我騄
　驄攀巖幽天非降雨迨者休阿呵嗚呼奈子何嗚呼
　阿呵奈子何(趙書曰劉曜討陳安於隴城安下小將/多堅戍不下城内得安死力謠曰云云)
　(與前/小異)
　　　關隴歌(拾遺作苻秦時童謠晉書曰苻堅時關/隴清宴百姓豐樂自長安至於諸州皆)
　　　　(夾路樹槐栁二十里一亭四十里一驛旅行/者取給於途工商貿販於道百姓歌之崔鴻)
　　　　(前奏録曰王猛化洽六州/人移風變百姓歌之曰)
長安大街夾樹楊槐下走朱輪上有鸞栖英彦雲集誨
我萌黎
　　　苻秦鳯凰歌(崔鴻前秦録曰永興三年九/月鳯皇翔于東郊民因歌之)
鳯凰于飛其羽翼翼淵哉聖后饗齡萬億(一作翊我聖/后其齡萬億)
　　　苻堅時長安歌(晉書載記曰苻堅既滅燕慕容/沖姊偽清河公主年十四有殊)
　　　　(色堅納之寵冠後庭沖年十二亦有龍陽之/姿堅又幸之姊弟專寵宫人莫進長安歌之)
　　　　(咸懼為亂王猛切諫堅/乃出沖後竟為沖所敗)
一雌復一雄雙飛入紫宫(此本漢/紫宫諺)
　　　索稜歌(崔鴻十六國春秋前秦録曰索稜字孟/則燉煌人好學博聞姚萇甚重之委以)
　　　(機密文章詔檄皆稜之文也後為平/原太守以徳化民民畏而愛之歌曰)
懿矣明守庶績允釐剖符作宰實獲我思
　　(謠/)泰始中謠(晉書曰泰始中人為賈充/等謠言亡魏而成晉也)
賈裴王亂紀綱王裴賈濟天下(賈充裴/秀王沈)
　　　南土謠(晉書曰杜預都督荆州舊水道惟沔漢/違江陵千數百里無通路又巴丘湖沅)
　　　　(湘之㑹表裏山川實為險固荆蠻之所恃也/預乃開楊口起夏口水道洪洞達巴陵千餘)
　　　　(里内瀉長江之險外通零/桂之漕南土美而謠曰)
後世無叛由杜翁孰識智名與勇功
　　　軍中謠(晉書曰扯預遣周㫖伍巢等伏兵樂鄉/城外孫歆遣軍出拒㫖等發伏兵隨㰴)
　　　　(軍而入直至帳下虜㰴/而還故軍中為之謠曰)
以計代戰一當萬
　　　閣道謠(晉書曰潘岳才名冠世為衆所疾泰始/十年出為河陽令而鬱鬱不得志時尚)
　　　　(書僕射山濤領吏部王濟裴楷等並為/帝所親遇岳内非之乃題閣道為謠)
閣道東有大牛王濟鞅裴楷鞧和嶠刺促不得休
　閣東有大牛和嶠鞅裴楷鞦王濟剔嬲不得休(世説/曰山)
　(公以器重朝望年踰七十猶知管時任貴勝年少若/和裴王之徒並共宗詠有署閣柱云云或云潘尼作)
　(之竹林七賢論曰濤之處/選非望路絶故貽是言)
　　　蜀民謠(許遜晉武帝太康初為蜀郡旌陽縣令/屬歲大疫死者十七八遜以所授神方)
　　　　(拯治之符呪所及登時/而愈蜀民為之謠曰)
人無盜竊吏無奸欺我君活人病無能為
　　　童謠(晉書曰石苞既定壽春以威惠服物淮南/監軍王環輕苞素微又聞童謠因是密表)
　　　　(苞與呉/人交通)
宫中大馬幾作驢大石壓之不得舒
　　　武帝平呉後童謠(三首宋書五行志曰武帝太/康後江南童謠于時呉人皆)
　　　　(謂在孫氏子孫故竊發為亂者相繼按横目/者四字自呉亡至晉元帝興幾四十年皆如)
　　　　(童謠之言元帝懦而少/斷局縮肉直斥之也)
局縮肉數横目中國當敗呉當復
宫門柱且莫朽呉當復在三十年後
雞鳴不拊翼呉復不用力
　　　惠帝時兒童謠(襄陽耆舊傳曰晉惠帝即位兒/童謠曰云云乂河内温縣有人)
　　　(如狂造書曰云云楊濟以問蒯欽欽垂泣曰/皇太后諱季蘭兩火武皇帝諱炎字也此言)
　　　(武皇崩而太皇失尊罹大禍辱終始不以道/不得附山陵乃歸於非所也及太后之見滅)
　　　　(葬於街郵亭皆如其言晉書志曰楊駿居内/府以㦸為衛死時又為㦸所害傷楊后被廢)
　　　　(賈后絶其膳八日而崩崩/葬街郵亭百姓哀之也)
兩火沒地哀哉秋蘭歸形街郵終為人歎(晉書並作/温縣狂書)
　　　温縣狂書
光光文長以㦸為墻毒藥雖行㦸還自傷(以一作大雖/一作即㦸一)
(作/刃)
　　　惠帝永熈中童謠(晉書五行志曰惠帝永熈中/童謠時楊駿專權楚王用事)
　　　　(故言荆筆楊版二人不誅則/君臣禮悖故云幾作驢也)
二月末三月初荆筆楊版行詔書宫中大馬幾作驢(大/一)
(作人王隠晉書云二月盡三/月初桑生闕雪柳葉舒下同)
　　　惠帝元康中京洛童謠(二首晉書五行志曰惠/帝元康中京洛童謠南)
　　　　(風賈后字也白晉行也沙門太子小字也魯/賈謐國也言賈后將與謐為亂以危太子而)
　　　　(趙王因釁咀嚼豪賢以成/簒奪不得其死之應也)
南風起兮吹白沙遙望魯國何嵯峨千歲髑髏生齒牙
(一無/兮字)
　南風烈烈吹黄沙遙望魯國鬱嵯峨前至三月滅汝
　家(賈后傳有此謡與五行志所載不同其後賈謐既/誅賈后尋亦廢死宋書五行志是時愍懷頗失衆)
　(望卒以廢黜/不得其死焉)
城東馬子莫嚨哅比至來年纒汝􁍺
　東宫馬子莫聾空前至臘月纒汝􁍺(愍懷太子/傳紀此謠)
　　　惠帝大安中童謠(晉書五行志曰晉惠帝大安/中童謠其後中原大亂宗藩)
　　　　(多絶唯瑯琊汝南西陽南頓彭/城同至江東而元帝嗣綂矣)
五馬浮渡江一馬化為龍(浮宋書/作游)
　　　元康中童謠(晉書五行志曰元康中天下啇農/通著大鄣日時童謠曰云云及趙)
　　　　(王倫簒位其/目實眇焉)
屠蘇鄣日覆兩耳當見瞎兒作天子
　　　元康中洛中童謠(晉書五行志曰晉元康中趙/王倫既簒洛中有童謠數月)
　　　　(而齊王成都河間義兵同㑹誅倫按成都西/藩而在鄴故曰虎從北來齊東藩而在許故)
　　　　(曰龍從南來河間水區而在關中故曰水從/西來齊留輔政居于宫西有無君之心故曰)
　　　　(登城/看也)
虎從北來鼻頭汗龍從南來登城看水從西來河灌灌
　　　著布謠(晉書曰齊王冏字景治趙王倫簒位冏/起義兵誅之拜大司馬加九錫政皆決)
　　　　(之而恣用羣小不復朝覲時人/謠曰云云遂為長沙王所誅)
著布袙腹為齊持服
　　　洛下謠(晉書曰長沙王乂武帝第六子也三王/舉義乂率國應之後見冏專權奉天子)
　　　　(攻冏斬之河間王顒與成都王穎同伐京師/詔以乂為大都督以距顒相持數月東海王)
　　　　(越慮事不濟潛收乂送金墉城密告張方方/遣兵就金墉收乂炙殺之初乂執權之始洛)
　　　　(下謠曰云云以正月二十/五日廢後二日死如謠言)
草木萌牙殺長沙
　　　惠帝時洛陽童謠(晉書曰惠帝時洛陽童謠/明年而胡賊石勒劉羽反)
鄴中女子莫千妖前至三月抱胡腰
　　　蜀郡童謠(元康三年正月歘一夜/有火光地仍震童謠曰)
郫城堅盎底穿郫中細子李特細
　　　又
江橋頭闕下市成都北門十八字
　　　又(及羅尚在巴郡也又/曰  尚梁州刺史)
巴郡葛當下美巴郡(字疑/有悞)
　　　又(皮素之西上也又/曰  素益州刺史)
有客有客來侵門陌其氣欲索
　　　蜀人謠(二首晉書曰羅尚字敬之一名仲太康/未為荆州刺史及趙廞反于蜀乃假尚)
　　　　(節為平西將軍益州刺史/尚性貪少斷蜀人謠曰)
尚之所愛非邪則佞尚之所憎非忠則正富擬魯衛家
成市里貪如豺狼無復極已(晉書作蜀/人言曰)
蜀賊尚可羅尚殺我
　　　懷帝永嘉初童謠(晉書五行志曰司馬越還洛/時童謠也按列傳越既與茍)
　　　　(晞搆怨尋詔越為丞相領兖州牧督兖豫司/冀幽并六州越辭丞相不受自許遷于鄄城)
　　　　(移屯濮陽又遷于滎陽後自滎陽還洛懷帝/紀曰永喜三年三月丁巳東海王越歸京師)
　　　　(是/也)
洛中大鼠長尺二若不早去天狗至(天宋書/作大)
　　　同前(晉書五行志曰茍晞將破汲桑時有此謠/司馬越由是惡晞奪其兖州隟難遂搆焉)
　　　　(按列傳東海孝獻王越字元超懐帝永嘉初/出鎮許昌自許昌率茍晞及冀州刺史丁邵)
　　　　(討汲桑破之越還于許長史潘滔説之曰兖/州天下樞要公宜自牧乃轉茍晞為青州刺)
　　　　(史由是與/晞有隙)
元超兄弟大洛度上桑打椹為茍作
　　　王彭祖謠(晉書曰王浚永嘉中進大司馬侍中/大都督督幽冀諸軍事㑹京洛傾覆)
　　　　(浚大樹威令專權/横恣時童謠曰)
幽州城門似藏户中有伏尸王彭祖有狐踞府門翟雉
入聽事
　　　棗郎謠(見王浚傳棗嵩浚之子婿/浚聞責嵩而不能罪之也)
十囊五囊入棗郎
　　　愍帝初童謠(晉書五行志曰愍帝初童謠至建/興四年帝降劉曜在城東豆田壁)
　　　　(中/)
天子何在豆田中(一作天子在何許近在豆田中王/浚在幽州以豆有藿殺隠士霍原)
　　　建興中江南謠(晉書五行志曰建興中江南謠/歌按白者晉行坑器有口屬瓮)
　　　　(瓦瓮質剛亦金之類也訇如白坑破者言二/都傾覆王室大壞也合集持作甒者元帝鳩)
　　　　(集遺餘以主社稷未能尅復中原但偏王江/南故其喻也及石頭之事六軍大潰兵人抄)
　　　　(掠京邑爰及二宫其後三年錢鳯復攻京邑/阻水而守相持月餘日焚燒城邑井堙木刋)
　　　　(矣鳯等敗退沈充將其黨還呉興官軍踵之/蹈藉郡縣充父子授首黨與誅者以百數所)
　　　　(謂揚州破換敗呉興覆瓿/甊瓿甊瓦器又小於甒也)
訇如白坑破合集持作甒揚州破換敗呉興覆瓿甊(訇/呼)
(宏反坑宋書作阬甒音/武瓿音部甊盧斗反)
　　　童謠(晉書曰温嶠滅王敦先是童謠云/云以為賊如韭柳尋得復生也)
剪韭剪韭斷楊柳河東小子令我與子
　　　明帝太寧初童謠(晉書五行志曰明帝太寧初/童謠及明帝崩成帝㓜為蘇)
　　　　(峻所逼遷于石頭御膳不足此大馬死小馬/餓也髙山峻也言峻尋死石峻弟蘇石也峻)
　　　　(死後石據石頭尋為諸公所/破是亦山崩石破之應也)
惻惻力力放馬山側大馬死小馬餓髙山崩石自破
　　　成帝末童謠(晉書五行志曰成帝之未/童謠少日而宫車晏駕)
􁰓􁰓何隆隆駕車入梓宫
　　　咸康二年童謠(晉書五行志曰咸康二年十/二月河北謠言後如其言)
麥入土殺石虎(晉起居注作麥如/土虎晉書作武)
　　　呉中童謠(宋書五行志曰晉庾義在呉郡時呉/中童謠無幾而庾義王洽相繼亡按)
　　　　(晉史穆帝時庾羲為呉興内史王洽為呉郡/内史徴拜領軍後皆卒於官義疑即羲也)
寜食下湖荇不食湖上蓴庾呉沒命喪復殺王領軍
　　　哀帝隆和初童謠(晉書五行志曰哀帝隆和初/童謠朝廷聞而惡之改年曰)
　　　　(興寧民復歌曰云云哀帝尋崩升平/五年而穆帝崩不滿斗不至十年也)
升平不滿斗隆和那得久桓公入石頭陛下徒跣走
雖復改興寧亦復無聊生
　　　太和末童謠(晉書五行志曰太和末童謠及海/西公被廢百姓耕其門以種小麥)
犂牛耕御路白門種小麥
　　　京口民間謠(二首晉書五行志曰王恭在京口/民間忽有此謠按黄字上恭字頭)
　　　　(也小字恭字下/也尋如謠言)
黄頭小兒欲作賊阿公在城下指縛得
黄頭小人欲作亂賴得金刀作蕃扞
　　　京口謠(晉書五行志曰王恭鎮京口誅王國寶/百姓為此謠按昔年食白飯言得志也)
　　　　(今年食麥䴸麥䴸麤穢其精巳去明將敗也/天公將加譴讁而誅之也捻嚨喉氣不通死)
　　　　(之祥也敗復敗丁寧之辭也恭尋/死京都人行咳疾而喉並喝焉)
昔年食白飯今年食麥䴸天公誅讁汝教汝捻嚨喉嚨
喉喝復喝京口敗復敗
　　　孝武帝太元末京口謠(晉書五行志曰孝武帝/太元末京口謠尋王恭)
　　　　(起兵誅王國寶旋為劉牢/之所敗故言拉颯棲也)
黄雌雞莫作雄父啼一旦去毛衣衣被拉颯棲
　　　荆州童謠(晉書五行志曰殷仲堪在荆州時童/謠未幾而仲堪敗桓𤣥遂有荆州)
芒籠目繩縛腹殷當敗桓當復(柦𤣥時小兒/歌首二句同)
　　　安帝元興初童謠(宋書五行志曰晉桓𤣥既簒/有此童謠及𤣥敗走至江陵)
　　　　(五月中誅如其期焉安帝紀桓𤣥/簒位在安帝元興二年十二月也)
草生及馬腹鳥啄桓𤣥目
　　　民謠(志曰時又有民謠云征鐘至穢之服桓四/體之下稱𤣥自下居上猶征鐘之厠歌謠)
　　　　(下體之詠民口也而云落地墜/地之祥迸走之言其驗明矣)
征鐘落地桓迸走
　　　安帝元興中童謠(宋書五行志曰晉安帝元興/中桓𤣥既得志而有童謠及)
　　　　(𤣥敗走諸柦悉誅焉/郎君司馬元顯也)
長干巷巷長干今年殺郎君明年斬諸桓(此歌亦見晉/書桓𤣥傳明)
(字作/後)
　　　司馬元顯時民謠(二首宋書五行志曰司馬元/顯時民謠詩此詩云襄陽道)
　　　　(人竺曇林所作多所道行於世孟顗釋之曰/十一口者𤣥字象也木亘桓也桓氏當悉走)
　　　　(入關洛故云浩浩鄉也金刀劉也/倡義諸公多姓劉娓娓美盛貌也)
當有十一口當為兵所傷木亘當北度走入浩浩鄉
金刀既以刻娓娓金城中
　　　安帝義熈初童謠(晉書五行志曰安帝義熈初/童謠時官養盧龍寵以金紫)
　　　　(奉以名州養之已極而龍不能懷我好音舉/兵内伐遂成讐敵也及敗斬伐其黨如草木)
　　　　(之成積焉按列傳盧循小字元龍元興二年/寇廣州逐刺史呉隠之攝州事號平南將軍)
　　　　(安帝乃假循征虜將軍廣州刺史義熈中劉/裕破循于豫章循走交州為刺史杜慧度所)
　　　　(殺/)
官家養蘆化成荻蘆生不止自成積
　　安帝義熈初謠(二首晉書五行志曰盧龍據有/廣州民間有謠云云後擁上流)
　　　(數州之地内逼京輦應天半之言時復/有謠言云云龍後果敗不得入石頭)
蘆生漫漫竟天半
蘆橙橙逐水流東風忽如起那得入石頭
　　　永嘉中長安謠(晉書曰張寔軌之子也軌卒授/寔涼州刺史進大都督劉曜逼)
　　　　(遷天子寔遣太府司馬韓璞東赴國難璞次/南安諸羌斷軍路寔擊破之斬級數千時焦)
　　　　(崧陳安寇隴右東與劉曜相持雍秦之人死/者十八九初永嘉中長安語曰云云至是驗)
　　　　(矣/)
秦州中血沒腕唯有凉川倚柱觀(腕一作踠/觀一作看)
　　　西土謠(晉書曰張茂寔之弟太興三年寔既遇/害州人推茂平西將軍凉州牧凉州大)
　　　　(姓賈摹寔之妻弟也勢傾西土先是謠曰云/云茂以為信誘而殺之於是豪右屏迹威行)
　　　　(凉/域)
手莫頭圖凉州
　　　姑臧謠(晉書曰張駿寔之子茂卒駿嗣位大都/督大將軍凉州牧西平公駿之立也姑)
　　　　(臧謠曰云云至是/而收復河南之地)
鴻從南來雀不驚誰謂孤雛尾翅生髙舉六翮鳯皇鳴
　　　張沖謠(崔鴻前涼録曰張沖字長思燉煌人/家財巨萬施之鄉閭時人為之謠曰)
推財不疑張長思
　　　龎世謠(趙書曰燕人龎世為光禄勲奏案豪强/苛尅人物咸懼疾之及卒門無弔客時)
　　　　(人為之/謠曰)
龎家之巷車馬鱗鱗泥丸之日無弔賓弔賓不來何所
因由性苛尅寡所親
　　　張樓謠(崔鴻後趙錄曰張樓為臨水長/嚴政酷刑殘忍無惠人謠之曰)
陽平張樓頭如箱見人切齒劇虎狼
　　　洪水謠(亦見崔鴻前秦録晉書曰苻洪字廣世/畧陽臨渭氐人也先是隴右大雨百姓)
　　　　(苦之謠曰云云故因名洪自稱/大單于三秦王死偽諡惠武帝)
雨若不止洪水必起
　　　苻生時長安謠(二首晉書曰苻生洪之孫嗣父/健位僭稱帝初生夢大魚食蒲)
　　　　(又長安謠曰云云東海苻堅封也時為龍驤/將軍第在洛門之東生不知是堅以謠言之)
　　　　(故誅其侍中魚遵及其子孫時又/謠曰云云於是悉壞空城以􁐴之)
東海大魚化為龍男便為王女為公問在何所洛門東
百里望空城鬱鬱何青青瞎兒不知法仰不見天星(生/闕)
(一/目)
　　　苻堅時長安謠(晉書載記曰苻堅時長安有此/謠堅以鳳皇非梧桐不棲非竹)
　　　　(實不食乃植桐竹數十萬株于阿房城以待/之沖小字鳯皇至是終為堅賊入止阿房城)
　　　　(焉/)
鳯凰鳯凰止阿房
　　　苻堅時長安謠(晉書曰秦之未亂也長安謠曰/云云秦人呼鮮卑為白虜慕容)
　　　　(垂之起于關/東歲在癸未)
長鞘馬鞭擊左股太歲南行當復虜(復一/作避)
　　　苻堅初童謠(晉書五行志及堅敗於淝水為/姚萇所殺在偽位凡三十年)
阿堅連牽三十年後若欲敗時當在江湖邊(傳作江/淮間)
　　　苻堅時童謠(晉書載記曰苻堅彊盛之時國有/童謠云云堅聞而惡之每征伐戒)
　　　　(軍候云地有名新城者避之後因壽/陽之敗其國大亂竟死於新城佛寺)
河水清復清苻詔死新城(復一作且秦人/稱其君曰詔)
　　　鮮卑謠(晉書五行志曰時復有謠歌云識者以/為魚羊鮮也田斗卑也堅自號秦言滅)
　　　　(之者鮮卑矣其羣臣諫堅令盡誅鮮卑堅不/從及淮南初為慕容沖所攻又為姚萇所殺)
　　　　(身死/國滅)
魚羊田斗當滅秦
　　　國中謠(晉書桓豁聞苻堅國中謠有子二十人/皆名石應之及堅敗淝水謝石為都督)
誰謂爾堅石打碎
　　　謠言(魏書苻堅南伐至項城弟陽平公融攻夀/春克之馳使白堅宜速進軍堅捨大軍於)
　　　　(項城兼道赴之遂大敗單騎遁還淮北初謠/言曰云云羣臣勸堅停項為六軍聲鎮堅不)
　　　　(從/)
堅不出項
　　　將謠(魏書姚萇與慕容沖合攻苻堅於長安先/是謠曰云云堅大信之至五將山姚萇執)
　　　　(而縊/殺之)
堅入五將山萇得
　　　朔馬謠(晉書苻堅故將吕光僭即三河王位光/徙西海郡人於諸郡謠曰云云復徙之)
　　　　(西/河)
朔馬心何悲念舊中心勞燕雀何徘徊意欲還故巢
　　　關東謠(晉書初關東謠曰云云缺慕容垂之/本名與苻丕相持經年百姓死幾絶)
幽州缺生當滅若不滅百姓絶
　　　燕童謠(晉書曰慕容熈為政㬥虐其將馮跋張/興皆坐事奔亡結盟推慕容雲為主因)
　　　　(熈出城閉門距守熈夜至龍城攻北門不尅/為雲所執弑之時義熈二年也初童謠曰云)
　　　　(云藁字上有草下有禾兩頭然則禾草俱盡/而成髙字雲父名拔小字禿頭三子而雲季)
　　　　(也熈竟為/雲所滅)
一束藁兩頭然禿頭小兒來滅燕
　　　大風謠(晉書載記曰慕容寶嗣位以慕容徳為/都督冀兖六州諸軍事鎮鄴㑹魏師入)
　　　　(中山寶出奔于薊時有謠曰云云/於是徳之羣臣勸徳僭號稱元)
大風蓬勃揚塵埃八井三刀卒起來四海鼎沸中山頽
惟有徳人據三臺
　　(諺/)王公語(王祥别傳曰晉受禪時廊廟之士莫不/歡容而祥色不加怡時人為之語曰)
王公悢悢有送故之情也
　　裴秀語(虞預晉書曰秀字季彦河東聞喜人父/潛魏太常秀有風操八歲能著文叔父)
　　　　(徽有聲名秀年十餘歲有賓客/詣徽出則過秀時人為之語曰)
後進領袖有裴秀(進一/作來)
　　　石仲容(晉書曰石苞字仲容渤海南皮人也雅/曠有知局容儀偉麗故時人為之語曰)
石仲容姣無雙
　　渤海(晉書曰歐陽建字堅石世為冀方碩族雅/有理思才藻美贍擅名北州人為之語曰)
渤海赫赫歐陽堅石
　　劉功曹(王隠晉書曰劉毅字仲雄僑居平陽太/守杜恕逼迫舉毅為功曹月餘日沙汰)
　　　　(郡吏百餘人三魏/稱焉為之語曰)
但聞劉功曹不聞杜府君
　　　諺(晉書陳留相樂安孫尹表曰劉毅前為司/隸直法不撓當朝之臣多所按劾諺曰)
受堯之誅不能稱堯
　　　語(晉書劉頌字子雅廣陵人漢廣陵厲王胥之/後也世為名族同郡有雷蔣穀魯四姓皆出)
　　　　(其下時人/為之語曰)
雷蔣穀魯劉最為祖
　　　崔左丞語(晉書曰崔洪字伯良博陵安平人以/清厲顯名武帝世為御史治書朝廷)
　　　　(憚之尋為尚書左/丞時人為之語曰)
叢生棘刺來自博陵在南為鷂在北為鷹(舊作/歌)
　　　諺(晉書元康之後魯褒傷時/貪鄙乃著錢神論引諺曰)
錢無耳可闇使(成公綏亦有錢神論引/諺曰錢無耳可使鬼)
　　　貂不足(晉書曰趙王倫僭位諸黨皆登卿相並/列大封其餘同謀者咸超階越序不可)
　　　　(勝紀至於奴卒厮役亦加爵位/每朝㑹貂蟬盈坐時人諺曰)
貂不足狗尾續
　　　四部司馬(魏畧曰成都王頴伐長沙王乂募免/奴為軍自稱四部司馬市郭人素謬)
　　　　(語奴為尚/故里語曰)
三部司馬階下兵四部司馬尚長明欲知太平須石鼈
鳴
　　　江應元(晉書曰江綂字應元陳留圉人/也靜黙有逺志時人為之語曰)
嶷然稀言江應元
　　　二王(晉書羊祜傳曰王衍嘗詣祜陳事辭甚俊/辨祜不然之衍拂衣而起祜顧謂賓客曰)
　　　　(王夷甫方以盛名處大位然敗俗傷化必此/人也步闡之役祜以軍法將斬王戎故戎衍)
　　　　(並憾之毎言論多毁/祜時人為之語曰)
二王當國羊公無徳
　　　衛玠(晉書曰瑯琊王澄有髙名少所推服毎聞/衛玠言輒歎息絶倒故時人為之語曰)
衛玠談道平子絶倒(玠别傳前後三聞為之三倒時/人語曰衛君談道平子三倒)
　　　慶孫越石(晉書曰劉輿字慶孫雋朗有才局/與弟琨名著當時京都為之語曰)
洛中奕奕慶孫越石(越石/琨字)
　　　洛中諺(三首/)
洛中雅雅有三嘏(世説曰劉粹字純嘏宏字終嘏漠字/沖嘏是親兄弟王安豐甥並是王安)
(豐女壻宏/真長祖也)
洛中錚錚馮惠卿(惠卿名蓀是播子蓀與邢喬俱司徒/李𦙍外孫及𦙍子順並知名時稱馮)
(才清李才/明純粹邢)
洛中英英荀道明(晉書曰荀闓字道明有名稱京都/為之語英英晉中興書作奕奕)
　　　王與馬(晉書曰元帝以王敦為揚州刺史加廣/武將軍尋進左將軍都督征討諸軍事)
　　　　(假節帝初鎮江東威名未著敦與從弟/導同心翼戴以隆中興時人為之語曰)
王與馬共天下
　　　㓜輿語(晉書列傳曰謝鯤字㓜輿通簡有髙識/任達不拘鄰家髙氏女有美色鯤嘗挑)
　　　　(之女投梭折其兩齒時人為之語曰云/云鯤聞之慠然長嘯曰猶不廢我嘯歌)
任達不已㓜輿折齒
　　　郗王語(晉書曰王坦之字文度弱冠與郗超俱/有重名時人為之語曰云云嘉賓超小)
　　　　(字/也)
盛徳絶倫郗嘉賓江東獨步王文度(一作揚州獨步王/文度後來出人郗)
(嘉/賓)
大才槃槃謝家安江東獨步王文度盛徳日新郗嘉賓
　　　王羊語(沈約云羊敬元尤長𨽻書子敬之後/可以獨步時人語曰  敬元羊欣字)
買王得羊不失所望
　　　王僧珍(晉書曰王珉字季琰少有才藝善行書/與兄珣並有名聲出珣右故時人為之)
　　　　(語/曰)
法䕶非不佳僧珍難為兄(法䕶珣小字/僧珍珉小字)
　　　殷往嗣(殷典通語曰殷禮字往嗣七歲就官學/書在師未嘗戲弄行在舟車手不釋巻)
　　　　(從曲阿往返遂不知隄瀆廣/狹及行旅喧閙時人語曰)
竒才强記殷往嗣
　　　諺(晉書凉從事中郎張顯上疏諫後主歆引諺/曰云云今狐上南門亦災之大也又狐者胡)
　　　　(也天意若曰將有胡人居/於此城南面而居者也)
野獸入家主人將去
　　　五龍一門(崔鴻前凉録曰辛攀字懐逺隴西狄/道人父奭尚書郎兄鑒曠弟寶迅皆)
　　　　(以才識知名泰/雍為之語曰)
五龍一門金友玉昆
　　　長安語(魏書初堅之未亂也關中土然無火而/煙氣大起方數十里月餘不滅堅每臨)
　　　　(聽訟觀令民冇怨者舉煙於城/北觀而録之長安為之語曰)
欲得必存當舉煙
　　　二梁(崔鴻前秦録曰梁讜字伯言博學有雋才/與弟熈俱以文藻清麗見重一時人為之)
　　　　(語/曰)
關東堂堂二申兩房未若二梁瓌文綺章
　　　苻雅語(秦書曰尚書令苻雅為人樂施乞人填/門嘗曰天下物何常吾今日富後日貧)
　　　　(耳忽一日不施則意/不泰時人為之語曰)
不為權異富寧作苻雅貧
　　　五權(晉書載記曰慕容越時公孫五樓為侍中/尚書專總朝政王公内外無不憚之尚書)
　　　(都令史王儼謟事五樓遷尚書郎出為濟/南太守入為尚書左丞時人為之語曰)
欲得侯事五樓
　　　太保語(崔洪蜀李雄録曰雄異母兄始字伯敬/為太保善撫士衆衆多歸之時人為之)
　　　　(語/曰)
欲養老屬太保
　　　書版語(蜀書咸熈二年夏巴郡文立從洛陽還/蜀見譙周周語次因書版示立曰云云)
　　　　(典午者謂司馬也月酉者謂/八月也至八月而文王果崩)
典午忽兮月酉沒兮
　　　䜟(晉書初元明世郭璞為䜟曰云/云謂成帝有子而以國祚傳弟)
君非無嗣兄弟代禪
　　　又
有人姓李兒專征戰譬如車軸脱在一面(兒者子也李/去子木存車)
(去軸為亘合/成桓字也)
　　　又
爾來爾來河内大縣爾來謂自爾已來為元始(温字元/子也故)
(河内大縣温也成康既/崩桓氏始大故連言之)
　　　又
賴子之薨延我國祚痛子之隕皇運其暮(二子者元子/道子也温志)
(在簒奪事未成而死幸之也㑹稽王道子雖/首亂晉國而其死亦晉衰之由也故云痛也)
　　　父老書(魏書世祖以沮遜牧徤在凉州雖稱蕃/致貢而内多乖戾於是親征城敗釋之)
　　　　(初太延城中有一父老投書於敦煌城東門/忽然不見其書一紙八字文曰云云又於震)
　　　　(電之所得石丹書曰云/云牧健立果七年而滅)
凉王三十年若七年
河西河西三十年破帶石樂七年(帶石山名在姑/臧南山祀傍)
　　　玉版文(晉書慕容雋以永和八年僭即皇帝位/初石季龍使人探䇿於華山得玉版文)
　　　　(云云及此燕人咸/以為儁之應也)
歲在申酉不絶如綫歲在壬子真人乃見
　　　䜟文(晉書姚興太史令髙魯遣其甥王景暉送/玉璽一紐并圖䜟秘文與慕容徳羣臣因)
　　　　(勸徳即/尊號)
有徳者昌無徳者亡徳受天命柔而復剛
　　　譙周䜟(魏書賓人李特與弟流據蜀自稱大都/督特少子雄僭稱帝傳至勢為晉桓温)
　　　　(所滅先是譙周云我死後三十年當有異人/入蜀由之而亡蜀亡之歲去周亡三十二年)
　　　　(周又著䜟曰云/云卒如其言)
廣漢城北有大賊曰流曰特攻難得歲在𤣥宫自相尅
　　　時人語(髙僧傳曰釋道温姓皇甫安定朝那人/髙士謐之後也年十六入廬山依逺公)
　　　　(受學大明中勅為都邑僧主累當講任稟位/之賓填委相屬精勤導物數感神異帝悦之)
　　　　(賜錢五十萬時人為之語曰疑按/大明是宋孝武帝詩紀附晉  悞)
帝王傾財温公率則上天懷感神靈降徳
　　　時人語(又曰釋慧靜姓王東阿人少游學伊洛/之間晩歴徐兖容甚黑而識悟清逺時)
　　　　(洛中有沙門道經亦解邁當世與/靜齊名而耳甚長大故時人語曰)
洛下長大耳東阿黑如墨有問無不酬有酬無不答(詩/紀)
(附/晉)
　
　
　
　
　
　
　
　
　古樂苑巻四十八
欽定四庫全書
　古樂苑巻四十九
　　　　　　　　　　　　明　梅鼎祚　編
　襍歌謡辭(諺語附/南北朝)
　　宋
　　(歌/)檀道濟歌(異苑曰檀道濟元嘉中鎮尋陽十二/年入朝與家分别顧瞻城闕歔欷逾)
　　　　(深識者是知道濟之不南旋也故/時人為其歌以十三年三月伏誅)
主人作死别荼毒當奈何
　　　宋人歌(檀道濟宋之良將有威名為敵所畏/宋主疑而殺之時人哀而作歌曰)
可憐白浮鳩枉殺檀江州
　　(謡/)跋扈謡(宋書武帝紀曰諸葛長民貪淫驕縱帝/每優容之劉毅既誅長民懼禍及将謀)
　　　　(作亂帝自江陵還長民到門引前却人閒語/帝巳宻命左右丁旿自幔後於坐拉焉死牀)
　　　　(側輿屍付廷尉旿驍/勇有力時人語曰)
勿跋扈付丁旿
　　　謝靈運謡(宋書五行志曰陳郡謝靈運有逸才/每出入自扶接者常數人民間謡曰)
四人挈衣裾三人捉坐席
　　　元嘉中魏地童謡(南史曰宋元嘉二十七年魏/太武帝圍汝南戍文帝遣臧)
　　　　(質北救至盱眙太武巳過淮自廣陵返攻攻/盱眙就質求酒質封溲便與之且報書云不)
　　　　(聞童謡言耶虜馬飲江水佛狸死卯年冥期/使然非復人事爾智識及衆豈能勝苻堅耶)
　　　　(頃年展爾陸梁者是爾未飲江太嵗/未邜耳時魏地有童謡故質引之云)
軺車北來如穿雉不意虜馬飲江水虜主北歸石濟死
虜欲渡江天不徙
　　　大眀中謡(南史曰大明中冇奚顯度者為員外/㪚騎侍郎孝武嘗使主領人功而苛)
　　　　(虐無道動加捶撻暑雨寒雪不聴暫休人不/堪命時建康縣考囚或用方材壓額及踝脛)
　　　　(故民間有此謡又相戯易/反顧付奚度其暴酷如此)
寧得建康壓額不能受奚度拍
　　　王張謡(南史曰眀帝以王景文外戚貴盛張永/累經軍旅疑其将來難信乃自為謡言)
一士不可親弓長射殺人
　　　泰始中童謡(南齊書五行志曰眀帝殺建安王/休仁蘇偘云後從帝自東城即位)
東城出天子(武進縣上所/居東城里也)
　　　禾絹謡(南史曰宋明帝時阮佃夫楊運長王道/隆皆擅威權言為詔敇郡守令長一缺)
　　　　(十除内外混然官以賄命王阮家富于宫室/中書舍人胡母顥専權奏無不可時人語曰)
　　　　(云云禾絹/謂上也)
禾絹閉眼諾胡母大張槖
　　　元徽中童謡(齊書五行志曰元徽中童謡後沈/攸之反雍州刺史張敬兒襲江陵)
　　　　(殺攸之子/元填等)
襄陽白銅蹄郎殺荆州兒
　　　童謡(南史曰齊高帝輔政袁粲劉彦節王藴等/皆不同而沈攸之又稱兵反粲藴雖敗攸)
　　　　(之尚存卞彬意猶以髙帝事無所成乃謂帝/曰比聞謡云云公頗聞不時藴居父憂與粲)
　　　　(同死故云尸著服也服衣也孝子不在日代/哭者褚子也彬謂沈攸之得志褚彦回當敗)
　　　　(故言哭也列管謂簫也髙帝/不悦及彬退曰彬自作此)
可憐可念尸著服孝子不在日代哭列管暫鳴死滅族
　　　宋時謠(南史曰宋時用人乖實有謡云通典齊/梁之末多以貴逰子弟為之當時諺曰)
上車不落為著作體中何如作秘書(隋書作梁世諺/為字一並作則)
　　(諺/)語(南史入闗之功鎮惡為首沈田子與鎮惡爭/功武帝將歸留田子與鎮惡私謂田子語曰)
　　　　(云云卿等十餘人何懼王/鎮惡故二人常有猜心)
猛獸不如羣狐
　　　京邑語(宋書安成公何朂臨汝公孟靈休並各/奢豪以肴膳器服車馬相尚京邑語曰)
安成食臨汝飾
　　　諺(宋書顔延之為庭/誥之文引諺曰)
富則盛貧則病
　　　顔竣(宋書曰顔竣為吏部尚書留心選舉任遇/既隆奏無不可後謝莊代竣意多不行竣)
　　　　(容貌嚴毅莊風姿甚美賔客/喧訴常懽笑荅之時人語曰)
顔竣嗔而與人官謝莊笑而不與人官
　　　將士語(宋書王𤣥謨傳曰𤣥謨性嚴刻少恩而/將軍宗越御下更竒酷軍士為之語曰)
寧作五年徒不逢王𤣥謨𤣥謨猶自可宗越更殺我
　　　鬬塲語(南史曰有恵嚴恵議道人並住東安寺/學行精整為道俗所推時鬬塲寺多禪)
　　　　(師都下為/之語曰)
鬬塲禪師窟東安談議林
　　　石城語(南史曰袁粲謀舉兵誅齊髙帝禇淵發/其謀粲兵敗遇害淵獨輔政百姓語曰)
可憐石頭城寧為袁粲死不作褚淵生(南史本傳褚/淵作彦囘)
　　　二王語(南史曰宋徳既衰齊高帝輔政朝野之/人情懐彼此吏部尚書王延之尚書令)
　　　　(王僧䖍中立無所/去就時人語曰)
二王居平不送不迎(居齊書/作持)
　　　王逺(蕭子顯齊書曰王孫祐父逺/為光祿勲宋世為之語曰)
王逺如屏風屈曲從俗能蔽風露
　　　䜟(南史宋武帝紀雍州刺史魯宗之負力/好亂且慮不為帝容常為䜟曰云云)
魚登日輔帝室
　　　䜟(宋書符/瑞志)
二口建戈不能方兩金相刻凝神鋒空冗無主竒入中
女子獨立又為雙(老子河洛䜟二口建戈劉字也晉氏/金行劉姓又有金故曰兩金相刻空)
(宂無主竒入中為寄字女子獨立又/為雙奴字按宋武帝姓劉小字寄奴)
上五盡寄致太平草付合成集羣英(劉向䜟武帝小諱/寄奴太子諱義符)
　　　金雌詩
大火有心水抱之悠悠百年是其時(火宋之分野/水宋之徳也)
云出而兩漸欲舉短如之何乃相岨文哉亂也當何所
唯有隱巖殖禾黍西南之朋困桓父(兩云𤣥字也短者/云祚短也巖隱不)
(見唯應見谷殖禾黍邉則聖諱炳明也易曰西南/得朋故能困桓父也武帝名裕起兵討桓𤣥誅之)
　　齊
　　(歌/)永眀初歌(齊書五行志曰永明初百姓歌後句/閒云陶郎來白者金色馬者兵事三)
　　　　(年妖賊唐㝢之/起言虐來勞也)
白馬向城啼欲得城邉草
　　　東昬時百姓歌(金陵志曰齊東昬侯即臺城閲/武堂為芳樂苑山石皆塗以彩)
　　　　(色跨池水立紫閣諸樓觀又於苑中立/店肆以潘妃為市令于時百姓歌云)
閲武堂種楊桞至尊屠肉潘妃沽酒
　　　蘇小小歌(一曰錢塘蘇小小歌樂府廣題曰蘇/小小錢塘名倡也盖南齊時人西陵)
　　　　(在錢塘江之西歌云/西陵松柏下是也)
妾乘油壁車郎騎青驄馬何處結同心西陵松柏下
　　(謡/)永眀中虜中童謡(南齊書五行志曰尋而京師/人家忽生火赤于常火熱小)
　　　　(微貴賤爭取以治/病後梁以火徳興)
黒水流北赤火入齊(南史載魏地謡言云赤火南流喪/南國是嵗有沙門從北齎此火而)
(至/)
　　　永元元年童謡(齊書五行志曰永元元年童謡/千里流者江右也東城遥光也)
　　　　(遥光夜舉事垣厯生者烏皮袴褶徃奔之/跛脚亦遥光老姥子孝字之象徐孝嗣也)
洋洋千里流流翣東城頭烏馬烏皮袴三更相告訴脚
跛不得起誤殺老姥子
　　　永元中童謡(齊五行志曰永元中童謡云云識/者解云陳顯達屬豬崔慧景屬馬)
　　　　(非也東昬侯屬豬馬子未詳梁王屬龍蕭頴/胄屬虎崔慧景攻臺頓廣莫門死時年六十)
　　　　(三烏集傳舍即所謂瞻烏爰止于誰之屋三/八二十四起建元元年至中興二年二十四)
　　　　(年也摧折景陽樓亦髙臺傾之/意也言天下將去乃得休息)
野豬雖嗃嗃馬子空閭渠不知龍與虎飲食江南墟七
九六十三廣莫人無餘烏集傳舍頭今汝得寛休但看
三八後摧折景陽樓
　　　楊婆兒謡(魏書齊主昭業令女巫楊氏禱祝速/求天位楊氏子珉亦有美貌何氏猶)
　　　　(愛悦之昭業呼楊氏為婆劉氏以來民間作/楊婆兒歌葢為此也唐書樂志楊叛兒本童)
　　　　(謡歌齊隆昌時女巫之子楊旻隨母入内為/何后寵童謡云楊婆兒語訛遂成楊叛兒)
楊婆兒共戯來所歡
　　　鄉里謡(南史齊受禪張敬兒厯遷車騎将軍心/自疑畏誘説部曲自云貴不可言又使)
　　　　(于鄉里為謡言使小兒軰歌云云武帝疑有/異志誅之敬兒家在冠軍里宅前地名赤谷)
天子在何處宅在赤谷口天子是阿誰非猪如是狗
　　　山隂謡(南史曰邱仲孚為山隂令居職甚有聲/稱百姓為此謡前世傅琰父子沈憲劉)
　　　　(𤣥眀相繼宰山/隂並有政績)
二傅沈劉不如一丘
　　(諺/)時人語(南齊書上嘉荀伯玉盡心愈見親信/軍國宻事多委使之時人為之語曰)
十勑五令不如荀伯玉命
　　　夢語(南齊書初太祖在淮南荀伯玉假還廣陵/夢上廣陵城南樓上有二青衣小兒語伯)
　　　　(玉云云伯玉視城/下人頭上皆有草)
草中肅九五相追逐
　　　桓康語(南史曰桓康蘭陵人也隨武帝起兵摧/堅陷陣膂力絶人江南人畏之髙帝鎮)
　　　　(東府除武陵王中兵寜朔将軍常侍衛左右/帝誅黄囘使康數囘罪然後殺之時人語曰)
欲侜張問桓康
　　　長沙王語(南史曰長沙威王晃髙帝四子也少/有武力昇眀中為淮南宣城二郡太)
　　　　(守晃便弓馬初沈攸之事起長沙威王/晃多從武容赫奕都街時人為之語曰)
煥煥蕭四繖
　　　時人語(南齊書永明末京邑人士盛為文章談/義皆湊竟陵王西邸劉繪為後進領袖)
　　　　(時張融音㫖緩韻周顒辭致綺㨗繪言吐又/頓挫有風氣時人為之語曰云云言在二家)
　　　　(之中/也)
劉繪貼宅别開一門
　　　都人語(南史曰永明末都下人士盛為文章談/義皆湊竟陵西邸劉繪後進領袖時張)
　　　　(融言詞辯㨗周顒彌為清綺而繪音采不贍/麗雅有風則時人為之語言繪處二人間也)
三人共宅夾清漳張南周北劉中央
　　　俗諺(南齊書顧憲之上疏言永興諸暨公私殘/盡倘值水旱實不易念俗諺云云㑹稽舊)
　　　　(稱沃壤今猶若此吳興本是/瘠土因循餘弊誠宜改張)
㑹稽打鼔送䘏吳興步擔令史
　　　諺(南史齊卞彬仕既不遂作/蚤蝨賦序曰蝨有諺言)
朝生暮孫
　　　都下語(南史齊東昬時左右應勑捉刀之徒並/専國命人間謂之刀勑都下為之語曰)
欲求貴職依刀勑須得富豪事御刀
　　　差山語(南史曰沈麟士隱居餘不吳差山講經/敎授從學士數十百人各營屋宇依止)
　　　　(其側時人/為之語曰)
差山中有賢士開門敎授居城市(一有/吳字)
　　　老子河洛䜟(四首/)
年厯七七水滅緒風雲俱起龍虵舉(南齊書祥瑞志曰/宋水徳王義熙十)
(四年元熙二年永初三年景平二年元嘉三十年孝建/三年大明八年永光二年泰始七年泰豫元年元徽昇)
(眀三年凡七十七/年故曰七七也)
肅草成道徳懷書備出身形法治吳出南京(上即姓諱/也南京南)
(徐州治/京口也)
墥堨河梁塞龍淵消除水災泄山川(墥堨河梁為路也/路即道也淵塞者)
(譬路成也即太祖諱也消/水災言除宋氏患難也)
上㕘南斗第一星下立草屋為紫庭迎龍之岡梧桐生
鳯鳥舒翼翔且鳴(南斗第一星吳分也草屋蕭字/也又簫管之器像鳯鳥翼也)
天子何在草中宿(宿肅/也)
　　　王子年歌(三首後二首/書其屋壁)
金刀治世後遂苦帝王昬亂天神怒災異屢見戒人主
三分二叛失州主三王九江悉在吳餘悉稚小早少孤
一國二主天所驅(金刀劉也三分二叛宋眀帝世也三/王九江者孝武于九江興晉安王亦)
(稱大號世祖又於九江基覇跡一在吳謂齊氏桑梓寄/治南吳一國二主謂太祖符運潜興為宋氏驅除㓂難)
三禾椮椮林茂孳金刀利刃齊刈之(金刀劉氏/刈剪也)
欲知其姓草肅肅榖中最細低頭熟鱗身甲體永興福
(榖道熟成又諱也太祖體有龍鱗斑駁/成文始謂是黒厯治之甚至而文愈明)
　　　金雄記(二首/)
鑠金作刀在龍里占睡上人相須起
當復有作肅入草(蕭字也記又云草門可憐/乃當入建號不成易運沸)
　　梁
　　　洛陽歌(南史曰大通初武帝遣飇勇将軍陳慶/之送魏北海王元顥還北主轉戰而前)
　　　　(連破魏軍慶之麾下悉着白袍所/向披靡先是洛陽人歌云後果驗)
名軍大將莫自勞千兵萬馬避白袍(梁書云洛陽童謡/軍作師勞作牢)
　　　始興王歌(南史曰梁始興忠武王憺為都督荆/州刺史時天監初軍旅之後公私匱)
　　　　(乏憺厲精為政廣闢屯田減省力役供其窮/困辭訟者皆立待符敎決於俄頃曹無留事)
　　　　(下無滯獄後徴還朝而民歌/之荆土方言謂爹為父故云)
始興王人之爹赴人急如水火何時復來哺乳我(爹徒/我反)
　　　北軍歌(南史曰梁臨川靜恵王宏為揚州刺史/天監中武帝詔都督諸軍侵魏所領皆)
　　　　(器甲精新軍容甚盛軍次洛口前軍尅梁城/宏聞魏援近畏懦不敢進欲議還師吕僧珍)
　　　　(曰知難而退不亦善乎桞玭等不從魏/人知其不武遺以巾幗北軍乃歌云云)
不畏蕭孃與吕姥但畏合肥有韋武(韋武/叡也)
　　　雍州歌(南史南平王偉子恰為雍州刺史年少/未嫻庶務百姓每通一辭數處輸錢方)
　　　　(得聞徹賔客江仲舉蔡薳王臺卿庾仲容並/有蓄積民間歌之後達武帝帝因接末句云)
江千萬蔡五百王新車庾大宅主人憒憒不如客
　　　夏侯歌(梁書曰夏侯䕫為豫州刺史于蒼陵立/堰溉田千餘頃境内賴之䕫兄亶先居)
　　　　(此任兄弟並有/恩恵百姓歌之)
我之有州賴彼夏侯前兄後弟布政優優(彼一作得賴/彼一作頻仍)
　　　鄱陽歌(南史曰陸襄吳郡人為鄱陽内史先是/郡人鮮于琮反攻郡襄遣兵破之生獲)
　　　　(琮時鄰郡按琮黨與因求貨賄皆不得其實/或有善人盡室罹禍唯襄郡枉直無濫人歌)
　　　　(之/曰)
鮮于抄後善惡分人無横死賴陸君(梁書民無横死賴/有陸君抄一作平)
　　　同前(南史曰郡人有彭李二家先用忿爭遂相/誣告襄引入内室不加責誚但和言解喻)
　　　　(之二人感恩深自悔咎乃為設酒食令其/盡歡酒罷同載而還因相親厚人又歌曰)
陸君政無怨家鬬既罷讐共車
　　　瞿塘行人歌(南史曰庾子輿新野人有孝性丁/母憂哀至輙嘔血父卒於蜀子輿)
　　　　(哀痛將絶奉喪還鄉秋水猶壮巴東有淫預/石髙出二十許丈及秋至則纔如見次有瞿)
　　　　(塘大灘行旅忌之部伍至此石猶不見子輿/撫心長呌其夜五更水忽退減安流南下及)
　　　　(渡水復舊行/人為之歌曰)
淫預如幞本不通瞿塘水退為庾公(一作/語)
　　(謡/)北方童謡(南史曰梁武帝時魏降人王足陳計/求堰淮水以灌夀陽足引北方童謡)
　　　　(曰云云帝發淮陽户丁及戰士二十萬築之/以康絢督其事南起浮山北抵巉石堰成長)
　　　　(九里髙二十丈夾堤并樹杞桞軍人安堵其/上魏軍竟潰而歸水之所及方數百里魏夀)
　　　　(陽城戍稍徙/頓八公山)
荆山為上格浮山為下格潼沱為激溝併灌鉅野澤
　　　梁武帝時謡(南史曰梁武帝天監元年十一月/立長子統為皇太子時民間有謡)
　　　　(按鹿子開者反語為來子哭也後太子果薨/是時長子歡為徐州刺史以嫡孫次應嗣位)
　　　　(而帝意在晉安王猶豫未決及立晉安王為/皇太子而歡止封豫章郡王還任謡言心徘)
　　　　(徊者未定也城中諸少年逐歡歸去來/者復還徐方之象也統即昭眀太子也)
鹿子開城門城門鹿子開當開復未開使我心裵回城
中諸少年逐歡歸去來
　　　雍州童謡(南史蕭範武帝從子都督雍州刺史/時論範欲為賊又童謡云然卒無驗)
莫怱怱且寛公誰當作天子草覆車邉已
　　　大同中童謡(南史曰矦景渦陽之敗遣人求錦/朝廷給之青布其後皆用為袍色)
　　　　(尚青景乘白馬青/絲為轡欲以應謡)
青絲白馬夀陽來
　　　侯景時童謡(南史曰矦景既尅建鄴修飾臺/城及朱雀宣陽等門童謡曰)
的脰鳥拂朱雀還與吳(三國典畧/作白頭鳥)
脱青袍著芒屩荆州天子挺應著(侯景即位/童謡曰)
　　　江陵謡(南史曰侯景既誅傳首至江陵元帝命/梟于市三日然後煮而漆之以付武庫)
　　　　(先是江陵謡言景首既至元帝付李季長宅/宅東即苦竹町也既加鼎鑊即用市南氷焉)
苦竹町市南有好井荆州軍殺矦景
　　　梁童謡(南史曰臨賀王正徳與矦景同逆百姓/至聞臨賀郡名亦不欲道童謡云云)
寧逢五虎入市不欲見臨賀父子
　　　北童謡(南史曰齊遣桞達摩領兵侵梁陳霸先/命矦安都敗之達摩謂衆曰項在北童)
　　　　(謡云云矦景服青已倒于此/今吾徒衣黄豈謡言驗耶)
石頭擣兩襠𢷬青復𢷬黄
　　　童謡(南史曰梁兵既勝齊兵中以賞俘/貿酒者一人裁得一醉先是童謡)
虜萬夫入五湖城南酒家使虜奴
　　　梁末童謡(南史曰梁末有童謡及王僧辨滅説/者以為僧辨本乘巴馬以撃矦景馬)
　　　　(上郎王字也塵謂陳也江東謂羖羊角為/皁莢隋氏姓楊楊羊也言陳終滅於隋也)
可憐巴馬子一日行千里不見馬上郎但有黄塵起黄
塵汚人衣皁莢相料理
　　　府中謡(南史徐君蒨為梁湘東王鎮西諮議㕘/軍頗好聲色侍妾數十皆佩金翠曵羅)
　　　　(綺時襄陽魚𢎞亦以豪/侈稱于是府中謡曰)
北路魚南路徐
　　(諺/)南州語(南史曰江革為尋陽太守清嚴為屬城/所憚正直自居不與典籖趙道智坐道)
　　　　(智還都啟事誣奏革墮事好酒以瑯琊/王曇聰代為行事南州士庶為之語曰)
故人不道智新人佞㪚騎莫知度不度新人不如故
　　　省中語(南史曰賀琛領尚書左丞㕘禮儀事每/進見武帝與語常移晷刻故省中語云)
上殿不下有賀雅(琛容止閒雅/故時人呼之)
　　　王彬語(南史曰王彬好文章習篆隸/與志齊名時人為之語曰)
三真六草為天下寶
　　　湘東王(梁元帝金樓子曰余後為江/州副君賜報曰京師有語云)
論議當如湘東王士宦當如王克(克時始為僕/射領選也)
　　　時人語(梁書王筠與從兄泰齊名陳郡謝覽/覽弟舉亦有重譽時人為之語曰)
謝有覽舉王有養炬(炬是泰養即/筠並小字也)
　　　三何語(二首南史曰何思澄與宗人遜及子朗/俱擅文名時人語曰云云思澄聞之曰)
　　　　(此言誤耳如不然固當歸/遜思澄意謂宜在已也)
東海三何子朗最多
人中爽爽有子朗(子朗字世/明有才思)
　　　兩雋語(南史曰何妥少聰眀時蘭陵蕭昚亦雋/才住青陽巷妥住白楊頭時人為之語)
世有兩雋白楊何妥青陽蕭眘
　　　鮑佐語(南史曰鮑正為湘東王五佐好/交逰無日不適人人為之語曰)
無處不逢鳥噪無處不逢鮑佐
　　　䜟詩(隋書五行志曰梁天監三年六月八日武/帝講於重雲殿沙門誌公忽然起儛歌樂)
　　　　(須㬰悲泣賦五言詩梁自天監至于大同三/十餘年江表無事至太清二年臺城䧟帝享)
　　　　(國四十八年所言五十裏也太清元年八月/十三而矦景自懸弧來降在丹陽之北子地)
　　　　(帝惑朱异之言以納景景之作亂/始自戊辰之嵗至午年帝憂崩)
樂哉三十餘悲哉五十裏但看八十三子地妖災起佞
臣作欺妄賊臣滅君子若不信吾言龍時矦賊起且至
馬中間銜悲不見喜
　　　又(南史梁武帝紀曰天監中沙門釋寶誌為詩/帝使周捨封記之及中大同元年同泰寺災)
　　　　(帝啟封捨手迹為之流涕帝生于甲辰三十/八尅建鄴之年也遇災嵗實丙寅八十三矣)
　　　　(四月十四日而火起始自浮屠/第三層三者帝之昆季次也)
昔年三十八今年八十三四中復有四城北火酣酣
　　　又二首(南史曰天監十年四月八日誌公於大/㑹中作詩狗子景小字山家小兒㺅狀)
　　　　(景遂覆䧟都邑初自懸弧來降即昔之汝南/也巴陵有地名三湘景奔敗處其言皆驗)
掘尾狗子自發狂當死未死齧人傷須㬰之間自滅亡
起自汝隂死三湘(隂一/作際)
　兀尾狗子始著狂欲死不死齧人傷須㬰之間自滅
　亡患在汝隂死三湘横尸一旦無人藏(見隋書五行/與前小異)
山家小兒果攘臂太極殿前作虎視
　　　詩䜟(隋書五行志曰天監中茅山隱士陶𢎞景/為五言詩云云及大同之季公卿唯以談)
　　　　(𤣥為務夷南平叔朝賢也/矦景作亂遂居昭陽殿)
夷甫任㪚誕平叔坐談空不言昭陽殿忽作單于宫
　　陳
　　(歌/)齊雲觀歌(隋書曰陳後主造齊雲觀國人/歌之功未畢而為隋師所虜)
齊雲觀㓂來無際畔
　　(謡/)陳初童謡(見李商隱梁/詞人麗句)
御路種竹篠蕭蕭已復起合盤貯蓬塊無復揚塵巳
　　　陳初謡言(見梁詞/人麗句)
日西夜鳥飛拔劍倚梁柱歸去來兮歸山下
　　　江東謡(陳書曰初有童謡云云其後陳主果為/韓擒虎所敗擒本名擒虎黄斑之謂也)
　　　　(破建康之始復乘青驄/馬往反時節皆相應)
黄斑青驄馬發自夀陽涘來時冬氣末去日春風始
　　(諺/)張種語(陳書曰張種少恬靜居處雅正不/妄交逰傍無造請時人為之語曰)
宋稱敷演梁則巻充清處學尚種有其風
　　　二賀歌(唐書曰賀臨仁越州山隂人在陳與兄/徳基師事周𢎞正以文辭稱人為語曰)
學行可師賀徳基文質彬彬賀徳仁
　　北魏
　　(歌/)咸陽王歌(北史曰後魏景明中咸陽王禧謀逆/伏誅後宫人為之歌其歌遂流于江)
　　　　(表北人之在南者聞/弦管奏之莫不灑泣)
可憐咸陽王奈何作事誤金牀玉几不能眠夜踏霜與
露洛水湛湛彌岸長行人那得渡(夜踏霜與露一/作夜起踏霜露)
　　　裴公歌(北史曰裴俠大統中為河北郡守躬履/儉素愛民如子郡舊有漁獵夫三十人)
　　　　(以供郡守俠曰以口腹役人吾所不為也悉/罷之又有丁三十人供郡守役俠亦不私並)
　　　　(收庸為市官馬嵗時既積馬遂成/羣去職之日一無所取民歌之云)
肥鮮不食丁庸不取裴公貞恵為世規矩
　　(謡/)虜中謡(宋書虜中謡言魏主燾甚惡之瀘水人/葢吳於杏城天台舉兵反遣撃之輙敗)
滅虜者吳也
　　　趙郡謡(北史曰後魏李曾道武時為趙郡太守/令行禁止并州丁零數為山東害知曾)
　　　　(能得百姓死力不敢入境賊於常山界得一/死鹿賊長謂趙郡地也責之還令送鹿故處)
　　　　(其見憚如此/郡人為之謡)
詐作趙郡鹿猶勝常山粟
　　　二拔謡(北史曰永煕二年竇泰破尒朱榮神武/入洛尒朱仲部下都督張子期自滑臺)
　　　　(歸命神武斬之斛斯椿由是不安乃與南陽/王寶炬等搆神武于魏帝故魏帝心貳于賀)
　　　　(抜岳初孝明之時洛下以兩拔相撃謡言云/云好事者以二抜謂拓抜賀拔言俱將衰之)
　　　　(兆/)
銅拔打鐵拔元家世将末
　　　曲堤謡(二首北史曰後魏宋世良孝荘時為清/河太守才識嫺明尤善政術郡東南有)
　　　　(曲堤成公一姓阻而居之羣盗多萃于此人/為之語曰云云世良施八條之制盗奔他境)
　　　　(人又謡/曰云云)
寧度東吳㑹稽不厯成公曲堤
曲堤雖險賊何益但有宋公自屏跡
　　　河東謡(北史元淑魏宗室為河東太守俗多/商賈罕事農桑淑下車勸課謡曰)
秦州河中杼柚代舂元公至止田疇始理
　　　洛中童謡(二首北史曰尒朱彦伯節閔帝時封/博陵郡王位侍中及張勸等掩襲尒)
　　　　(朱世龍神武執彦伯與世龍同斬於閶闔門/外懸首於斛斯椿門樹先是洛中謡曰云云)
　　　　(至是/並驗)
三月末四月初楊灰簸土覔真珠
頭去項脚根齊驅上樹不須梯
　　　後魏宣武孝明時謡(北史曰孝武帝永熙三年/遇酖而崩初宣武孝眀間)
　　　　(謡曰云云識者以為索謂魏本索髪/焦梨狗子指宇文泰泰小字黒獺也)
狐非狐貉非貉焦梨狗子齧斷索
　　　東魏童謡(魏紀曰孝武帝既入闗渤海王高歡/議立清河王子善見以奉明帝之後)
　　　　(是為孝靜皇帝遷都於鄴為東魏自是軍國/政務皆歸相府先是童謡曰云云按青雀子)
　　　　(謂靜帝實清河王之世子鸚鵡謂/齊神武即髙歡也後竟為齊所滅)
可憐青雀子飛來鄴城裏羽翮埀欲成化作鸚鵡子
　　　東魏鄴都謡(隋書五行志曰魏孝靜帝始移都/于鄴時有童謡按孝靜帝清河王)
　　　　(之子也后則齊神武之女鄴都宫室未備即/逢禪代作窠未成之驗也孝靜尋崩文宣以)
　　　　(后為太原長公主降於楊愔時神武婁后/尚在故言寄書於婦母新婦子斥后也)
可憐青雀子飛入鄴城裏作窠猶未成舉頭失鄉里寄
書與婦母好看新婦子
　　　東魏武定中童謡(隋書五行志曰武定中有童/謡按髙者齊姓也澄文襄名)
　　　　(五年神武崩摧折之應七年/文襄為盗所害澄滅之徴也)
百尺髙竿摧折水底然燈澄滅
　　　東魏末童謡(北史齊本紀曰後魏末文宣未受/禪時有童謡按藁然兩頭于文為)
　　　　(髙河邉羖䍽為水邉羊指帝/名也於是徐之才勸帝受禕)
一束藁兩頭然河邉羖䍽飛上天
　　　謡言(北史蕭寶夤本齊眀帝子奔魏厯雍州刺/史将有異圗問桞楷楷引謡言遂反被誅)
鸞生十子九子毈一子不毈闗中亂(明帝名/子鸞)
　　　府君頌(北史曰吕顯字子明皇始初拜/鉅鹿太守清身奉公百姓頌之)
時惟府君克清克明緝我荒土人胥樂生願夀無疆以
享長齡
　　(諺/)詰汾諺(北史曰北魏聖武皇帝諱詰汾嘗田于/山澤歘見輜軿自天而下既至見美婦)
　　　　(人自稱天女受命相偶旦日請還期年復㑹/于此言終而别及朞帝至先田處果見天女)
　　　　(以所生男授帝曰此君之子也當世為/帝王即始祖神元皇帝也故時人諺曰)
詰汾皇帝無婦家力微皇帝無舅家(神元諱/力微)
　　　百姓語(北史太武將北征發驢運糧使元軌部/調雍州軌令驢主皆加絹一匹民語曰)
驢無彊弱輔脊自壯
　　　皇宗語(魏書曰陽平王子欽字思若/少好學早有令譽時人語曰)
皇宗畧畧夀安思若(兄頤初名安/夀衍字安樂)
　　　諺(魏書曰李彪領御史中丞解著作事/後因求復舊職乃表修魏史引諺曰)
一日不書百事荒蕪
　　　三王語(後魏書曰濟南王元彧與從兄安豐王/延眀中山王熙齊名時人為之語曰)
三王楚楚盡琳琅未若濟南備圎方
　　　王家語(魏書曰崔光為肅宗講孝經王道業/預講安豐王延明錄義時人語曰)
英英濟濟王家兄弟
　　　崔楷語(魏書曰楷字季則仕厯中郎将性/嚴烈能摧挫豪强故時人語曰)
莫􁤭獬付崔楷
　　　鄉里語(北史房景伯弟亡蔬食終喪朞不内御/次弟景先亡㓜弟景逺亦不内寝鄉里)
　　　　(語/曰)
有義有禮房家兄弟
　　　鄴下語(北史李渾與弟繪緯俱為聘使主緯位/中㪚大夫聘梁頗為稱職鄴下語曰)
學則渾繪緯口則繪緯渾
　　　俗語(北史邢巒仕安東将軍宣武詔巒攻/鍾離巒以為必無克状且俗語云云)
耕則問田奴絹則問織婢
　　　貪人語(後魏書曰靈太后幸左藏賜布絹儀同/陳留公李崇章武王融並以所負多顛)
　　　　(仆於地崇乃傷腰融至/損脚時人為之語曰)
陳留章武傷腰折股貪人敗類穢我明主
　　　李波小妺語(魏書曰廣平人李波宗族强盛殘/掠不已公私咸患百姓為之語曰)
李波小妹字雍容褰裠逐馬如巻蓬左射右射必疊雙
婦女尚如此男子安可逢(刺史李安世設方畧誘/波等殺之州内肅然)
　　　楊公語(魏書曰楊津行定州事賊每來攻津于/城中置爐鑄鐵持以灌賊賊相語曰)
不畏利槊堅城惟畏楊公鐵星
　　　袁祖語(北史曰祖瑩與陳郡袁翻/齊名秀出時人為之語曰)
京師楚楚袁與祖洛陽翩翩祖與袁
　　　李謐語(北史曰李謐初師事小學博士孔璠數/年後璠還就謐請業同門生為之語曰)
青出藍藍謝青師何常在眀經
　　　中郎語(三國典畧曰東魏崔暹子達拏年十三/暹令儒者敎其説周易兩字乃集朝貴)
　　　　(名流達拏升髙坐開講趙羣眭仲讓陽屈服/之暹大恱擢仲讓為司徒中郎鄴下為之語)
解義兩行得中郎
　　　唐將語(北史曰唐永有将帥才正光中為北地/太守與賊數十戰未嘗敗北時人語曰)
莫陸梁恐爾逢唐將
　　　時人語(北史大統初馮翊王元季海領軍獨孤/信鎮洛陽于時人物唯桞蚪在陽城裴)
　　　　(諏在潁川乃俱徴之以蚪為行臺郎中/諏為北府屬並掌文輸時人為之語曰)
北府裴諏南府桞蚪
　　　瑶光寺語(洛陽伽藍記曰瑶光寺世宗宣武皇/帝所立永安三年中爾朱兆入洛陽)
　　　　(縱兵大掠時有秀容胡騎數十人入/寺淫穢自此後頗獲譏誚京師語曰)
洛陽女兒急作髻瑶光寺尼奪女壻(下四條並/伽藍記)
　　　白墮語(河東有劉白墮善釀飲之香美而醉經/月不醒永熙中南青州刺史毛鴻賔齎)
　　　　(酒之蕃路逢賊盗飲之即/醉皆被擒獲㳺俠語曰)
不畏張弓挾刀唯畏白墮春醪
　　　伊洛語(洛水南四通市伊洛之魚多于此賣士/庶須膾皆詣取之魚味甚美京師語曰)
伊洛鯉魴貴於牛羊
　　　上髙里語(洛陽城東北有上高里殷之頑民所/居處也髙祖名聞義里遷京之始朝)
　　　　(士住其中迭相譏刺竟皆去之唯有造/瓦者止其内京師瓦器出焉世人語曰)
洛城東北上高里殷之頑民昔所止今日百姓造甕子
人皆棄去住者恥
　　　京師語(白馬寺漢浮屠前柰林葡萄異於餘處/味並殊美帝熟時常詣取之京師語曰)
白馬甜榴一實直牛
　　　老嫗語(河間王琛婢朝雲善吹篪能為團扇歌/隴上聲琛為秦州刺史羗叛屢討不勝)
　　　　(令朝雲假為貧女吹篪而乞羗聞之流涕曰/何故捨墳井在山谷為㓂耶即降秦民語曰)
快馬健兒不如老嫗吹篪
　　北齊
　　(歌/)鄭公歌(北史鄭述祖天保中為兖州刺史述祖/之父道昭嘗為兖州刺史故百姓歌之)
大鄭公小鄭公相去五十載風教猶尚同
　　　邯鄲郭公歌(樂府廣題曰北齊後主髙緯雅好/傀儡謂之郭公時人戯為郭公歌)
　　　　(及將敗果邯鄲髙郭聲相近九十九末數也/滕口鄧林也大兒謂周帝太祖子也髙岡後)
　　　　(主姓也雉雞類武成小字也後/敗於鄧林盡如歌言盖語妖也)
邯鄲郭公九十九技兩漸盡入滕口大兒緣髙岡雉子
東南走不信吾言時當看嵗在酉
　　　崔府君歌(北齊書崔伯謙除濟北太守乃改鞭/用熟皮為之有朝貴過郡境問人太)
　　　　(守治政對曰府君恩化因誦民為歌客曰既/稱恩化何由復威曰長吏憚威民庶䝉恵)
崔府君能治政易鞭鞭布威徳民無爭
　　(謡/)恵化謡(北齊書神武西討竇泰自潼闗入為周/文帝所殺初泰捋發鄴有恵化尼謡云)
竇行臺去不囘(泰為御/史中尉)
　　　童謡(北齊書武明太后病内史令呼太后為石/婆葢有俗忌故改名初童謡云云徐之才)
　　　　(曰跂求伽胡言去已豹祠嫁石婆豈有好事/斬冡作媒人但令合𦵏自斬冡唯得紫綖靴)
　　　　(者紫之為字此下系經者熟當四月中靴/者革旁化寧是久物至四月一日后崩)
周里跂求伽豹祠嫁石婆斬冡作媒人唯得一量紫綖
靴
　　　北齊文宣時謡(北史本紀曰文宣時謡按帝以/午年生故曰馬子三臺石季龍)
　　　　(舊居故曰石室三千六百日十/年也文宣在位十年果如謡言)
馬子入石室三千六百日
　　　北齊廢帝時童謡(三首北史曰楊愔齊文宣時/尚太原公主位至驃騎大将)
　　　　(軍文宣大漸愔與侍中燕子獻黄門侍郎鄭/子黙並受遺詔時常山長廣二王位地親逼)
　　　　(愔等與可朱渾天和深相疎忌並為所害先/是童謡云羊為愔也角文為用刀道人謂廢)
　　　　(帝小名太原公主嘗作尼故曰阿𡡉姑愔/子獻天和皆尚帝姑故曰道人姑夫云)
白羊頭毣秃羖䍽頭生角
羊羊喫野草不喫野草逺我道不逺打爾腦
阿𡡉姑禍也道人姑夫死也
　　　白鳬謡(北史曰初孝昭之誅楊愔也謂武成云/事成以汝為皇太弟及立子百年為皇)
　　　　(太子武成不平欲有異謀先是童謡云云時/丞相府在北城中即舊中興寺也鳬翁謂雄)
　　　　(雞盖指武成小字步落稽也道人濟南王小/名也打鐘言将被撃也孝昭尋崩武帝即位)
中興寺内白鳬翁四方側聴聲雍雍道人聞之夜打鐘
　　　童謡(北齊書曰神武穆太后凡孕六男二女皆/感夢孕文襄則夢一斷龍孕文宣則夢大)
　　　　(龍首尾屬天地張口動目勢狀驚人孕孝昭/則夢蠕龍于地孕武成則夢龍浴于海孕魏)
　　　　(二后並夢月入懐孕襄城博陵二王夢鼠入/衣下后未崩有童謡云云及后崩武成緋袍)
　　　　(如故未幾登三臺置酒作樂帝女進白袍帝/怒投諸臺下帝于昆季次實九盖其徴騐也)
九龍母死不作孝
　　　魏世謡(北齊書曰河間王孝琬武成時和士開/祖珽譛之帝初魏世謡言云云珽説曰)
　　　　(河南河北河間也金雞鳴孝琬将建/金鷄而大赦帝頗惑之後竟殺焉)
河南種榖河北生白楊樹頭金鷄鳴
　　　謡言(北齊書陽子術曰謡言云云四八天之大/數主上之祚恐不過此武成崩年三十二)
盧十六稚十四犍子拍頭三十二
　　　武成後謡(三國典畧曰周平齊齊㓜主胡太后/並歸于長安初武成殂後有童謡云)
　　　　(調甚悲苦至是應焉一云北齊/太上時童謡果作藥劵作家)
千錢買果園中有芙蓉樹破劵不分眀蓮子隨他去
　　　北齊後主武平初童謡(隋書五行志曰武平元/年童謡按其年四月隴)
　　　　(東王胡長仁謀遣刺客殺和士/開事露反為士開所譛而死)
狐截尾你欲除我我除你
　　　武平中童謡(隋書五行志曰武平二年童謡小/兒唱訖一時拍手云殺却至七月)
　　　　(二十五日御史中丞瑯琊王/儼執士開送於南臺而斬之)
和士開七月三十日將你向南臺
　　　又謡(隋書五行志曰是嵗又有童謡七月士開/被誅九月琅琊王遇害十一月趙彦深出)
　　　　(為西州刺史北史彦深引綦連猛知機事祖/珽奏言前推瑯琊王有意出猛定州彦深西)
　　　　(兖/州)
七月刈禾傷早九月喫餻正好十月洗蕩飯甕十一月
出却趙老(北史云七月刈禾太早九月噉餻未/好本欲尋山射虎激箭旁中趙老)
　　　後主時謡(北齊書曰斛律光為當時名将與祖/珽穆提婆積怨周将韋孝寛忌光英)
　　　　(勇乃作謡言令問諜漏其文於鄴曰百升云/云又曰髙山云云珽因續之曰盲老公云云)
　　　　(穆提婆聞之告其母陸令萱遂相與協謀以/謡言啟後主誅光周武帝始有滅齊之志竟)
　　　　(平其國按百升者斛也明月光字也髙山謂/齊齊姓髙也盲老公謂珽珽先因罪失明也)
　　　　(饒舌老母謂令/萱即後主乳母)
百升飛上天眀月照長安髙山不推自崩槲木不扶自
竪盲老公背上下大斧饒舌老母不得語(升一作斗/推一作摧)
　髙山崩槲樹舉盲老公背上下大斧多事老母不得
　語(北齊書祖/珽傳載此)
　　　鄴下童謡(北史先是鄴下童謡云云和士開謂/入上臺後瑯琊王送士開就臺斬之)
　　　　(至是/果驗)
和士開當入臺
　　　武平末童謡(隋書五行志曰武平末有童謡時/穆后母子滛辟干預朝政時人患)
　　　　(之穆后小字黄花尋/逢齊亡欲落之應也)
黄花勢欲落清尊但滿酌(南史作滿盃酌後主自/立穆后昬飲無度故云)
　　　北齊末鄴中童謡(隋書五行志曰北齊末鄴中/有童謡未幾齊為周所滅周)
　　　　(都闗中故/云西家也)
金作掃帚玉作把淨掃殿屋迎西家
　　(諺/)時人語(北史齊文襄入輔居鄴下崔暹崔季舒/崔昻等並被任用張亮張㣲纂並為神)
　　　　(武待遇然皆出陳元/康下時人為之語曰)
三崔二張不如一康
　　　訛言(北齊書蘭京子欽害齊王髙澄王自投傷/足入于床下賊黨去床因而見殺先是訛)
　　　　(言/曰)
軟脱帽床底喘
　　　鳯池語(北史曰趙彦深諷朝廷以子叔堅為中/書侍郎頗招物議時馮子琮子慈眀祖)
　　　　(珽子君信並相繼/居中書故時語云)
馮祖及趙穢我鳯池
　　　時人言(北史北齊武成時唐邕/白建方貴時人言云)
并州赫赫唐與白
　　　鄙諺(北齊書曰瑯琊王儼執和士開送御史臺/斬之遂率京畿軍士屯千秋門帝率宿衛)
　　　　(者将出戰斛律光曰小兒軰弄兵與交手即/亂鄙諺云云至尊宜自至千秋門瑯琊必不)
　　　　(敢動後/主從之)
奴見大家心死
　　　親表語(北史胡長粲仕趙州刺史性好内有一/侍婢其妻王驕妬手刺殺之為此忿恨)
　　　　(數年不見親/表為之語曰)
自我不見于今三年(此本/詩語)
　　　臺中語(北齊書曰宋㳺道廣平人/為殿中侍御史臺中語曰)
見賊能討宋逰道
　　　隂生語(北齊書曰賈思伯遷南青州刺史初思/伯與弟思休師事北海隂鳯受業竟無)
　　　　(資酬之鳯遂質其衣服時人為之語及思伯/之部送遺鳯因具車馬迎之時人稱歎焉)
隂生讀書不免癡不識雙鳯脱人衣
　　　蘇宋語(北史曰宋世軌齊天保中為大理少卿/執獄寛平多所全濟大理正蘇珍之以)
　　　　(平幹知名時人以/為二絶寺中語曰)
決定嫌疑蘇珍之視表見裏宋世軌
　　　蘇珍之(北齊書蘇瓊字珍之為/廷尉正京師為之語曰)
斷決無疑蘇珍之
　　　陸乂語(北史陸乂於五經最精熟/館中謂之石經人語曰)
五經無對有陸乂
　　　時人語(北史北齊裴讓之與弟諏之及皇甫/和弟亮並知名于洛下時人語曰)
諏勝於讓和不如亮
　　　祖裴語(三國典畧曰裴讓之十七舉秀才為屯/田郎中與祖珽俱聘宋邢邵省中語曰)
多竒多能祖孝徴能賦能詩裴讓之
　　　裴讓之(北史讓之魏天平中舉秀才累/遷屯田主客郎中省中語曰)
能賦詩裴讓之(陽休之好學愛文藻時人/為之語曰能賦詩陽休之)
　　　崔李語(隋書曰武城崔儦與頓丘李若俱見/稱重時人為之語曰  齊人後入隋)
京師灼灼崔儦李若
　　　䜟詩(二首北史陸法和本傳曰法和書其/所居屋壁而塗之及剝落有文二首)
十年天子為尚可百日天子急如火周年天子迭代坐
(隋書五行志曰時文宣帝享國十年而崩廢帝嗣立/百餘日用替厥位孝昭即位一年而崩此其驗也)
一母生三天兩天共五年(婁太后生三天子自孝昭即/位至武成傳位後主共五年)
　　北周
　　(歌/)周宫歌(隋書五行志曰周宣帝與宫人夜中/連臂蹋蹀而歌云云帝即位二年崩)
自知身命促秉燭夜行逰
　　(謡/)周初童謡(隋書五行志曰周初有童謡按靜帝/隋氏之甥既遜位而崩諸舅强盛)
白楊樹頭金鷄鳴祗有阿舅無外甥(祗一/作裁)
　　　玉漿泉謡(隋書曰豆盧勣周武帝時為渭州刺/史有恵政華夷悦服大致祥瑞鳥䑕)
　　　　(山俗呼為髙武隴其山絶壁千尋由來乏水/諸𦍑苦之勣馬足所踐忽飛泉湧出有白鳥)
　　　　(翔止㕔前乳子而後去民為/之謡後因號其泉曰玉漿泉)
我有丹陽山出玉漿濟我民夷神鳥來翔(民夷一作夷/人翔一作出)
　　(諺/)裴漢語(周書裴漢補墨曹参軍漢善尺牘尤便/簿領理識眀贍決斷如流相府為之語)
　　　　(曰/)
日下粲爛有裴漢
　　　于公語(隋書曰于仲文字次武北周時為遷安/太守州刺史屈突尚宇文䕶之黨也先)
　　　　(坐事下獄無敢繩者仲文至郡/窮治遂竟其獄蜀中為之語曰)
眀斷無雙有于公不避强禦有次武
　　隋
　　(歌/)枯樹歌(北史曰王劭隋文帝時為著作郎上表/言符命曰陳留老子祠有枯柏世傳云)
　　　　(老子将度世云待枯柏生東南枝迴指當有/聖人出吾道復行至齊枯柏從下生枚東南)
　　　　(上指夜有三童子相與歌曰云云及至尊牧/亳州親至祠樹之下自是柏枝回抱其枯枝)
　　　　(漸指西北道敎果行考校衆事太平/主出于亳州陳留之地皆如所言)
老子廟前古枯樹東南枝如繖聖主從此去(枝隋書/作狀)
　　　長白山歌(北史曰來整榮國公䕶兒之子也尤/驍勇善撫御射撃羣賊所向皆㨗諸)
　　　　(賊歌/之)
長白山頭百戰塲十十五五把長鎗不畏官軍十萬衆
只怕榮公第六郎(十一/作千)
　　　挽舟者歌(海山記曰煬帝御龍舟夜半聞/歌者甚悲帝遣人求之不得)
我兒征遼東餓死青山下今我挽龍舟又困隋堤道方
今天下饑路糧無些小前去三千程此身安可保寒骨
枕荒沙幽䰟泣煙草悲損門内妻望斷吾家老安得義
男兒爛此無主屍引其孤䰟囘負其白骨歸
　　　送别詩(崔瓊束虚記曰此詩作于大業末年實/指煬帝巡㳺無度搢紳瘁怳已甚下逮)
　　　　(閭閻而佞人曲士播弄威福欺君上以取榮/貴上二句盡之又謂民財窮窘至是方有五)
　　　　(子之歌之憂而/望其返國也)
楊桞青青着地埀楊花漫漫攪天飛桞條折盡花飛盡
借問行人歸不歸
　　(謡/)煬帝時并州童謡(北史曰漢王諒反為楊素所/敗幽死先是童謡曰云云時)
　　　　(偽署官告身皆一紙别授則二紙諒聞謡喜/曰我㓜字阿客量與諒同音吾于皇家最小)
　　　　(以為/應之)
一張紙兩張紙客量小兒作天子
　　　大業中童謡(隋書五行志曰煬帝大業中童謡/其後李宻坐楊𤣥感之逆為吏所)
　　　　(拘在路逃叛潜結羣盗自陽城山而來襲破/洛口倉後復屯兵苑内莫浪語宻也宇文化)
　　　　(及自號許國尋亦破滅誰/道許者葢驚疑之辭也)
桃李子鴻鵠遶陽山宛轉花林裏莫浪語誰道許
　　　杞州謡(北史隋侍御史桞彧上表論上柱國和/于子前在趙州闇于職務政由羣小賄)
　　　　(賂公行百姓吁嗟/歌謡滿道乃云)
老禾不早殺餘種穢良田
　　　童謡(北史梁主蕭琮自江陵徴入朝拜柱國/後有童謡云云煬帝忌之遂廢于家)
蕭蕭亦復起
　　(諺/)長安語(北史曰崔𢎞度隋仁夀中為太府卿性/嚴酷官屬百王莫敢欺隱時有屈突盖)
　　　　(為武侯車騎亦嚴/刻長安為之語曰)
寧飲三斗醋不見崔𢎞度寧灸三斗艾不逢屈突葢
　　　樊安定語(隋書曰樊叔畧陳留人仕周封清鄉/縣公隋受禪進爵安定郡公相州刺)
　　　　(史政為當時第一/百姓為之語曰)
智無窮清鄉公上下正樊安定
　　　貝州語(隋書庫狄士文授貝州刺史法令嚴肅/吏人股戰有京兆韋焜為貝州司馬河)
　　　　(東趙達為清河令二人並苛刻唯長史有恵/政時人為之語曰云云上聞而歎曰士文之)
　　　　(㬥過于猛/獸竟坐死)
刺史羅刹政司馬蝮虵瞋長史含笑判清河生喫人
　　　諸生語(北史吕思禮東平夀張人年十四受學/於徐遵明長于論難諸生為之語曰)
講書論易鋒難敵
　　　釋奴龍子(隋書曰盧昌衡小字龍子風神澹雅/容止可法博涉經史工草行書從弟)
　　　　(思道小字釋奴宗中俱稱/英妙故幽州為之語曰)
盧家千里釋奴龍子
　　　鄙諺(隋書曰長孫平為工部尚書時有人告大/都督邴紹非毁朝廷者上怒将斬之平進)
　　　　(諫曰鄙諺曰云云此言雖/小可以喻大上于是赦紹)
不癡不聾未堪作大家翁(北史作/不堪)
　　　前諺(隋書冀州俗重氣俠好結朋黨故班志述/其上風悲歌慷慨椎剽掘冡亦自古之所)
　　　　(患焉前/諺云)
仕宦不偶遇冀部
　　　語(隋書魏郡鄴都所在浮巧成俗雕刻之工特/云精妙士女被服咸以奢麗相髙其所尚習)
　　　　(得京洛之風矣語曰/云云斯皆輕狡所致)
魏郡清河天公無奈何
　
　
　
　
　
　古樂苑巻四十九
欽定四庫全書
　古樂苑卷五十
　　　　　　　　　　　　明　梅鼎祚　編
　襍曲歌辭(歌謡/語附)
　　(此既不屬諸調且世代莫詳亦/無名氏都為一巻附志闕疑)
　　　古艷歌(詩紀題云/古詩收漢)
行行髓道經厯山陂馬啖柏葉人啖柏脂不可長飽聊
可遏飢
　　　古豔歌
孔雀東飛苦寒無衣為君作妻中心惻悲夜夜織作不
得下機三日載疋尚言吾遲
　　　鷄鳴歌(樂府廣題曰漢有雞鳴衛士主鷄唱宫/外舊儀宫中與臺並不得畜雞畫漏盡)
　　　　(夜漏起中黄門持五夜甲夜畢傳乙乙夜畢/傳丙丙夜畢傳丁丁夜畢傳戊戊夜是為五)
　　　　(更未明三刻鷄鳴衛士起唱漢書曰髙帝圍/項羽垓下羽是夜聞漢軍四面皆楚歌應劭)
　　　　(曰楚歌者鷄鳴歌也晉太康地記曰後漢固/始鮦陽公安細陽四縣衛士習此曲于闕下)
　　　　(歌之今鷄鳴歌也然則此歌盖漢歌也按周/禮鷄人掌大祭祀夜嘑旦以嘂百官則所起)
　　　　(亦逺/矣)
東方欲明星爛爛汝南晨鷄登壇喚曲終漏盡嚴具陳
月没星稀天下旦千門萬户遞魚鑰宫中城上飛烏鵲
　　　黄門倡歌(漢書禮樂志曰成帝時鄭聲尤甚黄/門名倡丙彊景武之屬富顯于世隋)
　　　　(書樂志曰漢樂有黄門鼔/吹天子宴羣臣之所用也)
佳人俱絶世握手上春樓㸃黛方初月縫裙學石榴君
王入朝罷爭競理衣裘(此似齊/梁問語)
　　　樂辭(祝穆曰窮袴襦也葢漢人語吳競編此在/十九首後詩紀此與西洲長干休洗紅附)
　　　　(晉/)
綉幙圍香風耳節朱絲桐不知理何事淺立經營中愛
惜加窮袴防閑託守宫今日牛羊上邱隴當年近前面
發紅
　　　西洲曲(樂府作古辭玉臺/新本作江淹非)
憶梅下西洲折梅寄江北單衫杏子紅雙鬢鴉雛色西
洲在何處兩槳橋頭渡日暮伯勞飛風吹烏臼樹樹下
即門前門中露翠鈿開門郎不至出門採紅蓮採蓮南
塘秋蓮花過人頭低頭弄蓮子蓮子青如水置蓮懐袖
中蓮心徹底紅憶郎郎不至仰首望飛鴻鴻飛滿西洲
望郎上青樓樓髙望不見盡日欄干頭闌干十二曲埀
手眀如玉巻簾天自髙海水揺空綠海水夢悠悠君愁
我亦愁南風知我意吹夢到西洲
　　　長干曲
逆浪故相邀菱舟不怕揺妾家揚子住便弄廣陵潮
　　　于闐採花(于闐古于闐國居葱嶺北二/百餘里漢唐以來皆入貢)
山川雖異所草木尚同春亦如溱洧地自有採花人
　　　沐浴子
澡身經蘭汜濯髪傃芳洲折榮聊躑躅攀桂且淹留
　　　澤雉(古今樂錄曰鳯将/雛以澤雉送曲)
擅塲延繡頸朝飛㺯綺翼飲啄常自在驚雄恒不息
　　　舍利佛
金繩界寶地珍木䕃瑶池雲間妙音奏天際法蠡吹
　　　摩多樓子
從戎向邉北逺行醉宻親借問隂山候還知塞上人
　　　休洗紅(二首/)
休洗紅洗多紅色淡不惜故縫衣記得初按茜人夀百
年能幾何後來新婦今為婆
休洗紅洗多紅在水新紅裁作衣舊紅畨作裏迴黄轉
綠無定期世事返復君所知
　　　歎疆場(樂苑曰歎疆場宫調曲也詩紀云此下/三首考樂府前後皆唐人之詩或唐作)
　　　　(也/)
聞道行人至妝梳對鏡臺淚痕猶尚在笑靨自然開
　　　塞姑
昨日盧梅塞口整見諸人鎮守都䕶三年不歸折盡江
邉楊桞
　　　囘紇曲(樂苑曰回紇商調曲也楊慎云其詞纒/綿含蓄有長歌之哀過於痛哭之意惜)
　　　　(不見作者名氏必/陳隋初唐之作也)
隂山瀚海信難通幽閨少婦罷裁縫緬想邊庭征戰苦
誰能對鏡冶愁容久戍人将老須㬰變作白頭翁(第二/句闕)
(二字信一作/使冶一作治)
　　　石州辭
自從君去逺巡邊終日羅帷獨自眠看花情轉切攬涕
淚如泉一自離君後啼多雙臉穿何時狂虜滅免得更
留連
　　　淫豫歌(此下至僰道謡並襍歌謡詩紀附在晉/後云世代莫詳古今樂録曰晉宋以後)
　　　　(有淫預歌酈道元水經注曰白帝山城水門/之西江中有孤石名淫預石水冬出二十餘)
　　　　(大夏則没亦有裁出焉江水東逕廣溪峽乃/三峽之首也峽中有瞿塘黄龕二灘夏水回)
　　　　(復㳂泝所忌國史補曰蜀之三峽最號峻急/四月五月尤險故行者歌之淫豫或作豔豫)
灩澦大如馬瞿塘不可下
灧澦大如牛瞿塘不可流
　　　同前
淫預大如馬瞿唐不可下淫預大如象瞿唐不可上
　　　同前
灩預大如襆瞿唐不可觸金沙浮轉多桂浦忌經過(升/菴)
(詩話曰此舟人商估刺水行舟之歌樂府以為梁簡文/所作非也蜀江有瞿唐之患桂江有桂浦之險故涉瞿)
(唐者則凖灩襆涉桂浦者則凖金沙今樂府桂浦/作桂楫非也按樂府本為桂浦上説原載通志)
　　　巴東三峽歌(二首酈道元水經注曰巴東三峽/謂廣溪峽巫峽西陵峽也三峽七)
　　　　(百里中兩岸連山畧無闕處重巖叠嶂隱蔽/天日非亭午夜分不見日月宜都山川記曰)
　　　　(自黄牛灘東入西陵界至峽口一百許里山/水紆曲林木髙茂猿鳴至清山谷傳響泠泠)
　　　　(不絶行者聞之莫不/懐土故漁者歌曰)
巴東三峽巫峽長猿鳴三聲淚沾裳
巴東三峽猿鳴悲猿鳴三聲淚沾衣
　　　同前(見水/經注)
灘頭白勃堅相持倐忽淪没别無期
　　　武陵人歌(黄閣武陵記曰有綠羅山側巖垂水/懸蘿百里許得明月池碧潭鏡徹百)
　　　　(尺見底素巖若雪松如揷翠流風/叩阿有絲桐之韻土人為之歌曰)
仰兹山兮迢迢層石構兮嵯峩朝日麗兮陽巖落景梁
兮隂阿鄣壑兮生音吟籟兮相和敷芳兮綠林恬淡兮
潤波樂茲潭兮安流緩爾櫂兮詠歌(梁一/作陽)
　　　綿州巴歌
豆子山打瓦皷揚平山撒白雨下白雨取龍女織得絹
二丈五一半屬羅江一半屬𤣥武
　　　三峽謡(水經注曰峽中有灘名曰黄牛灘南岸/重嶺疊起最外髙崖間有色如人負刀)
　　　　(牽牛人黑牛黄既人跡所絶莫得究焉此巖/既髙加湍江紆迴雖途逕信宿猶望見此物)
　　　　(故行者謡曰云云言水/路行深迴望如一矣)
朝見黄牛暮見黄牛三朝三暮黄牛如故(水經注作朝/發黄牛暮宿)
(黄/牛)
　　　僰道謡(益州記曰瀘水源出四羅雨峯有殺氣/暑月舊不行故武矦以夏渡為艱瀘水)
　　　　(又下合諸水而總其日焉故有瀘江之名矣/自朱提至僰道有水步道有黑水羊官水至)
　　　　(嶮難三津之阻行者/苦之故俗為之語曰)
楢溪赤水盤虵七曲盤羊烏櫳氣與天通
　　　三秦記民謡
武功太白去天三百孤雲兩角去天一握山水險阻黄
金子午蛇盤烏櫳勢與天通(華陽國志注黄金谷在洋/縣本漢黄金戍張魯築西)
(魏置黄金縣子午道在洋縣東百六十里舊在金/州梁王神念别開此道諺云山水險阻黄金子午)
　　　隴西謡
郎樞女樞十馬九駒安陽大角十牛九犢(四地名皆在/隴西言宜畜)
(牧/也)
　　　紇其語(郡國志云望之數百里内夏恒積雪故/彼人語曰云云又有神泉人歌曰云云)
紇其山頭凍死雀何不飛去生處樂
紇其山頭有神井入地千尺絶骨冷
　
　
　
　
　
　
　
　
　
　
　
　古樂苑巻五十
欽定四庫全書
　古樂苑巻五十一
　　　　　　　　　　　　眀　梅鼎祚　編
　僊歌曲辭(謡諺附/)
　　(霞唱雲謡丹圗綠字列仙真誥具有其文即不無/後世依托而其指緣祕檢語率𤣥超亦被筦弦是)
　　(名天樂今取其為歌吟者附錄于斯若彼神/仙步虚鳯簫龍笛之屬代多作者前已類次)
　　　方囘語(列仙傳曰方回堯時隱人也堯聘以為/閭士練食雲母亦與民人冇病者隱於)
　　　　(五柞山中夏啟末為宦士為人所刼閉之室/中從求道因化而得去更以方回掩封其户)
　　　　(時人曰桀夏啟/一作夏  時)
得方囘一丸泥塗門户終不可開
　　　綏山謡(列仙傳曰葛由者𦍑人也周成王時好/刻木羊賣之一旦騎羊而入西蜀蜀中)
　　　　(王矦貴人追之上綏山隨之者/不復還皆得仙道故里諺曰)
得綏山一桃雖不得仙亦足以豪
　　　周宣王時採薪人歌(列仙傳曰周宣王時郊聞/採薪之人行歌時人莫能)
　　　　(知之老君曰此活國中人其語秘/矣斯皆修習無上真正之道也)
巾金巾入天門呼長精歙𤣥泉鳴天鼓養泥丸(真仙通/鑑曰長)
(桑公子者常㪚髪行歌曰巾金巾入天門呼長精吸𤣥/泉鳴天鼔養丹田柱下史聞之曰彼長桑公子所歌之)
(詞得服五星/守洞房之道)
　　　乞食公歌(三一經曰楚荘公時市長宋來子常/灑掃一市時有乞食公入市經日乞)
　　　　(而歌一市人無解歌者獨來子忽悟疑是仙/人乃師乞食公棄官追逐積十三年公遂授)
　　　　(以中仙之道來子今在中嶽乞食公者西嶽/真人馮延夀周宣王時史官也手為天馬鼻)
　　　　(下為/山源)
天庭發雙華山源障隂邪清晨按天馬來詣太真家真
人無郍隱又以滅百魔(天庭是兩眉之間眉之角也山/源是鼻下人中之本側在鼻下)
(小入谷中也華庭在兩眉之下是徹視之津梁天真是/引靈之上房旦中暮怕咽液三九過急以手三九隂按)
(之以為常令致靈徹/視杜遏萬邪之道也)
　　　漢初童謡(雲笈七籖西王母傳曰漢初有四五/小兒戯于路中一兒歌曰云云時人)
　　　　(莫知唯張子房知之乃往拜焉曰此乃東玉/公之玉童也仙人得道昇天當揖金母而拜)
　　　　(木公也自非冲虚登/真之子莫知其津矣)
著青裙入天門揖金母拜木公
　　　赤雀辭(列仙傳曰陶安公者六安鑄冶師也數/行火火一旦㪚上行紫色衝天安公伏)
　　　　(冶下求哀須㬰朱雀止冶上曰云云至/期赤龍到大雨而安公騎之東南上)
安公安公冶與天通七月七日迎汝以赤龍
　　　長安中謡(列仙傳曰隂長生者長安中渭橋下/乞兒也常止于市中乞市人厭苦以)
　　　　(糞灑之旋復在里中衣不見汚長吏知之械/收繋著桎梏而續在市中乞又械欲殺之乃)
　　　　(去灑者之家室自壊殺/十餘人故長安中謡曰)
見乞兒與美酒以免破屋之咎
　　　西王母宴漢武帝命法嬰歌𤣥靈之曲(二首漢/武帝内)
　　　　(傳曰元封元年七月七日西王母降于漢宫/王母自設天厨精妙非常酒觴數遍王母命)
　　　　(諸侍玉女作樂命法嬰歌𤣥靈之曲乃遣侍/女招上元夫人夫人至自彈雲琳之琴歌步)
　　　　(𤣥之/曲)
大象雖廓廖我把天地户披雲沈靈輿倐忽適下土空
洞成𤣥音至靈不容冶太真噓中唱始知風塵苦頤神
三田中納精六闗下遂乘萬龍椿馳騁盼九野
𤣥圃遏北臺五城煥嵳峩啟彼無涯津泛此織女河仰
止升綘庭下逰月窟阿顧盼八落外指招九雲遐忽不
覺心榮豈吾少與多撫璈命衆女詠歌發中和妙暢自
然樂為此𤣥雲歌韶盡至韻存真音辭無邪
　　　上元夫人歌步𤣥之曲(上元夫人道君弟子也/亦𤣥古以來得道總統)
　　　　(其真籍亞于龜臺金母所降之/處多使侍女相聞以為賔侣焉)
昔涉𤣥真道騰步登太霞負笈造天闗借問大上家忽
過紫薇垣真人列如麻渌景清飈起雲葢映朱葩蘭宫
敞朱闕碧空起璚沙丹臺結空構暐曄生光華飛鳯踶
甍峙燭龍倚委虵玉胎來綘芝九色紛相拏挹景練仙
骸萬刼方童牙唯言夀有終扶桑不為查(空起藝文/作室啟)
　　　西王母又命侍女田四妃答歌
晨登太霞宫挹泚把玉蘭夕入𤣥元闕采蘂掇琅玕濯
足匏瓜河織女立津盤吐納挹景雲味之當一餐紫微
何濟濟璚輪服朱丹朝發汗漫府暮宿勾陳垣去去道
不同且吝體所安二儀設猶存奚疑億萬椿莫與世人
説行尸言此難
　　　漢武帝車子矦歌(洞仙傳曰車子矦者扶風人/漢武帝愛其清淨稍遷其位)
　　　　(至侍中一朝語家云我今補仙官此春應去/至夏中當暫還還少時復去如其言武帝思)
　　　　(之乃作歌漢武帝集曰奉車子矦暴病一日/死上甚悼之乃自為歌詩藝苑巵言曰幽蘭)
　　　　(秀蕈的/為傳語)
嘉幽蘭兮延秀蕈妖媱兮中溏華斐斐兮麗景風裵囘
兮流芳皇天兮無慧至人逝兮仙鄉天路逺兮無期不
覺涕下兮霑裳
　　　蘇耽歌(蘇眈桂陽人少以至孝著稱一日白母/道杲巳圎升舉有日母曰吾獨恃爾爾)
　　　　(去吾何依耽乃留一櫃封鑰甚固若有所需/告之如所願也預為植橋鑿井及郡人大疫)
　　　　(但食一橋葉飲一泉水即愈而後一鶴降郡/屋久而不去郡僚子弟彈之鶴乃舉足畫屋)
　　　　(若書字/焉辭曰)
鄉原一别重來事非甲子不記陵谷遷移白骨蔽野青
山舊時翹足髙屋下見羣兒我是蘇仙彈我何為翻身
雲外却返吾居(一云耽騎白鶴來止郡城東北樓上人/或挾彈彈之鶴以爪攖樓板似漆書云)
(城郭雖是人民非二百甲子/一來歸我是蘇仙彈我何為)
　　　丁令威歌(見雲笈七籖搜神記曰遼東城門有/華表柱忽有一白鶴集柱頭時有少)
　　　　(年舉弓欲射之鶴乃飛裵回空中而言遂髙/上冲天今遼東諸丁云其先世冇昇仙者不)
　　　　(知名/字)
有鳥有鳥丁令威去家千嵗今來歸城郭如故人民非
何不學仙塜壘壘(洞仙傳曰丁令威者遼東人少隨師/學得仙道分身任意所欲嘗蹔歸化)
(為白鶴集郡城門華表柱頭言曰我是丁令威去家千/嵗今來歸城郭如舊人民非何不學仙離塜纍遼東諸)
(丁譜載令威漢初學道得仙修文殿御覽所引/云城郭是人民非何不學仙去空伴塚纍纍)
　　　張麗英石鼔歌(金精山記曰漢時張芒女名麗/英面有竒光不照鏡但對白紈)
　　　　(扇如鑑焉長沙王吳芮聞其異質領兵來聘/女時年十五聞芮來乃登此山仰卧坡髪覆)
　　　　(于石鼔之下人謂之死芮使人徃視之忽見/紫雲鬰起遂失女所在石上留歌一首至今)
　　　　(石鼔一處黒色直下狀女/垂髪時人號為張女髪)
石鼔石鼔悲哉下土自我來觀民生實苦哀哉世事悠
悠我意我意不可辱兮王威不可奪余志有鸞有鳯自
歌自舞凌雲厯漢逺絶塵羅世人之子其如我何暫來
期㑹運往即乖父兮母兮無傷我懐(歌舞二/字疑倒)
　　　衛羅國王女配瑛靈鳯歌(洞𤣥本行經曰西方/衛羅國王有女字曰)
　　　　(配瑛與鳯共處于是靈鳯常以羽翼扇女面/後十二年中女忽冇胎王意恠之因斬鳯頭)
　　　　(埋著長林丘中女後生女名曰皇妃王女思/靈鳯之逰好駕而臨之長林丘中歌曰云云)
　　　　(是鳯鬰然而生抱/女俱飛逕入雲中)
杳杳靈鳯綿錦長歸悠悠我思永與愿違萬刼無期何
時來飛
　　　葛仙公歌(三首真仙通鑑仙公諱𤣥字孝先句/容人生而秀頴天才超軼名振江左)
　　　　(州郡辟為掾固辭乃入赤城山精思學道赤/烏七嵗八月十五日白日昇天弟子鄉朋攀)
　　　　(戀不巳于是仙公駐駕空中賦五言歌/詩三篇降付鄉朋普令歌誦開悟方來)
真人昔遺敎愍念孤癡子嬖邪不信道禍亂由斯起身
隨朝露晞悔恨何有巳罪大不可掩流毒将誰理𡨕𡨕
未出期刼盡方當止轉輪貧賤家仍復為役使四體或
不完䠥􁌣行乞市不知積罪報怨天神不恃大道常無
為𢎞之由善始吾今獲輕舉修行立功爾三界盡稽首
從容紫宫裏停駕虚元中人生如流水臨别屬素翰粗
標靈妙記
我今便昇天愍念諸儒英大道體虚無寂寂中有精視
之若冥昧窈窈中昭眀莫言道虚誕所患不至誠奚不
登名山誦是洞真經一諷而一詠𤣥音徹太清太上輝
金容衆仙齊應聲十方㪚香花燔煙栴檀馨皇娥奏九
韶鸞鳯諧和鳴龍駕翳空迎華葢曜杳㝠翛閑刼仞臺
帝釋歘降庭八王奉丹液挹潄身騰輕逍遥有無間流
朗絶形名神童俠侍側自然朝萬靈飄飄八景輿逰衍
白玉京七祖昇福堂先亡悉超生王矦能篤信必為天
下貞大人體至徳一切䝉其成
㪚誕逰山水吐納靈和津鍊氣同希夷靜詠道徳篇至
心宗𤣥一㝠感今乃宣飛駕御九龍飄飄乘紫煙華景
曜空衢紅雲擁帝前暫迂蓬萊宫倐忽已賔天偉偉衆
真㑹𣺌𣺌凌重𤣥體固無終刼金顔隨日鮮歡樂太上
境悲念一切頑誰能離死壞結是㝠中緣悠悠成至道
無有入無間微妙良難測智者謂我賢若能𢎞衆妙輕
舉昇神仙(太一作亡/頑一作人)
　　　四真人降魏夫人歌(真仙通鑑曰魏夫人齋于/别寝忽有太極真人方諸)
　　　　(青童扶桑神王清虚真人來降授夫人八索/隱書黄庭等經于是四真吟唱各命玉女彈)
　　　　(琴撃鐘吹簫合節而發太極發排空之歌青/童吟太霞之曲神王諷晨啟之章清虚詠駕)
　　　　(歘之/辭)
　　　太極真人歌
丹明煥上清八風鼔太霞迴我神霄輦遂造玉嶺阿咄
嗟天地外九圍皆吾家上採日中精下飲黄月華靈觀
空無中鵬路無間邪顧見魏賢安濁氣傷爾和勤研𤣥
中思道成更相過(九圍一作圉圉賢安/夫人字更一作矢)
　　　方諸青童歌
太霞扇晨暉九氣無常形𤣥轡飛霄外八景乘髙清手
把玉皇袂攜我晨中生盼觀七曜房朗朗亦㝠冥超哉
魏氏子有心復有精𤣥挺自嘉㑹金書東華名賢安宻
所研相期暘谷汧(太霞扇晨暉一作七霞扇/晨曜暘谷汧一作洛陽宫)
　　　扶桑神王歌
晨啟太帝室夕越匏瓜水碧海飛翠波連峯亦嶽峙浮
輪雲濤際九龍同轡起虎旗鬱霞津靈風幡然理華存
久樂道遂致髙神擬拔徙三緣外感㑹乃方始相期陽
洛宫道成攜魏子(虎一作羽華/存夫人名)
　　　清虚真人歌(二首/)
歘駕控清虚裵回西華館瓊林既神杪虎旂逐煙㪚慧
風振丹旍明燭朗八煥解襟墉房裏神鈴鳴蒨粲棲景
若林柯九絃𤣥中彈遺我積世憂釋此千年歎怡􁂚無
極巳於夜復待旦(瓊林既神杪一作華館璞輪張/墉一作仙柯一作阿絃一作氣)
紫霞儛𤣥空神風無綱領歘然滿八區侁爾豁靈境八
窻無常朗有㝠亦有炅洞觀三丹田寂寂生形景凝神
泥丸内紫房何蔚炳大帝命我來有以應神挺相遇女
弟子雲姿卓鑠整愧無郢石運益彼自然頴勤宻攝生
道泄替結災眚靈期自有時攜袂陟松嶺(風一作方侁/一作祝靈境)
(一作虚靜/丹一作景)
　　　王母贈魏夫人歌(西王母傳曰紫虚元君魏華/存夫人清齋于陽洛隱元之)
　　　　(臺西王母與金闕聖君降于臺中乘八景輿/同詣清虚上宫傳玉清隱書四巻授華存是)
　　　　(時三元夫人馮雙禮紫陽左仙石路成太極/髙仙伯延盖公子西成真人王方平太虚真)
　　　　(人南嶽赤松子桐柏真人王子喬等並降夫/人小有清虚上宫絳房之中時夫人與王君)
　　　　(為賔主焉設瓊酥綠酒金觴四奏各命/侍女陳曲成之鈞于是王母撃節而歌)
駕我八景輿歘然入玉清龍旌拂霄漢虎旂攝朱兵逍
遥𤣥津際萬流無暫停哀此去留㑹刼盡天地傾當盡
無中景不死亦不生體彼自然道寂觀合太㝠南嶽挺
真幹玉映輝頴精有任靡期事虚心自受靈嘉㑹絳河
曲相與樂未央(漢一作上精一/作闕期一作其)
　　　雙禮珠彈雲璈而荅歌
玉清出九天神館飛霞外霄臺煥嵳峩靈夏秀蔚翳五
華興翠華八風扇綠氣仰吟消魔詠俯研智與慧萬真
啟晨景唱期絳房㑹挺頴徳音子神映乃拂沛天嶽凌
空様洞臺深幽邃逰海悟井隘履真覺世穢儛輪宴重
空筌魚自然廢迴我大椿羅長謝朝生世
　　　髙仙盼逰洞靈之曲(玉皇又命歘生入隱室見/上清元君龜山君于是二)
　　　　(真乃各命侍女王延賢于廣運等彈雲林琅/玕之璈安徳音范四珠撃昆明之筑左抱容)
　　　　(韓賢賔吹鳯鸞之簫趙運子李慶玉拊流金/之石辛白鵠鄭辟方燕婉來田雙連等四人)
　　　　(合/歌)
玉室煥東霞紫輦浮絳晨華臺何盼目此宴飛天元清
靜太無中眇眇躡景遷吟詠大洞章唱此三九篇曲寢
大漠内神王方寸間寂室思靈暉何事苦林山須㬰變
衰翁迴為孩中顔
　　　太上宫中歌(此歌正言耳目之經也/南嶽夫人喻許長史)
手把八雲氣英明守二童太真握眀鏡鑒合日月鋒雲
儀拂髙闕驕女坐𤣥房愈行愈鮮盛英靈自爾通
　　　雲林與衆真吟詩十首(真誥翼真檢曰併衿接/景楊安以灼然顯説凡)
　　　　(所興有待無待諸詩及辭喻諷㫖皆是雲林/應降嬪僊矦事義並亦表著而南真自是訓)
　　　　(授之師紫微則下敎之匠並不闗儔結之例/但中侯昭靈亦似别有所在既事末一時故)
　　　　(不正的的爾其餘男真或陪從所引或職司/所任至如二君最為領據之主今人讀此辭)
　　　　(事若不悟斯理者永不領其/㫖故畧標大意宜共宻之)
駕歘敖八虚佪宴東華房阿母延軒觀朗嘯躡靈風我
為有待來故乃越滄浪
　　　右英王夫人歌
乘飈遡九天自駕三秀嶺有待裵回盼無待故當淨滄
浪奚足勞孰若越𤣥井
　　　右紫微夫人荅英歌
寫我金庭館鮮駕三秀畿夜芝披華鋒咀嚼充長飢髙
唱無逍遥各興無待歌空同酬靈音無待將如何(鋒謂/應作)
(峰/字)
　　　右桐柏山真人歌(王子/喬)
朝逰鬱絶山夕偃髙暉堂振轡步靈鋒無近於滄浪𤣥
井三仞際我馬無津梁儵歘九萬間八維巳相望有待
非至無靈音有所喪(鋒謂應/作峯字)
　　　右清靈真人歌(裴𤣥/仁)
龍旂舞太虚飛輪五嶽阿所在皆逍遥有感興㝠歌無
待愈有待相遇故得和滄浪奚足遼𤣥井不為多鬱絶
尋步間俱㑹四海羅豈若絶明外三刼方一過
　　　右中侯夫人歌
縱酒觀羣恵倐忽四落周不覺所以然實非有待逰相
遇皆歡樂不過亦不憂衆影𤣥空中兩㑹自然疇
　　　右昭靈李夫人歌
駕歘發西華無待有待間或眄五岳峯或濯天河津釋
輪尋虚舟所在皆纒綿芥子忽萬頃中有須彌山小大
固無殊逺近同一緣彼作有待來我作無待親
　　　右九華安妃歌
無待太無中有待大有際大小同一波逺近齊一㑹鳴
絃𤣥霄顛吟嘯運八氣奚不酣靈液眄目娛九裔有無
得𤣥運二待亦相益
　　　右太虚南岳真人歌(赤松/子)
偃息東華靜揚軿運八方俯眄丘垤間莫覺五岳崇靈
阜齊淵泉大小互相從長短無少多大椿須㬰終奚不
委天順縱神任空同
　　　右方諸青童君歌
控飈扇太虚八景飛髙清仰浮紫宸外俯看絶落冥𤣥
心空同間上下弗流停無待兩際中有待無所營體無
則能死體有則攝生東賔㑹髙唱二待奚足爭命駕玉
錦輪儛轡仰裵回朝逰朱火宫夕宴夜光池浮景清霞
杪八龍正参差我作無待逰有待輙見隨髙㑹佳人寝
二待互是非有無非有定待待各自歸(東賔東嶽上/卿大茅君也)
　　　右南極紫元夫人歌
　　　紫微夫人歌(真誥翼真檢曰紫微夫人名青娥/字愈音王母第二十女也晉興寧)
　　　　(三年降楊羲之家按紫微夫人詩共/十七首而此下三首為歌故聊摘入)
龜闕鬱巍巍墉臺落月珠列坐九靈房叩璈吟太無玉
簫和我神金醴釋我憂(九月/三日)
　　　又
宴酣東華内陳鈞千百聲青君呼我起折腰希林庭羽
帔扇翠暉玉佩何鏗零俱指髙宸寝相期象中冥(紫微/歌此)
(二/篇)
　　　紫微夫人歌此(考真誥當是丙寅二月三十/日此亦叙方諸東華之勝也)
褰裳濟渌河遂見扶桑公髙㑹太林墟賞宴𤣥華宫信
道茍淳篤何不棲東峯
　　　四月十四日夕右英夫人吟歌此曲(雲林右英/夫人名媚)
　　　　(蘭字申林王母第十三女受書為雲林宫右/英夫人晉興寧三年諸真同降于楊君按共)
　　　　(詩二十五首今/亦僅取為歌者)
𤣥波振滄濤洪津鼔萬流駕景眄六虚思與佳人逰妙
唱不我對清音與誰投雲中騁瓊輪何為塵中趨
　　　方諸宫東華上房靈妃歌曲(楊君記曰東方赤/氣中有言曰小鮮)
　　　　(未烹鼎言我巖下悲當以此事諮/啟司命故荅稱此詩仍及下篇也)
紫桂植瑶園朱華聲悽悽月宫生蘂淵日中有瓊池左
拔員靈曜右掣丹霞暉流金煥綘庭八景絶煙迴綠盖
浮明朗控節命太微鳯精童華顔琳腴充長飢控晨揖
太素乘歘翔玉墀吐納六虚氣玉嬪把巾隨彈璈南雲
扇香風鼓錦披叩商百獸舞六天攝神威倐忽億萬椿
齡紀鬰巍巍小鮮未烹鼎言我巖下悲
　　　太微𤣥清左夫人北停宫中歌曲(停一作淳年/晉興寧三)
　　　　(乙丑十二月十七日夜太元真人司命君書/出此詩云是青童宫中内房曲恒吟讃此和)
　　　　(神/)
鬱藹非真墟太無為我館𤣥公豈有懐縈䝉孤所難落
鳯控紫霞矯轡登晨岸寂寂無濠涯暉暉空中觀隱芝
秀鳯丘逡巡瑶林畔龍胎嬰爾形八瓊迴素旦琅華繁
玉宫結葩凌巖粲鵬扇絶億領拊翮扶霄翰西庭命長
歌雲璈乘虚彈八風纒綠宇叢煙豁然散靈童擲流金
太微啟璧案三元折腰舞紫皇揮袂讚朗朗扇景曜曄
曄長庚煥超軿聳明刃下眄使我惋顧哀地仙軰何為
棲林澗(庭一/作度)
　　　杜廣平常喜歌(一章杜契字廣平京兆杜陵人/建安初渡江依孫策黄武二年)
　　　　(學道隱/居華陽)
淳景翳廣林曖日東霞升晨風舞六煙勃鬰八道騰五
嶽何必秀名山亦足陵矯首躡洞阜棲心潜中興吐納
胎精氣𤣥白誰能勝(保命君告許虎牙思保命/者三官保命司茅  和)
　　　敬𤣥子歌(洞仙傳曰敬𤣥子者修行中/部之道存道守三一常歌曰)
遥望崑崙山下有三頃田借問田者誰赤子字元先上
生烏靈木雙闕夾兩邉日月互相照神路帶中間採藥
三微嶺飲潄華池泉遨逰十二樓偃蹇步中原意欲觀
綘宫正值子丹眠金樓凭玉几華葢與相連顧見雙使
者博著太行山長谷何崢嶸齊城相接鄰縱我飛龍轡
忽臨無極淵黄精生泉底芝草披岐川我欲將黄精流
丹在眼前裵徊飲流丹羽翼奮迅鮮意猶未策外子喬
提臂牽所經信自險所貴得神仙(烏一作二/間一作天)
　　　郭四朝扣船歌(四首苻秦時人見雲笈七籖洞/仙傳曰郭四朝者燕人也秦時)
　　　　(得道來句曲山南所住處作塘遏澗水令深/基墌垣墻今猶有可識處四朝乘小船逰戯)
　　　　(其中毎扣/船歌曰)
清池帶靈岫長林鬱青葱𤣥鳥翔幽野悟言出從容鼓
檝乘神波稽首希晨風未獲解脱期逍遥丘林中(晨風/謂上)
(清玉晨之風非毛詩所/稱鴧彼晨風之鳥也)
浪神九陔外研道逐全真戢此靈鳯羽藏我華龍鱗髙
舉方寸物萬吹皆垢塵顧哀朝生蟪孰盡汝車輪(女寵/不蔽)
(席男愛不盡輪朝生蜉蝣也以喻/人之在世易致消歇  蟪一作軰)
逰空落飛飈靈步無形方圎景煥眀霞九鳯唱朝陽揮
翮扇天津晻藹慶雲翔遂造太微宇挹此金梨漿逍遥
𤣥陔表不存亦不亡(𤣥陔九陔也皆八極之外九霞之/頂名也飛登木星亦云朗東陽之)
(陔故若士語廬敖云與/汗漫期于九陔之上也)
駕歘舞神霄披霞帶九日髙皇齊龍輪遂造九華室神
虎洞瓊林風雲合成一開闔幽㝠户靈變𤣥跡滅(四朝/為玉)
(臺執葢郎故云髙皇齊/龍輪  風雲一作香風)
　　　李仙君歌(見桓真人昇仙記蜀華葢山李桓仙/君授道桓凱真人仙君一日謂凱曰)
　　　　(金丹大藥子得之矣飛歩隱身諸訣/汝皆洞曉但未聞大道耳遂歌曰)
金鼎天門開反童復嬰孩日月照崑崙真君自然來三
年結黄雲千日成聖胎九年登金闕一紀升三台龍虎
自然交上帝安金臺衆神仰天表忻慕心裵回子今受
靈文専心如死灰積功十二年功畢登雲梯白光生圎
象紫氣冲雲霓端虚念太乙浩刼天地齊
　　　桓真人唱詩(桓真人昇仙記曰陶隱居先生謂/弟子曰子夜夢神光滿室彩雲連)
　　　　(霄有金甲神人謂子曰明日有異人至汝當/掃門待之日午桓凱真人果至披髪跣足唱)
　　　　(詩/曰)
黄花生紫雲日月周天輪混混太虚中不與衆生羣崑
崙十二峯上帝朝萬巡一日功行滿升空謁元君
　　　武夷君人間可哀之曲(陸鴻漸武夷山記云武/夷君地官也相傳每于)
　　　　(八月十五日大㑹村人于武夷山上置幔亭/化虹橋通山下村人既徃是日太極玉皇太)
　　　　(姥魏真人武夷君三座空中告呼村人為曾/孫汝等若男若女呼坐乃命鼓師張安凌等)
　　　　(作樂行酒令歌師彭令昭/唱人間可哀之曲其詞曰)
天上人間兮㑹合踈稀日落西山兮夕鳥歸飛百年一
餉兮志與願違天宫咫尺兮恨不相隨
　　　内經真諺
子欲夜書當修常居(眉後小穴中為上元六合之府主/化生眼暉如瑩精光長珠徹童保)
(鍊目神是真人坐起之/上道一名曰真人常居)
　　　長生諺(真誥曰楊羲夢逰蓬萊山㑹蓬萊仙公/洛廣休既下山半見許主簿相逢於夾)
　　　　(石之間公語主簿曰吾為汝置酒四升在山/上可往飲之此太平家酒治人膓也諺曰)
欲得長生飲太平
　
　
　
　
　
　古樂苑巻五十一
欽定四庫全書
　古樂苑巻五十二
　　　　　　　　　　　　眀　梅鼎祚　編
　鬼歌曲辭(謡語附/)
　　(鬼歌詩者斯為志怪述異耳彼其取精已多㳺䰟/為變著於聲響覃及歌吟㝢宙大矣抑豈必盡誣)
　　(誕哉今亦摘録以/庶夫存而不論焉)
　　　紫玉歌(捜神記曰吳王夫差小女名玉悦童子/韓重欲嫁之不得乃結氣而死重㳺學)
　　　　(歸往弔之玉形見於墓/側顧重延頸而歌曰)
南山有鳥北山張羅意欲從君讒言孔多悲結成疹没
命黄壚命之不造寃如之何羽族之長名為鳯皇一日
失雄三年感傷雖有衆鳥不為匹雙故見鄙姿逢君輝
光身逺心近何曾暫忘(意欲一作志願命一作身見/去聲近一作邇曽一作當)
　　　郭長生吹笛歌(幽眀錄曰永嘉中太山民巢氏/先為相縣令居在晉陵家婢採)
　　　　(薪忽有一人追隨婢還家不使人/見與婢宴飲輙吹笛而歌歌云)
閒夜寂巳深長笛亮且鳴若欲知我者姓郭字長生
　　　王敬伯宛轉歌(晉書曰王敬伯㑹稽餘姚人為/衛佐休假還鄉過吳維舟渚中)
　　　　(昇亭而宿是夜月華露輕敬伯鼓琴感劉恵/眀亡女告敬伯就體如平生敬伯撫琴而歌)
　　　　(女乃/和之)
低露下深幕埀月照孤琴空絃益霄淚誰憐此夜心
歌宛轉情復哀願為煙與霧氛氲同共懐(亦見續齊諧/記巳載前琴)
(歌中無王敬伯前歌/女歌小異今復載此)
　　　青溪小姑歌(二首吳均續齊諧記曰㑹稽趙文/韶宋元嘉中為東扶侍廨在青溪)
　　　　(中橋秋夜步月悵焉思歸乃倚門唱烏飛曲/忽有青衣年十五六許詣門曰女郎聞歌聲)
　　　　(有悦人者逐月㳺戯故遣相問文韶都不之/疑遂邀暫過須㬰女郎至年可十八九許容)
　　　　(色絶妙謂文韶曰聞君善歌能為作一曲否/文韶即為歌草生磐石下聲甚清美女郎顧)
　　　　(青衣取箜篌鼔之泠泠似楚曲又令侍婢歌/繁霜自脱金簮叩箜篌和之婢乃歌曰云云)
　　　　(留連宴寝将旦别去以金簮遺文韶文韶亦/贈以銀盌及琉璃匕眀日于青溪廟中得之)
　　　　(乃知昨所見青溪神女也按干寶搜神記曰/廣陵蔣子文嘗為秣陵尉因撃賊傷而死吳)
　　　　(孫權時封中都矦立廟鍾山異/苑曰青溪小姑蔣矦第三妹也)
日暮風吹葉落依枝丹心寸意愁君末知
歌闋夜巳久繁霜侵曉幕何意空相守坐待繁霜落
　　　廬山夫人女婉撫琴歌(祖台志恠曰建康小吏/曹著見廬山夫人夫人)
　　　　(命女婉與著相見婉見著欣悦命婢瓊林/取琴出婉撫琴歌曰云云歌畢婉便還去)
登廬山兮鬱嵳峩晞陽風兮拂紫霞招若人兮濯靈波
欣良運兮暢雲柯彈鳴琴兮樂莫過雲龍㑹兮樂太和
　　　陳阿登彈琴歌(幽眀錄曰句章人至東野還暮/不至門見路傍有小屋燈火因)
　　　　(投寄止宿有一小女不欲與丈夫共宿呼鄰/家女自伴夜共彈琴箜􁣖至曉此人謝去問)
　　　　(其姓字女不答彈琴而歌曰云云眀至東郭/外有賣食母在市中此人寄坐因説昨所見)
　　　　(母聞驚曰是我女/近死葬于郭外)
連綿葛上藤一緩復一絙欲知我名姓姓陳名阿登
　　　陵欣歌(異苑曰建康陵欣景平中死于揚州作/部尅辰當𦵏作部督夢欣云今為獄公)
　　　　(姥祖夕有期莫由自反勞君解謝令得放遣/督不信夜後又夢言辭轉切因歌一曲云督)
　　　　(覺為謝從/此便絶)
生時世上人死作獄中鬼不得還墳墓死没有餘罪
　　　聶包鬼歌(劉叔敬異苑曰臨川聶包死數年忽/詣南豐相沈道襲共飲其歌笑甚有)
　　　　(倫次每/歌云)
花盈盈正聞行當歸不聞死復生
　　　鬼仙歌謡(出異/苑)
登阿儂孔雀樓遥聞鳯皇鼔下我鄒山頭髣髴見梁魯
　　　燉煌父老夢語(晉書曰凉後主歆字士業嗣父/盛為凉公領凉州牧䕶羗校尉)
　　　　(士業立而宋受禪聞沮渠䝉遜南伐禿髪耨/檀士業率步騎三萬攻張掖與䝉遜距戰為)
　　　　(䝉遜所害先是有燉煌父老令狐熾夢白頭/公衣帢而謂熾曰云云言訖忽不見士業小)
　　　　(字桐椎至/是而亡)
南風動吹長木胡桐椎不中轂
　　　窻呼祁孔賓(晉書曰祁嘉字孔賔酒泉人少清/貧好學年二十餘夜牕中有聲呼)
　　　　(曰云云旦而迯去西至燉煌依學官誦書遂/博通經傳精究大義西逰海渚敎授門生張)
　　　　(重華徴為儒林祭酒在朝卿士郡縣/守令受業者二十餘人竟以夀終)
祁孔賓祁孔賔隱去來隱去來修飾人世甚苦不可諧
所得未毛銖所喪如山崖
　　　相輪鈴音(晉書曰劉曜自攻洛陽石勒将救之/羣下咸諫以為不可勒以訪佛圗澄)
　　　　(澄曰相輪鈴音云云此偈語也支秀軍也替/戾岡出也僕谷劉曜胡位也劬秃當捉也此)
　　　　(言軍出捉得曜也勒/遂赴洛距曜生擒之)
秀支替戾岡僕谷劬秃當
　　　鬼謡(異苑曰句章吳平門前忽生一株青桐樹/上有謡歌之聲平惡而砍殺平隨軍北虜)
　　　　(首尾三載死桐歘自還立扵故根上又/聞樹巔空中歌曰云云平尋歸如鬼謡)
死樹今更青吳平尋當歸適聞殺此樹巳復有光輝
　　　鐵臼歌(顔之推/寃䰟志)
桃李花嚴霜當奈何桃李子嚴霜落巳
　　　犬妖歌(述異記曰嘉興縣朱休之有一弟宋元/嘉中兄弟對坐家有一犬來向休之蹲)
　　　　(遍視二人遂揺頭而笑曰云云其家驚懼斬/犬榜首路側至來嵗梅花時兄弟相鬬弟奮)
　　　　(戰傷兄官收治並被囚繋經嵗得/免至夏舉家時疾母及兄弟皆死)
言我不能歌聴我歌梅花今年故復可奈汝明年何
　　　鳥妖詩(南史曰陳之將亡有鳥一足集其殿庭/以胔畫地成文曰云云解者以為獨足)
　　　　(盖指後主獨行無衆茂草言荒穢也隋承火/運草得火而後灰及後主至長安館于都水)
　　　　(臺所謂上髙臺當/水開者其言皆驗)
獨足上髙臺茂草變為灰欲知我家處朱門當水開
　
　
　
　古樂苑巻五十二
欽定四庫全書
　古樂苑衍録巻一
　　　　　　　　　　　　明　梅鼎祚　編
　總論
　　樂府(文心雕龍/)　　　　　　　梁劉勰
樂府者聲依永律和聲也鈞天九奏既其上帝葛天八
闋爰乃皇時自咸英以降亦無得而論矣至於塗山歌
於候人始為南音有娀謠乎飛燕始為北聲夏甲歎於
東陽東音以發殷氂思于西河西音以興音聲推移亦
不一槩矣及夫庶婦謳吟土風詩官採言樂盲被律志
感絲篁氣變金石是以師曠覘風於盛衰季札鑒微於
興廢精之至也夫樂本心術故響浹肌髓先王慎焉務
塞淫濫敷訓胄子必歌九德故能情感七始化動八風
自雅聲浸微溺音騰沸秦燔樂經漢初紹復制氏紀其
鏗鏘叔孫定其容與於是武德興乎髙祖四時廣於孝
文雖摹韶夏而頗襲秦舊中和之響閴其不還暨武帝
崇禮始立樂府總趙代之音撮齊楚之氣延年以曼聲
協律朱馬以騷體製歌桂華襍曲麗而不經赤鴈羣篇
靡而非典河間薦雅而罕御故汲黯致譏於天馬也至
宣帝雅頌詩效鹿鳴邇及元成稍廣淫樂正音乖俗其
難也如此暨後郊廟惟襍雅章辭雖典文而律非䕫曠
至于魏之三祖氣爽才麗宰割辭調音靡節平觀其北
上衆引秋風列篇或述酣宴或傷羈戍志不出於滔蕩
辭不離於哀思雖三調之正聲實韶夏之鄭曲也逮於
晉世則傳𤣥曉音創定雅歌以詠祖宗張華新篇亦充
庭萬然杜䕫調律音奏舒雅荀勗改懸聲節哀急故阮
咸譏其離聲後人驗其銅尺和樂精妙固表裏而相資
矣故知詩為樂心聲為樂體樂體在聲瞽師務調其器
樂心在詩君子宜正其文好樂無荒晉風所以稱逺伊
其相謔鄭國所以云亡故知季札觀辭不直聽聲而巳
若夫豔歌婉孌怨志詄絶淫辭在曲正響焉生然俗習
飛馳職競新異雅詠温恭必欠伸魚睨竒辭切至則拊
髀雀躍詩聲俱鄭自此階矣凡樂辭曰詩詩聲曰歌聲
來被辭辭繁難節故陳思稱李延年閑於増損古辭多
者則宜減之明貴約也觀髙祖之詠大風孝武之歎來
遲歌童被聲莫敢不協子建士衡咸有佳篇並無詔伶
人故事謝絲管俗稱乖調蓋未思也至於斬(疑/軒)伎鼓吹
漢世鐃挽雖戎䘮殊事而並總入樂府繆襲所致亦有
可筭焉昔子政品文詩與歌别故畧具樂篇以標區界
　　樂府總序(通志/)　　　　　　　宋鄭樵
古之達禮三一曰燕二曰享三曰祀所謂吉凶軍賓嘉
皆主此三者以成禮古之達樂三一曰風二曰雅三曰
頌所謂金石絲竹匏土革木皆主此三者以成樂禮樂
相湏以為用禮非樂不行樂非禮不舉自后䕫以來樂
以詩為夲詩以聲為用八音六律為之羽翼耳仲尼編
詩為燕享祀之時用以歌而非用以説義也古之詩今
之辭曲也若不能歌之但能誦其文而説其義可乎不
幸腐儒之説起齊魯韓毛四家各為序訓而以説相髙
漢朝又立之學官以義理相授遂使聲歌之音湮沒無
聞然當漢之初去三代未逺雖經生學者不識詩而太
樂氏以聲歌肄業往往仲尼三百篇瞽史之徒例能歌
也奈義理之説既勝則聲歌之學日微東漢之末禮樂
蕭條雖東觀石渠議論紛紜無補於事曹孟德平劉表
得漢雅樂郎杜䕫䕫老矣久不肄習所得於三百篇者
惟鹿鳴騶虞伐檀文王四篇而巳餘聲不傳太和末又
失其三左延年所得惟鹿鳴一笙每正旦大㑹太尉奉
璧羣臣行禮東廂雅樂常作者是也古者歌鹿鳴必歌
四牡皇皇者華三詩同節故曰工歌鹿鳴之三而用南
陔白華華黍三笙以賛之然後首尾相承節奏有屬今
得一詩而如此用可乎應知古詩之聲為可貴也至晉
室鹿鳴一篇又無傳矣自鹿鳴一篇絶後世不復聞詩
矣然詩者人心之樂也不以世之汙隆而存亡豈三代
之時人有是心心有是樂三代之後人無是心心無是
樂乎繼三代之作者樂府也樂府之作宛同風雅但其
聲散佚無所紀繫所以不得嗣續風雅而為流通也按
三百篇在成周之時亦無所紀繫有季札之賢而不别
國風所在有仲尼之聖而不知雅頌之分仲尼為此患
故自衛返也問於太師氏然後取而正焉列十五國風
以明風土之音不同分大小二雅以明朝廷之音有間
陳周魯商三頌之音所以侑祭也定南陔白華華黍崇
丘由庚由儀六笙之音所以叶歌也得詩而得聲者三
百篇則繫於風雅頌得詩而不得聲者則置之謂之逸
詩如河水祈招之類無所繫也今樂府之行於世者章
句雖存聲樂無用崔豹之徒以義説名吳競之徒以事
解目葢聲失則義起其與齊魯韓毛之言詩無以異也
樂府之道或幾乎息矣臣今取而繫之千載之下庶無
絶紐一曰短簫鐃歌二十二曲二曰鞞舞歌五曲三曰
拂舞歌五曲四曰鼓角横吹十五曲五曰胡角十曲六
曰相和歌三十曲七曰吟歎四曲八曰四絃一曲九曰
平調七曲十曰瑟調三十八曲十一曰楚調十曲十二
曰大曲十五曲十三曰白紵歌五曲十四曰清商八十
四曲凡二百五十一曲繫之正聲即風雅之聲也一曰
郊祀十九章二曰東都五詩三曰梁十二雅四曰唐十
二和凡四十八曲繫之正聲即頌聲也一曰漢三侯之
詩一章二曰漢房中之樂十七章三曰隋房内二曲四
曰梁十曲五曰陳四曲六曰北齊二曲七曰唐五十五
曲凡九十一曲繫之别聲而非正樂之用也正聲之餘
則有琴琴五十七曲别聲之餘則有舞舞二十三曲古
者絲竹與歌相和故有譜無辭所以六詩在三百篇中
但存名耳漢儒不知謂為六亡詩也琴之九操十二引
以音相授並不著辭琴之有辭自梁始舞與歌相應歌
主聲舞主形自六代之舞至于漢魏並不著辭也舞之
有辭自晉始今之所繫以詩繫於聲以聲繫於樂舉三
逹樂行三逹禮庶不失乎古之道也古調二十四曲征
戍十五曲遊俠二十一曲行樂十八曲佳麗四十七曲
别離十八曲怨思二十五曲歌舞二十一曲絲竹十一
曲觴酌七曲宫苑十九曲都邑三十四曲道路六曲時
景二十五曲人生四曲人物十曲神仙二十二曲梵竺
四曲蕃胡四曲山水二十四曲草木二十一曲車馬六
曲魚龍六曲鳥獸二十一曲襍體六曲總四百十九曲
不得其聲則以義類相屬分為二十五門曰遺聲遺聲
者逸詩之流也庶幾來者復得其聲則不失其所繫矣
然三代既沒漢魏嗣興禮樂之來陵夷有漸始則風雅
不分次則雅頌無别次則頌亡次則禮亡按上之囘聖
人出君子之作也雅也艾如張雉子班野人之作也風
也合而為鼓吹曲燕歌行其音本幽薊則列國之風也
煌煌京洛行其音本京華則都人之雅也合而為相和
歌風者鄉人之用雅者朝廷之用合而用之是為風雅
不分然享大禮也燕私禮也享則上兼用下樂燕則下
得用上樂是則風雅之音雖異而享燕之用則通及明
帝定四品一曰大予樂郊廟上陵用之二曰雅頌樂辟
雍享射用之三曰黃門鼓吹樂天子宴羣臣用之四曰
短簫鐃歌樂軍中用之古者雅用於人頌用於神武帝
之立樂府采詩雖不辨風雅至於郊祀房中之章未嘗
用於人事以明神人不可以同事也今辟雍享射雅頌
無分應用頌者而改用大予應用雅者而改用黄門不
知黄門大予於古為何樂乎風雅通歌猶可以通也雅
頌通歌不可以通也曹魏凖鹿鳴作於赫篇以祀武帝
凖騶虞作巍巍篇以祀文帝凖文王作洋洋篇以祀明
帝且清廟祀文王執競祀武王莫非頌聲今魏家三廟
純用風雅此頌之所以亡也頌亡則樂亡矣是時樂雖
亡禮猶存宗廟之禮不用之天明有尊親也鬼神之禮
不用之人知有幽明也梁武帝作十二雅郊廟明堂三
朝之禮展轉用之天地之事宗廟之事君臣之事同其
事矣樂之失也自漢武始其亡也自魏始禮之失也自
漢明始其亡也自梁始禮樂淪亡之所由不可不知也
　　正聲序論
古之詩曰歌行後之詩曰古近二體歌行主聲二體主
文詩為聲也不為文也浩歌長嘯古人之深趣今人既
不尚嘯而又失其歌詩之㫖所以無樂事也凡律其辭
則謂之詩聲其詩則謂之歌作詩未有不歌者也詩者
樂章也或形之歌詠或散之律吕各隨所主而命主於
人之聲者則有行有曲散歌謂之行入樂謂之曲主於
絲竹之音者則有引有操有吟有弄各有調以主之攝
其音謂之調總其調亦謂之曲凡歌行雖主人聲其中
調者皆可以被之絲竹凡引操吟㺯雖主絲竹其有辭
者皆可以形之歌詠葢主於人者有聲必有辭主於絲
竹者取音而巳不必有辭其有辭者通可歌也近世論
歌行者求名以義彊生分别正猶漢儒不識風雅頌之
聲而以義論詩也且古有長歌行短歌行者謂其聲歌
之短長耳崔豹吳競大儒也皆謂人壽命之短長當其
時巳有此説今之人何獨不然嗚呼詩在於聲不在於
義猶今都邑有新聲巷陌競歌之豈為其辭義之美哉
直為其聲新耳禮失則求諸野正為此也孔子曰吾自
衛反魯然後樂正雅頌各得其所亦謂雅頌之聲有别
然後可以正樂又曰闗雎樂而不淫哀而不傷亦謂關
雎之聲和平聞之者能令人感發而不失其度若誦其
文習其理能有哀樂之事乎二體之作失其詩矣縱者
謂之古拘者謂之律一言一句窮極物情工則工矣將
如樂何樂府在漢初雖有其官然采詩入樂自漢武始
武帝定郊祀廼立樂府采詩夜誦則有趙代秦楚之謳
莫不以聲為主是時去三代未逺猶有雅頌之遺風及
後人泥於名義是以失其傳故吳競譏其不覩本章便
斷題取義贈利渉則述公無渡河慶載誕乃引烏生八
九子賦雉子班者但美繡頸錦臆歌天馬者惟叙驕馳
亂蹋其間有如劉猛李餘輩賦出門行不言離别將進
酒乃叙烈女事用古題不用古義知此意者葢鮮矣然
使得其聲則義之同異又不足道也自永嘉之亂禮樂
日微日替暨隋平陳得其一二則樂府之清商也文帝
聽而善之曰此華夏正聲也乃置清商府博采舊章以
為樂之所本在此自隋之後復無正聲至唐能合于管
絃者明君楊叛兒驍壺春歌秋歌白雪堂堂春江花月
夜八曲而巳不幾於亡乎臣謹考摭古今編繫節奏庶
正聲不墜於地矣
　　　漢短簫鐃歌二十二曲(亦曰鼓吹曲按漢晋謂/之短簫鐃歌南北朝謂)
　　　　(之鼓吹曲觀李白作鼔吹入朝曲亦曰鐃歌/列騎次颯沓引公卿則知唐時猶有遺音但)
　　　　(大樂氏/失職耳)
朱鷺(鷺惟白色漢有朱鷺之祥因而為詩梁元帝放生/碑云𤣥龜夜夢終見取於宋王朱鷺晨飛尚張羅)
(於漢后謂此也魏曰楚之平吳曰炎精缺晉曰靈之祥/梁曰木紀謝北齊曰水德謝言魏謝齊興也後周曰𤣥)
(精季言魏道陵遲/太祖肈開王業也)思悲翁(魏曰戰滎陽吳曰漢之季晉/曰宣受命梁曰賢首山北齊)
(曰出山東言神武戰廣阿破爾朱兆也後周/曰征隴西言太祖誅侯莫陳悦埽清隴右也)艾如張(魏/曰)
(獲吕布吳曰攄武師晉曰征遼東梁曰桐柏山北齊曰/戰韓陵言神武滅四胡定京洛也後周曰迎魏帝言武)
(帝西幸太祖奉/迎宅闗中也)上之囘(魏曰克官渡吳曰烏林晉曰宣/輔政梁曰道亡極北齊曰殄闗)
(隴言神武遣侯莫陳悦誅賀抜岳定闗隴/也後周曰平竇泰言太祖計平竇㤗也)擁離(魏曰舊/邦吳曰)
(秋風晉曰時運多難梁曰抗威北齊曰滅山胡言神武/屠蠡升高車而蠕蠕向化也後周曰復𢎞農言太祖收)
(復陕城闗/東震懼也)戰城南(魏曰定武功吳曰克皖城晉曰景龍/飛梁曰漢東流北齊曰立武定言神)
(武立魏主遷都於鄴而定天下也後周曰克沙/苑言太祖俘齊軍十萬於沙苑神武脱身遁也)巫山髙
(魏曰屠栁城吳曰關背德晉曰平玉衡梁曰鶴樓峻北/齊曰戰芒山言神武克周師也後周曰戰河陰言太祖)
(破神武於河上/斬其三將也)上陵(漢章帝元和三年帝自作詩四篇/一曰思齊姚皇二曰六麒麟三曰)
(竭蕭雝四曰陟屺與鹿鳴承元氣二曲為宗廟食舉又/以重來上陵二曲合八曲為上陵食舉據此所言則上)
(陵自是八曲之一名或作于章帝之前亦不可知蓋因/上陵而為之也魏曰平南荆呉曰通荆州晉曰文皇統)
(百揆梁曰昏主恣淫慝北齊曰禽蕭明言梁遣明來寇/為清河王岳所禽也後周曰平漢東言太祖命將平隨)
(羣安/陸也)將進酒(魏曰平闗中吳曰章洪德晉曰因時運梁/曰石首篇北齊曰破侯景言凊河王岳破)
(侯景復河南也後周曰取巴/蜀言太祖遣軍平定蜀地也)有所思亦曰嗟佳人(漢太/樂食)
(舉十三曲第七曰有所思漢人亦以此樂侑食魏曰應/帝期呉曰順厯數晉曰惟庸蜀梁曰期運集北齊曰嗣)
(丕基言文宣帝也後周曰拔江陵/言太祖命將禽蕭繹平南土也)芳樹(魏曰邕熈吳曰/承天命晉曰天)
(序梁曰於穆北齊曰克淮南言文宣遣清河王岳禽梁/司徒陸法和克夀春盡取江北之地也後周曰受魏禪)
(言閔帝受魏/禪作周也)上邪(魏曰太和吳曰元化晉曰大晉承運/期梁曰惟大梁北齊曰平瀚海言文)
(宣命將滅蠕蠕國也後周曰/宣重光言明帝入承大統也)君馬黄(晉曰金靈運北齊/曰定汝潁言文襄)
(遣清河王岳禽周將王思政於長葛汝潁悉平也後周/曰哲皇出言髙祖之聖德也如張正見蔡知君之流只)
(言馬而巳按謝爕云或聽鐃歌曲惟吟君馬黄古人知/音别曲見於賦詠者如此後世只於言語上計較此道)
(無/聞)雉子班(晉曰於穆我皇北齊曰聖道洽言文宣之德/無思不服也後周曰平東夏言髙祖禽齊王)
(於青州一舉定山東也按吳競所引古辭云雉子高飛/北黄鵠高飛巳千里䧺來飛從雌視以為始作之辭然)
(樂府之題亦如古詩題所謂闗雎葛覃之類只取篇中/一二字以命詩初無義也後人即物即事而賦故於題)
(有義據此古詞無雉子班之語往往雉子之班作復在/此古辭之前吳競未之見也如吳均可憐雉子班又後)
(人所/作也)聖人出(晉曰仲春振旅北齊曰受魏禪言文宣受/禪應天順人後周曰禽明徹言高祖遣將)
(克陳將吳明/徹而俘之也)臨髙䑓(晉曰夏苗田北齊曰服江/南言梁主蕭繹來附化也)逺如期
亦曰逺期(漢太樂食舉十三曲一曰鹿鳴二曰重來三/曰初造四曰俠安五曰來歸六曰逺期七曰)
(有所思八曰明星九曰淸涼十曰渉大海十一曰大置/十二曰承元氣十三曰海淡淡魏時以逺期承元氣海)
(淡淡三曲多不通利故省之及晉荀勗傅𤣥之流並為/歌辭晉曰仲秋獮田北齊曰刑罰中言孝昭舉直措枉)
(獄訟無/怨也)石流(晋曰順天道北齊曰逺夷至言/至海外西夷諸國遣使朝貢也)務成(晉曰/唐堯)
(北齊曰嘉瑞臻言聖王應/期河清龍見符瑞總至也)𤣥雲(北齊曰成禮樂言功/成化洽制禮作樂也)黄
爵行(晉曰/伯益)釣竿篇(伯常子避仇河濵為漁父其妻思之/而為釣竿篇每至河側輙歌之後司)
(馬相如作釣竿詩/遂傳以為樂曲)
　　　漢鞞舞歌五曲
闗中(一作/東)有賢女(魏曰明明魏皇/帝晉曰洪業篇)章和二年中(漢章帝/所造魏)
(曰太和有聖帝/晉曰天命篇)樂久長(魏曰魏厯長/晉曰景皇篇)四方皇(魏曰天生/烝民晋曰)
(大晉/篇)殿前生桂樹(魏曰為君既不/易晉曰明君篇)
　　　拂舞歌五曲
白鳩篇(亦曰白鳬舞以其歌/且舞也亦入清商曲)濟濟篇　獨祿篇(李白作/獨漉)
碣石篇(晉樂奏魏武帝分為四篇一曰觀滄海/二曰冬十月三曰土不同四曰龜雖壽)淮南王
篇(舊説准南王安求仙遂與八公相攜而去其家臣小/山之徒思戀不巳乃作是歌此則恢誕家為此説耳)
(不然亦是後/人附㑹也)
　　　　按拂舞五篇並晉人採集三國之前所作惟
　　　　白鳬不用吳舊歌而更作之命以白鳩焉
　　　鼓角横吹十五曲
黄鵠(一作/鶴)吟　隴頭吟亦曰隴頭水　望行人　折楊
栁　闗山月　洛陽道　長安道　豪俠行(亦曰俠/客行)
梅花落(胡笳/曲)　紫騮馬　驄馬(復有驄馬驅/非横吹曲)　雨雪
劉生　古劔行　洛陽公子行
　　　　按此有十五曲後之角工所傳者只得梅花
　　　　耳今太常所試樂工第三等五十曲抽試十
　　　　五曲及鳴角人習到大梅花小梅花可汗曲
　　　　是梅花又有小大之别也然角之制始於胡
　　　　中國所用鼓角葢習胡角而為也黄帝之説
　　　　多是謬悠况鼓角與胡角聲類既同故其曲
　　　　亦相參用而梅花之辭本於胡笳今人謂角
　　　　鳴為邉聲初由邉徼所傳也闗山月洛陽道
　　　　長安道豪俠行梅花落紫騮馬驄馬八曲後
　　　　代所加也
　　　胡角十曲
黄鵠吟　隴頭角吟亦曰隴頭水　出關　入關　出
塞　入塞　折楊栁　黄覃子　赤之楊　望行人
　　　　右胡角者本以應胡笳之聲後漸用之故横
　　　　吹有雙角即胡樂也漢博望侯張騫入西域
　　　　傳其法惟得摩訶兠勒二曲是為胡曲之本
　　　　摩訶兠勒皆胡語也協律校尉李延年因胡
　　　　曲更新聲二十八解其法乘輿以為武樂後
　　　　漢以給邉將魏晉以來二十八解不復具存
　　　　但用十曲而巳鼔角之本出於胡角
　　　相和歌三十曲
江南曲　度闗山亦曰度闗曲　長歌行　薤露歌亦
曰薤露行亦曰天地䘮歌亦曰挽柩歌　蒿里傳亦曰
蒿里行亦曰泰山吟行　雞鳴亦曰雞鳴髙樹巔　對
酒行　烏生八九子　平陵東　陌上桑亦曰豔歌羅
敷行亦曰日出東南隅行亦曰日出行亦曰採桑曲曹
魏改曰望雲曲　短歌行亦曰鰕䱇　燕歌行　秋胡
行亦曰陌上桑亦曰採桑亦曰在昔　苦寒行亦曰吁
嗟　董逃行　塘上行亦曰塘上辛苦行　善哉行亦
曰日苦短　東門行　西門行　煌煌京洛行　豔歌
何嘗行亦曰飛鶴行　歩出夏東門行亦曰隴西行
野田黄雀行　滿歌行　櫂歌行　鴈門太守行　白
頭吟　氣出唱　精列　東光
　　　　右漢舊歌也曰相和歌者並漢世街陌謳謠
　　　　之辭絲竹更相和合執節者歌之按詩南陔
　　　　之三笙以和鹿鳴之三雅由庚之三笙以和
　　　　魚麗之三雅者相和歌之道也本一部魏明
　　　　帝分為二部更遞夜宿始十七曲魏晉之世
　　　　朱生(善琵/琶)宋識(善擊/節)列和(善吹/曲)等復為十三
　　　　曲自短歌行以下晉荀勗採撰舊詩施用以
　　　　代漢魏故其數廣焉
　　　相和歌吟漢四曲
大雅吟　王昭君　楚妃歎　王子喬
　　　　右張永元嘉技録四曲
　　　相和曲四絃一曲
蜀國四絃
　　　　右張永元嘉技録有四弦一曲
　　　相和歌平調七曲
長歌行　短歌行亦曰鰕䱉　猛虎行　君子行　燕
歌行　從軍行　鞠歌行
　　　　右宋王僧䖍大明三年宴樂技録
　　　相和歌清調六曲(三婦豔詩/一曲附)
苦寒行　豫章行　董逃行　相逢狹路閒行亦曰長
安有狹斜行亦曰相逢行　三婦豔詩亦曰大婦織綺
羅中婦織流黄　塘上行　秋胡行
　　　　右王僧䖍技録清調六曲也其三婦豔詩技
　　　　錄不載張氏云非管弦音聲所寄似是命笛
　　　　理弦之餘
　　　相和歌瑟調三十八曲
善哉行亦曰日苦短　步出夏門行亦曰隴西行　折
楊栁　西門行　東門行　東西門行　却東西門行
順東西門行　飲馬長城窟行亦曰飲馬行　上留田
行　新城安樂宫行　婦病行　孤子生行亦曰孤兒
行亦曰放歌行　大牆上蒿行　野田黄雀行　釣竿
行　臨髙䑓行　長安城西行　武舍之中行　鴈門
太守行　豔歌何嘗行亦曰飛鵠行　豔歌福鍾行
豔歌雙鴻行　煌煌京洛行　帝王所居行　門有車
馬客行　牆上難為趨行　日重光行　月重輪行
蜀道難　櫂歌行　有所思行　蒲坂行　採梨橘行
白楊行　胡無人行　青龍行　公無渡河行亦曰箜
篌行
　　　　右王僧䖍技録
　　　相和歌楚調十曲
白頭吟行　泰山吟行　梁甫吟行　東武吟亦曰東
武琵琶吟行　怨詩行亦曰怨歌行亦曰明月照髙樓
　長門怨亦曰阿嬌怨　班婕妤亦曰婕妤怨　娥眉
怨　玉階怨　襍怨
　　　　右王僧䖍技録五曲自長門怨以下五曲續
　　　　附
　　　大田十五曲
東門(東門/行)　西山(折楊/栁行)　羅敷(豔歌羅/敷行)　西門(西門/行)
黙默(折楊/栁行)　園桃(煌煌京/洛行)　白鵠(豔歌何/嘗行)　碣石(歩出/夏門)
(行/)　何嘗(艶歌何/嘗行)　置酒(野田黄/爵行)　為樂(滿歌/行)　夏門
(歩出夏/門行)　王者布大化(櫂歌/行)　洛陽令(雁門太/守行)　白頭
吟
　　　白紵歌一曲(古/辭)梁武改為子夜吳聲四時歌四
　　　曲共五曲
白紵歌(白紵歌有白紵舞白鳬歌有白鳬舞並吳人之/歌舞也吳地出紵又江鄉水國自多鳬鶩故興)
(其所見以寓意焉始則田野之作後乃大樂氏用焉其/音入清商調故清商七曲有子夜者即白紵也在吳歌)
(為白紵在雅歌為子夜梁/武令沈約更制其辭焉)
　　　　右白紵與子夜一曲也在吳為白紵在晉為
　　　　子夜故梁武夲白紵而為子夜四時歌後之
　　　　為此歌者曰白紵則一曲曰子夜則四曲今
　　　　取白紵於白紵取四時歌於子夜其實一也
　　　清商曲七曲(附五十曲并實樂四十一曲/除内七曲同實計八十四曲)
子夜亦曰子夜吳聲四時歌亦曰子夜吳歌(子夜之音/同於白紵)
(皆清商調也故梁武夲白紵而為子夜吳聲四/時歌明此子夜亦有晉聲者其實不離清商)　前溪
(晉車騎將軍沈/玩所作舞曲)　烏夜啼(宋臨川王義慶所/作葢詠其妾也)　石城樂
(宋臧質所作/石城在景陵)　莫愁樂(出於石城之作古又/有莫愁洛陽女非此)　襄陽樂
(宋隨王誕始為襄陽郡元嘉末仍為雍州夜聞諸女歌/謠因為之辭焉宋劉道彦為雍州有惠化百姓歌之謂)
(之襄陽樂/非此也)　王昭君亦曰王嬙亦曰王明君(若以為延/夀畫圖之)
(説則委巷之談流入風騷人/口中故供其賦詠至今不絶)
　　　　右按清商曲亦謂之清樂出於清商三調所
　　　　謂平調清調瑟調是也三調者乃周房中樂
　　　　之遺聲漢魏相繼至晉不絶永嘉之亂中朝
　　　　舊曲散落江右而清商舊樂猶傳江左所謂
　　　　梁宋新聲是也元魏孝文篡漢收其所獲南
　　　　音謂之清商樂即此等是也隋平陳因置清
　　　　商府傳採舊曲若巴渝白紵等曲皆在焉自
　　　　此漸廣雖經䘮亂至唐武后時猶存六十三
　　　　曲其傳者有焉
白雪(楚曲也或云周曲唐顯慶三年十月太常寺奏按/張華博物志云白雪是黄帝使素女鼓五十絃瑟)
(曲名以其調髙人和遂寡自宋玉以來迄今千祀未有/能歌白雪者臣今准勅依琴中舊曲定其宫商然後教)
(習並合於歌輙以御製雪詩爲白雪歌辭又樂府奏正/曲之後皆有送聲君唱臣和事彰前史輙取侍中許敬)
(宗等奏和雪詩十六首以為送聲各/十六節上善之乃付太常編於樂府)公莫舞(即巾/舞也)巴渝
(夲舞名即/鞞舞也)明君　明之君(漢鞞舞曲梁武改/其曲辭以歌君德)鐸舞(漢/曲)白
鳩(吳拂/舞曲)白紵(吳/舞)子夜(晉/曲)吳聲四時歌(梁/曲)前溪(晉/曲)阿子歌
亦曰歡聞歌(晉穆帝升平初童子輩或歌於道歌畢輙/呼阿子汝聞否又呼歡聞否以為送聲後)
(人演其聲為二曲宋齊間/用莎乙子之語稍訛異也)團扇郎　懊憹(憹亦作惱齊/高帝謂之中)
(朝/歌)長史變(晉司徒左長史/王廞臨敗所作)丁督護(亦曰丁都䕶/亦曰督户歌)讀曲
烏夜啼(宋臨川王/義慶作)　客樂(齊武帝/所作也)石城樂(宋臧/質作)莫愁(出/於)
(石/城)襄陽(亦曰襄陽樂/宋隨王誕作)烏夜飛(亦曰棲烏夜飛宋荆/州刺史沈攸之所作)楊叛
兒亦曰西曲楊叛兒(夲童/謠也)雅歌(未詳/所起)驍壺(投壺樂也隋/煬帝所造以)
(投壺有躍矢為驍/壺今謂之驍壺是)常林歡(常林聚長林也今之荆門長/林縣是也樂人誤以長為常)
(此則梁宋間曲也宋代以荆雍為南方重鎮皆王子為/之牧江左辭詠莫不稱之以為樂土故宋隨王誕作襄)
(陽樂齊武追憶樊/鄧作佑客樂是也)三洲(商人之/歌也)採桑度(三洲曲所出也/與羅敷秋胡行)
(所謂採桑/者異矣)玉樹後庭花　堂堂(陳後主所作者唐/髙宗朝常歌之)汎龍
舟(隋煬帝幸/江都宫作)春江花月夜(隋煬帝/所作)
　　　　右三十三曲明之君雅歌各二首四時歌四
　　　　首凡三十八曲又有四曲上林鳳雛平折命
　　　　嘯其聲與辭皆訛失又有三曲曰平調清調
　　　　瑟調有聲無辭又蔡邕云清商曲其詩不足
　　　　採有出郭西門陸地行車俠鐘朱堂寢奉法
　　　　五曲徃徃在漢時所謂清商者但尚其音爾
　　　　晉宋間始尚辭觀吳競所纂七曲皆晉宋間
　　　　曲也故知梁宋新聲有自來矣因隋文帝篤
　　　　好清樂以為華夏正聲故特盛於隋焉大業
　　　　中煬帝乃定清樂西凉龜兹天竺康國䟽勒
　　　　安國髙麗禮畢以為九部
西凉五曲(楊澤新聲豐神白馬闐永世/樂  萬世  解  于  佛舞)　龜兹(萬嵗樂/藏鉤樂)
(七夕相逢樂席玉女行觴汎神仙留客雞擲磚續命草/投壺樂  舞  同心髻    龍舟  闘  子  闘百)
(解善善伽還舊宫小長樂花聖十二時曲勒摩尼/    婆  兒舞    天舞    明樂  疏  鹽)　天
竺二曲(沙石彊歌/天曲樂舞)　康國四曲(戢殿農和正歌扳末奚/波地舞曲  前  地舞)
(曲舞惠/地  曲)　疏勒三曲(兀利死遜歌解逺/服舞  監曲)　安國三曲(附/薩)
(單時歌末居和/祇解    奚舞)　髙麗二曲(芝栖歌/芝栖舞)　禮畢二曲(單交/路行)
(㪚花/舞)
　　　　禮畢者九部樂終則陳之唐髙祖即位仍隋
　　　　制亦設九部樂曰燕樂伎曰清商伎曰西涼
　　　　伎曰天竺伎曰髙麗伎曰龜兹伎曰安國伎
　　　　曰疏勒伎曰康國伎其實皆主於清商焉
　　　琴操五十七曲(九引六十二操/三十  襍曲)
思歸引亦曰離拘操(舊説衛賢女之所作也但有聲至/晉石崇始作辭但述其思歸河陽)
(所居而巳劉孝威胡地憑/良馬亦只言思歸之狀)走馬引(樗里牧恭所作也又/張敞為京兆尹無威)
(儀時罷朝㑹走馬章䑓街時人鄙笑之有毆君/馬者路傍兒之語故張率詩曰吾畏路傍兒)霹靂引
亦曰吟白虎亦曰舞𤣥鶴(楚商梁所作商梁出遊九臯/之澤遇風靁霹靂懼而歸作)
(此引又晉平公召師矌援琴而鼓清徵一奏有𤣥鶴二/八來集再奏而列三奏延頸而鳴舒翼而舞所謂舞𤣥)
(鶴者葢本於此往徃其音不殊故合為/一不然則夲舞𤣥鶴之聲而為霹靂引)列女引(亦曰操/楚樊姬)
(作/也)伯妃引(魯伯/妃作)琴引(秦時屠/髙門作)楚引亦曰龍丘引(楚龍丘/子髙引)
貞女引(魯女/所作)箜篌引亦曰公無渡河亦曰箜篌謡(朝鮮/津卒)
(霍里子髙妻麗玉所作麗玉以其聲傳鄰女麗容名曰/箜篌引舊史稱漢武帝㓕南粤祠太一后土令樂人侯)
(暉依琴造坎侯坎者聲也侯者工人姓也後語坎訛/為空然以臣所見今大樂有箜篌器何得如此説)
　　　　右九引
將歸操(世言孔/子作)猗蘭操亦曰幽蘭操(世言孔子作今此/操只言猗蘭葢省)
(辭/也)龜山操(世言孔/子作)越裳操(世言周/公作)拘幽操(世言文王拘/於羑里而作)
岐山操(世言周公為大王作述古豳公之績/患時黯武也或云周人為文王所作)履霜操(世/言)
(尹吉甫子/伯竒作)雉朝飛操(世言齊宣王時處士犢牧子作魏/武帝有宫人盧女者隂叔之妹七)
(嵗入漢宫學鼔琴琴特鳴異為新聲能傳此曲至魏明/帝崩出降為尹更生妻故得此聲不絶按揚䧺琴清英)
(曰雉朝飛操者衛女傳母之所作也據䧺/所記大槩與思歸操之言相類恐是訛易)别鶴操(商陵/牧子)
(作此曲或云其時亦冇/雙鶴悲鳴故因以命操)殘形操(世言曽子夢一狸不見/其首以為不祥而作此)
(曲/)水仙操(世言伯/牙所作)懐陵操(世言伯/牙所作)
　　　　右十二操韓愈取十操以為文王周公孔子
　　　　曾子伯竒犢牧子所作則聖賢之事也故取
　　　　之水僊懐陵二操皆伯牙所作則工技之為
　　　　也故削之嗚呼尋聲狥迹不識其所由者如
　　　　此九流之學皆有義所述者無非聖賢之事
　　　　然而君子不取焉者為多誣言飾事以實其
　　　　意所貴乎儒者為能通今古審是非胸中了
　　　　然異端邪説無得而惑也退之平日所以自
　　　　待為如何所以作十操以貽訓後世者為如
　　　　何臣有以知其為邪説異端所襲愚師瞽史
　　　　所移也琴操所言者何嘗有是事琴之始也
　　　　有聲無辭但善音之人欲寫其幽懐隱思而
　　　　無所憑依故取古之人悲憂不遇之事而以
　　　　命操或有其人而無其事或有其事又非其
　　　　人或得古人之影響又從而滋蔓之君子之
　　　　所取者但取其聲而巳取其聲之義而非取
　　　　其事之義君子之於世多不遇小人之於世
　　　　多得志故君子之於琴瑟取其聲而寫所寓
　　　　焉豈尚於事辭哉若以事辭為尚則自有六
　　　　經聖人所説之言而何取於工伎所志之事
　　　　哉琴工之為是説者亦不敢鑿空以厚誣於
　　　　人但借古人姓名而引其所寓耳何獨琴哉
　　　　百家九流皆有如此惟儒家開大道紀實事
　　　　為天下後世所取正也蓋百家九流之書皆
　　　　載理無所繫著則取古之聖賢之名而以巳
　　　　意納之於其事之域也且以卜筮家論之最
　　　　與此相近也如以文王拘羑里而得明夷文
　　　　王拘羑里或有之何嘗有明夷乎又何嘗有
　　　　箕子遇害之事乎孔子問伯牛而得益孔子
　　　　問伯牛實有之何嘗有益乎又何嘗有過其
　　　　祖之語乎琴操之所紀者皆此類也又如稗
　　　　官之流其理只在唇舌間而其事亦有紀載
　　　　虞舜之父杞梁之妻於經傳所言者數十言
　　　　耳彼則演成萬千言東方朔三山之求諸葛
　　　　亮九曲之勢於史籍無其事彼則肆為出入
　　　　琴操之所紀者又此類也顧彼亦豈欲為此
　　　　誣罔之事乎正為彼之意向如此不得不如
　　　　此不説無以暢其胸中也又如兎園之學其
　　　　來巳久其所言者無非周孔之事而不得為
　　　　正學不為學者所取信者以意卑淺而言陋
　　　　俗也今觀琴曲之言正兎園之流也但其遺
　　　　聲流雅不與他樂並肩故君子所尚焉或曰
　　　　退之之意不為其事而作也為時事而作也
　　　　曰如此所言則白樂天之諷諭是矣若懲古
　　　　事以為言則隋堤栁可以戒亡國若指今事
　　　　以為言則井底引銀瓶可以止淫奔何必取
　　　　異端邪說街談巷語以寓其意乎同是誕言
　　　　同是飾說伯牙何誅焉臣今論此非好攻古
　　　　人也正欲憑此開學者見識之門使是非不
　　　　襍揉其間故所得則精所見則明無古無今
　　　　無愚無智無是無非無彼無巳無異無同概
　　　　之以正道爍爍乎如太陽正照妖氛邪氣不
　　　　可干也
河間襍弄二十一章　蔡氏五弄　雙鳳　雜鸞　歸
風　送逺　幽蘭白雪(太常丞吕才以唐髙宗雪/詩為白雪歌被之以琴)
長清　短清　長側　短側　清調　大遊　小遊
明君　胡笳　白魚歎　廣陵散(嵇康死後此曲遂絶/徃徃後人夲舊名而)
(别出新/聲也)　楚妃歎　風入松　烏夜啼　楚明光　石
上流泉　臨汝侯子安之　流漸涸　雙燕離　陽春
弄　悦人弄　連珠弄　甲揮清　暢志清　蠏行清
　看客清　便僻清　婉轉清
　　　　右三十六襍曲
　　遺聲序論
遺聲者逸詩之流也今以義類相從分二十五正門二
十附門總四百十八曲無非雅言幽思當採其目以俟
可考今採其詩以入系聲樂府
　　　古調二十四曲
古辭十九曲(無名/氏)　擬行行重行行(陸機/)　古意(李白/)
　淫思古意(顔竣/)　古樂府(權德輿/)
　　　征戍十五曲(將帥/校獵)　(城塞/)
戎行曲　逺征人　南征曲　老將行　將軍行　霍
將軍行　司馬將軍歌　長城　築城　古築城曲
塞上曲　塞下曲　古塞曲　邉思　校獵曲
　　　游俠二十一曲
遊俠篇　俠客行　博陵王宫俠曲　臨江王節士歌
　少年子　少年行　刺少年　邯鄲少年行　長安
少年行　羽林郎　輕薄篇　劔客　結客　結客少
年場　沐浴子　結襪子　結援子　壯士吟　公子
行　燉煌子　扶風豪士歌
　　　行樂十八曲
遊子移　遊子吟　嘉遊亦曰喜春遊　王孫遊　棗
下何纂纂　㩦手曲　樂未央　永明樂　今樂歌
吾生作宴樂　今日樂相樂　苦樂相倚曲(唐元/稹作)　合
歡詩(晉陽/方作)　定情篇(漢繁/欽作)　還䑓樂　河曲遊　行幸
甘泉宫　中行樂
　　　佳麗四十七曲(女功/貞節)　(才慧/)
美女篇亦曰齊瑟行亦曰齊吟　美人　織女辭　錦
石擣流黄　丹陽孟珠歌　錢塘蘇小小歌　孫綽情
人碧玉歌　中山王孺子妾歌　吳王夫差女紫玉歌
　董嬌嬈　烏孫公主　情人桃葉歌亦曰千金意(桃/葉)
(者王獻之妾名緑於篤/愛所以作歌或云童謡)　李夫人(漢武帝䘮李夫人今/寫真甘泉殿又令方)
(士合靈藥曰反魂香以降夫人之/魂髣髴其狀背燈隔帳不得語)　楚妃吟　楚妃歎
　楚明妃曲　杜秋娘(金陵女年十五為李錡妾錡叛/滅籍之入宫有寵於景陵穆宗)
(立命為皇子傅母皇子封漳王鄭注事被罪放還故鄉/其辭云勸君莫惜金縷衣勸君須惜少年時花開堪折)
(直湏折莫待/無花空折枝)　女秋蘭　木蘭辭　昭君歎　劉勲妻
　焦仲卿妻　杞梁妻歌(杞殖妻之妹/朝日所作)　湘夫人亦曰
湘君亦曰湘妃　未央才人歌　邯鄲才人嫁為厮卒
婦　愛妾換馬　胡姬年十五　黄門倡　舞媚娘(舞/亦)
(作武唐則天/朝常歌此田)　五媚娘　妾薄命亦曰惟日月　妾安
所居　皚如山上雪　燕美人　映水曲　蠶絲歌
貞女　孀婦吟　麗人行　上陽白髪人(唐天寳五載/巳後楊貴妃)
(專寵後宫人稀復進幸矣六宫有美色者/輙置别所上陽是其一也貞元中尚存焉)　繚綾　時
世粧　王家少婦　委舊命　秦王卷衣　静女辭
　　　别離十九曲(迎客/)
生别離　離歌　長别離　河梁别　春别曲　自君
之出矣　送歸曲　思歸篇　送逺曲　母别子　寄
衣曲　迎客曲　送客曲　逺别離　久别離　古離
别　怨别　離怨(一作/襍怨)　井底引銀瓶
　　　怨思二十五曲
傷歌行　怨辭　青樓怨　春女怨　秋閨怨　閨怨
　寒夜怨　征婦怨　綵書怨　鳯樓怨　綠墀怨
四愁　七哀　長相思　憂且吟　獨處愁　思公子
　思君去時行　洛陽夫七思詩　湘妃怨　娼樓怨
　西宫秋怨　西宫春怨　遺所思　獨不見
　　　歌舞二十一曲(技能/)
浩歌行　緩歌行　前緩聲歌　㑹吟行　同聲歌
勞歌　悲歌行　上聲歌(此因上聲促柱得名或用一/調或用無調名如古歌辭所)
(謂哀思之音不合中和梁/武因之改辭無復雅句)　大埀手(舞而垂手也小垂/手獨搖手亦然)
小埀手　鈞天曲　豔歌行(古辭有翩翩堂前燕冬藏/夏來見言兄弟流宕他之)
(或言魏/武始作)　童謠　入朝曲　清歌發　獨舞調嘯辭(急/聲)
(也至今/猶存)　正古樂　三䑓辭(舞辭也/今猶存)　齊謳行　吳趨
曲(齊謳者齊人之歌吳趨者吳人之舞故陸機所引牛/山陸厥所言稷下皆齊地閶門乃吳門闔閭所行亦)
(名破楚門千載而下欲為齊謳者/必夲齊音欲為吳趨者必夲吳調)
　　　絲竹十一曲
挾琴歌　相如琴　薄暮動絃歌　鼓瑟有所思　趙
琴　秦箏　龍笛曲　短簫　鳳笙　華原磬(唐天寶/中始廢)
(泗濵磬用華原石代之詢諸磬人則曰故老云泗濱/磬石調之不能和得華原石考之乃和由是不改)
五絃彈
　　　觴酌七曲
羽觴飛上苑　前有一樽酒　城南隅燕　當置酒
當壚　獨酌謠　山人勸酒
　　　宫苑十九曲(樓䑓/門闕)
魏宫辭　玉華宫　長信宫　連昌宫　楚宫行　雍
䑓　凌雲䑓　新成長樂宫　登樓曲　青樓曲　建
興苑　芳林篇　上林　閶闔篇　駕言出北闕　坐
玉堂　内殿賦新詩　西園逰上才　春宫曲
　　　都邑三十四曲
名都篇亦曰齊瑟行　京兆歌　左馮翊歌　扶風歌
荆州樂　燉煌樂(凉州之/地也)　青陽樂(今青/州)　潯陽樂(今/江)
(州/)　壽陽樂(南平穆王為/荆河州作)　涼州樂(今屬/西夏)
　　　　按今之樂有伊州涼州甘州渭州之類皆西
　　　　地也又按隋煬帝所定九部夷樂西涼龜兹
　　　　天竺康居之類皆西夷也觀詩之雅頌亦自
　　　　西周始凡是清歌妙舞未有不從西出者八
　　　　音之音以金為主五方之樂惟西是承雖曰
　　　　人為亦莫非禀五行之精氣而然
邯鄲歌(今趙/州)　長平行(秦白起所坑/趙降兵處)　故絳行(晉雖遷/新田以)
(舊地為/故絳)　西長安行　臨碣石(平州之地臨北海禹所/導河從此入海故曰碣)
(石送/反潮)　白銅鞮歌亦曰襄陽蹋銅鞮　南郡歌(今南/陽也)
荆州歌(今荆/南府)　陳歌　吳歌　鄴都引　蔡歌行　越
城曲　越謠　孟門行　燕支行　汾隂行　新昌里
　洛陽陌　大堤曲　出自薊北門行　江南行　江
南思　長千行
　　　道路六曲
隂山道　太行路　行路難　變行路難　沙路曲
沙隄行
　　　時景二十五曲
陽春歌(楚/曲)　青陽歌　春日行　秋風辭　北風行
苦熱行　秋歌　朝歌　晨風歌　朝來曲　夜夜曲
　夜坐吟　遙夜吟　春旦有所思　𤣥雲　朝雲
雷歌　驚雷歌　雪歌　胥䑓露　白日歌　明月篇
　明月子　日出行　日與月
　　　人生四曲
百年歌(陸機作十年為一章共/十章言句汎濫無可採)　人生　老年行　老
詩
　　　人物九曲
大禹　成連　湘東王　祖龍行　百里奚　項王亦
曰蓋世　楚王曲　安定侯曲　李延年曲歌
　　　神仙二十二曲(隐逸/漁父)
歩虚詞　神仙篇　外仙篇　升仙歌　升天行　仙
人篇　遊仙篇　仙人覽六著篇　海漫漫　桃源行
　上雲樂亦曰洛濱曲　武溪深行(一曰武/陵深行)　招隱(夲/楚)
(辭漢淮南王安小山所作言山中不可久留或言即安/所作也後人改為五言若晉左思杖䇿招隐數篇是也)
(晉王康琚又作反招隐舊説淮南書有/小山亦有大山亦猶詩有小雅有大雅)　反招隱　四
皓　蕭史曲　方諸曲　王喬歌　元丹丘歌　紫溪
翁歌(序云紫溪翁過甪里先/生舉酒相屬醉而歌)　漁父　歸去來引
　　　梵竺四曲
舍利弗　法壽樂　阿那瓌　摩多樓子
　　　蕃胡四曲
于闐採花　高句麗　紀遼東(隋煬帝為遼東/之役而作是詩)　出蕃
曲
　　　山水二十四曲(登臨/汎渡)
桐柏山(山在唐州桐柏縣/准水發源之處)　華陰山(在華州/西嶽)　巴東三
峽歌　滛豫歌亦曰灔豫歌(其辭云淫豫大如幞瞿唐/不可觸金沙浮轉多桂浦)
(忌經過此舟人商客刺水行舟之歌亦非簡文所作也/蜀江有瞿唐之患桂江有桂浦之難故過瞿唐者則準)
(灔豫渉桂浦者則凖金沙又有灔豫如馬瞿唐/莫下灔豫如象瞿唐莫上之語是單言瞿唐也)　河中
之水歌　曲池之水歌　東海　小臨海歌　江上曲
　江臯曲　方塘含白水歌　日暮望涇水　曲江登
山曲　巫山　中流曲　濟黄河　渡易水曲　桂楫
汎河中　登名山行　昆明春水滿(此唐貞元中作也/自唐後不都長安)
(昆明池遂/為民田矣)　半路溪　汎水曲　幽澗泉
　　　草木二十一曲(採種/花菜)
赤白桃李花亦曰桃李(唐高祖/時歌)　秋蘭篇　芙蓉花
採蓮曲　採菱曲　採菊　茱萸篇　蒲生歌　城上
麻　夾樹　夾樹有緑竹　緑竹　樹中草　冉冉孤
生竹(取古詩弟一句作題按何偃/作此詩所言者㛰姻之事)　楊花曲　桃花曲
　隋堤栁　種葛　江蘺生幽渚　浮萍篇　桑條(太/史)
(迦葉志忠上桑條歌十/二篇言韋后當受命)
　　　車馬六曲(蟲豸/)
車遙遙篇　髙軒過　白馬篇亦曰齊瑟行　驅車
天馬歌　八駿圖
　　　魚龍六曲
尺蠖　應龍篇　飛龍篇　飛龍引　枯魚　捕蝗
　　　鳥獸二十一曲
白虎行　鳥栖曲　東飛伯勞歌　擬東飛伯勞　雙
燕　燕燕于飛　澤雉　滄海雀　空城雀　雀乳空
井中　鬬雞　晨雞髙樹鳴　鴛鴦　鳴雁行　鴻雁
生塞北行　黄鸝飛上苑　飛來雙白鶴　雙翼　隻
翼　鳯凰曲　秦吉了
　　　雜體六曲(隐語/)
雜曲　五雜爼曲　寓言　雜體　藁砧亦曰藁砧今
何在　两頭纎纎
　　祀饗正聲序論
仲尼所以為樂者在詩而巳漢儒不知聲歌之所在而
以義理求詩别撰樂詩以合樂殊不知樂以詩為夲詩
以雅頌為正仲尼識雅頌之㫖然後取三百篇以正樂
樂為聲也不為義也漢儒謂雅樂之聲世在太樂樂工
能紀其鏗鏘鼔舞而不能言其義以臣所見正不然有
聲斯有義與其逹義不逹聲無寧逹聲不逹義若為樂
工者不識鏗鏘鼓舞但能言其義可乎譚河安能止渇
畫餅豈可充飢無用之言聖人所不取或曰郊祀大事
也神事也燕饗常事也人事也舊樂章莫不先郊祀而
後燕饗今所采樂府反以郊祀為後何也曰積風而雅
積雅而頌猶積小而大積卑而髙也所積之序如此史
家編次失古意矣安得不為之釐正乎
　　　漢武帝郊祀之歌十九章
練時日一　帝臨二　青陽三　朱明四　西顥五
𤣥㝠六　惟泰元七　天地八　日出入九　天馬十
　天門十一　景星十二　齊房十三　皇后十四
華爗爗十五　五神十六　朝隴首十七　象載瑜十
八　赤蛟十九
　　　班固東都五詩
明堂　辟雍　靈䑓　寳鼎　白雉
　　　　臣謹按古詩風雅皆無序惟頌有序者以風
　　　　雅者所采之詩也不得其始兼所用之時隨
　　　　其事宜亦無定著或於一篇之中但取一二
　　　　句以見意而巳不必序也頌者係乎所作而
　　　　獨用之廟樂不可用於郊天柴望不可用於
　　　　講武所以蔡邕獨斷惟載頌序以為祀典而
　　　　風雅夲無序也自齊魯韓毛四家之説起各
　　　　為風雅之序度其初意只欲放頌詩之序而
　　　　為之其實不知風雅無用於序有序適足以
　　　　惑頌聲也今觀漢武十九章郊祀歌即詩可
　　　　見者則無序非憑詩可見者必言所作之始
　　　　可謂得古頌詩之意矣風雅之詩皆不得其
　　　　始其間有得於甘棠之美召伯常棣之思周
　　　　公豈無一二以用之不繫於其始不必序也
　　　　樂府之詩亦皆不得其始其間有得於採桑
　　　　之女子渡河之狂夫豈無一二亦以用之不
　　　　繫於其始不必序焉觀誦詩與郊祀之詩皆
　　　　言所作之始風雅詩與樂府所採之詩不言
　　　　其始之作則可以知漢人之迹近於三代故
　　　　詩章相襲自然相應如此後之人則逺矣按
　　　　郊祀十九章皆因一時之盛事為可歌也而
　　　　作是詩各有其名然後隨其所用故其詩可
　　　　采魏晉則不然但即事而歌如夕牲之時則
　　　　有夕牲歌降神之時則有降神歌既無偉績
　　　　之可陳又無題命之可紀故其詩不可得而
　　　　採如隋廟立舞酌獻登歌各逐時代而匪流
　　　　通亦不可得而援也惟梁武帝夲周九夏之
　　　　名以作十二雅庻可僃編采之後
　　　梁武帝雅樂十二曲
俊雅　皇雅　𦙍雅　寅雅　介雅　需雅　雍雅
滌雅　牷雅　諴雅　獻雅　禋雅
　　　　有宗廟之樂有天地之樂有君臣之樂尊親
　　　　異制不可以不分幽明異位不可以無别按
　　　　漢叔孫通始定廟樂有降神納俎登歌薦祼
　　　　等曲武帝始定郊祀之樂有十九章之歌明
　　　　帝始定黄門鼓吹之樂天子所以宴羣臣也
　　　　嗚呼風雅三者不同聲天地宗廟君臣三
　　　　者不同禮自漢之失合雅而風合頌而雅其
　　　　樂巳失而其禮猶存至梁武十二曲成則郊
　　　　廟明堂三朝之禮展轉用之天地宗廟君臣
　　　　之事同其事矣此禮之所以亡也雖曰夲周
　　　　九夏而為十二雅然九夏自是樂奏亦如九
　　　　淵九莖可以播之絲竹有譜無辭而非雅頌
　　　　之流也
　　　唐雅樂十二和曲
豫和　順和　永和　肅和　雍和　壽和　太和
舒和　昭和　休和　正和　承和
　　　　祖孝孫夲梁十二雅以作十二和故可采也
　　　　周太祖迎魏帝入闗平荆州大獲梁氏之樂
　　　　乃更為九夏之奏皇帝出入奏皇夏賓出入
　　　　奏昭夏蕃國客出入奏納夏有功臣出入奏
　　　　章夏皇后進羞奏齊夏宗室㑹聚奏族夏上
　　　　酒宴樂奏陔夏諸侯相見奏驁夏雖曰夲於
　　　　成周賓祭之樂抑亦取於梁氏十二雅有其
　　　　議而未能行後復變更大抵自兩朝以來祀
　　　　饗之章隨時改易任理不任音任情不任樂
　　　　明樂之人不能主樂主樂之司未必明樂所
　　　　行非所作所作非所行惟梁武帝自曉音律
　　　　又詔百司各陳所聞帝自紏擿前違裁成十
　　　　二雅付之大樂自此始定雖制作非古而音
　　　　聲有倫準十二律以法天之成數故世世因
　　　　之而不能易也
　　祀饗别聲序論
正聲者常祀饗之樂也别聲者非常祀饗之樂也出於
一時之事為可歌也故僃於正聲之後
　　　漢三侯之章
大風歌亦曰風起之詩
　　　　右髙祖既定天下過沛與故人父老飲極歡
　　　　哀之情而作是詩令沛中童兒百二十人習
　　　　而歌之至孝惠時以沛宫為原廟令歌兒習
　　　　吹以相和得以四時歌舞於廟常以百二十
　　　　人為之文景之間禮官亦肄業
　　　漢房中祠樂十七章
房中樂夲周樂秦改曰壽人漢惠改曰安世樂
　　　　右房中樂者婦人禱祠於房中也故宫中用
　　　　之漢房中祠樂乃髙祖唐山犬人所作也髙
　　　　祖好楚聲故房中樂楚聲也孝恵二年使樂
　　　　府令夏侯寛備其簫管更名曰安世樂
　　　隋房内曲二首
地厚　天髙
　　　　右髙祖龍潜時頗好音樂常倚琵琶作歌二
　　　　首名曰地厚天髙託言夫婦之義因即取之
　　　　為皇后房内曲命婦人并登歌上壽並用之
　　　梁武帝述佛法十曲
善哉　大樂　大歡　天道　仙道　神王　龍王
滅過惡　除愛水　斷苦轉
　　　陳後主四曲
黄鸝留　玉樹後庭花　金釵兩臂埀(或言隋/煬帝作)　堂堂
　　　北齊後主二曲
無愁　伴侣
　　　唐七朝五十五曲(舞曲夷樂/並不在此)
傾盃曲　樂社樂曲　英雄樂曲　黄驄疊曲
　　　　右四曲太宗因内宴詔無忌等作之皆宫調
　　　　也
景雲河清歌　慶善樂　破陣樂　承天樂　一戎大
定樂　八紘同軌樂　夷美賓曲
　　　　右七曲髙宗朝所作也
　　　立部伎八曲
一安舞　二太平樂　三破陣樂　四慶善樂　五大
定樂　六上元樂　七聖壽樂　人光聖樂
　　　坐部伎六曲
一燕樂　二長壽樂　三天授樂　四鳥歌萬嵗樂
五龍池樂　六小破陣樂　夜半樂　還京樂　文成
曲　霓裳羽衣曲　𤣥真道曲　大羅天曲　紫清上
聖道曲　景雲　九真　紫極　小長壽　承天樂
順天樂　君臣相遇樂曲　荔枝香　棃園法曲　凉
州　伊州　甘州　千秋節
　　　　右三十四曲並明皇朝所作也
寳應長寧樂　廣平太一樂
　　　　右二曲代宗朝所作也
定難曲　中和樂　繼天誕聖樂　孫武順聖樂
　　　　右四曲德宗朝所作也
雲韶法曲　霓裳羽衣舞曲
　　　　右二曲文宗詔太常卿馮定采開元雅樂作
　　　　也臣下功髙者賜之樂又改法曲為仙韶曲
萬斯年曲
　　　　右一曲武宗朝李德裕命樂工作萬斯年以
　　　　獻
播皇猷曲
　　　　右一曲宣宗每宴羣臣僃百戲帝自製新曲
　　　　故有播皇猷之作
　　文武舞序論
古有六舞後世所用者韶武二舞而巳後世之舞亦隨
代皆有制作每室各有形容然究其所常用及其制作
之宜不離是文武二舞也臣疑三代之前雖有六舞之
名徃徃其事所用者亦無非是文武二舞故孔子謂韶
盡美矣又盡善也武盡美矣未盡善也不及其他誠以
舞者聲音之形容也形容之所感發惟二端而已自古
制治不同而治具亦不離文武之事也然雲門大咸大
韶大夏大濩大武凡六舞之名南陔白華華黍崇丘由
庚由儀凡六笙之名當時皆無辭故簡籍不傳惟師工
以譜奏相授耳古之樂惟歌詩則有辭笙舞皆無辭故
大武之舞秦始皇改曰五行之舞大韶之舞漢髙帝改
曰文始之舞魏文帝復文始曰大韶舞五行舞曰大武
舞並有譜無辭雖東平王蒼有武德舞之歌未必用之
大抵漢魏之世舞詩無聞至晉武帝泰始九年荀朂曾
典樂更文舞曰正德武舞曰大豫使郭夏宋識為其舞
節而張華為之樂章自此以來舞始有辭舞而有辭失
古道矣
　　　文武舞二十曲
晉文舞曰正德舞武舞曰大豫舞　宋文舞曰前舞武
舞曰後舞　梁武舞曰大壯舞文舞曰大觀舞　隋文
舞武舞　唐文舞曰治康舞武舞曰凱安舞
　　　唐三大舞
七德舞　九功舞　上元舞
　　　　右三大舞唐之盛樂也然後世所行者亦惟
　　　　二舞而巳神功破陣樂有武事之象功成慶
　　　　善樂有文事之象五代因之晉用九功舞改
　　　　曰觀象舞用七德舞改曰講功舞周用觀象
　　　　改為崇德舞用講功改為象成舞按唐人降
　　　　神用文舞送神用武舞其餘即奏十二和之
　　　　樂每室酌獻一曲則别立舞名至今不替焉
　　　　然每室之舞葢夲於梁自梁以來紛然出於
　　　　私意莫得而紀
　
　
　
　
　
　
　古樂苑衍錄巻一
欽定四庫全書
　古樂苑衍録巻二
　　　　　　　　　　　　明　梅鼎祚　編
　　總論(原古/聲律)　(體例/品藻)　(名義/)
九代詠歌志合文財黄歌斷竹質之至也唐歌在昔則
廣於黄世虞歌卿雲文於唐時夏歌雕墻縟於虞代商
周篇什麗於夏年至於序志述時其揆一也(文心雕龍/以下原古)
昔在陶唐德盛化鈞野老吐何力之談郊童含不識之
歌有虞繼作政阜民安南風詩於元后爛雲歌於列臣
盡其美者何乃心樂而聲泰也(同/上)
卿雲江水開雅頌之源烝民麥秀建國風之始覽其事
迹興廢如存占彼民情困舒在目則知詩者所以宣𤣥
鬱之思光神妙之化者也先王協之於宫徵被之於簧
絃奏之於郊社頌之於宗廟歌之於燕㑹諷之於房中
蓋以之可以格天地感鬼神揚風教通庶情此古詩之
大約也漢祚鴻朗文章作新安世楚聲温純厚雅孝武
樂府壯麗宏竒縉紳先生咸從附作雖規迹古風各懐
剞劂美哉歌詠漢徳雍揚可為雅頌之嗣也及夫興懐
觸感民各有情賢人逸士呻吟於下里棄妻思婦歎詠
於中閨鼓吹奏乎軍曲童謠發於閭巷亦十五國風之
次也東京繼軌大演五言而歌詩之聲微矣至於含氣
布詞質而不采七情襍遣並自悠圓或間有微疵終難
毁玉兩京詩法譬之伯仲塤箎所以相成其音調也魏
氏之學獨專其盛然國運風移古朴易解曹王數子才
氣慷慨不詭風人而特立之功卒亦未至故時與之闇
化矣(徐禎卿/談藝録)
虞之賡歌夏五子之歌此三百篇之權輿也(困學/紀聞)
夏侯太初辯樂論伏羲有網罟之歌神農有豐年之詠
黄帝有龍衮之頌元次山補樂歌有網罟豐年二篇文
心雕龍云二言肇於黄世竹彈之謠是也(同/上)
劉勰云鈞天九奏既其上帝葛天八闋爰乃皇時咸英
以降塗山歌於候人始為南音有娀謠乎飛燕始為北
音夏甲歎於東陽東音攸發殷釐思于西河西音以興
又寗封南風沙瀾方囘諸篇皆音樂之祖也仲尼學文
王伯牙作水仙操亦不始於漢魏矣(解頥/新語)
古詩三百可以博其源遺篇十九可以約其趣樂府雄
髙可以厲其氣離騷深永可以禆其思(談藝/録)
以時而論則有建安體(漢末年號曹子建父/子及鄴中七子之詩)黄初體(魏/年)
(號與建安相/接其體一也)正始體(魏年號嵇阮/諸公之詩)太康體(晉年號左思/潘岳二張二)
(陸諸公/之詩)元嘉體(宋年號顔鮑/謝諸公之詩)永明體(齊年號齊/諸公之詩)齊梁體
(通兩朝/而言之)南北朝體(通魏周而言之/與齊梁體一也)陶體(淵明/也)謝體(靈運/也)
徐庾體(徐陵庾/信也)又有所謂選體(選詩時代不同體制隨/異今人例用五言古詩)
(為選體/非也)柏梁體(漢武帝與羣臣共賦七言毎句/用韻後人謂此體為柏梁體)玉臺體
(玉䑓集乃徐陵所序漢魏六朝之詩皆有之/或者但謂􁅔豔者為玉䑓體其實則不然)宫體(梁簡/文傷)
(於輕靡時號宫體其他體製/尚或不一然大概不岀此耳)有三句之歌(高祖大風歌/是也古華山)
(畿二十五首多三句之詩/其他古人詩多如此者)有兩句之歌(荆卿易水歌是/也又古詩青驄)
(白馬共戲樂女兒子/之類皆兩句之嗣也)有一句之歌(漢書枹鼔不鳴董少/平一句之歌也又漢)
(童謠千乘萬騎上北邙梁童謠/青絲白馬壽陽來皆一句也)有歌行(古有鞠龍行放/歌行長歌行短)
(歌行又有單以歌/名者不可枚述)有樂府(漢武帝定郊祀立樂府採齊/楚趙魏之聲以入樂府以其)
(音詞可被於絃歌也樂府/俱備衆體兼統衆名也)有楚辭(屈原以下倣楚詞/者皆謂之楚詞)有
琴操(古有水仙操辛徳源所作/别鶴操髙陵牧子所作)有謠(沈炯冇獨酌謠王/昌齡有箜篌謠穆)
(天子傳有/白雲謠也)曰吟(古辭有隴頭吟孔明有/梁父吟相如有白頭吟)曰辭(選有漢武/秋風辭樂)
(府有木/蘭辭)曰引(古曲有霹靂引/走馬引飛龍引)曰詠(選有五君詠唐儲/光羲有羣鳩詠)曰
曲(古有大堤曲梁/簡文有烏棲曲)曰篇(選有名都篇京/洛篇白馬篇)曰唱(魏明帝有/氣出唱)
曰弄(古樂府有/江南㺯)又有以歎名者(古辭有楚妃/歎明君歎)以愁名者
(文選有四愁樂/府有獨處愁)以哀名者(選有七哀少/陵有八哀)以怨名者(古詞/有寒)
(夜怨玉/階怨)以思名者(太白有/静夜思)以樂名者(齊武帝有估客樂/宋臧質有䂖城樂)
有古詩一韻兩用者(文選曹子建美女篇有兩難字謝/康樂述祖徳詩有両人字其後多)
(有/之)有古詩一韻三用者(文選任彦昇哭范僕/射詩三用情字也)有古詩三
韻六七用者(古焦仲卿/妻是也)有古詩重用二十許韻者(焦仲/卿妻)
(詩是/也)有古詩旁取六七許韻者(韓退之此日足可惜篇/是也凡襍用東冬江陽)
(庚青六韻歐陽公謂退之遇寛韻則故旁入/他韻非也此乃用古韻耳於集韻自見之)有古詩全
不押韻者(古採蓮/曲是也)論襍體則有風人(上句述一語下句/釋其義如古子夜)
(歌讀曲歌之類/則多用此體)藁砧(古樂府藁砧今何在山上復有山/何當大刀頭破鏡飛上天僻辭隱)
(語/也)五襍俎(見樂/府)兩頭纎纎(亦見樂府下滄浪/詩法  以  體例)
尋二言肇於黄世竹彈之謠是也三言興於虞時元首
之詩是也四言廣於夏年洛汭之歌是也五言見於周
代行露之章是也六言七言雜出詩騷而體之篇成於
两漢(文心/雕龍)
黄帝彈歌斷竹兏木飛土逐肉二言之始也詩頌振振
鷺鷺于飛鼔咽咽醉言歸三言之始也鬱陶乎予心顔
厚有忸怩五言之始也詩雅我不敢效我友自逸八言
之始也杜詩男兒生不成名身已老九言也李太白黄
帝鑄鼎於荆山鍊丹砂丹成騎龍飛上太清家十言也
東坡詩山中故人應有招我歸來篇十一言也我不敢
效我友自逸亦可作两句若長吉酒不到劉伶墳上土
八言一句渾全(升菴/集)
又曰江有汜乃三言之始迨天馬歌體製僃矣嚴滄浪
謂創自夏侯湛蓋泥於白氏六帖(困學紀聞始馮惟訥/曰按三言  天馬似)
(矣江有氾亦非/純體曷謂始耶)
又曰四言體始於康衢歌滄浪謂起於韋孟誤矣(同上/馮惟)
(訥曰按四言詩三百五篇在前而嚴云起於韋孟蓋其/叙事布辭自為一體漢魏以來逓相師法故云始於韋)
(非徒言也或又引康衢以為權輿又烏知康衢之謡非/列子因雅頌而為之者邪然明良五子之歌載在典謨)
(可徴/也)
漢初四言韋孟首唱匡諫之義繼軌周人孝武愛文相
梁列韻嚴馬之徒屬辭無方至成帝品録三百餘篇朝
章國采亦云周僃而辭人遺翰莫見五言所以李陵班
婕妤見疑於後代也按召南行露始肇半章孺子滄浪
亦有全曲暇豫優歌逺見春秋邪徑童謠近在成世閲
時取證則五言久矣(文心雕龍李文選/注五言自  陵始)
麈史曰王得仁謂七言始於垓下歌柏梁篇祖之劉氏
以交交黄鳥止於桑為七言之始合兩句為一誤矣大
雅曰維昔之富不如時頌曰學有緝熈於光明此七言
之始王氏亦誤矣蓋始於擊壤歌帝力於我何有哉雅
頌之後有南山歌子産歌採葛婦歌易水歌皆有七言
而未成篇及大招百句小招七十句七言巳盛於楚矣
(詩家直説皆馮惟訥曰按諸家所論七言詩始惟垓下/為近之他  襍出一二言未為全體至於如寗戚扣牛)
(所歌高誘註國語以為碩鼠之詩雖未必然亦足以明/南山白石之篇誘時未嘗有也他如列子擊壤孔叢子)
(大道歌續博物志狄水歌拾遺記寗封子詩皇娥歌白/帝子答歌皆出於著書者之手其文義各自為體而辭)
(義深淺居然有别至呉越春秋所載窮劫之曲采葛婦/歌河梁之詩尤淺劣不足道而近時論詩者遂引以為)
(據辨七言不始於柏/梁亦何以稱知言也)
胡致堂云古樂府者詩之旁行也辭曲者古樂府之末
造也(困學/紀聞)
陸務觀云倚聲製詞起於唐之季世(同/上)
古今詩體不一太師之職掌教六詩風雅頌賦比興僃
焉三代而下襍體互出漢唐以來鐃歌鼔吹拂舞矛俞
因斯而興晉宋以降又有囘文反復寓憂思輾轉之情
雙聲疉韻狀連駢嬉戲之態郡縣藥石名六甲八卦之
屬不勝其變古有采詩官命曰風人以見風俗喜怒好
惡皮日休云踈杉低通灘冷鷺立亂浪此雙聲也陸龜
䝉嘗曰膚愉吳都姝眷戀便殿宴此疉韻也劉禹錫曰
東邉日出西邉雨道是無情却有情杜詩曰俱飛蛺蝶
元相逐並蒂芙蓉夲自雙又曰滿目飛明鏡歸心折大
刀此皆風人類也(珊瑚鈎/詩話)
詩曰我歌且謠樂府載歌謠而不及諺語如夏諺齊語
皆有聲韻三字如爰清靜作符命能賦詩裴讓之四字
如雖有智慧不如乘勢寧爲雞口亡爲牛後之類五字
如城中好髙髻四方髙一尺城中好廣眉四方且半額
城中好大袖四方全匹帛之類七字如嘉言逆耳利於
行良藥苦口利於病欲之仲桓問任安居今行古任定
祖甑中生塵范史雲釡中生魚范萊蕪之類並詩之流
也(解頥/新語)
釋家者流東國結韻以成詠西方作偈以和聲奏歌於
金石則謂之為樂纉法於管絃則稱之為唄曹子建既
通般遮之瑞響復感漁山之神製厥後𤣥師梵唱赤鷹
愛而不移比丘流響青鳥悦而忘翥曇憑動韻猶令象
馬踡跼僧辨折調尚使鴻鶴停飛又若道家鈞天之奏
瓊笈之章詞著歩虚歌成遍疉皆詩之餘也(同上/)
詩迄于周離騷迄于楚是後之流為二十四名賦頌銘
賛誄箴詩行詠吟題怨歌章篇操引謠謳歌曲詞調皆
詩人六義之餘劉補闕云樂府肇於漢魏按仲尼學文
王操伯牙作水仙操則不於漢魏而後始亦以明矣(元/禎)
(自序樂府又馮惟訥曰按琴操肇於上古如神人暢南/風歌之類  在仲尼前但今所傳之曲未必盡出於古)
(耳樂府之名自興於漢何得/以此相掩耶  以下名義)
守法度曰詩載始末曰引體如行書曰行放情曰歌行
間之曰歌行悲如蟲螿曰吟通乎俚俗曰謠委曲盡情
曰曲(白石/詩説)
詩家名號區别種種原其大義固自同歸歌聲襍而無
方行體䟽而不滯吟以呻其鬰曲以導其微引以抽其
意詩以言其情故名因昭象合是而觀則情之體僃矣
夫情既異其形故辭當因其勢譬如寫物繪色倩眄各
以其狀隨規逐矩圓方巧獲其則此乃因情立格持守
圍環之大畧也若夫神工哲匠顛倒經樞思若連絲應
之杼軸文如鑄冶逐手而遷從衡參互恒度自若此心
之伏機不可彊能也(談藝/録)
刺美風化緩而不廹謂之風采摭事物摛華布體謂之
賦推明政治莊語得失謂之雅形容盛德揚厲休功謂
之頌幽憂憤悱寓之比興謂之騷感觸事物託於文章
謂之辭程事較功考實定名謂之銘援古刺今箴戒得
失謂之箴猗迂抑揚永言謂之歌非鼓非鐘徒歌謂之
謠歩驟馳騁斐然成章謂之行品秩先後叙而推之謂
之引聲音襍比髙下短長謂之曲吁嗟慨歎悲憂深思
謂之吟吟詠情性總而言志謂之詩蘇李而上髙簡古
澹謂之古沈宋而下法律精切謂之律此詩之衆體也
(珊瑚鈎/詩話)
由操而下八名引謠謳歌曲辭調皆起於郊祭軍賓吉
凶苦樂之際審聲以度詞審調以節唱句度長短之數
聲律平上之差莫不由之凖度而又區别其在琴瑟者
為操引採民甿者為謳謠備曲度者總為之新曲詞調
斯皆由樂以定詞非選詞以配樂也由詩而下九名行
詠吟題怨歎章篇皆屬事而作雖題號不同悉謂之詩
可也後之審樂者往往採取其詞度為新曲蓋選詞以
配樂非由樂以定詞也纂撰者盡編為樂府(解頥/新語)
梁元帝賦得蘭澤多芳草詩古詩為題見於此(困學紀/聞  馮)
(惟訥曰今按劉琨有胡姬年十五/沈約有江籬生幽渚皆在元帝前)
擬古題如西北有髙樓青青河畔草之類樂府題冉冉
孤生竹棗下何纂纂之類省試題用事如吳宫教戰湘
靈鼔瑟之類用句如風動萬年枝玉水記方流之類即
景如御溝新栁龍池春早之類又如薛道衡昔昔鹽沈
休文東陽八詠後人每句賦之矣(解頥/新語)
樂府則郊廟燕射鼓吹横吹樂則有雅樂凱樂散樂俳
樂舞則有文舞武舞雅舞襍舞又鼙鐸羽籥巾帗干旄
白紵皇人之舞歌則有倚歌襍歌豔歌踏歌相和之歌
曲則有今曲舞曲文曲清商調則有平調側調清調商
調楚調瑟調聲則有正聲送聲間絃契注(同/上)
古今樂録曰傖歌以一句為一解中國以一章為一解
王僧䖍啓曰古曰章今曰解解有多少當是先詩而後
聲詩叙事聲成文必使志盡於詩音盡於曲是以作詩
有豐約制解有多少又諸曲調皆有辭有聲而大曲又
有豔有趨有亂辭者其歌詩也聲者若羊吾夷伊那何
之類也豔在曲之前趨與亂在曲之後亦有吳聲西曲
前有和後有送也(楊慎曰按豔在曲之前與呉聲之和/若今之引子趨與亂在曲之後與吳)
(聲之送若今之尾聲羊吾夷伊那何皆聲之餘音嫋嫋/有聲無字雖借字作譜而無義若今之哩囉嗹唵唵吽)
(也知此可以/讀古樂府矣)
古者詩頌皆被之金竹故非調五音無以諧㑹若置酒
髙堂上明月照髙樓為韻之首三祖之詞文或不工而
韻入歌唱此重音韻之義也與世之言宫商異矣今既
不被管絃亦何取於聲律耶齊有王元長者甞謂余云
宫商與二儀俱生自古辭人不知之唯顔憲子乃云律
吕音調而其實大謬唯見范曄謝莊頗識之耳常欲進
知音論未就王元長創其首謝朓沈約揚其波三賢或
貴公子孫㓜有文辯於是士流景慕務為精宻襞積細
㣲專相凌架故使文多拘忌傷其真美余謂文製本須
諷讀不可蹇礙但令清濁通流口吻調利斯為足矣(文/心)
(雕龍律以/下聲)
鄭漁仲謂樂以詩為本詩以聲為用又謂古之詩今之
辭曲也若不能歌之但能誦其文而説其義可乎不幸
世儒義理之説日勝而聲歌之學日微馬貴與則謂義
理布在方冊聲則湮沒無聞其言皆有見而朱文公亦
謂聲氣之和有不可得而聞者此讀詩之所以難也夫
樂之義理詩詞是也聲歌猶後世之腔調也兩者俱詣
乃為大成漁仲又謂樂之失自漢武始蓋言亡其聲耳
漢世樂府如朱鷺君馬黄雉子班等曲其辭皆存而不
可讀想當時自有節拍短長髙下故可合于律吕後來
擬作者但詠其名物詞雖有倫恐非樂府之全也且唐
世之樂章即今之律詩而李太白立進清平調與王維
之陽關曲于今皆在不知何以被之弦索宋之小詞今
人亦不能歌矣今人能歌元曲南北詞皆有腔拍如月
兒髙黃鶯兒之類亦有律吕可按一入于耳即能辯之
恐後世一失其聲亦但詠月詠鶯而已此樂之所以難
也求元審聲宿悟神解者世合有異材耳(陸文裕/公外集)
周官鞮鞻氏掌四夷之樂與其聲歌東方曰韎南方曰
任西方曰侏離北方曰禁文心雕龍云塗山歌於候人
始為南音有娀謠乎飛燕始為北聲夏甲歎於東陽東
音以發殷氂思於西河西音以興是四方皆有音也今
歌曲但統為南北二音如伊州凉州甘州渭州夲是西
音今並以為北曲由是觀之則擊壤康衢卿雲南風白
雲黃澤之類詩之篇什漢之樂府下逮關鄭白馬之撰
雖詞有雅鄭並北音也若南音則孺子接輿越人紫玉
吳歈楚艷以及今之戲文皆是然三百篇無南音周南
召南皆北方也(真珠船/)
漢樂府真情自然但不能中節爾累度乃是好景(詩譜/)
(以下/品藻)
三國六朝樂府猶有真意勝於當時文人之詩(同上/)
古辭之不可讀者莫如巾舞歌文義漫不可解又古將
進酒芳樹石流豫章行等篇皆使人讀之茫然又朱鷺
雉子班艾如張思悲翁上之囘等只二三句可解豈非
歲久文字舛訛而然耶(晋書/樂志)
古辭紫騮馬歌曰燒火燒野田野鴨飛上天折楊栁行
曰黙黙施行違厥罰隨事來魏武帝陌上桑曰駕虹霓
乘赤雲登彼九疑厯玉門嵇康秋胡行曰思與王喬乘
雲遊八極古人命題措辭如此歐陽公曰小雅雨無正
之名據序所言與詩絶異當闕其所疑(詩家/直説)
齊梁以來文士喜為樂府辭然沿襲之乆徃徃失其命
題本意烏將八九子但詠烏雉朝飛但詠雉鷄鳴髙樹
巔但詠雞大抵類此而甚有併其題失之者如相府蓮
訛為想夫憐楊婆兒訛為楊叛兒之類是也蓋辭人例
多事語言不復詳研考雖李白亦不免此惟老杜兵車
行悲青坂無家别等數篇皆因事自出巳意立題略不
更蹈前人陳迹真豪傑也(同/上)
魏文帝曰梧桐攀鳳翼雲雨散洪池曹子建曰遊魚潛
緑水翔鳥薄天飛阮籍曰存亡有變化日月有浮沈張
華曰洪鈞陶萬類大塊禀羣生左思曰皓天舒白日靈
景耀神州張協曰金風扇素節丹霞啟隂期潘岳曰南
陸迎脩景朱明送末埀陸機曰逝矣經天日悲哉帶地
川以上雖為律句全篇髙古及靈運古律相半至謝脁
全為律矣(升菴/詩話)
五言律起句最難六朝人稱謝朓工於發端如大江流
日夜客心悲未央雄壓千古矣唐人多以對偶起雖森
嚴而乏髙古宋周伯弜選唐三體詩取起句之工者二
酒渇愛江清餘酣潄晚汀又江天清更愁風栁入江樓
是也語誠工而氣衰颯余愛栁惲汀洲采白蘋日落江
南春吳均咸陽春草芳秦帝捲衣裳又春從何處來拂
水復驚梅梁元帝山髙巫峽長埀栁復垂楊唐蘇頲北
風吹早雁日日渡河飛張柬之淮南有小山嬴女隱其
間王維風勁角弓鳴將軍獵渭城杜子美將軍膽氣雄
臂懸兩角弓孟浩然八月湖水平涵虚混太清雖律也
而含古意皆起句之妙可以為法何必效晩唐哉伯弜
之見誠小兒也(同上/)
古今詩人以詩名世者或只一句或只一聫或只一篇
雖其餘别有好詩不專在此然播傳後世膾炙於人口
者終不出此夫豈在多哉如池塘生春草則謝康樂也
澄江静如練則謝宣城也壠首秋雲飛則栁呉興也風
定花猶落則謝元正也鳥鳴山更幽則王文海也空梁
落燕泥則薛道衡也楓落吳江冷則崔信明也庭草無
人隨意綠則王胄也凡此皆以一句名世者(苕溪漁/隠叢話)
古樂府暫出白門前楊栁可藏烏歡作沈水香儂作博
山罏李白用其意衍為楊叛兒歌曰君歌楊叛兒妾勸
新豐酒何許最關情烏啼白門栁烏啼隱楊花君醉留
妾家博山罏中沈香火雙煙一氣凌紫霞古樂府朝見
黄牛暮見黄牛三朝三暮黄牛如故李白則云三朝見
黄牛三暮行太遲三朝又三暮不覺鬢成絲古樂府云
郎今欲渡畏風波李白云郎今欲渡縁何事如此風波
不可行古樂府云春風復多情吹我羅裳開李反其意
云春風復無情吹我夢魂散古人謂李詩出自樂府古
選信矣其楊叛兒一篇即暫出白門前之鄭箋也因其
拈用而古樂府之意益顯其妙益見如李光弼將子儀
軍旗幟益精明又如神僧拈佛祖語信口無非妙道豈
若後世生吞義山拆洗杜詩者比乎(升菴/詩話)
古樂府如護惜加窮袴防閑托守宫朔氣傳金柝寒光
透鐵衣殺氣朝朝衝塞門胡風夜夜吹邉月全是唐律
(藝范/巵言)
上山採蘼蕪四坐且莫喧悲與親友别穆穆清風至橘
柚垂華實十五從軍征青青園中葵雞鳴髙樹顛日出
東南隅相逢狹路間昭昭素明月昔有霍家奴洛陽城
東路飛來雙白鵠翩翩堂前燕青青河邉草悲歌緩聲
八變豔歌紈扇篇白頭吟是兩漢五言神境可與十九
首蘇李並驅(同/上)
次有輕薄之徒笑曹劉為古拙謂鮑照羲皇上人謝脁
今古獨歩而師鮑照終不及日中市朝滿(鮑照結客/少年場行)學
謝脁劣得黄鳥度青枝(虞炎玉/偕怨)徒自棄於髙聽無渉於
文流矣(詩品/)
擬古樂府如郊祀房中須極古雅發以峭峻鐃歌諸曲
勿便可解勿遂不可解須斟酌淺深質文之間漢魏之
辭務尋古色相和瑟曲諸小調係北朝者勿使勝質齊
梁以後勿使勝文近事毋俗近情毋纎拙不露態巧不
露㾗寧近無逺寧朴無虚有分格有來委有實境一渉
議論便是鬼道(藝苑/巵言)
七言歌行靡非樂府然至唐始暢其發也如千鈞之弩
一舉透革縱之則文漪落霞舒巻絢爛一入促節則凄
風急雨窈𠖇變幻轉折頓挫如天驥下坂明珠走盤収
之則如櫜聲一擊萬騎忽歛寂然無聲
古樂府選體歌行有可入律者有不可入律者句法字
法皆然惟近體必不可入古耳(同/上)
剽竊模擬詩之大病亦有神與境觸師心獨造偶合古
語者如客從逺方來白楊多悲風春水船如天上坐不
妨俱美定非竊也其次裒覽既富機鋒亦圓古語口吻
間若不自覺如鮑明逺客行有苦樂但問客何行之於
王仲宣從軍有苦樂但問所從誰陶淵明雞鳴桑樹顛
狗吠深巷中之於古樂府雞鳴髙樹顛狗吠深宫中王
摩詰白鷺黄鸝近世獻吉用脩亦時失之然尚可言又
有全取古文小加裁剪如黄魯直宜州用白樂天諸絶
句王半山山中十日雨雨晴門始開坐看蒼苔色欲上
人衣來後二句全用輞川已是下乘然猶彼我趣合未
致足厭乃至割綴古語用文巳漏痕跡宛然如河分岡
勢春入燒痕之類斯醜方極摹擬之妙者分岐逞力窮
勢盡態不唯敵手兼之無跡方為得耳若陸機辨亡傅
𤣥秋胡近日獻吉打鼓鳴鑼何處船語令人一見匿笑
再見匿噦皆不免為盗跖優孟所訾(同/上)
　古樂苑衍錄巻二
欽定四庫全書
　古樂苑衍録巻三
　　　　　　　　　　　　明　梅鼎祚　編
　歴代名氏(評論/辯解)
上古
　白帝子
　皇娥
唐
　堯
　被衣
　許由
虞
　舜
　臯陶
　八伯
夏
　禹
　五子
　關龍逢
殷
　微子
　箕子
　伯夷
周
　太王
　季厯
　文王
　武王
　成王
　穆王
　周公旦
　尹伯奇
　商陵牧子(琴操舊附/今從之)
魯
　孔子
　曽參
　陶嬰
　伯姬保母
　次室女
衞
　衞女
宋
　華元
　韓憑妻
齊(田齊/)
　甯戚
　晏嬰
　杞梁妻
　犢沐子(一作牧/犢子)
　馮驩
　楊朱
　莊周
　子輿(附/)
晉
　士蒍
　優施
　介子推
　舟之僑
　女娟
燕
　荆軻
楚
　優孟
　申包胥
　漁父
　扈子
　商梁
　卞和
　接輿
　孺子
　王子
　越人(附/)
吳
　申叔儀
　紫玉
越
　越王夫人
　采葛婦
秦
　始皇帝
　百里奚
　屠門高
　琴女
西楚
　項籍
　　(垓下之歌出自流離煮豆之詩成於/草率命辭慷慨並自奇工  談藝録)
　虞美人
　伯牙(以下世/次未詳)
　樗里牧恭
　祝牧
漢(西漢/東漢)　(蜀漢附/)
　高帝(姓劉氏諱邦字季沛豐邑中陽里人初為亭長/起兵破秦滅楚平定天下由漢王即皇帝位國)
　　(號曰漢十二年崩羣/臣尊號曰高皇帝)
　　(高祖尚武戲儒簡學雖禮律草創詩書未遑然/大風鴻鵠之歌亦天縱之英作也  文心雕龍)
　　(大風安不忘危其霸心之存乎秋風樂極悲來其/悔心之萌乎  文中子藝苑巵言云二語去孔子)
　　(不/逺)
　　(高祖大風之歌雖止於二十三字而志氣慷慨規/模宏達凜凜乎巳有四百年基業之氣史記樂書)
　　(謂之三侯章令沛得以四時歌舞宗廟葢欲使後/之子孫知其祖創業之勤不可怠於守成爾武帝)
　　(秋風辭瓠子歌巳無足道及為賦以傷悼李夫人/反覆數百言綢繆眷戀於一女子其視高祖豈不)
　　(愧哉集/丹陽)
　　(漢高帝大風歌不特華藻而氣槩逺大真英主也/至武帝秋風辭言固雄偉而終有感嘅之語故其)
　　(末年幾至於變魏武魏文父子横槊賦詩雖遒壯/抑揚而乏帝王之度六朝以後人主言非不工而)
　　(纖麗不逞無足言/也  庚溪詩話)
　　(大風三言氣籠宇宙張千古帝/王赤幟高帝哉  藝苑巵言)
　武帝(諱徹景帝子在/位五十四年)
　　(孝武崇儒潤色鴻業禮樂爭輝辭藻競騖柏梁/展朝讌之詩金堤製恤民之詠  文心雕龍)
　　(秋風起兮白雲飛出自大風起兮雲飛揚蘭有秀/兮菊有芳懐佳人兮不能忘出自沅有芷兮澧有)
　　(蘭思公子兮未敢言漢武讀書故有沿/襲漢高不讀書多出已意  詩家直説)
　　(李夫人詩是邪非邪立而望之偏僕因曰此則退/之走馬來看立不正之所祖述也  許彦周詩話)
　　(漢武故是詞人秋風一章幾於九歌矣思李夫人/賦長卿下子雲上是邪非邪三言精絶落葉哀蟬)
　　(疑是􁃶作幽蘭秀蕈的/為傳語  藝苑巵言)
　昭帝(諱弗陵武帝子/在位十三年)
　趙幽王友(高帝子初封淮陽王吕太后/殺趙王如意徙友為趙王)
　朱虚侯章(齊悼惠王次子吕太后元年入宿衞/封文帝二年以誅諸吕功封城陽王)
　淮南王安(厲王長子文帝時封為淮南王好書鼓琴/招致賓客方術之士後為反謀事覺帝使)
　　(宗正以符節治/安未至安自刑)
　燕剌王旦(武帝第四/子李姬生)
　廣陵厲王胥(武帝第五/子李姬生)
　廣川王去(繆王齊太子罪徙國/除西京雜記作去疾)
　四皓(皇甫謐高士傳曰四皓者皆河内軹人或在汲/一曰東園公二曰角里先生三曰綺里季四曰)
　　(夏黄公陳留志云園公姓唐字宣明居園中因以/為號夏黄公姓崔名廣字少通齊人隠居夏里修)
　　(道故號曰夏黄公甪里先生河内軹人太伯之後/姓周名術字元道京師號曰霸上先生一曰甪里)
　　(先生孔父祕記作禄里㑹稽續志黄公乃里人晉/夏統言黄公為鄞越人崔廣一作廓園公一作名)
　　(秉襄邑人綺里一作姓朱名暉字文/季姓氏書綺里姓季字又一作綺李)
　霍去病(大將軍衞青姊子善騎射再從大將軍為票/姚校尉封冠軍侯後為驃騎將軍大司馬)
　東方朔(字曼倩平原厭次/人事孝武帝為郎)
　司馬相如(字長卿成都人以訾為郎事孝景帝為武/騎常侍後武帝召為郎以辭賦得幸常有)
　　(消渴病既免家居茂陵史穪其/多識博物蔚為辭宗賦頌之首)
　李陵(字少卿為騎都尉天漢中將步卒五千擊匈奴/轉鬭矢盡遂降虜以女妻之立為右校王在匈)
　　(奴/卒)
　李延年(中山人故倡也坐法腐刑給事狗監中善歌/為新變聲所造詩謂之新聲曲女弟李夫人)
　　(得幸於武帝延年由/是貴為協律都尉)
　楊惲(字子幼宣帝時人以兄忠任為郎霍氏謀反惲/先以聞封平通侯遷中郎將與太僕戴長樂相)
　　(失長樂上書告惲罪免/為庶人後坐怨望誅)
　　(楊惲報孫㑹宗書初無甚怨怒之語其詩曰田彼/南山蕪穢不治種一頃豆落而為萁張晏釋以為)
　　(言朝廷荒亂百官謟䛕可謂穿而廷尉當以大逆/無道刑及妻子予熟味其辭獨有所謂君父至尊)
　　(親送其終也有時而既葢宣帝惡其君喪送終之/喻耳莊助論汲黯輔少主守成武帝不怒實係於)
　　(一時禍福云賈誼劉向論説痛切無忌/諱文成二帝未嘗問焉  容齋四筆)
　唐山夫人(高帝姬/唐山姓)
　　(西漢樂章可齊三代舊見漢禮樂志房中樂十七/章格韻高嚴規模簡古駸駸乎商周之頌縱使竹)
　　(竿載馳方之陋矣/  劉元城語録)
　　(安世歌質古/文雅  詩譜)
　　(或曰唐山夫人房中樂歌何如曰是直可以繼關/睢不當以章句摘也曰曹孟徳月明星稀嵇叔夜)
　　(目送歸鴻何如曰此直後世四言耳工則工/矣比之三百篇尚隔尋丈也  丹鉛餘録)
　　(唐山夫人雅歌之流調短/弱未舒耳  藝苑巵言)
　　(漢書律厯志引古文尚書予欲聞六律五聲八音/七始詠以出納五言今文七始詠作在治忽史繩)
　　(祖據漢郊祀歌七始華始肅倡和聲而以今文在/治忽近於傅㑹以予考之此言聲律音詠是一類)
　　(事但漢書注不注七始之義今之切韻宫商角徵/羽之外又有半商半徵葢牙齒舌喉脣之外有深)
　　(喉淺喉二音此即所謂七始詠詠即韻也汗簡隸/古七始作夾始葢古文七作忝夵與夾相近而誤)
　　(尤可驗史氏之説為是由此言之切韻之法自舜/世巳然不起于西域胡僧又可知予特表出之孟)
　　(康云七始者天地四時人也此説乃意料之言孟/丹鉛閏録正揚云本志自明謂注無七始之義)
　　(康意料之言俱誤七始華始安/世房中歌也云郊祀歌又誤)
　戚夫人(高帝/夫人)
　烏孫公主(名細君江/都王建女)
　華容夫人(燕主/夫人)
　趙飛燕(本長安宫人屬陽阿主家學歌舞號曰飛燕/成帝過主作樂見而説之召入大幸為倢伃)
　　(後立為后顓/寵十餘年卒)
　班倢伃(左曹越騎校尉況之女少有才學成帝選入/宫以為倢伃後趙飛燕譖其咒詛考問之上)
　　(善其對遂求供養太后長信宫/帝崩充奉園陵薨因葬園中)
　　(倢伃詩其源出于李陵團扇短章辭㫖清捷怨深/文綺得匹婦之致侏儒一節可以知其工矣  詩)
　　(品/)
　　(團扇二篇江則假象見意班則貌題直書至如出/入君懐袖動摇微風發常恐秋節至涼飈奪炎熱)
　　(㫖婉詞正有潔婦之節但此兩對亦可以掩映江/生江生詩曰畫作秦王女乗鸞向煙霧興生於中)
　　(無有古事假使佳人翫之在手乗鸞之意飄然莫/偕雖蕩如夏姬自忘情改節吾許江生情逸詞麗)
　　(方之班女亦未可/減價  皎然詩評)
　王昭君(名嬙漢宫人元帝時匈奴入/朝以嬙配之號寧胡閼氏)
　　(韋孟詩雅之變也昭君歌風之變也三百篇後/二作得體梁太子不取昭君何哉  詩家直説)
　卓文君(司馬相/如妻)
　靈帝(諱宏河間孝王曽孫先封解瀆亭侯/桓帝薨竇武迎立在位二十二年)
　東平憲王蒼(光武子少好經書嘗與公卿/共議定制度及廟歌佾舞)
　𢎞農王辯(靈帝子立為帝為/董卓所廢鴆死)
　馬援(字文淵扶風茂陵人建武時為伏波將軍/征交趾封新息侯後征武陵蠻卒于軍)
　梁鴻(字伯鸞平陵人家貧而尚節介與其妻孟光隠/居霸陵山中因東出關適吳依大家臯伯通著)
　　(書/十)
　王吉(虎賁/郎)
　班固(字孟堅顯宗時除蘭臺令史遷為郎後遷𤣥武/司馬以母憂去官永元初大將軍憲黨捕死獄)
　　(中/)
　傅毅(字仲武扶風茂陵人為蘭臺令史/拜郎中與班固賈逵共典校書)
　張衡(字平子南陽西鄂人拜為郎中遷太史令侍中/宦官懼其毁已共讒之出為河間王相徵拜尚)
　　(書/卒)
　　(陶淵明閒情賦必有所自乃出張衡同聲歌云邂/逅承際㑹偶得充後房情好新交接颺慓若探湯)
　　(願思為莞席在下蔽匡牀願為羅/衾幬在上衞風霜  西溪叢語)
　　(邊讓章華臺賦歸乎生風之廣厦兮脩黄軒之要/道攜西子之弱腕援毛嬙之素肘注云黄帝軒轅)
　　(氏得房中之術於素女握固吸氣還精補腦留年/益齡長生忘老張平子詩明燈巾粉卸設圖衾枕)
　　(張素女為我師天老教/軒皇  升菴集下同)
　　(張衡同聲歌灑埽清枕席鞮芬以狄香鞮履也狄/香外國之香也謂以香薰履也近刻狄香作秋香)
　　(謬/)
　李尤(字伯仁廣漢雒人官/諌議大夫樂安相)
　王逸(字叔師南郡宜城人/為校書郎終侍中)
　蔡邕(字伯喈陳圉人建寧中辟司徒橋𤣥府出補河/平長召拜郎中校書東勸遷議郎靈帝崩董卓)
　　(為司空辟邕遷尚書侍中及卓/被誅王允收付廷尉死獄中)
　唐妃(𢎞農/王妃)
　蔡琰(字文姬邕之女也博學有才辨適河東衞仲道/夫亡無子興平中天下喪亂姬為胡騎所獲沒)
　　(於南匈奴左賢王在胡中十二年生二子曹操痛/邕無嗣乃遣使者以金璧贖之重嫁陳留董祀)
　竇𤣥妻
　辛延年
　宋子侯
　　(孟集有到得重陽日還來就菊花之句刻本脱一/就字有擬補者或作醉或作賞或作汎或作對皆)
　　(不同後得善本是就字乃知其妙唐詩亦有之崔/顥玉壺清酒就君家李郢詩聞説故園香稻熟片)
　　(帆歸去就鱸魚杜工部詩題有秋日汎江就黄家/命子而古樂府馮子都詩有就我求清酒青絲係)
　　(玉壺就我求珍肴金盤鱠鯉魚/則前人已道破矣  升菴集)
　白狼王唐菆
　諸葛亮(字孔明瑯琊人從先主為軍師後為丞相/封武鄉侯建興十二年北征卒于渭濱)
　　(李善陸詩注蔡邕琴頌云梁父悲吟不知名為梁/父吟何義張衡四愁詩云欲往從之梁父艱注云)
　　(泰山東嶽也君有徳則封此山願輔佐君王致於/有徳而為小人讒邪之所阻梁父泰山下小山名)
　　(諸葛亮好為梁父吟恐/取此意  西溪叢語)
　龎徳公(南郡襄陽人隠居峴山之南未嘗入城府/司馬徳操年小十嵗兄事之故呼龎徳公)
魏
　武帝(名操字孟徳沛國譙人漢舉孝廉為郎厯位丞/相封魏王後其子丕代漢追諡曰武皇帝廟號)
　　(太祖魏書云太祖剏造大業文武並施御軍三十/餘年手不釋書晝則講武策夜則思經傳登高必)
　　(賦及造新聲被之/管絃皆成樂章)
　　(曹公古直甚有悲涼之句睿/不如丕亦稱三祖  詩品)
　　(魏武魏文父子横槊賦詩雖遒壯/抑揚而乏帝王之度  庚溪詩話)
　　(曹孟徳樂府如苦笑行猛虎行短歌行膾炙人口/久矣其希僻罕傳者若不戚年往憂世不治存亡)
　　(有命慮之為蚩又云壯盛智慧殊不再來愛時進/趣將以惠誰不惟句法高邁識趣近於有道  升)
　　(菴詩/話)
　　(王處仲每酒後輒詠老驥伏櫪志在千里烈士暮/年壯心不巳以如意打唾壺口盡缺  世説新語)
　　(古人語自有稚拙不可掩者樂府曰何/以銷憂惟有杜康  宋景文公筆記)
　　(魏武帝短歌行全用鹿鳴四句不如蘇武鹿鳴思/野草可以喻佳賓㸃化為妙沈吟至今可接明明)
　　(如月何必小雅哉葢以養賢自任而牢籠天/下也真西山不取此篇當矣  詩家直説)
　　(魏武帝善哉行七解魏文帝煌煌京洛行五解全/用古人事實不可泥於詩法論之  詩家直説)
　　(魏武帝樂府精列篇云造化之陶物莫不有終期/聖賢不能免何為懐此憂願螭龍之駕思想崑崙)
　　(居見欺於迂怪志意在蓬萊周孔聖徂落㑹稽以/墳丘陶陶誰能度君子以弗憂魏文帝折楊柳歌)
　　(云彭祖稱稱百悠悠安可原老􁏃適西戎於今竟/不還王僑假虛辭赤松乘空言達人識真偽愚夫)
　　(好妄傳追念往古事憒憒千萬端百家多迂怪聖/道我所觀二詩不信仙術闢其怪誕誠知道守正)
　　(之言也録/丹鉛餘)
　　(漢武帝樂府東臨碣石以觀滄海水何澹澹山島/疎峙秋風蕭瑟洪波湧起日月之行若出其中星)
　　(漢燦爛若出其裏其辭亦有本相如上林云視之/無端察之無涯日出東沼月生西陂馬融廣城云)
　　(天地虹洞因無端涯大明出東月生西陂揚雄校/獵云出入日月天與地沓然覺揚語奇武帝語壯)
　　(又月生西陂語有何致而/馬融復襲之  藝苑巵言)
　文帝(諱丕字子桓太祖長子八嵗能屬文為五官中/郎將立為魏太子太祖薨嗣位為丞相魏王稱)
　　(受漢禪/即帝位)
　　(魏文之才洋洋清綺舊談抑之謂去植千里然子/建思捷而才儁詩麗而表逸子桓慮詳而力緩故)
　　(不競於先鳴而樂府清越典論辨要迭用短長亦/無懵焉但俗情抑揚雷同一響遂令文帝以位尊)
　　(減才思王以勢窘益價未/為篤論也  文心雕龍)
　　(子桓小藻自是樂府/本色  藝苑巵言)
　明帝(名叡文/帝子)
　　(魏明帝樂府晝作不停手猛燭繼望舒晉庾闡藏/􁭤賦督猛炬以増明從因朗而心隔猛炬猛燭葢)
　　(大燭大炬也周禮所謂墳燭楚辭所云懸火也/杜詩銅盤燒蠟光吐日其猛蠟乎  譚苑醍醐)
　陳思王植(字子建太祖子十嵗餘誦讀詩論及辭賦/數十萬言善屬文建安十六年封平原侯)
　　(尋徙封臨菑文帝即位立為鄄城王明/帝太和中徙東阿加封陳王薨諡曰思)
　　(子建才敏於父兄然不如其父兄質/漢樂府之變自子建始  藝苑巵言)
　　(謝安壻王國寶專利無檢行安惡其人每抑之武/帝末年寶讒諛之計稍行嫌隙遂成帝召桓伊飲)
　　(讌謝安侍坐帝令伊吹笛伊神色無迕乃放笛云/臣於箏分乃不及笛臣有一奴善相便串乃許召)
　　(之奴既吹笛伊便撫箏而歌曰為君既不易為臣/良獨難忠信事不顯乃有見疑患周旦佐文武金)
　　(縢功不刋為心輔王政二叔反流言其聲慷慨俯/仰可觀安泣下沾衿乃越席而就之埒其鬚曰使)
　　(君於此不凡帝甚/有愧色  晉書)
　　(詩不能受瑕工拙之間相去無幾頓自絶殊如塘/上行云莫以賢豪故弃捐素所愛莫以魚肉賤弃)
　　(捐蔥與薤莫以麻枲賤弃捐管與蒯浮萍篇則曰/茱萸自有芳不若桂與蘭新人雖可愛無若故所)
　　(歡本自倫語然佳不/如塘上行  談藝録)
　　(洛神賦王右軍大令各書數十本當是晉人極推/之耳清徹圓麗神女之流陳王諸賦皆小言無及)
　　(者然此賦始名感甄又以蒲生當其塘上際此忌/兄而不自匿諱何也蒲生實不如塘上令洛神見)
　　(之未免笑子建傖/父耳  藝苑巵言)
　　(七哀詩起曹子建其次則王仲宣張孟陽也釋詩/者謂病而哀義而哀感而哀悲而哀耳目聞見而)
　　(哀口歎而哀鼻酸而哀謂一事而七者具也子建棄/之七衷哀在於獨棲之思婦仲宣之七哀哀在於)
　　(子之婦人張孟陽之七哀哀在於巳毁之園寢唐/雍陶亦有七哀詩所謂君若無定雲妾作不動山)
　　(雲行出山易山逐雲去難是皆以/一哀而七者具也  韻語陽秋)
　　(曹植詩鬭雞東郊道走馬長楸間陳沈炯邊馬有/歸心詩彌意長楸道金鞍背落暉杜子美玉腕騮)
　　(詩頓驂飄赤汗跼蹐顧長楸畫馬圖詩霜蹄蹴踏/長楸間苕溪漁隠云文選注古人種楸於道故曰)
　　(長楸間録/復齋謾)
　　(厯陽郭次象多聞嘗與僕論唐酒價郭謂前輩引/老杜詩速令相就飲一斗恰有三百青銅錢以此)
　　(知當時酒價然白樂天與劉夢得沽酒閒飲詩曰/共把十千沽一斗相看七十欠三年當劉白之時)
　　(酒價何太不廉哉僕謂不然十千一斗乃詩人寓/言此曹子建樂府中語耳唐人引此甚多如李白)
　　(詩曰金樽沽酒斗十千王維詩曰新豐美酒斗十/千崔輔國詩云與沽一斗酒恰用十千錢許渾詩)
　　(云十千沽酒留君醉權徳輿詩云十千斗酒不知/貴陸龜蒙詩云若得奉君歡十千沽一斗唐人言)
　　(十千一斗類然一斗三百錢獨見子美所云故引/以定當時之價然詩人所言出於一時又未知果)
　　(否一斗三百別無可據唐食貨志云徳宗建平三/年禁民酤以佐軍費置四釀酒斛收直三千此可)
　　(驗乎又觀楊松玠談藪北齊盧思道嘗云長安酒/賤斗價三百杜詩引此亦未可知僕因謂郭曰曽)
　　(知漢酒價否郭無以應僕謂漢酒價每斗一千郭/謂出於何書僕曰此見典論云考靈帝末年百司)
　　(湎酒一斗直千文此可/證也  王壄野客叢書)
　　(古書不可妄改聊舉一端如曹子建名都篇膾鯉/臇胎蝦寒鼈炙熊膰此舊本也五臣妄改作炰鼈)
　　(文選李善注云今之時餉謂之寒葢韓國饌用此/法鹽鐵論羊淹雞寒崔駰傳亦有雞寒曹植文寒)
　　(鶬蒸麑劉熙釋名韓雞為正古字韓與寒通也鼈/丹鉛餘録按丹鉛此論誠為有據然詩有云炰)
　　(膾鯉炰/亦通)
　　(曹子建詩明珠交玉體珊瑚間木難注引南越志/云木難金翅鳥沫所成碧色珠也大秦國珍之按)
　　(其形色則今夷方所謂/祖母緑也  升菴集)
　王粲(字仲宣山陽高平人有異才漢獻帝西遷因徙/居長安後之荆州依劉表表卒曹操辟為丞相)
　　(掾賜爵關内/侯拜侍中)
　　(王仲宣從軍詩館宇充廛里士女滿莊􁨂自非聖/賢國誰能享兹休􁨂音求九交之道也字從九從)
　　(酋為是話/升菴詩)
　陳琳(字孔璋廣陵人避難冀州袁紹使典文章後歸/太祖與阮瑀並為司空軍謀祭酒管記室軍國)
　　(書檄多琳/瑀所作也)
　阮瑀(字元瑜陳留人少受學于蔡邕曹操辟為司空/軍謀祭酒管記室後為倉曹掾屬建安十七年)
　　(卒/)
　　(樂府往往叙事故與詩殊葢叙事辭緩則穴不精/翩翩堂前燕疊字極促乃佳阮瑀駕出北郭門視)
　　(孤兒行大緩弱不/逮矣  談藝録)
　劉楨(字公幹東平人太祖辟為丞相掾屬太子嘗宴/諸文學酒酣命夫人甄氏出拜坐中咸伏楨獨)
　　(平視太祖聞之乃收治罪減死/輸作署吏建安二十二年卒)
　應瑒(字徳璉汝南人漢泰山太守劭之從子也魏太/祖辟為丞相掾屬轉平原侯庶子後為五官中)
　　(郎將文學建安/二十二年卒)
　繁欽(字休伯潁川人文才樸辨長於書記又善/為詩賦為丞相主簿建安二十三年卒)
　繆襲(字熙伯東海蘭陵人有才學官/至侍中尚書光禄勲厯魏四世)
　左延年(晉書樂志曰黄初中/左延年以新聲被寵)
　焦先(字孝然河東人也常食白石以分與人熟煮如/芋食之日日出山伐薪以施人及魏受禪眉河)
　　(之湄結草為菴獨止其中太守董經往視之不肯/語經益以為賢或忽老忽少後與人別去不知所)
　　(適/)
　嵇康(字叔夜譙郡銍人好言老莊而尚奇任俠寓居/山陽貧鍛以自給拜中散大夫山濤為吏部舉)
　　(康自代康答書言不堪流俗非薄湯武大/將軍司馬昭聞之而怒以鍾㑹譖殺之)
　阮籍(字嗣宗陳留尉氏人司空記室瑀之子容貌壊/傑志氣宏放初辟太尉掾進散騎常侍大將軍)
　　(司馬昭欲為其子炎求婚籍乃醉六十日不得言/而止後引為從事中郎籍聞步兵厨多美酒遂求)
　　(為步兵校尉縱酒昬酣遺落世事又對人能為青/白眼由是禮法之士深所讎疾大將軍常保持之)
　甄皇后(魏文帝后餘/詳塘上行注)
　　(塘上之作樸茂真至可與紈扇白頭姨姒甄/既摧折而芳譽不稱良為可歎  藝苑巵言)
　　(莫以豪賢故弃捐素所愛莫以魚肉賤弃捐蔥與/薤莫以麻枲賤弃捐菅與蒯其語意妙絶千古稱)
　　(之然左傳逸詩巳先道矣云雖有絲麻無/弃菅蒯雖有姬姜無弃蕉萃  藝苑巵言)
　　(蹶船常苦沒黄河中行舟常有此患俗云著淺説/文艐船著沙不行也尚書大傳云三艐國名亦在)
　　(黄河側甄后此句正北方之語特表出之而搜音/颼古本楚辭風䬃䬃兮木搜搜今本作蕭  音亦)
　　(叶颼故此詩亦作蕭蕭又作翛翛總不若搜搜字/之古也  甄后中山無極人為魏文帝后其後為)
　　(郭嬪譖賜死臨終作此詩魏明帝初為王時納虞/氏為妃及即位毛氏有寵而黜虞氏卞太后慰勉)
　　(之虞氏曰曹氏自好立賤未有能以令終殆必由/此亡國矣其後郭夫人有寵毛后愛弛亦賜死魏)
　　(之兩世家法如此虞氏亡國之言良是詩可以觀/不獨三百篇也  元人傳奇以明帝為跳槽俗語)
　　(本此話升/菴詩)
吳
　孫皓(字元宗一名彭祖大皇帝孫也景/帝崩皓嗣位為晉所滅封歸命侯)
　韋昭(字𢎞嗣吳郡雲陽人本名昭史為晉諱改名曜/少好學能屬文仕孫吳官至中書僕射職省為)
　　(侍中常領左國史撰吳書皓欲父和作紀曜執以/和不登帝位宜為傳皓以此責怒收曜付獄誅之)
晉(僭國/附)
　宣帝(姓司馬諱懿字仲達河内温縣人仕魏厯事武/帝文帝明帝後輔齊王為太傅相國封公孫炎)
　　(受魏禪追尊為/宣帝廟號高祖)
　荀勗(字公曽潁川人初辟大將軍曹爽掾武帝受禪/封濟北郡公領著作秘書監大康中遷尚書令)
　張華(字茂先范陽人晉武帝受禪以為黄門侍郎贊/伐吳有功封廣武侯遷尚書後進為侍中中書)
　　(監加封公元康六年拜司空/與趙王倫孫秀有隙為所害)
　成公綏(字子安東郡白馬人也少有俊才詞賦甚麗/張華雅重綏薦為太常博士厯秘書郎遷中)
　　(書郎每與華受詔並/為詩賦泰始九年卒)
　傅𤣥(字休奕北地泥陽人博學善屬文舉秀才晉王/時為常侍及受禪進爵為子武帝初置諫官以)
　　(𤣥為之遷侍中轉司𨽻校尉免/官卒於家追封清泉侯諡曰剛)
　　(傅𤣥豔歌行全襲陌上桑但曰天地正厥位願君/改其圖葢欲辭嚴義正以禆風教然使君自有婦)
　　(羅敷自有夫巳含此意不/失樂府本色  詩家直説)
　　(𤣥又有日出東南隅一篇汰去精英竊其常語尤/有可厭者本詞使君自有婦羅敷自有夫於意巳)
　　(足綽有餘味今復益以天地正位之語正如低措/大記舊文不全時以巳意續貂罰飲墨水一斗可)
　　(也巵藝/苑  言)
　皇甫謐(字士安安定朝那人博綜典籍沈靜寡欲有/高尚之志以著述為務自號𤣥晏先生郡國)
　　(舉辟皆不行武帝頻下詔敦/逼之謐上表辭太康三年卒)
　陸機(字士衡吳郡人大司馬抗之子也少有奇才領/父兵為牙門將吳亡入洛太傅楊駿辟為祭酒)
　　(累遷太子洗馬著作郎出補吳王郎中令入為尚/書郎趙王倫輔政引為參軍大安初成都王穎等)
　　(起兵討長沙王乂授機後將軍河/北大都督因戰敗績為孟玖譖殺)
　　(陸機謝靈運之詩並祖曹子建故其森蔚璀瑋大/率相似自今觀之陸於謝稍為平正他不多辨讀)
　　(鞠歌行見矣陸云徳不孤兮必有鄰唱和之契㝠/相因譬如虬虎兮來風雲亦如形聲影響陳心歡)
　　(賞兮嵗易淪玉藏彩疇識真叔牙顯夷吾親郢既/沒匠寢斤覽古籍信伊人永言知巳感良辰識云)
　　(朝雲升應龍攀乗風逺遊騰雲端鼓鐘歇豈自歡/急弦高張思和彈時希值年夙愆循巳雖易人知)
　　(難王陽登貢公歡罕生既沒國子歎嗟千載豈虚/言邈矣逺念情悄然鐘嶸詩品謂陸尚規矩不貴)
　　(綺錯謝尚巧似逸蕩過陳思葢得之矣學者才不/逮謝亦惟仰法乎陸庶乎厭飫膏澤固不失於張)
　　(公之歎大才也/  蘭莊詩話)
　　(凡詩人之作刺箴美頌各有源流未嘗混襍善惡/同篇也陸機為齊謳篇前叙山川物産風教之盛)
　　(後章忽鄙山川之情殊失厥體其為吳趨行何不/陳子光夫差乎京洛行何不述赧王靈帝乎  顔)
　　(氏家/訓)
　潘尼(字正叔少與從父岳俱以文章知名舉秀才為/太常博士累拜太子舍人出為宛令入補尚書)
　　(郎齊王冏起義兵引為參軍事平封/安昌公厯中書令永嘉中遷太常卿)
　左思(字太沖齊臨淄人也徵為祕書郎齊/王冏命為記室辭疾不就以疾終)
　張翰(字季鷹吳郡人有清才縱任不拘時人/號為江東步兵齊王冏辟為東曹掾)
　夏侯湛(字孝若譙國人幼有盛才文章宏富善搆新/詞泰始中舉賢良拜郎中後轉尚書郎出為)
　　(野王令惠帝即位為/散騎常侍元康初卒)
　石崇(字季倫渤海人年二十餘為城陽太守伐吳有/功封安陽鄉侯累遷侍中出為南中郎將荆州)
　　(刺史領南蠻校尉致富不貲後拜太僕衞尉有愛/妓緑珠孫秀使人求之不得遂勸趙王倫誅族其)
　　(家/)
　　(石季倫王明君辭云延我於穹廬加我閼氏名閼/氏單于妻也上烏前切下章移切前漢匈奴傳曰)
　　(冒頓後有愛閼氏生少子顔注閼氏匈奴皇后號/劉貢父云匈奴單于號其妻閼氏耳顔便以皇后)
　　(解之大俚俗也西河舊事云失我祁連嶺使我六/畜不蕃息失我焉支山使我婦女無顔色葢北方)
　　(有焉支山山多紅藍北人採其花染緋取其英鮮/者作臙脂婦人粧時用作頰色殊鮮明可愛匈奴)
　　(名妻閼氏言可愛如臙脂也錢昭度作王昭君詩/云閼氏纔聞易妻名歸期長似俟河清誤讀氏字)
　　(為姓氏之氏矣/  藝苑雌黄)
　孫楚(字子荆太原中都人少負才氣多陵傲初為石/苞驃騎參軍初至長揖曰天子命我參卿軍事)
　　(因此搆隙湮廢積年後扶風王駿起為征西/參軍遷衞軍司馬惠帝初拜馮翊太守卒)
　劉琨(字越石中山人少以雄豪著名永嘉初為并州/刺史建興二年加大將軍都督并州三年進司)
　　(空四年其長史以并州叛降石勒琨遂奔薊段匹/磾因與結婚約以共戴晉室元帝渡江復加太尉)
　　(封廣武侯後其子羣與匹/磾有隙遂被害諡曰愍)
　楊方(字公回少好學有異才司徒王導辟為掾轉/東安太守遷司徒參軍事補高梁太守後)
　熊甫(王敦/參軍)
　梅陶(明帝時/為尚書)
　謝尚(字仁祖陳郡人累遷尚書僕射出督江淮厯/陽揚豫諸軍事進號鎮西將軍卒於厯陽)
　孫綽(字興公統之弟博學善屬文為著作佐/郎累遷散騎常侍轉廷尉卿領著作卒)
　王獻之(字子敬羲之子少有盛名而高邁不羈風流/為一時之冠起家州主簿秘書丞拜中書令)
　　(卒/)
　王珣(字元琳導之孫桓温辟/為主簿累遷尚書令)
　曹毗(字輔佐譙國人善屬/詞賦累遷至光禄勲)
　王廞(司徒左/長史)
　沈玩(車騎/將軍)
　陶淵明(字元亮入宋名潛潯陽柴桑人太尉長沙公/侃之曽孫少有高趣親老家貧起為州祭酒)
　　(不堪吏職解歸躬耕自資隆安中為鎮軍參軍義/熙元年遷建威參軍未幾求為彭澤令在縣八十)
　　(餘日解歸暨入宋終身不仕/顔延年誄之諡曰靖節徵士)
　　(不立文字見性成佛之宗達磨西來方有之陶淵/明時未有也觀其自祭文則曰陶子將辭逆旅之)
　　(館永歸於本宅其擬挽詩則曰有生必有死早終/非命促其作飲酒詩則曰採菊東籬下悠然見南)
　　(山此中有真意欲辨巳忘言其形影神三詩皆寓/意高逺葢第一達磨也而老杜乃謂淵明避俗翁)
　　(未必能達道何耶東坡諗陶子自祭文云出妙語/於纊息之餘豈涉生死之流哉葢深知淵明者)
　　(韻語/陽秋)
　　(詩曰覯閔既多受侮不少此無意於對也十九首/云胡馬嘶北風越鳥巢南枝屬對雖切亦自古老)
　　(六朝惟淵明得之若荒草何茫茫/白楊亦蕭蕭是也  詩家直説)
　王嘉(字子年隴西安陽人清虚服氣不與世人交遊/石季龍之末至長安潛隠於終南山苻堅累徵)
　　(不赴公侯巳下咸躬往參詣及姚萇入長安禮嘉/如苻堅故事後因事為萇所害苻登聞嘉死設壇)
　　(哭之贈太師/諡文定公)
　湛方生
　張駿(字公庭西涼牧張寔之世子幼而奇偉十嵗能/屬文後嗣位大都督大將軍涼州牧西平公)
　趙整(字文業一名正雒陽清水人或曰濟隂人年十道/八仕偽秦遷黄門侍郎武威太守後出家更名)
　　(整/)
　張奴(詳歌/下)
　綠珠(石崇/妾)
　翔風(石崇/婢)
　謝芳姿
　桃葉(王獻/之妾)
宋
　孝武帝(姓劉諱駿字休龍文帝第三子封武陵王元/凶劭弑逆舉兵誅劭遂即大位在位十一年)
　　(宋武帝丁都䕶歌云都䕶北征時儂亦惡聞許願/作石尤風四面㫁行旅又云都䕶北征去相送落)
　　(星墟帆檣如芒檉都䕶今何渠唐人用丁都䕶及/石尤風事皆本此二辭絶妙宋武帝征伐武畧一)
　　(代英雄而復風致如此其/殆全才乎  楊升菴詞品)
　　(郎士元留盧秦卿詩云知有前期在難分此夜中/無將故人酒不及石尤風打頭逆風也行舟遇之)
　　(則不行此詩意謂行舟遇逆風則住故人置酒而/以前期為辭是故人酒不及石尤風矣語意甚工)
　　(近日吳中刻唐詩不解石尤風為何語遂改作古/淳風可笑又可恨也  升菴詩話正揚云宋武帝)
　　(丁都䕶歌云願作石尤風四/面㫁行旅似非打頭風也)
　　(徐幹室思曰浮雲何洋洋願因通我辭一逝不可/歸嘯歌久踟蹰人離皆復㑹我獨無反期自君之)
　　(出矣明鏡闇不治思君如流水何有窮巳時宋孝/武帝擬之曰自君之出矣金翠暗無精思君如日)
　　(月迴環晝夜生一時諸賢共賦遂以為題楊仲𢎞/謂五言絶乃古詩末四句所以意味悠長葢本於)
　　(此直詩/家  説)
　明帝(諱彧文帝第十一子厯封/湘東王殺廢帝而自立)
　江夏王義恭(武帝桓美人所生也元嘉中為司徒建/武三年為太宰為廢帝所殺後諡曰文)
　　(獻/)
　南平王鑠(字休𤣥文帝第四子未弱冠擬古三十餘/首時人以為亞迹陸機然負才狡競孝武)
　　(殺/之)
　汝南王
　隨王誕
　王韶之(字休泰偉之之子晉義熙中除著作郎復補/通直郎領西省事武帝受命加驍騎將軍少)
　　(帝時出為吳郡太守徵/為祠部尚書加給事中)
　何承天(東海郯人博通古今尤精厯數/仕宋領著作郎官至御史中丞)
　顔延之(字延年瑯琊臨沂人性疎淡不䕶細行而文/章冠絶當時初為宋公豫章世子參軍及公)
　　(即帝位補太子舍人廬陵王待之甚厚執政以其/搆扇異同因帝崩出為始安太守文帝元嘉三年)
　　(徵為中書侍郎未幾復出守永嘉孝武登/阼以為金紫光禄大夫卒贈特進諡曰憲)
　　(延之與陳郡謝靈運俱以辭采齊名而遲速懸絶/文帝嘗各勑擬樂府北上篇延之受詔便成靈運)
　　(久之乃就/南史本傳)
　謝莊(字希逸𢎞微之子仕文帝時為隨王誕記室遷/太子中庶子孝武立除侍中厯吏部都官尚書)
　　(左衞將軍加給事中又領參軍/將軍明帝時加金紫光禄大夫)
　謝靈運(陳郡陽夏人以祖父並葬始寧縣遂移籍㑹/稽晉孝武時襲封康樂公累遷黄門侍郎時)
　　(宋公位相國以為從事中郎遷世子左衞率及宋/受禪降爵為侯起為散騎常侍轉太子左衞率武)
　　(帝崩出為永嘉太守在郡辭歸始寧文帝登祚徵/為祕書監遷侍中未幾復稱疾歸好尋山陟險㑹)
　　(稽太守孟顗表其有異志帝惜其才授臨川内史/復為有司所糾徙廣州尋以事詔就廣州棄市年)
　　(四十/九)
　　(謝靈運樂府皆模放陸平原/而作源流見矣  李空同)
　謝惠連(丹陽尹方明之子十嵗能屬文元嘉元/年為彭城王法曹參軍年三十七卒)
　鮑照(一作昭字明逺東海人文詞贍逸尤長於樂府/始謁臨川王義慶貢詩言志擢為國侍郎遷秣)
　　(陵令文帝選為中書舍人上方以文章自高頗多/忌由是賦述不敢盡其才後臨海王子頊鎮荆州)
　　(以為前軍參軍時江外諸/王皆拒命子頊敗遂遇害)
　　(鮑明逺才健其詩乃選之變體李太白專學之如/腰鎌刈葵藿倚杖牧雞豚分明説出箇倔强不肯)
　　(甘心之意如疾風衝塞起砂礫自飄揚馬毛縮如/蝟角弓不可張分明説出邊塞之狀語又俊健)
　　(朱文/公)
　　(明逺行路難壯麗豪放若決江河詩中不/可比擬大似賈誼過秦論  許彦周詩話)
　　(鮑照詩秋霜曉驅鴈春雨暗成虹佳句也杜子美/詩朔風驅胡鴈慘淡帶沙礫之句本此又楊休之)
　　(洛陽伽藍記有北風驅鴈千里飛雲之語/庾信詩秋風驅亂螢句亦奇甚  升菴集)
　　(鮑照苦熱行含沙射流影吹蠱痛行暉南中畜蠱/之家蠱昬夜飛出飲水之光如曳彗所謂行暉也)
　　(文選注行暉行旅之/暉非也  升菴集)
　吳邁逺(好為篇章宋文帝聞而召之及見曰此人聯/絶之外無所復有好自誇而蚩鄙他人每作)
　　(詩得稱意語輒擲地呼/曰曹子建何足數哉)
　孔甯子(仕文帝時為鎮西諮議參軍以文義/見賞後遷黄門侍郎領步兵校尉)
　袁淑(字陽源陳郡陽夏人少有風氣博涉多通元嘉/中彭城王起為祭酒累遷尚書吏部郎轉御史)
　　(中丞再遷太子左衞率元兇將行弑逆呼淑與蕭/斌同力諫不從遂遇害孝武立贈侍中太尉諡曰)
　　(忠/獻)
　顔師伯(竣族兄也初隨孝武為徐州主簿帝踐阼累/遷侍中吏部尚書廢帝立與柳元景謀廢立)
　　(伏/誅)
　顔竣(字士遜延之之子也初隨孝武為撫軍主簿/及踐阼累遷吏部尚書諫諍懇切下獄賜死)
　臧質(字含文東筦莒人厯江州刺史以生擒元兇封/始興郡公後與南譙王義宣謀反兵敗被誅)
　何偃(字仲𢎞廬江人元嘉中位太子中庶/子孝武時累遷吏部尚書遷侍中卒)
　荀昹(字茂祖元嘉初以/文義至中書郎)
　殷淡(字夷逺陳郡長平人厯黄門吏部郎太子中庶/子步兵校尉大明中以文章見知為當時才士)
　虞龢(餘姚人少居貧好學/明帝時厯中書令)
　湯惠休(字茂逺初入沙門名惠休孝武命/使還俗本姓湯位至揚州刺史)
　沈攸之(字仲達吳興武康人仕厯都督/荆州刺史順帝時舉兵反敗誅)
　孔欣(以下爵/里無考)
　　(南朝孔欣樂府云相逢狹路間道狹正踟蹰輟步/相與言君行欲焉如淳樸久巳散榮利迭相驅流)
　　(落尚風波人情多遷渝勢集堂必滿運去庭亦虚/競趨嘗不暇誰肯顧桑樞未若及初九攜手歸田)
　　(廬躬耕東山畔樂道讀𤣥書狹路安足游方外可/寄娛此詩高趣可並淵明欣早嵗辭榮不負其言)
　　(矣詩升/菴  話)
　伍緝之
　袁伯文
　許瑶(詩品有齊朝詠許瑶之又云/許長於短句  物或即此也)
　王歆之
　尋陽漁父
　鮑令暉(詩品曰齊鮑令暉歌詩往往嶄絶清巧擬古/猶勝唯百願淫矣昭常答孝武云臣妹才自)
　　(亞於左芬臣才/不及太沖耳)
　華山畿女
齊
　高帝(姓蕭氏諱道成字紹伯/仕宋封齊王廢宋自立)
　武帝(諱頤字宣逺高帝長子初仕宋為江州/刺史輔高帝受禪功參佐命後嗣位)
　　(估客樂齊武帝之所作也其辭曰昔經樊鄧役阻/潮梅根渚感意追往事意滿辭不叙阻潮一本作)
　　(假楫武帝作此曲令釋寶月被之管絃帝遂數乘/龍舟游江中以紝越布為帆緑絲為帆縴鍮石為)
　　(篙足篙傍者悉著鬱林布作淡黄袴舞此曲用十/六人云按史稱齊武帝節儉常自言朕治天下十)
　　(年當使黄金與土同價然其從流忘返之/奢如此貽厥孫謀何怪乎金蓮布地也)
　褚淵(字彦回河南陽翟人仕宋厯中書監司空齊高/帝立以佐命功進位司徒侍中封南康郡公)
　王儉(字仲寶瑯琊臨沂人仕宋厯吏部郎侍中齊高/帝立改封南昌縣公累遷中書令國子祭酒諡)
　　(文/憲)
　徐孝嗣(字始昌東海郯人也尚宋康樂公主拜駙馬/都尉入齊累遷侍中封枝江縣公東昬失徳)
　　(將謀廢立事覺召/入華林省飲藥死)
　王融(字元長瑯琊人僧達之孫也少警慧博涉多通/仕齊武帝遷祕書丞厯中書郎竟陵王子良板)
　　(為寧朔將軍武帝大漸謀立/子良及鬱林郎位下獄賜死)
　　(王融巫山高煙華乍巻舒行芳時㫁續今本行/芳作猿鳥猿鳥字逺不及行芳也  升菴詩話)
　謝朓(字𤣥暉宋僕射景仁之從孫少有美名齊隨王/子隆鎮荆州以為文學未幾求還都除新安王)
　　(記室尋兼尚書殿中郎宣城王鸞輔政以為驃騎/諮議掌中書詔誥轉中書郎出補宣城太守後遷)
　　(至吏部郎兼衞尉永元初江祏謀立/始安王遥光引以為黨不從下獄死)
　　(謝𤣥暉鼓吹曲凝笳翼高葢疊鼓送華輈李善注/徐引聲謂之凝小擊鼓謂之疊岑參凱歌鳴笳攂)
　　(鼔擁回軍急引聲謂之鳴疾擊鼔謂之攂凝笳疊/鼓吉行之文儀也鳴笳攂鼓師行之武備也詩人)
　　(之用字不茍如此觀者/不可草草  升菴詩話)
　劉繪(字士章彭城人雅麗有風則初為齊高帝行參/軍歴位中書郎竟陵王開西邸繪為後進領袖)
　　(梁武起兵朝廷以繪持節督四州軍事東昬殞城/内遣繪及范雲送首詣梁王轉大司馬從事中郎)
　　(卒/)
　虞炎(㑹稽人永明中以文學與沈約俱為文/惠太子所遇意盻殊常官至驃騎將軍)
　檀約(秀才以下四人/附見謝朓集)
　江奐(朝請/)
　陶功曹(失名/)
　朱孝廉(失名/)
　謝超宗(陳郡陽夏人靈運之孫好學有文辭盛得名/舉仕宋厯通直常侍齊太祖拔為驃騎諮議)
　　(及即位轉黄門郎有司奏立郊廟歌詔司徒禇淵/等十人並作超宗辭獨見用世祖初詔徙廣州至)
　　(豫章/自盡)
　張融(字思光吳郡人仕宋至儀曹郎/入齊累遷司徒兼右長史卒)
　孔稚珪(字徳章㑹稽山隂人少學涉有美譽高帝為/驃騎取為記室參軍建武初遷冠軍將軍遷)
　　(太子詹事散騎常侍卒稚珪風韻清疎好文詠與/外兄張融情趣相得居宅盛營山水憑几獨酌傍)
　　(無雜事門庭之/内草茅不剪)
　陸厥(字韓卿吳郡人慧曉仲孫也少有風槩好屬文/五言詩體甚新州舉秀才少傅主簿遷行參軍)
　　(永元元年始安王反厥/父閑被誅感慟而卒)
　朱碩仙
　朱子尚
　釋寶月
梁
　武帝(姓蕭氏諱衍字叔達初仕齊累遷隨王鎮西/諮議參軍後討東昬而自立四傳五十五年)
　　(梁氏帝王武帝簡文為勝湘東次之武帝之莫愁/簡文之烏棲大有可諷餘篇未免割裂且佻浮淺)
　　(卞建業江陵之難故不虚也昭明/鑒裁有餘自運不足  藝苑巵言)
　　(梁武帝作白紵舞辭四句令沈約改其辭為四時/白紵之歌帝辭云朱絃玉柱羅象筵飛管促節舞)
　　(少年短歌留目未肯前含笑一轉私自憐嗟/乎麗矣古今當為第一也  許彦周詩話)
　　(梁武帝江南弄云衆花雜色滿上林舒芳耀彩垂/輕隂連手􁮗蹀舞春心舞春心臨嵗腴中人望獨)
　　(踟蹰此辭絶妙填辭起於唐人而六朝巳濫觴矣/其餘若美人聯錦江南稚女諸篇皆是樂府具載)
　　(不盡録也/升菴詞品)
　昭明太子(諱統字徳施武帝長子也生而聰睿讀書/數行並下每游宴祖道賦詩皆屬思便成)
　　(無所㸃易寛和容衆接引才俊喜文章聚/書至三萬餘巻著述甚多年三十一薨)
　簡文帝(諱綱字世纘武帝第三子也六嵗能屬文讀/書十行俱下辭藻豔發雅好賦詩然文傷輕)
　　(靡時號宫體初封晉安王雲麾將軍丹陽尹厯兖/荆南徐雍益五州刺史昭明太子薨立為皇太子)
　　(及嗣位之後侯景/制命期年遇弑)
　元帝(諱繹字世誠武帝第七子也初封湘東王為㑹/稽太守入為侍中丹陽尹出為使持節都督荆)
　　(州刺史鎮西將軍侯景反逆遣王僧辯討誅之遂/即位於江陵西魏見伐兵敗出降為梁王詧所害)
　邵陵王綸(武帝第六子也聰穎博學尤長尺牘為潁/州刺史侯景搆逆加征討大都督率衆討)
　　(景不/克死)
　武陵王紀(字世詢一字大智武帝第八子也少勤學/有文才屬辭不好輕華甚有骨氣天監中)
　　(封武陵郡王揚州刺史轉益州刺史侯景亂紀不/赴援僭號於蜀改元天正明年衆潰為元帝將樊)
　　(猛所/殺)
　沈約(字休文吳興武康人宋泰始中蔡興宗引為安/西記室參軍入齊為太子家令累遷吏部郎出)
　　(為東陽太守明帝徵為五兵尚書及梁武受禪以/佐命功除僕射厯尚書令侍中封建昌侯加特進)
　　(卒諡/曰隠)
　江淹(字文通濟陽考城人弱冠以五經授宋始安王/劉子真為南徐州新安王從事奉朝請始安薨)
　　(舉南徐州桂陽王秀才轉建平王主簿雅以文章/見遇及王移鎮朱方又為鎮軍參軍領柬海郡丞)
　　(王欲舉兵淹以為諷乃黜為吳興令齊高帝始置/史館命淹掌之累遷御史中丞明帝時出為宣城)
　　(太守還為祕書監兼衞尉入梁為散/騎常侍遷金紫光禄大夫卒諡曰憲)
　范雲(字彦龍南鄉舞隂人初為齊竟陵王府主簿厯/始興内史遷廣州刺史免官少與梁武帝友善)
　　(及武帝平建業以雲為黄門郎與約同心/翊贊遷散騎常侍吏部尚書卒諡曰文)
　任昉(字彦昇樂安博昌人雅善屬文尤長載筆沈約/一代詞宗深所推挹仕齊為竟陵王記室參軍)
　　(司徒長史武帝踐阼拜黄門侍郎掌著作出為義/興太守轉御史中丞出為新安太守為政清省吏)
　　(民便/之)
　丘遲(字希範烏程人靈鞠之子在齊以秀才累遷殿/中郎梁武帝平建業引為主簿及踐阼遷中書)
　　(郎出為永嘉太守還拜中書/侍郎後遷司空從事中郎)
　張率(字士簡吳郡人年十二能屬文稍進作賦頌至/年十六向二千許首起家齊著作佐郎遷尚書)
　　(殿中郎太子洗馬武帝霸府建引為相國主簿嘗/為待詔賦武帝手勑曰相如工而不敏枚臯速而)
　　(不工卿兼之矣遂遷祕書丞後/遷黄門侍郎出為新安太守卒)
　　(孝經緯曰酒者乳也梁張率對酒詩如花良可/貴似乳更堪珍杜子美山城乳酒下青雲本此)
　柳惲(字文暢河東解人也少有志學工為詩善尺牘/齊竟陵王引為法曹參軍累遷太子洗馬試守)
　　(鄱陽相還除驃騎從事中郎武帝至京邑惲候謁/石頭以為冠軍征東府司馬天監初除長史累遷)
　　(左民尚書廣州刺史徵為祕書監復為/吳興太守為政清靜民吏懐之感疾卒)
　王僧孺(東海郯人七嵗能讀十萬言家貧嘗傭書以/養母寫畢即諷誦仕齊為太學博士累遷尚)
　　(書左部郎出為南康/王長史蘭陵太守)
　王錫(字公嘏瑯琊人梁武令與張纉入/宫與昭明為師友累遷吏部郎中)
　王規(字威明瑯琊人儉之孫騫之子在武/帝時累遷太子中庶子領歩兵校尉)
　張纘(字伯緒𢎞策子仕秘書郎遷太子舍人歴/寧蠻校尉為岳陽王詧所執兵敗害之)
　殷鈞(一作均字季和陳郡長平/人歴東宫學士國子祭酒)
　庾肩吾(字子慎新野人八嵗能賦詩初為晉安王常/侍王為太子兼通事舍人除安西湘東二王)
　　(録事參軍累遷中庶子初簡文帝在藩雅好文士/肩吾亦預其選簡文即位肩吾為度支尚書侯景)
　　(矯詔遣肩吾喻當陽公大心尋舉州降肩吾因/逃赴江陵未幾歴江州刺史領義陽太守卒)
　吳均(字叔庠吳興故章人也好學有俊才天監初柳/惲為吳興召補主簿日引與賦詩均文體清拔)
　　(有古氣好事者效之謂為吳均體建安王引為記/室尋為國侍郎還除奉朝請奉詔撰通史未就而)
　　(卒/)
　何遜(字仲言東海郯人承天曽孫也天監中起家奉/朝請遷建安王水曹參軍王愛文學日與宴游)
　　(及遷江州遜猶掌書記復為安西安成二王參軍/事兼尚書水部郎除廬陵王記室復隨府江州未)
　　(幾而/卒)
　　(銅爵妓云曲終相顧起日暮松柏聲句殊雄古而/顔黄門謂其每病辛苦饒貧寒氣無乃太貶乎)
　　(東觀/餘論)
　蕭子範(字景則齊高帝之孫豫章王嶷之子永明中/封岐陽侯拜太子洗馬梁天監初位司徒主)
　　(簿累遷南平王從事中郎復為臨賀/王長史簡文即位召為光禄大夫)
　蕭子顯(字景暢子範弟好學工屬文七嵗封定都縣/侯梁天監初遷邵陵王友除黄門郎兼侍中)
　　(國子祭酒武帝愛其才以/為吏部尚書為吳興太守)
　蕭子雲(字景喬子顯弟齊建武四年封新浦縣侯梁/天監初遷丹陽郡丞大通三年復遷臨川内)
　　(史還除散騎常侍歴侍中國子祭酒出為東陽太/守性沈靜不樂仕進風神閒曠任性不羣侯景亂)
　　(奔晉/陵卒)
　王籍(字文海瑯琊臨沂人博涉有才氣為任昉沈約/所稱賞天監中除安成王主簿歴餘姚錢塘令)
　　(並以放免除湘東王參軍隨/府㑹稽郡還為中散大夫)
　王訓(字懐範暕長子幼聰警有識量文章之美/為後進領袖為宣城王文學官至侍中)
　王泰(字仲通瑯琊人僧䖍之孫慈之子梁天監中為/祕書丞歴中書侍郎又為廷尉卿遷吏部尚書)
　王筠(字元禮一字徳柔瑯琊人僧䖍之孫楫之子幼/清靜好學與從兄泰齊名歴仕尚書殿中郎累)
　　(遷太子洗馬中書舍人與殷鈞/並以方雅為昭明太子所禮)
　　(王筠楚妃吟句法極異其辭云牕中曙閨花早飛/  林中明  鳥早歸  庭中日  暖春    香氣)
　　(亦霏霏嬌香氣漂蘭當軒清唱調輕獨顧慕裙含/怨復含    蝶飛  復熏  裊裊  風入翠)
　　(春可游率歌聲梁上浮華春游方有樂短沈沈下/羅幕大  六朝人詩風  情致若作長  句即是)
　　(辭也宋人長短句雖盛而其究皆有曲詩/曲論之弊終非辭之本色  升菴詞品)
　　(王筠詠征婦裁衣行路難其畧云裲襠雙心共一/抺袙腹兩邊作八撮襻帶雖安不忍縫開孔纔穿)
　　(猶未達胷前却月兩相連本照君心不照天數句/叙裁衣曲折纖微如出縫婦之口詩至此可謂細)
　　(密矣遺詩/話補)
　　(段成式漢上題襟集與温庭筠倡和詩章皆務用/僻事其中一絶云柳煙梅雪隠青樓殘日黄鸝語)
　　(未休見説自能裁袙腹不知誰更著帩頭按梁王/筠詩詠裁衣有云裲襠雙心共一抺袙腹兩邊作)
　　(八撮襻帶雖安不忍縫開孔裁穿猶未達袙腹者/今之裹肚也羅敷行云少年見羅敷脱帽著帩頭)
　　(菴升/  集)
　劉孝綽(字孝綽本名冉彭城人七嵗能屬文梁天監/初起家為著作佐郎遷祕書丞甚為武帝及)
　　(昭明所禮累遷尚書吏部郎坐事左遷臨賀王長/史卒孝綽雖負才陵忽前後五免然辭藻為後進)
　　(所宗/也)
　劉孝儀(字子儀本名潛字孝儀孝綽之弟寛厚有内/行舉秀才累遷尚書殿中郎補太子洗馬陽)
　　(羨令甚有稱績累官御史中丞出為臨海太守遷/都官尚書復為豫州内史侯景逼建業孝儀遣子)
　　(勵率兵入援及宫/城不守失郡卒)
　劉孝勝(孝儀之弟歴官邵陵王法曹湘東王記室武/陵王長史信義蜀郡太守武陵王僭號以為)
　　(尚書僕射兵敗被執元帝/宥之起為司徒右長史)
　劉孝威(字孝威孝勝之弟氣調爽逸初為晉安王法/曹太清中遷太子中庶子通事舍人侯景亂)
　　(孝威於圍中得出/西上至安陸卒)
　劉孝標(本名峻平原人年八嵗與母沒於魏齊永明/中奔江南為蕭遥欣刑獄梁天監初召入西)
　　(省典校祕閣普通三年/卒門人諡曰𤣥靜先生)
　劉遵(字孝陵孺之弟也清雅有學行工屬文為晉安/王宣徳雲麾二府記室甚見賓禮王入為皇太)
　　(子除中/庶子卒)
　劉邈(彭城人曽為侯景所得景攻臺城/不克邈勸景乞和全師景然之)
　陶𢎞景(字通明丹陽秣陵人弱冠齊高帝引為諸王/侍讀永明十年上表辭禄止於句曲山自號)
　　(華陽隠居梁武帝即位屢加/禮聘不出卒諡曰貞白先生)
　宗夬(字明敡南陽湼陽人世居江陵齊竟陵王集學/士於西邸並見圖畫夬與焉明帝即位以為郢)
　　(州刺史仕梁/至五兵尚書)
　周捨(字昇逸汝南安成人起家齊太學博士累遷至/太常丞武帝即位拜尚書祠部郎遷吏部郎太)
　　(子詹/事卒)
　徐勉(字脩仁東海郯人仕齊累遷領軍長史梁武帝/即位累官吏部尚書加中書令雖居顯職不營)
　　(産業大通中復授侍中/中衞將軍卒諡曰簡肅)
　　(徐勉迎客曲云絲管列舞曲陳含聲未奏待嘉賓/羅絲管陳舞席斂袖嘿脣迎上客送客曲云袖繽)
　　(紛聲委咽餘曲未終高駕別爵無算景巳流空紆/長袖客不留徐勉在梁為賢臣其為吏部日宴客)
　　(酒酣有求詹事者勉曰今宵且可談風月其嚴正/而又藴藉如此江左風流宰相豈獨謝安王儉邪)
　　(文升菴/  集)
　徐悱(字敬業勉之第二子也聰敏能屬文位太子舍/人累遷洗馬出為湘東王友遷晉安内史先勉)
　　(卒/)
　徐防(侍晉安王隨府在/雍州號高齋學士)
　徐摛(字士繢東海郯人初為晉安王侍讀及王為皇/太子轉家令出為新安太守遷太子左衞率簡)
　　(文嗣位進授左衞將軍固辭不受簡文被閉摛不/獲朝謁感氣而卒摛文體既別春宫盡學之宫體)
　　(之號自/斯而起)
　劉緩(按劉綬平原人為湘東王記室未知是否史/云劉緩清虚逺有氣調風流迭宕名高一府)
　陸罩(字洞元吳郡人仕梁為太子中庶子掌管記/大同十年以母老求去母殁後位終光禄卿)
　江從簡(濟陽考城人革之子少有文名位司/徒從事中郎侯景亂為任約所害)
　虞義(按本集序曰字子陽㑹稽人七嵗能屬文齊始/安王引為侍郎尋兼建安征虜府主簿功曹又)
　　(兼記室參軍事天監中卒南史云羲字/士光餘姚人有才藻卒於晉安王侍郎)
　江洪(濟陽人工屬文為建陽令坐事死/詩品曰洪詩雖無多亦能自迥出)
　謝微(梁書作謝徵字𤣥度陳郡陽夏人好學善屬文/初為安成王法曹累遷中書鴻臚出為豫章王)
　　(長史蘭/陵太守)
　謝舉(字言揚陳郡陽夏人莊之孫幼好學/與兄覽齊名仕武帝時累遷尚書令)
　何思澄(字元靜東海郯人少勤學工文辭為安成王/記室遷治書侍御史通事舍人武陵王參軍)
　孔翁歸(㑹稽人工為詩/為南平王記室)
　費昶(江夏人善為樂府嘗作鼓吹曲武帝重/之勑曰才氣新拔有足嘉異賜絹十匹)
　鮑機(北史鮑宏傳父機以才學/知名仕梁位侍書御史)
　紀少瑜(字幼瑒秣陵人為晉安國中尉大同七年/升為東宫學士復除武陵王記室參軍)
　褚翔(字世舉河南陽翟人終武帝世/累遷吏部尚書母喪以毁卒)
　張􁦹(字四山吳郡人起家祕書郎累/遷為吳興太守死於侯景之難)
　朱异(字彦和吳郡錢塘人始為揚州議曹從事召直/西省累遷中領軍勸納侯景降及侯景反城内)
　　(文武咸尤之因/慙憤發病卒)
　王臺卿(梁南平王世子恪除雍州刺史賓客有江仲/舉蔡薳王臺卿庾仲容四人俱被接遇按臺)
　　(卿詩多與簡文倡和廣𢎞明集/曰州民前臣刑獄參軍王臺卿)
　王冏(以下爵/里未詳)
　朱超(朱超朱超道朱越各詩集所/載名多互見疑是一人之作)
　戴暠
　　(戴暠從軍行云長安夜刺閨胡騎犯銅鞮刺閨夜/有急報投刺於宫門也南史陳文帝每夜刺閨取)
　　(外事分判者前後相續勑雞人司漏傳籤於殿中/令投籤於階石上蹌然有聲隋煬帝詩投籤初報)
　　(曉隋時此制猶存/也  升菴詩話)
　沈君攸(後梁/人)
　施榮泰(玉臺作/施泰榮)
　高允生(樂府列/梁人中)
　王循
　房篆
　裴憲伯
　庾成師
　車􁠄
　姚翻
　阮研(一作/妍)
　吳孜
　鄧鏗
　釋寶誌(不知何許人有人於宋太始中見之齊宋之/交稍顯靈迹被髪徒跣語黙不倫預言未兆)
　　(言多𤣥驗梁武帝尤深/敬事天監十三年卒)
　王金珠
　包明月
　王叔英妻劉氏(叔英瑯琊人妻劉氏繪之女孝綽之/妹孝綽三妹並有才學一適張􁦹一)
　　(適徐/悱)
　徐悱妻劉氏(孝綽之妹稱劉三娘姊妹二人並有才/學悱妻文尤清拔悱為晉安郡卒喪還)
　　(建鄴劉為祭/文辭甚悽愴)
　范靜妻沈氏(唐藝文志有范靜/妻沈滿願集三巻)
陳
　後主(諱叔寶字元秀宣帝子即位之後荒于酒色不/恤政事而盛修宫室刑罰酷濫隋文帝命將南)
　　(征兵敗入隋見宥給賜甚/厚仁壽四年終於洛陽)
　　(陳後主於清樂中造黄驪留及玉樹後庭花金釵/兩髩垂等曲與幸臣等製其歌詞綺艷相高極於)
　　(輕蕩男女唱和其音/甚哀  隋書樂志)
　隂鏗(字子堅武威人五嵗能誦詩賦日千言尤善五/言詩為當時所重仕梁為湘東王法曹行參軍)
　　(陳大嘉中為始興王軍録事參軍/累遷晉陵太守員外散騎常侍卒)
　徐陵(字孝穆東海郯人摛之子初為梁晉安王參軍/累遷至散騎常侍仕陳歴侍中安右將軍光禄)
　　(大夫太子少傅南徐州太中正建昌縣開/國侯氣局深逺清簡寡欲為一代文宗)
　　(徐陵長相思云長相思好春節夢裏恒啼悲不洩/帳中起牕前咽柳絮飛還聚遊絲㫁復結欲見洛)
　　(陽花如君隴頭雪蕭淳和之云長相思久離別新/燕參差條可結狐關逺雁書絶對雲恒憶陣看花)
　　(復愁雪猶有望歸心流黄未剪/截二辭可謂勍敵  升菴集)
　沈炯(字初明吳興武康人約之後有雋才仕梁為吳/令侯景之亂景將宋子仙據吳興逼令掌書記)
　　(及景東奔炯妻子皆為景害元帝立封原鄉侯領/尚書左丞魏剋荆州被虜授儀同以母在東求歸)
　　(陳武帝以為御史中丞/文帝立加明威將軍)
　周𢎞讓(𢎞正之弟隠居茅山晩仕侯景為中書侍郎/承聖初為國子祭酒陳天嘉中領太常卿)
　陸瓊(字伯玉吳郡人幼聰慧有思理仕陳累官吏部/尚書性謙儉不自封殖以母憂去職哀慕過毁)
　　(卒/)
　陸瑜(字幹玉吳郡人瓊之從父弟也仕陳累官太子/洗馬中舍人與兄琰並以才學侍東宫時人比)
　　(之二/應)
　張正見(字見賾清河東武城人幼好學有清才梁太/清初射策高第除邵陵王國常侍梁元帝立)
　　(拜通直散騎侍郎遷彭澤令屬亂避地匡俗山陳/武受禪除鄱陽王參軍衡陽王長史累遷散騎侍)
　　(郎太建/中卒)
　江總(字總持濟陽考城人初仕梁累官至尚書僕射/陳天嘉中轉太子詹事後主嗣位歴任尚書令)
　　(不持政務但日與後主隨宴後庭多為艷詩國政/日頽君臣昬亂陳亡入隋拜上開府開皇中卒)
　　(江總折楊柳云塞北寒膠折江南楊柳結不悟倡/園花遥同蔥嶺雪春心既駘蕩春樹聊攀折共此)
　　(依依情無奈年年別唐張説詩亦云塞上綿應折/江南草可結欲持梅嶺花逺競榆關雪微變數字)
　　(不妨雙美沈滿願詩征人久離別故國音塵絶夢/裏洛陽花覺來葱嶺雪劉方平梅詩嵗晩芳梅樹)
　　(繁苞四面同春風吹漸落一夜幾枝空小婦今如/此長城恨不同莫將遼海雪來此後庭中  升菴)
　　(集/)
　　(何彼穠矣之詩美王姬而作也周姬姓故皇女皆/稱姬如陳媯楚芊齊姜之類是也後世凡婦人皆)
　　(稱姬誤矣南朝人士皆謂姬人如蕭綸見姬人詩/所謂狂夫不妬妾隨意晚還家劉孝綽詠姬人未)
　　(出詩所謂帷開見釵影簾動聞釧聲王僧孺為姬/人怨詩所謂還君與妾扇歸妾與君裘江總為姬)
　　(人怨服藥詩所謂妾家邯鄲好輕薄特忿仙童一/丸藥是也  韻語陽秋按稱姬不始於南朝如蔡)
　　(文姬/之類)
　顧野王(字希馮吳郡吳人也少以篤學至性知名梁/大通初除太學博士歴臨賀宣城瑯琊三王)
　　(官入陳歴撰史學士後/主東宫管記光禄卿)
　　(宗懍春望詩曰日暮春臺望徙倚愛餘光都尉新/移棗司空始種楊一枝猶桂馥十步有蘭香望望)
　　(無萱草沈憂竟不忘顧野王芳樹詩曰上林通建/章雜樹偏林芳日影桃蹊色風吹梅徑香幽山桂)
　　(葉落馳道柳條長折榮疑路逺用表莫相忘二詩/前首五用草木名後首四用草木名在後人則不)
　　(勝其贅矣而清麗脱灑如此宗詩前聯都尉移棗/葢用漢藝文志有尹都尉移植棗杏梅李法司空)
　　(種楊則用淮南子時則訓三月其官司空其樹/楊也用字頗僻故須詮詁始見其妙  升菴集)
　傅縡(字宜事北地靈州人梁太清末攜母南奔避亂/王琳引為記室琳亡陳文帝召為撰史學士後)
　　(主立累遷祕書監右衞將軍兼中書通事舍人性/木强負才使氣施文慶等譖之後主收下獄縡憤)
　　(恚於獄中上書極/諫後主怒賜死)
　褚玠(字温理河南陽翟人起家王府法曹為山隂令/去官之日貧不堪自致皇太子賜粟米二百斛)
　　(得還都令入直殿/省累遷御史中丞)
　岑之敬(字思禮南陽人年十六對策擢高第累遷晉/安王中記室陳太建初授東宫學士轉南臺)
　　(侍御史征南府諮議參軍性/謙謹士君子以篤行稱之)
　　(古有三句之詩意足詞膽盤屈於二十一字之中/最為難工徧檢前賢詩不過四五首而巳岑之敬)
　　(當壚曲云明月二八照花新當壚十五晩留/賓回眸百萬横自陳最為絶倡  詩話補遺)
　徐伯陽(字隠忍東海人大同中為侯官令甚得人和/陳天嘉中為侯安都記室參軍累遷鎮安新)
　　(安王府諮/議參軍)
　蔡君知(凝之子/頗知名)
　阮卓(陳留尉氏人幼聰敏篤志經籍尤工五言性至/孝有廉節仕陳為新安王府記室累遷徳教殿)
　　(學士聘隋還除南海王/府諮議參軍陳亡入隋)
　陳昭(義興國山人慶之之子慶之在/梁以軍功封永興侯卒昭嗣位)
　陳暄(眧之弟學不師受而文才俊逸後主在東宫引/為學士及即位遷通直散騎常侍與王叔達孔)
　　(範等入禁中陪宴號為狎客暄通/脱以俳優自居為後主侮虐悸死)
　祖孫登(仕為陳記室侯/安都引以為客)
　謝燮(陳書大建十二年吏部侍郎缺所司屢/舉謝燮等宣帝不用乃中召用蕭引)
　蕭詮(南史蕭詮仕/陳為黄門郎)
　賀徹(仕陳為/左戸郎)
　李爽(仕陳為/中記室)
　蕭賁(字文奐齊竟陵王子良之孫神識耿介幼/好學有文才起家梁湘東王法曹參軍)
　王瑳(與江總孔範等並為狎客刻薄貪/鄙忌害才能陳亡入隋被流逺裔)
　蘇子卿
　陽縉
　賀力牧
　伏知道
　　(陳伏知道從軍五更轉隋煬帝/效之作龍舟五更轉  升菴集)
　毛處約
　陸系
　獨孤嗣宗
　江暉
　李燮
　何楫
　蕭淳
　孔仲智
　徐堪(一作/徐湛)
　吳思𤣥
　殷謀
　賈馮吉
北魏
　胡武靈后(安定臨涇人司徒國珍女宣武召入為承/華世婦生明帝尊為皇太后後爾朱榮沈)
　　(于河楊華既奔梁元魏胡武靈后作楊白花歌令/宫人連臂踏之聲甚悽㫁柳子厚樂府云楊白華)
　　(風吹渡江水坐令宫樹無顔色摇蕩春心幾千里/回看落日下長楸哀歌未㫁城烏起言婉而情深)
　　(古今絶唱也魏舊歌云陽春二三月楊柳齊作花/春風一夜入閨闥楊花飄落入南家含情出戸脚)
　　(無力拾得楊花淚霑臆秋去春來雙燕子願銜楊/花入窠裏此辭亦自奇麗録之以存古出樂府廣)
　　(題云詩許/彦周  話)
　蕭綜(字世謙梁武帝第二子封豫章王普同初為都/督南兖州刺史鎮彭城奔魏歴司徒太尉尚壽)
　　(陽公主在魏不得志嘗作/聽鐘鳴悲落葉以申其志)
　高允(字伯恭渤海蓚人少好學博通經史神䴥初參/樂平王軍事獻文末授懐州刺史太和二年拜)
　　(鎮軍大將軍領中祕書事加光禄大夫歴/事五帝出入三省五十餘年初無譴咎)
　王肅(字恭懿瑯琊臨沂人仕齊為祕書丞父奐及兄/弟並為南齊武帝所殺太和中奔魏孝文虚衿)
　　(待之累遷尚書令宣武時尚陳留公主後以破/齊進位開府儀同三司封昌國縣侯揚州刺史)
　祖瑩(字元珍范陽遒人孝文時拜太學博士累遷國/子祭酒領給事黄門侍郎孝武登阼封文安縣)
　　(子天平初/進爵為伯)
　温子昇(字鵬舉其先太原人祖避難家於濟隂博覽/百家文章清婉熙平初舉高第擢御史孝莊)
　　(即位補南主客郎中遷散騎常侍侍中大將軍領/本州大中正齊文襄引為諮議後以事下晉陽獄)
　　(死/)
　高孝緯
　王容
　祖叔辨
北齊
　邢邵(字子才河間鄭人十嵗能屬文日誦萬餘言文/章典麗既贍且速釋巾為魏武挽郎累除國子)
　　(祭酒齊宣武輔政徵為賓客除黄門侍郎遷太常/卿授特進邵率情簡素博覽墳籍公私諮稟為世)
　　(指南/焉)
　魏收(字伯起鉅鹿下曲陽人仕魏典起居注兼中書/舍人與温子昇邢子才齊名世號三才天保初)
　　(除中書令兼著作郎後除光禄大夫尚書右僕射/特進諡文貞收有才無行在京洛輕薄尤甚人號)
　　(為驚/蛺蝶)
　祖珽(字孝徵瑩之子神清機警詞藻遒逸少馳令譽/為當世所推起家祕書郎後主時佞于陸媪拜)
　　(尚書左僕射封燕國公專主機/衡後以罪出為北徐州刺史)
　裴讓之(字士禮河東聞喜人少好學有文情魏天平/中舉秀才遷主客郎歴中書舍人散騎常侍)
　　(及齊受禪封宜都縣男尋/除清和太守後被罪賜死)
　劉逖(字子長彭城人齊文襄以為永安公參軍至/武成時遷散騎常侍未幾與崔季舒等同戮)
　盧詢(名見顔氏家訓云范陽盧詢/即疑盧詢祖也樂府作陳人)
　高昂(字敖曹北海蓨人齊神武起因成霸業除侍中/司徒兼西南道都督酷好為詩雅有情致時人)
　　(稱/焉)
　荀仲舉(字士高潁川人世江南仕梁為南沙令後至/北齊入文林館以年老家貧出為義寧太守)
　　(樂府玉臺/俱作陳人)
　蕭慤(字仁祖蘭陵人梁宗室上黄侯曄之子太保中/入齊武定中為太子洗馬後主時為齊州録事)
　　(參軍待詔文/林館後入隋)
　蕭轂(樂府英華並作蕭轂/苑詩類選作蕭慤)
　陸卬(字雲駒齊之郊廟/諸歌多卬所制)
　顔之推(字介卿瑯琊臨沂人初為梁湘東王常侍元/帝即位以為散騎侍郎後為周軍所破奔齊)
　　(累官黄門侍郎平原太守齊人入周為御/史上士隋開皇中太子召為文學以疾終)
　陸法和(不知何許人隠於江陵百里洲妙解神術預/見萌兆再為元帝破賊帝以法和為都督郢)
　　(州刺史封江乘縣公元帝敗入齊文宣以/為大都督荆州刺史湘郡公無病而終)
　盧士深妻崔氏
北周
　趙王招(字豆盧突文帝第七子幼聰穎博涉羣書好/屬文學庾信體武成初封趙國公歴大司馬)
　　(進爵為王隋文將遷周鼎招欲圖之/㑹謀泄隋文陷以謀反見害國除)
　蕭撝(字智遐梁安成王秀之子封永豐侯歴黄門侍/郎及侯景作亂從武陵王紀為征西大將軍守)
　　(成都以周文帝見討遂歸西魏授侍中武/帝時為文學博士歴少傅改封蔡陽郡公)
　徐謙
　王襃(字子深瑯琊臨沂人儉之曽孫規之子也仕梁/歴吏部尚書右僕射荆州破入長安為車騎大)
　　(將軍明帝即位特加親待尋加開府儀同三司/武帝時為太子少保遷少司空出為宜州刺史)
　庾信(字子山新野人幼而俊邁博覽羣書父肩吾為/梁太子中庶子東海徐摛為左衞率摛子陵及)
　　(信並為抄撰學士父子東宫出入禁闥既文並綺/豔故世號為徐庾體焉累遷通直散騎常侍聘于)
　　(東魏文章辭令甚為鄴下所稱梁元帝稱制除御/史中丞及即位轉右衞將軍江陵平累遷開府儀)
　　(同三/司)
　　(庾信之作如玉臺九成瓊樓數仭規模崇麗氣/象清新步虚諸什並懸絶塵境  竹林詩評)
　尚法師
隋
　煬帝(諱廣隋文皇第二子立為晉王後隂謀得為太/子弑父自立在位十二年荒淫暴虐為宇文化)
　　(及所弑隋書文苑傳叙曰煬帝初習藝文有非輕/側之論暨乎即位一變其體與越公書建東都詔)
　　(冬至受朝詩及擬飲馬長城窟並存雅體歸於典/制雖意在驕淫而詞無浮蕩故當時綴文之士遂)
　　(得依而/取正焉)
　蕭岑(字智逺梁宣帝第八子封河間王改吳郡王位/至太尉及琮嗣位自以望重屬尊頗有不法隋)
　　(文帝徵入朝拜大將軍/封懐義郡公遂留不遣)
　王通(字仲淹河汾人既冠西見隋文帝獻太平十二/策不用東歸其後累徵不起講道河汾之上卒)
　　(諡曰文/中子)
　牛𢎞(字里仁安定鶉觚人仕周歴内史下大夫入隋/進封奇章郡公大業初歴右光禄大夫從幸江)
　　(東/卒)
　李徳林(字公輔博陵安平人初仕齊儀同三司及周/武帝克齊授内史上士宣帝大漸屬隋高祖)
　　(受顧命徳林叶贊謀猷禪代之文皆徳林辭/也初受内史令安平縣公出為湖州刺史)
　楊素(字處道𢎞農華隂人仕周以平齊加上開府封/成安縣公隋高祖受禪加上柱國進封越國公)
　　(累官右僕射晉王廣弑立素之謀也大/業初遷尚書令拜太師改封楚公卒)
　何妥(字棲鳯西城人少機敏以技巧事梁湘東王江/陵陷周武帝尤重之隋高祖受禪奉詔考正鍾)
　　(律累遷國/子祭酒)
　盧思道(字子行范陽人才學兼著齊天保中直中書/省待詔文林館周武帝平齊授儀同三司隋)
　　(開皇間為/散騎侍郎)
　薛道衡(字𤣥卿河東汾隂人專精好學甚著才名為/齊尚書左外兵郎齊亡周武引用為御史二)
　　(命士隋受禪除内史累遷上儀同三司出檢校襄/州煬帝嗣位道衡上文皇帝頌帝覽之不悦尋以)
　　(論時政/見害)
　李孝貞(字元操以字行趙郡人齊黄門侍郎周平齊/轉下大夫隋開皇初參典文翰歴金州刺史)
　辛徳源(字孝基隴西狄道人仕北齊歴遷郎中齊滅/仕周隋受禪隠林慮山中著幽居賦刺史崔)
　　(武奏之謫從軍討南寧還牛/𢎞薦修國史轉諮議參軍卒)
　柳𧦬(字顧言襄陽人初仕梁梁亡入隋為東宫學士/俊辨嗜酒言雜俳諧為太子所親狎煬帝即位)
　　(拜祕書監從/幸江都卒)
　虞世基(字茂世㑹稽餘姚人博學有高才仕陳歴尚/書左丞入隋為通直郎直内史省煬帝顧遇)
　　(彌隆幸江都時天下大亂世基唯諾取容郡/縣兵敗不敢以聞及宇文化及弑逆亦遇害)
　虞茂(隋史無虞茂虞世基字茂/世諸集多以二名互載)
　虞世南(字伯施世基弟文章婉縟陳至徳初除西陽/王友陳滅與兄世基同入隋時人以方二陸)
　　(累至秘書郎煬帝雅愛其才然疾峭/正十年不徙後入唐累官祕書監)
　諸葛穎(字漢丹陽建康人起家梁邵陵王參軍侯景/之亂奔齊遷太子舍人入隋晉王廣引為參)
　　(軍及即帝位遷著/作郎從駕北巡卒)
　王胄(字承基少有逸才仕陳鄱陽王法曹參軍太子/舍人東陽王文學陳滅晉王引為學士大業初)
　　(為著作佐郎楊𤣥感敗胄坐/交游徙邊亡匿江左捕誅)
　孔紹安(大業末為監察御史入/唐拜内史舍人祕書監)
　岑徳潤(南陽人之敬子有父風/位中軍吳興王記室)
　陳子良(吳人在隋未有考入唐/為太子學士貞觀中卒)
　陳良
　庾抱(仕隋為元徳太子學士/入唐貞觀初徙趙王友)
　袁朗(雍州長安人在陳為祕書郎累遷太子洗馬徳/教殿學士入隋歴尚書儀曹郎後入唐轉給事)
　　(中/)
　明餘慶(平原鬲人官至司門郎越/王侗稱制為國子祭酒)
　柳莊(字思敬河東解人事梁主累遷太府卿梁廢入/隋授開府儀同除給事黄門侍郎樂府作陳人)
　李巨仁
　𢎞執恭
　王由禮(徐伯陽傳伯陽大建初與中記室李爽記室/張正見左戸郎賀徹學士阮卓黄門郎蕭銓)
　　(三公郎王由禮處士馬樞記室祖孫登/比部郎賀循長史劉刪等為文㑹友)
　魯范
　殷英童
　僧法宣(續高僧傳云常州𢎞業寺/沙門法宣隋人後入唐)
　釋慧淨
　沸大(見禪/藻集)
　杭靜(江都/宫人)
　丁六娘
　羅愛愛
僊
　西王母(法嬰三上元夫人雙田四/妃    元夫人馮  禮)
　雲林右英夫人媚蘭
　　(紫微夫人青娥南英王夫人人中候夫人妃/昭靈李夫人    極紫元夫    九華安)
　東華上房靈妃
　太微𤣥清左夫人
　張麗英
　衞羅女配瑛
　東王公玉童
　太極真人
　方諸青童
　扶桑神王
　清虚真人
　周採薪人
　赤松子
　王子喬
　蘇躭
　丁令威
　車子侯
　裴𤣥成
　杜廣平
　敬𤣥子
　郭四朝
　李桓
　桓凱
　武夷君
鬼
　郭長生
　劉惠明女
　青溪小姑蔣氏
　廬山夫人女婉
　陳阿登
　陵欣
　聶包
　
　
　
　
　
　
　
　
　
　
　
　
　古樂苑衍録巻三
欽定四庫全書
　古樂苑衍録巻四
　　　　　　　　　　　　明　梅鼎祚　編
　雜紀(評解/駁異)
　　古歌
　(説苑載孔子曰違山十里蟪蛄之聲猶尚在耳言政/事之惡譁而喜肅也夫蟪蛄之聲必在山林之地違)
　(山十里則朝市矣市有蟪蛄之聲則朝有蜩螗之沸/政之譁也甚矣史記云魯之衰也洙泗之間葢齗齗)
　(如也齗齗交爭之意即孔子/之所謂譁也  丹鉛續録)
　　郊祀歌
　(天馬徠歴無草草即皁字从艸从早艸字可染皁也/後借為皂隸之皂歴解為槽櫪之歴言其性安馴不)
　(煩控制也師古解為水草之草失之循丹鉛餘録曰/正揚云漢志天馬來歴無草徑千里  東道張晏)
　(馬從西而來東也師古曰言馬從西來經行磧鹵之/地無草者凡千里而至東道據歌中上下文意馬尚)
　(未至安得即説槽櫪且染皂何施又云/皂隸之皂將用以控此馬乎殊不可曉)
　(象載瑜白集西顔師古曰象載瑜言山出象輿瑞應/車也赤蛟章云象輿轙即此也而景星章云象載昭)
　(庭師古曰象謂縣象也縣象祕事昭顯於庭也二字/同出一處而自為兩説按樂章詞意正指瑞應車言)
　(昭列於庭下耳三劉漢釋之説亦得之而謂白集西/為西雍之麟此則不然葢歌詩凡十九章皆書其名)
　(於後象載瑜前一行云行幸雍獲白麟作自為前篇/朝隴首覽西垠之章不應又於下篇贅出之也  容)
　(齋三/筆)
　　漢鼓吹鐃歌
　(十九章煅意刻酷煉字神奇戎詩譜非藝苑巵言云/信哉然失之太峻有秦風小  之遺  頌詩比也)
　(温裕純雅古詩得之遒深勁絶/不若漢鐃歌樂府詞  談藝録)
　(古詩句格自質然太入工唐風山有樞云何不日鼓/瑟鐃歌辭曰臨高臺以軒可以當之又江有香草目)
　(以蘭黄鵠高飛離哉翻絶工/美可為七言宗也  談藝録)
　　晉凱歌
　(張華勞還師歌曰昔往冒隆暑今來白雪霏劉禹錫/曰昔看黄菊與君別今見𤣥蟬我去回權徳輿曰去)
　(時樓上清明夜月照樓前撩亂花今日成隂復成子/可憐春盡未歸家皆紀時也此祖詩昔我往矣楊柳)
　(依依今我來思雨雪霏霏之意方干詩曰去時/初種庭前樹樹巳勝巢人未歸  野客叢書)
　　漢横吹曲
　(江總折楊柳云塞北寒膠折江南楊柳結不悟倡園/花遥同蔥嶺雪春心既駘蕩春樹聊攀折共此依依)
　(情無奈年年別唐張説詩亦云塞上綿應折江南草/可結欲持梅嶺花逺競榆關雪微變數字不妨雙美)
　(沈滿願詩征人久離別故國音塵絶夢裏洛陽花覺/來蔥嶺雪劉方平梅詩嵗晩芳梅樹繁苞四面回春)
　(風吹漸落一夜幾枝空小婦今如此長城恨/不同莫將遼海雪來此後庭中  升菴集)
　　梁横吹曲
　(岑參凱歌鳴笳攂鼓擁回軍今本攂作疊非近制啓/明定昬鼓三通曰發攂當用此字俗作擂非攂亦俗)
　(字然差善於擂古樂府官家出遊/雷大鼓雷轉作去聲用  升菴集)
　　木蘭詩
　(木蘭歌最古然朔氣傳金柝寒光照鐵衣之類巳似/太白必非漢魏人詩也  滄浪詩評  詩家直説云)
　(嚴滄浪曰木蘭歌朔氣傳金柝寒光照鐵衣酷似太/白非漢魏人語左舜齊曰況有可汗大㸃兵之句乃)
　(唐人無疑魏太武時柔然巳號可汗非/始於唐也通篇較之太白殊不相類)
　(木蘭詩唐人所作也樂府中惟此詩與焦仲卿詩作/叙事體有始有卒雖辭多質俚然有古意  劉後村)
　(杜子美祖木蘭詩/  唐子西文録)
　(木蘭辭願借明駝千里足送兒還故鄉今本或改明/作鳴非也駝臥腹不帖地屈足漏明則走千里故曰)
　(明駝唐制驛置有明駝使非邊塞軍機不得擅發楊/妃私發明駝使賜安禄山茘枝見小説  升菴集正)
　(揚云後魏書曰高祖不飲洛水常以千/里足明駝更互回恒州取水以供贍焉)
　(木蘭朱氏女子代父從征今黄州黄陂縣北七十/里有木蘭縣木蘭山將軍冡忠烈廟  焦氏筆乗)
　　相和曲
　(樂府烏生八九子東門行等篇如淮南小山之賦氣/韻絶峻下可與孟徳道之王劉文學曹當内手爾)
　(談藝/録)
　(日出東南隅行古辭曰日出東南隅照我秦氏樓舊/説邯鄲女子姓秦名羅敷為邑人千乗王仁妻仁為)
　(趙王家令羅敷出採桑陌上趙王登樓見而悦之置/酒欲奪焉羅敷彈箏作陌上桑以自明不從今其辭)
　(乃羅敷採桑陌上為使君所邀羅敷底誇其夫為侍/郎以拒之論者病其不同大抵詩人感詠隨所命意)
　(不必盡當其事所謂不以辭害意也且發乎情止乎/禮義古詩之風也今次是詩益將體原其迹而以辨)
　(麗是逞約之以義殆有所未合而盧思道傅縡張正/見復不究明更為祖述使若其夫不有東方騎不為)
　(侍中郎不作專城居乃得從使君之載歟如劉邈王/筠之作蠶不飢日未暮亦安得徬徨為使君留哉蕭)
　(撝殷謀曽不足道而沈君攸所謂看金怯舉意求心/自可知也庶幾焉故秋胡婦曰婦人當採桑力作以)
　(養舅姑亦不願人之金此/真烈婦之辭耳  樂府集)
　　吟歎曲
　(史記封禪書注引裴秀冀州記云緱氏仙人廟者昔/有王僑犍為武陽人為栢人令於此登仙非王子喬)
　(也唐詩王子求仙月滿臺又云可憐緱/嶺登仙子猶自吹笙醉碧桃誤也久矣)
　　平調曲
　(梁戴暠從軍行云長安夜刺閨胡騎犯銅鞮刺閨夜/有急報投刺於宫門也南史陳文帝毎夜刺閨取外)
　(事分判者前後相續勅雞人司漏傳籖於殿中令投/籖於階石上蹌然有聲隋煬帝詩投籖初報曉隋時)
　(此制猶存也門升菴集焦氏筆乗云非也刺即鑚刺/之刺如云穴  以入耳南史陳文帝一夜内刺閨取)
　(外事分判者前後相續/豈亦可以投刺為解耶)
　(明皇自蜀回登勤政樓歌曰庭前琪樹巳堪攀塞/北征人竟未還此盧思道歌詞也  歴代吟譜)
　　清調曲
　(豫章行豫章邑名漢南昌縣隋為豫章有豫章江江/連九江有釣磯陶侃少時嘗宿此夜聞人唱聲如量)
　(米者訪之吳時有度支於此亡今考傅𤣥陸士衡輩/所作多叙別離怨恨思即知豫章昔為華艷盛麗之)
　(區耳至唐杜牧詩/尚過稱其侈靡焉)
　(董桃行言神仙事傅休奕九秋篇十二章乃叙夫婦/別離之思梁簡文賦行幸甘泉宫歌復云董桃律金)
　(紫賢妻侍禁中疑若引董賢及子瑕殘桃事終云不/羨神仙侣排煙逐駕鴻皆所未詳按漢武内傳王母)
　(觴帝命侍女索桃剰桃七枚大如鴨子形色正青以/四枚啗帝因自食其三帝收餘核王母問何為帝曰)
　(欲種之王母曰此桃三千嵗一生實奈何帝乃止於/是數過命侍女董雙成吹雲和笙觴作者取諸此耶)
　(府並樂/  集)
　(古樂府歌辭先述三子次及三婦三婦是對舅姑之/稱其末章云丈人且安坐調弦未遽央古者子婦供)
　(事舅姑旦夕在側與兒女無異故有此言丈人亦長/老之目今世俗猶呼其祖考為先亡丈人又疑丈當)
　(為大北間風俗婦呼舅為大人公丈之與大易為誤/耳近代文士頗作三婦詩乃為匹嫡並耦巳之羣妻)
　(之意又加鄭衞之辭大雅君/子何其謬乎  顔氏家訓)
　(康翊仁鮫人潛織詩三日丈人嫌樂府焦仲卿妻三/日㫁五匹大人故嫌遲後漢范滂謂母為大人而史)
　(記索隠注韋昭云古者名男子為丈人尊父嫗為丈/人故漢書宣元六王傳所云丈人謂淮陽憲王外王)
　(母即張博母也故古詩云三日㫁/五匹丈人故嫌遲也  吟牕雜録)
　(蔡寛夫詩話曰詩人用事有乗語意到輒從其方言/為之者亦自一體但不可為常耳吳人以作為佐音)
　(退之詩非閣復非船可居兼可過君欲問方橋方橋/如此作乃用佐音不知當時所呼通爾或是戲語也)
　(僕按廣韻作字有三音一則洛切二臧路切三則邏/切退之詩韻正叶則邏切音佐耳又後漢廉范傳云)
　(廉叔度來何暮不禁火民安作昔無襦今五袴此作/字臧路切音措耳又苕溪漁隠引老杜主人送客何)
　(所作以謂此語巳先於退之用矣僕謂何止老杜與/杜同時如岑參詩歸夢秋能作鄉書醉懶題在杜之)
　(先如安東平古調微物雖輕拙手所作餘有三丈為/郎別厝此類甚多在退之之前不但杜用此語也古)
　(詞所叶正與廉歌一同明道雜志引皮日休詩共君/作箇生涯之語謂作讀為佐不止退之一詩僕謂張)
　(右史亦失記杜岑之作爾權徳輿詩小婦無所作自/注音佐僕考小婦無所作乃古樂府中語以作為佐)
　(知自古巳然矣毛詩侯祝侯/作字作詛字讀  野客叢書)
　(今人詩句多用未渠央事往往不究來處渠字作平/聲用按庭燎詩夜未央注云夜未渠央渠其據切當)
　(呼遽只此一音謂夜未遽盡也古樂府王融三婦豔/詩曰丈人且安坐調絃未遽央又長安狹斜行曰丈)
　(夫且徐徐調絃詎未央淵明詩曰壽考豈渠央魯直/詩曰木穿石磐未渠透並合呼遽史記尉佗曰使我)
　(居中國何渠不若漢班史作何遽/不若漢葢可驗也  野客叢書)
　(今文語辭朅來聿來不知所始按楚辭車既駕兮朅/而歸不得見兮心傷悲舊注朅去也又按吕氏春秋)
　(膠鬲見武王於鮪水曰西伯朅來無欺我也武王曰/不子欺將伐殷也膠鬲曰朅至武王曰將以甲子日)
　(至注朅何也若然則朅之為言盍也若以解楚辭則/謂車既駕矣盍而歸乎以不得見而心傷悲也意尤)
　(婉至則今文所襲用朅來者亦謂盍來也非是發語/之辭矣文選注劉向七言曰朅來歸耕永自疎顔延)
　(年秋胡妻詩曰朅來空復辭/皆謂盍字始通  升菴集)
　　瑟調曲
　(杜詩大家東征逐子回劉須溪云逐字不佳予思之/杜詩無一字無來處所以佳此逐字無來處所以不)
　(佳也今稱人之母隨子就養曰逐子可乎然亦未有/他好字易之近有語予以將字易之詩云不遑將母)
　(葢反言見義若春秋杞伯姬以其子來朝而書杞伯/姬來朝其子之例也為文富於萬篇貧於一字其難)
　(如此古樂府有一母將九雛之句則將/字甚愜當試與知音訂之  升菴集)
　(生年不滿百四語西門行亦掇之古人不諱重襲若/相援爾覽西門終篇固咸自鑠古詩然首尾語精美)
　(可二也/談藝録)
　(晏元獻守汝隂梅聖俞往見之置酒潁川上晏言古/人章句中全用平聲製字穩帖如枯桑知天風是也)
　(詩西清/  話)
　(古詩有客從逺方來遺我雙鯉魚呼重烹鯉魚中有/尺素書魚腹中安得有書古人以喻隠密也魚沈潛)
　(之物故云話/夷白齋詩)
　(古樂府詩尺素如殘雪結成雙鯉魚要知心裏事看/取腹中書據此詩古人尺素結為鯉魚形即緘也非)
　(如今人用蠟文選客從逺方來遺我雙鯉魚即此事/也下云烹魚得書亦譬況之言耳五臣及劉履謂古)
　(人多於魚腹寄書引陳涉罩魚倡禍事/證之何異痴人説夢邪  丹鉛餘録)
　　大曲
　(任昉云六言詩始於谷永慎按文選注引董仲舒琴/歌二句亦六言不始於谷永明矣樂府滿歌行尾一)
　(解命如鑿石見火居世竟能/幾時亦六言也  升菴集)
　　清商曲(吳聲歌曲/西曲歌)
　(古辭曰黄蘖向春生苦心隨日長又曰霧露隠芙蓉/見蓮不分明又曰石闕生口中銜碑不得語又曰菖)
　(蒲花可憐聞名不相識又曰桑蠶不作繭晝夜長懸/絲又曰理絲入殘機何悟不成匹又曰桐樹不結花)
　(何由得梧子又曰殺荷不㫁藕蓮心巳復生此皆吳/格指物借意樂府解題以此為風人詩取陳詩以觀)
　(民風示不/顯言之意)
　(古樂府云金銅作蓮花蓮子何其貴攡門不安鎖無/復相關意石濶生口中含悲不得語石濶古漢時碑)
　(名故云話夷/自齋詩)
　(尤延之詩話云㑹真記隔牆花影動疑是玉人來本/于李益開門風動竹疑是故人來然古樂府風吹牕)
　(簾動疑是所歡來其詞乃齊梁/人語又在益先矣  升菴集)
　(鳯將雛曲吳競樂府題要云漢世樂曲名也而郭茂/倩樂府詩集中無此詞獨通典載應璩百一詩為作)
　(陌上桑反言鳳將雛張正見置酒高樓上云琴挑鳳/將雛當是用相如鼓琴挑云鳳兮歸故鄉遨遊四海)
　(求其凰之義則此曲其來久矣按晉書樂志吳聲十/曲一曰子夜二曰上柱三曰鳯將雛此三曲自漢至)
　(梁有歌今不傳矣/  葛常之詩話)
　(晉沈玩前溪歌二首前溪滄浪映通波澄緑清聲弦/傳不絶寄汝千載名永使天地并黄葛結䝉蘢生在)
　(洛溪邊花落隨水去何當順流還還亦不復鮮五言/五句之詩古今惟此此外梁宫人包明月亦作前溪)
　(歌當曙與未曙百鳥啼前牕獨眠抱被嘆憶我懐中/儂單情何時雙牕粗叢切雙疎工切用韻甚古  焦)
　(氏筆/乗)
　(宋高祖每欲除異己必令壯士丁旿拉殺旿即樂府/所謂丁都䕶者也時人為之語曰莫跋扈付丁旿蕭)
　(齊主道成亦然其所任者桓康也時人亦語曰莫輈/張付桓康二事既同而字亦對又皆協韻甚奇晉史)
　(載謝安石語亦有韻曰天子有道守在四/鄰明公何須屋後著人正可破此二主)
　(古樂府青溪小姑曲云開門白水側近橋梁小姑所/居獨處無郎唐李義山詩神女生涯元是夢小姑居)
　(處本無郎小姑蔣子文第三妹也楊炯少姨廟碑云/虞帝二妃湘水之波瀾未歇蔣侯三妹青溪之軌迹)
　(可尋話升/菴詩)
　(録異傳云建安中劉照為河間太守婦亡埋棺於府/園中遭黄巾賊照委郡走後太守至夢見一婦人往)
　(就之後又遺一雙鎖太守不能名婦曰此葳蕤鎖也/以金鏤相屈伸在人實寶物吾方當去故以相別慎)
　(勿告人後二十日照遣兒迎喪守乃悟云云兒見鎖/悲痛不能自勝古樂府烏夜啼云歡下葳蕤籥交儂)
　(那得住/  正揚)
　(六朝樂府雙行纒其辭云新羅繡行纏足趺如春妍/他人不言好獨我知可憐唐杜牧詩云鈿尺裁量減)
　(四分碧琉璃滑褁春雲五陵年少欺他醉笑把花前/出畫裙段成式詩云醉袂幾侵魚子纈彯纓長戛鳳)
　(皇釵知君欲作閒情賦應願將身脱錦鞋花間集詞/云慢移弓底繡羅鞋則此飾不始於五代也明矣或)
　(謂起於妲己亦/非  升菴集)
　(古樂府暫出白門前楊柳可藏烏歡作沈水香儂作/博山鑪李白用其意衍為楊叛兒歌曰君歌楊叛兒)
　(妾勸新豐酒何許最關情烏啼白門柳烏啼隠楊花/君醉留妾家博山鑪中沈香火雙煙一氣凌紫霞古)
　(樂府朝見黄牛暮見黄牛三朝三暮黄牛如故李白/則云三朝見黄牛三暮行太遲三朝又三暮不覺髩)
　(成絲古樂府郎今欲渡畏風波李白則衍云郎今欲/渡緣何事如此風波不可行古樂府云春風復多情)
　(吹我羅裳開李反其意云春風復無情吹我夢魂散/古人謂李詩出自樂府古選信矣其楊叛兒一篇即)
　(暫出白門前之鄭箋也因其拈用而古樂府之意益/顯其妙益見如李光弼將子儀軍旗幟益精明又如)
　(神僧拈佛祖語信口無非妙道豈生/吞義山拆洗杜詩者比乎  升菴集)
　(晉武帝炎報帖末云故遣信還南史晨起出陌頭屬/與信㑹古者謂使者曰信真誥云公至山下又遣一)
　(信見告謝宣城傳云荆州信去倚待陶隠居帖云明/旦信還仍過取反虞永興帖云事以信人口具凡言)
　(信者皆謂使者也今之流俗遂以遣書饋物為信故/謂之書信王右軍十七帖有云往得其書信遂不取)
　(答謂昔嘗得其來書而信人竟不取回書耳而世俗/遂誤讀往得其書信為一句遂不取答為一句誤矣)
　(古樂府云有信數寄書無信心相憶莫作瓶墜井一/去無消息包佶詩云去札頻逢信迴帆早挂空二詩)
　(尤可/證)
　(後漢申屠剛傳遣信人馳至長安劉虞傳道路壅塞/信命竟不得通其曰信人可信任之人減去人字猶)
　(可通也晉人言尚簡約竟/以信為使者  並升菴集)
　　雜舞
　(鐸舞巾舞歌俳歌政如今之琴譜及樂聲車/公車之類絶無意義不足存也  藝苑巵言)
　(晉拂舞歌白鳩獨漉得孟徳父子遺韻白紵舞/歌巳開齊梁妙境有子桓燕歌之風  同上)
　(宋書樂志有白紵舞樂府解題譽白紵曰質如輕雲/色如銀製以為袍餘作巾袍以光軀巾拂塵王建云)
　(新縫白紵舞衣成來時邀得吳王迎元􁂴云西施自/舞王自管白紵翻翻鶴翎散則白紵舞衣也王建云)
　(新換霓裳月色裙豈霓裳羽/衣舞亦用白耶  韻語陽秋)
　　琴操
　(余讀琴操所稱記舜禹孔子詩咸淺易不足道拘幽/文王在繫也而曰殷道圂圂侵濁煩朱紫相合不別)
　(分迷亂聲色信讒言即無論其詞巳内文明外柔順/蒙難者固如是乎瞻天按圖殷將亡豈三分服事至)
　(徳人語望來羊固因眼如望羊傅也他如獻玉退怨/歌謂楚懐王子平王夫平王靈王弟也歴數百年而)
　(始至懐王至乃謂玉人為樂正子何其俚也窮劫由/言楚王乖劣任用無忌誅夷白氏三戰破郢王出奔)
　(用無忌者平王也奔者昭王也太子建巳死有子勝/後封白公非白氏也其辭曰留兵縱騎虜京闕時未)
　(有騎戰也河梁歌舉兵所伐攻秦王句踐時秦未稱/王也句踐又無攻秦夫偽為古而傳者未有不通於)
　(古者也不通古而傳是豈/偽者之罪哉  藝苑巵言)
　(詩有可解不可解不必解若水月鏡花勿泥其迹可/也越裳操止三句不言白雉而意自見所謂大樂必)
　(易是也及班固白雉詩加之/形容古體變矣  詩家直説)
　(走馬引樗里牧恭所作也為父報怨殺人亡匿山下/有天馬夜降圍其室而鳴覺聞其聲以為吏追乃奔)
　(去旦觀乃天馬迹因惕然大悟曰吾之所處將邑乎/遂荷杖去入沂澤中援琴而鼓之為天馬聲曰走馬)
　(引而張敞為京兆尹無威儀時罷朝㑹過走馬章臺/街風俗曰殺君馬者路傍兒也言長吏馬肥觀者快)
　(之乗者喜其言驅馳不知至於死故張率作/此引曰歛轡且歸去吾畏路傍兒  樂府集)
　　雜曲歌辭
　(古樂府悲歌可以當泣逺望可以當歸二語妙絶老/杜玉珮仍當歌當字出此然不甚合作可與知者道)
　(也用脩引孟徳對酒當歌云子美一闡明之不然讀/者以為該當之當矣大瞶瞶可笑孟徳正謂遇酒即)
　(當歌也下云人生幾何可見矣若以對酒當歌作去/聲有何趣味  藝苑巵言焦氏筆乗云元美此言誤)
　(㑹用修之意矣用修正讀當為平聲如當時之當言/人生對酒與當歌之時無幾耳何嘗作去聲如當泣)
　(當歸之當哉子美詩當亦作/平聲若如元美讀不成詩矣)
　(作詩繁簡各有其宜譬諸衆星麗天孤雲捧日無不/可觀若孔雀東南飛南山有鳥是也孔雀東南飛質)
　(而不俚亂而能整叙事如畫叙情若訴長篇之聖也/人不易曉至以木蘭並稱木蘭不必用可汗為疑朔)
　(氣寒光致貶要其本色自是梁陳及唐人手段胡笳/十八拍輭語似出閨襜而中雜唐調非文姬筆也與)
　(木蘭頗類/藝苑巵言)
　(古樂府井公能六博玉女善投壺葢因井星形如博/局而附㑹之亦詩人北斗挹酒漿之意也曹子建詩)
　(仙人攬六著對博泰山隅齊陸瑜詩九仙㑹歡賞六/博具娛神戲谷聞餘地銘山憶舊秦周王子深詩誰)
　(能攬六著還須訪井公庾子山詩藏書凡幾代看博/已千年陳張正見詩已見玉女笑投壺復覩仙童欣)
　(六博善升菴集按井公能六著/玉女  投壺陳謝燮方諸曲同)
　(古詩云博山爐中百和香鬱金蘇合及都梁又云氍/毹五木香迷迭及都梁按廣誌都梁香出交廣形如)
　(藿香迷迭出西域魏文帝有迷迭賦信乎不行一萬/里不讀萬巻書不可看老杜詩也  王直方詩話)
　(迷迭賦當時如曹植王粲應瑒陳琳之徒皆有作不/但魏文帝一人而巳故梁元帝志蕭琛曰迷迭成章)
　(江總表曰迷迭之文/云云  野客叢書)
　(古辭云藳砧今何在山上復有山何當大刀頭破鏡/飛上天藳砧砆也謂夫也山上有山出也大刀頭刀)
　(上鐶也破鏡言半月當還也此詩格非當時有釋之/者後人豈能曉哉古辭又云圍棊燒敗襖著子故依)
　(然陸龜䝉皮日休固嘗擬之陸云旦日思雙履明時/願早諧皮云莫言春繭薄猶有萬重思是皆以下句)
　(釋上句與藳砧異矣樂府解顆以此格為風人詩取/陳詩以觀民風示不顯言之意至東坡無題詩云蓮)
　(子擘開須見薏秋枰著盡更無棊破衫却有重縫處/一飯何曽忘却匙是文與釋並見於一句中與風人)
　(詩又小異矣/葛常之詩話)
　(古樂府山上復有山何當大刀頭此虎謎之/祖子美歸心折大刀明用此意  過庭詩話)
　(古樂府蘭草自然香生於大道傍腰鎌八九月俱在/束薪中孟郊詩昧者理芳草蒿蘭同一鋤實本古樂)
　(府意話升/菴詩)
　(袜女人脇衣也隋煬帝詩錦袖淮南舞寶袜楚宫腰/盧照隣詩倡家寶袜蛟龍被是也或謂起自楊妃出)
　(於小説偽書不可信也崔豹古今注謂之腰綵注引/左傳衵服謂日日近身衣也是春秋之世巳有之豈)
　(始於唐乎沈約詩領上蒲桃繡腹中合歡綺謝/偃詩細風吹寶袜輕露濕紅紗  升菴詩話)
　(劉禹錫再遊元都觀詩序云唯兔葵燕麥動摇春風/耳今人多引用之予讀北史邢劭傳載劭一書云國)
　(子雖有學官之名而無教授之實何異兔葵燕麥南/箕北斗哉然則此語由來久矣爾雅曰莃兔葵籥雀)
　(麥郭璞注曰頗似葵而葉小狀如黎雀麥即燕麥有/毛廣志曰兔葵爚之可食古歌曰田中兔絲何嘗可)
　(絡道邊燕麥何嘗可穫皆見於太平御覽上林賦箴/析苞茘張楫注曰析似燕麥音斯葉庭珪海録碎事)
　(云兔葵苗如龍芮花白莖紫燕麥草似麥/亦曰雀麥但未詳出於何書  容齋三筆)
　(古樂府云道傍兔絲何嘗可絡田中燕麥何嘗可穫/言虚名無用也葢兔絲非絲而有絲之名劉禹錫文)
　(作兔葵燕麥非也今按兔絲虚名是也燕麥滇南霑/葢一路有之土人以為朝夕常食非虚名也或者古)
　(昔雲南未通中國但有燕麥/之名未見其實乎  升菴集)
　(古采蓮曲隴頭流水歌皆不協聲/韻而有清廟遺意  詩家直説)
　(張良對高祖言長安形勝曰南有巴蜀之饒北有胡/苑之利史記漢書皆不解胡苑之義後人或以苑作)
　(戎非也按漢官儀引郎中侯應之言曰隂中東西千/餘里單于之苑囿也又胡人歌曰失我燕支山令我)
　(婦女無顔色失我祁連山令我六畜不蕃息所謂胡/苑之利當是此義闕        正揚云史記注索隠)
　(云苑馬牧外接胡地馬生於胡故云胡苑之利正義/曰博物志云北有胡苑之塞按上郡北地之北與胡)
　(接可以牧養禽獸又多致胡馬故謂胡苑之利也/今云無解誤其歌引西河故事之誤姑勿及也)
　(古樂府曰繡幕圍春風耳節朱絲桐不知理何事淺/立經營中䕶惜加窮袴隄防託守宫今日牛羊上丘)
　(壠當時近前面發紅前輩多全用其語老杜曰意匠/慘淡經營中李長吉曰羅屏繡幕圍春風黄魯直曰)
　(今日牛羊上丘壠當時近前左右瞋窮袴漢時語也/今襠袴也  冷齋夜話齊梁間樂府詩䕶惜加窮袴)
　(防閑託守宫今日牛羊上空壠當時近前面發紅老/杜作麗人行賜名大國虢與秦其卒曰輒勿近前丞)
　(相嗔虢國秦國何預國忠事而近前即嗔耶東/坡言老杜似司馬遷葢深知之  許彦周詩話)
　(余於蜀棧古壁見無名氏號硯沼者書古樂府一首/云休洗紅洗多紅在水新紅裁作衣舊紅畨作裏回)
　(黄轉緑無定期世事反覆君所知此詩古雅元郭茂/倩樂府亦不載李賀詩云休洗紅洗多顔色淡卿卿)
　(騁少年昨夜殷橋見封侯早歸來莫作弦/上箭視前詩何啻千里乎  升菴集下同)
　(樂府有穆䕶砂隋朝曲也與水調河傳同時皆隋開/汴河時辭人所製勞歌也其聲犯角其後至今訛砂)
　(為煞云予嘗有詩云桃根桃葉最夭斜水調河/傳穆䕶砂無限江南新樂府陳朝獨賞後庭花)
　　雜歌謡辭
　(宋世寒食有抛堶之戲兒童飛瓦石之戲若今之打/瓦也梅都官禁煙詩窈窕踏歌相把袂輕浮賭勝各)
　(飛堶堶七禾切或云起於/堯民之擊壤  丹鉛總録)
　(漢武内傳上元夫人彈雲林之瑟歌步𤣥之曲曰緑/景清颷起雲葢映朱葩蘭房闢琳闕碧石起瓊砂此)
　(歌華麗無味必六朝贗作西王母白雲謡曰白雲在/天丘陵自出道路悠逺山川間之將子無死尚能復)
　(來辭簡意盡高古/莫及  詩家直説)
　(余疑穆天子傳西王母歌辭出後人粉飾山海經載/王母虎首鳥爪形既殊異亦音不同何其悉似國風)
　(乎閏丹/鉛  録)
　(詩衞風淇澳篇曰猗重較兮毛萇曰重較卿士之車/孔穎達曰倚此重較之車實穪其徳也周禮輿人云)
　(較兩輢上出軾者今之平隔也詩詁云車廣六尺四/寸深四尺軾去輿高三尺三寸較去式又高二尺二)
　(寸較式通高五尺五寸葢古人乗車立乗非如今人/之坐也論語曰升車必正立列女傳曰立輜無軿是)
　(其明證故乗車平常則憑較若應為敬則落手憑下/式而頭得俯較在式上若兩較然故曰重較輢是兩)
　(邊植木較横輢上輢兩而較一説文車輢上曲銅也/葢較在軾上恐其墜故以曲銅關之古謂較為車耳)
　(古諺云仕宦不止車生耳三國志吳童謡云黄金車/班蘭耳闓閶門見天子符曲銅之説矣  升菴集)
　(灧澦大如襆瞿塘不可觸太白詩五月不可觸猿鳴/天上哀又詩瞿塘五月誰敢過灧澦大如馬瞿塘不)
　(可下杜子美詩沈牛答雲雨如馬戒舟航灧澦大如/象瞿塘不可上灧澦大如鼈瞿塘行舟絶灧澦大如)
　(龜瞿塘不可窺南史灧澦如襆本/不通瞿塘水退為庾公  升菴集)
　(灧澦歌云灧澦大如襆瞿塘不可觸金沙浮轉多桂/浦忌經過此舟人商估刺水行舟之歌樂府以為梁)
　(簡文所作非也蜀江有瞿塘之患桂江有桂浦之險/故涉瞿塘者則準灧襆涉桂浦者則準金沙今樂府)
　(桂浦作桂楫非也帝升菴詩話正楊云此引通志而/誤者水經注云白  山城水門之西江中有孤石名)
　(淫豫石江水東逕廣峽嵠乃三峽之首也峽中有瞿/塘黄龕二灘夏水回復沿泝所忌國史補曰蜀之三)
　(峽最號峻急四月五月尤險故行者歌之此樂府/所載未嘗以為簡文作桂浦亦非作桂楫也俱誤)
　(水經注所載事多他書傳未有者其叙山水奇勝文/藻辨麗予嘗欲抄出為一帖以洗宋人臥遊録之陋)
　(未暇也又其中載古歌謡如三峽歌云巴東三峽巫/峽長猿啼三聲淚沾裳又云朝見黄牛暮見黄牛三)
　(朝三暮黄牛如故又云灘頭白勃堅相持儵忽淪沒/別無期記僰道謡云楢溪赤木盤蛇七曲盤羊烏櫳)
　(勢與天通皆可以入/詩材  丹鉛餘録)
　(峽州記行者歌曰巴東三峽猿鳴悲猿啼三聲淚沾/衣故古樂府有巴東三峽巫峽長猿鳴三聲淚沾裳)
　(陳蕭詮夜猿啼詩別有三聲淚沾裳竟不窮杜子美/聽猿實下三聲淚  復齋漫録苕溪漁隠曰古樂府)
　(梁簡文巴東三峽歌云巴東三峽巫峽長猿鳴三聲/淚沾裳魯直竹枝詞注引此兩句為證復齋所記峽)
　(州行者歌乃異韻而同詞必誤也馮惟訥云按前歌/樂府古辭非梁簡文作也復齋所記是矣苕溪何所)
　(據而駁/之也)
　(古人詩句不知其用意用字妄改一字便不成文牛/嶠楊柳枝詞吳王宫裏色偏深一簇煙條萬縷金不)
　(分錢塘蘇小小引郎松下結同心按古樂府小小歌/有云妾乗油壁車郎乗青驄馬何處結同心西陵松)
　(柏下牛詩此意詠柳而貶松唐人所謂尊/題格也後人改松下作枝下語意索然矣)
　(三國典畧曰侯景簒位令飾朱雀門其日有白頭烏/萬許集於門樓童謡曰白頭烏拂朱雀還與吳杜工)
　(部詩長安城頭頭白烏夜上延秋門上呼葢用/其事以侯景比禄山也而千家注不知引此)
　(北齊時童謡云千金買藥園中有芙蓉樹破家不分/明蓮子隨他去予嘗有詩云偃月堂空罷舞塵靖安)
　(坊冷怨佳人芙蓉蓮子隨他去/不及當年石季倫葢用此事)
　(史記五宗世家程姬有所避不願進注引釋名云天/子諸侯羣妾以次進御有月事者更不口説故以丹)
　(注面的為識令女史見之又馬之當額亦曰的易説/卦為的顙三國志有的盧又烏脰亦曰的南史侯景)
　(陷臺城童謡云的脰烏拂朱雀還與吳注並升菴集/正揚云易為的顙解曰的白也三國志  先主馬名)
　(的盧爾雅的顙白顛今之戴星馬也額有白毛謂之/的相馬經曰馬白額入口至齒者名曰榆鴈一名的)
　(盧奴乗客死主乗棄市三國典畧曰侯景令飾朱雀/門其日有白頭烏萬許集門樓童謡曰白頭烏拂朱)
　(雀還與吳南史作的脰今以馬額烏脰為的誤若如/其説則幽明録云華隆犬號的尾是的又可為犬尾)
　(矣/)
　(斠若畫一通鑑改斠作較不知斠勘斗斛也較車耳/也其義殊逺  丹鉛閏録正揚云史記蕭何為法顜)
　(若畫一徐廣曰顜古頃反一音較索隠曰漢書/顜作講講一作顜小顔曰顜和也未見顜字)
　(莊子人貌而天史記郭解贊人貌榮名唐楊妃傳命/工貌妃於別殿皆作入聲讀杜詩畫工如山貌不同)
　(又曽貌先帝照夜白又屢貌尋常行路人梅聖俞詩/妙娥貌玉輕邯鄲自注音墨  丹鉛總録正揚云田)
　(子方篇注云雖貌與人同而獨任自然史游俠傳云/諺云人貌榮名豈有既乎徐廣云人以顔狀為貌者)
　(則貌有衰落矣惟用榮名為飾表/則稱譽無極也二書俱無入音)
　　鬼歌
　(詩行道遲遲中心有違思致微婉紫玉歌所謂身逺/心邇洛神賦所謂足往神留皆祖其意  升菴詩話)
　
　
　
　
　
　
　
　
　
　
　
　
　
　
　古樂苑衍録巻四
