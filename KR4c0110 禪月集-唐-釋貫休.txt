#+TITLE: 禪月集-唐-釋貫休
#+DATE: 2018-05-12 10:19:06
#+SOURCE: github.com/kanripo/KR4c0110 master 7a311ef1                
大蜀國龍樓待詔明因辯果功德大
師祥驎殿首座引駕内供奉講唱大
師道門子使選錬挍授文章應制大
師两街僧録封司空太僕卿雲南八
國鎮國大師左右街龍華道埸對御
講讃大師兼禪月大師食邑八千
户賜紫大沙門　貫休
禪月眞堂　無爲楊　傑
童子依師蘭水濵聲名眞是碧雲人
定中傳得阿羅漢十六身中第幾身
　嚴韻上和　濟陽江　衍
缾鉢違離瀫水濵知心曽有幾多人
無爲一見分明識指點堂頭是後身
　見兠率寺舊功德再成一絶句
一去郷閭八易秊生還幸見舊因縁
却嗟勝事今難作自喜當時信力堅
禪月集序(舊西岳集)
　　　翰林學士中書舍人上柱國賜紫金魚袋吴　融述
夫詩之作善善則頌羙之惡惡則風刺之苟不能本
此二道雖甚羙猶土木偶不主於氣血何所尚哉自
風雅之道息爲五七字詩者皆率拘以句度屬對焉
旣有所拘則演情叙事不盡矣且歌與詩其道一也
然詩之所拘悉無之足得放意取非常語非常意又
盡則爲善矣國朝能爲歌爲詩者不少獨李太白爲
稱首蓋氣骨髙舉不失頌羙風刺之道焉厥後白樂
天諷諌五十篇亦一時之竒逸極言昔張爲作詩圖
五層以白氏爲廣德大教化主不錯矣至後李長吉
以降皆以刻削峭拔飛動文彩爲第一流有下筆不
在洞房蛾眉神仙詭怪之間則擲之不顧邇來相斆
學者靡㬅浸淫困不知變嗚呼亦風俗使然也然君子
萌一意出一言亦當有益於事矧極思屬詞得不動關
於教化沙門貫休本江南人幼得苦空理落髮於東陽
金華山機神頴秀雅善歌詩晚歳止于荆門龍興寺
余謫官南行因造其室每譚論未甞不了於理性自
旦而往日入忘歸邈然浩然使我不知放逐之慼此外商
㩁二雅酬唱循還越三日不相往來恨踈矣如此者凡
朞有半上人之作多以理勝復能創新意其語往往
得景物於混茫自然之際然其㫖歸必合於道太白
白樂天旣殁可嗣其羙者非上人而誰丙辰余䝉㤙詔
歸與上人别袖出歌詩草一本曰西岳集以爲贐矣切
慮將來作者或未深知故題序於卷之首時巳未歳
嘉平月之三日
禪月集卷第一
　　　浙江東道婺州蘭溪縣和安寺西岳賜紫蜀國禪月大師貫休述
　　樂府古題雜言三十首
　　　　善哉行(古曲傷無知音)
有美一人兮婉如青陽識曲别音兮令姿煌煌繡袂
捧琴兮登君子堂如彼萱草花兮使我憂亡欲贈之
以紫玉尺白銀璫乆不見之兮湘水茫茫
　　　　讀離騷經
湘江濵湘江濵蘭紅芷白波如銀終須一去呼湘君
問湘神雲中君不知何以交靈均我恐湘江之魚兮
死後盡爲人曽食靈均之肉兮箇箇爲忠臣又想靈
均之骨兮終不曲千年波底色如玉誰能入水少取
得香沐函題貢上國貢上圍即全勝和璞懸黎垂棘
結緑
　　　　陽春曲(江東廣明初作)
爲口莫學阮嗣宗不言是非非至公爲手須似朱雲
軰折檻英風至今在男兒結髮事君親須斆前賢多
慷慨歴數雍熈房與杜魏公姚公宋開府宋開府盡
向天上仙宫閑處坐何不却辭上帝下下土忍見蒼
生苦苦苦
　　　　白雪曲
列鼎佩金章淚眼看風枝却思食藜藿身作屠沽兒
負米無逺近所希升斗歸爲人無貴賤莫學鷄狗肥
斯言如不忘别更無光輝斯言如或忘即安用爲人爲
　　　　上留田
父不父兄不兄上留田蝥蠈生徒陟崗淚崢嶸我欲
使諸凡鳥雀盡變爲鶺鴒我欲使諸凡草木盡變爲
田荆隣人歌隣人歌古風清清風生
　　　　胡無人
霍嫖姚趙充國天子將之平朔漠肉胡之肉燼胡帳
幄千里萬里唯留胡之空殻邊風蕭蕭榆葉𥘉落殺
氣畫赤枯骨夜哭將軍旣立殊勲遂有胡無人曲我
聞之天子冨有四海德被無垠但令一物得所八表
來賔亦何必令彼胡無人
　　　　野田黃雀行
髙樹風多吹爾巢落深蒿葉暖冝爾衣薄莫近鴞類
蛛蝄亦惡飲野田之清水食野田之黄粟深花中睡
㝅土裏浴如此即全勝啄太倉之糓而更穿人屋
　　　　臨髙䑓
凉風吹逺念使我昇髙臺寜知數片雲不是舊山來
故人天一涯乆客殊未廻鴈來不得書空寄聲哀哀
　　　　𣏌梁妻
秦之無道兮四海枯築長城兮遮北胡築人築土一
萬里𣏌梁貞婦啼嗚嗚上無父兮中無夫下無子兮
孤復孤一號城崩塞色苦再號𣏌梁骨出土疲魂飢
魄相逐歸陌上少年莫相非
　　　蒿里曲
兎不遟烏更急但恐穆王八駿著鞭不及所以蒿里
墳出蕺蕺氣凌雲天龍騰鳯集盡爲風消土喫狐掇
蟻拾黃金不啼玉不泣白楊騷屑刮風愁月折碑石
人莽穢榛沒牛羊窸窣時見牧童兒弄枯骨
　　　　夜夜曲
蟪蛄切切風騷騷芙蓉噴香蟾蜍髙孤燈耿耿征婦
勞更深撲落金錯刀
　　　　行路難
君不見山髙海深人不測古往今来轉青碧淺近輕
浮莫與交地卑只解生荆棘誰道黄金如糞土張耳
陳餘斷消息行路難行路難君自看
　　　　擬古離别
離恨如旨酒古今飲皆醉只恐長江水盡是兒女淚
伊余非此輩送人空把臂他日再相逢清風動天地
　　　　戰城南二首
萬里桑乾傍茫茫古蕃壤將軍貌憔悴撫劔悲年長
胡兵尚凌逼乆住亦非強邯鄲少年輩箇箇有伎俩
拖槍半夜去雪片大如掌
磧中有隂兵戰馬時驚蹶輕猛李陵心摧殘蘇武節
黃金鎻子甲風吹色如鐵十載不封侯茫茫向誰說
　　　　少年行三首
錦衣鮮華手擎鶻閑行氣貌多輕忽稼穡艱難緫不
知五帝三皇是何物
自拳五色毬迸入他人宅却捉蒼頭奴玉鞭打一百
靣白如削玉猖狂曲江曲馬上黃金鞍適来新賭得
　　　　夢遊仙四首
夢到海中山入箇白銀宅逢見一道士稱是李八伯
三四仙女兒身著瑟瑟衣手把明月珠打落金色梨
車渠地無塵行至瑶池濵森森椿樹下白龍來嗅人
宫殿崢嶸籠紫氣金渠玉砂五色水守閽仙婢相倚
睡偷摘蟠桃幾倒地
　　　　輕薄篇二首
繡林錦野春態相壓誰家少年馬蹄蹋蹋闘雞走狗
夜不歸一擲賭却如花妾唯云不顚不狂其名不彰
悲夫
木落蕭蕭蛩鳴唧唧不覺朱蔫臉紅霜劫鬢􁈍丗途
多事泣向秋日方今少壯不努力老大徒傷悲如何
　　　　長安道
憧憧合合八表一轍黃塵霧合車馬火熱名湯風雨
利輾霜雪千車萬䭾半宿關月上有堯禹下有䕫卨
紫氣銀輪兮常覆金闕仙掌捧日兮濁河澄澈愚將
草木兮有言有言與華封人兮不别不别
　　　　洛陽塵
昔時昔時洛城人今作茫茫洛城塵我聞富有石季
倫樓䑓五色千星辰樂如天樂日夜聞錦姝繡妾何
紛紛真珠簾中姑射神人文金線玉香成暮雲孫秀
若不殺晉室應更貧伊水削行路塚石花磷磷蒼茫
金谷園牛羊齕荆榛飛鳥好羽毛疑是緑珠身
　　　富貴曲二首
有金張族驕奢相續瓊厨玉堂雕牆繡轂紈綺雜雜
鍾鼓合合羙人如白牡丹花半日只舞得一曲樂不
樂足不足爭教他愛山青水緑
如神若仙似蘭同雪樂戒於極胡不知輟只欲更綴
上落花恨不能把住明月太山肉盡東海酒竭佳人
醉唱𫾣玉釵折寜知耘田車水翁日日日炙背欲裂
禪月集卷第一
禪月集卷第二
　　　古風雜言二十首
　　　　　一雨火雲盡古意九首
一雨火雲盡閉門心冥冥蘭花與芙蓉滿院同芳馨
佳人天一涯好鳥何嚶鳴我有雙白璧不羡於虞卿
我有徑寸珠別是天地精玩之室生白蕭灑身安輕
只應天上人見我雙眼明
　　　　陽烏爍萬物
陽烏爍萬物草木懷春恩茫茫塵土飛培㙲名利根
我本事蓑笠幼知天子尊學爲毛氏詩亦多直致言
不慕需臑類附勢同崩奔唯尋桃李蹊去去長者門
　　　　羙人如遊龍
羙人如遊龍被服金鴛鴦手把古刀尺在彼白玉堂
文章深掣曵珂珮鳴丁當好風吹桃花片片落銀牀
何妨學羽翰逺逐朱鳥翔
　　　　乾坤有清氣
乾坤有清氣散入詩人脾聖賢遺清風不在惡木枝
千人萬人中一人两人知憶在東溪日花開葉落時
幾擬以黃金鑄作鍾子期
　　　　莫輕白雲白
莫輕白雲白不與風雨㑹莫見守羊兒或是初平軰
人生非日月光輝豈長在一榮與一辱今古常相對
君不見于公門子孫好冠盖
　　　　古交如真金
古交如真金百練色不囬今交如暴流倐忽生塵埃
我願君子氣散爲青松栽我恐荆棘花只爲小人開
傷心復傷心吟上髙髙臺
　　　　常思謝康樂
常思謝康樂文章有神力是何清風清凛然似相識
一種爲頑嚚得作翻經石一種爲枯槁得作登山屐
永嘉爲郡後山水添鮮碧何當學羽翰一去觀遺跡
　　　　常思李太白
常思李太白仙筆驅造化玄宗致之七寳牀虎殿龍
樓無不可一朝力士脫靴後玉上青蠅生一箇紫皇
案前五色麟忽然掣斷黃金鎻五湖大浪如銀山滿
舡載酒槌皷過賀老成異物㒹狂誰敢和寕知江邊
墳不是猶醉卧
　　　　憶在山中時
憶在山中時丹桂花葳㽔紅泉浸瑶草日夕生華滋
箬屋開地爐翠墻掛藤衣看經竹䆫邊白猿三四枝
東峯有老人眼碧頭骨竒種薤煑白石旨趣如嬰兒
月上來打門月落方始歸授我微妙訣恬淡無所爲
别來六七年只恐白日飛
　　　酷吏詞
霰雨灂灂風吼如斸有叟有叟暮投我宿吁嘆自語
云太苛酷如何如何掠脂斡肉呉姬唱一曲等閑破
紅束韓娥唱一曲錦段鮮照屋寕知一曲两曲歌曽
使千人萬人哭不唯哭亦白其頭飢其族所以祥風
不來和氣不復蝗乎賊乎東西南北
　　　　還舉人歌行卷
厚於鐵圍山上鐵薄似雙成仙體纈蜀機鳯鶵動蹷
躠珊瑚枝枝撑着月王凱家中藏難掘顔回飢僕愁
天雪古松直筆雷不折雪衣女啄蟠桃缺佩入龍宫
歩遲遲繡簾銀殿何參差即不知驪龍失珠知不知
　　　　陳宫詞
𬗟想當時宫闕盛荒宴椒房懱堯聖玉樹花歌百花
裏珊瑚䆫中海日迸大臣來朝酒未醒酒醒忠諫多
不聽陳宫因此成野田耕人犂破宫人鏡
　　　　擬齊梁酬所知見贈二首
静只焚香坐詠懷悲歲䦨佳人忽有贈滿手紅琅玕
不獨耀肌魄將行爲羽翰酬如上青天風雪空漫漫
羙如仙鼎金清如仙手琴孫登嘯一聲縹緲不可尋
但覺神洋洋如入三昩林釋手復在手古意深復深
慙無英瓊瑶何以酬知音
　　　　經古戰埸
茫茫凶荒逈如天設駐馬四顧氣候迃結秋空峥嶸
黃日將没多少行人白日見物莫道路髙低盡是戰
骨莫見地碧赤盡是征血昔人昔人旣能忠盡於力
身䴢戈㦸脂其風膏其域今人何不繩其塍植其食
而使空曠年年常貯愁煙使我至此不能無言
　　　　村行遇獵
獵師紛紛走榛卉女亦相隨把弓矢南北東西盡殺
心斷燒殘雲在圍裏鶻拂荒田兔成血竿打黃茅雉
驚起傷嗟箇輩亦是人一生將此關身已我聞天地
大德之曰生又聞萬事皆天意皆天意何遣此人又
如此猶更願天公一丈雪深山麋鹿盡凍死
　　　　漁家
赤蘆蓋屋低壓恰沙漲柴門水痕疊黃雞青犬花濛
籠漁女漁兒掃風葉有叟相逢帶秋醉自㧞舩樁色
無媿前山脚下得魚多惡浪堆中盡頭睡但得忘筌
心自樂肯羡前賢釣清渭終湏畫取掛秋堂與爾爲
隣有深意
　　　　田家作
田舎老翁無可作晝甑蒸梨香漠漠只向堦前曝背
眠赤桑大葉時時落古壍侵門桃竹宻倉囤峨峨欲
遮日自云孫子解耕耘四五年來腹多實我聞此語
心自悲丗上悠悠豈得知稼而不穡徒爾爲
　　　　江邊祠
松森森江渾渾江邊古祠空閉門精靈應醉社日酒
白亀咬斷菖蒲根花殘冷紅宿雨滴土龍甲濕鬼眼
赤天符早晚下空碧昨夜前村行霹靂
　　　　苦熱寄赤松道者
天雲如燒人如炙天地爐中更何適蟬喘雷乾氷井
融些子清風有何益守羊真人􁝹之役髙吟招隱倚
碧壁紫氣紅煙鮮的的磵茗園瓜麴塵色驕冷奢凉
合相憶
　　　　偶作二首
新詩一千首古錦初下機除月與鬼神别未有人知
子期去不返浩浩良可悲不知天地間知音復是誰
門前數枝路路路車馬鳴名埃與利塵千里萬里行
只見青山髙豈見青山平朱門勢峨峨冠盖何光明
黃鳥在花裏青蟬奪其聲爾生非金玉豈常貴復貞
寄言之子心可以歸無形
　　　　春晚書山家屋壁二首
柴門寂寂黍飯馨山家煙火春雨晴庭花𪷟濛水泠
泠小兒啼索樹上鳴
􁴧香塘黒蒲森森鴛鴦鸂䳵如家禽前崗後壠桑柘
深東隣西舎無相侵𧖟娘洗爾前溪渌牧童吹笛和
牛浴山翁留我宿又宿笑指西坡瓜豆熟
　　　　春晚閑居寄陳嵩伯
春霖閉門乆春色聚庭木一夢辭舊山四隣有新哭
菰蒲生白水風篁擢纎玉爲憶湖上翁花時獨冥目
　　　　長持經僧
嘮嘮長夜坐嘮嘮長早起杉森森不見人聲續續如
流水樅金琤玉吐宫嚥徴頭低草木手合神鬼日消
三两黃金爭得止(佛言常持經者/可日食三两金)而槁木朽枝一食而已
傷嗟浮世之人善事不曽入耳
　　　　茫茫曲
茫茫復茫茫滿眼皆埃塵莫言白髮多莖莖是愁筋
未逹苦雕僞及逹多不仁淺深與髙低盡能生荆榛
茫茫也大愁殺人
　　　　古鏡詞上劉侍郎
至寳不自寳照古還照今仙人手胼胝寥泬秋沈沈
不是十二靣不是百練金若非八彩眉不可輒照臨
即歸玉案頭爲君整冠簮即居吾君手照出天下心
恭聞太宗朝此鏡當宸襟六合懸清光萬里無塵侵
此鏡今又出天地還得一
　　　　送姜道士歸南岳
松品落落雪格索索眼有三角頭峭五岳若不居岳
此處難著藥僮貌蠻名鄙彼胡蘆酒滿擔劣起萬里
清風嘯一聲九真須拍黃金几葉落蕭蕭杳　送
師言了意未了意未了他時爲我致取一部音聲鳥
　　　　了仙謡
海中紫霧蓬萊島安期子喬去何早遊戯多騎白麒
麟鬚髮如銀未曽老亦留仙訣在人間齧鏃終言藥
非道始皇不得此深㫖逺遣徐福生憂惱紫朮黃菁
心上苗大還小還行中寳若師方術棄心師浪似雪
山何處討
禪月集卷第二
禪月集卷第三
　　古風雜言三十首
　　　　循吏曲上王使君
需宿需宿炳爛光合蒸蒸婺民鍾此多福自東自西
自南自北伊飛伊走乳乳良牧和氣無形春光自成
大信不信貽厥無朕需女需女爾亦須語使君爲理
玄風震古需女需女爾亦須語我願喙長三千里枕
著玉階奏明主
　　　　古鏡詞
我有一靣鏡新磨似秋月上唯金膏香下狀驪龍窟
等閑不欲開餽者多不恱或問幾千年軒轅手中物
　　　　懷張爲周朴
張周二夫子詩好人大癖更不過嶺來如今頭盡白
人傳禹力不到處河聲流向西周又到處即閉戸逢
君方展眉張不知是不是若是即大竒我又聞二公
心與人不同一生長在寂寞中有時狂吟入僧宅錦
囊鳥啼荔枝紅有時冥捜海山腦珊瑚株動日杲杲
聖君在上知不知赤蟹濁醪許多好
　　　　題弘顗三藏院
儀清態淡雕瓊瓌卷簾蕭灑無塵埃岳茶如乳庭花
開信心弟子時時來灌頂壇嚴神㽬塞三十年功苦
拘束梵僧夢裏授㣲言(師曽夣神僧/具言於夣中)雪嶺白牛力深得
水精一索香一爐紅蓮花舌生醍醐初聽喉音寳樓
閣如聞魔王宫殿拉金瓦落次聽妙音大隨求更覺
人間萬事深悠悠四音俱作清且柔愛河濁浪却倒
流却倒流兮無處去性海含空日初曙
　　　　古意代友人投所知
青松雖有花有花不如無貧井泉雖清且無金轆轤
客從逺方來遺我古銅鏡掛之玉堂上如對軒轅聖
天龍睡坤腹土蝕金鬛緑因知燕趙佳人顔似玉不
得此鏡終不得
　　　　聞知己入翰林
天驥頭似鳥倐忽四天下南金色如椹入火不見火
吾交二名士遽立於帝左鳯姿旣出丗天意囑在我
竒哉子淵頌無可無不可
　　　　上裴大夫(二首)
我有一端綺花彩鸞鳯羣佳人金錯刀何以裁此文
我有白雪琴朴斵天地精俚耳不使聞慮同衆樂聽
指指法仙法聲聲聖人聲一彈四時和再彈中古清
庭前梧桐枝颯颯南風生還希師曠懐見我心不輕
　　　　上劉啇州
周邵吁嘘氣結爲禎祥雲客從逺方來持此將贈君
時命偶不謬授館終南東愔愔良吏師不寐如老農
丘軻文之天代天有餘功代天復代天后稷何所從
　　閑居擬齊梁四首
　　　　夜雨山草滋
夜雨山草滋爽籟生古木閑吟竹仙偈清於嚼金玉
蟋蟀啼壞牆苟免悲跼促道人優曇花迢迢逺山緑
　　　　果熟無仾枝
果熟無仾枝芳香入屏帷故人乆不來萱草何離離
苦吟齋貌減更被杉風吹猶頼湖上翁時爲烹露葵
　　　　紅藕暎嘉魴
紅藕暎嘉魴澄泉照孤坐池痕放文彩雨氣増慵墯
山翁寄术藥幸得秋病可終召十七人雲中備香火
　　　　清氣生滄洲
清氣生滄洲殘雲落林藪放鶴乆不歸不知更歸否
支䇿到江湄江皐木葉飛自怜爲客逺還如鵲遶枝
南枝復北枝玉露霑毛衣
　　　　塞上曲二首
錦袷胡兒黒如漆騎羊上氷如箭疾蒲桃酒白鵰腊
紅苜蓿根甜沙䑕出單于右臂何須斷天子昭昭本
如日一握黳髯一握絲須知只爲平戎術
去年轉鬪隂山脚生得單于却放却今年深入於不
毛胡兵拔帳遺弓刀男兒須展平生志爲國輸忠合
天地甲穿雖即失黄金劔缺猶能生紫氣塞草萋萋
兵士苦胡虜如今勿胡虜侯封十萬始無心玉關凱
入君看取
　　　擬齊梁體寄馮使君三首
　　　庭鳥多好音
庭鳥多好音相呼灌木中竹房更何有還如鳥巢空
頼逢冨人侯真東晉諸公煌煌發令姿珂珮鳴丁冬
故山有深霞未如旌斾紅慙非衛霍松何以當清風
　　　　露益蟬聲長
露益蟬聲長蕙蘭垂紫帶清吟待明月孤雲忽爲葢
伊余石林人本是燒畬輩頻接謝公碁輸多未曽賽
　　　　大道貴無心
大道貴無心聖賢爲始慕秋空共澄潔羙玉同真素
偉哉桐江守雌黄出金口爲文能廢興譚道弭空有
雪林枯槁者坐石聽亦乆還疑紫磨身成居靈運後
　　　　書匡山老僧菴
篔簹紅實好鳥語銀髯痩僧貌如祖香煙𪷟濛衣上
聚冥心縹緲入鐵圄白麏作夢枕藤屨東峰山媪貢
瓜乳
　　　　讀顧况歌行
雪泥露金冰滴瓦楓榸火著僧留坐忽覩逋翁(况自/稱逋)
(翁/也)一軸歌始覺詩魔辜負我花飛飛雪霏霏三珠樹
曉珠纍纍妖狐􁆬出西子骨雷車桚破織女機憶昔
鄱陽寺中見一碣逋翁詞兮逋翁札庾翼未伏王右
軍李白不知誰擬殺别别若非仙眼應難别不可說
不可說離亂亂離應打折
　　　冬末病中作二首
東風吹草木亦吹我病根故人乆不來泠落如丘園
􁝹龍與摩詰吁嘆非不聞顧唯年少時朱合多憂懃
風鍾逺孤枕雪水流凍痕空餘微妙心期共静者論
胷中有一物旅拒復攻擊向下還上來唯疑是肺石
山童頑且小用之復何益敎洗煑茶鐺雪團打隣壁
宛轉無好姿徘徊更何適庭前早梅樹坐見花盡碧
屋老多䑕窠䆫卑露山脊近來胷中物巳似輸藥力
微吟復微吟依俙似莊舄
　　　　遇葉進士
文章擬真宰儀冠冷如璧山寺偶相逢眼青勝山色
氣隆多慷慨語澹無他力金繩殘果落竹閤涼雨滴
自媿龍鍾人見此冲天翼
　　　寄杜使君
清辰卷朱簾盥嗽香滿室杉松經雪後别有精彩出
琅凾芙蓉書開之向堦日好鳥長解來孤雲偶相失
有時作章句氣槩還鮮逸茫茫丗情丗誰人愛貞實
清髙慕玄度宴黙攀道一殘磬隔風林微陽解氷筆
亦知休明代諒無經濟術門前九箇峯終擬爲文乞
　　　寄髙貟外
冷冽蒼黃風似劈雪骨氷筯滿瑶席庭松流汗相抵
喫霜絮重裘火無力孤峯地爐燒白櫪痝眉道者應
相憶倐忽維陽歳云暮寂寥不覺成章句唯應將寄
蘂宫人襌刹雲深一來否
　　　書陳處士屋壁
有叟慠堯日髮白肌膚紅妻子亦讀書種蘭青溪東
(處士有/種蘭篇)白雲有竒色紫桂含天風即應迎鶴書肯羡於
洞洪
髙歩前山前髙歌北山北數載賣柑橙山資近云足
新詩不將出往往僧乞得唯云李太白亦是偷桃賊
吟狂神鬼走酒釅天地黒青蒭生堦墀擷之束成束
　　　　對月作
今人看此月古人看此月如何古人心難向今人說
古人求禄以及親及親如之何忠孝爲朱輪今人求
禄唯庇身庇身如之何惡木多斜文斜文復斜文顚
窒何紛紛
　　　　山茶花
風裁日染開仙囿百花色死猩血謬今朝一朶墮階
前應有看人怨孫秀
　　　　上孫使君
聖主得賢臣天地方交泰㳟惟岳精粹多出於昭代
君侯握文鏡獨立塵埃外王演俗容儀崔陵小風槩
馨香擁蘭雪峻秀髙嵩岱嵇松領歲寒莊劔無礱淬
威稜玉霜直匠石金槌大詩穿月明珠道拍安期背
中興鸞鳳集直道風雲㑹萬卷似無書三山如歷塊
德乎天所縱清矣誰堪對有法在朝端無塵到冠蓋
具瞻從密勿旦夕調鼎鼐爲君整衢樽爲君戢蕃塞
豈知吾后意憂此毗陵最親手賜彤弓蒼生是繄頼
下車隣冦散是物氷壺内龔遂愛廉平次公太繁碎
袴襦砧動地父母歌闤闠　雪鎻戈鋌非煙遶旌斾
寜思子産水肯羙任棠薤忽如春再來不獨天重戴
昂藏海嶠鶴冷碧仙庭檜物物動和風家家有新態
芙蓉開弈幕錦帳無纎壒皷角穿凍雲恩波動耕耒
姧回改精魄禮敎書紳帶必於堯舜日還似房杜輩
野人有章句格力亦慷慨若不入丘門丗間更誰愛
禪月集卷第三
禪月集卷第四
　古風雜言三十首
　　　　行路難四首
不㑹當時作天地剛有多般愚與智到頭還用真宰
心何如上下皆清氣大道冥冥不知處那堪頓得羲
和轡義不義兮人不人擬學長生更容易負心爲爐
復爲火縁木求魚應且止君不見燒金錬石古帝王
鬼火熒熒白楊裏
君不見道傍廢井生古木本是驕奢貴人屋幾度羙
人照影來素綆銀瓶擢纎玉雲飛雨散今如此繡闥
雕甍作荒谷沸渭笙歌君莫誇不應長是西家哭休
說遺編行者幾至竟終須合天理敗他成此亦何功
蘇張終作多言鬼行路難行路難不在羊腸裏
九有茫茫共堯日浪死虗生亦非一清争玄音竟不
聞花眼酒腸暗如漆或偶因片言隻字登弟光二親
又不能獻可替不航要津口譚羲軒與周孔理行不
及屠沽人行路難行路難日暮途逺空悲歎
君不見道傍樹有寄生枝青青鬱鬱同榮衰無情之
物尚如此爲人不及還堪悲父歸墳兮未朝夕已分
黃金爭田宅髙堂老母頭似霜心作數支淚常滴我
聞忽如負芒刺不獨爲君空歎息古人尺布猶可縫
潯陽義犬令人憶寄言世上爲人子孝義團圎莫如
此若如此不遄死兮更何俟
　　　　泊秋江
岸如洞庭山似剡舩瀁清漪涼勝簟月白風髙不得
眠枯葦叢邊釣師魘
　　　　嘲啇客
葦蕭蕭楓槭槭落日江頭何處客斜倚帆檣不喚人
五湖浪向心中白
　　　　寄王滌
梅月多開戸衣裳潤欲滴寂寥雖無形不是小讎敵
地虚草木壯雨白桃李赤永日無人來庭花苦狼籍
吟髙好鳥覷風静茶煙直唯思萊子來衣拖五般色
　　　　上馮使君五首
撑舩碧江上春日何遲遲汀花最深處拾得鴛鴦兒
漁父無憂苦水仙亦何別眠在緑葦邊不知釣筒發
樵叟無憂苦地仙亦何别茅屋岸花中弄孫頭似雪
扣舷得新詩茶煑桃花水㠔㠔數片帆去去殊未已
仁政無不及乳獺將子行誰家苦竹林中有讀書聲
　　　　擬君子有所思二首
我愛正考甫思賢作啇頌我愛楊子雲理亂皆如鳯
振衣中夜起露花香旖旎撲碎驪龍明月珠𫾣出鳯
皇五色髓陋巷簫簫風㭊㭊𬗟想斯人勝珪璧寂寥
千載不相逢無限區區盡虚擲盡虚擲君不見沈約
道佳人不在兹春光爲誰惜
安得龍猛筆點石爲黄金(􁌜岳龍猛大士亐硯中磨藥點/筆成金西天有龍猛金其色紫)散爲
酷吏家使無貪殘心甘棠宻葉成翠幄欵鳳不來天
地塞所以傾國傾城人如今如今不可得
　　　　古塞下曲四首
古塞腥膻地胡兵聚如蠅寒鵰中􁣉石落在黃河氷
蒼江邏逤城枿枿賊氣興鑄金禱秋穹還擬相慿凌
戰骨踐成塵飛入征人目黄金忽變黒戰鬼作陣哭
隂風吼大漠火號出不得誰爲天子前唱此邊城曲
日向平沙出還向平沙没飛蓬落軍營驚鵰去天末
帝郷青樓倚霄漢歌吹掀天對花月豈知塞上望郷
人日日雙眸滴清血
狼煙作陣雲凶奴愛輕敵領兵不知數牛羊復吞磧
嚴冬大河枯嫖姚去深擊戰血染黄沙風吹暎天赤
　　　　鼓腹曲
我昔不幸兮遭百罹蒼蒼留我兮到好時耳聞鍾鼔
兮生豐肌白髮却黒兮自不知東鄰老人好吹笛倉
囤峨峨糓多赤餅紅鰕兮扸麋腊有酒如濁䤈兮呼
我喫往往醉倒潢洿之水邊兮人盡識孰云六五帝
兮四三皇如䕫如龍兮如龔黃吾不知此之言兮是
何之言兮
　　　　經曠禪師院
吾師楞伽山中人氣岸古淡僧麒麟曹溪老兄一與
語金玉聲利泥棄唾委兀兀如頑雲驪珠兮固難價
其價靈芝兮何以根其根真貌枯槁言朴略納衣爛
黒燒岳痕憶昔十四五年前苦寒節禮師問師楞伽
月此時師握玉麈尾報我却云非日月一敲粉碎狂
性歇庭松無韻冷撼骨搔䆫櫒簷數枝雪邇來流浪
於吴越一片閑雲空皎㓗再來尋師已蟬蛻薝蔔株
枯醴泉竭水壇香火遺影在甘露松枝月中折(師去世有/甘露降于)
(庭/松)寳師往日真隠心今日不能墜雙血
　　　邊上作三首
山無緑兮水無清風旣毒兮沙亦腥胡兒走馬疾飛
鳥聮翩射落雲中聲
陣雲忽向沙中起探得胡兵過遼水堪嗟護塞征戍
兒未戰巳疑身是鬼
見說青塚穴中有白野狐時時出沙磧向東而號呼
號呼復號呼畫師圖得無
　　　　送張拾遺赴施州司户
道之大道古太古二字爲名爭莽鹵社稷安危在直
言須歷堯堦撾諌鼔恭聞吾皇至聖深無比推席却
几聽至理一言偶未合堯聦賈生須看湘江水君不
見頃者百官排闥赴延英楊城不死存令名君又不
見仲尼遥竒司馬子佩玉垂紳合如此公乎公乎施
之掾江上春風喜相見畏天之命復復行芙蓉爲衣
勝絁絹好音入耳應非乆三峽聞猿莫廻首且啜千
年羮醉巴酒
　　　　書倪氏屋壁三首
茶烹緑乳花暎簾撑沙苦笋銀纎纎䆫中山色香翠
黏主人於我情無猒
白桑紅椹鸎咽咽麵揉玉塵餅挑雪將爲數日已一
月主人於我特地切
水驕草媚淹山路睡槎鴛鴦如畫作春光靄靄忽已
暮主人剛地不放去
　　　　續姚梁公座右銘(并序)
序曰愚常覧白太保所作續崔子玉座右銘一首其
詞㫖廼典廼文再懇再切實可警䇿未悟貽厥将來
次又見姚宗卞蘭張說李邕皆有斯文尤爲奥妙其
於束朂婉勉乃千古之鑒誡資腴矣愚竊愛其文唯
恨丗人不能行之十得其二一日因抽毫遂作續白
氏之續命曰續姚梁公座右銘一首雖文經理緯非
逮於羣公而亦可書於屋壁
善爲爾諸身行爲爾性命禍福必可轉莫慤言前定
見人之得如己之得則羙無不克見人之失如已之
失是亨貞吉返此之徒天鬼必誅福先禍始好殺滅
紀不得不止守謙寡欲善善惡惡不得不作無見貴
熱謟走蹩躠無輕賤微上下相依古聖著書矻矻孳
孳忠孝信行越食逾衣生天地間未或非假身危彩
虹景速奔馬胡不自彊將昇玉堂胡爲自墜言虗行
僞艶殃爾夀須戒酒腐爾腸須畏勵志須至撲滿必
破非莫非於餙非過莫過於文過及物隂功子孫必
封無恃文學是司竒薄患隨不忍害逐無足一此一
彼諧宫合徴親仁下問立節求己惡木之隂匪隂盗
泉之水非水丗孚草草能生幾幾直須如氷如玉種
桃種李嫉人之惡酬恩報義忽己之慢成人之羙無
擔虚譽無背至理恬和愻暢沖融終始天人景行
此而已丁寧丁寜戴髪含齒
　　　　上盧少卿覔千文
荆生有羙玉含華常炳爛堪爲聖君璽堪爲聖君按
草木潤不凋煙霞覆不散野人到山下仰視星辰畔
儻獲如栗黄保之上霄漢
　　　　謝盧少師惠千文
廬山有石鏡髙倚無塵垢晝景分煙蘿夜魄侵星斗
苞含物象列搜照魚龍吼寄謝天地間毫端皆我有
禪月集卷第四
禪月集卷第五
　　古風雜言二十二首
　　　大蜀皇帝夀春節進堯銘舜頌二首
　　　　堯銘
金冊昭昭列聖孤標仲尼有言巍巍帝堯承天眷命
罔厥矜驕四德炎炎階蓂不凋永孚于休垂衣飄颻
吾皇則之小心翼翼秉陽亭􁅎不遑暇食上堦苔緑
茅茨雪滴君旣天賦相亦天錫德輈金鏡以聖繼聖
漢髙將將太宗兵柄吾皇則之日新德盛朽索六馬
罔墜厥命熈熈􁒨蕭塊潤風調舞擎千羽囿入蒭蕘
旣玉其葉亦金其枝葉葉枝枝百工允釐亨國如堯
不疑不疑
　　　　舜頌
髙髙歷山有黍有粟皇皇大舜合尭玄德五典克從
四門伊穆大道將行天下爲公臨下有赫選賢用能
吾皇則之無斁無逸綏厥品彚光光得一千輻臨頂
十在隨蹕大哉大同爲光爲龍吾皇則之聖謀隆隆
納隍孜孜切切六宗是禋五瑞斯列排麟環鳳披香
立雪四夷納賮九圍有截昔救丗師降生笁乹壽春
亦然萬年萬年
　　　　大蜀髙祖潜龍日獻陳情偈頌
有叟有叟居岳之室忽振金錫下彼巉崪聞蜀風境
地寜得一冨人侯王旦奭摩詰龍角日角紫氣盤屈
掲日月行符湯禹出天歩孔艱横流犯蹕穆穆蜀俗
整整師律髯髪垂雪忠貞貫日四人蘇活方里豊謐
無雨不膏有露皆潏有叟有叟無實行實一缾一衲
旣朴且質幸蒙顧盻詞暖恩鬱軒鏡光中願如善吉
　　　　寄大願和尚
道朗居太山逹磨住熊耳手擎清涼月靈光溢天地
盡騎金師子去丗乆已矣吾師隠廬岳外念全刳削
擲孔聖之日月相空王之橐籥曽昇麟德殿譚無著
賜衣三銖讓不著(太平裴相公與師詩云竟辝聖/主宫中詔來赴遺民社内/期)唯思紅泉白石
閣因隨裴楷離京索(時裴公出守鍾/陵與/師同行)邇來便止於匡霍瀑
布千尋噴冷煙旃檀一枝翹瘦鶴峴首故人清信在
千書萬書取不諾(裴公鎮襄陽頻使/迎取師堅不往)微人昔爲門下人扣玄
佩惠無邊垠自怜亦似師子子未逾三載能嚬伸(江/西)
(三載誦/法華經)一從散席歸寜後溪寺更有誰相親青山古木
入白浪赤松道士爲東隣焚香西望情何極不及曇
詵淚空滴(詵逺公弟子/常在左右)桐江太守社中人還送郄超米千
石(昔㕁鑒送未/入山與道安)寳書遽掩修章句萬里空函亦何益終湏
一替辟虵人未解融神出空寂(匡山神爲逺公侍者/辟虵人大師/曽/書/不知何緑再得相見唯融)
(冲無相/而㑹耳)上雇大夫
碧海瀁仙洲驪珠外無寳一岳倚青冥羣山盡如草
君侯聖朝瑞動只關玄造誰云倚天劔含霜在懷抱
誰云青雲險門前是平道洪民亦何幸里巷清如掃
至化無經綸至神無祝禱即應炳文柄孤平去浩浩
即應調鼎味比屋堪封保野人慕正化來自海邊島
經傳髻裏珠詩學池中藻閉門十餘載庭杉共枯槁
今朝投至鑒得不傾肝腦斯文如未精歸山更探討
　　　　寒月送玄道士入天台
之子逍遥塵丗薄格淡於雲語如鶴相見唯譚海上
山碧側青斜冷相沓茫鞋竹杖寒凍時玉霄忽去非
有期僮擔赤籠密雪裏丗上無人留得之想入紅霞
路深邃孤峯縱嘯仙飈起星精覷空泣海鬼月湧薄
煙花點水送君丁寜有深旨好尋佛窟遊銀地(佛窟銀/地皆天)
(台靈/境也)雪眉衲僧皆正氣伊音貞白先生同此意若得神
聖之藥即莫忘逺相寄
　　　　上杜使君
爲魚須處海爲木須在岳一登君子堂頓覺心寥廓
右聽青女鏡左聽宣尼鐸政術似蒱蘆詩情出沖漠
從來苦清苦近更加淡薄訟庭何所有一隻两隻鶴
煙霞色擁牆禾黍香侵郭嚴霜與羙雨皆從二天落
蒼生苦瘡痍如何盡消削聖君新雨露更作誰恩渥
即捉五色茟宻勿金變角即同房杜手把乾坤橐籥
休說卜圭峯開門對林壑
　　　　送僧入馬頭山
馬頭寳峯秀塞寒空有叟有叟真隱其中無味醍醐
亦非般若白趾碧目數百簫灑苦竹大於杉白熊卧
如馬金鍾撼壑布水噴瓦芙蓉堂開峯月入岳精踏
雪立屋下伊余解攀縁已是非常者更有叟獨往來
與我語情無剛彊氣透今古竹笠援𥙷芒鞋藤乳北
風倒人乾雪不聚滿頭霜雪湯雪去湯雪去無人及
空望真風江上立
　　　　上盧使君
䕫龍在廟堂雖然有僉議蒼生得父母自是天之意
鄱陽氣候正文物皆鮮媚金鏡有餘光春風少閑地
膺門倚寒碧到者寜容易賔從皆鳯毛爪牙悉猿臂
樓䑓十萬户錦繡籠歌吹大惠䖝鳥全至嚴龍鬼畏
可　召伯樹婆娑不勝翠詩搜日月華適宴神仙未
嘉樹白雀來祥煙甘露墜中川一帶香　開幽邃地
(立/新剏)逸少情有餘東山境不啻恭聞聖天子廊廟猶虚
位應知黎庻心只恐徴書至
　　　　送顥雅法師
霜鋒擗石鳥雀聚帆凍隂飈吹不舉芬陁利香釋驎
虎幡幢冐雪爭迎取春光主芙蓉堂窄堆花乳手提
金桴打金鼓天花娉婷下如雨狡猊座上師子語苦
却樂樂却苦盧至黃金忽如土
　　　　和楊使君遊赤松山
爲郡三星無一事龔黄意外攀喬松日邊楊歴不争
路雲外苔蘚須留蹤溪月未落漏滴滴隼旟已入山
重重捫蘿蓋輸山屐伴駐斾不見朝霞濃乳猿劇
掛險樹露木翠脆生諸峯𥘉平謝公道非逺黯然物
外心相逢石羊依俙齕瑶草桃花髣髴聞仙鍾終當
歸𥙷吾君衮好山好水那相容
　　　　送崔使君
栁門栁門芳草芊綿日日日日黯然黯然子牟戀闕
歸闕王璨下樓相別食實得地頗淹歲月今朝天子
在上合雪必雪況絳之牧文行炳潔釋謂縁因乆昵
清塵王嘉迎安逺狎遺民嫓彼二子厥或相似論文
不文話道無滓士有貴逼勢不可遏麟歩規矩鳯翥
昂枿峴首仁蹤項頻䟦啇雲乳麝香可撮望塵
連紫闥吾皇必用整乾坤莫忘江頭白頭逹(髙僧傳/法逹/年)
(白時人/白頭逹)
　　　　杜侯行(并序)
愚自江東兵荒之後受杜氏兄弟深知往曽見陳陶
與撫州蔡京使君雜言曰蔡氏行今亦擬之曰杜侯
行去耳
天目連天搏秀氣崢嶸作起新城地德門鍾秀光盛
時三虎八龍皆世瑞頃者天痝亂下鯨翻海烽火崩
騰照行在江表唯傳君子營劔衝斗牛䟽真宰金昆
玉季輕三皷煑海懸魚臣節苦鴈影参差入瑞煙荆
花燦爛開仙圃我聞大中咸通真令主相唯大杜兼
小杜但能致君活國濟生人亦何必須踏金梯折桂
樹宣宗懿宗調舜琴大杜小杜爲殷霖出將入相兮
功德深生人受賜兮直至今杜侯兄弟繼之後璞玉
渾金羙騰口常言一呼百萬何足云終取封侯之印
大如斗恭聞吾皇似堯禹搜索賢良皆靣覩杜侯杜
侯君儻修令德克有終即必還爲大杜兼小杜人之
　兮天筆註國之福兮天固祚四海無波八表臣如
今而後君看取
　　　　偶作五首
誰信心火多多能焚大國誰信鬢上絲莖莖出𧖟腹
甞聞養𧖟婦未曉上桑樹下樹畏𧖟飢兒啼亦不顧
一春膏血盡豈止應王賦如何酷吏酷盡爲搜將去
蠶蛾爲蝶飛僞葉空滿枝冤梭與恨機一見一霑衣
機生機巧生巧心鑊烘烘日煎炒闖
扶桑椹熟金烏飽金烏飽飛復飛四天下人眼眙眙
孰云我輕薄石頭如何喚作玉孰云我是非隨邪逐
惡又爭得古人終不事悠悠一言道合死即休豈不
見大鵬點翼蓋十洲是何之物鳴啾啾
君子食即食何必在珍華小人食不食縱食如泥沙
清歌且莫唱妙舞亦休誇爾非鳯炙麒麟肉焉能一
挂於齒牙去來去來歸去來紅泉正灑芙蓉霞
君不見金陵風臺月榭煙霞光如今十里五里野火
燒茫茫君不見西施緑珠顔色可傾國樂極悲來留
不得君不見漢王力盡得乾坤如今秋雨灑廟門銅
臺老樹作精魅金谷野狐多子孫幾許繁華幾更改
唯有尭舜周召丘軻似長在坐看樓閣成坵墟莫話
桑田變成海吾有清涼雪山雪天上人間常皎㓗茫
茫欲火欲燒人惆悵無因爲君說
　　　　山中作
山爲水精宫藉花無塵埃吟狂岳似動筆落天瓊瓌
伊余自樂道不論才不才有時鬼笑两三聲疑是大
謝小謝李白來
　　　　聞前王使君在澤潞居
爲善無近名竊名者得聲不如心誠哉是言也使君
聖朝瑞乹符𥘉刺婺德變人性靈筆變人風土煙霞
與蟲鳥和氣將羙雨千里與萬里合合來相附信哉
有良吏玄䜟應百數(東陽古者相傳有記云刺史滿一百即有好刺史來後有大殺/至使君來正當一百人两年後果有黄賊來公避地逺去)
古人古人自古人今日又見民歌六七袴不幸大寇
崩騰來孤城勢孤固難錮攀轅旣不及旌斾衝風露
大駕巳西幸飄零何處去婺人空悲哀對生祠泣霑
莓苔忽聞暫寄河之北兵疆四靣無塵埃唯祝鑾輿
早歸來用此陶繇仲虺才使四海霧廓八宏鏡開皇
天無親長與善隣冝哉冝哉
　　　　將入匡山别芳晝二公二首
噴嵐堆黛塞寒碧䆫前古雪如白石臨歧約我來不
來若來須撥紅霞覓
紅荳樹間滴紅雨戀師不得依師住丗情丗界愁殺
人錦繡谷中歸舎去
禪月集卷第五
禪月集卷第六
　　古風雜言三十首
　　　　送楊秀才
北山峨峨香拂拂翠漲青奔勢巉崪赤松君宅在其
中紫金爲牆珠作室頗黎門下仙獓睡幢節森森絳
煙宻水精簾卷桃花開文錦娉婷衆非一撫長离坎
荅皷花姑吹簫弄玉起舞三萬八千爲半日海涸鼇
枯等閑覩愛共安期碁苦識彭祖祖有時朝玉紅雲
擁金虎石橋亦是神仙住白鳯飛來又飛去五雲縹
緲羽翼髙丗人仰望心空勞
　　　　别杜將軍
伊余本自胡爲者採蕈鋤茶在窮野偶抛蓑笠事空
王餘力爲文擬何謝少年心在青雲端知音動地皆
龍鸞遽逢天歩艱難日深藏溪谷空長歎偶出重圍
遇英哲留我江樓經歳月身隈玉帳香滿衣夢歷金
盆(金華山/最髙處)雨和雪東風來兮歌式㣲深雲道人召來歸
鷰辭大厦兮將何爲濛濛花雨兮鸎鸎飛一汀楊栁
兮同依依
　　　　送夢上人歸京
伊余龍鍾歸海涯千山萬水情自怡夢公别我還上
國江邊慘執行遲遲向我道雲中覔伴未得伴又示
我數首新詩盡是詩只恐不如此若如此如此即湏
天子知蕭蕭金吹荆門口槐菊鬪黃落葉走前程勝
事未可涯但恐圭峯難入手蓮峯掌記韓拾遺鴈行
雍睦丗所希二十年前即别離憑師一話吟朝飢
　　　　問安禪師疾
丗病如山岳丗醫皆拱手道病如金鏁師遭鎻鎻否
(塵爲丗病無爲無/事爲道病如金鎻)伊昔芙蓉頰譚經似主渉蘇合晝氤氲
天花似飛蝶覺樹垂實魔輩刺疾病也不問終不皴
膝(師常坐/不卧也)春光苒苒不上爾質東風浩浩謾入爾室云
何斯人而有斯疾
　　　　上荆南府主三讓德政碑
明明赫赫中興主動納諸隍冠前古四海英雄盡戢
兵皆如圪圪天金柱萬姓多論政與德請樹豐碑似
山岳一從冦滅二十年琬琰雕鐫賜重疊荆州代風
何卓異寡欲無爲合天地雖立貞碑與衆殊字字皆
是吾皇意君侯捧碑西拜泣臣且何人恩荐及鳯皇
衘下雕龍文德昧政虗爭敢立函封三奏心葡蔔堅
讓此碑聲蓋國我恐江淹五色筆作不立此碑之碑
文不得
　　　　施萬病丸
我聞昔有海上翁眉鬚皎白塵土中瓠蘆盛藥行如
風病者與藥皆惺憽藥王藥上親兄弟救人急於已
諸體玉毫調御偏讃揚金輪釋梵咸歸禮賢守運心
亦相似不吝親親拘子子曽聞古德有深言由來大
士皆如此
　　　　甘雨應祈
春雨偶愆期草木亦未覺君侯不遑處退食或閉閣
東海浪滔滔西江波漠漠得不願身爲大虬金其角
五其甲一吸再喢雲平霧匝華暢九有清傾六合使
不蘇者蘇不足者足情通上玄如膏綿綿有叟有叟
皷腹歌於道邊歌曰麥苗芃芃兮鶬鶊飛日出而作
兮日入歸如彼草木兮雨露肥古人三樂兮我樂多
之天之成兮地之平兮柘糸黃兮瓠葉青兮乳女啼
兮蒸黍馨兮炙背捫虱兮復何經營兮
　　　寄韓團練
真宰動洪爐萬物皆消息唯有三珠樹不用東風力
君子天廟器頭骨何巉崱海内乆聞名江西偶相識
誰不有詩機麟龍不解織誰不有心地蘭茞不曽植
多君二俱作獨立千仭壁話道出先天評詩動榛極
青霄鴈行律紅露荆花滴偶然成逺别别後長相憶
行至鄱陽郡又見謝安石留我遇殘冬身心苦恬寂
江上春又至引頸山空積何日再相逢天香滿瑶席
　　　　春野作五首
閑歩淺青平緑流水征車自逐誰家挾彈少年擬打
紅衣啄木
山花雨打盡滿地如爛錦逺尋鷓鴣鶵拾得一團蕈
大牛苦耕田乳犢望似泣萬事皆天意緑草頭蕺蕺
斜陽射破塚髑髏半出地不知誰氏子猶自作意氣
牛兒小牛女小抛牛沙上鬬百草鋤隴老人又太老
薄煙漠漠覆桑棗戴嵩醉後取次掃
　　　　深山逢老僧二首
納衣線麄心似月自把鋤鋤崗榾柮青石溪邊踏葉
行數片雲隨两眉雪
山童貌頑名乞乞放火燒畬採崖蜜擔頭何物帶山
香一籮白􁒓一籮栗
　　　　道情偈
草木亦有性與我將不别我若似草木成道無時節
丗人不㑹道向道却嗔道傷嗟此輩人寳山不得寳
　　　　懐二三朝友
傷心復傷心流光似飛電有惠驪龍十斛珠不如一
見君子靣愁人復愁人滿眼皆埃塵有惠黄金一万
斤不如一見於仁人我昔讀詩書如今盡抛也只記
得田叔孟温舒帝王滿口呼長者
　　　　偶作
君子稱一善馨香遍九垓小人妬一善處處生嫌猜
口如暴死人鐡尺抝不開稂蕕蝕田髓積隂成冬雷
因知咋舌人千古空悠哉
　　　　義士行
先生先生不可遇愛平不平眉斗竪黄昬雨雹空似
黳别我不知何處去
　　　　觀懷素草書歌
張顚顚後顚非顚直至懷素之顚始是顚師不譚經
不說禪筋力唯於草書朽顚狂却恐是神仙有神助
兮人莫及鐡石書兮墨湏入金罇竹葉數斗餘半斜
半傾山納濕醉來把筆獰如虎粉壁素屏不問主亂
拏亂抹無規矩羅刹石上坐伍子骨蒯通八字立對
漢髙祖勢崩騰兮不可止天機暗轉鋒鋩裏閃電光
邊霹靂飛古栢身中􁧍龍死駭人心兮目眓(呼/莂)􁽢(音/旭)
頓人足兮神辟易乍如沙埸大戰後斷槍橛箭皆狼
藉又似深山朽石上古病松枝掛鐡錫月兔筆天竈
墨斜鑿黄金側剉玉珊瑚枝長大束束天馬驕獰不
可勒東却西南又北倒還起斷復續忽如鄂公喝住
單雄信秦王肩上　著棗木槊懐素師懐素師若不
是星辰降瑞即必是河岳孕靈固冝須冷笑逸少争
得不心醉伯英天台古杉一千尺崖崩劁折何峥嶸
或細微仙衣縫折金綿垂或妍媚桃花半紅公子醉
我恐山爲墨兮磨海水天與筆兮書大地乃能略展
狂僧意長恨與師不相識一見此書空歎息伊昔張
渭任華葉季艮數子贈歌豈虚飾所不足者渾未曽
道着其神力石橋𬒳燒燒良王土不蝕錐畫沙兮印
印泥丗人丗人争得測知師雄名在丗間明月清風
有何極
　　　　送盧舎人三首
一曰勸君不用登峴首山讀羊祜碑男兒事業須自
竒此碑山頭如日月日日照人人不知人不知青山
白雲徒爾爲
二曰勸君登商山不用覔商山皓雲深雪深騾馬倒
我願終南太華變爲金吾后見之不爲寳我願九州
四海𥿄幅幅與君爲諌草使躡卨踐䕫逢軒見皡日
環五色是物得老如此即商山皓商山皓君不用討
他他必來相討
三曰君不見釋梵諸天壽億垓天上人間去復來君
又不見紫金爲輪一千輻寳洲　四皆臣伏輪王釋
梵作何因秪是弘隆大乗福自古皇王與賢哲頂敬
心師刻金玉報通三丗釋迦言莫將梁武爲題目君
不見近代韋裴蔣與蕭(韋處厚相國出廟堂/禮佛如朝見君父裴/休相國師事空王信敬無比出将入相偏重)
(禪門蔣/相國墻壍空門爲大檀越中書蕃鎮常事天王/蕭倣相國清德冠世白業常修爲佛骨/碑見行於/丗)文房書府師
百僚代天理物映千古布髮掩泥非一朝大哉釋梵
輪王璞已矣何人繼先覺行行珍重寄斯言斯言不
是尋常曲
　　　　宿深村
行行一宿深村裏雞犬豐年閙如市黃昬見客合家
喜月下取魚戽塘水　黄鸎
一種爲春禽花中開羽翼如何此鳥身便作黃金色
黄金色若逢竹實終不食
　　　　送越將歸㑹稽
面如玉盤身八尺鷰語清獰戰𫀆窄古嶽龍腥一匣
霜江上相逢雙眼碧苒苒春光方婉婉黯然别我歸
稽巘他年必帥邯鄲兒與我殺(所/甲)輕班定逺
　　　　别仙客
巨鼇頭縮翻仙翠蟠桃爛落珊瑚地浪濺霓旌濕鵬
翅略别千年太容易
　　　　寒江上望
荒岸燒未死白雲癡不動極目無人行浪打取魚籠
　　　　讀唐史
我愛李景伯内宴執良規君臣道昭彰天顔終熈怡
大簸怡清風粃糠遼亂飛洪爐烹五金黄金終自竒
大哉爲忠臣捨此何所之　樵叟
樵父貌飢帶塵土自言一生苦寒苦檐頭檐箇赤瓷
甖斜陽獨立𪷟籠塢
禪月集卷第六
禪月集卷第七
　　浙江東道婺州蘭溪縣和安寺西岳賜紫蜀國禪月大師貫休述
　　　五言律詩三十一首
　　　　春山行
重疊太古色濛濛花雨時好峯行恐盡流水語相隨
黒壤生紅术黄猿領白兒因思石橋月曽與道人期
　　　　送諌官南遷
危行危言者從天落海涯如斯爲逺客始是好男兒
瘴雜交州雨犀揩馬援碑不知千萬里誰復識辛毗
　　　　懷香爐峯道人
常思峯頂叟石窟土爲牀日日先見日煙霞多異香
冥心同槁木掃雪帶微陽終必相尋去斯人不可忘
　　　　觀李翰林真(二首)
日角浮紫氣􁏠然塵外清雖稱李太白知是郍星精
御宴千鍾飲蕃書一筆成冝哉杜工部不錯道騎鯨
誰氏子丹青毫端曲有靈圪如山忽墮爽似酒𥘉醒
天馬難攏勒仙房乆閑扄若非知此輩何以慠彤庭
　　　　晚泊湘江作
煙浪瀁愁色髙吟似有隣一輪湘渚月萬古獨醒人
岸濕穿花逺風香禱廟頻秖應䛕侫者到此不傷神
　　　　淮上逢故人
故園離亂後十載始逢君長恨南薫奏尋常只自聞
荒䆫秋見岳赤地夜生雲莫歎謀身晚中興正用文
　　　　讀杜工部集(二首)
造化拾無遺唯應杜甫詩豈非玄域橐奪得古人旗
日月精華薄山川氣槩卑古吟吟不盡惆悵不同時
甫也道亦喪孤舟出蜀城彩毫終不撅白雪更能輕
命薄相如命名齊李白名不知耒陽令何以塟先生
　　　　題簡禪師院
機忘室亦空静與沃洲同唯有半庭竹能生竟日風
思山海月上出定印香終繼後傳衣者還須立雪中
　　　　讀劉得仁賈島集(二首)
二公俱作者其奈亦迃儒且有諸峯在何將一弟吁
句還如􁶁蓞誰復贈襜褕想得重泉下依前與衆殊
役思曽衝尹多言阻國親桂枝何所直陋巷不勝貧
馬病難湯雪門荒劣有人伊余吟亦苦爲爾一眉嚬
　　　　天台老僧
獨住無人處松龕岳雪侵僧中九十臘雲外一生心
白髮垂下剃青眸笑更深猶能指孤月爲我暫開襟
　　　　經費徴君舊宅
巉嵒玉九株秀濕掩蒼梧祥瑞乆不出羲軒銷得無
雨和髙瀑濁燒熁大櫧枯到此思歸去迢迢隔五湖
　　　　秋末懷舊山
昔住匡盧北無人知姓名侵雲收糓粟引蟻上柑橙
寒雨雪兼落枯林虎獨行誰能將白髪共向此中生
　　　　春過鄱陽湖
百慮片㠶下風波極目看吴山兼鳥没楚色入衣寒
過此愁人處始知行路難夕陽沙島上廻首一長歎
　　　　寄僧野和尚
鳥外更誰親諸峯即四隣白頭寒枕石青納爛無塵
橡栗堆行逕猿猴繞定身儻然重結社願作掃壇人
　　　　寄馮使君
端居碧雲暮好鳥啼紅芳滿郭桃李熟卷簾風雨香
清吟繡段句黙念芙蓉章未得歸山去頻升謝守堂
　　　　懷紫閣隠者
積翠藏一叟常思未得遊不知在巖下爲復在峯頭
苔上枯藤笐泉淋破石樓伊余更何事不學此翁休
　　　　寄天台道友
大是清虗地髙吟到日晡水聲金磬亂雲片玉盤麤
仙有遺蹤在人還得意無石碑文不直壁畫色多枯
冷立千年鶴閑燒六一爐松枝垂似物山勢秀難圖
紫府程非逺青溪逕不迃馨香栢上露皎㓗水中珠
賢聖無他術圎融只在吾寄言桐栢子珍重保之乎
　　　　旅中懷孫路
暮塵微雨收蟬急楚郷秋一片月生海幾家人上樓
砌香殘果落汀草宿煙浮唯有知音者相思欲白頭
　　　　貽丗
至理不誤物悠悠自不明黃金燒欲盡白髪火邊生
苦惑神仙䜝難收日月精捕風兼繫影信矣不湏争
　　　　覽李秀才卷
香沐整山衣開君一軸詩吟當秋景苦味出雪林遲
經濟幾人到功夫两鬢知因嗟和氏淚不是等閑垂
　　　　懷方干張爲
冥搜入仙窟半夜水堂前吾道秪如此古人多亦然
螢沈荒塢霧月苦緑梧蟬因憶垂輪者滄浪何處邊
　　　　四皓圗
何人圗四皓如語話嘮嘮雙鬢雪相似是誰年最髙
溪苔連豹褥仙酒汚雲𫀆想得亡秦日伊余亦合逃
　　　　懐白閣道侣
寒思白閣層石屋两三僧斜雪掃不盡飢猿喚得應
香燃一字火磬過數潭冰終必相尋去孤懷乆不勝
　　　　讀孟郊集
東野子何之詩人始見詩清刳霜雪髓吟動鬼神司
舉丗言多媚無人師此師因知吾道後冷淡亦如斯
　　　　懐四明亮公
孤峯含紫煙師住此安禪不下便不下如斯大可憐
坐侵天井黒吟乆海霞蔫豈覺塵埃裏干戈已十年
　　　　秋過錢塘江
巨浸東隅極山吞大野平因知吴相恨不盡海濤聲
黒氣騰蛟窟秋雲入戰城遊人千萬里過此白髭生
　　　　上俞許二判官
近抛蓑笠者急善遇休明未省親宗伯焉能識正聲
病容經夏在岳夣入秋并無限林中意今逢許郭傾
　　　　懐劉得仁
詩名動帝畿身謝亦因詩白日只如哭皇天得不知
旅墳孤　岳羸僕泣如兒多少求名者聞之淚盡垂
禪月集卷第七
禪月集卷第八
　　　五言律詩三十一首
　　　　歸故林後寄二三知己
昨别楚江邊逡廵早數年詩雖清到後人更瘦於前
岸翠連喬岳汀沙入壊田何時重一見談笑有茶煙
　　　　春寄西山陳陶
搔首復搔首孤懷草萋萋春光已滿目君在西山西
壍水成文去庭柯擎翠伭所思不可見黄鳥花中啼
　　　　秋末江行
四顧木落盡扁舟増所思雲衝逺燒出帆轉大荒遲
天際霜雪作水邊蒿艾衰斷猿不堪聽一聽亦同悲
　　　　送人歸新羅
昨夜西風起送君還故郷積愁窮地角見日上扶桑
蜃氣生𥘉霽潮痕匝亂荒從兹頭各白䰟夣一相望
　　　　思匡山賈匡
山兄詩癖甚寒夜更何爲覔句唯頑坐嚴霜打不知
石膏黏木屐崖栗落冰池近見禪僧說生涯勝往時
　　　　偶作
一載獨扄扉唯爲二雅詩道孤終不雜頭白更何疑
句冷杉松與霜嚴皷角知修心對閑境明月印秋池
　　　　贈方干
盛名與髙隱合近謝敷村弟子已得桂先生猶灌園
垂綸侵海分拾句歴雲根白日昇天路知君别有門
　　　　漁父
一葉一竿竹眉鬚雪欲零陸應無祖業香必是伊腥
兒亦名魚鷓歌稱我洞庭迴頭深自媿舊業近滄溟
　　　　題友人山居
卜居隣塢寺魂夣又相關鶴本如雲白君𥘉似我閑
月明僧渡水木落火連山從此天台約來兹未得還
　　　　寄宋使君
寺倚烏龍腹䆫中見碧稜空廊人畫祖古殿鶴窺燈
風吼深松雪爐寒一鼎冰唯應謝内史知此道心澄
　　　懷武夷紅石子(二首)
常思紅石子獨自住山椒䆫外猩猩語爐中奼奼嬌
乳香諸洞滴地秀衆峯朝曽見竒人說煙霞恨太遥
弋者終何莫髙吟坐緑鼇燒侵薑芋窖僧與水雲𫀆
竹鞘畬刀缺松枝獵箭牢何時一相見清話擘蟠桃
　　　　送人征蠻
七縱七擒處君行事可攀亦知磨一劔不獨定諸蠻
樹盡伭銅柱潮常沸火山名須麟閣上好去及苽還
　　　　懷周朴張爲
二子無消息多應各自耕巴江思杜甫漳水憶劉禛
白髪應全白生涯作麽生寄書多不逹空念重行行
　　　　寄令狐郎中
雨打繁暑盡放懷歩微凉緑苔狂似人入我白玉堂
壍鳥眠堪晝庭檉夜益香唯應蘂宫子時到虎溪傍
　　　　鄱陽道中作
鄱陽古岸邊無一樹無蟬路轉他山大砧驅郷思偏
湖平帆盡落天淡月𥘉圎何事堯雲下干戈滿許田
　　　　歸故林别知己
别離無古今柳色向人深萬里長江水平生不印心
逺書容北鴈贈别謝南金愧勉青雲志余懷非陸沈
　　　　送僧遊天台
嚢空心亦空城郭去騰騰眼作麽是眼僧誰識此僧
歇隈紅樹乆笑看白雲崩巳有天台約深秋必共登
　　　　詠竹根校子
出處慙林藪才微幸一陽不縁懷片善豈得近馨香
節亦因人浄聲從擲地彰但令䈥力在永願報時昌
　　　　硯瓦
淺薄雖頑朴其如近筆端伭心䝉潤乆入匣更身安
應念研磨苦無爲瓦礫看儻然仁不棄還可比瑯玕
　　　　水壷子
良匠曽陶瑩多居筆硯中一從親几案常恐近兒童
卓立澄心乆提擕注意通不應嫌器小還有濟人功
　　　　筆
莫訝書紳苦功成在一毫日從䝉管録便覺用心勞
手點時難棄身閑架亦髙何妨成五色永願助風騷
　　　　棊
棊信無聲樂偏冝境寂寥著髙圗暗合勢王氣彌驕
人事掀天盡光隂動地銷因知韋氏論不獨爲吴朝
　　　　夜對雪作寄友生
皓彩中宵合開門失所蹤何年今夜意共子在孤峯
氣射燈花落光侵壁罅濃唯君心似我吟到五更鍾
　　　　題惠琮律師院
苦節兼青目公卿話有餘唯傳黄葉喻還似白泉居
猿撥孤雲破鍾撞衆木踈社壇蹤跡在重結復何如
　　　　寄清冷山道人
常憶清冷子深雲種旱禾萬縁雖不渉一句子如何
蹤跡諸峯匝衣裳老虱多江頭無事也終必到煙蘿
　　　　秋盡途中作
行行芳翠歇潭島葉紛紛山色路無盡砧聲客彊聞
殘陽曜極野黒水浸空墳郍得無郷思前程入楚雲
　　　　秋居寄王相公(三首)
禪林蟬　落地燥可生苔好句慵收拾清風作麽來
餅唯凔喜恱社已得宗雷還似山中日柴門更不開
松聲髙似瀑藥熟色如花誰道全無病時猶不在家
(逐六塵名/不在家也)山童舂菽粉園叟送銀瓜唯訪孫弘閣談玄
到日斜
氣與非常合常人爭得知直須窮到底始是出家兒
閣雀銜紅粟隣僧背古碑秪應王與謝時有沷洲期
　　　　讀玄宗幸蜀記
宋璟姚崇死中庸遂變移如何遊萬里秪爲一胡兒
泣溻乾坤色飄零日月旗火從龍闕起淚向馬嵬垂
始憶張丞相全師郭子儀百官皆剽刼九廟盡崩隳
塵撲銀　暗雷奔棧閣危倖臣方賜死野老不勝悲
(時有羣叟遮/道泣見於上)及霤飄淪日行宫寂寞時人心雖未厭天
意亦難知聖兩歸丹禁承乾動四夷因知納諌争始
是太平基
禪月集卷第八
禪月集卷第九
　　五言律詩三十二首
　　　　聞徴四處士
一詔羣公起移山四海聞因知丈夫事須佐聖明君
白酒全傾甕蒲輪半載雲從兹居諌署筆硯幾人焚
　　　　送友生下弟遊邊
失意窮邊去孤城值晚春黒山霞不赤白日鬼隨人
角咽胡風緊沙昬磧月新明時至公在廻首莫因循
　　　　寄匡山紀公
錦繡谷中人相思入夣頻寄言無别事琢句似終身
書卷須求㫖鬚根易得銀斯言如不惑千里亦相親
　　　　聞無相道人順丗(五首)
一事不經營孤峯長老情唯飱橡子餅愛說道吾兄
池藕香狸掘山神白日行又聞行脚也何處化羣生
自昔尋師日顛峯絶頂頭雖聞不相似特地使人愁
庭樹雪摧殘上有白猕猴大哉法中龍去去不可留
常思將道者髙論地爐傍迃談無丗味夜深山木僵
下山遭離亂多病唯深藏一别三十年煙水空茫茫
石霜旣順丗吾師亦不住杉桂有猩猩粃糠無句句
土肥多孟蕨道老如孾􁆐莫比優曇花斯人更難遇
百千萬億偈共他勿交渉所以郍老人密傳與迦葉
吾師得此法不論劫不劫去矣不可留無蹤若爲躡
　　　苦熱
松桂晝不動陽烏飛半天稻麻須結實沙石欲生煙
毒氣仍干扇髙枝不立蟬舊山多積雪歸去是何年
　　　　鄂渚贈祥公
寂寥堆積者自爲是髙僧客逺何人識吟多冷病増
松煙青透壁雪氣細吹燈猶頼師於我依依非靣朋
　　　　懷武昌棲一(二首)
常憶能吟一房連古帝墟無端多忤物唯我獨知渠
病愈嚢空後神清木落𥘉秪因烽火起書札自兹踈
清風江上月霜灑月中砧得句先呈佛無人知此心
(師得句秪云/供養/佛)寂寥從鬼岀蒼翠到門深唯有雙峯寺時
時獨去尋
　　　　寒食郊外
寒食將吾族相隨過石溪塚花霑酒落林鳥學人啼
白水穿蕪疾新霞出霧仾不堪回首望家在赤松西
　　　　送道士歸天台
道髙留不住道去更何云舉丗皆趨丗如君始愛君
逕侵銀地滑瀑到石城聞他日如相憶金桃一爲分
　　　　經孟皓然鹿門舊居(二首)
孟子終焉䖏遊人得得過􁴧深黃狖小地暖白雲多
孔聖嗟大謬玄宗争奈何空餘峴山色千古共嵳峩
花落谷鸎啼精靈安在哉青山不可問永日獨徘徊
塚穴應藏虎碑荒秪見苔伊余亦惆悵昨日郢城廻
　　　　春送禪師歸閩中
春色滿三湘送師還故郷穿霞逢黒　乞食得紅薑
大化宗門闢孤禪海樹凉儻爲新句偈寄我亦何妨
　　　　途中逢周朴
東西南北路相遇共興哀丗濁無知巳子從何處來
菊哀芳草在程逺宿煙開儻遇中興主還應不用媒
　　　　避寇上山作
山翠碧嵳峩攀牽去者多淺深俱得地好惡未知他
有草皆爲戶無人不荷戈相逢空悵望更有好時麽
　　　　避寇上唐臺山
蒼遑縁鳥道峯脅見樓䑓檉桂香皆滴煙霞濕不開
僧高眉半白山老石多摧莫問塵中事如今正可哀
　　　　題擇詞律師院
律中麟角者髙淡出塵埃芳草不曽觸幾生如此來
壑風吹磬斷杉露滴花開如結林中社伊余亦願陪
　　　　上馮使君渡水僧障子
跣足柱巴藤潺湲渡幾曽盡權無著印不是等閑僧
熊耳應𥘉别牛頭始去登畫來偏覺好將寄栁呉興
　　　　秋夜翫月懐玉霄道士
光異磨礱出輪非雕斵成今宵剛道别舉丗勿人爭
征婦砧添怨詩人哭到明唯冝華頂叟笙磬有餘聲
　　　　上杭州令狐使君
顔冉徳無隣分憂浙水濵愛山成大癖求瘼似諸身
視事奸回盡登樓海岳春野人如有幸應得見陶鈞
　　　　懐諸葛珏(二首)
諸葛子作者詩曽我細看出山因覔孟踏雪去尋韓
(遇孟郊韓/愈於洛下)謬獨哭不錯(謬/諸葛云思牽呉/岫起吟索剡雲開)常流飲實難
(諸葛曽爲僧名然有詩云/到處自鑿井不能飲常流)知音知便了歸去舊江干
羸馬與羸僮微吟冐北風店孤僧共歇日落思無窮
囊草無非刺魏人郍識公(投魏不/遇而去)鸎花五陵道去去與
誰同
　　　　懷錢唐羅隱章魯封
二子依公子鷄鳴狗盗徒青雲十上苦黒髪一莖無
風澁潮聲惡天寒角韻孤别離千萬里何以慰榮枯
　　　　送沈侍郎
從知無逺近木落去閩城地入無諸俗冠峩甲乙精
山多髙興亂江直好風生儉府清無事唯應薦禰衡
　　　　題宿禪師院
身閑心亦然如此已多年語淡不著物茶香别有泉
古衣和蘚納新偈幾人傳時說秋歸夣孤峯在海邊
　　　　秋晚泊石頭驛有寄
蕭索章江北何人慰寂寥北風人獨立南國信空遥
燒塢新雲白漁家衆木凋所思不可見行鴈在青霄
　　　　别盧使君
杜宇聲聲急行行楚水濵道無裨政化行䖏傲孤雲
幸到膺門下頻䝉俸粟分詩雖曽引玉棊數中埋軍
山好還尋去恩深豈易云扇風千里泰車雨九重聞
晴霧和花氣危檣破浪文終期陶鑄日再見信陵君
　　　　秋夜吟
如愚復愛詩木落即眠遲思苦香銷盡更深筆尚隨
飢僮舂赤黍繁露洒烏椑看却龍鍾也歸山是底時
禪月集卷第九
禪月集卷第十
　　五言律詩三十一首
　　　　桐江閑居作(十二首)
木落雨脩脩桐江古岸頭擬歸仙掌去剛𬒳謝公留
猛燒侵茶塢殘霞照角樓坐來還有意流水面前流
香刹通真觀樓臺倚郡城隂森古樹氣羸淡老僧情
壁畫連山潤仙鍾扣月清何須結西社大道木無生
静室焚檀印深爐燒鐡瓶茶和阿魏煖火種栢根馨
數隻呼來鶴成堆讀了經何妨似支遁騎馬入青冥
不問𢋫桑子唯師妙吉祥等閑眠片石不覺到斜陽
獨自收櫧葉敎童採栢瓤王孫莫指笑淡泊味還長
詩琢冰成句多將大道論人誰知此意日日秪關門
乳䑕穿荒壁溪龜上浄盆因知無事責言外更無言
紅黍飯溪苔清吟茗數柸秪應唯道庇無可俟時來
樹疊藏仙洞山蒸足爆雷從他嫌復笑門更不曽開
蟬急野蕭蕭山中信屢招厨香烹菌术詩　瓊瑶
諸境教人認荒榛引燒燒吾皇禮金骨誰　美南朝
露滴滴衡苑秋成爽氣交霜椑如蜜褁　似鹽苞
浄蘚侵蛩穴微陽落鶴巢還如山裏日門更絶人𫾣
壍鳥毛衣别頻來似愛吟蕭條秋病後班剥緑苔深
珠翠籠金像風泉灑玉琴孰知吾所適終不是心心
芙蓉峯裏居關閇復何如白玃兼花鹿多年不見渠
紅泉香滴瀝丹桂冷扶踈唯有西溪叟時時到弊廬
憶在山中日爲僧鬢欲衰一燈常到曉十載不離師
水汲冰溪滑鍾撞雪閣危從來多自省不學擬何爲
嚢非撲滿器門更絶人過上井連岡冷風簾迸葉多
村童頑似鐵山菜硬如莎唯有前山色䆫中無奈何
　　　　寄馮使君
山風與霜氣浩浩滿松枝永日燒杉子無人共此時
爲文攀諷諌得道在毫釐唯有桐江守常憐志不卑
　　　　經捿白舊院
笁卿何處去觸目盡淒涼不見中秋月空餘一炷香
殘花飄暮雨枯葉蓋啼螿誰禮新墳塔蕭條渭水傍
國寳還亡一時多李徳林故人卿相泣承製渥恩深
舊槀誰收得空堂影似吟徘徊不能去寒日下西岑
　　　　贈李祐道人
闒茸復埃塵難親復易親皆疑有仙術問著却愁人
秪是躭浮蟻曽云見泣麟相逢先合手渾似有前因
　　　　贈景和尚院
藏經看幾遍眉有數條霜萬境心都泯深冬日亦長
䆫虚花木氣衲掛水雲郷時說秋歸夢峯頭雪滿床
　　　　上宋使君
折桂文如錦分憂力若春位髙空倚命詩妙古無人
有感禾争熟無私吏盡貧野人如有幸應得見陶鈞
　　　　離亂後寄九華和尚(二首)
亂後知深隱菴應近石樓異香因雪歇(虫)栗落池浮
詩老全抛格心空未到頭還應嫌笑我歧路獨悠悠
蕭灑復蕭灑松根獨據梧瀑冰吟次折逺燒坐來無
老嬰寒披納孤雲静入厨不知知我不已到不區區
　　　　送黃賔于赴舉
冬暮雨霜霏行人喜可稀二堦　夜雪亞聖在春闈
馬疾頑童逺山荒凍葉飛　帥無一事應見麗龜歸
　　　　題靈溪暢公墅
境清僧格冷新斬古林開舊隱還如此令人來又來
嵐飛黏似霧茶好碧於苔但使心清浄從渠歲月催
　　　　送髙九經赴舉
回也曽言志明君則事之中興今若此須去更何疑
志列秋霜好忠言劇諌竒(志列忠言/昔舊人也)陸機遊洛日文舉
薦衡時虎跡啇山雪雲痕岳廟碑憑君將潦倒一說
向深知
　　　　東西二林寺流泉
水爾何如此區區矻矻流牆牆邊瀝瀝砌砌下啾啾
味不卑於乳聲常占却秋崩騰成大瀑落托出深溝
逺歴神仙窟髙淋竹樹頭數家舂碓磑㡬處浴猿猴
共月穿峯鏬喧僧睡石樓派通天井闊霤入楚江浮
爲潤知何極無邊始自由好歸滄海裏長負濟川舟
　　　　送王貞白重試東歸
心苦詶心了東歸謝所知可憐重試者如折两三枝
雨毒逢花少山多愛馬遲此行三可羡正值倒戈時
(時/西/用)
　　　早秋即事寄馮使君
金脉火𥘉微開門竹杖隨此身全是病今日更嗔誰
落葉峥嶸處諸峯爽㧞時唯思棠樹下髙論入圎伊
　　　　贈景和尚院
貌古眉如雪看經二十霜尋常對詩客秪勸療心瘡
炭火邕湖瀅山情紫竹凉怡然無一事流水自湯湯
　　　　寄西山胡汾
待價欲要君山前獨灌園雖然未識靣要且已消魂
鹿睡紅霞影泉淋白石門伊余心更苦何日共深論
　　　　題師頴和尚院
師院清無敵師心智不知臘髙清眼細閑甚白雲卑
煑茗然楓枿泥牆札祖碑愛師終不及謾住許名時
　　　　遊雲頂山晚望
雲頂聊一望山靈草木竒黔南在何處堪笑復堪悲
菊歇香未歇露繁蟬不飢明朝又西去錦水與峨眉
　　　　劉相公見訪
千騎擁朱輪香塵豈是塵如何𥙷衮眼來看納衣人
莊叟同先覺空王有宿因對花無俗態愛竹見天真
欹枕松䆫逈題牆道意新戒師慙匪什都講更勝詢
桃熟多紅璺茶香有碧䈥高宗多不寐終是夣中人
禪月集卷第十
禪月集卷第十一
　　五言律詩三十二首
　　　　寄赤松舒道士(二首)
不見髙人乆空令鄙恡多遥思青嶂下無奈白雲何
子愛寒山子歌唯樂道歌㑹應陪太守一日到煙蘿
余亦如君也詩魔不敢魔一飡兼午睡萬事不知他
雨陣衝溪月蛛絲羂砌莎近知山果熟還擬寄來麽
　　　　鄂渚逢楊賛禹
流浪兵荒苦相思歳月䦨理唯通至道人或謂無端
燒猛湖煙赤䆫虚雪月寒知音不可見始爲一吟看
　　　　别性空禪師
積翠迸一瀑紅霞碧霧開方尋此境去莫問幾時廻
盪槳入檐石思詩聞早雷唯師心似我欲近不燃灰
　　　　送胡處士
不名兼不利相遇海西濆白字未干髪清時錯愛雲
頭巾多酒氣竹杖有苔文乆積希顔意林中又送君
　　　　寄瀾公(二首)
小一頭應白孤髙住欱城不知安樂否何以近無生
(師當供養十六羅漢/羅漢梵語此云無生)燒逼鴻行側風乾雪朕清途中逢此信
珎重未精誠
荒亂抛深隱飄零逺寓居片雲無定所得力是逢渠
(光洞山道人云吾生/獨自住処処得逢渠)瀑灂羣公社江崩古帝墟終期再相見
招手復何如
　　　　寄捿一上人
花壍接滄洲隂雲閉楚丘雨聲雖到夜吟味不知秋
古屋藏花鴿荒園聚亂流無機心便是何用話歸休
　　　　送僧之湖南
湘水萬餘里師遊芳草生登山乞食後無伴入雲行
宿雨和花落春牛擁霧耕不知今夜月何處聽猿聲
　　　　秋末寄張侍郎
静住黔城北離仁半歳彊霧中紅黍熟燒後白雲香
多病如何好無心去始長寂寥還得句溪上寄三張
　　　　古塞曲(三首)
單于烽火動都護去天涯别賜黃金甲親臨白玉墀
塞垣湏静謐師旅審安危定逺條支寵如今勝古時
方見將軍貴分明對冕旒聖威如逺𬒳狂虜不難收
臣節唯期死功勲敢望侯終辭修里弟從此出皇州
百萬精兵動叅差便渡遼如何好白日亦照此天驕逺
樹深疑賊驚蓬逈似雕凱歌何日唱磧路共天遥
　　　　古塞下曲(七首)
下營依遁甲分帥把何隍地使人心惡風吹旗𦦨荒
搜山得探卒放火獵黄羊唯有南飛鴈聲聲斷客腸
歸去是何年山連邏逤川蒼黄曽戰地空闊養鵰天
旗揷蒸沙堡槍擔卓槊泉蕭條寒日落號令徹窮邊
虜冦日相持如龍馬不肥突圍金甲破趂賊鐡槍飛
漢月堂堂上胡雲慘慘微黄河氷已合猶未送征衣
南北唯堪恨東西實可嗟常飛侵夏雪何處有人家
風刮隂山薄河推大岸斜秪應寒夜夣時見故園花
不是將軍勇胡兵豈易當雨曽淋火陣箭又中金瘡
鐡嶺全無土犲羣亦有狼因思無戰日天子是陶唐
榆葉飄蕭盡關防烽寨重寒來知馬疾戰後覺人兇
燒逐飛蓬死沙生毒霧濃誰能奏明主功業已堪封
萬戰千征地蒼茫古塞門隂兵爲客祟惡酒發刀痕
風落崑崙石河萌苜蓿根將軍更移帳日日近西蕃
　　　　古塞上曲(七首)
幽并兒百萬百戰未曽輸蕃界已深入將軍仍逺圖
月明風㧞帳磧暗鬼騎狐但有東歸日甘從䈥力枯
中軍殺白馬白日祭蒼蒼號變旗幡亂舂乾草木黄
朔雲含凍雨枯骨放妖光故國今何處叅差近鬼方
白鴈兼羗笛幾年垂淚聽隂風吹殺氣永日在青冥
逺戍秋添將邊烽夜雜星嫖姚頭半白猶自看兵經
大雨始無塵邊聲四散聞浸河荒寨柱吹角白頭軍
戰馬齕􁂲草烏鳶識陣雲征人心力盡枯骨更遭焚
帳幕侵奚界憑凌未可涯擒生行别路尋箭向平沙
赤落蒲桃葉香微甘草花不堪登壠望白日又西斜
地角天涯外人號鬼哭邊大河流敗卒寒日下蒼煙
殺氣諸蕃動軍書一箭傳將軍莫惆悵髙處是燕然
山接胡奴水河連㪍㪍城數州今已伏此命豈堪輕
磧吼旄頭落風乾刁斗清因嗟李陵苦秪得没蕃名
　　　　古出塞曲(三首)
掃盡狂胡跡迴戈望故關相逢唯死闘豈易得生還
縱宴叅胡樂收兵過雪山不封十萬戸此事亦應閑
玉帳將軍意殷勤把酒論功髙寜在我陣没與招魂
塞色干戈束軍容喜氣屯男兒今始是譀出玉關門
廻首壠山頭連天草木秋聖君應入夣半路遣封侯
水不擔隂雪柴令倒戍樓歸來麟閣上春色滿皇州
　　　聞赤松舒道士下丗(東陽未亂/前相别)
地變賢人􁱾瘡痍不可觀一聞消息苦千種破除難
隂隲郍虚擲深山近始安玄關評兔角玉器琢鷄冠
傲野髙難狎融怡羙不殫兾迎新渥澤(時太守方録道/業奏聞徴出)
遽逐逝波瀾蛻殻埋金𡑞飛精駕錦鸞傾摧千仭□
枯歇一株蘭仙廟詩雖繼苔牆篆必鞔(師題赤松子廟/云人皆)
(佳共得神仙人皆伏/之又善大小篆/也)煙霞成片黯松桂著行乾影□溪◊□
堂扄隟月寒寂寥遺藥犬縹緲想瓊竿伊昔相尋逺
留連幾盡歡論詩花作席炙􁒓葉爲盤彭伉心相似
承禎趨一般琴彈溪月側棊次砌雲殘倐忽成千古
飄零見百端荆㐮春浩浩呉越浪漫漫已矣紅霞子
空留白石壇無絃亦湏絶迴首一長嘆
　　　　贈抱麻劉舎人
郡政今良吏門風古搢紳萬年唐社稷一箇哭麻人
憤烈身先死敷􁱈氣益真天乎資大寳泰矣見忠臣
得罪鍾多故投荒豈是迍玉寒方重澁松古更清皴
鵬　寜唯白龍多豈止荀道孤梳有雪㤙重淚盈巾
喻蜀湏憑草成周必仗仁三峯霄旰切萬里渥恩新
賦服言無累依劉德有隣風欺仁祖㡌鼠訝史雲塵
禪叟知何幸玄譚有昔因雙溪逢陸海(東陽見故/浙西侍郎)荆
渚遇平津(江陵見吏/部相公)落日愁聞笛何人爲吐茵生徒希
匠化寰海仰經綸疾愈蟬聲老(時公在荆州閑/居/夏疾方可)年豐雨滴
頻劉虬師弟子時喜一相親
禪月集第十一
禪月集第十二
　　五言律詩三十一首
　　　　寒夜寄盧給事二首
刻羽流啇否霜風動地吹邇來唯自惜知合是誰知
壍雪消難盡隣僧睡大竒知音不可得始為一吟之
心苦味不苦丗衰吾道微清如吞雪雹誰把比珠璣
作者相收拾常人任是非舊居滄海上歸去即應歸
　　　　送葉䝉赴舉
年年屈復屈惆悵曲江湄自古身榮者多非年少時
空囊投刺逺大雪入關遲來歳還公道平人不用疑
　　　　聞王慥常侍卒三首
丗亂君廵狩清賢又告云星辰皆有角日月略無光
金柱連天折瑶階𬒳賊荒令人轉惆悵無路問蒼蒼
宗社運微衰山摧甘井枯不知千載後更有此人無
政入龔黄甲詩輕沈宋徒受㤙酬未得不覺秪長吁
儻在扶天歩重興古國風還如齊晏子再見狄梁公
棠樹梅溪北(公為婺州大理/梅溪婺之亭名)佳城舜廟東誰修循吏傳
此莫忩忩
　　　　秋晚野歩
虅屦兼閩竹吟行一水傍樹涼蟬不少溪斷路多荒
燒岳隂風起田家濁酒香登髙吟更苦微月出蒼茫
　　　　聞大願和尚順丗(三首)
王室今如燬仍聞喪我師古容圖得否内院去無疑
(大師行髙徳廣/必生彌勒内院)岳鬼月中哭松龕雪次隳直湏文五色始
可立髙碑
鄴衛杉松外芝蘭季孟間盡希重詔出秪待六龍還
不疾成千古令焚動四山感㤙終有淚遥寄水潺潺
師禀盡名卿孤峯老稱情若遊三點外爭把七賢平
苦霧埋空室啼猿有咽聲今朝益惆悵曽沐下牀迎
(愚常念法華經師見即下床/迎去吾不敢以衆人相待也)聞葉䝉及第
憶昨送君詩平又不用疑吾徒若不得天道即應私
塵土茫茫曉麟龍草草騎相思不可見又是落花時
　　　　送僧之靈夏
舊識爲邊帥師遊勝事兼連天唯白草野餅有紅鹽
蕃近風多㪍河渾磧半淹因知心似月處處有人瞻
　　　　書無相道人庵
諠滑太茫茫端居紫石房心遺無句句頂剃石霜霜
白麈眠枯葉紅泉灑毳囊寄言疑未决湏到雪溪旁
　　　　胡進士北齋避暑
相訪多衝雨由來得有隣卷簾繁暑退濕樹一蟬新
道在誰爲上吾衰自有因秪應江海上還作狎鷗人
　　　　晚春寄呉融于兢二侍郎
白頭爲逺客常憶白雲間秪覺老轉老不知閑是閑
花含冝細雨室冷似深山唯有霜臺客依依是往還
　　　喜不思上人來
沃洲郍不住一别許多時幾度懐君夜相逢出夣遲
瓶擔千丈瀑偈是七言詩若向羅浮去伊余亦願隨
　　　　秋懷赤松道士
仙觀在雲端相思星斗䦨常憐呼鶴易却恨見君難
石罅青虵濕風榸白菌乾終期花月下壇上聽君彈
　　　　送劉逖赴閩辟
離亂生涯盡依劉是見機從來吟太苦不得力還稀
路入閩山熱江浮瘴雨肥何須折楊栁相送已依依
　　　　苦雨中作
通宵復連夕其狀秪如傾却遣思山者忽然嫌水聲
好花飄草盡古壁欲雲生不奈天難問迢迢逺客情
　　　　送僧歸日本
焚香祝海靈開眼夣中行得逹即便是無生可作輕
流黄山火著碇石索雷鳴想到夷王禮還爲上寺迎
(有僧遊日本云彼中秪有三寺上寺名兠率國王供養中寺名浮/上極品官人供養下寺名刺上寺風俗供養有德行即漸遷上也)
　　　　贈信安鄭道人
貌古如蒼鶴心清似鼎湖仍聞得新義更欲註隂符
點化金常有閑行影漸無杳兮中便是應不食昌蒲
　　　　送吏部劉相公除東川
帝念梓州民年年戰伐頻山川無草木烽戍没煙塵
政亂皆因亂安人必籍仁皇天開白日殷鼎輟誠臣
一日離君側千官送渭濵酒傾紅琥珀馬控白麒麟
渥澤蕃蕃降壺漿處處陳旌幢山色濕卭僰鳥啼新
奕幕還名儉良醫始姓秦軍雄城似岳地變物含春
白必侵雙鬢清應誡四隣吾皇重命相更合是何人
　　　　送智先禪伯
萬事歸一納曹溪𥘉去尋從來相狎輩盡不是知音
乞食林花落穿雲翠巘深終希重一見示我祖師心
　　　　夜對雪寄杜使君
片片含天意紛紛勢莫拘灑於諸瑞後(時有栢樹再/生甘靈頻降)憂
恐一冬無鶴禁聲偏密風焦片益麄冷牽人夣轉清
逼瘴根徂掃逕僧傾笠爲詩士棄爐橋髙銀螮蝀峯
峰玉浮圗盈尺何湏問豐年已可　遥思郢中曲句
句出氷壺
　　　　送王轂及第後歸江西
太宗羅俊彦桂玉比光輝難得終湏得今歸始是歸
風帆天際吼金鶚月中飛五府如交辟音書莫便稀
　　　　送盧瞻罷夷陵幕歸閿郷
文行成身事從知貴得仁歸來還寂寞何以慰交親
芳艸色似動胡桃花又新昌朝有知巳好作諌垣臣
　　　　避寇白沙驛作
避亂無深淺蒼黄古驛東草枯牛尚齕霞濕燒微烘
　時　人愁處處同猶逢好時否孤坐雪𪷟𪷟
　　　　聞李頻貟外卒
蒼蒼難可問問荅亦難聞落葉平津岸愁人李使君
文章應力竭茅土始天分又逐東流去迢迢隔嶺雲
　　　　江陵寄翰林韓渥學士
乆住荆溪北禪關掛緑蘿風清閑客去睡羙落花多
萬事皆妨道孤峯謾憶他新詩舊知已始爲味如何
　　　　閑居作
閑門㣲雪下慵惰計　成黙坐便終日孤峯秪此情
身心閑少夣杉竹冷多聲唯有西峯叟相逢眼最明
　　　　和韋相公見示閑卧
刻形求得相事事未甞眠霖雨方爲雨非煙豈是煙
僮收庭樹果風曵案頭牋仲虺專爲誥何充雅愛禪
静嫌山色逺病是酒柸偏蜩響𥘉穿壁蘭芽半出甎
堂懸金粟像(相公常供養/維摩居士)門枕御溝泉旦沭雖頻握融
帷孰敢褰徳髙羣彦表善植㡬生前修𥙷烏皮几深
藏子敬氊扶持千載聖蕭洒一聲蟬棊陣連殘月僧
交似大顛(韓吏部重/大顛禪師)常知生似幻唯重直如絃餅憶蓴
羮羙茶思岳瀑煎秪聞温樹譽堪鄙竹林賢頴脫三
千士馨香四十年寛平開義路淡泞潤清田哲后知
知子空王夙有縁對㱕香滿䄂吟次月當川休說慙
如撻堯天即梵天
禪月集卷第十二
禪月集卷第十三
　　　浙江東道婺州蘭溪縣和安寺西岳賜紫蜀國禪月大師貫休
　五言律詩三十二首
　　寄山中伉禪師　秋寄拪　懷匡山山長
　　懷髙貞動　江行作　送僧歸華山
　　送友生之嶺外　江陵送盧舎人上馮使君
　　送令狐赴闕　送呉貟外赴闕送姚拾遺赴京
　　送僧入石霜山　送僧歸南康　送陳進士
　　送友生歸台州　黔中寄張侍郎黔中寄葉使君
　　送盧進士赴舉　聞新蟬寄桂雍懷寄楚和尚
　　　和韋相公陳事
　　　　　寄山中伉禪師
舉丗遭心使吾師獨使心万縁冥目盡一句不言深
野火燒禪石殘霞照栗林秋風溪上路終願一相尋
　　　　秋寄拪一
一别一公後相思時一吁眼中瘡校未般若偈持無
(公時有眼瘡因/勸之念多心經)卷句氷團火爐煙櫪橛麤勸君君記取不
用更他圗
　　　　懷匡山山長(二首)
白石峯之半先生好在麽卷簾當大瀑常恨不如他
杉罅龍涎溢潭㘭石髮多吾皇搜草澤争奈謝安何
　　　　二
見說靣前峯尋常醉亦登雨餘多菌出燒甚古崖崩
覔句曽衝虎耕田半爲僧聞名多歳也常恨不飛騰
　　　　懷髙貞動(二首)
知爾今何處孤髙獨不羣論詩唯許我窮易到無文
貰酒兒穿雪尋僧月照雲何時再相見兵冦尚紛紛
乆别無消息今秋忽得書諸孤㛰嫁苦求已丗情踈
亂甚無喬木溪多不釣魚秪應金岳色如爾復如余
　　　　秋末入匡山舩行八首
楚國茱茰月呉吟梨栗舩逺遊無定所髙卧是何年
浪卷紛紛葉檣衝澹澹煙去心還自喜廬岳倚青天
蘆葦深花裏漁歌一曲長人心雖憶越帆態似浮湘
石橽衘魚白汀茅浸浪黄等閑千萬里道在亦無妨
島上誰家住茅茨竹戸開黄桑雙鵲喜白日有誰來
擔浪澆秋芋縁灘取浄苔廻頭深自媿舊業本蒿萊
匡阜層層翠脩江疊疊波從來未曽到此去復如何
水廟寒鵶集沙村夕照多誰如垂釣者孤坐鬢皤皤
晚泊蒼茫浦風微浪亦麄估諠如亥合檣密似林枯
地峻湖無　潮寒蚌有珠東西無定所何用問前途
島香思賈島江碧憶清江囊橐誰相似饞慵丗少雙
鼉驚入窟月燒到繫舩椿謾有歸郷夣前頭是楚邦
南北雖無適東西亦似萍霞根生石岸象跡壊沙汀
莾莾兼葭赤微微蜄蛤腥因思范蠡輩未免亦飄零
曉色千檣去長江八月時雨淙山骨出橰擉岸形卑
野水畬田黒荒汀獨鳥癡如今是清丗誰道出山遲
　　　　送僧歸華山
心枯納亦枯㱕岳掲空盂七貴留不住孤雲出便孤
燒灰猶湯足雪片側黏鬚他日如相覔還應到道呉
　　　　送友人之嶺外
五嶺難為客君逰早晚迴一囊秋課苦万里瘴雲開
金柱根應動南風舶欲來明　好　莫滯長卿才
　　　　送盧舎人朝覲
羶行無爲日垂衣帝道亨聖真千載聖明必万年明
重德湏朝覲流年不可輕洪才傳出丗清甲得髙名
罕玉藏元暎嵇松畫不成起衘軒后勑醉别亞夫營
燒闊荆州熟霞新峴首晴重重尭雨露去去漢公卿
白髪應從白清貧但更清夢縁丹陛險春傍彩衣生
旣握鍾繇筆湏調傳說羮儻因星使出一望問支鏗
　　　　上馮使君山水障子
憶山歸未得畫出亦堪憐崩岸全隳路荒林半有煙
筆鈎崗勢轉墨槍燒痕顚逺浦深通海孤峯冷倚天
柴棚坐逸士露茗煑紅泉繡與蓮峯竟威如劔閣牽
石門關麈鹿氣候有神仙茆屋書䆫小苔階瀑滴圎
松根擊石朽桂葉蝕霜鮮畫出欺王墨擎將獻惠蓮
新詩寜妄說舊隱實如然願似䆫中列時聞大雅篇
　　　　送令狐煥赴闕
渚宫揺落日相送碧江湄陟也湏爲相天乎更賛誰
風髙檣力出霞熱鳥行遟此去多來客無忘慰所思
　　　　送呉融貟外赴闕
漢文思賈傅賈傅遂生還今日又如此送君非等閑
雲寒猶惜雪燒猛似烹山應笑無機者騰騰天地間
　　　　送姚洎拾遺自江陵幕赴京
捧詔動征輪分飛楚水濵由來真廟器多作伏蒱人
捨魯知非願朝天不話貧沙頭千騎送島上一蟬新
莫使身侵貴無矜貴逼身玉堦凝正色蘭苑漲芳塵
鑾輅方離華車書漸似秦流年飄倐忽書札莫因循
凉雨鳴紅葉非煙閉紫宸慿將西社意一說向荀陳
帆入汀煙徤經吟戍月清到郷同學輩應到贑江迎
　　　　送陳秀才赴舉兼寄韓舎人
主聖臣賢日求名莫䓁閑直湏詩似玉不用力如山
草白兵初息年豐駕巳還憑將安飬意一說向曽顔
(昔西社羣公盡生/安飬安養西方也)
　　　　送友人及第後歸台州
得桂爲邊辟翩翩頗合冝嫖姚留不住畫錦已㱕遟
島側花藏虎湖心浪撼棊終期葉頂下共禮渌身師
(天台石橋有白道/猷坐化身渌也)
　　　　春晚寄張侍郎
遐想涪陵岸山花半已殘人心何以遣天歩正艱難
(時昭宗/在岐下)鳥聽黄𫀆小(黄𫀆/禽也)城臨白帝寒應知䆫下夢日
日到江干
　　　　寄景判官兼思州葉使君
獨住孤峯半尋常欲下難石多桐屐獻齒香甚藥花乾
荏苒新鸎老窮通亦自寛髯叅與短簿始爲一吟看
　　　　送盧秀才應舉
幾載阻兵荒一名終不忘還衝猛風雪如畫冷朝陽
(時多畫李白王昌齡常/建冷朝陽冐風雪入京)句好慵将出囊空却不忙明年公道
日去去必穿楊
　　　　聞新蟬寄桂雍
新蟬中夜呌嘒嘒隔溪濆杜宇仍相雜故人聞不聞
卷簾花動月冥目砌生雲終共謝時去西山鸞鶴羣
　　　　寄懐楚和尚(二首)
吾師師子兒而復貌瓌竒何得文明代不爲王者師
鐵盂湯雪早石炭煑茶遟謾有叅尋意因循到亂時
跳擲諸峯險徊翔萬里空爭將金鎻鎻郍把玉籠籠
印缺香崩火䆫踈蝎喫風永懐今巳矣吟坐雪𪷟𪷟
　　　　和韋相公話婺州陳事
昔事堪惆悵譚玄愛白牛(法華經中以/白牛喻大乗)千埸花下醉一
片夣中遊耕避𥘉平石燒殘沈約樓無因更重到且
副濟川舟
禪月集卷第十三
禪月集卷第十四
　　五言律詩三十二首
　　　　遇五天僧入五臺(五首)
十萬里到此辛勤詎可論唯云吾上祖見買給孤園
一月行沙磧三更到鐵門白頭郷思在廻首一銷魂
雪嶺頂危坐乾坤四顧低河横于闐北日落月支西
水石香多白猿猱老不啼空餘忍辱草相對色萋萋
逺禮清凉寺尋真似善才身心無所得日月不將來
白疊還圖像滄溟亦泛杯唐人亦何幸處處覺花開
塗足油應盡乾陁帔半隳辟支迦狀貌刹利帝家兒
結印魔應哭遊心聖不知深嗟頭已白不得逺相隨
送迎經㡬國多化帝王心電激青蓮目環垂紫磨金
眉根霜入細梵夾蠧難侵必似陁波利他年不可尋
　　　　經普化禪師影院
大一今何處登堂似昔時曽蒙金印印得異野干兒
影束龍神在門荒桐竹衰誰云續僧史别位著吾師
　　　　秋寄李頻使君(二首)
爲郎須塞詔當路亦驅驅貴不因人得清還似句無
燒煙連野白山藥拶堦枯想得徴黃詔如今巳在途
務簡趣難陪清吟坐緑苔葉和秋蟻落僧帶野香來
留客朝甞酒憂民夜畫灰終期冒風雪江上見宗靁
　　　　上東林和尚
讓紫歸青壁髙名四海聞雖然無一事得不是要君
道秪傳伊字詩多笑碧雲應憐門下客餘力亦爲文
　　　　江邊道士
獨住大江濵不知何代人藥爐生紫氣肌肉似紅銀
酒釅竹屋爛符收山鬼仁何妨將我去一看武陵春
　　　　送僧之湖外
去㫖趣非常春風爾莫狂唯擎一鐡鉢舊亦講金剛
午飯孤煙裏宵禪大石傍羡師終不及湘浪渌茫茫
　　　　懷謬獨一
常憶蘭陵子瓌竒皴渴才忘還如我苦時不爲伊來
岳霞猱擲雪湖月浪翻杯未聞霑寸禄此事亦堪哀
　　　　送廬山納僧
擎錫下崆㟅清髙丗少雙凍天方篩雪别我去何邦
燒遶赤烏亥雲漫白蚌江路人争得識空仰鬢眉痝
　　　　寄西山胡汾呉樵
帶經鋤壠者何止手胼胝覔句句句好慙余䈥力衰
雲堆臨案冷鹿隊過門遟相憶空廻首江頭日暮時
　　　　休粮僧
不食更何憂自由中自由身輕嫌納重天旱爲人愁
忌器誰將去生臺蟻不遊㑹須傳此術相去老山丘
　　　　送杜使君朝覲
借冦借不得清聲徹帝聦坐來千里泰歸去一囊空
遺愛封疆熟攀轅草木同路遥山不少江静思無窮
花軻衝雲濕朱衣照浪紅援毫两岸燒欹枕滿旗風
道罕將人合心唯與聖通從兹林下客應　代天功
　　　　送人之嶺外
見說還南去迢迢有侣無時危須早轉親老莫他圖
小店虵羮黒空山象糞枯三閭遺廟在為我一嗚呼
　　　　題弘式和尚院兼呈杜使君
二雅兼二密愔愔秪自怡臘髙雲屐朽貌古畫師疑
壍蟻縁金錫爐煙惹雪眉仍聞有新作秖是寄丘遟
　　　　湖頭别墅三首
梨棗鳥啾啾髙歌苦自由人誰知此意舊業在湖頭
飢䑕掀菱殻新蟬避栗皱不知滄海上戈甲幾時休
桑柘叅桐竹隂隂一逕苔更無他事出秪有納僧來
壍蟻争生食䆫經卷燒灰可憐門外路日日起塵埃
南北如仙境東西似畫圖園飛青啄木簷挂白蜘蛛
鄰叟教修墢牛童與納租寄言來往客不用問榮枯
　　　　三峽聞猿
歴歴數聲猿寥寥渡白煙應栖多月樹況是下霜天
萬里客危坐千山境悄然更深仍不住使我欲移舡
　　　　聞知聞赴成都辟請
文翁還化蜀弈幕列鴛鸞飲水臨人易燒山覔士難
錦機花正合梭蕈火𥘉乾知已相思否如何借羽翰
　　　　韙淮南惠照寺律師院
儀冠凝寒玉端居似沃洲學徒梧有鳯律藏目無牛
茗滑香黏齒鍾清雪滴樓還須結西社來往悉諸侯
　　　　秋末長興寺作
荒寺古江濵莓苔地絶塵長廊飛亂葉寒雨更無人
栗不和皱落僧多到骨貧行行行未得孤坐更誰親
　　　　寄杭州靈隠寺宋震使君
罷郡歸侵夏仍聞靈隱居僧房謝眺語寺額葛洪書
(昔道士葛洪與靈隱/寺書額了去至今在)月樹猕猴睡山池􁶁蓞踈吾皇愛清
静莫便結吾廬
　　　　送人歸夏口
鴈鴈葉紛紛行行豈易聞千山與萬水何處更逢君
貌不長如玉人生秖似雲儻經三祖寺一爲禮龕墳
　　　　送新羅僧歸本國
忘身求至教求得却東歸離岸乗空去終年無所依
月衝隂火出帆拶大鵬飛想得還郷後多應著紫衣
　　　　避寇入銀山
草芋穿銀峽﨑嶇路未諳旁山無店戍永日遶溪潭
燒地生毛蕨人家煑僞蚕翻如㱕舊隱歩歩入煙嵐
　　　　聞友人駕前及弟
見心知命好一别隔煙波丗亂無全士君方掇大科
早隨鑾輅轉莫戀蜀山多必貢安時䇿忠言奈尔何
　　　　避地毗陵上王慥使君(時黄賊䧟東陽/公避地於浙右)
至理至昭昭心通即不遥聖威無逺近吾道太孤標
辛苦蘇甿俗端貞荅盛朝氣髙吞海岳貧甚似漁樵
庾亮風流澹劉寛政事超清須遭貴逼隠巳𬒳誰招
栗塢修禪寺仙香寄石橋風雷廵稼穡蟲鳥合歌謡
視事私終殺憂民態亦凋道髙无不及㤙甚固難銷
大冦山難隔孤城數合燒烽煙終日起湯沐用心憔
勇義排千陣誅鋤擬一朝誓盟違日月(時賊偽降/盟書終背)旌
斾過寒潮古驛江雲入荒宫海雨飄仙松添瘦碧天
驥减豐臕似在陳兼衛終爲宋與姚已觀雲似鹿即
報首皆梟盡願廻清鏡重希在此條應憐千万戸禱
祝向唐堯
　　　　送崔尚書朝覲
至理契穹昊方生甫與申一麾歌政正三相賀仁人
叵似盧懷慎全如邵信臣澄渟消宿蠧煦愛劇陽春
對客煙花拆焚香渥澤新徴黃還有自(令弟相公號當/公遂避賢路也)
挽鄧住無因峽水全輸潔巫娥却訝神宋均顔未老
劉寵骨應貧大醉辝王翦含香望紫宸三峯𥘉有雪
万里正無塵伊昔林中社多招席上珍終期仙掌下
香火一相親
禪月集卷第十四
禪月集卷第十五
　　五言律詩三十首
　　　　寒夜有懷同志
永夜殊不寐懷君正寂寥踈鍾寒遍郭微雪静鳴條
南省鴈孤下西林鶴屢招終當謝時去與子住山椒
　　　　寄新定桂雍
獨自住烏龍隣應是納僧句須人未道君此事偏能
塢濕雲埋觀溪寒月照層相思不可見江上立騰騰
　　　　贈靈鷲山道潤禪師院
常恨煙波隔聞名二十年終爲清氣引來到法堂前
薪撮紛紛葉茶烹滴滴泉莫嫌來又去大道本冷然
　　　　十霄亭晚望懷王棨侍郎
霜打汀島赤孤煙生池塘清吟倚大樹瑶草何馨香
久别青雲士常思白石房誰能共㱕去流水似鳴璫
　　　　海昬見羅鄴
清丗詩聲出誰人得似君命通湏有日天未䘮斯文
楚木寒連寺脩江碧入雲相思喜相見庭葉正紛紛
　　　　送僧之東都
之子之東洛囊中有偈新紅塵誰不入獨鶴自難親
定鼎門連岳黄河凍過春憑師將逺意說似社中人
　　　　送于兢𥙷闕赴京
亂離吾道在不覺到清時得句下雪岳送君登玉墀
冷驚蟬韻斷涼觸火雲隳儻遇南來使無忘問所之
　　　　送鄭凖赴舉
两河兵火後西笑見吾曹海静三山出天空一鶚髙
賃居槐拶屋行卷雪埋袍他日如相覔栽桃近海濤
　　　　寄拄杖上王使君
拄杖林僧與殊常不可名一條黳玉重百两紫金輕
有乳盤春力無心合道情唯冝髙處著將寄謝宣城
　　　　秋望寄王使君
静躡紅蘭逕憑髙曠望時無端求句苦永日壑風吹
大月生峯角殘霞在樹枝秪應劉越石清嘯正相冝
　　　　送縁有禪師與雷處士入武夷山
師與雷居士尋山道入閩應將熊耳印别授武夷君
崖罅仙棺出江垠毒草分他年相覔在莫苦入深雲
　　　　送友生入越投知
才大終難住東浮景漸暄知將刖足恨去擊李膺門
宿霧開花塢春潮入紵村預思秋薦後一鶚出乾坤
　　　　寄烏龍山賈秦處士
庭果色如丹相思夕照殘雲邊踏燒去月下把書看
澗水仙居共䆫風漆樹寒吾君方仄席未可便懷安
　　　　題大安寺通禪師院
應行諸岳遍象屣半無綱一法尋常說此機仍永忘
䆫閑藤影老納厚瀑痕荒寄語迷津者来茲問不妨
　　　　春晚寄盧使君
滿郭春如畫空堂心自澄禪抛金鼎藥詩和玉壺氷
白雨飄花盡晴霞向閣凝寂寥還得句因寄栁呉興
　　　　武昌縣與晝公兼寄邑宰
小一何人識騰騰天地間尋常如一鶴亦不愛青山
鐵鉢年多赤麻布帶毳斑秪聞尋五栁時到月中還
　　　　别東林僧
大士宅裏宿(双/大士宅)芙蓉龕畔逰(芙蓉道/人生)自憐
在子莫苦相留燥葉飄山席孤雲傍茗甌徘徊不能
去房在好峯頭
　　　　避地寄髙蟾
荒寺雨微微空堂獨掩扉髙吟多忤俗此貌若爲肌
旅夣遭鴻喚家山被賊圍空餘老萊子相見獨依依
　　　懐武夷山禪師
萬疊仙山裏無縁見有縁紅心蕉遶屋白額虎同禪
古木苔封菌深崖乳雜泉終期還此去丗事秪如然
　　　　秋末閑居作
幽居山不别落葉與堦平永日吟詩坐無端箇病成
逕苔因旱赤池水入冬清惟有東峯叟相尋月下行
　　　　贈許徴君
晝公友秦奚來徃踏溪雲如今又到我還愛許徴君
落花鳥衘來永日香氤氲終期將爾曹歸去麋鹿群
　　　　秋夜作因懷天台道者
萬事何須問良時即此時髙秋半夜雨落葉滿前池
静怕龍神識貧從草木欺平生無限事秪有道人知
　　　　偶作因懷大同道友
蠻木葉不落微吟瘴水濵二毛空有雪萬事不如人
壍水平芳草山花落浄巾天童好真伴何日更相親
　　　邊上行
白榆林外路風角逺嗈嗈朔氣生荒堡秋塵滿病容
犲掊沙底骨人上月邊烽休作西行計西行地漸兇
　　　　江西再逢周璉
六七年不見相逢鬢巳蒼交情終淡薄詩語更清狂
未得丹霄便依前四壁荒但令吾道在晚逹亦何妨
　　　　登鄱陽寺閣
寺樓閑縱望不覺到斜暉故國在何處多年未得歸
寒江平楚外細雨一鴻飛終斆於陵子呉山有緑微
　　　　秋晚野居
僻居人不到吾道本來孤山色園中有詩魔象外無
霜禾連島赤煙草倚橋枯何必求深隱門前似畫圖
　　　　酬杜使君見寄
軋軋復軋軋更深門未關心疼無所得詩債若爲還
露灑一鶴睡鍾餘萬象閑慙將此時意明日寄東山
　　　　湖上作
我竟胡爲者嘮嘮但愛吟身中多病在湖上住年深
山霤穿苔壁風鍾度雪林近來心更苦誰復是知音
　　　　送僧歸天台寺
天台四絶寺歸去見師真莫折枸𣏌葉令他十得嗔
天空聞聖磬暴細落花巾必若雲中老他時得有隣
禪月集卷第十五
禪月集卷第十六
　　五言律詩三十首
　　　壽春節進(武成元年作)
聖運關天紀龍飛古帝基振揺三蜀地聳發萬年枝
出震同中古承乾動四夷恩頒新命廣涙向舊朝垂
大寳歸玄䜟殊祥出逺池(時有黄龍現/在嘉州之野)法天深罔測體
聖妙難知儉德爲全德無私契十思丕圗非力致英
武悉天資正直方親切回邪豈敢窺將排頗與牧相
得卨兼䕫鹽出符真主(塩湧/於野)麟來合大䂓(麒麟/見)賽歌
隨羽籥弈葉斆伊祁寡慾情雖泰憂民色未怡盛如
唐創業宛勝晉朝儀旰食宫鸎囀宵衣禁漏遟多於
湯土地還有禹胼胝視物如傷日勝殘去殺時守文
情的的無逸誡孜孜軒頊風重振皇唐鼎創移始聞
呈瑞石又報産靈芝(瑞石放光/靈芝生野)覆燾髙縁大包容妙在
卑兄呼春赫日師指釋牟尼(大梵天王帝釋以佛爲/師也今上皇帝亦然)佳
氣宸居合淳風樂府吹急賢彰帝業解網見天慈粟
赤千千窖軍雄万万兒八蠻須稽顙四海仰昌期玉
輦嬪嬙擁宫花錦繡欹尭雲同靉靆漢祖太驅馳氛
祲根株盡澆訛兆朕隳山河方有截野逸詔無遺境
静銷鋒鏑田香熟稻麋夢中逢傅說殿上見辛毗金
鏡懸千古彤雲起四維盛行唐典法再覩舜雍熈祝
壽乾文動郊天太一隨煌煌還宿衛亹亹叶聲詩飲
醴和膏雨非煙遶御帷銀輪隨寳馬玉沼見金龜(金色/龜見)
杳杳聞韶頀重重降撫綏魏徴須却出葛亮更何之
簡約逾前古昇平羙不疑觸邪羊唅唅皷腹叟嘻嘻
邁五方云大超三始見竒錦霞連紫極仙鳥下峩眉
謝傅還爲傅周師又作師納隍爲永任從諌契無爲
子子寰瀛主孫孫日月旗壽春躋壽域万國盡䖍祈
捧日三車子恭思八彩眉願將千万歳匍匐進瑶墀
　　　　送僧之安南
安南千萬里師去趣何長鬢有炎洲雪心爲異國香
退牙山象惡過海布帆荒早作歸呉計無忘父母郷
　　　　送僧歸剡山
袁晁爲亂處寺與石城連木落歸山路人𥘉刈剡田
荒林猴咬栗戰地鬼多年好去楞伽子精修莫偶然
　　　　送僧入幽州
髙士髙無敵騰騰話入燕無人知爾意向我道非禪
栗逕穿蕃塚狼聲隔逺煙槃山多道侣應未有歸年
　　　　送僧遊䑓
羡師遊五頂乞食值年豐去去誰爲侣栖栖力巳充
濁河髙岸坼衰草古城空必到花嚴寺憑師問辯公
　　　　送僧入五洩
五洩江山寺禪林境最竒九年喫菜粥此事少人知
山響僧擔榖林香豹乳兒伊余頭已白不去更何之
　　　　題令宣和尚院
軒䆫領嵐翠師得丗情忘唯愛談諸祖曽經宿大荒
泉聲淹卧榻雲片犯爐香寄語題門者看經在上方
　　　寄四明閭丘道士(二首)
淮海兵荒日分飛直到今知擔諸子出却入四明深
衣必編仙草僧應共栗林秋風溪上路應得一相尋
三千功未了大道本無程好共禪師好常將藥犬行
石門紅蘚剥柘塢白雲生莫認無名是無名巳是名
　　　　經士馬中作
偷兒成大寇處處起煙塵黄葉滿空宅青山見俗人
妖星鋩刺越鬼哭勢連秦惆悵還惆悵茫茫江海濵
　　　　士馬後見赤松舒道士
滿眼盡瘡痍相逢相對悲亂階猶未巳一柱若爲支
堰茗蒸紅棗看花似好時不知今日後吾道竟何之
　　　　題方公院兼寄夏侯明府
銀地有餘光芳公道益芳誰分修藏力頂有剃刀霜
經勘松風燥簷垂塢茗香終須結西社此縣似柴桑
　　　與劉象王字
獨居三島上(在觀/中住)花竹暎柴關道廣羣仙惜名成万事
閑病多唯縱酒静極不思山唯有逍遥子時時是往還
　　　　懷智體道人
柄筆思吾友庭鸎百囀時唯應一處住方得不相思
雪水淹門閫春靁在樹枝平生無限事不獨白雲知
　　　　贈晦公禪人
流陽為役者相訪葉芬芬有句雖如我無心未似君
搆林青及竹苑屋暖於雲何日相將去千山麋鹿群
　　　　寄静林别墅胡進士兄弟
見說山居好書樓𬒳翠侵燒熛汀島境月色弟兄吟
犬吠黃椑落牛歸紅樹深仍聞多白菌應許相尋
　　　　懷赤松故舒道士
可惜復可惜如今何所之信來堪大慟余復用生爲
亂丗今交鬬玄宫玉柱隳春風五陵道廻首不勝悲
　　　　偶作
無端爲五字字字鬢星星秪覺人情薄空餘鶴眼青
砌莎藏墜果䆫雪浸殘經秪有歸山計茫茫何所營
　　　　春日許徴君見訪
龍鍾多病後日望遇昇平逺念穿嵩雪前林囀早鸎
厨香烹瓠葉道友扣門聲還似青溪上微吟踏葉行
　　　　經先主廟作
古廟積煙蘿威靈及物多因知曹孟德争奈此公何
樹古靁痕剥碑荒篆畫訛今朝冥禱祝秪望息干戈
　　　寄中條道者
栢梯杉影裏頭白藥山孫今古管不得是非爭肯論
虎鬚懸瀑滴禪納帶苔痕常恨龍鍾也無因接話言
　　　　夏日晚望
登臨聊一望不覺意恞然陶侃寒溪寺如今何處邊
汀沙生旱霧山火照平川終事東歸去干戈滿許田
　　　　送僧歸山
眼青禪帔赤氣岸出塵埃霞外終須去人間作麼來
崖香泉吐乳塢燥燒如靁他日終相覔山門何處開
　　　　覽皎然集南卿集
學力不相敵清還髣髴同髙於寳月月誰得射鵰弓
至鍳逢姚監良工遇魯公如斯深可羡千古共清風
　　　　覧姚合極玄集
至鍳如日月今時即古時髪如邊草白誰念射聲
好鳥挨花落清風出院遟知音郭有道始為一吟之
　　　　大駕西幸秋日聞靁
禪月集卷第十七
　　浙江東道婺州蘭溪縣和岳寺西岳賜紫蜀國禪月六師貫休述
　　　　乞食僧
擎鉢貌清羸天寒岀寺遟朱門當大路風雪立多時
似月心常浄如麻事不知行人莫輕誚古佛盡如斯
　　　　寒望九峯作
九朶碧芙蕖王維圖未圖層層皆有瀑一一合吾居
雨歇如爭岀霜嚴不例枯丗猶多事在爲爾乆躊蹰
　　　　蒯北寒月作
蒯門寒到骨戰磧鴈相悲古屋不勝雪嚴風欲斷髭
清吟得冷句逺念失家期寂寞誰相問迢迢天一涯
　　　　新蟬
尋常看不見花落樹多苔忽向髙枝發又從何處來
風清聲更掲月苦意彌哀多少求名者年年𬒳爾催
　　　　懷南岳隠士二首
千峯暎碧湘真隠此中藏餅不煑石喫眉應似髮長
楓榸支酒甕鶴虱落琴牀雖斆忘機者斯人尚未忘
見說祝融峯擎天勢似騰藏千尋暴布出十八髙僧
古路無人跡新霞出石稜終期將爾叟一一月中登
　　　　追憶馮少常
盛德方清貴旋聞遂逝波令人飜不㑹積善合如何
直道登朝晚分憂及物多至今新定郡猶詠袴𥜗歌
　　　　聞閔廷言周璉下第
前牓年年見髙名日日聞常因不平事便欲見吾君
兄弟居青島園林生白雲相思空悵望庭葉赤紛紛
　　　寄景地判官
諸宫江上别倐忽十餘年舉丗唯攻說多君即不然
浦珠爲履重園柳助詩玄勉力酬知巳昌朝正急賢
　　　　讀賈區賈島集
區終不下島島亦不多區冷格俱無敵貧根亦似愚
青雲終歎命白閣乆圍爐今日成名者還堪爲爾吁
　　　　送納僧之江西
索索復索索無憑却有憑過溪遭惡雨乞食得乾菱
秪有山相伴終無事可仍如逢梅嶺旦向道秪寜興
　　　　故林偶作
朗吟無一事孤坐縠江濵媚丗非吾道良圖有白雲
蠧魚開卷落啄木隔花聞唯寄壺中客金丹許共分
　　　　寄栖白大師(二首)
流浪江湖乆攀縁歲月䦨髙名當丗重好句逼人寒
月苦蟬聲嗄鍾清柿葉乾龍鍾千万里擬欲訪師難
蒼蒼龍闕晚九陌雜香塵方外無他事僧中有近臣
青門玉露滴紫閣錦霞新莫話圭峯去澆風正蕩淳
　　　　送人之渤海
國之東北角有國每朝天海力浸不盡夷風長宛然
山藏羅刹宅水雜巨鼇涎好去呉郷子歸來莫隔年
　　　　寄李道士
常見髙人說猶來不偶然致身同槁木話道出忘詮
長嘯仙鍾外眠槎海月邊儻修隂奼奼一望寄余焉
　　　　秋送夏郢歸錢唐
歸客指呉國風帆幾日程新詩陶雪字玄髪有霜莖
微月生滄海殘濤傍古城從兹江島意應續子陵名
　　　　送僧歸翠㣲
秪納一箇納翠微歸舊岑不知何歳月即得到師心
逕遶千峯細菴開亂木深儻然雲外老他日亦相尋
　　　　經友生墳
多君墳在此令我過悲涼可惜爲人好剛須𬒳數將
白雲從塚出秋草爲誰荒不覺頻迴首西風滿白楊
　　　　懷洛下盧縉雲
一減三張價幽居少室前豈應貧似我不得信經年
木落多詩藁山枯見墨煙何時深夜坐共話草堂禪
　　　　送李鉶赴舉
詩業務經綸新皆意外新因知登第牓不著不平人
句得孤舟月心飛九陌塵明年相賀日應到曲江濵
　　　　寳禪師見訪
山兄心似我岸谷亦難交不見還相憶來唯添寂寥
茶煙黏納葉雪水透衡茅因話流陽事斯須不可抛
　　　　觀碁
逸格格難及半先相遇稀落花方滿地一局到斜暉
楮胤死不死將軍飛已非今朝慙一行無以造玄微
　　　　題一上人經閣
鳥外何須去衣如蘚亦從但能無一事即是住孤峯
雨歇雲埋閣月明霜灑松師心多似我所以訪師重
　　　　和毛學士舎人早春
陋巷冬將盡東風細雜藍解牽䆫夣逺先是澗梅諳
茶癖金鐺快(舎人有/茶譜)松香玉露含書齋山箒撅盤饌藥
花甘雅得琴中妙(舎人妙/於七經)常按臉似酣雪銷聞苦蟄氣
候似冝𧖟宻勿須清甲朝歸遶碧潭丹心空拱北新
作繼周南竹杖無班點紗巾不著簮大朝名益重後
進力皆單至理雖亡一臣時亦說三不知門下客誰
上晏嬰驂
禪月集卷第十八
　夀春節進祝聖(七首)
　　　　千載降祥
九天宫上聖降丗動昭回萬彚須亭毓羣仙送下來
承乾當否極庻事盡康哉秪有羲軒比其餘不可陪
　　　　文有武備
武宿與文星常如掌上擎孫呉機不動周邵事多行
旰食爐煙細宵衣隟月明還聞夔進曲吹出太階平
　　　　從諌如流
及霤龍鱗動君臣道義深萬年軒后鏡一片漢髙心
北狄皆輸欵南夷盡貢琛從兹千萬歳枝葉玉森森
　　　　搜揚草澤
侯時兼待價埀棘出塵埃庂席三旌切移山萬里來
煙霞衣上落閶闔雪中開夀酒今朝進無非出丗才
　　　　守在四夷
天將興大蜀有道遂君臨四塞同諸子三邊共一心
門婆香似雪廻鶻馬如林曽讀前王傳巍巍觀古今
　　　　大興三教
曈曈懸佛日天俁動雲韶逢掖諸生集麟洲羽客朝
非煙生玉砌御柳吐金條擊壌翁知否吾皇即帝堯
　　　　山呼萬歳
聲教無爲日山呼萬歳聲隆隆如谷嚮合合似靁鳴
翠㧞爲天柱根槃倚鳯城恭惟千萬歳歳歳致昇平
　　　　早秋夜坐
微涼砧滿城林下石牀平髮豈無端白詩須出丗清
隣僧同樹影砌月浸蛩聲獨自更深坐無人知此情
　　　　早起
夜坐還早起寂寥多病身神清尋夢在香極覺花新
樹露繁於雨溪雲動似人又知何處客軋軋轉征輪
　　　　秋晚野歩
閑歩不覺逺蕭蕭木落𥘉詩情抛閫域江影動襟𥚑
閣北鴻行出霞西雨脚踈金峯秋更好乞取復何如
　　　　晚望
曠望危橋上微吟落照前煙霞濃浸海川岳闊連天
白鳥格不俗孤雲熊可憐終期將爾輩歸去舊江邊
　　　　寄翰林六學士
顔冉啇叅甲鸞皇密勿才簾垂仙鳥下吟次聖人來
寳輦千官捧宫花九色開何時重一見爲我話蓬萊
　　　　贈造微禪師院
薝蔔氣雍雍門深聖澤重七絲奔小蟹五字逼雕龍
藥轉紅金鼎茶開紫閣封圭峯争去得卿相日憧憧
　　　　南海晚望
海上聊一望舶帆天際飛狂蠻莫挂甲聖主正垂衣
風惡巨魚出山昬群獠歸無人知此意吟到月騰輝
　　　寄廬山大願和尚
石上桂成叢師菴在桂中皆云習鑿齒未可扣真風
雪洗香爐碧霞藏瀑布紅何時甘露偈一寄剡山東
　　　懐薛尚書兼呈東陽王使君
得力未得力髙吟夏又殘二毛非自出萬事到詩難
蟬見木葉落靁將雨氣寒何妨搥琢後更獻至公看
　　　　上馮使君水精數珠
泠泠瀑滴清貫串有規程將諷觀空偈全勝照乗明
龍神多共惜金玉比終輕願在玄輝手常資物外情
　　　　送明覺大師兼寄鄭舎人
去去楞伽子春深道路長鳥啼青嶂嶮花落紫衣香
此去非餘事還歸内道埸憑師將老倒一說向榮陽
　　　　廬山尋靈紀不遇
乆别稀相見深山道益孤葉全離大朴君尚在新呉
鍾嗄聲飄驛山頑氣噴湖留詩如和得一望寄前途
　　　　題曹溪祖師堂
皎潔曹溪月嵳峩七寳林空傳智藥記豈見祖禪心
信衣非紵麻白雪無知音大哉雙峯溪萬古清沉沉
　　　　懐匡山道侣
常憶將吾友穿雲過瀑西有碑皆讀徹無處不相攜
檉桂株株濕猿猱箇箇啼等閑成逺别䆫月又如珪
　　　　懷盧延讓(時延讓/新及第)
冥搜忍飢凍嗟爾不能休幾歎不得力到頭還到頭
姓名歸紫府妻子在滄洲又是蟬聲也如今何處逰
　　　　春晚訪鏡湖方千
幽居湖北濵相訪值殘春路逺諸峯雨村多擉鼈人
蒸花初釀酒漁艇劣容身莫訝頻來此伊余亦隠倫
　　　　秋過相思寺
見說相思寺今來似有期瘴郷終有出天意固難欺
畫雨先花島秋雲挂戍旗故人多在蜀不去更何之
禪月詩集卷第十八
禪月集卷第十九
　　　　蜀王入大慈寺聽講(天𣸪三年作)
玉節金珂嚮似靁水精宫殿歩徘徊秪縁支遁譚經
妙所以許詢都講來帝釋鏡中遥仰止(善法堂前有七/寳鏡照四天下)
魔軍殿上動崔嵬千重香擁鱗龍立五種風生錦繡
開(上界天王欲下遊行時先有三種風生一開其/殿䑓樓閣二香氣芬/三吹去萎花更雨新者)寛似大溟生日
月秀如四岳出塵埃一條紫氣隨髙歩九色仙花落
古臺謝太傅須同八凱姚梁公可並三台登樓喜色
禾將熟望國明誠首不廻駕馭英雄如赤子雌黃賢
哲貢瓊瓌六條消息心常苦一劔晶熒敵盡摧木鐸
聲中天降福景星光裏地無灾百千民擁聽經座始
見重天社稷才
　　　　蜀王登福感寺塔(三首)
天資忠孝佐金輪香火空王有宿因此丗喜登金骨
塔前生應是育王身(佛記育王造/八万四千塔)封疆歳暮笙歌合𥜗
袴正𥘉錦繡新釋子霑恩無以報秪擎章句貢平津
似聖悲増道不窮憂民憂國契堯聦雨髯有雪丹霄
外萬里無塵一望中南照㣲明連莾蒼峨眉擁秀接
崆峒林僧歳月知何幸還似支公見謝公
歩歩層層孰可陪相輪邊日照三台喜歡蒸庻皆相
逐惆悵鑾輿尚未廻金鐸撼風天樂近仙花含露瑞
煙開一年一度常如此願見文翁百度來
　　　　少監三首
器琢仙珪羙有餘席珍國寳比難如衘花乳鷰看調
瑟衣錦佳人侍讀書荀氏門風龍變化謝家庭樹王
扶踈即期寰海隆平日歸佐吾皇侍玉除
益友相隨益自彊趨庭問禮日昭彰袍新宫錦千人
擁馬駿桃花一巷香偏愛曽顔終必及或如韓白亦
無妨八龍三虎森如也萬古千秋瑞聖唐
具體而微太少年鳯毛五色帶非煙倚天長劔看無
敵遶樹號猿巳應絃接士開襟清聖熟分題得句落
花前即應出將傳家法聖澤㤙波浩浩然
　　　　再到鍾陵作
六七年來到豫章再逰知巳半凋傷春風還有花千
樹往事都如夣一埸無限丘墟侵郭路幾多臺榭浸
湖光秪應唯有西山色依舊崔嵬出寺墻
　　　　經弟妹墳
淚不曽垂此日垂山前弟妹塚離離年長於吾未得
力家貧抛爾去多時鴻衝　霜中斷蕙雜黃蒿塚
上衰恩愛苦情抛未得不堪廻首歩遟遟
　　　　到蜀與鄭中丞相遇
深隠猶爲未死灰逺尋知已遇三台如何麋鹿群中
出又見鴛鸞天上來劔閣霞粘殘雪在錦江香甚百
花開謾期王謝來相訪不是支公出丗才
　　　　别馮使君
瓦礫文章豈有媒两三年秪在金䑓本師頭白須歸
去太守門清願再來皓皓玉霜孤鴈逺蕭蕭松島片
帆開從兹林下終無事唯秪焚香祝上台
　　　　上新定宋使君
禪坐吟行誰與同杉松共在寂寥中碧雲詩理終難
到白藕花經講始終水疊山重擎草䟽砧清月苦立
霜風十年勤苦今酬了得向桐江識謝公
　　　　和李判官見新牓爲兄下第
失意荆枝淚滴頻陟崗何翅不知春心中歧路平如
砥天上文章妙入神休說宋風廻鷁首即看靁火燎
龍鱗從兹相次紅霞裏留取方書與丗人
　　　　送羅鄴赴許昌辟
方得論心又别離黯然江上歩遟遟不堪廽首﨑嶇
路正是寒風皴錯時羙似郄詵終有日去依劉表更
何疑前程不少南飛鴈好寄新詩慰所思
　　　　韋相公莊寄禪月大師
新春新霽好晴和間闊吾師鄙恡多不是爲窮常見
隔秪應嫌醉不相過雲離谷口俱無著日到天心各
幾何萬事不如碁一局雨堂閑夜許來麽
　　　　詶韋相公見寄
鹽梅金鼎美調和詩寄空林問訊多秦客奕碁抛已
乆楞嚴禪髓更無過萬般如幻希先覺一丈臨山且
奈何(日到天心乃相公之日/老僧日去山一丈耳)空諷平津好珠玉不知更得
及門麽
　　　　張相公(格)寄禪月大師
龍華咫尺斷來音日夕空馳詠德心禪月字清師號
别夀春詩古帝恩深畫成羅漢驚三界書似張顚直
萬金莫倚名髙忘故舊曉晴閑歩一相尋
　　　　詶和相公見寄
周郎懷抱好知音常愛清僧物外心閉户不知芳草
歇無能唯擬住山深感通未合三生石騷雅懽擎九
轉金但以前朝蕭倣與蔣紳老僧風雪亦相尋
　　　　王相公鍇贈禪月大師
長愛吾師性自然天心白月水中蓮神通力遍恒沙
外詩句名髙八米前尋訪不聞朝振錫修行唯說夜
安禪太平時節俱無事莫惜時來話草玄
　　　　詶王相公見贈
孤拙將來豈偶然不能爲漏滴青蓮一從麟筆題牆
後常秪冥心古像前九德陶鎔空有跡六䆫清静始
通禪今朝幸捧瓊瑶贈始見玄中更有玄
　　　　集賢周相公(庠)寄禪月大師
昨日塵遊到幾家就中偏省近宣麻水田鋪座時移
晝金地譚空說盡沙傍竹欲添犀浦石栽松更碾味
江茶有時捻得休公卷倚柱閑吟見落霞
　　　詶相公見寄
三界無家是出家豈冝附鳳覩新麻幸生白髪逢今
聖曽夣青蓮暎玉沙境陟名山烹錦水睡忘東白洞
平茶喜擎綉叚攀金鼎謝眺餘霞始是霞
　　　　道情偈三首
崆峒老人專一一黃梅真叟却無無獨坐松根石頭
上四溟無浪月輪孤
非色非空非不空空中真色不玲瓏可憐盧大檐柴
者拾得驪珠橐籥中
優鉢羅花萬劫春頗梨田地絶纎塵道呉道者相招
好不是香林採葉人
　　　　馬上作
柳岸花堤夕照紅風清襟䄂轡璁瓏行人莫訝頻廻
首家在凝嵐一點中
　　　道中逢乞食老僧
赤㯶閭笠眉毫垂柱楖栗杖行遟遟時人秪施盂中
飯心似白蓮郍得知
　　　　秋末寄武昌一公
見說武昌江上住栢枯槐朽戰時風知師詩癖難醫
也霜灑蘆花明月中
　　　　陋巷
墜葉如花欲滿溝破籬荒井一蟬幽亦知希驥無希
者作麽令人彊轉頭
　　　　終南僧
聲利掀天竟不聞草衣木食度朝昏遥思山雪深一
丈時有仙人來打門
禪月集卷第二十
　　　　大蜀皇帝潜龍日述聖德詩五首
岳瀆殊祥日月精入堯金鏡佐休明衣嚴黼黻皇㤙
重劔拆芙蓉紫氣横玉甃金湯山岳峻花藏䑓榭管
絃清巳聞圖上凌煙閣寵渥穹崇玉不名
扶持社稷似齊桓百萬雄師實可觀神智狄中深莫
測貢輸天下學應難威清鼙角　肅神龍草
木寒堪羡蜀民恒有福太平時節一般般
珠履三千侍座隅棠花飄錦囀鸎𥘉雖然周孔心相
似其奈龔黄政不如浩浩歌謡聞禁掖重重𥜗袴滿
樵漁若論朝野艱難日第一之功羙有餘
紫髯青眼代天才韓白孫呉稍可陪秪見赤心堯日
下豈知真氣梵天來聽經瑞雪時時落登塔天花歩
歩開盡祝莊椿同壽考人間歳月豈能催
丈夫勲業正乾坤麟鳯龜龍盡在門西伯最憐耕讓
畔曺叅空愛酒盈樽心慈爲受金僊嘱髮白縁酬玉
砌恩從此于門轉髙大可憐子子與孫孫
　　　　陳情獻蜀皇帝
河北江東處處災唯聞全蜀勿塵埃一缾一鉢垂垂
老萬水千山得得來奈菀幽栖多勝境巴歈陳貢媿
非才自慙林藪龍鍾者亦得親登郭隗臺
　　　壽春節進大蜀皇帝五首
上玄大帝降坤維箕尾爲臣副聖期豈比赤光盈室
日全同白象下天時文經武緯包三古日角龍顔遏
四夷今日降神天上㑹願將天福比須彌
異香滴露降紛紛紫電環樞照禁門先冠百王臨億
兆後稱十號震乾坤羲軒之道方爲道草木霑㤙始
是㤙今以謏才謌睿德猶如飲海妙難論
茂祉遐宣勝事并薰風微入舜絃清四洲必定歸王
化一統郍能計聖情合合皷鍾膏雨滴峩峩宫闕瑞
煙横西逾昆岳東連海誰不梯山賀聖明
逺人玉帛盡來歸及物天慈物物肥春力遍時皆甲
圻王言聞者盡光輝家家錦繡香醪熟處處笙歌乳
鷰飛爲報蜀民勤禱祝聖明天子古今稀
積劫修來似煉金爲王爲帝萬靈欽能當濁丗爲清
丗始見君心是佛心九野黎民耕浩浩百蠻朝騎日
駸駸今朝獻壽將何比願似莊椿一萬尋
　　　　對雪寄新定馮使君二首
仙掌空思歸未能焚香冥目對殘燈豈知瑞雪千山
合空覺春寒半夜増翳月素雲埋粉堞堆巢孤鶴下
金繩因思太守憂民切吟對瓊枝喜不勝
政化猶來通上靈豐年祥瑞滿䆫明氣嚴坐乆燈凝
𦦨片大更深屋作聲飄掩煙霞何處去欹斜杉竹向
簾傾雪林中客雖無事還有新詩半夜成
　　　　送劉相公朝覲
九苞仙瑞曜垂衣一品清標百辟師魏相十思常自
切曹溪一句幾生知(公深入/禪理也)乆交玉帳雖難别須佐金
輪去巳遟唯杜荆州最惆悵栁門廻首落花時
急徴秖是再登庸主意人心萬國同燮理乆稱殷傳
說譚真欲過李玄通程穿峴首春光老馬速啇於曙
色紅從此龍顔又應痩寰瀛俱荷代天功
　　　　避寇遊成福山院
成福僧留不擬歸猕猴菌嫰豆苗肥郍堪𧖟月偏多
雨况復衢城未解圍(時孫端國逼/衢城數月)翠擁槿籬泉亂入雲
開花島雉雙飛堪嗟大似悠悠者秪向詩中話息機
　　　　别李常侍
楚水和煙海浪通又擎杯錫去山東道情雖擬攀孤
鶴詩業郍堪逺至公夣入深雲香雨滴吟搜殘雪石
林空朱門再到知何日一片征帆萬里風
　　　　送鄭閣赴閩辟
便便書腹德無隣徤筆從知又入閩鸚鵡才須歸紫
禁真珠履不稱清貧武夷山夾仙霞薄螺女潭通海
樹春從此應多好消息莫忘江上一閑人
　　　寄信州張使君
水壇檉殿地含煙領鶴吟行積翠間數閣涼飈終日
去滿懷明月上方還時來自有鴛鸞識道在從如草
木閑唯羡靈溪賢太守一麾清坐似深山
　　　　春末寄周璉
暮角含風雨氣曛寂寥莓翠上衣巾道情不向鸎花
薄詩意自如天地春夢入亂峯仍履雪吟看芳草秪
思仁手中孤桂月中在來聽泉聲莫猒頻
　　　　讀呉越春秋
猶來呉越盡須慙背德違盟又信䜛宰嚭一言終殺
伍大夫七事秪消三功成獻夀歌飄雪誰愛扁舟水
似藍今日雄圖又何在野花香逕鳥喃喃
　　　　春遊靈泉寺
水蹴危梁翠擁沙鍾聲微逕入深花觜紅澗鳥啼芳
草頭白山僧自扞茶松色摧殘遭賊火水聲幽咽落
人家(寺因泉得名自經沙/汰其泉地落在人家)因尋古跡空惆悵滿䄂香風白
日斜
　　　　歸東陽臨岐上杜使君七首
小謝清髙大謝才聖君令泰此方來一從到後長無
事鈴閣公庭滿緑苔
紅錦帳中歌白雪烏皮几畔撫青英不知何物爲心
地賽却澄江徹底清
誰報田中有黒蟲一家齋戒減仙容分憂若也皆如
此天下家家有剰舂
憂民心切出衝炎禾稼如雲喜氣兼林下閑人亦何
幸也隨旌斾到銀尖(銀尖去郭/二十里)
方恐獄中桃樹出忽聞枯木却生煙(時有枯/木再生)禇祥爲郡
曽如此却恐當時是偶然
枯骨縱横遍水湄盡收爲塚碧參差分明爲報精靈
輩好送旌旗到鳯池
捨魯依劉一片雲好風吹去逺纎塵猶期明月清風
夜來作西園第八人
禪月集卷第二十一
　　　　春
自來自去動洪爐無象無私無處無廻鴈不多消氣
力染花應最費工夫溟濛偏𬒳豪家惜濃煖深爲政
筆駈莫訝相逢只添睡伊余心不在榮枯
　　　　聞迎真身
四海無波八表臣恭聞今歳禮真身七重鎻未開金
鑰五色光先入紫宸丹鳯樓䑓飄瑞雪岐陽草木亞
香塵可怜優鉢羅花樹三十年來一度春
　　　　霸陵戰叟
劔刓秋水鬢梳霜廻首胡天與恨長官竟不封右校
尉闘曽生挾左賢王尋班超傳空垂淚讀李陵書更
斷膓今日霸陵陵畔見春風花霧共茫茫
　　　　遇道者
鶴骨松筋風貌殊不言名姓絶榮枯尋常黎杖九衢
裏莫是啇山一皓無身帶煙霞浮汗漫藥兼神鬼在
胡蘆只應張果支頥輩時𣸪相逢醉海隅
　　　　贈鍾陵陳陶處士
否極方生社稷才唯譚帝道鄙梯媒髙吟千首精怪
動長嘯一聲天地開湖上獨居多草木山前頻醉過
風雷吾皇庂席求賢乆莫待徴書两度來
　　　　懷隣叟
常思東溪痝眉翁是非不解两頰紅桔橰打水聲戞
戞紫芋白薤肥𪷟濛鷗鴨静遊深竹裏兒孫多在
花中千門萬戸皆車馬誰愛如斯太古風
　　　　贈軒轅先生
曽親文景上金鑾語共容成語一般乆向紅霞居不
出若非清丗見應難滿爐藥熟分仙盡幾局碁終看
海乾略問先生真甲子只言弟子是劉安
　　　　偶作因懷山中道侶
是是非非竟不真落花流水送青春姓劉姓項今何
在争利爭名愁煞人必竟輸他常寂黙只應贏得苦
沉淪深雲道者相思否歸去來兮湘水濵
　　　　送新羅人及第歸
捧桂香和紫禁煙還郷程徹巨鼇邊莫言掛席飛連
夜見說無風即數年衣上日光真是火島傍魚骨大
於舩到郷必遇來王使與作唐書寄一篇
　　　送新羅納僧
扶桑枝西真氣竒古人呼爲師子兒六環金錫輕擺
撼萬仭雪嶠空參差枕上巳無郷國夣囊中猶挈石
頭碑(南岳石頭大師劉/珂郎中作碑文也)多慙不便隨髙歩正是風清無事時
　　　　春晚桐江上閑望作
江上車聲落日催紛紛擾擾起紅埃更無人望青山
立空有帆衝夜色來沙鳥似雲鍾外去汀花如火雨
中開可怜蕭洒鴟夷子散髪扁舟竟不廻
　　　　啇山道者
五千言外得玄音石屋寒栖隔雪林多傍松風梳緑
髪只燒崖藥點黄金潭澄龍氣來縈砌月冷星精下
聽琴曽夣先生非此處碧桃溪上紫煙深
　　　　聞許棠及第因寄桂雍
時清道合出塵埃清苦爲詩不仗媒今日桂枝平折
得幾年春色併將來勢扶九万風初極名到三山花
正開更有平人居蟄屋還應爲作一聲雷
　　　瀔江秋居作
無事相關性自攄庭前拾葉等閑書青山万里竟不
足好竹數竿涼有餘近看老經加淡泊欲歸少室復
何如靣前小沼清如鏡終飬琴髙赤鯉魚
　　　　上縉雲叚使君
清畏人知人盡知縉雲三載得宣尼活民刀尺雖無
象岀丗文章豈有師木氣芝香黏甕榼雲痕翠點滿
旌旗今朝暫到金䑓上頓覺心如太古時
　　　　春末蘭溪道中作
山花零落紅與緋汀煙濛茸江水肥人檐犂把細雨
歇路入桑柘斜陽微深喜東州云冦去(時黄連洞人出/燒刼盧州却上)
不知西狩幾時歸清平時節何時是轉覺人心與道違
　　　　野居偶作
髙淡清虚即是家何須須占好煙霞無心於道道自
得有意向人人轉賖風觸好花文錦落砌横流水玉
琴斜但令如此還如此誰羡前程未可涯
　　　　再遊東林寺作五首
臺殿參差聳瑞煙桂花飄雪水潺潺莫疑逺去無消
息七萬餘年始半年(傳記盡云安逺持奘三車盡生兠率天人/間四千年彼天一晝夜亦三十日爲一月)
(十二月爲一/年壽四千歳)
桓玄舊輦殘雲濕耶舎孤墳落照遟(昔桓玄入山礼逺公/遂捨輦至今在逺公)
(堂/下)有箇山僧倚松睡恐人來取白猿兒
玉像珠龕香陣横錦霞多旁石墻生辟虵行者今何
在花　唯聞鴆鳥聲
愛陶長官醉兀兀送陸道士行遟遟過酒過溪皆破
戒斯何人斯師如斯(逺公髙節食後不飲蜜水而将詩博緑酉/與陶潜别人不得又送客不以貴賤不過)
(虎溪只在寺門前而送陸修静道士過虎溪數百/歩今寺門前遂有道士崗送道士至此而止也)
白薝蔔花露滴滴碧苾蒭草香𪷟濛田地更無塵一
點是何人合住其中
　　　　韙蘭江言上人院二首(時王藹先輩有詩二/首題其院因和題之)
一生只著一麻衣道業還欺習彦威手把新詩說山
夣石橋天柱雪霏霏
只是危吟坐翠層門前岐路自崩騰青雲名士時相
訪茶煑西峯瀑布冰
　　　　書石壁禪居屋壁
赤栴檀塔六七級白􁶁蓞花三四枝禪客相逢秪彈
指此心能有幾人知
　　　　送人逰茅山
茅真舊宅基猶在藥竈苔深土尚殷君見道人慿與
問大還還字若爲還
　　　　聽僧彈琴
家近吴王古戰城海風終日打檣聲今朝郷思渾堆
積琴上聞師大蟹行
禪月集卷第二十一
禪月集卷第二十二
　　　　中秋十五夜月
噀雪噴霜滿碧虚王孫公子翫相呼從來天匠爲輪
足自是人心此夜餘静入萬家危露滴清埋衆象呌
鴻孤坐來唯覺情無極何况三湘與五湖
指此心能有幾人知
　　　　送人逰茅山
茅真舊宅基猶在藥竈苔深土尚殷君見道人慿與
問大還還字若爲還
　　　　聽僧彈琴
家近吴王古戰城海風終日打檣聲今朝郷思渾堆
積琴上聞師大蟹行
禪月集卷第二十一
禪月集卷第二十二
　　　　中秋十五夜月
噀雪噴霜滿碧虚王孫公子翫相呼從來天匠爲輪
足自是人心此夜餘静入萬家危露滴清埋衆象呌
鴻孤坐來唯覺情無極何况三湘與五湖
口爼豆長聞夫子言鬚髮坐成三載雪黎甿空負二
天恩不堪西望西風起縱火崑崙誰爲論
魄懾魂飛骨亦焳此魂此魄亦難招黄金白玉家家
盡繡闥離甍處處燒驚動乾坤常黤慘深藏山岳亦
傾揺恭聞國有英雄將擬把何心荅聖朝
不是龔黄覆育才即須清苦逺塵埃無人與奏吾皇
去致亂唯因酷吏來刳剥生靈爲事業巧通豪譛作
梯媒令人轉憶王夫子一片真風去不迴
　　　　秋夜懷嵩少因寄洛中舊知
爐爇栴檀不稱貧霏霏玉露濕禪巾紫金地上三更
月紅藕香中一病身少室少年便入夣多時多事去
無因如今憔悴頭成雪空想嵳峩羡故人
　　　　避地毗陵寒月上孫徽使君兼寄東陽
　　　　王使君三首
一到毗陵心更勞冷吟閑歩擁雲袍豈縁思妙塵埃
少自是風清物態髙野色踈黄連楚甸故山竒碧隔
河濤終須愚谷中安致不是人間好羽毛
常憶雙溪八詠前講詩論道接清賢文欺白鳯真難
及藥撚紅蕖豈偶然花濕瑞煙黏玉磬簾垂幽鳥啄
苔錢自憐不是悠悠者吟嚼真風二十年
　靁車雨滴堦聲寂寞焚香獨閉扄錦繡文章無路
到袴襦歌詠隔墻聽松聲冷浸茶軒碧苔點狂吞納
線青唯有孤髙江太守不忘病客在禪靈
　　　　秋末寄上桐江馮使君
山東山色勝諸山謝守清髙不可攀薄俗盡於言下
泰苦心唯到醉中閑香凝錦帳抄書後月轉棠隂放
客還野客霑恩歸未得蕭蕭霜葉滿柴關
　　　　禪師
擊皷求亡益是非木中生火更何爲吾師别是醍醐
味不是知心人不知
　　　　道士
花島相逢滿䄂雲藉花論道過金巾騰騰又入仙山
去只恐是青城丈人
　　　　風琴
至竟心爲造化功一枝青竹四絃風寥寥雙耳更深
後如在緱山明月中
　　　　庭橘
蟻踏金苞四五株洞庭山上味何殊不縁松樹稱君
子肯便甘人喚木奴
　　　　落花
蝶醉蜂癡一簇香繡葩紅蔕􁳋殘芳因嗟好德人難
得公子王孫盡斷腸
　　　　孤雲
將比鷺絲還恐屈始思殘雪不如多清風相引去更
逺皎潔孤髙奈爾何
　　　　苦吟
河薄星踈雪月孤松枝清氣入肌膚因知好句勝金
玉心極神勞特地無
　　　　古戰處
鬼氣蒼黄棘葉紅昔時人血此時風相怜極目無疆
地曽落將軍一陣中
　　　　偶然作
蟬聲引出石中蛩寂寞門扄葉數重誰道思山心不
切等閑畫出两三峯
　　　　招友人宿
銀地無塵金菊開紫梨紅棗墮莓苔一泓秋水一輪
月今夜故人來不來
禪月集卷第二十二
禪月集卷第二十三
　　七言律詩二十七首
　　　　山居詩(并序)
序曰愚咸通四五年中於鍾陵作山居詩二十四章
放筆藳𬒳人將去厥後或有散書於屋壁或吟詠於
人口一首两首時時聞之皆多字句舛錯洎乾符辛
丑歳避冦於山寺偶全獲其本風調野俗格力低燭
豈可聞於大雅君子一日抽毫改之或留之除之修
之補之却成二十四首亦斐然也蝕木也槩山謳之
例也或作者氣合始爲一朗吟之可也
休話諠譁事事難山翁只合住深山數聲清磬是非
外一箇閑人天地間緑圃空堦雲冉冉異禽靈草水
潺潺無人與向群儒說巖桂枝髙亦好攀
難是言休便即休清吟孤坐碧溪頭三間苑屋無人
到十里松門獨自遊明月清風宗炳社夕陽秋色庾
公樓修心未到無心地萬種千般逐水流
好鳥聲長睡眼開好茶擎乳坐莓苔不聞榮辱成畨
盡只見羆熊作隊來詩理從前欺白雪道情終遣似
嬰孩猶來此事知音少不是真風去不廻
萬境忘機是道華碧芙蓉裏日空斜幽深有逕通仙
窟寂寞無人落異花掣電浮雲真好喻如龍似鳯不
湏誇君看江上英雄塚只有松根與栢槎
鞭後從他素髪兼湧清奔碧冷侵簾髙竒章句無人
愛淡泊身心舉丗嫌白石橋髙吟不足紅霞影暖卧
無猒居山别有非山意莫錯將余比宋纎
鳥外塵中四十秋亦曽髙挹漢諸侯如斯摽致雖清
拙大丈夫兒合自由紫术黄菁苗蕺蕺錦囊香麝語
啾啾終湏心到曹溪叟千歳儲根雪滿頭
慵甚嵆康竟不廻何妨方寸似寒灰山精日作童兒
出仙者時將玉器來筠箒掃花驚睡鹿地爐燒樹帶
枯苔不行朝市多時也許史金張安在哉
心心心不住希夷石屋巉嵒白髮垂養竹不除當路
笋愛松留得礙人枝焚香開卷霞生砌卷箔冥心月
在池多少故人頭盡白不知今日又何之
龍藏琅函遍九垓霜鍾金皷振瓊臺堪嗟一句無人
得遂使吾師特地來無角鐵牛眠少室生兒石女老
黃梅今人轉憶龎居士天上人間不可陪
五岳煙霞連不斷三山洞穴去應通石䆫欹枕踈踈
雨水碓無人浩浩風童子念經深竹裏猕猴拾虱夕
陽中因思往事抛心力六七年來楚水東
塵埃中更有埃塵時復雙眉十爲嚬頼有年光飛似
箭是何心地亦稱人回賢參孝時時說蜂蠆狼貪日
日新天意剛容此徒在不堪惆悵不堪陳
翠竇煙巖畫不成桂香瀑沫雜芳馨撥霞掃雪和雲
母掘石移松得茯苓好鳥似花窺玉磬嫰苔如水没
金缾從他人笑從他笑地覆天飜也只寕
騰騰兀兀歩遟遟兆朕消磨只自知龍猛金膏雖未
作孫登土窟且相冝薜蘿山帔偏能　橡栗年粮亦
粗支已得真人好消息人間天上更無疑
嵐嫩風輕似碧紗雪樓金像隔煙霞葛苞玉粉生香
壠菌蔟銀釘滿淨槎舉丗只知嗟逝水無人微解悟
空花可怜擾擾塵埃裏雙鬢如銀事似麻
千巖萬壑路傾欹杉檜濛濛獨掩扉􁧐藥童穿溪罅
去採花蜂冐燒煙歸閑行放意尋流水静坐支頥到
落暉長憶南泉好言語如斯癡鈍者還稀(南泉大師/云學道之)
(人癡鈍/者難得)
一庵冥目在穹冥菌枕松床癬陣青乳鹿暗行檉逕
雪瀑泉微濺石樓經閑行不覺過天井長嘯深能動
岳靈應恐無人知此意非凢非聖獨醒醒
慵刻芙蓉傳永漏休誇麗藻鄙湯休且爲小囤盛紅
粟别有珍禽勝白鷗拾栗逺尋深澗底弄猿多在小
峯頭不能更出塵中也百練剛爲遶指柔
業薪心火日燒煎浪死虗生自古然陸氏稱龍終妄
矣漢家得鹿更空焉白衣居士深深說青眼胡僧逺
逺傳剛地無人知此意不堪惆悵落花前
露滴紅蘭玉滿畦閑拖象屣到峯西但令心似蓮華
潔何必身將槁木齊古壍細香紅樹老半峯殘雪白
猿啼雖然不是桃花洞春至桃花亦滿溪
自休自了自安排常願居山事偶諧僧採樹衣臨絶
壑(金華山出樹衣僧多/採爲䔫/菜極羙也)狖爭山果落空堦閑檐茶噐縁青
嶂静納禪𫀆坐緑崖虗作新詩反招隱出來多與此
心乖
石爐金鼎紅蕖嫰香閣茶棚緑巘齊塢燒崩騰奔澗
䑕巖花狼藉鬬山雞蒙莊環外知音少阮籍途窮旨
趣低應有丗人來覔我水重山疊幾層迷
自古浮華能幾幾逝波終日去滔滔漢王廢苑生秋
草吴主荒宫入夜濤滿屋黄金機不息一頭白髪氣
猶髙豈知知足金仙子霞外天香滿毳𫀆
如愚何止直如絃只合深藏碧嶂前但見山中常有
雪不知丗上是何年野人愛向庵前笑赤玃頻來納
畔眠只者逍遥好知已何須更問洞中天
支公放鶴情相似范泰論交趣不同有念盡爲煩惱
錫無機方稱水精宫香焚薝蔔諸峯曉珠搯金剛萬
象空若問山資言不及恒河沙劫用無窮
　　　　再逢虗中道士三首
天目峯西古壞壇壇邊相别雪漫漫如今四十餘年
也還共當時恰一般
嚢裏靈龜大似錢道伊年與我同年壺中長挈天相
逐何處昇天更有天
君道將君道且殊君鬚全似老君鬚尋常有語争堪
信愛說蟠桃似甕麄
禪月集卷第二十三
禪月集卷第二十四
　　　　上盧使君二首
一領彤弓下赤墀唯將清浄作藩籬馬卿山岳金相
似張緒風情栁恐卑心染煙霞新句出筆驅姧蠧宿
根隳鄱陽黎庶還堪羡頭有重天足有釐
司馬遷文亞聖人三頭九陌𩥇香塵盡傳棣蕚麟兼
鳯終作昌朝甫與申樓聳嬌歌踈雨過風含和氣滿
城春因知寰海昇平去又見髙宗夣裏人
　　　　陪馮使君逰六首
　　　　登干霄亭
擁翠捫蘿山屐輕飄颻紅斾在青冥仙科朱紱言非
貴溪鳥林泉癖愛聽古桂林邊棊局濕白雲堆裏茗
煙青因思廬岳彌天客手把金書倚石屏
　　　　逰靈泉院
珂珮諠諠滿路岐亂泉聲裏扣禪扉對花語合希夷
境坐石苔黏黻黻衣鳥啄古杉雪苒苒風吹清磬露
霏霏惠嚴亦有孤峯在只戀飜經未得歸
　　　　過相思嶺
譽自馨香道自怡相思嶺上却無機荒渠葉覆深霞
在片石人吟一鳥飛何處風砧傳古曲誰家塚樹掛
斜暉因思徃事真堪笑鶴背魚竿未是歸
　　　　錦沙埻
臨水登山興自竒錦沙埻上最多時雖云髮白孤峯
好其奈名清聖主知草媚蓮塘資逸歩雲生松壑有
新詩脩然别是神仙趣豈羡東山妓樂隨
　　　　釣􁊥潭
境静江澄無事時紅旌畫鷁動魚磯心期只是行春
去日暮還應得鶴歸風破綺霞山寺出人歌白雪島
花飛自怜亦在仙舟上玉浪飜飜濺草衣
　　　　迎仙閣
澗香霞影遶樓臺卷箔凭欄耳目開沉從旌旗近鸞
鳯可怜譚笑出塵埃火雲不入長松逕露茗何須白
玉柸誰道迎仙仙不至今朝還有謝公來
　　　　賀雨上王使君二首
一片丹心合萬靈應時甘雨帶龍醒驅塵煞燒連窮
　　電衝霓滿沓冥處處巳知倉癝溢家家皆歇管
絃聽應須早勒南山石黄霸清風滿内庭
猶來天賛德唯馨朋禱心期事盡行玄妙乆聞譚佛
母(公乆與東林大願和尚譚/般若般若者即佛母/也)感通今日見神光破除秋熱飄
蕭盡還似春時散漫傾他日爲霖亦如此諸生無不
沐經營
　　　感懷寄盧給事二首
綿綿逺念近來多喜鵲隨函到緑蘿雖匪二賢曽入
洛忽驚六義減沉痾僮攀隣杏隳墻瓦鷰啄花泥落
砌莎好更因人寄消息沃洲歸去已蹉跎
常憶團圓繡像前東歸經亂獨生全孤峯巳住六七
處萬事無成三十年每想苑墻危逼路更思鉢塔曉
凌煙如今憔悴荆枝盡一諷來書一愴然
　　　　賀鄭使君
三衢蜂蠆䧟城池八詠龍韜整武貔纔諭危亡書半
幅便思父母淚雙垂(時公檄書纔去即便歸降來𣢾云思父母/則血淚長垂憶弟兄乃江山隔越)戈
收甲束投仁境汗浹魂飄拜虎旗死地再生知德重
精兵連譀覺山移人和羙叶禎祥出陣善深爲典敎
推仗信輸誠方始是執俘折䤋欲何爲清威嚴令無
纎壒長路深山不拾遺七邑恩波歌浩渺一方雲物
自鮮竒天文仰視同諸掌劔術無前更數誰戰馬閑
眠汀草逺秋鼙乾掲岳霞隳義爲土地精靈伏心作
金湯鐵石卑龔遂劉寛同煦嫗張飛關羽太驅馳笙
歌席上偏怜客刀劔林中亦念詩縠渚羙爲長飲水
金山髙作受降碑時猶草草秋方盡陣是堂堂孰敢
窺寵渥豈唯分節鉞勲庸須勒上鍾彛神資天賛誰
堪比名遂功成自不知卷箔倚欄雲欲雪擁爐傾榼
酒如飴扶堯社稷常憂老到郭汾陽亦未遟釋子霑
恩無以報只將葑菲賀堦墀
　　　　送鄭使君
刺婺廉閩動帝臺唯將清浄作梯媒緑沉槍卓妖星
落白玉壺澄苦霧開仁愛乆懸溪上月恩光又發嶺
頭梅天資劉邵龔黄筆神助韓彭衛霍才古驛劔江
分掩暎畫旗花舫下諠豗鳯麟奕幕芙蓉坼洞壑清
威霹靂來禮樂封疆添禮樂塵埃時節勿塵埃茘枝
花下驅千騎薝蔔林中禮萬廻(時大安大師/在回院也)視事蠻
磨玉硯邀賔海月射金杯謳謡合合千門樂鼓角雄
雄一閣雷　父恩深頭早白子孫榮襲日難陪東陽
緇素如何好空向生祠祝上台
　　　　贈楊公杜之舅
分盡君憂一不遺鳳書徴入萬民悲風雲終日如相
逐雨露前程即可知畫舸還盛江革石秋山又看謝
安棊譚諧盡是經邦術頭角猶來出丗姿天地事須
歸橐籥文章誰得到罘罳扣舷旁島清吟徤問俗看
漁晚泊遟霞影滿江揺枕簟鳥行和月下漣漪周秦
漢魏書書在麟鳯龜龍歩歩隨金殿恩波將浩浩圭
峯意緒謾孜孜郡中條令春長在境外謳謡羙更竒
道者藥爐留要妙林僧禪偈寄相思楊王盧駱真何
者房杜蕭張更是誰應念衢民千萬戸家家皆置一
生祠
　　　　遊金華山禪院
兹地曽栖菩薩僧栴檀樓殿瀑崩騰因知境勝終難
到問著人來悉不曽斜谷暗藏千載雪薄嵐長翳一
龕燈多慙不及當時海又下嵳峩一萬層
　　　　寄鄭道士二首
常憶蘇躭好羽儀信安山觀住多時不知王質
處两箇仙人是阿誰
雖帶金輪髻裏珠何妨相逐去清都舊山大有閑田
地五色香茒有子無
　　　　送少年禪師二首
秀眉青目樹花衣一鉢隨縁智不知佛與輪王嫌不
作丗間剛有箇癡兒
萬水千山一鶴飛豈愁遊子暮何之古今此著無人
㑹王積新輸更不疑
　　　　古劔池
秋水蓮花三四枝我來慷慨歩遟遟不決浮雲斬邪
侫直成龍去擬何爲
　　　　曹娥碑
髙碑說爾孝應難彈指端思白浪間堪嘆行人不廻
首前山應是苧蘿山
　　　　比干傳
昬王亡國豈堪陳只見明誠不見身想得先生也知
自欲將留與後來人
　　　　送人逰苑山
鳥啼花笑暖紛紛路入青霞白石門君到前頭好看
好老僧或恐是苑君
　　　　聞杜宇
咽雨哀風更不停春光於爾豈無情直須喚得謝豹
出方始年年無此聲
　　　　聽曉角
三㑹單于滿閣風五行無忒月䑃朧如何十萬家休
戚只在嗚嗚咽咽中
　　　　春送僧
蜀魄關關花雨深送師衝雨到江潯不能更折江頭
栁自有青青松栢心
　　　　問漁人
風惡波狂身更閑滿頭霜雪背青山相逢略問家何
在廻覷蘆花莽蒼間
　　　　律師
薝蔔花紅逕草青雪膚氷骨歩輕輕今朝暫到焚香
處只恐床前有虱聲
禪月集卷第二十四
禪月集卷第二十五
　　　　宿赤松山觀題道人水閣兼寄郡守
珠殿香軿倚翠稜寒栖吾道繼孫登豈應肘後終無
分見說仙中亦有僧雲歛石泉飛險竇月明山䑕下
枯藤還如華頂清譚夜因有新詩寄鄭弘
　　　　春逰涼泉寺
一到涼泉不擬歸迸珠噴玉落堦墀幾多僧秪因泉
在無限松如潑墨為雲壍含香啼鳥細茗甌擎乳落
花遟青山看著不肯上多病多慵爭奈伊
　　　　經吴宫
夫差昬暗霸圗傾千古凄凉地不靈妖艶恩餘宫露
濁忠臣心苦海山青蕭條陵隴侵寒水髣髴樓䑓出
杳冥此是前車况非逺六朝何更不星星
　　　　送薛侍郎貶峽州司馬
得罪唯驚恩未酬夷陵山水稱閑逰人如八凱須當
國猿到三聲不用愁花落扁舟香苒苒草侵公署雨
脩脩因人好寄新詩好不獨江東有沃洲
　　　　將入匡山宿韓判官宅
一宿蘭堂接上才白雲歸去幾徘徊黛青峯朶孤吟
後雪白猿兒必寄來簾卷茶煙縈墜葉月明碁子落
深苔明朝江上空廻首始覺清風不可陪
　　　　送鄭侍郎騫赴闕
文章國器盡琅玕朝騎駸駸歳欲殘彩筆秪宜天上
用繡衣偏稱雪中看休驚斷鴈離三楚漸入祥煙下
七槃翰苑舊知憑與說紫金輪畔寄書難
　　　　上盧使君
一别旌旗已一年二林真子勸安禪常思雙㦸華堂
裏還似孤峯峭壁前歩出林泉多吉夣帆侵分野入
祥煙自憐酷似隨陽鴈霜打風飄到日邊
　　　　寄匡山大願和尚
一聽玄音下竹亭却思䆫雪與嚢螢秪將清浄酬恩
德敢信文章有性靈夣歴山牀聞鶴語吟思海月上
沙汀不堪廻首滄江上萬仭廬峯在杳冥
　　　　别盧使君歸東陽二首
雨氣𪷟𪷟草滿庭式㣲吟劇更誰聽詩逢匠化雖貪
住日覺恩深不易銘心苦秪應消鬢黒夢逰頻入倚
天青從兹還似歸廻首唯祝台星與福星
家在嚴陵釣渚傍細縺嘉樹拂䆫涼難醫林藪煙霞
癖又出芝蘭父母郷孤㠶好風千里暖深花黄鳥一
聲長終期金鼎調羮日再近尼丘日月光
　　　溪寺水閣閑眺因寄宋使君
溪木蕭條一凭欄玉霜飛後浪花寒釣魚舡上風煙
暝苦木林中砧杵乾至竟道心方始是空躭山色亦
無端誰如太守分憂外時把西經盡日看
　　　春送趙文觀送故合州座主神櫬歸洛
喜繼於悲錦水東還郷仙騎却尋嵩再燒良玉堯雲
動方報深恩絳帳空逺道靈輀春欲盡亂山嬴馬恨
無窮他年必立吾君側好把書紳荅至公(先輩桂人/曹鄰郎中)
後序
　　　　門人慧光大師賜紫　曇域　述
有唐翰林學士兵部侍郎吴融請爲序先師長謂一
二門人曰吴公文藻贍逸學海淵深或以挹讓周旋
異待矣或以文害辭或以辭害志或以誕餙饒借則
殊不解我意也子可於余所著之末聊重叙之曇域乃
稽顙而言曰語云子疾病子路欲以門人爲臣子曰
欺天乎曇城小子何敢叙焉師曰子不知皆孔子弟子
記諸善言以成其書况吾常酷於兹心勦形瘵訪其
稽古慰以大道睠然皓首豈謂賈其聲耳且吾昔在
吴越間靡所濟集聊欲係志於翰墨得以亂思不愗
遺老矣子無辭焉但當吾意而言之然又不可以微
之樂天長吉類之矣吾若與騷人同時即知殊不相
屈爾直言之無相辱也曇域遜讓不暇力而叙之
先師名貫休字德隠婺州蘭溪縣登髙里人也俗姓
姜氏家傳儒素代繼簮裾少小之時便歸覺路於和
安寺請圎貞長老和尚爲師日念法華經一千字數
月之内念畢兹經先師爲童子時與隣院童子法號
處黙偕年十餘歳同時發心念經毎於精修之暇更
相唱和漸至十五六歳詩名益著逺近皆聞年二十
歳受具足戒後於洪州開元寺聽法華經不數年間
親敷法座廣演斯文邇後兼講起信論可謂三冬渉
學百舎求師尋妙旨於未傳起微言於將絶于時江
表仕庻無不欽風年齒漸髙屬天下喪亂時處嘿和
尚謂師曰吾師抱不覉之才懷自然之道時不我與
成無傷哉復爲先師曰分袂無血淚望處空䦨干後
隠南嶽　聃爲備者曰吾聞岷峨異境山
水幽竒四海騷然一方無事遂乃過洞庭趨渚宫歴
白帝旋聞大蜀開基創業奄有坤維歎曰不有君子
寜能國乎遂逹大國進上先皇帝詩其略曰一瓶一
鉢垂垂老萬水千山得得來髙祖禮待膝之前席過
秦主待道安之禮踰趙王迎圗澄之儀特修禪宇懇
請住持尋賜師號曰禪月大師曲加存恤優異殊常
十年已來逈承天睠無何壬申歳十二月召門人謂
曰古人有言曰地爲牀兮天爲蓋物何小兮物何大
苟愜心兮自忻泰聲與名兮何足頼吾之住世亦何
乆耶然吾啓首足曽無愧心汝等以吾平生事之以
儉可於王城外藉之以草覆之以𥿄而藏之慎勿動
衆而厚葬焉言訖掩然而絶息遂具表聞天先帝慼
然乆之乃命所司備一期葬事于時在城仕庶無不
悲傷曇域遂以先師遺言上奏請以薄葬之禮帝曰朕
治命可行焉勑令四衆共助葬儀特竪靈塔勑謚白
蓮之塔以癸酉年三月十七日於城都北門外十餘
里置塔之所地號昇遷葬事旣周哀制斯畢暇日或
勲賢見訪或朝客相尋或有念先師所制一篇两篇
或記三句五句或未閑深旨或不曉根源衆請曇域
編集前後所制謌詩文賛曰有見問不暇枝梧遂尋
檢藁草及暗記憶者約一千首乃雕刻版部題號禪
月集曇域雖承師訓藝學無聞曽奉告言輙直序事
時大蜀乾德五年癸未歳十二月十五日序
　　　峕嘉熈四年五月十五日婺州蘭溪縣
　　　兠率禪寺住持賜紫禪悟大師可燦重刋
右禪月詩集吾里髙僧貫休所作唐末生于里
之登髙幼而頴悟志慕空門祝髪受業于和安
逰江右歷湖南晚遇蜀主終焉詩不苟作頌詠
風刺根于理致法嗣曇域編萃成集雕刻以廣
其傳和安今改兠率禪寺詩集缺焉無聞住山
率它郡人或縛於禪寂而不肯爲或迫於營造
而不暇爲或利於赴應而不克爲識者恨之番
易松菴璨禪師出干越　趙福王之門王之孫
國史左司宗卿守婺時招致居焉恬淡無營得
浮屠氏夲體挂錫之初訪予山中故事首以是
對師慨然任責尋求故帙得於里中檀越之家
計工食費數萬而贏先捐鉢中所有不足則募
衆縁鳩工鋟梓不曰而成既成求紀歳月竊謂
越五季及我
宋多歴年所釋家者流豈無一二好事而不能
使此詩與此山俱為不朽今師乃度越前軰創
出一叚竒事以爲動心駭目之觀志可尚巳是
烏可以不書嘉熈戊戌孟秋朔旦黿溪周伯奮
謹䟦
　　書于禪月舊隱
禅月製作浸逺而風雅益著
𥘉機晚學　其集而怏怏焉
嘉熈戊戌春　兠率主人松庵
璨禪伯乃鄱陽之作者也至予
秀埜　出示全集得孟湖
简靖居士童公三丗珎蔵舊本
不　年矣喜不自勝但恠其
字小而冊狹刺眼爲礙膺奮志
募衆大書特書以廣　傳應
　彼之　襲什之意　己就緒以
嘉善用其心覧斯集者神爽心
悅是　古禅月　松庵本地風
光之愈侈住爛柯古靈平䑓
　　保䟦于　诗之末
禅月尊者鯨吞教海龍吸　河
旁發為文雷霆一世復数百載
道日振而名日新此集之播于江
湖接之闻見如佛手遮不得人心
如䓁闲時危湏早轉親老莫他
圖一箇闲人天地间䓁辞其羙如稲
梁甘如井泉吾人皆淂以珍之往往
莫知何所溢出　松菴愍此乃大
書易梓張夲于和安山中思与天
下共其羙然則松菴之賢豈獨後
丗楊子雲而己㢤嘉熙己亥上元日
雙溪　水乎苾蒭　闻谨题
禪月詩集年代浸逺後學
無聞松庵禪悟師因得舊
夲力行修廢扵既絶之後
大書刻梓以夀其傳使
鏗金戞玉之　泯而復振
剪霧縫雲之手屈而再伸
如果曰麗天秋毫　隠觀
此録者著眼可也庚子上元
日智者山主梅溪紹濤謹書
番易松庵璨上人来住吾郷
兠率有年矣予偶到彼因言
西岳集禅月貫休所作也
先丗嘗収扵書室璨老有請
謂其徒喜聞樂道而未得全
集𣣔攻木廣其傳予嘉其用
心勉成其志遂檢　集與之
仍薄助鋟版畢復请纪其事
　後有考扵斯嘉熈戊戌
重九日孟湖童必明書
浮屠氏以詩鳴多矣未若禪
月之格髙旨逺也後百丈松
庵禅師慨舊板之弗存捐
衆資以重刻亦可謂　波女
心切然此特禅月静中㳺戯
耳若究竟當家工夫則是
編一出豈但落苐二義衲
子毋　泥焉可也嘉熈戊戌
中秌日信安余璨䟦于
先人敝廬之肯堂
三百篇之著其来尚矣夫子断之以
無邪聞之者　以戒後人體之嘲詠
風月比喻物情盖亦古诗之流也如
唐之李杜本朝之歐蘇黄秦中間
作者相継並出雖各得其妙然而
了逹性眞盖未多見如參寥子洪
覺範如晦仲殊或以詩名或以詞
稱味道之　發其所藴見扵篇章
寓情物理亦使後人知吾林下之有詩
人耳若夫禅月國師則又髙出一　地予
雖未　自㓜己知師名人但見其
諷詠咸以　之能詩者不知識悟
　空言明理　苦節峻行一時慕仰
耀祖　中天又豈常人之所可識至扵
銀鈎鐵畫落纸雲煙住　應眞　神
風采毎以詩㳺戲之昧其憂
之心則見于首卷之詞中间以無　慧
説最上乗晤之者可以頓獲清凉覩
之者可以開明心地其視安樂先生同
岀軌轍又非特與李杜軰争　並
　後人詳味其语正冝髙著眼不當
以詩僧看也松庵璨公禅師能集其
篇鋟梓以傳潛　其幽光扵茹百
年之後使人人皆寳而蔵之我師
扵兜率宮中亦為　大
公亦箇中人也百景　貫之二
一卷示予導松庵法旨且求鄙语
雖不敏姑以臆見叙于篇末觀之者
勿以斐然而　時己亥歳嘉
平月一日　庵徐琰書
