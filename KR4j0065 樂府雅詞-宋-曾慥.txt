#+TITLE: 樂府雅詞-宋-曾慥
#+DATE: 2018-05-12 10:21:30
#+SOURCE: github.com/kanripo/KR4j0065 master 19a005bc                
樂府雅詞
余所蔵名公長短句裒合成萹或後或先非有詮次多
是一家難分優劣渉諧謔則去之名曰樂府雅詞九重
傳出以冠于萹首諸公轉踏次之歐公一代儒宗風流
自命詞章幼眇世所矜式當時小人或作艶曲􁆢為公
詞今悉剛除凢三十有四家雖女流亦不廢此外又有
百餘闋平日膾炙人口咸不知姓名則類于卷末以俟
詢訪標目拾遺云紹興丙寅上元日温陵曾慥引
　楽府雅詞上
　轉踏
　　集句調笑
　　調笑　鄭彦能　同前　晁無咎
　　九張機
　大曲
　　道宫薄媚　董頴
　雅詞
　　歐陽永叔　八十三首　王介甫　十三首
　　晁無咎　二十八首
李元􁋊八首張子野十一首
楽府雅詞上
　　　調笑集句
葢聞行楽湏及良辰鍾情正在吾軰飛觴舉白目㫁巫
山之暮雲綴玉聮珠韻勝池塘之春草集古人之妙句
助今日之清歡
　　珠流璧合暗連文月入千江體不分此曲只應天
　　上有歌聲豈合丗間聞
　　　巫山
巫山髙高十二峯雲想衣裳花想容欲往従之不惮逺
丹峰碧障深重重楼閣玲瓏五雲起羙人姢姢隔秋水
江邊一望椘天長滿懐明月人千里
　千里椘江水明月髙楼愁獨倚井梧宫殿生秋意望
　斷巫山十二雪肌花貌参差是朱閣五雲仙子
　　　桃源
漁舟容易入春山别有天地非人間玉顔亭亭花下立
鬂乱釵横特地寒留君不住君須去不知此地歸何處
春來徧是桃花流水落花空相誤
　相誤桃源路萬里蒼蒼煙水暮留君不住君湏去秋
　月春風閒度桃花零亂如紅雨人面不知何處
　　　洛浦
艶陽灼灼河洛神態濃意逺淑且真入眼平生未曽有
緩歩佯羞行玉塵凌波不過横塘路風吹仙𬒮飄飄舉
來如春夢不多時夭非花艶輕非霧
　非霧花無語還似朝雲何䖏去凌波不過横塘路鶯
　鶯燕燕飛舞風吹仙𬒮飄飄舉擬倩逰絲惹住
　　　明妃
明妃𥘉出漢宫時青春繡服正相冝無端又𬒳東風誤
故着尋常淡薄衣上馬即知無返日寒山一帶傷心碧
人生憔悴生理難好在氊城莫相憶
　人生相憶無消息目㫁遥天雲自白寒山一帶傷心
　碧風土䔥踈胡國長安不見浮雲隔縦使君来争淂
　　　班女
九重春色醉仙桃春嬌滿眼睡紅綃同軰随君侍君側
雲髩花顔金歩摇一霎秋風驚畫扇庭院蒼苔紅葉遍
蘂珠宫裏舊承恩回首何時復來見
　來見蘂宫殿記淂随班迎鳯輦餘花落盡蒼苔院斜
　掩金鋪一片千金買笑無方便和淚盈盈嬌眼
　　　文君
錦城絲管日紛紛金釵半醉坐添春相如正應居客右
當軒下馬入錦茵斜倚緑窓鴛鑑女琴弹秋思明心素
心有靈犀一點通感君綢繆逐君去
　君去逐鴛侣鈄倚緑窓鴛鑑女琴弹秌思明心素一
　寸還成千縷錦城春色知何許那似逺山眉嫵
　　　吴孃
素枝瓊樹一枝春丹青難冩是精神偷啼自揾殘粧粉
不忍重㸔舊冩真珮玉鳴鸞罷歌舞錦瑟華年誰與度
暮雨瀟潇郎不帰含情欲说獨無䖏
　無處難輕訴錦瑟華年誰與度黄昏更下瀟潇雨况
　是青春將暮花雖無語鶯能語來道曽逢郎否
　　　琵琶
十三學得琵琶成翡翠簾開雲母屏暮去朝来顔色故
夜半月髙弦索鳴江水江花豈終極上下花間聲轉急
此恨綿綿無絶期江州司馬青衫濕
　衫濕情何極上下花間聲轉急滿船明月蘆花白秋
　水長天一色芳年未老時難得目㫁逺空凝碧
　　　放隊
玉爐亱起沉香煙喚起佳人舞繡筵去似朝雲無䖏覔
逰童陌上拾花鈿
　　　調笑轉踏　鄭彦能(僅)
良辰易失信四者之難并佳客相逄寔一時之盛亊用
陳妙曲上助清歡女伴相將調笑入隊
秦樓有女字羅敷二十未滿十五餘金鐶約腕携籠去
攀枝摘葉城南隅使君春思如飛絮五馬徘徊芳草路
東風吹鬂不可親日晚蠶饑欲歸去
　歸去携籠如南陌柔桑三月暮使君春思如飛絮五
　馬徘徊頻駐蚕饑日晚室留頋笑指秦楼歸去
石城女子名莫愁家住石城西渡頭拾翠每㝷芳草路
採蓮時過緑蘋洲五陵豪客青樓上醉倒金壷待清唱
風高江闊白浪飛急催艇子操㕠槳
　㕠槳小舟蕩喚起莫愁迎叠浪五陵豪客青樓上不
　道風髙江廣千金難買傾城様那聼遶梁清唱
繡户朱簾翠幕張主人置酒宴華堂相如年少多才調
消得文君暗断腸㫁腸𥘉認琴心挑么絃暗冩相思調
従來萬曲不関心此度傷心何草草
　草草最年少繡户銀屏人窈窕瑶琴暗冩相思調一
　曲関心多少臨卭客舎成都道苦恨相逢不早
湲湲流水武陵溪洞裏春長日月遅紅英滿地無人掃
此度劉郎去後迷行行漸入清流淺春風引到神仙舘
瓊漿一飲覺身輕玉砌雲房瑞烟暖
　烟暖武陵晚洞裏春長花爛熳紅英滿地溪流淺漸
　聼雲中雞犬劉郎迷路香風逺悞到蓬萊仙舘
少年錦帯佩吳鈎鐵馬追風塞草秋慿仗匣中三尺劍
掃平驕虜取封矦紅顔少婦桃花臉笑倚銀屏施寶靨
眀眸妙齒起相迎青樓獨占陽春艶
　春艶桃花臉笑倚銀屏施寳靨良人少有平戎膽歸
　路光生弓劍青樓春永香幃掩獨把韶華都占
翠盖銀鞍馮子都㝷芳調笑酒家徒呉姬十五夭桃色
巧笑春風當酒壚玉壺絲絡臨朱户結就羅裙表情素
紅裙不惜裂香羅區區私爱徒相慕
　相慕酒家如巧笑明眸年十五當壚春永㝷芳去門
　外落花飛絮鋃鞍白馬金吾子多谢紅裙情素
樓上青帘映緑楊江波千里對㣲茫潮平越賈催船發
酒熟呉姬喚客嘗呉姬綽約開金盞的的嬌波流羙盼
秋風一曲采菱歌行雲不度人腸㫁
　腸㫁浙江岸樓上青帘新酒軟呉姬綽約開金盞的
　的嬌波流盻採菱歌罷行雲散望㫁儂家心眼
花隂轉干漏頻移寳鴨飄簾繡幕垂眉山歛黛雲堆髻
醉倚春風不自持偷眼劉郎年最少雲情雨態知多少
花前月下惱人腸不獨錢塘有蘓小
　蘇小最嬌妙㡬度撙前曽调笑雲情雨態知多少悔
　恨相逄不早劉郎襟韻正年少風月今宵偏好
金翹斜貚淡梳粧綽約天葩自在芳㡬畨欲奏陽関曲
淚濕春風眼尾長落花飛絮青門道濃愁不散連芳草
驂鸞乗鶴上蓬萊應笑行雲空夢悄
　夢悄翠屏曉帳裏薫爐殘蠟照賞心楽事能多女忍
　聼陽関聲調明朝門外長安道悵望王孫芳草
綽約妍姿號素真肌膚氷雪怯輕塵霞衣乍舉紅摇影
按出霓裳曲最新舞叙斜嚲烏雲鬂一點春心幽恨切
蓬萊雖説浪風軽翻恨明皇此時莭
　時節白銀闕洞裏春晴百和爇蘭心底亊多悲切消
　盡一團明雪明皇恩爱雲山絶誰道蓬萊安恱
江上新晴暮靄飛碧蘆紅蓼夕陽㣲富貴不牽漁父目
塵勞難染釣人衣白鳥孤飛烟栁抄採蓮越女清歌妙
腕呈金釧掉鳴榔驚起鴛央歸調笑
　調笑楚江渺粉面脩眉花閗好擎荷折栁争相調驚
　起鴛鴦多少漁歌齊唱催殘照一葉歸舟輕小
千里潮平小渡邊帘歌白紵絮飛天蘇蘇不怕梅風軟
空遣春心着意憐燕釵玉股横青髪怨說琵琶恨難說
擬将幽恨訴新愁新愁未盡絲聲切
　聲切恨難説千里潮平春浪濶梅風不觧相思結忍
　送落花飛雪多才一去芳音絶更對珠簾新月
　　　放隊
新詞宛轉逓相傳振䄂傾鬟風露前月落烏啼雲雨散
㳺量陌上拾花鈿
　　　調笑　晁無咎
盖聞民俗殊方聲音異好洞庭九奏謂踊躍于魚龍子
夜四時亦欣愉于兒女欲識風謡之變請觀調笑之傳
上佐清歡深慙薄伎
　　　西子
西子江頭自浣紗見人不語入荷花天然玉貌非朱粉
　　　大堤
妾家朱户在横塘青雲作髻月為璫常伴大堤諸女士
誰令花艶獨驚郎踏堤共唱㐮陽楽軻峩大艑㠶𥘉落
冝城酒􁅳持勸郎郎今欲渡風波惡
　波悪倚江閣大艑軻峩㠶夜落撗塘朱户多行楽大
　堤花容綽約冝城春酒郎同酌醉倒銀缸羅幕
　　　觧佩
當年二女岀江濵容止光輝非世人明璫戯觧贈行客
意比驂鸞天漢津恍如夣覺空江暮雲雨無蹤珮何䖏
君非玉斧望歸來流水桃花定相誤
　相誤空凝竚鄭子江頭逢二女霞衣曵玉非塵土笑
　觧明璫輕付月従雲堕勞相慕自有驂鵉仙侣
　　　囘紋
竇家少婦羙朱顔藁砧何在山復山多才况是天機巧
象床玉手亂紅間織成錦字縦横說萬語千言皆怨别
一絲一縷㡬縈囬似妾思君腸寸結
　寸結肝腸切織錦機邉音韻咽玉琴塵暗薫爐歇望
　盡床頭秋月刀裁錦㫁詩可㓕恨似連環難絶
　　　唐歌兒
頭玉磽磽翠刷眉杜郎生得好男兒惟有東家嬌女識
骨重神寒天妙姿銀鵉照衫馬絲尾折花正值門前戲
儂笑書空意為誰分明唐字深心記
　心記好心事玉刻容顔眉刷翠杜郎生得真男子况
　是東家妖䴡眉尖春恨難憑寄笑作空中唐字
　　　春草
劉郎𥘉見小樊時花面丫頭年未笄千金欲置名春草
圖得身行歩歩随郎去蘓䑓雲水國青青滿地成輕擲
聞君車馬向江南　為春草遥相憶
　相憶頓輕擲春草佳名慙贈璧長洲茂苑吳王國自
　有芊綿碧色根生土長銅駝陌縱欲随君爭得
　　　九張機
醉留客者楽府之舊名九張機者才子之新調憑戞玉
之清歌冩擲梭之春怨章章寄恨句句言情恭對華筵
敢陳口號
一擲梭心一縷絲連連織就九張機従来巧思知多少
苦恨春風乆不歸
一張機織梭光景去如飛蘭房夜永愁無寐嘔嘔軋軋
織成春恨留着待郎歸
兩張機月明人静漏聲稀千絲萬縷相縈繋織成一段
廻紋錦字将去寄呈伊
三張機中心有朶耍花兒嬌紅嫰緑春明媚君湏早拆
一枝濃艶莫待過芳菲
四張機鴛鴦織就欲㕠飛可憐未老頭先白春波碧草
晚寒深䖏相對浴紅衣
五張機芳心宻與巧心期合歡樹上連理枝㕠頭花下
兩同心處一對化生兒
六張機雕花鋪錦半離披蘭房別有留春計爐添小篆
日長一線相對繡工遅
七張機春蚕吐盡一生絲莫教客易裁羅綺無端剪破
仙鵉彩鳯分作両般衣
八張機繊繊玉手住無時蜀江濯盡春波媚香遺􁂫麝
花房繡𬒳歸去意遅遅
九張機一心長在百花枝百花共作紅堆𬒳都将春色
蔵頭裏面不怕睡多時
輕絲象床玉岀手新竒千花萬草光凝碧裁縫衣著春
天歌舞飛蝶語黄鸝
春衣素絲染就已堪悲塵世昏汙汙無顔色應同秋扇
從茲永棄無復奉君時
歌聲飛落盡梁塵舞罷香風􁂼繡茵更欲緀成機上恨
尊前忽有㫁腸人歛𬒮而歸相将好去
　　　同前
一張機採桑陌上試春衣風晴日暖慵無力桃花枝上
啼鶯言語不肯放人歸
両張機行人立馬意遅遲深心未忍輕分付囬頭一笑
花間歸去只恐𬒳花知
三張機吳蚕已老燕雏飛東風宴罷長洲苑輕綃催趂
舘娃宫女要換舞時衣
四張機吚啞聲裏暗顰眉囬梭織朶垂蓮子􁑱花易綰
愁心難整脉脉亂如絲
五張機横紋織就沈郎詩中心一句無人㑹不言愁恨
不言憔悴只恁寄相思
六張機行行都是耍花兒花間更有㕠蝴蝶停梭一餉
閒窓影裏獨是看多時
七張機駌鴦織就又遅疑只恐𬒳人輕裁剪分飛両䖏
一場離恨何計再相随
八張機囬紋知是阿誰詩織成一片淒凉意行行讀遍
厭厭無語不忍更㝷思
九張機㕠花㕠葉又㕠枝薄情自古多離别従頭到底
将心縈繋穿過一條絲
　薄媚(西子詞)董　頴
　　　排遍第八
怒潮卷雪巍岫布雲越襟呉帶如斯有客經㳺月伴風
随值盛世觀此江山羙合放懐何事却興悲不為囬頭
舊谷天涯為想前君事越王嫁禍獻西施吴即中深機
　闔廬死有遺誓勾踐必誅夷吴未干戈出境倉卒越
兵投怒夫差鼎沸鯨鯢越遭勍敵可憐無計脫重圍帰
路茫然城郭丘墟飄泊稽山裏旅魂暗逐戦塵飛天日
慘無輝
　　　排遍第九
自念平生英氣凌雲凛然萬里宣威那知此際熊虎塗
窮来伴麋鹿卑棲既甘臣妾猶不許何為計争若都燔
寶噐盡誅吾妻子往將死戦决雌雄天意恐憐之　偶
聞太宰正擅權貪賂市恩私因将寶玩獻誠雖脫霜戈
石室囚繋憂嗟又往時恨不如巣燕自由帰殘月朦朧
寒雨蕭萧有血都成泪偹嘗嶮厄返邦畿冤憤刻肝脾
　　　第十攧
種陳謀謂吴兵正熾越勇難施破吳䇿惟妖姬有傾城
妙麗名稱西子歲方笄算失差惑此須致顛危范蠡㣲
行珠貝為香餌苧蘿不鉤釣深閨呑餌果殊資素肌􁅔
弱不勝羅綺鸞鏡畔粉面淡勺梨花一朶瓊壺裏嫣然
意態嬌春寸眸剪水斜鬟鬆翠人無㕠冝名動君王繡
履容易来登玉陛
　　　八破第一
窣湘裠摇漢珮歩歩香風起歛雙蛾論時亊蘭心巧㑹
君意殊珍異寳猶自朝臣未與妾何人𬒳此隆恩雖令
効死奉嚴㫖　隐約龍姿忺悦重把甘言説辭俊雅質
娉婷天教汝衆羙兼偹聞吴重色憑汝和親應為靖邊
陲将别金門俄揮粉淚靚粧洗
　　　第二虗催
飛雲駛香車故國難回睇芳心漸摇迤邐呉都䌓䴡忠
臣子胥預知道為邦崇諌言先啟願勿容其至周亡褒
姒啇傾妲己　呉王却嫌胥逆耳經眼便深恩爱東風
暗綻嬌蘂綵鸞翻妬伊淂取次于飛共戯金屋看承他
宫盡廢
　　　第三衮遍
華宴夕燈摇醉粉菡蓞籠蟾桂揚翠䄂含風舞輕妙處
驚鴻態分明是瑶䑓瓊榭閬苑蓬壺景盡移此地花繞
仙歩鶯随管吹寳帳煖留春百和馥郁融鴛𬒳銀漏永
楚雲濃三竿日猶褪霞衣宿酲輕腕嗅宫花㕠帶繋合
同心時波下比目深憐到
　　　第四摧拍
耳盈絲竹眼摇珠翠迷楽事宫闈内争知漸國勢陵夷
姦臣獻佞轉姿奢滛天譴歲屡饑従此萬姓離心觧體
　越遣使隂窺虗寔蚤夜營邊偹兵未動子胥存雖堪
伐尚畏忠義斯人既戮又且嚴兵卷土赴黄池觀釁種
蠡方云可矣
　　　第五衮遍
機有神征鼙一鼓萬馬襟噤地庭喋血誅留守憐屈服
歛兵還危如此當除禍本重結人心争奈竟荒迷戦骨
方埋靈旗又指　勢連敗柔荑携泣不忍相拖棄身在
兮心先死宵奔兮兵已前圍謀窮計盡唳鶴啼猿聞處
分外悲丹穴縱近誰容再歸
　　　第六歇拍
哀誠屡吐甬東分賜垂暮日置荒隅心知愧寳鍔紅委
鵉存鳯去辜負恩憐情不似虞姬尚望論功榮還故里
　降令曰呉亡赦汝越與呉何異呉正怨越方疑縦公
論合去妖類娥眉宛轉竟殞鮫綃香骨委塵泥渺渺姑
蘇蕪荒鹿戲
　　　第七煞衮
王公子青春更才羙風流慕連理耶溪一日悠悠囬首
凝思雲鬟烟鬂玉珮霞𥚑依約露妍姿送目驚喜俄迂
玉趾　同仙騎洞府歸去簾櫳窈窕戲魚水正一點辱
通遽別恨何已媚魄千載教人属意况當時金殿裏
歐陽永叔
　　　蝶戀花
面旋落花風蕩漾栁重烟深雪絮飛来徃雨後輕寒猶
未放春愁酒病成惆悵　枕畔屏山圍碧浪翠𬒮華燈
夜夜空相向寂寞起来褰繡幌月明正在梨花上
　　　又
永日環堤乗綵舫烟草蕭踈恰似晴江上水浸碧天風
皺浪菱花荇蔓随㕠槳　紅粉佳人翻䴡唱驚起鴛央
両両飛相向且把金樽傾羙釀休思徃事成惆悵
　　　又
簾幕東風寒料峭雪裏梅花先報春来早紅蠟枝頭㕠
鷰小金刀剪彩呈􁅔巧　旋暖金爐薫蕙藻酒入横波
困不禁煩惱繍𬒳五更春睡好羅幃不覺紗窓曉
　　　又
臈雪𥘉銷梅蕊綻梅雪相和喜鵲穿花轉睡起夕陽迷
醉眼新愁長向東風亂　瘦覺玉肌羅帶緩紅杏梢頭
二月春猶淺望極不来鄉信㫁音書縦有争如見
　　　又
海燕㕠来歸画棟簾影無風花影頻移動半醉騰騰春
睡重緑鬟堆枕香雲擁　翠𬒳㕠盤金縷鳯憶得前春
有个人人共花裏黄鶯時一弄日斜驚起相思夣
　　　又
簾幕風輕㕠語燕午後醒來栁絮飛撩亂心事一春猶
未見紅英落盡青苔院　百尺朱楼閒倚遍薄雨濃雲
抵死遮人面羗管不須吹别怨無腸更為新聲㫁
　　　又
南鴈依稀囬側陣雪霽墻隂遍覺蘭芽嫩中夜夣餘消
酒困鑪香卷穗燈生暈　急景流年都一瞬徃事前􁁅
未免　方寸臘後花期知漸近東風已作寒梅信
　　　又
遥夜亭臯閑信歩乍過清明漸覺傷春暮数點雨聲夙
約住朦朧淡月雲来去　桃李依稀香暗度誰上鞦韆
笑裡輕輕語一寸相思千萬緒人間没个安排處
　　　又
庭院深深深㡬許楊栁堆烟簾幙無重数玉勒彫鞍逰
冶處楼髙不見章䑓路　雨横風狂三月暮門掩黄昏
無計留春住泪眼問花花不語亂紅飛過鞦韆去
　　　又
六曲䦨干偎碧樹楊栁風輕展盡黄金縷誰抱鈿筝移
玉柱穿簾海燕㕠飛去　滿眼逰絲兼落絮紅杏開時
一霎清明雨濃睡覺来鶯亂語驚殘好夣無㝷處
　　　又
越女採蓮秋水畔窄䄂輕羅暗露㕠金釧照影摘花花
似面芳心只共絲争乱　鸂鶒灘頭風浪晚霧重烟輕
不見来時伴隐隐歌聲歸掉逺離愁引着江南㟁
　　　又
水浸秋天風皺浪縹緲仙舟只似秋天上和露採蓮愁
一餉㸔花却是啼粧様　折得蓮莖絲未放蓮㫁絲牽
特地成惆悵帰掉莫随花蕩漾江頭有个人相望
　　　漁家傲
一派潺湲流碧漲新亭四面山相向翠竹嶺頭明月上
迷俯仰月輪正在泉中漾　更待髙秋天氣爽菊花香
裡開醸新酒羙賔嘉真勝賞紅粉唱山深分外歌聲響
　　　又
十月小春梅蘂綻紅爐画閣新粧遍錦帳羙人貪睡暖
羞起晚玉壺一夜氷澌滿　楼上四垂簾不卷天寒山
色偏冝逺風急㕍行吹字㫁紅日短江天雪意雲撩亂
　　　又
四紀才名天下重三朝迷厦為梁棟㝎冊功成身退勇
辞荣寵帰来白首笙歌擁　頋我薄才無可用君恩近
許歸田壠今日一觴難得共聊對捧官奴為我高歌送
　　　玉楼春
殘春一亱狂風雨断送紅飛花落樹人心花意待㽞春
春色無情容易去　髙楼把酒愁獨語借問春歸何處
所暮雲空濶不知音惟有緑楊芳草路
　　　又
洛陽正值芳菲節穠艶清香相間發㳺絲有意苦相縈
垂栁無端争贈别　杏花紅處青山缺山畔行人山下
歇今宵誰肯逺相随惟有寂寥孤舘月
　　　又
蝶飛芳草花飛路把酒巳嗟春色暮當時枝上落殘花
今日水流何處去　楼前獨遶鳴蝉樹憶把芳條吹暖
絮紅蓮緑芰亦芳菲不奈金風兼玉露
　　　又
春山歛黛低歌扇暫觧呉鈎登祖宴畫楼鐘動巳魂銷
何况馬嘶芳草岸　青門栁色随人逺望欲㫁時腸巳
㫁洛城春色待君来莫到落花飛似霰
　　　又
風遲日媚烟光好絲樹依依芳意早年華容易即凋零
春色只冝長恨少　池塘隐隐驚雷曉栁眼未開梅蕚小
檀槽碎響金絲撥露􁊨潯陽江上月不知啇婦為誰愁
一曲行人留夜發　畫堂花月新聲別紅蘂調長弹未
徹暗将深意祝膠絃惟願絃絃無断絶
　　　朝中措
平山欄檻倚晴空山色有無中手種堂前垂栁别来㡬
度春風　文章太守揮毫萬字二飲千鍾行楽直湏年
少樽前㸔取衰翁
　　　南歌子(草堂云僧仲殊作)
鳯髻金泥帶龍紋玉掌梳走来窓下笑相扶爱道画眉
深淺入時無　弄筆偎人乆描花試手𥘉等閑妨了繡
工夫笑問㕠鴛央字怎生書
　　　御街行
夭非華艶輕非霧來夜半天明去来時春夢不多時去
似朝雲何處乳鷄酒燕落星沉月紞紞城頭鼓　参差
漸辨两池樹朱閣斜歌户緑苔深徑少人行苔上屐㾗
無数遺香餘粉剰衾閑枕天把多情賦
　　　桃源憶故人
梅梢弄粉香猶嫩欲寄江南春信别後寸腸縈損説與
伊争穩　小爐獨守寒灰燼忍淚無言畫盡眉上萬重
新恨竟日無人問
　　　臨江仙
栁外輕雷池上雨雨聲滴碎荷聲小楼西角断虹明欄干
倚處待得月華生　燕子飛来窺画棟玉鈎垂下簾旌
凉波不動簟紋平水晶㕠枕畔有堕釵横
　　　聖無憂
世路風波險十年一别湏臾人生聚散長如此相見且
􁁅娱　好酒能消光景春風不染髭鬚為公一醉花前
倒紅䄂莫来扶
　　　浪陶沙
把酒祝東風且共從容垂楊紫陌洛城東緫是當時携
手䖏逰遍芳叢　聚散苦怱怱此恨無窮今年花勝去
年紅可惜明年花更好知與誰同
　　　又
花外倒金翹飲散無憀柔桒蔽日栁迷條此地年時曽
一醉還似春朝　今日舉輕撓帆影飄飄長亭囬首短
亭遥過盡長亭人更逺特地䰟銷
　　　又
五嶺麥秋殘荔子𥘉丹絳紗嚢裏水晶丸可惜天教生
處逺不近長安　徃事憶開元妃子偏怜一從魂散馬
嵬関只有紅塵迷驛使滿眼􁐻山
　　　又
萬恨苦綿綿舊約前􁁅桃花溪畔栁隂問㡬度曰髙春
睡重綉户深関　樓外夕陽閑獨自慿䦨一重水隔一
重山水濶山髙人不見有泪無言
　　　又
今日此池逰漾漾輕舟波光㶑灔栁條柔如此春来春
又去白了人頭　好妓好歌喉不醉難休勸君滿滿酌
金甌縦使花時常病酒也是風流
　　　㝎風波
把酒花前欲問他對花何恡醉顔􁊭春到㡬人能爛賞
何况無情風雨䓁閑多　艶樹香叢都㡬許朝暮惜紅
愁粉奈情何好是金舩浮玉浪相向十分深送一聲歌
　　　又
把酒花前欲問伊忍嫌金盞負春時紅艶不能旬日看
冝算湏知開謝只相随　蝶去蝶来猶觧戀難見囬頭
還是度年期莫候飲䦨花已盡方信無人堪與𥙷殘枝
　　　又
把酒花前欲問公對花何事訴金鍾為問去年春甚處
虗度鶯聲撩乱一塲空　今歲春来湏爱惜難得湏知
花面不長紅待得酒醒君不見千片不随流水即随風
　　　又
把酒花前欲問君世间何訃可留春縱使青春留得住虗
語無情花對有情人　任是好花湏落去今古紅顔能
得㡬時新暗想浮生何事好唯有清歌一曲倒金樽
　　　又
過盡韶光不可添小樓紅日下層簷春睡覺来情緒悪
寂寞楊花撩乱拂珠簾　早是閑愁依舊在無奈那堪
更𬒳宿酲兼把酒送春惆悵甚長恁年年三月病厭厭
　　　驀山溪
新正𥘉破三五銀蟾滿纎手染香羅剪紅蓮滿城開遍
樓䑓上下歌管咽春風駕香輪停寳馬只待金烏晚
帝城今夜羅綺誰為伴應卜紫姑神問歸期相思望㫁
天涯情緒對酒且開顔春宵短春寒淺莫待金盃暖
　　　浣溪沙
燈燼垂花月似霜薄簾映月両交光酒醺紅粉自生香
　㕠手舞餘拖翠䄂一聲歌已釂金觴休回嬌眼断人
腸
　　　又
堤上逰人逐画舩拍堤春水四垂天緑楊樓外岀鞦韆
　白髪戴花君莫笑六么催拍盞頻傳人生何處似樽
前
　　　又
翠䄂嬌鬟舞石州両行紅粉一時羞新聲難逐管絃愁
　白髪主人年未老清時賢相望偏優一樽風月為公
留
　　　又
湖上朱輪響画輪溶溶春水浸春雲碧琉璃􁇨净無塵
　當路逰絲縈醉客隔花啼鳥喚行人日斜歸去奈何
春
　　　又
紅粉佳人白玉杯木蘭船稳棹歌催緑荷風裡笑聲来
　細雨輕煙籠草樹斜橋曲水遶楼䑓夕陽髙處画幈
開
　　　又
雲曵香綿彩柱髙絳旗風颭出花梢一棱紅帶徃来抛
　束素羙人羞不打却嫌裙慢褪􁅔腰日斜深院影空
摇
　　　又
葉底青青杏子垂枝頭薄薄栁綿飛日髙深院晚鶯啼
　堪恨風流成薄倖断無消息道歸期托腮無語翠眉
西湖南北煙波濶風裏絲篁聲韻咽舞餘裙帯緑㕠垂
酒入香腮紅一抹　杯深不覺琉璃􁇨貪㸔六么花十
八明朝車馬各西東惆悵画橋風與月
　　　又
兩翁相遇逄佳莭正值栁綿飛似雪便湏豪飲敵青春
莫對新花羞白髪　人生聚散如弦筈老去風情尤惜
别大家金盞倒垂蓮一任西楼仾曉月
　　　又
常憶洛陽風景媚烟暖風和添酒味鶯啼宴席似留人
花岀墻頭如有意　别来巳隔千山翠望㫁危樓斜日
墜関心只為牡丹紅一片春愁来夣裡
　　　又
燕鴻過後春歸去細筭浮生千萬緒来如春夣㡬多時
去似朝雲無覔處聞琴觧珮神仙侣挽㫁羅衣留不
住勸君莫作獨醒人爛醉花間應有数
　　　又
池塘水緑春㣲煖記得玉真𥘉見面從頭歌韻響錚鏦
入破舞腰紅乱旋　玉鈎簾下香堦畔醉後不知紅日
晚當時共我賞花人點檢如今無一半
　　　又
别後不知君逺近觸日凄凉多少悶漸行漸逺漸無書
水濶魚沉何處問　夜深風竹𫾣秋韻萬葉千聲皆是
恨故歌单枕夣中尋夢又不成燈又燼
　　　採桑子
　昔者王子猷之爱竹造門不問于主人陶渊明之卧
　輿遇酒便留于道上况西湖之勝㮣擅東頴之佳名
　雖羙景良辰固多于高㑹而清風明月幸属于閒人
　並逰或結于良朋乗興有時而獨徃鳴蛙暫聼安問
　属官而属私曲水臨流自可一觴而一詠至歡然而
　㑹意亦傍若于無人乃知偶来常勝扵特来前言可
　信所有雖非于已有其得已多因飜舊闋之辭寫以
　新聲之調敢陳薄伎聊佐清歡
　　　一
輕舟短棹西湖好緑水逶迤芳草長堤隐隐笙歌處處
随　無風水面琉璃􁇨不覺船移㣲動漣漪驚起沙禽
掠岸飛
　　　二
春深雨過西湖好百卉争妍蝶乱蜂暄晴日催花暖欲
然　蘭橈画舸悠悠去疑是神仙返照波間水濶風髙
颺管弦
　　　三
畫舩載酒西湖好急管繁絃玉盞催傳稳泛平波任酔
眠　行雲却在行舟下空水澄鮮俯仰留連疑是湖中
别有天
　　　四
群芳過後西湖好狼籍殘紅飛絮濛濛垂栁欄干盡日
風笙歌散盡逰人去始覺春空垂下簾櫳㕠燕歸来
細雨中
　　　五
何人觧賞西湖好佳景無時飛盖相追貪向花間醉玉
巵　誰知閒凭闌干䖏芳草斜暉水逺烟㣲一點滄洲
白鷺飛
　　　六
清明上巳西湖好滿目繁華争道誰家緑栁朱輪走鈿
車　逰人日暮相将去醒醉諠譁路轉堤斜直到城頭
搃是花
　　　　七
荷花開後西湖好載酒来時不用旌旗前後紅幢緑盖
随　画舩撐入花深䖏香泛金巵烟雨微微一片笙歌
醉裏歸
　　　八
天容水色西湖好雲物俱鮮鷗鷺閑眠應慣尋常聼管
絃　風清月白偏冝夜一片瓊田誰羡驂鵉人在舟中
便是仙
　　　九
殘霞夕照西湖好花塢蘋汀十頃波平野岸無人舟自
横　西南月上浮雲散軒檻凉生蓮芰香清水面風来
酒面醒
　　　十
平生為爱西湖好来擁朱輪冨貴浮雲俯仰流年二十
春　歸来恰似遼東鶴城郭人民觸目皆新誰識當年
舊主人
　　　十一
画楼鐘動君休唱徃事無蹤聚散怱怱今日歡娯㡬客
同　去年緑鬂今年白不覺衰容明月清風把酒何人
憶謝公
　　　歸自謡
何處笛深夜夣囘情脉脉竹風簷雨寒窓隔　離人㡬
歲無消息今頭白不眠特地重相憶
　　　又
春艶艶江上晚山三四點栁絲如剪花如染　香閨寂
寂門半掩愁眉歛淚珠滴破胭脂臉
　　　長相思
蘋滿溪栁遶堤相送行人溪水西囬時隴月低　煙霏
霏風凄凄重倚朱門聼馬嘶寒鷗相對飛
　　　又
深画眉淺画眉蝉鬢鬅鬙雲滿衣陽䑓行雨囬　巫山
髙巫山低暮雨潇潇郎不歸空房獨守時
　　　又
花似伊栁似伊花栁青春人别離低頭㕠泪垂　長江
東長江西両岸鴛鴦両處飛相逢知㡬時
　　　又
㴱花枝淺花枝㴱淺花枝相並時花枝難似伊　玉如
肌桞如眉爱著鵝黄金縷衣啼粧更為誰
　　　訴衷情
清晨簾幕卷輕霜呵手試梅粧都縁自有離恨故画作
逺山長　思徃事惜流芳易成傷擬歌先歛欲笑還顰
最㫁人膓
　　　踏沙行
候舘梅殘溪橋栁細草薫風暖揺征轡離愁漸逺漸無
窮迢迢不断如春水　寸寸柔腸盈盈粉泪樓高莫近
危䦨倚平蕪盡䖏是春山行人更在春山外
　　　望江南
江南蝶斜日一㕠㕠身似何郎全傅彩心如韓夀爱偷
香天賦與輕狂　㣲雨後薄翅膩煙光纔伴逰蜂来小
院又随飛絮過東墻長是為花忙
　　　减字木蘭花
㽞春不住燕老鶯慵無覔處說似殘春一老應無却少
人　風和月好辦得黄金湏買笑爱惜芳時莫待無花
空折枝
　　　生查子
去年无夜時花市燈如晝月到栁梢頭人約黄昏後
今年元夜時月與燈依舊不見去年人淚滿春衫䄂
　　　又
含羞整翠鬟得意頻相頋㕍柱十三絃一一春鶯語
嬌雲容易飛夢㫁知何處深院鎻黄昏陣陣芭蕉雨
　　　瑞鷓鴣
椘王䑓上一神仙眼色相看意已傳見了又休還似夣
坐来雖近逺如天　隴禽有恨猶能説江月無情也觧
圎更𬒳春風送惆悵落花飛絮兩翩翩
　　　　傷情逺
関河愁思望處滿漸素秋向晚㕍過南雲行人回泪眼
　㕠鵉衾禂悔展夜又永枕孤人逺夣未成歸梅花聞
塞管
　　　阮郎歸
東風臨水日㗸山春来長是閑落花狼籍酒䦨珊笙歌
醉夣間　春睡覺晚粧殘無人整翠鐶留連光景惜朱
顔黄昏獨倚欄
　　　又
南園春早踏青時風和聞馬嘶青梅如豆栁如眉日長
蝴蝶飛　花露重草烟低人家簾幕垂鞦韆慵困觧羅
衣画梁㕠燕棲
　　　又
角聲吹断隴梅枝孤窓月影低塞鴻無限欲驚飛城烏
休夜啼　尋断夣掩㴱閨行人去路迷門前楊栁緑隂
齊何時聞馬嘶
王介甫
　　　桂枝香
登臨送目正故國晚秋天氣𥘉肅千里澄江似練翠峰
如簇征㠶去掉殘陽裏背西風酒旗鈄矗綵舟雲淡星
河鷺起畫圗難足　念徃昔繁華競逐嘆門外樓頭悲
恨相續千古憑髙對此謾嗟榮辱六朝舊事随流水但
寒煙芳草凝緑至今商女時時猶唱後庭遺曲
　　　菩薩蠻
𢾗家茅屋閒臨水輕衫短帽垂楊袖今日是何朝看予
度石橋　梢梢新月偃午醉醒来晚何物最関情黄鸝
一両聲
　　　漁家傲
燈火已收正月半山南山北花撩亂聞説㳺亭新水漫
騎欵叚穿雲入塢㝷幽伴　拂却僧牀褰素幔千嵓萬
壑春風滿一弄松聲悲急筦驚夣㫁西窓㸔日猶嫌短
　　　又
平㟁小槗千嶂抱柔藍一水縈花草茅屋数間窓窈窕
塵不到時時自有春風掃　午枕覺来聞語鳥歌眠似
聼朝鷄早忽憶故人今搃老貪夣好茫然忘了邯鄲道
　　　雨霖鈴
孜孜矻矻向無明裏強作窠窟浮名浮利何濟堪㽞戀
䖏輪廽倉卒幸有明空妙覺可弹指超出縁底事抛了
金潮認一浮漚作瀛渤　本源自性天真佛秪些些妄
想中埋没貪他眼花陽艶誰信道本来無物一旦茫然
終𬒳閻羅老子相屈便縦有千種机籌怎免伊唐突
　　　清平楽
雲垂平野暎竹籬茒舎閴寂幽居實瀟洒是䖏緑嬌紅
冶　丈夫運用堂堂且莫五角六張若有一巵芳酒逍
遥自在無妨
　　　浣溪沙
百𤱔庭中半是苔門前百道水縈廽爱閒能有㡬人来
　小院囬廊春寂寂山桃溪杏両三栽爲誰零落爲誰
開
　　　訴衷情(和俞秀老鶴詞)
常時黄色見眉間松桂我同攀每言天上辛苦不肯餌
金丹　憐水静愛雲閒便忘還高歌一曲嵓谷迤邐宛
似啇山
　　　又
莫言普化祗顛狂真觧作津梁驀然打箇䈥斗直跳過
羲皇　臨濟處徳山行果承當将他建主認作心誠也
是㝷香
　　　　南鄉子
嗟見世間人但有􁅔毫即是塵不住舊時無相貎沉淪
秪為従来認識神　作麽有踈親我自降魔轉法輪不
是攝心除妄想求真行化空身即法身
　　　又
自古帝王州欎欝葱葱佳氣浮四百年来如一夢堪愁
晋代衣冠成古丘　繞水恣行逰上盡層城更上樓徃
事悠悠君莫問囬頭檻外長江空自流
　　　浪淘沙令
伊吕両衰翁厯遍窮通一為釣叟一耕傭若使當時身
不遇老了英雄　湯武偶相逄風虎雲龍興王祇在笑
談中直至如今千載後誰與争功
　　　甘露歌
折得一枝香在手人間應未有疑是經春雪未消今日
是何朝盡日含毫難比興都無色可竝萬里晴天何處
来真是屑瓊瑰天寒日暮山谷裏的礫愁成水池上漸
多枝上稀唯有故人知
晁無咎
　　　永遇楽(東臯寓居)
枀菊堂深芰荷池小長夏清暑燕引雛還鳩呼婦徃人
静郊原趣麥天已過薄衣輕扇試起遶園徐歩聼衡宗
欣欣童稚共説夜来𥘉雨　蒼菅徑裏紫葳枝上(一云蒼菅/徑外淩霄)
(枝/上)数點幽花垂露(一云数朶/丹/花)東里催鋤西隣助餉相戒清晨
去斜川歸興翛然滿目囬首帝鄊何䖏只愁恐輕鞍犯
夜覇陵舊路
　　　江神子(集句惜春)
㕠鴛池沼水融融桂堂東又春風今日看花花勝去年
紅把酒问花花不語携手䖏遍芳叢　留春且住莫怱
怱秉籠金夜寒濃沉醉挿花之馬月明中待得醒時君
不見不随水即随風
　　　鹽角兒(亳社觀梅)
開時似雪謝時似雪花中竒絶香非在蘂香非在蕚骨
中香徹　占溪風留溪月堪羞損山桃如血直饒更踈
踈淡淡終有一般情别
　　　千秋歲(次韵弔高郵秦少㳺)
江頭苑外常記同朝退飛騎軋鳴珂碎齊謳雲遶扇趙
舞風逥帶嚴鼔㫁杯􁑱藉草猶相對　洒涕誰能㑹醉
卧藤隂盖人己去詞空在兎園髙宴俏虎觀英㳺改重
感慨驚濤自卷珠沉海
　　　憶少年(别歴下)
無窮宫栁(一云/烟水)無情画舸無根行客南山尚相送只高城
人隔　罨畵園林溪紺碧筭重來盡成陳迹劉郎鬢如
此况桃花顔色
　　　臨江仙
身外間愁空滿眼就中歡事常稀明年應是送君期試
従今夜數相㑹㡬多時　淺酒欲邀誰共勸深情惟有
君知東溪春近好同歸栁垂江上影梅謝雪中枝
　　　水龍吟(别呉興至松江作)
水晶宫繞千家卞山倒影㕠溪裏白蘋洲渚詩成春曉
當年此地行遍瑶䑓弄英携手月婵姢際筭多情小杜
風流未覩空腸㫁枝間子　一似君㤙賜與賀家湖千
峯凝翠黄梁未熟紅旌已逺南柯舊事常恐重來夜䦨
相對也疑非是向松陵囬首平蕪盡處在青山外
　　　行香子(夏日即事)
前歲栽桃今歲成蹊更黄鸝乆住相知㣲行清露細履
斜暉對林中侣闲中我醉中誰　何妨到老常閑常醉
任功名生事俱非衰顔難強拙語多遅但酒同行月同
坐影同嬉
　　　摸魚兒
買陂塘旋栽楊栁依稀淮岸江浦東臯新雨輕痕漲沙
觜鷺来鷗聚堪愛處最好是一川夜月光流注無人獨
舞任翠幄張天柔茵席地酒盡未歸去　青綾𬒳休憶
金闺故歩儒冠曽把身誤弓刀千騎成何事荒了邵平
瓜圃君試覷滿青鏡星星鬂影今如許功名浪語便似
得班超封矦萬里歸計恐遅暮
　　　尉遲杯
去年時正愁絶過却紅杏飛沉吟杏子青時追悔負好
花枝今年又春到傍小欄日日數花期人有信花却無
慿故教春意遅遲　及至待得融怡未攀條枯蘂已嘆
春帰怎得春如天不老更教花與月相随儘歸路拍手
欄街笑人況醉如泥
　　　鳯凰䑓上憶吹簫
千里相思况無百里何妨暮徃朝還又正是梅𥘉淡佇
鶯未綿蛮陌上相逢緩轡風細細雲日班班新晴好得
意未妨行盡春山　應携後房小妓来為我盈盈對舞
花間便拚却松醪翠滿蜜炬紅殘湏信征鞍射虎清世
裏曽有人閑都休說簾外夜乆春寒
　　　紫玉簫(過堯民金部四叔位見韓相家姬輕盈/所留題)
羅綺叢中笙歌筵裏眼狂𥘉認輕盈無花觧比似一鈎
新目雲際𥘉生筭不淂都占與第一佳名輕歸去那知
有人别後牽情　㐮王自是春夣休謾説東墻事更難
憑誰教慕宋要題詩曽倚寳柱低聲似瑶䑓曉空暗想
衆裏飛瓊餘香冷猶在小窓一到魂驚
　　　水龍吟(惜春)
問春何苦怱怱帶風伴雨如馳驟出葩細蕚小園低檻
壅培未就吹盡繁紅占春長乆不如垂栁筭春長不老
人愁春老愁只是人間有　春恨十常八九忍輕辜芳
醪經口那自是桃花結子不因春痩世上功名老来風
味春歸時候最多情猶有樽前青眼相逢依舊
　　　望海潮(楊州芍薬㑹)
人間花老天涯春去揚州别有風光紅薬萬株佳名千
種夭嬈浩態真香尊貴御衣黄未便教西洛獨占花王
困倚䦨干漢宫誰敢妬新粧　年年髙㑹維揚㸔家誇
絶艶人詫奇芳結蘂當屏聨葩就幄紅遮緑遶華堂花
而映交相更秉燭覌時幽意難忘罷酒風亭夣魂驚悲
在仙鄉
　　　八聲甘州(追和東坡錢塘作)
謂東坡未老賦歸来天未遣公歸向西湖两處秋波一
種飛靄澄暉又擁竹西歌吹僧老木蘭非一笑千秋事
浮世危機　莫倚平山欄檻是醉翁飲處江雨霏霏送
孤鴻揮手相接眼中稀念平生相従江海住飄蓬不遣
此心違登臨事更何湏惜吹㡌淋衣
　　　又
謂東風定是海東来海上最春先乍㣲陽破臈梅心已
省栁意都還雪後南山聳翠平野欲生烟記得相逢日
如上林邊　莫歎春光易老筭今年春老還有明年嘆
人生難得長好是朱顔有随軒金釵十二為醉嬌一曲
踏珠筵功名事筭何如此花下樽前
　　　滿江紅(赴玉山之謫與諸公泛舟大澤分題為/别)
莫話江南舩頭轉三千餘里未歎此浮生飄蕩但傷佳
㑹滿眼青山芳草外半篙碧水斜陽裏问此中何處芰
荷深漁人指　清時事覊逰意盡付與狂歌醉有才多
南阮日為知己不似朱公江海去未成陶令田園計便
楚鄉風物勝吾鄉何人對
　　　又(次韻李待制因弔之)
華鬂春風長歌罷傷今感昨春正好瑶墀已歎侍臣冥
寞牙帳塵昏餘剱戦翠幃月冷虗絃索記徃時龍坂誤
曽登今飄泊　賢人命從来薄流年竟赴誰託繞南枝
身似未眠飛鵲射虎山邊追舊迹騎鯨海上尋前約便
江湖與世永相忘還堪樂
　　　惜分飛(湖州作)
山水光中元無暑是我銷魂别處只有多情兩㑹人深
意留人住　不及梅花来已暮未見荷花又去圗盡它
年覷断腸千古苕溪路
　　　又
銷暑樓前㕠溪市盡住水晶宫裡人共荷花䴡更無一
點塵埃氣　誰遣使君怱怱至又作怱怱去計莫放檣
竿起大家都把羅中繋
　　　􁍇江仙(和韓求仁南都送别)
曽唱牡丹留客飲明年何處相逄忽驚鵲起落梧桐緑
荷應恨囬首背西風　莫歎今宵身是客一樽未曉猶
同此身應似去來鴻江湖歸夣依約櫓聲中
　　　又
十歲兒童同硯席華𥚑織翠如葱一生心事醉吟中相
逄俱白首無語對西風　莫　樽前凋减衰顔得酒能
紅可怜此㑹意無窮夜䦨人搃睡獨遶菊花叢
　　　浣溪沙(廣陵𬒳召留别)
悵飲都門春恨驚東飛身與白鷗輕淮山一點眼𥘉明
　誰使夣囬蘭芷國却将春去鳯凰城檣烏風轉不勝
情
　　　木蘭花
小樓新建堪臨逺一帶寒山都入眼人間應未覺春歸
樓上巳先驚桞変　風威自與㣲陽戦雪意不遮􁎘臘
換少須文棟燕㕠囬来㸔東城花一片
　　　行香子(梅)
雪裡清香月下踈枝更無花堪比瓊姿一年一見千繞
千廻向未開時愁花謝怨花飛　芳樽移就幽葩折取
似玉人携手同歸揚州應記東閣逄時口劉郎誤題詩
句怨桃溪
　　　洞仙歌(賞海棠)
群芳老盡是海棠時候雨過寒輕好晴晝最夭嬈一樹
全是𥘉開雲鬟小塗粉施朱未就　全開還自好駘蕩
春餘百様宫羅闘繁繡縦無語也心應恨我来遅恰栁
絮将春歸後醉猶倚柔柯怯黄昏這一點愁湏共花同
瘦
　　　又
年年青眼為江梅腸㫁一句新詩思無限向碧瓊枝上
白玉葩中春猶淺一點龍香清逺　誰抛傾國艶昨夜
前村都恐東皇未曽見正紅杏倚雲時自覺銷香驚何
許飄零千片待氷雪叢中㸔奇姿觧一笑春妍盡囬仙
苑
　　　又(泗州中秋作此絶筆之詞也)
青煙羃處碧海飛金鏡永夜閑堦卧桂影露凉時零亂
多少寒螿神京逺唯有藍槗路近　水晶簾不下雲母
幈開冷浸佳人淡脂粉待都将許多明付與金樽投曉
共流霞傾盡更携取胡床上南樓㸔玉做人間素秋千
傾
李元膺
　　　洞仙歌
亷􁅔細雨殢東風如困縈㫁千絲為誰恨向楚宫一夣
千古悲凉無處問愁到而今未盡　分明都是泪泣栁
沾花常與騷人伴孤悶記當年得意處酒力方融怯輕
寒玉爐香潤又豈識情懷苦難禁對點滴簷聾夜寒燈
暈
　一年春物惟梅栁間意味最㴱至鶯花爛熳時則春
　已衰遅使人無復新意予作洞仙歌使探春者歌之
　無後時之悔
雪雲散盡放曉晴池院楊栁于人便青眼更風流多處
一點梅心相映遠約畧嚬輕笑淺　一年春好䖏不在
濃芳小艶踈香最嬌軟到清明時候百紫千紅花正乱
已失春風一半蚤占取韶光共追逰但莫管春寒醉紅
自暖
　　　驀山溪(送蔡元長)
溪堂歡燕慣捧玻璃盞今日祖西城更忍把一杯重勸
别離情味自古不堪秋催淚雨濕西風腸共危絃㫁
夕陽去路五馬旌旗乱便是古都春應醉恋曲江池舘
湏知别後叠翠(汶上/楼閣)倚䦨情青嶂晚碧雲深日近長安逺
　　　鷓鴣天
寂寞秋千両繡旗日長花影轉階遅燕驚午夣週遮語
蝶困春逰落拓飛　思徃事入顰眉栁稍隂重又當時
薄情風絮難拘束飛過東墻不肯歸
　　　菩薩蛮
綵旗昼柱清明後花前姊妹争携手先緊繡羅裙輕衫
束領巾　瑣䋲金釧響漸岀花稍上笑裡问高低盤雲
單玉螭
　　　一落索
天上粉雲如掃放小楼清曉古今何處想風流最瀟洒
龍山㡌　人似年華易老且芳樽頻倒西風于我更多
情露金靨籬邊笑
　　　浣溪沙(詠掠髪)
乞與安仁掠鬂霜不湏紅線小機窓剪刀踈下蜀羅長
　繊手捻殘針縷細金釵飜過齒痕香同心小綰寄思
量
　　　又
飲散蘭堂月未中驊騮嬌簇絳紗籠玳簮促坐客従容
　巳醉人間千日酒賜来天上宻雲龍蓬仙淸興欲乗
風
張子野
　　　天仙子
水調数聲持酒聼午醉醒来愁来醒送春春去㡬時囬
臨晚鏡傷流景徃事後期空記省　沙上並禽池上瞑
雲破月来花弄影重重翠幙宻遮灯風不定人𥘉静明
日落紅應滿徑
　　　又
醉笑相逄能㡬度為報江顔春且住主人今日是行人
紅䄂舞清歌女憑仗東風交點取　三月栁枝柔如縷
落絮􁒭飛還恋樹有情寕不憶西園鶯觧語花無数應
訝使君何處去
　　　南鄉子
潮上水清渾棹影輕于水底雲去意徘徊無奈涙衣巾
猶有當時粉黛㾗　海近古城昏暮角寒沙鴈隊分今
夜相思應看月無人露冷依前獨掩門
　　　清平楽
清歌逐酒醉臉鮮霞透櫻小杏青寒食後衣換縷金輕
繡　畫堂新月朱扉嚴城夜鼔歸遲細㸔玉人粧面春
工不在花枝
　　　燕春䑓
䴡日千門紫烟㕠闕瓊林又報春廽殿閣風㣲當時去
燕還來五侯池舘屏開探芳菲走馬天街重簾人語轔
轔車􁧂逺近輕雷　雕觴霞灔翠幕雲飛椘腰舞栁宫
面粧梅金猊夜煖羅衣暗裛香煤洞府人歸放笙歌燈
火樓䑓下蓬莱猶有花上月清影徘徊
　　　减字木蘭花
垂螺近額走上紅䄄𥘉趂拍只恐輕飛擬倩逰絲惹住
衣　文鴛繡履去似流風塵不起舞徹伊州頭上花枝
顫未休
　　　好事近
燈燭上山堂香霧煖生寒夕前夜雪消梅痩已不禁輕
摘　㕠杯未徹寳盃空粧光艶瑶席好趂笑聲歸去有
随人月色
　　　醉落魄
雲輕桞弱内家髻子新梳掠生香真色人輕學橫管孤
吹月淡天垂幙　朱唇淺破桃花蕚倚樓誰在䦨干角
夜寒指冷羅衣薄聲入霜林簌簌飛梅落
　　　千秋萬歲
㡬聲鶗鴂又報芳菲歇惜春更選􁎘紅折雨輕風色暴
梅子青時莭永豊栁無人盡日花飛雪　莫把么絃撥
怨極絃能説天不老情難絶心似㕠絲網中有千千結
夜過也東窓未白孤燈滅
　　　浣溪沙
樓倚春江百尺高烟中還未見歸橈㡬時期信似江潮
　花片片飛風㺯蝶栁隂隂下水平橋日長才過又今
宵
　　　又
輕屧来時不破塵石榴花映石榴裙有情應觧憶青春
　夜短更難留逺夣日髙何計學行雲樹深鶯過静無
人

楽府雅詞上終
　楽府雅詞中
　　周羙成　二十九首　陳瑩中　十七首
　　徐師川　十七首　賀方囬　四十六首
　　舒信道　四十　八首　葉少藴　五十五首
　　趙徳麟　二十二首　王履道　十九首
　　晁次􁋊　十九首　晁叔用　十三首
　周羙成
　　　　蘭陵王
　栁隂直烟裡絲絲弄碧隋堤上曽見㡬番拂水飄綿送
　行色登􁍇望故國誰識京華􁒭客長亭路年去歲来攀
　折柔條過千尺　閒尋舊蹤跡又酒趂哀絃燈照離席
　梨花榆火催寒食愁一箭風快半篙波煖廽頭迢逓便
　数驛望人在天北　悽惻恨堆積漸别浦縈廽津堠岑
　寂斜陽苒苒春無極念月榭携手露橋聞笛追思前事
　似夣裡泪暗滴
　　　　瑞龍吟
章䑓路還見褪粉梅梢試花桃樹愔愔坊陌人家定巢
燕子歸来舊處　黯凝竚因記箇人癡小乍窺門户清
晨淺約宫黄障風映䄂盈盈笑語　前度劉郎重到訪
隣㝷里同時歌舞惟有舊家秋娘聲價如故吟牋賦茟
猶記燕䑓句知誰伴名園露飲東城閑歩事與孤鴻去
探春盡是傷離意緒官栁低金縷歸騎晚􁅔􁅔池塘飛
雨断腸院落一簾風絮
　　　慶宫春
天接平岡山圍寒野路長乍轉孤城衰桞鵶啼驚風過
鴈動人一片秋聲􁒭途休駕淡烟裏㣲茫見星塵埃憔悴
悴生怕黄昏離思牽縈　華堂舊日逄迎花艶参差香
霧飄零絃管當頭惟他絶藝夜深簧暖笙清眼波傳意
恨宻約怱怱未成許多煩惱都為當時一餉心情
　　　風流子
新渌小池塘風簾動碎影舞斜陽羡金屋去来舊時巢
燕土花繚遶前度梅墻繡閣裏風幃深㡬許聼得理絲
簧欲説又休慮乖芳信未歌先咽愁近清啇　暗想新
粧了開朱户應是待月西廂苦恨夣䰟今宵不到伊行
問甚時却與嘉音宻耗暗将潘鬂偷換韓香天便敎人
霎時相見何妨
　　　滿庭芳
風老鶯雛雨肥梅子午隂槐影清圓地早山近衣潤費
爐烟人去烏鳶自楽小橋外新緑濺濺凭欄乆黄蘆苦
竹疑泛九江舩　年年如社燕飄流瀚海来寄􁁏椽且
莫思身外長近樽前憔悴江南􁒭客不堪聼急管危絃
歌筵畔先安簟枕容我醉時眠
　　　尾犯
粉墻低梅花照眼依然舊風味露㾗輕綴疑净洗鉛華
無限清䴡去年勝賞曽孤倚氷盤同宴喜更可惜雪中
高士香篝重素𬒳今年對花最怱怱相逢似有恨依依
愁瘁凝望乆青苔上旋㸔飛墜相将見脆圎薦酒人正
在空江煙浪裏但夣想一枝潇􁮺黄昏斜照水
　　　隔浦蓮
新簧摇動翠葆曲逕通深杳夏果收新脆金丸落驚飛
鳥濃靄迷岸草蛙聲閙暴雨鳴池沼　水亭小浮萍破
䖏簷花簾影顛倒綸巾羽扇困卧北窓清曉屏裡吳山
夢自到驚覺依然身在江表
　　　定風波
莫倚能歌歛黛眉此歌能有㡬人知他日風前花月底
重理好聲湏記得来時丨苦恨城頭傳漏永催起無
情那觧惜相思莫訴金樽推玉臂従醉明朝有酒遣誰
持
　　　少年㳺
并刀如水呉塩勝雪纎指割新橙錦幄𥘉温獸香不㫁
相對坐調笙　低聲問向誰邊宿城上已三更馬滑霜
濃不如休去直自少行人
　　　秋蘂香令
乳鴨池塘烟煖風絮栁花迎靣午窓粉指印窓眼曲裡
長眉翠淺　聞知社日停針線探新燕寶釵落枕夣春
逺簾影参差滿院
　　　意難忘
衣染鶯黄愛停歌駐客勸酒持觴低鬟蝉影動私語口
脂香蓮露冷竹風凉判劇飲淋浪漏漸深移燈背壁細
與端相　知音見説無㕠觧移宫換徴未怕周郎顰眉
知有恨貪耍不成粧些箇事惱心腸待説與何妨又恐
伊尋消問息瘦損容光
　　　點絳唇
遼鶴重来故鄉多少傷心地錦書不寄魚浪空千里
憑仗桃根説與悽凉意愁無際舊時衣𬒮猶有東風淚
　　　風流子
楓林彫晚葉関河逈椘客慘将歸望一川暝靄鴈聲哀
怨半規凉月人影参差酒醒後淚花銷鳯蠟風幙卷金
泥砧杵韻高喚迴殘夢綺羅香减牽起餘悲　亭臯分
𬒮地難堪䖏偏是掩面牽衣何况怨懐長結重見無期
想寄恨書中銀鈎空滿断腸聲裡玉筯偷垂多少舊愁
宻意惟有天知
　　　齊天楽
緑蕪彫盡䑓城路殊鄉又逢秋晚暮雨生寒鳴蛙勸織
深閣時聞裁剪雲窓静掩嘆重拂羅䄄頓踈花簟尚有
練􁂫露螢清夜照書卷　荊江留滯最乆故人相望處
離思何限渭水西風長安亂葉空憶詩情宛轉凭高眺
逺正渌液新篘蟹螯𥘉薦醉倒山翁但愁斜照歛
　　　早梅芳近
繚墻㴱叢竹繞宴席臨清沼㣲呈􁅔履故隐烘簾自嬉
笑粉香粧暈薄帶緊腰圍小嘆鴻驚鳯翥滿座㸔輕妙
　酒醒時㑹散了廽首城南道河隂高轉露脚斜飛夜
将曉異鄉淹歲月醉眼迷登眺路迢迢恨滿千里草
　　　水龍吟(梨花)
素肌應怯餘寒艶陽占立青蕪地樊川照日靈関遮路
殘紅歛避傳火樓䑓妬花風雨長門深閉亞簾櫳半􁊨
一枝在手偏勾引黄昏淚　别有風前月底布繁隂滿
園歌吹朱鉛褪盡潘郎却酒昭君乍起雪浪翻空粉裳
縞夜不成春思恨玉容不見瓊英謾好與何人比
　　　品令
夜䦨人静月㾗寄梅梢踈影簾外曲角闌干近舊携手
處花霧寒㡬陣　應是不禁愁與恨縦相逢難問黛眉
曽把春衫印後期無定腸断香銷盡
　　　月中行
蜀絲趂日染乾紅㣲暖面脂融愽山細炷藹房櫳静㸔
打窓䖝　愁多膽怯疑虗幙聲不㫁暮景踈鐘團圍四
壁小屏風泪盡夣啼中
　　　虞羙人
踈籬曲徑田家小雲樹開秋曉天寒山色有無中野水
一聲鐘起送孤篷　添衣䇿馬尋亭堠愁抱惟冝酒菰
蒲睡鴨占陂塘疑𬒳行人驚散不成㕠
　　　又
玉觴纔掩朱絃悄弹指壺天曉囬頭猶認倚墙花只向
小橋南畔便天涯　銀蟾依舊當窓滿頋影魂先㫁凄
風休颭半殘燈擬倩今宵歸夣到雲屏
　　　少年㳺
簷牙縹緲小紅樓凉月掛銀鈎聒席笙歌透簾燈火風
景似揚州　當時面色欺春雪曽伴羙人逰今日重来
更無人問獨自倚䦨愁
　　　點絳唇
孤舘迢迢暮天草露霑衣潤夜来秋盡月暈通風信
今日原頭黄葉飛成陣知人悶故来相趂共結分岐恨
　　　又
征騎𥘉停酒盃欲散離歌舉栁汀蓮浦看盡江南路
苦恨斜陽冉冉催人去空囬頋淡烟横素不見揚鞭處
　　　浣溪沙
寳扇輕圎淺畫繒象床平稳細穿藤飛蝇不到避壺氷
　翠枕面凉頻憶睡玉簫手汗錯成聲日長無力㸔人
凭
　　　又
薄薄紗厨望似空簟紋如水浸芙蓉起来嬌眼未醒愡
　强整羅衣擡皓腕更将紈扇掩酥胷羞郎何事面㣲
紅
　　　又
翠葆参差竹徑成新荷跳雨碎珠傾曲欄斜轉小池亭
　風約簾衣帰燕急水摇花影戲魚驚栁梢錢日弄微
晴
　　　又
雨過殘紅濕未飛珠簾一行透斜暉逰蜂醸蜜竊香帰
　金屋無人風竹亂夜篝盡日水沉㣲一春須有憶人
時
　　　又
樓上晴天碧四垂樓前芳草接天涯勸君莫上最髙梯
　新笋㸔成堂下竹落花都入燕巣泥忍聼林表杜䳌
啼
　　　又
日射歌紅蠟帶香風乾㣲汗粉襟凉碧紗對􁂼簟紋光
　自剪栁枝明畫閣戯抛蓮的種池塘長亭無事好思
量
陳螢中
　　　卜算子
身如一葉舟萬事潮頭起水長舡髙一任伊来往洪濤
裏　潮落又潮生今古長如此後夜開樽獨酌時月滿
人千里
　　　一落索
躰上衣裳雲作縷不論寒暑世間多少老婆禅猶苦問
䑓山路　堪笑龎翁無趣臨行却住古人公案不湏論
還了得如今否
　　　减字木蘭花
大江北去未到滄溟終不住淮水東流日夜朝宗亦未
休　香爐烟裊濃淡卷舒終不老寸碧千鍾人醉華胥
月色中
　　　又
華胥月色萬水千山同一白南北相望獨醉香山舊草
堂　淮岑妙境十載醺酣猶未醒一腹便便也讀春秋
也愛眠
　　　卜筭子
只觧勸人歸都不留人住南北東西搃是家勸我歸何
䖏　去住搃由天天意人難阻若得歸時我自歸何必
閑言語
　　　又
黄子舊皮膚最是風流處多少紛紛陌上人不聼春䳌
語　觸目是家山到了須拈取雲散長空月滿天妳箇
還鄉路
　　　又
夣裡不知眠覺後眠何在試問眠身與夣身那个能祗
對　醉後有人醒醒了無人醉要識三千與大千不在
㣲塵外
　　　青玉案
碧空黯淡同雲繞漸枕上風聲峭明透紗窓天欲曉珠
簾纔􁂼羙人驚報一夜青山老　使君㽞客金樽倒正
千里瓊瑶未經掃欺壓梅花春信早十分農事滿城和
氣管取明年好
　　　驀山溪
扁舟東去極目滄波渺千古送殘紅到如今東流未了
午潮方去江月照還生千㠶起玉䋲低枕上聲聲曉
錦􁂫佳句韻壓池塘草聲遏去年雲惱難懐餘音繚繞
倚楼㸔鏡此意與誰論一重水一重山目㫁令人老
　　　减字木蘭花
世間薬院只爱大黄甘草賤急急加工更靠硫黄與鹿
茸　鹿茸喫了却恨世間凉薬少冷熱平均須是松根
白茯苓
　　　滿庭芳
優優怱怱紅塵滿䄂自然心在溪山尋思百計真箇不
如閑浮世紛華夣影囂塵路来徃循環江湖手長安障
日何似把魚竿　盤旋那忍去他邦縦好終異鄉関向
七峰囘首清淚班班西望烟波萬里扁舟去何日東還
分携處相期痛飲莫放酒杯慳
　　　又
槁木形骸浮雲蹤跡一年両到京華又還乗與徃㸔洛
陽花聞道鞓紅最好春歸後終委塵沙忘言處花開花
謝不似我生涯　年華留不住飢湌困寝觸處為家這
一輪明月本自無瑕随分冬裘夏葛都不㑹赤水黄芽
誰知我春風一拐談笑有丹砂
　　　又
淮葉􁈔紛江烟濃淡别樽同倒寒暉未逢春信霜露惹
征衣徃事元無是䖏何湏待囬首知非春䳌語従来勸
我常道不如歸　家山何處迎紅樓簾棟夕卷朝飛問
西江筍蕨何似鱸肥且置華胥舊夣忘言處千古同時
君知我平生心事相契古來稀
　　　醉蓬萊
問東州何䖏境勝人幽両俱難得狼山相望有髙堂千
尺妙曲轟空綵雲飜䄂楽奏壷天長日咲我飄然蓬窓
竹户只延山色　擬掉觥舩徑衝花浪直造琱筵共醺
仙液仍乞蟠桃向廬山親植未擧江㠶早逢淮鴈問故
人蹤跡逺老池邊陶翁琴裡此情何極
　　　臨江仙
問道洛陽花正好家家庭户春風道人飲處百壺空年
年花下醉㸔謝㡬番紅　此别又従何處去風萍一任
西東語聲雖異笑聲同一輪深夜月何處不相逢
　　　蝶恋花
海角芳菲留不住筆下風生飛入青雲去仙錄有名天
賜與致君事業安排取　要識丗間平坦路當使人人
各有安心處黒髪便逢堯舜主笑人白首歸南𤱔
　　　卜算子
咄咄汝何人眼在眉毛下明月相随萬里来何䖏分真
假　問着搃無言有口畨成啞荊棘林中自在身即是
知音者
徐師川
　　　念奴嬌
素光練静照青山隐隐脩眉横緑鳷散楼髙天似水碧
瓦寒生銀粟萬丈輝光奔雲湧霧飛過盧鴻屋更無塵
翳皓然冷浸梧竹　因念鶴髪仙翁當時曽共賞紫岩
飛瀑對影三人聊痛飲一洗閑愁千觧斗轉参移飜然
㱕去萬里騎黄鵠一川霜曉呌雲吹断横玉
　　　浣溪沙
章水何如頴水清江山明秀發詩情七言還我是長城
　小小鈿花開寳靨繊繊玉筍見雲英十千名酒十分
傾
　　　虞羙人
梅花元自江南得還醉江南客雪中雨裏爲誰香聞道
数枝清咲出東墻　多情宋玉還知否梁苑無尋處臙
脂爲蕚玉爲肌却恨惱人桃杏不同時
　　　卜筭子
心空道亦空風静林還静卷盡浮雲月自明中有山河
影　供飬及脩行舊話成重省豆爆生蓮火裏時痛撥
寒灰冷
　　　又
天生百種愁掛在斜陽樹緑葉隂隂占得春草滿鶯啼
處　不見生塵歩空憶如簧語桞外重重叠叠山遮不
断愁来路
　　　又
清池過雨凉暗有清香度縹緲娉婷絶代歌翠䄂風中
舉　忽歛双眉去搃是関情䖏一段江山一片雲又下
陽䑓雨
　　　鷓鴣天
緑水名園不是村淡粧濃咲両生春笛中已有多愁怨
両裏因誰有淚痕　香旖施酒氤氲多情生怕落紛紛
舊来好事渾如夣年少風流付與君
　　　又
滿眼紛紛恰似花飄飄泊泊自天涯雨中添得無窮􁊨
風裏吹成一道斜　銀作屋玉為車姮娥青女過人家
應嫌素面㣲微露故着輕雲薄薄遮
　　　踏沙行
素景将䦨黄花初咲登髙一望秋天杳邀賓携妓𢾗能
来醉中嬴得閑多少　佳氣氤氲飛雲縹緲竹林更着
清江遶髙歌屡舞莫催人華筵直待華燈照
　　　又
画棟風生繡筵花繞層䑓勝日頻髙眺清輝爽氣自娱
人何妨稱意開顔笑　水碧無窮山青未了斜陽浦口
㱕㠶少雲鬟煙鬂只供愁琵琶更作相思調
　　　又
玉露團花金風破霧髙䑓與上晴空去舉杯相属㸔前
山烟中乱叠青無数　皓齒明眸肌香体素惱人正在
秋波因何欲雨又還晴歌聲遏淂行雲住
　　　南歌子(山樊)
細蘂黄金嫩繁花白雪香共誰連璧向河陽自是不須
湯餅試何郎　妸娜　鬆髻輕盈淡薄粧莫令韓夀在
伊傍便逐逰蜂驚蝶過東墻
　　　鷓鴣天
冝咲冝顰堂上身能歌能舞悪精神臉邊紅入桃花嫩
眉上青㱕栁葉新　嬌不語易生嗔尊前還是一畨春
深杯百罰重拚却只爲妖饒醉得人
　　　浣谿沙
西塞山前白鷺飛桃花流水鱖魚肥一波纔動萬波随
　黄㡌豈如青蒻笠羊裘何似緑簔衣斜風細雨不湏
㱕
　　　又
新婦矶邊秋月明女児浦口晚潮平沙頭鷺宿戯魚驚
　青蒻笠前明此事緑簑衣底慶平生斜風細雨小舟
輕
　　　鷓鴣天
西塞山前白鷺飛桃花流水鱖魚肥朝廷若斍元真子
晴在長江理釣絲　青蒻笠緑簑衣斜風細雨不須㱕
浮雲萬里烟波客􁁅有滄浪孺子知
　　　又
七澤三湘碧草連洞庭江漢水如天朝廷若覔元真子
不在雲邊則酒邉明月棹夕陽舩鱸魚恰似鏡中懸
絲綸釣餌都收却八字山前聴雨眠
　張志和漁父詞云西塞山前白鷺飛桃花流水鱖魚
　肥青蒻笠緑簑衣斜風細雨不須㱕頋况漁父詞云
　新婦矶邊月明女児浦口潮平沙頭鷺宿魚驚東坡
　云元真語極䴡恨其曲度不傳加数語以浣溪沙歌
　之云西塞山前白鷺飛散花洲外片㠶㣲桃花流水
　鱖魚肥自芘一身青蒻笠相随到處緑蓑衣斜風細
　雨不須㱕山谷見之撃莭稱賞且云惜乎散花與桃
　花字重叠又漁舟少有使㠶者乃取張頋二詞合為
　浣溪沙云新婦矶邊眉黛愁女児浦口眼波秋驚魚
錯認月沉鈎青蒻笠前無限事綠簑衣底一時休斜
風細雨轉舡頭東坡䟦云魯直此詞清新婉䴡問其
最得意處以山光水色替却玉肌花貌真得漁父家
風也然纔出新婦磯便入女児浦此漁父無乃太瀾
浪乎山谷晚年亦悔前作之未工因表弟李如箎言
漁父詞以鷓鴣天歌之甚恊律恨語少聲多耳因以
憲宗画像求元真子文章及元真之兄松齡勸㱕之
意足前後数句云西塞山前白鷺飛桃花流水鱖魚
肥朝廷尚覔元真子何處如今更有詩青蒻笠緑簑
衣斜風細雨不須㱕人間欲避風波險一日風波十
二時東坡咲曰魯直乃欲平地起風波也東湖老人
囙坡谷互有異同之論故作浣溪沙鷓鴣天各二闋
云
賀方囬
　　　青玉案
凌波不過横塘路但目送芳塵去錦瑟年華誰與度月
䑓花榭鎖窓朱户惟有春知處　碧雲冉冉蘅皐暮綵
茟新題断腸句試問间愁都㡬許一川烟草滿城風絮
梅子黄時雨
　　　獻金盃
風軟香遲花深漏短可怜宵画堂春半碧紗窓影卷帳
蠟燈紅鴛枕畔宻冩烏絲一段　採蘋溪晚拾翠沙空
儘愁倚夢雲飛觀木蘭艇子㡬日渡江来心目断桃葉
青山隔岸
　　　感皇㤙
蘭芷滿汀洲㳺絲横路羅襪塵生歩廽頋整鬟顰黛脉
脉多情難訴細風欢絮人南渡　囬首舊逰山無従数
花底深朱戶何處半黄梅子向晚一簾踈雨断魂分付
與春㱕去
　　　浣溪沙
秋水斜陽逺漾金平山隱隱隔横林㡬家村落㡬聲砧
　記得西楼凝酔眼昔年風物似如今只無人與共登
􁍇
　　　又
鼓動城頭啼暝鴉過雲時送雨些些嫰凉如水逗窓紗
　弄影西廂侵戸月分香東畔拂墙花此時相望抵天
涯
　　　又
烟栁春梢蘸暈黄井欄風綽小桃香覺時簾幕又斜陽
　望處㝎無千里眼断来能有㡬廻腸少年禁取恁凄
凉
　　　又
夢想西池輦路邊玉鞍驕馬小輜軿春風十里闘婵姢
　􁍇水登山漂泊地落花中酒寂寥天箇般情味巳三
年
　　　又
鸚鵡驚人促下簾碧紗如霧隔香奩雪児窺鏡晚蛾繊
　烏鵲橋邊河絡角鴛鴦楼外月西南門前嘶馬弄金
銜
　　　又
鸚鵡無言理翠衿杏花零落晝隂隂画橋流水半篙深
　芳徑與誰期闘草綉床終日罷拈針小牋香管冩春
心
　　　又
三扇屏山匝象牀背燈偷觧素羅裳粉肌和汗自生香
　易失舊歡劳蝶夢難禁新恨費鵉腸今宵風雨両相
望
　　　清平楽
隂晴未㝎薄日烘雲影臨水朱門花一徑後日鳥啼人
静　厭厭幾許春情可怜老去蘭成㸔取鑷殘双鬂不
随芳草重生
　　　又
小桃初謝双燕還来也記得年時寒食下紫陌青門逰
冶　椘城滿目春華可堪逰子思家惟有夜来㱕夢不
知身在天涯
　　　攤破浣溪沙
湖上秋深藕葉黄清霜銷瘦損垂楊洲嘴嫩沙斜照暖
睡鴛央　紅粉蓮娃何處在西風不為管餘香今夜月
明聞水調断人腸
　　　又
双鳯簫聲隔綵霞朱門深閉七香車何處探春尋舊約
謝姑家　旖旎細風飄水麝玲瓏殘雪浪山茶飲罷西
廂簾影外玉蟾斜
　　　菩薩蛮
子規啼夢羅窓暁開奩拂鏡嚴粧早粉碧画丁香背垂
裙帯長鈿等尋舊曲愁結眉心綠猶恨夜来時酒狂
㱕太遲
　　　又
章䑓逰冶金龜壻㱕来猶帶醺醺醉花漏怯春宵雲屏
無限嬌　絳紗燈影背玉枕釵聲碎不待宿酲銷馬嘶
催早朝
　　　燭影摇紅
波影翻簾淚痕凝燭青山舘離魂千里念佳期襟珮如
相欵　惆悵更長夢短但衾枕餘芳賸暖半窓明月照
人腸断啼烏不管
　　　下水船
芳草青門路還拂京塵東去囬想當年離聲送君南浦
愁㡬許樽酒留連薄暮簾卷津楼烟雨　凭欄語草草
蘅臯賦分首驚鴻不駐燈火虹橋难尋弄波㣲歩漫凝
佇莫怨無情流水明日扁舟何處
　　　惜雙雙
皎鏡平湖三十里碧玉山圍四際蓮蕩香風裏綵鴛鴦
覺双飛起　明月多情随柂尾偏照空床翠𬒳囬首笙
笙歌地酔更衣處長相記
　　　憶仙姿
綵舫觧維官栁樓上誰家紅䄂團扇弄㣲風如為行人
招手囬首囬首雲断武陵溪口
　　　又
蓮葉初生南浦両岸緑楊飛絮向晩鯉魚風断送綵㠶
何處凝佇凝佇楼外一江烟雨
　　　思越人
紫府東風放夜時歩蓮濃李伴人㱕五更鐘動笙歌㪚
十里月明燈火稀　香苒苒夢依依天涯寒盡减春衣
鳯凰城闕知何處寥落星河一㕍飛
　　　又
怊惆離亭断綵襟碧雲明月両關心㡬行書尾情何限
一尺裙腰瘦不禁　遥夜半曲房深有時呢語話如今
侵窓冷雨燈生暈泪􁊨羅牋椘調吟
　　　風流子
何處最難忘方豪健放楽五雲鄉　彩茟賦詩禁池芳
草杏韉調馬輦路垂楊綺筵上扇偎歌黛淺汗裛舞羅
香蘭燭伴㱕綉輪同載閉花别舘隔水深坊　零落少
年塲琴心澷流怨帶眼偷長無奈占床燕月欺鬂吴霜
念北地音塵魚封永断便橋烟雨鶴表相望好在後庭
桃李應記劉郎
　　　鶴冲天
鼕鼕鼓動花外沉􁎘漏華月萬枝燈還清晝廣陌衣香
度飛盖影相先後箇䖏頻囬首錦坊西去期約武陵溪
口　當時早恨歡難偶可堪流浪逺分携久小畹蘭英
在輕付與何人手不似長亭栁舞風眠雨伴我一春鎖
瘦
　　　小重山
花院深疑無路通碧紗窓影下玉芙蓉當時偏恨五更
鐘分携䖏鈄日小簾櫳　椘夣冷沉蹤一双金縷枕半
床空画楼臨水鳯城東楼前桞憔悴幾秋風
　　　又
飄徑梅英雪未融芳菲消息到杏梢紅隔年歡事水西
東凝思乆不語坐書空囬想夹城中綵山簫鼓沸綺
羅叢鈿輪珠網玉花驄香陌上誰與闘春風
　　　薄倖
淡粧多態更滴滴頻流眄睐便認得琴心先許與冩合
歡羅帯記画堂斜月逄迎輕顰淺咲嬌無奈待翡翠屏
開芙蓉帳掩與把香囊偷觧自過了收燈夜都不見
踏青挑菜㡬囬憑双燕丁寕深意往来却恨重簾礙知
何時再正春濃酒暖人閒晝永無聊頼厭厭睡起猶有
花梢日在
　　　六州歌頭
少年侠氣交結五都雄肝膽洞毛髪聳立談中死生同
一諾千金重推翹勇矜豪縦輕葢擁聨飛鞚斗城東轟
飲酒壚春色浮寒甕吸海垂虹間呼鷹嗾犬白羽摘彫
弓狡穴俄空樂匆匆　似黄梁夢辞丹鳯明月共漾孤
蓬官冗從懐倥偬落塵籠簿書叢鶡弁如雲衆供鹿用
忽奇功笳鼓動漁陽㺯思悲翁不請長纓係取夭驕種
劍吼西風恨登山臨水手寄七絃桐目送㱕鴻
　　　浣溪沙
翠縠参差拂水風暖雲如絮撲低空麗人波臉覺春融
　纓掛寳釵初促席檀膏㣲注玉盃紅芳醪何似此情
濃
　　　又
雲母窓前歇繡針低鬟凝思坐調琴玉繊繊按十三金
　㱕卧文園猶帶酒栁花飛度画堂隂只憑双燕話春
心
　　　又
叠鼓新歌百様嬌銅丸玉腕促雲謡掲簾飛瓦雹聲焦
　九曲池邊楊桞陌香輪軋軋馬蕭蕭細風粧面酒痕
銷
　　　又
蓮燭啼痕怨漏長冷蛩随月到囬廊一屏烟景画瀟湘
　連夜断無行雨夢隔年猶有着人香此情須信是難
忘
　　　又
閑把琵琶舊譜尋四弦聲怨却沉吟燕飛人静画堂深
　欹枕有時成雨夢隔簾無處說春心一從燈夜到如
今
　　　又
宫錦𫀆熏水麝香越紗群染欝金黄薄羅依約見明粧
　繡陌不逄携手伴緑窓誰是画睂郎春風十里断人
腸
　　　又
青翰舟中祓禊筵粉蛾窺影両神仙酒䦨飛去作飛烟
　重訪舊逰人不見雨荷風蓼夕陽天折花臨水思茫
然
　　　又
浮動花釵影鬂蝉淺粧濃咲有餘妍酒醺檀點語凭肩
　留不住時分鈿鏡舊曽行處失金蓮碧雲芳草恨年
年
　　　又
雨點春山一寸波當筵嬌甚不成歌動人情態可須多
　金井露寒風下葉画樓雲断月侵荷厭厭此夜奈愁
何
　　　又
清淺陂塘藕葉乾細風踈雨鷺絲寒半垂簾幙倚欄干
　惆悵采香人不見㡬囬憔悴後庭蘭行雲可是度江
難
　　　又
樓角𥘉銷一縷霞淡黄楊栁帶栖鴉玉人和月摘梅花
　咲撚粉香㱕洞戶更垂羅幙護窓紗東風寒似夜来
些
　　　江城子
麝熏微度繡芙蓉翠衾重画堂空前後偷期相見却怱
怱心事両知何處問依約是夢中逄　坐疑行聴竹窓
風岀簾櫳杳無蹤已過黄昏才動寺楼鐘暮雨不来春
又去花滿地月朦朧
　　　浪淘沙
一葉忽驚秋分付東流殷勤為過白蘋洲洲上小楼簾
半􁂼應認㱕舟囬首恋朋逰迹去心留歌塵蕭散夢
雲收惟有樽前曽見月相伴人愁
　　　金人捧露盤
控滄江排青嶂燕䑓凉駐綵仗楽未渠央岩花磴蔓妬
千門珠翠倚新粧舞閑歌悄恨風流不管餘香繁華
夣驚俄頃佳䴡地指蒼茫寄一咲何與興亡量舡載酒
頼使君相對両胡末緩調清管更為儂三㺯斜陽
　　木蘭花
珮環聲認腰肢軟風裏麝熏知近逺此生常羡玉粧䑓
淂見曉来梳画面　廽廊㡬歩通深院一行繡衣簾不
􁂼酒䦨歌罷欲黄昏腸断㱕巢双燕燕
　　　又
銀篁雁柱香檀撥􁐨板三聲催細抹舞腰輕怯絳裙長
羞按築毬花十八　東城桞岸怱怱發画舫一篙烟水
闊可憐单枕欲眠時還見尊前前夜月
　　　蝶恋花
小院朱扉開一扇内様新粧鏡裡分明見眉暈半深唇
注淺朶雲冠子偏宜面　𬒳掩芙蓉熏麝煎簾影沉沉
　祗有双飛燕心事向人猶勔靦強来窓下尋針線
舒信道
　　　臨江仙(送鄞令李易𥘉)
折桞門前鸚鵡緑河梁小駐㱕舩不堪華發對離筵孤
村啼鴂日深院落花天文采弟兄真叠玉赤霄去路
誰先明朝便恐各風烟江山如有恨桃李自無言
　　　點絳唇(周園分題淂湖上聞楽)
紫霧香濃翠華風轉花随輦洞天雲暖一片笙歌逺
水殿龍舟憶侍瑶池宴闲庭院夢廽春半雪鬂無人見
　　　散天花(次師能韻)
雲断長空葉落秋寒江烟浪静月随舟西風偏觧送離
愁聲聲南去雁下汀洲　無奈多情去復留􁐻歌齊唱
罷淚争流悠悠别恨㡬時休不堪殘酒醒凭危楼
　　　醉花隂(試茶)
露芽初破雲腴細玉繊繊親試香雪透金瓶無限仙風
月下人㣲酔相如消渴無佳思　知君此意矢口老
盧郎花底春寒嬴淂空無睡
　　　又(越州席上官妓献梅花)
月幌風簾香一陣正千山雪盡冷對酒樽傍無語含情
别是江南信　夀陽粧罷人㣲困更玉釵斜襯擬挿一
枝㱕只恐風流着上潘郎鬂
　　　虞羙人(寄公度)
芙蓉落盡天函水日暮滄波𧺫背飛双鷰貼雲寒獨向
小楼東畔倚䦨㸔　浮生只合樽前老雪滿長安道故
人早晚上髙䑓贈我江南春色一枝梅
　　　又(周園欲雪)
酒邊徒覺羅衣暖獨倚黄昏㸔寒鴉兩両下楼東着䖏
暗雲垂地一重重　紅爐歡坐誰能醉多少㸔花意謝
娘也擬殢春風便道無端栁絮逼簾櫳
　　　又(蔣園醉㱕)
重簾小閣香雲暖黛拂梳粧淺玉簘一曲杜韋娘誰是
蘇州刺史断人腸　醉帰旋撥紅爐火却倚屏山坐銀
缸明㓕月横斜還是画楼角送小梅花
　　　醜奴児(次師能韻)
一池秋水踈星動寒影横斜滿坐風花紅燭紛紛透絳
紗江湖散誕扁舟裏到處如家且盡流霞莫𬋩年来
両鬂華
　　　一落索(蔣園和李朝奉)
正是㸔花天氣為春一醉醉来却不帯花㱕誚不觧㸔
花意試問此花明媚将花誰比只應花好似年年花
不似人憔悴
　　　又
葉底枝頭紅小天然窈窕後園桃李謾成蹊向占淂春
多少不𬋩雪消霜曉朱顔長好年年若許醉花間待
拚了花間老
　　　滿庭芳(重陽前席上次元直韻)
寒日穿簾澄江憑檻練光浮動餘霞蓼汀蘆㟁黄葉襯
孤花天外征㠶隱隱殘雲共流水無涯登臨處瓊枝㶑
灔風㡌醉欹斜　豊年時莭好玉香田舎口滿漁家筭
浮世劳生事事輸他便恁從今酩酊休更問白雪籠紗
還須仗神仙妙手傳向画图誇
　　　又(後一日再置次馮通直韵)
紅葉飄零寒烟踈淡楼䑓半在雲间望中風景圗画也
應難又是重陽過下東籬下黄菊䦨珊陶潜病風流載
酒秋意與人閑　霞冠欹倒處瑶䑓唱罷如夢中還但
醉裏􁏏得滿眼青山華髪㸔㸔滿也留不住當日朱顔
平生事從頭話了獨自却凭䦨
　　　又(送權府蘓䑓道宗朝奉)
閶闔天门芙蓉春殿㡬年目断雞翹短蓬秋鬂端幸倚
瓊瑶南圃花邊小院西湖　雲底双橋歸時莭紅香露
冷月影上芭蕉　明朝那可望旗亭烟草桞渡寒潮但
萬户千門恨客歌樵戲綵光浮衮綉鳴珂響逼雲霄
應囬首綺裘醉客還是獨吹簘
　　　卜筭子(分題得苔)
池䑓小雨乾門巷香輪少誰把青錢襯落紅滿地無人
掃　何時闘草㱕㡬度㝷花了㽞淂佳人蓮歩痕宫様
鞋兒小
　　　菩薩蛮
三年江上風吹淚夭桃艶杏無春意今日欲開眉那堪
更别離　莫折長亭栁折盡愁依舊只有醉如狂人生
空断腸
　　　又
栁橋花塢南城陌朱顔緑髪長安客雨後小池䑓尋常
載酒来　馬頭今日路却望城西去斜日下汀洲断雲
和淚流
　　　又
画船搥鼓催君去髙楼把酒留君住去住若爲情西江
潮欲平　江潮容易淂只是人南北今日此樽空知君
何日同
　　　又
畵簷細雨偏紅燭踈星冷落排寒玉賭淂碧雲萹金波
更渉舡　樽前當日客行􁀁垂楊陌天濶水悠悠含情
獨倚楼
　　　又
杜䳌啼破南江月香風撲面吹紅雪賦就縷金牋黄昏
醉上舩　年華双短鬂事徃情何盡明日各天涯来春
空好花
　　　又(次刘郎中賞花韻)
朱簾乍􁂼層烟起露華深淺初疑洗困倚玉䦨風綺羅
知㡬重　向人如有意不醉何時醉便得一枝紅猶勝
両鬂空
　　　又(席上送寅亮通直)
小池山額垂螺碧緑紅香裡眠鸂鶒波面翠雲開仙槎
天上来　吹将紅日落懊惱嚴城角風月此時情知君
華髪生
　　　又(送奉化知縣秦奉議)
一囬别後一囬老别離易得相逄少莫問故園花長安
君是家　短亭秋日晚草色随人逺欲醉又還醒江楼
暮角聲
　　　又
樽前休話人生事人生只合樽前醉金盞大如舩江城
風雪天　綺窓燈自語一夜芭蕉雨玉漏為誰長枕衾
殘酒香
　　　又
楼前流水西江道江頭水落芙蓉老画鼓叠凉波凭欄
顰翠娥　當年金馬客青鬂蘆花色把酒感秋蓬􁐻歌
半醉中
　　　又
綺櫳深閉桃園曲劉郎老向花間宿咲臉抺流霞心知
是小琶　繊繊垂素玉掠鬂春雲緑弹了醉㤙仙小窓
紅日偏
　　　又(次張秉道韻)
真珠酒滴琵琶送行雲舊識巫山夢空得醉中㱕老来
心事非　江梅含日暖照水花枝短宻葉似商量向人
春意長
　　　又
小亭露壓風枝動鵲炉火冷金瓶凍悄悄對西窓痩知
羅帶長欲眠思殢酒坐聴寒更乆無頼是青燈開花
故故明
　　　又
流年又見風沙送鈞天囬首清都夢塞雁㡬時㱕鏡中
双鬂非　緑𫀆同冷暖誰道交情短愁斛若為量還随
一線長
　　　又(次瑩中元㱕韻)
白岸洲渚垂楊岸藉花未放青蒲短斜日画船㱕背人
双鷺飛　醉眠金馬客不道風塵隔紅影上窓紗小庭
空落花
　　　又(湖心寺席上賦茶詞)
金船滿引人㣲醉紅綃籠燭催㱕騎香泛雪盈杯雲龍
疑夢囬　不辞風滿腋舊是仙家客空得夜無眠南窓
衾枕寒
　　　　又(别意)
　江梅未放枝頭結江楼已見山頭雪待得此花開知君
　来不来　風㠶双画鷁小雨随行色空淂欎金裙酒痕
　和淚痕
　　　　又(次韻)
　香波綠暖浮鸚鵡黄金捍撥夭絃語小雨落梧桐簾櫳
　殘燭紅　人生闲亦好双鬂催人老莫惜醉中歸醒来
　思醉時
　　　　又
　緑窓酒醒春如夢小池猶見紅雲動露􁊨井幹桐翠隂
生細風　雨過芳塘净清晝閑中永門外立双旌隔花
闻咲聲
　　　又
憶曽把酒賞紅翠舞腰栁弱歌聲細縱馬杏園西㱕来
香滿衣　寳車空犢駐事逐孤鴻去搔首立江干春蘿
掛暮山
　　　蝶恋花(置酒别公度座間探題淂梅)
雪後江城紅日晚暖入香梢漸覺玲瓏滿髣髴臨風粧
半面水簾斜􁂼誰庭院　折向樽前君細㸔便是江南
寄我人還逺手把此枝多少怨小楼横笛吹腸断
　　　　又
　深炷薫炉扄小院手撚黄花尚覺金猶淺囬首画堂双
　語燕無情漸漸㸔人逺　相見争如初不見短鬂潘郎
　斗覺年華換㝡是西風吹不断心頭往事歌中怨
　　　　减字木蘭花(用舊韵戯吴奉議)
　眉山歛額往事追思空手拍㕍字頻飛生怕人来說着
　伊　閑抛綉履愁殢香衾渾不起莫似揚州只作尋常
　薄倖休
　　　　又(賦錦帶)
　碎紅如繡摇曵東風乗綵綬擬倩柔條約住佳人細桞
腰　蜀江春緑争似枝頭能結束纎手攀時欲綰同心
寄與誰
　　　木蘭花(次韻贈歌妓)
十二欄干褰画箔取次穿花成小酌綵鵉舞罷鳯孤飛
囬首東風空院落杳杳桃源仙路邈晴日曉窓紅薄
薄傷春還是懶梳粧想見緑雲垂髩脚
　　　又
金絲絡馬青錢路咲指玉皇香案去點衣桞陌堕殘紅
拂面風橋吹細雨　曉釵壓鬂頭慵舉恨裏歌聲兼别
苦西湖一頃白菱花惆悵行雲無覔處
　　　又(蔣園口號)
琉瑠一片春湖面画舫逰人簾外見水邊風嫩桞低眠
花底雨乾鶯細囀　鞦韆寂寂垂楊岸芳草緑随人漸
逺一畨楽事又　金盞莫辞紅䄂勸
　　　浣沙溪(次權中韻)
燕外青楼已禁烟小寒猶自薄勝綿画橋紅日下鞦韆
　惟有樽前芳意在應須沉醉倒花前緑窓還是五更
天
　　　又(和葆光春曉飲㑹)
金縷歌殘紅燭稀梁州舞罷小鬟垂酒醒還是獨㱕時
　画棟日髙来語燕綺窓風暖度㳺絲㡬多緑葉上青
枝
　　　又(和仲聞對棊)
黒白紛紛小戦争幾人心手聞縦横誰知勝處本無情
　謝傅老来思别墅杜郎閒去憶鏖兵何妨談咲下遼
城
　　　又(勸酒)
雨洗秋空斜日紅青葱瑶轡玉玲瓏好風吹𧺫　江東
　且盡紅裙歌一曲莫辞白酒飲于鍾人生半在别離
中
　　　又
　　　　點碧塘雨荷風􁂼緑羅裳管絃　魚桹
　㳺女謾能歌白紵使君不學野鴛鴦桃花空觧悮劉
郎
　　　鵲橋仙(吕使君餞㑹)
教来歌舞接成桃李盡是使君指似如今裝就滿城春
忍便擁双旌㱕去　鶯聲巧囀花心争吐無計可留君
住雨堤芳草一江雲早晚是西樓望處
葉少藴
　　　應天長
松陵秋已老正桞㟁田家酒醅初熟魲鱠蓴羹萬里水
天相續扁舟凌浩渺寄一葉暮濤夭沃青篛笠西塞山
前自翻新曲　来往未應足便細雨斜風有誰拘束陶
冩中年何待更須絲竹鴟夷千古意筭入手比来尤逺
最好處千點雲峰半篙澄渌
　　　水調歌頭(濠州觀魚䑓作)
渺渺椘天濶秋水去無窮両淮不辨牛馬輕浪舞囬風
獨倚髙䑓一咲圉圉㳺儵来往還戲此波中危檻對千
里落日照澄空　子非我安知我意真同鵬飛鵾化何
有滄海漫冲融堪咲磻溪遺老白首直鈎溪伴歲晚忽
衰翁功業竟安在徒自兆非熊
　　　又(九月望日與客習射西園余偶痛不能射客/較勝相先将領岳徳弓強二石五斗連三發)
(中的覌者盡驚因作此詞示/坐客前一夕大風是日始寒)
霜降碧天静秋事促西風寒聲隐地𥘉聴中夜入梧桐
起瞰髙城囬望寥落関河千里二醉與君同疊鼓闹清
曉飛騎引彫弓　歲将晚客争咲問衰翁年生豪氣安
在沉　為誰雄何似當筵虎士揮手絃聲發處双鴈落
遥空老矣真堪愧囬首望雲中
　　　又(送人)
江海渺千里飄蕩歎流年䓁閒疋馬相過乘興却翛然
十載悲歡如夢撫掌驚呼相語往事盡飛煙此㑹真難
偶此醉旦留連　酒方半誰輕使動離絃我歌未闋君
去明日復山川空有髙城危檻縹緲當筵清唱餘響落
尊前細雨黄昏後飛雁點遙天
　　　念奴嬌(南歸渡楊子作雜用渊明語)
故人漸逺念淵明㱕意翛然誰論㱕去来兮秋已老松
菊三徑猶存稚子歡迎飄飄風袂依約舊衡門琴書蕭
散更欣有酒盈尊惆悵萍梗無根天涯行已徧空負
田園去矣何之窓户小容膝聊倚南軒􁒭鳥知還晚雲
遥映山氣欲黄昏此還直意故應欲辨忘言
　　　又(中秋燕客有懐吳江長橋)
洞庭波冷望氷輪初轉滄海沉沉萬頃孤光雲陣卷長
笛吹破層隂􁁦湧三江銀濤無際遥帯五湖深酒䦨歌
罷至今鼍怒龍吟囬首江海平生漂流容易散佳期
難尋縹緲髙城風露夹獨倚危檻重臨醉倒清尊常娥
應咲猶有向来心廣寒宫殿為余聊借瓊林
　　　臨江仙
聞道今年春信早梅花不怕餘寒憑君先向近南㸔香
苞開也未莫待北枝殘　腸断隴頭它日恨江南㡬驛
征鞍一杯聊與盡餘歡風情何所似老去未應䦨
　　　又(雪後寄周十)
夢裏江南渾不記秪君幽户難忘夜来急雪繞東塘竹
窓松徑無處問㱕航　甕底新醅應已􁅳一樽知與誰
嘗㑹須雄茟卷蒼茫雪濤隱户瓊玉照頺墻
　　　又(與客湖上飲歸)
不見跳魚飜曲港湖邊特地經過蕭蕭踈雨乱風荷㣲
雲吹散凉月堕平波　白酒一盃還徑醉㱕来散髪婆
娑無人能唱採菱歌小軒歌枕簷影掛星河
　　　又(送人还姑蘓重寄程致道)
碧瓦新霜侵曉夢黄花已過清秋風㠶何處掛扁舟故
人㱕欲盡殘日更囬頭　樂圃橋邊煩借問有人髙卧
江楼寄聲聊為訴離憂桂叢應已老何事乆淹㽞
　　　又(席上次韻韓文若)
聞道安車来過我百花未敢飄零疾催絃管送杯行五
朝瞻舊老揮麈聴風生　鳯詔逺從天上落髙堂燕喜
𥘉醒莫言白髪减風情此時誰得似飲罷却精明
　　　又(晁以道見和荅韓文若之句復荅之一首)
三月鶯花都過了曉来雪片猶零嵩陽居士記行行西
湖初水滿遥想縠紋生　欲為海棠傳信息如今底事
長醒不應髙卧頓忘情當時風月在相見眼終明
　　　又(次韵洪思誠席上)
㶑灔湖光供一笑未湏醉日論千将軍曽記舊臨邊野
塘新水滿烟岸藕如船　却怪情多春又老回腸易逐
愁煎何如旌騎欝相連凱歌㱕玉帳錦㡌碧油前
　　　又(十一月二十四日同王㓜安洪思誠過曽存/之園亭)
學士園林人不到傳聲欲問江梅曲欄清淺小池䑓已
知春意近為我着詩催　急管行觴圍舞䄂故人坐上
三台此歡此宴固難陪不辭同二老倒載習池廽
　　　又(次韻荅幼安思誠存之席上梅花)
不與群芳争絶艶化工自許寒梅一枝臨晚照歌䑓眼
明渾未見絃管莫驚催記取劉郎㱕去路他年應話
天台酒䦨不惜更重陪夜寒衣袂薄猶有暗香廽
　　　又(正月二十四日晚至湖上)
三日疾風吹浩蕩緑蕪未遍平沙約囬殘影射明霞水
光遥泛坐烟栁卧欹斜霜鬂不堪春點檢㽞連又過
芳華一枝重挿去年花此身江海夢何處㝎吾家
　　浣溪沙(重陽前一日登極目亭)
小雨𥘉廽昨夜凉繞籬新菊巳催黄碧空無際卷蒼范
千里断鴻供逺目十年芳草掛愁腸猨歌聊與送遙
觴
　　　又
緑野歌歡喜見分驟驚和氣曉来匀妙歌誰敢和陽春
　梅蘂舊年迎臈雪月華今夜破黄昏獨醒争咲椘人
魂
　　　水龍吟(二月十日西湖燕客作)
對花常欲留春恨春故遣花飛早晚来雨過緑隂新處
㡬畨芳草一片飄時已知消㓕滿庭誰掃料多情也似
愁人易感先催赴朱顔老　猶有清明未過但狂風怱
怱難保酒醒夢断年年此恨不禁相惱只恐春應暗留
芳信與花争好有姚黄一朶殷勤付與送金樽倒
　　　賀新郎
睡起啼鶯語掩青苔房櫳向晚乱紅無数吹盡殘花無
人見惟有垂楊自舞漸暖靄初囬輕暑寳扇重尋明月
影暗塵侵尚有乗鵉女驚舊恨鎮如許　江南夢断横
江渚浪粘天蒲萄漲綠半空烟雨無限楼前滄波意誰
採蘋花寄取但悵望蘭舟容與萬里雲㠶何時到送孤
鴻目盡千山阻重為我唱金縷
　　　滿庭芳(三月十七日雨後極目亭同張敏叔程/致道)
麦隴如雲清風吹破夜来踈雨纔晴滿川煙草殘照落
㣲明縹緲危欄曲檻遥天盡日脚初平青林外参差暝
靄縈帶逺山横孤城春巳過緑隂是處時有鶯聲問
落絮㳺絲畢竟何成信歩蒼苔繞遍真堪休閒客閒行
㣲吟罷重囬皓首江海渺遺情
　　　又(二公和示復用韵寄酬)
楓落吳江扁舟摇蕩暮山斜照𥘉晴此心長在秋水共
澄明底事經年易拚驚遺恨悄悄難平臨風處佳人萬
里霜笛為誰横　長城誰敢犯知君五字元有詩聲咲
茅舍何時㱕計真成緑鬂朱顔老盡紫車在行即終行
聊相待狂歌酔舞雖老未忘情
　　　滿江紅(重陽賞菊時余已除代)
一朶黄花先催報秋㱕消息滿芳枝凝露為誰裝餙便
向樽前拚醉倒古今同是東籬側向何須特地賦㱕来
抛彭澤囬首去年時莭開口咲真難淂使君今郡更
自成行客霜鬂不辞重挿滿他年此㑹何人憶記多情
曽伴小欄干親攀摘
　　　又
雪後郊原烟林静梅花𥘉折春𥘉半猶自探春消息一
眼平蕪㸔不盡夜来小雨催新碧咲去年携酒折花時
君應識　蘭舟漾城南陌雲影淡天客窄繞風漪十頃
暖浮晴色恰似槎頭收釣處坐中仍有江南客試與問
何如両槳下苕溪吞雲澤
　　　點絳唇(晚出刀山榭春𥘉值蘭榭側近復生紫/芝二夲)
髙栁蕭蕭睡餘巳覺西風勁小窓人静淅瀝生秋聴
底事多情欲與流年競殘雲暝墜中慵整獨立芝蘭徑
　　　又(紹興乙夘登絶頂小亭)
縹緲危亭咲談獨在千峰上與誰同賞萬里横烟浪
老去情懐猶作天涯想空惆悵少年豪放莫似衰翁様
　　　南歌子(四月二十六日集客臨芳覌)
麦隴深𥘉轉桃溪曲漸成緑槐重叠午隂清更有榴花
一朶照人明　画棟清微暑踈簾入晚晴請君坐待縠
紋平㸔取紅幢緑盖引前旌
　　　鷓鴣天(十二月二十二日同許幹譽賞梅)
不怕㣲霜點玉肌恨無流水照氷姿與君着意從頭㸔
𥘉見今年第一枝　人醉後雪晴時江南春色寄来遲
使君本是花前客莫恠殷勤為賦詩
　　　又(元夕次幹譽韻)
夹路行歌落盡梅篆烟香細裊寒灰雲移碧海三山近
月破中天九陌開　追楽事惜多才車聲遥聴走晴雷
十年夢断鈞天奏猶記流霞醉後杯
　　　虞羙人(雨後同幹譽才御置酒林擒花下)
落花已作風前舞又送黄昏雨曉来庭院半殘紅惟有
㳺絲千丈裊晴空　殷勤花下重携手更盡杯中酒羙
人不用歛歌睂我亦多情無奈酒䦨時
　　　又(極目亭望西山)
翻翻翠葉梧桐老雨後凉生早葛中藜杖正関情莫遣
繁蝉容易作秋聲遥空不盡青天去一抺殘霞暮病
餘無力厭躋攀爲寄曲欄幽意到西山
　　　又(上已席上)
一聲鶗鴂催春晚芳草連空逺年年遺怨殘紅可是無
情容易爱随風　茂林修竹山隱道千載誰重到半湖
流水夕陽前猶有一觴一詠似當年
　　　又(二月小雨逹旦西関獨卧寒甚不能寐時窓/前梨花将謝)
数聲㣲雨風驚曉燭影欹殘照客愁不索五更寒明日
梨花開盡有誰㸔　追尋猶記清明近為向花邊問東
風正使解欺儂不道花應有恨也怱怱
　　　卜算子(三月八日夜鳯凰亭納凉)
新月掛林梢暗水鳴枯沼時見踈星落画簷㡬點流萤
小　㱕意了無多故作連環繞欲寄新聲間採菱水濶
烟波渺
　　　木蘭花(二月十六日晚雨集客湖上)
花殘却似春留戀㡬日餘寒吹酒面􁊨烟不隔桞條青
小雨池塘𥘉有燕　波光縦使明如練可奈落紅粉似
霰觧将心事訴東風只有流鶯千種囀
　　　减字木蘭花(雪中賞牡丹)
前材夜半每為江梅腸欲㫁淺紫深紅誰信漫天雪裏
逢　醉頭扶起宿酒䦨干猶困倚便莫催殘明日東風
為掃看
　　　滿庭芳(次舊韵荅蔡州王道済見寄)
一曲離歌烟村人去馬頭㣲雪新晴隔年光景囬首近
清明断送殘花又老春波静湖水𥘉平誰重到雕欄盡
日遥想画横　髙城凝望乆何人為我重唱餘聲問桃
李如今㡬處隂成老去従㳺似夢樽前事空有經行猶
能記殷勤寄語多謝故人情
　　　醉蓬莱(辛丑寓椘州上己日有懐許下西湖作/此詞寄曽存之王仲弓)
問春風何事断送繁紅便拚㱕去牢落征塗笑行人覊
旅一曲陽関断雲殘靄做渭城朝雨欲寄離愁緑隂千
囀黄鶯空語　遥想湖邊浪摇空翠絃管高風乱花飛
絮曲水流觴有山翁行䖏翠䄂朱欄故人應也弄画船
烟浦㑹冩相思樽前為我重翻新句
　　　􁍇江仙(癸夘次葛魯卿法華山勸酒䪨)
山半飛泉鳴玉珮囬波倒卷鮮鮮醉中聊濯十年塵青
山應却怪此叚乆無人　行楽應須賢太守風光過眼
逡廵不辞常作坐中賔只愁花觧笑衰髩不冝春
　　　㝎風波(七月望趙倅置酒与魯卿同泛酒登駱/駝橋侍月)
千步長虹洿碧流両山浮影轉螭頭付与詩人都搃領
風景更逢仙客下瀛洲　嫋嫋凉風吹汗漫平岸遥空
新卷綘河收却怪常娥真好事須記探支明月作中秋
　　　又(魯卿見和復荅)
斜漢𥘉㸔素月流坐驚金餅出雲頭華髪蕭然吹素領
光景何妨分付属滄洲　莫待霜花飄爛熳蘋岸更慿
佳句盡拘收觧与破除消萬事誰記一樽同淂二年秋
　　　八聲甘州(甲辰承詔堂知止亭𥘉軍工刘無言/相過作)
寄知還􁒭鳥對飛雲無心両難齊漫飄然欲去悠然且
止依舊山西十𤱔荒園未徧趂雨脚鋤犂敢忘隣家約
有酒同携　况是嵓前新創帶小軒横絶松桂成蹊試
憑高東望雲海与天低送凔滄波浮空千里照断霞明
㓕卷晴蜺君休笑此生心事老更沉迷
　　　水龍吟(八月十三日与强少逸逰道塲山/放/舟中流􁩑工吹笛舟尾迎月㱕)
拖樓横笛孤吹暮雲散盡天如水人間底事忽騖飛堕
氷壺千里玉樹風清慢披遥卷與天無際料常娥此夜
殷勤徧照知人在千山裏　常恨孤光易轉仗多情使
君料理一杯起舞曲終須寄狂歌重倚爲問飄流㡬逢
清影有誰同記但尊中有酒長追舊事判年年醉
　　　卜算子(木芙蓉九日旦盛開作)
小雨洗新粧艶艶驚衰眼不趂東風取次開待淂清霜
晚　曲港照回流影乱㣲波淺作態低昻好自持水濶
烟林逺
　　　水調歌頭(癸丑中秋作)
河漢下平野香霧卷西風倚空千嶂横起銀闕正當中
常恨年年此夜醉倒歌呼誰和何事偶君同莫恨嵗将
晚容易感梧桐　覧影君試為問天公遥知玉斧𥘉斵
重到廣寒宫付与孤光千里不遣㣲雲點綴為我洗長
空老去狂猶在應未笑衰翁
　　　又
秋色漸将晚霜信報黄花小窓低户深映㣲路遶歌斜
為問山翁何事坐㸔流年輕度拚却鬂㕠華徙倚望滄
海天静水明霞　念平昔空飄蕩徧天涯㱕来三徑重
掃松竹本吾家却恨悲風時起冉冉雲間新㕍邊馬怨
鳥笳誰似東山老談笑静胡沙
　　　臨江仙(西園右春亭新成作)
手携千株桃李樹参差半已成隂主人何事馬駸駸二
年江海路空負種花心　試向中間安小檻此還長要
追尋却驚摇落動悲吟春㱕知早晚爲我変層林
　　　又(乙夘八月九日南山絶頂作䑓新成与客賞/月作)
絶頂参差千嶂列不知空水相浮下臨湖海見三州落
霞横晚景爲客小遲㽜　卷盡微雲天更濶此行不負
清秋莫驚河漢近人流青霄元有路一笑倚瓊楼
　　　又(明日与客𣸪登䑓再用前韵)
一醉三年那易淂應須大白同浮己知絶景是吾州常
娥仍有意更肯為人㽞　萬籟無聲遥夜咏人間未識
清秋従来我客盡風流故知憐老子尤勝住南楼
　　　又(明日小雨己而風大作𣸪晩晴遂見月与客/再登)
卷地驚風吹雨去却㸔香霧輕浮遥知清影徧南州萬
峰横玉立誰為此山㽞　邂逅一歡須共惜年年長記
今秋平生江海恨飄流元龍真老懶無意卧高楼
　　　又(去嵗中秋商山䑓𥘉成与徐敦立氏昆仲速/三月極飲其上月色逹旦無繊雲當作臨江)
(仙三首今歳登立在舘中招章㡬道朱三復/會詔芳亭追懐去年之集復用舊韵作)
一醉年年今夜月酒舡聊更同浮恨無羯鼔打梁州遺
聲猶好在風景一時㽞　老去狂歌君勿笑己拚㕠鬂
成秋㑹須擊莭泝中流一聲雲外笛驚㸔水明楼
　右贈坐客世傳梁州西凉府𥘉進此曲㑹明皇㳺月
　宫還記霓裳之聲適相近因作羽衣曲以梁州名之
　是夕約諸君明夜泛舟故云
　　　又
艸艸一年真逼夢此生不恨萍浮且令従事到青州已
能従辟榖那更詔封㽞　好月尚㝷當日約故人何啻
三秋楥琴欲冩竹間流此聲誰觧聴空上仲宣楼
　　　點綘唇(丙辰八月二十七日雨中与何彦亭小/飲)
山上飛泉漫流山下知何處乱雲無数留淂幽人住
深閉柴門聴盡空簷雨秋還莫小􁲛低户唯有寒蛩語
　　　菩薩蛮(己未五月十七日贈無住道人)
經年不踏斜橋路青山試問誰為主宻葉轉廽風寒泉
落半空　此間無限興可便荒三徑明日下扁舟滄波
莫浪逰
　　　鷓鴣天
東坡嘗有詩曰荷盡已無擎雨盖菊殘猶有傲霜枝一
年好䖏君須記最是橙黄橘緑時此非吴人無以知其
為佳也余居有小池種荷移植十夲于池側每秋晚常
喜誦此句因少増損以鷓天歌之
一曲青山映小池緑荷隂盡雨離披何人觧識秋堪美
莫為悲秋浪賦詩　携濁酒遶東籬菊殘猶有傲霜枝
一年好䖏君須記正是橙黄橘緑時
趙徳麟
　　　天仙子
宿雨洗空臺榭瑩下盡珠簾寒未㝎花開花落㡬畨晴
春欲竟愁未醒池面杏花紅透影　一𥿄短書言不盡
明月清風還記省玉楼香㫁又添香閑展興􁍇好景心
似亂萍何䖏整
　　　浣溪沙(刘平叔出家妓人八人絶藝乞調贈之/脚絶歌絶琴絶舞絶)
稳小弓鞋三寸羅歌唇清韻一櫻多燈前秀艶搃横波
　指下鳴泉清杳渺掌中囬旋小婆娑明朝㱕路奈情
何
　　　菩蕯蛮
輕鷗欲下春塘浴㕠㕠飛破春烟緑両岸野薔薇翠籠
薫繡衣　凭舡閒弄水中有相思意憶得去年時水邊
𥘉别離
　　　又
長淮渺渺寒煙白慿欄人是霜䑓客詩句妙春豪風雲
不啻高　樽前人己老餘恨連芳草一曲酒醒時梧桐
月欲低
　　　又
春風試手先梅蘂頩姿泠艶明沙水不受衆芳知端須
月與期　清香閑自逺光向釵頭見雪後燕瑶池人間
第一枝
　　　小重山
樓上風和玉漏遲秋千庭院静百花飛午窓才起暖金
巵勻面了䦨畔㸔春池　何事苦顰眉碧雲春信㫁儘
来時鴛鴦㳺戯鎮相随雲霧歛新月掛天西
　　　又
雨霧風高天氣清􁑱浮出海轉空明小窓簾影冷如氷
愁不寐獨自傍堦行　情似浪頭輕一畨銷欲盡一畨
生無言惆悵到参横人欲起鴨鵊㡬聲鳴
　　　蝶恋花
欲减羅衣寒未去不􁂼珠簾人在深深䖏紅杏枝頭花
㡬許啼痕止恨清明雨　盡日沉烟香一縷宿雨醒遲
惱破春情緒飛燕又将㱕信誤小屏風上西江路
　　　人
卷絮風頭寒欲盡墜粉飄香日日紅成陣新酒又添殘
酒困今春不减前春恨　蝶去鶯飛無䖏問隔水高楼
望㫁㕠魚信惱乱横波秋一寸斜陽只与黄昏近
　　　西江月
人世一塲大夢我生魔了十年明窓千古探遺編不救
飢寒一點　更𬒳維摩老子不教此處容言爐薫清炷
坐安禅物物頭頭顯現
　　　滿庭芳
玉枕生凉金缸傳曉敗葉飛破清秋雨餘飜浪渺渺阻
行舟暫繋汀洲側畔風夜起荻葉添愁銀屏逺龍香漸
盡還是夢揚州　更籌何太永當年情事今日堪酬最
苦恨紅楼笑我飄浮為寄相思細字教字字愁蹙眉頭
凄凉乆漁人唱曉随月過横舟
　　　清平楽
春風依旧着意随堤桞搓淂蛾兒黄欲就天氣清明時
候　去年紫陌青門今宵雨魄雲䰟断送一生憔悴只
銷㡬个黄昏
　　　思逺人
素玉朝来有好懐一枝梅粉照人開晴雲欲向盃中起
春色先従臉上来　深院落小楼䑓玉􁑱香篆㸔徘徊
須知月色撩人恨数夜春寒不下堦
　　　􁍇江仙(阿方𥘉出)
枝上粉香吹欲盡依前庭院春風更誰同遶􁈋芳叢漏
殘金獸冷信断錦屏空　㸔結燈花愁不睡酒䦨無夢
相逢凄凉長判一生中不如雲外月永夜在房櫳
　　　虞美人(光化道中寄家)
画舡稳泛春波渺夕雨寒聲小紫烟深䖏数峰横驚起
一灘鷗鷺照川明　西楼今夜㱕期誤恨入欄干暮可
堪春事滿春懐不似珠簾新燕早㱕来
　　　浣溪沙(王晋卿筵上作)
風急花飛晝掩門一篆殘雨滳黄昏便無離恨也銷魂
　翠𬒳任熏終不暖玉盃慵舉㡬畨温箇般情事與誰
論
　　　又
槐桞春餘緑漲天酒旗高挿夕陽邊誰家墻裡笑鞦千
　徃事不堪楼上看新愁多向曲中傳此情銷淂是何
年
　　　又
一朶夢雲驚曉鴉数枝春雨帶梨花坐来殘月冷牕紗
　釵鳯謾曽㽞淂半枕山猶是枕時斜對花今日奈天
涯
　　　又
水滿池塘花滿枝乱香深裡語黄鸝東風輕軟弄簾幃
　日正長時春夢短燕交飛處栁烟低玉窓紅子闘碁
時
　　　又
少日懐山老住山一官休務淂身閑幾年食息向雲問
　似我楽来真是少見人忙䖏不相関飬真高静出塵
寰
　　　鷓鴣天(前改張文潜詩但有此四句正為咸平/刘生作余作後改為鷓鴣天贈之)
可是相逢意便深為郎巧笑不須金門前一尺吞風髻
窓内三更夜雨衾　情渺渺信沉沉青鵉無路寄芳音
山城鐘鼔愁難聼不觧㐮王夢裡㝷
　　　又(藍良輔知閣舟中晚坐会上作)
麝發雕爐小䄂籠天教我軰此時同棖經霜重香方滿
菊到秋深色自濃　舡檻内月明中挿花㱕去莫匆匆
人生更在艱難内勝事年来不易􁆩
工履道
　　　臨江仙
鳯撥鵾絃鳴永夜興疑人在潯陽輕雲薄霧隔新粧但
聼兒女語倐忽変軒昂　且㸔金屋花鄣面指痕𥘉印
紅桑㡬多餘暖與真香移舡猶自可卷幕又何妨
　　　清平楽
煙雲千里一抹西山翠碧瓦紅樓山對起樓下飛花流
水　錦堂風月依然後池蓮葉田田縹緲貫珠歌裏従
容倒玉樽前
　　　御街行(謝賜衣祅)
清霜飛入蓬莱殿别進雲裘軟却囬宸意　多寒詔語
日邊親遣氷蠶綿厚金鵰好永夜縫宫線　紅旌綘斾
迎星傳喜氣歡聲逺廟堂勲舊使䑓賢䄂領坐中争絢
天杳馥馥君恩歲嵗一醉春生面
　　　木蘭花(送耿太尉)
堯天雨露承新詔珂馬風生趍急召玉符曽将虎牙軍
金殿還陞龍尾道　征西鎮北功成早伏鉞登䑓今未
老樽前休更説燕然且聼陽関三叠了
　　　清平楽
花時微雨未减春分數占取簾踈花宻䖏把酒聼歌金
縷　斜風輕度濃香閑情正與春長向晚紅燈入坐嘗
新青杏催觴
　　　小重山
椽燭垂珠清漏長酒黏衫䄂􁊨有餘香紅牙㕠捧旋排
行将歌處相向更勻粧　明月應東墻海棠花徑宻迸
流光遲留春笋緩催觴菊堂静人已候虚廊
　　　水龍吟(㳺池作三月十六日觀水嬉上梁鳯池)
魏䑓長楽坊西画楼倒影烟波逺東風與染揉藍春水
湾環清淺浴鷺翹莎戯吹飛絮落紅漂卷為逰人盛縦
蘭舟綵舫飛輕棹凌波面　楽事年来乍見趂旌旗谷
鶯嬌囀追随况有珠簾紅䄂濃香紺􁐟蕭寺髙亭茂林
斜照且留芳宴韶華爛向樽前前放手作梨花晚
　　　蝶恋花
翠䄂盤花金撚線曉炙銀簧勸飲随深淺複幕重簾誰
淂見餘曛㣲覺紅浮面　别喚清商開綺宴玉管㕠横
抹起梁州遍白紵歌前寒莫怨湘梅蕚裏春那逺
　　　又
千古銅䑓今莫問流水浮雲歌舞西陵近烟栁有情㸔
不盡東風約㝎年年信　天與麟符行楽分帯緩裘輕
雅宴催雪鬂翠霧縈紆銷篆印筝聲恰度秋鴻陣
　　　江神子(寄李祖武翟淳老)
荷花遥水漫漫溪桺低垂乱蝉嘶捨轡何妨臨水照征
衣一扇香風摇不盡人念逺意凄迷　騎鯨仙子己相
知数㱕期賦新詩更想翟公門外雀羅稀陶令此襟塵
㡬許聊欲向北窓披
　　　虞羙人(贈李士羙)
清商𥘉入韶華管宫葉秋聲滿草麻𥘉罷月婵姢想見
明朝喜色動天顔　樽盃滿勸龍頭客榮遇時方淂詞
源三峡㵼瞿塘便是醉中宣去也無妨
　　　洞仙歌
深庭夜寂但凉蟾如畫鵲起髙槐露華透聴曲楼玉筦
吹徹伊州金釧響軋軋朱扉暗扣　迎人巧笑道好个
今宵怎不相尋暫携手見淡浄晚粧殘對月偏冝多情
更越饒纎痩甚早促分飛霎時休便恰似陽䑓夢雲㱕
湲
　　　一落索(送王伯紹帥慶陽)
塞栁未傳春信霜花侵鬂送君西去指秦関㸔日近長
安近　玉帳仝時英俊合離無㝎路逢新鴈北飛来寄
一字燕山問
　　六花隊冬詞蝶恋花并口号
　　　長春花口号
露桃烟杏逐年新回首東風迹己陳頃刻開花公莫問
四時俱好是長春
　　　詞
曲徑深叢枝裊裊暈粉柔綿破蕚烘清暁十二畨開寒
最好此花不恨春㱕早　霜女飛来紅翠少特地芳菲
絶艶驚哀草只殢東風終甚了乆長欲伴姮娥老
　　　山茶口號
無窮芳草度年華尚有餘寒㡬種花好在朱朱漸白白
一天飛雪映山茶
　　　詞
巧剪明霞成片片欲笑還顰金蘂依稀見拾翠人寒粧
易淺濃香别注唇膏點　竹雀喧喧煙岫逺晚色溟濛
六出花飛遍此際一枝紅緑眩畵工誰畫雲屏面
　　　䗶梅口號
雪裏園林玉作䑓侵寒湏認暗香囬化工清氣先誰淂
風格高竒是䗶梅
　　　詞
剪䗶成梅天着意黄色濃濃對蕚匀裝綴百和薫肌香
旖旎仙裳應􁮺薔薇水　雪徑相逢人半醉手折低枝
擁髻雲争翠馥蘂撚枝無限思玉真未洒梨花涙
　　　紅梅口號
千林臈雪綴瑶瑰晴日南枝暖獨囬却爲和羹㝷鼎寔
未春先發是紅梅
　　　詞
青王枝頭紅　吐粉頬愁寒濃與燕脂傅辨杏猜桃君
莫誤天姿不到風流處　雲破月来花上住要共佳人
弄影参差舞只有暗香来繡户昭華一曲驚吹去
　　　迎春口號
年華節物欲争新翠䄂朱顔一咲頻勾引東風到池舘
春花先自有迎春
　　　詞
雪霽花梢春欲到殘臈迎春一夜花開早青帝回輿雲
縹緲鮮鮮金雀来飛繞　繡閣紗窓人嫋嫋翠縷紅絲
闘剪畨児小戴在花枝争咲道願人常共春難老
　　　小桃口號
鴛瓦鋪霜朔吹高画堂歌筦醉香醪小春特地風光好
嫩粉嬌紅㸔小桃
　　　詞
穠艶夭桃春信漏弄粉飄香楓葉飛丹後酒入氷肌紅
欲透無言不許群芳闘　欄外佳人呵玉手剪落金刀
挿處濃雲覆肯与刘郎仙去否武陵囬首相思瘦
晁次􁋊
　　　水龍吟
夜来深雪前村路應是早梅先綻故人贈我江頭春信
南枝向暖踈影横斜暗香浮動月明清淺向庭邊驛伴
行人立馬頻逥首空腸断　别有玉溪仙舘夀陽人𥘉
勻粧面天教占了百花頭上和羹未晚最是関情䖏高
楼上一聲羗管仗誰人向道争如㽞取倚朱欄看
　　　又
嶺梅香雪飄零盡紅杏枝頭猶未小桃一種夭饒偏占
春工用意微噴丹砂半含朝霧粉墙低倚正春寒露井
髙楼簾外争凝睇東風裏　好是佳人半醉近横波一
枝嬌媚元都觀裏武陵溪上空随流水惆悵如紅雨風
不㝎五更天氣念當年門裏如今陌上洒離人泪
　　　又
小桃零落春将半㕠燕却来池舘名園相倚𥘉開繁杏
一枝遥見竹外斜穿桞間深映粉愁香怨任紅歌宋玉
墻頭十里曾牽惹人腸断　嘗記山城斜路噴清香日
遅風暖春隂到後馬前惆悵滿枝紅淺深院簾垂雨愁
人䖏碎紅千片到明年更發多應更好約隣翁看
　　　滿庭芳
天與踈慵人憐憔悴分甘抛弃簮纓有時乗興波上葉
舟輕十里横塘過雨荷香細蘋未風清真如画殘霞淡
日偏向栁梢明　凝情塵網外鱸魚旋鱠芳酒深傾又
算来何須身外浮名無限滄浪好景簑笠下且遣餘生
長歌去機心盡矣鷗鷺莫相驚
　　　又
緑遶群峰紅摇千柄夜来暑雨𥘉收若君乗興輕舸信
悠悠且盡一樽别酒荷香裡滿酌輕謳明朝去征㠶夜
落何䖏好汀洲　風流吾小阮朝辭東觀夕向南洲况
聖時争教賈傅淹畄若遇潯陽亭上琵琶涙莫􁮺清秋
堤邉桞從今爱惜留待繋㱕舟
　　　又
雪滿貂裘風摇金轡笑㸔錦帯吴鈎照人青鬂年少㝎
封侯此去馬蹄何處山萬叠濟水南洲君知否盧郎未
老曽是恣狂逰　風流佳䴡地十年屈指一夢囬頭最
難忘西湖北渚澄秋玉砌彫欄好在桃共李曽憶人不
衰翁也多情為我將恨寄紅樓
　　　又
北渚澄欄南山凝翠望中渾是仙鄉萬家烟靄朱户鎻
垂楊好似飛泉潄玉廽環遍小曲深坊西風裏芙蕖帶
雨飄散滿城香　微凉湖上好橋虹倒影月練飛光命
玳簮促席雲鬂分行誰似風流太守端觧道春草池塘
須留恋神京縦好此地也難忘
　　　緑頭鴨
錦堂深獸爐一噴沉煙紫檀槽金泥花面美人斜抱當
筵掛羅綬素肌瑩玉近鵉翅雲鬢梳蝉玉荀輕籠魚紋
細抹鳯凰飛出四條絃碎牙板煩襟消盡秋氣滿庭軒
今宵月依稀向人欲闘婵姢　変新聲能翻徃事眼前
風景依然路漫漫漢妃岀塞夜悄悄商婦移舡馬上愁
思江邊怨感分明都向曲中傳困無力勸人金盞須要
倒垂蓮拚沉醉身世恍然一夢㳺仙
　　　又
晚雲收淡天一片琉璃爛銀􁑱従来海底皓色千里澄
輝瑩無塵素娥澹佇静可数丹桂参玉露𥘉零金風未
凛一年無似此佳時向坐乆踈星時度烏鵲正南飛瑶
䑓冷欄干凭暖欲下遅遲　念佳人音塵隔後對此應
觧相思最関情漏聲正永暗断腸花影潜移料淂来宵
清光未㓕隂晴天氣又争知共凝恋如今别後還是隔
年期人縦徤清樽素月長願相随
　　　清平楽
深沉玉宇枕簟清無暑睡起花隂𥘉轉午一霎飛雲過
雨　雨餘隐隐殘雷夕陽却照庭槐莫把朱簾垂下妨
他㕠鷰㱕来
　　　醉桃源
又是青春将暮望極桃源㱕路洞户悄無人空鎻一庭
紅雨凝佇凝佇人面不知何䖏
　　　行香子
别恨綿綿屈指三年再相逢情分依然君𥘉霜鬂我己
華顛况其間有多少恨不堪言　小庭幽檻菊蘂斕斑
近消宵月己婵姢莫思身外且闘樽前願花長好身長
徤月長圎
　　　驀山溪
風流心膽直把春償酒選淂一枝花綺羅中算来未有
名園翠苑風月最佳時夜迢迢車欵欵是䖏曽携手
重来一夢池舘皆依舊幽恨冩新詩托何人章䑓問桞
漁舟帰後雪鎖武陵溪水潺潺花片片艤　棹空囬首
　　　又
輕衫短㡌重入長安道屈指十年中一廽来一廻漸老
朋游在否落托更能無朱絃悄知音少撥断相思調
花邊桞外萧􁮺愁重到深院鎖春風悄無人桃花自咲
金釵一股擬欲問音塵天杳杳波渺渺何䖏尋蓬島
　　　菩薩蠻
午隂未轉晴忩暖無風着地楊花滿睡起日猶長􁂼簾
紅杏香　春心無䖏㝎又作花時病芳艸伴離愁綿綿
早晚休
　　　又
百花未報芳菲信一枝探淂春風近只有雪争光更無
花似香　孤標天賦與冷艶誰能頋庭院好深藏莫教
開路傍
　　　又廽紋
􁂼簾風入㕠㕠燕燕㕠㕠入風簾􁂼明月曉啼鶯鶯啼
曉月明　断腸空望逺逺望空腸断楼上㡬多愁愁多
㡬上樓
　　　　又
逺山眉映横波臉臉波横映眉山逺雲鬂挿花新新花
挿鬂雲　断䰟離思逺逺思離魂断門掩未黄昏昏黄
未掩門
　　　少年逰
建溪靈艸己先嘗歡意尙难忘未放笙歌暫㽞簮珮猶
有紫芝湯　醉中纎手殷勤捧欲去断人腸絳䗶迎㱕
繡鞍扶下笑語盡聞香
晁叔用
　　　漢宫春
黯黯離懐向東門繋馬南浦移舟薫風乱飛燕子時下
輕鷗無情渭水問誰教日日東流常是送行人去後烟
波一向離愁　囬首舊㳺如夢記踏青殢飲拾翠狂逰
無端綵雲易散覆水難收風流未老拚千金重入揚州
應又是當年載酒依前名占青楼
　　　玉蝴蝶
目断江南千里㶚橋一望烟水㣲茫盡鎻重門人去暗
度流光雨輕輕梨花院落風淡淡楊桞池塘暗偏長珮
沉湘浦雲散高唐　清狂重来一夢手搓梅子煮酒𥘉
嘗寂寞經春小橋依舊燕飛忙玉鈎欄凭多漸暖金縷
枕别乆猶香最難忘㸔花南陌待月西廂
　　　感皇恩
小閣倚晴空数聲鐘㝎斗柄寒垂暮天净向来殘酒盡
𬒳曉風吹醒眼前還認淂當時景　舊恨與新愁不堪
重省自歎多情更多病綺窓猶在𫾣遍欄干誰應断腸
明月下梅摇影
　　　又
蝴蝶滿西園啼鶯無数水閣橋南路凝佇両行烟栁吹
落一池飛絮秋千斜掛起人何䖏　把酒勸君閒愁莫
訴㽞取笙歌住休去㡬多春色禁淂許多風雨海棠花
􁔱也君知否
　　　又
寒食不多時牡丹𥘉賣小院重簾燕飛礙昨宵風雨只
有一分春在今朝猶自淂隂晴快　熟睡起来宿醒微
帯不惜羅襟揾眉黛日高梳洗㸔着花隂移改笑􁈋㕠
杏子連枝戴
　　　􁍇江仙
㕠舸亭亭横晚渚城中飛觀嵳峩画橋燈火照清波玉
鈎平浸水金鎻半沉河　試問無情堤上栁也應厭聼
離歌人生無奈别離何夜長嫌夣短泪少怕愁多
　　　又
憶昔西池池上飲年年多少歡娯别来不寄一行書㝷
常相見了猶道不如𥘉　安稳錦屏今夜夢月明好渡
江湖相思休問㝎如何情知春去後管淂落花無
　　　又
謾道追歡惟九日年年此恨偏濃今朝吹㡌与誰同黄
花都未拆和淚泣西風　應恐登􁍇腸更断故交烟雨
迷空為君一曲送飛鴻誰能推轂我深入醉鄉中
　　　漁家傲
浦口潮来沙尾漲危檣半落㠶㳺漾水調不知何䖏唱
風淡蕩鱖魚吹起桃花浪　雪盡小橋梅搃放層楼一
任愁人上萬里長安囬首望山四向澄江日色如春醸
　　　傳言玉女
一夜東風吹㪚桞梢殘雪御楼烟暖正鼇山對結簫鼓
向晚鳯輦𥘉㱕宫闕千門燈火九街風月　綉閣人人
乍嬉逰困又歇笑勻粧面把朱簾半掲嬌波向人手撚
玉梅低說相逢常是上元時莭
　　　如夢令
簾外新来㕠燕珠閣瓊楼穿遍香徑淂泥㱕飛蹙池塘
波面誰見誰見春晚昭陽宫殿
　　　又
墻外轆轤金井驚夢瞢騰𥘉省深院閉斜陽燕入隂隂
簾影人静人静花落鳥啼風㝎
　　　又
門在垂楊隂裏楼枕曲江春水一陣牡丹風香壓滿園
花氣沉醉沉醉不記緑􁰵先睡
楽府雅詞中
楽府雅詞下
　陳去非　十八首　蘓飬直　十三首
　李萧逺　十四首　呂居仁　十九首
　毛澤民　十二首　曽公衮　九首
　李景元　八首　向伯恭　十四首
　謝無逸　卄二首　朱希真　十九首
　　沈㑹宗　十六首　陳子髙　三十六首
　　趙子彂　十首　曹元寵　三十一首
　　魏夫人　十首　李昜安　二十三首
陳去非
　　世傳頃年都下市肆中有道人携烏衣椎髻女子
　　買㪷酒獨飲女子歌詞以侑凡九闋皆非人世語
　　或記之問一道士道士驚曰此赤城韓夫人所製
　　水府蔡真君法駕導引也烏衣女子疑龍云得其
　　三而亾其六擬作三闋
朝元路朝元路同駕玉華君千乗載花紅一色人間遥
指是祥雲囬望海光新
東風起東風起海上百花摇十八風鬟雲半動飛花和
雨着輕綃㱕路碧迢迢
簾漠漠簾漠漠天澹一簾秋自洗玉舟斟白醴月華㣲
映是空舟歌罷海西流
　　　虞羙人(亭下桃花盛開/作長短句詠之)
十年花底承朝露看到江南樹洛陽城裏又東風未必
桃花得似舊時紅　燕脂睡起春纔好應恨人空老心
情雖在只吟詩白髪劉郎孤負可憐枝
　　　又(大老祖席/醉/中賦長短句)
張㠶欲去仍搔首更醉君家酒吟詩日日待春風及至
桃花開後却怱怱　歌聲頻為行人咽記着樽前雪明
朝酒醒大江流滿載一船離恨向衡州
　　　又(邢子友會上)
超然堂上閑賔主不受人間暑氷􁑱圍坐此間無却有
一瓶和露玉芙蕖　亭亭風骨凉生牗消盡樽中酒酒
闌踏(一作/明)月轉城西照見紗中藜杖帶香㱕
　　　又(予甲寅歲自春官岀守湖州秋杪道中荷花/無復存者乙夘歲自瑣門以病淂請奉祠卜)
(居青墩鎮立秋後三日行舟之/前後如明霞相/映望之不㫁也以長短句記/之)
扁舟三日秋塘路平度荷花去病夫因病得来逰更值
滿川㣲雨洗新秋　去年長恨挐舟晚空見殘荷滿今
年何以報君恩一路繁花相送到青墩
　　　點絳唇
寒食今年紫陽山下蠻江左竹籬烟鎖何處求新火
不觧郷音只怕人嫌我愁無那短歌誰和風動梨花朶
　　　漁家傲(福建道中)
今日山頭雲欲舉青蛟素鳳移時舞行到石橋聞細雨
聼還住風吹却過溪西去　我欲㝷詩寛乆旅桃花落
盡春無所渺渺籃輿穿翆椘悠然處高林忽送黄鸝語
　　　浣溪沙(離杭日梁仲謀恵酒極清而羙七月十/二日晚卧小閣已而月上獨酌数杯)
送了棲鴉𣸪暮鐘闌干生影曲屏東卧㸔孤鶴駕天風
　起寫一樽明月下秋空如水酒如虹謫仙己去與誰
同
　　　木蘭花(青墩僧舍作)
山人夲合居巖嶺聊問支郎分半境殘年藜杖與綸巾
八尺庭中時㺯影　呼兒汲水添茶鼎甘勝吳山山下
井一甌清露一爐雲偏覺平生今日永
　　　清平楽
黄衫相倚翆葆層層底八月江南風日羙弄影山腰水
尾　椘人未識孤妍離騷遺恨千年無住庵中新事一
枝喚起幽禅(椘人一/作三閭)
　　　定風波(重陽)
九日登􁍇有故常随晴随雨一傳觴多病題詩無好句
孤負黄花今日十分黄　記淂眉山文翰老曽道四時
佳莭是重陽江海滿前懐古意誰㑹䦨干三撫獨凄凉
　　　菩薩蠻(荷花)
南軒面對芙蓉浦冝風冝月還冝雨紅少緑多時簾前
光景竒　䋲床烏木几盡日繁香裏睡起一篇新與花
為主人
　　　南歌子(塔院僧閣)
矯矯千年鶴茫茫萬里風闌干三面㸔秋空背挿浮屠
千尺冷烟中　林塢村村暗谿流䖏䖏通此間何似玉
霄峰遥望蓬莱依約晚雲東
　　　臨江仙(夜登小閣憶洛中舊逰)
憶昔午橋橋上飲坐中多是豪英長溝流月去無聲杏
花踈影裡吹笛到天明　二十餘年如一夢此身雖在
堪驚聞登小閣㸔新晴古今多少亊漁唱起三更
高詠楚詞酬午日天涯莭序忽怱榴花不似舞裙紅無
人知此意歌罷滿簾風　萬事一身傷老矣戎葵疑笑
墻東酒杯深淺去年同試澆橋下水今夕到湘中
　　　雙荷葉(五日移舟/明山下作)
魚龍舞湘君欲下瀟湘浦興亾離合亂波平椘獨無
　樽酒酬端午移舟来聼明山雨明山雨白頭孤客洞庭
　懐古
蘓飬直
　　　臨江仙(席上贈張建康)
夲是白蘋洲畔客虎符卧鎮江城㱕来猶淂趂鷗盟栁
絲摇暁市杜若遍芳汀　莫惜飛觴仍墮幘栁邉依約
鶯声水秋鱸熟正関情只愁宣室召未許釣船輕
　　　又
獵獵風蒲初暑過萧然庭户秋清野航渡口帶煙横晚
山千萬疊别鶴両三聲　秋水芙蓉聊蕩槳一樽同破
愁城藜花灘上白鷗明暮雲連極浦急雨暗長汀
　　　如夢令(雪中作)
疊嶂暁埋煙雨忽作飛花無数整整復斜斜来伴南枝
清苦日暮日暮何許雲林煙樹
　　　虞美人(次俞仲登韻)
軍書未息梅仍破穿市溪流過病来無處不関情一夜
鳴榔急雨雜灘聲　飄零無復還山夣雲屋春寒重山
連積水水連空溪上青蒲短短栁重重
　　　浣溪沙(書虞元翁書)
水榭風微玉枕凉牙床角簟藕花香野塘烟雨罩鴛鴦
　紅蓼渡頭青嶂逺緑蘋波上白鷗㕠淋浪淡墨水雲
鄉
　　　謁金門(懐故居作)
何處所門外冷雲堆浦竹裏江梅寒未吐茅屋踈踈雨
　誰遣愁来如許小立野塘官渡手種凌霄今在否栁
浪迷烟渚
　　　又(大葉庄懐張元孺作)
楊桞渡醉着青鞋㱕去點點鷗沙何處所十里菰蒲雨
　抖擻向来塵土卧㸔碧山雲度寄語故時猿鶴侣未
見心先許
　　　鷓鴣天
楓落河梁野水秋澹烟衰草接郊丘酔眠小塢黄茅店
夢倚高城赤葉楼　天杳杳路悠悠鈿筝歌扇等閒休
覇橋楊桞年年恨鴛浦芙蕖葉葉愁
　　　又(過湖隂席上贈妓)
梅妬晨粧雪妬輕逺山依約學眉青樽前無𣸪歌金縷
夢覺空餘月滿林　魚與雁両浮沉淺顰微笑揔関心
相思恰似江南桞一夜春風一夜深
　　　又
秋入兼葭小鴈行参差飛墜水雲郷直湏銀甲供春笋
且滴糟床覆羽觴　風壓幕月侵廊江南江北夜茫茫
懸知上馬啼鵑夢一夜驚飛寳鴨香
　　　訴裏情(漁父家風酔中贈韋道士)
杖頭挑淂布囊行活計有誰争不肯侯家五鼎碧澗下
杯羹　谿上月嶺頭雲不劳耕甕中春色枕上華胥便
是長生
　　　又
􁒭投林樾當誅茅鴻鴈響寒郊溪上晚来楊桞月露洗
烟稍　霜後渚水分槽尚平橋客床㱕夣何必江南門
接雲濤
　　　阮郎㱕
西園風暖落花時緑隂鶯亂啼倚闌無語惜芳菲絮飛
蝴蝶飛　縁底事减腰圍遣愁愁着眉波連春渚暮天
垂燕㱕人未㱕
　　　點絳唇
氷勒輕颸緑痕𥘉漲囬塘水栁洲烟際白鷺翹沙觜
篛笠青蓑未减貂蝉貴雲濤裏酔眠篷底不属人間丗
　　　菩薩鬘(冝興作)
北風振野雲平屋寒溪浙淅流氷谷落日送㱕鴻夕嵐
千萬重　荒坡垂斗柄直北郷山近何必苦言㱕石亭
春滿枝
　　　又(自宜興還西岡作)
園林寂寂春㱕去𪷟𪷟栁下飛香絮野水接雲横緑煙
啼暁鶯　江南鵜鳺夢山色朝来重小艇小灣頭蘋花
蘋葉洲
　　　又(再在西岡兼懐後湖作)
短船誰泊蒹葭渚夜深逺火明漁浦却憶槿花籬春聲
穿竹溪　雲山如昨好人自垂垂老心事有誰知月明
霜滿枝
　　　又(周彦逹舟中作)
眼中疊疊烟中樹晩雲點點飜荷雨鷗泛渚邉煙緑蒲
秋渉川　未成江海去聊作林塘主客恨闊無津風斜
白㲲巾
　　　又
年時憶着花前醉而今花落人憔悴麦浪卷晴川杜䳌
聲可怜　有書無㕍寄初夏槐風細家在落霞邉愁逢
江月圎
　　　又(澧陽庄)
照溪梅雪和烟堕寒林漠愁烟鎖客恨渺無涯鴈来
人憶家　逺山疑帶雨一線雲間語霜月又婵姢江南
若个邉
　　　又
春波灔灔浮春渚緑雲一徑風兼雨乂作去年時緑深
垂􁧭籬　故山㱕興動江北江南夢白髪故相欺星星
如有期
　　　木蘭花
江雲叠叠遮鴛浦江水無情流薄暮㱕㠶初張葦邉風
客夣不禁篷背雨　諸花不觧㽞人住只作深愁無盡
處白沙烟樹有無中鴈落滄洲何處所
　　　清平楽(詠岩桂)
断崖流水香度青林􁅖元配騷人蘭與芷不数春風桃
李　淮南叢桂小山詩翁○淂攀翻身到十洲三島心
逰萬壑千巖
李萧逺
　　　减字木蘭花
梨花院宇澹月傾雲初過雨一枕輕寒夢入西瑶小道
山　花深人静簾鎖御香清晝永紅薬欄干玉桉春風
窈窕間
　　　點絳唇
楼下清歌水流歌断春風暮夢雲烟樹依約江南路
碧水黄沙夢到㝷梅處花無数問花無語明月随人去
　　　青玉案
緑璅牕紗明月透正清夢鶯啼桞碧井銀缾鳴玉甃翔
鵉粧様粲花衫繍分付春風手　喜入秋波嬌欲溜脉
脉青山両眉秀玉枕春寒郎知否㱕来留取御香襟䄂
同飲酴醿酒
　　　鵲橋仙
春隂淡淡春波渺渺簾􁂼花稍香霧小舟誰在落梅村
正夢繞清溪烟雨　碧山學士雲房嬌小須要五湖同
去桃花流水鱖魚肥恰趂淂江天佳處
　　　阮郎㱕
校書學士小蓬山新參玉筍班買花㱕去五湖間浣花
龍尾湾(毓修案下半阕脱秦伍兩刻亦然)

　　　南歌子
嫋嫋秋風起萧蕭敗葉聲岳陽楼上聼哀筝楼下凄凉
江月為誰明　霧雨沈雲夣烟波渺洞庭可憐無處問
湘靈只有無情江水繞孤城
　　　醉桃源
春風碧水滿郎湖水清梅影踈渡江桃葉酒家墟髻鬟
雲様梳　吹玉蘃飲瓊腴不湏紅䄂扶少年随意数花
鬚老来心己無
　　　探梅早春亭踰鳯栖嶺至三山閣折花而㱕用
　　　歐公朝中措腔作照江梅詞寄任藴明嘗許縁
　　　檄載侍児見過又于漢籍岐有自成者因以為
　　　戯
郎官湖上探春逥初見照江梅過盡竹溪流水無人知
道花開　佳人何處江南夢逺殊未㱕来喚取小叢教
看隔江烟雨楼䑓
　　　西江月
拾翆亭前水滿郎官湖上春逥儀龍新碾試瓊盃更覺
春江有味　拄杖行穿翆篠吹花酔繞江梅故園心事
老相催此意陶潜能㑹
　　　又
雲觀三山清露長生萬鬣青松瓊璈珠珥下秋空一笑
滿天鸞鳯　霧髩新梳紺緑霞衣舊佩柔紅更邀豪俊
馭南風此意平生飛動
　　　如夣令
春水湖塘湥處竹暗沙洲無路閒伴落花来却信東風
㱕去且住且住細看両山烟雨
　　　又
不見玉人清暁長歗一聲雲杪碧水滿闌塘竹外一枝
風裊竒妙竒妙半夜山空月皎
　　　水龍吟
碧山横繞清湖茂林秀麓波光裏南宫老大西洲漂蕩
危亭重倚雨歩行雲餌風飲霧平生逰戲笑此中空洞
都無一物有神妙浩然氣　掃盡雲南夢北㸔三江五
湖秋水狂歌两觧清樽一舉超然千里江漢蒼茫故人
何處山川良是待白蘋露下青天月上約騎鯨起
　　　浪淘沙
拍手趂西風驚起乖龍青山緑水古今同唯有一輪山
上月長照江中一點落金鐘渾似虗空道人不住有
雲峰但是人家清酒甕行處相逢
吕居仁
　　　　採桑子
恨君不似江楼月南北東西南北東西只有相随無别
離　恨君却似江樓月暫滿還虧暫滿還虧待淂團團
是㡬時
　　　又
乱紅天緑風吹盡小市踈楼細雨輕鷗搃向離人恨裏
收　年年春好年年病妾自西㳺水自東流不似殘花
一様愁
　　　西江月
渺渺風吹月上濛濛霧挟霜逥百年心事老相催人在
夕陽落外　有夣常嫌去逺無書可恨来遲一盃濁酒
両篇詩小檻黄花共醉
　　　又(熟水詞)
酒罷悠揚酔興茶烹喚起醒䰟却嫌仙劑點甘辛衝破
龍團氣䪨　金鼎清泉乍㵼香沉㣲惜芳薫玉人歌㫁
恨輕分歡意厭厭未盡
　　　朝中措
病香無力旁欄干風雨送春還一枕暁来清夣無人說
似西山　匆匆笑語時時邂后草草杯盤莫謂雜花時
候便忘梅蘂衝寒
　　　南歌子
驛路侵斜月溪橋度暁霜短籬殘菊一枝黄正是乱山
深處過重陽　旅枕元無夣寒更每自長只言江左好
風光不道中原㱕思轉凄凉
　　　虞羙人
梅花自是于春嬾不是春来晩㸔伊開在衆花前便道
與春無分結因縁　風前月下頻相就笑我如伊廋㡬
囬衝雨過踈籬己見一畨青子綴殘枝
　　　又
平生臭味如君少自是君難老似儂憔悴更誰知只道
心情不似少年時　春風也到江南路少檻花深處對
人不是憶姚黄寔是舊時風味老難忘
　　　浣溪沙
㬉日温風破淺寒短青無数簇幽欄三年春在病中㸔
　中酒心情渾似夢探花時候不曽閒幾年芳信隔秦
関
　　　又
共飲昏昏到莫鵶不湏春日念京革迩来沉酔是生涯
　不是對君猶惜酔只嫌春病却怜他願為蜂採落􁎘
花
　　　長相思
要相忘不相忘玉樹郎君月艶娘幾囬曽断賜　欲下
床却上床上淂床来思舊郷北風吹夢長
　　　减字木蘭花
去年今夜同酔月明花樹下此夜江邉月暗長堤栁暗
船　故人何處帯我離愁江外去来歲花前又是今年
憶去年
　　　菩薩蠻
客愁不到西池路殘春又逐花飛去今日傍池行新荷
昨夜生　故人千慮繞不道書来少去住隔関河長亭
風雨多
　　　又
高楼只在斜陽裡春風淡蕩人聲喜携客不嫌頻使君
如酒醇　花光人不㑹月色須君酔月色與花光共成
今夜長
　　　又
登樓一望南山雪使君風味如新月月向雪前明主人
今夜情　平生相與意老病猶堪記對酒為君歡酒盃
嫌未寛
雪似梅花梅花似雪似和不似都竒絶惱人風味阿誰
知請君問取南楼月　記淂舊時探梅時莭老来舊事
無人説為誰酔倒為誰醒倒今猶恨輕離别
　　　清平楽
故人何處同在江南路百種舊愁分不去枉𬒳落花㽞
住　舊愁百種誰知除非是見伊時最是一春多病䓁
間過了酴醿
　　　漁家傲
小院悠悠春未逺牡丹昨夜開猶淺珍重使君簾盡􁂼
風欲轉緑隂掩映闌干晚　記淂舊時清夜短洛陽芳
訊時相伴一朵姚黄䯳髻滿情未展新来衰病無人𬋩
　　　生查子
殘春霧雨餘小院黄昏後説道覔新詞把酒来相就
酴醿挿髻雲嵗嵗長如舊不是做詞遲却怕添伊痩
毛澤民
　　　水調歌頭(元會曲)
九金増宋重八玉變秦餘千年清浸先浄河洛出圗書
一叚昇平光景不但五星循軌萬點共連珠垂衣本神
聖𥙷衮妙工夫　朝元去鏘環珮冷雲衢芝房雅奏儀
鳯矯首聴星歌天近黄麾伏曉春早紅鵉扇㬉日遲上
金鋪萬歲南山色不老對唐虞
　　　浣溪沙(詠梅)
月樣婵姢雪様清索強先占百花春扵中燭􁅖好精神
　多恨肌膚元自痩半殘粧粉不炊匀十分全似那人
人
　　　又(初春汎舟時北山積雪盈尺而水南梅林盛/開)
水北烟寒雪似梅水南梅閙雪千堆月明南北両瑶䑓
　雪近却如天上坐䰟清疑向斗邉来梅花多處載春
回
　　　又泛舟
銀字笙箫小小童梁州吹過桞橋風阿誰勸我玉盃空
　小醉徑須眠錦瑟夜㱕不用簇紗籠画船簾􁂼月明
中
　　　玉楼春(立春日)
小園半夜東風轉吹破氷池雲毋面暁披閭闔見朝陽
私向碧階添㡬線　小烟㺯桞晴光㬉殘雪禁梅香尚
淺慇懃洗拂舊東君多少韶華都借看
　　　惜分飛(冨陽水寺秋夕望月)
山轉沙囬江漸小望盡冷烟衰草夢断瑶䑓曉椘雲何
處英英好　古寺黄皆人悄悄簾􁂼寒堂月到不會思
量了素光看盡桐隂少
　　　又(冨陽僧舎代作别語)
淚濕闌干花着露秋到眉峰碧聚此恨平分取更無言
語空相覷　短雨殘雲無意緒寂寞朝朝暮暮今夜山
深處㫁䰟分付潮囬去
　　　西江月(縣圃小酌)
烟雨半藏楊桞風光𥘉到桃花玉人細細酌流霞酔裡
将春留下　桞畔鴛鴦作伴花邉蝴蝶為家酔翁醉裏
也随他月在栁橋花榭
　　　又(長安秋夜與諸君飲分題作)
雨後裌衣𥘉冷霜前細菊渾斑觚稜清月繍團環萬里
長安秋晚　槽下内家玉滴盤中江國金丸春容着面
作㣲殷燭影紅揺醉眼
　　　又(茶詞)
席上芙蓉待㬉花間騕􁑾還嘶勸君不酔且無㱕㱕去
因誰惜酔　雪點缾心未老乳堆盞面初肥留連能淂
㡬多時两腋清風喚起
　　　青玉案(新凉)
芙蕖花上𪷟𪷟雨又冷落池塘暮何處風来摇碧户捲
簾凝望淡烟踈雨翡翆穿花去　玉京人去無由駐忍
獨在凭䦨處試問緑窓秋到否可人今夜新凉一枕無
計相分付
　　　踏莎行(臘梅)
栗玉玲瓏雍酥浮動芳跗染淂胭脂重風前蘭麝作香
寒枝頭烟雪和春凍　蜂翅初開蜜房香弄佳人寒睡
愁和夣鵞黄衫子茜羅裙風流不與江梅共
曽公衮
　　　秋霽
木落山明莫江碧楼倚太虗寥廓素手飛觴釵頭笑取
金英滿浮桑落髩雲幔約酒紅拂破香腮簿細細酌簾
外任教月轉畵闌角　當年快意登􁍇異鄉莭物難禁
離索故人逺凌波何在惟有殘英共寂寞愁到断腸無
處着寄寒香與慿渠問訊佳時㺯粉吹花為誰梳掠
　　　念奴嬌
片㠶暮落正前村梅蘂愁人如雪東陌西溪長記淂踈
影横斜時節六出冰姿玉人㣲渉笑裏輕輕折蘭房同
醉暗香曽共私竊　囬頭萬水千山一枝重見處離腸
千結料想臨鵉消痩損時把啼紅偷浥怎淂伊来許多
幽恨共撚青稍説如今千里断腸空對明月
　　　又
江城春晩正海棠􁍇水嫣然幽獨秀色天姿真冨貴何
必金盤華屋月下無人雨中有淚絶艶仍清㳤豊肌得
酒嫩紅微透輕縠　暁日霧靄林深佳人春睡思朦朦
𥘉足笑出踈籬端可厭桃李漫山麄俗啣子飛来鴻鵠
何在千里移西蜀明朝酒醒乱紅那忍輕觸
　　　洞仙歌
相如當日曽奏凌雲賦落茟縦横妙風雨記揚鞭輦路
同酔金明窮勝賞不管重城已暮　舊逰如夢覺零落
朋儕遺墨淋漓尚如故况神州北望今己丘墟傷白璧
乆埋黄土但空似靈光巋然存悵朗月清風更無元度
　　　􁍇江僊
後院短墻􁍇緑水春風急管繁絃問誰親按小婵姢玉
堂真學士琳舘地行仙　安淂此聲来此處依稀一夢
梨園江南刺史漫垂涎據鞍腸己断何况到尊前
　　　上林春
東里梅繁豪徤放楽醉倒花前狂客靘粧㣲歩攀條弄
粉凌波遍㝷青陌暗香堕靨更飄近霧鬟蝉額例金荷
念流光易失幽姿堪惜　惜花心未甘鬂白南枝上天
見㝷芳消息舊逰囬首前懽如夣誰知䓁閒抛擲稠紅
乱蘂澷開遍椘江南北獨消䰟念誰寄故園春色
　　　菩薩蠻
山光冷浸清溪底溪光直到柴門裏卧對白蘋洲欹眠
数釣舟　溪山無限好恨不相逢早老病獨醒多如此
良夜何
　　　謁金門
風淅􁐍簾外雪花初積夣破小窓人寂寂寒威無處敵
　強起飲君㳙滳○清淚酔来霑臆岐路只今多擁隔
弟兄無信息
　　　品令
紋漪漲緑踈靄連孤鶩一年春事桞飛輕絮笋添新竹
寂寞幽花獨殿小園嫩緑　登􁍇未足悵逰子㱕期促
他年清夢千里猶到城隂溪曲應有凌波時為故人凝
目
李景元
　　　望雲涯引
秋容江上岸花老蘋洲白露温蒹葭浦嶼漸増寒色閒
漁唱晚鶩鴈驚飛處映逺磧数點輕㠶送天際㱕客
鳯䑓人散漫囬首沉消息素鯉無慿楼上暮雲凝碧時
向西風下認逺笛宋玉悲懐未信金樽消淂
　　　吊嚴陵
蕙蘭香泛孤嶼潮平驚鷗散雪迤邐點破澄江秋色暝
靄向歛踈雨乍收染岀藍峰千尺漁舍孤烟鎖寒磧画
鷁翠㠶旋觧輕􁒷晴霞岸側正念徃悲酸懐郎慘切何
處引羗笛　追惜當時富春佳地嚴光釣址空遺迹華
星沉後扁舟泛去瀟洒閑名圖籍離觴弔終寓目意日
魂消涙滳漸洞天晚逥首暮雲千古碧
　　　夢玉人引
漸東風暖隴梅殘霽雲碧嫩草柔條又逥江城春色乍
促銀籖便篆香紋䗶有餘迹愁夢相兼儘日髙無力
這些離恨依然是酒醒又如織料伊懐情也應向人端
的何故近日全然無消息問伊㸔伊教人到此如何休
淂
　　　過秦楼
賣酒爐邉㝷芳原上乱花飛絮悠悠己蝶稀鶯散便擬
把長䋲繫日無由謾道草忘憂也徒将酒觧閑愁正江
南春盡行人千里蘋滿汀洲　有翆紅徑裏盈盈佀簇
芳茵禊飲時笑時謳當暖風遅景任相将永日爛熳從
遊誰信盛狂中有離情忽到心頭向罇前擬問㕠燕来
時曽過秦樓
　　　帝䑓春
芳草碧色萋萋遍南陌暖絮乱紅也知人春愁無力憶
淂盈盈拾翆侣共携賞鳳城寒食到今来海角逢春天
涯為客　愁旋釋還似織淚暗拭又偷滴謾竚立倚遍
危欄儘黄昏也只是暮雲凝碧拼則而今己拚了忘則
怎生便忘得又還問鱗鴻試重消息
　　　擊梧桐
杳杳春江收濶細雨風蹙波聲無歇㕍去汀洲暖岸蕪
静翆染遥山一抹群鷗聚散征航来去隔水相望椘越
對此凝情乆念徃歳上國嬉逰時節　闘草園林賣花
卷陌觸處風光竒絶正恁濃歡裏誚不意頓有天涯離
別㸔那梅生翆實桞飄狂絮沒个人共折把而今愁煩
滋味教向誰説
　　　幔捲紬
絶羽沉鱗埋花葬玉杳杳悲前事對一盞寒燈数點沉
螢悄悄画屏巫山十二瞬騐星眸蕙情蘭性一旦成流
水便縱有甘泉妙手洪都方士何濟　香閨寳砌􁍇粧
處迤邐苔痕翠更不忍㸔伊繍殘鴛侣而今尚有啼紅
粉漬好夢不来㫁雲飛去黯黯情無際謾飲畵香醪奈
向愁腸消遣無計
　　　望春回
霽霞散曉射水村漸明漁火方絶灘露夜潮㾗注凍瀬
凄咽征鴻来時應負書見踈桞更憶伊同折異鄉憔悴
那堪更逢歲窮時莭　東風暗囬暖律算折遍江梅消
盡嵓雪唯有這愁腸也依舊千結私言竊語些誓約便
眠思夢想無休歇這些離恨除非對着説似明月
向伯恭
　　　清平楽(詠木樨贈韓叔夏)
呉頭椘尾踏破􁁬鞋底萬壑千岩秋色裏不奈惱人風
味　如今老我薌林世間有不関心獨喜爱香韓壽能
来同酔花隂
　　　鷓鴣天
紫禁烟花一萬重鰲山宫闕倚晴空玉皇端拱彤雲上
人物嬉逰陸海中　星轉斗駕廽龍五侯池舘醉春風
而今白髪三千丈愁對寒燈數點紅
　　　虞羙人(和趙正之韻時正之𬒳召)
淮陽堂上曽相對笑把姚黄酔十年離乱有深憂白髪
萧蕭同見渚江秋　履聲細聼知何處欲上星辰去清
寒𥘉溢暮雲收更看碧天如水月如流
　　　又(示栖隐寕老)
澄江霽月清無對魯酒何湏醉人怜貧病不堪憂誰識
此心如月正含秋　再三澇漉方知處試向波心去迢
迢空刼勿能收漫道從来天地与同流
　　　卜筭子(中秋和東坡)
雨意挾風囬月色兼天静心与秋空一様清萬象森如
影　何處一聲鐘令我發深省獨立滄浪忘却㱕不
耐霜華冷
　　　又(㕠原避地作)
時菊碎榛叢地僻柴門静誰道村中好客稀明月和清
影　天地一蘧廬夢事慵思省若箇知余懶是真心己
如灰冷
　　　又
竹裏一枝梅雨洗姢姢静疑是佳人日暮来綽約風前
影　新恨有誰知舊事何堪省夢遶陽䑓寂寞囬半𬒳
殘香冷
　　　阮郎㱕(己夘播陽道中作)
江南江北雪漫漫遥思易水寒同雲深處是三関㫁腸
山又山　天可老海能翻消除此恨難頻聞遣使問平
安幾時銮輅還
　　　滿庭芳木(犀詞約去非希箕飬真同賦)
月窟蟠根雲巖分種絶知不是塵凢琉璃剪葉金粟綴
花繁黄菊周旋避舎友蘭蕙羞殺山樊清香逺秋風十
里鼻觀己先参　酒䦨聼我語平生半是江北江南經
行處無窮渌水山青常𬒳此花相惱思共老結屋中間
不因爾薌林底亊㳺戯到人寰
　　　西江月(㳺洞庭東西山将有天台㕍蕩之行獲拜御書薌林之賜呈子發/元長去非翰林三學士)
得意穿雲度水及時研玉分金兹逰了却未来心怪我
㱕遲一任　居士何如學士翰林休笑薌林箇中真味
少知音不是清狂太甚
　　　更漏子(題趙伯山青白軒時云)
竹孤清梅釅白更着使君清絶梅似竹竹如君須知徳
有隣　月同髙風同調月底風前一笑翻碎影度㣲香
与人風味長
　　　浣沙溪(歲除集二老句)
爆竹聲中一歲除東風送暖入屠蘓曈曈曉色上林廬
　老去怕看新暦日退㱕擬學舊桃符青春不染白髭
鬚
　　　乂(木犀花開不数日謝去每恨不能挽留近淂/海上方可作炉燻耐乆)
醉裡驚從月窟来睡餘如夢蕊宫逥碧雲時度小崔嵬
　疑是海仙憐我老不論時莭遣花開從今休数返魂
梅
　　　生查子(與客醉花下落蕊怱堕酒盃中)
月姊倚秋風香度青林杪吹堕酒盃中笑靨撩人小
薌林萬事休獨此情未了醉裏又題詩不覺花前老
　謝無逸
　　　　菩薩蠻
　暄風遲日春光閙蒲桃水碧摇輕棹两岸草烟低青山
　啼子規　㱕来愁未寝黛淺眉㾗沁花影轉廊腰紅添
　酒面潮
　　　　南歌子
　雨洗溪光净風吹桞帯斜画橋朱户玉人家簾外一眉
　新月浸梨花　金鴨香凝䄂銅荷燭映紗鳳盤宫錦〇
　屏遮夜静寒生春笋理琵琶
　　　　謁金門
簾外雨洗盡椘郷殘暑白鷺影邉霞一縷紺碧江天暮
　沉水煙横香霧茗盌淺浮瓊乳卧聼鷓鴣啼竹塢竹
風清院宇
　　　如夢令
花落鶯啼春暮陌上緑楊飛絮金鴨晩香寒人在洞房
深處無語無語葉上数聲踈雨
　　　又
門外桃花流水日暖杜䳌聲砕蕃馬小屏風一枕華堂
春睡如醉如醉正是困人天氣
　　　虞美人
碧梧翆竹交加影角簟紗㡡冷踈雲淡月媚横塘一陣
荷花風起入簾香　㕍横天末無消息水濶吳山碧桐
花上蝶翩翩惟有夜凉清夢到郎邊
　　　又
角聲吹散梅梢雪踈影黄昏月落英點點拂闌干風送
清香滿院作輕寒　花瓷羯鼔催行酒紅䄂掺纎手曲
聲未徹寳杯空飲罷香薫翠𬒳錦屏中
　　　漁家傲
秋水無㾗清見底蓼花汀上西風起一葉小舟輕霧裏
蘭橈􁒷桞條帶雨穿㕠鯉　自嘆直鈎無䖏使笛聲吹
散雲山翠鱠落㕠刀紅縷細新酒羙醉来獨枕蓑衣睡
　　　清平楽
暁風殘月角裏梅花落宿酒醒時滋味悪翆𬒳輕寒漠
漠　夢囬一點相思逺山暗蹙愁眉不覺肌膚瘦玉但
知帶减腰圍
　　　驀山溪
霜清木落深院簾櫳静池面􁂼烟波瑩寒氷一奩明鏡
脩雲拂檻踈翆晩婵姢水雲收山霧歛野水江天逈
紅綃醉王酒面風前醒簾幕護輕寒錦屏空燻爐燼冷
星横参昴梅徑月黄昏淺眉顰清夢覺牎外横踈影
　　　玉楼春
㺯晴数點梅梢雨門外畵橋寒食路杜䳌飛破草間烟
蛱蝶惹殘花底露　臂鞲紅錦鳴腰鼓寒㕍影斜天上
柱粧成不𬋩露桃嗔舞罷從教風桞妬
　　　武陵春茶
畵燭籠紗紅影亂門外紫騮嘶分破雲圑月影虧雪浪
皺清漪　捧椀纎纎春笋痩乳露泛氷甆両腋風輕拂
䄂飛㱕去酒醒時
　　　浪淘沙
料峭小桃風凝澹春容寳燈山列半天中䴡服靚裘携
手䖏語笑怱怱　酒滴小槽紅一飲千鐘金蓮擎燭絳
紗籠㱕去笙歌喧院落月照簾櫳
　　　南鄉子
淺色染春衣衣上㕠㕠小㕍飛丨䄂􁂼簾寒玉痩弹碁
嬴得花前酒一卮　氷雪染燕脂綘蠟香濃落日西唱
徹陽関人欲去依〇醉眼横波翠黛低
　　　醉落魄
霜砧聲急萧蕭踈雨梧桐􁊨無言獨倚欄干立簾􁂼黄
昏一陣西風入　年時画閣佳賔集玉人檀板當筵執
銀瓶己㫁絲䋲汲莫話前歡忍對屏山泣
　　　　鵲橋仙
　蝶飛烟草鶯啼雲樹滿院垂楊隂緑輕風飄盡杏花紅
　更吹皺池波如縠　珠簾日晩銀屏人散楼上最横㕠
　竹一春若道不相思縁底事紅綃褪玉
　　　　踏莎行
　桞絮風輕梨花雨細春隂院落簾垂地碧溪影裏小橋
　横青帘市上孤烟起　鏡約関情琴心破睡輕寒漠漠
　侵鴛𬒳酒醒霞散臉邉紅夢囬山蹙眉間翠
　　　　採桑子
　椘山削玉雲中碧影落沙汀秋水澄凝一抺江邉㕍字
横　金錢滿地西風急紅蓼烟䡖簾外砧聲驚𧺫青樓
夢不成
　　　江城子
一江秋水碧湾湾繞青山玉連環簾幕低垂人在画屏
間閒抱琵琶尋舊曲弹未了意瓓珊　飛鴻数點拂雲
端倚欄看椘山寒擬倩西風吹夢到長安恰似梨花春
帶雨愁滿眼淚闌干
　　　　鷓鴣天
桐葉成隂拂画􁑴清風凉䖏􁂼踈簾紅綃舞䄂縈腰桞
緑玉眉心媚臉蓮　愁滿眼水連天香牋小字倩誰傳
梅黄椘岸垂垂雨草碧吳江淡淡烟
　　　浣溪沙
楼閣簾垂乳燕飛圓荷細細點清漪薫風破夣説凉時
　玉軫琴邉蘭思逺霜紈扇裏翠眉低揉藍衫手閙蜂
児
　　　菩薩蛮
縠紋波面浮鸂鶒蒲茅聳岀参差碧滿院落梅香桞梢
𥘉弄黄　衣輕紅䄂皺香困花枝瘦睡起玉釵横隔簾
聞暁鶯
　朱希真
　　　　水龍吟
　放船千里凌波去略為吳山留頋雲屯水府濤随神女
　九江東注北客蒼然壮心偏感年華将暮念伊嵩舊隐
　巢由故友南柯夢遽如許　囬首妖氛未掃問人間英
　雄何䖏竒謀報国可憐無用塵昏白羽鐡鎖横江錦㠶
　衝浪孫郎良苦但愁􁥽桂櫂悲吟梁月泪流如雨
　　　　念奴嬌
　見梅驚咲問經年何䖏收香藏白似語如愁却問我何
　苦紅塵乆客觀裏栽桃僊家種杏到䖏成踈隔千林無
伴淡然獨傲霜雪　且与管領春囬孤標争肯接雄蜂
雌蝶豈是無情知受了多少凄凉風月寄驛人遥和羹
心在忍使芳塵歇東風寂寞可人誰爲攀折
　　　驀山溪
瓊𬞞玉蘂乆寄清虚裡春到碧溪東下白雲㝷桃問李
弹簧吹葉嬾傍少年塲追椘佩覔秦箫踏破青鞋底
河傳酒熟誰觧留儂醉両䄂拂飛花空一春凄凉憔悴
東風誤我滿㡌洛陽塵喚飛鴻遮前日㱕去烟霞外
　　　清平楽(詠木犀)
人間花少菊小芙蓉老冷淡仙人偏淂道買住西風一
笑　前身應是江梅黄姑點破氷肌只有暗香猶在飽
参清似南枝
　　　憶秦娥
西江碧江亭夜燕天涯客天涯客一桮相属此夕何夕
　燭殘花冷歌聲急秦関漢苑無消息無消息宫楼吹
角故人難覔
　　　醉落托
海山翠叠夕陽殿雨雲堆雪鷓鴣聲裏蛮花發我共扁
舟江上両萍葉　東風落酒愁難說誰教春夢分胡越
碧城芳艸應銷歇曽識劉郎惟有半􁰮月
　　　　醜奴児
一畨海角凄凉夢却到長安翠帳犀簾依舊屏斜十二
山　玉人為我調秦瑟顰黛低鬟雲散香殘風雨蛮溪
半夜寒
　　　卜筭子
江上見新年年夜聼春雨有箇人人領畧春粉淡紅輕
注　深勸玉東西低唱黄金縷撚底梅花搃是愁酒盡
人㱕去
　　　採桑子
扁舟去作江南客旅鴈孤雲萬里烟塵囬首中原泪滿
巾　碧山相映汀洲冷楓葉蘿根日落波平愁損辞鄉
去國人
　　　桞稍青
狂踪恠迹誰料半老天涯爲客㠶展霜風船随江月山
寒波碧　如今着䖏添愁怎忍㸔魚西鴈北洛浦鶯花
伊川雲水何如㱕淂
　　　减字木蘭花
古人誤我獨舞西風㕠涙堕鶴去無蹤木落西陵返照
紅　人間難住擲下酒桮何䖏去楼鎖鐘殘山北山南
両點烟
　　　又
劉郎已老不管桃花依舊咲要聼琵琶重院鶯啼覔謝
家　曲終人醉多似潯陽江上涙萬里東風國破山河
落照紅
　　　鵲橋仙
嫦娥怕闈銀蟾傳令且与遮鸞翳鳳直須人睡俗塵清
放雲漢氷輪徐動　山翁散髪披衣松下琴奏瑶池三
㺯曲終鶴警露華寒笑濁世饒伊做夢
竹西散䇿花隂圍坐可恨来遅㡬日披香不覺玉壺空
破酒面飛紅半􁊨　悲歌醉舞九人而己搃是天涯􁂼
客東風吹泪故園春問我軰何時去淂
　　　鷓鴣天
曽為梅花醉不㱕佳人挽䄂乞新詞輕紅遍冩鴛央帯
濃碧争斟翡翠巵　人己老事皆非花前不飲涙沾衣
如今但欲関門睡一任梅花作雪飛
　　　又
唱淂梨園絶代聲前朝惟数李夫人自從驚破霓裳後
椘奏吳歌扇裏新　秦嶂㕍越溪砧西風北客両飄零
樽前忽聼當時曲側㡌停盃涙滿襟
　　　感皇恩
曽醉武陵溪竹深花好玉珮雲環共春笑主人好亊坐
客雨中風㡌日斜青鵉舞金樽倒　歌㫁渭城月沉星
暁海上㱕来故人少舊逰重到但有夕陽荒草恍然真
一夢人空老
　　　相見歡
東風吹盡江梅橘花開舊日吳王宫殿長青苔　今古
事英雄涙老相催常恨夕陽西去晚潮廽
　　　木蘭花幔
折芙蓉㺯水動玉珮起秋風正桞外閒雲溪頭淡月映
帶踈鐘人間厭謪堕乆恨蜆旌未返碧楼空直與時人
度日自怜懷抱誰同　當時種玉五雲東露冷夜耕龍
念瑞草成畦瓊𬞞未採人照衰容誰知素心未己望青
都綘闕有無中寂寞㱕来隐處夢聼帝楽融融
沈㑹宗
　　　滿庭芳
桞與堤逥橋随湖轉望中如在蓬莱水禽髙下烟霧歛
還開認是仙翁住處都不見一點塵埃壺天曉清寒帶
雪光景自徘徊　高才廊廟手當年平歩直到尭堦况
今朝調鼎尤待塩梅只恐身間不乆難留戀花月樓㸔
新歲春風且送五馬過江来
　　　又
雪底尋梅氷㾗觀水晩来天氣尤寒漸　歌笑輕暖發
春妍賞盡十洲新景依稀見三島風烟判深夜一年月
色只是這般圎　熈然千里地何妨載酒頻上湖船况
坐中髙客不日朝天須勝人間好䖏沒箇事勝淂樽前
東風近侵㝷桃李别做醉寅縁
踈木藏鐘輕烟籠角㡬家簾幕砧燈光幕砧聲㫁空壁
鎖寒螀入𬒮西風陣陣徹醉骨都不勝凉欄杆外依稀
嫩竹月色冷如霜　仙郷何䖏是雲深路杳不念劉郎
但画橋流水依舊垂楊要見時時便見一向價只作㝷
常争知道愁腸泪眼獨自箇重陽
　　　􁍇江仙
過盡清明三月雨東風才到溪濵画工傳淂己非真青
君處桃李未為偷　倚檻盈盈如欲語就中拈足花神
自然亭舘一畨新從今觀絶品不獨洛陽人
　　　夢玉人引
舊追逰處思前事􁄂如昔過盡鶯花横雨暴風初息杏
花枝頭又自然别是般天色好傍垂楊繫画舡橋側
小歡幽㑹一霎時光景也堪惜對酒當歌故人情分難
覔山逺水長不成空相憶逗㱕去重来又却是幾時来
得
　　　驀山溪
想伊不住船在藍橋路别語未甘聼更擬問而今是去
門前楊桞幾日轉西風将行色欲留心忽忽城頭鼔
一畨幽㑹只覺添愁緒邂逅却相逢又還有此時歡否
臨岐把酒莫惜十分斟樽前月月中人明夜知何處
　　　漢宫春
别酒初醒似一畨夢覺屈指堪驚猶疑送消寄息遇着
人聼當初喚作據眼前略　看承及去了從頭想伊心
下始覺寕寕　黄昏画角重城更傷髙念逺懐抱何勝
良時好景筭来半為愁生幽期暫阻便就中月白風清
千萬計年年㫁深不得是這些情
　　　㝷梅
今年早覺花信蹉想芳心未應誤我一月小徑㡬囬過
始朝来㝷見雪痕微破　眼前大抵情無那好景色只
消些箇春風爛熳却且可是而今枝上一朶両朶
　　　不見(即古憶仙姿)
日過重簾未􁂼裊裊欲殘香線午醉却醒来桞外一聲
鶯囀不見不見門掩落花深院
　　　又
逥首蕪城舊院還是緑深紅淺春意己無多斜日滿簾
飛燕不見不見花上雨来風轉
　　　訴衷情
深深院宇小池塘一徑碧梧長青春又㱕何䖏新笋緑
成行　多少事惱人膓懶思量香消一炷睡起霎時日
過東􁰵
　　　菩薩鬘
相逢無䖏無樽酒樽前未必皆朋舊酒到任教傾莫思
今夜醒　明朝相别後江上空逥首欲去不勝情爲君
歌数聲
　　　又
春城迤邐層隂遶青梅竸㺯枝頭小江色雨和煙行人
江那邉　好花都過了滿地空芳艸落日醉醒間一春
無此寒
　　　小重山
花過園林清䕃濃琅玕新脱笋緑叢叢雨聲只在小池
東閑欹枕直面芰荷風　長日敞簾櫳輕城飛不到畵
堂空一樽今夜与誰同人如王相對玉明中
　　　轉調蝶恋花
谿上清明𥘉過雨春色無多葉底花　輕煖時聞燕
双語等閒飛入誰家去　短墻東畔新朱户前日花前
把酒人何處髣髴橋邉船上路緑楊風裏黄昏鼓
　　　又
漸近朱門香夾道一片笙歌依約楼䑓杪野色和烟滿
芳草溪光曲曲山逥抱　物華不逐人間老日日春風
在處花枝好莫恨雲深路難到劉郎可惜㱕来卑
陳子髙
　　　􁍇江仙
枕帳依依殘夢齋房忽忽餘醒薄衣圑扇遶堦行曲闌
幽樹㸔淂緑成隂　􁑴雨為誰凝咽林花似我飄零㣲
吟休作断腸聲流鶯百囀觧道此時情
　　　又
四海十年兵不觧胡塵直到江城歲華銷盡客心驚踈
髯渾似雪哀涕欲生氷　送老虀塩何處是我縁應在
吳興故人相望若為情别愁深夜雨孤影小窓燈
　　　漁家傲
寳瑟塵生郎去後緑窓閒却春風手淺色宫羅新染就
晴時侯裁縫細意花枝闘　象尺熏炉移永晝粉香浥
浥薔薇透晩景㸔来渾似舊沉吟乆箇儂争淂知人瘦
　　　浣溪沙
淺画香膏拂紫錦牡丹花重翆雲偏手挼梅子並郎肩
　病起心情終是怯困来模様不禁憐旋移針線小窓
前
　　　又
香霧空濛堕彩蟾傾城催映出重簾　銀燭夜厭厭
　何物與儂供酔眼半黄梅子帯紅塩粉融香润玉纎
纎
　　　又
淡墨花枝掩薄羅嫩藍裙子窣湘波水晶新様碾風荷
　問着似羞還似悪惱来成咲不成歌芙蓉帳裏奈君
何
　　　又
短燭熒熒照碧窓重重簾幙䕶梨霜幽歡不怕夜偏長
　羅襪鈿釵紅粉酔曲屏深幔綠橙香征鴻離逺断人
腸
　　　又
小院春来百草青拂墻桃李已飄零絶知春意捴無慿
　盧女嫁時終薄命徐娘身老謾多情洗香吹粉轉娉
婷
　　　又
窓𥿄幽幽不肯明寒更忍作断腸聲背人殘燭却多情
　合下心期唯有夢如今魂夢也無憑㡬行閑泪莫縦
横
　　　攤破浣溪沙
總慢梳頭淺画眉乱鶯殘夢𧺫多時不道小􁏫花露􁊨
剪酴醿　簾額好風低燕子窓油晴日打蜂児翠䄂粉
牋閑弄茟冩新詩
　　　謁金門
花滿院飛去飛来双燕紅雨入簾寒不卷曉屏山六扇
　翠䄂玉笙悽断眿脉両蛾愁淺消息不知郎近逺一
春長夢見
　　　又
桞絲碧桞下人家寒食鶯語匆匆花寂寂玉堦春蘚􁊨
　閑凭薫籠無力心事有誰知淂檀炷繞窓燈背壁画
􁑴􁎘雨滴
　　　又
深院静塵暗曲房凄冷黄葉滿堦風不㝎無端吹酒醒
　露􁊨小園幽徑悄悄啼姑相應半𬒳餘薫殘燭影夜
長人獨冷
　　　又
春漏促誰見両人心曲罨畵屏風銀蠟燭泪珠紅蔌蔌
　懊惱歡娱不足只許夢中相逐今夜月明何䖏宿畵
橋春水緑
　　　又
春草碧憶着去年寒食白紵紅裙香　折花閙調客
　好在江南江北燕子不傳消息酔眼騰騰羞面赤断
腸儂記淂
　　　又
羅帳薄縹緲綺䟽飛閣紅地圑花金觧絡香囊垂四角
　盡日春風簾幙誰見緑屏纎弱雲壓枕函叙自落無
端春夢悪
　　　又
愁脉脉目断江南江北烟樹重重芳信隔小楼山㡬尺
　細草孤雲斜日一向弄晴天色簾外落花飛不淂束
風無氣力
　　　又
春寂寂緑暗溪南溪北水沉沉天一色鳥飛春樹黒
　腸断小楼吹笛酔裏㸔朱成碧愁滿眼前遮不淂可
怜双髩白
　　　虞羙人
踏青不用青裙女日夜歌聲苦風流墨綬強躋攀喚𧺫
潜蛟飛舞破天懢　公庭休更重門掩細聴催詩點一
尊已詠北窓風卧㸔雪児纎手剥蓮蓬(張宰祈/雨有感)
　　　又
小山戢戢盆池淺芳樹隂隂轉(一作/見)紅欄干上刺薔薇
蝴蝶飛来飛去両三枝　繍裙斜立腰肢困翆黛縈新(恨)
風流蹤跡使人猜過了闘雞時莭合㱕来
　　　又
綠隂滿院簾垂地落絮縈香砌池光不㝎薬阑低闲並
一双鸂鶒沒人時　舊歡黯黯成幽夢帳􁂼金泥重日
虹斜處暗塵飛脉脉小窓孤枕鏡花移
　　　菩薩蛮
桞條窣窣閑庭院錦波繍浪春夙轉紅日上闌干晩来
花更寒　綠檀金隱起翆𬒳香烟裏幽恨有誰知空梁
落燕泥
　　　又
赤欄橋盡香街直籠街細桞嬌無力金碧上青空花晴
簾影紅　黄衫飛白馬日日青楼下酔眼不逄人午香
吹暗塵
　　　又
池塘淡淡浮鸂鶒杏花吹盡垂楊碧天氣度清明小園
新雨晴　緑窓描綉罷笑語酴醿下圍坐賭青梅困從
双臉來
　　　又
緑蕪墻遶青苔院中􁏫日淡芭蕉卷蝴蝶上堦飛烘簾
自在垂　玉鈎双語燕寳甃楊花轉幾處簸錢聲緑窓
春睡輕
　　　又
桞條到地鶯聲滑鴛鴦睡穏清溝濶九曲轉朱䦨花深
人對閒　日長刀尺罷試履櫻桃下䰉髻玉釵風雲輕
線脚紅
　　　又
綠隂寂寂櫻桃小盆池劣照薔薇架簾影假山前映堦
江葉翻　芭蕉籠碧砌猧子中庭睡香徑沒人来拂墻
花又開
　　　點綘唇
曲陌春風誰家姊妺同墻㸔映花烘煗困入茸茸眼
細馬輕衫倚酔偷囬面垂楊轉墜鞭揮扇白地肝腸断
　　　好事近
尋徧石亭春黯黯暮山明㓕竹外小溪深處倚一枝寒
月　淡雲踈雨苦無情得折便須折酔㡌鳳鬟㱕去有
餘香愁絶
　　　千秋歲
柏舟髙躅晚歲冝遐福門户壮䟽湯沐青袍圍白髪端
錦縹犀軸仙桂長交柯却映蟠桃􁅳　縹緲長江曲入
破　箫逐香霧滿飛華屋玉鈎凉月掛氷麝芙蓉馥千
萬夀酒中倒卧南山綠
　　　鷓鴣天
禁瘮餘寒酒半醒蒲萄力軟𬒳愁侵鯉魚不寄江南信
緑盡菖蒲春水深　疑夢断愴離衿重簾複幙静愔愔
赤阑干外梨花雨還是去年寒食心
　　　又
芳樹隂隂脱晚紅餘香不断玉釵風薄情夫壻花相似
一片西飛一片東　金翡翆繍芙蓉從教纎媚咲床空
操藍衫子休無頼只與離人結短封
　　　又
小市橋穿更向東便門長記舊相逄踏青㑹散鞦韆下
鬂影衣香怯晚風　悲徃事向孤鴻断腸腸断舊時濃
梨花院落黄茅店繍𬒳春寒此夜同
　　　豆葉黄
粉墙丹桂桞絲中簾箔輕明花影重午酔醒来一面風
緑怱怱㡬顆櫻桃葉底紅
　　　又
樹頭初日鵓鳩鳴野店山橋新雨晴短褐無泥竹杖輕
水泠泠梅片飛時春草青
　　　又
鞦韆人散小􁏫空麝冷燈昏愁殺儂獨有閑堦両䄂風
月朧朧一樹梨花細雨中
趙子發
　　　鷓鴣天
約畧應飛白玉槃明楼漸放滿輪寒天垂萬丈清光外
人在三秋爽氣間　聞葉吹想風鬟浮空彷彿女乗鵉
此時不合人間有盡入嵩山静夜㸔
　　　洞仙歌
荒山明月下有雲来去深夜纎毫静可数問古今底事
留此空光脩月户猶是當年玉斧　思君持羽扇来伴
㣲吟水珮風環飲松露待勾漏丹成約與輕飛人间世
不知㱕䖏更長啸餘聲振林谿見乱紅驚飛半嵓花雨
　　　桃源憶故人
芳菲巳有東風露寒着輕羅未去午夜鵉車寉馭散入
千蓮歩　粉香度曲嬉逰女草草相逄無㩀腸断泪零
無数洒作花稍雨
　　　浣溪沙
踈䕃摇摇趂岸移驚鷗點點過㠶飛船分水打嫩沙囬
　断夢不知人去處卷簾還有燕来時日斜風緊轉湾
西
　　　南歌子
天末疑無路波飜欲御風此身忽在玉壷中醉到不知
南北與東西　獵獵遥鳴草颼颼静打􁯳與君囬櫂碧
雲濃不是思㱕只為酒船空
　　　又
人有紉蘭佩雲無出岫心扁舟来入碧濤深坐見椘咻
児女変齊音　但酔双缾玉從渠六印金此時何處可
幽尋風㝎津頭白月照平林
　　　點綘唇
野岸孤舟断橋明月穿流水鴈聲嘹嚦双落行人淚
去歲吾家曽挿黄花酔今那是杖藜西指㸔即成千里
　　　虞羙人
飛雲流水来無信花發年年恨小桃如臉桞如睂記淂
那人模様舊家時　楼髙映歩拖金縷香􁊨黄昏雨如
今不見欲慿書門外水平波煗一双魚
　　　惜分飛
𢾗點雨聲驚殘暑簾外秋光容與重換熏炉炷漸低羅
幙香成霧　今夜夜凉情㡬許莫向屏山取取却咲陽
䑓女椘人空　髙唐賦
　　　阮郎㱕
馬蹄踏月響空山梅生烟壑寒水妃去後淚痕乾天風
吹珮蘭　紉香乆怕花殘與君聊據鞍一枝欲寄北人
㸔如今行路難
曹元寵
　　　點絳唇(詠御射)
秋動風髙暗知斗力添弓面靶分筠幹月到天心滿
白羽流星飛上黄金盌胡沙鴈雲邉驚散壓盡天山箭
　　　又
踈桞殘蝉助人離思斜陽外淡烟踈靄莭物随時改
水已無情風更無情㬠蘭舟觧水流風快囬首何人在
　　　又
宻炬髙燒寳刀時剪金花砕照人歡酔也照人無睡
待淂灰心陪盡千行泪籠紗裏夜凉如水猶喜長成對
　　　如夢令
門外緑隂千頃両両黄鸝相應睡起不勝情行到碧梧
金井人静人静風動一枝花影
　　　撲蝴蝶
人生一世思量争甚底花開十日已随塵共水且㸔欲
盡花枝未厭傷多酒盞何須細推物理幸容易有人
争奈只知名與利朝朝日日忙忙刼刼地待淂一餉閑
時又却三春過了何如對花沉酔
　　　憶少年
年時酒伴年時去處年時春色清明又近也却天涯爲
客　念過眼光隂難再得想前歡盡成陳迹登􁍇恨無
語把闌干拍
　　　驀山溪
䕶霜雲際逺日明芳樹竹外一枝斜想淂人天寒日暮
黄昏小院無處着清香風細細雪垂垂何况江頭路
月邉踈影夢到消魂處結子欲黄時又須作亷纎細雨
孤芳一世供断有情愁銷瘦損東陽也試問花知否
　　　又
草薰風㬉楼閣籠輕霧墙短出花梢映誰家綠楊朱户
尋芳拾翆綺陌自青春江南逺踏青時誰念方覊旅
昔逰如夢空憶横塘路羅䄂舞䑓風想桃花依然舊樹
一懐離恨滿眼欲㱕心山連水水連雲悵望人何處
　　　相思㑹
人無百年人剛作千年調待把門関鐵鑄鬼見失笑多
愁早老惹盡閑煩恼我醒也枉劳心謾計較　麄衣淡
飯嬴取㬉和飽住箇宅児只要不大不小常教潔净不
種閒花草㩀見㝎楽平生便是神仙了
　　　品令
乍寂寞簾櫳静夜乆寒生羅幙窓児外有个梧桐樹早
一葉両葉落　獨倚屏山欲寐月轉驚飛烏鵲促織児
聲響雖不大敢教賢睡不着
　　　小重山
簾􁂼東風日射窓小山庭院静接囬廊踈踈晴雨弄斜
陽憑欄乆墙外杏花芳　時莭好尋芳多情懐酒伴憶
懽狂㱕鴻應已度潇湘音書杳前事忍思量
　　　又
陌上花繁鶯乱啼驊騮金絡腦錦障泥尋芳行楽憶當
時聨鐮處飛鞚緑楊堤　春物又芳菲情如風外桞只
依依空怜佳景負㱕期愁心切惟有夢魂知
　　　青玉案
碧山錦樹明秋霽路轉陡疑無地忽有人家􁍇曲水竹
籬茅舎酒旗沙岸一簇成村市　凄凉只恐鄊心起鳳
楼逺囬頭漫凝睇何處今宵孤舘裏一聲征鴈半窓殘
月搃是離人涙
　　　鷓鴣天
輦路熏風起緑槐都人凝望滿天街雲韶杳杳鳴鞘肃
芝盖亭亭障扇開　㣲雨過絶纎埃内家車子赱輕雷
千門不敢垂簾㸔縂上銀鈎䓁駕来
　　　漁家傲
水上落紅時片片江頭雪絮飛繚乱渺渺碧波天漾逺
平沙㬉花風一陣蘋香滿　晚来酔着無人喚殘陽巳
在青山半睡覺只覺花改岸擡頭㸔元来弱䌫風吹断
　　　阮郎㱕
􁑴頭風珮響丁東簾踈燭影紅鞦韆人散月溶溶楼䑓
花氣中　春酒醒夜寒濃繡衾誰與同只愁夢短不相
逄覺来羅帳空
　　　􁍇江仙
青瑣窓深紅獸㬉燈前共倒金尊数枝梅浸玉壷春雪
明渾似暁香重欲成雲　户外馬嘶催客𧺫席間歡意
留人從他㣲霰落紛紛不妨吹酒面㱕去醒餘醺
　　　鷓鴣天
淺咲輕顰不在多逺山㣲黛接横波情吞􁚐醁千鍾酒
心酔飛瓊一曲歌　人欲散奈愁何更㸔朱袖拂雲和
夜深酔墨淋漓處書遍香紅擁頂羅
　　　青門飲
山静烟沉㟁空潮落晴天萬里飛鴻南渡冉冉黄花翆
翹金鈿還是倚風凝露歲嵗青門飲盡龍山髙陽儔侣
舊賞成空囬首舊㳺人在何䖏　此際誰憐萍泛空自
感光隂暗傷覉旅酔裏悲歌夜多驚夢　覺来情緒
孤舘昏還曉厭時聞南楼鐘鼔泪眼􁍇風腸断望中歸
路
　　青玉案
田園有計㱕須早在家縱貧亦好南来北去何日了光
隂送盡可憐青髩暗逐流年老　寂寥孤舘殘燈照鄊
思驚時夢初覺落月蒼蒼関河暁一聲鷄唱馬嘶人起
又上長安道
　　好事近
苑舍竹籬邉雀噪晚枝時莭一陣暗香飄䖏己難禁愁
絶　江南淂地故先開不待有飛雪腸断㡬囬山路恨
無人攀折
　　　酔花隂
九陌寒輕春尚早燈火都門道月下歩蓮人薄薄香羅
峭窄春衫小　梅粧淺深風蛾裊随路聴嬉咲無限面
皮児雖則不同各是一般好
　　　點絳唇
小小朱橋桞邉人過横塘路細風時度　浪痕痕去艸
軟沙平穏襯尋幽歩吕䖏乱紅飛舞囬首春城暮
　　　又
雲透斜陽半楼紅影明􁰵户暮山無数㱕鴈愁還去
十里平蕪花逺重重樹空凝竚故人何䖏可惜春将暮
　　　又
沉酔㱕来洞房燈火閑相照夜寒猶峭信意和衣倒
春夢雖多好夢長長少紗窓暁鳯幃人悄花外空啼鳥
　　　水龍吟牡丹
暁天榖雨晴時翆羅護日輕烟裏酴醿徑㬉桞花風淡
千葩濃麗三月春光上林池舘西都花市㸔輕盈隱約
何須觧語凝情處無窮意金殿筠籠歲貢最姚黄一
枝嬌貴東風既與花王芍薬須為近侍歌舞筵中滿装
㱕㡌斜簮零髻有髙情　燒綘蠟向阑邉酔
　　　聲聲慢
重􁑴飛峻䴡綵横空繁華壮觀都城雲母屏開八面人
在青㝠凭闌瑞烟深處望皇居遥識蓬瀛囬環閣道五
花相閗壓盡旗亭　歌酒長春不夜金翠照羅綺咲語
盈盈陸海人山輻輳萬國歡聲登􁍇四時搃好况花朝
月白風清豊年楽歲熈熙且酔太平
　　　蝶恋花
簾􁂼真珠深院静滿地槐隂􁐨日如雲影午枕花前情
思凝象床氷簟光相映　過面風情如酒醒沉水瓶寒
帯便来金井滌盡煩襟無睡興闌干六曲還重凭
　　　浣溪沙
桞絮池䑓淡淡風碧波花岫小橋通雲連麗宇倚晴空
　芳草緑楊人去住短墙幽徑燕西東攀條弄蕊淂從
容
　　　點絳唇(水飯)
霜落吳江萬畦香稲来埸圃夜村㫪黍草屋寒燈雨
玉粒長腰沉水温温注相留住共杪雲子更聼歌聲度
　　又
一片南雲㝎知来倣巫山雨歌纔度只向風中住惱
乱㐮王無限牽情處長天暮又還飛去目断陽䑓路
魏夫人
　　　好事近
雨後暁寒輕花外早鶯啼歇愁聴隔溪殘漏正一聲凄
咽　不堪西望去程賖離賜萬囬結不似海棠隂下按
凉州時莭
　　　阮郎㱕
夕陽楼外落花飛晴空碧四垂去㠶囬首已天涯孤烟
􁂼翠㣲　楼上客髩成丝㱕来未有期断䰟不忍下危
梯桐隂月影移
　　　减字木蘭花
西楼明月掩映梨花千樹雪楼上人㱕愁聴孤城一雁
飛玉人何䖏又見江南春色暮芳信難尋去後桃花
流水深
　　　又
落花飛絮杳杳天涯人甚䖏欲寄相思春盡衡陽雁漸
稀稀離腸泪眼腸断泪痕流不断明月西楼二曲欄干
一倍愁
　　　菩薩蛮
溪山掩映斜陽裏楼䑓影動夗央起隔㟁両三家出墙
紅杏花　緑楊堤下路早晚溪邉去三見桞綿飛離人
猶未㱕
　　　又
東風已緑瀛洲草画楼簾􁂼清霜暁清絶比湖梅花開
未滿枝　長天音信断又見南㱕鴈何處是離愁長安
明月楼
　　　又
紅楼斜倚連溪曲楼前溪水凝寒玉蕩颺木蘭船船中
人少年　荷花嬌欲語咲入鴛鴦浦波上暝烟低菱歌
月下㱕
　　　㝎風波
不是無心惜落花落花無意恋春華昨日盈盈枝上咲
誰道今朝吹去落誰家　把酒臨風千種恨難問夢囬
雲散見無涯妙舞清歌誰是主囬頋髙城不見夕陽斜
　　　點絳唇
波上清風画舡明月人㱕後漸銷殘酒獨自凭䦨乆
聚散怱怱此恨年年有重囬首淡烟踈桞隱隱蕪城漏
　　　武陵春
小院無人簾半􁂼獨自倚欄時寛盡春来金縷衣憔忰
有誰知　玉人近日書来少應是怨来遲夢裡長安早
晚㱕和泪立斜暉
李易安
　　　南歌子
天上星河轉人間簾幕垂凉生枕簟泪痕滋起解羅衣
聊問夜何其　翆貼蓮蓬小金銷藕葉稀舊時天氣舊
時衣只有情懐不似舊家時
　　　轉調滿庭芳
芳艸池塘緑隂庭院晩晴寒透窓紗　金繅管是客
来唦寂寞樽前席上懽　海角天涯䏻留否酴醾落盡
猶賴有　當年曽勝賞生香薫䄂活文分茶
　龍驕馬流水輕車不怕風狂雨驟恰才稱煮酒殘花
如今也不成懐抱淂似舊時那
　　漁家傲
天接雲濤連暁霧星河欲轉千㠶舞髣髴夣魂㱕帝所
闻天語殷勤問我㱕何處　我報路長嗟日暮學詩謾
有驚人句九萬里風鵰正舉風休住蓬舟吹取三山去
　　　如夢令
常記溪亭日暮沉酔不知㱕路興盡晚囬舟誤入藕花
深處争渡争渡驚起一灘鷗鷺
　　　又
昨夜雨踈風驟濃睡不消殘酒試問􁂼簾人却道海棠
依舊知否知否應是緑肥紅痩
　　　多䴡(詠白菊)
小楼寒夜長簾幕低垂葉萧蕭無情風雨夜来摻損瑤
肌也不似貴妃醉臉也不似孫夀愁眉韓令偷香徐娘
傅粉莫将比擬未新奇細㸔取屈平陶令風韵正相冝
酸風𧺫清芬醖藉不减酴釄　漸秋闌雪清玉痩向人
無限依依似愁凝漢臯觧佩似泪洒紈扇題詩朗月清
風濃烟暗雨天教憔悴度芳姿縱爱惜不知從此留淂
㡬多時人情好何湏更憶澤畔東籬
　　　菩薩蛮
風柔日暮春猶早夹衫乍着心情好睡起覺㣲寒梅花
髩上殘　故鄊何處是忘了除非酔沉水卧時燒香消
酒未消
　　　又
㱕鴻聲断殘雲碧背窓雪落炉烟直燭底鳳釵明釵頭
人勝輕　角聲催曉漏　囬牛斗春意㸔花難西風
留舊寒
　　　浣溪沙
莫許盃深琥珀濃未成沉酔意先融　已應晚来風
　瑞腦香消魂夢断砕寒金小䯻鬟鬆醒時空對菊花
紅
　　　又
小院閑窓春色深重簾未􁂼影沉沉倚樓無語理瑶琴
　逺岫出山催薄暮細風吹雨㺯輕隂梨花欲謝恐難
禁
　　又
淡蕩春光寒食天玉炉沉水裊殘烟夢囬山枕隱花鈿
　海燕未来人闘草江梅巳過桞生綿黄昏踈雨􁊨秋
千
　　　鳳凰䑓上憶吹箫
香冷金猊𬒳翻紅浪起来人未梳頭任宝奩閒掩日上
簾鈎生怕间愁暗恨多少事欲說還休今年痩非干病
不是悲秋　明朝這囬去也千萬遍陽関也即難留念
武陵春晚雲鎖重楼記取楼前緑水應念我終日凝眸
凝眸䖏從今更数㡬叚新愁
　　　一剪梅
紅藕香殘玉簟秋輕觧羅裳獨上蘭舟雲中誰寄錦書
来雁字囬時月滿西楼　花自飄零水自流一種相思
雨䖏閑愁此情無計可消除纔下眉頭却上心頭
　　　蝶恋花
淚􁊨羅衣脂粉滿四叠陽関唱到千千遍人道山長山
又断萧蕭㣲雨聞孤舘　惜别傷離方寸乱忘了临行
酒盞深和淺好把音書慿過鴈東萊不似蓬莱逺
　　　又
㬉日晴風𥘉破凍桞眼梅腮已覺春心動酒意詩情誰
與共相融殘粉花鈿重乍試夹衫金缕縫山枕斜欹
枕損釵頭鳳獨抱濃愁無好夢夜闌猶剪燈花弄
　　　鷓鴣天
寒日萧蕭上鎻窓梧桐應恨夜来霜酒闌更喜團茶苦
夢断偏宜瑞腦香　秋已盡日猶長仲宣懐逺更凄凉
不如随分尊前酔莫負東籬菊蕊黄
　　　小重山
春到長門春艸青江梅些子破未開匀碧雲龍碾玉成
塵留曉夢驚破一鷗春　花影壓重門踈簾鋪淡月好
黄昏二年三度負東君㱕来也着意過今春
　　　怨王孫
湖上風来波浩渺秋已暮紅稀少水光山色與人親說
不盡無窮好　蓮子已成荷葉老清露洗蘋花汀草眠
沙鷗鷺不囬頭似也恨人㱕早
　　　临江仙
庭院深深㡬許雲窓霧阁常扄桞梢梅蕚漸分明春㱕
秣陵樹人客逺安城　感月吟風多少事如今老去無
成誰憐憔忰更彫零试燈無意思踏雪沒心情
　　　酔花隂
薄霧濃雲愁永晝瑞腦銷金獸佳莭又重陽玉枕紗厨
半夜凉𥘉透　東籬把酒黄昏後有暗香盈䄂莫道不
銷魂簾􁂼西風人似黄花痩
　　　好事近
風㝎落花深簾外擁紅堆雪長記海棠開後正是傷春
時莭　酒闌歌罷玉樽空青缸暗明㓕魂夢不堪幽怨
更一聲啼鴂
　　　訴裏情
夜来沉酔缷粧遲梅蕚挿殘枝酒醒熏破惜春夢逺又
不成㱕　人悄悄月依依翆簾垂更挼殘蘂更撚餘香
更淂些時
　　　行香子
草際鳴蛩驚落梧桐正人間天上愁濃雲階月色関鎻
千重縱浮槎来浮槎去不相逄　星橋鶴駕經年纔見
想離情别恨難窮牽牛織女莫是離中甚霎児晴霎児
雨霎児風
楽府雅詞拾遺上
　　　聲聲慢　念奴嬌　南歌子
　　　虞羙人　感皇恩　傳言玉女
　　　鱼㳺春水　五綵結同心　清平楽
　　　翻香令　侍香金童　踏莎行令
　　　折新花引　蘇幕遮　潇湘憶故人慢
　　　洞仙歌　點絳唇　􁒭㝷芳慢
　　　清平楽　减字木蘭花　鷓鴣天
　　　滿􁏫芳　又　瑶池燕令
　　　霜葉飛　蝶恋花　永遇楽
　　洞仙歌　阮郎歸　念奴嬌
　　虞美人　選冠子　感皇恩
　　虞羙人令　花心動　八寳粧
　　轉調滿庭花　緑頭鴨　西江月
　　西江月　虞羙人　西江月
　　漢宫春　洞仙歌　轉調二郎神
　　宴清都　水調歌頭　鳯棲梧
　　千秋歲　青玉案　點絳唇
　　眼児媚　青玉案　浣溪沙
　　洞仙歌　婆羅門引　聲聲慢
　　　菩薩蠻　相思令　南歌子
　　　减字木蘭花　小重山　燭影摇紅
　　　好事近　踏青逰　小重山
　　　點絳唇　南歌子　菩薩蛮
　　　清平楽　西江月　南鄉子
　　　减字木蘭花　浣沙溪　又
　　　燭影摇紅　臨江仙　好事近
　　　阮郎歸　烏夜啼　殢人嬌
　　　殢人嬌　西江月　浣溪沙
　　　點絳唇　長相思令　透碧霄
　　　卜算子　憶真妃　南鄉子
　　　鳯棲梧　歸自謡　卜算子
　　　好事近　昭君怨　滿江紅
　　　謁金門
楽府雅詞拾遺上
　　　聲　慢(春)
宫梅粉淡岸桞金勻皇州乍慶春廻鳯闕端門棚山彩
建蓬莱沉沉洞天向晩寳輿還花滿鈞䑓輕烟裡筭誰
将金蓮陸地齊開　觸處笙歌鼎沸香韉趂雕輪隐隐
䡖雷萬家簾幕千歩錦繍相挨銀蟾皓月如晝共乗歡
争忍慵来踈㫁聼行歌猶在禁街
　　　又(梅)
欺寒衝㬉占早争春江梅已破南枝向晚隂凝偏冝映
月臨池天然瑩肌秀骨笑等间桃李芳菲勞夢想似玉
人羞懶㺯粉粧遅　長記行歌聲断猶堪恨無情塞管
頻吹寄逺丁寕折贈隴首相思前村夜来雪裏殢東君
湏索饒伊爛熳也算百花猶自未知
　　　念奴嬌(御製)
雅懐素態向间中天與風流標格緑鏁窓前湘簟展終
日風清人寂玉子聲乾紋楸
　　　　　　得　全似落浦斜暉寒鵶㳺鷺亂點沙
汀漬妙算神機湏信道國手都無勍敵玳席歡餘芸堂
香暖嬴取專良夕桃源歸路爛柯應笑凡客
　　　南歌子
席近渾如逺簾高故放低偏它能畵闘頭眉戴頂暁香
鋪翆小冠児　酒伴殘粧在花随秀髩垂薄羅小扇篤
新詩觧下㕠㕠羅帶要重題
　　　又
象戲紅牙局琵琶緑錦絛小窓方簟困香醪簾外拂􁑴
宫桞翠隂交　煙媚鸎鸎近風㣲燕燕髙更将乳酪伴
櫻桃要共那人一逓一匙抄
　　　又
小小生金屋盈盈向鳳幃斜枝石竹繍羅衣爲怕春来
風日簾稀　金殿承㤙乆蘭堂得夣廻薫炉空惹御香
歸今夜花前還是日平西
　　　又
閤児雖不大都無半點俗窓兒根底数竿竹画展江南
山景両三幅　彛鼎燒異香膽瓶挿嫰菊翛然無事净
心目共那人人相對弈棊局
　　　又
風動槐龍舞花深禁漏傳一竿紅日照花塼赱馬晨暉
門裏快行宣　百五開新火清明尚禁烟魚符不請便
朝天醉裏㱕来疑是夣㳺仙
　　　虞羙人
深深􁏫院清明過桃杏紅𥘉破桞絲搭在玉䦨干簾外
萧蕭風雨做輕寒　晩晴臺榭生明媚欲判花前醉酒
闌無事月侵廊獨自行來行去好思量
　　　感皇恩
暖律破寒威春回宫桞晴景𥘉曦上元候禁城烟火移
下一天星斗素娥凝碧漢明如晝　繍轂電轉錦韉飛
驟九踏笙歌按新奏勝㳺方凝怱聼曉鐘銀漏两两歸
去也應囬首
　　　傳言玉女
眉黛輕分慣學玉真梳掠艶容可畫那精神怎児鮫鮹
映玉鈿帯㕠穿纓絡歌音清䴡舞腰柔弱　宴罷瑶池
御風跨皓鶴鳯凰䑓上有萧郎共約一面笑開向月斜
褰朱箔東園無限好花羞落
　　　魚逰春水
秦楼東風裏燕子還來尋舊疉餘寒㣲透紅日薄侵羅
綺嫰筍才抽碧玉簮細桞輕窣黄金蕊鶯囀上林鱼㳺
春水　屈曲欄干遍倚又是一畨新桃李佳人應念歸
期梅粧淡洗鳯箫聲杳沉孤鴈目㫁澄波無雙鯉雲山
萬重寸心千里
　　　五綵結同心
珠簾垂户金索懸窓家接浣沙溪路相見桐隂下一鈎
月恰在鳯凰栖處素瓊撚就宫腰小花枝裊盈嬌歩
新粧淺滿腮紅雪綽約片雲欲度　塵寰豈能留住唯
只愁化作綵雲飛去蝉翼衫児薄氷肌瑩輕罩一團香
霧彩牋巧綴相思苦脉脉動憐才心緒好作个秦楼活
計吹箫伴侣
　　　清平楽
畵堂晨起来報雪花墜高􁂼簾櫳看佳瑞皓色逺迷􁏫
砌　盛氣光引炉烟素草寒生玉佩應是天上狂醉亂
把白雲揉碎
　　　翻香呤
金爐猶煖麝煤殘惜香爱把寳釵翻重匀處餘薫在這
一般昧勝従前　背人偷蓋小重山更拈沉水與同然
且圗淂氤氲乆為情深嫌怕㫁頭煙
　　　侍香金童
寳臺䝉繡瑞獸高三尺玉殿無風烟自直迤邐傍懐盈
綺席苒苒菲菲断處凝碧　是龍涎鳯髓惱人情意極
想韓夀風流應暗識去似綵雲無䖏覔惟有多情䄂中
㽞淂
　　　踏莎行令　冦平叔
春色将䦨鶯聲漸老紅英落盡青梅小画堂人静雨濛
濛屏山半􁂼餘香裊　宻約沉沉離心杳杳菱花塵滿
慵将照倚樓無語欲銷魂長空暗淡連芳艸
　　　折新荷引　趙関道
雨過廻廊圓荷嫰緑新抽越女輕盈畵撓稳泛蘭舟芳
容艶粉紅香透脉脉嬌羞菱歌隐隐漸遥依約囘眸
堤上郎心波間粧影遲留不覺帰時淡天碧襯蟾鈎風
蝉噪晚餘霞際幾點沙鷗漁笛不道有人獨倚危楼
　　　蘓幕遮
碧雲天黄葉地秋色連波波上寒烟翆　映斜陽天接
水芳草無情更在斜陽外　黯芳魂追芳意夜夜除非
好夣留人睡明月楼髙愁獨倚酒入愁腸化作相思淚
　　　潇湘憶故人幔　王和甫
薰風㣲動方櫻桃弄色萱草成窠翠惟敞輕試氷簟𥘉
展㡬尺湘波踈簾廣厦寄潇洒一枕南柯引多少夣中
帰緒洞庭雨掉烟簔　驚廻䖏间晝永但時時燕雛鶯
友相過正緑婆娑况􁏫有幽花池有新荷青梅煮酒幸
随分嬴得髙歌功名事到頭在歲華忍負清和
　　　洞仙歌
溶溶洩似飄揚愁緒不是因風䓁閑度道無心用甚却
又情多行未駐還作高陽暮雨　㐮王情尚淺㑹少離
多空自朝朝又暮暮腸断曉光中一縷帰時銷散後不
知何䖏試宻鏁瓊楼洞房深與遮㫁江臯楚臺帰路
　　　點絳唇
秋氣㣲凉夢逥明月穿簾幙井梧萧索正繞南枝鵲
寳瑟塵生金鴈空零落情無託鬢雲慵掠不似君恩薄
　　　􁒭㝷芳慢(中吕宫)王元澤
露晞向晚簾幕風輕小院閑晝翆逕鶯来驚下乱紅鋪
繍倚危墻登高榭海棠經雨燕脂透筭韶華又因循過
了清明時候　􁒭㳺燕風光滿目好景良辰誰共携手
恨𬒳榆錢買㫁两眉長闘憶高陽人散後落花流水仍
依舊這懐情對東風盡成銷痩
　　　清平楽　劉元甫
小山叢桂最有㽞人意拂葉攀花無限思雨涇濃香滿
𬒮　别来過了秋光翠簾昨夜新霜多少月宫闲地姮
娥與借㣲芳
　　　减字木蘭花　張文潜
箇人風味只有梅花些子似每到開時滿眼春愁只自
知　霞裙僊珮姑射神人風露態蜂蝶休忙不與春風
一點香
　　　鷓鴣天　同　前
傾盖相逄汝水濵湏知見面過聞名馬頭雖去無千里
酒盞才傾且百分　嗟淂失一微塵莫教氷岸損精神
北扉西禁湏公䓁金榜當年苐一人
　　　滿庭芳　同　前
裂楮裁筠虚明瀟洒製成方丈屠蘓草蒲團坐中置一
山鑪拙似春林鳩宿易于丨秋野鶉居誰相對時煩孟
婦石鼎煑寒蔬　嗟吁人生随兮足風雲　伸
舒且偷取閑時向此躊蹰謾　金建厦繁華夣畢
竟空虗争如且寒　厨火湯餅一齋盂
　　　又
北苑先春琅凾寳韞帝所分落人間徛窓纎手一縷破
㕠團雲裏㳺龍舞鳯香霧靄飛入琱盤華堂静松風雲
竹金鼎沸潺湲　門闌車馬動浮黄嫰日小䄂高鬟便
胸臆輪菌肺腑生寒喚起謫仙醉倒翻湖海傾㵼濤瀾
笙歌散風簾月幕禅榻鬂絲斑
　　　瑶池宴令　廖明畧
飛花成陣春心困寸寸别腸多少愁悶無人間偷啼自
揾殘粧粉　抱瑶琹㝷岀新韻玉纎趂南風未觧幽愠
低雲鬂眉峰斂暈嬌秋恨
　　　霜葉飛　沈　唐
霜林凋晚危楼逈登臨無限秋思望中間想庭波面亂
紅𥘉墜更萧索風吹渭水長安飛舞千門裏変　景催
芳榭唯有蘭衰暮叢菊殘餘蘂　念花滿堂時自羙
人一去鎮掩香閨經歲又觀珠露碎點蒼苔敗梧飄砌
謾贏得相思淚眼東君早作帰來計便莫惜丹青手重
與芳菲萬紅千翠
　　　蝶恋花　司馬槱
家在錢塘江上住花落花開不𬋩流年度燕子啣将春
色去紗窓㡬陣黃梅雨　斜挿犀梳雲半吐檀板朱唇
唱徹黄金縷望㫁行雲無覔處夢囬明月生春浦
　　　永遇楽
功名閑事利禄休問莫繫心上幸有衣食隨縁過淂着
甚乾劳攘風前月下三盃両盞撞着即莫與放且與个
山荘道友退閑故人來徃　新来做淂一个寛䄂布衫
着來也暢出户近賔入城幹事恰似王保長我咱忺後
神歌鬼舞任尔萬　毁謗死来後一家一个那底怎向
　　　洞天歌　呂直夫
征鞍帯月濃露沾襟䄂馬上輕衫峭寒透望翠峰深淺
憶着眉児腰支嫋忍看風前細栁　别時頻嘱付早寄
書来能趂清明到家否這言語夢裡也在心頭重相見
不知伊痩我痩縱百卉千花已離披也趂淂酴醿牡丹
時候
　　　阮郎歸　余秀老
釣魚舡上謝三郎㕠鬂巳蒼蒼蓑衣未必清貴不肯換
金章　汀草畔浦花旁静鳴狼自来好个漁父家風一
片潇湘
　　　念奴嬌　趙承之
舊逰何處記金湯形勝蓬瀛佳䴡渌水芙蓉元帥與賓
僚風流濟濟萬桞庭邉雅歌堂上醉倒春風裏十年一
夢覺来煙水千里　惆悵送子重逰南楼依舊不朱欄
誰倚要識當時惟是有明月曽陪珠履量减盃中雪添
頭上甚矣吾衰矣酒徒相問爲言憔悴如此
　　　虞美人　張敏叔
春風曽見桃花面重見勝𥘉見两枝獨占小春開應怪
劉郎迷路又重来　旁人應笑髯公老獨愛花枝好世
間好景不長圓莫放笙歌帰院且撙前
　　　選冠子　同前
嫩水挼藍遥堤映翠半雨半烟橋畔鳴禽弄舌蔓草縈
心偏稱謝家池舘紅粉墻頭桞摇金縷纎柔舞腰低軟
𬒳和風搭在闌于終日繡簾誰􁂼　春易老細葉舒眉
輕花吐絮漸覺緑隂垂暖章䑓繫馬㶚水維舟追念鳯
城人逺惆悵陽関故國盃酒飄零惹人腸断恨青青客
舎江頭風笛乱雲空晚
　　　感皇㤙　趙循道
騎馬踏紅塵長安重到人面依前似花好舊歡才展又
𬒳新愁分了未成雲雨夢巫山曉　千里㫁腸関山古
道囘首髙城似天杳滿懐離恨付與落花啼鳥故人何
䖏也青春老
　　　虞羙人令　李方叔
玉闌干外清江浦渺渺天涯雨好風如扇雨如簾時見
岸花汀草漲㾗添　青林枕上関山路卧想乗鵉處碧
蕪千里信悠悠惟有霎時凉夢到南州
　　　花心動　劉無言
偏憶江南有塵表丰神些外摽格低傍小橋斜岀踈籬
似向隴頭曽識暗薌孤韻氷霜衷𥘉不怕春寒要勒問
桃杏賢瞞怎生向前争淂　省共蕭娘夫摘玉纎映瓊
枝照人一色澹粉暈酥多少工夫到淂夀陽宫額再三
㽞待東君㸔管都将别花不惜但只恐南搂又三弄笛
　　　八寳粧　仝前
門掩黄昏画堂人寂暮雨乍收殘暑簾􁂼踈星门户悄
隐隐嚴城鍾皷空街煙暝半開斜日朦朧銀河澄淡風
凄楚還是鳯楼人逺桃源無路惆悵夜乆星繁碧雲望
㫁玉箫聲在何䖏念誰伴茜裙翆䄂共携手瑶䑓帰去
對修竹森森院宇曲屏香暖凝沉炷问對酒當歌情懐
記淂劉郎否
　　　轉調滿庭芳　仝　前
風急霜濃天低雲淡過来孤鴈聲切鴈児且住略聼自
家說你是離羣到此我共那人才相别松江岸黄蘆影
裏天更待飛雪　聲聲腸欲断和我也淚珠點點成血
一江流水流也嗚咽告你髙飛逺舉前程事永沒磨折
湏知道飄零聚散終有見時莭
　　　緑頭鴨　周格非
隴頭泉未到隴下輕分一聲聲凄凉嗚咽豈堪側耳重
聞細思量那時携手画楼髙簾幕黄昏月不長圎雲多
輕散天應偏妬有情人自别後小窓幽院無處不銷䰟
羅衣上殘粧未减猶帶啼㾗　自一從瓶沉簮折杳知
欲見無因也渾疑事如春夣又只愁人是朝雲破鏡分
来朱絃断後不堪獨自對芳罇試與問多才誰更疋配
淂文君湏知道東陽痩損不為傷春
　　　西江月　程欽之
堦下寳鞍罹帕門前絳臈紗籠留連佳客悵怱怱頼有
新團小鳯　瓊碎黄金碾裏乳浮𬗋玉甌中歸来襲襲
䄂生風齒頬餘甘入夢
　　　又
燈火楼臺欲下笙歌院落将歸氷甆金縷勝瑠璃春筍
捧来纎細　飲罷髙陽人散曲終巫峽雲飛千方修合
闘新奇湏帯别離滋味
　　　虞美人　何文縝
分香帕子揉藍翠欲去慇勤惠重来只約牡丹時莫遣
花枝知後故開遲　别来看盡闲桃李日日欄干倚催
花無計問東風夢作一㕠蝴蝶遶芳叢
　　　西江月(贈友人家侍児名鶯鶯者)李伯紀
意態何如􁇀􁇀輕盈只恐飛飛華堂偏傍主人棲好與
安巢稳戲　攬断楼中風月且看掌上腰支謫仙詞賦
少陵詩萬語千言搃記
　　　漢宫春　李漢老
潇洒江梅向竹稍踈處横両三枝東君也不爱惜雪壓
風欹無情燕子怕輕寒長失花期却是有南来塞鴈年
年長見開時　清淡小溪如練問王堂何似茅舎踈籬
傷心故人去後冷落新詩㣲雲淡月對江山分付他谁
空自倚風流未减清香不在人知
　　　洞仙歌
一團嬌軟是将春揉做撩乱随風到何處自長亭人去
後烟草萋迷帰来了装點離愁無数　飄揚無个事剛
𬒳縈牽長是黄昏怕㣲雨記那回深院静簾幕低垂花
隂下霎時留住又只恐伊家太輕狂驀地和春帯将帰
去
　　　轉調二郎神　徐幹目神
悶来彈雀又攪破一簾花影謾試着春衫還思纎手薫
徹金爐燼冷動是愁多如何向但怪淂新来多病想舊
日沈腰而今潘鬂不堪􁍇鏡　重省别来泪滴羅衣猶
凝料為我猒猒日髙慵起長托春醒未醒鴈翼不来馬
蹄輕駐门闭一庭芳景空竚立盡日闌干倚遍晝長人
静
　　　宴清都　何　籕
細草㳂墳軟遲日薄蕙風輕靄㣲暖春工靳惜桃紅尚
小桞芽猶短羅幃繍幕高卷又早是歌慵笑懶凭画楼
那更天逺山逺水逺人逺　堪嘆傅粉踈狂竊香後雅
無计拘管青絲伴馬紅巾寄泪甚處迷恋無言泪珠零
乱翠䄂滴重重漬徧故要知別後思量帰時覷見
　　　水調歌頭
㠶落松陵浦枯桞䌫瓊艘杖䇿無人獨步浪壓百花橋
我掛風裳水珮一咲波寒月白餘韻觸驚濤絶景有誰
賞霧幕閉三髙　不湏臾千古事一萧條魲魚縱有澤
荒甫里失渢橋更喜名髙業茂終帰荒田野草且稳一
枝巢舉酒酧空濶煙逺路迢
　　　鳯棲梧　洪覺範
碧丸籠晴烟霧繞水殿西偏小立聞啼鳥風度女墻吹
語笑南枝破臘應開了　道骨不凢江瘴曉春色通靈
醫淂花重少爆㬉醸寒空杳杳江城畵角催殘照
　　　千秋歲
半身屏外睡覺唇紅退春思乱芳心碎空餘簮髻玉不
見流蘓帶試與問今人秀整誰冝對　湘浦曽同㑹手
搴輕羅盖疑是夢今猶在十分春易盡一點情難改多
少事却随恨逺連雲海
　　　青玉案(元夕)
凝祥宴罷曲歌吹畵轂走香塵起冠壓花枝馳萬騎馬
行燈閙鳯棲簾􁂼陸海鰲山對　當年曽看天顔醉御
杯舉歡聲沸時節雖同悲樂異海風吹夣嶺猿啼月一
枕思帰涙
　　　點絳唇
流水泠泠㫁橋横路梅枝亞雪花𥘉下全似江南畵
白璧青錢欲買春無價帰来也風吹平野一點香随馬
　　　眼児媚　宋退翁
霏霏踈影轉征鴻人語暗香中小橋斜渡西亭深院水
月濛朧　人間不是藏春䖏玉笛曉霜空江南樹樹黄
垂宻雨緑漲董風
　　　青玉案　蔣宣卿(璨)
三年枕上吳中路遣黄耳随君去欲過松江呼小渡英
驚鷗鷺四橋都是老子經行處　輞川图　看春暮長
憶髙人右丞句作个歸期天未許春衫猶是小蠻針線
曽濕西湖雨
　　　浣溪沙　孫仲翼(覿)
弱骨輕肌不耐春一枝江路玉梅新廵􁑴索笑為何人
　素影徘徊波上月碎香摇蕩竹間雲酒醒人散夢仙
村
　　　洞仙歌　劉偉明
凄凉椘弄行客腸曽斷濤卷秋容晴淮何去年時還是
今日孤舟烟浪裏身與江雲共逺　别来丹枕夣幾過
滄洲皓月而今為誰滿　薄倖苦無端悮却婵姢有人在
玉樓天半最不憤西風破帆来甚時節收拾望中心眼
　　　婆羅門引　楊如晦(景)
帳雲暮􁂼漏聲不到小簾櫳銀漢夜洗晴空皓月堂軒
高掛秋入廣寒宫正金波不動桂影玲瓏　佳人未逢
悵此夕與谁同對酒當歌追念霜滿愁紅南楼何䖏愁
人在横笛一聲中凝望眼立盡西風
　　　聲聲慢(木犀)李似之(弥道)
龍涎焼就沉水薫成兮明乱屑瓊瑰一朶才開人家十
里先知此花大即不大有許多瀟洒清竒較量盡諸勝
如茉莉趂淂酴醿　更𬒳秋光掇送㣲放些月照着陣
風吹惱殺多情猛判沉醉酬伊朝朝暮暮守定儘忙時
也不相離睡夣裏膽瓶兒枕畔數枝
　　　菩薩蠻
江城烽火連三月不堪對酒江亭别休作断腸聲老來
無淚傾　風髙㠶影疾目送舟㾗碧錦字幾時来熏風
無鴈囬
　　　相思令　林和靖
吳山青越山青两岸青山相對迎争忍有離情　君涙
盈妾淚盈羅帯同心結未成江邊潮已平
　　　南歌子　仲　殊
十里青山逺潮平路帯沙数聲啼鳥怨年華又是凄凉
時候在天涯　白露收殘暑清風襯晩霞緑楊堤畔閙
荷花記淂年時沽酒那人家
　　　减字木蘭花(或云仲殊作)
谁将妙筆冩就素縑三百匹天下應無此是錢塘江上
图　一般竒絶雲淡天低秋夜月費盡丹青只這些兒
畵不成
　　　小重山　祖　可
誰向江頭遣恨濃碧波流不㫁椘山重桞烟和雨隔踈
鐘黄昏後羅幕更朦朧　桃李小園空阿誰猶咲語拾
殘紅珠簾􁂼盡落花風人不見春在緑蕪中
　　　燭影摇紅(題安陸/浮雲樓)廖丗羙
靄靄春空画楼森聳凌雲渚紫薇登覧最関情絶妙誇
䏻賦惆悵相思遲暮記當日朱阑共語塞鴻難問岸栁
何窮别愁芬絮　催促年光舊来流水知何䖏㫁腸何
必更殘陽極目傷平椘晩霽波聲帶雨悄無人舟横野
渡数峯江上芳草天涯参差烟樹
　　　好事近
落日水鎔金天淡暮烟凝碧楼上誰家紅䄂靠阑干無
力　鴛央相對浴紅衣短掉弄長笛驚起一雙飛去聼
波聲拍拍
　　　踏青逰
金勒狨鞍西城嫩寒春曉路漸入垂楊芳草過平堤穿
緑逕㡬聲啼鳥是處裏誰家杏花臨水依約靚粧窺照
　極目高原東風露桃烟島望十里紅圍緑遶更相将
乘酒興幽情多少待向晩從頭記将歸去說與鳯楼人
道
　　　小重山　汪彦章
月下潮生紅蓼汀殘霞都歛盡四山青栁稍風急堕流
螢随波去點點亂寒生　別語记丁寜如今䏻間隔幾
長亭夜来秋氣入銀屏梧桐雨還恨不同聼
　　　點綘唇
清月姢姢夜寒江静山銜斗起來搔首梅影横憲痩
好个霜天閑着傳杯手君知否曉鴉啼後歸夢濃如酒
　　　南歌子(送淮漕向伯恭)楊時可
怨草迷南浦愁花傍短亭有情歌酒莫催行看取無情
花草也関情　舊日臨岐曲而今忍淚聼淮山何在暮
雲凝待倩春風吹夢過江城
　　　菩薩蠻　李元卓
一枝絳䗶香梅軟冝春小勝玲瓏剪拂曉上瑶釵春従
鬂底来　菱花頻自照粉面驚春早淡拂逺山眉為誰
今日宜
　　　清平楽(向伯英韻木犀)韓叔夏
秋光如水醸作鵝黄蟻散入千嵓佳樹裏唯許修門人
醉　翠鈿重上風鬟不禁月冷霜寒歩障深沉歸去依
然愁滿江山
　　　西江月(廣帥席上)顔持約
草草書傳錦字厭厭夣繞梅花海山無計住星槎腸㫁
芭蕉影下　缺月舊時􁏫院飛雲到處人家而今贏淂
鬂先華說着多情已怕
　　　南鄊子　吳大年
江上雪初消㬉日晴烟弄桞條認得裠腰芳草路魂消
曽折梅花過断橋　潘鬂為誰彫長恨金闺閉阿嬌遥
想晩粧呵手罷夭嬈更傍朱唇㬉玉箫
　　　减字木蘭花
薔薇葉暗滿架濃隂風不亂午酒才醒厯歴黄鸝枕上
聼　此情難遣不比紅蕉心易展要識離愁只似掦花
不自由
　　　浣溪沙(酴醾)
夢入瑶䑓千歩芳万妃相向玉為装同心鞶帯翠羅長
　濃艶只冝供枕席酔䰟長是傍壺觴紺紗嚢薄為誰
香
　　　又
白玉楼中白雪歌更将白紵襯春羅軟紅香裏最么麽
　桃葉桃根随處有江南江北見来多風前月底奈愁
何
　　　燭影摇紅(上晁共道)
楼雪𥘉消䴡譙吹罷单于晩使君千炬起斑春歌次香
風㬉千里珠簾盡􁂼正人在蓬壺閬苑賣薪買酒立馬
傳觴昇平重見　誰識鰲頭去年曽侍傳柑宴至今衣
䄂帯天香行處氤氲滿已是春宵苦短且莫遣歡逰意
懶細聼歸路璧月光中玉箫聲逺
　　　臨江仙(聞郡守移傳薌林)
竹裏行厨草草花邊繫馬匆匆使君移傳意何窮免童
随騎火猿鶴避歌鐘　梅雪自欺舞態燭花先放春紅
酒醒人散夜堂空慇勤松上月獨照老仙翁
　　　好事近　蔣元韻(石雲)
葉暗乳鴉啼風㝎老紅猶落蝴蝶不随春去入董風池
閣　休歌金縷勸金巵酒病煞如昨簾􁂼日長人静任
楊花飄泊
　　　阮郎歸
山池芳草緑𥘉匀桞寒睂尚顰東風吹雨細扵塵一庭
花臉皴　鸎共蝶怨還嗔眼前無好春這畨天氣愁殺
人人愁旋旋新
　　　烏夜啼
小桃落盡􁎘紅恨東風又是一畨春事不從容　翆屏
掩芳信断轉愁濃可惜日長閑暇小簾櫳
　　　殢人嬌　張彥實
深院海棠誰倩春工染就映窓户爛如錦繍東君何意
便風狂雨驟堪恨處一枝未曽到手　今日乍晴匆匆
命酒猶及見臙脂半透殘紅㡬點明朝知在否问何似
去花時侯
　　　又　張方仲
多少臙脂匀成點就千枝乱攅紅堆繍花無長好更光
隂去驟對景憶良朋故應招手　曽说年時花間把酒
任淋浪春衫􁊨透文園今病問逺能来否却道有酴醿
牡丹時候
　　　西江月(贈人博山)范智聞
紫素全如玉琢清音不假金粧海沉時许試芬芳髣髴
　雲飛仙掌　煙縷不愁凄断寳釵還與啇量佳人特特
　為翻香圖淂氤氲重上
　　　　浣溪沙
　春院無人花自香飛来蜂蝶意何狂玉鈎簾􁂼日偏長
　　笑又不成愁未是曲屏閑倚繍鴛央歸時應供
　粧
　　　　點綘唇　孫肖之
　烟洗風梳司花先放江梅吐竹村沙路脉脉揺寒雨
　醉魄吟魂無着清香處愁如縷繫春不住又折氷枝去
　　　　長相思令
　雲一　玉一梭淡淡衫児薄薄羅輕顰㕠黛螺　秋風
　多雨相和窓外芭蕉二両窠夜長人奈何
　　　　透碧霄　查　莖
　艤蘭舟十分端是載離愁練波送逺屏山遮㫁此去難
　㽞相従争奈心期乆要屡更霜秋歎人生杳似浮萍人
　翻成輕别都将深恨付與東流　想斜陽影裡寒烟明
　䖏㕠漿来悠悠爱渚梅幽香動湏採掇倩纎柔艶歌粲
　發誰傳餘韻来説仙逰念故人留此遐州但春風老後
　秋月圎時獨倚西樓
　　　　卜算子　李敦詩
南北利名人常恨家居少每到春時聼子規無不傷懐
抱　好去向長安細與公卿道待得功成名遂時不似
歸来早
　　　憶真妃　康仲伯
怱怱一望関河聼離歌艇子急催㕠槳下清波　淋浪
醉闌干淚奈情何明日画橋西畔暮雲多
　　　南鄉子
李郭共仙舟凖擬蘓䑓爛熳逰風雪爲誰㽞住也滄洲
一尺銀沙未肯收無語只関愁强殢金巵不計籌想得
人人梳洗懶粧樓低窣簾兒不上鈎
　　　鳯棲梧
姑射仙人逰汗漫白鳯翩翩銀海光凌亂亀手免童貪
戯玩風􁑴更折梅梢看　漠漠銀沙平曉岸笑擁寒簔
聊作漁翁伴横玉愁雲吹不㫁歸舟又載蘋花滿
　　　歸自謡
愁冉冉目送書空鴻数點落霞風剪江分染　勝處屏
雲猶未掩羞娥歛紅潮怕上春風面
　　　卜算子
曽約再来時花晴春風樹今日人來花未開春未知人
處　坐客有踈狂綵茟題新語渾為㺪人頺玉山忘了
陽関路
　　　又
烟髻綰層巔雲葉生寒樹斜日行人窈窕村愁陣縱横
處　細細冩蛮牋衜思相思語㑹倩春風展栁眉囬馬
章䑓路
　　　　又
春淺借和風吹緑亭皐樹依約屏開岀紫雲入格風流
處　便做鐵心腸也為梅花語欲共東君更挽留巧棧
烟霞路
　　　　好事近
潇洒小楼東斜下一枝梅雪若在玉溪仙舘更風流奇
絶　花神應為護芳心付與何人折行客㡬囘搔首認
暗香浮月
　　　昭君怨　程觀過
試問愁来何處門外山無重数芳草不知人翆連雲　欲
看不忍重看心事只堪腸断腸断宿孤村雨昏昏
　　　滿江紅(梅)
春欲来時長是與梅花有約又還是竹林深處一枝開
却對酒漸驚身老大看花應念人離索但十分湛醉嘱
東君長如昨　荒草渡孤舟泊山歛黛天垂幕黯銷魂
　無奈暮雲􁎘角便好折来和雪戴莫教酒醒随風落待
　慇勤㽞取寄相思誰堪托
　　　　謁金門
　江上路依約数家烟樹一枕歸心村店　更乱山深處
　　夢過江南芳草渡曉色又催人去愁似逰絲千萬縷
　倩東風約住

楽府雅詞拾遺上卷終
楽府雅詞拾遺下
　　　寳鼎現(㬅洞作)杜韋娘　摸鱼児
　　　天香　滿庭芳　潇湘静
　　　十月桃　漢宫春(三首)燭影摇紅
　　　風流子(二首)夏日燕黌堂　漁家傲(二首)
　　　醉春風　卓脾児　喜遷鶯
　　南鄉子(二首)望逺行　歸田楽
　　　臨江仙　行香子　西江月(回文)
　　　訴裏情(二首)雨中花　遶地逰
　　　好事近(三首)清平楽　點絳唇
　　　阮郎歸　青門引　海棠春
　　　眼児媚　宴桃源　燕歸梁
　　　探春令　祝英䑓　瑞鷓鴣(四首)
　　　憶真妃　夜逰宫　攤破浣溪沙
　　　楊桞枝　浣沙溪(二首)一剪梅
　　　卜算子(二首)憶王孫　减字木蘭花(二首)
　　　鶴冲天(二首)生查子(二首)玉楼春
　　　南歌子(三首)
楽府雅詞拾遺下
　　　寳鼎現　康伯可
夕陽西下暮靄紅隘香風羅綺乗䴡景華燈争放濃熖
燒空連錦砌覩皓月浸嚴城如画花影寒籠絳蕊漸掩
映芙蓉萬頃迤邐齊開秋水　太守無限行歌意擁麾
幢光動珠翠傾萬井歌䑓舞榭瞻望朱輪軿鼓吹控寳
馬耀貔貅千騎銀燭交光数里似乱簇寒星萬點擁入
蓬壺影裏　宴閣多才環艶粉瑶簮珠履恐看看丹詔
催奉宸逰燕侍便趂早占通宵醉緩引笙歌妓任画角
吹老寒梅月滿西楼十二
　　　杜韋娘
華堂深院霜籠月采生寒暈度翠幄風觸梅香噴漸歲
晩春光将近惹離恨萬種多倩易感歡難聚少愁成陣
擁紅爐鳳枕慵歌銀燈挑盡　當此際争忍前期後約
度歲無憑凖對好景空積相思恨但自覺厭厭方寸擬
蛮牋象管丹青好手冩岀寄與伊教信儘千工萬巧唯
有心期難問
　　　摸鱼児
𬒳谁家数聲絃管驚囬好夣難省起来無语踈雨過芳
草嫩苔侵徑春晝永遲日暮碧沼浪浸紅樓影卷簾人
静𬒳風觸一葉両葉杏花零乱對殘景　依前是撩撥
春心堪恨檀郎言約無定不知何處貪歡笑恣縱酒迷
歌逞珠泪迸自别後每憶翠黛憑誰整芳年相稱又到
淂今来却成病了羞懶對鵉鏡
　　　天香
霜丸鴛央風簾翡翆今年早是寒少矮釘明窓側開朱
户㫁莫教人到重隂未觧雲共雪啇量不了青帳垂氊
要宻紅爐收圍冝小　呵梅弄粧試巧繍羅衣瑞雲芝
草伴我語時同語笑時同咲已𬒳金樽勸倒又唱个新
詞故相惱盡道窮冬元来恁好
　　　　滿庭芳
　五㪷相逢千鍾一飲古今楽事無過香生銀瓮浮蟻浴
　春波㶑灔光凝醆面輕風皱淺碧宫羅乗歡處傾罍痛
　飲珠貫引清歌　云何君不飲良辰羙景聚少離多忍
　怎放春風容易蹉跎但願一樽常共花隂下急景如梭
　湏乗醉彫鞍歸去争看醉顔酡
　　　　潇湘静
　画簾㣲􁂼香風透正明月乍圓時候金盤露冷玉爐篆
　消漸紅鱗生酒嬌唱倚繁絃瓊枝碎輕逥雲䄂風䑓歌
　短銅壺漏永人𣣔醉夜如晝　因念流年迅景𬒳浮名
　暗辜歡偶人生大抵離多㑹少更相将白首何似猛尋
　芳都莫問積金過斗歌闌宴闋雲窓鳯枕釵横麝透
　　　　十月桃
　東籬菊盡徧園林敗葉滿地寒荄露井平明破香籠粉
　𥘉開佳人共喜芳意手剪宻挿鵉釵無言有艶不避繁
　霜變作春媒　問武陵溪上誰栽分付與南園舞榭歌
　䑓恰似凝酥襯玉點綴装裁東君自是為主先暖信律
　管飛灰従今雪裡第一番花休話江梅
　　　　漢宫春
　江月𥘉圓正新春夜永燈市行楽芙蕖萬朶向晚為誰
開却層樓画閣盡􁂼上東風簾幕羅綺擁歡聲和氣驚
破桞梢梅蕚　綽約暗塵浮動正魚龍曼衍戯車交作
髙牙影裡緩控玉覊金絡鉛華間錯更一部笙歌圍着
香散處厭厭醉聼南楼画角
　　　又
梅蕚知春見南枝向暖一朶𥘉芳氷清玉䴡自然賦淂
天香烟􁏫水榭更無花争染春光休更説桃夭杏冶年
年蝶閙蜂忙　立馬竚凝情乆念羙人自别鱗羽茫茫
臨岐記伊尚帯宿酒殘粧雲踈雨濶怎知人千里思量
除是託多情馹使殷勤折寄仙鄉
玉减香銷𬒳婵姢誤我臨鏡粧慵無聊強開强觧蹙破
眉峯慿髙望逺但㫁腸􁎘月𥘉鐘須信道承恩在貌如
何教妾為容　風暖鳥聲和碎更日髙院静花影重重
愁来待只殢酒酒困愁濃長門怨感恨無金買賦臨卭
翻動念年年女伴越溪共採芙蓉
　　　燭影摇紅
丹臉輕匀黛眉巧画宫粧淺風流天賦與精神全在嬌
波轉早是榮心可慣更那堪頻頻頋盻㡬回席上見了
還休争如不見　燭影揺紅夜闌飲散春宵短當時誰
觧唱陽関離恨天涯逺無奈雲收雨散凭欄干東風淚
眼海棠開後燕子来時黄昏庭院
　　　風流子
木葉庭臯下重陽近又是搗衣秋奈愁入痩腸老侵潘
髩謾簮黄菊花也應羞椘天晚白蘋烟盡處紅蓼水邊
頭芳草有情夕陽無語鴈横南浦人倚西楼　玉容知
安否香牋共錦字両處悠悠空恨碧雲離合青鳥沉浮
向風前懊惱芳心一點寸眉両葉禁甚间愁情到不堪
言處分付東流
　　　又
㳤景皇州滿和風漸催促桞花飛過清明驟雨五候䑓
榭青烟散入新火開時繍簾外傍人飛燕子映葉語黄
鸝鞦韆晝永綺羅人散花隂笑隔紅粉墻低　青門多
行楽㝷芳䖏何計強逐輕肥空對舊逰滿目誰共開眉
遇有時繫馬垂楊影下風前佇立惆悵佳期回望故園
桃李應待人歸
　　　夏日宴􁱲堂
日𥘉長正園林換葉瓜李飄香簾外雨過送一霎㣲凉
萍蕪逕曲凝珠顆襯汀沙細簇蜂房𬒳晩風䡖颭圎荷
飜水潑覺鴛央　此景最難忘趂芳樽泛蟻筠簟鋪湘
蘭舟掉稳倚何䖏垂楊豈能文字成狂飲更紅裙閒也
何妨任醉帰明月蝦鬚簾節幾線餘霜
　　　漁家傲
輕拍紅牙留客住韓家石鼎聨新句珍重龍團并鳯髄
君王與春風吹破黄金縷　徃事不湏憑陸羽且看盞
面濃如乳若是蓬萊鳌稳負知何䖏玉川一枕清風去
去
　　　醉春風
陌上清明近行人難借問風流何䖏不来歸悶悶悶囬
鴈峰前戲魚波上試尋芳信　夜乆蘭膏燼春睡何曽
稳枕邊珠涙㡬時乾恨恨恨惟有窓前過來明月照人
方寸
　　　卓牌児
當年早梅芳曽邂逅飛瓊侶肌雲瑩玉顔開嫰桃腰支
輕裊未勝金縷佯羞整雲鬟頻向人矯波寄語湘佩笑
觧韓香暗傳幽歡後期難訴　夣魂頓阻似一枕髙唐
雲雨蕙心蘭態知何計重過試問春𧖟絲多少未抵離
愁半縷凝竚望鳯楼何處
　　　喜遷鶯
梅雨𥘉歇正海榴綘蘂争開佳莭角黍包金香蒲切王
處處玳筵羅列閗巧盡輸年少玉腕彩絲㕠結艤綵舫
見龍舟两两波心齊發　竒絶難畵處激起浪花飛作
湖間雪画鼔轟雷紅旗掣電奪淂錦標方徹向晚水天
日暮猶見珠簾髙掲歸棹滿在荷花十里一鈎新月
　　　南鄉子
曉日壓重􁑴斗帳猶寒起未歡天氣困人梳洗􁒭眉尖
淡画春山不喜添　閑把繍絲撏絍淂金針又怕拈陌
上行人歸也未懨懨滿院揚花不􁂼簾
　　　又(詠㕠荔支)
深結花工知賜與衣裳盡是緋曽向玉盤深䖏隈光随
兩个心腸一片免　従小便相依酒伴歌筵不暫離只
恐披人分擘破東西怎淂團圓似舊時
　　望逺行
當時雲雨夣不負椘王期翠峰中高楼十二掩瑶扉儘
人間歡㑹只有両心知漸玉困花柔香汗揮　歌聲翻
别怨雲馭欲囬時這無情紅日何似且休西但消㳙朱
　　　仙郎羽衣怎忍見㕠鴛相背飛
　　　歸田楽
水遶溪橋緑泛蘋汀歩迷花曲衣巾散餘馥種竹更洗
竹詠竹题竹日暮無人伴幽獨　光隂㕠轉轂可惜許
䓁閑愁萬斛世間種種只是榮何辱念足又願足意足
心足忘了眉頭怎生蹙
　　　臨江仙
促坐重燃綘䗶香泉細㵼銀瓶一甌月露照人明清真
無俗䪨乆淡似交情　正味能銷酒力餘甘觧助茶清
瓊漿一飲覺身輕藍橋知不逺歸卧對雲英
　　　行香子
天與秋光轉轉情傷探金英知近重陽薄衣𥘉减緑蟻
𥘉嘗漸一番風一畨雨一畨凉　黄昏院落栖栖惶惶
酒醒時徃事愁腸那堪永夜明月空床聞砧聲搗蛩聲
細漏聲長
　　　西江月(囬文)
雨過輕風弄桞湖東映日春烟晴蕪平水逺連天隐隐
飛飜舞燕
　　　訴衷情
芙蓉金菊鬪芬芳天氣近重陽逺村秋色如畵細葉間
踈篁　流水淡碧天長路茫茫慿髙目㫁鴻鴈来時無
限凄凉
　　　又
碧天明月晃金波清淺滯星河深深院宇人静獨自问
姮娥　圓夜少缺時多事因何常娥莫是也有别離一
似人麽
　　　雨中花
白石清泉聲陸續瀟洒碧蘆翆竹千步回廊重重簾幕
小枕欹寒王　閒拂霜綃開畵軸一片潇湘秋緑正玉
漏穿花銀河垂地月上阑干曲
　　　遶地逰
漸春工巧玉漏花深寒淺韶景変融情蕙風暖都門十
二三五銀蟾光滿瑞烟葱蒨禁城閬苑　棚山雉扇綘
䗶交輝星漢神籍梨園奏絃管都人逰玩萬井山呼歡
抃歲歳天伏碩瞻鳯輦
　　　好亊近
小院看酴醿正是盛開時莭莫惜大家沉醉有春醅初
潑　花前月下細㸔来無物比清絶若问此花何似似
一堆香雪
　　　又
把酒對江梅花小未禁風力何計不教零落為青春留
淂　故人莫问在天涯尊前若相憶好把素香収取寄
江南消息
　　　又
𥘉上舞䄄時争看襪羅弓窄恰似晚霞零瓏襯玉鈎新
月　折旋歌態小腰身分明是囬雪生伯因風飛去放
真珠簾隔
　　　清平楽
春光欲暮寂寞閒庭户粉蝶㕠㕠穿㩜舞簾外晚天踈
雨　殘粧獨倚闺幃玉炉烟㫁香微正是魂消時節東
風滿樹花飛
　　　青门引
乍煖還輕泠風雨悦来方定庭軒寂寞近清明殘花中
酒又是衷年病　楼頭画角風吹醒入夜重門静那堪
更𬒳明月隔墻送過鞦韆影
　　　阮郎歸
春風吹雨遶殘枝落花無可飛小池寒渌欲生漪雨晴
還日西　簾半􁂼燕㕠歸諱愁無奈睂翻身整頓着殘
碁沉吟應　遅
　　　點絳唇
公子歸来畫堂深院叢羅綺緑盃浮蟻風皱紅鱗起
信馬斜陽悮入桃源裏珠簾底淡粧斜倚一寸秋江水
　　　又
氷雪肌膚靚粧喜作梅花面寄情高逺不與凡塵逺
玉立峯前閑把經珠轉秋風便雲收霧卷水月光中見
　　　海棠春
曉鶯窓外啼春曉睡未足把人驚覺翠𬒳曉寒輕寳篆
沉烟裊　宿酲未觧㕠蛾報道别院笙歌宴早試問海
棠花昨夜開多少
　　　眼免媚
楼上黄昏杏花寒新月小闌干一㕠燕子両行歸鴈畵
角聲殘　綺窓人在東風裏洒淚對春閑也應似泪盈
盈秋水澹澹春山
　　　宴桃源
落日霞消一縷素月稜稜㣲吐何䖏夜歸人嘔嗄㡬聲
柔㯭歸去歸去家在烟波深䖏
　　　燕歸梁
帝城五更宴逰歇殘燈外看殘月都人猶在醉鄉中聼
更漏𥘉徹　行楽巳成閑話説如春夢覺時莭火家重
約探春行問甚花先發
　　　探春令
簾旌㣲動峭寒天氣龍氷泮杏花咲吐香猶淺又還是
着将半　清歌妙舞從頭按䓁芳時開宴記去年對着
東風曽許不負鶯花願
　　　祝英䑓
海棠開花影下憶淂共㳺戯恰似㕠鵉同步彩雲裏高
唐夢㫁匆匆帰去一枕乍驚囬濃睡　甚情味人去花
亦彫零穠芳伴憔悴點點飛紅知是去時泪可堪冷落
黄昏潇瀟㣲雨㫁䰟䖏朱䦨獨倚
　　　鷓鴣天
塞鴈𥘉来秋影寒霜林風過葉聲乾山前落㡌尋常事
我對西風獨正冠　蘭可佩菊堪飡人情難免是悲歡
但将酩酊酬佳莭休把茱茰仔細看
　　　又
召埭初逄两妙年瑶林玉樹倚風前踈梅影裏春同醉
紅芰香中月一舡　長恨恨短因縁空餘蝴蝶夣相連
誰知瘴雨蛮烟地重上㐮王玳瑁筵
　　　又
只有梅花似玉容雪窓月户㡬尊同見來怨眼明秋水
𣣔去愁眉淡逺峯山萬叠水千重一㕠蝴蝶夢能通
都将泪作黄梅雨盡把情爲栁絮風
　　　又
小院深明别有天花能咲語栁能眠雪肌淂酒于中煖
蓮步凌波分外妍　釵燕重髻荷偏両山斜叠翆連姢
　朝雲無限　春態暮雨情知更可憐
　　　　憶真妃
　林花謝了春紅太匆匆無奈朝来寒雨晩来西　胭脂
　淚相留醉㡬時重到了人生長恨水長東
　　　　夜㳺宫
　是䖏追尋侶燈光散九衢紅霧人在星河繁閙處暗相
　逢惹天香飄滿路　㳺困先帰去奈怨别相思情緒闲
　傍小桃　獨步月明寒撚冝男無一語
　　　　楊栁枝
　簌簌花飛一雨殘乍衣单屏風数幅画江山水雲閒
别易㑹難無計那泪􁉓潸夕陽楼上凭欄干望長安
　　　攤破浣溪沙
相恨相思一个人栁眉桃臉自然春別離情思寂寞向
誰論　映地殘霞紅照水㫁魂芳草碧連雲水邊楼上
囬首倚黄昏
　　　浣沙溪
姑射肌膚雪一團掺摻玉手弄氷紈着人情思幾多般
　水上月如天様逺眼前花似鏡中看見時容易近時
難
　　　又
碧月光中玉漏清小梅踈影水邊明似梅人醉月西傾
　梅欲黄時朝暮雨月重圓䖏短長亭舊愁新恨若為
情
　　　一剪梅
恨入椒觴暖未拈春䓤㣲蘸誰是纎纎别来愁夜不勝
長明日従教一線添　夜乆寒深睡未忺舊愁新恨占
断眉尖一鈎斜月却知人直到天明不下踈簾
　　　卜算子
垂螺近額時只怕鶯聲老盡日貪花闘草忙不信有闲
煩腦　鳯髻巳勝釵恨别王孫早若把芳心説與伊道
緑遍池塘草
　　　又
臨鏡笑春風不着鉛華汚疑是西湖䖏士家踈影横斜
䖏　江净竹姢姢緑繞青無数獨許幽人仔細看絶勝
墙束路
　　　憶王孫
楊栁風前旗鼔閙正陌上閑花芳草忍将愁眼覷芳菲
人未老春先老　長安比日知多少日易見長安難到無
情苕水不西流漸迤邐仙舟小
　　　减字木蘭花
千山萬水望極不知何䖏是小院逥廊夣去相尋未覺
長　絶憐清瘦雪裏梅梢春未透常記分携雨後梨花
曉尚啼
　　　又
誰知瑩徹惟有碧天雲外月一見風流洗盡胸中萬斛
愁　賸燒宻炬只恐夜深花睡去想淂横陳全是巫山
一叚雲
　　　鶴冲天
梅雨霽暑風和髙栁乱蝉多小欄􁏫檻遶池波鱼戲動
新荷　薄紗㡡輕羽扇枕稳簟凉深院此時情緒此時
天無事小神仙
　　又
白角簟碧紗㡡㣲雨乍晴𥘉謝家池舘太清虚香散丨
嫰芙蕖　日流金風觧愠一弄素琴歌韻慢摇丸扇百
花前吟待凉天
　　　生查子
春心如杜䳌日夜思歸切啼盡一川花愁落千山月○
遥憐白玉人翆𬒳前香歇可慣獨眠寒减動豊肌雪
　　又
春山和恨長秋水無言度脉脉復盈盈㡬點梨花雨〇
深深一叚愁寂寂無行路推去又還来沒个遮攔䖏
　　　玉楼春
雲窓霧阁春風透蝶遶蜂圍花氣漏惱人風味　如梅
倚酔腰支全似桞　細傳一曲情偏厚淡掃両山縁底
皱歸時好月已沉空只有真香猶滿䄂
　　　南歌子
夕露霑芳草斜陽帶逺村㡬聲殘角起譙門撩乱棲鴉
飛舞閙黄昏　天共髙城逺香餘繍𬒳温客程常事可
銷魂乍向心頭横着箇人人
　　　又
楼逈迷雲日溪深漲晩沙年来憔悴費鉛華搂上一天
春思浩無涯　羅帶寛腰素真珠溜臉霞海棠開過桞
飛花薄倖只知㳺蕩不思家
　　　又
玉殿分時棄金盤㺯賜氷晚来堦下按歌聲恰好一方
明月可中庭　露下天如水風来夜更清偏他不肯大
家行樣下扇免拍乎引流螢

　楽府雅詞拾遺下卷終
