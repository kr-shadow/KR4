#+TITLE: 金華黃先生文集-元-
#+DATE: 2016-06-11 12:25:13
#+SOURCE: github.com/kanripo/KR4d0503 master db100887                
黄學士文集序
翰林侍講學士金華黄先生文集総四十三卷其初稾三卷則
未第時作監察御史臨川危素所編次續稾四十卷則皆豋苐
後作門人王生宋生所編次也先生之文章刮劘澡雪如眀珠
白璧藉之繅綺讀之者但見其光瑩而含蓄華縟而粹温令人
愛玩嘆息之不已而不知其致力之勤用心之苦也故其見諸
朝廷簡册之紀載山林泉石之詠謌無不各得其體而極其趣
以自成一家之言不既甚盛矣乎余甞論之文章與世運同為
盛衰或百年或數十年輒一見焉先生當科目久廢之餘文治
復興之日淂大肆力於為已之學以擅名于海内雖其超見卓
識有以異於人其亦適值也運之一盛也耶譬諸山川之風氣
草木之花實息者必復悴者必榮盖亦理埶之必然者夫豈偶
然而已㦲先生領延祐甲寅郷薦先文靖公實為考官扵師泰
有契家之好其後同居史舘又同侍　經筵交詃為尤篤比㢘
問閩南過金華得先生之集扵王生故叙而授之三山學官俾
刻梓以恵耒學先生豋進士苐授将仕郎台州寍海縣丞歷石
堰塲監運諸暨州判官浮沈州縣㡬二十年始入翰林應奉文
字尋丁外艱服除改國子愽士居六年以太夫人春秋髙乞外
補遂提舉江淛儒學年六十有四竟辤禄歸養以中順大夫秘
書少監致仕及終大夫人喪年已踰七十矣復被　召為翰林直
學士兼　經筵官陞侍講學士中奉大夫同知　經筵事數告
老不許乆廼得􁛮去仐年七十又九猶康強善飲啖援筆騁馳
如壮歲云至正十五年十月既望朝𣪚大夫福建閩海道肅政
㢘訪使宣城貢師泰序
金華黄先生文集卷苐一　初藁一
　五言古詩　臨川危素編次　番易劉耳校正
　　襍詩五首
日月東而行羣動亦不息寄身萬物中寧獨􁛮兹伇所以魯中
叟遑遑走南北聖哲諒已然旅人䏻久安
晨起歩南園旭日朗以清葵花衆草中曄曄敷丹榮流光非汝
私獨爾心自傾覧物有深懐竚立方含情
璞玉與寳劍淪落初未偶君看被湔袚各在千年後将身比金
石誰當獨長久悠悠百代下相知復何有
孤雲澹無心出山偶爲雨長風忽吹散渺渺歸無䖏唯餘向来
山突兀青如故慷㢤魯仲連㓛成身已去
春風著萬物欣欣皆自私可憐児女花榮悴更相持獨有澗底
松偃蹇如不知何疑楊執㦸草玄髩若絲
　　效古五首
上山見明月下山月相随月豈知愛我我行自見之故山日已
逺故人不可思殷勤謝眀月願爾無時虧
女羙衆所恱士竆丗所䡖䡖重安足言泥盡水自清淮隂初寄
食曲腰跨下行季子黄金多妻嫂来相迎自古已復然歎息空
吞聲
撃石乃有火石火光不揚攀天亦有路天髙路何長嵯峨萬古
雲下覆歌哭塲富貴誠足多貧賤不可忘
落花随風吹各自東西飛花飛旣不息水流復無極同生不同
歸能勿異顔色木生則有枝豹死則有皮悠悠岐路間多言亦
奚爲
飲酒莫盡醉盡醉無餘懽讀書莫弔古弔古多悲酸蕭艾蔽中
野白露摧芳蘭鳳飢不得死鴟梟食琅玕去去復玄玄采芝青
雲端
　　人事如草木
人事如草木一氣榮悴之外物何預人而寘喜與悲堂堂異姓
王昔者跨下児窮通本觧后逹者固不疑阮生亦隘人慟哭真
奚爲
　　煌煌眀月珠
煌煌眀月珠未害居濁水君看黄河黄豈觧汚清濟我方遺吾
形寵辱齊一指懸知破琴戴未若檛撡禰
　　微雲翳白日
微雲翳白日羣動何喧喧嗚呼麒麟兒化爲猴與猿登髙望四
荒但見黄河奔誰㢤泝其流與我歸崐崘萎㽔青桂花霜霰日
已繁豈不有桃李對之可忘言
　　古意
荆人初得玉趼足辭巖阿持獻萬乗君君門正嵯峨誰其尸國
工􁅜以石見訶迷邦誠不忍欺君反同科臣口不自眀臣心終
靡它抱璞重再拜呼天淚滂沱淚盡血可續玉在良已多是事
古則然嗚呼今柰何
　　連雨襍書五首
蕭蕭十日雨出門竟何之不愁道路難所懼沾我衣悠悠看屋
梁作計誠己非有酒不觧飲且遂哦吾詩
昔慕栗里翁頗復志耕耘偶入翰墨塲把筆學爲文偃蹇獨何
成喧啾浪云云念彼荷簔子竆年愧其勤
虗堂坐無言繾綣悲宿昔常時眼中人已如不相識剥琢者誰
子令我喜折屐忽去已莫追一咲岸玄幘
我思仇山人山川莾回互十書九不到木葉歲頻暮頗聞近移
居併失萝中路得無挈妻児倒載入山去
今日曷不樂孤倡無與酬兀坐把書卷展玩不自休借問誰所
爲其人已千秋山雨政可聴撥書置牀頭
　　晚晴
洩雲散積雨林木含餘清披衣有奇懐偶從林叟行新晴逺峯
麗夕隂孤花眀曠日固所虞聊茲息營營
　　夜歸
空山四寥寥落日翳榛莾蜿蜒草中逕躡屩度寒雨楠杉窈深
黒忽忽疑伏乕林窮澗水眀稍聴歸人語
　　讀忠簡宗公遺事
公初起滏陽艱危屬多壘蒼然國家意委身干戈裏隂飈卷翠
華朔雪被南紀悠悠虞淵日力盡揮不止寅恭秉齋鉞際㑹𨳩
朱邸長安付馮異漢業中興始宮庭數汛掃蹕路無荆杞疚心
望鑾輿感激涕如水上表方出師嗚呼孔眀死宴安不可懐肉
食毋乃鄙巨舟竟未焚三語猶在耳蕭然舊祠下碧草垂階戺
豋堂挹光儀赤舄仍几几千年堕淚碑一夫敢殘毁傳家有遺
書叙事非虗羙朂㢤慎失墜庶以禆信史
　　陪諸老夜飲
丗故不可料忽若浮雲移坐令百年内顛倒殊懽悲頋惟我與
公異代同一時覽古既深慨撫今亦餘噫長川玄悠悠青山暮
委蛇向来遠逰意我行方遅遅咄㢤有志士卒歲恒寒飢况復
託渺茫欲與千載期盈虗信天運癈興豈人為願公姑舎是一
觴聊可持
　　暁行湖上
曉行重湖曲旭日青林半霧露寒未除鳬鷖静初散寅縁際餘
景閃倐多遺玩㑹心乍有得撫已還成歎夙予丹霞約久茲芳
洲畔獨徃願易違離居歲方換沙暄芷芽動春逺川華亂存(期/乃)
寂寞取適豈爛澷小隠倘見招漁樵共昬旦
　　西峴峯
層雲抱春岑急瀬洩嵌竇脩蹊入窈窕衆緑蔚以茂名亭標水
樂柱折荒碑仆幽㝷得緇廬亂石扶結構青精午堪飯碧澗寒
可漱平生慕真賞及此成觧后冥探指絶頂有路忽通透縁蘿
度蒙宻翠氣濕衣袖寄身萬物中下睨人寰陋清謡襍風竹大
嘯落巖狖東峰在眉睫可望不可􁂗同逰却何時瑶艸春已秀
　　夜興三首
秋氣入病骨殘夢翛然驚芭蕉葉間露風過皆成聲攬衣泬寥
内搔首天河横飢蛩語不休中宵誰汝令孤鴻亦何苦犯霜度
㣲眀悠悠念羣動百感忽我并大化倘不爾吾其免營營
寒星挂踈林夜色翳餘暝雞聲驅行客出門路方永亦有山中
人熟睡方未醒而我立扵獨婆娑玩光景一咲天宇青此意君
自領
舉頭見殘月葉脫知深秋今我曷不樂歲月如驚鷗常憐古志
士辛苦歌飯牛空山夜澷澷政合秉燭逰臨風振吾衣蕭瑟不
得㽞小立殊復佳澗水鳴幽幽
　　陳生詩
陳生少也孤秉志何軒軒讀書奉慈母承顔郁春温兀然䖏膝
下不間晨與昏叢叢萬井中陳生深閉門暉暉百花時陳生不
窺園常恐去左右㦯乖覆育㤙一朝抱長痛飛霜隕秋萱鹽酪
不入口日夜涕翻盆欲娶弗及養矢言終不昬尚賴百歲後兄
子父所孫朝来逰子衣忽逐東風翻丗方酔糟粕何庸薦犧尊
陳生頋謂我是事安足論幸託山水窟放情詠蘭菰嗟今學歩
者觸險争飛奔願爾利鋤钁深斸六籍根願爾進竿艣髙泝百
聖源源長流自逺根大枝乃蕃勿揺崔嵬茟誇作磥磈言弘惟
孝與弟百行兹其元咄㢤行勿休日月方沄沄贈言豈予敢情
真覺辭䌓匪為陳生榮庶感薄俗敦
　　述懐
端居有多感求志無餘營夙違金門路緬愛丹丘名􁅜沗君子
頋捧身厠羣英卑栖念逺引窘歩迷先征俛黙敦宿尚低徊阻
平生伏枕勌中夜攬衣寄遐情上天廓澄穆列宿揚光晶俯視
林木改仰悲鴻鳴跂予秉微素十年守柴荆希丗乖近務慕隱
餘衷誠願言良時晩庶保幽人貞
　　寄方子踐子彂
竆居悵無遂徂歲聿載隂飛翹隕芳華候蛩厲哀音曽颸扇叢
薄泫露栖喬林撫景慨徃古端操思繼今折蘭間幽佩觧纓濯
清潯石林窅䓗蒨桂栢欝䔥森遺丗豈余敢匡時非我任覧已
􁛮高軌即事念所欽緾綿阻道里𬗟邈眺崗岑委懐竚芳訊貽
好在䂓箴
　寄俞子易
間居寡歡豫枉駕忻周旋清言邁脩夜朱火銷餘烟嘉㑹良不
易欝抱罄所宣揆余徇微業春冬屢徂遷著徽怍徃哲馳芳􁛮
時賢睠兹企三益揮袂増慨然杪秋淒且厲郊圻曠阡眠振飈
捲飛藿積霧迷遐川契濶歲復流瞻望情所牽存期尚勿奪輔
仁庶不諐紫芝無新曲白駒有遺篇矢心遂招要贈言比芳荃
　　東園晚歸
淟涊嬰近務超遥爱佳長興言望東菑良苗藹津津鄙人昧時
趨曠途夙所遵幸逺簮組累稍欣田圃隣兀兀豋故畦悠悠睇
城闉理穢出新竹撼枯落荆薪夕日逗逺川餘暉散衣巾亹亹
物變依依念農人渠渠長者惻惻非賤貧
　　送凌吉叟杭州教授
浙水西八州維杭寔名都古来萬人海逐逐無賢愚况兹百年
後淳朴古不如翩翩誰家児白馬驕路隅春風樊樓醉一咲百
觧珠亦有朱門家齊謳間昊歈綃綺散烟霧繽紛被僮奴可憐
彼蚩蚩乆爲紅塵驅頺俗如波瀾孰障羣流趨又如敗屋壁風
雨湏人扶博士非冗官豈即無良圖當令歌舞塲化作弦誦區
行矣徇所務辭章信其餘春風撡别衣晴沙秀寒蘆何以贈子
行白雲不可呼聊持狂者言用比貂䄡褕
　　送朱仲山之亰
騏驎出渥洼意欲周八極芻豆豈不多未便甘伏櫪念君抱耿
耿坐視暄涼易忽辭白髮親去作青雲客應恐鄧仲華咲尓長
寂寂鄙人屬有念未辦經丗筞青燈雨如綫窮巷方偪仄懸知
操斧斤不必晲樗櫟往哉布汝懐庶用副前席勿云萬戸侯自
可談咲覔百年㴞㴞内𡵨路足南北出䖏㑹有為聚散奚暇惜
歌我幸苦詞送子逺行伇峥嶸壯士志慘澹逰子色那無平生
宦扵南予不識其父而識其子叔敬與之交信其所
受之正矣始其父卒潭府推官顧言曰吾以一清遺
爾子孫吾以為豐爾毋以為嗇也及叔敬免䘮有仕
資掲遺清扁所居堂上以承諸其先下以詔諸其後
之是意也豈以一言易千金㢤它日叔敬過予寅軒
請發其義予無以觧焉予聞舉其所有持以予人謂
之遺而遺必有其物矣投桃之腆不薄扵報瓊與帶
之華不滋扵獻紵故有所遺者其遺淺無所遺者其
遺隆昔子之先君子推其所蓄以悉敷遺扵子而子
又能兢業奉持以保有所遺如臨水玉如飲沆瀣不
泥滓以取義也不翕訿以為灾也不䟽宕以取容也
不窒塞以廢權也淵然澄穆之天洋乎陟降之地人
城頭鵶鳴曙起坐理冠幘開䆫寫遥望烟霧竟川澤喧喧市聲
動漠漠井氣白如何山中人歲莫塵埃客
　　晚泊釣臺下
四山環一水遺臺故㠝岏那無漁樵居政復不敢安舎舟不敢
兩慿軒俯清灣念昔乗興来無從寄逰觀今我有行伇乃尓容
躋攀山靈豈爱我為觧塵土顔落日奠蘋藻清風聞珮環幽尋
不可極林暝吾當還却去望層碧孤舟生晚寒
　　豋鍾山最髙頂以三山半落青天外為韻得天字
平陸澷千里兹山乃穹然猶憐布地金未即辭喧闐巖液散珠
琲春崗走蜿蜒稍欣涉幽邃豋頓衣屢褰路細石礧礧崖深竹
姢姢洞扉剨𨳩敞峻峯指中天冥探歷嶔崟垂蘿弱容牽碧潭
隠光恠華雨標崇筵下睨飛鳥背茫茫但蒼烟眇黙玄圃期淒
涼雲嶠篇休駕将未䏻惆悵春風前
　　休日集于城南
投耒從逺逰牽世乖眀略豈不有簡書未䏻置丘壑崇崗近盤
互春物紛照灼休沭集諸彦迂趾恵前諾稍空林中尊復詠霞
上作迢迢歷墟壠靡靡瞰城郭脩楊䕃晴渚野櫻散朱蕚撫時
悼推斥畢景願栖託損益向子明才䏻賈生薄睠言觀歲寒無
将媿塲藿
　　卞忠貞公墓
江左失其御強臣玩天誅歡娱一以乖狂猘無趑趄黄屋播草
野􁂍庭交劍殳事樞始誰秉捧手如奔狐偉兹百丗士死與二
子俱孤哀耿未沬足以孚豚魚義旗果東指白日開天衢孰最
撥亂㓛之人㦯其徒伊昔大雅癈清言鄙文儒禾􁐄已横委衣
冠尚舒徐屹然見砥柱獨障狂瀾趨髙風邈難攀捐生乃區區
青簡煥遺烈蒼榛閟幽墟日夕悲吹多天髙年運徂世方用骩
骳猶将愧玄虗江濤渺在望雪涕空漣如
　　制使馬公祠堂
朔風破滄溟白浪無餘地可憐甘棠樹乃尓䏻蔽芾借問誰所
遺馬公古䏻吏當年印累累庶務劇千蝟藏龜不待灼騁駿無
㽞轡偪仄兵馬區藹然承平意宴安亦聊爾國歩方不易至尊
乆甞膳壯士頻烈眥煌煌青冥鉞可同牛刀試嗚呼豪俊人竟
偃風雲志致身豈云卑生丗己其季安知頴川守遂非廟堂器
嚴祠閉寂寥古木含蒼翠平生瓣香祝母廼兒女事如何百載
下能􁫆看碑淚永惟茂陵翁苦心抱天藝力耘冝有收黾勉觀
未裔渠渠桒梓恭喋喋市井議庶哉瞻前脩樹徳母自畏
　　送人赴盧陽學官
播非人物居潭陽實其隣荒滛襍巫鬼哀怨餘騷臣念子有行
役水陸弥數旬乃知臯比座佇承文翰賓遐徼指天末男邦控
城闉爼豆當在列冠裳㝎来臻足眀理化盛演溢周窮垠廣陌
望八荒出車日轔轔蠻荆孰無適忠信惟書紳簡書有程期取
别無逡廵揚鐮觸炎熱振鐸驚逺人沅水春蕩潏楚峯暮嶙峋
行行慎其度離别何苦辛
　　發金陵㽞别一二同志
盛名不易居直道我所遵雖枉嘉遯志未渝白圭言罷釣出滄
海逥帆遡江濆城闉逺㓕沒風水屢崩奔蕭條故交地愴恨遊
子魂始雷茂陽澤孤生限竆鱗況翔自殊勢衰榮實同根戰勝
物可遺目擊道已存乗桴詎無取絶弦難具論寄言同心子母
徒念加飡
　　龍灣夜泊
乗潮出逺浦日暮北風平髙亭不可望遥遥鼓笳聲月眀寒鴈
下江空夕烟生非關川途念沉憂坐自盈
　　敬亭山
昔窺謝公作今陟敬亭寺徴素忻始逰賞勝資深詣翛翛縁水
木宛宛交蹊術緑縟澗艸豐幽飀松飈駛微鍾響沓障高閣浮
花氣聿熏旃檀妙豈愛巖壑媚慿生實内惕即事多冥契息隂
睠枌檟搴芳懐芝桂海岳期屢遷石林路深閟經營乖道要廹
窄餘物累稽首調御尊尚飲無生恵
　　宿雲黄山作
束髪弄文史挂席玄瀛壖觧后乖良㑹擯落迨兹年息景念生
理洗心賔象筵恭惟上皇代異人秘靈詮宗師既逾海兹山亦
棲賢金棺㓕䨥樹寳箧緘紅蓮仰窺攝誘㓛信知願力堅内愧
實菲薄冥通未精專褰裳碧峯雨㷊香石林烟綵翠何紛糺苔
澗窅洄沿㝷幽匪外適藴真冀重宣二邉離有無五濁空腥膻
豈伊俄頃用庶謝平生縁
　　重豋雲黄山
兹山實靈竒吐納變舒慘太常闕弗録名號何黭黮重華秩山
川盛典軼封䃭蒐遺侈綸綍蠲㓗羅醢酖腐儒世所貸薄藝守
鉛槧無䏻旅駿奔徒取肆逰覧霖潦時始收天地餘藹晻嵐光
乍璘㻞石狀終黤黲行行恣芒屩徃徃得蛙坎冒進誠近貪自
畫将豈敢乆之雰埃豁秀色坐可攬青熒挿鋒鍔翕赩披菡蓞
崖奔馬騑騑石踞乕耽耽髙㝷指天路幽矚極玄窞前行㡬台
背後㦯兩髦髧縁崗既踸踔豋嶺仍轁􁜉舉頭塔廟涌地平忽
如毯天人所食息璚玖化餘糂林輝寳燈焼風語金鐸撼敗壁
詩者誰漬墨亂濃淡險盡乃更佳疲極復何憾是莭蕤賔初野
薦首昌歜煑瀑茶可啜剖石蜜堪噉名談柝毫髮苦語􁏏肝膽
理冥心自􁦵機湊首屢顉陽烏砉西翥衆色齊慘澹崔嵬識楩
楠蒼莾辨葭菼莫投僧所寰鍾鏜鼓紞紞羣居肅不㕦共飯聲
有嗿逥睨夸奪塲撫事叢百感趨名蛾赴燭逐利魚投槮何時
脫火宅霍若髭去頷綺言息諵諵妙供分馣馣扵焉寄相羊庶
以忘坎壈誰云入道苦餘味需橄欖
　　秋夜觀書作
閒居感時駛獨學難為㓛眷言思古人幽懐極冲冲秉燭起中
夜攬卷来清風恭惟千載心皎㓗懸無窮氓俗自升降丗道非
汙隆後来亦奚爲黒白紛相攻芳華乍可悅軌轍何由通吾将
離言說庶以觀其同所憂眀為累不懼不豐開軒視眀河白月
當天中怡然掩書坐夜氣方鴻濛
　　覧元次山舂陵行有感近事追和其韻
惟王始建官民命有所司柰何閱流莩束手無一施屬者秋夏
交上状殊酸悲赤日紛按行人馬同時疲連阡見標牓不救飢
與羸仍聞恣鞭箠慘切傷膚皮檢覈湏再三供帳常恐遅哀哀
鬻児女貿貿行安之感兹欲無訴既往何由追尚慙噢咻㤙稍
緩租稅期云胡有倉卒徴歛更相随但将充其數肯復計爾貲
肉食不自鄙謂我非敢知栖栖甔石儲剥割無㦯遺言是隣壌
凶藉此敷恩慈寧知是州人俟死它無為出語餘喘息行歩湏
扶持猶令比樂土疾苦端謂誰俛首州縣間逭責自其冝况迫
大府令聮絡飛符移豺狼方在郊鷹隼冝用時區區獮狐兎政
爾何増虧吾賤不及議為君陳苦辭
　　豋錢山望菰城慨然而賦
吴興水為州諸山若浮萍况此一培塿瑣屑丗未名所欣漁樵
居乃與緇錫并種竹有萬竿結茅無十楹老僧觧人意蹝履能
相迎芳艸被行逕朱藤暗巖扃䔥條空階暮日照莓苔青猶嫌
所歷卑未極逰眺情聳身白雲上始見春申城想當髙㑹時楼
觀飛青冥竭海薦壘勺竆山羞鼎鉶安知千載後寂寞無人行
煌煌冠盖區壤壤狐兎營歸来朱門客聴此松風聲
　　逸山過姚紫芝别業
逸山誠復佳逸人不可逢何言一咲頃得此蒼髯翁今晨過其
廬碧苔㓕行蹤㘴我松竹間野簌羅甘豐初無驚丗談頗多曠
士風念昔玄巖壑輟畊白雲中白雲故無恙我乃羞樊籠秪應
山林癖未易藥石攻髙期出觧后意氣将無同十年舊泉石忽
忽蟠吾胸起視白日低歸禽亂西東㧞地森四壁攙天唯一峯
復聞麻谷幽近與金盖通山態方屢改泉源殊未窮湫然一區
内嗟我憧憧
　　次韻荅蔣眀府先生
文章不經濟躭書㦯成淫偶從長者逰稍窺古人心不瑑豈非
玉無絃孰為琴歲晏燈火微江濶魚龍深願言報嘉貺安得䨥
南金
　　次韻荅儒公上人
抱琴辭故山落葉被四野淒其不能聲豈曰無和者誰誇織女
工苦念嫦娥寡請公母多談呼酒觴老瓦
　　和方韶父先生以滿城風雨近重陽爲韻七首
掩書坐中宵階空葉落滿不見書中人蒼烟夢秋館
豈不有膏沭所慕非傾城翠袖日巳薄朂哉歲寒情
栖遲憐繋瓜夣寐追飛蓬去去羊荆州吴帆渺霜風
當年白衣人頼以慰風雨不飲政復隹有酒無用湑
江瑶配荔枝勝䖏終不近好醜且勿争天道有㝎分
聾丞遂已矣目㫁山千重烟霞故無恙勝㑹何由逢
寒花衰復榮東籬㡬殘陽蟠桃亦何好千年期一甞
　七言古詩
　　可憐行
紅顔白面可憐子杖藜飢走荒山裏翠眉新婦雪色児掩䄂啼
痩如鬼道傍朱門照霜㦸膓断汝翁呼不起金魚象笏供樗蒲
紈袴終然愁餓死春風秋月哀思多嗟汝少年柰老何
　　崑崙歌寄吾丘子行
翠鸞啼雲天四垂花龍䨥䨥神姥歸金僊憶君淚如水昌陽落
花青蕊蕊曽城珠闕揚素氛𨳩眀狺狺環九門羲和赱馬不待
人鯨魚吸海海生塵若有人兮悵脩阻紫玉叅差老鳳語咲揮
如意教雲舞雲間鶴雖生两羽歸来歸来勿蹉跎秋風吹折玕
琪柯
　　梓山行贈桒生
昔聞山中采藥翁問姓但指簷前桐君家本以桒為氏胡不種
種桒翻種梓桐君采藥不學醫桒君學醫兼采詩朝来索我歌
梓山使我閣茟頻搘頥問君梓樹家何䖏青山難㝷夢中路但
見清風兩袖寛詩筒戢戢多扵樹長歌短歌亦奚爲坐看藥籠
懸蛛絲種桒種梓俱有術也應無術醫君癡
　　采芝曲贈永嘉林道士
碧峯矗起三十六老芝千年琢紅玉帝遣仙人下采芝迷花失
石憺忘歸忘歸㡬載無消息蟠桃積核髙數尺何日青牛駕爾
還肯念金華牧羊客
　　登方巖謁赫靈廟却至夀山寺
一峯屹立摩蒼穹四山拱揖如朝宗寅縁飛磴入鳥道獨扶瘦
竹披蒙茸初驚細路跼垠堮歘児臣石蟠穹窿洞門髙開得絶
頂直恐上與丹霄通想像胡侯此弦誦草木遺韻猶渢渢前脩
徃矣不可作尚喜像設餘靈宮豋堂謁拜仰風采奕奕華衮盤
䨥龍白袍方領儼旁侍英姿颯爽皆人雄或云衆神各有職出
納雲雨天無㓛斬藤絶壁泣萬鬼飲馬大壑清羣㓙初疑此事
出俚語粉飾詐誕誇兒童又疑靈異古㦯有荒忽變􁐽難為窮
咄兹茫昧無足問但恠俗子何憧憧歲時歌舞連數郡奔走童
叟多扵蠭前呵後殿擬法駕翠華赤羽揺晴空恭惟英靈本正
直倐忽来徃無西東胡寧終歲乆盤礴縮取備物華其躬荒㦲
舊俗豈侯意嗟我欲語愁無從拂衣徑去指巖麓巒花澗草紛
青紅峯逥路轉逢古寺窈窕石室穿玲瓏連崗争前擁奔馬飛
瀑怒落懸長虹荒㝷逺討不易極况廼人事多匆匆向来獨立
渺何許烟霞㓕沒山重重却歸溪館弄眀月臥聴簫鼓来天風
　　金華山贈同逰者三十韻
杖藜初出城西門萬株紅樹如雲屯芙蓉峯前問行路宛宛一
線随潺湲水聲漸逺山漸近弱蘿纎葛手所捫湏臾横側變峯
嶺髙岸忽復爲平原細泉瀏瀏竹竿直石樹駢立疑同根剥金
敗碧逢廢刹猶以苐一名其軒天明獨去弔遺迹玉女委蛻空
丘墦樓居西起望眀滅石扉呀若山之樊罅幽穴險徑沮洳膝
行匍匐不得奔剨觀崖广架㵳泬䨥龍繞霤蟠蜿蜿紛綸恠狀
滿巖腹熊乕踞伏鸞凰騫其餘瑣細無不有形求像索難具言
前趨林麓却下縋俯矚九地窮涯垠青枝翠羽不復辨但聴風
水聲喧喧髙燒松炬度其背珠箔忽堕華燈繁聳身上出指絶
頂碧桐髙下彌山園遥穿蓬艾蹋雲兩險艱從此不易論秋毫
細路莫容足下瞰不測傍無藩恠藤如鈎草如劍舉首仰(歎/愁)攀
援山翁頋之咲引臂前牽後接猴與猿馳坑跨谷欹側過背汗
喘息逾炰燔隂沈古洞閟星日雖有寒暑無朝昬却行左轉復
深入愈覺憀慄摇心魂珠纓縹渺現滿月稽首大士天人尊拂
衣徑逐飛鳥下青山出沒波濤翻㦯云漢人隐身䖏仿彿肩背
餘苔㾗蛇蟠磬折又數里龕巖十丈𨳩墉垣夜歸草堂殿突兀
坐看雲月吐復吞怡然携手盡文士頗覺茟下来源源名山石
室如可託幸子歲晏来無諼
　　送俞觀光
寒窓讀書吻政悲坐聞剥琢走啓扉衝風蹋凍至者誰俞子訪
我繇剡溪相􁅢把臂語移時婦女驚咲羣児疑俗物病我不可
醫眼眀見此珊瑚枝朝来贈我天馬詩忽然掉頭去莫覊鼻端
氣息于虹蜺詎䏻折腰向小児文章技癢聊爾嬉筞勲聖䖏今
毋遅繄我愛子莫助之臨岐躑躅徒嗟咨
　　讀清江集
元祐儒者煥星斗後有作者非其偶二龍三鳳何􁇇紛况乃淵
源魯中叟適從塵編識英爽想見丗澤餘忠厚長公平生二三
筞大廷披腹驚羣后風流斑斑仲與季茅茨采椽絶丹黝獨追
古昔寓陽秋稍抉疵瑕到瓊玖却蟠餘力歸賦詠古硬清圓無
不有爰初人文啓河洛下逮百氏分戸牖空言可託匪末藝巨
茟待援湏好手典刑未墜乃至今吾生已幸何云後青燈照夜
雨如綫奥論微辭煩擊剖追慕政復慙捧心賛羙胡能付鉗口
從逰起死不敢期儻挹殘膏注空杇
　　題李坦之詩卷
神仙中人丗莫識政以文章為戲劇李生也復可憐人手種蟠
桃待春色山空歲寒誰念汝青楓堕影霜露白逺逰賦成一朝
去翠盖雲旗暮何適蓬莱烟霧秋冥冥鄧君白鹿無消息袖中
驪珠三百顆夜深勿近蛟龍宅金華之山青矗天山人看山忘
歲年黄精芝草幸可食安得與子巢其間石牀醉聽松風眠無
為長歌怨如哭使汝惻愴凋朱顔
　　甲辰清眀日陪諸公入南山拜胡侍郎墓囬汎舟湖中作
日終甲子斗直辰持觴逺酹胡侯墳兩槳趂鷗背城四十有四
同州人半為吴語如季真湖窮岸出水陸分舎舟豋途指嶙峋
少年徤走黄犢奔或乃喝道驚春雲老翁繭足仍後塵觧衣徑
眠草為茵前趨一里趨廟門杖蔾不得辭微􁅪嚴祠髙居絶四
隣傍為一丘標石麟叔階鞠躬羞藻蘋拜興有相祝有文亦㦯
稽首稱諸孫歸途探幽抉荒榛下睨塵土多蝱蟁放舟催彂無
逡廵勝賞莫許窮涯垠𨳩蓬列坐羅羶葷託名鄉飲無主賔誰
歟觧事强討論欲以窮逹為卑尊羙人今代王右軍口吐秀句
天葩芬鴈行拱立何紛紛争言我公詩絶倫厖眉𬒳褐兩山民
閉目宴坐方申申艤舟黑亭鵶噪昬晴楊吹花灑衣巾裁詩紀
實聊云云慎勿浪傳来怒嗔
　　送傅主簿
吾聞上古之士比屋皆可封有材不必豋王公可憐衛青日尊
貴飛将自老風塵中傅公平生經濟手却抱一經今白首随人
騎馬著青衫爽氣如虹射牛斗出門大咲望長安長安萬里行
路難行路難知柰何贈公一杯酒請公聽我歌崑崙之山兮髙
巍巍黄河之水兮清有時洛陽少年休太息東山謝公来未遅
燕昭之事不足云　陛下聖徳如華勛願公功成名遂身早
退魯連小兒能咲人
　　苕溪風雨中章徳茂同汎
黒風翻江白雨傾檣欹柂側㫁人行此時唯我與章子孤舟蕩
漾烟波裏烟波蒼蒼楊栁黄浩歌撃舷興彌長翩然一葉恣掀
舞青山白塔頻低昂朝過城南莫城北舟人問我将誰適章子
掉頭作吳語秋水夜来深㡬尺忽看大字標竹林寺門對水仍
隂隂敲門見竹不見人竹間翠石何蕭森逥舟少林雨如注四
頋冥茫但烟霧魚驚龍躍吾不知披簑却入菰蒲去岸傍羣児
拍手呼咲言狂客丗所無嗚呼古人今則無後来視我知何如
爲君㽞此有聲畫題作扁舟烟雨圖
　　由苕溪出太湖抵陽羡十四韻
首陽山人餓至死陶公乃爲飢所驅大賢出䖏自有意腐䑕何
得疑鵷雖誰初令我􁫆丗網乆抱磥砢行﨑嶇今晨咲與親友
别烟波泱􁝏扁舟孤穹天大澤合爲一囬睨人境茫如無向来
蟻聚安足戀而取窘束同囚拘暮投髙館燈閃閃坐談姬孔歌
黄虞是間幸可容一息孰與臣朔肩侏儒汗顔俛首飽腥腐咄
子所樂非我娱故人殷勤入我夢云我作計陋且愚此生通塞
乆自斷豈愛一勺忘江湖春風二月花蔽野珊瑚玉樹惟空株
丈夫児女各有事為君起坐生長吁
　　次韻子踐雪中見寄
前年江南雪一尺腐儒共走誇三白寜知有客卧欲僵凍骨稜
層撑鐡石今年復此雪塞門江湖無䖏浮吾樽野風蕭蕭日色
死看人射乕蒼山根牛衣覆寒夜復夜金玉餘音慙慰藉平生
萬卷定安施一瓻送我當渠借
金華黄先生文集卷第一
金華黄先生文集卷苐二　初藁二
五言律詩　臨川危素編次　番昜劉耳校正
　　寄方韶父先生
牢落江南賦知音寄渺茫鹿麋行䖏有芝草萝中香遥興滄浪
濶悲歌白髮長平生今古淚滴破緑蘿裳
　　雨二首
兀坐九十日雨聲殊未休花時翻益睡茅屋不禁愁生事吾何
望春寒晚故㽞江波青滿眼萬里付䨥鷗
泥潦今如此出門知路難蓬蒿春自長桃李夢曾看未覺龍公
倦誰憐燕子寒青燈耿䔥瑟千載入憂端
　　雪
急雪下不止朔風終夜鳴飢蟲應蚤蟄老鴈故南征生理真何
計沉吟獨此情山中歲酒熟不飲竟湏傾
　　送友人
郷路三百里獨歸衣正單涼風紫洲水斜月白沙灘燈火期方
逺關山歲欲闌倚門應望汝莫澷駐征鞍
　　寄友人
憐君山水意局促守柴扉故國悲秋草涼風滿褐衣滄洲斜日
晚白社㡬人歸寂寞分遥念天寒木葉稀
　　秋懐五首
天末雲猶玄山中歲欲徂周流吾道在嘆息古人無野鵲疑秋
樹新駒怯暝途蒼茫念同志微薄忝為儒
對酒髙天豁豋樓落日曛亂蟬悲暮葉老雁赴長雲落魄稽中
散栖遅鄭廣文身名竟如此碌碌汝何云
稍稍秋河落姢姢宿露微天清江不息野迥樹相依回首狂歌
數經心昨夣非流螢無思極巧入絳惟飛
仰古嗟無及關情極可哀禰生才見忌賈傅直為災丗肯憐樗
櫟吾曾悔草莱小詩聊戲爾何乃併生猜
風雨仍揺落江山且滯㽞懶從生事拙閒惜壮心休弱􁝞縈欹
石空槎卧洑流興懐到微物丗故劇悠悠
　　柴荆
赤日薄烏帽柴荆無㝎棲可䏻詩似錦乍取醉如泥薄業慙漁
艇深衣逐馬蹄蕭條江海興芳草故萋萋
　　慿軒
信有儒冠誤慿軒意欲迷山深風雨惡天濶羽毛低他日開炎
瘴連城送鼓鼙荷鋤吾媿爾未敢歎塗泥
　　風雨
風雨忽如此閉門方晝眠故應為計拙可復要人憐燈火羌村
路桒麻杜曲田悠悠今視昔把卷一茫然
　　抱琴
三尺枯桐樹相随年嵗深此行端有意何䖏託知音隐隐青山
夜寥寥太古心空携水仙曲更向海中岑
　　山中懐友七首
大府趨羣彦脩才復壮齡波瀾開白晝羽翼動青冥弱質悲殊
調眀時敢獨醒未妨茅屋底寂寞抱遺經
望逺空山裏天寒夕夢孤林昬行魍魉江晚變蘼蕪風雨憐同
病塵沙感壮圖向来懐古意逥首未䏻無
踈放誰容我交逰重得君論文輕咳唾問俗到耕耘一咲䏻青
眼相思有白雲春風動閭巷遂徃謾紛紛
何事虗齋裏猶分苜蓿盤髙林容偃蹇衆翼避扶摶黑夜文星
動青天劍氣寒終南山正好那得悔儒冠
自是麒麟種卑栖㝎㡬年故廬南雪下短褐北風前歲暮山林
瘦天髙雨露偏肯同兒女輩俛仰事春妍
卓犖恒山秀相逢㡬抱琴五年風雨別四海弟兄心雪外梅花
逺山中桂樹深㝎知嵇叔夜髙興滿雲林
洛社推年少清􁰼照士林春風何䖏客芳草獨行深遺墨收秦
刻新吟學椘音别離無一字目斷白雲岑
　　悼䨥林栗上人
飛錫徧諸方栖身復故郷年随䨥樹老人與一琴亡暗草迷春
塔凝塵鎻夜堂瀟䔥今日雨誰炷影前香
　　社日重過方子踐
東風吹客衣長憶見君時一别驚雲散重来與燕期春深今雨
夕花老玄年枝莫待空山裏青燈有所思
　　聞子踐臥病
吾子仍多病何人共觧顏水聲和藥臼春色閉松関積雨連三
月懐人隔萬山同逰况零落浩蕩可追攀
　　和吴賛府齋居十詠
　　焦桐
憐爾抱奇質無香亦自焚材髙初偶得音古竟誰聞天海空遺
操氷霜見裂紋中㕑方煮鶴終得舎夫君
　　蠧簡
六籍灰寒乆名山餘舊藏漆痕微有字芸草寂無香後死嗟猶
及斯文豈遽亾丗方珎貝葉掩卷一淒􁧈
　　破硯
巨璞何年鑿磨穿偶至今線紋虗緑潤雨氣失玄隂瓦礫看無
異塵埃積轉深眀光㡬携入往事復何心
　　殘畫
勝境不可得微綃餘舊圖丹青初彷彿塵土半模糊蛺蝶飛疑
去波濤拆漸無良工今豈有為爾一長吁
　　舊劍
憶啓蛟龍匣提携徑岀門紅塵走馬䖏白日報人恩歲月銅花
澁雲烟斗氣昬淒涼中夜舞囬首暗銷魂
　　塵鏡
古鏡色如墨千年獨此畱玉臺蟲網暗珠匣土華浮莫咲塵埃
滿曽令鬼魅愁盤龍驚已化雲雨夣悠悠
　　癈檠
不觧照珠翠早同文字􁋼何言中路牽無復向人眀雨宿髙齋
夣秋吟癈館情相看㡬今夕及此慨平生
　　敗裘
襲爾亦已乆霜風兩䄂穿甘從稚子咲未受故人憐雅製餘前
古深期在暮年素絲今化盡念汝獨依然
　　斷碑
零落秋風臥何年癈廟碑圖經愁莫載耆舊說頻移野燒龜趺
失荒苔鳥跡疑遥知千載後拂拭轉堪悲
　　臥鐘
龍簴乆摧折沉埋柰爾何畊民誰睥䁛野衲自摩挲雅奏多年
歇銘文㡬字訛斜陽荆棘裏長伴舊銅駝
　呉賛府挽詩三首
鶴去愁滄海鴻飛困朔風冥冥方獨徃巳已竟長終莫挂還郷
劒真随厭丗弓向来曽慟哭不是為途竆
百代龍川子風流見外孫餘生唯白㡌舊業自青門浩蕩期千
載蒼茫哭九原仙華雲縹渺愁絶刻舟痕
懐古餘哀思憐君尚典刑清談無俗子白髪死遺經客社荒春
汐郷山隕夜星夕陽隣舍笛淒切可堪聴
　　過謝臯羽墓
識子今無日風流可復㝷山林餘椘製弟子觧閩音滄海它年
夣青天後夜心平生匣中劍零落遂如今
　　元日即事
回首人頻異興懐誰與同塵埃欺白苧歲月入青銅雨急蒼茫
外春生浩蕩中長憐故園樹一一受東風
　　八詠樓
懐古荒碑在豋樓晚望賖秋隂垂野薄江勢抱城斜天地悲㳺
子氷霜感嵗華紅塵吹裋褐歸興及清笳
　　眀月樓
遺堞何年有飛甍壓上頭鼓鼙分大幕香火望靈湫曲岸舟如
失遥沙樹欲浮豋臨且吾土未敢恨淹畱
　　溪南即事
莾莾長川玄行行薄莫時山光連睥睨寒色入旌旗夕鳥歸飛
急風㠶􁃸上遲丗情關物理俛仰寄長思
　　􁀼香道中
殘日亭猶逺䡖風帽易斜稻畦低沒鶴草徑曲行蛇經丗知無
筞謀生㑹有涯殷勤理黄菊畱眼待秋花
　　懐楊仲弘
離別驚如雨蹉跎媿後塵秪今才有數多爾術䏻神玉涶春風
濕烟霄碧樹新􁅜慙推吏事吾敢望平津
　　八詠樓遇方子踐
風雨三年别豋臨一咲同緑莎垂古井碧瓦暎踈桐丗故違髙
枕吾生劇轉蓬相逢感疇昔出䖏愧匆匆
　　杭州寄子踐
尊酒何人共春光著䖏同乾坤容野馬歲月失飛鴻俗眼䏻無
白風花故自紅向来常䖏士早已負諸公
　　次韻荅子踐
不謂飛霞珮珊然寂寞濱相看今雨夕漸近長年人往事驚如
夢何峯擬卜隣平生千里駕還往得辭頻
　劉聲之爐亭夜話
儒冠寜誤我壮志自多違昭代尊經術先生尚布衣清言今夕
共大隐昔人稀預恐蒼山麓無從候少微
　雨三首
湖濶雲如積天空雨正豪風飈兼晝夜井邑帶波濤茅屋垂垂
破漁舟故故髙何妨張仲蔚環陼自蓬蒿
穉子吾憐汝泥行玄不難凭欄真自咲髙枕敢求安天地三辰
遠江湖五月寒好将遮日手却把釣魚竿
田父愁何訴龍公怒未休千畦沉翠羽百水散黄流小市猶長
閉孤城併欲浮誰誇𥙷天漏此事恐悠悠
　　金陵客舎澷書
不擬夫容佩終然挂寂寥百年多事始千里一身遥巢燕驚華
屋韝鷹望赤霄蒼蒼叢桂樹愁絶小山招
　　陪仇仁父先生豋石頭城
談咲逢諸老豋臨失故亭薄逰成汗澷髙歩覺竛竮峽水通吴
白淮山入椘青平生一杯酒及此慰飄零
　　春日郊行襍興三首
忽忽時頻異垂垂花正繁豋臨聊極目出䖏可忘言風急江光
亂春濃野色昬舊逰嗟契濶覧物思空存
五畝清江曲為農計未踈那無經丗筞宜付絶交書野笛吹頻
歇漁舟玄若虗卜居䏻有待天地夲吾廬
高興真誰共佳晨秪屢經天清風細細花逺樹冥冥勝事今非
昔狂歌醉欲醒終南飛鳥外一髮向来青
　　次韻荅友人
十載論友地才皆苐一豪江湖嗟契濶風雨夣䔥騷趨走知無
力標題敢自髙期君飬翎羽一撃可徒勞
　　九日豋石頭城
背郭囂塵逺髙秋川嶽清幽懐初曠蕩陳迩故縦横遥望龍盤
舊長憐蟻穴争紺園随䖏關粉堞向来傾彂草窺眢井看碑驗
故塋門𨳩蒼耳路亭愛翠微名逺樹淮南出滄江鳥外眀人烟
川浩渺風物歲峥嶸吹㡌仍佳莭傳觴但老兵愚生襍蛙黽浪
走媿璜珩玄玄檣帆盡䔥蕭蘆葦鳴豋髙未成賦覧古獨含情
政復哀王粲何堪厭禰衡敝廬滄海曲目斷白雲生
　　寄李生
有■維仙李孤標見碧梧髙門畱雨露短褐混泥塗姿悍寜為
小機深㦯類愚洗心湏貝葉㳺藝及樗蒲政爾難蔵頴幡然獨
抱竽從容觀近效僶俛事羣趨稍癈琴心曲䏻操牘背書誰将
窮罔象莫使避珊瑚它日逢何暮清談動至晡酔醒勞問我喜
怒得令渠契濶江湖迥飄零歲月徂青雲悲捷徑白日仰亨衢
秋社枌榆外南包橘柚初飛騰如借順䏻勿咲蟾蜍
　七言律詩
　　送孫君文判官丈歸桐廬
咲語匆匆似夢中衣裳俄復判西風殘蟬落日那堪别瘦馬長
途喜未窮歲事已空南畝稼歸期應老故山桐興来尚有平生
棹載酒何時覔釣翁
　　感舊
華屋山丘不可期峴山依舊緑叅差空懐下榻延徐孺無復乗
舟訪戴逵日暮更聞隣舎笛歲寒頼有角弓詩舊逰寂寞成今
古冷石秋花䖏䖏悲
　　鳳凰山
蒼海桒田事渺茫行逢遺老色淒涼為言故國逰麋鹿澷指空
山號鳳凰春盡緑莎迷輦道雨多蒼薺上宫墻遥知汴水東流
畔更有平蕪與夕陽
　　𨳩元宮
誰使蔵舟一夕移紅樓翠幙未全非曾聞帝子乗鸞去疑有仙
人跨鶴歸烟徑月眀瑶草歇石壇露冷碧桃稀赤欄橋畔多時
立閑看楊花作雪飛
　　早起
漠漠晴􁐺散薄雲獨搔短髮立清晨春風入樹無行迹暁月窺
簾欲近人旋覺新吟随夢寐不知清霧濕衣巾何人正踏長安
陌想見看花拂面塵
　　九日
獨立慿髙彂興新霜清露白復佳辰緑尊照眼不觧醉黄花滿
頭應咲人檮邉老僧幽期失巖南故人新句頻秋天此日併囬
首鴻鴈寄書愁未囙
　　次韻山南先生遣興二首
稍覺春風入剪裁更無魂夢到塵埃苔枝自送黄昬影寳篆頻
消白晝灰丗態漸應随日別老懷可復向人𨳩擁爐坐聴蕭蕭
雪載酒携琴也莫来
蒲團兀坐乆忘機何暇重尋是與非老鴈長雲天渺渺晚花寒
蝶思依依起看丹竈春無恙欲試青鞋雪未晞鵬鷃逍遥端可
耳玉堂何必媿柴扉
　　寄仇仁父先生
一官十載尚沉淪門巷蕭蕭白屋貧自有陶公為社友從呼杜
老作詩人兒曹故復䡖前輩儁歩誰當出後塵招隐詩成無䖏
寄莫雲凝碧坐愁神
　　寄十八丈判官
金牓淒涼四十年風流文采故依然香山老玄誰同社栗里歸
来尚有田懐古坐看西日落得春寜問北枝偏清泉白石多深
趣千載心期入近篇
　　寄仲山
異縣關心翔鴈飛酒燈棋雨計頻違寄書全覺嵇康懶入夢多
疑李白非黄葉閉門方寂寂碧雲逥首故依依相從賴有梅花
約試蹋春風走翠微
　　寄友人
繫舟一别雲水鄉暮川葭菼方蒼蒼漳濱臥病它年憶渭北題
詩春日長蕪菁作花己爛熳楊栁飛絮苦顛狂聞道茯苓暖堪
斸遅子青鞋經澗崗
　　夏日澷書
枕上初殘栢子香鳥聲簾外已斜陽碧山過雨晴逾好緑樹無
風晚自涼芳歲背人成荏苒好詩和夣落蒼茫求羊何不来三
徑門掩残書滿石牀
　　逢葉伯機
水烟沙雨送歸航楓葉蘆花巳十霜瑶曲天風春夢遠墨池秋
草故㳺荒碧峯又是新逥䧹白石依然舊化羊一咲相逢却成
别暮雲千里思茫茫
　　宿賈氏山房
暝色蒼茫赴逺岑獨追燈火下荒潯寒沙細水通幽徑脩竹高
楠走翠隂草草悲歡中夜語悠悠醉醒百年心石烟霜月寒無
寐坐聴踈鍾出二林
　　送友人之亰
偶縁送逺接清逰烟雨東城晚樹幽離别自應多感慨咲談未
害各風流百年芳草頻頻合萬事孤雲故故浮太華黄河入囬
首春風愁絶李膺舟
　　荅友人
芝掌峯前一杯酒別離歳晚逓相望野梅如雪遥入眼曉鴈連
天寒呌霜閉門窮巷燈火冷囬首蒼山雲樹長㡬時抱被却同
宿愧爾詩筒逺送将
　　憶友人
無復髙談慰索居壮心零落竟何如人間澷有金臺夢身後誰
傳玉枕書半畝蒼苔埋璧地一聲白雪斷絃初芙蓉峯下聞吹
笛淚滴春天草木踈
　　哭李無逸
青春未受二毛侵談咲俄聞變古今千日却醒徒有望九原莫
作竟何心平生欠荷劉伶鍤此夜誰彈子敬琴水樂亭西烟草
碧舊㳺囬首重沾襟
　　過烏傷墓
丹青像設始何年翁仲遺墟自古傳時有北人来下馬不知秦
樹㡬啼䳌牧童晝卧看碑路野衲春耕祭墓田囬首長安西日
外茂陵松栢正蒼烟
　　襍興三首
昔從六客堂前客共買何山渡口船杉松夹道得古寺風雨澷
山連杜䳌憶别老僧如昨日待分幽事及它年春江正緑不能
玄勝踐䔥條秪自憐
㡬囬擬作送春詩出戸春風玄不知葉底孤花猶入眼竹根稚
筍欲過眉又抛書卷都如夣間看香烟偶似癡寄語平生張仲
蔚一歡相屬竟何期
劉生玄滌相如器朱子新裁賈誼書百代風流今視昔十年懐
抱我憐渠故應曽對談諧樂也復䏻容禮泫踈風雨蕭蕭守環
堵秪今可望故人車
　　寄陳君采
江淹文采碧雲消潘岳才華玉樹凋後爾千年開楗鑰森然作
者見風標棋花夕日輝相並金櫃名山路未遥䞉欲傾心數還
往髙期無使竞蕭條
　　次韻荅吴正傳
諸老凋零半九原後来英發見蒼然髙標寜復居人下緩歩猶
湏出我前天馬爲誰生月窟仙禽有日到芝田論心待取同傾
盖可使空逥雪夜船
　　寄葉審言
千里相思黄葉初喜傅消息慰離居姓名澷入山公啓懐袖元
無賈誼書已分耕耘供賦龡胡令汲引到樵漁臨𡵨躑躅頻回
首風雨蕭蕭鴈正踈
　　獨立
數盡飛花一愴然壮心迢逓夕雲邉十年人事空流水二月風
光已杜䳌過眼青春寧復得汚人黄土絶堪憐故園尚有平生
約可使蒼苔到石田
　　即事
南陌東阡草色齊愔愔門巷客来稀受風燕子輕相逐著雨楊
花濕更飛緑樹無言春又盡紅塵如霧手頻揮浮生莾莾吾何
計獨立看雲竟落暉
　　山中夜歸
澷山松葉行徑迷獨穿犖确幽歩遲驚風低艸山乕過寒月挂
樹天星垂泉鳴荒䖏夜牢落露洗青林光陸離茅簷抱膝者誰
子歌闋飯牛聲正悲
　　旅夜
歷歷飛螢度眼眀獨搘髙枕數殘更薄㳺已􁑴新彈鋏舊業猶
餘未棄檠一雨送晴初月色百蟲専夜故秋聲情知三卜非年
少已覺人間有後生
　　三月三日西湖舟中
黄塵烏帽媿平生對客猶稱舊姓名此事正堪三太息秪今忍
負四難并放舟乍落空濛境送酒元無窈窕聲金谷蘭亭嗟已
矣不妨時暫濯吾纓
　　金陵天津橋
五雲零落渺天涯陳跡蒼茫日自斜畫角巳吹邉塞曲紅藍新
長内園花可憐遺老埋黄壌曽倚春風望翠華好在北山猨与
鶴依然同住舊烟霞
　　送人歸豫章
已覺棲遅懶曵裾可能為我強躊躇一帆秋色紅塵外千里江
関白鴈初建業水清誰共飲潯陽潮断㝎無書黄金未盡朱顔
在莫種桃華學隱居
　　哭陳茂卿
多病文園鬢未霜可人風味故難忘豈期夜壑舟無㝎竟使春
天草不芳賣薬㡬時来海上遺文湏我訪㐮陽誰憐後死仍漂
泊雲白山青自故郷
　　宣城客中偶書
眼看春霄擁勝流漂零回首媿沙漚黄塵烏帽知誰為白飯青
芻復此㽞未必嵇康䏻作吏何妨李廣不封侯敬亭雲鳥知無
恙欵段惟湏逐㑓逰
　　梳頭淂白髮
偶逐飛雲別礀岡觧纓聊爾濯滄浪襟懷巳久無山水容鬢誰
令有雪霜未必冄砂真却老可湏白首更爲郎前脩未逺斯文
在努力無愁𡵨路長
　　送韶父先生逰亰口
不到南徐三十春好将夣寐弔遺民也知往事如流水秪想重
来是後身棹響關河風色莫雲離野服髩毛新舊㳺偶失扶桒
路煩向滄江一問津
　　山南先生挽詩
仰驚喬嶽失嶙峋千載風流可復聞鼎有丹砂䡖縣令嚢無薏
苡詫将軍苧𫀆歲月孤青簡石室文章閟白雲淚盡侯芭悲獨
立短衣髙馬秪紛紛
　喜方韶父先生至兼懐山南先生
夢覺秋宵失薜蘿尚煩青簡慰蹉跎山中舊別期猶在嵗晚相
逢感易多華表神僊成寂寞靈光風雨見嵳峩百年珎重斯文
寄趼足脩程可柰何
　　韶父先生有詩復次韻以和
兩翁故復可憐人傾盖長安四十春華屋山丘如隔日夜床風
雨淂彌旬書籖藥褁仍仍在橘刺藤梢一一新澷寫餘哀寄冥
漠大荒誰見下麒麟
　　寄張如心
謬羡侏儒抱一囊舊㳺搔首獨淒涼連天㫁䧹初沉日匝地寒
花欲有霜聞道為郎湏白髮未殊髙枕待黄粱紅顏好在張公
子坐聴松風春晝長
　　送王傅朋静江教授
丞相威名震百蠻蕭條異代淂吾賢䆠㳺忽過三湘去家學應
令四海傳北望犬牙連上國夜占鶉尾直中天炎風朔雪皆王
土未覺青春雨露偏
碧蓮峯下駐飛驂風土遙知久自諳㑹有新書裨禹貢坐聞舊
俗化周南深篁盡日迷山鬼毒草無時起瘴嵐珎重斯文強飡
飯謾誇丹荔与黄甘
　　送楊州傅學正
全淮控制列城遥尚想青春虎豹驕一日江山走珠玉萬家燈
火沸笙簫喜逢才俊豋文署好頌升平荅聖朝芍薬瓊花児女
事可縁風月逗華鑣
　　余山
春雲牢落鴈無聲沙岸叅差石有稜䨥屐澷窮芳艸徑一龕長
愧白頭僧晴濤閃閃翻孤日山木昏昏􁂼翠藤後夜清風滿遥
念夢逰空指上方燈
　　龍潭山
二月清江照眼眀避風舟楫滿迥汀斷雲抉雨時時黒宻葉蔵
花樹樹青習隱未成陶令賦行謌聊共屈原醒碧潭光景無消
息坐看魚児點翠蓱
　　遣興
青雲如夢慨平生白髮驚春忽數莖漸覺交㳺随日別強　顔
色逐人行百年松檟誰䏻去五𤱔煙霞故可耕妄念掃除渾欲
盡少㳺何得尚相䡖
　　次韻方子踐觀潮
潮生潮落有時休朝暮呉児㡬白頭𬒳髮祗誇迎駭浪側身寜
觧障奔流江吹碧瓦人聲暁雲閃朱旗海氣秋後夜月明天在
水有誰䏻此試登樓
　　次韻子踐秋社歸巖南
乆悟清都是夢中未嫌短褐任飄蓬時情冉冉心如醉世議紛
紛耳欲聾㑹種枌榆依漢社共談禾稼續豳風蹉跎偶負平生
約已復人間歲一終
　予與劉君師魯為文字交十有四年而固未甞相識也兹
　過武林偶遂良覿有喜而賦
邂逅神交十載餘青楓落月幾愁予何言此日同傾盖勝讀平
生未見書天上玉堂容可到山中金匱得長虚故多餘事宜啇
略可待秋風怨索居
　杭州寄里中一二同志
故山有路去無從燈火関心夢不通浪赱紅塵真自咲舊㳺白
社竟誰同胸中好貯千巖秀眼底徐觀萬馬空風雨未休鴻鴈
㫁此懐渺渺故難窮
　同儒上人謁黄尊師于龍翔上方脩撰鄧公適至輒成小
　詩用紀盛集
坐陪三老盡文雄政爾衣冠不苟同談咲流傳成故事畫圖想
像見髙風丹崖方與霞標峻碧海誰能鐵䋄空􁅜託下陳虛自
詫飛揚無力思何窮
　客樓雨中
江城飄泊動經年盡日髙樓閱過船睡起小窓𥘉聴雨岸旁垂
柳巳生煙㘴抛歲月今如此毎望雲山欲泫然尚喜㳺從得諸
彦時將樂事寄新篇
　　次韻荅蔣春卿
不謂紅塵拂面時軒然談咲一舒眉晴風石鼎浮花乳夜雨春
盤冷碧絲握手遽成三宿戀論心那覺十年遅酒船魚綱歸無
計未必山前白鷺知
　　送楊山長歸錢塘
百里郷心海鴈飛三年宦况野鷗知兒童早已占歸信弟子應
䏻頌去思茅屋荒田春草草杏花深巷雨絲絲人生適意須行
樂駟馬髙車恐未遅
　　章徳懋同登車蓋山
城南日日望蘇灣碧樹童童蓋一山何意兹辰成邂逅與君携
手共躋攀鉤衣亂石通髙歩着面和風啓醉顔尚愛碑銘多楷
則俗書且勿闘妖􁋯
　　重逰毗山
十載重来思惘然勝逰邂逅一開顏髙林有色煙雲净曲徑無
香草樹閑漫遣金樽催白日絶憐紅粉涴青山南朝舊迹今誰
記膓㫁風流不可攀
　　湖山遇葉士心囙寄郭祥卿架閣
謝公城下蹋春暉最憶東園夜不歸落月清樽波㶑㶑髙花銀
燭霧霏霏未愁強醉羅衣濕政恐重来燕麥稀大地風濤竟誰
料九霄一鵠看橫飛
　　大卿牟公挽詩
靈光一夕失崔嵬多士相逢淚雨摧夹道共看丹旐去遺民猶
憶繡衣来䔥蕭悲吹蘋花冷渺渺郷山杜宇哀哭盡貞元舊朝
士臨𡵨無語重徘徊
後生無復望儀刑青史徒煩列姓名窮有遺文成鉅冢死無新
爵上銘旌瓜田方任蓬蒿没玉樹偏依雨露生舊笏滿床知未
墜翰林風月向来清
　　次韻牟主簿南湖客中
遥望仙橈度碧湖翩然髙興不枝梧也知白髮行相待無柰青
山不受呼過眼光風殊獵獵霑衣多露巳塗塗相逢幸及南枝
好一笑聊須引百壷
　次韻姚子敬教授筠庵别業
故園煙樹渺江關長愧求閑未得閑客路獨愁黄葉下髙人正
在白雲間卜隣儻遂容依止載酒終期共往還未害看山仍拄
笏一竿付我釣滄灣
　　次韻别程晋輔教授
落拓江湖乆不歸相逢還及試春衣忽聞煙際蘭橈動誰共花
前玉斚飛青眼故多知己在黒頭未覺壮心違赤霄孔翠吾何
望喔喔隣雞爾自肥
　花信
已覺㝷芳去較遅千林紅𬗋想紛披幾經夜雨䏻無恙試問春
風竟不知斜日逰蜂應有夢野亭立馬巳多時殷勤却是江南
客曽擘氷霜寄一枝
　　草意
澹煙斜照舊離離吐漫芳心欲向誰可是忘憂䏻自得若教指
佞定無私東風江上何人識南國春来有夢知㽞取青青承雨
露未應紅𬗋浪相疑
　五言絶句
　　山中偶題
古苔隠石色寒花眀藥叢有時白磵雨終日青松風
　　夜坐
涼風動千里孤坐思滄洲白露洗明月青天此夜秋
　七言絶句
　　寒食舟中
東風溪水碧漣漣溪上青蘿獨繫舡正是落花寒食夜水煙沙
月又啼䳌
　　哭御史王公
有人新自甬東来別後音書第一囬欲問布帆無恙否豈知塵
世隔蓬莱
𬒳髪胡為竟渡河由来魑魅喜人過不須待聴山陽笛一曲箜
篌哀思多
早歲棲身擬鳯池桑田為海巳多時路人方為乗騘止流水生
涯遽可悲
玉堂政要謫仙人何意先成采石墳人物渺然時事異漫令平
地有青雲
金阜原頭草未生兒郎俄巳去騎鯨黄泉㑹有相逢䖏轉見人
間子毋情
掉頭東下苦匆匆徑挟羣仙入貝宫眼底珊瑚髙百尺釣竿吹
折一絲風
膠液中流事可歎海雲飛雨失青天陸郎地下驚相見應許来
遅二十年
孤児思父母憐兒忍見銘旌獨返時畢竟江魚與螻蟻世間何
物最堪悲
楚客猶疑刻劍痕秋風已到孟甞門殘潮落月天涯夜剪紙誰
招萬里魂
天呉罔象政縦横誰認鼇山頂上行海氣昏昏風雨惡夢中無
路弔先生
　　金陵客中送友人歸里
青陽河畔杜䳌啼歸路如弦定不迷應到故山叢桂裏咲人騎
馬學聴雞
　　有感
橘柚青黄照眼垂秋風籬落自紛披頗聞玉食登蠻果不獨涪
州有荔支
漢空需才㧞隠淪鼔刀屠狗正求伸可憐風雪南山下未有它
年射虎人
　　葉審言張子良同逰北山智者寺旣歸復與子良至赤松
　　由小桃源登煉丹山謁二皇君祠囬宿寳積觀
天風吹我度峥嶸春著千巒滃滃青𬗋陌紅塵寕有此十年空
負比山靈
芙蓉峯下南朝寺水秀山眀兩絶竒更向水窮山盡䖏一菴髙
貯碧雲師
却問仙山去幾程白雲如簇近相迎直湏不脫登山屐行盡松
聲與水聲
山中今是太平民尚與人間隔幾塵流水桃花三百曲莫教重
誤武陵人
偶看飛花逐水紅不知身過亂雲東囬頭旋覺峯巒别惟有青
天面面同
䨇鶴冲天歲月多至今香火壓嵯峨劉郎不是無兄弟柰此丹
雞白犬何
㘴愛春泉響翠微玉花吹濕薜蘿衣何人為擘氷壷破共看青
天白練飛
削立城心䨇白塔㡬疑日月費撑支一朝頓在闌干底始悟從
来見䖏卑
遥憶仙華鶴髮翁清泉白石滿竒胸若為此日干峯頂更試平
生九節笻
一宿山中竟莫㽞可䏻長伴赤松逰殷勤好去張公子休愛人
間萬户侯
　　避暑圗
一丘一壑古遺民十里清風不属人閑對青山揮白扇世間何
物是紅塵
　　圍棊圗
有客看棋洞口歸天荒地老巳多時人言此客殊癡絶畫裏看
棋我更癡
　　陶學士驛舎圗
一咲相逢亦偶然浪将㤙怨向人傳無端更𬒳丹青汚狼藉春
風數百年
　　次韻章兄雨中書懐
卧聴風水共喧喧起視青空白雨懸秪謂桒田可無恙不知江
勢欲吞天
茫茫平陸一尺水瑟瑟涼飈五月秋莫為天公無皂白誤将隂
雨怨鳴鳩
故山囬首杜䳌啼客舎誰憐寄一炊頼有四門章愽士不縁風
雨廢談詩
春盡餘寒去却囬江天五月未聞雷南風秪在浮雲外弹折朱
弦喚不来
草長故山懐獨往苔生今雨歎離居誰䏻共飲桃源酒一醉千
年不願餘
　　偈二首
乆謂聲聞難作佛今知龍女觧成男分眀信有旁人分五十三
身第一叅
息心無想成無記有見還同有相存不盡普賢殊勝行随方願
唘一城門
金華黄先生文集卷第二
金華黄先生文集卷苐三　𥘉藁三
　賦　臨川危素編次　番昜劉耳校正
　　離居賦
慨予後古人而生兮恒㓗志以好脩慿祖先之遺業兮援徃列
之餘休粤総角以授經兮歲行汨其巳周獨貿貿吾何故兮庶
遠悔而違郵攬儁悊以我弼兮懿前志之為謀非夫人察予之
衷兮孰蹭蹬而見収胡閔勉抱兹獨兮曠周旋扵窮􁐌廓私處
而莫伍兮愴增思以懐愁昔囬路之相贈兮竭所獲以交投􁑅
並轡以疾驅兮入聖域而彌優彼獨何人兮予頋忍耻而䝉羞
惟昔者之擇從兮極逺討而旁捜衆雜遝其既多兮邈異趣之
交鉤紛詡詡以徴逐兮咸胥顧而勸憂曰予行之不可兮矧将
朂予以良猷居怏悒其誰語兮弦予歌之幽幽恫愡慌以頋懷
兮耿孤倡而無酬哀下圡之坌濁兮駭奔飛其呀咻大龜視予
以吉卜兮曷去之而遐遊廣輪曼曼而靡極兮忽又惑其所由
非識路爲之先道兮懼九折之摧吾輈羗冘豫以狐疑兮悵臨
𡵨而夷猶軫中情之戀嫪兮思勃欎而莫抽噫遺行之巳累兮
固吾以爲贅疣弗暝眩之是圖兮何厥􁀣之能瘳堅所秉猶未
怠兮悼年歲之易道諒予懐之既騁兮雖坎壈其敢偷苟非予
之所存兮夫又何求結煩言而招要兮遂矢心以綢繆夫有恃
以爲善兮詎無成而淹㽞
　騷
　　訟魃
皇亶正直兮冒下惟仁肇毓嘉種兮誕生烝人胡汝魃之暴亢
兮盗威柄以自神禍㐫是司兮俾閼厥伸窮千里以逞毒兮豈
此土為匪民歲丁未而孕孽兮俶九戹之遘㐫乘陽竊出兮霍
霍隆隆斥棄輿馬兮謂肥􁃄其猶龍絳㠾􁂍靷兮􁀣赱如風揚
氛壒扵澮涂兮瞻我野其童童餱糧殫扵草木兮搏塊礫之不
可食旄倪僵尸兮疆􁛒死力首丘而弗遑兮胡愍隷之可得狐
狸飽而跳踉兮腐胔縦横藋出戸兮室無哭聲野蓁蓁其誰闢
兮鄰火煜其宵行皇保下人兮曷椓喪而極斯樂人之死兮職
魃所為耗賊太和兮遏玄澤扵既施朋殃友厲兮出入敖娭仰
九關而􁂰愬兮予踆踆其屢止曰無徃而弗復兮其悔禍之汝
竢胡披猖而荐肆兮将窮菑乎今兹扇虐𦦨扵熒熒兮導伯强
使先之怒氣㶿其如饙兮􁂋薄人之四肢梃刃歘至兮狼顧睽
睽曽遺民其㡬何兮矧有秋以為期咨汝魃兮誠忮忍而險愎
慿妖矜㜸兮畔戾聖則謂吾莫汝燭兮何裸身頂目而辟易有
赫臨汝兮頋微臣其何力命不可乆斁兮威不可久乘孰怙終
而稔毒兮能自逭於天刑皇斯震怒兮尚叱咤乎雷霆斧鉞孔
利兮百神效靈害戕屏絶兮鬯嘉生扵百齡磔棄妖膂兮沈溺
清泠嗟魃弗悛兮後雖悔其何懲
　荅問
　　荅客問
㒒大徳中忝被選舉一時後進之士多見㧞擢而㒒方深居田
里或譏其苞苴不脩以為迂闊廼倣昔賢述其問荅之辭云
客問主人曰盖聞周乎道者不貞扵小諒通乎變者不偭扵俗
度所以超㝷常而建榮名者也是故劉澤捐百金而王全燕不
韋資竒玩以相疆秦由此言之豈非仁者固以財發身耶今吾
子餐醇龢襲芳華畢弋文翰之林而藩道徳以為家有日矣生
逢熈洽之朝名厠英俊之列曽不能披金閨歴絳闕騰􁑂翕赩
揚眉鼔舌使聞之者膽寒炙之者手熱下是猶不得輸筋力效
智䏻扵斗食之末然且僶勉趑趄擇地而趨持下執雌以踸踔
乎泥塗子之為術不既䟽乎扵是主人瞠然而眎輾然而笑曰
若客之言毋乃眩勢交之榮悴昧俗化之隆庳睹􁆬橇之利用
而将乘之階戺也曩者王途墋濁僄狡接足恈恈婞婞壌壌矗
矗川奔猋馳爪拏角觸富者蹈顯榮貧者嬰賤辱當是之時毁
㢘爽行懐膏潤以賈媚恱者盖不可勝錄也一旦㤙移勢奪權
傾位軋金銷石毀星離電㓕信夫以膏沃火者膏盡則火微以
利錮交者利盡則交絶爾其便翾捷􁀣更起迭仆朝躆要津夕
僒覊旅曽得喪之㡬何而蒙詬扵終古是冝顏子殉志扵簞瓢
魯連唾睨扵商賈長騖獨立蟬蛻滓溷而弗頋也今國家陶㤗
和㴑淳源軼燧農轢羲軒厖㤙􁏳澤旁魄布濩圓顱方趾之民
濯沭神化者無不抱信譲掲貞素藉禮義之袵席服中正之冠
屨時則羣公庶尹濟濟鱗列騰声發采作世玉雪譬若以伯夷
為太傅曾參為司徒公儀休為御史孟公綽為尚書原思為博
士扵陵仲子為大夫鮑焦給事扵黄門黔婁待詔扵公車邈㢤
此非常之際亘億齡之所無繇是遐􁐌裔壌嵬岸之士莫不舒
翹振華纓冠縦履喁喁于于以觀羔幣之所抵雖以眇䯢邅逃
朝佔夕呻亦且睢盱批捩羞沒齒而無聞也然而淹速有時顯
黙有冝故甘生以童孺都上卿而太公白首廼為萬乘師此理
之固然而物之不可必齊者也今吾子處盛時而談叔季當羣
居而言財利柰之何笑鳴玉曳履之舒徐而欲挾􁊴離騕􁑄以
助其駛耶客乃憮然有間曰夫市井之言不足以陳扵先生之
前固也敢問君子之将售其志者亦㓗名以為髙矜己以自熹
而已乎主人曰何為其然也昔百里用秦鬻身五羊鞅介嬖竪
􁧦開富疆毛坐重趙引錐脫囊孔舎魯而歷聘摯匿媵以要湯
是皆韞不世之閎畧将圗覇而謀王誠懼夫􁧦志之弗䆒寕卑
已而遑遑夫以鮿生黭淺豪𥙷縷拾退若失九牛之一毛進若
增太倉之一粒固冝量簣而容度綆而汲亦安敢肩聖喆而駢
立㢤廼若樹不貪以為名宋司城之寳也弗枉㝷以合汙鄒孟
氏之道也斯吾徒之所知而百世之師表也且予聞之時盈時
虗天理之常廼仁廼義人道之綱是以君子立不易方故曰勿
行爾悔無患名不大勿信爾欺無患禄不随客獨不觀夫蘭滋
九畹珠媚重淵無脛以自致無舌以自宣至其流光晶吐郁烈
則人亦莫得而棄捐也若夫卜生投間扵乏興張季藉勢扵雄
貲相如發􁮘扵武騎㳄公奮迹扵沈黎是亦非窶人子之可㡬
獨共巳竢命而奚疑
　雜著
　　賈諭
曷甞觀扵賈區乎吴之鹽蜀之布㑹稽之羙箭代之名馬至扵
􁇀枲巵茜筋膠藥物之衆無不叢聚區列而貝璣丹銀重淵䆳
谷怪珎之産又皆篝火腰絙冐百死之禍乃能奪而出諸虎豹
蛟鼉之宅亦且畢致而錯陳焉彼其役傭工費舟車遑遑顒顒
心計目察笥者閑者在筐筥者匵而蔵者辨之患弗良聚之患
弗豐耳辨而良則售益博聚而豐則獲益厚其貨誠千金也人
且以千金至矣求其張虗肆負枵槖自厠其間而能以操竒贏
者無有也扵是日昃鼓起嚢金適市者莫不鱗集蟻合辨物以
莫賈焉方囂譁烟壒之中一旦有委千金扵販夫販婦而未甞
少見徳色者誠将文致其利而向之千金非以施愛云爾也仁
義忠信士之大寳而爵禄車服國家之千金矣夫其為寳也非
必燭幽縋深􁂮死地而後能有也彼飾虗懐枵號呼以望售者
何憧憧耶償人之直而能無徳色者又㡬人耶嗚呼市井之事
學士大夫所共賤鄙而羞以汚齒牙也今之稱乎大人君子者
果何如㦲果何如㦲
　　讀賈生傳
屈原死後百有餘年而漢有賈生以適去過湘水乃投書以弔
屈原太史公盖合二子以為傳夫亦徒見生之為文愁痛無聊
發憤壹欎不殊扵原而未極其趣者也夫懐王受欺扵張儀䟽
屈原而不用身䧟國蹙為天下笑頃㐮親值其亂而曽不悟反
怒原遷之江南而楚亦㝷滅彼屈原者誠悼夫存君興國之志
終無所伸而為是彂憤無聊也生之在漢非有肺附之親歷試
之乆頋扵卒然遇主之頃欲使盡去其舊而唯己之所欲為一
不見用則遂自附扵原而待其君以亾國之主誠何理耶夫改
正朔易服色法制度㝎官名興禮樂亊至不䡖也大臣不聞議
士不與而遽自草具其儀法可不可㦲絳灌之屬皆先帝舊臣
苟逺嫌而不言則誰當言者且此二四公位為将相爵為通俟
權寵之盛豈復有過扵是亦何忌而不容一新進之賈生耶然
則謂生以讒去而遂以配扵屈原者甚不然也夫生之始欲改
㝎制度也将無以天下為旣和洽歟至其論厝火積薪之埶頋
在乎數年之後凡其言之可行而必效者大抵皆南遷之餘也
吾意生以憂患怵迫習扵丗故未必不悔其前言之易而尚肯
尤人之短已㢤然則今之疾視絳灌之屬而比之上官子蘭者
又非必生之志也周人之詩曰肆成人有徳小子有造絳灌之
屬安足以知此徒使如賈生者不淂盡其材反以年少初學而
見斥逺則其䝉蔽賢之譏非不幸㢤
　　陸君實傳後叙(僕為此叙時固巳不敢悉以客語為信及/来京師将取正扵太史氏而新史所紀二)
(王事與/皇朝經丗大典自有不盡合者史旣成而鄧氏/光薦家始以其填海録等書上進又不能無所見所聞之)
(異辝謹摭其一二附注于舊文/之下以訂其訛舛𥙷其闕逸云)
陸君秀夫之死楚人龔先生開既為立傳且曰君實死事得之
里人尹應許尹得之翟招討國秀翟得之􁅪侍郎来莘而君實
在海上乃有手書日記日記蔵鄧禮部光薦家數從鄧取之不
得故傳所登載殊弗䏻詳至公之官位為丞相為樞宻使亦且
貳其傳而莫能定因字稱之曰君實而不爵盖闕疑也㒒往在
金陵客有来自番禺者頗能道崖山事云宋益王之踐帝位也
不踰年而改稱景炎(歲丙子五月乙未朔宋丞相陳宜中等立/益王于福州以為宋主改元景炎升福州)
(為福安府新史所書無非其實而大/典㩀傳聞之辝誤以景炎為咸熈云)眀年南遷化之碙州(景炎/改元)
(之十一月御舟入海自衆而潮十二月次甲子門明年正月次/梅蔚四月移廣州境次官冨塲六月次古墐九月次淺湾十二)
(月駐秀山/召武山一名虎頭山入海至井澳一名仙女澳風/大作舟敗幾溺復入海至七州洋欲往古城不果遂駐碙州鎮)
(碙州屹立海中當南北道/隷化州見新史及填海錄)又眀年四月戊辰殂於舟中(自井澳/遇風驚)
(悸成疾以至大漸遇風之日新/史以為丙子填海録以為丙寅)越三日庚午衛王襲位是日黄
龍見海上羣臣皆賀乃升其地為翔龍縣(庚午龍見海中書扵/新史而填海録以為)
(是日午登壇禮畢還宫御輦所向有龍拏空而上身首甬目俱/全暨入宫雲隂不見非見於海中也翔龍縣填海錄以為祥龍)
(又以為/龍興)拜張世傑少傅樞宻使蘇劉義開府儀同三司殿前都
指揮使陸秀夫端明殿學士簽書樞宻院事餘進官有差(景炎/新造)
(之𥘉世傑為撿校少傅兩鎮莭度使樞宻副使兼福建廣南宣/撫大使劉義為撿校少保莭度使主管殿前司公事兼諸路經)
(制鎮撫大使廣東西䇿應大使秀夫為中書舎人兼直學士院/累遷權尚書加端明殿學士㝷謫潮州明年七月劉義罷經制)
(等使免兼殿司十月秀夫還行朝除同簽書樞宻院事祥興嗣/立丗傑以樞副秉國政秀夫以簽樞禆助之皆未甞進拜惟劉)
(義以問官累加開府儀同三司填海錄所載/視新史為詳而秀夫之官位與新史為異)㑹雷州失守而六
軍所泊居雷化犬牙䖏乃稍北徙廣州之境五月寓梓宫扵香
山縣㝷葬其地上廟號曰端宗陳冝中以宰相為山陵使事畢
宜中一夕浮海去莫知所之(上廟號以四月辛已梓官發引以/八月乙亥永福陵􁧼宫復土以九)
(月壬午朔皆非五月亦非先寓於香山先是宜中辝相位而以/樞密使都督諸路軍馬御舟次碙州衆舟皆未㑹惟宜中自南)
(蕃洋轉施往占城累召竟不至山陵使乃觀文殿/學士曾淵子非宜中也見填海録而新史不書)六月世傑等
遂奉御舟抵崖山崖山者在新㑹縣南八十里鉅海中與竒石
山相對立如兩扉潮汐之所出入也山故有鎮戍世傑以為此
天險可扼以自固始不復事轉徙矣(六月巳未御舟發碙州乙/亥至新㑹縣潮居里之崖)
(山起行殿庚辰升廣州為祥興府見/填海錄而新史謂升㢘州為翔龍府)宜中之去劉義追之不䏻
及夜泊仙女灣俄有天火飛集其舟延燒衆舟㡬盡(劉義追宜/中事無可)
(考)八月庚申月貫南斗己巳夜復有星大如缶衆小星千百随
之自西北流堕東南海水中聲隆隆如雷盖天狗云(巳巳星墜/海中書扵)
(新史而填海録以為癸亥夜一鼔後堕廣州南𥘉隕紅大如箕/中爆裂為五既堕地殷如鳴鼔一時頃止非墜落於海中也)
其年十月蒙古漢軍數路並進江東宣慰使張弘範以舟師由
海道出漳潮江西行省叅知政事李恒以歩騎出梅嶺(弘範拜/蒙古漢)
(軍都元帥恒為副元帥大典所書可考而恒廟/碑謂恒為都元帥江淮省亦遣弘範至自漳潮)眀年正月已酉
朔宋改年祥興行元㑹禮丁已登海舟(丗傑就崖山巷碁結巨/艦千餘艘為方陣中艫)
(外舳貫以大索四圍起樓櫓如城/堞以待敵見大典新史及填海録)己未弘範兵至崖山庚午恒
亦以兵来㑹乃先遣㫁其汲道舟人茹乾糗餘十日渇甚則下
掬海水飲之海鹹不可飲飲者亦輒病嘔洩軍中大困(事見大/典及填)
(海録新/史不書)二月戊寅朔世傑部将陳寳降(陳寳以二月戊寅朔降/見新史而填海録及其)
(所撰祥興本紀於正月乙丑書統制陳寳與發發張逹忿争而/降又書統制陳忠與撥發張成不恊而降其實一事而月日亦)
(與新史/不同)癸未大戦恒南向随潮下弘範北向随潮上夹攻之(恒/乗)
(早潮退攻其北至午潮上弘範攻其南見新史恒廟碑不/書而弘範廟碑詳書之但誤以癸未為癸未之明日云)自朝
至日中戰未决㑹日暮雨暴作昏霧四塞宋師部伍大亂秀夫
朝服抱宋主赴水死(丗傑命小舟取㓜主入巳舟秀夫懼丗傑/舟或不免或反為人所賣𬒳執辱於是擁)
(之負璽/綬自沈)後宫及百官吏士從死者以萬數國秀等文武班行之
降者猶百餘人是歲實至元之十六年也(國秀官承宣使見大/典其父貴以復州迎)
(降而國秀在海上為龍神䘙四廂都指揮使㳂江招撫使時貴/巳死填海録所載已詳至叙國秀事乃多誤書其名曰貴云)
世傑知大事巳去乃挟闘艦十八潰圍奔南思州五月庚戌還
至海陵港遇颶風舟敗死焉餘衆盡没自是嶺海間無復宋軍
旗幟矣(丗傑劉義等三十餘艘斬纜乗潮而遁丗傑出仙女澳/得風入洋追兵不及而還舟至山東欲向占城土豪強)
(之囬廣東乃囬舟檥南㤙之海陵山散潰稍集謀入廣擇宗室/子立之六月庚辰颶風大作将士勸丗傑登岸丗傑慮為人所)
(圗即登施樓露香以祝風壽愈甚堕水溺死諸将焚其尸函骨/葬潮居里赤坎村劉義出海洋後為其下所殺見填海錄云)
其事往往傳所不書竊甞有志論録附傳而行以備本事然恨
其不能記陸公終何官(秀夫終於端明殿學士同簽書樞宻院/事見填海録新史書秀夫景炎之𥘉為)
(簽書樞宻院事祥興之𥘉為左丞相而大典於秀夫之死第稱/之曰端明殿學士盖丞相文天祥家傳謂秀夫以樞宻兼宰相)
(者言其以簽樞行相事耳恒/廟碑又誤以端明為資政云)又慮所談三十年前事道里時日
不容無小失謬故乆未敢稱述後逰宣城有蘇寳章者縣小吏
也㒒邂逅見之戯謂曰前朝貼職乃有寳章誰以是字汝縣吏
亦帶職耶其人無所對旁一人曰是人乃蘇劉義之子以恩𥙷
官甞直寳章閣人習呼之而莫䏻變非字也(劉義次子景由直/寳章閣見填海録)
㒒為之矍然起将以向所記客語質之其人故為不聞者徑去
㒒嗟惋乆之因念曰杞宋大國也其不足徵乆矣它何譏焉姑
叙客語傳末庻㡬傳疑之義云爾至大二年春二月東陽布衣
黄溍謹叙
　　說水贈蒋春卿
陽羡蒋君春卿嗣主安定教事於呉興以秩滿去友生金華黄
溍送之苕溪之陽酌之水而與之言曰君知水之為物乎嵌巖
礨空一掬之多遺針投芥可指而取非不泠然氷骨雪齒也無
摇焉無溷焉斯可耳及其去而為湍為磵也驀山跨谷厯百折
而弗顧不既壯歟然而迫於風則驚扼扵石則怒矣若夫釃為
三江鍾為七澤茫洋演溢涵煙霏而滔日星者澷不知其㡬百
里泊乎其休汩乎其不可㽞沈沈乎黄龍之所宫穹龜鉅魚之
所家鰕蛤生焉而不以為隘也来牛去馬飲焉而不以為耗也
鳬鷗出沒焉而不以為䙝也蟯蚘投焉而不以為汚且辱也神
妖物怪居焉㳺焉而不以為異也千漚萬泡交起互滅瀇滉尓
浡潏尓洩之莫䏻害其蓄撓之莫䏻亂其澄潜淵之珍参錯朗
耀而荒查醜石屑瑣附麗之物亦無所不容也嗟乎水一而已
其量之相逺固如此非夫所䖏者異勢耶今君之去山谷也乆
矣接天潢度瀛海且有日盍亦拓七澤以爲襟舒三江以爲帶
而無以是氷雪者沾沾自憙哉雖然水行天地間其適也愈逺
則其趨也愈下孔子盖稱智者樂水夫不激不流非智者不足
以與此君非智者與持㳙滴以助波瀾秪彊顏耳離歌旣闋風
帆遽張因次第其語書以識别
　記先世墓誌銘
右墓誌銘二通前銘黄夫人宗氏於溍爲七世祖妣實故京城
留守兼開封尹贈觀文殿學士忠蕳公澤之堂妹作銘者夫人
之姪頴忠蕳子也忠蕳夢于汴數日将士去者十五汴人以頴
甞居戎幕得士卒心相率言于朝請以繼其父任時巳除杜充
留守乃以頴直秘閣為其判官㝷與充議不合去秦檜枋國参
政李光得罪免頴坐貽光書有忽聞逺適豈勝惶駭等語降三
官銘作於檜死之月曰右朝奉大夫者其元官也又兩月遂為
兵部郎中終其官後銘居士黄公夫人第三子是為溍之六世
祖公第二子諱紹祖則溍之五世祖也作銘者公之甥喻良能
前銘叙女適喻葆光者其父也以子貴累贈中散大夫子男五
人皆黄氏出而其四人俱以文章家知名良倚良䏻同擢紹興
丁丑第良材國子進士良弼國學進士龍川陳亮稱烏傷四君
子叔竒之文精深蕳雅季直之文蔚茂馳騁叔竒者良䏻字季
直者良弼字其二人則何恪茂恭陳炳徳先也良能仕子朝嘗
為太常丞兼工部郎官以朝議大夫義烏縣開國男致其事有
香山集行扵世而此銘不載集中居士公樂俯盖題秦檜所建
太平樓佞臣謂檜也公殁迨今百五十有五年遺文皆散落惟
所賦樂府猶為人所傳誦溍甞訪求得它詩文與樂府合五千
餘言第為三卷間又從宗氏得此二銘謹録而蔵之庻来者有
考也
　記居士公樂府
右居士公題太平樓滿庭芳即誌銘稱公所作樂府也舊傳秦
檜所建按宋史紹興五年五月神武中軍統制楊沂中發卒輦
怪石寘太平樓殿中侍御史張絢劾奏其事沂中坐罰金是時
檜巳去相位則樓之建當在檜秉政𥘉曁檜再相和議成日使
士人歌誦太平中興之羙樂府所為作也時檜命察事卒數百
㳺市中聞言其姦者輒捕送大理獄殺之上書言朝政者例貶
萬里外忠正之士多避山林間公亦歸隠不復出矣溍旣録二
銘并以公樂府及何公恪跋文附見其左恪乃龍川所謂烏傷
四君子之一也
右居士公和東坡百字令見苕溪胡仔所編草堂詩餘評曰東
坡赤壁詞語意髙妙真古今絶唱近時有人和此詞題於郵亭
壁間不著姓氏語雖麤豪亦氣㮣可喜溍以家集較之不同者
三十九字家集盖近歲溍從族人訪求編入而苕溪則得於當
時壁間所題然亦間有舛誤而不可通者乃傳刻之訛也今悉
以家集訂定焉
　　山南先生集後記
右山南先生集凡二十卷記曰辭必巳出古也騷不必如詩玄
不必如易而太史公書不必如尚書春秋十三國風之作大抵
發乎情耳矣然而止乎禮義發乎情故千載殊時而五方異感
也止乎禮義以天地之心爲本者也其爲本不二故言可得而
知也有如先生之閎材傑志百不一施而其言猶莫爲世所貴
則言豈誠易知哉盖先生自少時爲舉子業巳能知非之逮其
年邁而氣益定支離之習刋落盡矣故其爲文逸出横厲譬如
風雨之所潤動雜葩異卉不擇地而輒發人見其徜徉恣肆惟
意所之而止耳世之善爲近似者方竊竊然揣量剽掇譁衆以
立的而曰吾古學也陳性命者躐幽微辨名數者殚豪末而先
生之文遏而不行矣孰知夫繇繇儃儃浮湛俗間其自視吾言
蜩甲爾蛇蛻爾豈復累於稱譏者耶溍受學扵先生最乆且親
誠悼其餘芳溢流無所託以𬒳于後乃因先生所自序夢槀痴
槀聴雨留槀者合而一之目曰山南先生集嗚呼是其爲言也
非出扵古非不出於古也夫能不二於古今而有不以天地之
心為本者乎綿千禩貫萬彚而無遷壊淪滅者莫夀於是物矣
區區之萹櫝尚奚為哉姑用以致吾意焉爾先生之氏名與出
處大㮣溍旣為之述兹不復云
賛
　　閑閑賛
客有談玄教嗣師閑閑公於㒒者曰夫閑無為也無事也公固
方外士亦旣登鈞天之庭而主列仙之籍烏乎閑僕聞而咲曰
嘻蠛蠓不足以語扶揺之髙蛭螾不足以語𬈑渤之廣安得執
迂儒曲士之見以窺夫強名者哉請賛公之道以祛子之惑可
乎客曰唯唯乃為之賛曰
謂之仕也而委廊廟於泥塗謂之隠也而等山林於蘧廬衆方
昭昭我且于于孰知夫白若辱大方無隅出入消揺與道為俱
放情八紘之表㳺心萬彚之𥘉是固軒裳所不䏻繫丘壑所不
能拘夫閑之又閑者非斯人之徒也歟
碑
　長興州東嶽行宫碑
今天子履
帝位作神主厥旣奉吉玉于廟于郊則遣徧禮羣望且俾有司
蕆時事毋缺惟長興之為州北距㤗山㡬三千里而州西五峯
之麓嶽神别祠在焉知州前秘書少監吕公澍同知州事今監
察御史馬公鎔承命震惕祗帥僚吏卜日之吉咸會祠下眀盛
旣蠲法齊旣實備服就位周視祠庭榱桷腐敗階序拆陊登降
俛伏若罔克施大懼觖民望貽神羞無以稱塞旨意由禮考冝
将有加飾廼捐禄廪用為衆倡僚佐吏士交賛而恊助焉扵是
州之大家洎浮屠氏下逮市井工伎販傭之夫莫不稱力而受
事分曺而賦㓛凡所以經畫而相勞之者合志殫慮靡有弗恪
藻櫨繪栱煥焉聿新龍駕帝服具嚴像設屋之以間計者緫七
十有八因而苴治者四十有九撤而剏制者二十有九經始於
皇慶元年之十二月而吿成於眀年之三月謹按祭法諸侯山
川在封内則祀之未有越境而徼福者岱宗魯望也遐方逖壌
奔赱祠事罔敢自後何哉公羊氏稱㤗山之雲不崇朝而雨天
下其威神德恵之所加𬒳列諸守祀夫亦禮以義起者也或謂
人之生命神實制之故特為世所敬畏而尊事其果然耶惟時
長吏克謹命祀匪懈有䖍不宜無以垂示来裔也是用揚之頌
聲勒兹樂石其辭曰
巍巍岱宗包方侔圜列嶽莫亰和氣絪緼有渥其澤飛流寰瀛
厖休所加仙閭神府式垂號名惟
帝有命崇飾典祀守臣是膺頋念兹宇棟毁級夷惕焉靡寕廼
制貨食廼程匠傭新廟以成奕奕新廟豐屋峻墉邃嚴宻清神
樂来歸鬯其嘉祥旁逹下盈肆時外服遐闊僻陋畢楊鴻靈彌
覆極載惟
皇之楨屏我有邦㣧于萬年與山不傾篆刻頌辭昭示後則毋
替厥承
記
　　湖州路緫管府題名記(代趙學士作)
古者諸侯之國必有史官太史公始摭其所述年經而國緯之
合以為表盖将使有民杜者幸而覧觀焉必且曰某年為何時
某侯為何人而我何如也自秦置郡縣既不容有私史猶幸有
所謂題名者而可闕與呉興為郡曰内史曰太守曰刺史曰知
州事由晉王羲之而下凡若干人亦旣列其氏名于貞石矣粤
自
聖化南𬒳　國家遴選仁哲以惠幸兹土者聲相聞迹相接而
迄未有所登載也今緫管某公始合長貳立石為題名而屬予
以記子惟題名之設本以昭歲月辨爵秩觀其氏名與其所以
去来而其人之賢不肖可知也善善惡惡而懲勸存焉此太史
公之深旨而春秋之微權也昔司馬文正公記諌官題名而繫
之以忠詐囬直之目使来者知所避就嗚呼豈獨諌官也㦲
序
　陳茂卿詩集序
詩之爲用其微矣乎輶軒之使不至而挟飛霞簸眀月者徒以
自怡於萬物之表而已夫音奏之悲涼意象之荒忽𥘉若澶澷
無屬至其使幽人狷士有適而不懟或者舒揚振導之益猶有
資乎覧者頋謂其如瑶華琪樹世所罕見探而有之或嗇於用
若吾亡友陳茂卿之爲詩其亦所謂瑶華琪樹者非耶茂卿平
居惴惴寡言容貌不䏻動人生三十年未嘗踰里門以死故時
無識茂卿者而茂卿之自窮亦果矣自予與之交而善而弗獲
窺其奥茂卿旣死訪遺槀其家亦旣無得盖以殉葬焉因追次
嚮所僅聞而可知者爲五七言古律詩若干篇嗚呼茂卿縁情
序事清䆳激越其嗇於用與否予固莫得而知載而傳之四海
之大千歲之乆烏知其不有合也而茂卿孑孑焉自窮如此有
可爲追惜而悼慕乎然予聞之荊山之韞豐城之閟必有俟以
彰其用雖玉煙劒氣非窮山腐壌之所堙滅物之顯晦固繫其
逢哉序而蔵之庸俟知者不復苟為譲也
　　送葉審言詩後序
嗚呼四民失其業乆矣而莫士為甚非謂夫賤且拘之為病也
饋膳以厚之給復以優之所飬有古之所無而所就無古之所
有何㦲盖昔之生齒衆矣未有不使以士君子自為者而今也
惟以其占籍為㫁焉耳方儒服爼豆煟然勃興而秀人碩士不
得業乎其間者比肩而是彼施施焉于于焉逸居飽食而肆其
力於負販技巧者亦豈少哉幸而有䏻砥礪激發稍自出以售
於世㦯者且将縻之以簿書束之以律令使之伏其所長而效
其所短譬猶任劉累以飯牛責卞莊以搏彘抑又失其業之大
者也若吾葉君㓜而學壮而仕未始一日而去夫黨庠術序可
謂能不失其業矣乎然予觀君之用其材奮乎若騎而争險於
猱狖也躍乎若丸飛而矢决也歘乎若揚飄風簸巨海而髙颿
大舶出没後先也儁稱羙譽踊溢未已庸詎知不有奪其業而
用之儒服爼豆之外者耶今方由吾烏傷教官以秩滿去吾烏
傷之士咸相與侈爲歌詩以識其别而郷先生朱公序之偹矣
予固有志於士君子而重失其業者能勿歆羡而賛慕乎雖然
予懼夫奪之者之将至也姑因末簡而私焉以著吾志庻㡬乎
君無䡖扵去就而若予之有所羡慕也哉夫以君之絶藝殊䏻
宜有不止於豢龍刺虎者若将以㳺戯出之則非予之所知矣
　　送孔周卿序
昔者七十子之徒盖以有若為似夫子而師事之矣它日雖以
不能對諸子之問叱避而退其記言之書終不敢字稱之而猶
必曰有子焉彼其失孔子未乆也於質貌之偶同者且尊慕之
如此則凡後孔子千百歲而生而見夫隆䫙者升脣者圩頂者
河目者面如蒙倛者将皆趍而拜之不暇况其子若孫之克肖
者乎厥今孔氏之族日大以蕃其䏻服詩禮如伯魚原性命如
子思者予雖莫得而悉識距夫子五十四世有名文栩字周卿
者予所識也周卿主教吾烏傷三年矣當以秩滿升吾烏傷之
士莫不華其行而恡其去予竊以爲孔子之道如天之無專覆
地之無獨載日月之不擇物而照頋豈私其家者耶誠令流風
餘澤之所存必孔氏謂宜列之公台建之方岳俾諸大夫國人
咸有所寓其尊慕焉可也又豈一州一邑所得而私耶詩曰雖
無老成人尚有典刑予固未敢遽以吾周卿爲賢於有子不猶
愈乎隆䫙升脣圩頂河目面如蒙倛之偶同者耶周卿行矣予
之屬望於周卿也厚矣凡離曠之思愛助之意旣形于群公之
篇什故予獨論其所貴乎孔氏者如此云
　　送徐生序
異時為舉子業者劬躬苦思弊弊焉穿穴乎經史百氏之書􁁄
不得休垢不暇沭然後能以其藝角強而取勝幸而有䏻自㧞
於千萬人之中莫不贏粮笥書呻呼踊躍合乎亰師以闘其一
日之技或者屢進而輒弗利又未甞不闔户塞竇益淬其鋒鍔
而望更進焉國家愛士不欲使卒廢乃為之定制凡得舉十有
五年者俾輒試于禮部又十有五年而遂升之天子之庭於是
天子亦且閔其老而以故事特予之一官幸者乃得為縣文學
其勤且乆如此而今也一更訓蒙之職輒升而居其任可不謂
大幸歟夫一考之勞非有三十年之逺環十數童子而授之句
讀非有抗千萬人之難也而又有官稱之美禄食之冨豈若夫
冒險途觸畏㬌挈挈然亟往亟返連蹇困踣沈欎而無聊者哉
逸用其力而厚食其報是宜吾黨之士操觚擘牋以歆羡乎徐
生之去也况夫甞自㧞於千萬人之中而不得一官以慰其勤
且乆者能無所致其歎慕之意乎予獨以為向之求於生者十
數童子而巳耳一旦峩冠大裙于于揚揚執經以升於髙座則
人之蘄君将有大於童子之所求者矣惟生無幸其所易而忽
其所難則雖掉臂扵金馬揚眉於石渠而無怍焉可也尚何文
學掾之足云珠玉在前予無以復進敢道其所望扵生者寘諸
篇端焉
　　送飬直師序
始吾聞浮屠氏稱其道爽然不與孔子異而世儒恒譏其去尊
卑略貴賤無君臣禮其果然哉厥今薄海外内郡縣所置主僧
之官輒與角立凡府署之崇傔從之盛往往眡守令而其徒卑
躬曲意聴命承事之有加焉吾於是知尊卑貴賤不可卒廢而
浮屠氏果無以獨異於人也夫何世儒又有訾乎其用於時者
以為釋氏子宜捐貨財毁衣服木茹澗飲以求其所謂道誠不
宜逐逐焉唯印組之為務也嗟乎是不亦責人終無已乎且古
之生人必有君也而一人不能以獨理也必将歛其賢者䏻者
而授以事則夫賢者能者冝為世之所不捨矣浮屠氏寧於是
而復與人異情耶若直師之負材傑驁庻㡬不見捨於其徒者
也今方出而官於甬東甬東之人苟隸乎僧籍者望其来而聴
命承事之乆矣是宜於簿書號令之外有以淑其衆矣其行也
猶有兾乎吾徒一言以為贈夫豈自歉於其道而思有異聞乎
傳曰大哉乾元萬物資始此人之所以為性而道之所以為本
也其為夲不二故浮屠氏不能苟為異也而吾且安取異哉頋
其蒙詬於世者不可以無辨焉耳甬東之文學掾曰栁君者吾
友也試往諗之其以吾言為弗畔矣乎
題䟦
　　題陳茂卿詩卷
茂卿贈予詩稱古来賢逹士不　當世知朂哉保令徳千載以
為期嗚呼其望予至矣而固茂卿所自志也夫窮一世之賛毁
不足動其心而獨有待夫寥寥無情之後世誠亦可悲矣今其
自託於千載者何如哉攬卷及此流涕而已
　　題山房集
孟子稱王者之迹熄而詩亡夫詩生於心成於言者也今之有
心而能言者與古異耶山謳水謡童兒女婦之所倡荅夫孰非
詩彼特莫知自名其為詩耳㦯者幸䏻探幽發竒使組繡之麗
𬒳于草木是固知以詩自名而非孟子之所謂詩也吾少甞學
文而知自名其為詩頋其用恒在於山髙水深風月寂寥之鄉
措心立言能自異於童兒女婦者無㡬耳自吾去丘壑而吾詩
併亡今讀姚君山房集乃知吾所以為詩失之此而彼得之非
果亡也它日從先生長者山水間尚因吾詩以求孟子之所謂
詩者其有得乎
　　䟦六經直音
周都官為汴都賦至使人不能讀雖以模宣獻之博洽而為之
音釋其弗知而闕焉者盖多矣嗟乎聲韻母文字子也子非母
不生執其子以求其母而不得乃憧憧如是耶易書詩禮春秋
之文昭揭千古學士大夫童而習之非若夫賦汴都者之鉤竒
摭隠而使人不得其讀也直音盖舊有其書陳君是編不過蒐
其脫遺摘其舛謬為力亦易耳雖然不䏻讀汴都賦何害六經
之書一失其讀則二三聖人傳心之奥旨經世之大務所頼以
存者㡬希矣夫使之日星垂而江河流者陳君是編不有助乎
方之樓公竭精􁁄神於魚蟲石樹之細者不又有間乎然予聞
有直音有反切反切之法本於西土今譯人所用二合字是也
陳君目是編曰直音而兼用反切者盖變例也誠懼夫音之未
易以直盡也是抑可尚也
　　䟦竹静齋記
竹植物非動物冝若静矣夫一寸之萌至于劒㧞十㝷而上者
氣化而形生之也是果能離夫動耶乃若其𥘉則固静矣翾飛
跂行未有不本於静者豈惟竹然耶夫知竹之爲静未若夫未
始有竹之爲静也方其未始有竹也猶未能忘乎静也是故竹
物也動静境也物我混融境智㝠合則静且不有而况於竹耶
世盖有執昔人之言而求太極於梅枝者矣先生獨於竹乎若
有見焉是非善觀物而不物於物者耶欲知先生者固不必以
竹求先生也
　　書吴善父哀辭後
右吴善父先生哀辭永康胡氏穆仲作始予未識先生得先生
所爲詩而讀之其氣盈而不肆志伏而不折言無縁飾而忠厚
惻怛之意躍如也私心慕焉元貞丙申秋予㳺僊華寳掌間因
得拜先生浦陽江上先生頋予喜曰吾二十年擇交江南有友
二人焉曰方君韶父曰謝君臯父今臯父巳矣子乃能從吾㳺
乎子其遂為吾忘年交予謝不敢先生盖予大父行也然自是
間歲輒一再㑹㑹則必歡欣交通如果忘年者先生間為予上
下今古人物使審所擇而尚友焉先生之心其有望於予者哉
大徳庚子秋有越客道浦陽境上謂予先生且死已而知其妄
也厥眀年某月或又謂先生死矣予不敢即哭盖猶㡬其為越
人之傳也旣閱月而韶父之子育以訃至育先生婿也嗚呼先
生真死矣先生之先處州人由大父婿龍川陳氏故又為婺之
永康人先生甞以父任入官仕未顯而所為要以直遂其志中
歲頗慕管幼安陶淵眀之為人因自放山水間時與畸人静者
探幽發竒以泄其覊孤感欎之思遇意所不釋或望天末流涕
其所居室扁曰愚隠先生古冠服不妄咲言樵兒牧竪或戯紿
之先生不疑欺我不知者以先生誠愚也晚乃取古所謂全而
歸之者自號全歸子云先生死時年六十有四嗚呼先生之夀
不必滿於徳而其存逺矣志不必究於物而其行得矣稽其存
不可謂夭徵其行不可謂窮先生雖死何憾矣頋天之所以佑
善人者君子恒若以為歉焉此哀辭之所為作也先生之死予
旣哭之以詩故弗復為辭以相之姑追叙疇昔以志予感愴之
私云爾
　書金剛經後
予甞見說象者以為其頭如石其尾如繩其脊如床其腹如甕
其脚如臼其耳如箕其鼻如杵其牙如蘆菔根已而取畫象驗
之良是它日過南人而問焉則未甞知其為石為繩為床為甕
為臼為箕為杵為蘆菔根也而其所說無非象也何則彼固以
所見者言之耳昔大雄氏有般若波羅宻法名之曰金剛世之
揣量摸擬以得其說者不爲不近而虚白老子直於見䖏指以
示人不即章句亦不離章句盖其目中有全象乆矣頋有待予
共訂其同異豈以予爲善觀畫者耶雖然予知畫象而巳苟欲
識真象當求其非石非繩非床非甕非臼非箕非杵非蘆菔根
者可也而予尚何言哉
書
　　上憲使書
㒒烏傷之鄙人也郡縣不見菲薄猥以充員由是昧昧於一来
庻㡬求伸其所欲爲重惟呈身識面昔人所耻輒不敢踵門納
謁以速誚譲庸藉不腆之辭致其區區於下執伏惟少垂察焉
㒒聞國之所與立者曰人才人才之所由興者曰風俗而風俗
之所恃以不墜者曰大人君子古者士之仕也上有求下之制
下無求上之法故夫學脩于家行孚于人者其郷之老之大夫
若列國之諸侯且以禮而賔送之漢非古矣然而州郡之所舉
公府之所辟要非有待於人之求之也唐宋以来士子得以投
牒自試而下之人始有求於上覬幸之念生趨競之俗成矣
國家剗除前弊改試為課以教不争其貢士之法即郷舉里選
之遺制也立法不殊於古而得人之效缺焉未著豈風俗實為
之歟且古者舉一人而不仁者逺今也一有所舉而巧取豪奪
者不知其㡬人雖有瓌偉傑特之彦且逡廵引却而羞與之比
又安能俛首匍匐以事迂曲於其間哉故所得非鄉里之冨民
則貴㳺之子弟耳盖夫睥睨而欲前也其言以為凡物之適於
欲者未有不求而得之柰何世之操予奪之柄者亦且曰是宜
有求於我者也然則㢘耻之不立豈獨忘身徇勢者之咎耶伏
惟眀公以君子之徳居大人之位又適以觀人風爲職其於俗
化之變遷固宜有以品調消息之是未可以爲細故也僕生而
寒微頼家世遺緒不失身於農工啇賈之列㓜而知書年十五
六而能屬文時之鉅工宿學皆幸而與之進莫不玩其華而望
其實也僕於是忽然以疑釋然以悟盡棄俗學之陋而務極其
業於力之所至凡聖賢精神心術之妙古今廢興治忽之由固
甞竊窺之而未始敢以爲有得也不意今兹誤玷選舉俾受察
於下執是用囊書裹粮而来且庻乎親承明問以少抒其平生
之素計日俟命不爲不乆而寂焉無聞彷徨躑躅欲進而不能
欲去而不敢上之人未聞有求於僕而僕方汲汲焉若有求於
上者其爲滯留淟涊之狀寕不起人厭薄之心而重風俗之不
美也哉僕於門下旣不得有私謁又不容嘿嘿而遂巳也輒敢
顯誦所聞於左右若夫引而進之抑而絶之眀公事也非僕敢
知也惟眀公不以僕之進退為嫌而以人才風俗為念幸甚幸
甚
祭文
　祭朱叔文山長文
嗚呼世其家者雖古㦯希豈光華之莫續頋習尚之易非惟君
子之秉心也諒以直而制行也粹以夷若良玉之不瑑况可得
而瑕疵是固出于天性或者有得乎家庭之遺謂冝益大扵先
烈遂襲𬗋而傳龜柰何乎歩武之𥘉唘而遽尼於斯嗚呼哀哉
晝夜之道天人之際盖君之所夙講齊死生於一指兮尚窮逹
乎奚疑君之自䖏雖可以無憾吾黨所未能釋然者悼故家之
遺俗方就陋而趨卑曰賢者之有後幸百聞而一窺攀靈車於
道周望喬木以増欷跽陳辭而薦酒為有知兮無知嗚呼哀㦲
傳
　　栁立夫傳
栁立夫者名森當塗人也祖父世醫至立夫遂以其技知名立
夫於醫善為脉其治疾决人生死多竒驗然志在徳物未甞挟
以為市也人以病叩門不擇貧冨輒往或委金錢率謝弗取即
取取足自飬而已亦用是見稱士大夫間而參知政事呉公淵
尤遇立夫厚立夫亦喜為之留呉公乃買田築室居立夫不使
輒去也𥘉立夫兄甞誤殺人就逮當死立夫曰兄先人世嗣又
有子且吾母老矣吾自度生無益於兄終不能為兄愛其死乃
自言有司願以身受刑贖兄罪吏感其誼而悲之乃議出其兄
而立夫亦竟得不死然重以立夫故廢法遂論黥立夫當吴公
盛貴時士多以善為方出入門下者而特敬重立夫用比貴客
不獨以其技也吴公有愛姬無子将出以嫁立夫立夫聞之輒
先自娶婦亡何婦死吴公卒欲以姬妻之立夫乃謝曰吾婦雖
亡母固在爾呉公曰娶婦非以養姑耶立夫曰不然是方豢貴
驕襲羙飾而能躬井臼以事吾毋耶於是呉公止不復言姬聞
而歎曰吾乃為刑餘之人所棄吾終不可以事人即日脫簮珥
入道終其身諸公聞之以為吴公所得姬待賔客皆非常人也
以此賢吴公而益重立夫吴公旣病殁立夫乃去賣藥黄池上
里中子或求立夫瘉疾弗為報立夫甞為稱貸於冨人又弗償
也㑹復得疾乃不敢致立夫而更迎它醫它醫以藥温之病加
劇不得已始召立夫立夫診之曰病得之勞而伏暑柰何以剛
齊燥之方冬沍寒而立夫言如此它醫素害其技乃謂病家彼
固有嗛於君不可信病家将遂謝罷立夫巳而念立夫素長者
卒聴不疑竟如其言而效乃奉幣物重報立夫立夫輒罵曰公
市人何復以市人䖏我趣歸而逋無用是汚我也里中子乃大
慙悔盡償所貸錢由是郷閭皆慕化立夫行有不可者惟懼立
夫知之也立夫後以髙夀終
賛曰先左曺君布衣時客吴公與立夫㳺而善常弟畜之亟稱
立夫賢有道者盖寓於醫云以予所聞立夫爲人已疾其治驗
甚衆而立夫所著有詅脉圗有可用方今江淮間類多襲用其
書以故弗論論其卓恑殊絶之行著于篇
　俞器之傳
俞器之者名時中金華人也其先事錢氏最貴顯錢氏亡子孫
世仕宋凡十一世乃至器之器之自少時知讀書能屬文年十
六盗起里中器之盡室走辟匿旁近山谷間㑹大軍南下或直
其叔母劉所蔵處遂爲所得将殺之劉懼祈哀器之識其聲知
爲叔母急走從叢薄中出曰此吾母也即欲殺吾母者當以身
代母耳軍士壮其語乃釋劉不殺而心獨竒器之因挟以去是
歲至元十三年也器之旣與其家隔絶然幸得不死廼惕然自
傷思隠忍以有所就於是常盡力其所事蚤夜如恐不稱以此
得母辱困更善遇之其年冬至亰帥遂以見公卿貴人公卿貴
人憐其儒家子且得所以北来状莫不歎竒之廼使受學羅郎
中所羅郎中者蜀人號倜儻喜士且又貴幸當是時兩都賢士
大夫皆延頸慕交之器之事羅郎中數以材見稱因爲其子婿
由是名益聞諸公間稍得推擇給事尚書吏部爲令史居乆之
用薦者以布衣對禁中𬒳　㫖入翰林與纂次本草事遂爲太
醫令史由太醫遷都水監用例補官監通州樂歲倉秩滿當改
調器之自念㧞覊鹵官七品是有以復其父母矣廼以親老求
便飬遂得諸曁州判官以歸𥘉父母旣失器之數從人問求其
所在莫能得或言死矣去十二年聲問始来又十九年廼歸閭
里之人皆為之歔欷歎息其里中少年子弟多器之去後乃生
無識器之者聞器之至争共来聚觀之不知者見器之以為北
人也器之歸時父母殁已乆劉亦死再朞器之廼為位制服晨
夕號慟如𥘉䘮且自為文以祭其言悃欵惻怛皆可流涕也
賛曰予睹器之踆踆然為卑譲君子㢤跡其遭值艱難蹈白刃
而不讋誠亦能勇矣至身為係累摧剛下志窮而不䏻自財又
何盭也彼固隠畏約以有所待獨死為難乎故曰死有䡖於鴻
毛死有重於㤗山無所苟而已耳嗟夫以器之之材窮不失仁
逹不失義豈俟它日然後信耶
行述
　　山南先生述
先生姓劉氏諱應龜字元益世為婺之義烏人自曽大父祖向
大父夢龍父景辰無仕者先生少恢踈常落落多大志宋咸淳
間㳺太學馬丞相髙其材将女焉先生不可廼己由是名稱藉
甚非直用文墨岀小異也於時同舎生掇其緒論或取髙第而
先生故為博士弟子貟亡何當以優升觧褐值徳祐失國廼返
耕築室南山之南賣藥以自晦人勸以仕輒不荅然亦不為激
詭嶄絶事眩俗矜衆也居乆之㑹使者行部知先生賢彊起以
主教郷邑先生始幡然出山即席於是至元二十有八年矣終
更調長月泉有司以累考合格上名尚書親友白當詣謁先生
咲弗顧銓曺謬以年未及出其名復俾正杭學先生竟不自言
眀年遂以疾卒於家夀六十四大德十一年八月二十日也先
生偉貌羙髯談辨絶人然任氣好臧否閭里少年以為厲巳而
相與謀中傷之卒亦無以害也先生學本經濟而以蕳易為宗
讀書務識其義趣未甞牽引破碎以給浮說至其為文雄肆俊
㧞飈駛水飛一出於巳無少貶以追世好丗亦未有能好之者
凡所著為夢槀六卷癡槀六卷聴雨留槀八卷蔵于家先生盖
有禄食於世矣而未顯也故識與不識皆稱之曰山南先生如
隱者焉𥘉娶呉氏卒再娶許氏子男一人曰鼎孫男女合三人
旣卜宅于永寕郷白茅之原将以某年月日窆而未有以昭不
朽也溍惟我曽祖左曺府君以文章家知名當世先生以外孫
實得其學頋溍之蒙鄙劣弱猶幸弗失身負販技巧之列以隕
先業者先生教也先生之庇庥我厚矣而溍安足以永先生之
存庸䟽其世系出䖏卒葬之歲月以諗夫志同而言立者尚幸
爲之銘若誄以掲諸幽云
金華黄先生文集卷第三
　東陽黄君晉卿博學而善屬文示予文稾讀之使人不能去
　手其用意深切而立言雅徤雜之古書中未易辨也予愛之
　敬之適有以吉日癸已石鼔二周刻見遺者則欣然曰是可
　與晉卿之文並觀者耶皇慶元年十月廿九日趙孟頫書
　右日損齋𥘉槀金華黄晉卿先生少時作舉進士後則有續
　稾先生故衣冠家及師友前代遺老素至亰師盡得其文而
　讀之愛其雅暢深宻而討論精覈盖及於古矣謹第録為若
　干卷庸俟學古之君子臨川危素記
金華黃先生文集卷第四　續藁一
　樂章　臨川危素編次　番昜劉耳校正
　　三皇廟樂章
降神　黄鍾宫(三成)之曲(九變)
於皇三聖神化無方繼天立極垂憲百王聿崇眀祀率由舊章
靈兮来下休有烈光
降神　大吕角(二成)之曲
帝徳在人日用不知神之在天矧可度思辰良日吉蕆事有儀
感以至諴尚右享之
降神　太簇微(二成)之曲
大道之行肇自古先功烈所加何千萬年是尊是奉執事孔䖍
神哉沛兮泠風馺然
降神　應鍾羽(二成)之曲
雅奏告成神斯降格妥安有位清廟奕奕肹蠁潜通豐融烜赫
我其承之百世無斁
𥘉獻盥洗　姑洗宫　之曲
靈斿戾止式燕以寧吉蠲致享惟寅惟清挹彼注兹沃盥而升
有孚顒若交于神眀
𥘉獻升殿　南吕宫　之曲
齊眀盛服恪恭命祀洋洋在上匪逺具邇左右周旋陟降庭止
式禮莫愆用介多祉
奠幣　南吕宫　之曲
駿奔在列品物咸備禮嚴載見式陳量幣惟兹篚實肅将忱意
靈兮安留成我熈事
捧爼　姑洗宫　之曲
我祀如何有性在滌旣全且潔為爼孔碩以将以享其儀不忒
神其迪甞純嘏是錫
𥘉獻盥冼(與前同)
𥘉獻升殿(與前同)
太皥宓犧氏位酌獻　南吕宫　之曲
五徳之首巍巍聖神八卦有作誕開我人物無能稱玄酒在罇
歆監于兹惟徳是親
炎帝神農氏位酌獻　南吕宫　之曲
耒耨之利人頼以生鼔腹含哺帝力難名欲報之德黍稷非馨
眷言頋之享于克誠
黄帝有熊氏位酌獻　南吕宫　之曲
為衣為裳法乾效坤三辰順序萬國来賔典祀有常多儀具陳
純精鬯逹匪藉彌文
配位酌獻　南吕宫　之曲
三聖儼臨孰侑其食惟爾有神同功合徳丕擁靈休留娱嘉席
歴世昭配永永無極
亞獻終獻　之曲
緩莭安歌載升貳觴禮成三終申薦令芳凡百有職罔敢怠遑
神其醉止欣欣樂康
徹豆　南吕宮　之曲
籩豆有踐殷薦亶時禮文既洽廢徹不遲慎終如始進退無違
神其祚我綏以繁釐
送神　黄鍾宫　之曲
夜如何其眀星煌煌靈逰弗留飊舉雲翔瞻望靡及徳音不忘
庻囬景况發為禎祥
望瘞　姑洗宫　之曲
工祝致吿禮備樂終加牲兼幣訖薶愈恭精誠斯罄惠澤無窮
儲休錫羡萬福来崇
　五言古詩
　　金華北山紀逰
　　　靈源
偶為山中逰逺過雲關宿蒼燈閃𥘉夜雨氣蒸深屋時聞清梵
音窈眇松林曲
　　　草堂
迢迢上方界水木翳清景山深不可留日暮衣裳冷悽其懐昔
逰百歲嗟俄頃
　　　三洞
仙山髙不極萬古積蒼翠清興薄暮移遺迹洞天秘巖阿春寂
寥群仙勿予遲
　　　鹿田
披榛度空荒突兀崖寺古幽花雜紅白老屋亞雲雨前瞻石徑
微咫尺不得取
　　　寳峯
下山復上山躡屩行沮洳宿雲冒長嶺旭日映髙樹山僧亦何
為獨向城闉去
　　　潜岳
潘公古人陳迹閟丘壑草生春晝長鳥啼巖花落神交千載
上未敢付冥漠
　　　山橋
行行指木末路逐飛雲上時登巨石憇共聴春泉響尋源竟莫
窮即事成幽賞
　　　寳石
暮投招提境眀發首歸路舉頭望山椒遥認經行䖏重重巖壑
間蒼然正煙霧
　　中秋㑹宿浦陽江上分韻得仰字
甞窺仙華録勝踐心所仰蹉跎二十秋故爾勞夢想名談出邂
逅髙㮣餘彿彷莭至月仍圎别来山似長百年空中絮此㑹知
難兩欲去吾未能不飲君宜強露蔓多夕滋風竹留晚響岐路
方悠悠云何稅塵鞅
　龍山九日
賛邑滄海澨彌年窘将迎屬兹九日至緬愛龍山名欣然得勝
踐况乃群彦并碧蘿引幽䇿涼泉度飛觥志適形可忘神舒體
愈輕鄙劣竟何取靦顔結華纓登髙謝能賦徇禄慙歸耕幸此
農事休萬寳咸吿成庻竭一餉樂持用誇昇平月出衆山静天
空夕雲驚先民貴無荒簡書今有程悵焉難乆留振𬒮松風生
　　石臺分韻得下字
蒼山面長溪勢若飲奔馬層臺跨其脊萬古浥蕭洒登臨兹維
要朋采未云寡迢迢歴榛莾靡靡眺原野白雲與翠霧夐在履
屐下窮秋向揺落霜菊故堪把賞心孰無同幽抱欣巳寫千載
如可期銘山徯来者
　　四眀送王學正歸里
昔者鄭廣文局束老一官今君去冷署春花映紅顔才名世
有遇合古所難行矣髙其翔青雲承羽翰下語翩翩子母庸悔
儒冠
出門送君歸君歸㡬百里揚帆東海頭弭棹䨇溪尾却觀䨇溪
流去作東海水沄沄竟日夜萬古無窮巳問胡能爾爲有本固
如是
相君郷先逹盛業垂千春邈兹異代後世胄方詵詵誰移玉樹
枝逺揷滄海濵優哉郡文學鄧禹終咲人公侯乆将復錦衣何
時新
　　送楊學正歸餘姚
舜江吾舊㳺風物殊不惡江水天際来宛宛帶郊郭雲帆渺沙
溆翠嶂森摟閣别離不可念此日忽巳昨想見春水生煙栁仍
濯濯君胡乆去此三徑獨盤礴空齋耿燈火月冷潮聲落近聞
故人書逺致江上作白駒幸無遐淮陽詎云薄招要忻良㑹緑
酒春可酌采芹有遺篇風雩多新樂因君訊同志何用慰離索
　　題松聲樓
長松四簷間落落無與伍天清嘯歌發肯作兒女語道人有真
聴無迎亦無拒尚不知有耳况覔聲處所起視南山髙眀月在
庭户應念朝市人聞雞走風雨
　　雍熈僧舎偶書
幽䆫悄無寐落葉不可數風驚葉間露中霄聴成雨起視天正
碧萬里若垂宇兹予亦何爲兀兀守環堵
　　奉府帖賜髙年帛晚宿孝義山中賦
捧檄去州邑承筐布眀恩詎敢期稅駕惟知懼乗軒時春雨新
巳嘉木隂正繁農人有耕作羽蟲亦飛翻感彼物情適念此王
事敦悠悠迫長路靡靡窮郊原庶與遺老逢幸聆長者言持以
薦芹曝無慙賁丘園低佪白日晚寂寞蒼山根吾行匪游衍此
懐誰與論
　　逰西山同項可立宿靈隱西菴
薄逰厭人境振䇿窮幽躅理公所開鑿遺迹在巖麓秋抄霜葉
丹石面寒泉緑仰窺條上猿攀蘿去相逐物情一何適人事有
覊束却過猊峯廻遥望松林曲前山夜来雨濕雲漲崖谷縹緲
辨朱甍禪房帶脩竹故人丹丘彦抱𬒳能同宿名篇聊一詠異
書欣共讀蹉跎未聞道黽勉尚干禄夙有丘壑期吾居㡬時卜
　　送祝蕃逺北上
春風吹九衢卑卑桃李門眀堂待松栢未失山林尊相逢今歲
寒是事無深論念子抱逺志此道夙所敦刋條落其葉将使見
本根痛恨日月微毅然闢浮雲柰何夸毗子聚訟生紛紜瀛洲
冨才彦冠盖如雲屯去去當遇合羙價傾璵璠惟須用卿法力
行尊所聞丈夫必有事窹
主在一言上以禆　聖學下以安元元我如鶴俛啄豈復思乗
軒子如摶風鵬本是天池鯤棲棲文學掾平世何足云朂哉保
令徳契闊期無諼
　　陳孝子詩
南仲抗陳氏斗龍父所　家臨百丈溪父書傳考亭夫亦人之
子胡獨以孝稱維仲適母盛王實生寧馨盛謂我巳出無殊祝
螟蛉仲父諱弗言王卒不自眀睠然舎之去􁀾􁀾聞泣聲年運
日巳往頭角稍峥嶸籲天乞殞㓕願以益父齡父殁盛亦亡弔
影傷孤煢或乃吿之故曰汝王所生王居清湖上去此無十程
時仲新棒檄精廬擬横經悲號棄其官肩輿親奉迎安知世代
易人非餘故城隣有鶴髮嫗叩之乆始譍言我與汝毋少小俱
娉婷汝母生汝歸去作江東行不知今在無老我猶零丁仲也
聞益悲贏粮事晨征六年困逆旅冷雨啼青燈譬彼無母雛投
林輙長鳴永豐有施氏大屋深重扃於焉得母䖏一夕相合并
母子更抱持淚如九河傾三日負毋還盗賊方搶攘倉黄與之
遇白刃紛交横頓首前致辭覼縷陳衷誠能令激髙義相戒勿
敢驚仲昔以至行上天降休楨靈鴈既群集嘉瓜復冬榮區區
彼蝱蟁豈遂無人情聖門語純孝厥有閔與曽未聞樹竒節謡
誦傳轟轟此道古或希此事今可徴我歌雖云俚庻感蚩蚩氓
　　上京道中雜詩
　　　發大都
辤親獨行邁遥遥抵亰國胡為突不黔驅馬更逺適
至尊有時廵樹羽殷阡陌宿衛必近臣顧問須耆徳陋儒亦何
知冗從同執㦸草深原野青雨暗關塞黒寥寥盛年意眷眷㳺
子色一身萬人中敢不思努力
　　　劉蕡祠堂
劉君古遺直祠堂在丘園嗟此豪侠窟文雄歘孤騫平生二三
䇿匪徼眀主恩瑣瑣談得失無乃市井言慿髙一長望苦厭車
馬喧微風過踈雨青山滿前軒隂晴倐異態浮雲實無根悠悠
千載心去去勿復言
　　　居庸関
連山東北趨中㫁忽如鑿萬古争一門天險不可薄
聖人大無外善閉非楗鑰車行巳方軌關吏徒擊柝居民動成
市廬井互聮絡幽龕白雲聚石磴清泉落地雖臨要衝俗乃近
淳朴政須記桃源不必銘劒閣僕夫跽謂我無爲乆淹泊山川
豈不好但恐風雨惡
　　　榆林
崇崇道旁土云是古長城却㝷長城窟飲馬水不腥斯人亦何
幸生時屬休眀向来邊陲地見今風塵清禾黍𬒳行路牛羊散
郊坰儒臣忝載筆
帝力猗難名
　　　槍竿嶺
憶昔賜第歸吾毋適𥘉度蹉跎歲年晚今辰乃中路居人誇具
慶㳺子慙叱馭兹山稱最髙揚鞭入煙霧矗矗多峭峯濛濛饒
雜樹﨑嶇共攀援躑躅頻返頋陳情未成表登髙詎能賦獨憐
山下水逺向瀘溝去
　　　李老谷
縁崖一徑微入谷䨇崦窄宻林日易曛况乃雲雨積行人望煙
火客舍依山色家僮為張燈野老煩避席未覺風俗殊秪驚關
河隔嚴程不可緩子規勿勸客
　　　赤城
雞鳴秣吾馬晚飯山中行何以慰旅懐赤城有嘉名灘長石齒
齒樹細風泠泠時見巖壑間粲若丹砂眀温泉發其陽撝訶勤
百靈前峯指金閣真境摽珠庭白道人跡稀青崖雲氣生信羙
無少留緬焉起深情
　　龍門
竦身望龍門緩轡行兀兀溪廻愁屢度雨横驚暴溢百崖儼相
向百水怒争出人言馬上郎快意毎多失自非渥洼種不得矜
捷疾飄飄蟣蝨臣􁎢􁎢黿鼉窟
皇靈重覆冒利渉用終吉廽睨向所經千嶂隠朝日青林外盤
紆黄流中蕩潏後来未渠央君子冝戰慄
　　　獨石
觧鞍及亭午稍欣煙霧収蒼然衆山出歴歴如雕鎪前瞻一石
獨靈宫居上頭頗聞去年夏水激龍騰湫走避登屋山夜半齊
呀咻幸兹溪澗中今作清淺流宴安不可懐變化誠難求翠華
渺在望行矣母俺留
　　　檐子窪
自從始出關數日走崖谷迢迢度偏嶺險盡得平陸坡陀皆土
山髙下紛起伏連天暗豐草不復見林木行人煙際来牛羊雨
中牧颯然衣裳單咫尺異寒燠佇立方有懐相逢仍問俗畏途
宜疾驅更傍灤河宿
　　　李陵臺
日暮官道邊土室容小憇漢将安在哉荒臺猶髣髴低佪為之
乆懐古増歔欷長風吹曠野飛雨千里至蕭條蒼山根草木餘
爽氣常憐司馬公予奪多深意奏對實至情論録存大義史臣
司述作遺則敢失墜
　　　上都分院
晨興過桓州旭日生蒼涼舉頭見觚􁁓金碧何巍煌洪河貫其
前青山環四旁暮投玉堂署鼇峯屹中央升階旅羣彦官燭分
餘光琴册森在側談咲来清觴列坐無所為陳詩詠黄唐
帝郷豈不樂父母逺莫將起視雲漢低垂星爛寒芒南飛有冥
鴻邈哉天際翔
　　題趙涼公瑞瓜圗
慶門集嘉况異瑞呈瓜田生五而成十竒偶出自然觀物可知
徳發祥匪由天願言植靈苑永奉君王前合形表同休雅詠流
綿綿
　　逰寳陀寺
十年望滄海臨流不能度蒼茫歲華晚邂逅舟楫具拂衣乗天
風掛席随煙霧旦從蛟門發暝投翁洲住前瞻積水深島嶼青
無數梅岑特孤絶遥見日出䖏寄身人境外矯首禅関路粲􁇪
金砂石離離白花樹髙期惬幽抱歴覽增遐慕俯伏苔磴間庻
與真靈遇二邊非可取三觀何時悟嗒然坐忘言目送寒潮去
　靈竇紀逰
移舟泊泉口我行已信宿天寒洲渚生峯廻川途曲煙霞蘭若
髙别墅在林麓
攬衣待眀發石路何幽阻日出不見人林深但多虎乳峯稍已
近恐懼那復數
髙人欣相迎山門帶流水風生珠樹間月窺鏡池裏觸景遂成
迷應接殊未巳
幽㝷指山椒崖傾忽如㵼俯身視木末懸水在足下冥冥巖岫
中宴坐奚為者
亭亭妙髙臺逈出千峰上怪松多十圍巨石非一狀心賞孰與
同昔賢有遺唱
蕭然上方境人稀知地僻中峯路莫辨丹山雲仍積徒聞古仙
人石上餘足跡
詰旦逾西岡草木益深秀梯苔下絶巘坐石看飛溜隂靈多窟
宅欲往不敢又
興移𥘉出山繫纜長汀樹夜来雪巳深溪風水難度猶疑鐘磬
音遥遥白雲處
　　同王章甫待制校文上亰八月十五夜宿龍門驛
涼風堕黄榆萬馬皆南馳而我方北首度關及鳴雞石路幽更
阻僕夫慘不怡徐驅待明發泱􁝏窮煙霏貂裘者誰子怪我逢
掖衣為言霜露多遑遑獨安之我非不自愛簡書今有期憶昔
州縣間折腰向小児荏苒二十年白首𥘉登畿同𫀆如燕鴻去
住常相違悠然慨平生與世何参差瞑投龍門驛髙舘臨廻溪
青崖拱白月水木含餘暉秋色故瀟洒我行殊未遅相從况魁
彦炯若珊瑚枝衰暮奚足云一觴聊共持
　送曽止善孔廟司樂
周官重司樂典教專成均如何千載下實去惟名存之子負逺
志𬒳褐徂冬春低佪不自衒保此席上珍小試特豪末食禄同
庻人幸與駿奔齒位卑號仍尊既殊仕伶官况及逰聖門金石
方在耳頌聲未崩淪聞風苟有作薄俗斯還淳嗟予領胄子四
術空遺文鏗鏘尚莫辨論說将何云臨分用自愧贈言聊具陳
　　送王君冕同年歸長安
昔忝膺薦送𬒳褐趨上亰蒙恩賜清問彚進陪時英束帶仕州
縣暫為閭里榮蹉跎二十年来拂舊題名升沈乆巳判存殁復
堪驚忽逢王眀府話舊欣合并蕭條逆旅中書帙亂縦横坐閱
車馬喧澹焉若無營雖懐
帝郷樂不受世網嬰寵辱端可齊去就一何輕空餘綈𫀆戀猶
軫故人情予方徇微禄未能返𬗋荆終然無𥙷報白髮日夜生
如何同逰䖏餞此千里行度關秋風起落木寒蟬鳴相思阻良
覿惻愴何由平
　　題杜左司西巖詩卷
吾聞古逹士大隠非山林如何鵷鷺間白駒起遐心遥遥望故
山𬗋塞繚以深峯巒勢交集積翠千萬㝷園廬在其下門巷常
愔愔軒䆫帶流泉花木乆成隂舂秫足新醸亦有書與琴終然
戀魏闕未忍投華簮平眀奉朝退粉署欝沈沈披襟坐髙閣獨
對西山岑爽氣幸可致塵慮安能侵勿云須吾土始用窮登臨
異方苟同得視古猶視今聊為招隠篇徃和巖中吟
　　題象山環溪圗
崇山標地靈萬古聚清淑堂堂故相家髙風在喬木仙翁上天
去逸響今誰續優哉四千石接軫飛華轂夫君氷雪姿乃爾抱
幽獨翩然来
帝旁霞𥚑儼𥘉服侍祠眀廷上厭直齋廬宿睠言懐舊居結構
依山麓軒䆫對晴嵐林杪出懸瀑散為百道泉噴薄翻珠玉餘
潤之所蒙秔稲豐比屋春事日向深桃源酒方熟往来無俗駕
異書仍可讀歸歟定何時專此溪一曲相逢亰洛間紅塵眯人
目披圗覿佳致山水増新緑先賢止息䖏杖屨存遺躅愛山錫
嘉名恵幸及樵牧于于後来者猶或𬒳膏馥安得從君游青雲
兩黄鵠
　歲晏
歲晏木葉落遥見東城隅雉堞欝岧嶤列屋何蕭踈悠悠西南
望赫赫金張廬退朝集冠盖鳴珂沸通衢合遝多俊㳺並轡飛
華𥚑頋盻有光彩行者為踟蹰俯慙筋力微無從效馳驅日斜
坐官舎還拂案上書緬彼川路長感此年運徂遲廽不能去歎
息将焉如
　　送陳太祝
夫君青雲彦早通金閨籍弁服勞駿奔執事謹朝夕忽乗使者
車意氣何輝赫将指固有嚴為務本非劇經營禮文事詎曰期
會迫定知多餘暇時復肆游歴向来佳麗地觸目成陳迹西山
獨偃蹇不改太古色相逢㡬遺老慷慨語疇昔芙蓉君子花足
以娯使客我方守一官兀坐如龜息當歸更淹留臨别增感激
長風吹逺塵浩浩千里白欲附南飛鴻安得生羽翼
　　送王鍊師歸四眀
飄飄采真侣乃在四眀山霞𥚑朝
帝所瓊舘留人間忽聞䨇鳬舄却向東南還望之若流星邈然
不可攀海月照堦戺天風飛佩環我何苦覊旅氷雪生朱顔
　　集淵眀詩句題李中甫貟外稼亭
東方有一士客養千金軀束帯候雞鳴出則陪文輿代耕本非
望暫與園田踈園田日夢想投冠旋舊墟興言在兹春新疇復
應畬田父有好懐過門更相呼披草共来往履歴周故居悠悠
待秋稼時還讀我書雖未量歲功栖遲固多娱此事真復業此
語真不虚餞送傾
皇朝　念前塗前塗當㡬許直至東海隅古時功名士事事
在中都遥遥沮溺心君情定何如
　　集淵眀句題胡生嘉樹軒
孟夏草木長霜露憔悴之藹藹堂前林冬夏常如兹嚴霜九月
中卓然見髙枝如何捨此去白日掩荆扉深谷乆應蕪此䕃獨
不衰黽勉六九年懐此貞秀姿常恐負此懐未足為髙栖及時
當勉勵慷慨思南歸親戚共一處日夕歡相持披榛歩荒墟登
髙賦新詩坐止髙䕃下一觴聊可揮從今至歲寒縦心復何疑
　　永嘉王君自製挽　辭盖安乎死生而未忘情乎死生者
　　也集淵眀句以釋之
自古皆有殁我今始知之居常待其盡逝将不復疑人生無根
蔕去来何依依旣来孰不去奄去靡歸期復得返自然人間良
可辤何事空立言念此懐悲悽日醉或能忘一觴聊可揮且極
今朝樂千載非所知
　送寧上人歸呉中
我如雲間鶴乆厭雕籠飬子如海上鷗𥘉不嬰世網胡爲逐吾
軰飲啄勞俛仰得無㘴書癡遂爾生技癢欲於一毫端而現諸
萬象重雲連夏秋雨點大如掌三州成巨浸百水猶怒長倉忙
揖我去風蒲映飛槳有形天地間浮萍依浩蕩向也本非来今
焉亦非往臨岐将何贈詩境方渺莾幸子頗聦眀莫作離别想
　　題雲巢圗
飄飄學仙侶心與秋雲白獨居非有隣忽去亦無迹峩峩三界
上地位風雨隔毋求一枝安而以六月息當憐夢中人螻蟻同
窟宅
　　湖上即事
垂雲晝濛濛湖面惟一色薄暮風更生際夜雪𥘉積凝隂勢方
盛塵境喧暫息坐乆聞拏音忽然破寥閴
　　試院諸公西湖同泛分韻得儀字
秋杪景将晏天髙霧仍披漾舟西城曲散䇿南山陲重棘幸巳
撤累觴欣共持及兹酒不空未害席更移㑹合非可常簡書各
有期念之動予懐朂㦲慎其儀
　　題清華亭
名區匯脩渚流望俯平陸飛雨天際来逺峰净如沭生香餘晚
華繁隂藹嘉木秀色坐可攬終然不盈掬觸景幽興多接物道
機熟誰能與之逰食芳飲山渌
　　南屏叢玉軒分韻得白字
偶從采真侣逺過金仙宅名談接勝流傾盖頭未白湖水清見
底春風去無迹列坐陪墨君觴詠終日夕昔聞有三咲今喜成
六客後来復何人莫使風雨隔
　　贈别呉孟思
斯去而氷生千載惟兩人趙公起昭代並世推吴君及公無恙
時蚤巳逰其門公書集衆妙變化何其神如食有糓粟間之以
八珍君獨務稽古要在同其文探索極根柢辯析窮毫分源深
流自逺所出日益新麾以正正旗終焉䇿竒勲徃来自成蹊桃
李竟不言我方徇世好有作徒云云借潤翰墨間幸可張吾軍
媿我才欲盡感君愛彌敦别離歲方晏躗言聊重陳
　　送陳生歸天台
英英陳氏子年未登弱冠受業春秋家不敢問三傳森然出凡
例論議仍貫穿耻随䡖薄兒増年竊郷薦小試儒黌中徃往魁
衆彦稍休輒臨池㳺戯弄毫翰寫成道徳經有鵝不肯換昔予
始西来故國多文獻斑斑南山豹窺管時一見蹉跎垂四紀囬
首皆夢幻朋儕諸俊賢存殁亦相半殁者歸山丘存者風雨散
惟餘貞居翁共喫殘年飯識子座席間短小甚精悍結為文字
交忘年破崖岸我方守一官身貴事則賤操觚待需求矻矻窮
夜旦枯膓縦可捜安取五千卷強顔作俚語對客常媿汗况復
不善書辛苦愁脫腕誰為助我者幸子筆力徤烏絲纒凍
綴増絢爛青春二月時江花滿呉甸遥遥望重闈歸馬忽如
失吾左右手坐覺心曲亂子来却何日執𬒮那忍判斯文千載
下不絶猶一線小藝雖可名未足盡大觀朂㢤崇眀徳勿使歲
年晏贈言非所能聊以示繾綣
　　丙子七月十七日同輝公登𬗋微巖汪生元眀許生存仁
　来㑹遂宿鹿田眀日乃由山橋囬至芙蓉峯而别追念數
　　十年間並㳺之士往者已不可作在者又莫之與同兩生
　頋能不惮其勤相從躡屩行風雨中誠一時清事也第未
　知後游為何日同㳺為何人撫事述情成二十韻邀兩生
　同賦奉呈審言子長
吾年未及謝倦飛巳知還乃復嬰近務無由縦清歡幸與方外
士相從巖壑間小憇遂深入詰曲披茅菅昔人有遺躅縹緲青
雲端髙居匪結構異状如雕鐫志怪固無取懐賢邈難攀停䇿
訪舊㳺欲去仍盤桓迅飈發中夜衆木號驚湍涼秋變袢暑山
深氣先寒泉石無改色四時自推遷交朋半新故念之增慨然
兩生亦可人環佩来珊珊携手恣幽歩流目窮遐觀時於林缺
䖏遥見城南山行行度危磴悠悠睇層巔凝隂閟朝采玄澤釃
神淵嘉穟日巳豐藹焉滿中田覧物多所欣賞心殊未䦨後期
孰與同良㑹當何年
　　丁亥春二月起自休致入直翰林夏四月抵
　　亰師六月赴上亰述懐
夙予抱微尚漫仕遂浮沈决去不復疑甘以投華簮春天動使
星空谷發跫音倉忙遣就道載筆歸詞林弱質幸未朽茂恩一
何深義當不俟駕事乃違𥘉心揖與親友别長眺故山岑臨觴
不能御朗詠巖中吟
揚帆越江淮河水来活活吕梁扼其衝石芒殊峭㧞泝河柁忽
摧度洪䌫遽絶前途緫安流風勁桅復折兼旬渉險艱脫命毫
髮行行薄畿甸值此正陽月
皇輿方北狩前旌曉巳發疾驅望清塵我馬不及秣出關度峻
阪下視原野闊磵谿多縈廻岡嶺互盈缺舊游如夢寐古道無
改轍經時春草變乆旱夏雲熱逺行識苦􁅪儻免蒙霜雪
信宿憇虚舘平眀玉堂開微風散靈雨階戺無纎埃良㑹秩𥘉
筵芳醪湛罇罍内官出黄封飛鞚天際来承平故多事鄙劣慙
非才抃躍向宸廷慶雲欝崔嵬乞身懼再瀆戀闕空徘徊
日出旦氣清齋祓趨行宫周阹夹馳道大帳垂穹窿鳴鞘下霄
漢别殿臨薫風攝衣升玉除穆穆瞻　睟容謁拜未及已廽光
赫　重瞳　詔使侍經幄通籍丹禁中斯榮非所希千載庻一
逢怵惕乆復前旅進陪羣公願因奉　清燕慷慨輸微忠衰遲
力不逮勞心但忡忡
圓象無停運日馭轉西陸涼野多歸人翩翩共馳逐念昔居閑
曺未老先納禄蒙恩列外監放浪湖一曲薄田皆舊畬敝廬非
新卜白首重見招英逰並華轂寒松雖後凋幽蘭豈再馥宣尼
譏患失伯陽貴止足時暮復何言終期返初服
　仙華方先生析蕳齋杏花消息雨聲中之句為韻賦山中
　　社雨七章和者四人先生於第四章見及頋未能屬和今
　　五十餘年諸老皆巳下地先生門人在者惟朱仙仲山年
　　八十矣偶逢春社興懐存殁追次前韻以抒鄙情
貞居逺人寰屋老四山静一翁屹靈光二季亦秀整曉聞楓林
鼔雨過鄰墻杏翛然發孤詠語盡意方永
昔年慟哭地古劒生銅花凄其懐故交中情亂如麻念彼盛壯
時緩轡揚䡖檛吁嗟長星墜無復出漢巴
淮隂權竒士髀肉老始消長眉巳雪色頩顔尚紅潮朋游三數
公於焉共逍遥平生經濟䇿忘言付詩瓢
卓哉全歸子離塵返冥極却觀人世間千載猶一息贈言在吾
耳風規良可則欲叩封禪書探嚢竟無得
憶别青喦翁歸進江上艣書札未相忘歲月遽如許山長春樹
深地闊雲濤阻詩筒杳不来令雨非舊雨
仙華㡬千仞峻絶臨𬗋清天壇瑶草合石穴隂風生踆踆杖屨
末眷眷丘壑情幸有一夔足雅歌續遺聲
前脩遂不作良友孰我同兀坐守章句獨學無全功徒操五色
筆随人畫虚空悠悠感存殁惆悵百年中
　七言古詩
　　題陵陽牟公𬗋陽方公詩卷
兩翁風流掃地無文章光𦦨埋丘墟紛紛小兒政疾走安用佩
玉飛長𥚑憶昔登堂三十載夢想時復瞻眉鬚昆蟲閉關水返
壑孰使驪龍遺頷珠願言保此勿䡖出幸免兒軰相睢盱
　　題大瀛海道院
丹山之山青崔嵬隠居舊隠山之隈千年土鼎爲誰出深崖古
像松聲哀鴻飛上天瓜在雪過者莫睨君能来想當月斧乍揮
霍奔走屬役皆仙才卷蔵瀛海歸一粟頋盻瞬息生風雷森然
幻有啓神界白日照耀金銀臺昔聞使者兹入海樓船煙霧何
時廻君其置此勿復念少須碧水揚黄埃九重蠖濩
陛下聖方士未易誇蓬莱琳宫貝闕長望幸天髙海闊心悠哉
　　陽山昱上人訪予吴門寓舎求爲湘竹詩予辤以未見竹
　　上人不逺六十里自山中舁其竹而来好事有如此者欣
　　然爲賦長句
道人来自陽山麓手携舊種千竿竹小裁方斛不盈咫中有瀟
湘江一曲未信天工能爾竒不知地脉從誰縮睛䆫翛翛散煙
霧眼底森然立羣玉豈期我乃累此君蒙犯風埃走塵俗故山
方逺重愁絶新句未成慙迫促黄岡之産大中椽政用才羙刳
其腹願言保此終天年歲暮山中伴幽獨
　杭州送兒姪歸里
空江月滿潮聲怒二男勇踏潮頭去故園天末渺予懐夢中識
汝歸時路起向江樓遥望汝江上青楓正霜露涼風颯颯吹汝
急櫓揺背指龍山渡翩然一葉舞中流嗟汝童心得無懼自我
西逰歴三紀舉目交朋半新故下車相揖何紛紛白頭朝士猶
徒歩玄都觀裏舊桃花見我重来能㡬度緬思疇昔仍念汝倚
徙䦨干日將暮前潮将㫁後潮續層波複浪無重數魚龍出没
相後先疾雷槌山雨如注隔岸峯巒空復多沙際冥茫但煙霧
計程知汝巳登陸息肩弛檐今何䖏眀朝過我三釡山能勿徘
徊起哀慕近聞旱魃肆為虐殺吾手植千株樹且須為我語比
鄰莫遣牛羊上丘墓
　　次韻蔣啇卿常博述懐
齋廬清切嚴扄鎻飛佩胡然能過我䄂中平生五色筆掞翠摛
紅無不可我方折腰向小児洗研何由䖏公在
九重垂拱四海晏甘泉日夕無烽火太平有象須黼黻文章重
任公冝荷陋儒未足張吾軍強識之無豈云頗漂零海角晚相
遇如風落山收碩果迷途儻有為指南研足脩程吾敢惰頋慙
向来遮日手政爾長江事篙柂玉堂幸喚秃髮翁文塜吾甘翳
蓬顆
　　題醉郷圗
翰林主人天上来布帆不為鱸魚開江湖渺渺秋一色朝光暮
色相徘徊昔賢心賞餘勝䖏秪有水竹無亭臺碑材乆巳没荆
棘屐齒不復留莓苔後来視今猶視昔今我不樂胡為哉太官
馬湩逺莫致鄰翁緑蟻浮新醅欣然一飲便終夕鼻端氣息如
雲雷是間别有一天地不知何䖏為蓬莱廻觀方内海一粟醯
雞塵甕何喧豗黄冠秘監太狂態騎鯨供奉非仙才揮毫政要
真學士鋒車流水行相催瑶池曲宴多雨露歸歟酌彼黄金罍
　　題張清夫心逺堂
吾聞古来賢逹士不擇山林與朝市百年塵甕兩醯雞鵬鷃逍
逍俱可爾夫君平生瀟洒意俯睨軒裳猶弊屣翩然一舸鱸魚
郷歸来不待秋風起忘言兀兀坐終日天地古今齊一指但見
山髙湖水深青螺蕩漾銀杯裏柴桑之人去我乆風味何妨略
相似神交冥冥雲海長目送歸鴻渺千里
　贈談星者
山人乆客湖海間水風瀟瀟月滿船相逢問我所生年忽然䄂
出天星盤須臾落筆開雲煙坐令衆星紛蟻旋窮通變化生毫
端命乃在子非由天一朝别我還故山索我贈詩如索錢我懶
讀書醉欲眠子母迫我姑留連人生良㑹古所難囬首日月䨇
跳九
　　題松溪圗
獨騎瘦馬走赤日忽對畫圗心眼眀想見髙人茅屋底石床卧
聴松風聲秋空漸髙霜露白松根茯苓巳堪食欎紆遲暮秪自
憐卷圗還客三歎息
　　題錢舜舉畫
鳥雀鷹鸇皆羽族強之食乃弱之肉兩雀亦分弱與強一遭搏
噬一髙翔畫師描貌勞意匠詩人見畫齊惆悵人間萬事無不
然雞蟲得失安足言
　　題何能之畫
何君家住西天目平生愛畫尤愛竹時時冩作風露枝下與人
間掃塵俗湖州古稱蘇與文趙公後出今絶倫朝来見詩猶見
畫品題已盡将何言山空歲寒路脩阻歸歟且共墨君語屋梁
月落清夜䦨坐聴東溪響如雨
　　鄱陽周節士歌
周君生長鄱君里長身俣俣鬚仍羙師張先生業孔氏夏螢冬
雪頻繼晷先生愛君不骫骳君謂先生我知巳遭時戰伐多瘡
痏賊衆乗之作姦軌郡檄先生俾一洗先生慷慨為之起曰彼
蚩蚩聚蜂蟻兇渠本我家奴爾我将笞之用折箠披其角毛脫
距觜奴狭兵来速如鬼反噬其主先生死先生諸子皆㓜稚周
君聞之失箸七曰古復讎盖有禮師長之讎視兄弟我今必也
書于士走吿郡府伏以俟府公義之弗敢止授以殳斨與弧矢
或云彼衆我無㡬盍募援兵為表裏君奮不頋行益駛賈勇直
前無與比賊窮擲金計何詭得金失賊墮其餌亟取貪夫尸諸
市士氣復振賊乃靡追奔逐北劘賊壘迅雷不及掩其耳一柵
既覆衆柵毀生致賊奴洎妻子刌其心肺獻爼几告于先生辭
亹亹凱旋公庭旗旖旎散遣部伍歸耘耔天戈耀日方南指郡
将效死弗拜跪周君堂堂衆所恃人咸謂古今可仕細書降表
僅尺𥿄大㦯公侯小刺史君言我本不獲巳出為吾師刷讎耻
罪人已得賊巳弭東村西落無荆𣏌不義冨貴寕飲水公毋多
談且休矣閉門髙卧肉生髀白駒空谷餘四紀殁葬金潭有廟
祀郷人歲時擊羊豕子暾来與胄子齒踵門泣涕言如此嗟君
壮節甚竒偉播兹歌詩侑哀誄
　　題李氏白石山房
名山秀出鄱江曲上有立石如立玉尚書履聲忽已逺隠者新
居在盤谷花開鳥鳴春晝永白雲重重養喬木夫君亦復稱其
家有書能蔵且能讀露鈔雪纂乆愈冨何啻鄴侯三萬軸山靈
翕霍謹呵護夜半虹光發深屋引泉天井助芳潤大勝俁儂飲
山渌我欲從之不可到細字長書俄滿軸毫分縷析極根柢大
義森然見條目鄙人愧莫知所對叩請安得留更僕頗聞石洞
閟遺音龍門餘韻須君續臨風傾詠寄綢繆衰朽終期挹膏馥
　題環翠樓
冨州東望山如積山人作樓髙百尺八䆫面面向山開四顧蒼
然惟一色樓中幸有書可讀樓外有山繚而曲安得元和博士
公為君舉酒歌盤谷
　次韻題廬陵觧君行卷
兒童聚戯如聚沙忽逢至寳争指瑕觧君所以　自衒平生不
識䖏士牙賢郎亦復事舒闊吐辭歴落正不葩前年上殿見
天子衣䄂冉冉猶煙霞薾然退居弟子列馴行醇謹仍可嘉芝
蘭玉樹爾為爾吾糓吾粟吾桑麻君今白首官尚冷山苗澗松
衆所嗟生兒頭角有如此肯終坐井同群蛙我方僶俛徇微禄
席猶未暖已及瓜安得從君共傾倒春燈夜酌歌簷花
　　題周鍊師雲崖圗
我本山中牧羊客偶然失脚紅塵陌矯首丹崖不可攀但見層
空暮雲碧樓居仙人元不死天長地乆無消息騎麟翳鳯者為
誰道上相逢不相識披圗示我舊游䖏流水桃花尚春色為言
白石乆已爛茯苓無復成琥珀忽然長揖不肯住飄若流星去
無迹若為握手賦歸来永與人間風雨隔
　贈熊天瑞先軰
熊君南州山澤臞弊衣不滿六尺軀年登七十氣尚麤撥棄舟
楫違江湖塵埃掠面氷生鬚北走梁宋至　皇都舉頭仰瞻
天子居姓名無由逹公車何王之門無長𥚑君惟抱瑟王好竽
寒風蕭蕭雪塞廬退從諸生詠唐虞詩成篝燈手自書字如凍
蠅宻復踈食可無肉出無驢為我蹝履来于于曰予其歸無所
須一言用比眀月珠我方守官橛株拘嗒然忘言㩀槁梧童子
穣穰環座隅咲我腹笥太空虚感君逺来増歎吁愛莫助之将
何如翰林主人掲大夫與君少若同隊魚巖棲穴䖏多其徒君
歸而求冝有餘長歌鼔缶聲嗚嗚青天自髙雲自孤
　　贈夏德頌
夏君懐抱何磊落卜居不肯依城郭丙舎新開近墓田雪栢霜
松翳丘壑一朝興来不可遏萬里黄塵走亰洛叩門遺我尺素
書儷玉駢珠相照灼為言家世本臞儒餘力惟知事耕鑿窮年
甘與鹿豕逰敢希鴻鵠翔寥廓秪今逺来亦有意求詩元不求
官爵華星秋月幸分輝特向山家慰蕭索我聞君言重太息感
君望我殊不薄清時雜遝冨才彦笞鳯鞭鸞趨舘閣揮毫成風
墨成雨瑞錦披張紛製作一言引重力千鈞青雲驥尾端堪託
頋我方為句讀師掇拾殘編味糟粕㘴隅童子日呶呶平生雅
意渾銷鑠奚暇清吟發天巧剪紅刻翠供嘲謔君歸卉木尚餘
春况值新篂初觧籜傳家有書故可讀有石可眠泉可酌大勝
山人来索價低頭欲就微官縛我雖齷齪坐無氊有客如此良
不惡戯拈葦管和竈煤為君聊賦山中樂
　　送李憲使赴燕南分題得烏飛曲
臺中樹枝上烏無數當年元只為公来今日從公却飛去趙北
際燕南垂道旁緑樹多好枝公之所憇烏所依公母亟行烏勿
飛問公此去何時歸上林春深樹如織公歸但聴烏消息
　　風樹吟為李生作
返照入深林牛羊在丘隴風次白楊樹葉葉各自動如何當此
時孤子萬里歸有琴未成聲遽欲絃吾詩吾懶言詩子姑去抱
琴聴子風中樹
金華黄先生文集卷第四
金華黄先生文集卷苐五　續藁二
　五言律詩
　　𥘉至寧海　臨川危素編次　番昜劉耳校正
地至東南盡城孤邑屢遷行人雲作路累石海為田蜃炭村村
白㯶林樹樹圎桃源名更羙何䖏有神仙
縹緲蛟龍宅風雷隔杳冥人家多面水島嶼若浮萍煑海鹽煙
黒淘沙鐡氣腥停驂方問俗漁唱起前汀
　　洋山夜發
肅肅洋山暮倉忙拜水神吹嘘端有力漂泊竟無津黒夜魚龍
界皇天蟣蝨臣生還如偶遂敢惮歴微􁅪
　　次韻荅陳君采兼蕳一二同志
温詔欣𥘉覩峩冠盍共纓如何滄海上獨看白雲生燈火三千
櫝氷霜五百程誰須富車騎終古陋桓榮
憶昔䨇溪上相逢暮兩時交游傾意氣談咲挹手儀草草中年
别寥寥大雅詩受材知有分豐嗇竟誰同
不謂飄零曰求賢網四張胡然卑小技乃爾閟孤芳寳唾非無
色㝠鴻詎有行𣪚材何所似徒愧飾青黄
十載西州客論交著䖏新時時談述作一一望光塵澹月銀河
曉暄風玉樹春幸令窺髣髴微薄尚何伸
黙守知存道清言不廢儒身方同木石名巳在江湖此士須前
席何人屬後車惟應耕釣者縹緲識霞𥚑
尚想南歸始簮花出禁闈塵沙迷故歩桃李借餘輝有曰酬
天造終身返布衣風流成二老巾屨倘相依
亦有貞居子難忘太古情詩筒来絶響茗椀出新烹磊落單傳
意蕭條異代名無為念離别惆悵不能平
　　讀陳制幹遺事
歴歴青雲上飛揚彼一時深春曲江宴清夜郾城詩老去山河
在仙成日月遲空言徒有託千載欲誰期
　　題剡溪張氏書樓
木杪出飛樓仙山在上頭可能無客至小為借書留芸草春仍
長虹光夜不収如何試乗興一棹剡中舟
　　陸氏水軒分韻得揚字
髙㑹軒楹敞清秋咲語涼行雲随度曲野水映飛觴㘴挹才華
盛衰慙鬢髪蒼新詩穿窈眇何力共游揚
　　寄黄伯陽
掺别逢春雨移舟落夜濤忽驚滄海大轉覺碧雲髙揚子多竒
字王祥忝佩刀深情空繾綣短髮正刁騷
　　送陳飬直歸四眀
迢迢浙河水同渡不同歸執𬒮方成别驚帆巳若飛野橋行酒
䖏風雪去時衣瞻望嗟何及天長鴻鴈微
　　題天童疊秀軒
名山摽巨刹樓閣在青冥别路通禪窟當軒列翠屏暝禽多雪
色偃樹盡龍形負土新成塔非才愧勒銘
　　隆山牟先生挽章
井絡収英氣文昌返列星能官須閥閱仍世覿儀刑漂轉逾三
峡森扶並五丁芝蘭紛滿砌橘柚歘充庭它日看空櫪羣公羡
發硎鼎湖驚掃迹華表訝摧翎風物嗟王粲心期託管寧乗桴
良巳後抱瑟匪求聴此道誠何病眀時忌獨醒迢迢瞻北極衮
衮化南溟薦剡多新墨恩𫀆秪舊青故應氊座冷不愧草堂靈
食檗餘深味懸車及暮齡一朝傷永訣千古閟遺經謬忝鴻私
乆徒増雪涕零無辭歌薤露有恨寄泉扄
　　送胡允文紹興録事
斯文千載後一髮渺存亡尚喜衣冠舊能傳翰墨香春秋嚴助
對冨貴買臣郷莫厭官曺劇諸生在鴈行
　　入亰道中寄同里諸友
十年州縣底及此望亰華客路時時雨春江岸岸花何方堪報
國将老更浮家可得同携手山顛復水涯
　送句龍提舉之雲南
獨抱文章印驅車背朔風行歌萬里别聲教百蠻通列郡創殘
後諸生色咲中誰當偕計吏封殖待新功
　癸酉四月同子長至赤松子長先去遂獨宿智者之草堂
　　巳而子長與正傳俱来同一上人宿鹿田逰三洞還過山
　橋至潜岳謁故中書舍人潘公祠堂復廻智者而别
昔共張公子翩翩訪赤松重来逾兩紀獨宿去孤峰古木蒼陂
映禪房側徑通夕隂千嶂黒人語一燈紅幸及軒車㑹寕辭杖
屨從相看如夢寐徤走愧兒童春去山仍好林深磵忽窮天低
時堕兩寺逺但聞鍾弔古田無鹿探竒洞有龍幽㝷穿􁨦窱髙
歩踏玲瓏靈草多成藥踈篁不作叢嵐霏生晻曖野色在空濛下
瞰疑無底言旋復向東巖阿棲㫁礎煙際出飛淙細路縁苔磴
危橋跨石硔泉依山曲曲雲與樹重重巨榜標名岳穹垣護畒
宫倚䦨斜日下入室老僧逢零落螭頭墨荒涼馬鬛封不才持
薄禄終古望遺風弛檐雲關裏傳觴雪峡中追趨煩道侣述作
付文雄急景真流電浮生尚轉蓬後期觀歲晏来徃莫憧憧
　　送趙仲理御史
藉甚聲華舊頻年沭盛恩校書天禄閣執法太微垣攬轡炎埃
豁揮毫玉露繁庸踈徒自咲投贈欲何言
　　送趙宗吉御史
憶共趨鼇禁驚聞正豸冠汗顔居舘下矯首望臺端去路黄河
直飛霜白日寒仙舟如可託歸理釣魚竿
　　送王道一郎中
使者下青冥郎官動列星揚旌開瘴癘持斧用雷霆逺俗難馴
化儒臣觧引經無知多詿誤能勿望平亭
　　送宋顯夫憲僉分題得邵伯埭
謝公千載後陳迹在淮壖遺愛傳終古嘉名配昔賢藕花方爛
熳使節莫留連移取甘棠樹分栽郢水邊
　　送宋翼卿照磨
莾莾關河路西征獨㩀鞍借材蓮幕底飬望柏臺端指日傳温
詔朝天正法冠廣平心鐡石寕憚朔風寒
　　送潮陽蘇縣尹
夜水蔵蛟鰐秋天卷瘴雲田多陶令秫石有大蘇文巧䆠誠為
樂脩才况不羣尚煩驅筆陣時復張吾軍
　　送蕳縣尹
蕳氏多兄弟才名萃一家嗟君本朝士出宰向天涯度嶺三冬
雪行春一縣花應憐未歸客鞍馬尚風沙
　　送馬伯忱教授
卓犖青雲彦飛騰及妙年書成天禄閣座有廣文氊九陌車塵
外千軍筆陣前白頭慙倚席臨别思范然
　　送方叔髙廵檢
矯矯列仙儒瀛洲路不迂大書歸石室壮志在桑弧田里方髙
枕雲山緫畫圗登臨属多暇寧復嘆馳驅
　　送劉子簡
難弟與難兄專門用一經夫君眉更白諸老眼多青薦剡登天
府揚帆指洞庭何官不可樂離合任雲萍
　　題道士態君夀母詩卷
跨鶴出山中春衣宻宻縫度關占𬗋氣賜酒折黄封介夀慈顔
喜承家積慶重蘇躭却来否石上有仙蹤
　　同劉遂𥘉脩撰周伯温編脩任大瞻經歴王繼忘架閣西
　　山行香次遂初韻
仙馭賔天乆衣冠此出游祗園金地古汾水白雲秋謁拜陪諸
彦躋攀展寸眸始知山水窟近在帝王州深岫蔵青靄平蕪映
緑疇層臺臨太液環海像瀛洲粤自遺弓劒無從望黈旒眀庭
虚次舎綵䌫舊維舟陛㦸盈千列靈輿副九斿祠官偵伺謹中
使徃来稠備禮兼今昔求神遍顯幽琅函開貝葉玉瓉薦黄流
肹蠁人天合輝光日月侔遥看陳羽衛疑是問龍樓花雨繽紛
落香煙泱􁝏浮重關羅虎兕簇仗擁螭蚪去去簫聲逺微微扇
影収清都成夢境塵刼䓁浮漚歸徑縁湖尾殘陽掛樹頭舉杯
相慰藉分席暫淹留物色迂行轡風寒襲敝裘廽瞻天路永坐
感歲時周戀闕慙衰朽非材堕謬悠詞林冨鴻藻珍贈若為酬
　　試院同諸公為主試官作
右轄升庸日秋闈獻藝𥘉端居煩㘴鎮妙柬備賢書憶昔興文
運惟天啓　聖謨教條行九有學業出三餘儒術俄中否詞塲
遂乆虚綸言何噩噩髦士共于于吐握承謙徳飛楊感牡圗至
公留藻鑑成物待洪爐肅穆華星聚涵容化曰舒誰歟随計吏
行矣聴傳臚橘柚
天朝貢参苓相府儲鋪張須鉅筆衰朽媿荒踈
　　誠院同諸公為監試官作
文治囬亨運群言恊　睿謀設科存墜典傳
詔極遐陬風動黄簾曉霜飛白簡秋迂臨宣　上化精察副旁
求懐牒魚鱗集摛辭繭絍抽按行承奨飭鼔舞望甄収氷鑑垂
清照淵珠免暗投充庭先品物入彀緫英游奏自蘭臺上名依
桂籍留神仙司下土桃李在南州使節光華盛公堂禮數優無
能禆末論傾詠獨綢繆
　　送餘姚孔學正
不到歴山前于今二十年忽聞東魯客去㘴廣文氊短棹濤江
外髙齋海水邉風雩有新樂况及暮春天
　　逰石門净勝寺
十頃蒼陂上山廻地勢偏屋棲黄面老碑掛赤烏年葉葉風荷
顫層層雪瀑懸青燈夜寥閴獨照一僧禪
　　次韻王眉叟真人
歲晏驚黄落樓居隔翠微擁爐春滿座卧檝雨生衣大患元非
病髙飛獨見機桃源多羙酒觴至且頻揮
泉月開金鏡仙山並玉簮杜陵茅作屋涑水布爲衾有約陪笙
鶴交談接芥針三神那易近失喜聴新吟
　悼雨公
離别騖雲散那知竟不廻長期真滿供横騖樂邦開一柱空危
石重湖有刼灰去来誠夜旦覽物謾生哀
　　送鏐上人逰廬山
廬山㡬千仞屹立大江邉地勝非人境雲深何䖏禪祥燈開黒
夜怒瀑下青天物色撩詩興應須冨近篇
　　送矩上人逰廬山
廬阜西江上秋風道路賖泉飛青玉峡池浸白蓮花此去聊乗
興何時定到家慿髙莫回首誤指赤城霞
　　㳺法華山囬宿樓氏書房遥望嵩頭陁智者國師道塲上
　　清五雲龍夀諸山而未及其䖏贈同游傅生國章
故廬湖水曲門對法華山百里空荒外三峯䁆靄間倦游煩汲
引濶歩強躋攀老怯髙寒境非縁興盡還
小憇虚齋夕何人咲語同青雲一才子白髮兩衰翁節物逢春
好名區有路通未能窮勝踐還徃媿匆匆
　　過永康桃巖
立石平如削飛雲近可梯莫窮千古勝但惜衆山低靈草經春
長珍禽隔樹啼人言舊朝士感事有留題
　七言律詩
　　闕下口號
遹駿先猷在作人忝陪多士奉　眀綸端闈乍唘
清光近臚句髙傳茂典新奎璧照臨囬景運風雷鼓舞契昌辰
不才何以酬　天造徒詠菁莪樂至仁
　　賜第後歸謁郡府承為置宴口號
拜賜纔霑雨露香又驚盛典出黄堂鳴騶合遝迂千騎坐席雍
容累百觴它日同郷脩故事不才終古𬒳餘光承宣　徳意逢
眀牧諸彦能無共激揚
　　郡㕔宴集之明日郷先生復為置酒重述口號
去年此日宴瓊林雨露光華映古今稱慶謬承賔禮重徼榮彌
覺
主恩深少須　天詔從容至坐看宫花取次簮千載斯文寄来
哲可應外物累𥘉心
　　北山歸路呈古心師兼蕳方外諸友
㝷幽偶向靈源宿却過雲關望翠微𥘉日映空千樹立驚風遶
磵百泉飛舊題歲月人頻異乍别煙霞路易非幸有潘郎遺事
在何時一鉢去如歸
　　送樊生歸鳯翔
負笈東逰萬里餘翩然却去復踟蹰金臺不入平生夢石室曽
窺未見書赤曰蒼涼䨇䄂窄黄流渺􁝏一帆孤眀時急士方如
渇看爾重来出有車
　　送祝錬師祠武當山
春風馹騎過流星西指神山百丈青白道蜿蜿通使節玄關額
額護祠庭按行石樹多千歲叱咤雲雷有萬靈想到天池却囬
首咲看日月兩浮萍
　喜趙繼道至有懐陳君采
匆匆聚散定何常耿耿心期故未忘草木關情人事異雲霄廻
首路岐長交游歴落銀河隔製作紛紜瑞錦張為語何時共傾
倒秋床風露己生涼
　寄别宋推官
目㫁仙帆去莫從翩然心逐北飛鴻未忘緑幕追逰盛况忝黄
堂禮數崇南國㡬人歌召伯漢廷有日相于公悠悠聚散何堪
計趨走終期出下風
　　送鹽官傅都目
春風匹馬去翩翩老佐名州鬢未斑遥數驛程知到日㘴令官
府静如山河塘燈火機聲裏墟落塩煙海氣間歴歴舊逰成夢
寐可容乗興一追攀
　　送姜學録
短褐蕭條兩鬢蒼逢人猶觧說春坊雲霄有路新推轂風月傳
家舊佩嚢此去官曺雖冷落不妨門戶暫輝光况聞寮友多華
胄休暇過從樂未央
　　何山夜宿
艤舟夜聴西䆫雨一别重来二十年何氏殘編非舊讀胡公遺
碣是新鐫山中倘遂招為隠教外寧須别有傳巳對爐熏消百
念感時懐古自茫然
　婺州治中致仕朝列朱公挽章
朔風吹淚濕寒雲忍見層丘卧石麟千載文章非小技半生州
縣秪勞人黄金帶重班方峻白玉樓髙記又新囬首慈恩它日
事不才終古望清塵
　寄子訥干夀道二同年
憶同鵠立簉天關清漏無聲虎豹閑黄牓未開齊望拜𬗋衣髙
唱遽分班巳驚恩出㝷常表更羡身居季孟間海國隣疆幸無
逺可容接武向蓬山
　　天台道中
殘雪𥘉乾不作泥微隂豁盡衆峰齊梅花浩浩天相映桂樹團
團鬼所棲春水未深容度馬午煙孤起忽聞雞仙人秪在丹丘
頂應是青雲别有梯
　送麗水應教諭
諸公携手賦眀光此士猶令滯一郷肯着麻衣號遺逸勇持木
鐸布文章仙山髙歩氷霜峻燈火新題霧雨香未可區區輕十
室共看它日冨才良
　　送䨇谿孔山長
歲晏天涯偶見君忽驚飛𬒮逐風分諸公政爾誇先覩家學能
無出異聞紅日逺帆先去鴈碧溪涼雨未生芹悠悠聚𣪚何堪
計目㫁江東有暮雲
　　象山東門别夀上人
一咲相看寂寞濵杖藜還徃得辤頻猊床白拂風標舊寳網金
沙世界新後㑹山中應有曰定知海水未揚塵而翁賸語今多
少此去如何舉似人
　送杭州貢教授致仕歸里
䆠情郷思兩依依獨裹寒氊去若飛歲晏忍為千里别林間驚
見一人歸官河逺樹迎仙棹夕日暄風颺綵衣漫使臨岐生悵
望可容泉石借餘輝
　送宋兵部還亰
氷壷炯炯映髙秋端是人間第一流小屈神仙来下土為栽桃
李遍南州鳯池歸近聞佳語金匱書成識壮游顦顇陳人頭半
白臨𡵨空望李膺舟
　送陳漢卿
三年坐客詠無氊一日為郎望若仙共喜貔貅閑白晝怱聞鵰
鶚上青天忘形不用公榮酒先路空慙祖逖鞭此夕臨𡵨倍惆
悵水煙沙雨正茫然
　　送姚利用
青春白日映紅顔空谷寧容乆棄捐新刷鳯毛看有色勇穿虎
穴去無前風雲政爾多良㑹山澤終然要列仙故里樵柯如好
在歸期莫指後千年
　陳山晚泊
一柱孤撑杳靄間人言此是客星山流風百世今誰嗣應
詔諸生故未還荒塜草深迂石路髙齋月滿閟松關窮年漫迹
滄江上及此維舟獨厚顔
　　送三髙祠陸主奉
垂虹古祠煙樹新昔賢髙致乆無聞畫圗想像空陳迹譜牒流
傳喜到君春水白鷗分座席寒泉秋菊薦爐熏臨岐何限滄洲
意目㫁風帆天際雲
　　送陳推官之信州
三朝兩世掌絲綸異代仍瞻玉樹新尚喜傳家餘䆠譜又聞議
獄用儒臣中年離别情何限南渡風流迹未陳遥想郡齋多暇
日肯憐州縣正勞人
　　送胡古愚兼蕳道傳博士
㘴擁皐比十載餘忽聞飛鶚上公車此行未可輕投筆随䖏猶
須少曵𥚑燈火尚慙餘事在雲霄轉覺故人踈爲言留滯今頭
白無用諸公薦子虚
　送淮海書院丘山長
遥望官河駐綵橈春深絳帳不蕭條已驚雨露恩光厚還喜山
川物色饒盡日樓臺人載酒隔江燈火夜吹簫定知舘下多才
彦政樂風雩對一瓢
　　留别錢翼之
矯首清標二十霜白頭傾盖鄭公郷忘形肯厭追逰數借潤頻
飛翰墨香世態浮雲看不定别情流水去方長杏花時莭霏霏
雨誰共春風舉一觴
　　送王景文應薦北上
自是春風席上珍雲霄有路獨逡廵未妨豹隱山林乆及見
龍飛雨露新黄甲駸駸傳盛事青衫獵獵愧陳人瀛洲此去無
多歩應咲蹣􁚂尚後塵
　　送胡允文楊㢘夫應薦北上
顦顇陳人復此邦坐看仙棹發濤江華年春栁嗟難及壮氣晴
虹詎易降㑹向　君門俱第一誰言國士定無䨇瓊林宴罷歸
来日共話芭蕉夜雨䆫
　　送楊㢘夫天台縣尹
十載韜蔵席上珍爛然錦製一時新羽人咲指雲為路山鬼愁
聞筆有神遥想到官多暇日不妨領客試行春石橋瀑布逢佳
句取次飛箋莫厭頻
　　諸曁休日偶書
一室蕭然似冷官更無車馬駐江干天清不㫁絲絲雨春淺猶
生陣陣寒公事癡兒何日了雲山圗畫要人看輕風正滿微黄
栁誰與相從試凭䦨
　　湖心寺夜㘴
蕭蕭涼月滿池臺水檻風櫺四面開一柱殘燈何熠煜半簷衰
栁故崔嵬謬持微禄知無𥙷未謝餘縁得重来塵土馬蹄眀日
事可容良夜廢㗸杯
　　次韻荅徐文蔚
一别溪頭十五春歸来烏帽尚黄塵故應用意﨑嶇外未忍忘
情寂寞濵圗畫雲臺非我事掛冠神武獨何人也知州縣徒勞
耳相見空慙白髮新
　　送黄季與歸盱江
天際江流映碧山春風浩蕩一帆懸長吟白雪誰憐爾却望孤
雲獨慨然逸少向来曽誓墓元龍此去盍求田相逢况復敦同
姓聊冩深情入短篇
　　次韻申屠子迪試院唱酬
一札天開雨露香青冥萬里看飛黄共驚鵠立多如堵誰取龍
標逺擅塲塗抹已忘年少樂卷舒偏喜漏聲長從渠曲學能阿
世敢謂公孫䇿最良
　　次韻曺待制試院九日
坐客今無賀老狂酒徒寧復舊髙陽下風共仰衣冠盛餘潤仍
分翰墨香佳節政須開咲口多言非必有它膓何人可與公榮
飲願摘寒花侑一觴
雨立諸郎輟苦吟華堂星聚㘴方深放懐不厭如澠酒過眼休
遺擲地金古往今来千載意東塗西抹少年心花前起舞爲公
夀肯作牛山淚滿襟
　題胡大參禱雨詩後
䨇徑迢迢一綫通仙山九鎻白雲封黄塵果日迂鳴騎黒夜幽
潭起蟄龍農父不須愁歲事川原還喜見秋容眀公自是為霖
手四海蒼生望正濃
　　送馬之驥同年
一從鴈塔共留題囬首何人在鳯池㘴閱歲年今若此乆居州
縣亦奚為鳴琴晝静魚龍聴落筆風生草樹知行看金屏署名
姓應憐樗散鬢成絲
　　送汪臣良縣丞之亰兼蕳諸同年
文塲雜遝盛才賢共羡青雲獨妙年秪謂種花能滿縣忽聞騎
馬去朝天臨分無用歌三疊有作時須奏一篇若見鳯凰池上
客為言顦顇浙江邊
　送頋仁甫上計亰師
憶昔曽随計吏行浮沈州縣竟何成涼風嫋嫋仙舟去夕日依
依魏闕情金匱故蔵多鉅典石渠髙論盡鴻生棲身朱墨非君
事早晚公車上姓名
　　送沙彦文架閣分題得西山
憶昔寒江破浪歸西山廻首落煙霏忽逢朝士登舟去如望仙
人㧞宅飛游戯何妨依緑水追趨早已到黄扉公餘若過滕王
閣為捲珠簾挹翠微
　　題金眀宴逰圗
危樓縹緲碧波中曲檻方櫺面面通雲氣傍花如欲雨栁絲垂
地不驚風千年華表人非是九奏鈞天樂未終更有殘山并剰
水煩君廻首六橋東
　　送蘇伯脩御史
君别鼇峰我獨留又聞騘馬向南州振衣忽若神仙去落筆遥
生草樹秋封事皂嚢須亟上蔵書金匱待窮捜北山猿鶴如無
恙為報詩人已白頭
　　送仇治書赴陕西行臺
妙柬驚聞出九重路人猶識舊乗騘乆陪廟筭知無敵復覩臺
評用至公攬轡清風何颯颯浮關𬗋氣已葱葱齋居决事須公
䓁歸覲行看馬首東
　　送徐教授
麻鞋厭踏洛陽塵莫共簷花試一樽遥想清風問前路不妨紅
日在西軒米家書畫随歸棹白傅林塘近故園舘下諸生虚悵
望蒼蒼煙霧隔龍門
　　送許録事
劇曺自昔號難為敏手如君直小施故喜将迎多暇日獨憐趨
走不同時滄波古木知章宅衰草寒煙逸少池囬首舊逰成夢
寐可無新語慰相思
　　送唐真人歸江陵
荆門霜落布帆開晴日空江轉怒雷應到故園廻北斗却從雲
氣望蓬莱兒童不識千年鶴氷雪相看一樹梅莫羡登樓是吾
土玄都觀裏待重来
　　送陳法師歸建康
嫋嫋天風颺六銖玉函新捧𬗋泥書遥知華表歸来䖏猶記崆
峒訪問𥘉上界于今足官府仙人自昔好樓居腐儒頭白慙無
用空抱遺經望石渠
　　上巖寺訪一公
曉色微茫尚帶星脩蹊犖确㫁人行獨支瘦竹身猶徤髙入重
雲地忽平落月正當山缺䖏細泉頻作雨来聲上方燈火青林
曲隱隱踈鐘一再鳴
　　寄題髙逺樓
聞道危樓架沈寥樓前物色不蕭條䆫臨謝傅祠邉樹門對曺
娥渡口潮觧使詩人争應接也知老子極風標倦逰巳忘山隂
路勝踐仍須折簡招
　　送李教諭
片帆西上興悠哉小室如舟絳帳開山縣官田生苜蓿故郷雲
氣隔蓬莱少微有日占星動滄海何年載月廽慚愧臨岐無可
贈因風聊遺一枝梅
　　題東柯谷圗
長松宻竹翠交加洞府新開碧海涯石上仙人留足迹春深磵
水出桃花流傳圗畫来千里生長兒孫只一家目㫁飛鴻那可
到舊逰空指赤城霞
　　聞趙繼清調安陸縣尹
慈恩塔上墨猶鮮一别重来十七年相見都門驚判袂又聞澤
國去鳴絃素衣乆出風塵外青瑣行依雨露邉跂馬望君先數
日縣花雖好莫留連
　送趙繼清潮州推官
相國南遷有故居理官髙選出新除承恩特與金魚袋訪舊争
迎駟馬車春入圜扉庭草暗天低驛路嶺梅踈鳯池不隔同年
面歸及将花鴈影𥘉
　題雪竇妙髙臺
偶為清逰宿梵宫凌晨試上最髙峰水翻雪色寒猶落雲掩丹
光逺茰重舊有一僧能跨虎近聞三洞盡蔵龍下方車馬應難
到煙際惟聴日暮鐘
　　題觀海圗
昔年觧䌫岑江上𥘉日團團水底紅鼉吼忽揺千尺浪鷁飛仍
挟半帆風遥看島嶼如星散祗謂神仙有路通及此棲身萬人
海舊逰却在畫圗中
　送張法師召嗣天師於龍虎山
甘泉乆矣候神仙何日靈風響佩環洞府樓居雲霧裏星槎使
節斗牛間潜蚪有待将為雨跨鶴相從早出山歸及皇州春色
好一時𬗋氣滿函關
　　送胡古愚
白溝河水照行装楊栁春旗日影長傲兀鄭公新座席歛蔵馬
史舊文章談經安用青油幕載筆徐歸白玉堂北望京華天尺
五賸收餘興入奚囊
　送夀應奉赴興國經歴
退直承明未倦逰獨随逺牒向南州清江短掉蒹葭雨斜日虚
庭鴈鶩秋小却猶為蓮幕長重来應到鳯池頭予環行矣聆佳
語休　蠻牋賦别愁
　送麥敬存檢校
天邊豸角自峩峩老矣南公懶上坡省署六曺新撿正著庭三
史舊編摩紅蓮幕底秋光淡黄鶴樓前月色多莫咲鄭䖍官獨
冷别時聊唱醉時歌
　送隂陽胡教授之四眀
手挟飛雲萬里逰朔風雨雹弊貂裘忽聞水北山人去不作周
南太史留炯炯心胸蔵列宿駸駸歩武近瀛洲此行莫厭官曺
冷猶勝寒儒老一丘
　　送黄生歸廣州
萬里来充觀國賔春風座上俊才新政慙杜甫敦同姓忽報何
蕃去省親歲月如流須僶俛雲霄有路莫逡廵異時郷郡知名
士金榜曽為第一人
　　送潘生之江西
緑楊堤上曉風輕屈指歸人第一程萬里江南新驛使十年䆫
下舊書生青雲共羡飛黄去白晝何妨衣錦行咲殺四門韓博
士夜深還對短燈檠
　　送吴生歸黄巖
南州才子氣如虹一日聲名徹九重退就諸生居六舘㘴觀文
史冨三冬揮毫小試絲綸手獻賦徐開錦繡胸暫爾稱觴拜家
慶眀年歸有𬗋泥封
　　次韻孫伯剛龍虎臺即事
秋風原上獵塵開曉日天邊羽衛来誰念艱難獻無逸但聞歡
樂詠靈臺時廵不厭蒙霜露清問應須及草菜絲鬢廣文何𥙷
報莫言相遇且㗸杯
　　題天雲詩卷
一錫秋風信所之漫将外物託心期雲根元自無栽䖏天路何
曽有到時即色是空應巳悟安名立字復奚爲欲相點綴忘言
說㘴看爐煙裊碧絲
　題李氏榮夀堂
吾親疇昔𬒳恩封幸與公家具慶同仰羡班聮方貴近光膺寵
數獨尊崇蘭臺薇省歸休日鳩杖魚軒咲語中倘念小人今有
毋滄江願乞半帆風
　夀汪太祝父六十
獨專一壑住深幽不換人間萬户侯故里樵柯猶在手新年花
甲始平頭靈椿丹桂聲華茂墨綬銅章寵數優舊賜黄封冝介
夀飛觴應度縠江流
　　夀胡古愚
千軍筆陣􁎢英風儤直難淹秃髮翁㘴乆無氊如鄭老年堪入
社似温公夜深虚室生純白春在酡顔借晚紅九十馮唐纔不
仕錦衣歸去莫匆匆
　夀夏真人
兩人一百二十歲愧我先成秃髮翁苜蓿盤深差可戀蓬莱路
近若為通縦令地位仙凡隔未害生年甲子同大斗㪺霞方介
夀衰顔可許借春紅
　　次韻題劉氏石壁精舎
佳城杳杳隔千峯精舎寥寥一徑通夜静寒泉猶映月秋深老
樹不驚風舊題尚喜苔碑在髙卧無令蕙帳空我巳倦游今白
髮有山如此願長終
　送葉仲輿廵檢
重著儒冠望　帝郷翩然一舸犯晨霜秋来鬢髮依前黒日射
河流徹底黄此去乗槎須有路可容執㦸更為郎絲綸閣下多
知已握手應分滿䄂香
　　和外舅主簿公自為挽詩
五十年前馬上飛青春流水去難追一從玉樹歌殘後數到黄
粱夢覺時李賀元無樓可記劉伶漫有鍤相随少須海上蟠桃
熟歸簉仙班恐未遲
　　留别一公琳公
浪走紅塵鬢巳絲此身端合老巖扉興来復舉山隂棹别去仍
留海上衣夜聴泉聲如雨落晴看天末有雲歸浮萍飛絮何時
定空使詩人賦式微
　　送傅汝礪之安南
南徼車書路不遥秋風使節下青霄頗聞僚佐登才彦應有文
章逹教條日照樓船江水活天低銅柱瘴雲消歸時嶺上梅花
發想見詩嚢未寂寥
　　兩浙轉運司知事張公挽章
二十餘年立下風故家喬木欎青葱群趨欠識官曺貴末論難
禆鍳裁公九折塩車方止止一坯文冡巳崇崇英姿爽氣歸何
䖏盡在山光水色中
　題寗節婦詩卷
春旗栁色映門閭華扁新題節婦居作傳小裁青竹簡䟽封近
降𬗋泥書河壖松栢風煙外階戺芝蘭雨露𥘉三釡及親殊未
晚花前何日奉安輿
　送孔御史歸曲阜
清流共喜聚群賢新渥時聞下九天東觀紬書何日了中丞遺
笏要人傳過家莫乆依林廟封事先須徹　御筵千載斯文寄
来哲臨分握手重懸懸
　送龍南歐陽縣尹
絲綸閣下半同𫀆獨上南舩去莫招出宰不嫌官俸薄過家未
覺驛程遥長溪白石晴雷轉深洞黄茅毒霧消想見行春有佳
句㘴令逺俗變風謡
金華黄先生文集卷第五
金華黄先生文集卷第六　續藁三
　　贈黄資深　臨川危素編次　番昜劉耳校正
涼風蕭蕭吹敝裘三年小作周南留相逢傾蓋盡青眼肯抱遺
經空白頭捧檄定知毛義喜著書非有虞卿愁春秋决事待公
䓁莫戀寒氊成乆逰
　　題張武定公死事詩卷後
古稱馬革褁尸還秪有空言世共傳一死如公良偉甚百年遺
廟獨巍然要從身後觀餘烈試聴軍前奏凱還文武衣冠方迭
起後先奕葉更綿綿
　　題王君冕同年芳潤亭
花縣歸来晝寂寥終南山翠湧亭臯林深未覺蘭蓀變天逺何
妨雨露髙此去漑根須食實誰分賸馥與殘膏行看小試揮毫
手香霧霏霏滴鳯毛
　　題丁文苑同年哀詞後
自别瓊林雨露邊江湖目㫁繡衣前禹門尚想龍𥘉化遼海驚
聞鶴已仙烈日秋霜空耿耿重山宿草正芊芊不才後死知何
用坐對諸郎獨泫然
　　送尉彦誠道州經歴
一别垂垂四十年朔風吹鬢雨蒼然寒氊乆㘴歸何日上幕𥘉
登望若仙莫使催科書下考盛談名理繼前賢春生馬首逢廽
鴈併冩相思入近篇
　送畢縣尹
歸途環佩曉珊珊白日青天映羽翰疑是省親辭太學驚聞出
宰用郎官花迎墨綬春光暮風引仙舟海色寒想見捧觴仍戲
綵鄉人争作錦衣看
　　送陳季和
髙齋燈火正蕭條忽遡天風上沈寥共喜彈冠如貢禹豈期投
筆學班超時清桴鼔元無用歲晚弓旌倘見招雪後江南春水
活重来莫厭驛程遥
　　送陳君歸江西
咫尺清光近玉除姓名何不逹公車也知賈傅今無䇿猶幸虞
卿舊有書江上歸帆随去鴈年来旅食厭騎驢諸公正索山人
價能勿相招學隠居
　　送張良卿學士之淮南
坐厭流塵拂面紅行携涼月下青空三千里外楊州鶴四十年
前御史騘先廟鐡衣猶卧壁兒郎玉帳已生風貞元朝士今無
㡬歸及花時一咲同
　　次韻蘇侍郎平村晚歸
中臺多暇獨儀曺退食歸来路不遥扶老未須蒼玉杖行春聊
過赤䦨橋揮毫風雨傾三峡聴履星辰接九霄愧我白頭方倚
席敢将巴曲和仙韶
　夀吴宗師
非煙瑞氣欝嵯峨帝遣仙官下大羅㘴看層雲三界小行周花
甲十年多詞臣灑翰題真賛　詔使傳觴薦雅歌少駐壷中閑
日月長安銅狄要摩挲
　　嗣天師禱雪有應諸公咸為作詩邀予同賦
萬人舉首望蓬莱　詔使函香出上台祕殿緑章方夜奏層城
銀闕巳天開新晴更覺西山好和氣應先北斗廻下土儒臣驚
偉觀仍聞鳯沼有詩来
　　送王法師祠武當山
二月春光畫不如緑楊隂裏度雲車獨持使節辤　金闕逺上
天壇禮玉虚候吏傳呼開洞府羽人點指望霞𥚑仙家近在蓬
莱境歸及皇輿北狩𥘉
　　送尚子正理問
上相臨分控列州理官髙選用儒流風生使節聲華舊地近台
垣寵數優南土政平多睱日西山氣爽入新秋公餘若過滕王
閣煩為題詩在上頭
　送蘇伯脩憲使
乆參法從侍凝旒忽擁幨軺按列州太史山川皆熟路淮南草
木自生秋遥瞻龍節辤中禁尚想鼇峰接雋游樗散鄭䖍無所
用幸搜巖穴副旁求
　　送王止善檢校
官無失政吏無私鉤校寕煩事細微遥想名曺多暇日不妨髙
詠發清暉潮生江上仙舟逈春到湖邉驛使稀送盡北来南去
客石田茅屋㡬時歸
　　送髙唐李知州
来登延閣預時髦出守名州領教條巳羡漢儒知吏事要觀齊
俗變風謡䨇旌前路方迢逓八座家聲未寂寥此去行須歸報
政鳴珂㡬日造昕朝
　送傳汝礪廣州教授
耻學山人赴辟書勇随使者駕軺車横經乆合居髙座上冡應
須過舊廬黒夜文星南斗外青冥鵬路北風𥘉来期莫落梅花
後待詔先生席正虚
　送劉遂𥘉脩撰
近聞退直自承明忽報揚鑣出鳯城未老巳嫌金帶重暫歸不
著繡衣行故人尚作瀛洲客歲晚無忘魏闕情臨别贈言聊復
爾誰能持酒勸公榮
　　送于指揮歸宻州
故山東望路何長逺奉靈輀返夀蔵予告公朝存舊典䟽封泉
壌發幽光緫戎行復開油幕儤直仍須赴玉堂它日過家如上
冡歲寒松栢正蒼蒼
　　題春暉堂
一别慈顔隔歲時故山遥望白雲飛近聞巳㧞仙山宅不用更
逢㳺子衣九轉還丹堪却老千年華表未容歸寸心猶恐恩難
報擬託斯文重發揮
　書巢張君挽章
歲晚巢君寄一枝上林無樹可相依不随葉縣飛鳬去竟作遼
東化鶴歸架上牙籖書在否門前珠履客来稀春江如箭舩如
馬忍見丹旌颺落暉
　府判謝公挽章
換得朝衣不稱身勇辤新爵號遺民錬成偃月爐中藥閱遍銅
駞陌上人魯國靈光俄委地謝家玉樹正傷春怱聞舊唱貞元
曲衰涕能無灑石麟
　予與江隂何鼎叔鉉别三十六年乃相見扵錢唐感舊述
　情謾成四韻
月寒霜樹乆相依春去風花各自飛逺信巳随潮水斷故交渾
若曉星稀綈𫀆可戀知誰在青鏡頻看歎昨非正欲從君共傾
倒莫言興盡便須歸
　庚戌正月二十一日予與儒公禪師謁松瀑真人于龍翔
　　上方翰林鄧先生適至予為賦詩四韻諸老皆属和焉後
　　三十一年歲􁅪巳正月二十三日過伯雨尊師之貞居無
　　外式公劉君衍卿不期而集輒追用前韻以紀一時之髙
　　㑹云
廬山舊事誰能繼三十年前此㑹同偶爾共来今日雨蕭然猶
有古人風坐深遥對花如霧興盡徐歸月滿空仰止前脩那可
作聊追餘響託無窮
　　送式公歸髙麗
一錫凌空海上飛星河蕩漾宿雲波頗驚遼鶴歸来晩正值驪
龍睡覺時百尺珊瑚無地種六花薝蔔任風吹髙秋蘭若煙波
外此樂應須乆自知
　送史景福
十年相望各天涯上幕新開鬢未華日岀公庭来鴈鶩風生老
筆動龍蛇蜀郷路逺春多雨江國雲深樹有花若見君家彭澤
令爲言且莫問桑麻
　　次韻荅薛玄卿真人
都門一别向天台二十餘年獨此来衰朽尚慙沾禄食凡庸安
得借仙才幸逢休運臨奎璧宜有英髦出草莱容我脫身巖壑
裏籠鵝時復泛舟廻
　　送夢堂噩公住開夀寺
天低海闊路微范此去頭頭是故郷但覺英游空兾北肯隨世
好薄淮陽至人無夢心華現夀域重開化日長蔵叟有知應咲
道吾孫也識老馮唐
　送繼公住東掖山
西陵江上渡船廽東掖山中聘使催飛錫凌風天路永寳華如
雨法筵開髙談應有龍能聴佳句須令鴈帶来老矣江淹才欲
盡暮雲凝碧思悠㢤
　贈龍山詗上人
舜江東下艤官船㡬聴潮聲徃復還老去未知重到日夢中誰
識舊逰山秋風飛錫来天外滄海遺珠出世間為問而翁強徤
否龍門髙絶許誰攀
　題莫氏山㽵圗
旋移小隠近南峯逺有咸平䖏士風山態近人猶偃蹇湖光無
雨亦空濛行春杖屨時時到臨水軒䆫面面通别作小亭供戯
劇青帘揺曳杏花中
　丁亥六月十三日上亰翰林開院喜雨院長開府公俾爲
　詩以志之
雨浥鼇峯長緑苔佳辰良㑹玉堂開涼生薫殿宸居近恩予官
壷詔使来盡醉不愁騎馬滑新詩可待片雲催作霖政尓須公
䓁行見文星入上台
　安南遣使入朝用故事奉贄納謁于翰林其歸也次介黎
　　括以贈言為請賦詩四韻以遺之
上聖敷文格逺人外藩脩職用儒臣並馳使介踰丹徼特設朝
班覲𬗋宸炎海計程歸塔永都亭宴餞寵光新祗承德意勤宣
布鼓舞鳶魚詠至仁
　　送徐志尹赴安郷縣尹
自為從史直鑾坡㡬見郷山爛斧柯能事正宜參筆削借才聊
復試絃歌屈原故國蘭都長陶令公田秫最多應咲衰翁苦留
滯汗青無日欲如何
　　送陳元逹代祠𥙷怛落迦山
天下名山小白花鯨波帖帖度仙槎函香祕宇祈靈貺出節
宸廷振使華殿牓舊誇韋誕筆錦衣重過買臣家相門喬木殊
無恙萬古清風碧海涯
　　逰夀山五峯寺
鑿開混沌自何年广石垂空一髪懸飛瀑散為花雨落老僧長
抱白雲眠舊逰不改桃源路化境寧同𣏌國天囬視人問成壞
相無邊刼海正茫然
　　送李師曽蔣仲善赴春官
憶随飛鶚上秋天夢㫁慈恩四十年及此鬢毛俱秃盡見君頭
角共嶄然計偕巳趣軺車動臚句行聴衛士傳𬗋陌紅塵衣易
化看花得意莫留連
　　送徐教諭
苔生茅屋鄭公歸杜宇從今不用啼小雨輕風寒食後殘山剰
水浙江西夜䦨深巷猶燈火春暮髙城自鼓鼙好向清時窮勝
事花前莫惜醉如泥
　　次韻荅胡古愚愽士
麻衣草座老仙翁曽及清時侈際逢行殿曉趨開豹尾禁林秋
宴出駞峯休官尚想英游並愛客何嫌異味重况乃東陽山水
窟主張風月有詩宗
　予與子長以庚戍之春癸酉之夏兩至赤松今年秋復来
　　則子長巳倦㳺而予亦老矣同㳺者汪生元眀許生存仁
　旣又得龍丘余子方與俱行由小桃源登煉丹山謁二皇
　君祠囬宿寳積觀感歲時之代謝念交朋之離合輒成短
　　句奉蕳子長
来徃仙家數十秋未能長共赤松逰暮年幸巳成𥘉志吾土何
妨為少留歴覽舊山如夢境喜逢新士緫名流桃源近在人間
世誰解相從老一丘
　　丙戌中秋宿徐道濟書房即事兼懐永之郎中
天開屏嶂列竒峯水滿方塘碧鑑空十里平原無曠土百年喬
木有清風髙齋偶爾成三宿羙酒欣然為一中坐對良辰并樂
事興懐存殁思何窮
　　題畫卷
渡口歸舟取次横歸人相逐望柴荆蔵村古木株株暗背雨閑
雲片片䡖巨石孤撑如欲堕遥峯寸碧不知名披圗省識曾逰
䖏日暮山隂道士行
　送髙生歸淮南
山林早巳遂吾𥘉湖海交逰日漸踈枉過謾勞千里駕清言難
敵十年書要知俗學元無用且復歸求自有餘投我木桃何以
報邉韶腹笥乆空虚
　送馬縣尉
烱烱半標玉樹枝神仙隱吏最堪為况逢繡水重清日正是金
沙欲現時宿雨漲溪飛去棹微風拂地颭歸旗雲霄直上無多
歩掺别空慙兩鬢絲
　送覺上人逰金華山
憶同夜上妙髙臺坐聽泉聲響怒雷乆别煙霞如夢寐舊題巖
石長莓苔掛冠方厭人間事飛錫俄從天上来何䖏新春可娯
客金華山色𬗋崔嵬
　次韻伯雨臘月八日雪中同登来鶴亭
興来欲泛山隂雪不柰舟膠野水凝朝士白頭愁獨歩仙人赤
脚傲層氷招徕盡是雞群鶴趍附空慙驥尾蠅夜乆松龕同擁
毳絶勝儤直有青綾
　　題張真人玄静菴
一峯屹起碧嶙峋隠隠金雞五夜聞安用佳城開白日正須㧞
宅上青雲天垂龍井丹光接地拆龜潭水勢分閣老新題今寡
和往来仙子幸能文
　五言絶句
　　題趙公畫蘭竹
猗蘭幽人操緑竹君子徳夭夭彼棘心胡為乆吾側
　　題錢舜舉作東坡畫竹圗
執筆不見人毫端赱風雨至今身外身獨與墨君語
　　題馬虚中畫
人歸白雲䖏舟在清溪曲不聞欵乃聲但見山水緑
　　題郭天錫畫
漠漠踈林晚蕭蕭寒鴈鳴窮秋萬里客開卷若為情
　　題眀公畫蘭
猗蘭如幽人不受塵俗拘墨卿亦何為挽之来座隅
　　題木石畫卷
山木則有枝白石何時爛長歌木石間冉冉歲年晏
　七言絶句
　　青山白雲圗
十年失脚走紅塵忘却山中有白雲忽見畫圗疑是夢冷花涼
葉思紛紛
　　松江舟中偶書
山房偶為故人留又領飛雲過別州白浪千花帆一葉茫茫天
地此生浮
移舟夜泊華亭縣却聴吴歌思渺然最憶澱山湖北寺白雲堆
裏看青天
　　追和景傳新店客舎壁間韻
我夢方酣子遽醒絶絃可復要人聴梨花寒食東風惡淚盡重
山宿草青
　　題蘇黄二先生像
五祖禪師出世人婆娑乆已㫁生因莫将描畫虚空手更覔當
年身外身
咲殺黄龍老晦堂相逢剛道木犀香披圗面目渾依舊鼻孔何
曽有短長
　　題諸公䟦子昂詩
晚生猶幸及諸公展卷還疑是夢中日暮况聞鄰舎笛鬢毛衰
颯正秋風
　　題宣和御畫
青城塵土晝濛濛百二山河一夕空収歛神功歸化筆野花啼
鳥尚春風
　　宣和畫木石
石邊古木尚青枝地老天荒石不知故國小臣誰在者蒼梧落
照不成悲
　堂和畫牛
淺水平沙落鴈時長牟頋犢過前溪睿思東閣圗中看寕見北
風吹草低
　宣和盡䑕
睿藻徒煩飾細微撫時觀物重歔欷更無麟鳯㳺郊棷池籞秋
風野䑕肥
　武王扇暍圗
一夫偶爾獲清涼四海仁風孰奉揚有道曽孫不忘逺幸均此
施遍羣方
　洪涯出逰圗
靈仙飛化事難言驢背春風度市門不到人間今巳乆多應醉
卧古藤根
　題子固畫蘭
天人眉宇帝王孫憔悴寕同楚屈原何意清風眀月夜盡将心
事託蘭蓀
　題子固墨梅
南渡倉忙彼一時孤臣曽賦墨梅詩安知亰洛風塵外有此青
春玉樹枝
　題李早畫馬
平沙如雪草如煙想見春風士馬閑玉勒錦韉塵土化畫圗流
落向人間
　　山水圗
老樹無隂石有稜亂山髙下白雲層夢中猶識江南路惟恨舟
人喚不譍
　　海月圗
憶曽夜叩潮音洞海闊天髙月正中㘴對畫圗如夢寐六街塵
土晝濛濛
　　水仙圗
翛翛翠羽映眀璫誰遣乗風過我傍歲晏髙堂空四壁一簾煙
雨夢瀟湘
　　桃竹畫眉圗
說盡春愁䫉不成翠深紅逺若爲情江南有客頭空白腸斷東
風百囀聲
　灤陽邢君隠於藥市製芍藥芽代茗飲號曰瓊芽先朝甞
　　以進御云
君家藥籠有新儲苦口時供茗飲須一味醍醐充佐使從今合
喚酪為奴
芳苗簇簇遍山阿珠蕾金芽未足多千載茶經有遺恨吴儂元
不過灤河
春風北苑闘時新萬里函封效貢珍羡爾託根天尺五不勞飛
騎走紅塵
　次韻虞閣學上亰道中
欲去仍為一日留玉堂中夜有詞頭歸鞍曉逐南飛鴈猶及西
山一半秋
　送許參政歸武昌别業
九衢蕩蕩緑槐風旌斾揺揺馬首東惆悵鳯凰池上客青天萬
里一㝠鴻
待漏東華霜滿靴掛冠神武意如何也知乆歴中書考若比汾
陽恐未多
氊筆書題墨尚新杏花零落故園春一從今日公歸後身到黄
扉復㡬人
曉日都門祖帳開路人嘖嘖歎賢哉東風無限新桃李不敢煩
公手自栽
片雲為雨出山時羣物欣欣各自私収歛神功去無迹㝷常草
木竟何知
住近韓家晝錦堂不将牙纛詫同郷翻嫌相國歸来日腰下猶
懸太守章
白袍鵠立漫紛紛遥聴車音共候門相見惟須飲醇酒看山看
水㘴忘言
南逰聊食武昌魚莫學騷人賦卜居
天子若思真漢相可云吾亦愛吾廬
五十人間冨貴年山中道士早求仙石田茅屋歸無計愁絶燈
前老鄭䖍
龍門尚想舊同逰藥籠深慙晚見収新築沙堤却何日欲歸且
復為公留
　石節婦詩
伯也南征去不歸舅姑長慟小兒悲元戎奏徹鐃歌曲来聴完
州節婦詩
　四皓圍棊圗
當局沉吟秪謾勞區區勝負直秋毫顛嬴蹶項非君事頼有安
劉一着髙
　　屈原行吟圗
大夫生不遇眀時故爾行吟楚水湄今喜太平歌既醉不須多
和獨醒辭
　　瑶池春宴圗
西飛青雀㡬時還貝闕琳宮縹緲間筆底春風殊未老蟠桃積
核巳如山
　韓幹衮沙馬圗
韓生妙畫本無師正值沙塲馬壮時虎卧龍跳未渠巳朔風駿
尾亂如絲
　　桃源圗
山容惨惨将為雨雲氣垂垂欲傍花莫問前村何䖏覔垂蘿盤
石即吾家
　題髙公畫竹木
木葉蕭蕭半欲空竹竿裊裊不成叢絶憐意匠經營䖏都在風
煙惨淡中
　　版築圗
千載巖阿迹巳陳披圗風采儼如新兒曺秪羡麒麟畫誰記前
朝夢裏人
　牧羝圗
屬國歸馳舊使車披圗仍是牧羝奴不知它日麒麟畫如此風
埃滿面無
　甘美人家蔵李翰林醉歸圗
可是良工筆有神冩成醉䫉出天真雲牎霧閤時開卷咲殺當
年捧硯人
　　大年小景
叢叢古木煙雲晩葉葉秋荷浦溆風開卷無聲元有句安排旋
巳落空濛
　　題平章康里公春日杏園西即事詩後
鏘金戞玉音聲古抉石奔泉氣勢雄目㫁雲車天路永小樓春
雨杏花風
　　逺塵齋
寄言佛子善思惟莫厭塵勞事出離法界本来無逺近須知煩
惱即菩提
　　怡雲亭
道人無物可怡恱偷眼看雲山石中爲問風吹雲散後将何游
戯太虚空
　先照樓
𥘉日團團出海東凌晨先照最髙峰不知今日華嚴界樓閣新
開第㡬重
　鳯山鷺雪軒
千山杳杳一僧歸鳯去山空僧不知忽見鷺鷥飛似雪逢人開
卷覔題詩
　月庭
夜乆庭空萬籟沉寥寥一月在天心莫教見指先忘月更向申
　到䖏㝷
　　次韻荅濟公
舊逰零落如星散坐對孤山似守株聴徹貞元供奉曲羞将短
髪照西湖
病須藥餌親丹竈老厭書帷徹絳紗幸有文殊来見問更無天
女散天花
白頭朝士方徒歩欲過六橋愁路賖目斷紅雲花島上樓居縹
緲梵王家
　　題清鏡閣
投老歸来賀監舩何時結屋鏡湖邉羡公髙㘴毗盧閣萬水同
波一月團
　　題趙伯容鶴巢
平原公子去翩翩獨遡剛風直上天家近孤山春樹好歸期莫
落後千年
　　老牛磨癢圗
感時懷古彼何人叩角啇歌涕滿巾溪畔牧兒方自適癢疴都
不切渠身
　　題文泉
石眼元無一尺深中涵千古聖賢心潘江陸海毋多詫好向源
頭活䖏㝷
　　飲後示陳生
歲終博士不超遷便腹先生醉欲眠匡鼎若来猶自可後堂無
䖏着彭宣
　　野航亭
新亭下瞰碧溪流楓葉蘆花兩岸秋應念兒郎風雨外半區學
舎小如舟
　　牧溪圗
何人貌此多牛翁世間之樂将無同我亦金華牧羊客可容添
著畫圗中
　　䑕粟圗
四頋茫茫復畏誰終朝竊食可無飢是間大勝倉中樂丞相當
年特未知
　　𬗋菊圗
九陌青春拂面塵故園秋蘂爲誰新披圖風露生顔色萬里天
涯有似人
　　倚梅圗
遮莫南枝與北枝得春多䖏即堪依故園夢㫁頭空白千里關
山雪正飛
　　題扇頭
翛篁老栁各成叢兩岸樓臺夕照中逺水如天舟似葉釣竿長
裊一絲風
峭壁攅峯上入雲珍樓寳閣四無隣小橋流水春風外時見揚
鞭舉棹人
　　次韻題墨梅
一自携家湖水東放舟時度玉花叢因君貌得横斜影閑却孤
山月一蓬
　　題澧水雪消圗
嫋嫋幽花野水湄暖風晴日雪消時竹君石友何為者春去春
来緫不知
　　題獨山詩卷後
一錫一瓶兼一單懸氷跨雪度雲端悄然獨宿孤峰頂不與叢
林共歲寒
　　贈月江術士
㘴閱人間六十年始知我命不由天千江一月無分照枝北枝
南影自偏
　　題陸山長栁洲
簇簇春山𬗋翠圍瀰瀰烟水白鷗飛東坡正作西湖長一曲空
慙賀監歸
　　題明公畫蘭
呉僧戯筆點生綃嫋嫋幽花欲動揺夢㫁楚江烟雨外秋風灤
水暮瀟瀟
　　題朱氏春雨樓粟里孤山二圗
柴桑䖏士晉風流苔徑茅廬竹樹幽睡起小樓春雨足披圗還
喜見西疇
小樓春雨暗䆫紗㘴對咸平䖏士家盡日看山仍看畫方知梅
有隔年花
　　東陽縣西道中
柿葉成隂緑滿村桐花覆地草連雲百年舊事無人記猶指前
朝御史墳
　　壬辰三月逰左溪癸已三月逰天宫有感而賦
頻年謁拜祖師庭柢有山光與水聲尚想玄珠宻相付免令我
慢肆譏評
金華黄先生文集卷第六
金華黄先生文集卷第七　續藁四
詔
　　命相詔
國家大事非獨運之所能成宰相得賢則百度莫不具舉朕臨
御歲乆望治日深聿資夹輔之功庸致圗新之效惟時並命允
穆僉言中書左丞相朶兒只雅量足以鎮浮大器足以任重夙
由世胄誕紹王封恩威交著於一方終始殆逾扵十載爰躋榮
於台鼎荐作屏於藩維暨入緫於憲綱遂延登於揆席克膺眷
倚益茂聲猷屬以虚位而詢于在廷無若舊人之可與共政載
加進拜式聳具瞻中書平章政事太平敦實而粹和周通而宏
敏練逹朝廷之大體光昭祖父之遺休念其帝室之勲臣賜以
國人之氏族肅特風紀宻賛事樞宜升廊廟之崇俾展經綸之
藴亶為盛舉匪出序遷今命朶兒只為開府儀同三司上柱國
録軍國重事中書右丞相監脩國史太平為開府儀同三司上
柱國録軍國重事中書左丞相于以進退乎人才于以弛張乎
政理凡制詔號令錢粮選法刑名造作干中書政務隔越奏請
者以違制論便民事冝畫列于后
於戯左右厥辟尚頼同寅而恊恭小大攸司各冝奉法而遵職
助成治化仰副至懐故兹詔示想宜知悉
　　招諭雲南土官等詔
朕誕膺景命君臨萬邦聲教所通無間逺邇睠此西南之地實
我祖宗之民叛賊死可伐敢冒刑章作為弗靖侵掠境土戕害
至人憫其狂愚累加招諭本賊執迷負固罔有悛心爰命将而
出師以恭行乎天討指其巢穴取彼渠魁尚慮諸路甸寨土官
軍民人等或受制扵兇徒相扇揺而構亂原其𥘉志匪出同謀
旣䖏危疑遂懐反側庸伸訓吿俾亟来歸詔書到日除死可伐
不赦外應有𬒳死可伐脅從詿誤之人納欵出降者並免本罪
各安家業元有官者悉復其官能生擒死可伐及殺獲其首級
者具以名聞優加賞賚陞擢其死可伐族屬能生擒殺獲本賊
者命爲本路土官該載不盡事理令緫兵官議擬申聞施行於
戯咸與惟新式布寛條而示信自求多福勉思後效以圗功咨
尓逺人體兹至意
　制
　　二程子加封制
朕惟三千之徒莫先顔氏睠言徃哲式克似之故河南伯程顥
體俻至和躬承絶學元氣之㑹鍾於獨得聖人之道頼以復眀
繄百世之真儒豈追崇之可後爰蒐盛典爵以上公於戯緬想
徳容儼揚休而山立聿新禮命孚渙號以風行服此寵靈益綿
道統可加封豫國公主者施行
朕惟孟氏以来千有餘歲不見先覺孰任其承故伊陽伯程頥
本諸躬行動有師法謂𥘉學入徳始乎致知格物謂随時從道
在乎觀象玩辭遺書雖見扵表章異數尚稽於封冊胙之大國
庸示褒崇於戯規矩凖繩庻有存於矜式火龍黼黻匪徒侈於
儀章懋相人文以對休命可加封洛國公主者施行
　也列里术兀追封雲安王制
天佑皇家旣誕膺於正統禮嚴毋族爰申錫扵崇封祗率舊儀
亶惟異數豐國公　故祖父也列里术兀英材茂挺盛德
昭宣朝夕恪恭秉純誠於帷幄子孫昌熾開積慶扵宫闈推恩
及於外家列爵髙於常等扵戯遺音日逺永懐世祚之隆新社
雲安尚服王章之寵我之自出朕豈有私可追封雲安王
　　也列里术兀妻丑哥追封雲安王夫人制
朕誕膺丕緒興懐母后之家祗若舊章并錫王封之貴睠其中
饋盍嫓上儀豐國公　故祖母丑哥寛𥙿在躬柔嘉維則
芝蘭盈室鍾秀異於䨇枝蘋藻加籩相潔齋於宗事旣百年而
偕老極一品以同封於戯列爵推尊莫若諸侯王之重傳家惟
永保兹千乘國之榮尚其幽靈服此休命可追封雲安王夫人
　　帖木迭児追封威寧王制
中天下而立爰昭德以展親外王父之尊庸推恩而錫爵德之
盛者禮亦冝之豐國公　故父帖木迭兒正直而純眀温
恭而敦厚受天之慶嬪宗祀於宫中生朕之躬建母儀於天下
慨寒泉之莫及斯沛渥之冝頒扵戯有畏而威儼衮衣而来格
其寧惟永與磐石以俱安惟時英爽之靈服此便蕃之數可追
封威寧王
　　帖木迭兒妻伯亦忒迷失追封威寧王夫人制
邦國之興必資賢於内助后妃之德常推本於母家惟數之隆
於斯為盛豐國公　故母伯亦忒迷失出乎令族嬪此慶
門生我大任實禀思齊之教毓乎菲徳遂膺成命之隆䟽恩式
考扵彜章配徳同躋於極貴於戯介楅于其王母赫乎象服之
冝積慶及其子孫永賛鴻圗之盛尚其幽爽歆此寵光可追封
威寧王夫人
　　純直海加贈宣忠恊力崇仁佐運功臣太傅開府儀同三
　　司上柱國追封定西王改謚武穆制
翊扶興運聿懐佐命之臣申錫徽章庸盡勸忠之道睠言英傑
夙著勲勞雖寵渥之巳加頋褒崇之未至載楊顯冊追賁幽扄
故益都行省都逹魯花赤贈推忠宣力功臣金𬗋光禄大夫太
尉上柱國追封温國公謚忠㐮珊竹純直海器量恢弘材資驍
勇夷強宗於朔漠覆勍敵扵西陲護諸将而濯彼南征建大閫
而保兹東夏奔走禦侮盖無戰而不從經營吿成斯有功而必
報逮移鎮扵關陕旋留戍於覃懐渉歴艱危削平僣叛克謹殺
降之戒益廣好生之心全活不啻於千人爵位冝超於五等錮
銅斮􁇀旣陟配於山陵胙土苴茅盍肇開扵王社躋榮帝傅視
秩宰司考行易名疇功進號於戯龍光下𬒳示恩數之非常馬
鬛故封嗟爽靈之如在欽承不昧垂𥙿無窮可贈宣忠恊力崇
仁佐運功臣太傅開府儀同三司上柱國追封定西王謚武穆
　　純直海妻喜禮伯倫加封定西王夫人制
朕念祖宗開創之勤覧将帥勲勞之盛義弗遺於故舊恩允出
於㝷常矧伉儷之相成雖間関而弗避冝並加扵異渥庸少慰
扵重泉故益都行省都逹魯花赤今贈宣忠恊力崇仁佐運功
臣太傅開府儀同三司上柱國追封定西王謚武穆珊竹純直
海妻温國夫人喜禮伯倫秉徳柔嘉作配英傑儆戒式資於内
助忠忱克蕳扵上知授鉞專征瓜牙之任弥重同舟共濟肘腋
之變遽生脫良人於萬死之中殄叛㓂於一鼔之頃訖使軍聲
之復振豈惟婦道之可稱爰䟽大國之封俾正小君之號於戯
脂田載啓貴雖本於從夫彤管特書名永垂於信史欽予時命
相爾有家可追封定西王夫人
　　也速䚟兒贈推忠宣力守正佐理功臣太傳開府儀同三
　　司上柱國追封安慶王謚武㐮制
朕恭膺眷佑纉鴻業於宗祊緬想賢勞考舊章於盟府有功必
報雖逺不忘矧兹文武之宏材為我祖宗之良弼嗟光靈之如
在何冊禮之乆稽冝示褒崇用揚休烈故榮禄大夫江浙等䖏
行中書省平章政事也速䚟兒性資沉毅器識弘通胸襟韜畧
之竒𬒳服文儒之雅夙陪禁近　罄忠忱方宰臣禀成筭以專
征從伯氏提偏師而破敵樓船飛渡迄成百戰之功金鼎調元
遂賛萬機之務屬藩方之弗靖扈清蹕以親行運籌帷幄之餘
歸衮廟堂之上力扶凋瘵顯斥權姦惟東南勝國之故墟資将
相重臣之㘴鎮既已風行而草偃其如木壞而山頽慨念夫間
世之英徒起不同時之嘆峻躋品位申慰泉扄於戯超五等以
䟽封亶為異數節一惠以定謚肇錫嘉稱精爽有知欽承無斁
可特贈推忠宣力守正佐理功臣太傅開府儀同三司上柱國
追封安慶王謚武㐮
　　也速䚟兒妻忽都魯追封安慶王夫人制
事君以忠逮至乆逺而彌著正位乎内必能夙夜以相成爰加
錫命之隆式表從夫之貴故榮禄大夫江淛等䖏行中書省平
章政事今贈推忠宣力守正佐理功臣太傅開府儀同三司上
柱國追封安慶王謚武㐮也速䚟兒妻忽都魯毓秀名閥作配
元臣允武允文茂著經綸之業冝家冝室益崇伉儷之儀嗟歲
序之屢更念褒封之未舉肇新茂典稽合彛章於戯嫓徳垂休
既有光扵盛烈娠賢濟羙斯必享於榮名靈其歆兹没不忘矣
可追封安慶王夫人
　　阿里海牙追封江陵王制
經營四方肇建萬全之䇿弼成五服式開一統之期何賞典之
已行而儀文之未稱覧外朝之上奏稽􁋼府之故蔵唘壌地以
増封錫賛書而告第故光禄大夫湖廣等䖏行中書省左丞相
贈佐平南紀宣力功臣開府儀同三司太師上柱國追封楚國
公謚武定阿里海牙材資敏逹器量沉雄由侍從之邇聮預圗
囬之廟筭佐上相專征而逺畧致敵人納疑以来歸龍􁑂飛渡
於奔流虎旅留屯於分閫㩀南土要衝之㑹絶東兵後頋之虞
降旗果出扵三呉傳檄遍行於百粤犀甲雕戈之軍容益振黄
旗𬗋蓋之王氣盡銷輿圗咸入扵版曺部曲並登於政路峻躋
鼎席臨鎮藩維曺参之功名雖若次於蕭相國去病之親貴固
冝比於衛将軍嗟有司乆失敷陳在今日盍加表異是用舉國
家彛章之舊極人臣品秩之崇於戯超五等以䟽恩今王亦爵
冠百僚而序位為帝者師尚其有知足以無憾可特贈宣威服
逺輔徳翊運功臣開府儀同三司太師上柱國追封江陵王仍
謚武定
　　阿里海牙妻帖力并郝氏追封江陵王夫人制
朕緬想舊臣誕揚新命昭示非常之典均頒及内之章故光禄
大夫湖廣等䖏行中書省左丞相今贈宣威服逺輔徳翊運功
臣開府儀同三司太師上柱國追封江陵王謚武定阿里海牙
妻帖力并郝氏相其良人為時碩輔由室家佽助之益當朝廷
委任之隆恭禀睿謀克成偉績鉤膺四牡備酬勲伐之勞副笄
六珈彌著閫儀之盛厥惟賢配冝示寵褒扵戯事君以忠旣䟽
恩而啓慶從夫而貴尚嫓徳以垂休冥漠有知欽承不昩可並
追封江陵王夫人
　　帖木児塔失贈太師中書右丞相追封兾寧王謚文忠制
任人共政方隆巖石之瞻有命自天俄示台星之拆睠言該輔
奄就考終人興珍瘁之嗟國有褒崇之禮故開府儀同三司上
柱國録軍國重事中書左丞相帖木兒塔失純眀而博碩直亮
而𥙿和稟間世之英姿際清朝之景運惟乃烈考事我
武皇出從緑車撫六軍而臨絶域入居黄闥宅百揆而熈庻工
克生後賢丕承先業夙由華胄乆侍嚴宸備著忠勤屢更委任
秉事樞於西府揔憲度於中臺曁踐㦄於政途遂延登扵宰席
愛君有魏徴之直諌憂國有房喬之善謀援聖經而罄竭於敷
陳刋舊史而申眀扵監戒謂逺人之患難貴於存恤以全大軆
謂先朝之輔佐失於操切以圗近功至若虚庫庾以濟凶荒薄
租賦以蘇疲瘵復科舉以通賢路招遺逸以振士風凡爾告之
嘉猷皆朕志之先定弗憗遺於一老俾賛㐮扵萬㡬覧其訃音
為之隕涕是用參稽彛典並錫徽章循故秩以視儀推元功而
進號峻躋右弼超冠三師加以殊勲賜之羙謚䟽王封於名郡
揚制冊於廣廷夐絶前聞亶為異數於戯眀良慶㑹莫盡展扵
經綸終始哀榮尚有光於窀穸爽靈不昧寵渥是承可贈開誠
濟羙同徳翊運功臣太師開府儀同三司上柱國中書右丞相
追封兾寧王謚文忠
　　帖木児塔失妻曲出封兾寧王夫人制
宻章下賁式昭佐理之功象服追崇庸舉從夫之典哀榮斯極
今古所希故中書左丞相贈開誠濟羙同徳翊運功臣太師開
府儀同三司上柱國中書右丞相追封兾寧王謚文忠帖木免
塔失妻曲出淑慎而惠慈柔嘉而貞順禔身禮範嫓徳相門凡
謀猷入告之忠皆儆戒相成之力雖婦言不出於壼非可強名
然王化必有其基莫先正始念黄閣清風之已逺憫佳城白日
之俱歸爰考故常載頒新渥於戯䟽封異姓旣肇啓於大邦進
號小君庸增光於同穴兹惟顯寵尚克欽承可追封兾寧王夫
人
　　尚家奴封東平王制
志士無求生以害仁不為苟合公論必須乆而後定冝示眀揚
乃睠勲賢素懐忠直横遭汙衊良用䀌傷爰俾率於彛章誕頒
行於䘏典故開府儀同三司中政院使尚家奴周通而醇謹果
敢而沈雄家傳河山之􁋼身際風雲之㑹入趨禁闥侍間燕於
穆清出從撫軍宣皇威於朔漠克膺上眷遂秉鴻樞緫内壼之
政權長潜藩之衛士展也近臣之選屬兹貴胄之英暨先朝逺
狩扵龍荒奉中宫肅登於鳯輦備甞險阻靡憚馳驅幸衮衣之
来歸驚乘與之不駕力排群議誤抵深文肆予拊髀而興嗟念
爾忘身而狥義是用疇元功而進號還故秩扵視儀超五等以
䟽恩冠三師而序位考諸謚法褒以制詞極於哀榮全其終始
於戯焚丹書而去籍盡滌前愆錫盭綬以啓封亶為異數尚其
精爽服此寵靈可贈竭忠宣力守義著節功臣太師開府儀同
三司上柱國追封東平王謚貞愍
　　尚家奴妻也先忽都封東平王夫人制
臣事君以忠既頒行扵䘏典婦從夫而貴冝並受於褒封錫以
命書賁于丘隧故開府儀同三司上柱國追封東平王尚家奴
妻也先忽都毓秀名族作配髙門力賛其夫克秉純誠之徳盡
瘁于國迄成俊偉之功方㦄踐於要途何遽嬰於法網遭家多
難守志靡它迨兹公道之復眀嗟尓重泉之永閟推恩所及視
昔有加於戯玄衮黼裳旣極維垣之貴魚軒翟茀尚增同穴之
光没而不忘服之無斁可追封東平王夫人
　　只兒哈郎封威寧王制
朕緫攬權綱修眀憲度舉直錯枉視亡猶存睠言阿保之舊臣
有大勲庸於帝室弗爲朋附卒堕中傷旣昭雪其非辜冝渙頒
於異渥故資徳大夫也可札魯忽赤只兒哈郎材資英銳志慮
精深侍衛
武皇乆習邊陲之事奉迎
眀考灼知暦數之歸縦横制變靡失於先㡬奔走禦侮備殚於
勞勩綽著成績茂蕳殊知矧乃名門克有賢配出入潜邸左右
眇躬維時煦育之恩多尓扶携之助逮判司於宗寺預詢謀於
路朝不苟動乎浮言遂横罹乎酷罰嗟重泉之掩憾肆當宁而
興懐是用即乃父之故封授真王之新命視秩宰司之貴躋班
帝傳之崇錫號加勲易名定謚於戯百身莫贖從增旣徃之悲
一品追榮兹實非常之典尚其冥漠服此休嘉可贈輸忠保衛
守正效節功臣太傅開府儀同三司上柱國追封威寧王謚㐮
愍
　　只兒哈郎妻申台封威寧王夫人制
朕照臨所及故舊不遺睠言保姆之賢庸俾從夫之爵載揚制
冊追賁泉扄故資徳大夫也可札魯忽赤贈輸忠保衛守正效
節功臣太傅開府儀同三司上柱國追封威寧王只兒哈郎妻
申台秉徳温良䖏心慈惠作配君子善儆戒以相成撫育冲人
謹扶持而靡懈矧䏻勸以南山殷雷之義深有助乎咸池洗日
之功遭事變之無常居阨窮而不憫爰加渙渥式慰幽潜於戯
象服有儀尚克光膺於新命綸言誕布匪徒申勸於舊勞冥漠
有知欽承不昩可追封威靈王夫人
　　張徳隆授玄教大宗師制
朕靈承上帝軆大道以宅中緬慕　先朝資至人而賛化聿求
宿望誕紹正傳旣允恊於僉言冝眀􁧑於顯冊冲眞眀逺玄静
真人張徳隆毓秀紳緌之華閥游神籖笈之真詮過庭夙得於
異聞樂地兼通於名教翔千仞而後集入奉燕間御六氣以時
行出陪扈從侍祠上方則克勤於毖祀謁欵介丘則靡憚於駿
奔茂輯純禧荐膺殊遇矧乃伯父事我
世皇扶興運於方隆播玄功於不宰延洪四世精白一心惟儉
惟慈是繼是述圭璋令聞乆為法器之儲梁棟臣材當荷宗門
之寄覧奏章之来上考系緒之相仍庸升陟於仙階俾嗣登扵
師席併稽故實加峻文班以重表儀以昭纂序扵戯䟽恩最品
肇錫爾非常之名迪徳前猷式佐我無為之治増崇道紀祗對
天休可授特進上卿玄教大宗師冲真眀逺玄静演教大真人
揔攝江淮荆㐮道教知集賢院道教事宜令張徳隆准此
　　天妃林氏父母加封制
天降眀靈之徳有開必先人資利渉之功無逺弗届渙頒書賛
敷告祠庭靈慈廟護國庇民廣濟福惠眀著天妃父積慶侯林
字母顯慶夫人王氏丕擁嘉祥誕生英淑揚乃神休於不測相
予漕事於方殷肹蠁冥通赫若虹光之下燭扶揺順濟恬然鯨
海之安流川祗效佽助之勤京庾積委輸之冨聿嚴昭報夙著
彛章永惟啓慶之源冝有追榮之數覧宰臣之上奏訂禮寺之
舊儀俾進陟於號名用増崇於本始於戯百年廟食率遵蕆祀
之常七命侯封特表貤恩之盛益施隂祐茂對寵褒積慶侯林
孚可加封種徳積慶侯顯慶夫人王氏可加封育聖顯慶夫人
主者施行
　表
　　翰林國史院賀　正旦表
一氣洪鈞肇恊始和之序九天黄道肆陳元㑹之儀寰宇均懽
臣鄰胥慶欽惟
皇帝陛下堯神廣運湯徳懋昭月竁天池揚風塵之號令蘭臺
石室煥雲漢之文章茂對三陽誕膺百福臣等叨榮鼇禁簉迹
鵷班黻黼丹青莫冩化工之妙梯航玉帛惟觀夀域之同
　國子監賀　正旦表
玄枵紀歲新暦象以更端太極受朝肅儀文而稱慶覆臨所曁
抃蹈惟均欽惟
皇帝陛下駿惠先猷丕昭嗣服體元建號道允恊於重華備物
隆名孝益嚴扵長樂克承天貺式迓春祺臣等忝職教庠參陪
班序鴻鈞一氣難名有造之仁眉壽萬年申衍無疆之祚
七政旋杓回陽和於蒼陸一人當宁展朝㑹於彤庭凡在生成
實同慶頼欽惟
皇帝陛下宅心至正撫運重熈春育海涵播仁聲扵庻類風行
雷動敷治象扵多方候應㤗来祥開履吉臣等忝司六學獲旅
千官瞻就日之清光載逢昌旦祝齊天之寳筭永固丕圗
　中書省賀　正旦表
歲臨析木藹瑞氣於神臯天近太微赫清光於黼座三朝嘉㑹
萬福来同欽惟
皇帝陛下凝命上玄宅心至正典學與春秋而俱冨知人侔日
月以並眀震器夙成俾横經而就傳謙光下施加備物以展親
恵綏群黎函蒙慶澤臣等忝司政柄獲領朝紳金鉉調元莫賛
皇猷之盛玉巵稱夀願增寳筭之長
　　國子監賀　聖節表
虹流華渚肇開出震之祥龍見中星式應純乾之候三宫均慶
百辟騰懽欽惟
皇帝陛下柢遹文謨丕隆舜孝雲行雨施等天地以無為日就
月将與春秋而俱冨歛時五福頼及萬方臣等忝軄儒黌欣逢
瑞節播南薫之至化鈞奏九成瞻北極之常尊嵩呼三祝
頒度眀堂允恊乘離之候紀祥甲觀肇臨載震之期喜溢大庭
歡騰同宇欽惟
皇帝陛下宅心淵粹凝命穆清長樂承顔昭
聖人之孝治金華勸講開天下之文明茂對正陽益增神䇿臣
等忝司教事欣覩朝儀律應薫絃並奏九韶之舞香浮合殿同
稱萬夀之觴
寳軫歌風更化絃而出治璿樞繞電屇瑞節以受朝率土歡心
昌辰盛典欽惟
皇帝陛下丕繩祖武誕舉皇綱照侔日月之眀知人則哲量等
乾坤之大御衆以寛庸伸報上之誠同致後天之祝臣等忝司
佔畢獲旅縉紳金鑑效規莫助維新之政玉巵稱慶願綏有永
之年
　　中書省賀　聖節表
歲舎在庚應虹流之紀瑞月臨于巳瞻龍御之當陽縟典載行
輿情胥慶欽惟
皇帝陛下居冨盛之業撫熈眀之期地重青宫崇教事以端國
本天開華閣陳古訓以宣人文茂對嘉辰荐膺多祉臣等忝居
政府肅領朝儀接武㤗階莫賛無為之化發祥神筴願符有道
之長
　　國子監賀冊　太皇太后表
徳為
聖人治有光於舜孝養以天下禮益謹於漢儀備物隆名熈朝
盛典欽惟
皇帝陛下誕膺駿命寅御丕圗黼座端臨念　皇慈之保佑綸
言播吿極鴻號之尊崇事逺邁扵古先慶旁流於中外臣等幸
專教席獲旅廷紳傾向日之微忱遥瞻廣内祝齊天之睿筭永
奉慈闈
　　國子監賀冊　皇后表
顯冊誕􁧑肇正宫闈之號鴻圗增重益隆宗社之基慶輯邦家
讙均華夏欽惟
皇帝陛下道尊皇極治本人倫與日俱新剛健允符於乾徳自
天作合順承式表扵坤儀命出楓廷禮成椒掖臣等濫司教事
欣覩彜章關睢正始之風四方来賀旣醉太平之福萬夀無疆
　　國子監賀　太皇太后正旦表
獻歲發春肇正孟陬之序隆名備物載新長樂之儀嘉與外廷
肅稱元㑹欽惟
太皇太后殿下道光内治徳配　先朝尊極宫闈誕舉推崇之
禮慶流宗社彌章擁佑之功履兹端辰裒時多祉臣等忝司教
育獲預班聮絳闕天開恭展三朝之拜瑶池日永歡騰萬嵗之
呼
　　國子監上　太皇太后賀冊　皇后表
禮行當宁丕昭文定之祥尊極重闈茂衍徽音之嗣驩騰禁掖
喜浃寰區欽惟
太皇太后殿下徳備儉慈功參覆載承先朝之付託克恊孫謀
建中壼之表儀式資婦順流輝華於椒屋増鞏固於蘿圗臣等
忝軄上庠欣逢盛典二南正始大義本於家人萬夀無疆介福
歸扵　王母
　牋
　　翰林國史院賀　皇后正旦牋
春囬椒掖茂迎百福之祥天近楓宸均備三朝之禮懽騰廣内
喜溢羣工敬惟
皇后殿下㳤徳純全徽音夙著中襲黄裳之羙恪謹柔儀上侔
𬗋極之尊永綏吉履肇臨榖旦並介蕃禧臣等忝職文詞獲陪
班序化行宫壼願新彤管之書慶衍邦家敬上玉巵之夀
　　中書省賀　皇后正旦牋
璣衡宻運囬玉律扵青陽翬翟令儀應軒星於𬗋極慶行中壼
喜溢大廷敬惟
皇后殿下徳並神眀功參覆載體家人之正位肇立化基志卷
耳之求賢助成治道春生糓旦天錫蕃禧臣某等庀職宰司簉
班元㑹載新椒頌展盛禮於三朝永固蘿圗登齊年扵萬夀
　國子監賀　皇后受冊牋
嘉禮備成正柔儀於内壼隆名載舉孚大號於外廷治首六宫
歡形八表敬惟
皇后殿下性全㳤哲徳並神眀玉冊金相茂輯彌文之盛翬衣
䄖翟光昭象服之崇稽合舊章亶爲鉅冊臣等叨居黌序獲綴
朝班瞻北極之四星祥開吉旦祝南山之萬夀慶衍齊年
箴
　　朋樂齋箴
伯陽甫取孔門記言名齋居之室曰朋樂予竊嘉其能得朋而
懼夫樂之或過其節也爲之箴曰
天壌之間並生者人矧曰同類其有弗親孰予之從来之紛若
匪善何信匪信何楽相古易象示人以朋母敢適莫惟德是徴
復而朋来寔用無咎坤以䘮朋厥慶終有一陽之至我其竢焉
三隂之聚我其舎旃豈兹記言與易殊指便辟佞柔旣曰損矣
二人同心其樂也康比之匪人其樂也荒猗伯陽甫式謹爾類
交㳺司規敢告閽隷
　銘
　　勤有堂銘
皇錫下人展也良貴能者守之罔敢怠棄惟勤為常非有為異
反身而誠萬物咸備其勤斯何殀夀以之雖休勿休伊誠之思
其有斯何匪我也私不物於物而誠之為孰劬而躬閔勉朝夕
封吝殖驕執為已得一元黙運其生軄軄天徳之脩人道之極
猗君之為厥志允臧式敬爾承勿助勿忘閑邦存誠充實輝光
我曷振之勒銘兹堂
　兼善齊銘
墨貴兼愛儒者擯之詎曰此道我之得私必由其本以及其支
相古先民孰為我師莫窮匪顔莫逹匪伊何志何學朝斯夕斯
乾之善世則罔敢知坤之積善尚其孳孳止也以所動也以時
毋慕千里忽於毫釐仁如夷吾或羞其卑為善有術視我銘詩
　　腴晦齋銘
王君仲致以腴晦名其齋盖有取乎考亭朱子冠而字之祝辭
云爾夫所謂人晦扵身神眀内腴者復而通也今乃援其辭而
左之者通而復也仲致来徴銘為之銘曰
惟皇播物終始一誠屈伸相推乃色乃形有出于幽以豐而亨
有入斯息眀夷之貞而通而復與時偕行展也王君歛其華英
退蔵扵宻以觀其生與造物者游神之廷曰予庻㡬天之性情
我曷相之式彰兹銘
　　恒徳齋銘
易之爲義随時變通有不變者確乎其中是曰恒性人之固有
充爲恒徳不息則乆聖人之道乆而化成由其不息是之謂恒
惟君法天偕行偕極惟臣承君咸有一徳繄公之先國之元臣
篤生後賢左右
聖君吾儕小人朝不及夕夫孰如公自強不息體之旣立其用
必行措諸事業乃恒之亨允懐于兹益謹其度與國同休以永
終譽
　興譲堂銘
何官貞立起進士官七品法當封父母及妻父以譲于其相妻
以譲于其祖母有司如其請以聞貤恩既行乃扁所居之堂曰
興譲名人鉅公樂道其事紀載而誦詠焉君出以示予因系之
以銘曰
譲之爲義推巳所有木水本原則有所受子承其考婦繼其姑
家之積慶匪我有餘嗟嗟末俗借鋤取帚孰視爾民俾歸于厚
施由親始千乘可䡖義以起禮善不近名　皇仁在上孝子不
匱奕其龍光恩榮備至爰建稱號樹之風聲一家之譲國人其
興作爲銘詩薦此樂石匪私其家維以勸徳
　　方齋銘
鄱陽胡君以方齋扁讀書之室而俾其子益来徴銘爲之銘曰
輿之方輪以圓而相資鑿之方枘以圎而相違天下之方盡於
五寸之矩所不能盡者物情之不齊是故君子方以正巳之度
圎以任物之宜主至静以爲徳不自毀于腓随匪惡圎而喜方
諒所秉之莫移爾息爾蔵矩範在兹無矜而名尚允蹈之
　　圎硯銘
翼之家蔵王使君所貽圎硯有白文貫其腹銘曰
黒之守䖏也乆白之不涅歸也潔
　　青石硯銘
雪竇方丈所蓄青石硯徳夀故物也銘曰
匪琥其白匪璋其赤夫蒼蒼者天之正色韞匵而蔵守之以黒
母曰兹宋之隕石也
　息菴銘
上人允兹扁其菴曰息因以自號盖扁以彰所息之䖏號以表
能息之人能所相為無窮吾未見其息也上人来徴銘為之銘
曰
謂菴非人孰累於名謂人非菴名孰與嬰所息者境能息者智
菴耶人耶依正不二刹那之頃能所雙三十刼何短一息何長
勿生疲勞而止中路咄兹草菴非汝住處
　　朽室銘
朽室者上公楩公之所居也浮屠氏之法衣壊色食瓦鐡其以
朽室為居固宜然予觀一切世間成住壞空非有定相朽與不
朽即渉二邊假名無實何取何捨輒因安陽韓先生之言而申
繹之以為銘曰
身如虚空不係於物出三界家寧事一室善㢤上人此休歇處
惟適之安随其所遇嗒焉枯坐兀若槁木敗壁頽簷容膝而足
因縁幻境空華露電茫茫火宅終歸壊散有弊者形不朽者理
昔本非成今亦無毀入如来堂應如是住金剛堅強永保貞固
　　止足齋銘
有為老氏之學者四眀陳君扁所居室曰止足予懼其務内而
忘外取小而遺大也為之銘以充其志焉銘曰
人於兩間如海一粟萬物備矣匪我也獨昩者失之欲乃逐逐
反身而樂伊誠之復道何逺而唯止斯足勿安一枝而甘滿腹
頋曰我道無殆無辱銘以申之予告非瀆
　尊徳齋銘
汝南蔣士權伯衡有志操力學繢文尤長扵蒃隷武夷杜徴君
愛之為作尊徳齋扁其讀書之室金華黄溍為之銘曰
天降生人曰有眀徳君子得之有物有則保飬所賦敬共奉持
外欲弗肆内徳弗堕尊徳樂義所尊在人尊徳間學所尊在身
道立徳尊卓哉先覺惟伯衡氏究心聖學
　存存齋畫像賛
孔氏之大宗曰存齋先生宋季襲衍聖之封已乆
國朝至元間召赴闕俾仍嗣襲先生力辤遂以國子祭酒提舉
浙東學校世平於先生兄弟也惜其以存自號而不能欽承
上意存其封爵因自稱曰存存齋具屬予賛其畫像云
東家之傳兮有本有支弗居其名兮匪徳之衰徳則可乆兮可
止者時猶有天爵兮繄我所縻金石絲竹兮家聲之遺有能宗
予兮文不在兹表以丹青兮展也令儀巍然靈光兮人皆仰之
　　程楚公小像賛
故楚國文憲程公以宏材碩學𬒳遇
世祖歴事四朝為時名臣延祐紀元之𥘉溍舉進士至亰師因
拜公于安貞里第後三十有三年溍起自休致入直詞林則公
捐舘巳乆幸從公之孫世亰獲覩公遺像撫時運之推遷慨前
脩之莫作賛以一辭非敢曰羙盛德之形容聊志歲月云爾􁆒
曰
褐衣角巾瀟洒出塵仰羡夫消揺扵丘壑緬想其際㑹於風雲
覬一言之寤意罄崇論而敷陳灼灼乎龜蓍之可覆洋洋乎魚
水之相親激揚奮厲以紀綱乎憲度鋪張潤色以黼黻乎人文
雖不以進退百官為職未始一日忘吐握之勤凡楚材之晉用
皆藥籠之儲珍咸懐誠而秉忠共尊主而庇民奚必坐乎廟堂
之上然後大展其經綸嗟儀刑之巳逺儼丰彩之如新古稱逹
賢者有後是将在其来昆
　　學軒賛
器必琢而後成道必學而後知玉之不琢不失其為玉人之不
學不失其為人也㡬希是以有志之士莫不務學而求師虚以
爲受教之地眀以察進善之㡬盖深造以道固貴於升堂而入
室取其虚眀則於軒爲冝居焉游焉朝斯夕斯嚮晦宴息尚要
其歸請爲學軒之賛亂以心齋之詩
　李御史畫像賛
質厚而豐神完而充生乎相閥𥘉無貴驕之色立乎朝著常存
肅穆之容挺㧞扵翠竹碧梧之表泳游扵祥雲麗日之中挹其
光儀者猶可想見夫喬木世臣黄閣清風也
　　蕭侯畫像贊
侃侃之色曁曁之容垂紳正笏不動聲氣而精神隠然折萬里
之衝蔚乎豹變之文彪于外而弸于中温其如玉穆如清風望
其餘光者孰知爲萬夫之䧺也耶
　　瑞像贊
仁和孫翁誦法華經三十年感異僧遺以一石乆之忽有觀世
音大士像涌現其中見者莫不歎駭以為殊勝希有之事為之
贊曰
三界之中萬法唯識石非動物何識何知而能有此如幻三昧
由理具故事相宛然當知法身徧一切䖏假名依正一念三千
我心與石等無差别若聞若見應作是觀同證如来不思議境
　　王眞人七十夀像贊
列仙之癯澤夫道腴合氣乎元和㳺神子太虚其應也無方而
環中以為樞是宜長上古而不老等天地於籧廬視人間之七
袠特塵刼之斯須挹其光儀清風穆如古所謂博大真人者兹
非其徒歟
　　雲外慶公畫像贊
堂堂獨立無與為對描畫虚空徒勞藻繢一雲所兩何内何外
勿於其間自為隔礙寳相儼然靈山一㑹
　　擊蛇笏賛
於烈孔公碩大且方麟鳯在郊百恠歛蔵爾蟲何知乃罔畏忌
怵彼蚩蚩改聴勿視維是手板猶古璧圭千鈞則重鼷䑕則微
憤激於中有弗遑計寧使妖血狼藉沾漬屐也先覺俾民不迷
九原莫作物是人非人之非兮鰌鱓之舞尚有聞孫曰子禦悔
金華黄先生文集卷第七
金華黄先生文集卷第八　續藁五
　碑文
　　上都大龍光華嚴寺碑
至正七年夏四月
天子時廵上亰今中書左丞相太平時為平章政事一日入奏
于便殿　上問龍光華嚴寺創建於
世祖踐阼之初何以乆而猶有所未備對曰此無它由其役殷
費鉅而財用弗繼耳其年秋八月　廽鑾次三十里店諭
旨中書賜以鈔十萬緡給其營繕之費仍令寺僧護視屬役勿
以諉于有司住持比丘惟足欽承　睿旨親率其徒鳩材僝工
諏日庀事經畫指授而程督相勞之靡敢弗䖍輪奐之羙丹碧
交輝寳旛華座嚴奉如式在其教所宜有者纎悉完具眀年秋
八月　大駕南還復至三十里店丞相以訖役聞請　敕詞臣
著于石章以紀成績　制曰可事下翰林以命臣溍臣溍謹按
惟足所述事狀
世祖皇帝始在潜邸駐軍和林念　國家龍興朔漠奄有萬邦
聲教所覃地大且逺㑹朝展親奉貢述職道里宜均爰相地于
桓州東灤河北之龍岡建開平府首扵城中乾艮二隅造兩佛
刹曰大乾元寺曰大龍光華嚴寺龍光華嚴則以傳菩提逹摩
之學者居之
世祖正位宸極采古者兩亰之制　詔以大興爲大都開平爲
上都鈞天帝所上應𬗋微羽衛句陳周廬千列而兹寺尚仍其
舊未有所改作
仁宗在東宮躬戾其宇下左右頋瞻懼弗稱
世祖致崇極於覺皇之意俾有司斥而大之
英宗嗣位萬㡬之暇數甞臨幸謂五方佛像在
世祖時因感異夢而迎致于兹命於故大殿之南别作前殿以
妥奉焉且賜以呉中上腴之田一萬畒使贍其衆然自經始以
来更渉累朝歴九十餘年逮
今天子特軫　聖情圗終　先志乃克因舊為新而訖考其成
帝力所加固非一朝一夕之積其成之也盖自有時夫豈偶然
㢤寺之開山𥘉祖曰至温與故太師劉文正公秉忠友善有志
氣而深於謀畧
世祖甚器重之温六傳至維夀以道行文學受知
英宗制授大司徒壽傳弘琛琛傳妙桂今惟足則挂之法嗣也
自報㤙来𥙷其䖏云臣溍竊觀昔之有國家者莫不參用真乗
助宣皇度廣資勝利昭薦國釐故凡赤縣神州必有禪林法窟
我世祖皇帝所以維持億萬年太平之基者規模宏逺矣
列聖相承以迄于今扶植而振起之将欲與之相為悠乆是誠
不宜無以詔于方来謹序次其本末而為之銘曰
龍岡之原灤水之滸度關而北兹惟天府肇啓
帝亰自我
皇祖克宅其中下臨九土金輪旣御法幢斯竪普為人天作大
福聚如逰化城共趨寳所沉沉華構奚啻百堵奥殿廣堂有楹
惟旅架以虹梁承以龜礎有飛其榱有網其戸廓為夷庭延為
行宁峙為穹門周為邃廡經之營之洊更寒暑聖子神孫纉承
遺緒逮今
皇上不忘繼序俯垂清問温其天語蔽自淵衷便蕃錫予召彼
役徒赴我鼛鼓群工薦技風斤月斧金碧焜煌萬目咸覩靈山
一㑹儼然故宇瞻之在前瑜珈五部玉豪金相如日當午神帝
龍君後先參扈天魔恐怖曰有禦侮棲經于匭縣鍾于虡息有
室廬食有庖庾勝縁畢具宗風載舉増崇上化翕受多祜歲時
省方鳴鑾樹羽宗􁋼戚畹班行文武企望属車奔赱俯僂大家
右族豪商鉅賈廣衆稠人下及寒窶猋至景從㕓居野䖏洪纎
髙下一雲所雨稽首度門永有依怙扵萬斯年奉我
眀主詞臣作頌誕告終古
　　阿育王山廣利禪寺承恩閣碑
阿育王山廣利禪寺住持比丘悟光創建承恩閣成使以狀来
請書其歲月刋之兹碑以示永乆盖自雙林唱㓕像教東流有
國家者咸知信嚮而無能若我朝之致其隆極者凡九州四海
名山福聚至於遐陬絶域萬里之外靈蹤異跡靡不搜訪而加
禮焉矧惟兹山乃釋迦如来真身舎利寳塔之所止冝其蒙𬒳
帝力尊崇侈大非它山所得而比倫也舎利始出於西晋歴宋
梁陳唐五代曁宋其随機赴感發祥現瑞殊勝希有考諸傳記
所述可見巳
世祖皇帝底定南服而兹山入于職方首命奉迎寳塔妥安於
内苑之萬歲山上都之龍光華嚴大都之聖夀萬安諸大刹及
諸官署置十六壇埸　車駕親臨瞻敬於聖夀萬安百寳光眀
從壇而起髙貫寺塔遥燭禁庭　皇情大恱亟命護送還山仍
賜以名香金幣敕行中書宰臣郡長吏增構殿宇髙深雄麗視
昔加倍四衆莫不抃躍欣慶得未曽有
列聖相承逮
今天子歲時函香遣使賜予尤渥㑹法席偶虚而寺㡬廢今太
尉納麟公時為行宣政使求可任其事者扵是光由平江之開
元来𥙷其䖏至正二年七月也光旣重新門廡殿堂庫庾庖湢
之屬且盡復豪家所㩀諸庄田土園林而資以為奉飬者一無
所缺學徒雲集内外不下千人光以為寺之所宜有幸已畢具
而　天使下臨祗肅無所乃出　上所賜白金為兩二百市材
僦工造傑閣以嚴使命列楹若干架霤若干屋之以間計者七
其崇若干尺廣加其崇若干尺脩去其廣若干尺飛榱歩簷方
櫺曲檻悉稱其度名之曰承㤙之閣上設像座而即其下為傳
宗之堂後為方丈之室費有不給則繼以經用之餘貲民不知
而官不與焉庀役於九年之冬訖功扵十年之春前人未及為
而今為之其作始之自固不可不書也昔大覺禪師懐璉歸老
兹山扵其君之賜有所弗受不欲以已易物也光獨汲汲焉圗
所以彰吾君之賜如恐弗及不忘以下報上也璉之辤譲光之
恭敬同出於儒者之所謂禮則其為道冝亦無不同也所可書
者豈直經度之勤營締之羙而巳哉光蜀人族某氏别號雪䆫
云銘曰
佛之真身徧一切䖏非滅而滅非住而住金瓶寳篋八萬四千
兹惟其一留鎮人間粤自　先朝逮今
聖世星軺絡繹香為佛事櫝有金貝篚有綺繒侑以多儀用薦
徳馨因果不殊財法交施受用見聞同增福慧大恩莫報
君賜未彰荷負有人不敢怠遑乃擇嘉辰開寳樓閣熾然建立
無作而作華旛珠網像座中嚴龍光下賁人天具瞻三輪旣空
莫非實相知報佛恩則為報上史臣作頌来者是徴於萬斯年
彌謹其承
　　故參知政事行中書省事國信使贈榮禄大夫平章政事
　　上柱國追封閩國公謚忠愍王公祠堂碑
至元十五年秋七月閩國王公以福建道宣撫使覲于上亰
世祖皇帝與語大恱朝退首命左丞張公即公寓邸傳　旨詢
日本事公對以日本蕞尓島夷不足煩　天討因畫招徕之䇿
以進深契　上衷将使預聞國政公懇辤廼降金虎符授公中
奉大夫刑部尚書福建道宣慰使兼提刑按察使仍爲御便殿
曲宴以遣之俾左丞吕公爲公起舞霑醉而止公旣還治閩中
具宣　徳意十六年夏五月舉家入朝眀年正旦　上眷禮有
加擢户部尚書數奏事稱　旨甞命之坐而輟　御膳以賜以
廷辯薄百官俸非便忤權臣意丐外十九年春二月拜正奉大
夫參知政事行中書省事将之官江西即政事堂條陳二十四
事丞相齊魯國文忠公大喜恨得公晚留公母行二十一年春
正月進對言日本未易以力服而可以計取誠令臣得備一介
之使以招徕之事成可無殘民匱財即事不成亦無損國威重
上嘉納之因以公爲國信使凡所須一惟公意公以爲臣他無
所須秪須一印佩之擇參佐數軰奉　詔書以行足矣有
旨命公視草且賜公玉環連絛納瑟瑟𫀆帽鞾馬鞍各一俾丞
相善護視公妻子之留質亰師者公旣陛辤以夏四月發慶元
五月抵躭羅躭羅人或勸公勿䡖徃公不聴秋七月至日本境
上先令持旗榜諭其國中并移書國主及用事者日本遣来郊
迎甚設請遂以　詔書入􁅪卯望艤舟對馬島丙夜俄有舉火
譟讙島上者公竟遇害而薨得年五十有六夫人葉氏携諸孤
跣哭赴愬　闕下　上聞訃震悼命須其家衣廩如故給夫人
驛劵乗官舸五南還䆒其事㝷謚公敬愍侯録其季子從仕郎
南劒路順昌縣尹都中為少中大夫平江路緫管府治中即平
江賜宅一區田八千畮厥後都中累遷荆湖北道宣慰副使言
公雖已得謚而爵秩未稱有司以聞
仁宗皇帝覽其奏皇慶元年春三月　詔加贈公榮禄大夫平
章政事上柱國追封閩國公改謚忠愍扵是夫人亦從公爵封
閩國太夫人旣以告其第太夫人母子相與感泣懼無以昭
上恩侈前烈爰卜呉縣至徳郷白蓮橋之西二百歩構堂肖公
像而祠焉公姓王氏諱積翁字良存其先光之固始人世為宋
官族髙祖諱戩贈太保髙祖妣陳氏東莱郡夫人太保南渡時
甞仕閩因家焉故又為福之長溪人曽祖諱椿贈太傅曽祖妣
陳氏通義郡夫人林氏平原郡夫人祖諱萬全登淳熈二年進
士第任䖏州青田縣令贈太師祖妣林氏信衛國夫人考諱方
大贈少保妣陳氏頴川郡夫人𥘉少保無子禱扵顯應崔府君
之神而生公性至孝博學工為文辭年十八領國子舉眀年用
叔父參知政事忠文公伯大䕃𥙷承務郎調監嚴州都酒務故
宰相吴公濳分閫四眀辟奉國軍節度推官改㳂海制置大使
司幹辦公事累數十年不决之訟悉以諉之凡所剖析三百餘
事有平心録四卷除提領戸部犒賞所檢察官貽書漕使趙公
與訔捐和平十二酒庫積逋十七萬和平三百家為之少蘇馬
公光祖以執政尹天府辟浙西安撫司幹辦公事奉朝旨决六
縣獄單車夜至餘杭閱獄囚一百七十悉得其情當坐者僅數
人餘皆平民眀日召縣官盡釋之所平反他邑疑獄全活甚衆
辟淮東緫領所措置糴買官改江東轉運司幹辦公事用舉者
改秩差知冨陽縣治辦為諸邑最皇族有縦家僮殺人者論如
法無少貸人尤快之秩滿堂除兩浙轉運司主管文字力請寛
版曺催科之限東南諸郡咸便之除監左蔵封樁上庫差通判
臨安府除提轄文思院主管諸軍審計院遷太府寺丞兵部郎
官出知徽州兼都督兵馬府參議官軍帥李詮㩀城謀為變勢
張甚公以計柔服之且施恩信離其黨民恃以無恐加兵部侍
郎仍舊任俄除江南東路提舉常平茶塩改福建路提點刑獄
行次永嘉復以為天下兵馬都元帥益王府司馬辤不就改知
南劒州兼福建路提點刑獄兼招捕使進兵部尚書除寳章閣
學士福建路制置使兼職仍舊於是徳祐内附三宫已北上而
景炎新造未乆又航海去廼抵福州行省以八郡圗籍上之行
省承制以公知建寜府㝷充福建道宣撫副使部将李䧺挟淮
兵為辭殺同知宣撫司事潜說友而屠其家公収潜尸爲治後
事且以計紿雄而厚結其麾下因大閱擒雄誅之以功陞宣撫
使福州路緫管兼府尹兼提刑按察使巳而淮兵亂復作公率
郡民捕其黨悉斬以徇閩生齒數十百萬卒頼以完亡何而入
覲郷國之人至今思之公夫人曰陳氏曰林氏皆封安人先卒
曰葉氏今閩國太夫人也其為比丘尼而在者曰圎眀静慧慈
照大師住持杭州眀慧寺搠思丹巳卒者曰宏宗圎眀佛曰大
師住持平江妙湛寺普貴子男七人曰時中易名為僧以卒餘
悉以公奏𥙷官曰琦眀威将軍同知肇慶路揔管府事曰權中
從仕郎同知循州事曰昇中從仕郎寧海縣尹皆卒曰建中從
仕郎建安縣尹閩國太夫人出也從太夫人留質而歸卒于維
楊驛無子以都中之子某爲其後曰端中從仕郎尤溪縣尹亦
卒曰都中今正議大夫兩浙都轉運塩使女六人四適名門二
爲尼孫男七人女四人曽孫男五人女一人堂成後三年都中
以太夫人之命来徴文将刋之兹碑溍竊惟公之忘身殉國亦
旣蕳在　帝心而足以暴白扵天下太夫人勤懇壹意爲天所
祐年㡬八袠貌端神澤福祉未艾正議又以材猷徳望嚮用於
時有光于前人盖人紀之大者三公之爲臣太夫人之爲婦正
議之爲子可謂盡之矣欲勿書得乎太夫人之弟茂辰甞以公
薦爲武徳将軍管軍揔管公之殁也爲之七走亰師而致力於
祠事尤悉亦有功扵王氏而可書者也其銘曰
於赫
世祖緫攬群雄委質自奮時惟王公千載之逢由一言始歸護
全閩惟
天子使相彼林林孰完其生繄公是怙弗震弗驚廼疇民庸廼
踐朝著廼啓廼沃廼居政路蠢兹島夷敢有不恭抗言請使出
次于東溟波浩浩其下不測長風大颿萬里一息天聲所加咿
嗢睢盱鞬櫜帞首頫伏路隅煌煌英蕩使事有指庶公其歸赤
舄几几胡蹈大難而以訃聞舍生取義哀動
帝宸䟽封進爵易名節恵于飾其終罔不備至公則逺矣遺烈
不泯孰其承之惟後有人一畒之宫百世之祀麗牲有碑刻示
無止
　　故陕西諸道行御史臺御史中丞贈攄誠宣惠功臣榮禄
　　大夫陕西等䖏行中書省平章政事柱國追封濵國公謚
　　文忠張公祠堂碑
故濵國文忠張公家濟南而其别墅在歴城縣北十里華不注
鵲山之陽歴山之隂號曰雲㽵公自參議中書省事退休其中
者垂十年至治㤗定之問　詔使沓至皆堅卧不起
文皇御極以翰林侍讀學士召未至改陕西諸道行御史臺御
史中丞公乃幡然就道時公年甫六十到官僅三閱月而薨于
位天暦二年七月壬午也始公甞謂吾居雲㽵而樂且宻邇吾
先世大墓吾死必以昭穆序葬而於是乎祠焉九月丙辰公嗣
子今祕書郎引遵治命奉柩以葬而以清河郡夫人郭氏祔至
順二年三月戊子乃作祠堂凡屋之為間者四堂居其三而室
居其一妥神有位物器備完歲時蕆事饋奠惟謹以溍忝綴公
門生之末俾有述以告来者溍竊惟公𥘉尹堂邑撫人有恩用
獄不失有罪能使豪彊讋伏而盗賊化為良民為御史則抗言
尚書省不可立其變更法度易置官府将厲天下且擅除御史
大夫中丞非　祖宗故事䟽時政之弊萬餘言力拄權姦㡬蹈
禍而不悔在中書則諌止内廷燈山之戯卒以忠直受上賞暨
執法西臺属關右荐饑一以荒政為己任有禱于神其應如響
乃傾私槖斥公帑　奏請大發錢粟下輸米授爵之令用便宜
通鈔法以来商旅由是人始得食至於疾病死亡皆具為區䖏
慮有司怠於奉行則分遣察官臨視之委曲纎悉竭盡其力頼
以少蘇者雖甚衆而公竟以憂勞悲感奄及於大故捐舘之日
奉元鼔樓梁木自壊濟南里第有光若隕星者民之無禄庸非
天乎事聞　制贈公攄誠宣惠功臣榮禄大夫陕西等䖏行中
書省平章政事柱國追封濵國公謚曰文忠䘏典之優異
先帝憫悼深矣公所學務致於實用而一語一黙之細亦無所
苟
仁宗時公居禮部為侍郎尚書雨持文枋克廣賢路深契
上衷新進士衘刺来謁輒拒不與為禮書方寸𥿄令閽人諭之
曰但思報國無以私謝為也所譔著施於　朝廷行於四方萬
里人莫不傳誦之盖公之莅民政多卓異冝如循吏之立祠直
道以匡君而勤事以死冝如功臣之祭於大烝文學論議存乎
㳤艾之私冝如先賢之祀扵學固非其家所得而專也然以公
居此為最乆從容去就之際聞者至今為之咨嗟歎息過而見
其平生釣逰䖏池深木寒猶将低佪不忍去况登斯堂而仰公
之遺風餘烈可使貪夫㢘懦夫立其於名教殆非小𥙷尸而祝
之豈獨仁人孝子用以厚其親㢤溍旣不敢辤而序其㮣復為
銘以系焉公諱養浩字希孟世次官閥行事之詳有傳在史氏
今皇上又申敕詞臣勒諸石章昭掲墓隧矣非有關扵祠事者
此不著銘曰
瞻彼樂郊齊山兩間山之幽幽水清且漣孰遄公歸而止于此
使者在門公不為起止非無所行也以時
大君有命賁然来思曰予赤子汝饑予哺庻㡬當宁寛是西顧
盡瘁以仕不有其躬神㳺故墟有寧一宫公像在斯皇皇卷服
生氣􁎢焉過者必肅
　記
　　丞相兾寧文忠王祠堂記
故丞相兾寧文忠王以至正七年秋九月十八日丁巳薨于位
二十六日乙丑祔葬亰城和義門外之先塋八年春某月某日
某甲子建祠堂順寧府宣平縣宫家㽵之景賢書院冬十一月
十二日甲辰宰執大臣奏事　明仁殿而退諭　上旨俾臣溍
撰王先塋碑銘并以祠堂記命臣溍製其文賜王母弟今大司
農逹世貼睦尓使書于石仍　敕平章政事議中書省事姚庸
篆題其首而刻焉惟
武宗皇帝昔在潛邸出鎮朔方故丞相和寧忠獻王以宿衛重
臣乆侍帷幄　上旣嗣大歴服忠獻遂以佐命元勲入秉國鈞
夙興夜寐勤勞　帝室将寘其家于北土令就髙爽而逺歊袢
乃以　上所賜宫家㽵之地築别墅居之而延師教其二子俾
有成立為時名臣即文忠及大司農也里人化之無不恱學忠
獻以父老之請為創精舎聚其子弟而教育之有司以狀白于
中書卑之額曰㬌賢書院立山長為學者師忠獻旣殁因作堂
而祠焉其構興之𥘉
今上皇帝特出内帑金錢幣物以相其役東朝及中宫致助有
差迨其訖功　上復遣使函香具牢醴以落其成　詔詞臣歐
陽玄為之記至是别為堂以祠文忠事聞又命臣溍記之臣溍
竊考古者天子之公卿有大勲勞則祭於大烝後世之廟廷配
享是也諸侯有國大夫有家則設廟祧壇墠而祭之後世之羣
臣家廟是也傳所謂釋奠有合有國故則否說者以為國故若
唐虞之有伯夷后夔周之有周公有則自奠之無則合於鄰國
今學校各祠其郷之先賢猶有取其遺意也夫唐虞成周固非
有鄰國之可合舎夷夔周公而誰歟忠獻以雄才偉略出則膺
瓜牙之任入則荷腹心之寄至於䖏危疑之際不動聲色而施
轉旋闔闢之功民志以之而定國勢以之而安可謂社稷之臣
矣文忠用貴王賤覇之術佐
今天子於重熈累洽之餘以親附百姓鎮撫四夷為已任而務
使官得其職物遂其冝雖古良相殆無以過而况前作後述濟
羙象賢位冠百僚爵超五等是宜配侑於烝甞享祀於廟室豈
郷國之間學校之士所得而專乎其相與尸而祝之者盖以事
夷夔周公之禮事之也臣溍庸因記事推述而論著焉文忠諱
鐵木兒逹識官中書左丞相録軍國重事階開府儀同三司勲
上柱國贈開誠濟羙同徳翊運功臣太師中書右丞相階勲皆
如故追封兾寧王謚文忠餘見扵前記及　上所賜勲徳之碑
者此不具
　　眀正書院田記
宋南渡後衢之先賢忠簡趙公而下六人盖尸祝之舊矣景定
末王侯巳守是邦始諗于朝即故吏所㩀祠地為道院者闢書
堂曰明正且以其没入之田百七十有六畮隷焉咸淳間繼之
者趙侯孟奎又益以它田六十有三畮祠事以備　國朝因之
建書院額設山長貟而兹田之奪扵浮屠老氏者什七八有司
漫弗加省也皇慶𥘉
上新即位垂意庠序之事凡田之在學官者冒取有禁於是緫
管申侯為閱累歲之訟牒而覈其實悉返所侵田有挾教門檄
来争之者俟弗為動乃賂吏瞰侯在告謬為可疑上其事于宣
閫今山長葉君謹翁白侯破其計而閫復下于郡侯為徴圗籍
覆按具有本末田以卒歸盖九十年間祠三徙而始有田不二
十年遽失不守又三十餘年廼復葉君念其得之難而保有之
不易也求書于石以圗永乆溍竊惟三代而降師廢民散儒失
其守而奪扵二氏者匪直吾疆畎而已矧夫威怵利誘有甚於
二氏者乎甞試觀馬公之在建炎連柱大姧一斥終其身不悔
逮紹興權臣檀事汪公旣坐切直擯弗用趙公竟以不苟合去
相位貶且死至若范劉小汪公委蛇仕止之間又莫或少自撓
是廩焉不可奪者區區之土壌猶外物也賢師帥祗奉　徳意
幸恵斯文甚厚繄六君子之胄若士之從葉君登斯堂者敬共
以承事感慕而振飭必有名人傑出其間嫓羙於前哲夫能寳
其不貲之軀則一物之細有不難守矣溍旣為書其㮣且道其
所望扵諸君如此𥘉田之未復也劉公五世孫衍甞以已田百
畮代其匱汪公五世孫諠亦以已田三十畮相焉至是兩家因
捐其田戒子孫勿復有是抑可書巳申侯名月魯帖木而髙麗
人
　　上海縣學田記
上海由鎮為縣之三年縣始有學又十年學始有田又九年乃
改作學于縣東如千歩延祐元年冬張侯如砥来涖縣事厥旣
延見諸生視其居則齋廬未備也庖廩未充也按其籍則田之
析於郡庠若出扵是邦之寓公者歲為米不盈四百石惕焉深
懼士失其養而學政之弗舉謀大其規制為乆逺計而未知所
出也上人善能者聞之請入私田四百九十五畮有竒為學官
永業以佐經費侯旣納其請則白状于縣而輸劵于學主教事
者方君遇以為向之克有學有田不易如此而上人一念之頃
遽能不愛其所有以弛吾乏絶之慮是不宜使後之君子無述
也乃伐石来徴文為記嗟乎大道墮裂九流百家之異趨乆矣
是果不可同歟易稱同人于野亨而謂同人于宗吝夫與善不
擇其類致亨孰大焉施惠而不私其黨去吝孰先焉由其通舍
其蔽兹所以合異而為同也侯與吾從其有取乎此矣上人亦
甞學於是耶土地之利其末爾竊獨嘉乎是舉也庻㡬乎吾聖
人之旨而有非苟同者故為原其大趣而為之記其目之細則
碑隂存焉
　　常熟州學田記
常熟故呉地州之西子㳺宅在焉當孔子時吴通上國巳乆北
學冝非一人獨子㳺以身通受業列扵七十有七人之間而其
言行見於記録爲甚具迨今千有七百餘年生其地而好學䏻
文者猶彬彬焉風氣之厚俗習之盛誠非旁州比縣之所及然
自其為縣時已有學而所占田多薄瘠以歲之不易也諸生往
往無所仰食學校之飬頋出它州縣下弦誦之聲希闊寂寥前
後為是州若職教事者思有以𥙿之而未知所以為計學之賔
老以爲州之有力而名好事莫如曺君乃相率造君以爲言君
欣然爲輟田之可耕者若干畮山之可樵者若干畮以佐之士
之群居聚食始無所乏絶莫不徳君之爲而願得予文以記之
予聞古昔授田建學悉有成法民之爲士固不必廩扵學宫而
大家巨室亦不得有羡田以資施予也自先王之法壞而不可
復見說者盖以爲三千之徒聚而食於孔子或又以飲食之人
爲子㳺氏之儒何言之無稽耶今之去孔子曰益以逺有能聞
布衣飬徒之事而興起焉可謂難也巳若夫爲弟子貟而蔵脩
息㳺於斯者皆生於子㳺之郷而得其風氣俗習之羙者也苟
無幸乎居之安食之飽而必有事焉将見其䖏也必無媿乎子
㳺之文學其出也必無忘乎子㳺之學道而愛人一簞一瓢不
足爲其儉萬鍾之禄不足爲其㤗孰得以區區飲食之細厚誣
君子也㢤是用弗譲而為之記以告諸来者云爾曹君名某甞
為某官
　　義烏先逹題名記
義烏邑庠禮殿之西南故有文昌祠宋先逹題名在焉祠廢而
石毀已乆至正七年春主教事者曁先逹諸公之後人始復脩
其祠事而買石重刻寘其中昔我
世祖皇帝旣定天下于一萬邦黎獻共惟
帝臣　特旨以宋咸淳甲戌進士第一王公龍澤為行御史臺
監察御史公邑人也郷大夫先生莫不動色胥慶以為科目之
設兹其權輿逮
仁宗皇帝臨御伊始承平寖乆文運之開適惟其時誕布
詔條光揚　祖訓著貢舉令以興賢能法行扵延祐之𥘉而兆
見扵至元之末公之用舎乃科舉廢興之㡬名不稱則無以風
厲乎四方蒐其缺軼而表顯之不獨為一邑之榮觀而巳矧今
聖天子在上稽古右文分命儒臣撰定前史因其善惡以寓勸
懲列傳所載盡瘁事國如忠蕳宗公正色立朝如文清徐公皆
邑之先逹也覩其名而知感慕激發則兩公不得專羙于前而
後賢之踵武相接又豈止為科舉之士哉是宜有以彰千載之盛
際非徒可存一代之故實云爾詩曰自古在昔先民有作遺風
餘烈固未泯也又曰髙山仰止景行行止吾儕小子敢不勉諸
題名舊刻溍之曽大父左曹公實志之兹俾溍嗣書其重新之
歲月溍不得辤也
　　江淛行中書省題名記
昔太史公於漢之将相名臣不皆立傳而為之表悉著其氏名
歲月使覽者尚論其世而有以知其人後世官寺之題名實本
於此故雖偏州下邑無不記諸其㕔壁江淛行中書省莅治錢
唐五十又六年題名有記尚矣至正二年夏四月省署燬于災
而石亦仆今丞相適下車亟使計工程材拓故址植廣厦增崇
其壮觀以昭示乎等威而未及蒐遺舉墜𥙷題名之缺平章政
事康里公視事伊始命掌固考舊櫝合前宰執之氏名歲月伐
石而大書深刻焉令溍叙次梗槩以吿来者溍幸甞以文字為
職業而效趍走於屬部何敢以不敏辤載惟我朝稽古建官以
来厖臣碩輔入則保兹
天子而儀刑乎百辟出則正是國人而屏翰乎四方體貌之尊
内外均一所以聳萬民之具瞻折千里之遐衝也今天下為行
省凡十有一而江淛當東南之都㑹生齒繁夥物産冨穣水浮
陸行紛輪雜集所統句吴於越七閩之聚訖于海隅旁連諸蕃
椎結卉裳稽首内嚮挈兵民二枋而臨制於梱外事任至重非
元勲懋徳兩有文武莫克膺其寄丞相繇中書平章政事進位
端揆来鎮兹土紀綱號令煥然聿新群工庻尹奔走率職賜履
所及咸為之改眎而易聴
皇上嘉其有興壞起廢之𥘉特敕詞林宗工作記并書篆以賜
一時宰執大臣都司僚佐亦已衣𬒳昭囬之光而流榮耀於無
極若夫題名之設盖他日表将相名臣者之權輿是冝與蘭臺
秘閣之所纂名山金匱之所儲相為經緯氏名歲月之存否所
係甚大豈偏州下邑㕔壁所記可槩論乎然竊聞温國司馬公
記誎院題名以為居是官當志其大舎其細先其急後其緩專
利國家而不為身謀有言責者固不容不事斯語充乎是道雖
秉國之均任天下之重無難也則其為記又不徒取氏名歲月
之可見而已矧今　聖神撫運鉅人並生更進迭興均其勞佚
猶有虞之九官奮庸於内成周之三后恊心於外畫一之治罔
間後先述作之家遡觀其時而睹其餘澤之未泯指事載功垂
之竹帛不亦廟堂推羙譲善追紀前人之盛心也㢤
　　江淛行中書省左右司題名記
中書之有行省行省之有左右司　國朝之制也盖自唐分三
省肇置都司為尚書丞轄之貳以天下之大百官之衆而任是
職者止扵十人其選不䡖矣攷之六典則其所掌付諸司之事
舉正稽違省署符目執直簿以知省内宿直等堇堇數事而巳
位有常貟職有常守也今政本一歸於中書而以左右兩司為
元僚小大之事罔不與聞列曺掾有所關白得持文墨議論相
可否僉議旣定乃以聴都堂之裁决而署行之較之徃昔事權
輕重固大不侔其在行省曰郎中曰貟外郎曰都事官稱命秩
悉視　中朝宰士而恩數無内外之異合左右為一司以兼緫
乎六曹而分守無彼此之殊位序巳崇而職務尤劇委任之重
夐絶前比非清方敦實閎敏周通之材莫冝居之由是而歴從
班登政地者踵武相望號為宰相之儲誠要官之髙選也學士
大夫徃徃觀乎題名而指其顯融於時能以儁功偉烈自見者
侈為盛世之羙談安可無以考其去来之歲月㢤江浙行省左
右司重新扵災燬之餘爰命溍記其題名而刻諸廡下溍竊惟
古之記題名者不特以謹歲月必囙其所居之位而寓規誡焉
今之都司上以彌綸乎相業下以綱紀乎曹務至扵邊隅之阨
塞閭閻之幽隱靡所不當問非若群有司效一官守一職而可
以一事名言也庸叙次其設置之沿革以為之記凡參贊之功
有可稱述而非題名所能盡記者兹不得而詳焉
　　監脩國史題名記
宰相之職掌佐
天子正百官於軍國之政令無所不統惟領史事則特給印章
别設官属而敕尾以之入衘重其事也昔在
世祖皇帝中統二年翰林學士承旨王公鶚奏請立史局纂脩
先朝實録及遼金二史其國史則請以右丞相史公天澤監脩
上悉從之至元元年始置翰林院十三年乃　制授平章軍國
重事耶律公鑄監脩國史建官實始於此其後恒以上相專綜
監脩之務㦯並命次相則曰同監脩委任可謂重矣若稽徃制
詞臣史官班列不同軄掌亦異今旣合為一院而史事獨屬之
宰相者盖紀録天地日月之祥山川封域之分昭穆繼代之序
禮樂師旅之事誅賞廢置之政布在方冊垂于萬世其所繫之
重非它司比抑可知也故凡大拜之後必諏吉視篆于本院㕔
壁固冝有其題名然自史公天澤耶律公鑄逮脫脫太傅公兩
入中書相
今天子九十年間領史事者之官位名氏歲月皆未有所登載
於是院長謀扵寮友而訪扵中書之掌固得右丞相天澤太傅
公而下緫　十有　人礱石大書而深刻焉其莫得而詳者皆
不著亦闕疑之義也
　翰林國史院題名記
世祖皇帝中統元年𥘉設翰林學士承旨官正三品至元元年
乃建翰林國史院而備學士等官八年院升從二品
成宗皇帝大徳九年院升正二品
仁宗皇帝親攬御筆點定置立學士承旨六貟學士侍讀學士
侍講學士直學士各二貟皇慶元年院升從一品迄今遵爲永
制先是蒙古新字及亦思替非並教習扵本院翰林國史集賢
兩院合爲一仍兼起居淮領㑹同舘知祕書監而國子學以待
制兼司業興文署以待制兼令編脩官兼丞俱来隷焉其後新
字旣析置翰林院而復立集賢院如故今興文署已廢本院於
起居注㑹同舘秘書監國子學之事悉無所預囬囬學士亦省
而亦思替非以待制兼掌之
今上皇帝建宣文閣而不設學士　詔以經筵崇文監皆歸扵
本院崇文監言其非便而止惟於學士承旨而下摘官判署經
筵之文移頃因纂脩后妃功臣傳又以執政兼學士承旨等官
而無常貟此建置㳂革之大畧也自中統至元以迄于今題名
乆未克立是用蒐羅故牘考其姓名資秩遷次而刻諸石庻来
者有考焉夫題名雖非古而唐宋以来偏州下邑莫不有記矧
以文學侍從之臣於焉萃止安可覩其闕文而弗之講乎覧者
因其人而尚論其世則　國家之聲眀文物名公大人之遺風
餘烈猶可㮣見也僚属參佐具于别刻者此不書
　　上都翰林國史院題名記
凡官署咸有題名記之者必述其職分之所當為以寓夫官師
相規之意焉粤自
世祖皇帝作别都于灤陽一逰一豫無非事者
列聖相承遵為典常文武百司扈從惟謹翰林國史軄在代言
以施命于四方載事以傳信於萬世
天子出御經筵則勸講進讀啓沃　聖心退則紬繹前聞以待
訪問任重而地親　上所識擢必勲閥近臣儒林大老與一時
名人魁士實侍從之髙選非他有司比也由至治元年逮今二
十有七年分院題名歲各有記於其職分之所當為論之備矣
兹不復勦取舊說而重陳之苐記其官位氏名歲月庶来者有
所於考焉爾盖大駕以至正七年四月十九日發亰師五月
十二日駐蹕上亰八月十三日囬鑾院長而下除拜則書或将
指而行或賜告而去不悉書也經筵之職曰領曰知曰兼無專
官惟居翰林者獨主其文移出納故合本院與其曺屬並列于
左云
　　中書省右司題名記
官署之有題名尚矣覧之者問其人可以知其政故記之者必
本其職分之所宜為以寓夫規警之意而風厲焉烏古孫公其
之為右司郎中也以題名未建命考諸故牘得其氏名歲月将
刻石于廡下未及成而出持閩中部使者節㝷復召入參議中
書省事乃属今右司諸公緒成之而俾溍為之記溍竊惟都司
以彌綸省闥為職於事無所不預較之舊制則唐之三省尚書
有左右丞管轄衆務而左司右司為之副宋之三省左右丞升
為執政中書門下别設檢正之官而尚書之左司右司居其次
逮至我朝政本一出扵中書而丞轄檢舉之職悉歸扵左右
兩司其委注之專前所未有也而况右司所掌付受兵刑之政
㝡號雄緊而百工之事尤為叢劇豈它有司限於官守而可指
其職分之所宜為以寓夫規警乎雖然今之任是官者皆天下
之選昔人所謂學為宰相者也後之人覩其氏名知所歆慕而
奮發焉則其為風厲也大矣庸弗敢辤而謹記之
　　上都御史臺殿中司題名記
天子時廵上亰則宰執大臣下至百司庻府各以其職分官扈
從　國朝舊典也凡公署必立題名以志其去来之歲月御史
臺殿中司之有題名始於至順三年率皆剡木為方板而書之
至正八年今殿中侍御史埜僊護都孛羅鐵木而慮其乆或蠧
敝乃命代以石大書而深刻焉且俾溍記其作始之自謹按漢
御史大夫有兩丞其一曰中丞居殿中蘭臺外督部刺史内領
侍御史受公卿奏事舉劾按章亦謂之中執法則居殿中者實
右中丞之職魏以二御史居殿中察非法大朝㑹則簮白筆側
陛而㘴乃殿中設侍御史之始也其後殊時異制㳂革靡常在
唐則兼知庫藏出納宫門内事亰畿諸州諸衛兵禁而政務非
一在宋則三院並得言事兼察事而官守不分逮我
世祖皇帝至元五年肇建御史臺置殿中侍御史二貟而以殿
中别為一司正名舉職紏察朝儀外廷稱慶則對立於龍墀之
下而不與庻僚序列　大駕行幸則畢從扵豹尾之中而非若
它官可以更休委任旣專地位復宻臣僚有所敷奏無不與聞
而其命秩之崇品在苐四視唐宋以七品官為之重䡖之不侔
從可知也自非勲賢貴胄秉清方直亮之節夙為衆所嚴惮莫
冝當其選由是而致位卿相未始乏人誠欲使来者知所慕效
而思繼其風烈則所托以昭示于永乆者曷可缺歟盖物莫夀
扵金石然自古及今名垂天壌與國家相為無窮者固不獨恃
夫金石以為存也請以是為記可乎是歲　乘輿以五月届灤
陽八月囬　鑾十月甲子朔記　八卷終
金華黄先生文集卷第九　續藁六
　記
　　重脩紹興路儒學記
今上重紀至元之六年聿新庻政博求才望俾牧逺人得南陽
宋公以為紹興路緫管紹興古之㑹府關决趨辦素號叢劇公
承命而至未遑它及首以導掦　徳意化民成俗為務下車之
始周視廟學覩其屋室摧圮弗治倉廩枵然貲用單竭惕焉惟
學校之廢是懼亟為貸私錢以具祀事發餘粟以賦禄食其眀
年改元至正秋大熟於是量入為出而給其經費莭縮浮蠧以
資土木之役乃諭士之籍于學及民家之有力而好義者輸財
薦貨以助其弗繼諏日之吉掄材庀工自禮殿論堂經閣齋舘
周廡重門以至庫庾庖湢緫若干區仆者必起缺者必完瓴甓
杇墁峻整堅宻髹彤藻繢偉麗顯嚴繚以脩垣而植表通衢之
東西曰文眀坊公於程督勸相不憚其煩前後交賛之者教授
曽君汝巽徐君霖愷直學韓臨之也其又眀年春甫告訖功而
公去為山東轉運使郡人夏君㤗亨時教授杭學謂公之嘉惠
斯文不可無以昭示方来奉事状屬溍書于貞石溍忝以非才
預聞學政誼不敢辤竊惟　國家臣一宇内弛武而隆文由京
師逹于郡邑海隅徼塞四方萬里之外無不立學且慎選良二
千石為之師帥徳至渥也頋其廢興靡常㦯彌乆而益振㦯寖
就衰落而不支特係夫任其事者能知所當務之緩急否耳兹
郡故有學在城北偏其徙寘今所三易州将乃克大備我
朝至元二十又七年提刑按察副使王公俁以歴歲旣深其敝
已極不宜苟蕳架漏徒為具文令撤而改作焉其後郡守胡公
元蘇公炳間甞施營葺之功未㡬輒壊逮公遂斥大其規制因
舊以為新将使儒服爼豆之事永有頼以不墜其仰體
上意之所嚮而悉心殫力扵職分之當為可書也已昔者魯脩
泮宫詩人頌之土木之羙畧而弗著苐稱之曰穆穆魯侯敬眀
其徳繼之曰濟濟多士克廣徳心今之土木一新矣游扵斯息
於斯而能充類致思日新其徳則公之徳衣被于後人良未艾
也請以是諗于同志併書而刻諸公名文瓉字子璋陪台垣儀
憲府踐􁧑滋乆其為郡多善政非學校所關皆不書
　義烏縣學眀倫堂記
義烏故有先聖廟在縣南宋慶暦中徙于縣東而立學以應令
崇寧𥘉命縣皆置學又徙于縣西㝷燬于㓂今廟學在縣北則
紹興間所徙也其後又斥廟西地以為學而規制寖制逮入
國朝有司以時繕治惟謹天暦二年冬逹魯花赤鐡閭始盡撤
而新之奥殿邃廡夷庭穹門崇髙脩廣悉倍其舊且改作論堂
直廟之北墉面勢甚正而地脉隱隠隆然以起堂適㩀其脊或
挟宫宅地形之術審其方向謂冝避勿犯由是未及就緒而遽
輟工後来間有不為其所怵者率惮於役殷費鉅㒺敢自任頋
假術者之言以為解閱歲滋逺莫或以動其意至正三年夏五
月縣尹周侯自強来涖事展謁而退覩斯堂之曁茨不施欹仄
敝漏殆将覆壓問其故而為之太息亟令鳩財僝功易其已壞
而𥙷其弗具杇墁瓴甓必堅必良棟杗豐碩櫺檻顯敞飛榱歩
簷周于四阿左右齋序為屋十間基而未構者半完舊益新畢
潰于成什器之須待用無缺先賢之祠曰忠孝堂寓於廡下則
遷而位于廟之西南巨石偃蹇當乎前軒則因其自然輔以土
壤及它山之石使就平坦甃其上為杏壇脩五十尺有竒而廣
加其脩五之一始事於是年之冬訖役扵眀年之春主教事者
欲圗賢侯之績俾永勿墜爰状其實屬溍記之盖古者惟有學
而無廟後世㦯有廟而無學廟學之制莫備於今　詔書屢下
風厲作成視昔有加可謂盛矣義烏為名縣其有學亦巳乆夫
何一旦倐興忽廢春秋行事駿奔走執籩豆濟濟在列而考徳
問業羣居㳺息皆無其所弦誦之聲希闊寂寥㡬若向之有廟
而無學何以廣教道稱　上旨㢤冝乎周侯鰓鰓焉致其力而
不䘏於流俗也凡先王建學眀倫之本意與是邦人材風俗文
物之大㮣有晉陵胡公珵鄉先逹朱公如璋陳公炳及溍之六
世祖䖏士君所為記論著巳詳石多不存而其文並傳於今未
泯溍不敢勦取前人成說以瀆告于同志之士姑為記其顛末
如此俾来者有考焉
　　重脩釣臺書院記
漢嚴子陵先生㑹稽餘姚人史稱先生少與光武同逰學光武
即位令以物色訪之得於齊國拜諌議大夫不受去耕扵冨春
山按圖志是時齊為郡而未為國其遺迹巳漫不可考今建徳
之桐廬實冨春故地先生釣臺在焉所謂嚴陵瀬也不獨以嚴
名其地而且以嚴姓其州先生髙風盛烈之所存扵此為最著
崇立而表顯之使人知所嚮慕奮發不亦為民師帥者之職歟
釣臺有祠剏扵范文正公作州之日而重新於蕭侯燧其有書
院則自陸侯子遹始更王侯佖趙侯汝歴規制乃備　國朝仍
其舊設師弟子貟而鄰僧怙勢悉奪其恒産以為巳有訴之於
官僅復其半所食者瘠田五十畝而巳間甞入錢佃其旁官山
三十頃取鬻薪之竒􁏮以佐營繕之費豪民欲擅其利搆訟連
數歲不决至正元年秋緫管羅公下車首務脩眀學政偶閱其
牘亟命度其地之肥磽均而為二俾分佃之咸以為平而各安
其業山長沈元鼎方謀銖積寸累以興壞而起廢公復諭士人
合私錢二千五百緡助其弗給土木之須靡不畢具元鼎㝷書
滿徐天麟繼之公以元鼎經畫有素留使同竟其役㑹逹魯花
赤髙昌公適至與公併志壹慮臨視勸相焉寮佐亦克交賛其
事而躬程督之勞則縣逹魯花赤亦刺馬丹也屋以間計凡四
十有九完舊者曰燕居殿曰祠堂曰清風堂曰招隱堂曰客星
閣曰山髙水長閣曰遂髙樓曰羊裘軒曰懐仁輔義兩齋増新
者曰三公不換亭曰天下十九泉亭曰錦峰繡嶺亭曰東臺西
臺兩亭甃登臺之路而為門以識之又作門其外榜曰釣臺曰
冨春山庀事於是年之十月而訖役扵明年之五月寓公遺老
来學之士共樂其成於是馬君㤗之以書来屬溍識其歲月夫
以二千石之重而荷承流宣化之任所以導揚上徳扶世覺
民者非可家至而户曉也本諸名教樹之風聲待其目擊而心
惟氣感而機悟将有惕焉于衷不能自巳者矣諸君子蔵脩㳺
息於斯頋瞻江山想像儀刑聞先生之風而莫不興起尚無忘
賢師帥新羙之功哉若夫先生之行義與出䖏之大致見於前
賢所論述者溍不敢贅陳也髙昌公名閭爾仕于中朝歴章佩
監中尚卿羅公名廷玉興和人以監察御史累遷江北淮東道
肅政㢘訪使今由兩淮都轉運鹽使来涖兹郡云
　　婺州路重建府治記
婺為郡二百九十有四年郡始為州又七百一十有八年而江
南之版圗歸于職方州始為路建緫管府所領為司縣者七為
州者一以其地居浙水東一都㑹異時之州𪠘非帥臣則部使
者以為治所府署僅寓故西倅㕔之皃契局後稍徙於其西二
十歩歴歲滋多而繕治弗繼復就摧剥經㦄元君某以為乆必
益壊且其制度𥚹陋非所以昭等威涖衆庶也謀撤而新之逹
魯花赤某公同知府事某公因諉公緫其役事於是諏日之吉
徴材庀工増其址之廣三十尺深五十尺而崇稱之門廡堂室
為屋以間計者三十有四而增其舊者四之一其宏敞嚴邃則
視昔為有加經始扵元統元年夏四月落成扵冬十有二月凡
役費為交鈔萬五千緡一出於規運子錢而公私不與焉盖是
役也由元君待人以誠而無所欺遇事以勤而無所憚用克底
于有成抑亦賢守倅能虚已以聴其所為而又力相之故君得
以畢智殫慮而不愆十素也今逹魯花赤某公謂前人之成績
不可使掩抑而弗著命刻諸石用昭示于永乆以溍受㕓属邑
或者能述其構興之顛末乃以書来俾記之昔者魯脩閟宫詩
人頌之曰奚斯所作紀其實也作宫者奚斯而奚斯不專其羙
故序詩者又以為頌僖公也溍庸敢竊取詩人之旨與序詩者
之意誦元君之勞而推及守倅之賢以為之記若今公視前人
之功不啻如已出汲汲焉圗表顯之其持心公平而不以彼我
為間又嗣為政者所宜取法也輒併記焉
　東陽縣門樓記
古者國無小必為臺門所以嚴等威重教令非苟致崇飾而巳
也以為不若是無以習民扵上下之分而壹其觀聴也古今殊
時郡國異體所謂麗譙者不皆出諸侯三門之制其以樓易臺
或猶有取禮之以髙為貴者乎春秋譏新作南門非謂夫脩舊
而加其度也盖失時也東陽婺壮縣提封㡬二百里民堵至四
萬區不啻如古子男國縣署之大門故有樓􁃠仄下陋歲乆且
就圮丞耿君某以為是不稱古者嚴等威重教令之意爰合其
郷之大家俾撤而新之㝷有二尺以為基之崇参其基以為屋
之崇脩去屋崇五尺廣参其脩而益五尺凡脩廣視舊率加什
二而崇倍焉為間者五而加其舊者二焉君之惠孚于人故民
樂獻其力智周于物故工喜薦其伎始作於延祐二年冬十月
而訖役扵三年春二月又不失乎土功之時是宜舉之易成之
亟也學校之士咸相與言吾黨不可拱手視具乃買石而以書
来曰吾耿君之興壊起廢可稱述者非一而樓為大願紀成事
来者尚有考也溍不佞無能贊羙頌勤然竊觀是役也有禮之
貴而無春秋之譏能勿喜聞而樂書之㢤動而法於禮春秋則
夫所冝書者兹樓云乎㢤程工屬役之凡庸可畧也
　義烏縣尉司記
清江周侯為義烏之眀年至正四年也其年春三月新建縣尉
因成来屬以記按圗志縣故有尉𪠘國朝至元間以為候舘而
未及改築間甞寓治縣之東㕔終不以為便延祐𥘉始卜地創
立官署于金華門之内旣已就緒隂陽家或言其地不利廢為
荆棘之埸垂三十年領尉事者僦民屋以居而莅治靡有定所
吏抱文書徃来関白恒以宣泄為虞官兵散䖏閭巷阡陌間猝
有呼調輒爽扵期㑹愚民起而為盗事覺坐逮無所棲寘昏暮
乘間竊出人尤患苦之周侯詢知其然謂是不可緩亟捐俸以
倡興作尉刺馬丹㝷輟俸為之繼且躬任其役縣民樂周侯之
㢘介而無取仁恕而有容者亦願市材甓募匠傭以效其愛助
之意乃諏日之吉徙郵亭在縣門之左者於其右増柘舊址建
㕔軒門廡為屋以間計者緫十有五自庀事至訖功凡五浃旬
盖周侯之下車甫十閱月而百廢具舉此其一也夫尉之為職
主於求盗而不能教民不為盗其為盗與否視縣政得失何如
耳方今　國家承平治化流洽周侯膺百里之寄又以豈弟之
政撫摩其凋瘵督察姦惡驅而歸於善良椎埋搏掩之風日以
衰息民安其業而事益不至於尉之廷其庇庥所及非徒循故
事設官府俾寮佐得以分曺而按職也昔者詩人覩召伯所舎
之樹猶望其勿剪勿伐以侈無窮之思輪奐之羙居䖏攸寧不
止扵所舍之樹而巳後之君子覽今所記而一日必葺以無忘
周侯之徳庻㡬詩人之意乎周侯名自強字剛善以文學政事
知名於時它可稱道而不係於兹役者未暇殫述也
　松陽縣惠洽廵檢司記
處之松陽所部六郷其一曰恵洽至元某年始置廵檢其地以
教官而假廵檢則自吾岳君始先是居其官者凡若干人咸即
寓舍以為治所卒伍散䖏墟落間緩急呼調輒後㑹期莫有以
為意者至治二年冬十月君寔来眀年秋某月始買地作新𪠘
為屋以間數者若干費錢若干而其什七出於君之私槖不足
則其吏士洎郷之大家合力以成之又眀年冬十有二月功以
訖告門廡堂室器械之須靡不具完君旣諏日之吉入㩀㕔事
而休吏士于旁舎廼以書来曰願有紀俾後之人勿廢也夫尉
廵撿均以求盗為職而尉得與令長連署常治其邑中廵檢所
治率在乎荒郊林莾山區海聚幽昩曠絶之境其為力眎尉難
矣矧處為山郡而介于甌越
國家𥘉定南服患其竊發之不時也甞選用重臣建牙分閫以
涖焉雖以積安日乆而椎剽之習或未盡去廵檢之為力不加
難乎是以来者幸其苟逭扵吏議則望望然計吾歲月而去之
固無以居䖏之崇為也君儒者按職甫及期枹鼔不驚而田里
之人甘食以安寢又能致其餘力以樹立官府如此向之所謂
難者君直易䖏之其設施之整暇何如㢤是有政焉非特土木
之功而已世恒譏儒者迂且憚事若君之為武夫俗吏不可少
媿耶為之記所以昭作始之自亦所以釋儒者之譏也君名自
脩字徳敏宋太師鄂忠武王五世諸孫今為常之宜興人
　　重脩廣濟庫記
國朝旣取宋分命重臣行中書省事涖治其地仍即其帑藏置
廣濟庫以􁌫焉所統郡邑歲入上供及經費之出納無所不掌
庫在今杭之清湖司其事者呵護惟謹至正元年夏四月乙未
庫東南一里所細人之家不戒于火延及庫門自官㕔吏舎衛
卒所廬至于神祠盡毀平章政事光禄公躬率僚属督視救止
之寳庫及它敖屋二十皆頼以完公謀於參知政事道同中奉
公謂興壞起廢莫先於此宜有所改作以絶非虞故丞相儀同
公適𬒳
上旨出臨江浙允恊其議爰俾照磨文林郎孫三寳都鎮撫脫
脫度其形便以圗来上諏辰屬役因以孫君領其要按圗改作
焉先是貢輸始至皆暫寓于行廊必文移巳具遣官監臨乃以
入于内庫奸利之弊日滋且其飛榱步櫩參差交錯遺燎所由
及也遂於内庫門之西増剏敖屋十有六以候貢輸之至中設
架閣庫以庋簿書其東則為相府之行署與筦庫者之治𪠘略
舊址立祠以奉倉史之神䖏衛卒於外門之左右而稍更定其
位置撤寳庫之前軒及敖屋之行廊而悉易以方亭錮鐡為牖
壘甓為墉中闢大門而四旁繚以脩垣亦如之鑿三池瀦水環
扵其後周防備盡前所未有孫若述其顛末以授溍俾為之記
溍竊惟昔之有國家者蔵冨之所散于列州而今也蔵冨之所
聚于諸省大江以南為行省者三而土産之豐無踰扵江浙歲
所入泉幣金玉織文它良貨賄待用之物以鉅萬計所儲為甚
厚所擊為甚大在禮君子将有所營必以廐庫先於居室釋之
者曰重國用也今兹火之所焮故宇當復者㡬區宰執大臣知
國用之為重而先其所急寮屬執事之人又能力相之皆有合
於禮所可記者不止土木之羙而已庀材僝功之目公牘詳焉
此不書
　　平江西虹橋記
㤗定元年冬十有二月庚午平江閶門外新作虹橋成古者辰
角見雨畢而除道天根見水涸而成梁有司之常事耳春秋之
法常事不書此何以書在有司常事也而此非有司之常事也
按郡志橋之載扵圗籍者三百五十九而爲虹橋者三其一在
城西若干歩即此橋也去年夏大雨水暴溢橋居兩水之交所
施材甓皆腐缺莫能與水抗一夕盡圯其地適控通衢凡徴令
賜予布政於方國若奉貢輸賦脩職于亰邑者悉由是而之焉
執事者奔走迎勞無虚日懼舟檝不足以嚴使客則栰木以竢
之方謀所以復其故而官帑不可輒發又重以其役厲民未知
費所出郡民鄧文貴聞之請分家貲之半更爲石橋以利永乆
旣又以爲此有司者之事非細人所得干也乃飭材用庀工徒
以聴要束焉事聞于府府上之行中書已而報如其請遂以八
月乙丑始事閱八甲子而告訖功橋之脩四百尺而其髙十分
脩之一五分而殺其二乃與岸等脊之廣得髙之半而趾之廣
加其什伍上設扶欄爲之周阹其下爲門如半月以釃漕河而
隄其兩垂以度輓者所用錢以緡計者十二萬五千有竒役以
庸計者二萬四千有竒今緫管郭公旣率僚属觴酒橋上以落
其成且謂文貴編户民非有名田稍食貨殖竒􁏮若它大姓比
川梁逵路官實領之而文貴頋能輟其衣食之餘以紓有司之
急不宜無以示勸相乃伐石俾溍執筆書其凡而刻焉夫以一
夫尸利物之功而長民者能表樹之以寓其風厲之意是皆有
司常事之所不及而於法冝書者溍不得辤也傳曰一家仁一
國興仁一家讓一國興譲是邦之人誠知所感發而慕效焉則
夫可以脩廢舉墜而出扵有司常事之外者其屢書不一書尚
託始於兹橋也文貴之可稱道而不繫於橋事者兹不書
　婺州通濟橋記
婺瀕谿為郡二水薄城南合流而西其勢滋大距城一里所故
比舟為浮橋以逹徃来霖潦暴溢絙弱弗支舟數敗散水湍悍
不容篙艣成有急而冒險以進多致覆溺西峯及菴禪師憫人
之病已甚謀伐石作橋以利永乆禪師名徳之重尊官大吏豪
商冨民莫不慕嚮之輸財薦貨狎至宣慰使合刺䚟金吾公為
移閩閫徴善工而授役焉度地於浮橋西若千歩排積沙以定
其基布横木以實其底絫石于淵者十有三旁為兩隄中為十
一頓凡頓之形西正方東則小撱而剡其上以殺水怒起大徳
四年秋九月訖十年春三月兩隄十一頓皆集未及架木為梁
而禪師遷湖之道場㝷委順示寂杭㳺民沈甲㫁髮為頭陀走
亰師紿權貴人言我及菴弟子願假外護以畢橋事權貴人不
知其詐為請于　東朝旣得請南還則並縁取民財奪商人木
衆共患之郡長吏亦遭其凌侮而弗堪也乃發其姦陳之䑓司
以聞于上正其罪沒入其錢遂罷橋局而毀石頓石堅緻不易
動僅仆其五而止延祐元年冬十有二月也禪師之法子雪牛
芻公甞以橋不可廢訴於官議乆不决元統二年春部使者徐
公甫下車即詢民間利害當興除者有㡬友雲龍公時主西峯
法席亟以兹橋為言徐公矍然謂人之為民害者宜繩以法橋
以利人不宜因人而廢親署公櫝為申眀之未報㑹徐公入參
議中書省事白於宰相執政咸以為橋梁與不急之役異
詔旨甚明有廢必舉無可疑者符下龍公首罄衣盂以倡興作
江浙行中書省旣給以前所沒入之錢二萬餘緡行宣政院亦
命開壇集衆僧受具戒得香幣之資為錢五萬緡乃市大木於
處之遂昌募良匠於閩南江左以至正二年夏四月庀事今工
部尚書慶喜公前刑部尚書張公並持部使者節而来躬涖眡
之且輟俸金以増役費寮佐及所部吏民佽助恐後二公復併
志壹慮殫其勸相程督之勤於是諸頓悉完頓之髙去水四十
有一尺貫以木梁𬒳以石甃髙出頓上又八尺而橋成橋之脩
七百八十尺廣若干尺覆以屋如其脩廣楹間五十而為殿者
三為亭者二殿以妥觀音大士泗洲僧伽玄天上帝之神亭以
寘四天王因浮橋之舊名榜曰通濟其年冬十月既望張公率
憲府曁文武官屬以落焉伻来俾為之記古者以夏正之九月
成徒杠十月成輿梁有司歲一治之耳是役也遡其造端之始
已不啻四十年而一作一輟卒有待乎任風紀者力振舉之援
著令以從事乃克就緒其廢興所繫固非有司毎歲之常事所
可㮣論夫何以措其誦羙之辭㢤昔泉州守蔡公記萬安渡石
橋苐叙役要而不及其它盖春秋之法所謂直書其事具文見
意者也溍不佞敢竊取斯義考其廢興之故而備記之用謹歲
月云爾
　　昌平縣石橋記
由都城北抵上亰其驛十有二而昌平之爲縣當其第一驛谿
水逕闤闠中横絶通衢霖潦暴至則水湍悍益甚人莫利涉縣
尹畢侯以爲昌平今畿縣　大駕時廵次舎在焉凡侍從之臣
宿衛之士與夫外頒教令内奉職貢使客傳遽之徃来率由乎
是為長吏者曷敢弗謹廼規貨食募匠傭揆曰之吉架石為橋
其脩六十尺而其廣得脩四之一自始作至訖功為日若干車
者無濟盈徒者無厲深而民不知有役咸相與誦羙之掌其驛
事者宫君琪持父老之言来諗曰吾畢侯之為人素慎重雖居
劇縣善操蕳以御煩見謂材敏然以㢘平不苛民樂其業田里
安於無事用能以暇日致力扵兹橋願有紀而附見其治行之
槩勒諸岸左以貽永乆古者列國有四鄰賔客之交入其境而
門關逵路廬舘川梁脩除之不時猶㦯譏其失政矧今百里之
郊警蹕所臨有能勤其官敬其事而不忘乎嚴飭具備如此可
謂無失政矣豈徒一時興作之功有足稱道㢤庸弗辤而為之
書善觀政者有考於斯則它治行固可推而知也畢侯名文質
濟南士族其出宰也由翊正掾外𥙷云
　　婺州路新城記
婺在吴為東陽郡在梁為金華郡隋肇置婺州　國朝即州建
路設緫管府而郡城之剏始靡得而詳圗志載宋宣和四年知
州事范之才重築周十里基三丈面廣三之一而髙倍之舊為
門十有一後窒其四而存其七東曰赤松南曰八詠曰清波曰
長仙曰通逺西曰朝天北曰旌孝逮今二百有三十年圮壞弗
葺非一日矣聖人有作一視同仁八荒之内莫非我室我闥林
林緫緫之衆相安乎鑿飲耕食無分乎此疆爾界而皇靈所𬒳
封守有截隠然若天險之不可陵不假参以人力也頋以承平
滋乆執事者習於因循忽於細微不測之變起乎倉猝中區俶
優而旁州比縣民譌不寧於是行中書省用江東浙西列郡之
請俾治其故城而新之以俻非常謂浙東地瀕鉅海尤關於要
害併下其事于帥閫令郡府相其便利而講行修築之政焉婺
實肅政㢘訪司治所今副使伯嘉訥奉政公僉事秃滿鐵穆爾
朝列公奉議王公武曁照磨某官王君某咸以為有備乃可以
無患此古之良規今之切務属緫管太中陳侯伯顔不花亟謀
興作僉事鐵穆迭爾奉議公適至交賛其議陳侯亦自任為已
責而不敢後爰頒其役于州縣州縣之長吏各率所部之民来
聴要束資糧旣具匠傭旣集乃揆日以庀事大家則量地而賦
工中産則輸財而佐費廧落屏蔽次苐就緒然以古之言地利
者盖曰髙城深池今外壕堙塞城已髙而池未深也不可憚其
勤而諉於方来由是役既輟而復舉籍向之役所不及者使出
錢為僦直募間民来即工而官給其食推求故道䟽鑿而濬滌
之州縣長吏則更休迭進以董其役副使公首尾親臨督視命
奏差錢元丘岳與本路緫管府判官周九鼎及處州路青田縣
尹葉伯顔等相繼緫其工程而為之經畫勸相經歴某官某知
事某官某君某繼至副使公藉其佽助為多焉城之綿亘悉仍
其故址以尺計者一萬七千七百九十厚二㝷有四尺髙二㝷
有二尺以今昔之度凖之俱有加於舊縝壮雄峻則昔之所無
也七門並啓扃鍵如式而西北二門皆環以甕城甃石為路脩
與城等絫甓為堞其崇五尺屋于門觀之上者七以謹候望屋
于雉堞之間者三十有六以嚴徼廵其南因大溪以為險北東
西三面壕之脩以尺計者八千六百二十有五廣六㝷二尺有
八寸深二㝷有六寸跨以三釣橋遏以三石􁆡壌髙水絶則列
樹七星樁以防其空郄屋于壕塹之旁者三十有六而棲戍卒
扵其中凡城之役起至正十二年春閏三月己亥訖其年秋七
月乙酉積日爲百有七壕之役起是年冬十月丁卯訖眀年夏
五月甲申積日爲百九十有八而畢潰于成居者有恃而無恐
徃役者以分之所宜爲而忘其勞陳侯使叙次顚末以授溍曰
其爲我書而鏤諸城隅用昭示于後人溍竊惟易於萃戒不虞
而重門擊柝有取扵豫使莭所莅婺爲㑹府民物萃聚殷盛叢
劇儆戒無虞而隂消潜弭姦覦之萌誠有不容緩者鄰境之枹
鼓相聞而婺獨按堵如故居安慮危思患豫防及是閒暇而汲
汲焉圗所以固吾圉夫豈過計也㢤矧今風紀之司弘宣徳化
而人知尊　君親上撫字之官博施恩信而人樂趨事赴功且
将以民心爲垣墉士氣爲樓櫓精神翕合與山川之脉絡相爲
流通益重金湯之勢而於地利人和兩盡之矣　國之保障永
永是頼嗣爲政者所當知也可無書乎州縣分領其役者蘭溪
知州唐棣判官許文儼金華逹魯花赤阿速台尹徐允益東陽
丞蔣受益把札普化義烏尹周思㤗丞小雲失帖木兒永康主
簿李煦武義尹郭斌主簿陳以威浦江主簿暗都刺攝録事司
官楊仁張仁府僚主文墨書其役要者提控案牘兼照磨孫彌
徳也
　　紹興路新城記
皇元建極四方攸同文恬武嬉踰七十載愚甿無知因乗間竊
出而弄潢池之兵釜中㳺魚尚假息於海瀕封豕長蛇荐肆食
於河洛重山浚谷野林荒墟螽屯螘聚之軰徃徃相挻而起蔓
延及於杭城而官府邑屋之盛麗陸海珎異之冨饒一夕而燼
至正十二年秋七月十日也紹興故越地杭越相距百里而近
譌言相驚人不自保扶携而去閭井爲空御史檄浙東廉訪司
分臨坐鎮之扵是僉事秃滿帖穆爾朝列公乘傳星馳而至時
鄰境之遺孽猶未盡殄公亟募義勇民丁佐官軍扼其要衝以
遏其奔突招集流散復業者一萬五千餘家士氣旣充民心亦
寜而未有以為籓籬之固公首輟俸貲倡衆大治其羅城聞者
咸歡趍之城之周廽四十五里度其當修築者四千五百二十
犬六尺九寸賦於有田之家俾随苗稅之髙下而致其力相城
基之存否而以一丈為率粮至二十石則使因舊而繕完粮至
四十八石六斗則使圗新而興作粮不滿三石則令助其費每
民田一畒出鈔以錢計者三緡官田則减於民田而出其三之
一無田者則令傭工就食而仍給其直城之址厚四㝷去其厚㝷
有四尺以為城身之髙去其髙七尺以為城面之廣身與面俱
帖以石而絫甓四尺以為女墻下設戍屋五區上設廵鋪一百
二十五座夹城内外濵濠有路以通騎士之徃来其内有慢坡
以便邏卒之登降爲門者五爲水門者六皆錮以鐵而水門之
下半爲鐵䆫正東與東南正西與西北四門各有甕城抱其外
正北則爲重門以代甕城門皆架石爲洞髙㝷有六尺水門亦
如之上各有樓又建望亭及發號之㕔於城北隅之蕺山公以
門之舊名乃前代所命更製爲新名以易之正東曰雲瑞而水
門在其北　里曰朝陽東南曰㑹稽而水門在其北　里曰東
明正西曰常禧而水門曰澄清西北曰承恩而水門曰拱辰正
北曰泰安而水門曰永定正南惟水門曰興利始事扵是年秋
八月而訖功於眀年春三月公旣令州縣專官庀其役復命緫
管府判官李若愚推官錢徳誠録事判官瞿榮智爲緫制官以
受役要而判官髙明推官馮某王某分督其工程書吏伯岳䚟
郭塤奏差張與義則廵察其勤惰而勸勞之今逹魯花赤伯篤
魯丁正議公𥘉涖郡政未遑它及獨於兹役尤盡心焉謂不可
無以序其成績告于後人爰命儒學教授杜易状其實而属溍
以記溍竊惟越扵三代爲建國東漢立㑹稽郡包跨二浙七閩
之境而提封益廣唐以越爲浙江東道節度使治所後改置觀
察使而以越州刺史領之自是越常爲㑹府兵衛之雄強城池
之嚴邃悉與之稱而其地東奄溟海西界濤江南巒北阜環拱
森列山川形勝千古一日綢繆牖户人事聿新今之爲郡雖同
於支屬風紀之司則異時觀察使之任也持節所届左控右引
事權合一脉絡貫通風采振揚方面増重隱然有不可犯之勢
而斯人之類莫不倚爲磐石之安豈非金湯之大者乎凡所可
記不止扵平板榦程土物議逺邇揣厚薄量功命日而已庸弗
辤而為書
　　永嘉縣重脩海隄記
溫為郡俯瞰大海江岀郡城之後東與海合直拱北門枕江為
亭榜其顔曰四時萬象候舘在焉使指所臨長吏迎勞無虚日
亭之西為市區百貨所萃㕓氓賈竪咸附趍之江滸故有大石
隄延袤数千尺舎舟登陸者阻泥淖不得前其俗率於隄之旁
為石路外出以属于舟次謂之馬頭凡為馬頭者二一以俟官
舸一以逹商舶云先是江水遏於沙洲由江心寺之西逆流而
上勢奔突莫支隄數毀繕治之費公私交以為病至順二年秋
水暴溢括蒼山中被郡境颶風激海水相輔為害隄傾路夷亭
随仆永和塩倉亦圯水怒未已且将破廬舎敗城郭永嘉盖郡
之治所縣尹趙君大訥謂是不可緩亟議興作俾大家之役於
官者分任其事或輸以財或薦以力經畫勸相則身親之以潮
汐之盈縮有時也投其隙而賦功焉列巨木為柱而設栿柂其
上内攅衆木圍之三周外施其芒以撥浪次填以石次積以瓦
礫而實土其中加横木備其欹側而帖石其背以便行者隄若
路曁亭之址悉如之而亭亦復其故始事于三年之春二月訖
役于冬十一月費不益於舊而功倍焉伻来俾記其歲月溍惟
春秋之法有直書其事具文見意者敢竊取斯義叙次梗㮣不
復效近人之記事謬為䛕言以亂其實續郡乘者尚有考扵斯
　徐偃王廟碑後記
衢州徐偃王廟有韓愈氏所為碑文其别廟在今蘭谿州者里
人徐畸實為之記畸辨其未甞稱王而建安袁聘儒記江山之
别廟直謂孔孟之徒無道偃王事者古昔帝王事蹟不載於經
而雜出扵傳記百家之書固多矣况偃王事見司馬遷史記范
曄後漢書張華博物志本末甚具至愈之文出而學者家傳人
誦之偃王仁義之心遂以暴白扵天下後世由愈之言可信不
誣也若愈者非所謂孔孟之徒歟衢人柴某家于蘭谿既與州
之士民脩其祠事且摹刻愈碑文立石殿廡而属溍志其歲月
于下方溍竊惟湯武以仁義興偃王以仁義亡興亡雖異其為
仁義未始不出於心之同然是州之人誠䏻於愈之言信而不
疑則其致力於神將弗懈而益䖍祥慶之来下䕃庥之所加未
有止也庸附見畸聘儒之說而論次之庻覽者得以詳焉
　　胡侍郎廟碑隂記
胡公仕宋為時名卿婺之永康實公郷邑公甞讀書方巖山中
殁而為神發祥其䖏宣和間封佑順侯紹興末乃賜廟額曰赫
靈者𥘉封誥命中語也佑順之號既累加以嘉應福澤靈顯極
于八字淳祐間遂進爵為公更號顯應㝷加正惠寳祐𥘉再加
忠佑杭之南山龍井源公墓次有顯應廟敕命在焉廟不書賜
額而以顯應名者因𥘉進封之號也公本以助　王師殄巨宼
廟食于一郷而其光靈無逺弗𬒳能出雲為風雨農人咸以望
歲者望於公凡村墟里社必為祈報之所故公之别廟布滿於
郡境不啻數十百區其在吾烏傷之稠巖者里人方氏倡衆為
之也宋𥘉婺之第進士者自公始至其季年方氏有大冶丞應
龍以進士起家而族日益大其子孫相率致力於祠事彌乆弗
懈者盖亦視公為郷先逹而知所敬慕不徒效俚俗徼福於公
而巳廟之創造以至元二十六年重興以至正九年新廟告成
以記来謁於溍由公之隂佑乎斯民而變化不測有以驚動其
耳目者庸夫孺子皆能言之至於公之奮由一第逮事三朝七
握州符六持使節選曺計省㦄踐要途晚以從官全身而退其
有徳扵人有功於國與夫出䖏之大致非薦紳先生莫能言也
願俻著之溍竊惟公之官伐治行有傳在魏國韓公所修宋實
録而文正范公所撰公墓誌論次尤悉謹書而卑之使刻諸石
且為之記其作廟之歲月附見于下方若郡志言公甞奏免衢
婺身丁錢民𬒳其賜而為之立廟則傳與墓誌皆無所登載姑
俟博洽之君子而考質焉
　　忠簡宗公祠記
義烏懣寺鍾記宋名臣忠蕳宗公之文也石毀弗存已乆寺
僧曰直曰謐實公七世諸孫直先示寂謐今以甲乙之傳嗣為
住持爰輟衣盂之資購田若干畒祠公於西廡探家集得舊記
重刻諸石而俾溍志于下方謹按公諱澤字汝霖世為義烏人
元祐六年中進士第調舘陶尉歴龍㳺膠水趙城令政和三年
改官知莱州掖縣差通判登州忤道士得幸用事者既丐祠而
歸猶坐削奪羈置鎮江因卜居焉經郊恩叙復監鎮江酒靖康
元年以臺臣薦召對假宗正少卿充和議使公奏名不正更其
名計議使訖不行㑹選易河北帥守乃擢公直祕閣知磁州河
北義兵都緫管就遷祕閣修撰髙宗以親王奉使過磁公力止
之朝廷即授以兵馬大元帥公為副元帥暨髙宗正位宸極命
公以龍圗閣學士知㐮陽府俄徙知青州又徙知開封府遂以
延康殿學士為京城留守兼開封尹陞資政殿學士公方身任
中原之事時宰忌公者從中沮之公以憂憤成疾而薨建炎二
年也有旨拜公門下侍郎御營副使而遽以遺表聞詔贈觀文
殿學士㝷賜謚忠蕳公階正郎䘏典𥘉行止用侍從恩數進四
官後乃以通議大夫告其第累加至開府儀同三司云公墓在
鎮江之京峴山而立廟於郷郡從祀扵邑庠並著為有司之彜
典謐之生上距公殁二百餘年且去家為浮屠而不忘乎賢其
賢親其親祠事之興又禮之以義起者也溍是用序次其作始
之自并以公官伐之㮣系焉公平生大莭及功施于社稷者有
傳在國史有遺亊行扵世兹不書
金華黄先生文集卷第九
金華黄先生文集卷第十　續藁七
記　臨川危素編次　番昜劉耳校正
　　新城縣學大成殿記
新城縣有學昉扵唐中宗時其禮殿則後四百八十年宋乾道
間縣令耿君秉所建也繼耿君者劉君景脩謝君夢生張君徳
逵皆甞繕葺之逮　國朝大徳七年又一百三十年矣縣尹魏
君榮欲謀改作而力有弗給僅克營其齋廬門廡而止仍紀至
元之六年今逹魯花赤来莅縣事下車之𥘉展謁于先聖視其
棟宇摧敝支拄架漏垂将覆壓大懼無以庇爼豆毅然以興造
為巳責遂綴俸資用為衆倡官僚佐吏咸樂相其役有力而好
事之家佽助恐後於是撤故禮殿而新之斥大舊規加其廣者
四㝷増其崇者一仞礱斵藻繪悉中法式儀象有嚴器服畢具
以至正元年夏五月始事秋八月訖功其月上丁釋奠于新廟
諸生駿奔執事惟謹邑里秀民嚮慕就列靡不觀感興起而相
與詠歌賢侯之徳非直土木之壮麗足爲夸羙也竊惟古者有
學而無廟故孔子之廟終漢世不出闕里至唐而州縣學皆得
廟祭孔子爲先聖其後學之廢興不常而廟以通祀著於令莫
之有改宋𥘉州縣未有學而新城在唐已先有學歴五季而獨
完者學依乎廟而存也矧今承平寖乆治教休眀廟學之制於
斯大備有土有人者能汲汲致其力焉可謂知化民成俗之本
也巳是役也教諭芮耆孫實身任之而俾士人馬章緫其役費
之出納㑹有詔遵舊典用科目收天下士章充賦而来首取
郷薦爲言詩者第一耆孫旣馳書来謁記且謂章之筞名有司
乃賢侯作興之效冝牽聮得書嗚呼孔子之道推而極之至扵
位天地育萬物皆士之分也文運初復禮殿聿新仰瞻睟容如
親薫炙勿忘其所已能而益勉其所未至庻㡬不負賢侯風厲
作成之意矣同志之士尚無忽諸逹魯花赤唐兀氏名天祐泰
定元年進士也
　　徳清縣學祭器記
徳清縣學新作祭器成主簿潘君以書来曰縣有學學有廟尚
矣前教諭蔣釣所置祭器僅四十有九吾縣尹蘇侯之始至也
首以興學為務勒褒封之辭以昭　國典飾嚴奉之具以崇廟
貌增廣生貟而訓迪勸勵之㝷用今教諭胡宗海之請按舊圗
𥙷造祭器之未俻者百三十有九罇爵簠簋豆登􁂭勺槃玷之
屬如式告完費錢以緡計者千七百五十皆冨而好禮之家慕
嚮而恱助之者也盖侯之撫民有恩馭吏有法而濟之以無倦
今逹魯花赤與侯下車同日克䔍於寅恭之義併志壹慮俾伸
其所欲為㒒居其間雖無能為役亦左右交賛之故未及朞月
而庭無滯訟姦豪屏息官府事益以蕳餘力所逮自社稷壇三
皇廟至於公署賔舘亭臺庫廐以次畢新凡侯之所設施可稱
道者非一而莫重於禮器之大備願舉其所重為之記它善狀
得以附見焉予惟古之釋奠為禮也略為器也容不必備今旣
廟事孔子在著令為中祀牲幣物器咸有定制其禮自朝廷逹
于四方而偏州下邑迫於米鹽細故曰不暇給春秋之薦幸不
廢而巳蘇侯獨識其若緩實急而不苟扵因陋就寡考儀文之
缺而扵器數之末有所不遺能盡其職分之當為而敬其事如
此餘可知也庸弗辤而記之逹魯花赤名孛蘭奚河西右族蘇
侯名靖世居濮之臨清潘君名子陽予同郡金華人也祭器之
目及助錢者之氏名悉列于石隂云
　　海鹽州新作大成樂記
古之釋奠折爼升觴而巳其為禮也畧故其用樂之始莫得而
詳記曰凡釋奠者必有合也說者或以合為合樂然則釋奠之
有樂其出於古歟若其音莭器數則自漢儒未甞言之前史所
載元嘉之六佾特施於太學開元之宫懸僅設扵兩亰政和造
雅樂名大晟始頒行于天下而紹興著令郡邑釋奠其樂三成
盖至是而州縣學有事于先聖先師無不用樂者矣　國家有
因有革存其聲音物器之舊而變其稱號以新一代之觀聴今
所謂大成樂是也海鹽昔為縣時旣立學而廟祀孔子逮版圗
入職方　朝廷以其地大人夥易縣為州而廟學之制猶循其
故禮具而樂缺有司以吏議所不責乆寘弗講至正元年夏四
月陳侯某来知是州首務興舉學政問其籍則為士者百家為
田者萬畒問其春秋之事則有牲幣而無樂侯為之惕然與寮
佐延諸儒共圗之僉言儀真有周君者善樂事老而不仕寓迹
扵雲間欲正雅樂非君不可侯即俾持書幣迎致焉君曰樂以
導和不和不足為樂㒒觀江淮間所用樂雜出於伶人賤工之
手器不中法音不中律左右髙下参差混淆惡足以致和㢤苟
徒捐厚費而飾虚文㒒弗為也侯曰作樂以和神惟君言是聴
君乃為考其數度齊量範金為鐘而恊以古律管彼此適均吹
其律而鐘自應至於琴瑟亦悉自製惟笙磬之屬擇善工使受
指畫而為之集諸生三十有二人教之肄習而以眀年春二月
上丁合奏焉在列者無不欣豫於是教授陳某以状来屬予書
於麗牲之石用垂永乆盖古之設教莫重扵樂非止用于釋奠
也侯之於樂不但欲辨其鏗鏘又必求通其義者相與討論之
可不謂知所本乎諸君子從侯脩其時事周旋升降於堂序之
間必有聞其樂知其徳而鼓舞于鳶魚飛躍之下者矣是舉也
有功扵教道甚大非徒備其闕典而巳可無書乎
　浦江縣三皇廟記
醫有學三皇有廟尚矣合廟學為一而俾醫師領其祠事有司
以春秋之季發公帑具祭料而折爼升觴焉今制也盖三墳之
書世莫得見可見者非必其本書百家所録又多恠迂鄙野而
爽於用能推其所承傳而措諸民生日用之間惟言醫者為然
耳三聖人開物成務之功有託以弗泯其在兹乎凡立學必釋
奠于先聖先師禮也仲尼祖述堯舜憲章文武而其徒無敢推
唐虞成周之君以為先聖醫家者流乃得上援羲農黄帝氏而
尸祝之希世之盛典歟國家仁育庻類将悉躋之夀域垂意
於醫事至重而不䡖崇廟祀以表章其學著在令式而偏州下
邑或不能奉以從事非知為政之緩急者莫肯盡心焉浦江自
版圗歸職方踰四十載迨至治𥘉始克有廟于邑署之西南不
乆輒壞天暦間甞繕完之而猶未有學也今逹魯花赤八時思
溥化以廷對第二人由中祕外𥙷再轉而長是邑旣興學宮以
嘉惠章甫逢掖之士㝷又以為今之建學立師醫與儒等爾隆
扵彼而嗇於此非所以欽承
天子之命教也乃捐俸資倡衆而改作焉中為殿堂具嚴像設
兩廡旁列四墉外周前植櫺星門而齋宿之次論說之所無不
畢備經始於至順三年之某月落成於眀年之某月書来属溍
記之溍竊惟三聖人之法被于萬世其大庇乎斯人者若天覆
而地載不可以一事名言也百藥齊和湯火箴石之施與易大
傳所稱網罟耒耜衣裳舟楫􁀋杵弧矢棟宇棺槨均之為一事
爾其不可名言者孰得窺測而擬諸形容哉乃若賢侯之敬恭
秩祀道宣靈休不宜無以告来者庸弗辤而為之記餘見扵舊
刻者兹不重出焉
　　海寧州三皇廟祭田記
延祐五年知塩官州張侯克明以部使者北臯張公之命肇建
三皇廟于州署之東南州故為縣時横浦張公五世孫宣甞主
縣簿因諉以督其役明年殿成而侯以秩滿去㤗定元年方侯
存心繼知是州乃克施采章以嚴像設㝷增創東西廡及儀門
後改號其州曰海寧而李侯憼以至元某年来知州事又為圗
從祀造禮器遷櫺星門前臨通衢右廟而左學齋廬庖舎次苐
畢完今知州張侯光祖涖事之又眀年至正二年也以政理之
暇周視其所缺自兩廡三門屬于通衢悉加以陶甓䟽水為池
而環以石隄藻飾華好内外聿新士民靡不瞻仰歎息頋獨未
有田以供粢盛酒醴取具臨時㡬扵苟蕳侯謂是非所以崇典
祀其年春三月蕆事而退爰集僚佐共輟俸貲以為衆倡俾醫
學正胡某隂陽學録許某率其籍扵醫者三十家籍於隂陽者
三百家合錢若干緡購民田若干畒有畸載以兩青冊留其一
于州而以其一併劵書蔵于學即廟置倉儲歲入以給祀事有
餘則以待營葺之須不得輒移為它用凡出納必白扵長官之
主領學事者侯欲使後人守其要束永乆而弗廢来徴文以記
之謹按宋元嘉中醫始有學唐天寳間三皇始有廟學不附於
廟而廟不出於亰師醫鍼按摩呪禁之師生並隷於太常而享
先代帝王之儀制名數專掌於禮部歴五季逮宋莫之有改也
我朝言醫及隂陽者乃原其所自推三皇以為先聖天下郡邑
咸得通祀焉盖振古未及行之曠典乃今而舉之土木之役固
不止一人一日之力至於有田以祭而廟學之事斯為大備侯
之垂意於此則已勤矣若夫三聖人之道既非一藝可以名言
而其功亦無一物可以為報稱兹不敢復賛以一辭也姑叙其
建置之始末及其成規而為之記用告于嗣為政者焉
　　杭州路儒學興造記
杭於宋為行都士之所聚為亰學凡著籍其間得以類申補太
學諸生人以比古之外廱四方之士咸附集焉以厭於太學故
其規制𥚹迫􁃠陋頋出它州郡下擔登負笈而至者殆無所容
徳祐納土杭為外藩　聖化所曁無間逺邇士風之盛不减異
時廟學悉㳂其舊乆未有所改作禮殿之東有論堂宋理宗書
飬源堂三大字故在左右前後環以十齋曰進徳曰興能曰登
俊曰持正曰賔賢曰崇禮曰致道曰尚志曰養心曰率性每齋
前列屋為間者五而後為爐亭題扁則文丞相天祥陳參政文
龍諸名公書之堂之北為髙閣以蔵書榜其顔曰尊經者
國朝行中書省平章政事髙公興所書也大徳七年王教授去
疾始撤尚志一齋以廣殿基至大四年倪教授淵遂撤養心率
性兩齋以營學官𪠘舎至治元年進徳興能兩齋燬於災緫管
忽都魯沙又即其地構㕔事僅存而可居者五齋率皆局於地
勢前阻逵路後逼㕓居雖欲充拓使就顯敞而遺囂煩不可得
也至正二年夏細人之家不戒于火飛燎及殿擔而止持正賔
賢崇禮致道四齋與廟垣外比屋而居者數十家盡燬弗存執
事者請割學西隙地益以錢若干緡易其廢址改建論堂四年
夏儒學提舉班公惟志方俾之度木蕳材而李君祁来為副提
舉亟命學正録直學等揆日庀工適當緫管趙公璉下車伊始
教授謝君池亦至趙公旣銳然以學校為己任謝君亦克併志
壹慮而趍事赴功乃徙閣於四齋之故位且為屋掖其兩旁而
以堂之故位作新堂及前軒設大小學齋東西對峙輦石刻置
閣之北數百歩而為亭以覆之殿廬門廡官㕔吏舎及故所有
登俊一齋下至庖廩之屬仆者起之缺者完之丹采之剥蝕者
飾治之屋之因舊繕葺更新創造以間計者緫若干甓堂涂自
門屬于閣二百餘尺土木匠傭之費為錢若干緡為米若干石
悉出扵瞻學經用之餘未甞以匱官勤民為士者亦無所與始
作於六年冬十一月訖役於七年夏四月謝君状其實馳書亰
師屬溍記之夫政事由人而廢興制度随時而損益必人與時
㑹乃可以舍舊而圗新
今天子嚮用儒雅嘉惠斯文羣臣承宣徳意如恐弗及經之營
之室苟羙矣息焉㳺焉士何事乎誠能充類致思而知吾之所
居廣居所位正位所行大道非人之所能廢興非時之所能損
益必有感厲奮發求至於聖賢之域而升其堂入其室者則賢
師帥振起作新之功不止若今所記而巳溍旣序其工役之㮣
併志所望扵其士者如此云趙公至治􁅪酉龍飛進士今為禮
部尚書班公前集賢待制李君至順癸酉廷試第二人謝君宋
丞相太師魯王五世孫也
　郷學記
覇之益津人宫君琪即其西郷所居作學舎合諸㽵子弟俾肄
業其中且為廟像先聖先賢以春秋旦望奠謁如學官法念不
可無以示永乆爰狀其事走亰師請奎章閣侍書學士内翰虞
公為之記公方有大論譔未暇如君琪請廼以狀授溍俾執筆
而書之溍惟古之施教導民有本有原必由郷以逹扵國是以
六郷之吏去民愈近者為教愈詳一歲之中州長之屬民讀法
者四黨正七族師十有四而閭胥則無時焉若夫二十五家之
閭則又有門塾以仕焉而巳者為之左右師雖閭胥弗親也故
上之教不煩而民之為士者恒足頼故其詩曰攸介攸止烝我
髦士人生其時獨何幸歟今郡邑用著令旣咸得立學承宣徳
意而崇厲之厥有師帥而郷閭之教希闊弗講雖有朴茂之質
何以培其根而逹其支也㢤君琪不自耀其材以取顯仕而主
昌平之候舘固非有長民者之責廼能汲汲焉圗所以私㳤其
人如此可謂有志于古矣昔者魯修泮宫而春秋不書說者類
曰此有國之常事爾君琪之為盖禮之以義起而出於常事之
外者也可無書乎凡廟學緫為屋若干楹費錢若干緡經始扵
至順二年春二月而落成於秋八月翰林直學士趙公子昌與
君琪居相望實有以相之其来請記則冬十有二月也
　文學書院田記
昔州縣未有學儒先㦯擇勝地建精舎以講授為政者輒就而
褒羙之號曰書院宋初天下四書院而已然惟白鹿睢陽之有
田僅見於傳記皆上之人以是而厚其養未有以一郷之善士
專任其事者其後命州縣咸立學而學校之官徧扵天下書院
之創置亦日増多我　朝尊右儒術以風厲乎海内聞者莫不
知勸有力而好事之家往往構廣厦以崇祀事輟良田以豐廩
食其為書院者遂與州縣學委立而布滿於四方旣奉濓洛乾
淳二三大儒以為先賢而於前代名臣山林髙蹈之士有所弗
遺凡尸而祝之者非其仕國則其郷邑也孔子之門從㳺三千
速肖七十獨子㳺為吴人今常熟州實其所居里南州之先賢
孰有加扵子㳺者乎寥寥千載莫有能表顯之者州故為縣時
孫公應時知縣事甞為位於學官講舎之西偏率學士大夫及
其子弟行釋菜禮而未克為專祠後百五十年為今至順二年
州人曹君始出私錢買地作祠宇而闢論堂於其後列齋廬扵
其旁有司因為請扵中書設師弟子貟而掲以新額曰文學書
院曹君旣贍以田一千六百畝有竒恐旱乾水溢之不虞益卑
以田二千六百畒有竒其田有苗稅而無力役春秋之事得不
匱乏為士者亦有所蒙賴而得以蔵脩㳺息扵其間爰狀其實
屬溍記之溍竊觀孫公舉曠古之缺典意甚羙而爲事蕳略特
以先師朱子之記而見稱於人曹君乃能不愛其所有而汲汲
焉致力扵孫公之所不及固巳不易以一郷之善士而專任樂
育人材之責亦古所無頋欲以溍之蒙陋嗣爲之記而自附於
朱子之末安敢犯是不韙㢤惟朱子之文天下學者莫不家傳
人誦之况爲其州之士而羣居於此豈無聞其緒言而興起者
誠能相與勉焉朝益暮習而無苟利乎爲養之厚必有異乎今
世之所謂文學而不爲昔人之所謂賤儒此則朱子之所望扵
来者溍無庸以勦說爲也
　　傅氏義田記
烏傷之北鄙有義門者里人傅氏之居也傅氏之長曰某過予
而言曰家故有田四百畮合族而食五世矣以羣從子姓之蕃
衍也歲率用八畮之入食一人而籍其餘可當十人之食以給
賔祭百湏之費吾懼夫乆且弗繼而無以善其後也吾竭吾私
焉耳矣盖得田凡若干畮别儲其入為子本而權其竒贏俟它
日更購田以附益焉是不可無告来裔使成吾志以惟子也請
嗟乎義之名孰從生乎親親仁也因時制冝義也禮之所由起
也盖予聞之古之制禮者為之井田以同其利為之比閭族黨
以均其安夫然後教以有急相賙有喜相慶死喪相䘏疾病相
養猶患其未足以勸親親也於是乎有宗法焉而非㑹居聚食
之謂也服窮于緦而同姓殺于袒免是以祖遷於上聖人莫䏻
存也宗易扵下聖人莫能止也戚也而日以䟽勢也繫之以姓
而弗别綴之以食而弗殊則是䟽可使戚也其所因者本也循
其勢故教易行逹其本故道可乆聖人惡有術以強合之㢤大
雅曰飲之食之君之宗之王者之大政也田制壊宗道廢仁人
孝子不得由乎先王之禮之盛而各以意行之假區區生養之
具以収聖人之所不能合夫亦有取其義云爾也充其義而仁
不可勝用也記曰一家仁一國興仁一家譲一國興譲在乎勿
替引之而巳書而歸之俾刻諸石豈非其所望以扶吾義於百
世而弗墜者耶旌異之實存乎舊記條約之凡具于碑隂兹不
書
　湯氏義田記
湯氏在龍泉為鉅族宋南渡時岐國公思退以文章家致位宰
相族益著岐公之伯祖太中大夫稲後九世是為武翼大夫大
莭武翼生望以父䕃譲其弟始不有世禄有子曰鏞字伯韶生
十三年而徳祐失國遂隱不仕人稱之曰石屋䖏士云䖏士君
旣不仕則混迹民間務為生産作業家以苟完自奉甚蕳薄而
樂振人之窮急謂仁民愛物冝始扵親親乃置義田以贍同族
其為田二百畒歲可得糓四百石擇族人㢘謹而有幹局者俾
任其出納月給人五斗有䘮者二石葬則半之産子者一石再
有子則倍之子始入學予錢三十緡嫁女如入學之數娶婦則
减三之一年七十者毎歲帛一匹能自業者弗預不知檢飭而
有子弟之過者罷之大畧倣范文正公之成規而微有所損益
其為施貧活族之義則無以異也盖范公有志扵是者三十年
暨出臨方面入踐政途位充而禄厚始克終其志岐公方貴顯
時未及為而䖏士君乃以一布衣為之可謂難也巳然甞觀三
王之民皆有常業食飲服用之須不必仰扵人而後具公卿大
夫所受田禄亦有等差而不得過其制安所取羡田以為相賙
相䘏之資乎若夫合族之道又非衣食扵我之謂也厥今田制
之壊宗道之廢亦巳乆矣有能以義起禮而崇其㤙愛扵服窮
親竭之餘不愈難㢤䖏士君三子長濵次溱次亰溱不幸先卒
濵與亰是繼是述弗懈益䖍而亰不逺數百里走錢唐求予書
其事于石以告後人俾勿墜孝子仁人之用心何其深且逺歟
是固予所喜聞而樂書者也䖏士君之言行前進士葉峴既以
銘其墓兹不復云
　鄞縣義役記
浙水東州縣隷慶元大府者六凡所入田租鄞以一縣當其什
五諸名額及非時之湏稱是取民爲最夥而其爲縣在鉅海上
號東南一都㑹牧伯守将若它司以轉漕市易鹽䇲之利有事
于海者悉涖治其䖏一切趣辦用民爲最繁冨者巧自辟匿貧
者日削而弗繼吏鰓鰓焉惟期㑹之㦯後為懼而公私交病矣
天台周君之為丞也㑹　國家申嚴役法豪右以它名數自占
者母敢弗與周侯進父老具宣徳意且教之為義役扵是縣西
南五十里林村之民次當受役者三十有五家首相與謀眡物
力之薄厚各捐巳槖得錢七千五百緡為子本推執事者五人
操其竒贏以供百役之費而存其母常勿絶復推其五人日詣
有司以聴徴令歲終則更休焉厥旣條上于縣周君合長佐白
狀大府而定其要束因廷酌父老以為衆勸旁郷比井争慕為
之其致力也均其待事也易姦胥悍卒不得舞手其間而民益
忘為役之勤其效可睹矣周君以秩滿去父老過予而請曰願
有紀庶㡬夫嗣為政者知有以相之俾後之人母棄其成也昔
者孔子稱子産使民也義夫義也者固古之所以使民也今也
田里之人不愛其力相率以聴扵有司而謂之義役非上之人
以義使之而能然㢤是盖子産之所以為鄭而孔子之所與也
其孰得而廢之然則可託以永乆者有不在予文矣周君名仔
肩延祐五年進士其来以七年二月而義役行扵至治元年正
月其去以三年三月云
　　邵氏義塾記
華亭邵君天驥家于縣西南六十里自號翠巖䖏士遺榮弗居
而志在澤物遇其郷之人委曲纎悉一以惠利不自謂若是為
已足又将使之脩其孝悌忠信而為士君子之歸患夫去庠序
之逺而其子弟無所扵學乃捐私錢即所居之旁闢義塾贍以
胥浦風涇仙山三郷之田二百十八畒有竒禮名士主其席聚
里中之俊秀而教育之二子彌逺彌堅咸克成其志而力相其
事䖏士君旣以髙夀終而彌堅亦卒彌逺老矣懼来者㦯墮其
成則刋其田之歩畒郷落以狀白于官示不敢有且求予記之
傳曰家有塾非家各有塾也二十五家為閭乃有塾以有道有
徳者為之師而閭中子弟無不學焉黨之有庠遂之有序盖歲
時屬民行射飲讀教法正齒位之所也為士者固不必常在其
間而其為閭塾者則無地而無之故其詩曰攸介攸止烝我髦
士民生其時抑何幸歟三代而下禮缺學廢以漢唐之盛而郡
縣不皆有學雖或有之而設置不常宋制惟藩鎮乃得立學其
後用執政大臣之請而學始徧于郡縣我　朝因之自亰師至
于偏州下邑海陬徼塞四方萬里之外莫不有學凡所以嘉惠
而振飭之視昔有加可謂俻矣然以郡守縣令為民師帥者恒
迫扵職務之繁而不得專意教事其以禮属民僅若有見扵春
秋二仲與月之旦望况夫里居之逺扵州邑者欲以時㑹于庠
序而瞻其禮容聆其言論且不可得非其郷之善士以義起禮
采古人建塾之遺意以為私㳤之地則秀民之䏻為士者果何
頼乎䖏士君誠所謂一郷之善士而郷之秀民頼之以為士者
也君今巳不可作而其嗣人能迓續之如君之存弦誦之聲乆
而愈振将見蔵脩㳺息扵斯者皆得以培其根而逹其支成其
材而就其實它日必有能以㓜之所學為壮之所行而措諸事
業者矣至是然後為學之成而可以見君父子有功扵斯文豈
不偉㢤義塾創扵元統二年之夏四月其来謁記則至正二年
之秋九月也
　　戴氏義塾記
嘉興郡城東北六十里曰白牛鎮居人數百家為其郷之望者
曰暘谷䖏士戴氏諱某患鎮學之弗立而後生小子無所受教
規創義塾以私淑乎里人有志未遂而没後二十年其子曰光
逺始因其經畫之素度地扵鎮東若干歩廣袤可二十畒而贏
程土物略基址考正面勢石匠蕳材揆日興作先聖先師之殿
峙其中論堂踞其後齋廬翼其旁邃廡穹門下至庖湢庫庾直
舎之屬為屋緫四十有五間陶甓􁇠堊縝壯而不華圗史之蔵
什器之須纎悉畢備周以繚垣環以幽篁佳木花徑果蹊而瀦
其流泉為芰荷菰蒲之區又十畒不啻起至正某年某月訖七
年某月而告成八年春二月乃延儒師招来學用仲丁行舎萌
之禮退即講席俾序進而請業焉四齋職教者各一人生貟恒
百五十人割上腴之田五百畒以贍之既卒成前人之志又將
有昭示于後人而圗其永乆於是慈谿黄伯成甫以髙文宿徳
主領教事伻来求予記之予聞昔人有言惠有術也養有道也
惠不在豐而在乎不費養不在大而在乎不窮豐而多費是知
愛扵彼而不知愛扵此非其術也大而易窮是知愛扵今而不
知愛於後非其道也惟其不費故可尚也惟其不窮故可貴也
戴氏父子其深知夫惠之之術養之之道矣乎古者五家爲比
五比爲閭門側之兩堂爲塾大夫士老而不仕坐其間爲左右
師合閭中之子弟而教焉今之義塾猶有其遺意若夫屋室之
多爲間至四十有五則不止扵門側之兩堂學徒之衆爲貟至
百有五十則不止扵二十五家之子弟是皆非古之所有其爲
惠也豐矣古者歩百爲畒而以百畒爲一夫之私田民無不受
田之家而士不必仰給扵學今卑以田五百畒則十家之産也
而况今一畒爲歩至扵二百四十又不止十家之産而已是則
出扵古之所無其為飬也大矣天之生人也莫不賦以仁義禮
智之性聖賢與塗人本無以異因其根扵心者使之親師取友
朝益暮習而日趍扵善逮夫深造而自得皆其本然之固有𥘉
非損扵此以益扵彼斯不亦惠而不費乎物之聚也有數而其
用也易耗雖封君之冨欲以萬鍾為弟子之養尚恐廩人之粟
有時而弗繼今乃欲以布衣養徒之事自任而致其力焉使之
因地之利歲取之而不竭利於今者有以施及扵後斯不亦飬
而不窮乎盖設教必有先後次第此特導以㓜學之莭而養其
良知之本云爾它日由是而以俊選論扵郷以賢能登扵天府
授之以政将見利澤之加扵人為惠益豐為養益大戴氏父子
之功奚獨善扵一郷而止乎按郡乘宋名臣陳公舜俞其地人
也舉進士應制科皆在前列以山隂宰召試舘軄不就而上書
力詆青苗法忤執政意謫為監當官公以直道自信無所囬撓
毎跨犢徃来山中自號白牛居士人遂以名其故里諸生息斯
㳺斯仰企前脩儀刑未逺誠有所感慕而興起安知無如公者
出扵其間戴氏父子且與之同不朽矣此又予所厚望也庸因
記事而并志之以俟焉
　　沈氏義莊記
湖之歸安東七十里是為花城其郷之好義者曰沈君家故業
儒君之父䖏士公遺外聲利不有仕禄而樂出私財以振人之
急謂親親仁民冝有本末次第首圗創義塾義㽵以教養其族
人未及就緒而殁君以為前人之志不可不續爰以至順􁅪未
捐田五百畒建義塾搆殿宇妥先聖先師像其中以春秋修釋
奠之儀闢講舍齋廬延宿儒為之師而聚族之子弟俾随材以
受業郷人来學者弗拒也㝷復以至正乙酉捐田五百畒即義
塾之南立義莊屋以間計者若干歲取其田之所入以實之擇
族中之長且賢者同主其出納貧無以給昬䘮諸費者量薄厚
之冝制隆殺之等而周給焉大抵本扵昔人之成規而微有所
損益懼来者弗克嗣其志則以聞于外宰相執政及部使者咸
報如所請沈君旣求里之寓公記其義塾而義莊未之有記乃
叙次其事以屬筆扵予古之有國家者必度田授民以厚其生
立宗収族以教之親愛自其法不行於後世而民之失其養者
日多風俗亦日衰薄然而萬古一心萬心一理田制壊而此心
不與之俱壊宗道廢而此心不與之俱廢仁人君子苟充其一
念之良心推吾有餘資彼不足使得遂其生而發其油然親愛
之心豈非禮之以義起者㢤是則生乎千載之下猶爲三代之
民也傳曰一家仁一國興仁一家譲一國興譲有能慕沈君之
為而興起焉将見人各親其親而同宇之内無一夫不獲其所
矣子子孫孫勿替引之善繼善述者所冝盡心也戚戚兄弟莫
逺具邇秉彜之良心誰獨無之予弗辤而為之記者匪徒以朂
沈君之後人纂承而勿墜亦以為冨而好禮者之勸也沈君名
野先字進之今為進義校尉江浙財賦都緫管府照磨云
　　諸曁州郷貢進士題名記
溍佐諸曁之眀年州人士有同升於春官而旅進扵
天子之廷者其調𥙷而歸也學正陳繼龍既合郷薦之士為題
名而虚其左以竢且屬溍記之溍惟
國朝以科目取士著扵令
列聖相承守之如一上以繼志述事下以立邦家太平之基甚
盛徳也越扵東南號稱都㑹異時人材軰出起進士至宰相者
有之自版圗入職方章逢之流相與蹈詠為日已乆如種待穫適
惟其時是以　詔下之日莫不争翔競奮以自厠扵英雋之列
獨是州閱十年而偕計吏第奉常者始接踵而起後先相望滋
不乏人其科級之優又旁州比縣所未有也惟其發也不亟故
其就也愈偉則其進也孰禦焉雖然士非科目不能以自逹至
其措諸行事足以𬒳今而垂後者恒有在乎科目之外苟徒誇
榮侈盛而以為稽古之所蒙豈賢師儒昭示　上徳風厲學者
之意㢤肆成人有徳溍與諸君子求無怍焉可也小子有造溍
扵承學之士盖日望之
　　南山題名記
婺之䆠學扵杭者每歲暮春必相率之南山展謁郷先逹故宋
兵部侍郎胡公墓仍即其廟食之所致祭焉竣事遂飲于西湖
舟中以叙州里之好大徳八年春三月癸亥㑹者四十有四人
魏國趙文敏公時方以集賢直學士領儒臺溍幸獲從先生長
者之後而趍走扵公履屐之末逮今三十有九年乃以非才𥙷
公故䖏暇日從郷僧㳺龍井覩公舊題而與道其故事咸謂不
可乆廢而莫之舉亟以白于宣政副使王公合同郡大夫士曁
方外交四十有一人以至正二年春二月癸亥復㑹于南山追
數向之四十有四人存者殆無㡬或顯融扵中朝或随牒調𥙷
扵逺方㦯已倦㳺歸休扵家林惟溍忝有禄食于此而得齒兹
盛集未知後三十有九年今之四十有一人重来者誰歟古人
云後之視今亦猶今之視昔此題名之所為作也諸公謂溍冝
題識其首是用弗譲而直書其歲月以俟後之覽者焉
　　天目山禱雨記
至正二年夏四月不兩江浙行中書省宰執都司親禱于杭之
宗陽宫俾真人唐永年為作符檄朱書鐡簡命道士持詣天目
山祈靈扵兩龍祠仍遣吏同臨安扵潜兩縣長貳奉香幣以從
十五日乙卯抵太微盖元洞天至道宫白于靈濟顯澤昭徳聖
烈王千六日丙辰黎眀以楮鏹藉䟽狀符檄投諸龍池䟽狀符
檄皆逆流北上俄若有啓其封而展之者至洞口遂與所投鐡
簡俱沉水中已而隂雲四起下山甫一里雨随至亭午抵玄霤
山真慶觀白于護國庇民廣濟眀著天妃之神以楮鏹藉符檄
鐵簡投諸龍井如前儀符檄獨浮不下或謂此天妃祠而緘題
云玄霤龍王冝其弗納乃以意黙謝封忽自啓而沉還至扵潜
縣𪠘雷雨大作潤澤所被合境告足爰命儒學提舉黄溍直書
其事光揚神休二十日庚申謹記
金華黄先生文集卷第十
金華黄先生文集卷第十一　續藁八
　記　臨川危素編次　番昜劉耳校正
　　净居寺記
黄檗山在吾烏傷北望之森然其起如騖其伏如踞其支而出
也如趍如附亘二十里靡迤而不絶抵縣治廼巳由山之趾縁
脩蹊而上磬折行清池古木間至其腹重岡㳫嶺周如四墉則
又窈然而深有佛廬曰净居院唐渉公禪師行道之所也先是
山皆榛莾貁貍蛇虺以為窟宅樵蘇之迹所不通涉公以雙林
緇錫猥衆欲去喧而就寂咸通中始来隠于此結茅自䕃宴坐
磐石上人無知者乆乃得棄𬞞磵水濵遂相率訪求之旣見而
髙其行為闢地治棟宇如它浮圗居且白状于刾史以聞賜寳
勝額宋大中祥符初易今名景定未大比丘珏公以癡鈍嫡嗣
領天下第一山理宗甚尊禮之故其境以人而益勝予兒時避
兵山旁民家屢徃憇焉仰視殿堂丹采皆　昧父老指石羅漢
云相傳池水甞夜出光怪因得此像十六及石磨一或以爲廬
山歸宗寺故物莫知何以至此又指前鉅閣云此御書閣舊蔵
理宗所書荆叟兩大字荆叟珏公自號也後予㳺䆠四方不能
數造其䖏属者偶過之則文栱華榱晃耀林谷中嚴金相後列
玉函花香物器備完無闕上人法暉揖予而言曰暉少得業是
山今老矣大懼無以續前人之遺緒經營積累殆十星霜佛殿
則創扵泰定元年之十月藏殿則落扵至順三年之二月僧堂
兩廡次苐畢新盖其材則因山之良食則取歲之羡不足則繼
以衣盂之私雖未甞持簿赱民間里中好事者捐錢爲助亦弗
拒也竊不自揆将馳書謁辭以紀歲月而辱惠顧焉敢遂以爲
請嗟夫今之為佛學者方務飾空言以相髙凡塔廟之奉類指
為非道之所存而不以屑其意上人廼䏻逹理事之不二汲汲
焉扶植振起之豈非難㢤予觀兹山土堅石秀水無暴湍杉櫧
松楠竹箭之産荗羙而恱澤清㳤所鍾固宜代不乏人髙山仰
止渉公之行業珏公之名徳未墜也綢繆牖户上人之功盍可
以弗嗣乎書而歸之俾刻諸石庻来者有槩扵心而益致其力
焉爾其徒相是役及施者之名氏具列于石背云
　　滿心寺法堂記
浮屠氏之居在吾烏傷者四十有八唯滿心為寺㩀湖山㝡勝
䖏南距縣𪠘百八十歩而近歲時祝釐與凡禬禳之事咸集焉
縣大夫率僚属備服就位稱萬夀巳必聲鐘伐鼓合諸名山大
比丘之上首而推其警敏辯慧無礙者俾舉揚乎師說以啓天
人龍鬼之聴學徒得持所聞用相叩擊環而觀者動百千人非
有崇階廣霤穹座邃筵則說者不嚴聴者不肅不嚴不肅則不
足以契感通之妙而昭報　上之誠其演說之所豈餘列刹比
㢤主是山者以甲乙相授受至普澤師而仆者必興缺者必完
獨法堂未有所改作以梁間題識驗之歲行十周天矣懼愈乆
且壞乃與其徒藴謐撤而新之地之亢爽不殊扵昔而棟宇之
偉麗宏敞視舊有加堂之後又增創重閣妥故所奉普賢大士
以至順三年春某月庀事夏某月訖功市材甓僦匠傭緫費錢
若干緡出扵師與謐者什九而惟祥智慧洎里中十數大家之
為助當其什一程督勸相則印傳悉力焉盖寺産素薄師雅不
欲飛竒鈎貨以病民而壹以身任之謐亦能不為黍案計惜竭
已槖倡衆以成師之志徃来之人第見夫丹甍翠桷隠顯扵水
光山色煙雲晻靄間而莫知其爲役之殷也按圗經唐武徳四
年甞即縣置綢州七年復廢州以爲縣寺實州署故址建立之
歲月靡得而詳其先號宣化咸通九年更號聖化宋開寳五年
始易今額而猶以綢名其山者襲州之舊也溍旣爲記堂之成
而寺之本末前無所登載并記之溍它日歸休故廬望鵷鷺行
邈在天上幸獲從里父老拜舞退而升斯堂庻㡬覩優曇鉢華
之一現而於其爲法㦯與有聞焉兹不敢縁作記勦記而儳言
之也
　　鳯皇山禪宗大報國寺記
昔在
丗祖皇帝執金輪以御宇内聲教所暨與如来化境相爲逺邇
普天率土悉主悉臣惟宋人藉中華之運保有荆楊益三州之
地乆而未服至元十一年肆命宰臣㑹師南伐不三載而勝國
之社遂墟二十一年有　旨即其故所居杭州鳯皇山之行宫
建大寺五分宗以闡化其傳菩提逹摩之學者賜號禪宗大報
國寺乘法力以暢　皇威宣天休以隆　國勢也比丘妙齊承
詔開山　朝廷既授以田若干畒而蠲其稅賦齊復置宜興莊
田若干畒而貲用日益豐夫何嗣其後者因循架漏歴歲滋乆
寝就衰削延祐六年又以不戒于火而寺盡廢側金所布鞠為
荆榛其眀年江浙行中書省左丞相脫歡荅刺罕領行宣政院
事擇可任興復之寄者得大訢以為住持訢旣涖法席則告于
衆曰
世祖皇帝肇建兹寺以鎮南服非它列刹比宏模偉畧當垂之
億萬斯年有墜必舉吾屬之責敢憚其勞勩乎扵是耆舊僧法
徧竭智殫慮以賛其經畫聚貨食召匠傭斥基址蕳材甓将諏
日以庀事首令善扵宫宅地形之術者測景辨方審其面勢寺
故東向易稍近南作佛殿法堂丈室山門而庫蔵囷倉庖湢以
次就緒後負立壁前瞰奔濤茂松羙竹蔽虧左右位置適宜而
山川爲之改觀飛翠濕紅侵霄映地棟宇之雄麗亦昔所無刻
雕藻繪像設有嚴華旛鼔鐘列置如式荘田奪扵豪民則白之
有司而侵疆畢歸泰定二年訢遷中天竺而法眀来補其䖏眀
宗門宿衲土木之事悉諉扵徧繼主是山者皆不乆㦯委順而
終㦯髙蹈而去程督勸相徧獨以身親之雲堂蒙堂衆寮兩廡
既成而牀策卧具井匽舂磑之屬一無所缺至正四年今住持
正逵寔来其明年造鐘經兩樓而叢林之規制大備自始役至
訖功凡十六寒暑其爲費大率取諸經用之羡財而合衆縁以
相其力之所不給訢𬒳遇
文宗皇帝命為大龍翔集慶寺開山卑三品文階以冠師號
今上皇帝加授釋教宗主兼領五山便蕃寵錫中使狎至訢亦
欲彰　君之賜間以所得金幣来致助焉鐘樓則徧罄其巳槖
以為之也逵以狀来諗于溍曰寺之廢而復興非一日之積逵
忝備洒掃而獲視其成晨香夕燈以昭薦　國釐而荅揚
帝力固無敢弗䖍惟是原本始以詔方来為經乆之計者不可
無述予甞有職業于太史氏其言倘可傳信幸為文以記之溍
竊觀自古帝王有天下運祚之綿長必取以仁義守以仁義我
世祖皇帝承靈山之付嘱以不殺而定天下于一攝一切世界
歸一世界取之既有其道所以守之者不特厖㤙􁏳澤周浃乎
黎庻又以神道設教使含生之類莫不泳㳺扵覺海之中而安
養休息扵天日覆照之下法幢所建百靈受職時康物阜枹鼓
不驚遐陬裔壌鑿飲畊食為太平之民巳七十年此盖
聖神在御參用真乘宻禆至化之眀效大驗二帝三王有所弗
及也煌煌寳構奠兹奥區法筵重啓龍象咸萃王臣外護稽首
順風尚有以扶植教基俾與　國家同其悠乆也㢤溍下凡愚
陋管窺蠡測罔旣名言叙次本末苐以謹其歲月云爾狀稱始
創寺時斸地得㫁石乃安國羅漢院記相傳此即其故址異時
以院為行宫而今復為寺殆非偶然按宋史及臨安志行宫本
杭之州治其徙安國羅漢之額於相國西井在建行宫後五十
有五年與状所載不能盡合姑附見之以廣異聞焉
　　上天笁寺觀音殿記
杭之上天竺山廣大靈感觀音教寺新作大殿成住山慧日屬
溍記之按郡志石晋時僧翊結菴兹山有瑞光發于前磵就視
得竒木募善工刻為觀音大士像㑹僧勲自洛陽持佛舎利来
納寘頂中妙相以具呉越錢氏易菴為院宋天聖𥘉乃徙今所
即瑞元所發䖏也嘉祐治平間賜號靈感遂以為院額淳熈初
易院為寺淳祐末又加以廣大之號云
皇元尊像法而尚教乘天竺實居江南列刹之首仍紀至元之
三年春三月寺毀于菑惟聖像巋然獨存珎異服器亦無損豪
末人以為是有神物隂護之必重興之兆亡何而主僧仲頥告
寂集慶子思以五年夏五月来涖寺事謂欲復吾故宇莫先扵
治殿以掲䖍妥靈耆舊僧之意適同各探巳槖出錢有差知事
僧亦力相之俄有大商至自江右獻巨柟六十有三㝷收亡僧
所遺錢以緡計者五千銀以兩計者七百八十田以畒計者四
百旣而逹官大姓相繼輸錢爲施不啻十萬緡扵是随木之冝
以庀其材歛田之入以給其食量緡錢之多寡以緫其費殿之
始建以其年冬有十有二月凡其制爲間二十有四悉准其舊
其崇八㝷倍其崇而益㝷有二尺以爲脩半其脩而去㝷有二
尺以爲廣功未竟者三之一而子思以至正二年春二月遷四
眀之延慶本無由延慶東堂出領兹山悉力殫慮圗終其役三
年春三月殿乃落成冬十月本無逝四年春閠二月慧日自下
天竺山陞𥙷其䖏命莭縮浮費併裒衆施之羡餘完以杇墁墍
茨益募施者得錢二千五百緡飾以髹彤布以文甓而前堂後
室煥乎一新先是平章政事執禮和台光禄公覩其帳座故敞
卑子思錢五千緡使改爲之鸞翔鳯翥金碧焜煌諏辰恊吉安
奉如式逮慧日之来而器物之須法所宜有者纎悉畢備緇白
之侶有所瞻依薦紳之流咸共欣慶焉盖天竺㩀羣山之奥乳
竇峰跱其前白雲獅子雙檜諸峯拱揖其左右其外則襟江而
帶湖風氣之㑹清淑所鍾神棲聖止光靈彰灼有以大庇乎斯
人而杭在異時爲行都旄頭属車之幸臨宸章奎畫之褒飾寳
冠龍符玉缶觚彛之賜予燁其餘輝下賁林壑矧今昭代
帝徳所覆承護有嚴名香花旛中使狎至王公貴人至扵閭里
好事之家稽首慕趨恒恐弗及冝不難扵以壞爲成然猶六更
歲籥三換主席乃克就緒溍是用備記其廢興之顛末来者尚
鍳扵斯而扶植之俾勿墜㢤若夫大士以種種之形示現諸國
土以巍巍之力饒益諸衆生非世諦文字可得而記者不敢􁆒
一辭也
　　天竺靈山教寺大殿記
如来昔扵舎衛國談般若波羅宻大弟子集以為經祗陀給孤
獨非當機同聞衆而其名號首見于序豈不以别而為六則始
扵檀那終扵般若通而為一皆波羅宻歟教外之傳𥘉至中土
斥造寺功徳為人天小善有漏之因者盖以其執着扵有為計
所施而求獲從貪起妄滋長無眀故用是導之出扵迷途云爾
積土聚沙皆已成佛詎可忽哉苟能信財施法施非有差别扵
二施中知施實相起慈悲心發願囬向具足方便成就無上菩
提佛果是則名為事究竟到彼岸度無極以佛之福慧而自莊
嚴奚止局扵人天小善有漏之因而已杭州天竺靈山教寺自
東晉時梵僧理公始置翻經院隋觀法師改建天竺寺唐末盗
起寺焚時則有若呉越武肅王為造五百羅漢院宋初更號靈
山慈雲法師領徒唱教其間時則有若兾國王文穆公臨鎮是
州為奏復天竺舊額而發帑蔵以搆大殿兵部侍郎胡公繼典
州事為輟俸資以營三門兩廡此皆王公大臣獨任其役如樹
之出扵祗陀園之岀扵給孤獨故特著於銘刻列扵圗志它輸
財薦貨以支傾植仆者不可得而殫紀也寺燬於重紀至元之
三年惟普賢殿僅存雖甞繕葺之而未及大起其廢至正二年
夏六月日公来住是山亟謀興作頋未知費所出上海蔡君思
恭以儉嗇致𥙿夙慕宗乘所以為嚴奉之具傾其貲無少靳僧
徳春其里人也君間語之曰向聞天竺菑變吾有志為創大殿
今主法席者為誰能成吾志否吾欲迎致其来尚肯耶否耶春
為言日公行願之精堅而力贊其事且以白于日公日公欣然
欵君之門君一見若有宿契旣與為賔主之禮遂卑以錢十五
萬緡具舟衛送其囬日公即命徴工僦傭大治土木而躬涖視
焉始役扵其年冬十有二月事未半而蔡君以三年夏四月屬
疾不起君妻李氏卒緒成之秋七月乃告訖功李氏復捐錢雕
佛菩薩護法天神凡七軀環以十六大阿羅漢其後為觀音大
士湧現雲海間依正俱圎主伴参㑹人天胥仰靈山儼然觀者
咸以為三百年来兹山非無大興作未有如蔡君䏻繼昔之王
公大臣獨任其役者日公旣祠君于殿之西偏㝷升居上天竺
嗣住是山者安公恐来者不知所自爰伐石介上人慧炬求予
記之予竊惟蔡君之為力固不易抑亦日公之行願黙有所感
召也財法二者交相為施檀那般若皆波羅蜜世俗文筆曷能
頌羙其萬一乎姑叙次梗㮣如此
　　岳林寺經藏記
如来滅後傳扵今者像教而巳開元所録五千四十八卷與後
人之增譯即其所謂教也自菩提逹磨承摩訶迦葉教外之别
傳而不立文字學者㡬扵廢經不談而禪林所在無安置經藏
尊奉惟謹竊意世尊從始成佛乃至涅槃扵其中間不說一字
藏固無所収雲臺寳網盡演妙音毛孔光眀皆能說法藏亦不
可攝凡其所教所傳有以開示悟入乎佛之知見者盖非外非
内非别非同也岳林寺古之禪苑水南湘師今之禪伯師主寺
事十有六年以其化導之餘力從事乎興作而於經藏尤汲汲
焉致其意以至治元年冬摹全經至順元年冬構廣殿元統元
年冬度羙材徴良匠建大寳輪一柱八面實經其中其上山立
其作雷動天宫水府神帝龍君涌現圍繞如佛所住前呵後負
可怖可愕琢雕藻繢殆無遺功金碧髹彤絢爛溢目觀者爲之
嘆仰而不巳㑹予謁𥙷怛洛迦山還過岳林師謂予曰吾書中
言觀音彌勒各有五百化身彌勒在震旦淛河之東扵雙林則
為傳大士扵岳林則為布袋和尚其應迹尤暴著大士以創物
之智肇制經藏撮十方扵一塵卷大海扵一滴使夫人一舉手
而種種佛法皆悉現前兹大聖人以方便利益群品而吾徒之
所取法也子大士里人藏成而子適来宜為之記予旣覩兹殊
勝且有以識夫為禅學者不即文字亦不離文字實非扵教外
别有可傳庸弗辤而記之寺之本末有事實刻石堂上兹不著
　崇夀院西方三聖銅像記
杭之北山盡䖏是為寳石山清㳤之氣畢萃焉標以佛塔而環
以僧坊號崇夀院飛榱涌簷縹緲烟際岌若中天化人之居西
湖之曲苐一勝境也宋元祐間性法師来自㑹稽始建殿扵塔
之後而塐西方三聖像於其中宣和間大律師净公之弟子蹈
法師因以為修念佛三昩之所而闡揚律師之教律師道髙行
滿人尊之而不敢名指其族姓號喻彌陀縁託境而成境資人
而重緇白四衆靡不有所瞻依矧今昌辰興隆像教崇飾嚴護
罔或弗䖍而成住壊空事至叵測延祐三年冬十月癸未塔毀
于災殿堂像設莫能獨完上人慧炬得度扵兹院而所從請業
之師曰眞如觀主正夀間甞過其遺墟周視太息謂吾徒生於
像法未墜之時亦云幸矣像之弗存法将安寄苟欲得大堅固
乆住而不壊曷若範羙銅以肖金色之身乎上人聞之慨然負
荷其事頋力有不給遂倣佛所發願之數化同行之人四十有
八令一人復化四十有八人如是展轉乃至百千萬人約以日
稱佛名一千而持一錢為施㦯施以多錢弗拒也積三歲得錢
四百八十萬為銅三萬二千四百八十斤好事之家輸財萬計
助庀工接踵而至肇自重紀至元之五年擇間曠之地扵葛嶺
以治爐鞴越眀年夏五月丙辰佛像成其髙丈有六尺遵教典
也二大士之像則以次成扵至正二年冬十二月乙卯三年春
三月戊寅迎致有儀妥安有式益募施者大市材甓構殿以覆
焉時逾兩紀舊觀乃還若正若依如佛所住㝷又造尺有六寸
之像四十有八軀俾有縁念佛者探而得之用表分身之化徃
上人旣以佛之弘誓自製發願文納寘腹相之中且屬予推述
其㮣刻諸貞石以告来者原夫婆娑化主稱讃樂邦務引衆生
出離五濁教以觀彼佛六十萬億那由它恒河沙由旬之法身
而先之以華上寳像者開示方便使觀麄見妙也繼之以一丈
六像者随順下凡使觀小見大也盖麄妙異想悉由性而起脩
小大殊形咸自本而垂迹能觀之性𥘉無差别所觀之本寧可
度量是故圎頓之談一音普被開示其次苐而非漸随順其根
器而非偏並啓觀門全彰實相像教之源不在兹乎上人念廢
興之無常而以有為之力圗其永乆廣為未来作大饒益此不
思議事也覩相生善者誠能因似以證真即劣以顯勝悟惟心
之所造非昔毀而今成同夀量扵虚空等金剛之不壊則上人
本願可酬功不唐捐矣上人㑹稽王氏子蚤服勤扵衡台之學
雖莫知其何修何證而一時豪家貴族下逮閭巷小子識與不
識皆呼之曰炬菩薩若将以配嚮之喻彌陀者其人固不待讃
也兹予得以略焉
　　延慶寺觀堂後記
四眀延慶寺故保㤙院也宋至道丙申拓以為大叢林大中祥
符已酉乃易今號頋其規制未備有講舎而無觀室定慧尊者
然公始闢其隙地剏彌陀懴院庀工以元祐乙巳訖事以元符
已卯忠肅陳公記焉建炎庚戌金人擁大兵至城下城䧟寺焚
而院屋巋然烈㷔中金人異之因挟然公以北嘉定庚辰寺以
菑毀院竟莫能獨存寳慶丁亥乃復于舊涖教事者古雲粹公
實主其役入　國朝以来荐厄扵至元巳丑重構扵元貞乙未
而守者不戒于火又以㤗定甲子秋九月廢為瓦礫之區乙丑
春二月石泉洽公嗣領教事令僧慶夀合緇素之士分募民錢
謀以建西方殿未及視其成而去至順壬申夏四月殿成秋九
月今住持我菴無公實来郡人鄒某首捐私槖俾僧普光出其
意匠凝土鑠金肖三聖睟容于殿上普光亦悉已力倡衆功即
殿後作海水巖壁像觀自在大士佛菩薩僧天神龍鬼湧現其
間無公㝷以元統癸酉冬十月建大悲殿而禪觀之室護法之
祠以次落成其徒伐石請為之記以示永乆無公以為定慧之
弘願忠肅之微言不可使没而弗傳命重勒舊記且属溍書其
廢興之歲月于下方他施者之氏名則見諸别刻云
　　北禪寺觀堂記
天台智者之傳在吴郡惟北禪寺為特盛故有觀堂歲乆不治
来者無所依止皇慶初住山天泉澤公以為失今弗圗恐墮先
業而墜教基旣命其徒徳普相與支傾植仆且将議興作頋力
有弗給郡人陸君雅尚浮圗法普未得度時甞父事之亟以為
言陸君夫婦欣然為捐錢若干緡葺其杗桷之蠧敝者繕其瓴
甓之摧圮者飾其金碧丹白之䵝昧者華香物器列置如式延
净行僧十有六人各㩀一室依教以　觀而舉其業精行成者
一人為之領袖仍贍以田若干畒俾與寺異籍而從住山擇人
司其出納於是昔所有者復完其未有者今亦畢備澤公将刻
石以示方来俄遷主杭之下天竺乆乃復歸住是山求予追書
之按圗經及舊記寺本晉戴顒故宅唐名乾元宋名大慈元祐
間法智三葉孫大比丘梵公尸教席以行願力故感普賢大士
扵虚空中授戒羯磨岀大音聲如撞巨鐘而飛雪散華天神按
行鬼王頂禮諸靈異之迹尤衆郡守推為管内法主緇素之士
莫不稽首嚮風奔走附集其座下宣和末始即寺西偏别為禪
觀之所曰無量夀院從觧起行者得以同居焉建炎初燬扵兵
大弟子深公嗣為法主首發弘願以起其廢重階祕殿脩廡宻
室規制視昔有加而糜粥鹽醯𬞞茹湯茗之須猶有資扵施者
恒患其絶而弗續未暇日㝷土木之事也垂二百年始得陸君
夫婦而營締日侈儲蓄日豐其建立成就之不易如此盖有志
于道者固無事於安居而飽食然必有以厚其養使之體舒氣
夷而無撓乎意慮乃能致夫静且眀之效如来以種種言說教
人趍極樂正路脩證之要為觀十有六而山家緫眀四教用觀
前方便莫先扵具五縁故此道塲旣有菩薩僧示現作為建立
扵其前又有善知識随順開導成就於其後方便之力固不容
擬議也有能扵檀波羅宻而生净信若陸君夫婦者可無所表
見乎陸君名應祥兼通道家者流虚無之說嗣天師甞卑以髙
士號其婦周氏與之俱乘化而逝于徳原女慧真悉能繼其志
為山門外護云
　　松山普眀寺記
餘姚江支流由州署之西磬折北出二十里所水踰堰而入復
支為兩又北行五里所有山隆然突起兩水間按郡志是曰松
山或曰是盖名從山從山者言衆峯離立水外東西拱揖其勢
如相從也山之南麓普眀寺在焉僧法炬爲予言山之未有寺
也里人陳氏居之有以身爲僧而以家爲寺者是爲文通法師
山之初祖也寺建扵唐天祐號報恩逮宋祥符乃錫今額而俾
以甲乙次相授黄牒故在可考歲寖逺而繕治弗繼華榱文甓
或委爲土梗吾徒懼焉相與殫晝夜之勤日綴而月緝迄今餘
二十稔未始資毫末之助扵人而仆者起缺者完像座華旛鼓
鍾食飲之物纎悉必具凡爲三門而斵石爲楹以棲扁牓扵其
外者炬之父舜若深及安也爲室以禮六時者安及炬若觀也
爲輪藏實經其中而屋其上者炬父子也惟吾浮圗氏廟塔在
人間廢興相㝷如漚起電㓕兹山之香灺燈炷閱㡬成壞而不
與刼俱化盖吾祖之蒙被其胄㣧者深且厚也然其言行於僧
經佛史一無所登載所度五弟子亦莫之有聞焉獨近代夢菴
華禅師為山隂陸公㳺方外交又卒隠不耀願有述俾後之人
知吾徒所慿藉為乆逺者皆前人之遺休而吾祖尚託以弗泯
也頃予始至其䖏見其池深而木寒甍桷户牖隠顯煙際意以
為此仙聖之宅必有化佛靈僧寓跡其間而炬言如此飛鴻印
雪瓜趾宛然固無俟予擬諸形容也姑叙興復之槩使刻焉
　　菁山普眀寺記
普眀禪寺在湖之烏程由郡城之南㴑大谿舟行四十五里捨
舟登陸又二里許是為菁山去人境殊不逺而泉清木深峯巒
峭㧞巖壑欝紆最為勝䖏乆蔽翳扵荒榛灌莾間未有居焉者
宋紹興五年閩僧觀公禪師始来駐錫而結菴為宴坐經行之
所名之曰普眀後十年山神一夕見夢告以有趙姓人當至宜
出迓之翌日師出山僅數百歩見服儒衣冠者兩人憇古松下
延之入坐甫定兩人相頋曰地之羙者無以易此熟視師而莫
敢言師叩其氏名其一果趙姓乃孝宗之兄崇憲靖王将營宅
兆以葬其父秀安僖王與之俱者則隂陽家師欣然撤其墻屋
以地卑之寺之右安僖園廟其故址也師㝷改卜而築菴扵今
所買民山若干畮置長興秀徳荘田八百畮以贍其徒淳熈五
年孝宗在位十有五年矣用憲靖奏為降敕額曰普眀禪院師
春秋八十有六而終憲靖執弟子禮親為文以祭之殁因葬于
院之西麓了菴審公與師為法門兄弟既以次𥙷其䖏益買山
拓地建殿堂門廡增置山旁下吴垻之田六百畮松江田二百
畮儲蓄愈充規制悉俻寧宗嘉定四年賜號净照禪師仍書了
菴二大字俾為山林之榮觀焉了菴三傳為栢庭果續置長興
秀福荘田五百畒由栢庭五傳為㫁江義首𬒳我
成宗皇帝大護持之命且易其故為院者曰普眀禪寺盖自觀
公至㫁江皆以甲乙相授受翰林學士承旨趙文敏公實憲靖
四世孫始請于
仁宗皇帝命友雲龍為住持龍退席玉林妙瓊以了菴四世嫡
孫嗣主是山乃還甲乙之舊天暦二年也扵是寺之凋弊已乆
莊田多以質錢扵冨人棟楹傾仄堦序拆圮佛僧之奉缺如也
玉林念前人創置之不易扶衰舉墜靡愛其力發巳槖復所質
田視歲豐凶量入為出經用之餘盡以資土木之費修佛殿法
堂建丈室正受堂左右兩廡作佛菩薩像範銅為鐘其外則繚
以穹垣一萬餘尺䕃以巨木五十萬本三田荘乆廢則重立焉
旣又捐私錢以創藏殿且将度羙材以造佛閣殫慮畢力十有
七年于兹以寺之㳂革廢興未之有述爰伐石来徴文以記之
嗟夫憲靖覬得地而觀公一無所靳院之有額卒頼其力文敏
慮甲乙之傳得人為難而以廢為興碩有待於了菴四世之嫡
孫此皆事之不可逆知者也然竊觀今之叢林宿衲多以激揚
斯道自任而於事為之末或不以屑其意觀公審公俱圜悟粹
禪師之嫡嗣玉林則圜悟勤禪師之七葉孫其劬躬盡瘁示現
有為成始成終為功多矣非性智融眀逹理事之不二何以及
此乎是用為之備記其顛末庻来者知自朂而相與扶植之俾
乆而弗墜也玉林之行業有可稱道而不係扵寺之廢興者皆
不書
　　普眀寺藏殿記
玉林妙瓊師既屬予記其所住菁山普眀禪寺復以書来曰瓊
俻貟兹山所以興壊起廢者固不敢不力然多因其舊而作新
之惟藏殿故所無有瓊竭其衣盂之資創為之者也幸詳記之
而别刻焉盖開山觀禪師故閩人卓菴于此菴旣有額為院師
欲備列刹之制乃還閩中造藏經以来此有經之始也師報縁
既謝乘化而逝繼之者了菴審禪師始命僧閱其經且置長興
田若干畒儲其歲入以待熏蠟湯茗之須後以田歸扵了菴塔
院而其事遂廢今已六十餘年逮玉林自南屏歸正法席院巳
改稱為寺旣繕治使一新謂舊規之乆廢者不可不復乃建藏
殿于寺之西廡此有殿之始也起至正元年冬十有二月訖二
年春三月為工以日計者二千用錢以緡計者二萬而殿以成
列楹五十崇髙脩廣率與之稱中奉佛菩薩護法天神之像而
左右設四大厨代轉輪棲匭函庋置經卷以便於開闔仍買寺
西雞籠塢之山五百畮以卑之百須之費咸取材而給焉以田
不可必其常稔而山非有旱乾水溢之虞也凡其為費皆玉林
獨任之昔逹摩指楞伽可以印心六祖聴談金剛般若而知一
切萬法不離自性豈不以摩訶迦葉之所傳與阿難陀之所結
集同出扵一佛並行而不相留礙歟四十二章肇見扵漢六百
五十七部大備於唐通謂之三藏者其多至五千四十有八卷
猶日増月益而未巳博覽在乎專精妙悟存乎冥契特患夫利
鈍殊器勝劣異機愚者不及而憚其大繁賢者過之而視為可
略不然則外縁弗具㦯撓之也今之髙人上士俱㑹一䖏幸無
過不及之失名師宿徳為之負荷又有以資之使息諸縁務而
㳺心聖教必有發信生觧渙然氷釋扵一句一偈之間者矣觀
公審公及今玉林俱以不立文字為學而汲汲焉致力扵經藏
之事如此予所謂並行而不相留礙也来者詎可忽諸它見於
前所記者兹不重出也
　龍山浄眀寺記
杭州龍山净眀寺建扵晋天福七年吴越文穆王給號廣濟以
䖏佛氏之為律學者大中祥符元年乃賜今額南渡草創有司
以其地在國之陽因取僧所食田若干畮為祀天圎丘而寓齋
宫扵其室乆之僧相率自言起䖏非便請撤寺屋即其西南改
築而居焉宋氏失國郊祀事廢至元二十年所司以聞于
朝願斥祠壇仍為田以卑之事竟沮不行延祐二年住山律師
國瑞以訴扵行省始悉得其故地方謀所以増􁃠益狭而或者
不戒于火師慨然以興作為己任旬積月絫閱十寒暑而寺以
復完凡殿堂門廡庫庾庖湢緫為屋若干區費錢若干緡一出
扵經用之羡財與其私槖豪末之助不以資扵人泰定四年某
月某甲子落成之日也師之同業興教律師道眀以書来曰净
眀廢興之顛末粗見扵郡乘而瑞之經營寺事未之有述也幸
為文以記之夫談觀㳺之羙者必稱杭之南北山靈僧化佛之
所依止金鈴寳樹震耀崖谷王公貴人好事之家無不目寓而
心趍焉唯净眀居南山之南由湖漘舎舟陸行踰慈雲嶺乃抵
其䖏大江横陳潮生汐落髙桅勁艣之後先魚龍之出沒風沙
雲日晦明之變化旁睨海門諸山隠顯天際怪竒閎廓可喜之
觀治兩山間所無有然以其去人逺莫適以為意盖自像教布
傳中土未有盛扵今帝力所𬒳侵者歸仆者立而净眀當此
時衰削毀敗乆且弗克自振獨頼師之為事也勤為志也專以
及有是可無述乎寺故有江月菴笻舄亭而所謂梅巖易安齋
者又爲齋宫時所創也累朝御題石刻猶在云
　　衢州大中祥符寺記
佛㓕度後像教東傳至我　朝而益盛自王公戚里百執事之
臣下逮黎庻靡不稽首嚮風奔走附集以致其力靈宫祕宇巍
煌中天宏耀崇嚴古所未有四方禪林法窟緇錫所聚徃往蒙
其餘休仆者以起缺者以完而衢之祥符當此時荒榛廢礫充
滿其中敗屋數楹僅庇風雨香灺燈炷不絶如綫莫有能振之
者豈非時既至而猶有待其人歟按圗志寺本名鄭覺後更號
隆興宋真宗時例易今額舊傳吴征虜将軍鄭公評年九十有
三捨所居宅爲寺而唐中書侍郎平章事陸公贄給以田四千
石銘刻墜軼而鄭公守龜山事載太平寰宇記可信不誣其建
立巳不啻千載中間歴㡬廢興皆無所扵考由至元丙子兵燹
之餘龍象散亡人天摧慕者又五十年於此矣泰定乙丑義山
逺来主兹寺慨焉以興復為已任因前人所作三門大殿加盖
瓦級甎而髹彤藻績之造佛菩薩執金剛神像緫十有一軀剏
東西廡畫善財所參五十三善知識兩壁間寳塔珍臺煥焉畢
新室堂庖庾繕治以次為巨鐘範銅至若干斤以七載之勤成
就若是而不敢遽以為足謀所以崇役之未巳也其徒咸共慶
幸謂人與時㑹以濟登兹當有紀述用昭　帝力之所被永永
無極伻来属溍書之盖依扵幻有者不能以無弊有待以拯其
弊者恒患乎天時人事之不齊宜其廢興相㝷如空華之起滅
壊之易而成之難也若夫毗盧樓閣非成非壞與此道塲非同
非别然則向未始作寺乆已成成而無作無能壞者是而壊相
非目所覩曷可言傳㢤姑因其所欲道者直叙之如此是役也
施者凡若干人惟郡人陳某所輸錢尤厚且捐田若干畒以贍
其衆云
　逹觀院興造記
武康縣東北沙谿上獨蒼山之陽有佛廬曰逹觀院其僧之上
首曰古山宗青山祐故同氣也青山以大慧五世孫出鎮叢林
唯古山身任院事其為人魁重多才幹緇白共推服之大徳庚
子用甲乙之傳主是山所以經紀之者靡愛其力裒衣盂之羡
以皇慶壬子剏西方殿程庫庾之入以延祐乙卯改建藏殿礱
斵丹􁇠弗侈弗陋華屋寳凾嚴奉以式益買田二百畮而施以
田一百畮山五百畮青山時涖妙峰亦助以田及山合一百畮
贍其衆者既日充裕人咸樂扵勸功方謀磬巳槖斥大其三門
而報縁已謝以至治壬戌委順而化繼之者東山軍僅獲眡兩
廡之成俄又告寂今主僧唯能實古山之弟子與其徒心鏡正
傳師授䓁夙夜以先志之弗嗣爲懼凡其留貸壹不敢有悉用
市木石以泰定丙寅撤三門而新之仍度其故材更立外門崇
髙脩廣無少愆于疇昔指畫之素過者莫不徘徊歎息以爲古
山雖没不已矣青山之徒師瑞以予與山門辱有事契狀其顛
末俾記焉按圗志院始造扵梁之大同一刹那須巳八百年陵
遷谷變而兹幻境獨不随刼增減逮今盛時弗替愈隆是固非
有顯官豪民爲之外護如它名山比保守於既盈振飭扵未墜
冝代不乏人而舊記所叙㫁自宋新公而下五季之上皆無所
考且謂諸僧清苦自持寡求不争以故香火弗至曠絶予觀古
山兄弟之或出㦯䖏不即世間亦不離世間其示現有爲以作
佛事誠未易以淺窺也豈直如向之所云而巳㢤予姑因其迹
之可見者序次之如此
　　百丈山大智夀聖寺天下師表閣記
菩提逹摩大師後八葉有大比丘居洪之百丈山人稱之曰百
丈禪師
今天子始命因其舊謚大智覺照者加以弘宗妙行之號寺以
夀聖名則故額也山去郡治三百里其未置寺時林壑深阻岩
徑峭絶樵蘇之迹所不通有司馬頭陀者善為宫宅地形之術
覩其山勢斗㧞與夫岡巒首尾之起伏知為吉壌所留鈐記有
曰法王居之天下師表禪師之来式符其言東陽徳煇以禪師
十八代孫嗣住是山既新作演法之堂且増創重屋其上以妥
禪師遺像榜于楹間曰天下師表之閣云初
文宗皇帝入踐　天位即金陵潜邸造寺曰龍翔集慶詔開
山大訢領其徒而以禪師所制清規為日用動作威儀之莭頋
其書行世巳乆後人率以臆見互有損益自為矛盾靡所折衷
煇與訢學同師而柄法扵祖庭大懼夫来者傳疑莫知適從無
以壹諸方之觀聴爰走亰師欲有請而釐正之今御史大夫撒
迪時執法中臺為言于
上得召見有　旨令煇譔次舊聞以授訢使擇習扵師說者共
考之而頒行為叢林法仍加錫禪師以今號褒顯而風厲焉煇
奉璽書将南還以閣之成未及有所紀述諗于溍曰願叙其
構興之端原歸而刻諸溍竊觀遂古聖賢乘時繼作弛張迭用
循環不窮所以通其變也佛之為教必先戒律諸部之義小大
畢陳種種開遮唯以一事去聖逾逺局為顓門名數滋多道日
斯隱是故建摩不階方便直示心原律相宛然無能留礙世降
俗末誕勝真離馳騁外縁成邪慢想是故百丈弘敷軌範輔律
而行調護攝持在事皆理盖佛之道以逹摩而眀佛之事以百
丈而俻通變之妙存乎其人厥後逹摩之傳派别爲五而出於
禪師者二它師所倡殊宗異教雖各名其家至扵安䖏徒衆未
有不取法扵禪師者然則天下師表之言良可徴不誣也粤自
中土君臣知尊佛法光昭崇極莫越扵今煇遭值　聖時蒙被
帝力用克發揚先訓紹隆宗風俾與　國家相爲悠乆永永無
已不持今之天下以爲師表盡未来際咸有依承溍是用謹志
之而於其經度之勤營締之羙有不暇論也閣爲屋以間計者
五其崇百有二十尺三其崇之一以爲其脩三其脩以爲其廣
以至順二年夏六月庀工冬十月訖事實煇住山之眀年而煇
入對以元統三年夏五月　命下則其明年春三月也
　蔣山寳公塔院記
道林真覺慈應慧感普濟大聖師寳公感縁應迹肇見於宋齊
之際靈異不可殫紀至梁武帝信嚮尤篤親執弟子禮以事之
大師甞指蔣山定林寺前岡獨龍阜謂帝曰苟以爲隂宅後當
永乆帝問誰合得大師曰先去者得天監中大師示寂于興皇
寺帝以錢二十萬購其地奉真身窆焉皇女永定公主旣捐湯
沭之資造塔其上帝因爲建僧坊其下今太平興國禪寺是也
寺𥘉爲精舎名開善塔曰妙覺大師應世之塔唐乾符中改精
舎爲寳公院南唐復開善故名而以院爲道塲宋太平興國中
乃卑今額錫大師以道林真覺之號而詔避其諱祗稱寳公慶
暦初郡守葉清臣始合定林諸寺爲一以廣其居而奏請十方
禪刹紹興中又累加大師號以慈應慧感塔曰感順之塔云塔
去寺二百歩其環以列屋别為塔院不知昉扵何時逮入
國朝廢而復興已六十年矣㤗定二年寺厄于災㑹
文宗居潜邸數臨幸而有禱扵大師禎祥之兆屢形吉夢錫以
緡錢圗起其廢暨歸御宸極内出金幣雲委山積飭工庀材窮
壯極麗且進封大師曰普濟聖師徴主僧守忠對揚便殿授三
品文階以冠師號増創新寺賜額崇禧惟塔院尚存其舊規制
􁃠陋未及改作而守忠遷主徑山今住持法匡来𥙷其䖏莭縮
浮蠧庫庾日充乃盡撤塔院而一新之塔之趾徑六筵以漸而
銳其上六面五級周以歩簷最下一級飛榱外出至二十有二
尺當其前為正殿以間計者三其髙六㝷脩如其髙而益㝷有
二尺以為其廣又前為獻殿井亭後為觀音殿以間計者五而
其崇减扵正殿五之一正殿之旁翼以應夢之樓彌勒之閣闢
兩扉而作堂直其衝左曰木末右曰真樂環其外為僧廬庖湢
之屬以地勢中髙外下易於傾阤則帖石以廣其址四隅各設
巨甕貯水百斛以俻不虞門術故多怪松乆而摧缺益植穉松
以萬數凡木石瓦甓匠傭之費為鈔一十四萬九千九百緡為
米四千三百九十斛經始於至正四年之冬落成扵六年之夏
華鐙輝映金鐸鏘鳴曲檻方櫺下臨無地耆舊僧竒偉䓁謂此
殊勝昔所未覩冝有登載以示方来爰狀其實謁辝為記按建
康志蔣山距城十五里舊名鍾山建康今為集慶路山之得名
志所叙詳焉考其地脉則由東南泝長江而西數百里乃止其
止也蜿蟺磅礴既翕復張中脊而下降為平衍郡治在焉西為
覆舟鷄籠諸山又西為石頭城而兹山對峙其東諸葛亮所謂
龍蟠虎踞帝王之宅主於土中而言也盖自其所負山脊側而
睨之兹山持其左腋及至其䖏則沓嶂横陳廽鑾内向正中一
小峯隆然孤起即所謂獨龍阜後人以峯頂圎粹如珠名之曰
寳珠峯縁坡陀下抵山足仰而視之苐見夫坐㩀要會而獨擅
其尊不知為山之腋也今又决渠立牐遏西谷之水折而東流
以合隂陽家之法人力之所及抑有以助成其形勝者焉竊意
宇宙間清㳤之氣倐聚忽散𥘉無定在雖古帝王莫得而專是
以支為名山莫兹吉壤神棲聖止託焉以安其光靈震耀閱千
載猶一日殆非偶然也矧今昌辰遭逢之盛所以致其崇極者
蔑以加矣然非荷負得人安能祗承徳意昭宣遺休如此乎是
用弗辤而為記其歲月若夫大師為如来使宻贊化機乘方便
而示現有生假神通而攝誘群品不思議事固非凡情所能度
量且有前賢之碑銘記傳在兹不贅述焉

金華黄先生文集卷第十一
金華黄先生文集卷第十二　續藁九
　記　臨川危素編次　番昜劉耳校正
　　寳林蕐嚴教寺記
越之飛来山寳林寺華嚴䟽主清涼國師受度之所也
世祖皇帝旣取宋遣大浮圗亢公號亢鐵觜者訪求江南化
靈僧遺跡所在首至兹山則斥為禪居巳乆佛照大師文萃時
方出世南塔以華嚴之學開導其徒亢公一見深敬服之亟拜
牀下曁還　朝以名聞有　㫖召赴闕稱疾弗行乃命復寳林
故額定為華嚴教寺授以師號錫以金襴法衣俾為住持至元
二十一年冬十月也佛照仰聆　帝制入踐祖庭掌握圎宗垂
芳七葉今住持大同謂寺之廢興略見扵舊記而所書或止扵
一時之事莫詳其㳂革之顛末或有當屢書而未及書者爰伐
石屬溍備記之按郡志飛来山在府東南二里所一名龜山一
名怪山東晉僧曇彦與許詢造塔其上宋僧恵基以皮道輿所
施宅建寺其旁梁岳陽王察帥越因見彦而自悟爲詢後身遂
増廣其故宇爲母寳林夫人祈福號寶林寺唐光宅中更名光
宅開元間仍名寳林中廢扵㑹昌而重興扵乾符以應天爲額
宋乾徳𥘉僧皓仁即故址創新塔九層八面其髙二百三十尺
塔附於寺同號應天熈寧末俱以災燬郡守程師孟爲恢廓其
規制而一新之侈扵前者三倍且奏請以禪僧居焉賜名寳林
十方禪寺其後改崇寕萬夀而又更崇寕爲天寕改報恩廣孝
而又更廣孝爲光孝紹興中寺毀于災乆而復完乾道末加以
塗塈藻繪而其華好爲東南列刹之冠然自是登載扵文字間
者希闊寂寥其盛衰莫可考巳佛照之来教席旣正道價益隆
嚮慕而至者樂以田歸之復舊増新隷於本郡及慶元嘉興諸
荘者緫為田五千餘畒土木之功窮壯極麗山川改觀人天具
瞻春期夏講學徒鱗集山有石井下與海通水有神鰻隨潮隱
見教禪易置靈應乆虚至是井之涸者復潮鰻之隠者復見豈
偶然㦲佛照遷杭之慧因而佛衍大師法昌以至元三十年來
𥙷其䖏架傑屋於法堂之北以間計者九大徳元年佛惠大師
元啓繼之塔尋復以災毀役殷費鉅未易致力乃先營庫堂及
護伽藍神之祠至大四年佛日大師時遇又繼之復慶元荘已
得而随失之田三千餘畒闢丈室構鐘樓植牌軒繚以脩垣限
其内外立荘舎置船坊百廢具舉駙馬都尉瀋陽王函經一大
藏以施焉惟雲堂巳蕳材而未克僝工泰定二年慈眀普慧大
師廣宣来主是山塔頼以新而雲堂亦成王公克敬于公九思
前後為郡交相其役同郡僧本立佐其費尤厚燈油有局則耆
舊僧徳馨捐田五十畒創為之元統元年繼宣者志學又治經
藏作庫㕔重紀至元之四年秋大同以佛照之孫佛日之子嗣
領教事飾佛菩薩像葺羅漢堂設無盡燈覩西廡之腐敗摧剥
悉撤去而更為列屋環扵雲堂之後標其外曰南齋掲其中曰
草堂每一室為一齋皆有扁牓来學之衆雷動雲合不减佛照
時刻華嚴行願䟽金剛助顯録使因䟽以通經修首楞嚴期使
由觧而起行以古今名賢或詠歌其登臨之勝或紀述其興作
之勤聚而刻之曰寳林編以僃山中故事焉溍竊惟寳林之易
教為禪適千二百甲子而江南之版圗歸于職方金輪御宇表
章教乘佛照一旦光膺上眷丕闡先猷教基以之而永存宗
風以之而大振盖有數焉非人力之所能及也昔佛照問道扵
月堂瓊公告以此事自有時是雖語佛道之長逺世間盛衰得
失之故何莫非時之所為㢤追叙廢興以記千載難逢之㑹其
辭之繁而不殺有不暇計者矣國師道在遺書行在别傳佛照
設利所蔵亦自有銘此不著佛衍佛惠皆出　旨授佛日則
帝師所卑云若夫山與寺之所以名舊記多本扵越絶呉越春
秋而又参以傳聞之異辭今無所從質姑俟續郡志者訂定焉
　　龍興祥符戒壇寺記
杭州龍興祥符戒壇寺梁大同間郡人鮑侃捨宅以建也𥘉名
發心至唐而更其號曰衆善曰中興曰龍興宋制諸州咸立大
中祥符寺而兹寺例賜新額寺盖律刹故有戒壇今遂合而稱
之曰龍興祥符戒壇寺云按圗志寺基廣袤九里有竒其子院
有千佛諸天二閣而戒壇有院又有鐡塔及大小石塔錢王九
百九十眼井實靈芝大智律師受經之地觀眉山蘇公南豐曽
公上元所題紗籠銀葉錦帳紅雲之句其規模之宏廓盛麗可
知也建炎南渡金人擁重兵薄城下城䧟寺毀而地入扵官因
斥為御前軍器所民居往往錯峙其間惟存西南一隅以為寺
國朝至元十三年宋社既墟寺亦鞠為荆棘瓦礫之塲二十一
年中菴吉公令其徒請于郡府願入錢僦地仍置僧坊以續其
香火使勿絶事下有司覆驗得鐡塔一石塔二古井九與圗志
合知為寺之舊址無疑乃給劵書悉以其地五十九畒九分歸
于本寺二十五年江淮福建釋教都緫統所被
上旨凡故所有寺而今弗存者俾復為寺於是祥符始得蠲其
歲所入錢而以地為寺之永業時吉公方主朋慶法席而敬堂
恭公乆居眀慶歴典要職譽望素孚於人爰舉以為住持二十
八年也恭公旣涖事即扣巳槖得錢數十萬緡召匠蕳材百堵
皆作未㡬而佛殿觀音閣方丈之室演法集僧之堂棲鐘之樓
門廡倉庫齋庖湢室靡不畢備為屋緫若干區穹簷廣霤傑棟
脩杗藻繪髹􁂍照映城郭遂為一郡之大招提慮無以給其食
則置田若干畒於吴中為役至殷為費至鉅皆恭公身任之名
雖因舊以為新實則創造也大徳四年工吿訖事有以恭公之
名聞于　上者欽承　􁧬旨加護有嚴而　帝師亦卑以智光
普覺之號至治元年恭公告寂勲公嗣再傳而為秀公秀公視
恭公為曽大父以重紀至元之四年来𥙷其故䖏恒自以弗克
負荷為懼捐衣盂之資作輪藏覆以大厦而函經以實之設十
八大阿漢及律宗諸祖之像嚴奉如法且作别院于城西以祠
恭公謂恭公起廢之功乆未有述乃伐石来徴文以為記夫宇
宙間事成壊有時其所由廢興則存乎人耳祥符之為寺千有
餘歲而廢又百有餘歲而
聖人御世佛日再中恭公之生人與時會用能以廢為興熾然
建立如此秀公夙承嘱累而不忘纂修其所巳成彌縫其所未
及恭公可謂能得人矣寺之大耆舊亦恭公弟子而僧衆得度
扵恭公秀公者十數它日恢弘祖道扶植教基固當代不乏人
也
　　報㤙萬歲教寺興造記
華嚴䟽主國師安住於清涼聖境叩妙徳以凝神覿徧吉而覃
思窮探祕蔵敷暢圎乘由賢首上遡龍樹馬鳴以逹于大雄氏
聲教所暨自北而南三吴法㑹之盛以平江之報㤙萬歲教寺
為苐一刹考諸郡志則錢氏闢通玄之遺址掲支硎之故額已
不啻四百餘年逮入　國朝其規制日益侈大盖清涼後　世
爲圭峯宻又　世爲晉水源又七世爲佛日崧而兹山之爲賢
首教寺則始扵佛日是爲開山之初祖凡五世至今住持廣宣
祗承祖訓普接群機談塵一揮學徒雲合闡揚之暇視其簷霤
摧毀階戺圯夷像䫉欹傾金碧䵝昧懼因循滋乆而葺治之不
時亟叩巳槖爲之倡以来衆施於是豪宗貴族至于士庻之家
相與輸財薦貨而壯者効其力巧者獻其技蕳材運甓扶土設
色百廢聿興而内外爲之一新卑以田五百八十畒有竒而華
薌糜粥𬞞茹湯茗之須靡不畢具三門前峙髙伉顯敞人天八
部出入無礙樓閣之開不勞彈指也兩廡旁列深靚廻複五百
應真涌現其間聲聞之身衣不弊垢也殿以妥睟容堂以演真
詮而棲净衆種種荘嚴絢耀華好菩提之座無異扵忉利天也
倉廩之充盈齋庖之豐足猶以衆香國土世尊所食之餘施作
佛事於娑婆世界也謂世間之相成壊靡常扶植教基是在来
者假兹貞石謁辭圗堅夫靈心絶待非有方所有漏之因去聖
尚遥丹青土木何關扵一大事乎然而法藉人宣人必依䖏欲
因䖏而知其人故不壊外縁能因人而知其法故悉成妙境即
事皆理無䖏非真實相宛然非成非壊世俗文筆固不足恃以
爲永乆也描畫虚空徒勞藻繢而已廣宣字無言族某郡某氏
其来涖法席以至正二年夏六月被　璽書加護則某年某月
云
　虎丘雲巖禪寺興造記
自佛學行于中土法幢所建必天下之名山莫不侈爲寳構華
居以宅夫形勝盖以表靈山之未散作大衆之依怙俾来者覩
相而生信也丹青土木之事雖若渉扵有為而事之與理不相
留礙推理而適扵事清净覺地即大伽藍混事而歸於理積土
聚沙皆巳成佛一切世間成住壊空之相固未有出扵心境之
外者苟非乘方便力逰戯如幻安能具大莊嚴為無上之勝因
也㢤呉郡西北有山曰虎丘或謂之海湧山有大招提曰雲巖
寺山之所以名寺之所由立悉見于圗誌山則呉王遺蛻之所
託秦皇轍迹之所届劒池及試劒石在焉寺則晉王氏昆弟司
徒珣司空珉所施之别業生公講經䖏點頭石千人座在焉宋
至道中始以寺為禪刹皇祐𥘉又更為十方住持紹興間長老
大比丘隆公以圎悟嫡子坐鎮兹山法席鼎盛東南大叢林號
稱五山十刹者虎丘實居其一大慧以法門兄弟相依最乆繙
經有室容聲儼然繼以雪庭瞎堂松源咲翁諸宿徳唱道其中
而宗風愈振纂承基緒代不乏人而支傾植仆曰不暇給際今
昌辰尊崇像教猶或失扵因循未克大起其廢重紀至元之四
年今住山眀公嗣領寺事始増飾佛菩薩阿羅漢執金剛神更
造文殊普賢觀世音三大士繕治舎利之塔經律論之藏範羑
銅為巨鐘視棟宇之摧堕蠧敝者㦯因㦯革百役並舉大佛殿
千佛閣三大士殿藏院僧堂庫司三門兩廡古木寒泉劒池華
雨諸亭則完其舊祖塔衆寮倉庾庖湢宴休之平逺堂逰眺之
小吴軒山之前為重門則改建使一新環寺為渠六千餘尺堙
於客土水遏弗行則䟽瀹之凡其費一出扵經用之羡財而集
衆施以助其不給方謀伐石築隄属于城闉以復唐刺史白公
故迹未及庀工而眀公遷主本郡之承天能仁禪寺爰序其成
績来取文以記焉眀公材周而智圎觀一切法皆佛法未甞扵
一法中妄計無為有為而生欣厭故其經度指授乆而弗懈閱
七年如一日宜有以潰于成而不愆于素也前作後述是在来
者可無以告之使勿墜其已成之業而益廣其所欲為之志乎
記為興造而作山川風物之羙著于前賢紀詠者此不複出焉
　　平江承天能仁寺記
平江承天能仁禪寺在府署北之甘節坊梁天監初衛尉卿陸
公僧瓉捨宅以建也𥘉賜名重玄陳隋之際燬至唐而復廣徳
𥘉加號廣徳重玄邅廢扵㑹昌末重興未㡬而又燬至後唐而
復宋咸平間更一新之大中祥符初始賜額曰承天宣和中乃
改其額曰䏻仁南渡後燬于建炎末而復興扵紹興間淳熈𥘉
始定為禪居　皇朝因之而悉蠲其租賦差役曰承天能仁者
並存其故額也先是甞於大界相之内析其地為寳幢永安龍
華廣福四院乆之復歸于一尋又别立圎通禪院扵其後而分
立寳幢永安兩教院扵其前凡建置㳂革與廢興之故可見者
如此其易律為禪也妙菴宗公為開山苐一祖繼之者有若無
門覺菴諸公皆以名徳為世師表法㑹甚盛珍樓寳閣紺殿緇
廬雄据乎萬井中而隠然為一大叢林五山十刹殆無以尚也
仍紀至元之元年冬十有二月寺厄于災惟無量夀佛銅像及
盤溝祠靈祐廟獨存佛身丈有六尺邦人所共瞻依盤溝靈異
之蹟尤著靈祐則衛尉之女不嫁而精於梵行以經營寺事而
祀為護伽藍神以祈禱有應而賜廟額累封慧慈靈感顯佑善
利夫人者也烈㷔熾然而不與刼灰俱化人知為重興之兆矣
頋法席乆虚越三歲莫有任起廢之責者行宣政院詢子僉言
俾廬山開先南楚說主之其至以四年冬十有二月僅以衣祴
坐具一布嚢自随聞其風者輸財薦貨川赴山積召匠蕳材首
建大殿殿楹之髙百三十尺其大圍十有五尺厚棟脩杗曲欒
方楶咸與楹稱楹之表上至屋極又若干脩去其崇若干尺廣
加其脩若干尺像設繪事種種荘嚴搏土設色皆出國工之手
殿之後有萬佛閣其楹加於殿楹三十尺閣爲間五而東西朶
樓爲間四隆其中而殺其旁縦横脩廣各中于度其上列十五
大蓮華一華一佛一一華瓣亦各有佛以足萬數下施機輪可
以運轉竒詭殊特昔所未覩範銅爲巨鐘至萬八千斤比舊加
三之一㑹南楚升居徑山所作無量夀觀世音護伽藍神三小
殿及演法集僧之堂三門兩廡厨庫之属皆弗克視其成它所
冝有而未及爲者猶多也今住持雪䆫眀以至正四年秋九月
由虎丘遷主兹寺亟捐衣盂之貲構經鍾二樓各爲間者三其
崇十有七尋脩廣稱是棲經有藏塗以純金一柱八面納匭五
百天神環繞力士翊扶旛蓋香雲􁇇紛蒙蔽逹官大姓好事之
家觀者莫不目眩心駭争投錢幣以助勝縁雪䆫之經畫相勞
靡憚其勤甫及三歲土木之功秩然有序以老病厭理繁劇悉
裒衆施併傾巳槖以授提點僧而退䖏虎丘之東菴八年冬行
中書省謀扵行宣政院輓之復出遂以九年春三月再正法席
增飾萬佛創造四臂觀世音四天神王護伽藍神𥙷畫正殿之
八十四龕廡下之五十三參杇墁瓴甓縝壮礱宻髹􁂍金碧絢
耀華羙厨堂庫院什器之須纎細畢備南楚之弗克視其成者
至是可以無憾矣斥大方丈為間者五上為重閣下為廣堂前
為㕔事而蒙堂有位衆寮有閣倉庾湢室亦次第告成南楚之
未及為者雪䆫無不按其法之所宜有而伸其志之所欲為雖
曰前規後随而功實倍之南楚之成其始者奎章閣侍書學士
内翰虞公記之而雪䆫之成其終者未之有記扵是其徒奉事
狀屬溍書而刻焉阿含經世尊說若能𥙷故寺是謂二梵之福
南楚虎巖適嗣雪䆫以晦機咲隱為師友相與紹隆祖道扶植
教基期與　國家億萬斯年永永無極是用假方便力示現有
為不離世間法而入苐一義豈止可資二梵之福而已雪䆫之
功倍扵南楚而溍於虞公無能為役何以賛一辭㢤姑序其歲
月使来者有考云爾
　　思谿圎覺法寳寺舎利塔記
呉興城東三十五里思谿之上有大叢林號圎覺法寳寺住山
文􁅋重建塔成伐石屬溍書之用圗永乆按狀宋崇信軍承宣
使王公永從宣和間仕于朝慈受深禪師時住慧林永從暇日
數與之㳺而咨决心要間語及有為因果禪師言起塔之功徳
最勝盖舎利所在則為有佛也永從既謝事而歸則捨家造寺
建塔迎禪師為之開山其後永從子孫曰益衰悉取故所施田
而寺遂廢淳祐間觀文殿學士趙公與􁤏捐金錢卑之使以田
復入于寺且繕葺其棟宇寺以復完　國朝至元十三年塔與
寺屋俱燬于兵雖屢易主僧率皆苟蕳架漏取足自容僅存其
香灺弗絶而已皇慶二年􁅋寔来罄已貲集衆縁大治土木作
殿堂門廡及齋廬庖廩之属為屋緫若干區惟塔之役甚鉅乆
乃克致其力因舊為七級而増新為八面飛金湧碧巍煌中天
䦨楯外周龕室内秘華燈寳鐸交輝和鳴睟容宻語妥置如法
緇白四衆瞻仰讃歎以為多寳全身已滅而復現也在
仁宗時西天竺甞以古佛金剛座石製塔方廣若干寸函舎利
来獻　䛇以賜魏國趙公孟頫魏國尋以歸于􁅋俾永鎮兹塔
而祈福報上至是諏吉奉安惟謹故所有辟支佛齒骨舍利
亦并蔵焉起天暦二年春訖至正二年秋凡十有五年而告畢
工其秉心也專肆力也勤矣溍竊惟事之廢興係乎時物之成
壊関乎數不囿乎時與數而歴刼長存者其惟夙昔所發深心
大願乎異時之真僧上士有出没人間三世而後合浮圗之頴
者今乃以十有五年之頃熾然建立如此不啻事半而功倍自
其異者而言之時與數誠若不齊自其同者而言之本願則均
是故應知三世非逺十有五年非近虚空有盡此願無窮矧今
真身法塔為
聖人出乘機縁之遇合而来止于此願力所感殆非偶然視昔
輪王天上人間龍宫海藏之所分貯一即八萬四千八萬四千
即一光眀之聚遍法界無所不照其功徳為異為同雖有巧智
莫能分别尚安能測其時與數之盈虚乎所可托以永乆者有
不在區區世諦文字之末也姑叙其畧庻来者得以考其構興
之歲月云施財為助者之名衘具列于石隂兹不著
　　武昌大洪山崇寧萬夀寺記
鄂之城東有佛刹曰大洪山崇寧萬夀禪寺此黄鵠山也而謂
之大洪山者盖大洪随之名山自随而鄂自鄂而許地雖易而
號名不殊示有所本云爾鄂今為武昌山距城十里而近北枕
江漢南帶湖湘東届夀昌下瞰樊水層巒疊巘交拱互揖西接
城闉民堵萬區前臨通逵而市聲邈不相及山之顛有岳忠武
王手植巨松斗牛亭仙人石鼓崖尤為竒偉地位峻絶風物清
間寺特㩀其最勝䖏遡其所自出推靈濟慈忍大師為𥘉祖大
師諱善信以唐廣徳二年四月六日下生於洪州南昌王氏受
度扵本州開元寺北丘清照而契心印扵馬祖道一禪師北逰
五臺感妙徳現瑞相發願為衆僧執㸑三年僧力郤之大師涕
淚雪泣戚嗟不巳有老父吿之曰汝縁在南方衆不汝容盍行
矣乎逢随即止遇洪即住大師遂挈瓶錫南還以寳暦二年秋
抵随州覩一山巋然問於逆旅主人曰此為何山荅曰大洪山
大師惕然思老父語則延縁而入至于山麓諸水所委匯為重
湖神龍居焉旱乾水溢有禱輒應時乆不雨郷人張武陵具羊
豕將以致禱大師見而悲之謂武陵曰雨暘不時本由業感害
生自利徒増汝罪可且勿殺吾為汝祈約以三日必雨武陵聴
之大師探幽履險得山之北巖泊然宴坐運誠黙禱及期雷雨
大作雨旣霑足而止武陵訪求大師於巖中大師時猶在定蛛
絲羃面附耳而號挃體而告乆之方覺武陵遂施以其山為建
精舍大和九年五月二十九日大師宻語扵龍神曰吾前許以
身代牲輟汝血食今捨身餉汝可享吾肉即引刀㫁左右足白
液滂流儼然入滅雙足留鎮山門肉色乆而不變四衆哀慕稱
之曰佛足有司以聞于朝賜號慈忍大師所居精舍賜名幽濟
禪院後以禱祈屢有竒驗累加大師號曰靈濟慈忍其佐神十
有二封爵自王而公而侯等差不同皆天下知名之神威靈烜
赫𬒳于四方此随之洪山也宋末随數被兵洪山又當其要害
為南北必争之地邊境之民既多流散叢林之下亦無以安其
居亰湖制置使孟公珙隨人也與都統張公順謀遷其衆適于
樂郊乃度地扵兹山請雲菴興自随州捧佛足及累朝所𬒳告
敕徙寺額僑置焉仍奏請賜今名曰崇寧萬夀俾興為之開山
此則鄂之洪山也興之後無諍須則翁寔繼之
世祖皇帝在潜邸帥師南伐駐蹕鄂之元興寺遥見兹山之頂
有神人立於雲端詢知為大師化迹所寓深加敬異曁班師寔
因函佛足扈從至亰師特命安置於祕宇而嚴奉之　上旣正
位宸極有　旨遣使偕寔護送還山道出許州佛足重莫能舉
使者歸奏　詔即其地建寺此又許之洪山也鄂經摧䧟之餘
寔又去不返吕公文徳制置亰湖請無積聚主之而寺以復新
繼之者縁菴遇建靈濟塔増置菴院土田而玉崖潤無邊詠竹
溪禧又繼之寺以災毀禧方謀起其廢俄委順而化至順三年
今住持華公實来毅然以興復自任積衣盂之貲躬求良材於
江上造大㧴以歸頋舊址局於地勢隘陋𥚹迫位置不皆合於
規式乃夷崇岡堙巨壑累石為基使就顯敞首創大佛寳殿棟
宇之制悉擬於亰師列刹而華飾有加焉兩廡山門之上為萬
佛閣演法棲僧有堂輪藏及祖師公王有殿天書有閣而鐘樓
經臺丈室蒙堂旃檀林前資寮庫庾庖湢之属無不畢僃始作
扵元統二年之某月訖功扵至正某年之某月費錢緫若干萬
緡出扵華公者一萬出於耆舊僧宗森者二萬餘皆出扵衆施
及經用之羡財金碧髹􁂍輝映林谷宏模偉觀人天具瞻其在
先朝甞以為中宮祝釐之所頒以香鐙金幣褒禮甚厚三大洪
山法席之盛莫武昌若也華不逺數千里来徴文以記之溍竊
惟毗盧身土周徧一切三千世界一一須彌無去無来非彼非
此然則山未有寺法界宛然寺之旣遷依然故䖏增减成壊之
相了不可得豈世俗文筆所能記乎若夫法身大士示現有為
扵如幻境作饒益事應化之迹亦有可得而言者庸次苐本末
俾歸而刻諸華别號枯木嗣法於靈隱誾禪師云
　　潜岳法喜院記
金華縣北二十里有佛廬曰法喜院山曰濳岳(按郡志潜岳一/名尖峯山狀)
若芙蓉盖今之芙蓉峯也環四旁皆緇錫所聚法喜峙其東而
獨配兹山以為稱㦯者昔甞依山建院後乃僑置今所歟是不
可考已舊傳院在唐為巨刹衆至七百水暴溢山谷間一夕盡
毀居民覩瑞光現其䖏發地得古石佛旣而有文翠禪師者莫
知何許人即荆棘瓦礫之塲構屋而居墾田而食院以復興後
梁之乾化三年也宋治平二年𥘉賜今額甲乙之傳無慮數十
人承之者冝澹念其故宇􁃠陋摧圯弗稱
天朝尊崇像教之意将斥大更新之乃辭所領聖通法席而歸
罄巳槖以市材甓僦匠傭與法孫元牧各出指端血書華嚴經
以自誓期事之必集起至元二十有七年訖元貞元年大殿三
門次苐就緒司教事者無能為其勸相頋逞貪虐以撓之澹不
得巳避于北阜僅畢東廡遽輟土木之功大徳七年始克營西
廡遷普同塔捐錢助造佛菩薩阿羅漢護伽藍神之像而為澹
結菴扵北阜者里人陳文通及其子徳眀也十年冬澹示疾而
化牧以宿願故汲汲焉纂其所已成而圗其所未至食淡衣麄
銖積寸累乆乃以延祐七年重舉其役逮至順元年佛閣及演
法棲僧之堂經藏鍾樓庫庾庖湢乃悉告完創觀音殿扵法堂
之後而祠故中書舎人潘公良貴於大殿之左尋又割田若干
畒以待繕葺之須其致力於此四十寒暑矣牧以書請紀其歲
用且言潘公得法扵佛燈珣禪師語在嘉泰普燈録奉祠十載
往来山中恒自稱飬空居士日與叢林衲子同起居飲食没因
治地以葬遺鉢迄今存焉公能以道自信而不泥於名迹非有
徳扵吾徒而吾徒歆仰之不已祠之所為作也幸併志之竊觀
考亭先生序公文集於公平生本末論述甚具向之云云皆先
生所不道而謂公自少至老出入三朝前後在官不過八百六
十餘日清苦貧約䖏之超然由先生所言而推其所不言則公
之有得乎中無累乎外髙風逺致固可槩見牧之言良有徴不
誣也况夫祠之興廢繫於院之盛衰尤不宜無以示後庸備著
之俾與逰方之外者商而刻諸澹號雲村牧號雙澗云
　　杭州眀慶寺記
杭之佛廬甲於東南湖山勝䖏禪林法窟髙下森列巖阿磵曲
殆無遺壌傳律學者眀慶最為鉅刹乃巋焉獨㩀乎闤闠中四
墉之外皆氓㕓賈區細人之家一或弗戒輒有欎攸之警然其
毀也不乆輒復蓋負荷有人則以廢爲興直易易耳按郡志唐
大中戊辰僧㬌𥘉肇剏精藍扵木子巷曰靈隠院集賢殿學士
栁公權爲扁其游息之所曰眀碧軒宋大中祥符壬子乃錫今
額曰眀慶寺暨詵公以大智祖師之上首弟子来涖法席四衆
歸仰屹爲律宗南渡後僑置亰邑于杭眀慶號御前香火視東
都之大相國寺宰執百寮歲時祝釐與凡禱禳之事咸在焉寺
之舊址不啻百畮自毀于金兵遂爲荆棘瓦礫之塲大将劉鄜
王家因取以廣其賜第它田土又間爲有力者所奪僅存其什
伍寺幸不廢其後寂菴光公始請于朝復長洲田佛慧思公入
内講律稱旨鑾輿之来淚有和大臣所進喜雨詩宸奎之藻飾
有眀慶及南山道塲六大字尋得請復崑山田而屋室亦漸充
擴逮至我朝像教之隆古所未有佛瑞祥公佛慈吉公佛鑑
良公佛夀元公先後登于律座是迓是續罔有弗虔至元癸巳
大徳癸卯十年之間寺再燬而再完且寖復其故址則佛鑑之
功也學徒得以安居而習其業者垂四十年至正􁅪巳之夏寺
洊厄于災今住持律師杲公弊衣糲食苦心勞形掇拾遺燼以
圖興復耆舊無不為之感動而交相之地之入于劉氏及它姓
者皆莫敢有而悉以来歸乃召匠蕳材諏日庀工首建大殿更
其位置使稍西以逺歊煩而近亢爽危擔廣霤邃宇崇階金碧
髹􁂍絢爛溢目鄰郡僧安公覩是勝縁亟抽已槖以倡衆施造
釋迦彌陀藥師文殊暜賢迦葉阿難之像妥安其中觀世音三
十二應湧現其後阿羅漢諸天環侍其旁華旛帳座種種荘嚴
靡不俻具丞相國王朶而只時坐鎮江浙躬率官屬捧香幣集
寺僧如其法展慶賛之儀豪宗右姓稽首嚮風争薦貨以佐營
繕之費師益募耆舊僧出長財作佛閣僧堂鍾樓三門兩廡庫
庾庖湢不五年咸潰于成寺有王荆公題法喜堂諸詩蘇文忠
公書普門品及題大智所書彌陀寺碑次苐捜訪而重刻焉舊
觀頓還故疆畢復于前人有光矣奚止能起其廢而巳㢤師以
為盛衰有時関乎天數非人所能勝是皆蒙𬒳
帝力以濟登兹日與其徒修净行發弘願上以増崇
􁓬筭下以扶植教基期億萬斯年相為無窮爰伐石求書其廢
興之故用告于来者溍甞聞儒以禮立仁義佛以律持定慧佛
之律猶儒之禮也在禮君子将營宫室宗廟為先庫廐為次居
室為後師以利益群品故作如幻事旣新寳構而示有所尊又
實帑藏而俾得所飬惟方丈之室未及就緒􁃠屋數椽不庇風
日有合乎禮之居室為後者其精於律而通扵禮亦吾儒之所
喜聞而樂道也庸併書之
　　南天竺崇恩演福寺記
杭之南山由雷峰訖龍井其間浮屠之居四十有二而傳天台
之學者惟崇恩演福寺為最盛寺在小麥嶺積慶山之靈石隖
今所謂南天竺也宋渡江𥘉山未有寺甞斥為牧地後以祥光
異響出現其間人咸驚異焉淳祐戊申葬貴妃賈氏于山之左
肇建寳坊錫以今額命天台宗師圎菴果為開山率其衆入而
居之尋復給田以充華香食飲之須降錢以資土木營繕之費
景定壬戌葬周漢國公主于山之右益卑以呉江上腴之田五
千畒嗣領教事者𥘉巖鑑石庭生並賜𬗋衣加右街鍳義毒鼔
聲始奏蠲科徭而依律結界少藴光性菴岳浩翁川潜山珦次
𥙷其䖏俱能恪守成規咸淳戊辰賈魏公柄國以妃同氣故大
發私帑俾禪僧絶岸湘増新其棟宇顯敞宏麗視昔有加我
朝尊尚教乘大江以南佛僧所廬悉惟其承傳之舊於是無極
度古源清海翁學寔来而弘演五時八教三觀十乘之旨以㳤
其徒古源又即晉僧肇白蓮華院歲修法華三昧開東路㑹飲
馬橋夹玉几峯而出至元戊子雲夢澤𬒳　旨入覲對　御說
法深稱上意特賜　璽書作大護持自栁塘權渭濵清松溪
晏傳至湛堂澄玉岡潤而諸方龍象多出其輪下人稱之為教
海又再傳至竹居蕳而寺以重紀至元丁丑燬于灾乆未克興
復㑹法席偶虚行宣政院求能負荷其事者得今才公以住是
山至正癸未也涖事伊始僧俗信嚮而至者㦯為創大殿造洪
鐘或為作三世佛及文殊普賢迦葉阿難之像㦯為作觀自在
像湧現其後㦯為作梵釋二天像列侍其旁㦯施以一大藏教
而十地菩薩大阿羅漢護法天神之像則合衆力以成之寺之
耆舊咸克交賛叶助而分督其役齋室蒙堂庫庾庖湢既莫不
畢具而雲堂丈室經鐘二樓皆次苐告成先是衆以殿之方向
為疑禱之三日乃得吉卜遂無所改護伽藍神新像衆所未悉
亦決於卜而後定檀越有祠在殿西偏門徑迫隘則闢使寛廣
凡可以致其力者無不為也惟兹山支于天目至是適當風氣
之㑹清淑所鍾欝而不洩岡巒廽復窈然靚深泉甘土肥林木
茂遂誠宇宙間奧壌也閉藏扵空荒寂寥之中其已乆矣造物
者一旦而啓之微妙法幢熾然建立際逢昭代教道益隆其興
也殆若有時未及百年而鞠為荆棘瓦礫之場其廢也疑亦有
數得今才公而舊觀復還雕楹繡桷絢耀崖谷金鈴寳鐸殷入
霄漢盖以廢為興存乎其人不可盡諉扵時與數也豈宜無以
垂示来者使勿墜其志乎才公名必才字大用嗣法扵湛堂云
金華黄先生文集卷第十二
金華黄先生文集卷第十三　續藁十
　記
　　化城院記
仙華山化城院者僧法空之所創也山之東隠君子方先生居
之先生殁葬山之北院距墓一里而近邑士與先生有雅故者
以空甞從先生㳺相率即院中祠先生且以門人翰林待制栁
貫所為銘刻寘祠下而院之搆興頋未有所登載溍忝及先生
之門故先生之子樗来為空謁記誼不得辤按圗志仙華山在
浦江縣比髙百五十丈周二十五里列岫如屏障中為風穴古
仙人上昇䖏有壇宇在其下云先生㳺録稱自巖腹望峯頂丹
光閃閃如寳蓮花稍進至仙壇前峯聳削離立東一峯折裂數
百尺俯視如池又東一峯如削循其罅而上踰石嶠如户限北
下如井折而東至苐五峯之背有石室可坐數十人又東為中
峯下睨烏傷東白原隰聚落如碁布其北諸山與新定接又一
峯在其東極峻絶不可攀縁而苐二峯懸崖千仞有穴深黒風
薄兩崖上出草木皆動凡先生杖屨所歴較圗志所叙尤險怪
崛竒誠天壌間勝槩也空受業於同邑皇安山之普利院而徧
㳺浙東西州求善知識咨决心要旣而充然自得浩乎其歸叢
林虚席屢以名剡上皆避不就恒惴惴焉恐退蔵之不宻愛仙
華之秀異將卓錫其中乃由北麓披蓁荒而入得幽谷直東峯
之下窈然靚深遂剪荆棘結茅以自庇劣僅容膝名之曰雲巢
無登陟之勞而有宴息之安以為若是不啻足矣里人朱仙亦
先生門人與空為方外交歎其自䖏太𥚹陋首捐田為闢基址
而同里樓億為作佛廬齋寢庖湢龍峯主僧永鎮尋輟田若干
畒卑之而空之師清衍暨好事之家又助以田若山園緫若干
畒更其故所名雲巢曰化城精舎空因建鍾樓門廡益置田若
干畒爲乆逺計易精舎之號曰化城院扵是　帝師爲降法旨
加護焉重紀至元之五年夏五月也至正改元之二年秋九月
空復與其徒道元本覺撤舊屋一新之自大殿至齋堂寢室兩
廡三門悉同巨刹之制佛僧之奉無不􁃻具兹山之面目亦軒
豁呈露先生向所覩怪竒壯偉之觀可不煩舉趾而坐致也盖
空之勌㳺而返乎故山志在遺去囂袢探幽擇勝以佚其躬而
巳未始即人而人自即之用能建置成立如此巳無愧扵古之
有道者而空又能以其餘力與先生周旋扵文字間其名固當
配先生以傳如廬陵之有勤眉山之有潜相爲不朽安用區區
以丹青土木之羙相誇詡也哉姑記其作始之大畧俾来者無
忘所自云爾空字無相族呉氏先生之祠事自有述兹不書
　　聖夀院記
聖夀院在義烏西四十里故號龍夀宋治平中乃卑今額大觀
間更為十方禪院歲乆弗葺椽棟毀墜藩㧞級夷敗屋數楹不
庇風雨荒基㫁礎四頋寂寥盛衰固若有時而山川之勝𥘉無
今昔之異特以地勢僻絶非尊官冨人轍迹之所及而其徒又
蓄縮不自振日益散落故雖遭逢聖教興行之世莫有以為意
者泰定二年秋千巖禪師来自錢唐愛其岡巒秀潤水木清深
始度隙地結茅而駐錫焉緇素之侣嚮風坌集座下至無以容
其居而給其食僧法聦徳超慨然出山叩諸有力而好事者扵
是齊郡太夫人張氏首捐金為買田若干畒里中一二大家樂
聞之争治材甓以復其故宇佛殿則樓君如浚山門則樓君一
得法堂則翁君弘道皆獨任其費妙相中嚴威神外護妥奉有
儀瓜華旛蓋器物之須設置如式且各助以田二十五畒有竒
既而一得之子某為作僧堂同郡善女徐氏為構鐘樓由丈室
至左右兩廡庫堂齋庖湢室之屬則合衆縁以成之效奔走經
營之勞者僧徳義尼慈夀也禪師之来至是凡十有五年而其
法之所宜有者靡不畢僃規制之廣則視舊有加禪師為而不
有擇上首弟子俾之住持承其付託者亦能負荷而無所係吝
不乆輒謝事而退自壊空成無用貴絶照昶龍門省無礙了逮
今滅宗繼巳六傳矣繼謂予曰在吾教中聚沙積土無非佛事
法施財施寧有差别請為我並誌之於石庶㡬来者不昩所自
而思所以報稱焉予聞禪師以單提直指普對羣機不起于座
而道價之重傾動逺邇冝其以壊為成無難也有能扵禪師之
道一念净信捨諸所有而不自以為徳豈易然㢤庸因繼之請
摭其所述而悉著之使刻焉禪師俗姓董氏名元長蕭山人說
法嗣中峯和尚云
　　上清資聖院復田記
資聖院在義烏之西鄙距縣四十里而逺又西僅一里所限以
谿水則鄰縣金華之境也院故有免科繇之田八十餘畒香燈
之奉湯茗之須恒患於弗繼雖欲侈大其居而不可得當
天朝像教盛行之日猶因循自守未有乘時振起之者僧冲意
首殫其勞勩經營積累以大徳二年購金華田百四十餘畒将
儲其歲入備土木之費以增新乎舊觀有志弗遂遽以延祐元
年示寂承之者不念厥紹盡取意公所遺契劵私鬻扵其縣冨
人之家為直以錢計者八千緡泰定三年也僧嗣宗亟訴予有
司而異縣莫適統壹臨之以監司帥守乆且不决張君自誠家
金華與院宻邇力為之援元統元年始克竟其事令以田復入
于院而反其直向之冒受錢者㦯巳物故㦯毀其衣而伍扵編
氓㦯單乏無以輸所負張君為扣巳槖悉代償之以弭其争田
乃卒歸蓄聚旣日充遂以至正二年重構大殿它工役次苐畢
舉扵是宗公前一歲巳逝張君後一歳亦不起僧徳潤謀於衆
謂後之人賢否未可知契劵傳蔵之不謹或得持以售扵人冝
廢勿用而列其田歩畮圍號郷落之詳緫為之籍刻石廡下庻
可圗永乆僉以為然爰狀其顛末介同郡汪君祀求予記之資
聖以甲乙次相授非十方叢林衲子之所附集而荷重其事者
代不乏人意公開拓於其前宗公規恢扵其後潤公又汲汲焉
為異日之慮而逆防其未然是皆不容無述矧兹遐方僻壌墟
里之間無尊官貴戚為之慿藉無大商豪民為之佽助獨頼張
君以一郷之望左右外護且不愛其所有以為成就利益之勝
因詎可無以登載而使来者知所自乎白樂天有言記者不惟
記年月亦在乎辨興廢示勸誡今之為其徒而居㳺食息扵斯
者苟能推徃事得失而眀興廢之由鍳前人功過而存勸誡之
實相與扶植數百年之基緒俾弗墜益隆以為夀國福民之地
則張君之恵為無窮而予之記不為徒作矣舊記稱後唐清泰
二年順徳大師道怤因古伽藍遺址建院號上清宋天聖六年
所賜今額盖郡人兵部侍郎胡公則守杭時為住山賛寧僧統
移書州牧而得請于朝郡縣圗志並云院創於僧澄皎被賜之
歲月亦不與記合傳聞之異辭非田事所係姑寘勿論以俟博
洽之君子考正焉
　　半山報寧寺記
報寧禪寺在今集慶路上元縣之半山集慶扵宋盛時為江寧
府丞相荊國王文公之父楚公終扵江寧倅而葬於鍾山故荆
公往来鍾山最乆其園屋在白下門外康樂坊謝公墩之側者
不設垣墻依林樾為屏蔽宻邇通逵而四無人烟境尤清曠鍾
山抵城十有五里至此適當其半所謂半山也荆公𥘉由外制
出守江寧及兩去相位又皆均逸于江寧視江寧猶郷郡因其
園屋大治居第距捐舘前二歲乃請于朝施為僧寺䛇如其請
而錫以今額元豐七年荆公親製䟽迎致文禪師来涖法席是
為開山苐一祖曁苐二代寳禪師咸克紹隆宗風為世師表地
以人增重而半山遂齒扵大叢林寺基為畒八十環其旁之田
園陂池為畒二百其在句容烏江兩縣者為荘五皆瀕扵大江
潮汐之所齧蝕歲入田租無㡬經用所資惟太平青山荘之田
出扵荆公長子雱之婦蕭氏者為畒一千自始有寺至
國朝重紀至元之五年凡二百六十有六載自文禪師至古潭
龍凡二十有四傳而寺以災毀古潭首作法堂兩廡俱未就緒
而逝至正二年信菴孚嗣住是山毅然以興復自任頋其恒産
僅足具華香糜粥而丹青土木之費未知所措乃焦心勞形敝
衣糲食銖積寸累以庀工役三年建大雄殿四年即方丈造千
佛閣至十年而山門僧堂庫院悉成倉庾庖湢之屬亦次苐畢
俻屋以間計者緫若干上棟下宇各中其度斵雕藻繢焕然聿
新金相玉毫妥奉如式其宏麗顯嚴有加扵昔固多矣繚以脩
墉䕃以嘉木創康樂亭而重刻謝太傳像扵其上文禪師僧史
有傳寳禪師語録有序并刻置寺中則昔所未有而今乃有之
爰以状俾上人宻詣介御史濟南張公来徴文以記其歲月竊
荆公記揚州龍興講院亟稱主僧慧禮能以廢為興而歎羙其
材信菴咨决心要於咲隠訢公而兼傳其文印甞居龍翔苐一
座材望素著經度營構之功直其末　使之獲從荆公㳺則所
以稱羙之者當何如㢤九原莫作猥令晚生後出以年侵學落
之餘承乏記兹盛舉冝乎汗顔縮手筆屢閣而不能下也然以
詣不逺千里渉重江而来旅泊㡬三閱月必欲如其所求而後
巳不得卒辤詣亦入哭隠之室者於信菴盖同門也
　　净勝院莊田記
凡佛者之居曰寺若院有甲乙次相授法田廬貲蓄器械百須
之物悉得以為世業傳子若孫其成之難而保有之不易與齊
民之家固無大異也然人之子孫不皆才且賢而佛氏之子若
孫率以義合必擇焉而得其人乃以卑之故其傳往往至於千
數百歲而不墜世家大族弗如也迹以所慿藉以永乆者存乎
其人爾頋豈有它術㢤婺州城西南二十五里其山曰石門前
臨陂水陂之大可五百畒水乘髙而下者三級其旁之人或稱
之曰龍門云有為佛廬於其地者曰净勝院舊記以為建扵呉
赤烏中始號尊勝宋治平間乃更今名而又以為車騎将軍張
公施地所造越之天章光逺法師實為之開山按天章剏扵近
代謂開山為光逺則院不必肇於赤烏車騎将軍官廢巳乆謂
施地為張公則主是山者不必昉扵光逺是雖無所於考然自
治平賜額迄今已二百六十餘年矣先是衆㡬千指後多散落
其存者派别而三勢分而力單穹墉邃宇日就摧圯
國朝至元間住山仁體始合其三者以為一未及有以振起之
而逝嗣主院事者一真為購田若干畒俾食其什之七而别籍
其餘田以資營繕之費法堂兩廡觀音殿甫告訖功㑹廣教虚
席江湖道俗推以𥙷其䖏繼之者道勤益購田若干畒循舊比
分以給其食及土木之須山門鍾樓羅漢堂方丈之室次苐畢
僃院之耆宿若𥘉若宗若静洎好事之家前後捐田為助又若
干畒其傳以為世業者視昔有加焉静之孫偉辱與予㳺爰伐
石而以勤之命来謁文為記夫能以亡為存以廢為興者豈非
得其人而卑之故歟雖然此世間法也窮千萬億刼而無增减
成壊者盖不即世間亦不離世間是固不待記予亦安得而記
之姑因其所欲言者叙次之如此
　　福春院記
凡浮屠氏之聚必有穹墉奥屋食飲百器之須大抵資於王公
貴人而後具不然則夫婦之愚牽於其說而相與致力焉者也
若夫冡間林下窮居獨㳺未甞以其事匱官勤民而能熾然有
所建立可不謂難矣㢤世儒恒譏其徒取扵人之厚以為古無
有是彼亦見夫飛竒鈎貨者為公私之病巳甚而弗深考其人
之不必皆然也吾郷有為浮屠之學者曰從起少受業金華之
妙善院晚乃卜地扵縣西若干里而為屋其䖏以間數之得四
十有五門廡殿堂庫庾庖湢如式僃完請于所司掲以白沙福
春院之故額率其衆入而居之且約以甲乙次相授既又買田
若干畒山若干畒於是奉養之物不俟外求而具經始於大徳
之四年而卒事於泰定之二年緫其費若干一出於起盖起之
名未有聞扵時而其言又非世所傾動苐以食淡衣麄旬積月
累以及有是此予之所謂難而得後人嗣守之勿壊尤難也是
不可無述其以書来為起請記者又予友張君子長也張君儒
者慎許可亟稱起之為而無譏焉可記也遂記之
　　經藏廣福院記
婺之蘭溪經藏廣福院在州東一百三十五歩故為聖夀寺之
水陸院寺創於梁至宋號聖夀而水陸之為院莫詳所始歲乆
院廢天禧中蔵休禪師来自餘杭得其故址肇建伽藍同郡金
華曺仁夀尋為置經造藏因命曰經藏院殿中丞知封州史温
為之記當寺沙門有交集王右軍書以刻焉治平末賜聖壽額
所以為佛僧之奉者猶缺如也政和間寓公贈少師呉點首輸
財倡衆買官民田緫若干畒創置兩莊由是華薌之具糜粥之
湏随取而足孝宗時避光尭聖號易名廣福云
國朝至元十三年院毀扵兵二十八年其下院白蓮堂比丘普
資覩其為荆棘瓦礫之塲巳逾一紀未有任起廢之責者則去
其故廬挈徒衆及衣盂之貲即舊墟治院宇合經藏廣福以為
號仍以族父王氏所遺田塘園地歸之其徒推本所自尊為重
興之𥘉祖且請于有司必其子孫乃得住是山苐二代奉譯甞
募州人郭淳飾像設之䵝昧者葺殿堂之摧陊者苐三代永紹
暨前住顯教永膺又理土田之冒没者前住連雲履中於資為
五世孫以某年嗣為住持能不愛其所有以續前人之遺緒郭
氏四子亦承其先志同力佽助焉經藏有殿中為一柱兩輪棲
匭輪間而實以黄藤赤軸悉如其舊齋堂庫院兩廡三門至它
屋室次苐畢完懼来者無以䆒知廢興之故爰買石屬予記之
予觀天下名刹其先必有靈異之蹟驚動乎斯人是以聞者心
郷往之過者低佪而不能去兹山獨以好事之家寳其石刻而
經藏之名傳於四方翰墨誠儒者餘事未可忽也頋此猶其細
耳儒者謂古人得見書甚難而其士皆非後世所及今之書益
多且易得而學者日趨扵苟蕳嗟夫豈惟儒者為然㢤考之舊
記始自東都浮汴渉淮踰重江行二千里之險函經而来費金
錢至二百萬非若近世轉相摹刻流通之廣不難致而易忽也
夫欲求魚兔必有待乎筌罤一大藏教佛學之筌罤也今之經
藏既巳一新為其學者有能從教起行無謂佛法不在文字而
務馳騁扵空言斯不負置經造藏之初意矣然則其徒所冝知
者奚止廢興之故而巳乎敢縁記事併以是告焉中字無外族
盛氏說法嗣徑山虚谷禪師
　　宻印院記
婺之宻印院實晋義熈中仁肈法師卓錫之所舊名永福宋大
中祥符𥘉始易今號慶元元年秋燬于災僧法威慨然以興造
為已任亡何威逝而如觧嗣力倡衆成先志積五十稔院以復
完且益置田二百畒郷先生王君桐記焉先是士大夫避兵落
南者往往即其䖏為寓舎地之入扵民家以尺計者六千六百
九十其存者為尺厪五千八百九十圗籍僃在莫敢質也
國家奄有南服法幢所建崇護有嚴僧汝舟䓁援著令白于有
司乃悉返所侵地斥其故宇而大之皇慶元年冬居民不戒于
火院再燬舟圗復其舊垢衣糲食竭所蓄以資土木之費其徒
徳新䓁五人亦克恊相其役起延祐元年春閱十寒暑大殿以
成龍華僧一清洎郷之大家張景崖䓁交致其助募衆作佛菩
薩像安奉如法餘未具者繕治以次視觧所建立殆㡬事半功
倍矣舟念所以為永乆計仍割巳田二百五十畒隷焉新以予
郡人也冝能道其廢興之歲月屬予記之予觀世所稱大叢林
必㩀名山奥壌天下勝絶䖏啓其靈祕以示化跡者又皆髙僧
上士是以好事而有力之家莫不慕趍之故其居能乆勿壊其
壊也率不日而輒成人與境相資勢固宜然也宻印居萬井中
齋廬講舎旁直賈區鐃鼓魚蠡與市聲合非有穹巖邃谷幽逺
勝絶之槩若它名山比千有餘年成壊相尋而卒無廢墜者不
以其人歟盖自肇師以来其間代有異人而金華聖者俱胝禪
師為尤著雖然三大士逺矣苟得若觧若舟者焉區區之成壊
安足慮乎姑為記其歲月如此院故有治平間僧居政所作九
級浮圗屹立風雨中必有繼舟之後盡其力者則其冝得予記
不止若今所書而巳也
　　嘉興天寜萬夀禪寺記
天寧萬夀禪寺列郡皆有之其在嘉興者距城北半里所故為
施水菴唐咸通間以菴為院而其護伽藍神曰太祖蕭王莫詳
所自宋治平中郡人慕容殿丞始請于朝更為十方禪刹熈寕
𥘉賜聖夀額命興教惟一禪師開山清涼法眼之適孫也崇寕
二年詔天下州軍各賜寺額曰崇寜嘉興改聖夀以應令而院
陞為寺三年加萬夀政和元年又易崇寕曰天寧紹興二年改
報㤙廣孝十一年又易廣孝曰光孝賜田二千畒立莊曰天錫
乾道末水菴和尚說法扵净慈尋歸老而示寂于此靈異之迹
甚著四方衲子指為名師過化之地而慕仰焉嘉定中癡絶冲
公訥堂辨公相繼領寺事而法㑹鼎盛遂為大叢林盖寺額在
異時巳屢改易入　皇朝仍其舊人猶稱以天寧萬夀之故號
者以祝　聖都道塲在是也至元間朽菴祥公𬒳　上旨住是
山與耆舊僧智源兼任本郡僧司長貳崇護尤謹創千佛閣於
山門之東眀叟因公規恢基緒頼源之力為多延祐中千瀬慶
公即方丈建圎通閣泰定間竺雲曇公重作僧堂衆寮其後月
舟滿公窘扵有司之征繇引避而去法席偶虚土木之功亦輟
今佛鑑空海禪師念公以至正四年嗣為住持至則繕治僧堂
斥大山門之舊址作門以間計者五其髙七尋有半深　其髙
尋有二尺左右設文武官僚之次且用隂陽家說築案阜扵官
河之南培主山扵丈室之北樹以竒石名之曰秀玉峯詞臣墨
客多賦詠焉寺後𬞞圃鄰扵軍壘限以土墻歲乆墻壊而鞠為
芻牧之塲乃白于官悉復所侵地繚以大石墻而斵石為霤以
覆之其長萬餘尺費錢七萬餘緡竭力相其成者耆舊僧子常
也又以𬞞圃地楄陿倍價僦民地而益之置薪蕩二百餘畒經
理諸荘隠没之田二百餘畒創寺務司扵庫之東南兩廳對峙
甃地為塲其中而旁為兩倉二十敖受各㽵之歲入絶蠧弊謂
寺乃都道塲而佛殿􁃠陋弗稱無以起人肅敬之心而盡歸羙
報上之誠乃捐長財以倡衆施郡人鹽倉副使沈權首為發
私槖市香楠木柱十有六好事之家輸貨薦力者接踵而至乃
徙鍾樓撤藏殿之前軒増拓故基以隆寳構其崇十二尋有半
脩廣皆十尋傑屋邃墉華榱文甓承以落井環以石䦨皆窮壯
而極麗植牌門扵寺前之左街掲于楹間曰南湖苐一山空海
之涖事逮兹厪十寒暑而内外煥然畢新利飬之須無所不備
惟殿之役最鉅經始於十年之三月落成扵十一年之三月亦
甫六甲子而告訖工書来諗予以記粤自大教𬒳于中華通都
望邑名山奥壌緇錫所廬廢興靡常或墜而弗舉㦯彌乆而愈
振談者率謂是殆有數而非偶然予竊以為特係乎荷擔其事
者之材與志何如耳有其材而無其志則不能以有為有其志
而無其材則不足以有為空海乘本願力普為恩有作大福聚
其志可謂弘矣假方便智示現有為縦横無礙其材可謂周矣
為之在我者未始以諉乎數冝其建立成就視古人事半而功
倍也為之記以告夫来者尚相與扶植之而毋有所諉㢤空海
名良念族王氏台之黄巖人得度扵瑞巖東原沂公禀法扵仰
山虚谷陵公又甞從雲外岫公扵天童而司其藏鑰及虚谷居
徑山遂分半席一溪如公父行也其住寳林拉之偕行未㡬謝
事舉以自代因𥙷其䖏後乃由郷郡之護國遷主兹寺常亦其
同郡人云
　彌陀興福教院重建大殿記
彌陀興福院在錢唐西山猊峯之麓宋慧光法師若訥所建也
初慧光當南渡時𬒳遇三朝受法師號主教事扵上天竺山者
二十有七年乃得請而退䖏兹院累加兩街僧録雲章寳器寵
錫優渥其示寂也謚曰宗教廣慈塔曰普照云院始剏以淳熈
三年賜御書為院額以紹熈三年敕改十方天台教院以嘉定
十三年自惠祥法師為其住持迄今十有八傳矣歴歲既乆楹
欹棟缺不勝風雨之震􁁶左支右拄事多苟蕳際今
聖世像教興隆猶未有火起其廢者耆舊僧壽弥首為繕完僧
堂門廡且範銅為大鐘頋佛殿摧敝特甚役費至鉅遂罄其平
昔之貲蓄以治土木扵是妙應䓁佐其費妙智䓁視其役起至
正二年之夏訖三年之春僅九閱月而殿以成揆之舊制加五
尋以為其廣加二尋有半以為其髙造靈山一㑹佛菩薩像而
易其座以石増卑以崇者三尺材甓堅良物采焕發皆前所未
有四年春息菴允兹来主是山謂不可無以告于永乆爰伐石
屬予書之予觀浮圗氏之聚莫盛扵錢唐之西山而傳天台家
之學者尤莫盛扵上下兩天竺㩀山川形勝以為法窟四方學
徒之所附趍逰者亦無不覩相而生信凡資於人以成其所欲
為直易事也興福介乎兩山之間號西天竺距人境固不逺而
地勢靚幽好事者所罕至故其廢興人莫以為意苟非得人為
之荷負不愛其力而相與扶植之安能使乆而益振乎矧今專
法席者學精行粹時望所歸求升其堂入其室者未有止也盖
自開山四十有五年而院乃拓為十方又百二十有五年而院
之重興復自今始可無書乎息菴生越之儒家族李氏夀彌臨
海人
　夀光寺記
奉元之夀光寺顯宻圎融大師覺眀所建也師俗姓陳氏其先
錢唐人世爲士族宋末父某流寓維楊而殁于兵母趙氏懐師
甫三月軍帥鄭某因挟以去母欲自絶不得遂從之西北行而
師以至元丙寅生於寧夏自㓜志趣不凡厭䖏塵俗母弗能止
乃聴其出家且宻書其郷貫世系及其所以徙使謹志之九歲
禮朶魯只上師祝髮爲僧年十二受具戒從真覺國師松堂某
公講般若華嚴諸經授以所服絳方袍及顯宻圎融之號俾嗣
其法鄭帥即城中爲剏净土院以居之非其志也尋入賀蘭山
精修苦行脅不及席足不踰閫冥心端坐者二十年乃還故居
道價益隆又五年而宗王奥魯只公主虎都台駙馬買也台皆
師事之官僚士庻慕風而至禀受戒法者不可數計所度弟子
三十餘人師甞發願禮文殊觀音扵清涼寳陁訪先世遺跡於
維楊而追報焉弟子徳暹䓁三人杖筞以從大徳癸卯行次奉
元陕西行省平章政事欽察行臺御史中丞長夀素聞師名共
挽留之乃構精舎扵草塲街以爲其駐錫之地今所謂夀光寺
也佛殿僧堂三門兩廡庖廩之屬次苐畢備師率其徒入而居
焉堅持禁戒日惟一食以妙法華經念佛三昧爲恒課晝夜六
時顯宻兼行薄於奉巳而厚扵接物勞而無倦和而不流閱二
十五年如一日天暦戊辰二月八日說偈辤衆跏趺而逝世夀
六十三僧臘五十一闍維得舎利建塔于城南下院之野狐冡
徳暹自童子時侍師左右服勤三十年間從松菴某公學一乘
圎教而念念不忘纂師之遺緒闕者𥙷之仆者起之丹青嚴飾
之羙田園生植之豐視舊有加懼歲月寖逺後人不知其作始
之自乃礱石介今户部尚書老老屬予書之盖奉元古長安也
神州赤縣帝王所都逹官貴人豪民巨賈好事之家所以為浮
屠氏之奉者甞盛矣世殊事異城是人非不有大善知識為侯
門戚里方面重臣之所信嚮而施外護之力安能扵山川寂寥
之餘作如幻事熾然建立如此乎其扶植教基為衆依怙有功
甚大繼志述事世不乏人旣克承其付嘱又汲汲焉欲圗其永
乆是皆可書也庸俻書之使刻焉
　　無盡燈後記
净慈故有無盡燈創於宋乾道間其後寺毀復成而燈獨廢至
正元年秋八月耆舊僧子能始輟衣盂之資仍建此燈扵羅漢
堂且捐錢唐縣靈芝郷田五畒俾以歲所入米五石給膏油之
費凡為燈之法内置一燈外安十鏡交光相渉普徧互融百界
千如重重俱現盖託事以顯理　恐人不觧其義乃買石摹刻
真歇禪師所為燈記以開示　㦯於是燈未能目擊而道存
觀禪師之言思過半矣来㳺　如幻之境者毋徒以為一時之
竒玩也哉
　真如院鍾樓記
真如院在義烏縣治西南百　十歩故為雙林𪠘舎宋治平乙
已𥘉賜額而儕於列刹恒産素薄屋室物器凡其法所宜有者
乆且未克大僃嘉定丙子僧若愚始範銅為巨鍾作樓以居之
逮　本朝延祐丙辰僅百年而樓為風所壊惟鍾獨完僧慧慈
将募施者市材僦工以復其舊有志而未遂也今縣丞李侯若
愚休沭憇止頋見鐘銘僧若愚名與巳適同恍焉如有所契即
以起廢為巳任亟施錢為衆倡官僚吏士咸恊賛之好事之家
又来佐其費而諸僧亦為助有差爰興土木屬慧慈躬涖其役
樓之建以至正元年三月乙巳而落成於二年三月甲戌崇廣
嚴麗視昔有加既居鍾其上慧慈欲圗李侯扵永乆乃捐私田
二十八畒有竒俾来者歲取其入嗣而葺之且伐石求予為之
記昔呉越忠懿王時有大比丘韶公為其國師自以與智者大
師同族姓覩天台遺蹤如故居焉時智者之學㡬絶忠懿用韶
公言遣使十軰奉五十種寳詣髙句驪求得其書天台教之復
傳扵中土實自韶公發之由李侯視韶公財法二施雖殊其以
姓名之同為利益成就之勝因一也夫姓名之同亦偶然爾有
能察其心之所同則心佛衆生三無差别慧慈與其徒瞻華構
之翬飛聆鴻音之鯨震若見若聞無非佛事李侯之施詎易量
㢤其所託以為存者有不在予文矣縣令長而下暨緇白之士
施錢有目具載于石背云
金華黄先生文集卷第十三
金華黄先生文集卷第十四　續藁十一
　記
　　慶元玄妙觀玉皇閣記
昔有虞肆類上帝而及于六宗山川羣神成周禋祀昊天而及
于日月星辰司中司命風師雨師社稷五祀五嶽山林川澤四
方百物今道家者流祝祭禮祠之事諸神位號之多至於三千
三百而莫尊於昊天上帝率與有虞成周之法合老子為柱下
史孔子甞問禮焉扵帝王之舊典禮經固無不知其徒之尊其
所尊冝有所本矣然老子之道務清静無為去徤羡就卑弱古
之人用之治其國而民以寧一至於飛符走檄崇玲舘而啓玄
科五千言之中雖未甞及之而非有道外之法也凡天下通都
大邑名區奥壌宫觀壇塲之制自前殿之外必為玉皇之别殿
盖三境之髙真玄穹之主宰當各全其尊也慶元玄妙觀在唐
為𬗋極宫以奉玄元在宋為天慶觀以奉聖祖
國朝至元十九年燬于災元貞某年有　䛇撤聖祖之祠黜天
慶之號而改卑今額穹門邃廡奥殿廣堂悉復其舊惟帝座乆
虚而不設非闕典歟大徳某年前住持雷谷陳君入覲𬒳
上旨俾以甲乙次相授陳君慨然以興造為已任謀闢聖祖殿
故址建玉皇閣未及庀工而化由陳君若干傳逮今住持順菴
王君而閣乃成𥘉王君以泰定某年入侍内祠賜號玄門真士
主本郡之太清宫以精於禬禳　朝廷數遣代祀名山京師大
旱禱雨輒應有司治决河投其鐡符水勢随减名聞于
上制授太虚玄静明妙真人住持本觀至正五年冬奉
今天子及兩宫皇后所降香旛歸建金籙黄籙二大齋感瑞鶴
翔舞異香不散士民慕嚮而至者不可数計所獲信施甚厚乃
裒聚以資土木之費始作於六年之十一月訖功扵某年之某
月閣之髙若干尺脩若干尺廣若干尺列楹若干複霤重簷塗
墍丹青窮極壯麗威儀像座嚴奉惟謹謂不可無以紀其成績
乃以狀来求為之記夫以數百年之曠典一旦而舉之殆非偶
然自今以始眀靈頋歆祥慶来下使斯人蒙其福澤保其夀康
而泳㳺扵清静無為之化此王君之志也所可記者奚止扵程
工屬役之勤而已乎王君名天助字致和同都昌國州之蓬莱
郷人也
　　龍虎山仙源觀記
仙源觀在信州龍虎山之馮原葆和通妙崇正真人徐公懋昭
之所創也𥘉徐公得度扵太上清正一宫通真院之逹觀堂其
師曰通真觀妙玄應真人張公聞詩實開府大宗師輔成賛化
保運神徳真君之伯兄且開府所從受道也開府之弟子數十
百人傳次之序以徐公爲首徐公性篤實而耿介非義不苟取
攻苦食淡由勤儉而致豐𥙿至元二十二年始闢地於馮原以
爲觀馮原者南距上清三十里異時有大姓馮氏居之遂以得
名岡巒廽複林壑靚深泉甘土肥風氣完厚歐公嶺龍湫在其
東琵琶麈湖雲臺藐姑象山在其南其西北則寳帶諸山也凡
殿堂門廡位置髙下悉因地勢之自然而不以人力參焉其幽
邃可以奠神眀之居其閑寂可以棲来學之士有田數百畒可
以資華薌􁉸粥之具得請于　朝賜以今額徐公竹冠布𫀆宴
息其中而往来乎上清日與仙翁道侶徜徉於萬物之表方是
時開府以清静無爲之說上承訪問褒大尊顯無與爲比執弟
子之職而列侍於左右者往往被　璽書綰銀章號真人而主
治乎名山惟徐公間来展省而未甞乆留　中朝逹官貴人至
有欲識其面而不可得泊然無願扵世者垂二十年大徳六年
䛇強起之住持宜興之通真觀賜號葆和通妙崇正法師居十
年洊膺　制命進號真人又十年夀八十有二乃乘運而化於
仙源至治元年也傳徐公之道者馮君志廣上官君與齡徐君
天麟彭君齊年薛君起東李君世昌蔡君仲哲徐君守勤彭君
一寧自志廣暨天麟而下皆以次領觀事元統元年與齡始奉
上命爲住持提點仍賜號冲和持正眀素法師祇事云𥘉有廢
必舉病其棟宇局扵地勢乃改卜其西十歩外平而無險中寛
而有容程工役略基址諏日之吉而遷焉越三年大殿成明年
法堂及鐘鼓二樓成又眀年三門兩廡成東有閣曰東閣西有
樓曰西樓齋廬寢室庫庾庖湢之屬次苐畢僃冲真眀逺玄静
真人張公徳隆開府之猶子也少甞學道其處從開府来亰師
侍祠於眀庭者四十年至正六年將使指奉香幣還故山覩其
輪奐聿新念構興之難而充拓之不易爰伐石屬予書之大抵
人之常情樂因循而憚改作仙源之建置㡬年于兹矣一旦有
能舎其舊而新是圗纉先業扵方隆植法基於永固有功扵其
教甚大而况不慿國家之力不求民間豪末之助一以身任其
事而遹觀其成是皆可書也於是乎書
　　松溪縣新學記
建為先師朱文公之闕里松溪建属縣士生其間身親受業扵
公之門與聞公言論風指於㳤艾之私者踵武後先其地雖𥚹
小而士習為最盛逮入
皇朝治教休眀人才尤彬彬焉縣故有學規制甚俻至正十二
年大盗竊發扵河南而江淮閩粤繹騷不寧山谷愚氓相挻而
起侵軼縣境蹂踐民居兵燹之後惟夫子廟若魯靈光之巋焉
獨存識者知爲天佑斯文之兆匪朝伊夕必有起其廢者
今天子方慎擇守令恵綏黎元十四年夏六月今縣尹􁁶侯實
来視篆之三日用故事欵謁于　先聖禮成而退左右頋瞻徘
徊歎息曰學校之廢興長民者之責也我其敢不以爲己任即
命鉤考簿書徴理㦄年贍學田租在豪民黠吏之手者凡得米
若干石資以召匠市材揆日庀事侯躬涖教護属功而課其章
程縣人攝尉事葉弘道暨教諭李璿訓導傅子實皆悉力以相
焉自禮殿論堂齋廬寢室至于門廡庖廩咸撤而新之崇其垣
墻端其術道墍茨瓴甓􁇠堊髹􁂍舉稱其度始扵秋七月訖扵
冬十月而告畢工妥神有位配侑在列範銅爲祭器而它所宜
有者靡不具完蔵脩息㳺各適其所佩衿来集弦誦相聞饋膳
之須亦無乏絶侯旣行舎萌之禮以落其成不逺千里俾諸生
楊壵奉書赱金華山中以記爲請昔杜子羙題詩衡山縣學稱
陸宰以雅才新意脩儒服爼豆事於干戈之餘其辭逸出横厲
氣誼激烈數百歲之下讀者猶爲之悚然侯下車之𥘉即以興
學爲先務披荒殘植棟宇甫十旬浃而畢潰于成其雅才新意
視陸宰孰多乎然竊觀魯人之頌僖公曰旣作泮宫淮夷攸服
固非衡山之事可同日而語也賢侯導宣　上化以振起士類
将見魯人之頌復作於今雖子羙未易賛一辭矧以眇焉末學
衰朽誖眊猥令載筆爲之記何能鋪張偉績以昭示于方来也
㢤姑序次其廢興之歲月云爾侯名說呉興人大父秘書少監
時中夙任風憲父嘉興緫𬋩𢡟翁乆居舘閣家學淵源所從来
非一日矣冝其為政知所本而不謬於緩急之序云
　　重修月泉書院記
浦江縣北有泉出仙華山之陽而發扵縣西二里視月之盈虚
以為消長號曰月泉宋政和癸已知縣孫侯潮始䟽為曲池築
亭其上咸淳丙寅知縣王侯霖龍因構精舎於亭之西北祠
先聖先賢其中以為諸生講學之所逮入　國朝乃卑書院額
至元庚寅提刑按察副使王公俁行部甞一新之至順庚午前
進士八時思博化由祕書郎出長兹邑又重新之有劉先生應
龜栁先生貫所為記至正􁅪卯今縣尹蕭侯用㢘能舉守令𬒳
上命而来爰以暇日臨于泉上覩其棟宇摧敝亟捐俸貲謀繕
葺焉占籍之士皆樂為佽助而分任其役以是年之六月始作
十一月訖功自祠室論堂齋廬門廡至扵庖廩之屬屋以間計
者四十有五凡用工以日計者若干用錢以緡計者若干屋室
旣完教飬之具亦無不畢僃士咸徳之謂不可無使後人知其
所自乃貽書扵溍求為之記溍竊觀在昔郡縣未有學之時天
下惟四書院其在大江以南潭之嶽麓南康之白鹿洞而巳三
吴百粤所無有也今郡縣悉得建學而環江浙四封之内前賢
遺迹名山勝地為書院者其多至扵八十有四好事之家慕效
而創為之未見其止也意者人材之出亦将從而多頋若有所
不及何歟昔者魯脩泮宫而詩人頌之苐以僖公之色咲威儀
羙盛德之形容曽無一言述其輪焉奐焉之羙者先儒以為脩
者脩行其教學之法也今之輪奐旣羙而清泉白月舊觀復新
諸君子從賢侯来㳺来歌色咲威儀無非教也有能感厲奮發
而無負侯作新之意將見異材軰出代不乏人眞儒之效𬒳于
来世而侯之徳與之相為無窮豈係乎記之有無也㢤姑為叙
次其興作之歲月云爾其詳見扵前記者兹得以略焉侯名文
質許州㐮城縣人歴宰三邑皆有治績今累階儒林郎云
　　學齋記
伯温甫以學齋扁其居室而来諗于溍曰予幸以國子獲執經
於舘下忝釋褐而俻官使扵西陲者二十載異時同舎生類能
以文學論議自見已獨無稱焉大懼去師友日逺墜失舊聞不
得附于英俊之列爰以學名吾齋庶㡬退息扵斯有所自儆以
為進脩之地匪但求無媿乎今人苟未至乎古人不敢不勉也
子其為我記之溍聞魯論所記子夏氏有仕優則學學優則仕
之言說者謂斯言非為學而弗仕者勸乃為仕而弗學者戒也
然則學之優㦯不必扵仕仕之優曷可以無學乎盖古者由家
而郷以逹於國固無地而無學其賢能之興於郷者必還以長
而沿之歲時屬民射飲讀法使之習容閑禮攷徳問業莫不有
教學相長之道焉則亦無事而非學無時而不學也今之為學
旣不皆與古合其仕者又率以鈎摭趨辦為大務而無暇從容
出入升降酬酢於儒服爼豆之間若夫随牒逺方邈焉海隅徼
塞萬里之外則弦誦之聲益以希闊年未至而不親學者皆是
也有能不為事物之所奪風氣之所移而卓然以古人自任如
伯温甫者不亦有志之士歟厯觀書傳所載能終始于學者無
如衛之武公年九十有五猶作詩以自儆曰相在爾室尚不愧
于屋漏先儒以為此誠意正心之極功則其所學可知也伯温
甫敡歴之乆譽望甚著年踰強仕以選擢外宰相之元僚而居
是室也忘其齒之長身之貴不怠於自儆如此其亦武公之徒
矣由是而登扵武公之年所造詎易量㢤且老之為言考也庸
謹記之以俟它日考其成焉
　湛然齋記
祕書郎潜南張君名齋曰湛然而徴予為記予叩其所以名則
先濵國文忠公以君之𥘉度親為賦詩四章其取義甚博以周
而湛然之語乃指夫心以為言又一篇之體要也君謹志之不
敢忘因以為齋室之號云夫以湛然喻人之心者以其體本静
而已方其泊焉以休耳不與聲接目不與色交好惡未形而心
常虚寂表裏瑩澈如止水之不波樂記所謂人生而静是也一
旦出而與世酬酢不能無是非之相靡利害之相刃誘扵所可
喜而訹於所可懼其存者㡬希盖心之發見若泉之始逹而未
知所適必有定向斯不妄動大學所謂定而後能静是也生而
静者天也定而静者人也是以善養其心者不徒反求扵洞洞
屬屬之𥘉而每宻察於膠膠擾擾之際内有以全乎天理外有
以盡乎人事故不物扵物而常為萬物宗試即夫川上而觀之
逝者如斯而其未甞往者湛然自若也自昔父詔其子未有如
公直示以心體之妙者然公之言則有本有末既原其理而啓
迪之復列其事而筞勵之君之掲于齋居以自儆者固将以端
本而澄源也必始終本末一以貫之静極而動則其應變旁行
而不流動極而静則無一塵之累而退蔵扵宻向之湛然者無
時而不然斯不負於公之教矣請以是進扵君為之記云
　　寳忠堂記
翰林學士公朶爾直班以寳忠扁其所居之堂而貽書扵溍曰
昔我魯國忠宣忠武兩王侍
太祖皇帝肇造區夏克有大勲慶賞所加爰及苗裔為　國家
之世臣兹已八葉忠武始甞以太師國王都行省承制行事建
牙于燕而今亰師迎陽里第則吾祖同知通政院事府君之所
作也予不幸少孤痛自䇿勵獲底於成人蒙𬒳眷知僃貟禁從
恒廩焉以隕其家聲為懼竊聞古之人㦯以善為寳㦯以仁親
為寳而吾家世之傳則以忠為寳子孫冝謹其承相與保守之
而弗失是用名吾堂曰寳忠庻㡬退食扵斯心在
帝室夙興夜寐靡敢忽忘不可無告後人俾繼吾志願有述而
刻諸溍歴觀漢𥘉之豪傑並起而從髙帝馳驅於中原髙帝既
定天下異姓之臣裂地而王者八國類皆鮮克有終張耳頗以
智自全亦僅至其子而止獨呉芮受知髙帝稱之曰忠著于甲
令由衡山而長沙傳號弗絶迄今千　百年猶廟食于一邦孰
不曰徳之薄者其流卑徳之厚者其流光推本而言則為徳之
薄厚特係乎能忠與否耳惟札刺爾氏之先奮其雄材翊扶興
運元功茂烈載于彛常自時厥後享有茅土訏謨廟堂出入帷
幄者莫不世濟其羙徳業之盛有光于前雖古帝王輔弼之臣
殆不是過非僥倖於一時之際遇而謂之豪傑者可同日而語
也然自魯王父子下逮東　之三世易名節惠悉冠以忠視向
之著令稱忠者若無以異令聞長世不亦冝乎盖人材與時髙
下固有不齊至扵事上之貴乎忠無古今一也公以宗臣世胄
日侍
天子清閒之燕而謙退不伐克念厥紹休沭在外輒與鴻生駿
士探討儒家者流之言而知忠之為貴奉以周旋如恐弗勝既
以受之前人者昭掲而自儆又圗有託以貽方来俾永勿墜為
慮豈不深且逺㢤詩曰錫爾介圭以作爾寳此所謂寳上之賜
也公之所寳家世之傳也能不失其家世之傳則能乆有夫上
之賜矣百世之下尚鍳于兹
　蘇學士畫像記
故嶺北行中書省左右司郎中蘇公以延祐七年二月壬戌卒
于亰師三月乙酉歸葬真定縣北三十里新市郷其東北二里
實漢新市縣故地有佛廬曰遍法寺後公殁之二十年是為至
元元年寺僧廣朗以公少甞讀書其中遺風餘韻去今未逺乃
肖公像而祠焉公嗣子吏部尚書天爵䟽其歲月属溍為之記
公諱志道字子寜真定人也𥘉以材受知郡守姚公得推擇為
吏從决獄竟天方旱而雨人大驚異及辨元氏縣盗馬獄益有
聲辟河東憲吏分讞属郡大同獄囚雖重辟皆自以不冤用其
使程公薦入察院佐御史監治和林正色不阿以嚴見憚楊州
民家子訴𬒳賣爲奴巳三易主御史以淮人多詐叱去之公曰
詐則論如律安可寘不問㢤訊之果良民也浙西大猾聚愚民
服僧衣復自號白雲宗以别於釋氏衆至數萬依權貴冒名爵
州縣莫敢誰何㑹其姦利不法事覺廷議以禮部侍郎髙公往
鞠之求諸曺史善持文墨者得公於户部與之俱公凡五往返
于亰師乃克以具獄上奪其印章省所置官府没入貲産以鉅
萬計出其詿誤及良家子女數百人陞掾樞宻軍校當襲父職
有十年不得調者悉舉行之俄有　賜公弓矢及它服用之
物俾從樞臣出行北邊還朝爲中書掾同列以尚書省權勢所
在争趨之公不爲動尚書省罷首命公鉤考其詮選之濫而釐
正之擢中書檢校官擿吏曺資序失當四十餘事覈户工兩曺
過用錢㡬四十萬緡米六百餘石斥去賊吏二十餘人或舉公
材任御史而執法於中者以未識公為疑人謂當詣謁公曰以
謁得御史可乎遷刑部主事有嗾盗旁引無辜者力辨其誣而
黜主盗吏時宰欲殺盗内帑金者公曰獄未具孰敢遽殺人耶
時宰怒謀中以它事樞宻適奏除公㫁事官經歴乃觧有訴其
兄非正嫡而欲奪其官者公執不可卒與其兄軍士護視公宴
物器偶失兩銀盂将以盗論公曰此誤失之耳非真盗也使償
所失而出之嶺北省治和林實國家興王之地生殖旣乆人安
冨樂業一旦變起関中而和林大震並塞之民奔潰四出㑹天
大雪畜盡死饑人無以自活走乞食於和林相枕藉死道上時
倉儲僅五萬石民間米石至八十萬錢除吏雖有優秩率頋避
莫肯行郎中之命下公即日就道至則白其長用便冝發倉賑
給仍請于朝設髙估募人致粟和林於是邊儲充實如平時諸
王泛索公悉持不與皇子安王是以褒以衣一襲呉王聞公徒
行亦與名馬公受而以直歸之中書患和林禁酒法䡖易犯更
奏立重法罪至死令下三日犯者五人當坐公曰酒非三日可
成犯在令前不冝用後法刑曺議如公言先是丞相順徳忠獻
王建孔子廟未就而薨至公訖成之日延寓士講說經史由是
人始知學御史得邊民所列公政績上之未報而公辭歸遂不
起公平居慎重寡言不妄與人交邅䘮哀毀踰制而葬祭有禮
諸父昆弟欲異居度弗能止則取薄田百餘畒遺書數百卷尤
焉扵教子其後尚書果以儒起家至顯官公殁時年甫六十階
止中憲大夫以尚書貴贈集賢直學士亞中大夫䡖車都尉追
封真定郡侯配劉氏累贈真定郡夫人公之考謹榮祖亦用尚
書恩累贈中順大夫禮部侍郎上騎都尉追封真定郡伯妣吴
氏累贈真定郡君溍歴觀古循吏居官可紀所去見思至於尸
而祝之者由其利澤在人也深故人之報之也厚未有無所為
而為之者廣朗方外人非素有徳扵公頋䏻拳拳致其尊慕之
誠如此亦何所為而為之耶盖公之行孚于郷所居而化有以
啓其秉彛好徳之心焉爾溍旣書其立祠之歲月竊懼後世拜
公像而欲知公之為人者無所扵考也惟公墓有誌神道有銘
庸敢掇取大略而并記之
　　瑞雲觀記
瑞雲觀在平江城東三十里今所謂笠澤福地者也呉松江由
具區来出其西而其南為姚城江東為龍江又東為陳湖其北
則闔閭浦也重波複浪四望如一其中可居䖏乃多沃土民安
扵耕桑皆朴淳有古風水木之清華禽魚上下泳飛之樂夐焉
若在世外然而更千百年委棄扵田夫野老之手未有能啓其
秘而專其勝者玄門髙士陸君志寧始作菴扵其䖏由是昔之
秘者無所伏勝者益以發舒君不以得於耳目者為已足復斥
故宇易菴以為觀合其徒而居焉凡觀之制中為三清殿而旁
為玄天北斗太乙三元之别殿祠堂寢室講舎齋廬門廡庖湢
次苐畢僃惟玉皇上帝之閣為役最鉅乆乃訖功而觀以成緫
為屋以間計者百有十繚以脩垣而除道成梁以屬于南埭
既又割上腴之田千五百畒有畸以資食飲百物之須為費一
出扵君而君之悉力殚慮二十年於此矣菴之𥘉為觀也教主
嗣天師為署今額因命君開山而以甲乙為世守旣而所司具
以觀之成剡上
天子特為下璽書加護焉君旣勵其徒俾勿替且飭其族人毋
敢有所預懼後莫之考而或毀其成也爰伐石以記来屬夫乾
坤淸淑之氣川融山結非有數量而仙經所録洞天福地僅百
一十有八神而眀之不以其人歟幸以人與境遇而又蒙𬒳
帝力如此㳺而息者衎衎施施未有巳也㦯者真仙異人於此
乎出則福地之在笠澤而笠澤之有瑞雲將與金庭玉局並存
扵天壌間尚何成毀之足慮哉頋不可無以著作始之自乃弗
辤而為之記云
　　干氏贈封碑隂記
仁宗即位之𥘉　詔行貢舉始親䇿多士于廷江浙南士入奉
大對者八人呉郡干公褎然居乎前列而溍亦叨塵末　公淹
外服巳乆
今天子用言者建白肆命宰臣緫裁三史旁招群彦俾預纂脩
公旣首膺召節下至溍之䟽賤黭淺亦所不遺溍適有内艱不
果行乃拜公集賢待制任以史事書成引年乞謝　制授禮部
尚書致仕貤恩于其大父鎭江府君父平江府君秩皆三品爵
為通侯㑹同年歐陽公自翰林學士承旨出持七閩憲節道過
呉郡為勒銘于豐碑彰　君賜序世徳也昔孟子論君子小人
之澤一㫁以五世說者盖曰其人君子矣易世而非君子也者
猶可以五世所以厚君子也其人小人矣易世而非小人也者
亦可以五世所以甚小人也使世丗而君子也雖百世可也溍
甞疑其為說不與孟子合竊觀公之先有仕宋為諸司正使者
五世至鎮江府君在宋季猶止扵右階六世至平江府君乃以
文易武三取薦書于漕于郷又與其長子同上春官七世而公
生今　聖代遂擢乙科登八座流澤固未艾豈非所謂世丗而
君子者耶溍扵是知說者之善推言乎孟子也載念向之八人
者多巳物故惟公與溍獨存溍甞辱歐陽公銘先太常之墓兹
獲覩公碑感門祚之衰薄仰令問之長世八世之後莫之與亰
於公之子孫尚有望焉謹再拜識于下方以俟
　　博古堂記
故翰林待制僉淮西江北道㢘訪司事申屠公至元間名御史
也公平居無它玩好惟見以古彛器法書名畫求售者輒捐厚
直取之所蓄既冨緘縢庋置覆以傑屋名曰博古之堂公殁逮
今　十有　年嗣子耀州史君傳蔵護視惟謹升其堂如見其
親之存焉間甞諗于溍曰我先君燕休之所曰九思堂呉文正
公實為之記别號忍齋則翰林侍講學士掲公記之武昌别業
有篛谷則翰林待制栁公記之作樓以儲書曰墨莊則翰林學
士承旨歐陽公勒銘其上獨博古堂僅存治書侍御史李公魏
國趙文敏公所書扁榜而未有為之記者幸卑以一言俾我後
人永保而勿墜不亦可乎溍生也後不及從先生長者登公之
堂而區區陋微扵諸大老無能為役然托雅故於耀州非一日
安敢以不敏辭昔者孔子言夏殷之禮而謂𣏌宋之文獻為不
足徴當孔子時𣏌用夷宋圗覇已乆典籍散亡而賢人之存者
無㡬其不足徴尚何怪乎秦人焚詩書而博士所掌故無恙蕭
何從沛公入咸陽第䏻收其丞相府圗籍以知天下阨塞户口
多少強弱之䖏至扵先王之舊典儀物則一切委棄弗頋而堕
於楚人之手以同歸扵煨燼有識之士所為追恨痛惜而不巳
也　國兵南伐趙氏納土旣封其府庫以入于有司而一伐之
儀章物器皆公為江浙宣閫都司時親受於其主者以上于
朝廷武夫俗吏莫敢壊傷㫁簡殘編亦靡亡失其有功扵斯文
甚大中原文獻流落東南者固不得比隆夏殷公之賢扵蕭何
則巳逺矣而又能以餘力窮搜極訪因山巖丘隴屋壁之遺而
窺見昔人制度法象之所寓精義之所存公之有志扵古豈徒
以資耳目玩好而已㢤矧以耀州為之子克謹其承乆且弗忘
不待當祭而齋然後思其居䖏思其所樂思其所嗜也来者詎
可忽諸公諱致逺字大用東平壽良人其歴官行事有永國文
康閻公所為碑銘此不著耀州名駉以清方直諒世其家云
　　述古堂記
呉郡繆仲素好古博雅之士也平生所嗜惟古器物卒然遇之
輒購以重貲並寘一堂之上其目若干所寳用者有宋内府故
蔵紹興丁已邵諤所進述古圗圎研因以𫐠古名其堂而求予
記之述古圗本李伯時效唐小李將軍用著色冩雲泉花木及
一時之人物按鄭天民先覺所為記坐勘書臺捉筆而書者為
東坡先生喜觀者為王晉卿凭椅而立視者為張文濳按方几
而凝竚者為蔡天啓坐盤石上支頥執卷而觀畫者為蘇子由
執蕉箑而熟視者為黄魯直凭肩而偶語者為陳無巳㩀横卷
而畫歸去来圗者為李伯時按膝而旁觀者為李端叔跪膝俯
視者為眺無咎坐古檜下孹阮者為陳碧虚袖手側聴者為秦
少㳺昻首而題石者為米元章竚立而觀者為王仲至坐蒲團
說無生論者為圎通道士偶坐而諦觀者為劉巨濟凡著幅巾
者十有一人烏㡌者二人而其一為道㡌僊桃巾琴尾冠者各
一人衣深衣𬗋衣褐衣者各二人青衣者四人黄衣者三人而
其一為道服繭衣𬗋氅黪衣各一人一童執靈夀杖一童捧古
研兩女奴雲鬟翠飾則王晉卿家姬也石床錦褥玉巵瑶琴以
次陳列大谿峭壁怪石淙流曲徑危橋映帶左右松竹蘭蕙紅
蕉𬗋葳蔽翳聮絡天民又謂有羽流名動四夷師表千古伯時
偶未之及乘間寓意繪而為圗以資好事之玩莫知其所指為
誰記作扵政和甲午後二十又三年諤乃以研進研盖端溪𬗋
石其形正圎隆其中以受墨環其外以為水委而旁刻兹圗其
物采雖不可辨而服飾位置猶彷彿可覩所謂述古圗圎研也
予聞商書記遲任之言曰人惟求舊器非求舊惟新夫所以欲
求器扵新者豈忽逺而貴近㢤取其新以適於用而巳三代先
秦古器往往流傳至今使兌之戈和之弓垂之竹矢離磬崇鼎
一旦歸于士庶之家固無所用惟研也者自王公逹于庻人所
通用也矧兹製作之妙備存人物儀刑之舊而其用則日新而
不窮冝為仲素之所貴重歟堂以研得名記為堂而作仲素所
蓄有出扵兹研之前而非堂之所以名者予不得而盡著也
　　杏溪祠堂記
杏溪祠堂者郷先生傅公之祠也先生諱寅字同叔㓜嗜學經
史百家悉能成誦比長益求異書而讀之間從說齋唐公質疑
問難皆有援据可反復說齋喜曰吾益友也及聞其升陑分陕
之說語門人曰軄方輿地盡在同叔腹中矣先生於天文地理
眀堂封建井田律歴兵制之類世儒置而不講者靡不窮究根
穴訂其譌謬資取甚博参驗甚精事為一圗累至於百號曰羣
書百攷大愚吕公閱其禹貢圗攷曰是書可謂集先儒之大成
矣掲其圗請申言之而坐諸生以聴且曰以所能者教人所不
能者受教扵人理之所在𥘉無彼此先生亦樂為之盡亹亹不
勌先生扵文中子人不里居地不井授終苟道一章屢歎息而
言周禮太平之書于時九等授田家給人足泉府之設特以備
凶荒未必常用也况是書體有本末用有先後若大綱不舉而
獨行所謂國服為息者是猶取名方中百品之一而服之及其
害人則曰是藥出扵名方云爾常恨熈寕諸賢未有如此辯之
者故百攷之書扵成周之授地賦兵封國制軍増地制域畒歩
溝洫稼穡貢賦特詳焉亦足見先生之學可措扵實用而非虚
談矣先生又甞徧㳺江淮縦觀六朝故迹南北形勝詢諸故老
質諸史諜而得其成敗廢興之故歴歴如指諸掌是豈徒以登
臨之適為快也㢤先生之教人每謂下學上逹自有次第不先
其近者小者而驟語其逺者大者後生淺薄學益不實故扵小
學尤所留意来學者恒以百數必先授以曲禮内則少儀郷黨
諸篇使扵日用之間與義理相發眀而知道之與器未始相離
也先生論古軍制纎悉備具而不欲人讀兵書曰胸中無論語
孟子為權衡遽聞譎詐之言則先入者為主害心術矣此先生
之所學與所以教之大方也先生世居婺之義烏父孝儼篤行
君子母樓氏禱扵石姥山而生先生骨秀神聳蚤有器識事親
孝謹䖏兄弟子姪均一無間郷閭有事輒以身任之非公事不
至官府縣長吏之賢者必造而問政言無所隠人有隂𬒳其賜
而不知者里居之日與馬公師文孫公居敬為同志永嘉戴公
少望聞先生名奉贄願交大愚在朝行數稱先生之文學行義
彭公子夀章公茂獻葉公正則呉公徳夫汪公季路黄公文叔
黄公商伯無不推敬文叔欲與同列奏𥙷以官知先生不可屈
乃止惟舘扵商伯最乆賔主之間日以義利相箴切不為無益
語它所與㳺亦皆顯人至其為䑓諌為執政則絶不與通先生
旣不有仕禄又不屑治生業商伯持浙西庾節遺以錢五十萬
先生悉散扵宗族鄰里一無所留晚益貧郡守孟公聞而歎曰
不可使賢者飢餓於我土地乃輟俸貲倡其親友為買田築室
於東陽之泉村而先生遂為東陽人於是大愚及一時名公皆
在黨籍相繼放逐先生亦杜門不復出矣先生好為詩閑逺右
淡有陶靖節邵康節之風焉子七人皆克紹其家學大東尤敦
慤克肖其徳大原試漕闈為本經第一先生旣遣猶子定受業
朱文公之門得其微言奥旨歸與諸弟共講而大原亦從慈湖
楊公㳺楊公亟稱之程子謂君子教人有序非先傳以近者小
者而後不教以逺者大者先生之所以教皆程子之遺意也先
生年六十有八以嘉定八年卒于家後百二十年曽孫師蒙師
佐懼人易而世䟽乃即家建祠歲時以享祀燕私合其族祭主
於先生者始遷之祖也上援其父者明有所本也下及其子者
示有所傳也堂成於重紀至元之二年師蒙巳卒因以侑食堂
師蒙作也祠室堂軒爲間者三翼以齋廬爲間者六有田三十
畒子孫更掌之以供祠事師蒙兄子似翁将圖其永乆爰以状
来謁記且曰祠之作本以寓子孫追逺之意而邑之士友以爲
古者郷先生没則祠於社其禮乆闕弗講乃相率爲文以祭冝
率聮得書溍序其興作而首著先生學術源流之懿者庻㡬後
人知所矜式也来者能聞風而興起焉則是祠也有功扵名教
甚大奚止可以合其族而巳乃如其言併書之
　　朱氏祭田記
婺義烏赤岸之有朱氏始於漢槐里令雲之七世孫晋臨海太
守汎又二世而建威將軍禮遂廟食其郷郡志以建威為金威
語之訛耳自是又若干世乃至三府君者有田以祭始於府君
也府君諱良佑宋紹興間𥘉置旁舎常稔之田三十畒有竒合
為一區而儲其所入以給孝祀燕私之事府君殁有子三人曰
孟眀曰郷貢進士中曰季龍同繼其禰而莫適為宗列屋聚居
謂之三宅凡田事三宅歲迭掌之祭主於府君而三宅之子孫
咸以次祔食不以世數　毀為親䟽逺邇之别族大以衍位序
日繁患夫䙝而弗專且難為繼乃稍裁定著其成規每歲以日
北至與新糓之旣升蕆事者二由府君上而祖考本所自出也
下而三子則三宅之所祖也正配位緫十有四皆世世不遷府
君之孫之曽孫而為掌田事者之祖考乃得從腏食歲終合享
者一亦惟掌田事之家在祖考行者乃與焉三歲則適徧于三
宅玄孫亦與合食而㫁以三十年為一世滿一世輒止袒免而
下則絶而弗與墓祭之降殺亦以是為差懼逺者之易忘則用
先儒家禮以立春日祀臨海而侑以建威慮親盡則情盡則有
歲時之序拜而三宅之長㓜無不在列此其大略也府君五世
孫震亨以書諗于溍曰願有述刻寘先墓之左庻俾後之人無
墮其成故朝列大夫婺州路緫管府治中致仕叔麒扵府君為
曽孫溍之從祖姑歸焉而震復與溍有文字之雅不敢以不敏
辤惟府君去二代盛時已乆又不有大夫士之位田禄弗及而
能因地之利以報其親仁之至也宗法廟制不得行乎其家而
能因人情為之節文以屬其族義之盡也數世之後以文學政
事顯融于時者旣巳流光奕葉而其䖏者亦徃徃𬒳服儒術馳
英聲扵士林脩其已成之業而承其所欲為之志仁義之澤未
艾也楚茨之首章曰自昔何為我藝黍稷府君之經始勤矣其
卒章曰子子孫孫勿替引之三宅之嗣人尚慎其終以延𥙿扵
無窮㢤
金華黄先生文集卷第十四
金華黄先生文集卷第十五　續藁十二
　記
　　麗水縣善政記
法出乎朝廷承而行之者有司也至扵法乆弊生姦吏乗之下
蒙其害而上不察則承而行之者有未善也法不可遽變而弊
可以漸除能發其姦而去其泰甚斯為良有司也巳昔人謂寛
之一分則民受一分之賜豈非然㢤厥今東南為民病者莫甚
於鹽筴始則亭戸患其耗而不登次則商旅患其滯而不通及
均敷科買之法行而編民之家無貧冨莫不受其患况夫吏得
肆其姦則民之不堪益甚矣松江府判官致仕王君仲達𬒳省
檄執事于秋闈過予西湖上為予言曰吾所居麗水縣之民歲
當食塩以引計者六千三百三十有七姦吏暗减它縣額而来
抑配焉増加引數至九千一百三十有七頼吾長官賢眀以闔
郡丁口通計之而白于上官去其所増加者為引二千八百由
是民獲少蘇盖吾長官之善政不一而足惟兹事民受其賜㝡
厚幸為我記之予自筮仕以来佐治瀕海州縣目擊塩事之病
民頋以政非已出末如之何麗水之政不亦予之所樂聞者乎
輒弗辭而為之記以遺仲逹俾歸而與其父老刻諸庻㡬嗣為
政者有所据依而播其惠於無窮也其長官名某今以承務郎
為縣之逹魯花赤云
　蘇御史治獄記
至順二年冬十有一月趙郡蘇公天爵由翰林為御史南臺時
方用中書奏遣官審覆論報天下獄囚三年春正月公甫就職
即分涖湖北湖北所統地大以逺其西南諸郡民獠錯居俗素
獷悍喜闘争獄事為㝡繁公不憚山谿之阻瘴毒之所侵加徧
履其地雖盛暑猶夜篝燈閱文書無少勌囚有言其冤狀者公
曰憲司歲再至不言何也囚皆曰前此慮囚者應故事耳聞公
至當受刑故不得不言公為之太息事無鉅細必盡心焉辰之
沅陵民文甲無子育其甥雷乙後乃生兩子而出乙乙伺兩子
行賣茶即舟中取析薪之斧並斮殺之既沈斧水中而血漬其
衣跡故在事覺乙具服部使者頋以為三年之疑獄而釋之公
曰是事二年半耳不殺人何以衣有血汚何以知斧在水中且
其居去殺人䖏甚近何謂疑獄遂復寘于理有龍光祖者買官
得同知某州事用例奪官家居其子及家奴言胡孫谿有吾家
故所請射官地而宋某来畊其上今宋已死冝募佃者光祖從
其言而宋之子乙来争此地光祖以牛米鹽遺洞蠻使與佃人
夜持兵圍宋所居盡縛其家人以去佃人指乙兄甲謂洞蠻曰
不殺此人恐走出洞事洩遂射殺之而散賣其妻子扵諸洞甲
旣死乙竟脫歸訴其事吏受賕止以占田坐其佃人寘光祖不
問公曰殺人而坐以占田可乎廼諭洞蠻悉出宋家人而正殺
人者罪沅之麻陽民張甲彭乙争漑田水交惡張以禾方熟夜
徃視之彭適過其䖏張因殺之而誣以盗禾取其家竹䉂實禾
為驗吏以為所殺者真盗也将貰其罪公曰彼盗汝禾用手取
之耶抑用鎌也曰用鎌耳公問鎌安在不能對乃論如法有黄
天發者兄子四人仲獨冨而其季性剛愎與諸兄數有争且陵
侮天發仲欲殺季乃吿于天發而以錢與謝某者使共殺之季
妻發其事仲謂天發曰兄殺弟則罪重叔承之則罪不至死叔
婦子某能衣食之天發許諾尋就逮自言實出錢與龔某者使
殺之龔盖仲之舅而其妻則謝之母也仲　吏如其言文到成
獄公疑有冤訊之果然廼以始謀者為罪首常徳之桃源民盧
中莫乙汪丙同出求傭工於人甲誤堕水死甲弟之為僧者欲
私甲妻不得訴甲妻與乙通而殺其夫乙不能自眀言實與丙
同擊之至死慮其復甦㫁首棄草間而棄尸與仗扵譚某家溝
中吏徃視之果得髑髏而尸與仗皆無有公曰尸與仗縦存今
已八年未有不腐者呼譚問之則甲未死時其囙已瞽而謬云
曽見一尸為水所漂去公知其誣語吏曰此廼疑獄且不止三
年也卒釋之楊乙者始娶而得悶風疾其妻惡之逃歸父母家
乙徃追取其聘財婦翁以訴于官事未决而乙於屠者燕甲家
見其妻因與甲闘歐旣去而至屠者燕丙家責所貸又與丙闘
歐而去中路病發死其母知無它而恐官以前事来索之故極
以聞吏不察廼捕繫兩屠者治殺人事公問其母得乙風　狀
兩屠者頼以免印社子者問同里民家女爲妻未及娶而周某
者耻與爲婭婿止婦翁使勿嫁社子恨周而殺之楊恵孫黄文
徳皆里中大家故有怨社子本受傭恵孫所又適僦文徳屋以
居文徳因嗾社子援楊父子造謀使殺周恵孫彊服而不能言
其故𥘉言周捕其子姦事而殺之次言周通其妾而殺之後徙
其獄龍陽則又言過洞庭遇風禱于神許採生以祭而殺周取
心肝祭之公閱其牘曰前二說旣非是使如後說有尸可驗猶
未足信况無尸乎及詢得其實則教之自誣者衛推官也於是
社子已瘐死廼出楊父子破械遣之州人劉文貴死妻弟同郡
朱徳来省其姊文貴養子飲以酒數日而患腹脹文貴次子與
養子争家財有隙因謂徳曰得非中蝦蟇毒乎擣烏桕根和酒
飲之得暴下視之無它毒而病愈劇徳歸具以養子言告其母
其母以聞于官未及逮問而徳死録事及武陵縣官来驗其尸
皆以銀釵探口中色不變定為病死衛推官者先以他事怒録
事欲假定驗不實為其罪更命龍陽知州聚檢作中毒死辭連
三十餘人養子已誣服公疑有冤為訪諸路人且諭使吐實衆
皆曰獄辭盡衛推官教我云然公既反其獄併按衛推官罷之
凡此皆死獄公所平决未有不得其情者也冨者以佃客家人
死而蒙非辜公則直其冤貧者以年飢取他人糓因擊傷之而
傳重議公則薄其罪所活又數十百人澧之齊氏沅之曺氏駱
氏靖之唐氏並䧺於貲而善持吏短長為民害齊因湖泊官不
聴其撲買而汙以他事曺與駱有罪例當施粉壁著其過惡遂
蔵去省檄以滅其跡唐以白身為黄平府判官追奪之令下而
拒不納公至吏始克舉其法無所避有以婚田来訴者公雖歸
其事於有司後必詢所䖏當否即有未當折以片言莫不心服
而去公旣召還兩入臺為御史湖北之人思之不寘而士之有
文學者太祝周君歴叙其事焉昔者于定國甞為御史矣而其
為廷尉也居十八歲乃遷夫以十八歲之乆事之可書者冝不
一而足史厪存其父于公争孝婦不殺姑事而扵定國之事一
無所登載第稱之曰民自以不冤而巳豈非當時軼其傳而史
家無述歟竊用是有感扵公之事輒因周君所叙剛取大畧為
之記以慰其人之思後之秉史筆者或尚有考也公今由中書
禮部侍郎出為江北淮東道肅政㢘訪使云
　　玄静菴記
冲真眀逺玄静真人張公无杰築室于信州貴谿縣之金鷄山
曰玄静菴用所受賜號爲扁名也元杰之先有爲唐宰相者與
漢天師同出於留侯子孫家于貴谿之上磜里有仕宋至刑部
侍郎者於元杰爲六世祖甞與里人共構精舍於所居之西延
陸文安公講道其中俾子弟受學焉文安以山形如象命之曰
象山人因稱文安曰象山先生象山又西十里則龍虎福地也
元杰學道於祖庭而侍祠於　帝所從其伯父大宗師開府公
及其所禮嗣師呉公居亰師之崇真萬夀宫逮今踰四十年數
被　上旨函香代祀嶽鎮海瀆汾隂后土龍虎武當諸山至正
六年夏竣事於上清正一宫退而徘徊乎家林由上磜㳂大谿
折而西行覩重岡複嶺支于象山之東南披荆榛而進得勝䖏
焉即所謂金鷄山也舊傳有金鷄自石穴中飛出因以得名其
地外廣衍而中寛舒泉深壌夷草木幽茂乃㩀其風氣之㑹以
營樂丘且鑿山累石創置兹菴将俟它日退休而與名人道侣
相羊其間百歲之後遂以為棲神之所追惟侍郎為時名卿有
傳在史氏而金匱石室之蔵世莫得見乃謁文扵史官豫章掲
公以表其墓并請誌其先人隠君之墓而銘之以侍郎徙居鄱
陽而塟於其城東北之鳯凰岡去故山逺乃立石于菴東而覆
以屋隠君之兆域則相距五里而近并以誌銘附於其左開府
公受道於其兄通真觀妙玄應真人谿之南曰石龜渡冠劒在
焉清風拱木蔚乎相望雲臺藐姑龍井諸峯二十四巖山雲之
伏興朝暮晦眀之變化千態萬狀交呈互獻于其前谿水来自
七閩縈為三折而掠山之右匯為澄潭浮光静影可坐而挹也
元杰既圗其怪竒偉麗之觀求内翰虞公為之賦詩復䟽興作
之詳屬予以記予聞有道之士必乘天地之正御六氣之辯以
逰無窮而未始有所待視夫以泉石煙霞為膏盲痼疾者固未
易同年而語也至於變幻出入於靈仙飛化之術直其餘事耳
翛然而来莫知其所始翛然而徃莫知其所終尚何樂於兹丘
乎夫亦寓意於物與人為徒者也又豈世俗文筆可得而記乎
所可記者皆其名迹之粗而已唐宰相曰文瓘侍郎諱運政和
中進士終扵左通奉大夫敷文閣待制累贈少師開府儀同三
司隠君諱某元杰名徳隆元杰者其字也自號環溪云
　　澄碧堂記
道士四眀吕君所作大瀛海道院翰林學士臨川呉公實記之
頃予至四眀數與君㳺君復求予記其所謂澄碧堂者予未及
為而去後三年来錢唐見君三茅觀求益力予不得辭也𥘉司
馬錬師居天台甞自題其宴休之所曰澄碧而大瀛海者陶隠
居丹竈故䖏也君旣得度於崇道觀而受上清法籙扵華陽宗
壇至是因取錬師舊題以名其堂所以示後人使知承傳之自
也按隠居始築室華陽尋變姓名至永嘉楠溪青嶂山泛海詣
霍山經年還木溜嶼受戒於鄮縣阿育王山今道院在象山縣
爵溪之陽與阿育王山相望其為隠君遺跡無疑錬師天台所
居則今崇道觀是也盖自楊君七傳至隱居隠居傳昇玄王君
昇玄傳中嶽潘尊師中嶽傳錬師由錬師又三十三傳至今劉
君號為宗師君所從受籙也昔劉歆叙七略神仙數術與道家
為三而其後一歸之老氏老氏之徒以經籙相授受者復分為
三而其後一出於張氏張氏之傳子孫世守之而其術長扵執
不祥劾鬼物人見其驅飇赱霆變化翕忽無不敬異師尊焉而
又有穹官峻爵為世所歆艶冝乎星冠羽服之士慕而趍之雖
華陽之弟子亦未有不為其學也君頋能㧞去流俗㴑其所承
傳而表見之豈不猶行古之道㢤嗟夫古之學者必有師自巫
醫百工莫不皆然非獨儒者為然也若君之為可無怍矣此予
之所不得辭而為之記也其亦以厲吾徒也
　　茅齋記
玄覽真人王公治杭之開元而别業在徳清之玉麈山曰開玄
道院青原龍先生實為之記其燕息之所曰開玄堂則蜀郡虞
公記之旣又俾大弟子張君来屬溍記其茅齋者按縣志百寮
山一名東主山公始摘呉大宗師詩語易以今名盖公甞侍祠
眀庭謁欵介丘退而休扵故宇厭名城之紛華爰擇地兹山而
特㩀其要負雲嵐揖泉瀬徘徊乎穹林絶壑之間以就聞曠而
遺煩囂謂道院神眀所舎不可褻復為堂於山之左而居焉自
桃源洞蓮花池至于玄泉有亭看雲有樓介春有室堂之四旁
花石瀾楯與房櫳相曲宻而琴罇圗史竒珎祕玩環列其中四
方之賔客慕人境之俱勝而来從之㳺者㦯兼旬累月無不各
適其適而去公因喟然曰張樂設餌而過客以止老氏所薄盍
求於所謂澹乎無味者而與之相忘乎堂故西面乃即其前山
之麓結屋南向為楹間者三覆以白茅號曰茅齋制度樸古規
模蕳略屏几龕座以竹若蒲衾幬以楮盃器以陶藥爐茶竈待
用之物惟取粗具清風愛日環堵蕭然公居之既乆世慮莫能
入年踰七袠身益輕強返聦還眀而有得扵内向之玄覽者亦
将滌除而無疵矣凡居䖏之道大率有二近乎髙眀則志廣而
不滯安乎澹泊則神全而不虧苟欲事於内外交相飬者未之
偏廢也公何獨去彼而取此歟徳人天㳺不累於物太虚以為
家無何有以為郷一席之廬直其迹之寓耳若夫彼此不形異
方同得固非拘儒曲士所得而窺也况以溍之鄙陋焉敢自附
扵大君子之末而強賛一辭㢤庸悉取張君之言而謹志之其
見於前刻者兹不書
　　雲巢記
羽士葉君學道龍虎山之上清宫而結廬扵宫之東五里號濵
洲菴其西偏為屋以欵四方真㳺之侣名之曰雲巢清溪横陳
俯見毫髮茂松宻竹左右蔽虧麈湖聖井琵琶藐姑射象山諸
峰華潤峭㧞若夸竒而競秀林霏　靄隱見伏興扵戶牖几席
間仙者金蓬頭多来㳺其䖏方外之交咸附集焉濵洲有記虞
公伯生實為之文所謂雲巢者則范公徳機甞大書其顔而未
有為之記者君来俾予記之古者生人之初未有家室晝拾橡
栗暮棲木上是爲有巢氏之民向之橧巢今旣易以厚棟廣宇
矣矧兹名山奥區仙聖所宅璿臺琳舘挟日月而抗星辰不知
與人間隔㡬風雨頋猶有薄蓬莱而羞崑崙者指天路以孤騫
度重雲而一息託名扵巢以喻其離世異俗之意此豈尋常懐
居之士所能窺其髣髴㢤雖然是固有待以爲依者也若夫無
所待而足無所依而安逍遥扵萬物之表而以無何有爲郷太
虚爲家則廽睨夫雲層之峩峩又在履舄之下矣然則君之所
以寓其迹者安得以予之寓言盡記之乎予聞危君太樸時携
書就讀其中姑以予言與之商而刻焉可也君之名字與其師
弟子之源流見扵菴記者兹不復云
　　仁夀菴記
仁夀菴者無錫強君退休之所也君少負志氣能自植立以文
學起家歴官五品用著令貤恩父母以及其妻因自念邅時承
平　天子方施錫類之仁以廣孝治榮光所𬒳萃于一門欿然
深以滿盈為懼年未及謝即上懸車之請　朝廷欲寵嘉之以
獎成亷退之俗遂如其請而官其子時君長子可仕從事帥閫
成資以待調扵銓曺乃任其仲子可大俾尉一縣君旣釋組綬
而還兩子又皆有禄秩以為養始得肆情丘壑不復以世故自
累爰相善地營樂丘于州西北五里粲山之陽而築菴其旁締
構杇塓樸不近陋華不過侈有室可居有堂可以奉賔客有閣
以登眺有亭以燕嬉曲徑方池尤花異卉可以近清涼而娯淡
泊使来吿曰菴以佚吾私丘以息吾歸也幸為我志之曩者君
盖以仁山扁所居之堂矣今名其菴曰仁夀者仁其體夀其效
也君甞建義塾梁溪上以淑其里之子弟設義冡兹山之下使
貧無葬地者咸葬焉此又其仁之見諸用者也為效豈旦夕之
近㢤抑予聞是邦以慧山為巨鎮靈秀所鍾欎而不洩土厚石
堅草木蒼潤泉發其中雅於茶事為冝陸羽品之為天下苐二
誠宇宙間名區奥壌也兹山岡連隴接而特㩀其勝䖏去人境
不逺而幽靚閒羙若與世隔非有隠徳莫冝居之慧山有仙者
徐神翁之徒盧君遺迹安知其人不徃来山中而與君遇乎君
儻得而友之則刀圭之益為夀有非數量之可計且将乘雲氣
騎日月而逍遥乎六合之外尚焉因兹丘為惟仁者之必夀本
於吾聖人之言可徴不誣而今之名菴者克恊其義是冝有述
然不敢勦取先儒之說而重陳之姑承君之命叙次其大畧如
此君名以悳字振之由湖廣儒學提舉以某官致其事春秋甫
踰六十云
　　𥙿菴記
金華程君與其妻童氏相繼卒其子友徳友實塟之城北十五
里峡石山旣又取材扵市即其旁大治冡舎屋之以間計者若
干役工三閱月乃畢堂宇豐整室廬靚幽歲時汛掃饋薦有禮
仍買田若干畒用爲經乆之規㑹予以漫㳺留芙蓉峯友徳自
峡石来請所以爲扁名者予爲名之曰𥙿菴盖予與君居同郡
閒從先生長者聞君之爲人素愿慤起家儉勤不喜飾邊幅恒
以冒進爲耻逾其涯分爲懼口不談當世之務足不踐權貴人
之門從俗浮沉而優㳺以卒歲君之自䖏可謂綽有餘𥙿矣抑
甞見隂陽家言凡墓地雖以乘氣之淺深驗受䕃之薄厚然名
山勝地非有積徳者莫冝專之峡石在仙人赤松子錬丹山西
由山之麓縁脩蹊歴崇岡而上至其䖏乃更平衍佳木羙箭茂
密而蒼潤穹巖巨阜形附勢趍或擁其後如負㦯環拱其左右
如伏如興兩水夹山下注山盡水亦止如返顧不亟去其前溪
南諸峯效竒獻秀可俯而與之揖山之西尤多靈蹤異迹瓌詭
之觀其又西則道書所稱金華洞元之天也夫以宇宙間清淑
所鍾欝為奥壌而君之體魄託焉以寧殆庶㡬隂陽家所謂有
積徳者其垂𥙿乎後詎有旣耶在謹其承而已友徳再拜曰菴
之得名則旣聞命矣惟先人名不列于仕籍非有伐閱功勞可
登載不敢輒求銘扵立言之君子願記今名菴者歸刻諸石或
者先人尚頼以不朽也予竊嘉其言而矜其志乃弗辭而記焉
君諱文字光逺其卒以至順二年四月壬申夀六十有二童氏
之卒以元統元年八月戊子夀六十其年十二月庚申朔葬之
日也友徳兄弟預上其所生母某氏之樂丘實同兆域云
　　永思菴記
永思菴者常熟趙氏之墓廬也趙氏家故汴人宋南渡時由汴
入呉至常熟遂卜居而占籍焉有名至善字性存者䔍厚君子
也年八十有八性存生徳字潤之樂善好施常儲粟俟凶年下
其直而出之遇貧甚者取所入之錢宻置粟中以資其薪㸑凡
推心類如此年七十有三潤之字雯字雲卿醇謹出於天性亦
習扵家庭者然也年七十有七雲卿生壁字君瑞謙恭雅飭卮
匜圗史陳列左右日與親朋相娯樂自以爲太平之逸民年六
十有一盖自汴入于金先隴隔絶已乆四世皆葬于常熟西五
里感化郷之邵家灣其地前臨尚湖後負虞山曲磵縈廽扵其
太平岡偃伏扵其右泉䟽壌夷草木幽茂神靈所安欝爲佳城
君瑞有子二人曰益曰晉相與謀闢地築菴扵兆域之東屋以
間計者若干中建祠室為歲時饋薦之所買田若干畒以供粢
盛俾浮屠氏主之仍用其法妥置像設崇勝因以資冥福又東
為兩軒以俻㳺息摘大雅永言孝思之語名其菴曰永思欲使
後人乆而勿忘也爰伐石求予記之予聞古之思其親者齋之
日思其居䖏思其咲語思其志意思其所樂思其所嗜此將祭
而齋當齋而思詩人所謂綏我思成孔子所謂以時思之其思
有時也若夫知事君不忠之非孝則言必思忠知蒞官不敬之
非孝則事必思敬知居䖏不荘之非孝則色必思温貌必思恭
記禮者所謂一舉足而不敢忘父母固無時而弗思也豈必歲
時饋薦至於墟墓之間而後致其思乎趙氏自北而南一門四
丗善不近名並以髙夀考終扵家視古人可無忝尓子尓孫能
無時弗思斯能乆而勿忘其遺風餘澤雖百世不泯可也君瑞
不惟有子且有孫矣庸因記　而發其所以名之義以告焉
　　瑞芝記
客有為予言𬗋芝生上海郁君先隴者其莖四白芝生其旁奉
祠之宇者其莖七異米同芳相望尋尺間不模而圜不膏而澤
盖非人力所能致而自至者也予聞而疑焉它日過郁君觀所
謂芝者客語良信君復出其常所徃還鴻生顯人之謌詩若干
篇而求予文為之記夫芝希世之産也非希世之士不足語此
而予安能言之頋甞獲陪羣英出端門謁胄監仰視殿楹有芝
在焉連跗儷蕚亭亭尓奕奕尓竊意文章之英氣渟涵勃欝外
發難遏而有託扵草木之芳華也殊祥異瑞千載之一遇詎謂
窮荒下土而復見之耶予方惜其眇兹海裔不得與昔所覩者
侔光齊榮而猶幸其不失扵樵兒牧竪之手使吾儕得以翫其
華而播其實也向令託根禁近将見竭史氏之才殫詞臣之技
形容之不足而今也以予之蕪陋記之而有餘此又芝之不幸
而作記者之幸也予聞郁君父子世種徳稱善士而其諸孫復
好讀書為文辭安知異時不有挹膠庠之餘芬以合符兹瑞者
而予陳人也尚當吻渇筆為君賦之
　　逺懐亭記
東陽蒋君子晦作亭名逺懐亰兆杜君伯原為之篆題而未有
發其所以名之義者子晦旣不可作其子允同允興允亨允昇
相與謀而以記来屬扵予盖子晦之先家于東陽者十一世乃
定居縣南二十五里之横城曽大父迪功府君生于宋季用入
粟佐邊𥙷𥘉品官而不汲汲扵求進平居澹然無營惟務擇師
勗其子弟扵學且將推以淑其一郷未及有所為而逝大父建
昌府君有材幹而倜儻尚義纂承先志以景定元年即所居之
西建講堂寢室齋廬直舎及庖廩之屬爲屋以間計者緫若干
割田租一萬以隷焉號横城義塾迎致故禮部尚書方公爲之
師公時自著庭歸臥蛟峯下欣然爲之出其立教先徳行而後
文藝凡所掲示一本於先儒月書季考具有程式擔簦負笈者
不逺數百里而来居無何聞廷議欲卑以婺之郡符東陽婺屬
邑也公遂撤臯比而去郷先逹見山喬公霽月陳公存齋吕公
繼之四明東洲呉公又繼之爲教悉遵其舊法戸外之屨亦無
减扵昔名人魁士項背相望後生晚出頭角嶄然見扵題名石
刻者六百八十有五人建昌之諸父元善兩膺郷薦從弟今猶
子朋龜並登上庠領胄舉長子國光尋升學舘仲子國賔從子
國華國珎俱取漕薦咸淳六年建昌爲仇家飛語所中不得安
其居而塾廢矣
天朝奄有南土至元十五年命左丞㢘公行中書省扵江右聞
其乆在廬陵亟遣招之見其磊落不覊論議亹亹知爲竒士力
加甄㧞授進義副尉南康路建昌縣主簿時已年踰耳順拜命
之官不乆辭歸距祖居三里所營别業扵南溪上以䖏其季子
即子晦之父糓城府君也旣又遷義塾故宇之僅完者扵溪東
更號城南精舎謀復合子姪及里之俊秀羣居而肄習焉二十
一年精舎甫就緒而建昌殁糓城逢時休眀慨然以材自奮乆
留亰師且有官簿于朝曁出爲糓城尉倦㳺而退休于家林遽
以疾終精舎亦廢矣子晦自以生晚不及覩家塾之全盛而其
羙意不可不續圗起其廢而有不暇給爰卜地於精舎故址之
南百歩曰黄金塢雙峴擁其後鄰邑之桃巖龍門諸山拱揖其
前而東岡獨㩀其勝䖏以至正元年六月構屋其上為楹間者
三舁石刻寘其中外為小軒以憇来客而便觀眺曰逺懐亭者
示子孫使勿忘也故翰林學士侍讀尤公序東陽縣志稱其大
家多創書院作好飯招延名師以教郷黨子弟詩書講誦相聞
旁郡它邑所不及指石洞西園南湖安田先賢過化之地及金
龍四塾而言也山空歲晏遺響寂寥而蔣氏一門百年五世君
子之澤猶有餘潤眀發有懐前人未逺如將見之而親聴命焉
攷其成規舉其墜典使賢材興於　昭代義聲動扵遐方豈非
子晦之𥘉意乎此予所厚望扵其嗣人也其可大書特書屡書
不一書者奚止若今所記而已穀城之墓予實銘之得以互見
者不贅述焉
　　自怡齋記
山林肥遯之士遺世而絶俗聲色狗馬金珠服玩之羙舉無足
動其意而其意之所樂猶有寓乎草木禽魚煙雲荒忽風月寂
寥之間是雖若與世俗異嗜而不相入其不能無待於外則一
而已自夫外物者言之金珠草木均之無知也狗馬禽魚均之
無識也果奚取奚舍焉苟無累扵取舍則稊稗也螻蟻也瓦甓
也萬物之軄軄未有不可寓其樂也獨煙雲風月乎㢤仁者樂
山而未始資夫山以為仁知者樂水而未始資乎水以為知君
子之樂固無待扵外也予甞與客造乎自怡之齋而叩其主人
之名齋者則華陽陶隠居詩語也噫謂白雲不堪持寄而可自
怡恱者華陽之戱論爾夫旣巳逰乎方之外矣白雲何物能為
之累耶賢主人不愛其重珪疊組一旦蟬蛻而去由由然立乎
萬物之表盖有不屑為山中宰相者聲色狗馬金珠服玩安足
多道華陽之白雲固不能為之累也今之名齋頋有取乎其自
怡之云者是其中必有真樂者存而外物不與焉昔者孔子之
門有以浴乎沂風乎舞雩言其志者矣非有自得乎其中則夫
所待以寓其樂者曽何異扵山中之白雲乎雖然濠上之逰魚
之樂莊子不必知也莊子之不知魚之樂惠子不必知也白雲
之可怡恱與否賢主人固無庸知之而賢主人之自樂者予亦
不得而知也而安能言之姑識其與客語者如此主人合魯其
氏泰不華其名甞以嗣襲長萬夫云
　　巽菴記
餘姚楊君名其宴休之室曰巽菴而徴予言所以名之義夫巽
之義聖人之作易旣言之矣其又奚言頋君之名其菴者不可
無辨焉耳盖菴也者山林枯槁之士木茹澗飲而託焉以休其
身者也巽之爲卦其彖辭曰利有攸徃利見大人其象傳曰君
子以申命行事由是言之則離世異俗者固無用乎巽矣而况
君邅時承平方以材見推擇且寖有顯職冝其席不暇暖寕能
乆居此耶雖然觀象玩辭居者之事也君退而家食蔵脩㳺息
于斯其扵有攸徃見大人者揆之必至審而於申命行事者究
之必至悉動則觀其變玩其占而已以言乎變則巽自遯来遯
而爲巽四乃得位得位而近君其動之占所以悔亡而有功者
四以一隂䖏四陽之間而上順扵五皆以正而相得巽之善者
也君果遯而不變者乎誠使之進居近列必有以䖏此矣豈若
山林之士離世異俗木茹澗飲嗒然休其身而無所用心也㢤
抑予聞聖人之言易取義非一端是故巽爲有攸徃見大人申
命行事而㦯爲隠㦯爲伏竊懼昩者疑君之寓迹乎兹菴有類
夫以潜隠屈伏為巽者扵是乎言
　　古齋記
古齋者雲間曺君之所㳺息也曺君之先嘉禾大族其别於雲
間有為宋季名進士者君之所祖也家旣益充所居亦益以侈
大尺椽寸瓦皆非先廬之舊獨此齋之屋猶為六世故物自君
之曽大父徙置今所號為西齋扵是又八十有六年矣至君復
加繕治藻飾環以佳花羙木池臺水月之勝蕭然如在穹林邃
壑間其堂之顯敞可以燕朋友其室之靚深可以休四方之賔
客琴樽書冊左右森列而朝昏燠寒所須之物無不畢具乃更
號之曰古齋而以書来徴文為記盖將示後之人使無忘也夫
所貴乎古者豈不以先世氣澤之所存乎彼沾沾焉慕為榮古
而陋今者曽不以為意方且巧取豪奪乎人之缺壷破釡枯竹
敗素棄遺無所可用之物摩挲把玩而以博古自命至於其先
人之廬一椽之折一瓦之墜易而去之惟恐不亟視君之為亦
可少愧矣商人之詩曰自古在昔先民有作夫謂之先民而又
謂之昔謂之古其辭之繁而不殺者非以致意扵居䖏物器之
細而已引而勿替必有事焉庸書而歸之俾刻石䧟諸壁間庻
㡬後之人復以今為古而彌謹其存也
　　止齋記
四眀周君名所居之室曰止齋而徴予記其所以名者予復之
曰昔者孔子之在魯或仕或止當其可而已不必扵止也君盛
年厚自振飭知君者又一時聞人頋獨事夫一室而曰將以為
吾止也可不可乎君曰否古之士有弗仕無弗學焉孔子之事
則我不敢知幸甞扵其遺書有聞乎所謂止於至善者庻㡬日
有睹以自省也願卒為我記之予竊嘉君辭之卑志之勤也則
為之言曰大學之教在止善而書稱善無常主豈非求所止者
必以善為的務盡善者不可膠一定之止㢤今君之蔵扵斯息
於斯也泊焉其居冥焉其與造物者㳺善之名且不立非止非
不止也事㡬無窮時之運亹亹而不息君方以眇然之軀周旋
其間唯所䖏之安而已止固止也仕亦止也孰為所止孰為非
所止乎由是言之全吾止扵一室也若甚易與事物遇而不失
吾止也㦯難矣雖然五寸之榘可盡天下之方所以閉户造車
而出門合轍也酬酢萬變有不自夫一室者始耶盖聖人之言
止莫備扵易之艮艮其背不獲其身行其庭不見其人其為止
一也君旣有志乎此矣時止則止時行則行動静不失其時其
道光眀其為止不一也君其尚審所擇㢤君曰敢不諾則書以
卑之是為記
　　樊川記
樊川長安勝䖏也埜僊護都殿中君别業在焉間甞謂予曰吾
先世家隰州之永和五世祖雍郡公薄逰關中愛其風土完厚
遂徙居鄠雍郡之仲子是為吾髙祖雍國貞獻公𬒳遇
世祖於略畔山之陽眷遇甚至而恬扵進取足迹不至亰師以
亰兆奥魯緫管終于家吾曽祖太師奉元忠貞王吾祖太師涇
陽忠宣王再世掌上亰留鑰前後四十餘年忠貞既歸老關中
而忠宣亦返塟于鄠盖視鄠為郷土乆矣吾父佐
今天子位為丞相匪朝伊夕陟降左右而吾又以大臣子叨𬒳
上㤙入則侍間燕扵内廷出則奉温清於私室去郷土日以逺
鄠杜異縣而壌地相接樊川在杜之封内即吾土也頃甞買田
築室將以佚吾私而不可得盖無一夕夢寐不在其間幸為之
記庻㡬時一展玩以自慰焉按圗誌漢亰兆杜縣之樊郷有樊
川以樊噲所食邑得名一名後寛川以其水出秦嶺又名秦川
有佛廬號華嚴寺俗但稱之曰華嚴川亰兆今為奉元路杜廢
入萬年而萬年今為咸寧縣其南三十五里是為樊川西為韋
曲東為杜曲則唐人所謂城南韋杜去天尺五者也夫氣運之
消長徃来無窮人事之盛衰每與之相為終始秦樹隴雲斜陽
衰草城是而人非無復向来冠盖追逰之盛而原隰之平泉流
之清陸海之冨饒民物之蕃阜不减於異時雨露所濡佳花羙
木生意充周未甞少息也唐宰相杜岐公甲第在長安而樊川
有别墅中有桂林亭卉木㝡為幽邃日與公卿燕集焉後以太
保致仕遂居於此家廟石室遺迹故存岐公孫牧之尤愛樊川
傾俸貲以治其墅其知中書制誥也每退直亟召宻友徃逰其
地自謂我老為樊川翁要有文章數百首號為樊川集殿中君
與牧之生宰相家則同執法殿中又同所不得與牧之同者昔
之城南去天尺五今則去天半萬里矣欲朝而徃暮而歸扵竹
洲藤岸苔徑花齋不可得也能勿緬然而長望渺然而遐思乎
予聞古之逹人以太虚為家無何有為郷視半萬里皆我室我
闥也而况鈞天清都之樂又安可與下土同日語殿中曰君是
有以慰吾平生之懐矣遂次苐其語書而歸之是為記
　　志學齋記
於潜謝珪家于天目山之陽而讀書于所居北十里之谷口扁
其室曰志學齋屬予以記予復之曰在心之志為己之學非它
人所能預也子頋欲以文字相求於外乎珪曰不然吾所患者
無師友可以知其心而救其失懼夫志之不立學之不進也故
碩聞一言刻寘座右庶㡬朝夕有以自儆云爾幸卒為我記之
予旣不得辭則告之曰予竊聞先儒有言志伊尹之志學顔子
之學過則聖及則賢不及則亦不失扵令名釋之者謂以發䇿
决科榮身肥家希世取寵為志則其志非伊尹之志也以廣聞
見工文詞矜智能慕空寂為學則其學非顔子之學也子之志
果伊尹之志乎子之學果顔子之學乎予皆不得而知也䖏畎
畒之中樂仁義之道與夫簞瓢陋巷之不改其樂此伊尹顔子
之所同子方窮深極宻惟恐去人之不逺扵其所同者旣有志
扵慕效之矣至於使是君為尭舜之君使是民為尭舜之民則
伊尹之所獨也子誠欲學為有用之學扵其所獨者亦思所以
自任乎學之成與否在我君子所不敢不勉志之行與否在天
聖賢所不能必也古人不可作矣其僅存者遺書而巳子母徒
玩其華而必踐其實上不至􁁶髙厲空而遺世絶俗下不至計
功求獲而資身譁衆脩其在我而聴其在天則志之與學斯兩
得之雖聖賢之域未易遽入令名固我随矣請以是爲記可乎
珪曰謹受教則次苐其語書而歸之
　　敏學齋記
呉郡施允文好脩之士也築室扵城東為齋居之所扁曰敏學
四方士大夫来呉允文必踵門請見来者亦莫不樂與之逰會
予将北上艤舟姑蘇驛允文来求予記其所謂敏學齋者予告
之曰六經之言學肇見扵武丁之命說而論為學之道曰遜曰
敏而已遜者欲其謙退而如有所不能敏者欲其進脩而如有
所不及退則虚而受人進則勤以勵已二者固不容偏廢也孔
子大聖人而不自聖故曰我非生而知之者可謂遜矣然而又
曰好古敏以求之者則其求之也曷甞不貴扵敏乎它日與顔
曽二子言仁與孝而二子皆自謂不敏其遜抑可見矣囬之仁
参之孝三千之徒未能㦯之先焉豈真不敏者乎茍徒爲自卑
而不思所以自強是謂知退而不知進盖遜雖羙徳然必敏則
有功由是言之則爲學之道所重尤在於敏也允文取以名其
齋誠知所務矣而允文不自以爲足汲汲焉欲求予言申其義
以記之予聞孔子教人以訥於言而敏扵行又以敏扵事慎扵
言爲好學允文平居奉親孝交朋友有信敏於行與事者也因
其所巳能而勉其所未至進進不已必有深造自得者焉奚以
予多言爲㢤姑以此復于允文云爾是爲記
　　濳􁨀記
剡源先生甞題其居曰縮軒從之逰者陳君養直亦以濳窩扁
其宴休之室君之云云則有所受之矣盖縮之為言退也潛之
為言蔵也是固以世為莫足用吾聦眀而務為退蔵者也古之
善為退蔵者豈隤然伏其身窅然閉其言而已㢤昔者先生方
盛壯時髙視闊歩英雋之林舎者必避席煬者必避竈庸人小
子却立而睨之如萬斛之舟順流而東騏驎騕􁑄薾浮雲而上
也可謂進耶退耶一旦倦㳺而歸逡廵乎山砠海涯而時出以
浮沉俗間所居而屨滿扵戶外矣鴻聲駿望猋起水涌庸詎知
夫退之非進耶惟夫不為物首而墨以爲守是以恒瞠若乎人
之後不知孰吾進孰吾退而吾未始與之俱進退也君之扵先
生則㡬矣然而未甞進也惡乎退未甞行也惡乎蔵頋獨弊弊
焉扵其名迹之間是將有闚其蔵者矣夫湛盧豪曺固不蘄一
割之用其光氣燁然星辰之上者雖千仞之土有未易以􁛲遏
也善刀而蔵亦有其道乎誠有莫吾用而未始不行莫吾舎而
未始不蔵者則其退蔵也斯宻矣而予安能知之安能言之
　慥慥齋記
天台項君可立甫周君彦徳甫俱以慥慥名其齋今國子祭酒
集賢鄧公各為之大書其顔盖以旌其志之同也二人者復俾
予合為之記以繹其義焉夫慥慥者所以羙中庸之君子言與
行相應者也而齋也者謂夫閒居以養其心若於此而齋戒也
方二人者各適其安而嗒焉以休言不與物交也行不與事接
也惡睹所謂慥慥者㢤盖人之感焉而易動者物也其来無時
而常使人善惑者事也揆事物之理以酬酢萬變而不窮者人
之心也平居養之無其素一旦出而卒然與夫事物遇易動者
或怵之善惑者㦯眩之口之於言身之於行有不暇擇也其無
繆迷而顛錯者㡬希二人者誠深知乎此故其晝談夕講之隙
退而即於私室各著其志以自儆焉此中庸屋漏潜伏之功古
之君子所以成其慥慥之羙者未始不出於此也在易風自火
出其卦為家人其象為君子以言有物而行有恒釋之者盖曰
火内也風外也由内以及外是以能有物而有恒也夫二人者
求羙其言行而圗之於飬其心之所内外賔主之辨其審如此
豈不可謂知所務矣哉是道也苟知擇乎中庸者冝無不然而
非二人者為獨然也彼慥慥之名又豈二人者所得專而有㢤
書而歸之所以記也亦以厲同志也
　閒止齋記
錢唐張子英生䆠家且居今盛時而雅不樂仕進日以篇翰自
娯尤嗜淵眀詩摘其語扁所居室曰閒止齋而屬予記其所以
名之義予觀淵眀止酒詩章首即以居止城邑逍遥間止為言
則其所謂止者不止於止酒而已夫天壌間事物有萬不齊是
非之相傾利害之相乘妍媸之相形強弱之相陵莫知其所終
極而人以眇然之一身與之周旋而左右酬酢乎無窮之變孰
能於膠膠擾擾中求其止乎山林枯槁之士棄事絶物而寓情
於風月寂寥之郷仰雲嵐而俯泉瀬若可以止矣是猶為有所
待而未能無累扵外也惟放於自得之埸物任其性事稱其能
而吾方且遺其所寄不知城邑之為山林山林之為城邑斯可
以無徃而不得其所止此非莊生之所謂逍遥而淵眀取以為
害者子抑其言不止於止酒亦不止於及其居止也坐止扵問
䕃而不知孰為輪奐之羙歩止於蓽門而不知孰為康荘之逺
味止於園葵而不知孰為食前之方丈歡止於稚子而不知孰
為侍妾之數百非去彼而取此也閑放不拘逍遥自適耳又安
知孰為莊生之逰孰為淵眀之止乎子英清脩好古䖏城邑如
在山林未甞弊弊焉牽於名迹冝其聞淵眀之言而有契於心
也然予聞孔子可以止則止苟未可以止而止與可以止而不
止盖胥失之當其可仕則如淵眀以弦歌為三徑之資當其可
止則如淵眀之不為五斗米折腰解綬而去無累於物而異方
同得何適而非逍遥是乃善學淵眀而得其眞止者也子英屬
予記其為止之義予之所知若是而止耳昔者曽子以緝熈敬
止釋止善與淵明以逍遥間止詠止酒其取義皆非尋常梏於
章句訓詁者所能通予方欲見好讀書而不求甚解如淵眀者
共論斯事子英可謂淵眀之流非歟倘能為予言之請留更僕
而筆受之以為後記
金華黄先生文集卷第十五
金華黄先生文集卷苐十六　續藁十三
序
　　石臺紀逰詩序
寧海多大山其髙或俯視雲雨名於仙經地志者天門閬風丹
丘桐栢而南因號為福地好事者率病其幽逺險絶莫適至頋
獨喜逰石臺石臺距縣治僅五里所山皆土阜非有竒巖峭峯
水泉花藥竹箭之羙由山足縁坡陀蛇行穿灌莽而上至其脊
乃得巨石五六相積壓如累器物其頂上隆然正方而平劣可
坐十人旁睨四山屏嶂離列東北山缺䖏海霞島霧縹緲可睹
也臺之勝止是特以卑近而易即凡觀逰者恒用為稱首予佐
縣之又眀年始合耆俊之士登斯臺抉剔蔽翳求昔人之遺刻
旣漫滅不可識唯慶元諸老題詠故在徘徊乆之望東麓杉松
蒼翠甍桷隱隠或曰是謂南園道院乃欵而休焉因相與飲酒
賦詩抵暮而去盖忘其爲山之卑地之近也孰使予樂焉而無
志乎其髙且逺者非兹臺也耶然予聞古君子雖甚陋必有㳺
息之物以養其觀聴而發其意慮卑髙近逺物之不齊者也夫
苟無累乎物斯異方而同得也詩所以志兹逰之得序而歸之
南園以爲石臺故事
　　劉忠公奏議集序
嗚呼君子小人之勝敗國家治亂安危繫焉誦其言而欲知其
人尚論其世可也宋亡乆矣自熈寧而元祐而紹聖而建中靖
國姑寘勿論故侍御史守戸部侍郎致仕贈中大夫劉忠公之
事理宗其䖏君子小人勝敗之㡬者乎𥘉史嵩之以右相出督
專務張皇邊事遥制朝廷暨入㩀相位引㧞私人布列要途持
權自恣益甚言事者有及之輒斥去公為御史彈奏侍從两制
而下九人葉賁以嵩之腹心居言路公不少貸賁左遷而公竟
以是去國君子小人之勝敗未分也嵩之父憂起復三學士論
沸騰而朝臣率皆瑟縮頋忌噤不敢言能言之者僅數人耳理
宗亦患苦嵩之之專而未知所䖏念公素強直無所附麗可屬
任以太常少卿召諌長劉晋之臺臣王瓚胡清獻龔基先皆嵩
之所倚以為肘腋亟請寢公新命理宗覽其奏夜出御筆逐四
人擢公左司諌未至改侍御史君子小人勝敗之㡬至是乃决
也公旣引見速劾執政金淵從官鄭起潛濮斗南而下八人其
言馬光祖奪情緫餉實嵩之預為引例之地尤中其姦扵是邪
黨漸解而理宗猶豫不㫁公累章宻奏乞早命相言逾剴切理
宗悟嵩之訖不復用此君子小人勝敗之兮也夫何國論甫定
綱已舉而目未張天不憗遺遽使人懐殄瘁之痛嗚呼悲夫公
始在庻僚應詔上書輪對進講随所開陳咸有𥙷益非徒掇拾
細微苟備故事而巳前後凡再入臺皆不及兩月盡言無避蹇
蹇匪躬其崇論谹議旣已載之國史所不勝書而見於家集者
固不冝無傳也公殁迨今垂百年曽孫徳輝懼其遺編乆且墜
軼探舊蔵得奏草及經筵所上輯語附以舘軄䇿揔二十有七
篇以授溍使志諸篇末庸俟後之秉史筆者它詩文雜著則别
集存焉或謂徐元杰以說書入侍語及嵩之事大契理宗之意
晉之瓉等四人急攻元杰理宗悉黜之起復之命亦罷不行傳
聞雖異辭實一事也公與元杰之死人皆以為嵩之所毒朝廷
獨疑元杰無疾暴亡為興詔獄至公與元杰俱被䘏典則同一
憫悼之辭殆有深意乎考之内翰程公許所撰墓銘旣稱公感
末疾卒又以與元杰並言且反覆致意於天運人事而嘆世故
之不可料其旨微矣疑以傳疑亦史家所當知也故併著之
　　石峡書院詩序
宋尚書侍讀淳安方公以文學行義師表一世家食之日户屨
殆無所容公因闢里第為講舎治祠宇其中以春秋行釋奠禮
賜號石峡書院更築室其西而家焉
皇朝因其故額而設山長貟始領於有司今山長方晋明病其
規制𥚹陿將斥而大之公曽孫銅陵縣尹道壡亟命徙所居室
使益西以其地廣書院舊址族人亦相率割旁近地為助晋眀
乃與直學汪汝懋度其位置令士人有籍于書院者合私錢以
徴工僦傭遷故所有殿堂及它室屋去迫隘而就顯敞且白于
郡府檄縣長吏涖其役起至正元年冬十月訖二年秋八月落
成之日夏君溥為識其顛末于石呉君暾為登堂舉知行之說
以發楎公名堂之義兩人今為其郷先逹耆俊之士咸樂與之
更唱迭和以慶其成前後為詩近百篇㑹粹為一帙属溍序其
首溍竊惟昔州縣未有學之時天下四書院而巳其後州縣旣
皆立學而前賢講授之地與其所居所游亦莫不别建書院近
世好事之家又多慕效創為之日増月益而學與書院参立扵
州縣間亦巳盛矣所謂四書院者其一曰應天本睢陽戚氏舊
居戚氏自正素先生以師道自任傳子及孫俱為名臣或嗣主
其書院南豐曽公稱為能世其道徳者也石峡實公講授故䖏
無異應天之在睢陽公擢倫魁後八十年道壡復奮身科級為
今名流能脩其前人之業使弗墜而愈振視戚氏亦何以異固
非好事之家慕效而創為之者可同日而語也形於頌聲豈溢
羙哉溍之曽大父戸部府君幸與公同對大廷而溍又辱與道
壡托斯文一日之雅雖鄙陋無能序作者之意其何敢辭庸述
其梗槩以為之序
　　方先生詩集序
黍離麦秀其為音之哀以思一也黍離出於周之大夫而與文
王清廟俱傳者雒鼎未遷風雖變猶有所繫也麦秀出於商之
仁人義士而不與猗那長發並存者薄社已屋風不止扵變且
莫知所繫也夫旣無所繫矣而其辭見於今卒不泯者豈非所
謂民之性先王之澤歟然則先生之詩固君子所不廢也先生
在勝國時未及仕而運去祚移抱其遺經隠于仙華山之陽窮
深極宻殆與世隔乆之稍出㳺浙東西州遇遺民故老扵殘山
剰水間徃徃握手歔欷低佪而不忍去縁情託物發為聲歌凡
日用動息居㳺合散耳目之所屬靡不有以寓其意而物理之
盈虚人事之通塞至扵得失廢興之迹皆可㮣見故其語多危
苦激切不暇如它文人藻飾穠麗以為工也先生歿其音遂絶
盖至是而百年之耆舊盡矣先生有友二人曰呉氏善父曰謝
氏臯父素以風莭行誼相髙而皆前先生死先生二子樗梓懼
時無知先生者不敢輒以遺藁示人栁君道傳方官于太常自
以逰先生門最蚤圗其不朽者甚悉旣緘辭銘其墓且探其家
蔵摘五七言古律詩三百八十篇釐為九卷属永嘉尹趙敬叔
刻寘縣齋以溍幸甞及先生之門伻来俾為之序夫誦其詩而
欲知其人必也尚論其世先生之盛年不得從周大夫之後晚
乃扵商之仁人義士而有志焉不亦悲乎此溍所為掩卷太息
而不巳也異時龔公聖予見先生於錢唐覽所賦詩識以二十
二言曰由本論之在人倫不在人事䓁而上之在天地不在古
今言先生之詩者無以易此矣溍復何云㢤先生方氏諱鳯字
韶父婺浦江人年夀卒葬具如墓銘此不著
　　見山集序
始予聞餘姚人亟稱見山先生然莫得其所以稱也它日過歴
山之陽乃識先生又得先生所爲詩嗚呼兹其所以爲先生歟
先生葉氏𥘉名某宋咸淳甲戍禮部正奏名於是枋國者方務
隔截後進筆墨豪縷之異抉擿無少貸先生竟不得奉大對罷
遣而歸其眀年枋臣南遷又眀年而三宮北上矣先生旣倀倀
然無所售其技重山宻林窮居而獨㳺餘四十年凡古今事㑹
人物至於卉木魚蟲之細目觸而心接壹發扵詩故老徃徃置
不忍讀後生之聞之澷不省爲何䓁語冝其莫知所以稱先生
也大雅曰芃芃棫樸薪之槱之又曰勉勉我王綱紀四方夫薪
槱山材也綱紀大業也而詩人始終致意焉一士之失得若無
預乎廢興存亡古之人固不謂然也先生之詩旣不得升歌爲
清廟欲爲薪之槱之之棫樸又不可得而爲空谷之白駒而遂
爲黍離是果孰使之耶必有執其咎者雖然黍離之大夫當周
之東猶有禄食而服事焉視先生所䖏抑異矣感深者難忘習
乆者易變不亦人之常情㢤而先生之志未甞以淺深乆近爲
異扵此見禮義之澤民之性情有不與物俱化者其格力之
健語意之妍拙所未暇論也
　　隆山牟先生文集序
若昔宋東都盛時眉山蘇氏父子出而蜀之文章被于海内渡
江後疆圉日蹙衣冠流散而蜀之文章萃于東南及其旣乆也
百年之遺老相繼淪謝而陵陽牟氏父子遂巋然為蜀士之望
以耆年宿徳擅文章之柄而雄視乎東南者大理公一人而巳
隆山先生大理公之冡子能世其家業而不隕者也先生之大
父大資清忠公為時名法從所交皆當代鴻碩先生無不趍其
下風而接其餘論大理公旣與世相違優㳺事外先生居家庭
之間父子自為師友日以經學道義相切磨母夫人鄧氏太史
李公外孫女又從而有聞扵史學大理公歿學者有所不知必
之先生而考質焉先生於前朝制度之損益故家文獻之源流
歴歴如指諸掌寒門下士窺見一斑扵殘編㫁簡中者固不足
以與此至扵白首窮經孳孳矻矻而忘其老閥閱貴㳺挟清才
雅藝以馳騁扵英俊之域者亦未易企而及也凡先生所撰著
言必有實而要其歸一本於理昔之善為品評者謂有山林之
文有臺閣之文先生盖兼之矣内翰蜀郡虞公稱先生警敏過
人志趣髙邁援引根㩀不見涯涘其文沛然若江河之决不極
所至不止眞知言㢤嗚呼墜緒茫茫千鈞一髮剥果不食萌芽
方新斯文之未喪豈但為蜀士之幸乎先生有子五人獨必逹
必勝在必勝􁐂蔵遺藁懼歲逺或致放逸乃彚聚為若干卷而
刻焉書来俾溍序于篇末惟大理公仕宋季與溍之曽大父朝
請府君同為郎於吏部溍生也後猶及拜公牀下而辱贈以言
際今承平復著取士之令異時科第中人物存者無㡬先生乃
應聘出持江浙文衡而溍以非才沗與薦送故必勝以序為託
溍之鄙陋衰朽安能知先生而發揮述作之旨耶姑次苐其梗
槩云爾先生諱應龍字成甫其先由陵陽徙呉興先生辭亰官
之世賞而以咸淳􁅪未取世科調光之定城縣尉仕未逹而國
事巳非先生旣不有禄以貧強起為儒學官晚乃教授溧水州
尋以建康上元縣主簿致其事先生之世系卒葬與其言行虞
公巳為誌于幽堂此不具
　　地鈐序
呉越忠懿王時有大比丘曰徳韶為其國師能以山川岡壠形
勢辨地之吉凶凡作圗以志浙東西州之冝為墓地者千有三
百師旣示寂世罕傳其圗葬而偶直其䖏徴應率與圗合嗚呼
何其神也師姓陳氏䖏州龍泉人得教外之傳扵清涼法眼時
天台學㡬絶忠懿遣使十軰用五十種寳求得其書于髙句麗
五時八教之旨晦而復眀實自師發之𥘉師至天台覩智者遺
蹤如故居且適同俗姓或疑其後身云然僧史中莫有名其為
良葬師者豈秘不䡖出人無得而稱耶抑其徒不欲以餘伎為
師累而諱之也予聞古之為城邑室屋若治地而葬者必以卜
直用龜而已緜之詩殷盤周誥孔子之語曽参可考也夫山川
岡壠之形勢亦甚易見頋獨求之難知之鬼神者寧非地可以
形盡而鬼神之為變不窮也㢤後世隂陽家務騁其精鑒絶識
始不復受命於鬼神至師之為圗苟粗知方位者皆可按而求
之舉有盡之形周無窮之變雖聖人莫成其能矣客有視予以
其圗者請序而傳之嗚呼師非藉圗以傳圗固不冝無傳也予
旣惜師之自祕其徒又諱不道是用弗譲而題辭篇端焉
　雲門集後序
越之山水雲門最勝淛河之東大抵皆以山水為州非它無勝
䖏也姑以越中言之禹穴秦望天姥四眀五洩東山蘭亭鏡湖
剡谿或幽阻峻極人跡所不通或㩀舟車徃来之㑹好事者不
過以一覽爲足或宻邇於城闉畸人静者不屑自混其中惟雲
門之去人境近而不迫逺而不迂髙僧上士多擇其勝地以爲窟
宅名公才彦無不喜與之㳺而爲之紀述賦詠亦有未始至其
䖏而寓歆羡之意於文字間者焉予觀栁子厚記永之黄谿栁
之西山皆清邃竒麗勝䖏前乎子厚未有能啓其秘後乎子厚
莫有嗣其賞音寧不以荒遐僻陋去人境之逺乎子厚又於西
山錮鉧潭小丘歎其乆爲棄地且謂使致之澧鎬鄠杜則貴㳺
之士争欲得之夫澧鎬鄠杜在當時爲神州赤縣第宅之聮屬
冠盖之追随相望不絶登臨獻酬之樂形於篇什者徃徃流傳
至今誠非窮郷下土所有杜牧之家扵樊川擅澧鎬鄠杜之勝
而終南山僧乃不識其姓名則以紛華侈靡去人境太近㳺方
之外者莫肯頋留而日與之狎也有其勝而無二者之病其惟
雲門乎盖地必以人而重人必以文而顯雲門緇流道價之穹
足以重其地者固多納交於賢士大夫而有文可見者雅音逓
發鴻藻交映亦未易一二遽數地以人重人以文顯而其文又
必頼後之人以傳上人允若所以汲汲焉致力扵此也凡其所
裒輯上下千餘年得詩文緫若干篇號曰雲門集將使予為之
序而刻之山中予不敢輒以蕪斐之詞寘諸羣言之首惟聖人
之􁆒易序卦䖏末庸竊取斯義作後序以系乎左方
　　資正備覽序
至正九年冬　詔以中政院使榮禄大夫札刺尓公為資正院
使涖事伊始首詢官府之㳂革及所揔政務之本末次第前徽
政院紀源之書部帙汗漫而序述弗詳披閱再四莫得其要領
盖設官之始在東宫則曰詹事院在東朝則曰徽政院互為廢
置間甞改建儲慶使司及儲政院而詹事徽政之所掌悉隷焉
今天子始錫名資正院以奉中宫由其更易靡常新舊交承文
案填委舛錯隠漏猝難窮竟故扵戶口之登耗財計之盈虧人
材之升黜工役之作輟皆無從周知公以為古之君子居其官
則思其職苟非有舊典之可稽則雖欲舉其職不可得也乃謀
扵院官令架閣庫出所蔵故牘俾經歴司官與提控掾史䓁精
加考覈㑹稡成書院官後至者咸樂賛其成凡本院曁所統諸
司官屬之貟數品級係籍人户撥賜土田方物貢輸歲賦徴納
銓選格法營造規程彪兮昈列細大弗遺釐為三卷號曰資正
僃覽挈其大綱而萬目畢随舉而措之斯易易耳以溍承乏隷
太史氏俾執筆題辭于篇端昔漢文帝問周勃陳平天下一歲
决獄㡬何錢糓出入㡬何勃皆謝不知平對曰有主者問决獄
責廷尉問錢糓責治粟内史帝曰君所主何事平舉宰相之職
以對帝稱善夫周勃陳平均有所不知而平知責之主者故勃
自以為不如矧今資正領以專使　皇上為官擇人非執政侍
從近臣莫克當其選倚注之重豈羣有司比乎公乃不敢諉扵
主者而一以身親之他日入侍　燕間上承　清問必能枚舉
以對雖使陳平復生必自以為不如也抑是書之作不特蒐羅
故實以俻闕文且將貽于方来為不刋之典其用意深且逺矣
来者尚無忽諸
　　科名緫録序
登科有記尚矣而郷貢之士未有記之者昔未始有而今記之
以昔之所取者衆不易殫舉今之所取者寡可以遽數也取之
衆則其求也廣取之寡則其擇也精扵至廣之中而得其至精
者焉則今之上于春官者皆昔之冝登于天府者也况夫或被
特㤙而躋顯仕為時聞人或由辟舉而能以材自奮可使其氏
名無所考見歟鄱陽徐勉之當塲屋之𥘉廢褎然偕計吏来亰
師所謂豋科記已不可復續乃㑹稡國朝凡預鄊薦者之氏名
合若干人次苐成編號曰緫録盖以為士之歌鹿鳴而来亦一
時之榮遇非謂
祖宗菁莪豐芭之澤為止扵是而已也
上方宵旰渇士赫然下眀詔㒺羅四方之遺逸豈不以向之待
士也使之拘而不得肆卓詭魁傑之彦有未盡在吾彀中者乎
廣求而精擇焉不有得於此必有得於彼矣昔㤗山孫眀復眉
山蘇眀允皆甞試有司不合而以布衣召拜官伊川先生亦以
廷試報聞後乃應聘而起詎知今不有其人耶是固不待勉之
以傳而勉之此編則不冝無傳也乃弗譲而序焉
　　東郡志序
南山宋公以侍御史致政居滑州滑領二縣而治白馬白馬故
東郡地也公暇日閱前史及它傳記得東郡事參以舊聞作東
郡志十有六卷屬溍序之溍竊惟昔之言地理者有圗有志圗
以知山川形勢地之所生而志以知語言土俗博古乆逺之事
是以成周之制職方氏掌天下之圗而道地圗以詔王者有土
訓之官焉小史掌邦國之志外史掌四方之志而道方志以詔
王者有誦訓之官焉凡皆逹扵朝廷而關於政令不特以資學
士大夫之汎覽而已後世列郡或有志無圗或以圗合于志而
未甞領扵王官有司率謂非吏議所急漫不加省幸其士之有
文學而好事者奮然欲以述作為巳任而偏州下邑僻陋之境
無故家大老文獻之足徴其書雖粗具而莫能詳覈甚者遂缺
而弗具儒臣史家卒有所詢訪徃徃無以應遺文軼事不得附
見簡牘之未者多矣况其大者乎滑固名州公又以耆哲為是
州之望文獻有足徴者冝其為書纂輯也俻考据也精所記人
才消長風俗盛衰上可以眀教化之得失而禆益乎治道古今
文華事實㳂革之故下可以俟采録而垂之無窮豈託於空言
以為著述者可同日而語㦲溍是用序其大略如此使覽者知
是書非獨為一州之榮觀也
　　周易集說序
周易集說四十卷纂圖二卷古占法一卷林屋山人俞氏述其
為說大抵祖程邵而宗朱古今諸儒之言之善有所弗遺也而
其巳意亦以附見焉其是非取舎不合於聖人者寡矣盖古者
三易皆掌於大卜四學之教詩書禮樂而已孔子晚乃好易其
與七十子之徒難疑荅問固未有以易為言者易在秦猶為卜
筮之書漢興言易自田何始何之傳為施孟梁丘其别出為焦
贛為費直贛專扵隂陽占察之術而直惟以彖象文言䓁十篇
解上下經至唐貞觀中又㫁然俾學者以王韓為師費氏藉以
僅存焦氏又廢矣談者率以為理學近扵費數學近扵焦而不
知河南兩先生之精誼獨得有非漢儒所及知者未可寘同異
扵其間也考亭夫子合兩先生之學以為書七十子之徒所未
聞於孔子者三尺之童咸得誦而稱之嗚呼盡之矣今傳其書
僅百年述作之士不阿以為同則矯以為異其所望扵来哲者
果若是耶竊甞聞之善立言者不必出扵古不必不出於古也
非有異焉則其書可無作也非有同焉則其書亦不能以獨傳
也惟夫同不為阿異不為矯斯言之善者也俞氏其有焉是用
為之序以著其是非取舎之不謬扵聖人者由其學之源委如
此讀之者所冝知也
　　字鍳序
古之小學有六藝焉學之者必自數而書而樂而射御而禮其
為法至詳且宻其為事又皆有次苐而無敢以捷疾取朝夕之
效士生其時自㓜至于成人非是六物者不以役扵四體接扵
心思磨礲長養之有其素故其進而博之以大學之教咸有以
成其材而就其實詩所謂成人有徳小子有造者也小學之廢
已乆近世大儒始来古經傳輯以為書學者誦其言徒知有六
藝之目而未甞身習其事其習焉而不廢者書而巳而又昩形
聲事意轉借之辨迷文字子母音聲之原然則雖書亦廢矣聖
賢之託於簡䇿以傳者魯魚亥豕其存㡬何後生小子方且玩
思空言髙談性命而以為資身譁世之具切近之意微誇傲之
氣勝此士之所以成材就實如古者少也呉郡李生文仲年未
弱冠本說文作字鑑若干篇誠有志扵小學者豈不猶行古之
道哉雖然此小學也以生之有志於古又能弗失其為學之次
第如此則夫從事於大人之學以成就其材實者無患乎不古
若也子夏曰君子之道孰先傳焉孰後倦焉予於生則有望矣
庸識諸篇端以為之序云
　　法書類要序
君子之學必始於六藝書其一也古之人於鑠金疑土弓車皮
玉畫繢之事雖藝成而下莫不有法而書之法無述焉盖其於
書三歲而一同之考其文而已偏正工拙有不足論也厥今學
士大夫生乎書同文之時㳺心藝事者得以暇日審其偏正而
辨其工拙盍可無以著其法哉是冝得之者不食而大呌見之
者搥胸而嘔血夫何臨學之家率随人以作計徇於今之厚而
徴於古之略也予年十七八時甞得所謂書苑菁華者窮晝夜
而觀之因取其所不録而雜出扵史氏百家之言者次苐以為
臨池拾遺記然以所見未博無能𥙷其闕軼之一二焉後三十
年乃獲觀錢唐呉君所輯法書類要其多至於二十又五卷書
之為法備矣盡矣惜夫歲月之慆邁而予之不能從事扵此也
君不鄙屬予以序予聞之孟子盖曰大匠誨人必以規矩學者
亦必以規矩然而又曰梓匠輪輿能與人規矩不能使人巧士
君子之㳺於藝與百工之事異乎知乎此則思過半矣敢援以
為序庸俟覽者詳焉
　　送東川書院陳山長序
古之釋奠于先師者必本其學之所自出而各自祭之非其師
弗學也非其學弗祭也今之言師友者孰不知求儒先之書而
為其說讀若漢嚴子陵諸葛孔眀晉王逸少陶元亮唐陸敬輿
白樂天諸人言談不及於性命其遺文之厪存者非世所用以
說讀也或者猶相率尊師焉而尸祝之不廢得不以其髙風盛
烈使夫人觀感而興起有非說讀之所及歟予友陳君以選為
東川學者師而元亮東川之先師也元亮於書未甞務為甚觧
而其死生去就之際浩然無所滯礙不亦知道之君子哉二三
子之從君登斯堂也不知學元亮者祭非其學也舎元亮而他
學焉者學非其師也而所謂五栁先生傳桃花源記歸去来兮
辭等篇固不可以說讀為也盖予聞之古有憲老而無乞言憲
者儀刑其徳而已問而荅焉其次也有講焉有聴焉又其次也
講而未必聴焉則末如之何矣君誠能令二三子知所觀感興
起而以古人自任以千載自期一洗尋常說讀之陋斯善學元
亮者也詩曰髙山仰止景行行止豈惟學元亮者為然乎庸因
君之行書其所與君語者以附贈言之末云爾
　　送髙節書院劉山長序
尚論两漢之士必曰經術名節自公孫弘至張禹孔光之流皆
以經術致位宰相而持禄保位未能免阿䛕之譏不有名節孰
矯其失所謂名莭則嚴子陵實倡之迄今千三百年其故所居
及甞釣逰䖏猶為之立祠即其旁置書院而奉之以釋奠于先
師之禮焉其有功名教賢於章句儒逺矣盖古之先師詩有毛
公書有伏生禮有髙堂生樂有制氏𥘉不以其賢而尊事之行
其學則祭其人示有所本云爾唐制孔子廟由顔子而下爲先
師者二十二人有毛公伏生髙堂生而無制氏詩書禮存而樂
亡也孔門髙弟惟顔子子夏並爲先師子夏詩有序易有傳固
學者所共宗顔子非有遺書可傳而以賢有徳克配于先聖其
後復列子夏于十哲而獨推顔子爲先師者詎不曰講習其言
未若儀刑其徳乎今之道學一出於濂洛乾淳三數大儒此學
者之先師也夫旣立其書于學官而躋之從祀矣其爲書院者
又取前史所載髙人逸士若子陵者以爲先師子陵矯前人之
失不過荅侯覇之兩語它論議風指則皆寂寥無聞世特以其
人之賢而尊事之如此爾夫道一而已發於文則爲經術脩於
行則爲名莭豈若九流百家人自爲學莫適相通乎建陽劉生
仲寳以選署餘姚之髙莭書院山長餘姚子陵故所居也予聞
仲寳之先少師文蕳公受業考亭讀論語至子欲無言喟然而
嘆謂言語非所以為學由是一意務為躬行實踐其出䖏之際
與子陵雖殊而脩名姱莭視子陵可無媿仲寳家庭之傳必有
異乎區區以呻吟佔畢為事者矣諸生在列仲寳進則風厲之
以儀刑夫前哲退則以家學私淑之使羣居而講習焉不亦可
乎仲寳之行也同志之士臨别贈言凡若干篇亰兆杜君伯原
甫實序之及来錢唐復求予為後序杜君隠居武夷山中聘使
在門而不為起庻㡬善學子陵者仲寳試以予言質之何如
　　送宣公書院陳山長序
古者學必有師歿則祭焉近世以吏為師者類喜讀唐陸宣公
論諌諸篇而莫有敢上援公為先師者獨其郷之士以公為國
故而禮祠之盖知法者恒患乎少文聞公精於吏事而其文聚
古今之精英謂可資以為縁飾故愛而慕之耳至於公之譏陳
時病本於仁義可為後世法者非儒家者流不能知也夫旣為
之立祠又即其旁治講舎置師弟子貟而士之㳺扵斯息扵斯
非性命不談方相與割裂傳䟽之微辭碎義以求合有司之繩
尺未聞有能紬繹公之緒言者學於其祭之所不及而祭於其
學之所不傳何其交相戾若是歟公避謗不著書世所傳奏草
奏議者合十二卷雖非可誦習以為顓門名家之學然今之由
儒入吏者肩相摩𬒮相屬苟以公之言推而措諸行事將見如
公之上不負天子下不負所學則今之為吏非昔之為吏者矣
它日旣仕而歸休扵其郷從見大夫修春秋之事扵公之祠下
尚何媿乎錢唐陳君以選為之師而予忝以非才與聞學政故
於君之行以是為君告尚與諸生懋眀之
　　送曺順甫序
曺君順甫與予居同郡且同舉教官予訖不調而順甫用累考
序遷為温學正其行也㑹予以督運吏書滿歸自海壖順甫謂
予幸以一言識其别於是距予與順甫同舉時二十又三年矣
劣弱無似不能使其學與曰俱進詎有以増益順甫之所未至
哉然甞從郷先生聞乾淳師友之盛未始不歎其人物之聚學
術之散也盖婺之學陳氏先事功唐氏尚經制吕氏善性理三
家者唯吕氏為得其宗而獨傳至於人自為書角立兢起吕氏
終莫能挈而合之也其在温則王道甫之慷慨名義甞合扵陳
氏矣而其言無傳焉陳君舉本薛士隆上下古今而和齊斟酌
之以綜世變為說下皆與唐氏合其厪存者亦莫之傳也葉正
則推鄭景望周恭叔以逹於程氏若與㠯氏同所自出至其根
祗六經折衷諸子剖析秦漢訖于五季凡所論述無一合於吕
氏其傳之乆且不廢者直文而巳學罔弗與焉三代之聖人逺
矣扵大道墮裂之餘而能必尊其所聞必行其所知豈非卓然
獨立而不懼者乎是未可以專私蔽錮為其詬病也冡鉅淪没
晚後無所依風承響接苐以世之所共傳為信遂使散者不可
復合不傳者曰就泯墜安知紛然不同之中有混然大同者在
耶夫考師友源流之自務合乎聖人之本統以壹諸生之道徳
學校重事也故予敢以為順甫告是雖非有以増益順甫之所
未至其望於順甫則厚矣它日順甫歸休而與予㳺於郷校尚
挹其緒論以袪所惑焉
　　送王照磨詩序
頃歲有司以浙東西鹽筴法乆而弊議更用官糶之法如淮南
法　制下其事行中書擇可任倉氏之出納者得濟南王君以
涖于四眀盖君甞掾六察以為非君莫冝當其選也居亡何中
臺復　奏署君海南憲府掌故豈以為向之瑣瑣者未足盡其
才耶嶺海去天萬里民生之休戚吏治之得失誠有大於出納
之事者矣　國家宵旰求忠賢智能之助用興太平侍從近臣
為君知巳非直如狗監之知子虚而已君之陟清華陪禁宻固
可旦夕待天下事不又有大於嶺海間者乎未知一掌故果足
以盡君之才否也抑予聞之古之仕者行其志逹其道焉斯已
爾成康盛時皮角筋骨之歛傎賄人民牛馬兵器珎異之市皆
掌以再命之士陳肆辨物量度成賈四命之大夫實長而司之
為法至詳且宻為事至煩且勞而莫有以不得其志為憾焉者
故其詩曰藹藹王多吉士維君子使媚于天子又曰藹藹王多
吉人維君子命媚于庻人不然則汲都尉之耻縣令而薄郡守
蕭太傅之雅意本朝其扵道之窮逹何如哉予幸以督運吏託
官聮於君觀君之敏而𥙿周而通使有以竭其才必不苟動其
志枉其道也是故於君之去不敢遽以世俗相華耀者為䛕說
而獨識其屬望之私於羣公篇什之端焉
　　聮珠續集序
鄞故多官族而傳世之乆者稱蔣氏蔣氏之起家在太平興國
初至寳元康定中家始大有累官金𬗋光禄大夫者其子當元
符崇寧間咸起進士至大官世禄所逮且三葉最後有起進士
為嘉熈言官者至刑部尚書最貴顯尚書之猶子亦起進士為
將作監主簿有名咸淳時此蒋氏世次之可見者也溍生也後
弗及覩夫衣冠之盛過其家而訪焉則髙文大册散落已乆所
可徴者獨其詩而已竊惟古者載籍所記大辭令大褒貶存於
書春秋而其流風遺俗形於詠歌謡誦之間纎悉委曲見於詰
為最備善謔窹言馳驅洒掃葵棗瓜壷苴荼之食為事至微為
物至細聖人以之列于三百五篇之中與文王清廟之什並傳
而不廢者厥旨微矣而况宋三百年蔣氏實與之相終始誦其
詩而尚論其世流風遺俗猶足以槩見豈可忽哉凡其為詩㫁
自開禧以前有三徑聮珠集宣獻樓公旣為之序將作主簿君
之子昭先復纂次其續集俾溍序之昭先今方以儒入官引而
勿替蔣氏之世澤未艾也後復有續是集者秉筆之士尚不一
書

金華黄先生文集卷苐十六
金華黄先生文集卷苐十七　續藁十四
序　臨川危素編次　番昜劉耳校正
　　錢氏科名録序
溍觀宋中興登科記未甞不爲之掩卷太息也嗟夫彼爲舉子
業者營營汲汲積其晝夜之勤至於獲自進於有司而升於天
子之廷固千萬人所共嘆羡其光榮而以爲不可企及者也今
去之逺者不二百年數其氏名而泯沒無聞者已什七八幸而
以材能致通顯有績用可考見傳子若孫鮮不失其業者若夫
大賢君子所以垂世而不朽又非必恃科目以爲存也是不亦
可深長思乎通川錢氏四世九十年間第進士者二人特奏名
一人貢禮部者十有四人待𥙷太學生者十有二人迨
國朝著取士令有名以道字子原者首應　詔名賢書何昔之
泯滅無聞者衆而錢氏之世彌乆益振也意其積累以致此必
有出乎科目之外者矣豈非古所謂君子之澤哉子原之伯祖
籍田令與溍之曽大父户部府君俱淳祐庚戍進士故子原以
錢氏科名録示溍使為之序而溍頋謂科目有不足獨恃者其
有望也夫其亦以自警也夫
　　徐氏詠史詩後序
孟子曰王者之迹熄而詩亡詩亡然後春秋作盖古昔盛時之
為詩薦於郊廟則有以見其盛徳陳於朝廷則有以知其政之
廢興施於邦國郷人則出於上而𬒳扵下者又有以為教及其
衰也先王之政教號令雖不行而流風遺俗有未盡泯是以風
雅之變徃徃陳古以刺今至於王澤竭盡而無餘其詩始不足
以使人創艾而興起故曰詩亡聖人不得巳因魯史作春秋褒
善貶惡以示勸戒是則詩巳亡而其可使人創艾興起者頼春
秋而猶存也後之君子有作其文則史其義則於春秋無取焉
仁人志士覧其事而有槩扵心莫不為之發憤壹欝嗟歎而詠
歌之然㦯因一人或因一事以為言若王仲宣曹子建之於三
良張景陽之扵二踈謝宣逺之於張子房虞子陽之扵霍將軍
是巳惟左太冲所賦頗及戰國秦漢事未有窮捜極討上下古
今備究其得失而無遺者唐之詩人間有興懐陳迹章聮句續
至於累百而止頋其言多卑近徒以資兒童之口耳於名教何
預乎蘭谿徐公夙有聞家庭所傳儒先道徳性命之說而尤精
於史學凡司馬氏資治通鑑所紀君臣事實可以寓褒貶而存
勸戒者人為一詩揔若干首大義炳然一本乎聖經之旨誠有
功於名教者也春秋作於詩之旣亡而詩之能使人創艾興起
者乃復見扵春秋絶筆千百年之後豈非先民性情之正有
不亡者存詩與春秋固可迭相為用乎公殁巳乆仲子津始出
其詩求許先生謙張君樞為序以傳不鄙謂溍盍爲後序溍竊
觀先師朱子感興之作挈提前史之要領為言至約而有関於
名教甚大朱子甞謂學不可徒博亦不可徑約今之學者不由
公之博何以入朱子之約乎是用志諸末簡以諗于同志其亦
以為然否公諱銞字秉國其父兄師友源流之懿見於前序者
此不具
　　六藝類要後序
先王之教内施於國子外被於萬民其教之者有三徳三行六
德六行之别而均教以六藝為法至詳且宻為事至煩且勞而
人生其時無弗學焉後世經殘教弛專門之士有不能知其名
物而通其意者矣况夫貴㳺子弟與凡民哉幸其遺法散見于
經傳而雜出于他書後生小子雖以殊時異制不得身習其事
猶可誦其言而粗窺其彷彿先儒朱子懼寖逺且益墜爰纂輯
而彚次之以詔于方来其凡目存於小學之書而其宏綱大義
微文小節悉著扵儀禮經傳通觧朱子自序禮之通行者及郷
射大射已畧見諸篇樂經亡逸遺聲乆絶而書數日用所須不
可不講取周禮鄭註太史公淮南子前後漢志杜氏通典為鐘
律篇取唐開元十二詩譜為詩樂篇取許氏說文解字序說及
九章筭經為書數篇廢不可考者惟御法而巳然其書作扵朱
子之晚年䘮祭二禮旣以屬之門人甞欲請于朝以鐘律别為
一書而奏不果上大射而下俱未脫藁書數則闕而弗具朱子
之有志而未遂者能無望後之君子起而成之乎此六藝類要
之書所為作也溍竊觀其所述五禮之義六樂之歌舞五射之
法五御之莭六書之品九數之計壹本諸經而参稽乎傳註史
氏百家之說推尋其端緒以廣先儒之未備折衷其牴牾以啓
先儒之未發有功於新學固多矣豈徒足為好古博雅之一助
哉顧今之為士者類皆慕逺大而忽細微穿穴性命窮髙極深
而不察夫制度文為無非聖人精神心術之所寓道之與器未
始相離也眀先王之所以教而成朱子所欲為之志不在是書
乎書凡六卷臨江周氏剛善父述有翰林掲公㬅碩頋與溍之
同年王君師魯所為序溍獨遡其源流之自以為是書實繼先
儒而作庶㡬同志之士共謹其傳焉
　陸氏蔵書目録序
呉郡陸君居闤闠中四壁之外輙與賈區直君殊不以為溷一
榻簫然環以古今書凡若干卷自經史傳記下至權謀數術汜
勝虞𥘉旁行敷落百家衆技之文櫛比而鱗次入其室如登群
玉之府而探蓬莱道家之名山焉忘其為居之隘也君旣苐其
篇帙部分類别為之目録以便覽者且屬予使序之夫稲粱稷
黍魚肉果𬞞人所資以為飬生之具不可一日缺者也得之足
以飽而不足以極天下之味言珎異之味至豹胎猩脣封熊之
蹯可以為羙矣而非可常致以給朝夕之須彼水草小蟲蜩范
蚳蝸野果之實人所易致而未必皆知好其味也世盖有嗜書
若嗜飲食者頋所嗜之不同而有不可得兼耳君其兼而取之
者耶倚相之所讀今也夫人而讀之韓宣子之所見今也夫人
而見之延陵季子之所觀今也夫人而觀之世之不可缺者君
固不敢專而有也蘭臺之所不掌金匱之所不蔵世莫之致與
夫可致而莫之好焉者君亦未始以為我之得私也然則君之
志曷甞不欲與世同其嗜乎此目録之所由作也抑予聞之老
子曰五味令人口爽好竒之士苟㳺扵君而獲其所嗜焉染指
而出足矣尚無以秦人之炙易吾之炙也哉
　　鄭氏義門詩序
浦陽鄭氏聚族而居者八世有司為請于中書而旌表之號曰
義門且復其家力役之征俾無有所與今集賢直學士掲公實
為之記一時聞人徃徃賦詩以羙之謂子與鄭氏居同郡知鄭
氏者冝莫予若因屬予以序予家距鄭氏不兩舎而近納交鄭
氏父兄子弟間歲行已再周其知之固深矣集賢公之所稱述
豈有媿辭乎抑予聞之古有合族之道非士庻人所得行而親
親之仁無貴賤一也合族莫重於立宗立宗之法或五世而遷
或百丗而不遷五丗而遷聖人不以為失於薄百丗而不遷聖
人不以為過於厚遷以辨其異不遷以統其同二者盖並行而
不相悖也若夫数百千指聚居而食雖古公侯之家皆所無有
而後丗士庻人之家乃或有之可不謂難矣哉是宜史不絶書
而上之人所以褒嘉之者遂著於令逮至我　朝史臣序禮
典為目三十有二而旌表居其一然則凡可以勸親親者又聖
人之所不廢也兹非所謂禮以義起者耶鄭氏於古人合族之
道夫亦有取其義云爾褒嘉所及有司既奉著令從事而未克
上其狀于太史氏予輙弗辭而次苐其詩本諸作者之意系於
末簡庸俟夫陳詩以觀民風者焉
　送吳良貴詩序
異時浦陽方先生館同里吳氏栝吳先生善父粤謝先生臯父
咸在焉三先生隱者以風莭行誼為人所尊師後進之士争親
炙之而良貴有聞於私淑為多方是時學者未有塲屋之累得
以古道相切磋論文析理窮極根柢間出其緒餘更唱迭和於
風月寂寥之郷亦足以陶寫其性靈三先生杖屦所臨一言一
咲無非教也元貞丙申予幸獲執弟子禮見方先生僊華山之
下退又辱與良貴游俛仰之間垂四十年先生已不可作一時
之人物星離雲散或随牒逺方與時浮湛或以名字著聞入通
朝籍或浩然獨徃於重山宻林不復與世接而予亦老於州縣
聲迹邈焉不相及乆矣今年秋迺聞良貴將主教於稽山朋舊
皆為詩以送之嗟夫良貴䆠家也祖父俱仕而未大顯不能母
望良貴以其所就之實少自見於丗良貴頋獨逡廵逺引恬䖏
下列瞠若諸公之後年踰五十猶為所謂山長者焉名不上於
三銓秩不滿於百石豈其祖父之所望哉雖然良貴之得於三
先生者非干禄之學也惟不必於仕故崇䑓䆳館不以為慕惟
不必於不仕故寒齋冷廡不以為厭其出處之際慮之審矣吾
黨無所復進其愛助之言姑為之詩以志其離合不亦可乎自
方先生之子壽甫而下詩凡若干篇道其故舊以為之序庻幾
作者之意也
　　送應教諭詩序
古之為師友者非徒有所嚴憚切磋其相與之際至親且樂也
盖夫人之少也既游扵黨庠術序而其以賢能興於郷也必還
使長而治之逮夫老而不仕則又朝夕坐於閭塾而為之師以
敎其子弟歲時射飲讀法之事莫不相與從容揖譲升降酬酢
奔走出入乎其間士生斯時自少而至壮且老固未有乆去乎
學者雖以公侯之貴任君師之重為士者不敢以其尊而弗親
之也故其詩曰無小無大從公于邁又曰載色載咲匪怒伊教
由是言之則其師友之親且樂何如哉是以及其衰也詩人猶
歌之曰縦我不徃子寕不来盖師廢民散而流風遺俗有未泯
也古者學校之盛非後丗所及者豈獨其道之隆法之宻乎盖
亦相接以粲然之文相愛以驩然之恩薫陶鼓舞優游而厭飫
之有以興起其良心而成就其徳性焉尓今之士既不必群居
於學主敎事者又皆以資格序遷而不能乆於其軄不幸有如
荀卿所謂子游氏之賤儒且將盻盻焉疾視其長上尚安望其
親且樂耶黄岩應君署吾邑敎官以秩滿當受代邑之人士咸
惜其去相率賦詩以道其離合之思大萹短章亹亹而不巳非
其親且樂至於乆而不厭何以得此歟予故諸生也忝𬒳官使
不得從先生長者之後日與應君相周旋以寓其親且樂之情
竊喜應君之得扵其人者為不易又以見夫土風士俗視它邑
為猶近扵古也乃為本諸詩人之旨以序作者之意且志予愧
云
　　送鄭生序
今之官于學校者自職教一縣䓁而至扵胄監之長貳咸有師
道焉胄監位尊而秩厚非鴻徳駿望莫能居之若夫縣教官率
選署扵閫外累其月至九十始得上名銓曺𥙷郡文學而與醫
卜執技者齒滿六歲乃得預流内銓其閱歴之勤且乆如此老
生宿學旣無所事乎其間有志之士苟資以自進固不得俟乎
強而仕矣盖古之為師必取之仕焉而巳者而今也一以諉之
未及强仕之人不亦任之䡖而責之重乎餘姚鄭生妙年好脩
再試于有司輙不合方退而軄教于剡是特資以為進而非的
然以師道自䖏也雖然吾懼夫人之以師求子也抑子聞之古
者學官不必自為師國學之政緫於大司樂而論說扵東序者
有大司成焉司樂弗專也郷學之政緫扵大司徒而朝夕坐扵
閭塾者有父師焉有少師焉司徒弗親也說者曰父師少師皆
仕焉而巳者又曰父師司成司成豈亦仕焉而已者耶是故官
有軄而師無軄官以法師以道也吾子誠不以今之法廢古之
道剡之郷先生仕焉而巳者冝為子起矣它日剡父老舉以相
告曰吾剡之得師自鄭君始頋不韙歟生之行有日凡朋從咸
以詩送之而屬予以序故予為道其軄分之冝為者以告焉
　送汪生序
始予旣知學頗思自㧞扵流俗而患夫窮郷下邑塊焉獨䖏無
從考質以祛所惑聞錢唐古㑹府號稱衣冠之聚宿儒遺老猶
有存者則■粮笥書踰濤江而西幸而有所接識然以違親越
郷不能乆與居與㳺間獲聆緒言之一二終未至盡大觀而無
憾也毎誦昌黎韓氏所志歐陽詹何蕃事未甞不有槩扵予心
嗟乎詹以求道而去其親蕃以其親故不得安居以卒其業此
兩人者雖若各行其志夫亦有所不得已焉爾為士而生於師
廢民散之後何其不幸歟四眀汪生少從其父䆠㳺西州而及
諸公之門揚秋濤於學海攬夕秀扵詞林有日矣今方奉晨昏
于信之玉山信固名郡異時東南文獻多在焉其學者又徃徃
先經術而後文藝屬兹昌辰崇雅而黜浮三歲大比褎然前列
必信之士也入則有色養之歡出則有師資之益歛其華而就
其實在此行矣是盖詹與蕃所欲而不可得者矧如予之孤陋
能無所歆羡乎惟生知自慶幸而期無愧扵詹與蕃則予所望
也輙抒鄙懐以為臨别贈言之首云
　　送王雲卿教授詩序
昔朱文公與張宣公吕成公生同時且同以聖人之道為已任
而傳洛學者獨推朱氏為大宗文憲王公則朱學之世嫡也吕
氏王氏皆以故宰相家為吾邦之望王氏之族尤大以衍其不
奪於冨貴卓然有所樹立以表見于世者固不乏人而文憲訖
能自任以斯道之重不亦豪傑之士哉溍生也後不得及其門
而事之間甞獲升玉齋之堂而接其聲光辭氣未始不爽然自
失山川揺落而百年之喬木欝乎蒼蒼過而息焉猶為之低佪
而不忍去魯多君子流澤未艾也玉齋之子是為雲卿與其群
從俱以材見用扵時而雲卿得睦之文學掾睦學盖吕公過化
之地乃今　朝廷右文興治朱氏之書方盛行雲卿又以文憲
諸孫𥙷吕公故䖏睦之人士得不有求異聞於雲卿者乎抑吕
公之居睦學張公實領郡寄吕公自謂莫逆而無間也
皇上盛徳眀䛇有司慎擇守令以嘉惠黎庻安知今之二千石
非張公其人歟以家庭淑艾之私為賢師帥承流宣化之助雲
卿所冝盡心也雲卿行凡朋㳺咸以詩送之溍不佞輒本其父
兄師友源流之懿而道其不可不以古人自任者為之序若夫
土風之羙雲山江水觀㳺之樂厥有篇什兹不復云
　　送冨州陳教授詩序
浦陽陳彦正教授冨州里友方夀甫合同志之士為歌詩以餞
之徴予言序其首盖君子之仕也將以行其志焉爾法守之所
拘吏議之所迫位彌下則事彌多静牽動違鰓鰓然左右頋望
能求其志之必行者㡬何人哉獨官于學校者責任雖重而得
以優㳺事外無所拘迫若可以行其志矣夫何今之所謂稱其
軄者率以崇土木謹簿書為上務其次則妄自菲薄指所居之
地為閑曺冷局計其歲月而去之曰吾姑藉以求一資半級而
已是冝有志之士所不屑為也彦正可謂有志之士非乎彦正
之先大夫當宋季年隠于五泄山之旁徜徉自適於穹巖䆳壑
間初未有仕進意㑹　天兵南伐遣偏師徇浙東遂以布衣杖
䇿軍門得官而老佐一州竟不克大展其志彦正敬承家學且
與故内翰栁道傳居同里數從之㳺善為右詩文試藝郷闈一
不中輒束書而歸若將終身焉有司強以儒學官起彦正於家
彦正乃欣然為之出用累考序遷冨州彦正不逺千里㳂湖泝
江而去豈非以是庻㡬可行其志耶方今承乎寖乆
主上持守盈成日與宰執侍從近臣講行稽古禮文之事聲教
所曁罔間朔南而况豫章之地靈人傑夙見稱扵前賢冨為支
郡俊秀林立彦正因其材而封殖之使上焉者可以為　國家
之用下焉者不失為郷之善人頋不偉歟彦正其毋以閑曺冷
局為不堪而自墮其志可也若夫完舊益新量入為出特餘事
尓庸因序詩而併道其所願扵彦正者如此云
　　送慈溪沈教諭詩序
斳沈君乆逰金華部使者薦其材于宣閫署慈溪縣學教諭其
行也金華之郷先生士友咸為賦詩而屬予序之昔者河南二
程子歿門人各尊其所聞各行其所知人自為學至考亭朱子
出而集其大成程子之道頼以復眀然學術之散未有甚扵此
時者永嘉之經制永康之事功姑寘勿論臨川陸氏與朱子並
以性理為學而其為說莫適相通雖鵞湖之㑹終不能挈而合
之也言陸氏之學者以慈溪楊文元公鄞袁正獻公父子為巨
擘士生其郷知有陸氏而巳宗正少卿黄公亦慈溪人始以朱
子之學倡於其間而務以躬行為本其大意謂陸氏以蕳易自
髙而以支離病朱子是徒見其窮探極討為說之詳似乎支離
而不知眞脩實踐所守之約固未甞不蕳易也使宗卿與文元
生同時寧不足發鵞湖所未决之餘論乎　國朝承平日乆治
教休眀建學立師設科取士悉主扵朱子之說至是而鄞慈溪
之士於朱子之書莫不家傳人誦之沈君在金華甞　許先生
益之之門而卒業於呉君正傳其所受實朱子之學今去而涖
教事又適在文元宗卿之郷邑夫學術之分合重事也為師儒
者所冝盡心焉故予扵其行舉以告之乃若山水㳺觀之樂交
朋離别之思巳具于篇什作者之意不待序而可見也
　　送徐彦禮赴冀州尹序
上即
帝位之十有五年並相勲賢更新庻政念民者國之本長吏實
民命所繫而承宣撫字或未克悉舉其職由其選䡖也乃妙柬
廷臣之清方詳敏練逹於民事者卑以郡寄仍召對于　便殿
親臨諭遣之群臣苟預在行莫不俯伏就列頓首受命懼無以
稱塞　上意則相率詣政事堂聴所以教宰執大臣旣為敷繹
聖訓且告以利害有須興除冝亟以聞而見扵施行不至徒為
虚文臺司尋導　旨扵部使者俾奬勵之以俟其成效言事之
官又建白勿諉以煩碎之務使得專心扵職分之所當為責任
之重前所無有也以天下之廣郡邑之衆未盡得人以充其選
故所臨遣■十有■人皆首及於要地而兵部郎中徐君彦禮
得河北之兾州古者郎官出宰百里兾領五縣最為名郡而尹
為尊官視百里之宰不愈重哉彦禮奮自儒科待詔詞林編摩
史舘博渉於古今而究觀其治亂盛衰之故矧甞蕳在眷知擢
居六察扵民生之休戚吏治之得失靡不周知授之以政固無
施而不可黄覇漢丞相也史家以其材長於治民特寘之循吏
之列而為立傳彦禮其勿為汲黯之扵淮陽而為黄覇之扵頴
川它日秉史筆者誠能以彦禮之氏名列于循吏則黄覇詎得
而專羙乎彦禮行有日僚友及士之工於文者咸賦詩以送之
夫詩之有雅以言王政之所由廢興政有小大之殊故雅有小
大之别仲山甫徂齊而尹吉甫送以烝民之詩序詩者不曰送
仲山甫而曰羙宣王且以其詩入于大雅盖宣王之任賢使能
致周室中興乃王者之大政尹吉甫之詩非獨以慰仲山甫之
永懐而巳
今天子臨御日乆無幽不燭鍳内重外䡖之弊而為官擇人甚
盛舉也播為詠歌鋪張　聖徳以配烝民有不容已者矣豈直
私扵彦禮而慰其永懐之心耶庸本昔人序詩之義而題諸篇
端如此
　　送王仲楚序
王生仲楚以名父之子被服儒術受知當路而從事扵省闥用
例出為閩閫列曺掾將行朋舊咸贈以詩屬予序之閩在周為
七聚漢甞徙其民扵江淮吴亦以䖏遷謫之人隋蕭銑唐王潮
又皆割㩀其地宋平諸國陳洪進最後服自昔號稱難治我
國家定鼎于燕閩之去　朝廷益以逺故常選用文武材智之
臣授以八郡兵民之枋俾建牙分閫以涖焉所以輯衆庶弭奸
強也比歲大盗竊發荐爲東南之憂山區海聚愚民無知其觸
法抵禁固勢使之然向令任承流宣化之寄者能聴於無聲視
於無形而逆折其萌芽豈遽至是哉頼
天子聖眀將士用命䑕軰就戮氛祲肅清誕降　徳音與之更
始然欲爲乆安長治之䇿則險驅黙化俾之日遷善逺罪而同
躋扵仁夀之域冝有其術矣賢主帥方開誠布公集思廣益非
識時務之俊傑孰能陳其一得之慮乎掾曺秩雖卑列郡以政
交扵大府悉由之關白得以文墨議論持而不可而賛其可爲
責至重而不䡖也書所謂儆戒必扵無虞之時易所謂思患豫
防亦在旣濟之後仲楚服膺過庭之訓講此熟矣夫儒術者豈
徒可爲文法吏事之縁飾而巳哉諸公旣冩其離索之懐道其
愛助之意庸述予所望於仲楚者扵篇端如此云
　　送趙堯臣序
仍紀至元之二年予方備貟國學上舎生眞定趙凱尭臣私試
合格循舊比待年以就公試眀年以其名列上于集賢轉逹中
書旣終塲而未及釋褐臺府用御史建言計奏被旨命監學
官雜舉公試終塲之士材任諸道憲吏者凡所舉三十有三人
而堯臣得淮西堯臣之父時䆠㳺于浙右以便道来覲省俄有
母憂今年冬服徐浙右部使者起尭臣扵家俾赴淮西幕㑹予
承乏儒司寓舎與堯臣相距數百歩而近堯臣行有日過予言
所以别且曰儒家者流之說固甞從先生長者聞其一二矣文
法吏事未之習也矧兹風憲之司大體所係甚重幸有以教之
予東南鄙人風憲之體非所敢知所能知者事上必忠待下必
恕而已忠非悻直之謂也發於心而無自欺則上之信任益專
矣恕非寛縦之謂也求扵心而得其同則下之情偽可盡矣信
任專則志易行情偽盡則政易治是道也自　朝廷至于有司
百執事之人無不冝然居風憲者其何獨不然忠恕之義予與
尭臣所夙講也昔之所學今之所行安有二道哉輙因尭臣之
請重以是吿之遂書于諸公贈言之篇端以為序堯臣毋苟謂
此老生之常談而忽之也
　　送索御史詩序
至順紀元之冬今監察御史索公以史舘掌固乆次進職編摩
而溍忝繇常調供奉詞林簉屬史氏與公為同僚命同日下眀
年夏又同扈　蹕上亰公自䖏清約介焉特立若不可犯中實
樂易色温而氣夷然亦未甞見其苟扵言笑深切敬畏之無何
而公用辟舉入臺後十有　年遂持部使者節分按浙河之東
溍方勌㳺不俟引年預請納禄而歸實受㕓扵屬郡辱公臨况
者再握手道舊故殊欵洽今年春公以御史召赴　闕士之見
知於公者相率賦詩以道其繾綣之意俾溍序于篇端盖古者
臺諌異官御史主分察六司百僚廵按郡縣而糺其過失凡刑
獄功賞選𥙷出納朝儀祭祀燕㑹之事咸涖焉若夫侍從賛相
規諌諷諭則諌官之職也我　朝不設諌官而臺諌之任悉歸
于御史今之視昔其責不巳重乎以陽公城之行誼范公仲淹
之材且賢而為諌官韓退之歐陽永叔猶疑其失職或著論以
譏之或貽書以誚之逮其上䟽伏閤力争國家大事皆人所難
言乃卒以諌顯然後知其始所以不言者不欲徒為細碎姑以
塞責也於是退之永叔又從而推述稱揚之豈非要其終而服
其識大體乎方今治化休明羣臣遵法澤及黎庻海宇乂安固
非有闕政之可議
主上不自神聖毎懐兢業虚心采納片善弗遺念公乆扵馳驅
而熟於當世之務擢寘左右寄以耳目竊計公之從容獻替苟
渉扵　國家大事必能極陳人之所難言至於本正而末治綱
舉而目張振風紀飭憲度以舉其職業直易易耳使退之永叔
復生何以致其愛助乎它日聞　朝廷有骨鯁之臣
天子有從諌如流之羙溍雖衰退無從載筆立公下風而頌歌
眀良相逢之盛猶可與田夫野老蹈詠太平於甽畮之中也庸
因序詩而并及其屬望之私焉
　　送揚知州序
諸曁古望縣也　國朝以其户口殷大易縣為州仕焉者徃徃
憚其俗險而不易治務出聲威以臨之恩意日益衰薄愚民無
知苦吏急而不自安始有懐疑飾詐投隙而起者本其所以致
此由御之乖其方非人性然異時之賢守有爲之樹碑者有爲
之立祠者好徳之心曷甞一日亡况是州之人或出而以材顯
㦯䖏而以尚義稱其學者又能讀書爲文辭取進士俗豈盡不
羙治之豈誠不易哉特患夫爲政者莫知以平易近民耳楊侯
其知以平易近民者歟侯仕于亰師最乆𥙷外得汝州政成又
徙諸暨其治汝如在亰師治諸暨如在汝不以地之逺近俗之
厚薄變其志居之三歲未始鄙夷其民一切除去苛嬈而與之
相安於無事不致疑扵形迹之間而人自不欺向所謂愚而無
知者亦靡然從其化盖平易近民之效也孔子曰子欲善而民
善矣詎不信夫侯以秩滿將還亰師僚吏士民咸惜其不可留
凡工文者共為詩送之而屬予以序予甞忝佐是州侯至而予
已去不得與侯從容周旋以挹其餘風姑以所知序之如此它
可稱述而予不及知者此不具
　　送八元凱序
班固為漢儒林傳紀經術之士登載甚悉序稱公卿大夫士吏
彬彬多文學之士西亰人材衆盛盖可想見至所傳循吏不過
六人文翁通春秋而以郡縣吏見察舉朱邑起嗇夫黄覇入錢
糓得官皆其後乃舉賢良始以眀經進而終列於循吏者龔遂
召信臣而巳何文學之士衆盛如彼而其為循吏止若是耶粤
自　先朝著貢舉令廣延茂士充于列位其以材猷陪廟論以
節槩持風紀以雄文碩學藻飾皇度而模範國人者漢之公卿
大夫不得專羙也偏州下邑居官可紀無愧古循吏者吾元凱
浦江之政殆庻㡬焉元凱由胄監生擢進士第二人為郎秘省
再轉而長是邑清白之徳形于造次不自表以為名其治務蕳
易遇人有恩而人莫敢䙝用法不至峻急刻深而姦豪讋伏或
自愧悔歸于善良暇日則修庠序之事化其民以文雅是可謂
有古循吏風否歟夫以西亰人材之衆盛由眀經進而列于循
吏者僅兩人此兩人者皆二千石得專制郡事千數百年之下
文法滋宻民俗寖媮而元凱能以一邑行其志又難矣元凱為
浦江滿三歲而去浦江之隠君子曰方樗夀甫者予友也善為
詩而不苟出獨扵元凱之行率士人賦詩以送之且以書俾予
序其首予觀元凱固不止百里材矧今　眀良相逢一旦疇其
民庸而圗任之則元凱之所施當有大於兹邑者雖然黄覇三
公也班固以其材長於治民特寘之循吏之列輒因序詩併著
元凱之為人以俟它日傳循吏者采擇焉
　　送李子貞序
始予忝繇進士起而署督運吏數檥舟鄞江上李君子貞時為
儒學官方從容揖諸生升降酬酢扵爼豆間頋予冒不測之險
躬執賤事日夜與持籌小吏較其錙銖暇日過予輒為之太息
不巳後予以秩滿受代去而子貞随牒逺方為廵官括蒼山中
進則降氣卑色以偵同其上官退則與邏卒同其甘苦扵重山
宻林煙火寂寥之境予聞之又未甞不為子貞太息也今年秋
相見亰師則子貞已改調婺郡文學予亦承乏教國子于上庠
旣與之握手道舊故以相慰藉子貞行有日謂予盍以一言志
其别未任人之道必其才與事稱是以習而安焉然人之十品
有萬不齊非有司所能周知也為士而不得守其職業豈獨予
與子貞然哉
今天子眀聖慎簡輔弼侍從之臣以秉鉤持衡俾吾徒獲返其
𥘉服甚幸若夫指道徳性命之言為吏議所不急而惟以簿書
出納為問此則儒者自失其職業而非有司之過也子貞閱歴
之乆識量絶人必能舉其職業而不以是瑣瑣者自累矣予故
婺之諸生也它日歸而從先生長者㳺于郷校觀人才之秀出
而樂夫教之成其為慰幸又奚止向之所云而已耶是用弗譲
而志其歲月以俟
　　送饒安道序
天子之學以教國之貴㳺子弟而田里之秀民亦得用舉者受
業其間餐餞固不以煩縣官而滿百人輒止後至而乆次者必
貟有闕乃得𥙷其䖏此今之定制也予以非才忝預教事饒君
安道自臨川携其子而来旣俾奉贄堂上以弟子禮見頋以限
扵常貟未及執經就列與諸生齒安道告予將與俱歸家食以
需次願得一言爲别嗟夫古之秀士升于司徒升于學者皆近
在王畿六郷六遂之中今也乃使之挈挈然亟徃亟返五千里
不啻何以能無銷沮其志氣乎大學之法當其可之謂時是故
人生十三而學樂誦詩舞勺十五而舞象學射御二十而學禮
舞大夏今也乃使之曠日以俟逺者或十年近者猶四三年何
以開發其聦眀而能蚤有知乎　國家施教導民之𥘉意冝不
若是予所爲太息而末如之何也予聞安道通古醫經而精其
術其在亰師未始少出以自售徒爲其子来耳計其復来予必
已代去而不得與其子卒成師弟子之禮安可無以識其别乎
魯人之詩曰無小無大從公于邁鄭人之詩曰一日不見如三
月兮盖未有拒人於五千里外而持以十年之乆者雖然此諸
侯之學也况
天子之學乎幸而有能陳詩以諷于上用古之道變今之法則
安道父子之来予猶及旦夕待也庸識其所望者於群公贈言
之篇端以俟焉
　　送呉生歸黄巖詩序
予觀今之有逺行者無不俯伏伺候以求贈言於先生長者之
門得之必動色以喜不得必悵然自失觖望而去古亦有是哉
老子云冨貴者贈人以財仁人者贈人以言則夫贈言者古有
之矣其爲言也豈苟焉而巳乎施之扵身則可以成其材而就
其實措之扵事則可以酬酢萬變而不窮述之扵書則可以惠
幸乎来者傳曰仁人之言其利溥哉故惟仁者爲能贈人以言
若夫借齒牙之餘論為之道地使一介䟽賤有所引重以取名
譽扵當時而用瑣材薄技躋攀分寸者亦得侈為榮遇以夸示
乎庸人孺子此皆古所無有而今有之非古之人不能為是言
也有徳必有言頋其所言者在彼而不在此耳今也求而得之
則喜求之不得則觖望而去果何為者耶惟呉生則不然其為
人好脩且有文言若不能出諸口與人交乃煦煦有恩意而未
甞欲人之譽巳也其来亰師受知扵侍從近臣而以名聞于
天子遂獲齒扵國之貴㳺子弟及較其藝又數出衆人之右觧
褐將有日矣未甞欲以為閭里之榮也今方去而省其親扵東
南五千里鉅海之上懼夫離群索居無所恃以為善也故欲聞
一言扵先生長者以自壯其求之也亦異乎人之求之者矣庸
以其意題辭篇端庻㡬有樂告以仁人之言者焉至於感時物
之變遷念川塗之脩阻苟可託以慰其永懐者亦君子之所不
廢也
　　送徐生歸呉中序
始予留錢唐辱與予㳺者厪十數人欲相率推矛爲之師予謝
不可則皆曰諾而徐生本中以予與其父有雅故猶執契家子
之禮不廢其後十數人者徃徃取郷薦或連中甲科㦯遂魁天
下士獨徐生試有司輒不合抱其所著書三十卷来亰師宰相
有知其人者爲言于　上乃得與國子齒予方以非才叨長學
官徐生用故事執贄升堂與予爲師弟子之禮予不容卒辭也
亡何徐生謁告歸呉中省其母求予言以識别予將何言哉予
聞古之爲師者言行而身化之道在我矣視夫不與道合者約
之使歸扵道焉爾是以善學者必就正於有道善教者不徒勦
取前人之成說而瀆告之也苟惟勦取前人之成說而瀆告之
則粗通於句讀者無不可以爲師而予向也與徐生爲師弟子
之禮乆矣奚俟今日乎盖今之爲師者曰我之資歴當爲是官
彼固不得以道責扵我也爲弟子者曰彼之品秩冝爲是官我
固不敢以道望扵彼也夫如是則徐生雖與予爲師弟子之禮
非果以予爲能言行而身化之也而予亦安能言之哉然予觀
徐生所著書類多出扵前人之成說無待予勦取而瀆吿之也
徐生能不專以資口耳而務躬行焉固非外是而它有所謂道
在夫勉之而已尚何言之求哉扵其行也姑書此以塞其意昔
之同㳺者今或仕于亰師或官于吴中徐生試以是訊之其以
爲然乎否乎
　送髙承之詩序
古之丗其家業而不隕者非傳珪􁐂組之謂也氣澤之僅存風
聲之未泯是有頼焉時万承平衣冠鼎盛孰不知自振飭以乆
有其光榮逮夫運去物改故家喬木㡬何不與海桑俱化而晚
生後出如芝蘭之在堦庭不以雨露之弗及而輟其萌芽求之
扵今固不多得也臨卭髙氏兄弟當宋之季大參以文學顯沔
州以忠節著其歸後魏氏者是為文靖公道徳議論世所師尊
而沔州之子又起世科躋政路百年之門户甞烜赫矣有名繼
忠字承之者於沔州為曾孫生乎異代之後懐其材不苟自售
而與時浮沉扵韋布之間頋獨惓惓焉家世源流之舊凡遺文
故實片辭隻字蔵護惟謹盖承之之欲世其家業者有不在彼
而在此也頃予與承之相見鄞江上聞承之將出而逰于亰師
王公貴人誠為之知已則髙氏之衣冠蟬聮奕葉當復自承之
始豈直保其氣澤續其風聲而巳承之行有日朋從皆為賦詩
而徴予言為之序愛莫助之詩人之旨也勿替引之承之勉乎
哉
金華黄先生文集卷苐十七
金華黄先生文集卷苐十八　續藁十五
　序　臨川危素編次　番昜劉耳校正
　　送任時仲逰金陵序
新安任時仲與予别十年而相見錢唐言將逰于金陵願有聞
以自壯時仲之逰道亦已廣矣予何能為之軒輊乎雖然不可
無以告也盖吸風飲露乘雲氣御飛龍者莊周之所謂逰左雨
師右雷公經營四荒周流六漠者屈平之所謂逰是皆其寓言
云耳可姑寘而勿論有如司馬遷之南逰江淮上㑹稽探禹穴
闚九疑浮扵沅湘北渉汶泗講業齊魯之都觀孔子之遺風郷
射鄒嶧戹困鄱薛彭城過梁楚以歸其閱山川之形勝而考廢
興之陳迹有以見徃昔君臣盛衰得失之由渉聖賢之故里而
博習扵稽古禮文之事有以見君子之澤彌乆不衰而其舊俗
猶有存者即所見以證所聞而譔定成一家之言千載而下可
徴不誣夫其為逰非徒以極視聴之娱而已也金陵古帝王州
六朝以来其事雖淺陋無足言苟能因耳目之所及参之前史
而有所論著則兹逰豈徒然㦲若夫出逰而歸既歸而復出卒
以逰說顯名諸侯如蘇秦張儀者固無所用扵今天下一家之
日然大江以南金陵為㑹府　朝廷重臣緫憲度扵外者實涖
治其䖏而持風紀以使于十道者咸禀命焉尊官大人冠盖相
望或者以一言遇合蒙被薦籍與英俊並逰而無周南之留滯
則其飛騰變化坐致顯名又非予之所能測矣
　　送鄒生歸臨江序
臨江鄒生少執業于郷先生而能窺其端緒及来錢唐遇士之
有文學者必與之㳺時出微辭碎義以相叩擊而博極其趣其
泝江而西歸也咸相率賦詩贈其行而予為之序予觀古之君
子有弗仕無弗學後世自中人以下非志于仕弗學也其學焉
者直以為于禄之資而巳夫干禄固非所以為學而亦有道焉
孔子之語子張者是也盖聖人未甞絶人之干禄又惡不由其
道是故聞與見欲其多疑與殆欲其闕言與行欲其慎能是三
者則雖不言禄而禄在其中矣今之學者羣居終日稽經諏史
不患所識前言之不多患夫捜竒摘隠苟為難問未能自信耳
不患所識徃行之不多患夫􁁶髙厲空不習其事未能自安耳
然且言之而不以為怍行之而不以為歉以是干禄猶非其道
况欲希賢希聖乎吾子旣有所受扵其師又遑遑焉取友扵四
方聞見非不多也誠能即其耳目之所及真知而實踐之盈科
而進成章而逹雖入於聖賢之域可也奚止可以干禄哉苟以
予言為然則歸而求之有餘師矣若徒望予以曼辭詭辯為希
世取寵之助予不惟不敢亦不暇姑述其鄙陋以代序引庸俟
吾子之覧擇焉
　　送周眀府詩序
古之作史者必為循吏立傳漢西亰二百年間傳所書厪六人
盖才難自古而然尤難得者循吏也
皇元統一函夏吾烏傷領扵職方逾七十年溍生乎其時而獲
事其大夫之賢者固多求可儗扵古循吏者清江周侯殆其人
乎先是為政者務以平易近民㦯奉贄納謁以自通皆弗之拒
習為故常人不訝也侯至一切峻却之是可謂之㢘矣而世未
甞乏㢘吏也異時屢建局以覈田糧而隠匿飛併之弊有未盡
革侯始令民得自實且躬任其鉤考之勞一無所憚朞月而簿
書井井有條愚民無知喜争豪猾之徒誘使相告訐而隂持其
予奪之柄以為利事未竟家已破而猶弗悟侯遇其有所赴愬
悉委曲譬暁調護而遣之去負其不直者悉皆慙伏悔罪詘者
以信部使者郡長吏數諉以鄰境之疑獄及累歲不决之訟侯
折以片言人莫不服其眀允官府旣以無事用其餘力大治土
木營尉𪠘葺儒黌剏常平義倉而分貯公私之糓以實其中完
舊益新百廢具舉是可謂之能矣而世未甞乏能吏也惟夫所
居民冨所去見思至扵生為立祠樹碑廪廩庻㡬循吏之遺風
乃絶無而僅有者也而况漢之循吏皆郡國二千石今也以百
里之邑而得一循吏焉不愈難㦲侯書滿解印綬行有日吾黨
之士各賦詩以道其戀慕之私俾溍序于篇首侯初由湖北海
南憲掾入湖南廣西帥幕以招兩江叛蠻有功超擢宣閫都司
歴江東兩劇郡元僚績用甚著其来烏傷治治行為諸邑最憲
府方交章列薦于中朝行嚮用矣輒因序詩而附見侯行事之
大略俟它日傳循吏者采擇焉
　　送胡季城序
東陽胡先生徃来亰師三十年通籍于　朝再居史舘悉以家
政卑其二子一無所問二子亦能承先生之志厚自植立歲時
遣問寒温所進貲用服食之須相屬不絶先生以是安之忘其
身之客也嗣子瑜方侍慈親且力持門户事恒以不得奉晨昏
於萬里為歉先生以書来謂已得請以太常博士致其事品在
苐七用著令得貤恩于父母將歸而展燎於先塋瑜聞之即日
籯糧就道徃迎候焉昔者陸賈以千金分其五子各二百金令
為生産約以過之則給人馬酒食極飲十日而更一歲中率再
過毋乆溷汝䟽廣受以䆠成名立行足止之計歸老故郷日令
其家設酒食請族人故舊賔客相與娯樂子孫㡬及君時頗立
産業基阯而廣以為自有舊田廬予甞評先生之曠逹似陸生
㢘退似䟽傅若夫有田廬而令子孫勤力其中以供衣食則不
止扵人二百金父子相随出關而歸賣金供具與郷黨宗族同
饗上賜則不止扵歲中再過其子與䟽傅固無大異視陸生
殆將過之然竊觀陸生始事髙帝後去官家好畤至文帝時乃
復起未必能常乘安車駟馬從歌舞鼔琴瑟數擊鮮以為樂也
國家承平滋乆垂意稽古禮文之事招徕耆俊以備咨詢先生
年未及謝而自請納禄安知不有知陳丞相之言陸生而復起
先生於家者先生雖欲以䟽傅自䖏得乎予以衰謝之餘繼罹
憂患結廬先墓待終天年無從簉跡扵郷黨故舊履屐之末試
以予言諗扵先生何如瑜曰諾則次第其語於行卷之首以爲
序
　　蕙山愁吟後序
古之爲詩者未始以辭之工拙驗夫人之窮逹以窮逹言詩自
昌黎韓子廬陵歐陽子始昌黎盖曰窮苦之言易好廬陵亦曰
非詩能窮人殆窮而後工耳自夫爲是言也好事者或又矯之
以詩能逹人之說此豈近扵理也㦲匪風下泉誠窮矣鳬鷖既
醉未或有不工者竊意昌黎廬陵持指夫秦漢以来幽人狷士
悲呼憤慨之辭以爲言而未暇深論乎古之爲詩也臨川艾君
當宋之季負其所有一不售扵世凡所撰著率散落而詩獨傳
其亦所謂窮而工者耶感城郭之非是嘆江濤之眇然悃欵惻
怚一出畎畒之衷雖流離顛越而不悔是耿耿者固非詩之所
能窮逹而其詩亦不俟窮而後工也夫豈非適扵先民性情之
正者乎溍生也後不及望君之風采幸辱與君諸孫廷暉㳺而
獲聆君之詩愛其辭之工而閔其窮且老以死也庸敢顯誦所
聞以發其歸趣云
　　順齋文集序
故贈秘書少監順齋蒲公旣殁仲子御史君機裒輯遺文曰間
居叢藁者為二十有六卷以授溍俾序之孟子曰頌其詩讀其
書不知其人可乎是以論其世也按公行狀公生而岐嶷丱歲
就學強記過人未成童已通經大義弱冠文聲籍甚諸老多折
行軰與之交逮乎立年復以濂洛諸儒之說倡扵漢中而漢中
之士知有道徳性命之學盖公之求端用力務自博以入約由
體以逹用眞知實踐不事矯飾而於名物度數下至隂陽醫藥
無不究其精微教人具有師法大柢以行檢為先而窮經則使
之存心静定而參透扵言語文字之外郡縣長吏或有所取正
亦必引以當道而使之行其所無事臨(終却藥/弗御飲/酒賦詩夷然而逝/由是觀之則公之為人可知也粤自)
國家統壹宇内治化休明士俗醇羙一時鴻生碩儒為文皆雄
深渾厚而無靡麗之習承平滋乆流風未墜皇慶延祐間公入
通朝籍以性理之學施扵臺閣之文而其文益以粹譬如良金
羙玉不俟鍜錬琱琢而光輝發越自有不可掩者矣時
上新即位方嚮用儒術設科目以網羅四方之賢俊而御史君
以公在班列之日䇿名於昕陛士大夫尤以為榮論其丗則太
平極盛之際也溍浮沉州縣白首登畿忝以非才承乏胄監實
公去官十有五年之後無從接聞緒論兹幸獲以疵賤之氏名
自附扵公是用忘其衰朽荒落而序其梗槩如右後之覧者論
其世而知其人則於公之文思過半矣公諱道源字得之系出
漢蒲將軍至晋安西大將軍遂避亂入蜀而宋資政殿學士贈
太師楚國公宗孟居眉之青神公之考皇贈禮部郎中諱(政/午)又
以國𥘉徙興元公甞為郡學正終更因不復出晚以遺逸徴詣
亰師編摩史舘供奉詞林尋以博士教國子居歲餘輒自引去
詔起公提舉陕西儒學訖不就後用御史君貴以有今贈其年
夀卒葬與言行之詳壙有誌神道有碑兹不贅述焉
　　致用齋詩集序
始予舉進士至亰師辱㳺伯温父子間時尊公以次對居集賢
伯温日侍左右予不乆亦調𥙷而去未暇以文字相叩擊也後
二十又五年伯温在翰苑予適備貟學官休沭相過因出所為
詩曰致用齋藁者若干卷𥘉第見其筆勢翩翩東西馳騁莫不
如意之所欲岀而無艱辛齟齬之態玩味之乆乃見其摹冩之
工人情物理難状之景歴歴如指諸掌言皆有實而非徒作也
盖伯温之少也渉江逾淮泝大河而上徘徊齊魯燕趙之郊以
逹于
天子之都博習乎朝廷之故事臺閣之舊儀而周覧乎古昔君
臣廢興之遺蹟有以資其見聞蒙被樂育而翶翔乎英俊之林
有以飬其性情逮其強而仕也隨牒逺方﨑嶇嶺海萬里之外
長風怒濤魚龍變化巖竒穴怪殊言異服宏大卓絶瓌詭之觀
又有以開廓其心目今方載筆属車之後度居庸陟龍門息駕
灤水之陽入則與聞　國家之命令岀則覩夫山谿之固士馬
之䧺志愈充而氣愈夷凡形扵言者無非身之所履境與神㑹
而託扵詠歌以發其胸中之趣是故不待巧為刻飾而文采自
然可觀彼屑屑焉掇拾扵零編碎簡之中而張為虚辭者未易
以語此也伯温徴予序卷首輒以所知序之如此云
　　雲蓬集序
延祐庚申秋予忝預校文郷闈得一人焉曰髙君􁑂雖甚有味
其言然竊意埸屋之士苟負其才而馳騁扵筆墨畦逕之間者
可企而及也後三年識君扵錢唐觀其氣䫉充然聴其言磊落
正大始知君誠佳士非特一日之長傑出扵儕軰而巳自是聲
迹不相聞倐二十年君不逺千里槖其歌詩雜著曰雲蓬集者
若干卷以示予盖君退自春官不復踐塲屋平生故習刋落殆
盡其為文也和易而不迫髙不強同乎古卑不苟合乎今譬如
大山長林象犀翬翟玉石恠珍之産雜集其中皆伏而不耀藴
積之厚殊未易量予扵是又媿向之知君者不深也予聞昔人
論文有朝廷臺閣山林草野之分所䖏不同則所施亦異夫二
者豈有優劣哉今四方學者苐見尊官顯人摛章繢句婉羙豐
縟遂悉意慕效之故形扵言者類多有其文而無其實君旣髙
蹈物表不蘄當世之譽凡有託以見其志者非身之所歴則耳
目之所接未甞侈大其說而求以為竒君之扵文可謂有其實
者也頋予方牽扵禄食操觚挈牘岀應時須掇拾陳腐日不暇
給徴其實則無有與君相去固巳逺矣尚安能為之品評以序
作者之意乎題辭篇端姑識予媿云爾
　霽峯文集序
宇宙間清靈秀㳤之氣未有積而不發天不能閟蔵而以卑於
人人不能閟蔵而復岀以為文遭時遇主詠歌帝載黼黻王度
則如五緯麗天下燭萬物有目者孰不仰其餘光退而託扵空
言以俟来哲則如珠捐璧委而輝山媚川終不可掩盖有得於
天者不必皆有合於人顯晦雖係乎時天之所不能閟蔵者人
亦不能閟蔵之也此理之所必至夫何疑焉寧海為縣在東南
斗絶䖏其地多連山穹林而大海距其前清靈秀㳤之所聚至
是而止瑰瑋之士隨所受之豐嗇發而為文㦯蕳雅而峻潔或
博贍而弘麗徃徃各名其家霽峯李先生則並㳺乎英俊之林
而以才自奮扵其間者也先生年甫弱冠從流寓之士試藝漕
闈籝糧笥書而来者以萬計先生微見所長輒為其苐一暨登
名扵天府筮仕於邊郡則國歩已蹙運去祚移杖䇿東還屏迹
海上簟瓢晏如垂將兩紀逹官貴人有知先生者強起而致之
亰師先生因作大都賦以進一時舘閣諸公咸共歎賞交薦于
上擢教授杭學而其賦遂為人所傳誦先生後由杭學遷教授
臨江尋以黄巖州判官致其事竟不及以崇論谹議施扵大撰
著由是學士大夫靡得而稱焉然先生甞上書　闕下懇懇數
千言所陳六事皆有関扵政理格不行而其藁具存它歌詩古
文下至近世駢儷之語筆勢横放如懸河注水愈出而不竭與
夫屑屑然刻雕藻飾以求工扵片言隻字者固自不洠也延祐
𥘉　朝廷設科取士溍以非材叨預薦書先生實預秉文衡後
十有五年而先生以髙夀終又十有五年溍亦以年逾六十上
謝事之請歸休于田里先生之季子㮚始裒輯遺文詮次為二
十卷俾溍序之豈非顯晦有時天所不能閟蔵者人亦莫得而
閟蔵也哉昔楊子雲以奏賦受知當時為郎給事黄門而子雲
之意本欲以文章成名扵後世太玄法言所由作也子雲歿旣
乆法言乃行玄猶不顯學者苟徒誦先生之賦而挹其膏馥以
為希世資身之助何以異扵向之知子雲者乎必也即其秘蔵
於昔而顯於今者盡大觀而無憾則先生之為言可得而知矣
先生諱洧孫字甫山世系年夀卒葬溍旣誌于墓上兹不復云
　　呉正傳文集序
溍竊聞昔人之論文率謂文主於氣氣命扵志志立於學者也
盖三代而下騷人墨客以才驅氣駕而為文驕氣盈則其言必
肆而失於誕吝氣歉則其言必苟而流於謟譬如一元之運百
物生焉觀其榮耀銷落而氣之屈伸可知也惟夫學足以輔其
志志足以御其氣者氣和而聲和故其形於言也粹然一出於
正兹其所以信於今而貽於後歟若吾亡友呉正傳氏可謂有
志之士矣正傳自羇丱知學即善記覧工辭章才思涌溢亹亹
不巳時出為歌詩尤清俊麗逸人多誦稱之弱冠因閱西山真
氏遺書乃幡然有志於為巳之學刮摩淬礪日長月益訖為醇
儒𥘉𬗋陽朱子之門人髙弟曰勉齋黄氏自黄氏四傳白北山
何氏魯齋王氏仁山金氏白雲許氏皆婺人正傳金氏里中子
不及受業其門而耳濡目染其微辭奥義於遺編之中間以質
於許氏而悉究其旨趣是以近世言理學者婺為最盛然自何
氏以来並髙蹈逺引遺榮弗居正傳生今　聖時值文運之聿
興始以才自奮浮沉常調㡬二十年所至能使政平訟理民安
其業取知上官用薦者通朝籍同志之士方相與慶幸國人有
所矜式俄以憂去尋移疾上休致之請遂不起惜夫所試者小
不得盡展其志之所欲為可以信今而貽後者獨其文而已正
傳旣以道自任晚益䆳於文剖析之精援据之博論議之公視
古人可無媿其所推眀者無非𬗋陽朱子之學其好已之道勝
則昌黎韓子之志也正傳冡子深前卒仲子沉裒其詩文彚次
成若干卷以授溍曰先人所與㳺相知之深而居相近者多已
凋謝而執事與東陽張君獨存先人之葬張君已掲表于墓道
惟是家集冝有序以傳非執事將誰屬溍不敢以不敏辭謹考
論其師友源流之懿使覧者知正傳之文非徒以才驅而氣駕
其夙知而莫成由其有志以基之而又能成之以學也正傳諱
師道延祐辛酉進士調髙郵丞歴寜國録事遷建徳尹入教國
子由助教為博士以奉議大夫中書禮部郎中致其事　制下
正傳巳卒它所著有某書若干卷某書若干卷不在集中
　　唐子華詩集序
荀卿子曰藝之至者不兩能言人之學力有限術業貴乎專攻
也若夫天機之精而造乎自得之妙者其應也無方其用也不
窮如泉之有源不擇地而皆可出豈一藝所得而名歟且聲之
與色二物也人知詩之非色畫之非聲而不知造乎自得之妙
者有詩中之畫焉有畫中之詩焉聲色不能拘也非天機之精
而㡬於道者孰能與於此乎子華弱冠時以善畫際遇先朝
甞登于乙覧而列于東壁圗書之府矣散落人間者好事之家
莫不􁐂蔵用為珍玩其馳名四方巳三十年固未始規規然若
窮閻下士琱章刻句蘄以詩顓門名家而為詩之工如此盖其
詩即畫畫即詩同一自得之妙也荀卿子所謂不兩能者特指
夫藝而言之耳詎為知道者發哉是故庖丁之技與飬生之道
同不知者苐見其能庖而已誠使易其事而為之則老聃列禦
冦之徒矣竊恐時人有愛子華之畫而未知愛其詩者是用表
而出之以為序云
　　夏生文藁序
予筮仕寧海之歲屬當大比凡充賦者八十有五人惟夏君洪
参年最少其年之最髙者曰陳先生大有先生宋咸淳乙丑進
士入　國朝甞以將仕佐郎教授䖏州春秋七十有四矣予止
先生毋行先生不聴遂上其名于郡府俄有專使持省撽起先
生為考官先生又不就卒就試有司已而與夏君俱不合先生
旣歸老越溪上夏君亦棄舉子業而肆其力扵古文盖與予别
十有六年乃相見錢唐示予以所為文一編曰邯鄲歩者予為
之展玩不巳向令以區區之得失少累其志能使才隨年長若
是否乎夏君一出不售輒逺引而去視先生誠若太早計然較
之摧折困踣於埸屋老死而不悔者孰得孰失有不待辨也故
予扵夏君之文不屑屑焉鉤摭其片言隻字為之品評而獨論
次其平生之大槩如此它日夏君年益邁志益堅文當益醇覧
者尚因予言而有考焉
　方彦登詩後序
彦登少好畫以善畫名江湖間已乆俄棄去而歸治舉子業下
筆亹亹文采論議有過人者試有司一不合輒復棄去不入塲
屋杜門讀書習為古文辭然未及有大撰著間出為歌詩皆清
俊可喜今所存者厪百餘篇盖彦登死時年三十有四故其可
見者若此而巳使假之以年将併棄之而進扵聖賢之學矣豈
遽止於是耶古者民之師帥必歛其英髦而長育之道徳眀秀
可為公卿者胥此焉出中材之下亦不大失為善士詩所謂肆
成人有徳小子有造是也今也長育之者旣非有其實幸有不
待上之教誨而思自㧞於流俗庻㡬有志之士矣又夭閼之如
此豈非天哉故予不敢以彦登所已至者為可恃而不朽獨憫
其志之有進無退未知所終極而死也嗚呼悲夫彦登之詩有
郷先生江山縣尹致仕徐君所為序評品已詳姑識其歲月于
卷左以抒予哀云爾
　　彭克紹詩序
鄱陽彭克紹来亰師示予以其詩曰學餘藁(者/若)干卷予愛其出
新意而不傷扵巧未始規規然求古人之形似而不失其為髙
為之展玩數四叩其家世則故四川制置副使忠烈公其祖也
予竊觀宋之季年疆圉雖日蹙而文武材智之士足任方面之
重者未為乏人公又傑出其間而能以竒偉非常之功自奮者
也謀人之國者視此為何時而使全軀保妻子之臣得以媒孽
其短一斥而不復廢興存亡固皆天運抑有人事焉凡公巳試
之效著於簡冊蔵之史官者世旣莫得而見其平生所藴未克
究扵設施者史亦莫得而詳也而克紹以異代事頗諱言之盖
自　國家臣一四海弛武不用朝野多暇文治日興爲士者惟
知涵煦徳澤而相與詠歌太平之盛欲訪百年之遺事而故老
盡矣頋予與克紹生今無事之時飽食終日而得以文字相娯
樂豈非幸歟克紹之詩有吴仲退先生所爲序稱之曰竒材而
又勉之曰未可以是爲足其望克紹厚矣兹不復云
　　山中集序
山中集者東陽胡君師古自名其所爲詩也師古夙有文聲而
雅不欲以俗學累其志藴蓄之素壹發扵詩崇巖䆳壑風月浩
然父兄子弟自爲倡荅石樹蟲魚水泉花藥無一不在題品中
山林間物色􁑏拾殆盡矣異時有司甞以月泉山長起師古於
家居亡何輒棄去歸隠故廬杜門不復出時人雖罕與之接得
其片辭隻字未有不為之擊莭也自予以斗升之禄奔走四方
與師古别踰二十年今乃獲覩是集其雜擬諸作思致髙絶歩
驟深穏它小篇短章亦蕳逺而有味視古人皆可無歉頋予方
隨俗浮湛強出其蕪陋以應時人之須不能無違繩墨舎規矩
而狥其所欲廻睨師古夐焉獨立萬物之表不知相去尚隔㡬
塵師古不鄙辱謂予盍寘一言扵卷末予弗譲而為之書者盖
以志予媿非敢以為能發明作者之意也凡古今為詩之源流
不專繫于師古者昔人巳備論之矣兹不復云
　學圃詩序
翰林主人伯温甫世居張掖而其别業在長安城東有堂曰飬
正之堂堂之左有齋曰仁齋右有齋曰學齋學齋之外有圃直
其西北曰學圃雜植𬞞果花木其中而引九龍池之水環屋東
西分注于蓮池以漑其圃九龍即興慶池也又扵其旁作懐古
之臺濯纓之亭四方賔客来過必欵而休焉大篇短章更唱迭
和因㑹稡成卷而俾予序之或曰昔樊遲請學為圃孔子旣婉
其辭以拒之復峻其辭以斥之伯温甫何慕乎予曰不然樊遲
所謂學圃志在圃也伯温甫所謂學圃志在學也古者自國而
郷自郷而家莫不有學出入起居目觸心接亦無一事一物而
非學園圃者所以毓草木也觀天地生物之心周流而不窮則
可以驗吾心之仁無一息之間㫁因雨露之沾濡則思有以培
本而逹支因風霜之揺落則思有以歛華而就實至扵蕪穢之
不可不去則克治之功自有不容扵鹵莽滅裂矣又以其榮耀
消隕而推求夫盛衰之故則有以䖏屈伸進退之際而不惑矣
而况水花庭草皆先賢格言精義之所存又豈徒可以供宴娭
而已乎伯温甫即其齋以蔵焉脩焉所以飬其内性理之學也
即其圃以息焉㳺焉所以飬其外物理之學也是固有不可偏
廢者矣傳所謂人情為田禮耕義種而學以耨之者盖以農喻
學此則以圃喻學也庸因或者之疑而釋之以為學圃詩序
　　群玉集序
蕭侯存道世為將家而𬒳服儒術鉅公顯人四方知名之士咸
喜與之交遺以詩凡三百餘首侯懼乆或散軼乃裒稡成編號
群玉集俾溍序之崧髙之卒章曰吉甫作誦其詩孔碩其風肆
好以贈申伯烝民之卒章曰吉甫作誦穆如清風仲山甫永懐
以慰其心吉甫為申伯仲山甫兩人作是詩而序詩者皆以為
羙宣王何歟盖兩人雖賢有徳非宣王莫能任使而褒賞焉觀
其職業之脩文物之備而周室之復興天下之平定可知也竊
意兩人之可稱道者非獨吉甫能知而言之諸公大夫至扵國
人無不能知之能言之國史采其關扵王政之大者播于樂章
謂之大雅是故學者得因其文繹其義世守之以爲經而史所
不能盡録者今皆無所於考矣侯以文武材受知
天子將使指樹軍功拊叛民殄狂冦事皆偉甚錫予之優悉出
異數其赫然可見而上繫扵　朝廷者固當𬒳之弦歌與崧髙
烝民之什同垂扵無窮若夫英俊之並㳺粲然有文以相接亦
足見方今材華之盛俗習之厚皆　國家百年涵濡之澤培飬
所致安可以一話一言之細而略之㦲冝兼存之以俟後之刪
詩者庸弗辭而本諸古人序詩之旨志于篇端云
　　師友集序
師友集者張君伯雨所得名公贈言及倡酬之作也伯雨之生
去宋季未乆其大父漳州通守公雅不欲諸孫豢扵貴驕而縦
為異時華靡遨放事延儒先以為師教之甚䔍而伯雨特聦窹
爽朗頴出不群丱歲即務記覧弄翰為辭章方是時前朝遺老
宿儒魁士猶有存者數百年之文獻頼以不墜然皆尊其所聞
人自為學未甞凌髙厲空併為一談以事苟同伯雨覿其光儀
而聆其緒論如企嵩岱而得其髙臨河海而得其大且深佩服
之素固非一日年運而徃諸老相繼淪謝伯雨乃以壯盛時去
為黄冠師間出而觀國之光屬當文眀之代一時鴻生碩望文
學侍從之臣方相與鎔金鑄辭著為訓典播為頌歌以鋪張太
平雍熈之盛伯雨周旋其間又皆與之相接以粲然之文如塤
鳴而箎應也逮伯雨勌㳺而歸入山益深入林益宻並㳺之英
俊多已零落而伯雨亦老矣後生晚出如春華夕秀竒采逓發
欲一經伯雨之品題者無不挟所長以為贄而伯雨皆莫之拒
雖細弗遺冝其所積之冨如此嗟夫伯雨負其超邁卓絶之材
不徒有聞扵家庭而脫落綺紈之習遂能遺世獨立周覽六合
必欲盡大觀而無憾其髙風雅致固可槩見也雖然四十年間
氣運有升降人物有盛衰而文章之變化與之相為無窮述作
之家尚有考焉詩文揔若干篇其次苐不係乎齒爵位望而一
以歲月為後先方外一二士旣編輯而校讎之復俾溍為之序
而刻寘伯雨所居靈石山之登善庵溍之鄙陋言不足以盡意
序續集者寧不為之畢其說乎
　　繡川二妙集序
吾里中前軰以詩名家者推山南先生為巨擘傅君景文陳君
景傳其流亞也先生曩㳺太學未及釋褐而學廢士散束書東
歸遯迹林壑間覧物興懐一寓扵詩悲壯激烈有以發其邁徃
(不羣/之氣)自視與石曼卿蘇子羙不知何如近代江湖間呫呫然動
其喙者姑勿論也二君之年稍後扵先生而皆有能詩聲景文
之詩精切整暇如清江漫流一碧千里而魚龍光怪隠見不常
莫可得而測也景傳之詩涵肆彬蔚如竒葩珍木洪纎髙下雜
植扵名園終日翫之而不厭也其以氣自豪則同宜乎能接先
生之儁軌而與之參翶翔非餘子可得而預也予年復後於二
君而扵先生為中表子姪行自丱歲侍先生杖屨而知愛先生
之詩頋以材器劣弱局量𥚹小不敢窺其涯涘徒有望洋而歎
可以配先生者二君而已予甞因先生自序夢藁癡藁聴雨留
藁者重加詮次為二十卷題曰山南先生集而先生之交朋皆
巳凋謝後生晚出有嗜好酸醎之殊由是未克大行於世二君
與先生相繼死而其遺藁亦僅蔵扵家因訪而求之得景文所
作若干篇景傳所作若干篇合若干卷題曰繡川二妙集而序
其梗槩庶二君之遺風餘韻有托而不遂泯滅也先生韜光弗
耀十五寒暑部使者強致之俾主教事不得已為之起後卒歸
隠而終二君從俗浮沉嘯歌自適與先生俱能不以名自累名
且不有詩之傳不傳盖無足為其重䡖也雖然物之顯晦固自
有時天下之寳當為天下惜善而蔵之以待後世之楊子雲不
亦可乎先生姓劉氏諱應龜字元益景文諱野景傳諱尭道云
　　石門六觀詩序
東陽多佳山水涵碧有亭肇見扵劉賔客之品題戴峴鮑巖水
樂環翠至扵郭氏之石洞蔣氏之南園凡名公紀詠所及入於
圗志者不一而足石門在縣東南七十里山益髙水益深尤為
竒境而埋沒扵榛莽翳薈之間乆未有啓其秘者李君公澤厭
城邑之囂煩始闢其地建别業而居焉旣大治䑓榭亭舘㩀其
要㑹以極逰眺之羙又旁攬其勝槩號曰六觀各為一詩郷先
生與時之俊流咸共属和而太常胡君為序扵左方公澤復出
以示予求題辭扵萹首唐史載太尉中書令西平王李晟之子
十二人咸有仕禄愿憲愬聴並至節度使而愬為左僕射同平
章事聴為檢校司徒涼國公或曰愿即韓文公所序居盤谷者
韓公述其言大丈夫以遇不遇為出䖏可徴也信如或者之說
則愿甞秉旄鉞專方面不可謂不遇豈非愿身為逹官而心有
所不樂遂逺引而去乎公澤故宋嘉定進士吏部尚書寳謨閣
直學士之玄孫淳祐進士通判慶元軍府事之曽孫而其祖父
俱以世賞𥙷官其兄仕扵　皇朝者或以教官從宣政使辟舉
入幕而出臨絶域或逰上庠登乙科而累佐名郡公澤亦甞被
命倅一州獨避不就而甘扵肥遯由公澤兄弟視西平諸子名
位固不侔而公澤之志則與愿無以異也雖然自有宇宙便有
此山千載之上盤谷與石門等耳盤谷得愿而地始重愿得韓
公而名益顯石門之有公澤猶盤谷之有愿安知世無韓公之
鴻筆能鋪張其事以爲之序乎非予所敢僣也矧予以衰退之
餘強顔復起而竊食於輦轂之下奔走伺候趑趄囁嚅其爲
人視公澤何如尚安能形容其清標雅致之髣髴乎公澤曰子
不敢自附扵前賢可謂善揣分矣以區區陋微而擬扵古之大
人君子無乃非其倫乎姑寘勿論而以一言相慰藉扵風月寂
寥之郷可也予應之曰敢不諾因次苐其語書而歸之是爲序

金華黄先生文集卷第十八
金華黄先生文集卷苐十九　續藁十六
　序　臨川危素編次　番昜劉耳校正
　　教苑清規後序
天台教苑清規舊甞刻寘上天竺山之白雲堂後燬弗存今圎
覺住山慶公懼乆將廢墜乃取故所蔵本重加詮次正其舛訛
𥙷其闕軼而参考乎禪律之異同捐巳槖復刻焉昔者竊聞之
儒以禮立仁義離禮扵仁義不可言儒佛以律持定慧離律扵
定慧不可言佛故雖佛以一切種智攝三界必先用戒菩薩以
六波羅宻化四生不能捨律盖自中土有佛法以来僧多居於
律寺至百丈始别立禪居此清規之所由作也且古今殊時人
情亦異帝王制禮不能無所損益佛氏之爲法其何獨不然律
儀如聖人之有經禮雖非後世所便習而未甞不傳扵今清規
如先儒之有家禮雖皆一時所訂定而未甞不本扵古百丈創
為清規以輔律而行天台大師兼善毗尼其後人亦因叢林之
日用而折中之以匡持其教今所謂教苑清規也歴歲滋乆諸
方所守百丈遺法巳互有不同山家冝有不能與之盡合者若
夫通其變而以時措之其致一也慶公方究心净業而能垂意
扵威儀節文之細如此内外交相飬之功可謂兩盡之矣非来
者所冝取法歟是用不揆其凡陋而為之序系諸篇末云爾
　　珪上人詩集序
予識珪師扵南湖時師方以苐一座尸教事學徒常數十百人
予間從旁聴其談性具之旨娓娓千萬言珠貫而縷觧固已心
竊異之而未知其兼善乎丗諦文字也它日師示予以所為詩
如干篇且徴予序其首予為之玩諷累日其風容色澤恬緩而
豐暢眀金綷羽出媚林谷非若夫空株敗枿歘生之芝瞥過人
目而已盖師之先君子曰碧峯李君當宋之季甞鼔其辭鋒三
簉于春官而伯氏文叟亦用文墨角逐踵武取郷薦膏潤所𬒳
華葉沃如也豈師之去父兄雖旣乆而習氣有未忘耶予聞衡
台之書冨埒冊府業之者必章剖句析以極其趣又必括之於
一心導之扵萬行以要其歸非有強力敏智沒世不能卒其學
自夫殊宗異派不得以兼通而奚暇揺豪擲簡放浪乎水情雲
態間哉寓無碍辯扵世諦語言師之為能則多矣雖然夫工射
者之控弦注羽未始不志乎巴蛇九日而穿楊貫蝨要亦同盡
其彀是故解牛之為技飬生之為道一也師之為詩技歟道歟
予不得而辨也而安能序作者之意乎姑寘予言篇端覧之者
無規規焉扵詩乎求之可也
　　㑹上人詩集序
為浮屠學至言語道㫁而止扵詩何取乎然在其教中一切法
皆佛法世諦文字固與實相不相違背也是以昔之髙人上士
逰戯乎山光水影之間以陶冩其性靈者比比有之而於今為
尤盛就予所識而言若元菴㑹上人又其卓然者矣始予侍坐
扵南陽仇先生而語為詩先生稱今之詩僧必曰元菴後十數
歲與上人相見鳯凰山下獲觀呉興趙公所書上人詩如千首
予甞評其人峭然獨立如霜松雪栢而其發於清辭秀句如青
田露寒白鶴一鳴也今年秋客南屏乃得因蜀郡虞公所序上
人詩集如千卷而觀其平生所存之槩益知上人之呻吟嘯呼
以簸弄萬物扵烟雲寂寥之郷者直其寓耳上人契心印扵佛
心慧禪師而薾然退䖏下列衣壊食色瓦鐵廽睨夫猊床白拂
髙談人天之表有不以屑其意者其度越流軰獨詩云乎哉頋
予適逰乎方之内於上人之道未能盡大觀而無憾也凡古今
為詩之變虞公旣備論之是用推本其所以為詩者在此而不
在彼後之續髙僧集者或有考焉
　　覺隠文集序
覺隠道原師逰學扵永康胡先生而得法扵徑山佛鑑和尚凡
所撰著志在乎衛道而未甞徒作自其同袍至于章甫逢掖之
士莫不有味其言髙君士眀始以其文與天隠至公之牧潜藁
咲隠訢公之蒲室藁㑹稡成編號三隠集刻而傳之木巖植公
以為序牧潜蒲室者皆當世文章鉅工而覺隠未之有序爰屬
予題辭其篇端夫三隠之文鼎立天壌間非可優劣予何人敢
以鄙陋之言自附扵大人君子之末乎然竊觀師之論文命意
必欲其合乎道遣辭必欲其順乎理故其比事連類託物引喻
娓娓千百言咸有𥙷扵世教而扵儒釋氏同異之辨尤致意焉
盖世出丗間為法不同為教亦異而扵此乎扵彼乎受其教者
均是人也萬人一心萬心一理則道豈有二㦲譬如人有所適
飛橈鼔楫無慕乎車之安駢衡方軌無羡乎舟之利所趨之途
不能不異所造之地則同因其所造之地同而疑其所橾之器
可以互用遂指虞姁工倕之所作為車奚仲吉光之所造為舟
則過矣非逹人大觀孰能㑹其異而要其同乎天隠甞謂三學
浮屠各私其教為兒戯之争市井之閧咲隠亦謂禪者之說與
止觀同今之縦傲自得者澷不知為何事而曰吾祖云吾祖云
是猶同中之異耳儒釋氏之徒各私其教縦傲自得者抑又異
中之異也師獨汲汲焉務挈而合之以求夫異中之同其為衛
道之功不旣大乎師寘身寂寥枯槁之郷而其才思飈馳水涌
外發難遏所為歌詩率皆清麗峻㧞可喜覧者多愛其辭之工
而未必識其意之所寓今不暇論姑序其有関扵教道者俟世
之善知識詳焉師名本誠道原字也族某氏嘉興人
　　紀夢詩序
自先王夢祲之法不傳後世史家所記夢之竒驗可徴不誣者
固多而人莫不有夢不必皆可驗於事也重紀至元之元年春
予忝以非材備貟國子學官其年秋挍文上亰夜夢觀新進士
上謝㤙表褎然出班前立者諸生遜都思其氏拜术其名眀善
其字者也子旣竣事而歸則聞眀善已預在亰薦名旣以上于
春官而科舉事遽廢予頗疑夢之不足徴眀善退自有司歸就
弟子列尋以憂去服闋而来私試數占首選時予猶居國學其
夢如𥘉私試之法以入學之先後貢十人而止眀善適在十人
之外方待年而未及釋褐予益疑夢之不足徴及予請外南還
而中書用臺臣之請計奏被　上旨復以科舉取天下士予亦
復夢如𥘉至正改紀之年也是歲眀善果再薦扵亰師二年春
以正奏名入對大廷遂爲進士苐一予夢扵是始驗其兆見扵
科舉將廢之𥘉其應在扵科舉復興之後天者素定乆矣夫豈
人力也㢤盖古者卜以三兆筮以三易必参之以三夢夏曰致
殷曰觭周曰咸陟其術皆亡粗可考者獨周有占夢之官所掌
六夢一曰正二曰噩三曰思四曰窹五曰喜六曰懼而六夢之
占有二其善而吉則以獻而歸羙于上其惡而凶則贈送而去
之予向之所夢以爲噩歟則眀善族系之貴學殖之冨溷以一
第不足驚愕也以爲思歟則六舘之士數百人予所思者不止
明善也以為寤歟則眀善之氏名非予覺時所甞道也以為喜
與懼歟則予扵眀善未甞喜其得而懼其失也無所感動而自
夢殆正夢歟兆見扵科舉之將廢而夢固不惡應在扵科舉之
復興則夢可謂吉矣時之文人才士內交扵眀善者聞予言徃
徃為詩以紀之好事因㑹稡成卷求予志于卷首以實其說予
聞詩言牧人之夢其占以魚爲豐年旐旟為人衆釋之者謂此
即所獻之吉夢也矧今
聖神在上文運方新其事有大扵牧人之所夢者頋予䟽賤不
得如古之牧人獻其吉夢而歸羙焉若夫諸公嗟嘆之不足而
永歌之則小雅詩人之意也雖然廢興得失之故固出扵天者
之素定苟未能脩其在人而徒欲取必扵在天可乎孟子曰命
也有性焉此予與眀善之所夙講不敢以瀆告之也
　　贈余生詩序
昔西山蔡氏善言地理先師朱子深有取焉而朱子之門不必
人人皆西山也盖地理術者之事以儒者而兼通其說特博聞
多學之一端耳曷甞以是為學者所急乎後生小子群居終日
視記誦詞章為不足為而獨以不知地理為耻探竒勦說慿虚
造言人自為家務以取勝俗習所尚相師成風抑又西山時所
未有也觀其論辯馳騁出人意表誠若可喜是以孝子慈孫甘
受其欺而曽不悟反疑術者未覩此秘徃徃委已以聴焉甚者
變置百年之丘壟使先世體魄不得寧扵地下有人心者所不
忍言予之病此乆矣故先人之葬凡擇地一付之術者士友或
来咎予不學地理而䡖信人言且為圗說以見告其圗則一岡
一阜悉加以醜穢之名其說則旁引曲譬抑楊開闔詭怪莫測
毎更端必助以嗟㦲悲夫可爲太息流涕䓁語大抵皆埸屋中
譁世之浮詞予固已厭其強聒逮今十有五年其說訖無所驗
而術者之言可徴不誣予扵是益信地理果非學者所急欲擇
地但當擇術者而已蘭谿余生今之所謂術者而樂交扵吾徒
持所得贈言若干篇求予爲之序予方懼書生以㳺談亂其術
余生乃不自以其術爲可恃欲藉諸公之餘論以収名定價扵
一時豈亦未能免俗乎余生誠能益進扵其術而無速扵自售
俟有如西山者出徐起而就正焉彼沾沾動其喙者將自息矣
余生之術不患其不行也鄙野之言不足序作者之意同志之
士倘有槩扵心乎
　　平宋録序
平宋録者紀淮安忠武王平宋之功也王廟在杭城燬扵災監
察御史言王宣勞戮力弼成正統功莫大焉宜令有司復其祠
宇仰副　國家崇報之意御史䑓上于中書省以聞已𬒳
旨可其奏而江浙行中書省亦以為言乃命中順大夫本投下
諸色緫管府逹魯花赤普化乘傳而南與行省官同涖其役廟
之告成也行省旣請胙王以大國錫銘扵石章且俾儒司刻平
宋録于杭學以侈其傳按録之舊文與
敕賜王廟碑開國元勲佐命大臣碑
皇朝經世大典所序五戰間有不能盡同二碑大典皆史家承
䛇撰著今悉取正焉它書有可證㩀則増入有當參訂則附註
餘無所考者並存其舊以俟史官之裁擇王世胄之懿官伐之
隆徳器之宏勲烈之茂則有制詞及碑文在謹以冠予篇端兹
不敢贅述也
　　李節婦詩序
節婦馮氏名易安大名南樂人山東東西道提刑按察使開之
孫湖州録事汝弼之子武寧縣尹李君如忠之繼室也李氏故
爲金之䆠家今占籍東平汶上髙祖曰仲略山東路按察使曽
祖曰景雲御史中丞祖曰先永昌令父曰定　國朝至元間從
下江南因寄居扵越君𥘉娶探馬赤氏有子曰某生十年而探
馬赤氏卒録事君時仕越之筦庫以節婦歸焉僅再朞君遽以
疾卒大徳某年四月某甲子也君垂歿時語節婦曰吾已矣爾
其柰何節婦引刀㫁髮誓靡它方是時節婦年二十有七其子
二人任甫一歲伏方娠後兩月始生汶上之族及探馬赤氏之
家聞君死多留貲合内外屬南来悉取其所蓄聚而携其子任
以去節婦一聴其所爲弗與較四壁蕭然室惟兩柩而已閭巷
之人莫不哀之節婦有姨母事山隂尉李君良佐頼其力奉柩
葬城東北蕺山下録事君念無以資衣食將嫁之節婦瓜其面
流血以死自誓録事君知不可奪為飬女求贅婿以周給之盖其
嫠居者十有九年二子旣克有成立乃以泰定元年春遷李君
曁探馬赤氏之柩返葬汶上先塋之次中書平章政事王公實
為之銘扵是南北聲問阻絶巳乆宗􁇢里黨意其必巳更適人
或疑為死矣聞其来皆大驚太息至泣下節婦俾任留奉丘隴
而與伏来越上以存江南之祀一時名人多為賦詩属予以序
予惟方今徳教流洽俗化淳羙女婦能以義自守而見褒表者
無地無之其遭值變故始也能居人之所不堪終也能伸已之
所欲為若馮氏者㡬何人㦲庸直書其事于卷首俾覧者知其
賢與它見褒表者固不侔也賛羙之辭則篇什存焉
　義烏志序
義烏自秦為縣歴漢唐訖五季見扵前史與它圗記者或緫序
一州一郡或略舉一事一物其詳靡得而周知宋元豐舊志出
扵縣令校書郎鄭安平而所紀下及南渡以後非必其本書咸
淳續志出扵溍之族曽祖漕貢進士應龢手藁具在而别本互
有異同盖方纂輯而未經裁定亦非其成書矧自
國朝統一函夏縣地入於職方巳七十有八年官府之建置人
材之登用風俗之趍嚮戸口之名數貢賦之品目悉無所登載
可不謂闕典歟為政者迫扵簿書期㑹米鹽碎務未遑有所咨
訪也今縣大夫操約馭詳而事無不理爰以暇目詢山川形勢
地之所生語言土俗博古乆逺之事得元豐咸淳二書屬溍重
加詮次以傳溍衰朽荒踈無能為役乃俾王生禕朱生濂合二
書而參之郡乘刪其繁冗訂其舛誤法當𥙷書則引類相從而
増入之附以辯證釐為七卷仍以圗冠于卷首溍旣辱視其成
因為之序㑹兩生並赴秋闈遂俾傅生藻相與校正歸于執事
者而刻焉見大夫逹魯花赤儒林郎亦璘真畏兀而人尹承直
郎周思泰許州㐮城人
　　貢侍郎文集序
延祐𥘉元故内翰貢文靖公較藝江浙郷闈溍以非才誤蒙薦
送忝綴末科公旣入居文學侍從之列而溍隨牒逺方浮湛州
縣晚乃登畿將以門生禮見則公捐舘舎已乆猶幸與公仲子
侍郎公託契家之好而締文字交侍郎由供奉翰林外𥙷而復
以元官召累陞次對溍適自退休備貟勸講同官為寮日相欵
洽屬有史事罔敢不親其職業辰入酉出無須臾間扵侍郎之
髙文大冊長篇短章雖時獲窺豹一斑甞鼎一臠終未能盡大
觀而無憾也溍以老得謝歸卧林麓侍郎方峻躋䑓省出駕使
車相望日益以逺諸生有辱侍郎謂之進而旅扵門下之士者
彚次其文集爲若干卷持以示溍始遂其快覩而厭飫其雋永
之味焉昔之論文者盖曰文之體有二有山林草野之文有朝
廷䑓閣之文夫立言者或㩀理或指事或縁情無非發扵本實
有是實斯有是文其所䖏之地不同則其爲言不得不異烏有
一定之體乎侍郎蚤從文靖公至亰師而與英俊並㳺扵成均
逮釋褐授官而踐敡中外在朝廷臺閣之日常多故其藴蓄之
素施扵　䛇令則務深醇謹重以導宣　徳意而孚衆聴施扵
史傳則務詳贍精覈以推叙功伐而尊　國埶施扵論奏則務
坦易質直以别白是非邪正利病得失而不過爲矯激他歌詩
雜著賛頌碑銘記序之屬非有其實不苟飾空言以曲狥時人
之求至扵䆠轍所經名區勝地大山長谿穹林䆳壑風嵐泉石
幽遐竒絶之槩有以動其逸興而形扵賦詠與畸人静者互爲
倡荅率皆清虚蕳逺可喜亦非窮郷下土草野寒生危苦之詞
可同日語也盖其爲文𥘉不膠扵一定之體安知其孰爲臺閣
孰爲山林也耶東坡先生曰吾文如萬斛泉源不擇地皆可出
在平地雖一日千里無難及與石山曲折随物賦形不可知也
所可知者常行扵所當行常止扵不可不止如是而已欲知侍
郎之文請以先生之言觀之至正十又五年秋八月甲子黄溍
序
　　族譜圗序
古者圗譜有局掌於史官局廢而士大夫家自爲譜言氏族者
㦯謂黄氏嬴姓陸終氏之後或謂黄氏出扵帝髙陽者自栢翳
賜姓嬴而其後有江黄諸國為楚所滅子孫之仕楚者有黄歇
出扵金天氏者自臺駘封汾川而其後有沈姒蓐黄諸國為晋
所㓕子孫之仕晋者有黄淵皆以國為氏或又謂嬴之得姓始
扵栢翳祖臯陶而本金天可盡㩀乎漢尚書令香太尉瓊父子
江夏人唐之江夏曁㑹稽零陵巴西東郡江陵洛陽晉安八郡
各有黄氏而今也同望江夏何以别乎官失其守而譜學墜絶
乃欲旁引曲證而推及扵千載之上固難矣惟婺之黄氏由金
華徙越之剡洪之分寧豐城信之弋陽江陵之監利為五大族
而溍之九丗祖八世祖仍居婺之浦江舊譜以為自分寕来歸
而郡志所載黄氏墓在浦江者見扵開元十道圗則浦江之有
黄氏已乆似未可以舊譜為信要之其言必有所本無從考質
也七世祖始徙義烏族日蕃衍系序之承傳支屬之分異斯可
得而詳焉六世祖隱居弗仕用薦者當授官未命而没五世祖
亦隠弗仕逮我髙祖乃以子貴累膺贈典其以進士登于科者
我曽祖一人而已先祖先考在異時俱甞𥙷官而不及禄溍際
今盛世叨備官使而獲推恩扵二代頋以鄙劣無似弗克負荷
駸尋暮景懼一旦殞㓕以為大憾安可無使後人知夫源流之
自而思亢其宗乎昔太史公庭堅自序本出扵金華而其譜止
及扵分寧七世以上皆畧弗著盖慎之也庸敢竊取斯義㫁自
九世祖而下丘隴之尚完祭享之不廢者為之圗若譜逺不可
知疑不能眀者悉闕焉凡為圗譜之法親者冝詳䟽者冝畧為
子孫者各詳其親則其所略者自可互見今不以親䟽為間而
有所㦯遺者恐諸房子孫不必人人能有其圗譜而扵所親各
致其詳也来者當思𥙷其所未備而無厭其傷扵繁㢤
　　後序
溍作族譜旣闕其所疑與其所不知舊譜所無者亦不敢妄有
増加然尚有當考訂者我七世祖妣宗氏觀文殿學士忠蕳公
澤之女弟忠蕳之子直秘閣頴誌其墓孫男五人其二人曰公
顯公煥今見扵譜者孫男七人惟上三人與誌合其下有無咎
少亮潜之楊祖而無公顯公煥誌乃當時所作必無謬誤非名
之更易則譜之脫遺也浦江之花橋有黄將軍廟在我九世祖
墓之旁将軍名仁環郷先生倪朴為立傳載其捍衛郷井之功
甚悉子孫至今不絶同里細人之家皆黄姓而散䖏于邑中者
多士族疑上世必同所自出歲乆而失其世次譜所以不及也
義烏之蘆砦有紹熈四年進士名耕字子野仕至郡通守按登
科記於我曽祖爲諸父行不知何以亦不入扵譜也抑甞觀太
史公庭堅自序其先金華人七世以上失其譜而豐城譜乃扵
其七世之上又遡求得其四世且謂其先由秀而婺由婺而洪
越之新昌有庭堅同年進士某推序昭穆知爲兄弟而進士之
從曽孫禮部尚書度乃謂黄氏居江浙者大抵出扵建之浦城
其先由建而婺由婺而越二說尤異併識于此以待咨訪焉
　說
　　唐生字說
東陽唐生名圭而其爲字者不與名配求予有以易之予旣字
之曰公謹甫且告之曰玉之爲物也至貴爲器也不一而莫重
扵圭是以古之用扵朝聘者執之如不克焉謹之至也夫蔽眀
而有璪充耳而有瑱佩而有珩璜琚瑀起量也而有駔琮發兵
也而有牙璋固皆服用之所貴若其為國之重器則有圭焉九
寸而為桓七寸而為信為躬者天子之命諸侯之守也命尊而
守嚴能勿謹乎傳曰玉不琢不成器生盖㡬扵成矣故予獨告
之以其持之而無失墜焉者曰謹而已嗚呼其懋敬之
　李生字說
中山李生弘道之字曰仲能為之說以繹其義者三人矣而未
足以厭其欲復来徴予言夫冠而字古也冠禮廢不舉而字之
配名者不廢今也在禮始冠三加皆有祝字之辭一而巳一字
而三說焉今之又今也雖然生之名若字得無取諸吾聖人所
謂人能弘道者㦲舜何人予何人禹稷顔囬同道人也道也果
且有古今乎㢤道未始與世推移而人不必皆聖智皆賢有徳
患夫有能有不能耳生其勉之姑以名字自守而行乎吾聖人
之言無務以多聞為也
　　鄭生字說
若昔所記聖人心學之要不曰中乎尭之一言至約也舜益以
三言則巳詳焉孔子賛易復因三百八十四爻以眀夫用其中
者至矣盡矣蔑以加矣廣信鄭生元吉之字曰得中盖有取扵
離之六二生之父若師剖析爻象為之訓辭諄諄數百言冨矣
㦲而生不以為足將求予申言之嗚呼道可受而不可傳如以
言則生所聞扵父師皆鍼石也黙識而自得焉雖三聖人之言
猶筌罤也無易由言無曰苟矣予竊用以自警髙山仰止景行
行止生其勉之
　　蒲察仲敏字說
仲敏名志學徴予序其為字者序曰昔者孔子與顔淵言仁顔
淵曰囬雖不敏請事斯語矣與曽子言孝曽子曰参不敏何足
以知之而孔子之自道則曰我非生而知之者好古敏以求之
者也賢者不自以為敏故如恐弗及聖人固無事於敏猶勉焉
孳孳由是觀之進學之功孰先扵敏乎六經之言學始扵說命
說之言曰務時敏為學之貴乎敏自古而然矣雖然學以為政
也孔子盖曰人道敏政地道敏樹則敏者又所以從政歟仲敏
之講學有年矣可以出而從政矣予旣知其敏扵學抑有望其
敏扵政序其字因以朂之
啓
　　謝郷試主司徐照磨啓
三月十三日蒙恩賜同進士出身者祗命以還撫躬無措載循
忝胃亶有寅縁竊以詩詠思皇侈成周之多士史稱間出彰大
漢之異材垂照来今蔚為盛際然必郷書上獻乃登天府之名
計吏與偕方署太常之籍凡皆重乎其始進是故擇焉而愈精
昔在熈朝率由兹道矧右文而興治若先烈以敷猷蒐曠典扵
三紀之餘徕羣英扵千里之外戔戔束帛殆㡬跫然而有聞于
干纓冠孰甘瞠若以自後棘連闈而並樹𫀆何白以太紛惟薦
送之定貟實抑損扵舊制加以文非故習蕩無榘度之可稽業
有專攻競出管闚之餘見飾辨麗者或乖雅馴之體獵幽眇者
或昩精祲之原乃欲定去取扵一日之間而使論安危扵九重
之上其所繫者大矣豈不確乎難㦲自非精鍳裁以持衡攬英
䧺而入彀妍蚩並照細大不遺則何以闢賢路之𥘉程承天光
之下燭肆時盛舉屬我宗工冝搜傑異之材佇副詳延之意如
溍者器資窳陋術業踈蕪簉迹英躔猥玷譽髦之造睎光華旦
謬充跅弛之求敢期小技之曲迂亦借大方之品目忘其瑕垢
不俟三獻而遽收出諸泥塗輒與十朋而前列辱采甄之及此
頋庸謭其奚堪粤陪方物之陳荐入春官之考綸言俯被雍容
衢室之諏櫝奏森羅煥爛上方之札盍少禆扵末議庻無負扵
殊知夫何鼔巳至扵再三威實臨扵咫尺厪終條對靡中題評
挟以先登徒愧大宫之士存而勿去偶同矍圃之賔叨綴第以
為榮省流恩之有自兹盖某官先生導揚徳意砥礪文風假華
衮之寵褒曲乗薦藉致黈旒之過聴獲預井容溍敢不勉企前
脩益圗後效鞭駑附驥豈十駕之難追磨鈍為銛尚一割之可
用上酬亨遇次荅隆私激烈情深鋪棻語淺
　　賀周縣丞啓
䇿名昕陛賛邑海壖榮命載行輿言胥慶惟古有詳延之禮肆
時多間岀之材扵皇昌辰聿新曠典文塲初啓類霑優渥之恩
英彀重張果極俊髦之選科目見謂得士州縣豈徒勞人盖將
任以事功必先飬其譽望某官卓乎懿行允矣令儀獨抱遺經
詞章固為餘技究觀當世設施匪事空言粤䇿儁扵郷闈逮旅
陳扵方物褒然髙舉藉甚能稱可縁再鼓而少衰仍與十朋而
前列用膺妙柬式副旁求日􁀈彤庭旣親承扵大對天臨黼座
宜宻近扵清光侈是際逢胡然引却姑一登扵選部不再轉而
為丞庶岀緒餘稍甦疲瘵佇聴疇庸之羙亟觀圗任之新某猥
以陳人覿兹盛事雲霄直上詎為儒者之榮膏澤下流尚慰斯
人之望聊攄悃愊少助忻愉
　　通李州判啓
晉登上第臨佐偏州偶縁臭味之同遂託雲仍之雅輒慿書問
庸俟車音共惟某官流慶仙源飛英學海故家舊物陋𣏌宋之
莫徴大冊髙文卑眺董之所對科目之士扵斯為盛州縣之職
夫豈徒勞竚展材猷力禆治化風行草偃里無弭筆之民川泳
雲飛座有彈冠之客載新觀聴允頼作成屬當視籕之期敢後
典籖之詗溍衰遲漫迹惕息素餐忝冒謂何乆自慙扵掦粃瞻
承伊邇幸毋爽扵及瓜拱俟晤言悉攄下悃
　公文
　　陳乞依舊致仕咨文
伏念溍誤玷科名叨塵官使幸獲逃扵瘝曠毎思戒扵滿盈所
以不待引年自請納禄一歸田里五閱星霜夫何姓名猶存乎
齒録之餘造化曲盡乎陶鈞之妙遂令朽質仍預清流起從外
監之散貟入就禁林之儤直北扉視草東觀紬書扈蹕上亰談
經内府躐躋勸講之職參陪侍從之班庸謭奚堪僥逾特甚方
陳免牘俄俾賜環專使在門
大君有命靡得以循墻而避是用不俟駕而行揣微分以淩競
感深衷而激烈趑趄故歩黽勉汗顔孰知旣去而復来寧非以
退而為進不圗控籲曷逭譏評而况蒲栁易零桒榆巳迫隕越
是懼𥙷報無由敢祈叩扵洪鈞碩保全扵末路尚惟矜察轉以
上聞
　　代浙東憲使請立耶律文正公書院公牒
竊謂人能弘道學必有師仰惟碩徳之間生實繼先儒之正統
流風未逺世澤猶存不有專祠曷彰遺烈伏見故昭文舘大學
士兼國子祭酒贈資徳大夫河南江北等䖏行中書省右丞上
護軍追封漆水郡公謚文正耶律公前代賢王之貴胄
本朝上相之諸孫負深沉不器之資懐耿介㧞俗之志爰親師
而取友用脩巳而治人粤若
世祖之時咸宗許氏之學克嗣其業允屬扵公卓居軰行之先
式膺付託之重一貫忠恕之妙獨傳扵曽参三千弟子之徒同
師扵有若凡升堂而入室必蹈矩而循規一從國學之建官三
爲祭酒以設教啓前賢之藴奥示後學之楷模青青子忴覩時
髦之傑出戔戔束帛承　天寵之褒嘉逮請老而懸車復興歎
扵當守特馳乘傳加錫上罇髙朗令終旣䟽封而告第華皓一
節已定謚而易名孰知郷國之舊居尚缺禮祠之精舎當職乆
司風紀博采輿言謂後人苟獲瞻其儀刑雖異世亦將知所觀
感冝立書院而脩其祀事仍置山長以領其生貟庶㡬人材之
作興可備　國家之任使誠非小補是用申明

金華黄先生文集卷苐十九
金華黄先生文集卷苐二十　續藁十七
䇿題
　　會試漢人南人䇿問
問孔子告門人以旣庻加冨旣冨加教牧民而三事具則王道
成矣其設施之略可得而知歟稽之周官則所以庻之者有九
兩保息本俗所以冨之者有九職土㑹上冝土均荒政職事所
以教之者有八統十二教三物八刑五禮六樂其經制之詳可
得而聞歟孟子之語時君無非周公之法孔子之意也推而行
之果可通扵今歟漢唐盛時亦云庻且冨矣君子或以為其教
無聞焉㦯以為未知所以教也伊欲盡三事之責若何而可以
去漢唐之陋若何而可以比成周之隆抑有其道歟其酌古今
之冝而折衷之以對
　　上都郷試蒙古色日人䇿問
問天下事可言者多矣未易以遽數也姑舉其一二言之可乎
人才有短長而惟限扵資格民力有髙下而同困扵征徭儒術
非不尊而未能崇雅黜浮吏治非不嚴而未能發姦擿伏因循
積乆莫知所以爲變通之方識時務之俊傑詎可黙黙而巳乎
願攄所藴以俟爲政者擇而行焉母徒爲甚髙論也
　　江西郷試南人䇿問
問三代法制見扵經者惟周官一書大綱小紀詳略相因其言
人事悉矣然稽之尚書王制孟子之書有不能盡同者何歟或
以爲周公致太平之迹或以爲六國隂謀之書果何所折衷歟
周衰諸侯惡其害已而皆去其籍是書何以獨存歟漢除挟書
之律是書最後出而冬官亡矣時以考工記足之或者排其非
是考工有記果出於誰歟或又謂三百六十之屬已散見於五
官冬官果未甞亡歟國家以經術取士而是書不列於科目豈
以劉歆蘇綽王安石軰用之而不驗歟抑他有可議者歟厥今
朝廷内建六曹盖古六官之遺意也豈其成法固在所取歟抑
猶有可舉而行者歟諸君子為有用之學宜熟講之矣願聞其
說
　　江浙郷試蒙古色目人䇿問
問先儒以經義治道分齋教諸生而水利居其一然則水利亦
儒者之所當知也古所謂水利曰河渠曰溝洫溝洫施於田間
故其效易見河渠限於地勢故其功難成方今言東南之水利
莫大於呉松江視古之河渠與溝洫其為力孰難而孰易其為
利孰少而孰多諸君子習為先儒之學必夙講而深知之矣幸
試陳之以禆有司之餘議
　　江浙郷試南人䇿問
問事有不本於古而可施於今者君子所不廢也然亦安可徒
守故常而不究其始終乎漢之取民者有更繇有筭賦而除天
下田租之令時出焉唐之兩稅與之孰䡖孰重而迄今以為定
制乎漢之任人者有察㢘有課最而舉可為將相之詔間見焉
唐之循資與之孰得孰失而迄今以為定格乎其果皆無弊乎
推本而言則取民莫善於井田任人莫重於封建自秦開阡陌
置郡縣千載之下迄今遵為成憲者大抵皆秦之舊也何以能
使其法施於人乆而不變乎漢之限民名田唐之襲封刺史非
盡泥於古也亦莫有堅持其說而卒行之者豈時殊事異通於
古者或戾於今而上下之所便安者無古今之間乎民苦於兼
并而無以樂其生吏病於數易而不得善其治又非可謂便安
之也其弛張損益猶有當議者乎它如交鈔引鹽近倣於宋以
立法者又未可遽數也請姑以其大者考歴代之㳂革原其始
要其終而折衷之庸俟上之人采擇焉毋苟謂此儒者之常言
而雷同勦說以對
　　國學蒙古色目人䇿問
問禹湯文武其道一也而有忠質文之異尚子丑寅之異建何
歟至吾夫子又有行夏從周之說其去取之旨可得而聞歟記
禮者有曰虞夏之質殷周之文至矣由是言之有虞氏亦有所
尚歟殷之前夏已尚質周之前殷巳尚文歟三代而下以迄于
今所用固夏時也今之為文果皆周之文否歟時務莫有大於
此者不可以不講也幸究其說
問學者將以行之也所學何道歟所行何事歟弦歌之化本於
四科之文學後世專門名家猶有以儒術飾吏者以經義决事
者矣夫何古道湮墜士習日媮羣居則玩思空言而指簿書錢
糓為細務從政則苟逭吏議而視仁義禮樂為虚文不㡬於所
學非所行而所行非所學歟二三子蒙𬒳樂育以㓜學為壯行
之地可無所熟講而素定歟孔門逺矣西漢之士有不可企而
及者歟願試陳之無以讓為也
問進賢退不肖古之道也　國家設官分職以理庻務而俾持
風紀者司其黜陟夫何州縣間絓扵吏議者徃徃而是登于薦
牘者曽不多見歟有虞氏所舉十有六人所去四人而已由是
推之三載之所黜陟㮣可知矣豈今不古若賢者寡而不肖者
衆歟孔子曰十室之邑必有忠信安可厚誣天下無君子歟願
試陳之以祛所惑
問古之為國者必務訓農其民冨而俗醇良有以也方今
朝廷重臣旣專領司農之官郡縣長吏又兼任勸農之職而田
里之間地有遺力人多游心談者率以為田不井則背本而趨
末者衆是固然矣夫井地之法旣未易卒復若何而能使守本
業者有以盡其力逐末作者有以易其心幸試陳之
問國家之患盗自古而然矣方今　朝廷清眀天下無事而民
間推埋搏掩之習猶有存者以為飬之未至窮而無頼歟教之
未盡愚而無識歟則農桒學校之政甞舉矣以為郡縣之治有
未善苦吏急而致然歟則守令之選又未甞不精也願推言夫
不能使民不為盗者其失安在弭之之方冝何如母諉曰此有
司者之事非諸生之所知也
問古之為治者必正習俗所尚不同故其為俗亦異禹湯文武
之道一也而忠質文各有所尚何歟說者以為五帝以前風俗
大同故無所尚而記禮者曰虞夏之質殷周之文至矣然則有
虞氏亦有所尚歟殷之前夏巳尚質周之前殷已尚文歟孔子
有郁郁乎文哉吾從周之說而董生謂漢冝損周之文用夏之
忠何歟由漢而来千有餘歲中間土字分裂而政殊俗厖固未
可㮣論方今天下大同徳教流洽而習俗未能丕變以為文耶
則士多因陋而就寡以為質耶則民多澆淳而散朴以爲忠耶
則為吏者又徃徃舞智而御人所尚果安在歟欲救其弊冝何
先歟諸君子它日獲備官使出而任承流宣化之責扵當代所
冝損益者可無夙講歟試言其畧
問飬士將以致用也養之於未用之前者有教法焉用之於旣
養之後者有選法焉爲法雖不同而首尾相資有不可偏任者
夫何今也拘扵法守莫能相通漢之徒三千不盡登於銓曺唐
之吏八百不皆出於學舘所養非所用而所用非所養選法在
今爲甚宻教法視古則已䟽法制之䟽宻既殊事任之重䡖不
得不異此勢之所必至歟是果出於立法之𥘉意否歟品調消
息之使無彼此䡖重之偏亦有其道歟此區區之所欲聞也
問昔者孔門弟子之問荅言必以實聴其言而其志之所趨學
之所造可知也去聖日逺後生小子類以空言相髙端木氏之
所不得聞者若巳有聞漆雕氏之所未能信者若巳可信雷同
勦說併爲一談雖有知言之君子亦莫能察其所志之逺近所
學之淺深也惟自知之眀者其爲言也實二三子冝審扵自知
矣幸因荅問少攄其素藴以見夫所志所學之實何如也
問爲國者皆欲吏之㢘不知所以致其㢘皆患吏之貪而不知
所以去其貪談者謂禄秩厚則㢘者有所勸禁令嚴則貪者有
所懲是固然矣今之禄秩非不厚而㢘吏不爲之多禁令非不
嚴而貪吏不爲之少其理安在乎
問民貧則國無獨冨民冨則國無獨貧此理勢之必然而無可
疑者今天下之民以爲貧耶木土𬒳文錦犬馬餘肉粟者亦或
有之以爲冨耶䄈褐不完含菽飲水而不免於飢寒者盖已多
矣國家之調度將一切取贍於冨家固不能無朘削之患欲使
均無貧而皆有以待公上之湏又慮夫兼并之弊終未易除然
則爲國計者如之何其可也
問聖賢之論治未甞不取法於古顔淵問爲邦而孔子告以四
代之禮樂滕文公問爲國而孟子告以三代之井田學校何所
取之不同歟由設施次苐言之必養之以井田教之以學校而
後禮樂可興也其法果可偏廢歟孔孟所言布在方冊顔淵無
其位而不得行滕文公有其志而不能行後世雖或行之而未
盡也今亦有當講者歟尚畢其說
問盖聞君子學道則愛人小人學道則易使今之君子知學道
者誠有之矣小人而能學道者𥘉不多見也伊欲以斯道覺斯
民使化行俗羙而比屋可封則為君子者不得不任其責請試
言之以觀二三子之自任者何如也
問昔安　先生之教學者有經義齋有治事齋治事者人治一
事又兼一事故其出而仕多適於世用若老扵吏事者由講習
有素也夫窮經而不能致用則經為空言矣作事而不師于古
訓則其為事亦苟焉而已矣是果可岐而二之歟然以其成效
觀之則又如彼何歟諸君子朝斯夕斯所談者無非經義也所
治事果何事歟幸試以素所講習者言之毋譲
問為法必有先後之序知所先後則舉而措之斯易耳盖昔之
言治者曰明黜陟也抑僥倖也精貢舉也擇官長也均公田也
厚農桒也修武備也减徭役也覃恩信也重命令也此十事者
孰於今為急而在所當先孰於今為緩而在所當後二三子習
為眀體逹用之學必甞究心乎此矣請條陳之
問錢出於古而交會創於近代然所謂交㑹者必以錢為之本
盖合劵所以取錢非以彼易此使之捨實錢而守虚劵也方今
鈔法獨行而錢遂積於無用之地立法之𥘉固有因有革及其
旣乆亦冝有變通之道焉請試言之以待執事者之財擇
問除盗捄荒非無良法然莫若思患而豫防之乃今
聖仁在上威行恵孚蟻聚之衆固巳肅清菜色之民殆将甦息
及是時也儆戒無虞蓄積備具有不可不素講者二三子儻有
志焉於從政乎何有請試陳之以俟有司者之詢訪也
問君子小人如隂陽之相反用君子則治用小人則亂不待智
者而後知也然稽之前古雖治世未甞無小人果可盡去乎夫
所以䖏之者必有其道矣聖人推隂陽之消長以為䖏小人之
法或尚剛决或貴扵不惡而嚴何其不同乎方今眀良相逢君
子道長時之所以為㤗也欲保其㤗有急於䖏小人者乎聖人
所謂剛决與不惡而嚴者今冝何先請擇於斯二者以對
　　國學漢人䇿問
問傳有之曰教之以徳齊之以禮則民有格心教之以政齊之
以刑則民有遯心此豈非聖人所以論治者乎漢崔寔始為嚴
之則理寛之則亂之說而史臣以為眀於政體寔之論猶空言
耳諸葛亮治蜀刑法峻急而史臣以為識治之良才則又見扵
行事者也然則聖人之論治者非耶諸君子眀古而識今冝熟
講扵此矣它日出而從政則何以㢤其悉陳之毋譲
問昔者舜以契為司徒而敷五教于百姓命之以一言而已至
命䕫典樂以教胄子則為言不一而足焉成周之教萬民者大
司徒而已其教國子也有師氏焉有保氏焉又有大司樂及樂
師焉為教雖不必盡同略於郷而詳於國則一也豈不以所䡖
者可略所重者冝詳歟洪惟我　朝事必師古乃者　綸音洊
降嘉惠乎成均之士甚厚皆帝王之遺意也所重固有在而待
之不加詳焉何以稱塞　上旨歟盖古之設教者有聲音律吕
干戈羽籥弧失之類為事至詳也果可用於今而不以為戾歟
二三子朝斯夕斯所談無非天人性命之理凡昔人爲教之具
皆未甞身服其事寧不曰彼所習者器之末此所講者道之本
歟先儒之論學盖曰不可厭末而求本幸推原其本末而於其
法之所冝詳者條陳之將以復于　上而相與講習焉母苟曰
異世殊時不相㳂襲也
問古之造士必以四術而莫尚於樂有虞胄子之教典樂專焉
成周國子之教司樂緫焉考其名官而所重可知也豈不以樂
者學之所以成終歟漢唐去古日逺詩書禮之文雖僅存而樂
之缺有間矣然猶有以樂立扵學官者有請以樂教諸生者其
爲樂果皆出於古歟我　朝㳂襲近制雅樂之設于成均者惟
釋奠乃有合而未始用以爲教也其爲樂果不通扵今歟孔子
適齊以童子視端行直而知韶樂之作樂之善人心其效如此
而可希闊弗講歟伊欲如帝王盛時俾為士者無不成於樂亦
有其道歟二三子㳺于庠序之間蹈徳詠仁不為不乆願具陳
古樂之本末與其可施扵今者有司得以詳擇焉
問若昔三代之士論于郷者必升于學然後官爵加焉其取之
也詳故其為材也備漢之四科不皆養扵學校唐之六舘不皆
擇於郷閭至宋之方州舎法遂判焉兩途而亦足以得人何歟
洪惟　國朝自至元間建首善之地于亰師以風四方逮延祐
𥘉乃以科目取士著于令如種之獲適惟其時三歲登賢能之
書于天府僅百人以博士弟子而預其列恒不若偕計吏者之
衆豈取之有未盡歟抑教之有未至歟或者閥閱貴㳺耻與寒
畯争長歟伊欲考古之制自郷而學自學而官爵之其可行扵
今否歟後世之法亦有可參用者歟幸試陳之毋隠
問國朝之制䇿士必以經史時務時務誠未易知經出于聖人
亦不容擬議也姑以史事言之左氏之所傳太史公之所紀立
法何不同歟班固荀恱范曄袁宏陳夀之流互有祖述孰為得
失歟歐陽子唐書法太史公者也司馬公通鑑法左氏者也而
皆不能免先儒之譏是盖有其說矣然綱目之作㦯因其舊或
革而正之其是非去取可得而聞歟方今六舘之士奮自儒科
而居編摩論撰之列者踵武相接也二三子扵昔人之是非得
失安可無夙講而為之折衷歟願試陳之以觀所學
問古之為國者四曰井田曰封建曰學校曰肉刑其存於今者
學校而已夫阡陌之巳開者不可復矣何以使民無甚貧而遂
其生乎郡縣之已置者不可變矣何以使吏無數易而成其治
乎箠令已定則法之輕者不可加重矣何以使人無易犯而不
䧟扵罪戾乎若夫學校雖以著令僅存而知仁聖義忠和之教
不及扵萬民直温寛栗剛蕳之教不行扵胄子何以使之成其
材就其實乎先王之遺制廢而莫之舉者旣如彼存扵今者又
如此其弛張損益亦有可議者乎二三子㳺扵庠序之間而務
為有用之學得無夙講扵此乎其酌古今之冝以對
問人材者國之所與立也培植本根以成其名莭者上之待士
冝過乎厚奮揚精采以持其清議者士之自待不冝過乎薄四
代逺矣東漢太學之士三萬餘人嘘枯吹生公卿徃徃折節下
之辟召常出其口唐之六舘宋之三舎猶有能眀目張膽叩閽
言事者史諜所載可信不誣也方今　聖仁在上菁莪樂育古
所未有芻蕘之言一善弗遺夫何以賢士之關萃四方之英㳺
而扵民生之休戚政治之得失一切存而不論徒規規焉綴緝
陳言以求合有司月書季攷之繩尺視昔人若不能無歉上之
人待之者亦旣厚矣其自待者毋乃太薄歟豈世降俗敝士氣
萎薾不可復振歟抑為表率者未有以鼔舞而作興之歟觀立
朝必扵平日它時倘有言責亦將守其嘿以為醇謹歟願聞所
以變今日之積習追昔人之風烈者其道何若亦以觀所志焉
問三代之興皆改正朔夏建寅啇建丑周建子此三代之正朔
也而甘誓有三正之言則三代之前三正旣迭用矣黄帝顓頊
之暦堯之授人時舜之恊時月正日果何所建歟前乎夏啇旣
建寅矣以湯武周公之聖何為不能踵而行之而行夏之時猶
有待於孔子然後定歟建子者一陽之生天道之始也建寅者
三陽之長人事之始也商之建丑獨何義歟秦之建亥亦商周
有以啓之否歟先儒謂三代改正朔而不改月數以詩書言之
月固不改矣攷之孟子則月盖未甞不改也何其不同歟由漢
迄今率用夏時是無容議矣然語古而無徴習今而不察亦君
子所耻也試索言之
問一代之興必有一代之俗風聲旣立氣習繫焉東漢尚清議
而名節日以崇西晉好清談而禮法日以替得非好尚之殊遂
以成俗歟然夷攷其人無所囬撓戮力王室者清議激之也而
亦有遜辭恭色取媚於時者焉清議果安在歟任放為逹廢弛
軄業者清談啓之也而亦有檢攝衆事未甞少閑者焉清談何
甞為之累歟豈士君子之制行有不随風聲氣習轉移者歟稽
前言徃行之得失以自鑒而防其好尚之偏不亦學者之切務
歟幸試陳之以觀所趨嚮者安在
問選舉之法其来尚矣說者率以為古之取士以實不以文後
世反是故其人才不古若也稽之經史則有虞氏之敷納以言
近於文成周之賔興以六徳六行近於實謂有虞氏之法不及
成周可乎若漢之以孝㢘察於有司者即古所謂徳行唐之以
直言極諫對於天子之廷者即古所謂言也然以唐人詞章之
習較之西漢之儒術東漢之名節固自不侔夫豈文勝其實誠
如談者所云雖有虞氏之遺法亦不能無弊乎此皆有司所甚
惑也幸相與推言其故
問漢儒言災異者焦延夀亰房以易夏侯勝劉向歆父子以洪
範五行故延壽作易林而向作洪範五行傳論至班固始述歆
言以為河圗雒書相為經緯八卦九章相為表裏盖二者莫可
偏廢也曷為而固書獨五行有志乎近世學士大夫皆以易言
吉凶而不復以洪範言休咎豈非欲矯其偏乎漢儒之牽合拘
泥誠若未足盡信固所序次禍福徴應之實果可盡廢乎然考
之周官則太卜所掌三易之外無所謂洪範五行者豈古之隂
陽占驗一以易為㫁而洪範不預乎箕子之言安所用漢儒之
言何所本乎易洪範並列于六藝五行災異之學豈但小道之
可觀而巳今亦有能通其說者乎請聞其略
問為學必求師而取友師之尊未若友之親也樊遲問仁與知
夫子旣吿之矣退復質諸子夏始喻夫子吿之之意當時學者
旣問於師又辨諸友其務實如此非後進所冝取法歟二三子
群居終日求於師者為甚詳而取扵友者則已略是固知師之
可尊矣亦知友之當親歟在易麗澤兊君子以朋友講習釋之
者曰兊為說朋友講習說之大者也知講習之為說則知友之
當親矣其相滋相益豈淺淺歟願以古者湏友而成之義相與
懋明之毋苟曰歸而求之有餘師也
問成周郷飲酒之禮歴漢唐猶存漢唐行於郡邑而西晉行於
辟雍今頋以非著令所及莫之敢舉惟偏州下邑守令之有志
於古者乃或講行之固未必能盡合於舊典也盖古之郷飲酒
或以蜡祭或以習射或飲國中之賢者唐惟三歲賔興略用其
儀今又廢矣升歌笙入間歌各三終皆以小雅合樂三終則周
南召南漢惟鹿鳴騶虞僅傳其聲今亦亡矣然則古禮之存者
㡬希伊欲蒐輯遺文以諗于朝而肄習于庠序之間諸君子倘
有意焉幸相與商訂之
問漢耿壽昌奏設常平倉蕭望之非之而宣帝不聽常平法既
行民果以為便後世因之莫敢廢也夫以望之論議有餘材任
宰相豈迂闊扵事情而不知變通者歟若壽昌者徒以能商功
利得幸於上何以使法施於人如是之乆歟近代常平義倉領
以專使逮至我　朝乃有義倉而無常平頃甞有以復常平為
請者事下有司將行而輙止或者夀昌之遺法至是不能無弊
而望之之言為不謬歟徴古驗今以究其得失而折衷之有司
之所願聞也
問班固志地理條其風俗最為詳悉按禹貢周官職方氏辨九
州山川土地所宜皆未始及乎風俗而十三國風之變獨見於
詩說者謂盛治之世天下大同故無風俗之可言國異政家殊
俗而風聲氣習随之故不得不論其風俗作史者兼而取之所
以俻著古今之本末云爾然以其時考之禹有反道敗徳之苗
民周有怙侈㓕義之殷士則扵其同之中有未盡同也曹之失
奢魏之失𥚹鄭衛之失淫而唐有堯之遺風則於其變之中有
未盡變也文翁倡其教相如為之師而蜀之文章冠天下韓延
壽先之以敬譲黄覇繼之而頴川之教化大行則風有時而移
俗有時而易似未可專以地分為㫁也夫語時務者莫大於移
風易俗而扵經史之指若有所未喻幸有以祛所惑焉
問尚論昔之言治者必推賈誼董仲舒而劉向稱仲舒雖伊吕
無以加誼雖伊管未能逺過則是誼仲舒皆伊吕之流也然而
一則曰伊吕一則曰伊管豈仲舒所言純乎王道誼所言雜出
扵覇道歟向子歆不以向之稱仲舒者為然而扵誼無所貶誼
果非仲舒所及歟至歆叙七略誼仲舒又何以與伊尹太公管
子並列扵諸子歟若夫治安之策天人之對乃班固所謂切於
當世之事而二三子所夙講以待問者也請摭其言之無怍於
古人可施於今日者條陳之
問曺参避正堂舎蓋公而齊國安集周亞父得劇孟若一敵國
而知呉楚無能為班固於本傳備著之者以其有關於治亂成
敗云爾至為司馬遷傳賛乃譏其先黄老而後六經退䖏士而
進姦雄其旨安在乎固又謂道家者流清虚以自持卑弱以自
守合扵堯之克譲易之謙謙布衣㳺侠之倫温良泛愛振窮周
急謙退不伐亦皆有絶異之姿其稱之如此豈猶有取於遷之
遺意乎方今治教休眀風俗醇羙為士者旣不屑道虚無之言
為民者又莫敢以豪傑自任諸君子亦甞監古今習尚之變而
考前史論議之同異得失乎願聞其說
問職田之制其来尚矣而今也謂之養㢘職田職田而以養㢘
為名則是吏之㢘否時視夫所養何如耳然以田之在官者有
限有田則給焉無田則弗給也不㡬扵糓禄不平乎若夫人品
之不齊又未易以槩論㢘者固不待養而有養者未必皆能㢘
也豈非無恒産而有恒心者惟士為能乎伊欲使上之所養也
均下之自養也厚其道何由可得而聞乎
問古者士有常業官有常守故其為事專而成效易見也夫何
後世之用人惟以歲月序遷而不復審其能否至於官數易其
守而士數易其業以儒名家者不得專意於稽古禮文以吏為
師者不得專力扵簿書期會自非以數術方技執藝事為世守
鮮有乆扵其職業者授以不素習之事而欲委任責成焉亦難
矣豈當世之士皆有非常之材而措諸事業者無施不可歟抑
為士者徒知計官資之崇卑而未能如數術方技執藝事者之
安其所守歟不然則古者任人之道不可行於後世歟必有其
說
問昔之大儒盖有以習文法吏事見稱扵史氏者然則文法吏
事亦君子之所冝知也安可忽乎孔子曰古之知法者能省刑
本也今之知法者不失有罪末矣惟夫使之無訟而後可以省
刑是誠難能也苟非有以得其情鮮或不失有罪者豈易然乎
律學之廢巳乆理官所掌固非諸生所得與聞乃若先王立法
之意考諸載籍猶可見也二三子姑以所知者究其本末而極
言之可乎
問談者謂秦尚申韓故其治刻薄而少恩晉尚莊列故其俗浮
華而無實其說是也我國家尊尚儒術褒孔子之道以昭示
乎四方搢紳先生言必以孔子之詩書執禮而非敢爲申韓法
家之言也教必以孔子之文行忠信而非敢爲莊列道家之教
也是冝刻薄之風浮華之習爲之丕變乃猶有一二之或存而
未盡去者何百家邪說入人之深而儒者之效頋若是緩與夫
豈為士者溺扵口耳之末而昩扵當世之所尚與不然則承流
宣化者未能諭上旨歟願聞所以轉移而興起之者其道何由
也
問自古有國者不能去刑必設官以主之虞之九官眀刑者有
士焉而折民惟刑者秩宗之官也周之六官掌刑者有司㓂焉
而以郷八刑紏萬民者司徒之官也旣有刑官而又以它官分
任其職何歟豈其為事固有不同歟今之刑曺即古之士與司
㓂也禮官無所謂折民之刑而教官無所謂紏民之刑職任可
謂專而不分矣夫職任專則事易治何古之人慮不及此歟二
三子姑為之解
問古者家有塾黨有庠術有序國有學盖無地而無學亦無時
而不學也王制諸侯天子命之教然後為學然後為學則凡天
子之命所未及者不得有學矣將輟而弗教歟千乘之國為郷
術與二十五家之閭者有㡬而建學立師悉聴命扵天子為法
何若是之煩歟小學在公宫南之左大學在郊此諸侯之國學
也豈當時國學湏天子之命乃立郷學之設不待禀命歟夫學
校之政亦時務之大者也考經傳之遺文以祛所惑敢俟来對
問天下之事恒患夫過與不及不及則失於蕳過則失扵煩其
不適扵中一也曺参日飲無所請事而不嫌其蕳諸葛孔眀夙
興夜寐罰二十以上皆親覧而不厭其煩俱號稱良相其為事
有不同何以能同歸于治乎豈其才智之不齊舎所短而用所
長乎抑以世殊事異其弛張緩急難以㮣論乎千載之下欲以
古人自期者苟未至乎無過不及之地則守職而不病扵蕳為
曹参可也奉法而不傷扵煩為諸葛亮可也不猶愈扵為胡廣
之中庸乎先儒甞教人以志伊尹之志矣曺参諸葛亮之事寕
足多譲乎願聞諸君子之自期者何如也
問自古國家莫不重馬政所以蕃息之者必有其法焉儒者引
經而言則以為衛之詩人羙其君有秉心塞淵来牝三千之語
盖人之操心充實而深逺故其馬生息之蕃如此也夫苟於芻
牧之事漫不加省而但扵吾之一心求馬之蕃息不太迂乎前
史所載漢諸苑三十六所馬三十萬匹唐八坊四十八監馬七
十萬六千匹而後魏之馬乃至二百餘萬匹以後魏與衛人所
畜較之㡬七百倍果皆本諸其心而致之乎抑有它術乎天下
之事固未有不本扵心者馬政特其一矣孟子曰徒善不足以
為政釋之者謂有其心而無其政也馬政於今為尤重請即是
而試論之則凡發扵心而措扵事業者可以類推也
　　堂試蒙古色目人䇿問
問一代之治必有一代之法儒者之論恒以為古之治純任道
後之治純任法天下其果有道外之法歟洪惟
天朝列聖相承國之所慿藉扶持者規模至宏逺也徴古而驗
今或者未能無疑焉考課之法非不眀而奏最者甚寡紏察之
法非不嚴而貪沓者尚多减繁有法而獄訟不為之遽衰服色
有法而僣侈不為之少戢豈奉行之有未至歟抑離道以為法
而致然歟其弛張損益或猶有可言者歟諸君子眀扵時務念
此至熟也其参酌古今條陳以對母泛母畧
　堂試漢人南人策問
問道學何始歟危微精一以為傳文行忠信以為教道學之名
未立也漢董生唐韓子皆當世大儒其亦所謂道學非歟粤自
營道河南關西倡其前𬗋陽廣漢東莱承其後逮至我
朝文正許公出而以身任道學之寄學士大夫莫不知所依歸
乃者
仁皇在御眀詔有司以經術造士且示學者以所宗師道學之
盛莫今若也夫何新學小子味其糟粕者不過為取科目之計
老成宿學窺其閫奥者類皆有輕科目之心古之道學亦若是
歟伊欲循其名考其實使下焉者母徒譁世以取寵上焉者毋
苟䡖世而肆志豈非今日作人之大務歟諸君晝談夕講扵道
學之言為日乆矣願試陳之亦以觀所學
問自古以知人為難君子小人所為如隂陽晝夜之相反本不
難知也特患夫近似者未易辨耳以謹重為君子浮薄為小人
耶則與家人語而不及朝省政事者似乎謹重矣而人不免譏
其阿䛕人主嚮儒術而常毁之者似乎浮薄矣而人莫不憚其
正直何也以恬退為君子以奔競為小人耶則晦迹於終南山
者似乎恬退矣而狥權利為驕縦人指其隠居為仕䆠之捷徑
伏謁扵光範門者近乎奔競矣而皇皇扵仁義人仰其道徳扵
㤗山北斗何也苟不扵其近似者而辨之則人豈誠易知哉有
天下國家者孰不欲進君子退小人而鮮能不失扵近似之間
毫釐之差千里之謬辨之不可不早也願聞其方
問三代而降典籍殘缺言禮學者離為專門夫禮莫重扵祭而
諸儒或分五帝為六天或合二祧為七廟至扵郊丘異同祫禘
大小六宗之義七祀之文明堂屋室之數論議角立莫能相通
我國家承平日乆稽古禮文之事固已大俻然於諸家之說有
不容兼取而並用者考其孰得孰失而折衷之以待問焉諸君
子之事也幸相與試詊之母苟諉曰則有司存
　勸農文
　　諸曁州勸農文
古之有民社者未甞不以農事為先拊循勸率具有其法我
朝参稽故典郡邑守令悉以勸農入衘事莫重焉比以受任之
𥘉延登耆年詢以風土咸謂是州地産素薄兼之襟山帶湖旱
澇相半仍歲凶歉民多阻飢夫不知盡其在人而一切聴其在
天可不可也昔魏文侯使李悝作盡地力之教以方百里之地
為田六百畒理田勤則歲增粟百八十萬石不勤則歲减粟百
八十萬石勤與否之利害相逺如此然則欲盡地力者亦在乎
盡人力而巳誠能率而子弟竭其四肢之力以從事於南畒將
見冨歲之入弗减益増蓄積旣多縦有旱澇可無乏食之慮矧
今　聖仁在上茂育羣品至和之應必有豐年乃若奬厲而成
就之固長民者之責也兹以東作方興率遵故常躬秉耒耜為
爾農勸其尚勉之母苟以為具文而藐藐其聴也
　上梁文
　　行中書省上梁文
我國家幅貟至廣屏翰有嚴輟宰執之近班緫兵民之大柄分
符而專節制端笏以領縉紳左江右湖擅東南之都會上棟下
宇聳廊廟之具瞻内拱　帝宸外臨蕃服孰使百竂之長莫安
一日之居旣合舊以圗新寕因陋而就蕳冝增崇於壯觀用昭
示於等威官属駿奔工徒鱗集辨方拓土置水臬以取平度木
蕳材運風斤而獻巧舉無愆素役靡告勞審面勢以得中覩儀
刑而如故穹門洞唘燭幽隱於閭閻巨厦燕休折遐衝於樽爼
是所謂政事之本匪徒誇興作之功龜兆弗違虹梁將架庸伸
善頌式相歡謡
抛梁東海上雲開曉日紅大舶髙䑺来萬里島夷稽首慕皇風
抛梁西三吴黍稌徧髙低灌輸亰邑倉箱溢猶有餘粮野外棲
抛梁南閩嶠風行掃瘴嵐枹鼓不驚民按堵九天雨露聖㤙覃
拋梁北舳艫衘尾官河直百賈流行道路通日中聚貨如山積
抛梁上紛郁非煙遥在望台階清潤六星齊太平可見非無象
抛梁下俯瞰江濤奔萬馬居人㳺衍競讙呼共樂昇平陶至化
伏願上梁之後五兵偃息百糓豐穣民風擬於鄒魯相業侔於
虞唐宣暢鴻靈益固藩籬之守翊扶寳祚允資柱石之強等天
長而地乆慶　君眀而臣良

金華黄先生文集卷第二十
金華黄先生文集卷苐二十一　續藁十八
　題䟦
　　恭䟦　御書眀良二大字
皇上在宥天下端拱無為清閒之燕時㳺心扵藝事雲章奎畫
夐出前古帝王之上而臣下罕有獲拜賜者惟翰林學士承旨
開府儀同三司扎刺爾公以開國元勲之胄世長宿衛清忠粹
徳蕳在
帝心親御翰墨書眀良二大字以賜焉仍命公因以為字臣溍
忝以非才載筆從公之後公出以示臣俾志于下方臣竊惟
君尊臣卑者分之殊休戚同之其體則一是故舜之作歌臯陶
之賡載皆取諸人之一身而以元首股肱為喻元首之眀
君徳也股肱之良臣道也合眀良之二言以為賜而因以字之
于以表　君臣之一體也非世家重臣與國同休戚者何以堪
此乎雖然舜臯陶之賡歌所謂元首眀㢤股肱良㢤者臣之良
由　君之眀也武丁之命說所謂股肱惟人良臣惟聖者
君之聖由臣之良也然則公之圗為𥙷報者冝何如哉臣不佞
不敢徒以公衣被昭回之光侈為一時之榮遇而獨以大人之
事　君者有望扵公罔俾昔賢專羙于前也
　　恭䟦　御書慶夀二大字
今上皇帝改元至正之眀年翰林學士臣朶爾直班甞一日侍
燕閒于宣文閣
上親御翰墨作慶夀兩大字以賜焉後七年臣溍以非才待罪
翰林臣朶爾直班由遼陽行中書省平章政事入為中政使出
以示臣溍俾謹誌之臣溍欽惟
皇帝陛下以天縦之多能聖學之餘事形扵心畫如雲漢之昭
囬在上非下土愚臣所得而窺測然竊聞之皇極五福以夀為
先兆民所頼一人之慶夫以勲賢貴胄為　國世臣錫之眉夀
以保其家冝也乃若推廣
上恩均慶于下使八荒之人同躋夀域豈非所謂彰
君之賜乎臣溍扵名言之所不及者旣不敢強賛一辭而屬望
之私有不容自已者謹以志于下方
　　恭䟦賜名哈刺㧞都兒　御書
翰林學士承旨哈刺㧞都兒家蔵
文皇所賜御書墨本二卷親筆二卷此賜筆之一盖
先朝甞賜以今名而　上復出御筆申命之也
　　恭䟦命哈刺㧞都兒充捧案官　御筆
天暦二年夏五月　日
皇帝坐奎章閣特降御筆以禮部尚書哈刺㧞都兒充捧案官
臣溍竊惟　國朝任官作命皆出外廷具有品式捧案官盖中
朝侍從近臣且不常設非可律以定制故
天子親御翰墨以命之實盛典也史臣冝謹志之以備舘閣故
事焉
　　恭䟦　御賜永懐二字
文皇以萬機之暇㳺心藝事神文聖筆冠絶古今間甞以佩刀
刻蘆菔根作永懐二字亦妙具乎八法因模為墨本以賜近臣
今翰林學士承旨哈刺㧞都兒時方以禮部尚書入侍燕閒與
被是賜襲蔵已乆恐人無知者出以示臣溍俾志于下方臣竊
惟永懐之義猶大雅之詩所謂永言孝思也昔周成王剪桐葉
為圭徒以實其戯言而　上之孝思造次不忘乎聖念度越三
代之人主逺矣後之史臣冝有述焉
　　恭䟦　御書奎章閣記石刻
天暦二年春三月
上肇開奎章閣延登儒流入侍燕閒冬十月臣鐸尓直作頌以
獻至順二年春正月　御製閣記成秋某月某甲子大學士泰
禧宗禋使臣阿榮傳旨以刻本賜焉臣鐸爾直抃蹈而退襲蔵
惟謹以臣溍待罪太史屬俾紀其歲月于下方臣竊聞前侍書
學士臣集為臣言
皇上以萬機之暇親洒宸翰書奎章閣記刻寘禁中凡墨本悉
識以天暦之寳㦯加用奎章閣寳應賜者必閣學士畫旨具成
案持詣榻前覆奏然後子之非文學侍從近臣為上所知遇者
未甞輕卑臣鐸爾直當
上踐阼之𥘉以保寧等䖏萬户召對　眀仁殿持　詔發兵河
東陕西尋以前鋒迎敵遂廵鎮拊安河南山東又被　旨督諸
將平雲南陛辭之日旣賜之弓矢及他服用貴珍之物以重其
行逮凱旋而復命也頋以辭藝進而特預是賜殊常之恩夐絶
前比兹盖時清　主聖弛武而隆文示之意嚮以風厲于四方
將使中林兎罝之士莫不鼔舞變化扵雲漢昭回之下甚盛徳
也一嚬一咲豈虚乎㢤臣鐸爾直以周通之才出入文武動恊
上意抑可謂不辱　君賜矣臣是用備著之若夫天縦聖能心
畫超詣有非䟽賤下愚所得而窺測者不敢賛一辭也
　䟦平雲南頌
右平雲南頌亞中大夫保寧等䖏萬户述律公鐸爾直作𥘉
文宗皇帝以南詔弗靖師乆無功特命公徃督諸將深入叛境
殄其兇渠餘黨悉平公旣凱旋入奏因作頌以進仍録其副而
傳焉
今上皇帝謀元帥俾坐鎮西南夷而廷臣無以易公扵是距公
之作頌盖已十年　朝廷清明逺人嚮化兵寢不用四方無虞
乆矣公下車之日冝用昔人銘燕然故事勒諸堅珉以宣
皇威扵遐方萬里之外然則此卷豈直可傳扵學士大夫而已
哉
　　䟦袁翰林鹵簿詩
昔我
世祖皇帝肇建太室
武宗皇帝始親祼獻逮
英宗皇帝乃行時享之禮而備鹵簿之儀盖太平極盛之際也
翰林直學士致仕袁公時為秘書監著作郎冩以為詩使窮郷
下士一覧觀焉如身在輦轂之下而覩熈朝之彌文何其幸歟
漢應劭唐王象皆有鹵簿圗宋王欽若有鹵簿記三卷宋綬増
為十卷後累増為三十三卷公乃括以六百言曲盡其鋪張之
妙亦竒矣詩曰雖無老成人尚有典刑安可忽諸
　書先聖先賢圗賛後
右孔子并七十二弟子像上有宋髙宗賛附以尚書左僕射同
中書門下平章事秦檜記不知何人書檜所謂搢紳之習或未
純乎儒術頋馳騁狙詐權譎之說以徼幸扵功利盖指當時言
恢復者昔齊㐮公復九世之讎春秋大之則夫言恢復者未必
與孔子異意也詎可一切以功利目之乎檜作此記時距其卒
僅七十六日其罔上誣民之心至死而不巳也今其說猶與圗
賛並存庸表而出之以俟覧者詳焉
　　䟦宋兩朝遺墨二首
　　　理宗與賈似道書
右宋理宗付賈似道親筆按續通鑑長編景定三年二月丁亥
朔李松夀来納欵上諭宰執曰情偽難慿又曰切須審䖏似道
奏當與之要約如能歸漣海之地方可取信十二日戊戍都省
言漣海巳遂收復而新史歸地在二十四日庚戍乃因李璮是
日有建節封王之命而連書之耳璮即松壽也此親筆以𥘉十
日午時下曰来意真確又曰不可失信必在已要約之後未歸
地之前盖是月之𥘉十日丙申也故事禁中䖏分事付外謂之
内㧗又謂之御筆皆内夫人代書而所謂御寳㧗者或上㧗或
内夫人㧗皆用御寳惟親筆則上親書押字不必用寳璮之去
就事繫機宻上不㧗示外廷而獨以親筆付似道故正史及它
傳記皆無所登載庸考次其月日以俻闕文
　　度宗與賈似道書
右宋度宗答賈似道手書命之曰師相而不名體貌之至矣其
稱謂之過雖見譏扵史氏若夫實藉鈞庇伏丐鈞照等語如士
庻之施扵敵已者君臣之分㡬扵盡廢此𥿄流落人間乃搜訪
之所不及是以史氏無譏焉孰知夫禮先亡而國隨之非細故
也庸表而出之以俟後之秉筆者焉
　　䟦㤗山碑
㤗山碑字多磨滅唯二世詔粗完嶧山碑亦有此詔盖當時欲
使来者知石刻是始皇帝所為故皆刻此詔扵其後也
　　䟦嶧山碑
歐陽公謂嶧山無此碑觀杜子羙贈李潮詩則歐陽公之前無
此碑已乆新齋李公甞以模本刻于金陵郡學其石今亦弗存
此是徐鼎臣模刻舊本可寳也
　　䟦舘本十七帖
唐貞觀元年詔亰官職事五品以上子嗜書者二十四人隷弘
文舘習書出禁中法書以授之尋又置榻書三人此舘本之始
也開元六年命整理御府古今工書鍾王等蹟得一千五百一
十卷視貞觀時無所增减龍朔三年裝進舘内法書至九百四
十九卷然則當時舘本必不止十七帖此十七帖特以世所共
傳而其後有敕勒充舘本故名之曰舘本十七帖耳卷尾有僧
權二字不完是梁之徐僧權云
　　記石經
漢石經自北齊徙鄴隋復徙長安至唐𥘉巳不啻亡其什九而
拓本猶蔵開元御府由開元迄今六百年石之僅存者不可知
拓本之可見者若是而已未知後六年其存㡬何好古博雅之
士所冝珍護以謹其傳也
　書石曼卿舘直詩後
曼卿仕凡再入舘康定二年二月四日以秘閣校理卒扵官距
作此卷時僅四浃旬耳安知非曼卿絶筆耶嗚呼曼卿之卓然
不可朽固不必在是歐陽子所謂軒昻磊落突兀峥嶸者覧卷
猶可槩見也
　書唐誥後
右唐誥逸其首尾姓名以石刻完本考之則顔公真卿也始比
公山濤叔孫通者公甞為吏部尚書大暦十四年代宗崩而公
為禮儀使也其後公以直不見容扵楊炎換太子少師猶領禮
儀使者徳宗嗣位之眀年改元建中其年八月遥尊母沈氏為
皇太后時也故事置使必因事乃置事巳輒罷公之為使不以
一事者若韋縚之在開元以禮儀使而掌五禮也凡制敕冊命
皆出扵中書是時郭子儀官中書令而不預省事楊炎同中書
門下平章事而官門下侍郎唯舎人于邵獨在中書起草署行
者邵也新史邵本傳稱邵以諌議大夫知制誥進禮部侍郎而
不言其為中書舎人者意必以舎人秩卑扵諌議而略之也其
用尚書吏部告身印者尚書實承而行之官尚書省者之氏名
石刻猶可見也就其可知者䟽之如此其殘脫而不可知者不
敢以臆說參焉亦闕疑之義也
　　䟦南豐曽公謚文定覆議
宋制文臣光禄大夫武臣節度使以上法當定謚者皆太常博
士議之考功郎中覆之乃以上于朝而降敕紹興𥘉欲旌死莭
之臣始有賜謚徑令中書舎人行詞給告太常考功咸不與焉
由是應得謚者亦援以為比乾道末臣寮言其非故事而申眀
之淳熈中遂詔特命謚者並經有司議定取皆出敕曽公官止
四品因郷郡之請而賜謚其議扵太常覆扵考功者用近制也
然其發揚褒羙雖書賛之詞殆不是過豈以降敕給告為輕重
㢤劉公自嘉熈戊戍訖淳祐壬寅凡兩兼考功又真除貟外郎
不知此議作扵何時今言者方建白重脩宋史考其歲月上之
有司以𥙷曽公刋傳之闕文可也
　題黄給事山居圗
予讀紹興正論小傳未甞不三復而悲之方秦檜起勢立威小
不附者輒欲寘之死地而忠鯁之風不為少衰嗚呼何其盛也
然皆僅足以掇禍固莫有得行其言者嗚呼又何不幸耶獨故
給事中黄公居殿院時甞䟽檜姦狀檜由是去相位使當時聴
言類如此正論可無作矣它日檜卒用公卒斥我瞻四方蹙蹙
靡所騁嗚呼悲夫公之去也屏居海外馬秦﨩上蒼崖崛起長
風怒濤中覧是圗猶可想見其孤標峻節當與之並存扵天壌
間也
　　䟦李西臺書
涪翁稱西臺書出羣㧞萃肥不剩肉如羙女豐肌而神氣清秀
但恨摹手失其筆意耳今獲觀此真迹而窺見其筆意寕復有
涪翁之遺恨乎
　　䟦晝錦堂詩
祁國杜公草書晝錦堂詩紹興間甞歸之内府詩中適有御名
故刋去之然此字本韓氏家諱而祁公用之不疑古人臨文不
諱之意尚可見也
　　䟦韓令公真賛
居士集此賛末句作丞相魏公按公以嘉祐八年封衛國公治
平二年廼進封魏賛作扵元年之八月曰魏公者盖後人追改
之幸真跡尚存可考也
　　䟦范文正公書伯夷頌
范文正公為蘇才翁書伯夷頌後有秦㑹之太師賈師憲太傅
兩人圗記宋南渡後此卷必流落江左而甞入其家至李侯戡
得之扵燕則宋亡之眀年也范氏所居近在吴中兩人不能舉
而歸之卒有待扵李侯而公之子孫乃獲敬受寳蔵焉豈偶然
㢤盖自西方兵寝不用公歸而均逸外藩因得以暇日㳺心扵
藝事才翁善書而深服公楷法之妙求公冩乾卦而公以字數
多眼力不逮故為冩此頌卷末苐云書法亦要切磋未是䖏無
惜賜教而巳後来一二大老乃推廣其說謂公書此實為天下
萬世綱常計至㢤言乎末學之士毋庸贅述也
　　䟦范文正公與尹舎人帖
尹公自謂與范公義兼師友而其言談罕及扵性命至尹公䖏
死生之變尤人所難能非知道者不足以與扵此盖是時風俗
醇厚士大夫多不言而躬行未至立名字以相髙此宋三百年
極盛之際也伏觀范公遺帖安得不為之撫卷而三嘆乎
　　䟦唐御史臺精舎記
漢史列傳具載包咸劉㳤檀敷李充所立精舎而唐御史臺精
舎史缺弗録盖彼四人者皆以講授諸生此則以奉浮屠氏故
略之耳幸有此碑可存當時故事也
　　䟦温公通鑑草
温公通鑑書晉永昌元年事視此尤為詳備此特其𥘉藁耳而
作字方整未甞為縦逸之態其敬慎無所苟如此冝其十有九
年始克成書歟今之文人類以敏捷相髙貴輕揚而賤持重使
温公復生未必能與之追逐也三復之餘唯有掩卷太息而已
　䟦尋僧圗
荆公以元豐四年十月二十四日與道原過西荘遂㳺寳乘有
兩詩此圗止書其一于卷首者但取末後二句以冩一時之髙
致云爾故扵詩中之南埭北山皆不以勞意匠何暇及其平生
事業乎嘉定諸大老題識真足發其深趣毋庸吹毛洗垢以合
閙也後公㳺寳乘二百六十年為今至正元年十月一十四日
金華黄溍書
　　䟦閻立本畫
宣和内府所蔵閻相畫三十有二予甞扵故秘書少監吕公家
觀其房宿盖大徳中　先朝所賜宣和舊物也今乃獲覩此三
星東海徐公謂所見三本皆不逮此則其所畫冝非一本此卷
雖無内府印章而徐公在宣和間已鍳定為真跡誠可寳矣
　　䟦李北海永康帖
宣和内府所蔵李公十帖此其一也今人徃徃喜效李書而罕
得見其真跡予幸獲見之而又不能學安得相求而適相值㢤
　　䟦荆公帖
廣漢張子言公書如大忙中冩新安朱子以為切中其病而又
謂先君喜學公書今觀此帖風神間逸韻度清羙臨學之家冝
有取焉評書者未可以彼而廢此也
　　䟦徐州鹿鳴燕詩序
此序視東坡先生集所載少六字不同者十三字按先生以嘉
祐元年舉進士此卷云嘉祐之𥘉而集中作嘉祐之末幸真蹟
尚存可正傳刻之誤也
　　記水樂亭詩
東陽婺大縣為長吏者恒憚其不易治若唐于君興宗宋王君
槩鮑君極率以暇日寓情山水間苟非能使政平訟理而田里
安扵無事雖窮觀㳺之羙誰與樂此然則地固未必難治獨患
夫吏之知以簡易為治者少也王君為縣在熈寜時甞從賔寮
登西峴山作亭泉上名水樂眉山二蘇公咸為賦詩亭旣廢好
事者或以其詩刻寘杭之南山水樂洞猶存其舊題曰東陽云
天暦二年秋某月今縣尹趙侯某始即其故䖏作新亭且買石
復刻詩亭中侯之為治不煩而餘力之所及亦可見矣視前人
何歉乎輒為志其歲月于下方庻後之從政者有取焉爾
　䟦東坡書秦少㳺龍井題名
元豐元年東坡先生謫黄州少㳺以二年秋至龍井三年秋先
生乃為書此題名而記其後言與兒子邁棹小舟至赤壁西望
武昌山谷喬木蒼然雲濤際天而先生作赤壁賦則五年之秋
冬也溍兒時即能誦少㳺題名不意垂老獲見先生真蹟因考
其歲月而謹志之
　　䟦東坡贈巢三詩
右蘇文忠公墨跡上有秦熺私印盖其家蔵舊物也章蔡秦氏
父子人品無大相逺㦯與公同時而不相容或異世而相慕愛
之如此談者類以爲公論須乆而後定豈不然㢤
　　䟦蘇公父子墨跡
右文安黄門二帖所言皆私家細事至煩碎而靡宻無足深論
學士大夫相與存而傳之者豈不以其人㢤夫不能以古人自
任千載自期而欲恃區區之文墨以爲不朽者可以慨然扵此
矣
　䟦山谷贈元大師詩
元符二年公在戎州有寄題祖元大師此君軒詩眀年公自戎
州放還以十二月抵江安又眀年是爲建中靖國元年公以正
月發江安元師自榮州来送之故有是作其詩今載别集中而
蜀刻小本以爲祖無大師盖傳録者以元爲无故又譌而爲無
幸真迹尚在可證其誤也
　　䟦東坡先生帖
先生有荅李之儀端叔書是未相識時此帖則相見之後也
　䟦李賛華獵騎圗
賛華契丹國主之子東丹王突欲也後唐眀宗時越海歸中國
以爲懐化軍節度使瑞慎等州觀察使𥘉因其舊封姓之曰東
丹尋又賜以國姓而名以賛華宋宣和内府蔵其畫凡十有五
畫譜稱其多冩貴人酋長䄂戈挟彈牽黄臂蒼服縵胡之纓不
作中國衣冠亦安扵所習者然馬尚豐肥筆乏壯氣今以其言
驗之此圗爲賛華作無疑也
　　䟦禇河南書兒寛傳賛
子固以此賛與三龕孟法師碑用筆不同定為河南晚年書碑
有歲月誠可信不疑然石刻視真迹自不無少異盖其轉摺精
神䖏有非摹勒之巧所能盡也
　　䟦綦毋潜詩
唐綦毋譛詩見扵殷璠所編河岳英靈集者六篇而璠獨稱其
題鶴林松覆山殿冷不可多得題靈隠塔影掛清漢鍾聲和白
雲歴代未有龍興在吴中與兩山相望此詩必一時之作豈璠
偶遺之耶抑其去取㦯自有意也因觀間上人所刻墨本輒識
其末以俟覽者詳焉
　　䟦蘭亭五字損本
宋景定咸淳間賈氏枋國定武舊刻流落人間者鮮不以資其
清玩甞俾其客廖寺丞𠫭較諸本異同擇其字之尤精善者輯
成一帖命婺之良工王用和刻之經年乃就尋補用和勇爵以
酬其勞其石後歸亰師今在故執政吴公家此本有恱生印必
甞俻選擇者可寳也
　　䟦米元章書蘭亭序
臨稧帖者得其貌似優孟之效孫叔敖也得其意似魯男子之
學栁下惠也世所傳三米蘭亭乃是以右軍書模勒上石此則
元章臨右軍書貌不必同意無少異可寳也
　　書肯齋李公遺墨後
賈傅以䘮師去國朝士中與之不合者或從而追數其罪以為
可殺及得一郡而去則賣降恐後君子耻之李公本以忤賈一
斥十年其復官進職起帥長沙賈巳在謫籍雖力詆之孰曰不
然而公此帖頋謂入謝表啓只須引咎不可怨尤至其盡瘁事
國視死如歸英風偉烈乃如此孔子曰君子欲訥扵言而敏扵
行又曰有言者不必有徳豈非然㢤
　　題唐臨蘭亭
舊見馮承素米禮部及趙魏公所臨稧帖未甞為苟同今觀此
本筆勢翩翩風神秀發又絶異欲取而參較之不能不以四者
之難并為恨也
　　䟦衛公夜㘴圗
伯玉夜乘車過闕而止其敬慎如此所謂欲寡其過豈專對之
飾辭㢤夫人即南子也女婦而有知人之眀固未易及非但知
伯玉又知孔子而願見焉孔子亦不拒而徃見之抑可謂難能
也巳司馬遷以子路之不說遂謂孔子因夫人而去且附以未
見好徳之言其果然耶按論語所記孔子非因夫人而去未見
好徳自别爲一章不知何所爲而發遷之說恐猶有當考者因
觀衛公夜坐圗輒試評之翰墨之妙未暇論也
　　題鵪鶉圗
畫有御府印章盖與龜書馬圗甞爲一時之物矣之二蟲何知
其蒙𬒳光耀乃爾㢤將有如昌黎公感白烏鸜鵒而爲之賦者
粉墨之工無以議爲也
　　題脫鞾返棹二圗
嗚呼古之所以取亡者非一而漢唐之亡獨與䆠者之禍爲終
始豈不悲㢤當理宗時宋祚㣲矣盧董之憸謀狡智非不能爲
甫節士良也衣冠之禍所以未至如建寧太和之烈者夫亦一
時之清言勁論有以殺其勢而遏其衝乎故資政殿學士牟公
之守姑孰也甞畫脫鞾返棹二圗而爲之賛宋臣怒其譏已風
臺臣論罷公公去未㡬而宋臣輒斥它日公旣召還宋臣亦輒
進然竟以公䟽卒不復用君子小人勝敗之機實繫扵此是雖
若無救扵趙氏之亡其不遂亡扵二三竪之手者天歟人歟覽
是圗者未可苐以為一時之清玩也二圗作扵寳祐丙辰後六
十年為今延祐丙辰公之孫溧水教授君更購善工縮圗為小
卷以便觀者且俾其門生黄溍識焉實是歲之九月九日也
　　䟦象山祠堂記
象山在貴溪縣之西境雲山章公所為祠堂記稱臨川彭世昌
始開山結廬延致陸先生講道其間然世昌極貧里人張南仲
侍郎實助其役先生以山形如象故名之曰象山學者亦因用
為先生之號先生殁遂即其地為祠堂云今象山書院僑置扵
貴溪之徐巖盖蒙齋袁公持節江東時所作也此記石刻乆不
存非侍郎家傳蔵其文人固莫知山之所以名且將指徐巖為
象山矣先生之學與考亭朱子同出扵孔氏後之人徃徃各尊
其所聞交攘互斥若不能相容者何㢤侍郎諸孫元杰今方列
于仙班而侍祠于眀庭其為教不與孔氏合頋能不以彼我為
間出此記而表章之度越扵吾輩逺矣觀者可無自警乎
　　跋米南宫帖
元章負其才氣傲睨一世而推服道祖如此道祖之為人可知
也世徒以其善書並稱之曰米薛而此帖無一語及之則其可
推服者非直翰墨之工而已
　　䟦晦庵先生帖
右朱文公先生與侍郎馬公十一帖先生以淳熈八年冬為浙
東常平使者九年秋累䟽劾知台州唐公仲友而唐公亦自訴
于朝丞相王魯公與唐公居同里且有連頗隂右之亟卑以江
西憲節而去先生抗章不已乃罷唐公新任而以先生填其闕
先生以為蹊田奪牛三尺童子知其不可力辭不赴改江東又
不赴乞祠而歸十四年秋復命先生代馬公持江西憲節未赴
而魯公以十五年夏五月去相位六月先生入對除兵部郎官
以林侍郎栗論奏有旨仍赴江西竟辤避不赴帖中雖謂馬公
為交代而實未甞交承也先生旣用磨勘轉官除職予祠尋召
入主管西太一宫兼崇政殿說書未及上俄俾以秘閣修撰奉
外祠前兩帖結衘稱朝奉郎主管嵩山崇福宫者方辭論撰而
未允也逮得旨依所乞仍舊職且降詔褒諭次兩帖廼以直寳
文閣入衘帖中云所請亦幸開允更𬒳褒詔是也又其次兩帖
止稱階官貼職者時已有旨起先生將漕江東即帖中云不知
除授所由者先生方控辭故祠官使職悉不以繫衘也婺相盖
指魯公所謂邪說姦心隂自慿結廟社之靈實紏殛之者言若
有激恐未必專以前事為憾也此六帖皆在十六年夏秋之間
最後兩帖一稱權發遣漳州事在紹熈元年春一稱秘閣修撰
主管鴻慶宫在其二年秋餘三帖則問眷請委之副楮也先生
文集所載尺櫝分出䖏問荅兩門凡四十卷而此諸帖皆不見
集中謹備著其歲月以俟采録而𥙷其闕逸云爾
　　䟦米元暉帖
翟耆年伯夀好古博雅君子也元暉因伯夀識桂勛而傳其術
則勛之為術精矣不知今亦有傳其術者乎
　　䟦朱張二先生帖
慶元學禁方厲為士者至更名它師其問遺尺牘之偶存者未
必非毀棄之餘也乃今遂如壁書冡簡復啓其秘是孰使之然
耶俗好之向背固足占氣運之盛衰士君子政不當隨世爲歆
艶蕳薄也林生出示所蔵朱張二先生墨迹因書以諗焉
　　䟦晦庵先生帖
國朝善書者稱秋磵王公考亭朱子之書曰道義精華之氣渾
渾灝灝自理窟中流出又曰道義之氣葱葱欝欎散扵文字間
其評書如此則其善書豈直點畫之工而已盖自許魏公推眀
朱學而立其說扵學官且用以取士朔南聲教所曁咸知尊信
之罔有異辭至其翰墨之妙類以爲儒者細事寘而弗論秋磵
公可謂目擊道存者矣道傳赴玉堂之召携考亭手帖北上玉
堂諸老善書如秋磵公者爲不少幸求其試評之
　　䟦六君子小像
六君子從祀先聖廟庭已乆至順二年始𬒳　旨追卑二程先
生以公爵詞頭之下溍所預聞也先是周子巳封道國而司馬
氏在異時身居相位爵爲國公無以復加獨張邵二子猶襲故
封伏觀六君子小像庸志之如右庻有能舉揚以上聞者
　　䟦王江州誥
右王江州誥詞中書舎人樓鑰行宋三百年吾烏傷苐進士者
實始扵王氏皇佑癸巳則恩陽令固紹聖甲戌則知福州贈正
議大夫永年福州之孫寅乃弗取世科而用䕃入官歴守七郡
其以朝請大夫知江州則慶元元年正月也凡州郡守臣差則
出敕除則給誥而誥必有褒詞故尤以爲榮江州之七世從孫
禕從予㳺亰師子因閱官書扵史局得此誥詞録而歸之以俻
其家乘之闕文
　　䟦曽大父除武學諭誥
宋理宗開慶元年七月故敷文閣學士朱公由史舘校勘授武
學博士我曽大父户部府君由通判慶元軍府事授武學諭實
與公並命後九十年是為今至正九年乃獲觀公曽孫業所述
公年譜誤以武學為太學謹録當時所𬒳誥詞歸之以𥙷其闕
而訂其譌
　　䟦宋諸公遺墨
淳化閣帖張華桓温王導王敦四丞相並居晉人之首而揔題
曰名臣法帖葢特取其翰墨之工而扵人品之邪正有不暇計
也此帖自范歐陽司馬氏下至章蔡凡十人皆宋宰執人品不
同而同為一卷者豈亦閣帖舊法乎卷中一帖不書名而標其
旁曰宋宣公恐是宋宣獻耳
　　䟦林和靖詩
予甞見先生手書詩一多集中所不載此三詩則皆有之而亦
不盡同竊意集中是後来所改定也
　　䟦清涼國師所書栖霞碑
唐攝山棲霞寺律大師碑華嚴䟽主清涼國師所書也國師越
之會稽人飛来山寳林寺實其得度故䖏今住山同公舊讀裴
相國所撰妙覺塔銘而知國師得二王之筆法又聞趙魏公稱
國師字畫之妙而知相國之言爲可徴毎歎其書罕傳扵世今
年春出㳺呉中始從報㤙萬歲寺住上人得此墨本歸而刻諸
石屬予志扵下方謹按國師以大暦三年受詔入内譯經爲潤
文大徳是年三月二日律師示寂而碑之建在眀年三月十二
日今去之已五百八十年覩其遺刻法度森嚴神采奮發而國
師之徳容猶可藉是想見也國師世夀百有二書此時甫三十
有一或者妄計其晚歲安住毗盧華藏必不復作如是㳺戯事
予竊不敢謂然法身大士應化人間扵一毫端現諸萬象卷舒
無礙寂用常如塵心交入無非法界覽者母徒弊弊焉索之扵
形迹之間庻㡬目擊而道存者也
　　䟦白蓮社圗
逺公結社以修浄業邀靖莭入社而不赴康樂欲入社而逺公
難之陸修静雖與逺公善而慕爲神仙𥘉非同社世所稱十八
賢自十二僧之外劉雷周宗二張六人而已史傳及它書所載
可考也諸公䟦語因此卷并畫靖莭康樂修静而誤以爲二十
一人耳
　　䟦蘇黄二公帖
蘇帖稱元鈞殿院者吕陶元鈞也陶起追士累遷司門郎中哲
宗即位拜殿中侍御史朱光庭時為左司諌奏翰林學士蘇軾
撰舘軄䇿題譏議先烈乞正其罪陶亦奏軾素疾程頥光庭為
頥報怨此洛蜀二黨所由分也盖蘇與吕俱眉州人云黄帖不
著稱謂莫知以灾去軄者為誰當别考也
　　䟦静修先生遺墨
溍弱冠時甞手鈔静修先生丁亥集悉能成誦後五十餘年始
從汝南張君獲覩先生遺墨盖君之先大夫受業先生之門故
先生書此以授之其言小學書不取鄧伯道朱夀昌事善發明
朱子言外之意溍旣得以快覩前脩之真蹟又有以竊窺先儒
之微旨抑何幸歟
　　䟦金縢圗
尚書正義分金縢一篇為四節呉郡顔直之用龍眼遺法書其
本文而畫其所書以為此圗其所書盖苐二節之冊祝苐三節
之卜吉祝與卜同在一時萹終所記乃後来事故略而弗及也
經文可見者植璧秉珪唘籥納冊而已此圗扵鼎爼樽爵豆籩
筐篚之屬靡所不備亦畫家以意為之而曲盡其形容耳
　　䟦韓魏公帖
右韓魏公與歐陽文忠公帖淳熈丞相王公家蔵三十𥿄之一
也文忠得蔡復留在致仕前十有六年魏公方勉之以冝盤桓
䟦語云多見二公請退之舉又云其言諄諄以必退為請盖不
專指此一帖而言也
　　䟦山谷帖
求人作文字而煎迫之至使倉猝失其事實亦待去不暇頋盖
自昔己然矣吾儕去古人不啻相千萬而動遭煎迫欲無失得
乎偶閱此帖為之三歎
　　䟦誠齋墨蹟
右誠齋楊公與某僉判書凡七紙盖弔其父䘮且荅其求墓銘
也所謂扼其喉把其䄂而牛羊迫促之者此今人求文扵吾儕
之常態公曽不免此耶撫卷為之永嘅
　　䟦崇國公墓誌銘
宋宗室崇國公墓誌銘翰林學士鄭居中撰知淮陽軍米芾書
今題曰元章真蹟者世知寳愛其書而已夫以公胄系之貴爵
秩之尊子孫又衆多且光顯若是而今無稱焉獨頼此書為好
事者所存傳而不廢故其官伐世序猶可考見嗚呼士君子所
恃以不朽者書云乎㢤
　　䟦放翁詩草
予徃来山隂道中此詩所謂横林野水紅草緑荷皆故無恙而
翁之家衰落乆矣叩其人亦無能道先世事者偶閱此卷大息
而已
　　題墨蘭
月溪畫蘭傳者絶少政如深林孤芳人不可即廽睨夫託根扵
堦庭玉樹間者殆與薺麦俱茂矣
　　䟦趙魏公書歐陽氏八法
近世錢唐金氏一之以善為歐書得名曁趙魏公出學者争慕
效焉歐學遂廢而不知公之教子實用其八法頼此帖故存本
末源流尚可考也雖然梓匠輪輿能與人以規矩不能使人巧
父子不傳之妙必有出扵此帖之外者矣臨學之家冝深造而
自得焉
　　䟦金字心經
右金字心經一卷趙魏公作按唐孫氏書譜論書之乖合各有
五𥿄墨相發為一合𥿄墨不稱為一乖盖墨之調適固難用泥
金視行墨為尤難此卷神融筆暢殊無澁滯之態非公無以及
此可寳也
　　䟦翠巗畫
先生盛年客扵信國趙公頗欲以竒偉非常之功自見遭值
聖時海宇為一老無所用浮湛俗間其胸中之磊落軒昻峥嶸
突兀者時時發見扵筆墨之所及後生小子乃一切律以尋常
書畫之品式冝其傳扵世者少也溍以大徳戊戍春見先生扵
錢唐今已五十年因觀先生所為孟浩然諸意圗聊識其後云
　　䟦錢翼之千文
呉興趙公早年學書用工至精宻迨其得扵心而應扵手縦横
曲折無不如意之所欲出以公之學名其家者務扵速成徃徃
摹倣公暮年所書而求其形似如不由其户而欲升其堂入其
室也得公之用功精宻又參以古人而别出新意自為一家如
吾翼之者殊不多見此卷千文四體皆其得意書尤不易得今
翼之巳不可作而有子能傳其業亦以子言為然否乎
　　題雲山圗
予不解畫凡古今名筆皆莫識其所以為工近留南屏積雨彌
月遥望群峰隠見扵煙雲杳靄間倐忽之頃變幻百出宛然它
日畫中所見乃知良工之意匠真有能窺造化之妙者昔人誦
杜子羙夜深殿突兀以為親渉其境始悟為佳句豈虚言㢤天
錫作此卷時盖與予俱寓南屏亦因其可見者移入縑素耳
　　䟦張監丞代祀虞帝廟詩
有虞氏距今三十餘年廟而祀之盖非一日張侯將
上旨以香幣走祠下遽能致其昭受而顯荅此皆
聖神在御徳恊古先故其感孚有同符契張侯固若無所容其
力矣雖然君猶天也其徳有不可名言者是以昔之詩人歌祭
祀之盛唯羙夫駿奔顯相而巳張侯駿奔顯相之功不旣多乎
播之頌聲亦清廟詩人之意也覽者盍以是觀焉
　　䟦景傳新店彎詩
新店彎在諸曁東北三十里景傳十八年間凡三題詩頃予忝
佐是州以故事謁郡府道過其䖏覧最後所題歲月盖予以督
運吏居鄞時景傳携其子克譲来為予婿甞寓宿于此也追計
之已六年而㬌傳與予永訣者亦四年因次其韻以志存殁之
感今相距又五年矣偶閱舊槀不勝愴然輒録為二通一以授
克譲蔵扵家一以授新店主人俾附後題之末
　　䟦景傳遺墨
嗚呼此景傳絶筆也予尚忍言之哉景傳長予十五歲與予為
忘年交而其子克譲予婿也景傳始屬疾隂陽家争来言所穿
新井不利景傳曰死生有命井非所獲罪也皆謝遣之時克譲
方從予鄞江上扵是有待汝不歸我行有程之語克譲旣歸則
又有忍死待兒而兒歸之語嗚呼予尚忍言之㢤景傳之先有
為邵州新化縣主簿者仕稍不顯主簿君之父䔍厚長者宗忠
蕳公父事之其殁也公實銘其墓逮景傳之考君希聲先生遂
以文學為後進師而景傳負其不覊之才浮㳺物表人見其寓
談咲扵文字間類若依隠玩世至扵死生之際䖏之𥙿如合乎
聖賢之學而出乎性命之正者人固未或能知之也其季景宗
朝出畊夜歸讀古人書薄巳而厚物近乎昔之卓行君子者予
尤畏慕焉景傳謂克譲汝非季父不立汝非外舅不成嗚呼景
宗視克讓盖猶子也而景傳望予之厚如此予亦安能有以慰
景傳扵地下而尚忍言之㢤景傳之死予旣無隻字以為之銘
又無片辭以為之誄姑輯其遺言録而蔵諸以示無忘或者克
讓因是尚有警也
　　䟦進學工程
易曰君子進徳脩業欲及時也記誦辭章云乎㢤記誦辭章末
矣後生小子猶有廢而弗事者程君敬叔排年工程之書所為
作也敬叔以文學行誼髙一時其傳盖本扵考亭門人㬊氏進
脩之功不必盡出是書夫亦度中人以下所可企及姑爲是以
誘掖之云爾古者大學之道比年入學中年考校一年視離經
辨志三年視敬業樂群五年視博習親師七年視論學取友謂
之小成九年知類通逹強立而不反謂之大成即其排年之工
程也學者苟能因今人之所可及而求古人之所必至敬叔將
扵是書之外有私淑艾焉行逺自邇登髙自卑在乎勉之而巳
金華黄先生文集卷苐二十一
金華黄先生文集卷苐二十二　續藁十九
　題䟦　臨川危素編次　番昜劉耳校正
　　讀新宋史汪立信傳
淳祐􁅪丑呉莊敏公淵守鎮江承大饑之餘為粥以哺兩淮流
移之人我曽大父户部公時客呉公所識汪公立信扵稠人之
中挈之俱歸呉公一見與語大恱即留置賔舘禮遇甚厚居數
歲與户部公先後登丁未庚戌第寳祐丙辰呉公以觀文殿學
士鎮亰湖辟汪公幹辦公事户部公凖備差遣丁巳春正月呉
公有参預之命未行而薨汪公與户部公同護其柩歸葬宣城
汪公後以法從出當方面終扵端眀殿學士新史本傳載其𥘉
見呉公事頗詳户部公諱夢炎而史誤作應炎失扵采聴傳聞
之不審矣汪公安豐人史以為澈之孫澈乃饒州人故削安豐
而不書非也其取進士史或以為見呉公之眀年或以七年為
六年非但自相抵牾兩年亦非榮士之歲也庸謹誌之以俟它
日告于史官而訂正焉
　　䟦淳熈名公帖
異時士大夫尺櫝徃還稱謂封題咸有定式文雖渉太繁然其
貴而不倨卑而不詘亦有足觀者焉此四十七帖自宰執侍從
庻僚至于亰官選人揔二十有四其交際之間流風遺俗猶可
見也
　　䟦傳氏所受告命
溍八歲入學受書扵傅先生後七十年乃辱與先生從孫藻㳺
因獲觀其先世所𬒳告命盖修職郎致仕思聦扵先生為曽大
父迪功郎致仕大中扵先生為大父修職故有官以長子時中
得解而加封其苐二子即迪功亦以長子奎得解而受封迪功
苐四子翼則先生之父藻之曽大父也傅氏世業儒異時甞有
苐進士者僅霑一命而止先生之上世又皆以慶典推㤙懐才
而不試藻妙齡秀發委祉所及將扵是乎在先生名肖說字商
佐云
　書仙都王公遺墨後二首
　　　碩畫
仙都王公手書孔眀見先主下至㓂凖出師澶淵凡九事號曰
碩畫公之以古人自任不輕矣公伯氏魯國文定公事宋孝宗
持政枋者十有五年有傳在史氏而公厪宰百里未及大有設
施以殁尚頼此書之存其志猶可見公之子是為魯齋先生以
授其猶子且謂或有發揮于後者今故家日益凋落而王氏子
孫以材自見列扵仕藉者斑斑相望魯齋之待于其後者冝不
乏人公之遺志將有託以不墜手澤在焉非直記事纂言而已
　　　與仲子書
魯齋先生學為世師其承傳之自夫人能推言之而其得於父
兄培植之素以為受道之地者世或莫之知也夫以公間生之
質又蚤有志于學家庭之間扵一言一動之細猶諄諄告誡使
致其謹如此蒙以養正聖功也安可忽哉今之顔狀嬰孩言談
性命者觀此帖可以自警矣
　書葉信公年譜後
宋制文臣少卿監武臣正刺史以上在先朝薨卒者實録内例
有附傳國史列傳之所本也今者言方建白重修宋史而丞相
信國葉公之薨在徳祐失國後三年無附傳之可据溍甞過公
故第而拜公遺像扵甽忠堂退又得故禮部尚書王公所撰公
墓誌銘而知公平生大節歴官行事之槩兹獲觀公家所述年
譜視墓誌銘為尤誰竊意當時名卿大夫相繼淪没扵徳祐以
後者冝不止公一人未必皆如公之有後而能以儒世其家也
文獻之不足徴者旣如彼幸其猶有存者冝謹襲蔵以俟有司
之詢訪焉若夫考其時事而著論􁆒之辭則有秉史筆者在非
吾徒所敢知也
　　書賈氏家譜後
宋南渡後婺之東陽苐進士者自蘭隰賈公始公諱廷佐字子
野父奉直公用故宰相魏國文元公㤙𥙷官而公自真定還居
東陽家譜幸完可考縣志載公為刪定官以忤秦檜去國而公
主桐廬簿時乞罷和議三書皆缺弗録人無得而傳焉檜俾其
君稱藩扵敵國史諱不書但謂之和而臣僚章奏如忠蕳胡公
所謂朝廷宰執盡為陪臣者自不可掩公書亦曰陛下為戎人
諸侯臣為犬彘陪屬與忠蕳不謀同辭尤可見當時事實𥘉非
過為是激切之言也夫和者東都盛時甞以施扵鄰國何獨紹
興之事能使人感憤若是乎詔諭之使受書之禮盖不止形扵
空言矣予友呉正傳為公畫賛序謂言一至此其君所不能堪
是猶以史氏所諱而疑其言之過扵激切也正傳又謂世知有
忠蕳之書而不知有公嗚呼自古忠正之士危言讜論湮没無
傳者豈獨公哉公之所言則有足徴者不可使終無傳也庸因
正傳所序而備論之以俟著述之家訪問焉
　　䟦餘姚海隄記
書叙禹之治水備著其濬導之功孟子亦稱禹䟽九河瀹濟漯
決汝漢排淮泗其扵海惟曰入于海注之海而巳盖至此無所
復用其力是以太史公河渠有書班孟堅溝洫有志至扵海則
存而不論也餘姚居天下之東南而地訖于海居人數有海患
其故為縣時宋慶暦間知縣事謝景𥘉甞為隄二萬八千尺慶
元間知縣事施宿甞為隄四萬二千尺而其中為石隄者五千
七百尺其用力扵海皆古所未及可謂難矣　國朝易縣為州
四十餘年而葉君恒来為其州判官所作石隄以尺計者前後
緫二萬四千二百二十五視前人不愈難㢤先儒胡文昭公毎
以經義治事分齋教學者所治之事水利其一也自世儒務為
髙論而不屑意扵事為之末或者遂指經義為無用之空言以
相詬病亦已乆矣君以經義釋褐入官而善扵治事至扵水利
亦能用力扵古所未及大書深刻登載巳詳今獨推其能為人
之難能者由其知先儒為學之道而經義之果不為空言也
　　䟦臨汝記
臨汝記者前進士楊舟為江西行中書掾申屠子迪作也撫州
民呉甲以貲致身郡吏又欲援其子乙司臨汝書院錢糓計山
長萬士元持不可甲怒假他事属郡倅廷辱之士元不能堪歸
自剄而不殊乙遽来受事士元益痛憤引刀絶亢而死士元無
子唯一力甲欲㓕其口復假他事俾有司逮繫之諸生皆駭散
鄰僧収士元尸而瘞焉乙後自陳考滿挟憲府公牒于堂𥙷儒
學官子迪時為都曺掾按儒臺故牘得士元死與乙受事月日
白其狀罷遣之且為文弔祭士元御史来監治者欲為乙地而
莫能奪其議也子迪旣調官去乙得行其計遂取臨江儒學録
其在臨江數自驚謂萬山長至云凡舟之記亡慮二千言其大
畧如此嗟乎向使士元死而事覺子迪得閱其獄暴殺人者罪
而誅之則記之所述冝有大扵此者頋以歲月相去巳乆且會
赦故所記止是予所以哀士元之死悲子迪之志為之掩卷而
太息也輙刪其要而論著于篇
　讀蘇御史奏藁
伯脩三為御史在中臺僅四閱月而章四十五上自
聖躬至于朝廷政令稽古禮文閭閻幽隠苟有關乎大體繫乎
得失知無不言尤以進賢退不肖為急所劾五人皆權要所舉
百有九人則世臣耆徳與一時之名流而扵外官下吏草澤之
士有弗遺也竊惟國家稽古建官擇正人俾司風紀固將使分
别忠邪而為之進退今臺司計簿毎歲最其以甚罪坐免官若
干人以微文抵吏議若干人而以㢘能見識察者無㡬意以為
世道衰薄故賢者寡不肖者衆而未敢必其然兹獲觀伯脩奏
章始知天下未始乏材特患夫司黜陟之柄者好出聲威以立
名譽一有所引重輙以附麗為嫌而止是以斥棄常多甄㧞常
少也雖然陽城居諌官七年視伯脩為已乆所論唯陸贄裴延
齡兩人視伯脩則已畧而又不能如伯脩得行其言非城之賢
不逮伯脩盖伯脩遭逢盛際與城所遇之時有不同也昔之序
名臣奏議者不專以盡言為功而獨以聴納觀人主之徳豈不
然哉
　讀譚汝楫傳
予乆留亰師竊觀四方之士論述時人行事未有若豫章王武
所譔譚汝楫傳使人讀之而不厭者豈武之文為可尚哉亦汝
楫之事有足稱道故武得以馳騁其筆力如此爾昔歐陽子為
桒懌傳謂司馬遷所書皆偉烈竒節士恠今人如遷所書者少
疑遷特雄文善壯其說古人未必然及得懌事乃知遷書不誣
今人固有而不盡知也夫以汝楫前後捕執大盗百三十有五
人旣已無愧扵懌矣然懌惟以交趾獠叛甞𬒳命一徃殺之而
汝楫連引兵攻徭賊手射殺其酋又縦兵殱其衆而生致其酋
六十一人九洞悉平其討叛黎也與主帥分軍鼎立以相掎角
而獨繫敗賊數千人又以偏師突賊圍㧞其守將曁麾下十九
人而乘勝斬首四十一級他竒謀儁功有未易遽數者視懌為
孰多乎至其以寡敵衆往往挟數十騎出入賊衆三五萬人中
子戰殁而弗頋人馬俱中流矢身𬒳七十一創而戰益力及救
兵不至潰圍而出猶反弓射殺數人為事盖有甚難而其所遇
與懌甚不同也然懌與汝楫﨑嶇簿尉間名位略䓁懌以吏匿
其閥用例得兵馬監押而汝楫亦牽扵吏議功狀乆格不下随
牒調𥙷邊郡録事判官兹非有志之士所為太息流涕者耶嗟
夫使汝楫與歐陽子生同時冝愈信遷書之不誣而懌不得專
羙矣世無歐陽子而使武得著録其事汝楫倘藉是而有見扵
世復何憾歟庸表而出之以俟後之秉史筆者
　　䟦趙公臨右軍書
今人臨二王書不過随人作計如賣花檐上看桃李耳若趙公
乃是枝頭葉底親見其活精神者此未易與俗子道也
　　䟦鮮于公書
予從公㳺最蚤屢聞公言學書之法予友徐文蔚學焉予未之
學也今人窺見公一斑扵㫁楮敗素間率能以書名傾動俗惜
予之衰巳乆雖欲復從事扵此以自厠扵諸英儁之末豈可得
哉偶閱公所書蘇詩猶想見公引筆行墨時追念疇昔徒切愧
悔而巳
　　䟦五常圗
伏生五行傳五事所属不皆與黄帝氏合近代建安蔡氏祖述
朱子之旨以五事配五行尤與伏生異客有示予以五常圗者
乃㫁然以漢儒之說為信必有見扵此矣盖恒性之言始於湯
五常之名出扵董子至周子以五行五性互見於圗書而配属
之義益著今文雜引易洪範月令諸書列以為圗誠有功扵𥘉
學予頋不能無疑焉者洪範之配属其一耳它不能遽數也故
於兹圗未暇飾巧言以相稱賛姑質所疑如此幸有以唘之嗣
是當有請焉
　　䟦仰山寺碑
虚谷禪師重建仰山寺成廣平程公旣為勒銘山門今雙林一
溪如與師之上首弟子木巖植復用杜征南峴山故事以呉興
趙公所書别本刻寘師舎利塔之左夫毗盧樓閣非有成壞盧
舎那所說大方廣修多羅實記而頌之雜華三譯即其别本雙
徑大仰香水海中兩浮漚耳峴山故事有足託乎其亦㳺戯如
幻示同乎人者也溍與師生同世居同里而不及一登其門睹
兹勝縁敬識下方以謹歲月
　　書餘姚新學詩後
餘姚學正楊君請于府若州撤廟學而新之予友彦實既為作
記歸羙其守長邦人士樂君之志有成而懼来者之弗嗣也復
相與播之聲詩以垂無窮之思焉昔者魯修頖宮孔子不書而
史克頌之盖羙其君而為之師者弗與也何楊君之得扵羣公
者閎侈若是哉記春秋之所不書法之變也歌詩人之所不頌
情之不可巳也情之不可巳而至扵法之變夫亦禮以義起者
也凡礱斵之宻丹黝之麗紀詠備矣故予為本詩春秋之旨系
之末簡云
　　䟦顔樂齋詩
濠梁之魚莊子不必知其樂莊子不知魚之樂惠子亦不得而
知也夫顔子之樂唯孔子能知之故曰囬也不改其樂七十子
之徒容有未盡知之者矣張君知顔子之樂與否人固莫得而
知又惡能樂其樂而言之耶是以與張君逰者徃徃取昔人之
成說而重陳之盖於此難為言也言筌蹄爾得魚兎者必忘筌
蹄得意者必忘言君果能如顔子之無聴以耳而聴以心無聴
以心而聴以氣將有忘言之人與君同其樂而以不言之言為
君言之矣予何人斯敢措一辭哉
　　書王申伯詩卷後
始予弱冠時學爲詩同郡栁道傳王申伯陳茂卿方子踐子發
皆以能詩稱者也栁𥘉效粤謝皋羽後自成一家方受學尊父
存雅先生而雜出扵謝陳與謝不相識乃酷似之獨申伯别出
機軸十數年間星離雲散凡予所與㳺與居而以文字相娯樂
者又一時之人物矣延祐庚申秋予忝預校文郷闈㑹申伯繇
閩閫白事中書行署相與握手道舊故出所爲詩如干篇清粹
圎羙庶㡬霜降水涸而涯涘見者於是茂卿死已乆道傳方入
爲國子學官子踐兄弟亦遯迹仙華山中不復與世接頋予乃
得從申伯相傾倒扵邂逅之頃聆其詩豈非所謂跫然之音者
耶申伯之子餘慶尤善爲古章句且將小屈蟠以求合有司之
繩尺而子發之婿呉莱竟以言春秋取郷薦抑又一時之人物
矣然則予扵申伯能勿重跫然之喜耶因泚筆書卷尾以志歲
月
　　䟦續歸田賦
續歸田賦黄山李先生擬漢張衡之作也衡賦不録扵漢史唐
李周翰稱衡四十不仕順帝時閹䆠用事欲歸田里故作是賦
以予攷之殆不然也衡事安帝為郎中太史令永𥘉中謁者僕
射劉珍䓁請衡参論東觀時衡年未四十然則謂衡四十不仕
者非也順帝時衡以侍中在帷幄諸常侍共䜛之衡乃倣離騷
賦思玄而歸田之遣言寄意無及䆠豎者然則謂衡此賦作於
順帝時者又非也盖衡𥘉㳺亰師舉孝㢘不行辟公府不就大
將軍鄧騭竒其才累召不應賦之所為作乎衡後由侍中出為
河間相徴拜尚書終其身未始一日歸田也豈衡少作此賦晚
復悔之邪今先生年逾七十以郡文學滿三歲解印綬去非效
衡為空言也欲知先生者尚以予言求之
　　題徐君行卷
人莫不有親也聖賢之扵塗人無以異也謂事親必若曽子而
後可者盖欲夫人以曽子自為固非曰曽子為獨然而人不能
皆然也古者比屋可封而人人有士君子之行豈惟曽子然乎
予扵徐君之事則重有感矣徐君以一文學掾弃官歸養其親
時之文人才士相與稱道之不置者得不以其事為甚髙而難
行也耶夫以徐君之事為甚髙難行者非知徐君者也謂徐君
為能然而人不皆然者是厚誣天下之君子也由徐君之道充
而至於曽子其可也孝子不匱徐君則庻㡬矣景行行止尚奚
以多言為哉
　　記止善集
止善集者上虞劉先生自名其所為書也先生名漢儀字山甫
伯氏侍御史忠公以直諌有名宋理宗時為史嵩之所毒以死
其季華文公亦以材為名監司獨先生用特㤙𥙷官仕稍不顯
頋能以道自任旣殁而言立嗚呼何劉氏兄弟之多賢也溍生
也後不及拜忠公之子婺州史君而辱與華文公之孫彦徳㳺
獲觀所謂止善集者盖先生之學得扵雲源何氏雲源得扵建
安蔡氏然先生書所述皆其眞知實踐不苟牽引取合乎師說
世之剽掇近似以資口耳者可不少媿哉表而出之以自警也
亦以厲吾徒也
　　書把氏阡表後
潁州府君遺績可考見者治群盗毀淫祠復水利三事耳師魯
載以三百言紆餘反覆曲折備盡辭雖繁不以爲厭及推本其
脩于家以至民懐而吏畏將使千載之下猶有以得其爲人事
雖略不以爲歉也昔蘇文忠公僅記外曽祖程君辨蘆菔根獄
事語又甚怪獨以公名徳重望流傳至今師魯所述視蘇公則
已詳把氏得師魯爲外孫而託以不朽視程君無憾矣
　　䟦奉先堂記
奉先堂者廣平趙氏家祭之堂也古者大夫士之家皆有廟庻
人無廟則祭扵寢三代而下廟制廢巳乆則凡可以致力扵其
親者宜無不得爲矧今之堂非古之廟而所謂祭者直薦而已
是固無害於禮亦何憚而不爲乎人不能爲而趙氏獨爲之諸
公之所稱述未可以爲溢羙也庸表而出之以風于有田禄而
儉其親者焉
　　䟦黙成潘公帖
考亭朱子稱公所居僅庇風雨郭外無尺寸之田經界法行獨
以丘墓之寄輸帛數尺而已此帖所言歴仕二十六年無一畆
可耕一椽可居是也朱子又謂公前後在官不過八百六十餘
日然則二十六年之中所歴實不滿今之一考俸賜盖亦無㡬
冝其清苦貧約也吾郷先逹貴而能貧者惟公及徐文清公而
公之襟度尤為灑落烏乎賢哉
　　䟦危公墓誌銘
宋崇寧選人七階判司薄尉為迪功修職郎有舉主三貟則関
陞令録即從政郎也自從政四遷至承直郎是為兩使職官留
守判官猶是選人有舉主五貟則班引而改合入官以職事官
改者則吏部具鈔外改則免班引改官後例差作縣謂之須入
若它有除擢而理為須入則免作縣也危公已自從政兩遷至
文林故超授通直郎盖迪功而上則改亰官文林而上則改陞
朝官謂之合入通直乃其合入之官仁和赤縣故公以陞朝官
知其縣事也若夫所謂轉官者又與改官不同亰官以上四年
一磨勘轉至前行正郎止待制以上六年一轉至諌議大夫止
之類是也因陳君論誌銘誤以改官為轉官以知縣為縣令謹
考舊制附見于後云
　　䟦吕叔和詩
玉山在東陽斗絶䖏旁鄰扵天台重崖複嶺長林深谿如與世
隔民生其間不見異物而遷焉為士者徃徃樸茂䔍學而無慕
乎其外以材自見扵時者一人兩人耳予甞識吕君叔和扵邂
逅之頃别後莫能省記其歲月聲迹邈不相聞今年夏予退直
詞林以老得謝而歸叔和不逺數十百里重趼而来函封儷語
以為予賀意若謂予今是而昨非也予方為之歎息不已叔和
復示予以所為詩予伸𥿄疾讀未及終卷而叔和遽辝去嗟夫
天之生材有萬不齊随其所長皆可致扵用然登扵薦籍者恒
少而堙没扵窮山腐壌者恒多使叔和肯出而逰扵英俊之域
以詠歌太平之盛未必瞠若乎諸公之後也予旣不能為之軒
輊而叔和亦漠焉不以窮逹介其意姑志于卷末而歸之
　䟦蘭亭圖
右蘭亭圗趙千里作永和稧集四十又二人其不見扵史傳者
世或莫知其姓名千載之下乃有能摹冩其儀刑風度以𥙷史
氏之闕者非直可資一時之清玩而已李伯時有觴詠圗好事
者已為刻石以傳此圗纎麗㣲宻雖有善工亦未易刻尤可貴
也
　題羣芳圗
宋諸王孫前有子固後有子昻人品皆為當世苐一翰墨之妙
直冩其胸中之趣耳譬如眀月在空不假浮雲相點綴也題識
奚以多為㢤
　䟦張經㦄徳政記
天下之事患不能為與不得為以能為之材居得為之地而時
方清寧無事之可為則亦無績用之可言也夏陽張君由中臺
出為河西憲府元僚適當天暦兵荒之後用便冝發營田官糧
下其估什七以賑糶者一萬石其甚貧而計口給之者二千石
仍儲其本錢以糴新粮歸之官倉大家及浮屠氏有餘粟俾悉
以市直糶扵民間遏糴者則减其直之半度在宮不食之地作
巨冡葬旅殯無所歸者千餘櫝遺骸原野者則歛而瘞焉民流
為盗當徒役而親年七十者為建言請暫弛其徒親死終喪乃
役之滿三歲無再犯則得齒扵齊民生者無死徙之憂殁者無
暴露之苦而不至於匱官勤民化凶惡為良善而不至於廢法
是不徒切扵近務固為法之可通扵乆者也盖君以能為之材
居得為之地而其時又多可為之事故其績用昭著為人所稱
述如此然甞觀古之為民興利除害而號曰循吏者類皆出於
郡縣之守令誠令今之守令咸以君之心為心使斯人安於田
里以養生喪死而無憾則君雖以能為之材居得為之地不必
身任其可為之事而以績用自見也予友張樞有史學善叙事
扵君之治迹記之已詳故予獨因其所記而推言之以告夫為
守令者有能聞君之風而以君之心爲心則斯人之幸也
　題温上人墨戯二首
日觀作此畫後四十六年自題其卷尾云恰如一夢又四十六
年而道士葉君出以示予扵是日觀之夢覺乆矣今之視昔已
如彼未知後之視今何如也
温師戯墨妙絶當代而好書可喜可愕之語附見其旁故觀者
無不駭歎以爲竒予所見數十本莫不皆然殆近乎有意爲之
也
　　䟦常掾平反序
晉寧府掾常某從其推官劉君慮囚稷山有張甲者坐殺兄獄
具已乆常掾閱其牘知有冤白于劉君直而出之劉君深服其
詳敏自以位卑莫克論薦廼序其事而傳焉漢史稱于公爲東
海决曹决獄平頋其可見者獨孝婦不殺姑一事而太守不能
聴嗟乎婦之不殺姑與弟之不殺兄事正相類常掾能為于公
之所不能為者非常掾之才有大過扵于公盖其所遇不同也
然則劉君賢扵昔之為太守者逺矣劉君方入居史局倘采録
而登載焉亦足以見當今吏稱其職而天下無冤民前代所不
及也安可以為小善而略之哉
　　題朱掾辨誣詩卷後
人莫不有是非之心充是心也行扵朝廷則為公道發扵士君
子則為公論公道廢而後公論興公論息則天理㓕矣敬之以
剛直取怒受誣而臺府為别白其是非以昭雪之朝廷之公道
行矣奚以士君子之公論為哉諸公猶嗟歎之永歌之而不已
者非專為敬之發也盖將使在髙位而無是非之心滅天理窮
人欲者聞敬之之事足以戒也敬之之事前序已詳兹故弗論
獨論其所以不宜無傳庸俟夫觀人風者焉
　　䟦右丞葉公上書副本
宋景定甲子秋七月彗出栁詔求直言三學之士皆有書言朝
政缺失故尚書右丞葉公李時㳺亰學與同舎生唐棣等八十
三人叩閽上書斥言宰臣賈似道專權誤國尤為剴切似道知
奏藁出扵公八月令亰尹劉良貴捕寘于獄以僣用金飾齊扁
為公罪竄漳州徳祐乙亥似道以喪師謫漳州乃放公自便𥘉
世祖皇帝親揔六師駐江上而
憲宗皇帝奄棄群臣
世祖歸正宸極鄂州圍解似道方宣撫亰湖邀為已功遂入㩀
相位公書所謂適有天幸克成厥勲是也中原士大夫徃徃能
傳誦之　國朝旣取宋至元十四年命御史大夫相威行臺江
南訪得公於杭州即以公提舉儒學二十四年尚書省立由提
舉召拜左丞尋遷右丞二十八年卒扵官東山朱君伯清少與
公同師事太學博士施先生南一公之獲罪人莫敢近朱君獨
具服食之物遣所親護送以行及公居政府士多由公以進公
數遣迎致朱君訖謝弗徃以布衣終公南去時朱君之子文韶
甫七歲臨别以所上書副本授之文韶襲蔵惟謹迨今八十年
莫有知者文韶没後其子夫驥始出以示溍俾志其歲月于左
方以俟秉史筆者采擇焉
　　䟦李西臺書
考亭朱子與尤公延之評西臺書足以見前軰不務爲苟同洪
公景盧旣不敢可否扵其間樓公大防又不過署氏名而巳後
學尚何言哉
　　䟦宋諸公遺墨
右宋人尺櫝十有二凡十人雷知院孝友宇文簽樞紹莭同事
茂陵而呉節使瓌憲聖猶子曽開府覿夀皇潜邸舊人此卷先
執政從官次宗戚近臣以及庻僚而不復計其時軰之後先又
以蔡尚書㓜學為中書故亦寘扵鄭侍郎作肅之後贉卷𥿄有
小墨印曰臣陳瑾重背造是必甞歸扵秘府矣此十人者不皆
以善書自名當時相去又未乆不知何以貴重之如此徐君扵
六十年後得之五千里外豈不可為竒玩也哉
　　䟦乾淳四賢墨跡四首
　　　朱文公與大愚帖
淳熈丙申公用執政薦除秘書郎而群小間之尋降御批曰引
虚名之士恐壊朝廷公亦辭不拜且有與東莱書時公新作草
堂於雲谷以待来學故帖中云諸况已具恭兄書中腐儒之效
如此豈敢復有傳道授業之意但欲杜門念咎以畢餘生也公
以六月辤除命七月不允再辤十月乃奉祠崇道故帖中云一
請徃来動踰兩月也大愚任四眀倉曺在壬寅冬距公之得祠
首尾七年帖中稱之曰監倉者必作扵其需次之時也
　　　張宣公與東莱帖
乾道辛卯春詔以知閤門事張說簽書樞宻院事公時以左司
兼侍講手䟽極言其不可命中寢而宰相隂主之乃出公守袁
州壬辰春遂伸說前命帖中云元晦之約竟能成否宜春闕在
来年六月若不𬒳汰斥果成赴上則眀秋可邀二兄過彼相會
然公自去國退居三年袁州之闕竟不及赴淳熈甲午乃起帥
廣西東莱以正字丁外艱是年夏服除奉崇道祠秋入越故帖
中稱之曰主管正字且問其留㑹稽幾日公作此帖於冬𥘉廣
西之命盖未下也
　　　吕成公與某少卿帖
少卿莫詳為誰公以宣教郎繫衘者帖作扵乾道辛卯七月改
亰官以後九月除舘職以前也
　　　吕忠公與石應之帖
應之名宗昭越之石氏東莱門人公作此帖扵紹熈甲寅之正
月云妺子姻事歲晚巳畢而同月有祭妹之則作此帖之日妹
猶無恙也帖中後一段盖應之哭内已乆故公欲其得賢配為
内助而公有女將適其子故帖中云此自君家事累𥿄叨怛近
扵強聒又云然渠成亦秦之利也其稱應之曰正字者應之乾
道壬辰乙科進士至是巳餘二十年必召試入舘也
　䟦項可立序舊
仲舉家故官族四世祖謝公廓然仕宋孝宗時致位執政仲舉
以世殊事異淪落不偶變姓名食扵一技人莫識也可立以家
世之契且有連獨識之邂逅逆旅中旣與之飲酒又為文與之
序舊士大夫始知仲舉本閥閱子弟稍加禮遇焉可立為誼則
厚矣亦豈仲舉之志哉予觀昔之隠者徃徃混迹庸衆人之間
要以自全而已近世所謂髙人逸士身居物表而名聲常赫然
諸公貴人之間其智頋出仲舉下何耶予固非敢謂仲舉為賢
扵今之髙人逸士竊獨因世道之不古而扵仲舉之事重有感
也然則可立之文曷冝無傳乎
　　䟦黄希眀字說
易大象離之體十有六或為火或為電獨離晉眀夷四體為日
大眀日也故傳不曰日而皆謂之眀用易者之扵日取其眀而
已然予觀易之稱名取類也不一晉之彖象同稱眀出地上而
彖言麗乎大眀者眀在彼也象言自昭眀徳者眀在我也新安
黄君名晉而字希眀夫希之為言觀也慕也唯無慕其在彼而
觀其在我者焉斯有以合其眀矣君以字說来求予題識其後
乃為本諸易而申言如此云
　題呉興趙公書洛神賦
此趙公被　㫖書寳陀寺碑時所冩公是行遇暴風昌國鉅海
中舟垂覆而免殊不以為意方且㳺戯翰墨及乎屏翳収風川
后静波之句豈非善謔者哉即此亦足以觀其雅量矣
　䟦歐陽文忠公帖
右歐陽文忠公帖奉職者公苐十三姪與其弟十四郎名皆未
詳帖中云十四郎自縣中来三班奉職右選卑官必為監當扵
一縣也公以皇祐四年三月丁鄭夫人憂五年八月自潁歸葬
扵吉而此帖作扵是年之正月盖因遣人求墓誌而附致之也
别一帖云只十六程可到必潁之隣郡但墓誌不傳莫詳所稱
知府舎人為誰或誚公不當言官職難得只教以脩天爵奉天
職可也伏觀此帖雖不㩀古傳經為甚髙論而勸戒之辭諄切
懇到出扵至情與家人語當如是也蘇文忠公甞䟦公與十二
姪司理等帖云凡人勉強扵外何所不至惟考之其私乃見眞
偽此歐陽公與其弟姪家書也又云聞公之子季黙編公牋牘
為一集此數帖尤有益扵世當録以寄季黙蘇公真知言哉
　記髙祖墓表後
右迪功郎黄公墓表公溍之髙祖其葬也宗正丞兼左司郎官
朱公元龍方奉祠里居故我曽祖戶部公求爲之文表于墓道
曰迪功者宋紹定辛卯公以東朝慶典受封𥘉階也後以户部
公景定間再遇眀堂恩庚申贈宣義郎癸亥贈承議郎咸淳丁
卯又以郊恩累贈朝散郎髙祖妣宗氏累封安人後公二十七
年卒年九十有二曰孺人者亦其𥘉封也子男四人長諱夢炎
即户部公是爲溍之曽祖㓜能屬文年十有一郷先生或戯謂
曰小甘羅之一歲早已能文應聲曰加孔子之數年可以學易
郷先生大竒之表所謂挑以文應口輙對是也旣而以紹定戊
子嘉熈丁酉連請兩浙轉運司文解表云再薦于漕者時猶未
第也公殁後八年乃以免解擢淳祐庚戌進士第仕至太常丞
樞宻院編修官左曹郎官以朝請大夫致仕後公三十年卒年
七十次焱𥘉户部公客于觀文殿學士少師吴公淵假以勇爵
使就試於漕闈非其志也掇俚諺為唘以辤曰舉子忙槐花黄
早已覺壯心之動時文熟秀才緑要須取本色而歸呉公嘉其
志而不容其卒辤乃以回貤扵焱後累遷忠翊郎權安慶府望
江縣令炳盖其舊名也後公四十八年卒年八十有五次焕所
後父曰伯恭公之毋弟次熒以公殁前一年𥙷太學生後公二
年卒年二十有八女二人長適王囦金嘉熈戊戍殿試苐五人
授從事郎昭慶軍節度掌書記未上而卒表不書節鎮軍號而
書州名曰安吉者取其易知也次適劉瞻孫即時孫也户部公
二子長垓次承節郎諱堮是為溍之祖一女適劉景辰有子應
龜太學内舎生望江令二子長埴次壔咸淳己巳户部公以眀
堂恩當任子輙推以與壔故户部公之子無用廕入官者壔未
命而户部公遭内艱尋更名君澤以進武校尉試有司名不見
扵表者時猶未生也一女適朱叔麒登咸淳戊辰乙科授從事
郎䖏州軍事判官遷國子監書庫官太學生一子埈一女適劉
璨埈生扵嘉熈𥘉元而承節公生扵隆興寓舎表所書皆小字
時猶未名也其後埈又更名景山云孫女實三人而表云四人
莫得而詳也惟我髙祖妣之葬户部公所為壙誌有墨本傳蔵
至今而髙祖墓表石弗存已乆溍生扵髙祖旣殁三十五年之
後年今七十始於朱公家集獲見其文追慕感泣不能自已大
懼歲月寖逺墜逸不傳謹錄而蔵之并䟽其纎悉委曲俾我後
人尚有考也曽玄而下表所不及者家譜存焉
　　書曽大父代朱簽判作唘劄後
遯山朱公蚤從我曽大父户部府君㳺户部府君竒其材以仲
弟望江令之女歸焉公年二十有六擢龍飛乙科𥘉筮處之幕
職祗事伊始例修竿牘之敬自通扵臺閫守倅交代同寮皆户
部府君爲之具藁盖以文爲贄在盛時固有之其爲禮之煩苛
則至季世而極重緘疊幅累百千言間有以一二聮援据之切
偶儷之工而被知遇者精搜巧琢尤不敢率易焉場屋之士甫
就選調門無食客佐其操觚染翰鮮不資扵父兄師友渡江後
名公别集所載可見也逮今盛時風俗復還扵淳古上下之交
際以實而不以文公雖勞神州縣垂三十年莫有責以向来煩
苛之禮者矣自公得謝而終老于家又不啻四十年當時故事
有後人耳目所不及接者焉溍近因裒輯户部府君遺文而得
此藁凡爲啓劄緫若干通輙録以授公之孫濂俾謹蔵之濂䔍
於學而酷嗜爲古文若無用此爲㦯者觀其舊俗而有以驗今
昔質文之異尚也
金華黄先生文集卷苐二十二
金華黄先生文集卷苐二十三　續藁二十
　祝文
　　謁先聖祝文
忝繇諸生蒙　恩錫苐洋洋聖道實佑啓兹覆載生成名言罔
旣欽承
睿旨展謁告䖍聖神臨之敢負夙學
　　諸曁州謁廟祝文
　　　先聖
昔者夫子之論政盖曰子欲善而民善矣溍忝繇諸生與聞有
政請事斯語以對越夫子在天之灵
　　　三皇
維三聖人爲郡邑之通祀■有著令溍祗事云𥘉肇以禮見遵
舊典也
　　　城隍
溍𬒳命佐州與有民社祗役告䖍式遵故常治人事神敢不夙
夜維爾有神尚鍳臨之
　　　東岳
泰山之雲實雨天下郡邑所在得望祀焉溍祗事云𥘉是用展
謁曰雨曰暘維神其嘉惠之
　　　諸廟
治人事神吏之職也禦災捍患神之力也通幽顯而一貫所以
交盡其責也頋兹陋微無能為役也神之相之尚不忒也祗事
■䖍舊典是式也維爾有神尚昭假也
　　太史院秋祭祝文
　　　皇帝元辰天剛
蒼龍之首躔次伊始元辰所舎永綏多祉億萬斯年歆此毖祀
　　　皇帝照星羅㬋
日月之交是曰天首靈儀旁燭陟降左右祗薦苾芬尚祈黙佑
　　　皇帝胎星室宿
定之方中式營有居儲精上玄寔開丕圗有嚴蕆祀神靈具孚
　　　皇后元辰小吉
鶉首之舎坤維受事肅肅中宫元辰攸次神其降康饗于眀祀
　　皇后照星太陽
大眀麗天照臨下土承兹休光隂教是輔昭薦常事用膺多祜
　　皇后胎星参宿
坤申之間旗伐孔掦清眀在天㳤徳之祥来歆肆祀介福無疆
　　　太子元辰太衝
對時育物青陽在春毓粹震宫肇兹元辰精誠是鑒福禄駢臻
　　　太子照星太陽
衆陽之宗有赫臨照重光所𬒳前星有耀永錫蕃釐無忘昭報
　　　太子胎星斗宿
倬彼雲漢南斗有光降灵錫羡長發其祥精禋匪懈皇圗永昌
　　國學仙設先師配位祝文
釋奠上丁國之通祀四賢並脩厥有舊章穆卜靈辰具嚴廟像
奉遷改作伏慮震驚庀事云𥘉敢脩䖍告
　　大成殿修造祝文
禮殿有嚴妥靈兹允旅楹故■惟新是圗飭材庀工諏辰興作
廟庭清謐伏懼驚諠菲薦陳誠尚祈昭鑒
巍巍聖師廟祀維舊増新崇構有覺其楹旣固旣完式芘爼豆
吉蠲薦告兾兹妥安神之格思永世無斁
　　太廟時享祝文
青陽届候雨露旣濡永言孝思有懐先烈吉蠲致享来燕来寧
錫羡降康益綿寳緒
太宫奕奕列聖端臨蕆祀有常夏享以禴禮文告具昭薦孔時
茀禄是承永世無斁
　　太史院重修簡儀告成祝文
欽天觀象肈自古先設置靈儀用嚴測候載新繕治稽合玄文
㳙吉告成式陳嘉薦
　　謁胡侍郎墓祝文
維神生爲名臣没有廟祀維桑與梓是庇是依巋焉兹丘髙山
仰止展謁之禮大懼弗時爰考舊規祗薦爼豆有引弗替神其
鑒之
　　八世祖墓祭告祝文
瞻望先塋邈焉異縣族分世易展省弗時大懼因循乆㦯禋廢
周視剪刜封植維新侵地畢歸仆碑復立恭陳菲薦伏謁告䖍
神其永寧芘及祚㣧
　　先大夫封贈祝文
維至正二年歲次壬午五月辛未朔二十七日丁酉孝子奉政
大夫江淛䓁䖏儒學提舉溍敢昭告于先考祕丞府君溍蒙頼
教有竊有禄位䟽恩分土已表生榮進秩升朝載揚䘏典伏奉
至正元年十月　制書贈奉政大夫秘書監丞驍騎尉追封義
烏縣子慶澤所𬒳下逮一門祗念厥由不任感慕而溍繫扵職
守不得躬展彛儀謹遣弟溥淇詣墓次以告謹告
維至正六年歲次丙戌正月庚辰朔三日壬午孝子中順大夫
秘書少監致仕溍敢昭告于先考太常郡伯府君先妣郡君童
氏溍忝有仕籍垂三十年幸免曠官克承委祉陳情歸養而奄
罹大故乞身得謝而獲𬒳加㤙伏奉至正五年三月　制書先
考贈中順大夫同僉太常禮儀院事上騎都尉追封江夏郡伯
先妣追封江夏郡君今雖無燎黄之法而禮有可以義起莫之
敢廢是用祗薦于墓下音容如在命數維新瞻望松楸不勝感
咽謹告
青詞
　　行中書省禳火醮青詞
充位備貟實難勝扵重任遇灾知懼爰載控扵髙真恭啓玄科
肅陳丹悃伏念臣䓁忝登台輔出鎮藩維當祝融司候之𥘉遭
囘禄降殃之極始自㕓氓之不戒致令府署之靡遺兹盖臣䓁
固寵妨賢有負公朝用人之意乖方失政未契天道好生之心
徒攄籲帝之誠莫遏燎原之勢庸上酬扵素欵庻永絶扵非虞
伏願圎象垂慈炎官悔禍群黎甦息復安闤闠之居同宇乂寧
均頼帡幪之力
　䟽
　請如公住寳林䟽
師子座上要揚逹磨家風龍華㑹中幸逢彌勒伴侣庻紹隆扵
先業益振起扵頽綱欲寫渇心無嫌饒舌如公禪師閩南異産
濟北真傳雖甞以佛法住持不倦扵諸方接待急流勇退固知
髙尚之情大厦將傾必藉扶持之力廼睠雙林之勝境猶存十
刹之舊名豈容虚席而莫居是用闥辭以為請得萬間屋何妨
儒釋一家拈一辨香共祝
皇王萬歲
　　請欽公住圎覺䟽
大覺圎地實此衆之所依妙法華經必有時而乃說是宜虚左
以待司南凡在交㳺舉同慶幸欽公法師冥搜教網逺紹祖燈
遡流尋源深造四眀法窟韜光匿景獨宿蓬莱道山雖有志扵
利它𥘉不求扵知我惟兹公選匪伊人謀一超直入以無難三
請益䖍而弗懈伏兾如佛出世能盡暢扵本懐申命自天用増
崇扵睿筭俚言不佞慧鑒是祈
　　追薦先父䟽意
資父事君敢憚服勞扵逺役呌天叩地驚聞遘禍扵私門摧割
奚堪奔馳靡及輒陳哀悃仰瀆慈尊伏念溍先父從仕郎温州
路樂清縣尹黄公渉世多艱承家罔缺早膺祖澤僅擬𥙷扵一
官晚荷　國恩遂䟽封扵七品方安老境奄迫大期而溍忝預
代言參陪扈蹕覺帝郷之天近嗟親舎之雲遥雖未能求忠
孝扵兩全何遽至判死生扵一别歸程甫畢凶問亟来始知屬
纊之辰正在演綸之日病旣無由甞藥歛又弗得慿棺五十年
父子之情晨昏永隔四千里關河之阻氷雪兼行迨獲執䘮已
踰卒哭不謹逺㳺之戒徒銜罔極之悲罪大難容恩深莫報苟
可事亡事死固當從俗從冝匪仗覺乘曷徼冥福伏願慧光䓁
照慈䕃下垂肹蠁潜通俯鑒不肖孤之意爽靈昭徹速歸極樂
國之居成無上之正眞作来生之依怙
祭文
　　祭永康胡先生文
嗚呼先生古之豪英清風峻標孰可狀名弗崇為髙頋以文鳴
其文斯何出史入經汲書魯簡武戒湯銘下逮百氏名墨縱横
旁行敷落律令章程包羅揆序弗猥弗并維蓄之厚故施之宏
紛其百嘉鬯逹滿盈蔵英歛華根柢一貞以歸于極以集于成
金舂玉撞發其和平逺彼聵聾勿使震驚獨抱厥器旅于天庭
胡不廟郊薦之䪫韺乃弦乃歌乃佐武城人趍易良俗失悍獰
稚耋熈熈怙為父兄扵穆昌辰文事聿興乃謝􁁌鞿乃專鑑衡
賤華貴實樹之風聲磬欬所及驅飈走霆學徒嚮方俊良用登
藐此陋㣲亦累品評賛邑海堧遺則是徴擇士藝闈緒言是承
庻終惠我免夫兢兢曷使中路奪其依憑嗚呼先生為幽為眀
有煒斯文掲若日星重江複山煙慘雲冥瞻言遠而泣涕雨零
馳辭侑觴式昭哀誠
　行狀
　　元故翰林學士承旨中書平章政事贈舊學同徳翊戴輔
　　治功臣太保儀同三司上柱國追封魏國公謚文忠李公
　　行狀
　曽祖執皇贈濟羙功臣光禄大夫平章政事柱國追封韓國
　　公謚康惠
　祖昌祚皇任潞州招撫使贈保順守正功臣金𬗋光禄大夫
　　司徒上柱國追封韓國公謚文靖
　父唐皇任徴事郎略陽縣尹致仕贈推誠保徳佐運功臣太
　　傅開府儀同三司上柱國謚忠獻母王氏追封韓國夫人
　本貫
公諱孟字道復系出後唐李氏丗為潞州著姓康惠公金末舉
進士不第以行義見稱扵時文靖公歸
皇朝佩銀符使潞州卒扵官忠獻公始去家而仕扵秦蜀四十
餘年乃致其事樂漢中風土之勝因家焉公生而頴悟十歲能
屬文稍長益肆力扵學讀書日記數千言學旣淹貫文愈超卓
每考論古今治亂盛衰之故慨然有志扵當世然耻扵干進屏
居閭巷開門授徒逺近負笈而至者翕如也時之名公鉅卿如
商公挺王公博文劉公　魏公𥘉至漢中徃徃折行軰與之
交郭君彦通扵公為父執名能知人見公魁碩偉岸謂忠獻公
曰此郎骨相殊常公輔器也至元十九年侍忠獻公留四川藩
閫聞公名將置幕下辤不就改辟主晉康縣簿又辤臺府交章
舉之亦不起一日幡然曰大丈夫固不能俛首州縣方今
朝廷更化政治聿新招徕衆正材俊林立獨不可與之並逰乎
乃束書如亰師行中書右丞楊公吉丁一見輒加器重薦之
𥙿宗皇帝得召見扵東宫未及登用而
𥙿宗賔天楊公遂延致家塾俾諸子師事之翰林諸大老竒其
材剡上于中書謂冝置之舘閣而銓曹調公主梓潼縣簿非其
志也忠獻公方為䕫府經歴乃徃省焉未㡬從忠獻公出峡泝
㐮江還漢中日以奉温凊具甘旨為事忠獻公勉之入仕乃復
北上三十一年
成宗皇帝臨御首命詢訪　先朝聖政以備史臣之紀述公過
關中陕西行省因俾公與諸儒討論彚次成編乘傳以進時
武宗
仁宗俱未出閤
徽仁𥙿聖皇后求名儒職輔導公首當其選大徳元年
武宗撫軍北邊
仁宗時留宫中公日陳善言正道從容啓沃多所禆益受知扵
成宗特旨除太常少卿當國者以公不及其門沮格不行改禮
部侍郎亦中寢
昭獻元聖皇后幸覃懐公以宫僚從戢衛卒無敢侵奪民居在
覃懐四年夷險一節信任益專十一年春
成宗陟遐神器暫虚宗王大臣宻謀横変國勢危疑人情􁁦洶
公從　兩宫還亰師遂與丞相哈刺哈孫荅刺罕等力賛
仁宗削平内難中外晏然定筞迎
武宗入正大統
仁宗即承制以公為中書参知政事公乆在民間扵閭閻之幽
隠靡不究知損益庶務悉中其利病逺近無不恱服然以抑絶
僥倖羣小多不樂公不為之少自撓也居亡何言扵
仁宗曰執政大臣冝出扵
嗣天子親擢今　鑾輿在道臣未見顔色誠不敢冒當重寄
仁宗不許則逃之許昌築室扵陘山潩水間若將終身焉夏五
月
武宗即皇帝位
仁宗為太子物色得公所在白于　上遣使徴詣闕下至大三
年春正月入覲
武宗扵玉徳殿　上指公謂宰執大臣曰此
先太毋命為朕賔師者冝亟任用之三月特授榮禄大夫平章
政事集賢大學士同知徽政院事四年春
仁宗皇帝正位宸極真拜中書平章政事進階光禄大夫推恩
其先三世且諭之曰卿朕之舊學其悉心以輔朕之不逮公感
上知遇毅然以國事為巳任慎賜子重名爵覈太官之濫費汰
衛士之冗貟貴戚近臣惡其不利扵巳而莫敢言也前所建新
法有未便者奏請革去百司庻政一遵
世祖皇帝成憲而行焉
仁宗素崇儒且察見吏弊欲痛剗除之公曰吏亦有賢者在乎
慎擇而已　上曰卿儒者冝與吏軰氣類不合而曲佑之如此
真長者之言卿在朕前惟舉人所長而不斥其短尤朕所深嘉
也同僚有積與公忤者人意公必衘之及其坐事見黜公乃力
言于　上俾殿外蕃且優加賜賚以慰其意聞者莫不服其有
容方是時朝野乂安民康物阜號稱極治公欿然不自以為功
士大夫或譽之輒謝曰此
聖天子之徳也吾何力之有焉乞解機務　上曰朕在位必卿
在中書朕與卿君臣當相為終始自今其勿復言尋賜爵秦國
公　上親授印章仍錫書命以褒寵之　上在潜邸甞因公所
自號命集賢大學士王顒書秋谷兩大字御署以賜公至是又
命繪公像敕詞臣為之賛入見必賜坐與語移時而退惟以字
呼之曰道復而不名其見尊禮如此皇慶元年春正月特授翰
林學士承旨知制誥兼脩國史依前平章政事尋謁告歸塟其
父母于潞州之先塋　上勞送之曰卿㐮事畢冝亟還母乆留
孤朕所望冬十二月入朝　上大恱公因請謝事優詔不允然
重違其意乃命以平章政事議中書省事依前翰林學士承旨
知制誥兼脩國史秦國公大夫令皆公視草史冊所記亦公手
自刑定辟置官屬多時之聞人二年夏請歸秦國公印綬不允
童三上乃如其請先是　上與公論用人之道公曰自古人材
所出固非一途而科目得人爲盛今欲取天下人材而用之捨
科目何以哉然必先徳行經術而後文辭乃可得其真材以爲
用　上深然其言遂决意行之延祐元年冬十二月復拜公中
書平章政事依前翰林學士承旨知制誥兼脩國史二年春遂
命公知貢舉及親䇿多士于廷仍命公爲監試官秋七月進階
金紫光禄大夫加勲上柱國改封韓國公職任如故公頻年扈
從上亰數以衰病不任事乞歸田里六年乃從所乞解其政柄
復授翰林學士承旨知制誥兼脩國史散階勳爵如故公旣退
居散地日以文史自娯毎入侍燕間禮遇尤至七年春
仁宗奄棄羣臣
英宗在諒闇中太師帖木迭児再入相以公前共政時不附巳
妄構誣言盡収前後所頒封拜制命降授集賢侍講學士嘉議
大夫意公必辤因中傷之公受命欣然就職夏五月分治院事
扵上都至秋乃還略不以利害得失介其意恒謂人曰吾待罪
中書無𥙷扵國
聖恩曲宥俾遂閒適今旣老矣何以報之　上聞而悟其為譛
也恩意稍加焉人望公將復見柄用至治元年春瘡發于股醫
莫能療公知不可復起乃區别家事手書付家人使治塟地扵
燕遂以夏四月三日薨于大都和寧坊居第之正寢享年六十
有七以其月十八日塟宛平縣石井郷　原遵遺命也公薨
後臺臣累䟽辨其誣乃給還所収制命而復其元官
今天子念舊圖功加贈舊學同徳翊戴輔治功臣太保儀同三
司上柱國追封魏國公謚文忠配劉氏前公二十一年卒納合
氏
昭獻元聖皇后所賜前公一月卒並封秦國夫人改韓國夫人
俱合塟焉繼室何氏封韓國夫人有子一人曰獻今為資善大
夫御史中丞知經筵事能世其家者也公宇量閎廓材略過人
三入中書事関休戚知無不言援古證今務歸扵至當苟有益
扵國家雖違衆而行無所憚四方之士為時所推許者甄㧞無
遺汲引後進未始有吝驕之色品題所及後多知名公退一室
蕭然留連觴詠言笑竟日無異布衣時其為文跌宕有竒氣要
其歸一主扵理詩尤清壯麗逸人争傳誦之盖公之歴官行事
及平生大略可見者若是而止中朝大謀議旣非外間所得聞
它所奏陳亦皆自削其藁莫得而詳也公已定謚扵奉常而國
史之傳未立許昌有公祠堂翰林學士歐陽玄為之記公詩文
有秋谷集御史中丞許有壬為之序溍幸辱從兩人之後濫厠
公門生之列公嗣子獻命溍為之狀以俟太史氏之采擇義不
敢辤謹撰次如右謹狀至正八年月日門生黄溍狀
　　元故中奉大夫湖南道宣慰使于公行狀
曽祖某金定逺大將軍心水令曽祖母衛氏
祖伯儀皇任朝列大夫太常丞兼法物庫使累贈嘉議大夫
　禮部尚書上輕車都尉追封河南郡侯祖毋晉氏累贈河
　南郡夫人
父䕫皇任中書省掾累贈中奉大夫河南江北䓁䖏行中書
　省参知政事護軍追封河南郡公母張氏累贈河南郡夫
　人
　本貫
公諱九思字有卿其先家河南而仕扵金汾州節度使知開封
府者扵公為五世祖朝請大夫延津令者扵公為四世祖延津
府君之子則沁水府君也自沁水府君而上咸葬汴梁金末之
亂家譜散落獨存其官稱而軼其諱元光正大中尚書府君甞
給事内廷金亡奉衛夫人遷雲中逮我　朝括新附之民以經
義試中程得隷扵儒籍復自雲中奉衛夫人還居薊丘殁遂塟
焉故又為薊丘人中統𥘉禡禡丞相行中書省事于燕承制以
為禮部貟外郎至元間乃以太保劉文正公薦召見大安閣預
定朝儀授尚衣局使乆之進丞太常兼法物庫使積階朝列大
夫以年老辭不允卒扵官參政府君受知左丞姚文獻公以為
中書省書表官尋遷為掾甫逾壯歲而卒左丞魏國許文正公
率諸生哭而誄之後以公貴追贈二代　敕詞臣歐陽玄為製
碑文凡行治之羙恩寵之盛登載甚具參政府君始封漁陽郡
伯張夫人始封漁陽郡君者以家之所在後徙封河南者本其
世之所從出也公生四歲而失所怙稍長奉尚書府君及張夫
人之教深自筞勵博觀經史百氏之書以資其見聞又善為譯
語入尚書中書兩省為必闍赤以乆次為其提控至元三十一
年授承直郎尚舎監丞數與同列奏請禁絶尅减衛士金帛之
弊上嘉納而褒賜焉
成宗正位宸極加上
世祖
𥙿宗兩朝帝后號謚公承　上旨預書譯玉冊慶賞之優無與
為比大徳元年以奉訓大夫知紹興之諸曁州諸曁故為劇
俗尚氣而喜争牒訴紏紛為長吏者恒患其不易治公委曲詢
訪盡得其情僞擇尤無良者痛繩以法暇日則集州人之子弟
扵學示以孝弟忠信之說囂譁之風為之寖衰或言其地産水
晶砂金使者旁午調民丁採取之闔境皆為騷動公力陳其妄
而止七年以奉直大夫知慶元之奉化州歲適大侵𬒳省檄賑
台州及昌國之饑比還則州人訴灾傷者限已迫吏白冝勿受
公悉受之仍與同僚分檢者約若以荒為熟而民無粮可輸則
為代輸由是所按視皆得其實仍為畫拯救之䇿家以四口為
率人與米三斗㓜穉則半之尋復𬒳省檄賑象山之饑象山斗
入鉅海中以道逺而後至者公謂苟俟申請恐緩而無及則權
冝半給之且謂如不得請則已償其費已而報如公請前後所
活各數千人州民以強刼捕繫者兩人獄巳具公察其冤兩人
得不死在官六載治績為諸州最皇慶元年用舉者擢僉江南
湖北道肅政㢘訪司事未上除朝散大夫兩浙都轉鹽副使其
分治也斥去受財敗法者黄巖州判官嘉興檢校袁部鹽司丞
各一人由是人知畏憚所部肅然亭户有實受之官本商旅無
浮費之事例課日増羡其以私販坐逮者不得它有攀引民頼
以安延祐三年以朝請大夫任江浙行中書省理問官白雲宗
僧使權貴冒名爵恣横不法擅剃度㳺民四千八百餘人事下
公鞠治請謁不行咸伏其辜所徴贓為錢六萬餘緡冨民以繼
立訴其家財有三十年不得直者公䆒其實而折以片言其争
遂息十年遷亞中大夫杭州路緫管杭為東南一都㑹素號繁
劇公剖决如流庭無留訟至扵公上之需一切趍辦未甞缺之
所造鹵簿法物事尤重自始作至訖功公皆躬督視之包銀令
下人駭扵創見公為程其物力足為等級民不病而事以集推
選官酒户必擇大家足以任之者人服其平至治二年除嘉議
大夫海道都漕運萬户歲所漕粮三百餘萬石舟人受粮之地
逺則勞近則逸水程之徃復則春運為易而夏運為難公皆立
法以均之至它禁防具為區䖏纎悉備至年規官降錢五千緡
命道流蕆醮事而以牲幣祠于水神祈弭風濤之害公言于朝
需官錢五萬緡為子本歲得息一萬八千緡由是官無甚費而
所用給足上下便之㤗定三年遷通議大夫紹興路緫管紹興
自洊饑之後二十餘年民力猶未甦公下車即以䡖徭薄賦安
集流散墾闢荒閑為先務㑹歲復不登俾州縣募冨家出米糓
一萬三千餘石錢二萬四千餘緡賑其乏食者一萬四千餘口
轉運司科郡民歲買鹽二萬二千四百餘引公為申眀减其五
千六百七十餘引民得以少紓拜中奉大夫廣東道宣慰使都
元帥其地内雜蠻獠外接蕃夷最爲鉅鎮廣西徭人竊發公給
其軍餉十萬石而民不知擾仍以便冝分遣屯戍遏其衝突境
内帖然海㓂殺人于貨者名捕弗獲公爲設方略乃悉就擒諸
流外之職當選署扵大閫者公令以方寸之帋書其姓名而探
之吏不得有所髙下謁選者雖不得其所欲亦莫不心服焉天
暦二年移湖南道宣慰使公聞　命就道以宿染瘴癘成疾還
憇于杭遂引年乞致仕旣得請給以半俸疾亦少間日與寓公
遺老方外之士徜徉湖山間以觴詠相娯樂未幾疾復作以至
正元年五月一日終于杭之私第享年七十有四娶馬氏再娶
楊氏並累封河南郡夫人子男三人長溱以公廕爲承務郎平
江路同知吴江州事次渭次澤女三人長適粘合㤗安次適㳂
海上副萬户石抺冝孫次未行孫男二山夀海壽女二皆㓜公
為人介潔而中實樂易平日篤扵教子䖏家儉而中禮御衆寛
而有制勇扵行義喜周人之急與諸公貴人交未甞干以巳私
或詢政事之得失苟有可為禆益者亦不靳也公敭歴中外凡
四十五年居官所至去思有碑在奉化則戴先生表元在紹興
則韓先生性實記之溱等卜以是年六月十五日奉公柩塟仁
和縣某郷黄鶴山之原泣謂溍曰先公官三品法當定謚立傳
勒銘樂石願有述以備考擇溍幸甞獲登公之門而公之守越
也又辱效官使於部内知公為詳不敢以不敏辭謹具公世出
行事年壽卒塟如右上奉常及太史氏副在私家庸竢立言之
君子謹狀至正九年月日奉政大夫江浙等䖏儒學提舉黄溍
狀
　元故正議大夫衛輝路緫管兼本路諸軍奥魯緫管管内
　勸農事知河防事盧公行狀
曽祖鉉贈中順大夫中山府知府上騎都尉追封范陽郡伯
　曽祖母王氏追封范陽郡君
祖璉贈亞中大夫東昌路緫管輕車都尉追封范陽郡侯祖
　母喬氏追封范陽郡夫人
父克柔中奉大夫河南江北等䖏行中書省參知政事贈通
　奉大夫河南江北等䖏行中書省參知政事護軍追封范
　陽郡公謚文昭母翟氏追封范陽郡夫人李氏封范陽郡
　太夫人
本貫大名路開州濮陽縣
公諱景字彦逺其先出扵范陽盧氏五季之亂靡有定居後由
鄭之河隂徙滑之胙城自中山府君而上皆葬胙城之班聖固
歲壬辰東昌府君仕于開州因家焉故今爲大名路開州濮陽
縣人文昭公蚤有時名兩府大臣交舉之
𥙿宗皇帝時在東宫召見與語大說留寘左右頋遇日隆由樞
宻院架閣庫管勾歴典要職出秉憲節入陪台垣事任益重自
僉樞宻院事拜參知政事涖治河南江北以疾歸亰師薨于里
第訃聞官勲封謚恩數有加尋返塟濮陽之黄斌原有子二人
長亘博學而善爲文用姚文公薦入翰林國史院爲編脩官五
遷至待制皆兼編脩以乆次當逓陞奏未上而卒次即公年二
十以材選備宿衛受知
成宗皇帝給事禁闥扈從屬車備殫勞勩丞相興元忠憲王尤
器重焉居三歲授承直郎都水監丞河决東安州之藍合秀隄
盡毀水行地上冐原田敗廬舎事聞于朝以為不亟治將益
壊有　旨命公緫其役公量事期審功用鳩材庀工不踰月而
隄復合民無乆役之苦而獲安其居莫不深徳之改御帶庫副
使以恭謹𬒳
武宗皇帝眷寵彌厚甞賜以玉帶公叩首力辤不敢受
上嘉其㢘譲而有禮累遷奉政大夫資乘庫大使朝散大夫沙
糖局提點踐敭旣乆能稱籍甚　朝廷欲疇其民庸而圗任焉
乃以公爲中順大夫江隂州尹至治二年也建言者謂浙右之
民困扵徭役冝令大家割田為之助事下行中書首檄公講行
之公稽驗民籍以其田之多寡第為三等取之旣不失其平且
勸之毋徒以磽瘠充數凡所得皆上腴使役扵官者輪掌其歲
入儲以待用由是民不吿病公每謂長民者固在扵厚其生然
不可以無教用是尤垂意扵庠序之事州學舊有眀倫堂歲久
傾仆頼公而棟宇復立後生小子始有考徳問業之所人咸稱
公可謂得師帥之職矣陞中大夫衢州路緫管公順其土俗所
冝以為治摧奸猾扶善良徤訟之風為之衰息盗起常山刼取
民家貲財官兵捕之急株連甚衆有平民為仇家所搆䧟指為
賊首吏莫能察掠治使誣服公疑有冤為詳讞而得其情誣服
者以不死株連所及亦皆免扵非辜人以爲神眀歲饑捐圭租
以活流茡為惠尤大在官五年去之日如始至父老為伐石以
紀遺愛焉遷嘉議大夫䖏州路緫管公鈎考學廩得羡粮八百
石大興土木自禮殿論堂書樓齋室至于門廡煥然畢新學田
為青田豪僧所㩀者　千　百畒已四十餘年前是為郡者皆
莫能正公按視舊牘始究其實而悉還其故士之為養益充弦
誦之聲洋洋相聞間有自奮扵科級者事見太常博士栁貫所
爲記行中書省甞諉公封舶泉南秋毫無取冨商大賈咸戴其
徳亦爲立石扵東郊以頌羙之公旣書滿奉李夫人寓居扵江
隂𥘉翟夫人生公八年而殁李夫人實撫育公至于成人公事
之以孝奉晨昏具甘旨恒恐或缺遇疾病則甞藥以進宦轍所
届遇佳山水侍板輿婆娑嬉㳺必盡其歡或逺不可迎致輒徘
徊思慕不能自巳李夫人夀九十有三而終公方持服俄有正
議大夫㐮陽路緫管之命辤不拜服闋改衛輝路緫管未上至
正三年九月二十二日以疾卒于寓舎享年六十有一元配劉
氏繼室邢氏史氏並贈范陽郡夫人子男四人長僧孺用文昭
公遺澤𥙷官累陞奉直大夫兾寧路崞州知州以公憂不赴今
以遷調爲泉州路緫管府判官次弘志方治進士業次慶孫次
添孫俱㓜孫男二人女■人僧孺等以至正四年秋某月自江
隂奉李夫人及公柩還濮陽其年某月某日祔
　　　　林公之子鎮國寺善佑庫
　仲父居中則歴事　法
當賜謚立傳冝有狀上于奉常及太史氏且以其副乞銘扵當
世立言之君子掲諸墓隧以示方来而僧孺出佐邊郡縻扵官
守俾弘堅蹐門以請吾子其毋譲溍幸甞辱與公有雅故不敢
以不敏爲解苐媿與公㳺之日淺莫能備著其詳謹以所知者
序次如右以俟采檡

金華黄先生文集卷第二十三
金華黄先生文集卷第二十四　續藁二十一
　神道碑　臨川危素編次　番昜劉耳校正
　　中書右丞相贈孚道志仁清忠一徳㓛臣太師開府儀同
　　三司上柱國追封鄆王謚文忠神道碑
至正八年春正月五日
皇帝御興聖宫便殿中書省臣以故右丞相鄆文忠王神道之
碑未建奏請　敕臣溍為之文以賜其家俾刻焉臣溍竊惟
王之宏模偉度山髙而海深非末學小臣所能窺測懼無以稱
塞　明詔頋以待罪太史属職在記述不敢伏　闕控辤
則退而考其世次官伐行事之實序而銘之昧死以上謹按王
諱拜住系出札刺爾氏六世祖諱孔温窟哇從
太祖皇帝伐乃蠻以巳馬濟
太祖步戰而殁贈推忠效莭保大佐運㓛臣太師開府儀同三
司上柱國追封魯國王謚忠宣六世祖妣諱闊䕫追封魯國王
夫人五世祖諱木華黎從
太祖皇帝滅克烈
太祖即帝位以爲左萬户從破金入燕專征遼東西諸郡授太
師國王都行省承制行事建牙于燕以經畧中原金主南奔齊
魯趙魏晉秦之地次苐悉平臨終以金人未滅爲憾贈體仁開
國輔世佐命㓛臣太師開府儀同三司上柱國追封魯國王謚
忠武五世祖妣諱普合倫追封魯國王夫人髙祖諱孛魯嗣國
王奉
太祖皇帝命攻西夏㝎河北平山東以㓛食東平郡贈純誠開
濟保徳輔運㓛臣太師開府儀同三司上柱國追封魯國王謚
忠㝎髙祖妣諱合䔍輝追封魯國王夫人曾祖諱覇都魯從
世祖皇帝伐宋為先鋒元帥巳渡江與
世祖會鄂州而
憲宗崩
世祖俾総師留屯而還殁于軍贈推誠宣力翊運㓛臣太師開
府儀同三司追封東平王謚武靖曾祖妣弘吉烈氏諱銕木倫
昭睿順聖皇后女兄追封東平王夫人祖諱安童事
世祖皇帝掌環衞之政令位百僚上拜中書右丞相食四千戸
佐　皇子北平王出鎮北邉十年而歸復拜中書右丞相替
上冊　皇后　皇太子議規㐮陽以取宋所薦史忠武公
天澤姚文獻公樞許文正公衡商攵㝎公挺皆時之宿望以阿
合馬桒葛尚書省之政誤國害民而力斥之立御史臺以正朝
綱立太常寺以崇典禮㝎强竊盗賊論罪輕重法以止濫殺語
國朝之賢相必以為稱首贈推忠同徳翊運㓛臣太師開府儀
同三司追封東平王謚忠憲加贈推忠守正同徳翊運㓛臣上
柱國進封魯王餘如故祖妣怯烈氏諱普顔怱都累封魯王夫
人考諱兀都台
成宗時􁐂掌環衛以大司從領太常寺事贈輸誠保徳翊衛㓛
臣開府儀同三司太師上柱國追封東平王謚忠簡加贈宣力
迪慶保徳翊運㓛臣進封兖王餘如故妣篤思刺氏諱吐薛怯
温累封兖王夫人忠宣忠武兩王故有廟于東平
英宗皇帝特賜以碑額曰元勲世徳别賜忠憲王開國元勲命
世大臣之碑　勑翰林侍講學士元明善製為銘辭樹于王
所食采地范陽之通逵囙臨幸而觀焉號其地曰駐蹕荘云王
生五歲而孤兖王夫人撫育備至令知文學者陳聖賢孝弟忠
信之說以開導之聞輒領解大徳十一年
武宗皇帝入正大統王甫十歲迎謁道左　上親執其手慰
藉久之人見王嶷然公輔之器相與属目謂有祖風至大二年
􁐂掌環衛歷事
仁宗皇帝眷注尤深延祐二年擢資政大夫太常禮儀使四年
加榮禄大夫大司從仍領太常五年遷金𬗋光禄大夫六年進
開府儀同三司七年春三月
英宗皇帝嗣位拜中書平章政事𥘉
上在儲闈王之令譽日間扵左右遣使召見王謝曰以扈從之
臣而徃来宫邸嫌疑之際不可不謹臣之獲罪固無所避亦豈
太子福耶　上嘉其有識可属大事由是首登用焉故事
天子即位之日必大㑹諸侯王讀
太祖寳訓是日命王啓而讀之王風儀峻整音莭鴻亮聴者肅
然夏五月加上柱國錄軍國重事進拜中書左丞相先是
東朝嬖倖估寵干政首相帖木迭而頗與之相為表裏
仁宗不悅解其政柄無何　上崩
英宗在諒闇中遂復出居相位睚眦之怨必報一時善類邅其
誣衊多䧟扵不測之罪其黨與以權勢相軋而日生釁隙亦莫
䏻自全王與之並相獨堅持正論不少囬撓遇僚佐闕必公選
棆而用之䑓臣奏䟽謂君子小人不可同處首相以爲譏已而
深銜之頋未有以發至治元年監察御史言大歲在酉不冝造
寺扵西山遂指以爲謗訕言者既横加酷罰囙盡斥奮臣而援
䥫實為御史大夫又以其子八里吉思為宣政中政䓁九使瑣
南為治書侍御史􁇢黨分據要途秋　月王至自上亰梘事于
中書首相稱疾不出以伺間而謀為中傷巳而言􁀣愈将出
上使止之氣乃沮二年秋遂以病死八里吉思與姦人妄獻民
田而冒受其直王奏誅之又奏黜瑣南以通言路冬十一月王
拜中書右丞相監脩國史　上為虚左揆之席以示圖任之
專仍降　詔布告于中外王舉前平章政事張珪與之共
政集大臣及故老詢所以弭日食地震之變士大夫邅擯棄者
咸以所長収叙文學之臣則待以不次之除格内降待銓者六
七百人振舉學校而士知所作興脩眀條制而吏有所遵守减
江南民租八十餘萬石設宗仁衛贖蒙古子女之奴扵民間者
以隷焉朝廷政令聳然一新四方之人無不動色胥慶
上之始臨御也以察罕腦兒行宫亨麗殿䂓制褊廹命改作而
侈大之王引莭用愛人使民以時之言極諌而止又將以元夕
結綵為山張燈禁中參議中書省事張養浩上䟽諌王亟以聞
即命罷之仍賜羙錦以旌其直
仁宗當升祔而廟無其室王傳　旨集諸儒議僉以為廟之
始建前殿而後寢今寢已燬于灾宜更作前殿為間十有五其
中三間為
太祖室以備祫享　列聖神御間為一室東西兩間為祧而
以今殿為寢　上可其奏廟制乃完　上欲躬行享祀之
禮王進太常所纂儀注　詔頒下有司卜日有事于太廟始
備　大駕鹵簿建太常十有二斿列黄麾仗五千人
上服通天冠絳紗𫀆出自崇天門衆庶聚觀儀衛文物之盛莫
不感歎以為三代禮樂復見扵今及行事王攝太尉　上親
𬒳衮冕執圭瓉祼獻禮成還宫王率群臣稱賀于　大明殿
推㤙錫賚有差　上甞坐穆清閣頋謂王曰今亦有如唐魏
徴之敢諌者乎王對曰槃圎則水圎盂方則水方有太宗納諌
之君則有魏徴敢諌之臣　上稱善或勸　上純任釋氏
之法以治天下　上問王何如王曰釋氏之道貴清静寂滅
可以自治而不可以治人帝王之仁義禮樂乃所以爲治也
上黙然有　旨俾王提調大司農王曰宰相之職無所不統
寕獨大司農耶　上以爲知大體甞賜以金脊殿車又甞閱
寳玉扵章佩監命惟意所擇皆力辭㝷　詔􁇢宗室女又辭
命國工繪王像　勑翰林侍講學士袁桷爲之賛　御書
唐皮日休吾愛房與杜魁然真宰輔黃閣三十年清風億萬古
之詩以賜之盖期望之也至矣王亦感　上殊遇自任以天
下之重事有當㢮張知無不爲既盡發故首相欺悖之迹削其
官爵仆其碑籍其家背公死黨者多謀不利扵王左右請爲之
備王曰吾尽吾心上不負吾　君吾祖父下不負吾士民而
己何備爲然深患䜛言之興囙侍燕間從容奏曰　陛下不
以臣年少無似使備貟宰相方務彰善癉惡期致隆平苟有沮
之者則臣不能有所爲矣　上曰卿第勉之果有間言朕不
聽也三年复　上時廵甫至上亰夜寐不寕趣大作佛事王
曰財從民出國以民安殫財困民未見其福　上矍然曰朕
所創惟夀安山餘皆完其舊爾民亦以爲病乎自今其輟土木
之伇既而負罪懼誅者復隂訹群僧言　國當有厄非作佛
事而大赦無以禳之王叱曰爾軰不過圗得金帛而巳又欲庇
有罪耶姦黨聞之皆失色而八里吉思之罔上爲姦利事連䥫
寳恐不自保遂與赤囙帖木而等潜蓄異謀其年秋　乘輿
還次南坡
帝崩王亦及扵難王生扵大徳二年春三月八薨扵至治三年
秋八月四日享年二十有六以是年　月　日塟于大都宛平
縣　鄉田村之原秋九月
晉王入繼廷臣族誅命奉王像祠扵海雲寺泰㝎元年贈清忠
一徳佐運㓛臣太師開府儀同三司上柱國追封東平王謚忠
獻
今上皇帝至元元年又　敕翰林直學士歐陽玄賛王像蔵
于秘書監　年加贈孚道志仁清忠一徳㓛臣進封鄆王
改謚文忠太帥開府儀同三司上柱國如故祖考皆加贈進封
焉夫人諱妥妥徽太府卿土禄不花之女婦道母儀恊于閫範
王薨省臺各奏賜鈔十五萬緡
今上又賜金五十兩鈔王萬緡歲給諸王供膳衣物仍
敕奎章閣　學士巙巙大書表其所居曰貞節之門夫人生
扵大徳四年夏五月二十日薨於至正三年夏六月八日享年
四十有四以是年　月日合塟于王墓由東平夫人進封鄆
王夫人賜謚貞静盖異數也子男二人長荅利麻碩理虎符宗
仁蒙古衛親軍都指揮使後王　年卒次囙牙納碩理
文宗時賜名䔍麟鐡穆爾襲􁑭環衛虎符宗仁蒙古衛親軍都
指揮使時十有一　上見其朝服列扵班行神采煥發甚愛
重之命受經扵奎章閣歷崇福司太常太禧兩院使大宗正府
也可札魯忽赤宣徽使知樞宻院事中間惟兩翰林院皆再入
為學士承旨今以特旨遷大司農仍舊階開府儀同三司端粹
博碩尚文而下士當承平無事時侍　上起居弗懈益虔人
以為䏻世其家臣溍歷觀帝王之肇基立極必有元才鉅徳應
期而出以翊扶昌運十亂造周三傑興漢載籍所記埀輝千齡
然閎散之後相業無傳蕭張之家侯封莫續有如王之恢張先
烈乗時奮庸為國世臣同休共戚委祉于後繼述有人可謂卓
冠古今夐絶倫比也巳矧惟昔之名臣或前䂓後隨以相成或
應變守文而共濟未有不同心戮力而能光輔帝室者王以勲
賢貴胄夙受　主知魚水之親䐇合無間而所與共立者非
其人王獨精白一心盡悴事國力摧百壬之鋒訖使　朝廷
百官四方逺近莫敢不一扵正盖其事視古人為尤難雖邅值
變故而平生大莭彌乆益著又亘古之所未有播之聲詩以震
于無垠夫亦勸忠之道也百世之下尚鍳于兹銘曰
大眀麗天赫赫
英皇巖石爾瞻侃侃鄆王惟王之先鷹揚朔土手挈中原歸奉
真主異才間出騰風躍雲克濟其羙為　國虎臣
聖神撫運綂一寰宇轉旋鈞軸篤生碩輔垂紳正笏乾清坤寧
經綸之業惟王敬承左右　三朝服勤帷幄靖共正直執事
有恪乃世其官典領奉常乃授以政乃登廟廊崇儉抑奢諌行
言聽乃宅百揆以佐出令仁漸義摩文恬武嬉禮樂之興適惟
其時龍　承祀肅肅在廟惟時顯相丕揚聖孝徳教所加望治
有期孰使共兠接武夷䕫緬彼滔天屹乎砥柱不震不竦衆正
所怙福善禍淫天道之常魁柄既專化弦乃張曀霾滌盪天青
日白檮杌嵬瑣莫掩其迹蹈于危疑搆兹閔凶萬姓之悲攀髯
抱弓金攴翠盖神㳺寥廓英姿爽氣清風延閣增崇位號惟
帝念㓛勒辭啚堅于以勸忠尚其嗣人咸有一徳與
國同休永永無極
　　江淛行中書省平章政事贈太傅安慶武㐮王神道碑
至正八年春正月二十日丁巳　詔贈故江淛䓁處行中書
省平章政事也速䚟兒推忠宣力守正佐理㓛臣太傳開府儀
同三司上柱國追封安慶王謚武㐮於是王之薨五十年矣
皇上纉承鴻業追念舊勲不以存亡乆近爲間渙頒異數以照
臨之甚盛徳也臣溍承乏詞林既推述
聖意形諸賛書三月丁酉朔
上復用中書奏　敕臣溍考次㓛業勒兹樂石臣𬒳命而退
謹即王之孫今上都留守古納刺訪求王世系官閥行事之實
序而銘之王元名帖木兒
成宗御極避而易今諱曰也速䚟兒系出兀里養哈䚟氏其先
折里麻生合赤温合赤温生哈班扵王為曾大父有子二人曰
忽魯渾曰速不䚟俱以驍勇善射稱忽魯渾則王之大父也以
哈必赤百户事
太祖皇帝哈班甞從
太祖飲班术納河之水遇盗舉槍欲刺之為忽魯渾反鋒所刺
人馬俱踣又甞從
太祖避乃蠻追兵扵長城之南忽魯渾射却其渠帥餘衆夜自
相驚而潰中原既㝎方論功行封不及禄而卒父曰哈丹大宗
正府也可札魯忽赤母曰　王生扵朔漠資禀雄毅沈重
有謀讀書能知大意弱齡入侍
世祖皇帝列職于環衛以忠謹深𬒳眷知速不䚟之孫是為丞
相河南武㝎王阿术受　詔伐宋王扵武㝎為從弟武㝎察
其材智絶人可爲已貳言扵　上挾與俱行從武㝎破樊城
下㐮陽至元十一年
世祖命丞相淮安忠武王伯顔與武㝎大會師于㐮陽分軍為
三道並進忠武與武㝎由中道将濟江忠武宻謀扵武㝎為擣
虗之計王從武㝎以昬時泝流行二十里夜半絶江徑渡黎明
與宋将夏貴大戰陽羅堡㧞之遂取鄂州順流而東宋都督賈
似道與大軍相拒扵丁家洲其前鋒孫虎臣来􁃸戰武㝎俾王
乘髙覘之見其陣勢首尾横决以戰艦衝擊之似道先遁十三
萬軍一時俱潰王從武㝎追奔逐北百五十里所至禁部曲不
得侵暴敵人委棄資仗悉以與将士莫不畏其威懐其惠而樂
扵趍事赴㓛十二年有　旨行中書省駐建康行樞宻院駐
鎮江别　敕武㝎攻揚州武㝎俾王率䝉古軍鏖戰揚子槗
出竒兵斷真州餫道宋将張世傑以巨舟萬餘艘屯揚子江中
流王從武㝎領伉徤善彀者夾射而急撃之繼以火矢灼其蓬
檣大敗世傑于焦山下自是宋人不復能軍凡大軍與宋人接
戰王無不在其間十三年宋以國降十四年　朝廷第㓛行
賞授行中書省㫁事官階懐逺大将軍十五年轉昭勇大将軍
十六年除淮東道宣慰使遷鎮國上将軍奉省檄馳報邉事王
謂機事不可不宻入對便殿出奏牘于懐　上大竒之召近
臣知文墨者使進讀而左右適無其人王拜而言曰臣亦粗知
文墨乃誦其文而釋以譯語音吐明暢辭旨精切　上恱令
縦横行殿中而黙察之知為偉器諭宰臣俾與共政遂以參議
中書省事它日奏事殿中問居何職王以實對　上詰宰臣
曰朕𥘉意以為卿同列置之僚佐何耶二十二年丞相魯國忠
武王安童自北邉歸秉政為
世祖言帖木児䝉古人而扵漢人語言文字無所不通久淹下
位冝升用之其言適契扵　上意問居其上者為誰對曰叅
政郭佑參議秃魯花拜降即日命為中奉大夫中書參知政事
位郭佑上仍敕之曰自今事皆責成扵汝二十三年進資徳大
夫中書左丞二十四年尚書省立拜榮禄大夫平章政事甫視
政而宗王乃顔叛扈蹕親征給餉運籌備殫其勤既平乃顔群
臣從属車奏凱而歸王復與諸将留兵討其餘黨金家奴塔不
䚟悉戡㝎之乃還　上以王生事素薄賜鈔五千緡王囙奏
臣前出軍至亦乞列思之地有来供餽郷導者　上命厚賞
之二十七年武平地大震姦人乘灾異相扇揺藩王為其言所
動者三人民大惶惑　上慮乃顔之黨囙而為變遣王引兵
五百人徃撫㝎之王率有司齋沐禱于山川百神以便冝蠲田
租弛商稅除酒禁發鈔四萬二千緡運采萬名轉海而至以賑
其乏絶教民母惑扵訛言捕斬乘時為盗者無少貸收三藩王
而鞠之始皆倔強不伏既得其情徐諭以禍福之重輕乃伏其
辜事間　上甚韙之遼陽行省治懿州驛道自北亰至上都
頗廻逺王囙奏請徙由髙州以北而减去五驛其三以備它驛
人户物力之乏絶其二以隷虎賁司給土田牛具俾之立屯公
私咸以為便方是時桒哥在相位巳乆專恣日甚誣陷忠良賣
官鬻獄設計局以求遺利毒及編民王既還居政府乃列上其
罪状會侍從近臣亦有顯斥其姦者􁪇哥及同惡皆誅死王以
是益為上所親信　年拜江浙等䖏行中書省平章政事
仍舊階榮禄大夫
成宗皇帝以王　先朝奮弼委任愈專江淛省治錢塘實宋
之故都所統列郡民物殷盛　國家經費之所從出而又外
控島夷最為巨鎮非朝廷重臣莫克任蕃屏之寄王威望素著
涖事伊始風采一新屬部帥守重足而立以俟要束權貴無或
敢撓其政豪強震懾田里晏然大徳二年秋八月十九日
以疾薨于位享年四十有五其年■月■日還塟于大都宛平
縣郎山之原王性剛直而善扵自持雖異巳者莫能伺其間隙
由是始卒無疪然喜汲引人物凡所甄㧞後多知名王之配曰
忽都追封安慶王夫人子男三人曰忽刺䚟江浙䓁䖏行中書
省平章省平章政事曰探迪御史中丞曰木八刺沙南陽府逹
魯花赤女一人曰夘罕適翰林學士承旨朶䚟孫男九人脫囙
納陜西諸道行御史䑓御史大夫紐兒該同知都護府事古納
刺由江淛等䖏行中書省平章政事擢江南諸道行御史臺御
史中丞今以榮禄大夫為上都留守兼本路都総𬋩府逹魯花
赤　完者不花金保也䔍古八刺臣溍竊觀自昔君
臣際㑹之盛或䇿勲扵行陣之間或訏謨扵廟堂之上未始不
各效其所長若王之出入将相豐㓛茂烈彌久益彰盖亦鮮矣
是冝没而不亾克承　天寵慶流後裔與
國家相為無窮者也垂于竹帛被于弦歌光在邦家豈徒賁其
丘隧而已乎銘曰
氣運合一實生偉人惟材之完出武入文
聖神御天誕受方國猶有江流限夫南北恭恭元戎上所倚毗
仡仡虎臣左之右之潜師宵濟投鞭勇徃訖成儁功光膺上賞
乃居屏翰乃登廟廊身屬櫜鞬取彼叛王旄頭豹尾凱旋亰闕
分兵後拒剪其餘孽将指東藩假以便冝力止訛言俾民不迷
榷姦擅國簧鼔
聖徳朝綱紊弛民不堪命白發其私靡所覆蔵揚于大廷解弦
易張肅持政柄坐鎮南服枹鼓不鳴家給人足庶遄其歸衮衣
繡裳胡不憗遺奄其淪亾時逾四紀綿綿世胄咸濟其羙賜履
之舊瞻彼郎山有封斯崇生氣凛然拱木清風念舊啚功褒羙
有詔申敕詞臣薦此碑號
　　宣徽使太保㝎國忠亮公神道碑
故榮禄大夫宣徽使荅失蠻以延祐四年九月五日薨于位享
年六十越三日葬于亰城東杜樹辛荘其眀年制贈推誠㝎力
守正功臣太保金𬗋光禄大夫上柱國追封㝎國公謚忠亮又
六年史臣禮部尚書曺元用始奉　敕撰次公行業以為神
道之碑又二十四年是為今
天子至正八年夏四月九日　上御興聖殿西便殿翰林學
士承旨臣岳柱為奏請命臣溍繼元用為之銘以賜其家俾刻
焉謹按公諱荅失蠻其先西域人系出哈刺魯氏曽祖馬馬贈
集賢學士正奉大夫護軍追封中山郡公祖阿里贈資徳大夫
司農卿上護軍追封中山郡公父哈只贈榮禄大夫司徒柱國
追封㝎國公曾祖妣太帖尼氏祖妣忽委氏並中山郡夫人妣
阿兀思吉氏㝎國夫人𥘉集賢公在西域為其國之近臣素倜
儻有大志知　天命之有歸當
太祖皇帝正大位之六年歲在辛未奉其國主阿爾思蘭来覲
于龍居河司農公前􁑅乃以司徒公為質子時年尚􁐽
上命育于春坊稍長事
太宗皇帝為寳児赤寳兒赤盖古内饔之職最為親宻司徒公
以㳟謹尤被寵遇扈從西征有㓛妻以河而貴族㝎國夫人也
世祖皇帝取南詔伐宋司徒公皆與在行㝷以疾􁑅公少襲父
職為寳兒赤
世祖甚噯重之甞侍　上左右極論阿合馬尚書省之政蠧
國病民　上怒而斥之曰無預若事公徐對曰犬馬知報其
主臣世荷國恩事有關扵治亂安敢坐視而不言其後阿合馬
死尚書省罷　上乃思其直賜以玉環及鈔二千五百緡且
諭　㫖後有所知其盡言毋諱從討叛王乃顔有㓛妻以名
族女脫脫倫氏仍賜良馬白金佩服珎異之物抗海之役督餉
餽扵雲中　晉王軍乏食給以米數千石師還以專擅待罪
上善其有識量而知榷變嘉歎不巳賜白金百兩鈔千五百緡
公囙奏草青畜肥之日尚賖今所給未充恐終不免轉死請增
給以半年之食　上從之衆頼以安㑹復立尚書省公以前
有　旨得盡言遂指陳其非便言尤剴切暨桒葛伏誅而其
言皆驗　詔賜宅一區固辭乃賜王環及燕服以旌其忠禮
遇之厚有加扵前
成宗臨御之𥘉以奉議大夫領供膳司事叛王海都稱兵内向
車駕親征倍道兼行晝夜不息士􁑅巳疲而後軍不繼公諌曰
獨徃恐生它虞宜徐行俟衆大集而後進乃可為萬全之䇿
上韙其言後數日戰大捷海都敗走凱旋而歸第㓛行賞賜以
田三百畒㝷擢司農丞進職為卿與其子買奴侍　上􁀣扵
卧内連數月衣不觧帶􁀣少間賜以鈔二萬五千緡
成宗賔天公北迓
武宗皇帝扵野馬川歸正　宸極
仁宗在儲闈以公　先朝舊人奏為中書參知政事仍兼司
農卿賜以金帶犀帶七寳笠珠帽珠衣金五十
仁宗踐阼首命僉宣徽院事同列以出納不謹䧟扵私罪公獨
不汙其事仍充舊職厯副使同知院事遂為其院使累階榮禄
大夫甞侍坐侑食問以典故從容奏對委曲詳盡深稱
上旨賜玉帶海東白鶻且命國工為之繪像其取重如此俄以
􁀣不能朝遣尚醫診視竟不可為臨終告其諸子曰人之隕其
世業者必自貪與奢始汝等能兢兢自持不苟取不妄用恒以
忠　君報國尊祖睦族為念吾死無憾矣語畢而逝公持身
介㓗寛厚愛人輕財樂施人有忿争搆怨得一言莫不為之釋
然咸稱其長者元配納思馬立氏婦徳母儀族黨稱焉生三子
一女前公二十九年􁑅封㝎國夫人繼室即
世祖所賜脫脫倫氏尤䔍於慈愛視三子如巳出亦封㝎國夫
人子男三人長買奴累官河南江北等䖏行中書省平章政事
今以翰林學士承旨榮禄大夫致仕次忻都資善大夫上都留
守兼本路都緫管府逹魯花赤後公十八年􁑅次怯来資善大
夫同知宣徽院事孫男六人亦老荅而䦨遺少監哈八失同知
河東都轉運塩使司事不蘭奚黒驢王家馿木八刺魯孫男八
人臣溍奉　詔書詞謹悉取前史臣所述公平生大槩備著
之而申之以銘于以昭示
聖天子之追録舊㓛不以久近爲間百世之下何日而忘之㢤
銘曰
惟皇建極立賢無方左右侍從咸懐忠良猗歟㝎公啓家西域
肇自髙魯歸于有徳奉其所事共惟　帝臣荷天之寵傳及
子孫逮公而昌懐林自奮出從征伐入陪頋問宻勿吿猷連柱
大姦不以所長守夫一官乃位列卿乃居政路乃贊國徽綴班
台輔身後之榮赫其龍光惟
帝念功雖逺弗忘属辭比事儒臣之􁑭是不一書薦以新刻
　　遼陽等處行中書省左丞亦輦真公神道碑
故遼陽行省左丞亦輦真以至正七年冬十月二十有二日薨
于位年五十有二訃聞
天子為之嗟悼不巳知樞宻院臣老章亦輦真之弟適宿衛禁
中　上弔慰之詔有司護送其喪還葬遂以八年春三月二
十有四日葬于真㝎欒城先塋之次而神道之碑久未有銘其
年冬十月十有三日　上御眀仁殿樞宻臣僚入對殿中知
院事臣阿吉刺臣忽先臣也先帖木兒等皆老章之同列乃代
為奏請　上既可其奏遂傳　旨翰林命侍講學士臣溍
為文學士承旨臣起巖書丹别勑禮部尚書臣泰不花篆其額
臣溍謹按公諱亦輦真偉吾而人上世為其國之君長國中有
兩樹合而生癭剖其癭得五癭兒四児死而第五兒獨存以為
神異而敬事之囙妻以女而譲以國約為世㛰而秉其國政其
國主即今髙昌王之所自出也公五世祖之官為的斤必里傑
忽提譯言智福大相也四丗祖小云失脱忽憐之官為吾魯阿
烏只譯言大臣也父子俱從其國主来歸于我
太祖皇帝小云失脫忽憐尤見親幸未嘗輒去左右從西征有
㓛令侍
睿宗皇帝扵藩邸
荘聖皇后子視之以為㫁事官真㝎
睿宗分地遂以為逹魯花赤㑭世􁐂其􁑭曾祖諱八丹銀青榮
禄大夫大司徒祖諱刺真事
世祖皇帝為榮禄大夫中書平章政事考諱察乃事
仁宗皇帝為金𬗋光禄大夫陜西行御史䑓御史大夫至治中
入為通政使用新制捵榮禄大夫泰㝎間終扵光禄大夫中書
平章政事公㓜敏慧不喜與群兒狎長者偶見其飲酒責之曰
是兒少嗜飲它日可覬其成立乎公聞之即絶飲而深自飭厲
年逾二十為
英宗皇帝御位下必闍赤泰㝎𥘉為内八府宰相髙麗嗣王阿
難荅失里既襲位其從父弟完者䔍愬于　上曰我父兄也
彼父弟也烏得為王阿難荅失里来朝遂畱弗遣而収其印章
至是有　旨命公以阿難荅失里復國公具宣徳意以告其
人闔境之内無不恱服𥘉公弟老章從
明宗皇帝北狩間關虎口調護　聖躬親幸無與為比
大駕還自朔漠公與一二大臣奉
皇帝蠒綬逺迓于傑堅察罕　上大恱奬諭之曰卿祖父克
有勲烈兄弟備殫勤勞忠孝萃于一門惟予一人汝嘉即除翰
林學士資善大夫䝉古教官之選壅滯巳久俾幕僚閱其牘而
一清之故事藩王入朝從翰林求進止餽遺交錯悉拒弗受遣
使諸王必慎擇其人未甞辱命
今天子嗣位之𥘉擢資政大夫河東山西道肅政㢘訪使召還
除通政院使奉詔廵視驛傳公不憚險逺　歴荅失八刺哈
孫抵晃火兒目連之地事有當更革随宜處置人咸便之大同
東勝州之吴灤永興馬牛三驛牧馬草地為諸人所侵冐訟乆
弗決公𬒳　旨按問得其實十二郷之人百有餘家冐耕其
地巳十六七年一旦同聲辭服願返所侵地公為正其經界而
緩其歷年之租賦公家三世領通政院事每以扶殘極弊為務
遇灾沴必奏請加恤之後使者或牽扵勢而不䏻行其所欲為
皆歎服曰非刺真平章子孫世其官不可也感公徳者相與樹
碑扵灤陽驛以頌羙焉遷山東東西道宣慰使鈔法之不通塩
法之為民病者悉建白而更張之歲旱有禱輒應形扵歌謡事
間有　詔奬諭俾仍舊職而升其位序扵帥座之首未幾淮
潁羣盗竊發鄰郡騷然沂莒滕嶧四州當其衝民害尤酷
上命公捕治之時同僚悉移疾避去父獨任閫事使至即行不
宿命於家若豫備然宣靖王㝷遣怯薛丹十人與諸郡郡兵来
從至邳州境内遇海寕賊兵二百官軍皆觧散公僅與十二人
當其首賊且撃且射賊衆披靡追奔逐北十餘里斬首七十餘
級其黨皆創殘而潰公亦以矢盡廽沂州収兵復出徃来逐捕
殺獲不可数計俄拜遼陽等處行中書省左丞公曰代者未至
我安可辭其責諜知盗在膠州整兵行至沂水而代者至乃還
後人頼公區畫素㝎故不勞餘力而掃除其遺孽遼陽久不雨
民間公至曰是在山東䏻致雨者吾属無憂矣公視事之日果
應禱而雨民飢則為之設法以勸分薄關市之征以通商旅米
價頓平人無艱食之患公才智出扵天性操守得扵家傳遇事
立决嚴不失扵苛寛不失扵縦所以至有聲在遼東三年鎮之
以静識者以為得大臣体遽以一􁀣不起人尤痛傷焉夫人卜
顔金貴族完顔氏陜西行中書省右丞教化的之女累封范陽
郡夫人柔嘉貞順克盡婦道見稱扵􁇢族公兄弟十人兄曰孛
孛實中奉大夫河東山西道宣慰使曰老漢弟曰老章光禄大
夫知樞宻院事曰草地里中奉大夫真㝎路総𬋩府逹魯花赤
曰揑烈秃資善大夫宫傳曰荅刺海曰羅羅中奉大夫江東建
康道肅政㢘訪使曰撒馬䔍　大夫中書參知政事曰伯顔
帖木兒朝散大夫光禄少卿孛孛實老漢荅刺海羅羅皆前􁑅
夫人以公喪至知院公率諸弟逆于通州而殯于亰城南佛舎
摧慕號泣哀動路人其既葬也夫人自真㝎使来告于知院公
曰兹幸獲㐮大事而公殁無遺㣧恐其行能勞烈久遂湮没盍
思所以圖其不朽扵是知院公諗于僚友以聞夫人可謂賢有
識矣龍光下賁炳耀泉壌公其庶㡬無憾矣乎銘曰
聖神受命萬邦来同群木雲合咸在彀中惟公之先夙陪禁近
地官之貴䟽榮一品積慶所鐘䔍生後賢再世辨章相業是傳
公方盛奉峻躋内相升華文苑為時雅望出持使莭風采振揚
昭宣　皇度肅正官常奉貢修􁑭布徳施令傳置所逹
國之大政総以專使患夫才難夫孰如公克世其官来旬来宣
保兹東土潢池弄兵(公/奮)厥武以寡敵衆莫我敢嬰餘威所加氛
祲廓清簡在　上衷進位丞弼殿于大藩民用寕一盍遄其
歸使秉事樞奄其逝矣當宁欷歔公不有子公多兄弟承
詔勒銘垂示無止
　　宣徽使太保㝎國忠亮公神道苐二碑
至正八年夏四月九日臣溍承　詔撰故宣徽使太保㝎國
忠亮公神道碑銘公之嗣人歴官行事法當附見而其詳有不
可勝書者冬十二月二十有五日翰林學士承旨臣拜拜臣岳
柱復爲　奏請而命臣溍勒銘兹碑臣溍謹按㝎國公荅失
蠻有子三人其二人皆已􁑅惟今翰林學士承百買奴榮禄公
謝事而食一品禄公字徳卿㝎國長子也年十二入見
世祖皇帝命平章政事刺真教以蒙古衛兀兒文字越二年乃
命從宣徽使速渾察児習治御膳爲寳兒赤
成宗皇帝不豫公從㝎國入侍至康復而退逮
成宗賔天從㝎國迎
武宗皇帝入正大綂至大中以積勞授御藥局逹魯花赤升太
醫院經歴舉名醫久次者奏𥙷以官大興醫學以淑後進皇慶
𥘉擢監察御史分廵嶺北平反和林冤獄而寘真殺人者于法
出其誣服者五人念民之受役莫重扵站赤奏請官備和林站
首思歲増給木連帖干兩站米百石有貧乏而鬻其妻子以應
役者贖而歸之沙嶺至上亰十一納缽所須柴薪宜勿科扵民
以紓其力斡耳朶户求運載和林官物者冝禁止而以雇募之
直十萬餘㝎賦扵站户使蒙其利　上皆可其奏贖還其妻
子者仍户給羊百牛馬各十民瘼既蘇乃撤酒肆以變淫風興
儒學以崇徳教及為御史䑓經歴以宣徳奉聖諸郡舊隷河東
憲司道路廽逺請改令御史分臨按治𬒳　旨至西陵州鞠
厭鎮大長公主獄止戮一僧餘詿誤者皆薄其罪延祐中出為
山南江北道肅政廉訪使以属郡歲饑聞于朝下其直糴官粮
二十萬石江陵有夜入人家為其所傷以死者有司當以殺人
之罪公原其情而出之㝎國寢疾革
仁宗皇帝遣中使傳旨俾歸侍疾比至家則㝎國巳沒
詔起復還舊任固辭從之服除入中書為右司郎中扈從至龍
慶州謂儲御膳扵民冡非所以致敬亟覆以屋于納缽之㫄易
都城木槁以甎石者三百五十所有司估計造馬轎及城壕木
座彩畫官舎用鈔二千一百餘㝎公為撙莭止用四百餘㝎有
旨賜一僧金襴袈裟金玉府言當用絲一百二十斤紅花紫草
各六十斤金十八兩公止用紅注絲一縑納瑟瑟五尺而所製
未甞不如其法除同僉宣徽院事始公甞計點宣徽羊馬増出
羊二萬三千牛二百四十馬四百至是理筭提調尚食生料尚
牧柴塲又减省官價為鈔百五十萬貫復入中書為左司郎中
至治𥘉擢江北淮東道肅政㢘訪使通泰二州塩竈毀扵風濤
諭富商捐鈔七千八百三十㝎以救其灾公私咸頼以濟後蒙
省降鈔四千五百㝎皆弗果用復以歸于官有毒殺人而誣其
祖母自殺之者公究其實釋其祖母而下首惡及合謀者于獄
改河北河南道肅政㢘訪使河決原武親詣其䖏督視興築用
役夫一萬人稍草六萬束命􁆾夫五百採退灘野生蘆葦得十
餘萬束民不擾而河患息又令汴梁属邑預備稍草連歲所積
至六十餘萬束免取具扵臨時人甚便之南陽山西有馬頭堰
堙廢已久命脩復之所溉田千餘頃皆為上腴設米市以抑冈
利之徒罷檢鈔行人而籍市户使歲當一日役既輕而弊亦去
嚴小倒之禁而鈔法以通建言折収田粮輕賫而民受其惠以
舟代車送亞當吉北還而不至扵妨農公三持憲莭所至必繕
治公宇及三皇孔子廟凡為屋以楹計者數百川梁逵路脩除
必時什器之須纎悉畢具種蒔桒果花木至數十萬本事雖㣲
而未甞忽也泰㝎中參議中書省事有　旨扵撫州北安火
車秃之地建殿以觀飛放引古之人君竆奢極侈而取敗者為
喻以力諌而止以灾異乞免所居官　詔勉諭之曰爕理隂
陽事在宰相非汝之過其起就職㝷遷司農少卿天暦至順間
由司農卿遷同知宣徽院事除燕王宫相又以大都留守兼宫
相都総管府逹魯花赤除吏部尚書上䟽言
聖朝以禮譲為國以孝治天下髙麗王子迫其父退居躭羅而
據其位無禮不孝宜令其父還就王位却令其居躭羅宰執大
臣咸歎服其言㝷復為宫相総管府逹魯花赤吏部尚書又以
通政使兼舊職公在通政拯治有法力役均而使客之至如歸
無不胥恱
今上皇帝臨御特授太禧宗禋使都典制神御殿事拜河南江
北䓁䖏行中書省平章政事召入為利用卿受納皮貨所以防
其欺弊者甚至不以事之煩為憚也遷翰林學士承旨援禮引
年遂以本官致仕階自承務郎八轉至榮禄大夫所服犀玉帶
皆　上所賜先是
武宗皇帝命以故宋太后湯沐地悉歸千大崇㤙福元寺平章
政事伯顔持不可　上震怒猶抗論不巳暨
仁宗皇帝以鈔法詰責前宰相執政公言伯顔在　先朝能
犯顔進諌可謂盡忠不宜例加罪譴　上乃釋之後二十餘
年伯顔事
今上皇帝以師臣位上相公未甞一言及扵前事人以為難公
歴事　累朝以㳟謹見稱所治　御膳尤精扵烹飪前後
𬒳賜珠㡌珠衣只孫金玊馬腦車渠七寳諸束帶及它衣幣服
用之物以十數鈔無慮數十萬貫上樽珍膳鞍馬之屬不與焉
公性孝友㝎國之世賞及田廬貲蓄皆以譲其弟至奉㐮大事
又獨任其役費既告老賜鈔萬五千緡悉用増葺其先塋娶卜
蘭奚氏封博陵郡夫人
仁宗又妻以宫女陸氏
昭獻元聖太后為治匳具賜宴于興聖宫命太傅帖哥司徒伯
順送至其私苐後封　郡夫人繼娶秃滿倫氏脫脫尼氏弩
哈出氏弩罕氏王氏並封薊國夫人子男二人長亦老荅兒卜
蘭奚氏出也奉政大夫䦨遺少監
仁宗妻以朶兒别台氏繼娶阿兒温的斤氏次不蘭奚孫男■
人故上都㽞守忻都資善公㝎國苐二子也由寳児赤為典膳
署令累遷司農少卿章佩監同知通政院事由僉宣徽院事為
其副使天暦間拜雲南行中書省左丞至順𥘉叛王秃堅與伯
忽䓁率衆来攻城平章政事帖木而不花守北門公守東門叛
兵乗間由它門入遂刼去省印公亦見執問何以不走公曰奉
天子命為行省官安敢棄城去伯忽欲殺之秃堅不可而止乃
命其黨忽哥皃兀馬兒以五十人護送入城囚之公與兩人相
䖏既久囙說以逆順禍福刺血撓金為誓謀共殺反者未㡬豫
王引大軍至伯忽遣忽哥兒兀馬兒徃拒之行次占兾州兩人
如公宿約徑囬金馬山殺伯忽兄弟三人得其所刼省印以授
公復立行省公遣使以三人首級獻于亰師尋出迎豫王至麻
隆縣将還行省次倚隆州豫王所領漢軍復陷沒公欲奉䂊王
至烏撒而諸王啜思班巳入雲南豫王乃命公馳報于
朝廷　上嘉其㓛賞賚甚厚即除上都留守兼本路都総管
府逹魯花赤階自奉政大夫六轉至資善大夫前後𬒳賜珠衣
玉束帶各一白金千兩鈔六萬貫它衣敝諸物稱是􁑅扵元綂
三年九月十七日享年五十有七娶㝎哥察氏封咸陽郡夫人
忙哥氏伯顔哥氏並封范陽夫人子男一人哈八夫　大夫
同知河東都轉運塩使司事孫男■人故同知宣徽院事怯来
資善公㝎國苐三子也𥘉為寳兒赤用伯兄所譲㝎國廕授器
備庫提點外除同知建徳路総管事入為度攴少監遷利用少
監遂為其太卿除大都留守遷同知宣徽院事階自武徳将軍
再轉改中憲大夫又四轉至資善大夫前後被賜珠㡌珠衣各
一只孫四白金百兩鈔二萬五千貫它衣幣諸物稱是􁑅扵至
正七年五月十日享年六十有二娶脫脫尼氏封咸陽郡夫人
丑丑氏完者的斤氏並封范陽郡夫人子男三人黒驢王家驢
木八刺孫男■人由㝎國而上其行能勞烈臣溍既序次而登
載于前碑兹不復出銘曰
古之名家曰萬石君人臣尊寵舉集其門孰如㝎國類其㳟謹
父子同時列于貴近職親地要
天子所毗惟才之豐靡適弗冝恂恂長公際逢熈運奉宣憲度
叅陪　廟論出居屏翰入侍燕間踐􁧑中外踰四十年行止
以時委蛇而退便蕃錫予流㤙未艾萬石之㳟二踈之賢公兼
有之庶㡬夫全偉㢤仲氏致位丞轄設竒制變茂著勲烈季亦
競爽克友其兄譲行于家遺澤是承　天覆日臨罔間存殁
錫以石章用焯其實
金華黄先生文集卷苐二十四終
金華黄先生文集卷第二十五　續藁二十二
日損齋續藁卷苐二十二　門人編次
　神道碑
　　廣東道都轉運鹽使贈推誠守忠全節功臣資徳大夫河
　　南江北等處行中書省右丞上護軍追封髙昌郡公謚忠
　　愍合刺普華公神道碑
今天子至正九年春三月　日　詔以工部尚書偰哲䔍
為叅知政事行省江浙其祖考髙昌忠愍公之墓實在所治境
内偰哲䔍将奉加贈進封　制書展告于墓次中書宰臣因
奏請賜以神通之碑用廣孝而勸忠　制可其奏事下翰林
命臣溍為之銘别勑中政院使臣朶爾直班禮部尚書臣泰不
花書篆以賜焉臣溍謹按公諱合刺普華偉吾爾人其先曰暾
欲谷助唐平安禄山之亂以功拜太傅封忠武王傳數世至公
髙祖諱克直普爾曽祖諱岳弼並襲本國相荅刺罕號阿大都
督兼遼主所授太師丞相緫管内外藏事祖諱亞思弼有子二
人長仳俚伽普華次即公之考諱岳璘帖穆而仳俚伽普華旣
嗣相位復立竒功䜛人間之無以自白乃歸命于我
太祖皇帝以岳璘帖穆而充秃魯花秃魯花者譯言質子也
上察其材具周通而識量宏逹俾傳　皇弟斡真那顔統治
中原朝夕左右勸以孝悌不殺　上聞而嘉之賜金虎符授
河南等處軍民都逹魯花赤
太宗皇帝以為大斷事官出鎮順天㝷俾還治河南卒於官贈
宣力保徳功臣亞中大夫同知山東東西道宣慰使司事輕車
都尉追封髙昌郡侯謚莊簡公㓜警敏有大志奉母奥敦夫人
居益都李璮起兵益都據濟南以叛干戈搶攘之際母子莫能
相保公晝夜號泣馳走訪問期必見毋從父撒吉思行省山東
公從之平賊乃得母所在迎侍以歸人謂孝感所致行省知公
純篤可用薦于
世祖皇帝得備宿衛奉　上旨立二鐡冶扵益都四脚山遂
賜金符為其都提舉㝷以讓其弟乆之　上命丞相伯顔緫
兵伐宋擇可主餉餽者擢公行都漕運使公調度有方師頼以
濟宋人旣奉版圖入職方公恐上下狃於宴安乃條上守成之
䇿曰存國體曰厲士節曰㝎官程曰厚民生曰昭舊族曰拊新
民　上多采納焉江南漕秫米二十萬石由䢴溝逹大河覆
溺者十之一出納之量復有小大之殊折閱頗多悉責償扵舟
人公抗言此非舟人之罪雖沒入其家貲所償能幾請獨當其
責時相惡其不附己黜為海寧路　稍遷江西道宣慰使
改廣東道都轉運塩使兼領諸蕃市舶姦民以私販梗塩法徃
徃挾兵刃以自衞因而搆亂有陳良臣者衆至萬人公奉省撽
與招討使荅失蠻討之殱其兇渠而諭脅從者使復業旣而有
歐南喜者復嘯聚其黨至十萬人僣稱名號僞署官職攻䧟城
池戕殺吏民公列上攻取之方略奉省檄與都元都課児伯海
牙分兵搤其要害賊平公之功居多因請革鹽法之不便者并
劾按察使脫歡姦利事罷之㑹　朝廷有事占城属公出護
餉道行次恵之愽羅值劇賊歐鍾横截石灣據其阨塞勢猖獗
甚公慨然語其衆曰餽餫重事苟有退縮必誤軍需即身先士
卒力戰矢盡而馬𬒳數創猶徒歩搏賊格殺數十人竟以衆寡
不敵見執賊欲生之使為主帥公罵曰吾
天子貴臣岀将使指寜能徒汝蠻賊反耶賊知不可屈公遂遇
害時年三十有九至元二十一年二月十九日也是夕公見夢
於夫人希台特勒氏曰吾死矣明日而訃至幕僚劉閏張徳亦
夢公衣金甲指金榜城門曰吾今治此須若等為功曹兩人俄
■暴卒官兵逐捕群㓂若見公乗騅督戰恵人咸共驚異作堂
於公死所像而祠之其後偰哲䔍僉廣東憲司事廣人見之如
公存焉共請為公立祠偰哲篤弗能止又不欲以役事煩其人
乃捐俸貲建祠宇仍買田以給之
仁宗皇帝追念公死於國事始以延祐五年冬十一月贈公通
議大夫户部尚書上輕車都尉追封髙昌郡侯皇上以為情文
未稱旣以元綂二年冬十月賜號守忠全節功臣謚曰忠愍復
以至正九年春正月加贈推誠守忠全節功臣資徳大夫河南
江北等處行中書省右丞上護軍追封髙昌郡公其得請樹碑
則夏四月十一日也公墓在溧陽州永成郷沙溪之原葬於重
紀至元之元年冬十二月　日盖改卜于兹十有五年矣夫
人希台特勒氏盛年􁁪居以死自誓封髙昌郡太夫人年七十
有二乃卒子男二人長偰攵質以先世居偰輦傑河因以偰為
氏十歲刲臂肉愈母疾人謂忠貞孝萃扵一門繪為三節圗以
傳其守廣徳有異政治他郡如在廣徳歴同知廣西宣慰司事
副都元帥卒官正議大夫吉安路逹魯花赤兼管内勸農事贈
宣恵安逺功臣禮部尚書上輕車都尉追封雲中郡侯謚忠襄
階如故次越倫質早卒以子貴贈承事郎山東東西道宣慰使
司都事孫男六人偰玉立延祐五年進士正議大夫僉福建閩
海道肅政㢘訪司事偰直堅㤗㝎元年進士從仕郎淮安路清
河縣逹魯花赤偰哲篤延祐二年進士中奉大夫江浙等處行
中書省叅知政事偰朝吾至治元年進士奉議大夫同知循州
事偰列箎至順元年進士儒林郎潮州路潮陽縣逹魯花赤皆
偰文質子善著泰㝎四年進士承務郎鞏昌等處都緫帥府經
歴越倫質子也女四人曽孫男二十三人偰玉立之子偰烈圖
用忠襄廕為承事郎紹興路上虞縣逹魯花赤偰哲篤之子偰
百遼遜至正五年進士由應奉翰林文字承事郎同知制誥兼
國史院編脩官遷宣政院斷事官經歴偰理台國子生今為将
仕郎豐足倉使偰帖該郷貢進士今為翰林國史院譯史偰徳
其
今上潜邸速古児赤偰吉思偰賚偰弼並國學生善著之子正
宗至正五年進士将仕郎江淛等處行中書省照磨阿児思蘭
至正八年進士将仕郎湖廣等處行中書省理問所知事餘皆
未仕女　人玄孫男四人女三人盖自
仁宗皇帝肇建科目以取士公六孫而六舉擢第者各一人惟
偰哲篤最先逹暨
皇上復行貢舉法扵旣廢之後公曽孫擢苐者又三人名郷書
者一人登學館者四人謂天可必乎則積善者不能皆食其報
謂天不可必乎則公家餘慶所鍾彰彰如是昔人謂天人之相
與當侯其㝎而觀之自公殁逮今逾六十年天之㝎也乆矣而
况承休襲羙世有其人克膺　上眷弗替益隆澤流後裔詎
有既耶臣溍辱與偰哲篤有同年之雅頗獲聞其家世之詳頋
以鄙陋衰朽無能發揚公之英光偉烈以稱塞　明詔之萬
一稽首獻攵惶悸無地銘曰
猗公之先肇自有唐以功錫爵有家髙昌蟬聮奕葉相其國主
逮公顯考歸我
聖祖出傳宗王統治兵民導之不殺守位以仁公生名閥夙有
大志禔身以學敦行孝弟移孝為忠事我
世皇温㳟匪懈出入踐􁧑靈旗南指貔貅百萬飛芻輓粟公多
益辦士讙為騰賈勇直前俘厥寳玉鐃歌凱旋四方旣平守成
不易囊封亟上敷陳至計皇華遣使鹽筴是司海瀕遐逺人利
其私嘯姦聚兇循習其舊公振厥武殄彼二㓂島夷弗率王師
有征糗粻在道輟公以行群蠻跳邉猝與公遇天竭馬蹷公奮
不頋見危授命不有厥躬生氣凛然萬夫之雄以死勤事禮有
常祀追逺弗忘由
今天子日照月臨
天子聖明公多子孫式克欽承際時丕平以文易武保其遺祉
列于位序公死不殁神遊無方歸形此　有封若堂史臣奉
詔屬辭比事掲為臣軌昭示来世
　　資善大夫河西隴北道肅政㢘訪使凱烈公神道碑
至正十年四月癸卯知經筵事資政院使臣朶爾直班侍
上于興聖殿東便殿以經筵舊臣故河西隴北道肅政㢘訪使
㧞實神道之碑未建奏請　勑翰林侍講學士臣溍為之銘
上旣允所請則諭　旨於翰林知經筵宫以命臣溍臣溍謹
按史臣危素所述行狀公諱㧞實字彦卿系出蒙古凱烈氏髙
祖寕國孝勇公諱某事
太祖皇帝以智謀材武克有伐功世備宿衛至公之考雲囯宣
䝘公諱某受知于
世祖皇帝歴事
成宗
武宗
仁宗三朝尤𬒳寵遇終扵某年公年十有一以近臣子入侍
仁宗特受承直郎長秋寺丞秩滿以奉議大夫居舊職小吏以
公年少事有不關白而擅行者公立黜之由是人知所嚴憚
文宗時拜監察御史進階亞中大夫首劾中書平章政事明理
董阿不可共政及其子閭閭不可入察一日之間傳　上旨
慰諭者三而公守正不移時方議冊　皇后公言　陛下
已　詔天下讓位于　大兄今立　后是與　詔自
相違也　上嘉其直賜金織文幣以旌之　后聞之亦有
金幣之賜遷同知隆禧緫管府事太師太平王枋國公奉
旨岀使囬旣復命遂移疾不出屏居三歲若將終身焉
今天子即位乃起公為中大夫僉燕南河北道肅政㢘訪司事
建白行大禘罷逰畋置諌官開言路擇守令嚴考覈慎選授下
逹魯花赤抑吏貟舉孝㢘蒙古色目進士當明一經章蒙古婚
姻之俗探馬赤軍弓矢行軍則佩之事畢則納于公庫倭人未
服不宜使至中國凡十數事皆當世切務後多見於施行召為
刑部貟外郎宗王晃火帖木而之子以疑似獲罪獄将上公不
署其牘遷嘉議大夫徽政院斷事官　上春狩于栁林公奉
皇太后旨設　御宴明日賜太師秦王宴太師頋公者三公
皆不應是日公又言扵怯薜官法禮曰今東作方興而畋獵不
息公為國重臣何不進諌法禮入奏　上即日還宫太師聞
車駕巳還大驚問諸左右知自公發之出公為同知廣西兩江
道宣慰使司亊副都元帥公以病不時到官遂中以法病卧維
楊作憎蚊賦以寓意焉更化之後　上旣緫攬權綱徴用儒
雅擢公翰林直斈士知制誥同脩國史兼經筵官公承　詔譯
唐楊相如君臣政要論書成賜賚甚渥㝷又俾為之序以進嘉
奬尤至　上嘗坐宣攵閣閱宋徽宗畫侍臣共稱其神妙公
前奏曰徽宗溺於小技而不恤大亊以失其國父子並為覊虜
其遺迹雖存何足貴乎　上黙然亟命藏畫　上因覽故
西臺御史中丞張公養浩經筵遺㫖之書有太空之塵之語問
何謂太空之塵公對曰其意謂桀紂窮土木之工極一巳之欲
又為酒池肉林以盡娱樂其所㒷建者巳為太空之塵矣而悪
名布在簡冊不可泯滅永為人君之鍳也　上歎賞不巳命
内官賜以御饍他日有所頋問亦必直言無隐乆之拜吏部尚
書先是吏部月選凡遇羙闕輒有逹官貴人以手簡爲之干請
公命自尚書至于主亊所出手簡悉卑于火惟驗在選之人政
事羙悪爲優劣而擬注之衆咸恱服佐吏隐其名闕以爲市不
曽千餘公盡究得之其弊乃絶除中奉中夫大宗正府也可扎
魯火赤宗王丑漢怙勢殺人公欲上其罪狀以申典憲而有力
庇之者遂移疾去乆之出爲浙東海右道粛政㢘訪使所部貪
官汚吏或自引去或相率禱于神明幸公不至而公亦改命爲
大都路都緫管府逹魯花赤輦轂之下素不易治公号令明肅
豪右震礱而細民無愁歎之聲　上臨御日久望治愈切慮
吏姦有所未革民瘼有所未蘇遣使宣撫四方於是公與江浙
行中書省參知政亊秦公從徳𬒳　命徃湖南廣西至湖南
劾奏憲副刘某宝慶有獄累年不决得其冤狀訖平反之至廣
西民相率愬違制多取職田者動以千数劾奏司憲者　人帥
閫誘逹刺罕軍冐支錢粮不可勝計歴陳其弊而禁止之象州
民獠雜處而村落間有能教子讀書者則爲賦詩以勉励之方
𣣔大有建明俄丁内艱而還　上最諸道能㪯使職者公在
優䓁特授集賢侍讀斈士通奉大夫以憂制不拜改叅議中書
省亊須免䘮而就職卒辞服闋拜集賢學士資善大夫出爲燕
南河北道粛政㢘訪使名其堂曰独清仍作記以見其志以有
所劾奏不行移河西隴北道粛政㢘訪使到官未幾遽以疾不
起公生於至大元年二月某甲子卒扵至正十年正月戊午得
年四十有三壬午返柩至大㒷以二月某甲子葬于苑平縣池
水里双隄之原公天性頴敏愽斈善爲文章尤工於蒃隷真草
喜蓄書世方尚浮屠家公讀唐史至䔥瑀傳書其後以貶責之
愛賔客篤故舊酬酢欵洽必盡其歡至於居官涖政截然不可
犯雖有強禦亦無所頋望終以此不克大行其志而天下之公
論莫不帰焉
天子聖明襃表而寵綏之則亦不可謂不遇矣序而銘諸使百
世之下知國有直臣豈非勸忠之道哉公先娶阿尓刺氏封范
陽郡夫人継娶塔塔而氏又娶刘氏子男一人博羅貼睦尓范
陽郡夫人出好斈而尚志人稱其有父風女二人刘氏岀也銘
曰
惟凱烈氏故多顯人五世而昌　國有直臣公繇庻官蚤登
臺府有非其類耻与為伍　上方遜位議冊中宫名之未正
公弗苟同人所難言亊且不測言契　上衷大旌其直赫赫
師尹秉　國之成色斯舉矣三年不鳴謳歌所歸
今聖有作公乃為起爰輒爰度敷陳政理識還慮深時雖勿作
或施於今越在宫僚不忘献納寅縁貴近㣲言諌獵　上亟
為止大臣弗知徐詢其故岀公所爲麾之則去劾官南服寵辱
不驚白駒空谷化弦易張遂子以環紬書石室掌制金銮入侍
談經從容諷議　君仁臣直斯為盛際公領銓曹私謁不行
公治詔獄務持其平岀將使指布宣　上徳摧姦擊強見謂
稱職瀛洲地禁退食委蛇㢘車再駕風紀是司人皆傒公峻躋
政路云胡不淑罹此大故丹旌揺揺靈輀旣東䘏典之優其終
也豊儒臣奉　詔揚詩墓隧彰　君之仁以勸有位
　　湖廣䓁處行中書省平章政亊贈推恩效力㝎逺功臣光
　　禄大夫大司徒柱國追封斉國公謚武宣刘公神道碑
昔在
丗祖皇帝有名將曰刘公賜號覇都覇都者言其勇敢無敵也
公在羣從中次居苐二自　朝廷搢紳之士下至閭巷庸夫
孺子共稱之曰刘二覇都云公既佐行省宰臣取宋而㝎天下
于一坐鎮湖廣者二十年以大徳九年二月十九日薨于位子
脫歡實丗其官公殁四十有四年是為
今天子至正八年脫歡之殁亦十有三年矣監察御史忽都不
花公之適孫脫歡之嗣子念祖父為　國世臣巳䟽封錫謚
而墓隧之石未有刻辞乃上其功狀于中書以聞夏四月五日
上御㒷聖便殿　詔使臣溍勒銘公碑而脫歡之碑則別一
敕前翰林斈士承㫖歐陽玄為之銘臣溍謹按公諱國傑字國
寳系岀女真烏古倫氏逮入　皇朝始以刘為姓譯語謂女
真曰拙而赤台故言氏族者謂公為拙而赤台人其先居女真
之泰州普一縣有世襲爲千户者扵公爲大父譜牒弗具歴官
行亊莫得而詳父諱徳寕　國𥘉侍　宗王斡真爲内府
必闍赤青齊王分地得承制封拜命副合刺温管領益都路軍
氏公亊因家焉用公貴贈中奉大夫浙東道宣慰使都元帥護
軍追封臨淄郡公母奥里氏追封臨淄郡夫人公起家從攻漣
海爲軍馬隊長至元六年　國兵伐宋以益都新軍千户從
攻㐮樊分屯萬勝堡宋人祠間以萬有五千人来擣其虚堡中
兵可戦者不過数百旣成列公首出迎敵衆乗之以進斬首四
千餘級奉行中書省檄攝萬户提軍二千略荆南歸峡諸州轉
戦千餘里還与宋人戦樊城下累以功賞銀至二百五十兩命
攻樊之外郛曰東土城者公竪雲梯先登中火砲傷左股裹瘡
力戦破之九年冬樞宻院以聞特降金符授武略将軍㐮陽援
絶宋将張順張貴潜運𫀆甲以徃順戦死貴獨入城所乗輪舩
結栰相連如城堡運機其中一夕順流而岀公与諸將邀擊生
得之㐮樊夾漢水為城植柱中流聮以鐵絙十年春正月公與
諸將以戈夾舩訢流而上㧞柱断絙遂毁樊城南面木柵堰其
壕塹而圍之城上矢石如雨公身𬒳数瘡日暮引退詰旦領銳
卒坎墉以登樊城旣破㐮陽亦降奉　旨入覲遷武徳將軍
管軍緫管賞銀百兩及錦衣弓矢鞍勒十一年秋九月太師淮
忠武王伯顔為左丞相行中書省事㑹師㐮陽分三道並進丞
相由中道次郢州宋人築黄家涴堡以扼其衝乃俾公以三百
人徃奪其堡遂過郢而南宋守将趙攵義来襲其後公從丞相
還斬攵義及其麾下五百人行省以聞賜金虎符轉武莭将軍
進㧞沙陽新城旣渡江公先以戦艦五十攻陽羅堡大軍継至
攻之三晝夜其大将夏貴敗走以功賞銀百五十兩十二年春
二月師次丁家洲宋都督賈似道遣其前鋒孫虎臣來逆戰公
以選鋒當其前與諸将合擊之虎臣大敗十三萬人一時俱潰
追奔逐北直抵蕪湖以功除益都新軍萬户仍賞銀千兩夏四
月太保河南武㝎王阿术以行省平章政事别攻揚州詔公以
五千人立柵揚子橋斷其餉道宋兵數萬暮夜奄至我師有備
莫能入黎明開門縱擊殺獲之餘自相蹂踐而死者無數溝港
為之不流以功陞懐逺大将軍始賜覇都之號仍降　詔奨
諭焉楊州食盡主帥李庭芝挾其将姜才棄城去平章俾公分
道追襲至泰州斬歩卒千餘人奉　旨入覲賞銀千兩及錦
衣弓矢鞍鞠十三年冬十有二月　詔公以元佩虎符及所
管軍二萬付其子坐鎮所分城邑而别降大虎符除公僉四川
行樞宻院事選兩淮新附軍西征未行十四年以北鄙繹騷授
鎮國上将軍漢軍都元帥佩以虎符銀印統侍衞諸軍徃撫㝎
㝷召還賜宴命坐　上親觧所服御衣以衣之仍賜玉帶弓
矢鞍勒鈔五千緍十五年復召至上都俾與指揮使賈某領三
衞親軍一萬人北征陛辭　上諭之曰朕不識賈指揮何如
人邉事一付於汝對曰　陛下託臣以腹心敢不盡忠竭力
事若有成功歸於衆或有不虞臣自當之　上壯其言大喜
公因奏将佐而下設有違誤奏而後行恐失事機　上曰山
南安知山北事不用命者先斬後聞由是人莫敢不用命㑹天
大雪人馬俱苦寒且乏食以戰車相環穴地而處撫其士卒無
失所者十六年夏四月至和林叛王脫脫木犯邉公曰彼全軍
而来巢穴必虚乃岀其不意襲擊之俘其生口畜牧萬計脫脫
木以騎兵來追至謙河溺死者過半十七年　朝廷以别列
迷失同知樞宻院事與公同領邉事脫脫木及其黨失列乞撒
里蠻等復擁兵而至公與别列迷失追擊之至唐五路北抵金
山則其衆已潰散别列迷失慮有伏兵倍道南還公以孤軍殿
後粮道不繼殺羸馬以食将士全軍還至和林有　旨留軍
五千付公鎮守脫脫木最號強盛以兵屢動而弗戢士馬離散
衆皆怨忿且苦其酷虐失列乞撒里蠻等因拉殺之而率衆来
歸公勞徠綏集而周其乏絶所全活數萬人十八年加輔國上
将軍十九年秋七月奉　旨将所部軍三千還京師父老遮
馬而泣願留母行公曰此　君命也再三諭遣之皆哭而去
旣入對　上諭以日本之役師出無功将校已加黜責今命
汝為征東行省左丞得專征伐對曰軍行進退事在主帥非偏
禆之責乞復其職付臣調遣　上從之二十年春正月建省
于揚州方練士卒以俟大舉冬十月建寜新附人黃華反衆至
十萬乃輟公俾與諸将徃討平之福建行省左丞忽刺出引兵
來㑹于梧桐川欲盡勦其餘黨公曰反者獨黄華數人悉巳伏
誅餘皆脅從之衆宜諭以禍福使悔過自新限外不服誅之未
晚衆稱善乃遣招諭之無不出降又聞指揮使八忽䚟綂蒙古
軍一萬駐于仙霞嶺所至輙殺虜平民亟移文止之人乃自安
二十一年冬征東行省罷除僉㳂江行樞宻院事二十二年夏
改僉四川行樞宻院事未行留僉江淮行樞宻院事冬十月復
立征東行省公仍爲左丞赴闕奏事言臣今爲省臣請上所佩
虎符　上以公方緫東兵仍令佩之占城之役将卒潰散
朝廷将正其罪公力請使從東征責以自効甫至揚州而征東
行省復罷二十三年拜湖廣行中書省左丞湖南有大盗慿險
負固日乆公下車之始一鼓而殄之二十四年春
皇子鎮南王征交阯公𬒳　㫖給其資粮器械民不擾而事
集秋九月從王進兵至其境上而還公所紘湖南廣西與廣東
壤地相接廣東群獠率依山林而居其奠謂之大獠亦有部伍
約束偽署稱號有緫管緫轄提督書司之類人習戰闘又善設
伏衝突出没無時公甫至静江而廣東有警乃率精兵舟行千
五百里抵肇慶之四㑹使覘賊形勢則鄧大獠三千人居前劉
大獠千五百人居後相距三十里以爲掎角官軍不滿千人公
乗其無備以輕兵倍道而進兵之所向先其易而後其難不再
宿盡㧞兩砦殺獲之餘脫去者無幾械首賊至肇慶斬之同惡
皆杖死改資徳大夫行尚書省左丞時鎮南王深入交趾聲問
不通二十五年夏四月命公統諸翼兵萬人迓之至静江聞王
班師乃身詣思明州而散遣部伍各歸其營公還未幾衡永寳
慶武岡群盗並起聚於四望山公率四路官兵民義捕首賊斬
于軍前餘黨多奔竄而去乃度要害之地得閑田三萬餘畒創
立三屯衡曰清化永曰烏符武岡曰白倉各置軍五百人給以
牛具種子教之耕作而以農隙閱習武藝向之奔竄者稍出而
自歸有家則令復業無恒産則分隷諸屯歳得糓三萬餘石倉
廩實而盗賊化為良民父老為立石志其事曰三屯記兇徒掠
■子女姦吏殘　民事覺取其尤無良者杖殺之境内肅然
旣而盗賊起　有旨俾公以蒙古漢軍三千㑹江西行樞宻
院討之公擊破蕭大獠三千人扵桂陽之陽山遂至賀之懐集
攻㧞徭人諸砦二十六年春駐兵廣東行院違期不至公獨出
兵擊破閻大獠於廣之清逺曽大獠廖大獠衆萬餘人巳降復
叛乃囬軍擊之三月至懐集生擒蕭大獠擊破嚴大獠五千人
夏五月曽大獠復以五千人據徳慶之金林山公直趍其處分
兵㫁其徑路賊不敢出乃伐山通道盡殱其衆退屯封之開建
還次賀州士卒冐炎瘴疾疫大作公親臨視救療不憚其勤以
道州南北之衝便扵控制乃移駐焉俄報獠兵二千来犯州境
公掩其不備殺戮過半捕斬陳大獠等十八人梟其首于州市
郴之興寜桃寮赤水山最爲險絶宋人甞置飛龍軍以鎮之軍
廢巳乆賊衆千餘聚其處二十七年春公直擣其巢穴俘斬不
可數計土人爲之向導者皆論死㝷移軍郴之桂東聞獠兵圍
吉之龍泉禾源砦下令征之獠属皆謂彼自有任其責者况兵
家利鈍事難遥度乎公曰誅㬥救亂期以安静四海安可妄計
彼我利鈍而縱敵生患乎乃偃旗息鼓以輕騎夜發越翌日至
其處賊衆甚盛見公兵少又無旗鼓忽不以爲意兵旣交公以
以十騎陷陳衆乗之賊大敗俘斬五百餘人下令以賊所掠子
女歸其父兄皆舉首加額曰砦中𬒳圍乆暮夜不審官軍所從
来疑爲神兵豈知是湖廣劉左丞軍馬乎焚香羅拜而去鐘大
獠聚其衆一萬於南安十八来深山公約郡守将分軍爲二道
乘大霧深入賊所置營壘彌滿山谷不意官軍猝至殺獲之餘
悉自相蹂踐而死甫囬軍桂東而獠兵犯衝之酃縣民廬官𪠘
焚蕩無遺兼程赴之而賊巳遁去遣人迹之乃在龍泉大井山
遂分軍馬三道公岀中道度雞冠山石路峻絶歩牽馬冐雨而
進殺賊衆無得脫者三月還鎮道州凡行省所綂四道及兩江
八畨溪洞蠻夷長官皆来禀命焉秋八月全永二州有劇盗勢
張甚某州逹魯花赤秃魯戰死公提兵直抵永之東安前所招
降賊酋服公威信咸願從軍公撫而用之擒首賊斬于市陞本
省右丞還治省事廣東群獠乗間而岀犯廣西湖南公復徃道
州要束木為平章恣為貪暴怒公不附巳其意巨測公謂掾属
許燕臣曰方今權臣擅命包藏禍心樹立私黨同惡相濟儻有
使命安知其真偽敢不就死乎燕臣曰昔唐之叛臣矯詔賜顔
真卿死真卿察其為詐而呵叱之今萬一不幸有此公豈無一
言而束手就縳乎因勸公自陳扵臺府以逹　上聴姦計訖
不得行二十八年要束木伏誅拜公湖廣行樞宻院副使公還
視事而盗起廣東乃復徃道州要束木之黨八八為道州路緫
管敗政虐民贓汚狼籍公劾治其罪死於獄中士庻莫不稱快
先是公之軍功要束木皆抑而不逹二十九年春知樞宻院暗
伯等始以上聞且言公甞出私財以犒軍奉　旨賜玉帶一
銀伍伯兩三十年秋七月入朝　上諭旨于中書樞宻謂湖
廣咽喉重地他人無足倚仗者其令劉二覇都常坐鎮之拜榮
禄大夫湖廣安南等處行中書省平章政事統蒙古漢軍溪洞
土兵十萬南征交祉仍别鑄行中書省印令佩之以行公奏乞
以親王一人同領軍務　上曰虵一首兩尾則能行兩首一
尾則左右前却将在軍中專制其事可也公力以為請乃命宗
王亦吉列歹董其師公奏頃年兩征交祉以緫兵官各持己見
是以無功　上特為降詔宣諭凡號令進退賞罰一决於公
宗王受成而已三十一年春正月建省于静江　詔賜錦衣
一襲二月諸軍畢集部署已㝎聞　國有大故事遂中止還
軍武昌夏四月
成宗皇帝嗣位立行樞宻院扵衡州復以公為樞宻副使秋七
月盗起江西犯潭之攸縣公親引兵擊走之而殺爲賊向導者
辰州古之黔中溪洞群蠻狑狫猫徭種類不一喜則人怒則獸
叛服無常　國朝𥘉㝎江南又巴諸洞向進益等来欵附皆
授以虎符充溪洞安撫使其後進益兄弟自相魚肉安㝎諸洞
又竊出攻澧州麻寮等砦泊崖洞田萬頃楠木洞孟再師侵辰
州　詔合湖廣四川兩省兵力以討之萬頃出降乃致之
闕下　詔釋其罪升泊崖砦為施溶州以萬頃為知州事乆
之復叛去行院調兵進討萬頃以三千人来拒戰官軍為其邀
截十亡三四辰溪縣逹魯花赤嗒刺赤死之行院宣　登極
赦書招諭萬頃再師及其黨桒水溪魯萬丑皆不應樞宻院官
迭出涖師又以監察御史督之訖無成功賊勢猖獗愈甚
朝廷以為非公莫能㝎能亂乃以其事諉焉九月公至辰州萬
丑據㑹溪之上流水陸並下官軍以為水湍駃不能為力千户
崔忠信百户馬孫児死之行次　木溪萬丑復以千餘人来拒
敵公親率大軍遡流而上萬丑復以二千人繼至公命以歩兵
夾舟師衝擊之百户李旺率敢死士䧟陣身中十二箭戰益力
諸軍繼之賊勢披靡追至石農次其地極峻險賊衆雖有降者
而首賊竟不出公駐獨木橋命伐山通道以便進兵冬十一月
行省平章政事哈刺哈孫荅刺罕奉　旨來濟師扵是㑹諸
将各陳攻取之荣咸謂萬頃以施溶為腹心石農次三羊峰為
左右臂先斷其臂而擣其腹心可也公從之旣破石農次遂下
施溶州㝷進攻諸砦賊衆以萬計地方千里公不憚險逺與軍
士縁崖攀木魚貫而上又用以蠻攻蠻之筞檄召又巴懐徳府
安㝎上溪䓁州土官懐之以恩而震之以威大獲其用萬頃䓁
力屈就擒斬于軍門餘黨悉平父老為立石志其亊曰平蠻記
元貞元年春正月　詔併行院合扵行省即軍中拜荣禄大
夫湖廣行中書省平章政亊公已師出半年幸已告成東作方
殷宜縦民歸耕以厚根本乃班師宋末溪洞邉界居民得選其
強壯自備兵仗以屯守防遏澧州曰隘丁辰州曰砦兵公悉復
之又以茶陵桂陽柳衡道州地連江西蠻獠数為民患士卒疲
扵奔命乃列置㳂邉戍柵三十有八南北幾三千里守備旣嚴
賊不能越夏六月召見賜玉帶錦衣及弓矢鞍勒倍還其犒軍
之費為鈔四萬緡将校轉官有差𥘉左江土官黄聖許内附賜
以金符授上思州知州而聖許雄據一方偽立號名結連交阯
以為外援聚衆二萬刼掠溪洞山砦九十有二聲言将取邕州
朝廷嘗命公与樞宻副使程鵬飛綂兵二萬討之而鵬飛自言
不勝其任至是公独率大軍深入賊境聖許勁徤趫捷善用標
鎗薬弩負險拒戦交趾援兵亦在焉公身先士卒與之共舊無
不一當百蠻兵挫衂聖許走保象山象山綿亘数十里南與交
阯接竹樹蒙宻多巨象悪獸公度其形便列柵而圍之聖許妻
子及其黨多就擒独聖許逃入交阯公飛三書扵交阯為之開
陳禍福詞嚴義正累数千言交阯得書惶懽請命而聖許竟莫
知所終夏四月師還公奏請以聖許所遺田土令鄰境慶逺無
生業撞入屯田其中　上從之冬入朝賜衣㡌弓刀鞍勒礼
遇益厚大徳元年還治省亊五年夏再入朝前荆湖占城行省
左丞刘深䓁合五省軍二萬征八百媳婦道岀八畨八畨古之
羅氏鬼國人性剽悍地多良馬蠻酋虵莭水西上官阿那之妻
也有權略詳蠻咸聴其命水東雍真葛蠻土官宋隆済怒■徵
其丁夫馬匹遂紏虵莭㪯兵反攻圍貴州官軍為其所邀截十
䘮八九烏撒烏蒙東川芒部望風皆叛踰■年兵連不觧冬十
一月　上親命公與侍衞親軍都指揮使也先忽都綂軍二
萬徃討之仍降　詔宣諭一切亊冝並從刘二覇都區處十
二月至岳州六年春正月至沅州二月與四川宣慰使汪惟勤
㑹于播州遣使招諭不應俄以兵十萬奄至公率諸將分道急
擊之所向輒克遂長驅入賊境有㫖以時暑方熾粮運未集姑
息兵以俟再㪯公還駐兵思播二州冬十月以蒙古漢軍三萬
思播土軍一萬分道並進賊兵驍銳官軍小不利公命軍士各
執木盾加釘其上待陣旣合棄之而偽遁賊馬疾馳勢不能中
止遇釘皆蹶縦兵乗之賊衆大潰虵蓈遁去公明扵斥候軍行
遇林木蒙宻必連發三矢伏兵以公知其點計皆莫敢動前後
四十餘戦諸蠻氣沮乃多岀降七年春二月公追及虵莭扵何
加砦窮蹙就擒公復趍水東擒隆済䓁十餘人悉斬之西南夷
乃皆率服秋九月入覲奉　旨岀征官吏及蠻夷入貢者並
許預宴於殿庭特賜公玉帶錦衣弓刀鞍勒鈔二萬五千緡仍
賜還賞軍銀一千九百兩鈔一萬五千緡時方遷除天下行省
官独公依前湖廣行省平章政亊仍陟其階光禄大夫将校進
官有差公丰姿魁偉噐度宏廓沈厚寡言喜怒不形扵色膽略
過人精於騎射而讀書手不釋卷推見古今■敗得失輕財好
士知人善任使由是人楽為用至扵縦横制変神機明决雖古
良将殆無以過也以屡犯煙瘴遘疾乆而増劇本省平章政亊
卜憐吉䚟暨僚佐来問所欲言公曰交阯不庭吾属之耻儻不
不即死誓殄兹醜虜廓清海表歸報
天子他無足言也語畢而逝享年七十有二以某年某月某日
葬于某州某縣某原贈推忠効力㝎逺功臣光禄大夫大司徒
柱國追封齊國公謚武宣娶古氏從封齊國夫人子男二人長
脫歡榮禄大夫四川䓁處行中書省平章政事後公三十一年
薨贈恊忠勤力威逺功臣湖廣䓁處行中書省平章政事柱國
階如故追封齊國公謚武桓次脫出資善大夫遥授湖廣䓁處
行中書省左丞八畨順元宣慰使都元帥孫男一人忽都不花
今為　大夫嶺南廣西道肅政㢘訪副使女二人明安倫適
平陽萬户分鎮武昌鄭濤封某郡夫人完者台適中書左丞相
太平封雍國夫人曽孫男幾人伯顔帖木児安童𥘉
世祖皇帝命公以元佩虎符及所管軍付其子乃令猶子漢臣
權領其軍至伯顔帖木児乃以適孫正襲爲武徳将軍益都新
軍萬户分鎮某所女幾人臣溍竊惟
世祖皇帝撫運膺期綂一宇内嘉與群臣保其盈成然以備豫
不虞國之善政遐陬裔壤民夷雜處非勲民威望之素著不足
以弘逺略而弭姦萌故公自飛渡長江之後　國家有事扵
四方固未甞不在其中獨坐鎮扵湖廣爲最乆使人安扵田里
以無負乎　朝廷委任之意臣溍旣承　詔叙次公之行
能勞烈至扵湖廣之事雖㣲必書所以彰
先帝知人之明且以見公之盡瘁事國能以功名終也銘曰
聖作物覩四方攸同百川於海靡不朝宗孰云江漢南國之紀
誕啓睿圖于彊于理中權之重上相是臨前茅後勁材武如林
填然鼓之萬馬齊作允毅劉公百鷙一鶚鉤援臨衝貫勇先登
降臣按甲獻其名城靈旗所指勢猶破竹捉鞭宵濟若踐平陸
舳艫千里建瓴而東摧堅擊強蹷其前鋒臨流不渡分兵拒戰
有截淮浦扼其後援奏凱而歸薄言告成俘厥寳玉陳于大庭
第功行封勞還飲至式均其逸保夫禄位公獨賢勞經營四方
以佐
天子内脩外攘晚由樞廷峻躋政路岀殿南服資其卧護愚民
無知弄兵跳梁山猺洞獠出沒不常亦有大酋乆效官使朋梟
友獍相挻而起公不遑處肅将明威捜原剔藪獮取無遺思患
預防開屯列柵無使窺覦或伺吾隙蠢彼南交昏迷不㳟公弗
少延卒此伐功逮今　聖時梯航稽首餘烈在人徐觀身後
公則逺矣有子有孫有蔚其材易武以文請　命外朝問銘
太史大書焯實匪曰虚羙
　　朝列大夫僉通政院事贈榮禄大夫河南江北等處行中
　　書省平章政事柱國追封魯國公札刺爾公神道碑
今上皇帝至正元年詔贈故朝列大夫僉通政院事别里哥帖
穆爾為資善大夫河南江北等處行中書省右丞上護軍追封
魯郡公八年加贈榮禄大夫河南江北䓁處行中書省平章政
事柱國追封魯國公嗣子資政院使臣朶爾直班與大司徒臣
雅普化同侍　上扵經筵十年四月十九日　上復用臣
雅普化奏命翰林侍講學士臣溍銘其神道之碑别敕治書侍
御史臣期頥篆其額以賜臣朶爾直班使書而刻焉臣溍謹按
史臣危素所述公行狀公諱别里哥帖穆爾系出扎刺爾氏六
世祖諱孔温窟洼事
太祖皇帝從征泰疇蔑里期柰蠻諸部柰蠻已降而復畔徃討
之
太祖馬􁁄遂以巳所乗馬奉
太祖歩戰而死贈推忠效節保大佐運功臣太師開府儀同三
司上柱國追封魯國王謚忠宣妣闊䕫追封魯國王夫人五世
祖諱木華黎從
太祖皇帝㓕克烈王可罕
太祖旣踐天位以為左萬户從破金入燕專征遼東西諸郡詔
授太師國王都行省承制行事建牙于燕以經畧中原趙魏齊
魯晉秦之地悉平贈躰仁開國輔世佐命功臣太師開府儀同
三司上柱國追封魯國王謚忠武妣普合倫追封魯國王夫人
髙祖諱孛魯嗣國王奉
太祖皇帝命帥師取西夏銀肅二州走武仙扵河北降李全扵
山東贈純誠開濟保徳輔運功臣太師開府儀同三司上柱國
追封魯國王謚忠㝎妣奔只海追封魯國王夫人曽祖諱速渾
察嗣國王從
太宗皇帝攻鳯翔破金兵扵河南攻宋棗陽入郢州贈宣忠同
徳翊運守正功臣太師開府儀同三司上柱國追封魯囯王謚
忠烈妣　氏秃木忽都追封魯國王夫人祖諱乃燕性謙和
而好學以賢能稱
憲宗皇帝擇忠烈王諸子中可襲爵者深屬意焉力辭曰臣兄
忽怵池長　上曰朕固知之恐其柔弱不勝重任爾叩頭涕
泣卒請以王爵歸其兄而代之理軍國庻務忽林池嗣為國王
事無鉅細必咨而後行居■誨群從子姪曰昔我先太師國王
躬擐甲胄出入矢石之間四十餘年乃集大功賞延後裔恩至
渥也爾曹慎勿驕逸以墮前人之令名其敬戒之哉𥘉
世祖皇帝在潜邸與之論事敷陳大義多所開悟援引典故尤
習　上海以為可大用因稱之曰薛禪　■者華言大賢也
竟未及用而卒甚悲悼焉今贈中奉大夫遼陽等處行中書省
叅知政事護軍追封魯郡公妣兀魯氏鎻台追封魯郡夫人考
諱碩徳
丗祖皇帝踐阼之𥘉自遼西召入宿衛與語大恱頋謂近臣曰
碩徳通敏如此乃燕有子矣命典朝儀宗藩戚里争頌弗决者
必使决之咸服其公正　上甞問右丞相魯國忠憲王曰卿
族中可繼卿者為誰對曰性行純雅智辨明正無踰碩徳
上深然之㑹始建通政院耶命以嘉議大夫同知院事考地里
之逺近以立傳置差民力之髙下以賦財用一日所奏數事無
不聴納因言遼陽女真之東斡拙吉烈㓕二族之人數入㓂内
地冝遣親臣設驛以通之　上難其人僉言碩徳元勲世胄
識慮深長可使也　上恐其憚扵行召問之對曰先臣當國
家肇造之𥘉不避鋒刃萬死一生以身徇國陛下不以臣年少
愚戅俾效驅䇿臣請行　上喜賜御宴對衣以遣之女真舊
土有水逹旦萬户府兵民乏食廷議賑以衣糧有司廢格不下
群訴于前亟令追所侵匿以給之人頼以全者甚衆東征元帥
府道路險阻崖石錯立盛夏水活乃可行舟冬則以犬駕杷行
冰上地無禾􁐄以魚代食乃為相山川形勢除道以通徃来人
以為便斡拙吉烈滅僻居海島不知禮義而鎮守之者撫御乖
方因以致㓂乃檄諸萬户列壁近地據其要衝使諭之曰朝廷
為汝等逺人不霑教化自作弗靖故遣使来切責有司而存恤
汝等令安其生業苟能改過遷善則為聖世之良民否則盡誅
無赦由是脅從者皆降遁于島中者則遣招之第戮其渠魁餘
無所問宋之朝士有以使事留京師而不肯易其衣冠者坐徙
開元適與之遇為言扵上得自便後更見識擢為文學侍從之
臣還朝　上勞之曰碩徳不血一刃而使一方遂安不負朕
所委任矣賜王頂笠連珠束帶且曰他日思所以處卿也扈駕
親征乃顔戰屢捷所俘獲輙以賜之宗王居西域者有異謀
上聞之召問曰卿東行甫還得無勞乎然非卿孰可為朕使西
方者對曰臣不朕幸以勲閥之裔為國世臣邉陲重事故當任
責頼　陛下威靈東土之民今己馴化願俻一介之使宣布
徳意扵西人　上尤喜賜宴加幣以餞如東使時西域知其
世家子又聞其賢迎勞甚㳟乃諭宻旨為道
太祖聖訓及前賢之嘉言詳明激切發扵至誠咸歎服曰真天
使也旣還中道屬疾有旨趣之入見問以西事奏對甚悉
上頋左右曰汝軰苟出使當以頋徳為法特賜珠只孫衣以旌
之疾竟不起今贈推忠宣惠寧逺功臣中奉大夫遼陽等處行
中書省參知政事護軍追封魯郡公謚忠敏加贈資善大夫嶺
北等處行中書省右丞上護軍功號封謚如故先是甞獲玉璽
其文曰受命于天旣壽永昌盖歴代所寳傳國璽也疾亟未及
上獻夫人甕吉刺氏脫脫真因御史中丞崔公或以進于徽仁
𥙿聖皇后旣而
成宗皇帝入繼大統以為茲實受命之符厚賚焉今追封魯郡
夫人公蚤孤太夫人教以國書有微過必責之輙欣然而改刻
意扵學孜孜不倦甫成童太夫人有疾衣不觧帶者旬月藥必
親嘗
成宗遣尚醫視之或言昔人有刲股療親疾者公聞之則退詣
私室刲肉七臠以和藥疾遂愈公丰姿凝粹而噐量宏逹甞燕
客僮滌玉杯誤堕地而碎坐客驚視而公神色自若衆莫不歎
服逮事
仁宗皇帝眷遇尤渥擢居通政俾世父官　上甞問周文王
父母及其所以興侍臣未有對者公言之甚詳上為之俯聴賜
以巵酒奬諭之曰卿蒙古人中儒者也公扵先世所分食邑平
其徭役而恤其貧乏在官恒以律身報國為務論議可否不避
嫌疑居五年而終于位公生扵至元二十三年　月　日薨
扵延祐四年閏月　日享年三十有二訃聞　上當宁而
歎曰天胡奪予良臣之遽也命􁎚以鈔萬五千貫仍降
璽書存護其家公先塋在興和遼陽道逺弗克以昭穆序塟遂
以其年三月　日奉柩葬檀州仁豐郷潮水西吴嘉㑹配阿
児刺氏伯篤都弥實追封魯郡夫人加封魯國夫人子男一人
朶爾直班也公殁時方在襁褓中旣長力學自立由尚衣奉御
授工部郎中遷太府少監擢監察御史入奎章閣歴供奉承制
侍書學士遂為翰林學士遷大宗正府也可札魯忽赤出為江
北淮東道肅政㢘訪使江南行御史臺治書侍御史江西行中
書省左丞入為資正院使拜中書省參知政事進右丞遷御史
中丞改江南行御史臺御史中丞拜遼陽行中書省平章政事
以太常禮儀院使召遷中政院使今為榮禄大夫資政院使提
調宣文閣知經筵事兼虎符海西遼東道哈思罕等處打捕鷹
房怯憐口萬户府逹魯花赤提調拱衛司事女二人長適遜都
氏實理由
𥙿宗皇帝位下怯薛官為資善大夫同知徽政院事其先曰赤
老温與忠武王同事
太祖號四傑者也次適扵弥氏勃羅帖穆爾朝散大夫同僉太
常禮儀院事孫男三人鐵古思帖穆爾篤堅帖穆爾渾都普化
臣溍竊觀自昔受命之君必有不世出之臣任股肱心膂之寄
以弼成大業故其子孫能與太平守文之王共天下之福惟札
刺爾氏有大功扵
帝室世享王封大參始敦行禮讓而不敢先其兄右轄辨章之
世其官又止扵一命由其有而不居故其積也愈厚餘慶所鍾
在于後人是故資正公以清忠粹徳昭受　上知致位一品
䟽恩三世兹又賜以碑號昭示罔極幽光潜徳闇然日章乆欎
必發理之常也臣溍鄙陋荒落不能敷揚　聖意褒大遺烈
承　詔書辭無任戰慄銘曰
天啓興運篤生元臣勲在盟府慶流後昆扵穆魯公逺有系序
四世五王逮公大父遺榮弗居以奉其兄不世其爵世其忠貞
傳子及孫乃躋膴仕守夫一官再世不徙公少恱學以至孝稱
淵乎雅度喜愠不形材諝則多小試輙効人方傒公謀謨廊廟
嗇不使年遽以考終委祉後賢大亢其宗寵靈所加禭以衮軄
刻宻為章告于玄宅有開其先自王而公有復其始復兹故封
申錫頌辭用垂不朽河山之誓相為永乆
金華黄先生文集第二十五卷終
金華黄先生文集卷第二十六　續藁二十三
　　　　　　　　　　　　　　　　　臨川危素編次
　神道碑
　　資徳大夫陜西諸道行御史臺御史中丞董公神道碑
故陜西諸道行御史䑓御史中丞董公旣殁且葬二十年而墓
隧之石未有刻辭至正十年夏四月九日
皇帝御興聖殿東便殿治書侍御史臣老老　奏請命翰林
侍講學士臣溍為之銘資政院使臣朶爾直班書其文治書侍
御史臣期頥篆其額以賜焉臣溍謹按公諱士㳟字肅卿姓董
氏真㝎之藁城人贈光禄大夫大司徒趙國宣懿公諱昕公曽
祖考也龍虎衞上將軍監軍右副元帥知中山府事贈推忠翊
運效節功臣大傅開府儀同三司上柱國趙國忠烈公諱俊公
祖考也資徳大夫典瑞卿僉樞宻院事贈體仁保徳佐運功臣
太師開府儀同三司上柱國趙國正獻公諱文忠公考也妣顧
氏趙國夫人公生而端重確實人未甞見其嬉咲狎昵正獻公
薨
世祖皇帝甚悼惜之召見其諸子公年甫十三從長兄清獻公
士珍至　上前命徃返行于庭中見其氣宇凝粹正色歛容
周旋中度大竒之自是出入禁闥無間問曽學射否對曰
陛下統一四海功成治㝎無事於武況漢人挾兵有禁故臣於
弓矢之事未之學也　上頋左右曰其父祖於國家有大勲
勞非他漢人比即賜以弓矢仍命董氏之族悉弛其禁公旣長
入備宿衛為尚　奉御從
成宗皇帝至三不刺時方俾道流設黄籙大醮以公純誠恭謹
命領其事及代祀嶽瀆復命稱　旨益𬒳奬眷忠烈公九子
正獻次居八
世祖恒呼之曰八哥而不名正獻五子公最㓜
成宗見公如見正獻因以察罕八哥呼之其見親禮如此大徳
九年特授奉議大夫典瑞少監十一年有位公下者中書奏升
為太監　上怒曰董少監本居上乃不升何耶特命升太監
進階正議大夫公再辭而後就軄宫車晏駕親王有覬覦　噐
者亟欲得符璽公横身堅守至廢寝食
仁宗皇帝入平内難公奉　御寳以進詢其姓名以父名對
仁宗大悅俾司舊軄
武宗皇帝旣正大統賜黃金帶以旌其忠至大元年典瑞升為
院即拜公中奉大夫同知典瑞院事二年有勑樹碑先塋賜以
鈔十萬緡辭至再三止受其半訖事悉分其餘於親鄰一豪不
以他用四年岀爲江南諸道行御史臺侍御史處事務舉大綱
不爲苛細人服其知體
仁宗嗣位皇慶二年典瑞爲監如故圗任舊人無以易公乃拜
公資徳大夫典瑞卿俾幕僚偑金字圎牌馳驛敦請公旣至適
有皇族位公下者公辭曰臣以庸陋尸位惶恐未安矧敢居宗
室之上乎願處其下　上坐寢殿遣中使促之曰朕以卿勲
舊之子故兹委注其母多讓待卿署事然後視朝公不得已乃
拜命入謝　上嘉奬曰老成君子也甞問民間所疾苦以薄
歛省刑對問臣子之道以忠孝對由是愈見信任清獻公薨扵
開平特給乗傳俾公護䘮還葬盖異數也延祐二年復立陜西
諸道行御史臺以公爲侍御史　上曰董士恭忠勤篤實冝
加升擢乃以公為御史中丞太師阿斯罕以丞相行省陜西嘗
有　旨命之迎接便服不拜俄一日　詔下肩輿登堂北面
而坐衆皆惡其無禮而畏其勢𦦨無敢以為言者公厲聲曰
天子憐公以足疾賜公便服不拜而已今坐扵堂上而使衆官
具公服羅拜扵堂下不敬孰甚焉叱左右去其肩輿明日諸察
官踵門謝曰微公一言紀綱墜矣我曹誠可愧旣而有以尸位
自劾者歲大旱公齋沐潜禱于九龍池而雨歲即大熟俄謝病
而歸僚属追至㶚橋遮留之公不爲止皆垂泣而還累擢河北
河南江北淮東兩道㢘訪使俱不赴優㳺田里杜門謝客與世
相忘十五年如一日雖家事一無所問嘗語所親曰吾渉歴䆠
途東馳西鶩不遑寕處今幸獲投閑以詩書教子孫而樂餘年
平生之願也竟不復出而以考終公生扵至元十五年三月三
日卒於至順元年三月三日享年五十有三以其月十五日葬
于藁城九門先塋之次娶張氏中書左丞贈太師忠宣公文謙
之女封某郡夫人前十年卒繼喬氏封某郡夫人子男二人長
守讓太中大夫東昌路緫管兼本路諸軍奥魯緫管管内勸農
事次守訓　大夫中書工部司程女三人長適劉文鐸次適
武衞親軍都指揮使鄭某次適廣東道宣慰使司都元帥府都
事蘇樞孫男二人錞鍷女二人公質貌魁竒性度坦夷慎威儀
寡言語以謙退自處而臨事善斷識見過人平生不登權貴人
之門　上眷雖渥未老而休人莫不歎慕之而公𥘉不自以
為髙也臣溍忝以非才承乏執筆隷太史氏頃歲𬒳　旨纂
修功臣傳董氏一門豐功盛烈見扵登載者皆幸與聞兹又承
詔嗣為公碑考公平生制行詩所謂好是正直書所謂世篤忠
貞昜所謂謙謙君子盖兼之矣冝其光膺眷倚為國親臣勲徳
之著至扵乆而人不能忘也頋鄙陋衰朽莫能上副
聖天子寵嘉老成之意稽首獻文無任戰慄銘曰
董氏之先世著勲庸蟬聮四葉逮于公■公生相閥蚤有令聞
從容入對弗亟于進陟降左右日侍燕間命以典瑞實惟世官
國有危疑保其重噐完歸于上靡容窺伺人惟求舊由監而卿
温其天語褒以老成公居外臺肅持風紀昭受主知遂長御史
重臣貴倨人莫敢言公顯斥之朝廷乃尊奉身而退時止則止
洊頒使莭公不為起深居獨樂十有五年委順而化式歸其全
史臣勒銘朂爾後嗣敬承天休世濟其羙
　　御史中丞贈推誠濟羙功臣榮禄大夫河南江北䓁處行
　　中書省平章政事柱國追封兾國公謚忠肅董公神道碑
至正八年春某月　制贈故御史中丞董公守簡推誠佐治
濟羙功臣榮禄大夫河南江北䓁處行中書省平章政事柱國
追封兾國公謚忠肅中書宰臣旣奉　制付外施行夏四月
丙子復　奏請并賜以神道之碑上可其奏勑翰林直學士
臣溍爲之銘河南江北行中書省左丞臣守誠禮部尚書臣期
頥書篆以賜焉臣溍頓首受　命而退公兄子太常禮儀院
判官鑰以其孤鎧祥事未畢代爲奉集賢侍講學士蘇天爵所
述行狀授臣溍曰請以備采擇臣溍謹按董氏世居真㝎之藁
城公諱守簡字子敬曽祖諱俊龍虎衞上将軍監軍右副元帥
知中山府事贈推忠翊運效節功臣太傅開府儀同三司上柱
國追封趙國公謚忠烈祖諱文忠資徳大夫典瑞卿僉書樞宻
院事贈體仁保徳佐運功臣太師開府儀同三司上柱國追封
趙國公謚正獻考諱士珎資政大夫御史中丞贈純誠肅政功
臣太傅開府儀同三司上柱國追封趙國公謚清獻三世並有
傳在國史曽祖妣李氏祖妣顧氏妣柴氏俱從封趙國夫人公
年甫弱冠入備宿衞克遵祖父之訓畨直不踰晷刻歩武必中
尺度
仁宗皇帝察其忠謹特命為集賢侍讀學士公辭曰臣幸以家
世之舊給事　内廷臣之學行猶不及臣兄守中况
國家肈置集賢資其徳義以輔翼　聖眀臣實不足當其選
上曰朕素知卿家法崇謙讓今為卿成之公兄方官于典瑞乃
特遷之集賢而授公朝列大夫僉典瑞院事以代其兄官長有
善謔者見公舉止端重數為俚語以誚之　上曰董僉院儒
者勿嫚侮也　上嘗賜公以真徳秀所著大學衍義時承平
多暇近侍問進以酒公因引衍義之說以諌　上嘉納焉
英宗皇帝嗣位禁衞周宻非元勲貴戚不得入見獨公出入無
間一日　上問卿平居何好何習亦善射乎對曰臣聞諸父
師曰為臣當盡忠為子當盡孝竊好其言患未之能習弓矢之
事雖常習之非所好也　上恱有名駞良馬　幣之賜公奉
詔禱祠秦蜀山川而還　上問来何遅對曰道經陜西見民
多飢死移文行省開倉廪以賑之故来也後然不能無專擅之
罪　上曰卿朕之汲黯也亟加賞賚眷遇彌渥丐外遷嘉議
大夫淮安路緫管為治務以平易近民而民自不能欺土豪或
挾其黨與恣為暴横公痛繩以法民乃獲安歲大旱條列荒政
便宜驛聞未及俟報首以禄廪倡僚属及冨家捐錢出粟土著
之人則給以錢使不失其業旁郡流移而至者則為粥以食之
慮衆之所聚昜生疫癘則處以閑曠髙爽之地則收瘞焉旣而
朝廷講救荒之政下令募人入粟𥙷官公益得盡其心而不憂
　　之不繼職田皆棄弗取曰吾為
天子牧民寧忍坐視其飢而獨飽乎䢴溝水涸運道弗通發官
帑僦工䟽浚之因使貧民得食其力公私咸以為便旣而水旱
相仍有禱輙應民以免扵捐瘠未幾徙汴梁路緫管郡人挽留
不得行單騎由他道而去汴梁為大河以南一都㑹事至叢劇
公操約馭詳廷無畱訟齊人官于汴而不返者有弟利其家貲
迫寡嫂破冢出其柩歸葬于郷嫂弗欲而莫能止也則匿其夫
遺骨之一體弟訴之官下嫂于獄鄰有豪家覬以賤價專其田
宅乃共賄獄卒殺其嫂而以病死聞公探得其情事乃白弟及
豪家獄卒皆論死宛丘有惡少為宗族閭里害其同黨乗衆怒
殺之而誘其妻以逃事斍有司逮惡少族人當以殺人之罪公
閱其牘詰吏曰惡少旣死其妻安在吏不能對乃捕其同黨及
所誘妻至則一訊具服遂釋其族人汴人以為神明公治兩郡
所至必大興學校以化民不徒善綜理庻務而巳擢海北海南
㢘訪使廣西徭人竊發不時官軍莫能制徒侵暴居人湖湘間
尤困扵飛芻輓粟民無寧歲公劾罷其緫兵官行省左丞諸軍
肅然用命其地悉平仙江淮財賦都緫管或疑公有不屑爲公
恪共其職無少憚人乃知公未昜淺窺也擢江東㢘訪使以疾
告歸居無何召為大都路都緫管兼大興尹辭不赴特遣中使
賜以上樽強起之旣入見　上面諭曰朕深知卿淮安汴梁
之政京師雖浩穰以卿之才為之無難也輦轂之下豪右多挾
勢以撓法有犯者公一無所貸威声大震聞者無不震讋期月
而政成除樞宻院判官擢山東㢘訪使未行拜中奉大夫陜西
行中書省叅知政事以疾辭擢浙西㢘訪使召除侍御史拜資
善大夫湖廣行中書省左丞俄改拜江南行御史臺御史中丞
先是剏建龍翔集慶寺雜取土田噐物之籍于官者以給之故
平章政事張蔡公别業亦隷焉𬒳　旨復以歸于張氏有司
猶䂊觀望弗即奉行公旣至立命歸之召還拜御史中丞用人
但取其忠實惡以訐為直以察為明不動聲色而保完正氣其
識量遠矣居數月拜中書左丞公力辭曰臣以非才忝備官使
受任以来夙夜戰兢恒恐墮祖父之遺業而負　國家之至
恩况中書岀治之本丞轄列扵執政何敢貪冐寵榮而不自揆
乎　上曰此朕志所素㝎卿其勉思報效可也公旣視事以
畿甸之民阻飢白扵丞相岀京倉粟二十萬石下其直以濟之
慮四方之逺耳目有所不及則遣官分道撫問而存恤之時宰
執惟公爲漢人畫禦灾之筞至忘寢食形容爲之枯槁新進士
當授官而銓曹言恐礙入粟𥙷官者公曰　朝廷下詔求賢
将以爲公卿大夫之儲苟急扵彼而緩扵此人将以獻榮不如
獻粟爲口實而貽笑扵天下後世矣衆無以對乃授進士官如
故事有司患盗欲重其法公曰民貧故爲盗不求所以使之不
爲盗而淫刑以逞豈善政乎或謂頃歲汴人搆亂首惡固已伏
誅而連坐者獄猶未竟此盗所以滋也公曰罪人已得州縣奉
行文書容有不能辨其真偽者非可盡以首從論且事在　赦
前豈可使　國家失信扵人而無以安反側乎當坐者百餘
人皆釋不問始盗起時　廷議禁漢人母挾弓矢　上曰
董左丞祖父佐　先朝取天下有大功不可例以爲漢人而
而禁之特命賜之弓二凡其族人皆勿禁著為令以左丞知經
筵事仍緫裁遼金宋三史及三史成公自中書奏上之未幾復
拜御史中丞進階榮禄大夫公援舊比固辭　上再三勉諭
乃拜受至正六年夏四月　大駕時廵上京公扈從至幄殿
上觧御服以賜命居大都留臺五月庚子以疾薨于位享年五
十有五臨終告其子鎧曰我在中書時
皇上賜以先清獻公神道之碑而乆未及刻我死汝亟為之言
訖而逝訃聞　上為之震悼􁎚以鈔二萬五千緡仍令有司
護視其歸葬遂以六月癸酉葬藁城九門之東髙里先塋公資
禀沈毅履行純篤生将相家而未始豢扵貴驕清獻公家法素
嚴公居侍旁循循雅飾早渉書傳不煩師授而大意已瞭然心
目之間盖其所養與草茅凡下固自不侔也忠烈家庭之訓曰
吾少遭多難長遇眀時樹立勲名皆　朝廷聖徳神功之所
及今老矣無能為也汝等當思㢘慎不欺以報　國家或以
貪墨敗官則非吾子孫死亦不得從葬先兆宜謹識之公佩服
不敢忘故居官以清白著聞家無留貲僅蓄書數萬卷俸禄不
侈扵自奉惟䘮祭則致其豐待宗族羣從以恩吉㓙皆有所給
教子必延名師里中孤寒之子亦使就學接公卿士庻咸有禮
度故殁之日無貴賤少長莫不痛悼焉公娶烏氏國朝名士沖
之女扵經史無不通動必恊扵閫範累封趙國夫人子男二人
長鉞内供奉見謂能稱其家不幸前卒次即鎧好學而有立當
用廕𥙷官未命女二人長適秘書監丞鄭鄈次適崇福司丞張
歪頭若稽古昔帝王之興必有豪傑起而應之率資其力以成
大業至扵第功行賞剖苻受封傳子及孫保其世禄重侯累将
未爲乏人若夫異材間岀繼世象賢秉忠懐誠以承休徳書于
史䇿號曰名臣求之近世如董氏一門者罕見其比也當金之
末造忠烈公灼知　天命擁衆来歸與金人戰死濉水上而
金亦㝷滅其後正獻公與其伯兄忠獻公文炳仲兄忠穆公文
用俱以勲臣子從征雲南又從伐宋濟江而還曁再出師忠獻
遂與丞相淮王伯顔同取宋而㝎天下于一際時承平忠穆旣
以耆徳元老緫臺綱掌帝制正獻復以上所親信入尚符寳由
郎而卿逾二十年子孫世嗣其職而公在典瑞歴兩朝不遷他
官御史中丞位望尤爲尊重自忠穆至公父子兄弟居是官者
六人可不謂昭代衣冠盛事乎江漢之詩曰無曰予小子召公
是似肇敏戎公用錫爾祉公正色立朝始終一節增光前烈形
于賛書
天子之命公與宣王之命召虎殆無以異公雖死猶生也臣溍
鈆槧末學固不敢竊自附扵大雅之詩人欽承　詔旨序次
本末抑亦庻幾無媿辭者矣銘曰
世其家者雖古或希顯允董氏有之似之　天造方新
聖作物覩豪傑之興克歸　真主篤生後賢卒其伐功
皇靈所加四方来同河山帶礪勲在盟府正笏垂紳以文昜武
逮公父子遺烈是承翊扶熈運保其盈成公滋益㳟委蛇進退
陟降左右踐敭中外莬符龍節未䆒所施乃預樞筦乃佐宰司
乃長御史整齊憲度峻陟崇階丕昭異數一鑑之亡哀動
帝宸拊髀曰嘻兹予世臣錫之蜜章下賁玄宅申以頌辭樹此
貞石
　　集賢大學士榮禄大夫史公神道碑
故集賢大學士史公以髙壽終公卿大夫相弔扵朝親戚故人
聚哭扵里曰兹我朝之遺直也故事大臣之葬必著石章載其
世系官職行能勞烈於是宰相執政以聞于　上命臣溍為
之文仍敕河南江北等處行中書省左丞王守誠翰林學士承
旨張起巖書篆以賜其嗣子銓俾掲于墓之原臣溍謹按河東
山西道宣慰使辛鈞之狀公諱惟良字顯夫姓史氏其先居亳
之城父金末避地鄆城因占籍焉曾祖諱深贈中奉大夫司農
少卿護軍追封亰兆郡公妣唐氏京兆郡夫人祖諱誠累贈資
徳大夫江淛等處行中書省左丞上護軍追封京兆郡公妣王
氏京兆郡夫人考諱興累贈榮禄大夫河南江北等處行中書
省平章政事柱國追封秦國公妣陳氏秦國夫人左丞府君仁
厚長者遭時多故親戚皆不相保府君獨負蔣氏姊之弱子仁
﨑嶇兵間卒免扵難李璮之亂羣盗乗時蠭起府君率衆捍衛
郷井人恃以無恐至今徳之秦國公有子三人長即公次惟■
次惟㳟𥘉秦國夫人夜夣車馬人從羅列扵庭旣窹遂以至元
十年正月二十八日生公扵北四封堡公少受學前進士王仲
文結廬城北荒棘中攻苦食淡者五年而卒其業甫踰弱冠出
逰京師受知臺府諸公得推擇試吏憲部某年用例𥙷官授将
仕郎河間都轉運鹽使司知事抑絶請託紀綱肅然辟大宗正
府掾遂為本府架閣庫管勾預纂集通制有勞延祐某年遷刑
部主事陞本部貟外郎文移填委剖决如流詳讞大獄時稱明
允五年擢監察御史居數月除中書右司都事俄復入御史臺
為都事入右司為貟外郎丞相帖木迭児威福自恣僚佐莫知
所為公獨抗以正論丞相面加含容而心實忌之欲挽使出門
下公不可遂謀中以隂事巳奏于東朝幸
仁宗察其無他猶坐免所居官人莫不危之至治元年乃以江
南諸道行御史臺都事起公扵家歲餘又以刑部郎中召㝷以
奉議大夫為本部侍郎剖决詳讞視為主事貟外郎時事任益
重謁告歸省不報泰㝎元年中書奏除右司郎中同日御史臺
奏除雲南諸路肅政㢘訪使中書請留為太子家令丞未上復
以為朝列大夫右司郎中同日樞宻院又奏除叅議院事故事
省院參議特設席僚佐之上樞宻多武臣或不諳舊典抑使歸
僚佐之列公始建白改正焉二年除朝請大夫江南諸道行御
史臺治書侍御史賜上尊金叚以重其行居數月召人為治書
侍御史舉用察官部使者號稱得人三年改僉宣政院事頃之
除吏部尚書視事甫兩月復除治書侍御史進中奉大夫侍御
史賜所服犀帶一不一月拜中書叅知政事賜只孫金叚表裏
四貂䑕衣一四年以疾辭且薦某官張友諒某官王士熈自代
不允左丞相倒刺沙平章政事兀伯都刺奏請囬付西域賈人
逺年所中寳石鈔五百萬緡公持不予丞相怒欲加以違制之
罪頼右丞相塔失帖木児敕觧而止平章復請以囬付貴辨扵
公公曰寳石出西域市估乃西城牙儈所㝎難以覆實如令某
囬付當以其物還之遂召賈人付以元中寳石賈人特丞相􁁴
謂非故物公曰寳石藏内庫宫禁中誰易之者賈人語乃塞公
還自上京移疾徑去天暦元年
文宗至自江陵遣使趣召入見于　明仁殿復拜侍御史僅
旬曰特授資善大夫中書左丞所陳十事大略以為今大事未
㝎可憂者陜西據河山之固四川有順流之便江南素多草竊
髙麗迫近直沽皆當預為之防至扵量材授職録徳㝎位乃萬
世良法迩者特恩太多旁及無功未盡合於外議况兵革未息
財用當量入為岀不可濫加賞賜且莭儉必自内始増設怯薛
丹宜權住其請給䟽奏皆見納用時中書左丞朶朶參知政事
王士熈等坐繫樞府罪且不測用公言得從逺貶江淛行省平
章政事換住髙昉等以慢易中使命鎻繫問故公言杭為前代
故都居民百萬家若鎻繫行省宰臣民必震駭懼生他變
■悟命給官舸召致之後皆置不問西兵入潼関樞宻院議發
太行以西民丁禦之公廷詰知院别不花等曰兵法先聲後實
但當内固根本以逸待勞急起民丁是示人以弱也可乎徃復
辨論聲色俱厲又扵　上前力陳其不可議遂寢　國家
承平歲乆倉卒調兵事機交急公左右應接指畫略如平時事
無停者　上深倚■之事必詢而後行九月宰相率百僚上
尊號公攝門下侍郎■成賜銀百兩金叚表裏各一大軍之後
横尸蔽野公屢請下有司收瘞母俾逺人有以覘吾國從之齊
王魯王圍上亰倒刺沙面縳奉璽綬来歸　朝廷巳肆顯戮
并欲加罪群臣隔絶在圍城中者公不可大臣或與公異議公
乗間白　上曰彼各爲其主耳漢髙帝所以封雍齒也况可
加罪乎事遂觧十一月某日秦國公薨公聞訃即日就道敕賜
鈔萬緡以給其䘮二年有詔起復拜御史中丞辭不赴改太子
副詹事遣典牧監經歴伯單傳　旨賜金叚上樽趣使入見
扵朶羅班忽都魯納鉢哈刺殿乞終制不允特授資政大夫御
史中丞知經莚事固辭又不允賜只孫金叚表裏各十公進唐
太宗帝範及端本求治十事曰畏天曰愛民曰脩身曰納諌曰
求言曰薄歛曰崇儉曰求治曰御群臣曰■　上皆嘉
納焉命　還　中道引疾繳納驛劵及所　以方
預大事不可拘扵常制仍令御史臺徧諭所屬而御史有不悅
公者謂冝允其請　上特命　䑓臣以上　令趣中丞復任
公㝷應　詔言時務十四事大略以為今視至元𥘉年天下
輸租納稅之民旣已减少土地又不加多而宫女宦寺怯薛丹
昔寳赤及法師醫官樂工之流視昔何啻十倍即宜分㨂元貞
大徳以後剏置官府尤當减併賜予名爵錢物必須稱其功徳
僧道以不殺不貪清净為教祝讃禱祠之事冝令自備母耗官
物大司農司專尚文具當整治以求實效隨朝官必歴二十月
然後改調以息奔競吏貟必申眀取𥙷試驗程式以防冒濫内
侍醫卜楽官不得混授文武散階遇大朝㑹楽官别為一班於
後以别流品不急之役動擾軍民可一切罷之議論剴切皆人
所難言𬒳　旨付中書議行多著為令時方建龍翔集慶寺
命以集慶路錢粮差稅悉予之公聞遽入請對便殿言今國用
匱乏集慶江南大郡財賦淵藪豈冝輕卑　上謂不可食言
公請姑給以今年所入後勿為例　上大悔悟親取佩刀削
其公牘而改從公言至順元年二月特授資徳大夫中書左丞
有詔纂修　皇朝經世大典俾公專知其事撒敦以丞相介
弟為其庻母請賜鈔五十萬緡公曰聞撒敦巳妻其庻母髙官
厚禄不能養一婦人猶欲費公帑乎丞相然其言遂不復以為
請　從大臣有因兵興扈從荆南者失馬四百匹得　旨議
■　公曰從臣失馬而取償扵　國家如必償償請先償
　　　　萬人之命事聞竟不予　上知公素貧命賜以沛
縣田五千畝　見自陳家有薄田可以給饘粥方媿無功竊
禄不敢冐受大賜以速譏謗　上諭以卿積有勞賜田出自
朕意其勿辭公再三乞返恩命上注視黙然公不得巳拜謝而
退㝷移文備述𥘉意訖以田歸于官連乞歸侍親皆不允貽書
于丞相燕帖木而及移文中書謂自居政有政務紛錯灾沴荐
臻豈可待人言而後去旣得請復賜以鈔萬緡三年五月起爲
浙東海右道肅政㢘訪使以母老不赴四年與某官許師敬某
官張昇等十老偕召赴闕議㝎䇿事五月㑹于上京公抗言曰
當今所急惟在早正　宸極布告逺邇使之聞知然後修政
事睦宗族除宿弊安群情苟或因循乆曠神噐恐姦人乗此妄
生異議非社禝之福也乃陳政要三十四事首言自去年冬迄
今半載内外臣民觸法抵禁公然無忌昔
世祖踐祚之𥘉不肆赦
仁宗不赦貪官汚吏深意存焉冝恪守前規戒飭中外使知非
常之恩不可幸覬此㝎民志之先務也次言脩律令擇守宰辨
人品以清風憲限民田以抑豪強朶朶王士熈還自貶所巳蒙
恩復其官職乞以元没入家産付之六月四日㑹于闕下申言
前所陳十事奉　旨依舊中書左丞六日㑹于栁予
今天子即位于大安閣詔條多採用公言宣讀畢以病謁告賜
忽里台銀百兩鈔萬緡金叚表裏各一又以母老告辭右丞相
伯顔左丞相撒敦傳　皇太后旨遣使敦請視事公附使者
奏方今之患在二三其徳政出多門無以成就庻務甚則有不
測之變生於肘腋宜察衆心所願欲而行之使政令歸于一繼
移文中書歴叙古今國家之始亂母后之禍福至於師保之職
在乎輔導　聖躬教育　皇子尤人所不敢言又貽書兩
丞相諌選髙麗閹竪女子辭愈迫切明日遂行元統元年除山
東東西道肅政㢘訪使以母老力辭三年召拜樞宻副使仍賜
上樽綺叚趣使入朝以内憂去至元三年五月服除擢燕南河
北道肅政㢘訪使時年六十有五即乞致仕亡何御史臺復奏
賜上樽金叚起爲江南諸道行御史臺御史中丞以首相多變
亂
祖宗法令居一月而辭歸更化之後復以老人召拜集賢大學
士榮禄大夫中書集議救灾衆皆黙然公獨上言三十三事及
録本朝誅阿合馬清冗職詔草附禮部尚書阿魯灰等以聞遂
移疾而歸以論事激切深爲權要所憚嗾言者奏奪大學士公
殊不以爲意他察官及部使者交章辨析至正六年八月御史
臺以聞詔給還所納　制命俄以七年正月四日薨于所居
之正寢享年七十有五是日有白鶴數十集于庭公曰此弔鶴
也弟惟善侍疾欷歔流涕公曰死生常事男子盖棺事乃畢汝
不憂身之不脩尚奚悲我為召子銓教以忠君孝親之道勿汲
汲扵求進且戒以母厚葬曰石槨雖堅不如速朽紙衣瓦棺足
周吾身或違吾言非吾子也言畢而逝鶴復翔鳴者七日人莫
不駭異焉子銓遵遺志歛以時服其年五月十九日葬于甘塸
保之原公㓜聦敏旣長鬚眉踈秀多才而有大志不拘小節噐
宇凝重性資剛直遇事洞見其情與人不為苟合喜讀書起居
坐卧賔客燕談之所皆設几案列簡編或納卷䄂中隨所至而
觀焉其始致仕也自號逸翁作臨漪亭浩然堂貫道書院藏書
不啻萬卷春秋佳日駕青騾小車意行林曲遇園池之勝輙裵
􁋴其間與田夫野老忘形爾汝若将終身焉晩年閱理精熟為
詩文愽敏而純實有奏議雜文歌詩緫若干卷自題曰泛藁云
娶華氏阿刺王氏並封秦國夫人子男一人銓某階順徳路緫
管府判官有學有文尤工篆隷女二人適承直郎某官李思儀
承直郎某官苗頥孫男二人買住端住女一人狀稱公歴事七
朝聞召命即行言不用即去平日慕司馬文正公之為人岀處
略似之浮雲飄忽而白日常新頽波横潰而砥柱不改其言良
信矧當天暦至順間公所建明多國家大計安可使来者無述
乎大書深刻以侈　上賜不特為泉壤之光而己也銘曰
剛毅木訥斯近扵仁苟有其徳亦必有言有偉史公生逢昭代
蹇蹇匪躬難進昜退危言正色不詘不枝忘人之勢藐夫巍巍
杜絶倖門鋪張治具為官擇人奉揚憲度言之可徴如龜如蓍
惟
天子明聴用弗疑公益靖共不懈于位晚登廟廊荐陪大議豈
無謀夫發言盈廷畨番黄髪國有老成歸安里閭閔勞以事㑏
聞吿猷乃以訃至顯忠佑賢
天子聖神保其𥘉終為時名臣勒文豐碑垂示無極嗚呼休哉
古之遺直
　　翰林侍講學士中奉大夫知制誥同脩國史同知經筵事
　　追封豫章郡公謚文安掲公神道碑
至正七年夏四月辛卯
皇帝時廵上京秋七月丙戍御　慈仁殿文學侍從之臣咸
就列以備頋問當宁憫焉興念舊人以故翰林侍講學士揭傒
斯神道之碑未立俾同知樞宻院事臣世傑班傳
詔于學士承旨臣岳柱命直學士臣溍爲之文仍勑河南江北
等處行中書省左丞臣守誠禮部尚書臣期頥書篆以賜焉臣
溍蒙　恩起自休退懼志慮之凋落無能發揚
聖天子敬故尊賢之意承　命震惕莫知所爲然竊自念忝
以詞臣執筆隷大史氏不敢控辭謹按前脩撰劉聞所上容臺
之狀及前學士承旨歐陽玄所爲幽堂之銘公諱傒斯字曼碩
掲之得姓出扵楚司掲氏者以官出扵漢安道侯掲陽㝎者以
邑出於漢陽信侯劉掲者以名唐末有爲檢校尚書左僕射使
持節袁州諸軍事守袁州刺史者曰鎮始家于袁與居旴江者
曰瑱居豫章者曰稹同祖司掲而言姓氏者或謂當祖安道汝
寜之族則又别祖陽信世逺譜帙莫得而詳公扵稹爲　世孫
占籍豫章之豐城豐城今冨州也自曽祖光朝而下三世俱弗
仕以公貴故祖惟聦累贈嘉議大夫禮部尚書上輕車都尉追
封豫章郡侯考来成累贈中奉大夫江西等處行中書省參知
政事護軍追封豫章郡公𥘉　朝廷罷群臣贈典特賜公號
貞文先生至是又奉　旨爲建書院因所賜號以爲額祖妣
黃氏何氏妣黄氏並追封豫章郡夫人公生而頴悟年十二三
讀書已能窺見古人爲學大意家貧不能負笈逺㳺父子自爲
師友刻苦奮厲窮晝夜不少懈涵濡旣乆經史百氏無不貫通
發爲文辭咸中矩度同里年相埒者多敬畏而師事焉年二十
餘稍出㳺湘漢間湖南帥趙文恵公淇素號知人一見輙驚異
曰他日翰苑名流也程楚公鉅夫涿郡盧公摯前後持湖北使
者節程公竒其才妻以從妹
仁宗踐祚之𥘉程公在翰林公至京師因館扵其門執賔主之
禮甚謹人不知為肺腑之親也盧公尤愛其文亟表薦之方是
時東南文章鉅工若鄧文肅公文原袁文清公桷蜀郡虞公集
咸萃于輦下公與臨江范椁浦城楊載繼至以文墨議論與之
栢頡頏而公名最為㬥著受知中書李韓公孟集賢王文㝎公
約翰林趙文敏公孟頫元文敏公明善而全平章岳柱禮遇尤
至相為推輓不遺餘力延祐元年由布衣入翰林為國史院編
脩官李公以政府兼史館觀公所撰功臣列傳撫卷歎曰此方
謂之史筆他人真謄吏牘耳三年陞應奉翰林文字同知制誥
仍兼編脩四年遷國子助教用本院奏畱居舊軄五年謁告南
歸泰㝎元年以元官召俄丁内艱公十年間三應奉扵翰林
朝廷之事臺閣之儀靡不閑習王公每謂與公談治道大起人
意授之以政無施不可也天暦二年
文宗始聚勲戚大臣之子孫扵　奎章閣而教之命學士院
擇可為之師者得十餘人而無以昜公乃擢公授經郎閣在
興聖殿西公蚤作必徒歩先諸侍臣而至諸貴㳺来受業者謀
合錢為貰馬公㣲聞之輙自置一馬㝷復鬻之示不欲以已為
人累而已其後去公座下而入侍帷幄者皆為國之重臣而未
甞假以為聲援視之泊如也　上時坐閣中有所咨訪奏對
稱　旨恒以字呼之而不名中書薦用儒臣必問之曰其才
何如掲曼碩間岀公所上太平政要四十九章示臺臣曰此朕
授經郎掲曼碩所進卿等試觀之其見親重如此豐城地不産
金官府惑扵姦民之言為慕淘金户三百家而以其人緫之散
徃他郡采金以獻歲課自四兩累増至四十九兩有竒其人旣
死而三百者所存無什一又貧不能聊生有司責民之役扵官
者代輸其金民多以是破産囙公所上政要及之遂蠲其征人
頼以甦至順元年預脩　皇朝經世大典　上覧公所撰憲典
頋謂近臣曰此非唐律乎超授藝文監丞參檢校書藉事且屡
稱公純實欲噐使之而竟不果用元綂元年
今皇帝入正大綂召對便殿慰諭良乆命賜以諸王所服表裏
各一躬自辨識■以授焉一日入直　奎章閣上適至左右奉
法書名畫珎■器物以進公厯陳其製作之年世與其人之氏
名為之㘴閱移時至元元年遷翰林侍制兼國史院編脩官四
年拜集賢直學士先是儒學官赴吏部銓必移集賢考較其所
業院下于國子監監下于愽士吏文稽滯動經累月公請　奏
更其法以事付本院屬官人以為便五年奉　旨函香祠北
嶽北海濟瀆南鎮竣事引疾便道西還丞相太師秦王令集賢
促公亟囬以疾■辤六年上親擢公奎章閣供奉學士聞
命即日就道未　翰林直學士知制誥同脩國史至正元年
肇開經筵首■公兼經筵官二年陞侍講學士知制誥同脩
國史同知經筵事公階自将仕佐郎累遷至中順大夫其爲侍
講階當與品封而新格超陞不越二等独公不爲例進四等轉
九階爲中奉大夫實異數也經筵無專官曰領曰知多宰執大
臣微辭奥義率屬公訂定然後以進其言徃徃寓獻替之忱務
以禆益治道　上嘉其忠懇數出金織紋段以賜之三年以年
七十致其事而去　詔遣　及扵漷南上表力辤㝷復遣使
奉上樽諭旨還撰
眀宗皇帝神御殿碑文成賜楮幣萬緡白金五十兩中宫所賜
白金數亦如之求去不許命脫脫右丞相及諸執政面諭公母
行公曰使掲傒斯有一得之獻諸公用其言而天下蒙其利雖
死于此不恨不然何益之有丞相囙問方今政治何先公曰儲
才為先飬之扵位望未隆之時而用之扵周宻庻務之後則無
乏才廢事之患矣他日集議于朝堂公抗言當兼行新舊銅錢
以救鈔法之幣執政持不可公言之益力事雖不行丞相以公
不阿獨心敬之有　詔脩遼金宋三史以平章政事而下曁公
等六人為緫裁官而以右丞相為都緫裁丞相問脩史以何為
本公曰用人為本有學問文章而不知史事者不可與有學問
文章知史事而心術不正者不可與用人之道又當以心術為
本也公既領史事毎與僚屬言𣣔求作史之法湏求作史之意
古人作史善雖小必録悪雖小必記不然何以示勸戒乎自是
毅然以筆削自任凡政事之得失人材之賢否一切律以是非
之公至扵物論之不齊必力與之辯求歸扵至當而止四年遼
史成以進有　旨奬諭仍俾早成金宋二史公感激知遇惟恐
無以稱塞辰入酉出憊不敢休㑹盛夏雨潦襆𬒳宿館中得寒
疾返寓舎甫七日而遽不起公卿大夫士聞者無不馳徃哭之
盡哀省院䑓部寺監而下咸致賵有差時方有使者至自上亰
燕勞史局以公故為改燕日使者還以聞　上為之嗟悼以楮
弊一萬緡賜其家仍給驛劵具官舸送其櫬歸江南公少䖏窮
約事親菽水粗具而能得其歡心曁有禄入服食稍踰扵前輒
愀然曰吾親未甞享此也故其平生清儉至老不渝與兄弟有
無相通始終無間言子弟有過不加顯責奴僕得罪亦寛容之
人問之曰長上遇下稍見卞急後生使習暴戾不得不以身教
也公立朝雖居散地而恒急扵得士考郷試者二考
會試者一為廷試讀卷官者二考國子公試者七所甄㧞後多
知名御史建白用㑹試終埸郷試次榜舉人為教官廟堂以咨
扵公力贊成之由是士無遺才之憾公喜汲引後進而不能俯
徇流俗郡縣有一㢘吏稱之寕過其實聞吏之貪墨病民亦不
曲為之揜復達官大人意有不合終身不造其門雖見軋而不
悔間冩其心之所不平扵文字間人或疑㤗甚公曰言當如是
不必慮也公為文叙事嚴整而精覈持論一主扵理語簡而㓗
詩長扵古樂府選體清婉麗宻而不失乎性情之正律詩偉然
有盛唐風善楷書而尤土扵行草　國家大典册及元勲茂
徳當得銘者必以命工人子欲顯其親者莫不假公文以為重
仙翁釋子殊邦絶域慕公名而得其片言隻字者皆寳而傳之
暮年求文者衆寢食為廢殊不以為憚然亦不苟作有郡守諷
其民奉金為壽求紀政績公頗知其人斥而去之末幾其人果
以賄敗客有為人謁文而私其金者他客發其事公曰巳受之
矣人尤服公雅量有文集若干卷行扵世公薨扵至正四年秋
七月戊戌享年七十有一以六年秋九月甲子葬冨州冨城郷
冨陂之原　制贈護軍追封豫章郡公謚文安有勲爵而無
官階有司失之也元配李氏繼即程氏太中大夫同知荆湖北
道宣慰司事嚴卿之女並追封豫章郡夫人子男二長汯李氏
出國學上舎生今用公廕當𥙷官未命次廣陽生七年矣女一
人通楊湘盖人才之生必于興運其以文事與時而奮恒在乎
重熈累洽之餘惟養之厚而用之不亟故其望實彌乆而益著
非僥倖扵一旦坐致顯融者可同日而語也公以庻士起逺方
而徊翔扵清途三十年晚乃蔚為儒宗文師荐膺眷遇勤事以
死　大明在上照臨所及故舊不遺播之聲詩垂于無極公
亦生榮死哀矣乎銘曰
扵穆
世皇遐不作人豐芭之澤燕及後昆在
仁廟時群獻俣俣出入左右經文緯武公居其　玉長𥚑載
筆以從其行徐徐歴事　四朝乃登延閣乃司論說乃掌述
作清問所及字而不名公滋益㳟不挾不矜逮　今昌辰峻
躋邇列翩其逺引萬夫莫遏
天子有命式遄公歸重煩以事俾職訓辭明明
天子不自神聖廣厦細氊公言是聴稽古圗治監觀後王公能
敬承大啓厥藏發潜闡幽驗諸成敗斟酌典謨用存勸戒竒聞
異見叅錯猥并公所折衷信而有徴藉夫衆功訖于絶筆克成
公志公死不没人孰不仕孰完扵公始卒無疪而以豐終敬故
尊賢
天子之徳詞臣奉　詔薦此樂石
　　嶺北湖南道肅政㢘訪使贈中奉大夫江浙䓁處行中書
　　省叅知政事護軍追封南陽郡公謚文肅鄧公神道碑銘
至正九年夏四月二十日知經筵事臣朶爾直班同知經筵事
臣埜僊護都臣溍等進講于　明仁殿臣朶爾直班臣埜僊
䕶都奏鄧文原經筵舊臣歴事　累朝備極榮遇兹又顯受
聖恩贈封㝎謚墓上之石宜賜刻文　上旣可其奏命臣溍
為之銘别勑翰林學士承㫖臣起巖篆其額臣埜僊護都請就
令臣朶爾直班書丹　上復如其請乃退而以前史臣范梈
之狀授臣溍臣溍謹按故嶺北湖南道肅政㢘訪使鄧公諱文
原字善之曽祖從黼妣楊氏祖昭祖累贈嘉議大夫成都路緫
管上輕車都尉追封南陽郡侯妣雍氏南陽郡夫人考漳累贈
中奉大夫四川等處行中書省參知政事護軍追封南陽郡公
妣孫氏㳺氏並南陽郡夫人其先由長安徙資中又徙綿之彰
明杭為宋行都南陽郡公避蜀兵来依焉故今為杭州人公六
歲入小學九歲從三山楊先生受春秋十五以流寓取漕薦曁
科舉事廢遂一意務為聖賢之學行益脩業益茂開門授徒户
屦常滿中州士大夫多慕而與之交徐文獻公琰髙文簡公克
㳟知公尤深王叅政巨濟素刻深與公語亦嚴憚之巨濟後以
事䌓獄自悔不用公言𥘉用江浙行中書省辟署杭州儒學正
秩滿調崇徳州儒學教授用薦者擢應奉翰林文字将仕郎同
知制誥兼囯史院編脩官承旨閻文康公復扵寮友少所假借
公獨見推重凡大撰著必属焉由應奉升脩撰
成宗即位就任轉從仕郎
成宗崩預纂脩實録姚文公燧王文肅公搆並為承旨持見不
同閱公所眞槀互有指擿公不與辨第令櫝藏以俟後數日二
公取視之皆莫能昜一字以儒林郎出為江浙等處儒學提㪯
教人先學行而後文藝士習為之丕変召除國子司業建白脩
眀學政而樂因循憚改作者與之論不合遂移疾去
仁宗即位詔以科目取士江淛行中書省檄公考延祐元年郷
㪯公以　朝廷立法之𥘉多采考亭朱氏貢㪯私議慮逺方
之士未悉　上意大書其文掲示之由是士無復踵異時埸
屋之弊㝷翰林待制承直郎兼囯史院編脩官召䑓臣交章舉
之擢承徳郎僉江南浙西道肅政㢘訪司事湖州民有抵夜禁
者𬒳執而遁追者及之剚刃其左脅其兄問殺汝者誰曰白㡌
青衣而長身者也語畢而死其兄訴之有司歸罪扵直𥘉更張
福児坐繫三歲公閱其牘曰白㡌青衣姑勿問福児身不滿六
尺未見其長且福児用左手傷何以在右命覆勘之真殺人者
張彈壓也建徳戴汝惟𬒳盗己捕寘獄中而夜有火其居者失
汝惟所在公曰此有以也責有司推治得汝惟尸扵水濵及其
妻謀殺夫狀人以爲神江隂饑民稱貸扵冨家不得則持火徃
取糓誤焚其屋十三人所分糓皆不滿五升有司悉當以強盗
公謂此非其情也時痩死者已半餘皆杖而遣之平江僧訴總
管府判官理熈納其賂旣誣服而公適至探得其情杖僧釋熈
移僉江東建康道肅政㢘訪司事寕囯諸郡茶課𥘉止三千餘
錠累增至十八萬錠皆鑿空取之民間民受誣抵法則轉運司
得以失斍察擅加罪五品以下官州縣長吏皆重足而立公至
而提舉茶事者適以賄敗乃為設法以漸去其弊且建言冝罷
茶司而使郡縣領之饒州有告欺隠官粮者事連數百人累嵗
不决公曰此不難知以官租為民田交易而抄户時以之定差
徭經理時以之㝎租稅耳命據籍為㝎訟遂息小吏有結為兄
弟持官府短長者號五府杖而流之人莫不稱快有甥盗其舅
家財者以贓滿罪至死公曰贓五十綻盗惟二人其一人所分
止五錠何也録之得其實所盗十三錠而巳遂以减死論徽州
民僞造楮幣扵僧舎有避雨者適見之其人懼事洩因啖以利
而止之使為烘焙獄具當死公曰造偽當死者其等有七烘焙
當何等冝比行使加等杖事聞于朝報如公言徽州民謝蘭家
貧其從子囬貸以錢而倍取其息又利其田宅而欲搆害之蘭
家僮死囬使吿蘭殺之公察其冤釋蘭坐囬天方旱而雨士子
或為私書以非考亭之學公命毁其書曰吾以息邪說也江淛
行中書省復移行御史臺檄公考延祐七年郷舉得今翰林侍
讀學士泰不花以為舉首旣上春官果為廷對第一士論翕服
拜集賢直學士奉訓大夫以地震應　詔論弭灾之道謂今
天下士師非才惟受成扵吏死囚歲上刑曹類延緩不報痩死
者多冝慎選理官死罪應决即决冤即釋之河北流民復業
朝廷雖令計口給緡錢而有司奉行不至冝㑹計海運粮支發
之羡餘隨處置倉以備凶年而振之又申言茶法之害民乞併
罷轉運司以息人怨感天和時論韙之進奉政大夫兼國子祭
酒依前集賢直學士𬒳　旨知泰㝎元年貢舉及　上親
筞多士于廷仍俾充讀卷官有　詔開經筵特命中書平章
政事張蔡公珪翰林學士吴文正公澄及公入侍其見知遇如
此　大駕時廵公當扈從苦脾疾就醫扵京師遂乞謝事南
歸歲餘召拜翰林侍講學士中奉大夫知制誥同脩國史未行
擢嶺北湖南道肅政㢘訪使以疾不赴天暦元年五月二十二
日薨于杭州私第之正寢享年七十以其年七月十三日葬湖
州徳清縣千秋郷百寮山之麓太常𥘉議以莊康易公名
今天子始用公門人集賢大學士馮公思温之請特贈公中奉
大夫江淛等處行中書省參知政事護軍追封南陽郡公改謚
文肅娶徐氏封南陽郡夫人前公一月卒合葬焉子男一人衍
用公䕃為承務郎江浙䓁處儒學副提舉後公若干年卒女二
人適石洞書院山長史公埜司徒府掾史戴孟淳孫男一人莱
孫公蚤慧稍長能自植立外家㳺氏旨清獻公佀相宋理宗門
户煇赫公未始挾以自矜又甞客扵故后族謝氏家視華靡豪
縱事漠如也公丰姿凝粹氣貌純明内嚴而外恕議論若不可
犯至扵以文相接以恩相加未甞不使人心恱而誠服平居善
處窮約奉巳常薄待人常厚諸生有病而以槖中金託扵公者
曰萬一死願以歸吾親其死也或竊金以去公買金以付其親
而終不言安南入貢以黄金丹砂象齒為私覿之禮公却之其
人曰清白物耳公曰爾物雖清白我受之則汚也所至僦屋以
居四壁蕭然晚乃積俸貲買宅一區将以佚其老而疾亟矣公
扵經史百氏之書無不䆒極其根祗為文精深典雅東南遺老
凋落既盡文章之柄悉歸焉及在　朝廷施于訓誥者温潤
而有體志扵簡冊者確實而有徴詩尤簡古而麗逸凡所著有
讀易類編若干卷内制集若干卷素履齋藁若干卷行扵世工
扵筆札與趙魏公孟頫齊名
徽仁𥙿聖皇后命以泥金書大藏經公應聘率門人前集賢待
制班惟忠等二十人北上竣事二十人皆賞官而公不預第隨
牒調𥙷教授一州後乃以文學政事昭𬒳　主知而至大官
前後從游無慮數百人惟御史中丞王公士熈與馮公思温位
最顯其受業上庠而掇巍科躋膴仕有名扵時者尤多不可遽
数也始公較藝郷闈臣溍誤辱薦名及公再主文衡臣溍遂忝
預執事兹又獲載筆隷太史氏欽承　明詔勒文公碑不敢
以菲陋荒踈伏　闕控辭謹拜手稽首序而銘之銘曰
井絡之靈實鍾俊賢展也鄧公受材孔全公方盛年盤桓山澤
翔而後集靡徐靡亟負其所韞時而出之學為儒宗政為吏師
其學斯何蜚英文苑鋪張　皇猷裁成　帝典弘敷教道
模範國人談經氊厦堯舜吾
君其政斯何肅将使指扶善遏惡以樹風紀鼓之舞之士氣以
振軺車所届獄無冤民聖門四科公兼其二學以從政匪有二
致國之老成
天子所毗公不為起乗化而歸門生奉　詔薦此樂石庻無
媿辭過者必失
　金華黃先生文集卷第二十六
金華黄先生文集卷第二十七　續藁二十四
　神道碑　臨川危素編次　番昜劉耳校正
　　御史中丞贈資政大夫中書右丞上護軍追封平陽郡公
　　謚文靖徐公神道碑
公諱毅字伯弘姓徐氏丗為平陽趙城人家于霍峯鄉不明里
髙祖諱澤曽祖諱潤皆力夲尚義值金季之亂晦迹弗耀入
皇朝始有出而仕者祖諱玉由元帥府都提控歷崞縣提領岢
嵐州長官終於河東南路提舉常平倉事御史中丞王公傳文
銘其墓累贈嘉議大夫上輕車都尉追封平陽郡侯祖妣髙氏
平陽郡夫人考諱徳舉由尚書省掾出爲平陽路轉運司經歷
終於太原路監使司提舉翰林學士承旨姚公燧銘其墓累贈
中奉大夫護軍追封平陽郡公妣盧氏邢氏並平陽郡夫人公
盧夫人出也㓜頴異丱歲受業於魏國許文正公磨礲浸灌日
長月益以清方勁正爲衆所嚴憚莫不以逺大期之弱冠辟
　　掾調同知檀州事當國者急於賦歛督責甚峻郡縣長吏
奉承如恐弗及公獨不阿其意帷務布徳澤以甦疲瘵人稱其
有古循吏風
丗祖皇帝聞其名擢監察御史上言江南新附未乆宜隱卹流
亡以固民心京師天下根本宜蠲除地稅以厚民力檢覈災傷
宜以時而發倉廩之儲捐山澤之利申明酒禁以脩荒政鰥寡
孤獨宜有養民所疾苦宜遣使詢問方今庻政姑息中書親細
務而宰相失體六部僚屬多非其人因力陳省臺爲治之要及
憲司事宜監治官吏當加儆戒不可因人之誣言而升降察官
行樞宻院行大司農司行通政院及尚書省理筭受賞進官者
皆可罷又以日食地震乞罷諸行省四川妄啓邊釁交阯虚勞
王師獻䇿以邀㓛生事者宜勿聽官軍承襲皆膏粱子弟未嘗
知兵當别議立法増國子之貟重敎官之選以興學校治宗廟
以崇祀典脩國史以存故實設朝立班不可全無流品之分實
封陳言母使苟爲進身之計它如選用官吏减錢粮之費理㛰
田之訟馬禁水利􁇏鈔諸法其弊當救者前後所奏七十餘䟽
其言後多施行
丗祖賔天上封事于
太皇太后皇太后曰四海不可一日無君
大行皇帝奄棄天下巳五日矣苟非早定大䇿萬一或啓姦覦
変生不測實可寒心　皇孫撫軍朔漠
先帝旣授以　皇太子寳聖意可知伏願明諭宗藩大臣叶
謀推戴遣使奉迎歸正大統上以副
先帝之遺意下以慰四海萬民之所屬望廷議韙之
成宗皇帝旣踐天位首請早正　東朝尊號以嚴孝養因言
陛下方虚心求治而大臣不肯任事人主之軄在論一相今宰
相貟太多論議不一伯顔乃先帝舊臣留以遺　陛下宜亟
相之爲治不在過求髙逺但當遵守舊制其要有四親賢逺佞
信賞必罰而巳又伏闕上言建立儲二敦睦宗藩選任臺諌敎
習親軍勿事西南夷而專備北邊赦不可數等十事所上䟽又
二十餘　上皆嘉納焉擢僉陜西漢中道肅政廉訪司事未
上改吏部貟外郎時選曹事多壅滯公不避權勢凡銓量注擬
必考其資歷察其才品人皆恱服奉　詔使甘肅給軍儲糴
買轉輸規措有法事集而民不擾除僉河東山西道肅政廉訪
司事閱所部獄囚而得其冤狀所釋五百餘人時稱明允召爲
徽政院長史舊例臺察於徽政之事一無所問公謂法者天下
之公器宜共遵而行之臺察者執法之司何獨不得與聞徽政
之事乎有與公不相能者力詆之公即謝去尋除樞宻院經歷
賛决事機申嚴號令夲兵者頼其佽助爲多遷御史臺都事改
右司郎中除陜西行臺治書侍御史並以外艱不赴服除召爲
左司郎中夙夜匪懈彌綸庻政損益　必中其度列曹咸取
則焉擢治書侍御史柄臣欲搆害御史郭章公力爲之辨有沮
之者事竟報聞公以言不行自引去召還授陕西漢中道肅政
廉訪使関右地接羗戎人多強悍號稱難治公柔之以㤙而懾
之以威土俗爲之丕變入爲刑部尚書上言自昔有國家者必
定律令使有司知所遵守方今承平日乆宜叅酌古今立一代
之成法　上可其奏仍命緫其事方次苐就緒未及上而改
授河北河南道肅政廉訪使無何復入爲刑部尚書擢侍御史
除僉樞宻院事
仁宗皇帝在儲闈素知其有公輔之器及正位　宸極擢江
南行臺侍御史遷燕南河北道肅政廉訪使召赴　闕遂叅
議中書省事頃之拜陕西諸道行御史臺御史中丞力辭而歸
每謂人生未老得閑乃爲貴吾年周六甲歷事　四朝恒以
無能𥙷報爲懼安敢昧止足之戒乎延祐元年十二月二十六
日以疾薨于里苐之正寢享年六十有一某年某月某日葬某
郷某之原公累階資善大夫訃聞　上嗟悼不已　詔特
贈資政大夫中書右丞上護軍追封平陽郡公謚文靖仍命詞
臣爲賛書以褒寵之娶裴氏封平陽郡夫人子男一人宗義亞
中大夫衡州路緫管女四人長適常徳路揔管裴宗文次適姜
某夫亡年未三十即歸居父母家今巳七十餘次適朝列大夫
曹州尹麻鄘次適敦武校尉某處搉茶提舉王琦孫男二人俶
僖公遺書有奏議五卷詩文三卷翰林學士呉公澄爲之序惟
公以純實之資克承正學遭逢聖代爲時名臣雖雅志恬退而
造次不忘於愛君憂國光膺茂渥生榮死哀不亦宜乎公殁之
歲溍始舉進士至京師三十有五年公孫俶以墓隧之碑未建
介翰林脩撰王宗哲以銘來屬溍雖不及游公之門而覿其光
儀聆其罄欬讀公之書而論其丗君臣之際何其盛哉序而銘
諸史臣之軄也曷敢以不敏辭銘曰
惟公之先隱顯以時再丗外官不大厥施委其餘祉伊公之貽
公𥘉筮仕華問四馳擢寘臺端用副倚毗作　帝耳目爲國
蓍龜　宫車晚出人心危疑盡言無避神器有歸出將使指
風紀見持入綴從班獻納論思乃隮宥府乃陪宰司訏謨逺猷
賛襄萬幾峻陟文階執法太㣲胡然逺引莫可􁁌鞿公身在外
忠愛不衰庻公復來赤舄衮衣遺表上聞　當宁齎咨一鳯
之鳴六龍以飛申錫寵褒厥有制詞有封若堂昭以銘詩
　　㳂海上副萬户石抹公神道碑
至正七年冬十月二十七日武徳將軍㳂海上萬户府副萬户
石抹公終于台州之私苐卜以某年某月某日從葬于栁城之
先塋公諱明里帖木児别名繼祖字伯善迪烈糺人其先出於
梁蕭氏隋蕭后以族入于突厥后歸唐而其族留突厥至遼爲
述律氏仕遼多至顯官金滅遼改命爲石抹氏曰庫烈而者於
公爲六丗祖義不仕金望日再拜而卒曰脫羅華察耳者於公
爲五丗祖承先志亦不仕其苐二子曰也鮮公髙祖也問父何
爲不仕父語以其故慨然曰兒必復之金主聞其材武多智召
爲奚部長固辭弗獲乃俾兄瞻徳納姑受之以全其宗遂遯去
之北野山射狐䑕以食誓不食金粟聞
太祖皇帝龍興朔漠乃杖䇿來歸謁拜于九斿白旗之下言東
京金人根本之地得東京則金何圗　上即命取東京師次
髙州與之千騎使爲前鋒諜知東京新易留守出竒計獨與數
騎邀殺之遂入東京得地千里户十萬八千勝兵十萬進攻北
京三年而克之得其守將四十有七城邑二十二有　旨以
北京旅拒王師當屠力諌止焉特授御史大夫領北京逹魯花
赤别募精銳之士萬二千號黒軍以其籍來上賜金虎符加上
將軍提控諸路元帥府便宜行事
太祖西征俾統糺漢黒軍偕諸將經畧中原徇地至蠡州死焉
曽祖諱查刺繼爲御史大夫統黒軍定河東陕西諸郡移師攻
益都城破衆欲盡殱降者堅持不可益都之人生爲立祠以黑
軍長驅入汴進㧞雎陽
太宗皇帝疇其勞授眞定兼北京两路逹魯花赤祖諱庫禄滿
以黒軍與從弟度刺攻襄陽樊城
丗祖皇帝念其祖父之㓛降　制褒諭賜金苻爲緫管與叛
將戰于濟南死焉考諱良輔以黒軍攻五河及湖南諸部宋平
論㓛行賞賜金虎符歷蔡州弩軍萬户黄州招討使㝷以㳂海
副都元帥開閫于四明㑹改元帥爲萬户遂以爲㳂海上萬户
府副萬户累階昭毅大將軍由昭毅而上四丗有傳在國史妣
荘氏封某郡太夫人公少負材而尚氣不肯爲人下大德七年
以門㓛入備宿䘙事
成宗皇帝爲舎利别赤將　上旨禱祠山川所過州邑名人
魁士莫不噐重之十一年昭毅公以老謝事　詔以公嗣其
軄方是時承平日乆黒軍𣪚落之餘多巳它屬
武宗即皇帝位
仁宗爲皇太子　上命悉括黒軍以衛東宫宗戚貴臣弗便
事遂寢公𥘉以㳂海軍分鎮台州皇慶元年又移鎮婺處两州
馭軍嚴肅而恩意周浹當揀放而老且貧不能歸者曲爲之地
使有以自給而逹於郷里旅殯者累數百擇地爲叢冡聚瘞而
時祭之婺之教塲多餘地最爲沃衍相其土宜樹桑藝粟麥而
儲其入幕府勞徠供億軍中藥餌棺槥咸取給焉睱日則延師
儒咨諏善道士譽翕然居民亦樂其不擾徃徃形於謡詠江西
大盗起寜都㓂贑州列郡皆警　朝廷命行省宰臣親率諸
道兵徃討之公預在行聞公所設方畧深服其决機之精即檄
公爲行軍都鎮撫部郢復諸軍生縳其兇渠二人而乘勝擣其
巢穴逆黨潰去元惡㝷亦就擒乃班師凱旋處之遂昌愚民嘯
聚竊發郡縣約官軍合捕公按兵不出單騎直抵其處責長吏
失於撫字諭富家輸粟賑濟而團結保伍以自衛不旬日誅其
首亂而歸其同黨三十五人于有司餘皆令復業如故两浙之
塩法積弊日滋行省俾公與轉運司官共整治之公訪求其致
弊之源隨事釐革亭户之凋耗者亟爲僉替使無缺役官課旣
登而民間私煑盗販之害有未盡除事聞于上命行省擇所部
萬户歲一廵歷以申明其禁令公首膺兹選所至人莫敢犯或
弗悛而麗于法立蔽其罪未嘗留獄由是平民免於誣構株連
之患公復深䆒其利病酌古今之宜爲上中下三䇿行省以上
于中書事格不行有識之士以公言不可廢相與刻寘郡庠人
至今傳之昭毅公旣老每懐郷土之念捐館之日家僅存遺書
數千卷公粥其故廬爲舟車之費奉柩還葬栁城餘貲悉分諸
弟太夫人乆留遼東因迎侍南來致其孝養諸弟相繼即丗撫
育其孤子至於成立嫁其孤女咸得所歸公𥘉從昭毅公在四
明師事前進士史先生蒙卿先生没公爲治葬且割田以祭焉
四明之學大抵祖六氏而宗楊袁惟先生上接㬊氏之傳爲學
一本於朱子公天資頴悟凡先生所指授聞輙領解然不徒守
其空言而務在明體以逹用自經傳子史下至名法縱横天文
地理數術方技異敎外書靡所不通而韜鈐之秘則家庭所夙
講商搉古今亹亹忘倦治法征謀如指諸掌公素慕爲竒節偉
行非常之㓛有志於當丗而喜推轂士類志局于位弗克盡展
所藴因自號北野兀者年踰強仕即請納禄舉仲弟振祖以自
代樂台州山水之勝買田築室而居焉扁宴休之所曰抱膝軒
雅歌賦詩以自娱家事付之諸子一無所問更自號太平幸民
致和天暦之交行省强起公防遏松江海道事定表爲閩帥公
微聞之以親老力辭及太夫人以髙壽終公年巳耳順哀毀過
禮旣奉柩祔葬于昭毅公之左廬墓三年然後去太夫人所遺
服御之物悉以卑季弟其篤於孝友天性然也省臺交章列薦
略不動其意覃官之令下亦不自陳安常待終不疾而逝享年
六十有七所著抱膝軒吟若干卷清新高古有作者風娶弘吉
刺氏封武平郡君子男五人長宜孫襲武徳將軍㳂海上萬户
府副萬户次文孫次徳孫俱國子學生次厚孫今以昭信校尉
爲㳂海上萬户府副萬户次哈刺女三人長適㤗不華
英宗龍飛進士苐一今累遷翰林侍讀學士中奉大夫知制誥
同脩國史餘在室昭信君以葬有日奉公門下士潘倬之狀以
碑銘來屬溍幸辱㳺公父子間且與侍讀公同官爲僚不敢以
衰朽不文爲觧狀稱公倜儻似魯仲連淵深機宻似李泌得士
似魏公子無忌廉退似邴曼容至於料敵制勝論事剴切抑又
公之所長人以爲知言銘曰
猗公之先爲時名臣運去物改不事二君逮其孫曽歸我
真主累將重侯勲在盟府垂休五葉惟公敬承際逢熈運四方
砥平專城坐鎮偃旗卧皷海波不驚萬室按堵蟁蝱之細安足
掃除小試之效特公緒餘公材則多敏而恱學九流百家由慱
而約經綸之妙出武入文歛蔵弗耀抗志青雲時逾两紀優游
事外嘯歌息偃春融蟬蛻積慶儲祉卑于後人提將之符棨㦸
在門史所屢書公先四丗嗣作公碑其尚無媿
　　嘉議大夫禮部尚書致仕于公神道碑
至正十三年九月已已嘉議大夫禮部尚書致仕干公終于平
江里第享年七十有八以其年十月丁酉葬呉縣至德郷洞涇
鷹蕩之原公諱文傳字壽道姓干氏干之得姓始於春秋時宋
大夫犨漢有蜀郡尉獻呉有軍師吉晉有將軍瓉著作郎寳史
氏所紀代不乏人其後有家于汴而仕于宋至武顯大夫者曰
思義於公爲六丗祖武顯之子曰信於公爲五丗祖建炎𥘉與
其弟武節大夫㳟扈蹕南渡僑居平江子孫因占籍焉髙祖諱
振曽祖諱拱辰皆弗仕祖諱宗顯承信郎今贈亞中大夫鎮江
路緫𬋩輕車都尉追封穎川郡侯祖妣呉氏追封潁川郡夫人
考諱雷龍郷貢進士入　皇朝終於饒之慈湖書院山長今
贈嘉議大夫兵部尚書上輕車尉追封頴川郡侯妣吴氏頋氏
所生母陸氏並追封頴川郡夫人其詳具如公同年翰林學士
承旨歐陽公玄所爲贈封之碑𥘉承信府君雖仍先丗以武弁
入官而力教其子以文易武故兵部府君一薦于漕再薦于郷
最後遂與長子湯同上春官郷人榮之未幾塲屋事廢湯亦卒
而陸夫人生公兵部府君名以今諱盖深有望焉公少嗜學十
歲能屬文年未弱冠而聲譽籍甚用舉者爲吴及金壇两縣學
教諭饒之慈湖書院山長浙右憲府辟入幕未赴而丁兵部府
君憂
仁宗臨御之始有　詔著取士令公首以江浙郷貢會試京
師登延祐二年乙科𬒳　旨賜進士出身故事布衣入宫𣪚
階當二等主選吏以舉人亦起於布衣疑未决　上特命䝉
古人與正六品階後勿用爲例餘皆與對品階授承事郎慶元
路同知昌國州事昌國一海島耳民頑獷不昜治其尤無良者
徃徃群行剽掠於鉅海中若化外然公柔之以恩信俗爲之變
長宫有强愎自恣者公不與校而推誠以待之乆乃自屈服瀕
海有三塩塲司其事者帖轉運使之勢虐使州民身服重役而
家業破蕩公語同寮曰吾屬受　天子命以牧此民可坐視
而弗之救乎乃亟爲之陳理辭嚴義正上官莫能奪民頼以免
在官五年去之日如始至遷承務郎平江路長洲縣尹長洲公
郷邑地廣人稠牒訴轇轕歲輸秋租至四十餘萬石公於關決
趣辦具有條理使傳徃來將迎無虚日亦靡憚其勤徙榻公署
無事未嘗輙出而親舊莫敢通私謁會創行助役法凡民田百
畒令以三畒入于官爲受役者之助行中書省檄公專任長洲
之事旣又連以華亭上海两縣無錫一州之事諉焉公之號令
素孚於長洲之民聞公諭以善言無敢爲詭寄所得皆腴田旬
日而事集華亭上海之亭户不統於有司而無錫多豪家大姓
非長洲比公委曲化導人皆恱從詭寄之弊旣絶亦以腴田來
歸中人之家自是不病於役以陸夫人䘮去官服闋遷承徳郎
湖州路烏程縣尹富民張某之妻王無子張隂納一妾於外生
子未周歲王誘之來逐其妾而留其兒以器貯水沈之不死以
帛勒其頸乃死夜以醬塗死兒而焚之張知而無如之何公聞
之乃發其事死児餘骨巳至官王厚賄妾之父母買鄰家児以
爲妾所生児𥘉不死公令妾抱而乳之児啼不就抱亦不肯食
妾之父母辭窮吐實乃呼鄰婦至庭下児見親母躍入其懐乳
之即食王遂伏殺児之辜人以爲神明丹徒縣民周某有一女
二子而二子共殺其女獄乆不決浙西憲司俾公徃鞠之公於
片時間悉得其情而周有母乞貸二子命以養其老公謂二子
所承有輕重合以首從論乃議以爲首者當殺姊之罪爲從者
免其死使養之憲司如公言人稱明允安定胡先生葬何山寺
僧壞其墓而㩀其地數十年來郡守之清强有風力者與之争
皆莫能得公白于大府始還其舊而表樹焉陞奉議大夫徽州
路婺源州知州婺源依山爲州民素淳朴而丗降風移俗習變
遷男女㛰聘後富則渝其約有育其女至老死不嫁者親䘮貧
則不舉有停其柩累數丗不葬者公下車即呼其耆老使以禮
訓告之閱三月而㛰嫁䘮葬之事俱畢朱文公上丗居婺源故
業爲豪民所并子孫訴于有司莫能直公呼豪民折之以理不
煩窮治而悉歸之募好義者即宅建祠令其家丗守焉富民江
某出游京師娶倡女張爲婦江旣客死張間関数千里返其柩
以葬前妻之子遇之不以禮而重困苦之日給脫粟二升使自
舂爨以食張不能堪子恐生它變乃與其弟共殺之瘞其尸山
谷間官府知之而利其賄不問也公曰爲人子而戕其庻母人
道滅矣可逭其誅乎乃發其事而論如法陞朝列大夫平江路
呉江州知州呉江去公家僅数十里猶長洲也公綜理裁决小
大庻務處之以公而行之以恕親舊訖無間言公歷仕所至必
以均賦役爲先催科追逮一用信牌度其緩急而嚴爲程限民
亦不敢違村落之間不識有悍吏之呌囂墮突也至於明要束
以正官常謹防閑以清吏弊厚拊養以紓民力精勸勵以㳤士
心有古循吏之風焉人始而憚乆而安終而愛且慕旣去而又
思之也在
丗祖時王文康公鶚嘗請脩遼金史至
仁宗時李文忠公孟又嘗請脩宋史乆未有成書
今天子至正三年始命首相緫其事凡文學侍從之臣布在列
位並令入館分任𫐠作其效官于四方及山林之遺逸咸加搜
訪俾預討論於是公自呉江召入居宋史前局公恪恭其軄雖
憊不少休甫逾再朞而三史咸以次告成燕犒錫賚寵數優渥
仍有旨四品以下各進一官擢公集賢待制朝請大夫居無何
遂致仕先是　朝廷爲官擇人以公才長於治劇而數煩以
州縣之事公以治行爲一道最而舉於憲府者四韓公鏞乘使
者車按行屬部至親作烏程謡以紀其政績惜乎所試者小未
能盡展其經綸之藴晚逢盛際峻躋邇列人皆期公致位通要
有大設施而公雅志廉退齒髮未裒輙請納禄優㳺里閈垂將
十年而以壽終縉紳先生及于是者其幾何人公氣貌充偉識
度凝逺遇事皆不苟平居衣服無華飾食無珍味而於親庭之
養家廟之祭必致其豐腆無他玩好而獨耽於書手自校讎至
老不倦喜接引後進來者必與均禮而諄諄誘掖之江浙江西
郷闈聘公同考試者三主其文衡者四所取士後多知名爲文
務雅正不事浮藻有來謁者亦不厭於應酬公以仁里自號暮
年又自號止齋有仁里漫藁若干卷藏於家娶頋氏逾年而卒
繼時氏累贈頴川郡夫人繼朱氏亦皆前卒時夫人執婦道尤
謹有子男三人長旟用公致仕澤爲忠翊校尉河南府路同知
陕州事次旌建寕路醫學正次城國子生女五人長適張思誠
早卒次適管瑾丹徒縣儒學教諭次適葉元英次適章祥次適
陶思敬嘉興倉監支納庻女二人一許嫁袁養福一尚㓜孫男
八人德潤德淵德源德洵德温徳浚徳􁂧徳滋惟徳淵爲國子
學生餘皆業儒女四人曽孫男一人女二人公之殁也遺命速
葬旟方在官下旌及城弗敢違逾月而葬焉與時夫人同兆域
窀穸之事甫畢旟適以秩滿受代而還攀號靡及乃奉公甥呉
洪之狀逾濤江走金華山中問銘於溍以作公碑始公入秉史
筆溍實同𬒳召命適遭内艱弗果赴逮公書成受賞得謝而歸
溍乃起自休致承乏太史屬預聞脩　本朝后妃㓛臣傳幸
從諸公之後執茟具草而竟未獲裁定上進溍之不敏媿公多
矣安足以任不朽之託乎然以江浙之士與公爲同年者十人
溍獨後死義不得辭也銘曰
氣運合一人材乃完公生其時弗後弗先
皇仁在上豐水有芭長之育之逮夫強仕乃㧞其萃乃揚其英
褎然前列旅於　天廷踆踆退讓守官外服進也不亟鴻漸
于陸孰遄公歸俾居　帝旁蘭臺石室大啓秘蔵歷觀後王
推求故實用禆　乙覽考其得失疇功冊府簉迹仙班
上方眷公公遽引年東門祖餞光華載路八座之崇　熈朝
異數九原莫作一鑑未亡䟽封錫謚嗣舉彞章頋慙不敏汗青
無日猶及銘公曰茟則茟
　　嘉議大夫婺州路緫管兼管内勸農事揑古䚟公神道碑
公諱忽都逹而字通叟系出蒙古揑古䚟氏其先曰伯帖木児
丗居雲中曽大父曰阿屯赤那演以侍衞近臣受知　先朝
弗及官而殁大父曰火者楊州路泰興縣逹魯花赤當用公恩
贈官封爵未命父曰阿散累贈嘉議大夫禮部尚書上輕車都
尉追封雲中郡侯𥘉尚書侍親至江南因占籍於金陵後又徙
湖北而卜居於澧陽母蜀人馮氏宋某路提點刑獄立之孫女
追封雲中郡夫人有子一人即公也公㓜警敏篤孝於親比長
雅好儒術㳺學湖湘間從名師受經史而䆒其大義肆筆成文
咸造於理儕軰敬歎自以爲莫及俗尚淫祀公讀書之所旁民
家數有鬼禍公為驅逐禁止之一夕鬼見夣於其人曰公貴人
也我不敢與之抗當舎此逺去自是其妖遂絶聞者駭異焉延
祐四年郡縣以公充賦有司爲湖廣郷試苐一五年㑹試京師
及　上親䇿遂爲廷試苐一𬒳　旨賜進士及第授承務
郎秘書監著作郎奉　詔函香禮祠五嶽竣事還　朝除
湖廣行中書省左右司貟外郎會蠻徭竊發從省官出兵討之
公乘機制變宻運籌畫賞罰明信士樂爲用事平以聞褒寵甚
渥擢奉訓大夫江南行御史臺監察御史彈劾無所避風来爲
之二新分按所至嚴而不苛人莫不感服除江浙行中書省左
右司貟外郎江浙地大人夥政務叢劇文移填委公䖏之以間
睱而事無不治宰執及僚屬多頼焉遷朝列大夫都水庸田副
使行部至錢塘有司言民居侵入湖面請盡撤之公白于行省
曰西湖水利當䟽通者在乎九井苟無壅塞何多毀民屋爲此
特小吏欲乘勢爲姦利耳有司不敢復言民乃獲奠居于無優
塩官海隄爲風濤激蝕而崩田廬亭竈皆淪沒危及扵城廓
朝廷爲遣宮謀捍禦之公督有司具木石以庀役事晝夜不少
懈隄成而水患息改荆湖北道宣慰副使到官三月丁尚書公
憂自江陵扶柩渉江湖抵錢塘遵治命卜地於吴山萬松嶺之
側以葬焉公居䘮悉用古禮廬扵墓次三年築亭號永思示終
身無忘也服闋授同知饒州路緫管府事　國朝之制以六
事考郡縣之殿最公下車未㡬而六事俱有成效至於整站赤
以通使命華郷司以正稅籍造浮梁而民免於病􁂮明法令而
豪強震懾崇教化而禮讓興行可紀者不一而足在官三年以
治最聞公以秩滿將觧印綬去士民攀戀不巳復爲留二年陞
中憲大夫同知衡州路緫管府事時有大盗搆亂於廣海軍旅
之興所過騷然公給其需求而戢其暴横皆有法由是軍士無
敢譁而居民得以安於田里郡庠有諸葛孔明祠歲乆弗葺主
教事者因而廢之公慨然曰孔明王佐之才立祠依聖人孰謂
不可即命復其祠如故湖湘間多學者公聘名儒設賞格試以
經術辭藝是歲大比上春官者皆前日預選之士　皇上臨
御日乆望治益切慎擇守令付以承流宣化之寄公用舉者授
大中大夫濟南路緫管鈔法滯不行首為立變通之方公私咸
便之歲旱有禱輙應人以為公精忱感孚所致未及三年復以
六事備舉治最俄移疾而歸　廷議謂公才任治劇不宜使
􁂗閑退　詔除嘉議大夫婺州路緫管未上而疾作遂不起
公生於元貞二年五月十二日卒於至正九年十二月十二日
享年五十有四以十年二月某甲子朔祔葬于尚書公墓之左
夫人河東聶氏宋某路提點刑獄光之孫女事舅姑有禮待姻
族有恩年四十有六先公一年卒追封雲中郡夫人有子男一
人曰揑古思公教之甚篤毎撫而誨之曰吾忝以倫魁致位三
品蒙國㤙厚矣爾能不墜吾家聲吾死之日瞑目何憾乎揑古
思佩服訓言而刻意於學至正七年中山東郷試苐二名用特
恩𥙷清州儒學正今用公廕爲忠顯校尉平江路同知吴江州
事女二人長揑古真未嫁而卒次傑烈真適某人庻子一人曰
揑古烈尚㓜惟公早由館閣出入省臺而雅志恬静廉於進取
㦄仕已踰三十年食禄不過二千石今方嚮用而遽不可作惟
嗇其年是以其材弗䆒於用也然竊觀古之君子藴蓄經綸之
業而不克大施後之人必有起而成其志享其禄位者公則有
子矣揑古思縁斯文之雅故以狀來属溍銘公神道之碑謹序
而銘之銘曰
大山穹林𣏌梓岀焉名宗貴胄實生俊賢際時熈洽文塲游啓
公以儒英克冠多士承明之廷群才所儲瓊琚玉佩拾級而趨
乃賛政機乃持風紀徃臨外服使事有指人徯公歸公來徐徐
緹屏泥軾两乘倅車晚專名城有民有社導揚德意膏澤在下
膚寸之雲盍雨九州　上方側席公去不留胡不愸遺俾躋
上壽公才則多用而未䆒有子承考公殁不亡于飾其終國有
彝章謚在奉常傳在太史惟墓有碑負以龜趾
　　銀青榮禄大夫大司徒陳公神道碑
㤗定二年六月十八日銀青榮禄大夫大司徒陳公薨于京師
阜財坊寓舎權厝于城西之某所公嗣子逹甫三嵗留婺之蘭
溪故居後二十有六年是為至正十一年逹始克返柩卜某月
某日襄大事于蘭溪某郷某山之原爰以狀授溍俾勒銘神道
之碑按狀公諱萍姓陳氏自周封有虞之後於陳春秋時為楚
所併子孫以國為氏𣪚處四方丗有名人其居于温莫詳所始
公曽祖諱景彦晦徳弗耀祖諱春倜儻好施喜周人之急刻意
教子期于有成考司馬府君諱自中娶于蘭溪楊氏因以家焉
宋季與伯兄右丞相兼樞宻使宜中俱以進士起家徳祐元二
丞相當國我　朝伐宋之師逼臨安邀丞相出降竟不出而
奉益王廣王南遷及至海上知天命已去乃浮海之占城之暹
而没府君以大都督府行軍司馬提兵拒守分水関與大軍相
持十餘日食盡援絶軍帥欲降之不從朝服南向再拜而死五
子存者三人皆育於外家楊氏公其仲也
丗祖皇帝以丞相不降而去遣使追之不及命物色其子弟在
江南者外氏遂以公兄弟歸于京師公天資頴敏髫齓之年儀
觀語言巳如成人
丗祖見其骨相厖厚異於常児大竒之公亦念陳氏故宰相家
不可不自樹立刻意於學無所不通以兼善𣑽學𬒳　旨賜
名輦真加刺思俾事
𥙿宗皇帝於東宫於是
丗祖皇帝方長駕逺馭網羅英豪公因得與居與游而晞日月
之光華覩風雷之迅奮聦明益以開發至於騎射亦精其能
上深噐其材而未及用
成宗皇帝以公　先朝舊臣尤加眷遇日侍左右與聞謀議
自　國家統一函夏惟土蕃最爲西方強國諸戎咸畏憚之
昔唐人與之通㛰結好而日㝷干戈未始休息今雖臣附巳乆
而竊發不時朝廷視爲重地建宣政院以統治焉㑹邉人告警
上欲命將出師而難其人詢於在廷無以易公特拜榮禄大夫
宣政使佩三珠虎符領土蕃宣慰使以討之陛辭之日賜以銀
印金劍使得便宜從事公受知　累朝每思以竒偉非常之功
自見慷慨激烈勇徃直前士氣百倍戈矛所指氛祲肅清殱其
渠魁數十人盡定多含思桒思加康撒児之地凱還召對賜上
樽襲衣奬諭甚至
武宗皇帝臨御之始以公習於西事命持　詔撫寕邊陲𥘉
入亂境有數千騎整衆而來公猝與之遇亟命從騎觧鞍列坐
環以重車如城郭左右指揮外示閑睱敵疑有伏懼莫敢前有
以所戴白㡌掲於竿首者公引弓一發中之遂驚駭遁去由是
諸部服公威名聞公至皆膽落不敢言叛矣入朝以功拜大司
徒進階銀青榮禄大夫以宣政使兼㑹福院使延慶司使土蕃
宣慰使如故仍推恩于三代曽祖贈中奉大夫秘書卿護軍追
封永嘉郡公謚安惠祖贈資徳大夫集賢學士上護軍追封永
嘉郡公謚恭僖曽祖妣王氏妣楊氏並追封永嘉郡夫人考司
馬府君贈銀青榮禄大夫大司徒上柱國追封温國公謚康順
母楊氏封温國太夫人公入則侍燕閑出則陪扈從妙選時髦
開府設屬門生故吏多致通顯寵錫榮耀震于一時或以公驟
貴而忌之譛於上曰亡國宰相之子孫不宜寘之禁近　上
若曰其父勢節而死爲彼忠臣其子豈不能忠於我乎夫官爵
以待豪傑之士非爾所知也
仁宗皇帝以重熈累洽之餘右丈興治元儒大老森列乎臺閣
公翶翔其間推賢讓能多所薦引因事論說明諒不阿莫不歎
服焉
英宗皇帝奮乾剛以御群下大臣動遭譴責公毎從容諷諌
天顔爲霽威嚴所全護甚衆𥘉臨安旣下干戈之際公與太夫
人相失莫知其所在㝷訪不獲爲之不御酒肉者二十年獳慕
之思乆而彌切或傳在順州某氏之家公奉金幣及名馬以請
而弗能得聞于朝爲降　旨賜泉幣萬緡白金十鎰
皇太后及諸王大臣織文錦綺之属又不下萬匹公舉以遺之
遂迎侍以歸一時文人咸爲賦詩頌羙其事朝野榮之太夫人
日思郷里公之兄芹女兄媁適至自南方媁孝思尤篤自與母
相失斷髪誓不嫁然指爲香十指僅存其四至是與芹奉安輿
還蘭溪服勤孝養克盡子道太夫人康寕壽考享年七十有三
而終延祐五年三月也公聞訃南奔　朝廷賻泉幣萬緡給
驛馬四十匹遣近臣諭　旨於行省宰執及部使者護其葬
别勑詞臣為製碑銘未㡬　上三遣使賜七寳束帶一金織
文叚十泉幣五千緡起公於家公還朝乆之俄感未疾宣醫診
視相望於道屢乞歸皆不允疾増劇始得請出爲行宣政院使
未行而遽不起享年五十有七訃聞朝論深痛惜焉娶某氏封
某夫人子男一人即逹工於書
今上皇帝嘗命題欽安殿榜及渾天儀躔度集㦄代郊祀禮甚
𬒳嘉獎嘗奉　旨禮祠寳陀竣事而歸錫賚尤渥人謂陳氏
有子矣公兄芹弟葭皆前卒芹以子愛穆柯貴贈中順大夫同
僉通政院事愛穆柯受知　今上日見親近與逹雅相敦睦
家庭之間動中禮法陳氏之丗澤未艾也康順之忠義死莭固
享有其報非公能濟其羙亦何以致是哉銘曰
顯允陳公克生相門際今　聖代四海一君奉身來歸年甫
覉貫服勤帷幄出入無間不亟于進譽望日隆藴其宏略以時
奮庸西人弗靖事聞　當宁峻陟使名統臨蕃部銀章寳劍
假以便冝盡護諸將徃宣　皇威賈勇長驅士樂用命兇渠
旣殄邉地悉定凱還論功委任益專洊將使指來旬來宣視險
如夷出竒制變折其姦萌莫敢復叛上公之貴兼緫數官公材
則多靡憚其煩入居
帝旁從容獻替人得不聞隂𬒳其賜公起䟽逺人或譛之蔽自
上衷用公不疑公逝不留公則有子追逺不忘遷神故里某山
之原有封若堂祥慶所鍾後其彌昌公位一品名在史䇿冩以
聲詩刻此山石
　　特進上卿玄教大宗師元成文正中和翊運大眞人緫攝
　　江淮荆襄等處道敎事知集賢院道敎事夏公神道碑
玄教苐三代大宗師夏公旣順化歸眞而遷神于故山其大弟
子張公徳隆襲掌敎事以狀授溍曰先師之道行徳業當援故
實請命于　朝而勒文豐碑惟是軆魄之所安不可無以表
于封樹敢属於吾子溍固辭弗獲則按狀所述序而銘之序曰
公諱文泳字明適別號紫清丗居信州貴溪縣之唐甸曽大父
諱如愚大父諱英夫皆業儒而不仕父諱希賢宋末舉進士未
第而徳祐失國八　皇朝特授昭文館大學士中奉大夫母
楊氏封江夏郡夫人兄弟四人長文　次文深次文濟公最㓜
生而開爽英發丱歲就學讀書日記数千言不喜徇丗俗紛華
之習一日慿髙四望忽若有省慨然起求仙之興年十六學道
於龍虎山之崇真院𥘉開府儀同三司上卿張公入覲
丗祖皇帝肇立玄教命爲大宗師建崇真萬壽宫以居之公素
清慎愽雅爲開府公所賞識大徳四年始至京師與大宗師特
進上卿吴公同侍開府公左右日相切磨而學益以進八年䦕
府公以　上命遣公撫視諸道流扵大江之南比還　制授
元道文徳中和法師崇真萬壽宫提點至大四年
仁宗皇帝在儲宫聞公賢有道而其法又多靈驗廼召見命獨
任本宫承應法師有司嵗給車馬扈從徃來两京出入禁衞無
間奏對率皆稱　旨甚敬禮焉
仁宗正位宸極皇慶元年首降　制特授元成文正中和眞
人江淮荆襄等䖏道敎都提點賜以銀印視秩二品　天語
襃嘉恩意隆厚非常典也延祐元年公父遂拜昭文之命兄文
　亦特授某階中政院判官五年奉　上旨代祀龍虎三苐
閣皂三山竣事悉以祭供金繒分施各宫觀秋毫無所私上清
宫靈星門歲乆腐壞抽已槖伐石於太湖而更新之内翰歐陽
公爲之記旣又度地築宫於龍虎山北一里得請於　上賜
額元成魏國趙文敏公爲篆其扁榜曰　勑賜元成之宫云
七年開府公示將觧化以教事付呉公而命公繼之至治三年
晉王入踐大位所居便殿毎至中夜庭户輙有聲两宫為之不
寕近臣拾得驢國公等傳　旨俾公以苻水祓滌之是夕粛
然翌日適當元旦即命設醮於崇真萬壽宫仍出璽書賜元成
宫為大護持
今上皇帝以公累朝宿徳寵待尤渥元統二年親灑　宸翰
作元成宫三大字以賜焉至正六年呉公乘化而終以開府公
治命属公嗣領教事中書集賢同奉上旨授特進上卿玄教
大宗師元成文正中和翊運大眞人緫攝江淮荆襄䓁處道教
知集賢院道教事玺書護持佩以　先朝所賜開府公玉印
寳劍他恩数皆如舊制公旣登教席一意精白以佐清静無為
之治綜理庻務悉遵前人成規衆咸安之九年春俄感㣲恙飲
食起居不異常時祝賛禱祠之事未嘗倦廢二月十四日乙亥
呼弟子畢集于前語之曰吾㽞京師五十年早荷　聖朝眷
遇之隆晚膺宗教承嗣之重未知所以報稱今大期已至當與
汝曹永訣其尚勉㫋遂語張公徳隆曰宗門教位四傳至汝吾
可無身後之慮矣十七日戊寅晨起盥手焚香整衣端坐翛然
而逝丗壽七十有三卜以十年某月某日奉遺蛻窆于貴溪某
山之某仙壇弟子薛廷鳳上官與齡薛起東詹處敬于有興王
景平蔡仲哲彭堯臣蔡允中董　載静丁迪吉董宇定王用亨
徐守勤彭一寕劉若沖䓁若干人居元成宫者張從聖倪善成
䓁若干人公性介潔不妄取與自奉殊蕳薄名宴休之室曰素
朴齋以見其志三教九流之書無所不讀而深明於儒先理學
之旨又嘗受河圗於隱者有昔人未覩之秘而於皇極經丗之
說亦暸然胸臆間所至名山洞府必窮探極討以廣見聞道法
齋科悉加考訂折衷下至醫藥卜筮莫不精䆒其術一時賢士
大夫館閣名流皆與爲方外交公風標俊偉談辯絶人其語國
家之因蓽廢置古今之成敗得失與中原故老之遺言逸事㦄
㦄如指諸掌或有可疑必就問焉盖狀之可見者如此其隂㓛
宻行固有非人所及知者矣溍之生也與公歲月同而忝先一
日頋獨後死衰朽荒落何能發揚萬一乎汗顔執茟存其梗㮣
云爾銘曰
顯顯開府
丗皇外臣佩玊瓊琚其從如雲矯矯夏公􁅦桓丘壑以時而至
祥麟一角遐觀道妙黙賛化機右我　仁廟格于穹祗民躋
壽域物不疵癘飛飈走霆直其餘事渙揚　制䇿竣􁃋仙班
出陪廵幸入侍燕間㦄事　累朝逮
今天子人惟求舊洊加優禮巋然郷山神明别都昭囬衣𬒳百
靈森扶傳次所歸
天子有詔卑以文階冠于師號貴先九列榮亞三司時有乆速
道無成虧嗟丗溷濁超然髙舉金支翠旗上昇　帝所
之墟巍巍仙壇眞游憇止孔侐且安承之有人永丗無斁祗薦
石章用表玄宅
金華黄先生文集卷苐二十七
金華黄先生文集卷第二十八　續藁二十五
碑
　　勅賜康里氏先塋碑
康里氏三葉疏王封者六人踐相位者四人咸有石章以紀勲
徳而其塋域在京城和義門之外者頋未有以表于封樹至正
八年冬十一月十有二日　皇帝御眀仁殿中書宰臣用今
大司農達世貼睦邇之請以聞詔臣某為之銘以達世貼睦邇
素善書有旨就令書丹別勅平章政事議中書省事姚庸篆其
額以賜焉臣溍忝以非才待罪太史氏職在論撰不敢控辭康
里古髙車國也我
太祖皇帝親征而略其地其國之近屬有二孤子曰曲律曰牙
牙其母古麻里氏賢而有識以二子寘禇中負以槖駞而来朝
則
太祖已賔天乃以二子獻於
太宗曰此吾國之遺胤也不可為人所得而辱於奴隷敢以来
歸幸它日為天子使　上憐而撫育之暨
憲宗御極二子既長召入宿衛領昔寳赤遂扈從伐宋母廽康
里而復来值
憲宗陟方諸將皆北還二子獨後禱于神祠若有稱好者再問
而知為吉兆比至家則二子亦至矣
世祖皇帝入正大統疇其勞績給以土田人户俾居興和天城
之大羅鎮母後以牙牙子貴追封雲中郡夫人牙牙贈宣忠翊
徳開治功臣開府儀同三司上柱國追封雲中王謚　配忽
都台氏封邢國夫人繼桓答氏封康國太夫人丞相順寧忠烈
王阿沙不花丞相和寧忠獻王亦納脫脫皆雲中　王之子
丞相冀寧文忠王鐵木兒達識則和寧忠獻王之子也順寧忠
烈王年十四入侍
世祖以占對詳眀特見親幸令門者勿納以試之遂由水竇而
入　上嘉其志乃命聽其出入無禁甞早朝露未晞洗行而
前　上望見尤歎異焉使掌門衛以察非常乆之以西手千
户領昔寳赤從
成宗北征與海都戰數有功入為大宗正府也可札魯忽赤浙
西豪民朱清張瑄以海運取顯官有罪抵死王奉　旨簿録
其家一無所私詔賜王宅一區鈔萬五千緡命兼兩兵馬指揮
司達魯花赤姦軌不作輦下肅清
武宗即　皇帝位拜中書平章政事軍國大事並聽裁決尋
加特進太尉依前平章政事有盗内府金者王退朝適與之遇
訝其倉惶失措詰之果得黄金五十兩白金百兩　上命以金
賜王而誅盗王辭曰盗誠當誅金非臣所宜得請入金贖盗罪
上為貸其死有　旨出内府鈔十五萬緡賞蹴踘者王力持不
可訖弗予一日入侍扵五花殿覩　上玉色而進薄滋味寡
嗜欲之戒　上嘉其忠忱命進酒王曰　陛下既納臣言而
復以酒進是臣言不足取信也　上為罷酒進中書右丞相
行御史大夫尋復為平章政事加録軍國重事兼廣武康里衛
親軍都指揮使封康國公遷知樞宻院事薨享年四十有七贈
純誠一徳正憲保大功臣太師開府儀同三司上柱國中書右
丞相追封順寧王謚忠烈配達海的斤氏追封順寧王夫人索
羅真氏别哥倫氏並封順寧王太夫人和寧忠獻王少從其
兄斡秃蠻獵於燕南斡秃蠻使獻所獲
丗祖皇帝見其骨氣沈雄步履莊重即命入宿衞暨
武宗撫軍朔方王在行間與諸將大敗海都軍于杭海手斮一
士之首連背胛以獻
武宗壯之兵之始交也
武宗銳欲䇿馬出戰王執其轡力諌　上怒揮鞭抶其手不
退　上不得巳而後止與諸將朶児荅哈語及之朶児荅哈
曰太子在軍中如身有首如衣有領脫有不虞衆安所附脫脫
之進諌可謂忠矣　上深然之
成宗大漸丞相哈刺哈孫荅刺罕稱疾卧直廬中王適以使事
至京師乃俾馳告
武宗以國恤且勸進安西王乘間入朝窺伺　神噐旣而
仁宗奉　太母至自懐孟忠烈諜知姦黨謀偽賀千秋莭而
舉事亟白于
仁宗先二日而發内難悉平
武宗聞　太母詢所宜立於隂陽家遣王還察事機時
太母以
武宗遲廽不至已命忠烈徃道宗室諸王貴戚元勲推戴之誠
忠烈至野馬川　上見之甚喜行次旺古察而王繼至趣使
疾驅與之共載聞王致　太母及
仁宗之語乃大感悟釋然無疑暨忠烈還報
仁宗即日命駕奉迎于上都
武宗皇帝正位宸極尊
太母為皇太后立
仁宗為皇太子三宫恊和而無間言王兄弟之力也先是
武宗嘗命王同知樞宻院問曽視事否王對曰今正殿未御宗
親未見徳音未下而扈從之臣攙取名位失四方之觀瞻寕不
上累　聖徳是以未敢祗事　上嘉歎不已知樞宻院只
児哈忽侍　上於潜邸嘗有不遜語將寘于法王諌曰
陛下新即位大信未立而輙行誅戮知者以爲彼自有罪不知
者以為報仇恐人人自危况只児哈忽習於先朝故興今固不
可少也　上乃宥之上亰大㝠故事命一近臣敷宣王度以
為告戒王薦只児哈忽令具其言以進果稱旨　上歎曰博
尓术博尔忽前朝人傑脫脫乃今丗人傑也即以所進之言授
王及諸王大臣𬒳宴服就列王即席陳西北諸藩始離終合之
由去逆效順之義聽者莫不傾服王自同知樞宻院事中書平
章政事拜御史大夫遷南臺御史大夫召拜録軍國重事中書
左丞相知無不言言無不行人以賢相稱之尚書省立以王為
右丞相王辭曰爵賞者帝王所以用人也今爵及比徳賞及罔
功緩急之際何所倚頼乎中書所掌錢粮工役選法刑獄十有
二事若從臣言恪遵舊制則臣願與諸賢黽勉從事不然用臣
何𥙷　上乃為下令俾濫受宣敕者赴所属繳納僥倖之路
旣塞奔競之風頓衰中臺有贓罰鈔五百万緡王請出以賑孤
寡老疾諸窮而無告者莫不舉手加額宗王南忽里部人告其
謀為不軌王辨其誣抵告者罪宗王牙忽秃徴其舊民於齊王
八不沙部中鄰境諸王欲奉齊王攻牙忽秃齊王懼奔牙忽秃
以避之遂告齊王反王簿問得實釋齊王徙諸王于嶺南邉將
脫火赤請以新軍益宗王丑漢廷議俾王徃給其資裝王言時
方寧謐不宜挑變生事辭不行遂遣丞相秃忽魯平章政事也
先帖木児徃給之事㡬以激變㝷復為中書左丞相
仁宗眷之彌䔍欲使均役于外拜江浙行中書省左丞相下車
伊始進父老問以利病咸謂杭城故有便河逹于江滸湮廢而
乆若䟽鑿以通舟檝物價必平僚佐或難之王曰吾陛辭之日
宻旨許以便冝行事民以為便行之可也俄有　旨禁勿興
土㓛王曰敬天莫先勤民民蒙其利則灾沴自弭土功何尤不
一月而訖工人至今便之王以疑似召赴闕杭民数萬號慟遮
道不得前旣至頼
仁宗察其無他厚賜而遣之還鎮王至杭未幾遷江西行中書
省左丞相
英宗嗣位召拜御史大夫帖赤隂忌之奏改南臺御史大夫復
嗾言者劾其擅離聀守將徙之雲南㑹帖赤伏誅乃觧王家居
不出者五年泰定四年二月二日薨享年五十有六王階至開
府儀同三司勲上柱國爵爲馮國公兼官爲集賢使仁虞使中
都㽞守司逹魯花赤開寧路緫管府逹魯花赤領崇福司囬囬
司天䑓中衞廣武衞親軍都指揮使贈推誠全徳守義佐運功
臣太師中書左丞相階勲皆如故追封和寕王謚忠獻配也先
氏封馮國夫人
武宗又妻以畏兀氏月魯忽圖
仁獻章聖皇后之同乳也封薊國太夫人兾寕文忠王以大臣
子事
明宗於潜邸宏才雅量好學下士夙負公輔之望㦄事　累
朝由同知都護府事為工刑两部侍郎擢監察御史遷秘書卿
除禮部尚書遂叅議中書省事擢西臺侍御史未行㽞為奎章
閣侍書學士除大都㽞守遷同知樞宻院事　上旣緫攬權
綱用脫脫爲中書右丞相王爲右丞以更新庻政科舉之廢也
王在叅議府争之不得訖不署其奏牘至是力為　上言前
代科舉得人之盛遂復行焉金山大雪上遣王及知樞宻院衆
家奴齎鈔一千萬緡衣表裏各二萬匹徃周給之王𬒳命即行
雖皸瘃無所憚拜中書平章政事毎入直　上爲御宣文閣
詢以治道徃徃至夜分乃退上親祠南郊王言熈事慶成宜均
惠于下　詔賜民明年田租之半嶺北地寒不宜稼歲飢賑
以鈔無從糴王請轉亰倉米百萬石貯和寕由是備先具而民
不告病两浙閩廣塩額累増而課愈虧王請歲减十萬引以紓
亭戸之力中政近臣謀發蕃舶規取息王言與商賈争利恐逺
夷得以窺中國事遂巳日夲海商百餘人遇風漂入髙麗表請
没入其人於有司以為奴王以爲
天子一視同仁四方皆吾赤子豈可乘人之險以為利宜資其
還　上從之日本果上表稱謝無何日夲有僧告其國遣人
至京師刺探國事王曰刺探者在敵國固有之今六合一家何
以刺探為果有其人正可令覩中國之盛歸告其國人使知嚮
慕旁觀稱歎曰真天朝宰相之言也拜御史大夫務以静重持
大體不為苛娔以立聲威建言近歲大臣獲罪重者族㓕輕者
猶籍其妻孥　祖宗聖訓父子罪不相及請除其法　上
從之遂著為令飢民集於輦下奏出贓罰鈔糴米萬石即近郊
寺觀為糜以哺之所活不可數計居嵗餘復為平章政事進位
次於端揆　大駕時廵留鎮大都舊法細民糴於官倉出印
劵月給之者其直斗三百文謂之紅貼米賦籌而給之盡三月
止者其直斗五百文謂之散籌米豪民貪夫得買其籌貼為利
玉請别發米二十萬石遣官坐市肆使人持五十文即得米一
升姦弊遂絶民蒙其恵乞觧政柄不允拜録軍國重事中書左
丞相領經筵事王入則告　上以帝王之道出則正紀綱脩
法度奏立内外通調之制朝臣外𥙷許得陛辭　上親臨遣
責以成效郡邑賢能吏亦次苐甄㧞分海漕米四十萬石置㳂
河諸倉以備㐫荒先是　朝廷患僧徒擁厚貲事兼并抑使
與齊民均受役于官柄國者右之法遂中變王奏復其舊延登
故老俾預大議旁求遺逸待以不次之擢加孔子後嗣襲者秩
二品嵗一再詣國庠進諸生而奬勵之使士咸知勸王天性忠
直學術正大剸裁庻務片言立决重輕予奪各適其宜　上
嘗問為治何先王對曰莫先於法　祖宗上因稱王文統為
竒才而有不同時之歎王前奏曰
丗祖皇帝行仁義而文統輔以功利此所以為
丗祖之罪人也使文統復生於今猶當逺之何足關　聖念
乎盖王於書無不讀尤喜聞儒先性理之說而明於義之辨相
業之隆實基於此從幸上亰還入政事堂甫一日暴得危疾
上命近臣挾名醫狎至疾巳不可為以至正七年九月十八日
薨享年四十有六葬以其月二十六日　上命有司護其葬
仍給􁎚鈔二十五萬緡　两宫皇后及太子致􁎚有差階至
開府儀同三司勲至上柱國兼官為昔寳赤右手左阿速親軍
宣忠斡羅思親軍都指揮使司逹魯花赤提調留守司武衞太
醫院廣恵司寕徽寺事贈開誠濟羙同徳翊衞功臣太師中書
右丞相階勲皆如故追封兾寕王謚文忠配曲出氏追封兾寕
王夫人執政大臣言相位不可乆虗　上曰鐡木児逹識有
兼人之才後難爲繼朕當徐思之金山礼尼别使者入見
上頋謂知樞宻院阿吉刺曰鐡木児逹識籌邊事皆與朕意合
斯人豈可復得哉因俛首太息不已按康里氏丗譜雲中王之
配邢國夫人生四子曰孛别舎児曰和者吉贈推忠宣力保德
佐運秉義㓛臣太保開府儀同三司上柱國追封榮王謚忠武
曰不别遥授甘粛省右丞曰斡秃蠻繼康國太夫人生二子一
女二子則忠烈忠獻两王也忠烈子男二長海亦児順寕府逹
魯花赤次伯嘉納前尹京時平反海商𬒳誣為盗者所活一百
十六人累遷中政院使女一也里八思宻失適上都兵馬都指
揮使亦思馬因封雲中郡君孫男一託和直女二忠獻子男九
長覇都仁虞都緫管府逹魯花赤贈禮部尚書次即兾寕文忠
王次玊樞虎児吐華同知樞宻院事次逹世貼睦邇嘗以平章
政事行省首行視忠獻所浚杭城便河而除治之父老多忠獻
之遺民無不感泣入爲大司農拜銀青榮禄大夫湖廣䓁䖏行
中書省平章政事次哈荅不花次阿魯輝帖木児皆早卒次脫
烈太府太監次哈逹帖木児太都副㽞守次汪家閭同僉資政
院事女八長哈逹忽都魯適衞王闊慱次帖木偏適侍禮郎不
花次亦老寒適集賢大學士兼内史豊國公怯烈該次伯忽都
魯適大宗正府也可札魯忽赤卓思丹朶児只次乞刺沈挫適
諸王蠻子次脫脫倫適中書刑部侍郎保保脫脫倫卒次保僧
繼之次不魯罕忽里早卒盖忠獻九子惟文忠及湖廣行省平
章政事薊國太夫人出也孫男十女七文忠之男二長㧞都児
襲領昔寳赤次天保奴女三長别的斤適中政院判官三閭次
完者提斤適衛王子吉刺失八次的斤玉樞虎児吐華之男一
細鄰女■逹丗貼睦邇之男一瓦咱刺失理女一招童脫烈之
男二長壽安次某哈逹帖木児之男二長萬次某女■汪家閭
之男一博羅帖木児曽孫男■女■㧞都児之男二長秃魯仁
虞都緫管府逹魯花赤次完者帖木児海口屯儲侍衞親軍都
指揮使始忠獻嘗建書院于順寕宣平宮家㽵之别墅賜額景
賢後即其中爲忠獻文忠两祠堂春秋有事扵先聖先師則侑
食焉忠烈忠獻两王異母之子孫惟榮忠武王之子燕不憐燕
八思提别不花伯撒里爲最顯燕不憐卒官遼陽行省平章政
事太保興國公贈推誠效節佐運翊亮功臣太師開府儀同三
司上柱國追封興寕王謚忠襄燕八思提大司農别不花嶺北
行省平章政事伯撒里由御史大夫累遷江浙行省左丞相餘
皆至大官莫得而殫紀也臣溍欽惟
太祖皇帝肇基朔漠
丗祖皇帝統一方夏溥天率土共惟　帝臣傑出其間而膺
國家之重任者固非一族有若康里氏之先老母弱子不絶如
綫　祖宗所以長育成就之以詒燕于後人者天實佑之豈
偶然哉一門三相豊功茂烈未易以茟舌擬諸形容今獨取其
関於　宗社之安危民生之休戚者序次而顯詩之乃若今
大司農之尊君親上好賢樂善發其素藴紹休前人珪傳祖襲
方興未艾屢書不一書是在後之秉史茟者銘曰
山川出雲膚寸之微緜緜瓜瓞天實培之猗康里氏家有賢母
保其遺孤克開厥後有相之道俾熾而昌蟬聮奕葉四相六王
相業之傳由忠烈始惟王忠獻厥績愈偉𬒳堅執銳出從撫軍
佩玉瓊琚入侍巖宸塤箎伯仲股肱左右奔走後先獻替可否
陽九之戹國有危疑民心靡止孰為龜筮桓桓忠烈乃心帝室
明炳幾先不俟終日繼以忠獻載驅載馳風騰雲躍夾日以飛
大憝廓清徳音布濩九廟尊安三宫恱豫
天子有命忠獻是膺乃位該輔以秉國成百度惟貞六服承徳
寕有一夫不𬒳其澤
帝睠南服爰資保釐克勤小物靡有遐遺秉其忠貞夷險一莭
髙朗令終休有餘烈積慶儲祉卑于文忠丗濟其羙乘時奮庸
紬書金匱談經氊厦尭舜其君貴王賤覇咨詢故老延登逸民
量能授任内外惟均懐柔逺人務全國體威行惠孚無間逺邇
垂紳正笏㤗山四維天胡弗憗　當宁興思大事之書厥有
顯冊史臣奉　詔表此幽穸
　　翰林學士承旨致仕脫脫公先塋碑
國朝之制官登七品始推恩於二親位極一品乃追榮于三代
觀夫丗数之逺邇品級之崇卑則前人積累之功有可得而徴
者矣傳所謂德厚者其流光德薄者其流卑詎不信哉重紀至
元之五年某月有　制翰林學士承旨脫脫曽祖黙而吉台
贈中奉大夫江浙䓁處行中書省參知政事謢軍追封范陽郡
公曽祖母哈敦追封范陽郡夫人祖吾都児贈資善大夫江西
䓁䖏行中書省右丞上護軍追封范陽郡公祖母夾谷氏追封
范陽郡夫人父故任忠顯校尉平江路呉縣逹魯花赤帖古迭
児贈榮禄大夫河南江北等䖏行中書省平章政事柱國追封
兾國公母朶羅以氏臧氏俱追封兾國夫人煌煌命書下飾泉
壤而碑石未建　君賜弗彰至正十年夏四月
天子坐興聖殿東便殿翰林學士承旨臣哈刺八都児臣拜拜
以爲言得　旨命翰林侍講學士臣溍爲之銘宣徽使臣三
旦八書其文集賢侍講學士臣期頥篆其額俾刻焉臣謹按脫
脫公系出蒙古黙而吉台氏丗居范陽金季中原俶擾先丗两
郡公皆晦迹弗耀而能以善及人有隂𬒳其恵而不自知者垂
休委祉逮於兾國仕　皇朝厯昌平寕陵穣吴四縣逹魯花
赤䆠轍所届政譽翕然而未足以展其素藴巳試之效特㤗山
之毫芒耳是以脫脫公起而承之由某縣逹魯花赤爲大都路
兵馬都指揮使擢大宗正府郎中出爲江西䓁處行中書省左
右司郎中累遷潭州路逹魯花赤邵武路緫管召拜吏部尚書
尋由治書侍御史升侍御史進御史中丞領侍儀司事出爲陕
西諸道行御史臺御史大夫召拜翰林學士承旨知制誥兼脩
國史奎章閣學士院大學士其在中臺則入侍經筵其在翰苑
則緫裁三史傳燕見之際禮遇甚優至正元年告老祈閑遂以
翰林學士承旨致仕　上毎念之不置特拜平章政事議樞
宻院事提調屯田事九年以疾固辭乃復以翰林學士承旨致
仕仍舊階榮禄大夫而食其禄娶逹逹爾氏繼李氏俱封兾國
夫人子男一人安僧早丗女一人宣徽使三旦八即其婿也孫
男一人張保某官女一人適憲使㤗不花之子阿納實理其范
陽縣某郷某原三丗大墓所在也盖木有本水必有源本深則
末荗源長則流逺善慶所鍾䔍生顯人為時名卿為　國元
老豈非蓄也乆而發也不亟故其所成就昭融烜赫自有不可
揜者歟記曰顯揚先祖所以崇孝也身比焉順也釋之者以為
身比焉謂自著名於下也庸敢竊取斯義備述脫脫公歷官之
詳使後人知　天寵之所加其來有自銘
實之大者其聲必宏發也有時乃震以轟猗两郡公生于季丗
蔵鋒歛鍔百不一試有偉兾國逢時之昌志局于位所施未光
篤生龎碩以材自奮鴻漸于陸循循而進踐敡中外駿望日彰
乃秉銓衡乃持憲綱乃長詞林乃專史局談經氊厦從容啓渥
有命自　天賁于幽墟時之旣至匪亟匪徐史臣奉
詔推原夲始播諸頌歌揚耀千祀
　　答禄乃蠻氏先塋碑
異時乃蠻在諸部中最為盛強有别號答禄者子孫因以為氏
是為荅禄乃蠻其先曰曲出禄者乃蠻部主太陽可汗之弟也
有子三人伯仲皆逸其名季曰敞温我
太祖皇帝受命龍興曲出禄亡其所部敞温奔契丹契丹以女
妻之是為太夫人耶律氏以嵗乙丑生随頴䓁處征鎮萬户抄
思公北俗以草青紀歲故莫詳其月日契丹㓕而敞温亦卒公
年甫十有二耶律夫人與乳母徒步負之以避難晝伏宵行備
殫其勞道遇河水乳母先下探其淺深及肩而返俄有敗車之
板自上流泛泛而来乃取而坐公于上乳母引其前耶律夫人
擁其後以濟遂来歸于
太祖三皇后得旨㽞侍左右
太宗時公年二十有五始出従軍
睿宗以皇弟帥師破代石二州公先登有㓛及鴈門之戰與金
人相拒於河上公為前鋒􁂮河馬䧟失利以靴大㧞足而出倉
黄跣走幾為所獲翌日整兵復戰大敗之乃下令軍中皆改製
大靴不如令者必繩以法公每出戰以長槍一主擊刺短槍一
代盾捍矢短兵接則手舞二劍奮擊而前所向風靡歲王辰徒
睿宗大破金兵於鈞州三峯山盡殱其衆金人自是不復能軍
睿宗表其㓛于
太宗賜以湯隂縣黄招撫䓁一百十七户公曰民無罪也力辭
不受乃更賜以它有罪者魏使臣䓁三人及其妻孥五十餘口
大名城中宅一區黄金飾具帯酒壷盃盂各一仍命丗領湯隂
之户収其差稅以供　上用有　旨遣忽都虎㽞乞與公
三人並以奉御為萬户發西京大名真定河間䓁諸州郡軍四
千六十餘人占籍征行毎千人領以官一貟及鎮守随州招集
人户仍以忽都虎兼夲州逹魯花赤又以保定府行唐縣邸琮
充緫押副之丁酉七月也後移鎮頴州進攻安豊城将㧞以疾
歸大名戊申正月十八日卒于賜第之正寢年四十有四夫人
張氏康里氏張夫人代州石門良家子年十五避兵與父母相
失公得之以進于　三皇后賜名安坦察其秀慧遂以妻公
且諭之曰此女必能成汝家也無子育庻子敎化的爲已子早
卒教化的生拜的迷失亦卒而康里夫人以已丑春正月六日
生台州路逹魯花赤别的因公自襁褓時㽞　三皇后所張
夫人歎曰吾夫有功於國而吾無子誰當襲其職者幸别的因
在道里雖逺吾何憚焉乃具金帛戒車馬身自徃迎之六年之
間凡三徃返且因近侍以請乃得　旨而携公以歸於是康
里夫人卒已乆張夫人毎訓公曰人有三成人知畏懼成人知
羞耻成人知艱難成人否則禽獸而巳公之深自飭厲至于有
立者張夫人之教也張夫人生扵乙亥八月二十八日以至元
二十一年十一月十一日卒年七十先是
憲宗在御
丗祖居潜邸甲寅自黒水承　制諭察罕於開州命公襲父
職遂以公爲副萬户與㽞乞䓁征鎮随頴䓁䖏丙辰冬又自孛
魯哈覩諭征鎮諸軍禀受公䓁號令戊午春諸王塔察児自亦
運納諭公䓁守邊勿慢軍機公遵守惟謹士伍粛然中統元年
丗祖即皇帝位有旨諭㽞乞忙古䚟两萬户及所統千户百户
悉聽公言議約束至是委任益専四年春河南統軍司召㽞乞
與公赴行在忙古䚟㽞頴州十一月公入朝公身長七尺六寸
羙鬚髯肩豊多力善舞刀尤精騎射軍士咸畏服之
丗祖宻敕相士潜出于後捫其脅公爲不動　上亟稱之曰
壮士問相士何如對曰其人大脅非極貴之相　上愕然即
日䧏金符命為壽頴二州屯田府逹魯花赤與緫𬋩李継昌同
議公事累遷陳州唐州信陽府逹魯花赤皆佩金符樂陳州土
俗之羙因家焉遷常徳路緫𬋩府副逹魯花赤厯沔陽安豊两
府逹魯花赤升池州台州两路緫𬋩府逹魯花赤兼管内勸農
事官自武畧将軍五轉至昭勇大将軍公在壽頴屯田府二州
土地多荒有虎夜食民妻民訴于公公為立檻設機縛羖羔置
其中以致虎羔思乳鳴不絶聲夜半虎果至機發而虎在檻射
之矢再發皆中左右継至虎巳斃詰旦緫𬋩李継昌聞之乃舉
酒為公壽居民大恱自是二州無虎患信陽山中亦多虎公至
未幾將出獵左右以多虎諌公不聽比出以鞍􁉠置于鞍上左
右問故公笑曰吾有以也遂令燔山虎果出宜前搏公馬公以
􁉠擿虎虎搏􁉠㩀地而吼人馬皆辟易失措公神色不變旋馬
傍虎射之中其脅虎立斃左右環視良乆曳歸剖而視之矢正
貫其心咸以爲神射公在常徳新附人李明秀同知府事見公
苐三子燕真不花貌魁梧善騎射有父風請妻以其女公􁅜許
之旣而明秀以公事行境内且將歸視其家邀燕真不花俱行
公宻語之曰南人新附未可恃也緩急當自爲計明秀至家召
親戚故舊酣宴燕真不花察其有反謀而不敢言至暮罷酒明
秀出二紅巾一以與燕真不花一以與其奴二人陽受之而退
夜二鼓伺其衆皆就睡燕真不花謂其奴曰可以去矣乃共取
鞍馬弓矢竊其關而遁四鼔後追者至燕真不花與其奴疾馳
各彎弓後向而不發追者稍却黎明至府白其事發兵討之不
下公請自往招之明秀見公單騎来不設備公誘以自新明秀
素服公之誠遂與公俱来公以聞于　朝而誅之餘黨悉平
公之官池州也道出頴上頴近荆山野豕時出害稼民聞公至
迎候以告公曰吾甞射虎未嘗射豕也姑試射之衆随公行十
餘里見豕在田鳴鐃逐之驚出公横馬射之豕𬒳創怒奔八九
里乃斃衆共分其肉凡三百餘斤以百斤爲献公不取燕真不
花在侍傍公令度曲歌其事大徳某年公始至台州未乆遽以
老疾辭歸安豐至大二年六月十日卒年八十一公之至孝出
於天性盖北俗䘮禮極蕳無衰麻哭踊之節葬則刳木爲棺不
封不樹飲酒食肉無所禁見新月即釋服迨公居張夫人之䘮
始悉用中國禮踰年乃從吉公平生莭儉務夲俸禄給衣食之
餘盡以買田園馬牛農具大名安豐陳頴之田㡬二萬畒家僮
幾二百人歸休之日輙課其耕作子孫頼焉夫人梁氏大名貴
族自爲䖏子時好誦釋氏書老益康徤五步之外明見地上遺
針生於丁酉二月二日以天暦二年十月十日卒年九十有四
梁夫人生子男四人長不花奉訓大夫僉嶺南廣西道粛政廉
訪司事居官廉介而寛簡人罕見其喜怒前公卒次曩加䚟一
名文圭䔍學而尚志卒贈承事郎秘書監著作佐郎次即燕真
不花亦前卒次延壽彰徳等處長官司逹魯花赤巳卒女三人
長適中奉大夫浙東道宣慰使阿哈八失次適輝州逹魯花赤
荅失蠻次適芍陂屯田萬户鐡竒庻子男一人掇落䚟女一人
皆居㓜而早卒孫男七人長阿馬秃彰德䓁處長官司逹魯花
赤次脫脫興濟縣逹魯花赤巳卒次豬狗亦卒次孛蘭溪用公
廕為寕國路宣城縣逹魯花赤次守恭天暦三年進士今曺州
判官次守禮㤗定四年進士今武州逹魯花赤次完哲准東道
宣慰使司奏差女八人長早卒次適真州判官張行簡次適武
郷縣主簿閔安逹児次三人皆適名族次適集賢侍講學士中
奉大夫兼國子祭酒前進士趙期頥次適唐兀康埜仙曽孫男
若干人長脫因襄陽縣主簿次火你赤次與權至正二年進士
今秘書監管勾餘尚㓜女若干人玄孫男若干人女若干人𥘉
耶律夫人反抄思公張夫人俱葬大名而别的因公以其卒之
年九月三日葬汴梁扶溝縣郭西南之阜原梁夫人之卒也孛
蘭溪旣奉柩權厝于扶溝先墓之次遂謀於族人曰先丗葬大
名者八十三年矣其葬不如禮奈何咸曰曷遷於此乎孛蘭溪
以為然乃自大名奉遷三䘮以天暦三年四月二十八日改葬
于扶溝與别的因公同兆域梁夫人祔焉其易服而歛也見抄
思公之骨極大左臂自肩逹于指莭連錯瑩白如玉下棺之際
有大風棬沙自北来至壙而散亦異矣孛蘭溪将樹碑以表于
墓隧巳礱石而未及刻後二十年乃使其子與權奉趙集賢之
状屬溍以銘状稱乃蠻之破滅也其本支㡬無類矣耶律夫人
煢煢然挈孤子歴艱險終以全其後可悲也巳隨頴府君奮身
戎行披冐鋒鍉鴈門三峯功伐特盛方將大其門而壽齡弗永
惜哉台州府君招降叛逆如呼小児馳射猛獸以除民害何其
雄偉也官止於　郡而不大顯相士之言信矣向微張夫人之
力何以自致於此乎父子之智勇兼人克有勲業婦姑之貞烈
尚義卒昌其家可無傳於後耶溍竊觀司馬子長所記多竒莭
偉行非常可喜之㓛惟夫雄文善壮其說是以後之覽者為之
激烈慕歎而不巳集賢荅禄氏子婿故述其家丗為詳至所謂
竒偉非常可喜之事茟力之宏肆蔚贍亦足以稱之非溍所能
加損也謹備著之以為序而為銘以系焉銘曰
草昧之𥘉群雄並馳旣興而仆孰扶孰持猗荅禄氏綿綿墜緒
将絶而續由两賢母匪母獨賢惟天佑之保其遺胤際于昌期
委質輸忠先登賈勇以敗為勝不戁不竦旣戡大敵遂長萬夫
征行鎮戍靡有定居名城垂㧞將星遽隕襲紫傳龜継述惟謹
父則有子君實知臣試以劇務俾職㽞屯載疇其庸授以民社
兵衛晝閑農抃于野叛人跳梁呼之來前翦其兇渠餘黨帖然
惡獸縦横殘民害物發無不中若貫蟣蝨時逾三紀七剖部苻
乆淹外服訖懸其車寓跡田園其樂也獨膂力未衍云何不淑
積慶所鍾子孫振振接踵儒科易武以文退食委蛇鳴珂曳組
視此石章無念爾祖
　　濟南髙氏先塋碑
國朝之制官七品以上咸得馳贈其先所以廣孝而勸忠也觀
夫丗数之異等級之殊而其積累之薄厚可得而徴焉㤗定元
年冬濟南髙公以亞中大夫鎮江路緫𬋩致仕品苐三有司援
典故以聞𬒳　旨追贈二代信乎其徳􁉤流光者矣按髙氏
丗居棣州無棣縣之辛禮村殁因葬其地盖其先岀於齊公子
髙以名為氏譜諜墜逸系緒莫詳今所居則猶故齊地也公之
曽祖考曰滄洲塩山縣主簿諱輪祖考曰滄洲孔目官諱憲今
贈中順大夫同知某路緫管府事騎都尉追封渤海郡伯祖妣
李氏渤海郡君考曰宣武將軍管軍緫領諱璋今贈亞中大夫
某路緫管輕車都尉追封渤海郡侯妣趙氏王氏並渤海郡夫
人由塩山府君而下三丗俱有仕籍而志局于位􁧦施未光貽
慶垂祉鍾于後人公實承之也公名仁字壽之少以材推擇為
吏會天兵南伐署招討司提控案牘歴萬户府知事辟湖廣行
中書省掾從征安南討两江群蠻有勞受知丞相順徳忠獻王
因携以入　覲旣丞相改涖江浙行中書省又　奏以為
檢校官尋遷左右司都事時同僚多以酒榷塩筴之利自汙簿
問其事者以公厲獨清之操更見識㧞剡上擢中書工部主事
俄復入江浙行中書省為左右司貟外郎除江西行中書省理
問官治蒙山銀賦之病民者捕寕都土豪之亡命者興利去害
績用尤著廷議以公踐敭滋乆將疇其民庸授吴江州知州下
車未幾訟蕳役均田里無事乃大飭三皇孔子廟去之日州人
相與立石以紀遺愛部使者以最聞授嘉興路揔管府治中時
列郡方作祠奉帝師凡庀材用召匠傭一出於民力公獨諭浮
屠氏之籍於白雲宗者俾任其役官無一粟之耗民無半餉之
勞而祠事以備部使者復以最聞先是公数奉省檄行勞近郡
以丹陽金壇故有公田虗額請悉蠲之而取他羡田𥙷其入又
以松江東郷水利乆廢田不冝稲請去故所賦米而用土産菽
粟代其輸事皆施行两郡之人莫不便之年甫七十即乞謝事
不俟報而歸吴門别業居焉至是遂休致之請應追錫之命而
公之妻楊氏贈渤海郡夫人劉氏封渤海郡夫人公䖍奉
制書永懐明發展省墓下祭告如禮退自惟念宜有以昭
上恩紀丗徳乃俾来徴銘溍聞古之為銘者必斟酌先祖之羙
而自著其名焉所以示後丗法也謹叙次髙氏之丗家名爵與
公之志行官業而銘以繫之銘曰
顯顯髙氏齊文之昭代祀則緜莫守其祧不有厚德孰復乎始
蟬聮三葉躋于膴仕胡卒不耀不震以轟儲厥義方嗣人之承
展也嗣人是續是似服勤中外時踰四紀乃濟其羙乃揚其名
罔有失墜以荷寵靈煌煌
天書下賁玄宅發其幽潜昭融烜赫辛禮之原巋然豐碑琢而
銘諸以代鼎彞百丗之下視此遺刻維孝維忠永胤無極
金華黄先生文集卷苐二十八
金華黄先生文集卷苐二十九　續藁二十六
墓碑　臨川危素編次　番昜劉耳校正
　　宛平王氏先塋碑
今上至元六年秋八月中順大夫江浙䓁䖏財賦都緫管王公
得請於　朝䟽恩二代爰状其實来諗於溍曰是宜有𫐠以
章示　上賜庻假寵我子孫於無窮敢屬筆於子溍辭不獲
則序而銘之按王氏上丗家遼之盖州緫管公之髙祖諱璘知
金將亡與二兄禧祺擁衆歸于我
太祖從
睿宗南政汴愍二兄之死事感激奮厲誓不與敵俱生摧堅擊
強所向輙克屢以捷聞汴旣下計㓛行賞授虎符𬋩領女直漢
軍都元帥奉二兄柩葬于燕之宛平因為其縣人髙祖母曰亦
刺氏曽祖諱徳璋襲父軄仍爲管領女直漢軍都元帥曽祖母
曰吾古倫氏祖諱堮通文史練尤善譯語事
憲宗爲必闍赤而以材學受知
丗祖擢禮部侍郎於是　國家龍興垂六十年上方注意稽
古禮文之事所以潤色鴻業者左右佽助與有力焉居歲餘出
爲真定路奥魯緫管真定於河北爲巨鎮民多占籍軍伍撫馭
之甚有恩意人皆德之祖母曰李氏斡里根氏父諱承良好脩
而嗜學歴觀古昔廢興失得之故而慨然有志於當丗鮮有能
深知之者甞由行工部怯憐口緫管府令史𥙷徽政院掾史調
將仕郎兾州䓁䖏納綿提舉遷從仕郎崇祥監知事監陞爲院
以承事郎爲其院都事又以承務郎爲其院之規運提點母曰
李氏魏氏四丗皆祔葬宛平先墓之次此其系序官業之可見
者也初緫管公由晉王内史府掾陞記室遂入掾中書以文林
郎任禮部主事始贈其父應奉翰林文字丈林郎同知制誥兼
國史院編脩官及公以殊祥院都事遷宣政院經歴轉奉直大
夫叅議院事乃贈其父奉議大夫樞宻院判官驍騎尉太原縣
子其後公自大宗正府左右司郎中改授大都兵馬都指揮使
又贈其父中順大夫兵部侍郎上騎都尉太原郡侯至是公以
中政院判官拜今命遂追贈其祖翰林直學士亞中大夫輕車
都尉太原郡侯李氏斡里根氏並太原郡夫人加贈其父嘉議
大夫禮部尚書上輕車都尉太原郡侯李氏魏氏並宜人累遷
至太原郡夫人公妻孫氏亦以從封至太原郡夫人盖自尚書
府君而上四丗咸有官序而藴蓄之素未克大施福祉所儲緫
管公實承之公名洪字彦弘少受學於郷先生同門莫不敬服
事斡里根夫人定省之莭衣服飲食之供靡所違缺寒夜則捧
其足而卧病目則毎旦以舌䑛之至病愈乃巳尚書府君旣殁
家事悉咨於魏夫人而後行得禄必歸之且舉孫夫人匳具以
奉焉先丗所遺田廬則盡以卑其子慶不幸慶蚤丗䘮之䘮過
哀人尤以爲難有餘貲輙分恵其三族貧無所依與不能具吉
凶之禮者則贍給之所引㧞登仕版者二十餘人其居家孝友
如此至於蒞官臨民績用尤著始入内史府来謁選而六七年
不得調者三百餘人亟爲関白程其材品較其資歴而𥙷署焉
天暦𥘉通州三河潞縣之人為東兵所殺掠兵未息而又苦寒
公時在宣政院中書傳　上旨俾徃賑之頼以全活者甚衆
収瘞其死者四千五百餘人誘還其俘虜者三千五百餘人兵
馬司主求盗事最叢劇而能使庭無㽞訟皆其灼然可紀者也
觀公名位之進則積善之慶爲可知觀公行治之脩則義方之
敎爲可見是用牽聮而備書之公有子二人長曰惟徳國學生
次曰螟蛉女三人皆在室其蕃衍盛大未艾嗣是冝有屡書不
一書者銘曰
王氏之先奮自遼東際逢興運克有伐㓛耒居于燕蟬聮変葉
踐敡中外珪重組疊志局于位厥施未光委祉後人五丗而昌
煌煌宻章馳恩父祖升華禁從䟽封胙土惟神在幽𬒳服褒嘉
假兹寵靈大啓厥家史臣作頌庸侈
上徳勒諸堅珉昭示無極
　　藍田王氏先塋碑
藍田王公以奉政大夫僉浙東海右道肅政廉訪司事分按婺
之属邑溍適以衰謝跧伏于田里公不鄙見臨而謂溍曰予児
時侍先大父之側大父数頋予而言吾家徙居藍田逮汝六丗
地豐羙縣　之于里荘先隴在焉粤自版圗入于　皇朝墟
墓兆域爲豪民所變易吾䆠遊四方去藍田乆慨念狐猶知首
丘汝其勿忘予聞而志之惟謹予自獲𬒳官使敭歴中外四十
餘年未嘗一飯不在藍田下隧道之碑雖存而多剥落然亦間
有可考幸為予追書其㮣而重刻焉庻他日圖𥙷報之萬一而
歸老於彼卒成前人之志也溍謹按王氏系出太原廉訪公之
五丗祖諱臨淵字伯龍金末登進士第累遷通判商州藍田商
之名邑覩其山川鉅麗陕右衣冠所聚心甚樂之因畱家焉四
丗祖諱彪字虎臣有膂力善騎射稱雄一峕卒官藍田尉曽大
父諱子山字安仁始隠弗仕父諱榮字荗卿仕　國朝爲奥
魯官父諱自邇字逺夫從韓徴君游能講周公孔子孟軻聖賢
之道而通其大意陜西行省辟爲掾属以乆次授荆陽尹爲政
暁暢夲末聲譽籍甚擢江南諸道行御史臺監察御史未上而
卒今累贈某官廉訪公名武字　仲㓜與群兒戯大文見其頭
角嶄然不類常児指以語人曰亢吾宗者必此兒也公既長克
自樹立由歲貢入仕歴西南两臺監察御史入爲大宗正府貟
外郎拜監察御史出僉四川廉訪司事公天性剛方操履端慤
嘗謂　朝廷寄耳目於内外臺察官吾終不效塗聦塞眀以
苟禄固位遇事輙發無所囬撓會奉使宣撫行部或誣公有所
私奉使不察而薄問焉公不為屈㕔事梁俄壊大蛇出其中衆
駭𣪚明日有神降奉使前慿其傔人跳踉呌呼抱公而泣曰公
實廉㓗勿妄汚公奉使大驚事遂觧乃改擢浙東有識之士或
稱之曰進思報　上忠也退不忘所由生孝也可謂精白一
心䔍行君子者矣𥘉公當授父廕推以與仲弟或調都稅使或
亦能力學而承其家公有子惟吉今為國子髙䓁生蓋其丗次
可見者如此昔韓魏公訪得五丗祖塋於深州慱野之蠡吾郷
一新其封植而爲文以記曰謹家牒而不忘乎先塋者孝之大
也子孫其志之迄今二百八十年韓氏子孫丗守其遺言而不
墜廉訪公敬共祖訓而惓惓於五丗祖之塋其能盡孝與魏公
固無以異若夫事　君以忠則其䆠業視魏公猶未艾也溍
不侫敢摭公所言序而銘之公歸刻諸樂石来者無忽焉銘曰
顯顯王氏系出太原家于仕國商之藍田蟬聮再丗食兹樂土
乆乃去之不㽞不處恂恂隱君没身布韋傳子及孫際今昌峕
懐材自奮後先踵武卓惟御史受知　聖主人方側耳朝陽
一鳴胡不憗遺不震以轟承之有人靖㳟正直追逺不忘孝思
罔極緬彼故丘雲深木寒使事有指曷云其還有欲必從匪朝
伊夕来瞻來崇載新封植馳恩所加　國有典常　天日
覆臨孰敢壞傷嵗時展省益謹其守式固且安大庇爾後
　　呉府君碑
㤗定元年嘉興吳君漢傑以所居官品苐七用著令得請于
朝追贈其顯考府君承事郎温州路同知瑞安州事仍封其母
陳氏妻陶氏皆宜人厥眀年漢傑用舉者以夲官署五品軄於
是府君累贈奉訓大夫江浙䓁䖏行中書省理問所相副官飛
騎尉追封嘉興縣男陳宜人陶宜人並累封嘉興縣君漢傑祗
奉　命書齋肅以告巳事而退竊自念言所以致是者實先
人積累之效福慶衍溢賁及生存　國之寵靈非孱焉不肖
所克負荷宜紀丗德以承　天休垂示後嗣永永無極爰以
四明黄向之狀来謁文溍惟府君之里居丗緒年壽卒葬列於
呉興趙公所爲誌趨操行事施予惠利播於永康胡公所爲銘
庸敢掇取其大者以為植徳儲祉之符而顯詩之府君姓吳氏
諱森字君茂其先汝南人後徙居嘉興祖寔父澤並䆠事宋爲
水軍正將君少襲武弁以沿海制置使李公曽伯辟署准備差
使仕而未顯功伐弗揚　國朝至元間以征東行中書省右
丞范公文虎薦任管軍千戸遭時承平始遂逺引𥘉府君旣失
所怙悉推貲産以歸二兄以鞠其弟妹逮有家室推是志也逹
之於郷鄰飢有米粟寒有繒纊病有藥餌死有棺槥舟梁道路
倄除惟時輟田四百畒闢書塾聚閭巷子弟延師儒以教之由
是人知有學有司狀其顛未移部使者覈實以上中書用近比
署其門曰義士云其寢疾也遺命捐種户逋租猶三千石春秋
六十有四以皇慶二年五月癸酉委順而終窆于所居西北之
麟瑞里於歲行旣周矣府君有子四人長曰漢英從仕郎平江
䓁處財賦提舉巳卒漢傑其苐三子承事郎温台䓁處海運副
千戸今方以材顯融於時貤恩所及未艾也嗚呼君子之爲善
非以近名而名随之表立景附聲震響從有不期而至者矣然
其蓄也厚則其奮也不亟易曰積善之家必有餘慶吴氏其成
於積而出於有餘者平銘曰
皇諏古制弘敷孝治䟽封班秩咸錫爾類顯顯府君匪以子貴
啓慶自躬曰有吾義其義斯何在物爲利由家而郷弗屯其施
單夫䆧人㓜童弱穉室無凍餒俗有孝悌為而不居嗣人之遺
乃播乃穫乃引勿替有　命自天下飾丘隧赫其龍光松柏
衣𬒳朂哉嗣人無敢失墜便蕃申錫如川方至増崇夲始覃及
来裔尚不一書斟酌祭噐
　華府君碑
華氏之先出宋戴公肇自考父别於大宗食采於華以邑爲氏
傳子逮孫丗為卿士源逺流分譜軼莫詳公之所祖家宋大梁
避兵南遷常之無錫卜居梅里克有隱德曽大父智大父曰詮
𥙷將仕郎遂卒于官父曰友聞属當内附仕于其州提領稅務
母曰袁氏實　人璞公之諱其字德珍也㓜有羙質不煩師
教平居沈静寡於言笑出與事遇剖析是非具有條理無失豪
釐年登六袠母故無恙先意承志惟其所向兄弟子姓合食同
居處之盡道家庭穆如奴隷有過亦爲揜覆託以他事遣之使
去丗降俗敝豢於富驕公矯其失䟽食緼𫀆薄已厚物樂施無
靳族姻之貧時加存問或辭不荅輙爲愀然懐金遺之或以勿
言貸人以錢不厚取息三取其二人以爲則推已之善及乎郷
鄰敦本抑末言之諄諄人有闘訟必諭以理啓其良心俾窹而
止或以貲産訢于有司曰汝姑退歸而自思兄弟錢財孰輕孰
重吾償汝欲汝母妄動其人媿謝雍睦如𥘉一家之讓化行里
閭歲適大侵民食弗足旹方有　詔以官昜粟公輸所蓄千
石有竒法當得官公乃固辭或􁃀之行公曰不可民命方急何
睱私我遺榮弗居浩然而歸山椒水澨以敖以娭僧某人者同
飲至醉曰公欲官吾力能致公紿僧言可仕者峕官非三品吾
有不爲僧走京師薦于當路授公緫管屯田打捕俾以其軄涖
治河東晋寕兾寕為其四封卑以右階進義挍尉秩則三品眡
郡長吏有隕自　天公懼且疑卒辭不就老於布衣至順改
紀二年辛未四月某日乘化而逝六十有七壽匪不多年不滿
百命也奈何重紀至元二年丙子九月某日葬所居里兆其墓
位冷村之原反壤而樹式固且安同郡王氏公之元配沒先於
公十有九嵗子男六人嫡長埜僊以才自致列于　朝班居
功徳司爲其都事二十有六華年蚤丗次鎮及鎬年俱弗長鈞
則未仕鏐亦蚤亡鎡又其次年方㓜穉其女三人惟仲前死餘
皆有行歸于名門婿鄧大亨暨錢宗元孫男七人十有一女埜
僊所生長曰㓜武次爲宗道浤及慶年次静及潚𥙿又次焉曽
孫男八其女有四由夲而支綿綿丗系為之狀者陳君子平以
授㓜武使来謁銘溍弗敢拒勒此貞石發其幽潜昭示無極
　　弘文𥙿徳崇仁眞人薛公碑
公諱玄曦字玄卿姓薛氏其先在春秋時爲列國至唐而河東
之族尤著有仕南唐爲其司徒者宋秉義郎習其後也秉義於
公爲五丗祖嘗官于信州因留居貴溪縣之仙浦里曾祖諱瑑
太學進士祖諱士亨晦迹不顯父諱勉以學行見稱于郷私謚
文清先生四明袁公誌其墓公生而頴異舉動不類常児雅不
樂紛華年十二辭家入道龍虎山師事故開府大宗師張公及
今特進大宗師呉公始至亰師即出遊渤海碣石間縱觀古靈
僊之迹人莫知其所在乆之乃還
仁宗時用薦者得召見侍祠延祐四年　制授大都崇眞萬
壽宫提舉居三嵗陞提點上都崇真萬壽宫一峕鉅人元夫俊
游之士皆在朝廷公周旋其間接聞緒論學日益粹㤗定元年
奉　詔徴嗣天師旣至𬒳　旨住鎮江之乾元宮未行扈
從灤陽還至龍虎䑓喟然歎曰楚雲江樹遐阻萬里引領親舎
寕無惻然於中乎即日辭歸士大夫咸送以詩蜀郡虞公爲之
序三年八月也公旣歸則闢清寕齋見心亭熈明軒築瓊林䑓
於龍虎山之西髙爽靚幽各適其冝日與學仙者相羊其間而
宻脩大洞廽風混合之道盖嘗遇異人而有所授云由龍虎山
抵貴溪惟篠嶺最爲峻絶乃作屋其上號崇賢館東爲振衣亭
仍割私田具茗飲以息過客臨川呉公爲作文以記之𥘉公所
祖真人孫公住杭之佑聖觀孫公仙去法席乆虗至元六年外
宰相部使者暨諸官僚具書幣迎致公𥙷其處辭不就至正三
年四月八日　上御明仁殿集賢以聞　制授公弘文𥙿
德崇仁真人佑聖觀住持兼領杭州諸宫觀公不得辭乃拜
命而遣弟子攝其事以遂髙舉逺引之志焉公性孝友父殁自
京師奔赴而歸犯霜露􁇡草莾哀號頓踣若罔克生專意致養
以慰其母而卹其弟母年八十有三嘗與公俱感㣲疾旣瘳而
見母喜極以悲五年正旦之日公將復見懼傷母懐使人請曰
願母安意母戚繼此當数来省也自是㦄造山中之耆舊及常
所與游者若訣别然俄一日酬酢詠歌如平時坐及夜分具盥
濯畢語弟子曰天地之間何有非幻吾其逝乎厥明翛然而化
是年二月七日也春秋五十有七異時公嘗遊所居東五十里
之辰虹嶺愛其岡巒廽復林木蒼潤澄潭前匯秀峰外峙神氣
翕聚宜爲樂丘乃築壇其處名之曰棲神至是弟子陳彦倫巳
卒諸孫詹處敬于有興王景乎及趙宜𥙿等七十餘人卜以某
年某月某日奉冠劒而窆焉遵治命也宜𥙿故宋諸王孫清脩
文雅尤爲公所愛重念無以伸罔極之報爰伐石以銘為請惟
公夙負才氣倜儻不覊讀書日記萬言自孔老之學至於天文
地理隂陽数術靡所不通善為文而尤長於詩豫章掲公㽞瓊
林月餘齋三日乃爲作序稱其老勁深穏如霜松雪檜百折莫
能撓清㧞孤峻如豪鷹俊鶻千呼不肯下蕭條閑逺如空山流
泉深林孤芳自形自色不與物競人以爲知言公書札極麗逸
片楮出人争欲得之有聞公之風而未之見者或使圖其像以
去見心亭後有土阜隆然人稱之曰薛公墩其見重於時如此
公自號上清外史所著有上清集若干卷撨者問一卷㑹粹群
賢詩文爲瓊林集若干卷謹因冝𥙿之請摭張君天雨行狀所
述序而銘之銘曰
二氣絪緼降靈合真鍾粹姿兮超丗㧞俗秉端抱擉自得師兮
誕啓玄祕運行天地執元機兮金苻玉章闔隂開陽徹萬微兮
􁇇其来下感契鴻化際昌時兮侍祠竹宫肹蠁豐融輯蕃釐兮
飛佩珊珊頡頏群仙同宴娭兮幡然髙蹈含光弗耀謝􁁌鞿兮
山英川靈前驅屏營遄其歸兮泊乎其休與造物游葆醇熈兮
薫陶所至動植生遂不癘疵兮顯晦自我無可不可人莫窺兮
穹巖邃谷崇䑓列屋樂莫支兮以身爲累蟬蛻而逝忽若遺兮
寥寥上清渺渺玉亰邈難期兮方壇宻室千嵗一日閟音徽兮
弟子摧慕返壤而樹尚何爲兮謁辭揚芬篆兹貞珉表時思兮
　　玄明宏道虚一先生趙君碑
先生諱嗣祺姓趙氏故宋魏悼王十一丗孫南渡後家于龍泉
父曰若釨生先生於宋亡之明年㓜即不凡稍長慨然有出塵
㧞俗之志年二十四學道于武夷山天游道院髙士張君徳懋
凝神宴坐未甞出山張君携之至錢唐謁其師真人杜公於宗
陽宫一見大竒之公方兼領呉興計籌山昇元報德觀其旁有
通玄觀則公所創也遂令張君居通玄先生居昇元以便於咨
叩乆之杜公欲廣先生之見聞乃勉之出游京師諸公貴人多
慕而與之交方是時開府上卿張公以大宗師主敎事今特進
上卿呉公爲嗣師咸加禮遇因挽寘館下聲譽日起延祐元年
有　旨以先生住仙都山玉虚宫給以銅章俾用甲乙相授
受仍兼少微山紫虗觀提點焚修仙都少微皆先生郷郡之名
山也又嘗住金陵之玄妙觀至順元年錫號教門真士玄明宏
道虚一先生虚一盖先生自號因以命焉人以爲榮尋
詔改玄妙觀為大元興永壽宮出内帑金帛使加繕治先生即
以造大殿建法輪且出私錢作堂宇及外門㑹昇元住山姚君
季安仙去先生奉　制命嗣爲住持涖事未幾爲建大門買
山四百餘畒脩飭敝壞𥙷苴墜缺靡憚其煩吳郡有胥氏之崇
福觀管氏之玄眞觀張氏白鶴觀俱備禮求先生主之旣得
旨以崇福玄真隷永壽及先生至昇元遂兼白鶴先生於吳興
金陵並領夲路諸宮觀欽承　上意扶植道教不遺餘力其
徒頼焉在玉虚時两將使指代祀太蕐呉山江瀆嵩髙王屋濟
源竣事過家慨然興追逺之思置田若干畒卑猶子仲成給春
秋饋薦之事乃還京師以乘傳函香蕆祠事於龍虎山宣大護
持　詔書於江淮荆襄廣海八番諸郡使莭所憇㦄覧勝㮣
而訪求巖穴之士得一善輙薦揚之先生自奉甚約終身不茹
葷而坐客常滿擣珎擊鮮為具必豊尢喜推轂士類頼其引重
而成名者甚衆先生旣厭紛華甘淡薄歸休于大江之南而徃
来山林間凡十年偶自昇元至宗陽遂至白鶴忽頋謂弟子表
守約曰吾丗縁巳盡將囬光而返照矣因索筆書遺言俄歛茟
奄然而化至元六年十二月十九日也春秋六十有四其明年
是爲至正元年十月十五日守約與永壽之弟子楊玄鑑䓁奉
遺蛻蔵于紫雲関乾元山之麓以狀介真人華公来徴銘竊觀
先生年壮盛時果於求道窮居獨㳺邈不與人事接及岀而酬
酢丗故未始絶物而於物無所凝滯卒乃逺引而去餐和飲醇
以終天年出處之際庻幾可以無憾矣是宜銘遂爲之銘曰
古之徳人與天者游無累於物不激不流卓哉先生夙志輕舉
草衣木食坐閱寒暑幡然而起一息九州乃侍明廷乃謁介丘
時行時止無徃不復歸領珍祠返乎𥘉服捐巧棄智以佚其軀
委順而化棲神清都原始要終刻此貞石貽爾後人用慰罔極
　　體仁守正弘道法師金君碑
呉之長洲有爲老子之學者曰金君諱善信字實之家故儒也
曽大父曰琭大父曰暀父曰煥漳州路龍谿縣尹母沈氏頋氏
龍谿之墓故翰林侍講學士掲公實為之銘君㓜凝静少長好
虚無之說欲辭父母去而求師父母不可授以家事而覊縻之
君應酬少間輙取老子書反覆玩味乆而曰老子之教𥘉不必
毁形絶丗若今人之爲也吾黨如蓮花生汚穢外接丗縁内無
所搆闘何必去父母哉旣止不行且納婦有子矣乃曰父母㽞
我者我無不盡其責古之至人雖不必草衣而木食嚴棲而穴
處然學必有師我將從有道者􁂗正焉時玄妙觀有雷師生不
識錢數能以符篆捕逐鬼神君甚敬之由是冠其冠而為之執
弟子禮巳而聞莫先生洞一者嗜酒醉輙詬罵人雖王公不避
時時呼雲役雷狎䙝如児戯然君知其有道者則延致而尊事
之有所折辱未嘗為之動色或毀其所甚愛之物亦不以為意
先生知君信之篤悉授以不傳之秘他弟子不得者而君盡得
之遂建仁壽觀扵城東北隅日與其徒研覈姒旨凡旁門小道
力排斥不少置其言以為心神至虚無所汨没氣定光岀諸隂
銷盡諸陽自集盖有形者隂無形者陽陽益勝隂氣益調精我
得清静去道無難矣知之不親見之不明枯槁於山林何益乎
盖其造道之本末可見者如此君𥘉為子弟時無私蓄旣壮能
使貨倍其舊郷里有紏紛不可解輙為揣摩洞見底裏類使之
以柔退不争取勝遇時之名流必加敬禮有不給則周之未嘗
務遺丗獨立以為髙而其襟度特為冲曠闢一室植挂樹若干
本於其前題曰桂軒列一二古圖畫徜徉其中飄飄焉神仙人
也故賢士大夫多樂與之遊君年雖髙而視聽歩履如強壮一
曰呼左右謂曰吾死矣遂奄然而逝非眞有所得惡能處生死
之際若是哉君生於宋咸淳九年十二月十一日卒於今至順
二年二月一日年五十有九以其年三月某日奉遺蛻葬于武
丘郷半塘之原君所自營也君妻温氏事舅姑克盡婦道敎育
其子若女克盡母道人莫不稱之子三人大亨大振大謙惟大
謙爲温氏出女四人孫男女合若干人葬後十七年大謙始以
建安陳方之狀来徴銘昔老子嘗為周柱下史周之舊典禮經
無不知之非棄絶人倫者也至其以無為清静為敎漢人用之
而天下以治豈無益之學哉老子逺矣今道家者流所宗漢天
師張氏旣舉賢良方正直言極諌其子若孫或徴為黄門侍郎
或辟為丞相掾祚胤相承逮今千有餘歲不絶有能遵其軌範
無廢人間事有以䆒夫道之所存不亦善學老子者乎是可銘
也已始君受知嗣天師㽞國公起為廣徳路道録仍提點仁壽
觀卑之號曰體仁守正弘道法師且以聞于　朝再下玺書
為之加護予旣備著君之道至於出䖏之大槩亦不得而略之
也銘曰
老子有云脩之於家其徳有餘歷丗旣乆襲訛踵偽寢迷厥𥘉
歸㓗其身長徃不返木石與居有羙一人清風峻標列仙之儒
養生有道不㫁外縁神明内腴謂人一心無撓無雜漠然冲虛
滌除玄覽抱一不二方與道俱惟是所存乆而愈晣百丗不渝
有崇斯丘表以石章過者式諸
　　玄門髙士陸君碑
髙士陸君諱應祥字景雲丗為平江人曽大父曰士元大父曰
邁父曰文明母戈氏君甫成童而失所怙能自刻厲檢飭内則
奉其偏親饘酏滫瀡必適所欲撫諸稚妹及笄而嫁咸得所歸
外則殫其勞勩以植立門户遇事無小大處之如轉丸郷鄰有
紏紛不可觧輙以為請随啓其端莫不洞中窽郄其幾警練逹
衆共推服焉性澹泊無厚嗜經營積累餘四十年貲業得比素
封未始妄用黍絫圭撮以資革靡恒戒子弟以勤儉承其家然
樂賙人之急族黨不能自振者多仰以食嵗饑設糗餌於路以
活餓者𣪚錢動以萬計尤䔍信釋老氏不喜殺雖為賔客脩具
鮮薧之物亦取諸市凡所施與徃徃傾其囊禇無毫髮顧惜意
新萬壽寺大殿而造佛菩薩像田卑北禪寺以興復其觀堂所
居傍光孝觀摧圮不治首為搆髙閣廣殿方丈之室餘宜有而
未備者迨属疾猶俾緒成之其創置則有笠澤之瑞雲觀以棲
十方羽士横山之瑞雲菴延　流專領之給以田有差作浴室
於城南燂湯織履以俟過客而休焉者冬有鬻縻夏有茗飲嵗
以爲常他所建饒益事不可悉紀也維陸氏實吴之著姓上下
千百年名公顯人史不絶書而君之先比数丗皆韜光匿景無
所表見君生逢盛峕頗欲以材自奮百未一試輙引身去着道
士冠教主嗣天師因命爲玄門髙士瑞雲觀開山住持仍剡上
而加護焉君謝不敢當㝷詣句曲山叅受大洞經籙於上清宗
壇意将餐和飲淳以葆其餘齡且示無所用於丗也年七十有
二元統元年十月晦終于家明年二月朔葬呉縣横山北先墓
之次配周氏子男一人曰徳原女二人長適沈宗德而卒次適
施從政而從政又先卒孫男一人曰頥尚㓜女二人長適徐元
震次未行既葬徳原以狀來謁曰先人嗇已而𥙿物平生恵澤
在人甚多而未嘗自言今所述特其粗爾幸即其可知者序而
表顯之予旣辭弗獲則悉取狀所述次苐爲序而系之以銘俾
刋于兹碑銘曰
泉其可欲不榮以禄而無殆無辱行事以智利物以義而無怍
無愧不亡者存揭徳有文是率是循在爾後人
金華黄先生文集卷苐二十九
金華黄先生文集卷苐三十　續藁二十七
　墓表　臨川危素編次　番昜劉耳校正
　　蛟峯先生阡表
故宋禮部尚書方公㦄事三朝爲時名臣宋亡晦迹弗仕學者
因其自號稱之曰蛟峯先生如隱者焉在
丗祖峕旁招遺老以待咨訪　詔御史中丞崔或起公於家
辭疾不赴以髙壽終
今天子稽古圖治誕命儒臣刋定前史以鍳觀其得失而有司
莫能奉公事狀以聞竟不爲立傳書巳上而溍與公曽孫道壡
適同在史館因得公言行之詳乃撫其大要而序次之以授道
壡俾刻石爲阡表庸備史之闕文謹按方氏睦之淳安人公曽
祖汝翼贈宣教郎祖謙贈朝散郎父鎔封奉直大夫母邵氏贈
今人公𥘉名夢魁淳祐十年理宗臨軒䇿士覽公所對敷陳鯁
直親擢為進士苐一賜名逢辰故公以君錫為字用例𥙷亰官
簽書平江軍節度判官㕔公事寳祐元年召爲秘書省正字升
校書郎引疾去官除著作佐郎未命除知寕國府未上並以言
者罷開慶元年召爲著作郎兼權尚左郎官居無何復以言者
罷除知婺州以外臺奏寢新命除知嘉興府未上改知瑞州甫
及朞亦皆以言者罷咸淳元年召爲司封郎官兼國史院編脩
官實録院檢討官兼直舎人院累遷秘書少監起居舎人三年
出爲江南東路提點刑獄公事徙江南西路計度轉運副使五
年入權兵部侍郎同脩國史實録院同脩撰兼侍讀七年知貢
舉竣事除吏部侍郎丁内憂服闋以侍左侍郎召辭不赴自是
不復岀德祐元年除亰湖四川宣撫司叅謀官權户部尚書改
禮部尚書俱以父疾辭遂丁外憂此公所閱之官也秘閣脩撰
公之軄也承事郎若干轉至中奉大夫公之階也某縣開國男
食邑三百户公之爵也鄭丞相清之秉政御筆以雷變徹樂减
膳恤刑獄而獨無求言一條中外傳聞以為廟堂監謗之術及
两察官以忤清之去國公亟扣閽上書力言之且謂所貴乎大
臣者以道事君不可則止今君嗣未定不能賛之敵國佯遁無
以備之貨臣聚歛土木方新顛而不扶危而不持則具臣而巳
聞其屢䟽丐間㽞之者愈堅攻之者愈衆此非所以愛之時公
猶在期集所而未官也上特優容之賈丞相似道制置两淮海
州䘮師更以捷聞公上䟽言海州之事三尺童子皆能言之而
閫臣以敗為勝陛下曲徇其意出御茟令學士院降詔奬諭之
豈不知而受其欺耶抑已知而姑以揜外觀而自欺耶願陛下
急収囬御筆以觧萬丗之議而免外國之笑借曰萬世之議未
睱恤鄰敵笑我何以立國乎公之取怒於似道自此始理宗在
位日乆務緫攬權綱政多從中出群憸乗時弄威福之柄公上
䟽曰當大夲猶豫之秋豈無旁睨蜉蝣之撼甫節之𦦨𦦨難度
其心平勃之屹屹當儲其後又曰天下有貧州縣而無貧太守
有貧國家而無貧邸苐南司貧而北司之應奉不貧百姓貧而
緇黄之窟宅不貧至於挾小才以濟大貪者近親有依慿焉宫
中有承受焉左右有游舉焉陛下以得之左右者出自聖㫁而
用之曰吾自除吏也不知有從旁竊威福者矣又曰京有尹畿
有漕所以培護夲根愛養命脉邇年居是官者不過爲奄竪軰
一大承受耳無名宣頭真偽莫詰非時取索隱匿莫規仇士良
謂天子不可令間睱若以財貨聲色蠧其心使無睱更及它事
然後吾軰可以得志今此曺皇皇汲汲求適吾意者正士良之
䇿也帥漕两司疲於應奉帑庾赤立萬一畿甸之内有一旦警
急何所趣辨何所倚仗乎碩斷自今日止營繕省宣索两司不
急之應辨悉停之左右並縁需索之有例者悉閣之然後可以
救两司之貧緩急之備也上頗感悟而土木之㓛不為之少輟
也公復因論邊事屡及之有曰善處急者不以急亦不以睱古
之謀人國於江左者莫窘於淮淝而談笑弈棋莫迫於新亭而
從容就席固不以急也外示談笑而内有以神其指授之略陽
示從容而隂有以伐其壁後之謀所謂睱者豈真睱哉又曰吾
其有以自謀而不以鄰國之存亡為安危則不依於人又曰吾
其有以自備而不以敵國之緩急為喜懼則不制於人苟以彼
之存者為安緩者為喜萬一鄰敵陽示安枕以紿我而假敵以
道臍可噬乎又曰今與敵對境我無一日謀敵而敵無一日不
謀我彼所築者金城䥫壁我所築者土妖血山彼所築者奪我
地為之我所築者奪民地為之其言切中當時玩細娱而不圖
大患之病㝷上䟽極陳備邉之䇿曰以必争之規模奪浮光然
後可以全两淮而保長江以必死之規模守樊襄然後可以拒
光化而全江陵夫淮之猶可守可耕者以有一綫之河也今􁂮
河而築浮光乃吾户内若屯於斯耕於斯教訓於斯日夜出騎
以撓我淮東西俱不可耕雖堅城閉壁而坐爲禁制不得動矣
為吾之計當勉諭淮閫盡力以争浮光則两淮猶可安枕也萬
一樊襄不牢彼反奪之則江陵孤注尚足恃哉為吾之計當擇
荊之猛将責以必死之規模守樊襄則北可拒光化南可全江
陵一則思所以奪其地二則思所以争其民則對壘之勝負決
當在此而不在彼矣識者謂公此䟽眞活國之良劑朝廷不能
用以至於亡而公言無不驗故重為之太息焉御史洪天錫劾
内官盧允升董宋臣不行而去公移書宰相勉以行申屠嘉之
事且抗䟽援膏盲二竪為喻曰何陛下愛其國不如愛二竪之
甚乎漢唐之季建置天子在奄竪掌握罪大惡極朝廷不能誅
之天下必有起而誅之者漢之䆠官陳蕃竇武争之不勝并州
之將操戈而殪之唐之䆠官宋申錫攻之不勝河中之帥移兵
而屠之小人之在君側操心何所不至其所以不敢動扵内者
盖有所憚於外若外不足憚則無忌憚之心生而無君之惡動
矣言尤激烈上覧之不恱公遂稱疾求去丁大全方以臺長用
事欲鉤致諸賢公見幾而作謁告徑行董丞相槐勸公不必逺
引公曰丞相且自照管越数月果為大全所擊而去吴公潜拜
左丞相公亦召還會國子博士徐庚金䓁言大全雖去相位而
六賊尚存乞誅之以謝天下上諭潜不當引汲庚金䓁議論紛
絃潜於榻前自辨上爲之歛容而隙自此開先是鄂渚危急上
命似道提師江陵似道奏請下流兵權潜奏鄂以上旣屬似道
鄂以下冝屬趙葵上不從徑以下流併聽似道節制凡似道宻
奏外廷不得預聞上反以不知邉報爲潜罪及廷臣奏忠王之
立人心所屬潜獨不然姦謀叵測潜遂罷相中外惴惴疑必有
後命公上䟽曰天下之所同好我獨惡之天下之所同非我獨
是之則爲人上者亦難知矣大抵上易知則下親上難知則下
畏下親則上安下畏則上孤窘急而求之一緩而遣之號呼而
進之一唯而退之旁觀沮縮何以作人任事之氣乎上問爲誰
公奏臣不敢直指願陛下曲囬天怒以安中外上乃首肯而榻
前欵宻之言外廷無聞知者旣而似道入相希指論公者章連
上矣度宗即位公乃還朝一見甚喜欲大用之公乞命朝臣為
知縣以重其事權專以均田稅正版籍均力役勸農桑崇孝悌
訓士卒除盗賊為考課之法有旨從所奏後沮不行此公之忠
讜見於立朝者也信州措置軍糧失冝召亂朝廷以江東臬事
付公聞命􁂗道及境或來言城中事勸公偃旗息皷而過公笑
不荅即日單騎入州决獄一城肅然戒能事者訪得亂卒姓名
禽其兇渠逆黨悉寘于法事平有詔襃諭比公於韓魏公云盖
公於他獄事莫不盡其情故一路無冤民而盗賊屏息及將漕
江西有獻議於廟堂請以銅錢一當十委公自江西行之公抗
言其不便而止講行賑糶以救民飢乞蠲和糴以甦民病有女
妖以左道惑衆隣郡愚民十百成群踵門徼福公杖而流之由
是遂息此公之績用見於出使者也盖似道柄國十有六年公
屏居者十年諌則不行言則不聽而施于有政者又厪厪若是
此有志之士所以羡其際逢之盛而惜其設施之未䆒也公天
禀卓絶於書無所不讀而會於理學以爲歸宿自爲幕軄官至
秉麾持莭所至以教化為先務暇日輙從容庠序間授學者以
求端用力之方自躬行上起自人倫日用上起婺之東陽有好
事者創義學迎致公為之師從游者数百人閩人林光丗寅縁
䆠竪而賜出身素不滿於科名之士及爲浙東常平使者首劾
公不當俯就義學之招婺州之命由是而寢公遂即家建塾以
私㳤其徒後以從官侍經帷每事啓沃以格君心度宗眷遇之
甚至問公講授之所賜御書扁額曰石峽書院仍賜手詔襃寵
之江南新附郷㓂猖獗官舎民居盡燬而書院巋然刼火之餘
葺治旣完而諸生稍稍來集公倡明正道以致和力行名其堂
以仁義禮智名其齋時所在士風頽靡公所以振起而作新之
者成效甚著此則公自任以師道之重期於繼徃聖而開來學
者也公所著有孝經章句一卷易外傅圖說五卷尚書釋傳四
卷中庸大學釋傳三卷格物入門一卷行於丗公人物魁岸聲
音如鍾磊落若青天白日渾淪醇厚不見涯涘觀書至老不廢
視紛華盛麗事蔑如也待諸父昆弟子姪各盡其禮接物以誠
而無不恱服不爲察察而自莫能欺公卒於至元二十八年正
月三日享年七十有一以三十年三月二十九日葬于縣西之
安谿娶邵氏封令人再娶朱氏子男三人長梁太學生次棟次
楍入　皇朝並以儒起家棟月泉書院山長楍長洲縣儒學
教諭然皆恬於進取不有顯秩女三人長適脩軄郎無爲軍無
為縣主簿徐敏中次適武學生項雄飛次適邵元廷孫男四人
女三人曽孫男七人女一人棟之孫道壡以至順元年擢進士
苐今自翰林國史院編脩官出為嘉興路緫管府推官階某郎
石峽書院旣領於有司而設師弟子貟道壑病其庳迫弗稱乃
以公之故居廣其基址而新其棟宇絃誦之聲不减公在峕先
儒有言道不行百丗無善治道不傳千載無眞儒公之道雖不
行於當時而其學有以傳於後丗夫何憾乎溍之曽大父左曺
府君實公榜中進士託斯文之雅故於公門四世百年矣今所
述乃學士大夫之公言非溍之私言也來者尚有考焉
　　格菴先生阡表
格菴先生趙公宋執政也公之志業未及盡展於一時而㳤艾
之私有足惠幸乎百丗讀其書者知為吾先生而巳盖自考亭
朱子合四書而爲之說其微辭奥旨散出於門人所紀録者莫
克互見公始采集以爲纂䟽今四方學者旣家有其書以故弗
論若公之丗系出處固不可俾後之君子無述也按趙氏之先
葪人齊國公逈遷居洛齊公之子是爲韓忠獻王族大以衍派
分而三居毫者曰光禄卿期又遷處之縉雲由光禄三丗至公
之曽祖考諱濟贈太子太保博平郡公祖考諱軫贈太子太師
東萊郡公考諱雷以再薦于郷特贈開府儀同三司少傳衞國
公妣田氏贈蘄國太夫人公諱順孫字和仲八歲能誦說九經
嘉定十五年賜童子出身真文忠公見而竒之謂少傳曰大君
之門者必此子也公不以自矜益務親師取友而求其所未至
朝淬夕礪幾三十年乃以春秋試于郷于禮部皆苐一淳祐十
年賜進士出身調太平州學教授秩滿差江東常平司幹官未
上改臨安府學教授召試除秘書省正字兼景獻府教授陞校
書郎添差通判婺州以内憂去咸淳改元入爲秘書郎兼崇政
殿說書公因進講言今茲建元伊始正治亂相承之機度宗竦
聽諭公曰卿老儒議論似富弼蘇軾公退有旨擢監察御史仍
兼說書歷右正言左司諌遂為殿中侍御史皆兼侍講進侍御
史兼侍讀公乆當言路凡日食震電水火爲災必授据經傳及
累朝故實為危亡可畏之說随事致戒時帑蔵枵乏而人主不
知宮掖汰侈而大臣不問公䟽奏者八面奏者三謂周官九式
均節財用冡宰實緫之今之大臣未聞過而問也豈不曰錢糓
出入當如陳平問之主者乎大臣自處不在周公下而以陳平
為足法乎真宗嘗令三司具中外錢糓大數陳恕以天子富於
春秋若知府庫充實恐生侈心竟不進恕慮先朝知其有臣慮
陛下不知其無也度宗不以為忤令内外諸司條具申省以聞
公又言内廷之怒不可輕發㤙賞之濫有所謂特除特轉特𥙷
特贈者不可輕徇庻僚上殿過為瑟縮專求瑣細以備對揚當
申儆之以格習䛕踵陋之風累䟽乞召洪天錫陳宗禮陳宜中
還居言軄劾龔日新昬鄙不宜爲察官它所薦湯漢李伯玉何
基徐宗仁吕圻歐陽守道吕大圭等数十人多朝廷宿望及當
丗知名士度宗皆嘉納之羙人楊氏進封㳤妃公率同列言羙
人父楊纉上遺表未半月進封之命巳下獨不念其有葛覃之
情蓼莪之感乎䟽入遣中使問公以正謝之期降制之日何時
而可俄又宣諭欲以百日為制公復奏請以朞年為期時雖不
能悉如公言猶乆之乃成禮謝堂以從官導旨樞庭出入宫禁
權傾中外公奏外戚用事漢柞中㣲長此不巳禍有不可勝言
者歷䟽其姦於榻前以去􁂗争之度宗諭觧至再公執之益堅
卒免堂官堂弟垕以莭鉞奉朝請居近市其家僮日伺於闤闠
間細民以物求售輙攘之公奏其狀度宗以東朝故猶豫而不
報公抗䟽不巳卒罷垕朝請仍徙其居似道以太傅平章軍國
重事公力陳其買田變楮之弊乞討論之似道上章自辨且求
謝事會其姪蕃丗守廣徳負勢貪虐公奏黜之似道滋不恱公
屡以疾丐去皆不允新宫之建議毀民廬以廣衢路雖用公䟽
令帥漕两司相度指定奏聞而帥漕希旨持两端之說公再䟽
言力争堅挽於事將形之𥘉者耳目官之責隂消潜格於人不
知之中者有股肱之大臣在今之師臣相臣有諌王清昭應如
王旦之宻䟽乎似道復上章自辨且乞骸骨公亦以疾丐去除
吏部侍郎兼國子祭酒兼同脩國史實録院同脩撰仍兼侍讀
公猶不自安求去益力遂以顯文閣待制知平江府兼淮浙轉
運使四年八月也先是郡庾赤立率以夏𥘉徴民租公謂古者
十月納禾稼今先期半載民何以堪僉曰此例行之三十年不
然將有乏興之憂公不聽首以俸入及例卷所供助糴夲而抑
浮費以継之糴幾二十萬斛迄免預徴郡旣大治創學道書院
俾諸生肄業焉五年復以吏部侍郎召尋陞尚書兼軄如故於
是似道方諱言邊事言援襄者尤惡之公之入對首言今所謂
危急存亡之秋母曰端平失襄他時可以復襄今日之事與端
平異不亟援襄禍至無日許翰有言治丗諱危亡之事而不諱
危亡之言亂丗諱危亡之言而不諱危亡之事人臣知危亡而
不言則人主處危亡而不知矣入則無法家拂士出則無敵國
外患者國恒亡今敵國外患有古之所無而法家拂士無古之
所有臣甚爲國家廩廪也度宗爲愀然變色似道笑曰此書生
腐語爾襄縦不守何至不可立國遽以亡言不亦甚乎公雖莫
能與似道合而似道以公時望所属毎倚重焉六年由吏部尚
書拜端明殿學士同簽書樞宻院事進簽書院事兼權叅知政
事八年同知樞宻院事兼叅知政事公自躋政地數建守備之
䇿似道自詭知兵終不以爲意馬丞相廷鸞辭位去公獨知省
院印度宗欲逐拜公右揆兼元樞公聞之歎曰不早用吾言國
將亡而吾相吾其爲張悌矣比䧏麻公適中末疾乃弗果拜中
使傳旨宣問趣御醫診視旁午於道疾少間除資政殿大學士
提舉臨安府洞霄宫仍書御扇出尚方物以寵其行公舟次富
陽謂所知曰吾一疾勝二十四考矣十年依舊軄知福州福建
安撫使爲州民代輸夏秋二稅錢以緡計者四十餘萬而寛催
特放蠲减之數禮士犒軍之費不與焉代還之日其士人争以
詩文誦遺愛軍民焚香夾道持綵旗擁車不忍去者數千人公
旣歸知旹事不可為憂懣成疾醫以樂進公麾使去曰吾可死
矣以至元十三年四月二十又三日薨于里苐之正寢壽六十
有二某年某月某日葬縣南郷憇雲之原公階止太中大夫爵
止縉雲郡開國公食邑二千五百户食實封五百户配胡氏贈
魏郡夫人子男三人長曰鞏次曰瑾次曰華惟華以承奉郎直
祕閣終鞏仕　皇朝歷南劒建昌邵武福信五路緫管積官
通議大夫贈两浙都轉運塩使上輕車都尉追封天水郡侯謚
懋康瑾承事郎南劒路光澤縣尹女一人婿曰東平吕汲孫男
八人長曰桂承徳郎湖州路烏程縣尹次曰楠曰機曰棣曰權
曰椅曰某曰某女八人長適懐　大將軍芍陂屯田萬户陳䕫
次適葉可大應大圭陳璋胡衡陳允德杜龍㓜在室曽孫男七
人女三人玄孫男五人公㓜孤謹於事母而持身以嚴嗜好殊
蕳薄踐敡中外餘二十年家無㽞貲焉𥘉少傅師事考亭門人
滕先生璘授以尊所聞集公旣脫去場屋遲次里居因以得於
家庭者遡考亭之原委纂䟽所由作也後雖成書猶不廢考訂
至易簀乃已公處館軄秉史筆者或質所疑輙口占其本末以
授之其博敏又如此奏草存可見者二十有九所著惟四書纂
䟽行於丗近思録精義若干卷孝宗繫年録若干卷中興名臣
言行録若干卷文集若干卷並蔵於家公位二府法宜有謚于
太常有傳于國史而公之殁也两宫北上九浹旬矣後五十有
五年公之孫機以墓遂之石未有刻文爰以狀授溍俾譔次以
備闕軼溍於公纂䟽之書童而習之而我曽大父户部府君又
與公有同年好施及後人不敢以不敏辭惟公夙受主知以言
事官論是非殿陛上方嚮用而輙自引去晩執事樞國步已棘
范希文脩亰城之策不用於慶暦李伯紀經制两河之䇿不用
於建炎而公援襄之䇿不用於咸淳天之所棄孰能興之是誠
有非人力所及者奉身而退以全其歸則公之自處可謂無憾
矣銘曰
道之不行託于空言顯顯趙公則旣有聞言路之闢衆正所聚
山川出雲膏澤在下夫豈弗逢止或尼之瀆則不告歛藏蓍龜
善非爲名禮進義退靖共夙夜罔間外内有命來覲宵衣以湏
蹇蹇匪躬終始弗渝孰尸其㓛不自爲政時遊廟堂勞以二柄
念彼多壘瞻彼四方曰其殆而繫于包桑執之仇仇聽之藐藐
獨安其危而以為樂大廈之騫孰持孰扶當宁曰噫其遂相予
天胡嗇之弗俾卒相乃以晉陽爲國保障允矣明哲歸㓗其身
碩果不食曰惟斯又若昔大臣飾終有禮謚在奉常傳在太史
公則不逮公多遺書銘以昭之過者式諸
　　􁅦峯先生墓表
睦之桐廬有隱君子曰􁅦峯先生以至大三年正月八日卒年
六十有七越七年乃克葬于縣北大隱阡光墓之次延祐三年
十一月某日也去年秋溍以退休之餘𬒳　命復出艤舟桐
廬驛先生之孫𥙿來謁曰吾祖之葬子之郷先生方公鳳既爲
誌于玄堂而未有以表諸封隧今三十有三年矣懼愈乆人無
得而稱焉敢惟子也請昔在宋季先生之外舅將作少監朱公
杰與溍之曽大父户部府君仕同朝居同里先生於溍爲大父
行溍年十六七即叅陪於杖履之末先生古貌野服髙談雄辨
四座盡傾毎語當丗事及前代故實亹亹不倦然喜汲引後進
有如溍之無所肖似猶不以凡子見遇毎折行軰以相傾下興
懐疇昔夢寐不忘竊碩以一言自託於先生不可得而溍亦老
矣矧以𥙿重有請乎先生少力學工於文辭甞携所業贄見内
翰劉公克莊大竒之由是名動州邑弱冠游太學登咸淳四年
甲科賜進士及第調衢州軍事判官用龍飛恩階文林郎居官
有廉能聲大叅家公鉉翁詳刑浙左雅知先生所至輙挽以自
随獄事悉委焉属部之民有縱火殺人者株連坐繫甚衆嵗乆
不决先生採得其情多所平反它疑獄經先生詳讞無不服其
明允衢俗好闘不相能則弄兵以相讎先生𬒳郡檄徧行村落
戒諭之皆委刀劒爲良民蜀名卿史公繩祖僑寓是邦先生睱
日輙相與研䆒先儒性理之學爲士者徃徃聞其緒言而有所
開悟故相㽞公夢炎郡人也愛先生才且賢欲以女歸之先生
不可乃巳秩滿辟御前軍噐所幹辦公事未幾國破而家亦燬
先生避地萬山中草棲露宿若與丗隔乆之乃歸而稍復其故
宇爲終焉之計程公鉅夫以侍御史將使指南來求遺逸之士
得先生以應　詔先生固辭弗能強也㽞公入覲後為吏部
尚書所薦前進士七人獨王公龍澤起爲行䑓監察御史而先
生甘老於布衣桐君古隱者廬於東峰指桐爲姓縣以得名先
生居東峰之丁西望漢嚴子陵釣䑓唐方玄英白雲原僅数十
里山峙川流儀刑如在先生徘徊其間慨然以古人之風莭自
期與郷先生袁公易魏公新之為三友袁魏云亡先生　孤子
立如鼎一足意有不適咄咄書空而巳家公當運祚之垂絶以
使事如亰師乆㽞河間先生數致書候安否暨得歸年已八十
先生徒步徃見之握手道舊故輙相對欷歔泣下前郡守方公
囬旣奉版圗上子職方復以緫𬋩兼府尹終更猶㽞居乆乃去
前後十有二年先生不一造其門後與之邂逅于錢塘始恨識
先生晚賦詩媿謝焉先生属纊前二日猶與親友劇談盡數刻
精神無少憒眊亦足以見其所養有素矣孔子曰殷有三仁焉
說者以爲人臣之義莫易於死莭莫難於去國而屈辱用晦者
亦所難辨宋之亡也先生不在其位而未始行乎患難不降其
志而卒以明哲保身從容於出處去就之際而不至於屈辱其
善用晦者歟盖人之難能亦非人之所能辨也是用因其迹以
推其心之所存論次而表顯之庻百丗之下有觀感而興起者
焉其言行之詳誌所載巳具兹不復贅先生姓孫氏諱潼發字
帝錫一字君文􁅦峯其别號也先丗由婺之金華徙桐廬遂爲
睦人髙祖顯曽祖寳祖漕貢進士廉父承奉郎致仕之才母孺
人方氏妻朱氏子男二人濬誼女二人適施昉毛元孫男若干
人女若干人曽孫男若干人女若干人先生所著述散見於學
者之家子死孫㓜乆未克裒集彚次以行惟手編前賢紀詠桐
君事曰桐君山集者人多傳之
　　石先生墓表
先生石氏諱一鼇字晉卿丗爲婺之義烏人至大四年年八十
有二卒明年十有二月王申葬賈山之原嗚呼先生宋景定甲
子郷貢進士也人莫或用為其稱而稱之必曰先生者先生學
者之共尊衆人之同慕也𥘉徐文清公倡道丹谿上及門者或
仕或不仕皆時聞人文清之學盖親得於考亭而祕書丞王君
丗傑則有得於文清者也先生少受業于監榷貨務都茶埸王
君若訥旣又從秘丞君游學日以荗實大而聲逺負笈而至執
弟子禮者亡盧数百人然自秘丞君以耒惟用舉子業相授受
故先生之門名賢書升學館者相望其髙第或㩀乙科最後榷
貨君之孫龍澤遂為咸淳甲戍進士第一入　國朝以材學
顯融於時者猶彬彬焉識與不識咸以是為先生之盛至其端
緒之微藴奥之邃丗固未必盡知之也盖先生晚而覃思於易
著互言緫論十卷其為說不皆本於徐氏凡文清之敎曰命曰
性曰心曰中曰誠曰仁微辭奥義或尚有託乎嗚呼昔者子貢
盖歎孔子之文章而以性與天道為不可得聞竊意今之稱先
生者雖其文章猶莫得而聞也頋以是瑣瑣者為其盛邪吾見
其為先生之累而巳鳴呼所謂同尊而共慕者其果於此乎彼
乎溍生也後幸執弟子禮而不及與夫數百人者群游並進於
先生十卷之書復未能與有聞焉間乃掇其棄餘以充有司之
求向之累先生者閱四十年而固在也嗚呼使先生之道卒揜
遏而弗揚者誰歟溍實懼焉謹次其師友淵源掲表墓道庻耒
者之求先生無以彼易此而徐氏之傳不終寥寥也先生之丗
出行事具於塜上之銘壙中之誌玆不著至哀無文至敬不飾
故亦弗復為之辭焉
　　處士蘇公墓表
真定有隱君子曰蘇公諱誠字誠夫其先由欒城徙行唐又徙
眞定累数丗丘隴俱無恙而譜逸不傳所可知者公諱元老母
孫氏金貞祐二年舉家南遷而公以興定五年九月二十三日
生于汴年十有二　國朝伐金之師渡河汴城危蹙乃侍親
北還道路梗澁数瀕於死期月始逹年寢長事親盡孝丗故一
不關於念慮然以生長戎馬間慷慨尚氣節時河朔甫定諸豪
或乘勢肆爲暴横民皆逃匿公奮不頋率衆禦之諸豪亦歛避
不敢犯郷井悉頼以安兵難流離之際人鮮知學公首延師敎
其子而里人稍有来就學者公平居喜飲酒而不及亂善治生
而不求富輕財好義人有急則徃赴之莫不稱其長者大徳二
年十二月二十六日卒於家享年七十有八葬眞定縣新市郷
新城原娶畢氏廬州䆠家女前十五年卒於至元二十年三月
十六日享年六十有三合葬焉子男五人長曰榮祖累贈嘉議
大夫兵部尚書上輕車都尉追封眞定郡侯次曰玄曰實曰信
曰徳順和寕路儒學正女二人孫男八人長志道中憲大夫嶺
北等處行中書省左右司郎中累贈中奉大夫河南江北䓁處
行中書省參知政事護軍追封眞定郡公次嗣道安道允道逹
道師道進道昌道女十七人曽孫男十一人天爵今通奉大夫
江浙䓁䖏行中書省叅知政事天澤眞定某提舉司都目天益
天覺天彝天常天章天申天經行唐縣尉天紀天祥女十一人
玄孫男十四人昌文國子學士昌言侍儀舎人昌衡宣政院宣
使餘尚㓜公殁巳五十年今叅政公天爵始奉國子司業楊俊
民之狀以授溍曰自吾髙祖暨吾祖吾父墓隧咸有石章以紀
徳業吾父神道碑銘則中書叅知政事許公有壬承　詔撰
述也惟吾曽祖之墓未有以識之茲用伐石爲表幸爲我書而
刻諸昔諸葛孔明與龐德公生並丗而或出或處有不苟同夫
亦各行其志云爾　國家肇造之𥘉起閭閻而趨風雲之會
以建功立號者皆公一時之人物公獨退蔵於宻而居易以俟
命迨其孫曽當太平之盛際乃以政事文學爲時名卿行且推
恩三丗不有得於彼必有得於此矣公之託身畎畒固不减鹿
門之髙致所以遺其子孫者以今視昔爲孰多乎溍曩嘗忝載
筆從今參政公之後不敢辭以年侵學落輙因狀所叙而論次
之如此公之隱德非名言所能旣者亦靡得而詳焉
　　翰林待制桞公墓表
公諱貫字道傳姓桞氏其先由展季仕魯食采栁下因以爲姓
子孫居河東者在唐爲官族宋南渡𥘉有自觧徙杭者生子曰
森又自杭徙婺之浦江家於縣西烏蜀山㦄四丗至公之曽祖
考諱藴俱韜晦弗仕而寓迹於醫祖考諱𥙷之迪功郎嘉興府
崇徳縣主簿考諱金忠翊郎髙郵軍髙郵縣令入　皇朝以
公貴贈奉訓大夫淮安路泗州知州飛騎尉追封浦江縣男妣
俞氏追封浦江縣君公之生也外大父閤門俞公葵暨泗州府
君同擢右科進士第因命之曰䝺義取以两文易两武賛於今
文爲貫故公自署其名為貫云公㓜有異質頴悟過人嘗侍泗
州府君謁神祠得旁人所遺金珠可直萬緡宻伺其人復至而
還之泗州府君大驚知其噐量不凡期以逺到丱嵗遣受經於
同郡金先生履祥即能䆒其旨趣而於㣲辭奥義多所發揮旣
又執弟子禮於同里方先生鳳括呉先生思齊粤謝先生翺三
先生隱者以風莭行義相髙間岀為古文歌詩皆憂深思逺慷
慨激烈卓然出於流俗清標雅韻人所瞻慕公左右周旋日漸
月漬不自知其與之俱化也杭於宋為故都向之宿儒遺老猶
有存者公徧遊其門無不折行軰與爲忘年交而與紫陽方先
生囬淮隂龔先生開南陽仇先生逺句章戴先生表元隆山牟
先生應龍永康胡先生之純長孺兄弟交尤宻徃来咨叩無虚
日凡學問之本未文獻之源流歷歷如指諸掌發於論議言必
有徴不徒事浮藻以追丗好也諸公亦徃徃喜爲之延譽由是
名聞於一時𥘉東平王公俁持使者莭按察屬部大舉學政教
官之備貟充位者一切謝遣之更延致前代賢士大夫之老於
文學者𥙷其處於是泗州府君為之起而主敎於郷邑公在侍
側王公一見輙加噐重亟稱薦之公年甫弱冠殊未有仕進意
後十有餘年始以察舉爲江山縣學教諭又爲昌國州學正江
山乃川阻山窮處昌國則邈焉雲海島嶼間公不鄙夷其人所
至日與為士者敷陳仁義道徳之說人多化之用累考赴選集
於亰師中書左丞張公思明首令子弟耒􁂗學逹官大人得公
文皆竒其才公例當教授一州用薦者特授湖廣䓁處儒學副
提舉未上改擢國子助教階將仕佐郎由助教爲慱士轉將仕
郎前後在弟子列者千餘人業成而仕後多知名遷徴事郎太
常慱士時方承平稽古禮文之事次苐並舉遇有所討論公援
㩀詳洽權古今之宜而爲之折衷廷議莫不服其精當沅州嵗
貢苞茅四十匭茅輕舟搖多致覆溺公請以附它貢物鎮其舟
至今以爲便勲戚大臣請謚者数十家文移山積乆格不行公
悉爲考行易名以上凡三月而畢臨江守李侯倜爲部使者所
劾他使者力辨其誣後終於大官當得謚其家求於謚議中母
及臨江事公曰著其事所以白其非辜安可没乎其子乃歎服
柄國者欲以其祖配食孔子廟衆莫敢忤公獨毅然持不可而
止有神降于洺郡長吏列上儀曺乞加封爵公以爲神姦能鼔
民不治且將爲亂宜下所部禁戢之儀曺符夲郡如公言監察
御史馬公祖常薦公才任風憲章再上不報廼丐外以文林郎
為江西等處儒學提舉視事伊始吏循比舊以例卷進嵗為米
八十石公斥去之後来莫有敢追襲其弊者龍興郡學乆廢公
為新其棟宇聘名儒爲學者師士風以之復振道士作廟屋侵
學地東湖書院田為僧所㩀者三百二十畒悉奪而歸之他書
院不籍於官者無慮数十舊設主領一貟司其金糓之出納公
命勿設而以其事分隷所在學官豊城尸教席者不任職士子
因持其短長交政互訐公折以片言而各當其罪莫不心服脩
漢先賢徐孺子墓立宋髙士蘇雲卿祠古碑碣所紀有關於名
教者必訪求而重刻之苟可以扶丗導民者無不為也南康倉
吏坐株連逮繫者百餘人公𬒳行省及憲府檄讞其獄鉤擿隱
伏而得其情所平反甚衆人尤服其長於政事秩滿而歸杜門
不出者十有餘年自號曰烏蜀山人扁其齋曰静儉室廬僅庇
風雨饘粥時或不給而處之𥙿如若將終身焉
今天子更化之𥘉登用儒雅而　中朝諸老多巳凋落近臣
以公名聞于　上乃以翰林待制承務郎兼國史院編脩官
起公於家公幡然出見使者退謂人曰吾老矣忝列職禁林儻
縁次對而獲陳尭　之道以禆　聖政之萬一豈非幸歟㑹
有　詔復行貢舉法㽞主文衡於郷闈竣事乃行到官僅八
閱月俄以疾卒于㝢舎至正二年十一月九日也享年七十有
三省臺院監皆来致􁎚集賢吳大學士直方國子吳博士師道
並敦郷曲之義共經紀其䘮事靈輀南還諸公引紼陳奠於都
門之外道路之人咸為咨嗟隕涕夫人盛氏累封浦江縣君前
公十二年卒以三年十二月二十三日合葬于縣西通化郷荆
山之原子男三人長卣次同次因孫男三人秬頴穆秬早夭頴
以父命用公廕入官未調女一人公氣韻沈黙局度堅凝平居
未嘗見其疾言遽色雖有桀驁者亦皆望之而意銷孝友本乎
天性弟實出後外家俞氏遇之恩意彌䔍讀書傳覧强記自經
史百氏至於國家之典章故實兵刑律歷數術方技異教外書
靡所不通故其文涵肆演迤舂容紆餘才完而氣充事詳而詞
■蔚然成一家老不廢詩視少作尤古硬竒逸而意味淵永後
學之士争傳誦之工篆籀楷法善鑒定古彞噐書畫而别其眞
■晚益沈潜於理學以為㱕宿之地焉所著書有近思録廣輯
三卷字系二卷金石竹帛遺文若干卷烏石山房類藁二十卷
盡公之葬也御史中丞張公起巖以居胄監時夙有同寮之雅
故既爲之銘納諸壙中卣等復奉門人宋濂之狀属溍為之表
掲于冡上溍與公居同郡學同志辱游於公爲最乆知公為最
深所以圖公於不朽者實溍之責也是用弗譲書而授之俾刻
焉其辭曰
桞居河東為唐望宗從宋南遷再丗外官公生其季逮今盛際
以文易武承考之意延祐𥘉元朝多俊賢公游其間翶翔後先
于于而耒列于庻位詩書禮樂孰非吾事由中而外退也委蛇
遺丗獨立一紀于兹國之老成日益淪謝鋒車在門公不俟駕
有懐欲陳尭舜吾　君輪當次對乃以訃聞乘化而歸公乎
何憾士林䀌傷失其一鑑斯文未䘮儀刑具存表以石章刻在
墓門
　　張子長墓表
上即位之十一年　分命儒臣纂脩遼金宋三史今師相以
監脩國史領都緫裁旣進擬収擢遺逸之士四人以两院次對
之軄俾參茟削仍　奏辟子長為夲府長史使者奉驛劵行
四千里求得子長於金華山中力辭不拜四方之士莫不髙其
風後五年　申命史臣纂倄　本朝后妃㓛臣傳於是
山林之招皆正除入館俾預討論子長名在五人之列以翰林
倄撰儒林郎同知制誥兼國史院編脩官召復避不􁂗使指有
嚴不得巳爲之起行至武林驛卒辭而歸士大夫益以是髙之
子長之才之羙過絶人逺甚其無媿於前脩可傳於来丗者則
不在彼而在此也子長姓張氏樞其名子長其字㓜聦慧爽朗
受敎於父屏巖先生而外家潘氏蓄書数萬卷金石遺文千餘
卷子長盡取而讀之過目輙不忘且能通其大意年十四五肆
筆成章頃刻数千言嘗作小臣䇿譏宋髙宗忘親事讎而追為
之定復两宫之計以爲當時狃於宴安莫有知出此者時前代
遺老多尚存無不降歎弱齡益自愛重杜門不妄出頗易視當
丗直欲方駕於古人同郡之士與之交者可以僂数暇日寓情
巵酒意氣豁然視餘子蔑如也海内賢士及名卿才大夫至於
是邦皆以得見爲幸或問以古今㳂革政治得失咸樂告之宇
宙之分合禮樂之廢興以至帝號官名歲月後先皆無所脫誤
每及一人則其丗系閥閱與才質之良窳歷歷如指諸掌論事
後當成敗不旋踵皆驗𥘉東萊吕成公倡道於婺不幸天不假
以年故婺之言性理者悉本於紫陽朱文公由文公五傳爲白
雲許先生子長少先生二十二歲先生偶見之漫叩以漢髙帝
何以取天下輙應口而對出入紀傳貫穿鉤引語蟬聮不能休
先生大竒之閱數日子長以書上謁先生答書勗之以正道期
之以大成子長請就弟子列先生不可始終以朋友待之自是
子長益歛華蓄銳趍於平實學日以粹其能不失乎進退之正
者學力所至也凡為文務推明經史以扶翼教道不喜作琱瑑
侈靡謟䛕戯豫放浪無實之言謂學春秋者必始於三傳而其
義例互有不同乃辨析其是非會通其歸趣參以儒先之說裁
以至當之論為三傳歸一義三十卷又謂啖氏於春秋卓然有
見於千載之下而陸氏繼之所纂春秋微旨以朱墨别三傳之
當否歲乆漫滅寢失其眞乃重加考訂為三傳朱墨夲若干卷
言有未周意有未暢則出新義以𥙷之金之鉅儒大寕敬先生
有春秋備忘乆未及行於丗曁入　國朝先生之諸孫
公儼以憲節来涖於婺槖其槀請子長爲之校讎乃因近臣以
聞而刻焉謂三國之正閏固不侍辨自古國必有號史亦從其
實而書之漢之爲漢未嘗稱蜀陳壽欲帝魏而以晉承其統遂
以蜀易漢抑此所以伸彼也壽父獲罪於諸葛武侯而壽又為
武侯子瞻所薄故於武侯之駿㓛偉烈多略弗著而武侯再挫
司馬懿亦没而不及内以報私憾外以為時諱也譙周壽之所
師力賛後主納欵於魏賣降覆國壽不以為非反善其䇿餘所
書徃徃類是乃紏其疵􁅜之害義正其繁蕳之失宜為刋定三
國志六十五卷又别撰漢夲紀列傳附以魏呉載記為續後漢
書七十三卷三國之臣有能致莭於其君者舊史或諱不書或
書而失其實或僅見於異代之史皆為更定而於漢事必備載
以詳正統或一事數說必叅訂使歸于一是非疑似抑揚予奪
咸有論著繫于各萹之後名曰訓志經筵檢討危君素言子長
是書立義精宻可資勸諜　朝廷為下夲郡取而上之
宣文閣藏焉他所著有林下竊議一卷曲江張公年譜一卷謂
宋之亡也將相群臣㐲義死莭者固巳有傳在史氏卑官下士
吏卒女婦之死者多史所弗録乃詢諸故老旁采稗官得若干
人爲宋季逸事若干卷平昔所作歌詩箴銘賛頌碑記序說誌
狀之属有敝帚編若干卷其言閎深浩博而峻厲潔清援据精
切而論議純正尢長於叙事而扶善遏惡率能使人有所感發
懲創至於微辭奥義又有未易以淺近窺者大抵其文主於氣
氣命於志志立於學故言無所苟出䖏之際無不克踐其言江
西郷闈嘗奉書幣迎致子長司其文衡返其幣而却其請盖塲
屋之文非子長之所謂文也子長之先占籍臨海唐乾寕間避
地来徒是爲婺之東陽人宋末稍有出而仕者曽祖日新承莭
郎祖友諒迪㓛郎父觀光屏巖先生也娶金華潘氏又自東陽
徙家金華先生少游太學徳祐納士從三官北上用執政薦授
婺州路儒學教授階將仕郎仍刻印以給之婺歸　皇朝之
後有學自先生始在官十年改調紹興路平準行用庫大使循
新例換將仕佐郎以母老不赴遂弗仕家食者垂四十年而終
子長生於至元二十九年二月二十五日卒於至正八年八月
四日享年五十有七娶王氏旣不克終事子長故子長無子為
之後者長曰燧李氏甥之子也次曰燃族人之子也以十年十
有二月九日奉子長柩葬于金華縣循理郷信義里許先生之
殁以其子元属於子長元欲師事之而子長則以先生之待巳
者待焉子長之葬元旣狀其行實之詳乞銘於危公且求溍摭
其大者表于墓隧先是浙東部使者交薦子長章九上俱未報
逮論撰之命下溍適承乏北扉法當歲舉守令一人因以子長
應　詔廷議以子長累徴不應重於勞以州縣之事遂格不
行子長平生大莭非獨為士者知之宰執大臣亦知之矣夫旣
有以信於仐不可無以貽於後元所以汲汲焉為之圖其不朽
也後漢史稱樊英𥘉𬒳詔命僉以為必不降志及後應對又無
竒謀深䇿談者以為失望豈不以其名最髙故毀最甚乎蓋名
者衆人之所忌君子之所避也嗚呼子長明炳㡬先薫不自焚
膏不自煎以保其身以歸乎全松栢丸丸清風凛然後今千年
過者式焉
　　邉氏崇孝阡表
崇孝阡者吏部尚書邉公先丗大墓也邉氏居汴之尉氏而墓
在其縣西二里言族氏者以爲邊氏出於宋平公之子御戎字
子邉御戎之孫卭為司徒以王父字為氏自漢而下代不乏人
惟韶以儒顓門名尤著五代時鎬為江南李氏將其後子孫或
居椘丘或居陳㽞汴故爲陳㽞郡而今之陳㽞縣與尉氏俱隷
汴由尚書五丗以上軼其譜莫詳所以分與所以徙尚書之髙
祖考諱鎮髙祖妣李氏有子男六人長曰琮次曰理次曰璽次
曰琥次去家爲浮屠亡其名次諱琰字君琬尚書之曽祖考也
㓜失怙恃属　天朝伐金之師南下汴最爲受兵之地遂遷
避於河北之武道鎮兄弟散處而力田以自給嵗適大侵乃南
徙汴之紀縣尋復尉氏故業兄弟仍同居焉曽祖妣張氏有子
男三人長曰儉娶宋氏有女二人適宋氏鄧氏次曰儀娶王氏
有女三人適謝氏李氏王氏次諱信字仲誠贈中順大夫禮部
侍郎上騎都尉追封隴而郡伯尚書之祖考也性純䔍追念祖
父而下流離之餘甫遂生聚而死者未及同兆域以葬大德辛
丑乃卜今地率子姪奉遷改葬以祖居中昭穆爲左右而正其
位所謂崇孝阡也侍郎年八十有五而卒祖妣王氏追封隴西
郡君有子男三人長曰賢次曰贄次曰質女一人適西河耿氏
賢字政卿朝耕夜讀且以課其子弟孜孜不怠尚書之㓜學壯
行成其䆠業而致顯融者平昔誨導之力居多其輕財尚義於
親黨無彼此之間人有逋負不能償亦不責也家奴有恪恭所
事者即縱爲良民而子視之里人有爲水所漂者適見之而莫
知其爲誰亟攝衣徃援之幾共溺而不自悔人稱其長者以後
至元戊寅十月卒傾邑里之人来吊咸涕泣曰善人亡矣娶劉
氏前卒繼孫氏無子有女七人其六人皆歸名族以苐六女納
贅婿孫某承其家諱贄者字禮卿封集賢直學士亞中大夫輕
車都尉隴西郡侯尚書之父也由集賢而上並孝於父母友於
兄弟以勤儉起家以慈和睦族守爲家法丗如一集賢兄　嫂
相繼殁其女歸孫氏者年未三十而夫蚤丗子甫五嵗念其確
持貞莭自誓靡他撫存之甚至從妹歸王氏者夫殁子亦夭招
致而養贍之以親親之仁推而及人多此類母王氏前卒追封
隴西郡夫人有子男一人名公佐字邦臣即尚書也女一人適
李氏繼母朱氏封隴西郡夫人有子男五人公輔公略公度公
儼公弼女一人適田氏尚書用舉者由山南憲司中臺察院書
吏為刑部令史陞樞宻中書掾授工部司程歷户部主事徽政
都事經歷擢監察御史遷樞宻院經歷中書左司都事吏部郎
中出僉燕南河北道肅政廉訪司事入為户部侍郎除海道都
漕運副萬户召還同僉中政院事擢中書左司郎中拜吏部尚
書積官太中大夫先是尚書在户部以階三品推恩上及其祖
考旣増廣塋域設置翁仲而碑石未建懼無以彰　上賜而
昭先德乃馳書金華山中属溍為之銘溍歷觀自昔草昧之𥘉
出其經綸之藴以翊扶興運者固已䇿儁功而建榮名其懐材
不試以儉徳自保而甘老於丘園者積乆必發亦莫不有以庇
頼其子孫而表見於後丗本深則末茂源逺則流長夫豈偶然
哉有若集賢公之親享其報年今八十有三耳聦目明康強無
恙及見其子躋于八座此則丗之絶無而僅有者也溍雖衰朽
無能賛揚盛羙其曷敢辭謹備著其丗序之詳而顯詩之以為
崇孝阡表曰
邊氏之先出宋司徒韶以五經為漢鉅懦南唐將鎬子孫居汴
友于尉氏統分派衍尚書之貴自其髙曽隱居種德不有其名
侍郎繼之其積巳乆煌煌宻章賁于身後餘慶則多集賢是承
義方之教成於家庭有亢其宗遂享其報優㳺事外躬膺榮號
蒼顔白髪金紫交輝旣壽而康實丗所希緬彼松楸佳城欝欝
寵靈所加罔間存殁惟木有本惟水有源培之濬之在爾後昆
推述丗序表以樂石念茲厥𥘉永永無斁
　　費氏先墓石表
昭武大將軍海道漕運都萬户致仕費公之先湖之長興人家
于荆谿郷上徐村浮雲山之陽髙祖諱顯妣徐氏曽祖諱祐妣
沈氏墓咸在焉祖諱　出贅嘉興劉氏宋季以䇿干两淮制閫
得官累階武莭郎任浙西兵馬鈴轄權提舉上海市舶司事因
僑居其地上海後爲縣故今以占籍為松江之上海人仕
皇朝卒官懐逺大將軍浙東道宣慰使贈鎮國上將軍福建道
宣慰使都元帥護軍追封江夏郡公謚榮敏夫人即劉氏次姜
氏皆前卒次宋氏追封江夏郡夫人考諱拱辰前武翼郎殿前
司主管機宜文字至元内附從征交阯有功佩金虎符爲武徳
將軍平江䓁處運粮萬户有子六人曰英曰雄曰擕曰傑曰僖
曰侃雄即昭武公也天資精悍有祖父風用廕授昭信校尉海
塩䓁處海運千户四遷至武德將軍海道漕運副萬户􁂮鉅海
者数十所轉輸米以石計者数百萬年踰六十輙請納禄遂以
今之官軄致其事𥘉榮敏公居上海旣乆先墓在長興者後人
或不能辨其處昭武公始訪求得之而加封植焉毎自念一門
三丗荷　國厚恩而子孫蕃衍三十餘人非前人積慶儲祉
無以及此不可不告于來者俾嗣守而勿墜爰伐石為表属溍
書之而掲于墓之原溍聞之韓魏公曰心不忘乎先塋者孝之
大也歐陽文忠公曰惟為善者能有後而託於文字者可以無
窮昭武公可謂孝之大矣溍之文字安足託乎直書具文不敢
以浮辭亂其實也榮敏公之歷官行事有武公外舅趙文敏公
之狀暨前大理少卿牟公所爲碑銘玆不復書
　　張君妻趙氏墓表
溍為諸暨州判官之明年得一士曰張復盖䘮其母踰再閏猶
哀慕不己益求時之聞人為詩若文以抒無窮之悲焉竊嘗取
而閱之非直其母為可稱道其父之事尤有足紀者夫刑善以
勸俗長民者之責也溍幸以末學與聞有政庸掇其繫乎人之
大倫者爲銘以卑之銘曰
於粤之墟句無之里孰望其地曰有張氏軫君之名君實其字
群居太學五載不苐文不在茲運去物改白刃可蹈惟義所在
爰有賢配克儷其羙名曰與婉胄出燕邸五丗祖詪䟽封安定
從伯祖光典領宗正􁭤惟伯父以文藝著两制八座累膺異数
父曰希㙠進食京族出宰桂平千室之邑其叔父埊主亦外蔵
流芳奕葉後先相望展也令淑婦德是履守莭自誓嫠居四紀
至治𥘉年龍集壬戍三月之朏翼日而卒上距始生五百甲子
男復暨頥訖葬以禮于嗟復也終身之慕禫服旣除祥琴弗御
父也義士母也莭婦不有子孝曷表父母繄長民者冝存風厲
頋慙不敏承乏下吏瞻彼西莊丸丸松栢勤辭相哀用勸凡百
金華黄先生文集卷苐三十
金華黄先生文集卷苐三十一
墓誌銘　臨川危素編次　番昜劉耳校正
　　江浙行中書省左右司都事劉君墓誌銘
君姓劉氏諱濟字仲源河間肅寕人大父法静父元皆弗仕至
君始以東江塲同管勾遷昌國正監管勾入御史臺爲宣使肅
政廉訪司立選授江南浙两道管勾承發架閣兼照磨以照磨
劾其使貪縱不法事聞使坐斥去君亦以秩滿調婺州路司獄
有余甲者以貧自鬻為人奴勢家子慕甲妻羙弗能得㑹其主
病死金華道上因誣甲殺主而奪其妻吏旣傅致成獄君直其
冤破械出之蘭溪民王乙為怨家所殺乙親戚两人將訴其事
怨家懼更属吏捕治两人謂乙私其妻實共殺乙頼君言徙其
獄旁郡两人得不死他以事株連若鍜錬無得而乆繫者君悉
爲剖析所活十有四人所縱遣八十餘人永康大姓以睚眦之
怨歐人至死有司弗敢詰反抵告者罪君求得其情乃収案殺
人者宣慰使而下以受賕曲法敗者五十餘人用舉者後入江
南諸道行御史臺爲令史丁父憂服除授湖州路緫管府經㦄
於是
天子方用言者悉徙江浙行中書省郎中以下他官更取材望
𥙷其處君以選擢左右司都事且追用平反超陞承徳郎到官
明日而卒延祐元年七月二日也得年五十有五其孤汝珪䓁
將奉柩歸肅寕以某年某月某日葬縣東安仁郷長城之原泣
謂溍子辱游於先人最乆宜知先人盍有述溍婺人也幸能道
君爲獄官時事他宜傳者詎止是邪史稱于公爲郡决曹决獄
平今所見獨孝婦不殺姑一事而太守莫能聽至令抱具哭而
去然則君亦足以不朽矣謹次而為之銘君娶曺氏次林氏子
男三人汝珪汝楫汝弼女三人長適同郡韓梓道餘在室孫男
若干人女若干人銘曰
孰降之材而奪其施孰授之器而易其冝百畸一逢孰終尼之
維善無小維官無卑考事列辭式昭厥垂
　　深州知州致仕劉公墓誌銘
公姓劉氏諱守讓字謙甫其先由大父立而上丗為汴人金末
父信避地眞定因家焉故今為兾州南官縣人母李氏有五男
子公其季也公年甫踰弱冠入秘書監為奏差㝷又入御史臺
為殿中司知班乆之擢浙東海右道肅政廉訪司管勾承發架
閣庫兼照磨時方新使名以正憲度將指者皆名卿參佐悉取
材望公妙年首膺其選深自砥厲以求報稱間有慮囚攝使事
行郡邑懲姦貪省冤滯接引善類所至輙有聲居七年乃代去
調婺州路緫管府知事俄復入江南諸道行御史臺為令史調
霍州靈石縣尹未上丁内艱服闋改慶元路平凖行用庫提領
秩滿以奉訓大夫真定路深州知州致仕至順二年十二月十
五日以疾卒于鄞之寓舎得壽七十有五公長髯秀眉容止言
論閑雅不迫有古君子風善属文尤喜為歌詩以其自號扁所
居室曰本齋琴樽圖史羅列左右退食則宴息其中客至與談
中原文獻之舊娓娓不倦性廉退不急於進取每詣亰師輙自
赴吏部銓俛首常調殊無難色其任筦庫也分帥閫乘廉車者
皆公故䓁夷見公必與均禮公執其分守滋益㳟仕既乆而家
愈落殁之日頼故舊致􁎚禭乃克以歛其清約如此娶鄭氏張
氏皆先卒子男五人長元以公廕為晉寕路石樓縣尉次貞祐
某某女三人長適管軍百户孫毅次未行次適孫某孫男三人
女一人𥘉公母氏卒于建鄴葬城西之清凉山元䓁將以某年
某月某日奉公柩葬其左貞来俾溍為之銘始公佐憲府溍因
公行部以諸生禮見公未嘗以凡子遇我自是周旋公父子間
殆四十年銘非溍其誰為之雖不文不敢辭也公家丗之詳約
齋劉公實誌之此不著銘曰
人孰不仕易失者時嘆老嗟卑百喙一辭猗與劉公蚤有令聞
素乎其位無喜無愠澤及後人惟德之苻我銘孔昭以厲鄙夫
　　福州路緫管贈嘉議大夫太府卿上輕車都尉追封天水
　　郡侯謚景惠趙公墓誌銘
公姓趙氏諱執中字景賢丗為趙州晋寕縣人祖謙趙州都目
父珣將仕郎亳州萬户府經歴至元𥘉太尉河南武定王為征
南都元帥合蒙古漢軍擊襄陽公時年未弱冠以推擇為吏隷
河南統軍司従築白河口鹿門新城元帥察公材可用因寘之
幕府公雖主治文書不専以鈎摭趣辨為務日與士卒同冐矢
石未嘗辭難凡軍中大計亦徃徃由公關說用乆次陞提控案
牘歷行中書樞宻两府掾太師淮安忠武王以右丞相行中書
省事復署公為属時襄陽已下丞相緫諸軍水陸並進公與在
行從諸將轉戰而前旣渡江取鄂州丞相提舟師順流而下俾
公從平章政事椘國武定公分治省事移書諭降荆湖諸州軍
十三年春丞相至臨安以宋版圖来上計功行賞公自行省令
史拜中順大夫壽昌府知府行同知真州路緫管府事乆之用
例觧所佩金符句容武毅王時在樞宻丞相言公於渡江有勞
且嘗蒙上恩備官使宜因其舊軄序進之武毅以聞扵是得
不以有司常法限其資級改朝列大夫同知泉州路緫管府事
用薦者以朝散大夫爲南雄路緫管除中順大夫福建䓁路都
轉運塩使秩滿以少中大夫為福州路緫管至大二年九月某
日􁑅扵官享年七十公之在泉州也盗起安溪掠大洋川據石
􁅦頭勢張甚守將莫知所為公單騎直抵其處群盗大驚公徐
曉以禍福則相與羅拜願貸死公因撫定之後皆為良民盖公
乆居兵間聲望巳著故能使之讋伏如此其以省檄閱漳州金
糓也得羡錢五千緡米萬石其爲轉運也患富商交埸吏受塩
不以法命以竹器如法實塩而傚福之南臺列倉于漳泉興化
以貯之持引就受塩者無容其弊　嵗得羡塩五千九百引其
善理財又如此惜夫乆在外服其政迹有非談者所能悉知也
夫人王氏劉氏皆先公􁑅子男七人長曰鉉以公廕入仕今為
承務郎婺州路東陽縣尹孫男七人鉉䓁旣以四年十月某日
奉公暨夫人之柩合葬晉寕孫材先塋之次後若干年始得請
扵朝贈公嘉議大夫太府卿上輕車都尉追封天水郡侯謚景
恵仍贈夫人天水郡夫人爰以書来願得銘昭掲墓道溍惟人
材之生必于興運匪特將相重臣两有文武其僚吏亦一時之
選也千載之下尚論其丗知有伊吕䔥曺而已其能因事附見
扵策書者幾何人哉然則公之事固不可無述也乃弗辭而銘
之銘曰
嗚呼趙公受材孔良歛藏不耀岀其豪芒貔貅百萬長鎩鉤㦸
公扵其間持以文墨豈無悍強畏此蕳書飈騰電擊靡亟靡徐
江流湯湯其險莫測投鞭而徃歸數爾獲孰發而蹤其功也人
公罔敢知　國有元臣元臣之賢
天子之聖曰汝遺　汝𥘉命公　材則多無適不宜魚符龍莭
未䆒厥施尚其嗣人克圗不朽馳書謁辭式告永乆
　　亞中大夫漢陽知府致仕盧公墓誌銘
公諱克治字仲敬姓盧氏其先由范陽徙河隂徙滑之胙城曽
祖諱某祖諱鉉皆不仕考諱璉嘗佐開州軍事因家焉故又爲
開州人公少負志氣稍長知讀書慨然思自奮㧞扵功名至元
十三年從軍取准旬有劳入淮東都元帥府爲令史厥明年
國家厎㝎南服論次功賞授承務郎漢陽府判官時郡邑新附
人心匃匃　上徳撫慰綏集之者公之力居多換從仕郎龍㒷
路総𬋩府經歴用察官及部使者薦擢江西行尚書中書两省
左右司都事以材敏見知扵參知政事東平徐公亡何以事乘
傳入
奏亰師遷江浙行中書省左右司都事扵是徐公方持部使者
莭涖浙右亟剡上乞署公臺職未報而公去爲两浙都轉運塩
副使東南財計莫重扵塩筴先是恒以歲賦减耗爲憂公䂓措
有法自當筭外得羡塩八萬九百引以最聞除知平江常熟州
下車牒訴坌集公談笑立决吏畏服如神有以強盗坐繫者公
探其獄以爲此愚民無知囙客舟漂抵㫄近地而利其菽粟耳
非有首事合謀受分之驗不可悉寘之死僚佐疑不决後竟如
公言獲减免者三十有九人歲饑諭大家使賑其不䏻自食者
民用無轉徙旣又以爲利未復則旱涝之患不可去乃行視許
浦福山諸水之故道湮廢不治者十有六募民浚導之如其舊
爲水門以時其蓄泄之宜而閉縦之凡役工一百一十四萬所
食米以石計者三萬四千四百塩以斤計者一萬九千九百官
無毫未之費而民得其利不以為病也田里旣以無事乃大治
學舎凡廟像噐服之不如法者易而新之田租之冐沒者理而
復歸之其所以嘉恵是州者閱五載如一日會
朝廷以沒入朱張家財物悉歸
中宫擇可任出内之寄者或言前簿録朱張家時公甞𬒳檄與
聞其事乃命公綰銀章為江浙䓁䖏財賦都総𬋩以涖焉常熟
之人皆重惜其法相率為生祠且請于前史官聊城周君作文
以記之有司具實以聞除知建康漂水州其治如在常熟引年
以知漢陽府致仕累階亞中大夫公素薄扵荣利旣謝事居吴
中一室翛然曰與賔客以觴詠相誤樂至治三年十二月二十
六日以疾卒得壽七十有四夫人李氏與公生同歲先十二年
卒以泰㝎某年某月某日合葬開之濮陽縣黄斌原子男四人
長曰恉奉議大夫晋寕路路州知州兼𬋩夲州諸軍奥魯勸農
事次忱蚤卒次惺次悅女三人長適福建都轉運塩使司奏差
劉徴餘未行孫男二人保僧閏僧女二人俱㓜公所為詩曰琴
川集者若干卷曰錢唐集者若干卷並藏扵家惟盧氏望范陽
號稱官族其别於開有任叅知政事追封范陽郡公謚文昭者
曰克柔公之伯兄也文昭之子景今江隂州尹亘以文章家知
名終扵翰林待制而公又有潞州以為之子方㒷而未艾一也
是不可無使来者知積累之自潞州以公行實来徴銘謹序而
銘之銘曰
奕奕盧宗世有顯人繇公兄弟弗墜益振公之受材孔敏且𥙿
載而四馳以徃用譽胡旣遇矣不究于施曰予其休退也委蛇
勾吴之墟言㳺之里遺愛在人匪遠伊迩人孰不仕孰完扵公
始卒無疵而以豐終公不三事公則有子揚詩墓門垂示無止
　　正奉大夫江浙等處行中書省叅知政事王公墓誌銘
至正元年十有一月　日江浙等䖏行中書省叅知政事王
公薨于平江里第諸孤以二年正月　日襄大事扵吴縣長
洲郷陽山金井塢奉知宿州葉大中之狀以授溍曰墓冝有銘
君其執筆母譲謹按公諱都中字元俞姓氏其先河東人始居
江左者曰融四世至晉丞相等又十二世至隋温麻令懷鐸唐
廢温麻置長溪其子務琨襲　長溪令囙家焉遂為其縣人長
溪令福寧州也又十三世至宋贈太子太保戬太保生贈太子
太傳椿扵公為髙祖曽祖諱萬全以進士起未及改官而卒累
贈太師追封魏國公曽祖妣林氏信衛國夫人祖諱方大贈少
保今以公貴贈　大夫　上輕車都尉追封太原郡
侯祖妣頴川郡夫人陳氏今追封　郡夫人　府君魏公
第四子其第五子忠文公伯大勉齋黄氏髙第第子以直道事
宋理宗至叅知政事為時名臣考諱積翕用忠文公奏𥙷官累
遷知南劔州加兵部尚書除寳章閣學士福建制置使知州如
故扵是宋主巳奉表納土而福建猶未下乃夜抵福州以八郡
圖籍上于行省至元十三年十二月也行省承制昜以新官旣
入覲
世祖皇帝扵上亰乃降金虎符授中奉大夫刑部尚書福建道
宣慰使兼提刑按察使尋真除　部尚書拜正奉大夫叅知政
事行中書省事将之官江西俄　為國信使宣諭日夲𥘉抵其
境郊迎甚設請遂以　詔書未至而遇害于海上事聞賜
謚敬愍侯後二十八年
仁宗皇帝以公有請贈榮禄大夫平章政事上柱國追封閩國
公改謚忠愍妣安人陳氏林氏皆前卒葉氏今封閩國太夫人
張氏實公之母痛忠愍殁于國事哀毀如不欲生断髮爲比丘
尼公生三歲即以㤙授從仕郎南劔路順昌縣尹至是甫七歲
從葉大夫跣哭赴訴于闕下
世祖皇帝爲之震悼給驛劵㑭南還敕行省爲窮治其事仍賜
以平江田八千畒宅一區囙㝎居于平江而著籍焉　上念忠
愍不置有　旨視故所居官下二等録用其子忠愍之子七人
惟公獨存乃授公少中大夫平江路総𬋩府治中公時年十有
七僚吏見其年少頗昜之公持之以静遇事剖析洞中肯綮皆
􁂚眙不敢欺崑山有詭昜官田事覺而八年不决者公披故櫝
而洞見底裏其人乃伏辜吴江有違拒有司築隄護田之令而
歸過扵衆人者公詢知其故皆置不問其人乃無所逃罪奮稅
官酒錢多取扵下戸而富家或不與公始建議悉以田之多寡
為則人服其公學舎乆壞不治而郡守缺公曰聖人之道人所
共由何獨守得為乎乃首募大家合錢新其禮殿士論羙之秩
滿除浙東道宣慰副使婺之金華有歐殺人者吏受賕以為病
死公摘属吏覆按得其情獄具縣長吏而下皆以贓敗張省四
者居餘姚海濵恣為不法擅制一方吏無敢渉其地公痛繩以
法衆皆大驚且稱快焉昌國在東南鉅海中颶風激海水漂人
民廬舎公不憚其險親注賑救之先是官府應辦率賦民以錢
使以子夲相生謂之䂓畫所賦錢不過數緍而取其麪至數百
斤豬羊至數十頭公命入其息而用市佑償其直以紓民力是
時經制未立公患吏昜扵舞文彚集條畫㫁例為八十帙㑭有
所遵守而無以容其姦部者裒公政績列薦于朝未報而遷荆
湖北道宣慰副使歲適大侵公躬履山磵以拯其饑靡憚勤苦
江陵沔陽荆門之民頼以全活者數十萬江出三峽至江陵勢
益舒緩水環城而流自宣慰使劉　禋南湖而丹楫不通民
去城十里始得粟米薪芻公為濬之使復其故仍鑿新河與之
接人以為便
武宗皇帝詔更鈔法行銅錢而鼓鑄之法廢已乆宰相以公今
之通才宜無所不知乃奏除公江淮泉貨監公以銅不足為憂
詢知饒之徳興有膽水可浸鐵為泥以火錬之悉成羙銅如其
法行之得銅數十萬斤凡天下為監者六惟江淮所鑄錢號最
精未㡬而錢復廢不用改郴州路総𬋩郴居楚上流洞蠻徭獠
徃耒民間人憚其強猾莫敢與相貿昜公煦之以㤙懾之以威
乃皆悅服而相安焉患夫依阻山林乗時陸梁則芟薙其草樹
使無所蔽障出沒民漸染其俗而喜争一不慊意輒起而相讎
公大治學舎作罇爵簠簋笙磬琴瑟之屬俾其人識先生禮樂
之噐命立郷校而使受業其間者以月之旦望来㑹延宿儒以
義理開曉之俗習為之丕変山郡可耕之土殊少民多艱食時
方貯軄田米于官倉缺官攴請者數千石公悉糶以濟其乏同
列利扵賤糴㦯為異議公不為動民頼以生先是受納秋粮石
加五斗公始平其概量民皆負餘米謳歌而去征啇之制有住
稅而無過稅公命務官耴之必法而行旅皆欲出扵其途使客
注来食飲所須官有規畫之名嵗所賦錢不過百五十緡公以
北湖龍泉塘流盃池俱官産募民藝稻蓄魚且即其下流造水
磨屑麥為麫歲所得百倍扵官所賦錢厨傳旣豐民亦少蘇三
川貫郡城中古語云三川塞闔郡菑公覩其壅扵客土謀䟽導
之而作陂扵其西障水使勿泄人不勸而自奮橋梁壞則繕葺
今一新民不病扵役有訴其祖父之墳為豪家所拠者吏莫敢
問公至乃直其事而歸其墳有訟其繼子為盗者已傅致成獄
公愀然曰父扵子而論為盗旣巳虧㤙况未必有其實乎乃親
鞠之果得真盗而其父子如初鄰州茶陵富民覃時中死無子
惟一小妻及其贅壻妻誣其壻拜屍成㛰藏隱玉杯夜明珠䓁
株連八百餘人奉使宣撫移其獄以諉公窮探而得其情乃正
其罪州長吏而下計其贓至十一萬五千餘緍人以神明遷正
議大夫饒州路緫𬋩年饑米價翔踊公以官倉之米㝎其價為
三䓁言扵行省以為須糶以下等價民乃可得食未報又扵下
等價减十之二使民就糴時宰怒公専擅公曰饒去杭㡬二千
里比議㝎注還非半月不可人七日不食則死安能忍死以待
乎其民亦相與言曰公為我軰而减米價果加罪扵公我軰當
粥妻子代公償時宰聞而為之釋然郡以土産貢金視人户貲
産為髙下歲乆貧富不常貧者多仍奮額富者一無所増公鉤
􁕪得其實而不使人知之獨以已意為文書令徳興丞彭庭玉
徑逹于行省宰執都司成訝公不用公文庭玉曰総𬋩寧不知
此頋其事渉衆議難扵齊一故爾乃報如公言而金課以均包
銀之法户不過二两同僚瞰公之出立局籍民數多或徴其十
倍少亦倍扵元科公旣還命一以　詔書従事民所輸無過二
两者未㡬包銀罷中書責有司奉行太峻而謂公䏻卹其民特
以名聞鄱陽官蕩舊聴農家耴草以糞田豪户擅其利必納錢
乃得之河泊之課歲為錢五萬餘緍
朝廷旣捐以予貧民聽其採捕而豪户亦拠為巳有使不得𬒳
上賜公痛懲而禁絶之人懐公恵共立石以頌羙焉里正主首
同役扵官第物力有髙下之不同其奮俗事悉耴具扵主首而
里正坐視其成公始命驗田之多寡而均其役郡所綂州縣地
大且逺民以所差吏卒為苦公為立印簿令社長書其乞耴之
物與凡所為之事月一上之由是郷落間無復呌囂墮突之患
餘干州以經理田粮官吏相與為欺吏懼公燭其姦首賊至十
餘萬緡州長吏而下皆以罪免東湖者鄱君将梅鋗故壘所在
也學官僧寺争欲得之公謂此官地俾歸于官而捐俸貲買菱
芡魚鱉之屬納其中耴孳息以給使客之厨傳公之為郡所至
政平訟理而扵米鹽碎務靡不周盡類如此父老或以两𡵨之
麥六穗之禾為獻公曰此聖丗之嘉瑞非臣下所敢當遂以聞
于
朝部使者方交章舉之而公以内憂去郡民生為立祠而以麥
禾之瑞鑱于祠記之石服闋除两浙都轉運塩使未上擢海北
海南道肅政㢘訪使中書以
國計莫重扵鹽筴復奏如前除塩亭竈户三年一比附推排
世祖皇帝奮制也任事者恐歛怨乆不舉行公曰為臣子者使
皆避謫何以集事乃請于行省徧歷三十四塲驗其物力之髙
以損益之役旣平而課亦足公私便之
朝廷給降工夲錢遭貪官汙吏掊克之餘人户所獲無㡬公始
建白擇有司官詣塲給散以絶其蠧弊耴草扵沙塗以為藽者
奮例責以輸租公力言而薄其征常時遣吏卒下塲視令丞如
奴隷公以信牌代差人而人亦無敢違者私煑盗販之塩夲岀
扵官塲公謂不宜獨加軍民官以透漏之罪乃嚴為之禁督責
所属官吏事至立决不逞之徙攀援以構䧟平民者無所用其
姦行省左丞相脫歡荅刺罕薦公材任閫帥未報而䑓臣　奏
擢公福建閩海道肅㢘訪使公方以激濁揚清為巳任俄陞中
奉大夫就除福建道宣慰使都元帥福州三湖之水溉民田萬
五千畒閘壞而豪民擅其利公首修復而還其舊汀漳與谿洞
接境故立屯種田死徙旣多因廢不理公建言乞如舊制且耕
且戍以綏静一方改浙東道宣慰使都元帥天暦𥘉𬒳省檄整
點七路軍馬境内晏然徙廣東道宣慰使都元帥凡三昜鎮皆
佩元降金虎符廣海之間民夷雜䖏反側不常公為文以諭之
使勿囙事以結仇縦毒以報怨苟能謹租賦以奉公上畏法令
以保室家然後與爾軰相安相樂共䖏此土公㤙威素著聞者
皆敬畏莫敢犯两淮鹽法乆而益壊
今上皇帝即位之某年謀擇人極其弊而無以昜公乃命公以
正奉大夫行户部尚書两淮都轉運鹽使遣中書省掾賫襲衣
法酒至吴中諭　上旨起公扵家公涖事伊始叅酌前所扵两
浙者次第施行焉創通州狼山牐引海水入楊州漕河以通江
淮築句容陳公雷塘三河濬真州硃金沙以行運舩請毎歲住
煎鹽十萬引而以流管羡鹽足其數鹽法旣修特旨賜以名酒
精縑白金五十两寵數彌渥㝷拜公河南江北等䖏中書省叅
知政事行次宿遷以疾作南歸扵是
天子亦閔公之老　詔即其家拜江浙等䖏行中書省叅知政
事公感　上眷力疾􁂗遒日親藥餌猶覬少蘇以圗𥙷報夫何
疾勢日甚還吴下未㡬而以訃聞公元配周氏叅知政事文英
之女先二十三年卒追封太原郡夫人繼室■氏子男八人長
曰畛以公廕當補官未命次曰㽧巳卒田畦以國學生為江浙
等䖏行中書省宣使曰畇浙東道宣慰使司都元帥府奏差曰
㽘曰畋曰畸亦卒曰畹女三人適周　殷　鄧　孫男
七人祐祺禎禧禮禋䄎女五人公天性純篤夙負大志每念未
及成童巳登仕籍常思自效無負國㤙旣失所怙覉孤萬里㷀
㷀孑立先友燕石丞公楠一見知為令噐深加奨掖而策勵之
年㡬弱冠為郡别駕若老扵政事者曁倅大閫典名藩承宣撫
字籍甚能稱古之良吏莫能過也若夫理財之事固非所素習
而公才諝通敏不局一噐悏恢餘刄無迹可窺至扵文武二柄
風紀一司尤
國家所倚重公三佩兵符两持憲節雖在軄日淺未䆒扵設施
而大綱小紀皆已僃具晩叅大政頋遇益隆人方徯公盡攄宿
蕰入陪廟論以大庇乎斯人天胡奪之遽耶公居官謙沖退託
若無一能扵小夫下吏接之恒歉然若不及而䖏事剛决意之
所向子弟至親公卿至貴莫能囬也公事親孝忠愍之夫人凡
公所逮事者皆為執三年之䘮張夫人寢疾躬治粥藥衣不觧
帶者十旬及其旣沒偶以山丹花置几筵間花謝結實如桃而
色正白盖孝感所致祭工魁彦咸為賦白華之萹公清白之操
得扵家傳敭厯四十餘年故所賜田宅不増一疃不昜一椽廩
禄多以周其宗族􁇢黨周夫人所遺匳田悉賣以自給公髫齓
時留亰師聞魯齋許公以道學㳤後進即知敬慕故中年尤致
力扵根夲之學扁其宴息之室曰本齋云所為詩清醇而不事
纎麗有小山堂藁三卷蔵扵家始公卧疾西湖上溍入候安否
公頋謂溍曰吾平生無它長惟孝扵親忠扵君爾度此疾必不
起只此為永訣䏻使吾不朽者惟子是溍對曰公年未及謝
天子方嚮用公百神所相旦夕且勿藥矣公頷之而不復言公
之薨也溍方縻扵官守無從匍匐徃赴矢哀以辭用存掛劒之
誼而公家以銘来屬溍雖庸陋衰落不敢以不文為觧銘曰
顯允王公展也全人惟忠惟孝萃于厥身其孝斯何世有令徳
逮乎忠愍捐軀徇國遘兹鞠訩䘖哀籲
天赫其龍光賁于重泉其忠斯何㓜承世澤夙㒷夜寐岡敢不
力乃佐郷郡乃居閫垣爰宅乃牧来旬来宣
帝念下民觀風遣使山鑄海熬夫亦王事繡衣茸纛弗究厥施
靖共正直昭受
王知乃隮政路叅秉鈞軸坐鎮南邦暫淹外服
上方仄席庶遄公歸逺猷未告䘮其蓍龜史氏庀文考次功伐
系之以銘式彰遺烈
　　奉議大夫御史臺都事李公墓誌銘
公諱拱辰字廷弼姓李氏世爲磁州人其先居邯鄲曽祖儀仕
皇朝爲滏陽令囙家焉祖彀以　駙馬都尉忒木台分封磁爲
其人匠局提領父著世其官剛果敏逹爲衆工所嚴憚積勞陞
某官進秩七品後以公貴贈承徳郎母張氏封恭人有子三人
公其長也㓜聦慧甫成童䏻自力扵學旣襲父軄歎曰是可以
行吾所學耶輒弃去㳺亰師
成宗時以善譯語得僃宿衞大徳三年秋授承事郎髙郵府判
官髙郵𥘉爲路隷淮東宣慰司後改散府隷楊州路而宣慰司
役屬之如故吏民咸以爲病公白于奉使宣撫謂復宣慰司便
囙㑭公驛聞中書　奏可之揚為會府歲所需藁秸阻扵牐埭
而經渉重湖遇水涸冰堅尤苦扵負荷公言通泰如臯諸州縣
水運為昜且所入巳足用請盡免焉㑹福院所設營田提舉司
厲民最甚用公言罷去而責成扵有民力以紓甓社䓁三十六
湖隄僅如綫間有衝决則道路絶而禾稼灾公先事為備脩除
以時而民不知有役吏胥冗濫則汰斥之暇日則率僚屬入學
聴講有餘力則倡衆繕完公宇使一新去之日如始至焉至大
元年秋遷紹興路新昌縣尹歲饑道殣相望公稽貧民之數老
弱者賑給之少壮者俾富家收而傭之疾疫啫救療之所全活
甚衆患經界之不正則覈其实而圖其地形書其保甲編次鱗
集印分两劵間官報其左户執其右鬻産則劵随之隠沒詭併
云弊無所容而賦役以均邑夫郡逺而舟檝不通民疲扵輸粮
公請以土産布代其入餘為邑儲手書訓飭之辭俾人知遷善
逺罪土俗惑扵隂陽拘忌親死至數十年不葬公下令不葬其
親者不孝論不旬日而葬者以千數有所追乎必循奮法遣牌
為信民以不擾有闘争悉送耆長使質其是非而戒諭焉或諉
以鄰境不决之獄凡所平反無不服其明允官府旣曰以無事
乃大脩孔子廟而新其學舎至扵縣𪠘驛亭川梁逵路有廢必
舉人誦其政以為創縣以来四百年間未之有也皇慶二年春
陞承直郎湖州路歸安縣尹邑附扵郡事多掣肘公守法不阿
有爭家財而骨肉相戕者諭以天理感悟而去有以死獄誣平
民者折以片言遂服其辜亰師貴近有指邑民之妻為其逃婢
者中使督捕甚急公不為遣卒歸其夫每歲二稅先期至者輒
勞以羊酒人皆知勸莫敢自後前是圭田多荒責里胥代輸其
租公屏吏卒歩入阡陌間視地之肥瘠㝎為歲入之數募有力
者使墾種之有　旨經理田土奉行者率務増加以為功公不
苟随聴民自占主者以所増田僅百五十頃議倍加其賦公曰
吾官可棄民不可病也卒從公言仍其奮省臺交章舉公㢘䏻
延祐四年夏除承徳郎中書户部司計六年夏擢監察御史扵
是
仁宗臨御日乆天下巳安巳治而不自神聖樂聞讜言時適有
結交權貴人假藥術以媒進者躐遷翰林學士承旨公曰承旨
任親地宻䖏諸學士上彼何脩而得此将何以賛書命待頋問
乎同列相視噤不敢出一語公獨奮然奏劾之　上𥘉不以為
忤會内府市薪炭司岀納者侵官尅民私其錢十萬餘緡公彂
其奸章再上未報觧印綅徑去群憸囙得投其隙誣奏以所按
不實召致詰問頼近臣力救而止
上㝷悟是年冬即以公僉福建閩海道肅政㢘訪司事仍進三
官為奉議大夫以外艱不赴七年冬復拜監察御史
英宗在儲邸夙聞公名至治二年春特除公御史臺都事公持
文墨議論以正憲度人服其知大體未㡬以内憂去遂卒于家
泰㝎元年三月二日也享年五十有七其年六月十八日祔葬
于北庸郷之先塋公持身嚴恪而待人謙和䖏族􁇢里黨各盡
其道樂稱人之善苟有過必面折之周人之急一無所靳居清
要而不忘丘壑自號平墅以見其志平生嗜社工部詩顔太師
書亦意氣之所合不特愛其辭翰之羙而巳歷官三十年家無
留貲治一府二縣興利除􁀤靡有遺力所至咸為樹碑以紀遺
愛其立乎臺端抗言無隠眞君之遺直哉公葬二十有四年而
墓隧之石未有刻文其子益懼愈乆且墜逸奉本省煦磨官劉
金曁同知磁州事張公術所為状㑭溍序次而為之銘溍竊觀
公在
朝廷上下之際相成如此誠千載之一時謹摭状所述序其行
治之詳而著其大莭扵銘詩用昭示乎方来非徒以見公之賢
盖将以明
先帝之聖徳扵無窮也公娶安氏追封滏陽縣君㒷國忠敏公
之孫人匠局某官𥙿之女以至順二年五月九日卒其年六月
十九日合葬焉子男一人即益也用公廕入官由永嘉縣主簿
辟江淛行省掾史擢夲省檢校官累階承事郎女三人長適馮
思敬次適监察御史董搏霄次未行卒孫男四人女四人銘曰
陽為君子其徳必剛惟有其時績用乃揚侃侃李公蚤膺殊遇
旣疇民庸遂踐　朝著来居
帝㫄耳目之司摧奸擊疆脫略細微危言正色匪躬之故不可
則止奉身而去當宁寤歎式遄其歸公去復来衆正所依百壬
歛避豈公之力休休有容繄
帝之徳　上方用心乃不有年拱未清風生氣凛然人亦有言
君仁臣直勒銘兹碑敢告凢百
　　前承務郎王公墓誌銘
公諱昌世字昭甫姓王氏其先汴人宋武經大夫保信軍承宣
使安道公髙祖也建炎𥘉扈蹕南渡乾道間始㝎居于鄞曽祖
諱睎亮朝散大夫祖諱撝嘉㝎癸未進士任朝請大夫尚書吏
部郎中兼國史院編修官實録院檢討官兼崇政殿說書贈正
奉大夫考諱應麟淳祐辛丑進士仕至朝請大夫礼部尚書兼
絡事中兼直學士院兼同修國史實録院同修撰兼侍讀妣鄭
氏李氏以贈舒氏以封並為碩人公㓜端粹齠齓時已仡然有
巨人之志不屑與群兒狎長益純慤視責㳺華靡事漠如也用
尚書公恩𥙷承務郎未及禄而宗社巳墟尚書公杜門不出朝
夕坐堂上耴經史諸書　觧論辨公甫十歲帖帖聴受無倦自
是扵先賢名理之言群公經制之說至世変之推移治道之體
綂古今礼典之困革殊聞異見靡不究悉尚書公所著述公蒐
輯考訂賛助為多蓄書萬餘卷燬于火露抄雪纂至忘寢食書
以復完為文一發扵夲實丗俗風情月狀語皆所不道尤精扵
易筮占吉㐫之驗知前知亦其誠之所致云
國朝承平旣乆故家子弟以攀附致顯融者不可選紀尚書公
名重當世諸公謂宜録其嗣人以表盛徳薦章交上公力辞曰
士之大莭嗣守為難敬身所以敬親肥遯所以無不利矧以介
直之資與世寡諧倘得讀文書求已志以畢此生足矣不願乎
外也公性孝友舒碩人卧病十年粥薬必親調治不觧帶動逾
月逮其旣殁哀毀過制歲時家祭尤致其謹姊貧無所歸挾其
㓜稺相依者二十年歲饑米斗十千給䟽属猶数口家素儉薄
中分先疇之半以卑族人尚有怨疾不已而為計傾之者公静
以䖏変訖保其遺緒有伐墓木者禁不可則捐厚貲以塞其欲
有私粥其田及稱貸而弗償者一無所問有竊其物而捕得者
公曰彼迫扵飢苦乃尓吾不忍寘以法竟舎之公平居不自表
襮與人交無鈎距重然諾亦不苟為阿附人𬒳患難救之必力
邑有訟連坐者衆巳誣报而莫敢自言公為言之卒直其冤有
遇盗而加罪㫄人者公謂曰汝欲得而物耳吾与汝脩之巳而
果得真盗人服其長者公老益康強俄一夕感㣲疾将愈值舒
碩人諱日力疾行事疾復作遂以泰㝎四年三月九日卒享年
六十有一卒之日人咸爲之盡傷流涕曰厚徳君子亡矣娶楊
氏朝議大夫知肈慶府珏之孫女子男二人厚孫寕孫女一人
適楊祖厚孫男三人陞同孫隲女一人甞戒二子曰務學以實
勿事虚文持身以誠勿循詭道母以貧忘古禮母以卑墜家声
二子奉以周旋訖䏻有立公晩自稱静學居士有文集二十卷
名静學藁蔵於家公之塟以天暦元年十二月九日墓在鄞縣
陽堂郷同􁒇先塋之側其塟也宣閫都司曹公愚以先丗之雅
故狀公行甚具而未及著于石章於是厚孫馳書於溍以銘爲
屬溍竊惟宋季文學侍従之臣言博物洽聞者必曰厚齋先生
厚齋尚書公别號也尚書公於書無不讀記誦絶人且練習臺
閣故事有不知必問焉暮年深自晦匿不與丗接而東南學者
以為宋三百年文獻所存莫不翕然宗之尚書公殁幸公克謹
其傳遺文逸事有足徴者　上方稽古圖治用言者建白收
召諸儒撰㝎三史使命旁午蒐羅前聞而公之不起巳乆此尤
四方士大夫所共歎息痛悼者也銘其可無作乎溍晩陋不足
以知公序而詩之姑以慰其嗣人云爾銘曰
二代之禮丗逺莫徴嗚呼後王尚有老成文獻所存公實敬承
右文稽古際今休明論撰之司史臣是􁊅孰無望公以時飛鳴
抱噐歸周旅于　天廷賛于筆削作為一經公則已逝曰吾
其寕有謹其蔵有伏必興惟文有冡昭以兹銘
　　信州路緫𬋩府判官謝公墓誌銘
公諱晟孫字唐郷姓謝氏宋丞相太師魯恵正王四丗孫也其
先占籍台之臨海後以魯王孫女作配于穆陵賜第錢塘因家
焉曾祖諱渠伯朝奉大夫贈太師追封衛王謚恭簡祖諱奕昌
少保保寕軍莭度使祁國公贈太師追封魏王謚莊憲考諱塈
兵部侍郎換保寕軍莭度使贈開府儀同三司謚懿敏妣魏氏
通義郡夫人公㓜聦慧稍長能自檢飭刮摩綺紈之習而自齒
於韋布咸淳間用丗澤入官至太社令徳祐𥘉差通判安吉州
除軍器少監累階朝散郎入
國朝用近臣薦授承務郎信州路緫𬋩府判官公拜
命即辞不赴閻公復為翰長徐公琰為中執法二公皆中州大
老慎許可㦯㪯公可直詞林㦯㪯公可优憲府其見引重如此
而公終不以仕進屑其意扁所居堂曰退樂蓄書数千卷日以
教子為務公性素樂昜善與人交尊官大人来江南者若馬公
紹董公文用髙公克恭李公衎無不慕而與之游公為商略古
今間語及承平故事亹亹不倦遇風日清羙輒與勝流韻士酣
嬉扵水光山色間祈為詩直以冩其胸中之趣不苟事藻飾求
媚俗也公既無累於物益自厚以尊其生百年之耆舊凋落殆
盡而公巋然獨存耄期之嵗童顔不衰知之者爱其有老成之
典刑不知者疑其神仙中人也家適燬于灾公一不問惟恨弗
克保先丗之遺書故物因感微疾以至正二年七月二十四日
卒享年八十有六娶趙氏諱由禕宋觀文殿學士太師忠恵公
與籌之孫女封恭人先四十入年卒子男六人長菜老用公恩
為福州路連江縣名聞郷廵檢次池武昌路儒學教授未上而
有公憂次沆為伯父昇孫後次汶蚤卒次泌為季父曇孫後次
浩女三人長適奉訓大夫　䓁䖏海運副千户孟本封烏程
縣君已卒次適太中大夫南安路緫𬋩管淐祖封平昌郡夫人
次適婁壁宋参知政事機之孫也孫男三人栻杓與權女二人
適閔惟徳陸從龍曽孫男三人玄齡玄寳玄輝女一人𥘉趙恭
人塟湖州徳清縣永和郷方山之原至是菜老䓁以其年十二
月某日奉公柩合塟方山遵治命也諸孫中杓尤為公所鐘爱
未始頃刻玄左右年甫三十有三公卒後十有七日亦卒即公
墓旁祔􁩦焉公與溍之先人生同嵗溍毎造公未甞廢子弟礼
而公譲不肯當以溍為忘年友父次子池縁疇昔之雅故致書
及状来徴銘於溍謹俻著状所述而考次公平生出䖏大略得
其時行時止從容去就之際可無媿於古君子者播諸銘詩用
昭示于不杇千載之下寕不有尚論其丗而知其人者乎銘曰
謝公恂恂昔之王孫際
今興運共惟
帝臣有命自
天公拜稽首礼進義退不居其有樂以忘憂泳㳺聖時既夀而
康卒全其歸委祉于家燕及嗣續文献之傳夫豈不足論撰𥘉
終有銘幽墟最公平生孰冝特書士之大莭莫先出䖏發其幽
潜式示永古
　　閩清縣主簿張君墓誌銘
君諱暨字叔器其先隴西秦州人宋太師循忠烈王佐髙宗建
中興之業為南渡先将苐一有傳在太史氏於君為七丗祖由
忠烈而下皆僑寓于杭因著籍焉曽大父諱沆承直郎大父諱
杓忠翊郎父諱炳承莭郎母郭氏君少孤母甚鐘爱之既長事
母克盡子道母殁十餘年值諱日猶哭之慟其孝心純至天性
然也君生於華閥而未甞習為豪侈自奉甚簡薄無異韋布之
士讀書不徒挹其膏馥以為資身取寵之具務通大義而已
國兵取宋唆都右轄公留鎮南土知君才可用力薦于
朝授福州路閩清縣主簿以親老固辞不獲乃受而不赴故苐
燬于灾結廬耴足芘風雨率子弟及家僮闢地以事種蒔桒竹
成隂而𬞞茹果蓏分畦就列竒卉珎木有華無实者悉命去之
平生與親朋里黨相往還無問貧冨貴賤䖏之如一暇日挾客
訪前賢遺蹟於湖山間遇勝䖏輙引滿獻酬咏歌以為楽而忘
其老晩益康彊人謂必登上夀屬疾僅浃旬而遂不可為以至
正四年十月十八日卒于家享年八十以其年十一月十二日
祔塟于仁和縣大雲郷洛山承直公墓之次娶劉氏太師鄜武
僖王五丗孫女先十六年卒至是合塟焉武僖与忠烈並稱四
将者也子男一人曰鎰孫男二人映暐女二人曽孫女二人君
之塟也鎰既誌嵗月納于壙後二年始以状来謁銘自昔丗代
遷革故家子弟席其祖父之舊以耴顯融扵時者固有之其奉
身而退甘老朽於山林至於名字冺㓕無聞者亦多矣君雖遺
榮弗居深自韜晦無所見於設施後之人乃䏻汲汲焉圖其不
朽如此殁而不亡尚何憾乎銘曰
時則可仕乃髙尚其志楽以忘憂如素乎冨貴用䏻保其故家
而為全人於　聖丗掲于墓門曰公侯之子孫有復其始在
尓嗣人
　　郷貢進士項君墓誌銘
至元二十年秋九月庚申宋台州郷貢進士項君良才卒塟以
二十六年春三月丙申後二十一年君之子鼎亦卒又二十一
年是為至順二年鼎之子炯始以状徴銘於金華黄溍銘曰
台之項氏所祖莫詳丹徒尉斯肇見有唐斯仙居人會昌進士
其鳴以詩著稱史氏斯後曰勝实七葉孫勝之子祐當宋寳元
復自永嘉徙于臨海卜居章安㡬三百載佑後三葉曰䖏士璣
為君曾祖不耀於時負土塟親廬墓三紀啇公飛卿傳于私史
祖恵父駰克謹其承恵夲胡氏䖏士之甥君𥘉名珪昜以今諱
曰公望者始冠之字君少學詩事胡公良恵之従子作守莆陽
晩所執業時之師表白雲先生金氏安道君善說詩不務苟同
曰以二南始乎國凬中少王風錯於鄭衛著周興衰厥有溦意
檜曹之末至豳而終否泰剥𣸪循環不窮継是有作斯為雅頌
孔子之衰周公不夢哦彼黍離我心之憂如醉如噎曷能興周
小戎駟鐡凮槩雄偉周之為秦噫乎悕矣君性寛厚而無脂韋
亦不面斥人之是非握手屏䖏懇言所以聞者謝服去非求是
郷鄰有訟必質於君忿䦧之銷由君片言郡二千石王公華甫
洎揚公棟咸加推許王公在郡政多便宜經界義倉悉君任之
郡民新附人或献計請括莪倉以給餉饋桴鼓甫息瘡痍未瘳
家無圭撮積負山丘符移趣辦吏卒旁午君為代輸竭其貲聚
舎北一里大山崇崇火光如射洪發其中䧟者百家死者數百
或䧟不死身交木石君捐私槖以募壮夫排木抉石活者十餘
祭其死者用浮屠法譌言不驚人鬼帖帖君䖏親舊有施予㤙
下逮輿隷莫不訢訢堂有雙桂䖏士手植王公卿月扁字徑尺
君弟英才與君齊名並薦于郷雙桂之徴君既預薦而不及禄
終於布衣壽六十六墓在縣東保樂西郷安仁鳳山先塋之旁
君娶于翟子泰蚤丗継室以張有子男二其長即鼎以孝友聞
對䇿郷校力詆權臣胡公在朝博士著作教授王宫時君舊學
鼎以公故𥙷官迪功凖遣臬臺浙水之東次曰大有㓜居侍側
従君避兵為㳺卒淂卒欲剚君以身蔽焉卒駭而心竟獲两全
其女有三婿曰王牧程萃黄愷率皆士族孫男六人炯以文称
次則道唯道中道成成歸釋氏不列于次又次道心士寕其季
女則有五婿亦名門曽孫男十其女七人炯曰六歲吾祖以没
豐貌整容猶記恍怫坐南窓下大樹如山授炯古詩置炯膝間
母曰小児勿勤長者吾祖曰嘻茲吾孫也言巳哽塞炯懵莫知
先人以告乃知其悲嗚呼吾祖望炯非淺没五十年不有論撰
杜甫之沒餘四十年頼孫嗣業求銘以傳炯实闒茸不自底厲
挈挈道路與嗣業類輒援前比乞為銘章尚俾吾祖没而不亡
銘杜甫者丞相元稹溍何人斯敢告不敏炯拜且泣曰無固辞
庸掇其語播兹聲詩為言則俚而近於質刻諸方珉永賁幽室
金華黄先生文集卷苐三十一
曩在都门從友人許借讀黄文獻公集十卷乃明仙居
張儉存禮刪本病其去取失當而附筆記碑状謚
議於第七卷末尤　刺不倫兹扵吴門黄孝廉蕘
圃齋見元槧金華黄先生集不全本紙墨精善
始快然莫逆扵心也攷宋景濂撰公行状述所著
書有日損齋初藁三卷續藁三十卷義烏志七
卷筆記一卷此偏排次自卷一至卷三十一初藁
三續藁一至卄八雖　日損齋之名其為一書无
疑但闕續藁十一至十八卄九至三十耳貢　泰序
稱和藁臨川危素編次續藁門人王生宋生徧
次所云王宋二生即子充景濂也而每卷首但列臨
川危素名葢太樸在元李負重名王宋皆後進不敢与
抗行也行状云續藁三十卷今貢序云卄八卷盖作偽者
洗改痕迹宛然卄八必三十之譌并和續藁為三十三卷
耳癸丑九月十有五日竹汀居士錢大昕識
金華黄先生文集卷苐三十二
　墓誌銘
　　霽峯李先生墓誌銘
先生諱洧孫字甫山姓李氏其先出唐宗室燉煌房五代時避
地越之三界三界者會稽上虞嵊三邑之衝也廼益東南至台
之寕海家焉曽大父穆宋迪㓛郎大父開之弗仕父演與同里
葉公夢鼎俱受業直龍圖閣鄭公霖葉公後由太學釋褐至丞
相先生之父故為布衣人知其宜有後矣先生丱歲即能讀父
書既成人師事太學博士舒公津學日以進方是時覉旅之士
得群試于漕司號曰寓試就試者動以萬數歲甲子先生年二
十有二以詞賦中其選第一間者咸歎竒之巳而上春官不合
郷先逹右司郎官陳公緯憐其才䆠游所至恒引以自近癸酉
更以國子舉預奏名遂擢甲戌進士苐授迪㓛郎黄州司户叅
軍未上而黄州以版圖歸軄方先生捿遲海濵者餘二十年有
終焉之志郡府或以先生名剡上先生為強起詣亰師述大都
賦以獻時大徳二年也居亾何而歸六年廼得杭州路儒學教
授延祐元年以選為江浙同考試官三年調臨江路儒學教授
七年復充江西同考試官至治三年以從仕郎台州路黄巖州
判官致仕天暦二年三月二十八日卒扵家上距生　癸夘得
壽八十有七卜以至順某年某月某日葬朱開郷何山之原元
配王氏先五十一年卒祔葬董公山先墓繼胡氏先十二年􁑅
與先生合葬焉子男四人長槼以先生致仕㤙今為某官次榘
次　大徳蚤􁑅次􁎓孫男十一人炯炫燧炳燁灼嗣忠嗣弘炤
烜煇凡先生為學官教人有法其較文稱賢主司至於興壞補
弊岀内之謹直其細耳故侍御史馮公翼甞薦先生可臺職不
報先生盖仕而未顯故學者囙其自號尊之曰霽峯先生云先
生所著詩賦賛頌箴銘表啓碑誌序說総若干卷唯大都賦今
行于世重修台州圖經列于官書溍以先生較文郷闈之歲忝
備薦送筮仕之始適在先生所居邑而獲以禮見先生之将葬
也榘與溍遇扵錢唐泣且言願得銘刻石冡上溍雖不敏誼不
敢辭銘曰
嗚呼先生兮世孰予知山之幽幽兮食有蕨薇謂世莫知兮終
不我遺大龜寳玉兮其陳以時褻味雖厚兮弗實鼎彛鼔缶而
歌兮日􁀈之離何虧何成兮式全吾歸清風拱木兮百年之思
樹此貞石兮昭薦刻辭
　　胡景吕先生墓誌銘
諸暨之郷先生曰胡君景吕以泰㝎三年十一月二日卒年八
十有二致和元年某月某日葬某郷某原扵是先生之子三人
無在者前葬其孫鏈蹐門泣以告曰吾祖葬有日以鏈之藐焉
不肖而持重服奉大事懼無以振吾祖扵幽執事苟矜而卑之
銘吾祖雖死不沒矣惟溍之曾祖户部府君與先生之父承議
公俱宋淳祐庚戌進士户部府君之外孫劉君應龜在太學與
先生俱允蹈齋生溍生也後頋甞受學扵劉君而獲知先生兹
又仕于先生之郷而及與先生接銘固不敢辭按胡氏世為越
之諸暨人謂先生之名景吕其字也曾大父煒弗仕大父士英
累封通直郎父杲承議郎江南東路轉運司主管父字用年勞
賜緋衣銀魚母王　封孺人先生㓜有異質孳孳問學尤謹扵
踐履入太學輒為私試苐一居歲餘承議公以内憂觧職先生
崎嶇扶侍絶江而東會　天兵南下學廢士𣪚先生奉承議
公彷徉山澤間未始頃刻去左右承議公得以優㳺恣肆歗歌
息偃囂然以樂隤然以委乎至順而忘其老者以先生能為之
子也先生既隱居田里無復當世志乃益致其力扵經史百氏
之言而務極其旨趣手書危坐雖老無少懈為文壹主乎理至
於詩歌儷語率不苟有鷄肋集若干卷蔵于家娶樓氏先若干
年卒子男三人長􁪺次玖次玶亦俱􁑅孫男五人鍵鈞鈁鏸鏞
女一人適司里方洵曾孫男六人女一人先是里中為舉子業
者多来學扵先生従孫一中實在列一中之上春官也交㳺皆
以詩送之時先生病巳革猶口占為序引迨一中取進士得郷
郡録事以歸而先生不及待矣一中每言之必為掩涕為之銘
以貽其嗣人亦以慰一中無窮之思也銘曰
不辱以承其先不􁑴以開其後志則已遂而不居其有兹聖賢
之所自盡先生尚與之參不朽也
　　化州路儒學教授王君墓誌銘
化州路儒學教授王君諱勲字仲昭生十歲而孤能以禮持其
身以信義交扵人貲産寘弗問而護視先塋惟謹冠昬䘮祭必
考諸古之遺制而不苟同流俗文字之外無它嗜好宗族朋友
稱焉仕未顯輒止而以夀終其賢乎人亦多矣君甞教授肇慶
逺郡事多率略學有田而無籍歲所入為租四百石而已君始
至喻佃人令自實稍增其額為六百石廩食有餘而俗習鄙陋
士氣弗張使者行部君請擇其知學而有文者試以經術辭藝
得七人焉上其名于宣閫悉𥙷儒學官由是諸生莫不知勸暨
取士之令下廣海數十郡不薦一人而肇慶首以陳祖義充賦
有司遂與中州之士並進扵春官人皆以為君作興之效也君
𥘉以江山教諭遷慈湖山長年已垂四十又二十年乃拜肇慶
之命及再調化州而君已老故其才不䆒扵用可見者若是而
止人又皆深惜之盖王氏上世有仕呉越為鎮城使者從其主
歸宋有賜田在睦州後徙家青溪又徙越之山隂始居青溪者
曰仁厚扵君為九世祖曾王父諱遂良以㤙贈訓武郎王父諱
灝擢慶元丙辰右科終扵武經郎權發遣欝林州事父諱集當
用䕃得官推與其弟而以布衣取郷薦母汪氏繼母趙氏薛氏
而君周氏出也自訓武府君而上皆葬山隂其居衢開化之馬
金則自欝林府君始山隂之最著者曰佐以進士苐一至某部
尚書君改葬欝林府君于崇化郷松公里之荘山尚書四世孫
修聀郎易簡實誌之君􁑅扵重紀至元之歲五月十四日年七
十有七以至正改紀之明年三月十二日葬于欝林府君墓左
娶余氏先􁑅子男四人長曰墉次曰圻為伯氏後次曰堪曰坰
女一人適單父盖士直孫男八人鉅鑑銖鑄鐖鎌錡鈺女二人
適汪某黄􁅋君葬有日堪以書抵溍曰君之子辱婿先人孫女
宜䏻道吾家世之詳敢以銘為託溍不得辭然竊觀自昔運去
物改大家巨室鮮不隨之惟君之先厚積薄發雖閱世已久而
流澤未艾君又㢘扵進取不盡享其有而以卑来人可託以永
存者固不繋銘之有庶序而詩之聊以慰君扵冥冥云爾銘曰
有濬其源其来不竆用之也舒蓄也愈豐有沃其枝遺潤是蒙
歸乎何憾妥兹玄宮
　　安陽韓先生墓誌銘
先生諱性字明善姓韓氏其先相之安陽人宋司徒兼侍中贈
尚書令魏忠獻王生某官某某生某官某某生左司郎中膺胄
扈蹕南渡始家于越膺胄生某官某則先生之髙祖也曾祖諱
椘卿贈中奉大夫祖諱識中奉大夫直徽猷閣考諱翼甫朝奉
郎大理寺主簿學者尊之曰詢齋先生曾祖妣何氏祖妣章氏
並贈令人妣趙氏封㳟人先生天資凝粋而警敏七歲讀書數
行俱下日記萬言九歲通小戴禮作義操筆立􁂗文意蒼古老
生宿學皆歎異焉　國朝取宋嚮之在班行者多携故所受
告敕入換新命寺簿公獨挈家絶江而東杜門不交人事以聖
賢之道自樂扵是科舉事廢先生周旋家庭間益得肆其力扵
為已之學無何寺簿公以疾不起先生甫十有二歲執喪如成
人識者謂韓氏有子矣先生既弱冠博綜群籍自經史至諸子
百家靡不極其津涯究其根柢而扵近世儒先性理之說尤深
造其閫域秉心制行表裏如一不徒馳騁扵空言而巳婦翁國
子監書庫官徐公天祜號賢有徳與先生自爲師友不敢待以
㝷常子婿之禮永康胡之綱仍仲之純穆仲長孺汲仲並以學
行相髙扵先生爲内兄弟而齒差長間以微辭奥義相叩擊三
人咸自以爲它日當有所不及前代遺老若王尚書應麟俞御
史淅文章大家若四明戴表元帥𥘉徃徃折行軰以先生爲忘
年交同里與先生㳺最宻者唐與玉潜王易簡理得吕同老復
𥘉皆一時名士而王監簿英孫禮遇之甚至毎值風日清羙或
同挟筞扵雲門禹穴或共榜舟扵耶溪鏡湖逍遥容與彌日忘
返望之者疑其爲世外人先生之文博逹㑺偉而變化不測人
苐見其如竒葩珎木不擇地而發魚龍出沒隱顯後先以爲可
喜可愕而莫知夫山之所以髙海之所以深也延祐𥘉有
詔以科目取士四方學者不逺千里負笈而来以文法爲請先
生語之曰今之貢舉悉本朱文公私議欲爲貢舉之文而不知
文公之學可乎四書六經千載不傳之學自程氏兩夫子至文
公而發明無餘藴矣頋力行何如耳有徳者必有言施之塲屋
直其末事豈有它法㢤盖先生之文一主扵理凡經其口授指
畫不爲甚髙論而義理自勝不期文之工而不䏻不工以應有
司之求亦未始不合其䋲尺預薦送取科級者彬彬多佳士焉
先生操履純固體備至和日用酬酢動必中莭任斯道之重而
不苟立標榜爲名髙人自化服之負髙世之志而謙㳟不伐不
見其崖岸人自樂親之士有一善必爲之延譽不巳及辨析是
非則毅然有不可犯之色平居不問家有無自奉簡約而好周
人之竆買地數百畝扵山隂巖谷中死無所歸者給以棺槥聚
瘞其䖏韓氏渡江時有仕籍者尚八九十人散䖏諸郡而越族
為特盛家法之嚴族義之厚迄今弗變者先生實表帥焉先生
出無輿馬僕御所過負者息肩行者避道巷夫街叟争前迎揖
童穉厮役咸稱之曰韓先生韓先生云先生盖生乎杭而居乎
越曰安陽者本其舊也先是完顔公貞分持使莭出按属部聞
先生名舉為慈湖書院山長先生謝曰幸有先人之敝廬可庇
風雨薄田可具饘粥讀書砥行無媿古人足矣禄仕非所願也
受而不赴暮年愈自韜晦而未甞忘情斯世張公昇王公克敬
于公九思前後為郡皆良二千石政事有所未逹輒虚巳咨訪
先生從容開導洞中肯綮多所禆益有隂𬒳其賜者矣天暦中
平章政事趙涼公首以先生名聞于　上後十餘歲門人李
齊以進士第一為御史南臺又力舉其行義而先生逝矣先生
素康強垂殁之際𥘉無所疾苦諸生列侍左右以文字就正者
累數十百篇日晏少休俄得上氣疾進諸子戒之曰我且死若
等其善自持言巳瞳子上下瞭然頃之氣息奄奄夷然而逝先
生之卒以至正元年五月七日享年七十有六聞者無間尊官
庶士方外之交相與嗟悼掩涕如䘮所親其為當世歸重如此
配徐氏有淑徳而善理其家先生得不以米塩碎務嬰其心而
能成其業者内改之力為多先■二十年卒子男四人長傳之
次徽之蚤世次衡之臨之女三人適全公升張正蒙髙璿孫男
四人女二人傳之等卜其年七月十日奉柩葬會稽縣太平郷
白木原先塋之次而以門人夏泰亨之状屬溍為之銘昔曾文
㝎公論古之世其道徳者漢有袁氏楊氏陳氏唐有桞氏竊考
宋三百年故宰相家克世其道徳未有如吕氏韓氏久而益振
者也吕氏自許公八世而東萊先生出扵中興盛世韓氏自魏
王八世乃得先生扵運去物改之後故家喬木不與海桒俱化
而文獻所存有足徴者豈偶然㢤溍衰朽之餘意長語短抑亦
可以無媿辭矣先生之遺書有禮記說若干卷書辨疑一卷詩
釋音一卷文集曰五雲漫藁者十二卷並行扵世續郡志八卷
蔵扵有司至扵天文地理醫藥卜筮浮圖老子之書雖無所不
通然以非世教所急故其論著無傳焉銘曰
烈烈魏王古社稷臣来家于南自其曽孫五世而昌受材孔頋
不世以官世其道徳真知實踐學貫天人積中發外大振扵文
化行其家施及来學乃輯前聞以開後覺　朝多鉅儒稽古
作經一鑑之亾文獻孰徴揚其幽光薦此樂石嗚呼休㢤君子
之澤
　　白雲許先生墓誌銘
先生諱謙字益之姓許氏其先占籍亰兆之興平後有官扵吴
者囙家焉九世祖延夀宋刑部尚書六世祖寔元豐間始居笠
澤㝷又徙婺爲金華縣人曽祖諱經國祖諱應龍皆弗仕考諱
觥淳祐丁未進士卒官宣敎郎主管三省樞宻院架閣文字無
子以從父兄貢士君日宣之次子嗣即先生也先生天資髙嶷
甫能言貢士君之夫人陶氏授以孝經論語入耳輒不忘五歲
􁂗學荘重如成人宋亾家毀貢士君相繼淪殁先生稍長僑居
城闉借書扵人以四部分而讀之雖疾恙不廢所渉向博知觧
且至既開門授徒而猶有所疑無所從質聞仁山金先生講道
蘭江上委巳而學焉金先生曰士之爲學若五味之在和醢塩
既加則酸醎頓異子来見我己三日而猶夫人也豈吾之學無
以感發扵子耶先生聞之惕然扵是金先生年七十先生三十
有一矣請不拘常序就弟子列而所居相距尚逺會金先生設
教扵吕成公祠下乃獲便扵參扣金先生甞告之曰吾儒之學
理一而分殊理不患其不一所難者分殊耳先生由是致其辨
扵分之殊而要其歸扵理之一又甞告之曰聖人之道中而已
矣先生由是事事求夫中者而用之金先生殁先生益肆充闡
多所自得自謂吾非有大過人惟為學之㓛無間㫁耳先生制
行甚嚴而所以應世者不膠扵古不流扵俗介而不矯通而不
隨身在草莱而心存當世大徳十一年歲在丁未熒惑入南斗
句巳而行先生以為災在吳椘竊深憂之是歲大侵先生貌加
瘠或問曰先生豈食不足耶先生曰今公私匱竭道殣相望吾
能獨飽耶其䖏心盖如此而素志沖澹以道自樂浙東憲府聞
先生名而不察其志辟以為掾避弗就肅政廉訪使劉公庭直
舉茂材異䓁副使趙公宏偉舉遺逸亦皆固辭趙公在南臺命
除舎舘迎致先生将使衆僚多士有所矜式先生欣然為之起
而不久留也先生既東還以目眚􁑴扵應接屏迹入華山中學
者翕然籯粮笥書而從之居再歲以兄子喪而歸戸屨尤多逺
而幽冀齊魯近而荆揚吳越皆百舎重趼而至先生之教以五
性人倫為本以開明心術變化氣質為先以為巳為立心之要
以分辨義利為䖏事之制至誠諄悉内外殚盡甞曰巳既有知
使人亦知之豈不快㢤或有所問難而辭不能自逹則為之言
其所欲言而觧其所惑討論講貫終日無倦攝其麄踈入扵宻
微聞者方傾耳聴受而其出愈真切惰者作之銳者抑之拘者
開之放者約之為學者師垂四十年著録殆千餘人隨其材分
咸有所得逹官冨人之子望閭而驕氣自消踐庭而禮容自飭
四方之士無賢不肖以不及門為耻搢紳先生至扵是邦必即
其家存問焉或訪以典禮政事先生觀其會通而為之折衷聞
者無不厭服省臺諸公若王公士熈耿公焕王公克敬鄭公允
中李公端吴公燾趙公天綱陳公思謙趙公仲仁前後列其行
義于　中朝郷闈主司曺集賢鑑楊翰林剛中亦率同院剡
上其名于省闥郡復以遺逸應　詔先生終不為動仍紀至
元之元年属當大比諉先生以文衡亦莫之能致也甞謂吾非
必扵隱以為名髙仕止惟其時耳晚年尤以涵養本原為上務
講授之餘齋居凝然一日瞑目坐堂上門人弗知也徑入焉則
間其無人乎先生之側拱立久之先生頋而徐言曰爾在斯耶
其習扵静㝎久而安焉可知也先生少覉孤不逮事架閣公及
其夫人韓氏而事陶夫人克盡子聀兄璟性剛嚴委曲承順怡
怡如也時氏姊有子而貧無以為養迎歸奉之終身鍾愛二子
而教飭有方冠昏喪祭賔客之禮必盡其情文既老而益艱瘁
僦屋以居有田不足具饘粥而䖏之𥙿如門人吕權蔣玄金稽
古方謀為先生買田築室而先生逝矣先生素多疾金先生病
革徒歩徃省之會大雪中寒濕及奔兄璟喪扵廣信疾増劇不
良于行疾少間而神更清茂三年冬十月疾復作謂其子元曰
伯兄以是月二十三日卒我死殆與之同日乎及是日正衣冠
而坐戒元以孝扵母友扵弟元復請所欲言先生曰吾平日訓
爾多矣至此復何言門人朱震亨進曰先生視稍偏矣先生更
肅容端視頃之視微瞑遂卒享年六十有八娶朱氏承直郎廣
徳路総管府推官天與之女子男二人長即元次亨以為兄璟
後先生葬以其明年春正月壬寅墓在縣西北婺女郷安期里
交友来赴者若干人門人以義制服者若干人合泉布營葬事
囙其自號而題其表曰白雲先生許公之墓其又明年學者相
率上状郡府祠先生于學宫僉肅政㢘訪司事杜公秉彛建請
贈官賜謚未報先生於書無不觀竆探聖微蘄扵必得雖殘文
羡語皆不敢忽有不可通則不敢強扵先儒之說有所未安亦
不敢苟同也讀四書章句集註有叢說二十卷敷繹義理惟務
平實每戒學者曰士之爲學當以聖人爲凖的至扵進修利銳
則視巳之力量何如然必得聖人之心而後可學聖人之事舎
其書何以得其心乎聖賢之心盡在四書而四書之義備扵朱
子頋其立言辝約意廣讀者或得其粗而不䏻悉究其義或以
一篇之致自異而𥘉不知未離其範圍世之詆貲貿亂務爲新
竒者其弊正坐此耳始予三四讀自以爲瞭然巳而不能無惑
久若有得覺其意𥘉不與已異愈久而所得愈深與巳意合者
亦大異扵𥘉矣童而習之白首不知其要領者何限其可以昜
心求之㢤讀詩集傳有名物鈔八卷正其音釋攷其名物度數
以𥙷先儒之未備仍存其逸義旁採逺援而以巳意終之讀書
集傳有叢說六卷時有與蔡氏不能盡合者每誦金先生之言
曰自我言之則爲忠臣自它人言之則爲䜛賊要歸於是而巳
其言春秋三傳有温故管窺若干卷間以者秋大義數十百條
與友人張君樞極論之皆傳註所未發扵三禮則參伍考訂求
聖人制作之意以翼成朱子之說其語學者必順天地之理酌
古今之宜使通扵上下皆可遵用又甞句讀九經儀禮三傳而
扵其宏綱要旨錯簡衍文悉别以鈆黄朱墨意有所明則表見
之其後友人吴君師道得吕成公點校儀禮視先生所㝎不同
者十有三條而巳其與先儒意見䐇合如此有老儒自以為善
言易力詆程子先生與之反覆辯論辭詳義正老儒語塞乃謝
曰不意子之扵易若是其精也先生中年以還仰觀俯察益有
見扵隂陽徃来升降消長闔闢之故謂伏羲之經廣大悉備文
王周公孔子之辭乃其傳註六爻之義特發凡舉例耳諸儒扵
象辭變占各有攸尚要不可舉此而廢彼也然獨未有所論述
豈不以孔子晚始好易孟子深扵易而不言易乎其觀史有治
忽㡬微若干卷倣史家年經國緯之法起大皡氏訖宋元祐元
年秋九月尚書左僕射司馬光卒備其世數総其年歲原其興
亾著其善惡盖以為光卒則宋之治不可復興誠一代理亂之
㡬故附扵續經而書孔子卒之義以致其意也書成以示張君
樞爲言運祚之延促豈必推之天命猶有人事焉漢之大儒言
災異皆欲近修人事上荅天變况聖賢之培植基本祈天永命
者㢤有國家者不可不仁民盖以此也先生扵天文地理典章
制度食貨刑法字學音韻醫經數術靡不該貫一事一物可爲
傳聞多識之助者必謹志之至於釋老之言亦皆洞究其藴謂
學者孰不曰闢異端苟不深探其隱而識其所以然能辨其同
異别其是非也㡬希凢其書俱巳行扵世述作之大意則見于
序引文多不得以盡載有三傳義例讀書記皆藁立而未完諸
生有日聞雜紀未及詮次其蔵扵家者有詩文若干卷文主扵
理詩尤得風人之旨有自省編晝之所爲夜必書之殆疾革始
絶筆云金先生所著論語孟子攷證資治通鑑前編皆未遑刋
㝎垂殁以屬之先生今二書得以大備而盛行先生力也自聖
賢不作師道久廢宋𥘉學者有師始扵海陵胡公先生六世祖
受業扵海陵號稱能以師法終始者逮二程子起而倡聖學以
㳤諸人朱子又遡流竆源折衷羣言而統一其歸使學者有所
據以從事由是師道大備文㝎何公既得朱子之傳於其髙弟
文肅黄公而文憲王公扵文㝎則師友之金先生又學扵文憲
而及登文㝎之門者也三先生皆婺人學者推原統緒必以三
先生爲朱子之世適先生出扵三先生之郷而克任其承傳之
重遭逢　聖代治教休明三先生之學卒以大顯于世然則
程子之道得朱子而復明朱子之道至先生而益尊先生之㓛
大矣先生葬巳十年而元以張君樞之状俾溍爲之銘溍之少
也無所識知莫能從先生逰於髙明之域奔赱汨沒不知老之
将至而爲庸人之歸鄙陋之言何足形容有道者氣象乎重惟
先生之交㳺多巳凋謝而溍偶獨後死義不得辤也敢悉取状
所述序其首而為之銘以系于左方銘曰
道學之傳天下為公婺之儒先獨得其宗鉅人迭㒷踵武相接
逮于先生綿綿四葉先生之學䏻自得師實踐之㓛出乎真知
萬殊之差無微不析一本之同㑹歸有極酬酢萬変必用其中
涵養本原以敬始終際兹休明力扶正學聞風而来罔間南朔
春陽時雨隨地發生洪纎髙下咸仰曲成迪惟前人學有師法
克生後賢䂓重矩疊先生有作弥大而昌師嚴道尊于昔有光
先生之身斯道所寄視其安否以為隆替天胡不憗不訖耄期
山穨木壞人将疇依不亾者存遺書孔有文不在兹尚啓尓後
　　金谿曽君墓誌銘
撫之金谿有䔍行之士曰曽君諱嚴卿字務光以致和元年六
月辛丑卒年五十有三門人相与私謚曰㳟貞先生至元某年
十月某甲子葬所居陶原里明山之麓其子堅辱交扵溍謂先
丗在異時甞有同年好以銘来属溍不得辤按曽氏丗譜曾子
後十四丗當王莾時避地豫章之廬陵凡六丗始徙臨川今撫
州也又十二丗至唐刺史司空洪立乃徙南豊洪立生散騎常
侍延鐸延鐸生仁昭仁旺宋中書舎人鞏尚書左僕射布翰林
學士肇皆仁旺之後仁昭生賛尭賛尭生易祥易祥生千復居
撫之金谿千生學斈生應臣應臣生仕欽仕欽生濬濬生綱綱
生彦明則君之髙祖也曾祖諱􁂧隱居弗仕祖諱子良擢咸淳
龍飛進士苐終扵淳安令父諱正吉囯子進士並以文斈行義
師表其郷母黄氏澧州司理參軍庭蘭之女生君扵淳安故名
嚴而字光君質厚氣完不妄言笑雖宴休必正㯲危㘴事親至
孝父有疾呼天乞以身代父命疾旋愈自祖父以来皆推先世
故業与其兄弟君亦以所居屋譲其叔有四妨悉营嫁之逮其
有子皆教育使至成人平居不汲汲扵生事視勢利漢如也讀
書曰有常程務求知聖賢微言大旨而不徒事記覧為文主扵
理未始與人較其短長而一時負才氣者皆自以為不及同里
以士名者無不受業焉君接之色温而荘恒以經術教授誦說
若不䏻出諸口及有所問难分章别句類数辨名無不䆒盡隨
才誘掖以成其羙而不病以其所不䏻與人交無圭角崖岸不
矯矯為異亦不翕翕為同人自不得而親踈之憐里有見侵侮
者未甞形扵言色咸服其長者家人化之雖僮㒒不聞有穢惡
之聲史稱黄叔度言論風旨無所傳聞而見之者靡不服深逺
去疪吝君庶㡬近之然君遺文有南明齋藁三十卷傳扵學者
言論風旨之在人固多矣娶何氏後十六年卒合葬焉子男二
人長堅郷貢進士博學有文能世其家次大年早卒女二人適
南城歐復同邑黄里孫男五人侁偕儕仰佺曽孫男一人立銘
曰
嗚呼先生學足以禔身行足以範俗無欲而心自正不言而民
自服前人之光是迓是續丗其徳而不丗其禄天運有常其周
必復惟尓嗣人有轟其㐲
　　鄱陽朱君墓誌銘
鄱陽朱君既卒而其孫坦舉進士来亰師踵門納謁拜且言坦
之充賦有司也大父方属疾語坦曰昔吾祖盖兩貢于郷晩厪
以㤙𥙷官主浮梁縣學故吾之少也慨焉思自奮扵科目而埸
屋事遽廢逮　國明復以科目取天下士而吾巳老前人之
發而未舒者将有望扵汝行矣勉旃無以吾為念也坦銜訓就
道㝷辱預薦名而大父竟不及待頋乃挈絜然籝糧笥書而来
者庶㡬獲綴下列以酬先志夫何埸屋又廢而莫之舉願刻銘
冡上之石用慰大父扵地下謹奉先友程翔之状以惟子也請
溍哀其言亟為之荅拜曰敢不諾按状朱氏世居鄱陽之尭山
里號著族君之曾祖世顯弗仕祖應復生學君也父泳涯亦弗
仕君諱明普字升朝自號止善天性醇厚父殁事母孝與二弟
異居而無間言子姪有過必從容告諭使自愧悔其静重沉黙
若有不可犯之色至與人交未甞不務為卑讓春秋既髙族人
在父兄行者以十數為之執子弟禮不少衰母喪猶致毀歲時
祀事身親饋奠惟謹𥘉江南新附大家多踣扵徭役君獨能隨
時俯仰與物無忤門户頼以不墜歲侵輒發粟以惠貧乏人多
徳之所居負山瞰湖君暮年幅巾藜杖徜徉煙光水色間足不
渉城府蔵書數千卷躭玩至忘寝食取古語大書屋壁曰吾聚
書多矣必有好學者為吾子孫此所以識也郷先生呉君仲迂
程君時登呉君存並以所學教授君俾諸孫從之㳺而徃来叩
撃焉名勝士欵門必留連弥日盡歡乃巳有以善地理學来見
者館糓之不厭或勸預相地為樂丘則應之曰生事死葬人子
之職吾安用蚤計哉遇仙翁釋子雖不眩扵其說亦不深斥之
也司里萬户山有僧廬先逹多講學其中君捐錢葺治以為諸
孫㳺息之所曰吾欲其趾羙前賢耳君生扵宋開慶元年四月
十四日卒扵今元統三年七月二十二日享年七十有七以某
年某月某日葬某郷某原娶鮑氏子男二長勲其官次某未仕
女二適余某劉某孫男五長即坦次蚤夭次垕次塤次祐女四
曽孫男五女一凡状所述可見者如此嗚呼道之汚隆科目不
預焉而君之志則有足悲者溍聞之荀卿子曰皓天不復憂無
疆也千秋必反古之常也弟子勉學天不忘也銘以慰君亦以
勗其後人銘曰
朱以國氏後支分名于一經用顓門父菑子播逮厥孫不以無
年輟耕耘果之云剥有本根惟革既故鼎乃新天者之定能勝
人食報豈必于其身佹詩可徴我所聞揭辤石章慰營魂
　　奉訓大夫瑞州路総管府判官致仕黄公墓誌銘
頃予與危君素同在史館素以僚友之契状其外王父黄公之
行俾公曽孫求巳奉贄来謁曰惟我曽大父之葬翰林學士吴
文正公既篆題于墓碩之首而逮今未有銘敢以為子請予辤
以史事方殷而返其䞇求巳既去予亦以衰朽納禄而歸抵家
甫二日俄有召還之　命暨至亰師素復數以為言予不得
卒辤也按状公諱順翁字濟川姓黄氏建昌南城人曽祖暹祖
維俱不仕父澄宋末起進士卒官迪㓛郎栁州州學教授無子
公以同宗為之後少卓犖多材能尚氣莭而輔之以學
國朝取宋之師次建昌公族人萬石為江西制置使退保杉関
公徒歩叩軍門言事補保義郎辟知撫州金谿縣公察萬石降
志已決辤不就萬石舉酒屬公曰明旦則子女玉帛皆它人所
有惟意所擇公一不以自汚叔父某死扵南城之盗■請扵有
司發兵殱其兇渠而貸某餘黨久之郡府知公儒者禮為盱江
書院山長且為徙其書院扵城中時學者未有塲屋之累公首
出朱子小學書以教之㝷遷儒學教授廣州大盗竊發公上平
盗之筞扵江西行省事㝎未及論㓛行賞至元二十一年有
詔宋故官得験其資級換授故人有客京師者代為公陳于吏
部遂以公為從仕郎武岡路新寕縣尹長官暴横自恣公不與
挍而待之以誠乃更敬服執礼甚㳟江南新附人心未寕公招
集流散督其民樹藝畜牧簡條約㒷教事民皆安之徭人作乱
湖廣行省右丞刘武宣公出師討之公儒服上謁曰遐􁐌之甿
未霑聖化致勞廟筭逺㒷師徒下官書生也沗為新寕長吏上
楽下楽兩峒皆在所治境内請徃諭之諭而不降討之未晚萬
戸曺侯某雅與公善止公母行公不可肩輿從一老兵携孝經
一千卷直拞峒中分遺其人且為講說大義至庶人章皆涕泣
叩頭請罪曰蠻俗無知今乃得出蒙蔽見日月明公之賜也不
敢復為乱矣事平徭人家立公祠題曰生父黄氏武宣大喜命
公勒石紀㓛而班師翰林斈士承旨程文憲公前宣閫幹官張
公山翁咸爲文頌羙其事公在官九年縣齋後有竹数百个公
所植也民即其䖏爲建生祠湖南廉訪副使余公恁以其竹比
扵召公之甘棠而爲之記公去後祠壞民輒更新之其遺愛在
人如此大徳四年仍奮階調龍興路稅課提領史鄂公以平章
政事行省江西延致公受論語大學多所開發鄂公之父詣門
以謝焉九年遷徴事郎撫州金谿縣丞十一年大饑公持所受
敕命質官倉之粟以賑之人頼以活力賛其尹趙君佺覈正民
田賦役以均皇慶元年陞承務郎江州路徳化縣尹到官未㡬
獄爲之空延祐元年以老得謝授奉訓大夫瑞州路総管府判
官致仕以某年某月某日卒于江州其又明年某月某日葬南
城縣南城郷南原之逍遥楼下母劉氏妻利氏武安軍莭度掌
書記登之女再娶熊氏子男二人長純夫養利州判官次敏夫
女四人長適金谿危永吉今贈承事郎太常博士素之父也素
今為應奉翰林文字文林郎同知制誥兼囯史院編脩官孫男
二人宏子早卒寛子用公廕三為廵官卒以廕歸其兄子即求
巳也曽孫男二人求巳今為某官嵩方業儒女二人玄孫男四
人女一人公氣貌清嚴中實楽易恂恂㳟謹待人無少長如一
語言懇惻詳盡人皆親之素之母有疾出公小像并書一通以
授素令謹蔵之母沒􁫅其書則謂素漸長盍端儀表以正之讀
書乃其次也素由是知為斈之本末次苐而有以用力焉嗟夫
古之人負其所有百不一施泯滅無聞者何可勝数今也􁩦其
親者乃莫不有銘夫亦孝子慈孫求盡其心而巳若公之魁岸
傑特雖不得卿大夫之位以展盡其經綸之藴而所試輒效時
行時止訖以考終有不可銘者耶銘曰
有偉黄公材周而通出武入文用惟其逢闘之以智匪奏伐㓛
置之扵安式疇民庸志則巳遂禄乃不豊翩其逺引浩然長終
寫以丹青凛焉英風勒之楽石昭于無竆
　　贈太常博士危府君墓誌銘
府君諱永吉字徳祥姓危氏撫之金谿人年五十有七以致和
元年夏四月壬戌卒于家秋七月甲申葬白馬郷范田之原其
子素博斈而有文間出㳺亰師一日隱然名動公卿間莫不交
口薦舉之
今天子稽古圖治誕開　經筵即以素為撿討未幾
上復用言者建白妙選儒臣纂脩三史又以素為史官史事既
畢中書奏以素為國子助教用資歴及恩例階承事郎遂追贈
府君承事郎太常博士至正六年也其年冬素由助教遷應奉
翰林文字文林郎同知制誥兼國史院編脩官而溍以退休之
餘蒙　恩召入寓直詞林與素命同日下而同官為僚且有
平生之雅素以府君墓道之銘耒屬誼不得辤按危氏出於姬
姓其先自洛徙汝南又徙江南唐泉州録事參軍凝有子曰亘
銀青光禄大夫撿挍刑部尚書洪州别駕亘之子曰全諷曰仔
倡居撫之南城當江淮㓂盗充斥之時合郷人立壁壘以自衛
而大破賊兵朝廷因命以官全諷金𬗋光禄大夫撿挍司徒守
撫州刺史兼御史大夫上柱國錢唐縣開國男累加大傅封南
庭王仔倡特進撿挍太傅䖍州防禦使守信州刺史汝南郡開
國侯仔倡後歸吴越子孫皆仕扵其國賜姓元氏宋之盛時起
進士至大官者參知政事太子少保章簡公絳為最顯而危氏
在南城者皆祖全諷由南城徙金溪則自全諷六世孫怦始怦
五世孫光大有子曰鼎臣府君之髙祖也曽大父諱時發宋贈
承事郎大父諱炎震景㝎三年進士調吉州司理參軍治獄明
允用舉者改秩以通直郎知臨安府仁和縣事年未六十以不
䏻媚權臣乞休致而去父諱龍友入　皇朝為潮州小江䓁
䖏􁇏司提舉母劉氏府君好讀書而深扵易工扵詩文聞儒先
格言輒書扵屏間以自厲事親盡孝小江歲課不登督責甚峻
不憚竭力服勞傾私財以紓父之急母病刲股和藥仍籲天碩
减巳年益母夀徙居雲林三十六峰之陽身服田畝以為養而
薄扵自奉一布裘至十年不易歲㐫出粟賑其鄰里而為粥以
濟路人未始計家有無學問之餘兼善於醫或迎致之雖大寒
暑必徃不拒貧則■藥無所靳有醫說一卷傳扵學者平居氣
剛而和警敏善料事親故有過必加規正有患難必力排觧之
素過庭之際甞告之曰世有學未充而巳為利禄計者既得之
又恐失之竟何為㢤汝其求師取友痛自修飭期無愧扵古人
貧賤乃士之常不足念也素出告反面問孰與逰聞其賢也則
喜否則必深戒焉晚過九江登廬山有終焉之志無何而屬疾
遂不起娶同里鄧氏忠義社統領克志之孫女今封冝人再娶
建昌黄氏奉訓大夫瑞州路緫管府判官順翁之女子男七人
素為適長黄出也今改擢宣文閣授經郎次白次蒼次丹次赤
次會次點女二人適陸鉉傳權孫男二人㫃斿女一人府君之
葬素自為阡表稱道先徳甚具而未及叙其世系之詳至於贈
典所加又在其十有五年之後是用備著之不嫌其詞之䌓而
不殺也素方進用於時所以為親榮者未知其止固當屢書不
一書姑為之銘俾刻以俟銘曰危出于姬顯于唐伯仲並起尸
一方或變其姓(後/方)昌為宋鉅人司文章綿綿大宗多材良仁和
身退名愈彰垂芳奕葉逮太常有子承考沒不亡發于
皇朝耀休光賁以　命書煒煌煌増髙益崇未渠英琢石以
俟于其蔵
　　贈承事郎尹公墓誌銘
和之某縣有隱君子尹公諱尭道字道夫既卒二十有六年以
其子則祖官七品追贈承事郎於是則祖以書來曰則祖之家
故多顯者逮我先人始不有禄食則祖遭值盛時忝備官使頼
先人之遺訓苟逭瘝曠得以䟽榮賁及泉壌盖先人之葬巳久
墓道有石而無文昭　上恩以侈先徳兹惟其時幸為之銘
尹氏世居開封之酸棗宋真宗時有仕扵和州者囙占籍焉其
譜可見者朝請大夫漢傑生某寺少卿希古希古生通判某州
穆穆生某縣主簿莘之又八世至公之顯考諱亰字景山咸淳
乙丑進士𥘉筮尉興化數平反疑獄有政譽遷廬州教授入
皇朝晦迹弗仕公自丱歲即有志欲以明經取士科莆田周君
合肥汪君夏君號名師儒公悉從之㳺習為詩以􁐂家學年甫
十五而埸屋事廢遂絶意仕進屏居黄山率其弟舜道事親以
孝廣田園以供伏臘間出㳺江淮操竒贏以自溷有餘貲則周
其族􁇢里黨不以自豐殖也公為人多材䏻有幹局持身荘重
而遇事通敏博渉群書至扵隂陽方伎無不通其說以善自韜
黙人鮮有䏻知之者公卒扵大徳十一年八月五日享年四十
有六配束氏武翼大夫某之女先公六年卒享年四十有三今
贈冝人其合葬以公卒之年某月某日基在某郷先塋之次子
男三人長則祖承事郎台州路総管府經歴次榮祖杭州路醫
學正次振祖未仕女一人適凌國賔昔者竊聞之世其家業而
不隕者雖古猶乏也尹氏八百年間珪組相望獨公終扵布衣
而有則祖為之子克以材自奮及見其登憲幕以卒兹又荷
國之寵靈以發其幽光可謂死而不沒矣播諸石章用告天来
者以似以續尚延其餘慶扵無窮㢤銘曰
繄公之先歷世顯融十有二葉而止扵公惟弗終止是以有子
際于昌辰以復其始公則死矣有生之榮龍光下𬒳耀于泉扃
母曰君子其澤五世在爾後人有引勿替
　　婺源州知州致仕程公墓誌銘
公諱郇字晉輔姓程氏其先廣平人唐御史亮以直言忤旨謫
通義令通義宋眉州也子孫家焉髙祖諱符孫承事郎贈太中
大夫曽祖諱公許嘉㝎四年進士官至刑部尚書兼侍讀以龍
啚閣學士致仕贈宣奉大夫謚忠文自忠文始出蜀而僑居于
今之湖州祖諱子泳贈奉直大夫考諱䋲翁朝散大夫将作監
入　皇朝以公貴贈奉訓大夫台州路黄巖州知州飛騎尉
追封烏程縣男妣陶氏追封烏程縣君公㓜聡慧又生扵名家
耳濡目染䏻蚤有知年十二入郷校頴出儕軰間稍長㳺心聖
賢之學扵書無不讀為文博敏閎肆有竒氣下筆頃刻數千言
觀者莫不駭服前代遺老如尚書陳公存叅政文公及翁大卿
牟公巘與公居同郡咸器重之用薦者署嘉興路儒學録丁外
艱服除陞平江之和静書院山長書院故在虎丘為寺僧所㩀
既徙置城中豪家又欲奪而有之頼公力争而止秩滿上名中
書適值銓曺行限年法再調紹興之和静書院山長書院奮有
田七百畝籍扵郡學公取而有之用累考合格授将仕佐郎台
州路儒學教授新殿宇及禮樂之器増置養士之田百餘畒調
将仕郎鎮江路総𬋩府知事郡當南北徃来之衝前是為幕僚
者窘扵将迎事多留滯公獨䖏之𥙿如遷從仕郎衢州路江山
縣尹為政務平昜官府日益無事以餘力造舟濟行者且買田
百餘畝使為乆逺計使者行部郡守縣令多生事免公獨以㢘
介見禮遇再遷徴事郎武岡路綏寕縣尹縣鄰扵谿峒民夷雜
䖏竊發不時公将循以愷悌之政人多感化境内以安㑹廣㓂
猖獗犯全道兩州長貳而下以供億軍需出境公獨任縣事師
旅經從柭梧遣發戒令嚴眀士􁑅帖帖不敢肆行省檄發屬郡
民兵公選義勇應之皆慷慨赴敵戰數有㓛縣有義倉粮二萬
餘石積為豪強所侵公悉徴理之歲適大侵頼以全活者甚衆
有偽鈔獄十年不决公力辨其非辜既而　朝廷遣官慮囚
閱其始末見稱明允陞承事郎慶元路慈溪縣尹慈溪宻迩帥
閫事尤叢劇公設施注措若不經意而咸尽其冝縣故以食塩
額重為民病公規畫有方賦足而民不困縣東花屿蓀湖受諸
水溉田可六十頃豪民或請堙湖為田而輸粮于官吏以成案
請署公毅然不可事遂寢湖旁農家乃均獲其利公三為縣涖
事之暇尤垂意扵庠序之事年乘七十預請納禄遂以奉訓大
夫徽州路婺源州知州致仕公既歸老于家杜門不出手植五
栁于前庭扁曰栁軒舎下環以松菊時与諸老留連觴詠置家
事不問四方来求文者應酬無倦色有栁軒退藁十卷蔵扵家
俄感微疾既痊而復作却藥謝醫談笑如平日忽命具湯休斥
女侍呼子孫立左右端坐而逝公生扵宋咸淳巳巳四月一日
卒扵今至正六年七月二十五日享年七十有八娶史氏中書
舎人其之孫女封烏程縣君子男四人長游兩浙都運塩使司
海沙場塩司管勾次濤次洽次■女一人適孟良實孫男八人
權模楷植楫同生文孫住孫女七人曽孫男一人㳺䓁遵治命
以是年十月二十九日奉柩葬于烏程縣永新郷桃塢先塋之
旁公為人温良昜直未甞髙自標榜与人交無畦畛与後生談
前朝文献歴歴如指諸掌喜誘人為善不深扵疾惡故賢者親
而愛之不賢者敬而畏之𥘉龍啚公事宋理宗為兩制侍從權
臣枋國憸黨盈庭鋤姦衛良靡遺餘力凡五立朝而五速煩言
毎一去國更得盛名公際遇　聖世朝廷清明而又恬䖏下
列得以從容進退者与龍啚公所遭之時異也溍幸甞辱登公
之堂而接聞公之緒論㳺䓁又不逺数千里奉國子助教宇文
公諒之状来徴銘誼不敢辤銘曰
程顯唐世由御史君龍啚仕宋乃振扵文危言正色匪躬之故
寕與百壬更起迭仆髙風盛徳増光前人垂休委祉逮其曾孫
以名師儒為賢長吏視龍啚公世殊事異非有􁅦錯利器焉施
長歌鼔缶式全其歸人之所瞻百年喬木世其家者是似是續
　　承務郎富陽縣尹致仕倪公墓誌銘
公諱淵字仲深倪氏其先汴人宋靖康時五世祖南金以武弁
扈從南遷于錢唐四世祖某又徙家烏程故今為湖州人曽祖
俊民弗仕祖椿年用同知樞宻院事謝公堂奏𥙷官終扵某路
兵馬監押父守真輕財尚義郷稱善人入　國朝以公貴贈
承務郎松江府判官母濮氏贈㳟人公生而卓異精敏絶人讀
書遇目成誦徳祐失國科舉事廢公年甫九歲猶能習為其文
既長乃弃去而刻意聖賢之學三山敖先生繼翁深於三禮而
尤善易公從之㳺於莭文度數之詳辭變象占之妙靡不博􁕪
洞䆒叅知政事文公大理少卿牟公皆前代遺老莫不器重焉
用薦者署本郡儒學録髙公克㳟持風裁慎許可時為江淛行
省左右司郎中聞公名欲識之一見與語降歎不巳曰君大才
不可小用也及為南䑓治書侍御史首以敖先生及鄧公文原
陳公康祖姚公式與公五人並薦于朝未報而行省調公杭州
路儒學正河南王孛憐吉䚟甞受業魏國許文正公之門方以
平章政事行省江淛聞公講說大契其意即遣子從公受學且
移文中書舉公可教國子而中書巳㝎擬䑓章所薦五人各𥙷
郡文學乃以公為杭州路儒學教授視事伊始承歉歲之餘帑
庾枵然絃誦息響適嗣歲小稔則量入為出莭縮浮蠧既又復
民問冐沒之田為米三百石貲用稍充乃嚴飾從祀𥙷造祭器
自禮殿論堂書閣至它屋室皆一新之先是列郡釋奠多用俗
樂公訪得故太常樂工兩人俾以雅樂教諸生胄監聞之因招
致兩樂工為國子樂師今諸郡備金石之樂實自公倡之秩滿
當改調扵是髙公巳為吏部尚書舉公可任史事中書左丞髙
公昉前在行省雅知公即欲䖏以編摩之職公微聞之亟具啓
事以親老乞便養遂以公為湖州路儒學教授未上丁外艱服
除中書左司都事王公克敬知公不樂逺䆠諭銓曺授以元缺
復需次于湖州家食者十有五年恬然若與世相違泰㝎丙寅
江南三省交聘公校文郷闈使者同日至公辭不獲遂應江淛
之命士論翕然歸之湖學自虞君志道主教事重搆先聖殿而
杇慢藻繢多待公始完既又葺稽古閣改建講堂考安㝎先生
湖學奮法列經義治事諸齋以惠来學又創仁知軒為其㳺息
之所其後學者爲公立生祠公移文止之不得躬往撤之用累
考入流授将仕郎太平路當塗縣主簿時長官皆以故免去公
獨理縣事延祐𥘉經理田土考覈多失其實賦歛不均公私咸
以爲患公爲分畫編次以爲啚籍出其隱匿而去其増加二稅
乃如期而集縣有㝎塘溉田可十頃豪家㩀而田之民以病告
中書下其事于版曺議以還民吏憚豪家莫敢奉行或言扵公
立命歸之和州民有田在縣境富家與爲交昜劵成而負其■
民訟于官而富家執劵自辨有司莫知所裁乃越江来訴公探
得其情始懼而以其直歸之縣民立異姓爲後者所後父母沒
巳久有非其族而姓偶同者賂吏給慿改立而盡奪其貲産公
焚其憑而釐正之里父老數十人羅拜馬前曰公神明之政也
歲適大侵民以状言灾傷郡戒縣勿受公争之不得即觧印求
去郡中驚悟遣吏謝公且以檢視之事悉諉之公躬履阡陌不
避其勤民頼以甦元公永貞為江東㢘訪副使廵厯而還謂其
使王公士熈曰吾分按太平池州㢘䏻吏惟一當塗主簿而巳
王公亦素知公聞之喜力薦公才堪風憲元統乙亥江淛行省
叅知政事孛术魯公翀復聘公司文衡禮遇尤至部使者舉公
可上縣令而公以年垂七袠告老而歸授承務郎杭州路富陽
縣尹致仕公天資粹羙而輔之以學造次必由扵禮家人未甞
見其有惰容居官朝出涖事暮歸讀書課子弟或至夜分不寐
少甞從星官暦翁治其術運算尤精既老于家杜門罕與人事
接潜心於易著易集說二十卷啚說序例各一卷十年之間精
力盡在是書矣公寡嗜欲善攝養老而氣貌益充無衰􁁄態俄
以疽發背而􁑅病巳革猶置昜說扵几案間時諷誦之語其子
曰死期至矣夫復何言須臾翛然而化至正五年夏六月二十
九日也娶鄭氏先十八年卒贈㳟人子男三人長􁑂巳卒次駿
松江府儒學教授次駪女二人長適楊福孫亦巳卒次適陸元
瑾孫男六人長璨用公廕為紹興路錢清務副使次璛琰璋瑛
瓉女三人曾孫男二人女二人公昆弟四人伯叔季皆早世叔
有遺孤甫四歲撫而教之踰扵已子伯季皆無嗣則以駿駪為
之後駿䓁遵治命以某年冬十月某日奉柩塟烏程縣徳政郷
毗山先墓之次與鄭㳟人同兆域後四年乃命璛赱京師属溍
為之銘盖髙公所薦五人惟鄧公掌制命侍經幄仕最顯公雖
與有民社而未足以展其材餘三人又僅止扵文學掾然皆能
脫略名迹而以道義相髙有識之士莫不服髙公之知人而嘉
五人之不負所舉也五人相繼下世巳久
今天子以鄧公先朝奮臣用臣僚奏特賜以神道之碑銘而溍
以門生沗𬒳
上旨與聞論撰兹又執筆而銘公一時之人物至是凋落盡矣
何能無感愴扵斯文也哉鉅曰
知人之明古以為難聲求氣應夫豈偶然公𥘉有逢連茹而進
孰不望公争翔競奮大道甚夷公行徐徐既揚其英發而不舒
自首一官老扵文學丕闡聖謨以開後覺晚乃佐邑未䆒所施
俄復引年納禄而歸加㤙増秩不煩以事鼔缶而歌優㳺卒歲
儲祉則豐卑于来昆尚克自振益伉其門史氏作銘言無溢羙
寫之方珉揚芬千祀

金華黄先生文集卷苐三十二
金華黄先生文集卷第三十三　續藁三十
　墓誌銘
　　江浙儒學副提舉致仕龔先生墓誌銘
先生諱璛字子敬姓龔氏宋鄉貢進士贈太中大夫諱炳之曾
孫秘閣脩撰太常少卿贈通議大夫諱基先之孫中奉大夫直
寳謨閣司農卿諱潗之子曽祖妣周氏祖妣葛氏並贈碩人妣
周氏贈冝人初太中府君以避兵自髙郵徙鎮江卒葬城西五
州山子孫因占籍為鎮江人迨先生以宦逰乆留平江又家焉
先生少聡敏稍長能屬文徳祐内附士大夫居班行者例遣北
上司農府君以列卿在遣中行至莘縣不食而卒先生悲不自
勝暨成人呼其弟理語之曰國亾家破吾兄弟又少孤不能以
力振起門户獨不可學為儒無辱先訓乎由是共刻意扵學日
以微辭奥義自相叩擊其文字交視莫公崙俞公徳鄰為丈人
行而與戴公表元仇公逺故公長孺盛公彪為忘年友聲譽籍
甚人稱其兄弟曰楚兩龔以比漢之兩龔云東平徐公持淛右
憲節聞先生名辟寘幕下㝷舉教官歷平江之和静學道兩書
院山長以累考當赴吏部銓大名髙公時參預外省先生以書
論役法之弊公得書喜曰子有用之材持文書来我為子取教
授先生謝曰執政大臣以進賢退不肖為職天下士如某者能
一一力致㢤誠推是心寒畯之啈公聞其言愈敬異之御史周
公馳鄭公雲翼交薦先生冝在館閣皆不報用例調寧國路儒
學教授秩滿遷主信之上饒簿以所生母蔣氏憂不赴服除授
袁之冝春丞其階再轉俱将仕郎先生咲曰五十年猶故吾耶盖
異時以門䕃𥙷官亦将仕郎也在官歲餘移疾上休致之請
遂以從仕郎江浙等處儒學副提舉致仕命下先生巳卒扵冝
春其卒以至順二年十一月十七日享年六十有六臨終猶強
飯正襟危坐命筆作三皇廟記俄投筆謂家人曰汝輩且去吾
將少休頃之氣息奄奄而逝先生家事素薄客至不問有無倒壷
命飲與之談前代事實娓娓不倦至為諸生論說豪分縷析必使厭
所欲乃巳兩持郷闈文衡號明有司門生弟子彬彬以材自見
稱之者不以官而曰先生云其在和静復侵田若干畝在寜國
徴逋租為錢十二萬五千緡刻春秋大學等十九書以惠學者
而冝春之政役均訟平部使者以為能數諉以事頋以涖治之
日淺其所藴蓄有未悉展也娶周氏知江州徳化縣方叔之女
子男一曰魯女二適陳方夏景行孫男二曰宣曰冝女二俱幼
魯以其年十二月返柩扵鎮江明年五月十六日葬五州山先
墓東南若干歩奉先生子壻陳方状来謁銘状稱先生材識足
以超軼古人而忠厚不自巳之情未忍斬然遽變其先世承傳
之舊故其為言卓偉殊絶自成一家然亦未始不從容乎規矩
繩墨中晚年學益醇鋒鍔都盡其進修之實或未易淺言也嗚
呼苟非方從先生之乆且親孰能知之若是歟先生所著詩文
魯既彚次成若干卷因先生自名其齋者目之曰存悔齋槀云
銘曰
龔𥘉来南以士升太常司農遂世卿今孰嗣者冝春丞既仕弗
進用文鳴立言成家樹風聲擺落凡近趨髙明有来侁侁揚其
英一鑑亡矣疇依承陳辭相哀垂百齡刻諸方珉告玄扃
　　袁通甫墓誌銘
吳之隱君子曰袁君諱易字通甫其先當宋有起進士為京朝
朝官者曰仲賢始家于汴仲賢之後曰亰西提刑珦於君為五
丗祖南渡時卒葬于吴因家焉故今為平江人曽大父曰璡樂
其地衍沃買田築室長洲之蛟龍浦躬畊而食以布衣終大父
曰祐之承莭郎監廬州都稅務父曰樞國史實録院檢閱文字
皆仕而未顯至君復不樂仕進東平徐公持部使者節聞君名
延見與語大恱将薦之于　朝君力謝不可徐公益賢之巳而
行中書省署君石洞山長君乃欣然往就軄既歸卒隱弗仕即
所居西偏為堂曰静春壅水成池周于四隅池上累石如山芰
荷蒲葦竹梅松桂蘭菊香草之属敷舒繚繞而其外則左江右
湖禽魚飛泳於烟波莾蒼間堂中有書萬卷悉君手所校㝎客
至輒歛卷與縦飲劇談㽞連竟夕廼巳君丰姿秀朗毎雨止凬
收挟小舟以茟牀茶竈古玩噐自随逍遥容與扣舷而歌望之
者識其爲丗外人君少敏於斈藴積之素一彂於詩未始髙談
性命以師道自任至其在石洞推明雙峯之說上及於考亭多
諸生昔所未聞莫不敬服焉君所爲詩有静春堂集八卷龔氏
子敬爲之序謂近半山而漁陽鮮于公稱其閑逺清麗稍加精
密少陵不難到其爲一時名人推重如此吴興趙公甞耴汝南
先賢傳所記漢司徒袁公卧雪事冩爲圖以遺君且曰予作此
圖正以通甫好脩之士使之景慕其髙莭爾則君之人品固不
問可知君母趙氏濮安懿王八丗孫女妻奚氏子男四人長震
次泰次晋皆張出次騘陳岀女五人長許適金大聲未行而卒
次適顧天麟仲振孫顧正許徳明孫男三人孫女二人俱㓜君
卒以大徳十年十一月二十六日得年四十有五其年十二月
二十四日塟長洲東吴郷赭墩先墓之次後二十有八年是爲
元綂二年於是君長子震巳死泰及晋實始伐石以状来謁銘
泰好學而有文稱其家者也銘曰
居之熈熈行之施施丗非我遺我有不為寤言歌之其声也希
昭昭其垂表以刻辞
　　楊仲弘墓誌銘
仲弘既卒之明年溍往哭焉其友婿蔣堂代致八嵗孤選之言
曰先人之􁩦非先生莫冝為銘此先人治命也敢奉以請惟先
生哀而許之溍不敢不諾也𥘉溍與仲弘不相識輒以書締文
字交凡五年始識仲弘後十有一年乃與仲弘同舉進士又八
年而仲弘死矣嗚呼其忍執筆而銘諸仲弘諱載姓揚氏其先
建州浦城人上距宋翰林學士文公凡十一丗曽祖有雍祖祐
之皆有隱徳父起潜𥙷京學諸生囙家于杭故又為杭州人仲
弘少孤事母季氏尽孝而有礼年㡬四十不仕田理問用之得
其文薦之行中書舉茂材異䓁不行周御史景逺強之至京師
俄以母丧玄賈户部國英数言其材能于
朝遂以布衣召入擢翰林國史院編脩官與脩
武宗實録書成褒賜甚厚居亡何調管領係官海舡萬户府照
磨兼提控案牘於是
仁宗在御方以科目耴天下士仲弘首應　詔登延祐二年
進士乙科用有官㤙例視第一人授承務郎饒州路同知浮梁
州事秩滿遷儒林郎寕國路緫𬋩府推官未上以至治三年八
月十五日卒得年五十有三泰㝎某年某月某日塟杭州錢塘
縣某郷某原娶瞿氏子男三人長即選也次遵次迪俱㓜仲弘
平居性和昜然於論議臧否未甞有　従皆當丗偉
人吴興趙公在翰林尤爱重之亟稱其所爲文由是仲弘名益
聞諸公間盖仲弘於書無所不讀而其文壹以氣爲主毫端亹
亹從横鉅細無不如其意之所欲出譬如長凬怒䑺一瞬于里
至於碕岸之縈折舷欹柁側亦未始有所留碍也凡所譔著未
及詮次以行而人多傳誦之溍甞評其文博而敏直而不肆仲
弘亦謂溍曰子之文氣有未充者也然巳宻矣溍毎歎服其言
今巳矣無与共論斯事矣嗚呼而尚忍銘諸姑述其概以慰吾
亡友於地下云尓銘曰
嗚呼仲弘而止於斯孰昌其氣之死不衰優優其辞不屈不枝
有寕一宫文冡在兹過者必式考予銘詩
　　張弘道墓誌銘
弘道既沒于杭其子正蒙奉柩還山隂而狀其丗序官閥来求
銘以塟予與道弘同對　大廷同校文江西又同校文江淅
未卒事而弘道移疾丐休致玄卧翔鵉佛舎竟不起悲夫尚忍
銘諸雖然知弘道者莫予若也銘非予将誰属弘道諱士元姓
張氏弘道字也弘道生䆠家而自其少時不習貴㳺子弟嬉戯
事稍長従郷先生黄君受毛氏詩為舉子業塲屋事廢士之志
于禄仕者率投牒求察舉𥙷儒學官弘道恬然不以動其意左
簞右瓢㡬四十年㑹有　詔行貢舉法有司乃起弘道使就
試遂以延祐二年賜同進士岀身歷将仕郎慶元路鄞縣丞従
事郎池州路貴池縣尹承事郎太平路緫𬋩府經歷用致仕授
承直郎同知鈆山州事　命下弘道巳卒其卒以天暦二年
十月二十日夀六十有四塟以至順某年某月其日墓在承務
郷某山之原弘道為人内秀朗而外䃼踈所學務平实其居官
以樂易称未始求赫赫名眩流俗甞平反貴池殺人獄亦不自
以為功也由是吏弗忍欺而民思之却使者考其績交章以聞
事格不下代弘道為鄞貴池者皆弘道𥘉持江浙文衡時進士
人尤以為盛事云弘道丗越人髙祖澤宋孝宗龍飛進士由侍
御史諌議大夫至兵部尚書後以寳謨閣直學士食柌禄其行
事見髙公似孫所為碑文曽祖璧通直郎簽書武安軍節度判
官㕔公事祖厚之承直郎温州樂清縣尉父續古将仕郎入
國朝以弘道官七品贈從仕郎䖏州路慶元縣尹母趙氏知西
外宗正事少師不邌之曽孫女妻胡氏太府卿直敷文閣太𥘉
之孫女今以贈若封並為冝人子男一人正蒙也當以廕得官
未調予聞弘道垂屬纊猶力疾坐語精爽殊不乱其所存必有
過人者然則予之知弘道抑末矣銘曰
樹之旣同有穫而弗充不贏于躬獨以嗇終後其豐
　　承徳郎中興路石首縣尹曹公墓誌銘
公諱敏中字子訥姓曹氏衢之龍游人曽祖日新祖克已父心
易精於昜學今以公貴贈承直郎衢州路緫管府判官母俞氏
贈恭人公㓜慈祥謹言行以尚書􁑖門用察舉𥙷儒學官歷龍
泉永嘉两縣教諭會有　詔行貢舉法首耴江浙行省郷薦
登延祐二年進士第二甲𬒳　上㫖賜進士出身授承事郎
慶元路同知奉化州事公䖏事詳練而不為矯激暇日未甞廢
書使者行部甚加敬焉秩滿調本路定海縣尹到官之明年春
多雨而夏苦旱麥爛苗槁歲大饑公竭力拯之人頼以生縣民
包買食塩三倍於元㑹計之数行省以公所言下于轉運司减
其虚増之額一千七百七十餘引民力以寛丁内艱服除起為
承直郎寕國路緫管府推官凢所鞠問無不得其平而繫囚免
寒暑燥濕疾病之苦歲適大旱民乏食郡守謂公曰寕國一縣
饑民九萬六千命懸於旦夕聞子在㝎海救荒有法敢以諉子
幸母以軄掌拘也公聞命即行還報曰義倉徒為文具而勸賑
未必䏻周徧非得官倉之粟不可郡以公言上于行省為發水
陽倉米二萬石付公往賑之部使者大喜會宣城縣民亦以乏
食告乃彂錢給驛命公亟行母緩所活饑民六萬六千秩滿遷
承徳郎中興路石首縣尹未上元統二年三月某日以疾卒於
家享年七十以至元元年九月二十七日塟于靈山郷麻溪之
原公娶鄭氏贈恭人子男二人長曰康次曰寕女二人適何某
黄某孫男四人長宗瑞用公廕入官今為䖏之龍泉尉女五人
曽孫男四人女一人宗瑞不逺数百里以書抵溍曰先大父塟
巳乆而冡上之石未有刻文敢以為請溍載念疇昔江浙所貢
南士同對於大廷者八人公与吴郡干公褎然前列溍亦以非
才忝預末綴及筮仕皆在海濵州縣壤地相接而溍玄公治境
尤宻迩數囙事過公獲奉咲言曽嵗月之㡬何而星離雲散■
之八人者惟干公與溍獨存干公以休致進官八座而公終于
百里宰其嗣子又不耴丗禄幸其孫䏻自刻厲有遺澤公殁不
亡也溍以後死屢甞銘吾同年之墓雖衰杇荒落何敢扵公斳
一言乎興懐存殁茅増感創而巳銘曰
予之也厚兮耴之也㢘既翔而集兮不飛而潜素乎其位兮飬
之以恬䏻謙必豫兮有後之占石刻可徴兮靈山巖巖
　茶陵州判官許君墓誌銘
茶陵州判官許君既卒其友危君素曽君堅奉書若状来徴銘
以塟嗚呼溍於君同年生也安敢以不敏辞君諱晋孫字伯昭
其先汳人宋南渡後徙建昌曽祖通某州團練使祖開進義校
尉父炎仕　國朝為欎林州儒學教授母車氏君弱冠㳺亰
師或介以謁趙文敏公又囙文敏徧㳺大人先生之門以薦者
𬒳　㫖𥙷國子斈生一時名師儒皆大竒之博士姚公尤器
重焉㑹有　詔設科耴士君首以諸生擢延祐二年進士苐
上方好儒進士當得官者悉命卑便近地以寵榮其𥘉遇君用
是得建昌之南城縣丞天燈寺僧甲與乙有私怨欲殺之既操
刀入其室值乙将㸑捧所次米而出驚仆于地奴走救得脫甲
即以刀自刺連呼殺人且訴于縣獄巳具君閱其牘曰捧米復
䏻手殺人耶卒直之太平山中有竊浮圗氏四果之名以為教
者文衣髙坐日臨其徒泉南廣東慕而趍之者金帛填委所聚
男女恒數百千人不法之状暴聞于官而吏置弗問君謂是将
詿誤吾民爲大姦亟列上于郡杖其首百其風遂衰凢君之䖏
事精敏而剛果多此類藍田郷民訟争屋新城縣民訟争山皆
乆不决郡併以新城事諉君聞君决事平或以屋歸其主或以
山交相譲其䏻使民化服又如此郡守𥘉怒君不阿數摧沮之
君奉所受　命書詣府曰上下相承以礼而巳某不善事上
官則有罪乞免玄府僚既諭止君守亦愧悔而加礼焉尋以南
城例不淂置丞改贑州録事其治如在南城時包銀令下君鉤
校物力之厚薄以應令民用不優紋錦局吏竄毀匠籍而牽聮
追呼濫及民伍君白干郡發架閣旧籍証之其弊以絶
君之政不便於巳詣部使者誣以他事郡長貳素知君率
以玄就明之部使者大驚訊之果誣也秩滿調湖州路長興州
判官未上丁車夫人憂居䘮壹用古禮服除殊無仕進意有司
以聞乃以茶陵州判官起君於家行及境病暍歸居乆之復以
病疫而卒至順三年六月六日也得年四十有五階止承事郎
葬以某年某月某日墓在南城某郷某原君性介特而群居踆
踆卑讓待儕軰如父兄與人言不苟為容恱然亦不以訐為直
其在南城官𪠘去家近日歩出視事後雖居它官因不蓄馬市
薪菜自烹飪而食畧無難色權貴人有遺以美衣数襲者受而
弗服也君筮仕後始學于内翰臨川吴公毎以及門晚為憾其
為文無曼辭詭辯而多骨鯁之言詩尚醖藉未病前一月夢為
詩云至道難聞歲年晚聖賢不作後世亂詰旦語人曰吾詩辭
意甚悲殆不類平生作及曽君求遺藁其家所夣詩在焉嗚呼
其可哀也巳君妻南豐趙氏有子一人曰章𥘉君之季弟鼎孫
卒後一歲趙夫人卒又一嵗君遂卒甫四日仲弟益孫亦卒不
兩月而欎林府君卒今存者惟一子嗚呼是不又可哀也夫銘
曰
將聖之門政學殊科兼取其長君材則多殃慶非類報施何以
未㝎者天君尚有子
　　將仕佐郎台州路儒學教授致仕程先生墓誌銘
先生諱端禮字敬叔姓程氏其先逺有丗序而譜牒莫詳所可
見者漢有海西令曾唐有太子左衛率府胄曹參軍某其自鄱
陽徙家于鄞則由胄曹之大父珍始故今為慶元之鄞縣人㦄
五代至宋仕者恒弗絶曽祖振父承務郎平江府百萬倉司門
祖在孫通直郎知平江府常熟縣事父立郷貢進士入
皇朝贈從仕郎郊仕署丞母王氏徐氏並封宜人先生徐氏出
也𥘉用舉者爲廣徳之建平池之建徳兩縣儒學教諭歴信之
稼軒建康之江東兩書院山長用累考及格上名中書授鉛山
州儒學教授秩滿遂以將仕佐郎台州路儒學教授致仕其在
建平興舉廢墜諸生之貧者必周給之縣尹王君起宗日率僚
友聴其論說且築室赤巖上命其子楚鼇受業焉楚鼇後出入
䑓閣卒爲時之名人繼王君爲其縣者復倡好事之家爲買書
萬卷覆以傑閣永康胡先生長孺記之其在建徳増學舎以居
其徒盡復民所占田其始至也有田三百畒比受代而去有田
一千畒稼軒前賢遺迹多爲人所據悉按其籍奪而歸之江東
新卑院額有司奉䑓府之命選辟先生以闡教事學者翕然知
所宗仰
文宗在潜邸遣近侍子弟来學賜以金幣牢醲禮遇甚至扵鉛
山則新其廟學豪家築室侵入仞墻内地乆莫能正先生白于
部使者命毀其室乃懼而請以腴田二十畒昜之鵞湖書院之
旁有道觀先生偶至其䖏有驢跑堂前隙地驅去復来黙卜之
曰地下果有物驢當復至巳而驢果来跑益力乃訪觀主求發
之得石碣十餘刻群賢像因為作群賢堂先是平章政事趙凉
公及王御史理甞舉先生可教國子趙御史承禧舉先生可提
舉儒學俱不報先生歸後郡守王侯元㳟踵門禮請先生為學
者師帥閫及旁郡講行郷飲酒禮皆俟先生討論而後㝎郡故
有宋丞相史越王所置義廩以助仕族儒家昏䘮之不給自先
生為之督視貧者始實受其恵先生素所厚一二逹官魁士相
繼凋謝先生若有所不樂一日拏舟遊東湖諸生載酒追及之
飲于中流酒半酣指所卜葬地曰若豈知我之歸扵斯不及也
耶學問之道具在聖經賢傳吾甞述之矣真知实踐則存乎其
人尚懋之哉諸生爲之黯然各捧觴爲夀而歸自是多以病不
出乆之病加劇客有将上亰師者過而言别相与論宋季事娓
娓不倦既正冠送客顔色忽変痰氣作毉者以丹剤進先生却
之曰不敢服也目巳暝而頭微偏門人樂良進曰先生頭容稍
偏矣復張目端坐而逝至正五年夏六月甲子也享年七十有
五以六年某月某甲子塟陽堂郷之陶奥娶潘氏潘爲建平望
族先生主教事時慕其賢而以女歸之卒因塟于建平至是奉
遷而合祔焉子男一人衍女四人孫男一人循理女三人盖宋
季之士率務以記誦詞章爲資身耴寵之具而言道學者亦莫
盛於此時四明之斈祖陸氏而宗楊袁其言朱子之學者自黄
氏震史氏蒙卿始朱子之傳則自㬊氏淵大陽先生某小陽先
生某以至于史氏而先生承之黄氏主於躬行而史氏務明體
以達用先生素有志於當丗惜其仕不大顯故平生藴蓄未克
䆒扵設施而私淑諸人者不為無功於名教也故礼部郎中韓
公居仁甞斈於小陽先生其仕扵先生之郷與先生論議無不
脗合行省屢聘先生較文郷闈先生以為　國朝設科𥘉意
専耴朱子貢舉私議今多違之吾往冝不合力辞不往其源流
本末可槩見也先生色荘而氣夷善誘學者使之日改月化而
仲氏太史公端學克謹師法學者嚴惮之人以比河南程氏两
夫子云先生所著有進學規程若干卷國子監以頒于郡縣學
使以為學法有畏齋文集若干卷蔵于家先生塟後二年門人
徐仁䓁若干人相與謀俾同門生樂良奉宣文閣授經郎危素
之状来謁銘溍幸甞辱交於先生徴於状無不合乃併以平昔
所知者論次而銘之銘曰
大道孔夷聖賢同趍政厖俗裂師異指殊真儒有作乃發其蔀
先生之傳逺有端緒左規右矩蹈夫大中居之以寛休休有容
道之将行夫豈弗仕委蛇進退時行時止志局於位厥施未豊
惟其教思垂于無窮門人謁辞論譔遺徳卑于方来永有矜式
　　南稜先生墓誌銘
先生姓王氏諱炎澤字威仲斈者因其别号尊之曰南稜先生
其先系出太原五季時自會稽徙婺之義烏者彦超官至莭度
使其逺孫固蚤㳺安定胡公之門登皇祐五年進士第宋三百
縣人耴科第自固始卒官思陽令右正言知制誥李公清臣銘
其墓固諸孫從用生說贈宣奉大夫工部尚書郭公三益表其
墓說生永年喬年登紹聖元年進士第甞仕于京師而僑居扵
濟南後復居義烏而占籍焉終於中大夫知福州文安縣開國
男贈正議大夫子鑄通判嘉興府贈金紫光禄大夫鑄從仕郎
嚴州司法𠫭軍娶陳忠粛公子直祕閣正彚之女其沒也正彚
誌其墓鑄子寕提舉廣東常平茶塩贈中散大夫寅歴知冝連
藤栁峡饒江七州積階朝請大夫喬年子濤承奉郎濤子㝢江
東轉運司幹官其丗序官閥見於譜牒知此餘以賞延入官十
有一人有通朝籍剖郡符者不可悉舉運幹則先生之高祖也
曽祖諱誠祖諱衛道並潜晦弗耀考諱済以景定二年應薦為
國子免觧進士妣葉氏軍噐監丞䕫路轉運判官蓁之孫女通
齋隱君由庚之女先生少嗜書稍長治㪯子業頴出儕軰間運
去物改而場屋事廢囙淂専意探索聖賢之微旨家庭所受既
有其素而通齋為外大父又従徐文清公傳考亭朱子之學凬
声氣習之所存感發尤多而操行愈堅窮居約䖏開門授徒絶
口不言仕進乆之乃用部使者察㪯起爲東陽常山两縣教諭
迁石峡書院山長所至以善教飬得士譽在石峡嵗餘即弃官
而歸徜徉於家林逾十寒暑至順三年八月十三日以末疾卒
享年八十其年十月十日塟縣南崇徳郷湖陽山先墓之次先
生氣䫉充偉而襟度踈暢待人一本於誠言論磊落無所隱蔽
莫不敬服焉爲諸生講說務推明其大義不事支離穿鑿文簡
質而生於理詩極渾厚而間岀竒語不屑以雕飾求工也有南
稜類藁二十卷𥘉考君無子甞鞠其族子而弗克家𣸪選於族
人得先生以爲子俾尽有其田廬之不均先業未有不囙以墮
者也考君賢其言卒成其志而均給焉族黨以是多之娶傅氏
前三十年卒先生之塟实同兆域子男二人長良玊常山縣儒
學教諭次良珉女三人適傳保許文俊傳復享孫男四人𥙿禕
𥙷𥘉曽孫男女三人良玉塟先生殆将两紀乃来諗於溍曰先
人家居教授前後及門數十百人而無顯者不杇之託非子其
誰頋以子方效官於中外未遑有請子既淂謝而退失今弗圖
懼流凬遺範日就堙没謹命次男禕䟽其行实以俟采摭而論
譔焉溍竊惟吾里衣冠望族莫先於王氏文献之相仍亦莫乆
於王氏先生引而弗替卑付有人見其進未見其止豈必身都
髙位而後爲䏻丗其家也哉溍自緫角忝預弟子列今也髮種
種矣唴逝者之如斯愧前聞之荒落言不䏻文而義不敢辞銘
曰
婺女之墟孝子之里以儒起家肇自王氏丗科丗禄恒不乏人
重珪疊組萃于一門是似是續蟬聮十葉𣸪抱遺經脩其丗業
　　　　忠墜益振如木有本如水有源教施扵郷佩衿済済
道之将行乃止不仕尚克有子而又有孫餘潤所蒙有材彬彬
趾羙于前垂休於後嗚呼先生是謂不杇
　　葉審言墓誌銘
至元元貞間部使者振㪯學校悉延致前代遺老以主教事一
時英俊之士咸立下風惟審言夙負材望以弱冠之年与之並
登于師席衆皆羡慕焉審言頋獨恬於進耴筮仕垂四十年猶
俛首常調随牒逺方後耒居上者不知其㡬及審言以六品官
致其事而竟不得從容享一日之安嗚呼悲夫審言姓葉氏諱
謹翁審言字也丗為婺之金華人曽大父大冶縣主簿邽受業
吕成公之門以所得扵成公者授徐文清公僑文清後為朱文
公門人髙第而扵大冶君執弟子禮没身不衰大父榮發深自
韜晦罕与物接父霖始復以家斈私㳤其里人故端明殿學士
王公埜知南康軍葉公閶咸敬礼焉仕皇朝卒官将仕佐郎婺
州路蘭溪州儒斈教授致仕母曹氏有賢行審言性明達而蚤
有知於書無不讀由家傳之端緒泝儒先之源委卓然自立諸
老無不樂与之逰舉教官歷浦江義烏两縣教諭升衢之明正
書院山長丁外艱服除上名銓部借授處之縉雲縣官政郷廵
檢丁内艱服除遷吉安之吉水州學教授秩滿調泉之晋江縣
主簿階将仕郎同僚有与之不合者力搆䧟之部使者雖莫䏻
察而心竊疑焉不及竟其事而玄後使者得審言受誣状而不
欲自為異同乃貰其罪而觧其軄頃之仍旧階改調婺州路司
獄在官五年以老請謝事授承務郎温州路同知瑞安州事致
仕命下審言巳以疾不起審言事親孝父子自為師友念母老
不可一日去左右所至必侍奉以行仲弟無依贍之終身平居
寡欲治家有法吉㐫慶吊一遵成公家範曰吾有所受之也貲
産素簿而室廬再厄扵災至無一椽以庇風雨僑寓說齋精舎
乆之乃得老屋數楹僻在東郭外教子之暇日以種蒔為事暮
年徙居城西北隅間得微禄不足自給䖏之晏如時從明舊飲
酒賦詩陶然自適昜簀之日有書數卷田數畒而巳審言所居
齋室扁曰四勿自號贅翁歸自泉南又自號曲全道人所為詩
文和昜平實無纎麗之態有四勿齋槀若干卷曲全集若干卷
藏扵家審言生扵宋咸淳八年四月十六日卒於今至正六年
十月十日年七十有五娶蘇氏文㝎公　世孫女後三年卒以
某年某月某日合葬扵金華縣赤松郷羅家橋之原子男三人
長敬之處州路慶元縣榮慶郷廵檢前卒次復之未任次泰之
廕𥙷江淛行中書省廣濟庫子女七人其五適同郡嚴弘道趙
嗣滋杜宏喻徳順潘繼善其二以疾在室孫男一人囝女二人
其一適浦江張㮒其一尚㓜審言所交皆四方名士里居之曰
最所友善者許文懿公謙翰林待制栁公貫太常博士胡君助
禮部郎中吴君師道翰林脩撰張君樞而溍亦幸獲陪諸公之
末至是諸公多巳凋謝惟胡君與溍獨存故泰之求胡君爲之
狀而屬溍以銘嗚呼悲夫載念溍之少也從先生長者詠歌
先王之道扵寛閑寂寞之郷將以是終其身審言力挽之岀而
䆠遊不遂晩通朝籍以親老請外遂納禄而歸審言適己掛冠
徃見之雙溪上渥手道舊故殊欵洽别去甫一月而審言逝矣
又一月而溍蒙恩錫召欲伸繐帷之一慟而不可得銘固不敢
以諉扵它人也嗚呼悲夫審言分教兩縣所至以教養爲務興
壞起廢之功尤多其在明正書院復道流冐占之田二百餘畒
吉水號多士教官良不昜為審言䖏之有道由是士論厭服審
言為廵官則能使盗息而民安為獄官則能使囚徒不失其所
誠可謂得其職而審言之所以不朽者不􁑖在是也兹不詳述
焉銘曰
有作而興載揚其英胡不奮飛徐徐吾行黽勉從事靡愛其力
執虚若盈戰兢夕惕不疑扵人蹈夫危機困而能亨罔間險夷
皇仁在上天日照臨朱紱之来于光有耀鼔缶而歌式全吾歸
孰昭其昧曰有刻辭
　　黄彦實墓誌銘
彦實諱叔英明慈溪黄氏年五十有五以泰㝎四年九月某日
卒于鄞明年九月庚申葬餘姚之竹山溍異時與彦實㳺彦實
言今天下文章鉅工知我者惟伯長伯長必先我死我死子其
銘我伯長故翰林侍講學士袁文清公也溍藐焉晚岀扵文清
無能為役彦實乃欲以之承其乏耶而孰知溍之哭文清僅踰
月又哭彦實邪溍雖不敏彦實之言詎可忘耶𥘉
朝廷旣新貢舉法而塲屋事乆廢老生宿學多己物故後進之
士無所依承則相率之彦實受弟子業凢彦實所指授取科名
預薦書者相望否者亦且去而𥙷儒學官人皆為彦實喜而彦
實顧不能少自貶以就有司之繩尺訖無所遇合以死人又莫
不深悲之其知彦實者若是而已至扵彦實之所存知之者未
必盡也彦實之先大夫文㓗先生宋寳祐丙辰文天祥榜進士
負材能尚氣節而甚䆳扵經術所著書世多有之盖先生之學
壹以躬行為本故其在朝著見謂忠鯁而分符握節所主舉其
軄業凮采凛然先生三子俱克紹其家斈而彦实最少介然特
立不務為苟同尤酷肖焉文清称彦实少㳺故都見丗所称知
名人率脂韋自保祕惋恨無可与語酒酣氣雄謂海宇方宴安
休明冝耴天下事置念慮以入計畫否則捜抉險幽浩然為万
里㳺遇不遇命也未㡬泝采石上漢江而㳺荆㐮歴觀用武関
要荒榛廢壘猶有䏻言昔時得失益慷慨自振而所見公卿大
夫與夫布衣之士則皆与昔交㳺者無大異於是治其居曰戇
庵閉門讀書益不妄交嗟乎彦实之扵天下獨以文清為知已
而文清之言如此彦实所存固可槩見矣彼以是瑣瑣者為彦
实置欣戚焉何哉彦实甞為晋陵宣城蕪湖三斈教諭又為和
靖采石两院山長間以茂異遣詣中書弗果行彦实殊不以小
試為辱亦不以不大用為詘也彦实於經史百氏之書過目輙
成誦為文雋㧞偉麗意氣奔放若不可禦而要其歸弗畔於道
有戇庵暇筆三卷詩文雜著緫二十卷蔵于家彦实之曽大父
曰丗堯大父曰奉議郎一鶚父曰朝奉大夫宗正少卿震文㓗
盖門人私謚云母趙氏封安人而彦实沈岀也娶岑氏先卒再
娶王氏子男一曰祖徳女二長嫁岺可乆而夭次未行銘曰■
物之不齊雜糅錯岀悪妍喜􁆵干古一律徳人天㳺不物於物
尚無有已孰為淂失惟是浩然之死不沒磊落峥嶸軒昻突兀
發其遺編猶見髣髴寫以石章用告幽室
　　錢翼之墓誌銘
翼之姓錢氏諱良右丗為平江人曽大父丗昌大父恪父宗慶
俱未仕而大父用其仲子台州路緫管府判官宗顯㤙贈承事
郎鎮江路丹陽縣尹翼而不凢長益闓敏徐文貞公持淅西部
使者莭台州君䖏其幕下翼之因得侍公左右公見其言談舉
止謹飭有禮大竒之台州君同幕多名流公語之曰錢生濟濟
有儒者意度令親簡編必成令噐翼之亦感励自力於斈公所
為詩文必出以示翼之其耴重如此翼之既㳺文貞之門至於
前代遺老若并陽周先生淮隂龔先生當丗宗工若剡源戴先
生隆山牟先生永康胡先生翼之無不接其緒論中州雅望若
薊丘李公漁陽鮮于公暨一時賢雋之士亦皆折行軰与翼之
交故其聞見最為詳博而吴興趙公巴西鄧公遇翼之尤厚数
引㧞之翼之殊無仕進意至大中行尚書省署翼之吴縣儒學
教諭翼之欣然就軄巳代去輒不復岀間居三十年安貧守約
未始有求於人一室蕭然坐客常滿詠歌酣嬉無虛日里中子
弟耒就斈亦弗拒也御史聊城周公舉翼之冝在館閣未報而
中書連𬒳
上㫖擇工於書者俾書農桒輯要大學衍義有司悉起翼之以
應令竣事薦章交上亦不報浮光王公与翼之生同嵗居同里
公由户部尚書參預河南江北行省事念故人之存者独翼之
将力援之於　朝而翼之素志丘壑至是亦既老矣翼之性
夷曠与人交無町畦䔍於故旧往来尺牘裒輯装治惟謹時岀
以示人曰吾非以此衒其識人之多特於其間有情辞諄切関
於丗教者不可廢耳然不喜於苟同人有不善㦯面斥之以其
行孚於人不以為異也大叅金源王公甞問翼之曰錢氏起五
季有吴越子弟多在東南且丗有顯人君豈其裔耶翼之曰此
無從稽也盖某之先有甓壚沽酒者每見故書紙輒手拾聚而
焚之曰吾子孫其有興於文學者乎公聞翼之言深服其質直
翼之晚自號江村民人囙以江村先生稱之至正四年五月八
日以疾卒扵家享年六十有七疾巳革猶正巾危坐秉筆作弟
姪書頃之而逝𥘉室徐氏廣徳縣尉逢吉之女無子継室丘氏
宋龍圖閣學士贈特進岳之曽孫承奉郎稷之女子男一人曰
逵女二人長適張元善前卒次適吴某孫男某女三人皆㓜逵
既以其月十有八日奉柩塟吴縣靈岩郷黄山徐涇先墓之次
而刻石誌其嵗月且遵治命以状来徴銘予辱㳺於翼之父子
間甚乆别玄十年而翼之遽不可作其以銘見屬望予厚矣逵
又好學有文䏻嗣其丗業而汲汲焉用意於不杇事予何敢辞
翼之有詩文雜著若干卷奎章閣侍書學士虞公巳為之序以
故弗論翼之於古篆隷真行小草無不精絶豪家貴人往往傳
蔵以為珎玩或有所挟而强使為之雖奉以百金弗顧也人多
以是敬服之而罕有論其岀䖏之大致者序而銘之庻㡬来丗
有以知其人也銘曰
由學而升不近乎名既仕而止不失乎已蔵之若虚以浮湛扵
里閭優㳺卒嵗匪依隱而玩丗惟以求夫志欲知其人視此刻
文
金華黄先生文集卷三十三
金華黄先生文集卷苐三十四　續藁三十一
　　墓誌銘　門人編次
　　　項可立墓誌銘
予為項君可立銘其大父墓後六年而君卒又九年而葬又三
年而君之子師周始以狀走亰師問銘扵予㑹予方有史事及
得謝而歸又三年乃克為之君姓項氏諱詗可立字也其先自
台之仙居徙温之永嘉後復自永嘉徙台之臨海臨海故為章
安縣今所居章安即舊縣所治也五世祖璣髙祖恵曾祖駰當
宋南渡𥘉遭時多故並隠弗仕大父良材郷貢進士予所為作
銘者也妣翟氏張氏父鼎迪功郎蜀郡虞公集銘其墓妣毛氏
由迪功而上考諸前銘可見已𥘉君之大父有徳扵里中人至
今思之　國兵南伐偶為卒所得将剚刃焉忽撓而曲易以
他刃復然卒駭曰此天所保護必有積徳後當生好人遂舎之
而去及君之生質貌魁偉自少倜儻尚氣皆與大父類人以爲
好人之驗稍長卓然有志於古不妄與人交所造詣必一時名
人甞爲詩持以謁天㳺陳先生孚一見稱其善學李長吉君盖
未之學特暗與之合耳時君甫弱冠天㳺謂曰子固他日之善
鳴者觀其丰葺間婉若明金翠羽流麗雲屏能稍加鞭辟入扵
義理則其縁飾萬物之情當變而爲鑑鏘清廟之音矣遂介之
見此廬翕先生森又介此廬見右堂陳先生天瑞而卒業焉既
而歸讀書扵嵩隠嵩隠者五世祖徳處也去家僅一里所由山
麓縁綫路上絶磴穿石扉而入群峰環合中更平衍清池方竹
超然如在世外四方士友及里中子弟負笈而至者傾所儲以
給之無少厭歲饑人多採草根木皮以食有虎出爲害君移文誚
山神而逐之是夕虎至舎外據地大吼林風震撼崖石迸落少
選聲漸悲俄悄然無聞開户視之屏迹去矣君蔵脩息㳺扵其
間者十年扵書無不讀而䔍好經學謂聖人修六經始以明人
倫扵道之常終以扶世教扵道之變易首乾坤先陽後隂君臣
之常道正矣終於未濟則隂陽失位非變乎書始於二典堯之
遜位于舜君道之正也終以秦誓繼王者之誓非變乎詩始扵
二南周之以服事殷臣道之正也終以魯頌繼天子之頌非變
乎至扵禮壊樂崩則春秋不得不作首書元年春王正月正始
也末書西狩獲麟示變也聖人之示變於其終所以俟後聖復
常道扵已變也又以為六經之有春秋脩道立教之義剖斷始
明尤致意焉延祐𥘉有　詔著取士令郡縣𧺫居就試扵郷
闈而君雅不喜效新進之士作科塲語以求合有司之繩尺故
屢試而屢却未始以得失為欣戚也君素為吴越間學者所敬
服争奉禮弊迎致而師事之乆客于外行槖所有悉送于家以
具甘旨一豪不敢私逹官大人有欲薦之扵朝者辭以母老不
可逺逰而止季弟某從君㳺乆既壯為之授室其費一以身任
之永康胡先生長孺號㢘介休官而家益貧寓杭之青蓮佛舎
以殁君夙為所奬重經紀其䘮事甚力裒輯其遺文將刻梓以
行而未果也中歲不踐塲屋歸侍親庭杜門不出遇風日清羙
間與一二勝流盤礴金鼇峰上而寄情扵漁釣人或繪為金鼇
釣隠圗其歆慕之如此甞患渴竟以其疾至於大故君生於前
至元戊寅某月某甲子卒扵後至元戊寅五月丙午享年六十
有一臨将屬纊神色不亂語師周曰吾與爾永訣矣吾母垂白
在堂而不得盡終飬之孝爾年甫及成童而不得盡撫育之恩
吾既為明時棄物以就磨㓕爾當竭力奉吾母以及爾母厲志
扵學以無沗前人勉乎哉傷乎哉言訖而逝母哭之慟絶而復
蘇弔者皆哭盡哀俟殮畢乃退娶王氏後十年卒子男一人即
師周陳氏出也女二人適王光讓黄應騘師周卜宅兆扵臨海
保樂郷安仁里鳯山五世祖墓之側以至正七年冬十一月已
卯奉君柩葬焉君所著有春秋繤義二十卷詩文若干卷蔵於
家君殁師周年纔十五凢狀所述多質扵君仲弟某而得之也
予與君為文字交非一日君生後扵予而先予死予之庸謭誖
耄固不足任吾友不朽之託然以師周不逺四千里奉君治命
而来有請業已心許之安可無以存掛劒之義乎銘以慰君亦
以慰其嗣人云爾銘曰
天之生物其成實難胡底于成而卒棄捐有木扵斯植彼中野
由其萌芽至于拱把沐浴時雨膏液也豊行柯布葉干雲蔽空
人指其材可梁可棟工師睨焉乃不有中委而弗取老于丘園
斧斤所赦山林之尊不侈其逢寕不謂命保兹歲寒順受其正
于嗟乎君不幸類之全夫天年何成何虧鳯山之原墓草既宿
輟哭書辭用慰幽躅
　　吕府君墓誌銘
府君諱汲字仲脩姓吕氏吕氏扵婺為著姓而非一族人因以
其所居地望為别居永康縣之太平郷者號太平吕氏宋之中
葉有以經學教授于郷里者曰遵遵之子曰質質之子曰迪功
郎師愈仇家搆飛語中其長子約而連及之父子同時與龍川
陳公俱下天獄次子皓先以賑濟受知倉使朱文公奏𥙷郡文
學用漕薦再上春官時年二十有四叩匭上書乞納所得官贖
父兄罪丞相白無例孝宗正色曰義事安用例立命出之縁坐
得釋者五十餘人㓜子源是為府君五世祖累贈通直郎髙祖
諱介曽祖諱羔皆承節郎祖諱壄承信郎父諱懋咸淳間甞與
計偕試禮部入　皇朝版授知永康縣至元十五年也母何
氏知樞宻院兼叅知政事夢然之從孫女府君少嗜學至老不
懈讀書務窮理而扵百家數術靡不旁通其說平居致養扵親
為具必豊族人不能自食者月有廪年當入學者家有塾列為
成規守而不廢子女婚嫁必擇故家名族未甞論財接賔友情
文兼至各盡其歡而止鄰里有急必周之歲大侵為粥食餓者
所全活以千百計至扵自奉乃極簡薄衣無羙飾食無珎味器
用苟完出入無傔從惟以一僮挾䇿自隨人望之蕭然山澤之
癯也其㳟儉出扵天性孝友行扵家庭仁愛及扵宗族郷黨可
見者如此而又多材能遇事明敏所處必中扵理衆咸厭服為
人排難觧紛勇扵赴義不以為憚里中無頼之徒或假私鹽誣
平民蔓延所及甚衆為之力辨扵官以免人尤徳之𥘉知縣公
遭值江南新附官府未立毅然出任縣事而弗辭既撫㝎其民
使無失業且為之捍衛以備非常人恃以安及朝廷置真令即
奉身而退盖志在用權以全其郷井不藉是為進取之階也其
役大盗竊發官庫進討復強𧺫之以為嚮導府君甫踰弱冠實
預在行身踐重山宻林荒昧阻絶之境而直探其巢穴事平口
不言功識者推其雅量晚益務韜晦自號水西翁云前娶朱氏
郷貢進士環之女先四十三年卒後娶趙氏叅知政事資政殿
大學士順孫之女先若千年卒子男三人長曰梓本伯兄之子
次曰權曰機皆朱氏出府君既早失内助二子又㓜弱因鞠梓
爲巳子俾持門戸事而悉卑以知縣公所遺田宅權既長遣從
郷先生許公益之受學八華山中業成未及見扵用而先府君
十五年卒無子府君以継躰之重爲之斬衰三年仍命以機子
烜爲之後而機亦先府君三年卒女二人適同邑陳至寳東陽
胡道隆孫男七人熈忠燧烱燁烜煥女四人曾孫男六人女九
人府君生於宋咸淳四年戊辰閠月三日乙卯卒扵今至正六
年丙戌二月三日壬子享年七十有九諸孫以其年十一月三
十日癸酉奉柩合葬于東陽縣西部郷西郭先室朱氏之墓而
以狀来謁銘昔歐陽子有言爲善無不報而遲速有時予觀水
心葉公銘迪功之墓曰治生能冨教子能賢後溪劉公銘通直
之墓曰宗族稱其孝弟郷黨敬其仁義盖吕氏之積累其来乆
矣至府君家益昌而其材又有足用者苟出其緒餘稍自見扵
世宜不止爲一郷之善士而巳頋乃歛蔵弗耀而優㳺以卒歲
豈不曰爲善之報自有其時乎府君二子雖早世而孫曽蕃衍
生今昭代必有能自致顯融而大亢其宗者爲之銘以朂之且
以俟也銘曰
有伏必興斯理之常惟徳之厚其流乃光于嗟府君隠居行義
施澤於人而不有位保其世徳望于一郷繩繩子孫積善之祥
亦既有子胡又夭閼百年之積欎而不發是継是述在其孫曽
尚克有聞　天寵是承貤恩所加賁及窀穸惟銘可徴勒此
貞石
　　富陽朱君墓誌銘
富陽江泝流西行三十里東山之下有隠君子曰朱君既殁且
葬其孫天麟以父命奉先友郷貢進士陳君𣏌所爲狀請文爲
銘按狀君諱伯清字源之世為杭之冨陽人曽大父安禮大父
璘父起南俱隱徳弗耀君少無他嗜好唯劬書至忘寢食群居
誦說務以道義相切磨不専取為舉子業也叔父起渭調太平
當塗尉携以謁郡守髙侍郎衡孫侍郎前軰慎許可見君丰姿
秀整叩以所學甚器重之㑹科舉事廢君因得四其力扵聖賢
之遺言所為詩文益就平實平居訓其家以儉而扵周人之急
無所靳歲所輸二稅恒先期畢継之者以自後為耻有闘訟輙
開諭之使觧去里中頼以無事民至有不識吏者瀕江故多盗
聞君之風相戒無敢犯客舟下上必以君為依歸縣尹李侯質
號剛介罕與人接慕君之為人欵門請見詢政事失得君為言
酒榷及興造顧買之病民者數事尹施行如君言人至今稱之
𥘉君所與為師友皆知名士後多取科第或班朝行君故未脫
塲屋不以寘欣戚也又甞與故尚書右丞葉公李同事宋太學
博士施先生南一時先生之門惟右丞年最少君察其有志氣
以語當塗府君厚遇焉巳而右丞以亰學生扣閽斥言時宰創
市田變楮諸新法非便得罪投漳州朋從懼莫敢省君獨徃與
之訣且為具食飲服用之物俾所親送之二千里外其免歸也
君逆之江上無一語相勞苦第勉以風節自終至元間右丞用
薦者驟居政路士争附趍恐後君頋漠然若未始有雅故者右
丞念君不置數遣迎致之卒謝弗徃由是終其身不有仕籍人
尤以是髙之君卒於大徳十一年十二月某日年七十有二配
吴氏先若干年卒泰㝎某年某月某日合葬于所居南三里馬
鞍山之陽子男二人長曰文韶使来請銘者也次曰應申已卒
孫男四人天驥天騏天鵬天麟曽孫男九人女四人銘曰
有徃而弗返莫予遏也有發而弗舒莫予竭也兹昔賢之細事
世駭以為㓗也幽幽其溍昭昭其晣也陵耶谷耶不尚有掲也
　　鄞胡君墓誌銘
鄞胡君以至治二年六月甲午卒年七十有三其又明年某月
某日葬城西南六十里亭嶺下前事諸孤衰絰哭奉董生復禮
之狀踵門再拜請文為銘予為之荅拜且辭則又再拜固以請
乃次而銘之按狀君諱珙字伯玉夲費氏子生七年後胡氏胡
氏自君之曽大父祖季大父桂發父徳潤皆未有仕籍至君始
以材見推擇為郡列曹掾非其好也用乆次司郡倉積勞當序
遷輙棄不就其居家奉母孝率子弟治田廬生産悉有法有餘
財未甞資以為俚俗華靡豪縦事尊官顯人慕而與之交不肯
為翕翕熱然如故舊煦煦有恩歲時閭巷相過雖賤夫㓜童必
踆踆然與為禮有疑其矯飾者迨君病革姻黨朋從来候問度
且弗起咸有戚色君纊息垂絶猶舉手加額曰惶恐惶恐疑者
乃釋然服其出扵至誠君平生無他好玩獨嗜蓄古法書名畫
持以售者歸其直累百金無所靳晚益聚書搆精舎小溪上延
師儒教諸孫為舉子業葬地實在其西十里君所自辨㝎也盖
君扵管郭之學甚䆳云君娶鍾氏子男六人曰元堅曰元垕曰
元壵曰元基曰元堂曰元圭女一人未笄孫男十有三人鏞鑑
鎮鈞錡銘鉅鑄鎰銳錫鍇鉉女十人婿曰俞祖錫張景松餘在
室曽孫男二人宏翁興翁嗚呼予聞有隱徳者必有後觀君之
自信獨樂非能以利澤昭𬒳于人而子孫茂衍若是冝有隱徳
矣其所恃以為不朽者獨銘也哉銘曰
維古宅兆眡占從違允矣胡君蔽志不疑我擇我蔵匪卦于著
有封斯隆有潜弗輝有斐其銘嗣人之思
　　蔣君墓誌銘
溍弱冠時及石先生之門聞先生當宋景㝎咸淳間執弟子禮
者恒以百數頋生晚不得厠其列然竊心慕之先生殁十有六
年而溍爲諸曁州判官始識蔣君陶朱山中扣其師友之淵源
則執弟子禮扵先生者也君不以軰行自髙言必稱同門若甞
與㳺與居者焉㑹有　詔賜髙年帛郡檄溍奉以從事溍方
蹐君之門而君已死将葬其子果以狀来謁銘溍不得辭按狀
君諱朋龍字飛卿蔣氏由漢兖州刺史詡二十四世至唐尚書
左丞冽又十七世至宋國子監主簿某監簿生處州教授頴教
授生國子助教翥助教之子曰一徳君之髙祖也曽祖諱嗣興
祖諱允叅父諱亨之皆不仕其自冝興徙越之諸暨迨君九世
矣君先娶姜氏前三十七年卒有子一人果也後娶楊氏有女
二人長適胡一中起進士為紹興録事次適趙深孫男三人曰
某曰某為兄進武校尉純後曰某𥘉助教君無恙時有異僧空
入其室示以八字曰傳燈佛祖涅槃㑹人揖而與之語弗頋而
去他日以其言驗之壽略如瞿曇氏其殁則雙林唱㓕之後一
日也自是君之祖若父得壽同殁之日又同君之死也夢其父
曰燈燈續傳不自我後不自我先寤而謂果曰吾先世之聞扵
浮屠氏者固非所敢知以今之年明之日徴之殆與吾夣協吾
其逝矣即索紙筆為書與親友訣翌旦正襟危坐奄然而逝泰
㝎四年二月十六日也享年八十有一葬以某年某月某日墓
在某郷某原銘曰
有生之不齊兮寔命自天脩不可強促兮短不可苟延天胡厚
君之家兮賦予之獨専死之日兮生之年一門四世兮弗後弗
先吾固知命可受兮不可傳天者之難必兮孰測其然于嗟乎
君兮尚歸夫全
　　青陽縣尹徐君墓誌銘
君諱泰亨字和甫姓徐氏其先衢州龍㳺人龍㳺之徐系出偃
王而代祀遼邈莫詳其世次君曽大父曰誼甫有隱徳大父曰
克威以疾廢里豪乘間兼并其家生事日削父曰進始成童能
隱忍激勵卒自奮以致完厚然喜施予又樂道人善以長者稱
𥘉娶越邵氏因徙家蕭山之漁浦尋又徙餘杭而占籍焉繼娶
陸氏俱無子其子男二人女一人皆李氏出君最長徳祐元二
從父避兵踰濤江夜夣神人告曰趣返否且及難既寤遂西還
已而兵從東方来人皆曰天既俾徐氏有後又謹護之積善之
報将在是乎君性䔍厚而遇事警敏少嗜學能為詞賦既又從
師受經用舉者試吏平江精思竭力雖􁁄不休人或譏其過君
曰事無少不可忽也軍校有不法事在郡府君視其牘議不少
貸漕運官属恃其品級己髙尤恣横凡姦私殺虐執事者率畏
憚不敢竟其獄君一一具上論如律民間以匿朱張財物多無
辜坐逮者君力為辨析免男女為奴婢者若干人憲府以時所
引用㫁例不一求文學吏整比之君㝎自中綂訖大徳為之綱
目條分理貫蕳而易求約而可守覧者便之既書滿行中書省
署君歸安縣典史白雲宗僧沈某冐名爵凌官府有悟其意者
两人将寘之死地两人之怨家私鄰女不得殺以㓕口棄尸桑
林中事覺隂使以他辭引两人傳致其罪君将直其冤吏持不
可曰此沈公意孰敢拒也君盡立群吏于前語之曰吾能死不
能濫殺以求媚於人㑹使者行部君卒白出之沈之徒有僧某
者通民家婦為其夫所歐而衘之適有遭刼殺者賊弗得僧為
飛書誣其夫及有他怨隙者七人故以書墮邏卒家七人中或
以罪黥卒得之曰此警跡也因捕治不疑君察其冤而七人者
苦卒虐莫敢易辭君命去其杻械始垂泣自言令以左驗已具
難之君服弊衣詳為賣卜至其處悉得七人以已物實贓狀取
其家餘絲布數升析縷以比無不合釡竈及他物存者又合僧
乃㐲罪七人者得直已而獲真賊扵武康人始歎服焉縣獄舊
有男以醉死弟自經死誣平人者獄已成君親為訪求其實悉
生之隣縣安吉有逐其妻之子而夜死扵盗者意其子也廵官
捕繫而煆煉成獄且取他衣物為證君為蹤跡其事或驚惶以
實自首乃出其子而坐廵卒及行貨者屬歲大侵君夙夜施其
拯救之術凡所給寧過厚曰無以法害吾仁也已代去省臺猶
以荒政諉之陞平陽州提控案牘以内憂去服除遷海道都漕
運萬户府提控案牘方遅次里居而經理法行君以書論田不
實役不均之弊累數千言宰臣領其要者得書大喜俾乗傳白
于行省時列郡守咸以田事期集争欲得君以佐其事君佐常
州又佐池州所行一如其言他郡咸取法焉未幾以漕事至京
師中書奏君以九品官仍為本府堤控案牘兼照磨承發架閣
考漕法利病下至占候探測著海運紀原七卷後有掠其羙以
自名者非本書也尋復以漕事至京師詣都堂獻書數萬言條
陳漕運之弊當更張者十事執政得書移行省用其七至今頼
之乆之以軄官入福建帥幕由令史為提控采列郡圖籍撰福
建緫目若干卷用例授将仕佐郎建徳路緫管府知事言當世
宜急行者其要有六府上其事轉逹于中書雖不報而隱然用
其說人或指曰是徐某所甞言者時朝廷方選用重臣宣撫两
淛江東君摭時政闕失關大體者為九䇿以獻㑹其使遷他官
不果行用覃恩授承事郎池州路青陽縣尹為治務教養其民
縣人方某為割地以廣學宫章某為捐地以建恵民局有司歲
徵民輸荒田租為田千四百頃人甚苦之君寛為之限暴民墾
闢教以修坊置閘而覈見田歸其實行視他民田之阻山瀕江
者俾因地勢為蓄泄以備旱潦歲饑則輟已俸倡衆以賑之民
有告四十人同發其廪粟者吏欲准強盗論君曰吾方憂其死
而食之彼乃以求生而抵重禁當用法外意可也悉笞而遣之
旁郡邑事類此有瘦死者憲府聞君議召其長吏切責焉隣縣
銅陵人争魚池三十年君數語而决尤以是知扵上官滿代而
歸留君吴之閶門無復仕進意結廬植花竹日與賔客觴酒賦
詩或乘興獨徃徜徉山水間自號可可道人元綂元年六月忽
搆疾諸子懼或請禱君止之曰吾猶未也果有異則止藥弗服
時是矣巳而有瘳乆之乃以痁命止藥作遺書及戒其子佛事
不必作親舊致􁎚不可受湏臾端坐言曰年六十五不為夭官
正七品不為小得正而斃焉幸矣言訖而逝十月六日也享年
六十有五娶謝氏先二十九年卒繼潘氏子男五人曰震餘杭
縣學教諭曰恒出後徳清鍾氏曰濟曰孚曰艮紹興和静書院
山長女一人適章光祖孫男五人思誠思㳟思温思義思文女
五人俱未行震䓁遵治命以其年十一月某日歸葬錢唐石屋
郷先墓之後𥘉君未及仕而父沒哀慟至頓絶母氏卒于官弟
晉亨以憂病惑君曲盡調護之力焉君讀書務以致用不屑屑
扵章句作詩善體物冩情凡所著有端本書忠報録自警録可
可抄書各一卷歴仕集二卷集效方三卷及家譜詩集並蔵扵
家吏學大綱折獄比事各十卷行扵世而所謂海運紀原福建
緫録皆列於官書子方樂聞君行事而艮以狀来謁銘敢不諾
銘曰
儒者之效乆矣弗白矯矯徐君秉兹諒直施于有政藹然厥績
胡不卒施而有遺䇿勒銘告哀用表玄宅
　　應中甫墓誌銘
中甫應氏諱本中甫其字也宋南渡時六世祖確由汴徙錢塘
因家焉父普受知淮閫李公庭芝𥙷進武校尉宋亡李公死遂
韜晦不復出中甫生而秀異稍長能自植立治家務勤儉與朋
友交以信好為人排難觧紛而􁇆恤孤寡人以此稱之始中甫
與子同年進士前史官楊公載共學明扵禮春秋喜為歌詩頗
有志於䆠逰而弗遂年甫三十趙魏公以集賢直學士提舉江
淛儒學辟主教仁和縣辭不就後㳺亰師集賢大學士王文㝎
公力薦于朝年己六十無意扵仕進歸隱西湖上日與髙人勝
士徜徉山水間遇竒書必厚其直而取之所積甚冨平居能自
攝養筯力至老不衰手未甞釋卷每秉燭至夜分乃寐間有所
得手抄成帙善鑒㝎古書畫一時名人咸服其精旁通數術方
技而最深扵醫晚遂混迹扵藥市至正九年七月二十八日卒
于海昌之寓舎享年七十有八以其年閠七月二十五日返柩
葬于錢塘縣水月郷葛嶺之原先是中甫在海昌俄一日泛小
舟至錢塘徧謁親故携其甥某登葛嶺指示以所卜樂丘之向
背僅逾旬浹而竟不起屬纊之際神思不亂屏去婦人惟留諸
子侍側告以平生俯仰無媿即死汝軰慎勿徇俚俗追薦之說
也語畢而逝娶朱氏子男四人才两預郷貢用特恩授嘉興路
儒學正偉嘉興路緫管府司吏貞晉陵縣儒學教諭毅仁和縣
醫學教諭女二人適張天麟俞仁榮孫男五人女四人中甫所
著有三家禮範辨一卷注春秋世紀一卷五七言律詩五卷集
驗方一卷人多傳之盖中甫素陗直寡合不屑苟售然䔍於教
子及見其成而身食其報禄雖未豊所養者志既壽而康遂以
考終亦可無憾矣予獲締交扵中甫甚乆才也又辱從予㳺中
甫之殁也予方告老将退休于田里使者以召還之命追及予
扵錢塘敦迫就道無從申繐帷之一慟而才也跣走造予傳舎
奉中甫治命以銘為請衰朽荒踈不足任付託頋義不得辭銘曰
生也直畸於人積也厚燕及於子孫無悔無尤卒歲優㳺銘以
焯扵幽
　　處州路儒學教授致仕王君墓誌銘
君姓王氏名某字則之後即其字以為名處州麗水縣人也曽
祖徳昭祖仲逹父君舉俱弗仕宋咸淳末君甫弱冠試郷郡待
𥙷太學諸生徳祐元二太學事廢迺悉棄故所習舉子業歸讀
書山中為道徳性命之說殊無仕進意至元三十年部使者秋
公桂始起君為縉雲縣教諭遷處州路學録陞蘭溪州學正用
累考及格上名吏部而君遽以休致為請授将仕佐郎處州路
儒學教授致仕至治二年也扵是君之子釋亦以儒學官借𥙷
潮州掲陽縣湖口廵檢命下之日父子皆公服前後置褥位望
闕謝閭巷以為榮㑹釋巳迫戍期有司給驛劵俾就道釋以君
年髙乆未忍去君語之曰吾家本寒儒未甞為國家效分寸之
勞而一門之中叨蒙誤恩如此頋吾已老汝其行矣苐思報稱
無以吾為念也釋至掲陽歲餘而歸不一月君属疾甫數日遂
不起閭巷之人又莫不深哀之娶潘氏子男二人長即釋次某
女二人劉某趙某其婿也孫男女各二人君之在縉雲愛其山
水之勝因家焉晩復築室城東闢地引泉樹佳花羙竹日與學
者㳺息其間以詠歌先生之道其地有忘歸臺君倦憇臺上謂
釋曰吾死必歸吾骨扵是釋謹識之君既卒以治命奉柩葬其
處其卒以泰㝎元年九月二十一日得壽七十有三葬以三年
十一月某日君平生所為詩文釋方彚次成若干卷蔵於家銘曰
猗嗟王君與道為期出也或遄其歸處也弗佚其私蟬蛻春融
樂也熈熈殁吾其寧昭以銘詩
　中憲大夫淮東道宣慰副使致仕王公墓誌銘
父諱艮字止善姓王氏越之諸暨人曽大父諱天祐大父諱一
榮俱弗仕父諱理用公貴累贈朝列大夫秘書少監騎都尉追
封太原郡伯母祝氏方氏並追封太原郡君所生母厲氏贈宜
人公少受業郡庠篤行勵學克自植立毎慨然以康濟爲志故
秘書少監凌公時中爲江北淮東道肅政㢘訪司知事雅知公
辟爲書吏及遷淮西以新制南士不得入憲幕两淮都轉運鹽
使司書吏督辦冨安塲歲課塲距海逺潮不時至鹽丁負水取
滷力疲而賦不充乃爲相其地形鑿渠以通海潮公私咸便之
考滿調将仕佐郎廬州録事司判官淮東道宣慰使司辟爲令
史掌織染之事所轄官府乆廢不治乃日臨視之爲脩作坊募
工匠至於攻金治絲設色具爲區處迄今守爲成法两淮鹽綱
病扵運河淺澁事聞詔遣都水監官䟽治之公從分閫至淮安
之鹽城有司部役夫三千束手以俟都水之来公言不冝坐靡
曰食促令興工仍立法每十夫一治炊㸑九操畚􁅗曰所穿廣
四丈脩一丈深五尺比都水至河可通舟者已四十五里遂自
新興五祐两塲屬于髙郵次第訖功而他州役議猶未㝎乃俾
悉用公法行之調将仕郎峡州路緫管府知事入江浙行中書
省為掾史㑹　朝廷遣使復立諸市舶司公從之至泉州建
言若買舊有之船以付舶啇則費省而工易集且可絶官吏侵
欺掊克之弊中書報如公言凡為船六䑸省官錢五十餘萬緍
升承事郎建徳路建徳縣尹以方郡君憂不赴服闋擢两淛都
轉運鹽使司經歴越守王公克敬以郡民苦扵計口食鹽言于
行省未報而王公為轉運使乃俾與新守于公九思集議咸謂
宜稍損其額以紓民力沮之者率以為有成籍不可改公毅然
曰民實寡而強賦多民之錢今死徙巳衆頋重改成籍而輕棄
民命乎且浙右大郡啇旅輻輳未甞以口計也移其所賦散於
啇旅之所聚何不可乎扵是議歲减越鹽伍阡陸伯餘引俄有
旨改卑王公以湖南憲節後轉運使復排前議公以去就與之
争丞相脫歡荅刺罕公聞之亟遣留公而議遂㝎𬒳本司檄分
治淛東力除私販誣指之害按劾書吏奏差尤無良者黜之所
徴贓為錢萬六千餘緡懼而以贓自首者為錢萬叁阡㭍伯餘
緡丁少監公憂服闋擢海道漕運都萬户府經歴越之官粮入
海運者十萬石城距海十八里歲令有司拘民船以俻短送舟
人為之失業不足則勒陸居之民厚直轉僦以給之程期峻急
吏胥得並縁以虐民及至海次主運事者又不即受而有折閱
之患公抗言曰運户既有官賦之直何復為是紛紛也衆莫能
奪乃責運户自買短送之舟運艘為風所敗者例當覈實而除
其所䧟之糧文移徃還連數歲不絶公取吏牘躬自披閱除其
粮弍拾伍萬弍阡捌伯餘石鈔弍伯伍拾貳萬貳阡伍伯餘緡
布嚢一萬玖阡有竒而運户免扵破家遷承務郎楊州路緫管
府推官以厲宜人憂不赴服闋除江淛行中書省檢校官有詣
中書訢松江富民瞿氏包隱田土為粮壹伯㭍拾餘萬石沙蕩
為鈔伍伯餘萬緡者乞立行大司農司勸農營田水利緫管府
以紏察追收之中書移行省議擬違官四貟踏視其地而松江
獨當什九公至松江七日而歸援古證今條陳曲折以破其妄
且言其意不過欲多樁田粮蕩鈔以竦
朝廷之聴而報宿怨請創設牙門為徼名爵之計耳萬一民心
動揺患生不測豈為國家培養根本乆安長治之䇿哉同列聞
公言皆相頋失色公處之泰然他所遣官聞公歸亦皆還行省
以公言上于中書事遂寢遷廣州市舶提舉輟俸資造庫屋舶
啇欣然出私錢為助不逾月而告成先是吏胥恣為姦利凡舶
貨擇其善者出而售之不善者積乆不售公始為設法均配立
號募啇人掣籖取物庫蔵為之一清居數月除江西行中書省
左右司貟外郎吉之安福州有小吏誣其民欺隱詭寄田租玖
阡餘石者𥘉止八家前後四十年株連至千餘家行省數遣官
按問吏巳伏其虚誑而司属之喜功生事者復勒其民具報實
有合徴之粮陸伯餘石憲司累援　詔條革撥莫能止也公
到官首言是州之粮比元經理巳増壹阡壹伯餘石豈復有所
謂欺隱詭寄者乎淮憲司所擬可也行省用公言悉蠲之州人
相率為生祠以報撫之金谿有陸氏三先生祠豪民據其屋而
奪其田陸氏子孫三走訴于京師竟不得直公按其籍使悉歸
之公所至興除利害多此類其詳見於省臺薦牘及安陽韓先
生國子監丞陳君旅諸公所為善政記恵政歌者不可殫舉也
公在江西歲餘年甫六十有六拂衣徑歸遂以中憲大夫淮東
道宣慰副使致仕家食者五年扁所居室曰止止齋仍自號鷃
逰子以見其志云公質貌魁梧心地磊落讀書務明理以致用
不苟事言說為名髙弱冠時出逰錢塘與浦城楊君載鄜川劉
君汶友善論作詩冝取法古人之䧺渾而脫去近世萎薾之習
間挾其所為文登諸大老之門最為隆山牟先生永康二胡先
生吴興趙公巴西鄧公所賞識公處家庭涖官臨民各盡其道
平居慎重寡言故言必有中至扵委蛇進退之際莫可得而瑕
疪人尤以為難能公卒扵至正八年正月癸亥其将終也神完
志㝎無異平時正冠肅容端坐而逝享年七十有一以其年七
月丙申葬于州東長寜郷之龍隖娶劉氏封某郡君子男三人
長仲楊用公廕為楊州路如皐縣主簿次仲廬福建道宣慰使
司都元帥府令史次仲淮大寧路儒學正前卒女三人適方泗
陳嘉績虞尚忠孫男十一人女七人公既葬之明年溍以乆居
詞林老不任事納禄而歸抵家甫一日而有召還之　命扵
是仲楊仲廬仲與謀来請文為銘而使者與仲廬至同日敦迫
有嚴未遑即如其請載念溍納交於公踰四十年知公為深不
可以遂己也乃以退直之暇追記其所可知者論次而顯詩之
以遺焉銘曰
惟士先志惟官先事志不可奪事乃有濟表表王公時之偉器
抱負千百出僅一二竭蹷而趍劬躬盡瘁拾級而升不懈于位
好是正直周而不比表裏洞逹𥘉終一致古今殊時學與政異
公起文儒敏扵吏治詢其職業匪専撫字士飫其徳民酣其恵
所去見思如古循吏没世不忘仁言之利脩涂九軌方駕而稅
用雖未竟志則已遂薦斯銘詩賁于封隊有之佀之在爾来裔
　　承直郎潮州路緫管府知事孔君墓誌銘
君諱濤字世平姓孔氏先聖之四十三世曰後周曲阜今襲封
文宣公贈兵部尚書仁玉又二世曰宋給事中贈太尉道輔又
二世曰提舉江南西路常平茶鹽公事贈中奉大夫傳南渡𥘉
自曲阜徙衢州又二世曰迪功郎監潭州南嶽廟贈少傳行可
則君之髙祖也曽祖諱從龍迪功郎祖諱應祥從政郎主管尚
書刑工部架閣文字入　皇朝隱居弗仕考諱純西安縣儒
學教諭以君貴贈承事郎濟寧路同知兖州事妣陳氏贈冝人
君㓜有異質五歲知讀書八歲能屬文架閣公愛其警敏俾受
業扵黙齋留先生間出㳺郡庠别駕陳公剛中大竒之年二十
舉茂材異等一時名士大夫如永康胡先生吴興趙公巴西鄧
公無不器重焉婦翁徐聖予從事江東憲府携君以行涿郡廬
公柳城姚公前後持使者節君皆為之執弟子禮由是學益進
聲譽益進用察舉署寜國路儒學録逮　朝廷著取士令延
祐元年曲阜首以君充賦東平曹公子貞得君所為古文歎賞
不巳是歲以郷薦上春官所對傷太直且微譏切主司竟不合
用特恩𥙷溧陽州儒學教授君既新其廟學而士多苦於徭役
為白諸臺府悉蠲之七年再貢于東平未行江淛行中書省辟
為掾史曹務雖劇君隨事緩急関白以行訖無所壅杭之啇稅
比歲不登俾君趨辦旬月而集時宰以為能而風紀之司頗欲
躡尋其過誤後乃察其無他事遂釋至治三年復試東平第一
以泰㝎元年賜同進士出身用有官超授從仕郎平江路崑山
州判官未上丁内艱服除改吴江州判官用覃恩轉承事郎𬒳
省檄點浙東諸倉庫餘姚因仍前弊粮不宿倉官吏惶駭莫知
所爲君知而不發使自爲之所粮既充而官吏亦得自逭乃皆
感服君始視州事囚有張甲以擅殺盗錢乙坐逮獄已具君謂
所殺非平民卒貸其死歲饑民多事剽掠君設計捕致數十人
謂此皆迫扵凍餒而然不可以強盗論杖而遣之州瀕太湖故
築埭以禦水繕脩無時病民特甚君爲改作使可支乆民力以
紓水甞暴溢君跣禱予市橋移時水降人恃以無恐而四郊之
外有溺死者君親収瘞焉鄰州飢憲府俾君徃賑之全活甚衆
御史盖公耘夫率同院舉君治續爲諸州最未報㑹霖潦害稼
君所檢視當免輸田租者衆使者覆按左右承風指誣君私庇
之君無何誣君者以賄敗投逺方而君得調桂陽州判官天大
旱禱于神弗荅君探獄有冤出其無罪者三人乃雨廣㓂竊發
君獨任軍旅供億民不擾而軍食亦無乏絶州民與蠻獠雜處
素號難治知州方思廣以貪虐啓其争殺人寘弗問反加告者
罪君與之辨莫能直即日觧印綬去韓公徳新乘㢘車按是州
劾罷思廣勉君復留君單騎直抵獠穴諭以禍福皆讋伏聴命
人頼以安秩滿遷潮州路緫管府知事用入廣陞承直郎先是
君在桂陽感末疾而歸疾稍間潮州迓吏至乘傳行次武林驛
疾復作移寓龍山保和僧舎一夕卒至正二年四月十七日也
年五十有七妻徐氏封冝人子男一人思􁀌女三人適張日新
陳煥盛驎君易簀之夕惟思􁀌及季女在側發書笥得遺訓數
十百言凡身後事區處甚具思搆遵治命奉柩渉江還衢州以
其年七月四日葬西安郷孝悌里先墓之次𥘉太尉世父旣襲
文宣之封五世至端友與中奉公同南■由端友至洙襲衍聖
之封者又五世至元十九年秋七月有　詔令洙赴闕架閣
公以族長𬒳命與俱中道而返洙獨入對廷議俾仍嗣襲洙力
辭乃以為國子祭酒提舉淛東學校洙所居室扁曰存齋君惜
其以存自號而不能欽承　徳意存其封爵因自稱存存齋
云君所為詩尚俊邁文渾厚不事纎巧有存存齋藁未及詮次
惟闕里譜系一卷為成書君九歲時祖母黄氏有疾露香宻禱
乞减壽一紀以延祖母之年疾隨愈後十年乃終人謂君得年
不永所禱殆有徵焉架閣公及兖州府君相繼下世弟洧方孱
弱君獨治葬祭貲産皆委而不較且援近比請授以官存齊之
子崇安尹楷卒于杭君輟錢營護歸葬其子公溥曁两女淪落
民間咸訪求得之今公溥已強而仕两女亦各有家公溥兄割
地為報郤弗受其孝友出扵天性然也郡文學孔某系出永嘉
族人以其䟽逺而弗之親適以事置對憲府時君甫八歲力為
求直而出之同里徐伯潤託其息女於君而沒君鞠之如已子
既長為嫁于士人術士頋知幾来謁遽以疾亡君為具衣衾以
歛而緘其行槖惟謹妻子聞訃而至悉以授之皆感泣請以其
術為獻拒弗納有同與計偕者見黜於有司貧不能歸君為貸
錢壹阡緡扵冨人而代償之其人後亦取進士有禄秩或謂可
責償矣君不聴而焚其劵其急扵人之患難窮厄多此類胡先
生没君集同志之士弔祭而上私謚焉黙齋之䘮主辦尤力溧
水州判官朱性𥘉與君聮事扵省户到官未㡬而卒䘮過杭君
迎致於其家而為位以嚴親舊皆感動争来歸􁎚其篤於師友
之誼又如此君與人交驩然無間然尚氣不阿有過必面折之
聞者若不能堪乆乃服其識量平生無苟取甞龍書大蔵經有
旨賜幣亦辭弗拜家居不事生業有書伍阡卷而巳君之葬也
思􁀌巳記歲月納諸壙復以狀来謁路予締交扵君最乆且親
自謂知君莫予若而狀之所述多予未及知者予固不得而略
也庸備著以為序而銘以系之銘曰
古有六行以教萬民比屋可封孰非全人矯矯孔君生今之世
無待而興六行兼備直道以行視險若夷出其緒餘卒不大施
爰擇斯蔵里曰孝悌銘彰其存用諗来裔

金華黄先生文集卷第三十四
金華黄先生文集卷苐三十五　續藁三十二
　　　　　　　　　　臨川危素編次　番易劉耳校正
　　墓誌銘
　　　延福太監張公墓誌銘
故延福太監張公世業儒而兼善乎道家之言洞逹乎死生之
變其無恙時甞自製棺槨題曰繭隱欲效陶元亮自為挽詩杜
牧之自作墓誌而弗果公既殁且葬平生所與交皆一時名人
其家不敢屬以銘者懼非公𥘉意也後二十四年公之子世華
以為不可使公終泯泯而無聞乃奉狀以銘来謁按狀公諱觀
字觀道其先家扵淮南宋渡江之𥘉六世祖思道由通州航海
抵平江之福山港入居扵横涇遂占籍今之常熟州髙祖彦竒
晦迹不耀曽祖朝請郎仲有子九人俱能自植立祖迪功郎孝
徳家始大父太學内舎生士元再領監舉未第而國除乃隱不
仕母金氏至元丙子又自常熟徙居杭州時公甫五歲父母鍾
愛甚至延名師教之公天資明銳加以勤敏師逸而功倍既長
工為攵尤長扵歌詩不肯蹈襲陳言㳺戯翰墨得古人筆意善
鼓琴甞親斵琴數十張咸臻其妙性好古而習於世務扵吏事
譯語無所不通父母殁事繼母如所生綜理家政公私應酬各
適其宜貲既曰豊兄弟子姪之貧乏者周之女子不能婚嫁者
資之死無以治䘮者給之平居薄滋味戒家人無故勿殺能飲
酒而惡沉酗四方賔客之至無虚曰樽罍之設備禮而已大徳
乙巳出㳺亰師用薦者入宿衛扵中宫扈從徃来两都靡憚其
勞至大戊申中政院　奏授承徳郎同知江浙財賦都緫管
府事巳酉秋八月就職僅及再朞倦扵繁劇移疾辭退延祐乙
卯太常禮儀使司徒田公強起之　奏除夲院判官不就丁
巳宣政院奏為㫁事官命下陞其階奉訓大夫不容復辭戊午
入　朝集賢大學士陳公引見𬒳　旨特授延福太監陞
其階太中大夫公深以滿盈為戒乞免進秩執政嘉其廉讓奏
允所請俾仍舊階在官垂及三載中政院復奏除内正卿不拜
即日扁舟南歸其别業在常熟遇春和景明秋髙氣清與名人
勝士徜徉田野間或小憇緇廬焚香看畫啜茶賦詩若與世相
忘公扵醫藥卜筮風鑒地形皆研䆒其術惟修煉服餌長生乆
視之法嗜若飢渇湖海羽流競進所長得璇璣混合之道每夕
露香飛神朝謁彌乆益䖍雷霆諸階秘文隱書悉造玄要嘯命
風雲立應如響先是甞寄籍三茅山之元符萬寧宫泰㝎甲子
上清宗壇四十五代宗師劉公欲舉以自代累致書趣之還山
公方厭人間事為佚老計辭不赴丙寅春析田業付諸子丁卯
秋示㣲疾遺命井井有條戊辰七月二十八日黎明終扵某郷
祖塋之西菴其年十一月某日葬富陽縣春明村石門天柱山
父母墓次遵治命也公自號湖山有湖山小藁二卷横溪唱和
集三卷皆刻梓以傳元配閻氏集軍節度使某之女前公十七
年卒無子繼室陸氏公子男七人世華陸氏出也女六人孫男
十人女六人嗟夫市朝之人入而不出山林之士徃而不返之
二者皆過也而况賢愚貴賤同寓形扵宇内能無慿生怛化者
幾何人哉公於進退存亡之際皆可以無憾是冝銘也巳銘曰
柱下之史􁇀園之吏盖不必於不仕而不都于顯位卓哉張公
智圎行方搏扶揺而直上依日月之未光人方瞻其羽儀歘逺
翥而髙翔公之自處不老不莊曰予之先有從㳺赤松之子房
委蛻兹丘其封若堂欲知其人眡此石章
　　中大夫延平路緫管韓公墓誌銘
公諱國賔字君玉姓韓氏世居蔡之信陽其先以材武仕宋曽
祖諱斌忠訓郎祖諱伯榮以武功大夫緫軍襄樊考諱興祖覩
國歩日蹙暦數有歸遂隱不仕公身長七尺羙須髯多藝能尢
善騎射不屑為文字之學而善談論古今事至元十一年丞相
伯顔平章政事阿术奉　詔南伐師次鄂州都綂制程公鵬
飛舉本軍来歸公以将家子隷其麾下戰數有功十三年署管
軍緫把尋以兵屬黄招討世䧺先是大軍度梅嶺下廣東十四
城公皆預在行未幾閩軍耒逼廣州公從世䧺守梅嶺戰屢捷
獲其隊長遂攻破南䧺韶州率舟師次清逺峡㫁浮梁以遏其
衝旣平廣州而兵復起公與之戰扵烏泥沙灣木綿三山屢捷
進略循州降其守将十四年還駐隆興世䧺從叅知政事也的
迷失收興國蘄黄公以偏師出戰生擒三人軍次黄州公去城
十五里而舎兵始交公直前嬰其鋒流矢貫右臂裹創力戰黄
黄州平十五年從世䧺入覲賜銀符眞除忠顯校尉管軍緫把
仍賜金織文衣以旌其功十六年程公為行省叅知政事公從
之討五谿諸蠻馳傳入奏邊事還領諸翼㧞突軍四百五十人
夜焚息林砦遷索羅砦之民使去巖險而無所慿特進諭桐木
砦其砦主負两銅鼓来降　朝廷方議旌擢㑹靖州犵狑犵獠
葛蠻肆其猖獗有　旨命程公徃討尋復止之俾擇人諭之
使降公請行諸峒果皆嚮化遂罷遣諸軍命程公以平章政事
行中書省事調公權岳之臨湘縣公旣視事務農重糓興舉學
校廬館舟梁葺治以時二十四年遷忠翊校尉處之麗水縣尹
鄰邑青田有嘯聚搆亂者郡將署公為都鎮撫緫麗水青田縉
雲龍泉松陽五縣民義捕治之公立部伍㩀要害遣别騎前進
追奔五十里而以所部兵繼之手射二十一人其九人皆斃生
擒十三人斬首伍伯級餘衆聚于沙谿公手縛其二人以獻遂
直徃擣之獲其首亂者六人諭其民叁阡伍伯户使皆復業未
幾台州妖民反以婺之東陽玉山為巢穴旣就擒伏誅羣盗相
挻而起者猶未盡殄處與婺為鄰郡縉雲尤𬒳其害公以民義
㑹官軍逐捕之手刃五人射五人皆斃斬首一百級又與其黨
遇於西巖追斬三十餘人姦軌肅清而政平訟理見稱㢘能大
徳二年陞武畧將軍知台之黄巖州自州抵郡城運河皆瀕海
通潮汐故有牐以時其蓄洩歲乆不治公下車㑹大霖雨水閼
不行乃命考其故道為牐十有四凡三年而訖功民以為便同
知州事朱公叔麒故宋朝士也為立石紀其績人至今傳誦之
環州署皆河水堙塞巳乆遂多火灾公命䟽浚之豪右多不樂
公弗頋渠成而火害息凡平冤獄者三所活數十人公在麗水
十年黄巖七年所至咸有去思形於歌謡部使者舉治行為諸
州縣最至大七年除懐逺大將軍漳州路緫管延祐亢年遷㝎
逺大將軍南劒路緫管南劒改延平換中大夫為延平路緫管
年老去官卧病山隂谿上以信陽之滸泉自號示不忘郷土也
七年冬十一月二十有七日卒於安寜里之私第享年六十有
七以某年某月某日葬某郷某原元配汪氏先三十八年卒繼
室沈氏後九年卒劉氏丁氏又繼之子男三人長衆家奴汪氏
出早卒次人傑沈氏出用公廕為從仕郎两淛都轉運鹽使司
雙穗塲鹽司丞次玄劉氏出亦卒女七人長未笄而卒次適知
黄巖州劉晉亨次適王怡之次適同知東平緫管府事王雲次
適海運千户王振鵬次適黄榮祖次適天台縣尹秦徹徹篤孫
男二人夢生留生孫女五人公殁三十年其家始奉孫壻江淛
行中書省掾甘立之狀来謁銘盖甞歴觀前史所記為循吏者
非必其有戰伐之勞為良將者非必有撫字之責公獨負其脩
能惟　上所使孔子所謂君子不器者公殆其人乎是可銘
也銘曰
天之降材各有其施惟材之多無適不冝公生將家逢時思奮
𬒳堅執銳出履行陣　皇靈所加四方攸同乃授以政疇其
民庸拾級而升克有位序由公之材兩有文武公起列校再剖
郡符冝有成績登于冊書作為銘章姑備闕逸惟石可泐公名
不殁
　　眀威將軍管軍上千户所逹魯花赤遜都臺公墓誌銘
公諱脫帖穆耳字可與系出蒙古遜都臺氏其先有事
太祖皇帝為開國元勲者曰赤老温名在國史公髙祖也
曽祖納圗児　御位下必闍赤繼領衛兵取遼破金屢䇿携
功後攻西夏而殁於王事祖察刺從
上親征西域以功為業里城子逹魯花赤又從
太宗皇帝於潜邸經略中原立功尤多
太宗即位錫金符改授隨州軍民逹魯花赤父忽訥襲前軄以
隨州孤絶涖治南陽府之昆陽愛鄰境郟縣風土淳羙因家焉
至元十三年
世祖皇帝命相臣緫兵伐宋公以管軍萬户實預在行渡江後
加金虎符為湖廣等處行樞宻院判官南土旣平兵寢不用累
持憲節終於江西湖東道肅政㢘訪使以長子式列烏臺貴贈
江東建康道肅政㢘訪使又以公貴贈通議大夫僉樞宻院事
上輕車都尉追封陳留郡侯謚景桓母博羅真封汝寧郡太夫
人公以勲舊家子蚤備宿衛大徳十年用臺臣薦佩金符為武
徳將軍蘄縣萬户府東平等處管軍上千户所逹魯花赤延祐
二年遷宣武將軍泰㝎三年轉明威將軍分城坐鎮自明而越
前後三十餘年以老致其事公性至孝陳留府君之為湖南憲
長有徳於民其殁也相與繪像而祠焉公不逺數千里求遺像
以歸事之如生存搢紳先生皆以詩文羙之公於人有善稱歎
不容口有不善則為之不懌終日至㦸手怒罵之其善善惡惡
亦天性然也宋南渡𥘉越人蔡㝎父年七十餘以事繫獄法當
贖而吏持不可請以身代又不報乃自沉於府河以死郡守為
出其父且給槥以葬嗣為郡者立廟卧龍山之麓請勑額號愍
孝歲乆廟廢而居民侵其地官不之省公攝萬户府事慨然曰
孝子不祀人奚以勸㑹使者行部亟以為言使者頋謂守令曰
承宣風厲郡縣責也若等寧無恧乎即日使歸其侵地廟以復
完　國朝取宋之兵至天台民婦王氏為軍士所得自誓不
辱至剡之清風嶺齧指出血題詩石上投崖而死公移文有同
為立廟迄今不廢剡有隱士吴君與公友善甞謂吾死得附葬
於二戴無憾矣逮其旣卒貧不能䘮公輟俸貲倡郷人葬于書
院之側其好義又如此公為人㢘介質直不喜紛華講閱之暇
日與賢士大夫㳺清言雅論亹亹不倦懸車之後養髙城南闢
齋閤懸弓劒著壁間聚古今圖書布列左右延名師教其子每
遇風日清羙輙緩轡郊外徜徉竟日或幅巾藜杖命家童抱琴
自隨散歩閭巷間稚耋迎笑扶擁而娭亦不拒也禮部侍郎泰
不花出守越作新學校行郷飲酒禮迎致公居僎輔公升降拜
起不愆于儀人皆望而敬之公生於至元二年正月三日卒於
至正四年十二月二十八日享年八十有四夫人哈魯氏封陳
留郡君髙氏朱氏俱范陽郡君子男五人長大都以武徳將軍
襲職東平等處上千户所逹魯花赤次哈刺未仕次月魯不花
元綂元年進士累遷承事郎南陽府穰縣逹魯花赤兼本縣諸
軍奥魯勸農事次篤列圗至正五年進士授將仕郎衡州路衡
陽縣丞次完澤不花方治舉子業女四人長適宣武將軍莘縣
翼上千户齊伯顔察児次適朶児伯䚟次蚤卒次適國子學生
忽都逹爾孫男七人諸孤遵治命奉柩歸郟縣卜以至正六年
某月某日葬先塋之次示不忘本也以溍於公父子間有一日
之雅奉郷貢進士趙俶所為狀來徴銘溍竊惟自昔帝王之興
必有命丗之材為之股肱心膂披攘經營光啓鴻業功在社禝
澤在生民故天之報施也徃徃使後人保其禄位以承太平君
子無為之治其徳厚者其流光豈不然哉而况公以陳留府君
為之父武徳及穰縣衡陽為之子公居其間優㳺自適享有上
壽其存其殁皆可無憾頋溍之鄙陋衰朽無以賛揚萬一庸悉
取狀所述為之序而銘之銘曰
國家之興必有世臣由本而支彌乆益振時方承平垂衣當宁
息馬投戈以文易武靖共爾位弗震弗驚禮義干櫓舒舒扞城
賔客在前圗書左右載懸吾車長歌擊缶我弓我治世適是承
爾仲爾季人遺一經發藻儒林踵武相接趍而過庭珪重組疊
生榮死哀雖殁不亡式克有譽為前人光瞻言故丘返柩而祔
念兹厥𥘉祁連之墓
　　武略將軍海道漕運副萬户曹公墓誌銘
曹氏之先出於宋名將冀國武恵王彬南渡時由汴徙吴今居
平江常熟州之禄莊里者號福山曹氏最為望宗聚族二百餘
人仕　國朝多顯者而公之曽大父昌大父通俱晦迹弗耀
父文富始以公故贈武徳將軍平江等處海運千户驍騎尉追
封長洲縣子母王氏追封長洲縣君公諱某天資剛直動必由
禮事親善色養以孝謹稱服用尚儉素戒子孫以為法治家井
井有條積而能散私帑不蓄羡財聞人有善喜形於色不啻出
於已里中俊秀貧不能就學者必周給之不喜暴人之惡有小
過必委曲化導使知自悔郷人有不能制其儇子者公呼之來
前喻以人心天理其子感悟卒為善人公每謂人生於世但當
設心坦夷仰不愧俯不怍足矣奚必泥古人之陳迹事事求合
乎識者以為名言秊踰弱冠猶未有䆠逹之意㑹
朝廷創開海道以通漕運首以材選而服勞其事大徳四年■
制授金符敦武校尉海道運糧千户秩滿授元降金符遷嘉㝎
等處海運副千户公律己以㢘處事有法所部之人咸畏而愛
之甞開洋而遇風濤大作舟人震駭公神色自若徐喻之曰委
質為臣當心身而徇國進思盡忠天必佑之衆莫不服其量大
府或以事咨詢於衆多俟公言而後定至大三年超授金符武
略將軍海道漕運都萬户府副萬户公數以漕事徃來南北而
深察其利害視事伊始凡所興除公私咸以為便四年夏部海
艘八百所漕米以石計者百七十四萬八千六百四十有九晝
旗宵折號令肅然舳艫相銜首尾不絶旬日之間已逹海口舊
傳海道有神司之人恃以無恐公蠲㓗致禱感應如響有相之
道焉　玉音㢡諭宴勞錫予視常歲有加人以為榮而公雅
志恬退旣受代即屏居丘園優㳺自適幾若與世相忘同列有
惜其去者言於當路乞挽留之至治二年有　旨起公為平江
等處海運香糯所千户三年夏督運至亰師賞賚尤渥
廷議復用公為萬户未命而公遽以疾卒泰㝎元年四月某日
也享年六十以其年某月某日葬于福山塘之西丘公垂屬纊
命割上腴之田一百九十有八畒築精舎擇方外之人主之俾
以歲入供晨香夕燈汛掃百須之費頋語諸子曰吾不以身後
事累汝也夫人蘇氏封長州縣君以禮自持克配君子甞發私
笈造輿梁以濟行者成公之志也子男八人長文華將仕佐郎
平江路崑山州稅課大使贈奉訓大夫徽州路婺源州知州飛
騎尉追封吴縣男次思聦將仕佐郎两浙都轉運􁇏使司永嘉
塲塩司丞次思温徴事郎温州路稅課提領次思㳟不仕次思
賢將仕佐郎平江路長洲縣尉次思忠次文英次思問皆未仕
女四人孫男二十人文華長子珪襲公職佩金符爲忠翊校尉
平江等處海運香糯所副千户次也仙由里哈温必闍赤累仙
從仕郎宣政院崇教所知事餘皆未仕曽孫男三十人𥘉武徳
府君早世王夫人躬靡他之誓教育其三子訖有成立長郎公
次良玉承務郎兾寧等處稻田同提舉無子公命以思賢爲之
後次濟滿從仕郎常州路宜興州判官贈集賢脩撰承直郎公
殁二十有六年而珪来亰師以銘爲請盖公先三世皆厚施而
不食其報故公遭逢　聖代克承天寵乆欎必發乃理之常
雖所用未䆒而諸子嗣有名位適孫遂世其官餘慶所及未
其止推本積累之自而昭示于後人所以使之引而勿替也銘
其可無作乎銘曰
海於兩間爲物最鉅孰能以力與爲勝負有偉曹公孔敏且武
出長萬夫訓齊行伍風檣浪檝若鵬斯舉精忱所格百靈呵扈
天吴冈象莫敢予侮千艘並集灌輸天府克有成續徹聞當中
傳宣宴勞秩秩樽爼筐篚之將便蕃錫予公不自矜翩其逺翥
鋒車召還不留不處爲官擇人諉以印組　上方用公還領
故部公忽巳仙返于帝所有子承考咸躋官簿惟時聞孫大纂
遺諸從事賢勞無忝爾祖如漢世官氏以倉庾福山之西匪堂
伊斧史官勒銘垂輝千古
　　亞中大夫同知湖州路緫管府事張公墓誌銘
公諱光祖字載熈姓張氏晉寧路霍州霍邑縣人其先金之䆠
族髙祖諱桂管軍萬户曽祖諱儀管軍千户祖諱元義金亡隱
居弗仕父諱衍入　皇朝任朝列大夫同知福建等處都轉
運鹽使司事贈朝散大夫同知晉寧路緫管府事騎追尉追封
清河郡伯母劉氏追封清河郡君金氏封清河郡太君公金夫
人所生㓜聦恵稍長刻志於學而扵文法吏事無所不知用父
廕𥙷將仕郎提領建徳在城稅務幸法遵職綽著能聲遷登仕
郎主紹興之上虞縣簿上虞素號難治公以介㓗自持而馭姦
胥悍卒以嚴上官甚敬異之除兩浙都運鹽使司清泉塲監運
循資轉從仕郎調京畿慶豊倉使用例陞承直郎運舟多覆溺
之虞亰倉有折閱之患人皆避不肯為其為之者亦鮮能逭於
吏議公材諝甚優而謀慮尤深逺處之𥙿如更以此受知當路
而見識㧞佩金符為松江嘉定等處海運千户陟階奉議大夫
在官五年渉鉅海至京師者四所轉漕米以石計者緫若干萬
竣事皆有宴犒錫賚寵數殊渥　上甞命公凾香祀天妃于
成山公不憚險逺躬詣其處禮成而退祥飈泠然拜朝散大夫
杭州路海寧州知州兼勸農事知渠堰事公撫民有恩政不苛
嬈而善發擿姦㐲人不能欺有寡婦訴其夫為人所殺罪人旣
得而莫知其屍所在公齋戒禱于神而得之官河水中時方莫
春經旬猶不至腐敗人以為公精誠所感盖公之䆒心於獄訟
類如此即其一事餘可推而知也涖治未幾官府日益無事乃
大興學校以淑多士三皇有廟而無田以祭則輟俸貲倡衆為
置田若干畒部使者舉公六事俱備政績最於諸州擢同知湖
州路緫管府事進五官為亞中大夫未上俄感末疾閱數日疾
稍間語諸子曰吾去家數千里而䆠㳺於大江之南屢欲展省
先世丘隴竟不可得吾百歲後汝曹宜即吾僑居之所為卜地
以葬庻他日便於祭享也無何疾復作遂以至正六年閏十月
三日終于平江之寓舎享年六十有二公娶程氏河東山西道
都元帥授急戰之孫女前八年卒追封清河郡君繼狄氏平江
路緫管致仕某之女封清河郡君子男六人長中用公恩授從
仕郎建昌路南城縣丞次肅次㳟次毅皆程氏出次溥化次僧
家奴女二人長適浙東道宣慰司都元帥府譯史董徳次早卒
孫男一人女一人俱㓜公天性孝悌尤篤於教子金夫人年踰
八袠身愈康強事無巨細皆禀命而行𥘉度之旦必擊鮮擣珎
集僚友親朋稱觴為壽盡歡而止異母弟光嗣以鞏昌都緫帥
府知事乞休致中書擬授承務郎奉元路同知寧州事未命而
卒公哀悼不已視其子震如巳子焉中等遵治命以七年正月
三日奉公曁程夫人之柩合葬于吴縣安寧郷萬安山之東而
以書來徴銘始公督運清泉予亦備貟石堰休暇輙相過從以
相勞苦已而予先受代去及公守海寧予適承乏儒司因得見
公道間闊公少八歲予以早衰不俟引年預乞謝事而歸公方
嚮用不謂遽先我而逰其何忍執筆而銘諸雖然不可無以抒
吾哀而塞其孤之請也銘曰
天之降材有萬不齊孰完於公無適不宜碎曹猥局視險若夷
從事獨賢退食委蛇晚専一城年未及衰恢恢㳺刃厥問四馳
華途方啓遽止於斯公材則多卒不大施垂休委祉嗣人之貽
承之匪易朂以銘詩
　　雅州知州錢公墓誌銘
公諱文煜字光逺姓錢氏吴越忠獻王之若干世曰進由嘉興
徙無錫又三世曰梓乃㝎居新安谿上其子曰宗起於公為髙
祖曽祖諱成祖諱志寧父諱𥙿以質直好義稱國兵取常州元
帥府授以官避不就晚受知于翰林學士承旨覃懐許公其卒
也許公為表其墓而銘之母陸氏有子四人公其適長也㓜警
悟不習為童児之戯稍長率諸弟佐其父以儉簿致充𥙿父殁
分財均不以適庻為别治䘮能求賢有禮者相其事内盡其心
而人不以為過於戚外盡其物而人不以為傷於侈送客數郡
畢至皆歎息焉公為人精悍有膽略臨事無所囬撓人有急難
赴之恐後有餘粟樂以振人之窮貸則减其息糶則損其直病
與藥寒與衣以為常歲饑則為粥濟餓者為糗餌給流移者其
殍死者則出錢募人舁致屏處聚而瘞之平居渉獵書傳善論
古今事當否成敗幾㣲曲折如指諸掌或有所詢謀援引裁决
言必中的與人語恒依於禮法族姻里黨有忿抑不能平則隨
事直之無不厭服而去然不善自表襮恂恂卑讓未始以辭色
加人故尤為人所愛重公卿大臣咸知其材許公𥘉由中司位
丞弼招之至輦下將署以右軄公曰所不逺千里而來者為知
已耳仕非吾本志也辭歸未幾許公卒欲用之力薦于
朝以為承事郎知雅州雅州扵蜀為極邉而居西南夷之衝號
為要地郡符殊不輕卑命下人以為榮而公訖辭不赴自是杜
門謝所還徃暇日則徜徉山水間優㳺以自適属疾僅一日即
夷然而逝公生於宋咸淳八年正月三十日卒於今至元三年
八月二十九日享年六十有六以四年十二月某日葬于其州
開化郷軍帳山南塢之兊岡距先塋三百歩而近娶李氏先十
有九年卒合葬焉子男七人長師顔克承其家者也次師曽蚤
卒次師中温州路蒙古字學正次某田州路蒙古字學教授次
師正次師義次師禮女三人婿曰吴旻曹大亨華宗亨孫男八
人女五人曽孫男一人女一人公葬後三年是為至正元年師
中以嘉興縣尹虞君志道之書来曰志道與公同里閈而公之
女弟實歸于我知公為最深謹具其世出行事卒葬之歲月如
石幸序而銘諸溍竊觀世所謂砥行立名之士未甞不欲忘貴
遺冨至誘以髙位重餌而不失其所守者鮮矣公為善而不近
名視尊官厚禄若不足以動其意其賢於人哉雖㣲虞君之言
銘固不可辭也銘曰
錢故王族世有顯人後隱弗仕逮處士居公𥘉起家真二千石
有而不居仍晦其迹泊焉以休匪佚吾私視我停蓄及所設施
積善在躬惟家之慶用之郷人是亦為政乗化而終不亡者在
有豊其委其承詵詵五品之石龜趺螭首薦兹刻辭式示永乆
　　汴梁稻田提舉周公墓誌銘
湏臾以休致之餘承乏詞林周君伯琦適自七閩憲府召還擢
居次對緣僚友之契以狀屬予銘其從父提舉公之墓誼不得
辭按狀公諱應星字辰翁姓周氏上世由鄭徙廬陵又徙饒州
鄱陽縣之板橋里仕宋以儒起家曽祖考諱邦采迪功郎祖考
諱灼郷貢進士考諱墍宣教郎宣教公之弟諱垕入皇朝贈翰
林待制奉議大夫驍騎尉追封鄱陽縣子公所生父也至元十
二年國兵南伐次饒州饒之守臣執節以死民無所依翰林公
挈家逾城而出以自保公甫七歲倉猝之際為邏兵所得亟出
懐中銀桮賂之旣以自免又能跡翰林公所在匍匐就侍舉家
畢焉稍長檏茂恬静不妄言笑屹如成人讀書務通大義工扵
竿櫝而善心計宣教公夫婦殁於鋒鏑而無子公兄弟四人次
居第二翰林公命爲之後公承其家而脩其祀事唯謹比弱冠
翰林公年已七袠伯兄又多病家事皆身任之翰林公喜賔客
好施與當江南新附之𥘉官府征歛繁雜公入奉嚴親不違其
志出膺門户無失其節人稱爲能翰林公捐館未幾而伯兄亦
卒公於䘮葬各盡其禮每謂人生出處自有㝎分兄弟皆父母
遺體苟有能顯其親者何必出於巳乎服闕後二弟並㳺亰師
公獨留綜家務凡十餘年使二弟無後頋而卒成其官業者公
之力也由是公之孝友聞于一時延祐某年用徽政大臣薦授
汴梁稻田提舉辭不赴公旣遺榮弗居日從事乎生産作業家
益以充自處甚約而宗族郷黨以困乏有請者必使滿其所欲
稱貸而不能償者一無所問挾方技數術而來謁者無虚曰平
居好治屋室園池樹橘數百株時與士友相羊其間因自號橘
中居士閭里少年或恃氣以陵之忍不與較人望而知爲善人
長者至正二年九月某日以疾卒于家享年七十有四卜以某
年某月某日葬于都昌縣某郷之黄荆山公𥘉娶方氏繼江氏
子男三人自誠伯強伯明女三人適張汝揖朱業黄文紀孫男
孫男五人女二人公二弟仲曰應奎早備宿衛終於饒州路緫
管府治中季曰應極由東宫說書歴翰林集賢两院待制丐外
卒官同知池州路緫管府事累贈翰林直學士亞中大夫輕車
都尉追封鄱陽郡侯伯琦其子也今爲亞中大夫崇文少監同
檢校書籍事兼經筵叅賛官云銘曰
衆正之路人所同歸苟非其招吾行遅遅前人之遺其積孔有
難進易退賈用弗售雨露所濡花蕚聮輝尚慰予懐風木之悲
有隕自天下賁幽室榮耀實多奚必我出惟示後人鑒觀于兹
克恊乃心勿替引之
　　松江嘉㝎等處海運千户楊君墓誌銘
楊氏之先世有顯人宋之盛時有自閩而越而吴居澉浦者累
世以材武取貴仕入　國朝仕益顯最號鉅族今以占籍為
嘉興人君諱樞字伯機贈中憲大夫松江府知府上騎都尉追
封弘農郡伯春之曽孫福建道安撫使贈懐逺大將軍池州路
緫管輕車都尉追封弘農郡侯發之孫嘉議大夫杭州路緫管
致仕梓之第二子母陸氏所生母徐氏陸以封徐以贈並為弘
農郡夫人徐夫人温之䆠家女生君甫數歲而殁陸夫人撫君
不啻如巳出君㓜警敏長而喜學一不以他嗜好接于心目刮
摩豪習謹厚自將未甞有綺紈子弟態其處家雖米鹽細務皆
有法㒒隷軰無敢以其年少而易之諸公貴人多稱其能大徳
五年君年甫十九致用院俾以官本船浮海至西洋遇親王合
賛所遣使臣那懐等如　京師遂載之以來那懐等
朝貢事畢請仍以君護送西還丞相哈刺哈孫荅刺罕如其請
奏授君忠顯校尉海運副千户佩金符與俱行以八年發亰師
十一年乃至其登陸處曰忽魯模思云是役也君徃來長風巨
浪中歴五星霜凡舟檝糗糧物器之湏一出於君不以煩有司
旣又用私錢市其土物白馬黒犬琥珀蒲萄酒蕃鹽之屬以進
平章政事察那等引見宸慶殿而退方議旌擢以酬其勞而君
以前在海上感瘴毒疾作而歸至大二年也閱七寒暑疾乃間
尋丁陸夫人憂家食者二十載益練逹於世故絶圭角破崖岸
因自號黙黙道人泰㝎四年始用薦者起家爲昭信校尉常熟
江隂等處海運副千户居官以㢘介稱𬒳省檄給慶紹温台漕
輓之直力剗宿蠧掊尅之弊絶無所容天暦二年部運抵直沽
倉適疾復作在告滿百日歸就醫于杭之私𪠘疾愈劇不可爲
俄陞松江嘉㝎等處海運千户命下君巳卒至順二年八月十
四日其卒之日也享年四十有九娶劉氏南渡名將大師鄜王
光世之裔前四年卒贈嘉興縣君𥘉君有三子俱未齒而夭奉
父命以弟之子元徳爲之子後乃有子曰元誠君卒時元誠生
二年矣元徳卜以元統二年正月某日襄祔事于泊櫓山先塋
東百歩與嘉興縣君兆合君從父兄朝列大夫同知集慶路緫
管府事清孫實誌其壙而墓道之石未有所刻元徳以狀来謁
銘乃序而銘之序所不能悉者誌文可互見也君平生所賦詩
有遺藁蔵於家銘曰
弗私于佚維時之逢弗疚于用維才之通有伉其門堂􁀌則崇
其播其穫乃嗇不豊尚其嗣人勿替益隆琢石以竢表兹幽宮
　　上都新軍管軍千户夾谷公墓誌銘
公姓夾谷氏諱明安荅而别名思齊字齊卿其先當金之季年
奮迹行陣靡有㝎居由大同徙南陽之郟縣又徙真㝎而占籍
於趙州後復為郟縣人曽大父諱留乞受知
太宗皇帝入覲于西京以萬户奉　詔僉軍彰徳諸郡得八
千人隷麾下數立戰功尋出戍隨州以隨州孤絶餽餫弗繼移
駐郟縣剪荆棘立城堡規模粗具俄遷戍潁州出竒禦敵人頼
以安從攻安豊壽春無為親冐矢石一無所憚
世祖皇帝嗣登大寳召入扈從賜　壐書俾持以宣諭有能
率衆来歸者當酬以爵禄欽承　上旨輸忠效勤績用彌著
用丞相史忠武王薦特降金符授盖州三頃合不哥民户逹魯
花赤改知懿州換金虎符歴懿州平灤淄莱三路緫管終於淄
莱積階昭勇大將軍大父諱唐兀以材自見於
憲宗皇帝時從攻鄂州還戍潁州逮
世祖皇帝命將出師大舉南伐復預在行旣渡江取鄂又北收
司空山野人原天堂諸山寨計功行賞授武略將軍上都等路
新軍萬户府管軍千户從其萬户分鎮杭州卒扵官父諱秃滿
以忠翊校尉襲管軍千户職沒贈武略將軍飛騎尉追封范陽
縣男母胡氏鄭氏俱追封范陽縣君用覃恩也公鄭氏出㓜有
異質姢秀慧朗可愛稍長習尚文雅雖在營壘間容止進退儼
如承平閥閱子弟然倜儻尚氣不為崖岸與人無宿諾有過必
面折不少貸有徳必報聞其急必勇赴之由是四方豪儁之士
多樂與之交平居無事習韜略之書不敢輙廢或獵于近郊射
則中禽則獲歸而祖割以奉甘旨克盡其歡父殁當嗣襲捧薦
櫝京師公卿大臣竒其器識不以武人子遇之𬒳　命以忠
翊校尉為管軍千户覃恩進忠顯校尉公事主帥以㳟待同僚
以和遇卒伍以嚴各適其宜閱武之際扵衆中獨羙風姿光采
照人櫜鞬帕首馳驟捷出列校咸指目焉其治家内外截然無
嘻嘻之失歸自京師生事稍落以勤儉率先家人樹藝畜牧貨
殖皆井井有條致養於偏親惟所須而具闔門食指數百無不
充足闢故廬使極髙爽日與賔客徜徉其中愛其弟思齊尤篤
同居三十年不忍使逺去弟有子巳成人乃處以錢唐西郷别
業凡先世故物悉推與之公在官旣乆一日語諸子曰吾荷
國家之寵靈保祖父之遺緒未能圖報萬一爾曹有以成吾志
而佚吾老使得優㳺卒歲不亦可乎即日移文丐退主帥及同
僚挽留不可則上其事于行中書省以聞于　朝乃俾其長
子瑛襲見職浙西部使者交章舉公季未及謝材幹膂力皆有
過人宜别加陞擢公悉辭避焉居三歲以子　早世傷悼不巳
因致㣲疾即却藥弗御沐浴更衣而逝公生於至元丙戍九月
二十五日卒於至正甲申十一月二日享年五十有九娶史氏
忠武王之孫元氏縣尹某之女封范陽縣君子男四人長即瑛
今為忠翊校尉管軍千户次琦用淄莱府君廕當得官未調次
即珩先公一月卒次璋女三人長適永新州知州李公之子煥
次許適管軍千户趙嗣宗次許適錦州知州王公之子某孫男
二人尚㓜公大父之殯乆在郟縣而父母俱殁于杭將扶護而
徃以昭穆序葬頋職守有嚴懼展省之弗時乃買地於錢唐之
東馬塍遣子琦迎大父之䘮與父母同兆域以葬且築室為歲
時饋祀之所公卒之月二十有三日瑛等遂奉柩祔葬其右遵
治命也𥘉范陽府君當四海合一之後田里人安邉鄙不聳得
以暇日與先生長者㳺讀書手不釋卷公耳濡目染益自力扵
學延師教子各専一經諸子欲稍出所長以售於有司公止之
曰爾曹甫向學遽與寒畯角其勝負寧不自揆乎於是諸子愈
自激勵文采彬彬士林稱焉公旣葬瑛等以狀来謁銘乃摭狀
所𫐠序而銘之曰
天造草昧必資群䧺四方砥平士無伐功繄公之先生逢興運
兩世一時懐材並奮再傳及公際兹文明分符列鎮坐嘯名城
蹈詠泰和歡騰組練圖書左右嘉賔衎衎教行于家承之有人
蔚乎豹變遂振於文賈勇専塲䄡䄡儒服公曰母庸家有世禄
印龜在綰未老而傳長歌擊缶以終天年兆啓新阡有封若斧
公其無憾歸形此土
　　贈奉議大夫名路滑州知州驍騎尉追封白馬縣子王府
　　君墓誌銘
故贈奉議大夫大名路滑州知州驍騎尉追封白馬縣子王府
君以至元庚寅八月二十四日卒于宣城之寓舍享年六十有
八即宣城郭外西南岡下治地以葬而府君元配劉氏前十有
四年卒安厝開州已乆繼室張氏後二十有五年卒尚旅殯于
揚州至元後丁丑府君之子大有始並遷其柩合葬于府君之
墓自為文刻石以誌焉𥘉大有為江南湖北道肅政㢘訪司知
事援著令乞推恩其父母贈府君承務郎大名路同知滑州事
大有張氏出也故張氏與府君同𬒳命為㳟人及大有遷平江
路緫管府推官而劉氏㳟人之命亦下大有旣陞五品乃加府
君以今官階勲爵而劉氏張氏並追封白馬縣君大有使来諗
于溍曰誌所以昭世系謹歲月已納諸幽堂惟是先人劬躬樹
徳以承其先以啓其後者冝有辭掲于墓之原以示子孫頋猶
闕焉敢以為請按王氏之先實金之宗室完顔氏世居磁州有
諱逺者為金統軍使府君之父也自統君而上遭亂失其譜莫
得而詳府君諱思孝字移忠㓜警悟年方羇非脫身兵間東至
大名居開之濮陽仍易姓王氏子孫至今因之稍長喜讀書能
属文自處甚簡簿是時　國家新取中原海宇未一殊無仕
進意洎天下旣平朝野無事可以出而仕而府君則旣老矣惟
資其子使為學庻幾他日能自振㧞而大用首以材見推擇尋
入江東按察司為書吏㢘訪司立更留以為奏差府君委蛇就
養乆之乃以壽終府君有子男四人長即大用次珪次大有也
今為奉議大夫廬州路六安州知州兼勸農事次大慶女一人
婿曰㑹稽縣主簿郭郁孫男九人輔輗轍輅黼黻某某某輔福
宣慰司元帥府令史轍江東㢘訪司書吏女五人適湖南宣慰
司經歴秦從政紹興路司吏馬良中興蒙古字學正李三徳餘
未行於是大用珪大慶輔輅俱已卒咸從葬焉盖金之將亡大
家貴族違親戚去墳墓散之四方而其後泯沒無聞者多矣府
君旣有以自全而不墜其宗又能教其子至於成立以備官使
晚乃卒食其報豈偶然哉矧今大有歴官所至有聲其在湖北
平反辰沅常潤諸死獄人尤以為明允臺府屢薦稱之其顯融
未艾府君之冝見褒崇者不止若今所書而已雖不克親於其
身措諸事業平生之氣尚何憾乎序而銘之俾後世知完顔氏
之為王氏王氏之在宣城皆始於府君也銘曰
完顔之支别為王氏逺迹于南由府君始惟時府君有韞弗施
一其𥘉終靡間險夷保厥嗣人使有禄位貤恩所加草木衣𬒳
其升在上神遊故墟降形在下兆兹坤隅中為同穴昭穆左右
勒辭紀實式示爾後
　　管軍下百户贈敦武校尉孫君墓誌銘
君諱政其先河間人徙徳州之徳平祖斌當
國家肇造之𥘉知金將亡挺身来歸于　皇太弟從白荅里
罕取濵棣等州由徳州軍民鎮撫佩金符克其州防禦使兼管
濵棣軍民尋易金虎符陞都元帥乆之例觧所佩虎符用白荅
里罕奏𬒳　上命換朝列大夫仍任防禦使兼徳州管軍元
帥徳既隷東平行臺嚴公強以為徳平安徳兩縣令居數歲乃
謝去父顯始占軍籍署管軍正百户從其萬户軍蘄縣調屬他
將從掠泗州擊襄陽破安豊還守楊州復從攻孛羅湖蘆觜寨
孟家洲司空山皆有功所獲閫艦一㧞其大將旗二其擊襄陽
也太尉河南王實爲征南都元帥屢奬異焉後遷戍杭州遂致
其事行中書省以便宜俾君襲父軄從其萬户府逹魯花赤討
叛賊扵建寧之政和與賊相拒分水嶺擊走之追至石門赤山
賊勢益張君直前與之鏖戰奪斬馬刀二移鎮慶元有司驗其
所管軍㝎爲下百户至元二十六年奉　敕爲真階進義副
尉復從討叛賊於台之寧海至奉化與賊遇俘其七人得鎧仗
十有四賊衆夜来刼營君急擊之得鎧仗十乗勝逐北至寧海
生擒其偽國師等四人以前在政和感瘴氣成目疾去官大徳
五年七月也至治三年八月二十一日卒于家享年六十有一
其月二十四日葬基山郷用覃恩贈敦武校尉妻侯氏贈冝人
子男三長毅以世襲為管軍下百户次衡次某已卒女五長適
管軍百户髙某次適李某次適國子生鎻住次適髙某次適管
軍百户張某孫男二文禮文義女四俱未行毅之外舅深州使
君劉公溍父執也故深州之子貞為之求銘其墓惟孫氏自防
禦公際風雲之㑹以功名自致君父子又皆親冒矢石以著其
勞餘澤所𬒳未有止也不可無使後人知木水本源之自輙因
銘君推及其先世而併誌之銘曰
孫氏之先世有伐功匪由門地而致顯融賞延于君復以材奮
𬒳堅執銳再履行陣君之所試泰山毫芒鸞鳯在郊鷹隼莫揚
爾子爾孫垂紳正笏眡此石章永永無忽

金華黄先生文集卷三十五
金華黄先生文集卷苐三十六　續藁三十三
　　墓誌銘　臨川危素編次　番昜劉耳校正
　　　贈文林郎江浙儒學副提舉許公墓誌銘
前進士許廣大為武義之明年以内艱去衘哀致辭扵予曰昔
吾父之棄諸孤也廣大年甫十有七後八年乃以非才叨綴末
第獲備官使又十有四年始用例贈吾父文林郎江浙等處儒
學副提舉封吾母冝人廣大祗奉　命書將以告于墓下且
求時之文人勒諸貞石以昭先徳而侈
上恩詎謂吉㓙同域吾母遽以疾不起風木之悲罔極柰何忍
未即死以終大事願推述吾父啓慶儲祉源流之所自及吾母
為之■助者合而銘之惟許氏逺有世序其占籍台州路之天
台縣莫詳所以徙提舉公諱嗣字繼可曽大父某大父某父某
俱弗仕自曽大父時以子孫衆盛㑭人専一經故許氏明經者
代不乏人提學公少受尚書而於諸經無不通然未甞資以事
進取為名譽朝益暮習皆為巳之學其為人純慤静重不妄言
笑動以禮自持父䘮哀毁骨立衰麻之制哭踊之莭必求合於
古諸弟尚㓜撫育訓誨至于成人而授之以室先世所遺貲産
惟其所用無靳賔祭百須及門户事悉身任之諸弟咸感化而
父事焉其教子尤篤延師必一時名人躬承事之如弟子禮寢
疾病之前三月預為詩示廣大詩僅百四十言而處已接物之
道靡所不該廣大佩服不敢忘訖能有所樹立擢元統元年進
士第調昌國州判官以選入行宣政院為掾史用資格序遷而
來武義居亡何百廢具舉刑清訟簡民安其業受知上官見謂
㢘能皆堤學公之教而冝人相之也宜人張氏同邑䆠族提學
公之殁率諸子奉窀穸惟謹事舅姑以孝治家勤儉而有法待
宗黨恩意甚至遇貧乏必周之諸子旣蚤失所怙宜人遵遺訓
戒勵之尤切廣大在武義迎致宜人就養毎晨出必告之曰臨
事貴詳審不可奪於私喜怒莫歸則詢于僕隷有少不厭其意
輙戚戚不樂前是武義數有水患謀作隄以捍之而或者憚其
勞費先聖廟及學舎屢徙而多未完欲繕治崇飾之而或者以
爲非所急廣大慨然以為已任宜人曰徳恵未施於人而並興
土木之役得無為民病乎後知廣大以身先之而人樂趍事乃
喜其賢有識如此談者多謂提學公雖老於山林而貤恩所及
在其身後一門之内死哀生榮可以無憾矣予竊觀其示廣大
詩則穹官峻爵固非其所慕惟後之人能以斯道自任以古人
自期乃其所望也廣大旣有以成其志曷可無一言以慰之於
泉下乎提學公卒於泰㝎二年七月某日享年四十有五以其
年十二月某日祔葬于某郷龍山八世祖墓次宜人卒於至正
六年七月九日享年六十有九以某年某月某日合葬焉子男
三人長即廣大文林郎婺州路武義縣尹兼勸農事次彌大䘮
明而卒次小戊方業儒女一人適趙景良先卒孫男一人孟浩
女五人提學公有詩若干卷因其自號名之曰得静齋集溍甞
序其篇端以為清髙而不失乎迂平實而不近乎俚兹故弗論
獨序其平生大槩而銘之銘曰
許出太岳古之封君後以國氏世多顯人公居盛時乃不有聞
卒不以施蔵器扵身爰有淑徳嫓于名門克生材彦孔敏而文
惟君子使有社有民潤澤實豊水必有源逝者如斯不亡者存
龍光下賁耀於無垠公侯之復在爾子孫龍山之原巋焉丘墳
木則巳拱合祔惟新歸歟同穴表以貞珉
　　贈從仕郎某官陳府君墓誌銘
至正八年秋故贈從仕郎某官陳府君宜人張氏以其子文杰
官七品並膺贈典扵是府君之殁三十有六年宜人之殁十有
一年矣文杰使以狀來曰先人之葬已乆而墓上之石未有刻
辭文杰自惟無所肖似非敢效昔人之有所待兹幸昭𬒳
上恩賁于泉壤皆先人積累所自致又非敢竊以為功也惟所
以發潜徳之幽光者不宜無述敢奉狀以請願卑之銘按狀府
君諱某字某世居常之晉陵曽祖某祖某父某皆業儒至府君
乃以醫名家府君扵書無不涉獵病時人溺於塲屋之文絶去
弗為甞慨然曰仕將行吾志以及物也而不可必得幸而得之
又未可必行吾志可以及物而又得以必行吾志者惟醫乎乃
求良醫而師事之洞䆒其術人以疾來告不憚風雨寒暑囊藥
以徃或有以報之輙謝曰吾志不在是也府君性紀篤甫十歲
父母相繼亡毀瘠如成人墓在永升西郷去家六十里廬其旁
而朝暮上食事之如生至元十三年國朝取宋之兵至常州
府君挈家避地姑蘇中途與兵遇兄姊妹及從弟四人俱為所
虜府君傾家貲求得之同居三十年恩義無少■常州已降而
復為宋守主將怒屠其城府君母族妻族及其師之家皆無遺
類府君還哭之曰吾恨不得與俱死也歲以城䧟之日為位于
别室以祭焉永升冡舎毀於兵郷人或據其故址而犁為田府
君不與校惟日夜至其處號泣而巳有憐而問其故者愀然曰
吾親託體魄於此吾不孝無以動人而使至是敢不自咎乎其
人聞而愧悔乃以地來歸府君酬以錢比常直三倍復為屋其
上而墾田以給饋祀不廢府君家居尚儉素所服惟布衣出入
無輿焉或勸稍廣其田宅以為子孫計輙應曰古人謂賢而多
財則損其智愚而多財則益其過吾固不欲損其智况忍益其
過哉府君生於宋淳祐二年九月十一日卒於今皇慶二年七
月二十有九日享年七十有三以某年某月某日葬于安㝎西
郷之姚墅張宜人有淑徳後二十有五年卒合葬焉子男二人
長文照次郎文杰今為從仕郎池州路東流縣尹女二人適鄭
天錫鄒通徳孫男二人在垕女若干人一適湖州路南潯鎮廵
檢夏某餘未行予觀府君平生志在澤物及遭值變故又能以
義起禮而處之各盡其道終於隱約而以子貴成身後之名豈
非所謂積善之報不在其身而在其子孫者歟文杰方以材見
用於時所以追榮其親者未見其止姑以其所巳至者叙之如
此銘曰
身之不逹志則已施時之孔艱義有必為自其族姻逮于師友
徳之在人所積巳厚擇術也良及物也深擁其餘祉𬒳于來今
荷天之休流光未艾尚不一書以謹登載
　　廣福司提舉封奉訓大夫太和州知州周公墓誌銘
公姓周氏諱方平系出吴偏將軍瑜瑜子都郷侯㣧失侯而徙
廬陵廬陵今為吉安路吉安之有周氏自㣧始有仕隋為㑹稽
太守者曰汾翁忤煬帝屏宜春乆之復還廬陵後五世乃自廬
陵之烏東遷泥田又九世當宋元符崇寕間有與中書舎人劉
公才邵並㳺太學者曰諤楊文節公慕其遺風而為之追賦浩
齋者也浩齋子遂良是為公之髙祖曽大父諱叔度大父諱椿
年當江南臣附之𥘉事㑹轇轕強家大侠来時恣横獨能以儒
生為狂瀾之砥柱公私咸頼焉父諱琦母楊氏公其長子也㓜
從名師教以先涵飬而進扵義理之學壯歲嬰家務以幹蠱自
任凢稅賦徭役田廬貲聚小大衆事無不身親之稍間則延名
勝之士與居與㳺由是聲譽日廣　仁宗時駙馬都尉瀋陽
王嗣主髙麗國事署公為本國西海道勸課農使公幡然曰方
今車書大同　朝廷以髙麗望國㑭得自除吏此豈非仕國乎
旣至京師忽慨然曰吾親老矣不可逺渉鯨波重貽膝下之憂
竟辭不赴居數歲用薦者得　㫖以公為廣福監丞比出命
先令供職時方立重名爵之法　上以廣福所掌摹造𣑽典
爲　東朝集福之所特命勿拘此制尋復有㫖周方平儒者
其速授以命書諸人無得援以為比公感　上恩而恪㳟所
事及監改為司留公為提舉公黽勉就職旋即辭歸泰㝎元年
也公在京師十餘年尊官顯人若程文憲趙文敏諸公皆略名
位與交公𥘉未甞有所攀援以求進也旣歸遂不復出里有櫟
谿族人列居两旁乃因面勢治亭臺作新樓榜曰雲泉優㳺家
林二十餘年將終諸子咸侍受所欲言公曰子孫以和順相保
家事從叔父則吾無憾矣以至正四年十二月十二日卒享年
六十有五明年九月二十四日葬于新淦州楊名郷石洞之原
公性孝友割田卑龍雲山僧以奉祖考忌辰敬承先志叙次家
譜聚族居泥田者千餘家散處他郡者倍是尊卑逺近無敢紊
者郷鄰有艱厄必周給之公𥘉以子九鼎貴封承事郎吉安路
同知太和州事暨加封奉訓大夫吉安路太和州知州飛騎尉
永豊縣男已不及受練祥之日命適下哀榮兼至焉夫人李氏
唐西平王晟之後亦自宜春來徙與公家為世姻夫人善綜理
家事公父子無内頋之慮而得以成其官業者夫人之助也夫
人𥘉封宜人加封永豐縣君以至正六年二月某日卒享年七
十有三十二月某日祔葬于其郷赤石潭先墓之次子男七人
長紳永順安撫司蒙古字教授次繕皆前卒次即九鼎以材受
知丞相　文忠王𥙷宗仁蒙古衞儒學教授今以累遷為奉訓
大夫婺州路緫管府判官次茂次厚次復次緫宜女四人適曽
嵩李繼善李畹李滐孫男九人女十二人曽孫男三人公年十
七而舉子三十九而抱孫未六十而曽孫生歲時家慶甥孫中
外詵詵在列人以為積善之報九鼎至婺而溍方以老不任事
得謝而歸書來俾銘公墓溍幸獲受㕓為泯安敢以衰朽荒落
辭謹以公族孫郷貢進士聞孫之狀序次如右而銘之銘曰
周顯扵吴以竒材稱遥遥千載乃用文鳴垂芳四葉學優不仕
逢時奮興自公兄弟人皆好徑公避弗趍　天語褒嘉命之
曰儒公方退讓仕不擇禄時止則止返吾𥘉服碧溪泠泠飛雲
湧泉俯仰自得踰二十年榮光下賁由公有子揚名之郷公其
寜只
　　贈承事郎同知奉化州事葉府君墓誌銘
君諱應咸字心可姓葉氏處州麗水縣人葉扵處為著族君十
世祖襄自松陽徙麗水遂占籍焉髙祖冠宋季再領郷薦善言
性理而尤深扵易有起進士至敷文閣待制者曰宏其伯兄也
曽祖一鳴舉進士未第而卒祖正大登仕郎父天與仕
皇朝為羙化書院山長秩滿當教授一州輙棄不就母青田潘
氏宋秘書丞復之曽孫女君少有經濟志甞慨然曰窮經將以
致用也非精無以造㣲非篤無以道逺乃發先世遺書朝誦暮
習凢聖賢授受之奥古今治忽之幾至於儀章度數圗書暦象
靡不研䆒山長公知其將適扵用試使綜理家務外内脩飭日
有餘暇山長公正衣冠坐堂上子孫環列左右俾君援引經傳
典故叅以當今事宜而訓戒之雖隆寒盛暑不廢前史官鄭陶
孫以子壻銘登仕公之墓稱君通朗秀潤詳雅善幹蠱人以為
無媿辭科舉𥘉行有司以君充賦試不合以親老不復入塲屋
專意色養甘㫖之奉必夫婦躬親之或燕飲他所遇時新之物
未薦於祖未進扵親者則不敢甞子弟守以為法天暦戊辰山
長公卒旣祥禫益不出築室菜山之西扁曰肖堂盖山長公自
號則堂君示不忘也母氏生君而卒君始生之旦即母之諱辰
每至其日必變服號慟如𥘉䘮子孫無敢言稱壽者始君旣失
所恃登仕公之侍人方氏鞠育之及長事之如母奉繼母王氏
曲盡孝敬撫諸弟有恩教子有法第三子琛為通政院宣使至
順辛未以公事自上京至江浙行省便道省侍君曰父子天性
也五年一見面豈不願為旬日之留然簡書有程小子𥘉仕不
可不戒抵家之日即命遍謁先墓信宿遂行且告之曰能愈加
㢘謹以自持則可再見我如今日矣琛去又五年未及再見而
君以至元乙亥四月庚申卒扵家得年五十有二臨終以山長
公墓石未刻屬諸子緒成之語不及他其又明年丁丑十二月
壬辰葬于某郷岑原之清風臺去家五里而近娶同邑湯氏雩
都縣尹垓之女有婦徳生與君同歲後君六年卒合葬焉子男
四人長珂蚤卒次玘後君五年卒次即琛别名伯顔由歙縣丞
辟行中書省掾史考滿而遭君之䘮服除乃得調今為承事郎
處州路青田縣尹次瑾未仕女二人壻曰湯奎何逵孫男六人
女三人曽孫男三人君所為詩文有棲閑集一卷其言務去徤
羡而甘澹泊不事華藻以諧世好也琛官正七品法當封贈父
母如其秩至正九年春得請贈君為承事郎慶元路同知奉化
州事君配湯氏為宜人其明年琛用治最受知憲府諉以覈田
扵吾婺之屬邑㑹予歸自京師乃奉君妹婿松江府儒學教授
練晦孫之狀來謁銘狀稱君材可用世特以切於孝養寕隱不
仕故所施僅及其家傳曰是亦為政奚其為為政君盖有得其
旨矣惟夫知君之深是以言必以實而不苟過為夸大可謂善
叙事者也予何能賛一辭庸備著其語而作銘以系之銘曰
士之為善兮不與名期積乆必發兮名斯我隨君則有材兮又
有其時曷賈弗售兮卒以不施安常處順兮乗化而歸儲社實
多兮嗣人之貽寵靈所加兮長世光輝樹此碑板兮昭以刻辭
　　贈從仕郎浙東道宣慰使司都元帥府都事趙府君墓誌
　　銘
今天子至正二年肇修
祖宗故事肆命有司復用科目收天下士扵是趙生由欽首以
國子上舎為左榜釋褐第一循舊制授七品官因得請于
朝贈其父教授府君為從仕郎浙東道宣慰使司都元帥府都
事曩予沗備貟學官與由欽有斯父之雅故由欽求為銘以表
于墓隧予不得辭府君諱孟賚字仲良姓趙氏其先宋之宗室
世為汴人自燕㳟懿王六世至宗正少卿贈金紫光禄大夫子
英始不縁属籍而以材自奮擢宣和某年第甞為台州黄巖縣
丞遭靖康之變遂家焉人即其所居以為稱曰西橋趙氏宗卿
生朝請大夫知南外宗正事伯洙則府君之髙祖也曽大父諱
師雍朝議大夫直寳章閣贈容州觀察使大父諱希聖宣教郎
史館校勘贈清逺軍節度使封吉國公父諱與票咸淳七年進
士調鄂州州學教授仕皇朝至翰林學士嘉議大夫知制誥同
脩國史贈禮部尚書上輕車都尉追封天水郡侯謚攵簡永國
閻文康公復實誌其墓母史氏贈某郡夫人府君性醇慤㓜侍
文簡公至京師嶷然如成人稍長讀書務博覽強記而明其大
義不資以為辭章時新製蒙古文字頒行未乆鮮有能通之者
府君一見曰此聲音之學耳試習之輙精其藝用薦者授温州
路蒙古字學教授非其志也文簡公欲使渉歴扵政事姑遣之
官府君拜辭怵惕不忍遽離左右到官數月忽若有動扵中即
日觧印綬還侍旁文簡公果属疾府君晝夜奉湯藥無少懈疾
竟不可為遂薨貧無以具䘮事頼　朝廷賜􁎚給驛乃克返
葬府君平居事母孝母畏雷焚香侍立終日不去歲時祭祀以
禮治家處置有法盛暑必冠言無諧謔由是子弟未甞敢有惰
容䙝語待賔客樂爲之傾盡與人交以誠有持物來售者紿以
髙價如數酬之其人深自媿悔後不敢復爲欺鄰家偽爲契劵
㩀所賃隙地而有之終弗與校人服其長者紛争不决多求質
焉或遺子弟来見必戒飭使敬謹無失皆嚴憚之娶范氏順徳
唐山人僉雲南諸路肅政㢘訪司事范公震之女封宜人婦道
母儀見稱扵宗黨子男四人長由鑑紹興路儒學録次由銳次
即由欽𥘉𥙷從仕郎台州路寕海縣丞秩滿改調汝寧府潁上
縣尹次由鑰孫男五人宜浚宜汶宜涿宜洋宜瀍女三人宜淑
適同郡吴明逺宜潤宜汜府君甞與宜人徃省范公於鎮江因
留居焉重紀至元之二年十二月二十日以疾卒扵寓舎享年
六十有四諸孤以某年某月某日奉柩權厝扵丹徒縣崇徳郷
之釡頂山𥘉
世祖皇帝旣㝎江南有以文簡公名上聞者召至上京奏對稱
㫖即以為翰林待制尋陞直學士進侍講學士數陳讜論深契
上衷眷遇益厚特命官其一子府君兄弟三人文簡公之殁也
伯兄孟實旣有官序遺澤次當屬府君輙以讓其季弟孟貫服
除調漳州路蒙古字學教授亦不赴浮湛里閈二十餘年而終
伯兄後累遷朝列大夫廣海鹽課都提舉季弟今以通議大夫
祕書卿致仕獨府君仕而弗顯乃以子貴卒享身後之榮由欽
方妙年而進用扵時貤恩所及未見其止談者率謂此造物乗
除理所必至其果然耶夫理之在天固不易知觀其善讓而能
廉盖有合乎人道之好謙君子之有終者不可使後之人無𫐠
焉此予所以不辭而為之銘也銘曰
有豐其積推而弗食有夷其涂郤而弗趍惟天所卑克平其施
一本而分旣參以均其委其源有考兹文曰公侯之子孫
　　山齋喻君墓誌銘
山齋喻君諱髙字仲明其先由杭之富陽徙婺之義烏義烏多
䆠族而莫盛扵喻氏宋南渡後六十年間第進士者六人有兄
弟自為同年者以特科及世賞入官者十有二人升于學貢于
郷于漕者又不預焉君之曽大父諱南強承直郎處州路縉雲
縣丞大父諱厚祖未仕而卒父諱夢炎登仕郎本慶元巳未進
士朝奉郎賜緋魚袋致仕偘之孫縉雲府君命為大父後與兄
綱俱以有官就試于漕闈綱試兩浙不利登仕府君試江東為
周禮第一當上春官而不欲先其兄後三歲綱領郷薦乃與之
俱行道病卒綱泣曰吾弟所以以不蚤自振者以吾故也今吾
弟已矣吾尚忍由科第取禄仕耶遂不復踐塲屋而用廕𥙷官
母浦江石氏通判泉州南外大宗正丞範之孫女有子三人長
曰京次曰魏早卒君最㓜江南新附母於干戈未㝎之際窖蔵
白金千兩京適出君取而用之京歸母語其故京曰兄弟一體
也弟之有即兄之有何較焉母因以他所蔵白金千二百兩均
遺之君請悉歸于京而京復推以與君兄弟交讓者累日京僅
取其百兩君亦不敢過取從叔祖長林尉死無以歛其家以絲
來質錢有金釵從絲中墜地左右匿不以告君適窺見亟白于
母而歸于叔祖母彼𥘉不知絲中有所蔵也君五歲而孤依母
兄以立母兄相繼殁殯俱在堂而台之巨㓂竊發于鄰邑家人
皆走避君獨徬徨不忍去歛金帛寘兩柩間㓂至舉以卑之曰
吾不吝其所有而不愛其死者覬全吾母兄之柩耳㓂哀其情
而弗受柩亦頼以完妹病瘖君撫育四甥如已子母有金釵為
甥持去君輙以他金釵進曰在是矣竟不責其甥亦不以語人
妹及其夫死皆為具棺衾而窆焉妻兄李石通判廬州拉君至
官下石攝帥事有卒去數日而負其母以來當以軍法從事卒
訴曰母老且病恐不復見誠知擅去當誅得一見死無恨君偶
在測泫然流涕曰吾亦有母老矣舎母弗養而逺㳺扵數千里
外曽不若一卒之孝乎君獨不見韓魏公之事乎石感君言而
貸之軍中大恱君亦即日以母老辭歸石莫能留也君為人莊
重而坦夷持身處家待人接物務各盡其道蚤年師事東陽樓
先生雖老不親學歲必再迎致而厚禮之閱二十年如一日君
旣耄而三子無在者安扵天命處順自適而已性嗜飲而不過
其量好奕碁而不以勝負為意平居澹然無營而喜談農務所
居山齋大書聖賢格言于座右尤愛誦邵堯夫詩間有所賦詠
直冩其胷中之趣而不雕飾以求工亦不以示人也年八十有
四以泰㝎二年正月二十七日卒於家臨終神色不變謂親友
曰窮逹禍福自有㝎分語訖而逝以三年十二月二十七日葬
于崇徳郷繡湖西距家二十歩而近君所自卜也娶湖之徳清
李氏觀文殿學士忠愍公若水　世孫女先四十八年卒葬洪
判塘山再娶同邑賈氏先八年卒與君合葬焉子男三人長祺
為堂弟鑑後先三年死次祐為兄京後先四年死次祐賈氏出
先十三年死于京師今祔葬君墓旁女一人適童祐知英徳府
必大之曽孫亦已卒孫男一人崈本君次男祐之子命為祐後
而聘外孫女童氏為之婦曽孫男一人濬女一人君没時崈甫
弱冠後二十有五年始克裒其遺事以告于溍而圗其不朽溍
生於宋亡之後猶及見昔之故家人物其處而不出者類皆以
時異事殊而有依隱玩世之心後生小子習而不察謹厚之風
日益以衰而君凝然居衆人之中未甞有㳺言戯色竊敬慕焉
今觀崈所述庻㡬乎古之卓行君子者始愧向之知君者未深
也庸掇其可傳於後者序而銘之銘曰
清風喬木繡湖一曲生於此乎歌死於此乎哭所謂伊人其行
也獨表以石章有轟其伏篆刻惟新不知夫草之旣宿
　　慈溪黄君墓誌銘
慈溪黄君卒于嘉興之寓舎其孤玠將返柩以葬来諗扵溍曰
葬宜有銘敢以爲請徃者屬子銘吾母而子乆未及爲幸牽聮
書之溍之曽祖户部公與君之大父宗卿府君同仕宋季夙有
雅故而玠又與溍託文字交誼不得辭君諱正孫字長孺姓黄
氏世為明之慈溪縣人曽大父諱一鶚以子貴贈奉議郎大父
諱震擢寳祐丙辰進士第歴知撫州提舉江西浙東常平茶鹽
其在江西又甞提點刑獄終於宗正少卿積階朝奉大夫父諱
祖勉䕃𥙷將仕郎母林氏君生有羙質雅志恬静年十二而宋
亡即絶意於仕進父殁事母盡孝與仲父季父患難相從不異
貲産逮今雍睦罄已槖嫁孤妹三人皇慶癸丑出遊西州玠負
笈以從嘉興縣東魏塘之上有義士吴君聞君父子名遣幣馬
迎致之君欣然弗拒遂止居焉君履行端粹為學者所尊慕雅
不喜記誦辭章之習文成無留藁晚自號尚絅翁以見其志云
至正乙酉正月七日以疾卒享年八十有一屬纊之夕戒其二
子曰吾祖一剖州符三持使節枲麻葛越之衣菜茹魚鮭之食
澹素終身日抄等書今方盛行遺風餘祚彌乆弗墜汝等善繼
承之無忝為清白吏子孫言畢而逝玠奉柩東還卜以某月某
日葬㝎海縣靈緒郷澤山之西阜從先塋也君夫人陳氏諱潤
字汝玉同郡奉化人父著宗卿府君同年進士由太學博士知
台州公年二十出為贅婿居十有七年乃歸夫人扵夫婦之間
相成以道執箕帚侍巾􁆽無違禮治絲繭縫衣裳無廢事主饋
食共祭祀無曠典而又不憚劬勩致養于姑得其懽心詩書語
孟及女誡女則等篇皆能成誦玠方㓜口授以書程督嚴於外
傅尤喜觀易所占多驗間作小詩亦有思致甞為二子賦詩若
干韻有關於倫紀可禆於治化學士大夫咸稱誦之君居魏塘
之眀年玠即奉夫人來就養以泰㝎丁卯十二月十日卒年六
十有三天暦戊辰九月某日歸葬奉化州剡源之三石子男二
人長即玠次瑋女一人適戴㓜儒故婺州路儒學教授帥𥘉先
生之子也孫男二人曽紹文女一人曽孫男一俊民惟宗卿府
君以直道爲時名臣而其學一本於躬行所著書不爲空言以
相髙公親傳家學不自表襮而教其子玠克有成立遂以文名
於一時世頋罕有能知君者銘不可以無作也銘曰
汲黯之直侃侃宗卿義方之訓聞孫是承戰兢自持以孝謹稱
如萬石君不言躬行學以爲已　不近名逮爾嗣人復用文鳴
發潜闡幽式鴻其聲惟石可乆薦以兹銘
　　臨川李君墓誌銘
君姓李氏諱宗慶字可善其先自昇徙撫之南城後析其地置
金谿縣故又爲金谿人曽祖昇祖彦誠父公縉母王氏而君章
氏出也君㓜孤從兄漕貢進士䕫子撫而教之稍長能以勤儉
持其家待人咸有恩意時江南新附徭役無㝎法君周旋委曲
悉得其宜人莫不善其逹扵世故然性本䟽直無鈎棘脂韋之
態見阿媚取容者深惡焉聞者莫敢愠有不說者亦弗顧也間
甞卜居先塋之旁晚復歸治故廬而居之雖迫闤闠而有林壑
之趣暇日從容園池間課家僮以樹藝畜牧暮還呼子若孫聚
語酒酣岸幘浩歌以自適君旣老以家事付其子而諸孫亦頗
出頭角能以文學自見方將泊焉以休而遽以疾不起至元三
年十有一月甲子也享年七十有七眀年二月壬寅葬永和郷
之烏石崗娶余氏先十有五年卒合葬焉子男二人長日起蚤
世次日隆孫男二人敍敏而敏以君治命為日起後曽孫男二
人同冏女三人予友危君素與君同里閈而有通家之好敍又
受學於危君而辱交於予奉其父命以危君所述來謁銘按舊
祖也髙祖諱祖尹贈承議郎曽祖諱士龍淳祐辛丑右科進士
以閣職歴知復賔㢘雷四州積階武節郎其行治有吏部侍郎
馮公夣得所爲墓誌祖諱逢辰考諱耆老並國子免觧進士君
以從子爲之後本生父頥老亦國子免觧進士考吾母弟也君
少敦朴不務矯飾稍長受學于名師制行益粹夷事親盡孝待
族姻里黨有恩平居足跡不履官府雖門户事一無所謁而於
將迎之禮惟謹與物接不爲操切險刻恂恂寡言未始以聲色
加人樵児牧竪或犯之終不與校州里之人咸稱其長者元貞
大徳間用薦者𥙷儒學官累遷處之石門洞書院山長俱以本
生母老不赴母旣殁裵􁋴故山絶意仕進木老花殘不復計偕
惟知保其先廬而訓子孫扁所居曰肯堂以見其志至順三年
十二月丙辰以疾卒享年六十有四娶王氏先七年卒子男三
人長觀次咸次興善蚤卒女三人適樓光大李巽亨吴文耀孫
男五人永文永慈永大永泰永㳟女九人觀等卜以四年十一
月某日奉柩葬明義郷雷州使君墓西北十里青山之原遵治
命也予與君家故為世姻咸又予妹壻属為之銘不得辭𥘉文
林君筮仕尉鄞端明殿學士薛公叔似實任簿領其殁于浙漕
父船官公已躋法從哀而銘其墓以長者稱焉馮公亦稱雷州
長者木必有本水必有源由君之著稱於人者徵之家世之懿
有自來哉序而銘諸匪予之私言也銘曰
古之長者猗萬石君名在史氏以孝謹聞惟君自持履冰臨谷
一郷之評史所不録展也厚徳有本有源千載所悲驥尾青雲
薦兹銘詩表厥封樹曰惟長者劉君之墓
　　明善書院山長姜公墓誌銘
鼎尚書陳公存數薦其材皆不報入　皇朝遯迹弗仕自台
徙杭又徙鄞至君遂徙昌國其徙昌國也知州李侯某實迎致
而㑭五子師事之昌國固雲海島嶼之尤夐絶者也君不以所
居所養易其素扁讀書之室曰敬齋以自厲焉君卒以至順三
年十二月乙丑享年七十有一葬以元統二年二月某日墓在
縣東隅郎家奥雙䯰峯之南娶唐氏子男四長即天禧次天祐
次天𥙿早世次天祺女二適陶昱應貟孫男二女四銘曰
姜氏之先維師尚父煌煌家諜逺有系序于嗟乎君爲位則卑
百世之祀匪君之私君雖不逮君多孫子有隕自天將復其始
爰建碑號曰齊之姜表兹海隅式告勿忘

金華黄先生文集卷第三十六
金華黄先生文集卷第三十七　續藁三十四
　　　　　　　　　　　　　臨川危素編次　番昜劉耳校正
　墓誌銘
　　青田縣尉鄭君墓誌銘
青田縣尉鄭君旣殁且葬三十有七年其子太和乃以書來曰
先君子之葬已乆冡上之石未有刻文四子惟大和最長而獨
後死大和年今八十恐一旦溘先朝露無以見先人於地下謹
奉狀以請幸而卑之銘死且無憾夫終者人所易忽逺者人所
易忘大和於其親能無所忽忘如此厚之至也其何敢辭按狀
鄭氏之先家睦州宋元符中有徙婺之浦江者兄弟三人其季
曰淮為郷之善士人稱其所居里曰仁義里淮之子曰煦曰熈
曰照照之子曰綺明春秋榖梁學綺之子曰聞聞之子曰運運
之子曰政則君之父也君諱徳璋字子振少通敏長益自樹立
居家著雍睦之行勤身率下盡力於生業能使貲過其舊未始
以冨而不由禮晨興必具冠服詣祠堂展謁退坐一室隨事鉅
細處之咸中肯綮夜則秉燭呼子弟誦孝悌故實倣象山陸氏
製訓辭百餘言毎月旦望令子弟一人讀之家人悉拜而聴焉
咸淳末國勢日蹙愚民幸變徃徃歗儔侶依山林投間竊發人
罹其毒散走避匿空村無煙火動數十里君以計誘致倡亂者
縛送有司集同里作砦柵以防其餘黨之奔突人乃獲安常平
使者王公霖龍行部嘉其捍衞郷井之功以聞于朝㑹處之青
田大盗數起即以君爲青田尉君度時事不可爲辭不赴至元
間江南新附兵燹之餘居人乏食頼君以活者甚衆君素以剛
直與物多忤里胥或誣䧟以不測之罪當㑹逮楊州君兄徳珪
抱君哭曰彼所欲害者我也無預爾事我徃折以片言則姦狀
白矣爾去其如彼何言訖詭以他故出就吏君垂泣而追之至
楊州兄已死仰天號慟絶而復蘇者數四負其柩歸葬廬于墓
者再朞兄子文嗣㓜病僂不良于行鞠之逾於巳子且為娶於
名族君雖老語及楊州事猶為之嗚咽不已君廣顙豊下身長
七尺餘風神峻整性尤方嚴子弟聞其謦欬皆歛手正容歩履
不敢肆也晚忽䘮明六年而終君之寢疾也大和方效官使于
鄱陽亟歸則殆將屬纊大和輟泣問齊家之道君張目厲聲曰
母聴婦言乃暝大徳乙已九月七日也享年六十有一眀年二
月二日大和等遵治命奉柩葬于家南二百歩東明山娶黄氏
子男四人長即大和某官次攵泰次文厚次攵轟女一人適嚴
權孫男九人銳欽鑾鍾鉉銖鉅鎡銘女三人適洪興黄譽金華
張志道曽孫男二十二人源深漢泳洵渙淵湜洪瀛淇濬渶淂
澧洧漴洤瀱沂􁠕瀦女九人適周宣張善應洪㢘洪蓮義烏王
剛金華應隆韓觀其二許適洪亨東陽蔣嘉亨玄孫男三人棣
楨棫𥘉君之髙祖始合其族同居而共食傳之再世纉承惟謹
逮君復考舊規擴而大之文嗣及大和兄弟又能率群子姓脩
其業而不墜有司為請于中書而旌表之號曰義門嗟夫世之
仁人君子推其親親之心以及於民物者固多矣有如君家代
不乏人迓續其遺休於無窮者幾希銘以彰君之徳亦以朂其
嗣人云爾銘曰
鄭以國氏支分于睦來家浦陽大合其族惟君家教曰孝與悌
軫夫顛連雖死弗辟君材則多冝有位序排患釋難而卒無取
洸洸義聲撼于州邑有伉其門子孫蟄蟄孰云君子其澤五世
勿替引之是在来裔
　　糓城縣尉蔣君墓誌銘
故將仕佐郎襄陽路糓城縣尉蔣君諱吉相字迪卿其先以國
為氏代有聞人系序可見者唐吏部貟外郎曰則則之子曰勲
仕吴越為其檢校司空兼御史大夫始家于婺之東陽勲三子
其仲曰承郢承郢之子曰駟由駟八世至君之曽大父諱頴又
卜居縣南之横城大父諱天廙宋紹熈中𥙷迪功郎父諱沐特
逹多材智推先志立義塾延時之鉅儒尚書侍讀方公逢辰以
為之師後進頼其淑艾率為佳士里人孫秘丞徳之時宰賈魏
公佀道客也嫉其得士譽譛扵賈復使人怵以禍福俾獻其所
蓄珍玩之物弗為動則中以飛語坐徙廬陵賈以誤國獲罪去
乃得自便逮
世祖皇帝綂一海内簡㧞南士可官使者江東宣慰使左丞㢘
公以其名聞授進義副尉南康路建昌縣主簿年巳踰六十謝
病而歸終身不復出君㓜警敏年十一罹㓂難能以計免宗黨
咸竒之曁成人循循雅飾晦迹林泉間以溪逸自號示無仕進
意㑹㢘公之婿平章政事孔公宣慰浙東㢘公念主簿公不置
属之訪其子若孫孔公一見君深加噐重居館下未幾而孔公
拜湖廣行中書省左丞尋𬒳召遂與俱北上時㢘公已捐館舎
孔公以見
成宗皇帝有　旨令備宿衞君驅馳兩亰侍　上起居服
御以㳟謹數𬒳稱奬孔公欲命以官而廷議有不合弗果用君
將南歸值
仁宗皇帝入定内難正位東宫因留事焉時𥘉置利用監擢君
為其知事特下令卑承事階而執政疑非舊法乃已亡何以使
事乗傳至閩中感瘴癘成疾還過蘭溪去家僅二百里移疾而
歸疾稍間將遂退休以就閑適上旣登極春坊寮属並以恩超
遷有單祓者君為知事時所任佐史也亦得儀封尉君巳陞朝
官品在第八乃止調君糓城尉階不過𥘉品人皆以銓曹失其
平謂君盍自陳君曰此　上命也敢計其崇庳耶即日就道
其縣長官故給事於省闥未甞獲與君齒一旦為寮而君頋位
其下恒不自安事無大小必咨扵君兵燹後民多非土著徃徃
䡖生而喜闘其不能自業起而為盗者尤衆舊以主簿兼警曹
政旣不専人益以慢至是設尉君首為之鎮之以静紏之以嚴
俗為變而盗亦衰息民有訴仇家縱火者君呼其鄰訊之曰火
自内出乎抑自外入也皆曰自外入耳乃逮其仇屏箠楚以情
詰之則惶恐具服其察理之明感物之誠又如此部使者聞之
欲辟置幕下君語人曰尉雖卑官猶得以伸吾志柰何持文書
俯仰偵伺為其所不欲哉固辭弗就君讀書不屑屑於章句而
能通其大義處事之中節殆非偶然主簿公夫人曰劉氏而君
戴氏出也以咸淳十年十有一月辛巳生君於廬陵寓舎故主
簿公以州名命君甫閱月而戴氏死旅殯廬陵餘四十年君毎
語及之輙泫然泣下糓城書滿代者不至謀於故人金同曰奉
遷改葬是有著令吾將由漢入江汎湖以逹廬陵子其護吾家
㳂江東下同曰舟行千里風濤不測我不能獨任斯責其俱歸
而陸走衢信以徃可也君如其言民聞其去皆遮道請留委曲
勞遣乆之乃羅拜而别君旣抵家將治行而前所患瘴癘之疾
復作情愈迫切飲食寢處惕焉靡寧疾竟不可為以至治元年
正月丁酉卒於家享年四十有八臨終無他語惟戒其子玄曰
汝能返葬吾生母吾死瞑目矣君先娶施氏宋國子博士郁之
孫女逾年而出再娶朱氏故上虞縣尹文魁之女子男一人玄
也女四人長適道州路緫管府推官李𥙿次適同邑胡珣浦江
趙友淳金華許元孫男四人允同允興允亨允昇女四人先是
玄以泰㝎四年正月丙辰葬君仁壽郷戴𥘉里水齧其墓乃以
至元二年十有二月乙酉改葬于乗聦郷御史里夏山之陽虚
其右以爲朱夫人之壽蔵作祠堂於墓前百歩以生母戴氏慈
母曽氏祔食其别室仍卜地墓旁造竁穴俟戴氏之柩旣返而
並瘞焉其改葬後七年玄始奉君婿李𥙿所爲狀以銘来屬竊
觀君服勤　先朝遭逢之際亦盛矣而不得在顯位及隨牒
外𥙷俛首下僚尋常資級猶可序進而遽止於是小試之効雖
班班可覩盖未足展其平生素藴之萬一也殁又無以振之於
幽可乎庸弗讓而爲之銘俾刻焉銘曰
士之用舎恒係其逢乗時捷出或取顯融嶷嶷蔣君鱗攀翼附
不自奮飛獨行其素雨露所濡蔚乎良材孰尸繩墨奪爲桷榱
有隕自天豈不謂命嗇不使年莫俟其定夏山欎紆清淑所鍾
兆兹新卜以寧君躬尚俾嗣人飲其福澤龍光是承賁于松栢
　　武義縣尉蕭君墓誌銘
元統元年冬十有二月甲戌新婺州路武義縣尉蘭溪蕭君以
疾卒于京師年五十有二君二子鑑鉉俱留杭京師距杭四千
里凡再閱月問始通霜露草莾號走靡及君弟致祥時爲太尉
府長史具衣衾棺物以歛於是太尉來歸􁎚士大夫知君者咸
弔哭而相其遣奠輓引之事二子旣迎君柩南還而卜地于蘭
溪某郷某原將以某年某月某日葬奉臨海項君炯所為狀屬
溍序而銘之按蕭氏由建安徙婺之蘭溪者曰迪功府君譜失
其名逮君六世矣曽大父曰果宋承信郎監臨江軍古城酒稅
務大父曰化龍仕　國朝為登仕郎兩淛都轉運鹽使司龍
頭塲鹽司丞父曰玉奉訓大夫紹興路緫管府判官母何氏某
官某之女君諱資字深之自為児童時巳嶷然如成人貌和而
内有守事父母無子弟之過與人交重然諾特不喜拘曲士亦
未甞輕議人是非家故饒於貲承之以儉勤罔有廢缺然其待
郷鄰以恩細人之家有逋租弗能償徃徃棄不責平居不溺意
珎異之玩惟以古書籍法帖來售則厚直取之所蔵書僅萬卷
日誦率數千言下籌徧至百乃止而釐家務少間復挾册莊誦
雖祁寒暑雨弗輟教子必延名師非聖賢格言大訓不令接於
心目獨嗜為近體詩遇勝日羙景翛然意得輙於詩發之有雙
溪小藁二卷藏于家君娶范氏奉議大夫泉府少卿宇之女子
男二人長鑑次鉉女四人長適張堂次適莫維賢餘未行孫男
四人溥浩演沔女一人𥘉君少壯時耻為物役不汲汲於禄仕
閉關却掃若將終焉或為君言前人所藴積以封殖乎祚胤者
不可使揜遏而弗耀君乃幡然而起以門䕃自陳持文書詣京
師赴吏部銓溍方竊食詞林官曹多暇日與君㳺欵洽甚亡何
而溍以憂去間一歲聞君得調近地命下而君已不及待嗚呼
悲夫㣲二子之請尚將以區區之文寓吾情銘固不得苟辭也
銘曰
行乎遲遲三年而飛名乎我隨如取如携繅籍旣施乃隕璧圭
泉䟽壤夷考卜在兹前人之菑後其收之
　　饒州路儒學教授許君墓誌銘
君諱熹字華甫婺之東陽人宋宣和中睦㓂竊發八世祖瓊聚
民丁衞郷井𬒳州將命赴援有功得官尋以城中兵食不繼力
戰而死里人至今廟祭焉大父諱元凱父諱文昌號空雲處士
無子弟文奎實生君年十五育以為巳子處士兄弟素嚴毅君
左右侍養各盡其道先意承志咸得其懽心於同産弟兩人交
愛尤篤先世之田廬一無所較公上徴求百役之須皆身任其
費子姪化之靡有間言異時處士兄弟從郷先生石公㳺有雋
聲後二十年復遣君兄弟受業石公之門君㓜警敏旣長務以
静専自持同門中推為髙弟用舉者試憲府例當𥙷縣教官隨
牒赴儒䑓𥘉筮得浦江㑹　朝廷欲重師儒之選俾職教一
縣者悉改調於外省君觧職以名剡上俄又命更其法從宣閫
署置同時捧檄而至者一百四十人皆以次𥙷授序遷間以舉
子業自奮君獨恬於進取有司強以充賦試不合輙棄塲屋家
食者乆之始分教於武義再調處之麗水丁本生親憂服除或
謂稍増加所歴月日則當陞君不可遂復調台之天台用累考
充湖之東湖書院山長在武義取豪民所據山塘歸于學在天
台預郷薦者三人輟官俸斥私錢禮遣之募好事者捐田以助
養士東湖創於里之大家事多綿蕝亦勸之割田附益焉秩滿
調饒州路儒學教授拜命而卒臨終戒其子曰爾等入當善事
而母出當善事而叔父扶植吾門户使勿墜他則平日誨爾熟
矣言訖而逝重紀至元之元年十二月二十一日也享年六十
有一六年十月四日葬所居西北二里某郷某原娶劉氏子男
二人曰怡曰愉女二人壻曰王濟川蔣世安孫男四人女四人
君貌癯而志俶儻自奉殊儉薄而客至館糓必豊贐必厚産不
踰中人而輕財急義族姻里黨老而無依㓜而孤者衣食之未
嫁者擇士族歸之歲饑鄰里不能自活者賑䘏之故其善日積
而家日耗殁後囊無餘貲廪無餘蓄乆乃克葬諸孤旣誌歲月
納壙中仍蹐門請予銘以掲于墓道予幸獲執弟子禮於石公
與君爲同門知君爲深庸摭誌所述參以予所知序而銘之按
東陽許氏出晉孝子孜孝子史有列傳其子孫至近世愈蕃衍
居邑中者爲西南兩族而君之先别居近郊之梅峴邑居之族
掇世科踐朝著若以延賞入官者數十百年相望不絶而君之
先獨不大顯雖能捍大患以死勤事後之人未有食其報者君
生今　聖時而以文學起家人謂其將致身華要又邅廽而不
進甫霑一命竟不及禄其不可哀也夫銘以慰君亦以告于嗣
人庻有知其委祉之自而思亢其宗者銘曰
九軌之涂衆方疾驅長𥚑佩玉行之徐徐與物委蛇世或謂迂
銖稱寸量月計有餘成之匪亟得而莫居載其榮光歸賁幽墟
善積于家穰穰所儲有謹其承其發必舒鸞翔鵠翥亢其門閭
惟銘有徴永世不渝
　　丹陽縣尹致仕薛君墓誌銘
君諱觀字處静姓薛氏家于慶元之鄞縣聚族千指同居合食
者五世號為義門宋淳熈紹熈間里中數十百家再燬于火而
先廬獨存人以為積善之報曽大父濂弗仕大父起之待𥙷太
學生父辰伯入　皇朝以君故贈承事郎紹興路同知餘姚
州事母某氏贈宜人君讀書善強記為文未甞起草不妄交流
俗而喜接引後軰生事雖儉簿親黨無依者必周䘏之雅無意
於仕進自　國家著取士令且十年足不踐塲屋至治癸亥
有司迫使就試遂名賢書同里上春官者三人其兩人並以進
士教國子而君以特科分教平江之常熟州閭巷之人莫不以
為榮秩滿遷杭州杭實東南一都㑹士風尤盛君為學官所講
皆道徳仁義之說金糓出納第持其大綱而理田土之冐没完
屋室之弊壊亦未始不盡心焉用累考𥙷將仕郎主常徳之沅
江縣簿沅江俗淳古官府事殊稀簡尉偶缺郡俾君通攝之在
官三載盗賊日益衰少君不自以為功每謂吾求無媿其職足
矣援禮引年授承事郎鎮江路丹陽縣尹致仕君旣得謝而歸
日與賢大夫士從容觴詠間絶口不及世事人見其耳聦目眀
方期以上壽俄感足疾以至元六年九月十七日卒于家享年
七十有六娶楊氏封宜人先五年卒子男一人憲女一人適楊
天祺孫男一人永年女一人未行至正元年某月某日憲遵治
命奉柩葬于其縣翔鳯郷之原前事逾重江抵予西湖寓舎以
銘為請始予識君于鄞見其循循雅飭知為篤厚長者惜其韜
晦之乆逮出而小試已迫於老之將至而無所用其材為可憾
也庸因其請而銘之曰
有待者時不鳴不飛翔而後集覧兹徳輝其機則張所發也微
不震以轟卒不大施皷缶而歌式全其歸掩石幽竁昭以銘詩
　　許村塲鹽司管勾謝君墓誌銘
故兩浙都轉運鹽使司許村塲鹽司管勾謝君旣殁且葬其子
資深以狀來謁銘始予識君於京師長身羙髯氣充而志銳諸
公貴人為其知已者多欲引㧞之然竟無所遇合隨牒調𥙷而
去以死嗚呼悲夫君諱瑞字信翁惟謝氏逺有世序其家于杭
於潜天目山之陽莫詳始所以徙曽祖敦祖宣皆有隱徳父輔
中歲慕黄老氏建道院白鶴溪上自號鶴溪處士其卒時年八
十五矣援筆大書十有六言端坐而化人疑其仙去云至順間
朝廷募民入粟賑関陜之饑處士素樂施與亟俾君輸米伍伯
石有司用例授以官非君父子始望也君𥘉由横浦場鹽司管
勾改吉安路永新州升郷寨廵檢升郷在萬山中群盗所出没
君不憚警捕之勞民頼以安到官甫三閱月俄有處士之憂服
除乃得許村許村苦海水為害課比不登而私販又數為官府
之累任令丞者畏吏議多自引去君旣就職曰此理財之一事
耳以公滅私何事不可為是雖拘於法吾用法外意為之可也
未幾而課日増羡姦民亦無所售其私亭户有交訟者則委曲
諭遣之事益以簡旣書滿受代未及歸而屬疾以至元五年秋
七月丙子終于海寧州時和郷長壽庵之寓舎享年五十有七
庚辰返柩于家六年春正月癸酉葬于雲谷里沈村下塢之原
娶阮氏子男三人長即資深平江等處財賦提舉司吏目次庭
芝次庭珪女三人適孫璹滕𥘉徐煥孫男七人鏞鏜銓鉷鍈鑑
鎮女三人皆㓜君事親孝𥘉處士以父有危疾刲股和藥以進
疾隨愈其後處士亦得疾危甚君刲股和藥如處士之奉其父
而處士竟無恙治家有法閨門肅然遣其子受學於時之名師
遂至于成人性質直不喜以機巧御物人有忤巳𥘉若不能平
終亦不含怒蓄怨也資深之來謁銘君兄石實狀其行予未及
為之銘而君兄亦卒嗚呼不又可悲也夫銘曰
謂不有時兮孰振而起之謂不有命兮孰遏而止之百年之積
兮一朝而啓之不卒其施兮竟孰使之後有興者兮尚克嗣之
　　建徳録事劉君墓誌銘
君諱環翁姓劉氏其先自婺之金華徙台之寧海居縣東北之
閬風山曽大父暠宋文林郎昭慶軍莭度判官大父應球宋迪
功郎慶元府慈谿縣主簿父珪年十六入太學遂家于杭仕
皇朝為進義校尉寧海縣東奥等處海船上百户母陸氏君生
三年而不能言旣成童敏悟絶人讀書至忘寢食母懼其以勞
致疾禁弗與燈燭君竊篝火閉䆫隙坐必至四鼓年踰弱冠出
從名師受春秋學取元綂元年郷薦㑹科舉事廢執其業不少
懈若有待者逮
今天子更新庻政科舉復行遂以至正四年再薦于郷登五年
進士第授將仕郎建徳録事有在君弟子列而與君為同年生
者曰文宣死於疫君經紀其䘮事無所避因染疾遷寓門人廉
氏家而卒五月某日也得年四十有三君𥘉娶費氏前若干年
卒後娶頋氏合卺甫五日而君應薦北上費氏之媵方娠而未
生也君卒之日手自為書奉束帛為母壽第言旦夕南歸未幾
而㢘氏家以其書與君柩俱至費氏媵之子邵祖生已兩月君
不及知矣母與仲兄饒翁哀慟幾絶時進義府君殁巳若干年
猶旅殯于杭饒翁乃啓其殯并君之柩返于寧海卜以某年某
月某日葬某郷某原且以狀來謁銘予筮仕寜海聞閬風山中
有兩先生曰劉公某曰舒公岳祥並以文章大家師表一時心
甚嚮徃之而兩先生之不可作已乆曁辱交於君乃知君扵劉
公為從曽孫舒公之子叔獻則君所從受業也木水本源有自
來哉君為人介㓗不阿然不喜臧否人物與之㳺者莫窺其涯
涘其訓諸生扵杭學具有師法識者多以逺大期之際逢聖時
賢才彚進而君獨遽止於是可哀也已始進義府君有子年十
二而夭臨終言我死當復為劉氏子後十年見夣扵父母曰我
至矣果再得子八歲而又夭後二年復見夢於父母曰父母撫
我厚豈忍捨去已而生君遂取昔人識環事名之曰環而字之
曰環翁其再薦也適感異夣乃以字為名曰環翁云銘曰
不有時兮孰甄而㧞之不有命兮孰夭而閼之得於彼而䘮於
此兮孰予而孰奪之母倚門而啼兮児􁀾􁀾而泣靈之歸兮何
嗟及児勉學兮天不忘徃必復兮後其昌
　　徽州路儒學教授陸君墓誌銘
君諱徳原字静逺姓陸氏平江長洲之甫里人甫里實唐處士
天隨子故居君盖其後也曽大父邁大父文明父應祥母周氏
君少知學治别室延宿儒與居與㳺左右書數千卷常乗間披
閱之家在民數中稱多貲自視欿然不敢與有力者争其豪侈
恒惴惴焉以不克保前人之遺業為懼已而同郡貲相埒者稍
稍傾散惟君獨完然能尚義而好禮遇歉歲細人之家頼以全
活甚衆舘四方賔客無虚日莫不滿意而去訃音所及或不逺
千里徃􁎚之永嘉林寛以文學知名君與之年相若以兄事之
時從問古今體詩寛死無以歛厚䘏其家而為嫁其女寛弟某
死復為買棺以葬君每見浮屠老子之居金碧亂人目而儒宫
徃徃就摧毀慨念世俗訹於福報之說而不知聖人道徳仁義
之澤𬒳於無窮也故於學校之事尤致意焉族有田千畒當得
君曰吾衣食幸有餘又私此田不可剏義塾以田歸之遣重幣
迎儒先生為時所信重如陸君文圭龔君璛柳君貫者以為之
師户屨至無所容筆劄飲膳之物惟所須而具刻古靈陳公製
時立志已不凡言不妄發為人謀必以忠不以家有餘貲而華
其冠服教子治家一以勤儉外舅陸公父執也君甞從之學
為吏事察君材可用以女歸焉君贅其家執子婿禮理家事惟
謹家旣日豐乃出而異居婦家所當與者略不以屑其意人以
為難君生於前至元十四年十月庚申卒扵後至元二年十月
丙子享年六十以三年八月甲申葬長洲縣陳公郷先墓之左
妻陸氏子男一人曰右則杜氏出也好學而能文乆㳺都邑用
薦者當得官以祖母在無他兄弟固辭士論以此多之女三人
長適海門縣尉吕濤先卒次適施友次亦杜氏出未行君葬後
五年右以狀來請銘予觀古之仕者行其志而已所志苟不在
是雖貴且冨弗取也幸而獲從其志之所適雖卑官下僚猶將
安焉君庻幾能行古之道者是宜銘乃摭狀所述而銘諸銘曰
惟古之人仕不擇禄有非其志不逺而復猗歟沈君或乆或速
惟志之求其得常足惡盈好謙神之式糓委祉嗣人叶此吉卜
　　嘉議大夫僉宣徽院事致仕孫公墓誌銘
至正七年秋肇慶路緫管雩都孫公以疾請謝事　制授嘉
議大夫僉宣徽院事致仕命下而公以九月十日卒于肇慶其
孤勝安壽山旣返柩于雩都以八年某月某日葬某郷某原乃
以郷貢進士唐旂之狀北走京師介翰林國史院編脩官王君
大本謁予為之銘王君辱與子為僚友其所稱道可信不誣予
不敢拒也按狀公諱伯顔字元晉姓孫氏其先自太原徙居青
齊間唐鳯翔少尹鍠生刑部侍郎揆中書侍郎拙刑部史有列
傳中書避地南遷家于䖍之䖍化䖍今為贑州路而䖍化為雩
都縣雩都之有孫氏自中書始中書之子誗以材武為某官其
四世孫長孺宋進士以太子中舎知潯州中舎之孫立節登進
士甲科以不肯為條例司屬官忤王荆公及為桂州節度判官
力抗經制使謝麟而活大小使臣十二人於死蘇文忠公為作
剛說者也其二子曰勰曰勴皆從文忠㳺勰亦起進士以某官
知岳州於公為一世祖髙祖諱延休晦迹弗仕曽祖諱徳誠皇
贈松江府知府祖諱興禮皇贈徳安府知府階官皆中順大夫
勲皆上騎都尉爵皆追封樂安郡伯曽祖妣李氏祖妣曽氏並
樂安郡君考諱正臣皇贈秘書少監累加同知淮東道宣慰使
司事副都元帥階自朝散大夫至中大夫勲自上騎都尉至輕
車都尉爵自樂安郡侯進封郡公妣陳氏自樂安郡君進封郡
夫人公少開敏尤精於譯語大徳𥘉年甫十五逰京師得備扈
從泰㝎中侍元帥公入覲於咸寧殿有　旨命中書録用之
公辭不敢當尋辞監脩國史譯史天暦𥘉還自上京改辟大司
農司譯史
今天子重紀至元之四年用累考𥙷官授承務郎京畿運粮同
提舉禁綱吏之侵欺𥙷壩夫之逃亡舊法運舟五歲一易請展
為十歲以紓民力役徒受直必親給之宰相以為能至正三年
奏除朝列大夫廣東市舶都提舉琛貝山積一毫不以自汚部
使者及帥臣交章薦其材任牧守拜中大夫肇慶路緫管兼勸
農事下車之始痛戢黠胥悍卒之舞法病民及科取追呼之煩
擾嚴求盗之法而時出法外意諭使自新民所食鹽歲為價十
五萬緡率令民先期輸官公命先給鹽而後責其價至於興學
校舉遺逸皆世俗之所謂不急公獨盡心焉伯父良臣撫州萬
户府經歴叔父毅臣肇慶路緫管府推官輔臣徳慶路緫管夢
臣朐山縣尹信臣新㑹縣尹兄寳孫僉慶逺安撫司事弟鼎之
子赫斯廣西宣慰司照磨一門冠盖後先相望於千里之内人
以為榮而毅臣前在肇慶有聲公之至也郡人莫不胥慶焉廣
東分閫闕官檄公攝其事所控制兩路三州皆要害之地公鎮
之以静民夷帖服居數月而疾作遂不起享年六十有四公垂
屬纊惟壽山在側戒以務學脩身孝親敬長語不及他勝安來
省公疾中道聞訃逮其至公已不及見矣公娶卜氏累封樂安
郡夫人後公九月卒子男二人勝安壽山也女四人孫男一人
女一人公性簡質居家孝友與人交重然諾喜獎㧞後進周人
之急其發為政事皆自脩於家者推之惟有其(才)有其時而設
施未竟士論惜焉餘慶所鍾後將復振卑之以銘使刻以俟焉
銘曰
惟公之先家有世科用而弗䆒儲祉則多克生才彦纂其遺緒
際今昭代咸有官序公位三品有社有民施于有政利澤在人
盍疇其庸俾踐朝著年未及謝胡奪之遽公則逝矣不亡者存
承休襲美在其後昆無徃不復惟天可必惟銘可徴刻志幽室
　　都功徳使司都事華君墓誌銘
故都功徳使司都事華君之子㓜武旣介予友陳君謙求銘其
大父府君之墓尋復以書來曰先君之殁三十有五年而冡上
之石未有刻文今方改卜奉遷不有以識之懼歲月寖乆後人
不知兆次之変易或致扵湮昧曩者幸獲私於執事而託吾祖
之不朽兹不敢以他屬也是用有請而不嫌其瀆惟矜而卑之
銘予衰年多感不欲銘其父又銘其子而陳君歴援前賢銘人
父子者為比不容卒辭君諱埜僊一名鉉字子舉其先自汴徙
常之無錫曽大父諱詮宋將仕郎大父諱友聞仕
皇朝為無錫州稅務提領父諱璞以入粟振荒當𥙷官辭不受
尋用薦者特授進義校尉晋寜兾寧等處打捕屯田都緫管府
緫管又辭不拜予所為作銘者也母王氏君自為児時即不凡
旣長慷慨尚氣莭處事剛果明决一無所撓意所欲徃人莫能
囬華氏故大家宗族郷黨率務以貲相長雄君獨不肯苟徇世
好而有志以功名自奮出與逹官貴人酬酢未甞以少且賤自
處而有所退縮見者無不噐重之君大父亦欲成其志俾北逰
京師君即日具舟檝徑行去其家數千里無少頋戀至京師未
幾以才受知於月者罕脫脫罕兩院使因共推轂得備宿衞輦
真吃刺思司徒時為都功徳使尤見禮遇　奏授使司都事
至大某年某月也　朝廷之制由布衣進用者𣪚階下所居
官二等都事官七品當冠以八品文階而銓曹靳弗與近臣有
欲為之請而弗果言君亦不以為歉都功徳使所掌祝釐禬禳
皆　朝廷重事毎入對
上前都事輙載筆以從書其奏目及所得　聖語雖在庶僚
而日近　清光士林中以為榮居亡何俄患體熱而欬李梁
公領太醫亦雅知君屬其院官親為診視治療後三日病良巳
還白梁公言其病巳去者七分餘三分則其一猶可為其二使
俞扁復生亦無如之何也已冝聽其亟歸君於是謁告就醫江
南抵家接親舊相問勞如平時殊無所苦居五閱月而病再作
氣逆臚脹遂以皇慶元年九月八日卒於家得年二十有六夫
人陳氏誓不他適而保其遺孤後二十年有司乃以上聞而表
其門閭名之曰旌節里子男一人即㓜武時甫六歲陳夫人念
嗣續之重在其一身撫育訓誨甚至㓜武亦不敢恃愛而縱弛
恒以其期望者思無負所託訖能有立至於成人女二人婿曰
鄧徳章鄒徳逺孫男四人女三人始君以其卒之月某日葬于
所居梅里之冷村而君弟鎮鏐及妹先後相繼死並厝一垣内
墓位不與禮合隂陽家尤以爲忌至是乃得善地於其西北若
干里羅村之原以至正某年某月某日改葬焉予觀士之有其
才有其志而不有其命泯滅無聞者多矣君雖未壯而卒弗克
䆒於設施而化行其家靡他之節無媿前古引而勿替嗣世有
人潜徳幽光乆而彌著尚何憾乎予不及識君而陳君之言可
徴不誣銘諸石章庻以慰君於泉下云爾銘曰
君先汴人後南徙或仕弗顯或弗仕逮君有作承委祉生逢盛
時又才羙君家系出宋公子孰無望公復其始入通朝籍何壯
偉以疾賜告遽不起三年一飛未渠巳繅藉甫陳璧乃毁旣葬
而遷無違禮君其永寧芘後嗣揚君英聲垂千祀為之銘者太
史氏
　　乾寧軍民安撫司文昌縣尹王君墓誌銘
君諱文鍔字勝逹姓王氏撫之臨川人宋丞相荆國文公安石
之弟太子右賛善大夫安上生承奉郎贈朝散大夫旂有子曰
右朝散大夫直秘閣梲葬其母刘氏於郡城東百里鍾山之下
山旁有池曰上池心甚樂之甞曰昔荆國葬先太師楚公於金
陵之鍾山因卜居其處今吾親墓所在山名適同吾其老於此
乎遂築别墅携其子瑀而居焉瑀官石城尉自瑀而下六世皆
不顯七世孫曰元亨自號冕峯君之曽大父也為人素厚重歲
饑出粟取直與衆人無異而隂以錢寘粟中與之其好善而不
欲近名如此大父曰天經有隂徳父曰慶來少從淳安令曽公
子良逰以材畧自負江南新附群盗竊發里中大家為所剽掠
郡委以招捕不旬日悉剪平之及卒曽公為銘其墓母黄氏奉
其姑至孝姑病瞽日抱持盥􁆽閱二十五年無少懈儒學提舉
姚公雲表其墓曰孝婦而為之銘三子君最長生而警敏丱歲
謁父執觀察判官徐公龍貴跽而問曰為人何以自立徐公大
竒之自是益自刻厲讀書為學頴出儕軰間時列郡役民為平
凖庫吏以不習官府事宜多致破産争納賂祈免逮役及君家
君曰姑為之旣而用君言定令以吏充筦庫而役不及民人以
為便父病革頋三子曰年長者不足慮所憂者㓜子耳君曰當
竭力願無以為念後卒訓掖之為善士兄弟同室而居事母盡
禮𥘉度集客不逺數百里母䘮弔者數郡畢至林氏姊早寡作
屋居之而以女妻其孤甥𥘉君之曽大父作義塾號明珠書院
部使者聞而嘉之得其所著六義約說俾郡守上于省部而以
君為瑞之髙安縣學教諭遷吉安之龍溪書院山長吉號多士
教官殊不易為君至士論翕服以累考上銓部借授廣之南海
縣黄鼎砦廵檢到官兩月盗起鄰境奉帥閫檄率弓兵民義泛
海直抵其巢穴盗聞君來相頋曰王廵檢不貪且能撫治不可
與抗羅拜於海島而去未幾海北㓂起帥閫檄君部軍粮數千
石或謂君海道不測盍以計免君毅然曰食其禄安敢怠其事
即日遂行三日至金星灘雲霧晝晦風濤大作舟多漂散從者
皆泣下君語之曰母懼今日之事國事也海神享　國家之
典祀其不相國家之戎事乎為詩投之風即止諸舟亦來集人
以為異比至海北而大軍移屯海南又令以粮徃赴之踰月而
逹分省官獎其勞欲用為帥府掾辭不就歸構新居扁其樓以
海嶠曰吾於海上艱險備甞之矣幸而少休可遂忘之耶尋調
攸州儒學教授學廪素薄君為之規措而教養之具得無乏絶
除乹寧軍民安撫司文昌縣尹階將仕郎乾寧故海南之瓊管
道險且逺或謂君可無行君不答奮然就道在官歲餘令行禁
止日以無事慨然曰吾冐瘴癘渉鯨波而從事於斯者無他庻
幾效一日之忠爾今老矣雖乆何為即觧印綬去父老遮留不
得旣行而道病至家乃愈飲啖歩趍如五六十歲人日與親朋
酌酒賦詩嘯歌為樂凢七年而終至正六年閏十月十六日也
享年七十有七娶李氏子男三人長宗震吉安路儒學教授次
欽未仕次佐用君廕當𥙷官未命女四人長適林明次適劉晉
順倪森皆前卒次適夏元英孫男六人女五人曽孫男三人女
四人宗震等旣卜以某年某月某日奉君柩葬于饒州安仁縣
某郷方塘之原前葬俾佐奉曽君堅之狀來謁銘狀稱君平居
議論亹亹主於建功業亢宗族慷慨卓立無柔懦趑趄之態年
過七袠氣不少衰有馬援班超之風焉予弱不自振未老納禄
曁蒙　恩復出竟以殘年餘力無所可用乞身而歸方有媿
於君之老而益壯安能以材驅氣駕出竒語揚英光乎焉以佐
不逺千里踰江湖而來序而銘之姑以慰其孝思云爾銘曰
逺矣王氏望于臨川保其世業與時周旋君材則豐又克有志
不卑其官樂職嗜事返乎𥘉服肇正師模有命自天製邑海隅
竭蹷以趍老而益壯一日之忠無忘報上虚舟不繫勇退急流
某丘某水卒歲優㳺方塘之原石堅土厚銘昭其藏式示永乆
　　承務郎建徳路建徳縣尹致仕徐君墓誌銘
君諱沂之字聖與其先家于汴七世祖徽言宋右科進士積官
武功大夫忠州㓨史宣和間金人犯邉荖知晉寧軍主管嵐石
路安撫司公事力戰而死贈彰化軍節度使賜謚忠壯建炎南
渡子孫自汴徙衢更以文學自見君曽大父致明大父徳英俱
未及仕而殁父環起進士為修職郎揚州司戸參軍母沈氏君
㓜知學稍長善屬文　國朝統一宇内治具甫新未遑以科
舉取士杜門自守餘二十年時方尚文法吏事郡長二有愛其
材敏者挽使任簿書大徳壬寅始赴浙東憲府辟為書吏累遷
浙西江東十年之間徧歴三道所至以㢘介自將賛其使者務
持大體遇事一决於理不為苛刻以抉擿細㣲人稱為平其在
浙西歲適大侵𬒳行臺檄分賑湖松江兩郡設筞以勸分豪民
閉遏不奉命者悉繩以法不數日得米數萬斛不足則發官倉
以繼之事訖乃聞臺府嘉其得權宜而不責其為專擅所活以
萬數用累考上名中書皇慶癸丑授將仕佐郎温州路緫管府
提控案牘兼照磨承發架閣庫管勾䟽剔蠧敝小大庻政寖就
條理㑹使節按臨其從吏乃君故所識㧞恃契分通殷勤覬為
其聚賕君正色拒之其人深以為憾假僉塩丁事嗾郡吏巧為
攀縁搆陷以快其忿君不自明引垢誣伏事聞于臺俾御史覆
按無驗劾罷其人而事遂白延祐戊午調兩浙都轉運塩使司
仁和塲塩司管勾亭户多強梗不受要束姦民又習為私販犯
法者衆君不急於威刑惟以理化之其風乃變歲課旣登平民
亦免株連之患公私咸以為便泰㝎甲子遷將仕郎延平路將
樂縣主簿所掌獄之重囚數十旦夕檢視其飲食醫藥戒獄卒
不得縱虐之而尹素貪暴數加法外之刑囚聞君詣郡府白晝
反獄欲殺尹而逃旣就執皆曰吾徒罪極無復望生苦尹之酷
不得速死而􁫅倖生之心然恐為主簿累故俟其出而後發聞
者無不大息焉居二歲俄浩然有歸志曰吾年垂七袠諸子亦
巳見頭角曷若歸佚吾老乎即日引年請納禄而去遂以承務
郎建徳路建徳縣尹致仕命下而卒天暦巳巳正月二十有七
日也享年七十有四臨終神氣不亂却藥謝醫翛然而逝娶王
氏子男三人長辰孫以茂異𥙷儒學官今為承事郎兩浙都轉
運鹽使司曹娥塲鹽司令次任由翰林書冩授從仕郎澧州路
安郷縣尹次孺杭州路錢塘縣尉女三人長適前進士承直郎
潮州路緫管府知事孔濤先聖五十三代孫也次適汪應辰次
適陳光祖皆同郡宦族孫男十人女五人君早失怙恃奉兄姊
甚謹外姑􁁪居無子君以贅婿事之五十年如一日後以九十
之壽終於將樂歛之以禮不逺千里返柩而葬歲時别為位祭
焉君於用舎行藏未甞以淹速為計較居家不殖貲産惟篤於
教子旁舎種竹數百个號曰竹所左圗右書焚香宴坐客至則
與之徜徉其間優㳺以卒歲辰孫等旣卜宅兆扵某縣某郷某
原以其年某月某日襄大事後二十年任從予在史館乃以銘
為請予不敢以衰朽固辭銘曰
藏器於身所待者時觀其㑹通與時推移亦旣有逢不取顯位
一命而上皆可行志位則不顯績用孔多其止時止鼓缶而歌
貽慶嗣人及見其進接軫華涂交翔並奮積善有報難必者天
夫獨胡為能得其全惟源之長其流乃逺昭以銘詩樹此碑板
　　承直郎慶元路緫管府判官致仕王君墓誌銘
君姓王氏諱奎字宿之其先台州人君始徙家慶元而占籍焉
曽大父諱某父諱崇義贈承事郎慶元路同知奉化州事母葉
氏贈宜人君𥘉以才見推擇為吏於郡府又以㢘能見察舉為
浙東西福建三道憲司書吏凡歴四考迺赴吏部銓授將仕佐
郎婺州路緫管府提控案牘兼照磨承發架閣庫管勾浙東帥
閫辟為令史調將仕郎建徳路緫管府知事陞承事郎延平路
緫管府經歴引年告老遂以承直郎慶元路緫管府判官致仕
君六歲而孤事母孝每以早失所怙弗獲承顔而禄不及養為
歉居常忽忽不樂曁積官七品用例推恩乃詢諸宗属在尊行
而髙年者審其像命工以意圗之而加以命服如其官秩歲時
祭享伸如在之敬焉甞卜地為樂丘虚其中穴以藏父母之衣
冠命諸子他日以已祔其旁君之致孝於親無所不用其情如
此君素倜儻家務悉資内助一無所問愛其子而能教之性端
慤不輕喜怒議論依於寛厚不以訐為直待人以和而無崖岸
明白坦夷終始如一無不心服焉君居憲幕佐其使者鎮之以
静不事矯激沽名為郡僚彌縫闕失必盡其誠民𬒳惠尤深㢘
慎自持奉巳甚嗇宦塗䟦涉五十寒暑南轅北轍備殫其勞晚
乃得謝而歸終其天年出處之際可以無憾矣君生於宋寳祐
元年十月六日卒於今元統二年四月十日享年八十有二娶
周氏封宜人子男三人長某承直郎嘉興路同知崇徳州事次
次明俊次明徳太常禮儀院某署太祝明俊明徳皆周宜人出
也女二人長適陳徳泉次早卒孫男七人女九人諸孤遵治命
以至元二年十一月十七日奉君柩葬于鄞縣西史山莊之原
即君所自卜也予納交於君最乆君與予别十有七年而殁又
十有七年而予與明徳相見於京師明徳踵予門而言曰先人
之墓迨今無銘者盖未有所属也知先人莫子若敢請予不得
辭銘曰
嗚呼王君處為孝子出為㢘吏人無間言官無乏事不求赫赫
之名以震耀于一世時止則止優㳺卒歲餘慶實多宜有開於
來裔
　　真㝎路緫管府逹魯花赤致仕道家奴嘉議公墓誌銘
公諱道家奴蒙古人父闊端母不顔忽都公生有羙質異於常
児至元十四年甫十歲即入見
世祖皇帝愛其謹厚留備宿衛尋用為　御位下必闍赤以
材智見稱儕軰間叛王乃顔稱兵東鄙　上躬行天討公從
屬車冐矢石而前抵黒龍江戰數有功未幾復扈駕親征海都
凱旋已乆而賞典未行公謙退不伐還就宿衛之列絶口不自
言元貞元年中尚卿也里失班秃魯䓁以功狀聞于
成宗皇帝有旨特授從仕郎資成庫副使大徳三年遷承事郎
左藏庫副使七年遷承務郎右藏庫大使至大元年　制授
承直郎左藏庫堤點皇慶元年陞奉直大夫出為大同路朔州
逹魯花赤兼管本州諸軍奥魯勸農事至治元年轉朝列大夫
入為豐潤署令泰定四年仍舊階同知晉寧路緫管府事
今上皇帝元統元年轉中順大夫同知道州路緫管府事公任
筦庫克勤其職出納惟允治民多惠愛不自表襮以為名而所
至政聲籍甚部使者數薦進之未及召用遽引年請納禄以嘉
議大夫真㝎路緫管府逹魯花赤致仕居歲餘遂不起公生於
前至元五年七月二十八日卒於後至元五年十一月二十一
日享年七十有二以其年某月某日葬于京城文明門外東石
村之原公夫人曰奴倫氏次當児次滿堂子男一人曰普顔女
三人適阿塔罕拜住宣徽院判官七十堅孫男三人曰阿牙赤
曰觀音奴曰太帖木児女二人曽孫男二人先是公旣謝事普
顔用公廕為承務郎同知汾州事遷承直郎諸路寳鈔提舉後
公八年卒至正七年十月十二日也得年僅五十有二以其年
十二月某日祔葬公墓之左阿牙赤盖提舉君長子於公為適
孫以冡上之石未有刻文請于翰林學士承旨岳柱榮禄公俾
溍為之銘溍幸獲執筆從榮禄公之後誼不得辭第媿衰朽無
能賛揚萬一姑以誌其歲月云爾銘曰
人材之生必于昌時公以弱齡昭受
主知入持文墨出履行陣功成不居耻於自進　天監在下
曽莫遐遺試以劇職無適不宜旣疇民庸盍踐朝著乃遽引年
納禄而去公則逝矣髙風凛然亦旣有子胡嗇不年尚其聞孫
引而不替謁辭圗堅式告來裔
　　從仕郎紹興路諸暨州判官致仕蔣府君墓誌銘
君諱葵字昌南姓蔣氏先丗成都人髙大父源登宋元豊進士
第知汝陽縣因家新息曽大父誠大父椿父庚贈從仕郎杭州
路臨安縣尹母王氏追封宜人君生質頴敏劬書力學性至孝
蚤歲甞為童子師講授邑里以供菽水之勞承顔奉飬懽藹如
也至元丁亥江淮行省以儒辟君為吏兩浙轉運司兩浙塩頟
數浩繁歲調官分辦文書旁午為奸莫之能防君為上其狀
中書請刻分司印四降而用之大徳間塩法失治諸吏繫扵獄
属君籌畫君以善利導人不迫不優而事巳集上官優禮焉考
滿調温之平陽州幙官其俗嚚訟君唯守律令吏不得欺每治
死獄必反覆究其情而求活之比歲丁未杭州大饑江浙行省
檄君賑之民賴以生者不可勝數未㡬再調松江府又請降八
品知事印今所用者是也廟學壞重倄之禮樂器悉完之其後
復長平陽州幙平陽人聞君來争趋迎百里外州之塩課無蓻
累貧民君為視民田多寡以㝎其賦委里正掌之民利其便學
舎為海潮墮癈歲乆弗治君以儒者田計畒勸諭遂以更完士
譽其美至刻石紀焉天暦戊辰謁選　中書論資當贊㐮一郡
吏部以缺少　奏授君湖州路安吉縣務稅課大使居二年扵
是君亦老矣遂告老以從仕郎紹興路諸暨州判官致仕卜居
錢唐湖上一時名公如聊城周馳錢唐仇逺南陽鄧文原臨海
陳恕可皆與君為髙交友㐮羊山水飲酒賦詩以逸老志自號
曰竹齋平生沉毅未甞妄言咲毀譽用舎一無所動其心所居
僅庇風雨郭外無尺寸之田家無餘資䖏之𥙿如也教子弟嚴
與朋友信葬親故之不能葬者四人嫁外氏兄姨孤遺女三人
以後至元四年三月廿有六日卒于正寢享年七十有七娶錢
唐夏氏封宜人先九年卒子二人曰宏由君廕補官今為某官
曰完都水庸田司書吏孫一人士權興化路儒學正其年四月
八日與宜人合葬錢唐縣履泰郷佛衙塢口之原葬後八年宏
䓁渉濤江走金華山中持翰林編倄官陳君繹曽狀請銘嗚呼
若君之為其可不謂之賢乎哉溍甞觀丗之為吏者操刀筆要
利以肥其身以厚其子孫君一佐轉運三為劇郡幙而其子孫
歉然守貧家若未甞仕者其扵為人之賢不肖可知也銘曰
㢘以潔其身曽不如丗之人以豊盈貪以汚其身曽不如君以
儒行成吁嗟乎君是以為太史之銘
　　屏山䖏士王君墓誌銘
剡有隠君子曰王君諱琰字汝圭至正十三年二月十六日以
疾卒葬之二年其内弟前進士諸暨州判官許君汝霖為状其
行代致其諸孤之言來請銘按王氏出姬姓晉室之東始興文
獻公負時重望十二丗孫綝綝五丗孫璵璵孫搏皆為唐相吴
越時璵五丗孫承慶始避地來剡其孫濰遂㝎居剡之東林丗
以儒為業在宋時貢于郷舉于成均者踵相繼迨君之曽大父
廷皎大父洪父資之皆潜晦弗仕丗篤孝友闢家塾以教諸子
族人故鄉里莫不稱王氏為望宗焉君幼頴悟能博記下筆不
凡郷先生奇之謂其大父曰此児佳器當必有成君受教扵大
父能自奮為文敏捷以氣為主同軰推服㑹　國家科舉法行
君出試有司稍不合輒慨然曰名䆠之競孰若岩壑之逸乎遂
絶意仕進擇所居静曠隙地面山築堂題曰屏山因以自號内
翰虞公為書之堂左為齋貯書萬餘卷扁曰訓經岡峦竹樹深
秀翛然隐者之居焉君毎且上堂候温凊甘旨退則坐齋中閱
經史盡卷乃巳生産家事悉任奴隸井有條序甞曰理家猶理
國失其術則綱目紊矣兄弟無間言族姓蕃盛䖏之如一家羣
從勤學者奨掖之逺㳺者資助之皆兾其成諸子稍長為聘名
師同里隣邑聞風争來􁂗學君喜曰此吾之所以㳤夫人者耶
逺邇朋友時莭必來㑹君為具款延相與講經義評古今人物
賢否政治得失倡和為樂而不肖無賴者至不敢安其境其為
人所愛畏如此性尤好施予樂周人之急遭歲侵大雪使諸子
探饑者宻以粟賑之且戒勿令人知以小恵干譽非我志也東
林士友規建精舎為隷業之所而力有不給将捐帑割田助成
之聞于官乞書院額以圖乆永忽感異疾賫志以殁君子惜之
享年五十有九方無恙時樂清隠林丘之勝預為壽蔵及疾革
敕諸子曰吾平生不信僧道巫覡我且死勿以此為我累一遵
士禮治䘮事汝曺能以詩書承家不墜先業吾死且瞑目矣語
畢而逝諸孤以卒之歲五月十八日奉柩以葬治命也君娶章
氏有㳤徳君為義事賛助居多子男三人可大直大方大孫男
六人如心中心宅心啓心澄心俊心女一人所為詩有㕠清藁
若干卷君資器沉重寡言咲貌服閒㓗望之如丗外人而眀智
足以察微圎機善扵應変其才盖可用扵丗者頋乃惟志韜晦
終無怨尤其所自䖏固亦何憾而和君者則不能不為之深惜
焉嗚呼夷考其行雖古有道之君子何以尚之是宜為銘銘曰
繄夫降才豊嗇不齊才既豊矣時或莫為猗䖏士君生逢
眀時又有其才孔完孔冝胡不顯庸乃遏弗施乃韜其腴乃閟
其輝不激以亢不淪以卑惟楽其全素履坦夷有藴必彂子孫
之貽後欲知君眎茲銘詩
金華黄先生文集卷第三十七
金華黄先生文集卷第三十八　續藁三十五
墓誌銘　臨川危素編次　番昜劉耳校正
　　嘉議大夫武昌路緫管致仕張公墓誌銘
故嘉議大夫武昌路緫管致仕晉寧張公以重紀至元之元年
三月九日終于里第壽七十有八某年某月某日葬臨汾縣七
里之原公之子九成以公嗣子九思所次行狀來言于溍曰九
成之先累世咸有仕禄而局於時與位弗克大顯逮我先君遭
逢盛際乃以材自致踐敭中外餘五十年然不自表襮謹持文
法叅賛謀議未甞出以語人布宣徳化惠綏黎元有隂𬒳其賜
而不知者事之可見僅僅一二而休稱羙譽形于薦剡甚具窆
石未有刻文無以昭示来葉幸為我序而銘之按狀所述公諱
徳榮字顯卿姓張氏世爲晉寧人祖諱林仕金季積戰多至萬
户戍葛壁寨引兵援蔡州軍敗見執㐲節而死父諱義入
皇朝任汀州路武平縣尹公既貴累贈其祖亜中大夫同知河
東山西道宣慰使司事輕車都尉並追封清河郡侯祖妣楊氏
以贈妣李氏以封俱爲清河郡夫人公少嗜書能通其大義尤
習於　國家故事慨然有志以功業自期年踰弱冠入福建
平海等處行中書省爲令史由福建遷湖廣從其省官征兩江
叛蠻有功授承事郎本省檢校官事有未當必鉤摭而釐正之
丁外艱用御史中丞魏公𥘉薦起復尋陞承務郎左右司都事
紀綱列曹事無不舉轉承直郎出爲寧國路宣城縣尹大江以
南宣城素號繁劇户籍田賦視州邑皆數陪人多憚其不易爲
公盡心按職鋤剔其蠧弊而拊摩其凋瘵民有殺其兄子而託
言死於盗者官爲索盗數月不得公始至閱其牘曰此必叔殺
之而妻與其謀訊之果伏乃叔報其妻且利其財而殺之也人
以爲神明歲適大侵道殣相望連數百里公振廩勸分境内獨
無害父老相傳爲口實部使者舉公五事備又舉公治行爲諸
邑最臺府亦交章論薦之擢朝列大夫陕西等處行中書省左
右司貟外郎彌綸庻務多所禆益終南山僧作亂伏誅愚民多
以詿誤當坐公驗其辭而探得其情免死者若干人召入除中
憲大夫僉殊祥院事將嚮用矣　上方勵精圗治思得良二
千石俾牧逺入乃輟公以行拜亜中大夫信州路緫管公因其
俗而理之政尚㢘平而遇事無所囬撓有勢家子調属邑令交
權要爲奸利莫敢孰何公一繩之以法令以罪去吏民恱服聲
望翕然部使者言公材任清要不宜乆淹外服未報而公遽援
禮引年遂有武昌之命公旣納禄而歸縱情物外夷猶自適凡
若干年而逝娶関氏前卒繼侯氏亦以贈若封俱為清河郡夫
人子男五人長九陽早卒次九思用公恩𥙷官今為承務郎袁
州路同知萍郷州事次九逹次即九成浙東海右道肅政㢘訪
司書吏次九臯女三人長次皆適刀氏㓜適某氏孫男若干人
女若干人公位三品冝賜謚扵奉常立傳扵太史其可托以不
朽者不専繫乎銘然非是無以表封樹志陵谷孝子仁人之用
心不亦逺乎銘曰
繄公之先奮于伐功嗣世而興載疇民庸厥施未光寧不有俟
公克承之以有顯仕乃選其勞乃升都司乃踐朝著出秉郡麾
薦書交馳㳯洋華問鴻漸于陸盤桓不進幡然逺引邈乎髙風
旣壽而康遂以考終公之所履恩威兼備泰山豪芒存於軼序
綿綿厥紹則熾而昌惟徳之符乆而彌彰矢辭鑚石昭掲墓道
後公千年不尚有考
　　奉議大夫餘姚州知州致仕范公墓誌銘
公諱文忠字煥章姓范氏七世而上皆家于姑蘇宋之中葉避
地東徙故今為慶元之㝎海人曽祖公捷迪功郎監清泉鹽塲
祖仲宏太學生父泰之入　皇朝以公貴贈承務郎嘉興路
同知崇徳州事母俞氏黄氏並贈㳟人公黄氏出也㓜失所怙
兄弟十二人又俱早夭與妹相依以生母氏撫育備至稍長入
則􁂗學出則膺門户事天性純篤事母能盡子道妹先扵公五
年而逝躬治其䘮靡所弗周從父禹錫隠居授徒公甞受業焉
其殁也三子相繼而亡為卜善地以葬教其遺孤至於成人而
授之以室遣其孤女五人皆歸于名門有挾閫帥之勢謀陻三
湖為田瘠人以肥已者衆莫敢言公獨奮然以陳于省臺而湖
得不廢人蒙其利大徳十一年民飢為盗海瀕遐逺為害尤甚
公手縛其渠魁十有四歸于有司餘黨竄伏閭里恬然功狀已
上而未報俄有母憂服除中書乃以賞典　奏用公為慈溪
縣鳴鶴廵檢至大四年也公始至即捐私錢購民地立官署申
眀法令而去其煩苛無頼之徒冐鹽禁以䧟良民者為之屏息
有盗殺一僧而取其衣盂之貲以去山蹊幽阻盗無迹可尋公
設計捕得之人以為神陞主徽之歙縣簿同僚及郡邑官屬多
以賄敗公獨無所頋以材取知憲府有疑事輙諉焉遷主吉安
之廬陵縣簿廬陵習俗譁徤喜争素號難治縣民蕭甲與其子
殺人以誣怨家劉乙公親涖檢視而窮䆒其獄遂寘殺人者于
法而籍其家受誣者以免豪右無不讋服先是𬒳郡檄市紅藍
於江陵者率髙其佑而利其畸嬴公承命而徃痛絶前弊平給
其直之外得羡錢猶六萬餘緡悉還于官以㢘能見稱扵時調
平江之吴江州判官郡守患賦役之不均專屬以推收事公謂
是不可欲速必同輸粮之日吏胥咸在而拘檢之乃謂得其實
後訖如其言而賦役以平嘉㝎知州管洤祖詣中書訴郡守踏
灾田多虚冐指公爲黨省臺𬒳　上旨鞠問公先衆人力爲
辨白得直而洤祖竟以誣罔坐禁錮桐里廵檢獲竊盗十有一
并贓仗送州公察其冤而釋之後果得真盗人乃服其眀允婺
源靈順神祠遇瞿曇氏降生之日四方之人徃徃凾香致誠富
啇大賈因人所聚以爲市行省檄公榷其征稅時
朝廷方重迎賽之禁以貨至者殊少公既一無所私課入反加
於前擢延平之沙縣尹下車未幾造義倉以備凶荒築社壇以
謹祈報崇儒學以興禮讓豫章羅先生之裔孫受㕓邑下建書
院以奉祠事公欣然如其請而助成之士莫不知勸公在官四
載以年登七袠禮當納禄投牒徑去有識之士共歎其賢至家
甫一歲忽感㣲疾戒諸子曰吾仕而未顯幸不墜前人之遺訓
汝軰亦冝深體吾意吾所以名吾亭曰存耕者可不念哉旣而
却藥謝醫夷然瞑目而化至正五年八月十一日也享年七十
有一階止承務郎六年夏有制授奉議大夫紹興路餘姚州知
州致仕而公不及拜矣娶翁氏封㳟人次沈氏髙氏子男九人
長一民江淛等處行中書省檢校書吏次惟善元善逹善止善
擇善復善師善處善俱未仕女三人適沈徳純桑存善楊伯生
孫男四人女四人一民等旣遵治命以某年某月某日奉柩葬
于某郷桃花谷先塋之側且以公妹婿沈與道之狀來謁銘按
狀所述公之治行多今人所難能雖所試者小未足盡展其■
然進退之際始卒無疪備福考終可以無憾是宜得銘乃序而
銘之銘曰
范望扵呉自文正公支于海邦仕弗顯融積乆必發逮于公躬
取彼凶渠克有儁功乃著官簿乃疇民庸禮進義退邈焉髙風
有隕自天命秩則隆不居其有尚飾乎終蕃蕃子孫餘慶所鍾
式敬爾承保兹丘封
　　江淛官醫提舉張公墓誌銘
故成全郎江浙等處官醫提舉張公諱去非婺之東陽人世祖
亮與宋政和中舉八行賜號冲素處士曰志行者實兄弟行殁
葬縣南乗騘郷木掘嶺荷塘西原子孫因家于荆浦父諱潤以
脩徳尚義為郷善士母頋氏有子五人公其季也少警敏有大
志旣葬而隐扵醫其為術深超徑詣精驗如神然不専扵為人
巳疾尤善以太素脉言人吉㓙貴賤壽夭率皆竒中公自號實
堂人罕用為其稱而直以藝配其姓稱之曰張太素云至元二
十有六年大盗竊發扵鄰郡蹂踐縣境尚書左丞史公弼宣慰
淛東督諸軍討捕之一夕氣填膺逆上結塞脹滿寢食併廢公
授以匕劑立愈因留置幕下及移屯永康縉雲皆預在行將卒
道病與藥輙効事平計功行賞當得官公謝非其本志不就乃
署公本郡官醫提領史公入　朝或詢以江南名醫必首及
公且貽書招致之大徳五年公至京師而史公由僉樞拜平章
政事行省江西後二年召還樞庭見公歡喜　陛對亟薦公于
上李叔固丞相時領太醫奏用公為尚醫奉御食五品禄明年
扈從上亰阿忽都楚王疾劇有　旨命公徃視之王旣平復
入謝　上嘉奬焉又明年王𬒳命廵朔漠廽次和寕王孫明
安帖木児有竒疾衆醫莫知所為遣府僚孫司馬者詣
闕請輟公以來公以體氣漸衰不任逺役懇辭　上再三勉
諭出尚方襲衣重裘安車善馬資之以行仍勑有司厚贍其家
公旣至施之鍼焫投之湯液閱月而疾良已王為之刲羊刑馬
大㑹宗戚餞公南還且遺以交鈔五千緡白金百兩内謁者張
哥司徒復言于　上及　東朝加賜交鈔五千緡文綺四
端以旌之由是聲動朝野太醫剡上其名于中書以聞擢江西
等處官醫提舉階成全郎某年也公過家上冡即抵官下居三
歲職事修舉省臺交譽之以秩滿去官僚屬皆泣拜而别公性
温厚家食之日待郷鄰有恩意以疾來告者赴其急無難色方
將優㳺扵一丘一壑以怡神引年而江浙之命下矣到官數月
俄拂衣而歸遂以天暦元年三月二十有四日卒扵家享年八
十有三重紀至元■某年十二月某日葬荆浦之北原元配何
氏繼室馬氏皆前卒至是合祔焉子男二人長安道何氏出終
扵杭州路醫學教授次至道馬氏出前昌國州醫學教授俱能
襲父業以醫名女一人適厲某孫男六人女二人曽孫男五人
女二人公之葬已乆而墓上之石未刻扵是至道以狀來取文
爲銘且曰先人在亰師時志道與先兄留治家事凡先人所㳺
從與治療之曲折言人禍福之徴應皆莫能知其詳所可知者
僅若是而止先兄因赴銓謁叅知政事張公某公言昔若尚少
求而父切脉即知吾後當居政路不自意沗竊至此而父可謂
精於其術者也今豈可復得哉由公之言而推其所不及知闕
軼固多矣獨先人自序太素脉訣出於蜀之青城山王卧仙翁
而歙人張子元子發甞校其書傳至楊上善而予得之始奏請
以行于世其端緒之相承可槩見也昔劉歆序七略醫經之言
人血脉經絡隂陽表裏者黄帝扁鵲白氏内外經及旁篇七家
而已盖太素之書猶秘而未出故無得而述焉庸備著公所序
扵銘文之首庻史官傳方伎者有考云爾銘曰
太素之學古有别傳卓哉張公窮幽極玄爰取諸身以知來物
活人之功抑其仁術
帝謂斯人醫師之良卑以　制書歸榮故郷幡然勇退遂考
終命前知孔灼順受其正公則逺矣公書具存潜發明㣲在爾
子孫謁文訂實推述原委薦諸石章用禆信史
　　江浙官醫堤舉葛公墓誌銘
父諱應雷字震父世爲平江人其先仕宋季而未顯宣義郎思
㳟扵公為大父進義校尉從豫扵公為父公少從季父某受周
禮為舉子業　國朝取宋塲屋事廢公無仕進意若將終身
焉𥘉進義府君業儒而扵九流百家靡所不通尤工扵醫公旣
不得以文學自見退而取家庭所聞靈樞素問諸書之說研窮
精覈見世之言醫者執方拘論而莫䆒其源委多與古法背馳
扵是推五運六氣之標本察隂陽升降之左右以㝎五蔵六府
之虚實以合經絡血氣之流注而知疾病之候死生之期其處
方劑施砭􁃚率與他醫異以此名動一時浙西提刑按察司判
官李公某中州名醫也甞自診視其父疾復以咨决扵公聞公
言父子相頋駭愕曰南方何以有此耶則盡出所藏劉守真張
㓗古之書與公討論所見無不脗合江南言劉張之學自知始
公所著書大旨以為醫當視時盛衰劉守真張子和軰值金人
強盛民悍氣剛故多用宣洩之法及其衰也兵革之餘飢饉相
仍民勞志困故張㓗古李明之軰多加𥙷益之功至若宋之季
年醫者大抵務守護元氣而不識攻伐之機能飬病而不能治
病失在不知通其變也書凡二十卷名之曰醫學㑹同摘古語
扁其齋曰恒盖用術貴扵通變立志則不可無恒也四方士大
夫聞公名奉幣馬迎致之無虚日延譽益廣大徳十年用薦者
𥙷平江路醫學教授治廟宇闢土田教育其弟子貟後多爲良
醫尋用省臺交舉擢江浙等處官醫副提舉遂爲其提舉階自
醫愈郎陞成全郎延祐五年也公前後在官十年其學大行扵
東南至治二年丁母憂而歸居䘮過扵哀毁如不欲生竟以三
年春正月十八日卒于家享年六十娶盧氏宋某官銊之孫女
子男二人長震孫先五年卒次乾孫女一人適胡就矩亦已卒
孫男四人公資禀和粹識量明逹外嚴而内寛事親孝而友愛
其弟郷鄰有急拯救之如恐不及人以長者稱焉乹孫旣以泰
㝎元年春二月二十八日奉柩葬于吴縣志徳郷望野墩先墓
之次後十有三年始以故宋進士顔先生堯煥所爲公行狀屬
予爲之銘予觀前史傳扁鵲倉公華佗皆歴言其已試之效先
生狀公行皆略弗著惟論次其所以爲術之本可謂善序事者
也是用悉取而備陳之公雖寓迹方技而未甞廢詩禮之傳遭
時承平復以經術網羅天下士獨周禮爲無所用乃俾乾孫學
爲詩以應有司之求乹孫篤扵學而敏扵文庻幾能成公之𥘉
志者銘曰
猗葛公抱一經訖不試以術鳴
帝有命公是膺樂其職不近名尚有子蜚儒英際
聖時伏必興貤茂恩耀泉扃發其兆在兹銘
　　朝列大夫杭州路緫管府治中致仕范府君墓誌銘
府君諱景文字煥卿姓范氏其先京兆藍田人髙祖諱昻霄金
大安中進士歴官同知静難軍節度使兼邠州觀察使終扵正
議大夫吏部郎中入　國朝徙居真㝎以儒占籍曽祖諱元
泰從仕郎解州判官妣張氏封宜人祖諱天祐汀州路緫管府
經歴贈奉議大夫真㝎路趙州知州驍騎尉追封元氏縣子妣
李氏封元氏縣君考諱忠朝請大夫僉江南浙西道肅政廉訪
司事妣白氏樞宻院判官某之孫女封髙平郡太君府君生長
官家多所見聞而有志扵學人知為逺大之器至大戊申集賢
以茂材異等薦于中書署真㝎路儒學正未赴皇慶壬子辟㢘
訪司掌書司官分按嘉興建徳鎮静不苛而風采凛然府君之
捭益居多延祐乙卯入江南行御史臺為察院書吏䑓官有貴
倨不法者衆皆側目而莫敢言府君獨奮不頋白于御史大夫
明數其罪劾而去之同列咸敬憚焉從御史分廵湖廣黜憲長
之徇私敗政者一人郡縣長吏之貪虐者悉望風觧印綬去所
至宣布教條更新弊政御史頼其賛助交章舉之已未行宣政
院辟充令史錢唐两大刹因争地致訟有司莫能直事聞于
朝遣宣政院狗児參議公涖治焉府君為具其始末而辨其是
非事遂决用參議公薦入為宣政院掾史至治壬戍授將仕郎
杭州路臨安縣主簿行中書省奉　詔擇㢘幹官分督未絶
事府君首膺是選至江東㝎期限之逺近而責其稽違量事情
之輕重而求其平允民無不畏服旣還復俾監辦杭城稅課甫
三閱月𥙷其元虧二十餘萬緡増羡一十餘萬緡丞相脫歡
刺罕公嘉其能泰㝎甲子辟充本省掾史尋升提控天曆已巳
遷從仕郎松江府知事奉省檄監收秋粮且俾監裝海運積出
餘粮若干石用叅知政事胡公薦擢承事郎江西行中書省理
問所知事未上本省辟充掾史尋升堤控御史刷磨諸曹案牘
無可指摘知出扵府君與闔院御史交章舉之至元戊寅除承
直郎平江路緫管府推官平江劇郡多大家素號難治屬州豪
民有誣平人為盗厚賂官吏而抵其罪者事覺為物色得其真
盗而昭雪焉府君治尚嚴明而本扵仁恕平心易氣察辭燭理
凡所鞠問悉得其情由是獄無冤滯見謂稱職至正壬午遷承
徳郎湖州路緫管府推官引疾祈閑遂以朝列大夫杭州路緫
管府治中致仕癸未十月二十四日竟以疾卒于平江寓舎享
年五十有九真㝎先塋逺在數千里外自曽祖以下俱葬于平
江路長洲縣武丘郷白蓮橋之北原諸孤以是年十二月廿八
日奉府君柩祔葬焉君持身㢘介不妄取予而撫宗族孤㓜助
其婚嫁一無所靳有詩文若干卷曰覆部集當代名公序其篇
首咸稱許焉娶李氏封某郡君子男二人長公琇從仕郎衢州
録事次公琰慶元緫管府吏女五人長適曹州曹榮祖次適懐
慶録事宣徳劉大用次適鹿邑縣尉衞輝田秉仁次早卒次適
東㢘訪司書吏廣平牛師說孫男七人女三人府君葬巳乆公
琇以銘來屬謹摭狀所述序而銘之銘曰
天之降材必于名門用而不匱如水有源府君之先世有仕禄
逮兹五葉是似是續直道而行蹇蹇匪躬剛而不折綽有父風
邅逥外服隨牒平進名曹劇職恢恢㳺刃小試之效泰山豪芒
未老而傳奄其淪亡家聲不墜由子克肖咨爾來昆是則是傚
　　奉議大夫同知諸路金玉人匠緫管府事傳公墓誌銘
故奉議大夫同知諸路金玉人匠緫管府事傳公旣卒且葬三
十有六年而冡上之石未有刻辭公之孫亨貞皆甞從予逰及
予承乏居國學又適在苐子列而亨取上京郷薦苐一予所與
聞也縁斯文之雅故將其父命以隐君嚴威之狀来謁銘按狀
諱進字仲與其先燕人祖曰徳父曰榮祖當金之季始去燕居
雲中晦迹弗耀而獨稍出其藝以自見彼遇
憲宗於和林錫金符長其同列六十人以備宿衛
世祖建國開平驛致其家屬因占籍焉公生而頴異氣貌甚偉
孝友出於天性與人交以信有士君子之風至元二十五年
世祖選用世勞以為金銀噐盒提舉乆次當改調而儕軰中無
以易公大徳三年官將仕郎八年官承事郎凡再陟其階俾居
舊職十一年乃遷奉訓大夫諸路金玉人匠府副緫管尋以至
大四年陞奉議大夫同知府事公服勤　三朝每制噐以進
無不稱旨賞賚優渥不可勝計仍特為降璽書存護其家實異
恩也至於裁抑竒巧崇尚質素又未甞不寓執藝以諌之意識
者賢之皇慶元年正月十九日以疾卒于官享年六十有一
世祖之㝎都于燕也公慨然曰燕故吾土祖父魂魄能無思乎
吾歸其時矣乃卜居今京城積慶里而奉祖父曁母吴氏之柩
葬城西十里樊村漆園之原公卒遂葬其墓次夫人陶氏宣徳
人有懿行善理其家後公二十三年卒元統二年三月二十日
也其年四月四日合葬焉子男一人曰賢佐
仁宗欲使疇其先業特授承事郎陽山瑪瑙提舉今以累遷為
行諸路金玉人匠緫管積階嘉議大夫孫男三人亨以郷貢擢
第為將仕郎太常禮儀院太祝貞以國子釋褐為從仕郎章佩
監知事庸國子學生曽孫男二人女二人盖金之將亡中原雲
擾衣冠世族強者戮弱者俘為自全之計者或乗時崛起争相
長䧺而使人莫能犯或自混扵雜流而取容一時然恃其力而
以暴陵人有仁心者所不忍為惟百工之事有以利用而無害
於義故君子寧屑為之公後雖藉是有位序而恒若以為歉甞
語人曰吾家再世遭時艱虞而隠於一藝豈徃而不返者耶今
天下一家死生相保而吾祖父乃不及見承平之盛賫志以殁
子孫誠知之必有能自㧞以昌吾門者矣扵是陶夫人亦力賛
公以教子為務嘉議公之官于金玉行府也留錢唐乆之故所
知位丞相出臨江淛略勢分而與居與㳺視疇昔無異從容宴
語未甞輙及其私慎重如此得於家庭者可知矣亨與貞又皆
生盛時蒙菁莪豐芭之餘澤而以儒起家公至是復何憾哉序
而銘之庻以慰公於治下云爾銘曰
九官濟濟疇若子工帝曰咨垂實先䕫龍降及中古為民者四
人思擇術貴徳賤藝惟公父子靡適弗通出此入彼與時汙隆
曰予之先家有詩禮夫豈世官倉庾為氏亦旣有時有子有孫
迄用一經守為顓門兆兹幽虚尾箕之野列星之英後有興者
　　奉訓大夫武昌路諸色人匠提舉􁇀君墓誌銘
君姓􁇀氏諱榮祖字仲華古有􁇀氏而孔子弟子􁇀雕開之後
亦或為漆君盖其裔也曽大父世昌居江之瑞昌大父文興徙
興國之永興又徙太平之當塗而占籍黄池父永成宋將仕郎
君仕　皇朝歴黄池建康杭州三織染局副使稍遷武昌路
造作副提舉遂為武昌路諸色人匠提舉𥘉階進義副尉用先
賢子孫改將仕佐郎累陞奉訓大夫年踰六袠輒致仕而去君
少敏於學敦行孝悌將仕君殁負土成墳松栢皆手植與兄弟
分財均兄及弟前卒經紀其家事無遺力若未始異居者尤喜
周人之急歲饑則為發粟病則與藥死則與棺里有叢冡積乆
暴露為聚而化之如浮屠法郷鄰多頼焉居官所至克脩其職
業執藝事者咸精其䏻其在建康以貢輸詣京師者再皆蒙
恩錫賚甚厚人以為榮惜其所處非要地品級已優而績用未
顯也異時將仕君遊青山之保和菴以為兹謝公玄暉舊宅不
宜使乆廢不治買田二十畒卑其徒至君又益以田四十有五
畒而祠將仕君於廡下里人羅君記之將仕君封樹在新埂去
家僅一里所君謀於兄弟割田若干畒以給歲時汛掃之湏前
進士汪君記之瑞蓮生墓前方池中前進士夏君記之興國先
隴隣於雙泉寺君捐錢千二百五十緡爲興茶利其徒創置祠
宇守視墓域惟謹故集賢直學士貢公記之君甞延羽流爲將
仕君蔵醮事感八鶴来下述黄籙儀因著其靈應之實今天師
張公玄教大宗師吴公序之故翰林學士承旨姚文公之使江
東也愛君沈静寡言進退閑雅爲製其號曰可心其爲一時鉅
公引重如此君之才雖不大見扵世觀其所與而其人可知也
同里廣教寺法堂乆未建君歸自武昌慨然以營造爲已任閱
兩寒暑而堂成用錢以緍計者若干一出於巳仍施田百畒以
資他日繕葺之費住持僧徳逺以瞿曇氏示現之日爲登堂說
法緇白四衆咸㑹君忽頋謂其子興宗曰吾事已畢將行矣明
日竟以疾不起聞者歎異焉君生於前至元辛未二月十一日
卒於後至元丙子四月九日得年六十有六明年丁丑八月十
日葬新埂將仕君墓之左娶史氏次索氏子男一興宗也廕授
寧國路織染局使女一嫁故相吴許公之玄孫鍇孫男一女六
其葬也興宗不逺四千里俾以狀来乞銘乃按狀所載序而銘
之銘曰
繄君之先惟􁇀雕氏受業聖門而不苟仕君扵所祖匪襲其迹
仕不擇禄由由自得孰遄其歸年未及謝展也逹生委順而化
仕而能止没宜有後刻辭石章式示永乆
　　江浙行中書省左右司貟外郎致任陳君墓誌銘
君諱遘字謹之姓陳氏其先自婺之東陽徙台之臨海曽祖諱
夣蕳某官祖諱仍某官父諱孚入
國朝以
世祖皇帝由翰林國史院編脩官授禮部郎中副吏部尚書梁
公曽使安南　陛辭賜五品服佩金符以行旣至詰其世子
陳日燇以不廷之罪且却其重贄辭直而壯日燇震讋願遣陪
臣入貢使還稱　旨拜翰林待制兼國史院編脩官
上方欲寘之要地而公遽請外歴建徳衢台三路緫管府治中
積階奉直大夫政績之詳具如楚國程文憲公鉅夫所為碑銘
母頋氏封臨海縣君待制公殁時君年甫十四執䘮如成人弱
冠用廕補台州録事判官台實郷郡人以其年少頗靳之君延
見父老舊故情文備至或干以私輙不復與之接臨事無㣲不
察吏莫敢侮奸民為之歛避乃皆歎服曰勿齋有子矣勿齋待
制公自號也秩滿遷將仕郎常州路緫管府知事冨家史氏築
大圩環小民田其中強委錢貸之覬子本相侔而有其田民不
肯受則因治田與之閧毆傷其七人縣吏受賕反欲加以罪民
訟其冤君白郡長貳召吏責之乃釋𬒳誣者而致史于法民間
祖賦許自輸而禁團結舊制也豪民多冐禁而利其贏餘君申
眀之則相率行賄賂假權勢沮撓焉君不為動禁之愈厲公私
咸以為便居二年以母疾棄官歸養民挽留不能止乃樹碑以
頌去思凡為碑者五其遺愛在人多矣君旣抵膝下而母竟以
疾弗起居哀毀如不欲生服除猶無意於仕家食者十年調集
慶路江寕縣主簿不赴改慶元路緫管府知事慶元為浙東帥
閫治所事至繁夥有自臺端來居帥座者奴視司属人畏其氣
𦦨凡所諭指意多曲法以阿之君檢飭吏櫝使無間隙可入有
私託則據法以對度不可屈乃為之霽其威嚴郡長貳每事必
資君而後决君於民之冤者直之吏當次𥙷而貧無貲者循其
資序而用之或来謝輒弗納曰我奉法耳非有恩於汝也郡學
有沙田在海島石衕山中土豪擅魚蟹之利歲輸緡錢八千而
恒負其半君奉憲府令徴理之盡取其錢以具祭噐諸生立石
以紀焉所受圭租平其斗甬而令民自操槩無他官倍取及左
右侵牟之弊莫不負其餘粮而去居四年擢江浙䓁處儒學副
提舉進階文林郎杭俗素華靡士子習於浮薄君擇宿儒有學
行者為之師以作新之省曹書佐多起於閭閻不觧文義俾君
試驗君從容對曰此軰若知文義當自為士肯傭書耶業已命
試取文意不背可也頼君言而獲并容者甚衆居無何俄病渇
引飲動一二升閱数月病作瘍醫不能為遂移疾請納禄授承
直郎江浙䓁處行中書省左右司貟外郎致仕命下而君不及
待矣君卒於至正四年八月五日享年四十有九以九年八月
十八日葬所居太平郷後嶺之原娶葉氏尚書右丞南陽郡文
簡公李之孫知賀州朝列大夫同之女封㳟人子男三人長曰
樜某書院山長後君四年卒次曰集衢州路龍㳺縣靈山廵檢
次曰楧左翼屯田萬户府儒學教授女三人長適處州路石門
書院山長四明袁曅翰林侍讀學士　郡文清公桷之孫次
適將仕郎太常禮儀院太祝藁城董守緝翰林學士承旨趙國
忠穆公文用之孫次適建寕録事判官同郡周士潚集賢待制
仁榮之子孫男三人女若干人君㓜聦敏日誦数百言非歲能
属文中年䆠㳺所至晝接賔客夜考經史訖能承其家學君丰
神凝整外剛方而内和易每謂居官處事求中扵理何至過為
深刻耶故其馭吏使不可犯而已涖民則思有以便安之喜周
人之急而不自表見鮮有知之者待制公有別業君重加繕葺
扁其室曰慎獨而㳺息其中歲時集宗人徘徊竟日以示終身
之慕焉𥘉奎章諸老交薦君擬　奏辟以為属而君適有内艱
浙東部使者或舉君可居館閣或舉君堪任風憲或又以君應
守令之選朝廷旣處君扵儒臺而時宰又雅知君甚禮重之
今天子方妙東儒臣纂脩三史遂以君名剡上冀國董忠粛公
守簡時方緫裁史事及為中執法力官君㢘慎而明逹宜署臺
職旦夕且向用而君逝矣識與不識咸悼惜之曰近世閥閱子
弟率以縦逸墜其家聲君少而孤未壯而仕乃能卓然自立如
此千百人中一兩人耳而止是乎君葬後五年楧以君甥婿黄
池稅課副使楊孝原之狀来謁銘載念君與予同時筮仕扵台
之司縣别後音問邈不相遏及予忝預聞學政去官間一歲而
君継至竟莫能叙契闊詎謂君遽先予死衰朽餘齡動増感愴
何忍執筆而銘諸専价蹐門靡容固拒書辭繁猥不知所裁銘
曰
台之陳氏故為望宗揚英振華肇自先公在
世祖時朝多俊彦頴出其間茂膺　上眷鋪張
帝業潤色　皇猷揉彼蠻方敬承　天休功成弗居盤桓
外服委祉於君以有世禄劇曹上幕罔憚其勤乃陟儒臺乃柄
斯文人皆望君入對召節發舒素藴光昭遺烈胡嗇不年而遏
其施尚克有子圖永其垂不以予耄俾専述作鄙言匪腴聊慰
㝠漠
　　上海縣主簿呉君墓誌銘
君諱福孫字子善姓呉氏其先有為宋執政者曰正肅公育自
建之浦城徙汴之新鄭南渡𥘉有自汴之新鄭徒武義者曰克
立建君　世矣父東又自婺徙家于杭故今為杭州人母施氏
君生而俊爽稍長強學好脩元貞元年用浙西憲使東平徐公
察舉補嘉興路儒學録遷寧國路儒學正江東憲司治寧國涿
郡盧公臨按之暇略其勢分而與之㳺數以詩篇相倡答君旣
書再考例當序進絶口不自言前代名流及時之雅望若戴先
生率𥘉仇先生仁近胡先生汲仲鄧先生善之咸加愛重莫不
折行軰與之均禮魏國趙文敏公待之尤親宻文敏以善書名
天下慕而效之者徃徃逼真然罕有若君能得其早年楷法之
妙者君兼工扵篆籕文敏極稱許之皇慶二年　詔起文敏
入侍講扵集賢輓君俱行中朝賢士大夫禮遇甚至君泊然未
甞有所造請至治二年乃以教官借授潮州路潮陽縣青洋山
廵檢遐荒之地縣長貳乆缺君攝縣事獲強盗之捕誅者八人
脫平民𬒳誣為盗者若干人而獲其真盗者若干人廣東憲府
有疑獄多以諉焉未幾移疾而歸至順二年赴選集扵京師某
月某日
天子坐奎章閣阿榮大學士以其所作小楷書數萬字上進因
得召見巙巙學士方侍書扵閣中前奏曰臣濫得能書名如呉
福孫所書雖臣亦有所弗及　上頷之命侍臣引金鍾酌酒
以賜將用為閣職有沮之者而止
今上皇帝至元元年調常州路儒學教授君氣岸素髙又在師
儒之位不肯為謟曲以事上官竟坐是去改調嘉興路澉浦務
稅課大使君承命欣然就職殊不以為歉也晚益務恬退足迹
不渉逹官貴人之門日與方外大老玄覽王真人及名公之歸
休弗仕者湖南帥于公有卿道州守徐公叔清翰林次對劉公
時中徜徉湖山間不復以仕禄為意至正六年銓曹考其資厯
當升授將仕佐郎松江府上海縣主簿到官之始歳遍大旱有
禱立應遂為豊年理民田為豪強所據乆而不歸者諭止婚姻
之訟積數歲不决者他利害有當興除方次弟舉行俄奉省檄
詣温台兩郡臨給􁇏塲工本七年秋執事扵郷闈甫撤棘復俾
馳傳督閩中稅賦以疾還上海八年正月十三日卒扵所居之
𪠘舎享年六十有九以某年某月某日返葬錢唐縣欽賢郷西
漠花塢先墓之西娶唐氏宋朝請大夫天麟之孫女前五年卒
合葬焉子男一人肅女一人適冝興岳枋早卒孫男一人繼善
君明敏出於天性豪邁不覊談辨絶人娓娓不倦好客之名聞
于四方自儒釋老氏至於岐黄汜勝之書無不讀嗜古彛器法
書名畫其書篆施扵金石為尤冝奉贄幣求之者無虚日禮部
尚書太不花甞為扁其所居曰清容軒因自號清客野叟所著
有清容軒手鈔若干卷樂善齋集若干卷古文韵選若干卷古
印史一卷蔵於家君入仕時年甫十有六至四十有三始被初
命及出佐一縣已六十有七矣間一歲遂不起士患不遇君可
謂有所遇否乎後来者居上而君僅止於斯天乎人乎肅以状
来謁銘謹摭其所述附以平昔所知者序而銘之銘曰
先發而後至進難而退易不汲汲於富貴類依隱以玩世欝欝
而不衰者浩然之氣俯無怍兮仰無愧不贏於躬兮来者之卑
之始就職君謂数之為術至矣而未始外扵理舎理而言数非
所以為訓乃為諸生發揮先儒性理之說聴者無不恱服棟宇
之摧剥及祭噐之敝壊者捐俸資而新之學廪則擇人以司其
出納而一無所問秩滿當主教列郡旣上名中書未調而君属
疾臨終戒其子勿為惡兄弟宜相友愛勿有所争語不及他家
人以藥進君曰母苦我俄問日早暮家人曰日將中矣遂奄然
而逝至正八年某月某日也享年五十有八以其年某月某日
葬某郷某原娶張氏有子男一人曰日新播州儒學正女一人
適余珽再娶周氏有子男一人曰又新女二人長適大都路雜
造局照磨呉顯已卒次適汪簡孫男七人女二人君舉止莊重
織量渊深自少嶷然有成人之風同里知黄巖州張君與紹甚
噐重之故以女歸焉君平居孝友弱冠綜理家務謹守成法父
沒無改於其道父所建義塾祠郡王於其中始居貴溪者也君
敬承先志益買田以共祠事翰林侍講學士掲公記之弟死其
孤甫五歲教育之如已子處宗族郷黨所施恩愛禮讓各適其
當與人交若淡簿而推誠相與雖乆不衰不喜言人過失待人
無疾聲厲色驕慢之氣而人自敬莫不推其長者徭役之不給
者助之紛争之不决者觧之人貧及歲饑則散財發粟以周之
有作屋而侵其地者據其山以葬者竊取其林木以為材者皆
忍不與較其寛厚如此君之葬也其諸父中為國史院檢閱官
適與予同在史局代為日新等奉常徳路緫管張公熈祖之狀
來謁銘予不得辭銘曰
惟数與理未始相離流而為術昧者𡵨之卓哉倪君不梏扵數
消長成敗灼知其故物理之㣲驗諸一身其行其止與時屈信

　秋江黄君墓誌銘
君姓黄氏諱一清字清夫徽之休寧人初李韓公以中書平章
政事知貢舉某用門生禮拜公里第君在焉别去二十有五年
而君之子晉踵門泣且言君巳没持黄竹廵檢程君之状以銘
為請按状君曽大父拱大父振逺並能施惠其里中見謂長者
父元珪蚤卒母吳氏守節自誓内事舅姑外資諸子使為學君
亦痛自飭勵期無愧於古人年逾四十始逰京師乆之無所知
名洎李公以舊學相仁宗賢才彚進而君以母老不忍去母
告之曰汝父夙有志四方而今已矣汝其忘之乎君乃幡然復
入京師謁李公君古貌長身鬚髯如㦸寛衣髙冠容止簡率又
作吳語左右多目笑之公望見大驚異即下執其手延之上座
時公門下皆名人顯士而君以布衣居其間恒與公亢禮坐客
莫出其右隱然名動京師君以秋江自號而李公自號秋谷遺
君詩有君釣秋江月我耕秋谷雲逃名君笑我伴食我慚君之
句朝野傳誦滿口内翰趙文敏公既寫以爲圖且謂不宜使清
時有遺才力薦之當路諸公以君深於易通隂陽家言欲用爲
杭州教授君笑曰吾以布衣締交相國榮孰大焉持此足以復
吾親矣竟辭歸築山房摘李公詩語爲扁名以見志公欣然遣
以錢助之宣徽王公奉使江東過君山房因圖其隱居十景以
去其爲當世所重如此君甞以母病籲天願減已年益母夀夜
夢人語之曰有老嫗来當得藥明日果有老嫗来授以啖蜜法
而無從得蜜君往乞諸旁近村民家還遇虎君駭曰我死不足
惜如母何虎熟視逡廵而去集賢大學士陳公言是家母爲節
婦子為孝子冝旌表以風四方事下有司署其家及里門皆曰
節孝國朝徽人得旌表者自君母子始其後君有母之喪赱京
師乞銘於閣學虞公以塟張蔡公時當國問士於韓公式以君
對且要與俱詣公恨相見之晚即欲擢寘館閣君以塟母辭公
知不可奪則為詩以送之終喪復至京師遍謝前為銘及哀挽
者趙魯公在中書素善君卒欲用之集賢亦舉君為儒學提舉
君歎曰吾親在且不仕今尚須禄仕耶遂去入玉蓮山中構精
舍将老焉故人完顔君守贛奉幣馬迎致郡齋居歲餘俄思歸
艤舟未發適值始生之日飲而歡抵暮疾作旦起奄然而逝至
元三年八月九日也享年七十有五贛守為具衣衾買棺以歛
而二子從行者奉柩以還卜某年某月某日塟藍田山之原娶
張氏前十三年卒子男五人曰俊淮安屯田副提舉亦已卒曰
晉有家學今為徽州教授曰紹為仲氏一鶚後曰勝曰芳女二
人長適行金玉緫管府知事汪洪次適俞榮孫男五人女三人
君性踈曠好客不厭處鄉隣有恩不喜言人短而常推禍福成
敗之幾開人為善其在京師所主皆朝廷重臣毎有所諮訪未
甞出以語人所薦士亦不以為已徳累朝元老臺閣名公至於
卑官下僚新進之士無不與之交其死也無不悲之某竊觀昔
人去就之際出者或未能無累於物處者或專務使影響昧昧
不聞於人此二者皆過也若夫進不徇人退不絶物如君者盖
鮮矣而某安足以知之姑摭状所述為之銘以紓其嗣人之哀
思云爾銘曰
士之懐才難得者時逢時之来患莫已知亦既有時又有知已
胡有不為而止於此處非吾介出非吾通自信不疑卒蹈厥中
發揚在上其藏在下銘以昭之用慰来者
　養齋蔣君墓誌銘
杭為東南一都㑹其民率多藝善貨殖市區相属如鱗次意必
有若昔之大隱者寓迹以自混於其間以予所聞蔣君殆其人
乎君既死且塟其子元龍介前進士汴梁段君以状来謁銘予
雖不及識君而君予所知也銘固不得辭君名景世為杭人蔣
氏故宦族而君之先獨弗仕至君遂學為醫然不專以其技自
用恒蓄善藥為丹齊湯餌以售於人取嵇叔夜養生論所引神
農氏語以養齋扁其藥室其製藥也自山澤来致其物者必以
色味叅諸圗經非其地崖及采暴之時弗苟取也銖分之等擣
治爁炙合和之宜必本諸方書小失其度輒弃去弗苟用也言
醫者兾得善藥輔其術教病家求藥必之養齋自達官顯士閭
巷小夫至於旁州比縣之人無不知求藥於養齋者故其室無
留藥日役數十人藥猶不給或持錢蹐其門累日乃得藥不以
爲愠杭之業於藥者千百不啻莫敢與之齒也凡學於君者多
良醫而食於君者皆良工云盖世之知君如此君之修於家者
世未必盡知之也君平生自奉無輕裘肥馬而於親交里黨之
乏絶賙恤之無少靳其拊人以恩而於子弟家僮之微過每對
尊客斥責之使知愧以自厲元龍爲人恂恂有父風家庭之教
也天師太玄子甞爲君書養齋兩大字而前太常博士東陽柳
君記之以爲君養於内者有其本其言良信此予所以意其必
有隱徳也君生於宋寳祐三年九月一日卒於今天暦三年四
月九日夀七十有六其年六月十六日塟西湖上南山之仙芝
塢娶管氏子男一人元龍也孫男二人女一人銘曰
漢有韓康唐有宋清猗歟蔣君卑不近清之利髙不近康之名
庻幾古之中行者耶
　　松溪縣丞王君墓誌銘
君諱嚴字敬之姓王氏處之麗水人旣殁且葬其女孫之婿葉
渭以狀来謁銘予之鄙陋固無所辱命焉其来也不憚六百里
重岡復嶺之逺躡蹻走風雨中浹旬乃抵予舎下其望予厚矣
誼不得辭按狀王氏系出江左今占籍麗水之雲和郷者或䧺
於貲或登朝致通顯最為鉅族宋迪功郎時中君五世祖也曽
大父儀大父珪父克寛俱晦徳弗耀君少負儁材善記覽以能
賦有聲場屋間咸淳末名賢書上春官未第而徳祐失國君與
伯兄挺並用福建宣慰使李公玨薦𥙷官挺為福州路閩清縣
尹而君為建寧路㳂溪縣丞自以不能随俗俯仰　命下拜
而不赴君性孝友平居無疾聲厲色而治家肅然有條不嗜酒
而好客務盡其歡乃巳遇後進之士以禮有所問難輙口占答
之未甞以肥田廣宅侈於自奉而樂周族姻里黨之急細人之
家無以為養生送死之具者多頼焉歲㐫發粟必下其直越中
之飢流民相率而至悉以君為依歸所居旁曰梅桞市當甌閩
徃来之衝行者苦其地險惡君為作石路千餘尺人以為便浮
圗老子之宫有廢不治亦卑以錢使一新之其嗇巳𥙿物見於
前進士葉君現所為積善堂記部使者分按屬縣聞君風誼咸
為賦詩或就見而存問焉君晚中末疾逾年稍間巳而疾復作
子若孫以藥進却之曰生寄也死歸也吾年旣耄可歸矣夫閱
數日夷然而逝君生於宋寳祐六年八月己丑卒扵今至正二
年七月戊戌享年八十有五葬以四年二月丙午墓在其家北
十里天堂之原娶梅氏蚤卒遂不復娶以閩清之仲子邦彦嗣
女二人適潘璹梁祖壽孫男三人勲烈炫女一人壻即葉渭為
邦彦来謁銘者也曽孫男五人女二人始君冠而以敬為字因
以為齋居之名觀君於死生之際瞭然無所惑亂殆有得扵先
儒所謂常惺惺法乎是可無媿扵名其齋者矣銘曰
士患無時亦旣有逢盤桓弗進卒逸其躬利澤在人所施必豐
奚必有位乃為顯融戰兢自持以成其終刻文孔昭表兹堂封

金華黄先生文集卷苐三十八
金華黄先生文集卷苐三十九
　　　　　　　　　　　臨川危素編次
　　墓誌銘
　　　江隂吴君墓誌銘
君諱方字季仁姓吴氏世為江隂人七丗祖範大觀政和間累
舉八行皆不起後以慈寕慶壽恩封承務郎人不稱其官而稱
之必曰八行先生云甞出私錢治郡學而授弟子業没囙祠之
至今不廢六世祖仲基宣和甲辰進士五丗祖閱之紹興壬子
進士髙祖諱某曽祖諱庠祖諱珏考諱世英並晦弗耀母曹氏
有子三人君其季也少受經于郷先生陸子方而扵諸子百氏
毉薬卜筮数術之書靡所不知作詩尚理致不事雕飾然未始
自以為髙教其子率能有所成立其奬飾後進雖小善弗遺有
過輒面斥之亦無少恕里中子有獲罪於其父將違而去之者
詣君别君諭之曰生育之㤙昊天同極天可逃乎其人大悔遽
下拜請歸侍飬扵是父子如𥘉郷民有兄弟三人生五子而析
居者已三十年君覩其墟落整比長㓜有序語之曰吾觀汝家
雍睦如此曷不萃而爲一乎其人感悟曰仁人之言倍之不祥
遂復同居君之啓迪人多此類有盗屡彂君所蔵一日卒然遇
之隣家子也左右欲聞于官君曰吾不能薫之爲善良暴其事
則辱在我耳彼豈樂爲盗哉迫於貧耳竟縦遣之後果自媿而
改行其䏻使人化服又如此若家非甚豊扵財而樂振人之窮
居者行者咸有以資之病與薬餌死與棺槥糓貴則下其直貸
錢而弗能償則折其劵歲饑有司勸分君自度力不足周一郡
乃罄餘粟以食其郷之人蔡港務官所虧稅錢一千三百緡計
無所出携其女粥於市君聞之悉為代輸因請以女俻給使君
拒弗納州官有受代貧莫䏻歸者死無地以塟君方自治壽藏
輟其地以卑之此尤為人所称道者也君自奉食無兼味而凉
天佳月朋簮雜集觴豆甚設雅歌投壷尽歡而止延祐中故人
有知君者薦為䖏州儒學録辞不就自號孏菴居士以示絶意
於仕進晚築室于家東南将徙居之俄得風痺疾稍愈而復作
臨終頋其子曰人孰無死古人重於得正而斃吾殆庻㡬乎其
毋以侈靡之物歛且毋以緇黄溷吾家泫汝䓁能守其身而不
墜詩禮之傳則吾所望也言訖而逝君生於前至元二十五年
正月二十三日卒扵後至元五年正月二十五日享年五十有
二其年三月二十六日塟順化郷黄山先墓之側娶朱氏子男
八人長惟誠次惟諒為伯父後次惟訓惟誼惟謹惟謨惟詵惟
評女三人長適常州蔣鉞餘在室孫男二人女二人君塟後三
年惟誠介趙君季文賈君彦髙納謁而言曰先人不幸至於大
故惟誠䓁遵治命速塟未及跣赱於先生長者之門以啚不杇
懼乆且墜逸益重不孝之罪願矝而賜之銘按事状所述君平
生大槩多可書而惟誠之請又勤懇若是不敢以不文為觧(銘/日)
緊君之先以八行徴再丗文科茂㤙是承君主盛時不榮以禄
惟行與文是似是續動人者義澤物者仁詠歌道徳為時逸民
有子詵詵幹父用譽載其休聲永表封樹
　　溧陽孔君墓誌銘
溧陽孔君既沒之明年其孤汝舟汝楫将奉匶以塟前期汝舟
俾其子惟中走錢唐以銘來屬按狀君諱學詩字文卿六丗祖
按自魯徙吴曽大父潜又自吴徙溧陽而占籍焉大父應祥始
務治生産以殖其家父庭秀以謹厚克承先業有子二人君其
次也至元乙亥國朝取宋之師至金陵寓公趙待制淮起兵溧
陽𬒳執不屈而死君年甫十有六竊自念曰彼大臣子且有位
序死固其所蚩蚩之氓安知天命所歸徒耴死無益也乃賛其
父率衆詣軍門郷井頼之以完主帥竒之因挟以北上欲薦于
大府俾效官使君之父適遣人以物色訪得君所在君慨然曰
吾獲爲太平民終飬其父母幸矣奚以官爲懇辞得南還君持
身以正家法甚嚴而濟之以㤙伯兄蚤世撫其遺孤如巳子中
分田廬擇其羙者授之族􁇢里黨之窮乏必加周䘏而不以爲
徳它可便於郷鄰者無不致其力大徳丁未之饑食其餓者瘞
其殍死者天暦巳巳荐饑亦如之且傾廪粟以助官府之弗給
法當淂官有司将上其名于銓曹君謝曰吾以有餘𥙷不足尓
豈藉是榮吾身哉况以入粟而賞官何榮之有識者尤用敬服
君素剛介人有過輒面斥責即貴勢無所避故与世多忤有誣
䧟以不法者平昔所怨忌又旁咻而力㨈之長吏覬君有所請
託抑弗為理君曰吾心無媿於天人惡䏻勝天㢤巳而卒淂直
擠之者乃自悔而君無㡬微見於辞色苐戒其子曰汝軰毋懲
■所遭而怠於為善亦毋以家之豊而不由於禮惟勤生可以
継其先惟知學可以㳤其後至其子䏻自植立遂悉付以家事
日與賓客從容於琹册觴豆壷矢間二子列屋而居號南北宅
君往来惟意所適而安焉不以乆近為計也君甞大書性字於
座右謂人曰䏻循性之自然則無入而不自淂矣人因称之曰
性齋云君卒以至正元年二月十四日享年八十有二塟以二
年某月某日墓在所居里陸上原先塋之次娶教氏前三十有
一年卒子男二人汝舟汝楫也孫男五人惟徳惟和惟中惟良
惟懋女四人壻曰蔡翼張濵宗應槐湯某曽孫男八人女五人
玄孫男一人女一人盖君平生大槩内有所飬而不撓於物外
無所慕而不累於名近乎古所謂郷之善士者可銘也巳銘曰
君家于南由魯友分歸而求諸逺有異聞見㡬者知利物者仁
為而不■匪以資身惟是浩然弥乆獨存安常委順訖為全人
亦既有年有子有孫有銘昭之刻在墓門
　　樂平朱君墓誌銘
至正元年秋予與建徳推官李君粲同較文郷闈南士預薦者
二十有八朱公仙其一也於是公遷之父殁已十有一年塟亦
五年矣又六年而公遷用特恩為吾婺學正奉李君所為状來
謁銘誼不得辞君諱以寔字寔傳饒之樂平人始居萬全郷之
石潭三徙而居永豐郷之文充族日以大至君爱金山鄊碩徳
里山水之勝又徙居焉其先有仕甫唐者曰兵部尚書鈞譜諜
散亡逸其丗次大父曰囯章生於宋李晦徳弗仕父曰君羙博
學有文而多材能李公庭芝提點江東刑獄奉書弊迎致之将
授以宫力辞弗就君生十歲日記数千言十二䏻屬文十四而
宋亡遂絶意於仕進至元間有大浮屠領其教門事貴势熏灼
或謂往拜其座下一官可淂君日李公庭芝南朝正人吾父尚
不肯出其門下浮屠何為者耶吾膝不可屈也郡守周侯天驥
以書推薦于當路君掉臂弗頋周侯媿謝焉
國朝用科舉取士有司強起君就試一不合輒不復踐塲屋盖
其父子之出䖏如此𥘉君之少也頗務汎覧工文辞聞吴先生
中復以石洞之學倡於其郷与伯兄季弟征從之㳺尽弃其斈
而學焉君之學尤長扵易覃思三十年著書曰六十四卦餘義
謂伏羲之卦止扵八文王拘菱里重為六十四而名之周公困
扵流言又作卦爻之辭以明之易㒷扵憂患文王周公父子事
同故因象而繫以事象非虚設事非空言所謂以身立教也旣
刻其書而不輕出故時人鮮有知之者他詩文曰偶得集者若
干卷雖窮不自聊而言辭和適無所怨懟其自飬也厚矣此又
君師友源流學問之㓛可見者也君恠孝友每恨居貧無以奉
甘㫖凢祭享于家展省于丘墓必為之隕涕居家有禮妻子伺
其喜怒莫敢犯交朋友䖏郷黨以荘敬至教人則下其顔色而
誘掖之樽酒從容抵掌談笑人爱之而弗敢狎也晚歲結廬田
野間其東北有髙山多爽氣方欲納其清華以葆遐齡俄一夕
夢其師告之曰明日與子講大斈誠意章自今子其脫然矣詰
旦占之不觧其夕遂卒至順二年十二月十日也享年六十有
九其葬以至元三年十二月某日墓在所居西南若干歩君所
自卜也娶董氏後两月䘚合葬焉子男四人長公進次公逺次
公迪次即公遷女一人適汪起龍孫男七人女二人予聞之孟
子曰人有不為也而後可以有為君父子自信特立不失身扵
人可謂有所不為矣負其材藝而卒莫能有所必為豈非有志
之士所為歎息痛恨者乎公遷遭值盛時以文斈自奮而汲汲
焉圗其不杇此孝子仁人之用心也耒者詎可忽諸銘曰
範我馳驅大道孔夷人謂其迂捷出它𡵨猗欤朱君自信不疑
觀父之行以㓗其㱕徃而不返匪佚乎私其行其止得易之時
惟不有逢以卒不施尚克有子乗時奮飛進也以漸不凾不遲
後有㒷者監兹銘詩
　　　祈門李君墓誌銘
君諱與廉字子常姓李氏其先唐宗室廣眀之亂避地東南至
歙之黄墩兄弟三人祈為三族居祈門孚谿之槃田者曰鴻君
始祖也十丗祖秀有子六人六子而下两丗合百有二人後益
蕃衍遂為其郷之望君曽祖諱悛祖諱聖任父諱如深因所居
以為號曰盤隠宋末干戈未㝎之際里人皆頼以安母熊氏君
扵兄弟五人中最㓜熊氏出也生而秀異既長躬行孝悌侍父
疾衣不觧帯者三年父没四年而母亦殁居二親之䘮動必以
禮俚俗誕妄不經之說悉屏去之葺先庐以奉其長兄而别為
諸兄築室乃依山結屋而居焉長兄官池之青陽徃省其疾越
翌日兄䘚其長子甫四歲次未睟奉寡嫂扶護其䘮以㱕次兄
継䘚而两庻兄亦䘚為經紀其家亊曽無彼此之間祖墓丗逺
多蕪廢率族人訪求而表樹之割已田若干畒立祠扵十丗祖
墓而刻其譜系䧟寘壁間族人有子孫貧乏徙它郡而人竊賣
其墓地者有夫婦俱死子㓜而人竊賣其田土者悉爲出力盡
復其舊外舅姑没撫其二子至扵成人又皆死爲立後而葬焉
諸姉耒寕而没者則爲治䘮而育其子嫁其女從夫逺䆠而老
且病者則迎㱕而爲其子納俾聀奉飬夫與子俱亡而無依者
生則飬之死則葬焉其䔍扵倫理類如此君與人交無親踈各
盡其情然剛直尚氣莭臨亊果敢歲饑民相率盗取人粟長吏
庸孱畏憚託故避去君以爲稍緩将滋蔓而爲亂奮身勇徃擒
其首悪餘黨皆駭散囙出所儲以賑其不能自食者人尤以是
称之所居有澗水出两山間架石梁其上以便行者暇日則治
東園蒔花卉作亭其中而扵其外䟽泉爲池搆屋其上日乃與
躬行孝友出乎天性由家而郷是亦爲政隨所設施利興害除
山謳海謡化爲詩書觀順自養屏絶世事蟬蛻溷濁翛然而逝
重泉永閟宿草屢新發其幽光惟亻有人雲山蒼蒼遺風故在
昭以兹銘揚芬千載
　　諸曁陳君墓誌銘
始予爲諸曁州判官聞陳君兄弟以尚義稱其郷君兄用薦者
起家教授平陽州以母老辭不赴然樂與一時賢士大夫㳺而
君自蚤年雅志丘壑或勸以仕則應之曰吾學不如古人才不
如今人縱有以榮其身寧不媿扵心耶由是人莫敢強君方恬
然自適不以世故屑其意世亦鮮有能知之者予去官後數歲
偶過君所居紫巖之麓君從其兄出謁予觀君進退有禮聴其
言又皆質直無所矯飾而扵其兄唯諾甚謹竊敬異之别後聲
問闊絶已十年君之壻王仲楊俄以君訃至且求予銘君墓輙
不讓而銘之惟陳氏自宋金華令枋始家于諸曁至君之曽祖
諱某祖諱良仁父諱開先三世俱不顯母馮氏有子四人君其
季也君諱嵩字以髙弱冠罹㓂難先廬盡毀伯兄元震仲兄元
凱咸没然次　孫則教授君與君同奉母命殫慮畢力掇拾殘
敗之餘銖積寸累再渉寒暑家乃復完割田若山六千餘畒建
義莊義塾聚族人之不能自食者養之其未知學及里中子弟
来學者教之事聞于　朝爲下有司表其居曰義門云君事
母善承候顔色晨餐夕膳必極其甘旨母年六十君與教授君
捐宿逋之錢四萬餘緡願以増母壽母年九十有六而終君哀
毀骨立比免䘮酒肉不入於口教授君卒君尤悲不自勝哭之
曰吾同氣惟兄在耳兹兄捨我而逝自今以徃出入將誰告事
可否將誰取裁乎因徙居義塾大治其屋室而益以私田若干
畒凡教授君所欲為而未遂者悉以身任之每為子姪言成立
之不易而戒以勿墜先訓至正二年君年七十其年五月二日
不疾而卒某月某日葬某郷某原娶姚氏子男三人長嘉言次
嘉績君以伯兄乏嗣俾為之後次嘉善女一人適王仲楊来求
銘者也孫男二人君為人坦易淳朴讀書不務馳聘扵文華而
孝友出扵天性與人交一以真實人或負之未甞與較雖晦迹
不仕而行脩扵家澤施於人非果扵忘情斯世者是可銘也已
銘曰
陳望頴川實惟大姓来家於越由金華令中隠弗耀逮君兄弟
兄棄其官君亦不仕擇義而行嗇已𥙿物匪樂乎獨以私其佚
有煒大書表于宅里銘昭其蔵詒爾孫子
　　華亭黄君墓誌銘
始予校文郷闈華亭黄璋首以薦書北上試有司不合而歸益
肆其力扵學無少懈及予起自退休入直詞林𬒳　旨預聞
試事璋以再薦而来竟不偶予能得之扵二十年之先而不能
不失之扵二十年之後方用自媿而璋珠不以欣戚累其意蹐
予門再拜而言曰吾家上世未有以官業知名扵時者璋非歲
就學吾大父曁吾父延名師開導而飾厲之甚至庻幾躋攀分
寸為閭里之榮而吾大父巳不及待大父没且葬十年而吾父
未有以表于丘隧盖有望扵璋而璋又鄙劣不克自振無以復
于吾父失令弗圗懼乆遂廢缺辱賜之一言俾吾大父没而不
亡吾父亦有以自慰璋雖為明時棄物無憾也予竊矜其志而
嘉其言之有禮弗敢拒也序曰君姓黄氏諱允恭字敬翁松江
之華亭縣人自曽祖昌祖原長父文榮逮君皆弗仕君為人謹
厚而嚴恪服食不事侈羙江南新附之𥘉愚民未洽於教化多
相率為盗君秊二十餘痛其家焚掠無遺夙夜苦心勞形期復
先業絲蓄粒聚家以苟完乆益充裕或有急而求假貸必如其
請貧不能償則折其劵與人交篤扵信義或以非理相加忍弗
與校性至孝母呉氏年垂百君之年亦踰七十温凊㝎省未甞
輙廢遭䘮致毀不嫌其過乎哀歲時子孫捧觴為壽必諭必勤
儉保家為務元統元年有　詔旌髙年耆徳之士府以名上
于行中書省命縣長吏詣其家表署如式御史安公為大書其
里門曰旌徳云君結廬先隴之側優㳺息偃旣壽而康出入動
作無異少壮時偶感微疾而遽弗起屬纊神識不乱大歛面如
生其善自持飬可知也君生於宋宝祐元年十一月十八日䘚
於今至元五年二月十八日享年八十有七以其年三月某日
塟于胥浦郷􁆢環里父墓西若干歩娶許氏子男一人曰鉞璋
之父也女一人適許庭芝孫男三人琛本君庻子命爲鉞之子
珪無錫州新安廵檢璋以天暦二年至正四年两耴郷薦今用
特㤙當𥙷官未調女一人曽孫男三人女七人玄孫男二人女
一人予聞之歐陽子曰爲善無不報而遲速有時君積累之素
傳于再丗以其時考之不爲不乆矣爲善之報果何如哉姑爲
之銘使刻以俟銘曰
繄君之先未有顯聞積善自躬傳子及孫既菑既播而又肯穫
不以無年輟而弗作其穜其稑物之不齊日至而熟食之以時
惟銘可徴刻此貞石告于後人用勸無斁
　　秦君墓誌銘
秦氏之先出於魯公伯禽有以公族為大夫者食采於秦以邑
為氏漢徙大姓实関中始家于京兆其後有仕宋政間通籍于
朝者於君為九丗祖建炎𥘉自汴都随蹕南渡囙僑居于金陵
故君為今集慶路之上元縣人累丗丘隴皆在上元之華墅族
日蕃衍殆百餘房有兄弟並􁊅郷薦者至今两派子孫猶以大
小貢元房為别大父諱丗修端平中始出居郡城之報㤙坊与
其子三人皆晦迹弗仕其仲子諱淮英君之父也君諱士龍字
仲翔生於　國朝至元癸已資質魁偉自㓜凝重如成人性
仁厚樂易䔍孝於親待族姻有㤙接賓朋有礼尤倜儻喜賙人
之急郷鄰有假貸弗䏻償者不責也天暦已巳歲大祲民乏食
捐錢五千緡易粟以賑之江淮間有巨啇偶与君為市而遺其
槖金君拾而蔵之以俟日且暮啇號泣而来曰家貲尽在是今
一旦失之矣君問為金㡬何商以实對君驗其数与所對合即
㪯而归之啇請以其三之一為報君峻拒而不納識与不識咸
称其長者君平居衣無華飾室無嬖宠皃温氣和未甞有疾言
遽色至於見義勇為則毅然如烈大夫讀書務明大義教子必
延名師躬自執簡相与講說論辨而訓飭焉諸子亦䏻刻厲而
俱有成立君晚益不出日以觴詠徜徉於山水花竹間邈然若
与丗相忘者金陵臺府所涖名公大人見君莫不噐重之至正
辛卯某御史㪯茂異又㪯遺逸皆不應済南張公夢臣為中執
法遇君尤厚君自號雷淵公為大書扁于所居之堂丙戌秋次
子徳新由行臺書佐從事淅東憲府欲奉安輿以行君不可已
丑春因謁先墓於江寕縣鳳臺西郷慨然謂長子徳基曰狐死
首丘不忘本也我死必塟我扵此卜兆云吉手植檜一本識其
䖏尋以是年五月六日卒於家享年五十有七娶某氏子男二
人徳基徳新也女三人長蚤夭次適王元誠㓜在室孫男三人
女三人二子遵治命以其年七月八日奉柩即君所卜凮臺西
郷之大黄岡湯家山塟焉徳新既觧奏差之職歸持服暨從吉
復至淅東㑹予以老淂謝归臥林麓徳新以予友太常博士胡
君助之状来謁曰先人生无祿仕名不登史冊葬冝有銘以昭
不杇敢以為請予觀宋之中葉遭值多故士大夫扈從而南顯
融於時者固多堙㓕無聞者亦不少有如君家一門九丗以儉
徳自保而其流澤弥乆弗衰豈易及哉君際今　聖代諸公
不無望其稍出所韞以應時須而君雅志恬退訖以布衣終盖
君之為善雖不必躬食其報而有子能亢其宗方興未艾尚何
憾■銘曰
秦故官族由汳而昇丗有隱徳不居其名君生盛時可仕而止
薦書交馳卒不為起眄彼丘園水清木深我自樂此而有遐心
可欲者善孳孳朝夕積之也乆彂也不亟委祉所及承之有人
揚其幽光耀于無垠鳳山之原窈乎玄宅山雲下垂芘此新刻
　　吕君墓誌銘
君諱權字子義姓吕氏婺之永康人諱埜者於君為曽大父諱
茂者於君為大父至元間甞宰郷邑後輒隱弗仕父名汲母朱
氏君㓜習於礼度以簡静自持不妄言笑服用無華飾然其立
志果銳遇亊機警母没時生甫十三能佐父理其家益練達於
丗故撫弟妹尤雍睦有㤙大父深爱之指以語客曰是児他日
必亢吾宗㑹貢舉法行君慨然思奮拔以自見而雅不欲溺意
俗學聞郷先生許益之講道八華山中負笈往從之㳺考質玩
覃思或竟夕不寐儕軰推其精勤君娶胡氏有子曰炳蚤夭囙
以哀致疾庸毉投藥過差乆弗效泰㝎三年秋疾少間有司强
使就試郷闈適疾復作而上沈痾茌苒閱十四寒暑浸成衰弱
以天暦二年八月辛卯卒於家得年三十有八将終告其父曰
生不得尽人子之道死又無後請以弟機之子烜嗣父如其言
而命之始君自書其夢中之語曰青壁雖万里白雲只三尋莫
知何義至是以其年之脩短驗之若有数然君所為詩文皆不
苟而無留槀其父卜以元統元年十一月巳酉塟君于義烏雙
林郷住山之原哀其有用而不試有作而不傳無以慰前人之
望自誌其壙累数百言猶以為未足復俾子即其窆石系以刻
辞予雖不及識君而辱与其父有雅故知其言良信乃掇耴誌
所述序而銘之銘曰
受材之羙兮逢時之昌良工範我兮㳺夫康荘嗇不使年兮遏
而莫揚訊之故老兮我夢何祥昭囬在上兮草木承光隕珠重
泉兮幽幽其蔵父老子㓜兮天之蒼蒼孰紓其哀兮薦此石章
　　魏郡夫人偉吾氏墓誌銘
至正元年四月二十日今吏部尚書偰哲䔍公之夫人卒壽四
十有一以某年某月某日塟于溧陽州某郷某山之麓尚書既
親志于幽堂其子偰伯僚遜䓁復以尚書之命求予銘掲諸封
隧用昭示于後人予辱与尚書有同年之雅故不敢以不文為
觧謹按夫人諱月倫石䕶䔍字順貞系出偉吾氏曽祖諱雍吉
脫忽倫由雍吉脫忽倫而上丗仕本國祖諱脫烈事
丗祖皇帝為功徳使以勞績𬒳褒錫甚厚桑葛秉政嫉其能而
惡其不附巳誣􁀌以罪遂遇害考諱八里麻吉而底資善大夫
福建道宣慰使都元帥妣㢘氏中書右丞布魯迷失海牙之女
夫人生而聦慧稍長能知書誦孝經論語女孝經列女傳甚習
見前史所記女婦貞烈亊必再三復讀而歎慕焉年十七歸于
偰氏偰氏本突厥之貴戚自唐以来丗相偉吾氏遂為其國人
尚書之曽大父曰荘蕳公岳璘帖穆尓大父曰忠愍公合刺普
華父曰忠㐮公偰文質仕　皇朝咸至大官偉吾氏之國实
古高昌地忠㐮以上丗甞居偰輦傑河因以偰為姓示不忘乎
𥘉也其在高昌最為鉅族而夫人出自名閥以㳤徳克配君子
事其姑高昌郡太夫人尽孝甘毳温涼無不曲致其誠䖏妯娌
雍睦无間言率群婢治絲枲与凡女工之事必以身先之太夫
人甞曰新婦孝順吾将就汝終老焉尚書起進士由太常出為
西䑓御史夫人獨留大都天暦之𥘉两京軍旅並起朝貴多以
疑似獲罪妻子莫䏻自保関右道阻音問不通夫人日夜號泣
以㓜子属諸保姆曰脫有不虞汝䓁各圖生全以撫育　児吾
惟以一死報所天耳尋挈家而南及尚書迁南䑓御史夫人侍
太夫人居髙郵俱病疫夫人力疾躬視粥薬太夫人竟不起夫
人晨夕號慟声徹閫外春秋脩其時亊哀慕如𥘉䘮尚書岀僉
廣東憲司亊弹劾無所避忤大臣意觧印綬徑去与夫人至江
東時忠㐮方買地於溧陽州永成郷沙溪之上奉忠愍而下六
䘮以昭穆序塟竣亊㪯酒以祝曰新婦佐吾児生亊塟祭孝敬
不怠願新婦有子有孫皆如新婦吾宗尚有頼焉未㢤夫人属
疾不脫茵席者五年日訓其子曰吾鞠育汝䓁良不易吾病乆
且死汝曹務强斈力行兄弟和睦母聽婦言母蓄私財吾見恃
才驕傲耴敗者甚多汝䓁䏻以爲戒吾瞑目無憾矣継而忠㐮
即丗夫人起治䘮亊如未病時由是病増劇親黨来候問猶以
温言慰之叩以遺命笑而不荅臨終精爽不乱夷然而逝夫人
𥘉以尚書貴封樂安縣君進封南昌郡君今追封魏郡夫人生
男十人長即偰伯僚遜　御位下速古而赤登至正五年進士
第今正端本堂正字次偰理台國斈生今為豊足倉使次偰帖
該郷貢進士今為翰林國史院譯史次偰徳其
今上皇帝潜邸速古而赤次偰吉思次偰弼次偰賚皆國斈生
餘早夭女三人懿寕許嫁㢘咬咬平章政亊大師恒陽文正王
從曽孫也餘亦夭孫男四人長壽延壽海壽山壽女三人尚㓜
銘曰
􁇢聮之盛詩詠碩人婦功婦徳莫得而聞夫人之先為國近臣
于歸有家顯顯相門從夫而貴正位小君匪矜其儀翟茀朱幩
英華外彂黄裳之文音容未逺声猷具存孰揚其名子孫振振
授予彤管寫兹蒼珉
　　頴川郡太君江氏墓誌銘
故贈中順大夫同僉通政院事騎都尉追封潁川郡伯陳公諱
芹之夫人江氏諱爱其先燕之宦族夫人秊十七归陳氏陳氏
丗居温之永嘉通政府君之曽祖贈秘書卿永嘉郡安恵公諱
景彦曽祖妣永嘉郡夫人王氏祖贈集賢斈士永嘉郡恭僖公
諱春祖妣永嘉郡夫人楊氏考贈大司徒温國康順公諱自中
妣温國太夫人楊氏温公之兄宜中為宋丞相悼宗社之淪覆
棄官浮海去而温公以大都督府行軍司馬屯分氷関亦執節
以死五子存者三人長即通政府君次曰萍次曰葭皆育于外
家婺之蘭溪楊氏江南臣附楊氏以三子归于京師葭先卒萍
寝長歴事
成宗
武宗
仁宗三朝為銀青榮禄大夫大司徒宣政使故通政府君先三
丗以司徒貴顯𬒳褒崇通政府君未及仕而遽卒夫人所生子
曰爱穆柯蚤以門功入備宿衛受知
今天子由奉直大夫大都㽞守司判官遷朝列大夫副留守乃
用著令追命通政府君以今官階勲爵而夫人從封潁川郡太
君夫人㓜秀慧善女工䏻誦孝經論語孟子而知其大義事通
政府君甚恭謹居䘮無違礼撫其孤慈而嚴毎謂陳氏故宰相
家不冝令子弟廢學至粥簮珥延師以教之治家有法内外無
間言平居刻意於𣑽典日誦法華金剛諸經􁁪居後以靡他自
誓囙断髮為比丘尼事聞　宮掖賜名净行俾祝釐於内祠歲
給衣粮及侍從者五人至正八年冬十一月俄感微疾九年夏
五月疾亟遂以其月二十五日終于京師安冨坊之寓舎壽
十有三子男一人即爱穆柯女一人曰娟亦為比丘尼居禁
司徒有子曰達㓜孤夫人鞠之如巳子至是同爱穆柯奉柩至
南卜以十年春二月某日合塟于蘭溪某郷某原通政府君之
兆𥘉夫人屬疾　朝廷宣毉診視相継於道扵其塟也
上命賜􁎚楮幣五千緡　中宫所賜半之前塟爱穆柯使達以
状来曰維吾母生有㳤徳克配君子遭家多難而䏻曲全婦道
陳氏之不墜其宗者吾母实有力焉不可無以昭示于後嗣幸
序而銘諸溍不敢辞謹摭状所述為之銘曰
猗欤夫人来嬪相門温國之子司徒維弟乃扵其間不有膴仕
九原莫作舟移扵壑藐兹遺孤其将焉託夫人守義断髮自擔
保之育之俾承先志遹觀其成克有列位假宠䟽榮夫人是􁊅
翟茀以朝日侍内廷弗居其有委命真垂順寂而逝不留不䖏
哀動中宸訃聞當宁䘏典所加便蕃錫予灵輀南邁塟従夫君
銘以昭之刻于貞珉
　　宜人賀氏墓誌銘
故江南諸道行御史䑓監察御史杜公之配曰賀氏以㤙封宜
人有子曰凱為察院書吏囙就飬於金陵至正八年九月二十
六日卒于寓舎年七十有二凱䓁奉柩塟于城西仍自東里啓
御史公之殯合窆焉爰以書及新安唐君之状来謁於予曰凱
忝承先人之遺祉獲従事於臺府休沐之日吾母必切切以先
人平昔貞白之操加荣励焉凱之無所肖似而不至大缺失者
吾母伸先人之教所致也今吾母已矣不可無以垂示後嗣願
卑之銘按状賀氏兾寕之榆次人先丗俱晦迹弗耀宜人生有
㳤徳稍長能誦四書年二十父母擇所宜与得御史公而归焉
御史公諱質字文羙與賀氏之家居同里少孤能自植立負材
氣而䔍於斈以莭義自期見称諸公聞其教授扵郷學者多負
笈而至宜人主中饋尊賢礼下舉中其度而不過乎　每以不
逮事舅姑為憾歲時佐御史公脩其祀事惟謹御史公之伯父
伯母俱在堂冝人奉之甚至䖏妯娌以和諸姑及笄而貧不能
嫁則脫簮珥發筐篋以与之無所斳宗黨有困乏必厚其周給
里中㛰姻失時者數家資其助尤多其考弟慈天性然也御史
公用集賢大學士郭公御史中丞兾公薦召為翰林國史院編
脩官㑹京師大疫猶子某證危甚家人懼傳染莫敢近宜人曰
死生有命詎忍坐視其斃耶乃躬治粥藥調䕶之訖頼以安御
史尋入為椽中臺歴燕南河北山南江北兩道憲司經歴遂拜
御史之命宜人之族有来謁者輒心之曰杜君以文學起家以
㢘介耴知王公大人勿以我故損其名夫名猶水也覆則不可
収矣幸无訝焉人服其有識御史公在官歲餘終于位宜人攀
號屡絶不數日髮尽白􁁪居去郷井逺雖食貧而教其子不廢
皆至于成人𥘉冝人归御史公未㡬囙宴集淂金釵於座隅遣
徧詣所親問誰所遺母黨王氏方疑其侍婢箠之幾死釵出婢
乃免家童執烛誤爇紙帳諸子怒曰明當撻汝冝人亟呼来前
撻而諭之使去曰奴軰愚騃不即撻竟夕恐怖必生他故其慮
事之逺如此冝人方無恙時凱忽語人曰夜夢地震而室傾坤
道母象也兆見於夢奈何既而冝人果遘疾凱忘食廢寝衣不
觧帶㡬两月疾竟不可為臨終戒諸子謹守先訓而勉諸孫以
力學且令居䘮勿用俗礼言畢而逝子男四人長矩用廕入仕
今為某官次倫婪鳳州儒學正前卒次即凱由江東福建浙東
三憲司書吏升居察院次愚汀州路寕化縣北安砦廵檢女三
人皆早卒孫男七人女三人唐君之言曰丗有賢如御史公而
不淂冝人之賢以嫓其徳者十百也以御史公為父冝人為母
而不淂如凱之賢子以趾其羙者千万也予是用考其三従而
淂其可銘者而銘之銘曰
内言不出孰淂而称觀夫所従善乃可名惟時令㳤相其夫子
恪共憲度正直是履教誨尓子不替其承乃纂其緒乃鴻其声
作為銘詩用垂貞則表于丘墳昭示罔極
　　冝人陳氏墓誌銘
太常博士東陽胡先生之夫人陳氏同邑甘泉郷太平里人曽
祖諱某祖諱某父諱某丗業儒母徐氏夫人生三十有七年归
胡氏以先生貴封冝人年七十有六以至正六年正月四日率
子瑜卜以九年十二月某日奉柩塟其郷之履善原前塟以状
来謁銘瑜之言曰
國朝之耴宋也其将相大臣擁度宗二子由婺入閩大軍追之
多所殺戮群盗乘時竊發吾邑𬒳禍尤酷外祖扶老携㓜避匿
山谷間吾母時甫六歲飲食起居未甞斯湏去尤右外祖二女
長䧟於兵惟吾母在側尤所鐘爱必欲擇名士与之未及如其
志而外祖外祖母相継淪謝吾母悉出所儲奩具以治䘮親黨
莫不称其孝吾父之前夫人生一女而没未有適嗣聞吾母賢
乃聘爲継室越二年而瑜生吾父以儒學起家入通朝籍在外
之日多家務皆吾母綜理之吾父所以得遂其䆠逰而無後頋
之憂也吾母視瑜兄璋如已岀未甞以適庻爲間及吾父将以
貲産付瑜兄弟輙請中分之人以爲難瑜㓜多疾吾母撫育俻
至湏其長而教之聞瑜知親師取友則喜見顔色吾父乆㽞京
師亟為瑜授室瑜𥘉淂一女以未有子為憂及瑜􁀌新居于邑
中以奉吾母而瑜連得三子喜不自勝吾母䫉豐厚而志恬静
不妄言笑自少見外祖母勤扵女工習之不怠瑜間甞進而言
曰家幸粗給饘粥有妾媵以任縫紉何自苦為吾母曰不然女
工猶士之為斈不可以貧冨少老為異苟不自力何以率下乎
吾母㓜通書晚好佛者之說置像設而事之甚謹卒之前三日
適當歲旦姻戚来致賀笑語終日及屬疾呼侍婢秉烛起坐索
湯啜之児婦軰亟往候視迎毉甫及門則巳逝矣時瑜適往省
吾父聞訃南奔抵家巳五閱月攀號靡及忍不即死以圖不杇
惟子其念之溍与太常先生學同志居同里又備貟史館為同
僚託斯文之雅故五十年猶一日其䏻恝然乎先生名助字履
信别號古愚父諱某宋迪功郎今贈承事郎祕書監秘書郎先
生兩為儒斈教授兩入翰林國史院為編脩官遂以承事郎太
常博士致仕年踰七袠耳聦目眀壽考未艾子男二人璋居長
而瑜為適瑜用廕入官今為某官女一人適陳槱孫男女合十
三人璋三子曰應文應元應申二女瑜三子曰朋壽端壽奕壽
五女序而銘之于以紓先生之懐且勉瑜兄弟使益謹其承以
申㒺極之報也銘曰
吁嗟夫人葛覃之勤殷靁之義鳲鳩之均克謹所從冝享其報
荷天之寵于光有耀播諸銘章慰其夫君亦朂其子逮其仍昆
　　危母歐陽氏墓誌銘
金溪危府君之夫人歐陽氏也為廬陵名族曽大父某大父某
父某皆弗仕母趙氏宋室女夫人夙聞庭闈之訓䏻自謹飭年
二十有四歸危氏府君諱安素清貧夫人躬井臼米塩靡宻之
事佐之持其家三十年如一日内外無間言府君寝疾夫人治
粥藥達旦不寐府君既不起夫人居䘮舉必中礼尽鬻其衣服
以共塟祭抚育其孤子昇至於成立外家丗蓄瘍毉良方夫人
悉取以授之藝成俾出逰四方以廣見聞而昇不忍去膝下夫
人察其情乃与之俱至京師昇稍出其術效驗如神隠然名動
公卿間有竒疾必以礼延致之因資以具甘旨夫人居而安焉
每謂昇曰古語有云人而無恒不可以作巫毉聖人善之汝其
守以爲戒臨財慎母苟淂由是昇之所赴無貧冨貴賤必尽其
心重紀至元之四年八月癸酉夫人忽告昇曰我将逝矣汝勿
以我故亟归尋復徧詣鄰家及親戚之在京師者言當永訣後
二日乙亥沐浴更衣而化淂壽六十有六昇哀毀過情遵遺命
㽞京師至正三年御史有知昇者列薦于太毉院較藝中式而
以名聞𬒳　旨𥙷承應太毉歲時廵幸群臣扈從未甞不在
其間八年　詔復其家九年六月壬子入見于　慈仁殿
復𬒳　旨升御診太毉禄足以豐其飬而夫人不及待矣昇
将奉柩還金溪卜以某年某月某日塟某郷某原前期以状来
謁銘始予識昇於灤水之陽觀其作止雍容恂恂雅飭意其必
好脩之士而寓迹於毉及考状所述乃知皆夫人之教也是冝
銘夫人有子男一人即昇女四人長適奎章閣侍書學士虞集
次適洪某艾某傳某孫男一人充閭女一人銘曰
于嗟夫人逺從其子教之誨之俾有禄仕如種既穫如炊既熟
委而弗食悲纏凮木返柩故山崇崇丘墓庻承茂㤙用表封樹
　　吴母趙氏墓誌銘
金華吴君元圭之配夫人趙氏宋宗室女於奉悼王為九丗孫
曽祖時中将作監祖若蘭知徽州婺源縣丞父嗣開未及仕而
卒夫人少孤鞠於伯父年二十归呉君呉君之家故為著姓族
大以蕃即所居地望號靈岳呉氏至元間江南甫㝎盗賊竊彂
不時吴君囙挈家入依城郭頼夫人佐之以勤儉家日益𥙿内
外属於慶吊之事有不能舉者多耴給焉吴君之在疾也夫人
共飬營救有過人之行宗黨為之称歎不巳呉君先夫人十有
八年卒諸孤尚㓜夫人躬率之治地于恵日郷石塘以塟凡䘮
祭無違礼其後諸孤由夫人教咸至於成人㛰嫁之事既畢夫
人自謂可以少佚其老而天不假以年泰㝎二年某月某日以
疾卒得壽六十有四子男三人曰大同曰天驥曰師䕫天驥甞
為慶元路儒學録尤好學而有文女五人壻曰某孫男若干人
女若干人大同䓁以至順三年十一月甲申奉柩塟于靈岳先
墓之次距呉墓三十里所前塟天驥以書来謁銘天驥与予結
交文字間爲最乆不得辞也銘曰
貴胄而無驕􁁪居而有守是爲吴氏子之賢母妥兹吉壌永芘
尓後水奫木困銘也不杇
　　外姑李氏墓誌銘
至治二年春二月外姑夫人李氏寝疾革溍属以聀事走鄞江
上法不得爲私親去其月乙丑夫人疾竟不起外舅王公自東
陽以訃至鄞溍既爲位哭且使致奠巳外舅復以書来曰吾将
以十有一月丙申改塟我顯祖考昭慶莭度書記府君夫人黄
氏我顯考文林府君夫人張氏于縣北甘泉郷我叔祖湖南轉
運使煥章府君墓東南之唐塢而以吾婦祔焉若䏻爲我銘其
下棺之石猶涖執綍也嗚呼夫人諱某字某姓李氏丗爲婺之
東陽人宋吏部尚書大同之從曽孫女曽大父諱某大父諱其
父諱某母諱某夫人㓜聦慧䏻知文史非直善剪製縷結事年
二十歸王氏外舅用煥章府君䕃𥙷将仕郎两家門户方貴盛
夫人自䖏卑約未始以侈靡驕縦有所缺虧逮徳祐内附外舅
既失丗禄行省版授䖏州路麗水縣主簿復避不就家日益落
夫人身治細微絲蓄粒聚以畢㛰嫁白首宴娭無異䖏貴盛時
臨終　不廢櫛沐夷然而逝享年七十有二子男二人曰武曰
復女五人婿曰黄溍李灋何㳙吕潮何潤孫男二人曰坦曰塤
溍不敏無䏻褒叙令㳤受命書辞聊以抒哀思云尓嗚呼銘曰
猗欤夫人承貞則秉心𥘉終用無斁泰吾不豊約不嗇曰婦之
吉恒其徳適尓祖姑返玄宅勒銘方珉詔罔極

金華黄先生文集卷之三十九
金華黄先生文集卷第四十
　　　　　　　　　　　　　　　臨川危素編次
　　　　墓碣
　　　　　董秉彛墓碣
嗚呼是惟秉彛之墓始予識秉彛鄞江上秉彛方妙年論議亹
亹庻幾能以古人自任者由是数與之㳺別去僅三歲而復求
秉彛扵鄞則秉彛死矣嗚呼悲夫秉彛名復禮姓董氏世為奉
化州人自曽祖庭堅祖成巳至其父潤無仕者秉彛少嗜書不
以貧輟其學故衣敗絮無以禦寒擁紙𬒳挟冊㘴竟日人莫見
其有不堪之色甞從郷先生魯月郷為舉子業試有司不中遂
不復踐塲屋益取經史百氏之言鉤㣲擿隱而求極其根柢間
出以為歌詩雅文皆清麗古雅可喜故翰林侍講學士袁公甚
噐重之其父晚得末疾老母弱弟姊妹之未有家者居䖏服食
㛰嫁之湏一資於秉彛而後具秉彛未甞少戚戚以動其父母
之意其父母亦􁁅然以忘其憂人以爲難鄞胡氏父子素善秉
彛爲治舎舘俾子弟師事之秉彛深自刻苦與之相摩厲激切
夜参半隔墻燈火明㓕猶隱隱聞讀書聲惟憊不自休因以成
疾度不可起則歸與其父母訣竟以泰㝎三年九月五日卒於
家年三十有三未娶無子以弟驥爲之後父命也頼胡氏爲買
棺乃克以歛袁公爲彂粟它朋㳺及方外交又相與合錢爲助
始克以其年十一月五日返葬于奉化某郷西圃先墓之次其
友汪君敏德以書來曰秉彛死且葬子知秉彛者宜爲銘胡氏
既買石以俟矣嗚呼悲夫千里駒不出皁櫪人知其國馬而未
始見其千里也故予扵秉彛不敢遽以所可見者爲已足獨哀
其年之嗇志之未䆒而死及之序而銘諸有不得苟譲者矣嗚
呼悲夫銘曰
生不予前死不予後夫孰■碑其父母不得以為子而予不得
以為友也嗚呼
　　　　　陳子中墓碣
子中涿州陳氏名中因以為字年三十有六至順四年六月丙
寅終于杭州之寓舎卜以某年月日祔葬于湖州烏城縣菁山
下先墓之側其友哲理野䑓筮仕為丹徒適以事如杭買石属
予以銘嗚呼予固不可無一言以慰子中於地下抑豈忍言之
哉初子中合其同志五六人從予南屏山中丹徒亦在焉欲相
率推予為之師予謝不可則皆曰諾然猶有以父兄之雅故執
子弟禮者予視子中則畏友也子中毎篝燈挟冊而㘴恒至四
皷蚤作殊無憊色其析理㩀事毫髪不苟間出以為文皆精深
縝　可喜而子中莫敢自謂已足不肯急扵求售向之五六人
者或擢奉常第或以賢書上春官子中獨未甞一踐埸屋去年
始赱京師就試於郷闈考官得其文将寘之前列尋復以其說
為疑竟棄弗録子中退自有司嶇﨑四千里負笈南還扺家一
月而有母憂又两月俄以暴病一夕不起嗚呼子中而止扵斯
耶天者之難必而殃慶不以其類乃若是耶子中之大父德用
晦跡弗仕父譲故任連江縣尹以奉直大夫杭州路捴𬋩府判
冑致仕盖其先乆占籍于涿由奉直公仕江南遂家焉母李氏
張氏妻亦張氏外家之女也子男一人女一人皆尚㓜異時翰
林侍講學士巴西鄧公甞為子中扁所居室曰庸齋子中請予
為之銘予未及為而遽銘其家上之石嗚呼悲夫銘曰
原田兮沃沃匪重兮斯穋樹之同兮或以弗熟　天之忍予兮
胡彼培而此覆子無憂兮不復神之聽之兮後其式糓
　　　　　蒋君墓碣
蒋君敬之名宗簡生三十有一年而死其友王厚孫以状述遺
言來属扵予曰宗簡生不及從子㳺死而得一言為不杇之託
猶不死也嗚呼予之固陋何足以知敬之敬之之望予則至矣
敢不諾敬之上世居潤之金壇宋南渡時七世祖兵部尚書少
帥荘簡公猷始遷四明其後多至顯官而敬之曾大父應鼇大
父與可父復祖皆弗仕母方氏敬之㓜爽敏有雋聲程先生端
禮歸自江東敬之以弟子禮見留居旁舎数歲凡天人性命之
本古今治亂得失之迹靡不參䆒郡庠延敬之為小學師諸生
多貴㳺以其年少頗易之敬之於疑義数語而决以文來就正
随所治為加潤色頃刻数十篇乃大恱服尋挈其徒寓湖心僧
寺聚易詩春秋諸家之說而折衷焉試有司不遇輒散棄其舊
作或謂敬之不以盛壮時挟所長取禄仕獨用古文自詭奚益
敬之哎曰使吾理明氣充其為文於決科何有得不得命也文
有古今之異邪既而稍岀逰江湖間遇臨川危素於金陵與語
意合欲偕至京師以母老不能去買未見書数百卷以歸翰林
桞先生貫得敬之所為文擊莭不巳方為具薦櫝而敬之已屬
疾遂不起至正元年十月十二日也貧無以治䘮天台陳廷言
甞主郡教為言於太守及寓公率朋㳺之士合錢為助乃克以
其年十一月某日葬鄞縣陽堂郷桃奥先墓之次敬之娶趙氏
有子男一人曰僖女二人所著有易集義詩答問春秋三傳要
義捴若干卷文集十卷蔵於家敬之為人介㓗篤於自信重然
諾恥為小㢘曲謹人多稱其經學詞藝而其卓然欲有所樹立
以自附於古人者未必盡知之也昔之豊於材而嗇於年如王
逢源邢惇夫輩盖有之矣此两人得臨川豫章而其名益彰敬
之有程先生以為依歸視昔人可無憾尚奚以區區之言為予
不譲而銘之者姑以慰其來意云爾銘曰
進而未見其正若有以為而今已矣昭明在上其蔵在此
　　　　　吕君墓碣
君諱機字審言姓吕氏在婺之永康為大家而君之父水西翁
為其郷之善士翁两子長曰權次即君權早卒翁既為之報服
後十年而君亦卒翁年垂八袠矣哭之尤過乎哀又三年而翁
遂卒權之墓予實銘之翁之葬也其家復以銘■属而君之墓
猶未銘因并以為請君曽大父諱埜大父諱𢡟父諱汲水西翁
也其出䖏之大畧具如翁墓誌母朱氏生君十年而卒君既失
所恃稍長刻意於學通春秋左氏大㫖好讀司馬公資治通鑑
而窺其理亂得失之故水西翁居家庭䖏族婣里黨各盡其道
君孝於女而敬於兄事必咨而後行撫育二妹逮于有家服食
噐用僅無缺而已有餘貲輒以買書教子待賔客朋友有禮樂
振郷鄰之急人或懐嶮巇以相傾忍弗與較皆綽有父風娶何
氏宋直蕐文閤樞宻副都承㫖子舉之曽孫女前卒葬義烏縣
明義郷之蜀山後十四年而君卒扵至正三年十一月十日得
夀五十卜以五年十二月二十三日合葬焉子男四人長燧次
烱次烜以水西翁命為權後次煥女一人適胡必慶孫男二人
舉掆女六人昔韓退之誌殿中少監馬君墓謂吾年未耄老自
始至今未四十年而哭其祖子孫三世其言反覆感愴讀者莫
不深悲之予乃以二十年之間銘君父子兄弟三人而予亦既
老矣過君之墓而讀予銘者孰知予言之尤有足悲也夫銘曰
太古之世父不哭子嗚呼悲夫君之兄弟忍去而翁相踵以死
君則有子子又有孫翁沒不亡昭以刻文
　　　　　方君墓碣
予爲諸暨州判官之二年州人方君卒後一年予受代去又後
十二年而其子始来謁銘予雖不及識君而聞君之死有足悲
者乃爲之銘曰
方雷之興肇自西陵彌周渉漢有叔有紘炎精中否紘初南徙
子孫蔓延歙睦莆田其在於睦有䖏士干干生唐末由睦而越
宋興國初教復徙居家于諸暨綿綿十世是繼是承維君髙曽
曽祖天與祖曰垚卿咸淳之季太學諸生其父曰鎰䖏而不出
義以爲尚嗇巳𥙿物母氏曰張來歸于方生君兄弟而年弗長
澤君之諱玉泉其字能竭其力成父之志惠于族姻爰及郷鄰
大治講舎私淑乎人父病未瘥衣不觧帶侍醫四澣心勦形瘵
逮父之亡哭踊過傷以毁致􁀣莫能勝䘮故患疽背伏毒于内
旅且一紀乆以疾癈及兹復作瘢湧其外隆然龜穹欎血不潰
創鉅痛深弓臥苫􁏘仰天而呼曰死矣夫猶有窀穸幸緩須臾
夙興力疾筮兆卜日穿土爲竁信宿而畢需旦告遷啓塗飾棺
填池引發跣獲弗前掖以家僮行凭其肩柩至于壙禮從報葬
既贈而行歸視虞牲甫及再虞遂　以瞑君妻某氏哀君之死
曰我何尤酷罰至此子男櫰樗未壮而孤悲啼摧慕絶而復蘇
童孫燁燁其泣􁀾􁀾忍未殞㓕披誠瀝血圖堅山石以謹歲月
致和戊辰五月庚寅君卒之日後父九旬三十有九維君之夀
度地起墳栖碧之原郷曰花山里曰白門十有二月葬日丙申
距君封樹左二百歩曰鳯凰山方氏大墓天道之甞
孰尸元化貿乎否蔵俟天之㝎子孫其昌銘以識之掲諸幽堂
　　　　　東陽李君墓碣
君諱謙亨字伯讓姓李氏婺州東陽縣人李氏宋之䆠家族最
蕃衍以所居縣東南為别居縣之東者以吏部尚書寳謨閣直
學士大同顯尚書之父贈太中大夫侃則君之六世祖也曽祖
鑑弗仕祖逢子登仕郎父世衡仕皇朝終於平江路儒學教授
君㓜頴悟教授君授以書强記不忘而知其大意稍長能為詩
文年十有七教授君殁事母陳氏盡孝家事皆身親之友愛其
弟巽亨頥亨尤篤巽亨蚤世鞠其孤如已子有妹適外舅月泉
書院山長胡公■得之子道生胡氏同縣大姓乆而家益落君
資給其妹甚至■誡其家無俾姑知之乃妹卒姑臨其䘮覩
室中䔥然輟哭謂　知而妹之貧若是而妺亦不以告
我豈非恃汝兄　賙耶吾復何憾既而胡君與道生相継
殁無嗣君曰立後族人責也吾為子婿亦安忍使其父子之匶
勸吾　卜地以葬或勸以仕君應之曰子
殯於空堂　家自太中府君而下尚書父子起世
科致顯位賞延弗絶際今　聖時吾先人及尚書之裔又咸
有官簿為吾宗之榮不巳多乎吾誦先人遺書課子姪使不墜
其緒業躬耕畎畒出租稅以奉公上可也奚以仕為因自號臥
雲道人以見其志至正五年十二月四日以疾卒於家享年五
十有一六年十二月二十四日葬縣南西部郷之黄塢妻胡氏
子男四人長思齊由郷試𥙷儒學官歴建徳之遂安集慶之句
容两縣教諭當遷而未調次思義次思忠前三年卒今祔于君
墓側次思誠女二人適徐祐朱福孫男二人所為詩文有臥雲
小藁若干卷蔵于家君葬後九年思齊始以君内弟陳士元之
状来謁銘收稱君孝友出扵天性見義必為待人有恩而不苟
阿其意皆可勵薄俗而惜其不少出所藴以自見於世夫能以
施其家者逹於親黨以及乎郷人豈非孔子所謂是亦為政者
耶雖不有穹官峻爵豊功偉績亦足以不杇矣銘曰
有開其先發而不舒有承其後靡亟靡徐乃扵其間遺榮弗居
細行必矜終始不渝孰昭其潜序而銘諸
　　　　　玄和明素葆真法師陳君竭
君諱彦儉字鵬舉姓陳氏世為鄱陽望势父某隱居弗仕君其
仲子也大宗師開府張公用清静寕一之說宻賛
世祖皇帝無為之治歴仕　四朝為　國元老其門人髙
弟冲粹玄素貞静貞人何公恩榮獻粛文貞元範先生薛公羲
並以材猷學術克尤右之故家子弟思自㧞於流俗者多楽從
之逰君年十五至龍虎山何公見其音吐洪暢風神秀朗深加
噐重遂使受業薛公所薛公精於玄學尤善為儒家者流之言
君朝夕咨叩務䆒極其旨趣然於酬酢世故亦未始憚煩何公
得李氏舊居於貴谿之英林令君躬涖土木剏置祠宇
成宗皇帝賜號曰萬夀德元之觀凡屋室物噐在其法所宜有
者靡不畢具何公以君為能為君曰吾遭值盛時蒙𬒳
君師之力常恐弗克負荷将以是為逆釐儲祉之地庻幾𥙷報
萬一非直是觀羙而巳汝其擇人以啚永乆既而得詹䖏敬于
有興王景平䓁命以次相授受且延名儒淑其從俟成人而簮
褐之䖏敬等亦能與君同其甘苦銖積寸累買田若干畒以益
其食歲饑貧民多頼以活植巨杉数萬株俟它日有所興葺於
此乎取材焉泰㝎三年集賢以君名聞特授玄和明素葆真法
師提點觀事
今上皇帝至元元年荐𬒳　璽書遷提點龍興玉隆萬夀宫
辭不赴其丈室四旁多古梅扁曰梅雪觀之東有䖏敬所作天
隱堂而其西有景平所作茂脩舘空山野水蕭爽靚幽名花珍
木交映森列君日與髙人勝士酣嬉其間不知老之将至也至
正二年七月二十九日俄示㣲恙化去春秋五十有四君所禀
承自正德弘仁静一貞人毛公頴逹元成文正中和真人夏公
文泳而下九人継君者䖏敬有興景平䓁七十有五人薛公冐
炎暑歴嶮巇卜善地於蘭谿将以某月某日蔵君遺蛻乃爲書
俾弟子趙冝𥙿請勒銘以昭玄蹤方今寄跡老子法中而受知
朝廷者無不取貴顯君獨深自韜晦休休焉青雲白石之間盖
其所存有非世俗所得而窺者是不宜無銘也銘曰
用其勤道之園安其邊德之宅以返于冥極
　　　　　廣莫子周君碣
呉興計籌山老子祠真人杜公主之其二弟子曰姚季安先生
曰廣莫子周君真人僊去姚先生嗣掌祀事周君始來延祐六
年也君諱德方㓜失身干戈中不知父母所在僅僅如為杭之
海昌人流落野馬氊裘之郷踰沙漠不啻萬里其地宜瓜宜蒲
桃間以進果至京師見道家衣冠心甚慕焉且聞杜公有道之
士决意求師之時已五十餘矣玄教大宗師呉公善其精於譯
語任以庚桑楚之役将使因從師而訪郷里為奏請璽書住
越之龍瑞宫凡六載而謝事君自恨少不學至是一意讀書山
中所居室設老子像而列道學六君子其旁朝夕敬禮之題其
室曰不自恕齋別號廣莫子㘴臥一榻積書数千卷皆貞人故
蔵繙閱偶有得則䟽以別紙歲乆成巨帙義理淹貫心識融㑹
時出以析疑問有儒先所未發性不飲酒日唯升堂一飯影不
出山餘二十年君於姚先生為後進而先生雅愛重之常兄事
焉毎夕必過君茗飲論說至夜分乃罷未甞輒廢一夕寒甚感
疾手書形離知去同乎大通八字而以書道其平生大略與先
生别俄側身而逝年八十有一某年某月某日也室内若有異
香云先生奉君遺蛻窆于山之麓且謂旦暮從子卜鄰後数月
先生果不起兆域相距十歩而近真若相依為命然集賢直學
士掲公勒文于姚先生碑附見周君而弗能詳句曲外史張天
雨序其事俾其弟子凌某立石姚先生碑側為廣莫子周君碣
而屬金華山人黄溍系之以銘使百世之下知斯山有斯人也
斯世有斯人也銘曰
行也茫乎其若浮止也泊乎其若休孰知夫德人之夭㳺初無
去而無留伊廣莫之境又孰為華屋而孰為山丘也耶
　　墓記
　　　　　八世祖墓重建石表記
宋黄府君諱景珪字叔寳婺之浦江人溍八世祖也府君父諱
昉字明仲母于氏墓在縣西花橋之南而府君墓在縣北之後
店夫人朱氏子一人諱琳娶宗忠簡公澤之女弟始家于義烏
是為溍之七世祖孫三人伯曰璣仲曰益其季諱中輔則溍之
六世祖也自是族日以大舊譜所載間有脫略其可見者曽孫
萬頃昭祖紹祖公顯公煥無咎少亮潜之揚祖九人諱紹祖者
於溍為五丗祖玄孫伯謹簡天夀慕韓某伯昌必大伯信夢符
伯恭三畏伯紀桂發維介子唐英綱縝十八人諱伯信者於溍
為四世祖累贈朝散郎朝散公有子三人長諱夢炎朝散大夫
行太常丞兼樞宻院編脩官兼權左曹郎官以朝請大夫致仕
次忠翊郎權安慶府望江縣令焱次太學生熒朝請公未第時
甞刻石表府君墓年世殊邈或竊取其石而去或㩀其墓垣外
餘地而有之太學生之孫可乆望江令之孫可傳等始按其籍
悉復故地遂伐石重建此表俾溍志于下方溍朝請公之曽孫
承節郎諱堮之孫皇贈中順大夫同僉太常禮儀院事江夏郡
伯諱鑄之子其生也後無從備聞上世事府君之年夀卒葬與
凡行事雖逸其傳而子孫衆多有以彰積善之餘慶是用叙次
世系訖于功緦譜所弗具莫能詳也袒免而下令又六世譜之
所及百五十人亦不得而盡著焉至正七年春二月甲子八世
孫溍謹記
　　　　　先祖墓銘石表記
嗚呼是為吾祖考黄公祖妣徐夫人之墓自我先人奉柩合葬
于兹十年而溍誤玷科名叨塵官使又二十有八年乃得請而
致其亊德薄位卑所以榮其先者寵数有限後四年欽氶
上㫖起自退休入直翰林備員侍講始用著令得推㤙二代比
年两膺　錫命公初贈中順大夫禮部侍郎上騎都尉追封
江夏郡伯再贈嘉議大夫禮部尚書上輕車都尉追封江夏郡
侯夫人亦自江夏郡君進封江夏郡夫人惟黄氏婺大姓由金
華散䖏它郡者仕宋多致顯官而公七世祖諱昉六世祖諱景
珪仍居婺之浦江五世祖諱琳娶忠簡公女弟又徙義烏而為
其縣人未有出而仕者髙祖諱中輔以文學行義知名轉運使
薦于朝将授以官命埀下而卒曾祖諱紹祖復隱弗仕祖諱伯
信迪功郎累贈朝散郎妣宗氏忠簡四世諸孫女累封安人考
諱夢炎淳祐十年進士仕至朝散大夫行太常丞兼樞宻院編
脩官兼權左曹郎官以朝請大夫致仕妣陳氏方氏陳氏贈宜
人有子曰垓方氏實生公諱堮朝請公第二子也朝請公遇明
禋當任子輒推以與其姪故公兄弟無用廕入官者公僅以進
納𥙷氶莭郎而不及禄生於嘉熈四年六月二十四日卒於今
大德八年五月二十四日享年六十有五夫人東陽徐氏曽祖
諱楠祖諱炘考諱彬淳祐七年進士甞以奉議郎行國子正與
朝請公並入淮西淮東制幕為主管機宜文字㑹改建两淮宣
閫又同辟幹辦公事故以夫人來歸而公以􁀣廢夫人安於命
分育我先人為子以保其世業三從之義靡所缺虧生於淳祐
四年八月一日卒於今大德七年八月二十四日享年六十墓
在縣東北崇德郷東埜之原與先塋相望葬以十年八月贈封
之　制下則至正七年十月八年十二月也一子即我先人諱
鑄用朝請公遺澤𥙷将仕郎宋亡遂絶意仕進後五十年乃以
㤙受封終於從仕郎温州路樂清縣尹今累贈中奉大夫江浙
䓁䖏行中書省參知政事護軍追封江夏郡公孫男五長即溍
次漙次浩為朝請公長女之子劉應黽後更名鼎次　次滋為
朝請公長男垓之子頥後女三適賈師䕫劉咸生劉拱辰曾孫
男六檮橒梓樞𣏌楨女二適陳克譲劉道泰玄孫男八璨瓊璋
瑞瑄琛瑭珹女三嗚呼昔歐陽文忠公作龍岡阡表於卜吉六
十年之後自以為非敢緩也盖有待也溍衰謝之餘継罹憂患
茍存視息以終天年寜復有所待乎　詔使在門義不俟駕
龍光赫奕有隕自　天褒大顯榮賁及泉壌則文忠所謂遲
速有時不克有於躬而足以表見於後世庇頼其子孫者也䖍
奉　命書展告玄宅感慕涕泣不知所云姑序其梗槩子兹
石表嗚呼來者尚有以知其所自而永永不忘哉至正十年八
月一日孫男溍謹記
　　　　　先考墓誌銘後記二首
先君既葬且免䘮溍起自草土復從薦紳之後因得乞誌銘書
篆於同年三鉅工頋以縻身下列乆未克歸入石暨蒙㤙外𥙷
以先夫人春秋髙不俟引年納禄而歸将礱石以刻而奄罹大
故惟先君荐膺崇贈祠版已屡改題誌銘書篆不宜尚仍其
舊先夫人之葬僅序歲月納諸壙而未有以昭示于後人溍憂
患餘生退休田里無繇奔赱俯伏大人君子之門以請懼因循
廢缺愈重不孝之罪謹以其文摹勒上石而以其所不書與未
及書者悉系于石隂初朝請府君之姊適從事郎昭慶軍節度
掌書記王公囦金嘉熈戊戌進士有女作配于儒林郎两浙西
路提舉常平茶塩司幹辦公事丁公應復實生我先君年十有
二朝請府君見而竒之氶節府君以疾廢遂俾育先君為子儒
林公世居呉興朝奉郎伯虎嘉㝎癸未進士於公為考中大夫
直寳謨閣太府少卿曄慶元丙辰進士於公為祖公方以考舉
及格待班而德祐失國公亦失世禄家日益落先君迎致侍飬
終身歲時為位以祭惟謹此誌之不書者也童氏金華大姓先
夫人之曽大父恮迪功郎臨安府錢唐縣尉大父必遇迪功郎
紹興府嵊縣主簿父氶信公娶俞氏以寳祐四年六月十九日
生先夫人年二十歸于先君後先君十二年卒至正三年六月
二十三日也享年八十有八其年八月二十七日奉柩祔于先
君之右先君受封五年卒官七品溍自國子博士出為江浙等
䖏儒學提舉始贈先君奉政大夫祕書監丞驍騎尉追封義烏
縣子先夫人進封義烏縣太君溍之婦王氏昭慶書記公曽孫
女亦自宜人加封義烏縣君溍既得謝而
廷議妙東文臣付以史事旁招䟽賤俾預討論使者及門先夫
人之殯在堂已九日矣服除乃拜祕書少監致仕之命累贈先
君中順大夫同僉太常禮儀院事上騎都尉追封江夏郡伯先
夫人追封江夏郡君孫男檮已卒􁅋國子學生今用廕赴吏部
銓女嫁惠州學正陳克譲者亦巳卒次嫁劉道泰曽孫男又三
璋瑞瑄女一此誌之未及書者也然所謂考其所自出者盖有
不容盡泯所謂贈典日隆者固逆知其可必溍是用推述而備
著之先君之嘉言懿行先夫人之淑德令儀雖非不肖孤所能
稱道祖父姻亞官封卒葬之詳来者或有稽焉至正五年十二
月十五日男溍謹記
溍立石未幾而𬒳　上㫖落致仕入直翰林俻員侍講比歲
累蒙推恩褒及於二代氶節府君初贈中順大夫禮部尚書上
輕車都尉追封江夏郡侯徐夫人初追封江夏郡君再追封江
夏郡夫人先君加贈集賢直學士亞中大夫輕車都尉追封江
夏郡侯再加贈中奉大夫江浙等䖏行中書省叅知政事護軍
追封江夏郡公先夫人两追封皆江夏郡夫人溍之婦王氏亦
两封江夏郡夫人間者溍以衰杇乞身而退始克親奉
帝制展告以禮俄復拜召還之命未遑有所登載兹幸得請歸
守先隴乃序次其略附見于石隂之下方曽孫男又三琛瑭珹
女二玄孫男一道永至正十年七月七日男溍謹記
　　　　　外舅王公墓記
外舅王公之殁遺命屬溍誌于幽堂溍方竊食輦下既蒙
恩外補乞身而退俄彼　㫖落致仕復玷朝行及得謝而歸
則奉㐮大事已乆溍亦老而耄及之矣念它日不可無以藉手
見公扵地下謹追書其所可知者俾掲于墓之原公諱桂字仲
芳姓王氏月谿其自號也其先汳人宋渡江初五世祖琳避地
南來家于婺之東陽暨四世祖徽咸弗仕曾祖諱師伋以子貴
累贈中奉大夫妣宗氏亰城留守兼開封尹贈觀文殿學士忠
簡公澤四世諸孫女通判衢州䕫之曾孫女累贈令人寳章閣
學士劉公克荘銘其墓祖諱囦金嘉熈戊戌甲科進士授從事
郎昭慶軍莭度掌書記未上而暴卒妣黄氏我髙祖贈朝散郎
諱伯信之女曽祖太常丞樞宻院編脩官左曹郎官朝請大夫
致仕諱夢炎之姊朝散與中奉爲友婿故以長女爲其冡婦考
諱沂文林郎監沿江制置副使司造船塲妣張氏初昭慶入奉
大對臚唱之日太師魯國喬文惠公行簡爲首相立殿上退遣
吏賀曰當以衣鉢相傳盖謂其居同里同以四十餘爲殿試第
五人也而不料其竟不及禄母弟曰鎔前十年巳擢龍飛第踐
敡所至内則郎曹寺監外則監司帥守終於中奉大夫直煥童
閣荆湖南路計度轉運副使撫兄子如已子由是文林以恩𥙷
官公本宗氏子令人之從孫也煥章遵母命俾爲文林後亦以
恩𥙷将仕郎公生長宦家自少親炙諸老痛洗綺紈子弟侈
靡之習而刻意於學為文操筆力就若不經思而藹然有前軰
典刑尤工於歌詩樂府駢四儷六之語善楷書端勁方嚴得顔
桞遺法南嶽有鎮南之殿四大字乃煥章将漕時令公代作迄
今猶存人莫知為公之筆也随侍窅㳺歴七閩三湘且乆留江
上多所見聞遭時艱虞頗慨然欲以事功自奮際今　聖代
四海合一分命重臣㘴鎮南服號曰行省承　制署公處州
麗水縣主簿公不敢辭受而不赴自是絶意於仕進徙居别室
開門授徒生計日衰簞瓢自適安常䖏順既夀而康重紀至元
之五年某月某日不􁀣而卒享年八十有八有四書訓詁十卷
詩文雜藁十卷随筆一卷娶李氏寳謨閣直學士吏部尚書大
同從曽孫女前公十有七年卒子男二人長武次復並為外家
李氏婿武後公某年卒復今獨氶其家女五人長即溍妻累封
江夏郡夫人溍之曽祖姑歸于昭慶而公以女歸于溍篤世姻
也次適李灋尚書四世嫡孫次適何德光次適呂潮某州司法
参軍友德四世孫次適何德澗孫男二人坦塤坦亦巳卒女一
人凡子孫若婿若外孫男女合三十有二人先是煥章葬縣北
甘泉郷廣陵寺之後山搆祠字割田四十畮有畸俾寺僧守之
而僧悉以田質錢於富民公銖積寸累贖而還之晨香夕燈之
須頼以無闕公又以昭慶墓在縣南之東姜族子或竊其地劵
售於豪家有司弗能直文林墓在縣南之桐川又数毀於盗遂
卜地於煥章墓東南之唐塢遷两世四䘮及内子之柩以昭穆
序葬仍虚其左以為夀蔵旁置家舎名之曰繼庵示子孫使勿
替其氶也公既殁二子以至正某年某月其日奉柩即公所自
為甎槨安厝焉始公命溍銘外姑之葬而自銘其夀蔵曰生吾
順兮殁吾寜魂氣超騰兮風露青冥佳山佳水兮佳城欎欎吁
嗟兮吾其寓形此室銘成而不及自誌其平生本末爰以屬於
溍惟公之盛年有官而無位晚復抗志事外故其素藴不少槩
見於設施溍所書若甚簡畧而皆有可徴不敢效世俗巧􁂣誣
言以為欺也至於系序官伐姻亞之詳雖細弗遺不暇一一裁
以古書法而去其繁冗誠懼夫後之人日逺日忘也過而覽者
幸無誚焉至正十三年冬十有二月二十七日庚申婿翰林侍
講學士中奉大夫知制誥同脩國史同知經筵事黄溍謹記

金蕐黄先生文集卷四十
金華黄先生攵集卷第四十一　續藁三十八
　　　　　　　　　　　　臨川危素編次　劉耳校正
　塔銘
　　榮禄大夫大司空大都大慶壽禪寺住持長老佛心普慧
　　大禪師北溪延公塔銘
至正八年春三月十九日
皇帝御明仁殿大司農臣篤麟鐵穆爾言故慶壽住持北溪禪
師際遇　先朝躋荣極品碑石未建行業弗彰請令翰林直
學士臣溍為之辭翰林學士臣宗瑞書其文以賜今住持臣僧
顯儀俾刻焉夏四月十四日宣政使臣鞏卜班入對　明仁
殿謂篤麟鐵穆爾甞任翰林學士承㫖宜就令篆題其首
上悉可其奏臣溍頓首受　詔謹按顯儀所上行狀禪師諱
智延北溪其别號也族髙氏自大公而上占籍雲州世以行義
稱扵郷父某當　國家龍興之𥘉奉　命招撫河朔因㝎
居于彰徳母楊氏感異夢而生禪師㓜失母鞠扵繼母劉氏始
在襁褓中見經卷輙書而咿嚘欲語毎啼泣得經卷即止非歲
與僧遇必歛容興敬人以為宿習而然及就學讀書善強記而
通其大意稍長懇求岀家父母弗能奪遣之師事鳯林某公鳯
林以其克勤於道毎指以語人曰此吾門精進幢也旣得度受
具出遊諸方聞汴洛汝漢之間講肆甚盛孝嚴温公見地昭融
辨說無礙往受業焉由其户庭而造其閫奥談經感雨花之瑞
老扵其學者無不歎服𬒳　㫖南邁主長生御講扵興化大
弘圎頓之教一音所及隨類得觧人以為一佛出世碩儒魁士
或欲預聞至道必為之徹去藩籬而開示以佛之境界率皆生
信而賛詠焉㝷徙　之嚢山道價愈隆鳯林之殁抗䇿北歸
以申心䘮偶閱傳燈録有所感發乃走京師謁西雲安公扵大
慶壽方丈究教外别傳之㫖一旦豁然頓悟西雲付以衣而為
說偈曰它時太液池頭月㝎向松軒照錦衣盖期望之有素矣
禪師殊不自矜益務韜晦
仁宗皇帝在春宫聞禪師名俾駙馬太尉瀋王傳令以居彰徳
之天寧仍即慶壽開堂演法瀋王欲便扵咨叩請以居呼奴之
弘福㑹西雲示寂　朝廷以慶壽禪宗第一刹非徳噐之重
道眼之明力量足以荷擔大事者莫冝尸之乃詢于藂林大知
識僉謂禪師西雲上足當𥙷其䖏
仁宗方以萬機之暇㳺心聖教且雅知禪師敕近臣凾香有司
具威儀送之入寺賜號佛心普慧大禪師法席肇正學徒咸集
禪師一一辨勘而䇿勵之退省其私而升堂入室契心印扵言
下者甚衆王公大臣稱譽之不置　上毎幸慶壽數頋而與
之語特授榮禄大夫大司空領臨濟宗事前後賜以金玉佛像
經卷及它珎玩之物數十事秘府所蓄名畫凡渉扵佛氏故事
者悉出以示之
英宗皇帝以禪師　先朝舊徳毎入見必賜坐訪以道要命
扵永福寺與諸尊宿校勘三歲將鏤銅為板以傳後因屑金書
藏經慮前賢撰集之書或有偽濫復命之刪㝎焉禪師乆居大
刹年老倦扵應接投偈拂衣而退　帝師聞之曰方今扶植
教門不過數人安可聴其去亟使追之旣至勉之曰若之去則
髙矣其如教門何慶壽之大豈不足容一榻■厭於人事少休
其間可也禪師乃還居于西堂頃之竟拏舟歸天寕人聞禪師
老而不衰望其復起俄以元統三年冬十二月二日遺偈而化
春秋七十九夏■十■第子數百軰嗣其法者二十六人先是
叅知政事某人右丞某人来問法欵語終日謂兩人曰老僧非
乆扵人世者歲暮必永訣矣幸以弘護爲念兩人竊異其言及
訃至皆大驚弔哭致奠不覺其過乎哀其徒用闍維法得舎利
分建塔于天寜及慶壽之祖塋禪師始領寺事律巳以嚴而御
衆以寛執事必用能者居歲餘而庫有積錢廩有積粟増置規
運之所繕治殿堂門廡煥然聿新禪師謝事後議者請如它官
寺立司存以􁑖其岀入未幾而僧徒所給朝夕弗繼賃户患其
煩擾亦皆棄去頼　朝廷明扵聴納而知其非便訖罷去之
衆乃少安壽安山住持宗主大司徒洪公稱禪師物我兩忘而
未始忘憂國之心其護教如大彗杲公其涖事如逺録公人以
為知言夫百千度門同為一事無作而作非渉有為禪師兼宗
說而俱通逹理事之不二以佛之福慧而自莊嚴其光膺
帝眷師表人天夫豈偶然哉臣溍逰乎方内扵禪師之道未能
有聞奉　詔属辭姑述其感縁應迹之萬一云爾銘曰
法流東漸空有殊宗孰䆒其極俾歸于同卓哉上士㝠探道妙
說而常黙寂而常照單提直指洞徹心源實非教外别有所傳
應機而起岀逢熈運佛日重輝法雷普震為利益故示現有為
五縁畢具四衆咸依世歴　三朝位崇一品遺榮弗居翩其
逺引白駒在塲縶之維之法筵龍象非可紲覊七十九年如一
彈指来也雲疑去也風止寥寥歲寒山空道行承之有人載鴻
其聲詞臣作銘刻兹貞石學人是贍永有矜式
　佛真妙辯廣福圎音大禪師大都大慶壽寺住持長老魯
　　雲興公舎利塔銘
臣溍既承　詔撰述大慶壽寺北溪禪師舎利塔銘繼北溪
居慶壽者曰魯雲禪師併以命臣溍臣宗瑞臣篤麟鐵穆爾為
之銘及書篆俾刻之兹碑魯雲扵北溪為法門兄弟今住持臣
僧顯儀扵魯雲為法門之猶子臣溍謹奉　詔即顯儀訪得
其道行之實而論述焉禪師諱行興號魯雲俗姓李氏世居鄆
城父潤贈奉訓大夫濟寜路兖州知州飛騎尉追封鄆城縣男
有子二人長曰泰承事郎河南江北等䖏儒學提舉次郎禪師
少頴異入郷校從師授書日誦數十百言僅一二過輒記憶不
忘十歲遘疾危甚兖州君禱曰若幸而有􁏺當遣之岀家翌日
果無恙即送其郷之樂聞寺禮寺僧端公祝髮㝷受具戒及父
母殁皆歸廬墓三年然後去郷人稱之禪師𥘉遊講肆䆒唯識
圎覺凡䟽鈔若干卷研覈無餘藴耆年宿學莫不降歎自以為
不及最先為龍岡聦公所知延居教庠一日忽自念曰名相之
學筌蹄爾未足以超出死生及棄去北入京師謁大慶壽西雲
安公一見若有宿契留三年而盡得其道西雲喜曰它日大弘
吾宗者必子也岀世主海雲十年之間百廢具舉俄以省墳墓
辭歸鄆城乆之
英宗踐祚首命召還京師俾扵聖壽萬安寺與一時髙徳名流
校讎三藏禪師博洽而精詳魯魚亥豕多所是正聲譽籍甚
上聞而為之嘉歎不巳𬒳　旨主竹林越三年汝州之風虚
席不逺二千里遣使賫香幣請禪師主之寺衆遮留不得去禪
師曰道行扵一隅孰若行扵四方衆乃唯唯而退遂赴風穴之
請道果大行扵汝漢間㝷復勇退寓迹于壽安山
文宗時起主趙州之柏林祖塔乆不治亟加嚴飾而一新之丹
堊炳煥逺近莫不瞻仰賛歎㝷請于　朝賜趙州古佛真際
光祖國師之號　上甞咨訪時之髙人上士僉以禪師對持
降　璽書命主大慶壽寺開堂之日又刻玉為印以賜之其
一曰慶壽長老其一曰領臨濟一宗盖異數也先是寺之土田
園林庫藏邱肆碾磑之屬悉掌扵官岀納之吝細及豪分饘粥
不充衆皆離析禪師力言扵時宰乃為奏罷所司而以恒産悉
歸扵寺自是諸方衲子川奔雲聚鍾魚之聲旦暮弗輟師日率
衆焉　國祝釐且大闡宗乗以開導之使知客得歸如醉得
醒士大夫有慕其道而造其室者聞一言如執熱而濯清風病
暍而飲甘露虚至而實還迷徃而悟反宗風以之大振而西雲
之言扵斯尤信　上益加禮遇俾功徳使閭閭奉銀章及名
香上樽以賜焉
今上皇帝臨御之始
皇太后命御史中丞趙世安至寺建藥師㑹七晝夜越三日禪
師㝎𧺫謂左右曰佛殿前放大光明若等知之乎即聲鍾揖中
丞與衆共觀果見光𦦨陸離上徹霄漢經宿乃散竣事之日禪
師升座敷宣第一義諦聞者咸恱日入申俄索筆書偈曰縦横
妙體任蹉跎勝㑹周圎迥岀窠斫倒這邉無影樹白雲影裏笑
呵呵投筆而逝元統元年十二月二十二日也世夀六十僧臘
五十訃聞奉　懿㫖賜賻二千五百緡停龕五日祥雲覆頂
圎如車輪緇素莫不膜拜感泣龕出之日鐃鼓幢幡喧城塞道
送者數千闍維三根不壊奉舎利建塔祔于樂間及房山諸祖
所度弟子若干人禪師睱日㳺戯藝事詩律則雅而不俗字畫
則遒而不媚中書李公孟張公珪翰林李公謙劉公𢋫趙公孟
頫集賢宋公渤李公衎王公約皆方外交也盖菩提逹磨之傳
至曹溪而支分為二至臨濟而派别為五以臨濟子孫相次􁑖
慶壽法席者海雲簡公賾庵某公西雲安公北溪延公曁禪師
五人而秋亭亨公及今顯儀繼之奉
天子命佩以印章而主領其一宗則自禪師始非特為其徒者
敬信之上而
人主下而公卿士庻無不敬信之本末始終光明俊偉如此臣
溍是用備著其事播之聲詩以詔永乆使四方學者知其所宗
而来取法焉銘曰
曹溪之傳源逺流分派為臨濟蕃蕃子孫有大比丘克世其業
上距流濟十有九葉化行京邑名簡
帝衷獨持祖印為時大宗五㑹說法無彼無此宻禆至化大開
多士甘露法雨如注如傾洪纎髙下各遂其生扶植教基有墜
必舉力摧魔鋒為衆依怙去生即㓕斯理之常白雲無迹明月
有光　詔使儒臣勒辭焯實垂休無垠千載一日
　　上天竺湛堂法師塔銘
師諱姓澄因其字以為號曰湛堂家本越之㑹稽故又以越溪
為别號父孫君滿母姜氏夢日輪從空而堕旣覺𥘉日正照其
榻師遂以生㓜有異質四歲戯拈筆為佛像授以經文即能成
誦若宿習焉至元丙子岀家投同邑佛果寺石門殊律師明年
祝髮又明年受具戒持法華諸經為日課石門謂三世佛法戒
為根本教以探律藏而通其遮性雙單制聴止作之義歲乙酉
始依佛鑒銛法師為天台之學聞鼎山舉法師講席之盛更徃
依焉㝷歸侍石門時弘公道夫静公仁叟適相宻邇二公皆宗
門巨擘朝夕咨叩得益為多逮石門示寂乃謁雲夢澤和尚扵
南天竺一見深加噐重歴居其清班要軄天台國清寺實智者
大師行道之所或據而有之且昜教為禪師不逺數千里走亰
師具建置之䫟末白于宣政院卒復其舊以秘宻教不傳扵東
土因禀戒法于膽巴上師旣入其室而受覺海圎明之號又從
哈尊上師傳脩習法門而䆒其宗旨元貞乙未入覲扵上京賜
食禁中復以國清為言宣政院為奏請降　璽書加護命弘
公主之辨正宗緒扶植教基使来者永有依庇師之力也師欲
東遊髙句驪求天台遺書先上記其國之嗣王而𬒳國答以無
有遂止不行再詣上京陛辭而歸大徳乙已岀世住東天竺之
興元寺歲丁未吴越大旱師為說法禱禳好事之家多為感動
捐所有以活其不能自食者死無以歛則為掩其遺骸仍作大
㑹普度之至大戊申遷住南天竺之演福寺郡長官剡上其道
行及濟人利物之功于行中書宰臣領宣政院事者轉聞扵
朝降　璽書加護焉至治辛酉驛召至亰師入對
明仁殿𬒳　旨扵青塔寺校正經律論三藏有司供張歲時
錫子為禮殊厚　駕幸文殊閣引見問勞賜食正旦及
天壽節再朝于　大明殿賜以無量壽經等若干卷校正事
畢特賜金襴袈裟加以御用衣叚巳給驛劵將南還俄有
旨即白塔寺建水陸大㑹丞相東平忠獻王留升座說法衆咸
恱服事聞寵賚尤渥仍降　璽書加護進號佛海大師一時
文學侍從之臣皆賦詩以羙之泰㝎甲子以選住上天竺觀音
教寺至順壬申師之居上天竺九年矣是歲六月朔忽撾鼓告
其衆曰吾三住名山逾三十年自行無益世縁有限雖媿不敏
古徳風烈猶或可攀即說謁以辨才歸龍井自喻衆固留不可
竟拂衣歸南天竺之雲外齋歲餘東還佛果以終老焉師所至
學徒坌集諸方宿衲素有時名者争趍其座下誨迪奬勵未甞
少倦教乗四晝小大諸部講徹則復始雄談愽辯風駃濤湧有
疑而未决者析以數語莫不泠然意觧晚年篤志净業晨朝繫
念雖病不廢嘗屏絶左右修一心不亂觀門者七晝夜屢感瑞
應至於統理庻務瑣細靡宻未始憚煩規制􁃠陋則増廣之居
䖏敝壊則繕完之資用儉薄則經度之不以其渉於有為而忽
之也佛果廢不治巳乆師歸休其中慨念石門付嘱之意罄巳
槖一新之安陽韓先生為記其事一日衆以月旦問訊如常時
師遽迎揖之曰老僧向非退閑十二年幾在半途今日則有明
日則無光隂其可把玩乎煩大衆點視行李用表無常衆為念
佛師曰止止佛須自念明日却勞送别黎明衆集端坐書偈置
筆而逝至正壬午八月二日也春秋七十有八夏六十有四龕
留七日顔貌如生門人第子咸共奔赴以是月某日奉全身窆
于清泰塔院先是師在上天竺捐錢剏流香塔院以奉開山臻
法師曁如法師而肖巳像於其左至是分爪髮建塔其中及南
天竺之明静塔院以為後人展敬之地師所著書有金剛經集
注心經消灾經注阿彌陀經句觧仁王經如意輪呪經科並行
扵世所度苐子若干人門人嗣其法而分住列刹者若干人四
衆預法㑹者不可勝計前集慶住山弘濟奉狀以銘為請溍幸
甞獲登師之堂而望其下風聞其餘論狀所述可信不誣是冝
銘也已銘曰
雙林唱㓕道乃東大蘇妙悟得其宗法門一柱屹北峯剡源流
潤衆所蒙涵容萬法雲夣胷承以佛海揚宗風殊師異旨旁貫
通㑹于其極歸于同法雷𥘉震聲隆隆一雲所雨彌太空積之
也厚施也豐退焉不自居其功嚮晦宴息遂長終分燈繼照垂
無窮巍巍窣堵環天龍勒辭貞珉表玄蹤
　　靈隠恱堂禪師塔銘
至大元年七月二十四日靈隐四十八代恱堂禪師告寂于丈
室遺戒送終如常僧勿循故事建塔仍不得用世間法服衰麻
之衣旣為書徧别交㳺及其法嗣遂書偈曰縁㑹而来緣散而
去撞倒湏彌虗空獨露置筆右脇而卧入于涅槃龕留七日顔
色不變天方連雨闍維之日霽色朗然灰燼中得五色舎利大
如菽其徒相與謀以為師之光明俊偉如此雖治命不可違然
不宜無以表人天之瞻依慰四衆之摧慕靈隐所度苐子希清
旣捐私財造塔且買田若干畒歲度僧一人為永乆計而未有
以昭示来者塔成後三十有七年希清及希白等若干人以狀
来謁銘按狀師諱祖誾自號恱堂族南康周氏母夜夣一老僧
来借宿旣覺而孕師遂以生宋端平元年八月一日也師􁐽不
茹葷骨氣清偉家故業儒七歲就學殊非其志年十有三母病
危甚禱扵觀世音大士而刲股和藥以進病隨愈母以其與佛
有縁乃語其父俾出家依同郡嘉瑞寺偃上人㝷祝髮受具一
日閱華嚴經至惟一堅宻身一切塵中現忽有省即徃見正叟
心公扵東林見别山智公於蔣山智問云近離何處師云江西
智云馬大師安樂否師义手進云起居和尚智命侍香師即拂
衣去見靈叟源公扵焦山見㫁橋倫公扵净慈倫問臨濟三遭
黄蘗痛棒是否師云是又問因甚大愚脇下築拳師云得人一
牛還人一馬倫頋左右云再来人也倫示疾謂師曰吾必不𧺫
汝冝自勉師泣曰和尚㓕度後當依誰倫云柏山介石和尚妙
喜三世孫其徃依焉倫逝而介石適来𥙷其䖏一日室中舉柏
樹子話師方議擬石抗聲云何不道黄鶴樓前鸚鵡洲師言下
頓悟即延入侍司翌日陞堂白衆曰先師之道喜得人矣介石
將終囑以宗門大事仍遣馳書于徑山偃谿聞公聞與語而契
歎曰介石雖徃頼有吾姪在師歸廬山東巖日公在圎通請師
分座衆五百人莫有契其機者九江守錢公眞孫以禮聘師出
世於西林瓣香酬恩歸于介石
國朝至元十二年取宋之師至江右居人咸避匿山谷間師獨
宴坐一室軍士挾刃以臨之刃及頸問曰懼否師曰吾無生死
有何懼乎軍士乃投刃而拜且遺師以白金師亦弗頋它軍士
皆驚服散去一境之内頼以無恐二十五年遷開先法㑹益盛
名聞于　上三十年𬒳命遷東林東林大刹而恒産素薄屋壊
弗治師以所受施資置田若干畒葺殿堂門廡使之一新謂廬
山以匡先生得名購寺旁道宫之地築室而禮祠焉元貞元年
奉　詔赴闕入對稱　旨賜　璽書號通慧禪師并金
襴法衣以榮其歸大徳九年靈隐虚席行宣政院俾師主之師
甞勘一僧云㣲塵諸佛在你舌上三藏聖教在你脚底何不瞥
地僧罔措師便喝又勘一僧云釋迦弥勒是他奴他是阿誰僧
擬對師便打一僧新到師問何處来僧云閩中師云彼處佛法
如何住持僧云飢即喫飯困即打睡師云錯僧云未審和尚此
間如何住持師拂䄂歸方丈僧休去其機鋒峭峻多此類居四
歲而逝世壽七十五僧臘五十二四坐道塲三十六年惟以紹
隆祖道為巳任至於崇屋室以安其居廣土田以足其食皆末
事耳得法苐子東林住山宗廓等若干人得度苐子慶哲曁希
清等若干人有語録若干卷行扵諸方師自髫年受學于馮先
生去非先生為時宗工師熏炙之乆間出緒餘施於世諦文字
多竒作師甞刻先生之文扵東林後人遂以師之文並刻以傳
始予徒玩味師之文而敬慕焉兹覧狀所述乃見其深造自得
卓焉過人坐鎮叢林荷擔大事末後一着照映古今竊媿向之
知師者淺也庸采狀所述序而銘之銘曰
惟通慧師一世偉人少遵魯誥長探竺墳㳺戯如幻發為至文
曰是瑣瑣匪道所存朝夕咨訪直指心源刋條落葉洞見本根
乃受智印乃啓度門乃膺
帝眷道譽彌尊䕃注所及如彼大雲随縁㑹散以返其眞勿豐
吾終厥有遺言罔極之報在其後昆金瓶寳篋巍巍真身表以
靈塔勒以貞珉飛聲焯實垂之無垠
　　下天竺玉岡法師塔銘
至正二年十二月二十六日杭州天竺靈山教寺玉岡大和尚
示疾而化世壽六十八僧臘五十四明年正月三日茶毗得舎
利扵遺燼中始和尚無恙時有請預為造塔者以偈謝之曰死
後茶毗一㓜身盡收白骨煆為塵何湏石塔標名字畢竟當𥘉
無此人其人遂不敢復請至是門人四衆失所依怙悲痛號絶
碩存贍敬之地乃建塔扵風篁嶺下白蓮華院之六唯亭奉舎
利藏焉上天竺住山本無夙侍和尚咨詢法要謂不可無以慰
其人之思爰以狀来徴銘和尚諱蒙潤號玉岡族海塩顧氏父
曰敏隐君子也母強氏祥應法師古源清公之甥女和尚方娠
及始生母感異夣年十四棄家依古源扵白蓮甞禮護伽藍神
土偶輙仆若荅拜然左右皆驚古源授以經應曰成誦命禮院
僧一祥為師祝髪㝷進具從古源受天台家金剛錍十不二門
諸書即能了其大意㑹古源歸寂遂師事竹堂傳公以卒其業
因苦學嬰竒疾修請觀音懴七七日旣獲靈應疾愈而心倍明
利勤說勤行自集慶維那分座于南天竺之演福寺湛堂澄公
来涖教席法㑹號為極盛和尚陞居第一座凡所闡揚辭暢旨
顯老成宿學咸敬服焉岀世扵海鹽當湖徳藏寺長夏講法華
經聴者日千餘人屠沽有為之昜業者瑞應之迹不可勝紀遷
主演福宗風益振居六年退歸白蓮修念佛三昧依之者益衆
日扵肇公講堂止觀間語其徒曰吾祖智者所謂風煙山水外
足忘憂妙慧深禪内充愉樂者其在斯乎自是誓不岀山行宣
政院強起之主下天竺時寺新燬惟普賢殿巋然荆棘瓦䃯中
因慨然曰吾兹寺成扵慈雲一殿尚存則祖師願力有在乃首
加葺治次弟搆諸堂舎然不以經度程督之勞廢教事晝夜演
說無倦色率同志修法華三昩感普賢放光現瑞識者知寺之
重興有日矣居三年以渉世將迎乖其素志復歸白蓮老焉臨
終之夕呼苐子子實法明䇿示止觀安心之法且告之曰吾生
縁殆盡兹惟其時驟稱阿彌陀佛数百聲泊然而逝和尚神資
頴秀出扵天賦道力純固觀慧虚融志在利它有叩即應入室
禀法者若干人登門請益者不可數計甞求古源塔銘扵陵陽
牟公問以三觀之義其荅如響公擊莭不巳以為聞所未聞毎
與一時名士折衷儒釋所談理性之異同無不歎其言簡而理
盡和尚徇縁御物一本扵誠所至道俗嚮慕或捨所居或剏寺
宇以延致之在嘉興則有演壽寺吉祥慧光等院若干所在杭
則有壽聖寺瑞光懴院等若干所至扵自行之精進脩常坐三
昧以九十日為期者七法華光明大悲净土諸懴法不可期数
而潜徳宻行證悟所及有未昜淺窺者盖狀之所述持其應迹
而巳昔北齊尊者由文字中入不二法門以授南岳尊者而天
台大師得之惟其聞而能思思而能修是以極談辯扵九旬正
位階扵五品啓諸佛之秘藏創一家之宗途或者不䆒其源流
本末第見𥘉機之人方博綜扵言詮未深渉扵觀境遂謂此章
句之學云爾不有名徳屹立其間觧行兼全以身任道曷能使
人信其說而尊其教乎播為銘章貽諸承學庻俾知所矜式不
徒以慰其追思也銘曰
無上佛果成之者人惟觧與行車之兩輪卓乎先覺真知實踐
假方便力肆無礙辨圎音所及莫非度門得意忘象何有扵言
隨機赴感說而常黙冥心絶待照而常寂風行草偃大亢其宗
縁離化城委順而終勒辭貞珉用表應迹學人所瞻永永是式
　　徑山元叟禪師塔銘
菩提逹摩以摩訶迦葉所得無上正法耒止中土直接上根其
後支分為二而心印獨付扵曹谿派別為五而宗風大振扵臨
濟至大慧而東南禪門之盛遂冠絶扵一時故其子孫最為蕃
衍徑山元叟禪師大慧四世孫也師諱行端元叟盖其字族臨
海何氏世為儒家母教以論語孟子輙能成誦雅不欲泊没於
世儒章句之學十一從族叔父茂上人得度扵餘杭之化城院
十八受具戒一切文字不由師授自然能通而其器識淵邃夙
負大志以斯道自任宴坐思惟至忘寢食初叅藏叟和尚扵徑
山叟問汝是甚䖏人師云台州叟便喝師展坐具叟又喝師收
坐具叟云放汝三十棒叅堂去師扵言下豁然頓悟一日侍次
叟云我泉南無僧師云和尚聻叟便棒師接住云莫道無僧好
叟頷之即延入侍司是時泉滿萬指莫有契其機者叟旣告寂
師至净慈依石林鞏公即䖏以記室相與激揚此事與虚谷陵
東嶼海晦機熈東州永竹閣真為莫逆交㝷以靈隐山水清勝
徃掛錫焉師甞自稱寒拾里人横川珙公在育王以偈招之曰
寥寥天地間獨有寒山子師竟不渡江而謁覺庵眞公扵承天
復叅雪巖欽公扵仰山岩問何䖏来師云兩浙岩云因甚語音
不同師云合取臭口岩云獺徑橋髙集雲峯峻未識書記在師
拍手云鴨吞螺螄眼睛突出岩笑頋謂侍者點好茶来即送師
歸蒙堂居三歲而岩逝乃還浙右虎岩伏公時住徑山請師居
第一座旣而退䖏楞伽室擬寒山子詩百餘篇皆真乗流注四
方衲子多傳誦之大徳庚子岀世湖之資福伏公加盛禮覬師
唱其道師㣲笑而不荅末後瓣香卒歸于藏叟居五載學徒奔
湊名聞京國至大　特旨賜師號曰慧文正辯行宣政院
㝷舉師主中天竺師當乆廢之餘爲樹門榜而正鄰刹之侵疆
治殿宇而還叢林之舊觀延祐丙辰遷靈隐有　旨設水陸
大㑹于金山命師升座說法竣事入覲扵便殿從容奏對深契
上衷加賜佛日普照之號陛辭南歸即拂衣去養髙扵良渚之
西菴至治壬戌徑山虚席三宗四衆咸謂非師莫能負荷其任
相率白于行宣政院請師𥙷其䖏事聞于朝泰㝎甲子降
璽書作大護持師至是凢三𬒳金襴袈裟之賜二十年間足不
越閫而慕其道者鱗萃蟻集至無所容歲饑皆褁糧而耒以得
見爲幸徑山自大慧中興後代有名徳得師而其道愈光師甞
勘一新到僧云何方聖者甚䖏靈祗僧云臨朕碪師曰杜撰禪
和如麻似粟參堂去又勘一僧云碁盤石砍破你腦門缽盂池
浸爛你脚板僧擬荅師便喝又勘一僧云擘開華嶽連天秀放
出黄河徹底清即且置平實地上道将一句耒僧擬開口師便
打僧休去其機鋒峭峻多此類師以呵罵爲門苐子慈功之誨
以近人情行天下大公之道藏叟之的傳一人而巳師之利它
皆隂爲之沒齒不言而其道徳聞望爲朝野所推服荐膺
命賜人以爲榮而師未始自衒意漢如也暇日以餘力施扵篇
翰尤精絶古雅石田林先生隐居吴山不與世接獨遺師以詩
曰能吟天寳句不廢嶺南禪其取重前軰如此師生扵宋寳祐
乙卯二月十六日以至正辛巳八月四日終于徑山之丈室世
壽八十八僧臘七十六其先五日示㣲疾問待僧云呼之曽未
休吸之尚未舎試問請苦源耒者不耒者如何是耒者不耒者
侍僧無語師良乆云後五日看越四日夜分沭浴更衣别衆趺
坐書偈云本無生㓕焉有去耒氷河𦦨發鐵樹花開投筆垂一
足而化龕畱七日顔貌如生以是月某日奉全身窆于寂照塔
院而分瓜髪建塔如化城幻有精舎四㑹說法語有録行于世
所度弟子若干人嗣其法而同時闡化扵吴楚閩越蜀漢間者
若干人其上首靈隐法林中天竺祖銘等狀師行業俾溍書之
兹碑溍㳟從章甫逢掖之後未能扵宗門中嗅薝蔔之香甞醍
醐之味罔知所以措其頌羙之辭庸俻著狀所述而銘諸庻幾
不失其實　得以瞻承夫遺範云爾銘曰
大䧺唱㓕宗途肇分不有單傳孰開我人巍巍大慧垂隂四葉
門庭之盛䂓重矩疊法雷普震裂地轟天㩀師子座四十二年
𬒳遇　三朝便蕃異數王臣順風有嚴外護大法棟梁一夕
而槯本無生㓕焉有去耒寂而常照碧潭秋月散為千光非同
非别徑山蒼蒼上與雲齊真身常住大慧焉依賛述虚空非愚
則惑直書具文刻此山石
　　天童坦禪師塔銘
師諱妙坦族金氏婺之浦江人母張夣蓮花産于庭而生弱不
好弄嶷然伯仲間祖父謂類巳令襲詩書學非其志也堅求棄
俗依同里慧香净月師旣得度受具聞北山覺報逺公蜀人通
内外學軌儀峻甚徃從之㝷又下濤江登天竺山從晦巖照公
研三觀十乗之旨㑹虚舟禪師以宻菴四葉坐鎮靈隐遂委身
而事焉一日室中舟舉古問如何是良遂知䖏師荅以冬瓜瓠
子語舟咄曰如斯見觧不離教乗師擬荅舟徑拳其面師有省
遽作禮趍出舟即命侍香至元丙子隐于北山之智者應郡侯
聘岀世白鶴居再歲輙引去舟時涖徑山召分半座力辭更以
為掌記巳而西㳺吴中從覺庵真公扵承天曁領無錫之保寜
瓣香酬恩歸之于舟示有所本也㝷遷慧山遷華藏退䖏承天
乆之乃赴靈巖居數月復遯于虎丘祖塔下大徳戊戌𬒳
上旨仍主華藏行宣政院以靈隐虚席檄師𥙷其䖏師謝曰夢
堂和尚吾受宿徳也位僅臻此吾有它望哉卒不就自是居華
藏餘十年至大戊申遷天童属當歉歲之後師不以儲㣥弗充
故拒来者學徒恒數百人延祐乙卯五月五日示寂于丈室世
壽七十一僧臘五十臨終神氣不撓理簿書如平時俄書偈投
筆夷然而逰視去其身猶傳舎焉龕留七日顔色不爲溽暑變
其月某日奉全身塔于中峯之麓中峯宻菴所藏也師雅不欲
過爲後計遺命俾祔其次瘞之日雲霧四塞行者莫相覩将窆
晨曦乍朗下燭其隧若隙光然訖事旋復晦㝠衆咸異之師𥘉
號竹溪故内翰涿郡盧公數從師㳺扵慧山爲扁其室曰竺西
人因以爲稱云師襟度沖豁與物無競其在華藏靈岩聞有攘
之者亟避去不少恡華藏㒒夫有舁至中道而棄之者其復来
也亦無所芥蔕人莫不歎服焉師提唱簡古善䇿厲娓娓使四
衆忘倦五㑹語有録所度普霑等若干人嗣其法者今住慶元
萬壽子文等若干人霑實師之族姪知師最詳以師行業請大
比丘徑山陵公爲之狀以授文属溍序而銘之溍師之里中子
也漫迹四方弗克展謁坐下而接間師之緒論其何能措一辭
用敢悉取徑山之所陳序其而為銘以繫之銘曰
教外之傳何同何別我手此拳即廣長舌真機不露大網已裂
風行草偃非說而說山頽木壊非㓕而㓕峩峩中峯下有竁穴
名言罔旣尚謹歲月
　　智者勤禪師塔銘
絶學禪師旣示寂于婺之北山智者寺後十有五年其弟子景
琳始以狀来謁銘琳之言曰吾師之道固不藉文字以傳然非
是無以慰學者之思也溍幸甞及與師接不敢以不能知師為
觧謹摭狀所述序而銘諸序曰師諱道勤族何氏同郡之浦江
人年十五願棄家歸釋氏父母弗能奪俾依天宫善净師二十
廼得度受具以未䆒已事參東叟禪師扵杭之净慈東叟逝而
石林禪師継主法席復叅焉一日入室有契即命侍香由是獲
便扵咨叩益造其閫域衆咸推敬之㝷掌藏鑰扵湖之鳯山遂
岀世領同邑之大樓崇照寺至元庚寅也後十有七年西峯及
菴禪師遷道塲力舉師𥙷其䖏又八年廼赴智者延祐丙辰十
月六日示疾而化春秋六十有七夏四十有七其徒若干人以
是月二十二日奉舎利建塔于寺西若干歩遵其法也師性端
慤履行純實不務為矯厲色柔氣夷而辭寡其接學者唯單提
向上事或来求法輙示之以黙莫不心領而神悟焉盖自佛語
心之學播于中土宗唱之盛逮近世而極師獨離一切言說相
以為教用合乎逹摩氏之道其垂𥙿無際誠有不在文字間者
矣師凡三鎮叢林所至興壊𧺫廢為緇白所信向有金居士者
慕而依然嘗嘱其家曰吾死亦欲依師其殁也因歸骨塔傍仍
捐田構精廬為永乆計福建閩海道肅政㢘訪使本齋王公為
扁其塔曰同歸云銘曰
皇矣像教因言以宣言不盡意是有别傳来之侁侁機鋒交𧺫
我以其黙俾得吾髓山空歲寒遺響寂寥白月在天非指所標
展也徳人形容罔旣刻辭山石表厥名字
金蕐黄斈士文集卷四十一
金華黄先生文集卷四十二
　塔銘　臨川危素編次
　　龍翔集慶寺笑隱禅師塔銘
今天子至元元年太中大夫廣智全悟大禅師住持大龍翔集
慶寺訢公上謝事之請御史大夫撒迪公以聞　上不允遣
使特　詔加釋教宗主兼領五山寺敕䑓臣諭　㫖俾安
居以終老寵錫優渥賚及其徒公不敢違黽勉受　命至正
四年夏五月巳丑朔乃陞堂辞衆退䖏東庵且援著令循本宗
資次舉徑山曇芳忠公以自代俄示微疾其月二十有四日壬
子委順而化六月四日􁅪未奉全身殯于石頭城塔院臺府暨
郡邑諸司咸設祖奠于道左送者數千人八月十有六日壬申
窆于塔院之後岡分爪髮建塔杭之鳳凰山下弟子宻詣以師
法嗣穹窿住山廷俊之状走金華山中諗于溍曰先師紹隆祖
道師表人天克恊
帝心光膺　聖眷宜有述以示来葉子甞庀軄太史氏且辱
交於先師銘非子誰冝爲敢奉状以請溍載念師之告寂也不
逺千里以所服玩来識永訣若有所屬於溍者誼不得以衰退
爲觧謹按公諱大訢自號笑隱族陳氏唐尚書操之裔丗居江
州後徙南昌故今爲龍興之南昌人父載母蕭氏公㓜開爽授
以書即成誦七歲㳺僧舎見佛像輒作礼瞻戀忘歸父母知不
可留九歲俾去家依伯父雲上人於本郡之水陸院祝髮礼雲
之徒彰上人爲師㝷受具戒年十七𥘉至廬山謁開先一山萬
公留掌内記既而遣詣百丈山𠫭晦機熈禅師一見深加器重
由内記陞居記室一日詰之曰黄龍得旨泐潭領徒㳺山名聞
叢林及見慈明氣索汗下過在什麽䖏公抗声曰千年桃核裏
覔甚旧時仁師愈竒之又一日以百丈野狐語詰之曰且道不
落囙果便堕野狐身不昧因果便脫野狐身利害在什麼䖏公
擬荅師遽喝之自是平生凝滯渙然氷釋矣公毎謂先徳有云
但有纎疑不到無學安䏻七縦八横乃益研教典㫄及儒家道
流百氏之說師迁杭之净慈仍㪯公居記室出丗住湖之烏囬
遂以瓣香爲師法嗣居歲餘去㳺江浙間復歸净慈一時大尊
宿在父師行者咸与爲忘年友甞訪中峯本公於天目山坐語
至夜半風大作势欲裂崖石左右皆辟易公不爲動中峯甚敬
異焉鳳凰山大報囯寺以灾毀而法席空虚行宣政院倚公起
其廢公既至棟宇一新而規制有加於舊土田爲豪民所㩀者
悉取而歸之丞相脫歡荅刺罕公領行院事雅知公遷主中天
竺而寺亦以灾毀不一年尽復其舊天曆元年有　詔以金
陵潜邸為大龍翔集慶寺妙柬名徳俾之開山公首膺其選特
卑三品文階以冠法號明年驛召赴　闕入見　奎章閣
賜坐良乆咨問法要對揚称　㫖因及公師傳之自於是侍
書學士虞公集承　詔為晦機製塔銘既又改中天竺寺額
曰天暦永祚以表公興𣸪之功而公之别院曰廣智亦俾虞公
為書其扁㮄所賜貂裘金衲衣及它貴珎服用之物悉出異數
從行者預賜有差尋命中使傳　旨館公於泰禧宗禋院留
居浃旬勞問狎至再召見遂辞歸餞送之禮弥厚公巳南還復
遣使降　壐書加䕶香幣之頒無虚月
皇上御極待遇益隆用大臣　奏命公与百丈住山東陽煇
公同挍正􁅼林清規書成四方咸耴法焉公甞於室中問一僧
百丈野狐作麽生僧方擬進語公便打復問旁僧你道這僧好
打麽僧亦擬進語師亦打云同坑無異土又一僧參次公云青
州布衫重七斤即不問你道万法歸一一歸何䖏僧云東廊頭
西廊下公云瞎漢来這裏乱說拈拄杖便打又一僧參次公以
手指云釋迦弥勒文殊普賢從你脚根下過去了也僧茫然公
即喝去其機鋒峻峭類如此一住八年不淂謝復住九年脫歡
公爲行䑓御史大夫示疾前一日往致别焉既又别一二所知
欵語良乆逮唱滅猶力疾趺坐屬其徒以累受賜金帛作萬佛
閣上報　國㤙餘一無所及遂書偈而逝春秋六十有一夏
四十有六所度弟子若干人得法而分居列刹者若干人四㑹
語有録外集曰蒲室藁公以母年髙闕於覲省毎自謂有媿於
睦州編蒲奉親爰以蒲名室囙以名其藁云公質貌魁特襟度
豁如其所爲文無山林枯寂之態変化開闔竒彩爛然而論議
磊落一出於正未甞有所偏蔽虞公称其如洞庭之野衆樂並
作鏗鈜軒昻蛟龍起躍物怪屏走沈冥發興至於名教莭義則
感厲奮激老於文學者不䏻過也人以爲知言𥘉魏國趙公孟
頫未識公得其文歎賞不巳即命駕訪之一時賢士大夫咸慕
而交焉公歸寂之日天大風雨殯之日宻雲四合隂凮肅然窆
之日城東南皆雨而城西獨無沾􁉡靈異之迹可徴不誣其遭
逢盛際始榮終哀有不偶然者矣銘曰
昔在　先朝龍潜下土蠖濩之居化爲宝所人天四衆川奔
雲聚度門巍巍公其梁柱扵皇昌辰金輪御宇寵綏故舊使節
㫄午函香示信傳宣　天語曰以五山悉統於汝凡兹釋教
汝爲宗主敷求遺範用継汝祖㤙光衣𬒳榮過衮黼匪公宿徳
疇克荷負典則所存有墜必㪯木鐸載揚重䂓疊矩单提直指
表正端緒竪立法幢作大依怙宻禆　上化萬物時雨云胡
不憗訃聞當宁石頭之岡崇崇窣堵史臣勒銘垂休千古
　　崑山薦嚴寺竺元禅師塔銘
師諱妙道字竺元台之寕海人俗姓陳父曰某母何氏家故業
儒師生而骨氣凝重神資秀朗㓜嗜斈不煩師訓尤喜誦佛
書既而曰文字之學人皆可為吾當求之扵文字之外可也善
凬鍳者語其父曰此子不凡寘之僧中可作長老人皆呼為長
老児偶患右目母携以禱於觀音像前仰見像之右目有小蛛
窠為掲去之患随愈父以為扵佛有縁年十六俾岀家依杭之
六和開化寺正嚴法師十八得度尋受具戒於大昭慶寺𣑽祥
律師嚴師令學百法論師曰一法不學學百法乎乃辞去徧參
禅門知識皆不契最後至阿育王山謁横川珙禅師未㡬延歸
侍司一日聞室中㪯乾矢橛話意未觧怏怏不巳忽曰何乃自
為疑碍遂入見質所疑川曰汝不㑹耶展開两手云那那師豁
然大悟即呈偈曰雲門乾夫橛光明照十方鄮峯纔彂足五日
到錢唐川頷之頋謂衆曰再来人也由是名動􁅼林行軰更相
詰難毎出其上㑹中飽𠫭者如竹山圭東石契唯菴貫皆敬畏
之至元已丑用㪯者出世于本邑之慈源寺說法嗣横川居六
年法席鼎盛俄謝去訪髙沙彌遺踪於湧泉因留止焉仙居之
紫籜山廣度禅寺乆廢道俗僉言非師莫能起之郡府以為然
元貞丙申請師主寺事居五年棟宇一新仍懇荒穢之地為田
以足其食學徒坌集師於土木塲中接引無倦
仁宗朝有以師名上聞者𬒳　旨住黄岩之浮山鴻福禅寺
賜號㝎慧玄明禅師皇慶癸丑正月也寺㫄民多豪横師至無
不輸誠傾嚮(衆/始)獲安其居紫籜浮山皆古刹由師而名愈顯延
祐丙辰忽若有不適扵意者亟引去部使者俾有司迫之還山
是夜衆悉夢師再至巳而𣸪潜歸紫籜遂往拜横川塔於育王
省嚴師於六和嚴師䖏之於白賁庵浄慈靈隱两山争欲致之
俱不就㑹平江之東禅薦嚴禅寺虚席郡府及諸山同以䟽請
師𥙷其䖏居四年而拂衣歸休于白賁六和雖外宗衲子来𠫭
叩無虚日師年逾七十稍厭扵煩瀆懐紫籜之幽絶乃曵杖東
還送者徃徃泣别於江滸師責之日衲僧家當以斯道為巳任
視聚散如浮雲奈何恋恋效児女軰耶自此不岀山者十有四
年門人在方外者期以師年九十會慶於膝下師聞之曰我不
過明年正月半明年乙酉正月十有二日𥘉無所疾苦忽修大
方諸老及外䕶書嘱以宗門大事且戒其𠫭學比丘永達司聦
曰汝䓁從朝至暮行住坐卧起心動念皆是自家珎宝若辦真
實工夫作得主宰自然與道相應任從生死変迁直是移換汝
絲毫不得方名大丈夫不孤負出家斈道之志庻无媿於父母
師友亦不虚受佛祖慈蔭吾明日行矣汝䓁(冝/各)努力無䘮光隂
十三日黎明沭浴更衣趺坐略叙平生始末以別衆逹聦乞留
偈師曰諸方到此作尽伎俩我只如常不得巳援筆書偈曰佛
夀八十我多九年丗間情尽寂㓕現前投笔而逝春秋八十有
九臘五十有二龕㽞七日闍維目睛齒牙不壊設利尤晶熒所
度弟子可田一玄建塔于浮山曰歸源清宇元寂建塔于紫籜
曰圎明當寺住持門人惟一収設利与諸不壊者分蔵焉師身
不滿七尺而質貌魁偉性剛直慎許可安貧樂道不為縁飾進
退之際䖏之𥙿如日用中惟以向上事開示斈者丗諦語言不
以掛口一僧問陸亘大夫見南泉云弟子家中有一片石也曽
坐也曽卧欲鎸作佛得麽泉云得亘云莫不淂麽泉云不淂未
審意作麽生師云如人向十字街頭開箇飯店只是不許人喫
一僧問和尚教看柏樹子話並無入路師云河裏失錢河裏漉
一僧夜上方丈請益師問汝毎日看什麽機縁僧云看狗子無
佛性話師云試㪯看僧欲啓口師厲声云夜深下去僧不㑹歸
堂中怨詈不巳或者以告師云它向後㑹去在僧聞之釋然其
方便為人多此類台之郡長官某問如何是佛師云牛背上老
鴉問如何是法師云蘸雪喫冬瓜大契其意即挽師主天寕未
行而有浮山之命晚歸紫籜自號東海暮翁淅東大帥某居蕲
縣翼萬户府時两入山問道聞師開示深用歎服南䑓御史常
公某不逺二千里来訪師發薬之㽞兼旬不忍去其為達官大
人所重又如此紫籜有梁昭明太子廟大徳丁未歲大旱官吏
父老請雨不應師欲徙其廣神見夢於縣長吏曰為我一言明
日當雨長吏以白於師雨随至師之道非獨有以信扵人雖鬼
神亦莫之能違也故示㓕之後識与不識无不尽哀師有重枮
雪竇㪯古一百則頌古五十三則四㑹說法語錄若干卷識者
評其機用峭㧞如鐡橛石片云温之夀昌禅寺住持門人法源
既結集而求太常博士栁公貫序其首以行其丗司聦復以慶
元保福禅寺住持門人一知所状師行業来徴銘溍幸及與師
接而挹其真凬頋以㳺於方内未䏻受法雨之餘潤懼無以賛
揚万一而司聦之来重以前育王住山印公諸大尊宿為之勸
請不敢以鄙陋固辞銘曰
禅林之盛宗唱並傳古響復續矯惟横川師之有聞匪听以耳
不勞展手巳淂吾髓虚而善應宗通說通末後一着乃其極功
佛之夀命非有数量特以八十示世間相師多扵佛奚啻九年
靈根不壊身真􁃽然門人所記四㑹有錄我銘其蔵用志陵谷
　　筠巖律師塔銘
師諱大節號筠岩族趙氏越之㑹稽人㓜不茹葷年二十有六
乃辞家入道得度於上虞法果寺中孚禅師尋受具戒動必中
度其祖欽律師住台之妙果甚爱重之遣從同郡花涇銛法師
為天台性具之學輒䏻通其大義銛見師戒行精嚴謂曰佛之
慧命寄在毗尼汝大父律中宗匠汝䏻扵叔丗光紹其宗吾道
不在兹乎師承命即日渡江依石峯印律師扵杭之灵芝寺不
数年悉䆒其宗旨明慶吉公延致西班乆之㑹虎岩良公嗣主
法席推居苐一座演暢融明軌範峻整為衆所恱服而敬畏然
䏻以慈悲攝誘与物無忤岀世本郡之羅漢院支傾植仆靡惮
其勤迁主松江之延㤙报徳寺道譽益盛屡欲謝事而其徒不
忍捨　居二十有六年一旦不疾而逝臨終称佛名不輟俄黙
坐而暝如入深㝎焉重紀至元之元年十月二十五日也丗夀
九十僧臘六十五闍維舌根不壊函靈骨歸上虞建塔于法果
師長眉深目廣顙豐頥三衣惟布日但一食人施以錢有来索
者予之無　以故囊無留貲在明慶時寺屋以灾尽毀而師所
居蒙堂獨存明日有一卒来前言昨日救火傷吾足言訖忽不
見而几上韋陀天神像足缺一指聞者莫不大驚師三閱大蔵
行中書左丞容齋李公以師事之一日延師誦經神僧為降異
光滿室衆所共覩李公語人曰節公佛菩薩地位中人也歲大
侵淅河東西殍死者縦横溝壑間師岀衣盂之貲建無遮大㑹
三晝夜施者不慕而集瑞應之迹尤夛而師未甞言之盖自雙
林唱㓕丗逺教分殊師異旨莫適相通師雖受持律部而兼脩
念佛三昧効古人作懐净土詩数十萹昔大智和尚甞曰吾生
弘毗尼死歸安飬平生所淂惟二法門大智之後善継善述惟
師有焉師所度弟子一清今住越之東山禅寺孫若干人其上
首明慶住持講律宗主志果状師行業請為之銘用刋于兹碑
銘曰
佛乆㓕度三學殊宗卓然大智合異為同惟師承之克恊其志
㑹二法門歸一大事彂祥効瑞人天具依靈根不壊窣堵巍巍
有大苾蒭為律宗主謁辞樹碑昭示所祖
　　四明乾符寺觀主容公塔銘
四明乾符寺觀主大師諱普容字太虚俗姓茅氏丗爲餘姚人
年十有四出家於里之屿山又十有三年祝髮扵杭之昭慶明
年受具戒於明之開元依碧溪聞公於明之延慶杭之集慶者
乆之從石林介公歸延慶淂止觀法門於桐溪済公既歴四行
雪岑海公爲升座說偈囙以主觀事亡何返屿山扵是乾符乆
廢新復半岩全公北溪謙公咸諉以興造師爲募施者建寺如
其舊買田六百畮有畸与寺别籍作九品觀室居焉法席偶虚
江湖道俗皆兾得師補其䖏避不就郡人福清州判官楊某爲
構精舎城東三里所白有司以聞于　朝有㫖賜寺額曰慈
濟且加法師號俾之開山師黽勉受　命爲買田三百畮有
畸贍其衆而仍居乾符俄㪯净業㑹扵慈済与衆別眀日遂别
士大夫常所住還者又明日示寂於所居之觀室春秋七十夏
四十四時延祐七年二月一日也某月某日奉全身塔于慈済
寺東南若干歩所度弟子惟允法言䓁若干人法言既嗣住慈
済始状其行事願刋之兹碑溍謹為之序曰師家故業儒詩礼
之斈厥有端緒今不言尊其教也粤自大雄唱㓕殊師異旨莫
適統一惟天台之傳為得其宗而學者或梏於章句有教無行
師盖病之是故一年修常坐二年修常行餘時則修半行坐非
行坐凡然其頂者三爇其臂者百閱七年而四三昧以具既又
集同行修大悲期一年净土期七年寓公䖏士慕而与之㳺輒
為㪯東林故事四衆從之為四十八願㑹者座下恒数十百人
所著書惟圎修要義一卷而未甞示有證入故人無得而称焉
歲大饑且疫為粥活其不䏻自食者用闍維法歛送其死無所
歸者今行中書左丞李公時為紹興路緫𬋩師為建普度㑹十
晝夜竣事若有歌謡聲同知慶元路緫𬋩府事張侯以旱告師
為合同修六十人詣白衣觀丗音像前肉香祈哀感瑞光如瓔
珞雨三日乃止駙馬都尉瀋王謁𥙷怛洛迦山道岀四明膜拜
執弟子禮請主如意輪期三七日尋獲異夢益申敬亊此皆丗
之所共称者也昔安㝎梁氏盖入天台之室矣然扵其行位猶
曰不可得而知也矧以溍之蒙陋未始一登師之堂其有以異
夫丗之知師者乎譔次其畧賛揚万一云尓銘曰
八教所詮曰一大事孰昧其依淂語失義有偉大師玄珠宻契
爰即身心而指㝎慧法網可裂行海無際一雲在空潤澤旁施
丗出丗樂平䓁不二侯王順凬天龍効瑞徒闚應迹莫表階位
勒文焯实式告来裔
　　眞如觀主夀公塔銘
錢唐眞如觀主大師示寂後五年弟子慧炬始以状求予銘其
舎利之塔予退休之餘方掃除筆研然以師道行之尊乃予夙
所歆慕而慧炬又遣使馳書踰濤江而来何敢以荒落固辞按
状師諱正夀别號松壑族姓徐氏杭之錢唐人父名某家故業
儒師自髫齔之年厭䖏塵俗棄家斈浮圖法於南天竺之崇㤙
演福寺某年從住山栁塘權公法師得度為沙門誦經禮佛晝
夜不輟平居食不過中脅不至席嚴持禁戒彌乆益堅某年玉
岡潤公法師来住是山師既聞妙教即立妙行道譽日廣遂陞
居苐一座為斈者師座下恒数百人師随機開示縦談極辨未
甞少倦江湖道俗争欲得師出丗以主法㑹師之母某氏賢而
有識毎戒之曰慎勿以住院累我師亦恪遵母訓諸方以聘幣
来者皆峻拒不納而扵自行之功愈加精進行四三昧終而復
始雖寸隂弗棄有施以財物者輒均分於衆而以已所得贖禽
魚之屬以放生衣鉢之外絶无長物某年肇建真如觀堂於錢
唐城北母亦随喜尽岀其匳具以資役費堂成奉安千手千眼
觀丗音像於其中歲以季秋之月集十方行人修大悲懴三七
日又别立普賢道塲歲修法華三昧構重閣􁌛置金書大般若
經銀書大智度論於其上而闢其下為講堂以待来學師凡造
佛像演經文主懴期授戒法往往感天神侍坐天雨宝花靈光
瑞相變化非一莫可殚紀至正二年春二月俄示微疾語其衆
曰佛涅槃前一日我當去可為我建净土懴七晝夜以助西歸
十三日沭浴更衣端坐達旦廣說觀心觀佛净土法門以䇿勵
斈徒安然而逝十四日也丗夀若干僧臈若干十九日闍維啓
龕視之顔貌如生手足柔軟既而於火輪中放金色光涌髙数
丈衆共覩師坐五色雲端凝然不動遺烬中舌根不壊得舎利
無數其徒相与謀而起塔扵觀堂之　若干步師所度弟子得
其法者曰徳禹嗣主觀堂曰普曜住車溪廣福教院曰慧炬及
宗勝英辯慧寕至道居安䓁今同居天竺靈山寺行法華三昧
以千日為期云銘曰
衡台之教囙言以傳惟真如師匪託空言以净信心由觧起行
具四三昧圎修圎証捴持万法安住一乗乃發弘願接物利生
天神􁊾靈宝華現瑞感應之交靡容思議化期既畢駕言西歸
萬目所瞻眞身在兹昔本非来今亦非去冩以銘詩式慰摧慕
　道行碑
　　大慶夀禅寺住持秋亭禅師亨公道行碑
有大比丘曰秋亭禅師𬒳
今天子命住持大都大慶夀禅寺其謝事而去迨今十有四年
王公大人莫不髙之學徒欲望其聲光接其辞氣而不可得今
住持臣僧顯儀實師法嗣之上首謀立石以頌其徳使覧者有
所觀感而興起焉至正十年夏四月九日
上御興聖便殿翰林學士承㫖臣哈刺八都児臣拜拜以為言
制可其奏事下本院命侍講斈士臣溍撰文學士臣好文書丹
别敕集賢侍講學士臣期頥篆題其額臣溍謹按師名洪亨順
徳之綦陽鎮孔氏子也家本業農而其父嗜讀書為善士母仁
慈而有賢行尤崇信釋氏之說一夕夢金像滿室翊日而師以
生師天禀迥異常児自㓜不茹葷飲酒毎慨然懐出塵之想父
母不欲違其志七歲即令岀家礼本府開元寺　公為師服勤
左右朝夕匪懈師性醇厚而言簡檏人未甞見其喧譁戯笑年
二十得度受具徧㳺講肆微言奥旨無所不達謂单提直指乃
向上宗乘之捷徑遂至京師謁西雲禅師安公扵大慶夀寺一
見輒加賞識命入室侍香師勤於咨決雖示以呵責畧無動色
西雲大竒之傳衣而付法焉西雲唱㓕師法兄北溪禅師延公
嗣領其衆首命師主城西之廣福寺居歲餘挈瓶錫南㳺㐮漢
江淮間凡名山巨刹大善知識無不與之相叩擊而䆒其㫖趣
㑹于大同還駐竹林寺未㡬復歸休于慶夀尋以北谿命主彭
村之觀音院垂及五年四衆傾慕施者坌集大殿丈室門廡咸
為之一新北溪退席法兄魯雲禅師興公継之命扵苐一代玄
冥禅師法座秉拂拈香開堂演法出丗住持奉聖州之保寕寺
甫四年信嚮者愈衆魯雲逝而師以公㪯𥙷其䖏亦止四年小
大之務靡不尽心䇿厲其徒多成法噐俄一日大書偈曰和南
上禮諸髙徳別請他人拯釣舡書畢投偈扵地芒鞋竹杖出門
徑去衆皆大驚奔走求之不得或報師隱於文明門外一小院
两班执事率衆邀迎師不為起再書偈曰䇿杖腰包歸去也再
来不直一文錢衆莫知所為乃相率白于宣政院遣客省使詣
師挽留之仍詢以逺引之故師曰祖師有云三年不去五年不
住此乃從上流傳之遺凬客省使還院白其事皆歎曰去冨而
就貧眞所謂高僧也太師右丞相秦王伯顔在中書亦遣官再
三勸請度不可强乃聽其所之師遂歸隱于順徳之開元寺足
不出户者踰十年顯儀既𬒳　上旨来𥙷其䖏乃遣迎致師
於故所住觀音院以便展省師年埀七十耳聦目明住丗歴刼
未昜量也所度弟子勝喜勝寕䓁若干人嗣其法者今慶夀顯
儀及永平開元住持某䓁若干人惟慶夀实四方禅宗列刹之
首　朝廷甞刻玉為印以賜之崇階㫫位之所加後先相望
當路知師雅意謙退第奏請降　㫖賜號某大禅師其高凬
逺致槩可想見而臣溍起自衰退乆竊寵榮頋何足以知師受
記書辞無任媿懼其銘曰
巍巍人師祖道是承兼善三斈实為一乘精求博訪玄機宻契
燈皆同明海无異味推其自利用以利他雲奔川湊如客赴家
功成身退拂衣逺㪯蟻聚鱗集如児失母四衆攀慕万夫莫逥
迹有隱顯心非玄来動也時行静也時止出以濟物䖏以全已
龍象所萃人天具依鴻飛冥冥弋者奚為名之我随上徹
當宁詞臣作頌清凬千古

金華黄先生文集卷弟四十二
金華黄先生文集卷苐四十三
　　　　　　　　　臨川危素編次　番昜劉耳校正
　丗譜
　　馬氏丗譜
馬氏之先岀西域聶思脫里貴族始来中國者和祿罙思生而
英邁有識量慨然以功業自期甞縦觀山川形勢而樂臨洮土
壤之豊厚遼主道宗咸雍間奉大珠九以進道宗欲官之辞不
就但請臨洮之地以畜牧許之遂家臨洮之狄道和祿罙思生
帖穆爾越歌以軍功累官馬歩軍指揮使為政㢘平而有威望
人不敢斥其名惟稱之曰馬元帥囙以為氏帖穆爾越歌生伯
索麻也里束年十四而遼亡失　母所在為金兵所掠遷之遼
東乆乃放還居静州之天山瀝血求父母不得遂隱居不出業
耕稼畜牧貲累鉅万好施与結交賢士大夫金主熈宗聞其名
數遣使徴之辞曰古者求忠臣必於孝子之門吾不逮事親何
顔事君乎終不起伯索麻也里束生習禮吉思一名慶祥字瑞
寕性純慤児時侍親側如成人飲食必後長者既壮姿貌魁傑
以志氣自負善騎射而知書凡諸國語言文字靡所不通豪傑
之士多樂從之㳺食客常数十人或勸之仕輒應之曰幸有以
具甘旨夫𣸪何求况昆弟皆蚤丗我出孰与為飬乎父有疾粥
薬必親甞衣不觧帶疾不可為而殁哀慟㡬絶廬於墓側三年
母亡執䘮亦如之聞者皆曰䔍孝君子也金主章宗時衛紹王
在藩邸召見禮賔之所陳俻邊理民十餘事皆軍國之要務悉
奏行焉泰和中以六科中選試尚書省譯史衛紹王嗣位始通
問于我
太祖皇帝信使之副難其人衛紹王曰習禮吉思忠信而多智
且善於辞令往必無辱及入見　上爱其談辯而觀其噐宇
不凡称歎乆之囙賜名曰也而添圖古揑漢言䏻士也暨再使
囙留不遣使人風之曰爾國危在旦夕若属将為虜留此則可
以長保冨貴荅曰國之興亡係政善惡不係勢之强弱我國無
乱政爾何以知之貪利則不仁避害則不義背君則不忠岀使
而不報則不信誠拘留不返當以死自誓反道失身雖生何益
留之三旬知不可奪乃厚禮而歸之
太祖思其賢遣内臣乙里只持國書徴歲幣且招之使来衛紹
王欲遣之力辞貞祐末挈家從金主宣宗南遷汴上再遣乙里
只諭旨曰寕无歲幣必得斯人宣宗幸和議之成强遣之涕泣
而言曰臣身猶草芥不足惜也苟利於國雖死不恨但以人資
敵豈謀國之道哉遂輟不行尋擢開封府判官内城之役加昭
勇大将軍充應辦使不優而事集以勞遷鳳翔府兵馬都総管
判官至則㪯賢才脩軍政興利除害境内稱治而嘉禾秀麥瓜
蓮同蔕之瑞並見民既甦息乃立學以教之四方流寓之士多
歸焉元光二年秋諜報大軍将攻鳯翔行臺命清野以俟主帥
素與之不恊乃减其従騎行三舎而與大軍前鋒遇於澮水戰
不利且戦且却将及城伏兵遮其歸路矢尽援絶人殊死戦大
軍圍之数重誘之曰我國聞公賢屡召不至今亟􁊾是轉禍為
福之機也不聽乃射其馬使不䏻行覬卒降之又不聼而下馬
持短兵接戦将突圍而出圍益宻遂見執令軍士彀弓持滿環
向而脅之曰不降死矣又不聽彀者畢發夫集其身如蝟罵不
絶口而死是歲冬十一月二十二日也麾下士不降而死者數
十人事聞宣宗命詞臣王鶚草制贈輔國上将軍恒州刺史謚
忠愍敕􁩦鳯翔普門寺之東立廟賜額曰褒忠事見金史宣宗
本紀新史本紀雖不載而詳見於忠義傳金亡時其公族近臣
之家皆覊于汴之青城
太宗皇帝聞其忠義遣内臣撒吉思不花持黄旗撫問其家得
其三子俾入覲於和林
憲宗皇帝嘉之使備宿衛中統元年丞相線真内侍蒙速速引
見
丗祖皇帝於白馬甸上諭旨曰此也而添圖古揑之子乃父忠
於主朕今官其子安有不盡力如其父乎三子曰三達曰天民
曰月忽難一名貞字正臣三達性倜儻多謀略累有戦功終於
中書左司郎中三子天下閭㓕都失刺約实謀並居天山天民
山東諸路榷塩使從伐宋以功佩金苻爲太平江州䓁路達魯
花赤二子奥刺罕楊子縣達魯花赤保祿賜魁偉沈毅語言辨
給甞爲湘隂州達魯花赤單騎往說左江反者悉降遷同知南
安路捴𬋩府事其文學政事有傳存焉奥刺罕子闕里奚斯昜
縣達魯花赤保祿賜子丗徳以國子生擢進士第今由監察御
史遷中書省撿校官闕里奚斯子祖仁國子生靈壁縣主簿月
忽難歴事
太宗
憲宗
丗祖三朝終於禮部尚書有傳在國史兹故弗序月忽難十一
子丗忠常平倉轉運使丗昌行尚書省左右司郎中贈吏部尚
書丗敬通州達魯花赤斡沙納丗靖皆不仕丗祿中山府織染
提舉失吉絳州判官丗榮瑞州路捴管丗臣大都平凖庫提領
餘三人皆早卒丗昌四子潤同知漳州路緫管府事贈河南行
中書省參知政事莭入道於王屋山禮下沙塲塩司令贈淅東
道宣慰司都事淵贈江浙行中書省左右司都事丗敬子開在
京倉某官丗靖子岳難蘭溪州達魯花赤丗祿三子失里哈河
南行中書省左右司都事継祖大都宣課提舉也里哈不仕失
吉子雅古丗榮子必胡南同知興國路緫𬋩府事祝饒富池茶
監潤七子祖常進士苐一人卒官御史中丞仕㝡顯其行䏻勞
烈後之秉史筆者當為立傳兹亦弗序祖義翰林國史院編脩
官祖烈汝寕府知事天　祖孝祖常同年進士今為某官祖信
某塲某官祖謙國子進士昭功萬户府知事祖恭國子生禮四
子祖中某副使祖周郷貢進士廣西㢘訪司知事祖善進士河
東宣慰司經歴祖良淵三子祖元郷貢進士市舶某提舉祖某
某路儒學教授叔清開子某失里哈二子某祖憲國子進士吴
縣達魯花赤也里哈子蘇刺哈棗陽縣主簿雅古四子某某某
某祝饒子某祖仁子伯嘉訥祖常二子武子奎章閣學士院典
籖文子秘書監著作郎祖義子獻子國子進士含山縣達魯花
赤祖烈子恵子髙郵府知事祖中子帖木爾鄉貢進士祖周子
明安沓爾某稅使開孫猶子郷貢進士
史官黄溍曰古之淂姓者或以國或以官或以王父字所取非
一馬氏自狄道而天山則以官為氏者也昔􁌏川王安石為許
氏丗譜起唐虞歴两漢至三國而其傳緒始顯馬氏之有姓迨
今僅二百餘年故予為其丗譜可得而詳焉然予觀許氏有唐
睢陽守逺伏莭死難与恒州府君事正相類而臨川論盛徳必
百世祀獨上推扵伯夷而歎其後世忠孝之良不得與䕫皐羆
虎之徒俱岀而馳焉嗚呼逺之不得與䕫皐羆虎並馳所遭之
時異也恒州府君名聞　上國數見羅致誠使知暦數之有
歸而審於去􁂗翊扶興運紀功太常視䕫皐羆虎尚何歉乎庸
備論之以著于篇
　家傳
　　太傅文安忠憲王家傳
王諱柏鐡木爾其先出於西域哈児魯氏世居海牙里髙祖諱
塔不台當
太祖皇帝龍興之𥘉首率其族属從本部主阿爾思蘭可汗来
覲于斡艱怯魯憐之地　上撫慰之甚至命統本族軍從卓
赤察合䚟兩太子掠漢地下桓昌諸州及豐勝雲内大同等城
旣班師而陳其勞績賞賚彌渥遂從
太祖親征大敗金兵於野狐嶺取宣徳等城追掩金兵直抵居
庸関功最諸將𬒳　旨以本族軍由河西隴右入関䧒所過布
宣威徳禁止殺掠衆皆恱服還師河南復𬒳　㫖西征至延安
殁于軍曽祖諱阿逹台從
憲宗伐宗攻釣魚山而殁祖諱質理華台備宿衞扵
太祖第二斡耳朶忽蘭皇后位下
世祖皇帝建都城立宮闕以勲臣子孫俾掌門衞克稱其職有
子二人長曰秃忽赤次即王之考諱曲樞㓜失怙恃旣長性沈
静悃愊而無華事
𥙿宗未及用遂為
徽仁𥙿聖皇后宮臣以謹厚稱
仁宗生七日選入侍于宫中而左右擁翼之其後從
仁宗侍　母后之懐孟之雲中備殫其勞
武宗知其忠降手書奬諭賜以宫人王氏㝷佐
仁宗平内難迎
武宗即皇帝位尊
母后為皇太后立
仁宗為皇太子論功拜平章政事行大司農領詹事院事未幾
除太子詹事平章軍國重事進太子太保領典毉監事
仁宗嗣位拜太保録軍國重事集賢大學士大司農領大醫院
崇祥院翰林國史院典瑞監提調囬囬漢人司天臺事階自榮
禄大夫再遷開府儀同三司勲上柱國爵應國公任太保者十
有八年小心慎宻諰諰然以愛君憂國為心
仁宗特命推恩扵其三代於是王之髙祖贈崇仁迪慶功臣太
保儀同三司柱國追封祁連王謚莊穆曾祖諱純誠懋徳功臣
太傅開府儀同三司上柱國追封祁連王謚康懿祖贈推誠保
徳輔國功臣太師開府儀同三司上柱國追封祁連王謚忠靖
髙祖妣伯顔忽都曽祖妣伯牙真祖妣穆忽理並追封祁連王
夫人仍勑集賢大學士郭松年翰林學士承旨程鉅夫勒銘于
碑
仁宗甞駐蹕和義門外指故大司徒阿失帖木児之墓頋左右
曰朕嘗學蒙古文字於司徒於心不忘曲樞之功朕所嘉尚其
為治壽藏鄰于司徒之兆以表朕志辭不獲命即日相地發官
帑為仞竁穴植華表列翁仲如式薨遂窆焉妣曰順國夫人撒
法里有子二人長伯都次即王母夫人方娠夣羽衣神人授以
大珠煜煜走掌中亟納于懐悸而遂悟王生有異質警敏絶人
至元二十二年王甫四歲從太保事
仁宗毎侍宴未嘗有童心日進膳羞必先主而後巳尊卑之分
肅如也比長寡言笑威重不撓為同列所敬憚
仁宗春秋日冨倚為腹心大徳九年從之懐孟㝷之雲中負羈
紲属櫜鞬冐雨雪凌險阻衣不解帶脅不霑席自夜逹旦未甞
輒去左右太保持大軆以緫綱維王則奮智略以應機變兩宫
恃以為安十一年
仁宗在懐孟聞國恤而内難將作夜幸王寓舎宻與之謀王對
曰此事間不容髮正名舉義實在今日必先人有奪人之心可
也遂决䇿北行質眀王從太保簡車徒環甲胄整部伍扈两宫
倍道疾驅旣至京師直入禁中都人以為自天而下王父子與
一二大臣佐
仁宗掃除姦兇廓清宫闕
武宗之入正大統王之功居多六月授王正議大夫懐孟路緫
管府逹魯花赤兼管諸軍奥魯管内勸農事重潜邸也㝷賜以
黄金為兩二百五十白金為兩五百中統鈔三萬貫留為太子
府正
仁宗諭之曰凡東宫騎從兵噐環衞庻政汝悉統之有請有賜
可否惟汝乃以上聞違有常憲王職宫禁正已以律人同僚㣲
有所狥即面折之不少貸胥吏懾服内外凛然
仁宗念其公忠聞陕西㢘訪使郭公某有賢女實
順宗皇帝妃郭氏之兄子㓜從姑氏長扵宫中克有淑徳遣近
侍傳　㫖于妃之子　皇兄魏王以為王夫人至大二年王侍
仁宗至五臺山還京師十月拜中奉大夫陜西等處行尚書省
叅知政事以陜西重鎮且東宫湯沐邑也詔諭行省凡川陜工
民二緫管府官属工技牧圉等事柏鐵木爾悉緫之仍賜璽書
五給六乘傳凡事得以便宜施行有所奏啓則馳上之王視事
未期而境内大治三年十二月召除正奉大夫太子家今凡周
　　御帑藏委積工藝隷籍東宫其出納進退惟王是决母
　賜璽書如前王率職惟謹王之還自陕西也言致治之道
　人為先臣在陕西見老儒郭松年有文章議論任風憲有能
聲今家居三十年矣其次若同寛甫賈文器侯伯正軰學問政
事皆有可采謹具姓名以聞上嘉納即遣使驛召至闕拜松年
為太子諭徳㝷升集賢大學士以寛甫為太子賛善文噐伯正
並國子愽士後皆有名于時詹事院臣請立左右衞王諌曰兄
為天子弟居東宫令中書受樞宻軍民之政莫大於是今復立
衞自岐而二必啓嫌隙惟熟慮之
仁宗黙然稱善者再事遂寢聞者歎服焉
仁宗甞命宫臣理龍舟逰太液池供張巳具王諌曰主上方勵
精為治奈何以此為樂乎萬一蕩漾踈虞如社禝何
仁宗嘉其言而止　皇太后聞之大喜厚賚以旌其直至大
四年二月
仁宗即皇帝位拜王資徳大夫大都留守兼少府監㝷擢侍御
史固辭　上不允諭之曰振紀綱逹耳目惟卿是頼其勿辭
王乃拜命即日以臺評劾右丞相鐵木迭児素乏人望貪墨敗
官　上可其奏而　皇太后不直之王扣頭陳
世祖舊訓所以彰善癉惡之意卒罷之王偶盥手有執帨在側
者王問汝何官曰殿中侍御史王笑曰殿中與侍御執帨可乎
其人愧恧不敢復出於是紀綱大提百司悚然先是議罷僧道
官王力賛之僧道来謁者皆拒不納　上將以暮春之月幸
香山寺王諌曰麥秀方滋千乗萬騎徒御雜遝不無蹂踐農民
何望願陛下端拱穆清進大臣論治道以康四海不猶愈徼福
扵浮屠乎　上遂不徃有伶人奏樂忤旨命誅之王諌曰法
者天下之平也奏楽有忤而寘重典罪大於是者將何以處之
乎乃命杖遣之八月拜翰林學士承旨知制誥兼脩國史十一
月羣臣列侍于嘉禧殿　上謂王曰汝未齓事朕至今餘三
十年朕躬之安皆汝之力朕事之集皆汝之謀弼朕無隠汝忠
莫並汝勞莫多汝心汝績惟朕知之其以
睿宗皇帝孫鎮逺王也不　之女名失烈門者配汝以稱朕意
王再拜辭不允又命有司賜以甲第珠冠寳帶黄金千兩白金
萬兩中統鈔十萬貫㝷降金虎符加大都留守兼少府監武衛
親軍都指揮使有指掌環衞官及禁廷庻政凡有所敷奏者必
先関白於王然後以聞王旦暮上側服食旣御即以賜之眷遇
雖隆王兢兢自持不矜不肆正色立朝未甞阿䛕以爲容恱蒙
蔽以遂其私由是出入禁闥者無敢不慎　上甞宴文徳殿
甚歡近侍乘酔請尚方衣帶王奏曰　聖主一日萬幾宴楽
宜有節今暬御之臣不能諌止復乗間僥倖錫予不忠甚矣乞
追還已賜之物以待有功　上改容謝之一日　上坐便
殿問王曰求賢取士何法為上王對曰今以季勞用人何由得
才右有科舉之法　先朝甞欲舉行而未果今宜以時述
祖訓以開賢路　上以為然即命中書議行之皇慶元年十
一月進階榮禄大夫二年二月兼大都屯田事十二月拜陕西
等處行中書省平章政事㝷復留為大都留守兼職如故延祐
三年五月拜中書乎章政事仍領前所兼職王首言帝王大徳
睦族為先親屬諸王逺戍邊境為國屏翰廩餼匪頒雖有彛典
願陛下間遣使賜之對衣法酒以勞問焉　上嘉歎乆之即
遣使分持衣酒以賜有　㫖令中書賜近侍以中統鈔為貫
五百餘萬王奏曰有功固不可不賞然自陛下登大寳以来嘗
頒賚矣况府庫之實皆岀於民以有限之物供無窮之用民將
奚堪惟陛下仰思　祖宗創業之艱難以保民為務　上從
之而止王奏囬囬不速児麻氏僻在西陬未霑聖化其俗兄弟
自為婚姻敗常亂倫莫此為甚乞嚴禁以正人倫厚風俗制可
其奏下有司著為令某年正且㑹朝　上命盡以内外進獻
之物賜王辭曰臣以㣲才叨居政府大懼無以稱塞兹又加以
重賚何以克堪願以所賜之物悉與四怯薛畨直司門者以旌
其勞　上嘉其㢘而衆懐其恵留守歲徃還上京例張盛宴
為費不訾王一切奏罷之集賢大學士大慈都以其弟入見獻
水獺氊一　上命賜中統鈔伍伯綻王諌曰一氊之㣲酬以
重賜四方来貢何以継乎　上笑而却之某年時廵上京欲
以𥘉秋廽鑾王諌曰
世祖徃還歲有㝎制矧今禾稼在野乗輿所經民將廢業願陛
下法舊制以恵斯民幸甚　上然之遂改以八月有　㫖以
王長子完者篤為翰林直學士知制誥同脩國史王辭曰臣父
子無分寸勞沗竊非據况翰林地親職重當用名儒宿望臣男
完者篤年僅弱冠臣在中書未能佐陛下任賢使能而先録用
其子何以訓百官乎　上曰朕業已命之矣差長當别加任
使卿勿多辭完者篤雖拜命王終不敢令其視事王嘗侍立於
便殿有弄臣用言戯之　上㣲哂王正容而進曰臣身居廓
廟豈嬖倖之所敢戯臣受侮非所恤第恐貽笑天下耳
上亟命左右拉其人出之四年八月　上諭王曰昔我
太祖皇帝肇造區夏大建宗室以為蕃屏剖符裂土錫以王爵
所以培養元氣敦叙彛倫也近聞其子孫嗣襲多不以序得非
翰林臣僚職其事者以私亂法乎朕念之乆矣今命汝掌翰林
以釐正之遂拜學士承旨進階銀青榮禄大夫兼職如故王稽
圖列别本支序㝎如舊制國族大服　上聞之喜曰朕固知
非此人不能辦也中書左丞相哈散與王同侍　上於寳慈
殿哈散奏乃者財用空虚並由賞賚之槖請自今一切母與王
曰賞有功罰有罪國之大柄若皆不與功何以勸但辨之當審
不可濫耳　上然之六年八月加領章佩監事十一月加提
調崇祥院事冬至日　上坐文徳殿太史進授時暦王執暦
指至元紀年曰
丗祖混一區宇開太平無疆之基在位三十餘年政治之盛真
後世福次指大徳紀年曰
成宗𥘉政清明中遘末疾遂不復振次指至大紀元曰
武宗銳意中興惜乎天不假年次指皇慶紀元至是年曰今八
年矣　上曰延祐之治如何王懐暦對曰治否在後人議耳
上曰卿意深矣君臣當共勉之七年正月
仁宗崩王哀慟幾絶伏倚廬晝夜臨閱四十餘日未嘗少間
英宗遣近侍慰之曰卿悲痛極矣縱不頋身獨不念朕乎朕之
倚卿尤甚於
先帝也命送歸于里第日遣問焉
英宗踐祚之明日御大明殿大臣貴戚皆列侍　詔王而諭之
曰　先帝嘗囑卿扵朕曰栢鐵木爾自㓜事我終始于一捐
軀盡瘁無有能先之者我非斯人則食不甘味寢不安席汝其
母忘吾志言猶在耳朕不忍道兹用揚于大廷俾衆知之遂以
所服珎珠七寳頂㡌及御衣賜之曰　先帝以卿付朕卿不
負　先帝肯負朕耶凡朝政之得失其直言母隠王受命感
泣　對曰臣不朕事　先帝幸無六譴今　陛下上繼
先志曲垂眷注臣敢不竭犬馬之力臣竊以為聖君之𥘉政左
右前後宜去邪任賢使聦明四逹天下之幸也上曰然四月復
除銀青榮禄大夫大都留守兼職如故王自是奮發盡言無所
廽撓而羣小有不堪者矣因搆誣言浸潤日甚
英宗始不之信後乃惑之待遇益踈王不為變　上亦尋悔
曰乆不見柏鐵穆爾矣在廷忠厚老成之士未嘗有言其非者
殆羣小之言蠱我耶朕不逮　先帝之明逺矣復召見厚禮
之命仍掌環衞王見言旣不用而妬寵者尚衆遂退隠于雲山
之北
英宗崩　晉王入踐大位泰㝎元年召王復爲留守王以疾
辭三年六月二十九日薨于上都西門里第年四十有五有旨
賻以中統鈔二千錠給驛護送還大都以某年某月某日葬于
城西宛平縣先塋之次王偉䫉羙髯自結髮至強仕終始于一
不爲利誘不爲威湯不好貨殖不貪禄位公不避怨私售恩聖
眷雖隆未甞自溢知無不言言必以正𥘉
明宗之西行也興聖諸臣㝎謀禁中王黙言於
仁宗曰兄弟揖譲古所罕見旣盡羙於前矣今議傳次倘先兄
而後巳庻全　聖徳于以正前人之緒絶他日之虞惟陛下
察之時雖不用其言而朝野服其鯁直曁
明宗入辭王復奏留燕餞而後行道塗委積百爾所須皆爲之
豫備
明宗問諸左右知王所為大駕南還中道詢其子孫追念不置
有宗王乆鎮北邉以疑以召至京師王奏皇属至親且有功何
可以無稽之言而廢之　上悟尋遣還鎮又有以異姓王行
樞宻院事者或告其桔克軍餉　上怒將置諸法王奏國𥘉
其人父子数立大功今在邉陲馭軍有法逺人畏之奈何自撤
藩屏　上即命釋之後遣其子齎重寳為謝王斥去不與語
初作西宫卒徒服役者数千人廩食不継有一卒至宫闈丐食
以闌入為衞士所執　上命王訊之王奏曰卒雖可罪而實
以飢故情有可矜乃貰其罪并餘卒悉放還营仍著令役者以
歲更而給其衣糧宿衞閽人按籍輪直而官無廩給王為奏増
冬衣日餼自是免扵飢寒之舌相率繪王像而祠焉故平章政
事趙公世延為中執法時嘗與劾右丞相鐵木迭児㑹
英宗在諒闇中復出據相位遂起大獄以事報復趙公以王力
救而免王未嘗與人言及王薨趙公致莫甚哀人始知之其知
國軆識時務陳善閉邪為世所稱道者如此至扵謀猷之大籌
䇿之良左右宻勿則有非衆人所得而聞矣觀夫皇慶延祐之
治則君臣一軆明良際㑹王平昔所以格君之心者可知也太
保之属疾也王治湯藥時寢興不少懈及疾不可為治䘮尤謹
族人欲守本俗王不可曰罔極之恩旣以無報今居乎中國獨
不可行先王之禮乎不然是不以禮待吾親也躬衰絰居倚廬
哭桶以莭薦奠以時後居内憂亦如之遂丗守為家範則王所
以盡為人子之道者可知也不亦忠孝兩全矣乎盖王天性超
邁徳量恢弘故其所守所行有不待強學而自與古人暗合者
宜乎光輔　累朝　有世禄克著令名扵當時也且我朝大
統幾傾而復正者皆
仁宗之力一二肇謀　事之臣與王之功豈在攻城野戰建事
立功者之下乎王次男蠻子以才行歴官華要綽有能聲徹聞
朝著
今上皇帝追念其先烈始詔中書議王父子恤典同日五制並
下王之考太保應國公贈推忠翊運保寕一徳功臣太師開府
儀同三司上柱國追封廣陽王謚忠恵妣順國夫人追封廣陽
王夫人王贈宣忠濟羙恊誠正徳功臣太傅開府儀同三司上
柱國追封文安王謚忠憲王妻魯國夫人追封文安王夫人齊
國太夫人封文安王夫人
太皇太后亦命翰林學士歐陽玄賛王畫像至正元年上復特
敕玄制為王神道碑銘俾翰林學士承旨巙巙中書左丞許有
壬書篆以賜其家於是距王之薨已十有六年矣君子是以知
王父子積累也厚有以昌其祚胤至於事乆論㝎而天道之昭
昭有不可揜遏者矣忠恵王之兄秃忽赤未任而卒後以子貴
贈純誠保徳濟羙功臣太傅開府儀同三司上柱國追封安成
王謚忠簡先是莊穆王從
太祖攻居庸関有功遂以所統哈児魯軍世守居庸之北口
仁宗特命升其萬户府為隆鎮䘙降銀章金虎符以忠恵王為
都指揮使忠恵王以身居保傅力辭乃以忠簡王之子衆家為
指揮而世襲其軄王之兄伯都由翰林學士三遷遥授中書平
章政事擢侍御史㝷拜中書叅知政事進右丞没贈克勤智義
佐運功臣金紫光禄大夫行中書省左丞相上柱國追封趙國
公謚安肅王𥘉娶唐兀氏奴倫某逹魯花赤伯家奴之女由魯
國夫人追封父安王夫人者也再娶郭氏
仁宗命以爲配由齊國太夫人特封父安王夫人者也守節教
子人稱其賢三娶鎮逺王之女失烈門亦
仁宗所命前卒子男三人長完者篤唐兀氏夫人出由翰林直
學士亞中大夫遷秘書卿次道童王故所娶髙麗氏子今右藏
庫提點次蠻子郭太夫人岀今爲資徳大夫江浙等處行中書
省右丞温㳟明敏好學篤行事母以孝聞居官以㢘稱娶乃蠻
氏奴罕卒繼髙昌氏答児麻失里並封范陽郡夫人女三人長
哈秃納適鎮逺王之子斡失帖木児卒次金剛奴適崇福司少
卿答児麻失禮次　寳適䘙王寛徹班孫男四人惟王有傳在
太史氏然所書皆關於　國家之大事而㣲言細行有不勝
書者且藏扵秘宇閲者有禁今倣昔人家傳之法采輯行狀神
道碑撰次如右庻幾百世之下有所鑒觀而思濟其羙焉
　　梅孝子傳
梅孝子者名應發居吴郡閶門市中不由學問而知人之行莫
大於孝行之必盡其誠盖天性然也母有疾醫不能療則剔股
肉以食之疾良已它日母又有疾危甚更求良醫投以藥皆弗
效莫知所為乃露立北面稽首以名香然頂灼臂叩天乞减已
年以益母壽是夕天將雨隂雲四合俄剨焉而開若啓半扉盡
見北斗之六星惟一星及輔星不見頃之雲復合而天深黒及
還至母所則母已擁衾坐床上言有衣白衣者六人以水來灌
灑遂霍然而蘇不覺疾之去軆也詰旦母平復如常時今年已
八十餘身愈康強四方士大夫多為詩羙其事蜀郡虞公為之
序云
金華黄溍曰曽子固氏有言古今豪傑士傳論人行義不列扵
史者徃徃務摭竒以動俗亦或事髙而不可為継或伸一人之
善而誣天下以不及雖歸之輔教警世然考之中庸或過矣以
予所聞梅氏子事談者誠近扵過夫欲使中人以下觀過知仁
耻躬不逮則載而傳之曷可已哉
　　黄節婦傳
節婦蔡氏者鄞黄君天驥妻也黄君之先閩人六世祖龜年宋
髙宗時為殿中侍御史論罷右僕射秦檜累遷給事中及檜再
相遂以貶去隐于鄞其後子孫多為羙官至黄君廼弗仕節婦
年十八歸黄君明年有子曰傳孫甫晬黄君死又明年其舅亦
死節婦屏華采服艱勤以奉其姑以保其孤予三十餘年猶一
日家旣𥙿而姑已老子亦能自樹立所與為師友多顯者由是
知名得察舉𥙷儒學官節婦之名亦因以著聞有司上其事于
中書用例旌表所居及其里門曰孝節云
金華黄溍曰予讀詩至栢舟未甞不歎古女婦之賢傳於今者
少也共姜之名由詩以顯得孔子而詩益傳女婦之以義自守
獨共姜邪世無孔子若蔡氏者非尊官要人爲之引重惡能彰
彰如此閭巷之人砥行立名堙滅而不稱者可勝道哉可勝道
哉

金華黄先生文集卷第四十三尾
　　金華黄先生行状
先生諱溍字晉卿姓黄氏黄為婺名族至宋太史公庭堅族望
尤著太史之從父昉生景珪俱来浦江景珪生琳娶忠簡宗公
澤之女弟始遷扵義烏琳生中輔力學尚氣節當秦檜柄國士
有議已者輒捕殺猶奮然題樂府太平樓上有䃺劔欲斬佞臣頭
之語人至今誦之晚以轉運使薦當得官命垂下而卒中輔生
紹祖紹祖生伯信扵先生為髙祖廸功郎累贈朝散大夫妣宗
氏忠簡公四世諸孫女累封安人曽祖夢炎湻祐十年進士仕
至朝散大夫行太常丞兼樞宻院編修官兼權左曹郎官以朝
請大夫致仕妣陳氏累贈冝人繼方氏祖堮方出也以進納恩
補承節郎入國朝弗仕今累贈嘉議大夫禮部尚書上輕車都
尉追封江夏郡侯妣徐氏湻祐七年進士奉議郎兩淮宣撫大
使司幹辦公事彬之女今追封江夏郡夫人父鑄以朝請府君
遺澤補将仕郎今累贈中奉大夫江浙等處行中書省叅知政
事護軍追封江夏郡公妣童氏承信郎監嘉興府鮑郎鹽場伯
永女今追封江夏郡夫人夫人姙先生時夢大星煜煜然墜扵
懐歷二十四月以至元十四年冬十月一日始生甫晬即自免
乳徐夫人抱而育之比成童不妄踰户閾授之以詩書不一月
皆成誦迨學為文下筆頃刻數百言常著弔諸葛武侯辭前大
學内舍劉君應龜朝請府君之外孫也見而嘆曰吾鄉以文辭
鳴者喻叔竒兄弟爾是子稍加工不其與之抗衡乎因留受業
弱冠西逰錢塘前代遺老與鉅公宿學先生咸得見之扵是益
聞近世文獻之澤暨還故居從仙華山隱者方君鳳㳺為歌詩
相唱和絶無仕進意其友葉君謹翁力挽之出大徳五年舉教
官七年舉憲吏就試皆中其選已而復退隱扵家延祐元年貢
舉之法行縣大夫又强起先生充貢鄉闈時古賦以太極命題
場中作者徃徃不脫陳言獨先生詞致淵永綽然有古風特寘
前列二年上春官復在選中及奉大對惓惓以用真儒行仁義
為言辭甚剴切讀卷者以其頗涉扵激綴之末第奉上㫖賜同
進士出身主選吏以為白身補官散階當下二等上命特與對
品階授将仕郎台州路寧海縣丞僅踰再期會有詔改鹽法江
浙行中書承制遷兩浙都轉運鹽鐵使司石堰西場監運事聞
命仍舊階居其職閱四載以功超一資陞從事郎紹興路諸暨
州判官至順二年用故御史中丞馬公祖常之薦入為應奉翰
林文字同知制誥兼國史院編修進階儒林郎丁外憂去官服
闋轉承直郎國子博士經六年之乆請補外換奉政大夫江浙
等䖏儒學提舉至正三年春先生始六十有七不俟引年亟上
納禄侍親之請絶江徑歸俄有㫖命預修遼金宋三史丁内憂
不赴除服以中順大夫秘書少監致仕居四歲故湖廣行省平
章公朶爾直班今中書左丞相太平開府公力交薦之被上㫖
著致仕仍舊階除翰林直學士知制誥同修國史同知經筵事
進階中奉大夫九年夏四月洊上章求歸田里不俟報而行上
聞之遣使者追及武林驛敦迫還京復供前職十年夏四月始
得謝南還行中書爲言扵朝給以半俸終身公牘已具而未及
上十七年秋七月今江浙左丞相金紫公達世貼睦邇方承制
司黜陟之柄移書起先生咨議省事以疾力辭閏九月五日薨
扵繡湖之私第享年八十有一學士大夫聞之俱流涕曰黄公
亡矣一代文章盡矣門弟子劉涓王褘宋濂傅藻等咸来相治
兵捕鹽販者急遂沈鹽扵河帥衆以拒廵兵怒乃取他私販事
以實之民有在盗籍者謀為刼　未行邑大姓執之以圗中賞
格初無獲財之左驗事皆乆不決先生為之疏剔以其獄上各
論如本條免死者三十餘人部使者董君士恒行縣㢘知先生
有治状事悉諉焉先生為黜其以賄敗者上百户一人縣吏二
人在官無禄者四十餘人愚民以㛰田鬬競徃訴咸下其状多
至數十百先生録其當問者即不當問者遣之先生明習律令
世以法家自專者有弗如也凡經其論定翕然畏服不敢重有
辭歲大旱禱扵靈湫有白龍蜿蜒見湫中巳而黒雲四興大雨
如注縣以有年在石堰視亭場為尤囏居是官者常以秤盤
折閱及不能檢防私鬻被譴先生規措有法無毫分入扵吏議
在諸暨其俗素號難治先生不加鄙棄壹導以善政民多從化
捕盗司屋壊撤而改作無敢後期廵海官舸例以三載一新費
出扵官而責足扵民有餘則緫其事者私焉先生適蒞是役撙
莭浮蠧以餘錢還之争驩呼而去奸民以偽鈔鈎結黨與脅攘
民財官若吏聽其詐挾之以徃新昌􁛹縣天台寧海東陽諸縣
株連所及百餘家民受禍至慘郡府俾先生鞫治一問皆引伏
獄具官吏除名同謀者各杖之百捕盗卒隂寘偽鈔板扵良民
家乃白扵官徃索之惡少年持梃從者近百人先生遇扵野詰
從吏曰弓卒額止三十安得此曹耶可縛送扵州聞者遁走有
盗繫錢塘縣獄㳺民賂獄吏私縦之假署文牒發兵来為向導
逮捕餘二十餘家先生疑而訊焉悉得其情以正盗冝從重議
持偽文書来者又非州民俱械還錢塘誣者自明奉省檄監稅
杭州先生御之以寛商旅四集僅閱三月増錢十二萬緡有竒
在成均視弟子如朋友未始以師道自居輕納人拜而人来受
學者滋益恭業成而仕皆有聞扵世時人欲増設禮殿配位四
配位合東坐而西向學官或議分置扵左右同列不敢争先生
獨面折之其人恚甚日坐堂上以危語相加御史惡其無禮逐
去之乃克如先生言在禁林會修本朝后妃功臣傳先生為條
陳義例多所建明士類服其精允進講經筵者三十有二經筵
無專官曰領曰知咸宰執近臣講文之述率属先生訂定非有
關扵治道之大者不敢上陳其唘沃之功為多上嘉其忠數出
金織紋段賜之始先生嘗預考江浙江西上都鄉試江浙則三
徃而一主其文衡至是被上㫖考試禮部㝷又為廷試讀卷
官前後所甄㧞者盡知名之士先生天資介直絶不事造請逢
覃官者一減資者五銓曹或失扵收叙亦不自言在州縣間唯
以清白為治一錢不受扵民所至無圭田月俸弗給毎鬻産以
佐其費及升朝行挺立無所附足不妄登鉅公勢家之門君子
稱其清風髙節如氷壺玉鑑纎塵不汚先生性篤孝扵親親殁
營塚扵三釜山有乳虎馴狎之異山去所廬十里月旦望必展
省大暑寒不易先世遺文歲乆㦯有殘缺極力捜訪補綴成編
家居不談米鹽細務與公府短長邑長吏来謁鄉鄰有急覬得
片言為援輙峻却之尤不輕扵薦引㦯譏其絶物先生諭曰公
朝爵禄将以待賢者豈為吾私親設哉先生貴而能貧雖位至
法從蕭然不異布衣時又寡嗜慾甫臨强仕之年即獨榻扵外
給侍扵左右者二蒼頭而已遇佳山水則觴詠其間終日忘去
其冲曠簡逺之情使人挹之鄙吝頓消與人交任真無鈎距不
事矯飾以為容恱而誠意獨懇至然剛中少容觸物㦯弦急霆
震若未易涯涘不旋踵間煦如陽春曽不少留礙焉先生之學
博極天下之書而歸扵至精有問經史疑難古今因革與夫制
度名物之属旁引曲證語蟬聮不能休至扵剖析異同讞決是
非多先儒之所未發見諸論著一本乎六藝而以羽翼聖道為
先務然其為體布置謹嚴援㩀精切俯仰雍容不大聲色譬
之澄湖不波一碧萬頃魚鱉蛟龍潛伏而不動淵然之色自不
可犯中統至元以来如先生者二三人而已故凡國家典冊詔
令及勲賢當得銘者必命先生為之海内之士與浮屠老子之
流以文為請者日集扵庭力麾之而弗去一篇之岀家傳人誦
雖絶域殊邦亦皆知所寳愛雅善真草書人有得其片幅者必
藏弆之以為榮世之評議者謂先生為人髙介類陳履常文辭
温醕類歐陽永叔筆札峻逸類薛嗣通識與不識僉無間言嗚
呼先生生當六合混一之時鍾河嶽英靈之氣積之既厚所用
亦弘仁皇肇開科舉之初即以儒學自奮厯仕五朝晚乃入侍
今天子掌述帝制勸講經帷嶷然獨任斯文之重天下學士咸
所師法遂使有元之文章炳燿鏗鍧直與漢唐侔盛先生之功
固不細矣至扵出䖏大節尤人所難能者年未七袠而謝事暨
群公力薦起之俄復控辭上方眷待之深再召還朝未㡬又辭
其難進易退之風真足以㢘頑而立懦揆之古聖賢之道盖無
媿也若先生之所自立者豈不綽綽可傳扵後㢤先生之薨在
法當賜謚立傳某從先生㳺垂二十年知先生為最深因輯任
官行事為書一通上扵太常國史然巨細詳記不敢效古書法
為簡嚴者欲其事之白以俟芟摭也謹状至正十七年十月一
日門人金華宋濂状
