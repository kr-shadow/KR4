#+TITLE: 玉臺新詠-陳-徐陵
#+DATE: 2016-06-11 12:25:56
#+SOURCE: github.com/kanripo/KR4h0005 master 128d2dfe                
玉臺新詠集序
　　陳尚書左僕射太子少傅東海徐陵孝穆撰
夫凌雲槩日由余之所未窺千門萬戶張衡之所
曽賦周王璧臺之上漢帝金屋之中玉樹以珊瑚
作枝珠簾以玳瑁爲柙其中有麗人焉其人五陵
豪族充選掖庭四姓良家馳名永巷亦有潁川新
市河間觀津本號嬌娥魯名巧笑楚王宮裏無不
推其細腰衞國佳人俱言訝其纎手閱詩敦禮豈
東鄰之自媒婉約風流異西施之被教弟兄協律
少小學歌長生河陽由來能舞琵琶新曲無待石
崇箜篌雜引非關曹植傳鼓瑟於楊家得吹簫於
秦女至若寵聞長樂陳后知而不平畫出天仙閼
氏覽而遥妬至如東鄰巧笑來侍寢於更衣西子
微嚬得橫陳於甲帳陪逰馺娑騁纎腰於結風長
樂鴛鴦奏新聲於度曲粧鳴蟬之薄鬂照墮馬之
垂鬟反揷金鈿橫抽瑶樹南都石黛最發雙蛾北
地燕支偏開兩靨亦有嶺上仙童分丸魏帝腰中
寳鳳授曆軒轅金星将婺女爭華麝月與姮娥兢
爽驚鸞冶袖時飄韓掾之香飛燕長裾宜結陳王
之佩雖非圖畫入甘泉而不分言異神仙戯陽臺
無别眞可謂傾國傾城無對無雙者也加以天時
開朗逸思雕華妙解文章尤工詩賦琉璃硯匣終
日隨身翡翠筆牀無時離手清文滿篋非唯芍藥
之花新製連篇寧止葡萄之樹九日登高時有緣
情之作萬年公主非無累德之辭其佳麗也如彼
其才情也如此旣而椒宮宛轉柘觀隂岑絳鶴晨
嚴銅蠡晝靜三星未夕不事懷衾五日猶賖誰能
理曲優逰少託寂寞多閒厭長樂之疎鍾勞中宮
之緩箭纎腰無力怯南陽之擣衣生長深宮笑扶
風之織錦雖復投壺玉女爲歡盡於百嬌爭博齊
姬心賞窮於六箸無怡神於暇景唯屬意於新詩
庶得代彼臯蘇蠲玆愁疾但徃世名篇當今巧製
分諸麟閣散在鴻都不籍篇章無由披覽於是然
脂暝寫弄筆晨書選錄艶歌凡爲十卷曽無叅於
雅頌亦靡濫於風人涇渭之間若斯而已於是麗
以金箱裝之瑶軸三臺妙迹龍伸蠖屈之書五色
花牋河北膠東之紙高樓紅粉仍定魚魯之文辟
惡生香聊防羽陵之蠹靈飛太甲高擅玉函鴻烈
仙方長推丹枕至如靑牛帳裏餘曲旣終朱鳥窓
前新粧已竟方當開玆縹帙散此縚繩永對翫於
書幃長循環於纎手豈如鄧學春秋儒者之功難
習竇專黃老金丹之術不成固勝西蜀豪家託情
窮於魯殿東儲甲觀流詠止於洞簫孌彼諸姬聊
同棄日猗歟彤管無或譏焉

玉臺新詠集序
玉臺新詠卷之一
　　古詩八首
　　　其一
上山採蘼蕪下山逢故夫長跪問故夫新人復何
如新人雖言好未若故人姝顏色類相似手爪不
相如新人從門入故人從閤去新人工織縑故人
工織素織縑日一匹織素五丈餘將縑來比素新
人不如故
　　　其二
懍懍歲云暮螻蛄多鳴悲凉風率已厲逰子寒無
衣錦衾遺洛浦同袍與我違獨宿累長夜夢想見
容輝良人唯古歡枉駕惠前綏願得常巧笑携手
同車歸旣來不須臾又不䖏重闈諒無晨風翼焉
得凌風飛眄睐以適意引領遥相睎徙倚懷感傷
垂涕沾雙扉
　　　其三
冉冉孤生竹結根泰山阿與君爲新婚菟絲附女
蘿莵絲生有時夫婦㑹有宜千里逺結婚悠悠隔
山陂思君令人老軒車來何遲傷彼蕙蘭花含英
揚光輝過時而不採捋隨秋草萎君亮報高節賤
妾亦何爲
　　　其四
孟冬寒氣至北風何慘慄愁多知夜長仰觀衆星
列三五明月滿四五蟾兔缺客從遠方來遺我一
書扎上言長相思下言久離别置書懷袖中三歲
字不㓕一心抱區區懼君不識察
　　　其五
客從遠方來遺我一端綺相去萬餘里故人心尚
爾文彩雙鴛鴦裁爲合歡被着以長相思緣以結
不解以膠投漆中誰能别離此
　　　其六
四座且莫諠願聽歌一言請說銅爐器崔嵬象南
山上枝似松柏下根據銅盤雕文各異類離婁目
相聨誰能爲此器公輸與魯班朱火然其中靑烟
颺其間從風入君懷四座且莫歡香風難久居空
令蕙草殘
　　　其七
悲與親友别氣結不能言贈子以自愛道遠㑹見
難人生無幾時顚沛在其間念子棄我去新心有
所歡結志靑雲上何時復來還
　　　其八
穆穆清風至吹我羅裳裾靑袍似春草長條隨夙
舒朝登津梁山褰裳望所思安得抱柱信皎日以
爲期
　　古樂府詩六首
　　　日出東南隅行
日出東南隅照我秦氏樓秦氏有好女自言名羅
敷羅敷善蚕桑採桑城南隅靑絲爲籠繩桂枝爲
籠鈎頭上倭隨髻耳中明月珠綠綺爲下裳紫綺
爲上襦觀者見羅敷下檐捋髭鬚少年見羅敷脫
巾着幧頭耕者忘其耕鋤者忘其鋤來歸自相喜
但坐觀羅敷使君從南來五馬立踟躕使君遣吏
徃問此誰家姝荅云秦氏女且言名羅敷羅敷年
幾何二十尚未滿十五頗有餘使君謝羅敷寧可
共載不羅敷前置辭使君一何愚使君自有婦羅
敷自有夫東方千餘騎夫壻居上頭何以識夫壻
白馬從驪駒素絲繫馬尾黃金絡馬頭腰間鹿慮
劒可直千萬餘十五府小吏二十朝大夫三十侍
中郎四十專城居爲人潔白晢髯髯頗有鬚盈盈
公府歩冉冉府中趨坐中數千人皆言夫壻殊
　　　相逢狹路間　與樂府極異爲
相逢狹路間道隘不容車如何兩少年挾轂問君
家君家誠易知易知復難忘黃金爲君門白玉爲
君堂堂上置樽酒使作邯郸娼中庭生桂樹華燭
何煌煌兄弟兩三人中子爲侍郎五日一來逰道
上自生光黃金絡馬頭觀者滿路傍入門時左顧
但見雙鴛鴦鴦鴦七十二羅列自成行音聲何噰
噰鶴鳴東西廂大婦織羅綺中婦織流黃小婦無
所作挾瑟上高堂丈人且安坐調絲未遽央
　　　隴西行
天上何所有歷歷種白楡桂樹夾道生靑龍對道
隅鳳凰鳴啾啾一毋将九鶵顧視世間人爲樂甚
獨殊好婦出迎客顏色正敷愉伸腰再拜跪問客
平安不請客北堂上坐客氊氍毹清白各異樽酒
上正華疏酌酒持與客客言主人持却略再拜跪
然後持一杯談笑未及竟左顧勑中厨促令辨麄
飯愼莫使稽留廢禮送客出盈盈庭中趨送客亦
不遠足不過門樞取婦得如此齊姜亦不如健婦
持門戶勝一大丈夫
　　　艶歌行
翩翩堂前燕冬藏夏來見兄弟兩三人流蕩在他
縣故人誰爲補新衣誰當䘺賴得賢主人覽取爲
吾綻夫壻從門來斜倚西北眄語卿且勿眄水清
石自見不見何纍纍逺行不如歸
　　　皚如山上雪
皚如山上雪皎若雲間月聞君有兩意故來相决
絶今日斗酒㑹眀旦溝水頭蹀􁣢御溝上溝水東
西流凄凄復凄凄嫁娶不須啼願得一心人白頭
不相離竹竿何嫋嫋魚尾何蓰蓰男兒重意氣何
用錢刀爲
　　　双白鵠
飛來雙白鵠乃從西北來十十將五五羅列行不
齊忽然卒疲病不能飛相隨五里一反顧六里一
徘徊吾欲啣汝去口噤不能開吾欲負汝去羽毛
曰摧頽樂哉新相知憂耒生别離蜘蹰顧群侶淚
落縱橫垂今日樂相樂延年萬歲期
　　雜詩九首　枚乘
　　　其一
西北有高樓上與浮雲齊交䟽結綺窓阿閣三重
階上有絃歌聲音響一何悲誰能爲此曲無乃𣏌
梁妻清商隨風發中曲正徘徊一彈再三嘆慷慨
有餘哀不惜歌者苦但傷知音稀願爲双鴻鵠奮
翅起高飛
　　　其二
東城高且長逶迤自相屬廻風動地起秋草萋且
綠四時更變化歲暮一何速晨風懷苦心蟋蟀傷
局促蕩滌放情志何爲自結束燕趙多佳人美者
顏如玉被服羅衣裳當戶理清曲音響一何悲絃
急知柱促馳情整巾帶沉吟聊躑躅思爲雙飛燕
啣泥巢君屋
　　　其三
行行重行行與君生别離相去萬餘里各在天一
涯道路阻且長㑹面安可知胡馬嘶北風越鳥巢
南枝
　　　其四
相去日已遠衣帶日已緩浮雲蔽白日逰子不復
返思君令人老歲月忽已晚棄捐勿復道努力加
飱飯
　　　其五
渉江採芙蓉蘭澤多芳草採之欲遺誰所思在遠
道還顧望舊鄕長路漫浩浩同心而離居傷憂以
終老
　　　其六
靑靑河畔草鬱鬱園中柳盈盈樓上女皎皎當窓
牖娥娥紅粉粧纎纎出素手昔爲娼家女今爲蕩
子婦蕩子行不歸空牀難獨守
　　　其七
蘭若生春陽渉冬猶盛滋願言追昔愛情欵感四
時美人在雲端天路隔無期夜光照玄隂長嘆戀
所思誰謂我無憂積念發狂癡庭前有竒樹綠葉
發華滋攀條折其榮将以遺所思馨香盈懷袙路
遠莫致之此物何足貴但感别經時
　　　其八
迢迢牽牛星皎皎河漢女纎纎濯素手札札弄機
杼終日不成章泣涕零如雨河漢清且淺相去復
幾許盈盈一水間脉脉不得語
　　　其九
明月何皎皎照我羅裳幃憂愁不能寐攬衣起徘
徊行客雖云樂不如早旋歸出戶獨彷徨愁思當
吿誰引領還入房涙下沾裳衣
　　　歌詩一首并序　李延年
　　　　李延年知音善歌舞每爲漢武帝作新
　　　　歌變曲聞者莫不感動延年侍座上起
　　　　舞歌曰
北方有佳人絶世而獨立一顧傾人城再顧傾人
國傾城復傾國佳人難再得
　　　詩一首　蘇武
結髪爲夫婦恩愛兩不疑懽娛在今夕嬿婉及良
時征夫懷遠路起視夜何其參辰皆已沒去去從
此辭行役在戰塲相見未有期握手一長歎淚爲
生别滋努力愛春華莫忘歡樂時生當復來歸死
當長相思
　　　羽林郎詩　辛延年
昔有霍家奴姓馮名子都依倚將軍勢調笑酒家
胡胡姬年十五春日獨當罏長裾連理帶廣袖合
歡襦頭上藍田玉耳後大秦珠兩鬟何窈窕一世
良所無一鬟五百萬兩鬟千萬餘不意金吾子娉
婷過我廬銀鞍何煜爚翠蓋空踟躕就我求清酒
絲繩提玉壺就我求珍肴金盤鱠鯉魚貽我靑銅
鏡結我紅羅裾不惜紅羅裂何論輕賤軀男兒愛
後婦女子重前夫人生有新故貴賤不相踰多謝
金吾子私愛徒區區
　　　怨詩一首并序　班婕妤
　　　　昔漢成帝班婕妤失寵供養於長信宮
　　　　乃作賦自傷并爲怨詩
新製齊紈素鮮潔如霜雪裁爲合歡扇團圓似眀
月出入君懷袖動摇微風發常恐秋節至凉飈奪
炎熱棄捐篋笥中恩情中道絶
　　　董嬌饒詩一首　宋子侯
洛陽城東路桃李生路傍花花自相對葉葉自相
當春風東北起花葉正低昂不知誰家子提籠行
採桑纎手折其枝花落何飄颺請謝彼姝子何爲
見損傷高秋八九月白露變爲霜終年㑹飄墮安
得久馨香秋時自零落春月復芬芳何時盛年去
歡愛永相忘吾欲竟此曲此曲愁人腸歸來酌美
酒挾瑟上高堂
　　　漢時童謡歌一首
城中好高髻四方高一尺城中好大眉四方皆半
額城中好廣袖四方用匹帛
　　　同聲詩一首　張衡
邂逅承際㑹偶得充後房情好新交接恐慄若探
湯不才勉自竭賤妾職所當綢繆主中饋奉禮助
蒸嘗思爲莞蒻席在下蔽匡牀願爲羅衾幬在上
衞風霜洒掃清枕席鞮芬以秋香重戶結金扃高
下華燈光解衣巾粉缷列圖陳枕張素女爲我師
儀態盈萬方衆夫所希見天老教軒皇樂莫斯夜
樂沒齒焉可忘
　　　贈婦詩三首并序　秦嘉
　　　　秦嘉字士㑹隴西人也爲郡上掾其妻
　　　　徐淑寢疾還家不獲面别贈詩云爾
　　　其一
人生譬朝露居世多屯蹇憂艱常早至歡㑹常苦
晚念當奉時役去爾日遥遠遣車迎子還空徃復
空返省書情悽愴臨食不能飰獨坐空房中誰與
相勸勉長夜不能眠伏枕獨展轉憂來如尋環匪
席不可卷
　　　其二
皇靈無私親爲善荷天祿傷我與爾身少小罹煢
獨旣得結大義歡樂苦不足念當遠離别思念叙
欵曲河廣無舟梁道近隔丘陸臨路懷惆悵中駕
正躑躅浮雲起高山悲風激深谷良馬不廻鞍輕
車不轉轂針藥可屢進愁思難爲數貞士篤終始
恩義不可促
　　　其三
肅肅僕夫征鏘鏘揚和鈴清晨當引邁束帶待雞
鳴顧看空室中髣髴想姿形一别懷萬恨起坐爲
不寧何用叙我心遺思致欵誠寳釵好耀首明鏡
可鑒形芳香去垢穢素琴有清聲詩人感木瓜乃
欲荅瑶瓊愧彼贈我厚慙此往物輕雖知未足報
貴用叙我情
　　　秦嘉荅妻詩　徐淑
妾身兮不令嬰疾兮來歸沉滯兮家門歷時兮不
差曠廢兮侍覲情敬兮有違君今兮奉命遠邇兮
京師悠悠兮離别無因兮叙懷瞻望兮踴躍佇立
兮徘徊思君兮感結夢想兮容輝君發兮引邁去
我兮日乖恨無兮羽翼高飛兮相追長吟兮永歎
淚下兮沾衣
　　　飲馬長城窟行　蔡邕
靑靑河邊草綿綿思遠道遠道不可思宿昔夢見
之夢見在我旁忽覺在他鄕他鄕各異展縣轉不
相見枯桑知天風海水知天寒入門各自媚誰肯
相爲言客從遠方來潰我雙鯉魚呼兒烹鯉魚中
有尺素書長跪讀素書書上竟何如上有加飱食
下有長相思
　　　飲馬長城窟行　陳琳
飮馬長城窟水寒傷馬骨請謂長城吏愼莫稽留
太原卒官作自有程舉築諧汝聲男兒寧當格闘
死何能怫鬱築長城長城何連連連連三千里邊
城多健兒内舍多寡婦作書與内舍便嫁莫留住
善事新姑嫜時時念我故夫子報書與邊地君今
出語一何鄙身在禍難中何爲稽留他家子生男
愼莫舉生女哺用脯君獨不見長城下死人骸骨
相撑拄結髮行事君慊慊心意間眀知邊地苦賤
妾何能久自全
　　雜詩五首　徐幹
　　　其一
沉隂結愁憂愁憂爲誰興念與君相别各在天一
方良㑹未有期中心摧且傷不聊憂飡食慊慊常
飢空端坐而無爲髣髴君容光
　　　其二
峨峨高山首悠悠萬里道君去日已逺欝結令人
老人生一世間忽若暮春草時不可再得何爲自
愁惱毎誦昔鴻恩賤軀焉足保
　　　其三
浮雲何洋洋願因通我辭飄飄不可寄徙倚徒相
思人離皆復㑹君獨無反期自君之出矣明鏡暗
不治思君如流水何有窮已時
　　　其四
慘慘時節盡蘭華凋復零喟然長歎君息期慰我
情展轉不能寐長夜何綿綿躡履起岀戶仰觀三
星連自恨志不遂泣涕如涌泉
　　　其五
思君見巾櫛以益我勞勤安得鴻鸞羽覯此心中
人誠心亮不遂搔首立悁悁何言一不見復㑹無
因緣故然比目魚今隔如參辰
　　　室思
人靡不有初想君能終之别來歷年歲舊思何可
期重新而忘故君子所猶譏寄身雖在遠豈忘君
湏臾旣厚不爲薄想君時見思
　　　情詩
高殿鬱崇崇廣厦淒泠泠微風起閨闥落日照階
庭踟躕雲屋下笑歌倚華楹君行殊不返我飾爲
誰榮鑪薫闔不用鏡匣上塵生綺羅失常色金翠
暗無精嘉肴旣忘御㫖酒亦常停顧瞻空寂寂唯
聞燕雀聲憂思連相屬中心如宿酲
　　　定情詩　䌓欽
我出東門逰邂逅承清塵思君即幽房侍寢埶衣
巾時無桑中契迫此路側人我旣媚君姿君亦悅
我顏何以致拳拳綰臂双金鐶何以致殷勤約指
一双銀何以致區區耳中双明珠何以致叩叩香
囊繫肘後何以致契闊繞腕雙跳脫何以結恩情
美玉綴羅纓何以結中心素縷連双針何以結相
投金薄畫搔頭何以慰别離耳後玳瑁釵何以荅
歡悅紈素三條裾何以結愁悲白絹双中衣與我
期何所乃期東山隅日旰子不來谷風吹我襦遠
望無所見涕泣起踟躕與我期何所乃期山南陽
日中兮不來凱風吹我裳逍遥莫誰覩望君愁我
腸與我期何所乃期西山側日夕兮不來躑躅長
歡息遠望凉風至俯仰正衣服與我期何所乃期
山北岑日暮兮不來凄風吹我衿望君不能坐悲
苦愁我心愛身以何爲惜我華色時中情旣欵欵
然後尅密期褰衣躡茂草謂君不我欺厠此醜陋
質徙倚無所之自傷失所欲淚下如連絲
　　　古詩爲焦仲卿妻作并序　無名氏
　　　　漢末建安中廬江府小吏焦仲卿妻劉
　　　　氏爲仲卿毋所遣自誓不嫁其家逼之
　　　　乃沒水而死仲卿聞之亦自縊於庭樹
　　　　時傷之爲詩云爾
孔雀東南飛五里一徘徊十三能織素十四學裁
衣十五彈箜篌十六誦詩書十七爲君婦心中常
苦悲君旣爲府吏守節情不移賤妾留空房相見
常自稀彼意常依依雞鳴入機織夜夜不得息三
日斷五匹大人故嫌責非爲織作遲君家婦難爲
妾不堪驅使徒留無所施便可白公姥及時相遣
歸府吏得聞之堂上啓阿母兒已薄祿相幸復得
此婦結髮同枕席黃泉共爲友共事三二年始爾
未爲久女行無偏斜何意致不厚阿母謂府吏何
乃太區區此婦無禮節舉動自專諸吾意久懷忿
汝豈得自由東家有賢女自名秦羅敷可憐體無
比阿毋爲汝求便可速遣之遣去愼莫留府吏長
跪吿伏惟啓阿母今若遣此婦終老不復取阿母
得聞之槌牀便大怒小子無所畏何敢助婦語吾
已失恩義㑹不相從許府吏黙無聲再拜還入戶
舉言謂新婦哽咽不能語我自不驅卿逼迫有阿
母卿但暫還家吾今且報府不久當歸還還必相
迎取以此下心意愼勿違吾語新婦謂府吏勿復
重紛紜徃昔初陽歲謝家來貴門奉事循公姥進
心敢自專晝夜勤作息伶俜縈苦辛謂言無罪過
供養卒大恩仍更被驅遣何言復來還妾有繡腰
𥜗萎𬎼自生光紅羅復斗帳四角垂香囊箱簾六
七十綠碧青絲繩物物各自異種種在其中人賤
物亦鄙不足迎後人留待作遺施於今無㑹因時
時爲安慰久久莫相忘雞鳴外欲曙新婦起嚴粧
着我繡裌裙事事四五通足下躡絲履頭上玳瑁
光腰若流紈素耳着眀月璫指如削葱根口如含
朱丹纎纎作細歩精妙世無雙上堂拜阿母阿母
怒不止昔作女兒時生小出野里本自無教訓兼
愧貴家子受毋錢帛多不堪毋驅使今日還家去
念母勞家裏却與小姑别淚落連珠子新婦初來
時小姑始扶牀今日被驅遣小姑如我長勤心養
公姥好自相扶將初七及下九嬉戯莫相忘出門
登車去涕落百餘行府吏馬在前新婦車在後隱
隱何甸甸俱㑹大道口下馬入車中低頭共耳語
誓不相隔鄕且暫歸家去吾今且赴府不久當還
歸誓天不相負新婦謂府吏感君區區懷君旣若
見錄不久望君來君當作盤石妾當作蒲葦蒲葦
紉如絲盤石無轉移我有親父兄性行暴如雷恐
不忍我意逆以煎我懷舉手長勞勞二情同依依
入門上家堂進退無顏儀阿毋大拊掌不啚子自
歸十三教汝織十四能裁衣十五彈箜篌十六知
禮儀十七遣汝嫁謂言無誓違汝今何罪過不迎
而自歸蘭芝慙阿毋兒實無罪過阿母大悲摧還
家十餘日縣令遣媒來云有第三郎窈窕世無双
年始十八九便言多令才阿母謂阿女汝可去應
之阿女含淚荅蘭芝初還時府吏見丁寧結誓不
别離今日違情義恐此事非竒自可斷來信徐徐
更謂之阿母白媒人貧賤有此女始適還家門不
堪吏人婦豈合令郎君幸可廣問訊不可便相許
媒人去數日尋遣丞請還說有蘭家女承籍有宦
官云有第五郎嬌逸未有婚遣丞爲媒人主簿通
語言直說太守家有此令郎君旣欲結大義故遣
來貴門阿母謝媒人女子先有誓老姥豈敢言阿
兄得聞之悵然心中煩舉言謂阿妹作計何不量
先嫁得府吏後嫁得郎君否泰如天地足以榮汝
身不嫁義即體其住欲何云蘭芝仰頭荅理實如
兄言謝家事夫壻中道還兄門處分適兄意那得
自任專雖與府吏要渠㑹永無緣登即相許和便
可作婚姻媒人下牀去諾諾復爾爾還部白府君
下官奉使命言談大有緣府君得聞之心中大歡
喜視曆復閱書便利此月内六合正相應良吉三
十日今已二十七卿可去成婚交語速裝束絡繹
如浮雲靑雀白鵠舫四角龍子幡婀娜隨風轉金
車玉作輪躑躅靑驄馬流蘇金鏤鞍齎錢三百萬
皆用靑絲穿雜彩三百匹交廣市鮭珍從人四五
百欝鬱登郡門阿母謂阿女適得府君書明日來
迎汝何不作衣裳莫令事不舉阿女黙無聲手巾
掩口啼淚落便如瀉移我琉璃搨出置前牕下左
手持刀尺右手執綾羅朝成繡裌裙晚成單羅衫
䁆䁆日欲暝愁思出門啼府吏聞此變因求假暫
歸未至二三里摧藏馬悲哀新婦識馬聲躡履相
逢迎悵然遥相望知是故人來舉手拍馬鞍嗟嘆
使心傷自君别我後人事不可量果不如先願又
非君所詳我有親父母逼迫兼弟兄以我應他人
君還何所望府吏謂新婦賀卿得高遷盤召方且
厚可以卒千年蒲葦一時紉便作旦夕間卿當日
勝貴吾獨向黃泉新婦謂府吏何意出此言同是
被迫逼君爾妾亦然黃泉下相見勿違今日言埶
手分道去各各還家門生人作死别恨恨那可論
念與世間辭千萬不復全府吏還家去上堂拜阿
母今日大風寒寒風摧樹木嚴霜結庭蘭兒今日
冥冥今母在後單故作不良計勿復怨鬼神命如
南山石四體康且直阿母得聞之零淚應聲落汝
是大家子仕宦於臺閣愼勿爲婦死貴賤情可薄
東家有賢女窈窕艶城郭阿母爲汝求便復在旦
夕府吏再拜還長嘆空房中作計乃爾立轉頭向
戶裏漸見愁煎迫其日牛馬嘶新婦入青廬淹淹
黃昏後寂寂人定初我命絶今日魂去尸長留攬
裙脫絲履舉身赴靑池府吏聞此事心知長别離
徘徊顧樹下自掛東南枝兩家求合葬合葬華山
傍東西植松柏左右種梧桐枝枝相復蓋葉葉相
交通中有雙飛鳥自名爲鴛鴦仰頭相向鳴夜夜
達五更行人駐足聽寡婦起傍徨多謝後世人戒
之愼勿忘

玉臺新詠卷之一
玉臺新詠目錄卷之一
　　　古詩八首
　　　古樂府詩六首　枚乘
　　　雜詩九首
　　　歌詩一首　李延年
　　　詩一首　蘇武
　　　羽林郎詩一首　辛延年
　　　怨詩一首　班婕妤
　　　董嬌嬈詩一首　宋子候
　　　漢時童謡歌一首
　　　同聲詩一首　張衡
　　　贈婦詩三首　秦嘉
　　　秦嘉妻荅一首　徐淑
　　　飮馬長城窟行一首　蔡邕
　　　飮馬長城窟行一首　陳琳
　　　詩五首　徐幹
　　　室思詩一首　又
　　　情詩一首　又
　　　定情詩一首　䌓欽
　　　古詩爲焦仲卿妻作　無名氏
玉臺新詠卷之二
　　　於清河見輓船士新婚别妻　魏文帝
與君結新婚宿昔當别離凉風動秋草蟋蟀鳴相
隨冽冽寒蟬吟蟬吟抱枯枝枯枝時飛揚身體忽
遷移不悲身遷移但惜歲月馳歲月無窮極㑹合
安可知願爲双黃鵠比翼戯清池
　　　清河一首
方舟戯長水湛淡自浮沉絃歌發中流悲響有餘
音音聲入君懷悽愴傷人心心傷安所念但願恩
情深願爲晨風鳥双飛翔北林
　　　塘上行　甄皇后
蒲生我池中其葉何離離傍能行仁義莫若妾自
知衆口鑠黄金使君生别離念君去我時獨愁常
苦悲想見君顏色感結傷心脾念君常苦悲夜夜
不能寐莫以賢豪故棄捐素所愛莫以魚肉賤棄
捐葱與薤莫以麻枲賤棄捐營與蒯岀亦復苦愁
入亦復苦愁邊地多悲風樹木何修修從君致獨
樂延年壽千秋
　　　雜詩二首并序　王宋
　　　　王宋者平虜将軍劉勲妻也入門二十
　　　　　年後勲悅山陽司馬氏女以宋無子
　　　　　出之還於道中作詩
　　　其一
翩翩牀前帳張以蔽光輝昔將爾同去今将爾同
歸緘藏篋笥裏當復何時披
　　　其二
誰言去婦薄去婦情更重千里不唾井况乃昔所
奉遠望未爲遥踟躕不得住
　　雜詩五首　曹植
　　　其一
明月照高樓流光正徘徊上有愁思婦悲歎有餘
哀借問歎者誰言是客子妻君行踰十年孤妾當
獨栖君若清路塵妾若濁水泥浮沉各異勢㑹合
何時諧願爲西南風長逝入君懷君懷時不開妾
心當何依
　　　其二
西北有織婦綺縞何繽紛眀晨秉機杼日莫不成
文太息終長夜悲嘯入靑雲妾身守空房良人行
從軍自期三年歸今已歷九春孤鳥繞林翔嗷嗷
鳴索群願爲南流景馳光見我君
　　　其三
微隂翳陽景清風飄我衣逰魚潛渌水翔鳥薄天
飛眇眇客行去遥役不得歸始岀嚴霜結今夜白
露晞逰子歎黍離䖏者歌式微慷慨對嘉賓悽愴
内傷悲
　　　其四
攬衣出中閨逍遥歩兩楹閒房何寂寞綠草破堦
庭空室自生風百鳥翩南征春思安可忘憂慼與
我并佳人在遠道妾身獨單煢懽㑹難再遇蘭芝
不重榮人皆弃舊愛君豈若平生寄松爲女蘿依
水如浮萍束身奉衿帶朝夕可墮傾儻願終盻盻
永副我中情
　　　其五
南國有佳人容華若李朝逰桃江北岸夕宿湘川
沚時俗薄朱顏誰爲發皓齒俛仰歲将暮榮曜難
永恃
　　　美女篇
美女妖且閒採桑岐路間長條紛冉冉落葉何翩
翩攘袖見素手皓腕約金環頭上金雀釵腰佩翠
琅玕明珠交玉体珊瑚間朱顏羅衣何飄飄輕裙
隨風還顧盻爲光彩長嘯氣若蘭行徒用息駕休
者以忘飱借問女安居乃在城南端青樓臨大路
高門結重關容華輝朗日誰不希令顏媒氏何所
營玉帛不時安佳人慕高義求賢良獨難衆人何
嗷嗷安知彼所歡盛年處房室中夜起長歎
　　　種葛篇
種葛南山下葛蔓自成隂與君初婚時結髮恩義
深歡愛在枕席宿昔同衣衾竊慕棠棣篇好樂如
瑟琴行年将晚暮佳人懷異心恩絶曠不接我情
逐抑沈出門當何顧徘徊歩北林下有交頸獸仰
見雙栖禽攀枝長歎息淚下沾羅衿良馬知我愁
延頸對我吟昔爲同池魚今若商與參往古皆歡
遇我獨困於今棄置委天命悲愁安可任
　　　浮萍篇
浮萍寄清水隨風東西流結髮辭嚴親來爲君子
逑恪勤在朝夕無端獲罪尤在昔蒙恩惠和樂如
瑟琴何意今摧頽曠若商與參茱茰自有芳不若
桂與蘭新人雖可愛無若故人歡行雲有反期君
恩儻中還慊慊仰天嘆愁心将何愬日月不常處
人生忽若寓悲風來入懷淚落如垂露小篋造裳
衣裁縫紈與素
　　　棄婦詩　曹植
石榴植前庭綠葉摇縹靑丹華灼烈烈惟彩有光
榮光好曄流離可以處淑靈有鳥飛來集樹翼以
悲鳴夫何爲丹華丹華實不成拊心長歎息無子
當歸寧有子月經天無子若流星天月相終始流
星沒無精栖遲失所宜下與瓦石并憂懷從中來
歎息通雞鳴返側不能寐逍遥於前庭踟躕還入
房肅肅帷幕聲褰幃更攝帶撫弦彈素箏慷慨有
餘音要妙悲且清收淚長歎息何以負神靈招摇
待霜露何必春夏成晚穫爲良實願君且安寧
　　樂府二首　魏明帝
　　　其一
昭昭素明月暉光燭我牀憂人不能寐耿耿夜何
長微風衝閨闥羅帷自飄颺攬衣曳長帶縱屣下
高堂東西安所之徘徊以傍徨春鳥何南飛翩翩
獨翶翔悲聲命儔匹哀鳴傷我腸感物懷所思泣
涕忽沾裳佇立吐高吟舒憤訴窮蒼
　　　其二
種瓜東井上冉冉自踰垣與君新爲婚瓜葛相結
連寄託不肖軀有如倚太山莬絲無枝株蔓延自
登縁萍藻託清流常恐身不全被蒙丘山惠賤妾
執拳拳天日昭知之想君亦俱然
　　詠懷詩二首　阮籍
　　　其一
二妃㳺江濵逍遥從風翔交甫解環佩婉孌有芬
芳猗靡情歡愛千載不相忘傾城迷下蔡容好結
中腸感激生憂思萱草樹蘭房膏沐爲誰施其雨
怨朝陽如何金石交一旦便離傷
　　　其二
昔日䌓華子安陵與龍陽夭夭桃李花灼灼有輝
光悅懌若九春磬折似秋霜流眄發媚姿言笑吐
芬芳携手等歡愛宿昔同衾裳願爲雙飛鳥比翼
共翶翔丹青著眀誓永世不相忘
　　樂府七首　傳玄
　　　靑靑河邊草篇
靑靑河邊草悠悠萬里道草生在春時遠道還有
期春至不草生期盡歎無聲感物懷思心夢想發
中情夢君如鴛鴦比翼雲間翔旣覺寂無見曠如
參與商夢君結同心北翼逰北林旣斍寂無見曠
如商與參河洛自用固不如中岳安回流不汲汲
浮雲往自還悲風動思心悠悠誰知者懸景無停
居忽如馳駟馬傾耳懷音響轉目涙双墮生存無
㑹期要君黃泉下
　　　豫章行
苦相身爲女卑陋難再陳兒男當門戶墮地自生
神雄心志四海萬里望風塵女育無欣愛不爲家
所珍長大逃深室藏頭羞見人垂淚適他鄕忽如
雨絶雲低頭和顏色素頰結朱唇跪拜無復數婢
妾如嚴賔情合双雲漢葵藿傾陽春心乖甚永火
百惡集其身玉顏隨年變丈夫多好新昔爲形與
影今爲胡與秦胡秦時相見一絶踰參辰
　　　艶歌行
有女懷芬芳提提歩東廂蛾眉分翠羽明發目清
揚丹唇翳皓齒秀色若珪璋巧笑露歡靨衆媚不
可詳容儀希世出無乃古毛嬙頭安金歩摇耳繫
明月璫珠環約素腕翠爵垂鮮光文袍綴藻黼玉
體映羅裳容華旣以艶志節擬秋霜徽音冠青雲
聲響流四方妙哉英媛德宜配侯與王靈應萬世
合日月時相望媒氏陳束帛羔鴈鳴前堂百兩盈
中路起若鵉鳳翔凡夫徒踴躍望絶殊參商
　　　怨歌行
昭昭朝時日皎皎晨明月十五入君門一别終華
髮同心忽異離曠如胡與越胡越有㑹時參辰遼
且闊形影雖髣髴音聲寂無達纎絃感促柱觸之
哀聲發情思如循環憂來不可遏塗山有餘恨詩
人詠采葛蜻蚓吟牀下囘風起幽闥春榮隨露落
芙蓉生木末自傷命不遇良辰永乖别已爾可柰
何譬如紈素裂孤雌翔故巢星流光景絶魂神馳
萬里甘心要同穴
　　　明月篇
皎皎眀月光灼灼朝日輝昔爲春蠒絲今爲秋女
衣丹唇列素齒翠彩發蛾眉嬌子多好言歡合易
為姿王顏盛有時秀色隨年衰常恐新間舊變故
興細微浮萍無根本非水将何依憂喜更相接樂
極還自悲
　　　秋蘭篇
秋蘭䕃玉池池水清且芳芙蓉隨風發中有双鴛
鴦双魚自踴躍兩鳥時廻翔君期歷九秋與妾同
衣裳
　　　西長安行
所思兮何在乃在西長安何用存問妾香䙞雙珠
環何用重存問羽爵翠琅玕今我兮聞君更有兮
異心香亦不可燒環亦不可沈香燒日有歇環沈
日自深
　　　和班氏詩一首　傳玄
秋胡納令室三日宦他鄕皎皎潔婦姿泠泠守空
房嬿婉不終久别如參與商憂來猶四海易感難
可防人言生日短愁者苦夜長百草揚春華攘腕
採柔桑素手尋繁枝落葉不盈筐羅衣翳玉體廻
目流彩章君子倦仕歸車馬如龍驤精誠馳萬里
旣至兩相忘行人悅令色請息此路傍誘以逢郎
喩遂下黃金裝烈烈貞女忿言辭厲秋霜長驅及
君室奉金升北堂母立呼婦來歡情樂未央秋胡
見此婦惕然懷探湯負心豈不慙永誓非所望清
濁自異源鳧鳳不並翔引身赴長流果哉潔婦腸
彼夫旣不淑此婦亦太剛
　　情詩五首　張華
　　　其一
北方有佳人端坐鼓鳴琴終晨撫管絃日夕不成
音憂來結不觧我思存所欽君子尋時役幽妾懷
苦心初爲三載别於今久滯淫昔柳生戶牖庭内
自成隂翔鳥鳴翠偶草虫相和吟心悲易感激俛
仰淚流衿願託晨風翼束帶侍衣衾
　　　其二
明月曜清景曨光照玄墀幽人守靜夜廻身入空
帷束帶俟將朝廓落晨星稀寐假交精爽覿我佳
人姿巧笑媚歡靨縣娟眸與眉寐言増長歎悽然
心獨悲
　　　其三
清風動帷簾晨月燭幽房佳人處遐遠蘭室無容
光衿懷擁虚景輕衾覆空牀居歡惜夜促在慼怨
宵長撫枕獨吟歎綿綿心内傷
　　　其四
君居北海陽妾在江南隂懸邈脩途遠山川阻且
深承歡注隆愛結分投所欽䘖恩守篤義萬里託
徵心
　　　其五
逰目四野外逍遥獨延佇蘭蕙緣清渠繫華䕃綠
墅佳人不在玆取此欲誰與巢居斍風飄穴處識
隂雨未曽遠别離安知慕儔侶
　　雜詩二首
　　　其一　張華
逍遥逰春空容與綠流阿白蘋開素葉朱草茂丹
華微風摇茞若層波動芰荷榮彩曜中林流馨入
綺羅王孫逰不歸脩路邈以遐誰與翫遺芳佇立
獨咨嗟
　　　其二
荏苒日月運寒暑忽流易同好逰不存苕苕逺離
析房櫳自來風戶庭無行迹兼葭生牀下蛛蝥綱
四璧懷思豈不隆感物重鬱積逰鴈比翼翔歸鴻
知接翮來哉彼君子無愁徒自隔
　　内顧詩二首　潘岳
　　其一
靜居懷所歡登城望四澤春草欝靑靑桑柘何奕
奕芳林振朱榮渌水激素石初征冰未泮忽焉袗
絺綌漫漫三千里苕苕遠行客馳情戀朱顏寸隂
過盈尺夜愁極清晨朝悲終日夕山川信悠永願
言良弗獲引領訊歸雲沉思不可釋
　　　其二
獨悲安所慕人生若朝露綿邈寄絶域眷戀想平
素爾情旣來追我心亦還顧形體隔不達精爽交
中路不見山下松隆冬不易故不見陵澗柏歲寒
守一度無謂希見疎在遠分彌固
　　悼亡詩二首　潘岳
　　　其一
苒荏冬春謝寒暑忽流易之子歸窮泉重壤永幽
隔私懷誰克從淹留亦何益僶俛恭朝命廻心返
初役望廬思其人入室想所歷幃屏無髣髴翰墨
有餘迹流芳未及歇遺挂猶在壁悵恍如或存回
遑忡驚惕如彼翰林鳥雙栖一朝隻如彼逰川魚
比目中路析春風縁隟來晨霤依簷滴寢息何時
忘沉憂日盈積庶幾有時哀莊缶猶可擊
　　　其二
皎皎窓中月照我室南端清商應秋至溽暑隨節
䦨凛凛凉風升始覺夏衾單豈曰無重纊誰與同
歲寒歲寒無與同朗月何朧朧展轉眄枕席長簞
竟牀空牀空委清塵室虛來悲風獨無李氏靈彷
彿覩爾容撫衿長歎息不斍涕沾胷沾胷安能已
悲懷從中起寢興自存形遺音猶在耳上慙東門
吳下愧蒙莊子賦詩欲言志零落難具紀命也可
柰何長戚自令鄙
　　　王昭君辭一首并序　石崇
　　　　王眀君者本爲王昭君以觸文帝諱故
　　　　改匈奴盛請婚於漢元帝詔以後宮良
　　　　家子眀君配焉昔公主嫁烏孫令琵琶
　　　　馬上作樂以慰其道路之思其送眀君
　　　　亦必爾也其新造之曲多哀聲故叙之
　　　　於紙云爾
我本漢家子將適單于庭辭訣未及終前驅已抗
旌僕御涕流離轅馬爲悲鳴哀鬱傷五内泣涙沾
珠瓔行行日已遠乃造匈奴城延我於穹盧加我
閼氏名殊類非所安雖貴非所榮父子見陵辱對
之慙且驚熬身良未易黙黙以苟生荀生亦聊積
何思常憤盈願假飛鴻翼棄之以遐征飛鴻不我
顧佇立以屏營昔爲匣中玉今爲糞上英朝華不
足歡甘爲草秋并傳語後世人遠嫁難爲情
　　　嬌女詩一首　左思
吾家有嬌女皎皎頗白晢小字爲紈素口齒自清
歷鬢髮覆廣額双耳似連璧明朝弄梳臺黛眉類
掃跡濃朱衍丹唇黄􁇔瀾漫赤嬌語若連瑣忿速
乃明􁧒握筆利彤管篆刻未期益埶書愛綈素誦
習矜所獲其姊字惠芳兩目燦如畫輕粧喜樓邊
臨鏡忘紡績舉觶擬京兆立的成復易玩弄眉頰
間劇兼機杼役從容好趙舞延袖像飛翮上下絃
柱際文史輙卷襞顧眄屏風畫如見巳指擿丹青
日塵闇眀義爲隱𦣱馳騖翔園林菓下皆生摘紅
葩掇紫萍蔕實驟抵擲貪華風雨中倐忽數百適
務躡霜雪戯重綦常累積并心注肴饌端坐理盤
槅翰墨戢閒按相與數離逖動爲罏鉦屈屣履往
之適止爲荼菽據吹吁對鼎䥶脂膩漫白袖煙薫
染珂錫衣被皆重施難與沈水碧任其孺子意羞
受長者責瞥聞當與杖淚掩俱向壁
玉臺新詠卷之二
玉臺新詠目錄卷之二
　　　於清河見輓船士新婚與妻别一首
　　　　　　　　　　　　　　　　　魏文帝
　　　清河一首　又
　　　樂府塘上行一首　甄皇后
　　　雜詩二首并序　劉勲妻王宋
　　　雜詩五首　曹植
　　　樂府三首　又
　　　棄婦一首　又
　　　樂府二首　魏明帝
　　　詠懷詩二首　阮籍
　　　樂府詩七首　傳玄
　　　和班氏詩一首　又
　　　情詩五首　張華
　　　雜詩二首　又
　　　内顧詩二首　潘岳
　　　悼亡詩二首　又
　　　王昭君辭一首并序　石崇
　　　嬌女詩一首　左思
玉臺新詠卷之三
　　擬古七首　陸機
　　　擬西北有高樓
高樓一何峻迢迢峻而安綺窓出塵冥飛階躡雲
端佳人撫琴瑟纎手清且閒芳草隨風結哀響馥
若蘭玉容誰能顧傾城在一彈佇立望日昃躑躅
再三歎不怨佇立久但願歌者歡思駕歸鴻羽比
翼双飛翰
　　　擬東城高且長
西山何其峻層曲鬱崔嵬零露彌天墜蕙葉慿林
衰寒暑相因襲時逝忽如遺三閭結飛轡太耊悲
落暉曷爲牽世務中心悵有違京雒多妖麗玉顏
侔瓊蕤閑夜撫鳴琴惠音清且悲長歌赴促節哀
響遂高徽一唱萬夫歡再唱梁塵飛思爲河曲鳥
双逰灃水湄
　　　擬蘭若生春陽
嘉樹生朝陽凝霜封其條執心守時信歲寒不敢
凋美人何其曠灼灼在雲霄隆想彌年時長嘯入
風飄引領望天末譬彼向陽翹
　　　擬迢迢牽牛星
炤炤天漢輝粲粲光天歩牽牛西北廻織女東南
顧華容一何綺揮手如振素怨彼河無梁悲此年
歲暮跂彼無良緣皖焉不得度引領望大川双涕
如沾露
　　　擬庭中有竒樹
歡交蘭時往迢迢匿音徽虞淵引絶景四節逝若
飛芳草久已茂佳人竟不歸躑躅遵林渚惠風入
我懷感物戀所歡採此欲貽誰
　　　擬靑靑河畔草
靡靡江籬草熠熠生河側皎皎彼姝女阿那當軒
織粲粲妖容姿灼灼華美色良人逰不歸偏栖獨
隻翼空房來悲風中夜起歎息
　　　擬渉江採芙蓉
上山採瓊蘂穹谷饒芳蘭采采不盈掬悠悠懷所
歡故鄕一何曠山川阻且難沉思鍾萬里躑躅獨
吟歎
　　爲顧彦先贈婦二首　陸雲
　　　其一
辭家遠行逰悠悠三千里京洛多風塵素衣化爲
緇修身悼憂苦感念同懷子隆思亂心曲沈權滯
不起歡沈難克興心亂誰爲理願假歸鴻翼飜飛
浙江汜
　　　其二
東南有思歸長歎充幽闥借問歎何爲佳人眇天
末逰宦久不歸山川脩且闊形影參商乖音息曠
不達離合非有常譬彼絃與筈願保金石志慰妾
長飢渴
　　　贈車騎一首　周夫人
碎碎細織練當爲君作襦君行豈有顧憶君是妾
夫昔者得君書聞君在高平今時得君書聞君在
京城京城華麗鄕璀粲多異端男兒多逺志豈知
妾念君昔者與君别歲律薄将暮日月一何速素
秋墜湛露湛露何冉冉思君隨歲晚對食不能飱
臨觴不能飲
　　樂府三首
　　　艶歌行
扶桑升朝輝照此高樓端高堂多艶麗洞房出清
顏淑貌耀皎日惠心清且閒美目揚玉澤蛾眉象
翠翰鮮膚一何潤秀色若可飡窈窕多容儀婉美
巧笑言暮春春服成粲粲綺與紈金雀垂藻翹瓊
珮結瑶璠方駕揚清塵濯足洛水瀾藹藹風雲㑹
佳人一何繁南崖充羅幕北渚盈軿軒清川含藻
景高岸被華丹馥馥芳袖揮泠泠纎指彈悲歌吐
清音雅舞播幽蘭丹唇含九秋妍迹凌七盤赴曲
迅驚鴻蹈節如集鵉綺態隨顏變沈姿無定源俯
仰紛阿那顧歩咸可歡遺芳結飛飈浮景映清湍
冶容不足詠春逰良可歎
　　　前緩聲歌
逰仙聚靈族高㑹曽城阿長風萬里舉慶雲鬱嵯
峨宓妃興洛浦王韓起泰華北徵瑶臺女南要湘
川娥肅肅宵駕動翩翩翠蓋羅羽旗栖瓊鸞玉衡
吐鳴和太容揮高絃洪崖發清歌獻酬旣已周輕
軒垂紫霞搃轡扶桑枝濯足湯谷波清輝溢天門
垂慶惠皇家
　　　塘上行
江蘺生幽渚微芳不足宣被蒙風雨㑹移君華池
邊發藻玉臺下垂影滄浪淵沾潤旣己渥結根奥
且堅四節逰不處華繁難久鮮淑氣與時殞餘芳
隨風捐天道有遷易人理無常全男歡智傾愚女
愛衰避妍不惜微軀退但歎蒼蠅前願君廣末光
照妾薄暮年
　　爲顧彦先贈婦往反四首　陸雲
　　　其一
我在三川陽子居五湖隂山海一何曠譬彼飛與
沉目想清惠姿耳存淑媚音獨寐多遠念寢言撫
空衿彼美同懷子非爾誰爲心
　　　其二
悠悠君行邁煢煢妾獨止山河安可踰永隔路萬
里京室多妖冶粲粲都人子雅歩嫋纎腰巧笑發
皓齒佳麗良可羨衰賤焉足紀遠蒙眷顧言䘖恩
非望始
　　　其三
翩翩飛蓬征郁郁寒木榮逰止固殊性浮沈豈一
情隆愛結在昔信誓貫三靈秉心金石固豈從時
俗傾笑目逝不顧纎腰徒盈盈何用結中欵仰指
北辰星
　　　其四
浮海難爲水逰林難爲觀容色貴及時朝華忘日
晏皎皎彼姝子灼灼懷春粲西城善雅舞總章饒
清彈鳴簧發丹唇朱絃繞素腕輕裙猶電揮雙袂
如霞散華容溢藻幄哀響入雲漢知音世所希非
君誰能讃棄置北辰星聞此玄龍煥時暮勿復言
華落理必賤
　　雜詩一首　楊方
秋夜凉風起清氣蕩暄濁蜻蜊吟堦下飛蛾拂眀
燭君子從逺役佳人守煢獨離居幾何時鑚燧忽
改木房櫳無行跡庭草萋已綠靑苔依空牆蜘蛛
綱四屋感好多所懷沈憂結心曲
　　合歡詩五首
　　　其一
虎嘯谷風起龍躍景雲浮同聲好相應同氣自相
求我情與子親譬如影追軀食共並根穗飮共連
理杯衣用双絲絹寢共無縫綯居願接膝坐行願
擕手趨子靖我不動子逰我無留齊彼同心鳥譬
此比目魚情至斷金石膠漆未爲牢但願長無别
合形作一軀生爲併身物死爲同槨灰秦氏自言
至我情不可儔
　　其二
磁石招長針陽燧下炎煙宮商聲相和心同自相
親我情與子合亦如影追身寢共織成被絮用同
功綿暑摇比翼扇寒坐併肩氊子笑我必哂子慼
我無歡來與子共迹去與子同塵齊彼蛩蛩獸舉
動不相捐唯願長無别合形作一身生有同室好
死成併棺民徐氏自言至我情不可陳
　　其三
獨坐空室中愁有數千端悲響荅愁歎哀涕應苦
言彷徨四顧望白日入西山不覩佳人來但見飛
鳥還飛鳥亦何樂夕宿自作群
　　　其四
飛黃䘖長轡翼翼回輕輪俯渉渌水澗仰過九層
山脩途曲且險秋草生兩邊黃華如沓金白華如
散銀青敷羅翠采絳葩象赤雲爰有承露枝紫榮
合素芬扶疎垂清藻布翹芳且鮮目爲艶彩廻心
爲竒色旋撫心悼孤客俯仰還自憐踟躕向壁歎
攬筆作此文
　　　其五
南林有竒樹承春挺素華豐翹被長條綠葉蔽朱
柯因風吐徽音芳氣入紫霞我心羨此木願徙着
余家夕得逰其下朝得弄其葩爾根深且堅余宅
淺且洿移植無良期歎息將如何
　　　七夕觀織女詩一首　王鑒
牽牛悲殊舘織女怨離家一稔期一宵此期良可
嘉赫奕玄門開飛閣欝嵯峨隱隱驅千乘闐闐越
星河六龍奮瑶轡文螭負瓊車火丹乘瑰燭素女
執瓊華絳旗若吐電朱蓋如振霞雲韶何嘈嗷靈
鼓鳴相和亭軒佇高眄眷予在岌峨澤因芳露沾
恩附蘭風加明發相從逰翩翩鸞鷟羅同逰不同
觀念子憂怨多敬因三祝末以爾屬皇娥
　　　嘲友人一首　李充
同好齊歡愛纏緜一何深子旣識我情我亦知子
心嬿婉歷年歲和樂如瑟琴良辰不我俱中濶似
商參爾隔北山陽我分南川隂嘉㑹罔克從積思
安可任目想妍麗姿耳存清媚音脩晝興永念遥
夜獨悲吟逝將尋行役言别涕沾襟願爾降王趾
一顧重千金
　　　夜聽擣衣一首　曹毗
寒興御紈素佳人理衣衾冬夜清且永皓月照堂
隂纎手疉輕素朗杵叩鳴砧清風流䌓節廻飈灑
微吟嗟此徃運速悼彼幽滯心二物感余懷豈但
聲與音
　　　擬古詩一首　陶潛
日暮天無雲春風扇微和佳人美清夜達曙酣且
歌歌竟長歎息持此感人多眀明雲間月灼灼葉
中花豈無一時好不久當如何
　　樂府詩二首　荀㫤
　　　擬相逢狹路間
朝發邯郸邑暮宿井陘間井陘一何狹車馬不得
旋邂逅相逢值﨑嶇交一言一言不容多伏軾問
君家君家誠難知難知復易博南面平原居北趣
相如閣飛樓臨夕都通門枕華郭入門無所見但
見雙栖鶴栖鶴數十双鴛鴦群相追大兄弭金璫
中兄振纓綉伏臘一來歸鄰里生光輝小弟無所
作闘雞東陌逵大婦織紈綺中婦縫羅衣小婦無
所作挾瑟弄音徽丈人且却坐梁塵將欲飛
　　　擬靑靑河邊草
熒熒山上火迢迢隔隴左隴左不可至精爽通寤
寐寤寐衾幃同忽覺在他邦他邦各異邑相遂不
相及迷墟在望烟木落知冰堅升朝冬自進誰肯
相攀牽客從北方來遺我端弋綈命僕開弋綈中
有隱起珪長跪讀隱珪辭苦聲亦悽上言各努力
下言長相懷
　　雜詩二首
　　　其一　王微
桑妾獨何懷傾筐未盈把自言悲苦多排却不肯
捨妾悲四陳訴塡憂不銷冶寒鴈歸所從半塗失
慿假壯情忭驅馳猛氣捍朝社常懷雪漢慙常欲
復周雅重名好銘勒輕軀願圖寫萬里度沙漠懸
師蹈朔野傳聞兵失利不見來歸者奚䖏埋旍摩
何處喪車馬拊心悼恭人零淚覆面下徒謂久别
離不見長孤寡寂寂揜高門寥寥空廣厦待君竟
不歸收顏今就價
　　　其二
思婦臨高臺長想慿華軒弄絃不成曲哀歌若送
言箕箒留江介良人處鴈門詎憶無夜苦但和狐
白温日暗牛羊下野雀滿空園孟冬寒風起東壁
正中昏朱火獨照人抱景自愁怨誰知心曲亂所
思不可論
　雜詩三首　謝惠連
　　　七月七日詠牛女
落日隱簷楹升月照房櫳團團滿葉露浙浙振條
風蹀足循廣塗瞬目曬曽穹雲漢有靈匹彌年闕
相從遐川阻暱愛脩渚曠清容弄杼不成采聳轡
驚前蹤昔離秋已兩今聚夕無雙傾河易廻幹欵
顏難久悰沃若靈駕旋寂寥雲幄空留情顧華寢
遥心遂奔龍沈吟爲爾感情深意彌重
　　　擣衣
衡紀無淹度晷運倐如催白露滋園菊秋風落庭
槐肅肅莎雞羽烈烈寒螿啼夕隂結空幙宵月皓
中閨美人成常服端飭相招携簪玉岀北方鳴金
歩南階欄高砧響發楹長杵聲哀微芳起兩袖輕
汗染双題紈素旣已成君子行未歸裁用笥中刀
縫爲萬里衣盈篋自予手幽緘俟君開腰帶准疇
昔不知今是非
　　　代古
客從遠方來贈我鵠文綾貯以相思筴緘以同心
繩裁爲親身服着以俱寢興别來經年歲歡心不
可凌寫酒置井中誰能辯斗升合如杯中水誰能
判淄澠
　　　代行行重行行　劉鑠
眇眇凌長道遥遥行遠之廻車背京邑揮手從此
辭堂上流塵生庭中綠草滋寒螿翔水曲秋兔依
山基芳年有華月佳人無還期日夕凉風起對酒
長相思悲發江南調憂委子衿詩臥看明燈晦坐
見輕紈緇淚容不可飾幽鏡難復持願垂薄暮景
照妾桑榆時
　　　代明月何皎皎
落宿半遥城浮雲藹曽闕玉宇來清風羅帳延秋
月結思想伊人沉憂懷明發誰謂行客逰屢見芳
流歇河廣川無梁山高路難越
　　　代孟冬寒氣至
白露秋風始秋風明月初眀月照高樓白露皎玄
除迨及凉風起行見寒林疎客從逺方至贈我千
里書先叙懷舊愛末陳夕離居一章意不盡三復
情有餘願遂平生志無使甘言虚
　　　代靑青河邊草
凄凄含露臺肅肅迎風舘思女御櫺軒哀心徹雲
漢端撫悲絃泣獨對明燈嘆良人久徭役耿分終
昏旦楚楚秋水歌依依授菱彈
　　　詠牛女
秋動清氛扇火移炎氣歇廣欄含夜隂高軒通夕
月安歩巡芳林傾望極雲闕組幕縈漢陳龍駕凌
霄發誰云長河遥頗覺促筵悅沉情未申寫飛光
已飄忽來對眇難期今歡自玆沒

玉臺新詠卷之三
玉臺新詠目錄卷之三
　　　擬古七首　陸機
　　　爲顧彦先贈婦二首　陸雲
　　　贈車騎一首　周夫人
　　　樂府三首
　　　爲顧彦先贈婦往反四首　陸云
　　　雜詩一首　楊方
　　　合歡詩五首
　　　七夕觀織女詩一首　鑒王
　　　嘲友人一首　李充
　　　夜聽擣衣一首　曹毗
　　　擬古詩一首　陶潛
　　　樂府詩二首　荀㫤
　　　雜詩二首　王微
　　　雜詩三首　謝惠連
　　　雜詩五首　劉鑠
　　　七夕月下　王僧達
遠山歛雰祲廣庭揚月波氣往風集隟秋還露泫
柯節期旣已孱中宵振綺羅來歡詎終夕收涙泣
分河
　　　爲織女贈牽牛　顏延之
婺女儷經星姮娥棲飛月慙無二媛靈託身侍天
闕閶闔殊未輝咸池豈沐髪漢隂不夕張長河爲
誰越雖有促讌期方須凉風發虚計双曜周空遲
三星沒非怨杼軸勞但念芳菲歇
　　　秋胡
椅梧傾高鳳寒谷待鳴律影響豈不懷自達毎相
匹婉彼幽閑女作嬪君子室峻節貫秋霜明艶侔
朝日嘉運旣我從欣願自此畢
燕居未及歡良人顧有違脫巾千里外結綬登王
畿戒徒在昧旦左右來相依驅車出郊郭行路正
倭遲存爲久離别沒爲長不歸
嗟余怨行役三陟窮晨暮嚴駕越風寒觧鞍犯霜
露原隰多悲凉廻飈卷高樹離獸起荒蹊驚鳥縱
橫去悲哉逰宦子榮此山川路
迢遥行人遠婉轉年運徂良時爲此别日月方向
除孰知寒暑積僶俛見榮枯歲暮臨空房凉風起
坐隅寢興日巳寒白露生庭蕪
勤役從歸願反路遵山河昔辭秋未素今也歲載
華蚕月歡時暇桑野多經過佳人從所務窈窕援
高柯傾城誰不顧弭節停中阿
年徃誠思勞事遠闊音形雖爲五載别相與昧平
生捨車遵往路鳧藻馳目成南金豈不重聊自意
所輕義心多苦調密比金玉聲
高節難久淹朅來空復辭遲遲前途盡依依造門
基上堂拜嘉慶入室問何之日暮行採歸物色桑
楡時美人望昏至慙嘆前相持
有懷誰能己聊用申苦難離居殊年歲一别阻河
關春來無時豫秋至應早寒明發動愁心閨中起
長歎慘悽歲方晏落日逰子顏
高張生絶絃聲急由調起自昔枉光塵結言固終
如始何久爲别百行愆諸已君子失時義誰與偕
沒齒愧彼行路詩甘之長川汜
　　　翫月城西門廨中　鮑昭
始見西南樓纎纎如玉鈎未映東北墀娟娟似蛾
眉蛾眉蔽珠櫳玉鈎隔綺窓三五二八時千里與
君同夜移衡漢落徘徊帷幌中歸華先委露别葉
早辭風客逰厭辛苦仕子倦飄塵沐瀚自公日宴
慰及私辰蜀琴抽白雪郢曲繞陽春肴乾酒未缺
金壼啓夕輪廻軒駐輕蓋留酌待情人
　　　代京雒篇
鳳樓十二重四戶八綺窓繡桷金蓮花桂柱玉盤
龍珠簾無隔露羅幌不勝風寳帳三千所爲爾一
朝容揚芬紫烟上垂綵綠雲中春吹廻白日霜歌
落塞鴻但懼秋塵起盛愛逐衰篷坐視靑苔滿臥
對錦筵空琴瑟縱橫散舞衣不復縫古來皆歇薄
君意豈獨濃唯見雙黃鵠千里一相從
　　　擬樂府白頭吟
直如朱絲繩清如玉壼冰何慙宿昔意猜恨坐相
仍人情賤恩舊世義逐衰興毫髮一爲瑕丘山不
可勝食苗實碩䑕點白信蒼蠅鳧鵠遠成美薪芻
前見凌申黜褒女進班去信姬昇周王日淪惑漢
帝益嗟稱心賞猶難恃貌恭豈易慿古來共如此
非君獨撫膺
　　　採桑詩
季春梅始落女工事蚕作採桑淇洧間還戯上宮
閣早蒲時結隂晚篁初解籜藹藹霧滿閨融融景
盈幕乳燕逐草虫巢蜂拾花蕚是節最暄妍佳服
又新爍欽歎對逈塗陽歌弄場藿抽琴試佇思薦
珮杲誠託承君郢中美服義久心諾衞風古愉艶
鄭俗舊浮薄虚願悲渡湘空賦笑瀍洛盛明難重
耒淵意爲誰涸君其且調絃桂酒妾行酌
　　夢還詩
銜淚出郭門撫劒無人逵沙風闇塞起離心眷鄕
畿夜分就孤枕夢想暫言歸孀婦當戶歎繅絲復
鳴機慊欵論久别相將還綺幃靡靡簷下凉朧朧
窓裏暉刈蘭爭芬芳採菊競葳蕤開奩集香蘇探
袖解纓徽寐中長路近覺後大江違驚起空歎息
恍惚神魂飛白水漫浩浩高山壯巍巍波潮異徃
復風雲改榮衰此土非吾土慷慨當訴誰
　　　擬古
河畔草未黃胡鷹已矯翼秋虫挾戶吟寒婦晨夜
織去歲征人還流傳舊相識聞君上壠時東望久
歎息宿昔改衣帶旦暮異容色念此憂如何夜長
愁更多明鏡塵匣中寳琴生網羅
　　　詠双燕
双燕戯雲崖羽翮始差池出入南閨裏經過北堂
垂意欲巢君幕層楹不可窺沉吟芳歲晚徘徊韶
景移悲歌辭舊愛銜泥覔新知
　　　贈故人馬子喬
寒灰㓕更然夕華晨更鮮春冰雖暫解冬冰還復
堅佳人捨我去賞愛長絶緣歡至不留時毎念輙
傷年
双劒將别離先在匣中鳴煙雨交将夕從此遂分
形雌沉吳江水雄飛入楚城吳江深無底楚闕有
崇扃一爲天地别豈直限幽明神物終不隔千祀
儻還并
　　　學阮歩兵體　王素
沉情發遐慮紆欝懷所思髣髴聞簫管鳴鳳接嬴
姬聯綿共雲翼嬿婉相携持寄言芳華士寵利不
常期涇渭分清濁視彼國風詩
　　　飛來双白鵠　吳邁逺
可憐双白鵠雙雙絶塵氛連翩弄光景交頸逰靑
雲逢羅復逢繳雌雄一旦分哀聲流海曲孤呌出
江濆豈不慕前侶爲爾不及群歩歩一零淚千里
猶待君樂哉新相知悲矣生别離持此百年命共
逐寸隂移譬如空山草零落心自知
　　　陽春曲
百里望咸陽知是帝京邑綠樹摇雲光春城起風
色佳人愛景華流靡園塘側妍姿艶月映羅衣飄
蟬翼宋王歌陽春巴人長歎息雅鄭不同賞那令
君愴惻生平重愛惠私自憐何極
　　　長别離
生離不可聞况復長相思如何與君别當我盛年
時蕙花毎摇蕩妾心空自持榮乏草木歡悴極霜
露悲富貴身難老貧賤顏易衰持此斷君腸君亦
宜自疑淮隂有逸将拆羽謝翻飛楚亦扛鼎士出
門不得歸正爲隆凖公杖劒入紫微君才定何如
白日下爭暉
　　　長相思
晨有行路客依依造門端人馬風塵色知從河塞
還時我有同栖結官逰邯郸将不異客子分飢復
共寒煩君尺帛書寸心從此殫道妾長憔悴豈復
歌笑顏簷隠千霜樹庭枯十載蘭經春不舉袖秋
落寧復看一見願道意君門巳九關虞卿棄相印
檐笠爲同歡閨隂欲早霜何事空盤桓
　　　擬青青河畔草　鮑令暉
褭褭臨窓竹藹藹垂門桐灼灼靑軒女泠泠高堂
中眀志逸秋霜玉顏掩春紅人生誰不别恨君早
從戎鳴絃慙夜月紺黛羞春風
　　　擬客從遠方來
客從遠方來贈我漆鳴琴木有相思文絃有别離
音終身執此調歲寒不改心願作陽春曲宮商長
相尋
　　　題書後寄行人
自君之出矣臨軒不解顔砧杵夜不發高門晝常
關帳中流熠燿庭前華紫蘭楊枯識節異鴻來知
客寒逰月暮冬盡除春待君還
　　　古意贈今人
寒鄕無異服氊褐代文練月月望君歸年年不觧
綖荆揚春早和幽冀猶霜霰北寒妾已知南心君
不見誰爲道辛苦寄情双飛燕形迫杼煎絲顏落
風催電容華一朝改唯餘心不變
　　代葛沙門妻郭小玉詩二首
　　　其一
明月何皎皎垂幌照羅茵若共相思夜知同憂怨
晨芳華豈矜貌霜露不憐人君非靑雲逝飄迹事
咸秦妾持一生淚經秋復度春
　　　其二
君子將徭役遺我雙題錦臨當欲去時復留相思
枕題用常著心枕以憶同寢行行日已遠轉覺思
彌甚
　　　詠七寳扇　丘巨源
妙縞貴東夏巧媛出吳闉裁狀白玉璧縫似眀月
輪表裏鏤七寳中䘖駭雞珍畫作景山樹圖爲河
洛神來延揮握玩入與鐶釧親生風長袖際晞華
紅粉津拂眄迎嬌意隱映含歌人時移務忘故節
改競存新卷情隨象簟舒心謝錦茵厭歇何足道
敬哉先後晨
　　　聽隣妓
披衽乏逰術慿軾寡文才蓬門長自寂虚席視生
埃貴里臨倡舘東隣歌吹臺雲間嬌響徹風末艶
聲來飛華瑶翠幄揚芬金碧杯久絶中州美從念
尸鄕灰遺情悲近世中山安在哉
　　　古意　元長王氏
逰禽暮知返行人獨不歸坐銷芳草氣空度眀月
輝嚬容入朝鏡思淚點春衣巫山綵雲沒淇上綠
楊稀待君竟不至秋鴈双双飛
霜氣下孟津秋風度函谷念君凄己寒當軒卷羅
縠纎手廢裁縫曲鬢罷膏沐千里不相聞寸心欝
氛氲况復飛螢夜水葉乱紛紛
　　　詠琵琶
抱月如可眀懷風殊復清絲中傳意緒花裏寄春
情掩抑有竒態悽鏘多好聲芳袖幸時拂龍門空
自生
　　　詠幔
幸得與珠綴羃䍥君之楹月映不辭卷風來輙自
輕毎聚金罏氣時駐玉琴聲但願置尊酒蘭缸當
夜眀
　　　巫山高
響像巫山高薄暮陽臺曲烟霞乍舒卷蘅芳自斷
續彼美如可期寤言紛在屬撫然坐相思秋風下
庭綠
　　　贈王主簿二首　謝眺
日落窓中坐紅粧好顏色舞衣襞未縫流黃覆不
織蜻蛉草際飛逰蜂花上食一遇長思相願寄連
翩翼
清吹要碧玉調絃命綠珠輕歌急綺帶含笑解羅
襦餘曲詎幾許高駕且踟躕徘徊憐暮景唯有洛
城隅
　　　同王主簿怨情
掖庭娉絶國長門失歡讌相逢詠蘼蕪辭寵悲團
扇花叢亂數蝶風簾入双燕徒使春帶賖坐惜紅
顏變平生一顧重夙昔千金賤故人心尚爾故心
人不見
　　　夜聽妓
瓊閨釧響聞瑶席芳塵滿要取洛陽人共命江南
管情多舞態遲意傾歌弄緩知君密見親寸心傅
王鋺
上客光四座佳麗直千金掛釵報纓絶墮珥荅琴
心蛾眉已共笑清香復入衿歡樂夜方靜翠帳垂
沉沉
　　　詠邯郸故才人嫁爲廝養卒婦
生平宮閤裏出入侍丹墀開笥方羅縠窺鏡比蛾
眉初别意未解去久日生悲顦顇不自識嬌羞餘
故姿夢中忽髣髴猶言承讌私
　　　秋夜
秋夜促織鳴南隣擣衣急思君隔九重夜夜空佇
立北窓輕幔垂西戶月光入何知白露下坐視前
堦濕誰能長分居秋盡冬復及
　　雜詩五首
　　　燈
發翠斜漢裏蓄寳宕山峯抽莖類仙掌銜光似燭
龍飛蛾再三繞輕花四五重孤對相思夕空照舞
衣縫
　　　燭
杏梁賓未散桂宮明欲沈瞹色輕帷裏低光照寳
琴徘徊雲髻影灼爍綺疎金恨君秋月夜遺我洞
房隂
　　　席
本生朝夕池落景照參差汀洲蔽杜若幽渚奪江
籬遇君時採擷玉座奉金巵但願羅衣拂無使素
塵彌
　　　鏡臺
玲瓏類丹檻苕亭似玄闕對鳳縣清冰垂龍掛明
月照粉拂紅粧揷花理雲髮玉顏徒自見常畏君
情歇
　　　落梅
新葉初苒苒初蘂新霏霏逢君後園讌相隨巧笑
歸親勞君王指擿以贈南威用持揷雲髻翡翠比
光暉日暮長零落君思不可追
　　　中山王孺子妾歌　陸厥
如姬寢臥内班妾坐同車洪波陪飮帳林光宴春
餘歲暮寒飈及秋水落芙蕖子瑕矯後駕安陵泣
前魚賤妾終已矣君子定焉如
　　　雜詩　施榮泰
趙女脩麗姿燕姬正容飾粧成桃毀紅黛起草慙
色羅裙數十重猶輕一蟬翼不言榖袖軟專歎風
多力鏘珮玉池邊弄笑銀臺側折柳貽目成採蒲
贈心識來時嬌未盡還去媚何極
玉臺新詠卷之四
玉臺新詠目錄卷之四
　　　七夕月下一首　王僧達
　　　爲織女贈牽牛　彦延之
　　　秋胡詩九首　又
　　　雜詩九首　鮑昭
　　　學阮歩兵體一首　王素
　　　擬樂府四首　吳邁遠
　　　雜詩六首　鮑令暉
　　　雜詩五首　丘巨源
　　　雜詩五首　王元長
　　　　雜詩十二首　謝眺
　　　　子山王孺中妾歌　陸厥
　　　　雜詩一首　施榮泰
玉臺新詠卷之五
　　　古體　江淹
遠與君别者乃至鴈門關黃雲蔽千里逰子何時
還送君如昨日簷前露已團不惜蕙草晚所悲道
里寒君行在天涯妾心久别離願一見顔色不異
瓊樹枝兔絲及水萍所寄終不移
　　　班婕妤扇
紈扇如團月出自機中素畫作秦王女乗鸞向煙
霧彩色世所重雖新不代故竊悲凉風至吹我玉
堦樹君子恩未畢零落在中路
　　　張司空離情華
秋月映簾櫳懸光入丹墀佳人撫鳴琴清夜守空
帷蘭徑少行迹玉臺生網絲庭樹發紅彩閨草含
碧滋羅綺爲君整萬里贈所思願垂湛露惠信我
皎日期
　　　休上人怨别　惠休
西北秋風至楚客心悠哉日暮碧雲合佳人殊未
來露彩方泛艶月華始徘徊寳書爲君掩瑶琴詎
能開相思巫山渚悵望陽雲臺金爐絶沈燎綺席
徧浮埃桂水日千里因之平生懷
　　　敬酬柳僕射征怨　丘遲
清歌自言妍雅舞空仙仙耳中解眀月頭上落金
鈿雀飛且近遠暮入綺羅前魚戯雖南北終還荷
葉邊惟見君行久新年非故年
　　　荅徐侍中爲人贈婦
丈夫吐然諾受命夲遺家糟糠且棄置蓬首亂如
麻側聞洛陽客金蓋翼高車謁帝時來下光景不
可奢幽房一洞啓二八盡芳華羅裾有長短翠鬂
無低斜長眉横玉臉皓腕卷輕紗俱看依井蝶共
取落簷花何言征戌苦抱脉空咨嗟
　　　登高望春　沈約
登高眺京洛街巷紛漠漠廻首望長安城闕欝盤
桓日出照鈿黛風過動羅紈齊童躡朱履趙女揚
翠翰春風摇雜樹葳㽔綠且丹寳瑟玟瑰柱金覊
玳瑁鞍淹留宿下蔡置酒過上蘭觧眉還復歛方
知巧笑難佳期空靡靡含睇未成歡嘉客不可見
因君寄長歎
　　　昭君辭
朝發披香殿夕濟汾隂河於玆懷九逝自此歛双
蛾沾粧疑湛露繞臆狀流波日見奔沙起稍覺轉
蓬多胡風犯肌骨非直傷綺羅銜涕強南望關山
欝嵯峨試作陽春曲終成苦寒歌唯有三五夜明
月暫經過
　　　少年新婚爲之詠
山隂柳家女薄言岀田墅丰容好姿顏便僻巧言
語腰肢旣軟弱衣服亦華楚紅輪映早寒畫扇迎
初暑錦履並花紋繡帶同心苣羅襦金薄厠雲鬂
花釵舉我情已鬱紆何用表﨑嶇託意眉間黛申
心口上朱莫爭三春價坐喪千金軀盈尺靑銅鏡
九寸合浦珠無因達徃意欲寄雙飛鳧裾開見玉
趾衫薄映凝膚羞言趙飛燕笑殺秦羅敷自顧雖
悴薄冠蓋曜城隅高門列騶駕廣路從驪駒何慚
鹿盧劒詎减府中趨還家問鄕里詎堪持作夫
　　　携手曲
捨轡下彫輅更衣奉玉牀斜簪映秋水開鏡比春
粧所畏紅顏促君恩不可長雞冠且容裔豈吝桂
枝亡
　　　有所思
西征登隴首東望不見家關樹抽紫葉塞草發青
芽昆明池欲滿蒲萄應作花流淚對漢使因書寄
斜狹
　　　夜夜曲
河漢縱且橫北斗横復直星漢空如此寧知心有
憶孤燈曖不眀寒機曉猶織零淚向誰道雞鳴徒
歎息
　　　詠春
楊柳亂如絲綺羅不自持春草青復綠客心傷此
時翠苔已結洧碧水復盈淇日華照趙瑟風色動
燕姬衿前萬行淚故是一相思
　　　詠桃
風來吹葉動風去畏花傷紅映已照灼况復含日
光歌童暗理曲㳺女夜縫裳詎减當春淚能斷思
人腸
　　　詠月
月華臨靜夜夜靜㓕氛埃方暉竟戶入圓影隟中
來高樓切思婦西園㳺上才網軒映珠綴應門照
綠苔洞房殊未曉清光信悠哉
　　　詠篪
江南簫管地妙響發孫枝慇懃寄玉指含情舉復
垂彫梁再三繞輕塵四五移曲中有深意丹誠君
詎知
　　　六憶詩四首　三言五言
憶來時灼灼上堦墀勤勤叙别離慊慊道相思相
看常不足相見乃忘飢
憶坐時黯黯羅帳前或歌四五曲或弄兩三絃笑
時應無比嗔時更可憐
憶食時臨盤動容色欲坐復羞坐欲食復羞食含
哺不如飢擎甌似無力
憶眠時人眠彊未眠解羅不待勸就枕更須牽復
恐傍人見嬌羞在燭前
　　　領邊繡
纎手製新竒刺作可憐儀縈絲飛鳳子結縷坐花
兒不聲如動吹無風自褭枝麗色儻未歇聊承雲
鬢垂
　　　脚下履
丹墀上颯沓玉殿下趨鏘逆轉珠珮響先表繡袿
香裾開臨舞席袖拂繞歌堂所歎亡懷妾見委入
羅牀
　　　擬靑靑河邊草
漠漠牀上塵中心憶故人故人不肯憶中夜長歎
息歎息想容儀不欲長别離别離稍已久空牀寄
杯酒
　　　擬三婦
大婦掃玉墀中婦結羅幃小婦獨無事對鏡盡娥
眉良人且安臥夜長方自私
　　　古意
挾瑟叢臺下徙倚愛容光佇立日巳暮戚戚苦人
腸露葵已堪擿湛水未沾裳錦衾無獨暖羅衣空
自香明月雖外照寧知心内傷
　　　夢見美人
夜聞長歎息知君心有憶果自閶闔開魂交覩容
色旣薦巫山枕又奉齊眉食立望復橫陳忽覺非
在側那知神傷者潺湲淚沾臆
　　　効古
可憐桂樹枝單雄憶故雌歲暮異栖宿春至猶别
離山河隔長路路遠絶容儀豈云無我匹寸心終
不移
　　　初春
挾道覔陽春佳人共携手草色猶自非林中都未
有無事逐梅花空中信楊柳且復共歸來含情寄
杯酒
　　　悼往
去秋三五月今秋還照房今春蘭蕙草來春復吐
芳悲哉人道異一謝永銷亡屏筵空有設帷席更
施張逰塵掩虚座孤帳覆空牀萬事無不盡徒令
存者傷
　　　擣衣詩
孤衾紛思緒獨枕愴憂端深庭秋草綠高門白露
寒思君起清夜促柱奏幽蘭不怨飛蓬苦徒傷蕙
草殘
行役滯風波㳺人淹不歸亭臯木葉下壠首秋雲
飛寒園夕鳥集思牖草虫悲嗟矣當春服安見禦
冬衣
鶴鳴勞永歎採菉傷時暮念君方遠徭望妾理紈
素秋風吹綠潭眀月懸高樹佳人飾淨容招携從
所務
歩欄杳不極離堂肅已扃軒高夕杵散氣爽夜碪
鳴瑶草隨歩響幽蘭逐袂生踟躕理金翠容與納
宵清
泛艶廻煙綵淵旋亀鶴文凄凄合歡袖冉冉蘭麝
芬不怨杼軸苦所悲千里分垂泣送行李傾首遲
歸雲
　　鼓吹曲二首
　　　獨不見
别島望風臺天淵臨水殿芳草生未積春花落如
霰出從張公子還過趙飛燕奉帚長信宮誰知獨
不見
　　　度關山
少長倡家女出入燕南垂唯持德自美本以容見
知舊聞關山逺何事摠金覊妾心日已亂秋風鳴
細枝
　　　雜詩
雲輕暮色轉草綠晨芳歸山墟罷寒晦園澤潤朝
暉春心多感動覩物情復悲自君之去矣蘭堂罷
鳴機徒知㳺宦是不念别離非
　　　長門怨
玉戶夜愔愔應門重且深秋風動桂樹流月摇輕
隂綺簷清露滴網戶思虫吟歎息下蘭閤含愁奏
雅琴何由鳴曉佩復得抱宵衾無復金屋念豈照
長門心
　　　江南曲
汀洲採白蘋日暖江南春洞庭有歸客瀟湘逢故
人故人何不返春華復将晚不道新知樂秪言行
路遠
　　　起夜來
城南斷車騎閣道覆清埃露華光翠網月影入蘭
臺洞房且莫掩應門或復開颯颯秋桂響非君起
夜來
　　　七夕穿針
代馬秋不歸緇紈無復緒迎寒理夜縫映月抽纎
縷的皪愁睇光連娟思眉聚清露下羅衣三風吹
玉柱流隂稍已多餘光欲難取
　　　詠席
照日汀洲際摇風綠潭側雖無獨蠒輕幸有靑袍
色羅袖少輕塵象牀多麗節願君蘭夜飮佳人時
宴息
　　　詠歌姬　江洪
寳鑷間珠花分明靚粧點薄鬢約微黃輕紅澹鉛
臉發言芳已馳復加蘭蕙染浮聲易傷歎沈唱安
而險孤轉忽徘徊雙蛾乍舒歛不持全示人半用
輕紗掩
　　　舞女
腰纎蔑楚媛體輕非趙姬映襟閴寳粟緣肘挂珠
絲發袖已成態動足復含姿斜睛若不眄當轉復
遲疑何慙雲鶴起詎减鳳驚時
　　　詠紅牋
雜彩何足竒惟紅偏作可灼爍類蕖開輕明似霞
破鏤質卷芳脂裁花承百和且傳别離心復是相
思裏不値情牽人豈識風流座
　　　詠薔薇
當戸種薔薇枝葉太葳㽔不摇香巳亂無風花自
飛春閨不能靜開匣理眀妃曲池浮采采斜岸列
依依或聞好音度時見銜泥歸且對清觴湛其餘
任是非
　　　詠鏡　高爽
初上鳳皇墀此鏡照蛾眉言照長相守不照長相
思虛心㑹不採貞明空自欺無言故此物更復照
新期
　　　詠畫扇　鮑子卿
新絲本自輕弱綵何足眄直爲發紅顏謬成握中
扇乍奉長門泣時承柏梁宴思粧開已歌掩容隱
而見但畫双黃鵠莫作孤飛燕
　　　詠玉階
玉階已夸麗復得臨紫微北戶接翠幄南路抵金
扉重疉通日影參差藏月輝輕苔染珠履微㶑拂
羅衣獨笑崑山曲空見靑鳧飛
　　　學謝體　何子朗
桂臺清露拂銅陛落花沾美人紅粧羅攀鉤捲細
簾思君暫促柱玉指何纎纎未應爲此别無故坐
相嫌
　　　和虞記室騰古意
美人弄白日灼灼當春牖清鏡對蛾眉新花映玉
手燕下拾池泥風來吹細柳君子何時歸與我酌
樽酒
　　　和繆郎視月
清夜未亡疲細簾聊可發泠泠玉潭水映我蛾眉
月靡靡露方垂輝輝光稍沒佳人復千里餘影徒
揮忽
　　　詠歩摇花　范靖婦
珠華縈翡翠寳葉間金瓊剪荷不似製爲花如自
生低枝拂繡領微歩動瑶玦但令雲髻揷蛾眉本
易成
　　　戯繡娘
眀珠翠羽帳金薄綠綃帷因風時暫舉想象見芳
姿清晨揷歩摇向晚解羅衣託意風流子佳情詎
可私
　　　詠五彩竹火籠
可憐潤霜質纎剖復豪分織作廻風苣製爲縈綺
文含芳出珠被曜彩接緗裙徒嗟今麗飾豈念昔
凌雲
　　　詠燈
綺筵日巳暮羅幃月未歸開花散鵠采含光出九
微風軒動丹熖冰宇澹清暉不畏輕蛾繞唯恐曉
蠅飛
　　　日夕望江贈魚司馬　何遜
湓城帶湓水湓水索如帶日夕望高城眇眇靑雲
外城中多宴賞絲竹常繁㑹管聲已流悅絃聲復
凄切歌黛慘如愁舞腰疑欲絶仲秋黃葉下長風
正騷屑早鴈出雲飛故燕辭簷别晝悲在異縣夜
夢還洛汭洛汭何悠悠起望登西樓的的帆向浦
團團日隱洲誰能一羽化輕舉逐飛浮
　　　擬輕蒲篇
城東美少年重身輕萬億柘彈隨珠丸白馬黃金
勒長安九逵上青槐䕃道植轂擊晨已喧肩排暝
不息走狗通西望牽牛亘南直相期百戯傍去來
三市側象牀沓繡被玉盤傅綺食大婦掩扇歌小
婦開簾織相看獨隱笑見人還歛色黃鶴悲故群
山枝詠初識鳥飛過客盡雀聚行龍匿酌羽方猒
猒此時歡未極
　　　詠照鏡
珠簾旦初捲綺羅朝未織玉匣開鑒形寳臺臨凈
飾對影獨含笑看花空轉側聊爲出蠒眉試染桃
夭色羽釵如可間金鈿畏相逼蕩子行未歸啼粧
坐沾臆
　　　閨怨
曉河沒高棟斜月半空庭窓中度落葉簾外隔飛
螢含情下翠帳掩涕閉金屏昔期今末反春草寒
復青思君無轉易何異北辰星
　　　詠七夕
仙車駐七襄鳳駕出天潢月照九微火風吹百和
香來歡暫巧笑還涙已啼粧依稀猶洛汭侯忽似
高唐别離不得見河漢漸湯湯
　　　詠舞
管清羅薦合絃驚雪袖遲逐唱廻纎手聽曲轉蛾
眉凝情盼墮珥微睇託含辭日暮留嘉客相看愛
此時
　　　看新婦
霧夕蓮出水霞朝日照梁何如花燭夜輕扇掩紅
粧良人復灼灼席上自生光所悲高駕動環珮岀
長廊
　　　詠倡家
皎皎高樓暮華燭帳前眀羅帷雀釵影寳瑟鳳雛
聲夜光枝上發新月霧中生誰念當窓牖相望獨
盈盈
　　　詠白鷗嘲别者
可憐雙白鷗朝夕水上浮何言異䄽息雌住雄不
留孤飛出嶼浦獨宿下滄洲東西從此去影響絶
無由
　　　學靑靑河邊草
春園日應好折花望遠道秋夜苦復長抱枕向空
牀吹樓下促節不言於此别歌筵掩團扇何時一
相見絃絶猶依軫葉落裁下枝即此雖云别方我
未成離
　　　嘲劉諮議孝綽
房櫳㓕夜火窓戶映朝光妖女褰幃出蹀躞初下
牀雀釵横曉鬂蛾眉艶宿粧稍聞玉釧逮猶憐翠
被香寧知早朝客差池巳鴈行
　　　古意應蕭信武歌　王樞
朝取飢蚕食夜縫千里衣復聞南陌上日暮採蓮
歸靑苔覆寒井紅藥間靑薇人生樂自極良時徒
見違何由及新燕双双還共飛
　　　至烏林村見採桑者因有贈
遥見提筐下翩妍實端妙将去復回身欲語先爲
笑閨中初别離不許覔新知空結茱茰帶敢報木
蘭枝
　　　徐尚書座賦得阿憐
紅蓮披早露玉貌映朝霞飛燕啼粧罷顧歩揷餘
花溘匝金鈿滿參差繡領斜暮還垂瑶帳香燈照
九華
　　　秋閨有望　庾丹
耿耿橫天漢飄飄出岫雲月斜樹倒影風至水廻
文已泣機中婦復悲堂君上羅襦曉長襞翠被夜
徒薰空汲銀牀井誰逢金縷裙所思竟不至持酒
清夜分
　　　夜夢還家
歸飛夢所憶共子汲寒漿銅瓶素絲綆綺井白銀
牀雀出丰茸樹虫飛玳瑁梁離人不相見爭忍對
春光
　　　潘岳黃門述哀
靑春速天機素秋馳白日美人歸重泉悽愴無終
畢殯宮已肅清松柏轉蕭索俯仰未能弭尋念非
但一拊衿悼寂寞怳然若有失明月入綺窓髣髴
想蕙質消憂非萱草永懷寄夢寐夢寐復冥冥何
由覿爾形我慙北海術爾無帝女靈願言岀遠山
徘徊泣松銘雨絶無還雲華落豈留英日月方代
序寢興何時平
玉臺新詠卷之五
玉臺新詠目錄卷之五
　　　　江淹　四首
　　　　丘遲　二首
　　　　沈約　二十四首
　　　　柳惲　九首
　　　　江洪　四首
　　　　高爽　一首
　　　　鮑子卿　二首
　　　　何子朗　三首
　　　　范倩婦　四首
　　　　　何遜一　一十首
　　　　　王樞　三首
　　　　　庾丹　二首
玉臺新詠卷第六
　　　古意　吳均
匈奴數欲盡僕在玉門關蓮花穿劒鍔秋月掩刀
環春機鳴窈窕夏鳥思綿蠻中人坐相望狂夫終
未還
　　　採桑
賤妾思不堪採桑渭城南帶减連枝綉髮亂鳳皇
篸花舞依長薄蛾飛愛綠潭無由報君信流涕向
春蚕
　　　梅花落
終冬十二月寒風西北吹獨有梅花落飄蕩不依
枝流連逐霜彩散漫下冰澌何當與君日共映芙
蓉池
　　　與柳惲相贈荅六首
黃鸝飛上苑綠芷出河洲日映昆明水春生乾鵲
樓飄颺白花舞瀾漫紫萍流書織廻文錦無因寄
隴頭思君甚瓊樹不見方離憂
鳴鞭適大阿聯翩渡漳渏燕姬及趙女挾瑟夜經
過纎腰曵廣袖半額畫長蛾客本倦㳺者箕箒在
江沱故人不可棄新知空復何
離君苦無樂回暮心悽悽要途訪趙使聞君仕執
珪杜蘅色己發菖蒲葉未齊羃䍥蚕餌蠒差池燕
吐泥願遂東風去飄蕩至遼西
白日隱城樓勁風掃寒木離杼隔東西埶手異凉
燠相思咽不言洞房清且肅歲去甚流烟時來如
轉軸别鶴千里飛孤雌夜未宿
閨房宿巳靜落月有餘輝寒虫隱壁思秋蛾繞燭
飛絶雲斷更合離鴻去復歸佳人今何在迢逓江
之沂一爲别鶴棄千里淚沾衣
秋雲靜晚天寒夜方綿綿聞君吹急管相思雜採
蓮别離未幾日高月三成弦蹀疉黃河浪嘶昌隴
頭蟬寄書蘼蕪葉揷着叢臺邊
　　擬古四首
　　　陌上桑
嫋嫋陌上桑䕃陌復垂塘長條映白日細葉隱鸝
黃蚕飢妾復思拭涙且提筐故人寧知此離恨煎
人腸
　　　秦王卷衣
咸陽春草芳秦帝卷衣裳玉檢茱茰匣金泥蘇合
香初芳薫複帳餘輝曜玉堂當湏宴朝罷持此贈
華陽
　　　採蓮
錦帶雜花鈿羅衣垂緑川問子今何去出採江南
蓮遼西三千里欲寄無因縁願君早旋返及此荷
葉鮮
　　　携手
艶裔陽之春携手清洛濵雞鳴上林花薄暮小平
津長裙薄白日廣袖葉芳塵故交一如此新知詎
憶人
　　　贈杜容成
一燕海上來一燕高臺息一朝所逢過依然舊所
識問我來何遲山川幾紆直荅言海路長風多飛
無力昔别縫羅春衣風初入帷今來夏欲曉桑蛾
薄樹飛
　　　春詠
春從何處來拂衣復驚梅雲障靑瑣闥風吹承霧
臺美人隔千里羅幃關不開無由得共語空對相
思杯
　　　去妾贈前夫
棄妾在河橋相思復相遼鳳凰簮落髮蓮花帶緩
腰腸從别䖏斷貌在淚中消願君憶疇昔片言時
見饒
　　　詠小年
董生唯巧笑子都信美目百萬市一言千金買相
逐不道參差菜詣諭窈窕淑願君捧繡被來就越
人宿
　　　春怨
四時如湍水奔飛競廻復夜鳥響嚶嚶朝花照煜
煜厭見花成子多看筍成竹萬里斷音書十載異
栖宿積愁落芳鬂長啼壞美目君去徃楡關妾留
住亟谷唯對昔耶房如鬼蜘蛛屋獨喚響相酬還
時影自逐象牀易氊簟羅衣變單複幾度過風霜
猶能保焭獨
　　　　月夜詠陳南康新有所納
二八人如花三五月如鏡開簾一種色當戶兩相
映重價出秦韓高名入燕鄭十城屢請笏千金幾
爭騁君意自能專妾心本無競
　　　見貴者初迎盛姬聊爲之詠
久想專房麗未見傾城者千金訪繁華一朝遇容
冶家夲薊門外來戯叢臺下長卿幸未匹文君復
新寡
　　　與司馬治書同聞隣婦夜織
洞房風已激長廊月復清藹藹夜庭廣飄飄曉帳
清雜聞百虫思偏傷一息聲鳥聲長不息妾心復
何極猶恐君無衣夜夜當窓織
　　　夜愁
簷露滴爲珠池水合成璧萬行朝涙瀉千里夜愁
極孤帳閉不開寒膏盡復益誰知心眼亂看朱忽
成碧
　　　春閨有怨
愁耒不理鬂春至更攅眉悲看蛺蝶粉泣望蜘蛛
絲月映寒蛩褥風吹翡翠帷飛鱗難托意駃翼不
綴思
　　　擣衣
足傷金管處多愴緹光促下機騖西眺鳴砧遽東
旭芳汗似蘭湯彫金辟龍燭散度廣陵音槮寫漁
陽曲别鶴悲不已離鸞斷更續尺素在魚腸寸心
慿鴈足
　　　爲人傷近不見
嬴女鳳凰樓漢姬柏梁殿詎将勝仙死音容猶可
見我有一心人同鄕不異縣異縣不成隔同鄕更
脉脉脉脉如牛女何由得一語
　　　爲何庫部舊姬擬蘼蕪之句
出戶望蘭薫褰簾正逢君歛容纔一訪新知詎可
聞新人含笑近故人含淚隱妾意在寒松君心逐
朝槿
　　　在王晉安酒席數韻
窈窕宋華容但歌有清曲轉盻非無時斜扇逺相
矚詎减許飛瓊絶勝劉碧玉何因送欵欵伴飮杯
中醁
　　　爲人有贈
碧玉與緣珠張盧復雙女曼聲古難匹長袂世無
侶似出鳳凰樓言發瀟湘渚幸有褰衣便含情寄
一語
　　　何生姬有怨
寒樹栭覉此月映風復吹逐臣與棄妾零落心可
知寳琴徒七絃蘭燈空柏枝顰容不足効啼粧拭
復垂同衾非楚越異國非此離
　　　鼓瑟曲有所思
夜風吹熠熠朝光照昔耶幾銷蘼蕪葉空見蒲桃
花不堪長織素誰能獨浣玅光隂復何極望促反
成賖知君亦蕩子柰妾自倡家
　　　爲人寵姬有怨
可憐獨立樹枝輕根亦摇已爲露所浥復爲風所
飄錦衾襞不開端坐夜及朝是妾愁成瘦非君重
細腰
　　　爲人自傷
自知心裏恨還向影中羞廻持昔慊慊變作今悠
悠還君與妾珥歸妾奉君裘斷絃猶可續心去最
難留
　　　秋閨怨
斜光隱西壁暮雀上南枝風來秋扇屏月出夜燈
吹深心起百際遥淚非一垂徒勞妾辛苦終言君
不知
　　　相逢行　張率
相逢夕隂階獨趨向冠里高門旣如一甲第復相
似慿軾日欲昏何處訪公子公子之所在所在良
未知靑樓出上路漸臺臨曲池堂上撫流徽罍樽
朝夕施橘柚分寳葉朱火燎金枝兄弟兩三人冠
佩紛陸離朝從禁門出車騎並驅馳金鞍瑪瑙勒
聚觀路傍兒入門一顧望鳧鵠有雄雌雄雌各數
千相鳴戯羽儀並在東西立群次何離離大婦刺
方領中婦抱嬰兒小婦尚嬌稚端坐吹叅差丈夫
無遽起神鳳且來儀
　　　對酒
對酒誠可樂此酒復能醇如華良可貴如浮更非
珍何以留上客爲寄掌中人金尊清復滿玉椀亟
來親誰能共遲暮對酒及芳晨君當歌未罷却座
避梁塵
　　　遠期
遠期終不歸節物坐将變白露濕單衣秋風息團
扇誰能少離别他鄕且異縣浮雲蔽重山相望何
時見寄言遠行者空閨淚如霰
　　　贈内　徐悱
日暮想靑陽躡履出椒房綱虫生錦薦逰塵掩玉
牀不見可憐影空聞黼帳香彼美情多樂挾瑟坐
高堂豈忘離憂者向隅獨心傷聊因一書札以代
九廻腸
　　　對房前桃樹詠佳期贈内
相思上北閣徙倚望東家忽有當窓樹兼含映日
花芳鮮類紅粉北素若鉛華更使心増意彌令想
狹斜無如一路阻脉脉似雲霞嚴城不可越言折
伐疎麻
　　　華觀省中夜聞城外擣衣
閶闔下重關丹墀吐明月秋氣城中令秋砧城外
發浮聲繞臺雀飄響度龍闕婉轉何藏摧當佳上
路來藏摧意未巳定自乘軒裏乗軒盡世家從麗
似朝霞圓璫耳上照方繡領間斜衣薫百和屑鬢
揺九枝花昨暮庭槐落今朝羅縞薄拂席捲夗央
開幔舒亀鶴金波正容與玉歩依砧杵紅袖徃還
縈素腕參差舉徒聞不得見獨夜空愁佇獨夜何
窮極懷之在心側階垂玉衡露庭舞松風翼瀝滴
流星輝燦爛長河色三冬誠足用五日無粮食揚
雲已寂寥今君復弦直
　　　和蕭紀室春旦有所思
芳樹發春輝蔡子望青衣水逐桃花去春隨楊柳
歸楊柳何時歸裊裊復依依已䕃章臺陌復掃長
門扉獨知離心者坐惜春光違洛陽逺如日何由
見宓妃
　　　春郊見美人
芳郊拾翠人廻袖捲芳春金輝起歩摇紅米發吹
輪湯湯蓋項日飄飄馬足塵薄暮高樓下當知妾
姓秦
　　　詠照鏡
晨輝照杏梁飛燕起朝粧留心散廣黛輕手約花
黄正釵時念影拂絮且憐香方嫌翠色故乍道王
無光城中皆半額非妾畫眉長
　　　陽春發和氣
日凈班姬門風輕董賢舘卷耳縁家出反舌登牆
喚蚕女桂枝鈎逰童蘇合彈拂袖當留客相逢莫
相難
　　　秋夜凉風起
佳人在河内征夫鎭馬邑零露一朝團中夜雨垂
泣氣爽牀帳冷天寒針縷澁紅顔本暫時君還詎
相及
　　採菱
妾家五湖口採菱五湖側王面不關粧雙眉本翠
色日斜夭欲暮風生浪未息宛在水中央空作兩
相憶
　　　鼓吹曲二首
　　　高巫山
巫山光欲晚陽臺色依依彼美岩之曲寜知心是
非朝霽觸石起暮雨潤羅衣願解千金佩請逐大
王歸
　　　有所思
上林鳥欲栖長安日行暮所思欝不見空想丹墀
歩簾動憶君來雷聲似車度北方佳麗子窈窕能
廻顧夫君自迷感非爲妾心妬
　　　同郭侍郎採桑　姚翻
鴈還高柳北春歸洛水南日照茱茰領風摇翡翠
篸桑間視欲暮閨裏遽飢蚕相思君肋取相望妾
那堪
　　孔翁歸和湘東王班姬一首
長門與長信日暮九重空雷聲隱聽隱車響絶籠
籠恩光隨妙舞團扇逐秋風鈆華誰不慕人意自
艱終
　　　劉令􁋯詩二首　徐悱妻
花庭麗景斜蘭牖輕風度落日更新粧開簾對春
樹鳴鸝葉中舞戯蝶花間騖調瑟本要歡心愁不
成趣良㑹誠非遠佳期今不遇欲知幽怨多春閨
深且暮
東家挺竒麗南國擅容輝夜月方神女朝霞喩洛
妃還看鏡中色比艶似知非摛辭徒妙好連類頓
乖違智夫雖巳麗傾城未敢希
　　　何思澄三首
寂寂長信晚雀聲哦洞房蜘蛛綱高閣駮蘚被長
廊虛殿簾帷靜閑階花蘂香悠悠視日暮還復拂
空牀
　　擬古
故交不可忘猶如蘭桂芳新知雖可悅不異茱茰
香妾有鳳雛曲非爲陌上桑薦君君不御抱瑟自
悲凉
　　　南苑逢美人
洛浦疑廻雪巫山似旦雲傾城今所見傾國昔曽
聞婿服隨嬌合舟唇逐笑分風卷蒲桃帶日照石
榴裙自有狂夫在空持勞使君
　　　荅唐娘七夕所穿針　徐悱
倡人助漢女靚粧臨月華連針學並蒂縈縷作開
花孀閨絶綺羅攬贈自傷嗟雖言未相識聞道出
良家曾停霍君騎經過柳惠車無由一共語暫看
日升霞

玉臺新詠卷之六
玉臺新詠目綠卷之六
　　　　吳均　三十四首
　　　　張率　三首
　　　　徐悱　三首
　　　　費㫤　十首
　　　　姚翻　二首
　　　　劉令􁋯　二首
　　　　何思澄　三首
玉臺新詠卷之七
　　　擣衣　梁武帝
駕言易水北送别河之陽沉思慘行鑣結夢在空
牀旣窹丹綠謬始知紈素傷中洲木葉下邊城應
早霜隂虫日慘烈庭草復云黃金風但清夜眀月
縣洞房嫋嫋同宮女助我理衣裳參差夕杵引哀
怨秋砧揚輕羅飛玉腕弱翠低紅粧朱顏日巳興
盻睇色増光擣以一匪石文成双夗央制握斷金
刀薫用如蘭房佳期久不歸持此寄寒鄕妾身誰
與容思君苦人腸
　　　擬長安有狹斜十韻
洛陽有曲陌陌曲不通驛忽逢一少童扶轡問君
宅君宅邯郸右易憶復可知大息組絪緼中息珮
陸離小息尚靑綺總轡逰南皮三息俱入門家臣
拜門垂三息俱升堂㫖酒盈千巵三息俱入戸戸
内有光儀大婦理金翠中婦事玉觹少婦獨閑暇
調笙逰曲池丈夫少徘徊鳳吹方參差
　　　擬明月照高樓
圓魄當虛闥清光流思筵筵思對孤影悽怨還自
憐臺鏡旱生塵匣琴又無絃悲慕屢傷節離憂亟
華年君如東扶景妾似西柳煙相去旣路逈眀晦
亦殊懸願爲銅鐵轡以感長樂前
　　　擬靑靑河邊草
幕幕綉戶絲悠悠懷昔期昔期久不歸鄕國曠音
輝音輝空結遲半寢覺知至旣窹了無形與君隔
死生月似雲掩光葉似霜催老當途競自容莫肯
與妾道
　　代蘇屬國婦
良人與我期不謂當過時秋風忽送節白露凝前
基愴愴獨凉枕搔搔孤月帷或聽西北鴈似從寒
海湄果啣萬里書中有生離辭惟言長别矣不復
道相思胡羊久剽奪漢節故支持帛上看未終臉
下淚如絲空懷之死誓遠勞同穴詩
　　古意
飛鳥起離離驚散怱差池嗷嘈遶樹上翩翾集寒
枝旣悲征役久偏傷壠上兒寄言閨中愛此心詎
能知不見松蘿上葉落根不移
　　　芳樹
綠樹始摇芳芳生非一葉一葉度春風芳華自相
接雜色亂參差衆花紛重疉重疉不可思思此誰
能愜
　　　臨高臺
高臺半行雲望望高不極草樹無參差山河同一
色髣髴洛陽道道遠難别識玉階故情人情來共
相憶
　　　有所思
誰言生離久適意與君别衣上芳猶在握裏書未
㓕腰間雙綺帶夢爲同心結常恐所思露瑶花未
忍折
　　　古意
當春有一草綠花復垂枝云是忘憂物生在北堂
垂飛飛双蛺蝶低低兩差池差池低復起此芳性
不移飛蝶双復隻此心人莫知
　　　紫蘭始萌
種蘭玉臺下氣暖蘭始萌芬芳與時發婉轉迎節
生獨使金翠矯偏動紅綺情二逰何足瓌一顧非
傾城羞將苓芝侶豈畏鶗鴂鳴
　　　織婦
送别出南軒離思沈幽室調梭輟寒夜鳴機罷秋
月良人在萬里誰與共成匹願得一廻光照此憂
與疾君情倘未忘妾心長自畢
　　　七夕
白露月下團秋風枝上鮮瑶臺生碧霧瓊幕亟紫
煙綺㑹非妙節佳期乃良年玉壺承夜急蘭油依
曉煎昔時悲難越今傷何易旋怨咽双念斷淒切
兩情懸
　　　戯作
宓妃生洛浦逰女出漢陽妖閑逾下蔡神妙絶高
唐錦駒且變俗玉豹復移鄕况玆集靈異豈得無
方將長袂必留客清哇咸繞梁燕趙羞容正西姐
慙芬芳徒聞殊可弄定自之明璫
　　樂府三首　皇太子
　　　艶歌篇十八韻
凌晨光景麗倡女鳳樓中前瞻削成小傍望春旌
空分粧間淺壓繞臉傅斜紅張瑟末調軫飮吹不
全終自知心所愛出入仕秦宮誰言連伊屈更是
莫敖通輕軺綴皂蓋飛轡轢雲驄金鞍隨繫尾䘖
璅映躔駿戈鏤荆山玉劒飾丹陽銅左把蘇合彈
傍持犬屈弓控弦因鵲血挽強用牛螉弋獵多登
隴酣歌毎八豐暉暉隱落日冉冉還房櫳燈生陽
燧火塵散鯉魚風流蘇時下帳象簟復韜筒霧暗
窓前栁寒疎井上桐女蘿托松際瓜蔓甘井東拳
拳恃君愛歲莫望無窮
　　　蜀國弦歌十韻
銅梁望絶國劒道望中區通星上分野作固爲下
都雅歌因良守妙舞自巴渝陽城嬉樂所劒騎欝
相趨五婦行難至百兩好㳺娛牲祈望帝祀酒酹
蜀俟姝江妃納重娉卓女愛将雛停絃時繫爪息
吹治脣朱春衫湔錦浪廻扇避陽魚聞君旌節返
賤妾下城隅
　　　妾薄命篇十韻
名都多麗質本自恃容姿蕩子行未至秋胡無定
期玉貌歇紅臉長顰串翠眉奩鏡迷朝色縫針脆
故絲本異搖舟咎何關竊席疑生離誰撫肓溘死
詎成遲毛嬙貌夲絶踉蹌入氊帷盧姬嫁日晩非
復好年時轉山猶可逐烏白望難追妾心徒自苦
傍人㑹見嗤
　　代樂府三首
　　　新成安樂宮
遥看雲霧中耿耿映丹紅珠簾通曉日金花拂夜
風欲知聲管處來過安樂宮
　　　雙桐生空井
季月双桐井新枝復舊株晚葉藏栖鳳朝花拂曙
烏還看西子照銀牀牽轆轤
　　　楚妃歎
幽閨情脉脉漏長宵寂寂草螢飛夜戶絲虫繞秋
壁簿笑未爲欣微歎還成戚金簮鬢下垂玉筯衣
前滴
　　和湘東王橫吹曲三首
　　　洛陽道
洛陽佳麗所大道滿春光㳺童初挾彈蚕妾始提
筐金鞍照龍馬羅袂拂春桑王車爭晚入潘果溢
高箱
　　折楊柳
楊柳亂成絲攀折上春時葉密鳥飛礙風輕花落
遲城高短簫發林空畫角悲曲中無别意併爲久
思相
　　　騮紫馬
賤妾朝下機正値良人歸青絲懸玉鐙朱汗染香
衣驟急珂彌響􁞼多塵乱飛雕胡幸可薦故心君
莫違
　　雍州曲三首
　　　南湖
南湖荇葉浮復有佳期逰銀綸翡翠鈎玉管芙蓉
舟荷香亂衣麝枕聲隨急流
　　　北渚
岸隂垂柳葉平江含粉蝶好値城傍人多逢蕩舟
妾綠水濺長袖浮苔染輕檝
　　　大堤
宜城斷中道行旅極流連出姜工織素妖姬慣數
錢炊彫留吐客貰酒逐神仙
　　同庾肩吾四詠二首
　　　蓮舟買荷度
採蓮前岓隈舟子屢徘徊披衣可織風疎荷香不
來欲知當度䖏當看荷葉開
　　　照流看落釵
相隨照綠水意欲重凉風梳揺粧影壞釵落鬂花
空佳期在何許徒傷心不同
　　和湘東王三韻二首
　　　春宵
花樹含春叢羅夜幃長空風聲隨篠韻月色與池
同綵牋徒自襞無信徃雲中
　　　冬曉
冬朝日照梁含怨下前牀帳褰竹葉帶鏡轉菱花
光㑹是無人見何用早紅粧
　　　戯作謝惠連體十三韻
雜蘂映南庭庭中光景媚可憐枝上花早得春風
意春風復有情拂幔且開楹盈盈開碧煙拂幔拂
垂蓮徧使紅花散飄揚落眼前眼亦多無况參差
欝相望珠繩翡翠帷綺幕芙蓉帳香烟出窓裏落
月斜階上日影去遲遲節花咸在玆桃枝紅若點
柳葉亂如絲絲條轉暮光影落暮光長春燕双双
舞春心處處揚酒滿心聊足萱枝愁不忘
　　　倡婦怨情十二韻
綺窓臨畫閣飛閣繞長廊風散同心草月散可憐
光髣髴簾中出妖麗特非常恥學秦羅髻羞爲樓
上粧散誕披紅帔生情新約黃斜燈入錦帳微煙
出玉房六安双玳瑁八幅兩鴛鴦猶是别時許留
値觧心傷含情生度日俄頃變炎凉玉關驅夜雪
金氣落嚴霜飛狐驛使斷交河川路長蕩子無消
息朱唇徒自傷
　　　和徐錄事見内人作臥具
密房寒日晩落照度窓邊紅簾遥不隔輕帷半捲
懸方知纎手製詎减縫裳妍龍刀横脉脉畫尺墮
衣前熨斗金塗色簪管白牙躔衣裁合歡攝文作
鴛鴦連針用双縫縷絮是八蚕綿香和麗丘密麝
吐中臺烟已入琉璃帳兼雜太華氊且句彫爐煖
非同團扇捐更恐從軍别空牀徒自憐
　　　戯贈麗人
麗姬與妖嬙共拂可憐粧同安鬟裏撥異作額間
黃羅裙宜細簡畫屧重高墻含羞來上砌微笑出
長廊取花爭問色扳枝念蘂香但歌聊一曲鳴絃
未息張自矜心所愛三十侍中郎
　　　秋閨夜思
非關長信别詎是良人征九重忽不見萬恨滿心
生夕門掩魚鑰宵牀悲畫屏廻月臨窓度吟虫繞
砌鳴初霜霣細葉秋風驅亂螢故粧酒累日新衣
襞未成欲知妾不寐城外擣衣聲
　　　和湘東王士名悅傾城
美人稱絶世麗色譬花叢雖居李城北住在宋家
東教歌公主第學舞漢成宮多㳺淇水上好在鳳
樓中履高疑上砌裾開特畏風衫輕見跳脫珠槪
雜靑虫垂絲遶帷幔落日度房櫳粧窓隔柳色井
水照桃紅非憐江浦珮羞使春閨空
　　　從頓暫還城
漢渚水初綠江南草復黃日暖蒲心發風吹梅蕋
香征艫艤湯塹歸騎息金隍舞觀依裳襞歌臺絃
未張特此橫行去誰念守空牀
　　　詠人去妾
昔時嬌玉歩含羞花燭邊豈言心愛斷㗸啼私自
憐常見歡成怨非闗醜易妍獨鵠罷中路孤鴛鸞
鏡前
　　　執筆戯書
舞女及燕姬倡樓復蕩婦參差大戾發摇曵小垂
手釣竿蜀國彈新城折楊柳玉按西王桃蠡杯石
榴酒甲乙羅帳異辛壬房戶暉夜夜有眀月時時
憐更衣
　　　艶歌曲
雲楣桂成戸飛棟杏爲梁斜窓通蘂氣細隟引塵
光裁衣魏后尺汲水淮南牀靑驪暮當返預使羅
裙香
　　　怨
秋風與白團本自不相安新人反故愛意氣豈能
寛黃金肘後印白玉案前盤誰堪空對此還成無
歲寒
　　　擬沈隠俟夜夜曲
藹藹夜中霜何闗向曉光枕啼當帶粉身眠不着
牀蘭膏斷更益薰爐㓕復香但問愁多少便知夜
短長
　　　七夕
秋期此時夫長夜從河靈紫煙凌鳳羽奔光隨玉
軿洛湯疑劒氣成都怪客星天梭織來久方逢今
夜停
　　　同劉諮議詠春雪
晚霞飛銀礫浮雲暗未開入池消不積因風墮復
來思婦流黃素溫姬玉鏡臺看花言可揷定有非
春梅
　　　晚景出行
細樹含殘影春閨散晚香輕花鬂邊墮微汗粉中
光飛鳧初罷曲啼鳥忽度行羞令白日暮車騎欝
相望
　　　賦樂府得大垂手
垂手忽苕苕飛燕掌中嬌羅衣恣風引輕帶任情
摇詎似長沙地促舞不廻腰
　　　賦樂名得箜篌
捩遲初挑吹弄急時催舞釧響逐絃鳴私廻半障
柱欲知心不平君看黛眉聚
　　　詠舞
可憐初二八逐節似飛鴻懸勝河陽妓闇與淮陽
同入行看履進轉而望鬟空腕動苕華王袖隨如
意風上客何湏起啼烏曲未終
　　　春閨情
楊柳葉纎纎佳人懶織縑正衣還向鏡迎春試捲
簾摘梅多繞樹覔燕好窺簷只言逐花草計較應
非嫌
　　　又三韻
珠簾向暮下妖姿不可追花風暗裏覺蘭燭帳中
飛何時玉窓裏夜夜更縫衣
　　　率爾成詠
借聞仙將畫詎有此佳人傾城且傾國如雨復如
神漢后憐名燕周王重姓申挾瑟㑹㳺趙吹簫屢
入秦玉階偏望樹長廊毎逐春約黃岀意巧纏絃
用去新迎風時引神避日暫披巾疎花映髻揷紬
佩逸衫身誰知口欲薄含差不自陳
　　　美人晨粧
北向窓朝鏡錦帳復斜縈嬌羞不肯出猶言粧未
成散黛隨眉廣燕脂逐臉生試将持出衆定得可
憐名
　　　賦得當爐
十五正團圓流光滿上蘭當爐設夜酒宿客觧金
鞍迎來挾瑟易送别但歌難詎知心恨意翻令衣
帶寛
　　　林下妓
炎光向夕歛促宴臨前池泉聲影相得花與面相
宜管聲長鳥哢舞扶寫風枝歡樂不知醉千秋長
若斯
　　　擬落日窓中坐開
杏梁斜日照餘輝映美人開亟脱寳釧向鏡理紈
巾㳺魚動池葉舞鶴散階塵空嗟千歲久願得及
陽春
　　　美人觀畫
殿上啚神女宮裏出佳人可憐俱是畫誰能辨偽
眞分明凈眉目一種細腰身所有特爲異長有好
精神
　　　代秋胡婦閨怨　邵陵王綸
蕩子從㳺宦思妾守房櫳塵鏡朝朝掩寒衾夜夜
空若非新有悅何事久西東知人相憶不淚盡夢
啼中
　　　車中見美人
關情出眉眼軟媚着腰肢語笑能嬌媄行歩絶逶
迤空中自迷惑渠傍㑹不知懸念猶如此得應時
若爲
　　　代舊姬有怨
寧爲萬里别乍此生别離那堪眼前見故愛逐所
移未展春光落遽起秋風吹怨黛愁還歛啼粧拭
更垂誰能巧爲賦黄金妾自貲
　　　登顏園故閣　湘東王繹
高樓三五夜流影入丹墀先時留上客夫壻芙蓉
姿粧成理蟬鬂笑罷歛蛾眉衣香知歩近釧動斍
行遲如何舞舘樂翻見歌梁悲猶懸北窓幌未捲
南軒帷寂寂空郊暮非復少年時
　　　戯作艶詩
入堂値小婦岀門逢故夫含辭未反吐絞袖且踟
躕摇玆扇似月掩此淚如珠今懷同無已故情今
有餘
　　　夜逰柏齋
燭暗行人靜簾開雲影入風細雨聲遲夜短更籌
急能下班姬淚復使倡樓泣况此客逰人中宵空
停立
　　　和劉上黃
新鶯隱葉囀新燕向窓飛柳絮時依酒梅花乍入
衣玉珂輕風度金鞍映日暉無令春色晚獨望行
人歸
　　　詠晚栖鳥
日暮連翻翼俱向上林栖風多前鳥駛雲暗後群
迷路逺聲難徹飛斜行未齊應從故卿返幾過入
蘭閨借問倡樓妾何如蕩子妻
　　　寒宵
烏鵲夜南飛良人行未歸池水浮眀月寒風送擣
衣願織廻文錦因君寄武威
　　　秋夜
秋夜九重空蕩子怨房櫳燈光入綺帷簾影進屏
風金徹調玉軫玆夜撫離鴻
　　　同蕭長史看妓　武陵王
燕姬秦妙舞鄭女發清歌廻羞出幔臉送態入嚬
哦寧殊値行雨詎减見凌波想君愁日暮應羨魯
陽戈
　　　和湘東王夜夢應令
昨夜夢君歸賤妾下鳴機意知君意薄不著去時
衣故言如夢裏賴得鴈書飛
　　　曉色
晨禽爭學囀朝花亂欲開爐烟入斗帳屏風隱鏡
臺紅粧隨淚盡蕩子何時廻
　　　閨妾寄征
歛色金星聚縈悲玉筯流願君看海氣憶妾上高
樓
玉臺新詠目錄卷之七
　　　　擣衣　梁武帝
　　　　擬長安有狹斜十韻　又
　　　　擬明月照高樓　又
　　　　擬青靑河邊草
　　　　代蘇屬國婦
　　　　古意　臨高臺
　　　　芳樹　有思所
　　　　古意　紫蘭始萌
　　　　織婦　七夕
　　　　戯作
　　　樂府三首　皇太子製
　　　　艶歌篇
　　　　蜀國絃歌十韻
　　　　妾命薄篇十韻
　　　代樂府三首
　　　　新成安樂宮
　　　　雙梧生空井
　　　　楚妃嘆
　　　和湘東王横吹曲四首
　　　　洛陽道　折楊柳
　　　　紫騮馬　南湖
　　　　北渚　太堤
　　　　蓮舟買荷度
　　　　照流看落釵
　　　　春宵　冬曉韻
　　　　戯作謝惠連體十三
　　　　倡婦怨情十二韻
　　　　和徐錄事見内人作臥具
　　　　戯贈麗人　秋閨夜思
　　　　和湘東王名士悅傾城
　　　　從頓暫還城
　　　　詠人棄妾　執筆戯書
　　　　艶歌曲　怨
　　　　擬沈隱俟夜夜曲
　　　　七夕
　　　　同劉諮議詠春雪
　　　　晚景出行
　　　　賦樂府得大垂手
　　　　賦樂器得箜篌
　　　詠舞　春閨情
　　　又三韻　率爾成詠
　　　美人晨粧　賦得當爐
　　　林下妓
　　　擬落日窓中坐
　　　美人觀畫
　　　孌童
　　　代秋胡婦閨怨邵陵王綸
　　　車中見美人
　　　代舊姬有怨
　　　　登顏園故閣　湘東王繹
　　　　戯作艶詩
　　　　夜逰柏齋
　　　　和劉上黄
　　　　寒宵
　　　　詠晚栖烏
　　　　詠秋夜
　　　　同蕭長史看妓
　　　　和湘東王夜夢應令
　　　　曉色
　　閨妾寄征

玉臺新詠目錄卷之七
玉臺新詠卷之八
　　　古樂府　蕭子顯
大明上苕苕陽城射凌霄光照窓中婦絶世同阿
嬌眀鏡盤龍簪刻羽鳳凰彫逶迤梁家髻冉弱楚
宮腰輕紈拂重錦薄縠間飛綃三六前年暮四五
今年朝蚕園拾芳繭桑陌採柔條岀入東城里上
下洛西橋忽逢車馬客飛蓋動襜軺单衣䑕毛織
寳劒羊頭鞘丈夫疲應對御者輟䘖鑣桂間徒脉
脉垣上幾翹翹女本西家宿君自上官要漢馬三
萬匹夫婿任飄颻鞶嚢虎頭綬左珥鳧盧貂横吹
龍鍾管奏鼓象牙簫十五張内侍十八賈登朝皆
笑顏郎老盡訝董生超
　　　代美女篇
邯郸暫輟舞巴姬請罷絃佳人溱洧上艶趙復傾
燕繁穠旣爲李照水亦成蓮朝沽成都酒暝數河
間錢餘光幸未惜蘭膏空自煎
　　　春月　王筠
日照鴛鴦殿萍生鴈􁓮池逰塵隨影入弱柳帶風
垂靑鶻逐黃口别鶴慘覉雌同衾遠逰說結愛久
生離於今方溘死寧湏萱草枝
卷葹心未發蘼蕪葉欲齋春蚕方曳緒新燕正􁊕
泥野雉呼雌雊庭禽挾子栖從君客梁後方晝掩
春閨山川隔道里芳草徒萋萋
　　　秋夜二首
九重依夜管四壁慘無輝招揺顧西落烏鵲向東
飛流螢漸收火絡緯欲催機爾時思錦字持製行
人衣所望丹心達嘉客倘能歸
露華初泥泥桂枝方悚悚煞氣下重軒輕隂滿四
屋别寵增脩夜遠征悲獨宿愁牽翠羽眉淚滿横
波目長門絶往來含情空杼軸
　　　逰望二首
落日照紅粧挾瑟當囱牖寧復歌蘼蕪唯聞嘆楊
柳結好在同心離别由衆口徒設露葵羔誰酌蘭
英酒㑹日杳無期橓華安得久
相思不安席聊至狹斜東愁眉倣歲里高髻學城
中隻眉偏照日獨蕋好縈胸自知心所愛獻賦甘
泉宮博聞方鼎食詎春憶閨容
　　　遥見鄰舟主人投一物衆姬爭之有客請
　　　　余爲詠　劉孝綽
河流旣浼浼河鳥復關關落花浮浦出飛雉復流
還此日倡家女競嬌桃李顏良人惜美珥欲以代
芳管新縑疑故素盛趙蔑衰班曵綃事掩縠摇珮
奪鳴環客心空振蕩高枝不可扳
　　　淇上人戯蕩子婦示行事
桑中始奕奕淇上未湯湯美人要雜珮上客綉明
璫日闇人聲靜微歩出蘭房露葵不待勸鳴瑟無
暇張翠釵掛巳落羅衣拂更香如何嫁蕩子春夜
守空牀不見靑絲騎徙勞紅粉粧
　　　賦得照棊燭刻五分成
南皮絃吹罷終奕且留賓日下房櫳閉華燭命佳
人側光金照扃廻花半隱身不亂纎手卷羞令夜
向晨
　　　夜聴妓賦得烏夜啼
鵾絃且輟弄鶴操暫停徽别有啼烏曲柬西相背
飛倡人怨獨守蕩子逰未歸若逢生離曲長夜泣
羅衣
　　　賦得遺所思
遺簮彫玳瑁贈綺織鴛鴦木若華滋樹交枝蕩子
房别前秋已落别後春更芳所思不可寄唯憐盈
袖香
　　　繁華應令　劉遵
可憐周小童微笑摘蘭叢鮮膚如粉白慢臉似桃
紅挾彈雕陵下垂鈎蓮葉東腕轉飄香麝衣輕任
好風幸承枕席選得奉畫堂中金屏障翠翡籃帊
覆薫籠本欲傷輕薄含亂羞自通剪袖恩雖重殘
桃愛未終蛾眉詎湏嫉新粧迎入宮
　　　頓還城應令
漢水深難渡深潭見底清錦苲繫鳧舸珠竿懸翠
鈴鳴笳芳樹曲流唱採蓮聲神逰不停駕日暮返
連營寧顧重房重階上綠苔生
　　　奉和率爾有詠　王訓
殿内多仙女從來難比方别有當窓艶復是可憐
粧學舞勝飛燕染粉簿南陽散黃分黛色薰衣雜
棗香簡釵新輾翠試履逆垣牆一朝恃容色非復
守空房君恩若可恃願作双鴛鴂
　　　有所思　廋肩吾
佳期竟不歸春物坐芳菲拂匣看離扇開箱見别
離井梧生未合宮槐卷復稀不及啣泥燕從來相
逐飛
　　　詠美人自看畫應令
欲知畫能巧喚取真來映並岀似分身分看如對
鏡安釵等疎密着領俱周正不觧平城圍誰與丹
后競
　　　賦得橫吹曲長安道
柱宮横複道黃山開廣路遠聽平陵鍾遥識新豐
樹合殿生光采離宮起煙霧日落歌吹還塵飛車
馬度
　　　南苑還看人
春花競玉顏俱折復俱扳細腰宜窄衣長釵巧挾
鬟洛橋初度燭青門欲上關中人應有望上客莫
前還
　　　相東王春宵應令
征人别來久年芳復臨牖燭下夜逢衣春寒偏著
手願返歸飛鴈因書寄高柳
　　　送别於建興苑相逢
相逢小苑北停車問苑中梅新雜柳故粉白映綸
紅去影背斜日香衣臨上風雪消階漸黑冰開池
半通去馬船難歸啼烏曲未終眷然從此别車西
馬復東
　　　侍宴賦得龍沙宵月明　劉孝威
鵲飛空繞樹月輪殊未圓姮娥望不出桂枝梢隱
殘落照移樓影浮光動塹瀾櫪馬悲笳吹城鳥啼
塞寒傳聞機杼妾愁余衣服單當秋終已脆㗸啼
織復難歛眉雖不樂舞劒強爲歡請謝亟關吏行
當看一丸
　　　奉和湘東王應令冬曉
妾家邊洛城慣識曉鍾聲鍾聲猶未絶漢使報應
行天寒硯冰凍心悲書不成
　　　都縣遇見人織率爾歌婦
妖姬含怨情織素起秋聲度梭環玉動踏躡珮珠
鳴經移疑杼澁緯斷恨絲輕蒲桃始欲罷鴛鴦猶
未成雲棟共徘徊紗窓相向開囱疎眉語度紗輕
眼咲來曨曨隔淺紗的的見粧華鏤玉同心帶列
寳連枝花紅衫向後結金簪臨鬂斜機頂挂流蘇
機傍垂結珠靑絲伏引兎黄金繞轆轤艶彩裾邊
出芳脂口上渝百城交問道五馬共踟蹰真爲閨
中人守故不要新夢啼漬花枕覺涙濕羅巾獨眠
真自難重衾猶斍寒逾憶凝脂暖彌想橫陳歡行
驅金絡騎蹄就南城端城南稍有期想子亦勞思
羅衣久應罷花釵堪更治新粧莫點黛余還自畫
眉
　　　共内人夜坐守歲　徐君舊
歡多情未極賞至莫停杯酒中挑喜子粽裏覔楊
梅簾開風入帳燭盡炭成灰勿疑鬂釵重爲待曉
光催
　　　初春携内人行戯
梳飾多今世不著一時新草短猶通屧梅香漸著
人樹斜牽錦帔風橫入紅綸滿酌蘭英酒對此得
娛神
　　　南苑看逰者　鮑泉
洛陽小苑地車馬盛經過縁溝駐行􁏢傍柳轉鳴
珂履高令響珮襪輕半隱羅浮雲無處所何用轉
横波
　　　落日看還
妖姬競早春上苑逐名辰苔輕變水色霞濃掩日
輪雕甍斜落照畫扇拂逰塵衣香遥已盡衫紅遠
更新誰家蕩舟妾何䖏織縑人
　　　敬酬劉長史詠名士悅傾城
不信巫山女不信洛川神何關别有物别還是傾
城人徑共陳王戯曽與宋家隣未嫁先名王來時
夲姓秦粉光猶似面朱色不勝唇遥見凝花發聞
香知異春釵長逐鬂髪祩小稱腰身夜夜言嬌盡
朝朝態還新工傾荀奉倩能迷石季倫上客徒留
目不見正橫陳
　　　雜詠湘東王三首
别後春池異荷盡欲生冰箱中剪刀冷臺上面脂
凝纎腰轉無力寒衣恐不勝　右冬宵
樓上起秋風絶望秋閨中燭溜花行滿香燃奩欲
空從教兩行涙俱浮粧上紅　右秋夜
不堪寒夜久夜夜守空牀衣裾逐坐襵釵影近燈
長無憐四幅錦何湏辟惡香　右寒閨
　　　和隂梁州雜怨　鄧鏗
别離雖未久遂如長别離叢桂頻銷葉庭樹幾攀
枝君言妾貌改妾畏君心移終湏一相見併得兩
相知
　　　奉和夜聽妓聲　又
燭華似明月鬟影勝飛橋妓兒齊鄭樂爭妍學楚
腰新歌自作曲舊瑟不須調衆中俱不笑座上莫
相撩
　　　奉和世子春情　甄固
昨晚褰簾望初逢雙燕歸今朝見桃李不啻數花
飛以愁春欲度無復寄芳菲
　　　和詠舞
洞房花燭眀燕餘双舞輕頓履隨疎節低鬟逐上
聲伴轉行初進飄衫曲未成廻鸞鏡欲滿鵠顧市
應傾已曽天上學詎似世中生
　　　和何僕射還宅懷故
紫閣旦朝罷中臺夕奏稀無復千金笑徒勞五日
歸歩簷朝未掃蘭房晝撩扉苔生理曲處綱積廻
文機故瑟餘絃斷歌梁秋燕飛朝雲雖可望夜帳
定難依願慿甘露入方假慧燈輝寧知洛城晚還
淚獨沾衣
　　　萬山見採桑人　劉邈
倡妾不勝愁結束下靑樓逐伴西城路相携東陌
頭葉盡時移樹枝高乍易鈎絲繩掛且脫金籠寫
復收蚕飢日已暮詎爲使君留
　　　見人織聊爲之詠
纎纎運玉指脉脉正蛾眉振躡開交鏤停梭續斷
絲簷花照初月洞戸未垂帷弄機行掩涙翻令織
素遲
　　　秋閨
螢飛綺窓外妾思霍将軍燈前量獸錦簷下織花
紋墜露如輕雨長河似薄雲秋還百種事衣成未
暇薰
　　　鼓吹曲折楊柳
高樓十載别楊柳擢絲枝摘葉驚開駃攀枝恨别
離年年阻音信月月减容儀春來誰不望相思君
自知
　　　逮興苑　紀少瑜
丹陵抱天邑紫苑更上林銀臺懸百仭王樹起千
尋水流冠蓋影風揚歌吹音踟躕憐拾翠顧歩惜
遺金日落庭花轉方幔屢移隂終言樂未極不道
愛黃金
　　　擬吳筠體應教
庭樹發春輝逰人競下機却匣擎歌扇開箱擇舞
衣桑萎不復惜看花遽將夕自有專城居空持迷
上客
　　春日二首
愁人試出牖春色定無窮參差依網日淡蕩入簾
風落花還繞樹輕飛去隱空徒令玉筋泣双垂明
鏡中
高臺動春色清池照日華綠葵向光轉翠柳逐風
斜林有驚心鳥園多奪目花相與咸知節嘆子獨
離家人行今不返何勞空折麻
　　　走筆戯書應令　徐孝穆
此日乍殷勤相嫌不如春今宵花獨涙非是夜迎
人舞席秋來卷歌筵無數塵曾經新代故那惡故
迎新片月窺花簟輕寒入帔巾秋來應瘦盡偏自
著腰身
　　　奉和詠舞
十五屬平陽因來入建章主家能教舞城中且巧
粧低鬟向綺席舉袖拂花黃燭送窓邊影衫傳鉿
裏香當關好留客故作舞衣長
　　　和王舍人送客未還閨中有望
倡人歌吹罷對鏡覽紅顏拭粉留花稱除釵作小
鬟綺燈停不減高扉掩未關良人在何處光唯見
月還
　　　爲羊兗州家人荅餉鏡
信來贈寳鏡亭亭似團月鏡久自踰明人久情逾
歇取鏡挂空臺於今莫復開不見孤鸞鳥香魂何
處來
　　　春閨怨　吳孜
王關信使斷借問不相諳春光太無意窺窓來見
參分與光音絶忽値日東南柳枝皆嬲燕桑葉復
催蚕物色頓如此孀居自不堪
　　　渫井得金釵　湯僧濟
昔日倡家女摘花露井邊摘花還自揷照井還自
憐翠羽成泥去金釵尚如先此人今不在此物今
空傅
　　　和班妤婕　徐悱妻劉氏
日落應門閉愁思百端生况復昭陽近風傳歌吹
聲寵移終不恨讒枉太無情只言爭分理非妬舞
腰輕
　　　和昭君怨　王叔英妻劉氏
一生竟何定萬事良難保丹靑笑舊啚玉匣成秋
草想妾辭關路至今猶未燥漢使汝南來殷勤爲
人道
玉臺新詠卷之八
玉臺新詠目錄卷之八
　　　　蕭子顯　二首
　　　　王筠　六首
　　　　劉孝綽　五首
　　　　劉遵　二首
　　　　王訓　一首
　　　　庾肩吾　六首
　　　　劉孝威　三首
　　　　徐君蒨　二首
　　　　鮑泉　二首
　　　　劉緩　四首
　　　　鄧鏗　二首
　　　　甄固　一首
　　　　庾信
　　　　劉邈　四首
　　　　紀少瑜　三首
　　　　聞人蒨　一首
　　　　徐孝穆　四首
　　　　吳孜　一首
　　　　湯僧齊　一首
　　　　劉令􁋯　一首
　　　　王叔英妻　一首
玉臺新詠卷之九
　　古詞
　　　東飛伯勞歌
東飛伯勞西飛燕黃姑織女時相見誰家女兒對
門居開顏發艶照里閭南窓北牖挂明光羅幃綺
帳脂粉香女兒年幾十五六窈窕無雙顏如玉三
春已暮花從風空留可憐誰與同
　　梁武帝
　　　河中之水歌
河中之水向東流洛陽女兒名莫愁莫愁十三能
織綺十四採桑南陌頭十五嫁與盧家婦十六生
兒字阿俟盧家蘭室桂爲梁中有欝金蘇合香頭
上金釵十二行足下絲履五文章珊瑚掛鏡爛生
光平頭奴子擎履箱人生富貴何所望恨不早嫁
東家王
　　古詞一首
　　　越人歌
楚鄂君子修者乗靑翰之舟張翠羽衣蓋榜拽越
人悅之擢檝而歌以感鄂君歡然舉繡被而覆之
其辭曰
今日何日搴洲中流今夕何夕與王子同舟山有
木兮木有枝心悅君兮君不知
　　　琴歌并序　司馬相如
　　　　司馬相如逰臨邛富人卓王孫有女文
　　　　君新寡竊於壁間窺之如相鼓琴歌以
　　　　挑之曰
鳳兮鳳兮歸故鄕逰遨四海求其皇時未遇兮無
所將何悟今夕兮昇斯堂有艶淑女在此方室近
人遐獨我傷何緣交頸爲鴛鴦頡頡頏頏兮共翶
翔
鳳兮凰兮從我栖得記孳尾永爲妃交情通意心
和諧中夜相從知者誰双翼俱起高翻飛無感我
心使余悲
　　　詩一首并序
　　　　漢武元封中以江都王女細君爲公主
　　　　嫁與烏孫昆彌至國而自治宮室歲時
　　　　　一再㑹言語不通公主悲愁自作歌曰
吾家嫁我兮天一方遠託異國烏孫王穹廬爲室
氊爲牆以肉爲食兮酪爲漿常思漢土兮心内傷
願爲黃鵠歸故鄕
　　　漢成帝時童謡二首并序
　　　　漢成帝趙望后名飛燕寵幸冠於後宮
　　　　常從帝出時富平侯張放亦稱佞幸爲
　　　　期門之㳺故歌云張公子時相見也飛
　　　　燕嬌妬成帝無子故云啄皇孫華而不
　　　　實王莽自云代漢德者七色尚黄故云
　　　　黃雀飛燕竟以廢死故爲人所憐也
燕燕尾涎涎張公子時相見木門倉琅根燕飛來
啄皇孫
桂樹花不實黃雀巢其顚昔爲人所愛今爲人所
憐
　　　漢桓帝時童謡二首
小麥靑青大麥枯誰當獲者婦與姑丈夫何在西
擊胡吏買馬君具車請爲諸君鼓龍胡城上烏尾
畢逋公爲吏兒爲徒一徒死百乘車車班班至河
間河間河婉女能數錢以錢爲室金爲堂石上膴
膴舂黃梁之下有懸皷我欲擊之丞相怒
　　　四愁詩　張衡
我所思兮在太山欲徃從之梁甫難側身東望涕
沾翰美人贈我金錯刀何以報之英瓊瑶路遠莫
致倚逍遥何爲懷憂心煩勞
我所思兮在桂林我欲從之湘水深側身南望涕
沾襟美人贈我金琅玕何以報之双玉盤路逺莫
致倚惆悵何爲懷憂心煩傷
我所思兮在漢陽欲徃從之壠坂長側身西望涕
沾裳美人贈我貂襜褕何以報之眀月珠路遠莫
致倚踟蹰何爲懷憂心煩紆
我所思兮在鴈門欲往從之雪紛紛側身北望涕
沾巾美人贈我錦綉段何以報之靑玉案路遠莫
致倚増嘆何爲懷憂心煩惋
　　　贈婦　秦嘉
曖暖白日引曜西傾啾啾雞群飛雀赴楹皎皎明
月煌煌列星嚴霜悽愴飛雪覆庭寂寂獨居寥寥
空室飄飄桂帳熒熒華燭爾不是居帷帳何施爾
不是照華燭何爲
　　　燕歌行　魏文帝
秋風蕭瑟天氣凉草木摇落露爲霜群燕亂歸鴈
南翔念君客逰多思腸慊慊思歸戀故鄕君爲淹
留寄他方賤妾焭焭守空房憂來思君不可忘不
覺淚下沾衣裳授琴鳴絃發清商短歌微吟不能
長明月皎皎照我牀星漢西流夜未央牽牛織女
遥相忘爾獨何辜限河梁
别日何易㑹日難山川悠遠路漫漫欝陶思君未
敢言寄聲浮雲徃不還沾零兩面毀容顏誰能懷
憂獨不嘆展詩清歌聊自寛樂往哀來摧肺肝耿
耿伏枕不能眠披衣出戸歩東西仰看星月觀雲
間飛鶬晨鳴聲可憐留連顧懷不能存
　　　妾薄命行六言　曹植
日月旣逝西藏更㑹蘭室洞房花燭歩幛輝皎煌
若日岀扶桑促尊合坐行觴主人起舞　盤能者
穴觸别端騰觚飛欝䦨干同量等色齊顏任意交
屬所歡朱顏發外形蘭袖隨礼客極情妙舞仙仙
體輕裳觧履遺絶纓俛仰咲喧無呈覽持佳人玉
顔齊接金鬱翠盤手形羅袖良難腕弱不勝珠環
坐者嘆息舒顔御巾裛粉君傍中有霍納都梁雞
舌五味雜香進者何人齊姜恩重愛深難忘召延
覔好宴私但歌杯來何遲客賦旣醉言歸主人稱
露未晞
　　　歷九秋篇薰桃行　傅玄
緣繡領兮含輝皎日廻光則微朱華忽爾漸衰影
欲捨形高飛誰言往恩可追
薺與麥兮夏零蘭桂踐霜逾馨祿命縁天難明委
心結意丹靑何憂君心中傾
　　　車遥遥篇
車遥遥兮馬洋洋追思君兮不可忘君安逰兮西
入秦願爲影兮隨君身君在隂兮影不見君依光
兮妾所願
　　　燕人美篇
燕人美兮趙女佳其室則遠兮限層崖雲爲車兮
風爲馬玉在山兮蘭在野雲無期兮風有止思心
多端兮誰能理
　　　擬四愁詩四首并序
　　　　張平子作四愁詩體小而俗七言類也
　　　　聊擬而作之名曰擬四愁詩其辭曰
我所思兮在􁧤洲願爲雙鵠戯中流牽牛織女期
在秋山高水深路無由愍余不遘嬰殷憂佳人貽
我明月珠何以要之比目魚海廣無舟悵勞劬寄
言飛龍大馬駒風起雲披飛龍逝波滔天兮馬不
麗何爲多念心憂世
我所思兮在珠崖願爲比翼浮清池剛柔合德配
二儀形影一絶長別離愍余不遘情如攜佳人貽
我蘭蕙草何以要之同心鳥火熱水深憂盈抱申
以琬琰夜光寳卞和旣沒玉不察存若流光忽電
㓕何爲多念獨鬱結
我所思兮在崐山願爲鹿蛩闚虞淵日月廻曜照
景天參辰曠隔㑹無緣愍余不遘罹百艱佳人貽
我蘇合香何以要之翠鴛鴦懸度弱水川無梁申
以錦衣文綉裳三光騁邁景不留鮮以民生忽若
浮何爲多念祇自愁
我所思兮在朔方願爲飛燕俱南翔煥乎人道著
三光胡越殊心生異鄕愍余不遘罹可殃佳人遺
我羽葆纓何以要之影與形增冰憂結繁華零申
以日月指明星星辰有翳日月移駑馬哀鳴慙不
馳何爲多念心自虧
　　　盤中詩
山樹高烏鳴悲泉水深鯉魚肥空倉鵲常苦飢吏
人婦㑹夫希出門望見白衣謂當是而更非還入
門中心悲北上堂西入階急機絞杼聲催長嘆息
當語誰君有行妾念之岀有曰還無期結中帶長
相思君忘妾未知之妾忘君罪當治妾有行宜知
之黃者金白者玉高者山下者谷姓者蘇字伯玉
作人才多智謀足家居長安身在蜀何惜馬蹄歸
不數羊肉千斤酒百斛令君馬肥麥與粟今時人
智四足與其書不能讀當從中央周不角
　　　擬四愁詩　張載
我所思兮在南巢欲往從之玉山高登崖遠望涕
泗交我之懷矣心傷勞佳人遺我筒中布何以贈
之流黃素願因飄風超遠路終然莫致增永慕
我所思兮在朔眉欲往從之白雲扉登崖遠望涕
泗垂我之懷矣心傷悲佳人遺我雲中翮何以報
之連城璧願因歸鴻超遐隔終然莫致増永積
我所思兮在龍原欲往從之隔太山登崖遠望涕
泗連我之懷矣心傷煩佳人遺我双角端何以贈
之雕玉環願因行雲超重巒終然莫致增永嘆
我所思兮在營州欲徃從之路阻脩登崖遠望涕
泗流我之懷矣心傷憂佳人遺我綠綺琴何以贈
之雙南金願因流波超重深終然莫致增永吟
　　　晉惠帝時童謡
　　　　鄴中女子莫千妖前至三月抱胡腰
　　樂府
　　　燕歌行　陸機
四時代序逝不追春風習習落葉飛蟋蟀在堂露
盈墀念君逺逰常苦悲君何緬然久不歸賤妾悠
悠心無違白日旣沒明燈輝寒禽赴林匹鳥栖双
鴻闗關宿河湄憂來感物睇不晞非君之念思爲
誰别日何早㑹何遲
　　　代淮南王　鮑照
淮南王好長生服食鍊氣讀仙經琉璃作枕牙作
盤金鼎玉七合神丹戯紫房紫房綵女弄明璫鸞
歌鳳舞斷君腸
朱城九門門九閨願逐明月入君懷入君懷結君
珮怨君恨君恃君愛築城思堅劒思利同盛同衰
莫相棄
　　　代白紵歌辭
朱唇動素袖舉洛陽少年邯郸女古稱綠水今白
紵催絃急管爲君舞窮秋九月黃葉黄北風驅鴈
天雨霜夜長酒多樂未央
春風澹蕩俠思多天色凈綠氣妍和桃含紅蕚蘭
紫芽朝日灼爍發園葩卷幌結幃盈玉筵齋驅秦
吹廬女絃千金顧笑買芳年
　　　行路難
中庭五株桃一株先作花陽春妖冶二三月從風
簸蕩落西家西家思婦見之惋零淚沾衣撫心歎
初送我君出戸時何時淹留節廻換牀席生塵明
鏡垢纎腰瘦削髮蓬亂人生不得常稱意惆悵徙
倚至夜半
剉蘖染黃絲黃絲歷亂不可治昔我與君始相値
爾時自謂可君意結帶與我言死生好惡不相置
今日見我顔色衰意中索寞與先異還君金釵玳
瑁簪不忍見此益愁思
斷幽閨思婦氣欲絶凝霜夜下拂羅衣浮雲中斷
開明月夜夜遥遥徒相思年年望望情不歇寄我
匣中靑銅鏡倩人爲君除白髮行路難行路難夜
聞南城漢使度使我流涙憶長安
　　　李夫人及貴人歌　陸厥
屬車桂席塵豹尾香烟㓕形影向蘼蕪青蒲復萎
絶坐萎絶對蘼蕪臨丹階泣樹途寡鶴覊雌飛且
止雕梁翠壁網蜘蛛洞房明月夜對此淚如珠
　　　登臺望秋月　沈約
望秋月秋月光如練照曜三爵臺徘徊九華殿九
華玳瑁梁華榱與璧璫以玆雕麗色特照明月光
凝華入黼帳清輝懸洞房先過飛燕戶却照班姬
牀桂宮褭褭落桂枝早寒凄凄凝白露上林晚葉
颯鳴颯鴈門早鴻離離度湛秀質兮似規委清光
兮如素照愁軒之蓬影映金堦之微歩居人臨此
笑以歌别客對之傷且慕經衰圃映寒叢凝清夜
帶秋風隨庭雪以比素與池荷而共紅臨玉階之
皎皎含雪靄之濛濛轥天衢而徒走䁻長潢而飛
空隱岩崖而半至隔帷幌而纔通散朱庭之奕奕
入青瑣而玲瓏閑堦悲寡鵠沙洲怨别鴻昭姬泣
殿明君思漢宮余亦何爲者淹留此山東
　　　㑹圃臨春風
臨春風春風起春樹逰絲暖如烟落花雰似霧先
泛天淵池還過細柳枝蝶逢飛揺颺燕値羽差池
揚桂斾動芝蓋開燕裙吹趙帶趙帶飛參差燕裙
合且廻離簪復轉黛顧歩惜容儀儀巳炤灼春風
復廻薄氛氲桃李花靑祚含素蕚旣爲風所開復
爲風所落摇綠帶枕紫莖舞春雪雜流鶯曲房開
兮金鋪響金鋪響兮妾思驚梧桐未隂淇川始碧
迎行雨於高唐送歸鴻於碣石經洞房響紈素感
幽閨思帷奕想芳園兮可以逰念蘭翹兮漸堪摘
拂明鏡之冬塵羅衣之秋襞觧旣鏗鏘以動珮又
絪緼而流麝摇始蕩以入閨終徘徊而緣隙鳴珠
簾於繡戶散芳塵於綺席是悵時思婦安能久行
役佳人不在玆春風與誰惜
　　　歲暮愍衰草
愍衰草衰草無容色憔悴荒徑中寒萎不可識昔
時兮春日昔時兮春風含華兮佩實垂綠兮散紅
氛氲鳷鵲右照曜望仙東送歸顧莫泣淇水嘉客
淹留懷上宮岩陣兮海㟁冰多兮霧散爛熳兮客
根攅幽兮石隟布綿密於寒臯吐纎疎於危石旣
惆悵於君子倍傷心於行役露高枝於初旦霜紅
天於始夕彫芳卉之九衢寳靈茅之三眷風急崤
路難秋至客衣單旣傷簷下菊復悲池上蘭飄落
逐風轉方知歲早寒流螢暗明燭鴈聲斷纔續委
紀長信宮蕪穢丹墀曲霜奪莖上紫風銷葉中縁
山奕兮青薇兮黃葦秋鴻兮疎引寒鳥聚兮輕飛
逕荒寒草合桐長舊巖圍夜漸蘼蕪沒箱露日沾
衣願逐晨征鳥薄暮共西歸
　　　霜來悲落桐
悲落桐落桐早霜露燕至葉未抽鴻來波已素本
出龍門山長枝仰刺天上峯百丈絶下趾萬尋懸
幽根已盤結孤株復爲絶初不照光景終年負霜
雪自顧無羽儀不願生曲池芬芳本自乏華實無
可施匠者時留盻王孫少見之分取生孤卉徒置
北堂垂宿莖抽晚榦祈葉生故枝枝雖遼遠新葉
頗離離春風一朝至榮啓坐如斯自惟良菲薄君
思徒照灼顧已非嘉樹宜用慿阿閣願作清廟琴
爲舞雙玄鶴薛荔可爲裳文杏可爲梁勿言草木
賤徒照君朱光朱光不徙照爲君含噭眺隂阿綠
氷弦隂枝苦寒調厚德不可任敢不虛其若心逢
陽春至吐綠照清得
　　　夕行聞
聞夜鶴鶴呌南池對此孤明月臨風振羽伊吾儀
人之薄無菲賦命之天爵抱地跼促之短長懷隨
冬春而哀樂愍海未之驚鳧傷雲間之鶴鶴離離
昔未離近發天北垂忽値疾風起暫下昆明池復
値冬冰合水宿非所宜欲留不可住欲去飛巳疲
勢逐疾風舉求溫向衡楚復値南飛鴻參差共成
侶海上多雲霧蒼茫失洲嶼自此别故群燭向瀟
湘渚故群不離散相依蒼海畔夜止羽相切晝飛
影相亂刷羽共浮沉湛澹泛清潯旣不得離别安
知慕侶心九冬霜雪苦六翮飛不任且養凌雲翅
俛仰弄清音所望浮丘子旦夕來見尋
　　　晨征聽曉鴻
聽曉鴻曉鴻度将旦跨弱水之微瀾發成山之遠
岸牀春歸之未幾驚比歲之云半出海漲之蒼茫
入雲途之杳漫無東西之可辨孰遐邇之能筭微
昔見於洲渚越秋期於江漢集勁風於弱軀負重
雪於輕翰寒溪可以飮荒臯可以竄溪水自清徒
形豈足翫秋蓬萎兮未極寒草衰兮無色楚山高
兮難杳度越水深兮不可測美明月之馳光願征
禽之騁翼伊余馬之屨懷知君行之未極夜綿綿
而難曉愁參差而盈臆望山川悉無以唯星河猶
可識聞鴈夜南飛客淚夜沾衣春鴻思暮交客子
方未歸歲去歡娛盡年來客貌非攬衽形雖是撫
臆事多違青蒲雖長復易解白雲誠遠詎難依
　　　解珮去朝市
去朝市朝市深歸暮辭北纓而南徂浮東川而西
顧逢天地之降祥値日月之重光伊當仁之菲薄
非余情之信芳充待詔於金馬眷齊宴於柏梁觀
闘獸於虎圈望窅窕於坡香逰西園兮登銅雀舉
靑璅兮眺重陽講金華兮議宣室晝武帷兮夕文
昌佩甘泉兮履五祚賛朽諧兮緩　光託後車兮
侍華幄逰勃海泛清漳天道有盈缺寒暑逓炎凉
一朝賣玉椀春暮惜餘香曲池無復處桂枝亦銷
亡清廟徙肅肅四陵久茫茫薄暮余多幸嘉運重
來昌忝稽部之南尉典千里之光貴形北荒之濁
河惡横橋於清渭望前軒之早桐對南階之初卉
非余情之屢傷寄玆兮能慰昔日兮懷哉日將暮
兮歸去來
　　　披褐守山東
守山東山東萬里欝靑葱兩漢共一寫水潔望如
空巖側靑莎披岩間丹桂叢上瞻旣隱隱下睇亦
冥濛遠林響包獸近樹聒鳴虫路帶若溪右泉吐
金華東萬仭倒危石百丈涇懸叢瀑曳瀉疎電奔
飛似白虹洞升含清氣漏穴吐飛風玉竇膏滴瀝
石室乳空籠峭㠋塗彌險豈岨歩纔通余拾平生
之所愛歘暮年而斯逢此願一去而不還恨邦衣
之未禠挹林壑之清曠事泯俗之詭紛幸帝德之
方升値天網之未毀旣除舊而就新故化民而俗
徙播趙俗以尚徂扇齊風以東靡乳雉方可馴流
蝗庶能弭清心矯世濁儉政救民侈滿秩歸白雲
淹留事芝體
　　　行路難二首　吳筠
君不見上林苑中客冰羅霧縠象牙席盡是得意
忘年者探腸見膽無所惜白酒甜塩甘如乳綠觴
皎鏡華如碧少年持名不肯嘗安知白駒應過隟
博山爐中清和香欝金蘇合及都梁逶迤好氣皆
容貌經過青瑣歷紫房巳入中山隂后帳復上皇
帝班姬牀班姬失寵顔不開奉帚供養長信臺日
暮耿耿不能寐秋風切切四面來玉階行路生細
草金爐香炭變成灰得意失意湏臾間非君方寸
逆所裁
洞庭水上一株桐經霜觸浪困嚴風昔時抽心燿
白日今且臥死黃沙中洛陽名工見咨嗟一剪一
刻作琵琶白璧規心學明月珊瑚映面作風花帝
王見賞不見忘提携把握登建章掩抑摧藏張女
彈殷勤促柱楚明光年年月月對君王遥遥夜夜
宿未央未央綵女棄明箎爭見拂拭生光儀茱茰
錦衣玉作匣安念昔日枯樹枝不學御山南嶺桂
至今載年猶未知
　　擬樂府
　　長相思　張牽
長相思名離别美人之遠如雨絶獨延佇心中結
望雲雲去逺望鳥鳥飛㓕空望終若斯珠淚不能
雪
長相思久别離所思何在若天垂鬱陶相望不得
知玉階月夕映羅帷風夜吹思長不能寐坐望天
河移
　　　白紵歌辭
歌兒流唱聲欲清舞女趂節體自輕歌舞並妙㑹
人情依絃度曲婉盈盈揚蛾爲態謹自成
妙聲屢唱輕体飛流津染面散芳菲舉動齊息不
相違令彼佳客澹忘歸時久翫夜月星稀
　　　行路難　費昶
君不見長安客舍門倡家少女名桃根貧窮夜紡
無燈燭何言一朝奉至尊至尊離宮百餘處千門
萬戶不知曙唯聞啞啞城上烏玉闌金井牽轆轤
丹梁翠柱飛屠蘇香薪桂火炊雕胡當年翻覆無
黄河郎今欲度畏風波
浮雲似帳月成鈎那能夜夜南陌頭宜城醖酒今
行熱停鞍繫馬暫栖宿
靑牛丹轂七香車可憐今夜宿倡家倡家高樹烏
欲栖羅幃翠帳向君低
織成屏風金屈膝朱唇玉面燈前出相看氣息望
君憐誰能含羞不自前
　　　從軍行
雲中停陣羽檄驚甘泉烽火通夜明二師将軍新
築營嫖姚校尉初山征復有山西將絶世受雄名
三門應遁甲五壘學神兵白雲隨陣色蒼山荅皷
聲逶迤觀鵞翼參差覩鴈行先平小月陣却㓕大
宛城善馬還長樂黃金付水衡小婦趙人能鼓瑟
侍婢初笄觧鄭聲庭前桃花飛巳合必應紅粧起
見迎
　　　和蕭侍中子顯春别四首
别觀蒲萄帶實垂江南豆䓻生連枝無情無意猶
如此有心有恨徒自知
蜘蛛作絲滿帳中芳草結葉當行路紅臉脉脉一
生啼黃鳥飛飛有時度故人雖故昔經新新人雖
新復應故
可憐淮水去來潮春堤楊柳覆河橋淚迹未慘詎
終朝行聞玉佩已相要
桃紅李白若朝粧羞持顦顇比新楊不惜暫住君
前死愁無西國更生香
　　　雜詩
歷九秋兮三春分遣貴客兮遠賓顧多君心所親
乃命妙妓才人炳若日月星辰
序金罍兮玉觴賓主逓起鴈行杯若飛電絶光交
觴接巵結裳慷慨歡笑萬方
春新詩兮夫君爛然虎變龍文渾如天地未分齊
謳楚舞紛紛歌聲上噭青雲
窮八音兮異倫竒聲靡靡毎新㣲咲素齒丹唇逸
響飄薄梁塵精美眇眇入神
坐咸醉兮沾歡引樽促席臨軒進爵献壽翻翻千
秋要君一言願愛不移若山
君恩愛兮不竭譬若朝日夕月此景萬里不絶長
保初醮結髮何憂生生胡越
携弱手兮登環上逰飛閣雲間穆若鴛鳳双鵉還
幸蘭房自安娛心極樂難原
樂旣極兮多懷盛時忽逝若頽寒暑草御景廻春
榮隨風飄摧感物動心増哀
妾受命兮孤靈男兒隨地稱殊女弱難存若無骨
肉至親更疎奉事他人托軀
君如影兮隨形賤妾如水浮萍明月不能常盈誰
能無根保榮良時冉冉代征
　　　雜句春情一首
蝶黃花紫燕相追楊低柳合路塵飛已見垂鈎挂
綠樹誠知其水沾羅衣兩童夾車問不已五馬城
南猶未歸鶯啼春欲駃無爲空掩扉
　　　擬古一首
窺紅對鏡歛双眉含愁拭涙坐相思念人一去許
多時服語笑靨迎來情心懷心想甚分明憶人不
忍語御恨獨吞聲
　　　倡樓怨節六言
朝日斜來照戶春鳥爭飛出林片光片影皆麗一
聲一囀煎心上林紛紛花落淇水漠漠苔浮年馳
節流易盡何爲忍憶含羞
　　　湘東三春别應令四首
昆明夜月光如練上林朝花色如霰花朝月夜動
春心誰忍相思不相見
試看機上交龍錦還瞻庭裏合歡枝映日通風影
朱幔飄風摇華度金池不聞離人當重合唯悲合
罷㑹成離
門前楊柳亂如絲直置佳人不自持適言新作裂
紈詩誰悟今成織素辭
日暮徙倚渭橋西正月凉月與雲齊若使月光無
近遠應照離人今夜啼
　　　春别四首　蕭子顯
飜鶯度燕双比翼楊柳千條共一色但看陌上携
手歸誰能對此空中憶
幽宮積草自芳菲黃鳥着樹情相依爭風競日常
聞響重花疉葉不通飛當知此時動妾思慙使羅
袂拂君衣
江東大道日華春垂楊掛栁掃輕塵淇水昨送淚
沾巾紅粧宿昔巳應新
御悲覽涕别心知桃花李花仁風吹本知人心不
似樹可意人别似花離
　　　府栖鳥曲應令二首
握中酒杯碼碯鍾裾邊雜珮琥珀紅欲持寄君心
不惜共指三星今何夕
淚黛紅輕點花色還欲令人不相識金壺夜永誰
能多莫持賖用比懸河
　　　燕歌行
風光遲舞出靑蘋蘭苕翠鳥鳴發春洛陽梨花落
如雪河邊細草細如茵桐生井底葉交枝今看無
端雙燕離五重飛樓入雲漢九華閣道暗清池遥
看白馬津上吏傅道黄龍征戍兒明月金光徒照
妾浮雲玉葉君不知思君昔去柳依依至今八月
避暑歸明珠蚕蠒登勉機欝金香蘤持香衣落陽
城頭雞欲曙丞相府中烏未飛夜夢征人縫狐貉
私憐織婦裁錦緋吳刀鄭綿絡寒閨夜披薄芳年
海上水中鳧日暮寒夜空城雀
　　　行路難　王筠
干門皆閉夜何央百憂俱集斷人腸探揣箱中取
刀尺拂拭機上斷流黃情人逐情可恨傷畏邊路
遠乏衣裳已繩一爾催衣縷復擣百和裛衣香猶
憶去時腰大小不知今日身短長栭襠双心共一
祩袙複兩邊作八襊襻帶雖安孔穿開栽逢忍不
猶未達胸前却月兩相連本照君心不照天願君
分明得此意勿復流蕩不如先含悲含怨刋不死
封情忍思待明年
　　　元廣州景仲座見故姬一首　右劉孝綽
留故夫不踟躕别待春山上相看採蘼蕪
　　　詩擬古應教　劉孝威
双栖翡翠兩鴦鴛巫雲落月乍相忘誰家妖冶折
花枝蛾眉􁴰睇使情移靑鋪綠隟流璃扉瓊筵玉
笥金縷衣美年人幾何十餘含羞轉笑歛風裾珠
丸出彈可追空留可憐持與誰
　　　别義陽郡　徐君倩
翔鳳樓遥望與雲浮歌聲臨樹出舞影入江流葉
落看村近天高應向秋
飾面亭粧成更點星頰上紅凝淺眉心黛不靑故
留殘粉絮掛看箔簾釘
　　　王叔英婦贈荅一首
粧鈆點黛拂輕紅鳴環動珮出房櫳看梅復看柳
淚滿春衫中
　　　日白紵曲　沈約
蘭葉參差桃半紅飛芳舞縠戯春風翡翠群飛飛
不息願在雲間長比翼
　　　秋日白紵曲
白露欲凝草色黃金琯玉桂響洞房双心一影俱
廻翔吐情寄君君莫忘
玉臺新詠目錄卷之九
　　　　歌辭　二首
　　　　越人歌　一首
　　　　司馬相如
　　　烏孫公主
　　　漢成帝時童謡　二首
　　　　漢桓帝時童謡　二首
　　　　張衡　四首
　　　秦嘉　一首
　　　魏文帝　二首
　　　　　曹植　首一
　　　　　傅玄　八首
　　　　　張載　四首
　　　　　晉時童謡　一首
　　　　　陸機　一首
　　　　　鮑昭　八首
　　　　　釋寳月　一首
　　　　　陸厥　一首
　　　　　沈約　八首
　　　　　吳筠　二首
　　　　　張率　四首
　　　　　費昶　二首
　　　　　皇太子　一　十五首
　　　　　湘東王繹　四首
　　　　　蕭子顯　六首
　　　　　王筠　一首
　　　　　劉孝綽　一首
　　　　　劉孝威　一首
　　　　　徐君蒨　二首
　　　　　王叔英妻　一首
　　沈約　二首
玉臺新詠卷第十
　　　古絶句四首
藁砧今何在山上復有山何當大刀頭破鏡飛上
天
日暮秋雲隂江水清且深何用通音信蓮花玳瑁
簮
菟絲從長風根莖無斷絶無情尚不離有情安可
别
南山一樹桂上有双鴛鴦千年長交頸歡慶不相
忘
　　　與妻李夫人聯句　賈充
室中是阿誰難息聲正悲　難息亦何爲但恐大
義虧　大義同膠漆匪石心不移　人誰不慮終
日月有合離　我心子所達子心我所知　若能
不食言與君同所宜
　　　情人碧玉歌　孫綽
碧玉小家女不敢攀貴德感郎千金意慙無傾城
色
碧玉破瓜時郎爲情顚倒感君不羞報廻身就郎
抱
　　　情人歌　王獻之
桃葉復桃葉渡江不用檝但渡無所苦我自來迎
接
桃葉復桃葉桃葉連桃根相隣兩樂事獨使我殷
勤
　　　荅扇欹
七寳畫團扇粲爛明月光與郎却暄暑相憶莫相
忘
靑靑林中竹可作白團扇動摇郎玉手因手託方
便
團扇復　扇許持自障面憔悴無復理羞與郎相
見
　　　東陽漢中贈荅　謝靈運
可憐誰家婦綠流洗素足明月在雲間迢迢不可
得
可憐誰家郎綠流乘素舸但問情君爲月就雲中
墮
　　　丁督護歌二首　宋孝武
督護征初時儂亦惡聞許願作石尤風四面斷行
旅
黃河流無極洛陽數千里坎軻我途間何由見歡
子
　　　擬徐幹詩一首
自君之出矣珠翠闇無精思君如日月廻環晝夜
生
　　　詠袡榴枕
端木生河側因病遂成妍朝將雲髻别夜與蛾眉
連
　　　閨婦荅憐人
昔如影與形今如胡與越不知行遠近忘却離年
月
　　　寄行人
桂吐兩三枝蘭闇四五葉是時君不歸春風從笑
妾
　　　近代西曲歌五首　石城樂
生長石城下開門對城樓城中美少年出入見依
投
　　　估客樂
有客數寄書無信心相憶莫作瓶落井一去無消
息
　　　烏夜啼
歌舞諸年少娉婷無種跡菖蒲花可憐聞君不曽
織
　　襄陽
朝發襄陽城暮至大堤宿大堤諸女兒花艶驚郎
目
　　　楊叛兒
暫出白門前楊柳可藏烏郎作沉木香儂作博山
爐
　　　近代吳歌九首
　　　春歌
朝日照北林初花錦綉色誰能春不思獨在機中
織
　　　夏歌
欝蒸仲暑月長嘯北湖邊芙蓉始結葉抛艶未成
蓮
　　　秋歌
秋威入窓裏羅帳起飄颺仰頭看月明寄情千里
光
　　　冬歌
淵冰厚三尺素雪覆千里我心如松柏君心復何
似
　　　前溪
黃鳥結蒙朧生在洛溪邊花落隨流去何見逐流
還
　　　上聲歌
新衫繡兩襠追置羅裳裏微歩動輕塵羅裙隨風
起
　　　歡聞歌
遥遥天無柱流漂萍無根單身如螢火持底報郎
君
　　　長樂佳
紅羅複斗帳四角垂珠璫玉枕龍鬚席郎眠何䖏
牀
　　　獨曲
柳樹得春風一低復一昂誰能空相憶獨眠度三
陽
　近代雜歌五首
　　　潯陽樂
稽亭故人去九里新人還送一便迎兩無有暫時
閑
　　　靑陽歌曲
靑荷蓋綠水芙蓉發紅鮮下有並根藕上有同心
蓮
　　　蚕絲歌
春蚕不應老晝夜常懷思何惜微軀盡纏綿自有
時
　　　雜詩
玉釧色分未衫輕似露腕舉袖欲障羞迴持理髮
亂
　　　丹陽孟珠歌
陽春二三月草與水同色道途逰冶郎恨不早相
識
　　　錢塘蘇小歌
妾乘油璧車郎騎靑驄馬何處紅同心西陵松柏
下
　　　擬古　王元長
花蔕今何在亦是林下生何當垂双髻團扇雲間
明
　　　徐幹代
自君之出矣金爐香不燃思君如明燭中宵空自
煎
　　　秋夜
秋夜長復長夜長樂未央舞袖拂明燭歌聲繞鳳
梁
　　　詠火
冰容慙遠鑒水質謝明輝是照相思夕早望行人
歸
　　　玉階怨　謝眺
夕殿下珠簾流螢飛復息長夜縫羅衣思君此何
極
　　　金谷聚
渠椀送佳人玉杯要上客車馬一東西别後思今
夕
　　　王孫逰
綠草漫如絲雜樹紅英發無論君不歸君歸芳已
歇
　　　同王主簿有所思
佳期期未歸望望下鳴機徘徊東陌上月出行人
稀
　　　玉階怨　虞炎
紫藤拂花樹黃鳥間靑枝思君一歎息苦淚應言
垂
　　　襄陽白銅鞮　沈約
分手桃林巖送别硯山頭若欲寄普息漢水向東
流
　　　早行逢故人車中爲贈
殘朱猶曖曖餘粉尚霏霏昨宵何處宿今晨拂露
歸
　　　爲隣人有懷不至
影逐斜月來香隨遠風入言是定知非欲笑翻成
泣
　　　詠王昭君　施榮泰
垂羅下椒閤舉袖拂胡塵即即撫心歎蛾眉誤殺
人
　　　詠酌酒人　高爽
長筵廣未同上客嬌難逼還杯了不顧廻身正顏
色
　　　吳興妖神贈謝府君覽
玉釵空中墮金鈿色行歇獨泣謝春風孤夜傷明
月
　　　採菱　江洪
風生綠葉聚波動紫莖開含花復含實正待佳人
來
白日和清風輕雲雜高樹忽然當此時採菱復相
遇
　　　水曲
潺湲復皎潔輕鮮自可悅橫使有情禽照影遂孤
絶
塵容不忍飾臨池思客歸誰能取渌水無處浣羅
衣
　　　秋風
孀居憎四時况在秋閨内凄葉流晚暉虛庭吐寒
菜
北牖風摧榭南籬寒蛩吟庭中無限月思婦夜鳴
砧
　　　詠美人治粧
上車畏不妍顧盻更斜轉大恨畫眉長猶言顏色
淺
　　　王昭君嘆　范靜婦
早信丹靑巧重貨洛陽師千金買蟬鬂百萬寫蛾
眉
今朝猶漢地明旦入胡關高堂歌吹送逰子夢中
還
　　　映水曲
輕鬂學浮雲雙蛾擬初月水澄正落釵萍開理垂
髮
　　　南苑　何遜
苑門闢千扇苑戸開萬扉樓殿聞珠履竹樹隔羅
衣
　　　閨怨
閨閤行人斷房櫳月影斜誰能北窓下獨對後園
花
　　　爲人妾思
燕戯還簷際花飛落枕前寸心見不見拭淚坐調
絃
　　　詠春風
可聞不可見能重復能輕鏡前飄落粉琴上響餘
聲
　　　秋閨怨
竹葉響南窓月光照東璧誰知夜獨覺枕前双淚
滴
　　　雜句　吳均
畫蟬已傷念夜露復沾衣昔别曽何道今夕螢光
飛
錦腰連枝滴繡領合觀斜夢中雖不見終成亂眠
花
蜘蛛簷下掛絡緯井邊啼何曾得見子照鏡窓東
西
泣聽離夕歌悲䘖别時酒自從今日去當復相思
否
　　　春思　王僧孺
雪罷枝即靑冰開水便綠復聞黃鳥吟今作相思
曲
　　　爲徐僕射妓作
日晚應歸去上客強盤桓稍知玉釵重漸見羅襦
寒
　　　光宅寺　徐悱婦
長廊欣目送廣殿悅逢迎何當曲房裏幽隱無人
聲
　　　題甘蕉葉示人
夕泣似非疎夢啼太真數唯當夜枕知過此無人
斍
　　　摘同心梔子贈謝娘因附此詩
兩葉雖爲贈交情永未因同心處何恨梔子最關
人
　　　代陳慶之美人爲詠
臨粧欲含涕羞畏家人知還待粉中絮擁淚不聽
垂
　　　夢見故人
斍罷方知恨人心定不同誰能對角枕長夜一邊
空
　　　有期不至
黃昬信使斷御怨心悽悽廻燈向下榻轉面暗中
啼
　　　代西豐侯美人　王環
於今辭宴語方念泣離違無因從朔鴈一向黃河
飛
　　　邊戍　梁武帝
秋月出中天遠近無偏異共照一光輝各懷離别
思
　　　詠燭
堂中綺羅人席上歌舞兒待我光泛灔爲君照參
差
　　　詠筆
昔聞蘭蕙月獨是桃李年春心倘未寫爲君照情
筵
　　　詠笛
柯亭有竒竹含情復抑揚妙聲發五指龍音響鳳
凰
　　　詠舞
腕弱復低舉身輕由廻縱可謂冩自歡方與心期
共
　　　聯句詩
傾城非人美十載難重逢雖懷軒中意愧無鬂髮
容
　　　春歌
階上歌入懷庭中花照眼春心一如此情來不可
限
蘭葉始滿地梅花巳落枝持此可憐意摘以寄心
知
朱日光素冰黃花映白雪拆梅寄佳人共迎陽春
月
　　　夏歌
江南蓮花開紅光復碧水色同心復同藕異心無
異
閨中花如綉簾上露如珠欲知有所思停織復踟
蹰
玉盤着朱李金杯盛白酒雖欲持自新五恐不甘
口
含桃落花日黄鳥營飛時君住馬已疲妾去蚕欲
飢
　　　秋歌
繡帶合歡結錦衣連理文情懷入夜月含笑出朝
雲
七米紫金桂九華白玉梁但歌雲不去含吐有餘
香
吹漏未可停絃斷更當續俱作雙絲引共奏同心
曲
當信抱梁期莫聽廻風音鏡上兩人髻分明無兩
心
　　　子夜歌
持愛如欲進含羞未肯前朱口發艶歌玉指弄嬌
絃
朝日照綺牋光風動紈羅巧笑舊兩犀美目揚双
蛾
　　　上聲歌
花色過桃杏名稱重金瓊名垂非下里含笑作上
聲
　　　歡聞歌
艶艶金樓女心如玉池蓮持底報郎思俱期逰梵
天
南有相思木合清復同心逰女不可求詎能息空
隂
　　　團扇歌
手中白團扇凈如秋團月清風任動生嬌香承意
發
　　　碧玉歌
杏梁日始照蕙席歡未極碧玉奉金杯綠酒助花
色
　　　襄陽白銅鞮歌
陌頭征人去閨中女下機含情不能言送别沾羅
衣
草樹非一香花葉百種色寄語故情人知我心相
意
龍頭紫金鞍翠肫白玉覊照耀双闕下知是襄陽
兒
　　　皇太予二十一首
被空眠數覺寒重夜風吹罷幃非海水那得度前
知
　　　行雨
本自巫山來無人覩容色唯有楚王臣曽言夢相
識
　　　梁塵
依帷濛重翠帶日聚輕紅定爲歌聲起非關團扇
風
　　　華月
兔絲生雲夜蛾影出漢時欲傳千里意不照十年
悲
　　　夜夜曲
北斗欄干去夜夜心獨傷月輝橫射枕燈光半隱
牀
　　　從頓還城南
暫别兩成凝開簾生舊憶都知未有情更似新相
識
　　　春江曲
客行支念路相将度江口誰知堤上人拭淚空摇
手
　　　新燕
新禽應節歸俱向吹樓飛入簾驚釧響來窓礙舞
衣
　　　彈箏
彈箏北窓下夜響清音愁張高絃易斷心傷曲不
遒
　　　夜遣内人還後舟
錦幔扶船冽蘭橈拂浪浮去燭猶文水餘香尚滿
舟
　　　詠武陵王左右
頂分如兩髻簮長驗上頭投杯如欲轉凝殘已復
留
　　　有所思
可歎不可思可思不可見餘絃斷瑟柱殘朱染歌
扇
寂寂暮簷響黯黯垂簾色唯有瓴甋苔如見蜘蛛
織
入林看碚􁞲春至定無賖何時一可見更得似梅
花
　　　逰人
逰戯長楊苑携手雲臺間歡樂未窮已白日下洛
山
　　　贈麗人
腰肢夲猶絶眉助特驚人判自無相比還來有洛
神
　　　遥望
散誕垂紅帔斜柯揷玉簪可憐無有比恣許直千
金
　　　愁閨照鏡
别來顦顇久他人怪容色只有匣中鏡還持自相
識
　　　浮雲
可憐片雲生暫重復還輕欲使襄王夢應過白帝
城
　　　寒閨
綠葉朝朝黃紅顏日日異譬喩持相比那堪不愁
思
　　　和人渡水
婉娩新上頭湔裾出樂逰帶前結香草鬟邊捍石
榴
　　　春閨思　蕭子顯
金覉逰俠子綺機離思妾春度人不歸望花盡成
葉
　　　詠苑中逰人
二月春心動逰望桃花初廻身隱日扇却歩歛風
裾
　　　遥見美人採荷　劉孝綽
菱莖時繞釧棹水或沾粧不辭紅袖濕唯憐綠葉
香
　　　詠小兒採
採菱非採渌日暮且盈舫踟躕未敢進畏欲比殘
桃
　　　詠舞曲應令
歌聲臨盡閤舞袖出芳林石城定若遠前溪應幾
深
　　　詠主人少姬應教
故年齊總角今春半上頭那知夫壻好能降使君
留
　　　詠長信宮中草
委翠似知節含芳如有情全由履迹少併欲上階
生
　　　石崇金谷妓
蘭堂上客至綺席清絃撫自作明君辭還赦綠珠
舞
　　　蕩婦高樓月　王臺卿
空庭高樓月非復三五圓何湏照林裏終是一人
眠
　　　南浦别佳人
歛容送君别一歛無開時只應待相見還将笑觧
眉
　　　詠織女　劉孝儀
金鈿巳照曜白日未蹉跎欲待黃昏後含嬌渡淺
河
　　　詠石蓮
蓮名堪百萬石姓重千金不解無情物那得解人
心
　　　和定襄候初笄　劉孝威
合鬟仍昔髮略鬂即前絲從今一梳罷無復更縈
時
　　　古體雜意
朝日大風霜寄事是交傷葉落枝柯凈常自起某
張
　　　詠佳麗
可憐将可念可念直千金唯言有一恨恨不遂人
心
　　　和定襄侯楚越衫
裁縫在篋笥薰鬂帶餘香開看不忍着一見落千
行
　　　爲徐陵傷妾　何曼才
遲遲衫掩淚憫憫恨縈胷無復專房日猶望下山
逢
　　　詠袙複　蕭驎
的的金絃凈離離寳撮分纎腰非學楚寛帶爲思
君
　　　詠殘燈　紀少喩
殘燈猶未㓕將盡更揚輝唯餘一兩𦦨纔得解羅
衣
　　　暮寒　王叔英婦
梅花自爛熳百舌早迎春逾寒衣逾薄未肯惜腰
身
　　　詠歌眠　戴嵩
拂枕薰紅帊廻燈復解衣傍邊知夜永不喚定應
歸
　　　詠繁華　劉泓
可憐宜出衆的的最分眀秀眉開雙眼風流右語
聲
玉臺新詠卷之十
玉臺新詠目錄卷之十
　　　古絶句四首
　　　欣妻李夫聯首句　賈充
　　　情人碧玉歌　孫綽
　　　情人桃葉歌　王献之
　　　荅團扇歌　桃葉
　　　東陽漢中贈　靈運謝
　　　丁都護歌　宋孝武
　　　擬徐幹詩一首　許瑶
　　　詠袡榴枕
　　　　　　閨婦荅隣人
　　　　　　寄行人　鮑令輝
　　　　　　石城樂
　　　　　　估客樂
　　　　　　烏夜啼
　　　　　　襄陽樂
　　　　　　楊叛兒
　　　　　　春歌　夏歌
　　　　　　秋歌　冬歌
　　　　　　前溪　上聲
　　　歡聞歌　長樂佳
　　　　獨曲　潯陽樂
　　　　靑陽歌曲　蚕絲歌
　　　　　雜詩
　　　　丹陽孟珠歌
　　　　錢塘蘇小歌
　　　　擬古　王元長
　　　　代徐幹
　　　　秋夜　詠火
　　　　玉階怨
　　　　金谷聚　謝眺
　　　　王孫逰
　　　　同王主簿有所思
　　　　玉階怨　虞炎
　　　　襄陽白鞮銅　沈約
　　　　早行逢故人車中爲贈
　　　　爲隣人有懷不至
　　　　詠王昭君　施榮泰
　　　　詠酌酒人　高爽
　　　　吳興妖神謝贈府君覽
　　　　採菱　江洪
　　　　渌水曲　秋風
　　　　詠美人治粧
　　　　王昭君嘆　范靜婦
　　　　映水曲南院　何遜
　　　　閨怨　爲人妾思
　　　　詠春風　秋閨怨
　　　　雜句　吳均
　　　　春思　王僧孺
　　　　爲徐僕射妓作　徐悱婦
　　　　光宅寺
　　　　題甘蕉葉作示人
　　　　摘同心梔子贈娘附此詩
　　　　代陳慶之美人爲詠
　　　　夢見故人
　　　　有期不至
　　　　代西豐侯美人　王環
　　　　邊戍　梁武帝
　　　　詠燭　筆
　　　　　笛　舞
　　　　　聯句詩　春歌
　　　　　夏歌　秋歌
　　　　　子夜歌　上聲歌
　　　　　歡聞歌　團扇歌
　　　　　碧玉歌
　　　　　襄陽白銅鞮歌　皇太子
　　　　　雜詠
　　　　　行雨　梁塵
　　　　　華月　夜夜曲
　　　　　從頓還城南
　　　　春江曲　新燕
　　　　彈箏　夜遣内人還舟
　　　　詠武陵王左右五　傳杯
　　　　有所思　逰人
　　　　贈麗人　遥望
　　　　愁閨照鏡
　　　　浮雲　寒閨
　　　　和人渡水
　　　　春閨思　蕭子顯
　　　　詠苑中逰人
　　　遥見美人採荷　劉孝綽
　　　詠小兒採菱
　　　詠舞曲應令　廋肩吾
　　　詠主人少姬應教
　　　詠長信宮中草
　　　石崇金谷妓
　　　蕩婦高樓月　王臺卿
　　　南浦别佳人
　　　詠織女　劉孝儀
　　　　石蓮
　　　　和定襄候初笄　劉孝威
　　　　古體雜意
　　　　　佳麗
　　　　和定襄候楚越衫　江伯瑶
　　　　爲徐陵傷妾　何曼才
　　　　　袙複　䔥驎
　　　　　殘燈　紀少喩
　　　　暮寒　王叔英婦
　　　　　　歌眼　戴嵩
　　　　　繁華　劉泓
玉臺新詠集後序
右玉臺新詠集十卷㓜時至外家李氏於廢書中
得之舊京夲也宋失一葉間復多錯謬版亦時有
刻者欲求他本是正多不獲嘉定乙亥在㑹稽始
從人借得豫章刻本財五卷蓋至刻者中徙故弗
畢也又聞有得石氏所藏録本者復求觀之以補
亡校脫於是其書復全可繕寫夫詩者情之發也
征戍之勞苦室家之怨思動於中而形於言先王
不能禁也豈惟不能禁且逆探其情而著之東山
枤杜之詩是矣若其他變風化雅豈謂無膏沐誰
適爲容終朝采綠不盈一掬之類以此集揆之語
意未大異也顧其發乎情則同而止乎禮義者蓋
鮮矣然其間僅合者亦一二焉其措詞託興高古
要非後世樂府所能及自唐花間集己不足道而
况近代狹邪之說號爲以筆墨動淫者乎又自漢
魏以來作者皆在焉多蕭統文選所不載覽者可
以覩歷世文章盛衰之變云是歲十月旦日書其
後永嘉陳玉父
　　右陳徐陵纂唐李康成云昔陵在梁世父
　　　子俱事東朝特見優遇時承平好文雅尚
　　　宮體故采西漢以來詞人所著樂府艶詩
　　　以備諷覽　見讀書志
玉臺新詠後序
