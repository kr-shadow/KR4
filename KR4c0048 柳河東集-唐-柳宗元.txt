#+TITLE: 柳河東集-唐-柳宗元
#+DATE: 2018-05-12 10:19:03
#+SOURCE: github.com/kanripo/KR4c0048 master b0c6aa65                
欽定四庫全書　　　　　集部二
　詁訓栁先生文集　　　　别集類一(唐/)
　　提要
　　　　(臣/)等謹案詁訓栁先生文集四十五巻外集
　　　　二巻新編外集一巻唐栁宗元撰宋韓醇音
　　　　釋醇字仲韶臨卭人其始末未詳宗元集為
　　　　劉禹錫所編其後巻目増損在宋時巳有四
　　　　本一則三十三巻為元符間京師開行本一
　　　　則曽丞相家本一則晏元獻家本一則此四
　　　　十五巻之本出自穆脩家云即禹錫原本案
　　　　陳振孫書録觧題曰劉禹錫作序稱編次其
　　　　文為三十二通退之之誌若祭文附第一通
　　　　之末今世所行本皆四十五巻又不附誌文
　　　　非當時本也考今本所載禹錫序實作四十
　　　　五通不作三十二通與振孫所説不符或後
　　　　人追改禹錫之序以合見行之巻數亦未可
　　　　知要之刻韓栁集者自穆脩始雖非禹錫之
　　　　舊第諸家之本亦無更古于是者矣政和中
　　　　胥山沈晦取各本㕘校獨據此本為正而以
　　　　諸本所餘者别作外集二巻附之于後盖以
　　　　此也至淳熙中醇因沈氏之本為之箋注又
　　　　捜葺遺佚别成一巻附于外集之末權知珍
　　　　州事王咨為之序醇先作韓集全觧及是又
　　　　注栁文其書盖與張敦頤韓栁音辨同時並
　　　　出而詳博實過之魏仲舉五百家注亦多引
　　　　其説明唐覲延州筆記嘗摘其南霽雲碑不知
　　　　汧城鑿穴之竒句本潘岳馬汧督誄是誠一
　　　　失然不以害其全書也乾隆四十六年五月
　　　　恭校上
　　　　　　　　總纂官(臣/)紀昀(臣/)陸錫熊(臣/)孫士􁃒
　　　　　　　　　　　總　　校　　官(臣/)陸費墀
欽定四庫全書
　柳河東集巻一
　　　　　　　　　　　唐　柳宗元　撰
　唐雅　　唐詩　貞符
　　獻平淮夷雅表一首(元和十三年刺栁州時作表/云違尚書牋奏十有四年蓋)
　　　(公自永貞元年乙酉冬以禮部員外郎繼謫為/永州司馬元和十年召至京師又出為栁州刺)
　　　(史至是元和十三年戍戌為十四年也據禮部/郎官掌尚書牋奏故云雅與韓文公平淮西碑)
　　　(同時作先儒穆伯長云韓元和聖徳平淮西栁/雅章之類皆辭嚴義偉制述如經能崒然聳唐)
　　　(徳於盛漢之/表信然哉)
臣宗元言臣負罪竄伏違尚書牋奏十有四年聖恩寛
宥命守遐壤懐印曳紱有社有人臣宗元誠感誠荷頓
首頓首伏惟睿聖文武皇帝陛下天造神斷克清大憝
(徒對切怨也/書元惡大憝)金鼓一動萬方畢臣太平之功中興之徳
推校千古無所與譲臣伏自忖度(徒各/切)有方剛之力不
得備戎行(音/杭)致死命况今已無事思報國恩(一作/恩徳)獨惟
文章伏見周宣王時稱中興其道彰大于後罕及然徵
於詩大小雅其選徒出狩則車攻吉日(小雅車攻宣王/復古也宣王能)
(内修政事外攘夷狄復文武之境土修車馬備器械復/㑹諸侯於東都因田獵而選車徒焉吉日美宣王田也)
(能謹微接下無不/自盡以奉其上焉)命官分土則崧髙韓奕烝民(大雅崧/髙尹吉)
(甫美宣王也天下復平能建國親諸侯褒賞申伯焉韓/奕尹吉甫美宣王也能錫命諸侯烝民尹吉甫美宣王)
(也任賢使能/周室中興焉)南征北伐則六月采芑(小雅六月宣王北/伐也采芭宣王南)
(征/也)平淮夷則江漢常武(大雅江漢尹吉甫美宣王也能/興衰撥亂命召公平淮夷常武)
(召穆公美宣王也有常徳/以立武事因以為戒焉)鏗鍧炳耀(鏗丘耕切/鍧呼宏切)盪人耳
目(盪音蕩又去/聲他浪切)故宣王之形容與其輔佐由今望之若
神人然此無它以雅故也臣伏見陛下自即位以來平
夏州(據史順宗永貞元年夏綏銀節度㽞後楊惠琳反/憲宗元和元年三月夏州兵馬使周承全斬惠琳)
(傳首/以獻)夷劔南(據史永貞元年八月劔南西川節度使韋/皋卒行軍司馬劉闢自稱留後元和元年)
(正月遣髙崇文討之九月/崇文克成都劉闢伏誅)取江東(據史元和二年十月/鎮海軍節度使李錡)
(反癸酉鎭海軍兵馬使張子良/執李錡十一月甲申李錡伏誅)定河北(據史元和四年/成德軍節度使)
(王承宗反五年赦之至十年有罪絶其朝貢/詔六節度使進討十三年獻徳棣二州降)今又發自
天衷克翦淮右而大雅不作臣誠不佞然不勝憤懣(音/悶)
(一作踊懣/踊音勇)伏以朝多文臣不敢盡専數事謹撰平淮夷
雅二篇雖不及尹吉甫召穆公等庶施諸後代有以佐
唐之光明謹昧死再拜以獻臣宗元誠恐誠懼死罪死
罪謹言
　　平淮夷雅二篇(并序/)
皇武命丞相度董師集大功也(淮西彰義軍也徳宗貞/元五年拜呉少誠為節)
(度使十四年反詔諸道兵討之其弟少陽自為留後憲/宗元和九年少陽死子元濟偽表請主兵不許遂有反)
(謀時遣諸節度兵討之輙不利朝臣皆請罷兵獨裴度/奏病在腹心不時去且為大患十二年宰相逢吉涯又)
(建言宜休師惟度請身自督戰憲宗謂曰果為朕行乎/度俯伏流涕曰臣誓不與賊偕存即拜彰義軍節度淮)
(西宣慰招討處置使以韓洪為都統表馬摠為宣慰副/使韓愈為行軍司馬李正封馮宿李宗閔備兩使幕府)
(奏罷中官統監使將得專制號令一戰氣倍未幾李愬/夜入懸瓠城縛呉元濟以獻度遣馬揔先入蔡持節徐)
(進撫定其人民始知有生之/樂衆皆感泣留馬揔為留後)
皇耆其武(耆音指乂巨移切致也詩周頌勝殷/遏劉耆定爾功蓋頌武王之武焉)于溵于
淮(溵音殷今商水縣北憲宗紀李光顔烏/重𦙍及呉元濟戰于小溵河即此也)既巾乃車(巾/一)
(作/徒)環蔡具來狡衆昏嚚(狡古巧切/嚚魚斤切)甚毒于酲(酲音呈/酒病也)狂
奔呌呶(尼交切/亦作詉)以扞大刑(扞侯/旰切)皇咨于度惟汝一徳曠
誅四紀其傒汝克錫汝斧鉞其往視師師是蔡人以宥
以釐(音/禧)度拜稽首廟于元龜既禡既類于社是宜(禡莫/駕切)
(類禡社宜皆師祭也禮記曰天子將出征/類乎上帝宜乎社造乎襧禡於所征之地)金節煌煌鍚
盾雕戈(盾之尹切兵/器所以蔽身)犀甲熊斾威命是荷(音河左氏昭/七年弗克負)
(荷音/作河)度拜稽首出次于東天子餞之罍斚是崇(斚舉下/切尊名)
(也/)鼎臑俎胾(臑奴刀切羊豕/臂也胾側吏切)五獻百籩(禮記一獻質三/獻文五獻察)
凢百卿士班以周旋既涉于滻(音産水/名也)乃翼乃前孰圖
厥猷其佐多賢宛宛周道于山于川逺揚邇昭陟降連
連我斾我旗于道于陌訓于羣帥拳勇來格公曰徐之
無恃頟頟(鄂格/切)式和爾容惟義之宅進次于郾(於獻於/㦥二切)
(潁川/縣名)彼昬卒狂裒兇鞠頑(裒蒲侯切聚也/鞠音菊與掬同)鋒蝟斧螗赤
子匍匐厥父是亢(音/剛)怒其萌芽以悖太陽王旅渾渾(胡/本)
(人胡/昆切)是佚是怙既獲敵師若飢得餔(蒲故/切)蔡兇伊窘悉
起來聚左擣其虚(擣音/禱)靡愆厥慮載闢載祓(音/弗)丞相是
臨㢮其武刑(弛施是/切解也)諭我德心其危既安有長如林(長/上)
(聲/)曾是讙譊(尼交/切)化為謳吟皇曰來歸汝復相予爵之
成國胙以夏墟(胙存故切度本傳度入朝策勲進金紫/光禄大夫𢎞文館大學士上柱國晉國)
(公户三千復知政事晉地即夏之所都故曰夏墟左氏/昔武王克商分唐叔命以唐誥而封於夏墟注夏墟大)
(夏今太原晉陽也一本爵之成/國作公于有晉則意若重複耳)度拜稽首天子聖神度
拜稽首皇祐下人淮夷既平震是朔南宜廟宜郊以告
德音歸牛休馬豐稼于野我武惟皇永保無疆
　　　皇武十有一章章八句
方城命愬守也(愬音/素)卒入蔡得其大醜以平淮右(考愬/本傳)
(初憲宗討呉元濟唐鄧節度使髙霞遇既敗以袁滋代/將復無功遂以愬檢校左散騎常侍為隋唐鄧節度使)
(愬至軍推誠待士衆願為之死與元濟戰數有功獲其/將李祐釋而不殺與共謀討賊之計由是悉賊虛實愬)
(知其隙可乗乃遣從事鄭澥見裴度告師期元和十二/年八月度至師責戰益急十月愬用李祐計自方城因)
(天大雪疾馳百二十里夜半至懸瓠城破其門取呉元/濟以獻盡得其屬人卒度入蔡以皇帝命赦其人淮西)
(平大饗賚功師還之月因以其食賜蔡人凢蔡卒/三萬五千其不樂為兵願歸為農者十九悉縱之)
方城臨臨王卒峙之(峙大里切/供峙具也)匪徼匪競(徼古堯/切求也)皇有
正命皇命于愬往舒余仁踣彼艱頑(踣蒲墨/切僵也)柔惠是馴
愬拜即命于皇之訓既礪既攻以後厥刄王卒嶷嶷(魚/力)
(切/)熊羆是式銜勇韜力(衘乎/監切)日思奮殛(一作思奮于殛/一作日思于殛)
冦昏以狂敢蹈愬疆士獲厥心大袒髙驤長㦸酋矛粲
其綏章右翦左屠聿禽其良其良既宥告以父母恩柔
于肌卒貢爾有維彼攸恃乃偵乃誘(偵丑盈丑/正二切)維彼攸
宅乃發乃守其恃爰獲我功我多陰諜厥圖(諜達/協切)以完
爾訛雨雪洋洋(雨去/聲)大風來加于燠其寒(燠乙/六切)于邇其
遐汝陰之茫懸瓠之峩是震是拔大殱厥家(殱將/廉切)狡虜
既縻輸于國都示之市人即社行誅(行一/作㠯)乃諭乃止蔡
有厚喜完其室家仰父俯子汝水沄沄(于分切/水流貌)既清而
瀰蔡人行歌我步逶遲(逶於/危切)蔡人歌矣蔡風和矣孰纇
蔡初(纇盧/對切)胡甈爾居(甈丘例切毁也爾雅康瓠/謂之甈説文康瓠破罌也)式慕以
康為愿有餘是究是咨皇德既舒皇曰咨愬裕乃父功
昔我文祖惟西平是庸内誨于家外刑于邦孰是蔡人
而不率從蔡人率止惟西平有子西平有子(愬李晟子/也李晟事)
(徳宗平朱泚之亂功/居多後封西平郡王)惟我有臣疇允(一作/亢)大拜俾惠我
人于廟告功以顧萬方
　　　方城十有一章章八句
　　唐鐃歌鼔吹曲十二篇(并序/)　(稽漢志及魏書其/曲皆不得其詳帷)
　　　(晉志有云漢時有短簫鐃歌之曲其曲有朱鷺/思悲翁艾如張上之囬雍離戰城南巫山髙上)
　　　(陵將進酒君馬黄芳樹有所思雉子班聖人出/上邪臨髙臺逺如期石留務成元雲黄爵行釣)
　　　(竿等曲列於鼓吹多序戰陣之事及魏受命改/其十二曲使繆襲為詞述以功德代漢改朱鷺)
　　　(為楚之平言魏也改思悲翁為戰滎陽言曹公/也改艾如張為獲吕布言曹公東圍臨淮擒吕)
　　　(布也改上之回為克官渡言曹公與袁紹戰破/之於官渡也改雍離為舊邦言曹公勝袁紹於)
　　　(官渡還譙收藏死亡士卒也改戰城南為定武/功言曺公初破鄴武功之定始乎此也改巫山)
　　　(髙為屠栁城言曹公越北塞歴白檀破三郡烏/桓於栁城也改上陵為平南荆言曹公平荆州)
　　　(也改將進酒為平關中言曹公征馬超定關中/也改有所思為應帝期言文帝以聖徳受命應)
　　　(運期也改芳樹為邕熙言魏氏臨其國君臣邕/穆庶績咸熈也改上邪為太和言明帝繼體承)
　　　(統太和改元徳澤流布也其餘並同舊名及晉/武帝受禪乃令傅𤣥製為二十二篇亦述以功)
　　　(徳代魏改朱鷺為靈之祥言宣帝之佐魏猶虞/舜之事堯既有石瑞之徵又能用武以誅孟達)
　　　(之逆命也改思悲翁為宣受命言宣帝禦諸葛/亮飬威重運神兵亮震怖而死也改艾如張為)
　　　(征遼東言宣帝陵大海之表討滅公孫氏而梟/其首也改上之回為宣輔政言宣帝聖道深逺)
　　　(撥亂反正網羅文武之才以定二儀之序也改/雍離為時運多難言宣帝致討呉方有征無戰)
　　　(也改戰城南為景龍飛言景帝克明威教賞順/夷逆隆無疆洪基也改巫山髙為平王衡言景)
　　　(帝一萬國之殊風齊四海之乖心禮賢養士而/纂洪業也改上陵為文皇統百揆言文帝始統)
　　　(百揆用人有序以敷太平之化也改將進酒為/因時運言因時運變聖謀潛施解長蛇之交離)
　　　(羣桀之黨以武濟文以邁其徳也改有所思為/惟庸蜀言文帝既平萬乗之蜀封建萬國復五)
　　　(等之爵也改芳樹為天序言聖皇應厯受禪宏/濟大化用人各盡其才也改上邪為大晉承運)
　　　(期言聖皇膺籙受圖化象神明也改君馬黄為/金靈運言聖皇踐祚致敬宗廟而孝道行于天)
　　　(天下改雉子班為穆我皇言聖皇受禪徳合神/明也改聖人出為仲春振旅言大晉申文武之)
　　　(教畋獵以時也改臨髙臺為夏苗田言大晉畋/狩順時為苖除害也改逺如期為仲秋獮田言)
　　　(大晉雖有文徳不廢武事順時以殺伐也改石/留為順天道言仲冬大閱用武修文大晉之徳)
　　　(配天也改務成為唐堯言聖皇陟帝位徳化光/四表也元雲依舊名言聖皇用人各盡其才也)
　　　(改黄爵行為伯益言赤烏衘書有周以興今聖/皇受命神雀來也釣竿依舊名言聖皇徳配堯)
　　　(舜又有吕望之佐濟大功致太平也然漢魏晉/之曲皆二十有二篇而公之序云漢曲十二篇)
　　　(魏曲十四篇晉曲十六篇豈公意之所取者止/於是耶公為禮部員外郎在永貞元年二月八)
　　　(日憲宗即位改元元和十一月公貶永州司馬/歌曲蓋元和改元後作云鐃尼交切如鈴無舌)
　　　(有秉吹/尺偽切)
臣宗元言臣幸以罪居永州受食府廪竊活性命得視
息無治事時恐懼小閒(音/閑)又盜取古書文句聊以自娯
(元俱/切)伏觀漢魏以來代有鐃歌鼓吹詞惟唐獨無有臣
為郎時以太常聨禮部嘗聞鼓吹署(音/竪)有戎樂詞獨不
列今又考漢曲十二篇魏曲十四篇晉曲十六篇漢歌
詞不明紀功德魏晉歌功德(一有/具)今臣竊取魏晉義用
漢篇數為唐鐃歌鼓吹曲十二篇紀髙祖太宗功能之
神竒因以知取天下之勤勞命將用師之艱難毎有戎
事治兵振旅幸歌臣詞以為容且得大戒冝敬而不害
臣淪棄即死言與不言其罪等耳猶冀能言有益國事
不敢效怨懟(徒對/切)黙已專謹冒死上
　　隋亂既極唐師起晉陽平姦豪為生人義主以仁
　　　興武為晉陽武第一(晉陽太原屬邑唐髙祖當/隋大業十二年煬帝以為)
　　　(太原留守是時煬帝南逰江淮天下盜起太宗/在晉陽陰有安天下之志義寧元年晉陽宫監)
　　　(裴寂晉陽令劉文靜與太宗協謀遂起義兵晉/陽八月髙祖克長安武徳元年隋禪位於唐髙)
　　　(祖即/位)
晉陽武奮義威煬之渝(煬余亮切渝/一本作淪)徳焉歸氓畢屠綏
者誰皇烈烈專天機號以仁揚其旗日之昇九土晞訴
田圻(音祈一作/圻恥格切)流洪輝有其二(論語三分天/下有其二)翼餘隋斮
梟驁(斮側畧切斬也梟古/堯切鳥名鷔音敖)連熊螭枯以肉勍者羸(勍音/勤羸)
(倫為/切)后土蕩𤣥穹彌合之育莽然施惟德輔慶無期
　　　右晉陽武二十六句(句三字/)
　　唐既受命李密自敗來歸以開黎陽斥東土為獸
　　　之窮第二(一本李密自邙山之敗其下皆貳伯/王之業知天授在唐遂歸於有道享)
　　　(我爵命為獸之窮李密遼東襄平人隋末楊元/感起兵黎陽密往從之不見用元感敗密潛歸)
　　　(以策干東都賊翟讓讓推密為盟主號魏公移/檄州縣列煬帝十罪天下震動義寜元年隋遣)
　　　(王世充選卒十萬擊密唐武徳元年密失利遂/與其衆二萬人歸關中既至髙祖拜光禄卿封)
　　　(邢國公後禮寖薄密意不平未幾髙祖遣密詣/山東收其餘衆適後有詔召密密懼遂謀叛據)
　　　(姚林城熊州副將盛彦師擊斬之傳首長安初/密之始起兵也徐世勣為其將取黎陽就守之)
　　　(及密歸朝廷其地東屬海南至江西直汝北底/魏郡皆世勣所統未有所屬勣謂長史郭孝恪)
　　　(曰此民衆土地皆魏公有也吾若獻之是利主/之敗以為已功吾所羞也乃録郡縣户口以啓)
　　　(密請自上之髙祖於是賜勣姓李至密以謀反/誅帝遣使示勣以密反狀勣表請收葬詔從之)
獸之窮奔大麓(音鹿山/足也)天厚黄德狙獷服(狙七余切獷/古猛切揚雄)
(劇秦美新肉角之獸狙獷而/不臻注狙獷犬嚙人者也)甲之櫜弓(櫜音羔韜也/詩載櫜弓矢)弭
矢箙(弭綿婢切止也/箙音服矢房也)皇旅靖敵途蹙自亡其徒匪予戮
屈􁁊猛(􁁊字唐韻集韻官韻並無或謂當/作􁄣音暴强侵也周禮有司􁄣氏)䖍慄慄(音/栗)縻
以尺組(縻忙/皮切)噉以秩(噉杜覧切/與㗖同)黎之陽土茫茫富兵戎
盈倉箱乏者德莫能亨(音香協/聲享也)驅豺兕授我疆
　　　右獸之窮二十二句(其十八句句三字/其四句句四字)
　　太宗師討王充建徳助逆師奮擊武牢下擒之遂
　　　降充為戰武牢第三(王世充西域胡也隋煬帝/時以戰功累遷至右翊衞)
　　　(將軍唐武徳元年煬帝㐫問至東都世充等奉/越王侗即皇帝位侗封世充鄭國公二年世充)
　　　(脅越王侗求禪遂僭位改元國號鄭三年髙祖/議討王世充世充聞之選諸州鎭驍勇皆集洛)
　　　(陽以備唐九月秦王世民及尉遲敬德屈突通/與世充戰大破之世充僅以身免先是竇建徳)
　　　(乗隋亂入髙雞泊為盜後越王侗封之為夏王/因與王世充結懽至是世充既敗窮蹙遂遣使)
　　　(求援於建徳建徳運糧逺來助之秦王乃分兵/守洛陽而親將驍騎出武牢東以待建徳之至)
　　　(建德迫於武牢不得進秦王與戰大破遂/擒之囚至洛陽城下以示世充世充乃降)
戰武牢動河朔逆之助圖掎角(犄居綺切説文偏引也/左氏譬如捕鹿晉人掎)
(之諸戎角之又三國志呉陸遜/攻蜀曰掎角此冦正在今日)怒鷇麛(鷇古侯切鳥子/生哺者諸本並)
(作􁊀丘候切義與鷇/同麛莫兮切鹿子也)抗喬嶽翹萌芽傲霜雹王謀内定
申掌握鋪施芟夷二主縛憚華戎廓封畧命之瞢(母亘/切又)
(謨中眉登莫鳯/三切不明也)卑以斮(音斫/斬也)歸有徳唯先覺
　　　右戰武牢十八句(其十六句句三字/其二句句四字)
　　薛舉據涇以死子仁杲尤勇以暴師平之為涇水
　　　黄第四(薛舉隋末起兵隴西自號西秦霸王唐/武德元年冦涇州秦王世民帥兵拒之)
　　　(後逼髙墌至于豳岐唐兵不設備而敗舉遂拔/髙墌城八月舉謀取長安㑹有疾死子仁杲立)
　　　(復圍涇州十一月秦王至髙墌仁杲使宗羅㬋/將兵來拒秦王與之相持六十餘口遣將擊之)
　　　(於淺水原羅㬋軍大潰秦王乃親帥驍騎據/涇水臨之仁杲遂降十二月歸斬于長安市)
涇水黄隴野茫負太白騰天狼(太白天狼星名天官書/曰秦之疆候在太白占)
(於狼狐蓋太白當秦疆而涇隴即秦地故云又/天狼妖星以喻貪殘楚詞曰舉長矢兮射天狼)有鳥
鷙立(鷙音/至)羽翼張鉤喙決前(喙許噦/切口也)距(一作/鉅)趯傍(趯音/惕跳)
(也/)怒飛飢嘯翾不可當(翾隳縁/切飛也)老雄死子復良巢岐飲
渭肆翺翔(上牛刀切/下音詳)頓地紘提天綱列缺掉幟(尺志/切)招
揺耀鋩(列鈌電名選霹靂列鈌招揺星/名晉志招揺主胡兵鋩音芒)鬼神來助夢嘉
祥腦塗原野魄飛揚星辰復恢一方
　　　右涇水黄二十四句(其十五句句三字/其九句句四字)
　　輔氏憑江淮竟東海命將平之為奔鯨沛第五(輔/氏)
　　　(輔公祏也隋季與杜伏威為盜轉掠淮南伏威/自號揔管以公祏為長史賊李子通據東海伏)
　　　(威使公祏渡江擊之盡降其衆唐武徳二年杜/伏威遣使歸國詔授公祏淮南道行臺封舒國)
　　　(公六年伏威入朝留公祏居守八月遂愆位國/稱宋遣將侵海州冦壽陽詔趙郡王孝恭及李)
　　　(靖黄君漢李世勣等討之七年三月公祏/敗走野人執送孝恭斬之乃傳首京師)
奔鯨沛盪海垠(盪音蕩又他浪切/垠魚巾切岸也)吐霓翳日(霓音倪屈/虹也翳壹)
(計/切)腥浮雲帝怒下顧哀墊昏(墊丁念切書/丁昬昏墊)授以神柄推
元臣手授天矛截脩鱗披攘蒙霿(武賦切與霧/同又音茂)開海門
地平水靜浮天根羲和顯耀(淮南子羲/和日御也)乗清氛赫炎溥
暢融大鈞
　　　右奔鯨沛十八句(其十句句三字/其八句句四字)
　　梁之餘保荆衡巴巫窮南越良將取之不以師為
　　　苞枿第六(蕭銑後梁宣帝曽孫隋煬帝以外戚/擢為羅川令大業十三年岳州校尉)
　　　(黄景珍等謀反推銑為主銑即募兵揚言跡盜/以應景珍乃以十月稱梁公初潁川賊沈栁生)
　　　(來冦縣至是亦以衆歸銑不五日逺近爭附衆/數萬乃趍巴陵自稱梁王義寕二年僭稱皇帝)
　　　(遣將拔豫章取南郡定嶺表西至三峽南交趾/北距漢水皆附屬兵至四十萬唐武徳元年徙)
　　　(居江陵四年九月髙祖詔發巴蜀兵以趙郡王/孝恭李靖統十二揔管兵自䕫州順流東下以)
　　　(擊之李靖乗江漲掩其不備抵其城下孝恭等/抜荆門宜都二鎮進至夷陵銑將精兵數萬屯)
　　　(清江又撃走之孝恭乗勝直抵江陵勒兵圍之/銑内外阻絶問策于崇文本文本勸銑降銑謂)
　　　(羣臣曰天不祚梁不可復支矣若必待力屈則/百姓䝉患奈何以我一人之故䧟百姓於塗炭)
　　　(乎十月下令開門出降曰當死者惟銑耳百姓/無罪願不殺掠孝恭送銑于長安斬于都市南)
　　　(方州縣聞之皆望風欵附劉泊以嶺南五十餘/城降寗長真以寧越鬱林之地降隋漢陽太守)
　　　(馮盎帥所部來降先是或説盎曰公所領二十/餘州地已廣於趙佗宜自稱南越王盎不從於)
　　　(是嶺/南平)
苞枿􁀙矣(枿牙葛切斬木復生曰枿􁀙宇官韻唐韻集/韻玉篇並無恐作㬣誤書日為黒㬣音隊茂)
(也/)惟根之蟠彌巴蔽荆(荆州即/江陵也)負南極以安􁃱我舊梁
氏(􁃱音/冒)緝綏艱難江漢之阻都邑固以皃(音/完)聖人作神
武用有臣勇智奮不以衆投迹死地謀猷縱化敵為家
慮則中浩浩海裔不威而同係縲降王(縲力追切孟子/係縲其子弟注)
(係縲猶結縛/也降胡江切)定厥功澶漫萬里(澶音幝漫謨官切又/莫半切澶漫水大貌)宣
唐風蠻夷九譯(音亦傳四方/之言曰譯)咸來從凱還金奏(凱可海/切還音)
(旋/)象形容(趙王孝恭傳蕭銑降帝恱遷孝恭/荆州大揔管詔圖破銑狀以進)震赫萬國
㒺不龔(音恭義/同通用)
　　　右苞枿二十八句(其十六句句四字其三句/句五字其九句句三字)
　　李軌保河右師臨之不克變或執以降為河右平
　　　第七(李軌方隋大業中薛舉亂金城軌與曹􁬾/等據河右以觀天下變遂自稱河西大凉)
　　　(王悉有河西唐武德元年髙祖與書招撫之欲/與共圖秦隴軌大喜遣其弟懋入貢髙祖命張)
　　　(俟德册拜軌為涼州摠管封梁王二年俟徳至/涼軌欲去帝號受唐官爵曹珍謂已為天子不)
　　　(可復自貶黜軌從之遣鄧曉入見奉書稱皇從/帝大凉皇帝臣軌而不受官爵髙祖怒始議興)
　　　(師討之㑹李軌將安修仁兄興貴仕長安表請/說軌遂遣之興貴至武威軌以為左右衞大將)
　　　(軍興貴乗問說軌令舉河西以歸唐軌不聽興/貴退與修仁陰結諸胡起兵擊軌軌出戰而敗)
　　　(興貴遂執軌以/聞河西悉平)
河右澶漫頑為之魁王師如雷震崑崙以頺(崑音昆崙/盧昆切山)
(名在凉地/頺徒回切)上聾下聦驁不可迴助讎抗有徳惟人之災
乃潰乃奮執縛歸厥命萬室蒙其仁一夫則病濡以鴻
澤皇之聖威畏徳懐功以定順之于理物咸遂厥性
　　　右河右平十八句(其十一句句四字其五句/句五字其二句句三字)
　　突厥之大古夷狄莫强焉師大破之降其國告于
　　　廟為鐵山碎第八(突厥古匈奴北部也舊史云/隋大業中始畢可汗立值天)
　　　(下大亂中國之人奔之者衆其族强盛東自契/丹室韋西盡吐谷渾髙昌諸國皆臣屬之控弦)
　　　(百餘萬髙視陰山有輕中夏之志髙祖起義兵/遣劉文靜聘于始畢引以為援始畢遣其兵衆)
　　　(從平京城自後恃功驕踞髙祖以中原未定毎/優容之武德二年又立突利可汗頡利突利承)
　　　(父兄之資尤有憑陵中國之意今年冦定襄明/年襲馬邑得志則深入負則請和者屢矣九年)
　　　(又入冦便橋太宗親與盟于渭上未幾復冦貞/觀三年太宗詔李靖李勣六揔管師凢十餘萬)
　　　(皆受靖節制討之十二月突利可汗率所部來/奔四年正月李靖進屯惡陽嶺夜襲定襄破之)
　　　(頡利大懼遂竄于鐵山遣使入朝請舉國内附/太宗遣唐儉安修仁持節慰撫之靖乗間襲擊)
　　　(遂大破滅其國頡利出奔張寳相生擒之復/定襄安常之地斥土界自陰山北至于大漠)
鐵山碎大漠舒二虜勁(謂頡利突厥/二可汗也)連穹廬背北海専
坤隅歲來侵邊或傳于都天子命元帥奮其雄圖破定
襄降魁渠窮竟窟宅斥余吾(前漢武帝紀馬生余吾水/中應劭曰在朔方北也斥)
(一作/井)百蠻破膽邊氓蘇威武燀(已善切/一作輝)耀明鬼區利澤
彌萬祀功不可踰官臣拜首惟帝之謩
　　　右鐵山碎二十二句(其十一句句三字其九句/句四字其二句句五字)
　　劉武周敗裴寂咸有晉地太宗滅之為靖本邦第
　　　九(劉武周馬邑人隋義寧元年斬郡守王仁恭/自稱太守收兵得萬餘人遣使附于突厥合)
　　　(兵攻取三月襲破樓煩郡取汾陽宫僭稱皇帝/㑹上谷賊宋金剛率衆歸之遂圖晉陽南向以)
　　　(爭天下唐武徳二年率兵侵并州又進冦介州/䧟之五月髙祖遣李仲文討之一軍全没六月)
　　　(右僕射裴寂請自行進討七月又為宋金剛所/敗自晉州以北城鎮俱没武周進逼并州齊王)
　　　(元吉委城遁走武周遂據太原遣金剛進攻晉/州六日城䧟關中大駭十月太宗表請益兵往)
　　　(擊之三年四月破宋金剛于雀兒谷又破武周/于洛州武周及金剛遂奔突厥太宗進平并州)
　　　(遂復故地未幾金剛背突厥而亡要/斬武周亦謀歸馬邑為突厥所殺)
本邦伊晉惟時不靖根柢之揺(柢曲禮切/木根也)枝葉攸病守
臣不任勩于神聖(勩羊至切勞/也又音曵)惟鉞之興翦焉則定洪
惟我理式和以敬羣頑既夷庶績咸正皇謩載大惟人
之慶
　　　右靖本邦十四句(句四字/)
　　李靖滅吐谷渾(音/魂)西海上為吐谷渾第十(舊史李/靖傳貞)
　　　(觀初吐谷渾冦邊太宗頋謂侍臣曰得李靖為/帥豈非善也靖乃見房𤣥齡曰靖雖年老尚堪)
　　　(一行太宗即以靖為西海道大揔管統諸道揔/管兵征之九年師次伏俟嶺吐谷渾燒去野草)
　　　(以餒我師諸將或言不可赴敵唯李靖决計而/進深入敵境遂踰積石山大破其國吐渾之衆)
　　　(殺其可/汗來降)
吐谷渾盛强背西海以夸歲侵擾我疆退匿險且遐帝
謂神武師往征靖皇家烈烈斾其旗熊虎雜龍蛇王旅
千萬人銜枚黙無譁(漢史章邯夜衘枚擊項梁定陶顔/師古注曰衘枚者止言語譁囂欲)
(令敵人不知其來也周官有銜枚氏枚狀如箸横衘之/繣絜放於項繣者結礙也絜者繞也蓋為結繞而繞項)
(也譁/音華)束刄踰山徼(克堯切又/音呌境也)張翼縱漠沙一舉刈草菅
尸骸積如麻除惡務本根況敢遺萌芽洋洋西海水威
命窮天涯係虜來王都犒樂窮休嘉(犒口/到切)登髙望還師
竟(一作/競)野如春華行者靡不歸親戚讙要遮(要伊消切/揚雄傳淫)
(淫與與前/後要遮)凱還獻清廟萬國思無邪
　　　右吐谷渾二十六句(句五字/)
　　李靖滅髙昌為髙昌第十一(髙昌地在京師西四/千八百里其國有二)
　　　(十一城唐武徳二年麴文雅孠立為王自後遣/使朝貢不絶貞觀四年文雅入朝太宗禮賜甚)
　　　(厚久之文雅與突厥通凢西域朝貢道其國者/咸見壅掠遂踈朝貢之禮太宗下璽書示以禍)
　　　(福皆不從十三年命吏部尚書侯君集為交河/道大㧾管率薛萬均等擊之十四年文雅聞王)
　　　(師至磧口悸駭無它計發病死子智盛立王師/進逼其都智盛乃降麴氏有國至智盛凢九世)
　　　(而滅據新舊史髙昌傳及李靖傳皆不見靖/滅髙昌事而公題云李靖滅髙昌無所考焉)
麴氏雄西北别絶臣外區(别筆列/切異也)既恃逺且險縱傲不
我虞烈烈王者師熊螭以為徒(螭抽/知切)龍旂翻海浪馹騎
馳坤隅(馹音日説/文驛傳也)賁育搏嬰兒(孟賁夏育古/之勇士也)一掃不復
餘平沙際天極但見黃雲驅臣靖執長纓智勇伏囚拘
(漢賈誼傳/窘若囚拘)文皇南靣坐夷狄千羣趍咸稱天子神往古
不得俱獻號天可汗(貞觀四年四月西北君長/請上號為天可汗汗音寒)以覆我
國都兵戎不交害各保性與軀
　　　右髙昌二十二句(句五字/)
　　既克東蠻羣臣請圖蠻夷狀如周書王㑹為東蠻
　　　第十二(周書王㑹見今汲冡周書第五十九篇/其圖天子南面立唐叔康叔周公在左)
　　　(太公望在右内臺四靣者正北方應諸侯曹叔/伯舅比服次之要服次之荒服又次之是皆朝)
　　　(于内者唐東謝蠻在黔州之西數百里貞觀二/年其酋長謝元升入朝冠烏熊皮履以金銀絡)
　　　(額身被毛帔韋皮行縢而著履中書侍郎顔師/古因奏言周武王時逺國歸欵周史乃集其事)
　　　(為王㑹篇今萬國來朝至如此輩章服實可圖/冩今請撰為王㑹圖詔從之以其地為應州仍)
　　　(拜元升/為刺史)
東蠻有謝氏冠帶理海中自言我異世雖聖莫能通王
卒如飛翰(侯旰切又/音寒羽也)鵬騫駭羣龍(鵬音朋鳥也鶱/虚言切飛貌)轟然
自天墜(轟呼宏切/車聲也)乃信神武功繫虜君臣人累累來自
東(累倫/追切)無思不服從唐業如山崇百辟拜稽首咸願圖
形容如周王㑹書永永傳無窮睢盱萬狀乖(睢許規切/盱㐫于切)
(張目也選天地未祛睢/睢盱盱注視不明貌)咿嗢九譯重(咿音伊嗢乙骨切/嗢咽也前漢紀越)
(裳氏重譯獻白雉張衡東京賦重舌之人九譯僉/稽首而來王九譯謂譯語度九重之國乃至于此)廣輪
撫四海(廣古曠切周/禮廣輪之數)浩浩知皇風歌詩鐃鼓間以壯我
元戎
　　　右東蠻二十二句(句五字/)
　　貞符(并序/)　(據序云臣為尚書郎時嘗著貞符以/史考之公為尚書禮部員外郎在永)
　　　(貞元年貞符蓋是時作也然公是年冬繼貶永/州司馬而序又云臣所貶州呉武陵為臣言董)
　　　(仲舒對三代受命之符則序蓋在永州作爾公/集有與楊京兆書在元和四年云去年吴武陵)
　　　(來美其齒少才氣壯健可以興西漢之/文章則序之作當元和三四年間云)
臣宗元惶恐言臣所貶州流人呉武陵(諸本流人字上/有量移字考之)
(史傳止云坐事流永州胥山/沈公謂當如史去量移字)為臣言董仲舒對三代受
命之符(漢武帝元光元年舉賢良文學之士制䇿有曰/三代受命其符安在董仲舒對曰臣聞天之所)
(大奉使之王者必有非人力所能致而自至者受命之/符也天下之人同心歸之若歸父母故天瑞應誠而至)
(書曰白魚入于王舟有火復于/王屋流為烏此盖受命之符也)誠然非耶臣曰非也何
獨仲舒爾自司馬相如劉向揚雄班彪彪子固皆沿襲
嗤嗤(充之/切)推古瑞物以配受命(司馬相如封禪文劉向/集上古以來厯春秋六)
(國至秦漢符瑞災異之記凡十一篇號洪範五行傳論/揚雄劇秦美新班彪著王命論班固典引皆言符瑞之)
(應/也)其言類淫巫瞽史誑(古况/切)亂後代不足以知聖人立
極之本顯至徳揚大功(一作/公)甚失厥趣臣為尚書郎時
嘗著貞符言唐家正徳受命於生人之意累積厚久宜
享年無極之義本末閎闊會貶逐中輟不克備究武陵
即叩首邀臣此大事不宜以辱故休缺(傾雪/切)使聖王之
典不立無以抑詭類拔正道表覈萬代臣不勝奮激即
具為書念終泯没蠻夷不聞于時猶不為也茍一明大
道施于人世臣死無所憾用是自決臣宗元稽首拜手
以聞曰
孰稱古初樸䝉倥侗而無爭厥流以訛越乃奮􁒝鬬怒
(􁒝古奪字書􁒝/攘矯䖍或作擊)振動靜專肆為淫威曰是不知道惟人
之初總總而生林林而羣雪霜風雨雷雹暴其外於是
乃知架巢空穴挽草木取皮革饑渴牝牡之欲敺其内
於是乃知噬禽獸(噬音/誓)咀果糓(咀在/吕切)合偶而居交焉而
争暌焉而鬬力大者搏齒利者齧(倪結切/噬也)爪剛者决羣
衆者軋(乙黠/切)兵良者殺披披藉藉草野塗血然後强有
力者出而治之往往為曹於險阻用號令起而君臣什
伍之法立徳紹者嗣道怠者奪於是有聖人焉曰黄帝
遊其兵車(一無/遊字)交貫乎其内一統類齊制量然猶大公
之道不克建於是有聖人焉曰堯置州牧四岳持而綱
之立有徳有功有能者參而維之運臂率指屈伸把握
莫不統率堯年老舉聖人而禪焉大公乃克建由是觀
之厥初㒺非極亂而後稍可為也非徳不樹故仲尼叙
書於堯曰克明峻徳於舜曰濬哲文明於禹曰文命祗
承于帝於湯曰克寛克仁彰信兆民於武王曰有道曽
孫稽揆典誓貞哉惟兹徳實受命之符以奠永祀後之
妖淫囂昏(囂虚/嬌切)好怪之徒乃始陳大電(大電光繞北斗/樞星照郊野附)
(寳感而孕是/生軒轅黄帝)大虹(瑤光如虹貫月感女樞而生顓頊又/星如虹流華渚而女節生少昊見沈)
(約宋書虹/胡公切)𤣥鳥(殷契母曰簡狄為帝嚳次妃三人行浴/見𤣥鳥墮其卵簡狄吞之因孕而生契)
巨跡(帝嚳元妃姜原出野見巨人距心感然踐/之而身動如孕者居期而生子是為后稷)白狼(湯/時)
(白狼衘鈎入/朝時以為瑞)白魚流火之烏(武王伐紂渡河中流白魚/躍入王舟中武王俯取以)
(祭既渡有火自上復於下至於/王屋流為鳥其色赤其聲魄云)以為符斯皆詭譎闊誕
(詭古委切/譎古穴切)其可羞也而莫知本于厥貞漢用大度克懷
于有氓登能庸賢濯痍煦寒(痍音夷煦/吁句切)以瘳以熙兹其
為符也而其妄臣乃下取虺蛇上引天光(虺許偉切斬/蛇五星聚東)
(井皆見髙祖本紀班彪王命論嘗曰髙祖靈瑞符應又/可畧聞矣初劉媪任髙祖而夢與神遇震電晦明有龍)
(蛇之怪是以王武感物而折券吕公睹形而進女秦皇/東遊以壓其氣吕后望雲而知所處始受命則白蛇分)
(西入闗則五星聚故淮隂留侯謂/之天授非人力也公意其指此乎)推類號休(號胡/刀切)用夸
誣于無知氓增以騶虞神鼎(漢武帝時得瑞獸曰騶虞/騶虞盖白虎黒文不食生)
(物者司馬相如封禪文曰般般之獸樂我君囿白質黒/章其儀可喜者謂此也又元鼎元年得鼎汾水上四年)
(六月又得之六年遂改元元封始封泰山太初三年行/廵東海上還修封太山禪石閭此公所以言及之也騶)
(側鳩/切)脇敺縱臾(縱子用切臾音勇西漢衡山王傳日/夜縱㬰王謀反事注縱㬰勉强也)俾
東之大山石閭作大號謂之封禪(音/擅)皆尚書所無有莾
述承效(王莽承漢亦作符命公孫述/效之亦妄引䜟文而稱帝)卒奮驁逆其後有
賢帝曰光武克綏天下復承舊物猶崇赤伏以玷厥徳
(東漢光武紀建武元年儒生彊華自關中/奉赤伏符來詣王六月王遂即皇帝位)魏晉而下尨
亂鈎裂厥符不貞邦用不靖亦罔克久駮乎無以議為
也積大亂至于隋氏環四海以為鼎跨九垠以為鑪(垠/音)
(銀鑪/音盧)㸑以毒燎(㸑取亂切炊也/燎音了放火也)煽以虐熖(煽音扇熾也/熖以瞻切火)
(光/)其人沸湧灼爛號呼騰蹈莫有救止於是大聖乃起
丕降霖雨濬滌盪沃蒸為清氛踈為泠風(泠音/零)人乃漻
然(漻音聊/清深也)休然相晞以生相持以成相彌以寕琢斮屠
剔膏流節離之禍不作而人乃克完乎舒愉尸其肌膚
以達於夷塗焚拆抵掎奔走轉死之害不起而人乃克
鳩類集族歌舞悦懌用祗于元徳徒奮袒呼犒迎義旅
讙動六合至于麾下大盜豪據阻命遏徳義威殄戮咸
墜厥緒無劉于虐(盡殺/曰劉)人乃並受休嘉去隋氏克歸于
唐躑躅謳歌(躑直炙切躅除/玉切行不進貌)灝灝(音/浩)和寕帝庸威栗惟
人之為敬奠厥賦積藏于下是謂豐國鄉為義廩歛發
謹飭嵗丁大侵人以有年簡于厥刑不殘而懲是謂嚴
威小屬而支(屬之欲切不/斷汝支軆也)大生而孥(不戮汝/子孫也)愷悌祗敬
用底于治凢其所欲不謁而獲凢其所惡不祈而息四
夷稽服不作兵革不竭貨力丕揚于後嗣用垂於帝式
十聖濟厥理孝仁平寛惟祖之則澤久而愈深仁增而
益髙人之戴唐永永無竆是故受命不于天于其人休
符不于祥于其仁惟人之仁匪祥于天匪祥于天兹惟
貞符哉未有喪仁而久者也未有恃祥而夀者也商之
王以桑榖昌以雉雊大(商太戊時有桑榖共生于朝一/暮大拱伊陟曰妖不勝徳太戊)
(修徳桑榖死至髙宗時祭成湯有飛雉升/鼎耳而呴髙宗修政行徳殷道遂復興)宋之君以法
星壽(宋景公三十七年熒惑守心心宋之分野也景公/憂之司星子韋曰可移于相公曰相吾之股肱曰)
(可移于民公曰君者待民曰可移于嵗公曰嵗饑民困/吾誰為君子韋曰天髙聼卑君有君人之言三熒惑疑)
(有動于是候之果徙三舎舎行七星星當一年/故延二十一年也景公在位六十四年而卒)鄭以龍
衰(魯昭公十九年鄭大水龍鬬于時門之外洧淵國人/請為榮焉子産弗許曰我鬬龍不我覿也龍鬬我獨)
(何覿焉禳之則彼其室也我無/求于龍龍亦無求于我乃止也)魯以麟弱(哀公十四年/西狩獲麟左)
(氏云西狩于大野叔孫氏之車子鉏商獲麟以/為不祥以賜虞人仲尼觀之曰麟也然後取之)白雉亡
漢(漢平帝元始元年越裳氏重譯/獻白雉一黒雉二詔以薦宗廟)黄犀死莽(漢平帝元/始二年黄)
(支國獻/犀牛)惡在其為符也不勝唐徳之代光紹明濬深鴻
厖大保人斯無疆宜薦于郊廟文之雅詩祗告于徳之
休帝曰諶哉(諶時壬切/亦作忱)乃黜休祥之奏究貞符之奥思
徳之所未大求仁之所未備以極于邦治以敬于人事
其詩曰
於穆敬徳(於音烏嘆辭穆/羙也一作穆穆)黎人皇之惟貞厥符浩浩将
之仁函于膚刃莫畢屠澤熯于㸑(熯音罕又作漢/火乾也一作寒)􁍟炎
以澣(􁍟芳味切涫也/澣音緩濯垢也)殄厥凶徳乃敺乃夷懿其休風是
煦(吁句/切)是吹父子熈熈相寕以嬉賦徹而藏厚我糗粻
(糗去久切又邱救切粻/音張禮記五十異粻)刑輕以清我完靡傷貽我子孫
百代是康十聖嗣于治仁后之子子思孝父易患于(一/作)
(丁/)已拱之戴之神具爾宜載揚于雅承天之嘏(音假/大也)天
之誠神宜鑒于仁神之曷依宜仁(一作/人)之歸濮鉛于北
祝栗於南(濮鈆南方國名見爾/雅祝栗北方逺國也)幅員西東祗一乃心祝
唐之紀後天㒺墜祝皇之夀與地咸久曷徒祝之心誠
篤之神協人同道以告之俾彌億萬年不震不危我代
之延永永毗之仁增以崇曷不爾思有號于天(號音/豪)僉
曰嗚呼咨爾皇靈無替厥符
　　眎民詩(作之年月日皆不可得而考古次貞符後/詩専以羙房𤣥齡杜如晦大意有效于大)
　　　(雅嵩髙烝/民等詩耳)
帝眎民情匪幽匪明慘或在腹已如色聲亦無動威亦
無止力弗動弗止惟民之極帝懷民眎乃降明徳乃生
明翼明翼者何廼房廼杜惟房與杜實為民路廼定天
子廼開萬國萬國既分廼釋蠧民廼學與仕廼播與食
廼器與用廼貨與通有作有遷無遷無作士實蕩蕩農
實董董工實䝉䝉賈實融融左右惟一出入惟同攝儀
以引以遵以肆(音/曵)其風既流品物載休品物載休惟天
子守乃二公之久惟天子明乃二公之成惟百辟正乃
二公之令惟百辟榖乃二公之禄二公行矣弗敢憂縱
是獲憂共二公居矣弗敢泰止是獲泰巳既柔一德四
夷是則四夷是則永懷不忒
　
　
　
　
　
　
　
　
　
　
　
　
　
　
　
　柳河東集巻一
欽定四庫全書
　柳河東集巻二
　　　　　　　　　　　唐　柳宗元　撰
　古賦
　　佩韋賦(并序/)　(史記西門豹以性急嘗佩韋以自/緩韋者柔皮也佩之所以戒其或)
　　　(過乎剛耳此公賦之所以作也然作之時日不/可得而詳據集與吕温書云自吾得友君子而)
　　　(後知中庸之門户堦室此貞元末事也時公之/願學中庸見於文者甚多賦亦當貞元二十年)
　　　(後/歟)
柳子讀古書覩直道守節者即壯之葢有激也恒懼過
而失中庸之義慕西門氏佩韋以戒故作是賦其辭曰
邈予生此下都兮塊天質之慤醇(上苦角切/下音淳)日月迭而
化升兮寖(子鴆/切)遁初而枉神(枉一/作衽)雕大素而生華兮汩
末流以喪真(汩古/忽切)睎往躅而周章兮懵倚伏其無垠(懵/牟)
(孔切心/迷也)世既奪予之大和兮眷授予以經常循聖人之
通途兮鬱縱㬰而不揚(縱子勇切㬰音勇猶/言勉强也注見貞符)猶悉力而
究陳兮獲貞則于典章嫉時以奮節兮憫巳以抑志登
嵩丘以垂目兮瞰中區之疆理(嵩息中切中岳也瞰/苦濫切音闞逺視也)横
萬里而極海兮頹風浩其四起恟驚怛而躑躅兮(恟音/凶説)
(文憂恐也躑直炙切躅/除玉切躑躅行不進貌)惡浮詐之相詭思貢忠于明后
兮振教導乎遐軌紛吾守此狂狷兮懼執競而不柔探
先哲之奧謨兮(奧於/到切)攀往烈之洪休曰沈潛而剛克兮
固讜人之嘉猷(讜音黨/直言也)嗟行行而躓踣兮(行行並下浪/切剛强貌躓)
(音致跲也/踣蒲墨切)信往古之所仇彼穹壤之廓殊兮寒與暑而
交修執中而俟命兮固仁聖之善謀吾祖士師之直道
兮亦湫然於伐國(魯論柳下惠為士師三黜人曰子未/可以去乎曰直道而事人焉往而不)
(三/黜)尼父戮齊而誅卯兮本柔仁以作極(孔子仕於魯為/大司冦定公十)
(年齊與魯㑹于夾谷孔子攝相事齊有司請奏四方之/樂又請奏宫中之樂優倡侏儒為戲而前孔子曰匹夫)
(而熒惑諸侯者罪當誅請命有司加法焉手足異處齊/景公歸而恐乃歸所侵魯鄆汶陽龜隂之田以謝過定)
(公十四年孔子為魯司寇行相事七日/而誅亂政大夫少正卯戮于兩觀之下)藺竦顔以誚秦
兮入降亷猶臣僕(藺相如趙人也為趙宦者秦王㑹趙/王於河外澠池秦王與趙王飲酒酣)
(請趙王鼓瑟趙王鼔之藺相如復請秦王鼔缶秦王不肯/相如曰五步之内臣得以頸血濺大王矣左右欲刃相)
(如相如張目叱之皆靡秦王不懌為一擊缶罷酒終不/能有加於趙趙王歸國以相如為上卿位在亷頗之右)
(亷頗曰我為趙將有大功而藺相如以口舌位居吾上/宣言曰必辱之相如聞之曰顧吾念之强秦不敢加兵)
(於趙者徒以吾二人在也今兩虎共鬬其勢不俱生吾/所以為此者先國家之急而後私讎也亷頗聞之肉袒)
(負荆至門謝罪/為刎頸之交)吉優繇而布和兮殘雚符以屏匿(吉鄭/子太)
(叔游吉也左氏昭公二十年鄭子産卒太叔為政不忍/猛而寛鄭國多盜取人於雚苻之澤太叔悔興徒兵以)
(攻之雚苻之盜少/止雚音丸苻音蒲)劌拔刃于霸侯兮退匑匑而畏服(劌/曹)
(沬也左氏穀梁作曹劌劌以勇力事魯莊公為將齊桓/公與魯㑹于柯而盟劌即匕首刼齊桓公左右莫敢動)
(而問曰子將何欲劌曰齊强魯弱而大國侵魯亦巳甚/矣今魯城壊即壓齊境君其圖之桓公乃許盡歸魯之)
(侵地既巳言曹劌投其匕首下壇北面就羣臣之位顔/色不變辭令如故劌居衛切匑丘六丘弓二切博雅匑)
(匑謹/也)寛與猛其相濟兮孰不頌兹之盛徳克明哲而保
躬兮恢大雅之所朂(大雅云既明且哲以/保其身朂吁玉切)陽宅身以執
剛兮率易帥而䝉辜(陽處父也仕于晉性剛直好髙尚/左氏文公五年處父聘于衛反過)
(寗寗嬴從之及温而還其妻問之曰以剛書曰沉潜剛/克髙明柔克夫子壹之其不没乎六年晉蒐于夷使狐)
(射姑將中軍趙盾佐之處父至自温改蒐而易之乃以/趙盾將中軍狐射姑佐之賈季恐處父之易其班也而)
(知其無援於晉也九月/遂使續鞠居殺陽處父)羽愎心以盭志兮首身離而不
懲(項羽既敗垓下自度不能脱乃自刎而死王翳取其/頭餘騎相蹂踐争項王相殺者數十人最其後郎中)
(騎楊喜等五人各得其一/體愎蒲逼切很也盭音戾)雲岳岳而專强兮果黜志而
乖圖(漢朱雲好倜儻大節成帝時常言於朝曰願賜尚/方斬馬劍斷佞臣一人以厲其餘上問誰也對曰)
(安昌侯張禹上大怒曰小臣居下訕上廷辱師傅罪死/不赦御史將雲下雲攀殿檻折呼曰臣得下從龍厖比)
(干遊於地下足矣未知朝廷何如爾時左將軍辛慶忌/以雲素著狂直於世以死争之上意始解乃得巳自是)
(遂不復仕嶽嶽字亦見朱/雲傳師古曰長角貌也)咸觸屏以拒訓兮肆殞越而
就陵(前漢陳咸以父萬年任為郎抗直數言事萬年當/病召咸教戒于床下語至夜半咸睡頭觸屏風萬)
(年大怒曰乃翁教戒汝汝反睡不聼吾言何也咸叩頭/謝曰具曉所言大要教咸諂也萬年遂不復言萬年死)
(元帝擢為御史中丞後/以言石顯事髠為城旦)冶訐諫于昏朝兮名崩㢮而陷
誅(冶洩冶也左氏宣公九年陳靈公與孔寧儀行父通/於夏姬皆衷其衵服以戯于朝洩冶諫曰公卿宣淫)
(民無效焉且聞不令君其納之公曰吾能改矣公告二/子二子請殺之公弗禁遂殺洩冶孔子曰詩云民之多)
(辟無自立辟其洩冶之謂乎訐居列切告/也衵女乙反又女栗反婦人近身内衣也)茍縱直而不
羇兮乃變罹而禍仍厯九折而直奔兮固摧轅而失途
(漢王陽為益州刺史行部至卭崍九折坂嘆曰吾/奉先人遺體柰何數乘此險曰九折者言其險也)遵大
路而曲轍兮又求達而不能廣守柔而允塞兮抵暴梁
而壊節(廣胡廣梁梁冀也後漢梁冀以外戚之勢暴恣/多非法冲帝即位以李固為太尉與梁冀㕘録)
(尚書事冀既鴆殺質帝李固及胡廣趙戒杜喬皆以清/河王蒜明徳著聞又屬最親宜立為嗣先是蠡吾侯志)
(嘗娶冀妹時在京師冀欲立之衆論既異明日冀㑹公/卿意氣凶凶而言辭激切胡廣趙戒皆畏憚曰惟大將)
(軍令而固與杜喬堅守本議冀激怒竟立蠡吾侯是為/桓帝冀遂枉害李固及杜喬固臨命與胡廣趙戒書曰)
(固受主厚恩志欲扶持王室何圖一朝梁氏迷謬公等/曲從受主厚禄顛而不扶傾覆大事後之良史豈有所)
(私固身巳矣於義得矣夫復何/言廣戒得書悲慙皆長嘆流涕)家撝謙而温美兮脅子
公而喪哲(家子家鄭公子歸生也子公鄭公子宋也左/氏楚人獻黿於鄭靈公公子宋與子家將見)
(子公之食指動以示子家曰它日我如此必嘗異味及/入宰夫將解黿相視而笑公問之子家以告及食大夫)
(黿召子公而弗與也子公怒染指於鼎嘗之而出公怒/欲殺子公子公與子家謀先子家曰畜老猶憚殺之而)
(况君乎反譛子家子家/懼而從之夏弑靈公)義師仁而惡很兮遂潰騰而滅
裂(西漢翟義方進之子也平帝時為東郡太守至王莽/居攝義心惡之乃謂陳豐曰吾幸得備宰相子身守)
(大郡父子受漢恩厚當為國討賊以安社稷欲舉兵西/誅不當攝者選宗室子孫輔而立之設令時命不成死)
(國埋名猶可不慙於先帝乃立東平王子信為天子自/號大司馬舉兵討之莽聞而大懼遣將攻之義不勝與)
(劉信弃軍庸亡捕得尸/磔陳都市夷滅三族)斯委懦以從邪兮悼上蔡其何
補(李斯事秦二世為丞相時郎中令趙髙恃恩專恣譛/丞相長男李由為三川守與盗通且丞相居外權重)
(乃下斯就獄趙髙治之斯不得巳遂誣服要斬咸陽市/斯出獄謂其中子曰吾欲與若復牽黄犬出上蔡東門)
(逐狡兎豈/可得乎)徐偃柔以屏義兮倐邦離而身虜(徐氏出自/嬴姓夏后)
(氏封之於徐至偃王三十二世為周所滅張華博物志/徐偃王治其國仁義著聞諸侯服從周王使楚伐之偃)
(王仁不忍鬬其民為楚所/敗走彭城武原東山下)桑𢎞和而却武兮渙宗覆而
國舉(桑𢎞和一作乘柔知名/字不同事不可得而考)設任柔而自處兮䝉大戮
而不悟(史記專設諸者伍子胥亡楚如呉乃進之於呉/公子光光之父曰呉王諸樊諸樊弟三人次曰)
(餘祭次曰夷昧次曰季子札諸樊知季子札賢而不立/太子以次傳三弟欲卒致國於季子札諸樊既死傳餘)
(祭餘祭死傳夷昧夷昧死當傳季子札札逃不肯立呉/人立夷昧之子僚為王公子光曰使以兄弟次耶季子)
(當立必以子乎則光真適嗣故嘗隂養謀臣以求之既/得專設諸善客待之及楚平王死呉王僚使其二弟將)
(兵圍楚之潛楚發兵絶其路呉兵不得還於是公子光/謂專設諸曰此時不可失不求何獲後乃伏甲士於窟)
(室中而具酒請王僚酒酣公子光佯為足疾入窟室使/專設諸置匕首魚炙之腹中以進既至王前專設諸擘)
(魚因以匕首刺王僚王僚立死左右亦殺專設諸公子/光遂出其伏甲以攻王僚之徒而自立為王任柔一作)
(仁/柔)故曰純柔純弱兮必削必薄純剛純强兮必喪必亡
韜(音/叨)義于中服和于躬和以義宣剛以柔通守而不遷
兮變而無窮交得其宜兮乃獲其終姑佩兹韋兮考古
齊同亂曰韋之申申佩于躬兮本正生和探厥中兮哲
人交修樂有終兮庶寡其過追古風兮
　　瓶賦(與下牛賦其辭意皆有所託當是永貞元年/謫永州後有所感憤而作也此賦晁太史變)
　　　(騷中序之詳矣鴟夷字又見史記齊世家范蠡/浮海出齊變姓名自號鴟夷子皮注云葢以呉)
　　　(王殺子胥而盛以鴟夷今蠡以有罪故為號也/韋昭曰鴟夷革囊也又蠡本傳注則云若盛酒)
　　　(之鴟夷用之則多所容納則可巻而懐不忤於/物賦所云酒器也大意則以謂鴟夷雖巧曲不)
　　　(忤於物而或以致敗衆亡國之患未若為瓶師/乎淡泊而不媚私䁥則非巧曲徼覬一時者之)
　　　(比此公自/喻云耳)
昔有智人善學鴟夷鴟夷䝉鴻罍罃相追(罍音雷酒樽/也罃音鸎長)
(頸瓶也罃一作/斚音假樽名)諂諂吉士喜悦依隨開喙倒腹(喙吁穢/切口也)
斟酌更持味不苦口昏至莫知頽然縱傲與亂為期視
白成黒顛倒妍􁈂(上倪堅切/下音嗤)已雖自􁁊(音/壽)人或以危敗
衆亡國流連不歸誰主斯罪鴟夷之為不如為瓶居井
之湄鈎深挹潔淡泊是師和齊五味(齊才/詣切)寧除渴飢不
甘不壊久而莫遺清白可鑒終不媚私利澤廣大孰能
去之綆絶身破(綆音梗説/文井索也)何足怨咨功成事遂復于土
泥歸根反初無慮無思何必巧曲徼覬一時(徼克堯切/求也覬音)
(兾幸/也)子無我愚我智如斯(晁太史無咎取瓶賦於變騷/曰昔揚雄作酒箴謂鴟夷盛)
(酒而瓶藏水酒甘以喻小人水淡以比君子故鴟夷以/親近託車而瓶以疎逺居井而羸此雄欲同塵於皆醉)
(者之詞也故宗元復正論以反之以謂寧為瓶之潔以/病巳無為鴟夷之昏以愚人葢更相明亦猶雄為反騷)
(非反也/合也)
　　牛賦(公以牛自喻也謂牛有耕墾之勞利滿天下/而終不得其所為緘縢俎豆之用雖有功於)
　　　(世而無益於己彼羸驢駑馬曲意從人而反得/所安終謂命有好醜非若能力葢謫後感憤之)
　　　(辭/云)
若知牛乎牛之為物魁形巨首垂耳抱角毛革疎厚牟
然而鳴黄鍾滿脰(月令中央土律中黄鐘之宫/云黄鐘謂土也脰音豆項也)抵觸隆
曦日耕百畆往來修直植乃禾黍自種自斂服箱以走
(詩睆彼牽牛/不可服箱)輸入官倉巳不適口富窮飽飢功用不有
陷泥蹷塊常在草野人不慙愧利滿天下皮角見用肩
􁐽莫保(􁐽丘刀切/説文脽也)或穿緘縢(上古咸切/下徒登切)或實俎豆由是
觀之物無踰者不如羸驢(羸倫/為切)服逐駑馬曲意墮勢不
擇處所不耕不駕藿(音/霍)菽自與騰踏康莊(康莊道路也/説文五達謂)
(之康六達/謂之莊)出入輕舉喜則齊鼻怒則奮躑當道長鳴聞
者驚辟(毘亦切/避也)善識門戸終身不惕牛雖有功於已何
益命有好醜非若能力慎勿怨尤以受多福
　　解祟賦(并序/)　(據序云柳子既謫猶懼不勝其口/葢公自永貞元年為禮部員外郎)
　　　(以附王叔文出為邵州十一月貶/永州司馬賦當在貶永州時作也)
柳子既謫猶懼不勝其口筮以𤣥遇干之八其賛曰赤
舌燒城吐水于瓶其測曰君子解祟也喜而為之賦(太/𤣥)
(干以準易之升次八赤舌燒城吐水于瓶測曰赤口吐/水君子以解祟也注赤口謂九也兑為口舌八為木木)
(生火火中之舌故赤也赤舌所敗若火燒城詩曰詰婦/傾城口舌之由也金生水故吐水也水滅於火雖有傾)
(城之言以水拒之災無/由生矣祟音䆳禍也)
胡赫炎重熇之烈火兮而生夫人之齒牙(熇虚嬌切又/呼酷黒各二)
(切炎/氣也)上彈飛而莫遁(彈音單/極盡也)旁窮走而逾加九泉焦枯
而四海滲涸兮(滲所禁切漉也涸音/鸖渴也又胡放切)紛揮霍而要遮(要/伊)
(消切揚雄傳淫淫/與與前後要遮)風雷唬唬以為槖籥兮回禄煽怒而
喊呀(回禄火神也唬呼交切又音虢雷聲槖音託籥音/藥煽音扇熾也喊虛咸切呵也呀虛牙切張口貌)
炖堪輿為甗𨫼兮爇雲漢而成霞(堪輿天地也炖他昆/切風而火盛貌甗語)
(蹇切甑也又平聲𨫼音傲/燒器也爇儒劣切焚也)鄧林大椿不足以充於(一無/於字)
燎兮倒扶桑落棠膠轕而相义(列子夸父逐日影於隅/谷之際渴欲得飲將北)
(走大澤未至道渴而死棄其杖尸膏肉所浸生鄧林鄧/林彌廣數千里莊子上古有大椿者以八千嵗為春八)
(千嵗為秋淮南子日出於暘谷登於扶桑入於虞泉轕/音葛膠轕長逺貌一曰車馬喧雜貌楚詞騎膠葛而雜)
(亂/兮)膏揺脣而増熾兮熖掉舌而彌葩(掉舌見史記蘇秦/掉三寸舌葩披巴)
(切華/也)沃無瓶兮撲無篲(旋芮切又徐/醉切掃竹也)金流玉鑠兮(鑠式/灼切)
(説文銷金也宋玉招魂/十日代出流金鑠石)曽不自比於塵沙獨淒巳而燠
物愈騰沸而骸䶗(丘加切/大嚙也)吾懼夫灼爛灰滅之為禍往
捜乎太𤣥之奧訟衆正訴羣邪曰去爾中躁與外撓姑
務清為室而静為家茍能是則始也汝邇今也汝遐涼
汝者進烈汝者賒譬之猶豁天淵而覆原燎(豁呼各切/燎音了又)
(力照切書若火之/燎于原不可向邇)夫何長喙之紛拏今汝不知清已之
慮而惡人之譁不知静之為勝而動焉是嘉徒遑遑乎
狂奔而西傃(一作/素)盛氣而長嗟不亦遼乎於是釋然自
得以冷風濯熱以清源滌瑕履仁之實去盜之夸冠太
清之𤣥冕佩至道之瑶華鋪冲虚以為席駕恬泊以為
車瀏乎以遊於萬物者(瀏力周切又/二九切深貌)始彼狙雌倐施而
以出祟為利者夫何為耶
　　懲咎賦(據賦云纍郡印而南適又云宜乎重仍乎/禍謫此謂永貞元年出為邵州刺史繼貶)
　　　(永州司馬也又云循凱風之悲詩罪通天而降/酷此謂元和元年丁内艱也又云逾再嵗之寒)
　　　(暑葢自丁内艱至是服除為元和三年秋矣賦/當在是時作新史亦録之謂宗元不得召閔悼)
　　　(悔念往咎作/賦自儆云)
懲咎愆以本始兮孰非余心之所求處卑汚以閔世兮
固前志之為尤始余學而觀古兮怪今昔之異謀惟聰
明為可考兮追駿步而遐遊㓗誠之既信直兮仁友藹
而萃之日施陳以繫縻兮(繫縻一作擊摩騷/日康娯以自忘兮)邀堯舜與
之為師上睢盱而混茫兮(睢火規切盱音吁荒忽不可/考信也揚雄曰天地未分睢)
(睢盱/盱)下駁(一作/駮)詭而懐私旁羅列以交貫兮求大中之
所宜曰道有象兮而無其形推變乘時兮與志相迎不
及則殆兮過則失貞謹守而中兮與時偕行萬類芸芸
兮率由以寧剛柔㢮張兮出入綸經登能抑枉兮白黒
濁清蹈乎大方兮物莫能嬰奉訏謨以植内兮(訏音吁/訏謨大)
(謨謀/也)欣余志之有獲再徴信乎策書兮謂耿(一作/烱)然而
不惑愚者果於自用兮惟懼夫誠之不一不顧慮以周
圖兮專兹道以為服讒妬構而不戒兮猶斷斷於所執
哀吾黨之不淑兮遭任遇之卒迫(卒讀/曰猝)勢危疑而多詐
兮逢天地之否隔欲圖退而保巳兮悼乖期乎曩昔欲
操術以致忠兮衆呀然而互嚇(互一作予呀虚牙切嚇/音赫怒也又呼駕切口)
(距人也莊子仰/而視之曰嚇)進與退吾無歸兮甘脂潤乎鼎鑊(音穫/説文)
(鑴/也)幸皇鑒之明宥兮纍郡印而南適(纍力/追切)惟罪大而寵
厚兮宜夫重仍乎禍謫既明懼乎天討兮又幽慄乎鬼
責(莊子無人/非無鬼責)惶惶乎夜寤而書駭兮類麏䴥之不息(麏/俱)
(倫切麞也䴥/音加壯鹿也)凌洞庭之洋洋兮泝湘流之沄沄飄風擊
以揚波兮舟摧抑而迴邅日霾曀以昧幽兮(霾音埋風/雨土也曀)
(音翳隂而/風曰曀)黝雲涌而上屯(黝於九切青黒色屯聚也列/子望之如雲屯黝一作𤣥)
暮屑窣以滛雨兮(窣蘇骨切屑/窣雨聲也)聴嗷嗷之哀猨衆鳥萃
而啾號兮沸洲渚以連山漂遥逐其詎止兮逝莫屬余
之形魂攢巒奔以紆委兮(巒音鸞小山上鋭/為巒委于愧切)束洶湧之
崩湍(洶凶勇切湧/音勇水大貌)畔尺進而㝷退兮盪洄汩乎淪漣(汩/古)
(忽切水平洑曰/淪漣水動也)際窮冬而止居兮羈纍棼(扶分/切)以縈纒
哀吾生之孔艱兮循凱風之悲詩(詩凱風美/孝子也)罪通天而
降酷兮不亟死而生為逾再嵗之寒暑兮猶貿貿而自
持(貿音/茂)將沉淵而隕命兮詎蔽罪以塞禍惟滅身而無
後兮顧前志猶未可進路呀以劃絶兮(劃忽/麥切)退伏匿又
不果為孤囚以終世兮長拘攣而轗軻(上音坎/下音可)曩余志
之脩騫兮(一作修蹇楚詞汝何博謇而好脩兮紛獨有/此姱節又云吾令蹇脩以為理注好脩謇謇)
(夸異/之節)今何為此戾也夫豈貪食而盜名兮不混同於世
也將顯身以直遂兮衆人之所宜蔽也不擇言以危肆
兮固羣禍之際也御長轅之無橈兮行九折之峩峩却
驚棹以横江兮泝凌天之騰波幸余死之巳緩兮完形
軀之既多茍余齒之有懲兮蹈前列而不頗(音坡楚詞/修繩墨而)
(不/頗)死蠻夷固吾所兮雖顯寵其焉加配大中以為偶兮
諒天命之謂何
　　閔生賦(賦云肆余目於湘流葢在永州時作又云/孟軻四十乃始持心兮猶希勇乎黝賁顧)
　　　(予愚質而減齒兮宜觸禍以阽身當在年四十/以前也公生於大厯八年癸丑至元和七年壬)
　　　(辰為年四十以前在/元和五六年間歟)
閔吾生之險阨兮紛喪志以逢尤(騷云紛逢/尤以離謗)氣沈鬱以
杳眇兮涕浪浪而常流(騷檻茹蕙以掩涕兮霑/余襟之浪浪浪音郎)膏液竭
而枯居兮魄離散而逺遊言不信而莫余白兮雖遑遑
欲焉求合喙而隱志兮幽黙以待盡為與世而斥謬兮
固離披以顛隕騏驥之棄辱兮駑駘以為騁𤣥虬蹷泥
兮畏避鼃蜃(虬渠幽切無角龍鼃烏𤓰切蝦/蟇也蜃婢忍切蛤也一本作黽)行不容之
峥嶸兮(上助耕切/下音宏)質魁壘而無所隱(魁苦猥切壘/音磊不平也)鱗介
槁以横陸兮鴟嘯羣而厲吻心沈抑以不舒兮形低摧
而自愍肆余目於湘流兮望九疑之垠垠(湘水出零陵/北入江零陵)
(永州也九疑山名湘中記九山/相似行者疑惑故云垠音銀)波淫溢以不返兮蒼梧
鬱其蜚雲(蜚音飛蒼/梧見下注)重華幽而野死兮世莫得其偽真
(史記舜南巡狩崩于蒼梧之野葬于江/南九疑是為零陵山海經曰蒼梧山)屈子之悁㣲兮
抗危辭以赴淵(屈原仕楚為上官大夫司馬子蘭所讒/賦離騷九辯九章投汨羅而死悁規縁)
(切/)古固有此極憤兮矧吾生之藐艱(藐音/邈)列往則以考
巳兮指斗極以自陳登髙嵒而企踵兮瞻故邦之殷轔
(上音隱/下音隣)山水浩以蔽虧兮路蓊勃以揚氛(蓊烏/孔切)空廬頹
而不理兮翳丘木之榛榛塊窮老以淪放兮匪魑魅吾
誰隣(魑丑知切魅音寐史記舜流/四凶族于四裔以禦魑魅)仲尼之不惑兮有垂
訓之謩言(四十而不惑/見於魯論)孟軻四十乃始持心兮猶希勇
乎黝賁(黝伊紏切北宫黝也賁音奔孟賁也孟子四十上/不動心而猶希北宮黝孟賁之養勇見公孫丑)
顧余質愚而齒減兮宜觸禍以阽身(阽音鹽危也楚詞/阽余身而危死節)
(兮覽余初/其猶未悔)知徙善而革非兮又何懼乎今之人噫禹績
之勤備兮曽莫理夫兹川(公上文皆言湘中事兹川意/謂湘江也湘水禹貢不經見)
(此公謂曽莫/理夫兹川耶)殷周之廓大兮南不盡夫衡山(衡山南岳/也周禮職)
(方氏正南曰荆州其山鎮曰衡山則衡山亦/見於周職方矣公謂殷周莫盡夫衡山未詳)余囚楚越
之交極兮邈離絶乎中原壤汙潦以墳洳兮(汙魯皓切/潦郎到切)
(洳如/倨切)蒸沸熱而恒昬戯鳬鸛乎中庭兮(鸛音/灌)蒹葭生於
堂筵雄虺蓄形於木杪兮短狐伺景於深淵(虺許偉切/楚詞雄虺)
(九首注虺别名也毛詩為鬼為蜮陸璣疏蜮一名射影/南人將入水先以瓦礰投水中令水濁然後入又博物)
(志江南山有射工虫長一二寸口中有弩形射/人影不治則殺人短狐伺景謂此狐一本作弧)仰矜危
而俯慄兮弭日夜之拳攣慮吾生之莫保兮忝代徳之
元醇孰眇軀之敢愛兮竊有繼乎古先明神之不欺余
兮庶激烈而有聞冀後害之無辱兮匪徒葢乎曩愆
　　夢歸賦(在永州懐思鄉閭而作集中有與許孟容/書云先墓在城南無異子弟為主自譴逐)
　　　(來消息存亡不一至鄉閭又云城西有數頃田/樹果百株多先人手自封植今巳荒穢恐便斬)
　　　(伐有哀憤毁傷之意與此賦原田蕪穢垣廬不/飾之意同書在元和四年作賦亦當後先于此)
罹擯斥以窘束兮余惟夢之為歸精氣注以凝冱兮(冱/音)
(互水凝也莊子河/漢冱而不能寒)循舊鄉而顧懐夕余寐于荒陬兮心
慊慊而莫違(慊苦簟/切恨也)質舒解以自恣兮息愔翳而愈㣲
(愔伊淫切愔/愔安和貌)歘騰踴而上浮兮(歘諸韻無從三火者莊/子音釋朝菌注云歘生)
(芝也後漢張平子思𤣥賦歘神化而蟬/蜕兮並作沉勿許勿二切疾也暴起也)俄滉瀁之無依
(滉户廣切瀁余掌/切滉瀁深廣貌)圓方混而不形兮顥醇白之霏霏(顥/音)
(昊白貌楚詞天白顥顥/又云雲霏霏而承宇)上茫茫而無星辰兮下不見夫
水陸若有鉥余以往路兮(鉥音述綦鍼也一/本作訹音恤誘也)馭儗儗以
回復(儗音擬/相疑也)浮雲縱以直度兮云濟余乎西北風纚纚
以經耳兮(纚音邐連也又音離/楚詞索胡繩之纚纚)類行舟迅而不息洞然
于于(一作/以)瀰漫兮(瀰音彌漫謨/官切水大貌)虹蜺羅列而傾側横衝
飈以盪擊兮忽中斷而迷惑靈幽漠以瀄汩兮(靈或作/零雨瀄)
(音櫛汩越筆切/瀄汩水流貌)進怊悵而不得白日邈其中兮隂霾披
離以泮釋(霾音埋風/雨土也)施岳瀆以定位兮牙參差之白黒
忽崩騫上下兮(晏本崩騫翔以/上下以徊徨兮)聊案行而自抑指故都
以委墜兮瞰鄉閭之脩直原田蕪穢兮峥嶸榛棘喬木
摧解兮垣廬不飾山嵎嵎以巖立兮(嵎音/虞)水汩汩以漂
激(汩音骨又/越筆切)魂恍惘若有亡兮(恍音怳惘/音罔惚也)涕汪浪以隕
軾類曛黄之黭漠兮(楚詞與纁黄以為期注纁/黄葢昏時黭音揜黒壊貌)欲周流
而無所極紛若喜而佁儗兮(佁丑吏切儗音/擬佁擬不前也)心回􁀙以
壅塞(􁀙音支目/汁凝也)鐘鼔喤以戒旦兮陶去幽而開寤罾罻
䝉其後體兮孰云桎梏之不固(罾音曽罻音熨網也桎/音質足械也梏姑沃切)
(手械/也)精誠之不可再兮余無蹈夫歸路偉仲尼之聖徳
兮謂九夷之可居(論語子欲居九夷或曰陋/子曰君子居之何陋之有)惟道大而
無所入兮猶流遊乎曠野老𥅆遁而適戎兮指淳茫以
縱步(史記老𥅆見周之衰迺遂去至關關令尹喜曰子/將隱矣强為我著書於是老子迺著書上下篇五)
(千餘言而去神仙傳老子將去周而出關以升崑崙關/令尹喜占風逆知當有神人來過乃掃門道見老子老)
(子知喜命應得道乃/以長生之事教之)䝉莊之恢怪兮寓大鵬而逺去(莊/子)
(䝉人也逍遥篇云北溟有魚其名為鯤化而為鳥其名/為鵬鵬之背不知其幾千里也怒而飛其翼若垂天之)
(雲是鳥也海運則將徙/於南冥南冥者天池也)茍逺適之若兹兮胡為故國之
為慕首丘之仁類兮斯君子之所譽(禮記古之人有言/曰狐死正丘首仁)
(也/)鳥獸之鳴號兮有動心而曲顧膠余衷之莫能捨兮
雖判析而不悟列兹夢以三復兮極明昏而告愬
　　囚山賦(公永貞元年貶永州司馬凡居永十載在/永時所著文皆有感憤之意如前閔生夢)
　　　(歸等賦情見乎辭有不能巳者囚山又後二賦/而作據賦云積十年莫余省葢自永貞元年乙)
　　　(酉至九年為十年矣明年春/召至京師出為柳州刺史云)
楚越之郊環萬山兮勢騰踊夫波濤紛對(一無/對字)迴合仰
伏以離迾兮(迾音列/遮也)若重墉之相褒争生角逐上軼旁
出兮其下坼裂而為壕(軼音迭又音佚相出也/一曰侵軼壕音豪塹也)欣下頽
以就順兮曽不畆平而又髙沓雲而漬厚土兮(沓達合/切合也)
(漬疾智切/漚物也)蒸鬱勃其腥臊(上音星下/蘇曹切)陽不舒以擁隔兮
羣隂冴而為曹(冴與沍同俗作冴胡故切/凅寒也西京賦固隂冱寒)側耕危穫茍
以食兮哀斯(一作/下)民之増勞攅(一作/積)林麓以為叢棘兮
(麓音鹿山足曰麓易係用徽纆寘于叢棘/疏云叢棘謂囚執之處以棘叢而禁之也)虎豹咆􁯡代
狴牢之吠嘷(咆音庖􁯡虎檻切虎聲也狴音陛/博物志狴牢獄别名嘷音豪咆也)胡(一作/予胡)
井眢以管視兮(眢音鴛目無明也又廢井也左氏宣公/十二年河魚腹疾奈何曰目於眢井而)
(拯注視虚廢/井而求拯巳)窮坎險其焉逃顧幽昧之罪加兮雖聖猶
病夫嗷嗷匪兕吾為柙兮(兕序姊切似牛一角論語/虎兕出于柙注柙檻也)匪
豕吾為牢積十年莫吾省者兮増蔽吾以蓬蒿聖日以
理兮賢日以進誰使吾山之囚吾兮滔滔(晁太史無咎/取之於變騷)
(曰語云仁者樂山自昔達人有以朝市為樊籠者矣未/聞以山林為樊籠也宗元謫南海久厭山不可得而出)
(懐朝市不可得而復丘壑草木之可愛皆陷穽也故賦/囚山淮南小山之詞亦言山中不可以久留以謂賢人)
(逺伏非所宜爾何至以幽獨為狴牢不/可一日居哉然終其意近招隱故録之)
　　愈膏肓疾賦(晏元獻公嘗書此賦云膚淺不類柳/文宜去之或謂公尚少時作景公晉)
　　　(景公也春秋成公八年晉侯殺趙莊姬之子趙/同趙括十年晉侯夢大厲被髪及地曰殺余孫)
　　　(不義余得請於帝矣公覺召桑田巫巫言如夢/公曰何如曰不食新矣公疾病求醫于秦秦伯)
　　　(使醫緩為之未至公夢疾為二豎子曰彼良醫/也懼傷我焉逃之其一曰居肓之上膏之下若)
　　　(我何醫至曰疾不可為也在肓之上膏之下攻/之不可達之不及藥不至焉不可為也公曰良)
　　　(醫也厚為之禮而歸之六月丙午晉侯欲麥使/甸人獻麥饋人為之召桑田巫視而殺之將食)
　　　(張如厠陷而卒公借/以論治國之理焉)
景公夢疾膏肓(肓音荒鬲也/心下為膏)尚謂虚假命秦緩以候問
遂俯伏(一作/俯身)于堂下公曰吾今形體不衰筋力未寡子
言其有疾者何也秦緩乃窮神極思曰夫上醫療未萌
之兆中醫攻有兆之者目定死生心存取捨亦猶卞和
獻含璞之璧伯樂相有孕之馬然臣之遇疾如泥之處
埏(尺延切/和土也)疾之遇臣如金之在冶雖九竅未擁四支且
安膚腠營胃(腠音凑/膚理也)外强中乾精氣内傷神沮脈殫以
熱益熱以寒益寒針灸不達誠死之端巫新麥以為䜟
(楚禁切/驗也)果不得其所餐公曰固知天賦性命如彼煊寒
短不足悲脩不足歡哂彼醫兮徒精厥術如何為之可
觀醫乃勃然變色攘袂而起子無讓我我謂於子我之
技也如石投水如弦激矢視生則生視死則死膏肓之
疾不救衰亡之國不理巨川將潰非捧土之能塞大厦
將崩非一木之能止斯言足以喻大子今察乎孰是爰
有忠臣聞之憤怨忘廢寢食擗摽感歎(擗音闢撫也摽/婢小切又匹妙)
(切擊/也)生死浩浩天地漫漫(莫半/切)綏之則壽撓之則散善
養命者鮐背鸖髪成童兒(鮐音/台)善輔弼者殷辛夏桀為
周漢非藥曷以愈疾非兵胡以定亂喪亡之國在賢哲
之所扶匡而忠義之心豈膏肓之所羈絆(上居宜切下/音半馬絡縶)
(也/)余能理亡國之刓弊(刓吾官切/剸也齊也)愈膏肓之患難君謂
之何以醫曰夫八紘之外六合之中始自生靈及乎昆
虫神安則存神喪則終亦由道之紊也患出於邪佞身
之憊也(憊蒲/拜切)疾生於火風彼膏肓之與顛覆匪藥石而
能攻者哉因此而言曰余令變禍為福易曲成直寧關
天命在我人力以忠孝為干櫓(音/魯)以信義為封殖拯厥
兆庶綏乎社稷一言而熒惑退舍一揮而羲和匪􁀈(淮/南)
(子魯陽公與韓戰酣日暮援戈而/揮之日為之反三舍羲和日御也)桑穀生庭而自滅野
雉雊鼎而自息(雊占候切熒惑桑縠/雊雉事見上貞符注)誠天地之無親曷
膏肓之能極醫者遂口噤心醉跼歛茫然投棄針石匍
匐而前吾謂治國在天子謂治國在賢吾謂命不可續
子謂命將可延詎知國不足理疾不足痊佐荒淫為聖
主保夭壽為長年皆正直之是與庶將來之勉旃
　
　
　栁河東集巻二
欽定四庫全書
　栁河東集巻三
　　　　　　　　　　　唐　栁宗元　撰
　論
　　封建論(唐之藩鎮初非冇取于封建之制特自天/寳之後安史亂定君臣幸安介分河北地)
　　　(以授叛將䕶養孽萌以成禍根亂人乗之遂擅/署吏以賦稅自私不朝獻于廷其與春秋所謂)
　　　(諸侯强而王室弱之患等至元和間為朝廷擾/無虚日公目擊其祸之至此也推原商周封建)
　　　(岀於勢之不得已而秦漢郡縣有公天下之端/其曰唐興制州邑立守宰此其所以為宜也然)
　　　(猶桀猾時起虐害方域者失不在於州而在於/兵時則有叛將而無叛州盖猶惜乎唐之不能)
　　　(悉置守宰而使强藩悍將為中國擾也唐史臣/贊敬𤣥子孫厯數唐諸儒如魏徴李百藥劉秩)
　　　(杜佑等言而詳取公之論以為世/鑒誠知言哉作者之年月未詳)
天地果無初乎吾不得而知之也生人果有初乎吾不
得而知之也然則孰為近曰有初為近孰明之由封建
而明之也彼封建者更古聖王堯舜禹湯文武而莫能
去之蓋非不欲去之也勢不可也勢之來則(一無/則字)其生
人之初乎不初無以有封建封建非聖人之意也彼其
初與萬物皆生草木榛榛(緇詵切説/文曰叢也)鹿豕狉狉(音丕説/文曰貍)
(子曰/狉)人不能搏噬而且無毛羽莫克自奉自衛荀卿有
言必將假物以為用者也夫假物者必爭爭而不已必
就其能斷曲直者而聴命焉其智而明者所伏必衆告
之以直而不改必痛之而後畏由是君長刑政生焉故
近者聚而為羣羣之分其爭必大大而後有兵有德又
有大者衆羣之長又就而聴命焉以安其屬於是有諸
侯之列則其爭又有大者焉德又有(一無/有字)大者諸侯之
列又就而聴命焉以安其封於是有方伯連帥之類則
其爭又有大者焉德又有(一無/有字)大者方伯連帥之類又
就而聴命焉以安其人然後天下㑹於一是故有里胥而後
有縣大夫有縣大夫而後有諸侯有諸侯而後有方伯
連帥有方伯連帥而後有天子自天子至於里胥其德
在人者死必求其嗣而奉之故封建非聖人意也勢也
夫堯舜禹湯之事逺矣及有周而甚詳周有天下列土
田而𤓰分之設五等邦羣后布履(一作/濩)星羅四周於天
下輪運而輻集合為朝覲㑹同離為守臣扞城(扞户旦/切詩兔)
(罝公侯/扞城)然而降於夷王害禮傷尊下堂而迎覲者(禮記/覲禮)
(天子不下堂而見諸侯下堂而見/諸侯天子之失禮也由夷王以下)厯於宣王挾中興復
古之德雄南征北伐之威卒不能定魯侯之嗣陵夷迄
於幽厲王室東徙而自列為諸侯矣(一無矣字史記魯/武公九年武公與)
(長子括少子戲西朝周宣王王愛戲欲立戲為魯太子/周之樊侯仲山甫諫曰廢長立少不順宣王弗聽卒立)
(戲為魯太子後武公卒戲立是為懿公九年懿公兄括/之子伯御與魯人攻弑懿公而立伯御為君伯御即位)
(十一年宣王伐魯殺其君伯御而立懿公弟稱於夷宫/是為孝公自是諸侯多畔王命孝公二十五年諸侯畔)
(周犬戎殺幽王/秦始列為諸侯)厥後問鼎之輕重者有之(春秋宣三年/定王使王孫)
(滿勞楚子楚子問鼎之大小/輕重焉對曰在徳不在鼎)射王中肩者有之(中陟仲/切春秋)
(桓三年周桓王以諸侯伐鄭蔡人衛人屬焉戰于繻葛/蔡衛陳皆奔王卒亂鄭師合以攻之王卒大敗祝𥅆射)
(王中/肩)伐凢伯(春秋隠公七年天王使凡伯/來聘戎伐凡伯于楚丘以歸)誅萇𢎞者有
之(萇音長春秋哀公三年劉氏范氏世為昏姻萇𢎞事/劉文公故周與范氏趙鞅以為討六月周人殺萇𢎞)
(盖劉氏周卿士范氏晉大夫劉范不/當為婚姻而周之責則在萇𢎞也)天下乖盭(音/戾)無君
君之心余以為周之䘮久矣徒建空名於公侯之上耳得
非諸侯之盛强末大不掉之咎歟(掉徒弔切説文曰摇/也春秋尾大不掉)
遂判為十二合(一作/吞)為七國威分於陪臣之邦國殄於
後封之秦則周之敗端其在乎此矣秦有天下裂都㑹
而為之郡邑廢侯衞而為之守宰據天下之雄圖都六
合之上㳺攝制四海運於掌握之内此其所以為得也
不數載而天下大壊(一有/其字)有由矣亟役萬人暴其威刑
竭其貨賄負鋤梃謫戍之徒圜視而合從大呼而成羣
時則有叛人而無叛吏(謂陳勝呉廣之屬賈生過秦論/曰始皇既没餘威震扵殊俗然)
(陳涉甕牖繩樞之子非有仲尼墨翟之知帥罷散之卒/将數百之衆轉而攻秦天下雲合嚮應山東豪傑遂並)
(起而亡/秦族矣)人怨於下而吏畏於上天下相合殺守刼令而
並起咎在人怨非郡邑之制失也漢有天下矯秦之枉
徇周之制剖海内而立宗子封功臣數年之間奔命扶
傷之不暇困平城病流矢陵遲不救者三代後乃謀臣
獻畫而離削自守矣然而封建之始郡邑居半時則有
叛國而無叛郡(謂若七國之反漢書吳王濞傳景帝即/位晁錯説曰髙祖初定天下大封同姓)
(故孽子悼惠王王齊七十二城庶弟元王王楚四十城/兄子王吳五十城封三庶孽分天下半今呉王詐稱病)
(不朝於古法當誅今削之亦反不削亦反削之其反亟/禍小不削其反遲祸大遂削諸侯地廷臣方議削吳呉)
(王恐削地無巳/因發謀舉事)秦制之得亦以明矣繼漢而帝者雖百
代可知也唐興制州邑立守宰此其所以為宜也然猶
桀猾時起虐害方域者失不在於州而在於兵時則有
叛將而無叛州(謂藩鎮之/擁重兵也)州縣之設固不可革也或者
曰封建者必私其土子其人適其俗修其理施化易也
守宰者茍其心思遷其秩而已何能理乎余又非之周
之事跡斷可見矣列侯驕盈黷貨事戎大凡亂國多理
國寡侯伯不得變其政天子不得變其君私土子人者
百不一失在於制不在於政周事然也秦之事跡亦斷
可見矣有理人之制而不委郡邑是矣有理人之臣而
不使守宰是矣郡邑不得正其制守宰不得行其理酷
刑苦役而萬人側目失在於政不在於制秦事然也漢
興天子之政行於郡不行於國制其守宰不制其侯王
侯王雖亂不可變也國人雖病不可除也及夫大逆不
道然後掩捕而遷之勒兵而夷之耳大逆未彰姦利浚
財怙勢作威大刻於民者無如之何及夫郡邑可謂理
且安矣何以言之且漢知孟舒於田叔(漢書田叔傳文/帝初立召叔問)
(曰公知天下長者乎叔曰/故雲中守孟舒長者也)得魏尚於馮唐(漢書馮唐傳/唐謂文帝曰)
(魏尚為雲中守匈奴逺避不近雲中之塞甞上功幕府/一言不相應文吏以法繩之其賞不行愚以為陛下之)
(法賞太輕罰太重/帝悦遂赦魏尚)聞黄霸之明審(漢書黄霸傳霸為人/明察治潁川為天下)
(第/一)覩汲黯之簡靖(漢書汲黯傳學黄老言治官民好清/靜不細苛為東海太守多病卧閤内)
(不出嵗餘東海大治/上聞召為主爵都尉)拜之可也復其位可也卧而委之
以輯一方可也(輯音集/籍入切)有罪得以黜有能得以賞朝拜
而不道夕斥之矣夕受而不法朝斥之矣設使漢室盡
城邑而侯王之縱令其亂人戚之而已孟舒魏尚之術
莫得而施黄霸汲黯之化莫得而行明譴而導之拜受
而退已(一有斯/必字)違矣下令而削之締交合從之謀(締丁/計切)
(説文曰結/不解也)周於同列則相顧裂眦(疾智切説文/曰目匡也)勃然而
起幸而不起則削其半削其半民猶瘁矣曷若舉而移
之以全其人乎漢事然也今國家盡制郡邑連置守宰
其不可變也固矣善制兵謹擇守則理平矣或者又曰
夏商周漢封建而延秦郡邑而促尤非所謂知理者也
魏之承漢也封爵猶建晉之承魏也因循不革而二姓
陵替不聞延祚今矯而變之垂二百祀大業彌固何繫
於諸侯哉或者又以為殷周聖王也而不革其制固不
當復議也是大不然夫殷周之不革者是不得已也蓋
以諸侯歸殷者三千焉資以黜夏湯不得而廢歸周者
八百焉資以勝殷武王不得而易徇之以為安仍之以
為俗湯武之所不得已也夫不得已非公之大者也私
其力於已也私其衛於子孫也秦之所以革之者其為
制公之大者也其情私也私其一已之威也私其盡臣
畜於我也然而公天下之端自秦始夫天下之道理安
斯得人者也使賢者居上不肖者居下而後可以理安
今夫封建者繼世而理繼世而理者上果賢乎下果不
肖乎則生人之理亂未可知也將欲利其社稷以一其
人之視聽則又有世大夫世食禄邑以盡其封略聖賢
生於其時亦無以立於天下封建者為之也豈聖人之
制使至於是乎吾固曰非聖人之意也勢也
　　四維論(管子曰國有四維一維絶則傾二維絶則/危三維絶則覆四維絶則滅傾可正危可)
　　　(安覆可起滅則不可復錯也何謂四維一曰禮/二曰義三曰㢘四曰恥禮不踰節義不自進㢘)
　　　(不蔽惡恥不從枉故不踰節則上位安不自進/則民無巧詐不蔽惡則行自全不從枉則邪事)
　　　(不生此牧民篇之言也然公大意謂亷恥自禮/義中出未有有禮義而無廉恥有亷恥而無禮)
　　　(義故云吾見其二維而未見其/所以為四維也作之年月未詳)
管子以禮義廉耻為四維吾疑非管子之言也彼所謂
㢘者曰不蔽惡(一有/也字)世人之命亷者(一無/世字)曰不茍得(一/有)
(也/字)所謂耻者曰不從枉(一有/也字)世人之命耻者(一無/世字)曰羞
為非也然則二者果義歟非歟吾見其有二維未見其
所以為四也夫不蔽惡者豈不以蔽惡為不義而去之
乎夫不茍得者豈不以茍得為不義而不為乎雖不從
枉與羞為非皆然然則亷與耻義之小節也不得與義
抗而為維聖人之所以立天下曰仁義仁主恩義主斷
恩者親之斷者宜之而理道畢矣蹈之斯為道得之斯
為德履之斯為禮誠之斯為信皆由其所之而異名今
管氏所以為維者殆非聖人之所立乎又曰一維絶則
傾二維絶則危三維絶則覆四維絶則滅若義之絶則
廉與耻其果存乎廉與耻存則義果絶乎人既蔽惡矣
茍得而從枉矣為非而無羞矣則義果存乎使管子庸
人也則為此言管子而少知理道則四維者非管子之
言也
　　天爵論(孟子曰有天爵者有人爵者仁義忠信樂/善不倦此天爵也公卿大夫此人爵也古)
　　　(之人修其天爵而人爵從之今之人修其天爵/以要人爵既得人爵而棄其天爵則惑之甚者)
　　　(也終亦必亡而巳矣公以為未之盡然所謂宣/無隠之明著不息之志則亦與孟氏修之之説)
　　　(有以/異乎)
栁子曰仁義忠信先儒名以為天爵未之盡也夫天之
貴斯人也則付剛健純粹於其躬倬為至靈大者聖神
其次賢能所謂貴也剛健之氣鍾於人也為志得之者
運行而可大悠久而不息拳拳於得善孜孜於嗜學則
志者其一端耳純粹之氣注於人也為明得之者爽達
而先覺鑒照而無隠盹盹於獨見(盹音諄説/文曰目也)淵淵於黙
識則明者又其一端耳明離為天之用恒久為天之道
舉斯二者人倫之要盡焉是故善言天爵者不必在道
德忠信明與志而已矣道德之於人猶隂陽之於天也
仁義忠信猶春秋冬夏也舉明離之用運恒久之道所
以成四時而行隂陽也宣無隠之明著不息之志所以
備四美而富道德也故人有好學不倦而迷其道撓其
志者(撓女巧切説/文云擾也)明之不至耳有照物無遺而蕩其性
脱其守者志之不至耳明以鑒之志以取之役用其道
德之本舒布其五常之質充之而彌六合播之而奮百
代聖賢之事也然則聖賢之異愚也職此而已使仲尼
之志之明可得而奪則庸夫矣授之於庸夫則仲尼矣
若乃明之逺邇志之恒久庸非天爵之有級哉故聖人
曰敏以求之明之謂也為之不厭志之謂也道德與五
常存乎人者也克明而有恒受於天者也嗚呼後之學
者盡力於所及焉或曰子所謂天付之者若開府庫焉
量而與之耶曰否其各合乎氣者也莊周言天曰自然
吾取之
　　守道論(春秋昭公十九年齊侯田于沛招虞人以/旌不進公使執之辭曰昔我先君之田也)
　　　(旃以招大夫弓以招士皮冠以招虞人臣不見/皮冠故不敢進乃舍之仲尼曰守道不如守官)
　　　(君子韙之至孟子謂孔子奚取焉哉取非其招/不往也則斯言出于孔子信矣公曰傳之者誤)
　　　(其果然哉嘗味其言至有曰失其道而守其官/者古之人不與也意者當時之人必有竊聖人)
　　　(之言違道而/居守者乎)
或問曰守道不如守官何如對曰是非聖人之言傳之
者誤也官也者道之器也離之非也未有守官而失道
守道而失官之事者也(一無/也字)是固非聖人之言乃傳之
者誤也(一無/乃字)夫皮冠者是虞人之物也物者道之凖也
守其物由其凖而後其道存焉茍舎之是失道也凡聖
人之所以為經紀為名物無非道者命之曰官官是以
行吾道云爾是故立之君臣官府衣裳輿馬章綬之數
㑹朝表著周旋行列之等是道之所存也則又示之典
命書制符璽奏復之文㕘伍殷輔陪臺之役是道之所
由也則又勸之以爵禄慶賞之美懲之以黜逺鞭扑梏
拲斬殺之慘(扑普木切説文小擊也梏姑沃切説文/小械也拲古勇切説文兩手同械也)是
道之所行也故自天子至於庶人咸守其經分(扶問/切)而
無有失道者和之至也失其物去其凖道從而喪矣易
其小者而大者亦從而䘮矣古者居其位思死其官可
易而失之哉禮記曰道合則服從不可則去孟子曰有
官守者不得其職則去然則失其道而居其官者古之
人不與也是故在上不為抗在下不為損矢人者不為
不仁函人者不為仁率其職司其局交相致以全其工
易位而處各安其分而道逹於天下矣且夫官所以行
道也而曰守道不如守官蓋亦䘮其本矣未有守官而
失道守道而失官者也是非聖人之言傳之者誤也果
矣(全其工一有也字達/於天下矣一作也)
　　時令論上(吕氏春秋吕不韋之所作也其月令之/不合于周法者尚矣嘗觀孔穎達禮記)
　　　(疏案鄭目錄云名曰月令者以其記十二月政/之所行也本吕氏春秋十二月紀之首章以禮)
　　　(家好事抄合之後人因題之名曰禮記言周公/所作其中官名時事多不合周法今申鄭旨釋)
　　　(之案吕不韋集諸儒士著為十二月紀合十餘/萬言名為吕氏春秋篇首皆有月令與此文同)
　　　(是一證也又周無太尉唯秦官有太尉而此月/令云乃命太尉此是官名不同周法二證也又)
　　　(秦以十二月建亥為嵗首而月令云為來嵗受/朔日是九月為嵗終十月為受朔此是時不合)
　　　(周法三證也又周有六冕郊天迎氣則用大裘/乗玉輅建大常日月之章而月令服飾車旗並)
　　　(依時色此是事不合周法四證也故鄭云其中/官名時事多不合周法然案秦始皇十二年吕)
　　　(不韋死十六年并天下然後以十月為嵗首歳/首用十月時不韋已死十五年而不韋不得以)
　　　(十月為正又云周書先有月令何得云不韋所/造又秦并天下立郡何得云諸侯又秦以好兵)
　　　(殺害毒被天下何能布徳施惠春不興兵既如/此不同鄭必謂不韋所作者以吕氏春秋十二)
　　　(月紀正與此同不過三五字别且不韋集諸儒/所作為一代大典亦採擇善言之事遵立舊章)
　　　(但秦自不能依行何怪不韋所作也然則月令/之書先儒固已疑之公曰夏后周公之典逸矣)
　　　(信然/哉)
吕氏春秋十二紀漢儒論以為月令措諸禮以為大法
焉其言十有二月七十有二候迎日歩氣以追寒暑之
序類其物宜而逆為之備聖人之作也然而聖人之道
不窮異以為神不引天以為髙利於人備於事如斯而
已矣觀月令之說茍以合五事配五行而施其政令離
聖人之道不亦逺乎凡政令之作有俟時而行之者有
不俟時而行之者是故孟春修封疆端徑術(術音遂説/文曰六鄉)
(之外地一/曰道也)相土宜無聚大衆季春利隄防逹溝瀆止田
獵備蠶器合牛馬百工無悖於時孟夏無起土功無發
大衆勸農勉人仲夏班馬政聚百藥季夏行水殺草糞
田疇美土疆土功兵事不作孟秋納材葦仲秋勸人種
麥季秋休百工人皆入室具衣裘舉五榖之要合秩芻
養犧牲趨人収歛(趨音促説/文曰速也)務蓄菜伐薪為炭孟冬築
城郭穿竇窖(竇音豆説文曰空也窖/音教説文曰地藏也)修囷倉(囷區倫切/説文曰廩)
(之圓/者也)謹蓋藏(藏才浪切/又如字)勞農以休息之(勞郎到切説/文曰慰也)收
水澤之賦仲冬伐木取竹箭季冬講武習射御出五榖
種計耦耕具田器合諸侯制百縣輕重之法貢職之數
斯固俟時而行之所謂敬授人時者也其餘郊廟百祀
亦古之遺典不可以廢誠使古之為政者非春無以布
德和令行慶施惠養㓜少省囹圄(省息井切説文/曰察也審也)賜貧
窮禮賢者非夏無以賛傑俊遂賢良舉長大行爵岀禄
斷薄刑决小罪節嗜慾静百官非秋無以選士勵兵任
有功誅暴慢明好惡修法制養衰老申嚴百刑斬殺必
當(丁浪/切)非冬無以賞死事恤孤寡舉阿黨易闗市來商
旅審門閭正貴戚近習罷官之無事者去器之無用者
則其闕政亦以繁矣斯固不待時而行之者也變天之
道絶地之理亂人之紀舎孟春則可以有事乎作淫巧
以蕩上心舎季春則可以為之者乎夫如是内不可以
納於君心外不可以施於人事勿書之可也又曰反時
令則有飄風暴雨霜雪水潦大旱沈隂氛霧寒暖之氣
大疫風欬鼽嚏瘧寒疥癘之疾(鼽音求説文病寒/鼻塞嚏丁計切)螟蝗
五榖𤓰瓠果實不成蓬蒿藜莠並興之異女災胎夭傷
水火之訛㓂戎來入相掠兵革並起道路不通邊境不
寧土地分裂四鄙入堡(堡音寳説文/曰堤也墇也)流亡遷徙之變若
是者特瞽史之語非出聖人者也然則夏后周公之典
逸矣
　　時令論下
或者曰月令之作所以為君人者法也蓋非為聰明睿
智者為之將慮後代有昏昧傲誕而肆於人上忽先王
之典舉而廢之近而取之若陳隋之季是也故取仁義
禮智信之事附於時令俾時至而有以發之也不為之
時(一無/時字)將因循放蕩而皆無其意焉爾於是又為之言
五行之反戾相盪相摩妖災之說以震動於厥心古之
所以防昏亂之術也今子發而揚之使前人之奥秘布
露顯明則後之人而又何憚耶曰聖人之為敎立中道
以示於後曰仁曰義曰禮曰智曰信謂之五常言可以
常行之(一無/之字)者也防昏亂之術為之勤勤然書於方册
興亡治亂之致永守是而不去也未聞其威之以怪而
使之時而為善所以滋其怠傲而忘理也語怪而威之
所以熾其昬邪淫惑而為禱禳厭勝鬼怪之事以大亂
於人也且吾子以為畏冊書之多孰與畏人之言使諤
諤者言仁義利害焯乎列於其前而猶不悟(焯音灼說/文曰明也)
奚暇顧月令哉是故聖人為大經以存其直道將以道
後世之君臣必言其中正而去其竒衺(上居宜切/下邪字同)其有
嚚然而不顧者(嚚魚巾切説文曰語聲也春秋/傳曰口不道忠信之言為嚚)雖聖人
復生無如之何又何冊書之有若陳隋之季暴戾淫放
則無不為矣求之二史豈復有行月令之事者乎然而
其臣有勁悍者爭而與之言先王之道猶十百而一遂
焉然則月令之無益於陳隋亦固矣立大中去大惑捨
是而曰聖人之道吾未信也用吾子之說罪我者雖窮
萬世吾無憾焉爾
　　斷刑論上(闕/)
　　斷刑論下(賞以春夏刑以秋冬此左傳襄公二十/六年載蔡聲子之言也然自古刑賞初)
　　　(豈嘗有拘時者哉按唐書刑法志太宗親錄囚/徒閔死罪者三百九十人縱之還家期以明年)
　　　(秋即刑及期囚皆詣朝堂無後者太宗嘉其誠/信悉原之觀此則唐之刑賞亦固不以時而區)
　　　(别也公之斯言其/必有自而發之哉)
余既為斷刑論(斷都/玩切)或者以釋刑復於余其辭云云余
不得已而為之一言焉夫聖人之為賞罸者非他所以
懲勸者也賞務速而後有勸罰務速而後有懲必曰賞
以春夏而刑以秋冬而謂之至理者偽也使秋冬為善
者必俟春夏而後賞則為善者必怠春夏為不善者必
俟秋冬而後罸則為不善者必懈(居隘切說/文曰怠也)為善者怠
為不善者懈是敺(音/區)天下之人而入於罪也敺天下之
人入於罪又緩而慢之以滋其懈怠此刑之所以不措
也必使為善者不越月踰時而得其賞則人勇而有勸
焉為不善者不越月踰時而得其罸則人懼而有懲焉
為善者日以有勸為不善者日以有懲是敺天下之人
而從善逺罪也敺天下之人而從善逺罪是刑之所以
措而化之所以成也或者務言天而不言人是惑於道
者也胡不謀之人心以熟吾道(熟或作孰非是當取孟/子夫仁亦在乎熟之而)
(已之/意)吾道之盡而人化矣是知蒼蒼者焉能與吾事而
暇知之哉果以為天時之可得順大和之可得致則全
吾道而得之矣全吾道而不得者非所謂天也非所謂
大和也是亦必無而已矣又何必枉吾之道曲順其時
以諂是物哉吾固知順時之得天不如順人順道之得
天也何也使犯死者自春而窮其辭欲死不可得貫三
木加連鎖而致之獄更大暑者數月痒不得搔痺不得
揺(痺必至切説文/足氣不足病)痛不得摩饑不得時而食渴不得時
而飲目不得䏃(母逈切説文曰/䏃䁄目不明也)支不得舒怨號(並平/聲)之
聲聞於里人如是而大和之不傷天時之不逆是亦必
無而已矣彼其所宜得者死而已也又若是焉何哉或
者乃以為雪霜者天之經也雷霆者天之權也非常之
罪不時可以殺人之權也當刑者必順時而殺人之經
也是又不然夫雷霆雪霜者特一氣耳非有心於物者
也聖人有心於物者也春夏之有雷霆也或發而震破
巨石裂大木木石豈為非常之罪也哉秋冬之有霜雪
也舉草木而殘之草木豈有非常之罪也哉彼豈有懲
於物也哉彼無所懲則效之者惑也果以為仁仁必知
經智必知權是又未盡於經權之道也何也經也者常
也權也者達經者也皆仁智之事也離之滋惑矣經非
權則泥(乃計/切)權非經則悖是二者强名也曰當(丁浪切/下同)
斯盡之矣當也者大中之道也離而為名者大中之器
用也知經而不知權不知經者也知權而不知經不知
權者也偏知而謂之智不智者也偏守而謂之仁不仁
者也知經者不以異物害吾道知權者不以常人怫吾
慮合之於一而不疑者信於道而已者也且古之所以
言天者蓋以愚蚩蚩者耳非為聰明睿智者設也或者
之未達不思之甚也
　　辨侵伐論(按唐史徳宗貞元十五年彰義軍節度/使呉少誠反詔宣武河陽鄭滑東都汝)
　　　(成徳幽州淄青魏博易定澤潞河東淮南徐泗/山南東西鄂岳軍討之公時為集賢殿正字有)
　　　(此論意者謂淮右一方負固似不足以勤天下/之兵信然矣然自少誠死少陽元濟繼立十有)
　　　(八年訖憲宗元和十二載而兵不解迨憲宗排/羣任度乃克擒呉元濟而翦平之則前日之所)
　　　(以申其惡於天/下亦所不免矣)
春秋之説曰凡師有鐘鼓曰伐無曰侵(春秋莊公二十/九年鄭人侵許)
(左氏傳曰凡師有鐘鼓/曰伐無曰侵輕曰襲)周禮大司馬九伐之法曰賊賢
害人則伐之負固不服則侵之然則所謂伐之者聲其
惡於天下也聲其惡於天下必有以饜於天下之心夫
然後得行焉古之守臣有朘人之財(朘一作没一作私/一作傷朘遵全切)
(説文/縮也)危人之生而又害賢人者内必棄於其人外必棄
於諸侯從而後加伐焉動必克矣然猶校德而後舉量
力而後㑹備三有餘而以用其人一曰義有餘二曰人
力有餘三曰貨食有餘是三者大備則又立其禮正其
名修其辭其害物也小者誥誓徴令不過其隣雖大不
出所暴非有逆天地横四海者不以動天下之師故師
不踰時而功成焉斯為人之舉也故公之公之而鐘鼓
作焉夫所謂侵之者獨以其負固不服而壅王命也内
以保其人外不犯於諸侯其過惡不足暴於天下致文
告脩文德而又不變然後以師問焉是為制命之舉非
為人之舉也故私之私之故鐘鼔不作斯聖人之所志
也周道既壊兵車之軌交於天下而罕知侵伐之端焉
是故以無道而正無道者有之以無道而正有道者有
之不増德而以遂威者又有之故世日亂一變而至於
戰國而生人耗矣是以有其力無其財君子不以動衆
有其力有其財無其義君子不以帥師合是三者而明
其公私之説而後可焉嗚呼後之用師者有能觀乎侵
伐之端則善矣
　　六逆論(春秋隠公三年左氏傳曰公子州吁嬖人/之子也有寵而好兵公弗禁石碏諫曰臣)
　　　(聞愛子教以義方弗納于邪驕奢淫佚所自邪/也且夫賤妨貴少陵長逺間親新間舊小加大)
　　　(淫破義所謂六逆也君義臣行父慈子孝兄愛/弟敬所謂六順也去順效逆所以速禍也君人)
　　　(者将祸是務去而速之無乃不可乎弗聽公/謂石碏六逆之論有不可槩者故從而辨之)
春秋左氏言衛州吁之事因載六逆之説曰賤妨貴少
陵長逺間親新間舊小加大淫破義六者亂之本也余
謂少陵長小加大淫破義是三者固誠為亂矣然其所
謂賤妨貴逺間親新間舊雖為理之本可也何必曰亂
夫所謂賤妨貴者蓋斥言擇嗣之道子以母貴者也若
貴而愚賤而聖且賢以是而妨之其為理本大矣而可
捨之以從斯言乎此其不可固也夫所謂逺間親新間
舊者蓋言任用者之道也使親而舊者愚逺而新者聖
且賢以是而間之其為理本亦大矣又可捨之以從斯
言乎必從斯言而亂天下謂之師古訓可乎此又不可
者也嗚呼是三者擇君置臣之道天下理亂之大本也
為書者執斯言著一定之論以遺後代上智之人固不
惑於是矣(一無/矣字)自中人而降守是以為大據而以致敗
亂者(敗一/作賊)固不乏焉晉厲死悼公立乃理(晉世家厲公/多外嬖欲盡)
(去羣大夫而立諸姬兄弟寵姬兄曰胥童公使為卿厲/公㳺匠驪氏欒書中行偃襲捕厲公囚之殺胥童而迎)
(公子固于周而立之是為悼公悼公曰寡人自以疎逺/母㡬為君今大夫不忘文襄之意而惠立桓叔之後使)
(得奉晉祀敢不戰戰乎於是逐/不臣者七人脩舊功施德惠)宋襄嗣而子魚退乃亂
(宋世家湣公七年宋水魯使臧文仲往弔公曰寡人不/能事鬼神政不修故水臧文仲善此言此言乃公子子)
(魚教湣公也及襄公立十三年伐鄭楚伐宋以救鄭襄卒/公欲戰子魚諌公弗聴遂與楚成王戰大敗傷於泓而)
貴不足尚也秦用張禄而黜穰侯乃安(張禄魏人范睢/也自號為張禄)
(先生穰侯魏冉也秦昭王母宣太后弟先是穰侯事秦/攻取無虚日至周赧王四十九年秦㧞魏范睢説秦王)
(曰臣在山東時聞齊之有孟嘗君不聞有王聞秦之有/太后穰侯不聞有王夫擅國之謂王能利害之謂王制)
(生殺之謂王今太后擅行不顧穰侯出使不報國不危/者未之有也王於是廢太后出穰侯以范睢為丞相封)
(為應侯/事見史)魏相成璜(胡光/切)而踈呉起乃危(成魏成魏文侯/之弟璜翟璜也)
(魏文侯二十五年問李克以魏成為相時呉起事於魏/有功至魏武侯立以田文為相呉起不悦與之論功自)
(是起遂去魏之楚/楚以為相事見史)親不足與也苻氏進王猛而殺樊世
乃興(晉史尚書吕婆樓薦王猛於苻堅曰其人謀略不/世出殿下宜請而咨之堅因招猛一見如舊友及)
(堅繼立遂以王猛為中書侍郎猛日親幸用事宗親勲/舊多疾之特進姑臧侯樊世與猛爭論於堅前世欲撃)
(猛堅怒斬之於是羣臣/見猛皆屏息堅日熾矣)胡亥任趙髙而族李斯乃滅(胡/亥)
(秦二世也李斯自始皇初即位已用於秦然胡亥嘗有/私於趙髙及即位髙恃恩專恣遂誣奏李斯反狀鞠治)
(之腰斬咸陽市夷其三族二世乃以/趙髙為丞相事無大小决焉事見史)舊不足恃也顧所
信何如耳然則斯言殆可以廢矣噫古之言理者罕能
盡其説建一言立一辭則􁀜􁆙而不安(􁀜音蘖􁆙/音兀危也)謂之
是可也謂之非亦可也混然而已敎於後世莫知其所
以去就明者慨然將定其是非則拘儒瞽生相與羣而
咻之以為狂為怪(咻音休説文曰痛念聲/也孟子衆楚人咻之)而欲世之多
有知者可乎夫中人可以及化者天下為不少矣然而
罕有知聖人之道則固為書者之罪也
　
　
　
　
　栁河東集巻三
欽定四庫全書
　栁河東集巻四
　　　　　　　　　　　　唐　栁宗元　撰
　議辯一十首
　　晉文公問守原議(不詳其作之年月然觀公旨意/當作於憲宗元和間盖自徳宗)
　　　(懲刈泚賊故以左右神䇿天威等軍委宦者主/之置䕶軍中尉中䕶軍分提禁兵是以威柄下)
　　　(遷政在宦人其視晉文問守原於寺人殆有甚/焉故首論晉文公之失而終之以景監𢎞石之)
　　　(亂國政其曰不公議於朝而私議於宫不博謀/於卿相而獨謀於寺人雖或衰之賢足以守國)
　　　(之政不為敗而賊賢失政之端由是滋矣盖亦/深憫當時宦者之禍當時之君由之而不知也)
　　　(憲宗元和十五年而陳/洪志之亂作至是驗矣)
晉文公既受原於王難其守問寺人㪍鞮以畀趙衰(春/秋)
(僖公二十五年傳夏晉侯朝王請隧弗許與之陽樊温/原攅茅之田陽樊不服圍之出其民冬晉侯圍原原又)
(不降命去之諜出曰原將降矣軍吏曰請待之公曰信/國之寳也民之所芘也得原失信何以芘之退一舍而)
(原降晉侯於是問原守於寺人㪍鞮對曰昔趙衰以壺/飱從徑餒而弗食故使處原㪍音孛鞮音低史記或作)
(履鞮或作㪍鞮注云㪍鞮/披也衰初危切晉大夫)余謂守原政之大者也所以
承天子樹霸功致命諸侯不宜謀及媟近以忝王命(媟/音)
(薛説文/嬻也)而晉君擇大任不公議於朝而私議於宫不博
謀於卿相而獨謀於寺人雖或衰之賢足以守國之政
不為敗而賊賢失政之端由是滋矣况當其時不乏言
議之臣乎狐偃為謀臣先軫將中軍(是時楚及諸侯圍/宋宋如晉告急先)
(軫狐偃為晉謀若伐曹衛楚必救之則宋免矣於/是晉作三軍狐偃將上軍先軫佐下軍事見史)晉君
疏而不咨外而不求乃卒定於内豎其可以為法乎且
晉君將襲齊桓之業以翼天子乃大志也然而齊桓任
管仲以興進豎刁以敗(周莊王十一年齊桓公立鮑叔/牙曰君欲伯王非管夷吾不可)
(桓公從之自仲用而齊以大治及桓公四十一年管仲/病桓以豎刁易牙開方三子問誰可相仲厯數其不可)
(公卒用三子三子專權自是因内/寵殺羣吏擅廢立無所不至矣)則獲原啓疆適其始
政所以觀示諸侯也而乃背其所以興跡其所以敗然
而能霸諸侯者以土則大以力則强以義則天子之册
也誠畏之矣烏能得其心服哉其後景監得以相衛鞅
(按史景監秦孝公之寵臣也衛鞅公孫氏衛之諸庶孽公/公子始事魏相公叔痤其後去魏之秦因景監以見孝)
(凡乙再以帝王為説孝公不納終獻强國之説孝公始/善之謂景監曰汝客可與語矣鞅遂用於秦鞅於亮切)
𢎞石得以殺望之(按史𢎞恭石顯自宣帝時久典樞機/明習文法元帝即位多病委以政事)
(蕭望之等頗疾恭顯擅權建白以為中書政本國家樞/機用宦者非古制也宜罷中書宦官應古不近刑人之)
(義由是大與恭顯忤恭/顯遂譖望之令自殺)誤之者晉文公也(誤一/作設)嗚呼得
賢臣以守大邑則問非失問舉非失舉(一作問非失/舉盖失問也)然
猶羞當時陷後代若此况於問與舉又兩失者其何以
救之哉余故著晉君之罪以附春秋許世子止趙盾之
義(春秋宣公二年書晉趙盾弑其君夷臯左氏云趙穿/攻靈公於桃園宣子未出山而復太史書曰趙盾弑)
(其君以示於朝宣子曰不然對曰子為正卿亡不越竟/反不討賊非子而誰昭公十九年書許世子止弑其君)
(買左氏云許悼公瘧五月飲太子之藥而卒太子奔晉/書曰弑其君君子曰盡心力以事君舍藥物可也盾徒)
(本切宣/子名)
　　駮復讎議(事之本始詳新史張琇傳所載子復父/讎者凡七人韓文公亦有此議見于集)
　　　(韓謂子復父讎雖不詳於律然先王之意將使/法吏一斷於法而經術之士得引經而議不可)
　　　(著為定制公則以服孝死義之人不可以王法/從事欲下所議附于令豈公之意深罪夫陳子)
　　　(昂議法之為非其人哉史載公/此議甚詳盖有以夫駮音剥)
臣伏見天后時有同州下邽人徐元慶者父為縣吏趙
師韞(音/藴)所殺卒能手刃父讎束身歸罪當時諫臣陳子
昂建議誅之而旌其閭且請編之於令永為國典臣竊
獨過之臣聞禮之大本蓋以防亂也若曰無為賊虐凡
為子者殺無赦刑之大本亦以防亂也若曰無為賊虐
凡為理者殺無赦其本則合其用則異旌與誅不得並
也(一作莫得/而並焉)誅其可旌兹謂濫黷刑甚矣(黷音讀説文/握持垢也)
旌其可誅兹謂僭壊禮甚矣果以是示於天下傳於後
代趨義者不知所以(一無/以字)向違害者不知所以(一無/以字)立
以是為典可乎盖聖人之制窮理以定賞罰本情以正
褒貶統於一而已矣嚮使刺讞其誠偽(讞語蹇魚戰魚/列三切説文並)
(議罪/也)考正其曲直原始而求其端則刑禮之用判然離
矣何者若元慶之父不陷於公罪師韞之誅獨以其私怨
奮其吏氣虐於非辜州牧不知罪刑官不知問上下䝉
冒籲號不聞(籲音裕書無辜籲/天號音豪下同)而元慶能以戴天為大
恥枕戈為得禮(禮記檀弓子夏問於孔子曰居父母之/仇如之何夫子曰寢苫枕干不仕弗與)
(共天下也又曲禮父/之讎弗與共戴天)處心積慮以衝讎人之胸介然自
克即死無憾是守禮而行義也執事宜有慙色將謝之
不暇而又何誅焉其或元慶之父不免於罪師韞之誅
不愆於法是非死於吏也是死於法也法其可讎乎讎
天子之法而戕(音/牆)奉法之吏是悖驁而淩上也(悖音孛/驁音傲)
執而誅之所以正邦典而又何旌焉且其議曰人必有
子子必有親親親相讎其亂誰救是惑於禮也甚矣禮
之所謂讐者盖以寃抑沉痛而號無告也非謂抵罪觸
法陷於大戮而曰彼殺之我乃殺之不議曲直暴寡脅
弱而已其非經背聖不已甚哉周禮調人掌司萬人之
讐凡殺人而義者令勿讐讐之則死有反殺者邦國交
讎之又安得親親相讎也春秋公羊傳曰父不受誅子
復讎可也父受誅子復讎此推刃之道復讎不除害今
若取此以斷兩下相殺則合於禮矣且夫不忘讎孝也
不愛死義也元慶能不越於禮服孝死義是必達理而
聞道者也夫達理聞道之人豈其以王法為敵讎者哉
議者反以為戮黷刑壊禮其不可以為典明矣請下臣
議附于令有斷斯獄者不宜以前議從事謹議
　　桐葉封弟辨(史記晉世家成王與叔虞戲削桐葉/為珪以與叔虞曰以此封若史佚因)
　　　(請擇日立之成王曰吾與之戲耳佚曰天子無/戲言於是遂封叔虞於唐觀此則桐葉封弟史)
　　　(佚成之明矣若曰周公入賀史不見之公謂周/公之輔成王宜以道從容必不逢其失而為之)
　　　(辭誠至/言也)
古之傳者有言成王以桐葉與小弱弟戲曰以封汝周
公入賀王曰戲也周公曰天子不可戲乃封小弱弟於
唐吾意不然王之弟當封耶周公宜以時言於王不待
其戲而賀以成之也不當封耶周公乃成其不中(去/聲)之
戲以地以人與小弱者為之主其得為聖乎且周公以
王之言不可茍焉而已必從而成之耶設有不幸王以
桐葉戲婦寺亦將舉而從之乎凡王者之徳在行之何
若設未得其當雖十易之不為病要於其當(丁浪/切)不可
使易也而况以其戲乎若戲而必行之是周公教王遂
過也吾意周公輔成王宜以道從容優樂要歸之大中
而已必不逢其失而為之辭又不當束縛之馳驟之使
若牛馬然急則敗矣且家人父子尚不能以此自克况
號為君臣者耶是直小丈夫缺缺者之事(缺傾雪切説/文曰器破也)
非周公所宜用故不可信或曰封唐叔史佚成之
　　辨列子(公謂列子當在魯穆公時其曰鄭穆公時/非是言實信然盖嘗考之鄭穆公立於周)
　　　(襄王二十五年則其生當在周莊恵王之際其/去孔子生於周靈王二十年誠幾百嵗若列子)
　　　(當鄭穆時則是先夫子而生已若干年今觀其/書乃有仲尼篇且多所紀述夫子及諸門弟事)
　　　(則列子當生魯穆時而非鄭穆時決矣一字之/誤乃爾哉魯穆公之立在夫子既沒之後云)
劉向古稱博極羣書然其録列子獨曰鄭穆公時人穆
公在孔子前幾百嵗列子書言鄭國皆云子産鄧析不
知向何以言之如此史記鄭繻(音/須)公二十四年楚悼王
四年圍鄭鄭殺其相駟子陽子陽正與列子同時是嵗
周安王三年秦惠王韓列侯趙武侯二年魏文侯二十
七年燕釐(僖公古文並/用釐虚其切)公五年齊康公七年宋悼公六
年魯穆公十年不知向言魯穆公時遂誤為鄭耶不然
何乖錯至如是其後張湛徒知怪列子書言穆公後事
亦不能推知其時然其書亦多増竄非其實要之莊周
為放依其辭其稱夏棘狙公紀渻(音/省)子季咸等皆出列
子不可盡紀雖不槩於孔子道然其虚泊寥闊居亂世
逺於利禍不得逮乎身而其心不窮易之遁世無悶者
其近是歟余故取焉其文辭類莊子而尤質厚少偽作
好文者可廢耶其楊朱力命疑其楊子書其言魏牟孔
穿皆出列子後不可信然觀其辭亦足通知古之多異
術也讀焉者慎取之而已矣
　　辯文子(史記范蠡傳文子姓辛名研文子其字也/葵丘濮上人號曰計然其書十二篇案唐)
　　　(藝文志有徐靈府注有李暹訓注其學盖受於/老子或者謂此書特文子録老子遺言為十二)
　　　(篇且劉向所録止九巻今觀公之文與藝文志/及徐李所注巻數皆合豈暹等有以析之歟)
文子書十二篇其傳曰老子弟子其辭時有若可取其
指書皆本老子然考其書盖駁書也其渾而類者少竊
取他書以合之者多凡孟管輩數家皆見剽竊嶢然而
出其類(嶢音堯説/文山危貌)其意緒文辭义牙相抵而不合(义初/加切)
(説文手指相錯牙朱加切説/文齒也象上下相錯之形)不知人之増益之歟或者
衆為聚斂以成其書歟然觀其往往有可立者又頗惜
之憫其為之也勞今刋去謬惡亂雜者取其是似者又
頗為發其意藏於家
　　論語辯二篇(夫子生於周靈王二十年曽子生於/周敬王十五年此曽子在孔門其生)
　　　(最後於夫子且又老而死而語實載之此公所/以疑論語非成於孔門諸弟子之手也然聖門)
　　　(師弟道學之傳咸出此書或曽子諸弟子成之其/亦必有自來矣公下篇論堯曰首章之言謂夫子)
　　　(素所諷道之辭誠得其旨盖揖遜征伐之事皆/萃此數語間非聖諷道之餘其何以表見於後)
　　　(世/耶)
　　　上篇
或問曰儒者稱論語孔子弟子所記信乎曰未然也孔
子弟子曾參最少少孔子四十六嵗曽子老而死是書
記曽子之死則去孔子也逺矣曽子之死孔子弟子略
無存者矣吾意曽子弟子之為之也何哉且是書載弟
子必以字獨曽子有子不然由是言之弟子之號之也
然則有子何以稱子曰孔子之殁也諸弟子以有子為
似夫子立而師之其後不能對諸子之問乃叱避而退
則固嘗有師之號矣今所記獨曽子最後死余是以知
之盖樂正子春子思之徒與為之爾或曰孔子弟子嘗
雜記其言然而卒成其書者曽氏之徒也
　　　下篇
堯曰咨爾舜天之厯數在爾躬四海困窮天禄永終舜
亦以命禹曰余小子履敢用𤣥牡敢昭告于皇天后土
有罪不敢赦萬方有罪罪在朕躬朕躬有罪無以爾萬
方或問之曰論語書記問對之辭耳今卒篇之首章然
有是何也栁先生曰論語之大莫大乎是也是乃孔子
常常諷道之辭云爾(諷方鳯切/説文誦也)彼孔子者覆生人之器
也(覆扶冨切/説文盖也)上言堯舜之不遭而禪(音/檀)不及已下言(一/作)
(之/)無湯之勢而已不得為天吏生人無以澤其徳日視
聞其勞死怨呼而已之徳涸焉無所依而施(涸音鸖説/文渴也)
故於常常諷道云爾而止也此聖人之大志也無容問
對於其間弟子或知之或疑之不能明相與傳之故於
其為書也卒篇之首嚴而立之
　　辯鬼谷子(鬼谷子按史記蘇秦傳注戰國時隠居/潁川陽城之鬼谷因以自號蘇秦張儀)
　　　(師之受縱横之事其書三巻唐藝文志有樂臺/注有尹知章注然其書序謂此書即授秦儀者)
　　　(捭闔之術十三章本經持樞中經三巻又有梁/陶𢎞景注今公又謂有元冀者為之指要幾千)
　　　(言要鬼谷子書大抵皆縱横之術其於/道誠隘唐史叙鬼谷子遂為蘇秦誤矣)
元冀好讀古書然甚賢鬼谷子為其指要幾千言鬼谷
子要為無取漢時劉向班固録書無鬼谷子鬼谷子後
出而險盭峭薄(盭音戾説/文戾也)恐其妄言亂世難信學者宜
其不道而世之言縱横者時葆(音/保)其書尤者晚乃益出
七術怪謬異甚不可考校其言益竒而道益愜(音洽/隘也)使
人狙狂失守而易於陷墜(狙子余切説/文曰猿屬也)幸矣人之葆之
者少今元子又文之以指要嗚呼其為好術也過矣
　　辯晏子春秋(齊晏嬰也其書十二篇唐藝文志皆/載然嘗觀之非樂節用非厚葬久喪)
　　　(與非儒明鬼誠墨者之道公/謂不當列之儒家中信然)
司馬遷讀晏子春秋高之而莫知其所以為書或曰晏
子為之而人接焉或曰晏子之後為之皆非也吾疑其
墨子之徒有齊人者為之墨好儉晏子以儉名於世故
墨子之徒尊著其事以増髙為已術者且其旨多尚同
兼愛非樂節用非厚葬久喪者是皆出墨子又非孔子
好言鬼事非儒明鬼又出墨子其言問棗及古冶子等
尤怪誕又往往言墨子聞其道而稱之此甚顯白者自
劉向歆班彪固父子皆録之儒家中甚矣數子之不詳
也盖非齊人不能具其事非墨子之徒則其言不若是
後之録諸子書者宜列之墨家非晏子為墨也為是書
者墨之道也
　　辯亢倉子(唐藝文志載王士元亢倉子二巻注天/寳元年詔號亢倉子為洞靈真經莊子)
　　　(為南華真經亢倉子求之不獲襄陽處士王士/元謂莊子作庚桑子太史公列子作亢倉子其)
　　　(實一也取諸子文義類者補其亡今此書乃士/元補亡者耶公謂太史公謂莊周書多空言無)
　　　(事實况取而益之則空言尤甚意若有所不取/史記注亢音庚亢倉子王劭本作庚桑子司馬)
　　　(彪曰庚桑/楚人姓名)
太史公為莊周列傳稱其為書畏累亢桑子皆空言無
事實(畏音於鬼反又烏罪反累音壘又路罪反史記莊/子傳索隠曰按莊子畏累虚篇名也即老聃弟子)
(畏累/鄭氏)今世有亢桑子書其首篇出莊子而益以庸言盖
周所云者尚不能有事實又况取其語而益之者其為
空言尤也劉向班固録書無亢倉子而今之為術者乃
始為之傳注以教於世不亦惑乎
　　辯鶡冠子(西漢藝文志有鶡冠子一篇下注云楚/人居深山不顯名氏以鶡烏羽為冠因)
　　　(自號焉唐志亦有鶡冠子三巻其書盖論三才/變通古今治亂之道韓文公嘗讀其書謂其雜)
　　　(黄老刑名其博選篇四稽五至之説當矣使其/人遇其時援其道而施於國家功徳豈少哉公)
　　　(則以為皆鄙淺言且疑好事者偽為之/二公去取之不同如此鶡音曷似雞)
余讀賈誼鵩(音/服)賦嘉其辭而學者以為盡出鶡冠子余
往來京師求鶡冠子無所見至長沙始得其書讀之盡
鄙淺言也唯誼所引用為美餘無可者吾意好事者偽
為其書反用鵩賦以文飾之非誼有所取之決也太史
公伯夷列傳稱賈子曰貪夫殉財烈士殉名夸者死權
不稱鶡冠子遷號為博極羣書假令當時有其書遷豈
不見耶假令真有鶡冠子書亦必不取鵩賦以充入之
者何以知其然耶曰不類
　
　
　
　栁河東集巻四
欽定四庫全書
　栁河東集巻五
　　　　　　　　　　　　唐　栁宗元　撰
　碑九首
　　箕子碑(事之本始詳於碑作之年月碑皆不載然/當是未遷謫前作附次貞元十六年文章)
　　　(後/)
凡大人之道有三一曰正蒙難(乃旦/切)二曰法授聖三曰
化及民殷有仁人曰箕子實具兹道以立于世故孔子
述六經之旨尤慇懃焉當紂之時大道悖亂天威之動
不能戒聖人之言無所用進死以併命誠仁矣無益吾
祀故不為(謂比干/諌而死)委身以存祀誠仁矣與去吾國故不
忍(謂微子去/之與音預)具是二道有行之者矣是用保其明哲與
之俯仰晦是謩(謨/同)範辱於囚奴昏而無邪隤而不息故
在易曰箕子之明夷正䝉難也及天命既改生人以正
乃出大法用為聖師周人得以序彛倫而立大典故在
書曰以箕子歸作洪範法授聖也及封朝鮮推道訓俗
惟徳無陋惟人無逺用廣殷祀俾夷為華化及民也率
是大道藂於厥躬(藂徂紅切正作/叢俗書作藂)天地變化我得其正
其大人歟於戲當其周時未至殷祀未殄比干已死微
子已去向使紂惡未稔而自斃武庚念亂以圖存國無
其人誰與興理是固人事之或然者也然則先生隠忍
而為此其有志於斯乎唐某年作廟汲郡嵗時致祀嘉
先生獨列於易象作是頌云
䝉難以正授聖以謩宗祀用繁夷民其蘇憲憲大人顯
晦不渝聖人之仁道合隆汚明哲在躬不陋為奴沖讓
居禮不盈稱孤髙而無危卑不可踰非死非去有懐故
都時詘(屈/同)而伸卒為世模易象是列文王為徒大明宣
昭崇祀式孚古闕頌辭繼在後儒
　　道州文宣王廟碑(公集有斥鼻亭神記云元和九/年河東薛公由刑部郎中刺道)
　　　(州則序所謂某年月日者即元和九年也其曰/明年二月丁亥即元和十年公是嵗三月出為)
　　　(栁州刺史碑盖在栁時作序云九年八月丁未/祭于新廟當作十年八月盖唐制釋奠春秋皆)
　　　(用上丁以長厯推之九年八月乙亥朔是月無/丁未且新廟之作起於十年二月丁亥既祭之)
　　　(後/云)
謹案某年月日儒師河東薛公伯髙由尚書刑部郎中
為道州明年二月丁亥公用牲幣祭于先聖文宣王之
廟夜漏未盡三刻公𤣥冕以入就位于庭惕焉深惟夫
子之祀爰自京師太學徧于州邑遐闊僻陋咸用斯時
致奠展誠宿燎設懸(燎力照切/又音了)罇俎旂章粲穆布列周
天之下嗚呼夫子之道閎肆尊顯二帝三王其無以侔
大也然其堂庭庳(音/卑)陋椽棟毁墜曽不及浮圖外説克
壯厥居水潦仍至嵗加蕩沃公蹙然不寧若㒺獲承既
祭而出登墉以望爰得美地豐衍端夷水環以流有頖
宫之制是日樹表列位由禮考宜然後節用以制貨財
乗時以僦功役逾年而克有成廟舍峻整階序廓大講
肄之位師儒之室立廩以周食圃畦以毓蔬(毓音育周/禮園圃毓)
(草/木)權其子母嬴且不竭由是邑里之秀民感道懐和更
來門下咸願服儒衣冠由公訓程公攝衣登席親釋經
㫖丕諭本統父慶其子長勵其㓜化用興行人無爭訟
公又曰夫子稱門弟子顔回為庶幾其後從於陳蔡亦
各有號言出一時非盡其徒也于後失厥所謂妄異科
第坐祀十人以為哲豈夫子志哉余案月令曰則釋奠
于先聖先師國之故也乃立夫子像配以顔氏籩豆既
嘉笙鏞既成九年八月丁未公祭于新廟退考疑義合
以燕饗萬民翼翼觀禮識古於是春秋師晉陵蔣堅易
師沙門凝𧦬(辯俗/作𧦬)助教某學生某等來告願刻金石明
夫子之道及公之勤惟夫子極於化初冥于道先羣儒
咸稱六籍具存茍賛其道若譽天地之大褒日月之明
非愚則惑不可犯也惟公探夫子之志考有國之制光
施彛典革正道本俾是荒服移為闕里在周則魯侯申
甫能修頖宫詩有其歌在漢蜀守文翁能首儒學史有
其賛今公法古之大同于魯化人之艱侔于蜀盍銘兹
徳以告于史氏而刋之兹碑銘曰
荆楚之陽厥服惟荒民鮮由仁帝降其良振振薛公(振/音)
(真振振公/子仁厚也)惟徳之造赤旂金節來涖于道師儒咸㑹嘉
有攸告吉日丁亥獻于頖宫庭燎伊煌(音/皇)有煥其容公
升于位心莫不恭爰念聖祀徧于海邦服冕陳器州邑
攸同咸忻以欷(音/希)思報聖功卜遷于嘉惟吉之逢畇畇
其原(畇音勻又音旬/説文墾田也)既夷且大渙渙其流實環于外作
廟有嚴昭祀顯配潔兹器用觀禮斯㑹布筵伊位作廩
伊秩以豐其儀以壯其室新宫既成崇報孔明于古有
經公粹厥誠邦民之良弁服是纓公躬講論䖍黙以聽
公降酬酢進退齊平柔肌洽體莫不充盈歸懽于心父
子兄弟欽惟聖王厥道無涯世有頌辭益疚其多(疚音/究)
公斯考禮民感(一作/咸)休嘉從于魯風祇以詠歌公錫于
天眉夀來加公賚于王休命是荷(音/河)師于辟雍大邦以
和侑酳申申(酳余/振切)王道式訛諸儒作詩思繼頖水丕揚
厥聲以告太史
　　栁州文宣王新修廟碑(作之年月具本篇栁州𨽻/嶺南故曰古為南夷碑末)
　　　(尚闕惜乎不/得其全也)
仲尼之道與王化逺邇惟栁州古為南夷椎髻卉裳(椎/音)
(槌漢書李陵傳胡服椎結師古曰結讀為髻一/撮之髻其形如椎卉音毁草也書島夷卉服)攻刼鬭
暴雖唐虞之仁不能柔秦漢之勇不能威至于有國始
循法度置吏奉貢咸若采衛冠帶憲令進用文事(一作/士)
學者道堯舜孔子如取諸左右執經書引仁義旋辟惟
諾(旋音璿辟音璧唯/以水切並見禮記)中州之士時或病焉然後知唐之
徳大以遐孔氏之道尊而明元和十年八月州之廟屋
壊幾毁神位刺史栁宗元始至大懼不任以墜教基丁
未奠薦法齊時事禮不克施乃合初亞終獻三官衣布
洎于贏財取土木金石徴工僦功完舊益新十月乙丑
王宫正室成乃安神棲乃正法庭祇㑹羣吏卜日之吉
䖍告于王靈曰昔者夫子嘗欲居九夷其時門人猶有
(一無/有字)惑聖言今夫子代千有餘載其教始行至于是邦
人去其陋而本於儒孝父忠君言及禮義又况巍然炳
然臨而炙之乎(闕/)
惟夫子以神道設教我今罔敢知欽若兹教以寧其神
追思告誨如在于前茍神之在曷敢不䖍居而無陋罔
貳昔言申陳嚴祀永永是尊麗牲有碑刻在廟門(祭義/祭之)
(日君牽牲穆答君卿大夫序從/既入廟門麗于碑注麗猶繫也)
　　終南山祠堂碑(并序/)　(終南山在京兆府武功縣/潘岳關中記云其山一名)
　　　(中南言在天之中居都之南京兆尹韓府君即/韓臯也據臯傳云貞元十四年大旱民請蠲租)
　　　(賦臯奏不實遂貶撫州則十二/年旱又可知矣作之年見本篇)
貞元十二年夏洎秋不雨穡人焦勞嘉穀用虞皇帝使
中謁者禱于終南山申命京兆尹韓府君祇飾祀事考
視祠制以為棟宇不稱宜有加飾遂命盩厔令裴均(盩/音)
(侜厔音窒縣/名𨽻扶風郡)䖍承聖謩剏制祠宇乃徴土工木工石工
備器執用來㑹祠下斬板榦礱柱礎(礱盧紅切/礎音楚)陶瓴甓
(瓴音零説文甕似瓶甓博厄切/爾雅瓴甋謂之甓詩中堂有甓)築垣墉恢度舊制(度徒/故切)
(説文法/制也)立三筵六尋既興功𤣥雲觸石霈澤周被植物
擢茂期于豐登神道感而宣靈人心歡而致和嘉氣充
溢抃蹈布野於是邑令僚吏至于胥徒黄髪耆艾野夫
版尹僉曰葢聞名山之列天下也其有能奠方域産財
用興雲雨考于祭法宜在祀典惟終南據天之中在都
之南西至于褒斜又西至于壠首以臨于戎東至于商
顔又東至于太華以距于關實能作固以屏王室其物
産之厚器用之出則璆琳琅玕夏書載焉(璆音球琳音/林禹貢終南)
(惇物至于鳥䑕厥/貢惟球琳琅玕)紀堂條枚秦風詠焉(詩終南篇終南/何有有條有枚)
(條槄梅柟也又云終南何有有紀有堂紀基也堂畢道/平如堂也它本一作杞棠條枚一作祀堂條枚誤甚矣)
(哉/)今其神又能對于禱祝(一作/祀)化荒為穰易沴為和(沴/音)
(戾/)厥功章明宜受大禮俾有憑託而宣其烈也非我后
敬神重穀則曷能發大號尊明靈非我公勤人奉上則
曷能對休命作新廟人事既備神明時若豐我公田遂
及我私粢盛無虞儲峙用充(儲音除説文偫也峙文/里切爾雅供峙具也)厥
猷茂哉遂相與東向蹈舞拜手稽首願頌帝力且宣神
徳永著終古辭曰
皇帝垂徳制定統極神道泰寧祀典修飾穰祈禜雩皆
有凖程(禮記祭法相近于坎壇祭寒暑也禜雩祭/水旱也禜音詠雩音于相近即禳祈音也)顧惟
終南祠位庳陋不稱顯名爰降制詔充大厥宇啓寤誠
明昭感神衷道宣天休獲此利貞篤災愆陽化為豐穰
實我粢盛人賴蓄給鼓腹而歌以樂其生巍巍靈山興
利産財作固鎬京(鎬下/老切)擁其嘉休眷祐于人永宅厥靈
弈弈新廟(弈音亦/與奕同)整頓端莊神位密清後祀承則潔心
勤禮導暢純精邑叟嗇夫鮐背齯齒(鮐音臺/齯音倪)願垂表經
頌宣聖徳篆刻堅石永世飛聲
　　太白山祠堂碑(并序/)　(此碑與前篇同時皆以禱/旱作太白終南地勢相屬)
　　　(韓集南山詩謂西南雄太白突起莫間簉則二/山誠關中之名勝禱應如響宜哉韓裴盖有勞)
　　　(於二祠者故公又/作文碑隂以志之)
雍州西南界于梁其山曰太白其地恒寒冰雪之積未
嘗已也其人以為神故嵗水旱則禱之寒暑乖候則禱
之厲疾祟降則禱之(祟音䆳/神禍也)咸若有荅焉者貞元十二
年孟秋旱甚皇帝遇災悼懼分命禱祀至于兹山又詔
京兆尹宜飾祠廟遂下令于甸邑邑令裴均臨事有恪
革去狹陋恢閎棟宇階室之廣三倍其初翌日大雨黍
稷用豐野夫讙謡欽聖信神願垂頌聲刻在金石文曰
(闕/)
　　碑隂文
時尹韓府君諱臯祇奉制詔發付邑吏今裴府君諱均
承荷君公之命督就祠宇莅事謹甚克媚神意用獲顯
貺邑人靈之其事遂聞詔書嘉異勞主者甚厚乃刻兹
石立于西序右階之下肆列裴氏之政于碑之隂惟君
教行于家徳施于人撫字惠厚柔仁博愛之道洽于鰥
􁁪(音釐説文/無夫也)廉毅肅給威斷猛制之令行于强禦獄訟
不私于上罪責不及於下農事課勵厚生克勤征賦首
入而其人益贍創立傳館平易道路改作甚力而其人
彌逸韓府君每用嘉褒稱其理為甸服㝡今兹設廟位
神神歡而寧宜為君之誠敬克合于上用啓之也不可
以不志
　　湘源二妃廟碑(唐志永州縣四湘源居其一公永/貞元年出為永州司馬至是凡十)
　　　(年矣清河崔公能史有傳其曰十有一月庚辰/即十一月七日也二妃事韓文公黄陵廟碑紀)
　　　(之甚/悉)
元和九年八月二十日湘源二妃廟災(天火/曰災)司功掾守
令彭城劉知剛主簿安邑衛之武告于州刺史御史中
丞清河崔公能祇栗厥戒㑹羣吏洎衆工發開元詔書
懼廢守祀搜考嬴羡(延面切説/文餘也)均節委積(上於偽切下/子智切聚也)
(周禮遺人掌邦之委積以/待施惠注少曰委多曰積)咸執牘聿至于祠下稽度既
備傭役惟時斬木于上游陶埴于水涯(埴音植/埏也)迺浮迺
載工逸事遂作皃顯嚴粲然而威十有一月庚辰陳奠
薦辭立石于廟門之宇下唯父子夫婦人道之大大哉
二神咸極其㑹為子而父堯為婦而夫舜齊聖並明弼
成授受内若嚚瞽上承輝光克艱以乂徳㒺不至帝既
野死神亦不返食于兹川古有常典敺袚戾孽(敺音區/袚音弗)
(說文除/惡祭也)恢宣淑靈敢或失職以奸天刑(奸音/干)有翼其恭
有苾其馨沉牲爰告即石是銘銘曰
淵懿承聖舜妻堯女徳形媯汭(史記堯妻舜二女以觀/其徳舜飭下二女於媯)
(汭媯汭舜所居媯水之/汭媯俱為切汭儒税切)神位湘滸(音/虎)揆兹有初克碩厥
宇唐命秩祀兹邑攸主毛牷既肆(肆一作疈拍逼切周/禮副辜祭籀作疈)
椒馨爰糈(先吕切祠/神之米)𦙍于萬年期保伊祜潜火煽孽炖
于融風(炖徒渾切説/文火盛貎)神用播遷時㒺克龔邑令羣吏告
于君公廉用積餘以就爾功桴木負埴(桴音敷編竹木/為之大曰筏小)
(曰/桴)載流于江既夷以成崇宇峻墉潔嚴清間(一作/聞)左右
率從神樂來歸徒御雍雍神既安止邦人載喜奉其告
主以對嘉祉南風湑湑(音胥又寫與切/説文露㒵也)湘水如舞將子
無䕶神聽鐘鼓豐其交報邦邑是與刻此樂歌以極終
古
　　饒娥碑(饒娥史有傳字瓊真饒州樂平人父勣餘/悉如碑所載又云鄉人異之歸賵其禮𦵏)
　　　(父及娥鄱水之陰縣令魏仲光碣其墓建中初/黜陟使鄭叔則表旌其閭河東栁宗元為立碑)
　　　(其曰建中初則公之/文當在貞元間作)
饒娥饒人饒姓娥名世漁鄱水(鄱蒲/波切)娥為室女淵懿静
(一作/靖)専雖小家未嘗出游治絺葛供女事循整鄉閭敬
式娥父醉漁風卒起不能舟遂以溺死求屍不得娥聞
父死走哭水上三日不食耳鼻流血氣盡伏死明日屍
出黿魚鼉蛟(黿音元鼉/徒河切)浮死萬數塞川下流鄱旁小民
悲感怨號(上音寃/下音豪)以為神竒縣人鄉人㑹錢具儀葬娥
鄱水西横道上追思不足相與作石以貽後世其辭曰
生徳無類氣靈而休嗟咨孝娥惟行之周淵懿含真好
靖不游纎葛絺紵(上丑知切/下直吕切)克供以修蒸蒸在家其父
世漁飲酒不節死于風濤(于一作乎/一作於)匍匐來哭號天以
呼顔目耳鼻膏血交流三日頓踣(匹侯切又鼻墨切/説文斃也僵也)氣
竭形枯(一作/面汙)父屍既出孝質已殂龜鼈黿鼉有蛟洎魚
充流溢岸旁出仰浮見怪形異適與我謀鄱民哀號或
以頌歌齊女色憂傷槐罷誅(晏子春秋曰齊景公有所/愛槐令曰犯槐者刑傷槐)
(者死有醉而傷槐者且加刑焉其女懼而告晏子曰妾/恐鄰國聞之謂君愛槐而賤人可乎晏子入言之公乃)
(出傷槐/之囚)趙姬完父操棹爰謳(烏侯切亦作區列女傳趙/簡子南擊荆至河津津吏)
(醉不能渡趙怒將殺之津吏之女乃持楫而前告曰妾/父聞君王將渡恐風波起水神動駭故禱祀九江三淮)
(之神不勝杯酌餘瀝醉如此君若誅願以微軀易父死/趙將渡少一人操棹曰妾居河濱習舟楫之事遂與操)
(渡中流奏河激之歌/簡子乃聘為夫人)肉刑不施漢美淳于(漢志太倉令/淳于公有罪)
(當刑詔獄逮繫長安淳于公無男有五女㑹逮罵曰生/女不生男緩急非有益其少女緹縈悲泣乃隨其父至)
(長安願没為官婢以贖父刑天/子憐悲其意遂下令除肉刑)烈烈孝娥水死上虞娥
之至徳實與為儔恒人有言惟教是圖懿兹徳女家世
不儒竒行特出神道莫酬窮哀罔泄終古以留鄉人好
禮爰立兹丘建銘當道過者下車
　　唐故特進贈開府儀同三司揚州大都督南府君
　　　睢陽廟碑(南霽雲新舊史皆有傳魏州頓丘人/少微賤為人操舟禄山反鉅野尉張)
　　　(沼起兵討賊拔以為將尚衡撃汴州賊李廷望/以為先鋒遣至睢陽與張巡計事遂留巡所至)
　　　(徳二年禄山圍雍丘時賀蘭進明以重兵守臨/淮巡因遣霽雲乞師不果如請事詳碑中霽雲)
　　　(遂自臨淮還睢陽繩城而入城中將吏知救不/至慟哭累日十月城陷霽雲等皆為賊所執賊)
　　　(將以刃脅巡不降又降霽雲未應巡呼曰南八/男兒死耳不可為不義屈霽雲笑曰欲將有為)
　　　(也公知我者敢不死亦不降乃與姚誾等遇害/惟許逺執送洛陽韓文公嘗叙李翰所作張巡)
　　　(傳後其言南公之為人亦甚悉據傳霽雲子承/嗣歴涪州刺史劉闢叛以無備謫永州公謂承)
　　　(嗣歴施涪二州服忠思孝無替/負荷則此碑當在永州作也)
急病讓夷義之先圖國忘死貞之大利合而動乃市賈
之相求(賈音/古)恩加而感則報施之常道睢陽所以不階
王命横絶凶威超千祀而挺生奮百代而特立者也時
惟南公天與拳勇神資機智藝窮百中(史養由基去楊/葉百歩射之百)
(發百中霽雲傳善騎射見/賊百步内乃發無不應)豪出千人不遇興詞鬱尨眉
之都尉(楚辭尉尨眉而郎潜兮逮三葉而遘武注漢武/故事曰上至郎官見一老郎鬚眉皓白問何時)
(為郎何其老也對曰臣姓顔名駟以文帝時為郎文帝/好文而臣好武景帝好老而臣尚少陛下好少而臣巳)
(老是以三葉不遇也上/感其言擢為㑹稽都尉)數竒見惜挫猨臂之將軍(漢書/李廣)
(傳廣歴七郡太守前後四十餘年家無餘財終不言生/産事為人長猨臂其善射亦天性元狩四年為前將軍)
(從衛青撃匈奴青乃自以精兵出塞捕虜而令廣并右/將軍出東道先是太將軍隂受上指以為數竒毋令當)
(單于恐不得所欲猨臂/注曰臂如猨臂通肩也)天寳末冦劇憑陵隳突河華(音/畫)
(山/名)天旋虧斗極之位地圯積狐狸之穴(圯音起説文/山無草木也)親
賢在庭子駿陳謩以佐命(漢劉歆字子駿哀帝初大司/馬王莽舉歆宗室有材行為)
(侍中大夫遷騎都尉奉車光禄大夫貴幸復領/五經卒父前業歆乃集六藝羣書種别為七畧)元老用
武夷甫委師而勸進(晉王衍字夷甫嘗與王越共討茍/晞衍以太尉為太傅及越薨衆共)
(推衍為元帥衍懼賊鋒辭曰今日之事安可以非才處/之俄而舉軍為石勒所破勒呼王公相見語移日衍因)
(自説少不豫事欲求自免且勸勒稱尊號/勒怒曰破壊天下正是君罪使左右扶出)惟公與南陽
張公巡髙陽許公逺義氣懸合訏謨大同(訏匈于切説/文齊楚謂信)
(曰訏一/曰大也)誓鳩武旅以遏横潰裂裳而千里來應(文選脱/耒為兵)
(裂裳/為旗)左袒而一呼皆至(漢書太尉以一節入北軍一呼/士皆袒左為劉氏呼火故反)
柱厲不知而死難(列子柱厲叔事莒敖公自謂不知已/去居海上及公有難乃辭其友而往)
(死之友曰子自以為不知已故去今往死之是知與不/知無辨也柱厲叔曰不然自以為不知故去全死是果)
(不知我也吾將死之以醜後世之人主不知其臣者也/凡知則死之不知則弗死此直道而行者也柱厲叔可)
(謂懟以忘/其君者也)狼瞫見黜而奔師(春秋文公二年晉侯及秦/師戰于彭衙晉襄公縛秦)
(囚使莱駒斬之囚呼萊駒失戈狼瞫取戈以斬囚禽之/以從公乗先軫黜之狼瞫怒其友曰曷死之瞫曰吾未)
(獲死所死而不義非勇也吾以勇求右無勇而出亦其/所也其友曰子姑待之及彭衙既陳以其屬馳秦師死)
(焉晉師從之大敗秦師君子謂狼瞫/於是乎君子瞫尺甚切又式衽切)忠謀朗然萬夫齊
志(一作/力)公以推讓且専奮擊為馬軍兵馬使出戰則羣
校同强(謂賊酋張通晤陷宋曹等州張公巡率/吏哭𤣥元祠遂起兵討賊從者千餘也)入守而
百雉齊固(百雉城也城高三堵為雉謂賊攻雍丘城張/公巡設百樓柵城上束芻灌膏以焚賊不敢)
(向/也)初據雍丘(𨽻汴州謂單父尉賈賁合兵擊宋州張通/晤走襄邑為頓丘令所殺賁引軍進至雍)
(丘巡與之合/有衆二千也)謂非要害將保江淮之臣庶通南北之奏
復拔我義類扼於睢陽前後捕斬要遮凶氣連沮(睢陽/𨽻宋)
(州謂張公巡以馬三百兵三千至睢陽與太守許公逺/等合遣將南霽雲等戰寧陵北斬賊將二十殺萬餘人)
(投尸/于汴)漢兵已絶守䟽勒而彌堅虜騎雖强頓盱眙而不
進(䟽勒盱眙/皆地名)賊徒乃棄疾於我悉衆合圍技雖窮于九
攻(史墨翟宋大夫善守禦公輸般為雲梯之械將攻宋/墨子見之乃解帶為城以堞為械九設攻城之機墨)
(子九拒之公輸般攻械盡/墨子守有餘公輸為之屈)志益専於三板(公羊傳雉者/何五板而堵)
(五板而雉百雉而城通鑑周紀智伯帥韓魏/之甲以攻趙氏圍而灌之城不浸者三板)偪陽懸布
之勁(一作/功)汧城鑿穴之竒(左傳襄公十年晉荀偃士匄/請伐偪陽主人懸布堇父登)
(之及□而絶之隊則又懸之史田單攻齊収城中牛得/千餘束兵刄於其角而灌脂束葦於其尾燒其端鑿城)
(數十穴夜縱牛牛尾熱怒而奔燕/軍燕軍大驚敗走偪音逼汧音牽)息意牽羊羞鄭師之
大臨(春秋宣公十二年楚子圍鄭鄭人卜行成不吉卜/臨于大宫且巷出車吉國人大臨守陴者皆哭楚)
(子退師鄭人修城進復圍之克之鄭伯肉袒牽羊以逆/曰孤不天不能事君使臣懐怒以及敝邑孤之罪也)
甘心易子鄙宋臣之病告(宣公十五年楚子圍鄭不能/服將去之申叔時僕曰築室)
(反耕者宋必聽宋人懼使華元夜入楚師謂子反曰寡/君使元以病告曰敝邑易子而食析骸以㸑雖然城下)
(之盟有以國/斃不能從也)諸侯環顧而莫救國命阻絶而無歸以有
盡之疲人敵無已之强冦公乃躍馬潰圍馳出萬衆抵
賀蘭進明乞師進明乃張樂侑食以好聘待之公曰弊
邑父子相食而君辱以宴禮獨何心歟乃自噬其指曰
噉此足矣(據舊傳云請嚙一指留於大夫示之以信歸/報本州新傳云請置一指以示信歸報中丞)
(因拔佩刀斷指一坐大驚韓文公云因拔佩刀斷一指/血淋漓以示賀蘭温公考異止從舊傳公此所載又有)
(噉此足矣之文/其不同有如此)遂慟哭而返即死孤城首碎秦庭終懵
無衣之賦(春秋定公四年傳申包胥如秦乞師秦哀公/為賦無衣九頓首而坐秦師乃出注云無衣)
(三章章三頓/首懵武亘切)身離楚野徒傷帶劍之辭(韓信淮陰人也/項粱渡淮信仗)
(劍從之梁敗又屬項羽為郎中信數以䇿干項羽羽弗/用漢王入蜀信亡楚歸漢未得知名為連敖坐法當斬)
(其儔十三人皆已斬至信信乃仰視適見滕公曰上不/欲就天下乎而斬壯士滕公竒其言壯其貌釋弗斬)
至徳二年十月城陷遇害無傅燮之歎息(後漢傅燮與/耿鄙共討金)
(城賊變子幹恐燮性剛有髙義恐不能屈志以免欲令/棄郡而歸燮慨然歎曰汝知吾必死耶盖聖逹節次守)
(節殷紂之暴伯夷不食周粟而死仲尼稱其/賢吾行何之必死於此汝有才智勉之勉之)有周苛之
慷慨(漢書高帝紀項羽西拔榮陽城生得御史大夫周/苛羽謂苛為我將以公為上將軍苛罵曰若不趍)
(降漢今為虜矣羽遂亨周苛慷下/朗切慨口溉切壯士不得志也)聞義能徙果其初心
烈士抗詞痛臧洪之同日(東漢臧洪傳初張超遣洪與/大司馬劉虞計事至河間值)
(幽兾交兵行塗阻絶因寓于袁紹紹初見竒之其後憚/其能適曹操圍張超於雍丘洪聞超圍乃徒跣號泣勒)
(所領將赴其難且從紹請兵而紹不聽超城遂陷洪因/怨超不與通紹興兵圍之城陷遂生執洪殺之時洪邑)
(人陳容見洪當死因謂紹曰將軍欲為天下除暴而先/専誅忠義豈合天意紹曰汝非臧洪疇空復留為容曰)
(今日寧與臧洪同日死不與將軍同日生遂復見/殺見者無不歎息竊相謂曰如何一日戮二烈士)直臣
致憤惜蔡恭於累旬(劉璠梁典曰梁天監三年魏人圍/義陽司州刺史蔡道恭禦之相持)
(百餘日魏人雖盡力攻城而道恭輒隨方抗禦道恭疾/篤乃以城付其弟靈恩道恭尋卒先是詔使郢州刺史)
(曹景宗舉兵為之救援景宗頓兵不進義陽遂陷御史/中丞任昉奏彈景宗其略曰道恭云逝城守累旬景宗)
(之存一朝棄甲生曹死蔡優/劣若是直臣盖指任昉也)朝廷加贈特進揚州都督
定功為第一等與張氏許氏並立廟睢陽嵗時致祭男
在襁褓皆受顯秩賜之土田𦵏刻鮑信之形(三國志魏/武帝三年)
(青州黄巾衆百萬入兖州劉岱欲擊之濟北相鮑信諌/以為不可岱不從遂戰為賊所殺信乃與州吏万潜等)
(至東郡迎太祖領兖州牧進兵撃黄巾於夀張力戰/鬭死購求信喪不得衆乃刻木如信形狀祭而哭焉)陵
圖龎徳之狀(魏書龎徳初從張魯聞太祖定漢中隨衆/來降拜立義將軍與曹仁共討關侯樊下)
(仁使徳屯樊北㑹天大霖雨漢水暴溢侯乘船攻之徳/乗小船欲還仁營船覆為侯所得侯欲降之徳力争不)
(服遂為侯所殺太祖聞而悲之及齊王正始三年詔/祀大司馬曹真將軍龎徳等十八人於太祖廟廷)納
官其子見勾踐之心(國語越王勾踐棲于㑹稽之上乃/號令於三軍曰有能助寡人謀而)
(退吳者吾與之共知越國之政乃致其父母昆/弟而誓之曰孤子寡婦疾疚貧病者納官其子)羽林字
孤知孝武之志(漢百官表羽林掌送從次期門武帝太/初元年初置名曰建章營騎後更名羽)
(林騎凡從軍死事之子孫養羽/林官教以五兵號曰羽林孤兒)舉門闗於周典(周禮地/官司門)
(掌授管鑰以啓閉國門凡財物犯禁者舉之以其財養/死政之老與孤注死政之老謂死事之父母與其子也)
(又遺人掌門闗之/委積以養老孤)徵印綬於漢儀(漢時印綬非若今之/金紫銀緋長使服之)
(也盖居是官則佩是印綬罷則解之故三公上印綬後/漢張奐云吾前後十要銀艾銀即銀印艾即緑綬十要)
(者一官一佩之耳印不甚大淮南王曰方寸之印丈二/之組是也漢世功臣死後多賜印綬焉見孔氏雜説)
王猷以光寵錫斯備於戲睢陽之事不唯以能死為勇
善守為功所以出竒以恥敵立僅(一作/慬)以怒冦俾其専
力於東南而去備於西北力専則堅城必陷備去則天
討可行是故即城陷之辰為尅敵之日世徒知力保於
江淮而不知力靖乎醜虜論者或未之思歟公諱霽雲
(霽子/計切)字某范陽人有子曰承嗣七嵗為婺州别駕賜緋
魚袋歴刺施涪二州服忠思孝無替負荷懼祠宇久逺
徳音不形願斵堅石假辭紀美惟公信以許其友剛以
固其志仁以殘其肌勇以振其氣忠以摧其敵烈以死
其事出乎内者合於貞行乎外者貫於義是其所以奮
百代而超千祀者矣其志不亦宜乎廟貌斯存碑表攸
託洛陽城下思鄉之夢儻來(洛陽唐/東都也)麒麟閣中即圖之
詞可繼(漢書宣帝甘露三年以戎狄賔服思股肱之美/乃圖畫其人於麒麟閣惟霍光不名曰大司馬)
(大將軍博陸/侯姓霍氏)銘曰
貞以圖國義惟急病臨難忘身(難乃/旦切)見危致命漢寵死
事周崇死政烈烈南公忠出其性控扼地利奮揚兵柄
東䕶吳楚西臨周鄭婪婪羣凶(婪盧含切/説文貪也)害氣彌盛長
蛇封豕踴躍不定屹彼睢陽(屹魚乙切説/文屹崪山貌)制其要領(要/伊)
(消切説/文腰也)横潰不流疾風斯勁梯衝外舞缶穴中偵(偵豬/孟切)
(㢘視也又丑/正切問也)鈐馬匪艱㭊骸猶競浩浩烈士不聞濟師
兵食殱焉守逾三時公奮其勇單車載馳投軀無告噬
指而歸力窮就執猶抗其詞圭璧可碎堅貞不虧冦力
東盡兇威西恧(女六切説/文慚也)孤城既拔渠魁受戮雷霆之
誅由我而速巢穴之固由我而覆江漢淮湖羣生咸育
倬焉勲烈孰與齊躅(厨玉切説/文蹈躅也)天子震悼陟是元功旌
褒有加命秩斯崇位尊九牧禮視三公建兹祠宇式是
形容牲牢伊碩黍稷伊豐䖍䖍孝祠望慕無窮刋碑河
滸萬古英風
　
　
　栁河東集巻五
欽定四庫全書
　栁河東集巻六
　　　　　　　　　　　　唐　栁宗元　撰
　碑五首
　　曹溪第六祖賜諡大鑒禪師碑(六祖大鑒禪師盖/自逹摩為初祖大)
　　　(滿為二祖鑒智為三祖大醫為四祖𢎞忍為五/祖至大鑒為六也據傳燈録大鑒即慧能大師)
　　　(俗姓盧氏父武徳中左宦于南海之新州遂占/籍焉始因聞客讀金剛經遂問法焉客以得於)
　　　(黄梅忍大師為對師因去直抵韶州與尼無盡/藏者解説涅槃經尼驚異之告鄉里耆老云能)
　　　(有道者居人於是競來瞻禮且營緝寳林古寺/舊地居之師謂我求大法豈可中道而止明日)
　　　(遂行遇智逺禪師請益逺曰菩提逹摩傳心印/於黄梅宜往㕘決師辭去遂造焉忍黙識之後)
　　　(果傳衣法至儀鳯元年届南海遇印宗法師於/法性寺師大異因請出所傳信衣瞻禮㑹諸名)
　　　(徳為之剃髪受滿分戒於智光律師明年要歸/舊隠遂返曹溪學者不下千數中宗嘗詔之不)
　　　(起後化于新州國恩寺肅宗代宗皆敬事之至/憲宗時始諡大鑒禪師塔曰元和靈照扶風公)
　　　(馬總也據總傳自䖍州刺史遷安南都䕶徙桂/管經畧觀察使今以碑考之盖自安南遷南海)
　　　(非桂管也東坡居士嘗題此碑後亦詳及之矣/公元和十年三月十四日出為栁州刺史碑盖)
　　　(十月後作東坡居士又謂栁子厚南遷始究/佛法作曹溪南嶽諸碑妙絶古今其知言哉)
扶風公㢘問嶺南三年以佛氏第六祖未有稱號䟽聞
于上詔諡大鑒禪師塔曰靈照之塔元和十年十月十
三日下尚書祠部符到都府公命部吏洎州司功篆告
于其祠幢葢鐘鼓増山盈谷萬人咸㑹若聞鬼神其時
學者千有餘人莫不欣躍奮厲如師復生則又感悼涕
慕如師始亡因言曰自有生物則好鬭奪相賊殺喪其
本實誖乖淫流(誖音佩又音/勃説文亂也)莫克返于初孔子無大位
沒以餘言持世更楊墨黄老益雜其術分裂而吾浮圖
説後出推離還源合所謂生而静者梁氏好作有為師
逹摩譏之空術益顯六傳至大鑒大鑒始以能勞苦服
役一聽其言言希以究師用感動遂受信具遁隠南海
上人無聞知又十六年度其可行乃居曹溪為人師㑹
學去來嘗數千人其道以無為為有以空洞為實以廣
大不蕩為歸其教人始以性善終以性善不假耘鋤本
其静矣中宗聞名使幸臣再徴不能致取其言以為心
術其説具在今布天下凡言禪皆本曹溪大鑒出世百
有六年凡治廣部而以名聞者以十數莫能掲其號乃
今始告天子得大諡豐佐吾道其可無辭公始立朝以
儒重刺䖍州都䕶安南由海中大蠻夷連身毒之西浮
舶聽命咸被公徳受旂纛節㦸(纛音導左纛也/以旄牛尾為之)來涖南
海屬國如林不殺不怒人畏無噩(噩音咢説文/曰譁訟也)允克光
于有仁昭列大鑒莫如公宜其徒之老乃易石于宇下
使來謁辭其辭曰
逹摩乾乾(渠焉切説/文上出也)傳佛語心六承其授大鑒是臨勞
勤専黙終揖于深抱其信器行海之隂其道爰施在溪
之曹尨合猥附不夷其高傳告咸陳惟道之褒生而性
善在物而具荒流奔軼(徒結切説文/車相出也)乃萬其趣匪思愈
亂匪覺滋誤由師内鑒咸獲于素不植乎根不耘乎苗
中一外融有粹孔昭在帝中宗聘言于朝陰翊王度俾
人逍遥越百有六祀號諡不紀由扶風公告今天子尚
書既復大行乃誄光于南土其法再起厥徒萬億同悼
齊喜惟師教所被洎扶風公所履咸戴天子天子休命
嘉公徳美溢于海夷浮圖是視師以仁傳公以仁理謁
辭徒堅永𦙍不已
　　南岳彌陁和尚碑(嘗考釋氏宗𣲖法照智詵皆學/於五祖忍公惟唐公真公及衡)
　　　(山承逺皆未詳其曰南岳大長老天子名其居/曰般舟道塲公嘗為南岳般舟和尚第二碑盖)
　　　(指日悟為般舟和尚即此所謂般舟道塲也公/貞元十八年為藍田尉照死於七月十九日碑)
　　　(盖七月/後作)
在代宗時有僧法照為國師乃言其師南岳大長老有
異徳天子南嚮而禮焉度其道不可徴乃名其居曰般
舟道塲用尊其位公始居山西南巖石之下人遺之食
則食不遺則食土泥(遺以醉切/説文贈也)茹草木其取衣類是南
極海裔北自幽都來求厥道或值之崖谷羸形垢靣躬
負薪槱(音酉説文積/木燎之也)以為僕役而媟之(媟音薛説/文嬻也)乃公
也凡化人立中道而教之權俾得以疾至故示専念書
塗巷刻谿谷丕勤誘掖以援乎正(一作/于下)不求而道備不
言而物成人皆負布帛斬木石委之巖戸不拒不營祠
宇既具以洎于徳宗申詔褒立是為彌陁寺施之餘則
施與餓疾者不尸其功(施施智切/説文惠也)公始學成都唐公次
資川詵公詵公學於東山忍公皆有道至荆州進學玉
泉真公真公授公以衡山俾為教魁人從而化者以萬
計初法照居廬山由(一作/中)正定趣安樂國見䝉惡衣侍
佛者佛告曰此衡山承逺也出而求之肖焉乃從而學
傳教天下由公之訓公為僧凡五十六年其夀九十一
貞元十八年七月十九日終于寺葬于寺之南岡刻石
于寺大門之右銘曰
一氣迴薄茫無窮其上無初下無終離而為合蔽而通
始末或異今焉同虚無混㝠道乃融聖神無跡示教功
公之率衆峻以容公之立誠教(一作/放)其中服庇草木蔽
穹隆仰攀俯取食以充形遊無極交大雄天子稽首師
順風四方奔走雲之從經始尋尺成靈宫始自蜀道至
臨洪咨謀往復窮真宗弟子傳教國師公化流萬億代
所崇奉公寓形於南岡幼曰宏願惟孝恭立之兹石書
元蹤
　　岳州聖安寺無姓和尚碑(作之年月碑皆不載碑/陰記謂京兆尹𢎞農楊)
　　　(公以其隠地為道塲及師之死自餘杭命以行/狀來使余為碑據新舊史京兆尹𢎞農楊公楊)
　　　(憑也憑元和四年以為江西觀察使時贓罪貶/臨賀尉俄徙杭州長史公時為永州司馬碑盖)
　　　(是時/作云)
維某年月日岳州大和尚終于聖安寺凡為僧若干年
年若干有名無姓世莫知其閭里宗族所設施者有問
焉而以告曰性吾姓也其原無初其胄無終承于釋師
以系道本吾無姓耶法劒云者我名也實且不有名惡
乎存吾有名耶性海吾鄉也法界吾宇也戒為之墉慧
為之戸以守則固以居則安吾閭里不具乎度門道品
其數無極菩薩大士其衆無涯吾與之戚而不吾異也
吾宗族不大乎其道可聞者如此而止讀法華經金剛
般若經數逾千萬或譏以有為曰吾未嘗作嗚呼佛道
逾逺異端競起唯天台大師為得其説和尚紹承本統
以順中道凡受教者不失其宗生物流動趣向混亂惟
極樂正路為得其歸和尚勤求端慤以成至願凡聽信
者不惑其道或譏以有跡曰吾未嘗行始居房州龍興
寺中徙居(一作/于)是州作道塲于楞伽北峯(楞音/稜)不越閫
者五十祀(閫苦本切/與梱同)和尚凡所嚴事皆世髙徳始出家
事而依者曰卓然師居南陽立山葬岳州就受戒者曰
道頴師居荆州弟子之首曰懐逺師居長沙安國寺為
南岳戒法嵗來侍師㑹其終遂以某月某日𦵏于卓然
師塔東若干步銘曰
道本於一離為異門以性為姓乃歸其根無名而名師
教是尊假以示物非吾所存大鄉不居大族不親淵懿
内朗冲虚外仁聖有遺言是究是勤惟動惟黙逝如浮
雲教久益㣲世罕究陳爰有大智出其真門(一作/論)師以
顯示俾民惟新情動生變物由湮淪爰授樂國㕘乎化
源師以誘導俾民不昏道用不作神行無迹晦明俱如
生死偕寂法付後學施之無斁(夷益切/厭也)𦵏從我師無忘
真宅薦是昭銘刻兹貞石
　　碑陰記
無姓和尚既居是山曰凡吾之求非在外也吾不動矣
𢎞農楊公炎自道州以宰相徵過焉以為宜居京師强
以行不可將以聞曰願間嵗乃往明年楊去相位竄謫
南海上終如其志趙郡李萼(音/諤)辯博人也為岳州盛氣
欲屈其道聞一言服為弟子河東裴藏之舉族受教京
兆尹𢎞農楊公某以其隠地為道塲奉和州刺史張惟
儉買西峯廣其居凡以貨利委堂下者不可選紀受之
亦無言將終命其大弟子懐逺授以道妙終不告其姓
或曰周人也信州刺史李某(一云/公位)為之傳長沙謝楚為
行狀博陸崔行儉為性守一篇凡以文辭道和尚功徳
者不可悉數𢎞農公自餘杭以行狀來懐逺師自長沙
以傳來使余為碑既書其辭故又假其陰以記
　　龍安海禪師碑(元和三年永州作師言由迦葉至/師子二十三世而離盖自迦葉尊)
　　　(者至師子尊者為二十三也馬鳴即馬鳴尊者/去迦葉為世十有一龍樹即龍樹菩薩去迦葉)
　　　(為世十有三公謂其弟子浩初等狀其師之行/謁余為碑據公集又有送浩初序頗亟稱之即)
　　　(初之賢盖足知/海之為人矣)
佛之生也逺中國僅二萬里(後漢西域傳天竺國一名/身毒世傳明帝夢見金人)
(長大頂有光明問羣臣或曰西方有神名曰佛以地理/考之安南者嶺南之極邊也而天竺之道自此而通安)
(西者隴右之極邊也而西域之道/自此而入則其道理之逺可知矣)其沒也距今兹僅二
千嵗故傳道益㣲而言禪最病拘則泥乎物誕則離乎
真真離而誕益勝故今之空空愚夫失惑(一云空/愚失惑)縱傲
自我者皆誣禪以亂其教冒于嚚昏(嚚魚巾切春秋傳/口不道忠信之言)
(為/嚚)放于淫荒其異是者長沙之南曰龍安師師之言曰
由迦葉至師子二十三世而離離而為達摩由達摩至
忍五世而益離(忍即五祖𢎞/忍大師也)離而為秀為能南北相訾
反戾鬬很(下懇切説文不聽從也秀即神秀禪/師號北宗能即大鑒禪師號南宗)其道遂
隠嗚呼吾將合焉且世之傳書(一無/書字)者皆馬鳴龍樹道
也二師之道其書具存徵其書合於志可以不慁(音圂/説文)
(擾/也)於是北學於惠隠南求於馬素咸黜其異以蹈乎中
乖離而愈同空洞而益實作安禪通明論推一而適萬
則事無非真混萬而歸一則真無非事推而未嘗推故
無適混而未嘗混故無歸塊然趣定至于旬時是之謂
施用茫然同俗極乎流動是之謂真常居長沙在定十
四日人即其處而成室宇遂為寳應寺去于湘之西人
又從之負大木礱宻石以益其居(礱音聾説/文曰䃺也)又為龍安
寺焉尚書裴公某李公某侍郎吕公某楊公某御史中
丞房公某咸尊師之道執弟子禮凡年八十二為僧五
十三朞元和三年二月九日而没其弟子元覺洎懐直
浩初等狀其師之行謁余為碑曰師周姓如海名也世
為士父曰擇交同州録事㕘軍叔曰擇從尚書禮部侍
郎師始為釋其父奪之志使仕至成都主簿不樂也天
寳之亂復其初心嘗居京師西明寺又居岣嶁山(岣古/后切)
(一音矩嶁九后切一/音縷據山在衡州)終龍安寺𦵏其原銘曰
浮圖之修其奥為禪(奥於/到切)殊區異世誰得其傳遁隠乖
離浮游散遷莫徴旁行(胡郎切説/文列也)徒聽誣言空有互鬭
南北相殘誰其㑹之楚有龍安龍安之徳惟覺是則苞
并絶異(苞音包説/文裹也)表正失惑貌昧形静功流無極動言
有為彌寂而黙祠廟之嚴我居不飾貴賤之來我道無
得逝耶匪追至耶誰抑惟世之機惟道之㣲既陳而明
乃去而歸象物徒設真源無依後學誰師嗚呼兹碑(一/作)
(動言/事為)
　
　
　
　
　
　
　
　
　
　
　
　
　栁河東集巻六
欽定四庫全書
　栁河東集巻七
　　　　　　　　　　　　唐　栁宗元　撰
　碑銘六首
　　南嶽雲峯寺和尚碑(乾元元年肅宗在位之三載/也南嶽衡山也其山在衡州)
　　　(據塔銘法證和尚死於貞元十七年九月十七/日十月二十七日𦵏公其年秋方調藍田尉碑)
　　　(及塔銘皆/同時作也)
乾元元年某月日皇帝曰予欲俾慈仁怡愉洽于生人
惟浮圖道允迪乃命五嶽求厥元徳以儀于下惟兹嶽
上于尚書其首曰雲峯大師法證凡莅事五十年貞元
十七年乃沒其徒曰詮曰逺曰振曰巽曰素凡三千餘
人其長老咸來言曰吾師軌行峻特(軌矩鮪切説/文車轍也)器宇
𢎞大有來受律者吾師示之以尊嚴整齊明列義類而
人知其所不為有來求道者吾師示之以髙廣通逹一
其空有而人知其所必至元臣碩老稽首受教髫童毁
齒(髫音迢髫髦/童子垂髪兒)踴躍執役故從吾師之命而度者凡五
萬人吾師冬不燠裘飢不豐食毎嵗㑹其類讀羣經俾
聖言畢出有以見其大又率其仵伐木輦土作佛塔廟
洎經典俾像法益廣有以見其用將沒告門人曰吾自
始學至去世未嘗有作焉然後知其動無不虚静無不
為生而(一有/知字)未始來殁而(一有/知字)未始往也其道備矣願
刻山石知教之所以大其詞曰師之教尊嚴有耀恭天
子之詔維大中以告後學是效師之徳簡峻淵黙柔恵
以直渙焉而不積同焉而皆得兹道惟則師之功勤勞
以庸維奥祕必通以興祠宫遐邇攸從師之族由虢而
郭世徳有奕從佛于釋師之夀七十有八維終始罔缺
丕冒遺烈厥徒蒸蒸維大教是膺維憲言是徵溥博恢
𢎞如川之増如雲之興如嶽之不崩終古其承之
　　南嶽雲峯和尚塔銘
雲峯和尚族郭氏號法證為竺乾道五十有七年年七
十有八貞元十七年九月十七日終十月二十七日𦵏
凡度學者五萬人(一有/為字)弟子者三千人色厲而仁行峻
而周道廣而不尤功多而不有毅然居山之北峯以為
儀表世之所謂賢人大臣者至南方咸所嚴事由其内
者聞大師之言律義莫不震動悼懼如聽誓命由其外
者聞大師之稱道要莫不悽欷欣踴(欷音/希)如獲肆宥故
時推人師則専其首詔求教宗則冠其位披山伐木崇
構法宇則地得其勝捐衣去食廣閲羣經則理得其深
其道實勤而心無求自大師化去教亦隨喪嗚呼大師
之𦵏門人慕號(音/豪)長老愁痛遂相與以為兹塔礱石峻
整植木蓊茂(蓊音翁又烏孔/切草木盛貌)凡衡山無為比者然而未
有能紀其事余既與大乗師重巽遊巽其徒也亟為余
言故為其銘銘曰
苞元極兮韜大方威而仁兮幽以光行峻潔兮貌齋莊
氣混溟兮徳洋洋演大律兮離毫芒度羣有兮耀柔剛
棟宇立兮像法彰文字闡兮聖言揚(闡齒/善切)詔襃列兮宅
南方道之廣兮用其常後是式兮宜久長閟靈室兮記
崇岡即元石兮垂文章學者慕兮哀無疆
　　南嶽般舟和尚第二碑(公嘗作南嶽彌陀和尚碑/謂代宗時有僧法照言其)
　　　(師南嶽大長老有異徳天子禮焉度其道不可/徴乃名其居曰般舟道場此碑所載肅宗制天)
　　　(下名山置大徳七人推擇居首師乃即崇嶺是/作精室與前篇合甲申貞元二十年公時盖為)
　　　(監察御/史云)
佛法至于衡山及津大師始修起律教由其壇場而出
者為得正法其大弟子曰日悟和尚盡得師之道次補
其處為浮圖者宗世家于零陵蔣姓也和尚心大而行
密體卑而道尊以為由定發恵必用毗尼為之室宇遂
執業於東林恩大師究觀秘義乃歸傳教不視文字懸
判深㣲登壇莅事度比丘衆凡嵗千人者三十有七而
道不慁以為去凡即聖必以三昧為之軌道遂服勤於
紫霄逺大師修明要奥得以觀佛浩入性海洞開真源
道場専精長跪右遶不衡不倚凡七日者百有二十而
志不衰初開元中詔定制度師乃居本郡龍興寺肅宗
制天下名山置大徳七人兹嶽尤重推擇居首師乃即
崇嶺是作精室闢林莽刳巖巒(音鸞小/山而鋭)殿舍宏大廊廡
脩直(廡音武説文/堂下周屋)不命而獻力不祈而薦貨凡南方人
顓(音/専)念佛三昧者必由於是命曰般舟臺焉和尚生十
三年而始出家又九年而受具戒又十年而處壇場又
三十七年而當貞元二十年正月十七日化于兹室嗚
呼無得而修故念為實相不取於法故律為大乗壊衣
不飾揣食不味(揣徒官切/説文聚貌)覆薦服役凡出於生物者擯
而勿用不自知其慈攝取調御凡歸於正真者動而成
羣不自知其教萬行方厲一性恒如寂用之涯不可得
也有弟子曰景秀嗣居法㑹欲廣其師之徳延于罔極
故申明陳辭俾刋之兹碑銘曰
像教南被及津而尊威儀有嚴載闢其門吾師是嗣増
濬道源度衆逾廣大明羣昏乃興毗尼㣲宻是論(盧昆/切)
八萬總結彰于一言聲聞熙熙遐邇來奔如木既抜有
植乃根乃法般舟奥妙斯存百億㝠㑹觀于化元同道
祁祁(祁祁/盛貌)功庸以敦如水斯壅流之無垠(音銀説/文岸也)帝求
人師登我先覺赫矣明命表兹靈嶽于彼南阜齋宫爰
作負揭致貨時靡要約袒奮程力不呼而諾是刈是鑿
既塗既斵層構孔碩以延後學出不牛馬服不絮帛匪
安其躬亦菲其食勤而不勞在用恒寂縱而不傲在捨
恒得洪融混合孰究其跡懿兹遺光式是嘉則容貌往
矣軌儀無極其徒追思賡薦兹石
　　南嶽大明寺律和尚碑(作之年月及師之出處死/生碑載之甚詳據碑云廣)
　　　(徳二年始立大明寺乾元元年又命衡山立毗/尼藏以史考之乾元肅宗即位之三年廣徳代)
　　　(宗即位之一載如此則乾元當在先廣徳當在/後然此碑正謂南嶽大明寺律和尚則大明寺)
　　　(始立於廣徳為信當是乾元字誤矣一本於乾/元元年特三某年正疑之碑陰為尼無染書也)
儒以禮立仁義無之則壊佛以律持定慧去之則喪是
故離禮於仁義者不可與言儒異律於定慧者不可與
言佛逹是道者唯大明師師姓歐陽氏號曰惠開唐開
元二十一年始生天寳十一載始為浮圖大厯十一年
始登壇為大律師貞元十三年十一月十一日卒元和
九年正月其弟子懐信道嵩尼無染等命髙道僧靈嶼
為行狀列其行事願刋之兹碑宗元今掇其大者言曰
師先因官世家潭州為大姓有勲列爵位今不言大浮
圖也凡浮圖之道衰其徒必小律而去經大明恐焉於是
從峻洎侃以究戒律而大法以立又從秀洎昱以通經
教而奥義以修由是二道出入隠顯後學以不惑來求
以有得廣徳二年始立大明寺于衡山詔選居寺僧二
十一人師為之首乾元元年又命衡山立毗尼藏詔選
講律僧七人師應其數凡其衣服器用動有師法言語
行止皆為物軌執巾􁏔(音移盥器也/又演爾切)奉杖屨為侍者數
百翦髪髦被教戒為學者數萬得衆若獨居尊若卑晦
而光介而大灝灝焉無以加也(灝音浩説/文夷曠也)其塔在祝融
峯西趾下碑在塔東其辭曰
儒以禮行覺以律興一歸真源無大小乗大明之律是
定是慧丕窮經教為法出世化人無疆垂裕無際詔尊
碩徳威儀有繼道徧大洲徽音勿替祝融西麓洞庭南
裔(音曳/末也)金剛刻辭彌億千嵗
　　碑陰
凡𦵏大浮圖無竁穴(竁音釧/穿地也)其於用碑不宜然昔之公
室禮得用碑以𦵏其後子孫因而不去遂銘徳行用圖
久於世及秦刻山石號其功徳亦謂之碑而其用遂行
然則雖浮圖亦宜也凡葬大浮圖其徒廣則能為碑晉
宋尚法故為碑者多法梁尚禪故碑多禪法不周施禪
不大行而律存焉故近世碑多律凡葬大浮圖未甞有
比丘尼主碑事今惟無染實來涕淚以求其志益堅又
能言其師他徳尤備故書之碑隂師凡主戒事二十二
年宰相齊公映李公泌趙公憬尚書曹王臯裴公胄侍
郎令狐公峘或師或友齊親執經受大義為弟子又言
師始為童時夢大人縞冠素舄(縞音杲説文鮮色也/舄音昔説文履也)來
告曰居南嶽大吾道者必爾也已而信然將終夜有光
明笙磬之音衆咸見聞若是類甚衆以儒者所不道而
無染勤以為請故末傳焉無染韋氏女世顯貴今主衡
山戒法
　　衡山中院大律師塔銘(作之年月碑雖不載然公/前篇大明師碑嘗謂丞相)
　　　(李公泌執經受大義今又謂覩大律師而稽首/尊之師之出處盖必與大明師同也碑當次前)
　　　(篇/作)
衡山中院大律師曰希操末(一作/沒)年五十七既沒二十
七年其大弟子誡盈奉公之遺事願銘塔石公昝姓(昝/子)
(感/切)凡去儒為釋者三十一祀掌律度衆者二十六㑹南
尼戒法壊而復正由公而大興衡岳佛寺毁而再成由
公而丕變故當世之士若李丞相泌道未嘗屈覩公而
稽首尊之不名出世之士若石廩公瓉公言未嘗形遇
公而歎息推以䕶法是以建功之始則震雷大風示其
兆滅跡之際則隕星黒祲告其期(祲音浸説文精氣感/詳春秋傳見赤黒之)
(祲/)斯為神怪不可度巳故其與物大同終始無争受學
之衆他莫能偕也凡所受教若華嚴照公蘭若真公荆
州至公律公皆大士凡所授教若惟瑗道郢靈幹惟正
恵常誡盈皆聞人嗚呼始終哉為之銘曰
首有承兮卒有傳革大訛兮持法權衆之至兮志益䖍
雷發兆兮功已宣星告妖兮夀不延靈變化兮迎大仙
礱兹石兮垂萬年世有壊兮徳無遷
　
　
　
　
　
　
　
　
　
　
　
　
　
　
　栁河東集巻七
欽定四庫全書
　柳河東集巻八
　　　　　　　　　　　　唐　柳宗元　撰
　行狀
　　段太尉逸事狀(太尉段秀實代宗時以白孝徳薦/為涇州刺史新舊史皆有傳舊史)
　　　(載其事甚詳新史取公所為狀書之汾陽王郭/子儀也王子晞子儀之子睎耳據狀元和九年)
　　　(永州作集又有與史官韓愈致段/太尉逸事書此狀當在書之先云)
太尉始為涇州刺史(涇與邠州皆/𨽻闗内道)時汾陽王以副元帥
居蒲王子晞(音/希)爲尚書領行營節度使寓軍邠州(邠悲/巾切)
縱士卒無賴邠人偷嗜暴惡者率(一作/卒)以貨竄(取亂/切)名
軍伍中則肆志吏不得問日羣行丐取於市不嗛(音歉/説文)
(不足/也)輒奮擊折人手足椎釡鬲甕盎(釡音輔正作鬴鬲/音厯鼎屬也盎於)
(浪切/㿽也)盈道上(盈一作蔡與撒同如蔡叔之蔡新/唐書改作盈故或作盈一又作弃)袒臂徐
去(袒一作/把非是)至橦殺孕婦人(橦傳/江切)邠寧節度使白孝徳以
王故戚不敢言太尉自州以狀白府願計事至則曰天
子以生人付公理公見人被暴害因恬然且大亂若何
孝徳曰願奉教太尉曰某為涇州甚適少事今不忍人
無冦暴死以亂天子邊事公誠以都虞候命某者能為
公已亂使公之人不得害孝徳曰幸甚如太尉請既署
一月睎軍士十七人入市取酒又以刃刺酒翁壊釀器
(壊胡怪切/釀女亮切)酒流溝中太尉列卒取十七人皆斷頭注槊
上(槊音朔説/文長矛也)植市門外晞一營大譟(先到切/與噪同)盡甲孝徳
震恐召太尉曰將奈何太尉曰無傷也請辭於軍孝徳
使數十人從太尉太尉盡辭去解佩刀選老躄者一人
(躄必亦切説/文不能行也)持馬至晞門下甲者出太尉笑且入曰殺
一老卒何甲也吾戴吾頭來矣甲者愕因諭曰尚書固
負若屬耶副元帥固負若屬耶奈何欲以亂敗郭氏為
白尚書出聴我言晞出見太尉太尉曰副元帥勲塞天
地當務始終今尚書恣卒為暴暴且亂亂天子邊欲誰
歸罪罪且及副元帥今邠人惡子弟以貨竄名軍籍中
殺害人如是不止㡬日不大亂大亂由尚書出人皆曰
尚書倚副元帥不戢士然則郭氏功名其與存者㡬何
言未畢晞再拜曰公幸敎晞以道恩甚大願奉軍以從
顧叱左右曰皆解甲散還火伍中敢譁者死太尉曰吾
未晡食(晡音逋/晚食)請假設草具既食曰吾疾作願留㝛門
下命持馬者去旦日來遂卧軍中晞不解衣戒候卒擊
柝衛太尉旦俱至孝徳所謝不能請改過邠州由是無
禍先是太尉在涇州為營田官涇大將焦令諶取人田
自占數十頃給與農曰且熟歸我半是嵗大旱野無草
農以告諶諶曰我知入數而巳不知旱也(諶氏/壬切)督責益
急且飢死無以償即告太尉太尉判狀辭甚巽使人求
諭諶諶盛怒召農者曰我畏段某耶何敢言我取判鋪
背上以大杖擊二十垂死輿來庭中太尉大泣曰乃我
困汝即自取水洗去血裂裳衣瘡(衣於/既切)手注善藥旦夕
自哺農者然後食(哺音逋/啜也)取騎馬賣市穀代償使勿知
淮西寓軍帥尹少榮剛直士也入見諶大罵曰汝誠人
耶涇州野如赭(音者説文/赤土也)人且飢死而必得穀又用大
杖擊無罪者段公仁信大人也而汝不知敬今段公惟
一馬賤賣市穀入汝汝又取不恥凡為人犯天災傲大
人擊無罪者又取仁者穀使主人出無馬汝將何以視
天地尚不愧奴𨽻耶(𨽻郎/計切)諶雖暴抗然聞言則大愧流
汗不能食曰吾終不可以見段公一夕自恨死及太尉
自涇州以司農徵戒其族過岐(音祁/山名)朱泚幸致貨幣慎
勿納及過泚(此禮/切)固致大綾三百匹太尉壻韋晤堅拒
不得命至都太尉怒曰果不用吾言晤謝曰處賤無以
拒也太尉曰然終不以在吾第以如司農治事堂棲之
梁至泚反太尉終吏以告泚泚取視之其故封識具存
　　太尉逸事如右
元和九年月日永州司馬員外置同正員桞宗元謹上
史館今之稱太尉大節者出入以為武人一時奮不慮
死以取名天下不知太尉之所立如是宗元嘗出入岐
周邠斄間(斄他/來切)過真定北上馬嶺厯亭鄣堡戍(鄣音章/説文紀)
(邑也堡音保/説文墇也)竊好問老校退卒能言其事太尉為人姁
姁(况羽/切)常低首拱手行(一作/促)步言氣卑弱未嘗以色待
物人視之儒者也遇不可必達其志決非偶然者㑹州
刺史崔公來言信行直備得太尉遺事覆校無疑或恐
尚逸墜未集太史氏敢以狀私於執事謹狀
　　故銀青光祿大夫右散騎常侍輕車都尉宜城縣
　　　開國伯桞公行狀(栁渾新舊史皆有傳又字夷/曠栁氏本自魯孝公子展之)
　　　(孫以王父字為展氏至展禽食采於桞下又臾/氏為栁魯為楚滅栁氏入楚楚為秦滅乃還晉)
　　　(之解縣秦置河東郡故為河東解縣人公謂其/先河東人自黄帝后稷降於周魯以字命族因)
　　　(地受氏盖以此也據諡議貞元十/五年從孫某謹上狀盖同時作)
　　　曾祖善才皇荆王侍讀
　　　祖尚素皇潤州曲阿縣令
　　　父慶休皇渤海郡渤海縣丞贈蔡州刺史工部
　　　　尚書
　　　汝州梁縣梁城鄉思義里桞渾年七十四狀
公字惟深其先河東人晉永嘉年(永嘉懷/帝時也)有濟南太守卓
者去其土往(一作/代)仕江左公實後之栁氏自黄帝后稷降於
周魯以字命族因地受氏載在左氏内外傳及太史公書
自卓至公十有一代為士林盛族著於南朝厯代史及
桞氏家牒惟公質皃魁傑度量宏大𢎞和博達而遇節
必立恢曠放馳而應機能斷其居室奉養撫字之誠儀
于宗戚而内行著焉其蒞政柔仁端直之徳洽於府寺
而外美彰焉凡為學畧章句之煩亂採摭奥㫖以知道
為宗(摭之石切/説文拾也)凡為文去藻飾之華靡汪洋自肆以適
巳為用自始學至於大成躭嗜文籍(躭與耽同/都含切)注意鑽
礪(鑽祖官切説/文所以穿也)倦不知㳺息威不待榎檚(榎古/雅切)儒言雅
㫖(雅一/作經)夙有聞知年十餘嵗有稱神巫來告曰若相法
當天且賤幸而為釋可以緩而死耳位祿非若事也公
諸父素加撫愛尤所信異遽命奪去其業從巫(一有/之字)言
也公不可且曰夫性命之理聖人所罕言縉紳者所不
道巫何為而能盡之也且令從之而生去聖人之教而
為異術不若速死之愈也於是為學甚篤其在童幼固
不惑於怪譎矣(譎古穴切説/文權詐也)開元中舉汝州進士計偕
百數公為之冠(音貫/後同)禮部侍郎韋陟異而目之一舉上
第調授宋州單父尉操斷舉措通乎細大潔亷檢守形
於造次加雲騎尉秩滿江南西道連帥聞其名辟至公
府以信州都邑人罹凶害(罹鄰知/切遭也)靡弊殘耗加守永豐
令公於是用重典以威姦暴(重直/隴切)鋪大和以惠鰥婺(上/古)
(頑切下/陵之切)敺除物害(敺音/區)消除人隠吏無招權乾没之患
政無犯令尨茸之蠧(尨音䝉茸如容切/説文尨茸亂皃)宰制聽斷漸於
訟息耕夫復於封疆商旅交於闗市既庶而富㢘恥興
焉既富而教庠塾列焉(塾音孰學也/禮家有塾)里閈大變克有能
稱遂表為洪州豐城令到職如永豐之政而仁厚加焉
授衢州司馬夫器宏者恥効以圭撮之任(撮倉/括切)足逸者
難局以尋常之地公遂滅迹蔵用遁隠於武寧山羣公
交書諸侯走幣皆謝絶不就方將究賢人之業窮君子
之儒味道腴以代膏粱含徳輝而輕紱冕遺榮養素恬
淡如也朝右籍甚有聲徵拜御史公曰君命也安敢逃
乎即日裝束上道公常好大體不為細家之迫速非其
志也以疾辭授右補闕不隠忠以固位不形直以奸名
(奸音干/與姧同)除殿中侍御史賜緋魚袋赴江西與租庸使議
復𣙜鐵(𣙜克/角切)及常平倉便宜制置得以專征(一作/任)和鈞
闗石之緒出納平準之宜國利人逸得其要道遷侍御
史充江南西路都圑練判官時屬支郡不知連帥之職
公請出巡盡征之地大詰姦繆所至風動其有非常之
政裕於人者必舉其課績歸之使府又以文采殷勤歌
詠之俾其風謡頌聲(謡音/揺)聞於他部達于京師而後已
改祠部員外郎轉司勲郎中餘如故就拜袁州刺史公
於是酌古良牧之政宜于今者宗而奉之考諸理國之
説稱于人者承而守之均利器用以致其富昭明物則
以教之禮示優裕之徳以周惠利緩九賦推廣厚之心
以固和慈保萬人明其制量臨長羣吏示之法禁考中
備敗無不得其極理行髙第朝廷休之召拜諌議大夫
充浙江東西道黜陟使將舉其能政端於外邦也公則
修虞書之考績舉漢代之課第處事詳諦無依違故縱
之敗奉法端審無隠忌削刻之文(削七/肖切)時分部所繫於
公尤重凌江並海(並蒲浪切/説文近也)竟吳越之域皆所蒞焉復
命稱職加朝散大夫又拜左庶子集賢殿學士奉翊儲
后修其宫政統理文籍紀於秘府拜尚書右丞直而多
容簡而有制去苛削之文(苛音/何)而吏皆率法務宏大之
道而政不失中加銀青光祿大夫遷右散騎常侍涇卒
之亂公以變起卒遽盡室奔匿於終南山賊徒訪公所
在追以相印既及公而問焉公變名氏以紿之(紿音怠/江南呼)
(欺曰/紿)捐家屬以委之賊遂執公愛子搒箠訊問(搒音彭/説文笞)
(擊/也)折其右肱而公不之顧即步入窮谷扳草逕踰秦嶺
由襃駱朝于行宫上嘉其誠節不時召見公頓首流涕
累陳計畫賊平䇿勲賜輕車都尉封宜城縣開國伯拜
尚書兵部侍郎初公名載字元輿至是奏請改名以滌
偽署之汙(謂賊追以相印渾奏言臣名向為賊汙且/載於文從戈非偃武所宜乃更今名也)是
歳盜據淮滸方議討戮宰相以大理評事李元平者有
名以為才堪攘冦拜為汝州羣臣望聲徇利者皆曰徳
舉公獨慷慨言於朝曰是夫喋喋(音牒多/言也)衒玉而賈石
者也(衒扃縣切説文行且賣/也賈音古説文賣售也)王衍誤天下殷浩敗中軍
華而不實異代同徳往且見獲何冦之攘時人不之信
也未㡬盜襲汝州以元平歸凡百莫不嗟服焉俄以本
官同中書門下平章事登翊聖皇(翊音/翼)匡弼大政造膝
盡規諌之志當事無矜大之容援下情於上以酌天心
順嘉謨於外用彰君徳故績用茂著而人罕知之然其
章布於外敷聞在下者十一二焉貞元初上以甸服長
人天下理本於是親擇郎吏分宰於京師外部未㡬而
人謡太和擊壤之頌歸於帝力上召丞相告之左僕射
平章事張延賞抃蹈稱慶公俯伏不賀且曰甸服之政
固宜慎重然則此屑屑者特京兆尹之職耳陛下當擇
臣輩以輔聖徳臣當選京兆以承大化京兆當求令長
以親細事夫然後宜捨此而致理可謂愛人矣然非王
政之大倫也不知所賀上深然之漢惠悦曹參之言絳
侯慙曲逆之對考之前志我無負焉既而西戎乗間入
邑詐以請盟侍中北平王燧建議許之自公卿以下莫
有異慮公獨陳謀獻畫言戎之詐固不可許竟留中不
下而前議遂行於是册命上將蒞盟諸戎戎果縱兵逼
好大敺掠而去上召對前殿嘉歎者久之時諫臣有廷
爭陷於訕上者上未之善也公從容候間陳古以諷所
以示寛裕之徳招讜正之言詞旨直切意氣勤懇動合
聖謨卒見納用無何工人有以理乗輿服器得罪于左
右者有司以盜易御物請論如法制初可之公不奉詔
因抗疏曰跡其罪狀未甚指明方春殺人懼傷和氣上
覧之大恱即原其罪刑官慎恤之事正於邦典聖君含
育之徳彰於天下論者難之時上相與光禄卿裴腆不
協候公休沐以御酒或闕陰請貶之制命既行公堅執
不下請訊支計之吏校其供入之實原本定罪窮理辨
刑而腆竟獲宥克復本職白志真有羈靮之勤(靮音的/説文繮)
(也/)獻利屢中上嘉其功效特寵異之方議大用公以為
胥徒雜類出自微賤負乗致冦盜之招也累疏以聞而
止公竭誠盡忠憂勞庶務有耄忘之疾(耄音/冒)懇迫陳讓
除右散騎常侍罷知政事貞元五年二月五日薨於昌
化里終于散地故褒贈不及惟公致君之志孜孜焉不
有怠也立誠之節侃侃焉無所屈也(侃可旱切/説文則直)故處心
積慮博蹇之道表於朝端弼違釋回樸忠之誠沃於帝
念内有敢言之勇進當不諱之明用能直道自達而無
罪悔者也公累更重任祿秩之厚布于宗姻無一㕓之
土以處其子孫無一畝之宫以聚其族屬待祿而飽傭
室而安終身坦蕩而細故不入其達生知足落落如此
夫其子恭父慈善行也拊循制理能政也直㢘潔静儉
徳也拒疑獨斷明識也冒危以扞牧圉大節也犯顔以
陳訏謨至忠也有一于此尚宜旌褒矧兹備體焉可以
已固當飾以榮號章示後來而故吏遺孤淪寓遐壤久
稽彞典罪在宗屬敢用評隲舊行(隲音質説文/定也升也)敷贊遺
風若乃揚孔氏褒貶之文舉周公懲勸之法徵於誄諡
則有司存謹狀
　　諡議貞元十五年正月日故銀青光祿大夫右散
　　　騎常侍輕車都尉宜城縣開國伯柳公從孫將
　　　仕郎守集賢殿正字宗元謹上(次前狀作諡法/云大行受大名)
　　　(小行受小名以狀考之今/所議諡其受大名者哉)
尚書考功伏以魯史褒貶虞書黜陟彰善癉惡王教之
端自周公以來諡法未改謹案栁公累厯清貫茂著名
節貞亮存誠潔㢘中禮納忠為爭臣之表出守乃牧人
之良刺舉必聞澄清可紀冒危而大節不奪更名而純
誠克彰遂踐鼎司以匡王國奉上盡陪輔之志退迹有
推讓之髙圭璋聞望洽於人聴所以聳厲在位闗於政
教聲聞王者其事實繁褒善勸能固將不廢宗元既當
族屬且又通家傳信克備其遺芳考行敢徵於故事謹
具署其懿績布以慤詞定諡之制請如律令謹狀下太
常博士裴堪議宜諡曰貞奉勑依
　　唐故秘書少監陳公行狀(陳京新舊史皆書於儒/林傳五代祖叔明父兼)
　　　(陳氏自潁川汝南下邳廣陵東海河南有六望/潁川居其一也段忠烈太尉秀實耳其曰將復)
　　　(前之為相者京率其黨爭之葢徳宗欲以前相/盧杞為饒州刺史京與趙需裴佶字文炫等五)
　　　(人爭之也據狀永貞元年八月五日為尚書禮/部作或曰貶永州司馬作非是葢貶邵及永在)
　　　(九月/後云)
　　　五代祖某陳宜都王
　　　曾祖某皇會稽郡司馬
　　　祖某皇晉陵郡司功參軍
　　　父某皇右補闕翰林學士贈秘書少監
　　　某州某縣某鄉某里陳京年若干狀
公姓陳氏自潁川來𨽻京兆萬年胄貴里諱京既冠字
曰慶復舉進士為太子正字咸陽尉太常博士左補闕
尚書膳部考功員外郎司封郎中給事中秘書少監自
考功以來凡四命為集賢學士徳宗登遐公病痼輿曳
就位備哀敬之節由是滋甚遂以所居官致仕貞元二
十一年四月二十五日終於安邑里妻黨之室無子伯
兄前監察御史璫仲兄前大理評事萇以公文行之大
者告於甞吏於公者使辭而陳之大厯中公始來京師
中書常舍人衮楊舍人炎讀其文驚以相視曰子雲之
徒也常以兄之子妻公由是名聞逰太原太原尹喜曰
重客至矣授館致餼厚以泉布獻焉(錢布二錢名也漢/書食貨志王莽即)
(真至天鳯元年罷大小錢改作貨布其文右曰貨左曰/布重二十五銖直貨泉二十五貨徑一寸重五銖文右)
(曰貨左曰泉枚直一與貨布二品並/行其後私鑄作泉布者妻子没入官)公曰非是為也某
嘗為北都賦未就願即而就焉其宫室城郭之大河山
之富闗閈之壯與其土疆之所出風俗之所安王業之
所興茍得聞而覩之足矣若曰受大利是以利來葢異
前志也吾不能敢辭遂逆大河踰北山仿佯而歸(仿音/房佯)
(音陽徙/倚也)賦成果傳天下為咸陽尉留府庭主文章決大
事得其道為博士舉疵禮(疵才支切/説文病也)修墜典合于大中
者衆焉涇人作難公徒行以出奔問官守段忠烈之死
上議罷朝七日宰相曰不可方居行宫無以安天下公
進曰是非宰相之言天子褒大節哀大臣天下所以安
也況其特異者乎上用之其勤勞侍從謀議可否時之
所賴者大巡狩告至上行罪已之道焉曰凡我執事之
臣無所任罪予惟不謹於理而有是也將復前之為相
者公曰天子加惠羣臣而引慝焉徳至厚也而為相者
復是無以大警於後且示天下率其黨爭之上變於色
在列者咸恟而退(恟音/匈)公大呼曰趙需等勿退遂進而
盡其辭焉不果復上迎訪太后間數嵗外頗怠其禮公
宻疏發之天子感悦焉初禮部試士有與親戚者則附
於考功莫不陰受其㫖意而為進退(一有/者字)及公則否卓
然有有司之道不可犯也大廟闕東向之禮且久矣公
自為博士補闕尚書郎給事中凡二十年勤以為請殷
祭之不墜繄公之忠懇是賴故有赤紱銀魚之服焉(議/詳)
(京/傳)昭陵山峻而髙寢宫在其上内官懲其上下之勤輓
汲之艱也(輓武逺切説文引之也/與挽同又音萬引車也)謁于上請更之上下
其議宰相承而諷之召官屬使如其請公曰斯太宗之
志也其儉足以為法其嚴足以有奉吾敢顧其私容而
替之也奏議不可上又下其議凡是公者六七人其餘
皆曰更之便上獨斷焉曰京議得矣從之在集賢奏秘
書官六員𨽻内而刋校益理納資為胥而仕者罷之求
遺書凡増繕者乃作藝文新志制為之名曰貞元御府羣
書新錄始御府有食本錢月權其贏以為膳有餘則學
士與校理官頒分之學士常受三倍由公而殺其二書
史之始至入禮幣錢六十緡亦皆分焉公悉致之官以
理府署作書閣廣羣官之堂不取於將作少府而用大
足居門下簡武官議典禮上以為能益器之與信臣議
且致相位遇公有惑疾使視之疾甚不能知人遂不用
用鄭吏部髙太常為相而以秘書命公所以示優之也
公有文章若干巻深茂古老慕司馬相如揚雄之辭而
其詁訓多尚書爾雅之説紀事朴實不茍悦於人世得
以傳其藁其學自聖人之書以至百家諸子之言推黄
炎之事涉厯代洎國朝之故實鈎引貫穿舉大包小若
太倉之蓄崇山之載浩浩乎不可知也豈揚子所謂仲
尼駕説者耶夫其忠烈之褒也相府之有誡太廟之東
向也昭陵之不更其故也守官之不可奪也立言之不
可誣也利之不茍就也害之不茍去也其忠類朱雲(漢/書)
(朱雲請於成帝曰願賜上方斬馬劒以斷佞臣/一人頭上大怒命御史將雲下雲攀殿檻檻折)其孝類
潁考叔(春秋隠公元年鄭伯克段于鄢遂寘姜氏於城/潁既而悔之潁考叔聞之有獻於公公賜之食)
(舍肉請以遺母公曰爾有母遺繄我獨無考叔曰君何/患焉若闕地及泉隧而相見其誰曰不然公從之遂為)
(母子如初君子曰/潁考叔純孝也)㢘類公儀休(史記公儀休者魯博士/也以髙第為魯相奉法)
(循理無所變更百官自正使食祿者不得與下民/爭利受大者不得取小其他辭魚燔機事皆類是)而又
文以文之學以輔之而天子以為之知既得其道又得
其時而不為公卿者病也故議者咸惜其始而哀其終
焉公之喪凡五十四日而夫人又没毁也夫人之父曰
偕司農卿祖曰某贈太子太保宗元故集賢吏也得公
之遺事於其家書而授公之友以誌公之墓謹狀永貞
元年八月五日尚書禮部員外郎桞宗元狀
　
　
　
　
　栁河東集巻八
欽定四庫全書
　柳河東集巻九
　　　　　　　　　　　　唐　柳宗元　撰
　表銘碣誄一十首
　　唐相國房公徳銘之隂(相國房公琯也𤣥宗時嘗/以坐善李適之韋堅斥為)
　　　(宜春太守今刺史太原王涯葢涯以左拾遺為/翰林學士進起居舍人元和初㑹其甥皇甫湜)
　　　(以賢良方正對䇿異等忤宰相坐不避嫌罷學/士再貶虢州司馬徙為袁州刺史宜春即袁州)
　　　(也涯刺袁州在元和三/年間此碑當是時作)
天子之三公稱公王者之後稱公諸侯之入為王卿士
亦曰公有土封其臣稱之曰公尊其道而師之稱曰公
楚之僣凡為(一作/與)縣者皆曰公古之人通謂年之長老
曰公故言三公若周公召公王者之後若宋公(史記微/子開者)
(商帝乙之首子而紂之庶兄也周公既承成王命誅武/庚殺管叔放蔡叔乃命微子開代商後作微子之命以)
(申之國于宋微子開卒立其弟/衍是為微仲微仲卒宋公稽立)為卿士若衛武公虢文
公鄭桓公(史記衛世家周公以成王命以商餘民封康/叔為衛君八傳至於釐侯釐侯卒太子共伯)
(餘立為君其弟和初有寵於釐侯多予之賂和以其賂/賂士以襲攻共伯於墓上共伯入釐侯羨自殺衛人因)
(葬之而立和為衛侯是為武公鄭世家鄭桓公友者周/厲王少子而宣王庶弟宣王立二十二年友初封于鄭)
(是為桓公晉世家晉假道於虞以伐虢虞大夫宫之奇/諫虞君曰虢仲虢叔王季之子也為文王卿士其記勲)
(在王室藏/於盟府)其臣稱之則列國皆然師之尊若太公楚之
為縣者(為一/作與)若葉公白公(史記楚世家楚昭王卒立越/女之子章是為惠王王二年)
(平王之庶弟子西召故平王太子建之子勝於呉以為/巢大夫號曰白公服䖍曰白邑名楚邑大夫皆稱公葉)
(公公子髙也葉/失涉切楚邑名)年之長老若毛公申公涪公(西漢儒林/傳毛公趙)
(人也治詩為河間獻王博士申公魯人也少與楚元王/交俱事齊人浮丘伯受詩武帝即位使使束帛加璧安)
(車以蒲裹輪駕駟迎申公申/公時年已八十餘涪音浮)而大臣罕能以姓配公者
雖近有之然不能著也唐之大臣以姓配公最著者曰
房公房公相𤣥宗有勞于蜀人咸服其節相肅宗作訓
於歧人咸遵其道惟正直慈愛以成於徳用是進退所
居而事理辦所去而人哀號理逺人逺(與上逺字/一並作袁)人不
勝其懐為文士趙郡李華銘公之徳亂故不克立今刺
史太原王涯嘉公之道猶在乎人人不忘公之道為之
刻石且曰州之南有亭曰需宴亭公之為也人之思也
乃増飾棟宇即而立焉州人大悦咸㑹隕涕言曰昔公
以周召之徳微子之仁有土封以為卿士道為三公徳
為國師年為元老嘗為縣縣懐其化至于州州濡其澤
(濡音儒説/文霑濕也)凡我子孫罔不載慕盛徳之詞文而不刻更
刺史數十莫克興起乃率歸於王公王公嘗以機宻匡
天子于禁中遵(一作/承)公之道刺於我邦承(一作由/又作序)公之
理又能尊公之徳起遺文以昭前烈則其入為卿士三
公也孰曰不宜吾懼其去我也遽願書于銘之隂用永
表於邦之良政
　　國子司業陽城遺愛碣(陽公史列之於卓行傳既/及進士第乃去隱中條山)
　　　(時陜虢觀察使李泌欲辟致之府不起乃薦諸/朝以著作郎召并賜緋魚城自稱多病封還泌)
　　　(不敢强及為宰相又言於徳宗於是召拜諫議/大夫碣謂四年五月即貞元四年又云後七年)
　　　(者貞元十一年也又云四年九月者當在貞元/十五年九月然考城貶在十四年則所謂又四)
　　　(年者當云三年字之誤矣公集又與太學諸生/書論此亦甚悉公貞元十四年時為集賢殿正)
　　　(字碣葢/是時作)
四年五月皇帝以銀印赤紱即隱所起陽公為諫議大
夫後七年廷諍懇至累日不解帝尤嘉異遷為國子司
業(城本傳徳宗召拜諫議大夫居位八年人不能窺其/際及裴延齡誣逐陸贄張滂李充等帝怒甚無敢言)
(者城聞之約拾遺王仲舒守延英閣上疏極論延齡罪/慷慨累曰不止聞者寒懼帝意不巳欲遂相延齡城顯)
(語曰延齡為相吾當取白麻壊之哭于廷/帝不相延齡城力也坐是下遷國子司業)旌直優賢道
光師儒又四年九月己已出拜道州刺史太學生魯郡
季償廬江何蕃等百六十人投業奔走稽首闕下呌閽
籲天(籲音裕説/文呼也)願乞復舊朝廷重更其事如己巳詔翌
曰㑹徒北嚮如初行至延喜門公使追奪其章遮道願
罷遂不果獻生徒嗷嗷顧眄徘徊(眄音沔説/文邪視也)昔公之來
仁風扇揚暴慠革面柔懦(一作/輭)有立聴聞嘉言樂甚鐘
鼓瞻仰徳宇髙逾嵩岱及公當職施政示人準程良士
勇善偽夫去飾惰者益勤誕者益恭沉酗腆酒(酗吁句/切説文)
(酒醟也腆它典/切説文多也)斥逐郊遂違親三嵗罷退鄉黨令未及
下乞歸就養者二十餘人禮順克彰孝悌以興則又講
貫經籍俾達奧義簡習孝秀俾極儒業冠屨裳衣由公
而嚴進退揖讓由公而儀公征甚遐吾黨誰師遂相與
咨度署吏布告諸儒願立貞珉侔髙狀明乃訪于學古
之士紀公名字垂憲于後公名城字元宗家于北平隱
于條山惟公端粹沖和髙嶷懿醇(嶷魚其切/又魚力切)道徳仁明
孝愛友悌薰襲里閈布聞天下守節貞固患難不能遷
其心怡性坦厚榮位不足動其神為司諫議震于周行
為司業愛加于生徒宜乎立名俾後是憲其辭曰
惟兹陽公履道葆醇爰初隱聲覆蕢基仁(覆孚救切蕢/音匱語雖覆)
(一蕢進吾往也/注蕢土籠也)徳充而形乃作諌臣抗志勵義直道是
陳帝求師儒貳我成均開朗䝉滯宣明徳教大和潛布
𤣥機宻照羣生聞禮後學知孝進退作則動言是俲匪
公之軌人用爰蹈麤(倉胡/切)厲貪凌待公順之欺偽譎詐
待公信之少年申申咸適其宜榎檚廢弛尊嚴而威公
褒其良俾升于堂癯者既肥(癯音/衢)榮如袞衣公棄不用
懲咎内訟既訟于内猶公之誨匪仁孰親匪徳孰尊今
公于征孰表儒門生徒上言稽首帝閽謂天葢髙曽莫
我聞青衿涕濡填街盈衢逺送于南望慕踟蹰(上音馳/下音厨)
(説文行/不進也)立石書徳用揚懿則嗚呼斯文遺愛罔極
　　唐故給事中皇太子侍讀陸文通先生墓表(陸質/新舊)
　　　(史有傳本名淳字元冲學深於春秋少師事趙/匡匡師啖助助匡皆為奧儒頗傳其學時陳少)
　　　(游鎮淮南表在幕府薦諸朝授左拾遺累遷左/司郎中厯信台二州刺史素與韋執誼善方執)
　　　(誼附叔文竊威柄用其力召為給事中皇太子/侍讀避憲宗名遂改賜名質卒於貞元二十一)
　　　(年又有類禮二十巻君臣圖翼二十五巻行於世其曰/是嵗嗣天子踐阼而理葢貞元二十一年八月憲宗)
　　　(立改元元和也公集有答元饒州論春秋書云宗元/出邵州不克卒業於陸先生之門書末又謂始至是)
　　　(州作陸文通先生墓表今以奉獻與宣英讀之/此表葢作於元和元年九月出為邵州刺史後)
孔子作春秋千五百年以名為傳者五家(前漢藝文志/春秋分為五)
(注謂左氏公羊/穀梁鄒氏夾氏)今用其三焉(左氏公羊/穀梁也)秉觚牘(上音孤/下音讀)
焦思慮以為論注疏説者百千人矣攻訐很怒(訐居謁/切説文)
(相斥罪相告訐也很下懇/切説文不聴從一曰盭也)以辭氣相擊排冐沒者其為
書處則充棟宇出則汗牛馬或合而隱或乖而顯後之
學者窮老盡氣左睍右顧莫得而本則專其所學以訾
其所異(訾將支切又音/紫説文毁也)黨枯竹䕶朽骨以至於父子傷
夷君臣詆悖者前世多有之甚矣聖人之難知也有呉
郡人陸先生質與其師友天水啖助(啖音/淡)洎趙匡能知
聖人之㫖故春秋之言及是而光明使庸人小童皆可
積學以入聖人之道傳聖人之教是其徳豈不侈大矣
哉先生字某既讀書得制作之本而獲其師友於是合
古今散同異聮之以言累之以文葢講道者二十年而
志之者又十餘年其事大備為春秋集注十篇辯疑七
篇微指二篇明章大中發露公器其道以聖人為主以
堯舜為的苞羅旁魄(步角切封禪書云旁魄四塞魄字/唯此音步角切唐韻除匹陌切外)
(别音托注史記落托貧無家集韻又作薄音白各切注/云聲也歐陽尚書火流于王屋為鴉其聲魄韻中音義)
(於此不通今依封/禪書云音步角切)膠轕上下而不出於正(膠或作轇音/膠轕音葛説)
(文長逺貌一/曰車馬喧雜)其法以文武為首以周公為翼揖讓升降
好惡喜怒而不過乎物既成以授世之聰明之士使陳
而明之故其書出焉而先生為巨儒用是為天子争臣
尚書郎國子博士給事中皇太子侍讀皆得其道刺二
州守人知仁永貞年侍東宮言其所學為古君臣圖以
獻而道達乎上是嵗嗣天子踐阼而理尊優師儒先生
以疾聞臨問加禮某月日終于京師某月日葬于某郡
某里嗚呼先生道之存也以書不及施於政道之行也
以言不及覩其理門人世儒是以増慟將葬以先生為
能文聖人之書通于後世遂相與諡曰文通先生後若
干祀有學其書者過其墓哀其道之所由乃作石以表
碣(一無/碣字)
　　唐故兵部郎中楊君墓碣(貞元十九年癸未為御/史時作新史楊凝傳一)
　　　(如公碣惟不載其以校書郎為書記耳凝初為/宣武軍節度判官時葢汴州節度李萬榮疾甚)
　　　(其子有不軌之謀朝廷以董晉為檢校左僕射/兼汴州刺史宣武軍節度度支營田汴宋觀察)
　　　(使晉辟之於幕府也其/守亳州亦晉之力焉)
貞元十九年正月某日守尚書兵部郎中楊君卒某月
日葬于奉先縣某原既葬其子姪洎家老謀立石以表
于墓葬令曰凡五品以上為碑龜趺螭首(趺音膚説文/足也螭抽知)
(切説文似/龍而黄)降五品為碣方趺圓首(圓一/作圭)其髙四尺按郎
中品第五以其秩不克偕降而從碣之制其世系則紀
于大墓君諱凝字懋功與季弟凌生同日不周月而孤
伯兄慿翦髪為童家居于呉太夫人母道尊愛教飭謹
備君之昆弟孝敬出於其性禮範奉于其舊克有成徳
輯其休光(輯音集歛也/書曰輯五瑞)東薄海岱南極衡巫文學者皆
知誦其詞而以為模準進修者率用歌其行而有所矜
式君既舉進士以校書郎為書記毗賛元侯于漢之隂
式徙荆州由協律郎三轉御史元戎出師用顯厥謀遂
入王庭為起居郎書事不回著垂國典又為尚書司封
員外郎革正封邑申明嫡媵(上丁歴切/下以證切)事連權右斥退
勿憚直聲彰聞仍叅選部以馭羣吏姦臣席勢威福自
巳他人求附離而不可得者(離音/麗)公則却之私以胥史
求署一皆罷遣曰吾不以三尺法為已利害居喪致哀
内盡其志外盡其物而無有不得其心者服除為右司
郎中危言直已以致其誠然卒中於詖辭(詖彼義切孟/子詖辭知其)
(所/蔽)不得朝請以檢校吏部郎中為宣武軍節度判官亳
人缺守往蒞其政孤老撫安强猾戮死墾鑿嶢鹵(上丘/交切)
(説文磽也下音/魯説文鹹也)芟艾榛荒(芟音衫/刈草也)作爰田以贍人食濬
決潢汙築復堤防為落渠以定水禍理不半嵗利垂千
祀㑹朝復命次于汴郊帥喪卒亂(帥一作師據凝傳凝/為董晉幕府時孟叔)
(度横縱撓軍治而凝亦荒湎晉卒亂作/凝走還京師則作師喪者字之誤矣)不可以入遂西
走闕下璽書迎門勞徠甚備以疾居家三年復登于朝
遐邇咏歌仍遇痼疾天子致問逾三月不賜告幸其愈
而用之遂卒天下文行之士為之悲哀嗚呼君有深淳
之行有强毅之志内以和於親戚正於族屬外以信於
朋友施於政事故身之進退人之喜戚繫焉凡其昆弟
申明(一作/命)于朝制書成曰孝友君子謂楊氏其仁義之
府君之文若干什皆可以傳於世若某者以姻舊獲愛
不腆之文君實知之惟車馬幣玉無可以稱其徳用君
之所以知者酬焉(子厚慿之婿見𢎞農楊氏/誌故曰某以姻舊獲愛云)
　　故御史周君碣(御史周君周子諒也新舊史明皇/開元二十有四年冬張九齡等罷)
　　　(知政事遂以牛仙客為工部尚書同中書門下/三品仍知門下事二十五年夏監察御史周子)
　　　(諒竊言於御史大夫李適之謂仙客不才濫登/相位大夫國之懿親何得坐觀其事適之遽以)
　　　(子諒之言奏明皇大怒廷詰之子諒辭窮㩧之/殿庭朝廷决杖死之公謂在天寳年與史若不)
　　　(相合耳作之年/月碣首紀之)
有唐貞臣汝南周氏諱某字某以諫死𦵏于某貞元十
二年柳宗元立碣于其墓左在天寳年有以諂䛕至相
位(諂丑琰切/諛音腴)賢臣放退公為御史抗言以白其事得死
于墀下(墀陳尼切釋云塗地也/以丹漆地故稱丹墀)史臣書之公之死而佞
者始畏公議於虖古之不得其死者衆矣若公之死志
匡王國氣震姦佞動獲其所斯葢得其死者歟公之徳
之才洽於傳聞卒以不試而獨申其節猶能奮百代之上
以為世軌者也(一無者/也字)第令生於定哀之間則孔子不
曰未見剛者出於秦楚之後則漢祖不曰安得猛士而
存不及興王之用没不遭聖人之歎誠立志者之所悼
也故為之銘銘曰
忠為美道是履諫而死佞者止史之志石以紀為臣軌
兮(一本無/兮字)
　　唐故衡州刺史東平吕君誄(吕衡州名温字和叔/一字化光徳宗貞元)
　　　(末自集賢殿校書郎擢為左拾遺二十年囘紇/請和上問能使絶域者君以奇表有專對材膺)
　　　(選轉殿内史還拜尚書户部員外郎轉司封遷/刑部郎中兼御史副治書之職㑹以誣奏李吉)
　　　(甫貶道州刺史以政聞遂改衡州初從陸質治/春秋又從梁肅為文章藻翰精富一時流軰推)
　　　(尚公集又有與吕道州書正與温論非國語也/劉夢得集有衡州刺史吕君集紀亦以文字亟)
　　　(稱之公謂至于化光爰燿其/特信矣元和六年永州作)
維唐元和六年八月日衡州刺史東平吕君卒爰用十
月二十四日藁葬于江陵之野(藁音/杲)嗚呼君有智勇孝
仁惟其能可用康天下惟其志可用經百世不克而死
世亦無由知焉君由道州以陟為衡州君之卒二州之
人哭者逾月湖南人重社飲酒是月上戊不酒去樂㑹
哭于神所而歸余居永州在二州中間其哀聲交于北
南舟舩之下上必呱呱然(呱音孤書啓/呱呱而泣)葢嘗聞于古而
覩于今也君之志與能不施于生人知之者又不過十
人世徒讀君之文章歌君之理行不知二者之於君其
末也嗚呼君之文章宜端於百世今其存者非君之極
言也獨其詞耳君之理行宜及於天下今其聞者非君
之盡力也獨其跡耳萬不試而一出焉猶為當世甚重
若使幸得出其什二三則巍然為偉人與世無窮其可
涯也君所居官為第三品宜得諡于太常余懼州吏(一/作)
(刺/史)之逸其辭也私為之誄以志其行其辭曰
麟死魯郊其靈不施濯濯夫子故潔其儀冠仁服義干
櫓書詩(櫓音魯説/文大盾也)忠貞繼佩智勇承綦(音/其)跨騰商周堯
舜是師道不勝禍天固余欺鬼神齊(一作/不)怒妖㜸咸疑
(㜸魚/列切)何付之徳而奪其時嗚呼哀哉命姓為吕勤唐以
力輔寧萬邦受胙爾國(胙音/祚)維師元聖周以降徳世征
五侯伊祖之則嗣濟厥武前書是式至于化光爰耀其
特春秋之元儒者咸惑君達其道卓然孔直聖人有心
由我而得敷施變化動無不克推理惟工舒文以翼宣
于事業與古同極道不茍用資仕乃揚進于禮司奮藻
含章决科聮中休問用張署讎百氏錯綜逾光超都諫
列屢皂其囊(後漢蔡邕靈帝時為諫議大夫上以邕經/學深奧故宻特稽問宜披露得失指陳政)
(要勿有依違自生疑諱/具對經術以皂囊封上)帝殊爾能人服其智戎悔厥禍
欵邊求侍盛選邦良難乎始使君登御史賛命承事風
動海壖(而宣切説文/城下田也)皇威以致來總征賦甲兹郎吏制
用經邦時推重器諸臣之復周官匪易漢課牋奏鮮云
能備(後漢順帝陽嘉元年尚書令左雄上言孔子曰四/十不惑禮稱强仕請自今孝亷年不滿四十不得)
(察舉皆先詣公府諸生/試家法文吏課牋奏)君自他曹載出於(一作/其)技筆削
自任羣儒革議正郎司刑邦憲為貳糾佞肅邪諂䛕具
畏遷理于道民服休嘉恩疎若昵惕邇如遐實閉其閤
而撫于家載其愉樂申以舞歌賦無吏迫威不刑加浩
然順風從令無譁繇蠶外邑我繭盈車雜耕隣邦我黍
之華既字其畜亦藝其麻鼛鼓斯屏(鼛音臯説/文大鼓也)人喜則
多始富中教興良廢邪考績既成王用興嗟陟于嶽瀆
言進其律號呼南竭謳謡北溢欺吏悍民先聲如失逋
租匿役歸誠自出兼并既息罷羸乃逸惟昔舉善盜奔
于隣(左傳宣公十六年晉士㑹帥師滅赤狄甲氏及留/吁鐸辰三月獻狄俘晉侯請于王戊申以黻冕命)
(士㑹將中軍且為大傅於是晉國之盜逃奔于秦/羊氏職曰吾聞之禹稱善人不善人逺此之謂也)今我
興仁化為齊人惟昔富人或賑之粟(左傳文公十六年/宋公子鮑禮於國)
(人宋饑竭其粟而貸之年自七十以上無不饋詒也又/襄公二十九年鄭饑而未及麥民病子皮以子展之命)
(餼國人粟户一鍾是以得鄭/國之民故罕氏常掌國政)今我厚生不竭而足邦思
其弼人戴惟父善胡召災仁胡罹咎俾民伊祜而君不
壽矯矯貪凌乃康乃茂嗚呼哀哉廪不餘食藏無積帛
内厚族姻外賙賔客恒是懸磬(左傳室如懸磬野無/青草何恃而不恐)逮
兹易簀(易音亦簀音責禮記曽子寢疾病樂正子春坐/於牀下曽元曽申坐於足童子隅坐而執燭童)
(子曰華而睆大夫之簀歟子春曰止曽子聞之瞿然曰/呼曰華而睆大夫之簀歟曽子曰然斯季孫之賜也我)
(未之能易也元起易簀曽元曰夫子之病革矣幸而至/於旦請敬易之曽子曰吾何求哉吾得正而斃焉斯巳)
(矣舉扶而易之/反席未安而歿)僮無凶服葬非舊陌嗚呼哀哉君昔與
余講徳討儒時中之奧希聖為徒志存致君笑詠唐虞
掲兹日月以耀羣愚疑生所怪怒起特殊齒舌嗷嗷(嗷/牛)
(刀切説文/衆口愁也)雷動風驅良辰不偶卒與禍俱直道莫試嘉
言罔敷佐玉之器窮以郡符秩在三品冝謚王都諸生
羣吏尚擁良圖故友咨懐累行陳謩是旌是告永永不
渝嗚呼哀哉
　　唐故尚書户部郎中魏府君墓誌(作之年月具本/篇魏府君𢎞簡)
　　　(新舊史皆無傳公謂宗元聞其道而翫某文也/久居又同閈故哀而銘之按柳公世系其先葢)
　　　(河東人從曽祖奭為中書令得罪武后死髙宗/時父鎮天寳末遇亂奉母隱王屋山常間行求)
　　　(養後徙於呉則/府君亦呉人矣)
魏氏世墓于某縣某原唐興有聞士諱之逷者(逷它/厯切)與
子及孫咸舉進士嗣為儒家綿州涪城尉諱全珤(與寳/同)
魏州臨黄主簿諱欽慈太常主簿諱緄(音/衮)尚書膳部員
外郎兼江陵少尹諱萬成凡五代名髙而不浮於行才
具而不得其禄江陵府君益之以閎達之量經緯之謀
故豪士賢大夫痛慕加厚生郎中府君諱𢎞簡字曰裕
之以文行知名既冠而徳禮聞於鄉黨既仕而法制立
於官政温柔發乎外見而人莫不親直方存乎内久而
人莫不敬由進士策賢良連居科首授太子校書厯桂
管江西福建宣歙四府為判官副使累授協律郎大理
評事御史賜緋魚袋在州六年而人樂之亷使崔衍曰
吾敢專天下之士獨惠兹人乎遂獻于天子拜度支員
外郎轉户部郎中邦賦克舉人望逾重年四十七貞元
二十年九月三十日不疾而殁震悼之聲遐邇一辭(一/作)
(一同一/作同辭)且曰斯人也而不得為善之利中人其怠乎君
嘗三娶而卒無主婦庭無倚廬(戰國䇿齊王孫賈之母/謂賈曰汝朝出而晚來)
(則吾倚門而望暮出而/不還則吾倚廬而望)堂無抱孤有令兄弟以主其喪
有孝女以守其祀故哭于客位吊于殯東者咸加哀焉
凡為部從事府喪而當其位者三州缺而居其守者二
皆得其理君之先再世貧不得葬故以禄仕遊於諸侯
薄衣食損車馬凡十有餘祀卒獲于厥心其族屬之無
主後者皆位於墓娣姪之無歸從者咸㑹於家由是虛
約以終其世既歛冡宰庀其政(庀普弭切説/文治也具也)視廪唯釡
鍾視藏唯束帛無餘積焉十有一月遣車歸于洛師(遣/喆)
(戰切周禮大喪飾遣車遂/廞之行之説文遣祖奠也)某日祔于墓監察御史柳宗
元聞其道而翫其文也久居又同閈(音翰里/門也)故哀而銘
之其辭曰
郎中之道惟直是保淳泊坦厚温恭孝友郎中之文惟
孝是宣溥暢周流炳蔚紛綸為周賢能為漢賢良(周禮/卿大)
(夫之職三年則大比攷其徳行道藝而興賢者能者漢/書武帝詔丞相御史列侯中二千石二千石諸侯相舉)
(賢良方正直/言極諌之士)始任讎校篇籍有光仍授使檄訏謨用揚
二居郎位征賦以理休聲載起顯命伊始生而不壽孰
知其止殁而不嗣孰濟其美有翩其旗爰舉裳帷行道
遲遲望墓而歸象物是宜卜筮孔時里人作銘不愧于
辭
　　故朝散大夫永州刺史崔公墓誌(公集又有祭崔/史君敏文即永)
　　　(州公也文謂某咸以罪戾謫兹炎方誌云以某/年某月日歸葬于某縣某原則此誌當在永州)
　　　(時/作)
維元和五年九月十五日壬子永州刺史崔公薨于位
享年六十八乙未殯于路寢丙寅遷神于舟以某年月
日歸葬于某縣某原祔于皇考吏部侍郎贈户部尚書
府君之墓尚書諱猗𤣥宗南巡内禪聖嗣府君以謀畫
定命起一旅以復天下厥功茂焉(猗於宜切禪音擅按/史𤣥宗天寳十四載)
(禄山反𤣥宗乃謀幸蜀時肅宗在東宫亦親摠諸軍討/之既至平涼郡㑹朔方留後杜鴻漸魏少游崔猗等奉)
(牋迎上及至靈武遂從容進曰今冦逆亂常毒流函洛/主上倦勤移幸川蜀江山阻脩奏請路絶宗社神器須)
(有所歸萬姓顒顒思崇明聖天意人事不可固違伏願/殿下順其樂推以安社稷王者之大孝也凡六上牋詞)
(情激切上不得巳遂即皇帝位即日奏其事於上皇乃/大赦天下以朔方支度副使大理司直杜鴻漸為兵部)
(郎中朔方節度判官崔猗為/吏部郎中並知中書舍人事)尚書之先曰貴鄉丞贈太
常少卿府君諱子美太常之先曰揚州江都丞府君諱
道禎(知盈/切)行髙位卑華冠士族公諱某字某承世徳之
清源浚之以蠲潔(蠲圭/淵切)以端其志采羣言之枝葉植之
以茂實以循其能始由右千牛備身佐環衛(唐百官志/左右千牛)
(衛上將軍各一人掌侍衛及供御兵仗以千牛備身左/右執弓箭宿衛以主仗又云千牛備身備身左右各十)
(二人掌/執御刀)更盩厔三原藍田尉(盩厔𨽻鳳翔三原藍田/𨽻京兆盩音輈厔音窒)仍
有大故三徙同位繼授許州臨潁汝州龍興令推以直
道二邑齊風哥舒曜尹河南鯨冦猾驁(鯨巨京切/驁音敖)黎人
播越表公尉河南糗糧芻茭(糗去久切/又丘救切)戎備畢給版圖
田洫民事時乂遷揚州録事㕘軍實呉楚之大都㑹也
政令煩拏(女加/切)責奉叢沓一日不蓇(字當作葺諸韻皆/無此字唯呉本楚)
(辭中葺字有如此書且文云一日/不葺鑴譙四至當是葺字明矣)鑴譙四至(鑴遵全切/譙才笑切)
(言鑴秩誚/謫之也)公為之優優有裕長史司徒杜公與之揖讓
異(一作/夷)於賔僚入為太子司議郎拜歸州刺史巖險湍
悍人類鳥獸古號難理公克有聲遷永州刺史朝散大
夫惟是南楚風浮俗鬼戸為胥徒家有禳􁎿(音/梗)大者虐
鰥孤以盜邦賦敺愚䝉以神訛言悖于政經莫有禁御
公于是修整部吏黜侵凌牟漁者數百人以付信于下
而征貢用集擒戮妖帥毁焄蒿淫昬者千餘室(焄音薰/説文臭)
(菜/也)以舉正羣枉而田閭克和寛以容物直以率下邦人
方安其里搢紳猶鬱其望體魄遽降哀何有窮嗚呼公
前夫人徐州㕘軍滎陽鄭鉅女有子曰義和早夭後夫
人萬年尉范陽盧彤女嘉淑之徳繼聞宗族有子曰貽
哲貽儉克承于家洎公之兄子曰勵曰禮誠願志于墓
無㤀公之徳銘曰
孰為徳門清河濬源其流沄沄世有顯懿揚其清芬煥
炳增華昭于後昆惟魴與鯉(魴音/防)舊史是尊孰為茂功
尚書清風藹其有融勃然而興披草從龍布令諸夏敷
和六戎赫矣大陽克昇于中孰為惠政公嗣餘慶形于
謡咏小程其功大遂其性黠吏是省(黠下/八切)妖風以正于
邑于邦克揚休命孰為遺愛公去昭代邦人斯痗(音毎/又音)
(妹病/也)始焉是賴今也何戴孰𦵏我公于洛之會何以銘
之徽音不昧
　　故永州刺史崔君權厝誌(崔氏出自齊丁公吕伋/食采於崔因以為氏後)
　　　(分清河博陵二望據誌君諱簡字敬守其/曰𦵏湘澨即永州也元和七年壬辰作)
博陵崔君由進士入山南西道節度府始掌書記至府
留後凡五徙職六増官至刑部員外郎出刺連永兩州
未至永而連之人愬君(愬音/訴)御史按章具獄坐流驩州
幼弟訟諸朝天子黜連帥罷御史小吏咸死投之荒外
而君不克復元和七年正月二十六日卒孤處道洎守
訥奉君之喪踰海水不幸遇暴風二孤溺死七月某日
柩至于永州八月甲子藳𦵏于社之北四百步崔氏世
嗣文章君又益攻博知古今事給數敏辯善謀畫南敗
蜀虜西遏戎師其慮皆君之自出後餌五石病瘍且亂
(瘍音陽説文瘡癰也又/音易一本作易非是)故不承于初今尚有五丈夫子
夫人河東栁氏徳碩行淑先崔君十年卒其𦵏在長安
東南少陵北君以竄没家又有海禍力不克袝三年將
復故葬也徒志其一二大者云
鯢為祖曄為父世文儒積彌厚簡其名字敬守年五十
增以二𦵏湘澨(音筮説文/水涯也)非其地後三年辭當備
　　故萬年令裴府君墓碣(公集有梓人傳其首曰裴/封叔之弟在光徳里當即)
　　　(聞喜也史傳裴光庭之子􁂴則刑部員外郎府/君諱稹甚明一作植非是司空杜公黄裳也徳)
　　　(宗𦵏崇陵順宗𦵏豐陵集又有裴君豐崇二陵/集禮後序即此所謂蔵之南閣者也𦵏在元和)
　　　(十三年碣/葢是時作)
公諱墐字封叔河東聞喜人太尉公諱行儉實髙祖侍
中公諱光庭實曾祖刑部員外郎府君諱稹實祖大理
卿府君諱儆實父公由進士上第校書崇文館飭館事
修整左春坊由是立署局後參京兆軍事按覆校巡大
尹恒得以取直為太常主簿搜逖疑𤣥(逖他/厯切)探抉遯隠
(抉音決/遯音鈍)宿工老師不得伏匿皆來會堂下耆股肱(耆渠/伊切)
(詩耆定/爾功)役喉喙以集樂事(喙訏濊切/説文口也)作坐立二部伎圖
卿奇其績奏超以為丞司空杜公聮奉崇陵豐陵禮儀
再以為佐離紛尨導滯塞闗百執事條直顯遂司空拱
手以成自開元制禮諱去國恤章累聖陵寢皆因事擥綴
(擥音覽綴/林衛切)取一切乃已有司卒無所徴公乃撰二陵集禮
藏之南閣轉殿中侍御史仍拜尚書比部員外郎會校成
要朞月畢具刺金州決髙㢮隟(㢮賞是切説文弓觧也/隟去逆切説文阸塞也)去
人水禍渚茭原茅闢成稻梁陟萬年令叢劇辨肅談晏終
日人視之若居冗官然會金州猾吏來揚言恐喝以煩凟
事曰不得三十萬吾能為禍公大怒召罵之恣所為吏巧
以聞御史按章具獄再謫道州循州為佐掾會赦量移吉
州長史元和十二年七月曰病痁泄卒(泄音/薛)始公以唯諾
聞長安中奔人危急輕出財力如索水火性開蕩進交大
官不視齒類挾同列收下輩細大畢歡喜博奕知聲音飲酒
甚少而工於糺謫謡舞擊咢(五各/切)纎屑促宻皆曲中節度
而終身不以酒氣加人晝接人事夜讀書考禮收捃䇿
牘(捃俱運切/説文拾也)未嘗釋手以是重諸公間初娶范陽盧氏無
子後夫人栁氏徳為九族冠生三男子喪其二焉貞元十
六年某月日卒柎于長安御㝛之北原冢子銑(銑蘇典切/一添洎永)
(字/)奉柩以明年月日克𦵏于墓銑以文書來栁州告其
叔舅宗元願碣于墓左則涕為之銘其辭曰
有鬱其馨惟裴之卿世服大僚仍耀烈名封叔申之實
惟其英讎書宫闈佐職于京太常命吏以能増秩相儀
考禮大弁斯畢鳩工展伎爰備聲律或圖或書藏之府
室史于柱下(史記老子傳周守藏室之史也索隱曰藏/室史乃周藏書室之史又張湯傳老子為)
(柱下史即藏室之/柱下因以為官名)郎于㑹司(周禮司㑹之職以㕘互考/日成以月要攷月成以嵗)
(㑹攷嵗成以周知四國之治以詔王及冡宰/廢置謂裴府君為比部員外郎㑹校成要也)徼循以周
大比是宜作牧于金金人允懐溝防漢滸墊沃卒移(墊/都)
(念切書下/民昏墊)增我嵗食易其芋魁㳺手閒民相顧聚來徵
為萬年治劇于都百務敘成談晏以娛誰恤誰恃不忍
悍吏胡巧其辭按章以遂由道斥循施施三年(施余支/切改易)
(也/)更赦進資廬陵是遷人曰世徳宜慶于延又曰良能
宜力之宣朝有大賚期賜其還鬼神不享命殞在前長
原有墓髙曽祖父淑靈是祔封叔爰歸左右惟具孤銑
磨石祈辭海陬遂升其趺于道之周
　
　
　
　
　
　
　
　
　
　
　
　
　
　
　
　栁河東集巻九
欽定四庫全書
　栁河東集巻十
　　　　　　　　　　　　唐　栁宗元　撰
　誌八首
　　唐故中散大夫檢校國子祭酒兼安南都䕶御史
　　　中丞充安南本管經畧招討處置等使上柱國
　　　武城縣開國男食邑三百户張公墓誌銘(并序/)
　　　(張公名舟考之舊史在憲宗元和元年以安南/經畧副使為安南都䕶本管經畧使四年八月)
　　　(丙申奏破環王國餘不可考而五年七月乃以/虔州刺史馬總為安南都䕶本管經畧使公謂)
　　　(張公某年月日死于位其書葬特曰用某月日/則張公之死及葬當是元和四五年間矣公時)
　　　(盖在永/州云)
漢光中興馬援雄絶域之志晉武一統陶璜布殊俗之
恩理隨德成功與時並今皇帝載新景命丕冒海隅時
惟公祗復厥績交趾之理續于前人(唐志安南中都䕶/府本交趾郡武德)
(五年曰交/州治交趾)公諱某字某某郡人也曽祖彦師朝散大夫
尚書駕部郎中祖瑾懐州武德令考清朝議郎試大理
寺丞贈右賛善大夫咸有懿美積為餘慶公以忠肅循
其中以文術昭于外推經㫖以飾吏事本法理以平人
心始命蘄州蘄春主簿句㑹敏給厥聲顯揚仍以左領
軍衛兵曹為安南經畧廵官申固扞衛有聞彰徹轉金
吾衛判官三厯御史績用𢎞大揚於天庭加檢校尚書
禮部員外郎換山南東道節度判官復轉郎中為安南
副都䕶賜紫金魚袋充經畧副使遷檢校太子右庶子
兼安南都䕶御史中丞充本管經畧招討處置等使公
自為吏習於海邦凡其比較勤勞利澤長乆去之則夷
獠稱亂(獠音/潦)復至而冦攘順化及受命專征得陳嘉謨
誓拔禍本納於夷軌乃命一其貢奉平其斂施牧人盡
區處之方制國備刑體之法道阻而通百貨地偏而具
五人儲偫委積師旅無庚癸之呼(儲音除偫直里切積/子智切周禮遺人掌)
(邦之委積以待施惠傳吴申叔儀乞糧於魯公孫有山/山曰登首山呼庚癸兮則諾注庚西方榖癸北方水軍)
(中不敢正/言故謬諾)繕完板幹控帯兼戊巳之位(東漢西域傳武/帝時西域内屬)
(有三十六國漢為置使者校尉領䕶之宣帝改為都䕶/元帝又置戊巳二校尉屯田於車師前王庭注云戊巳)
(中央鎮覆四方又開渠播/種以為猒勝故稱戊巳焉)文單環王怙力背義(單都寒/切虜姓)
(可單氏後/改為單氏)公於是陸聨長轂海合艨艟(上音蒙下音同/博雅云舟也)
再舉而克殄其徒廓地故(一作/數)圻以歸于我理烏蠻酋
帥負險薎德公於是外申皇威旁達明信一動而悉朝
其長取州二十以被於華風易皮弁以冠帯化姦宄為
誠敬皆用周禮率由漢儀公患浮海之役可濟可覆而
無所恃乃刳連烏以闢坦途(連烏未詳然當/是山名刳音枯)鬼工來并
人力罕用沃日之大束成通溝摩霄之阻硩為高岸(硩/音)
(昔説文摘也周/官有硩簇氏)而終古䝉利公患疆場之制一彼一此
而不可常乃復銅柱為正制鼓鑄既施精堅是立(唐史/南蠻)
(傳環王本林邑也一曰占不勞亦曰占婆直交州南海/行三千里地東西三百里而嬴南北千里西距真臘霧)
(温山南抵奔浪陀州其南大浦有五銅柱山形若倚蓋/西重巖東涯海漢馬援所植也其後馬總充安南都䕶)
(時其在南海累年清亷不撓夷獠便之乃於漢所立桐/柱處以銅一千五百斤特鑄二柱刻書唐德以繼伏波)
(之迹以公誌觀之則張公亦/嘗有是作特史不書之耳)固圉之下明若白黒易野
之守險逾丘陵(易以豉切周禮險野人為主易/野車為主此言雖易而險也)而萬世
無虞竒琛良貨溢于王府(琛癡林切爾/雅曰寳也)殊俗異類盈于
藁街(魏都賦藁街之邸不能及注藁/街邸蠻夷之館漢時所立也)優詔累旌其忠良
太史嗣書其功烈就加國子祭酒封武城男食邑三百
户凡再䇿勲至上柱國三増秩至中散大夫某年月薨
于位年若干天子震悼傷辭有加明年其孤某官與宗
人號奉裳帷率其家老咨于叔父延唐令某卜宅于潭
州某原𦵏用某月某日人謀皆從龜兆襲言乃刻兹石
著公之閥以志于丘竁(音釧又充芮切説文穿/地也周禮大䘮甫竁)以告于
幽明銘曰
周限荆衡(荆衡之地在周非所有/至秦始并為三十六郡)秦開百粤(秦始皇并/天下分為)
(三十六郡平百越又置閩中南/海桂林象郡四郡粤與越同)交州之治炎劉是設(武/帝)
(初置交趾郡元鼎/六年開屬交州)德大來服道消自絶伏波南征漢威
載烈(伏波馬援/也事見上)宛陵北附晉政爰發(謂晉武太康元年/王濬克西陵杜預)
(克江陵呉滅孫/皓受降於晉也)我唐流澤光于有截皇帝中興武城授
鉞肅肅武城惟夫之哲更厯毗賛顯揚彰徹既受休命
秉兹峻節度其謀猷守其亷潔厚農薄征匪貃匪桀(貃/音)
(陌孟子欲輕之於堯舜之道者大貃小貃也欲重之/於堯舜之道者大桀小桀也注貃蠻貃桀夏桀也)通
商平貸有來胥悦踐山跨海堅其鸖列(莊子必無盛鸖/列於麗譙之間)
制器足兵潰兹蟻結(禮蟻結/于四隅)烏蠻屈服文單翦滅柔逺
開疆㑹朝天闕銅柱乃復環山以硩海無遘迕(音午又/音忤)
冦㒺踰越琛賮之獻(賮徐刃切/與贐同)周于窮髪帝嘉成德載
旌茂閥増秩䇿勲土封斯裂位厄元侯年虧大耋(徒結/切説)
(文年八/十曰耊)邦人號呼夷裔悽咽卜𦵏長沙連岡啓穴書銘
薦辭德音㒺缺
　　唐故邕管經畧招討等使朝散大夫持節都督邕
　　　州諸軍事守邕州刺史兼御史中丞賜紫金魚
　　　袋李公墓誌銘(考之史志太宗文武大聖皇帝/十四子長曰承乾承乾生象象)
　　　(生玭玭生虞虞生位位即邕管經畧招討使也/禮記曰别子為祖繼别為宗繼禰者為小宗注)
　　　(曰别子為公子始來在此國者後世以為祖又/曰繼别為宗者别子之世適也族人尊之謂之)
　　　(大宗是宗子也又曰繼禰為小宗者父之適也/兄弟尊之謂之小宗誌謂别子曰承乾繼别曰)
　　　(象大宗曰玭以是推之盖可得而考/矣據葬在元和十四年誌是時作)
公諱某字某實惟文皇帝之𤣥孫别子曰承乾(别筆/列切)為
皇太子以藩愛逼奪危慄致禍後封恒山為愍王贈荆
州大都督繼别曰象蘄春郡太守贈越州大都督封郇
國公大宗曰玭(駢迷毗/賔二切)太子詹事贈秘書監生廙(音/異)尚
書左丞凡四代有土田居貴仕公丕承之以率南服克
荷天休繼有功德公始以通經入崇文館登有司第選
同州㕘軍入佐金吾衛進太僕主簿㕘引大駕府移為
左右神䇿行營兵馬節度以為推官拜監察御史賜緋
魚袋凡二使其率皆范司空希朝(率音/帥)進殿中侍御史
湖南都團練判官以寛通簡大輔治得中道府遷主後
事師人愛慕欲以貞元故事為請(唐藩鎮傳安史亂天/下至肅宗大難畧平)
(君臣皆幸安故𤓰分河北地以授叛將䕶養萌孽以成/禍根亂人乗之遂擅署吏以賦税自私至大厯貞元之)
(間其弊尤甚公謂貞元/故事者盖欲擅署之也)公恐懼抑留復徙浙東為都團
練副使轉侍御史又徙浙西如其職加著作郎凡三使
其率皆薛大夫苹(率音/帥)刺岳信二州得劉向祕書以能
卒化黄白日召徒試術為仇家上變就鞫無事勑笞殺
告者猶降建州司馬陟刺泉州㑹烏􁀙夷叛(􁀙字諸韻/皆無或謂)
(當作狺然考之史/傳盖是烏滸也)殺郡吏敺縛農民詔以公都督邕州
兼御史中丞賜紫金魚袋為經畧招討使既至則􁽘弓
橐甲(􁽘音韜弓衣也/橐音託囊也)去斥候禁部内無敢以賊名使得
自澣濯諸酋長咸頓首送欵故虜獲輸税奉貢願比内
郡人遣子吏都督所人復耕稼無有威刑居五月頃有
黒螭鼓江(螭音癡文/似龍無角)流壊北岸直城南門覆舩殺人然
後去父老泣曰吾公其殆矣嘗合汞流黄丹砂為紫丹
(汞胡貢切與􁅗/同説文水銀也)能入火不動以為神服之且十年然卒
以是病暴下赤黒數日薨實元和十三年六月十五日
年五十七僚宰庀事有緹五兩(緹音題又它禮切説文/赤色帛兩直讓切周禮)
(無過/五両)無金銀泉貝幾不克斂夷人號呼致幣歸以明年
月日𦵏附其穆長安西南高陽原上夫人陳氏先公十
五年没父曇亦都督邕州終孤孟輿愿且文亞曰仲權
次曰季謀年自九嵗以下有兩壻博陵崔行儉勁峭有
立志滎陽鄭師貞敏㨗能羣皆聞名銘曰
文濬維祥實亘實延冢讒不嗣宗以支傳郇公克庸詹
事繼賢湜湜左丞(湜丞職切説文水/清也詩湜湜其止)惟道之宣公寛且
惠以教則順五㕘戎政二佩郡印師歡民愛克懐以信
詖辭告訕(一作/訟)卒白其訊烏􁀙猖狂盗海剽山帝命于
南逖彼羣蠻虎龍煌煌英簜是將舟之金玉以為公服
公既蒞止告以文理推義赴仁弢弓服矢(弢音韜/與上同)闢是
垣壘完其父子復我邦賦施予卒士皃不功矜情不伐
喜蠻入涕懐投刄以俟方底成績虫㜸告妖悍石構灾
升屋而號椎䯰卉裳(椎音槌䯰音介卉/訒鬼切皆夷服也)來賻來觀膴膴
鱗原(膴音武美也/詩周原膴膴)祔之顯魂松栢芊芊(音千/茂也)封域安安
代有高墳堯文之孫
　　唐故試大理司直兼貴州刺史鄧君墓誌銘(并序/)
　　　(鄧氏出南陽安定二望商王武丁封叔又説於/河北是為鄧侯後因為氏一曰本曼姓春秋有)
　　　(鄧侯吾離後為楚所滅因為氏焉公謂刺史鄧/君為曼姓之裔則系蓋出此京兆尹𢎞農公楊)
　　　(憑也據誌云元和五年卒明年/某月日葬誌當是五年作云)
君諱某字某南陽人漢司徒禹之後也曽祖倚皇連州
普城令祖少立皇滄州司馬考邕皇左武衛兵曹㕘軍
惟君敏給以御下亷忠以承上幹蠱之稱洽於諸侯(蠱/音)
(古/)信謹之跡彰於所蒞故自始仕以至没世未嘗無聞
焉初以試大常寺奉禮郎更職於劍南湖南江西前後
連帥咸器其能以柄於事於劒南則亭擬閱實以修官
刑盡哀敬之情致淑問之頌寛猛之適克合于中於湖
南則外按屬城内專平凖蒞卝人錫石之地(卝古猛切/周禮卝人)
(掌金玉錫石之地而為之禁厲以/守之説文卝銅鐡樸石也與礦同)㕘鳬氏鼓鑄之功(周/禮)
(鳬氏為鐘兩欒謂之銑銑/問謂之于于上謂之鼓)溢山告祥國用益贍吏無並
縁以巧法(並蒲/浪切)人無怨讟以苦役(讟音讀/怨也)凡處斯職莫
能加焉於江西則旁緝傳置下繩支郡俾無有異政以
一於詔條財賦之重待君而理無何邕州經略使路公
恕奏署試大理評事兼貴州刺史㕘帷幕之任董龜虎
之威夷俗敬愛革面受事朝廷將以武定南服命安南
大校御史中丞趙良金為邕州復以君兼招討判官録
其異能奏加司直昇招討副使兼統横亷貴三州事尨
茸之下(尨謨逄切又莫紅切茸而/融切又如容切説文亂皃)直道有立獷悍之内
(獷古猛切悍下/罕切又音汗)義威必行賦増而不擾法一而無憾然
以憂慄間於多虞卒成耳目之塞道致齒牙之猾元和
五年五月二十一日疾卒於公館年五十五明年某月
日返𦵏於潭州某原夫人隴西李氏大理評事練之女
年三十二貞元十六年終於郴州有子四人曰贄曰某
贄十三年矣哀禮具焉京兆尹𢎞農公始由湖南為江
西再以君為從事知之最厚痛君之能不施於劇任惜
君之志見屈於羣疑且以誌授宗元使備其闕古者觀
其所使而知在上之德今也觀其所使而知在下之誠
嗚呼可無辭乎銘曰
曼姓之裔司徒隆漢惟君是承有植其幹始屬奉常出
參藩翰議讞西蜀(讞語蹇魚戰巨列/三切並議罪也)平其狴犴(上部禮/切下音)
(岸獄/名)廵視南楚總兹條貫貿遷化居(貿音懋書貿/遷有無化居)貨殖
攸賛改煎鎔範貢輸増筭既飭財賦亦專傳館(傳柱/戀切)去
牧荒陬肅其聼斷􁒝􁐸以息(􁒝音奪/􁐸音攘)暴戾斯逭行非選
事進不避難始頼其寧終聞見憚疾與憂積志隨魄散
年極中身葬兹高岸才耶命耶君子興歎
　　吕侍御恭墓誌(公常為衡州刺史東平吕君温誄/今又誌吕侍御恭墓其稱述二君)
　　　(蓋詳相國尚書鄭公餘慶/也元和八年癸已永州作)
吕氏世居河東至延之始大以御史大夫為浙東道節
度大使延之生渭為中書舍人尚書禮部侍郎刺湖南
七州生四子温恭儉讓以温為尚書郎再贈至右僕射
恭字敬叔他名曰宗禮或以為字實惟吕氏宗子尚氣
節有勇略不事小謹讀從横書(從于/容切)理陰符握機孫子
之術曰我師尚父胄也大父洎先人咸統方岳今天下
將理平蔡兖兾幽洎戎猶負命蚤夜呼憤以為宜得任
𤓰牙畢力通天子命作文章咸道其志云又曰由吾兄
而上三世世為進士吾之文(之一/作為)不墜教戒獨武事未
克纉厥緒(纉作/管切)因弃去從山南西道節度府掌書記預
謀畫不甚合以試守軍衛佐加協律郎入薦為長安主
簿復出以監察御史為江南西道都團練軍事府表進
殿中侍御史為桂管都防禦副使元和八年去桂州相
國尚書鄭公遮留假嶺南節度判官至廣州病痎瘧加
㿃(痎舊本作疥胥山沈公謂當作痎音皆瘧/疾也㿃音帝又音帯説文創也一曰下病)六月二十
八日卒妻裴氏户部尚書延齡女有丈夫子三人曰爽
曰瓌曰特女子三人曰環曰鸞曰倩皆幼行於道而倩
又死遂以柩如洛陽祔葬於大墓欵志吕氏世仕至大
官皆有道冝興於世温洎恭名為豪傑知者以為是必
立王功活生人不幸温刺衡州年四十卒恭未及理人
年三十七又卒世固有有(一無下/有字)其具而不及其用若
温恭者耶恭皃竒壯有大志信善容物冝壽考碩大而
又不克吕氏之道惡乎興銘曰
渢渢之風乎不可追(渢音馮/大聲也)有志之大兮今安歸吕君
去我死乎吾誰依
　　唐故嶺南經略副使御史馬君墓誌(御史馬君史/無其傳考之)
　　　(表系亦莫詳公元和十年三月出為栁州誌云/元和九年卒明年其孤使以狀來謁銘當是在)
　　　(栁時作也司徒杜公佑嗣曹王臯尚書戴公胄/尚書趙公昌此皆其所嚴事者婿曰宗一即公)
　　　(之從兄/弟云)
元和九年月日扶風馬君卒命于守龜祔于先君食卜
𦵏明年某月庚寅亦食其孤使來以狀謁銘宗元刪取
其辭曰君凡受署徃來(一作/事)桂州嶺南江西荆南道皆
大府凡命官更佐軍衛録王府事畨禺令江陵户曹録
府事監察御史皆為顯官凡佐治由廵官判官至押畨
舶使(舶音白戀夷/泛海舟曰舶)經略副使皆所謂右職凡所嚴事御
史中丞良司徒佑嗣曹王臯尚書胄尚書伯儀尚書昌
皆賢有勞諸侯其善事凡管嶺南五府(謂嶺南安南桂/容邕也韓集有)
(送鄭權尚書序曰嶺之南其州七十其二十二𨽻嶺南/節度府其四十餘分四府府各置帥然獨嶺南節度為)
(大府大府始至四府必使/其佐問起居正謂此也)儲跱出卒(跱丈/里切)致糓以謀叶
平哥舒晃假守州邑民以便安殄火訛殺吏威海鹽増
筭邦賦大减所至皆用是理年七十不肯仕曰吾為吏
逾四十年卒不見大者今年志慮耗終不能以筋力為
人贏縮因罷休以經書教子弟不問外事加七年卒君
始以長者重許與聞凡交大官皆見禮司徒佑嘗以國
事徴顧謂君曰願以老母為累受託奉視優崇至㤀其
子之去君諱某字某曽祖某某官父某某官嗣子隴西
李氏出曰徴由進士為右衛胄曹早没次四子皆京兆
韋氏出曰儆曰倣曰敏曰庭女一人嫁栁氏壻曰宗一
其銘曰
不懈于位不替于謀慮冦以平撫民以蘇僣夫不孽悍
吏不牟惟寳于鹽亦贏其籌公以忠施私以義躋既至
于年乃静于懐衣柔膳甘子掖(一作/侍)孫擕觀經考古教
導斯齊克壽克樂嗚呼終哉于陰之原爰位其墓千萬
子孫來拜來附
　　唐故安州刺史兼侍御史貶栁州司馬孟公墓誌
　　　銘(孟氏系出魯桓公子仲孫之後仲孫為三桓/之孟故曰孟氏也誌云九年者元和九年明)
　　　(年用兵于蔡者謂元和十年討吳元濟/也其年孟卒此誌當作於十一年云)
孟氏之孤遵慶奉其父命書九篇為善狀一篇來告曰
日月君薨月日將𦵏于某敢請刻辭嗚呼公自假左賛
善大夫桓王司馬太常少卿為義成軍中軍兵馬使其
帥魏國公躭為宰相(躭賈/耽也)命公左領軍衛將軍事德宗
順宗今上立朝九年加朝議大夫居䘮㑹用兵(一有/于字)趙
起復居故官為左神䇿行營先鋒兵馬使知牙而趙兵
罷不受禄去金革服䘮終期命安州刺史仍加侍御史
安州防遏兵馬使貶栁州司馬公嘗佐魏公平襄陽靖
梁州立義成軍魏公𢎞大恢竒公能以任軍政是以又
為衛將軍䖍㳟潔亷動得禮節代趙之役堅立堡壘誓
死麾下法制明具權力無能移進不備患退不敗禮安
州廹冦壤多戎事政出一切吏以文持之故貶明年用
兵(一有/于字)蔡朝廷諸公洎外諸侯咸以公為請未及徴氣
乗胏溢為水浮膚而卒年六十惟公志専于中貌嚴于
外嘗立廷中毅然望之若圖形刻像聞國難輒不寢食
謀度憤咤(陟駕切/叱怒也)以故病不可治曽祖某官諱某祖某
官諱某父某官諱某公之諱曰常謙子遵慶弟曰某銘
曰
魯仲孫氏其世為孟賁勇光武軻儒紹聖公傳師法以
訓戎政執稽以庸咸致厥命濟濟于朝冕服以光墨非
從利終役服䘮忠孝孔明君子攸彰昔者雲中六級下
吏公刺于安法亦可議黜伏南荒豪士歔欷(上音虚/下音戲)聞
難以激去食廢寐神乖氣離支膈莫遂廷臣進言侯伯
拜章帝命將施俄仆于京代山兀兀植栢與松其名惟
何忠孝孟公
　　故連州員外司馬凌君權厝誌(年月誌雖不書然/凌君謂余生於辰)
　　　(今而遇乎戌辰戊衝也吾其死矣乎及是如其/言當是元和三年戊子也公與凌君元和元年)
　　　(同貶員外司馬誌在三年永州作或謂作於元/年誤矣集又有哭連州員外凌司馬詩即與此)
　　　(同時别集又有後誌而此/本不載巳别列之外集)
年月日尚書都官員外郎和州刺史連州司馬富春凌
君諱凖卒于桂陽佛寺先是六月告于州刺史博陵崔
君曰余嘗學黄帝書切脉視病今余肝伏以濇(音色不/滑也)
腎浮以代將不臘而死審矣凡余之學孔氏為忠孝禮
信而事固大謬卒不能有示乎世者命也臣道無以明
乎國子道無以成乎家下之得罪于人以謫徙醜地上
之得罪于天以降被罪疾余無以禦也敢以鬼事為累
又告為老氏者某曰余生於辰今而寓乎戌辰戌衝也
吾命與脉叶其死矣乎吾罪大懼不克歸柩於吾鄉是
州之南有大岡不食吾甚樂焉子其以是𦵏吾及是咸
如其言云孤夷仲求仲以其先人之善余也勤以誌為
請嗚呼君字宗一以孝悌聞于其鄉杭州刺史常召君
以訓于下讀書為文章著漢後春秋二十餘萬言又著
六經解圍人文集未就有謀略尚氣節賙人之急出貨
力猶弃粃粺(上音匕粺旁卦/切不成粟也)年二十以書干丞相丞相
以聞試其文日萬言擢為崇文館校書郎又以金吾兵
曹為邠寧節度掌書記涇之亂以謀畫佐元戎常有大
功累加大理評事御史賜緋魚袋換節度判官轉殿中
侍御史府䘮罷職後遷侍御史為浙東亷使判官撫循
罷人(罷音/疲)按騐汙吏吏人敬愛厥績以懋粹然而光聲
聞于上召以為翰林學士德宗崩邇臣議秘三日乃下
遺詔君獨抗危詞以語同列王伾畫其不可者十六七
乃以旦日發䘮六師萬姓安其分遂入為尚書郎仍以
文章侍從由本官㕘度支調發出納姦吏(一作利又/誤作和)襄
止以連累出和州降連州居母䘮不得歸而二弟繼死
不食哭泣遂䘮其明以没盖君之行事如此其報應如
此夫人髙氏在越孤四人南仲殷仲在夫人所未至執
友河東栁宗元哀君有道而不明白于天下離愍逢尤
夭其生且又同過故哭以為志其辭哀焉銘曰
噫凌君生不淑學孔氏楊芬郁好謀謨富天禄讎禁書
賛推轂觀靈龜獲貞卜徙東越翊明牧罷人蘇汚吏覆
升侍從躬啓沃匡危疑興大福吏尚書徒𨽻肅佐經邦
財用足道之躋(音/致)身則辱烏江垂九疑麓仍禍凶遘兹
酷能知命無怨毒罪不冺死猶僇(音/戮)何以葬南嶺曲魂
有靈故鄉復封兹壤歸骨肉為之銘志陵谷
　　故嶺南鹽鐡院李侍御墓誌(據誌元和十三年卒/明年某月日甲子𦵏)
　　　(伊闕即十四年/也誌是時作)
天寳中詔李氏由涼武昭王以下皆得籍宗正故沂州
刺史福以姑臧人附屬於寧歧為族曽祖生樂壽令昱
昱生虢州司馬叶世以儒聞叶生監察御史澣字濯纓
明兩經仕厯永興臨晉尉㑹天子方事誅伐南平蔡北
服趙西走戎東討齊魯五年間兵征卒戍糴行千里凡
進用唯財賦為難君以試大理評事佐荆南兩稅使督
天下諸侯之半調食饒給車繋舟連又守湖南鹽鐡轉
運院以能遷官移嶺南益積功勞以介厲敦勤為率(一/無)
(率/字)羣吏先年五十三元和十三年月日卒妻廬江何氏
凡五世世鄭出父曰士鍔季父曰士幹有大名君之子
二人曰夔曰導女一人曰某夔導皆幼不能事何夫人
哭且戒柩行萬里咸觀其禮焉𦵏伊闕用明年某月日
甲子銘曰
涼為帝基克顧厥𦙍皇𢎞國牒四邑顯進沂以屬尊世
仕倚儒憲憲濯纓亦用學徒既榖既官式懋爾勞四方
用師卒食之饒致其亷介率是諸侯于荆于交闗石是
鈞邦有休功惟吏之勤兾施于大以盡其有孰司夀夭
君不克乆吉日來祔伊闗之墓子嗣孫承有達冝興銘
詔于神永永是徴
　
　
　
　
　
　
　
　
　
　
　
　
　
　
　
　柳河東集巻十
欽定四庫全書
　栁河東集巻十一
　　　　　　　　　　　　唐　栁宗元　撰
　誌碣誄一十一首
　　故試大理評事裴君墓誌(元和十四年卒誌亦是/時作也周官小宗伯之)
　　　(職辨廟祧之昭穆注云父曰昭子曰/穆也君之諱字考之史表皆不詳)
裴氏之昭(音/韶)曰贈户部尚書諱某穆曰起居郎諱某生
均州刺史諱某均州與其弟大理更為刑部郎用文史
名於朝善杜禮書長子曰某射進士䇿不中去過汴韓
司徒𢎞迎取為從事以聞拜太子通事舍人進大理評
事當伐蔡及鄆汴常為軍首賛佐有勞既事將侍太夫
人于京師道發疽(于余/切)元和十四年月日終於河南敦
厚里年若干字曰某弟某以其䘮歸𦵏于某縣某里未
果娶有男子二人女一人男之長曰某通兩經始杖且
廬銘曰
世守不遷秀于士鄉不利有司爰客于梁梁委其躬乃
相戎政宫臣理屬仍受國命南蔡北曹五載首兵柔剛
輔理平視太平馬牛既寧告養于京棧車草草(棧仕/諌切)我
來周道載饑載勞神奪其孝形經于洛魂其焉如庶終爾
誠陰侍里閭膳飲不違有弟之㳟既安且盈厥志斯從
銘之故人以慰爾衷
　　故大理評事栁君墓誌(元和六年/永州作)
晉之亂栁氏始分曰耆為汝南守居河東又五世曰慶
相魏魏相之嗣曰旦仕隋為黄門侍郎其小宗曰楷至
于唐刺濟房蘭廓四州楷生夏縣令府君諱繹繹生司
議郎府君諱遺愛皆𦵏長安少陵原遺愛生御史府君
諱開𦵏南陽其嗣曰寛字存諒讀其世書揚于文辭南
方之人多諷其什頗學禮而善為容修吏事始仕家令
主簿進左驍衛兵曹試大理評事為嶺南節度推官荆
南永安軍判官府罷為游士出桂陽下廣州中厲氣漚
泄卒於公館元和六年八月七日也年四十七前娶琅
邪王拱子拱國子祭酒後娶河東裴陵子陵告成令裴
氏之出曰裴七君之從弟以君之䘮歸過零陵哭且告
于宗元曰吾伯兄從事嶺南其地多貨其民輕亂能以
簡惠和柔匡弼所奉假守支郡海隅以寧鬬很仇怨敦
諭克順從公于荆綏戎永安仍專郡治政用休阜是時
蜀冦始滅邦人瘡痍懐君之澤咸㤀其痛其理也惠而
不施之於大其行也和而不至于年其言也文而不顯
其聲今將以某月日祔𦵏茍又不得令辭而誌焉是無
以盖前人之大痛敢固以請嗚呼余懼辭之不令以為
神羞余敢不諾銘曰
栁族之分在北為高充于史氏世相重侯中書之世寔
曰蘭州夏縣政良司議德優營營御史乃佐元侯惟君
是嗣其政克修儲闈補吏環衛分曹南越之厖從事以
寧永安披攘薦仍于兵是董是經既柔且平浩浩呻呼
革為和聲胡不使壽而奪之齡挺(一作/柩)于海壖(而宣切/城下田)
(也/)壙于鄧邦(壙音曠/塹穴也)厥弟孔哀惟行之㳟呱呱小子縗
而不廬(縗音/崔)充充令妻髽首而居(髽側𤓰切禮男子免/而婦人髽以麻約髻)
(也/)鳥獸號鳴助我踟蹰刻此悲辭藏之奥隅
　　故秘書郎姜君墓誌(楚國公皎初以𤣥宗在藩邸/時皎察其有非常之度尤委)
　　　(心焉迨即位召拜殿中少監數召入卧内命之/捨敬曲侍燕私呼之而不名其後寵遇日甚其)
　　　(子慶初生未晬𤣥宗許尚公主後渝二十餘年/及相林甫即皎之甥遂從容奏之故驟加恩命)
　　　(詔慶初尚新平公主授駙馬都尉公謂㟧為開/元皇帝外孫且曰子慶初得尚公主其自盖如)
　　　(此也元和十/四年栁州作)
秘書郎姜㟧(音/諤)字某開元皇帝外孫也始楚國公皎與
上游益貴幸子慶初得尚某公主生㟧㟧生三日上曰
他物無以餉吾孫即勑有司以第六品告與緋衣銀魚
得通籍出入凡名是官七十年終不徙然其間在蜀
漢荆楚以大諸侯命守州邑輒以勞稱時缺則復命好
遊嗜音以生貴富畜妓能傳宫中聲賢豪大夫多與連
歡後加老風病手足竒右(竒渠/覊切)可用不能就官士有載
酒來則出妓搏髀笑戲(髀部/禮切)觀者尚識承平王孫故態
元和十四年月日終桂州都督御史中丞裴公曰噫帝
戚也𦵏不可以廉為具物祭以豚酒月日𦵏州東南一
里子某年若干母曰雷姬銘曰
始賤終貴於世為遂幼榮老窮在物為凶均之得䘮誰
缺誰豐若君者銀朱於始生鐘鼎以及壯不矍矍於進
取(矍厥縛切説/文欲逸走也)不施施於驕伉左絃右壺樂以自放雖
老而客死未嘗戚乎已與夫拳拳恐悸䝉諂負義得之
拘拘榮不盖愧以終其身而不能止者不猶優乎
　　亡友故秘書省校書郎獨孤君墓碣(貞元十八年/藍田尉作)
嗚呼有唐仁人獨孤君之墓祔于其父太子舍人諱助
之墓之後自其祖贈太子少保諱問俗而上其墓皆在
灞水之左(灞水出藍田谷北入/渭𨽻長安灞音霸)今王父營陵於其側故
再世在此嗚呼獨孤君之道和而純其用端而明内之
為孝外之為仁黙而智言而信其窮也不憂其樂也不
淫讀書推孔子之道必求諸其中其為文深而厚尤慕
古雅善賦頌其要咸歸于道昔孔子之世有顔回者能
得於孔子後之仰其賢者譬之如日月而莫有議者焉
嗚呼獨孤君之明且仁如遭孔子有兩顔氏也今之世
有知其然者乎知之者(一無知之/者三字)其信於天下乎使夫
人也夭而不嗣世之感者猶曰尚有天道嘻乎甚耶君
諱申叔字子重年二十二舉進士又二年用博學宏詞
為校書郎又三年居父䘮未練而殁(禮練而慨然/注練小祥也)盖貞
元十八年四月五日也是年七月十日而𦵏鄉曰某鄉
原曰某原嗚呼君短命行道之日未乆故其道信於其
友而未信於天下今記其知君者于墓韓泰安平南陽
人李行諶元固其弟行敏中明趙郡賛皇人桞宗元河
東解人崔廣略清河人韓愈退之昌黎人王涯廣津太
原人吕温和叔東平人崔羣敦詩清河人劉禹錫夢得
中山人李景儉致用隴西人嚴休復𤣥錫馮翊人韋詞
致用京兆杜陵人
　　故襄陽丞趙君墓誌(趙公矜之𦵏自貞元十八年/至元和十三年已十七載之)
　　　(乆來章乃能求於人所不知者其異如此來章/之孝公謂神實恫之錫之老叟告以兆語信哉)
　　　(元和十/三年作)
貞元十八年月日天水趙公矜年三十二(一作四/十二)客死
于栁州官為斂𦵏于城北之野元和十三年孤來章始
壯自襄州徒行求其𦵏不得徴書而名其人皆死無能
知者來章日哭于野凡十九日唯人事之窮則庶於卜
筮五月甲辰卜秦誗兆之曰(誗持亷切/一作利)金食其墨而火
以貴其墓直丑在道之右南有貴神冡土是守乙已于
野冝遇西人深目而髯其得實因七日發之乃覯其神
明日求諸野有叟荷杖而東者問之曰是故趙丞兒耶
吾為曹信是邇吾墓(一云/於是)噫今則夷矣直社之北二百
舉武吾為子蕝焉(蕝租悦切説文朝㑹束茅表/位曰蕝春秋置茅蕝表坐)辛亥啓
土有木焉發之緋衣緅衾(緅將侯切/青赤色)凡自家之物皆在
州之人皆為出涕誠來章之孝神付是叟以與龜偶不
然其協焉如此哉六月某日就道月日𦵏于汝州龍興
縣期城之原夫人河南源氏先殁而祔之矜之父曰漸
南鄭尉祖曰倩之鄆州司馬曽祖曰𢎞安金紫光禄大
夫國子祭酒始矜由明經為舞陽主簿蔡師反犯難來
歸擢授襄城主簿賜緋魚袋後為襄陽丞其墓自曽祖
以下皆族以位時宗元刺栁用相其事哀而旌之以銘
銘曰
誗也挈之(挈音契/鑚龜也)信也蕝之有朱其紱神具列之懇懇
來章神實恫汝(恫音通説/文痛也)錫之老叟告以兆語靈其鼓
舞從而父祖孝斯有終宜福是與百越蓁蓁羈鬼相望
(音亡在外而/望其還也)有子而孝獨歸故鄉涕盈其銘旌爾勿忘
　　故温縣主簿韓君墓誌(弓髙侯韓王信之子頺當/也郢州公及著作郎與萬)
　　　(州史表亦不詳其名君之弟二長曰豐季/曰泰泰亦為祠部郎中云貞元十六年作)
有唐故温縣主簿韓慎字某漢弓髙侯其先也徙于南
陽傳世至今唐侍中諱瑗克用貞亮奮于國難侍中兄
子郢州刺史諱某某生御史著作郎諱某某生尚書庫
部郎中萬州刺史諱某嗣以文行大其家業君萬州長
子也以父任為建陵挽郎累調授王府參軍襄州襄陽
尉至于是邑貞元十六年又調于天官署河陽丞末拜
十有一日暴病卒于長安永崇里先人之廬又十有一
日龜䇿襲吉祔于咸陽洪瀆原先人之墓禮也先三日
外姻家老謀為之志季弟㤗哀不能文故託于友焉嗚
呼生也以其弟之㳟知君之為友没也以其弟之戚知
君之為愛惟友愛出于孝移于忠施於人事無徃不達
余故得受其辭書于石曰友而愛而忠孝宜之貌稱其
行行稱其詞賤而不壽為善是悼祔于祖考初筮攸告
季也之純寘哀無垠終寠且貧(寠郡/羽切)控于仁人備物稱
家其儀式陳爰相其悲載刻兹珉
　　東明張先生墓誌(先生自誌世莫得傳然謂吾生/天寳年訖貞元乙酉當是二十)
　　　(一年也明年正月某日𦵏即元和元年公時/在永州作盖先生死於封而封與永為近也)
東明先生張氏曰因嘗有以文薦於天子天子䇿試甚
高以為長安尉一年投去印綬願為黄老術詔許之居
東明觀三十餘年受畢法道行峻異得衆真秘書訣籙
聚經籍圖史侔於麟閣以弟回降秩封州先生曰吾老
矣支體不可解也遂從以去明年回之子襲死哭之慟
遂病既亟以命回曰吾生天寳訖貞元乙酉嵗十月今
死于汝之手盈吾志矣京師吾生也畢原先人之歸也
必以返𦵏乃自為誌而卒明年正月某日𦵏如其言弟
子某等為碑以誌于墓辭曰
匪禄而康匪爵而榮漠焉以虚充焉以盈言而不為華
光而不為名介潔而周流苞涵而清寧幽觀其形與化
相㝠寂寞以成其道是以勿嬰世皆狂狂奔利死名我
獨浩浩端一以生或曰先生友悌以遁慈幼以死若不
能㤀情者何耶吾曰道去友耶去慈耶從容以求其得
之耶盪莽很悻(悻舊作倖胥山沈公謂當作悻很/下懇切悻下耿切很怒也盪音蕩)道之
非耶且夫虧恩壊禮枯槁顦顇(上音譙/下音萃)隳聖圖壽(隳□/規切)
離中就異歘然與神鬼為偶(歘許勿切説/文有所吹起)頑然以木石
為類倥侗(上音空/下音同)而不實窮老而無死先生之道固知
異夫如此也乃書于石以紀
　　虞鳴鸖誄(并序/)　(虞氏之來尚矣在漢則有曰延/曰詡在吴則有曰翻仲翔是也)
　　　(在晉則有曰預曰喜史皆有傳至唐則有曰世/南即秘書公洎于漢陽世德以昌者君之考終)
　　　(於沔州刺史也作之年月不可考然公謂唯昔/夏首羈貫相親又云交歡二紀莫間斯言盖公)
　　　(生於大厯八年自羈貫而及二/紀則當是貞元十四五年間矣)
維某年月日前進士虞九臯字鳴鸖終于長安親仁里
既克𦵏于高陽原二三友生皆至于墓哀其行之不昭
于世追列遺懿求諸后土申薦嘉名實曰㳟甫乃作誄
曰
呉虞之分爰宅上陽其後優游在越為鄉延詡輔漢(詡/大)
(羽/切)恢定封疆東徙之賢時惟仲翔曰預曰喜在晉克彰
義篤斯文有苾其芳秘書多能垂耀于唐洎于漢陽世
德以昌(君先父終/沔州刺史)毗賛尚父(尚父郭/子儀也)休徽用揚惟我先
君並時翺翔洽主記室蔚其輝光實契伯仲永永不㤀
漢陽元子寔紹其美傳襲儒風彪炳文史克㳟以孝惟
禮是履譽洽于鄉論為秀士(禮命鄉論秀士注秀士鄉/大夫所考有德行道藝者)
百郡之選叢于京師昧没騰藉乗凌蔽欺生之始至則
奮其儀退黙以謙人悦而隨名卿是挈先進咸推方出
羣類振耀于時禍丁舅氏漂淪海沂捧訃號呼匍匐増
悲䘮有幼主禮或多違孰徇于名而不是思投袂就道
乗艱若夷竭誠䘮具申敬裳帷萬里來復祗祔于墓遽
不凌節儉而有度由其温㳟守以貞固行道咨嗟觀禮
興慕復從鄉賦煥發其華克下再舉聞于邦家倚閭千
里歡咏斯多姻族盈門載笑且歌君之不淑名立志沮
慶歸其鄉身終逆旅生死已間壽觴方舉賀書在途委
骨歸土哀歡易地弔慕交户神明不仁降此大苦嗚呼
哀哉惟昔夏首羈貫相親(貫與丱同糓梁子云子生羈/貫成童不就師父之罪也)
通家修好講道為隣既冠于阼(音/祚)思致其身升于司徒
及爾繼年交歡二紀莫間斯言愉乎其和確爾其堅更
為砥礪(砥音/紙)咸去韋弦(史西門豹以性剛急常佩韋以/自戒董安于以性寛緩常佩弦)
(以自/警)今則遽已吾其缺然嗚呼哀哉誄行謀諡(音示行/之迹也)
惟古之道生而無位没有其號惟是友生徘徊顧悼爰
用壹惠幽明是告温温其㳟維德之經先民有作今也
是旌嗚呼㳟甫欽此嘉名
　　故處士裴君墓誌(君諱字不可得而考惟曽祖寧/州公即裴守真也據傳守真之)
　　　(子六次曰耀卿相𤣥宗又其次曰僑卿即起居/郎故誌曰起居郎丞相弟也員外公求之表系)
　　　(其名位俱不詳中丞公即裴行立守真之傳曰/曽孫行立而此誌謂與裴君為弟兄其系盖明)
　　　(甚元和十四/年栁州作)
河東聞喜裴君諱某字某好學未仕年若干元和十四
年月日終於京兆渭南墅(上與切/田廬也)君之弟中丞公督桂
州命其僚栁宗元以銘君之出河間邢羣以狀來告曰
曽祖諱某寧州刺史贈户部尚書祖諱某起居郎父諱
某尚書刑部員外郎議官及浮圖事獨出載在史冊以
八使行天下當河北道疑危頑很難處分之地(分扶問/切一無)
(分/字)用天子命制斷得宜於時為第一天下皆仰以為相
㑹疾終再贈至大理卿長老咸曰裴氏世積德起居丞
相弟也以文史用大理名世人也咸聞而不大君以友
悌慤植承其休幽光而不揚豈天鍾羙於中丞嗇而不
克並耶不然君無位以夭其可問哉君前娶韋氏成都
少尹士謨女生二子字曰某名曰某以文敏中丞公尤
愛幸恒從不幸卒於桂林某舉明經後娶於薛氏無子
父寀位卑是年月日𦵏渭南某里遷奉夫人之䘮自萬
年來有俟猶異室銘曰
疇之沃沃宜其嘉榖有耕有耨同施異禄明昭次穆丞
相之族尚書之孫大里之門有慶實延宜碩而繁不位
不年晦于丘園懿懿大理惟德之元權佞抑釋太史是
論黜陟兾幽邦命是尊神嗇豐福不弃于君渭之洋洋
爰墓其南孝思是懐祖考之依郡人作銘惟相其哀(一/作)
(不幷/于君)
　　覃季子墓銘(君之死年月並亡惟公謂栁先生來/永州戚其文不大於世求其墓以石)
　　　(銘則當是初/至永時作也)
覃季子其人生愛書貧甚尤介特不茍受施(施智/切)讀經
傳言其説數家推太史公班固書下到今横豎鉤貫(豎/音)
(樹/)又且數十家通為書號覃子史纂又取鬻老管莊子
思晏孟下到今(鬻音育鬻熊也周人/有書名鬻子一巻)其術自儒墨名法
至於狗彘草木凡有益於世者為子纂又百有若干家
篤於聞不以仕為事黜陟使取其書以氏名聞除太子
校書某年月日死永州祁陽縣某鄉將死嘆曰寧有聞
而窮乎將無聞而豐乎寧介而躓乎將溷而遂乎(溷胡/困切)
𦵏其鄉後若干年栁先生來永州戚其文不大於世求
其墓以石銘銘曰
困其獨豐其辱
　　續滎澤尉崔君墓誌(元和九年葬前誌贈太𫝊崔/公祐甫為之祐甫既卒而未)
　　　(克𦵏故公續誌以/書其緩之故云)
太傅公既志滎澤君之𦵏明年為中書侍郎同中書門
下平章事以卒(一云卒贈太/𫝊無以字)滎澤君之嗣曰膺備物具
貨入于汴汴陷于戎䘮焉不果行㑹世難不幸膺亦死
膺之亞曰太素仕至雲陽令求其將行謫南海上元和
九年移信中(一作/州)猶有累不克如其鄉大懼緩慢兹乆
哭命其子某以某月日啓君之䘮至于某𦵏用某月甲
子志用太傅公之辭又命河東栁某書緩故且志終事
之年月日
　
　
　柳河東集巻十一
欽定四庫全書
　栁河東集巻十二
　　　　　　　　　　　　唐　桞宗元　撰
　表誌六首
　　先侍御史府君神道表(公永貞元年八月謫永州/司馬明年元和改元先夫)
　　　(人卒于永州明年歸祔於侍御之墓表當作于/是時其曰叔父殿中君即公為作墓表及墓版)
　　　(文所謂叔父殿中侍御史者是也墓表及版文/皆不載殿中君諱唐宰相年表亦止載曰某朔)
　　　(方營田副使殿中侍御史故其名不得考焉公/所作殿中墓版文曰紀廣大之志叙正直之節)
　　　(不嫌於親作元兄侍御史墓誌雖其名不可考/而知其誌侍御之墓明矣公表以諱奭者為侍)
　　　(御曽伯祖則奭當為公高伯祖而新史公傳及/韓文公為公作墓誌皆云曽伯祖若有誤焉)
嗚呼先君之墓仲父殿中君誌焉孤宗元不敢稱道先
德然而無以昭于外者用敢悉取仲父之所陳而繫其
辭刻石表先君諱鎮字某六代祖諱慶後魏侍中平齊
公五代祖諱旦周中書侍郎濟陰公高祖諱楷隋刺濟
房蘭廓四州曽伯祖諱奭(施隻/切)字子燕唐中書令曽祖
諱子夏徐州長史祖諱從裕滄州清池令皇考諱察躬
湖州德清令世德亷孝颺于河滸(颺音/陽)士之稱家風者
歸焉先君之道得詩之羣書之政易之直方大春秋之
懲勸以植于内而文于外垂聲當時天寳末經術高第
遇亂奉德清君夫人載家書隠王屋山間行以求食深
處以修業作避暑賦合羣從弟子姓講春秋左氏易王
氏衎衎無倦(衎空旱切/又虛旱切)以忘其憂德清君喜曰兹謂遯
世無悶矣亂有間舉族如呉無以為食先君獨乗驢無
僮御以出求仁者冀以給食嘗經山澗水卒至流抵大
壑得以無苦被濡塗以行無愠容觀者哀悼而致禮加
焉季王父六合君忤貴臣死於吏舍(忤音/誤)猶鞠其狀先
君改服徒行逾四千里告于上由是貸其問既而以為
天子平大難發大號且致太平人罹兵戎農去耒耜宜
以時興太學勸耦耕作三老五更議籍田書齋沐以獻
道不果用授左衛率府兵曹參軍尚父汾陽王居朔方
(謂郭子/儀也)備禮延望授左金吾衛倉曹參軍為節度推官
專掌書奏進大理評事以為刑法者軍旅之楨幹(楨音/貞)
斥候者邉鄙之視聼不可以不具作晉文公三罪議守
邉論議事確直世不能容表為晉州録事參軍晉之守
故將也少文而悍酣嗜殺戮吏莫敢與之争先君獨抗
以理無辜將死常以身扞笞箠拒不受命守大怒投几
折簀而無以奪焉(簀音/責)以為自下繩上其勢將殆作泉
竭木摧詩終秉直以免於恥調長安主簿居德清君之
䘮哀有過而禮不逾為士者咸服服既除常吏部命為
太常博士先君固曰有尊老孤弱在呉願為宣城令三
辭而後獲徙為宣城四年作閿鄉令(閿音聞又音民/珉𢎞農鄉名)考
績皆最吏人懐思立石頌德遷殿中侍御史為鄂岳沔
都團練判官元戎大攘狡虜増地進律作夏口破虜頌
後數年登朝為真㑹宰相與憲府比周誣謟(一作/䧟)正士
以校私讎有擊登聞鼓以聞于上上命先君揔三司以
聼理至則平反之為相者不敢恃威以濟欲為長者不
敢懐私以請間羣寃獲宥邪黨側目封章密獻歸命天
子遂莫敢言逾年卒中以他事貶夔州司馬(中丁/仲切)作鷹
鸇詩居三年醜類就殛拜侍御史制書曰守正為心疾
惡不懼先君捧以流涕曰吾唯一子愛甚方謫去至藍
田訣曰吾目無涕今而不知衣之濡也抑有當我哉作
喜霽之歌副職持憲以正經紀貞元九年宗元得進士
第上問有司曰得無以朝士子冐進者乎有司以聞上
曰是故抗姦臣竇參者耶吾知其不為子求舉矣是嵗
五月十七日終于親仁里第享年五十五七月某日𦵏
于萬年縣棲鳯原後十一年宗元由御史為尚書郎天
子行慶于下申命崇贈而有司草創頗緩㑹宗元得罪
遂寢不行太夫人范陽盧氏某官某之女實有全德為
九族宗師用柔明勤儉以行其志用圖史箴誡以施其
教故二女之歸他姓咸為表式太夫人既授封河東縣
太君㑹冊太上皇后于興慶宫既及(一作/乃)宗元貶秩為
永州司馬奉侍温清未嘗見憂元和元年五月十五日
終于州之佛寺享年六十八嗚呼宗元不謹先君之教
以陷大禍幸而緩於死既不克成先君之寵贈又無以
寧太夫人之飲食天殛荐酷名在刑書不得手開𤣥堂
以奉安祔罪惡益大世無所容尚顧嗣續不敢即死支
綴氣息以嚴邦刑大懼祭祀之無主以忝盛德敢用特
牲昭告神道號叫萬里以畢其辭云
　　先君石表陰先友記(考其次第當與前表同時作/其見於記者凡六十八人嘗)
　　　(以史傳及年表考之其可見者三/十有七人信乎皆天下之善士矣)
袁高河南人以給事中敢諫争貞直忠蹇舉無與比能
　使所居官大再贈至禮部尚書(見袁怒/巳傳)
姜公輔為内學士以竒䇿取相位好諫諍免後以罪貶
　復為刺史卒(有傳/)
齊映南陽人為相以文敏顯用(有傳/)
嚴郢河南人剛厲好殺號忠能為京兆河南尹御史大
　夫善舉職為邪險構扇以貶死
元全柔河南人氣象甚偉好以德報怨恢然者也為大
　官有土地入為太子賔客
杜黄裳京兆人𢎞大人也善言體要為相有牆仭不佞
　以謀克蜀加河中節度(有傳一作加司空/出為河中節度)
劉公濟河間人厚寛碩大與物無忤為渭北節度入為
　工部尚書卒
楊氏兄弟者𢎞農人皆友孝有文章　憑由江南西道
　入為散騎常侍　凝以兵部郎中卒(附楊/憑傳)　凌以大
　理評事卒最善文
穆氏兄弟者河南人皆强毅仁孝　賛為御史中丞捍
　佞倖得貶至宣池歙處置使卒　質為尚書郎以侍
　御史内供奉卒最善文(附穆/寧傳)
皇甫政河南人有威儀由浙東亷使為太子賔客
裴樞同郡人為御史天子以隠罪誅吏樞頓首願白其
　狀以故貶後為尚書郎(附裴遵/慶傳)
李舟隴西人有文學俊辯高志氣以尚書郎使危疑反
　側者再不辱命其道大顯被讒妬出為刺史廢痼卒
李鄘江夏人果撿自負嶷然善為官為御史中丞京兆
　尹鳯翔節度(有傳/)
梁肅安定人最能為文以補闕修史侍皇太子卒贈禮
　部郎中(有傳/)
陳京泗上人始為諌官數諫諍有内行文多詁訓為給
　事中上方以為相㑹感疾自刃廢痼卒(見宰相表/感一作惑)
韓㑹昌黎人善清言有文章名最高然以故多謗至起
　居郎貶官卒　弟愈文益竒(愈有傳會/見宰相表)
許孟容呉人讀書為文口辯為給事中嘗論事由太常
　少卿為刑部侍郎(有傳/)
李覿隴西人行義甚修至刑部郎中卒故與先君為三
　司者也其大理者曰楊瑀瑀無可言猶以獄直為御史
宇文邈河南人有文謹慤人也為御史中丞齪齪自守
　然以直免官復為刺史卒(見宰/相表)
袁滋陳郡人善篆書文敏不競為相出使辱命貶刺史
　復為義成軍節度卒(有傳/)
盧羣范陽人雜博多所許與使反側之地天子以為任
　事為義成軍節度卒(有傳/)
崔損清河人畏慎為相無所發明然不害物天子獨愛
　幸以損為長者(有傳/)
鄭餘慶滎陽人再為相始天下皆以為長者及為大官
　名益少今為尚書河南尹無恙(有傳/)
鄭利用餘慶從父兄也真長者由大理少卿為御史中
　丞復由中丞為大理少卿
李益隴西姑臧人風流有文詞少有僻疾以故不得用
　年老常望仕非其志復為尚書郎
王紓其弟　紹太原人紹得幸德宗為尚書在宰相之
　右今為徐泗節度紓有學術　魯直為尚書郎
路泌河南人以尚書郎使西戎留戎中度今巳年八十
　餘既和戎十五年不得歸無為言者(舊史附/路隋傳)
虞當㑹稽人為郭尚父從事終沔州刺史以信聞
賈弇長樂人善士也為校書郎卒
賈全至御史中丞
趙需天水人􁈲􁈲(况羽切意與姁/姁和樂之義同)儒士也有名至兵部
　郎中卒
張式南陽人
張莒常山人
張惟儉宣城當塗人皆善言謔式至河南尹莒鄧州刺
　史惟儉和州刺史
奚陟江都人柔敏至吏部侍郎世謂陟善宦然其智足
　自處也
盧景亮涿人有志義多所激發為諌官奏書如水赴壑
　坐貶廢棄甚乆至順宗時為尚書郎升中書舍人卒
楊於陵𢎞農人善吏敏秀者也為中書舍人京兆尹
張因某人舉詔䇿為長安尉願去官為道士甚有名以
　其弟回降封州曰吾老矣必死回也哭而行遂死封
　州
高郢渤海人有文章規矩自立者不干貴幸以太常為
　相罷居尚書
唐次北海人有文章學行義甚高以尚書郎出為刺史
　屏棄永貞中召以為中書舍人道病去長安七十里
　死傳舍
苖拯上黨人有學術峭直以諫議大夫漏泄省中語貶
　萬州卒
桞氏兄弟者先君族兄弟也最大并字百存為文學至
　御史病瞽遂廢次中庸中行皆名有文咸為官早死
桞登桞冕者族子也自其父芳善文史與冕並居集賢
　書府冕文學益健頗躁自吏部郎中出為刺史至福
　建亷使卒登晚仕至尚書郎秘書少監(附栁/芳傳)
薛丹同郡人至尚書郎
吕牧東平人由尚書郎刺澤州卒
崔稹清河人至檢校郎官　子羣為右補闕贈給事中
　(有/傳)
房啓河南人善清言由萬年令為容州經略
于申河南人至尚書郎
常仲孺河南人今為諌議大夫(見宰/相表)
蘇弁武功人好聚書至三萬巻與先君通書以户部侍
　郎貶復為刺史(附蘇世/長傳)
崔芃(蒲紅/切)博陵人善言名理為御史尚書郎
鄭元均滎陽人强抗少所推讓然以此多怨困不得位
辛惲(紆憤/切)隴西人有史學
韓衡昌黎人善士
陳衆甫梓潼人高志氣
薛伯高東郡人好讀書號為長者後至尚書卒(見宰/相表)
張宣力清河人儒善後表其名去力但為宣自元均至
　宣力皆没没無顯仕者
孤宗元曰先君之所與友凡天下善士舉集焉信讓而
　大顯道博而無雜今之世言交者以為端敢悉書所
　尤厚者附兹石以銘于背如右
　　故殿中侍御史栁公墓表(即公之叔父嘗銘先侍/御者貞元十二年公為)
　　　(集賢正字時作集注云為㑹𦵏人作豈以其備/書本道節度張公乃遣殿中監李輔忠致賵侍)
　　　(御史韋重規等救助汝南周公巢等/琢石書德以見其一時窆禮之盛耶)
唐貞元十二年二月庚寅𦵏我殿中侍御史河東栁公
於萬年縣之少陵原公諱某字某邑居於虞鄉曽王父
某官王父某官皇考某官奕世餘慶叢而未稔濟德流
祉其後宜大秀而不實為善者惑嗚呼哀哉惟公敦柔
峻清恪慎端莊進止威儀動有恒常英風超倫孤厲貞
方居室孝悌與人信譲當職强毅游刃立斷自少耽學
頗工為文既窮日力又繼以夜鄉里推擇敦廹上道乃
與計偕來游京師觀藝靈臺貢文有司射䇿合程遂冠
首科休有令問羣士羡慕居數年授河南府文學教勵
生徒撰擇貢士(撰息轉切周禮大司馬羣/吏撰車徒注撰謂擇之也)儒黨相賀庶
人觀禮秩滿渭北節度使延為參佐總齊軍政甚獲能
稱加太常寺協律郎既䘮主帥罷歸私室方將脱遺紛
埃退與道俱沖漠保神優柔𨽻儒四方聞風交馳鵠書
載筆乗軺(音姚使者所/乗又曰小車)乃作㕘謀出入朔方陪佐戎車
遷大理評事又加章綬朱裳銀印宗黨有耀權略密勿
潜機埋照完彼亭堡時其講教實從我謀隣國是傚改
度支判官轉大理司直出納府庫頒給軍食下無讎斂
(力騐切讎/一作儲)黔首休息月校嵗㑹(古外/切)莫不如畫庫豐財
羡(延面切餘也/庫一作軍)制成計得又遷殿中侍御史度支營田
副使分閫之寄參制其半(閫苦/本切)柔以仁撫剛以義斷戎
臣坐嘯公堂無事朝端延首方待以位既而禄不及伐
冰(禮記伐冰之家不畜牛羊謂卿大夫/以上以其䘮祭得賜冰故言伐冰也)政不獲專達(周/禮)
(天官其屬六十掌邦治大/事則從其長小事則專達)以其年正月九日遇疾終於
私館享年五十嗚呼哀哉奔驥騁力中塗踠足(上於阮/切曲脚)
(也/)高鴻輕舉在雲墜翼凡我所知哀慟無極本道節度
尚書郎寧王張公震悼涕慕不任于懐臨遣牙將試殿
中監李輔忠賵賻甚厚(上撫鳯切下符遇切/贈死曰賵賻助也)行軍司馬
侍御史韋重規等匍匐救助事用無闕丹旐素車歸于
上京撰期定宅(撰息/轉切)莫有愆素(上音/愆)故友諸生宗人外
姻號慟㑹𦵏哀禮咸申克窆𤣥堂(窆音砭悲騐/切𦵏下棺)掩坎廣
輪(上古曠切禮記既𦵏而封/廣輪掩坎其高可隐也)顧眄無依徘徊増哀願勒
休聲延垂後賢於是汝南周公巢等相與琢石書德用
圖不朽文曰
抱元淳禀粹和既强毅又柔嘉登儀曹耀文章司學徒
儒風揚自渭北來朔方戎政閑黔首康冠惠文垂朱裳
才不施天茫茫刋樂石篆遺德(一作/芳)延休烈垂憲則於
萬年長無極
　　故叔父殿中侍御史府君墓版文(公既表殿中君/墓版又加詳焉)
　　　(殿中君諱不可考/見先侍御墓表注)
柳氏之先自黄帝厯周魯其著者無駭以字為展氏禽
氏以食采為栁姓厥後昌大世家河東嗚呼公諱某字
某曽王父朝請大夫徐州長史諱某遺貞白之操表儀
宗門王父朝請大夫滄州清池令諱某垂博裕之道啓
佑後𦙍皇考湖州德清令諱某𢎞孝悌之德振揚家聲
惟公端莊無謟徽柔有裕峻而能容介而能羣其在閨
門也動合大和皆由順正愷悌雍睦莫有間言故宗黨
歌之其在公門也釋回措枉造次秉直事不失當舉無
秕政(上音/匕)故官府誦之用冲退徑盡之志以𢎞正友道
信稱於外焉用柔和博愛之道以視遇孤弱仁著於内
焉此公修巳之大經也自進士登高第調受河南府文
學秩滿渭北節度使論惟明辟為從事受太常寺協律
郎元戎即世罷職家食無何朔方節度使張獻甫辟署
㕘謀受大理評事賜緋魚袋改度支判官轉大理司直
遷殿中侍御史加度支營田副使此公從政之大略也
既佐戎事實司中府匪頒有制㑹計明白嗚呼分閫委
政繄公而成務朝右虚位待公而周事宗門期公而光
大姻黨仰公而振耀貞元十二年嵗在丙子正月九日
壬寅遇暴疾終于私館享年五十痛矣夫人呉郡陸氏
洎仲弟綜季弟續冡姪某等抱孤即位牽率備禮祇奉
裳帷歸于京師以某年二月二十八日庚寅安厝(音/措)於
萬年縣之少陵原禮也公有男一人始六年矣在髫知
孝(髫音迢小/兒垂髻也)呱呱涕洟(呱音/孤)凡我宗戚撫視増慟嗚呼
哀哉初公元兄以純深之行端直之德名聞於天下官
至侍御史持斧登朝憲章肅清常以先公之神未克遷
祔不正席不甘味及撰日定期而昊天不弔志奪禮廢
公實敬承遺志行有日矣而閔凶荐及不克終事則我
宗族之痛恨其有既乎惟公盡敬於孝養致毁於居憂
表正宗姓觀示他族故宗人咸曰孝如方輿公(此下四/事皆舉)
(抑氏之先文行之著者方輿公諱僧習當/後魏時為揚州大中正尚書右丞方輿公)修詞以藻德
振文而導志以為理化之始莫尊乎堯作堯祠頌以為
述德之作不㤀於祖作始祖碑以為紀廣大之志叙正
直之節不嫌於親作元兄侍御史府君墓誌其餘諷詠
比興(上音鼻下/許應切)皆合於古故宗人咸曰文如呉興守(南/史)
(栁惲字文暢好學善尺牘少工篇什有亭臯/木葉下壠首秋雲飛之句仕宋為呉興太守)當官貞固
確乎不㧞持議端方直而不苛故宗人咸曰正如衛太
史(舊本云太史諱荘按禮記檀弓下衛有太史曰栁莊/寝疾公曰若疾革雖當祭必告公再拜稽首請於尸)
(曰有臣栁莊也者非寡人之臣社稷之臣/也聞之死請徃不釋服而徃遂以檖之)率性亷介懐
正抱潔嗣家風之清白紹遺訓於儒素故宗人咸曰清
如魯士師(桞氏出自姬姓魯孝公子夷伯展孫無駭生/禽字季為魯士師謚曰惠食采於桞下遂姓)
(桞氏是為/栁下惠)兼備四德具體而微公之謂矣小子常以無
兄弟移其睦於朋友少孤移其孝於叔父天將窮我而
奪其志故㒺極之痛仍集焉朴魯甚騃不能文字敢用
書宗人之辭以致其直故質而俚輟哭紀事哀不能文
故叙而終焉
　　故𢎞農令桞府君墳前石表辭(令君及其夫人卒/于大厯建中間𦵏)
　　　(于貞元十九年公時為監察御史唯辭/不載令君之名求之年表亦無可考焉)
少陵原桞氏之大墓唐貞元十九年某月日孤某奉其
先府君洎夫人之䘮袝于其位由新墓而南若干歩曰
高祖王父蘭州府君諱某字某之墓又東若干歩曰曽
祖王父邠州府君諱某之墓西若干歩曰祖王父司議
郎府君諱某之墓咸異兆而相望昭穆之有位序壤樹
之有豐殺(所介/切)皆如律令府君諱某字某由父任為太
廟齋郎更許昌陽武伊闕華原尉王屋丞汝陰令為𢎞
農二年推其誠心裕于其人闢土生糓若有天相之道
衣食給足故人不札夭教厲明具故俗不争奪遂以洽
于太和事理克彰刺史盧杞加禮褒旌考績絶尤推君
之政風于下邑命為吏部尚書郎庾河南受命黜陟狀
君理績殊異宜升天朝帝有歎焉方圖優昇命用不長
年五十五建中二年某月日卒於官以其素㢘家之蓄
不足以充凶事遂殯于是邑仍㑹危難至于今乃克返
𦵏孤某嘗為黔州録事㕘軍今無禄仕而志不敢緩初
君娶司農少卿京兆韋山之孫涇陽主簿回知之女德
容温良大厯二年某月日卒于越而假𦵏焉孤某徒行
自越舉夫人之䘮至于虢舉𢎞農君之䘮咸至于墓窆
焉既窆立石表于墳前示後之人以無㤀孝敬嗚呼世
有難仕于外而𦵏其族者希矣孝子之心有待駟馬五
鼎而卒不至者焉若今之殺衣黜食(殺所/介切)寒妻子饑僕
御終身由之而志益不懈為旅人徒跣(音/鮮)萬里以厄困
終事孝之難者歟五十而慕者舜也禄千鍾而悲者曽
子也聖且賢難之若是今之人有由其道者得不立於
世乎
　　志從父弟宗直殯(公自永貞元年九月自禮部員/外郎謫邵州刺史十一月又移)
　　　(永州司馬至元和十年正月召至京繼出為桞/州刺史宗直與公俱故死于桞韓昌黎集中有)
　　　(雷塘祭雨文觀此志則/知非昌黎之作明矣)
從父弟宗直生剛健好氣自字曰正夫聞人善立以為
已師聞惡若已讎見佞色謟笑者不忍與坐語善操觚
牘(上音孤/下音讀)得師法甚備融液屈折竒峭愽麗知之者以
為工作文辭淡泊尚古謹聲律切事類譔漢書文章為
四十巻歌謡言議纎悉備具連累貫統好文者以為工
讀書不廢蚤夜以專故得上氣病臚脹(上音閭皮也一/曰傳也下知亮)
(切腹大也廣/韻腹前曰臚)奔逆毎作害寢食難俯仰時少間又執業
以興呻痛咏言雜莫能知兄宗元得謗於朝力能累兄
弟為進士凡業成十一年年三十三不舉藝益工病益
牢元和十年宗元始得召為桞州刺史七月南來從予
道加瘧寒數日良已又從謁雨雷塘神所還戯靈泉上
洋洋而(一作/也)歸卧至旦呼之無聞就視形神離矣嗚呼
天實析余之形殘余之生使是子也能(一作/既)無成是月
二十四日出殯城西北若干尺死七日矣俟吾歸與之
俱志其殯
　
　
　
　
　
　
　
　
　
　
　
　
　
　
　栁河東集巻十二
欽定四庫全書
　栁河東集巻十三
　　　　　　　　　　　　　唐　栁宗元　撰
　誌十三首
　　先太夫人河東縣太君歸袝誌(公元和五年尚譴/永州司馬故夫人)
　　　(卒於永州明年安袝於先侍御史府君之墓先/侍御墓表具載夫人之卒則誌表當是同時而)
　　　(作/)
先夫人姓盧氏諱某世家涿郡(涿音卓地名也/今上谷涿郡)夀止六
十有八元和元年嵗次丙戌五月十五日棄代於永州
零陵佛寺明年某月日安袝於京兆萬年棲鳳原先侍
御史府君之墓其孤有罪銜哀待刑不得歸奉葬事以
盡其志姪洎太夫人之兄子𢎞禮承事焉嗚呼天乎太
夫人有子不令而陷於大僇(音/戮)徙播癘土醫巫藥膳之不
具以速天禍非天降之酷將不幸而有惡子以及是也
又今無適主以葬(適音/的)天地有窮此寃無窮既舉葬紖
(直忍切索也與絼同/周禮封人置其絼)猶以不肖之辭擬述先徳且誌其
酷焉嘗逮事伯舅聞其稱太夫人之行以教曰汝宜知
之七嵗通毛詩及劉氏烈女傳斟酌而行不墜其㫖汝
宗大家也既事舅姑周睦姻族栁氏之孝仁益聞嵗惡
少食不自足而飽孤㓜是良難也又嘗侍先君有聞如
舅氏之謂且曰吾所讀舊史及諸子書夫人聞而盡知
之無遺者某始四嵗居京城西田廬中先君在吴家無
書太夫人教古賦十四首皆(一作/比)諷傳之以詩禮圖史
及剪製縷結授諸女及長皆為名婦先君之仕也伯母
叔母姑姊妹子姪雖逺在數千里之外必奉迎以来太
夫人之承之也尊巳者敬之如臣事君下巳者慈之如
母畜子敵已者友之如兄弟無不得志者也諸姑之有
歸必廢寢食禮既備嘗有勞疾先君將改葬王父母太
夫人泣以蒞事事既具而大故及焉不得成禮既得命
於朝祗奉教曰汝忘大事乎吾冡婦也今也宜老而唯
是則不敢暇抑將任焉茍有日吾其行也及命為邵州
又喜曰吾願得矣竟不至官而及於罪是嵗之初天子
加恩羣臣以宗元任御史尚書郎封太夫人河東縣太
君八月㑹冊太上皇后於興慶宫禮無違者既至永州
又奉教曰汝唯不恭憲度既獲戾矣今將大儆於後以
盖前惡敬懼而巳茍能是吾何恨哉明者不悼徃事吾
未嘗有戚戚也而卒以無孝道不能有報焉喪主子婦
七嵗而不果娶竄窮徼(吉弔切/境也)人多疾殃炎暑熇蒸(熇/呼)
(木切又虗驕呼酷/黒各三切熱也)其下卑濕非所以養也侯視無所問
藥石無所求禱祠無所實蒼黄叫呼遂遘大罰天乎神
乎其忍是乎而獨生者誰也為禍為逆又頑很而不得
死逾月逾時以至於今靈車逺去而身獨止𤣥堂暫開
而目不見孤囚窮縶(陟立/切)魄逝心壊蒼天蒼天有如是
耶有如是耶而猶言猶食者何如人耶已矣已矣窮天
下之聲無以紆其哀矣盡天下之辭無以傳其酷矣刻
之堅石措之幽隂終天而止矣
　　伯祖妣趙郡李夫人墓誌銘(夫人適臨卭令栁君/是為公之伯祖銘不)
　　　(載臨卭之諱新史年表亦載曰某為臨卭令而/名亦不傳銘亦不載其子之名而曰終旌徳尉)
　　　(史亦不載其名而曰旌徳令其不同/如此貞元十九年公時為監察御史)
夫人姓李氏辨族姓者趙郡賛皇之東祖祖某為某官
父冲為單父尉夫人生於良族嶷然殊異及笄(音稽女/十五曰)
(笄/)徳充於容行踐於言髙朗而不傷其柔嚴恪而不害
其和特善女工剪製之事又能為雅琴秦聲操絃之具
(操七刀切縵末旦/切禮記不學操縵)婦道既備宜為君子之配偶焉我伯
祖臨卭令府君諱某受夫人於李氏之廟而歸於正室
臨卭府君之先曰我曾王父清池府君諱某清池之先
曰徐州府君諱某又其先曰常侍府君諱楷常侍之兄
曰中書令諱奭自中書以上為宰相四世噫我伯祖以
宗胄碩大而齊其徳厚夫人以族屬清顯而修其禮範
合二姓以承先祖為士者榮之故佐奉養承祭祀婦徳
用光家道甚宜無何伯祖終於臨卭而窆焉夫人從子
而返於淮滸(音虎水/涯之名)嗚呼我先府君每得仕未嘗不奉
迎供養必誠必親男既立必使之有禄仕女必使之有
家將嫁巳子必先擇良士可以配諸姑者定然後議焉
仲父殿中侍御史府君由是志也夫人生男一人諱某
不幸終於宣州旌徳尉女三人皆得良壻隴西李伯和
為楊子丞疾痺廢痼而沒太原王紓(音/舒)今為右補闕潁
川陳萇(音/長)為校書郎渭南尉知名貞元十六年王氏姑
定省扶持自揚州至於京師道路遇疾遂舘於陳氏以
諸壻之良諸女之養無不得意焉享年八十一是嵗六
月二十九日終於平康里自小斂至於大斂比及葬則
二壻實㕘主之有孫二人長曰曹郎奉之以縗而正於
位八月二十四日𦵏於萬年縣之少陵原實棲鳳原介
於我先府君仲父二兆之間神心之所安也嗚呼嗣子
早夭臨卭萬里以嵗之不易未克合袝哀孰甚焉諸姑
合以為斯志以從人之道内夫家外父母家且又𦵏於
我志於我故叙栁氏為備銘曰
藹其芳夀且康大梁鶉火沉幽光(大梁鶉火二星名是/年嵗星在大梁六月)
(日月㑹於鶉火葢/以紀卒之年月也)夙淪夫子嗣又䘮(平/聲)輤帷不復岷之
陽(輤此見切或作/蒨䘮車飾也)兆靈趾棲鳳里艮之山兊之水靈之
車當返此子孫百代承靈趾誰之言者青烏子(相家書/曰青烏)
(子稱山三重相連名連/華山𦵏之當出二千石)
　　叔妣吴郡陸氏夫人誌文(此叔父殿中君之配也/殿中君𦵏在貞元十二)
　　　(年二月公作墓版文載夫人吴郡陸氏時尚無/恙也是年冬十一月夫人卒乃合袝焉故曰仲)
　　　(父之諱字夫人之/爵齒備於版文云)
夫人諱則字内儀姓陸氏家於吴郡葢江左上族以宗
子在他國家牒逸墜故曾王父王父之諱官不克究知
而闕其文父覃皇河南陸渾令夫人生而柔笄而禮㑹
伯舅為河南尹撰擇僚寀(撰息/兖切)謂我文學掾仲父士林
殊英儒流推髙故夫人歸於我夫人之志也温順以承
上沖厚以字下不敢踰於冡婦不敢侮於臣妾是宜允
膺福夀集成母儀禀命不淑享年三十有五貞元十二
年十一月已亥終於長安太平里第嗚呼夫人生男一
人曰曹婆㓜孺在抱委縗就位(縗音/崔)女一人曰喜子匍
匐繦緥(上舉兩切/下音保)寄婦人之手哀哉盖衰門薄祐神道
不相顧仲父違背於嵗首而夫人捐棄於是月遺孤眇
藐未克承紹凡我族屬其痛巨乎遂以其年十二月十
三日庚午合祔於少陵原之墓恭惟仲父之諱字夫人
之爵齒備於版文今不書懼再告也
　　亡姑渭南縣尉陳君夫人權厝誌(夫人公前所誌/伯祖妣李夫人)
　　　(之女也前誌云夫人三女皆得良壻校書郎渭/南尉陳萇其一也此誌所以具載陳君云貞元)
　　　(十七年公時/調藍田尉)
唐貞元十七年九月六日甲子前渭南縣尉潁川陳君
之夫人河東栁氏終於平康里將終告於陳君曰吾生
四十有四年為陳氏介婦九年謹飭不怠以至於此命
也既成婦矣宜袝於皇姑從兆於三原然而不幸中道
而有痼疾既不及養於舅姑又不得佐於蒸嘗生君之
子不朞月而殞嘗謂君宜有貴位而不克見執親之䘮
不得終紀皆天譴之大者也且願殺禮(殺所介切周/禮國新殺禮)以
成吾私邇先夫人之墓而窆我焉將俟君之不諱而歸
復於正其可也陳君乃卜十二月十八日權厝於城南
原曰棲鳳如夫人之志且以時日甲子授於宗元曰子
之姑孝於家移於我之長睦於族施於我之黨是用賓
而禮之如益者之友今則去我巳矣吾無以報焉他日
嘗謂子慤而文願以為誌庶幸而有知將安子之為也
萇無恨矣嗚呼貴不必賢夀不必仁天之不可恃也乆
矣遂哭而受命書夫人之世以記於兹石夫人六代祖
諱慶五代祖諱旦位皆至宰相髙祖諱楷為濟州刺史
曾祖諱某為徐州長史祖諱某為清池令考諱某為臨
卭令妣李氏趙郡賛皇人其他則俟改𦵏而後備
　　亡姊崔氏夫人墓誌葢石文(不書其卒𦵏之年月/然其文曰太夫人生)
　　　(二女㓜曰裴氏婦如夫人之懿而皆蚤世按裴/氏婦𦵏以貞元十六年則此文當與裴氏婦誌)
　　　(相先/後作)
我伯姊之𦵏良人博陵崔氏為之誌凡歸於夫家為婦
為妻為母之道我之知不若崔之悉也然而自笄而上
以至於㓜孩崔固不若我之知也又烏可以巳今之制
凡誌於墓者琢密石加葢於其上用敢附碑隂之義假
兹石而書焉嗚呼夫人天命之性固有以異於人孩而
聲和㓜而氣柔以吾族之大尊長之多(長展/兩切)夫人自能
言而未嘗誤舉其諱與其類戲於家游弄之具未嘗有
爭先公自鄂如京師(一有/歸字)其時事㑹世難告(一作/書)教罕
至夫人憂勞踰月黙泣不食又懼貽太夫人之憂慮紿
(音怠上/聲欺也)以疾告書至而愈人乃知之善𨽻書為雅琴以
自娱樂隠而不耀工足以致美於服而不為異言足以
發揚於禮而不為辨孝之至敬之備仁之大又以配君
子然而不克㑹於貴夀以至於斯孰謂之(一無/之字)天有知
者耶太夫人生二女㓜曰裴氏婦如夫人之懿在二族
咸以令徳聞而皆早世其弟昏愚而獨存孰謂天可問
者耶嗚呼痛其甚歟遂濡血而(一作/以)書以志終天之哀
與兹石永乆
　　亡姉前京兆府㕘軍裴君夫人墓誌(作之年月見/本篇公時為)
　　　(集賢/正字)
栁氏至於唐其著者中書令諱奭中書之弟之子曰徐
州府君諱某實有孝徳世其家業清池府君諱某繼之
以茂實徳清府君諱某承之以善政以至於侍御史府
君諱某用貞信勁正逹於邦家克生賢女以配於裴氏
裴氏至於唐其著者禮部尚書諱行儉禮部之子曰侍
中諱光庭嗣用忠肅書於國史祠部府君諱稹業之以
貞直以至於金吾府君諱儆(音/警)用純懿端亮聞於天下
實生良子以配夫人嗚呼夫人與仁孝偕生以禮順偕
長始於家純如也終於夫族穆如也其為子道也孝以
和恭以恵取與承順必稱所欲先君與太夫人恩遇尤
厚故夫人侍側無威怒之教焉天禍弊族夙遭大故我
諸孤奉太夫人之養不敢圖死至於復常夫人三嵗無
湯沐無鹽酪(音/洛)頓踴叫號哀徹天地外除髪不勝笄體
不勝帶太夫人泣而命之固猶不食朝夕諭誨僅而濟
焉其為妻道也貞順之宜恒服於身體疑忌之慮不萌
於心術忿懥之色(懥音致/恨也)不兆於容貎同焉而合於禮
婉焉而得其正其為婦道也惟聴順謹敬睦姻任恤之
行甚備常以不幸不及舅姑之養用為大恨是故相春
秋之事眎滌濯羞簠簋勞以待旦每怵愓之感至焉則
又移其孝於裴氏之門而以睦於冡婦介婦必敬必親
下以不失其赤子之心姻族歸厚率由是也嗚呼我之
大譴歟裴氏之大不幸歟以夫人之徳行宜貴夀宜康
寧然而年始三十不克至於夀良人官為㕘軍事不及
偕其貴骨髓之疾實鍾於身以貞元十六年三月十三
日甲子終於光徳里第痛矣夫始夫人之疾也夫人之
族視之如已(一有/宗字)其家老長妾臧獲之㣲皆以其私奔
謁於道路禱鬼神問卜筮者相及也既病太夫人在側
尚慮積憂傷於尊懐猶持形立氣紿以少間故二稚未
齓(初覲切毁齒也男/八嵗女七嵗而齓)良人在逺不及有緒言遺念以傳
於後則我呼天之痛宜有加焉嗚呼天胡厚是懿徳而
闕其報施獨何咎歟余不知天之忍也既逾月良人至
自洛師望門而哭曰無以立吾家成吾身矣凡生三子
㓜曰崔七先夫人八月而殞魂氣無不之也次曰崔六
後夫人五旬而天因祔焉今其存者曰崔五幸無恙託
於乳媪(烏皓/切)以虞水火哀哉其年八月十八日甲子安
厝於長安縣之神禾原從於先瑩祔於皇姑宜也母弟
號哭而為之志毒痛憑塞略不能具敢告無愧辭無溢
美庶用正直克安神心嗚呼至哀無文至敬不飾故無
其辭
　　亡妻𢎞農楊氏誌(貞元十五年公時為集賢殿正/字公葢憑之婿憑嘗為禮部郎)
　　　(中而諸夲誤作凝非是觀/其祭楊詹事文可見矣)
亡妻𢎞農楊氏諱某髙祖皇司勲郎中諱某司勲生殿
中侍御史諱某殿中生醴泉縣尉諱某醴泉生今禮部
郎中憑代濟仁孝號為徳門郎中娶於隴西李氏生夫
人夫人生三年而皇妣即世外王父兼居方伯連帥之
任歴刺南部夫人自㓜及笄依於外族所以撫愛視遇
者殆過厚焉夫人小心敬順居寵益畏終始無驕盈之
色親黨難之五嵗屬先妣之忌飯僧於仁祠就問其故
媬傅以告遂號不食後每及是日必遑遑涕慕抱終身
之戚焉及許嫁於我柔日既卜(禮記内事以柔日/注順其在内為隂)乃歸
於栁氏恭惟先府君重崇友道於郎中最深髫稚好言
(髫音/迢)始於善謔雖間在他國終無異辭凡十有三嵗而
二姓克合奉初言也夫人既歸事太夫人備敬養之道
敦睦夫黨致肅雍之美主中饋佐蒸嘗怵愓之義表於
宗門太夫人嘗曰自吾得新婦增一孝女况又通家愛
之如巳子崔氏裴氏姉視之如兄弟故二族之好異於
他門然以素被足疾不能良行未三嵗孕而不育厥疾
增甚明年以謁醫救藥之便来歸女氏永寧里之私第
八月一日甲子至於大疾年始二十有三嗚呼痛哉以
夫人柔順淑茂宜延於上夀端明惠和宜齒於貴位生
知孝愛之本宜承於餘慶是三者皆虛其應天可問乎
衰門多舋(音釁鏬/坼也)上天無祐故自辛未逮於兹嵗累服
齊斬繼纒哀酷其間冠衣純采朞月者三而巳矣無乃
以是累夫人之夀歟悼慟之懐曷月而已矣哀夫遂以
九月五日庚午克𦵏於萬年縣棲鳳原從先塋禮也是
嵗唐貞元十五年龍集已夘為之誌云
坤徳柔順婦道肅雍惟若人兮婉娩淑姿(婉音宛娩音/晚又音免婉)
(娩順/也)鏘翔令容(鏘七/將切)委窮塵兮佳城鬱鬱閉白日兮之
死同穴歸此室兮
　　下殤女子墓塼記(殤未成人也人年十九至十六/死為長殤十五至十二死為中)
　　　(殤十一至八嵗死為下/殤公時謫永州司馬)
下殤女子生長安善和里其始名和娘既得病乃曰佛
我依也願以為役更名佛婢既病求去髪為尼號之為
初心元和五年四月三日死永州凡十嵗其母㣲也故
為父子晚姓柔恵類可以為成人者然卒天斂用緇褐
銘用塼甓(蒲歴/切)𦵏零陵東郭門外第二岡之西隅銘曰
孰致也而生孰召也而死焉從而來焉徃而止魂氣無
不之也骨肉歸復於此
　　小姪女子墓塼記(生甲申即貞元二十年死巳丑/在元和四年公時尚在永州)
字為雅氏為栁生甲申死巳丑日十二月在九是日𦵏
東崗首生而恵命則天始也無今何有質之微當速朽
銘兹瓦期永乆
　　故尚書户部侍郎王君先太夫人河間劉氏誌文
　　　(夫人王叔文母也公以附叔文敗此銘極所稱/道叔文侍東宫諫太子不使言宮市之弊公所)
　　　(謂道合儲后者考新史叔文傳順宗即位不能/聴政王伾宻語黄門繇蘓州司功㕘軍召叔文)
　　　(拜起居郎翰林學士與王伾牛昭容李忠言更/相依仗伾主傳受叔文主裁可乃授之中書韋)
　　　(執誼作詔文施行時韋執誼呂温李景儉韓曄/韓㤗陳諫劉禹錫及公皆為死友叔文母死匿)
　　　(不發䘮至宦者俱文珍詰折乃發䘮憲宗以太/子監國貶叔文渝州司户明年誅死公之所謂)
　　　(將明出納有彌綸通變之勞副經邦阜財之職/豈誠然乎哉叔文既敗公以是貶邵州刺史繼)
　　　(是一斥不振方作銘時係貞元二十一年秋而/八月憲宗立遂正叔文之罪豈是時猶未悟耶)
　　　(其後與許孟容書謂是時年少氣銳不識幾微/不知當否但欲一心直遂果䧟刑法意公亦悔)
　　　(所不及矣吾昌黎氏之言曰子厚前時少年勇/於為人不自貴重顧藉謂功業可立就故坐廢)
　　　(退誠有得於/公之心哉)
夫人姓劉其先漢河間王(漢孝景/長子也)王有明徳世紹顯懿
至唐有文昭者為綿州刺史號良二千石其嗣慎言為
仙居令光州長史克荷於前人光州(一有/君字)夫人之父也
夫人既笄五年從於北海王府君諱某府君舉明經授
任城尉左金吾衛兵曺修經術以求聖人之道通古今
以推一王之典㑹世多難不克如志卒以隠終夫人生
二子長曰彛倫舉五經早夭少曰叔文堅明直亮有文
武之用貞元中待詔禁中以道合於儲后凡十有八載
獻可替否有匡弼調護之勤先帝弃萬姓嗣皇承大位
公居禁中訏謨定命有扶翼經緯之績繇蘓州司切㕘
軍為起居舍人翰林學士將明出納有彌綸通變之勞
副經邦阜財之職加户部侍郎賜紫金魚袋重輕開塞
有和均肅給之効内賛謨畫(一作/謀謨)不廢其位凡執事十
四旬有六日利安之道將施於人而夫人終於堂葢貞
元之二十一年六月二十日知道之士為蒼生惜焉天
子使中謁者臨問其家賻以布帛嗚呼夫人之在女氏
也貞順以自處孝謹以有奉其在夫族也祗敬以承上
嚴肅以蒞下事良人四十有九年而勤勞不懈生户部
五十有三年而教戒無闕年七十有九而户部之道聞
於天下為大僚垂紫綬以就奉養公卿侯王咸造於門
既夀而昌世用羡慕然而天子有詔俾定封邑有司稽
於論次終以不及時有痛焉是年八月某日祔於兵曺
君之墓銘曰
夫人之徳温柔敬直承於隂教式是嬪則克生良子用
揚懿美有其文武𢎞我化理天子是毘邦人是望(平/聲)若
若紫綬榮於髙堂惟昔孟氏號為母師在漢稱賢有戒
不疑懿懿夫人維其似之山北之中神禾之原問於靈
龜閟此顯魂(閟音/秘)勒石垂休永永萬年
　　朗州員外司户薛君妻崔氏墓誌(新史崔仁師𫝊/貞觀初殿中侍)
　　　(御史時青州有男子謀逆有司指支黨纍係填/獄詔仁師按覆始至悉去械為具食飲湯瀋以)
　　　(情評之坐止魁惡十餘人他悉原縱曰治獄主/仁恕故諺稱殺人刖足亦皆有禮豈有知枉不)
　　　(申為身謀哉使吾以一介易十囚命固吾願也/由是知名仁師崔簡二世大父也公誌簡之女)
　　　(故以仁師議刑不孥而銘焉/公時在栁元和十二年作云)
唐永州刺史愽陵崔簡女諱媛嫁為朗州員外司户河
東薛巽妻三嵗知讓五嵗知戒七嵗能女事善筆札讀
書通古今其暇則鳴絃桐諷詩騷以為娱始簡以文雅
清秀重於當世其後病惑得罪投讙州諸女蓬垢涕號
栁氏出也以叔舅命歸於薛惟恭柔専勤以為婦妻恩
其故他姬子雜巳子造次莫能辯無忮忌之行(忮音寘/恨也)
無犯迕之氣(迕音午/過也)一畝之宅言笑不聞於鄰元和十
二年五月二十八日既乳病肝氣逆肺牽拘左腋巫醫
不能巳朞月之日潔服飭容而終年若干某月日遷柩
於洛某月日祔於墓在北邙山南洛水東㢲始佐河北
軍食有勞未及録㑹其長以罪聞因從貶更大赦方北
遷而其室已禍巽之考曰大理司直仲卿祖曰太子右
賛善大夫環曾祖曰平舒令煜髙祖曰工部尚書真藏
簡之父曰大理司直曄祖曰某官鯢唐興中書令仁師
議刑不孥其二世大父也巽之他姬子丈夫子曰老女
子子曰張婆妻之子女子曰陀羅尼丈夫子曰某實後
子銘曰
翼翼仁師惟仁之碩一言刑輕綿載二百其慶中缺曾
𤣥不績簡之温文卒昏以易七男三女八我之出仍禍
六稔數存如沒宜福而災伊誰云恤惟薛之婦徳良才
全隣無言聞臧獲以䖍推仁撫庶孩不異憐兄公(一作/子)
是怙夫屬忻然髲髢峩峩(髲音被鬄/也髢音弟)籩豆維嘉烝嘗賔
燕其羞孔多有苾有嚴(苾薄必/切香也)神饗斯何奚仲仲虺胡
祐不遐髙曾祖考胡嘏之訛淑人不居誰任於家書銘
告哀以寘巖阿
　　韋夫人墳記(其族系不得而考/公時刺栁州作云)
韋夫人終成都殯萬年遷柩渭南祔而不合大𦵏未利
以俟禮也其族系如某人之誌堋(音朋又逋/鄧切埒也)用元和十
四年月日子某為石刻而納諸壙
　　馬室女雷五𦵏誌(雖不詳其年月其曰𦵏永/州元和間公為司馬時作)
馬室女雷五父曰師儒業進士雷五生巧慧異甚凡事
絲纊(音/曠)文繡不類人所為者余覩之甚駭家貧嵗不易
衣而天姿潔清修嚴恒若簮珠璣衣紈縠(上音丸下/胡谷切)寥
然不易為塵垢雜年十五病死後二日𦵏永州東郭東
里以其姨母為妓於余也將死曰吾聞栁公嘗巧我恵
我今不幸死矣安得公之文志我於墓其父母不敢以
云𦵏之日余乃聞焉既而閔焉以攻石之後也遂為砂
書𤣥塼追而納諸墓
　
　
　
　
　
　
　
　
　
　
　
　
　
　栁河東集巻十三
欽定四庫全書
　栁河東集巻十四
　　　　　　　　　　　　唐　栁宗元　撰
　對五首
　　設漁者對智伯(按史記世家及考之通鑑晋自昭/公以後六卿强公室卑六卿韓趙)
　　　(魏范中行及知氏是也頃公六年周景王崩王/子争立晋六卿平王室亂立敎王十二年晋之)
　　　(宗家祁傒孫叔嚮於相惡於君六卿欲弱公室/乃遂以法盡㓕其族而分其邑晋益弱定公十)
　　　(一年范中行反晋君擊之范中行走朝歌出公/十七年智伯與趙韓魏共分范中行地以為邑)
　　　(出公怒告齊魯欲伐之四卿遂反攻出公奔齊/智伯乃立哀公晋國政皆决智伯晋公不得有)
　　　(所制智伯遂有范中行地最强周威烈王二十/三年智宣子卒智襄子為政請地於韓康子致)
　　　(萬家之邑又求地於魏桓子復與萬家邑又求/蔡皐狼之地於趙襄子襄子不與智伯怒帥韓)
　　　(魏之甲以攻趙氏圍而灌之城不沒者三版智/伯曰吾乃今知水之可以亡人國也趙襄子使)
　　　(張孟談潜出見韓魏曰脣亡則齒寒今智伯帥/韓魏而攻趙趙亡韓魏為之次矣二子乃隂與)
　　　(張孟談約為之期日而遣之襄子夜使人殺守/隄之吏而使水灌智伯軍智伯軍救水而亂韓)
　　　(魏翼而擊之襄子將卒犯其前大敗智伯之衆/遂殺智伯盡滅智氏之族而分其地迹其事而)
　　　(觀之智伯貪而無饜卒抵於敗公之設為/漁者之對其切指一時之事情也至矣)
智氏既沒范中行志益大合韓魏圍趙水(一作/於)晋陽智
伯瑶(音搖智伯/名號襄子)乗舟以臨趙且又徃來觀水之所自務
速取焉羣漁者有一人坐漁智伯怪之問焉曰若漁幾
何曰臣始漁於河中今漁於海今主大兹水臣是以来
曰若之漁何如曰臣㓜而好漁始臣之漁於河有鯊鱮
鱣鰋者(鯋音沙小魚也鱮音叙大魚似魴而鱗弱鱣知/連切音氈鯉也江東呼為黄魚鰋音偃說文鮀)
(魚/也)不能自食以好臣之餌日收者百焉臣以為小去而
之龍門之下(龍門山名在絳州/同州二州之界)伺大鮪焉(鮪音洧鮥也/似鱣大者名)
(鮪小者/曰叔)夫鮪之来也其魴鯉數萬(魴音房赤尾魚/詩魴魚赬尾)垂涎
流沫後者得食焉然其飢也亦返吞其後愈肆其力逆
流而上慕為螭龍(螭丑知切似/龍而無角者)及夫抵大石亂飛濤折
鰭秃翼(鰭音耆魚/脊上骨)㒹倒頓踣(音/匐)順流而下宛委冐懵(牟/孔)
(切心/迷也)環坻溆而不能出(坻音墀水中髙地一曰/小渚也溆音叙小浦也)嚮之從
魚之大者幸而啄食之臣亦徒手得焉猶以為小聞古
之漁有任公子者其得益大(莊子外物篇任公子為大/鈎巨緇五寸搳以為餌蹲)
(乎㑹稽投竿東海期年不得魚巳而大魚食之/牽巨鈎䤾沒而下任公子得若魚離而腊之)於是去
而之海上北浮於碣石(碣音竭山名在平州盧龍/縣碣然而立在海旁故名)求大
鯨焉(海大魚也雄/曰鯨雌曰鯢)臣之具未及施見大鯨驅羣鮫(音交/海魚)
(也/)逐肥魚於渤澥之尾(渤音勃澥胡買切/說文海之別也)震動大海簸
掉巨島(簸補過切掉徒了切島/都皓切水中有山曰島)一啜而食若舟者數十
(啜姝恱切/說文嘗也)勇而未巳貪而不能止北蹙於碣石槁焉嚮
之以為食者反相與食之臣亦徒手得焉猶以為小聞
古之漁有太公者其得益大釣而得文王(史記太公望/吕尚者以漁)
(釣奸周西伯西伯出獵遇太公於渭/之陽與語大恱載與俱歸立為師)於是舍而来智伯
曰今若遇我也如何漁者曰嚮者臣已言其端矣始晋
之侈家若欒氏祁氏郤氏羊舌氏以十數不能自保以
貪晋國之利而不見其害主之家與三卿嘗裂而食之
矣(按史記趙世家晋頃公之十二年六卿以法誅公族/祁氏羊舌氏分其邑為十縣各令其族為之大夫)
是無異鯋鱮鱣鰋也腦流骨腐於主之故鼎可以懲矣
然而猶不肯悟又有大者焉若范氏中行氏貪人之土
田侵人之勢力慕為諸侯而不見其害主與三卿又裂
而食之矣脫其鱗鱠其肉(鱠音檜細/切肉也)刳其腸(刳音/枯)斷其
首而弃之鯤鮞(上音昆/下音而)遺𦙍(羊晋/切)莫不備爼豆是無異
夫大鮪也可以懲矣然而猶不肯悟又有大者焉吞范
中行以益其肥猶以為不足力愈大而求食愈無饜(於/鹽)
(切又於/艶切)驅韓魏以為羣鮫以逐趙之肥魚而不見其害
貪肥之勢將不止於趙臣見韓魏懼其將及也亦幸主
之蹙於晋陽其目動矣而主乃慠然(慠魚到切倨/也亦作傲)以為
咸在机俎之上方磨其舌抑臣有恐焉今輔(一作/韓)果舍
族而退不肯同禍(初智宣子將以瑶為後智果曰不如/宵也云云若果立瑶也智宗必滅弗)
(聴智果遂别族於太史為輔氏後/韓趙魏滅智氏之族唯輔果在)段規深怨而造謀(初/智)
(襄子為政與韓康子魏桓子宴於藍䑓智伯戲康子而/侮段規及智伯圍趙氏桓子康子遂與趙襄子使人殺)
(守隄之吏而决水灌智伯軍大敗智/伯之衆遂殺智伯段規康子之相也)主之不悟臣恐主
為大鯨首解於邯鄲(上音寒下音單/趙之所都也)鬛摧於安邑(鬛音/獵安)
(邑晋地即今之/絳州夏縣也)胷披於上黨(趙之/地也)尾斷於中山之外(中/山)
(其後為/趙所并)而腸流於大陸(澤名在深趙二/州界而濱河)為鱻薧(上音鮮/下音槁)
(二字並/出周禮)以充三家子孫之腹臣所以大懼不然主之勇
力强大於文王何有智伯不恱然終以不悟於是韓魏
與趙合滅智氏其地三分
　　愚溪對(觀公與楊誨之書云方築愚溪東南為室/時元和五年也對雖不紀年月其在永州)
　　　(作明/矣)
栁子名愚溪而居五日溪之神夜見夢曰子何辱予使
予為愚耶有其實者名固從之今予固若是耶予聞閩
有水生毒霧厲氣中之者温屯嘔泄(屯徒渾切聚也嘔/音歐又於口切泄)
(音/薛)藏石走瀬(音頼水流/沙上也)連艫糜解(艫音盧/舡頭也)有魚焉鋸齒
鋒尾而獸蹄是食人必斷而躍之乃仰噬(音/筮)焉故其名
曰惡溪西海有水散渙而無力不能負芥投之則委靡
墊沒及底而後止故其名曰弱水(出甘州東坡云自/州北西至肅州)秦
有水掎汩泥淖(掎舉綺切偏引也汩/音骨淖女教切泥也)撓混沙礫視之分
寸眙若睨壁(眙丑吏切直視也/睨音詣邪視也)淺澤險易(以豉/切)昧昧不
覿乃合清渭以自彰穢跡故其名曰濁涇(出原州髙平/縣笄頭山一)
(名崆峒山至/同州界入渭)雍之西有水幽險若漆不知其所出故名
曰黒水(通典出甘州/張掖縣雞山)夫惡弱六極也濁黒賤名也彼得
之而不辭窮萬世而不變者有其實也今予甚清與美
為子所喜而又功可以及圃畦力可以載方(一作/萬)舟朝
夕者濟焉子幸擇而居予而辱以無實之名以為愚卒
不見徳而肆其誣豈終不可革耶栁子對曰汝誠無其
實然以吾之愚而獨好汝汝惡得避是名耶且汝不見
貪泉乎有飲而南者見交趾寳貨之多光溢於目思以
兩手左右攫而懐之豈泉之實耶過而徃貪焉猶以為
名(廣州二十里地名石門有水曰貪泉飲者懐無厭曰/之欲晋吴隠之為廣州刺史乃至泉所酌而賦詩)
(古人云此水一飲懐千金/試使夷齊飲終當不易心)今汝獨招愚者居焉乆留而
不去雖欲革其名不可得矣夫明王之時智者用愚者
伏用者宜邇伏者宜逺今汝之託也逺王都三千餘里
側僻廻隠蒸鬱之與曺螺蚌之與居(螺盧戈切蚌屬大/者如斗出日南漲)
(海中蚌步項切/蜃屬釋文蛤也)唯觸罪擯辱愚陋黜伏者日侵侵以逰
汝闖闖以守汝(闖丑禁切/馬出門皃)汝欲為智乎胡不呼今之聦
明皎厲握天子有司之柄以生育天下者使一經於汝
而唯我獨處汝既不能得彼而見獲於我是則汝之實
也當汝為愚而猶以為誣寧有說耶曰是則然矣敢問
子之愚何如而可以及我栁子曰汝欲窮我之愚說耶
雖極吾之所徃不足以申吾喙涸汝之所流不足以濡
吾翰姑示子其略吾茫洋乎無知氷雪之交衆裘我絺
溽暑之鑠(式灼/切)衆從之風而我從之火吾盪而趨不知
太行之異乎九衢以敗吾車吾放而遊不知吕梁之異
乎安流以沒吾舟吾足蹈坎井頭抵木石衝冐榛棘僵
仆虺蝪(音易蜥蝪也釋文似/虵四足去足真虵也)而不知怵惕何䘮何得進
不為盈退不為抑荒凉昏黙卒不自克此其大凡者也
願以是汙汝可乎於是溪神深思而歎曰嘻有餘矣是
及我也因俯而羞仰而吁涕泣交流舉手而辭一晦一
明覺而莫知所之遂書其對(晁太史無咎取以附變騷/其係曰宗元之所作亦對)
(襄王問客難之義而託之神也宗元以謂我愚而谿有/得於我谿亦當愚故言已愚可以累神者而神受之然)
(補之嘗論宗元固不愚夫安能使谿愚哉竭其智以近/利而不獲既困矣而始曰我愚栁宗元之困豈愚罪邪)
(夫古之人臣正言為國犯難得死惟晁錯為愚哉故後/世咸曰錯為一身謀則愚為天下謀則智惡夫士之喜)
(權者幸而進則曰智無以過我不幸而退則曰愚無以/過我是進不失利退不失名故録宗元此對極智愚之)
(辯以俟後/之君子)
　　對賀者(永貞元年九月公自禮部貟外郎貶邵州/刺史十一月又貶永州司馬既至永州後)
　　　(作/)
栁子以罪貶永州有自京師来者既見曰余聞子坐事
斥逐余適將唁子(唁宜箭切榖梁傳/云弔失國曰唁)今余視子之貎浩
浩然也能是逹矣余無以唁矣敢更以為賀栁子曰子
誠以貎乎則可也然吾豈若是而無志者耶姑以戚戚
為無益乎道故若是而巳耳吾之罪大㑹主上方以寛
理人用和天下故吾得在此凡吾之貶斥幸矣而又戚
戚焉何哉夫為天子尚書郎謀畫無所陳而羣比以為
名蒙耻遇僇以待不測之誅茍人爾有不汗栗危厲偲
偲然者哉(偲音思相切責/也又七才切)吾嘗静處以思獨行以求自
以上不得自列於聖朝下無以奉宗祀近丘墓徒欲茍
生幸存庶幾嗣續之不廢是以儻蕩其心倡佯其形(倡/音)
(昌佯/音羊)茫乎若升髙以望潰乎若乗海而無所徃故其容
貎如是子誠以浩浩而賀我其孰承之乎嘻笑之怒甚
乎裂眥(疾智切又才/詣切目眥也)長歌之哀過乎慟哭庸巨知吾之
浩浩非戚戚之尤者乎子休矣
　　杜兼對(新史杜兼傳書其為濠州刺史豪侈横恣/僚官韋賞陸楚皆聞家子有美譽論事忤)
　　　(兼誣劾以罪殺之二人無罪死衆莫不寃之此/或人之問有及於枉殺無罪士二人者即史之)
　　　(所書也公乃取其能辨鍾離令之䜛且諛使無/罪之僚咸得自逹則史之所不書者也韓昌黎)
　　　(銘杜兼墓而二事皆不書特著其世緒為詳豈/以其善不足以揜其惡故並二事而略之吾嘗)
　　　(疑焉惜乎公之對缺而不全無以/見公終有以去取㣲顯之意矣)
或問曰朝廷以公且明進善退不肖未嘗不當然吾有
一疑焉願有聞於子以釋予也何哉曰杜兼為濠州幸
兵之亂殺無罪士二人蓄貨足慾吾以為唐檮杌饕餮
者亡以異(檮音濤杌音兀饕音叨餮音鐵古之四凶之/二者春秋注檮杌頑凶無疇匹之貌貪財為)
(饕貪食/為餮)然而卒入為郎中給事中出由商至河南尹乃
死夫何取於兼者若是幸也曰若子之言兼之罪吾雖
不覩乎目然聞之􁅳宜廢而不用乆矣然而吾有一取
焉吾聞兼在濠州有鍾離令盧某者宰相戚也而讒且
諛日狀其僚之過愆以致於兼且曰是過是愆我獨無
有其僚因惴恐(惴之瑞切/憂懼也)以俟謫怒於上令日施施自負
曰州君將我陟也兼得之乃大怒罰令使僚也咸得自
逹以進乎善因擯令終不得面焉人由是不茍免而讒
諛之道大息朝廷進兼於内則給事中於外則至河南
尹葢知兼有是善也歟誠然不為公且明邪或者曰兼
凶狡人也恣殺以充巳其為過章章者凡天下兒童(後/)
(闕/)
　　天對(天對非徒作也屈原有天問公以對也原事/楚懐王為三閭大夫同列大夫上官靳尚妬)
　　　(害其能共譖毁之王乃逐之原彷徨山澤經歴/陵陸見楚有先王之廟及公卿祠堂圖畫天地)
　　　(山川神靈竒瑋僪佹及古賢聖怪物行事因書/其壁呵而問之然其文義不次叙讀之茫然王)
　　　(逸為之叙有曰自太史公口論道之多所不逮/至於劉向揚雄援引傳記以解說之亦不能詳)
　　　(悉今則稽之舊章合之經傳以相發明此逸之/語也至公乃為之對間斥王逸之失始讀之亦)
　　　(莫曉其義以天問之意㕘而求之章决句斷問/答之意昭然義見用䟽公天對之言而附天問)
　　　(之語於下兼乎衆說以昭其義公之所以斥王/逸之失者兼存之庶易以考焉若夫文義之不)
　　　(叙則漢諸儒/所不敢易也)
曰本始之茫誕者傳焉(此對天問遂古之初誰傳道/之謂太始之元初無傳也)鴻
靈幽紛曷可言焉(此對天問上下未形何由考/之謂天地未形本無言也)曶黒晰
眇徃来屯屯尨昧革化惟元氣存而何為焉(此以對天/問冥昭瞢)
(闇誰能極之馮翼惟像何以識之明明闇闇惟時何為謂/日月晝夜隂陽明晦惟元氣存也馮翼惟像淮南子曰)
(天地未形馮馮翼翼言未形/也曶音忽晰音析屯株倫切)合焉者三一以統同吁炎
吹泠交錯而功(此對天問隂陽三合何本何化葢取穀/梁子所謂獨隂不生獨陽不生獨天不)
(生三合然後生之意王逸/以謂天地人非也泠音零)無營以成沓陽而九轉輠(一/作)
(運輠一/作轉轘)渾淪蒙以圜號(此對天問圜則九重孰營度之/謂天圜九重取陽數也輠胡果)
(切/)冥疑𤣥釐無功無作(此對天問惟兹/何功孰初作之)烏傒繫維乃縻
身位無極之極漭彌非垠或形之加孰取大焉(此對天/問斡維)
(焉繫天極焉加謂斗極居中央如太𤣥所謂天圓地/方斗謂植中央也王逸以謂極際恐未然漭莫浪切)皇
熙亹亹胡棟胡宇宏(一作/完)離不屬焉恃夫八柱(此對天/問八柱)
(何當東南何虧謂天維以八/山為柱非所恃也亹音尾)無青無黄無赤無黒無中
無旁烏際乎天則巧欺滛誑幽陽以别(此對天問九天/之際安放安屬)
(謂九天者雖東方曰皥天東南方陽天南方赤天西南/方朱天西方成天西北方幽天北方𤣥天東北方變天)
(中央鈞天其别雖九/而對以為不然也)無隈無隅曷懵厥列(此對天問隅/隈多有誰知)
(其數謂天地方隅不可以數/窮也隈烏囬切懵牟孔切)折(一作/坼)篿剡筳午施旁豎
鞠明究曛自取十二非余之為焉以告汝(此對天問天/何所沓十二)
(焉分篿音専楚人折竹以卜謂之篿筳音廷葦莖也意/謂巧歴不能計天地之晦明一嵗日月十二㑹固自若)
(也沓合也言/天地合也)規燬魄淵太虛是屬棊施萬熒咸是焉託
(此對天問日月安屬列星安陳謂日圓而/明月生而静星若棊熒無所託也燬音毁)輻旋南畫軸
奠於北孰彼有出次惟汝方之仄平施旁運惡有谷汜
(此對天問出自湯谷次於蒙汜謂日猶輻旋軸奠烏可/窮其出次日晨出東方湯谷之中暮入西極蒙水之汜)
(也汜音凡又音祀/又音泛汜水涯也)當焉為明不逮為晦度引乆窮不可
以里(此對天問自明及晦所行幾里/謂日之明晦不可以里計也)燬炎莫儷淵廹而
魄遐違乃専何以死育(此對天問夜光何徳死則又育/謂日之炎光莫並惟月明既極)
(則餽哉生不可以/死育測也儷音麗)𤣥隂多缺爰感厥兎不形之形惟神
是類(此對天問厥利惟何而顧兎在/腹謂月中有兎𤣥隂之所感也)陽徤隂滛降施蒸
摩岐靈而子焉以夫為(此對天問女岐無合夫焉取九/子王逸云神女也無夫而生九)
(子漢成帝紀應劭注畵室/畫九子母或云即女岐也)怪瀰冥更伯强乃陽順和調
度恵氣出行時届時縮何有處郷(此對天問伯强何處/恵氣安在伯强疫鬼)
(也謂氣乖則致癘氣和則致祥鬼/非有定處也瀰綿婢切水流貎)明焉非闢晦焉非藏
(此對天問何闔/而晦何開而明)孰旦孰幽繆躔於經蒼龍之寓而迋尉
角亢(此對天問角宿未旦曜靈安藏謂東方蒼龍亢之/宿雖日出之方而其晦明固自有經度也晋志云)
(左角為天曰主刑亢㧾攝天下奏事聽/訟理獄録功者也繆音虯躔澄延切)惟鮌譊譊隣聖
而孽恒師厖蒙乃尚其圯(此對天問不任汩鴻師何以/尚之謂鮌之不任治洪水衆)
(論不明不察其方命圯族而舉之/也鮌音衮譊女交切圯部鄙切)后惟師之難矉頞使
試(此對天問僉曰何憂何不課而行之謂四岳舉鮌堯/曰吁咈哉僉曰試可乃巳非樂於用之也課試也矉)
(音賓恨張目也頞阿/葛切鼻莖也蹙頞也)盗堙息壤招帝震怒賦刑在下投
弃於羽方陟元子以𦙍功定地胡離厥考而䲻龜肆喙
氣孽宜害而嗣續得聖汙塗而蕖夫固不可以類(此對/天問)
(䲻龜曳衘鮌何聴焉順欲成功帝何刑焉永遏在羽山/夫何三年不施伯禹腹鮌夫何以變化謂鮌既殛於羽)
(山䖝鳥之所曳衘而其子有禹之聖蓮生泥中自不類/也息壤史記索隠曰山海經啓筮云鮌竊帝之息壤以)
(湮洪水招音翹舉也漢/書以招人過䲻與鴟同)胝躬躄步橋楯勩路(一作/踣)厥十
有三載乃葢考醜宜儀刑九疇(一無宜儀/刑三字)受是𤣥寳昏
成厥孽昭生於徳惟氏之繼夫孰謀之式(此對天問纂/就前緒遂成)
(考功何續初繼業而厥謀不同謂禹胼手胝足勤勞底/績以葢覆其乆之惡敷九疇錫𤣥圭惟繼鯀之氏而不)
(法其謀也胝張尼切說文腄也一曰/繭也躄蒲結切跛也勩羊至切勞也)行鴻下隤厥丘乃
降焉填絶淵然後夷於土從民之宜乃九於野墳厥貢
藝而有上中下(此對天問洪泉極深何以寘之地方九/州何以墳之謂禹行洪水既平降丘宅)
(土不待寘塞從民之所宜咸則三壤/而成賦中邦也隤徒回切填音田)胡聖為不足反謀
龍智畚鍤究勤而欺畫厥尾(此對天問應龍何畫河海/何歴葢王逸注或曰禹治)
(水時有神龍以尾畫導水徑從而治/之對以為不然也畚音夲鍤測洽切)圜燾廓大厥立不
植地之東南亦巳西北彼囬小子胡㒹隕爾力夫誰駭
汝為此而以慁天極(此對天問鮌何所營禹何所成康/回馮怒地何故以東南傾康囬共)
(工名也准南子謂共工與顓頊争怒觸不周之山天維/絶地柱折故東南傾對以謂非康囬可得而傾也圜與)
(圓同又/音旋)州錯富嫗(一作/媪)爰定於趾躁川静谷形有髙庳
東窮歸墟又環西盈脈宂土區而濁濁清清墳壚慘䟽
滲渇而升充融有餘泄漏復行器運浟浟又何溢為(此/對)
(天問九州何錯川谷何洿東流不溢孰知其故謂九州/川谷錯洿各有其勢水之東流囬環其理自不溢也慘)
(音燥滲所禁切浟音/攸水流貎又音由)東西南北其極無方夫何澒洞而
課(一有/校字)脩長茫忽不凖孰衍孰窮(此對天問東西南北/其脩孰多南北順㯐)
(其衍幾何謂不可計其脩衍/也澒音汞又胡動切㯐音羞)積髙於乾崑崙攸居蓬首
虎齒爰宂爰都(此對天問崑崙縣圃其凥安在謂崑崙/之㒹曰縣圃元氣所出上通于天非人)
(迹可至也崑音昆/崙音論凥丘刀切)增城之里萬有三千(一作/千)清温燠寒
迭出於時時之丕革由是而門辟啟以通兹氣之元(此/對)
(天問増城九重其髙幾里四方之門其誰從焉西北辟/啓何氣通焉淮南子謂崑崙之山九重其髙萬五千里)
(故一寒一暑氣所從出西北天/門又氣之所通也增讀作層)脩龍口燎爰北其首九
隂極冥厥朔以炳(此對天問日安不到燭龍何照王逸/注云天之西北有幽隂無日之國脩)
(龍衘燭而/留照之)惟若之華禀羲以曜(此對天問羲和之未揚/若華何光謂羲和日御)
(也若木依日/而光耀耳)狂山凝凝氷於北至爰有炎洲司寒不得
試(此對天問何所冬暖/何所夏寒凝音薿)石胡不林徃視西極獸言嘐嘐
人名是逹有虬蜲蛇不角不鱗嬉夫𤣥熊相待以神(此/對)
(天問焉有石林何獸能言焉有虬龍負熊以逰王逸云/天下何所有石木之林林中有獸能言語者對言石胡)
(不林徃視西極則石林在西然吴都賦有注云石林在/南二義不同虬龍王逸云焉有無角之龍而負熊以逰)
(戲者嘐古包切蛇音/移蜲戸危切虬音紏)南有恠虺羅首以噬倐忽之居帝
南北海(此對天問雄虺九首儵忽焉在王逸云雄虺一/身九首速及電光儵忽電光也栁先生云非是)
(義在莊子甚明然招魂云/雄虺九首儵忽徃来吞人)員丘之國身民後死封嵎之
守其横九里(此對天問何所不死長人何守王逸注括/地象云有不死之國長人防風氏也禹㑹)
(諸侯彼後至使守/封嵎之山嵎音虞)有萍九岐厥圖以詭浮山孰産赤華
伊枲(此對天問靡萍九衢枲華安居栁先生云衢岐也/山海經多言其岐五衢王逸以謂生九交之道恐)
(誤又浮山有草其葉如麻/赤華即枲華也枲想里切)巴蛇腹象足觀(一作/覿)厥大三
嵗遺骨其脩巳號黒水滛滛窮於不姜𤣥趾則北三危
則南(此對天問一蛇吞象厥大何如黒水𤣥趾三危安/在山海經言南方有靈蛇吞象三年然後出其骨)
(黒水出崑崙山𤣥趾/三危皆山名在西方)僊者幽幽夀焉孰慕短長不齊咸
各有止胡紛華汗漫而潛謂不死(此對天問延年不死/夀何所止漫汗並平)
(聲/)鯪魚人皃邇列姑射鬿雀峙北號惟人是食(此對天/問鯪魚)
(何所鬿堆焉處山海經六鯪魚在海中近列姑射山鬿/堆當為雀鬿雀在北號山如雞虎𤓰食人王逸以為竒)
(獸誤鬿音/祈鯪音凌)焉有十日其火百物羿(一作/早)宜炭赫厥體胡
庸以枝屈大澤千里羣鳥是觧(此對天問羿焉彈日烏/焉觧羽淮南子云堯時)
(十日並出草木焦枯羿射十日中其九日日中烏皆死/墮其羽翼栁曰山海經云大凙千里羣鳥之所觧問作)
(烏字當為鳥後人不知/因配上句改為烏也)禹懲於續嵞婦亟合胈離厥膚
三門以不胝呱呱之不䀌而孰圖味卒燥於野民攸宇
(一作/字)攸暨(此對天問禹之力獻功降省下土四方焉得/彼嵞山女而通之於台桑閔妃匹合厥身是)
(繼胡為嗜慾而不同味而快鼂飽謂禹娶嵞山氏之女/雖念繼嗣之重而勤勞不顧家非徒欲飽快一朝之情)
(葢欲民安其居也嵞與塗同呱/音孤衋傷也迄力切眡與眎同)彼呱克藏俾姒作夏獻
后益於帝諄諄以不命復為叟耆曷戚曷孽(此對天問/啟代益作)
(后卒然離蠥謂孟避啟於箕山之陽此天/意也初何憂焉離遭也蠥與孽同憂也)呱勤於徳民
以乳活扈仇厥正帝授柄以撻兇窮聖庸夫孰克害(此/對)
(天問何啟惟憂而能拘是逹皆歸射□而無害厥躬/謂啟之賢民頼以生誅有扈氏之叛而無敢害者)益
革民艱咸粲厥粒惟禹授以土爰稼萬億違溺踐垍休
居以康倉枯不失聖天(一本無/聖天)胡徃不道(此對天問何/后益作革而)
(禹播降即書所謂禹曰予乗四載暨益奏庶鮮食暨/稷奏庶艱食鮮食蒸民乃粒之意垍臣至切堅土也)啓
逹厥聲堪輿以呻辯同容之緒帝以貿嬪禹母産聖何
疈厥旅彼滛言亂噣聦聝以不處(此對天問啟棘賓商/九辯九歌何勤子屠)
(母而死分竟地據王逸注棘陳也賓列也九辯九歌益/所作樂也陳列宫商之音對云帝以貿嬪義之不同如)
(此何勤子屠母王逸云禹腷剥母背而生其母之身分/散地何以能有聖徳憂勞天下乎對謂無此理堪輿天)
(地也呻音申貿音茂疈拍逼切/噣音燭又陟救切聝古獲切)夷羿滔荒割更后相夫
孰作厥孽而誣帝以降(此對天問帝降夷羿革孽夏氏/謂夷羿弑夏后相非天意也)
震皜厥鱗集矢於皖肆叫帝不諶失位滋嫚有洛之嫮
焉娶于姣(此對天問胡羿射夫河伯而妻彼洛嬪王逸/曰洛濱宓妃也傳曰河伯化為白龍逰於水)
(旁羿見射其左目河伯上訴天帝云云羿又夢與洛水/神宓妃交接也皜音果皖户版切明星也嫚音慢嫮音)
(䕶/)夸夫快殺鼎豨以慮飽馨膏腴帝叛徳姿力胡肥台
舌喉而濫厥福(此對天問馮珧利决封豨是射何獻蒸/肉之膏而后帝不若謂羿獵射神豨蒸)
(祭天地而天意不順也馮/挟也珧弓名也豨音希)寒讒婦謀后夷卒戕荒弃於
野俾􁀙民是臧舉土作仇徒怙身弧(此對天問浞娶純/狐眩妻爰謀何羿)
(之射革而交吞揆之謂寒浞羿相也浞娶純狐/氏女浞謀殺羿而羿徒恃其弧矢而不悟也)鮌殛羽
巖化黄而淵(此對天問阻窮西征巖何越焉化而為黄/熊巫何活焉謂鮌既殛死化為黄熊入於)
(羽山/淵也)于(一作/予)宜播殖穉於丘於川維莞維蒲維菰維蘆
丕徹以圖民以讙以都堯酷厥父厥子徼(一作/激)以功克
碩厥祀後世是郊(此對天問咸播秬黍蒲藿是營何由/并投而鮌疾修盈謂鮌既不能平水)
(土使民得播種鮌既殛死禹乃嗣興以永/厥祀也菰音酤菅音官蘆音芦徼音澆)王子怪駭蜺
形茀裳文禠操戈猶懵夫藥良終鳥號以逰奮厥篚筐
曶漠莫謀形胡在胡亡(此對天問白蜺嬰茀胡為此堂/安得夫良藥不能固臧天式縱)
(横陽離爰死大鳥何鳴夫焉䘮厥體此又屈原記其祠/堂之所見故曰胡為此堂王逸云崔文子學仙於王子)
(僑子僑化而為白蜺嬰茀持藥與崔文子文子驚怪引/戈擊蜺中之因墮其藥俯而視之王子僑之尸也文子)
(覆之以弊筐須㬰化為大鳥而鳴此對所謂形胡在胡/亡也蜺雲之似龍者茀雲之若蛇者蜺音霓茀音佛禠)
(丑豸切/奪衣也)幽陽潜爨隂蒸而雨萍馮以興厥號爰所(此對/天問)
(萍號起雨何以興之王逸/云萍雨師之名爨取亂切)氣怪以神爰有竒軀脇屬支
偶尸帝之隅(此對天問撰體恊鹿何以膺之王逸注/云天撰十二神鹿一身八足兩頭云)宅
靈之丘掉焉不危鼇厥首而常以恬夷要釋而陵殆或
謫之龍伯負骨帝尚窄之(此對天問鼇戴山抃何以安/之釋舟陵行何以遷之列仙)
(傳曰有巨靈之鼇背負蓬莱之/山而忭戲滄海之中窄測格切)澆嫪以力兄麀聚之(此/對)
(天問維澆在户何求於嫂/澆音梟嫪郎到切麀音憂)康假於田肆克宇之既裳(一/無)
(此二/字)既舍宜咸墜厥首(此對天問何少康逐犬而㒹隕/厥首女岐縫裳而舘同爰止何)
(㒹易厥首而親以逢殆王逸注謂少康因田獵襲殺澆/而斷其頭女岐澆嫂也與澆滛佚共舍宿止少康夜襲)
(之得其頭以為澆因斷之/故此對謂咸墜厥首者)湯奮癸旅爰以傴拊載厥徳
於葛以詰仇餉(此對天問湯謀易旅何以厚之謂湯伐/罪弔民征自葛始傳曰葛伯仇餉此之)
(謂也傴/委羽切)康復舊物尋焉保之覆舟喻易尚或艱之(此對/天問)
(覆舟斟尋何道取之言少康復/舊物滅斟尋氏如覆舟之易也)惟桀嗜色戎得蒙妹滛
處暴娱以大啓厥伐(此對天問桀伐蒙山何所得焉妹/嬉何肆湯何殛焉謂桀伐蒙山之)
(國而得妹嬉民弃不/保馴致南巢之伐也)瞽父仇舜鰥以不儷堯専以女兹
俾𦙍厥世惟蒸蒸翼翼於媯之汭(此對天問舜閔在家/父何以鰥堯不姚告)
(二女何親謂瞽叟仇舜而鰥在下堯以二女/娶之也儷音䴡媯俱為切汭音芮姚舜姓也)紂䑓於璜
箕克兆之惟徳登帝帥以首之媧軀虺號古(一作/占)以類
之胡日化七十工獲詭之(此對天問厥萌在初何所意焉/璜䑓十成誰所極焉登立為帝)
(孰道尚之女媧有體孰制匠之謂紂為玉䑓十重而箕/子知其必亡伏羲以徳而民登以為帝女媧蛇身人頭)
(一曰七十化對以為詭/也璜音黄媧公蛙切)舜帝眡厥仇畢屠水火夫固優
游以聖而孰殆厥禍犬齗於徳終不克以噬昆庸致愛
邑鼻以賦富(此對天問舜服厥弟終然為害何肆犬豕/而厥身不危敗謂象欲殺舜而舜弟之雖)
(欲肆其犬豕之心而終不能害舜且封之有庳/而富貴之也眡讀同視齗魚斤切富一作當)嗟伯之
仁遜季旅嶽雍同度厥義以嘉吴國(此對天問吴獲迄/古南嶽是止孰期)
(去斯得兩男子謂吴國得賢者如太伯讓王季而居南/嶽之下仲雍亦去而之吳而文王立二子為可嘉也)
空桑鼎殷謟羮厥鵠惟軻知言瞷焉以為不(此對天問縁/鵠飾玊后帝)
(是饗謂人謂伊尹因縁烹鵠鳥之羮修飾玉鼎以事湯/唯孟子謂其以堯舜之道要湯未聞以割烹也瞷居莧)
(切視/也)仁易愚危夫曷揆曷謀咸逃叢淵虐后以劉降厥
觀於下匪摯孰承(此對天問何承謀夏桀終以滅䘮帝/乃降觀下逄伊摯謂以仁格愚人將)
(不謀而從如叢雀淵魚焉相􁃗以成功/者非伊尹孰承之也摯音至伊尹名也)條伐巢放民用
潰厥疣以夷於膚夫曷不謡(此對天問何條放致罰而/而黎服大說謂鳴條之伐)
(南巢之放如民之癰疽决而/膚苹平安無不說者疣音尤)嚳狄禱禖契形於胞胡乙
鷇之食而怪焉以嘉(此對天問簡狄在䑓嚳何宜𤣥鳥/致貽女何嘉謂簡狄帝嚳之妃也)
(待嚳於䑓上有飛燕遺其卵喜而吞之因生契也嚳音/告禖音梅天子求子之神曰禖禮祀髙禖是也胞音泡)
(鷇苦/候切)該徳𦙍孝(一作/考)蓐收於西爪虎手鉞尸刑以司慝
(此對天問該秉季徳厥父是盛王逸云該包也父契也/栁云該為蓐收王逸注誤按禮記注䟽蓐收少皥氏之)
(子曰該為金官國語虢公夢在廟有神人面白毛虎爪/執鉞立於西河公覺召史嚚占之史嚚對曰如君之言)
(則蓐收也天之刑/神也所取者本此)收正矜矜澆扈爰踣(此對天問胡終/弊於有扈牧夫)
(牛羊謂少康終能㓕澆祀/夏配天也有扈澆國名)階干以娱苗革而格不廹以
死夫胡狃厥賊(此對天問干恊時舞何以懐之王逸注/云干求也舞務也言夏能求協時務栁)
(對之義不/與王說同)辛后駭狂無憂以肥肆蕩㢮厥體而充膏於
肌嗇寳被躬焚以旗之(此對天問平脅曼膚何以肥之/謂紂為無道天下乖離當懐憂)
(懼癯廋而反形體曼澤平脅肥盛宜/其不免於蹈火而死也騃五駭切)扈釋於牧力使后
之(此對天問有扈牧豎云何而逢/謂有扈氏釋牧豎而為諸侯也)民仇焉㝢(一作/寓)啟牀
以斮(此對天問擊牀先出其命何從謂有扈氏不安/於民故啟撃之於牀而殺之也斮側畧切斬也)殷
武踵徳爰獲牛之朴夫惟陋民是冐而丕號以瑞(此對/天問)
(恒秉季徳焉得夫朴牛王逸云湯能踵啟之徳天嘉其/志田獵而獲大牛之瑞公以謂非湯之徳不能致是也)
卒營而班民心是市(此對天問何徃營班禄不但還来/謂湯徃營班禄所以市民心也王)
(逸云營得也班遍也言/遍施禄恵於百姓也)解父荒滛遭慤以𧹞彼中之不
目而徒以色視(此對天問昏㣲循迹有狄不寧何繁鳥/萃棘負子肆情王逸云人有循昏㣲之)
(性為禽獸聚麀之行而不能安其身謂晋大夫解居父/也居父聘於吴過陳之墓門見婦人負其子欲與滛佚)
(肆其情婦人則引詩而刺之曰墓門有棘有鴞萃止故/曰繁烏萃棘也墓門有棘雖無人棘上猶有鴞汝獨不)
(媿也公對之意葢取諸此謂遭怨慤/之婦寕得不𧹞也墓門有棘見之詩)象不兄龔而肆以謀
葢聖孰㐫怒嗣用紹厥愛(此對天問眩弟並滛危害厥/兄何變化以作詐而後嗣逢)
(長謂象雖浚井全廩肆害舜之謀而/舜不藏怒又封之有庳以紹厥後也)莘有玉女湯廵爰
獲既内克厥合而外弼於徳伊知非妃伊之知臣曷以
不識(此對天問成湯東廵有莘爰極何迄彼小臣而吉/妃是得王逸注以為小臣伊尹也湯東廵狩從有)
(莘氏乞丐伊尹因得有莘氏之女以為妃對之意以為/湯東廵得有莘氏之女則有之乞彼小臣而吉妃是得)
(為不然也妃/音霏又音配)胡木化於母以蝎厥聖喙鳴不良謾以詭
正盡邑以墊孰譯彼夢(此對天問水濱之木得彼小子/夫何惡之媵有莘之婦王逸注)
(小子謂伊尹媵送也言伊尹母妊身夢神女告之曰臼/竈生鼃亟去無反居無幾何臼竈中有生鼃母去東走)
(顧視其邑盡為大水母因溺死化為空桑之林水乾之/後有小兒啼水涯人取養之既長大有殊才有莘惡伊)
(尹從木中出因以送女也對之意以謂不然謂為是說/者是蠧亂厥聖詭說害正未有盡邑以墊而伊可生也)
(蝎音曷木中䖝又許掲切蠆虫也/譯音亦墊你念切書下民昏墊)湯行不類重泉是囚
(此對天問湯出重泉夫何罪尤謂湯之/行與桀異故囚之重泉重泉者地名也)違虐立辟罪徳
之由師憑怒割癸挑而讎(此對天問不勝心伐帝夫誰/使挑之謂湯之徳與桀異從)
(衆欲以割正有夏桀寔有以啟/之非湯之所忍為也挑音桃)膠鬲比漦雨行踐期捧
盎救灼仁興以畢隨鷹之咸同得使萃之(此對天問㑹/鼂争盟何踐)
(吾期蒼鳥羣飛孰使萃之此言武王將伐紂紂使膠鬲/視武王師膠鬲問曰欲以何日至殷武王曰以甲子日)
(膠鬲還報紂㑹天大雨道難武王晝夜行或諫曰雨甚/軍士苦之請且休息武王曰吾許膠鬲以甲子日至殷)
(今報紂矣以甲子日不到紂必殺之吾故不敢休息欲/救賢者之死也遂以甲子朝誅紂不失期也此對之意)
(以謂武王不失期而行猶以水救火人無不從如鷹鳥/之羣飛無不集者詩云惟時尚父時惟鷹揚漦與釐同)
(凌之切/福也)頸紂黄鉞旦孰喜之民父有釐嗟以美之(此對/天問)
(到撃紂躬叔旦不嘉何親揆發定周之命以咨嗟謂武/王孟津之師秉黄鉞以誅紂八百諸侯不朝而㑹羣臣)
(咸謂休哉周公曰雖休勿休初不以為喜也雖幸武王/順天應人歛福錫民而咨嗟之詞雖美之而寔戒之也)
(考之周書其詳/可得而推矣)位庸庇民仁克蒞之紂滛以害師殛圮
之(此對天問授殷天下其位安施反成乃亡其罪伊何/謂武王之仁足以庇民而紂之不道衆所共弃也)
咸逭厥死争徂器之翼鼓㒹禦讙舞靡之(此對天問争/遣伐器何以)
(行之並驅撃翼何以將之謂天下咸避虐政而干戈攻/伐之器皆争先而行前歌後舞鳬藻讙呼奮擊其翼而)
(不自/知也)水濱翫昭荆陷弑之繆迓越裳疇肯雉之(此對天/問昭后)
(成逰南土爰底厥利維何逄彼白雉謂昭王背成王之/制而出逰南至於楚楚人沉之而不復還傳曰君其問)
(諸水濱是也昭王之南逰也為越裳氏獻白雉/王之徳不能致故親徃迎之初豈有是理也哉)穆懵祈
招猖洋以逰輪行九野惟怪之謀胡紿娱載(一作/戴)勝之
獸觴瑶池以迭謡(此對天問穆王巧梅夫何為周流環/理天下夫何索求㨿列子載周穆王)
(肆意逺逰命駕八駿之乗馳駈千里至於巨蒐氏之國/巨蒐氏乃獻白鵠之血以飲王其牛馬之湩以洗王之)
(足遂宿於崑崙之阿觀黄帝之宮遂賓於西王母觴於/瑶池之上西王母為王謡王和之其詞哀焉此對問之)
(所交/譏也)儒(一作/孺)賊厥詵爰檿其弧幽禍挐以夸憚襃以漁
滛嗜薎殺諫尸謗屠孰鱗漦以徴而化黿是辜(此對天/問妖夫)
(曳衒何號於市周幽誰誅焉得夫褒姒葢周幽王前世/有童謡曰檿弧箕服寔亡周國後有夫婦賣是器者以)
(為妖而曳戮之於市此禍之所從始也褒姒周幽王后/也昔夏后氏之衰也有二神龍止於夏庭而告曰余褒)
(之二君也夏后布幣精而告之龍亡而漦在櫝而藏之/夏亡傳商至周不敢發也至厲王發而觀之漦流於庭)
(化為𤣥黿入王後宫後宫處妾遇之而孕無夫而生子/懼而弃之時被戮夫婦夜亡聞啼聲哀而收之遂奔褒)
(褒人後有罪幽王欲誅之遂入此女以贖罪是為褒姒/幽王竟為犬戎所殺此對問之意盖罪幽王滛刑嗜殺)
(以自取滅亡未可盡歸妖夫化黿之徵也檿於琰切/山桑也蔑莫結切漦凌之切黿魚衮切似鼈而大)天
邈以蒙人么以離胡克合厥道而詰彼尤違(此對天問/天命反側)
(何罰/何祐)桓號其大任屬以傲幸良以九合逮孽而壊(此對/天問)
(齊桓九㑹卒然見殺謂齊桓九合諸侯震而矜之叛/者九國卒至見殺非天道之無常亦其自取然也)紂
無誰使惑惟志為首逆圖倒視輔讒以寵干異召死雷
濟克后(此對天問彼王紂之躬孰使亂惑何惡輔弼讒/謟是服比干何逆而抑沈之雷開阿順而賜封)
(之金謂紂自惑亂弃賢用讒/比干諫而死雷開佞而用也)文徳邁以被芮鞠順道(此/對)
(天問何聖人之一徳卒其異方謂文王之徳/純一虞芮質厥成而天下無異志鞠音匊)醢梅奴箕
忠咸䘮以醜厚(此對天問梅伯受醢箕子佯狂謂梅伯/紂之諸侯數諫而紂殺之葅醢其身箕)
(子被髪佯狂不願仕也此兩語疑當與前/紂讒謟是服事文理相屬對亦隨問意耳)弃靈而功篤
胡爽焉翼氷以炎盍崇長焉既岐既嶷宜庸將焉(此對/天問)
(稷維元子帝何篤之投之於氷上鳥何燠之何馮弓挟/矢殊能將之謂稷生而神靈天寔厚之后稷之母姜嫄)
(氏見大人之迹履之遂有娠弃之氷上有鳥以翼覆温/之詩曰誕置之寒氷鳥覆翼之可以見天之厚於稷者)
(如此故其生也馮弓挟矢皆/為隐隐䕶之也嶷魚岌切)紂凶以啟武紹尚焉伯鞭
於西化江漢滸易岐社以大國之命以祚武(此對天問/既驚帝切)
(激何逄長之伯昌號衰秉鞭作牧何令徹彼岐社命有/殷之國謂紂有凶徳武王能紹后稷之業文王之秉政)
(化於江漢之國易/岐社以正天命也)踰梁槖囊羶仁蟻萃(此對天問遷藏/就岐何能依謂)
(文王始與百姓遷於岐山之/下民皆歸之如蟻慕羶也)妲滅淫商痡民以亟去(此/對)
(天問殷有惑婦何所譏謂紂為妲己所惑/流毒於民民皆去也妲當割切痡音逋)肉梅以頒烏
不台訴孰盈癸惡兵躬殄祀(此對天問受賜兹醢西伯/上告何親就上帝罰殷之)
(命以不救謂紂醢梅伯以賜諸侯西伯所以訴於天此/天所以親致紂之罰故殷之命至於絶而不續也殄與)
(􁀙/同)牙伏牛魚積内以外萌岐目厥心瞭眡顯光(此對天/問師望)
(在肆昌何志謂太公望姓姜名牙隠於屠牛漁/於渭濱有諸中而形諸外惟文王以文識之)奮刀屠
國以髀髖厥商(此對天問鼓刀揚聲后何喜謂呂望鼓/刀在肆文王親徃問之望對曰下屠屠)
(牛上屠屠國文王喜載與俱歸也髀音陛髖音寛賈誼/傳曰至於髖髀之所非斤則斧師古曰言其骨大故須)
(斤斧/也)發殺曷逞寒民於烹惟栗厥文考而䖍子以徂征
(此對天問武發殺商何所悒載尸集戰何所急謂武王/戎殷欲救民於虐熖中在文王則栗栗危懼有所不敢)
(在武王則不敢不敬承文謨卒武功也/故載文王木主以討紂有不得巳焉)中譛不列恭君
以雉胡螾訟蟯賊而以變天地(此對天問伯林雉經維/其何故何感天抑地夫)
(誰畏懼王逸云伯長也林君也謂晋太子申生為後母/驪姬所譛遂雉經以自殺而敬君也豈讒說可以變天)
(地哉雉如字禮記正義云雉牛鼻繩或曰雉遇獲多自/死演弋尹切蟲名說文云側行者蟯音堯說文蟲在人)
(腹者以二蟲譬/驪姫之譖耳)天集厥命惟徳受之𦙍怠以棄夫又祐之
(此對天問皇天集命惟何戒之受禮天下又使至代之/謂皇天惟相有徳以集厥命後世子孫不能恐懼以自)
(弃則將祐下民而/作之君所不免也)湯摯之合祚以乆食昧始以昭末克
庸成績(此對天問初湯臣摯後兹承輔何卒官湯尊食/宗緒謂進用伊尹禮樂祭祀緒業流於子孫使)
(昧其經始之難不自昭其/明徳卒終無以成其功也)光徵夢祖憾離以厲彷徨激
覆而勇益徳邁(此對天問勲闔夢生少離散亡何壯武/厲能流厥嚴謂吴王闔廬也闔廬名光)
(夀夢之孫也言闔廬少小被放於外不得立及其/壯大終能厲其武勇以大吴國也傍音旁徨音皇)鏗羮
於帝聖孰嗜味夫死自暮而誰饗以俾夀(此對天問彭/鏗斟雉帝何)
(饗受夀永多夫何乆長王逸注謂彭祖進雉於堯堯饗/食之以夀考至夀八百猶自悔不夀謂髙枕而唾逺也)
(對之意以謂/無是理焉)螝齧已毒不以外肆細腰羣螫夫何足病
(此對天問中央共牧后何怒蠭蟻㣲命力何固王逸注/云中央之州有岐首之蛇共食牧草之實自相啄嚙蠭)
(蟻有􁫛毒之蟲負力堅固屈原以喻夷狄自相攻毒固/其常獨當憂秦吳爾此對之意亦然故取二蟲以為喻)
(螝胡對切說文蚕蛹也螫施隻切細腰蜂也博物志/細腰無雌雄之類取桑虫及阜螽子抱而為巳子云)萃
囬禍偶昌鹿曷祐以女(此對天問驚女采薇鹿何祐北/至回水萃何喜言昔有女子采)
(薇菜有所驚而走北走至於囬水之上而得/鹿其家以昌對以為避禍而得鹿亦偶然耳)鍼欲兄愛
以快侈富愈多厥車卒逐以旅(此對天問兄有噬犬弟何/欲易之以百両卒無禄謂)
(秦伯之弟鍼也言秦伯有噬犬弟鍼欲以百両車易之/不聴因逐鍼而奪其爵禄王逸以百両為金非也鍼說)
(文通/作針)咨吟於野胡若之佷嚴墜誼殄丁厥任(此對天問/薄暮雷電)
(歸何憂厥嚴不奉帝何求此以下天問之言皆屈原自/道者言其放逐於野書壁所問畧訖日暮欲去天大雨)
(雷電自解曰歸何憂乎對亦憫其當此/禮義消亡之時也佷户懇切佷戾也)合行違匿固若
所咿嚘忿毒意誰與(此對天問伏匿宂處爰何云謂屈/原伏匿革野尚興詞怨憤欲何為)
(也咿音尹/嚘音憂)醜齊徂秦啗厥詐讒登狡庸咈以施(此對天/問荆勲)
(作師夫何長先謂楚懐王之時秦欲代齊齊與楚從親恵/王患之乃令張儀厚幣事楚使楚絶齊願獻啇於之地)
(六百里楚懐王貪而信張儀遂絶齊使使如秦受地張秦/儀詐之曰儀與王約六里不聞六百里懐王怒舉兵伐)
(大敗於丹陽明年秦割漢中地與楚以和時秦昭王欲/與懐王㑹王欲行屈原諫之曰秦虎狼之國不可信不)
(如無行懐王信子蘭言竟行遂死於秦此對之/意所以詳言原當日諫之不聴以至於斯云爾)甘恬禍
凶亟鋤夷愎不可化徒若罷(此對天問悔過改更我又何/言謂原雖若諫而楚王不聴)
(剛愎不化以及於敗亡而/不救也愎蒲逼切佷也)闔綽厥武滋以侈頺(此對天/問吴光)
(争國乆余是勝謂吴闔廬與楚相伐吴兵入郢都/昭王出奔楚之不信用賢人以至於敗者非一也)於菟
不可以作怠焉庸歸(此對天問何環穿自閭社丘陵爰/出子文鬭穀於菟楚令尹子文也)
(問對皆哀今無此賢者但任/子蘭之徒也於音烏菟音徒)欵吾敖之閼以旅尸(此對/天問)
(吾告堵敖以不長栁自注云楚人謂未成君而死曰敖/堵敖文王兄也今哀懐王將如堵敖不長而死以此告)
(之王逸注以謂堵敖不長楚賢人大謬然考之左氏莊/公十四年楚子如息以息媯歸生堵敖及成王焉則堵)
(敖成王之兄而非文王/之兄也公之注亦誤矣)誠若名不尚曷極而辭(此對天/問何試)
(上自予忠名彌張謂原茍無尚名之心則天問曷拯/其辭如此一本作食姑不失聖人胡不道又晁太史)
(無咎嘗取以續楚詞其系云宗元博學無不窺又如/妙於辭頗愛離騷之幽獨能髙尋逺抉其有所得)
(墜雲出淵於原之辭無廋焉此唐以來離騷之雄也/盖屈原作離騷經揚雄為反離騷補之嘗曰非反也)
(合也而宗元為天對以嫓天問雖問對非反其於發揚/則同離騷因反而始明天問因對而益彰凡設疑以稽)
(合則逺者邇昧者曉恍惚者連屬而義於是焉白則反/與對皆以明原者也非反者獨異也是雄與宗元之意)
(同也又太史公曰天道無親常與善人若伯夷叔齊可/謂善人者非邪積仁潔行如此而餓死盗跖聚黨數千)
(人横行天下竞以夀終是遵何徳哉此亦昔人天問之/意也書曰天畏棐忱又曰天難諶命靡常夫既以謂天)
(輔信則宜常矣而又以謂天難信而不可常何哉天未/始不信而以民之作徳者不常故天之吉凶或反倫而)
(要其終天常輔信則靡常者毎常昔申包胥曰人衆者/勝天天定亦能勝人故論天者必於其定則天可以不)
(問而誠著抑屈原雖不忍濁世而自沈茍以意逆志亦/必不肯以其身葅醢故離騷之際未免於憂患而辭皆)
(㣲天問雖假怪物行事揆理之不合者以寓其疑而凡/天之所以不合而原疑者孰愈於人事之吉凶哉此原)
(所欲問而難斥者也故因天/對頗推本之以廣原之意云)
　
　
　
　
　
　
　
　栁河東集巻十四
欽定四庫全書
　栁河東集巻十五
　　　　　　　　　　　　唐　桞宗元　撰
　問荅一十首
　　晉問(平陽堯之所都即晉州之地唐蟋蟀詩曰此/晉也而謂之唐本其風俗憂深思逺儉而用)
　　　(禮乃有堯之遺風焉其風俗淳厚可知矣公晉/人實以堯之故都為重故設武陵之問而悉以)
　　　(晉之名物對一曰晉之山河表裏而險固二曰/晉之金鐵甲堅而刃利三曰晉之名馬其強可)
　　　(恃四曰晉之北山其材足取五曰晉之河魚可/為偉觀六曰晉之塩寳可以利民七又極言文)
　　　(公覇業之盛猶未免乎假仁義以用天下其末/也以堯之遺風而終焉呉子離席拱手非特無)
　　　(以難且敬拜以受賜玩其意/而觀其辭其為文可謂工矣)
呉子問於栁先生曰先生晉人也晉之故(一有/封字)冝知之
曰然然則吾願聞之可乎曰可晉之故封太行掎之(太/行)
(在澤州晉城縣南又云在懷州修武縣西北/則此山當在二州之界也掎舉綺切偏引也)首陽起之
(首陽山名在河東蒲坂/縣華山之北河曲之中)黄河迤之(黄河之源出自崑崙/循雍州北徼逹華隂)
(至於德州而入于海晉地蓋當/河之曲也迤移爾切邪行也)大陸靡之(按通典在趙/州昭慶縣即)
(隋大陸縣地有大陸澤又云深州有陸澤縣大陸/亦在此則此澤當在二州之界也靡釋云靡曼也)或巍
而髙或呀而淵(呀虚牙切/張口也)景霍汾澮(上音焚/下音檜)以經其壖
(而宣切說文城下田/也汾澮即汾水耳)若化若遷鈎嬰蟬聨然後融為平
川而侯之都居大夫之邑建焉其髙壯則騰突撐拒(上/抽)
(庚切衺柱也/下音巨捍也)聱岈鬱怒焉(聱玉交切語不入也岈許加/切㟏岈山深皃一本無焉字)
若熊羆之咆(熊音雄羆音碑/咆音庖嘷也)虎豹之嘷(音/豪)終古而不去
攫秦搏齊(攫厥縛/切持也)當者失據燕狄惴怯若卵就(一作/甎)壓
振振業業覷闗蹀户(覷七慮切伺視也/蹀逹協切蹈也)惕若僕妾其按
衍則平盈旋縁紆徐夷延若飛䳒之翔舞(䳒余専切/與鳶同)洄
水之容與(洄音回􁄕洄也/釋文逆流而上)以稼則碩以植則茂以牧則
蕃以畜則庶而人用是富而邦以之阜其河則濬源崑
崙入于天淵(黄河見/上注)出乎無門行乎無垠自匃奴而南
以界西鄙(匈奴單于/在晉之西)衝奔太華(太華即華岳/也在晉之西)運肘東指
混潰后土(潰胡對切/釋云㪚也)濆濁糜沸(濆音汾又房/吻切濆湧也)黿鼉詭怪
(黿音元似鼈而大鼉徒河切/水蟲力至猛能攻䧟河岸)于于汩汩騰倒軼越(軼音/佚侵)
(軼/也)委泊涯涘(音俟/水厓)呀呷欱納(呀虛加切張口呷迄甲切/吸呷也欱呼合切歠也)
摧雜失墜其所盪激則連山參差廣野壞裂轟雷努
風(轟呼/宏切)撼􁊣于􁖇(撼戸感切摇也􁊣諸韻無一本/作􁊣音憾釋云頤下也􁖇音戞)崩石
之所轉躍大木之所擢㧞漰泙洞踏者(漰披朋切水激/有聲泙白明切)
(水聲與洴/通踏音沓)彌數千里若萬夫之斬伐而其軸轤之所負
(軸音逐轤音盧轤舡前次擢處軸舡後施柂/處又漢律名舡方長為軸轤二字皆當從舟)橦檣之所
御(橦傳江切檣/音牆舩桅也)鱗川林壑隳雲遁雨瞬目而下者(瞬音/舜摇)
(目/)榛榛沄沄(榛一本作溱並/音蓁沄音云)百舎一赴若是何如呉子
曰先生之言豐厚險固誠晉之美矣然晉人之言表裏山河
者備敗而已非以為榮觀顯大也(左氏僖公二十八年子犯/曰晉表裏山河必無害也)
吳起所謂在德不在險皆晉人之藉也願聞其他
先生曰大鹵之金(鹵音魯太/原晉陽縣)棠谿之工(棠谿属/蔡州)火
化水淬(取内切/滅火)器備以充為棘為矛為鎩為鈎為鏑為
鏃為(晏本少一字别/本無為鏃為字)為鍭出太白徴蓐收召招揺伏蚩
尤(太白招揺蚩尤皆星名漢志太白兵象也晉志招揺/主胡兵隋志旋星㪚為蚩尤旗見則王者征伐四方)
(蓐收天/之刑神)肅肅褷褷(山冝切一/作祁祁)合衆靈而成之愽者狹者
曲者直者歧者勁者長者短者攅之如星奮之如霆運
之如縈浩浩弈弈淋淋滌滌(淋音林以水沃/也滌音廸洒也)熒熒的的
(熒音/螢)若雪山冰谷之積觀者膽掉(音/調)目出寒液當空發
耀英精互繞晃蕩洞射天氣盡白日規為小鑠(式酌/切)雲
破霄跕墜飛鳥(跕的協切漢書飛鳶跕跕/墮水中釋又跕跕墮落也)弓人之弓函
人之甲膠角百選犀兕七屬(音注周禮考工記/函人犀甲七屬)乃使跟
超(跟音根/足踵)掖夾之倫(夾音/挾)服而持之南瞰諸華(瞰苦濫/切逺視)
(也/)北讋羣夷(讋質渉切/失氣言也)技擊節制聞於天下是為善師
延目而望之固以拳拘喘汗免胄肉袒進不敢降退不
敢竄若是何如呉子曰夫兵之用由德則吉由暴則㐫
是又不可為美觀也先軫曰師直為壯曲為老况徒以堅
甲利刃之為上哉(左傳僖公二十八年晉侯侵曹伐衛/楚人救曹子犯曰師直為壯曲為老)
(豈在乆乎此為/先軫之言恐誤)
先生曰晉國多馬屈焉是産(左氏僖公二年晉荀息請/以屈産之乘假道於虞以)
(伐虢杜預注屈地/生良馬故以為名)土寒氣勁崖坼谷裂草木短縮鳥獸
墜匿而馬蕃焉師師兟兟(音詵/進也)溶溶(音/容)紜紜轠轠轔轔
(轠音雷/轔音隣)或赤或黄或𤣥或蒼或醇或駹(莫江切/雜也)黭然而
隂(黭音/掩)炳然而陽若旌旃旗幟之煌煌(幟音/侈)乍進乍止
乍伏乍起乍奔乍躓(音致/跲也)若江漢之水疾風驅濤擊山
盪壑(盪音蕩/他浪切)　雲沸而不止羣飲源槁廻食野赭(音者/赤色)
浴川蹙浪噴震播灑(噴普悶切鼓/鼻也灑音洒)潰潰焉若海神駕雪
而來下觀其四㪚惝怳(上齒两切本作僘下/許往切惝怳狂貌)開合萬狀
喜者鵲厲怒者人搏决然坌躍(坌蒲/悶切)千里相角風騣霧
鬛(騣祖紅切/鬛音獵)斸山抉壑(斸音燭/斫也)耳揺層雲腹捎衆木寂
寥逺遊不夕而復攫地跳梁堅骨蘭筋交頸互齧(倪結/切)
鬭目相馴聚溲更嘘昻首張齗其小者則連牽繳繞(上/古)
(了切下/爾紹切)仰乳俯齕(下没切/齧也)蟻雜螽集(上音終/蝗也)啾啾潗潗
(七立切上林賦潗湁/鼎沸啾即由切聲也)旅走叢立其材之可者收斂攻教
掉手飛縻指毛命物百歩就覊牽以荀息(見上/注)御以王
良(王良晉之/善御者)超以范鞅(范鞅士匄之/子即獻子也)軒以欒鍼(欒鍼欒/黶之弟)
(已上四公皆晉之臣也欒/音鸞鍼音鈐又諸侵切)以佃以戎獸獲敵摧若是何
如呉子曰恃險與馬者子不聞乎故曰冀之北土馬之
所生是不一姓(左傳昭公四年楚使椒舉求盟于晉晉/侯弗許公曰晉有三不殆其何敵之有)
(國險而多馬齊楚多難有是三者何郷而不濟司馬侯/對曰恃險與馬而虞鄰國之難是三殆也九州之險是)
(不一姓冀之北土馬之所生無興國焉恃/險與馬不可以為固也兾北即兾州之北)請置此而新
其說
先生曰晉之北山有異材梓匠工師之為宫室求大木
者天下皆歸焉仲冬既至寒氣凝成外凋内貞瀋液不
行(瀋昌枕切汁也/液音亦津液)乃堅乃良萬工舉斧以入必求諸巖
崖之欹傾磵壑之紆縈凌㠝岏之杪顚(㠝徂丸切岏吾/官切㠝岏山鋭)
(貌杪音眇釋文木/標末也即枝上端)潄泉源之淦瀯(上古南切沈也/下音營水回貌)根絞
怪石不土而植千尋百圍與石同色羅列而伐者頭抗
河漢刃披虹霓聲振連巒柹填層谿(柹音胏削木札撲/也陳楚謂櫝為柹)
丁丁(中莖切詩/伐木丁丁)登登硠硠稜稜(上吕唐切説文石聲一/曰硠硠堅也下盧登切)
(説丈四/方木也)若兵車之乗凌其響之所應則潰潰漰漰洶洶
薨薨(上許拱切説文湧也一曰/洶湧水聲也下呼肱切)若騫若崩若螭龍之鬭
風霆相騰其殊而下者札􁖇捎殺(􁖇音/戞)摧崪坱圠(崪昨/没切)
(又昨律切山峻貌坱於浪倚/黨二切塵也圠音軋山曲)霞披電裂又似共工觸不
周而天柱折(列子湯問篇共工氏與顓頊爭為帝怒而/觸不周之山折天柱絶地維張湛注不周)
(山在西/北之極)鵾鸛鶖鶬(鵾音昆爾雅鷄三尺為鵾鸛音灌似/鵲而巢樹者為白鸛曲頸為黒鸛鶖)
(音秋説文秃鳩也鶬音倉説文糜/鴰也闗西呼為鴰山東通謂之鶬)號鳴飛翔貙豻虎兕
(貙勅俱切釋文貙劉也似貍能/捕獸祭天豻音岸胡地犬也)奔觸讋慓伏無所入遯
無所脱然後斷度收羅捎危顚芟繁柯乗水潦之波以
入于河而流焉盪突硉兀(上郎兀切硉/兀危石也)轉騰冐没類秦
神驅石以梁大海抵曲鱗蹙匯流雷解(匯音潰又户/賄切水合流)前
者汩越後者廹隘乃下龍門之懸水摺拉頽踏(摺質渉/切敗也)
(拉落合切摧/也亦通作摺)捽首軒尾(捽昨没切説文持頭髪/也漢貢禹捽草把土)澒入重
淵(澒胡動切水/大濛澒也)不知其㡬百里也濤波之旋滔山觸天
既渟既平彌望悠焉良乆乃始昻屹涌溢挺抜而出
林立峯崪穿雲蔽日渙然自撓復就行列渾渾而去以
至其所唯良工之指顧叢臺阿房(張平子東京賦楚建/叢䑓於後注趙武靈)
(王起阿房秦/宫名房音旁)長樂未央建章昭陽(並西漢/宫殿名)之隆麗詭特
皆是之自出若是何如呉子曰吾聞君子患無德不患
無土患無土不患無人患無人不患無宫室患無宫室
不患材之不巳有先生之所陳四累之下也且褫祁既
成諸侯叛之(左傳昭公八年晉侯方築褫祁之宫至昭/十三年晉成褫祁諸侯朝而歸者皆有二)
(心杜預注褫祁地名在絳西四十里/臨汾水褫音斯又作虒祁巨之切)
先生曰河魚之大(河當是/黄河也)上迎濤波羅壅津涯千里雷
馳重馬輕車遂以君命矢而縱觀焉(矢陳也春秋隱/公公矢魚于棠)大
罟斷流脩網亘山罩罶罣䍡(罩都教切罶立九切罣唐/韻古賣切又胡卦切集韻)
(官韻並作罫見去聲十五卦罫礙/也䍡音鹿罩罶罣䍡皆魚罟也)織紝其間巨舟軒昻
仡仡迴環水師更呼聲裂商顔(商山名/在商州)於是鼓譟沓集
而從之扼龍吭㧞鯨鰭(上巨巾切大魚也/下音耆魚脊上骨)戮白黿(音元/似鼈)
(而/大)逐毒螭(抽知切無角/如龍而黄)叱馮夷(清泠傳曰馮夷華陽潼/郷隄首人也服八石得)
(水仙是/為河伯)立水湄搜攪流離(攪古/巧切)掬縮推移梁會網蹙騰
天彌圍掉躃擁踴(躃音壁人不能行/也踴音勇跳也)以登夫歴山之垂
(厯山在/河東)如川之歸如山之摧(一作/崔)如雲之披其有乗化
會神振㧞漣淪(上音連水成文曰漣/下音倫小波為淪)摛竒文(摛丑/知切)出怪
鱗騰飛濤而上逸生電雷於龍門者猶仰綸飛繳(音灼/生絲)
(縷亦/作􁁊)頓踏(一作/踣)而取之莫不脱角裂翼呀嚇匍匐(呀虚/牙切)
(張口嚇音赫又虛訝/切怒也亦云口拒人)復就臠切(上力/兖切)莫保龍籍具(一作/甘)
糅五味(糅女救/切雜也)布列雕俎風雲失勢沮㪚逺去若夫鯋
鱨鮪鯉鰋鱧魴鱮之𤨏屑蔑裂者(鯋音沙鱨音嘗鮪音/洧鰋音偃鱧音禮魴)
(音防鱮音叙義並見設漁/者對注鱨一作鯔音緇)夫固不足悉數漏脱紘目養
之水府而三河之人則巳填溢饜飫腥膏舄鹵聞鱠炙
之美則掩鼻蹙頞(阿葛/切)賤甚糞土而莫顧者也若是何
如呉子曰一時之觀不足以夸後世口舌之味不足以
利百姓姑欲聞其上者
先生曰猗氏之鹽晉寳之大也(猗氏猗頓也史記猗頓/用塩鹽起與王者埓冨)
(猗於/冝切)人之頼之與榖同化若神造非人力之功也但至
其所則見溝堘畦畹之交錯輪囷(堘神稜切稻中畦也/畹於阮切田三十畝)
(曰/畹)若稼若圃敞兮匀匀渙兮鱗鱗邐瀰紛屬(邐力紙切/瀰音彌)
不知其垠俄然决源釃流(上山冝切/又所寄切)交灌互澍(上音䕶/差互也)
(下音樹説文澍生/萬物互一作牙)若枝若股委屈(一作/曲)延布脉冩膏浸
潗濕滑汩(潗即入切湁潗水皃滑戸入/切利也汩音骨又越筆切)彌髙掩庳(與卑/通)
漫壠冐塊(漫平聲壠音/隴田中髙處)决决没没逺近混會抵值堤防
瀴灜霈濊(瀴伊盈切瀴溟水絶逺皃霈/普盖切濊呼栝切礙流也)偃然成淵漭然
成川(漭音莽沆/漭大水貌)觀之者徒見浩浩之水而莫知其以及
神液隂漉(音/鹿)甘鹵宻起孕靈冨媪(烏皓切/女老稱)不愛其美無
聲無形熛結迅詭(熛卑遙切説/文大飛也)回眸一瞬積雪百里皛
皛幕幕(皛胡了切顯也幕/音覔一作羃羃)奮僨離析(僨方問/切僵也)鍛圭椎璧
(鍜丁貫切小/冶椎音槌)眩轉的皪(眩音/縣)乍似殞星及地明滅(一作/激)
相射冰裂雹碎巃嵸増益(上音籠又洛孔切下祖/紅切又作孔切山貌)大者
印纍小者珠剖涌者如坻(音墀水渚也/又典禮切)坳者如缶日晶
熠􁀙(晶音精熠羊入/切煜音育燿也)螢駭電走亘歩盈車方尺數斗於
是裒斂合集(裒薄/侯切)舉而堆之皓皓乎懸圃之巍巍(音/危)皦
乎溔乎狂山太白之淋灕(皦古了切白也溔弋/沼切浩溔大水貌)駭化變
之神竒卒不可推也然後驢驘牛馬之運(驘與/騾同)西出秦
隴南過樊鄧(樊即樊城縣今㐮州臨/漢縣也鄧即鄧州也)北極燕伐東逾周
宋家獲作鹹之利人被六氣之用和鈞兵食以征以貢
其賚天下也與海分功可謂有濟矣若是何如呉子曰
魏絳之言曰近寳則公室乃貧豈謂是耶雖然此可以
利民矣而未為民利也先生曰願聞民利呉子曰安其
常而得所欲服其教而便於巳百貨通行而不知所自
來老㓜親戚相保而無徳之者不苦兵刑不疾賦力所
謂民利民自利者是也
先生曰文公之覇也援秦破楚囊括齊宋曹衛觧裂魯
鄭震恐定周于温奉冊受賜夾輔糾逖以為侯伯齊盟
踐土低昂玉帛(史記晋世家文公二年三月晋乃發兵/至陽樊圍温入㐮王于周五年四月晉)
(敗楚師作王宫于踐土五月天子使王子虎命晉侯為/伯賜大輅彤弓矢百兹弓矢千秬鬯一卣珪瓉作晋文)
(侯命逖他歴切齊側/皆切踐土鄭之地也)天子恃焉以有諸侯諸侯恃焉以
有其國百姓恃焉以有其妻子而食其力叛者力取附
者仁撫推徳義立信讓示必行明所嚮逹禁止一好尚
春秋之事公侯大夫策文馬馳軒車出入環連貫於國
都則有五筵之堂九几之室大小定位左右有秩禽牢
餼饋交錯文質饗有嘉樂宴有庭寔登降好賦犧象畢
出(犠素何切犧/𧰼皆樽名)犒勞贈賄(勞郎到切释文賞勩勸/功曰勞賄呼罪切貨賄)率禮無
失六卿理兵大戎小戎鐘鼓丁寧以討不恭車埒萬乗
(埒音劣/卑垣也)卒半天下鼓之則震斾之則畏其號令之動若
水之源若輪之旋莫不如志當此之時咸能驩娱以奉其
上故其民至於今好義而任力此以民力自固假仁義而
用天下其遺風尚有存者若是可以為民利也乎吳子
曰近之矣然猶未也彼覇者之為心也引大利以自嚮
而摟他人之力以自為固(摟音/婁)而民乃後焉非不知而
化不令而一異乎吾嚮之陳者故曰近之矣猶未也
先生曰三河古帝王之更都焉而平陽堯之所理也(三/河)
(河東河南河北道也盖河東道之河中府蒲版縣舜之/所都絳州夏縣禹之所都河南道之陳郡伏羲神農之)
(所都一云伏羲又都于曲阜黄帝都于鄭州而少昊都/于窮桑即今之兖州曲阜縣則又皆𨽻河南道也而河)
(北道之涿鹿山則黄帝之/都耳平陽盖今之晋州焉)有茅茨采椽土型之度(型音/刑鑄)
(器之法以上/為法曰型也)故其人至於今儉嗇有温恭克譲之徳故
其人至于今善讓有師錫僉曰疇咨之道故其人至于
今好謀而深有百獸率舞鳯凰來儀於變時雍之美(於/音)
(烏/)故其人至于今和而不怒有昌言儆戒之訓(儆居/引切)故
其人至于今憂思而畏祸有無為不言垂衣裳之化故
其人至于今恬以愉此堯之遺風願以聞於子何如吳
子離席而立拱而言曰美矣善矣其蔑有加矣此固吾
之所欲聞也凡夫儉則人用足而不淫讓則遵分而進
善其道不鬭(分扶問切/分守也)謀則通於逺而周於事和則仁
之質戒則義之實恬以愉則安而乆於其道也至乎哉
今主上方致太平動以堯為準先生之言道之奥者若
果有貢於上則吾知其易易焉也舉晉國之風以一諸
天下如斯而已矣敬再拜受賜(晁太史無咎取之以/附續楚辭其係有曰)
(昔屈原作九章九陽數言已所陳與天合度自宋玉九/辯以下皆依以立義至枚乗七發意亦㳂此蓋以㣲諷)
(吴王濞毋反班固稱原有古詩惻隱之風謂乗已下沒/其諷諭之稱意是不然觀乗七發既設客説太子乆執)
(不廢大命乃傾為陳王之可嗜恱者七末乃言孟子持/籌而筭之萬不失一以言吴計謬其意深矣晉問亦七)
(蓋效七發以諷時君/薄事役而隆道實云)
　　荅問(公永貞元年九月自監察御史坐王叔文之/黨黜為邵州刺史十一月改永州司馬據問)
　　　(云先生遭有道不能奮厥志獨被罪/伏匿則荅問之作當在到永州後)
有問栁先生者曰先生貌類學古者然遭有道不能奮
厥志獨被罪辜廢斥伏匿交遊解㪚(解音邂/㪚也)羞與為戚
生平嚮慕毁書㓕跡他人有惡指誘増益身居下流為
謗藪澤罵先生者不忌陵先生者無謫遇揖目動聞言
心惕時行草野不知何適獨何劣耶觀今之賢智莫不
舒翹揚英推類援朋疊足天庭魁礨恢張羣驅連行竒
謀髙論左右抗聲出入翕忽擁門填扄一言出口流光
垂榮豈非偉耶先生雖讀古人書自謂知理道識事機
而其施為若是其悖也狼狽擯僇(狼音郎/狽音貝)何以自表於
今之世乎先生荅曰敬聞命然客言僕知理道識事機
過矣僕懵夫屈伸去就(懵母亘切不明也/又莫紅目揔二切)觸罪受辱幸
得聨支體完肌膚猶食人之食衣人之衣(上衣字於既/切下衣字音)
(依/)用人之貨無耕織居販然而活給羞愧恐慄之不暇
今客又推當世賢智以深致誚責(上才/肖切)吾縲囚也(縲倫/追切)
(按何晏注論/語云黒索也)逃山林入江海無路其何以容吾軀乎願
客少假聲氣使得詳其心次其論客曰何取先生曰僕
少嘗學問不根師説心信古書以為凡事皆易不折之
以當世急務徒知開口而言閉目而息挺而行躓而伏
(躓音至跲/也與㚄同)不窮喜怒不䆒曲直衝羅陷穽不知顛踣(蒲/北)
(切/)愚憃狂悖若是甚矣又何以㳟客之教而承厚德哉
今之世工拙不欺賢不肖明白其顯進者語其德則皆
茫洋深閎端貞鯁亮苞并涵養與道俱往而僕乃蹇淺
窄僻跳浮嚄唶(上集韻胡陌切大呼也又嚄唶多言也/唐韻嚄唶大喚也下子夜切嘆聲也又)
(仄伯切/大聲也)抵瑕陷厄固不足以趑趄批捩而追其跡(趑干/咨切)
(趄千余切趑趄趍不進/也批歩結切捩力結切)舉其理則皆謀明淵沉剖㣲窮
深(剖普/后切)劈析是非(劈匹/厯切)校度古今而僕乃緘鉗塞黙(鉗/其)
(亷/切)耗眊窒惑(耗虚到切眊音/冐目少精也)抉異探怪(抉一决切挑/也探音貪)起
幽作匿攸攸恤恤卒自旤賊(旤與/禍同)固不足以睢盱(上翾/規切)
(仰目也下匈/于切張目也)激昻而效其則言其學則皆揔攬羅絡横
豎雜博(豎音樹/立也)天旋地縮鬼神交錯而僕乃單庸撇莩
(撇匹蔑切字/正作撆擊也)離䟽空虚竊聽道塗顓嚚䝉愚(顓與/専同)不知
所如固不足以抗顔揺舌而與之俱稱其文則皆汗漫
輝煌呼嘘隂陽(嘘一/作噏)轇轕三光(轇音交轕音葛轇轕/長逺貌一曰雜亂也)陶
鎔帝皇而僕乃朴鄙艱澁培塿潗湁(培薄口切或作㟝/塿郎口切博雅培)
(塿冡也左氏㐮二十四年部婁無松栢字不從/土潗子入七立二切湁丑入切説文潗湁水貌)毫聮縷
緝塵出坱入固不足以攄摛踊躍而渉其級兹四者懸
判雖庸童小女皆知其不及而又裹以罪惡纒以羈縶
(上居宜下/切陟立切)客從而擠之(上牋西切又/子計切排也)不亦忍乎且夫白
義騄耳之得康莊也(羲一作蟻白羲騄/耳馬名騄音緑)逐奔星先飄風
而跛驢不出泥滓黄鐘元間之登清廟也鏗天地動神
祗而嗚嗚咬哇不入里耳(咬五巧切哇於/佳烏爪二切)西子毛嬙之
蹈後宫也皦朝日煥浮雲而無塩逐於郷里蛟龍之騰
於天淵也彌六合澤萬物而蝦與蛭不離尺水(蛭音質/水蟲)
卓詭倜儻之士之遇明世也用智能顯功烈而麽眇連
蹇顛頓披靡固其所也(麽目果切/説文細也)客又何怪哉且夫一
陟險阨懲而不再者烈士之志也知其不可而速巳者
君子之事也吾將竊取之以沒吾世不亦可乎乃歌曰
堯舜之修兮禹益之憂兮能者任而愚者休兮蹮蹮蓬
藋(蹮音仙蹁蹮旋行貌/藋徒弔切釋云堇草)樂吾囚兮文墨之彬彬(音/邠)足以
舒吾愁兮已乎巳乎曷之求乎客乃笑而去
　　起廢荅(公自永貞元年十一月自邵州刺史改永/州司馬明年即改元元和留永既乆至元)
　　　(和十年正月方召至京此文云先生來/吾州亦十年則起廢荅當在九年作)
桞先生既會州刺史即治事還遊于愚溪之上溪上聚
黧老壯齒十有一人(黧音黎黑/而黄色)謖足以進(謖山六/切起也)列植
以慶卒事相頋加進而言曰今兹是州起廢者二焉先
生其聞而知之歟荅曰誰也曰東祠躄浮圖(躄於益切/亦書作躃)
(説文人不/能行也)中廐病顙之駒(廐音究馬舎/也顙冩曩切)曰若是何哉曰
凢為浮圖道者都邑之會必有師師善為律以勑戒始
學者與女釋者甚尊嚴且優游躄浮圖有師道少而病躄
日愈以劇居東祠十年扶服輿曵未嘗及人側匿愧恐
甚今年他有師道者悉以故去始學者與女釋者倀倀
無所師遂相與出躄浮圖以為師盥濯之(盥古緩古玩/二切澡也)
扶持之壯者執輿幼者前驅被以其衣導以其旗怵愓
疾視引且翼之躄浮圖不得巳凢師數百人(一作生一/云數百人)
(生/)日饋飲食時獻巾帨洋洋也舉莫敢踰其制中廐病
顙之駒顙之病亦且十年色𤣥不厖無異技硿然大耳
(硿苦東切/又戸宋切)然以其病不得齒他馬食斥棄異皁恒少食
屏立擯辱掣頓異甚(掣尺制尺/列二切)垂首披耳懸涎屬地凢
廐之馬無肯為伍會今刺史以御史中丞來􁎗吾邦屏
棄羣駟舟以泝江將至無以為乗廐人咸曰病顙駒大
而不厖可秣餙焉他馬巴僰痺狹(僰蒲/墨切)無可當吾刺史
者於是衆牽駒上燥土大廡下(廡音武堂/下周屋)薦之蓆縻之
絲浴剔蚤鬋(剔他厯切蚤音𤓰鬋子淺切/莊子為天子之諸御不𤓰鬋)刮惡除洟(刮/古)
(刹/切)莝以雕胡(莝音挫/斫芻也)秣以香萁(秣音末/萁音基)錯貝鱗纕(錯七/各切)
(纕音襄/佩帯)鑿金文羈絡以和鈴纓以朱緌(纓音嬰緌儒/佳切緌纓也)或
膏其鬛或劘其脽(鬛音獵劘音磨平聲/削也脽視佳切尻也)御夫盡飾然後
敢持除道履石立之水涯幢旟前羅(幢傳江切説文旌/旗之属旟音輿周)
(禮鳥隼/為旟)杠蓋後随(杠音江/旗竿)千夫翼衛當道上馳抗首出
臆(音/億)震奮遨嬉(上音/敖)當是時若有知我豈不曰冝乎先
生曰是則然矣叟將何以教也黧老進曰今先生來吾
州亦十年矣足軼疾風(軼徒結切車相/過也又音逸)鼻知膻香(膻尸/連切)
(與羶/同)腹溢儒書口盈憲章苞今統古進退齊良然而一
廢不復曾不若躄足涎顙之猶有遭也(涎夕連切/口涎也)朽人
不識敢以其惑願質之先生先生笑且荅曰叟過矣彼
之病病乎足與顙也吾之病病乎德也又彼之遭遭其
無耳今朝廷洎四方豪傑林立謀猷川行羣談角智列
坐爭英披華發輝揮喝雷電老者育德少者馳聲丱角
羈貫(丱古愚切/束髪也)排厠鱗征一位暫缺百事交并駢倚懸
足(駢蒲/眠切)曾不得逞不若是州之乏釋師大馬也而吾以
德病伏焉豈躄足涎顙之可望哉叟之言過昭昭矣無
重吾罪於是黧老壯齒相視以喜且吁曰諭之矣拱揖
而旋為先生病焉
　
　
　
　
　
　
　
　栁河東集巻十五
欽定四庫全書
　桞河東集巻十六
　　　　　　　　　　　　唐　桞宗元　撰
　説一十一首
　　天説(考之昌黎集中不見與公論所謂天之説者/觀二公之出處亦相先後貶謫其同在朝之)
　　　(日亦不乆作之年月于他文無見焉然劉禹錫/云余之友河東解人栁子厚作天説以折韓退)
　　　(之之言文信美矣盖有激而云非所以盡天人/之際故作天論三篇以極其辯則其説首出于)
　　　(韓不誣禹錫論三篇見其集兹不具載然公繼/與禹鍚書云發書得天論三篇以僕所為天説)
　　　(為未究欲畢其言始得之大喜謂有以開明吾/志慮及詳讀五六日求其所以異吾説卒不可)
　　　(得凡子之論乃吾天説附注耳其言云云/三君子之所言學者覽其書當自得之也)
韓愈謂栁子厚曰若知天之説乎吾為子言天之説今
夫人有疾痛倦辱饑寒甚者因仰而呼天曰殘民者昌
佑民者殃又仰而呼天曰何為使至此極戾也若是者
舉不能知天夫果蓏(魯果切許慎説文在木曰果在地/曰蓏張晏曰有核曰果無核曰蓏)
(應劭曰木實曰果草實曰/蓏一説有殻果無殻蓏也)飲食既壞蟲生之人之血氣
敗逆壅底為癰瘍疣贅瘻痔(癰音邕説丈腫也瘍音陽/説文頭瘡曰瘍疣音尤贅)
(朱芮切謂贅肉也瘻音漏説文頸腫/也一曰乆創痔丈里切説文後病也)蟲生之木朽而蝎
中(蝎音葛木中蟲/非螫毒音歇者)草腐而螢飛(腐音輔/爛也)是豈不以壞而
後出耶物壞蟲由之生元氣隂陽之壞人由之生蟲之
生而物益壞食齧之(上倪/結切)攻穴之蟲之祸物也滋甚其
有能去之者有功於物者也繁而息之者物之讎也人
之壞元氣隂陽也亦滋甚墾原田(墾音懇/耕治也)伐山林鑿泉
以井飲窽墓以送死(窽音欵/空也)而又穴為偃溲(音蒐溺/謂之溲)築
為牆垣城郭臺榭觀㳺䟽為川瀆溝洫陂池燧木以燔
(燧音遂燔/音煩爇也)革金以鎔陶甄琢磨悴然使天地萬物不得
其情(悴秦/醉切)倖倖(音/幸)衝衝攻殘敗橈而未嘗息其為禍元
氣隂陽也不甚於蟲之所為乎吾意其能殘斯人使日
薄嵗削禍元氣隂陽者滋少是則有功於天地者也繁
而息之者天地之讎也今夫人(一有/之字)舉不能知天故為
是呼且怨也吾意天聞而呼且怨則有功者受賞必大
矣其禍焉者受罰亦大矣子以吾言為何如桞子曰子
誠有激而為是耶則信辯且美矣吾能終其説彼上而
𤣥者世謂之天下而黄者世謂之地混然而中處者世
謂之元氣寒而暑者世謂之隂陽是雖大無異果蓏癰
痔草木也假而有能去其攻穴者是物也其能有報乎
蕃而息之者其能有怒乎天地大果蓏也元氣大癰痔
也隂陽大草木也其烏能賞功而罸禍乎功者自功禍
者自禍欲望其賞罸者大謬呼而怨欲望其哀且仁者
愈大謬矣子而信子之仁義以遊其内生而死爾烏置
存亾得喪於果蓏癰痔草木耶
　　鶻説(韓昌黎誌公之墓謂子厚少年勇於為人不/自貴重頋藉謂功業可立就故坐廢退既退)
　　　(又無相知有氣力得位者推挽故卒死于窮裔/觀公鶻説必有當途者昔資子厚之氣力而今)
　　　(不知報者也其末日孰若鶻者吾願從之毛耶/翮耶胡不我施寂寥太清樂以忘饑則其意昭)
　　　(然矣鶻/胡骨切)
有鷙曰鶻者穴於長安薦福浮圖有年矣浮圖之人室
宇於其下者伺之甚熟為余説之曰冬日之夕是鶻也
必取鳥之盈握者完而致之以燠其𤓰掌(燠乙六/切熱氣)左右
而易之旦則執而上浮圖之跂焉縱之(跂兵弭去智/二切舉踵也)延
其首以望極其所如往則背而去焉茍東矣則是日也
不東逐南北西亦然嗚呼孰謂𤓰吻毛翮之物而不為
仁義器耶(翮下革切/羽莖也)是故無號位爵禄之欲里閭親戚
朋友之愛也出乎鷇卵而知攫(一有/摶字)食决裂之事爾(鷇/古)
(侯切鳥子生而須/哺曰鷇自食曰雛)不為其他凡食類之饑惟旦為甚今
忍而釋之以有報也是不亦卓然有立者乎用其力而
愛其死以㤀其饑又遠而違之非仁義之道耶恒其道
一其志不欺其心斯固世之所難得也余又疾夫今之
説曰以喣喣而黙(喣吁遇切又/况羽切蒸也)徐徐而俯者善之徒以
翹翹而厲炳炳而白者暴之徒今夫梟􁀙晦於晝而神
於夜(梟堅堯切不孝鳥也􁀙/音休鳥名愽雅怪鴟也)䑕不穴寢廟循牆而走是
不近於喣喣者耶今夫鶻其立趯然(趯音逖/跳也)其動􁇴然
(􁇴呼虢切皮/骨相離聲)其視的然其鳴革然是不近於翹翹者耶
由是而觀其所為則今之説為未得也孰若鶻者吾願
從之毛耶翮耶胡不我施寂寥太清樂以忘饑
　　祀朝日説(公貞元十八年為監察御史文正是時/作禮記玉藻天子𤣥端而朝日于東門)
　　　(之外周禮王者搢大圭執鎮圭藻五采五就以/朝日國語魯語天子大采朝日與三公九卿祖)
　　　(識地德少采夕月與太史司載糾䖍天刑/注云朝日以春分夕月以秋分也朝音潮)
桞子為御史主祀事將朝日其僚問曰古之名曰朝日
而已今曰祀朝日何也余曰古之記者則朝拜之云也
今而加祀焉者則朝旦之云也(朝音/昭)今之所云非也問
者曰以夕而偶諸朝或者今之是乎余曰夕之名則朝
拜之偶也古者旦見曰朝暮見曰夕故詩曰邦君諸侯
莫肯朝夕左氏傳曰百官承事朝而不夕禮記曰日入
而夕又曰朝不廢朝暮不廢夕晉侯將殺豎襄叔向夕
(國語平公射鴳不死使堅㐮搏之失公怒將殺之叔向/聞之夕以諌平公乃趣赦之注豎内豎㐮名也聞之夕)
(謂夕至/于朝也)楚子之留乾谿右尹子革夕(左氏昭公十二年/楚帥師圍徐楚子)
(次于乾谿以為之援僕析父從右尹/子革夕王見之注子革鄭丹夕莫見)齊之亂子我夕(史/記)
(齊簡公四年春初簡公與父陽生之在魯也闞止有寵/焉及即位使為政田成子憚之御鞅言諸簡公曰田闞)
(不可並也君其擇焉弗聽子我夕田逆殺人逄之遂捕/以入田氏方睦使囚病而遺守囚者酒醉而殺守者得)
(亾子我盟諸田于陳宗注/闞止子我也夕省事也)趙文子礱其椽張老夕(國語/趙文)
(子為室斵其椽而礱之張/老夕焉而見之礱盧紅切)知襄子為室美士茁夕(國語/智㐮)
(子為室美士茁夕焉注㐮子智伯/瑶也士茁智伯家臣茁仄滑切)皆暮見也漢儀夕則
両郎向𤨏闈拜謂之夕郎亦出是名也(漢官儀故事黄/門郎每日暮入)
(對青𤨏門拜故謂之夕郎/黄門郎今之給事中云)故曰大采朝日小采夕月又
曰春朝朝日秋夕夕月若是其類足矣又加祀焉盖不
學者為之也僚曰欲子之書其説吾將施于世可矣余
從之
　　捕蛇者説(公謫永州時作當時賦歛之毒民其烈/如此孔子過泰山側有婦人哭于墓而)
　　　(哀夫子式而聽之使子貢問之曰子之哭也一/似重有憂者而曰然昔者吾舅死于虎吾夫又)
　　　(死焉今吾子又死焉夫子曰何為不去也曰無/苛政夫子曰小子識之苛政猛于虎也公取夫)
　　　(子之言以證捕蛇者/之說理誠相似者)
永州之野産異蛇黒質而白章觸草木盡死以齧人無
禦之者然得而腊之以為餌可以已大風攣踠瘻癘(攣/閭)
(緣切踠音宛曲脚也瘻音漏説文/頸腫也一曰乆創癘音厲疾疫也)去死肌殺三蟲其始
太醫以王命聚之嵗賦其二募有能捕之者當其租入
永之人爭奔走焉有蔣氏者專其利三世矣問之則曰
吾祖死於是吾父死於是今吾嗣為之二十年㡬死者
數矣言之貌若甚慼者余悲之且曰若毒之乎余將告
于蒞事者更若役復若賦則何如蔣氏大慼汪然出涕
曰君將哀而生之乎則吾斯役之不幸未若復吾賦不
幸之甚也嚮吾不為斯役則乆巳病矣自吾氏三世居
是郷積於今六十嵗矣而郷鄰之生日蹙殫其地之出
(殫音單/盡也)竭其廬之入呼號而轉徙饑渇而頓踣(音匐/僵也)觸
風雨犯寒暑呼嘘毒癘往往而死者相藉也曩與吾祖
居者今其室十無一焉與吾父居者今其室十無二三
焉與吾居十二年者今其室十無四五焉非死則徙爾
而吾以捕蛇獨存悍吏之來吾郷(悍音/旱)叫囂乎東西(囂/虛)
(嬌切一/音敖)隳突乎南北(突陀/没切)譁然而駭者(譁音華駭/下楷切)雖雞
狗不得寧吾恂恂而起視其缶(恂音/荀)而吾蛇尚存則弛
然而卧謹食之時而獻焉退而甘食其土之有以盡吾
齒蓋一嵗之犯死者二焉其餘則熈熈而樂豈若吾郷
鄰之旦旦若是哉今雖死乎此比吾郷鄰之死則巳後
矣又安敢毒耶余聞而愈悲孔子曰苛政猛于虎也吾
嘗疑乎是今以蔣氏觀之猶信嗚呼孰知賦歛之毒有
甚是蛇者乎故為之說以俟夫觀人風者得焉
　　䄍說(禮記八蜡以記四方四方年不順成八蜡不/通以謹民財也順成之方其蜡乃通以移民)
　　　(也鄭注云其方糓不熟則不通於蜡焉公貞元/十九年時為監察御史主祀事因有是說蜡音)
　　　(乍/)
桞子為御史主祀事將蜡進有司以問蜡之說則曰合
百神於南郊以為嵗報者也先有事必質於戸部戸部
之詞曰旱於某水於某蟲蝗於某癘疫於某(癘音厲疫/越壁切)
則黜其方守之神不及以祭予嘗學禮蓋思而得之則
曰順成之方其䄍乃通若是古矣繼而嘆曰神之貌乎
吾不得而見也祭之饗乎吾不得而知也是其誕慢敞
怳(誕音但慢謨官反又莫半切敞/齒両切怳詡往切敞怳驚貌)冥冥焉不可執取者
夫聖人之為心也(一無心/也字)必有道而已矣非于神也葢
于人也以其誕慢敞怳冥冥焉不可執取而猶誅削若
此况其貌言動作之塊然者乎是設乎彼而戒乎此者
也其旨大矣哉或曰若子之言則旱乎水乎蟲蝗乎癘
疫乎未有黜其吏者而神黜焉而曰蓋于人者何也予
曰若子之云旱乎水乎蟲蝗乎癘疫乎(一無上/十字)豈人之
為耶故其黜在神暴乎眊乎(上音冐/目少精)沓貪乎罷弱乎(罷/音)
(疲下/同)非神為之耶故其罸在人今夫在人之道則吾不
知也不明斯之道而存乎古之數其名則存其教之實
則隠以為非聖人之意故嘆而云也曰然則致雨反風
(金縢周公居東天大雷電以風/王出郊天乃雨反風禾則盡起)蝗不為災虎負子而趨
(宋均為九江太守郡多虎均到下令属縣去其檻穽其/後傳言虎相與東游渡河又山陽楚沛多蝗其飛至九)
(江界者輙/東西㪚去)是非人之為則何以余曰子欲知其以乎所
謂偶然者信矣必若人之為則十年九潦(郎到/切)八年七
旱者獨何如人哉其黜之也茍明乎教之道雖去古之
數可矣反是則誕慢之說勝而名實之事喪亦足悲乎
　　乗桴説(公為是論以為道之不行其避世者當/如聖人之言皆元和後廢退窮裔時作)
子曰道不行乗桴浮於海(桴芳/無切)從我者其由也與子路
聞之喜子曰由也好勇過我無所取材説曰海與桴與
材皆喻也海者聖人至道之本所以浩然而游息者也
桴者所以游息之具也材者所以為桴者也易曰復其
見天地之心乎則天地之心者聖人之海也復者聖人
之桴也所以復者桴之材也孔子自以極生人之道不
得行乎其時(極一/作拯)將復於至道而游息焉謂由也勇於
聞義果於避世故許其從之也其終曰無所取材云者
言子路徒勇於聞義果於避世而未得所以為復者也
此以退子路兼人之氣而明復之難耳然則有其材以
為其桴(一無/其字)桴而游息於海其聖人乎子謂顔淵曰用
之則行舎之則藏唯我與爾有是夫由是而言以此追
庶㡬之説(追一/作迨)則回近得矣而曰其由也與者當是歎
也囘死矣夫或問曰子必聖人之云爾乎曰吾何敢以
廣異聞且使遁世者得吾言以為學其於無悶也揵焉
而已矣(揵一/作㨗)
　　説車贈楊誨之(楊誨之慿之子也慿以元和四年/自京兆尹貶臨賀尉按地理志臨)
　　　(賀在嶺南道賀州之属邑公時已在永誨之道/永之賀公作是説以送然誨之猶以為柔外剛)
　　　(中則未必不為弊車柔外剛中未必不為/常人反復論辯有二書見於集具别巻)
楊誨之將行桞子起而送之門有車過焉指焉而告之
曰若知是之所以任重而行於世乎材良而器攻圓其
外而方其中然也材而不良則速壞工之為功也不攻
則速敗中不方則不能以載外不圓則窒拒而滯方之
所謂者箱也圓之所謂者輪也匪箱不居匪輪不塗吾
子其務法焉者乎曰然曰是一車之說也非衆車之說
吾將告子乎衆車之說澤而杼山而侔(杼直吕切周禮/考工記行澤欲)
(杼行山/欲侔)上而輊下而軒且曵(詩戎車既安如/輊如軒輊音致)祥而曠左
(禮記祥車曠左/注葬之乗車也)革而長轂以㦸(革革車也/轂音榖)巢焉而以望
(巢本作轈省作巢兵髙車加車/巢以望敵也春秋楚子登巢)安以愛老(安安車也禮記大/夫七十而致仕乗)
(安車自稱/曰老夫)輜以蔽内(輜音菑説文軿車前衣車後也字/林載衣物車前後皆蔽若今庫車)
垂綏而以畋(禮記武/車綏旌)載十二旒而以廟以郊以陳于庭
(周官巾車王之五路一日玉/路建太常十有二旒以祀)其類衆也然而其要存乎
材良而器攻圓其外而方其中也是故任而安之者箱
(箱大車之箱也詩䟽/車内容物之處為箱)逹而行之者輪恒中者軸挶而固
者蚤(挶音局㦸持也蚤當為爪考/工記注蚤謂輻入牙中者也)長而撓進不罪乎馬
退不罪乎人者轅(考工記大車之轅摯其登又難既克/其登其覆車也必矣此無故惟轅直)
(且無/撓也)却暑與雨者蓋(考工記輪人為盖/注蓋主為雨設也)敬而可伏者軾
(軾音式車前横/板隆起者也)服而制者馬若牛然後衆車之用具今
楊氏仁義之林也其産材良誨之學古道為古辭冲然
而有光其為工也攻果能恢其量若箱周而通之若輪
守大中以動乎外而不攣乎内若軸攝之以剛徤若蚤
引焉而冝御乎物若轅髙以遠乎汚若蓋下以成乎禮
若軾險而安易而利動而法則庶乎車之全也詩之言
曰四牡騑騑六轡如琴孔氏語曰左為六官右為執法
此其以逹于大政也凡人之質不良莫能方且恒質良
矣用不周莫能以圓遂孔子於郷黨恂恂如也遇陽貨
必曰諾而其在夾谷也視叱齊侯類畜狗不震乎其内
後之學孔子者不志于是則吾無望焉耳矣誨之吾戚
也長而益良方其中矣吾固欲其任重而行于世懼圓
其外者未至故說車以贈
　　謫龍說(觀其說不可謂無是理然其末曰非其類/而狎其謫不可哉是盖有所激而云當在)
　　　(貶謫/後作)
扶風馬孺子言年十五六時在澤州與羣兒戯郊亭上
頃然有竒女墜地有光曄然(曄音頁/光也)被緅裘白紋之裏
(緅將侯切/帛青赤色)首歩揺之冠貴游少年駭且悦之稍狎焉竒
女頩爾怒(頩普丁切博雅/艴頩怒色也)曰不可吾故居鈞天帝宫下
上星辰呼嘘隂陽薄蓬萊羞崑崙而不即者帝以吾心
侈大怒而謫來七日當復今吾雖辱塵土中非若儷也(儷/郎)
(計切/偶也)吾復且害若衆恐而退遂入居佛寺講堂焉及期
進取杯水飲之噓成雲氣五色翛翛也(翛音霄/羽敝也)因取裘
反之化為白龍徊翔登天莫知其所終亦怪甚矣嗚乎
非其類而狎其謫不可哉孺子不妄人也故記其說
　　復呉子松說(呉子武陵人也元和四年到永此文/當繼是而作然其說有及于為天子)
　　　(求士者披辭窺貌終不能/知人則其說又非徒作云)
子之疑木膚有怪文與人之賢不肖夀夭貴賤果氣之
寓歟為物者裁而為之歟余固以為寓也子不見夫雲
之始作乎㪍怒衝涌(㪍蒲/没切)擊石薄木而肆乎空中偃然
為人拳然為禽敷舒為林木嵑􁵝為宫室(嵑苦曷切/􁵝魚列切)誰
其搏而斵之者(斵音/卓)風出洞窟流離百物經清觸濁呼
召竅穴(上一/作覈)與夫草木之儷偶紛羅雕葩剡芒臭朽馨
香采色之赤碧白黄皆寓也無裁而為之者(一無/之字)又何
獨疑兹膚之竒詭(詭古/委切)與人之賢不肖夀夭貴賤參差
不齊者哉是固無情不足窮也然有可恨者人或權褒
貶黜陟為天子求士者皆學於聖人之道皆以仁義為
的皆曰我知人我知人披辭窺貌逐其聲而覈其所蹈
者以升而降其所升常多䝉瞀(音務又莫候/切目不明)禍賊僻邪
罔人以自利者其所降率恒(一無/恒字)多清明沖淳不為害
者彼非無情物也非不欲得其升降也然猶反戾若此
逾千百年乃一二人幸不出於此者徴之猶無以為告
今子不是病而木膚之問為物者有無之疑子胡横許
過詰擾擾焉如此哉
　　羆說(觀其說云楚之南有獵者亦到永州後作然/言四物之相畏不善内而恃外者未有不為)
　　　(羆之食則在當時/必有所指而言也)
鹿畏貙(勑俱切釋文貙劉也/似貍能捕獸祭天)貙畏虎虎畏羆羆之狀被
髪人立絶有力而甚害人焉楚之南有獵者能吹竹為
百獸之音昔云持弓矢罌火(上音鸎/瓦缶也)而即之山為鹿鳴
以感其類伺其至發火而射之貙聞其鹿也趣而至其
人恐因為虎而駭之貙走而虎至愈恐則又為羆虎亦
亡去羆聞而求其類至則人也捽搏挽裂而食之(捽昨/没切)
(說文持/頭髪也)今夫不善内而恃外者未有不為羆之食也
　　觀八駿圖說(列子云周穆王不恤國事不樂臣妾/肆意逺遊命駕八駿之乗右服驊騮)
　　　(而左緑耳右驂赤驥而左白羲次車之乗右服/渠黄而左踰輪左驂盗驪而右山子馳驅千里)
　　　(至于巨蒐氏之國遂宿于崑崙之阿赤水之陽/古書記穆王馳八駿莫此為詳晉王嘉拾遺記)
　　　(又記八駿之名一曰絶地二曰翻羽三曰奔霄/四曰越影五曰踰暉六曰超光七日騰霧八曰)
　　　(挾翼其圖必/本諸此云)
古之書有記周穆王馳八駿升崑崙之墟者後之好事
為之圖宋齊以下(一作/來)傳之觀其狀甚怪咸若騫若翔
若龍鳯麒麟若螳螂然其書尤不經世多有然不足采
世聞其駿也因以異形求之則其言聖人者亦類是矣
故傳伏犧曰牛首女媧(公蛙/切)曰其形類蛇孔子如倛頭
(倛音欺/方相也)若是者甚衆孟子曰何以異於人哉堯舜與人
同耳今夫馬者駕而乗之或一里而汗或十里而汗或
千百里而不汗者視之毛物尾鬛四足而蹄齕草飲水
(齕下沒/切齧也)一也推是而至於駿亦類也今夫人有不足為
負販者有不足為吏者有不足為士大夫者有足為者
視之圓首横目食榖而飽肉絺而凊裘而燠一也推是
而至于聖亦類也然則伏犧氏女媧氏孔子氏是亦人
而已矣驊騮白羲(音蟻/馬名)山子之類若果有之是亦馬而
已矣义烏得為牛為蛇為倛頭為龍鳯麒麟螳蜋然也
哉然而世之慕駿者不求之馬而必是圖之似故終不
能有得於駿也慕聖人者不求之人而必若牛若蛇若
倛頭之間(一作/問)故終不能有得于聖人也誠使天下有
是圖者舉而焚之則駿馬與聖人出矣
　
　栁河東集巻十六
欽定四庫全書
　栁河東集巻十七
　　　　　　　　　　　　唐　栁宗元　撰
　傳八首
　　宋清傳(觀其文當作於謫永州後傳曰今之交有/能望報如清之逺者乎幸而庻幾則天下)
　　　(之窮困廢辱得不死亡者衆矣豈非有怨于當/時交遊者不為之汲引附炎弃寒有愧于清之)
　　　(為者託是/以諷焉)
宋清長安西部藥市人也居善藥有自山澤來者必歸
宋清氏清優主之長安醫工得清藥輔其方輙易讎(上/以)
(豉切下音/售賣也)咸譽清信能療病故病者(一作咸譽清疾病/疕瘍者疕卑履切)
亦皆樂就清求藥兾速已清皆樂然響應雖不持錢者
皆與善藥積劵如山未嘗詣取直或不識遥與劵清不
為辭嵗終度不能報輙焚劵終不復言市人以其異皆
笑之曰清蚩妄人也或曰清其有道者歟清聞之曰清
逐利以活妻子耳非有道也然謂我蚩妄者亦謬清居
藥四十年所焚劵者百數十人或至大官或連數州受
俸博其餽遺清者相屬於户雖不能立報而以賖死(賖/一)
(作/賤)者千百不害清之為富也清之取利逺逺故大豈若
小市人哉一不得直則怫然怒(怫音/佛)再則罵而仇耳彼
之為利不亦剪剪乎(剪子/踐切)吾見蚩之有在也清誠以是
得大利又不為妄執其道不廢卒以富求者益衆其應
益廣或斥弃沉廢親與交視之落然者清不以怠遇其
人必與善藥如故一旦復柄用益厚報清其逺取利皆
類此吾觀今之交乎人者炎而附寒而弃鮮有能類清
之為者世之言徒曰市道交嗚呼清市人也今之交有
能望報如逺之清者乎幸而庻幾則天下之窮困廢辱
得不死亡者衆矣市道交豈可少耶或曰清非市道人
也栁先生曰清居市不為市之道然而居朝廷居官府
居庠塾郷黨以士大夫自名者反爭為之不巳悲夫然
則清非獨異于市人也
　　種樹郭槖駞傳(㨿傳曰其鄉曰豐樂在長安西當/在貞元末年為藍田尉前後作其)
　　　(曰問養樹得養人其益于為政者豈獨當時然/哉取其道而移之官則民得安其全矣槖音託)
　　　(駞徒/何切)
郭槖駞不知始何名病瘻(隴主切尫廔/釋文傴疾)隆然伏行有類
槖駞者故郷人號之駞駞聞之曰甚善名我固當因捨
其名亦自謂槖駞云其鄉曰豐樂鄉在長安西駞業種
樹凡長安豪(一有/人字)富人為觀遊及賣果者皆爭迎取養
視駞所種樹或移徙無不活且碩茂蚤實以蕃他植者
雖窺伺傚慕莫能如也有問之對曰槖駞非能使木壽
且孶也(孶音字乳化曰/孶又津之切)以能順木之天以致其性焉爾
凡植木之性其本欲舒其培欲平其土欲固其築欲宻
既然已勿動勿慮去(一作/亦)不復顧其蒔也若子(蒔音侍/種也)
其置也若棄則其天者全而其性得矣故吾不害其長
而已非有能碩茂之也不抑耗其實而已非有能蚤而
蕃之也他植者則不然根拳而土易其培之也若不過
則不及(一有/焉字)茍有能反是者則又愛之太恩憂之太勤
旦視而暮撫已去而復顧甚者爪其膚以騐其生枯揺
其本以觀其疎宻而木之性日以離矣雖曰愛之其實
害之雖曰憂之其實讎之故不我若也吾又何能為哉問
者曰以子之道移之官理可乎駞曰我知種樹而已理
非吾業也然吾居鄉見長者好煩其令若甚憐焉而卒
以禍旦暮吏來而呼曰官命促爾耕勗而植(朂呼玉/切勉也)督
爾穫蚤繅而緒(繅蘇曹切/繹繭為絲)蚤織而縷字而幼孩遂而雞
豚鳴鼓而聚之繫木而召之吾小人輟飱饔以勞吏者
且不得暇又何以蕃吾生而安吾性耶故病且怠若是
則與吾業者其亦有類乎問者嘻(一作/喜)曰不亦善夫
吾問養樹得養人術焉傳其事以為官戒
　　童區寄傳(詳其文當在栁州時作其曰桂部/從事為余言之則非謫永時文也)
栁先生曰越人少恩生男女必貨視之(必一/作以)自毁齒以
上父兄鬻賣(上音/育)以覬其利不足則盗取他室束縛鉗
牿之(鉗其亷切/牿姑沃切)至有鬚鬛者(鬛音/獵)力不勝皆屈為僮當
道相賊殺以為俗幸得壯大則縛取么弱者漢官因為
已利茍得僮恣所為不問以是越中户口滋耗少得自
脱惟童區寄以十一嵗勝亦竒矣桂部從事杜周士為
余言之童寄者栁州蕘牧兒也行牧且蕘二豪賊劫持
反接布囊其口去逾四十里之虛所賣之(南越中謂/野市曰虛)寄
偽兒啼恐慄為兒恒狀賊易之對飲酒一人去為市一
人臥植刃道上童㣲伺其睡以縛背刃力下上得絶因
取刄殺之逃未及逺市者還得童大駭將殺僮遽曰為
兩郎僮孰若為一郎僮耶彼不我恩也郎誠見完與恩
無所不可市者良乆計曰與其殺是僮孰若賣之與其
賣而分孰若吾得專焉(一有/然字)幸而殺彼甚善即藏其尸
持童抵主人所愈束縛牢甚夜半童自轉以縛即爐火
燒絶之雖瘡手勿憚復取刄殺市者因大號一虛皆驚
童曰我區氏兒也不當為僮賊二人得我我幸皆殺之
矣願以聞於官虛吏白州州白大府大府召視兒幼愿
耳刺史顔証竒之(証音正又/之盛切)留為小吏不肯與衣裳吏
䕶還之鄉鄉之行刼縛者側目莫敢過其門皆曰是兒
少秦武陽二嵗而討殺二豪豈可近耶(戰國策燕太子/丹欲以匕首刺)
(秦王燕國有勇士秦武陽年十三殺人人不/敢悟視乃令為荆軻副而徃之史記作舞陽)
　　梓人傳(傳盖託物以寓意端為佐天子相天下進/退人才設也其曰裴封叔之第在光德里)
　　　(又云其後京兆尹將飾官舎余徃過焉此文當/作於貞元十七年後調藍田尉及將拜監察御)
　　　(史時作封叔終萬年/令公誌其墓見别巻)
裴封叔之第在光德里有梓人款其門願傭隟宇而處
焉(隟去逆切説/文阸塞也)所職尋引規矩䋲墨家不居礱斵之器
(礱音籠/斵音卓)問其能曰吾善度材視棟宇之制髙深圓方短
長之宜吾指使而羣工役焉捨我衆莫能就一宇故食
於官府吾受禄三倍作於私家吾收其直大半焉他日
入其室其牀闕足而不能理曰將求他工余甚笑之謂
其無能而貪禄嗜貨者其後京兆尹將飾官署余徃過
焉委羣材㑹衆工或執斧斤或執刀鋸皆環立嚮之梓
人左持引右執杖而中處焉量棟宇之任視木之能舉
揮其杖曰斧彼執斧者奔而右顧而指曰鋸彼執鋸者趍
而左俄而斤者斵刀者削皆視其色俟其言莫敢自斷
者其不勝任者怒而退之亦莫愠焉畫宮于堵盈尺而
曲盡其制計其毫釐而構大厦無進退焉既成書于上
棟曰某年某月某日某建則其姓氏凡執用之工不在
列余圜視大駭然後知其術之工大矣繼而歎曰彼將
捨其手藝專其心智而能知體要者歟吾聞勞心者役
人勞力者役于人彼其勞心者歟能者用而智者謀彼
其智者歟是足為佐天子相天下法矣物莫近乎此也
彼為天下者本於人其執役者為徒𨽻為鄉師里胥其
上為下士又其上為中士為上士又其上為大夫為卿
為公離而為六職判而為百役外薄四海有方伯連率
郡有守邑有宰皆有佐政其下有胥吏又其下皆有嗇
夫版尹以就役焉猶衆工之各有執伎以食力也彼佐天
子相天下者舉而加焉指而使焉條其綱紀而盈縮焉
齊其法制而整頓焉猶梓人之有規矩繩墨以定制也
擇天下之士使稱其職居天下之人使安其業視都知
野視野知國視國知天下其逺邇細大可手㨿其圖而
究焉猶梓人畫宫于堵而績於成也能者進而由之使無
所德不能者退而休之亦莫敢愠不衒能(衒音縣行/且賣也)不
矜名不親小勞不侵衆官日與天下之英才討論其大
經猶梓人之善運衆工而不伐藝也夫然後相道得而
萬國理矣相道既得萬國既理天下舉首而望曰吾相
之功也後之人循跡而慕曰彼相之才也士或談殷周
之理者曰伊傅周召其百執事之勤勞而不得紀焉猶
梓人自名其功而執用者不列也大哉相乎通是道者
所謂相而已矣其不知體要者反此以恪勤為公以簿
書為尊衒能矜名親小勞侵衆官竊取六職百役之事
听听於府廷(听魚隠切/听然笑也)而遺其大者逺者焉所謂不通
是道者也猶梓人而不知繩異之曲直規矩之方圓尋
引之短長姑奪衆工之斧斤刀鋸以佐其藝又不能備
其工以至敗績用而無所成也不亦繆歟或曰彼主為
室者儻或發其私智牽制梓人之慮奪其世守而道謀
是用雖不能成功豈其罪耶亦在任之而已余曰不然夫䋲
墨誠陳規矩誠設髙者不可抑而下也狹者不可張而
廣也由我則固不由我則圮(部鄙切/毁也)彼將樂去故而就
圮也則巻其術黙其智悠爾而去不屈吾道是誠良梓
人耳其或嗜其貨利忍而不能捨也䘮其制量屈而不
能守也棟橈屋壞則曰非我罪也可乎哉可乎哉余謂
梓人之道類於相故書而藏之梓人盖古之審曲面勢
者今謂之都料匠云余所遇者楊氏潛其名
　　李赤傳(自謂歌詩類李白而赤其名狂士也其所/養可知矣傳所載當不誣其曰今世皆知)
　　　(笑赤之惑也反修而身無以欲利好惡遷其神/而不返則幸耳誠有㫖哉其曰赤之名聞江湖)
　　　(間亦永/州時作)
李赤江湖浪人也嘗曰吾善為歌詩詩類李白故自號
曰李赤遊宣州州人舘之其友與俱遊者有姻焉間累
日乃從之館赤方與婦人言其友戱之赤曰是媒我也
吾將娶乎是友大駭曰足下妻固無恙太夫人在堂安
得有是豈狂易病惑耶(易音/亦)取絳雪餌之赤不肯有間
婦人至又與赤言即取巾經其脰赤兩手助之舌盡出
其友號而救之婦人解其巾走去赤怒曰汝無道吾將
從吾妻汝何為者赤乃就牖間為書輾而圓封之(輾音/展又)
(足展女箭二切/卧不闔口曰輾)又為書博封之訖如厠久(一有/而字)其友從
之見赤軒厠抱甕詭笑而側視勢且下入乃倒曳得之
又大怒曰吾已外堂面吾妻之容世固無有堂之飾宏
大富麗椒蘭之氣油然而起顧視汝之世猶溷厠也(溷/胡)
(園/切)而吾妻之居與帝居鈞天清都無以異若何苦余至
此哉然後其友知赤之所遭乃厠鬼也聚僕謀曰亟去
是厠遂行宿三十里夜赤又如厠乆從之且復入矣持
出洗其汚衆環之以至旦去抵他縣縣之吏方宴赤拜
揖跪起無異者酒行友未及言已飲而顧赤則已去矣
走從之赤入厠舉其牀捍門門堅不可入其友叫且言
之衆發牆以入赤之面䧟不潔者半矣又出洗之縣之
吏更召師巫善呪術者守赤赤自若也夜半守者怠皆
睡及覺呼而求之見其足於厠外赤死久矣獨得尸歸
其家取其所為書讀之盖與其妻母訣其言辭猶人也
栁先生曰李赤之傳不誣矣是其病心而為是耶抑固
有厠鬼耶赤之名聞江湖間其始為士無以異於人也
一惑於怪而所為若是乃反以世為溷溷為帝居清都
其属意明白今世皆知笑赤之惑也及至是是非取與
向背决不為赤者幾何人耶反修而身無以欲利好惡
遷其神而不返則幸矣(一作/耳)又何暇赤之笑哉
　　蝜蝂傳(作之年月無見焉然傳之所言盖指當時/用事貧取滋甚者必元和後既棄黜而作)
　　　(蝜音負/蝂音版)
蝜蝂者善負小蟲也行遇物輙持取卬其首(卬音昂/亦作仰)負
之背愈重雖困劇不止也其背甚澀物積固不㪚(固一/作因)
卒躓仆(上知利切下/音赴又音匐)不能起人或憐之為去其負茍能
行又持取如故又好上髙極其力不已至墜地死今世
之嗜取者遇貨不避以厚其室不知為已累也唯恐其
不積及其怠而躓也黜弃之遷徙之亦以病矣茍能起
又不艾日思髙其位大其禄而貪取滋甚以近於危墜
觀前之死亡者曽不知戒雖其形魁然大者也其名人
也而智則小蟲也亦足哀(一作/悲)夫
　　曹文洽韋道安傳(元闕/)
　　　(傳諸本皆闕然集中有韋道安詩言其事甚詳/觀其詩則傳之意可見矣題云曹文洽韋道安)
　　　(傳則事必相闗豈詩所謂自言故刺史/者耶或與道安同救刺史之急者也)
　
　
　
　
　
　
　
　
　
　
　
　
　
　桞河東集巻十七
欽定四庫全書
　栁河東集巻十八
　　　　　　　　　　　　唐　栁宗元　撰
　騷一十首
　　乞巧文(荆楚嵗時記七夕婦人以綵縷穿七孔針/陳几筵酒脯𤓰果於庭中以乞巧或云見)
　　　(天漢中奕奕白氣有光五色以為徴應見者得/福此乞巧之所自也然公假是以自見其拙於)
　　　(謀已耳文曰貶名絶命不負所知此文當作於/貶謫之後皆元和以後作晁無咎取此文以變)
　　　(離騷系之曰周鼎鑄倕而使吃其指先玉以見/大巧之不可為也故子貢教抱甕者為桔橰用)
　　　(力少而見功多而抱者羞之夫鳩不巢拙莫比/焉而屈原乃曰雄鳩之鳴逝兮吾獨惡其佻巧)
　　　(原誠傷世澆偽因詆拙以為巧意昔之不然者/今皆然矣甚之者宗元之作雖亦閔時奔騖耍)
　　　(歸諸原然宗/元愧拙矣云)
栁子夜歸自外庭有設祠者􁊾餌馨香(􁊾諸延切厚粥/也餌仍吏切)
蔬果皆羅搯竹垂綏剖𤓰犬牙且拜且祈怪而問焉女
𨽻進曰今兹秋孟七夕天女之孫將嬪於河鼔(吴均齊/記云七)
(月七日織女當渡河暫詣牽/牛爾雅曰河鼓謂之牽牛)邀而祠者幸而與之巧驅
去蹇拙手目開利組紝縫製將無滯於心焉為是禱也
栁子曰茍然歟吾亦有所大拙儻可因是以求去之乃
纓弁束祍促武縮氣旁趨曲折傴僂將事再拜稽首稱
臣而進曰下土之臣竊聞天孫專巧于天轇轕(上音交/下音葛)
琁璣經緯星辰能成文章黼黻帝躬以臨下民欽聖靈
仰光耀之日久矣今聞天孫不樂其獨得貞卜於𤣥龜
將蹈石梁欵天津儷於神夫于漢之濵兩旗開張中星
耀芒(晉天文志左旗九星在天河鼓左/旁右旗亦如之而河鼓居其中)靈氣翕歘(呼勿/切)
兹辰之良幸而弭節薄遊民閒臨臣之庭曲聽臣言臣
有大拙智所不化醫所不攻威不能遷寛不能容乾坤
之量包含海岳臣身甚微無所投足蟻適于垤蝸休于
殻龜黿螺蜯(上音蠃/下音蚌)皆有所服臣物之靈進退唯辱仿
佯為狂局束為謟吁吁為詐坦坦為忝他人有身動必
得宜周旋獲笑顛倒逢嘻已所尊昵人或怒之變情徇
勢射利抵巇(音羲山/險也)中心甚憎為彼所奇忍仇佯喜悦
譽遷隨胡執臣心常使不移反人是巳曽不惕疑貶名
絶命不負所知抃嘲似傲貴者啓齒臣旁震驚彼且不
恥叩稽匍匐言語譎詭令臣縮恧(女六切/慙也)彼則大喜臣
若效之瞋怒叢已彼誠大巧臣拙無比王侯之門狂吠
狴犴(上音陛又邊/迷切下音岸)臣到百步喉喘顛汗睢盱逆走魄遁
神叛欣欣巧夫徐入縱誕毛羣掉尾百怒一㪚世途昏
險擬步如漆左低右昻鬬冒衝突鬼神恐悸聖智危慄
冺焉直透所至如一是獨何工縱横不恤非天所假彼
智焉出獨嗇於臣恒使玷黜沓沓騫騫咨口所言迎知
喜惡黙則憎憐揺唇一發徑心中原膠如鉗夾誓死無
遷探心扼膽踊躍拘牽彼雖佯退胡可得旃獨結臣舌
喑抑衘寃(喑音/隂)擘背流血一辭莫宣胡為賦授有此竒
偏眩耀為文瑣碎排偶抽黄對白啽哢飛走(啽音弇哢/音弄鳥聲)
駢四儷六錦心綉口宮沈羽振笙篁觸手觀者舞悦誇
談雷吼獨溺臣心使甘老醜嚚昏莽鹵樸鈍枯朽不期
一時以俟悠久旁羅萬金不鬻弊帚跪呈豪傑投棄不
有眉矉頞蹙(矉音賔目恨/張也頞音遏)喙唾胷歐(音/嘔)大𧹞而歸(𧹞乃/版切)
填恨低首天孫司巧而窮臣若是卒不余畀獨何酷歟
敢願聖靈悔禍矜臣獨艱付與姿媚易臣頑顔鑿臣方
心規以大圓拔去呐舌(呐與/訥同)納以工言文詞婉軟步武
輕便(平/聲)齒牙饒美眉睫増妍突梯巻臠(上音拳/下音攣)為世所
賢公侯卿士五屬十連(王制五國以為屬屬有長十/國以為連連有帥屬音注)彼
獨何人多享終天言訖又再拜稽首俯伏以俟至夜半
不得命疲極而睡見有青褏朱裳(褏音袖/衣袂也)手持絳節而
來告曰天孫告汝汝詞良苦凡汝之言吾所極知汝擇
而行嫉彼不為汝之所欲汝自可期胡不為之而誑我
為汝唯知恥謟貌淫詞寧辱不貴自適其宜中心已定
胡妄而祈堅汝之心密汝所持得之為大失不汙卑凡
吾所有不安汝施致命而昇汝慎勿疑嗚呼天之所命
不可中革泣拜欣受初悲後懌抱拙終身以死誰惕(不/安)
(一作/不敢)
　　罵尸蟲文(酉陽雜俎載人有三尸上尸清姑伐人/眼中尸白姑伐人五藏下尸血姑伐人)
　　　(胃命凡庚申日三尸言人過於帝古語云三守/庚申三尸伏七守庚申三尸滅公之此文非曰)
　　　(誠然盖有所寓焉耳公自貞元十九年以御史/裏行善王叔文韋執誼二人者竒其才及得政)
　　　(引内禁近與計事擢禮部員外郎俄而叔文敗/公貶卲州刺史不半道貶永州司馬然宰相哀)
　　　(才且困將澡濯用之㑹程异復起領運務乃詔/補袁州刺史而武元衡方執政諫官頗言不可)
　　　(用遂罷當時之讒公者衆矣假尸蟲以嫉/其惡端有所指也當在元和謫永後作)
有道士言人皆有尸蟲三處腹中伺人隠㣲失誤輒籍
記日庚申幸其人之昏睡出讒于帝以求饗以是人多
謫過疾癘夭死栁子特不信(一無/特字)曰吾聞聰明正直者
為神帝神之尤者(一無/者字)其為聰明正直宜大也安有下
比隂穢小蟲縱其狙詭延其變詐以害于物而又悦之
以饗其為不宜也殊甚吾意斯蟲若果為是則帝必將
怒而戮之投于下土以殄其類俾夫人咸得安其性命
而苛慝不作然後為帝也余既處卑不得質之于帝而
嫉斯蟲之説為文而罵之
來尸蟲汝曷不自刑(一作/形)其形隂幽跪側而寓乎人(跪/一)
(作/詭)以賊厥靈膏肓是處兮不擇穢卑潜窺黙聽兮(窺一/作覷)
(比居七/㨿二切)導人為非冥持札牘兮揺動禍機卑陬拳縮兮
宅體險㣲以曲為形以邪為質以仁為㓙以僣為吉以
淫䛕謟誣為族類以中正和平為罪疾以通行直遂為
顛蹶以逆施反鬬為安佚譛下謾下(謾音官/切欺也)恒其心術
妬人之能幸人之失利昏伺睡旁睨竊出(睨五/計反)走讒于
帝遽入自屈羃然無聲(羃音/覔)其意乃畢求味已口胡人
之恤彼修蛕恙心(蛕胡恢切人/腹中長虫也)短蟯穴胃(蟯如消去消/二切腹中虫)
(也/)外捜疥癘(疥瘙痒也/癘疫氣也)下索瘻痔(瘻力鬬切瘡也痔/治里切後病也)侵
人肌膚為已得味世皆禍之則惟汝類良醫刮殺聚毒
攻餌旋死無餘乃行正氣汝雖巧能未必為利帝之聰
明冝好正直寧懸嘉饗荅汝讒慝以付九關貽虎豹食
(楚辭宋玉招魂詞虎豹九關啄害下人言天門九重/使神虎豹執其關閉主啄齧天下欲上之人而殺之)下
民舞躍荷帝之力是則冝然何利之得速收汝之生速
滅汝之精蓐收震怒(蓐收天之刑神禮記/孟秋之月其神蓐收)將勑雷霆擊
汝酆都(酆音/豐)麋爛縱横俟帝之命乃施于刑羣邪殄夷
大道顯明害氣永革厚人之生豈不聖且神歟祝曰尸
蟲逐禍無所伏下民百禄惟帝之功以受景福尸蟲誅
禍無所廬下民其蘇惟帝之徳萬福來符臣拜稽首敢
告于𤣥都
　　斬曲几文(觀其文盖指當時以謟曲獲用者其言/或因先容以售其蟠則必有所指明矣)
　　　(繼之以病夫甘焉乃喜兹物以為巳適則又以見/用者不明棄直而用曲則不才者進其指微矣皆)
　　　(貶謫後作與前/篇相後先云)
后皇植物(楚辭九章后皇嘉樹橘徠服/兮注后后土也皇皇天也)所貴乎直聖主
取焉(主一/作王)以建家國亘為棟楹(上音凍/下音盈)齊為閫閾(上苦/本切)
(下音/域)外隅平端中堂謹飭(一作/飾)度焉以几(度時/洛切)維量之
則君子馮之以輔有德(一作/其德)末代淫巧不師古式斷兹
楺木(楺屈伸/木也)以限肘腋欹形詭狀曲程詐力制類竒邪
(上音畸/下音衺)用絶繩墨勾身陋狹危足僻側支不得舒脅不
遑息余胡斯蓄以亂人極追咎厥始惟物之殘稟氣失
中遭生不完託地墝垤(上口交切何休注曰墝埇不生/五糓曰不毛垤徒結切塏冢也)
反時燠寒欎悶(一作/閉)結澀癃蹇(一作/塞)艱難不可以遂遂
虧其端離竒詰屈縮恧㠝𡵻(上音攅下五官/切銳上也髙也)􁀼蝎孕蠹
(蝎胡葛切木中/蠹虫也蠹音妬)外邪中乾(音/干)或因先容以售其蟠(售音/壽蟠)
(音盤鄒陽書蟠木根抵輪囷離竒而/為萬乗器者以左右為之先容也)病夫甘焉制器以
安彼風毒敗形隂沴遷魄(沴閭計切相/傷為之沴)禍氣侵骨淫神
化脉體仄筯倦榮乖衛逆乃喜兹物以為已適器之不
祥莫是為敵烏可昵近以招禍癖(音/僻)且人道甚惡惟曲
為先在心為賊在口為愆在肩為僂在膝為攣戚施踦
跂(上舉綺切曲也下丘弭切有/跂踵國其人行脚䠆不着地)匍匐拘拳古皆斥逺莫
致於前問誰其類惡木盗泉(選陸士衡猛虎行渇不飲/盗泉水熱不息惡木隂)
朝歌回車(鄒陽書邑號朝歌墨子回車晉灼/曰紂作朝歌之音朝歌者不時也)簡牘載焉
昭王市骨樂毅歸燕(燕昭王厚幣以招賢者郭隗曰古/之人君有以千金使涓人求千里)
(馬者馬已死買其首五百金而返君大怒涓人曰死馬/且賣况生者乎不期年千里之馬至者三今王致士先)
(從隗始况賢於隗者哉昭王為隗改築宮而師/事之於是士爭趨燕樂毅自魏徃以為亞卿)今我斬
此以希古賢謟䛕冝惕正直冝宣道焉是逹法焉是專
咨爾君子曷不乾乾(音䖍易君子/終日乾乾)既和且平獲祐于天
去惡在㣲慎保其傳
　　宥蝮蛇文(并序/)　(與前文先後永州作晁無咎取罵/尸蟲憎王孫并此宥蝮蛇文以附)
　　　(變騷系之曰離騷以虬龍鸞鳯託君子以惡禽臭/物指讒佞王孫尸蟲毒蛇小人讒佞之類也其憎)
　　　(之也罵之也投畀有北之意也其宥之也以逺/小人不惡而嚴之意也盖離騷備此義而宗元)
　　　(放之/焉)
家有僮善執蛇晨持一蛇來謁曰是謂蝮蛇(蝮音覆/毒蛇也)犯
於人死不活又善伺人聞人咳喘歩驟輙不勝其毒捷
取巧噬(音/誓)肆其害然或慊(苦簞切/恨也)不得於人則愈怒反
齧草木草木立死後人來觸死莖猶墮指攣腕腫足(攣/閭)
(縁切腕烏貫/切腫時勇切)為癈病必殺之是不可留余曰汝惡得之
曰得之榛中曰榛中若是者可既乎曰不可其類甚博
余謂僮曰彼居榛中汝居宫内彼不汝即而汝即彼犯
而鬬死以執而謁者汝實健且險以輕近是物然而殺
之汝益暴矣彼耕穫者求薪蘇者皆土其郷知防而入
焉執耒操鞭持芟朴以逺其害汝今非有求於榛者也
密汝居易汝庭不凌奥不步闇是惡能得而害汝且彼
非樂為此態也造物者賦之形隂與陽命之氣形甚怪
僻氣甚禍賊雖欲不為是不可得也是獨可悲憐者又
孰能罪而加怒焉汝勿殺也余悲其不得已而所為若
是叩其脊諭而宥之其辭曰
吾悲乎(一作/夫)天形汝軀絶翼去足無以自扶曲膂屈脇
惟行之紆目兼蜂蠆(上音峯下/田邁切)色混泥塗其頭(一作/頸)蹙
恧其腹次且(上七私切/下七余切)褰鼻鈎牙穴出榛居蓄怒而蟠
衘毒而趨志蘄害物隂妬潜狙(子余/切)汝之禀受若是雖
欲為鼃為螾(鼃音蛙蝦蟇也螾弋忍切螼/螾也螼螾反行即寒蚓也)焉可得已凡
汝之為惡非樂乎此縁形役性不可自止草揺風動百
毒齊起首拳脊努呥舌揺尾(呥音冉/噍也)不逞其凶若病乎
已世皆寒心我獨悲爾吾將薙吾庭(薙他計/切除草)葺吾楹窒
(一作/窖)吾垣嚴吾扃俾奥草不植而穴隟不萌(隟去逆切/義與隙同)
與汝異途不相交爭雖汝之惡焉得而行嘻造物者胡
甚不仁而巧成汝質既稟乎此能無危物賊害無辜惟
汝之實隂陽為戾假汝忿疾余胡汝尤是戮是抶(音/迭)宥
汝于野自求終吉彼樵豎持芟農夫執耒不幸而遇將
除其害餘力一揮應手糜碎我雖汝活其惠實大他人
異心誰釋汝罪形既不化中焉能悔嗚呼悲乎汝必死
乎毒而不知反訟其内今雖寛焉後則誰賚(一作/賴)隂陽
爾造化爾道烏乎在可不悲歟
　　憎王孫文(與前文先後永州作後漢王延壽嘗為/王孫賦有云顔狀類乎老公軀體似乎)
　　　(小兒則猴之/類而小者也)
猨王孫居異山德異性不能相容猨之德靜以恒類仁
讓孝慈居相愛食相先行有列飲有序不幸乖離則其
鳴哀有難(乃旦/切)則内其柔弱者不踐稼蔬木實未熟相
與視之謹既熟嘯呼羣萃然後食衎衎焉山之小草木
必環而行遂其植故猿之居山恒鬱然王孫之德躁以
囂(虛驕切又/牛刀切)勃諍號呶(上音豪下/尼交切)唶唶疆疆(唶子夜切/又則伯切)
雖羣不相善也食相噬齧(倪吉/切)行無列飲無序乖離而
不思有難推其柔弱者以免好踐稼蔬所過狼藉披攘
木實未熟輙齕齩(上下結切/下五狡切)投注竊取人食皆知自實
其嗛(音歉以頰/聚食曰嗛)山之小草木必凌挫折挽使之瘁然後
已故王孫之居山恒蒿然以是猨羣衆則逐王孫王孫
羣衆亦齚猿(上仁革切齧/也一作齕)猨棄去終不與抗然則物之
甚可憎莫王孫若也余棄山間乆見其趍如是作憎王
孫云
湘水之浟浟兮(湘水出/零陵郡)其上羣山胡兹鬱其彼瘁兮善
惡異居其間惡者王孫兮善者猨環行遂植兮止暴殘
王孫兮甚可憎噫山之靈兮胡不賊旃跳踉(上徒彫切/下呂唐切)
叫囂兮衝目宣齗(魚斤切/齒根肉)外以敗物兮内以爭羣排鬬
善類兮譁駭披紛(譁音華駭/下揩切)盗取民食兮私已不分充
嗛果腹兮(莊子腹猶果然音/如字又苦火反)驕傲驩欣嘉華美木兮碩
而繁羣披競齧兮枯株根毁成敗實兮更怒喧居民怨
苦兮號穹旻(號音豪/旻音珉)王孫兮甚可憎噫山之靈兮胡獨
不聞猨之仁兮受逐不校退優游兮惟德是傚廉來同
兮聖囚(蜚廉惡來紂之臣/紂囚西伯羑里)禹稷合兮凶誅(謂舜用禹稷/去四㓙也)
羣小人(一無/人字)遂兮君子違大人聚兮孽無餘善與惡不
同鄉兮否泰既兆其盈虛(否備/鄙切)伊細大之固然兮乃禍
福之攸趍王孫兮甚可憎噫山之靈兮胡逸而居
　　逐畢方文(并序/)　(元和七八年公尚為永州司馬至/十年方召至京師當在八年夏作)
永州元和七年夏多火災日夜數十發少尚五六發過
三月乃止八年夏又如之咸無安處老弱燔死(燔音/煩)晨
不爨(取亂/切)夜不燭皆列坐屋上左右視罷不得休(罷音/疲)
蓋類物為之者訛言相驚云有怪鳥莫實其狀山海經
云章莪之山有鳥如鸖一足赤文白喙其名曰畢方見
則其邑有譌火(上五戈切/妖言曰譌)若今火者其可謂譌歟而又
有鳥傳者其畢方歟遂邑中狀而圖之􁐴而磔之(磔列/也張)
(格/切)為之文而逐之
后皇庇人兮敬救羣材大施棟宇兮小蔽草萊各有攸
宅兮時闔而開火炎為用兮化食生財胡今兹之怪戾
兮日十爇而窮災(爇如/劣切)朝儲清以聯䆳兮夕蕩覆而為
灰焚傷羸老兮炭死童孩叫號隳突兮戸駭人哀袒夫
狂走兮倐忽徃來鬱攸孽暴兮(暴音/剥)混合恢臺(騷云收/恢炱之)
(孟夏/兮)民氣不舒兮僵踣顛頽(僵音薑踣/蒲北切)休炊息燎兮側
伏煨煤門甍晦黒兮啟伺姦回若墜(一作/墮)之天兮若生
之鬼令行不訛兮國恐盍已問之禹書(山海經乃禹/所撰故云)畢
方是祟(音/䆳)嗟爾畢方兮胡肆其志皇亶聰明兮念此下
地災皇所愛兮僇死無貳幽形扇毒兮隂險詭異汝今
不懲兮衆愬咸至(愬音/訴)皇斯震怒兮殄絶汝類祝融悔
禍兮(祝融火神晉語黎為髙辛氏火正光照/四海命之曰祝融注祝始也融明也)回禄屏氣
(回禄火/神也)大隂施威兮𤣥冥行事(楚辭九歎考𤣥冥於空/桑注𤣥冥大隂之神)
汝雖赤其文隻其趾逞工衒巧莫救汝死黠知亟去兮
(黠下/八切)愚乃止此髙飛兮翺翔逺伏兮無傷海之南兮天
之裔汝優游兮可卒嵗皇不怒兮永汝世日之良兮今
速逝急急如律令
　　辨伏神文(并序/)　(據集元和四年與李建書云僕自/去年八月末痞疾稍巳又與楊憑)
　　　(書云一二年來痞氣尤甚又云每人大言則蹶/氣震怖撫心而按膽不能自止此文自言病痞)
　　　(且悸作於/永州時也)
余病痞且悸(痞部/鄙切)謁醫視之曰唯伏神為宜明日買諸
市烹而餌之病加甚召醫而尤其故醫求觀其滓(壯士/切澱)
(也/)曰吁盡老芋也彼鬻藥者(鬻音/育)欺子而獲售子之懵
也而反尤於余不以過乎余戍然慙愾然憂(愾口/溉切)推是
類也以徃則世之以芋自售而病乎人者衆矣又誰辨
焉申以詞云
伏神之神兮惟餌之良愉心舒肝兮魂平志康敺開滯
結兮(敺音/區)調䕶柔剛和寧悦懌兮復彼恒常休嘉冝訢
兮(訢音/忻)邪怪遁藏君子食之兮其樂揚揚余殆於理兮
榮衛蹇極伏盃積塊兮悸不得息有醫導余兮求是以
食徃沽之市兮欣焉有得條濯爨烹兮專恃爾力反増
予疾兮昬憒馮塞(憒胡/對切)余駭其狀兮徃尤于醫徴滓以
觀兮既笑而嘻曰子胡昧愚兮兹謂蹲鴟(上音存下處/脂切蹲鴟芋)
(魁/也)處身猥大兮善植汙卑受氣頑昏兮隂僻欹危(欹丘/竒切)
(亦作/􁀙)累積星紀兮以老為竒潜苞水土兮混雜蝝蚳(上/惟)
(船切蝗子也下/丈饑切蟻卵也)不幸充腹兮唯痼之宜野夫忮害兮(忮/音)
(寘狠/也)假是以欺刮肌刻貌兮觀者勿疑中虛以脆兮外
澤而夷誤而為餌兮命或殆而今無以追兮後慎觀之
嗚呼物固多偽兮知者蓋寡考之不良兮求福得禍書
而為詞兮願寤來者
　　愬螭文(并序/)　(零陵永州郡名文作/于元和未召之時)
零陵城西有螭室于江(螭丑/知切)法曹史唐登浴其涯(音/沂)螭牽
以入一夕(一作/昔)浮水上吾聞凡山川必有神司之抑有
是耶於是作愬螭投之江曰天明地幽孰主之兮(莊子/天其)
(運乎地其處/乎孰主張是)壽善夭殤終何為兮堆山釃江(釃山冝所/綺二切)
司者誰兮突然為人使有知兮畏危慮害趍走祗兮父
母孔愛妻子嘻兮出入公門不獲非兮浟浟湘流(浟音/攸水)
(流/貌)清且㣲兮隂幽洞石蓄怪螭兮胡濯兹熱卒無歸兮
親戚叫號閭里思兮魂其安游覲湘纍兮(揚雄反離騷/因江潭而􁚙)
(記兮欽弔楚之湘纍注纍力追切諸不以/犯罪死曰纍屈原赴湘死故曰湘纍也)嗟爾怪螭害
江湄兮(湄音/眉)涎泳重淵(涎徐連切/淵一作瀾)物莫威兮蟉形泱目
(蟉力幽巨/紏二切)潜伺窺兮膏血是利私自肥兮嵗既大旱澤
莫施兮妖猾下民使顛危兮充心飽腹肆敖嬉兮洋洋
徃復流逶迤兮(上於危切/下音移)惟神髙明胡縱斯兮蔑棄無
辜逞怪姿兮胡不降罰肅川坁兮舟者欣欣游者熙兮
蒲魚侵用吉無疑兮牲牷玉帛人是依兮匪神之愬將
安期兮神之有亡於是推兮投之北流心孔悲兮
　　哀溺文　(并序零陵永州郡名文盖指事以寓意/其曰得不有大貨之溺大氓者乎盖端)
　　　(指貪利以捐生者文意皆指是非哀夫永之溺/者而哀夫世之溺者云耳與招海賈之意同)
永之氓(永一作/零陵)咸善游一日水暴甚有五六氓乗小舩
絶湘水中濟舩破皆浮游其一氓盡力而不能尋常其
侶曰汝善游最也今何後為曰吾腰干錢重是以後曰
何不去之不應揺其首有頃益怠已濟者立岸上呼且
號曰汝愚之甚蔽之甚身且死何以貨為又揺其首遂
溺死吾哀之且若是得不有大貨之溺大氓者乎於是
作哀溺
吾哀溺者之死貨兮惟大氓之為憂洪濤鼓以風涌兮
浩滉蕩而無舟(滉戸/廣切)不譲禄以辭冨兮又旁窺而詭求
手足亂而無如兮負重踰乎崇丘既揺頭(一作/浮頥)而滅膂
兮不忍(一作/欲)釋利而離尤(離騷經進不入以離尤兮退/將復修吾初服注離尤邅禍)
(也/)呼號者之莫救兮愈揺首以沉流髮披鬤以舞瀾兮
(楚詞大招豕首縱目披髮/鬤只鬤如陽切亂髮也)魂倀倀而焉游(倀丑良切/又音棖)龜
黿互進以爭食兮魚鮪族而為􁀙始貪贏以嗇厚兮終
負禍而懐讎前既没而後不知懲兮更攬取而無時休
哀兹氓之蔽愚兮反賊已而從仇不量多以自諫兮姑
指幸者而為謀夫人固靈於鳥魚兮胡昧罻而䝉鈎(罻/音)
(熨網/也)大者死大兮小者死小善游雖最兮卒以道夭與
害偕行兮以死自繞推今而鑒古兮鮮克以保其生衣
寶焚紂兮專利滅榮(紂衣寶玉焚於鹿臺/榮夷公專利見周紀)豺狼死而猶
餓兮牛腹尸而不盈民既貿貿而無知兮(一無民字/貿音茂)故
與彼咸謚為氓死者不足哀兮兾中人之為余再更噫
　　招海賈文(㨿文意亦永州作晁無晷取以續楚辭/系之曰昔屈原不遇於楚傍偟無所依)
　　　(欲乗雲騎龍遨遊八極以從已志而不可猶怛/然念其故國至于將死精神離㪚四方上下無)
　　　(所不徃又有衆鬼虎豹怪物之害故大招其魂/而復言之皆不若楚國之樂者招海賈文雖變)
　　　(其義盖取諸此也言賈尚不可為而又浮于海/大泊奫淪八方易位魚龍神怪其禍不測孰與)
　　　(上黨易野出入無虞而可樂哉上黨亦晉地宗/元以謂﨑嶇冒利逺而不復不如已故郷常産)
　　　(之樂亦以諷世之士行險以/僥倖不如居易以俟命云)
咨海賈兮君胡以利易生而卒離其形大海盪泊兮(盪/音)
(蕩泊一/作汩)㒹倒日月龍魚傾側兮神怪隳突(隳翾規切/突陁没切)滄
茫無形兮徃來遽卒隂陽開闔兮氛霧溺渤(上烏孔切/下蒲没切)
君不返兮逝怳惚(一無逰字/怳與恍同)舟航軒昂兮下上飄鼓騰
趠嶢嵲兮(趠敕角切嶢午/么切嵲午結切)萬里一覩崒入泓坳兮(崒才/律切)
(峯巉嵒也泓鳥/宏切拗於交切)視天若畞(説文與/畮同)奔螭出抃兮翔鵬振
舞天吴九首兮更笑迭怒(山海經朝陽之谷神曰天吴/是為水伯其為獸也八首人)
(靣此為九/首恐誤)垂涎閃舌兮揮霍旁午君不返兮終為虜黒
齒􁞓齴鱗文肌(木𤣥虚海賦或汎汎悠悠於黑齒之邦/注黒齒海外國名􁞓士眼切齒不正齴)
(魚蹇切/齒露)三角駢列耳離披(山海經鯪魚背腹皆有/刺如三角蓤鯪音陵)反齗
义牙踔嶔崖(齗魚斤切齒根肉踔敕教敕/角二切踶也嶔音欽山髙險)蛇首狶鬛虎
豹皮(沈懐逺南越志鯪魚鯉也形如蛇而四尺沈瑩臨/海水異物志虎䱜長五尺黄黒斑文耳目齒牙有)
(似虎形或變乃成/虎狶音希豕也)羣没互出讙遨嬉臭腥百里霧雨瀰
君不返兮以充飢弱水蓄縮(一作溺水張衡思𤣥賦亂/溺水之潺湲兮注引山海)
(經曰崑崙之丘其下有溺水之川環之楚詞大招東/有大海溺水浟浟只注東海其水淖溺死没萬物也)其
下不極投之必沉負羽無力鯨鯢疑畏(鯨其京切/鯢音倪)滛滛
嶷嶷(魚力魚/其二切)君不返兮卒自賊怪石森立涵重淵(涵音/含)
髙下迾置滔危顛崩濤搜䟽剡戈鋋(時連切/小矛)君不返兮
􁇴沉顛其外大泊泙奫淪(泙音平水名谷也奫/於淪切水深廣兒)終古廻
薄旋天垠八方易位更錯陳君不返兮亂星辰東極傾
海流不屬泯泯超忽紛盪沃殆而一跌兮(跌徒/結切)沸入湯
谷(離騷逺遊朝濯髮於湯谷注湯谷在東方/少陽之位淮南言日出湯谷入虞淵也)舳艫霏解
梢若术(舳音軸艫音盧若木楚辭注/在崑崙西極其華照下地)君不返兮魂焉薄
海若嗇貨號風雷(海神名/曰海若)巨鼇頷首丘山頺(列子渤海/之東有大)
(壑焉其中有五谷一曰岱輿二曰員嶠三曰方壼四曰/瀛洲五曰蓬萊而山根無所着随波上下不得暫峙先)
(聖訴於帝使巨鼇十五舉首而戴之迭為/三畨六萬嵗一交焉鼇音敖頷户感切)猖狂震虩翻
九垓(虩許/逆切)君不返兮糜以摧咨海賈兮君胡樂出幽險
而疾平夷恟駭愁苦而以忘其歸(恟音/匈)上黨易野恬以
舒(上黨潞州也言天下平陸/之地足以為賈而無虞也)蹈蹂厚土堅無虞(蹂忍久/切踐也)
歧路脉布彌九區出無入有百貨俱周游傲睨神自如
撞鐘擊鮮恣歡娱君不反兮欲誰須膠鬲得聖捐䀋魚
(孟子膠鬲舉/於魚䀋之中)范子去相安陶朱(范蠡乗扁舟浮江湖變/姓名適齊為䲭夷子之)
(陶為朱公治産積居與時/逐言冨者皆稱陶朱公)呂氏行賈南靣孤(呂不韋陽/翟大賈人)
(也徃來販賤賣貴累千金後事/秦莊襄王以為丞相封文信侯)𢎞羊心計登謀謨煮鹽
大冶九卿居禄秩山委收國租(桑𢎞羊以心計言利事/析秋毫領大司農盡管)
(天下鹽鐵作平凖之法異時商賈所轉販者為賦而相/權輪置平凖于京師盡籠天下之貨使商賈無所牟利)
(於是民不益賦而天下/用饒賜𢎞羊爵左庻長)賢智走諾爭下車逍遥縱傲世
所趍君不返兮謚為愚咨海賈兮賈尚不可為而又海
是圖死為險魄兮生為貪夫亦獨何樂哉歸來兮寧君
軀
　
　
　
　
　
　
　
　
　
　栁河東集巻十八
欽定四庫全書
　栁河東集巻十九
　　　　　　　　　　　　唐　栁宗元　撰
　弔賛箴戒十五首
　　弔萇叔文(萇𢎞字叔周靈王之賢臣為劉文公之/属大夫敬王十年劉文公與𢎞欲城成)
　　　(周使告於晉魏獻子涖政悦萇𢎞而與之合諸/侯於狄泉衛彪傒曰萇𢎞其不歿乎周詩有之)
　　　(曰天之所壊不可支也及范中行之難周人殺/萇𢎞莊周云萇𢎞死藏其血三年而化為碧盖)
　　　(語其忠誠然也公哀𢎞以忠死故弔/云晁無咎取此文於變離騷萇音長)
有周之羸兮(羸力/追切)邦國異圖臣乗君則兮王易為侯威
強逆制兮鬱命轉幽(一作/輔幽)疹蠱膠宻兮(疹音軫/蠱音古)肝膽為
仇(一作/為尤)奸權蒙貨兮忠勇以劉伊時云幸兮大夫之羞
嗚呼危哉河渭潰溢兮横軀以抑嵩宗坼陊兮(陊文爾/切説文)
(小堋也一/曰山摧)舉手排直壓溺之不慮兮堅剛以為式(壓乙/甲切)
(溺奴/狄切)知死不可撓兮明章人極夫何大夫之炳烈兮王
不寤夫讒賊卒施快於剽狡兮(剽匹妙切/狡古巧切)怛就制乎強
國松栢之斬刈兮蓊茸欣植(蓊烏孔切茸如/容切又而隴切)盗驪折足
兮(驪音/離)罷駑抗臆(罷音/疲)鷙鳥之髙翔兮㜸狐惴而不食
(鷙鳥至惴/之瑞切)竊畏忌以羣朋兮夫孰病百而伸一挺寡以
校衆兮古聖人之所難矧援羸以威慠兮兹固蹈殆而
違安殺身之匪予戚兮閔宗周之不完豈成城以夸功
兮哀清廟之將殘嫉彪子之肆誕兮彌皇覽以為謾(平/聲)
(騷云皇覽揆/余於初度兮)姑舎道以從世兮焉用夫考古而登賢指
白日以致憒兮卒頺幽而不列版上帝以飛精兮黮寥
廓而殄絶(黮徒/感切)朅馮雲以羾愬兮(羾音貢説/文飛聲)終冥冥以
鬱結欲登山以號辭兮愈洋洋以超忽心沍涸其不化
兮(沍音互涸音/鶴又胡故切)形凝氷而自慄圖始而慮末兮非大夫
之操陷瑕委厄兮固哀世之道知不可而愈進兮哲不偷
以自好陳誠以定命兮侔貞臣與為友比干之以仁義類
兮(一作比干之以仁義類兮一作比干之仁義兮一無/義字論語㣲子去之箕子為之奴比干諫而死子曰)
(商有三/仁焉)緬遼絶以不羣伯夷殉㓗以莫怨兮(子貢曰伯/夷叔齊何)
(人也曰古之賢人也曰怨/乎曰求仁而得仁又何怨)孰克軌其遺塵茍端誠之内
虧兮雖耆老其誰珍古固有一死兮賢者樂得其所大
夫死忠兮君子所與嗚呼哀哉兮敬吊予忠甫(一作敬/吊忠甫)
　　弔屈原文(晁無咎取以附變騷曰原沒賈誼過湘/初為賦弔原至揚雄亦為文頗反其辭)
　　　(自岷山投諸江以弔之誼愍原忠逢時不祥以/比鸞鳯周鼎之竄棄雄則以義責原何必沉身)
　　　(二人者不同亦各從志也及子雲得罪與昔人/離讒去國者異太史公所謂虞卿非窮愁亦不)
　　　(能著書以自見於世者故補之論宗元之弔原/殆困而知悔者其辭慙矣余謂斯言誠有㫖然)
　　　(公再逐而過湘江/要亦不能無感云)
後先生盖千祀兮余再逐而浮湘求先生之汨羅兮(屈/原)
(為楚懐王左徒以上官大夫讒於頃襄王王怒而遷之/屈原至於江濵被髪行吟澤畔顔色顦顇形容枯槁漁)
(父見而問之乃作懐沙賦於是/懐石遂自投汨羅以死汨音覔)擥衡若以薦芳(蘅音行/離騷雜)
(杜衡與芳芷若杜/若也皆香草名)願荒忽之顧懐兮兾陳辭而有光(一/作)
(明/)先生之不從世兮惟道是就支離搶攘兮(搶千羊切/攘如羊切)
遭世孔疚(音/究)華蟲薦壤兮進御羔褏(書益稷予欲觀古/人之象日月星辰)
(山龍華蟲作㑹宗彛注華象草華蟲雉也宗廟彛鐏以/華蟲等為飾羔音髙羊子小曰羔褏與䄂同衣袂也左)
(氏襄十四年衛右宰穀曰余狐裘而羔䄂先生之/意盖以言貴者不獲用而賤者又得以進御云耳)牝雞
咿嚘兮孤雄束咮(書牝雞之良惟家之索吚音伊嚘音/憂咮與噣同陟救切啄也盖亦以喻)
(賢者不獲伸其喙而/小人仄以肆其説耳)哇咬環觀兮蒙耳大吕(哇咬滛聲/也哇烏𤓰)
(切梁元帝纂要滛歌曰哇歌咬於交切大/吕六吕中之一也先生盖亦以取喻云)堇喙以為羞
兮焚棄稷黍(堇音覲藥/草烏頭也)犴獄之不知避兮宫庭之不處
䧟塗藉穢兮榮若繡黼欀折火列兮娱娱笑舞(欀音襄/屋椽周)
(謂之欀齊魯謂之/桷娱娱一作娭娭)讒巧之嘵嘵兮(嘵馨么切與憢同説/文懼也詩曰予惟音)
(嘵/嘵)惑以為咸池(咸池黄/帝樂也)便媚鞠耍兮美逾西施(離騷有/西施之)
(美容耍/女六切)謂謨言之怪誕兮反寘瑱而逺違(瑱他甸切/以玉充耳)匿
重痼以諱避兮進俞緩之不可為(俞俞跗緩秦緩/皆古良醫也)何先
生之凛凛兮厲鍼石而從之(鍼與/針同)但仲尼之去(一有/舎字)魯
兮曰吾行之遲遲(孔子之去齊接淅而行去魯遲/遲吾行也去父母國之道也)栁下
惠之直道兮又焉徃而可施(桞下惠為士師三黜而不/去且曰直道而事人焉往)
(而不/三黜)今夫世之議夫子兮曰胡隠忍而懐斯惟逹人之
卓軌兮固僻陋之所疑委故都以從利兮吾知先生之
不忍立而視其覆墜兮又非先生之所志窮與逹固不
渝兮夫惟服道以守義矧先生之悃愊兮(悃苦本切/愊拍逼切)滔
大故而不貳沉璜瘞佩兮(瘞於/罽切)孰幽而不光荃蕙蔽匿兮
胡乆而不芳(離騷經蘭芷變而不芳兮荃蕙化/而為茅注荃蕙皆美香也荃音孫)先生之
貎不可得兮猶髣髴其文章託遺編而歎喟兮渙余涕
之盈眶(去王切/眼眶也)呵星辰而驅詭怪兮(謂屈原放逐見楚/廟圖畫天地山川)
(神靈譎詭及古聖賢怪物行事書其壁呵/而問之作天問假以稽疑而渫憤悶也)夫孰救於崩
亡何揮霍夫(一無/夫字)雷電兮茍為是之荒茫耀姱辭之矘
朗兮(姱音誇奢皃矘音/黨目無睛直視也)世果以是之為狂哀余衷之坎
坎兮獨藴憤而增傷諒先生之不言兮後之人又何望
(平/聲)忠誠之既内激兮抑衘忍而不長芈為屈之幾何兮
(芈音敉國語融之興者/其在芈姓乎芈楚姓也)胡獨焚其中膓吾哀今之為仕
兮庸有慮時之否臧食君之禄畏不厚兮悼得位之不
昌退自服以黙黙兮曰吾言之不行既媮風之不可去
兮懐先生之可忘
　　弔樂毅文(樂毅其先曰樂羊燕昭王以子之之亂/而齊大敗燕昭王怨齊未嘗一日而忘)
　　　(報齊屯乃先禮郭隗而毅徃委質焉以為上將/軍下齊七十餘城田單間之毅畏誅遂西降趙)
　　　(以書遺燕惠王曰臣聞聖賢之君功立而不廢/故志於春秋勇知之士名成而不毁故稱於後)
　　　(世公傷毅之有功不見知而以讒廢/也故弔云晁無咎故亦取之於變騷)
許縱自燕來曰燕之南有墓焉其志曰樂生之墓余聞
而哀之其返也與之文使弔焉
大厦之騫兮風雨萃之車亡其軸兮乗者棄之嗚呼夫
子兮不幸類之尚何為哉昭不可留兮道不可常畏死
疾走兮(即上所載畏/誅降趙之意)狂顧傍偟燕復為齊兮(趙封毅於/觀津號曰)
(望請君尊寵毅以警動燕齊田單與/燕軍戰逐燕北至河上盡復得齊城)東海洋洋嗟夫子
之專直兮不慮後而為防胡去規而就矩兮卒䧟滯以
流亡惜功美之不就兮俾愚昧之周章豈夫子之不能
兮無亦惡是之遑遑仁夫對趙之悃疑兮誠不忍其故
邦(初毅去趙歸燕昭王問伐齊之事對曰齊霸國之餘/業也地大人衆未易獨攻也莫如與趙及楚魏於是)
(樂毅約趙惠王別使連楚魏令趙□秦以伐齊諸侯皆/争合從與燕伐齊昭王以毅為上將軍趙惠王以相國)
(印授毅并䕶趙楚韓魏兼兵伐齊其後/又捐燕歸趙始終對趙之意可見矣)君子之容與兮
彌億載而愈光諒遭時之不然兮匪謀慮之不長跽陳
辭以隕涕兮(離騷經攬茹蕙以掩涕兮霑余襟之浪浪/跪敷衽以陳辭兮耿吾既得此中正跽巨)
(几切長/跪也)仰視天之茫茫茍偷世之謂何兮言余心之不
臧(言一/作信)
　　伊尹五就桀賛(作之年月不可考先儒或以為到/永州後作謂桞以附王叔文逐嘗)
　　　(與許京兆書云早歳與負罪親善始竒其能謂/可以共立仁義禆教化過不自料廑廑勉勵惟)
　　　(以忠正信義為志以興堯舜孔子之道利元元/為務不知愚陋不可力強其素意如此今人作)
　　　(此賛以隂自解説盖以桀比叔文言其居勢順/便可以速得志云耳以叔文為桀而以徳宗為)
　　　(湯是果公/之意哉)
伊尹五就桀或疑曰湯之仁聞且見矣桀之不仁聞且
見矣夫何去就之亟也栁子曰惡是吾所以見伊尹之
大者也彼伊尹聖人也聖人出於天下不夏商其心心
乎生民而已曰孰能由吾言由吾言者為堯舜而吾生
人堯舜人矣退而思曰湯誠仁其功遲桀誠不仁朝吾
從而暮及於天下可也於是就桀桀果不可得反而從
湯既而又思曰尚可十一乎使斯人蚤被其澤也又徃
就桀桀不可而又從湯以至於百一千一萬一卒不可
乃相湯伐桀俾湯為堯舜而人為堯舜之人是吾所以
見伊尹之大者也仁至於湯矣四去之不仁至於桀矣五
就之大人之欲速其功如此不然湯桀之辨一恒人盡
之矣又奚以憧憧聖人之足觀乎(憧昌/容切)吾觀聖人之急
生人莫若伊尹伊尹之大莫若於五就桀作伊尹五就
桀賛
聖有伊尹思徳於民徃歸湯之仁曰仁則仁矣非乆不
親退思其速之道冝夏是因就焉不可復反亳殷猶不
忍其遲亟徃以觀庻狂作聖(書惟聖罔念作狂/惟狂克念作聖)一日勝
殘至千萬兾一卒無其端五徃不疲其心乃安遂舛自
陑(音/而)黜桀尊湯遺民以完大人無形與道為偶道之為
大為人父母大矣伊尹惟聖之首既得其仁猶病其乆
恒之所疑我之所大嗚呼逺哉志以為誨(一作/晦)
　　梁丘據賛(左傳昭公三十年齊侯疥遂痁期而不/廖梁丘㩀與裔欵皆齊嬖大夫也言於)
　　　(公曰是祝史之罪也請誅祝史晏子以為君若/欲誅於祝史修徳而後可公説使有司寛政毁)
　　　(關去禁薄歛已責又齊侯田于沛至自田晏子/侍于遄䑓子猶馳而造焉子猶即梁丘㩀也公)
　　　(曰唯㩀與我和夫晏子對曰㨿亦同也焉得為/和君所謂可㨿亦曰可君所謂否㨿亦曰否若)
　　　(以水濟水誰能食之此君所謂終不撓厥政不/嫉反已者也夫以孟子之賢臧倉猶得以沮君)
　　　(而梁丘㨿不毀晏子之賢是誠可取方子厚貶/竄逺方左右近臣有能一為子厚之地者乎其)
　　　(曰激賛梁丘/誠有以哉)
齊景公有嬖曰梁丘子同君不争古號媚士君悲亦悲
君喜亦喜曷賢不賛卒賛於此媚余所仇激賛有以梁
丘之媚順心狎耳終不撓厥政不嫉反已晏子躬相梁
丘不毁恣其為政政實允理時睹晏子食寡肉缺味愛
其不飽告君使賜中心樂焉國用不墜後之嬖君罕或
師是導君以諛(音/腴)聞正則忌讒賢協惡民蠧國圯(部鄙/切)
嗚呼豈惟賢不逮古嬖亦莫類梁丘可思又况晏氏激
賛梁丘心焉孔瘁
　　霹靂琴賛引(賛云零陵在/永州時作也)
霹靂琴(上音僻/下音厯)零陵湘水西震餘枯桐之為也始枯桐
生石上説者言有蛟龍伏其窽(音欵/空也)一夕暴震為火之焚
至旦乃已其餘硿然倒卧道上(硿苦東戸宋/二切石聲)震旁之民
稍柴薪之超道人聞取以為三琹琹莫良於桐桐之良
莫良於生石上石上之枯又加良焉火之餘又加良焉
震之於火為異是琹也既良且異合而為美天下將不
可載焉(載一/作再)㣲道人天下之美幾䘮余作賛辭識其越
之左與右(越如字禮記朱弦而䟽/越注云越瑟底孔也)以著其事又益以序
以為他傳辭曰
惟湘之涯惟石之危龍伏之靈震焚之竒既良而異爰
合其美越實為之賛者栁子
　　尊勝幢賛(觀序云睦州於是誠焉不疑謂李睦州/也馬孺人睦州之外婦馬淑也㩀集有)
　　　(淑墓誌元和五年五月卒而此序云/立之為福馬孺人之墓賛當同時作)
以佛之為尊而尊是法嚴之於頂其為最勝冝也既尊
而勝矣其為㧞濟尤大塵非而災去影及而福至睦州
於是誠焉不疑襲石六觚(音孤史記漢興破觚為/圓斵雕為樸觚謂方也)其長
半尋乃篆乃刻立之為福馬孺人之墓孺人之生奉佛
道未嘗敢怠今既沒睦州又成其志擇最勝且尊之道
文之於石以延其休則其生佛所得佛道冝無疑也賛
曰
世所尊兮又尊道勝無上兮以為寳抜大苦兮升至真靈
合賛兮神而神駕元氣兮濟𤣥津誰為友兮上品人徳
無已兮石無磷(音/隣)延永世兮奠坤垠靈受福兮公之勤
　　龍馬圖賛(靈昌滑州郡名也明皇開元二十九年/三月滑州刺史李邕獻馬肉鬛鱗臆嘶)
　　　(不類馬日行三百里與公賛所狀皆合公嘗説/周穆王八駿之圖可焚而獨於此賛龍馬之神)
　　　(此必有可信不誣者哉序稱盧遵從栁來南者/此賛亦永州作集有送盧遵游桂州序盖其内)
　　　(弟/云)
始吾聞明皇帝在位靈昌郡得異馬於河而莫知其形
好事者涿人盧遵以其圖示余其狀龍鱗虺尾(虺許/尾切)拳
毛環目肉鬛(音/獵)馬之靈怪有是耶居帝閑為馬幾二十年
從封禪郊籍鳴和鑾者數十事遇禍亂帝西幸馬至咸
陽西入渭水化為龍泳去不知所終且其來也冝于時
其去也存其神是全德也既覩其形不可以不賛
靈和粹異孕至神兮倮尾童鬛(倮力/果切)䟽紫鱗兮巍然特
出瑞聖人兮(顔延年赭白馬賦實有騰/光吐圖疇徳瑞聖之符焉)理平和樂禮樂
陳兮(禮一/作百)鳴鑾在御大路遵兮(詩遵大/路兮)世痝道悖還吾
真兮(痝莫/江切)哀鳴延首慕水濵兮沛焉濳泳旋奫淪兮
(奫於/倫切)淵居海逝靈無鄰兮出處孔時類至仁兮嗟爾衆
類孰是倫兮進昏死亂阽厥身兮(阽音鹽又都/念切猶危也)匪馬之
慕吾誰親兮賛之斯圖冝世珍兮
　　誡懼箴(或疑其憂懼二箴在貞元末年王叔文將/敗時作恐未必然觀其詞意亦貶謫後文)
　　　(云/)
人不知懼惡可有為知之為美莫若去之非曰童昏昩
昧勿思禍至後(一作/而)懼是誠不知君子之懼懼乎未始
幾動乎㣲事遷乎理將言以思將行以止中決道符乃
順而起起而獲禍君子不耻非道之愆非中之詭懼而
為懼雖懼焉如君子不懼為懼之初
　　憂箴
憂可無乎無誰以寧子如不憂憂日以生憂不可常常
則誰懌子常其憂乃小人戚敢問憂方吾將告子有聞
不行有過不徙冝言不言不冝而煩冝退而勇不冝而
恐中之誠懇過又不及憂之大方唯是焉急内不自得
甚泰為憂省而不疚雖死優游所憂在道不在乎禍吉
之先見(昜幾者動之㣲/吉之先見者也)乃可無過告子如斯守之勿墮
　　師友箴(并序/)　(觀集中與嚴厚輿書在元和八年/書云怪僕所作師友箴與荅韋中)
　　　(立書此箴當作/於八年之前也)
今之世為人師者衆笑之舉世不師故道益離為人友
者不以道而以利舉世無友故道益棄嗚呼生於是病
矣歌以為箴既以儆已又以誡人
不師如之何吾何以成不友如之何吾何以增吾欲從
師可從者誰借有可從舉世笑之吾欲取友誰可取者
(孟子離婁下尹公之他/端人也其取友必端矣)借有可取中道或捨仲尼不生
牙也久死(鮑叔牙與管仲為友後薦仲于桓公以為相/杜甫詩云君不見管鮑貧時交此道今人棄)
(如土盖管鮑/善交友者也)二人可作懼吾不似中焉可師恥焉可友
謹是二物用惕爾後道茍在焉傭丐為偶道之反是公
侯以走内考諸古外考諸物師乎友乎敬爾無忽
　　敵戎(作之年月雖不詳然觀其/詞㫖當與前三箴前後作)
皆知敵之仇而不知為益之尤皆知敵之害而不知為
利之大秦有六國兢兢以強六國既除􁀿􁀿乃亡(謂秦/滅齊)
(楚燕趙韓魏六國後不二/世而亡也訑音怡自得貌)晉敗楚鄢范文為患厲之不
圖舉國造怨(晉厲公六年鄭倍晉與楚盟晉怒發兵厲/公自將五月渡河聞楚兵來救范文子請)
(公欲還卻至曰發兵誅逆見強避之無以令諸侯遂與/戰癸巳射中楚共王目楚兵敗於鄢陵子反収餘兵欲)
(復戰晉患/之鄢音偃)孟孫惡臧孟死臧惜藥石去矣吾亡無日(季/武)
(子無適子公彌長而愛悼子欲立之訪於臧紇曰彌與/紇吾皆愛之欲擇才焉臧紇曰飲我酒吾為子立之季)
(氏飲大夫酒臧紇為客既獻臧孫命北靣重席新樽潔/之召悼子降逆之大夫皆及旅召公鉏使與齒之公鉏)
(既廢于是季孫愛臧孫孟孫惡之孟孫卒臧孫入哭甚/哀出涕其御曰孟孫之惡子也而哀如是若之何臧孫)
(曰季孫愛我疾疢也孟孫惡我/藥石也孟孫死吾亡無日矣)智能知之猶卒以危矧
今之人曾不是思敵存而懼敵去而舞廢備自盈秖益
為瘉敵存滅禍敵去召過有能知此道大名播懲病克
壽矜壯死暴縱欲不戒匪愚伊耄我作戒詩思者無咎
(瘉音愈/又音俞)
　　三戒并序(公之自序之意明矣戒言永/某氏之鼠當在適永州時作)
吾嘗思世之人不知推已之本而乗物以逞或依勢以
干非其類出技以怒強竊時以肆暴然卒迨於禍有客
談麋驢䑕三物似其事作三戒
　　臨江之麋
臨江之人畋得麋麑(上音眉下音/倪鹿子也)畜之入門羣犬垂涎
揚尾皆來其人怒怛之自是日抱就犬習示之使勿動
稍使與之戲積乆犬皆如人意麋麑稍大忘已之麋也以
為犬良我友抵觸偃仆益狎犬畏主人與之俯仰甚善
然時啖其舌(啖音/淡)三年麋出門見外犬在道甚衆走欲
與為戲外犬見而喜且怒共殺食之狼籍道上麋至死
不悟
　　黔之驢
黔無驢有好事者舩載以入至則無可用放之山下虎
見之尨然大物也以為神蔽林間窺之稍出近之憗憗
然莫相知(憗魚僅切/恭敬也)他日驢一鳴虎大駭逺遁以為且
噬已也甚恐然徃來視之覺無異能者益習其聲又近
出前後終不敢搏稍近益狎蕩倚衝昌驢不勝怒蹄之
虎因喜計之曰技止此耳因跳踉大􁯡(虎檻/切)斷其喉盡
其肉乃去噫形之尨也類有徳聲之宏也類有能向不
出其㧞虎雖猛疑畏卒不敢取今若是焉悲夫
　　永某氏之䑕
永有某氏者畏日拘忌異甚以為已生歳直子䑕子神
也因愛䑕不畜猫犬(一作/又)禁僮勿擊䑕倉廪庖厨悉以
恣䑕不問由是䑕相告皆來某氏飽食而無禍某氏室
無完器椸無完衣(椸音移/衣架也)飲食大率䑕之餘也晝累累
與人兼行(累倫/追切)夜則竊齧鬬暴其聲萬狀不可以寢終
不厭數歳某氏徙居他州後人來居䑕為態如故其人
曰是隂類惡物也盗暴尤甚且何以至是乎哉假五六
猫闔門撤瓦灌穴購僮羅捕之殺䑕如丘棄之隠處臰
數月乃已(臰尺救切/與臭同)嗚呼彼以其飽食無禍為可恒也
哉
　
　
　
　
　
　栁河東集巻十九
欽定四庫全書
　栁河東集巻二十
　　　　　　　　　　　　唐　栁宗元　撰
　銘雜題一十二首
　　沛國漢原廟銘(并序/)　(漢髙祖十二年自將擊黥/布還過沛宫謂沛父兄曰)
　　　(游子悲故卿吾雖都關中萬歳之後吾魂魄猶/思沛且朕自沛公誅暴逆遂有天下其以沛為)
　　　(朕湯沐邑惠帝即位乃詔/有司立原廟至唐尚存)
昔在帝堯光有四海元首萬邦時則舜禹稷卨(音薜與/契同)
佐命垂統股肱天子聖徳未哀而内禪(音/擅)元臣繼天而
受命四姓承休迭有中邦五神環運炎德復起周道削
滅秦德暴戾皇天疇庸審厥保承乃命唐帝之後振而
興之(班固髙祖賛漢帝本系出自唐帝降及於周在秦/作劉又曰漢承堯運徳祚已盛斷蛇著符旗幟上)
(赤恊於火徳自然/之應得天統矣)又俾九臣之後翊而登之所以紹復
丕績不墜厥祀故曲逆(上音去/下音遇)起為策士輔成帝圖吐
謀洞靈奮其如神舜之胄也(陳平出自媯姓虞帝舜之/後夏禹封舜于商均於虞)
(城三十二世孫遏父為周陶正武王妻以/元女大姫生蒲封之於陳至平佐漢封侯)汝隂脱帝宻
網摧虜暴氣扶乗天休運行嘉謀禹之苗也(夏侯嬰出/自夏禹之)
(後杞閔公為楚所滅其弟佗奔魯魯悼公以佗出/夏后氏爵為侯謂之夏侯至嬰佐髙祖封汝隂侯)鄼侯
(鄼音/賛)保綏三秦控引漢中宏器廓度以大帝業卨之裔
也(蕭氏出自姫姓帝嚳之後商帝乙庶子㣲子周封為/宋公裔孫大心平南宫長萬有功封于蕭因以為氏)
(至何事髙/祖封鄼侯)淮隂整齊天兵導揚靈威覆趙夷魏吞齊殄
楚平陽夏破三秦虜魏王絳侯定楚地固劉氏皆稷之
裔也(韓氏出自姫姓唐叔虞之後曲沃桓叔之子萬食/采于韓因以為氏至信事髙祖封淮隂侯周氏出)
(自姫姓黄帝裔孫后稷封于邰七世孫古公亶父為狄/所逼徙居岐下之周原故國號曰周至勃事漢封絳侯)
克復堯緒昭哉甚明天意若曰建火徳者必唐帝之胄
故漢氏興焉翼炎運者必唐臣之孫故羣雄登焉是以
髙帝誕膺聖祚以垂徳厚探昊穹之奥㫖載幽明之休
祐殺白帝於大澤以承其靈(髙祖夜經澤中有大蛇當/徑髙祖拔劒斬之後人至)
(蛇所有一老嫗哭曰吾子白帝子也/化為蛇當道今者赤帝子斬之矣)建赤旂於沛邑以昭其
神(謂髙祖既立為沛公/而旂幟皆尚赤也)假手於嬴以混諸侯(謂秦并六國而/復歸于漢也)
憑力於項以離關東(謂項羽剽悍而/闗東心離也)奉纉堯之元命(纉/作)
(管/切)而四代之後咸獻其用得乗木之大統而秦楚之盛
不保其位既建皇極設都咸陽撫征四方訓齊天下乃
樂沛宮以追造邦之本乃歌大風以昭武成之徳(其歌/曰大)
(風起兮雲飛掦威加海内兮/悲故郷安得猛士兮守四方)乃尊舊都以壯王業之基
生為湯沐之邑沒為思樂之地且曰萬歳之下魂遊於
此惟兹原廟沛宫之舊也祭蚩尤於是庭而赤精降(髙/祖)
(既立為沛公祭/蚩尤於沛庭)導靈命於是邦而羣雄至登布衣於萬
乗而子孫得以纉其緒化環堵為四海而黎元得以安
其業基岱岳之髙源洪河之長蓄靈擁休此焉發跡盖
以道備於是而後行之天下制成於是而後廣之宇内
天下備其道而神復乎本宇内成其制而心懐於舊冝
其正名以表功用成其始俾生靈盡其敬焉陳本以宅
神用成其終俾生靈盡其慕焉故髙帝定位建兹閟宫
惠皇嗣服爰立清廟綿越千祀至今血食此所以成終
而成始也且夫以斷蛇之威安知不運其宻用佐歳功
以流澤歟以約法之仁安知不流其神睠相舊邦之遺
黎歟(睠與/春同)以紹唐之餘慶統天之遺烈安知不奮其聖
化大祐於下土歟然則展敬乞靈烏可已也銘於舊邑
以廸天命其辭曰
蕩蕩明徳時惟放勛(音/勲)揖讓而退祚於後昆羣蛇輔龍
以翊天門登翼炎運唐臣之孫秦網既離鹿駭東夏長
蛇封豕(封豕大猪也封豕長蛇/以薦食上國見左氏)踊躍中野天復堯緒鍾
祐於劉赫矣漢祖播兹皇猷揚斾沛庭約從(從將/客切)諸侯
豪暴震疊威聲布流總制虎臣委成良疇勦(勦子/小切)殄覇
楚遂荒神州區宇懐濡黔黎輯柔表正萬國炎靈用休
定宅咸陽以都上游留觀本邦在鎬如周穆穆惠王宗
禋克承崇崇沛宫清廟是憑原念大業肇經兹地乃専
元命亦舉嚴祀建斾釁(釁許/僅切)鼔遂據天位魂游故郷永
介丕祉煥列唐典嚴恭罔墜勒此休銘以昭本始
　　劒門銘(并序/)　(憲宗紀永貞元年劒南西川節度/使韋臯卒行軍司馬劉闢自稱留)
　　　(後明年元和改元以髙崇丈為行營節度使率/京西兵馬使李元奕山南西道節度使嚴礪劒)
　　　(南東川節度使李庚以討劉闢銘謂嚴公即礪/也考礪傳亦載劉闢反以儲備有素檢校尚書)
　　　(左僕射節度東川擅沒吏民田宅百餘所税外/加歛錢及芻粟數十萬元和四年卒贈司空後)
　　　(元禛奉使東川劾發其贓請加惡謚/此銘當作於未節度東川之前云)
惟蜀都重險多貨混同戎蠻人尨俗剽嗜為冦亂皇帝
元年八月帥䘮衆暴羣疑不制妖㜸(㜸魚列切/亦作􁇆)扇行怙
恃富強滔天阻兵攻陷他部北苞劔門慿負兵陵以張
驁猛堅利鋒鏑以拒大順謂雷霆之誅莫巳加也惟梁
守臣(蜀為古梁/州之地)禮部尚書嚴公以國害為私讎以天討
為已任推仁仗信不待效死而人致其命立義抗憤不
待喋血而士一其心悉師出次祗俟明詔凡諸侯之師
必出於是儲偫(儲音厨偫/直里切)饗賚取其農穰乃遣前軍嚴
秦奉揚王誅誕告南土十一月右師逾利州蹈冦地乗
山斬虜以遏奔衝左師出於劒門大攘頑囂諭引刼脇
蟻潰䑕駭險無以固(一作以/為固)収奪地利以須王師刲刳
腎腸振振根柢俾無以肆毒用集我勲力鼖(音/墳)皷一振
元戎啟行取其渠魁以為大戮由公忠勇憤悱(憤房吻/切悱音)
(斐/)授任堅明謀猷𢎞長用能啟闢險阨夷為大塗衰沮
害氣對乎天意帝用休嘉議功居首增秩師長進為大
藩宅是南服將校羣吏願刋山石昭著公之功垂號無
窮銘曰
井絡坤垠(蜀在星分野為井/絡在卦為坤維)時惟外區界山為門環於
蜀都叢險積貨混并羌髳(上驅羊切下音矛書牧誓及/庸蜀羗髳㣲盧彭濮人注八)
(國皆戎夷属文王者國名/羌在西蜀髳㣲在巴蜀)狂猾窺隙狺狺嘯呼(狺魚巾/切楚辭)
(猛/犬)憑據勢勝厚其兇徒皇帝之仁宥而不誅暴非徳馴
害及巴渝(巴渝在唐/属劒南道)乃出王旅乃咨列岳牧臣司梁當
其要束器備攸積糗糧是蓄人無増賦帥以饒足喋血
誓士𤣥機在握分命貔貅(上音毗/下音休)陳為掎角(掎居綺切/説文偏引)
(也左氏譬如捕鹿晋/人掎之諸戎角之)右逾岷山左直劒門攻出九地上
披重雲攀天蹈空夷視阻艱破裂層壘殘殱羣頑内獲
固圉外臨平原天兵徐驅卒乗嘽嘽(他丹切衆也/詩嘽嘽駱馬)大憝
囚戮(憝徒對切書/元惡大憝)戎夏咸歡帝圖厥功惟梁是先開國
進位南服于藩邦之清夷人以完安銘功鑒亂永代是
觀
　　塗山銘(并序/)　(尚書曰娶于塗山孔安國曰塗山/國名傳曰禹合諸侯于塗山執玊)
　　　(帛者萬國杜預注曰塗山在壽春南北皇甫謐/曰今九江當塗有禹廟則塗山在江南作之年)
　　　(月未/詳)
惟夏后氏建大功定大位立大政勤勞萬邦和寧四極
威懐之道儀刑後王當乎洪流方割災被下土自壺口
而導百川大功建焉虞帝耄期順承天厯自南河而受
四海大位定焉萬國既同宣省風教自塗山而㑹諸侯
大政立焉功莫崇乎禦大災乃賜𤣥圭以承帝命位莫
崇乎執大象乃輯(音/集)五瑞以建皇極政莫先乎齊大統
乃朝玉帝以混經制是所以承唐虞之後垂子孫之丕
業立商周之前樹帝王之洪範者也嗚呼天地之道尚
德而右功帝王之政崇德而賞功故堯舜至德而位不
及嗣湯武大功而祚延于世有夏德配於二聖而唐虞
譲功焉功冠於三代而周商讓德焉冝乎立極垂統貽於
後裔當位作聖著為世凖則塗山者功之所由定德之
所由濟政之所由立有天下者冝取於此追惟大號既
發華盖既狩方岳列位奔走來同山川守神莫敢遑寧
羽毛四合衣裳咸㑹䖍恭就列俯僂聼命然後示之以
禮樂和氣周洽申之以徳刑天威震耀制立謨訓冝在
長乆厥後啟征有扈而夏徳始衰羿距太康而帝業不
守(啟禹之子而太康啟之子也書甘誓啟與有扈戰于/甘之野作甘誓五子之歌注太康盤于逰田不惜民)
(事為羿所逐不得反/國史記所庄亦引此)皇祖之訓不由人亡政墜卒就陵
替向使繼代守文之君又能紹其功徳修其政統卑宫
室惡衣服拜昌言平均賦入制定朝㑹則諸侯常至而
天命不去矣兹山之㑹安得獨光於後歟是以周穆遐
追遺法復㑹於是山(昭公四年椒舉言于楚子曰康/有酆宫之朝穆有塗山之㑹)聲
垂天下亦紹前軌用此道也故余為之銘庻後代朝諸
侯制天下者仰則於此辭曰
惟禹體道功厚徳茂㑹朝侯衛統壹憲度省方宣教化
制殊類咸㑹壇位承奉儀矩禮具樂備德容既孚乃舉
明則以弼聖謨刑戮防風遺骨専車(國語昔禹致羣神/于㑹稽之山防風)
(氏後至禹殺而戮之其骨節専車此/為大矣注骨莭其長専車專者擅也)克明克威疇敢以
渝宣昭黎憲耆定混區傳祚後裔丕承帝圖塗山巗巗
界彼東國惟禹之德配天無極即山刋碑貽後訓則
　　壽州安豐縣孝門銘(并序/)　(唐孝友傳曰壽州安/豐李興亦有志行桞)
　　　(宗元為作孝門銘云云全/載於傳亦不紀其年月云)
壽州刺史臣承思言九月丁亥安豐縣令臣某上所部
編户甿李興父被惡疾歳月就亟(一作/疾亟)興自刃股肉假
託饋獻其父老病已不能啖啜(上音淡下妹/悦切正作歠)宿而死興
號呼撫臆口鼻垂血捧土就墳沽漬涕洟(潰疾智切/洟音夷)墳
左作小廬蒙以苫茨伏匿其中扶服頓踊晝夜哭訴孝
誠幽逹神為見異廬上産紫芝白芝二本各長一寸廬
中醴泉湧出竒形異狀應騐圖記此皆陛下孝理神化
隂中其心而克致斯事謹按興氓庻賤陋循習淺下性
非文字所導生與耨耒為業(一作/伍)而能鍾彼醇(音/淳)孝超
出古列天意神道猶錫瑞物以表殊異伏惟陛下有唐
堯如天如神之徳冝加旌褒合於上下請表其里閭刻
石明白宣延風美觀示後祀永永無極臣昧死上請制
曰可其銘曰
懿厥孝思惟兹淑靈禀承粹和篤守天經泣侍羸疾黙
禱隠冥引刃自嚮殘肌敗形羞膳奉進憂勞孝誠惟時
髙髙曾不是聴創巨痛仍號于窮旻捧土濡涕頓首成
墳陷􁋊腐眥寒暑在廬草木悴死鳥獸踟蹰殊類異族
亦相其哀肇有二位孝道爰興克修厥猷載籍是登在
帝有虞以孝烝烝(舜瞽子父頑母嚚象傲克/諧以孝烝烝又不格奸)仲尼述經
以教於曾(謂孝/經也)惟昔魯侯見命夷宫(史記魯世家周宣/王伐魯殺其君伯)
(御而問魯公子能道順請侯者以為魯侯乃以樊穆仲/之言立稱于夷宫是為孝公注夷宫宣王祖父夷王之)
(廟古者爵命/必於祖廟)亦有考叔寤莊稱純(左氏鄭莊公寘姜氏/於城潁潁考叔聞之)
(有獻于公公從之遂為母子如初君子/曰潁考叔純孝也愛其母施及莊公)顯顯李氏實與
之倫哀嗟道路涕慕里鄰邦伯奏章稽首慇勤上動帝
心旁逹明神神錫秘祉三秀靈泉帝命薦加亦表其門
統合上下交賛天人建此碑號億齡揚芬
　　武岡銘并序　(憲宗紀元和六年閏十二月辰溆/州首領張伯靖反冦播費二州八)
　　　(年七月巳巳劒南東川莭度使潘孟陽討張伯/靖八月辛已朔湖南觀察使桞公綽討伯靖丁)
　　　(未伯靖降然考柳公綽傳止載拜御史中丞出/為湖南觀察使以地卑濕不可迎飬求分司東)
　　　(都不聼後徙鄂岳觀察使不書其平張伯靖之/功若與銘所載詔書顯異進臨江漢之言若少)
　　　(異豈史偶逸之耶武岡在邵州邵與黔辰播費/等州在唐皆𨽻江南西道永州亦其一也公時)
　　　(為永州/司馬作)
元和七年四月黔巫東鄙(黔音/鈐)蠻獠雜擾(獠音潦西南/南夷名亦作)
(䝤/)盗弄庫兵賊脇守帥南鈎牂牁外誘西原(漢定西南/夷置牂牁)
(郡西原亦西/南夷地也)置魁立帥(一作/伍)殺牲盟誓洞窟林麓嘯呼
成羣皇帝下銅獸符(漢制郡守置銅虎符竹使符發兵/至郡合符符合乃聴發兵也)
發庸蜀荆漢南越東甌之師四靣討問畏罪憑阻遁逃
不即誅時惟潭部戎帥(潭在唐属/江南西道)御史中丞桞公綽練
立將校提卒五百屯于武岡不震不騫如山如林告天
子威命明白信順亂人大恐視公之師如百萬視公之
令如風雷怨號呻吟喜有攸訴投刃頓伏願完父子卒
為忠信奉職輸賦進比華人無敢不龔母弟生婿繼來
於潭咸致天庭皇帝休嘉式新厥命兇渠同惡革靣向
化如醉之醒如狂之寧公為藥石俾復其性詔書顯異
進臨江漢益兵三倍為時碩臣殿於大邦文儒申申有
此武功於是夷人始復聞公之去相與髙蹈涕呼若寒
去裘昔公不夸首級為已能力専務教誨俾邦斯平我
老洎幼由公之仁小不為虺蜮(上許偉切亦為蝮虫也/下胡國切似鼈含沙射)
(人為害/如狐也)大不為鯨鯢恩重事特不邇而逺莫可追已願
銘武岡首以慰我思以昭我鄰(一作/類)以示我子孫億萬
年(一作彌/億萬年)俾我奉國如令之誠鄰之我懐如公之勤其
辭曰
黔山之㠝(音攅/髙也)巫山之蟠(音盤曲也/赤雞名)魚駭而離獸犯而
殘戸恐谷竄披攘仍亂王師來誅(一作/來誅)期死以緩公明
不疑公信不欺援師定命(一作/援師)俾邦克正皇仁天施我
反其信我塗四闔公示之門我愚抵死公示之恩既骨
而完既亡而存奉公之訓貽我子孫我始蝥(音/矛)賊由公
而仁我始㓂讎由公而親山畋澤􁏅(畋音田䱷與漁/同周禮有䱷人)輸
賦於都陶穴刋木室我姻族烹牲是祀公受介福揲蓍
以占(一作/折篿)公冝百禄皇懋公功陟于大邦逺哉去我誰
嗣其良有穴之丹有犀之㒹匪曰余固公不可賂祝鄰
之徳恒遵公則朂余之世以永邦制南夷作詩刻示來
裔
　　井銘(公元和十年三月自京師謫為栁州/此銘十一年三月作當在栁州時文)
始州之人各以甖甈負江水(甖音鸎甈五/計切破罌也)莫克井飲崖
岸峻厚早則水益逺人陟降大艱雨多塗則滑而㒹恒
惟咨嗟怨或訛言終不能就元和十一年三月朔命為
井城北隍上未晦果寒食洌而多泉邑人以灌其土堅
垍(垍説文云堅/土也一作牡)其利悠乆其相者浮圖談康諸軍事牙
將來景鑿者蔣晏凡用罰布六千三百役傭三十六大
甎千七百其深八尋有二尺銘曰
盈以其神其來不窮惠我後之人噫疇肯似於政其來
日新(一作盈/以神)
　　舜禹之事(魏書文帝紀延康元年十一月丙午漢/帝以衆望在魏乃召羣公卿士告祠髙)
　　　(廟使御史大夫張音持節奉璽綬禪位乃為壇/於繁陽庚午王升壇即祚成禮而反改延康為)
　　　(黄初大赦魏氏春秋曰帝升壇禮畢顧謂羣臣/舜禹之事吾知之矣古今集中雖皆載此文晏)
　　　(元獻公謂此文連下謗譽咸/冝二首恐是愽士韋籌作)
魏公子丕由其父得漢禪(音/壇)還自南郊謂其人曰舜禹
之事吾知之矣由丕以來皆笑之栁先生曰丕之言若
是可也嚮者丕若曰舜禹之道吾知之矣丕罪也其事
則信吾見笑者之不知言未見丕之可笑者也凡易姓
授位公與私仁與強其道不同而前者忘後者繫其事
同使以堯之聖一日得舜而與之天下能乎吾見小争
於朝大争於野其為亂堯無以巳之何也堯未忘於人
舜未繫於人也堯之得於舜也以聖舜之得於堯也以
聖兩聖獨得於天下之上奈愚人何其立於朝者放齊猶
曰朱啟明而况在野者乎堯知其道不可退而自忘舜
知堯之忘已而繫舜於人也進而自繫舜舉十六族去
四凶族使天下咸得其人(一作/仁)命二十二人興五教立
禮刑使天下咸得其理合時月正歴數齊律度量權衡
使天下咸得其用積十餘年人曰明我者舜也齊我者
舜也資我者舜也天下之在位者皆舜之人也而堯隤
(徒回/切)然聾其聦昏其明愚其聖人曰徃之所謂堯者果
烏在哉或曰耄矣曰匿矣又十餘年其思而問者加少矣
至于堯死天下曰乆矣舜之君我也夫然後能揖讓受終
於文祖禹之與舜也亦然禹旁行天下功繫於人者多而
自忘也晚益之自繫亦猶是也而啟賢聞於人故不能夫
其始繫於人也厚則其忘之也遲不然反是漢之失徳乆
矣其不繫而忘也甚矣宦董袁陶之賊生人盈矣丕之父
攘禍以立强積三十餘年天下之主曹氏而巳無漢之思
也丕嗣而禪天下得之以為晚何以異夫舜禹之事耶然
則漢非能自忘也曹氏非能自繫也公與私仁與强其道
不同其忘而繫者無以異也堯之忘不使如漢不能授
舜禹舜禹之繫不使如曹氏不能授之堯然而世徒探
其情而笑之故曰笑其言者非也問者曰堯崩天下若
喪考妣四海遏宻八音三載子之言忘若甚然是可不
可歟曰是舜歸徳於堯史尊堯之徳之辭者也堯之老
更一世矣徳乎堯者盖已死矣其幼而存者堯不使之
思也不若是不能與人天下
　　謗譽
凡人之獲謗譽於人者亦各有道君子在下位則多謗
在上位則多譽小人在下位則多譽在上位則多謗何
也君子冝於上不冝於下小人冝於下不冝於上得其
冝則譽至不得其冝則謗亦至此其凡也然而君子遭
亂世不得已而在於上位則道必咈於君而利必及於
人由是謗行於上而不及於下故可殺可辱而人猶譽
之小人遭亂世而後得居於上位則道必合於君而害
必及於人由是譽行於上而不及於下故可寵可冨而
人猶謗之君子之譽非所謂譽也其善顯焉爾小人之
謗非所謂謗也其不善彰焉爾然則在下而多謗者豈
盡愚而狡也哉在上而多譽者豈盡仁而智也哉其謗
且譽者豈盡明而善褒貶也哉然而世之人聞而大惑
出一庸人之口則羣而郵之且至於逺邇莫不以為信
也豈惟不能褒貶而已則又蔽於好惡奪於利害吾又
何從而得之耶孔子曰不如鄉人善者好之其不善者
惡之善人者之難見也則其謗君子者為不少矣其謗
孔子者亦為不少矣傳之記者叔孫武叔時之顯貴者
也其不可記者又不少矣是以在下而必困也及乎遭
時得君而處乎人上功利及於天下天下之人皆歡而戴之
向之謗之者今從而譽之矣是以在上而必彰也或曰
然則聞謗譽於上者反而求之可乎曰是惡可無亦徴
其所自而已矣其所自善人也則信之不善人也則勿
信之矣茍吾不能分於善不善也則已耳如有謗譽乎
人者吾必徴其所自未敢以其言之多而舉且信之也
其有及乎我者未敢以其言之多而榮且懼也茍不知
我而謂我盗跖(之石/切)吾又安取懼焉茍不知我而謂我仲
尼吾又安取榮焉知我者之善不善非吾果能明之也
要必自善而已矣
　　咸冝
興王之臣多起汙賤人曰幸也亡王之臣多死㓂盗人
曰禍也余咸冝之當兩漢氏之始屠販徒𨽻出以為公
侯卿相無他焉彼固公侯卿相器也遭時之非是以詘
獨其始之不幸非遭髙光而以為幸也漢晉之末公侯
卿相刼戮困餓伏墻壁間以死無他焉彼固刼戮困餓
器也遭時之非是以出獨其始之幸非遭卓曜而後為
禍也彼困於昬亂伏志氣屈身體以下奴虜平難澤物
之徳不施於人一得適其傃其進晚耳而人猶幸之彼伸
於昬亂抗志氣肆身體以傲豪傑殘民興亂之伎行于
天下一得適其傃其死後耳而人猶禍之悲夫余是以
咸冝之
　　鞭賈(作之年月不詳然其言云後出東郊争道長/樂坂下則在京師未謫時作大抵端以諷空)
　　　(空於内者賈技於朝求過其/分而實不足頼云爾賈音古)
市之鬻鞭者人問之其賈冝五十(賈音嫁孟子布帛/長短同則賈相若)必
曰五萬復之以五十則伏而笑以五百則小怒五千則
大怒必五萬而後可有冨者子適市買鞭出五萬持以
夸余視其首則拳蹙而不遂視其握則蹇側而不植其
行水者一去一來不相承其節朽黒而無文(一本有/材字)搯
之滅爪而不得其所窮(搯乞/洽切)舉之翲然(翲紕招/切飛也)若揮虚
焉余曰子何取於是而不愛五萬曰吾愛其黄而澤且
賈者云余乃召僮爚湯以濯之(爚音/瀹)則遫然枯(遫音/速)蒼
然白嚮之黄者梔也(上音支木實/可以染黄)澤者臘也冨者不悦
然猶持之三年後出東郊争道長樂坂下(坂音反/坡坂也)馬相
踶(徒計切蹋也莊子/怒則分背相踶)因大擊鞭折而為五六馬踶不已
墜於地傷焉視其内則空空然其理若糞壤無所賴
者今之梔其貌蠟其言以求賈技於朝(一有者字/賈音古)當其
分則善一誤而過其分則喜當其分則反怒曰余曷不
至於公卿然而至者亦良多矣居無事雖過三年不害
當其有事驅之以陳力之列以御乎物以夫空空之内
糞壤之理而以責其大擊之效惡有不折其用而獲墜
傷之患乎
　　吏商(孟子謂宋牼曰為人臣者懐利以事其君為/人子者懐利以事其父是君臣父子兄弟終)
　　　(去仁義懐利以相接然而不亡者未之有也公/為吏商於孟子之言若甚戾者故終篇引孟子)
　　　(之言而謂吾言有不得已者焉且曰吾哀夫沒/於利者以亂而自敗也姑設是庻登進其志以)
　　　(成其政云則公視當世之士吏而汙者盖不勝/其憤不得已而有作也後世大吏鎮一方㢘一)
　　　(道所謂不勝其富者至則日事囊槖其去也一/方為之騷然何止以貨商也哉然所謂貶而逐)
　　　(於道者未之間也而又加顯焉是栁子之言亦/無以施于後世而况聞孟子之言乎作之年月)
　　　(不可得/而詳)
吏而商也汙吏之為商不若亷吏之商其為利也博汙
吏以貨商資同惡與之為曹大率多减耗役傭工費舟
車射時有得失取貨有苦良盗賊水火殺敓焚溺之為
患(敓與/奪同)幸而得利不能什一二身敗禄奪大者死次貶
廢小名惡終不遂(名一/作者)汙吏惡能商矣哉亷吏以行商
不役傭工不費舟車無資同惡減耗時無得失貨無良
苦盗賊不得殺敓水火不得焚溺利愈多名愈尊身冨
而家強子孫葆光是故亷吏之商博也茍修嚴潔白以理
政由小吏得為縣由小縣得大縣由大縣得刺小州其
利月益各倍其行不改又由小州得大州其利月益三
之一其行又不改又由大州得亷一道其利月益之三
倍不勝冨矣茍其行又不改則其為得也夫可量哉雖
赭山以為章(赭音/者)涸海以為塩未有利大能若是者然
而舉世争以為貨商以故貶吏相逐於道百不能一遂
人之知謀好邇冨而近禍如此悲夫或曰君子謀道不
謀冨子見孟子之對宋硜乎(硜口/莖切)何以利教為也柳子
曰君子有二道誠而明者不可教以利明而誠者利進
而害退焉吾為是言為利而為之者設也或安而行之
或利而行之及其成功一也吾哀夫沒於利者以亂人
而自敗也姑設是庻由吏之小大登進其志幸而不撓
乎下(撓女/巧切)以成其收交得其大利吾言不得已爾何暇
從容若孟子乎孟子好道而無情其功緩以踈未若孔
子之急民也
　　東海若(其論謂陳西方之事使修念佛三昧與永/州修净土堂記意相表裏當是在永時為)
　　　(巽上/人作)
東海若陸遊登孟諸之阿(東海若東海神名也孟豬澤/名按書被孟豬注在荷東北)
(荷音何又士可/切諸當從豕旁)得二瓠焉(瓠胡故/切匏也)刳而振其犀(刳音/枯)以
嬉取海水雜糞壤蟯蚘而實之(蟯如消切腹中虫/蚘音回亦音尤)臭不
可當也窒以宻石舉而投之海逾時焉而過之曰是故
棄糞耶其一徹聲而呼曰我大海也東海若呀然笑(呀/虚)
(牙/切)曰怪矣今夫大海其東無東其西無西其北無北其南無
南旦則浴日而出之夜則滔列星涵太隂揚隂火珠寳之光
以為明其塵霾之雜不處也(霾音/埋)必泊之西澨(音/誓)故其
大也深也潔也光明也無我若者今汝海之棄滴也而
與糞壤同體臭朽之與曹蟯蚘之與居其狹咫也又冥
暗若是而同之海不亦羞而可憐哉子欲之乎吾將為
汝抉石破瓠盪羣穢於大荒之島(盪音/蕩)而同子於向之
所陳者可乎糞水泊然不悦曰我固同矣吾又何求於
若我之性也亦若是而已矣穢者自穢不足以害吾㓗
狹者自狹不足以害吾廣幽者自幽不足以害吾明而
穢亦海也狹亦海也幽亦海也突然而徃于然而來孰
非海者子去矣無亂我其一聞若之言號而祈曰吾毒
是乆矣吾以為是固然不可異也今子告我以海之大
又目我以海之棄糞也吾愈急焉涌吾沫不足以發其
窒旋吾波不足以穴瓠之腹也就能之窮嵗月耳願若幸
而哀我哉東海若乃抉石破瓠投之孟諸之陸盪其穢
於大荒之島而水復於海盡得向之所陳者焉而向之
一者終與臭腐處而不變也今有為佛者二人同出於
毗盧遮那之海而泊於五濁之糞而幽於三有之瓠而
窒於無明之室而雜於十二類之蟯蚘人有問焉其一
人曰我佛也毗盧遮那五濁三有無明十二類皆空也
一也無善無惡無因無果無修無證無佛無衆生皆無
焉吾何求也問者曰子之所言性也有事焉夫性與事
一而二二而一者也子守而一定大患者至矣其人曰
子去矣無亂我其一人曰嘻吾毒之久矣吾盡吾力而
不足以去無明窮吾智而不足以超三有離五濁而異
夫十二類也就能之其大小刼之多不可知也若之何
問者乃為陳西方之事使修念佛三昧一空有之説於
是聖人憐之接而致之極樂之境而得以去羣惡集萬
行居聖者之地同佛知見矣向之一人者終與十二類
同而不變也夫二人之相逺(一作/逺)也不若二瓠之水哉
今不知去一而取一甚矣
　
　
　
　
　
　
　
　
　
　
　
　
　
　栁河東集巻二十
欽定四庫全書
　栁河東集巻二十一
　　　　　　　　　　　　唐　栁宗元　撰
　題序六首
　　讀韓愈所著毛頴傳後題(㨿集元和五年十一月/與楊誨之書云足下所)
　　　(持韓生毛頴傳來僕甚竒其書恐世人非之今/作數百言知前聖不必罪俳也題當同時作俳)
　　　(音/排)
自吾居夷不與中州人通書有來南者時言韓愈為毛
頴傳不能舉其辭而獨大笑以為怪而吾久不克見楊
子誨之來始持其書索而讀之若捕龍蛇搏虎豹急與
之角而力不敢暇信韓子之怪於文也世之模擬竄竊
取青嫓白(嫓匹計切爾/雅曰嫓配也)肥皮厚肉柔筋脆骨而以為辭
者人之讀之也其大笑固宜且世人笑之也不以其俳乎
而俳又非聖人之所弃者詩曰善戯謔兮不為虐兮太
史公書有滑稽列傳(滑音骨/稽音雞)皆取乎有益于世者也故
學者終日討説荅問呻吟習復應對進退掬溜播灑(掬/音)
(菊溜力/救切)則罷憊而廢亂(罷音疲憊/蒲拜切)故有息焉游焉之説
不學操縵不得安弦(操切刀切見禮記/注操縵雜弄也)有所拘者有所
縱也大羮𤣥酒體節之薦味之至者而又設以竒異小
蟲水草樝棃橘柚(樝音/查)苦鹹酸辛雖蜇吻裂鼻(蜇音折/螫也)
縮舌澁齒而咸有篤好之者文王之昌蒲葅(側魚切周/文王嗜昌)
(蒲/葅)屈到之芰(音騎楚屈到嗜芰有疾召其/宗老属之曰祭我必以芰)曾晳之羊棗
(曾晳嗜羊棗而曾/子不忍食羊棗)然後盡天下之竒味以足於口獨文
異乎韓子之為也亦將戲焉而不為虐歟息焉游焉而
有所縱歟盡六藝之竒味以足其口歟而不若是則韓
子之辭若壅大川焉其必決而放諸陸不可以不陳也
且凡古今是非六藝百家大小穿穴用而不遺者毛頴
之功也韓子窮古書好斯文嘉頴之能盡其意故奮而
為之傳以發其鬱積而學者得以勵其有益於世歟是
其言也固與異世者語而貪常嗜𤨏者猶呫呫然動其
喙(呫他恊切嘗/也喙呼惠切)彼亦勞甚矣乎
　　裴瑾崇豐二陵集禮後序(瑾字封权嘗為萬年令/公嘗誌其墓碣謂其撰)
　　　(崇豐二陵集禮藏之南閣如序所言據唐書崇/陵徳宗陵也豊陵順宗陵也又據序云司空杜)
　　　(公黄裳也宰相表貞元二十年黄裳相元和二/年罷二陵正其為禮儀使時然黄裳罷相後方)
　　　(撿校司空此序當其罷相後作今相國郇公者/裴均也均本傳元和三年入為右僕射俄撿挍)
　　　(左僕射同中書門下平章事為山南東道節度/累封郇國公故此序言相國郇公以此時考之)
　　　(當作於元和三年云/墐渠巾切又音僅)
傳曰詩書執禮禮不執則不行自開元制禮大臣諱避
去國䘏章而山陵之禮遂無所執世之不學者乃妄取
預凶事之説而大典闕焉由是累聖山陵皆摭拾殘闕
附比倫類已乃斥去其後莫能徴永貞元和間天禍仍
遘自崇陵至於豐陵不能周歳司空杜公由太常相天
下連為禮儀使擇其僚以備損益於是河東裴瑾以太
常丞隴西辛秘以博士用焉内之則攅塗秘噐象物之
宜外之則復土斥上因山之制上之則顧命典册與文
物以受方國(一作/萬國)下之則制服節文頒憲則以示四方
由其肅恭禮無不備且(一作/備具)苞幷總統千載之盈縮羅
絡旁午百氏之異同捜揚翦截而畢得其中顧問關決
而不悖於事議者以為司空公得其人而邦典不墜裴
氏乃悉去其所刋定及奏復於上辨列於下聨百執事
之儀以為崇豐二陵集禮藏之於太常書閣君子以為
愛禮而近古焉者(一無而古字一無/近字一無者字)昔韋孟以詩禮傳
楚而郊廟之制卒正於𤣥成(韋孟為楚元王傅作詩諷/諌其孫𤣥成以父任為郎)
(元帝永光四年詔議罷郡國廟時𤣥成為丞/相有宜罷郡國宗廟之議凡三詳見本傳)鄭𤣥以箋
注師漢而禪代之儀卒集於小同(漢鄭𤣥注周易尚書/毛詩儀禮禮記論語)
(孝經尚書大傳中候乾象厯又著天文七政論魯禮禘/祫義六藝論毛詩譜等凡百餘萬言稱為儒宗𤣥之孫)
(曰小同仕魏為關内侯髙貴鄉公崇三老/五更以小同為五更車駕躬行古禮焉)賈誼以經術
起而嘉最好學(賈誼年少頗通請家之書文帝召為博/士後為梁懐王太傅死孝武初立舉賈)
(生之孫二人至郡守賈/嘉最好學能世其家)盧植以儒學用而諶為祭法(後/漢)
(盧植通古今學懐濟世志時竇武以靈帝初秉政朝議/欲加封植雖布衣聞武有名譽乃以書規之武不能用)
(建寕中徴為博士乃始起焉五世孫諶事/晉為中書侍郎撰祭法注莊子以行于世)舊史咸以為
榮今裴氏太尉公以禮匡義嗣(謂裴行儉/瑾之髙祖)侍中公以禮
議封禪(謂裴光庭/瑾之曾祖)祠部公以禮承大事(謂裴植/瑾之祖)大理公
以禮輔東宫(謂裴儆/瑾之父)而瑾也以禮奉二陵又能成書以
充其闕其為愛禮近古也源逺乎哉瑾字封叔其伯仲
咸以文學顯於世大理之兄正平節公以儀範成家道
又以文雅經邦政今相國郇公其宗子也郇公以孝友
勤勞揚於家邦(一無/揚字)遊其門若聞韶頀入其廟如至鄒
魯恩溢于九族禮儀乎他門則封叔之習禮也其出於
孝悌歟成書也其本於忠敬歟由於家而逹於邦國其
取榮於史氏也果矣
　　栁宗直西漢文類序(宗直字正夫公之從父弟也/元和十二年從公至栁而卒)
　　　(公嘗誌其殯謂其譔漢書文章為四十巻歌謡/言議纎悉具備連累貫通好文者以為工此即)
　　　(西漢文類之意也宗直死時年/三十三此序在永州未召時作)
左右史混乆矣言事駁亂(馭音/剥)尚書春秋之㫖不立自
左丘明傳孔氏太史公述歴古今合而為史(一有/記字)迄於
今交錯相糺(音/糾)莫能離其説猶左氏國語紀言不恭於
事戰國策春秋後語頗本右史尚書之制然無古聖人
蔚然之道大抵促數耗矣而後之文者寵之(一作/襲之)文之
近古而尤壯麗莫若漢之西京班固書傳之吾嘗病其
畔散不屬無以考其變欲采比義㑹年長病作駑墮愈
日甚未能勝也幸吾弟宗直愛古書樂而成之搜討
磔裂(磔陟/格切)攟摭融結(攟俱運切摭之石切/説文二字皆云拾也)離而同之與
類推移不移時月而咸得從其條貫森然炳然若開羣
玉之府指揮聨累圭璋琮璜之狀各有列位不失其序
雖第其價可也以文觀之則賦頌詩歌書奏詔策辯論
之辭畢具以語觀之則右史紀言尚書戰國策成敗興
廢之説大備無不苞也噫是可以為學者端耶始吾少
時有路子者自賛為是書吾嘉而敘其意而其書終莫
能具卒俟宗直也故删取其敘繫於左以為西漢文類
首紀殷周之前其文簡而野魏晉以降則盪而靡得其
中者漢氏漢氏之東則既衰矣當文帝時始得賈生明
儒術武帝尤好焉而公孫𢎞董仲舒司馬遷相如之徒
作風雅益盛敷施天下自天子至公卿大夫士庻人咸
通焉於是宣於詔策逹於奏議諷於辭賦傳於歌謡由
髙帝迄於哀平王莽之誅四方之文章蓋爛然矣史臣
班孟堅修其書抜其尤者充于簡册則二百三十年列
辟之逹道名臣之大範賢能之志業黔黎之風美列焉
若乃合其英精(一作/菁)離其變通論次其叙位必俟學古
者興行之唐興用文理(一作/文章)貞元間文章特盛本之三代
浹於漢氏(浹即/恊切)與文相凖於是有能者取孟堅書類其
文次其先後為四十巻
　　楊評事文集後序(楊君陵也慿之季弟故序云宗/元以通家修好㓜獲省謁故得)
　　　(奉公元兄命論次篇簡謂楊憑以序屬公也先/友記云楊氏兄弟者𢎞農人憑由江南西道入)
　　　(為散騎常侍凝以兵部郎中卒凌以大理評事/卒用知評事之為凌也審矣唐書云凌終侍御)
　　　(史誤/矣)
賛曰文之用辭令褒貶導揚諷諭而已雖其言鄙野足
以備於用然而闕其文采固不足以竦動時聴夸示後
學立言而朽君子不由也故作者抱其根源而必由是
假道焉作於聖故曰經述於才故曰文文有二道辭令
褒貶本乎著述者也導揚諷諭本乎比興者也著述者
流盖出於書之謨訓易之象系春秋之筆削其要在於
髙壯廣厚詞正而理備謂宜藏於簡策也比興者流盖
出於虞夏之詠歌殷周之風雅其要在於麗則清越言
暢意美謂宜流於謡誦也兹二者考其㫖義乖離不合
故秉筆之士恒偏勝獨得而罕有兼者焉厥有能而専
美命之曰藝成雖古文雅之盛世不能並肩而生唐興
以來稱是選而不怍者梓潼陳拾遺(陳子昂嘗為右拾/遺唐興文章承徐)
(庾餘風天下祖尚/子昂始變正風雅)其後燕文貞以著述之餘攻比興而
莫能極(張説封燕國公謚文貞為一代宗臣朝廷大述/作多出其手為文屬思精壯長于碑誌世所不)
(逮説殁後帝使就家録其文行于世/開元後宰相不以姓著者曰燕公云)張曲江以比興之
隙窮著述而不克備(張九齡開元後天下稱/曰曲江公而不名云)其餘各探
一隅相與背馳于道者其去彌逺文之難兼斯亦甚矣
若楊君者少以篇什著聲於時其炳耀尤異之詞諷誦
於文人滿盈江湖逹於京師晚節徧悟文體尤䆳叙述
學富識逺才涌未已其雄傑老成之風與時增加既獲
是不數年而夭其季年所作尤善其為鄂州新城頌諸
葛武侯傳論餞送梓潼陳衆甫汝南周愿河東裴泰武
都符(一作/何)義府太山羊士諤隴西李鍊凡六序廬山禪
居記辭李常侍啟逺遊賦七夕賦皆人文之選已用是
陪陳君之後其可謂具體者歟嗚呼公既悟文而疾既
即功而廢廢不逾年大病及之卒不得窮其工竟其才
遺文未克流於世休聲未克充於時凡我從事於文者
所宜追惜而悼慕也宗元以通家修好㓜獲省謁故得
奉公元兄命論次篇簡遂述其制作之所詣以繫於後
　　濮陽吴君文集序(㩀傳吴武陵信州人元和初擢/進士第不書其父之名與文唯)
　　　(載初栁宗元謫永州而武陵亦坐事流永州宗/元賢其材與序所言皆合武陵元和三年到永)
　　　(序當在/是時作)
愽陵崔成務嘗為信州從事為余言邑有聞人濮陽吴
君弱齡長鬛而廣顙好學而善文居鄉黨未嘗不以信
義交於物教子弟未嘗不以忠孝端其本以是卿相賢
士率以亢禮余嘗聞而志乎心㑹其子偘(口旱切與侃/同樂也又強)
(直也亦/音去聲)更名武陵升進士得罪來永州因奉其先人文
集十巻再拜請余以文冠其首余得徧觀焉其為辭賦
有戒茍冒陵僭之志其為詩歌有交王公大人之義其
為誄誌弔祭有孝恭慈仁之誠而多舉六經聖人之大
㫖發言成章有可觀者古之司徒必求秀士由鄉而升
之天官古之太史必求人風陳詩以獻於法官然後材
不遺而智可見近世之居位者或未能盡用古道故吴
君之行不昭而其辭不薦雖一命于王而終伏(一作/大)其
志嗚呼有(一無/有字)可惜哉武陵又論次誌傳三巻繼於末
其官氏及他才行甚具云
　　王氏伯仲唱和詩序(序言乙亥嵗某自南徐來以/歴考之乙亥即貞元十一年)
　　　(也序言王氏子某與余通家代為文儒然其名/不得而考先友記中有所謂王紓王紹者紹得)
　　　(幸徳宗為徐泗節度今言/其伯仲豈是家之子弟耶)
僕聞之世其家業不隕者(隕羽/敏切)雖古猶今也(今一/作乏)求之
於今而有獲焉王氏子某與余通家代為文儒自先天
以來策名聞逹秉毫(一無/毫字)翰而踐文昌登禁掖者紛綸
華耀繼武而起士大夫掉鞅於文囿者(掉徒弔切/鞅於亮切)咸不
得攀而倫之乙亥嵗某自南徐來執文貺予詞有逺致
又著論非班超不能續(一作/讀)父兄之書而乃徼狂疾之
功以為名(徼古/堯切)吾知其奉儒素之道専矣間以兄弟嗣
來京師㑹於舊里若璩瑒在魏(魏書應瑒弟璩咸以文/章顯璩音渠瑒徒郎切)
機雲入洛(機陸機雲陸雲也晉書/二陸入洛三張減價)由是正聲迭奏雅章更
和播塤箎之音韻(塤音暄箎/陳之切)調律吕之氣候穆然清風
發在簡素文章之胄曷能及此况宗兄握炳然之文(一/作)
(握炳/之文)以賛關石廌冠銀章榮映江湖則嚮時之美談必
復其始某也謂余傳卜氏之學宜叙於首章操斧於班
郢之門斯強顔耳詩凡若干首
　
　
　
　
　
　
　栁河東集巻二十一
欽定四庫全書
　栁河東集巻二十二
　　　　　　　　　　　　唐　栁宗元　撰
　序十三首
　　送楊凝郎中使還汴宋詩後序(楊凝初以吏部郎/中為宣武軍判官)
　　　(與韓昌黎同董晉幕下凝自汴朝正于京昌黎/嘗作大星詩以送之時貞元十二年此云使還)
　　　(即凝自京還汴也汴州自大歴後多兵劉元佐/死子士寧代之無度其將李萬榮逐而代之徳)
　　　(宗命董晉領其軍晉一時幕府皆望人如韓昌/黎劉宗經韋洪景等皆從之凝後亦預焉此序)
　　　(所以言聖上於是撫以表臣賛以藝人而賛其/來朝之美也其曰禮部郎中許公即許孟容工)
　　　(部郎中崔公即崔/羣皆一時預餞者)
談者謂大梁多悍將勁卒(悍音/旱)亟就猾亂(猾音/滑)而未嘗
厎寧控制之術難乎中道盖以將驕卒暴則近憂且至
非所以和衆而乂民也將誅卒削則外虞實生非所以
扞城而固圉也是宜慰薦喣諭(喣吁/句切)納為腹心然後威
懐之道備聖上於是撫以表臣賛以藝人参剛柔而兩
用化逆順而同道既去大憝(徒對/切)遂安有衆故楊公以
謀議之隙對揚王庭不踰時而承詔復命示信于外(示/一)
(作/出)諸侯時當朝之羽儀凡同官之僚属皆餞焉容受童
孺使在末位禮部郎中許公以宏才奥學已任文字顧
倡在席咸斷章而賦焉謂工部郎中崔公文為時雄允
宜首序謂小子預離觴之餘瀝俾撰後序編以繼之大
凡軍旅之制賛佐之重崔公序之備矣膺命受簡欲黙
不敢故書談者之辭拜手以獻用充餘篇云
　　送崔羣序(崔羣字敦詩史有傳擢甲科舉賢良方/正祕書省校書郎累遷右補闕翰林學)
　　　(士中書舎人數陳讜言憲宗嘉納與韓昌黎友/善韓集有與羣詩在元和初作與羣書在貞元)
　　　(十九年此序亦貞元/末年柳未謫時文也)
貞松産於巗嶺髙直聳秀條暢碩茂粹然立於千仞之
表和氣之發也禀和氣之至者必合以正性於是有貞
心勁質用固其本禦攘冰霜以貫歳寒故君子儀之清
河崔敦詩有柔儒温文之道以和其氣近仁復禮物議
歸厚其有禀者歟有雅厚直方之誠以正其性慤論忠
告交道甚直其有合者歟是故日章之聲振于京師常
與隴西李杓直(名建杓/卑遥切)南陽韓安平(名/泰)洎予交友杓直
敦柔深明冲曠坦夷慕崔君之和安平厲莊端毅髙朗
振邁説崔君之正余以剛柔不常造次爽宜求正於韓
襲和於李就崔君而考其中焉忘言相視黙與道合今
將寧覲東周振策於邁且餞於野或命為之序予於崔
君有通家之舊外黨之睦然吾不以是合之崔君以文
學登于儀曹敭於王庭(敭音/楊)甲俊造之選首讎校之列
然吾不以是視之於其序也載之其末云
　　送邠寧獨孤書記赴辟命序(今戎帥楊大夫朝晟/也朝晟傳嘗為邠寧)
　　　(韓游瓌都虞候游瓌御士寛軍驕張獻甫來代/軍遂亂衆脇堅軍請以范希朝為節度使朝晟)
　　　(斬首惡者一百餘人獻甫遂入朝晟加御史大/夫貞元九年獻甫卒遂代為邠州請城方渠合)
　　　(道木坡以遏吐蕃路云云與序所言揚朝晟軍/政之嚴及備虞西戎之意皆合辟賓佐必其初)
　　　(年序作/此時云)
僕間嵗驟遊邠疆(驟鉏救切/邠音彬)今戎帥楊大夫時為候奄
盡護羣校用笞法箠令不吐强禦下莫有逼撓淩暴而
犯令者沉斷壯勇専志武力出麾下取主公之節鉞而
代之位鶡冠者(鶡音/曷)仰而榮之今又能旁貴文雅以符
召文士之秀者河南獨孤宻署為記室俾職文翰翕然
致得士之稱於談者之口盖朝廷以勇爵論將帥豈濫
也哉獨孤生與仲兄實連舉進士並時管記於漢中新
平二連帥府俱以筆硯承荷休徳位未逹而榮如貴仕
其難乎哉噫自犬戎陷河右逼西鄙積兵備虞縣道告
勞内匱中府太倉之蓄僅而獲饜投石而賈(音/古)勇者思
所以奮力論者以為天子且復河壖故疆(壖而/宣切)拓逹西
戎(拓音/託)而罷諸侯之兵則曳裾戎幕之下専㺯文墨為
壯夫捧腹甚未可也吾子歴覽古今之變而通其得失
是將植宻畫於借筯之宴發羣謀於章奏之筆上為明
天子論列熟計而道揚威命然後談笑罇俎賦從軍之
樂移書飛文諭告西土刼脇之伍俾其簞食壺漿犒迎
王師在吾子而已往慎辭令使諭蜀之書燕然之文炳
列於漢史真可慕也(漢武帝時唐蒙通夜郎發巴蜀吏/卒民大驚恐上使司馬相如責唐)
(蒙因以檄告巴蜀民以非上意和帝時竇憲破北單/于登燕然山命中䕶軍班固刻石勒功紀漢威徳)不
然是瑣瑣者烏足置齒牙間而榮吾子哉
　　同吴武陵送前桂州杜留後詩序(公既謫永州而/吴武陵亦坐事)
　　　(謫於此武陵至永在元/和三年序當在後作)
觀室者觀其隅隅之巍然直方以固則其中必端莊宏
逹可居也人孰異夫是今若杜君之隅可觀而中可居
居之者徳也賛南方之理理是以大總留府之政政是
以光其道不撓好古書百家言洋洋滿車行則與俱止
則相對積為義府溢為髙文慤而和肆而信豈詩所謂
抑抑威儀惟徳之隅者耶今徃也有以其道聞於天子
天子唯士之求為急杜君欲辭争臣侍從之位其可得
乎濮陽吴武陵直而甚文樂杜君之道作詩以言余猶
吴也故於是乎序焉
　　送寧國范明府詩序(范傳真新舊史皆無傳序云/其季弟為殿中侍御史以舊)
　　　(史考之乃范傳正也傳正有傳言自渭南尉拜/監察殿中侍御史即與序合且曰以其言也告)
　　　(于其僚公為監察御史與/之為僚乃貞元二十年云)
近制凡得仕於王者歳登名於吏部兵部必参其等列
分而合之率三十人以為曹謂之甲名書為三其一藏
之有司其二藏之中書洎門下毎大選置大考績必關
決㑹驗而視其成有不合者下有司罷去甚衆由是吏
得為姦以立威賊智以弄權詭竊竄易而莫示其實(詭/古)
(委切竄/取亂切)必求端慤而習於事辯逹而勤其務者命之官
而掌之居三年則又益其官而後去其職有范氏傳真
者始來京師近臣多言其美宰相聞之用以為是職在
門下甚獲休問初命京兆武功尉既有成績復於有司
為宣州寧國令人咸曰由邦畿而調者命東西部尉以
為美仕范生曰不然夫仕之為美利乎人之謂也與其
給於供備孰若安於化導故求發吾所學者施於物而
已矣夫為吏者人役也役於人而食其力可無報耶今
吾將致其慈愛禮節而去其欺偽凌暴以惠斯人而後
有其禄庻可平吾心而不愧於色茍獲是焉足矣季弟
為殿中侍御史以是言也告於其僚咸悦而尚之故為
詩以重其去而使余為序
　　送幸南容歸使聯句詩序(序曰膺邯鄲之名北㑹/元戎直道自逹邯鄲趙)
　　　(地時在魏愽節度府魏愽田𢎞正自貞元十年/入朝南容豈其來聘之使耶其曰朝右禮備歸)
　　　(於轅門則公尚在京師/必貞元二十年前也)
昔漢室方盛文章之徒合於京師亦既充金馬石渠(公/孫)
(𢎞傳待詔金馬門揚雄傳厯金門上玉堂顔師古曰金/門金馬門也施讎傳與五經諸儒雜論同異於石渠閣)
(顔師古曰石渠在未央/殿北以此藏秘書也)則又溢於諸侯求逹其道故枚
乗客於吴相如遊於梁(枚乗為吴王濞郎中呉王之謀為/逆也乗奏書諌之司馬相如既)
(奏大人賦天子大悦相如既病免居茂陵天子曰相如/病甚可悉取其書而相如已死家無遺書妻對曰未死)
(時為一巻書曰有使來求書奏/之其書言封禪事天子異之云)其或致書匡主用極其
志節之大者也適時觀變以成其性道之茂者也渤海
幸君既登於太常之籍又膺邯鄲之召北㑹元戎直道
自逹吾儕噐其略南聘天朝相禮述職公卿多其儀合
度於易于之間(檀弓曰諸侯之來辱敝邑者易則易于/則于易于雜者未之有也注易謂臣禮)
(于謂/君禮)雖枚生之節長卿之道無以尚也冬十有二月朝
右禮備復於轅門我同升之友是用榮其趣舎惜其離
曠卜兹良辰詠嘆其美比詞聮韻竒藻遞發爛若編貝
粲如貫珠琅琅清響(琅音/郎)交動左右羣公以侍御之徃
也予闕其述命繫而序焉
　　送李判官徃桂州序(此文元和五年永州作序言/至于是州謂永州也言以府)
　　　(喪罷去謂刺史崔君敏卒集有墓/誌云卒於位是也李不詳其名)
士之習為吏者恒病於少文故給而不肆飾於華者恒
病於無斷故放而不制今李生學於詩有年矣吟詠風
賦頗聞乎人至於是州惟州之牧咨焉以賛戎事而糾
羣吏其直且武豈所謂吏而華者耶以府喪罷去擇而
之乎有禮之邦推是道也以徃然而不際於禮則吾不
知也
　　送苑論登第後歸覲詩序(公與苑論皆貞元八年/同貢于京師明年即九)
　　　(年公與論同登第其曰顧公守春官之缺謂顧/少連也序此于九年九月云苑音宛齊大夫苑)
　　　(何/忌)
八年冬余與馬邑苑言揚聫貢於京師自時而後車必
挂轊(音衛車/軸也)席必交祍量其志知其逹於昭代究其文
辨其勝於太常探而討之則明韜於朴厚之質行浮於
休顯之問遊公卿之間質直而不犯恪謹而不懾交同
列之羣以誠信聞余拜而兄之以為執誼而固臨節不
奪在兄而已是嵗小司徒顧公守春官之缺而權擇士
之柄明年春同趨權衡之下並就重輕之試觀其掉鞅
於術藝之場遊刃乎文翰之林風雨生於筆札雲霞發
於簡牘左右圜視朋儕拱手甚可壯也二月丙子有司
題甲乙之科掲于南宫余與兄又聨登焉余不厚顔懐
愧而陪其遊久矣夏四月告歸荆衡拜手行邁輪移都
門之轍轅指秦嶺之路方將髙堂稱慶里閈更賀曳裾
峨冠榮南諸侯之邦遐登王粲之棲髙視劉表之榻(魏/志)
(王粲字仲宣避難荆州依劉/表遂登江陵城樓作登樓賦)桂枝片玉光生於家是冝
砥商雒之阻艱帯江漢之浩蕩以談笑顧盼超越千里
而無倦極也然而景熾氣燠往即南方乗陵炎雲呼吸
温風可無敬乎慎進藥石保安其躬是亦兄之所宜私
也羣公追餞於霸陵列筵而觴送逺之賦圭璋交映或
授首簡於余曰子非知言揚者乎安得而黙耶余受而
書之編於羣玉之右非不知讓貴傳信焉爾
　　送蕭鍊登第後南歸序(序雖不記其年月然觀其/交遊之自而繼之曰亦既)
　　　(升名天官告余東歸皆/貞元九年登第後文)
始余㓜時拜兄於九江郡(九江在唐屬淮南道/書注江分為九道也)覩其樂
嗜經書慕山藪凝和抱質氣象甚茂雖在綺紈而私心
慕焉厥後竊理文字先禮而冠遇兄於澤宫之中(禮祀/射義)
(天子將祭必習射于澤宫澤者所以澤士也注/澤宫名也士謂諸侯朝者諸臣及所貢士也)觀其徳
如九江之拜盖世俗所不能移也自是戰藝三北左次
陋巷余亟㑹於其居視其道如澤宫之遇亦挫抑所不
能居也逾時而名擢太常(太常禮/部也)聲動京國士輩仰慕
顧眄有耀余獲賀於蔡通儒氏窺其志如陋巷之㑹又
得意所不能遷也君子志正而氣一誠純而分定未嘗
摽出䖏為二道判屈伸於異門也固其本養其正如斯
而已矣吾兄先覺而守道獨立而全和貞確端懿(確克/角切)
雅不羈俗君子之素也亦既升名天官告余東遊是將
乗商於浮漢池厯郢城下武昌復於我始見之地則朋
舊之徒含喜來迎宗姻之列加禮以待舟輿所略賀聲
盈耳離羣之思行益少矣僕不腆見邀為序狂夫之言
非所以志君子也自逹而已
　　送班孝亷擢第歸東川覲省序(辛殆庻公亦嘗有/序以送之其曰班)
　　　(之外王父相國馮翊功在社稷者謂嚴震也震/本傳徳宗幸奉天進封馮翊郡王進中書門下)
　　　(貞元十三年卒班方徃/省序當作於此前也)
隴西辛殆庻猥稱吾文宜叙事晨持縑素以班孝亷之
行為請且曰夫人殆所謂吉士也愿而信執而禮言不
黷慢(黷音/讀)行不進越其先兩漢間繼修文儒世其家業
其風流後𦙍耽學篤志之士(耽都/含切)徃徃出於其門今夫
人研精典墳不告劬勩(上音渠下與/制切勞也)屬者舉鄉里登春
官獲居其甲焉家於蜀之東道其嚴君以客卿之位賛
是方岳為大夫良今將拜慶寧覲光耀族屬是其可歌
也道出於南鄭外王父以將相之重九命赤社為諸侯
師今又將亟駕省謁從容燕喜是又可歌也故我與河
南獨孤申叔趙郡李行純行敏等若干人皆歌之矣若
乃序者固吾子冝之栁子曰吾嘗讀王命論及漢書嘉
其立言彼生彪固之胄歟相國馮翊王公功在社稷徳
在生人其門子弟遊文章之府者吾嘗與之齒彼生嚴
氏之出歟承世家之儒風沐外族之休光彼生専聖人
之書而趍君子之林宜矣哉遂如辛氏之談濡翰於素
因寓於辭曰為我謝子之舅氏珠玉將至得無修容乎
　　送獨孤申叔侍親徃河東序(申叔字子重此序當/在貞元十六七年間)
　　　(作盖申叔繼歿於貞元十八年公嘗書/其墓碣云十八年居父䘮未練而殁也)
河東故吾土也家世遷徙莫能就緒聞其間有大河條
山氣盖關左文士徃徃仿佯臨望(仿音旁佯音/羊徘徊也)坐得勝
槩焉吾固翹翹褰裳奮懐舊都日以滋甚獨孤生周人
也徃而先我且又愛慕文雅甚逹經要才與身長(上/聲)志
益力强挾是而東夫豈徒徃乎温凊奉引之隟(與隙/同)必
有美製儻飛以示我我將易觀而待所不敢忽古之序
者期以申導志義不為富厚而今也反是生至於晉出
吾斯文於筆硯之伍其有評我太簡者慎勿以知文許
之
　　送豆盧膺秀才南遊詩序(序不記其年月其曰余/無禄食於世盖謫在永)
　　　(州時/作也)
君子病無乎内而飾乎外有乎内而不飾乎外者無乎
内而飾乎外則是設覆為穽也禍孰大焉有乎内而不
飾乎外則是焚梓毁璞也詬孰甚焉(詬古/候切)於是切磋琢
磨鏃礪括羽之道(磋蒼何切鏃作/木切礪音厲)聖人以為重豆盧生
内之有者也余是以好而欲其遂焉而恒以㓜孤羸餒
為懼恤恤焉遊諸侯求給乎是是固所以有乎内者也
然而不克専志於學飾乎外者未大吾願子以詩禮為
冠屨以春秋為襟帯以圖史為佩服琅乎璆璜衝牙之
響發焉(璆渠幽切/玉名也)煌乎山龍華蟲之采列焉則揖讓周
旋乎宗廟朝廷斯可也惜乎余無禄食於世不克稱其
欲成其志而姑欲速其反也故詩而序云
　　送趙大秀才往江陵謁趙尚書序(趙不詳其名序/云吾竄永州四)
　　　(年即元和三年作新史趙宗儒傳元和初撿校/禮部尚書充東都留守三遷至撿挍吏部尚書)
　　　(為荆南節度使所謂宗人尚書者/指宗儒也其子御史傳不載焉)
士之知感激許與嘗以有報為志者則凡志乎道者咸
願為之如趙生庻乎哉來謂余曰宗人尚書以碩徳崇
功由交廣臨荆州仁我若子姓恩禮備厚有賢子為御
史好學而甚文友我若同生歡欣交通我誠樂為之用
甚不辭也不幸遭重痼六旬而後知人方其急也大懼
不克報尚書公之恩又懼無以當御史君之心以沒毎
念於是未嘗不䀌然内傷(䀌迄/力切)若受鋒刄自是而後調
藥石時飲食生血補氣強筋植骨榮衛之和膂力之剛
迨今兹始全然為人舒幹抗首文翰端麗其材足以用
敢辭而徃以効於戲下(戲音羲又/許為切)其言云爾自吾竄永
州四年(一作/三年)趙生亟見視其狀㳟謹愿慤觀其迹温宻
簡靖聞其言徑直端誠自尚書之為荆州異政日至至
則趙生震抃起立伸目四顧不啻若自已而為之者誠
宜有報知己之道又誠冝有大賢而為之知也是行也
趙生其將奮六翮翔千里以為轅門大府之重增羽儀
之盛其道美矣故余繼之以辭
　
　
　
　
　
　
　
　
　
　
　
　
　
　
　栁河東集巻二十二
欽定四庫全書
　栁河東集巻二十三
　　　　　　　　　　　　唐　栁宗元　撰
　序十二首
　　同吴武陵贈李睦州詩序(舊史憲宗紀元和二年/十月浙西節度使李錡)
　　　(據潤州叛殺判官王澹詐請入朝遂令蘇常杭/湖睦五州戍將殺刺史修石頭故城謀欲僣逆)
　　　(未㡬潤州大將張文良等執李錡以獻李睦州/得罪當在此時考之新史李錡傳亦不載睦州)
　　　(事元和三年吴武陵亦以事貶永州序云睦州/既更大赦始移永州大赦在元和三年睦州亦)
　　　(是時至永詩序/當在是後作)
潤之盜錡(魚倚切/又音竒)竊貨財聚徒黨為反謀十年今天子
即位三年大立制度於是盜恐且奮將遂其不善視部
中良守不為巳用者誣陷去之睦州由是得罪天子使
御史按問館于睦自門及堂皆其私卒為衛天子之衛
不得揺手辭卒致具有間盜遂作而庭臣猶用其文斥
睦州南海上既上道盜以徒百人遮於楚越之郊戰且
走乃得完為左官吏無幾盜就擒斬之於社垣之外論
者謂宜還睦州以明其誣既更大赦始移永州去長安
尚四千里睦州未嘗自言吴武陵剛健士也懐不能忍
於是踴躍其誠鏗鏘其聲(鏗丘耕切/鏘千羊切)出而為之詩然後
慊於内(慊苦簟/切愜也)余固知睦州之道也熟銜匿而未發且
久聞吴之先焉者激於心(焉一/作言)若鐘鼔之考不知聲之
發也遂繫之而重以序
　　送南涪州量移澧州序(涪州即南承嗣也霽雲之/子故序言先中丞與夫忠)
　　　(烈之𦙍皆指霽雲而言傳載承嗣為涪州刺史/劉闢叛以無備謫永州闢叛在元和元年此序)
　　　(云涪州受譴兹郡凡二嵗/為元和三年赦後作云)
越有納官之令以勝大敵(國語越王句踐棲于會稽之/上乃號令于三軍曰有能助)
(寡人謀而退吴者吾與之共知越國之政乃致其父母/昆弟而誓之曰孤子寡婦疾疚貧病者納官其子所以)
(結人心終/果報吴)漢有羽林之制以威四夷(漢武帝太初元年/初置名曰建章營)
(騎後改名曰羽林騎凡從軍死事之子/孫飬羽林官教以五兵號曰羽林孤兒)國家寵先中丞
邁古人之烈故君自未成童品常第四人猶曰於古為
薄漢北地都尉卬(音/昂)以不勝任陷匃奴而子單侯于缾
(西漢功臣表缾侯孫單以其父卬為北/地都尉匈奴入力戰死事子單封缾侯)濟北相韓千秋
以匹夫之諒奮觸南越而子延年侯于成安(西漢功臣/表韓延年)
(以其父千秋為挍尉撃南/越死事延年封成安侯)君之土田之錫猶挫于有司
之手始由施州為涪州(涪音/浮)扞蜀道勍㓂(勍其/京切)晝不釋
刃夜不觧甲曰我忠烈𦙍也期死待敵敵亦曰彼忠烈
𦙍也盡力致命是不可犯然而筆削之吏以簿書校計
贏縮受譴兹郡凡二嵗朝廷建大本貞萬邦慶澤之濡
洗濯生植又况涪州家聲之大裕蠱之志(蠱音古易幹/父之蠱用裕)
宜尤被顯寵者也自漢而南州之美者十七八莫若澧
澧之佐理莫踰於長史以是進秩人猶曰且有後命永
州多謫吏而君侯惠和温良故其歡愉異於他部優詔
既至而君適讎於文(讎是周􁂒/校讎也)其徃也獨故凡羡慕之
辭無不加等噫以君承荷之重恭肅之美四方之求忠
壮義烈者将於君是觀凡君子之志欲其優柔而益固
憤悱而不忘以增太史世家之籍用是為貺則拱璧大
鼎烏可以言重乎
　　送薛存義序(零陵永州邑也薛為令而去公序以/送之且曰吾賤且辱不得與於考績)
　　　(幽明之説則序/在永時作也)
河東薛存義将行栁子載肉于俎崇酒于觴追而送之
江之滸(音虎詩在/江之滸)飲食之(飲音䕃/食音嗣)且告曰凡吏于土者
若知其職乎盖民之役非以役民而已也凡民之食于
土者出其十一傭乎吏使司平于我也今我受其直怠
其事者天下皆然豈惟怠之又從而盜之向使傭一夫
於家受若直怠若事又盜若貨器則必甚怒而黜罸之
矣以今天下多類此而民莫敢肆其怒與黜罸何哉勢
不同也勢不同而理同如吾民何有逹於理者得不恐
而畏乎存義假令零陵二年矣蚤作而夜思勤力而勞
心訟者平賦者均老弱無懐詐暴憎其為不虛取直也
的矣其知恐而畏也審矣吾賤且辱不得與考績幽明
之説於其徃也故賞以酒肉而重之以辭
　　送薛判官量移序(薛不詳其名序云薛去連而吏/於鼎永與連相接又鼎之經塗)
　　　(序當作於/永州時)
仕於世有勞而見罪凡人處是鮮不怨懟忿憤(懟音隊/憤房吻)
(切/)列於上愬於下此恒状也異於恒者其道宜顯薛生
司貨賄於軍興之際兵亂不去然得以不犯由太行以
東皆傳道之可以為勞矣而竟連大獄以至於放不戚
於貌不悱於心樂以自肥而未嘗尤於物其有異于恒
矣哉朝廷施恩澤大凡受謫者罪得而未薄(未一/作末)乃命
以近壤薛君去連而吏於朗(朗今/鼎州)是其漸於顯歟君子
學以植其基信以篤其道有異于恒者充而大之茍推
是以徃雖欲辭顯難矣
　　送李渭赴京師序(渭唐宗室子也序曰余斥刺栁/至于桂君又在焉公元和十年)
　　　(既召而復謫于栁/此在栁州時作)
過洞庭上湘江非有罪左遷者罕至又况踰臨源嶺下
灕水(灕力支切灕/水出零陵)出荔浦(荔音/戾)名不在刑部而来吏者
其加少也固宜前余出居永州李君至固怪其棄美仕
就醜地無所束縛自取瘴癘後余斥刺栁州至于桂君
又在焉方屑屑為吏噫何自苦如是耶明時宗室屬子
當尉畿縣今王師連征不貢二府方汲汲求士李君讀
書為詩有幹局久逰燕魏趙代間知人情識地利能言
其故以是入都干丞相益國事不求獲乎已而已以有
獲予嫉其不為是久矣而曰将行請余以言行哉行哉
言止是而已
　　送嚴公貺下第歸興元覲省詩序(公貺震之子也/所謂相國馮翊)
　　　(公殿邦坤隅柄是文武者即震也本傳徳宗幸/奉天震進封馮翊公久之進中書門下平章事)
　　　(貞元十五年卒序當/作于震未卒之前)
嚴氏之子有公貺者退自有司踵門而告栁子曰吾獻
藝不售於儀曹之賈貨不中度敢逃其咎詰朝将行願
聞所以去我者其可乎哉余諭之曰吾子以沖退之志
端其趣嚮以淬礪之誠(淬音倅/礪音厲)修其文雅行當承教戒
於獨立之下濬發清源(濬作/浚)激掦洪音沛哉鏗鏘乎充
于四體之不暇吾何敢去子恭惟相國馮翊公有大勲
力盈於旂常極人臣之尊分天子之憂殿邦坤隅柄是
文武若子者生而有黼繢梁肉之美不知耕農之勤勞
物役之艱難趍其庭有魏絳之金石焉(晉侯以樂賜魏/絳曰子教寡人)
(和諸戎狄以正諸華夏八年之中九合諸侯如樂之和/請與子樂之辭曰和戎狄國之福也臣何力之有夫賞)
(國之典也子其受之/魏絳始有金石之樂)候其門有亞夫之棨㦸焉(漢制假/棨㦸以)
(代斧鉞棨前驅之器以木為/之王公以下通用以前驅也)中人處之不能無傲而子
之伯仲皆脱略貴美服勤儒素退託於布衣韋帶之任
如少習然故繼登上科以及於子是可舉嚴氏之教誦
乎他門使有矜式也而吾子又引慝内訟撝謙如此(撝/音)
(揮/)其何患乎賈之不售而自薄哉於是文行之逹(一有/者字)
若髙陽齊據者偕賦命余序引余朴不曉文故書嚴子
之嘉言編於右簡竊褒貶之義以贈
　　送元秀才下第東歸序(元秀才公瑾也公集有荅/貢士元公瑾耆謂其有文)
　　　(行而不能薦於有司其末曰其余去就之説則/足下觀時而已今為序送言退家殷墟修志增)
　　　(藝故贈言以勉之也序當在書/後皆貞元十八九年京師時作)
周乎志者窮躓不能變其操(躓音致説文/跲也操音慥)周乎藝者屈
抑不能貶其名其或處心定氣居斯二者雖有窮屈之
患則君子不患矣元氏之子其殆庶周乎言恭而信(言/一)
(作/貌)行端而靜勇於講學急於進業既逰京師寓居側陋
無使令之童闕交易之財可謂窮躓矣而操逾厲志之
周也才濬而清詞簡而備工於言理長於應卒從計京
師受丙科之薦獻藝春卿當三黜之辱可謂屈抑矣而
名益茂藝之周也茍非處心定氣則曷能如此哉余聞
其欲退家殷墟修志增藝懼其沉鬱傷氣懐憤而不能
逹乃徃送而諭焉夫有湛盧豪曹之器者(越王勾踐有/寳劒五純鉤)
(湛盧鏌鎁/豪曹巨闕)患不得犀兕而剸之(剸㫖逺切/細剖也)不患其不利
也今子有其器宣其利乗其時夫何患焉磨礪而坐待
之可也遂欣欣而去
　　送辛殆庶下第逰南鄭序(此貞元十三年作盖公/自貞元五年来京師求)
　　　(進士其在序曰余在京師九年/則十三年未為集賢正字時也)
朝廷用文字求士每嵗布衣束帶偕計吏而造有司者
僅半孔徒之數(謂半孔門弟/子三千之數)春官上大夫擢甲乙而升
司徒者於孔氏髙弟亦再倍焉僕在京師凡九年于今
其間得意者二百有六十人其果以文克者十不能一
二嘗從俊造之後頗渉藝文之事四貢鄉里而後獲焉
方之於釣者絲綸不屬鈎喙甚直懐(一作/嗜)有美餌而觖
望獲魚之暮(觖古穴切又窺/瑞切怨望也)則善取者皆指而笑之今
辛生固窮而未逹遲久而不試褎衣之徒視子而捧腹
者盖不之知焉辛生嘗南依蠻楚専志於學為文無謬
悠迂誣之談鍛錬翦截動可觀采故相國齊公(齊映也/映以貞)
(元二年正月拜相/至是盖已死矣)接禮加等常為右客且佐其䇿名之
願遂笈典墳(笈音及又/極瞱切)袖文章北来王都笑揖羣伍文
昌下大夫上士之列見而器異爭為鼔譽由是為聞人
戰術藝之場莫與爭鋒然而遷延三北躑躅不振(躑直/摭切)
(躅㕑/玉切)豈其直鈎而釣懐美餌而羡魚者耶若辛生者有
司抑之則已不然身都甲乙之籍其果以文克歟今則
囊如懸磬傭室寓食方将適千里求仁人被冐畏景陟
降棧道吾欲抑而不歎其若心胷何然吾聞焚舟而克
(秦穆公伐晉/濟河焚舟)手劒而盟者(周赧王五十七年秦攻邯鄲/趙王使平原君合從于楚平)
(原君約其門下客二十人與之俱得十九人餘無可取/者毛遂自薦于平原君平原君至楚與謀合從不決毛)
(遂遂按劒歴階而上曰合從者為楚非為趙也遂左手/持盤血右手招十九人㰱血於堂下曰公等碌碌因人)
(成事者也/定從而歸)皆敗北之餘也子之厄困而徃覇心勇氣無
乃發於是行乎成拜賜之信刷壓境之耻無乃果於是
舉乎徃慎所履如志遄返(遄淳/縁切)勉自固植以遂子之欲
姑使談者謂我言而中(而一/作兩)不猶愈乎
　　送崔子符罷舉詩序(崔九名䇿字子符其序云居/草野八年崔子幸来而親余)
　　　(此序在永州作明甚集文又有與䇿登西山詩/有云吾子幸淹留緩我愁腸繞則詩當在前而)
　　　(序當在/後云)
世有病進士科者思易以孝悌經術兵農曰庶㡬厚於
俗而國得以為理乎栁子曰否以今世尚進士故凡天
下家推其良公卿大夫之名子弟國之秀民舉歸之且
而更其科以為得異人乎無也唯其所尚文學(一作/又舉)移
而從之尚之以孝悌孝悌猶是人也尚之以經術經術
猶是人也雖兵與農皆然曰然則宜如之何曰即其辭
觀其行考其智以為可化人及物者隆之文勝行無觀
智無考者下之俗其以厚國其以理科不俟易也今有
博陵崔䇿子符者少讀經書為文辭本於孝悌理道多
容以善别時剛以知柔進於有司六選而不獲家有寃
連伏闕下者累月不觧仕将晚矣而戚其孤㓜徃復不
憚萬里再嵗不就選世皆曰孝悌人也(孝一/作仁)如是且不
見隆雖百易其科其可厚而理乎今夫天下已理民風
已厚欲繼之於無窮其在慎是而已朝廷未命有司既
命而果得有道者則是術也宜用崔子之仕又何晚乎
僕智不足而獨為文故始見進而卒以廢居草野八年
麗澤之益鏃礪之事空於耳而荒於心崔子幸来而親
余(親亦/作覿)讀其書聽其言發余始志若寤而言夢醒而問
醉未及悉而告余以行余懼其悼時之徃而不得於内
也獻之酒賦之詩而歌之坐者從而和之既和而叙之
　　送蔡秀才下第歸覲序(蔡君不詳其名貞/元末在京師時作)
僕之始貢於京師蓍者卦之曰是所謂望而(一作/之)未覩
隱而未見曭乎逺而有榮者也(曭他囊切/日無光也)今兹嵗在鶉
首若合於壽星其果合乎(公貞元五年已已進士七年/辛未在京師嵗在未曰鶉首)
(故曰嵗在鶉首壽星属辰酉與辰合故至九/年癸酉登第故曰若合於壽星其果合乎)僕時悒然
遲之謂其誕慢怪迂是将不然然而僅寘於懐耳未克
決而忘之也後果依違遷就四進而獲卒如其言云噫
彼莫莫者其有宰於人乎不然何其應前定若是之章
明也今蔡君馳聲耀譽聞於公卿戰藝之徒推為先登
而五就鄉舉徃而見罷意者前定之期殆未及歟故君
子之居易俟命樂天不憂者(一本無/上五字)果於自是也君其
勵文學焉丈人牧人南邦君展覲承顔婆娑愉樂之暇
則充其經笥茂是文苑時焉逃哉遲速之事則瞽史之
任吾不及知
　　送韋七秀才序(一云送韋七秀才下第序一本云/送韋七秀才下第求益友序據集)
　　　(中有與韋中立論師道書有曰僕自謫居南/中九年盖元和八年間也此序當後書而作)
所謂先聲後實者豈惟兵用之然雖士亦然若今由州
郡抵有司求進士者嵗數百人咸多為文辭道今語古
角夸麗務富厚有司一朝而受者㡬千萬言讀不能十
一即偃仰疲耗目眩而不欲視心廢而不欲營如此而
曰吾能不遺士者偽也唯聲先焉者讀至其文辭心目
必専(目一/作耳)以故少不勝京兆韋中立其文懿且髙其行
愿以恒試其藝益工久與居益見其賢然而進三年連
不勝是豈拙於為聲者歟或以韋生之不勝為有司罪
余曰非也榖梁子曰心志既通而名譽不聞友之過也
名譽既聞而有司不以告者有司之過也人之視聽有
所止神志有所不及古之道名譽未至不以罪有司而
况今乎今韋生樂植乎内而不欲掦乎外其志非也孔
子不避名譽以致其道今韋生仗其文簡其友思自得
於有司抑非古人之道歟将行也余為之言既以遷其
人又以移其友且使惑者知釋有司也
　　送辛生下第序略(辛生不詳其名其曰中書髙舍/人備位於禮部攘袂矯枉辛以)
　　　(是再嵗連黜考之於史中書髙郢也郢本傳貞/元中遷中書舍人進禮部侍郎時四方士務朋)
　　　(比更相薦譽以動有司徇名亡實郢患之乃謝/絶請謁専行藝司貢部凡三嵗甄幽獨抑浮華)
　　　(流競之俗為衰與序所/言皆合序當在京師作)
自命鄉論士之制壊而不復士莫有就緒故叢於京師
京兆尹嵗貢秀才常與百郡相抗登賢能之書或半天
下取其殊尤以為舉首者仍嵗皆上第過而就黜時謂
怪事有司或不問能否而成就之中書髙舍人備位於
禮部攘袂矯枉(袂彌蔽/切袖也)痛抑華耀首京師之貢者(首一/作㑹)
再嵗連黜辛生以是不在議甲乙伍中其沉沒困厄之
士闔户塞竇而得榮名者連畛而起談者果以至公稱
焉其能否也世莫知也若辛生其文簡而有制其行直
而無犯嚮使不聞於公卿不掦於交㳺又不為京師貢
首則其甲乙可曲肱而有也嗚呼名之果為不祥也有
是夫既受退告歸長沙以辛生之文行八年無就如其
初而退返(一無/退字)吾甚憤焉孟子曰位卑而言髙者罪也
於辛生又不能已故略
　
　
　
　
　栁河東集巻二十三
欽定四庫全書
　桞河東集巻二十四
　　　　　　　　　　　　唐　栁宗元　撰
　序十一首
　　送從兄偁罷選歸江淮詩序(考新史栁氏年表偁/無見焉其曰自淮陽)
　　　(從調抵于京師罷選而歸此序當/在貞元十七八年在京師時作)
伯氏自淮陽從調抵於京師冬十月牒計不至攝衽而
退顧謂宗元曰昔吾祖士師生於衰周與道同波為世
儀表故直道而仕三黜不去孔子稱之遺佚而不怨厄
窮而不憫孟子賛之今吾遑遑末路寡偶希合進不知
嚮退不知守所不敢折其志戚其心遵祖訓也然而闕
滫瀡之飬(滫息有切米泔也/瀡息委切滑也)乏庾釡之畜逼迸無成(逼/筆)
(力切廹也迸/北諍切走也)東轅淮湖雖欲脱細故於胷中味道腴於
舌端勉修厥志懼不恒久子當慰我窮局之懐袪我行
役之憤博之以文發於詠歌吾非子之望将誰望焉宗
元再拜曰夫聞善不慕與聾聵同見善不敬與昬瞽同
知善不言與嚚瘖同則聞之先達久矣矧吾兄有柔儒
之茂質恢曠之𢎞量敢無敬乎有述祖之美談安道之
貞節敢無慕乎覩徽容而敬聞嘉話而慕敢無言乎言
不稱徳文不盡志適為累而已矣於是賦而序之繼其
聲者列於左凡五十七首遂命從姪立編為後序終焉
　　送從弟謀歸江陵序(公之髙祖諱子夏徐州長史/其曰吾與謀從髙祖而異其)
　　　(别當自此然謀之父祖考之年表質之譜系皆/無見焉序言吾觸罪屏擯楚越間六年此元和)
　　　(五年/間作)
吾與謀由髙祖王父而異謀少吾二嵗徃時在長安居
相邇也與謀皆甚少獨見謀在衆少言好經書心異之
其後吾為京兆從事謀来舉進士復相得益知謀盛為
文辭通外家書一再不勝懼禄飬之緩棄去為廣州從
事復佐邕州連得薦舉至御史後以智免歸家江陵有
宅一區環之以桑有僮指三百有田五百畝樹之榖藝
之麻飬有牲出有車無求於人日率諸弟具滑甘豐柔
視寒燠之宜其隙則讀書講古人所謂求其道之至者
以相勵也過永州為吾留信次具道其所為者凡士人
居家孝悌恭儉為吏祗肅出則信入則厚足其家不以
非道進其身不以茍得時退則退尊老無井臼之勞和
安而益壽(一作安和/而益壽)兄弟衎衎以相友(衎空旱/切樂也)不謀食
而食給不謀道而道顯則謀之去進士為從事於逺始
也吾疑焉今也吾是焉别九嵗而㑹於此視其貎益偉
問其業益習叩其志益堅於虖吾宗不振久矣識者曰
今之世稍有人焉若謀之出處庸非所謂人歟或問管
仲孔子曰人也謀雖不識於管仲其為道無悖亦可以
有是名也抑又聞聖人之道學焉而必至謀之業良矣
而又増焉志専矣而又若不足焉孔子之門不道管晏
則謀之為人也(有/字)也其可度哉吾不智觸罪擯越楚間
六年築室茨草為圃乎湘之西穿地可以漁種黍可以
酒甘終為永州民又恨徒費禄食而無所答下媿農夫
上慚王官追計徃時咎過日夜反覆無一食而安於口
平於心若是者豈不以少好名譽嗜味得毒而至於是
耶用是愈賢謀之去進士為從事以足其家終始孝悌
今雖欲羡之豈復可得謀在南方有令名其所為日聞
於人吾恐謀不幸又為吾之所悔者将已之而不能得
可若何然謀以信厚少言蓄其志以周於事雖履吾跡
将不至乎吾之禍則謀何悔之有茍能是雖至於大富
貴又何慄耶振吾宗者其惟望乎爾
　　送澥序(以新史年表考之栁氏自晉侍中景猷生/二子耆純耆太守號西眷耆之子恭四傳)
　　　(而為方輿公其下五子皆有傳焉純又別而為/二其子卓有子四人號東眷其六世孫懿三傳)
　　　(而至道茂又别為二而各有傳焉子厚耆之裔/也故栁氏在髙宗時並居尚書省者為衆登即)
　　　(芳之子本傳元和初為大理少卿公綽温之子/永貞初為刑部郎皆有傳可考公曰終老於夷)
　　　(序當在永州/作澥音邂)
人咸言吾宗宜碩大有積徳焉在髙宗時並居尚書省
二十二人遭諸武以故衰耗(一有武氏敗猶/不能興七字)不能為尚
書吏者間數十嵗乃一人永貞年吾與族兄登並為禮
部屬吾黜而季父公綽更為刑(一有/吏字)部郎則加稠焉又
觀宗中為文雅者炳炳然以十數仁義固其素也意者
復其興乎(一無/其字)自吾為僇人(僇音/戮)居南鄉後之頴然出
者吾不見之也其在道路幸而過余者獨得澥澥質厚
不謟敦朴有裕若器焉必隆然大而後可以有受擇所
以入之者而已矣其文蓄積甚富好慕甚正若墻焉必
基之廣而後可以有蔽擇其所以出之者而已矣勤聖
人之道輔以孝悌復嚮時之美吾於澥焉是望汝徃哉
見諸宗人為我謝而勉焉無若大山之麓止而不得升
也其唯川之不已乎吾去子終老于夷矣
　　送内弟盧遵遊桂州序(韓昌黎銘公墓謂舅弟盧/遵涿人性謹慎學問不厭)
　　　(自子厚之斥遵從而家逮其死不去既徃𦵏又/将經紀其家序云以余棄于南服来從余居五)
　　　(年矣即銘之意時/當在元和四年作)
外氏之世徳存乎古史揚乎人言其敦大朴厚尤異乎
他族由遵而上五世為大儒兄弟三人咸為帝者師其
風之流者皆好學而質重遵余弟(一有/子字)也廣而不肆巽
而不懾孝敬忠信之道拳拳然未嘗去乎其中盖由其
中出者也浸潤以詩易動揺以文采以余棄于南服来
從余居五年矣未嘗見其行有悖乎義(悖音佩又/蒲沒切)言有
異乎行者則余之棄也適累斯人焉以愛余而慰其憂
思故不為京師遊以取名當世以桂之邇也而中丞之
道光大多容賢者故洋洋焉樂附而趍以出其中之有
夫如是則(一無/則字)宜奮翼鱗乗風波以遊乎無倪徃哉其
漸乎是行也
　　送表弟吕譲将仕進序(吕渭之子凡四曰温恭謙/譲渭温皆有傳温自道州)
　　　(移衡州譲取道於永求序耳/温元和六年卒序當前作)
吾觀古豪賢士能知生人艱饑羸寒蒙難抵暴捽抑無
告(捽昨沒切説/文持頭髮也)以吁而憐者皆飽窮厄恒孤危􁀿􁀿忡
忡(􁀿音/怡)東西南北無所歸然後至於此也今有吕氏子
名譲生而食肉厭粱稻欺紈縠㓜専靖不好遊不踐郊
牧坰野不目小民農夫耕築之倦苦不耳呼怨而獨粹
然憐天下之窮甿(與氓同説/文田民也)坐而言未嘗不至焉此孰
告之而孰示之耶積於中得於誠徃而復咸在其内者
也彼告而後知示而後哀由外以鑠已(上式/灼切)因物以激
志者也中之積誠之得其為賢也莫尚焉吕氏子得賢
人之上資增以嗜儒書多文辭上下今古左程右凖以
為直道(直一/作其)其於逺且大若稼而榖圃而蔬不丐買而
有也今来言曰道不可特出功不可徒成必由仕以登
假辭以通然後及乎物也吾将通其辭干於仕庶施吾
道願一決其可不可於子何如余曰志好焉(好一/作存)學不
至焉不可也學存焉辭不至焉不可也辭存焉時不至
焉不可也今以子之志且學而且文之(一無而/下且字)又當主
上興太平賢士大夫為宰相卿士吾子以其道從容以
行由於下達於上旁施其事業若健者之升梯舉足愈
多身愈髙人愈仰之耳道不誤矣勤而不忘斯可也怠
而忘斯不可也捨是吾無以為決子其行焉
　　陪崔使君遊宴南池序(使君崔敏也刺永州卒以/元和五年九月公嘗誌其)
　　　(墓又嘗為文以祭有曰某等咸以罪戾謫兹炎/方公垂恵和枯槁以光鳴鸞適野泛鷁㳂湘廣)
　　　(筵命樂華燭飛觴與此序意同序/云于暮之春當在元和五年春也)
零陵城南環以羣山延以林麓其崖谷之委㑹則泓然
為池(泓烏宏切/下深貎)灣然為溪(灣烏還切/水曲也)其上多楓柟竹箭
哀鳴之禽其下多芡芰蒲渠(芡音儉雞頭也/芰音騎小荷也)騰波之魚
韜涵太虛澹灧里閭(澹徒濫切/灧音艷)誠游觀之佳麗者已崔
公既来其政寛以肆其風和以亷既樂其人又樂其身
於暮之春徴賢合姻登舟于兹水之津連山倒垂萬象
在下浮空泛景蕩若無外横碧落以中貫陵太虛而徑
度羽觴飛翔匏竹激越熙然而歌婆然而舞持頥而笑
瞪目而倨(瞪文證/切直視)不知日之将暮則於向之物者可謂
無負矣昔之人知樂之不可常㑹之不可必也當歡而
悲者有之况公之理行宜去受厚錫而席之賢者率皆
在官蒙澤方将脱鱗介生羽翮夫豈趦趄湘中(趦千資/切趄千)
(余/切)為顦顇客耶(顦音憔/顇音悴)余既委廢於世恒得與是山水
為伍而悼兹㑹不可再也故為文志之
　　愚溪詩序(公元和五年與楊誨之書云方築愚溪/東南為室而此言丘泉溝池堂溪亭島)
　　　(皆具詩序當在溪室既成而作序云於是作八/愚詩紀于溪石上而集無見焉豈逸之耶良可)
　　　(惜/也)
灌水之陽有溪焉東流入於瀟水或曰冉氏嘗居也故
姓是溪為冉溪(為一/作曰)或曰可以染也名之以其能故謂
之染溪余以愚觸罪謫瀟水上愛是溪入二三里得其
尤絶者家焉古有愚公谷(列子湯問第五太形王屋二/山方七百里髙萬仞北山愚)
(公者年且九十面山而居懲山北之塞出入之迂也聚/室而謀曰吾與汝畢力平險指通豫南逹于漢隂可乎)
今予家是溪而名莫定土之居者猶齗齗然(齗魚斤切/説文齒夲)
(也/)不可以不更也故更之為愚溪愚溪之上買小丘為
愚丘自愚丘東北行六十歩得泉焉又買居之為愚泉
愚泉凡六穴皆出山下平地盖上出也合流屈曲而為
愚溝遂負土累石塞其隘為愚池愚池之東為愚堂其
南為愚亭池之中為愚島嘉木異石錯置皆山水之竒
者以余故咸以愚辱焉夫水智者樂也(樂五/孝切)今是溪獨
見辱於愚何哉盖其流甚下不可以溉灌又峻急多坻
石大舟不可入也幽䆳淺狹蛟龍不屑不能興雲雨無
以利世而適類於余然則雖辱而愚之可也寗武子邦
無道則愚智而為愚者也顔子終日不違如愚睿而為
愚者也(二事見/論語)皆不得為真愚今余遭有道而違於理
悖於事故凡為愚者莫我若也夫然則天下莫能爭是
溪余得専而名焉溪雖莫利於世而善鑒萬類清瑩秀
徹鏘鳴金石能使愚者喜笑眷慕樂而不能去也余雖
不合於俗亦頗以文墨自慰潄滌萬物牢籠百態而無
所避之以愚辭歌愚溪則茫然而不違昬然而同歸超
鴻蒙混希夷寂寥而莫我知也於是作八愚詩紀于溪
石上
　　婁二十四秀才花下對酒唱和詩序(婁君即圖南/也集有送圖)
　　　(南遊淮南将入道序有酬婁秀才病中見寄詩/有酬婁秀才将之淮南見贈之作婁去永而之)
　　　(淮南在元和三年則此詩序/必其未如淮南之前作云)
君子遭世之理則呻呼踴躍以求知於世而遯隱之志
息焉於是感激憤悱思奮其志略以効於當世故形於
文字伸於歌詠是(一有/故字)有其具而未得行其道者之為
之也婁君志乎道而遭乎理之世其道宜行而其術未
用故為文而歌之有求知之辭以余弟同志而偕未逹
故為(一無/為字)贈詩以悼時之徃也余既困辱不得預覩世
之光明而幽乎楚越之間故合文士以申其致将俟夫
木鐸以間於金石大凡編辭于斯者皆太平之不遇人
也
　　法華寺西亭夜飲賦詩序(寺在永州公嘗為作西/亭記其詩亦具於集以)
　　　(記考之亭已作於元和/四年詩序當必繼作)
余既謫永州以法華浮圖之西臨陂池丘陵大江連山
其髙可以上其逺可以望遂伐木為亭以臨風雨觀物
初而遊乎顥氛之始(氛一/作氣)間嵗元克巳由柱下史(周藏/書室)
(史之柱下也因以為官/名老𣆀嘗為柱下史焉)亦謫焉而来無㡬何以文從余
者多萃焉是夜㑹兹亭者凡八人既醉克已欲志是㑹
以貽於後咸命為詩而授余序昔趙孟至於鄭賦七子
以觀鄭志克已其慕趙者歟(左氏㐮公二十七年鄭伯/享趙孟於垂隴子展伯有)
(子西子産子太叔二子石從趙孟曰七子從君以寵武/也請皆賦以卒君貺武亦以觀七子之志於是子展賦)
(草蟲伯有賦鶉之賁賁子西賦黍苗之四章子産賦隰/桑子太叔賦野有蔓草印叚賦蟋蟀公孫叚賦桑扈二)
(子石即印叚/公孫叚也)卜子夏為詩序使後世知風雅之道余其
慕卜者歟誠使斯文也而傳於世庶乎其近古矣
　　序飲(集有鈷鉧潭西小丘記云其石之突怒偃蹇/争為竒恠者不可勝數其􁃔然相累而下者)
　　　(若牛馬之飲于溪今所謂嚮之為記所謂牛馬/之飲者離坐其背即潭西小丘之地也婁圖南)
　　　(者見前篇潭西小丘記作於/元和四年此序當作于記後)
買小丘一日鋤理二日洗滌遂置酒溪石上嚮之為記
所謂牛馬之飲者離坐其背實觴而流之接取以飲乃
置監史而令曰當飲者舉籌之十寸者三逆而投之能
不洄于洑(洄胡雷切説文席洄/也洑房六切伏流也)不止于坘(音遲與/坻同)不沉
于厎者過至(一無/至字)不飲而洄而止而沉者飲如籌之數
既或投之則旋眩滑汩(眩熒/絹切)若舞若躍速者遲者去者
住者衆皆據石(一有/位字)注視懽抃以助其勢􁂪然而逝(突/㢮)
(沒/切)乃得無事於是或一飲或再飲客有婁生圖南者其
投之也一洄一止一沉獨三飲衆乃大笑驩甚余病痞
(部鄙切腹/内結痛)不能飲酒至是醉焉遂損益其令以窮日夜
而不知歸吾聞昔之飲酒者有揖譲酬酢百拜以為禮
者有叫號屢舞如沸如羮以為極者有裸裎袒裼以為
逹者(裸魯果切裎/音呈裼音錫)有資絲竹金石之樂以為和者有以
促數糺逖而為宻者(數音/朔)今則舉異是焉故捨百拜而
禮無叫號而極不袒裼而逹非金石而和去糺逖而宻
簡而同肆而恭衎衎而從容於以合山水之樂成君子
之心宜也作序飲以貽後之人
　　序棊(棊出公之新意然觀其末曰余墨者徒也觀/其始與末有似棊者故叙其謫居零陵時遊)
　　　(戯間有所寓意焉耳其二弟宗直宗一晏元獻/公本題云序飲序棊二篇古本或有或無云)
房生直温與予二弟遊皆好學予病其確也思所以休
息之者得木局隆其中而䂓焉其下方以直置棊二十
有四貴者半賤者半貴曰上賤曰下咸自第一至十二
下者二乃敵一用朱墨以别焉房於是取二毫如其第
書之既而戲者二人則視其賤者而賤之貴者而貴之
其使之擊觸也必先賤者不得已而使貴者則皆慄焉
惽焉亦鮮克以中其獲也得朱焉則若有餘得墨焉則
若不足余諦視之以思其始則皆類也房子一書之而
輕重若是適近其手而先焉非能擇其善而朱之否而
墨之也然而上焉而上下焉而下貴焉而貴賤焉而賤
其易彼而敬此遂以逺焉(易以/䜴切)然則若世之所以貴賤
人者有異房之貴賤兹棊者歟無亦近而先之耳有其
果能擇其善否者歟其敬而易者亦從而動止矣有敢
議其善否者歟其得於貴者有氣不揚而志不蕩者歟
其得於賤者有不貎慢而心肆者歟其所謂貴者有敢
輕而使之者歟所謂賤者有敢避其使之撃觸者歟彼
朱而墨者相去千萬不啻有敢以二敵其一者歟余墨
者徒也觀其始與末有似棊者故叙
　
　
　
　
　
　
　栁河東集巻二十四
欽定四庫全書
　栁河東集巻二十五
　　　　　　　　　　　　唐　栁宗元　撰
　序十七首
　　凌助教蓬屋題詩序(凌助教考唐史年表皆無所/見觀序辭公尚在京師時作)
儒有蓬户甕牖而自立者河間凌士燮窮討六籍皆有
著述而尤䆳春秋為儒官守道端荘植志不回在京師
十二年家本吴也欲歸而不可得遂構蓬室以備揖譲
之位棟宇簡易僅除風雨盖大江之南其舊俗也由是
不出環堵坐入吴甸包山震澤若在牖外所謂求仁而
得仁斯固然歟與夫南音越吟慕望而不獲者異日道
也夫厚人倫懐舊俗固六義之本羣公是以有發徳之
什書在屋壁余叙而引之
　　送韓豐羣公詩後序(春秋羊舌氏四族銅鞮伯華/叔向叔魚叔虎兄弟四人伯)
　　　(華名赤叔向名肹叔向仕晉魯昭公十四年晉/邢侯與雍子爭鄐田叔魚攝理受雍子之女而)
　　　(蔽罪邢侯邢侯怒殺叔魚與雍子於朝宣子問/其罪於叔向叔向曰施生戮死可也乃施邢侯)
　　　(而尸雍子與叔魚于市孔子曰叔向古之遺直/也治國制刑不隱於親又曰殺親益榮猶善也)
　　　(夫伯華為銅鞮大夫魯㐮公三年代其父為中/軍尉家語孔子閒處歎曰嚮使銅鞮伯華無死)
　　　(天下其有定矣其所稱道者如此韓豐安平之/兄也安平名泰新史附王叔文傳貞元二十年)
　　　(與公同為監察御史故云與安平遇于上京追/用古道交於今世以是知吾兄矣序云今将浮)
　　　(㳺淮湖觀藝諸侯/盖在京師時作)
春秋時晉有叔向者垂聲邁烈顯白當世而其兄銅鞮
伯華(鞮音題春秋注銅/鞮晉别縣在上黨)匿徳藏光退居保和士大夫其
不與叔向游者罕知伯華矣然仲尼稱叔向曰遺直由
義(左氏作猶/家語作由)又稱伯華曰多聞内植進退兩尊榮於䇿
書故羊舌氏之美至于今不廢宗元常與韓安平遇於
上京追用古道交於今世以是知吾兄矣兄字茂實敦
朴而知變𢎞和而守節温淳重厚與直道為伍嘗績文
著書言禮家之事條綜今古(綜作/弄切)大備制量遺名居實
澹泊如也他日當為達者稱焉(連上文意逹者謂孔子/也史記吾聞聖人之後)
(雖不當世必有逹者今孔/丘年少好禮其逹者歟)在吾儕乎則韓氏之美亦将
焜燿(上胡本切/下弋笑切)於後矣今将浮游淮湖觀藝諸侯凡知
兄者咸出祖于外天水趙佶秉翰序事殷勤宣備詞㫖
甚當余謂春秋之道或始事或終義大易之制序卦處
末然則後序之設不為非經也於是編其餞詩若干篇
紀于末簡以貺行李遂抗手而别豐之季弟泰知名與
余善
　　送婁圖南秀才遊淮南序(圖南師徳曽孫也師徳/當武后時以撫定河北)
　　　(進納言世稱長者公永貞元年自禮部貟外郎/貶永州司馬永州零陵也序云自尚書郎謫来)
　　　(零陵見婁君又云為余留三年則序疑在元和/三年作然集有序飲在元和四年尚云客有婁)
　　　(生圖南意其見婁君之嵗非謫零陵初也集又/有酬婁秀才病中見寄及将之淮南之作當與)
　　　(此序同時皆在元/和五六年間歟)
僕未冠求進士聞婁君名甚熟其所為歌詩傳詠都中
通數經及羣書當時為文章若崔比部于衛尉相與稱
其文衆皆曰納言曽孫也而又有是咸推譲為先登後
十餘年僕自尚書郎謫来零陵覯婁君猶為白衣居無
室宇出無僮御僕深異而評之乃曰今夫取科者交貴勢
倚親戚合則挿羽翮生風濤沛然而有餘吾無有也不
則饜飲食馳堅良以歡于朋徒相貿為資相易為名有
不諾者以氣排之吾無有也不則多䈥力善造請朝夕
屈折於恒人之前走髙門邀大車矯笑而偽言卑陬而
姁媮(上音吁下音/俞説文美也)偷一旦之容以售其伎吾無有也自
度卒不能堪其勞故舍之而遊逾湖江出豫章至南海
復由桂而下也少好道士言餌藥為壽未盡其術故徃
且求之僕聞而愈疑徃時觀得進士者不必若婁君之
言又少能類婁君之文學又無納言之大徳以為之祖
無比部衛尉以為之知而升名者百數十人今婁君非
不足也顧不樂而遁耳因為余留三年他日又曰吾所
以求於心者未克今其行也余既異其遁於名而又徳
其久留於我也故為之言夫君子之出以行道也其處
以獨善其身也今天下理平主上亟下求士之詔婁君
智可以任職用事文可以宣風歌徳行於世必有合其
道而進薦之者遽而為處士吾以為非時将曰老而就
休耶則甚少且銳羸而自飬耶則甚碩且武問其所以
處咸無名焉若茍焉以圖壽為道又非吾之所謂道也
夫形軀之寓於土非吾能私之幸而好求堯舜孔子之
志唯恐不得幸而遇行堯舜孔子之道唯恐不慊(苦簟/切説)
(文不滿也/一曰愜也)若是而壽可也求之而得行之而慊雖夭其
誰悲今将以呼噓為食咀嚼為神無事為閒不死為生
則深山之木石大澤之龜蛇皆老而久於其道何如也
僕嘗學於儒持之不得以䧟於是以出則窮以處則乖
其不宜言道也審矣以吾子見私於僕而又重其去故
竊言而書之而宻授焉
　　送易師楊君序(楊君不詳其名崔公崔能也史有/傳時為永州刺史公集中有湘源)
　　　(二妃廟碑云州刺史御史中丞崔公能/在元和九年序之作亦在永州時也)
世之學易者率不能窮究師説本承孔子而妄意乎物
表爭伉(一作/能)乎理外(伉苦浪/切敵也)務新以為名縦辯以為髙
離其源振其末故羲文周孔之奥詆冐混亂人罕由而
通焉不違古師以入道妙若𢎞農楊君者其鮮矣御史
中丞崔公博而守儒逹而好禮故楊君之来也舘于燕
堂饋之侯食曰命合邦之學者論説辯問貫穿上下揮
散而咸同幽昬而大明言若誕而不乖於聖理若肆而
不失於正不為他竒以立名氏姑務逹其㫖而已古人
謂駕孔子之説者楊君固其徒歟宗元以為太學立儒
官傳儒業冝求専而通新而一者以為胄子師昔常遊
焉而未得其人今天下外多賢連帥方伯朝廷立槐棘
之下皆用儒先(秋官朝士掌建邦外朝之法左九棘孤/卿大夫位焉羣士在其後右九棘公侯)
(伯子男位焉羣吏在其後面三槐三公位焉州長衆庶/在其後注樹棘以為位者取其赤心而外刺象以赤心)
(三刺也槐之言懐也懐/来人於此欲與之謀)而楊君之道未列於博士則誰
咎歟無乃隱其聲含其美以自窮歟夫以退譲自窮於
豐富之世以貽有位者羞是習易之説而廢其道也於
将行而問以言敢以變君之志
　　送徐從事北遊序(徐從事一本作徐生其名不可/得而考據題云北遊盖公南遷)
　　　(後/作)
讀詩禮春秋能言説其容貎充充然而聲名不聞傳於
世豈天下廣大多儒而使然歟将晦其説諱其讀不使
世得聞傳其名歟抑處於逺仕於逺不與通都大邑豪
傑角其伎而至於是歟不然無顯者為之倡以振動其
聲歟今之世不能多儒可以盖生者觀生亦非晦諱其
説讀者然則餘二者為之決矣生北遊必至通都大邑
通都大邑必有顯者由是其果聞傳於世歟茍聞傳必
得位得位而以詩禮春秋之道施於事及於物思不負
孔子之筆舌能如是然後可以為儒儒可以説讀為哉
　　送廖有方序(公集中有荅貢士廖有方論文書云/今不自料而序秀才即此也又云自)
　　　(遭斥逐禁錮盖在永州時作觀其/序及書詞氣當元和七八年間云)
交州多南金珠璣瑇瑁(璣音㡬瑇音/代瑁音昧)象犀(交州在廣之/南在唐𨽻安)
(南通天竺道南海畨禺合/浦交趾皆其所属郡也)其産皆竒怪至於草木亦殊
異吾常怪陽徳之炳耀獨發於紛葩瓌麗(葩披巴切/瓌姑囬切)而
罕鍾乎人今廖生剛健重厚孝悌信譲以質乎中而文
乎外為唐詩有大雅之道夫固鍾於陽徳者耶是世之
所罕也今之世恒人其於紛葩瓌麗則凡知貴之矣其
亦有貴廖生者耶果能是則吾不謂之恒人矣實亦世
之所罕也
　　送元十八山人南遊序(韓退之集有贈元十八恊/律詩云吾友栁子厚其人)
　　　(藝且賢吾未識子時已覧贈子篇即此序也公/集中有送浩初序云退之寓書罪予曰見送元)
　　　(生序不斥浮圖而浩初序在元和六年間作此/當在其前也元十八於詩不見其名唯白樂天)
　　　(遊大林寺序有河南元集虚/者疑即其人也公時在永州)
太史公嘗言世之學孔氏者則黜老子學老子者則黜
孔氏道不同不相為謀余觀老子亦孔氏之異流也不
得以相抗又况楊墨申商刑名縦横之説其迭相訾毁
牴牾而不合者可勝言耶然皆有以佐世太史公沒其
後有釋氏固學者之所怪駭舛逆其尤者也今有河南
元生者其人閎曠而質直物無以挫其志其為學恢博
而貫統數無以躓其道(一有而字/躓音質)悉取向之所以異者
通而同之捜擇融液與道大適咸伸其所長而黜其竒
衺要之與孔子同道皆有以㑹其趨而其器足以守之
其氣足以行之不以其道求合於世常有意乎古之守
雌者(一作存雄老聃曰知其雄守其雌為/天下谿知其白守其辱為天下谷)及至是邦以
余道窮多憂而嘗好斯文留三旬有六日陳其大方勤
以為諭余始得其為人今又将去余而南厯營道觀九
疑(營道属永州零陵郡郡國志營道南有九疑/山山海經注云其山九谿皆相似故曰九疑)下灕水
(漢書作離水武帝紀将軍出/零陵下離水注離水出零陵)窮南越以臨大海則吾未
知其還也黄鵠一去青冥無極安得不凴豐隆愬蜚亷
(豐隆雷師吕氏春/秋云蜚亷風伯名)以寄聲於寥廓耶
　　送賈山人南遊序(序云吾長京師三十三年盖公/生於代宗大厯八年癸丑至徳)
　　　(宗貞元五年年十七舉進士九年登第十四年/中愽學宏詞為集賢殿正字十七年調藍田尉)
　　　(十九年拜監察御史二十一年乙酉順宗立遷/禮部員外郎為三十三年也然是年憲宗即位)
　　　(公以附王叔文出為邵州刺史十一月貶永州/司馬在永凡十載至元和十年正月始召至京)
　　　(師復出為栁州此公於此序紀其生平出處甚/詳賈景伯者不詳其為人公序云居數月長樂)
　　　(賈景伯来此公到栁後數/月當元和十年冬作也)
傳所謂學以為已者是果有其人乎吾長京師三十三
年遊鄉黨入太學取禮部吏部科校集賢秘書出入去
来凡所與言無非學者盖不啻百數然而莫知所謂學
而為已者及見逐於尚書居永州刺栁州所見學者益
稀少常以為今之世無是決也居數月長樂賈景伯来
(一本景/作宣)與之言䆳於經書博取諸史羣子昔之為文章
者畢(一作/必)貫統言未嘗詖(彼義切孟子詖/辭知其所蔽)行未嘗怪其
居室愔然(愔挹滛/切靖也)不欲出門其見人侃侃而肅召之仕
怏然不喜導之還中國視其意夷夏若均莫取其是非
曰姑為道而已爾若然者其實為已乎非已乎使吾取
乎今之世賈君果其人乎其足也則居其匱也則行行
不茍之居不茍容以是之於今世其果逃於匱乎吾名
逐禄貶言見疵於世奈賈君何於其之也即其舟與之
酒侑之以歌歌曰充乎已之(一無/之字)居或以匱乎已之虛
或盈其廬孰匱孰充為泰為窮君子烏乎取以寜其躬
若君者之於道而已爾世孰知其從容者耶
　　送方及師序(序稱劉連州禹錫也薛道州伯高也/公集中有道州文宣王廟碑云河東)
　　　(薛公伯高由尚書刑部郎中為道州劉集有送/僧方及南謁栁貟外詩序云予為連州居無何)
　　　(而方及至出祴中詩一篇以貺予其詞甚富留/一嵗觀其行結矩如教益多之此公所謂館焉)
　　　(而備其敬歌焉而致其辭者也薛之詩無見焉/據劉夢得元和十年與公同時再斥公為栁州)
　　　(而劉為連州此公栁州作也又公集有毁鼻亭/神記云元和九年薛公刺道州此序當作十年)
　　　(作明/矣)
代之游民學文章不能秀發者則假浮屠之形以為髙
其學浮屠不能愿慤者則又託文章之流以為放以故
為文章浮屠率皆縱誕亂雜世亦寛而不誅今有方及
師者獨不然處其位介然不踰節交於物冲然不茍狎
遇逹士述作手輙繕録復習而不懈行其志不以自怠
至於踐青折萌汎席灌手雖小教戒未嘗肆其心是故
異夫假託為者也薛道州劉連州文儒之擇也館焉而
備其敬歌焉而致其辭夫豈貸而濫歟余用是得不繫
其説以告于他好事者
　　送文暢上人登五臺遂遊河朔序(韓退之集有送/浮屠文暢序云)
　　　(文暢喜為文章其周遊天下凡有所行必請於/搢紳先生以求詠歌其志貞元十九年春将行)
　　　(東南栁君宗元為之詩然公之詩今無傳矣韓/又有送文暢師北遊詩在貞元二十一年後意)
　　　(與公此序同時作時公尚在京師也序言天官/顧公吏部尚書顧少連夏官韓公兵部侍郎韓)
　　　(臯也餘皆無所考五臺山名/𨽻代州於唐属河東道云)
昔之桑門上首(桑門即沙門也袁宏曰沙門漢言息也/盖息意去欲而歸于無為也後漢楚王)
(英奉黄縑白紈詣相國曰以贖愆罪詔/報曰其還贖以助伊蒲塞桑門之盛饌)好與賢士大夫
游晉宋以来有道林道安逺法師休上人其所與游則
謝安石王逸少習鑿齒謝靈運鮑昭之徒皆時之選(道/林)
(姓攴名遁道林其字也晉史王羲之傳㑹稽有佳山水/名士多居之謝安未仕時亦居焉孫綽李充許詢支遁)
(等皆以文義冠世並築室東土與羲之同好嘗與同宴/集於㑹稽山隂之蘭亭謝安傳安寓居㑹稽與王羲之)
(及髙陽許詢桑門支遁逰處出則漁弋山水入則言詠/属文無處世意習鑿齒傳時有桑門釋道安俊辯有髙)
(才自北至荆州與鑿齒初相見道安曰彌天釋道安鑿/齒曰四海習鑿齒時人以為佳對逺法師東晉釋慧逺)
(也住廬山廬山記云逺師送陶元亮陸修靜不覺過虎/溪因相與大笑休上人宋桑門惠休姓湯氏宋書謝靈)
(運孫超宗隨父嶺南元嘉未得還與惠休道人来徃又/文選有休上人詩與鮑明逺詩相接意鮑昭當時與之)
(逰從/者)由是真乗法印與儒典並用而人知嚮方今有釋
文暢者道源生知善根宿植深嗜法語忘甘露之味服
道江表盖三十年謂王城雄都宜有大士遂躡虛而西
驅錫逾紀而秦人䝉利者益衆雲代之間有靈山焉(雲/州)
(代州属/河東道)與竺乾鷲嶺角立相望而往觧脫者去来回復
如在歩武則勤求秘寳作禮大聖非此地莫可故又捨
筏西土振塵朔陲(音/垂)将欲與文殊不二之㑹(與同/預)脱去
穢累超詣覺路吾徒不得而留也天官顧公夏官韓公
廷尉鄭公吏部郎中楊公(一有/劉公)有安石之徳逸少之髙
習鑿齒之才皆厚於上人而襲其道風佇立瞻望懼徃
而不返也吾輩嘗希靈運明逺之文雅故詩而序之又
從而諭之曰今燕魏趙代之間天子分命重臣典司方
岳辟用文儒之士以縁飾政令服勤聖人之教尊禮浮
圖之事者比比有焉(比薄必/切次也)上人之徃也将統合儒釋
宣滌疑滯然後蔑衣裓之贈(裓古待切釋/典有衣裓)委財施之㑹
不顧矣其来也盍亦徴其歌詩以焜燿逈躅(逈一作廻/躅厨玉切)
偉長徳璉之述作(璉音/輦)豈擅重千祀哉庶欲竊觀風之
職而知鄭重耳(一作鄭/志耳)
　　送巽上人赴中丞叔父召序(上人序云重巽是也/居永州龍興寺公集)
　　　(有酬巽上人贈新茶詩又有題巽公院五詠此/序在永作也中丞公湖南觀察使栁公綽也新)
　　　(史公綽本傳云公綽拜御史中丞李吉甫當國/出為湖南觀察使李吉甫再相在元和六年公)
　　　(此序是年作也記所云惠誠海雲皆唐時名僧/孟常州孟簡也元和中拜諌議大夫以幸直出)
　　　(為常州刺史其本傳云簡晚路殊躁急佞佛過/甚為時所誚嘗與劉伯芻歸登蕭俛譯次梵音)
　　　(者鄭中書不詳其人以時考之當是鄭絪也舊/史絪本傳憲宗即位遷中書舍人俄拜中書侍)
　　　(郎與杜黄裳同秉國政至元/和四年罷為太子賔客云)
或問宗元曰悉矣子之得於巽上人也其道果何如哉
對曰吾自㓜好(一作/學)佛求其道積三十年世之言者罕
能通其説於零陵(即永/州也)吾獨有得焉且佛之言吾不可
得而聞之矣其存於世者獨遺其書不於其書而求之
則無以得其言言且不可得况其意乎今是上人窮其
書得其言論其意推而大之逾萬言而不煩摠而括之
立片辭而不遺與夫世之析章句徴文字言至虛之極
則蕩而失守辯羣有之夥則泥而皆存者(夥胡果切齊/謂多為夥泥)
(去/聲)其不以逺乎以吾所聞知凡世之善言佛者於吴則
惠誠師荆則海雲師楚之南則重巽師師之言存則佛
之道不逺矣惠誠師已死今之言佛者加少其由儒而
通者鄭中書洎孟常州中書見上人執經而師受且曰
於中道吾得以益逹常州之言曰從佛法生得佛法分
皆以師友命之今連帥中丞公具舟来迎飾館而候欲
其道之行於逺也夫豈徒然哉以中丞公之直清嚴重
中書之辯博常州之敏逹且猶宗重其道况若吾之昧
昧者乎夫衆人之和(胡卧/切)由大人之倡洞庭之南竟(一/作)
(競/)南海其士汪江也求道者之多半天下(一有/而字)一唱而
大行於逺焉是行有之則和焉者将若羣(一作/居)蟄之有
雷不可止也於是書以為巽上人赴中丞叔父召序
　　送僧浩初序(浩初龍安海禪師弟子也公集有海/禪師碑序云近李生礎自東都来退)
　　　(之又寓書罪予且云見送元生序不斥浮屠盖/公前有送元十八山人南遊序云太史公沒其)
　　　(後有釋氏固學者之所怪駭舛逆其尤者也今/有河南元生者悉通而同之要之與孔子同道)
　　　(此韓以為有損於聖人之教故寓書以罪之惜/乎韓之書今逸矣公此序又深言浮屠與易論)
　　　(語合雖聖人復生不可得而斥則公之嗜浮屠/其深如此韓寓書在分司東都時當元和三年)
　　　(間此序公是時在永州作/次前篇盖元和六年云)
儒者韓退之與余善嘗病余嗜浮圖言訾余與浮圖㳺
(訾音/紫)近隴西李生礎自東都来退之又寓書罪余且曰
見送元生序不斥浮圖浮圖誠有不可斥者徃徃與易
論語合誠樂之其於性情奭(一作/䀌)然不與孔子異道退
之好儒未能過掦子掦子之書於荘墨申韓亦有取焉
浮圖者反不及荘墨申韓之怪僻險賊耶曰以其夷也
果不信道而斥焉以夷則将友惡来盗跖而賤(一作/殘)季
札由余乎非所謂去名求實者矣吾之所取者與易論
語合雖聖人復生不可得而斥也退之所罪者其跡也
曰髠而緇無夫婦父子不為耕農蠶桑而活乎人若是
雖吾亦不樂也退之忿其外而遺其中是知石而不知
韞玉也(韞音/藴)吾之所以嗜浮圖之言以此與其人㳺者
非必能通其言者且凡為其道者不愛官不爭能樂山
水而嗜閒安者為多吾病世之逐逐然唯印組為務以
相軋也(軋乙/黠切)則舍是其安從吾之好與浮圖遊以此今
浩初閒其性安其情讀其書通易論語唯山水之樂有
文而文之又父子咸為其道以飬而居泊焉而無求則
其賢於為荘墨申韓之言而逐逐然唯印組為務以相
軋者其亦逺矣李生礎與浩初又善今之徃也以吾言
示之因北人寓退之視何如也
　　送元暠師序(暠音皓劉夢得集有送僧元暠南遊/詩并引云予䇿名二十年百慮而無)
　　　(一得然後知世所謂道無非畏途唯出世間法/可盡心耳繇是在席硯者多旁行四句之書備)
　　　(将迎者皆無赤髭白足之侣深入智地靜通還/源客塵觀盡妙氣来宅内視胄中猶煎鍊然開)
　　　(士元暠姓陶氏本丹陽居家世有人爵不藉其/資於毗尼禪那極細牢之義於中後日習摠持)
　　　(之門妙音奮迅願力昭荅雅聞予事佛而亟来/相從或問師隳形之自對曰少失怙恃推棘心)
　　　(以求上乗積四十年身羸老将至而不懈始悲/浚泉之有冽今痛防墓之未遷塗芻莫備薪火)
　　　(恐滅諸相皆離此心長懸雖萬姓歸佛盡為釋/種如河入海無復水名然具一切智者豈遺百)
　　　(行求無量義者寜用㫁思今聞南諸侯雅多大/士思叩以苦調而布其末光無容至前有足悲)
　　　(者予聞是説巳力不足而悲有餘因為詩以送/之庶乎踐霜露者聆之有惻詩曰寳書翻譯學)
　　　(初成振錫如飛白足輕彭澤因家凡㡬世靈山/預㑹是前生傳燈已悟無為理濡露猶懐㒺極)
　　　(情從此多逄大居士何人不觧觧珠纓公序所/謂師居武陵有年数矣與劉㳺久且暱持其詩)
　　　(與引而来即此也武陵即鼎州劉夢得與公永/貞元年同貶貟外司馬劉為鼎州而公為永州)
　　　(元暠時自鼎州来公此序永/州作也次前篇當元和六年)
中山劉禹錫明信人也不知人之實未嘗言言未嘗不
讎元暠師居武陵有年数矣與劉㳺久且暱持其詩與
引而来余視之申申其言勤勤其思其為知而言也信
矣余觀世之為釋者或不知其道則去孝以為達遣情以貴
虚今元暠衣粗而食菲病心而墨皃以其先人之𦵏未
返其土無族屬以移其哀行求仁者以冀終其心勤而
為逸逺而為近斯盖釋之知道者歟釋之書有大報恩
十篇咸言由孝而極其業世之蕩誕慢􁀿者(􁀿弋攴切/多言也)
雖為其道而好違其書於元暠師吾見其不違且與儒
合也元暠陶氏子其上為通侯為髙士為儒先生(一有/賢字)
(無生字一無/生與賢字)資(一作/見)其儒故不敢忘孝跡其髙故為釋
承其侯故能與逹者遊其来而從吾也觀其為人益見
劉之明且信故又與之言重叙其事
　　送琛上人南遊序(序云琛自京師而来又南出乎/桂林桂林桂州也在永州作)
佛之迹去乎世久矣其留而存者佛之言也言之著者
為經翼而成之者為論其流而来者百不能一焉然而
其道則備矣法之至莫尚乎般若經(一作/道)之大莫極乎
涅槃世之上士将欲由是以入者非取乎經論則悖矣
而今之言禪者有流盪舛誤迭相師用妄取空語而脫
略方便顛倒真實以䧟乎已而又䧟乎人又有能言體
而不及用者不知二者之不可斯須離也離之外矣是
世之所大患也吾琛則不然觀經得般若之義讀論恱
三觀之理晝夜服習而身行之有来求者則為講説從
而化者皆知佛之為大法之為廣菩薩大士之為雄修
而行者之為空蕩而無者之為礙夫然則與夫增上慢
者異矣異乎是而免斯名者吾無有也将以廣其道而
被於逺故好遊自京師而来又南出乎桂林未知其極
也吾病世之傲逸者嗜乎彼而不求此故為之言
　　送文郁師序(一作引文郁師公之族也序云挾海/泝江獨行山水間盖公時在永州而)
　　　(師来也又云當世以文儒取名聲為顯官入朝/受憎􁀬訕黜摧伏不得守其土者十嘗八九此)
　　　(公自言/云爾)
栁氏以文雅髙於前代近嵗頗乏其人百年間無為書
命者登禮部科數年乃一人後學小童以文儒自業者
又益寡今有文郁師者讀孔氏書為詩謌逾百篇其為
有意乎文儒士矣又遯而之釋背笈篋懐筆牘挾海泝
江獨行山水間翛翛然模状物態捜伺隱隟(去逆切説/文阸塞也)
登髙逺望悽愴超忽㳺其心以求勝語若有程督之者
已則被緇艾茹蒿芹志終其軀吾誠怪而譏焉對曰力
不任奔競志不任煩拏茍以其所好行而求之而已爾
終不可變化吾思當世以文儒取名聲為顯官入朝受
憎􁀬訕黜摧伏不得守其土者十嘗八九若師者其可
訕而黜耶用是不復譏其行返退而自譏於其辭而去
也則書以畀之
　　送璿上人歸淮南覲省序(序云退使孺子執簡而/序之與前送楊郎中使)
　　　(還汴州序稱童孺同意作之年月不可考以文/意推之公時尚在京師當貞元十四五年間也)
　　　(貟外郎劉公/其名未詳)
金僊氏之道盖本於孝敬而後積以衆徳歸於空無其
敷演教戒於中國者離為異門曰禪曰法曰律以誘掖
迷濁世用宗奉其有修整觀行尊嚴法容以儀範于後
學者以為持律之宗焉上人窮討秘義發明上乗奉威
儀三千雖造次必備嘗以此道宣於江湖之人恱其風
而受其賜攀慈航望彼岸者盖千百計天子聞之徴至
闕下御大明秘殿以問焉導揚本教頗甚稱㫖京師士
衆方且翹然仰大雲之澤以植徳本而上人不勝顧復
之恩退懐省侍之禮懇廹上乞遂無以奪由是杖錫東
顧振衣晨征右司員外郎劉公深明世典通逹釋教與
上人為方外遊始榮其至今惜其去於是合郎署之友
詩以貺之退使孺子執簡而序之因繫其辭曰上人専
於律行恒久彌固其儀刑後學者歟誨于生靈觸類䝉
福其積衆徳者歟覲于髙堂視逺如邇其本孝敬者歟若
然者是将心歸空無捨筏登地固何從而識之乎古者
贈禮必以輕先重故鄭商之犒先乗韋(左傳僖公三十/三年秦人襲鄭)
(及滑鄭啇人弦髙将市于周遇之以乗韋先牛十二犒/師曰寡君聞吾子将歩師出于敝邑敢犒從者不腆敝)
(邑為從者之淹居則具一/日之積行則備一夕之衛)魯侯之贈後吴鼎(魯㐮公十/八年公㑹)
(晉侯及諸侯圍齊十九年諸侯還自沂上盟于督揚晉/人執邾悼公以其伐我故晉侯先歸公享晉六卿于蒲)
(圃賄荀偃束錦加璧乗馬先吴壽夢之鼎注壽夢吴子/乗也獻鼎於魯因以為名古之獻物必有以先今以璧)
(馬為鼎/之先)今餞詩之重皆後吴鼎也(後一/作衆)故乗韋之比得
序而先之且曰由禮而不敢讓焉
　　送𤣥舉歸幽泉寺序(作之年/月未詳)
佛之道大而多容凡有志乎物外而耻制於世者則思
入焉故有貎而不心名而異行剛狷以離偶紆舒以縱
獨其状類不一(一有/也字)而皆童髪毁服以㳺於世其孰能
知之今所謂𤣥舉者其視瞻容體未必盡思跡佛而持
詩句以来求余夫豈耻制於世而有志於物外者耶夫
道獨而跡狎則怨志遂而形羈則泥幽泉山山之幽也
閑其志而由其道以遯而樂足以去二患捨是又何為
耶既曰為余来故於其去不可以不告也
　
　
　
　
　栁河東集巻二十五
欽定四庫全書
　柳河東集巻二十六
　　　　　　　　　　　　唐　柳宗元　撰
　記十一首
　　監祭使壁記(舊史職官志監察御史監祭祀則閲/牲牢省器服不敬則劾祭官新史志)
　　　(云監察御史涖宴射習射及大祠中祠視不如/儀者以聞公貞元十九年閏十月拜監察御史)
　　　(是年十一月監察御史崔薳入臺近不練故事/違式流崖州此公所謂御史多闕予班在三人)
　　　(之下進而領焉者也明年劉禹錫始復舊制葢/是時劉亦拜監察御史云然劉本傳其革正制)
　　　(令皆不載其曰明年此/記貞元二十年作也)
禮檀弓曰祭禮與其敬不足而禮有餘也不若禮不足
而敬有餘也是必禮與敬皆足而後祭之義行焉周禮
祭僕視祭祀有司百官之戒具誅其不敬者漢以侍御
史監祠(漢百官志侍御史凡郊廟之祠及大朝㑹/大封拜則一人監威儀有違失則劾奏)唐開
元禮凡大祠若干中祠若干咸以御史監視祠官有不
如儀者以聞其劾印移書則曰監祭使(明皇開元中張/説以貞觀顯慶)
(禮儀注前後不同宜加折中以為唐禮乃詔徐堅施敬/本蕭嵩王仲立撰定為一百五十巻是為大唐開元禮)
寳應中(肅宗上元二/年改元寳應)尤異其禮更號祠祭使俄復其初
又制凡供祠之吏雖當齋戒得以決罰由是禮與敬無
不足者聖人之於祭祀非必神之也葢亦附之教焉事
於天地示有尊也不肅則無以教敬事於宗廟示廣孝
也不肅則無以教愛事於有功烈者示報徳也不肅則
無以勸善凡肅之道自法制始奉法守制由御史出者
也故將有事焉則祠部上其日吏部上其官奉制書以
來告然後頒於有司以謹百事太常修其禮光禄合其
物百工之役先一日咸至於祠而考閲焉御史㑹公卿
有司執簡而臨之故粢盛牲牢酒醴菜果之饌(粢音資/盛音成)
必實於庖厨鐘鼓笙竽琴瑟戞擊之樂(戞訖黠切書戞/擊鳴球注戞擊)
(祝敔所以/作止樂)簨虡綴兆之數(簨音筍虡其吕切樂器所/垂也周禮梓人為簨虡)必
具於庭内樽彛罍洗俎豆醆斝之器必潔於壇堂之上
(罍音雷洗音蘚醆音盞斝音/賈又音稼鬰鬯尊又玉爵名)奉奠之士賛禮之童樂工
舞師洎執役而衛者咸列若其實(列若一/作引數)設箠朴於堂
下以修官刑而羣吏莫敢不備物羅奏牘於几上以嚴
天憲而衆官莫敢不盡誠而祭之日先升立於西階之
上以待卒事其禮之周旋樂之節奏必周知之退而視
其燔燎瘞埋(燔音煩燎音了/瘞於例切埋也)終之以敬也居常則飭四
方祀貢之物以時登於王府服器之修具祠宇之繕理
牛羊毛滌之節三宮御廪之實畢備之而聽命焉舊以
監察御史之長居是職貞元十九年十二月御史多缺
予班在三人之下進而領焉明年中山劉禹錫始復舊
制由禮與敬以臨其人而官事益理制令有不宜於時
者必復於上革而正之於是始為記求簿書得為是職
者若干人書焉
　　四門助教㕔壁記(禮記天子設四學鄭氏注云謂/周四郊之虞庠也四門學葢取)
　　　(四郊之意始於後魏時以遼逺故置四門而唐/又始合于太學至是柳立武儒衡歐陽詹為之)
　　　(紀名氏於壁而公為之記也據韓文公集有歐/生詹哀詞序云貞元十五年冬余以徐州從事)
　　　(朝正於京師詹為國子四門助教將率其徒服/闕下則三公之在四門館葢在貞元十五六年)
　　　(間記是時作也武儒/衡歐陽詹史皆有傳)
周人置虞庠於四郊以養國老教胄子祭統曰天子設
四學葢其制也易傳太初篇曰天子旦入東學晝入南
學夕入西學暮入北學蔡邕引之以定明堂之位焉(東/漢)
(志蔡邕明堂論曰明堂者天子太廟所以崇禮其祖以/配上帝者也謹承天隨時之令昭令徳宗祀之禮明前)
(功百辟之勞起尊老敬長之義顯教幼誨穉之學朝諸/侯選造士於其中故為大教之宮而四學具焉云云丸)
(明堂太室辟雍太學事通合之義也/其間兼取易傳禮記保傅篇之説)大戴禮保傅篇曰
帝入東學以貴仁入南學以貴信入西學以貴徳入北
學以尊爵賈生述之以明太子之教焉(漢賈誼舉上保/傅篇帝入學之)
(教於時政書曰及太子少長知妃色則入於學學者所/學之官也學禮曰云云此五學者既成於上則百姓黎)
(民化輯/於下矣)故曰為大教之官而四學具焉㕘明堂之政原
大教之極其建置之道宏也後魏太和中立學於四門
置助教二十人(北史劉芳傳太和二十年發/勑立四門博士於四門置學)隋氏始隷
於門子而降置五人皇朝始合於太學又省至三人(舊/史)
(志四門博士三人助教三人四門博士掌教文武七品/以上及侯伯子男之為生者若庶人子為俊士生者教)
(法如太學通四經業成上尚書/吏部試登第者加階放選也)員位彌簡其官尤難非
儒之通者不列也四門學之制掌國之上士中士下士
凡三等侯伯子男凡四等其子孫之為胄子者及庶士
庶人之子為俊士者使執其業而居其次就師儒之官
而考正焉助教之職佐博士以掌鼓篋複楚之政令(學記/入學)
(鼓篋孫其業也榎楚二物收其威也鼓篋擊鼓警衆乃/發篋出所治經業榎古雅切稻也楚荆也二者所以朴)
(撻犯/禮者)分其人而教育之其有通經力學者必於歲之
杪(音眇木/末也)升於禮部聽簡試焉課生徒之進退必酌於
中道非博雅莊敬之流固不得臨於是故有去而升於
朝者賀秘書由是為博士(賀秘書知章也舊史知章舉/進士初授國子四門博士又)
(遷太常博士後遷太/子賓客授秘書監)歸散騎由是為左拾遺(歸散騎崇/敬也天寳)
(中舉博通典墳科對策第一遷四門博士有詔舉賢才/可宰百里者復策髙等授左拾遺徳宗時遷翰林學士)
(左散騎/常侍)舊制以拾遺為八品清官故必以名實者居於
其位貞元中王化既成經籍少間有司命太學之官頗
以為易專名譽好文章者咸恥為學官至是河東柳立
始以前進士求署兹職天水武儒衡閩中歐陽詹又繼
之是歲為四門助教凡三人皆文士京師以為異余與
立同祖於方輿公(一無上三字方輿公諱僧習後魏時/為揚州大中正尚書右丞方輿公)
與武公同升於禮部與歐陽生同志於文四門助教署
未嘗紀前人名氏余故為之記而由夫三子者始
　　武功縣丞㕔壁記(唐之京師古雍州之地秦之咸/陽而漢之長安也唐屬關内道)
　　　(云京兆尹理京師在隋領大興長安新豐渭南/鄭華隂藍田鄠盩厔始平武功上宜醴泉涇陽)
　　　(雲陽三原宜君同官華原富平萬年髙陵二十/二縣唐武徳元年改京兆府為雍州而縣之分)
　　　(改廢置不一武功本周后稷所分之地周紀所/謂封棄於邰是也漢志右扶風有斄美陽武功)
　　　(三縣至是合為一故武功為甸内縣最大武徳/初又分武功好畤盩厔扶風四縣為稷州葢因)
　　　(后稷所封為名貞觀元年州廢縣皆屬京兆天/授中復以置稷州大足元年又廢如初至是元)
　　　(和十五年改邑於南里而丞㕔壁壊前所官署/舊記皆逸無繼後三年陳南仲居是官乃因其)
　　　(族子存持地圖而求公為記葢當/貞元十八年也公時為藍田尉云)
殷頌曰邦畿千里周制千里之内曰甸服糓梁謂之寰
内諸侯為王内臣其制甚重今京兆尹理京師部二十
有三縣幅員之廣其猶古也縣吏之長曰令曰丞丞之
位正八品下葢丞述六職以輔其令也秦漢有丞相今
尚書有左右丞御史中丞至於九卿之列亦皆有丞下
以達天下之縣政有大小其㫖同也武功為甸内大縣
按其圖古后稷封有斄之地(斄與邰同史/記作邰音胎)秦作四十一
縣斄美陽武功各異至是合焉葢嘗為稷州已而復縣
其土疆沃美髙厚有丘陵墳衍之大其植物豐暢茂遂
有秬秠藿菽之宜(秬黒黍也秠音/丕一稃二米也)其人善樹藝其俗有
禮讓宜乎其大雅之遺烈焉(大雅言詩之大雅也詩大/雅生民篇文武之功起於)
(后稷推以配天焉詩云即有邰家室又云誕降嘉種維/秬維秠恒之秬秠是穫是畆即公秬秠藿菽之宜之意)
貞元十五年改邑於南里既成新城凡官署舊記壁壊
文逸而未克繼之者後三年而潁川陳南仲居是官邑
人宜之號為簡靖因其族子存持地圖以來謁余為記
夫以武功疆理之大人徒之多而陳生以簡靖輔其理
斯固難矣漢髙帝嘗詔天下凡以戰得爵士大夫公乘
以上令丞與抗禮(漢髙帝即位乃西都洛陽兵皆罷歸/詔曰士大夫公乘以上皆髙爵也諸)
(侯子及從軍歸者甚多髙爵吾數詔吏先與田宅及所/當求於吏者亟與爵或人君上所尊禮乆立吏前曾不)
(為决甚亡謂也異日秦民爵公卿大夫以上令吏與抗/禮注言從公大夫以上民與令丞抗禮抗禮言髙下相)
(當無所/卑屈)故為吏益難今天子崇武念功與漢初相類分
禁旅以守縣道武功為多陳生為丞於是而又職盗賊
其為理無敗事吾庸可度哉為之記云
　　盩厔縣新食堂記(唐自天寳亂後兵政紊蕩肅宗/時京畿之西以神策軍鎮之皆)
　　　(屯營軍司之人散處甸内皆恃勢凌暴民間苦/之此公謂西郊捍戎者也葢嘗考之自肅宗乾)
　　　(元元年戊戌至徳宗建中四年癸亥為二十六/年是歲李希烈反十月涇原節度使姚令原反)
　　　(犯京師徳宗如奉天則西郊之屯至是去矣自/是歲癸亥至貞元十七年辛已為十九年此與)
　　　(公記所載皆合盩厔畿内縣也堂作於貞元十/八年五月記亦是時作主簿某名氏不可考云)
　　　(盩音舟/厔音窒)
貞元十八年五月某日新作食堂於縣内之右始㑹食
也自兵興以來西郊捍戎縣為軍壘二十有六年羣吏
咸寓于外兵去邑荒棟宇傾圮(部鄙/切)又十有九年不克
以居由是縣之聯事離散而不屬凡其官僚罕或覿見
及是主簿某病之於是且掌功役之任廪庫既成學校
既修取其餘材以構斯堂其上棟自南而北者二十有
二尺周阿峻嚴列楹齊同其飾之文質階之髙下視邑
之大小與羣吏之秩不陋不盈髙山在前流水在下可
以俯仰可以宴樂旣成得羨財可以為食本月權其贏
羞膳以充乃合羣吏於兹新堂升降坐起以班先後始
正位秩之叙禮儀笑語講議往復始㑹政事之要筵席
肅莊罇俎静嘉燔炮烹餁(音/稔)益以酒醴始獲僚友之樂
卒事而退舉欣欣焉曰惟禮食之來古也今京師百官
咸有斯制甸服亦王之内邑且官有聨屬則宜統㑹以
齊之也嚮之離而今之合其得失也逺甚我是以肅焉
而莊衎焉而和羣疑以亡嘉言以彰㫖乎其在此堂也
不唯其馨香醉飽之謂某之力也夫宜伐石以志使是
道也不替于後乃列其事來告使余書之
　　諸使兼御史中丞壁記(唐初諸使未嘗加御史之/名自明皇開元以來使之)
　　　(制愈重故有兼御史者徳宗初又罷宣歙池鄂/岳沔三郡團練觀察使陜虢都防禦使以其地)
　　　(分𨽻諸道後置東都畿觀察而以留臺御史中/丞為之建中間又以御史中丞一員為理匭使)
　　　(故兼御史中丞為使者不一嘗自開元初考之/至貞元二十年間其有兼中丞為節度使者曰)
　　　(楊國忠曰令狐彰曰宗正卿琬曰盧羣有為節/度觀察處置使者曰蕭華有為團練觀察使者)
　　　(曰李栖筠曰李道昌有為節度觀察使者曰張/獻恭有為觀察使者曰杜亞曰衛晏曰楊頊有)
　　　(為都團練使者曰吳希光曰張愔有為經略使/者曰戴叔倫曰張正元有為冊南詔使者曰袁)
　　　(滋有為節度留後者曰田恱明皇帝幸蜀有為/置頓閣道使者曰韋諤曰宋若思是皆兼中丞)
　　　(者也外又有自為中丞出為使者或䟽决囚徒/或賬恤水旱或黜陟官吏者不一又有兼御史)
　　　(大夫而使者或為節度或為轉運度支鹽鐵或/為防禦諸使者又不一要皆兼御史而其權益)
　　　(不輕舊史武元衡貞元二十年遷御史中丞時/以詳整稱重此公所謂武公以厚徳居位者也)
　　　(公時為監察御史故曰命其屬書/之記是年作明年公遷禮部郎云)
古者交政於四方謂之使今之制受命臨戎職無所統
屬者亦謂之使凡使之號葢專焉而行其道者也開元
以來其制愈重故取御史之名而加焉至于今若干年
其兼中丞者若干人其使絶域統兵戎按州部專貨食
而柔逺人固王略齊風俗和關石大者戡復于内拓定
于外(戡音堪/拓音託)皆得以壯其威張其聲其用逺矣假是名
以蒞厥職而尊嚴若是況乎總憲度於朝端樹風聲於
天下其所以翼于君正于人者尤可以知也武公以厚
徳在位甚宜其官視其署有記諸使中丞者而多闕漏
於是求其故於詔制而又質於史氏增益備具遂命其
屬書之且曰由其號而觀其實後之居於斯者有以敬
于事
　　館驛使壁記(唐都長安屬關内道道管州三十七/縣百三十五華同鳯翔邠坊商在京)
　　　(畿之四維洋雖屬山南道而與京兆接故關驛/在焉新史百官志駕部掌傳驛驛有長舉天下)
　　　(四方之所達為驛千六百三十九今記所載驛/凡四十七葢邦畿之内者也大厯以來始命御)
　　　(史為之使而印未刻至是貞元十九年韓泰始/鑄印正其名而公為之記以署于壁泰字安平)
　　　(貞元二十年與公同為監察御史記次前/篇亦二十年作也秦新史附王叔文傳)
凡萬國之㑹四夷之來天下之道塗畢出於邦畿之内
奉貢輸賦修職於王都者入覲于闕(一作入/于近關)則皆重足
錯轂以聽有司之命徴令賜予布政於下國者出于甸
服而後按行成列以就諸侯之館故館驛之制於千里
之外尤重自萬年至于渭南(萬年渭南/屬京兆府)其驛六其蔽曰
華州其關曰潼關自華而北界于櫟陽(潼關在華隂華/隂櫟陽屬華州)
(縣/)其驛六其蔽曰同州其關曰蒲津自㶚而南至于藍
田(㶚水出藍田谷西北入/于渭藍田京兆府縣)其驛六其蔽曰商州其關曰
武關自長安至于盩厔(長安屬京兆府盩厔初屬京兆/後屬鳯翔府盩音舟厔音窒)
其驛十有一其蔽曰洋州其關曰華陽自武功而西至
于好畤(武功好畤皆京/兆府縣畤音止)其驛三其蔽曰鳯翔府其關曰
隴關自渭而北至于華原(渭水出京兆華/原京兆府縣)其驛九其蔽
曰坊州自咸陽而西至于奉天(咸陽奉天皆/京兆府縣)其驛六其
蔽曰邠州由四海之内總而合之以至于關由關之内
束而㑹之以至于王都華人夷人往復而授館者旁午
而至傳吏奉符而閲其數縣吏執牘而書其物告至告
去之役不絶於道寓望迎勞之禮無曠於日而春秋朝
陵之邑皆有傳館其飲飫餼饋咸出於豐給(飫於/據切)繕完
築復必歸於整頓列其田租布其貨利權其入而用其
積於是有出納竒贏之數勾㑹考校之政大厯十四年
始命御史為之使俾考其成以質于尚書季月之晦必
合其簿書以視其等列而校其信宿必稱其制有不當
者反之於官尸其事者有勞焉則復于天子而優升之
勞大者增其官其次者降其調之數又其次猶異其考
績官有不職則告而罪之故月受俸二萬于太府史五
人承符者二人皆有食焉先是假廢官之印而用之貞
元十九年南陽韓泰告于上始鑄使印而正其名然其
嗣當斯職未嘗有記之者追而求之葢數歲而往則失
之矣今余為之記遂以韓氏為首且曰修其職故首之
也
　　嶺南節度饗軍堂記(嶺南五府廣州安南桂容邕/也節度使理廣州舊史馬揔)
　　　(元和四年兼御史中丞充嶺南都䕶本管經略/使八年自桂管觀察使為廣州刺史嶺南節度)
　　　(使記所謂扶風公即揔也公/時為永州司馬記是時作)
唐制嶺南為五府府部州以十數其大小之戎號令之
用(一作名/字之用)則聽于節度使焉其外大海多蠻夷由流求
訶陵西抵大夏康居環水而國以百數則統于押藩舶
使焉内之幅員萬里以執秩拱稽時聽教命(一作就秩/拱玉稽時)
(聽教/命)外(一有/境字)之羈屬數萬里以譯言贄寳歳帥貢職合
(一有/外字)二使之重以治于廣州故賓軍之事宜無與校大
且賓有牲牢饔餼(饔於恭切熟食也/餼虛器切饋餉也)嘉樂好禮以同逺
合䟽軍有犒饋宴饗勞旋勤歸以羣力一心於是治也
閈閎階序不可與他邦類必厚棟大梁夷庭髙門然後
可以上充於揖讓下周於步武今御史大夫扶風公亷
廣州且專二使增徳以來逺人申威以修戎政大饗宴
合樂從其豐盈先是為堂於治城西北陬(子侯/切)其位公
北向賓從南向奏部伎于其西視泉池于其東隅奥庳
側庭廡下陋日未及晡(一作/昊)則赫炎當目汗眩更起而
禮莫克終故凡大宴饗大賓旅則寓于外壘儀形不稱
公於是始斥其制為堂南面横八楹從十楹嚮之宴位
化為東序西又如之其外更衣之次膳食之宇列觀以
游目偶亭以展聲彌望極顧莫究其往泉池之舊增濬
益植以暇以息如在林壑問工焉取則師輿是供問役
焉取則蠻隷是徴問材焉取則隙宇是遷或益其闕伐
山浮海農賈拱手張目視具乃十月甲子克成公命饗
于新堂幢牙茸纛(幢閭江切茸而容切纛音導以/氂牛尾為之繫左騑馬軛上)金節
析羽斾旗旟旞(旟戈於切周禮鳥隼為/旟旞似醉切金羽為旞)咸飾于下鼓以
鼖鼓(一作晉/鼖音墳)金以鐸鐃公與監軍使肅上賔延羣僚將
校士吏咸次于位卉裳罽衣(罽音計西胡毳布織毛為/之若今毼及氍毹之類)
胡夷蜑蠻(蜑音但/蠻屬)睢盱就列者千人以上鉶鼎(鉶音/刑)體
節燔炮胾炙(胾側吏切大臠/也炙之夜切)羽鱗貍互之物沉泛醍盎
之齊(醍他禮切盎於浪切齊才詣/切周禮有醍齊盎齊酒名也)均飫于卒士興王之
舞服夷之伎揳擊吹鼓之音(揳古八切亦作/戞吹尺瑞切)飛騰幻(一/作)
(眩/)怪之容寰觀于逺邇禮成樂遍以叙而賀且曰是邦
臨䕶之大五人合之非是堂之制不可以備物非公之
徳不可以容衆曠于往初肇自今兹大和有人以觀遠
方古之戎政其曷用加此華元名大夫也殺羊而御者
不及(宋華元也文公九年代公子成為右師鄭之伐宋/也受命于楚華元樂吕禦之戰于大棘将戰華元)
(殺羊食士其御羊斟不與及戰曰疇昔之羊子/為政今日之事我為政與入鄭師宋師敗績)霍去病
良將軍也餘肉而士有飢色(霍去病少而侍中貴不省/士其從軍上為遣太官齎)
(數十乘既還重車餘/弃梁肉而士有飢色)猶克稱能以埀到今矧兹具美其
道不廢願訪于金石以永示後祀遂相與來告且乞辭
某譲不獲乃刻于兹石云
　　邠寧進奏院記(作之年月/具見于記)
凡諸侯述職之禮必有棟宇建于京師朝覲為修容之
地㑹計為交政之所其在周典則皆邑以具湯沭(王制/方伯)
(為朝天子者皆有湯沐之邑於天子之縣内視/元士注給齋戒自潔清之用浴用湯沐用潘)其在漢制則
皆􁀙以奉朝請(漢法諸侯春見曰朝秋見曰請文帝紀云至/􁀙而議之顔師古曰郡國朝宿之舍在京師)
(者率名􁀙􁀙/至也丁禮反)唐興因之則皆院以備進奏政以之成禮於是
具由舊章也皇帝宅位十一載悼邉氓之未乂惡兇虜之猶
阻博求羣臣以朗寧王張公為能俾其建節剖符守股肱之
郡統𤓰牙之職董制三軍撫柔萬人乃新斯院𢎞我舊規
髙其閈閎壮其門閭以奉王制以修古典至敬也以尊朝
覲以率貢職至忠也執忠與敬臣道畢矣公嘗鳴佩執玉
展禮天朝又甞伐叛獲醜獻功魏闕其餘歸時事修常職
賔屬受辭而來使旅賁奉章而上謁稽疑於太宰質政於
有司下及奔走之臣傳遽之役川流環運以逹教令大凡
展采於中都率由是焉故領斯院者必獲歴閶闔登太清
仰萬乗之威而通内外之事王宫九關而不間轅門十舍
而如近乃軍府之要樞(一作/㑹)邠寧之能政也(邠寧一/作朗寧)惟公
端明而厚温裕而肅宏略特出大志髙邁施禮下邑而黎
人咸懐設險(一作/捍敵)西陲而戎虜伏息戎功溢于太常盛烈
動於人聽則斯院之設乃他政之末者也賛公於他政
之末故詞不周徳稱公於天子之都故禮不稱位斯古
道也貞元十二年十月六日河東柳宗元為記
　　興州江運記(嚴公嚴礪也舊史礪本傳先是礪從/弟震在山南為牙將礪在軍歴職至)
　　　(山南東道節度都虞候興州刺史兼監察御史/貞元十五年震卒以礪權留府事兼遺表薦礪)
　　　(才堪委任即以是年七月超授興元尹兼御史/大夫山南西道節度度支營田觀察使而此記)
　　　(云牧于梁五年葢自十六年至貞元二十一年/為五年也是歲順宗即位故曰嗣天子謂公有)
　　　(功徳理行就加禮部尚書然傳皆/不載加禮部尚書事豈略之耶)
御史大夫嚴公牧于梁五年嗣天子舉周漢進律增秩
之典以親諸侯謂公有功徳理行就加禮部尚書是年
四月使中謁者來錫公命賓僚吏屬將校卒士黧老童
孺填溢公門舞躍歡呼願建碑紀徳垂億萬祀公固不
許而相與怨咨遑遑如不飲食於是西鄙之人(一作/四鄙)密
以公(密一作私/一無公字)刋山導江之事願刻巖石曰維梁之西
其蔽曰某山其守曰興州興州之西為戎居歲備亭障
實以精卒以道之險隘兵困于食守用不固公患之(一/無)
(患/之)曰吾嘗為興州凡其土(一無/土)人之故吾能知之自長
舉北至於青泥山又西抵于成州過栗亭川踰寳井堡
崖谷峻隘十里百折負重而上若蹈利刃盛秋水潦(郎/到)
(切/)窮冬雨雪(一作水潦于/秋雨雪于冬)深泥積水相輔為害顛踣騰
藉(踣音匐僵也/藉慈夜切)血流棧道糗粮芻藁填谷委山牛馬羣
畜相藉物故(藉一/作枕)餫夫畢力(餫音運説文/野饋曰餫)守卒延頸嗷
嗷之聲其可哀也若是者綿三百里而餘自長舉之西
可以導江而下二百里而至昔之人莫得知也吾受命
于君而育斯人其可已乎乃出軍府之幣以備器用即
山僦功(僦即/就切)由是轉巨石仆大木焚以炎火沃以食醯
(馨兮/切)摧其堅剛化為灰燼畚鍤之下(畚音本鍤/測洽切)易甚朽
壤(新史地理志興州長舉縣元和中節度使嚴礪自縣/而西䟽嘉陵江二百里焚巨石沃醯以碎之通溝以)
(饋成州/戍兵)乃闢乃墾乃宣乃理隨山之曲直以休人力順
地之髙下以殺湍悍(一作水怒湍他/官切悍音旱)厥功既成咸如其
素於是决去壅土䟽導江濤萬夫呼抃莫不如志雷騰
雲奔百里一瞬既㑹既逺澹(一作/淡)為安流烝徒謳歌枕
卧而至戍人無虞專力待㓂惟我公之功疇可侔也而
無以酬徳致其大願又不可得命矧公之始來屬當惡
歲府庾甚虛器備甚殫(音/單)飢饉昬札(饉音/僅)死徒充路賴
公節用愛人克安而生老窮有養㓜乳以遂不問不使
咸得其志公命鼓鑄庫有利兵公命屯田師有餘糧選
徒練旅有衆孔武平刑議獄有衆不黷增石為防膏我
稲粱歲無凶災家有積倉傳館是飾旅忘其歸虹梁不
成(虹梁一/作杠梁)人不履危若是者皆以戎隙帥士而為之不
出四方之力(一作/四人)而百役巳就且非我(一無/非字)西鄙之職
官故不能具舉惟公和恒直方亷毅信讓敦尚儒學揖
損貴位率忠與仁以厚其誠有可以安利于人者行之
堅勇不俟終日其興功濟物宜如此其大也昔之為國
者惟水事為重故有障大澤勤其官而受封國者矣西
門遺利史遷興歎(史記西門豹為鄴令發民鑿十二渠/引河水灌民田田皆溉名聞天下澤)
(流後世無絶巳時幾/可謂非賢大夫哉)白圭壑隣孟子不與(白圭曰丹之/治水也愈於)
(禹孟子曰子過矣禹之治水水之道也是故禹/以四海為壑今吾子以隣國為壑吾子過矣)公能夷
險休勞以惠萬代其功烈尤章章焉不可葢也是用假
辭謁工勒而存之用永憲于後祀
　　全義縣復北門記(全義縣屬桂州集中有送内弟/盧遵遊桂州序云以余棄于南)
　　　(服來從余五年矣葢遵之遊桂在/元和四年其為全義又在後也)
賢之興而愚之廢復之為是循之為非(一作賢者之興/而愚者之廢廢)
(而復之為是習/而循之為非)恒人且猶知之不足乎列也然而復其
事必由乎賢者推是類以從於政其事可少哉賢莫大
於成功愚莫甚於恡且誣(恡音/吝)桂之中嶺而邑者曰全
義衛公城之南越以平盧遵為全義視其城塞北門鑿
他雉以出問之其門人曰餘百年矣或曰巫言是不利
於令故塞之或曰以賓旅之多有懼竭其餼饋者(餼許/既切)
(饋音/匱)欲迴(去/聲)其途故塞之(一無去/聲二字)遵曰是非恡且誣歟
賢者之作思利乎人反是罪也余其復之詢于羣吏協
(叶/)厥謀上于大府大府以俞邑人便焉讙舞里閭居者
思正其家行者樂出其塗由道廢邪用賢棄愚推以革
物宜民之蘇若是而不列殆非孔子徒也為之記云
　
　
　
　
　
　
　
　
　
　
　
　
　
　
　
　柳河東集巻二十六
欽定四庫全書
　柳河東集巻二十七
　　　　　　　　　　　　唐　柳宗元　撰
　記六首
　　潭州東池戴氏堂記(𢎞農公楊慿也慿刺潭州在/貞元十九年間記云刺潭三)
　　　(年當永貞元年也是年公謫永州司馬過潭而/作據集有與楊誨之書誨之慿之子也書云及)
　　　(至潭州乃見足下是慿永貞元年/尚在潭而公過之作是記明矣)
𢎞農公刺潭三年因東泉為池環之九里(一作/三里)丘陵林
麓距其涯坘島渚洲交其中(坘音遲水中髙/地一曰小渚)其岸之突
而出者水縈之若玦焉(玦古/穴切)池之勝於是為最公曰是
非離世樂道者不宜有此卒授賓客之選者譙國戴氏
曰簡為堂而居之堂成而勝益竒望之若連艫縻艦(戸/黯)
(切戰/船)與波上下就之顛倒萬物遼廓眇忽樹之松栢杉
櫧(音諸木名似/柃葉冬不落)被之菱芡芙蕖鬱然而隂粲然而榮凡
觀望浮游之美專於戴氏矣戴氏嘗以文行累為連率
所賓禮貢之澤宫而志不願仕與人交取其退讓受諸
侯之寵不以自大其離世歟好孔氏書旁及莊文莫不
總統以至虛為極得受益之道其樂道歟賢者之舉也
必以類當𢎞農公之選而專兹地之勝豈易而得哉地
雖勝得人焉而居之則山若增其髙水若闢而廣堂不
待飾而已奐矣戴氏以泉池為宅居以雲物為朋徒攄
幽發粹日與之娛則行宜益髙文宜益峻道宜益懋交
相賛者也既碩其内又揚于時吾懼其離世之志不果
矣君子謂𢎞農公刺潭得其政為東池得其勝授之得
其人豈非動而時中者歟於戴氏堂也見公之徳不可
以不記之
　　桂州訾家洲亭記(裴公行立也本傳威聲風行徙/桂管觀察使記云當天子平淮)
　　　(夷定河朔告于諸侯據史元和十二年冬蔡州/平詔至嶺表在元和十三年矣記是時作公時)
　　　(刺柳/州)
大凡以觀游名於代者不過視於一方其或傍達左右
則以為特異至若不騖逺(騖音務/馳也)不陵危環山洄江四
出如一夸竒競秀咸不相讓徧行天下者唯是得之桂
州多靈山發地峭竪林立四野署之左曰灕水(灕音離/灕水出)
(零/陵)水之中曰訾氏之洲(訾音紫又/即移切)凡嶠南之山川(嶠渠/廟切)
達于海上於是畢出而古今莫能知元和十二年御史
中丞裴公來蒞兹邦都督二十七州諸軍州事盗遁姦
革徳惠敷施朞年政成而當天子平淮夷定河朔告于
諸侯公既施慶于下乃合僚吏登兹以嬉觀望悠長(悠/一)
(作/攸)悼前之遺於是厚貨居甿移于閒壤伐惡木刜奥草
(刜扶/弗切)前指後畫心舒目行忽焉若飄浮上騰以臨雲氣
萬山面内重江束隘(烏懈切/亦作阨)聨嵐含輝旋視具宜常所
未覩倐然㸦見(倐音叔走也/㸦與互同)以為飛舞奔走與遊者偕
來乃經工庀材考極相方南為燕亭延宇垂阿步簷更
衣周若一舍北有崇軒以臨千里左浮飛閣右列閒館
比舟為梁與波升降苞灕山涵龍宫昔之所大蓄在亭
内(亭一/作庭)日出扶桑雲飛蒼梧海霞島霧來助游物其隙
則抗月檻於迴谿出風榭於篁中晝極其美又益以夜
列星下布顥氣迴合(顥音/浩)䆳然萬變若與安期羨門(安/期)
(羨門古/仙人也)接於物外則凡名觀游於天下者有不屈伏退
讓以推髙是亭者乎既成以燕歡極而賀咸曰昔之遺
勝槩者必於深山窮谷人罕能至而好事者後得以為
已功未有直治城挾闤闠(上音環/下音潰)車輿步騎朝過夕視
訖千百年莫或異顧一旦得之遂出於他邦雖博物辯
口莫能舉其上者然則人之心目其果有遼絶特殊而
不可至者耶葢非桂山之靈不足以環觀非是州之曠
不足以極視非公之鑒不能以獨得噫造物者之設是
久矣而盡之於今余其可以無藉乎
　　邕州馬退山茅亭記(邕州公名寛字存諒公嘗誌/其墓又有祭文云從事諸侯)
　　　(假于郡藩即記所謂以方牧之命試于是邦者/也記云歲在辛卯葢元和六年而墓誌載其是)
　　　(年八月卒豈此/記在前作歟)
冬十月作新亭于馬退山之陽因髙丘之阻以面勢無
欂櫨節梲之華(欂音薄柱也櫨音盧柱上跗也語山節/藻梲注梲音拙節者栭刻鏤為山梲者)
(梁上楹畫/為藻文)不斵椽(斵音/卓)不剪茨不列墻以白雲為藩籬
碧山為屏風昭其儉也是山崒然起於莽蒼之中(崒慈/恤切)
(突出/也)馳奔雲矗(初六/切)亘數十百里尾蟠荒陬首注大溪
諸山來朝勢若星拱蒼翠詭狀綺綰繡錯葢天鍾秀於
是不限於遐裔也然以壤接荒服俗參夷徼(音/呌)周王之
馬跡不至(謂周穆王駕八駿之乘肆意遠遊宿於崑崙/之阿賓于西王母觴于瑶池之上而不至此)
(也/)謝公之屐齒不及(謂謝安放情丘壑而不及此也謝/安傳聞謝𤣥已破苻堅不覺屐齒)
(之/折)巖徑蕭條登探者以為嘆歲在辛夘我仲兄以方牧
之命試于是邦其徳及故信孚信孚故人和人和故政
多暇由是嘗徘徊此山以寄勝槩廼塈廼塗(塈音/洎)作我
攸宇於是不崇朝而木工告成每風止雨收煙霞澄鮮
輙角巾鹿裘率昆弟友生冠者五六人步山椒而登焉
於是手揮絲桐目送還雲西山爽氣在我襟袖以極萬
類攬不盈掌夫美不自美因人而彰蘭亭也不遭右軍
則清湍脩竹蕪沒於空山矣(王羲之嘗與同志宴集於/㑹稽山隂之蘭亭羲之自)
(為之序有云此地有崇山峻嶺茂林脩竹又/有清流激湍映帶左右引以為流觴曲水)是亭也僻
介閩嶺佳境罕到不書所作使盛跡鬱堙是貽林澗之
媿故志之
　　永州新堂記(公元和元年貶永州在永凡十年其/州刺史見本集者六元和元年刺史)
　　　(韋公見賀改元表二三年刺史馮公見修浄土/院記元和五年以前刺史崔君敏見南池讌集)
　　　(序及墓誌後又有崔簡者未上以罪去見簡墓/誌等文元和十年刺史崔能見湘源二妃廟碑)
　　　(萬石亭此記所謂韋公者葢在七年八年者也/見集上嶺南鄭相公啓及黄溪祈雨詩記在七)
　　　(年/作)
將為穹谷嵁巖(嵁五男五/咸二切)淵池於郊邑之中則必輦山
石溝澗壑凌絶險阻疲極人力乃可以有為也然而求
天作地生之狀咸無得焉逸其人因其地全其天昔之
所難今於是乎在永州實惟九疑之麓其始度土者環
山為城有石焉翳乎奥草有泉焉伏于土塗虵虺之所
蟠狸鼠之所游茂樹惡木嘉葩毒卉亂雜而争植號為
穢墟韋公之來既逾月理甚無事望其地且異之始命
芟其蕪行其塗積之丘如蠲之瀏如(瀏力/救切)旣焚旣釃(山/宜)
(切/)竒勢迭出清濁辨質美惡異位視其植則青秀敷舒
視其蓄則溶漾紆餘怪石森然周于四隅或列或跪或
立或仆竅穴逶䆳堆阜突怒乃作棟宇以為觀游凡其
物類無不合形輔勢効伎於堂廡之下外之連山髙原
林麓之崖間厠隱顯邇延野緑逺混天碧咸㑹于譙門
之外(陳勝傳與守丞獨戰譙門中顔師古曰譙門於門/上為髙樓以望耳樓一名譙故謂美麗之樓為麗)
(譙譙亦呼為巢所謂巢居者亦於兵車之/上為樓以望敵也譙巢聲相近本一物也)已乃延客入
觀繼以宴娛或賛且賀曰見公之作知公之志公之因
土而得勝豈不欲因俗以成化公之擇惡而取美豈不
欲除殘而佑仁公之蠲濁而流清豈不欲廢貪而立亷
公之居髙以望逺豈不欲家撫而户曉夫然則是堂也
豈獨草木土石水泉之適歟山原林麓之觀歟將使繼
公之理者視其細知其大也宗元請志諸石措諸屋漏
(一作/壁編)以為二千石楷法
　　永州萬石亭記(崔公名能新史有傳公集中湘源/二妃廟碑亦云州刺史御史中丞)
　　　(崔公能即此也作/之年月記具載)
御史中丞清河男崔公來蒞永州間日(一作/百日)登城北墉
臨于荒野藂翳之隙(藂與叢同/翳一計切)見怪石特出度其下必
有殊勝歩自西門以求其墟代竹披奥欹側以入緜谷跨谿
皆大石林立渙若奔雲錯若置碁怒者虎鬬企者鳥厲
抉其穴則鼻口相呀搜其根則蹄股交峙(股一/作肱)環行卒
愕(一作愕目卒倉/没切愕音諤)疑若搏噬於是刳闢朽壤翦焚榛薉
(於廢切/荒蕪也)決澮溝導伏流散為踈林洄為清池寥廓泓渟
(上烏宏切/下音亭)若造物者始判清濁効竒於兹地非人力也
乃立游亭以宅厥中直亭之西石若掖分可以眺望其
上青壁斗絶沉于淵源若究其極自下而望則合乎攅
巒與山無窮明日州邑耋老雜然而至曰吾儕生是州
蓺是野眉尨齒齯(音/倪)未嘗知此豈天墜地出設兹神物
以彰我公之徳歟旣賀而請名公曰是石之數不可知
也以其多而命之曰萬石亭耋老又言曰懿夫公之名
亭也豈專狀物而已哉公嘗六為二千石旣盈其數然
而有道之士咸恨公之嘉績未洽于人敢頌休聲祝于
明神漢之三公秩號萬石(西漢表顔師古曰漢制三公/號稱萬石其俸月各三百五)
(十斛/穀)我公之徳宜受兹錫漢有禮臣惟萬石君(萬石君/石奮也)
(孝景時以奮為諸侯相奮長子建次甲次乙次慶皆以/馴行孝謹官至二千石於是景帝曰石君及四子皆二)
(千石人臣尊寵廼舉集/其門乃號奮為萬石君)我公之化始于閨門道合于古
祐之自天野夫獻辭公夀萬年宗元嘗以牋奏隷尚書
敢專筆削以附零陵故事時元和十年正月五日記
　　零陵三亭記(零陵湘源皆永州縣也薛存義自湘/源來令零陵凡二年公集有送薛存)
　　　(義之任序云假令零陵二年矣然/月日不可考要皆在永州時作)
邑之有觀游或者以為非政是大不然夫氣煩則慮亂
視壅則志滯君子必有游息之物髙明之具使之清寧
平夷恒若有餘然後理達而事成零陵縣東有山麓泉
出石中沮洳汚塗(沮將豫切洳音茹陷/濕地也詩彼汾沮洳)羣畜食焉牆藩
以蔽之為縣者積數十人莫知發視河東薛存義以吏
能聞荆楚間潭部舉之假湘源令㑹零陵政尨賦擾民
訟于牧推能濟弊來蒞兹邑遁逃復還愁痛笑歌逋租
匿役朞年辯理宿蠹藏姧披露首服(首音/狩)民旣卒稅相
與歡歸道塗迎賀里閭門不施胥吏之席耳不聞鼛鼓
之召(鼛音皋/土鼓也)雞豚糗醑(上兵救切/下司吕切)得及宗族州牧尚焉
傍邑倣焉然而未嘗以劇自撓山水鳥魚之樂澹然自
若也(澹音/淡)乃發墻藩驅羣畜決䟽沮洳搜剔山麓萬石
如林積坳為池(坳居/爻切)爰有嘉木美卉垂水藂峯瓏􁩉蕭
條(瓏音籠/􁩉音零)清風自生翠烟自留不植而遂魚樂廣閒鳥
慕静深别孕巢穴沉浮嘯萃不畜而富伐木墜江流于
邑門陶土以埴亦在署側人無勞力工得以利乃作三
亭陟降晦明髙者冠山巔下者俯清池更衣膳饔(於恭/切熟)
(食/也)列置備具賔以燕好旅以館舍髙明遊息之道具於
是邑由薛為首在昔禆諶謀野而獲(禆諶鄭大夫也謀/於野則獲於國則)
(否鄭國將有諸侯之事則必使乗/車以適野謀作盟㑹之辭諶音忱)宓子彈琴而理(宓子/賤為)
(單父宰鳴琴不下堂而單父治巫馬期為單父戴星而/入以身親之單父亦治子賤曰彼任力我任人任力者)
(勞任人者/逸宓音伏)亂慮滯志無所容入則夫觀游者果為政之
具歟薛之志其果出於是歟及其弊也則以玩替政以
荒去理使繼是者咸有薛之志則邑民之福其可旣乎
余愛其始而欲久其道乃撰其事以書于石薛拜首曰
吾志也遂刻之
　柳河東集巻二十七
欽定四庫全書
　柳河東集巻二十八
　　　　　　　　　　　　唐　柳宗元　撰
　記九首
　　零陵郡復乳穴記(題曰零陵字之誤也據地理志/零陵乃永州郡名今言石鍾乳)
　　　(連之人告盡者五年而題以零陵何也唐地理/志載連州連山郡土貢鍾乳本草唐注亦載其)
　　　(次出連州未嘗言永州出以年考之元和四年/永州刺史崔簡連州刺史乃崔君敏二太守之)
　　　(姓同故題亦從而差耳題以連/山郡復乳穴記則於文為合)
石鍾乳餌之最良者也楚越之山多産焉于連于韶者
獨名於世連之人告盡焉者五載矣以貢則買諸他部
今刺史崔公至逾月穴人來以乳復告邦人恱是祥也
雜然謠曰甿之熈熈崔公之來公化所徹土石䝉烈以
為不信起視乳穴穴人笑之曰是惡知所謂祥耶嚮吾
以刺史之貪戾嗜利徒吾役而不吾貨也吾是以病而
紿焉(紿徒亥/切欺也)今吾刺史令明而志潔先賴而後力欺誣
屛息信順休洽吾是以誠告焉且夫乳穴必在深山窮
林氷雪之所儲豺虎之所廬由而入者觸昬霧扞龍虵
束火以知其物縻䋲以志其返其勤若是出又不得吾
直吾用是安得不以盡告今而誠吾告故也何祥之為
士聞之曰謡者之祥也乃其所謂怪者也笑者之非祥
也乃其所謂真祥者也君子之祥也以政不以怪誠乎
物而信乎道人樂用命熈熈然以効其有斯其為政也
而獨非祥也歟
　　道州毁鼻亭神記(孟子曰象至不仁封之有庳有/庳之人奚罪焉又曰象不得有)
　　　(為於其國天子使吏治其國而納其貢稅焉此/序所謂君有鼻而天子之吏實理之意也庳音)
　　　(鼻史記作鼻河東薛公伯髙也然集道州文宣/王廟記伯髙始以十年二月用牲幣子廟而此)
　　　(云九年來刺道州又云既厎于理似非初至之/事公以明年正月召其曰某時謫永州記必將)
　　　(召時/作)
鼻亭神象祠也不知何自始立因而勿除完而恒新相
傳且千歲元和九年河東薛公由刑部郎中刺道州除
穢革邪敷和於下州之罷人(罷音/疲)去亂即位變呻為謠
若痿而起(痿於/危切)若矇而瞭(矇音䝉瞭/力小切)騰踴相視(踴音/勇)讙
愛克順既厎于理公乃考民風披地圖得是祠駭曰象
之道以為子則傲以為弟則賊君有鼻而天子之吏實
理以惡徳而專世祠殆非化吾人之意哉命亟去之於
是撤其屋墟其地沉其主於江公又懼楚俗之尚鬼而
難諭也乃徧告于人曰吾聞鬼神不歆非類又曰滛祀
無福凡天子命刺史于下非以專土疆督貨賄而已也
蓋將教孝悌(教一/作崇)去竒邪(竒居/冝切)俾斯人敦忠睦友悌祇
肅信讓以順於道吾之斥是祠以明教也茍離于正雖
千載之違吾得而更之況今兹乎茍有不善雖異代之
鬼吾得而攘之況斯人乎州民既諭相與歌曰我有耉
老公燠其肌(燠於/六切)我有病癃(音/隆)公起其羸髫童之嚚(髫/音)
(苕/)公實智之鰥孤孔艱公實遂之孰尊惡徳逺矣自古
孰羨滛昬(羨一/作恣)俾我斯瞽千歲之㝠公闢其户我子洎
孫延世有慕宗元時謫永州邇公之邦聞其歌詩以為
古道罕用賴公而存斥一祠而二教興焉明罰行乎鬼
神(一無/明字)愷悌逹于蠻夷(一無/悌字)不唯禁淫祀黜非類而巳
願為記以刻山石俾知教之首
　　永州龍興寺息壤記(史記天官書載水澹澤竭地/長西漢天文志所載亦同寔)
　　　(不原其説甘茂傳秦王遷甘茂於息壤索隠曰/山海經啓筮云鮌竊帝之息壤以湮洪水或是)
　　　(此也此記息壤之説皆取/此以為疑公時在永州作)
永州龍興寺東北陬有堂堂之地隆然負塼甓而起者
(甓蒲/歴切)廣四步髙一尺五寸始之為堂也夷之而又髙凡
持鍤者盡死(鍤測/洽切)永州居楚越間其人鬼且禨(音幾/祥也)由
是寺之人皆神之人莫敢夷史記天官書及漢志有地
長之占而亡其說甘茂盟息壤蓋其地有是類也昔之
異書有記洪水滔天鮌竊帝之息壤以湮洪水帝乃令
祝融殺鮌于羽郊其言不經見今是土者夷之者不幸
而死豈帝之所愛耶南方多疫勞者先死則彼持鍤者
其死於勞且疫也土烏能神余恐學者之至於斯徴是
言而唯異書之信故記于堂上
　　永州龍興寺東丘記(公謫永州凡十年凡為記序/其年月有不考而得者此其)
　　　(一/也)
游之適大率有二曠如也奥如也如斯而已其地之凌
阻峭出幽鬱寥廓悠長則於曠宜抵丘垤伏灌莽廹遽
迴合則於奥宜因其曠雖增以崇臺延閣迴環日星臨
瞰風雨(瞰苦/濫切)不可病其敞也因其奥雖增以茂樹藂石
(藂與/叢同)穹若洞谷蓊若林麓(蓊烏/孔切)不可病其䆳也今所謂
東丘者奥之宜者也其始龕之外棄地余得而名焉(龕/音)
(堪/)以屬於堂之北垂凡坳窪坻岸之狀(坳於交切窪烏/𤓰切説文清水)
(也坻直尼切/説文小渚)無廢其故屏以密竹聯以曲梁桂檜松杉
楩柟之植(楩毗連切/木似豫章)幾三百本嘉卉美石又經緯之俛
入緑縟幽䕃薈蔚(薈音/檜)步武錯迕(阮古切/過也)不知所出温
風不爍(式灼/切)清氣自至水亭陿室(陿胡夾/切隘也)曲有奥趣然
而至焉者往往以䆳為病噫龍興永之佳寺也登髙殿
可以望南極闢大門可以瞰湘流若是其曠也而於是
小丘又將披而攘之則吾所謂游有二者無乃闕焉而
喪其地之宜乎丘之幽幽可以處休丘之窅窅可以觀
妙(窅伊/鳥切)溽暑遁去兹丘之下大和不遷兹丘之巔奥乎
兹丘孰從我游余無召公之徳懼剪伐之及也故書以
祈後之君子
　　永州法華寺新作西亭記(集中始得西山宴遊記/云因坐法華西亭時元)
　　　(和四年九月則此/亭記又當作於前)
法華寺居永州地最髙有僧曰覺照照居寺西廡下廡
之外有大竹數萬又其外山形下絶然而薪蒸篠簜(篠/音)
(小簜/音蕩)䝉雜擁蔽吾意伐而除之必將有見焉照謂余曰
是其上有陂池芙蕖申以湘水之流衆山之㑹果去是
其見逺矣遂命僕人持刀斧羣而翦焉叢莽下頺萬類
皆出曠焉茫焉天為之益髙地為之加闢丘陵山谷之
峻江湖池澤之大咸若有增廣之者夫其地之竒必以
遺乎後不可曠也余時謫為州司馬官外乎常員而心
得無事(一無/乎字)乃取官之禄秩以為其亭其髙且廣葢方
丈者二焉或異照之居於斯而不蚤為是也余謂昔之
上人者不起宴坐足以觀於空色之實而游乎物之終
始其照也逾寂其覺也逾有然則嚮之礙之者為果礙
耶今之闢之者為果闢耶彼所謂覺而照者吾詎知其
不由是道也豈若吾族之挈挈於通塞(一有/乎字)有無之方
以自狹耶或曰然則宜書之乃書于石
　　永州龍興寺西軒記(據記云余名在黨人云云記/當作於到永之初元和改元)
　　　(時/也)
永貞年余名在黨人不容於尚書省出為邵州道貶永
州司馬至則無以為居居龍興寺西序之下余知釋氏
之道且乆固所願也然余所庇之屋甚隱蔽其户向居
昧昧也寺之居於是州為髙西序之西屬當大江之流
江之外山谷林麓甚衆於是鑿西墉以為户户之外為
軒以臨羣木之杪無所不矚焉不徙席不運几而得大
觀夫室嚮者之室也席與几嚮者之處也嚮也昧而今
也顯豈異物耶因悟夫佛之道可以轉惑見為真智即
羣迷為正覺捨大闇為光明夫性豈異物耶孰能為余
鑿大昬之牖闢靈照之户廣應物之軒者吾將與為徒
遂書為二其一志諸户外其一以貽巽上人焉
　　柳州復大雲寺記(據記云元和十年刺史柳宗元/始至後二年十月某日寺皆就)
　　　(記當作於元/和十二年云)
越人信祥而易殺傲化而偭仁(偭彌/兖切)病且憂則聚巫師
用雞卜始則殺小牲不可則殺中牲又不可則殺大牲
而又不可則訣親戚飭死事曰神不直我矣因不食蔽
面死以故户易耗田易荒而畜字不孳董之禮則頑束
之刑則逃唯浮圖事神而語大可因而入焉有以佐教
化柳州始以邦命置四寺其三在水北而大雲寺在水
南水北環治城六百室水南三百室俄而水南火大雲
寺焚而不復且百年三百室之人失其所依歸復立神
而殺焉元和十年刺史柳宗元始至逐神于隱逺而取
其地其傍有小僧舍闢之廣大逵逹横術(音遂月令曰/審端徑術)
北屬之江告于大府取寺之故名作大門以字揭之立
東西序崇佛廟為學者居㑹其徒而委之食使擊磬鼓
鍾以嚴其道而傳其言而人始復去鬼息殺而務趣於
仁愛病且憂其有告焉而順之庶乎教夷之宜也凡立
屋屋大小若干楹凡闢地南北東西若干畆凡樹木若
干本竹三萬竿圃百畦田若干塍(食稜切/塍畦也)治事僧曰退
思曰令寰曰道堅後二年十月某日寺皆復就
　　永州龍興寺修浄土院記(序云今刺史馮公作大/門以表其位馮公刺永)
　　　(州在元和二三年/記當在是時作)
中州之西數百里有國曰身毒釋迦牟尼如來示現之
地彼佛言曰西方過十萬億佛土有世界曰極樂佛號
無量夀如來其國無有三惡八難(乃旦/切)衆寳以為飾其
人無有十纒九惱羣聖以為友有能誠心大願歸心是
土者茍念力具足則往生彼國然後出三界之外其於
佛道無退轉者其言無所欺也晉時廬山逺法師作念
佛三昧詠大勸于時其後天台顗大師(顗語/豈切)著釋浄土
十疑論𢎞宣其教周密微妙迷者咸賴焉葢其留異跡
而去者甚衆永州龍興寺刺史李承晊(音質大/也明也)曾及僧
法林置浄土堂于寺之東偏常奉斯事逮今餘二十年
亷隅毁頓圖像崩墜㑹巽上人居其宇下始復理焉上
人者修最上乘解第一義無體空折色之跡而造乎真
源通假有借無之名而入於實相境與智合事與理并
故雖往生之因亦相用不捨誓葺兹宇以開後學有信
士圖為佛像法相甚具焉今刺史馮公作大門以表其
位余遂周延四阿環以廊廡繢二大士之像(繢胡/對切)繒蓋
幢幡以成就之(繒疾/陵切)嗚呼有能求無生之生者知舟筏
之存乎是(筏音/伐)遂以天台十疑論書于牆宇使觀者起
信焉
　　永州鐵爐步志(吳人呼水際曰步韓昌黎羅池廟/碑云步有新舩即此旨也志云余)
　　　(乘舟來居九年此當/作於元和八年云)
江之滸凡舟可縻而上下者曰步永州北郭有步曰鐵
爐步余乘舟來居九年往來求其所以為鐵爐者無有
問之人曰蓋嘗有鍛者居其人去而爐毁者不知年矣
獨有其號冒而存者曰嘻世固有事去名存而冒焉若
是耶步之人曰子獨何怪是今世有負其姓而立於天
下者曰吾門大他不我敵也問其位與徳曰乆矣其先
也然而彼猶曰我大世亦曰某氏大其冒於號有以異
於兹步者乎向使有聞兹步之號而不足釡錡錢鎛刀
鈇者(錡魚倚切左氏筐筥錡釡之器注有足曰錡無足/曰釡錢音翦鏄音博詩臣庤乃錢鎛周禮鍜氏為)
(鎛器注錢鎛田器刀/鈇亦兵器也鈇音膚)懐價而來能有得其欲乎則求位
與徳於彼其不可得亦猶是也位存焉而徳無有猶不
足大其門然世且樂為之下子胡不怪彼而獨怪於是
大者桀冒禹紂冒湯幽厲冒文武以傲天下天下由不
知推其本而姑大其故號以至於敗為世笑僇(音/戮)斯可
以甚懼若求兹步之實而不得釡錡錢鎛刀鈇者則去
而之他又何害乎子之驚於是末矣余以為古有太史
觀民風采民言(禮記王制命太史陳詩以觀民風又漢/分八使周適四方巡行風俗觀采方言)
若是者則有得矣嘉其言可采書以為志
　
　
　
　柳河東集巻二十八
欽定四庫全書
　柳河東集巻二十九
　　　　　　　　　　　　　唐　柳宗元　撰
　記山水十一首
　　游黄溪記(作之年月具於記漢書王莽傳自謂黄/虞之後姚媯陳田王氏凡五姓者皆黄)
　　　(虞苗裔其令天下尚此五姓名籍於秩宗/以為宗室記所言黄神王姓葢取諸此)
北之晉西適豳東極吳南至楚越之交其間名山水而
州者以百數永最善環永之治百里北至於浯溪(浯音吾/水名)
西至於湘之源南至於瀧泉(瀧閭江/切水名)東至於黄溪東屯
其間名山水而村者以百數黄溪最善黄溪距州治七
十里由東屯南行六百步至黄神祠祠之上(或無/神祠)兩山
牆立如丹碧之華葉駢植與山升降其缺者為崖峭巖
窟水之中皆小石平布黄神之上掲水八十步(掲音憇/一丘列)
(切論語深則厲淺則掲注/以衣涉水為厲掲掲衣也)至初潭最竒麗殆不可狀其
略若剖大甕側立千尺溪水積焉(積一/作即)黛蓄膏渟來若
白虹沉沉無聲有魚數百尾方來㑹石下(楚越之人數/魚以尾不以)
(頭/)南去又行百步至第二潭石皆巍然臨浚流若頦頷
斷齶(頦胡來切頥下也頷户感切莊子千金之珠必在/九重之淵而驪龍頷下㫁魚斤切齒根肉齶三各)
(切/)其下大石雜列可坐飲食有鳥赤首烏翼大如鵠方
東向立自是南數里地皆一狀樹益壯石益瘦水鳴皆
鏘然(鏘七/羊切)又南一里至大冥之川山舒水緩有土田始
黄神為人時居其地傳者曰黄神王姓莽之世也莽既
死神更號黄氏逃來擇其深峭者潛焉始莽嘗曰余黄
虞之後也故號其女曰黄皇室主黄與王聲相近而又
有本其所以傳言者益騐神既居是民咸安焉以為有
道死乃俎豆之為立祠後稍徙近乎民今祠在山隂溪
水上元和八年五月十六日既歸為記以啓後之好游
者
　　始得西山宴游記(自游黄溪至小石城山為記凡/九皆永州山水之勝年月或記)
　　　(或不記然皆次第而作此/作於元和四年記所載也)
自余為僇人(僇音/戮)居是州恒惴慄其隙也則施施而行
漫漫而游日與其徒上髙山入深林窮迴溪幽泉怪石
無逺不到到則披草而坐傾壺而醉醉則更相枕以卧
卧而夢意有所極夢亦同趣覺而起起而歸以為凡是
州之山水有異態者皆我有也而未始知西山之怪特
今年九月二十八日因坐法華西亭望西山始抵異之
(抵一/作指)遂命僕人過湘江縁染溪(染一/作冉)斫榛莽焚茅茷窮
山之髙而止攀援而登箕踞而遨則凡數州之土壤皆
在衽席之下其髙下之勢岈然洼然(岈火加切㟏岈山/深之貎洼烏𤓰切)
(水也/汙也)若垤若穴尺寸千里攅蹙累積莫得遯隱縈青繚
白外與天際四望如一然後知山之特出不與培塿為
類(培薄囘切又薄口切方言冡或謂之/培塿力狗切自關而東小冡謂之塿)悠悠乎與顥氣
俱(顥音/浩)而莫得其涯洋洋乎與造物者游而不知其所
窮引觴滿酌頺然就醉不知日之入蒼然暮色自逺而
至至無所見而猶不欲歸心凝形釋與萬化㝠合然後
知吾嚮之未始游游於是乎始故為之文以志是歲元
和四年也
　　鈷鉧潭記(據潭西小丘記云得西山後八日又得/鈷鉧潭則此記在前記後作亦元和四)
　　　(年文云下二/記當繼此也)
鈷鉧潭在西山西(鈷音古鉧字諸韻皆無從母字唐韻/作䥈下注云鈷䥈也鉧疑是䥈莫浦)
(切又莫朗切并注云/鈷䥈也鈷䥈乃鼎具)其始葢冉水自南奔注抵小石屈
折東流其顛委勢峻盪擊益暴齧其涯故旁廣而中深
畢至石乃止流沫成輪(沬莫貝/切水名)然後徐行其清而平者
且十畆餘有樹環焉有泉懸焉其下有居者以予之亟
游也一旦欵門來告曰不勝官租私劵之委積既芟山
而更居願以潭上田貿財以緩禍(貿音/茂)予樂而如其言
則崇其臺延其檻行其泉於髙者而墜之潭有聲潨然
(潨在公切/水㑹也)尤與中秋觀月為宜於以見天之髙氣之迥
孰使予樂居夷而忘故土者非兹潭也歟
　　鈷鉧潭西小丘記
得西山後八日尋山口西北道二百步又得鈷鉧潭西
二十五步當湍而浚者為魚梁梁之上有丘焉生竹樹
其石之突怒偃蹇負土而出争為竒狀者殆不可數其
嶔然相累而下者(嶔音/欽)若牛馬之飲於溪其衝然角列
而上者若熊羆之登於山丘之小不能一畆可以籠而
有之問其主曰唐氏之棄地貨而不售問其價曰止四
百余憐而售之李深源元克已時同游皆大喜出自意
外即更取器用剷刈穢草(剷音/産)伐去惡木烈火而焚之
嘉木立美竹露竒石顯由其中以望則山之髙雲之浮
溪之流鳥獸之遨遊舉熈熈然迴巧獻技以効兹丘之
下枕席而卧則清泠之狀與目謀瀯瀯之聲與耳謀(瀯/音)
(營水/囘也)悠然而虛者與神謀淵然而静者與心謀不匝旬
而得異地者二雖古好事之士或未能至焉噫以兹丘
之勝致之灃鎬鄠杜(灃音豐鎬下/老切鄠音户)則貴游之士(一無/之士)争
買者日增千金而愈不可得今棄是州也農夫漁父過
而陋之賈四百連歲不能售而我與深源克已獨喜得
之是其果有遭乎書於石所以賀兹丘之遭也
　　至小丘西石潭記
從小丘西行百二十步隔篁竹聞水聲如鳴珮環心樂
之伐竹取道下見小潭水尤清冽金石以為底近岸巻
石厎以出為坻為嶼為堪為巖(嵁五男苦男/五感三切)青樹翠蔓
䝉絡揺綴參差披拂潭中魚可百許頭皆若空游無所
依(一云披拂潭中俯/視游魚類若乘空)日光下澈(音/徹)影布石上怡然不動
俶爾逺逝(俶昌/六切)往來翕忽似與遊者相樂潭西南而望
斗折虵行明滅可見其岸勢犬牙差互不可知其源坐
潭上四面竹樹環合寂寥無人凄神寒骨悄愴幽䆳以
其境過清不可乆居乃記之而去同遊者吳武陵龔古
(龔一/作襲)余弟宗𤣥欵而從者崔氏二小生曰恕已曰奉壹
(崔氏二小生/即簡之子也)
　　袁家渇記(自袁家渴至石渠石澗小石城山四記/皆同時作石渠記所謂惜其未始有傳)
　　　(焉故累記其所屬遺之其人者也石渠記云元/和七年十月十九日云云則四記可以類推矣)
由冉溪西南水行十里山水之可取者五莫若鈷鉧潭
由溪口而西陸行可取者八九莫若西山由朝陽巖東
南水行至蕪江可取者三莫若袁家渇皆永中幽麗竒
處也楚越之間方言謂水之支流者為渇音若衣褐之褐
渴上與南館髙嶂合下與百家瀨合(嶂音障/瀨音賴)其中重洲
小溪澄潭淺渚間厠曲折平者深黒峻者沸白舟行若
窮忽又無際有小山出水中山皆美石石上生青叢冬
夏常蔚然其旁多巖洞其下多白礫(音/歴)其樹多楓枿石
楠楩櫧樟柚(余救/切)草則蘭芷又有異卉類合歡而蔓生
轇轕水石(轇音膠/轕音葛)每風自四山而下振動大水掩苒衆
草紛紅駭緑蓊葧香氣(蓊烏孔切/葧音勃)衝濤旋瀨退貯溪谷
揺颺葳蕤與時推移其大都如此余無以窮其狀永之
人未嘗遊焉余得之不敢專也出而傳於世其地世主
袁氏故以名焉
　　石渠記
自渴西南行不能百步得石渠民橋其上有泉幽幽然
其泉乍大乍細渠之廣或咫尺或倍尺其長可十許步
其流抵大石伏出其上踰石而往有石泓昌蒲被之青
鮮環周又折西行旁陷巖石下北墮小潭潭幅員減百
尺清深多鯈魚(鯈徒堯切白鯈魚也似雞/赤尾六足四目又直流切)又北曲行紆
餘睨若無窮然卒入於渴其側皆詭石怪木竒卉美箭
可列坐而庥焉風揺其巔韻動崖谷視之既静其聽始
逺予從州牧得之攬去翳朽決疏土石既崇而焚既釃
而盈(釃山/宜切)惜其未始有傳焉者故累記其所屬遺之其
人書之其陽俾後好事者求之得以易元和七年正月
八日蠲渠至大石十月十九日踰石得石泓小潭渠之
美於是始窮也
　　石澗記
石渠之事既窮上由橋西北下土山之隂民又橋焉其
水之大倍石渠三之一石為厎達於兩涯若牀若堂若
陳筵席若限閫奥水平布其上流若織文響若撡琴掲
跣而往折竹箭掃陳葉排腐木可羅胡牀十八九居之
交絡之流觸激之音皆在牀下翠羽之木龍鱗之石均
䕃其上古之人其有樂乎此耶後之來者其能追余之
踐履耶得意之日(一無/意字)與石渠同由渇而來者先石渠
後石澗由百家瀬而來者先石澗後石渠澗之可窮
者皆出石城村東南其間可樂者數焉其上深山幽林
逾峭險道狹不可窮也
　　小石城山記
自西山道口徑北踰黄茅嶺而下有二道其一西出尋
之無所得其一少北而東不過四十丈土斷而川分有
積石横當其垠其上為睥睨梁欐之形(欐力計切/梁棟名)其旁
出堡塢有若門焉窺之正黑投以小石洞然有水聲其
響之激越良乆乃已環之可上望甚逺無土壤而生嘉
樹美箭益竒而堅其疏數偃仰類智者所設施也噫吾
疑造物者之有無乆矣及是愈以為誠有又怪其不為
之於中州而列是夷狄更千百年不得一售其伎是固
勞而無用神者倘不宜如是則其果無乎或曰以慰夫
賢而辱於此者或曰其氣之靈不為偉人而獨為是物故
楚之南少人而多石是二者余未信之
　　柳州東亭記(公以元和十年正月自永州召至京/師是年三月復出刺柳州故記云元)
　　　(和十二年十/月某日記)
出州南譙門左行二十六步有棄地在道南南值江西
際垂楊傳置東曰東館其内草木猥奥有崖谷傾亞缺
圯(部鄙/切)豕得以為囿蛇得以為藪人莫能居至是始命
披刜蠲疏(刜扶弗切/疏音踈)樹以竹箭松檉桂檜栢杉(檉丑/成切)易
為堂亭(易以/是切)峭為杠梁(杠音江說文林前/横木一云旌旗竿)下上徊翔前
出兩翼慿空拒江江化為湖衆山横環嶛濶瀴灣(嶛音/聊亦)
(作崦瀴伊盈/切灣烏還切)當邑居之劇而忘乎人間斯亦竒矣乃取
館之北宇右闢之以為夕室取傳置之東宇左闢之以
為朝室又北闢之以為隂室作屋於北牖下以為陽室
作斯亭於中以為中室朝室以夕居之夕室以朝居之
中室日中而居之隂室以違温風焉陽室以違淒風焉
若無寒暑也則朝夕復其號既成作石於中室書以告
後之人庶勿壊元和十二年九月某日柳宗元記
　　柳州山水近治可遊者記(記不書其年月然當與/前記先後作公刺柳凡)
　　　(五年卒於元和十/四年之十月云)
古之州治在潯水南山石間今徙在水北直平四十里
南北東西皆水滙(户對胡/對二切)北有雙山夾道嶄然(嶄顛咸/切髙貎)
曰背石山有支川東流入於潯水潯水因是北而東盡
大壁下其壁曰龍壁其下多秀石可硯南絶水有山無
麓廣百尋髙五丈下上若一曰甑山(甑子/孕切)山之南皆大
山多竒又南且西曰駕鶴山壯聳環立古州治負焉有
泉在坎下恒盈而不流南有山正方而崇類屏者曰屏
山其西曰四姥山(姥莫/古切)皆獨立不倚北沉潯水瀨下又
西曰仙奕之山山之西可上其上有穴穴有屏有室有
宇其宇下有流石成形如肺肝如茹房(一作/茄房)或積於下
如人如禽如器物甚衆東西九十尺南北少半東登入
小穴常有四尺則廓然甚大無竅正黑燭之髙僅見其
宇皆流石怪狀由屏南室中入小穴倍常而上始黑已
而大明為上室由上室而上有穴北出之乃臨大野飛
鳥皆視其背其始登者得石枰於上(枰蒲明/切博局)黑肌而赤
脉十有八道可奕故以云其山多檉多櫧多篔簹之竹
(篔音員簹/音當竹名)多櫜吾其鳥多秭歸(秭咨/李切)石魚之山全石無
大草木山小而髙其形如立魚在多秭歸西有穴類仙
人奕入其穴東出其西北靈泉在東趾下有麓環之泉
大類轂雷鳴西奔二十尺有洄在石澗因伏無所見多
緑青之魚多石鯽多鯈雷山兩崖皆東西雷水出焉蓄
崖中曰雷塘能出雲氣作雷雨變見有光禱用俎魚豆
彘脩形糈􁀙(糈音所又音胥􁀙諸韻皆從/禾徒土切沛國呼稻為稌)隂酒䖍則應
(公嘗有雷塘禱雨文有云維神之居為坎為雷又云欽/兹有靈爰以廟享是必有神以司其風雷而禱無不應)
(矣/)在立魚南其間多美山無名而深峨山在野中無麓
峨水出焉東流入於潯水
　
　
　
　
　
　
　
　柳河東集巻二十九
欽定四庫全書
　柳河東集巻三十
　　　　　　　　　　　　唐　柳宗元　撰
　書明責躬六首
　　寄許京兆孟容書(許孟容字公範元和初再遷尚/書右丞京兆尹公謫永州已五)
　　　(年與京兆書望其與之為地一/除罪籍時當在元和四年云)
五丈座前伏䝉賜書誨諭微悉重厚欣躍恍惚疑若䝉
寐捧書叩頭悸不自定伏念得罪來五年未嘗有故舊
大臣肯以書見及者何則罪謗交積羣疑當道誠可怪
而畏也以是兀兀忘行尤負重憂殘骸餘魂百病所集
痞結伏積(痞部鄙切/腹中結痛)不食自飽或時寒熱水火互至内
消肌骨非獨瘴厲為也(瘴音/障)忽捧教命乃知幸為大君
子所宥欲使膏肓沉没復起為人(肓音/荒)夫何素望敢以
及此宗元早嵗與負罪者親善始奇其能謂可以共立
仁義裨教化過不自料懃懃勉勵唯以中正信義為志
以興堯舜孔子之道利安元元為務不知愚陋不可力
彊其素意如此也末路孤危阨塞臲􁀜(一作末路陒塞/臲􁀜臲五結切)
(􁀜音兀/不安也)凡事壅隔(一作事/既壅隔)很忤貴近狂踈繆戾蹈不測
之辜羣言沸騰鬼神交怒加以素卑賤暴起領事人所
不信射利求進者填門排户百不一得一旦快意更造
怨讟(音/讀)以此大罪之外􁀙訶萬端(􁀙音/詆)旁午搆扇盡為
敵讎(一作便/為敵讎)協心同攻外連强暴失職者以致其事此
皆丈人所聞見不敢為他人道説懐不能已復載簡牘
此人雖萬被誅戮不足塞責而豈有賞哉今其黨與幸
獲寛貸各得善地無分毫事(一作無/公亊)坐食俸禄明徳至
渥也尚何敢更思除弃癈痼(一無/更字)以希望外之澤哉年
少氣銳不識㡬微不知當否但欲一心直遂果䧟刑法
皆自所求取得之(一無得/之二字)又何怪也宗元於衆黨人中
罪狀最甚神理降罰又不能即死(元和元年五月十/七日公母盧氏卒)猶
對人言語求食自活迷不知恥日復一日然亦有大故
自以得姓來二千五百年代為冡嗣今抱非常之罪居
夷獠之鄉(獠夷名/音潦)卑濕昏霧恐一日填委溝壑曠墜先
緒以是怛然痛恨(怛當/各切)心膓(一作/骨)沸熱㷀㷀孤立未有
子息荒陬中(一作荒/隅中)少士人女子無與為婚世亦不肯
與罪大者親昵(一作罪/人親昵)以是嗣續之重不絶如縷每當
春秋時饗孑立捧奠顧眄無後繼者惸惸然(一作慄慄/然或作懍)
(懍/然)欷㱆惴惕恐此事便已摧心傷骨若受鋒刄此誠丈
人所共憫惜也先墓所在城南(一無/所字)無異子弟為主獨
託村鄰自譴逐來消息存亡不一至鄉閭主守者固以
益怠晝夜哀憤懼便毁傷松柏芻牧不禁以成大戾近
世禮重拜掃今已闕者四年矣每遇寒食則北向長號
以首䪺地想田野道路士女遍滿皂𨽻傭丐皆得上父
毋丘墓馬醫夏畦之鬼(列子云路遇乞兒馬醫弗敢辱/也必下車而揖之孟子脅肩謟)
(笑病於夏畦夏畦夏/月治畦之人畦音擕)無不受子孫追飬者然此已息望
又何以云哉城西有數頃田樹果數百株多先人手自
封植今已荒穢恐便斬伐無復愛惜家有賜書三千巻
尚在善和里舊宅宅今已三易主書存亡不可知皆付
受所重常繫心腑然無可為者立身一敗萬事瓦裂身
殘家破為世大僇(音/戳)復何敢更望大君子撫慰収恤尚
置人數中耶是以當食不知辛鹹節適洗沐盥潄(盥音/管又)
(古玩/切)動逾嵗時一搔皮膚塵垢滿爪誠憂恐悲傷無所告
愬以至此也自古賢人才士秉志遵分被謗議(晏本作/被謗無)
(議/字)不能自明者僅以百數故有無兄盜嫂(漢書人或毁/直不疑曰不)
(疑狀貌甚美然將毋奈其善盜嫂何/也不疑聞曰我乃無兄終不能自明)娶孤女云撾婦翁
者(後漢第五倫建武二十九年從懷陽王朝京師帝戲/謂倫曰聞卿為吏篣婦翁寜有之耶倫曰臣三娶妻)
(皆無父撾/陟𤓰切)然頼當世豪傑分明辯别卒光史籍(一作/冊)管
仲遇盜升為功臣(禮記管敬子遇盜取二人焉上以為/公臣曰其所遊僻也可人也敬子管)
(仲之/謚)匡章被不孝之名孟子禮之(孟子公都子曰匡章/通國皆稱不孝焉夫)
(子與之遊又從而禮貌之敢問何也孟子曰/世俗所謂不孝者五云云章子有一於是乎)今已無古
人之實(一冇/為字)而有其詬欲望世人之明已不可得也直
不疑買金以償同舍(漢書直不疑為郎事文帝其同舍/有告歸誤持其同舍郎金去已而)
(同舍郎覺亡意不疑不疑謝有之買金/償後告歸者至而歸金亡金郎大慙)劉寛下車歸牛
鄉人(東漢劉寛字文饒嘗行有人失牛者乃就寛車中/認之寛無所言下駕步歸有頃認牛者愧而送還)
此真知疑似之不可辯非口舌所能勝也鄭詹束縛於
晉終以無死(國語文公伐鄭欲得詹而師還鄭人以詹/與晉晉人將烹之詹据鼎耳而疾號公乃)
(命弗殺厚為/禮而歸之)鍾儀南音卒獲反國(成九年左氏晉侯觀/於軍府見鍾儀與之)
(琴操南音晉侯乃重為之/禮使歸求成南音楚聲)叔向囚虜自期必免(襄二十/一年左)
(氏欒盈出奔楚范文子囚叔向樂王鮒見叔向曰吾/為子請叔向弗應其人皆咎叔向叔向曰必祁大夫)范
痤騎危(痤才戈切/騎音奇)以生易死(史記魏世家趙使人謂魏/王為我殺范座吾獻地王)
(使捕之痤因上屋騎危謂使者曰與其以死痤市不/如以生痤市有如痤死趙不與王地則奈何王出之)蒯
通據鼎耳(蒯苦/􁁣切)為齊上客(高帝誅韓信信曰悔不用蒯/通之言帝召通欲烹之通曰)
(犬各吠非其主云云上乃舍之據鼎耳言將/烹也至齊悼惠王時曹參為相請通為客)張蒼韓信
伏斧鑕(鑕鐡鍖/也音質)終取將相(西漢張蒼從沛公攻南陽當/斬解衣伏質王陵乃言沛公)
(赦勿斬後至孝文時為相韓信亡椘歸漢為連敖坐/法當斬適見滕公公奇其言釋勿斬其後拜大將)鄒
陽獄中以書自活(西漢鄒陽從梁孝王遊羊勝公孫􁀙/等疾陽惡之孝王怒下陽吏將殺之)
(陽從獄中上/書奏王出之)賈生斥逐復召宣室(西漢賈誼洛陽人絳/灌之屬害之出為長)
(沙玉傅嵗餘文帝思/誼徵之入見宣室)倪寛擯死後至御史大夫(西漢倪/寛補廷)
(尉文學卒史以儒生不習事不署曹除為從/使之北地視畜其後以議封禪事拜御史)董仲舒劉
向下獄當誅為漢儒宗(西漢董仲舒廣川人先是遼東/高廟長陵高園殿灾仲舒居家)
(推説其意未上主父偃竊其書奏焉於是下仲舒吏當/死詔赦之劉向字子政事宣帝為諫大夫獻言黄金可)
(成上令典尚方鑄作事後不驗下吏/當死上奇其才得踰冬以减死論)此皆瓌偉博辯奇
壯之士能自解脱今以恇怯淟涊(説文恇怯也淟涊垢/濁也椘詞切典涊之)
(流俗恇音匡/淟涊音典忍)下才末技又嬰恐懼痼病(一作恐/懼病痼)雖欲慷
慨攘臂自同昔人愈踈濶矣賢者不得志於今必取貴
於後古之著書者皆是也宗元近欲務此然力薄才劣
(一作力/薄志劣)無異能解雖欲秉筆覼縷(覼縷説文好視也一/曰委曲上力禾切下)
(音吕覼當從/􁄍俗作爾非)神志荒耗前後遺忘(無放/切)終不能成章往
時讀書自以不至抵滯今皆頑然無復省録每讀古人
一傳數紙以後則再三伸巻復觀姓氏旋又廢失假令
萬一除刑部囚籍復為士列亦不堪當世用矣伏帷興
哀於無用之地垂徳於不報之所但以存通家宗祀為
念有可動心者操之勿失雖不敢望歸掃塋域退託先
人之廬以盡餘齒姑遂少北益輕瘴癘就婚娶求後嗣
有可付託即冥然長辭如得甘寢無復恨矣書辭繁委
無以自道然即文以求其志君子固得其肺肝焉無任
懇戀(一作/懇懇)之至不宣宗元再拜
　　與楊京兆憑書(楊憑傳拜京兆尹與李夷簡素有/隙因劾憑江西姦贜憲宗以憑治)
　　　(京兆有績但貶臨賀尉時元和四年也誨之即/憑之子公嘗遺誨之書云今日有北人來示將)
　　　(籍田勑是舉數十年之墜典必有大恩澤丈人/之寃聞於朝今是舉也必復大任此書亦云丈)
　　　(人旦夕歸朝廷復為大僚考憲宗紀元和五年/詔以來嵗正月籍田則此書當在五年冬作)
月日宗元再拜獻書丈人座前役人胡要返命奉教誨
壯厲感發(壯一/作㽵)鋪陳廣大上言推延賢雋之道(雋音/俊)難
於今之世次及文章末以愚䝉剥䘮頓悴無以守宗族
復田畝為念憂憫備極不唯其親宻故舊是與復有(一/作)
(是乃/為若)公言顯賞許(一作/取)其素尚而激其忠(一作/中)誠者用
是踊躍敬懼類嚮時所被簡牘萬萬有加焉故敢悉其
愚以獻左右大凡薦舉之道古人之所謂難者其難非
茍一而已也知之難言之難聴信之難夫人有有之而
恥言之者有有之而樂言之者有無之而工言之者有
無之而不言似有之者有之而恥言之者上也雖舜猶
難於知之孔子亦曰失之子羽(家語子羽有君子之容/而行不勝其貌孔子曰)
(以容取人則失之子羽/子羽姓澹臺名滅明)下斯而言知而不失者妄矣有
之而言之者次也徳如漢光武馮衍不用(馮衍字敬通/京兆杜陵人)
(世祖即位論功當封且将召見/之為令狐畧等讒之竟不獲用)才如王景畧以尹緯為
令史(晉史載記尹緯字景亮天水人先為秦吏部令史/及姚萇奔馬收緯與尹詳龎演扇動羣豪推萇為)
(盟主遂為佐命元功萇既敗苻堅遣緯説堅求禪代之/事堅問緯曰卿於朕何官緯曰尚書令史堅歎曰卿宰)
(相才也王景畧之儔而朕不知卿/亡也不亦宜乎景畧王猛之字云)是皆終日號鳴大咤
而卒莫之省無之而工言者賊也趙括得以代亷頗(史/記)
(趙奢傳趙孝成王七年秦與趙相拒長平趙使亷頗將/攻秦秦數敗趙軍趙王乃以括為將代亷頗藺相如及)
(括之母諫趙王以括徒能讀父書而/父子異心王不聴遂將其後果敗)馬謖得以惑孔明
(蜀志馬謖字㓜常才器過人好論軍計諸葛亮深加器/異先主臨薨謂亮曰馬謖言過其實不可大用君其察)
(之亮猶謂不然以謖為㕘軍建興六年又令統/大衆與張郃戰於街亭為郃所破謖音縮起也)今之若
此類者不乏於世將相大臣聞其言而必能辨之者亦
妄矣無之而不言者土木類也周仁以重臣為二千石
(西漢周仁其先任城人武帝立為先帝/臣重之仁乃病免以二千石禄歸老)許靖以人譽而
致位三公(蜀志許靖字文休少與從弟劭俱知名建/安十九年先主為漢中王以靖為太傅)近
世尤好此類以為長者最得薦寵夫言朴愚無害者其
於田野鄉閭為匹夫雖稱為長者可也自抱關擊柝以
往則必敬其事愈上則及物者愈大何事無用之朴哉
今之言曰某子長者可以為大官類非古之所謂長者
也則必土木而已矣夫捧土揭木而致之巖廊之上䝉
以紱冕翼以徒𨽻而(一無/而字)趋走其左右豈有補於萬民
之勞苦哉聖人之道不益於世用凡以此也故曰知之
難孔子曰仁者其言也訒孟子病未同而言然則彼未
吾信而吾告之以士必有三間是將曰彼知士歟知文
歟疑之而未重一間也又曰彼無乃私好歟交以利歟
二間也又曰彼不足我而其心我哉兹咈吾事三間也
畏是而不言故曰言之難言而有是患故曰聴信之難唯
明者為能得其所以薦得其所以言得其所以聴一不
至則不可冀矣然而君子不以言聴之難而不務取士
士理之本也茍有司之不吾信吾知之不捨其必有信
吾者矣茍知之難無有司而士可以顕則吾一旦操用
人之柄其必有施矣故公卿之大任莫若索士士不預
備而熟講之卒焉君有問焉宰相有咨焉有司有求焉
其無所以應之則大臣之道或闕故不可憚煩今之世
言士者先文章文章士之末也然立言存乎其中即末
而操其本可十七八未易忽也自古文士之多莫如今
今之後生為文希屈馬者可得數人希王褒劉向之徒
者又可得十人至陸機潘岳之比纍纍相望(累倫/追切)若皆
為之不已則文章之大盛古未有也後代乃可知之今
之俗耳庸目無所取信傑然特異者乃見此耳丈人以
文律通流當世叔仲鼎列天下號為文章家今又生敬
之敬之希屈馬者之一也天下方理平今之文士咸能
先理理不一斷於古書老生直趨堯舜之道(之一/作大)孔氏
之志明而出之又古之所難有也然則文章未必為士
之末獨采取何如耳宗元自少學為文章中間幸聯得
甲乙科第至尚書郎專百官章奏然未能究知為文之
道自貶官來無事讀百家書上下馳騁乃少得知文章
利病去年吳武陵來美其齒少才氣壯健可以興西漢
之文章日與之言因為之出數十篇書庶幾鏗鏘陶冶
時時得見古人情状然彼古人亦人耳夫何逺哉凡人
可以言古不可以言今桓譚亦云親見揚子雲容貌不
能動人安肯傳其書誠使博如莊周哀如屈原奥如孟
軻壯如李斯峻如馬遷富如相如明如賈誼專如揚雄
猶為今之人笑則世之高者至少矣由此觀之古之人
未始不薄於當世而榮於後世也若吳子之文非丈人
無以知之獨恐世人之高才者不肯乆學無以盡訓詁
風雅之道以為一世甚盛若宗元者才力缺敗不能逺
騁髙厲與諸生摩九霄撫四海夸耀於後之人矣何也凡
為文以神志為主自遭責逐繼以大故荒亂耗竭又常
積憂恐神志少矣所讀書隨又遺忘一二年來痞氣尤
甚加以衆疾動作不常眊眊然(眊音冐/目少精)騷擾内生霾霧
填擁慘沮(霾音埋説文風雨/土也詩終風且霾)雖有意窮文章而病奪其
志矣每聞人大言則蹶氣震怖撫心按膽不能自止又
(一無/又字)永州多火灾五年之間四為天火所迫徒跣走出
壞墻穴牖僅免燔灼書籍散亂毁不知所往一遇火恐
累日茫洋不能出言又安能盡意於筆硯矻矻自苦(矻/丘)
(八切與硈同説/文堅也石狀)以危傷敗之䰟哉中心之悃幅􁜄結具
載所獻許京兆丈人書不能重煩於陳列凡人之黜棄
皆望望思得効用而宗元獨以無有是念自以罪大不
可解才質無所入茍焉以叙憂慄為幸敢有他志伏以
先君稟孝徳秉直道高於天下仕再登朝至六品官宗
元無似亦嘗再豋朝至六品矣何以堪此且柳氏號為
大族五六從以來無為朝士者豈愚䝉獨出數百人右
哉以是自忖官已過矣寵已厚矣夫知足與知止異宗
元知足矣若便止不受禄位亦所未能今復得好官猶
不辭讓何也以人望人尚足自進如其至至則故無憾
進取之志息矣身世孑然無可以為家雖甚崇寵之孰
與為榮獨恨不幸獲託姻好而早凋落寡居十餘年嘗
有一男子然無一日之命至今無以託嗣續恨痛常在
心目孟子稱不孝有三無後為大今之汲汲於世者唯
懼此而已矣天若不棄先君之徳使有世祀或者猶望
延壽命以及大宥得歸鄉閭立家室則子道畢矣過是
而猶競於寵利者天厭之天厭之丈人旦夕歸朝廷復
為大僚伏惟以此為念流涕頓顙(冩囊/切)布之座右(一作/下)
不任感激之至宗元再拜
　　與裴塤書(裴塤字行此書皆具惟不詳其爵位公/時謫在永其書曰河北之師當已平奚)
　　　(虜聞吉語矣考其時葢當吐突承璀誅鎮冀王/承宗之時事在元和四年書必是年作鎮冀自)
　　　(李寳臣本范陽内屬奚承宗之/先亦契丹人故書云奚虜也)
應叔十四兄足下比得書示勤勤不以僕罪過為大故
有動止相憫者僕望已矣世所共弃唯應叔軰一二公
獨未耳(一作獨/未下耳)僕之罪在年少好事進而不能止儔輩
恨怒以先得官又不幸早嘗與遊者居權衡之地十薦
賢幸乃一售(音授/賣也)不得者譸張排恨(譸音輈詶也周書/無或譸張為幻)
僕可出而辨之哉性又倨野不能摧折以故名益惡勢
益險有喙有耳者相郵傳作醜語耳不知其卒云何中
心之愆尤若此而已既受禁錮而不能即死者以為乆
當自明今亦已矣而嗔罵者尚不能已堅然相白者無
數人聖上日興太平之理不貢不王者悉已誅討而制
度大立長使僕輩為匪人耶其終無以見明而不得擊
壤鼓腹樂堯舜之道耶且天下熈熈而獨呻吟者四五
人何其優裕者博而局束者寡其為不一徴也何哉太
和蒸物燕谷不披其煦一鄒子尚能恥之今若應叔輩
知我豈下鄒子哉(劉向別録鄒衍在燕燕有谷地寒不/生五榖衍乃吹律而温氣至堪植黍)
(今謂之/黍谷)然而不恥者何也河北之師當已平奚虜聞吉
語矣然若僕者承大慶之後必有殊澤流言飛文之罪
或者其可以已乎幸致數百里之北使天下之人不謂
僕為明時異物死不恨矣金川考績已乆獨蔑然不遷
者何耶十二兄宜當更轉右職十四兄嘗得(一無/二字)數書
無恙兄顧惟僕之窮途得無意乎比當大寒人愈平和
惟椘南極海𤣥冥所不統炎昏多疾氣力益劣昧昧然
人事百不記一捨憂慄則怠而睡耳偶書如此不宣宗
元再拜
　　與蕭翰林俛書(據蕭俛本傳貞元中及進士第又/以賢良方正對策異等拜右拾遺)
　　　(元和六年召為翰林學士凡三年進知制詰公/在永州此書當是俛為翰林時作其末云倘因)
　　　(賊平慶賞之際得以見白使受天澤葢有望於/俛者如此是時吐突氶璀討王承宗之叛至元)
　　　(和五年七月赦王承宗正有/望於賊平慶宥可及罪謫耳)
思謙兄足下昨祁縣王師範過永州為僕言得張左司
書道思謙蹇然有當官之心乃誠助太平者也僕聞之
喜甚然㣲王生之説僕豈不素知耶所喜者耳與心叶
果於不謬焉爾僕不幸向者進當臲􁀜不安之勢平居
閉門口舌無數況又有乆與逰者乃岌岌而造其間哉
(一作造/其門)其求進而退者皆聚為仇怨造作粉飾蔓延益
肆非的然昭晰自斷於内則孰能了僕於冥㝠之間哉
然僕當時年三十三甚少自御史裏行得禮部員外郎
超取顕美欲免世之求進者怪怒媢嫉(媢音冐/妬也)其可得
乎凡人皆欲自逹僕先得顕處才不能踰同列聲不能
壓當世世之怒僕宜也與罪人交十年官又以是進辱
在附㑹聖朝宏大貶黜甚薄不能塞衆人之怒謗語轉
侈囂囂嗷嗷漸成怪民飾智求仕者更詈(一作/言)僕以悦
讐人之心日為新奇務相喜可自以速援引之路而僕
輩坐益困辱萬罪横生不知其端伏自思念過大恩甚
乃以致此悲夫人生少得六七十者今已三十七矣長
來覺日月益促嵗嵗更甚大都不過數十寒暑則無此
身矣非是榮辱又何足道云云不已祗益為罪兄知之
勿為他人言也居蠻夷中乆慣習炎毒昬眊重膇(重上/聲膇)
(他偽切釋/足腫也)意以為常忽遇北風晨起薄寒中體則肌革
瘮懍毛髪蕭條瞿然注視怵惕以為異候意緒殆非中
國人楚越間聲音特異鴂舌啅譟(鴂音决孟子南/蠻鳺舌啅音卓)今聴
之怡然不怪已與為類矣家生小童皆自然嘵嘵(馨么/切)
晝夜滿耳聞北人言則啼呼走匿雖病夫亦怛然駭之
出門見適州閭市井者其十有八九杖而後興自料居
此尚復幾何豈可更不知止言説長短重為一世非笑
哉讀周易困卦至有言不信尚口乃窮也往復益喜曰
嗟乎余雖家置一喙以自稱道詬益甚耳用是更樂瘖
黙(瘖音隂説/文不能言)思與木石為徒不復致意今天子興教化
定邪正海内皆欣欣怡愉而僕與四五子者獨淪陷如
此豈非命歟命乃天也非云云者所制余又何恨獨喜
思謙之徒遭時言道道之行物得其利僕誠有罪然豈
不在一物之數耶身被之目覩之足矣何必攘袂用力
而矜自我出耶果矜之又非道也事誠如此然居理平
之世終身為頑人之類猶有少恥未能盡㤀倘因賊平
慶賞之際得以見白使受天澤餘潤雖朽株敗腐(株一/作枿)
(牙割切伐/木餘也)不能生植猶足蒸出芝菌以為瑞物一釋廢
錮移數縣之地則世必曰罪稍解矣然後召收魂魄買
土一㕓為耕甿朝夕謌謡使成文章庶木鐸者采取獻
之法宫增聖唐大雅之什雖不得位亦不虛為太平之
人矣此在望外然終欲為兄一言焉宗元再拜
　　與李翰林建書(建本傳貞元中補校書郎徳宗思/得文學者或以建聞帝問左右宰)
　　　(相鄭珣瑜曰臣為吏部時當補校書者八人他/皆藉貴勢以請建獨無有帝喜擢左拾遺翰林)
　　　(學士此書在永時作也書云前過三十七年與/瞬息無異以其年考之當在元和四年作建與)
　　　(崔羣敦詩最厚集中有送羣序嘗及之故/此書末及裴應叔蕭思謙且及敦詩云)
杓直足下州傳遽至(傳音篆/傳驛也)得足下書又於夢得處得
足下前一次書意皆勤厚莊周言逃篷藋者(藋徒/吊切)聞人
足音則跫然喜(跫巨/恭切)僕在蠻夷中比得足下二書及致
藥餌喜復何言僕自去年八月來痞疾稍已往時間一
二日作今一月乃二三作用南人㯽榔餘甘破决壅隔
(一作/塞)大過隂邪雖敗已傷正氣行則膝顫坐則髀痺(顫/音)
(戰髀音陛痺必/至切濕病也)所欲者補氣豐血彊筋骨輔心力有與
此宜者更致數物得良方偕至益善永州於楚為最
南状與越相類僕悶即出遊遊復多恐涉野則有蝮虺
大蜂(蝮芳六切説文虫/也爾雅謂之蝝)仰空視地寸步勞倦近水即畏
射工沙蝨含怒竊發中人形影動成瘡疣(一作痏羽軌/切疻痏也)時
到幽樹好石蹔得一笑已復不樂何者譬如囚拘圜土
一遇和景出負墻搔摩伸展支體當此之時亦以為適
然顧地窺天不過尋丈終不得出豈復能乆為舒暢哉
明時百姓皆獲歡樂僕士人頗識古今理道獨愴愴如
此誠不足為理世下執事至比愚夫愚婦又不可得竊
自悼也僕曩時所犯足下適在禁中備觀本末不復一
一言之今僕癃殘頑鄙不死幸甚茍為堯人不必立事
程功唯欲為量移官差輕罪累使便耕田藝麻娶老農
女為妻生男育孫以供力役時時作文以詠太平摧傷
之餘氣力可想假令病盡已身復壯悠悠人世越不過
為四十年客耳前過三十七年與瞬息無異復所得者
其不足把玩亦已審矣杓直以為誠然乎僕近求得經
史諸子數百巻常候戰悸稍定時即伏讀頗見聖人用
心賢士君子立志之分著書亦數十篇心病言少次第
不足逺寄但用自釋貧者士之常今僕雖羸餒亦甘如
飴矣足下言已白常州煦僕(煦吁句切又/況羽切吹也)僕豈敢衆人
待常州耶若衆人即不復煦僕矣然常州未嘗有遺僕
僕安敢先焉裴應叔蕭思謙僕各有書足下求取觀之相
戒勿示人敦詩在近地簡人事今不能致書足下黙以
此書見之勉盡誠慮輔成一王之法以宥罪戾不悉宗
元白
　　與顧十一郎書(觀集中送苑論叙謂初與論同薦/於京師是嵗小司徒顧公守春官)
　　　(之缺而權擇士之柄明年春同趍權衡之下並/就輕重之試顧公葢少連也今以門下具官致)
　　　(書於顧君意者必少連子也少連傳卒年六十/三贈尚書左僕射謚曰敬而此書云中山劉禹)
　　　(錫等遑遑憂惕無日不在信臣之門以務白大/徳順宗時顯贈榮謚揚於天官敷於天下以為)
　　　(親戚門生光寵則贈謚之榮亦諸門生之力歟/傳又云始少連携少子師閔奔行在有詔同止)
　　　(翰林院則顧氏子豈師閔耶公時尚謫永/州故懇懇猶有酬徳之意云一作十一郎)
四月五日門生守永州司馬員外置同正員柳宗元謹
致書十一郎執事凡號門生而不知恩之所自者非人
也纓冠束衽而趨以進者咸曰我知恩知恩則惡乎辨
然而辨之亦非難也大抵當隆赫柄用而蜂附蟻合煦
煦趄趄(煦吁句切吹也趄/千余切赼趄也)便辟匍匐以非乎人而售乎
已若是者一旦勢異則電滅颷遊(颷卑/遥切)不為門下用矣
其或少知恥懼恐世之人非已也則矯於中以貌於外
其實亦莫能至焉然則當其時而確固自守蓄力秉志
不為向者之態則於勢之異也固有望焉大凡以文出
門下由庶士而登司徒者七十有九人執事試追狀其
態則果能効用者出矣然而中間招衆口飛語譁然譸
張者豈他人耶夫固出自門下頼中山劉禹錫等皇皇
憂惕無日不在信臣之門以務白大徳順宗時顕贈榮
謚揚於天官敷於天下以為親戚門生光寵不意璅璅
者(璅音鎻碎也晉書習鑿齒/傳璅璅常流碌碌凡士)復以病執事此誠私心痛
之堙鬰洶湧不知所發常以自恨在朝不能有奇節宏
議以立於當世卒就廢逐居窮厄又不能著書斷往古
明聖法以致無窮之名進退無以異於衆人不克顯明
門下得士之大今抱徳厚蓄憤悱思有以効於前者則
既乖謬於時離散擯抑(擯必刃/切弃也)而無所施用長為孤囚
不能自明恐執事終以不知其始偃蹇退匿者將以有
為也猶流於向時求進者之言而下情無以通盛徳無
以酬用為大恨固常不欲言之今懼老死瘴土而他人
無以辨其志故為執事一出之古之人恥躬之不逮倘
或萬萬有一可冀復得處人間則斯言幾乎踐矣因言
感激浪然出涕(浪音郎/流貌)書不能既宗元謹再拜
　
　
　
　
　
　
　
　
　
　
　
　
　
　
　
　柳河東集巻三十
欽定四庫全書
　柳河東集巻三十一
　　　　　　　　　　　　唐　柳宗元　撰
　書九首
　　與韓愈論史官書(韓集中不見與公書言史事惟/有荅劉秀才論史書具言為史)
　　　(者不有人禍必有天刑豈可不畏懼而輕為之/至引自古為史不克令終者為證公此書皆與)
　　　(韓問辨以為不然觀韓與劉秀才書則公所以/荅之之意昭然矣韓元和八年六月為史館修)
　　　(撰此書云正月二十/一日其九年之春與)
正月二十一日某頓首十八丈退之侍者前獲書言史
事云具與劉秀才書及今乃見書藁私心甚不喜與退
之往年言史事甚大謬若書中言退之不宜一日在館
下安有探宰相意以為茍以史榮一韓退之耶若果爾
退之豈宜虛受宰相榮已而冐居館下近宻地食奉飬
役使掌故利紙筆為私書取以供子弟費古之志於有
(一無/有字)道不宜若是且退之以為記録者有刑禍避不肯
就尤非也史以名為褒貶猶且恐懼不敢為設使退之
為御史中丞大夫其褒貶成敗人愈益顯其宜恐懼尤
大也則又揚揚入臺府美食安坐行呼唱於朝廷而已
耶在御史猶爾設使退之為宰相生殺出入升黜天下
士其敵益衆則又將揚揚入政事堂美食安坐行呼唱
於内庭外衢而已耶何以異不為史而榮其號利其禄
也又言不有人禍必有天刑若以罪夫前古之為史者
然亦甚惑凡居其位思直其道道茍直雖死不可囬也
如回之莫若亟去其位孔子之困於魯衛陳宋蔡齊楚
者其時暗諸侯不能行也(一作其時諸/侯不能以也)其不遇而死不
以作春秋故也當其時雖不作春秋孔子猶不遇而死
也若周公史佚雖紀言書事猶遇且顕也又不得以春
秋為孔子累范曄悖亂雖不為史其宗(一無/宗字)族亦誅司
馬遷觸天子喜怒班固不檢下崔浩沽其直以闘暴虜
皆非中道左邱明以疾盲出於不幸子夏不為史亦盲
不可以是為戒其餘皆不出此是退之宜守中道不忘
其直無以他事自恐退之之恐唯在不直不得中道刑
禍非所恐也凡言二百年文武事多有誠(一作/誡)如此者今
退之曰我一人也何能明則同職者又所云若是後來繼
今者又所云若是人人皆曰我一人則卒誰能紀傳之
耶如退之但以所聞知孜孜不敢怠同職者後來繼今
者亦各以所聞知孜孜不敢怠則庶幾不墜使卒有明
也不然徒信人口語每每異詞日以滋乆則所云磊磊
軒天地者(磊魯/猥切)决必沉没且亂雜無可考非有志者所
忍恣也果有志豈當待人督責迫蹙然後為官守耶又
凡鬼神事渺茫荒惑無可准明者所不道退之之智而
猶懼於此今學如退之辭如退之好言論如退之慷慨
自謂正直行行焉如退之(行下/浪切)猶所云若是則唐之史
述其卒無可託乎明天子賢宰相得史才如此而又不
果甚可痛哉退之宜更思可為速為果卒以為恐懼不
敢則一日可引去又何云行且謀也今人當為而不為
又誘館中他人及後生者此大惑已不勉已而欲勉人
難矣哉
　　與史官韓愈致段太尉逸事書(公自狀太尉逸事/甚悉又有上逸事)
　　　(於史官狀此又與韓昌黎書使書之勿墜時元/和九年也新史段太尉傳皆取公所為狀具載)
　　　(之史臣賛太尉又以公上史館狀中語曰柳/宗元不妄許人諒其然耶其益於名節多矣)
退之館下前者書進退之力史事奉荅誠中吾病若疑
不得實未即籍者誠皆是也退之平生不以不信見遇
竊自冠好遊邊上問故老卒吏得段太尉事最詳今所
趍走州刺史崔公時賜言事又具得太尉實迹㕘校備
具太尉大節古固無有然人以為偶一奮遂名無窮今
大不然太尉自有難在軍中其處心未嘗虧仄其蒞事
無一不可紀㑹在下名未逹以故不聞非直以一時取
笏為諒也太史遷死退之復以史道在職宜不茍過日
時昔與退之期為史志甚壯今孤囚廢錮連遭瘴癘羸
頓朝夕就死無能為也第不能竟其業若太尉者宜使
勿墜太史遷言荆軻徴夏無且言大將軍徴蘇建言留
侯徴畫容貌(史記荆軻賛言荆軻傷秦王皆非也始公/孫季功董生與夏無且游具知其事為余)
(道之如是衛將軍青賛蘇建語余曰吾嘗責大將軍至/尊重而天下之賢大夫無稱焉留侯賛余以為其人計)
(魁梧奇偉至見其圖狀貌/如婦人好女且即如切)今孤囚賤辱雖不及無且建
等然比畫工傳容貌尚差勝春秋所謂傳信傳著雖孔
子亦猶是也竊自以為信具著其逸事有狀
　　與劉禹錫論周易九六説書(劉夢得集有與董言/易辨易九六論二篇)
　　　(有曰乾之爻皆九而坤六何也世之儒曰吾聞/諸孔穎逹云陽尊得兼乎隂隂不得兼陽也他)
　　　(日與董生言及易生曰吾聞諸畢中和云舉老/而稱也因舉揲蓍變之所遇多少以明老陽老)
　　　(隂之數以明二篇之䇿復取左氏國語昔人之/筮以為證且曰余與董生九六之義信與理㑹)
　　　(為不誣矣又於左氏二書㕘焉若合形影而世/人往往攘臂於其間曰生之名孰與穎逹著耶)
　　　(而才孰與元凱賢耶厯載曠日未嘗有聞人用/是説者雖余憤然口舌争特貌從者十一二焉)
　　　(余獨悲而志之以俟夫後覺初董生本畢中和/中和本其師師之學本一行云此夢得所言易)
　　　(大槩也其論九六繼以揲蓍法曰九六數曰大/衍論曰與董生言易凡三篇不能偹載今公以)
　　　(為初無異於穎逹之説而以畢子/董子為膚末於學而遽云云也)
見與董生論周易九六義取老而變以為畢中和承一
行僧得此説異孔穎逹䟽而以為新奇彼畢子董子何
膚末於學而遽云云也都不知一行僧承韓氏孔氏説
而果以為新奇不亦可笑矣哉韓氏著乾之䇿二百一
十有六曰乾一爻三十有六䇿則是取其過揲四分而
九也坤之䇿一百四十有四曰坤一爻二十四䇿則是
取其過揲四分而六也孔穎逹等作正義論云九六有
二義其一者曰陽得兼隂隂不得兼陽其二者曰老陽
數九老隂數六二者皆變用周易以變者占鄭𤣥注易
亦稱以變者占故云九六也所以老陽九老隂六者九過揲
得老陽六過揲得老隂此具在正義乾篇中周簡子之
説亦若此而又詳備何畢子董子不視其書而妄以口
承之也君子之學將有以異也必先究窮其書究窮而
不得焉乃可以立而正也今二子尚未能讀韓氏注孔
氏正義是見其道聴塗説者又何能知所謂易者哉足
下取二家言觀之則見畢子董子膚末於學而遽云云
也若曰孰與穎逹著則此説乃穎逹説也非一行僧畢
子董子能有異説者也無乃即其謬而承之者與觀足
下出入筮數考校左氏今之世罕有如足下求易之悉者
也然務先窮昔人書有不可者而後革之則大善謹之
勿遽宗元白
　　荅劉禹錫天論書(公為天説以折韓昌黎之言劉/禹錫作天論以公之説為未盡)
　　　(公反復以書問辯其詳解見天説下觀/禹錫天論㕘以書意則其意昭然矣)
宗元白發書得天論三篇以僕所為天説為未究欲畢
某言始得之大喜謂有以開明吾志慮及詳讀五六日
求其所以異吾説卒不可得其歸要曰非天預乎人也
凡子之論乃吾天説傳䟽耳無異道焉諄諄佐吾言而曰
有以異不識何以為異也子之所以為異者豈不以賛
天之能生植也歟夫天之能生植乆矣不待賛而顕且
子以天之生植也為天耶為人耶抑自生而植乎若以
為為人則吾愈不識也若果以為自生而植則彼自生
而植耳何以異夫果蓏之自為果蓏(蓏魯果切有/核果無核蓏)癰痔
之自為癰痔(癰音雍痔/丈里切)草木之自為草木耶是非為蟲
謀明矣猶天之不謀於人也彼不我謀而我何為務勝
之耶子所謂交勝者若知天恒為惡人恒為善人勝天
則善者行是又過徳乎人過罪乎天也又曰天之能者
生植也人之能者法制也是判天與人為四而言之者
也余則曰生植與災荒皆天也法制與悖亂皆人也二
之而已其事各行不相與而凶豐理亂出焉究之矣凡
子之辭枝葉甚美而根不直取以遂焉又曰子以喻乎
旅者皆人也而一曰天勝焉一曰人勝焉何哉莽蒼之
先者力勝也邑郛之先者智勝也虞芮力窮也匡宋智
窮也是非之存亡皆未見其可以喻乎天者若子之説
要以亂為天理理為人理耶謬矣若撡舟之言人與天
者愚民恒説耳幽厲之云為上帝者無所歸怨之詞耳
皆不足喻乎道子其熟之無羡言侈論(羡延面/切餘也)以益其
枝葉姑務本之為得不亦裕乎獨所謂無形為無常形
者甚善宗元白
　　答元饒州論春秋書(考新舊史元姓不見其為饒/州者新史年表有元洪者嘗)
　　　(為饒州刺史而時不可考元和間惟有元稹而/傳不載其為饒州書言裴封叔瑾也韓宣英曄)
　　　(也吕和叔温也韓安平泰也凌生者凖也陸先/生質一名淳有春秋㣲㫖傳於世為給事中侍)
　　　(讀而卒門人私謚曰文通先生公貶於永州而/陸亡矣公嘗為先生墓誌見於集集有吕温誄)
　　　(卒於元和六年韓曄誌卒於元和三年今皆云/亡友書當作於六年之後胥山沈公謂當去亡)
　　　(友二字然止當易在吕和叔上盖韓宣英元和/十年自饒州司馬召回與公例出為汀州刺史)
　　　(也/)
辱復書教以報張生書及答衢州書言春秋此誠世所
希聞兄之學為不負孔氏矣往年曾記裴封叔宅聞兄
與裴少常言晉人及姜戎敗秦師於殽一義(事在僖公/三十三年)
嘗諷習之又聞亡友韓宣英吕和叔輩言他義知春秋
之乆隠而近乃出焉京中於韓安平處始得㣲指和叔
處始見集注恒願掃於陸先生之門及先生為給事中
與宗元入尚書同日居又與先生同巷始得執弟子禮
未及講討㑹先生病時聞要論嘗以易教誨見寵不幸
先生疾彌甚宗元又出邵州乃大乖謬不克卒業復於
亡友凌生處盡得宗指辨疑集注等一通伏而讀之於
紀侯大去其國(事見莊/公四年)見聖人之道與堯舜合不惟文
王周公之志獨取其法耳於夫人姜氏㑹齊侯於禚(事/在)
(莊公二年禚/諸若切齊地)見聖人立孝經之大端所以明其分也於
楚人殺陳夏徴舒丁亥楚子入陳納公孫寧儀行父於
陳(事在宣公/十一年)見聖人褒貶予奪唯當之所在所謂瑕瑜
不掩也(瑕音遐/瑜音俞)反覆甚喜若吾生前距此數十年則不得是
學矣今適後之不為不遇也兄書中所陳皆孔氏大趣
無得踰焉其言書荀息貶立卓之意也(僖公十年書里/克弑其君卓及)
(其大夫荀息先是晉獻公寵驪姬殺太子申生逐夷吾/重耳而立奚齊前年獻公卒里克弑奚齊荀息又立卓)
(子至是里克又/弑而荀息死之)頃嘗怪荀息奉君之邪心以立嬖子不
務正義棄重耳於外而專其寵孔子同於仇牧孔父為
之辭(桓公二年宋督弑其君與夷及其大夫孔父莊公/十二年宋萬弑其君㨗及其大夫仇牧於前書里)
(克事書/法皆同)今兄言貶息大善息固當貶也然則春秋與仇
孔辭不異仇孔亦有貶歟宗元嘗著非國語六十餘篇其
一篇為息發也今録以徃可如愚之所謂者乎㣲指中
明鄭人來渝平(事在隠/公六年)量力而退告而後絶固先同後
異者也今檢此前無與鄭同之文後無與鄭異之據獨
疑此一義理甚精而事有不合兄亦當指而教焉往年
又聞和叔言兄論楚商臣一義(事在文/公元年)雖啖趙陸氏(啖/音)
(淡啖助也/趙趙匡也)皆所未及請具録當䟽㣲指下以傳末學蕭
張前書亦請見及至之日勒為一巻以垂將來宗元始
至是州作陸先生墓表今以奉獻與宣英讀之春秋之
道如日月不可賛也若賛焉必同於孔跖優劣之説故
直舉其一二不宣宗元再拜
　　與吕道州温論非國語書(温字和叔亦字化光温/卒公嘗為之誄云由道)
　　　(州陟為衡州卒時元和六年/八月則此書當在六年前也)
四月三日宗元白化光足下近世之言理道者衆矣率
由大中而出者咸無焉其言本儒術則迂迴茫洋而不
知其適其或切於事則苛峭刻覈(峭七肖切/覈下革切)不能從容
卒泥乎大道(泥乃/計切)甚者好怪而妄言推天引神以為靈
奇恍惚若化而終不可逐故道不明於天下而學者之
至少也吾自得友君子而後知中庸之門户階室漸染
砥礪幾乎道真然而常欲立言垂文則恐而不敢今動
作悖謬以為僇于世身編夷人名列囚籍以道之窮也而
施乎事者無日故乃挽引强為小書以志乎中之所得
焉嘗讀國語病其文勝而言龎好詭以反倫其道舛逆
而學者以其文也咸嗜悦焉伏膺呻吟者至比六經則
溺其文必信其實是聖人之道翳也余勇不自制以當
後世之訕怒輙乃黜其不臧究世之謬(究一/作救)凡為六十
七篇命之曰非國語既就累日怏怏然不喜以道之難
明而習俗之不可變也如其知我者果誰歟凡今之及
道者果可知也已後之來者則吾未之見其可忽耶故
思欲盡其瑕類以(一有/别字)白中正(類盧/對切)度成吾書者非化
光而誰輙令往一通惟少留視役慮以卒相之也往時
致用作孟子評有韋詞者告余曰吾以致用書示路子
路子曰善則善矣然昔人為書豈若是摭前人者耶韋
子賢斯言也余曰致用之志以明道也非以摭孟子葢
求諸中而表乎世焉爾今吾為是書非左氏尤甚若二
子者固世之好言者也而猶出乎是況不及是者滋衆
則余之望乎世也愈狹矣卒如之何茍不悖於聖道而
有以啟明者之慮則用是罪余者(一有/曰字)雖累百世滋不
憾而恧焉(恧女六/切慙也)於化光何如哉激乎中必厲乎外想
不思而得也宗元白
　　答吳武陵論非國語書(公謫永州武陵亦以元和/三年謫於永文字往來為)
　　　(多吕道州之言亦若武陵之/言此書當在與道州書後作)
濮陽吳君足下僕之為文乆矣然心少之不務也以為
是特博奕之雄耳故在長安時不以是取名譽意欲施
之事實以輔時及物為道自為罪人捨恐懼則閒無事
故聊復為之然而輔時及物之道不可陳於今則宜垂
於後言而不文則泥(乃計/切)然則文者固不可少耶拘囚
以來無所發明䝉覆幽獨㑹足下至然後有助我之道
一觀其文心朗目舒炯若深井之下(炯古逈切/又音迥)仰視白
日之正中也足下以超軼如此之才每以師道命僕僕
滋不敢僕每為一書足下必大光耀以明之固又非僕
之所安處也若非國語之説僕病之乆嘗難言於世俗
今因其閒也而書之恒恐後世之知言者用是詬病(詬/古)
(侯/切)狐疑猶豫(猶去/聲)伏而不出累月方示足下足下乃以
為當僕然後敢自是也吕道州善言道亦若吾子之言
意者斯文殆可取乎夫為一書務富文采不顧事實而
益之以誣怪張之以濶誕以炳然誘後生而終之以僻
是猶用文錦覆䧟穽也不明而出之則顛者衆矣僕
故為之標表以告夫遊乎中道者焉僕無聞而甚陋又
在黜辱居泥塗若螾蛭然(螾與蚓同蛭音質説/文蟣也一曰水蛭)雖鳴其
音聲誰為聴之(一有/獨字)賴世之知言者為准其不知言而
罪我者吾不有也僕又安敢期如漢時列官以立學故
為天下笑耶是足下之愛我厚始言之也前一通如來
言以汙箧牘此在明聖人之道微足下僕又何託焉不
悉宗元頓首
　　與吕恭論墓中石書書(恭一名宗禮嘗以監察御/史參江南西道軍事時韋)
　　　(丹為觀察使教人為瓦屋别置南北市營韓昌/黎誌丹墓備書之今書謂大夫之政良而吾子)
　　　(賛焉又云作東郛改市㕓去比竹茨草之室正/指此也恭後卒公又誌其墓具於集韋丹在江)
　　　(南時元和四五年/書亦當在此時云)
宗元白元生至得弟書甚善諸所稱道具之元生又持
部中廬父墓者所得石書模其文示余云若將聞於上
余故恐而疑焉僕早好觀古書家所蓄晉魏時尺牘甚
具又二十年來遍觀長安貴人好事者所蓄殆無遺焉
以是善知書雖未常見名氏望而識其時也又文章之
形狀古今特異弟之精敏通逹夫豈不究於此今視石
文署其年曰永嘉其書則今田野人所作也雖支離其
字尤不能近古為其永字等頗効王氏變法皆永嘉所
未有辭尤鄙近若今所謂律詩者晉時葢未嘗為此聲
大謬妄矣又言植松烏擢之怪(擢一/作催)而掘其土得石尤
不經難信或者得無姦為之乎且古之言𦵏者藏也壤
樹之而君子以為議況廬而居者其足尚之哉聖人有
制度有法令過則為辟(音/壁)故立大中者不尚異教人者
欲其誠是故惡夫飾且偽也過制而不除䘮宜廬於庭
而矯於墓者大中之罪人也況又出怪物詭神道以奸
大法(奸音/干)而因以為利乎夫偽孝以奸利誠仁者不忍
摘過恐傷於教也(摘陟革切/又他厯切)然使偽可為而利可冒則
教益壞若然者勿與知焉可也伏而不出之可也以大
夫之政良而吾子賛焉固無闕遺矣作東郛改市㕓去
比竹茨草之室而垍土大木陶甄梓匠之工備孽火不
得作化墮窳之俗(窳以主切器/空中病也)絶偷浮之源而條桑浴
種深耕易耨之力用寛徭嗇貨均賦之政起其道美矣
於斯也慮善善之過而莫之省誠慤之道少損故敢私
言之夫以淮濟之清有玷焉若秋毫固不為病然而萬
一離婁子眇然睨之不若無者之快也想黙已其事無
出所置書幸甚宗元白
　　與友人論為文書(作之年月未詳觀其氣質當/在未謫時作貞元末年文也)
古今號文章為難足下知其所以難乎非謂比興之不
足恢拓之不逺鑚礪之不工頗纇之不除也得之為難
知之愈難耳茍或得其高朗探其深賾雖有蕪敗則為
日月之蝕也大圭之瑕也曷足傷其明黜其寳哉且自
孔氏以來兹道大闡家修人勵刓精竭慮者(刓吾/官切)幾千
年矣其間耗費簡札役用心神者其可數乎登文章之
籙波及後代越不過數十人耳其餘誰不欲争裂綺繡
互攀日月高視於萬物之中雄峙於百代之下乎率皆
縱㬰而不克(縱子勇切臾音/勇縱臾奬勸也)躑躅而不進(躑直炙切/躅厨玉切)力
䠞勢窮(䠞子六切/與􁗟同)吞志而没故曰得之為難嗟乎道之
顯晦幸不幸繫焉談之辯訥升降繫焉鑒之頗正好惡
繫焉交之廣狹屈伸繫焉則彼卓然自得以奮其間者
合乎否乎是未可知也而又榮古虐今者比肩疊跡大
抵生則不遇死而垂聲者衆焉揚雄没而法言大興馬
遷生而史記未振彼之二才且猶若是況乎未甚聞著
者哉固有文不傳於後祀聲遂絶於天下者矣故曰知
之愈難而為文之士亦多漁獵前作戕賊文史抉其意
抽其華置齒牙間遇事蠭起金聲玉耀誑聾瞽之人徼
一時之聲(徼古/堯切)雖終淪棄而其奪朱亂雅為害已甚是
其所以難也間聞足下欲觀僕文章退發囊笥編其蕪
穢心悸氣動交於胷中未知孰勝故久滯而不往也今
往僕所著賦頌碑碣文記議論書序之文凡四十八篇
合為一通想令治書蒼頭吟諷之也擊轅拊缶必有所
擇顧鑒視其何如耳還以一字示褒貶焉
　
　
　
　
　
　
　
　
　
　
　
　
　
　柳河東集巻三十一
欽定四庫全書
　柳河東集巻三十二
　　　　　　　　　　　　唐　柳宗元　撰
　書論政論服餌四首
　　答元饒州論政理書(前有與元饒州論春秋書今/復與之論政理且曰辱示政)
　　　(理之説及劉夢得書往復甚善求之劉夢得集/亦有答饒州論政理書大率其意皆同韓宣英)
　　　(曄也亦以坐王叔文黨貶饒州司馬饒州舉宣/英以代已以前書考之此亦在元和六年後作)
奉書辱示以政理之説及劉夢得書往復甚善類非今
之長人者之志(長展/兩切)不唯充賦税養禄秩足巳而已獨
以庶富且教為大任甚盛甚盛孔子曰吾與囘言終日
不違如愚然則䝉者固難曉必勞申諭乃得悦服用是
尚有一疑焉兄所言免貧病者而不益富者税此誠當
也(一本無/貧字)乗理亂之後固非若此不可不幸乗弊政之
後其可爾耶夫弊政之大莫若賄賂行而征賦亂茍然
則貧者無貲(即移/切)以求於吏所謂有貧之實而不得貧
之名富者撡其贏(音/盈)以市於吏則無富之名而有富之
實貧者愈困餓死亡而莫之省富者愈恣横侈泰而無
所忌(横去/聲)兄若所遇如是則將信其故乎是不可懼撓
人而終不問也固必問其實問其實則貧者固免而富
者固增賦矣安得持一定之論哉若曰止免貧者而富
者不問則僥倖者衆皆挾重利以邀貧者猶若不免焉
若曰檢富者懼不得實而不可增焉則貧者亦不得實
不可免矣若皆得實而故縱以為不均何哉孔子曰不
患寡而患不均不患貧而患不安今富者税益少貧者
不免於捃拾(捃音/窘)以輸縣官其為不均大矣非唯此而
已必將服役而奴使之多與之田而取半或乃出其一
而收其二三主上思人勞苦或减除其税則富者以户
獨免而貧者以受役率輸其二三與半焉是澤不下流
而人無所告訴其為不安亦大矣夫如是不一定經界
覈名實而姑重改作其可理乎夫富室貧之母也誠不
可破壊然使其太倖而役於下則又不可兄云懼富人
流為工商浮窳(以主/切)葢甚急而不均則有此爾若富者
雖益賦而其實輸當其十一猶足安其堵雖驅之不肯
易也檢之愈精則下逾巧誠如兄之言管子亦不欲以
民産為征故有殺畜伐木之説今若非市井之征則捨
其産而唯丁田之問推以誠質示以恩惠嚴責吏以法
如所陳一社一村之制逓以信相考安有不得實不得
其實則一社一村之制亦不可行矣是故乗弊政必須
一定制而後兄之説乃得行焉䝉之所見及此而已永
州以僻隅少知人事兄之所代者誰耶理歟弊歟理則
其説行矣若其弊也䝉之説其在可用之數乎因南人
來重曉之其他皆善愚不足以議願同夢得之云者兄
通春秋取聖人大中之法以為理饒之理小也不足費
其慮無所論刺故獨舉均賦之事以求往復而除其惑
焉不習吏職而强言之宜為長者所笑㺯然不如是則
無以來至當之言葢明而教之君子所以開後學也又
聞兄之蒞政三日舉韓宣英以代已宣英達識多聞而
習於事宜當賢者類舉今負罪屏棄凡人不敢稱道其
善又况聞於大君以二千石薦之哉是乃希世㧞俗果
於直道斯古人之所難而兄行之宗元與宣英同罪皆
世所背馳者也兄一舉而徳皆及焉祁大夫不見叔向
今而預知斯舉下走之過大矣書雖多言不足導意故
止於此不宣宗元再拜
　　與崔饒州論石鐘乳書(饒州諱簡字子敬先刺連/州後移永未上而被罪卒)
　　　(於元和七年公嘗為作權厝誌集又有祭簡文/云悍石是餌元精以渝是簡卒以鐘乳致敗也)
　　　(書多作於元和/七年以前云)
宗元白前以所致石鐘乳非良聞子敬所餌與此類又
聞子敬時憒悶(憒古對切/心亂也)動作宜以為未得其粹美而
為麄礦慘悍所中(礦古猛切説文銅鐵樸石也慘七感/切據文言鐘乳麄礦慘悍慘疑當作)
(燥/)懼傷子敬醇懿仍習謬誤故勤勤以云也再獲書辭
辱徴引地理證驗多過數百言以為土之所出乃良無
不可者是將不然夫言土之出者故多良而少不可不
謂其咸無不可也草木之生也依於土然即其類也而
有居山之隂陽或近水或附石其性移焉又況鐘乳直
産於石石之精麄踈宻尋尺特異而穴土之上下其土
之厚薄石之高下不可知則其依而産者固不一性然
由其精宻而出者則油然而清烱然而輝其竅滑以夷
其肌亷以㣲食之使人榮華温柔其氣宣流生胃通腸
夀善康寧心平意舒其樂愉愉由其麄踈而下者則奔突
結澁乍大乍小色如枯骨或類死灰淹顇不發(顇音/卒)叢
齒積纇重濁頑璞食之使人偃蹇壅鬰泄火生風㦸喉
癢肺幽關不聰心煩喜怒肝舉氣剛不能和平故君子
慎焉取其色之美而不必惟土之信以求其至精凡為
此也幸子敬餌之近不至於是故可止禦也必若土之
出無不可者則東南之竹箭(爾雅東南之美有/㑹稽之竹箭焉)雖旁岐
揉曲皆可以貫犀革北山之木雖離奇液䐽(奇音覊䐽/謨官切莊)
(子以為門户則液/䐽從木謨奔切)空中立枯者皆可以梁百尺之觀(古/玩)
(切/)航千仭之淵冀之北土馬之所生凡其大耳短脰拘
孿踠跌(脰音豆踠於逺/切跌徒結切)薄蹄而曵者皆可以勝百鈞馳
千里(馬生於冀/州之地也)雍之塊璞皆可以備砥礪(黒水西河為/雍州厥貢球)
(琳琅玕注球玉名琅玕石/而似珠砥礪即砥礪砮丹)徐之糞壤皆可以封太社(尚/書)
(海岱及淮惟徐州厥貢惟土五色注王者封五色土為/社建諸侯則各割其方色與之使立社燾以黄土苴以)
(白/茅)荆之茅皆可以縮酒(荆及衡陽為荆州包/匭菁茅注茅以縮酒)九江之元
龜皆可以卜(九江納錫大龜/九江荆州地也)泗濱之石皆可以擊(泗濵/浮磬)
(泗水名徐/州地也)考若是而不大謬者少矣其在人也則魯之
晨飲其羊關轂而輠輪者皆可以為師儒(家語魯之販/羊有沈猶氏)
(者常朝飲其/羊以詐市人)盧之沽名者皆可以為太醫(楊子扁鵲盧/人也而毉多)
(盧/)西子之里惡而矉者(矉音/賔)皆可以當侯王(莊子西施/病心而矉)
(其里之醜人見而美之歸亦捧心而病其里之富/人見之堅閉門而不出貧人見之挈妻子去之走)山西
之冐没輕儳㳫貪而忍者皆可以鑿凶門制閫外山東
之稚騃樸鄙(騃語/駭切)力農桑啖棗栗者皆可以謀謨於廟
堂之上(謂山西出將山東出/相也語見趙充國賛)若是則反倫悖道甚矣何
以異於是物哉是故經中言丹砂者以類芙蓉而有光
言當歸者以類馬尾蠶首言人參者以人形黄芩以腐
腸附子八角甘遂赤膚類不可悉數若果土宜乃善則
云生某所不當又云某者良也又經注曰始興為上次
乃廣連則(一有/連)不必服正為始興也今再三為言者唯
欲得其英精以固子敬之夀非以知藥石角技能也若
以服餌不必利已姑務勝人而誇辯博素不望此於子
敬其不然明矣故畢其説宗元再拜
　　答周君巢書(書月日而不年然觀其書辭/謂罪大擯廢盖在永州時作)
奉二月九日書所以撫教甚具無以加焉丈人用文雅
從知已日以惇大府之政甚適東西來者皆曰海上多
君子周為倡焉敢再拜稱賀宗元以罪大擯廢(擯必/仭切)居
小州與囚徒為朋行則若帶纆索(纆音墨一作/若帶徽纆)處則若
關桎梏彳亍而無所趋(彳丑亦切小步也/亍丑玉切步止也)拳拘而不能
肆槁焉若枿(音孽伐/木餘也)隤焉若璞(隤徒/回切)其形固若是則其
中者可得矣然猶未嘗肯道鬼神等事今丈人乃盛譽
山澤之臞者(臞權俱/切瘠也)以為夀且神其道若與堯舜孔子
似不相類焉何哉又乃曰餌藥可以乆壽將分以見與
固小子之所不欲得也嘗以君子之道處焉則外愚而
内益智外訥而内益辯外柔而内益剛出焉則内外若
一而時動以取其宜當而生人之性得以安聖人之道
得以光獲是而中雖不至耉老其道夀矣今夫山澤之
臞於我無有焉視世之亂若理視人之害若利視道之
悖若義我夀而生彼夭而死固無能動其肺肝焉昧昧
而趨屯屯而居(屯音/諄)浩然若有餘掘草烹石(掘其/月切)以私
其筋骨而日以益愚他人莫利已獨以愉若是者愈千
百年滋所謂夭也又何以為高明之圖哉宗元始者講
道不篤以䝉世顯利動獲大僇用是奔竄禁錮為世之
所詬病(詬古/候切)凡所設施皆以為戾從而吠者成羣已不
能明而況人乎然茍守先聖之道由大中以出雖萬受
擯棄不更乎其内大都類往時京城西與丈人言者愚
不能改亦欲丈人固往時所執推而大之不為方士所
惑仕雖未逹無忘生人之患則聖人之道幸甚其必有
陳矣不宣宗元再拜
　　與李睦州服氣書(愚溪作於元和之五年吳武陵/謫來永州在元和之三年今云)
　　　(愚溪之遊且及間一日吳武陵先作書云云則/此書當在五年後作集又有同吳武陵送李睦)
　　　(州詩序睦州亦/永之遷客也)
二十六日宗元再拜前四五日與邑中可與遊者遊愚
溪上池西小丘坐柳下酒行甚歡坐者咸望兄不能俱
以為兄由服氣以來貌加老而心少歡愉不若前去年
時既言皆沮然眄睞(上莫見切下洛代/切眄睞斜視也)思有以已兄用
斯術而未得路間一日濮陽吳武陵最輕健先作書道
天地日月黄帝等下及列仙方士皆死狀出千餘字頗
甚快辯伏覩兄貌笑口順而神不偕來及食時竊睨和
糅燥濕(糅女救/切雜也)與啖飲多寡猶自若是兄陽徳其言而
隂黜其忠也若古之强大諸侯然負固怙力敵至則諾
去則肆是不可變之尤者也攻之不得則宜濟師今吳
子之師已遭諾而退矣愚敢礪鋭擐堅(擐音/患)鳴鐘鼓以
進決於城下惟兄明聴之凡服氣之大不可者吳子
已悉陳矣悉陳而不變者無他以服氣書多美言以為
得恒乆大利則又安能棄吾美言大利而從他人之苦
言哉今愚甚呐(訥字亦/從口)不能多言大凡服氣之可不死
與不可歟夀歟夭歟康寧歟疾厲歟若是者愚皆不言
但以世之兩事已所經見者類之以明兄所信書必無可
用愚㓜特嘗嗜音見有學操琴者不能得碩師而偶傳
其譜讀其聲以布其爪指蚤起則嘐嘐譊譊(嘐大苞切/譊馨么切)
以逮夜又增以脂燭燭不足則諷而鼓諸席如是十年
以為極工出至大都邑操於衆人之座則皆大笑曰嘻
何清濁之亂而疾舒之乖歟卒大慙而歸及年少長則
嗜書又見有學書者亦不能得碩師獨得國故書伏而
攻之其勤若向之為琴者而年又倍焉出曰吾書之工
能為若是知書者又大笑曰是形縱而理逆卒為天下
棄又大慙而歸是二者皆極工而反棄者何哉無所師
而徒状其文也其所不能傳者卒不可得故雖窮日夜
弊歲紀踰逺而不近也今兄之所以為服氣者果誰師
耶始者獨見兄傳得氣書於盧遵所伏讀三兩日遂用
之次得氣訣於李計所又㕘取大施行焉是書是訣遵
與計皆不能知然則兄之所以學者無碩師矣是與向
之兩事者無毫末差矣宋人有得遺契者宻數其齒曰
吾富可待矣兄之術或者其類是歟兄之不信今使號
於天下曰孰為李睦州友者今欲巳睦州氣術者左袒
不欲者右袒則凡兄之友皆左袒矣則又號曰孰為李
睦州客者今欲已睦州氣術者左袒不欲者右袒則凡
兄之客皆左袒矣則又以是號於兄之宗族皆左袒矣
號姻婭則左袒矣入而號之閨門之内子姓親昵則子
姓親眤皆左袒矣下之號於臧獲僕妾則臧獲僕妾皆
左袒矣出而號於素為將率胥吏者則將率胥吏皆左
袒矣則又之天下號曰孰為李睦州讎者今欲已睦州
氣術者左袒不欲者右袒則兄之讎者皆右袒矣然則
利害之源不可知也(一無/不字)友者欲乆存其道客者欲乆
存其利宗族姻婭欲乆存其戚閨門之内子姓親昵欲乆
存其恩臧獲僕妾欲乆存其生將率胥吏欲乆存其勢
讎欲速去其害兄之為是術凡今天下欲兄乆存者皆
懼而欲兄速去者獨喜兄而為不巳則是背親而與讎
夫背親而與讎不及中人者皆知其為大戾而兄安焉
固小子之所懔懍也(懍音/廩)兄其有意乎卓然自(一有/更字)使
讐者失望而懔親者得欲而忭則愚願椎肥牛撃大豕
刲羣羊以為兄餼(許既/切)窮隴西之麥殫江南之稻以為
兄夀鹽東海之水以為鹹䤈敖倉之粟以為酸(䤈呼蹄/切酸味)
(也/)極五味之適致五藏之安心恬而志逸貌美而身胖
(蒲潘/切)醉飽謳歌愉懌訢歡流聲譽於無窮垂功烈而不
刋不亦㫖哉孰與去味以即淡去樂以即愁悴悴焉膚
日皺肌日虗(皺側/救切)守無所師之術尊不可傳之書悲所
愛而慶所憎徒曰我能堅壁拒境以為强大是豈所謂
强而大也哉無任疑懼之甚某再拜
　
　
　
　
　栁河東集巻三十二
欽定四庫全書
　柳河東集巻三十三
　　　　　　　　　　　　唐　柳宗元　撰
　書四首
　　與楊誨之書(誨之憑之子也憑以元和四年自京/兆尹貶臨賀尉誨之時隨侍在賀州)
　　　(公作説車以遺之書言今日有北人來示將籍/田勑按憲宗紀元和五年詔以來年正月藉田)
　　　(書在五年十一月永州作明矣謂/丈人是舉必復大任指憑言也)
足下㓜時未有以異於衆童僕未始知足下及至潭州
乃見足下氣益和業益專端重而少言私心乃喜知舜
之陶器不苦窳為信(窳以/主切)然而舜之徳可以及土泥而
不化其子何哉是又不可信也則足下本有異質而開
發之不早耳然開發之要在陶煦(吁句/切)然後不失其道
則足下亦教諭之至固其進如此也自今者再見足下
文益奇藝益工而氣質不更於潭州時乃信知其良也
中之正不惑於外君子之道也然而顯然翹然秉其正
以抗於世世必為敵讎何也善人少不善人多故愛足
下者少而害足下者多吾固欲其方其中圓其外今為
足下作説車可詳觀之車之説其有益乎行於世也足
下所持韓生毛頴傳來僕甚奇其書恐世人非之今作
數百言知前聖不必罪俳也及賀州所未有者文又三
篇此言皆不欲出於世者足下黙觀之藏焉無或傳焉
吾望之至也今日有北人來示將籍田勑是舉數十年
之墜典必有大恩澤丈人之寃聞於朝今是舉也必復
大任醜正者莫敢肆其吻矣甚賀甚賀僕罪大不得與
於恩澤然其喜不減之足下者何也喜聖朝舉數十年
墜典太平之路果辟(音/闢)則吾之昧昧之罪亦將有時而
明也方築愚溪東南為室耕野田圃堂下以詠至理吾
有足樂也足下過今年當侍從北下僕得掃溪上設肴
酒以俟趨拜足下發南州當先示僕得與獵夫漁者上
下水陸擇味以給膳羞雖不得乆亦一時之大願也過
是無可道福來辭行急不可留言不盡所發不具宗元
頓首
　　與楊誨之第二書(始復去年十一月書者即前書/也説車具别巻誨之以為柔外)
　　　(剛中何取于車之疏我不能剪剪拘拘以同世/取榮公極其説以開喻之以前書觀之此元和)
　　　(六年/作)
張操來致足下四月十八日書始復去年十一月書言
説車之説及親戚相知之道是二者吾於足下固具焉
不疑又何逾嵗時而乃克也徒親戚不過欲其勤讀書
決科求仕不為大過如斯已矣告之而不更則憂憂則
思復之復之而又不更則悲悲則憐之何也戚也安有
以堯舜孔子所傳者而往責焉者哉徒相知則思責以
堯舜孔子所傳者就其道施於物斯已矣告之而不更
則疑疑則思復之復之而又不更則去之何也外也安
有以憂悲且憐之志而强役焉者哉吾於足下固具是
二道雖百復之亦將不已況一二敢怠於言乎僕之言
車也以内可以守外可以行其道今子之説曰柔外剛
中子何取於車之疏耶果為車柔外剛中則未必不為
弊車果為人柔外剛中則未必不為恒人夫剛柔無恒
位皆宜存乎中有召焉者在外則出應之應之咸宜謂
之時中然後得名為君子必曰外恒柔則遭夾谷武子
之臺及為蹇蹇匪躬以革君心之非莊以蒞乎人君子
其不克歟中恒剛則當下氣怡色濟濟切切哀矜淑問
之事君子其卒病歟吾以為剛柔同體應變若化然後
能志乎道也今子之意近是也其號非也内可以守外
可以行其道吾以為至矣而子不欲焉是吾所以惕惕
然憂且疑也今將申告子以古聖人之道書之言堯曰
允恭克讓言舜曰温恭允塞禹曰聞善言則拜湯乃改
過不恡(與吝/同)高宗曰啟乃心沃朕心惟此文王小心翼
翼日吳不食坐以待旦武王引天下誅紂而代之位其
意宜肆而曰予小子不敢荒寧周公踐天子之位握髪
吐哺孔子曰言忠信行篤敬其弟子言曰夫子温良恭
儉讓以得之今吾子曰自度不可能也然則自堯舜以
下與子果異類耶樂放弛而愁檢局雖聖人與子同聖
人能求諸中以厲乎已乆則安樂之矣子則肆之其所
以異乎聖者在是決也若果以聖與我異類則自堯舜
以下皆宜縱目卬鼻(卬五/剛切)四手八足鱗毛羽鬛飛走變
化然後乃可茍不為是則亦人耳而子舉將外之耶若
然者聖自聖賢自賢衆人自衆人咸任其意又何以作
言語立道理千百年天下傳道之是皆無益於世獨遺
好事者藻繢文字以矜世取譽聖人不足道也故曰中
人以上可以語上唯上智與下愚不移吾以子近上智
今其言曰自度不可能也則子果不能為中人以上耶
吾之憂且疑者以此凡儒者之所取大莫尚孔子孔子
七十而縱心彼其縱之也度不踰矩而後縱之今子年
有幾自度果能不踰矩乎而遽樂於縱也傅説曰惟狂
克念作聖今夫狙猴之處山叫呼跳梁其輕躁狠戾異
甚然得而縶之未半日則定坐求食唯人之為制其或
優人得之加鞭箠狎而擾焉跪起趨走咸能為人所為
者未有一焉狂奔掣頓踣弊自絶(掣尺列切踣/蒲北切仆也)故吾信夫
狂之為聖也今子有賢人之資反不肯為狂之克念者
而曰我不能我不能(一本更無/此三字)捨子其孰能乎是孟子
之所謂不為也非不能也凡吾之致書為説車皆聖道
也今子曰我不能為車之説但當則法聖道而内無愧
乃可長乆嗚呼吾車之説果不為聖道耶吾以内可以
守外可以行其道告子今子曰我不能翦翦拘拘以同
世取榮吾豈教子為翦翦拘拘者哉子何考吾説車之
不詳也吾之所云者其道自堯舜禹湯高宗文王武王
周公孔子皆由之而子不謂聖道抑以吾為與世同波
工為翦翦拘拘者以是教已固迷吾文而懸定吾意甚
不然也聖人不以人廢言吾雖少時與世同波然未嘗
翦翦拘拘也又子自言處衆中偪側擾攘欲棄去不敢
猶勉强與之居茍能是何以不克為車之説耶忍汚雜
囂譁尚可恭其體貌遜其言辭何故不可吾之説吾未
嘗為佞且偽其㫖在於恭寛退讓以售聖人之道及乎
人如斯而已矣堯舜之讓禹湯高宗之戒文王之小心
武王之不敢荒寧周公之吐握孔子之六十九未嘗縱
心彼七八聖人者所為若是豈恒愧於心乎慢其貌肆
其志茫洋而後言偃蹇而後行道人是非不顧齒類人
皆心非之曰是禮不足者甚且見罵如是而心反不愧
耶聖人之禮讓其且為偽乎為佞乎今子又以行險為
車之罪夫車之為道豈樂行於險耶度不得已而至乎
險期勿敗而已矣(一作/耳)夫君子亦然不求險而利也故
曰危邦不入亂邦不居國無道其黙足以容不幸而及
於危亂期勿禍而已耳且子以及物行道為是耶非耶
伊尹以生人為已任管仲舋浴以伯濟天下(舋通/作釁)孔子
仁之凡君子為道捨是宜無以為大者也今子書數千
言皆未及此則學古道為古辭尨然而措於世其卒果
何為乎是之不為而甘羅終軍以為慕棄大而録小賤
本而貴末夸世而釣奇茍求知於後世以聖人之道為
不若二子僕以為過矣彼甘羅者左右反覆得利棄信
使秦背燕之親已而反與趙合以致危於燕天下以是
益知秦無禮不信視函谷關若虎豹之窟羅之徒實使
然也子而慕之非夸世歟彼終軍者誕譎險薄(譎古/穴切)不
能以道匡漢主好戰之志視天下之勞苦若觀蟻之移
穴翫而不戚人之死於胡越者赫然千里不能諫而又
聳踴之已則决起奮怒掉强越挾滛夫以媒老婦欲蠱
奪人之國智不能斷而俱死焉是無異盧狗之遇嗾呀
呀而走(嗾素口切呼犬也/左氏傳公嗾夫獒)不顧險阻唯嗾者之從何無
已之心也子而慕之非釣奇歟二小子之道吾不欲吾
子言之(上使二公事皆見本傳甘羅以十二事秦/終軍死越時年二十公之取此葢以激之)孔子
曰是聞也非逹也使二小子及孔子時曾不得與於琴
張牧皮狂者之列(孟子曰敢問何如斯可謂狂矣曰如/琴張曽晢牧皮者孔子之所謂狂矣)
是固不宜以為的也且吾子之要於世者處耶出耶主
上明聖進有道興大化枮槁伏匿縲錮之士(縲倫/追切)皆思
踴躍洗沐期輔堯舜萬一有所不及丈人方在用徳藝
逹於家邦為大官以立於天下吾子雖欲為處何可得
也則固出而已矣將出於世而仕未二十而任其心吾
為子不取也馮婦好搏虎卒為善士周處狂横一旦改
節皆老而自克今子素善士年又甚少血氣未定而忽
欲為阮咸嵇康之所為守而不化不肯入堯舜之道此
甚未可也吾意足下所以云云者惡佞之尤而不悦於
恭耳觀過而知仁彌見吾子之方其中也其乏者獨外
之圓耳屈子曰懲於羮者而吹虀吾子其類是歟佞之
惡而恭反得罪聖人所貴乎中者能時其時也茍不適
其道則肆與佞同山雖高水雖下其為險而害也要之
不異足下當取吾説車申而復之非為佞而利於險也
明矣吾子惡乎佞而恭且不欲今吾又以圓告子則圓
之為號固子之所宜甚惡方於恭也又將千百焉然吾
所謂圓者不如世之突梯茍冐以矜利乎已者也固
若輪焉亦將於可進也鋭而不滯亦將於可退也安而
不挫欲如循環之無窮不欲如轉丸之走下也乾健而
運離麗而行夫豈不以圓克乎而惡之也吾年十七求
進士四年乃得舉二十四求博學宏詞科二年乃得仕
其間與常人為羣輩數十百人當時志氣類足下時遭
訕罵詬辱不為之面則為之背積八九年日思摧其形
鋤其氣雖甚自折挫然已得號為狂疎人矣及為藍田
尉留府庭旦暮走謁於大官堂下與卒伍無别居曺則
俗吏滿前更説買賣商算贏縮又二年為此度不能去
益學老子和其光同其塵雖自以為得然已得號為輕
薄人矣及為御史郎官自以登朝廷利害益大愈恐懼
思欲不失色於人雖戒勵加切然卒不免為連累廢逐
猶以前時遭狂疎輕薄之號既聞於人為恭讓未洽故
罪至而無所明之到永州七年矣蚤夜惶惶追思咎過
往來甚熟講堯舜孔子之道亦熟益知出於世者之難
自任也今足下未為僕嚮所陳者宜乎欲任已之志此
與僕少時何異然循吾嚮所陳者而由之然後知難耳
今吾先盡陳者不欲足下如吾更訕辱被稱號已不信
於世而後知慕中道費力而多害故勤勤焉云爾而不
已也子其詳之熟之無徒為煩言往復幸甚又所言書
意有不可者令僕專專為掩匿覆葢之慎勿與不知者
道此又非也凡吾與子往復皆為言道道固公物非可
私而有假令子之言非是則子當自求暴揚之使人皆
得刺列卒采其可者以正乎已然後道顕達也今乃專
欲覆葢掩匿是固自任其志而不求益者之為也士傳
言庶人謗於道子産之鄉校不毁獨何如哉君子之過
如日月之蝕又何葢乎是事吾不能奉子之教矣幸悉
之足下所為書言文章極正其辭奥雅後來之馳於是
道者吾子且為蒲梢駃騠(梢所交切駃音/决騠音題馬名)何可當也其
説韓愈處甚好其他但用莊子國語文字太多反累正
氣果能遺是則大善矣憂閔廢錮悼籍田之罷意思懇
懇誠愛我厚者吾自度罪大敢以是為欣且戚耶但當
把鋤荷鍤決溪泉為圃以給茹其隟則浚溝池藝樹木
行歌坐釣望青天白雲以此為適亦足老死無戚戚者
時時讀書不忘聖人之道已不能用有我信者則以告
之朝廷更宰相來政令益修丈人日夕還北闕吾待子
郭南亭上期口言不乆矣至是當盡吾説今因道人行
粗道大㫖如此宗元白
　　答貢士沈起書(沈不詳其何所人所謂間嵗興化/里蕭氏之廬覩其詠懐當是貞元)
　　　(末年未貶/謫時作)
九月某白沈侯足下無恙蒼頭至(蕭望之傳出入從蒼/頭盧兒師古曰官府)
(給賤役/者也)得所來問志氣盈牘博我以風賦比興之㫖僕
之樸騃專魯而當惠施鍾期之位(莊子惠施多方其書/五車列子伯牙鼓琴)
(意在山鍾子期曰巍巍乎意在水子期曰湯/湯乎鍾期死伯牙遂絶弦以世無知音也)深自恧也
(恧女/六切)又覽所著文宏博中正富我以琳琅珪璧之寳甚厚僕
之狹陋蚩鄙而膺東阿昭明之任(左太冲魏都賦才若/東阿魏志曺植字子)
(建武帝苐三子也初封東阿王梁昭明太子統引納才/學之士自討論墳籍與學者啇摧古今繼以文章著述)
(于時東宫有書三萬/巻又集文選三十巻)又自懼也烏可取識者歡笑以為
知已羞進越高視僕所不敢然特枉將命猥承厚貺豈
得固拒雅志黙黙而已哉謹以所示布露于聞人羅列
乎座隅使識者動目聞者傾耳幾於萬一用以為報也
嗟乎僕甞病興寄之作堙欝於世辭有枝葉蕩而成風
益用慨然間嵗興化里蕭氏之廬覩足下詠懐五篇僕
乃拊掌惬心吟玩為娛告之能者誠亦響應今乃有五
十篇之贈其數相什其功相百覽者歎息謂予知文此
又足下之賜也幸甚幸甚勉懋厥志以取榮盛時若夫
古今相變之道質文相生之本高下豐約之所自長短
大小之所出子之言云又何訊焉來使告遽不獲申盡輒
奉草具以備還答不悉宗元白
　　賀進士王㕘元失火書(王㕘元史不得而詳書云/吳二十一武陵來言足下)
　　　(為辭賦及對問大善武陵以事謫永在元和四/年此書當在四年後永州作書自言其為天子)
　　　(近臣今與在京城時/頗異則其在永明甚)
得楊八書知足下遇火灾家無餘儲僕始聞而駭中而
疑終乃大喜葢將弔而更以賀也道逺言畧猶未能究
知其狀若果蕩焉泯焉而悉無有乃吾所以尤賀者也
足下勤奉養寧朝夕唯恬安無事是望也今乃有焚煬
赫烈之虞(煬音漾/暴也)以震駭左右而脂膏滫瀡之具(滫息/有切)
(瀡息委/切滑也)或以不給吾是以始而駭也凡人之言皆曰盈
虛倚伏去來之不可常或將大有為也乃始厄困震悸
於是有水火之孽(魚列/切)有羣小之愠勞苦變動而後能
光明古之人皆然斯道遼濶誕漫雖聖人不能以是必
信是故中而疑也以足下讀古人書為文章善小學其
為多能若是而進不能出羣士之上以取顯貴者葢無
他焉京城人多言足下家有積貨士之好亷名者皆畏
忌不敢道足下之善獨自得之心蓄之銜忍而不出諸
口以公道之難明而世之多嫌也一出口則嗤嗤者以
為得重賂(嗤音/蚩)僕自貞元十五年見足下之文章蓄之
者葢六七年未嘗言是僕私一身而負公道乆矣非特
負足下也及為御史尚書郎自以幸為天子近臣得奮
其舌思以發明足下之鬱塞然時稱道於行列猶有顧
視而竊笑者僕良恨修已之不亮素譽之不立而為世
嫌之所加常與孟幾道言而痛之乃今幸為天火之所
滌盪(音/蕩)凡衆之疑慮舉為灰埃黔其廬(黔音/鈐)赫其垣示
以其無有而足下之才能乃可以顕白而不汚其實出
矣是祝融回禄之相吾子也則僕與幾道十年之相知
不若茲火一夕之為足下譽也宥而彰之使夫蓄於心
者咸得開其喙發䇿決科者授子而不慄雖欲如嚮之
蓄縮受侮其可得乎於茲吾有望乎爾(一作/於子)是以終乃
大喜也古者列國有灾同位者皆相弔許不弔灾君子
惡之今吾之所陳若是有以異乎古故將弔而更以賀
也顔曽之養其為樂也大矣又何闕焉足下前章要僕
文章古書極不忘候得數十幅乃併往耳吳二十一武
陵來言足下為辭賦及對問大善可寄一本僕近亦好
作文與在京城時頗異思與足下輩言之桎梏甚固未
可得也因人南來致書訪死生不悉宗元白
　
　
　
　
　
　柳河東集巻三十三
欽定四庫全書
　栁河東集巻三十四
　　　　　　　　　　　　唐　栁宗元　撰
　書一十二首
　　與太學諸生喜詣闕留陽城司業書(新史陽城傳/城字亢宗徳)
　　　(宗召為諫議大夫初城未起搢紳想見風采既/興草茅處諫諍官士以為且死職城聞得失且)
　　　(熟猶未肯言韓愈作諍臣論譏切之居位八年/人不能窺其際及裴延齡誣逐陸贄張滂李充)
　　　(等帝怒甚無敢言城聞曰吾諫官不可使天子/殺無罪大臣乃約拾遺王仲舒守延英閣上䟽)
　　　(極論延齡罪且顯語曰延齡為相吾當取白麻/壊之哭於廷延齡不相城力也坐是下遷國子)
　　　(司業有薛約者狂而直言事得罪謫連州城引/約飲食訖歩至都外與别帝惡城黨有罪出為)
　　　(道州刺史太學諸生何蕃季償王魯卿李讜等/二百人頓首闕下請留城栁宗元聞之遺蕃等)
　　　(書云云即此書也蕃等守闕下數日為吏遮抑/不得上既行皆泣涕立石紀徳觀傳所載書之)
　　　(所言可見公勉勵諸生之意也公/作集賢正字在貞元十四年云)
二十六日集賢殿正字栁宗元敬致尺牘太學諸生足
下始朝廷用諫議大夫陽公為司業諸生陶煦醇懿熙
然大洽於兹四祀而已詔書出為道州僕時通籍光範
門就職書府聞之悒然不喜非特為諸生戚戚也乃僕
亦失其師表而莫有所矜式焉而署吏有傳致詔草者
僕得觀之盖主上知陽公甚熟嘉美顯寵勤至備厚乃
知欲煩陽公宣風裔土覃布美化於黎獻也遂寛然少
喜如獲慰薦於天子休命然而退自感悼幸生明聖不
諱之代不能布露所蓄論列大體聞於執事兾少見採
取而還陽公之南也翌日退自書府就車於司馬門外
聞之於抱關而掌管者道諸生愛慕陽公之徳教不忍
其去頓首西闕下懇悃至碩乞留如故者百數十人輙
用撫手喜甚震忭不寧不意古道復形於今僕嘗讀李
元禮嵇叔夜傳觀其言太學生徒仰闕赴訴者(李元禮/李膺也)
(膺本傳太學諸生三萬餘人郭林宗賈偉莭為其冠並/與李膺陳蕃王暢更相褒重學中語曰天下模楷李元)
(禮嵇叔夜嵇康也以鍾㑹之譛將刑/東市太學生三千人請以為師弗許)僕謂訖千百年不
可覩聞乃今日聞而覩之誠諸生見賜甚盛於戲(上音/烏下)
(音/欷)始僕少時嘗有意逰太學受師説以植志持身焉當
時説者咸曰太學生聚為朋曹侮老慢賢有堕窳敗業
而利口食者有崇飾惡言而肆鬪訟者有凌傲長上而
誶罵有司者(誶蘇/内切)其退然自克特殊於衆人者無㡬耳
僕聞之恟駭怛悸(恟許拱切怛當/割切悸其季切)良痛其遊聖人之門
而衆為是􁀨􁀨也(􁀨徒/合切)遂退託鄉閭家塾考厲志業過
太學之門而不敢跼顧尚何能仰視其學徒者哉今乃
奮志厲義出乎千百年之表何聞見之乖剌歟(剌盧/達切)豈
説者過也將亦時異人異無向時之桀害者耶其無乃
陽公之漸漬導訓明效所致乎(漸子㢘切/漬疾智切)夫如是服聖
人遺教居天子太學可無愧矣於戯陽公有博厚恢𢎞
之徳能并容善偽来者不拒曩聞有狂惑小生依託門
下或乃飛文陳愚醜行無頼而論者以為言謂陽公過
於納汙無人師之道是大不然仲尼吾黨狂狷南郭獻
譏曽參徒七十二人致禍負芻孟軻館齊従者竊屨(孔子/在陳)
(曰歸歟歸歟吾黨之小子狂簡斐然成章不知所以裁/之荀子南郭恵子問於子貢曰夫子之門何其雜也孟)
(子曽子居武城有越㓂㓂退曽子反左右曰㓂至則先/去以為民望㓂退則反殆於不可沈猶行曰是非汝所)
(知也昔沈猶有負芻之禍従先生者七十人未有與焉/注沈猶行曽子弟子也盡心下孟子之滕舘於上宫有)
(業屨於牖上舘人求之弗得或曰若是乎従/者之廀也曰子以是為竊屨來歟曰殆非也)彼一聖兩
賢人繼為大儒然猶不免如之何其拒人也俞扁之門
不拒病夫繩墨之側不拒枉材師儒之席不拒曲士理
固然也且陽公之在於朝四方聞風仰而尊之貪冒茍
進邪薄之夫庶得少沮其志不遂其惡雖微師尹之位
而人實具瞻焉與其宣風一方覃化一州其功之逺近
又可量哉諸生之言非獨為已也於國體實甚宜願諸
生勿得私之想復再上故少佐筆端耳朂此良志(朂音/旭)
俾為史者有以紀述也努力多賀宗元白
　　荅韋中立書(中立史無傳新史年表唐州刺史彪/之孫不書爵位觀其求師好學之意)
　　　(公荅以數千言盡以平生為文真訣告之必當/時佳士也其曰自京師來蠻夷間乃幸見取又)
　　　(曰余居南中九年此書元和八年在永作集又/有送韋七秀才下第序言中立文髙行愿而不)
　　　(録於有司當/在此書後作)
二十一日宗元白辱書云欲相師僕道不篤業甚淺近
環顧其中未見可師者雖嘗好言論為文章甚不自是
也不意吾子自京師来蠻夷間乃幸見取僕自卜固無
取假令有取亦不敢為人師為衆人師且不敢况敢為
吾子師乎孟子稱人之患在好為人師由魏晋氏以下
人益不事師今之世不聞有師有輙譁笑之以為狂人
獨韓愈奮不顧流俗犯笑侮收召後學作師説因抗顔
而為師世果羣恠聚罵指目牽引而增與為言辭愈以
是得狂名居長安炊不暇熟又挈淅而東如是者數矣
屈子賦曰邑犬羣吠吠所怪也僕往聞庸蜀之南恒雨
少日日出則犬吠予以為過言前六七年僕來南三年
冬幸大雪踰嶺被南越中數州數州之犬皆蒼黄吠噬
狂走者累日至無雪乃已然後始信前所聞者今韓愈
既自以為蜀之日而吾子又欲使吾為越之雪不以病
乎非獨見病亦以病吾子然雪與日豈有過哉顧吠者
犬耳度今天下不吠者幾人而誰敢衒怪於羣目以召
閙取怒乎僕自謫過以來益少志慮居南中九年増脚
氣病漸不喜閙豈可使呶呶者早暮咈吾耳騷吾心(呶/尼)
(交切咈音佛/騷蘇曹切)則固僵仆煩憒愈不可過矣平居望外遭
齒舌不少獨欠為人師耳抑又聞之古者重冠禮將以
責成人之道是聖人所尤用心者也數百年來人不復
行近有孫昌𦙍者獨發憤行之既成禮明日造朝至外
廷薦笏言於卿士曰某子冠畢應之者咸憮然(憮音武/孟子憮)
(然為/間)亰兆尹鄭叔則怫然曳笏却立(怫音/佛)曰何預我耶
廷中皆大笑天下不以非鄭尹而快孫子何哉獨為所
不為也今之命師者大類此吾子行厚而辭深凡所作
皆恢恢然有古人形貎雖僕敢為師亦何所増加也假
而以僕年先吾子聞道著書之日不後誠欲往来言所
聞則僕固願悉陳中所得者吾子茍自擇之取某事去
某事則可矣若定是非以教吾子僕材不足而又畏前
所陳者其為不敢也决矣吾子前所欲見吾文既悉以
陳之非以耀明於子聊欲以觀子氣色誠好惡何如也
今書來言者皆大過吾子誠非佞譽誣諛之徒直見愛
甚故然耳始吾幼且少為文章以辭為工及長乃知文
者以明道是固不茍為炳炳烺烺(音朗火明/貎一作煜)務采色夸
聲音而以為能也凡吾所陳皆自謂近道而不知道之
果近乎逺乎吾子好道而可吾文或者其與道不逺矣
故吾毎為文章未嘗敢以輕心掉之(掉徒/弔切)懼其剽而不
留也未嘗敢以怠心易之懼其弛而不嚴也未嘗敢以
昏氣出之懼其昧沒而雜也未嘗敢以矜氣作之懼其
偃蹇而驕也抑之欲其奥揚之欲其明疎之欲其通㢘
之欲其節激而發之欲其清固而存之欲其重此吾所
以羽翼夫道也本之書以求其質本之詩以求其恒本
之禮以求其宜本之春秋以求其斷本之易以求其動
此吾所以取道之原也㕘之穀梁氏以厲其氣㕘之孟
荀以暢其支恭之莊老以肆其端㕘之國語以博其趣
㕘之離騷以致其幽㕘之太史公以著其潔此吾所以
旁推交通而以為之文也凡若此者果是耶非耶有取
乎抑其無取乎吾子幸觀焉擇焉有餘以告焉茍亟來
以廣是道子不有得焉則我得矣又何以師云爾哉取
其實而去其名無招越蜀吠怪而為外廷所笑則幸矣
宗元復白
　　荅貢士元公瑾論仕進書(集有送元秀才下第東/歸序即公瑾也序所謂)
　　　(従計亰師受丙科之薦獻藝春卿當三黜之辱/與書所謂深寡和之憤積無徒之歎之意同書)
　　　(當在序之前貞元十/七八年尉藍田時作)
二十八日宗元白前時所枉文章諷讀累日辱致來簡
受賜無量然竊觀足下所以殷勤其文㫖者豈非深寡
和之憤積無徒之歎懐不能已赴訴於僕乎如僕尚何
為者哉且士之求售於有司或以文進或以行達者稱
之不患無成足下之文左馮翊崔公先唱之矣秉筆之
徒由是増敬足下之行汝南周頴客又先唱之矣逢掖
之列亦以加慕夫如是致隆隆之譽不乆矣又何戚焉
古之道上延乎下下倍乎上上下洽通而薦能之功行
焉故天子得宜為天子者薦之於天諸侯得宜為諸侯
者薦之於王大夫得宜為大夫者薦之於君士得宜為
士者薦之於有司薦於天堯舜是也薦於王周公之徒
是也薦於君鮑叔牙子罕子皮是也薦於有司而專其
美者則僕未之聞也是誠難矣古猶難之而况今乎獨
不得與足下偕生中古之間進相援也退相極也已乃
出乎今世雖王林國韓長孺復生不能為足下抗手而
進以取僇笑矧僕之齷齪者哉(齷音握齪/測角切)若將致僕於
奔走先後之地而役使之則勉充雅素不敢告憊(蒲/拜)
(切/)嗚呼始僕之志學也甚自尊大頗慕古之大有為者
汩沒至今自視缺然知其不盈素望乆矣上之不能交
誠明逹徳行延孔氏之光燭於後來次之未能勵材能
興功力致大康於民垂不滅之聲退乃倀倀於下列(倀/仲)
(良切無見皃又音棖記曰治國/而無禮猶瞽者之無相倀倀然)呫呫於末位(呫他/協切)偃仰
驕矜道人短長不亦冒先聖之誅乎固吾不得已耳抑
勢使然也榖梁子曰心志既通而名譽不聞友之過也
盖譽知揚善聖人不非况足下有文行唱之者有其人
矣繼其聲者吾敢闕焉其餘去就之説則足下觀時而
已不悉宗元白
　　荅嚴厚輿秀才論為師道書(師友箴答韋中立書/皆見於集荅中立書)
　　　(意與此答厚輿及此下答袁君陳書意大抵皆/避為師之名而不欲當者故二書皆與答韋中)
　　　(立書言之可以互見集有送嚴公貺下第序厚/輿豈即公貺耶韋中立書答於元和八年則此)
　　　(書又在/後云)
二十五日某白馮翊嚴生足下得生書言為師之説怪
僕所作師友箴與荅韋中立書欲變僕不為師之志而
屈已為弟子凡僕所為二文其卒果不異僕之所避者
名也所憂者其實也實不可一日忘僕聊歌以為箴行
且求中以益已慄慄不敢暇又不敢自謂有可師乎人
者耳若乃名者方為薄世笑罵僕脆怯尤不足當也内
不足為外不足當衆口雖懇懇見廹其若吾子何實之
要二文中皆是也吾子其詳讀之僕見解不出此吾子
所云仲尼之説豈易耶仲尼可學不可為也學之至斯
則仲尼矣未至而欲行仲尼之事若宋㐮公好覇而敗
國卒中矢而死仲尼豈易言耶馬融鄭𤣥者二子獨章
句師耳今世固不少章句師僕幸非其人吾子欲之其
有樂而望吾子者矣言道講古窮文辭以為師則固吾
屬事僕才能勇敢不如韓退之故又不為人師人之所
見有同異吾子無以韓責我若曰僕拒千百人又非也
僕之所拒拒為師弟子名而不敢當其禮者也若言道
講古窮文辭有來問我者吾豈嘗瞋目閉口耶敬叔吾
所信愛今不得見其人又不廢其言吾子文甚暢逺恢
恢乎其闢大路將疾馳也攻其車肥其馬長其䇲(音/䇿)調
其六轡中道之行大都捨是又奚師歟亟謀於知道者
而考諸古師不乏矣幸而亟來終日與吾子言不敢倦
不敢愛不敢肆茍去其名全其實以其餘易其不足亦
可交以為師矣如此無世俗累而有益乎已古今未有
好道而避是者宗元白
　　報袁君陳秀才避師名書(袁君集不復他見其避/師名之意與前二書同)
　　　(其曰往在亰師後學到門日或數十人可/見其作書時在永與前二書時相後云)
秀才足下僕避師名乆矣往在亰都後學之士到僕門
日或數十人僕不敢虛其來意有長必出之有不至必
惎之(惎渠/記切)其教也雖若是當時無師弟子之説其所不
樂為者非以師為非弟子為罪也有兩事故不能自視
以為不足為一也世久無師弟子决為之且見非且見
罪懼而不為二也其大説具荅韋中立書今以往可觀
之秀才貎甚堅辭甚强僕自始覿固奇秀才及見兩文
愈益奇雖在亰都日數十人到門者誰出秀才右耶前
已異秀才可為成人僕之心固虚矣又何鯤鵬互鄉於
尺牘哉秋風益髙暑氣益衰可偶居卒談秀才時見咨
僕有諸内者不敢愛惜大都文以行為本在先誠其中
其外者當先讀六經次論語孟軻書皆經言左氏國語
荘周屈原之辭稍采取之穀梁子太史公甚峻潔可以
出入餘書俟文成異日討也其歸在不出孔子此其古
人賢士所懍懍者求孔子之道不於異書秀才志於道
慎勿怪勿雜勿務速顯道茍成則慤然爾久則蔚然爾
源而流者嵗旱不涸蓄穀者不病凶年蓄珠玉者不虞
殍死(殍彼/表切)然則成而久者其術可見雖孔子在為秀才
計未必過此宗元白
　　荅韋珩示韓愈相推以文墨事書(退之之書不見/於集而其畧粗)
　　　(見於此深可惜者韋珩夏卿之姪正卿之子夏/卿史有傳正卿附見於傳珩載於年表子厚謂)
　　　(馬遷與退之固相上下而揚雄不若退之其相/推遜亦至矣㩀書云足下封示退之書此當與)
　　　(公與退之論史事書相後先元和八/九年間也集又有寄珩詩在别巻)
足下所封示退之書云欲推避僕以文墨事且以勵足
下若退之之才過僕數等尚不宜推避於僕非其實(一/有)
(可/知)固相假借為之詞耳退之所敬者司馬遷揚雄遷於
退之固相上下若雄者如太𤣥法言及四愁賦退之獨
未作耳决作之加恢奇至他文過雄逺甚雄文遣言措
意頗短局滯澁不若退之猖狂恣肆寓意有所作(一作/猖狂)
(恣睢肆意/有所作)若然者使雄來尚不宜推避而况僕耶彼好
奨人善以為不屈已善不可奨故慊慊云爾(慊音歉/恨也)足
下幸勿信之且足下志氣髙好讀南北史書通國朝事
穿穴古今(一作/牢籠)後來無能和而僕稚騃(語駭/切)卒無所為
但趑趄文墨茟硯淺事今退之不以吾子勵僕而反以
僕勵吾子愈非所宜然卒篇欲足下自挫抑合當世事
宜固當(丁浪/切)雖僕亦知無出此吾子年固甚少知已如
麻不患不顯患道不立耳此僕以自勵亦以佐退之勵
足下不宣宗元頓首
　　荅貢士廖有方論文書(廖生書欲求公為序故其/端見於此公既許之故集)
　　　(有詩人廖有方序見别巻有曰廖生為唐詩有/大雅之道即書所謂觀秀才勤懇欲以􁂗文雅)
　　　(則吾曷敢以讓其意同雖不見其作之時/日書云自遭斥逐禁錮皆在永州作也)
三日宗元白得秀才書知欲僕為序然吾為文非茍然
易也於秀才則吾不敢愛吾在京都時好為文寵後輩
後輩由吾文知名者亦為不少焉自遭斥逐禁錮益為
輕薄小兒譁囂羣朋増飾無状當途人卒謂僕垢汙重
厚舉將去而逺之今不自料而序秀才秀才無乃未得
嚮時之益而受後事之累吾是以懼潔然盛服而與負
塗者處而又何賴焉然觀秀才勤懇意甚久逺不為頃
刻私利欲以􁂗文雅則吾曷敢以讓當為秀才言之然
而無顯出於今之世視不為流俗所扇動者乃以示之
既無以累秀才亦不増僕之詬罵也計無宜於此若果
能是則吾之荒言出矣宗元白
　　荅貢士蕭纂欲相師書(蕭生不詳其何許人㩀書/云始者負戴經籍退託野)
　　　(廬不意足下曲見記憶此并非/謫永州後文未為藍田尉時作)
十二日宗元白始者負戴經籍退跡野廬塊守䝉陋坐
自擁塞不意足下曲見記憶逺辱書訊貺以髙文開其
知思(二字並/去聲)而又超僕以宗師之位貸僕以丘山之號
流汗伏地不知逃匿幸過厚也前時獲足下灌鐘城銘
竊用唱導於聞人僕嘗赧然(赧乃/版然)羞其僣踰今覽足下
尺牘殷勤備厚似欲僕賛譽者此固所願也詳視所貺
曠然以喜是何㫖趣之博大詞采之蔚然乎鼓行於秀
造之列此其戈矛矣舉以見投為賜甚大俯用忖度不
自謂宜顧視何徳而克堪哉且又教以芸其蕪穢甚非
所宜僕不敢聞也其他唯命宗元白
　　報崔黯秀才論為文書(黯一本作剪剪史集皆無/見黯新史有傳崔寧之子)
　　　(後擢進士第書云吾且不言是負吾子數/千里不弃朽廢者之意亦當是永州時作)
崔生足下辱書及文章辭意良髙所嚮慕不凡近誠有
意乎聖人之言然聖人之言期以明道學者務求諸道
而遺其辭辭之傳於世者必由於書道假辭而明辭假
書而傳要之之道而已耳道之及及乎物而已耳斯取
道之内者也今世因貴辭而矜書粉澤以為工遒宻以
為能(遒音/酋)不亦外乎吾子之所言道匪辭而書其所望
於僕亦匪辭而書是不亦去及物之道愈以逺乎僕嘗
學聖人之道身雖窮志求之不已庶㡬可以語於古恨
與吾子不同州部閉口無所發明觀吾子文章自秀士
可通聖人之説今吾子求於道也外而望扵予也愈外
是其可惜歟吾且不言是負吾子數千里不棄朽廢者
之意故復云爾也凡人好辭工書者皆病癖也吾不幸
早得二病學道以來日思砭鍼攻熨(砭悲㢘切又陂/騐切鍼音針)卒
不能去纒結心腑牢甚願斯須忘之而不克竊嘗自毒
今吾子乃始欽欽思易吾病不亦惑乎斯固有潜塊積
瘕(何加/切)中子之内蔵恬而不悟可憐哉其卒與我何異
均之二病書字益下而子之意又益下則子之病又益
篤甚矣子癖於伎也吾嘗見病心腹人有思啗土炭嗜
酸鹹者不得則大戚其親愛之者不忍其戚因探而與
之觀吾子之意亦已戚矣吾雖未得親愛吾子然亦重
來意之勤有不忍矣誠欲分吾土炭酸鹹吾不敢愛但
逺言其證不可也俟面乃悉陳吾状未相見且試求良
醫為方已之茍能已大善則及物之道専而易通若積
結既定醫無所能已幸期相見時吾决分子其啗嗜者
不具宗元白
　　荅吴秀才謝示新文書(吴秀才不詳其名字非武/陵也書言秀才在叔父處)
　　　(蚤夜孜孜何畏不日新豈吴生者随栁公/綽在湖南耶計其時則元和七年間也)
某白向讀秀才書及文章類前時所辱逺甚多荷秀才
志為文章又在族父處蚤夜孜孜何畏不日新又日新
也雖間不奉對茍文益日新則若亟見矣夫觀文章宜
若懸衡然増之銖兩則俯反是則仰無可私者秀才誠
欲令吾俯乎則莫若増重其文今觀秀才所増益者不
啻銖雨吾固伏膺而俯矣愈重則吾俯滋甚秀才其懋
焉茍増而不已則吾首懼至地耳又何間疎之患乎還
荅不悉宗元白
　　復杜温夫書(温夫集無他見書曰來栁州見刺史/即周孔之公時已謫於栁也其曰道)
　　　(連而謁於潮之二邦連謂劉夢得潮謂韓退之/也嘗以年考之元和十年公自永召至京尋復)
　　　(謫刺栁州劉夢得亦同時改連州至元和十四/年退之亦以罪謫潮州温夫來栁時夢得退之)
　　　(當皆在二邦故書及之/也此書必四年春作云)
二十五日宗元白兩月來三辱生書書皆逾千言意者
相望僕以不對荅引譽者然僕誠過也而生與吾文又
十巻噫亦多矣文多而書頻吾不對荅引譽宜可自反
而來徵不肯相見(肯一/作日)亟拜亟問其得終無辭乎凡生
十巻之文吾已略觀之矣吾性騃滯多所未甚諭安敢
懸斷是且非耶書􁗉吾必曰周孔周孔安可當也語人
必於其倫生以直躬見􁗉宜無所諛道而不幸乃曰周
孔吾豈得無駭怪且疑生悖亂浮誕無所取幅尺以故
愈不對荅来栁州見一刺史即周孔之今而去我道連
而謁扵潮之二邦又得二周孔去之亰師亰師顯人為
文詞立聲名以千數又宜得周孔千百何吾生胷中擾
擾焉多周孔哉吾雖少為文不能自彫斵引筆行墨快
意累累(倫追/切)意盡便止亦何所師法立言状物未嘗求
過人亦不能明辨生之才致但見生用助字不當律令
唯以此奉荅所謂乎歟耶哉夫者疑辭也矣耳焉也者
决辭也今生則一之宜考前聞人所使用與吾言類且
異慎思之則一益也庚枽子言藿蠋鵠卵者吾取焉道
連而謁於潮其卒可化乎然世之求知音者一遇其人
或為十數文即務往亰師急日月犯風雨走謁門户以
冀茍得今生年非甚少而自荆來栁将道連而謁於潮
途逺而深矣則其志果有異乎又状貎嶷然(嶷鄂/力切)類丈
夫視端形直心無歧徑其質氣誠可也獨要謹充之爾
謹充之則非吾獨能生勿怨亟之二邦以取法時思吾
言非固拒生者孟子曰余不屑之教誨也者是亦教誨
而已矣宗元白
　　上門下李夷簡相公陳情書(新史李夷簡傳元和/十三年召為御史大)
　　　(夫進門下侍郎同中書門下/平章事書當在是時栁州作)
月日使持節栁州諸軍事守栁州刺史栁宗元謹再拜
獻書於相公閣下宗元聞有行三塗之艱難而墜千仭之下
者仰望於道號以求出過之者日千百人皆去而不顧
就令哀而顧之者不過攀木俯首深矉太息(矉音賔/恨視也)良
乆而去耳其卒無可奈何然其人猶望而不止也俄而
有若烏獲者持長綆千尋(綆古杏切/汲井䋲也)徐而過焉其力足
為也其器足施也號之而不顧顧而曰不能力則其人
知必死於大壑矣何也是時不可遇而幸遇焉而不逮
乎已然後知命之窮勢之極其卒呼憤自斃(音/弊)不復望
於上矣宗元曩者齒少心鋭徑行髙歩不知道之艱以
陷乎大阨窮躓殞墜(躓職利切/殞羽敏切)廢為孤囚日號而望者
十四年矣其不顧而去與顧而深矉者俱不乏焉然猶
仰首伸吭張目而視(吭下浪/切咽也)曰庶㡬乎其有異俗之心
非常之力當路而垂仁者耶及今閣下以仁義正直入
居相位宗元實拊心自慶以為獲其所望故敢致其詞
以聲其哀若又捨而不顧則知沉埋踣斃無復振矣伏
惟心動焉宗元得罪之由致謗之自以閤下之明其知
之乆矣繁言曼詞祇益為黷伏惟念墜者之至窮錫烏
獲之餘力舒千尋之綆垂千仭之艱致其不可遇之遇
以卒成其幸庶號而望者得畢其誠無使呼憤自斃沒
有餘恨則士之死於門下者宜無先焉生之通塞决在
此舉無任戰汗隕越之至不宣宗元惶恐冄拜
　
　
　
　
　
　
　
　
　柳河東集巻三十四
欽定四庫全書
　柳河東集巻三十五
　　　　　　　　　　　　唐　栁宗元　撰
　啟八首
　　上趙宗儒尚書啟(舊題云上廣州趙宗儒尚書啟/以新史考之宗儒元和初檢校)
　　　(禮部尚書充東都留守三遷至檢校吏部尚書/荆南節度使厯山南西道河中二鎮拜御史大)
　　　(夫改吏部尚書未嘗為廣州然公送趙大秀才/序亦云尚書由交廣為荆州必有所據也啟云)
　　　(已逾嵗月即元/和一二年間作)
某天罰深重餘息茍存沉竄俟罪朝不圖夕伏謁無路
不任荒戀之誠伏念宗元初授御史之日尚書與杜司
空先賜臨顧光耀里閭下情至今尚増惶惕頃以黨與
進退投竄零陵囚繫所迫不得歸奉松檟(古雅/切)哀荒窮
毒人理所極親故遺忘(音/望)况於他人朝夕之急饘粥難
繼(饘諸/延切)宗祀所重不敢死亡偷視累息已逾嵗月伏以
尚書徳量宏納義風逺揚收撫之恩始於枯朽敢以餘
喘上累深仁伏惟惻然見哀使得存濟慺慺荒懇(慺音/婁)
叩顙南望竊以動心於無情之地施恵於不報之人古
烈尚難况在今日而率然干冒決不自疑者盖以聞風
之日久嚮徳之誠至振髙義於流俗之外合大度於古
人之中獨有望於閤下而已非敢以尋常祈向之禮當
大賢匍匐之仁(匍扶蒲切/匐蒲墨切)夙夜忖度果於自卜方在困
辱不敢多言伏紙惶恐不勝戰越
　　上西川武元衡相公謝撫問啟(新史武元衡傳憲/宗即位蜀新定髙)
　　　(崇文為節度不知吏部帝難其代詔元衡檢校/吏部尚書兼門下侍郎同平章事為劍南西川)
　　　(節度使八年至自西川啟云伏匿/嶺下於今七年元和六年作也)
某啟某愚陋狂簡不知周防失於夷途陷在大罪伏匿
嶺下於今七年追念往愆寒心飛魄幸䝉在宥得自循
省豈敢徹聞於廊廟之上見忘於罇俎之際以求心於
萬一者哉相公以含宏光大之徳廣博淵泉之量不遺
垢汙先賜榮示奉讀流涕以懼以悲屏營舞躍不敢寜
處是將收孟明於三敗(秦穆公伐鄭使百里奚子孟明/視將兵至滑孟明曰鄭有備矣)
(吾其還也滅滑而還晉人興師敗孟明于殽及三年孟/明帥師伐晉報殽之役戰于彭衙孟明敗績繆公猶用)
(孟明增修國政次年孟/明伐晉繆公遂霸西戎)責曹沬於一舉(曹沬事魯莊公/為將與齊戰三)
(敗北莊公獻遂邑之地以和猶復以為將桓公與莊公/既盟于壇上曹沬執七首刦齊桓公遂割魯侵地曹沬)
(三戰所亡地盡沒與魯沬音/亡葛切左氏榖梁作曹劌)俾折脅臏脚之倫(脅迄業/切臏音)
(牝刖/刑也)得自拂飾以期効命於鞭策之下此誠大君子并
容廣覽弃瑕録用之道也自顧孱鈍(孱鉏/山切)無以克堪祗
受大賜豈任負戴精誠之至炯然如日(炯古/逈切)拜伏無路
不勝惶惕輕冒威重戰汗交深
　　謝襄陽李夷簡尚書撫問啟(新史夷簡傳元和初/以檢校禮部尚書山)
　　　(南東道節度使啟云襄州即此時也此時公在/永州前巻上門下李夷簡相公書盖元和十三)
　　　(年夷簡為相公/再謫栁時作)
某啟襄州員外司馬李幼清傳示尚書委曲特賜記憶
過䝉存問捧讀喜懼浪然流涕(浪音/郎)慶幸之深出自望
外伏惟尚書鶚立朝端風行天下入統邦憲出分主憂
控此上㳺式是南服凡海内奔走之士思欲修容於轅
門之外躡履於油幢之前(躡音/聶)譬之涉蓬瀛(海中有三/神山曰蓬)
(萊方丈/瀛州)登崑閬(十洲記崑崙山有三角一角正北名閬/峯巔一角正西北名元囿臺一角正東)
(名崑/崙宫)不可得而進也某負罪淪伏聲銷跡滅固世俗之
所棄親友之所遺敢希大賢曲見存念是以展轉歔欷
(上音虚/下音希)晝詠宵興願為厮役以報恩遇瞻仰霄漢邈焉
無由網羅未解縱羽翼而何施囊檻方堅雖虎豹其焉
往不任踊躍懇戀之至謹奉啟起居輕黷威嚴倍増戰
越
　　賀趙江陵宗儒辟符載啟(宗儒履厯具注前啟/作之時日當先後云)
某啟伏聞以武都符載為記室天下立志之士雜然相
顧繼以歎息知為善者得其歸嚮流言者有所間執直
道之所行義風之所揚堂堂焉實在荆山之南矣幸甚
幸甚夫以符君之藝術志氣為時聞人才位未㑹盤桓
固久中間因縁陷在危邦與時偃仰不廢其道而為見
忌嫉者横致唇吻房給事以髙節特立明之於朝王吏
部以清議自任辯之於外然猶小人浮議困在交㦸凡
諸侯之欲得符君者城聨壤接而惑於騰沸環視相讓
莫敢先舉及受署之日則皆閉口垂臂悵望悼悔譬之
求珠於海而徑寸先得則衆皆怏然罷去知竒寶之有
所歸也嗚呼巧言難明下流多謗自非大君子出世之
氣則何望焉瞻望清風若在天外無任感激欣躍之至
輕黷陳賀不勝戰越
　　與邕州李域中丞論陸卓啟(公集中有邕州李中/丞墓誌或謂即域然)
　　　(墓誌參以年表則非域也乃宗室子名位已詳/見誌中則此自有域者亦以中丞為邕州耳陸)
　　　(卓不見/于傳)
伏以至公之道施恩而不求報奬善而不為功所以振
宣幽光激勵頺俗誠大君子所蓄積也竊見故招討判
官試右衛胄曹參軍陸卓生稟清操長于吏理累仕所
隸必獲休聲再舉府曹績用茂著頃以狂賊李元慶刦
取留後擅樹兇徒構灾扇禍期在旦夕一夫見刅莫為
已用而卓以此時特立不懼終翦强暴以寜師人既而
不幸嬰疾物故不獲一日趨事以受其職有功未報有
善未録伏承閤下言論之餘每所嗟異優給家屬恩禮
特殊行道之人皆所欽伏儻録其事跡奏一贈官使懐
憤之魂知感恩於地下秉志之士思受命於門庭足以
勸奬三軍豈止光榮一族伏惟不棄狂瞽特賜裁量幸
甚幸甚某與卓未嘗相識敢率愚直以期至公輕黷威
嚴伏増戰悚謹啟
　　謝李中丞安撫崔簡戚屬啟(此非前啟李中丞乃/以下湖南李中丞也)
　　　(集凡有湖南李中丞啟三此巻有其二後巻有/其一公在永州正隸湖南道故云凡在巡屬盖)
　　　(其所部明矣集有崔簡權厝誌自連州移永州/刺史未至永而連之人愬君御史按章具獄坐)
　　　(流驩州幼弟訟于朝天子黜連帥罷御史小吏/咸死投之荒外而君不克復以此觀之連帥即)
　　　(李中丞也但求之傳記俱不得其名耳誌又云/夫人河東栁氏與啟所謂簡兒女十人皆栁氏)
　　　(之出意亦公之親屬云耳簡卒/在元和七年正月書又當前云)
某啟伏見四月六日勑刺史崔簡以前任贜罪決一百
長流驩州伏奉去月二十三日牒崔簡家口牒州安存
并借官宅什器差人與驅使伏惟中丞以直清去敗政
以惻隱撫窮人罪跡暴著則按之以至公家屬流離則
施之以大恵各由其道咸適於中威懐並行仁義齊立
繩愆糾繆列郡肅澄清之風匡困資無闔境知噢咻之
徳(噢威遇切/咻吁尤切)凡在巡屬慶懼交深伏見崔簡兒女十人
皆栁氏之出簡之所犯首末知之盖以風毒所加漸成
狂易(音/亦)不知畏法坐自抵刑名為贓賄卒無儲蓄得罪
之日百口嗸然呌號羸頓不知所赴儻非至仁厚徳深
加憫恤則流散轉死期在須臾某幸被縲囚久沐恩造
至於骨肉又荷哀矜循念始終感懼無地謹勒祗承人
沈澹奉啟陳謝下情輕黷
　　上湖南李中丞干廪食啟(即前啟李中丞也公謫/在永故以廩食告之又)
　　　(在前書/之前也)
某啟某嘗讀列子書有言於鄭子陽者曰列御寇盖有
道之士也居君之地而窮若不好士使之然乎子陽於
是以君命輸粟於列子列子不受固嘗髙其志又讀孟
子書言諸侯之於士曰使之窮於吾地則賙之賙之亦
可受也又怪孟子以希聖之才命代而出不卓然自異
以潔白其徳取食於諸侯不以為非斷而言之則列子
獨任之士唯已一毛之為愛故遁以自免孟子兼愛之
士唯利萬物之為謀故當而不辭今宗元處則無列
子之道出則無孟子之謀窮則去讓而自求至則捧受
而不慙斯固為貪凌茍冒人矣董生曰明明求財利唯
恐困乏者庶人之事也是皆詬恥之大者而無所避之
何也以為士則黜辱為農則斥逺無伎不可以為工無
貲不可以為商抱大罪處窮徼(音/叫)以當惡嵗而無廩食
又不自列於閤下則非所以示君子之意也伏惟覽子
陽孟子之説以垂徳恵無使惶惶然控于他邦重為董
生所笑則縲囚之幸大矣
　　上桂州李中丞薦盧遵啟(公盧出遵其内弟也集/有序送遵㳺桂州在元)
　　　(和四年當與此書同時遵即韓昌黎所謂自子/厚之斥遵從而家逮其死不去既往葬子厚又)
　　　(將經紀其家庶㡬有/始終者即其人也)
凡士之當顯寵貴劇則其受賜於人也無徳心焉何也
彼將曰吾勢能得之是其所出者大而其報也必細居
窮厄困辱則感慨捧戴萬萬有加焉是其所出者小而
其報也必巨審矣故凡明智之君子務其巨以遺其細
則功業光乎當時聲名流乎無窮其所以激之於中者
異也若宗元者可謂窮厄困辱者矣世皆背去顦顇曠
野獨賴大君子以明智垂仁問訊如平生光耀囚錮若
被文繡嗚呼世之知止足者鮮矣既受厚遇則又有不
已之求以瀆閤下之嚴威然而亦欲出其感慨捧戴而
效其巨者伏惟閤下留意裁擇幸甚幸甚伏以外族積
徳儒厚以為家風周齊之間兄弟三人咸為帝者師孝
仁之譽髙於他門伯舅叔仲咸以孝徳通於鬼神為文
士所紀述相國彭城公嘗號於天下名其孝以求其類
則其後咸宜碩大光寵以充神明之心今乃凋喪淪落
莫有達者豈與善之道無可取耶獨内弟盧遵其行類
諸父靜専溫雅好禮而信飾以文墨達於政事今所聞
於閤下者無怍於心無愧於色焉以宗元弃逐枯槁故
不求逺仕務顯名而又難乎其進也竊髙閣下之舉賢
容衆故願委心焉則施澤於遵過於厚賜小人也逺矣
以今日之形勢而不廢其言使遵也有籍名於天官獲
禄食以奉養用成其志一舉而有知恩之士二焉可不
謂務其巨者乎伏惟試詳擇焉言而無實罪也其敢逃
大譴進退恐懼不知所裁謹啟
　
　
　
　
　
　
　
　
　
　
　
　
　柳河東集巻三十五
欽定四庫全書
　柳河東集巻三十六
　　　　　　　　　　　　唐　栁宗元　撰
　啟十三首
　　上權徳輿補闕啟(公生於大厯八年至貞元五年/舉進士年十七來京師後一年)
　　　(上此書於權補闕後三年即貞元九年登第故/此書舊本題注云年十八不誣矣權徳輿史有)
　　　(傳初徳宗聞其才召為太常博士改左補闕貞/元中知禮部貢舉真拜侍郎凡三嵗甄品詳諦)
　　　(所得士相繼為公卿宰相取明經初不限員史/所載如此韓昌黎有燕河南府秀才詩有云昨)
　　　(聞詔書下權公作邦楨文人得其職文道當大/行以此觀之則徳輿之在當時誠多士之龍門)
　　　(也公上書求馳聲/成名之資基宜矣)
補闕執事宗元聞之重逺輕邇賤視貴聽所由古矣竊
以宗元幼不知恥少又躁進拜揖長者自於幼年是以
簉俊造之末跡厠牒計之下列(簉初救切/厠初吏切)賈藝求售閴
無善價(賈音古閴/苦璧切)載文筆而都儒林者匪親乃舊率皆
㩦撫相示談笑見昵(尼質/切)喔咿逡巡為達者嗤(喔乙角/切咿於)
(祗切逡七倫/切嗤音蚩)無乃覩其樸者鄙其成狎其幼者薄其長
耶將行不拔異操不砥礪學不該廣文不炳耀實可鄙
而薄耶今鴛鷺充朝而獨啓於執事者特以顧下念舊
收接儒素異乎他人耳敢問厥由庶㡬告之俾識去就
幸甚幸甚今將慷慨激昻奮攘布衣縱談作者之筵曳
裾名卿之門抵掌峩弁厚自潤澤進越無恧汙達者之
視聽狂狷愚妄固不可為也復欲俛黙惕息疉足搨翼
拜祈公侯之閽跪邀賢達之車竦魂慄股兢恪危懼榮
者倦之彌念厥心又不可為也若慎守其常確執厥中
固其所矣則又色平氣柔言訥性魯無特達之節無推
擇之行瑣瑣碌碌一孺子耳(瑣音鎖/碌音禄)孰謂其可進孰謂
其可退抑又聞之不鼓踴無以超泥塗不曲促無以由
險艱不守常無以處明分不執中無以趨夷軌今則鼔
踴乎曲促乎守其常而執厥中乎浩不知其宜矣進退
無倚宵不遑寐乃訪於故人而咨度之其人曰補闕權
君著名踰紀行為人髙言為人信力學掞文朋儕稱雄
(掞音剡儕/牀皆切)子亟拜之足以發揚對曰衷燕石而履元圃
(荀卿子曰宋人得燕石於梧桐臺歸而藏之以為寶周/客聞而觀焉主人齋七日端冕𤣥服以發寶革匱千重)
(緹巾十襲客見之掩口而笑曰此燕石也/與瓦甓不殊十洲記崑崙山有元圃臺)帶魚目而㳺
漲海(選盧諶贈劉琨詩序云所謂咸池酬於北里夜光/報於魚目注云夜光寶珠也言琨能酬詩是以寶)
(珠而報/魚目也)祇取誚耳曷予補乎其人曰跡之勤者情必生
焉心之恭者禮必報焉况子之文不甚鄙薄者乎茍或
勤以奉之恭以下之則必朂勵爾行煇耀爾能言為建
瓴(建紀偃切/瓴音零)晨發夕被聲馳而響溢風振而草靡可使
尺澤之鯢奮鱗而縱海密網之魚舉羽而翔霄子之一
名何足就矣庶為終身之遇乎曷不舉馳聲之資挈成
名之基授之權君然後退行守常執中之道斯可也愚
不敏以為信然是以有前日之拜又以為色取象恭大
賢所飫(依據/切)朝造夕謁大賢所倦性頗疎野竊又不能
是以有今兹之問仰惟覽其鄙心而去就之潔誠齋慮
不勝至願謹再拜
　　上大理崔大卿應制舉啟(新史年表崔同嘗為大/理少卿崔鋭嘗為大理)
　　　(卿然皆不見於傳公此書盖未中博學宏詞時/作其書謂向應此科其不知我者遂排逐而委)
　　　(之時貞元十/二三年間也)
古之知已者不待來求而後施徳舉能而已其受徳者
不待成身而後拜賜感知而已故不叩而響不介而合
則其舉必至而其感亦甚斯道遁去遼濶千祀何為乎
今之世哉若宗元者智不能經大務斷大事非有恢傑
之才學不能探奥義窮章句為腐爛之儒雖或寘力於
文學勤勤懇懇於嵗時然而未能極聖人之規矩恢作
者之聞見勞費翰墨徒爾拖逢掖曳大帶㳺於朋齒且
有愧色豈有能乎哉閤下何見待之厚也始者自謂抱
無用之文戴不肖之容雖振身泥塵仰睎雲霄何由而
能哉遂用收視内顧頫首絶望(頫音/俯)甘以没没也今者
果不自意他日瑣瑣之著述幸得流於袵席接在視聽
閤下乃謂可以蹈逺大之途及制作之門決然而不疑
介然而獨徳是何收採之特達而顧念之勤備乎且閤
下知其為人何如哉其貌之美陋質之細大心之賢不
肖閤下固未知也而一遇文字志在濟拔斯盖古之知
已者矣故曰古之知已者不待來求而後施徳者也然
則亟來而求者誠下科也宗元向以應博學宏詞之舉
㑹閤下辱臨考第司其升降當此之時意謂遇合事并
適丁厥時其私心日以自負也無何閤下以鯤鱗之勢
不容尺澤悠爾而自放廓然而髙邁其不我知者遂排
逐而委之委之誠當也使古之知已猶在豈若是求多
乎哉夫仕進之路昔者竊聞於師矣太上有専達之能
乗時得君不由乎表著之列而取將相行其政焉其次
有文行之美積能累勞不由乎舉甲乙厯科第登乎表
著之列顯其名焉又其次則曰吾未嘗舉甲乙也未嘗
厯科第也被朝廷之位吾何以修而可以登之乎必求
舉是科也然後得而登之其下不能知其利又不能務
其往則曰舉天下而好之吾何為獨不然由是觀之有
愛錐刀者以舉是科為悦者也有爭尋常者以登乎朝
廷為悦者也有慕權貴之位者以將相為悦者也有樂
行乎其政者以理天下為悦者也然則舉甲乙厯科第
固為末而已矣得之不加榮喪之不加憂茍成其名於
逺大者何補焉然而至於感知之道則細大一矣成敗
亦一矣故曰其受徳者不待成身而後拜賜然則幸成
其身者固末節也盖不知來求之下者不足以收特達
之士而不知成身之末者不足以承賢達之遇審矣伏
以閤下徳足以儀世才足以輔聖文足以當宗師之位
學足以冠儒術之首誠為賢達之表也顧視下軰豈容
易而收哉而宗元樸野昧劣進不知退不可以言乎徳
不能植志於義而必以文字求達不可以言乎才秉翰
執簡敗北而歸不可以言乎文登場應對剌繆經㫖不
可以言乎學固非特達之器也忖省陋質豈容易而承
之哉叨冒大過穢累髙鑒喜懼交爭不克寜居竊感荀
罃如實出已之徳(荀罃之在楚也鄭賈人有將寘諸禇/中以出既謀之未行而楚人歸之賈)
(人如晉荀罃善視之如實出已賈人曰吾無其功敢有/其實乎吾小人不可以厚誣君子遂適齊罃音鶯晉公)
(族/也)敢希豫讓國士遇我之報(豫讓事知伯趙襄子以知/伯頭為飲器豫讓乃變名)
(姓為知伯報讐襄子而數豫讓曰子嘗事范中行氏乎/知伯滅范中行氏而子不為報讐反委質事知伯又何)
(為報讐之深也豫讓曰中行氏以衆人遇臣/故衆人報之知伯以國士遇臣故國士報之)伏候門屏
敢俟招納謹奉啟以代投刺之禮伏惟以知已之道終
撫薦焉不宣宗元謹啟
　　上裴晉公獻唐雅詩啟(詳見第一巻平淮夷雅注/雅有二一曰皇武為晉公)
　　　(作二曰方城為/李愬作故也)
宗元啟伏以周漢二宣中興之業歌於大雅載於史官
然而申甫作輔方召専淮夷之功(申甫申伯仲山甫也/方召方叔召虎也)
魏邴謀謩辛趙致䍐羌之績(魏邴魏相丙吉也辛趙趙/充國辛武賢同為破羌將)
(軍/)文武所注中外莫同伏惟相公天授皇家聖賢克合
謀協一徳以致太平入有申甫魏邴之勤出兼方召辛
趙之事東取淮右北服恒陽畧不代出功無與讓故天
下文士皆願秉筆牘勤思慮以賛述洪烈闡揚大勲宗
元雖敗辱斥逐守在蠻裔猶欲振發枯槁決疏潢汙(潢/音)
(黄/)罄効蚩鄙少佐毫髪謹撰平淮夷雅二篇恐懼不敢
進獻願徹聲聞於下執事庶宥罪戾以明其心出位僣
言惶戰交積無任踴躍屏營之至不宣宗元謹啟
　　上襄陽李愬僕射啟(見上注愬既平淮右有詔進/檢校尚書左僕射山南東道)
　　　(節度使封涼國公故曰襄陽李僕射唐分山南/東道其鎮在襄陽西平王李晟也即愬之父云)
宗元啟昔周宣中興得賢臣召虎師出江漢以平淮夷
故其詩曰江漢之滸(音/虎)王命召虎其卒章曰于周受命
自召祖命以明虎者召公之孫克承其先也今天子中
興而得閤下亦出江漢以平淮夷克承於先西平王其
事正類然而未有嗣大雅之説以布天下以施後代豈
聖唐之文雅獨後於周室哉宗元身雖陷敗而其論著
往往不為世屈意者殆不可自薄自匿以墜斯時茍有
輔萬分之一雖死無憾謹撰平淮夷雅二篇齋沐上獻
誠醜言淫聲不足以當金石庶繼代洪烈稗官里人採
而歌之(漢藝文志小説家者流盖出稗官街談巷語道/聽塗説者所造也如淳曰王者欲知閭巷風俗)
(故立稗官使稱説之師古曰稗音稊稗之稗/國語為里人所命次注里宰也稗旁卦切)不勝憤踴
之至輕黷威重戰越交深謹啟
　　上揚州李吉甫相公啟(新史宰相表元和二年杜/黄裳罷吉甫自中書舎人)
　　　(拜中書侍郎同中書門下平章事三年九月罷/為淮南節度使六年正月復為中書侍郎同中)
　　　(書門下平章事此啟云上揚州李相公即元和/四年公在永州吉甫節度淮南時也據吉甫傳)
　　　(徳宗以來姑息藩鎮有終身不易地者吉甫為/相嵗餘凡易三十六鎮殿最分明皆如啟所述)
　　　(云/)
宗元啟始閤下為尚書郎薦寵下軰士之顯於門闥者
以十數而某尚幼不得與於厮役及閤下遭讒妬在外
十餘年又不得効薄技於前以希一字褒貶公道之行
也閤下乃始為賛書訓辭擅文雅於朝以宗天下而某
又以此時去表著之位受放逐之罰薦仍囚錮視日請
命進退違背思欲一日伏在門下而不可得常恐抱斯
志以沒卒無以知於門下冥冥常懐魂魄幽憤故敢及
其能言貢書編文冒昧嚴威以畢其志伏惟觀覽焉幸
甚幸甚閤下相天子致太平用之郊報則天神降地祇
出用之經邦則百貨殖萬物成用之文教則經術興行
用之武事則暴亂剪滅依倚而冒榮者盡去幽隱而懐
道者畢出然後中分主憂以臨東諸侯而天下無患盛
徳大業光明如此而又有周公接下之道斯宗元所以
廢錮濱死而猶欲致其志焉閤下儻以一言而揚舉之
則畢命荒裔固不恨矣謹以雜文十首上獻縲囚而干
丞相大罪也寜為有聞而死不為無聞而生去就乖野
不勝大懼謹啟
　　謝李吉甫相公示手札啟(以前啟推之吉甫尚在/淮南未再入相之時其)
　　　(曰六月二十九日衡州刺史吕溫道過永州者/必五年六月也盖吕溫自道州移衡州五年六)
　　　(月過永之衡至六/年而溫已卒矣)
宗元啟六月二十九日衡州刺史吕溫道過永州辱示
相公手札省録狂瞽收撫羈縲沐以含宏之仁忘其進
越之罪感深益懼喜極增悲五情交戰不知所措宗元
質性庸塞行能無取著書每成於廢疾進徳且乏其馨
香常願操篲醫門(莊子醫門多疾願以所聞思其則庶/㡬國有瘳乎又良醫之門不弃衆疾)
(篲音/遂)掬溜蘭室(家語與善人居/如入芝蘭之室)良辰不與夙志多違昨
者踴躍殘魂奮揚蓄念激以死灰之氣(莊子形如槁/木心若死灰)陳
其敝箒之詞(班叔皮王命論家/有敝箒享之千金)致之煙霄分絶流盼今
則垂露在手清風入懐華衮濫褒於赭衣(賈山傳赭衣/當道顔師古)
(曰犯罪則/衣赭衣)龍門俯收於埳井(莊子埳井之蛙伏於甃/砌之崖埳苦感切坎同)藻
鏡洞開而秋毫在照文律傍暢而寒谷生輝化幽鬱之
志若覿清明換兢危之心如承撫薦非常之幸豈獨此
生伏以淮海劇九天之遙瀟湘參百越之俗傾心積念
長懸星漢之上流形委骨永淪魑魅之羣(魑抽知切/魅音寐)何
以報恩唯當結草無任喜懼感戀之至
　　上江陵趙相公寄所著文啟(公與趙宗儒啟前後/凡三此其一也以前)
　　　(二啟之詞觀此/又當在前云)
宗元啟往者嘗侍坐於崔比部聞其言曰今之為文莫
有居趙司勲右者自是恒欲飾其所論著薦之閤下病
其未就將進且退者殆十數焉幸以廢逐伏匿獲伸其
業類於嚮者若有可觀然又以罪惡顯大甘死荒野不
能出其固陋以求知於閤下則固昧昧徒生於世矣謹
獻雜文十首儻還以數字定其是非使得存於世則雖
生與蠻夷居魂與魑魅㳺所不辭也輕瀆威重伏増戰
惶謹啟
　　上嚴東川寄劍門銘啟(嚴東川礪也元和元年劉/闢反自山南西道節度使)
　　　(討闢以儲備有素檢校尚書左僕射節度東川/公作銘以紀其事其詳已注劍門銘礪在東川)
　　　(時元和/四年也)
宗元伏惟僕射以仁厚蓄生人以勇義平國難而劍門
用兵之事最為天下唱首取其險固為我要衝王師得
以由其門而入傍佯布濩(佯音羊濩胡故/切布濩散也)遂無留滯是
閤下之勲力宜著於萬祀而不已也宗元負罪俟命晷
刻觀望道里深逺不得悉聞當時之威聲然而竊以累
受顧念踴躍盛徳恐没身炎瘴卒無以少報於閤下是
以晝夜恼恼不克自寜(恼許/拱切)今身雖敗弃庶㡬其文猶
或傳於世又焉知非因閤下之功烈所以為不朽之一
端也敢黙黙而已乎謹撰劍門銘一首惶恐獻上誠無
以稱宏大之畧亦足以發平生之心不勝慚懼戰越之
至
　　上江陵嚴司空獻所著文啟(司空嚴綬也新史有/傳自刑部員外郎為)
　　　(河東司馬此啟故云往嵗司空由尚書郎出貳/太原明年以檢校刑部尚書使楊恵琳劉闢平)
　　　(進司空拜右僕射出為荆南節度使元和七年/吳元濟叛綬尚在荆南此書當作於七八年間)
　　　(公尚在/永州云)
宗元啟伏念往嵗司空由尚書郎出貳太原宗元獲於
天長専用候謁伏䝉敘以世舊許造門闌自後司空累
膺寵榮位極公輔宗元得罪朝列竄身湘南霄漢益髙
泥塵永棄瞻仰遼絶陳露無由司空統臨舊荆控制南
服道路非逺徳化所覃是敢奮起幽淪仰希光耀伏惟
憫憐孤賤將賜撫存則縲紲之辱有望蠲除鳴吠之能
猶希効用謹獻雜文七首伏惟以一字定其褒貶終身之
幸無以加焉輕黷威嚴伏增戰越
　　上嶺南鄭相公獻所著文啟(鄭相公絪也本傳憲/宗初拜平章事繼出)
　　　(為嶺南節度使廣州刺史公嘗代為舉裴中丞/自代表又為奏百姓産三男狀時在元和六七)
　　　(年則此啟又/當在前也)
宗元啟伏見與當州韋使君書猥賜存問驚怍悼懼交
動於中循念竟日若無容措幸甚幸甚宗元素乏智能
復闕周慎一自得罪八年于今兢愧弔影追咎既往自
以終身沉廢無跡自明不意相國垂愍特記名姓守窔
奥者忽仰睎於白日負泥塗者遂自濯於清源快心暢
目不知所喻伏以聖人之道與其進也不保其往故敢
藻飾文字洗滌心神致之門下祇俟嚴命伏惟收撫奬
勵以成其終謹獻雜文三十六首冒昧上黷無任踊躍
惶恐之至
　　上李中丞獻所著文啟(即湖南李中丞與前巻二/啟同其人也此啟云幸縁)
　　　(罪辜得與編人齒於部内與前巻啟中/之意同此元和五六年間相先後作)
宗元啟宗元無異能獨好為文章始用此以進終用此
以退今者畏罪悔咎伏匿惴慄猶未能去之時時舉首
長吟哀歌舒泄幽鬱因取筆以書紉韋而編畧成數巻
伏念閤下以文章昇大僚統方隅而宗元幸縁罪辜得
與編人齒於部内不以此時露其所為以希大君子顧
視則為陋劣而自弃也敢飾近文及在京師官命所草
者凡三巻合四十三篇不敢繁故也儻或以為有可采
者當繕録其餘以增几席之汚去就鄙野伏用兢惶
　　上裴行立中丞撰訾家洲亭記啟(裴行立本傳嘗/為桂管觀察使)
　　　(故以桂州此記屬公作公自元和十年召至京/師復謫為栁州其亭記云元和十二年御史中)
　　　(丞裴公來莅兹邦又云當天子平淮夷定河朔/告於諸侯據史元和十二年冬蔡州平公至嶺)
　　　(表皆在十二年則貽書以獻/記當在十三年栁州作明矣)
右伏奉處分令撰訾家洲亭記(訾音/𬗋)伏以境之殊尤者
必待才之絶妙以極其詞今是亭之勝甲於天下而猥
顧鄙陋使為之記伏受嚴命不敢齒讓退自揣度惕然
汗流累奉㳺宴竊觀物象涉旬模擬不得萬一竊復詳
忖進退若墜久稽篆刻則有違慢之辜速課空薄又見
疎蕪之累愆期廢事尤所戰慄(愆與/愆同)謹修撰訖上獻退
自跼蹐(跼音局/蹐音脊)不知所裁無任隕越惶恐之至
　　上河陽烏尚書啟(尚書烏重𦙍也新史本傳元和/初與吐突承璀縛盧從史帳下)
　　　(憲宗嘉其功擢河陽節度使後徙鎮横海帝討/淮蔡詔重𦙍以兵壓賊境割汝州隸其軍此啟)
　　　(云進臨汝上控制東方又云威稜所加狂狡已/震莫大之績重復増崇盖方以淮蔡之功期之)
　　　(専當具筆札以揚大功/也時元和十年間云)
宗元啟伏以尚書以碩徳偉才代著勲烈兩河定亂三
城建功鼎彛竹帛未足云紀進臨汝上控制東方隱然
長城朝野倚賴宗元雖屏棄遐壤而飽聞徳聲所恨不
獲親執鞭弭以備戎伍夙夜踊躍不克寜居伏以威稜
所加狂狡已震莫大之績重復增崇小子久以文字進
身嘗好古人事業専當具筆札拂縑緗(上音兼/下音襄)賛揚大
功垂之不朽瞻望霄漢慕戀交深冒黷威嚴伏增戰越
　
　
　
　
　
　
　
　
　
　柳河東集巻三十六
欽定四庫全書
　柳河東集巻三十七
　　　　　　　　　　　　唐　栁宗元　撰
　表慶賀三十首
　　禮部為百官上尊號表(此為憲宗作也尊號上古/所無有至唐髙宗徇武后)
　　　(之意稱天皇武后稱天后中宗從韋庶人之欲/稱應天韋庶人稱順天至明皇開元二十二年)
　　　(遂有開元聖文神武之號自是遂以為法肅宗/即位之次年改元乾元正月遂加冊號代宗即)
　　　(位之次年改元廣徳七月羣臣遂上尊號徳宗/即位之次年改元建中正月即上尊號至憲宗)
　　　(立於永貞元年八月禮部百官當復遵此議公/是時尚作禮部員外郎故預作此表其曰未逾)
　　　(周月四海將致於時雍俯及元正率土更欣於/再造可見其即位方月餘已作此表也公是年)
　　　(九月即以王叔文黨黜為邵州刺史繼貶永州/司馬至元和三年憲宗方上尊號之時則公已)
　　　(在永無與/於禮部也)
臣某言伏以聖王之纂承天位也臣子必竭懇誠獻尊
號安敢為佞禮在其中一則以告天地神祇二則以奉
宗廟社稷三則以安華夏蠻貊巍巍大稱其可廢乎臣
等誠懽誠望頓首頓首伏惟皇帝陛下叶周文之孝徳
齊大禹之約身宏帝堯之法天過殷湯之解網未逾周
月四海將致於時雍俯及元正率土更欣於再造然神
人之願億兆之情有所不安率謂未盡善者以為帝徳
廣運而尊號猶闕郊廟備禮而祝嘏無詞(嘏古雅切/受福曰嘏)凡
百兢懐華夏屬望臣謹按昔臯陶之頌舜伊尹之頌湯
皆臣子至公面揚君父以敷於當代以播於無窮夫豈
飾哉率由事實帝王尊號盖漸於此皇家光被四表祖
宗列文時當太和尊號表徳耳目所接簡牘斯存稽之
於前典則如彼考之於聖朝又如此今龜筮習吉元正
戒期當品物維新之時乃皇天大禮之日陛下郊天地
饗宗祧(音挑遷/廟也)陰陽協和動植交暢不建至尊之稱恐
違列聖之心所以臣等冒死陳聞請上徽號伏惟陛下
小謙讓之節安延企之情特召名儒禮官百寮庶尹詳
明故實議崇聖徳則人望允厭神心獲安山川効靈光
賛無疆之壽祝史陳言永彰不朽之功臣等䝉國寵榮
備位班列無任懇望之至
　　第二表
臣某等言臣等再陳丹懇請獻鴻名天意未從隕越無
措臣某誠惶誠恐頓首頓首謹按堯曰咨爾舜舜曰格
爾禹湯曰吾自甚武自號曰武王則堯舜禹湯皆當時
王者之號也考皇帝之故實徵往聖之憲章允協禮經
煥乎圖諜伏惟皇帝陛下允恭克讓約已謙尊參天兩
地之功為而不有安上理人之徳置而不論至哉王言
非羣下所仰望也然臣等伏以為尊號者所以類上帝
饗祖宗萬人所稱百蠻所仰表聖徳於率土播天聲於
無疆臣下請之之謂禮帝王承之之謂孝孝大於讓禮
先於謙百王不刋之典安可得而廢也臣等又以春秋
本於五祀元者一嵗之首春者四時之首王者受命之
首正月者政教之首郊天大禮者立極之首今天地交
泰俯臨元辰正始之美正當其運陛下確違羣願固守
謙沖此臣等所以兢惕失圖恛惶無措上冒嚴憲敢逃
厚責伏乞俯垂天聽察納㣲誠詔禮官議臣所請揆日
推禮䖍奉鴻休盡敬於此猶恐天光未照三獻無徵彷
徨闕庭伏待斧鑕無任聳望之至
　　賀冊尊號表(古今集中皆題云禮部賀冊尊號表/非也憲宗元和三年初加尊號睿聖)
　　　(文武皇帝至元和十四年七月再上元和聖文/神武法天應道皇帝公是時已為栁州刺史表)
　　　(疏賛尊號甚詳且云獲守蠻荒逺承/大典可見在栁州作非禮部表也)
臣某伏奉月日制陛下膺受尊號率土臣子慶抃無窮
臣聞立極之大四海無以報神功配天之尊萬物不能
崇聖徳惟有徽號是彰中興所以上探天心下極人欲
中謝伏惟元和聖文神武法天應道皇帝陛下統承千
載光被六幽蟊蠈盡除(蟊音矛蠈音/賊並食苗䖝)福應皆集有首有
趾咸識太平勲臣增爵禄之榮戎士加賞延之寵片善
必録㣲功盡昇獨惟聖謩事絶酬答萬國觖望(觖古穴/切又窺)
(睡切怨/望也)百工怨思是以啟元和之盛典延昊穹之景祚
理厯凝命寔曰聖文和衆定功時惟神武運行有法天
之用變化乃應道之方鬼神協謀夷夏同志大禮既建
鴻恩遂行歡呼逺匝於九圍滲漉普周於八裔(滲所禁/切漉音)
(鹿/)慶超邃古美冠將來臣獲守蠻荒逺承大典潢汚比
陋河清幸遂於千年(文選運命論黄河清而聖/人生注黄河千年一清)塵壤均
㣲山呼願同於萬嵗(漢武帝元封元年用事華山/登嵩吏卒咸聞呼萬嵗者三)無任
慶賀屏營之至
　　為京兆府請復尊號表三首(此為徳宗作也下為/耆老等請復尊號表)
　　　(二首皆同盖徳宗建中改元上聖神文武之號/至建中四年欲改明年元議更益大號時陸䞇)
　　　(奏不若引咎降名以祇天戒帝從之尋改興元/元年去聖神文武號大赦改元觀初表云日日)
　　　(以冀遂淹星嵗耆老表云尊號未復一十九年/自興元元年至貞元十八年壬午恰一十九年)
　　　(此前後表當是此時/作公時為藍田尉云)
臣某言某月日諸縣耆老某等若干人詣臣陳狀辭意
迫切以陛下尊號未復請詣闕上表者人心已鬱安可
久違天意實勤諒難固拒撫狀感恱深契㣲誠臣某誠
懇誠迫頓首頓首伏惟皇帝陛下聖神之功貫於天地
文武之道超乎古今盛徳愈大而謙光益深元化已成
而徽號未復遂使神祇觖望人庶恐深沐浴鴻澤者敢
懐晷刻之安捧戴皇恩者不知寢食之適負愧懐憤萬
方一心日日以冀遂掩星嵗况今地不愛寶致百榖之
豐穰天惟降衷呈衆瑞而繁委汚萊瘠鹵之地混成大
田草木蟲獸之㣲化為神貺萬靈垂鑒昭然甚明此而
不從臣所大惑矧又兵戎永戢夷狄咸懐昭然長春(昭/一)
(作/煦)樂以終日是以耆老等深感聖育踊躍不寜上奉天
恩跼蹐知懼(跼音局/踳音脊)頓顙闕下願復鴻名不謀而同無
期而至此皆上元幽賛以誘其衷列聖垂靈以悟其意
臣以為陛下當敬於斯㫖不可忽也臣又伏以陛下賞
功與能舉賢出滯小言不廢片善是褒豈可使臣子之
効雖㣲而必旌君父之徳盡美而無稱凡在覆載不勝
懇禱惶恐之至謹封耆老等狀奉表昧死陳請以聞謹
言
　　第二表
京兆府長安縣耆老臣石靈(一作/霮)等言伏奉墨詔批臣
所請復尊號未䝉允許者捧對惶遽不知所裁天實命
之於臣何有臣等誠懇誠懼頓首頓首臣聞聖君以奉
天為心不以謙沖為徳以順人為大不以崇讓為優今
陛下深拒天人之誠猶懐謙讓之道臣等愚惑未知所
歸且百祥薦臻特表昊穹之睠(音/眷)五榖蕃熟用彰后土
之勤億兆嗷嗷(音/熬)籲天請命上下交應幽明同心舉而
違之臣所未識况臣等共被仁育同臻大和陛下徳達
上元以豐臣之衣食道躋夀域以延臣之嵗年沐浴皇
風二十餘載兒童感化鰥寡知恩故臣等出鄉之時讙
呼遍野閭里勉臣以不進不止妻子誓臣以不遂不歸
惟竭血誠退無面目便當隕首闕下終不徒還伏惟陛
下照臣懇迫之情(一作/誠)哀臣羸老之命臣等不勝嗚咽
慚恨之至謹奉表陳請以聞
　　第三表
臣某言臣伏以耆老等並皆(一無/皆字)發丹誠將貫白日請
復徽號以光聖謩臣以其懇欵自中不可禁止遂抗表
陳請備述㣲誠伏奉墨詔批答未䝉允許者衆心尚阻
天意未從懇迫逾深兢惶無措臣某伏惟皇帝陛下道
大益謙化成彌損雖江海善下每應朝宗之心而日月
居髙久稱照臨之位况復上承天命下覩人誠若然辭
之理有不可伏以陛下功參造化政體乾坤萬邦宅心
百靈効職此聖之至也明並兩曜信如四時先天不違
窮神知化此神之極也道徳純被禮樂興行宸翰動於
三光睿藻窮於六義此文之備也五兵不試七徳咸宣
殊方者知歸負固者率服此武之成也黄龍皓兔甘露
慶雲神禾嘉瓜祥蓮瑞木萬物暢遂百榖茂滋此天之
至靈也黎老班白伏守闕庭鰥嫠童幼(嫠力之切/無夫也)謠歌
道路此人之至誠也有其徳而無其號拒乎天而違乎
人雖陛下(一有/謙宇)讓之至美抑非臣心之所安也伏以賤
志難明㣲誠莫達對天彌懼履地益慚不任懇迫屏營
之至伏願早建大號以稱天人之心謹再奉表昧死陳
請以聞
　　為耆老等請復尊號表(並見上京兆/府賀表注)
京兆府長安縣耆老臣石靈(一作/霮)等言臣伏以陛下尊
號未復一十九年盛徳光大元化益被(一作盛徳彌/光大化益被)加
以休徵咸集福應具臻至於今嵗紛綸尤盛風雨必順
生長以時五榖盡登萬方皆稔神意人事正在於斯天
不可違時不可棄臣等誠懇誠迫頓首頓首臣聞恩深
必報徳盛必崇以陛下九重之尊推崇無上以陛下四
海之大報効何施唯有尊名用光聖理闕然未復誰所
敢安臣心則㣲天意甚重伏惟皇帝陛下體昊穹以施
化䖍上帝以至誠今即萬祥應期百神奉職飛走之物
皆已効靈草木之類咸能應聖天命降於上人誠發於
中此而可辭孰云有奉况復野多滯穂畆有餘糧足食
之慶充溢於京坻(直饑切水中可居曰坻方言云坻場/也梁宋間蚍蜉犂䑕之場謂坻俗作)
(坘/)阜財之謠歡呼於道路盡非人力皆是天成神祇之
望既勤遐邇之心又迫况臣等得生邦甸幸遇盛明身
體髪膚盡歸於聖育衣服飲食悉自於皇恩被元化而
益深望鴻名而未覩懇倒之至夙夜不寜謹詣光順門
昧死請復聖神文武之號以副天地宗社之心使海内
赤子得安其所臣等不勝懇倒迫切之至謹奉表以聞
　　禮部為文武百寮請聽政表(此為順宗作也順宗/實録貞元二十一年)
　　　(正月癸巳徳宗崩庚子百寮請聽政公/是時為禮部郎官當順宗未免喪作也)
臣某等言臣聞大道必體於至公大孝莫髙於善繼上
觀列聖旁考前王罔不俯就禮文仰承大事嚴奉宗廟
慰安元元然後徳教惟新邦家永固伏惟皇帝陛下寢
苫泣血(苫失㢘切草也/居喪以為覆蓆)號慕無時貫於神明動於天地
未臨庶政猶狥至誠凡在人臣孰不哀懼伏惟先聖遺
㫖俾陛下抑哀而聽政本朝乏人使臣等竭忠以奉上
非敢懼死輒布懇辭期於必從以慰寰宇且王業至重
軍國方殷一日萬幾不可暫闕伏願追遵顧命蹈履成
規恢王者華夏之望順上帝乃眷之懐臣等不勝哀迫
誠懇之至
　　第二表(晏元獻本據文苑英華此表乃是林逄請/聽政第三表别有子厚第二表今載於後)
伏惟大行皇帝知陛下至性自天恐陛下執哀過毁上
惟九廟之重下念萬務之殷故遺詔丁寜俾遵舊典今
百辟卿士顒然在庭瞻望清光已七日矣固陳誠請猶
未允從内外憂惶莫知所出臣聞大孝之本繼志為難
酌禮之情得中為貴是以哀迷期數哭泣有常俯而就
之聖人所重知難繼也君子不為伏願少抑哀懐仰遵
理命以副神祇之望以安億兆之心光祖業於無窮流
徳化於天下凡在臣子孰不悲戴
　　又(此文苑英華所/載子厚表也)
臣某等言臣聞聖凡殊途邦家異禮故王者舍已從物
用身許天雖居達喪猶以事奪伏以大行皇帝道成鑄
鼎仙等御龍萬姓長號九有顒望陛下以聰明睿聖嗣
守寶圖爰及宅憂迨兹累日而孝思罔極尚輟乃雍之
言庶政未釐頗闕如絲之命臣等嘗覽載籍粗知喪紀
若成周顧命厯代猶遵(成王將崩命召公畢公/率諸侯相康王作顧命)西漢詔
音前王所奉(文帝將崩有遺/詔以令天下)我國家以孝理天下文明
應期上用此法胥以傳授盖事歸至當則不可不遵禮
貴從宜則不得不守理固然也臣等是以上陳愚懇輕
黷宸嚴冀遂血誠俯親國政而陛下執喪逾切聽理末
聞億兆嗷嗷不知所訴臣以為天子之孝在於保安社
稷司牧蒸黎功超百王慶流萬代亦何必守臣下之小
節蔑皇王之大猷固阻羣情務成謙徳伏願以遺詔為
念奪在疚之懐就臨軒之制天下幸甚
　　第三表
伏以萬機至重遺㫖難違再獻表章上塵旒扆精神徒
竭天意未迴内外遑遑人神企望臣聞王者之孝異於
匹夫禮不相沿道資適變當承平之代故殷帝宅憂而
不言遇有事之時則周王未葬而誓衆况今戎車猶駕
邊候多虞兩河之寇盜難除百姓之瘡痍未合亂者思
理危者求安天下嗷嗷正在今日誠宜抑其至性以副
羣心成先帝之大功繼中興之盛業豈可寢苫啜泣庶
政闕然九廟之靈何報萬方之望何塞臣等職參樞近
誠切邦家若陛下未忍臨軒尚持前志臣等有死而已
不敢奉詔不勝哀迫懇切之至
　　賀踐阼表(此順宗即位之日公代一節鎮作也表/云臣謬膺藩守累受國恩即非公自作)
　　　(又公自永貞元年憲宗即位即出為邵州繼為/永州司馬再復召貶栁州盡元和十四年而卒)
　　　(即無踐阼之事又憲宗本受内禪而表云欽承/遺訓永保洪業不相應用知其順宗踐阼之時)
　　　(代藩臣/作也)
臣某言太子中舍嚴公弼至奉某月日勑書慰諭伏承
陛下以某月日䖍奉典冊允昇寶位凡在羣生孰不慶
幸臣某誠懽誠抃頓首頓首臣聞天地泰而聖人出雷
雨解而品物榮(解下/隘切)是以五行迭用木火更其位十葉
重光宗廟輔其徳殷宗龔黙再開成湯之業漢文聰明
克承髙祖之緒陛下重離出曜體乾繼統主鬯彰孝恭
之美撫軍著神武之功欽奉遺訓(奉一/作承)永保鴻業遏密
之中施雨露以被物遐邇之地覩日月之繼明則四維
之外八極之表人神胥悦草木皆春煦嫗生成(煦吁句/切嫗於)
(武切以氣曰/煦以軆曰嫗)不失覆載况臣謬膺藩守累受國恩爰自
出身洎乎領鎮沐浴聖澤優㳺昌時不獲覩闕庭之禮
展臣庶之分戴天賀聖倍萬恒情
　　禮部賀改永貞元年表(此憲宗即位改元表也正/元二十一年正月順宗即)
　　　(位八月立皇太子為皇帝是為憲宗/改元永貞公是時為禮部郎官作)
臣某等言伏奉今日誥今月九日冊皇帝改貞元二十
一年為永貞元年自貞元二十一年八月五日昧爽以
前應犯死罪特降從流流已下逓降一等者寳命方始
聖厯用彰載宣臨照之明遂施渙汗之澤臣某等誠慶
誠賀頓首頓首伏以重光下濟積慶旁行漢祖推奉教
之尊文王遂無憂之志正名紀厯(名一/作明)表運行於萬方
宥過輕刑流汪濊於四海(濊音/穢)歡呼抃蹈遐邇攸同臣
某等親奉聖謩仰承大化踊躍之至倍萬恒情無任蹈
舞欣慶之至
　　禮部太上皇誥宜令皇帝即位賀表(太上皇順宗/也本紀永貞)
　　　(元年八月庚子立皇太子為皇帝自稱/曰太上皇皇帝即憲宗也公在禮部作)
臣某等言伏奉今日太上皇制命陛下即皇帝位光奉
寳圖丕承鴻業溥天率土慶躍難勝臣某等誠喜誠抃
頓首頓首臣聞皇建其極存諸大訓帝出於震著在易
經繼明以照於四方重熙以臨於萬國動植品彚(音/胃)永
賴昭蘇山川鬼神咸用欣戴臣某等獲備班列親仰聖
明踊躍之誠倍萬恒品無任抃躍喜慶之至
　　禮部賀立皇太子表(順宗紀貞元二十一年三月/立廣陵郡王純為皇太子即)
　　　(憲宗也初名淳改名純故表言改名/某又云再錫嘉名也公在禮部作)
臣某等言伏奉今月二十四日制廣陵郡王宜冊為皇
太子改名某仍令所司擇日備禮冊命者天序有奉皇
圖載寜臣某等誠慶誠賀頓首頓首臣聞商書載以貞
之文漢史傳早建之義不唯立愛期在繼明陛下奉率
前規敷揚盛典顧茲守器之重爰正承華之位尊義方
之教載錫嘉名崇建樹之禮式光典命(一作/令典)以長而立
自符於慎擇必子之選遂合於至公邦本不搖王業彌
固此皆宗社垂祉啟佑皇心乾坤合謀保安聖運足以
播休氣於四海洽太和於萬靈食毛含齒所同歡慶臣
等奉承制命蹈舞周行踊躍之誠倍百恒品無任慶抃
感悦之至謹奉表陳賀以聞
　　禮部賀皇太子冊禮畢徳音表(見上/注)
臣某等言伏奉今日制皇太子冊禮云畢思與萬方同
其惠澤者盛典斯舉鴻恩遂行凡在率土不勝抃躍臣
某等誠喜誠賀頓首頓首伏惟皇帝陛下克奉神休以
正邦統建天下之本宗廟以安致萬國之貞兆人攸賴
典冊既備慶澤載流既廣愛而推恩亦好生而布徳緩
刑而囹圄知感進勲而嗣續增榮崇教諭之方忠良是
舉嚴賛襄(一作/相)之禮賜與有加旌孝悌以厚於人倫敬
鬼神而修其祀事况行禮之日則屏翳收蹟太陽宣精
用彰出震之休更表重離之曜神化旁暢皇風逺揚自
華及夷異俗同慶臣等謬參著定倍百恒情無任歡慶
踊躍之至
　　為王京兆皇帝即位禮畢賀表(王京兆權也新史/順宗紀永貞元年)
　　　(二月以鴻臚卿王權為京兆尹至十一月貶為/雅王傅此表是八月憲宗即位公為代作賀表)
　　　(下有代王京兆賀表/凡五皆為王權作也)
臣某等言臣聞大人繼明百神所以受職天子有道萬
國由是承風伏以皇帝陛下纉聖垂休順時御極負扆
而㑹朝夷夏(扆隱豈切/户牖間)踐阼而統和天人幽明感通遐
邇昭泰遂使祥光下燭喜氣旁通周王謝流火之符(周/王)
(武王也師渡孟津有火自上/復於下至於王屋流為烏)魯史愧書雲之典(左傳僖/公五年)
(凡分至啟閉必書/雲物為備故也)食毛含齒懽抃無窮臣某等幸覩昌
時獲奉大慶踊躍之至倍萬恒情無任蹈舞
　　代韋中丞賀元和大赦表(據集題注云永州盖即/憲宗即位之明年改元)
　　　(大赦公到永之初與刺史韋君作也公在永州/凡十年凡厯刺史六人韋其姓者二焉而其名)
　　　(不可/考)
臣某言伏奉正月二日制大赦天下永貞二年宜改元
和元年太陽既昇煦育資始霈澤斯降膏潤無遺(霈普/盖切)
臣某誠慶誠賀頓首頓首伏惟皇帝陛下仁化旁流孝
理宏闡紀元示布和之令肆眚見恤人之心曠然滌瑕
得以遷善渙發大號申明舊章農有薄征市無彊價勲
勤是録爵秩以班寵寜間於幽明澤必周於夷夏近甸
輕㩁酤之入逺人忘水旱之災既行慶於官寮亦推恩
於天屬諸生喜黌塾之廣庶老加絮帛之優量入所以
備凶興㢘期於變俗爰襃有客尊賢之典惟新載奉素
王宗予之道斯在綸言一降庶政畢行懐生之倫感悦
無量臣某等守在遐逺親奉詔條踊躍之誠倍百恒品
無任感恩抃舞屏營之至
　　禮部賀冊太上皇后賀表(順宗紀永貞元年八月/立皇太子為皇帝自稱)
　　　(曰太上皇立良娣王氏為太上皇后今表所賀/即此也董氏冊太上徳妃紀所不載公是時尚)
　　　(在禮/部云)
臣某等言伏奉今月日誥良娣王氏冊太上皇后良媛
董氏冊太上皇徳妃宜令所司備禮冊命者母儀有光
坤道克順陰教方行於萬國内理克(一作/已)和於六宫臣
某等誠慶誠賀頓首頓首伏惟皇帝陛下對若天休奉
揚睿㫖長秋既登其正位褕狄亦被於恩光奉養見三
朝之安周旋有四星之輔豈獨配乾稱大助日為明所
以表王化之源知孝悌之本冠映千古儀型四方臣某
等捧戴施行踊躍無地無任蹈舞欣喜之至
　　禮部賀太上皇后冊畢賀表(見上/注)
臣某等言今月日太上皇后冊禮云畢率土臣妾慶抃
無窮臣某等誠慶誠賀頓首頓首伏以太上皇后著虞
嬪之至徳嗣周母之徽音表率六宫明彰萬國陛下克
修理本以暢化源神道知事地之方人倫識尊親之大
豈惟婦順斯備陰禮用修足以播正始於王風(一作/國風)致
時雍於帝典臣某等謬塵榮位獲覩盛儀踊躍之誠倍
百恒品(百一/作萬)
　　賀皇太子牋(永貞元年立廣陵郡王為皇太子即/憲宗也牋云職在藩方公尚在南宫)
　　　(代一藩/臣作)
某言伏奉月日制書殿下祇膺茂典位副青宫溫文光
三善之名繼照協重離之慶萬葉固本羣方宅心含生
之徒孰不欣戴况某夙䝉期奬職在藩方懽抃之誠倍
萬恒品
　　御史臺賀嘉禾表(公貞元二十年尚為監察御史當/至二十一年方遷禮部員外郎)
　　　(是為御/史時作)
臣某言今月日宰臣以幽州所進嘉禾圖各一軸示百
僚者伏以嘉榖順成靈貺昭格天人合應遐邇同風臣
某誠懽誠慶頓首頓首伏惟皇帝陛下睿謀廣運神化
旁行植物知仁祥圖應聖靈岳不愆於賛祐燕谷用遂
於生成豐稔既均知朔南之被澤休嘉克叶見天地之
同和六穗慙稱於漢臣(司馬相如封禪書導一莖六穂/於庖注導擇也一莖六穂謂嘉)
(禾之米於庖厨/以供祭祀也)異畆恥書於周典(唐叔得禾異畆同穎/獻諸天子王命唐叔)
(作歸禾/嘉禾)自中形外均慶同歡臣某謬職憲司獲覩休瑞
無任抃躍之至
　　禮部賀嘉禾及芝草表(貞元二十一年為禮部/員外郎時作史不書)
臣某等言伏見今月某日内出劍南所進嘉禾圖及陜
州所進紫芝草示百寮者珍圖煥開瑞彩交映遐邇偕
至福應攸同臣某等誠慶誠賀頓首頓首伏惟皇帝陛
下緝熙至道保合太和天惟發祥地不愛寳嘉禾擢質
靈草抽英獻於王庭唐叔慚同穎之異(見上/注)薦諸郊廟
班史謝連葉之竒(漢書武帝紀甘泉宫生芝草九莖/連葉乃作芝房之歌以薦郊廟)既
呈薿薿之祥更覩煌煌之秀豐年斯著聖夀用彰飲和
之人懽抃無極臣某等優㳺至化披翫殊姿慶抃之誠
倍百恒品
　　京兆府賀嘉瓜白兔連理棠樹等表(據題云京兆/貞元十八年)
　　　(間藍田時/作史不書)
臣某言今月日中使王自寜出徐州刺史張愔所進嘉
瓜圖及白兔兒一并出陳許等州觀察使上官説所進
許州連理棠樹圖示百寮者惟天眷命是降百祥惟聖
欽承用膺多福臣某誠慶誠賀頓首頓首伏以大和所
蒸至徳斯應圖物獻瑞周於逺方神瓜合形式表綿綿
之慶異棠連質用彰曄曄之榮(一作休曄/筠輒切)况金風發祥
白兔來擾告有秋之嘉應著成嵗於神功雜遝紛綸(遝/音)
(沓/)如山斯委人盡登於夀域物咸暢於薫風况臣特感
深恩欣逄衆瑞踊躍之至倍萬恒情
　　禮部賀甘露表(已下四表皆題禮部公貞元二十/一年二月遷禮部員外郎掌尚書)
　　　(牋奏時相/先後作)
臣某言中使王自寜至伏奉宣聖㫖出延和殿前丁香
樹甘露一大合示宰臣未時又出一大合令明日示百
寮甘露見降未止者元化升聞靈貺昭荅必呈尤異之
應以告天地之和臣某誠懽誠慶頓首頓首伏惟皇帝
陛下均煦育之功敷滲漉之澤大和潜達閟瑞克彰發
於天霄特降宫樹朝光初燭方湛湛而不晞(湛文減切/詩湛湛露)
(斯匪陽/不晞)畏景轉炎更瀼瀼而未已(音/穰)綴葉而珠璣積耀
盈器而冰玉呈姿芳襲椒蘭味兼飴醴(飴音怡/餳也)然則零
其庭而著異(揚雄曰昔二帝三王國家殷/富上下交足故甘露零其庭)紀於年以標
竒(漢宣帝時甘露降/於是以紀其年)徒矜往辰孰並茲日况樹有丁香
之珍殿即延和之號所以著芳風之逺播期聖夀於無
疆事絶古今慶傳遐邇臣謬承渥澤獲覩殊祥抃躍之
誠倍萬恒品
　　禮部賀白龍并青蓮花合懽蓮子黄瓜等表(或注/云京)
　　　(兆恐/非是)
臣某言伏見今月日内出滄州所進白龍見圖又出西
内定禮池中青蓮花并神龍寺合歡蓮子示百寮二十
三日又出鹽州所進合歡黄瓜圖者二氣交泰萬國同
和動植思協於殊祥遐邇畢呈其嘉應披圖按牒聖理
彰明臣誠懽誠慶頓首頓首伏以天地非逺睿感必通
疉瑞重祥累集宫禁池蓮表異靈兆非常敷彼青光徵
佛書而尤絶成其嘉實驗祥經而甚稀積慶旁流自中
徂外遂使龍騰白質乗秋果應於金行瓜合黄中表聖
更彰於土徳逺通邊徼近出苑園合慶同歡周於億兆
况復邦畿之内雨霽必時宿麥大穰嘉榖滋茂和風孕
育靈氣陶蒸是皆發自帝心達於天意周流升降成此
嵗功恵彼羣生自為嘉瑞臣某深惟多幸獲遇斯時觀
靈貺之備臻知人和之溥洽無任慶抃躍蹈之至
　　禮部賀白鵲表
臣某言伏奉進㫖宣示前件白鵲者霜毛皎潔玉羽鮮
明色實殊常性惟馴狎臣聞聖王之徳無所不至有感
則應無幽不通伏惟陛下恩霑動植仁洽飛翔故得茲
禽呈休効質伏以白者正色實表金方鵲以知來式彰
寇服用符歸化之兆克耀太平之階臣職參禁垣獲覩
嘉瑞無任慶抃之至
　　禮部賀嘉𤓰表
臣某等今日内出浙東觀察使賈全所進越州山陰縣
移風鄉百姓王獻朝園内産嘉瓜二實同蔕圖示百寮
者寳祚惟新嘉瑞來應式彰聖徳更表天心臣某等誠
慶誠賀頓首頓首伏惟皇帝陛下保合太和緝熈庶類
徳馨上達神化旁行嘉𤓰發祥來自侯服質惟同蔕見
車書之永均地則移風知化育之方始雖七月而食豳
土歌王業之難(大戴禮五月治瓜七月食瓜詩/豳國風七月陳王業之艱難也)五色稱
珍東陵詠嘉賓之㑹(阮籍瓜詩五色曜朝日漢邵平故/為秦東陵侯秦破為布衣種瓜長)
(安城東瓜美/世號東陵瓜)未聞感通若斯昭著者也臣某等遭逄聖
運親仰珍圖抃躍之誠倍百恒品無任慶悦之至
　　為王京兆賀嘉蓮表(王京兆曽見上賀皇帝即位/表注王京兆權也永貞元年)
　　　(二月為京兆尹至十一月貶此下賀雨四表皆/權為京兆尹公尚為禮部員外郎時作是年九)
　　　(月公出為邵州刺史/十一月權亦罷去矣)
臣某言今日某時中使某奉宣聖㫖出西内神龍寺前
水渠内合歡蓮花圖一軸示百寮者祥圖煥開異彩交
映賛天地之合徳表神人之同歡臣某誠歡誠慶頓首
頓首伏惟皇帝陛下道協重華慶傳種徳陶陰陽之粹
美孕造化之精英吉慶每見於天心發祥必自於禁掖
是使雙華擢秀連蔕垂芳香激大王之風(宋玉風賦序/楚王㳺蘭臺)
(之宫風颯然而下乃曰此風寡人與庶人/共之耶宋玉奏曰此獨大王之雄風耳)影耀天泉之
水(沈約宋書文帝永嘉二十/一年天泉池二蓮同幹)煥開宫沼旁映給園靈貺
應期天龍䕶聖寳厯夐超於小刦神功允洽於大千臣
某獲覩昇平濫居榮寵聞瑞應而稱慶仰繢事而增歡
無任抃蹈喜躍之至
　　為王京兆賀雨表一(見上/注)
臣某言臣昨日面奉進㫖以近日少雨今月内無雨即
須祈禱今日便降甘雨者天且不違神必有據密雲與
綸言繼發時雨將天澤並流臣某誠懽誠慶頓首頓首
伏惟皇帝陛下憂切蒸黎慮深稼穡思彼未兆防於無
形滲漉每出於湛恩變化必隨於廣運宸衷暫惕已矯
御天之龍聖謨既宣遂洽漏泉之澤霮䨴周布(霮徒感/切䨴音)
(隊雲黒/霮䨴也)霏㣲四施黍稷盡成公私皆及野夫鼓舞知帝
力之元通官吏歡呼見天心之黙喻臣某牧人京邑動
仰皇靈渥澤徒加涓滴無助無任感悦屏營之至
　　王京兆賀雨表二
臣某言臣伏見今月二十四日時雨溥降伏以聖心積
念天意遽迴移造化之元功革陰陽之常數臣某誠慶
誠抃頓首頓首皇帝陛下仁育蒼生恩同赤子自頃天
雨未降時稼或愆貶食齋戒至誠幽達又慮宿麥無備
播種失時出於宸衷特令賑貸睿謨潜運甘雨遂周布
濩垂陰隨聖澤而俱逺滂沱積潤與恩波而共深臣某
才術無聞謬司邦甸生成必資於帝力進退何補於天
工沐浴太和慙荷無極無任慶躍屏營之至
　　王京兆賀雨表三
臣某言今月十三日面奉進㫖縁自春來少雨宜即差
官精誠祈禱者十四日臣便差官分赴靈跡其日雲陰
四合至十五日甘雨遂降伏惟皇帝陛下言為神化動
合天心未成旱暵之虞已積憂勤之慮衆靈受職薈蔚
且躋於南山(薈烏外切/蔚音鬱)百糓仰榮滂霈遂霑於東作睿
謨朝降膏澤夕周知天人之已交識陰陽之不測然則
周王徒勤於方社(一作方岳謂其/事於山川也)殷帝虚美於桑林(湯/既)
(克夏大旱湯乃以身禱於桑林剪爪/髪自以為犧牲以祈於天雨乃大至)豈無災而早圖未
禱而先應化超前聖道貫重元徧野同歡傾都相慶臣
之欣躍倍萬恒情
　　王京兆賀雨表四
臣某言臣於三月二十九日奉進㫖於諸靈跡處祈雨
至三十日甘雨遂降者臣聞惟聖有作先天不違發令
而祥風已興致誠而元液旋被臣某誠欣誠賀頓首頓
首伏惟皇帝陛下側身防患道邁周王盡力勤人功超
夏后聖謨廣運驅百靈以從風神化旁行滋五稼而流
澤油雲四合膏雨溥周農壤遂一於肥磽(丘交切/與墝同)滲漉
盡霑於遐邇蒸黎詠徳知必自於聖心草木欣榮如有
感於皇化有年之慶實在於斯臣以無能謬領京邑上勞
宸慮運此嵗功無任喜懼屏營之至
　　賀親自祈雨有應表(或亦以為代王京兆作然觀/表言得上都院官金部員外)
　　　(郎韓述狀報以時雨未降親自於龍堂祈禱其/日降雨又言臣以庸虛謬司垣翰必外州刺史)
　　　(所上在永州/時代人作)
臣某言臣得上都院官金部員外郎韓述狀報以時雨
未降親自於龍堂祈禱有靈禽羣翔自成行列如隨威
鳳以翼龍舟其日降雨者(中謝/)伏以時或愆陽嵗之常
候式當聖日無害豐年陛下敦本務農憂人憫雨宸慮
所至天心自通故得瑞鳥迎舟掩商羊之舞仙雲覆水
協從龍之徴初泛洒於上宫遂滂霈於率土自中徂外
皆荷生成雨公及私靡不碩茂殷后徒勤於自剪(見上/注)
周公空愧於舞雩(周禮春官女巫職/嵗旱暵則舞雩)臣以庸虚謬司垣
翰有年之慶惟聖之功臣某不任喜慶屏營之至
　
　
　
　
　
　
　
　
　
　
　
　
　
　
　
　柳河東集巻三十七
欽定四庫全書
　栁河東集巻三十八
　　　　　　　　　　　　唐　栁宗元　撰
　表二十六首
　　為裴中丞賀克東平赦表(淄青李師道納之子而/師古之弟也元和元年)
　　　(師古卒師道遂為留後父子襲爵㡬數十載朝/廷待之甚厚俄有反謀悖亂至不勝誅元和十)
　　　(三年憲宗憤之乃詔削其官爵令宣武魏博義/成武寜横海等五鎮之師分路進討於是李愿)
　　　(鄭權韓𢎞李夷簡田𢎞正之徒轉戰必克十四/年二月遂為其將劉悟所擒斬首傳之京師淄)
　　　(青等十二州由是悉平朝廷乃命戸部侍郎楊/於陵為宣撫使且使分其地於陵至則按圖籍)
　　　(視土地逺邇以鄆曹濮為一道淄青齊登萊為/一道兖海沂密為一道此三道之所以分也中)
　　　(丞裴公行立/時督桂州丞)
臣某言伏奉月日徳音以淄青蕩平褒功宥罪布告遐
邇者臣聞肅殺之後每致陽和雷霆既施必聞膏澤(中/)
(謝/)伏惟陛下體乾剛以運行叶坤元之翕闢百靈受職
六合從風阻兵怙亂者必就梟擒懐功抱義者無不甄
録(甄稽延/切陶也)激其效順特加旄節之榮寵以元功遂兼鼎
鉉之任(鉉胡犬/切鼎也)戎行窮賞賚之重死事極褒䘏之優刦
脅之役盡除聚歛之名皆去傷夷受煦老疾加恩豐財
已復其征徭賜種更盈於穜稑(穜音童稑音陸/詩黍稷穜稑)嚴山川
之祀神必有依申義烈之家物無不感周王推忠孝之
化漢帝慙愷悌之風太平之徳斯為至盛(一作太平之/業既崇中興)
(之徳/斯至)然則虞巡可復告成將慶於岱宗(事見書謂泰山/在兖州而兖屬)
(淄青/也)漢典方行講禮再榮於闕里(後漢章帝元和二年/東巡狩還過魯幸闕)
(里以太牢祠孔子此謂/淄青盖昔魯國之地也)臣謬膺重寄獲覩太和抃蹈之
誠倍萬恒品謹已施行郡邑宣示軍戎莫不動地歡呼
若醉千鍾之酒騰天鼓舞如聞九奏之音無任慶賀踊
躍之至
　　栁州賀破東平表
臣某言即日被觀察使牒李師道以月日克就梟戮者
帝徳廣運唐命惟新霾曀廓清(霾音埋又暮拜切説文/風雨土也曀音翳隂風)
(也/)天地貞觀率土臣庶慶抃無涯(中謝/)伏惟睿文神武
皇帝陛下威使百神徳消六沵(音戾興沴/同妖氣也)天降寳運時
歸太平自克夏擒吳翦蜀平蔡殊類稽顙羣疑革心唯
此兇妖尚聞悖慢庭議既得廟謀必臧旌旗燭耀於洪
河金鼓震驚於靈岳鄆城自潰寜同莒魯之爭(左傳昭/公元年)
(季武子伐莒取鄆注兵未加莒而鄆服故書取而不言/伐此謂李師道初治鄆州城塹修守備而其將劉悟乃)
(與諸公巻旗東甲還/入鄆州以求効順也)齊地悉平無俟耿陳之戰(後漢光/武初興)
(是時長安政亂張步起琅邪五年帝乃遣耿弇率劉歆/陳俊二將軍討之戰於臨淄步衆大敗步乃斬蘇茂以)
(降弇復引兵至城陽降五校餘黨齊地/悉平琅邪臨淄即青海二州之屬邑也)五兵永戢七徳
無虧含生比堯舜之仁率土陋成康之俗介丘霧息已
望翠華之來(介丘度必淄青諸州之地選南都/賦望翠華之葳蕤注翠華車盖也)沂水風
生更起舞雩之詠(沂水屬沂州亦淄/青十二州之一也)千嵗之統實在於
斯臣守在蠻荒獲承大慶抃蹈之至倍萬恒情(晏本更/有伏以)
(舜念克勤禹思受益無疆惟䘏既聞/致理之方靡不有初願獻持盈之誡)
　　代裴中丞賀分淄青為三道節度表(注見/上)
臣某言伏見某月日制分淄青諸州為三道節度都團
練觀察等使者虵豕之穴忽為樂郊氛沵之餘盡成和
氣伏惟皇帝陛下天付昌期神開寳厯復昇平之土宇
拔妖孽之根源自西自東不違於指顧我疆我理咸得
其區分山川備臨制之形道途適征徭之便俾侯既定
賜履以寜異青兖之封爰從古制解曹衛之地實契雅
謀(雅一/作新)車甲永藏馬牛勿用俗被雍熙之化代知仁夀
之期農事載盛於耨芟儒風重興於俎豆足使季札觀
魯更陳南籥之儀(左傳襄公二十九年吳季札聘魯請/觀周樂見舞象箾南籥者曰美哉猶)
(有憾此謂魯地自/是有禮之可觀也)山甫徂齊復正東方之賦(詩烝民王/命仲山甫)
(城彼東方注東方齊也盖去薄/姑而遷於臨淄臨淄在上注)臣總戎逺地不獲陪賀
闕庭(云云/)
　　為韋侍郎賀布衣竇羣除右拾遺表(竇羣京兆金/城人也以處)
　　　(士客隱毗陵蘇州刺史韋夏卿薦之朝并表其/所著書報聞不召後夏卿入為吏部侍郎改京)
　　　(兆尹復言於徳宗遂擢為左拾遺據羣傳曰陛/下即位二十年始自草茅擢臣為拾遺盖自大)
　　　(厯十四年已未至貞元十四年戊寅徳宗即位/為二十年也公時為集賢殿正字作新舊史皆)
　　　(以擢羣為左拾遺而諸本/皆題右拾遺未知孰是)
臣某伏見今月日制除布衣竇羣右拾遺者臣聞直道
之行四方嚮徳逸人是舉天下歸心(中謝/)臣伏以竇羣
肥遯居貞包䝉養正學術精果操行堅明讃詠道真以
求其志臣頃守藩服特所委知及歸朝廷輙有聞薦庶
逃竊位之責以塞曠官之尤豈謂天聽曲從瞽言無廢
况諌諍之職政化是參擢於布衣久無其比周行慶抃
林藪震驚晦迹寜慮於遺賢懐才盡思於展効臣以性
本庸疎動無裨益唯思進拔以報恩榮區區懇誠實貫
金石言而不廢㣲臣敢竊於薦雄(漢左雄傳順帝新立/大臣懈怠朝多闕政)
(雄數言事其辭深切尚書僕射虞詡以雄有忠/公節上疏薦之由是拜雄尚書再遷尚書令)徳必有
鄰聖政式光於尊隗(史記燕昭王欲厚幣以招賢者謂/郭隗曰誠欲得賢士與共國以雪)
(先王之恥隗曰王必欲致士先從隗始况賢於隗者/豈逺千里哉於是昭王築宫而師事之士爭趣燕)自
羣受命冀復面陳迫以疾病接於休假注心蓄念寤寐
兢惶無任喜躍屏營之至
　　為樊左丞讓官表(左丞公名字及作之年月俱未/詳然當在京師作附次貞元十)
　　　(五六年/文章後)
臣某言伏奉今月二十八日制除臣尚書左丞寵命俯
臨慙顔自失泛大鯨之海但覺魂揺戴巨鼇之山未如
恩重(中謝/)臣聞尚書百揆翊亮萬機故天上尊北斗中
樞陛下有南宫左轄晉昇孔坦諒直當時(孔坦少方直/有雅望初為)
(太子舎人遷尚書郎建議慷慨繼遷尚書左丞深為/臺中之所敬憚年五十一卒追贈光禄勲諡曰簡諒)漢
拜楊喬閑練故事(後漢楊喬桓帝時為尚書容儀偉麗/數上言政事帝甚愛之後以黨錮坐)
(獄賈彪等上疏曰今臺閣近臣尚書朱㝢等皆國之貞/士朝之良佐尚書郎楊喬等文質彬彬明建國典陛下)
(乃委任近習専任饕餮宜以次/貶黜信任忠良於是帝意稍解)庶得百寮有憚於㑹府
諸侯取法於京師臣實諛才(諛音篠禮記/足以諛聞)謬登清貫握
蘭起草昔紊朝經(漢官儀尚書郎主作文書起草更直/於建禮門内懐香握蘭趨走於丹墀)
剖竹頒條近貽人瘼(漢書文帝紀初與郡守為銅虎符/竹使符師古曰符者謂各分其半)
(右留京師左以與之又武帝初置/部刺史掌奉詔六條察詔瘼音莫)備厯中外無聞聲彩
版圖再緝貢賦未均於九州銅印更操威儀不撿於三
署(漢中郎將分掌三署郎有議郎中郎比/六百石侍郎比三百石郎中比二百石)次郎補缺豈
易其人聖主求才宜難此受竊謂旁求俊乂側訪瓌竒
必使徳合準繩言成綱紀興化致理時無間言况安上
必在於薦賢危身莫踰於曠職儻䝉垂收紫渙俯矜丹
誠愚臣保陳力之言聖鑒有責成之地無任靦冒(靦他/典切)
惶悚之極謹詣朝堂奉表陳讓以聞臣所讓人别狀封
進
　　為王戸部薦李諒表(户部王叔文也以順宗實録/考之貞元二十一年五月以)
　　　(王叔文為户部侍郎據叔文太夫人墓誌云户/部執事四甸有六日而夫人終於堂此表當在)
　　　(五六月/間作也)
臣某言臣聞知賢必進忠臣之大方擇善而舉(一作/居)明
主之要道况臣特受恩遇超絶古今報國之誠寤寐深
切是敢竭愚臣之㣲分助陛下之至明恢張羽儀宏輔
治化臣某誠惶誠恐頓首頓首竊見新授某官李諒清
明直方柔恵端信强以有禮敏而甚文求之後來畧無
其比臣自任度支副使以諒為巡官未及薦聞至某月
日荆南奏官勅下赴本道諒實國器合在朝行臣之所
知尤惜其去伏望天恩授以諌官使備獻納冀他日公
卿之任斯焉取斯則聖朝無乏士之名㣲臣緩蔽賢之
罸無任誠懇屏營之至
　　為王户部陳情表(公嘗誌户部侍郎王公太夫人/劉氏墓云貞元二十一年六月)
　　　(二十日終此表當在是時作盖叔文本傳叔文/母死匿不發置酒翰林自稱親疾病以身任國)
　　　(家大事朝夕不得侍今當請急宜聽然一去此/百謗至孰為吾助者左右竊語曰母死已腐矣)
　　　(留此將何為此表即/為叔文請急者也)
臣某言臣母劉氏今月十三日忽患瘖(一作/暗)風發動狀
候非常今雖自退猶甚虚惙(都活/切)驚惶憂苦不知所圖
臣唯一身更無兄弟侍疾嘗藥難闕須臾伏乞聖恩停
臣所職今臣見在家扶侍其官吏等並已發遣訖臣以
庸㣲特承顧遇拔自卑品委以劇司夙夜兢惶唯思答
効至誠至懇天睠所知豈慮未効涓塵遽迫方寸以開
塞重輕之務加焦勞憂灼之懐雖欲狥公無由枉志况
忠孝同道臣子之心許國誠切於死生報親忍忘於顧
復進退窮蹙昧死上陳候母劉氏疾疢小瘳冀㣲臣駑
蹇再効無任惶懼懇倒嗚咽之至(一無候母劉氏疾疢/小瘳冀㣲臣駑蹇再)
(効/字)
　　代裴中丞謝討黄少卿賊表(黄少卿據傳貞元十/年黄洞首領黄少卿)
　　　(攻邕管等州經畧使孫公器請發嶺南兵討之/徳宗不許遣中人招諭不從自是叛服無定元)
　　　(和間曰黄承慶曰黄少度曰黄昌瓘皆迭起為/患桂管觀察使裴行立與容管經畧使陽旻徼)
　　　(幸有功争欲攻討議者以為不可而憲宗許之/實元和十四年也表是時作惟新史行立傳謂)
　　　(黄家洞賊叛行立討平之而資治通鑑則曰行/立旻竟無功其抵梧如此韓文公嘗有論黄家)
　　　(賊事宜狀其别白利害甚明正罪/裴陽二公之輕用其兵誠得之矣)
臣某(云云/)即日奉事官米蘭迴伏奉手詔(云云/)者臣聞
膚革既平雖疥癬而必去豺狼已斃在狐䑕而宜除臣
某(中謝/)伏惟元和聖文神武法天應道皇帝陛下受命
上元底寜下土兇渠盡殄威武載揚蠢爾腥膻尚聞凌
暴靈旗斜指銅獸俯臨三軍知必勝之方萬姓嘉永清
之路㣲臣忝司戎律親列顔行躡伏波之舊規乗下瀨
之故事(漢武帝征南越東甌有伏波樓舩下瀨横海之/號元鼎五年遣伏波將軍路博徳出桂陽下湟)
(水甲為下瀨將軍下蒼梧服䖍曰甲故越人歸漢者也/臣瓉曰瀨湍也吳越謂之瀨音賴桂陽蒼梧皆𨽻嶺南)
(所謂黄賊正為/患於嶺南耳)盡瘁事國期畢命於戈矛不宿於家思
奮身於原野即以今日某時出師就道便披榛撅石摩
壘陷堅蕩清海隅永息邊徼(音呌/境也)竊以才非充國敢自
賛於無踰(漢神爵元年趙充國年七十餘上老之使御/史大夫丙吉問誰可將者充國對曰無踰於)
(老臣/者矣)志慕孟公庶追蹤於不伐(語孟之反不伐奔而殿/將入門策其馬曰非敢)
(後也馬不進也注魯大夫孟之側與齊/戰軍大敗不自伐其功故獨殿後也)謬承重委寤寐
兢惶無任感恩隕越之至
　　為裴中丞舉人自代伐黄賊表(次前/篇作)
伏以某官器宇端方風姿詳雅謙虚内敏籌畧共推前
佐湖南悉心匡佐後厯郡掾深負政聲恵愛在人奸邪
屏息勤勞已著幹蠱無倫今黄賊尚據荒陬犬巢未覆
儻以某代某之任必能掃蕩氛祲廓清海濱竊惟斯人
雅堪厥職
　　進平淮夷雅表(已見第/一巻首)
　　為崔中丞請朝覲表(或以為崔能非是據能傳元/和六年為黔中觀察使長慶)
　　　(四年為嶺南節度使初不為臨桂而長慶初則/子厚已死考之舊史憲宗元和五年以鄧州刺)
　　　(史崔泳為邕管經畧使八月十二月復自邕管/移桂管表謂前在朗寜封章累上及移臨桂星)
　　　(紀屢周盖朗寕即邕州公下巻又有代上中書/門下狀云理戎典郡十有四年頃在邕州累陳)
　　　(誠懇即此謂也又云自領桂管又逾再周自八/年十二月至十年是月即再周矣至十一年方)
　　　(以裴行立為桂管觀察使/則此表當在十一年作)
臣厯刺三州連㹅二府外任逾紀入覲無階就日望雲
魂飛心注伏惟睿聖文武皇帝陛下覆載無私遐邇同
致復昇平之故事繼前聖之髙蹤中外踐更出入迭用
臣以虚薄叨受恩榮徒竭夙夜之心未申朝夕之敬天
威咫尺誠寤寐而無違雲漢昭回固瞻仰而何及是以
前在朗寜封章累上及移臨桂星紀屢周㣲衷尚隔於
戴盆(史戴盆何/以望天)積望徒懸於窺管(莊子用管窺天用/錐指地不亦小乎)葵
藿之誠彌切犬馬之戀逾深人欲天從於茲未驗下情
上達終冀不誣敢黷宸嚴罄陳丹懇伏乞賜臣除替許
至闕庭厠蹈舞於羣僚備班行於散地足趨中禁目覩
大明俾成九族之榮以盡百生之幸非敢竊國賓五獻
之禮希康侯三接之恩一覿龍顔萬死為足(覿音/迪)無任
懇迫激切之至
　　代栁公綽謝上任表(公綽史有傳憲宗元和六年/自御史中丞出為湖南觀察)
　　　(使表謂忘其疎陋委以雄藩顧無綏/馭之能謬忝澄清之寄當即是時作)
肅恭休命晨夜趨程祇荷寵私不遑寢食以月日到所
部上訖(云云/)臣聞古之制爵禄者爵以居有徳禄以養
有功臣本書生宦不期達值某皇帝文明撫運大闡元
猷搜采衆材幸忝甄録厯踐中外星霜屢移曾無涓塵
上答鴻造忘其薄陋委以雄藩顧無綏馭之能謬忝澄
清之寄將何以敷宣皇澤普諭天慈唯當察慝以為防
視俗以為教蠲除細故務安黎獻庶㡬清浄無擾以慰
逺人臣不勝忝冒荷恩之至
　　代李愬襄州謝上任表(愬本傳元和十二年愬以/夜入蔡州擒吳元濟有詔)
　　　(進撿校尚書右僕射山南東道節度使然襄陽/去嶺表遼絶而公自栁州有為謝上表疑非公)
　　　(之文表謂幸賴先臣緒業累忝國恩盖愬即/太師忠武公李晟之子累有大功於唐焉)
捧對絲綸慙悸無地拜命兢悚不知所裁臣凡賤瑣才
智畧無取幸賴先臣緒業累忝國恩天澤曲流遂司節
制寄深分閫任重専征顧無將領之才謬處衆人之上
豈謂宸私軫念仁育為心霈澤無涯徳音屢降士衆感
悦咸思竭忠遂得潜師暗入賊境不意兇渠就戮此皆
聖謨豈敢叨天以為已力(左氏其敢貪天之/功以為已力乎)仰荷殊造
重於丘山臣以月日上訖謹當敷宣皇化普諭聖慈綏
撫三軍乂安百姓冀以塵露上答鴻私(云云/)
　　代節使謝遷鎮表(節使公史不可考表謂務修農/稼率勵逺人此在永州作次元)
　　　(和九年/文章後)
鴻私曲臨獨越夷等祇荷明命寤寐不遑臣才非器能
謬膺仕進雖竭盡駑劣力効忠勤冀寡愆尤(愆與/愆同)敢望
宦達某宗皇帝不以臣儒術淺薄超授禮官尋遷正郎
遂忝符郡某皇帝不遺臣小善擢處諌曹叨承厚恩備
職藩翰顧惟瑣劣多慙負恩伏惟陛下徳紹唐虞無私
庶政臣尸素嵗久龍謫宜加豈冀褒昇更遷重鎮再忝
澄清之寄仍同獻替之榮將何以上答天慈下安氓庶
臣當務修農稼率勵逺人鋤其奸慝以副勤䘏無任(云/)
(云/)
　　為劉同州謝上表(劉同州未詳徳宗貞元十八年/以同州刺史劉公濟為鄜州刺)
　　　(史鄜坊丹延節度使豈即此耶據為劉同州/此當在京師時作次貞元十六年文章後)
臣某言伏奉某月日制除臣同州刺史兼本州防禦營
田長春宫使某月日到州上任訖臣初奉綸言震抃無
極及臨所部驚懼逾深投軀莫報於乾坤陳力無裨於
造化臣某誠惶誠恐頓首頓首臣出自諸生不習為吏
有恇懦之質(恇音匡怯也懦/徒卧切弱也)無區處之能託跡儒門乏
仲弓南面之徳(語雍也可/使南面)委身郎署闕馮唐論將之對
(漢馮唐以孝著為郎中署長文帝謂曰吾居代時吾尚/食監髙祛數為我言趙將李齊之賢戰于鉅鹿下吾每)
(飲食意未嘗不在鉅鹿也唐對齊/尚不如㢘頗李牧之為將也云云)常懼叨冒清列蕪穢
聖朝豈意天聽忽臨鴻恩薦及八命作牧一麾出守拔
自下位寄之雄藩非臣庸瑣所宜膺據况馮翊宻邇王
都古稱三輔(馮翊同州郡名左馮翊/右扶風京兆謂之三輔)爰自近代命秩逾
崇有兵食之虞有宫室之制皆公卿將相出入由之仰
徵甲令俯窺圖記跼蹐無地以兢以惶恩重命輕不知
所効庶當刻精運力(一作刓/精畢力)夙夜祇勤上奉雍熙旁流
愷悌以日繫月儻或有成庶㡬之心懔懔增惕徒望雲
而就日喜近帝鄉將撃壤以成風共歌堯代天威咫尺
敢布丹誠無任悃懇屏營之至
　　代裴行立謝移鎮表(行立即前裴中丞也行立學/兵有法繇蘄州刺史遷安南)
　　　(經畧使徙桂管觀察使元和十四年代桂仲武/為安南都䕶表謂臣比臨此鎮備更夷險故材)
　　　(舊壤宛在目前盖前為安南經畧今復/為都䕶也表是時作黄賊事詳見前表)
星言即駕便道之藩祇荷寵榮不敢寜息臣某爰自弱
齡即忝推擇階縁試吏累忝清資先聖以臣粗知兵要
俾統師徒交蠻俶擾黄賊不馴奉詔俾臣撲滅氛祲士
衆賈勇思酬渥恩冀因此時得立㣲効豈謂時多疫癘
不副憂勤知臣特深復洗瑕責夙夜感戴捐軀有期徒
增憤勇力未從願㣲臣不幸釁故重重泣血摧肝載崩
載咽陛下龍興御極寰海永清道暢八埏(音禪地/有八埏)威加
九域鴻恩普洽靡不周泰伏䝉累垂休命遂越等夷循
省何人過膺抽擢况臣比臨此鎮備更夷險故材舊壤
宛在目前雖則殊鄉還同衣錦量巨鼇之力未足負恩
猶蚊蚋之㣲焉能報徳將何以宣揚聖造撫慰疲羸唯
當遵守詔條貶弃奸慝平勻徭賦示以義方持清浄以
臨人守無私以奉國重修前志再勵干戈展駑駘之効
(駘音/臺)申鷹犬之用庶荒陬夷獠盡沐皇風率土生靈備
聞斯慶㣲臣之志也限以(云云/)
　　代韋永州謝上表(自子厚謫佐永州刺史之見本/集者六人元和元年刺史章公)
　　　(見賀改元表二三年刺史馮公見修浄土院記/元和五年以前刺史崔君敏見南池讌集序及)
　　　(墓誌後又有刺史崔簡未上被罪見簡墓誌集/文等篇元和七年八月刺史即此所謂韋永州)
　　　(也盖表云曠牧守於再秋正言簡以/罪去後無其人耳表當作於七年云)
臣某言伏奉月日制書除臣永州刺史以月日到州上
訖受命若驚臨職彌懼臣以無能累更事任神州赤縣
實所備嘗過量逾涯每深兢惕不謂聖恩推澤濫駕朱
輪禄秩徒增詎施乳哺之恵服命虚受寜興襦袴之謡
况此州地極三湘俗參百越左衽居椎髻之半可墾乃
石田之餘曠牧守於再秋彌驕獷俗(獷古/猛切)代征賦於三
郡重困疲人分災本出於一時積弊遂逾於十稔撫安
未易知法出而姦生子育誠難懼力勞而功寡夙夜憂
切不敢遑寜庶當宣布天慈奉揚神化以日繫月儻或
有成少裨愷悌之風用答生成之造無任感恩殞越之
至
　　謝除栁州刺史表(諸本表首皆云伏奉三月十三/日制除臣使持節栁州諸軍事)
　　　(守栁州刺史六月二十七日到任上訖惟資治/通鑑三月乙酉除命而長厯乙酉為十四日此)
　　　(云十三日豈字之誤耶後表非公之作盖公之/為栁州正月已召至京師三月方出而表謂䝉)
　　　(聖恩除替便欲裂裳裹足/趍赴京師此自可見也)
早以文律參於士林徳宗選於衆流擢列御史陛下嗣
登寳位㣲臣官在禮司百寮稱賀皆臣草奏臣以不慎
交友旋及禍誣(一作/訩)聖恩宏貸謫在善地累更大赦獲
奉詔追違離十年一見宫闕親授朝命牧人逺方漸輕
不宥之辜特奉分憂之寄銘心鏤骨無報上天謹當宣
布詔條竭盡駑蹇皇風不異於遐邇聖澤無問於華夷
庶答鴻私以塞餘罪(云云/)
　　栁州謝上表
臣某言伏奉詔書授臣栁州刺史以今月二日至部上
訖臣前嵗以久停官秩去年䝉聖恩除替便欲裂裳裹
足趍赴京師以舊疾所嬰彌年未逾逮及今夏始就歸
途襄陽節度使于頔與臣早嵗同官見臣當暑在道懇
留在館尋假職名意欲厚臣非臣所願伏惟陛下光被
之徳道以洽於區中憂濟之勤心每徧於天下常以萬
邦共理必藉於循良一物不遺尚延於愚藐假臣寵渥
重領方州駑駘復効於奔馳枯朽更同於華秀(中謝/)臣
聞潢汚易竭抑有朝宗之願犬馬無識猶知戀主之誠
揣分則然惟天知鑒况臣昔因左官一紀於外子牟馳
心於魏闕汲黯積思於漢庭豈非夫人獨無斯戀去就
者榮辱之主朝廷者仕進之源臣子之宜忠貞所志臣
雖心同犬馬而分比潢汚幸躡康衢意非往蹇臣之此
誠口不能諭意欲悉達文非盡言此臣所以自咎自恨
復乖志願猶冀苦心勵節上奉詔條恵寡恤貧下除人
瘼恭宣皇化少答鴻私不勝慌欣之至(慌音荒博/雅云忘也)
　　代廣南節度使舉裴中丞自代表(節度使鄭絪也/據絪傳初拜中)
　　　(書侍郎平章事加集賢殿大學士轉門下侍郎/憲宗初勵精求理絪與杜黄裳同當國柄黄裳)
　　　(多所闗決首建議誅恵琳斬劉闢及他制置絪/謙黙多無所事由是出為嶺南節度觀察使廣)
　　　(州刺史故後謝出鎮表云天徳薦臨遂加台政/不能翊宣明聖剿絶兇渠實由臣不稱職使此)
　　　(艱患伐檀興議負乗招譏皆禍咎之詞也中丞/裴公非復行立盖自蘄州為安南經畧則所謂)
　　　(自某州刺史撫臨安南者若似可信然行立自/安南徙桂管未嘗為容州也絪為廣南在元和)
　　　(五年三/月云)
前件官器宇深沉天才間出爰從撫字逮於察㢘所職
恪勤庶務皆勸日者安南夷獠反叛害其連帥毒痡黎
人某皇帝以某威恵茂著自某州刺史俾之撫臨夙夜
經行盡除兵器賊徒識恩黨種歸義炎荒之俗靡不底
寜後改鎮容州勲効彌顯澄清庶類邁徳前修深負能
名合遷重鎮臣自惟凡懦不逮前人伏乞天恩回授某
非惟旌徳是亦飾能庶㣲臣免尸禄之憂某獲無私之
舉
　　奏薦從事表(從事不可考表/次前篇同時作)
某績茂戎軒才優管記操刀必割豈謝剸犀(王粲刀銘/云陸剸犀)
(兕水截/鯨鯢)落筆不休寜慚倚馬(李白與韓荆州書云請/日試萬言倚馬可待)况
早登科選夙洽時譚匪唯詞藝雙美抑亦器能多適比
於流軰頗為淹滯輙敢薦陳伏希奬録
　　代廣南節使謝出鎮表(作之年月及所/叙事具前表)
鴻霈曲臨惶駭交集捧對綸綍(上音倫/下音紼)不知所圖(中謝/)
臣聞蕭曹佐漢六合為家奭望匡周萬方同軌臣幸以
芻賤累忝殊榮天徳薦臨遂加台政不能翊宣明聖増
日月之光俾兇渠剿絶(剿子/小切)人用康寜實由臣不稱職
使此艱患(使一/作役)伐檀興議(詩伐檀刺貪也在位貪鄙無/功而受禄君子不得進仕爾)
負乗招譏(易負且乗致寇至負也者小人之事也乗也/者君子之器也小人而乗君子之器盜斯奪)
(之/矣)常懐覆餗之虞(餗音速/鼎實也)敢望専征之寄獻俘未逺展
効有期希此㣲功上答殊造(云云/)
　　為楊湖南謝設表(徳宗貞元十八年九月乙夘朔/以太常少卿楊慿為潭州刺史)
　　　(湖南觀察使癸亥賜羣臣宴于馬璘山池上賦/九日賜宴詩六韻賜之勅設豈亦在其時耶)
臣某言中使某乙至奉宣聖㫖賜臣長樂驛設者恩榮
特殊宴飲斯及顧茲厚禮猥集㣲躬臣某誠懽誠慶頓
首頓首臣以多幸屬此昌時任重方隅職忝文武甘受
素飡之刺知無肉食之謀以憂以惶寤寐無措豈謂鴻
恩繼至豐膳爰來陸海兼陳飴醴皆設(飴音怡/一作酒)庶當奉
揚聖澤覃布逺人流愷樂於皇風均乳哺於赤子少陳
㣲効上答殊私無任感恩欣躍之至
　　為武中丞謝賜櫻桃表(中丞武元衡也貞元二十/年遷御史中丞公集有諸)
　　　(使兼御史中丞壁記曰武公以厚徳在位甚宜/其職遂命其屬書之明年二月則公已遷禮部)
　　　(員外郎而元衡亦罷為右庶子此表當在二十/年夏作憲宗即位復以武元衡為御史中丞則)
　　　(時已永貞/元年冬矣)
臣某言中使某乙至奉宣聖㫖賜臣櫻桃若干者天睠
特深時珍洊降寵驚里巷恩溢圓方臣某誠喜誠懼頓
首頓首伏以含桃之羞時令攸貴(禮仲夏之月天子羞/以含桃先薦寢廟)
况今採因御苑分自天㕑使發九霄集繁星而積耀味
調六氣承湛露而不晞盈眥而外被恩光(眥疾智才諧/二切目也)
適口而中含渥澤顧慙素食彌切自公豈圖君子所先
遂厭小人之腹
　　謝賜時服表(此表代人作以文意考/之當是在京師時文也)
祇荷寵私啟處無地臣(中謝/)臣久忝朝行厯職無効荏
苒星紀偷榮嵗時不能少益聖猷以副深寄致使賊遺
君父艱難未息合處嚴憲以正國章伏以陛下恢天覆
之恩廣地載之厚不循彛典俾同冕紱重劇丘山捧戴
以入閨門空知夕惕裁縫而為衣服固可晝行内省疲
駑將何答効
　　謝賜端午綾帛衣服表(公元和十年三月出為栁/州表云謬典方州又云慙)
　　　(分五嶺之憂此當/是在栁時作也)
綸言曲臨寵服薦至跪捧殊錫慶躍交并臣(中謝/)臣謬
典方州効㣲涓滴叨承大貺榮重丘山非才忝恩俯伏
慙荷朱明啟節御府賜衣沐聖澤而溟海方深被仙衣
而鸖龜齊夀馳心向闕跼影望天(跼渠足切踡/跼不伸也)慙分五
嶺之憂莫副九重之詔臣無任(云云/)
　
　
　
　栁河東集巻三十八
欽定四庫全書
　栁河東集巻三十九
　　　　　　　　　　　　唐　柳宗元　撰
　奏狀二十一首
　　為廣南鄭相公奏百姓産三男狀(鄭相公即前鄭/絪也元和五年)
　　　(出為廣南九年五月史載以前廣南節度使鄭/絪為工部尚書則此狀當在元和六七年作)
右臣所部貞節坊百姓某妻産三男者臣詳究往例寔
為休徴已量事給絹三十疋充其乳養者伏以陛下勤
䘏黎元感通天地靈心昭答景福已興方使億兆繁滋
區夏充牣(音/仭)故表祥於字育是啓運於昇平事杳化源
慶延邦本鱗羽之瑞曾何足云臣幸列藩維嘗叨樞近
私賀之至
　　為薛中丞浙東奏五色雲狀(薛中丞戎也韓文公/嘗誌其墓云元和十)
　　　(二年拜越州刺史兼御史中丞浙東觀察使此/狀當在柳州作然两地相去遼絶况五色雲事)
　　　(亦便當敷奏而公自栁/州為作奏狀亦可疑云)
右臣得管内台州奏月日五色雲見者一州官吏僧道
耆老悉皆瞻覩已奏聞并寫圖奉進者伏以景雲上瑞
王者祉符煥彩彰之在天知聖徳之昭感伏維陛下化
孚有截道洽無垠承天地之貞明導陰陽之和氣遂使
紛紛郁郁自東而徂西若烟非烟一旬而再至徴諸古
諜(音/牒)事罕前聞伏乞宣付史館以昭簡冊
　　為裴中丞奏邕管黄家賊事宜狀(公嘗代裴中丞/謝討黄賊表在)
　　　(元和十四年狀/當次表後作)
右今月四日邕管奏事官嚴訓過稱押衙譚叔向等與
黄家賊五千餘人謀為翻動雖已誅斬猶未清寧當時
差本道同十將某至邕管界首賓州以來迎探事宜兼
為聲援昨得十四日狀并嚴訓狀報同其黄家賊並已
退散各歸洞穴訖伏以鼠竊狗偷非足為患陛下威靈
逺被神化旁行遂使姦猾之謀先期而自露回邪之黨
不戮而盡夷伏恐飛章已達吉語未聞尚軫天心猶煩
廟算臣謬居方鎮忝接疆界所得事宜不敢不奏
　　讓監察御史狀(公拜監察御史裏行在貞元十九/年閏十月諸集皆載且狀首有名)
　　　(銜云承奉郎新除監察御耳/史當云裏行後人妄削之)
右臣伏准名例律諸官與父祖諱同者不合冒榮居之
臣祖名察躬今臣䝉恩授前件官以幼年逮事王父禮
律之制所不敢踰臣不勝進退惶恐之至謹詣光順門
奉狀以聞伏聽勑㫖
　勑新除監察御史栁宗元祖名察躬准禮二名不偏
　諱不合辭讓年月日檢校司空同中書門下平章事
　杜佑宣
　　為京兆府昭應等九縣訴夏苖旱損狀(貞元十九/年自正月)
　　　(不雨至於七月時京兆尹李寔也韓文公嘗上/寔書云今年以來不雨者百有餘日未有赤心)
　　　(事上憂國如閣下者此狀正訴旱而欲蠲輸則/寔仁人之心亦可槩見矣然史傳謂關中大歉)
　　　(而寔為政猛方務聚斂進奉以固恩顧百姓所/訴一不介意繼以是坐貶其說互相背戾如此)
右臣謬領京畿已踰兩月政術無取誠懇莫伸遂使雨
澤愆時田苖微損夙夜兢懼寢食靡遑今長安一十四
縣皆准常年例全徴(皆一/作並)其昭應等九縣臣各得狀並
令詳審各絶隠欺謹具别狀封進臣當府夏稅通計約
二十九萬石已上據所損矜免秪當三萬石有餘恤人
則深減數非廣伏以聖慈𢎞貸憫念蒸黎臣忝職司不
敢不奏無任慚懼之至
　　為南承嗣請從軍狀(承嗣南霽雲之子七歲為婺/州别駕歴刺施涪二州元和)
　　　(元年劉闢叛以無備自涪謫永集有送南涪州/量移澧州序云始由施州為涪州捍蜀道勍冦)
　　　(敵畏不敢犯然而筆削之吏以簿書校計盈縮/受譴兹郡凡二歲當是元和三年赦後自永移)
　　　(澧矣王承宗負恩干紀命將徂征在元和四年/十月此狀公至永後作也所謂亡父死節睢陽)
　　　(公嘗有南公/睢陽廟碑云)
　故某官贈某官某乙男某官某乙
右臣亡父至徳之歲死節睢陽陛下每降鴻恩必加褒
寵臣自七歲即忝班榮垂五十年常居祿秩再守遐郡
績用無成終貽官謗甘就嚴譴無以負荷先志報効殊
私以慚以懼隕越無地伏見某月日勑以王承宗負恩
干紀命將徂征雷霆所加殄滅在近臣竊不自揆思竭
忠誠願預一卒之任以答百生之幸庶得摧鋒觸刄摩
壘搴旗冀獲盡於微誠倘不墜於遺烈踊躍之至夙夜
不寧敢希皇明俯鑒丹懇臣聞周官考藝國子置車甲
之司(周禮夏官司馬有司/甲之職其文闕焉)漢道推恩孤兒備羽林之用
(事詳南府君睢陽廟碑及/送南涪州量移澧州序)千秋思奮於事越(漢南粤傳/高后時粤)
(頗為患文景繼立乃委心歸順至武帝時獨其相呂嘉/不欲附從武帝使莊參以二千人往參辭不可故濟北)
(相韓千秋奮曰以區區粤又有王應獨相嘉為害/願得勇士三百人必斬嘉以報於是遣千秋入粤)仲儒
期死於奔吳(西漢灌夫字仲孺吳楚反時潁陰侯灌嬰/為將軍屬太尉請夫之父孟為校尉夫以)
(千人與父俱時孟年老潁陰侯强請之欎欎不得意故/戰常陷堅遂死吳軍中漢法父子俱有死事得與喪歸)
(夫不肯隨䘮歸奮曰願取/吳王若將軍頭以報父讎)義激君親名高竹帛臣雖無
似有慕昔人雖身塗草野死而不朽披肝瀝血昧死上
陳無任懇迫忠憤之至謹錄奏聞伏候勑㫖
　　進農書狀(貞元五年正月乙夘詔曰四序佳辰歴/代増置漢崇上已晉紀重陽或說禳除)
　　　(雖因舊俗與衆共樂誠洽厯時朕以春方發生/候及仲月勾萌畢達天地和同俾其昭蘓宜助)
　　　(暢茂自今宜以二月一日為中和節以代正月/晦日備三令節數内外官司休假一日宰臣李)
　　　(泌遂請中和節日令百官進農書司農獻穜稑之/種上從之此狀謂奉某月日勑宜以二月一日)
　　　(為中和節所司進農書永以為常式者當即貞/元五年二月作所進農書諸本皆作三巻公時)
　　　(葢未/第云)
右伏奉某月日勑宜以二月一日為中和節所司進農
書永以為恒式者臣伏以平秩東作虞書立制俶載南
畝周雅垂文此皆奉天時以授人盡地力於農食(一作/而豐)
(食/)自陛下維新令節益勵農功既立典於可傳每陳書
而作則耕鑿之利敷帝力於嘉謨稼穡之難動天心於
睿覽勤勞率下超邁古先凡在率土不勝幸甚前件農
書謹函封進謹奏
　　代人進甆器狀(公集有元饒州二書在元和八年/饒州當進甆器此必為元作也)
右件甆器等(一上有甆器/若干事字)並藝精埏埴制合規模禀至
徳之陶蒸自無苦窳合太和以融結克保堅貞且無瓦
釡之鳴(選黄鐘毁棄瓦釡雷鳴/注瓦釡喻庸下之人也)是稱土鉶之徳(漢司馬/遷傳堯)
(舜堂高三尺茅茨不翦飯上/簋歠土鉶音刑以盛羮也)器慙瑚璉(力展/切)貢異砮丹
(砮音/奴)既尚質而為先亦當無而有用謹遣某官某乙隨
狀封進謹奏
　　栁州舉監察御史栁漢自代狀(公元和十年三月/出為栁州六月二)
　　　(十七日到任此狀在栁州作也赦文在/元和六年詳下上中書門下舉李漢狀)
右狀准從前赦文常參官上後舉一人自代者伏見前
件官頗有才行長於政術久歴嶺南使職臣之所知敢
舉自代無任懇迫之至
　　上户部狀(元注云左降官員外置同正員俸料舊/用户部省員闕官錢充今請改授正官)
　　　(占闕不用上件錢每年約/計數萬貫此在栁州作)
右伏以左降官是受責之人都不釐務户部錢是准勑
收貯不合别支又所授員外官亦非舊制宗元在永州
日見百姓庄宅公驗有司户李邕判給處足明皆是正
官今請悉依故事為准並廢員外所置凡在貶黜授以
正員責其成功俾無虚授貯錢既免支用加數足應軍
須寔冀貨不濫分官無曠職謹狀
　　栁州上本府狀(元注云救兄蕩以竹刺莫果右臂/經十二日身死其莫誠禁在龍城)
　　　(縣准律以他物歐傷二十日辜内/死者各依殺人論本府謂桂管也)
右奉牒准律文處分者巳帖縣准牒待秋分後舉處分訖
伏以慈惠化人孝悌成俗屬吏所見皆許申明至公之
下敢竭愚慮竊以莫誠赴急而動事出一時解難為心
豈思他物救兄有急難之戚中臂非必死之瘡不幸致
殂揣非本意按文固當㳟守撫事亦可哀矜斷手方迫
於深哀周身不遑於逺慮律宜無赦使司明至當之心
情或未安守吏切惟輕之願况俟期尚逺禀命不遥伏
乞俯賜興哀特從屈法幸全微命以慰逺黎則必闔境
荷慈育之恩豈惟一夫受生成之賜倘以律文難變使
牒已行則伏望此狀便令廢格輕賜塵凟惶戰交深謹錄
狀上奉聽處分
　　為裴中丞伐黄賊轉牒(次前謝黄少卿賊表作孔/大夫即嶺南節度使孔戣)
　　　(陽中丞即容管經畧使陽旻李/中丞即安南都䕶李象古也)
當管奉詔與諸管齊進誅討邕管草賊黄少卿漢軍馬
歩等若干人各具兵馬數及軍將若干前牒奉處分竊
以天啓昌期大功畢集神開興運微惡盡除黄少卿等
歴稔逋誅舉宗肆暴恃狡兔之穴跧伏偷安憑孽狐之
丘跳踉見恠(跳音迢踉/音良走也)以為威弧不射天網可逃侵逼
使臣隳犯王畧恣其毒虐速我誅鋤敵國盡在於舟中
(史記吳起謂武侯曰君不/修徳舟中之人皆敵國也)還師已期於席上(史記蔡澤/謂應侯曰)
(君相秦計不下席謀不出廊廟坐制諸侯利施也/四海此謂當時席上之謀葢可以約還師之期)謂宜投
戈頓顙面縛乞身歸郡邑於王宫効黎獻於天吏而乃
繕兵補卒增壘閑途(閑一/作閉)正當天討之辰(書天討有罪/五刑五用哉)
更積鬼誅之罪(莊子為不善乎幽間/之中者鬼得而誅之)衆輕鬬蟻(晉殷仲/堪父甞)
(患耳聰聞牀下/蟻動謂之牛鬬)勇劣怒蛙(韓非子曰越王伐吳欲人之/輕死也出見怒蛙乃為之式)
(從者曰奚敬於此王/曰為其有氣故也)纎縞當强弩之初(史强弩之末力/不能以入魯縞)
孤豚僨肥牛之下(僨弗/問切)事同拾芥力易摧枮杪忽蜂腰
虚見辱於齊斧(齊側/皆切)突梯鼠首濫欲寄於旄頭𠞰絶有
時不索何獲某拱稽致命執銳忘生車甲既備於小戎
(詩小戎羙襄公也備/其車甲以討西戎)鯨鯢豈逃於誅戮(左傳宣公十二/年武非吾功也)
(古者明王伐不敬取其鯨鯢而封之/以為大戮於是乎有京觀以懲淫慝)竊觀上畧總帥中
權戰士義激於身心列校勢成於臂指蹶張之技盡出
於山林(漢申屠嘉傳申屠嘉以材官蹶張從高祖擊項/籍如淳曰材官之多力能脚踏强弩張之故曰)
(蹶/張)拔距之材徧徴於川洞(漢甘延夀傳投石拔距絶於/等倫顔師古曰拔距者有人)
(連坐相把據地距以為堅而能/拔取之皆言其有手掣之力)賞懸香餌令布疾雷莫
不鼔舞戎行䖍㳟師律投軀不愆於羽檄(漢高祖曰吾/以羽檄徴天)
(下兵未有至者注檄木長三尺用/徴召急則挿以鳥羽示急也)跂足惟俟於牙璋(周官/典瑞)
(掌牙璋以起軍旅以治兵守注云牙璋/琢以為牙牙齒兵象故以牙璋發兵也)今月某日奏事
官米蘭廻捧受詔命神飛首勇足蹈心馳歡聲洽於萬
夫勝氣横於千里國容不入履且及于寢門(漢胡建傳/制曰國容)
(不入軍軍容不入國左傳宣公十四年楚子使申舟聘/于齊無假道于宋及宋宋人止之華元曰過我而不假)
(道鄙我也鄙我亡也殺其使者必伐我伐我亦亡也亡/一也乃殺之楚子聞之投袂而起屨及于窒皇劍及于)
(寢門之外車及于蒲胥之/市注云窒皇寢門闕也)家事勿聞土巳填于左闔(國/語)
(吳語越王句踐將伐吳乃入命夫人王背屏而立夫人向/屏王曰自今日以後内政無出外政無入内有辱是子)
(也外有辱是我也吾見子于此止矣王遂出夫人送王/不出屏乃闔左闔填之以土去筓側席而坐不掃其命)
(大夫/亦然)即以月日全軍出次分道並進所期戮力敢告同
心孔大夫貞直冠時清明格物全體許國一心在公兵
精食浮為日固久容府陽中丞以義烈為已任勲襲太
常安南李中丞以英武為家風業傳彝器並膺邦寄克
達皇威南則浮海濟師共集堂堂之陣(孫子勿擊/堂堂之陣)東則
横海誓衆用成善善之功(詩緇衣以明有/國善善之功焉)以此鼔行坐
觀盡敵刑惟勿喜誅有可哀徴側之勇冠一方竟就伏
波之戮(馬援傳交趾女子徴側及女弟徴貳反於是璽/書拜援伏波將軍南擊之軍至浪泊上與賊戰)
(遂大破援追徴側/等斬其首傳洛陽)呂嘉之威行五嶺終摧下瀨之師(吕/嘉)
(南粤相也武帝時粤王願欲内附獨呂嘉建徳反朝廷/於是命路博徳為伏波將軍楊僕為樓船將軍及歸義)
(粤侯二人為下瀨將軍共討之嘉遂與其屬數百/人亡入海尋復追降之南粤乃平事見南粤傳)嗟此
陋微自貽擒滅勉成良畫速致殊勳雖荒徼之地固不
勞於有征而昇平之年將自此而何事書之竹帛寔謂
揚名事須移牒隣管以成掎角舉牒者(孤豚事見左傳/昭公十三年牛)
(雖瘠僨/于䐁上)
　　賀中書門下誅淄青逆賊李師道狀(元和十四年/次前栁州賀)
　　　(破東平/表作)
右今月三日得知進奏官某報前件賊以前月九日克
就梟戮者伏以天啓聖期神資良弼必有懲討以致昇
平蠢爾凶渠敢行悖亂締交於雷霆之下効逆於化育
之辰逞豺聲以欺天恣狼心而犯上嘉謀充叶威命旁
行破竹寧比其發機走丸未喻於乗勝(杜預云用兵如/破竹數節之後)
(迎刄而解孫子/序如丸之走盤)濁河清濟曾無溝洫之虞大峴琅邪不
聞涯岸之阻(峴胡典切河濟大峴琅/邪皆淄青間山水名也)天兵四合賊衆屢
摧然後赦刼脅之辜許其歸復寛詿誤之典期以撫循
(詿音/邽)外怛皇威中感聖徳雖在梟鏡豈不知歸(郊祀志/古者天)
(子祠黄帝用一梟破鏡孟康曰梟鳥名食母破鏡獸名/食父黄帝欲絶其類使百吏祠皆用之方士虚誕云以)
(歳始祓除凶災令神仙之帝食惡逆之/物使為逆者竟無有遺育也梟堅堯切)是以未極誅鋤
遽聞内潰鯨鯢已戮見東海之無波氛沴盡銷仰太陽
之普照功格於天地化合於陰陽一徳方繼於商書(書/咸)
(有一徳克/享天心)降神自同於周雅(詩維岳降神/生甫及申)遂使垂白遺
老再逢天寳之安搢紳諸生逺期貞觀之理某特承朝
奬謬列藩臣常以突刄觸鋒未為効節膏原潤草豈足
酬恩寤寐撫心不遑寧處今則削平之際慙無尺寸之
功開泰方初徒受丘山之寵無任憤激屏營之至忭舞
歡慶倍百恆情
　　賀中書門下平淄青後肆赦表(元和十四年次前/賀克東平赦表作)
右伏奉二月日徳音以淄青削平慶賜大洽率土之内
忭躍無窮伏以周滅三監但明誅放之罪(事詳/見書)漢平七
國更嚴斬殺之科(景帝紀七國舉兵皆反乃大赦天下/遣太尉周亞夫將軍竇嬰將兵擊破)
(之斬首十餘萬級追斬吳王濞於丹徒膠西王等皆自殺/夏六月詔曰迺者吳王濞等為逆起兵相脅詿誤吏民)
(今濞等已滅吏民當坐濞等及逋逃亡軍者皆赦之楚/元王子藝等與濞等為逆朕不忍加法除其籍毋令汙)
(宗/室)未有翦覆凶渠撫存疑類威暫行而徳洽誅纔及而
恩加操兵者悉獲歸休秉耒者更聞優復與之種食豐
以貨財疾苦盡除鰥孤咸育葬戰死之骨增以賞延憐
刄傷之肌存其廪給滌山川之舊汚申節義之餘寃功
多受三事之榮(詩三事大夫莫肯夙夜/注云三事謂三公也)節著有十連之
寵(禮記十國以/為連連有帥)較然逆順益以彰明和氣逺周罷七旬
之干羽(書舜舞干羽於两/堦七旬有苗格)仁風溥暢收六月之車徒(詩/六)
(月宣王/北伐也)寰海永康夷夏均慶某忝司戎旅獲奉昇平當
伊尹無恥之辰(書伊尹曰予弗克俾厥后為/堯舜其心愧恥若撻于市)見咎繇惟
輕之徳(書罪疑/惟輕)忭躍之至倍萬恒情無任慶賀之至
　　賀中書門下分淄青諸州為三道節度狀(元和十/四年次)
　　　(前代裴中丞賀分淄/青為三道節度表作)
右某伏見某月日制分淄青諸州為三道節度都團練
觀察等使者害氣盡除和風逺溥(一作/溥暢)裂壤既分其形
勝經野必正其提封河濟異宜海岱殊服八命作牧無
聞威福之源十國為連已肅澄清之政鼠無夜動鴞變
好音惠澤豈俟於崇朝仁化寧期於必代遂使琅邪即
墨田生無慮其異謀(史記齊湣王時田單為臨淄市掾/㑹燕使樂毅伐破齊湣王出奔巳)
(而保莒城燕師長驅平齊而田單走安平燕軍尋復攻/安平城壊單遂東保即墨時燕既盡降齊城獨莒即墨)
(不下俄燕昭王卒惠王與樂毅有隙單乃縱反間於燕/數出詭計而燕果陷其術中單乃縱火牛且進軍擊之)
(燕軍大敗所過城邑皆畔燕而/歸單齊故七十餘城皆歸舊)聊攝姑尤晏子但聞其
善祝(晏子嬰也事齊景公㑹公病期月不瘳諸侯之賓/問疾者多在時梁丘據與裔欵言於公曰吾事鬼)
(神豐於先君有加矣今君疾病為諸侯憂是祝史之罪/也盍誅之以辭賓晏子曰聊攝以東姑尤以西其為人)
(也多矣雖其善祝豈能勝億兆之詛君若誅於祝史修/徳而後可聊攝齊西界也平原聊城縣東北有攝城姑)
(尤齊東界也姑水尤水/皆在城陽郡東南入海)㳟以相公謨參禹績制出蕭規
光輔聖神永康黎獻某獲逢開泰忝守方隅抃躍之誠
倍百恒品
　　為裴中丞上裴相賀破東平狀(次栁州賀破東平/表作裴相公度也)
右伏以逆賊李師道克就梟擒已具中書門下狀賀訖
某忝居末屬特受深恩踊躍不寧輒復披露竊以自古
中興之主必有命代之臣一徳同功以叶休運故申甫
方召成宣王復古之勳(謂申伯尹吉甫/方叔召伯也)吳鄧宼耿致光
武配天之業(謂吳漢鄧禹/㓂恂耿弇也)此皆上下齊志中外悉心雖
成功則多而陳力甚易豈若閣下挺拔英氣邁越常流
獨契聖謨以昌鴻業廟畧初定異議紛然詆訕盈庭萋
斐成市(萋音妻盛貌斐妃/尾切分别文也)閣下秉心不惑定命彌堅討
淮右之凶則下車而授首服恆陽之虜則馳使而革心
(淮右謂討吳元濟度既平蔡乃遣華州刺史鄭權為横/海節度使統徳棣滄景等州而王承宗不敢為亂也)
况師道惡稔禍盈鬼怨神怒恣行悖慢敢肆欺誣天兵
四臨所至皆㨗次又捨其將校許以歸還罪止一夫恩
加百姓豺狼感化梟鏡懐仁自致誅夷以成開泰萬方
有慶四海無虞遂令率土之人盡識太平之理盛徳大
業振古莫儔然則布政明堂勒功東嶽光垂後祀輝映
前王神化允屬於聖君崇勳寔歸於宗衮慶賀之至倍
萬恆情
　　為裴中丞上裴相乞討黄賊狀(次前謝討黄/少卿賊表作)
某材質無堪授任非次當有事之日忠懇莫施遇成功
之辰慙憤空積陳力之志誓死不渝伏惟仁恩終賜展
効今者中華寧謐異類服從唯此南方尚餘㓂孽伏以
黄少卿等憑培塿以自固(培薄口切塿朗口切/小冢也又小阜也)合莝脆
以為强(莝寸卧切脆此/芮切易斷也)刼脅使臣侵暴列郡雖狐鼠之
陋無足示威而蜂蠆之微猶能害物必資翦伐方致和
平庶盡駑蹇之勞以答恩榮之重撫心踊躍夙夜不寧
私布丹誠敢期明鑒無任感激屏營之至
　　為桂州崔中丞上中書門下乞朝覲狀(次前巻請/朝覲表作)
　　　(中丞崔/泳也)
右某幸遇文明叨承委寄理戎典郡十有四年瞻戀闕
庭神魂飛越項在邕州屢陳誠懇謬施進律之寵(禮記/有功)
(徳於民者/加地進律)未遂執圭之願(左傳朝聘有圭周禮大宗伯/之職曰公執鎮圭侯執信)
(伯執/躬圭)相公膺賢輔聖大叙彝倫中外之臣出入更踐某
自領桂管又逾再周企鸞鷺於紫霄獨無羽翼仰星辰
於黄道徒竭丹誠(渾天圖天有黄赤二道禮記注疏/日月四時遊于黄道其方不同)况
正月㑹朝逺夷皆至(周官春/見曰朝)六歲來見要服有期(書六/年五)
(服一朝國語要服者貢/注云要服六歲一見)豈使班超之望長懸(東漢班超/傳超以久)
(在絶域年老思歸十二年上疏曰臣聞太公封齊五世/葬周狐死首丘代馬依風夫周齊同在中土千里之)
(間况於逺處絶域小臣能/無首丘依風之思哉云云)子牟之戀空積(莊子魏公子/牟身居江湖)
(之上心馳乎/魏闕之間)伏乞特申微願錄授冗員徴故事而不遺
揆夙志而斯畢入天子之國願附禮於小侯拜丞相之
車敢希榮於下客(一更有無任懇禱屏營之至/輕凟威重戰汗伏深謹狀)
　　為南承嗣上中書門下乞兩河効用狀(次前請從/軍狀作)
右伏以越敗夫差多㑹稽納官之子(事詳南府君睢陽/廟碑及送南涪州)
(量移澧/州序)趙摧栗腹即長平死事之孤(史記趙奢傳趙成/王時秦與趙兵相)
(距長平時奢巳死趙以其子括代之已而軍敗數十萬/之衆遂降秦秦悉阬之燕用栗腹之謀曰趙壯者盡於)
(長平其孤未壯舉兵擊趙趙使亷頗將大破燕/軍于鄗殺栗腹遂圍燕燕割五城請和乃聽之)何者義
烈之餘色氣猛厲上將効於國用下欲濟其家聲所以
憤激悽愴常思致命者也某先父死難睢陽事存簡冊
屢降優詔榮及子孫爰自繦緥超陞品秩肉食廪給未
嘗暫停頃守涪州屬西蜀遘逆將致死命以盡夙心寢
戈嘗膽志願未究㑹刀筆之吏寘以深文首級之差今
復誰辯薏苡之謗不能自明(馬援傳援初在交趾常服/薏苡欲以為種軍還載之)
(車中時人以為南土珍怪權貴皆望之援時方有寵故/莫以聞及卒有上書譛之者以為前所載還皆明珠文)
(犀帝怒援妻孥懼不/敢以䘮還舊塋葬)猶賴舊勳謫居樂土食人力之粟
守無事之官拳拳血誠無所陳露伏見明制興師討伐
恒冀蔑爾小醜尚欲逋誅某才非古人志慕前烈願得
身當一隊効死戎行竭平生之忠懇申幽明之寃痛撫
劔心往發言涕零嘗聞漢法有奮擊匈奴者諸侯不得
擁遏又况丞相總軍國之重定廊廟之謀固當宏奬無
所棄捐伏乞哀憫收撫以成其心無任懇迫惶恐之至
　　柳州上中書門下舉柳漢自代狀(次前栁州舉監/察御史栁漢自)
　　　(代表/作)
右伏准元和六年十月十七日勑常參官授上後三日
内舉一人以自代便具所舉人兼狀上中書門下者今
奏請前件官自代謹連狀
　　為長安等縣耆夀詣相府乞奏復尊號狀(已具三/十七巻)
　　　(為京北府請/復尊號表注)
右某等(一上更有長安縣耆/夀某乙若干人字)伏以生長明時游泳皇澤
鼔腹且知於帝力食毛敢忘於君恩竊見近者祥瑞所
呈周於百郡豐稔之報均於四方有以知上𤣥降靈誕
告嘉應彰我君文明之化仁育之恩大道既行鴻名未
舉是以殷勤昭著如斯而不巳者也某皆陶煦純仁成
此耇老(煦火羽/切烝也)生既無補死而何求唯願上聞帝閽復
建尊號用彰聖徳以報皇慈披露血誠伏守天闕麋軀
碎骨猶生之年謹以今日詣光順門輒進奏訖(奏一/作表)伏
惟相公贊翊明主共致太平而使名號尚鬱天人失望
草野愚鄙竊有惑焉伏望敷奏之際開陳其要俾下情
允達大願克從退就泉壤樂而無恨輕黷國相伏待典
刑謹狀
　　為京畿父老上府尹乞奏復尊號狀(狀謂今請詣/光順門進表)
　　　(當在前狀/之前作)
右某等幸以羸老獲覩昇平蹈舞薫風謳歌夀域譬之
草木何以報天寤寐焦勞不知所措伏見聖君臨御𤣥
化升聞瑞應匝於萬方(匝作答切/與帀同)豐報窮於四海神祗
注意天地傾心覺悟生人必有為者葢以挹損徽號近
二十年盛徳益光大名未復致逺邇積慮幽明憤懐故
自古以來嘉瑞之至未有如今歲之盛也斯乃上𤣥深
㫖下人懇誠勤勤相符正在於此某等眷戀明時朝夕
是切唯願早復大號以契天心庶得聖政益光鴻化彌
逺少遂踴躍之甚今請詣光順門進表昩死上陳伏以
侍郎道合君臣惠敷黎庶倘遂收採愚慮致貢大庭俾
草萊微誠得達萬乗非所敢望惶懼伏深謹狀
　
　
　
　栁河東集巻三十九
欽定四庫全書
　栁河東集巻四十
　　　　　　　　　　　　唐　柳宗元　撰
　祭文哭辭一十五首
　　祭楊憑詹事文(元和十二年栁州作公集有亡妻/𢎞農楊氏墓誌云貞元十五年卒)
　　　(此文謂某以通家承徳夙奉良姻莫成子姓早/䘮淑人迨今挈然十有八祀葢自貞元十五年)
　　　(已夘至元和十二年丁酉為十八年也據憑傳/元和四年為京兆尹以御史中丞李夷簡素與)
　　　(憑有隙乃劾奏其贜罪及不法事天子以憑自/尹京兆人頗懐之遂詔出守賀州臨賀尉公謂)
　　　(京兆之難下多怨怒/顛沛三載葢謂此耳)
年月子壻謹以清酌庶羞之奠昭祭於丈人之靈卿雲
輪囷天漢昭回(西京雜記慶雲或曰卿雲/詩倬彼雲漢為章于天)自然物外寧
雜塵埃公禀間氣(間居/莧切)心靈洞開翺翔自得誰屑羣猜
孝友忠信聞於九垓摛華發藻(摛抽知切又音/離說文張也)其動如
雷世榮甲科亦務顯處公之俊徳有而不顧御史之選
朝之所注公勤於養投劾引去時任方隅威刑是務公
施其惠亦莫有􁒜(五故切/與迕同)京兆之難下多怨怒或由以
黜瓦石盈路公捍其强仁及童孺左遷而出擁道牽慕
道峻多謗徳優見憎煩言既詆倚法斯繩南過九疑東
逾秣陵顛沛三載天書乃徵入傅王國嘉聲聿興詹事
東宫致政是膺年唯始至道則彌勵頡頏今古(頡奚結/切頏音)
(抗人音岡飛而上/曰頡飛而下曰頏)優游徳藝寔期濬發再光文陛誰謂
昊天遽兹降厲嗚呼哀哉某以通家承徳夙奉良姻莫
成子姓早䘮淑人恩禮斯重眷撫惟新綢繆其志寔敬
寔勤迨今挈然十有八祀家缺主婦身遷萬里謗言未
明黜伏逾紀徳輝間絶音塵莫俟歲首發函視逺如邇
雖當沉痼心術猶治撫膺頓首流泣瞪視(瞪澄應切/直視貌)既
斂而還莫傳音㫖嚮風長慟於兹已矣嗚呼哀哉承訃
之始卜兆既逾載馳斯文出拜路隅哀從海澨(視裔/切)禮
致皇都寸誠相續終歲不渝天道悠逺人世多虞寄心
雙表長恨囚拘嗚呼哀哉
　　祭穆質給事文(一作祭穆撫州文據傳質舉賢良/方正累擢至給事中元和四年坐)
　　　(與揚憑善出為開州刺史卒然此文謂黜刺南/方義言盈口又云王命南下郡符東剖留滯湮)
　　　(淪殱此遐夀必是自開移撫未行而卒也公謂/欲遡海風以窮洛涘文葢栁州作豈質元和十)
　　　(二三年間方自開遷撫故耶所謂公之伯仲信/為先執葢穆賛穆質穆員穆賞皆見于先友碑)
　　　(陰記/云)
昭祭於給事五丈之靈自古直道鮮不顛危禍之重輕
則繫盛衰矯矯明靈克丁聖時形軀獲宥三黜無虧賢
良發䇿始振其儀天子動容敬我直辭載之冊府命以
諫司抗姦替否與正為期奏書百上知無不為誰謂劉
賈英風莫追給事黄門奉職樞機封還付外動獲其宜
無曠爾位惟公在斯達道之行寔惟交友患難相死其
廢自久公寔毅然誓均悔咎挺身立氣不改其守黜刺
南荒義言盈口封章致命志期隕首邈矣高標誰嗣於
後王命南下郡符東剖留滯湮淪殱比遐夀嗚呼哀哉
公之伯仲信為先執感激之風道同義立中司守直姦
權是襲致之徽纆(音墨索也易/係用徽纆)誣以賄入瑣瑣其徒搒
訊愈急(搒音彭笞擊也瑣瑣其徒謂/楊瑗胡珣韋顗用意推鞫之)詔下三司議於洛
邑噫我先君邦憲是輯平反羣枉大忤三揖危法旋加
譖言俄及左宦夔國義夫掩泣邪臣既黜乃進其級端
於庶寮直聲允集䖍䖍小子夙奉遺則公在郎位再罹
擯抑(擯必刄/切斤也)時忝憲司竊分枉直抗辭犯長有志無力
惟韓洎劉同憤霑臆(謂韓泰劉/禹錫也)道之不行銜媿罔極公
在左掖議登秋官先定於志將發其難决白無狀以申
禍端秉心撰詞義不可干㑹逢友累曾莫自安感於禇
中有涕汎濫(禇展呂切/絮裝衣也)嗚呼哀哉夀宫久翳狼荒萬里
禮不可違誠不可弭抽哀洩忿舒文致美願遡海風
以窮洛涘清明如在神鑒何已嗚呼格思以慰勤止
　　祭呂衡州溫文(作之年月具本篇溫之生平公甞/為衡州刺史東平呂君誄極所稱)
　　　(道葢不獨於/此文見之也)
維元和六年歲次辛夘九月癸巳朔某日友人守永州
司馬員外置同正員栁宗元謹遣書吏同曹家人襄兒
奉清酌庶羞之奠敬祭於呂八兄化光之靈嗚呼天乎
君子何厲天寔仇之生人何罪天寔讎之聰明正直行
為君子天則必速其死道徳仁義志存生人天則必夭
其身吾固知蒼蒼之無信莫莫之無神今於化光之殁
怨逾深而毒逾甚故復呼天以云云天乎痛哉堯舜之
道至大以簡仲尼之文至幽以黙千載紛争或失或得
倬乎吾兄獨取其直貫於化始與道咸極推而下之法
度不忒旁而肆之中和允塞道大藝備斯為全徳而官
止刺一州年不逾四十佐王之志没而不立豈非修正
直以召灾好仁義以速咎者耶宗元幼雖好學晚未聞
道洎乎獲友君子乃知適於中庸削去邪雜顯陳直正
而為道不謬兄寔使然嗚呼積乎中不必施於外裕乎
古不必諧於今二事相期從古至少至於化光最為太
甚理行第一尚非所長文章過人畧而不有夙志所蓄
巍然可知貪愚皆貴險很皆老則化光之夭厄反不榮
歟所慟者志不得行功不得施蚩蚩之民不被化光之
徳庸庸之俗不知化光之心斯言一出内若焚裂海内
甚廣知音幾人自友朋彫䘮志業殆絶唯望化光神
其宏畧震耀昌大興行於時使斯人知我所立今復往
矣吾道息矣雖其存者志亦死矣臨江大哭萬事已矣
窮天之英貫古之識一朝去此終復何適嗚呼化光今
復何為乎止乎行乎昧乎明乎豈蕩而為太空與化無
窮乎將結而為光耀以助臨照乎豈為雨為露以澤下
土乎將為雷為霆以泄怨怒乎豈為鳳為麟為景星為
卿雲以寓其神乎將為金為錫為圭為璧以栖其魄乎
豈復為賢人以續其志乎將奮為明神以遂其義乎不
然是昭昭者其得已乎其不得已乎抑有知乎其無知
乎彼且有知其可使吾知之乎幽明茫然一慟腸絶嗚
呼化光庶或聽之
　　祭李中丞文(中丞名字未詳文謂始終七載不忘/祇勤當是貞元十四年已拜御史中)
　　　(丞也作之年/月具本篇)
維貞元二十年歲次甲申五月某朔二十二日故吏儒
林郎守侍御史王播將仕郎守殿中侍御史穆質奉議
郎行殿中侍御史馮邈承奉郎守監察御史韓泰宣徳
郎行監察御史范傳正文林郎守監察御史劉禹錫承
務郎監察御史裏行栁宗元承務郎監察御史裏行李
程等謹以清酌之奠致敬於故中丞贈刑部侍郎李公
之靈惟公堅貞守道潔亷成徳當官秉彝卓爾孤直高
節外峻純誠内植臨事不回執心無惑矯矯峻節擢於
天枝式是邦族粲其羽儀發跡内史參其軍事自下劘
上直詞屢至于後受邑歴撫疲人公去逾久人滋咏呻
復從京邑辟署司錄振其綱條端我甸服黠吏屏氣貪
官窒慾赫赫有命登於王庭邦賦以修國用是經寔抗
其長以奉准程校其簿書無失奇贏(奇音羈與畸同説/文殘田也贏音盈)
(說文有餘/賈利也)進為正郎勾㑹是專(㑹古外切/總合也)乃刺於商虎
節登山化塉為沃(周官小行人建天子之六節/山國用虎節塉音籍薄土也)致夷於
艱道途謳歌有詔徵還丞我御史執其憲矩糾逖之志
(逖音/廸)直清是舉慎擇寮吏必薪之楚終始七載不忘祗
勤事無觀瞻道有屈伸皂囊密啟(見上屢皂/其囊注)忠懇屢陳
令望逾重名卿是屬拖紳遽聞(拖徒我切論語疾君視/之東首加朝服拖紳)
巻衣已復(復招魂復魂也朝服大夫以𤣥赭世婦以襢/衣士爵弁士妻以稅衣皆升自東榮中屋履)
(危北靣三號/巻衣投于前)禮備贈賵恩加命服窀穸有時(窀株倫切/穸音夕)
歲月逾蹙播等猥備官屬况當薦延承其規模奉以周
旋近或逾月逺則累年咸承至公官守獲全故事盡在
遺風藹然俯仰庭際顧慕潺湲(潺鉏山切/湲胡鰥切)致誠一觴拜
訣堂筵嗚呼哀哉
　　為韋京兆祭杜河中文(杜河中確也徳宗貞元十/四年九月以太常卿為同)
　　　(州刺史十五年十二月自同州為河中尹河中/絳州節度使十八年三月以河中尹行軍司馬)
　　　(鄭元代之夏卿之為京兆尹在十七年十二月/而十九年三月李寔已為京兆則杜公之死當)
　　　(在十八年矣/文是時作)
維年月日甲子京兆尹韋夏卿謹以清酌之奠致敬于
故河中節度贈禮部尚書杜公之靈自古謀帥恒在諸
儒晉登郄縠亦以詩書(左傳僖公二十七年晉作三軍/謀元帥趙衰曰郤縠可臣亟聞)
(其言矣説禮/樂而敦詩書)爰及近代二柄殊途授鉞之臣率由武夫
時惟明靈道冠學徒天子有命總其戎車何以邦之維
絳及蒲有山有河殿此大都焜燿昌時(焜音混/燿音耀)振宣
後學命服之盛光於列岳謂保豐福永縻王爵夀如何
期神不可度嗚呼哀哉大歴之歲詔徵茂才時忝同道
(一作/利)俱起草萊懐䇿既陳綸言煥開考第居甲自天昭
回分命邦畿步武獲陪同志為友星霜屢廻長我十年
禮宜兄事周遊歡洽莫不如志於後多幸謬列周行又
同制書並命文昌及余稍遷吏部為郎公屬中兵此焉
分行再獲聨事東西相望(音/忘)出處同道樂惟其常後余
出刺九載南服公自左輔遂膺推轂我勤魏闕爰總九
流誰謂河廣願言莫由烹魚之問往復相醻(音/酬)惠好斯
厚惟以綢繆(綢音由切/繆莫彪切)余弟宗卿獲庇仁宇命佐亷問
忘其愚魯假以羽翼俾之騫翥(翥章恕切/飛舉也)惠文峩峩(惠/文)
(冠也漢張敞傳秦時/獄法吏冠柱後惠文)赤紱在股榮映斯極從容何補承
慶唯深報恩無所嗚呼哀哉天子震悼哀我良臣密
印追贈尚書禮殷四方興嗟况此故人循念平昔徘徊
悲辛卜葬斯及禮儀畢陳敬薦行潦洩哀兹辰嗚呼哀
哉
　　為韋京兆祭太常崔少卿文(崔少卿考之史傳未/詳惟摭諸表系有崔)
　　　(隠甫之孫溉者一人為太常少卿當即此也文/謂夙歲同道從容洛師又云洛中十人談者榮)
　　　(之惟鄭洎齊各登鼎司據夏卿傳始在東都傾/心辟士頗得才彦其後多至卿相世謂之知人)
　　　(其以此耶貞/元十八年作)
維年月日甲子京兆尹韋夏卿謹以清酌庶羞之奠敬
祭於亡友故太常少卿崔公之靈惟靈率是良志蹈其
吉徳炳蔚文彩周流學殖孔氏之訓專其傳釋黄老之
言探乎幽賾六書奥秘是究是索叩爾𤣥關保其真宅
藝成行備披雲騁跡康莊未窮(康莊道路也說文五達/謂之康六達謂之莊)
濛汜已極(楚辭天問出自湯谷次于濛汜注云汜水涯/也言日出東方湯谷之中暮入西極濛水之)
(涯/也)嗚呼哀哉夙歲同道從容洛師接袂交襟以遨以嬉
䇿駕嵩少(嵩山少室山在/河南府登封縣)泝舟瀍伊(瀍水伊水在河南/府河南縣皆本洛)
(州/也)笑咏周星其樂熈熈丹霄可望青雲可期洛中十友
談者榮之惟鄭洎齊各登鼎司或䘮或存山川是違繄
我夫子宜相清時命之不遐孰不悽悲嗚呼哀哉往佐
居守及爾同寮笑遨交歡匪夕則朝入同其室出聨其
鑣(悲嬌切說/文馬銜也)投文報章既歌且謡及我為郎優游吏部
公為御史持憲天路文陛徐趨眷戀相顧歡愛之分有加
於素自我于邁厯刺東吳離憂十年復會名都余為侍郎
銓總攸居實得茂彦奉其規模聫事合情又倍其初我尹
京兆君亞奉常步武相望佩玉以鏘謂保愉樂長此翺翔
抱疾㡬何忽焉其亡嗚呼痛哉原念往昔愛均骨肉我有
書笥盈君尺牘寤言在耳古今何速失涕興哀匍匐往哭
撫筵一呼心焉摧剥(普木/切)日月逾邁佳城遽卜素車千里
逶迤山谷(逶於危切迤/音移委曲也)晦爾精靈藏之斧屋(禮記孔子之喪/有自燕來觀者)
(子夏曰聖人之𦵏人與人之𦵏聖人也子何觀焉昔者夫子/言之曰吾見封之若堂者矣見若坊者矣見若覆夏屋者矣)
(見若斧者矣注云覆謂茨瓦也夏屋今之門/廡也其形旁廣而卑斧形旁殺刃土而長)嗚呼哀哉丹旌
即路祖奠在庭去此昭昭就爾㝠㝠敬陳泂酌以告明
靈臨觴永慟庻冩哀誠嗚呼哀哉伏惟尚饗
　　為李京兆祭楊凝郎中文(李京兆寔也貞元十九年/四月公時為藍田尉作)
維貞元十九年嵗次癸未四月辛未朔某日檢校工部
尚書京兆尹司農卿李寔謹以清酌庶羞之奠敬祭於
故兵部郎中楊公之靈惟靈清標霜潔馨徳蘭薫沖和
茂著孝友彰聞濬發洪緒激揚清芬思侔徳祖學紹子
雲瑩彼靈府彬其英文吐論冠時舒華軼羣百氏之奥
一言可分旁貫釋老豈伊典墳謂躡公相(躡尼/輒切)贊揚聖
君高山安仰逝水沄沄嗚呼哀哉惟是伯仲並為士則
連擢首科迭居顯職公之懿羙發自朋僚播于四方令
問克昭炯然獨識卓爾孤標翼翼其容羽儀清朝載筆
東掖動無不紀起草南宫時論增美大梁有艱天子是
使密勿之謀唯道是履復歸(一云/歸服)郎署職兹中兵簡稽
無撓以考其成英風未攄沉痾遽嬰孰云積善降以促
齡昔歲江表獲同宴語謬為好仁不我遐阻公之元兄
復惠徳音優游多暇眷盼逾深情言盈耳尺素相尋冀
兹競爽焜燿儒林及此凋落秪摧我心嗚呼哀哉遣車
就引(遣詰戰切見户部郎/中魏府君墓誌銘注)哀挽先路迅風淒悲頽景幽
暮傾都殄瘁揮涕相顧矧兹故人誰任痛慕潢汙一觴
詎寫平素尚饗
　　為安南楊侍御祭張都䕶文(楊侍御未詳其名或/即楊憑之弟凌然唐)
　　　(史雖謂凌終於侍御史而先友記云凌以大理/評事卒則與史所載異矣豈憑别一從父弟為)
　　　(侍御史故史云凌耶張都䕶公嘗為/之誌所載與此皆合今悉随文附之)
維年月日故吏某職官某敬祭於故都䕶御史中丞張
公之靈交州之大南極天際禹績無施强秦莫制或賓
或叛越自漢世聖唐宣風初鮮寧歲稍臣卉服漸化椎
髻卒為華人流我愷悌士燮之理惟公克繼(士燮晉范/文子也此)
(謂安南都䕶/府治交趾云)勤勞逺圖敷贊嘉惠銅柱南表前功載修
(謂公復銅柱為正/制也事詳見誌注)空道北出式遏蠻陬梯航連連旌斾
悠悠輻湊都㑹(輻音福湊干候/切説文㑹也)皇威以流方荷天寵宜
公宜侯聲馳帝鄉魄降炎州嗚呼哀哉公昔試吏時推
清能(謂公為蘄州蘄/春主簿時也)公昔乗軺人知凖繩鰥嫠以安征
賦用登(謂公以左領軍衞兵曹/為安南經畧廵管也)柱史稍遷郎曹繼昇(謂/公)
(檢校尚書禮/部貟外郎也)程功佐理海裔斯澄(謂公為安南/副都䕶也)乃紀南
方專任是憑(謂公遷檢校太子右庶子兼安南都䕶兼/御史中丞充本管經畧招討處置等使也)
禮分五玉(書修五禮五玉注云修吉凶賓/軍嘉之禮五等諸侯執其玉)恩錫百朋(詩/錫)
(我百朋箋云古者貨貝五也/貝為朋百朋言得祿之多)開府辟掾羣英攸屬顧兹陋
微敢厠甄錄既受筐篚載加命服賜有楚冠用慙豸角
(應劭漢官儀曰獬豸獸主觸不直故/執憲者以其角形為冠豸大蟹切)星言赴命注望帷
幄視險如夷瞻程非邈伯氏左官爰滯中途流連隠憂
言念涕濡子姓莫在使命頓殊(命一/作令)兢魂弔影敢廢斯
須情留江徼(音/呌)夢結天隅恩切有裕義乖從役顧慕長
慟展轉增惕膂力猶在中腸屢激方俟銷憂永期投跡
謙徳不福法星降灾庭懸遽徹(禮記大夫無故不徹懸/注云懸樂器鐘磬之屬)
(正義曰無灾變/則不去樂也)馹訃爰來(馹音/日)撫躬益恨循顧增哀瞻
容莫及報徳何階輤車北轅(輤音茜/䘮車也)申奠克諧望拜徒
至音塵永乖南州斗酒庶寫幽懐
　　祭萬年裴令文(萬年令裴瑾也公嘗為瑾墓碣云/元和十二年七月卒文必是時作)
　　　(又云後夫人栁氏即此所謂/追惟淑徳嬪于君室者也)
惟靈孝友之性寔惟天與飾以儒書洽其譽處枵然不
量(枵虛嬌切/虚大貌)廓爾其宇人以義來我以身許褰裳赴急
不避寒暑交半域中多容鮮拒賢於博奕媚兹讌語或
泛或沉兩得其所考禮成文墜章克舉(謂公撰二/陵集禮也)展樂
承職音官式序既聨奏復亦圖筍簴播在奉常永傳儀
矩(謂公為太常主簿集樂/事作坐立二部伎圖也)脱畧細謹慠忽煩言坦然自
居無顧仇怨卒成官謗莫究禍源坐黜中徙再期騰騫
孰云蓄憤遽此歸魂(謂公為萬年令為金川猾吏所誣/奏再謫道循二州佐掾會赦量移)
(吉州長史/而卒也)嗚呼哀哉世稱姻黨鮮克終吉唯我與君久
而逾密追惟淑徳嬪於君室上順尊卑下歡儔匹致其
孝敬式是仁恤爰及童孩處心勿失君之仲季茂於文
術游藝相從操觚散帙顧余蹇劣厠跡奔逸二紀於今
情交若一屢聞凋缺互見遷黜契闊伶□分形間質方
期末路稍追曩日時不我謀於焉斯畢營營衞尉獨守
邦秩想其永哀淮海蕭瑟嗚呼哀哉聞疾馳簡其命未
返翩其訃書來自番禺(番音潘禺魚容切番禺二山名/在南海今廣州與循為近故云)
塊守窮荒山䕫與居(山䕫獸名也/如龍而一足)有眉不伸有志不舒
况逢零悴當此囚拘拊膺長慟長慟何如菲禮無取沉
哀有餘嗚呼哀哉
　　祭呂敬叔文(吕敬叔恭也公甞為呂侍御恭墓誌/卒以元和八年六月年止三十有七)
　　　(此公所以重惜之也其曰惟子之兄志同義/比官刺一州四十而死盖言吕衡州温云)
維年月日朔友人從内兄守永州司馬員外置同正員
柳宗元謹以酒肉之奠致祭於亡友呂敬叔之魂嗚呼
鞠躬歴聘或以不答(謂孔/子也)屠魚乖離夫何克合(謂呂/尚也)大
或不容小或見遺往來逢迎今古參差惟子之中忠勇
充之以誠與物退受其疵智謀宏長辯論恢奇巖峩博
大(巖一/作巍)與世異資何付之器而躓於時(躓知利/切跲也)嘗曰余
武王功是期誓耆其力(耆渠伊切詩/耆定爾功)以達皇威邊鄙不
靖俾供輿師諸侯順道戎貊咸宜今其没矣哀志之違
知之無補世又罕知嗚呼哀哉昔與子游尚疑其志及
觀其長誠任其事日異其能歲增其智進如川行浩浩
而遂天乎有亡中道是棄余慎取友惟心之䖍周遊人
間餘二十年擯辱非恥升揚非賢一貫於道無四五焉
子之知我不以事遷言而見信貌阻心傳我黜終世子
夭於前徒稱子志誰信我言與子俱已孰云後先惟子
之兄志同義比官刺一州四十而死子仕方初百年有
幾如何黙黙去我遄已(遄淳㳂切説/文往來數也)有穉之妻有弱之
子海壖東周(壖而/先切)號哭萬里葬紖之行獲出於此(紖大/刄切)
(與絼同説文牛系也周禮封人置其絼公時在永吕殁/廣州其孤爽等以其柩如洛陽祔葬于大墓故云獲出)
(于此/也)爰陳酒肉式嘉且㫖讀兹哀辭以奠而誄嗚呼敬
叔吾道已矣尚饗
　　祭崔君敏文(崔君敏即朝散大夫永州刺史崔公/也公甞為之誌所載甚詳元和五年)
　　　(九月在永州卒/文葢是時作)
夫産崑崙者難為玉植鄧林者難為木公以令望顯於
華族藝䆳六書(周官保氏掌教國子以六藝五曰六書/注象形㑹意轉注處事假借諧聲也)
學該十錄躭此黄老(躭都/含切)恬於寵辱入補黒衣(謂公以/千牛備)
(身佐環衛也戰國策左師觸龍言於趙太后曰老臣/賤息舒祺最少不肖願令得補黒衣之數以衛王宫)出參
甸服(謂公為盩厔三/原藍田尉也)紀綱淮海政令惟肅(謂公為揚州/録事參軍也)宰
制岳濱周於仁育(謂公為許州臨潁/汝州龍興令也)儲闈典議直清攸
屬(謂公為太子/司議郎也)久次推能二州繼牧(謂公為歸州刺/史遷永州也)至
於是州率由舊俗和易勿亟優游自足既有少吏勤於
庶獄妖誣殄除淫祠翦覆(謂公擒戮妖帥毁焄蒿淫/昏者千餘室也事詳見誌)出
令三歲人無怨讟進律未行歸神何速某咸以罪戾謫
兹炎方公垂惠和枯槁以光鳴鑾適野泛鷁沿湘(鷁倪/歴切)
廣筵命樂華燭飛觴高歌屢舞終以無荒紛慮斯併憂
懐暫忘良時不再斯樂難常今其奈何顧慕感傷嗚呼
室有迭去川無息流追懐曩辰怳若夢遊奠徹中寢魂
遷乗舟邦人永思匍匐隠憂况我懐徳心焉若抽潔誠
可鑒蘋藻非羞
　　祭段𢎞古文(段𢎞古公甞為之誌此本不載已别/列之外集觀其以直遊諸公間而卒)
　　　(不克用惜哉元和九年卒於桂州永州刺史崔/公能以公及劉禹錫之薦知之及致其䘮來永)
　　　(為具費歸葬於澧公之文/當其䘮之過永而祭之也)
世病乎直人悦其和行而不容雖聖奈何提其信義誰
與同波硜硜以終(硜丘/耕切)堅不可磨(論語不曰堅/乎磨而不磷)游得其
仁友擇其益始於可進終㑹於厄精誠介然將貫金石
追恩懐舊興詞憤激君昔來辱備聞嘉言宵㑹北堂晝
宴南軒去適於越不日其旋載除我居望爾北轅今者
之來丹旐有翩閟兹英志限此中年嗚呼哀哉君寔斯
貧有子而㓜孰云履信惟天所祐道途之費敢廢於舊
志君之行銘石斯授有潔其觴有楚其豆庶鑒於誠臨
兹饗侑
　　哭張後餘辭(作之年月未詳惟辭謂既得進士明/年疽發髀卒當在京師時作也附次)
　　　(貞元十/八年丈)
後餘常山張氏孝其家忠其友為經術甚䆳而文少余
七年頗弟畜之與之居終日冲然忘其有人與之言鏗
然而厲(鏗丘/耕切)辯而歸乎中凡人有道而不顯於世則曰
非其世也(一無則/曰字)道而得乎世然而(一作/猶)不顯則曰命
命之微不可知知而索乎外者曰性與貌後餘之性可
謂良矣其貌可謂肅矣博實宏裕宜為大官耇老求其
所以夭賤無可得焉既得進士明年疽發髀卒(疽子余/切髀音)
(陛/)後餘之死人咸痛之曰天之佑善人而殺是子何也
激者曰天之殺恒在善人而佑不肖莊周之説以為人
之君子天之小人張君豈天所謂小人者耶是二者又
非論之適也吾謂善與惡夭與夀貴與賤異道而出者
也無取喜怒於其中道之出者多其合焉者固少是以
君子之難貴且夀也後餘母老而䘮良子東西行者助
之哭焉况其知者耶然後餘不與諂冒者同貴不與悖
亂者同夀歸潔乎身聞道而死雖勿哭焉可也嗚呼向
更使既聞道而且貴且夀則其顯庸也逺矣又烏能勿
痛乎遂哭之以辭
嗟嗟張君善不必夀惟道之聞一日為老人皆反是百
稔猶㓜子之優游是亦黄耇嗟嗟張君寵不必貴尊嚴
為人早服高位淫諛肆慾銀艾淪棄子之崇高無媿三
事吾見皤皤而童(皤音婆老/人白也)赫赫而辱進襦袴于几杖
負泥塗于冕服已雖有餘人視不足子之跡不混乎其
間者幸也宜賀而弔宜歌而哭吾其過乎與其寵而加
貴善而加夀道施于人慶及其母從容邦家樂我朋友
豈不光裕顯大歟而不克也則弔而哭者其無過乎嗚
呼
　　祭李中明文(公甞答韋中立書云來南六七年二年/冬幸大雪文謂水之綿綿山萬層兮)
　　　(又云淫以雨雪紆委碅/磳兮此必在永時作也)
致祭於亡友中明之靈夫子之道邈以恒兮夫子之志
勵以兢兮求中慊末若履冰兮敦仁以孝寔烝烝兮唯
毁死虧禮其他莫懲兮(一云誰毁無/虧禮莫徵兮)秉端守一信厥明
兮月踰歲長行若登兮外溫其顔内類直繩兮謾言來
加不遽陵兮舉世羣非自視𢎞兮庶優游於道大賚是
承兮掩寃舒抑與類升兮胡茫茫其不信卒以禍仍兮
豈韜忠裒信鬼所憎兮(裒一作裏裒信一/作履誼一作履信)將教言吾欺
終不可徵兮吾方期子於暮冀有興兮今而棄余志若
崩兮若將援而上䘮厥肱兮怛其殞心交背膺兮水之
綿綿山萬層兮又淫以雨雪紆委碅磳兮(碅期矜切磳/士氷切又音)
(增石/貌)􁀙鵂夜啼羣瞑凝兮(􁀙音鴟/鵂音休)魂鬼以行中道㱥殑兮
(㱥音陵殑音/兢鬼出貌)魑魅撝呵曷可憑兮(魑抽知切/魅音媚)聊致吾慎
斯言孰稱兮
　　楊氏子承之哀辭(并序/)　(考之表系楊憑之子妷/皆以之字為名曰渾之)
　　　(曰後之曰敬之是也獨不詳承之所自然必憑之水/妷盖詞謂世父孔悲兮湘水滔滔世父伯父也據)
　　　(經馮水出臨賀下注湘水此必/元和四五年間憑謫臨賀時作)
楊氏子承之既冠有成人之道其明年四月不幸而夭
其外姻解人栁宗元為之慟且出涕噫是子也氣淳以
愿志專以勤確然而直方吾未知其止也作辭賦書論
其言甚偉余方愛之謂可以為器者故不知慟且出涕
况其親戚者乎凡天之生物也不類精粗紛厖(一作/厖亂)賢
愚混同或逺而合或親而殊然則雖人親戚亦將有不
克知其美者若楊氏子者其親戚皆賢咸得知之者也
使知之徒以增其悲愁怨號之聲無為也用是為之辭
以相其哀焉
葆醇熈兮承貞則懿文章兮好循直誠耿介兮又綽寛
學之勤兮行彌專質圭璋兮文虎豹超凌厲兮馳聖道
力未具兮志求通道之逺兮足先窮有母噭噭兮有弟
哀號(噭音/呌)世父孔悲兮湘水滔滔去昭曠兮沉幽寞魂
㝠㝠兮竟難託死者靜兮生者愁子之淑兮徒增憂志
甚良兮命甚蹙子之生兮又何欲悲吾耳兮動吾神誰
使子兮淑且仁嗚呼巳乎不可追終怨苦兮獨何為
　
　
　
　
　
　
　
　
　
　
　
　
　
　
　柳河東集巻四十
欽定四庫全書
　栁河東集巻四十一
　　　　　　　　　　　　唐　栁宗元　撰
　祭文十五首
　　舜廟祈睛文(按史舜葬於九疑實惟零陵零陵永/州治也文謂勤事南巡祀典以躋此)
　　　(焉告終冝福遺黎此必在永代其/州刺史作其時日則不可得而考)
年月日某官某敢用牲牢之奠昭祭於虞帝之神帝入
大麓雷雨不迷帝在璿璣七政以齊九澤既陂錫禹𤣥
圭至徳神化後王與稽勤事南巡祀典以躋此焉告終
宜福遺黎廟貌如在精誠不暌今陽徳愆候有渰淒淒
降是水潦混為塗泥岸有善崩流或斷堤泛濫疇壠坡
陁圃畦(陁唐/何切)恒雨獲戾循咎增悽忍茲嘉生均彼蓬藜
敢望誅黑蜧(音戾淮南子曰黑蜧神虬/潜泉中而居天將雨則躍)抶隂蜺(抶音秩/撃也春)
(秋元命包云虹蜺者隂陽之精又月令章句云隂陽不/和即生此氣虹見有青赤色常依隂雲而晝見於日衝)
式乾后土以廓天倪粢盛不害餘糧可棲或簸或溲為
酒為䤈鎗鎗笙鏞坎坎鼔鼙百代祀徳甿心不攜豈獨
蘋藻徴諸澗溪帝其聴之無作神羞
　　雷塘禱雨文(元和十年作或載之韓文公集非是/葢公嘗志其從父弟宗直之殯謂元)
　　　(和十年召為栁州七月南來宗直嘗從謁雨/雷塘則此文為公之作葢非文公之文明也)
惟神之居為坎為雷專此二象(一作/狀)宅于巖隈風馬(一/作)
(輧/)雷車肅焉(一作/然)徘徊能澤(一作/宅)地産以祛(一作/抶)人災
欽茲有靈爰以廟饗(一作/享)神惟智知(一作誠/為致敬)我(一作/敬)以
誠往茍失其應人將(一作/神)安仰嵗既旱暵(音䍐又音/漢乾也)􁀤
茲生長敢用昭告期于肸蠁(肸黑乙切又許訖切/説文蠁布也蠁音響)某自
朝(一作/從)受命臨茲裔壤莅政方初(一作/一方)庶無淫枉潔亷
自持忠信是(一作/猶)仗茍有獲戾神其可罔(一作/誷)擢擢嘉
生惟天之養豈使粢盛夷於草莽騰波通氣出地奮響
欽若成(一作/神)功惟神是奬
　　祭纛文(纛音導又音毒以旄牛尾為之在左騑馬/首故文謂澧有大特化為巨梓秦人憑神)
　　　(乃建茸頭正謂此也元和十四/年代裴中丞行立討黄賊時作)
維年月日某官以牲牢之奠祭于纛神惟昔澧有大特
化為巨梓秦人憑神乃建茸頭是為兵主用以行師(史/記)
(秦襄公二十七年伐南山大梓豐大特徐廣曰今武都/故道有怒特祠圖大牛上生樹本有牛從木中出後見)
(於豐水/之中)漢宗蚩尤亦作靈旗(漢高祖立為沛公祠黄帝/祭蚩尤於沛庭而釁鼔旗)
(幟皆赤應劭曰蚩尤古天子/好五兵故祠祭之求福祥也)既類既禡指于有罪(禡音/罵類)
(禡皆師/祭也)北面詔盟抗侯以射雖有古典今棄不用惟茲
之制神實守祀有蠢黄孽保固虐人俾茲太平猶用戎
律天子有命施威于下惟守臣某董正撫師秉羽先刃
出用茲日敢修外事爰薦求牛庶無留行以殄有罪國
有祀典屬于神明傷夷大命無敢私顧惟克勝敵以全
天兵去茲蟊蠈(上音矛下音/賊並食苗䖝)達我涵育收厥隷圉役于
校人海隅黎獻永底于理無或頓刃以為神恥急急如
律令
　　禡牙文(周官典瑞掌牙璋以起軍旅以治兵守注/云牙璋瑑以為牙牙齒兵象故以牙璋發)
　　　(兵又兵書曰牙旗者將軍之精凡始豎牙必以/剛日剛日者謂上剋也兵牙之日吉氣來應大)
　　　(勝之徵與前/文同時作)
維年月日某官某以清酌少牢之奠禡于軍牙之神秦
定百越(秦始皇幷天下分為三十六郡平百粤又/置閩中南海桂林象郡四郡粤與越同)漢開
九郡(漢地里志黄帝畫野分州堯遭洪水分絶為十二/州禹制九州周克商改禹徐梁二州合之於雍青)
(分冀州之地為幽幷漢興至武帝攘却胡越開地斥境/南置交趾北置朔方之州兼徐梁幽幷夏周之制改雍)
(曰涼改梁曰益凡/十三部置刺史)自茲編列同于諸華天寳兆亂北方
荐役惟是南方久稽討伐藩蠻怙險乳字生聚悖傲威
命虐夷齊人黄姓陋㜸(魚列/切)實恣盜暴僮壯殺老掠敓
使臣(敓音/奪)梟視洞窟以逃大戮今皇帝受天景命敷于
有仁凡百凶毒㒺不震伐齊魯(一作/青)誼殄趙魏顯化溥
天之下咸順帝理唯是瑣眇尚恣昬頑致天震怒命底
于罰官臣某欽率邦典統戎于征惟爾有神懋揚廼職
敢告無縦詭類無劉我徒(劉音流釋云/剋也殺也)鏃刃鋒鍔畢集
于兇躬鎧甲干盾(鎧口代/切甲也)咸完于義軀焚煬蕩沃往如
行虚俾人懷于安以靖離之隅(離南方/之卦也)在是舉也往欽
哉無作神羞急急如律令
　　祭井文(公集有井銘在元和十/一年三月此文同時作)
致祭于水土之神惟神蓄是𤣥徳演為人用不窮之養
功齊乳湩(覩勇切又多/貢切乳汁也)惟古有制八家所共是邦闕焉
官守斯恐蘊利滋久閟靈則深爰告有神惟惻我心卜
茲利兆于彼城隂神斯有仁是鑒是臨惟昔善崩今則
堅好惟昔逓(一作/匝)石今則順道終古所無聿從心禱非
神是與人力焉保發自𤣥㝠成于富媪克長厥靈不愛
其寳敬修報禮式薦蘋藻
　　禜門文(周禮鬯人之職榮門用瓢齎注云榮謂營/鄼所祭門國門也春秋傳曰日月星辰之)
　　　(神則雪霜風雨之不時于是乎榮之山川之神/則水旱厲疫之不時于是乎榮之禮記曰雩榮)
　　　(祭水旱也據文云榮于城門之神又云淫雨斯/降害于麰麥豈次前篇在栁州作歟禜音詠)
禜于城門之神惟神配隂含徳司其翕闢能收水沴以
佑成績淫雨斯降害于麰麥野夫興憂官守增惕諸隂
既閉休徵未獲敬用瓢齎(瓢婢遥切齎音齊謂取/甘瓠割去柢以齊為尊)以展
周索納其雲氣復我川澤惟神是依式佇來格
　　叔父祭六伯母文(公之叔父有四/纁居其次焉)
維貞元十七年嵗次辛巳二月癸巳朔二十五日丁巳
姪男華州華隂縣主簿纁謹以清酌庶羞之奠敬祭于
六伯母之靈伏惟天錫夀考神資淑徳髙明而和柔惠
且直敬長慈幼宗姻仰則不偕貴位孰不悽惻嗚呼哀
哉移天夙喪丁此閔凶主器繼夭莫承于宗懿彼賢女
孝誠自中溫温良人竟揚徳風承順必敬滑甘則豐致
養有榮其道克終天禍弊族逺承哀訃纒牽官仕(一作/事)
奔哭無路亦既請告聿來京師以號以呼祇拜堂帷子
姓彫落宗門日衰託于外姻陳此靈儀幼女號戀誓言
固之仁賢見容曲遂其私内顧孱眇秖益摧悲誠愧于
人豈曰得宜今嵗調選獲㕘士林主其簿書于華之隂
受禄雖微莫遂曩心夙駕東征祖軷將臨(軷音跋/道祭也)朔望
是違哀懷豈任嗚呼哀哉
　　祭獨孤氏丈母文(夫人獨孤申叔之母也申叔字/子重少有間稱年二十七而卒)
　　　(故云克生賢子未壯而死又云曩與子重道契/義均也其云自罹禍讁逾紀漂淪葢公自永貞)
　　　(元年乙酉謫官至元和/十一年丙申為一紀耳)
維年月日某以清酌之奠祭于獨孤氏丈母之靈惟靈
育徳涵仁克生賢子生而不淑未壯而死名播九圍望
髙羣士雖微禄位人羨其美在抱無孫承家乏祀孝女
良婿適遵燕喜某曩與子重道契義均知心為貴實在
斯人奉養宜繼將致其勤竟罹禍謫逾紀漂淪夙志斯
阻微衷莫申冀榮末路私願獲陳遽此承訃天乎不仁
嗚呼哀哉昔也髙堂世悲其獨今茲元室孝道當復神
感昭融不疾而速靈識逾濬承歡載穆式致其安寧寘
其毒願言有知以慰幽躅
　　祭從兄文(據文云銘墓有詞發我狂言以集考之/公嘗為大理評事栁君墓誌即公之從)
　　　(兄也諱寛字存諒文又云假守郡藩葢寛嘗為/邕州見集之馬退山茅亭記文又云嵗首去我)
　　　(將濵海壖與誌所謂挺于海/壖者皆合當即寛無疑也)
嗚呼我姓嬋嫣(嬋音蟬嫣於/䖍切長貌)由古而蕃鐘鼎世紹圭茅
並分至于有國爵列加尊聯事尚書十有八人中遭諸
武抑壓讐寃踣弊不振(踣蒲/比切)數逾百年近者紛紛稍出
能賢族屬旍曜(旍音旌與旌同旌旗也曜/戈笑切與耀同照曜光也)期復于前君
修其辭楚越猶傳從事諸侯假守郡藩人謠吏畏威惠
咸宣神乎我欺命返不延興起之望是越是愆嵗首去
我將濵海壖留遊歡娱涉月彌旬夜爇膏炬晝凌風烟
理䇿嶇􁃔(嶇音區􁃔音/欽髙險貌)縻舟潺湲(潺鉏山切湲于/權切流水貌)將辭
又醉既往而旋今者之來徒御悽然垂帷襜襜(蚩占切/衣蔽前)
(也/)飛旐翻翻升拜無形洽(一作/合)哭誰聞逝歸從祔于鄧
之原銘墓有辭發我狂言秖陳其悲匪暇于文觴有㫖
酒豆有㹠肩伊奠之菲而誠孔繁靈耶㒺耶有涕漣漣
　　祭弟宗直文(集有志宗直殯云元和十/年七月卒文亦是時作也)
維年月日八哥以清酌之奠祭于亡弟十郎之靈吾門
彫喪嵗月自(一作/已)久但見禍謫未聞昌延使爾有志不
得存立延陵已上四房子姓各有單緒(一作各/為單孑)慥慥早
夭(慥七/到切)汝又繼終兩房祭祀今已無主吾又未有男子
爾曹則雖有如無一門嗣續不絶如綫仁義正直天竟
不知理極道乖無所告訴汝生有志氣好善嫉邪勤學
成癖攻文致病年纔三十不禄命盡(一作年過三/十不掛命書)蒼天
蒼天豈有真宰如汝徳業尚早合出身由吾被謗年深
使汝負才自棄志願不就罪非他人死喪之中益復為
媿汝墨法絶代知音尚稀及所著文不令沈沒吾皆收
録以授知音文類之功更亦廣布使傳於世人以慰汝
靈知在永州私有孕婦吾專優恤以俟其期男為小宗
女亦當愛延子長大必使有歸撫育教示使如己子吾
身未死如汝存焉炎荒萬里毒瘴允塞汝已久病來此
伴吾到未數日自云小差雷塘靈泉言笑如故一寐不
覺便為古人茫茫上天豈知此痛郡城之隅佛寺之北
飾以殯紖(注見祭吕/敬叔文)寄於髙原死生同歸誓不相棄庶
㡬有靈知我哀懇
　　祭姊夫崔使君簡文(公集有永州刺史流驩州崔/君權厝誌即簡也誌云元和)
　　　(七年正月卒八月柩至永遂/藁塟於社之北文是時作)
永州刺史愽陵崔公之靈天之生人或哲或愚君取其
英爰曜于初譽動京邑施于方隅密勿書奏元侯是俞
蜀冦内侮禍聯羌髳(音/矛)君出顯畫披攘其徒南平劍門
西獲戎俘超受刑曹留總南都移刺連部下民其蘇道
不可常病惑中途悍石是餌元精以渝雷謗爰興按驗
增誣始雖進律終以論辜溟海浩浩而君是踰嵩山茫
茫而君是居厥弟抗憤叫於康衢天子閔焉訊以文書
御史既斥連帥是除期復中壤遽淪别區喪還大浸又
溺二孤痛毒荐仍振古所無何謫于天降此翦屠柩不
及歸寓塟荒墟將葺將就誓還里閭嗚呼哀哉君之子
姓惟自我出母儀先虧父訓又失㷀㷀相視(㷀與惸/同憂也)撫
悼增恤咸冀其才以大家室惟昔與君年殊志匹晝咨
夕計期正文律實契師友豈伊親昵誰謂斯人變易成
疾良志莫踐乖離永訣嗚呼哀哉永山之西湘水之東
殯紖以出(見祭吕/敬叔文)斧屋爰封(見祭崔/少卿文)神非久留息駕于
中書石為誌世徳斯崇手㪺以酹(㪺音拘挹/也酌也)涕出焉窮
　　又祭崔簡文(一本作祭神柩歸上都文據簡元和/七年既藁塟于永公謂三年將復故)
　　　(塟且云後三年辭當備葢自七年至十年為三/年公元和十年正月已召至京師而此文謂君)
　　　(死而還我生而留則/當是元和九年作矣)
嘻乎崔公之柩嘻乎崔公楚之南其土不可以室或坋
而頽(坋房/吻切)或确而萃(确音慤多大石也崒/昨沒切又昨律切)隂流泄漏瀐
沒渝溢(瀐思亷切爾雅泉/一見一否為瀐)碩䑕大蟻傍穿側出虧疎脆
薄久乃自窒不如君之鄉式堅且密嘻乎崔公楚之南
其鬼不可與友躁戾佻險(佻音/迢)睒眒欺茍(睒音閃暫視/也眒試刃切)
(張目/也)脞賤暗䀜(脞坐果切/䀜音忽)輕嚚妄走(嚚音/銀)不思己類好
是羣醜不如君之鄉式和且偶日月甚良子姓甚勤具
是舟轝寧君之神去爾夷方返爾故鄰奕奕其歸宜樂
且欣君死而還我生而留逺矣殊世曷從之遊酹觴于
座與涕俱流
　　祭崔氏外甥文(即簡之子曰處道曰守訥以奉簡/之喪踰海不幸暴風溺死此必喪)
　　　(至永後次前祭崔使君文作一本云崔君筵側/祭二甥文篇首有年月日八舅十舅以酒肉之)
　　　(奠敬祭外甥韋/六小卿之魂字)
嗚呼生有孝姿淑且茂兮謂吉其終道克就兮胡典而
喪離厥咎兮蹈道而違死誰佑兮豈汝之昧不能究兮
將奪之鑒使昬霿兮(霿與/霧同)反復攪予哀何救兮骨肉無
從魂焉覯兮庶㡬來歸餕以侑兮(餕音俊/熟食也)酒實于觴肉
盈豆兮豈伊異人余所授兮來耶否耶歆氣臭兮
　　祭崔氏外甥女文(崔氏即簡之女諱瑗嫁朗州員/外司户河東薛巽元和十二年)
　　　(六月卒公時在栁也誌曰某月日遷柩于洛某/月日祔于墓在北邙山南洛水東故曰邙阜有)
　　　(位/云)
叔舅宗元祭于二十六娘子之靈凡我諸甥惟爾為首
甥於我氏恩顧彌厚惠明貞淑仁愛孝友女徳之全素
風斯守播于族屬芬(一作/棻)馨自久恭惟伯姊道茂行髙
上承下訓克敬能勞夙有儀則刑于汝曹雖云性善抑
自良陶汝之先君以文誨我周流辨論有疑必果恒革
其非以成其可孰云具美易以生禍汝及諸弟流離莫
從幸獲我依以慰困窮歸之令族有蔚其容方冀榮夀
遽罹災凶嗚呼哀哉汝自艱酷二弟繼終海門之哀今
古罕同駢也英文敷暢洽通實期振耀宏我儒風又茲
夭閼神理何蒙盛徳餘慶宜福其豐胡然降戾惟禍之
逢嗚呼哀哉前嵗詔追廷授逺牧武陵便道往來信宿
幸茲再見緩我心曲猶且輕别瞻程務速孰知自此遂
間幽躅(除玉/切)臨視無路遡風慟哭怛然自中如刃之觸
邙阜有位青烏載卜(相冢書曰青烏子稱山三重/相連名連􁣸山塟之二千石)道途
尚艱嵗月逾蹙方俟歸紖再期奠沃寄哀斯文心焉往
復嗚呼哀哉
　　祭外甥崔騈文(駢當是處道守訥之昆弟也文謂/我自得罪無望還都此在永時作)
祭于卿郎之魂嗚呼天恡靈竒(恡音/吝)取不可貪既睿又
力神誰以堪汝不是思而縦其志盜其管籥褰其篋匱
抽深抉密襜重揭貴(襜蚩占切衣蔽前也重傳容切/揭丘傑切舉也又巨列切負也)守
吏失職訴帝行事果殄爾躬以寧其位豈不信耶不然
無鬼誅之行而中道夭死有拔類之才而三見廢委仁
充其軀毒中骨髓其何以為累也兄弟逾十我出惟八
既孤數祀中分存沒我為汝舅汝為我甥求仁具得為
藝繼成天下莫倫古罕並行人而思之㡬不欲生嗚呼
既致其愛秖極其哀秦越萬里心魂徘徊念與汝别桓
公之臺顧余猶壯視爾如孩戯抽佛筴(與策/同)前次沲隈
(沲徒何切隈烏/曰切水曲也)笑頷即路鳴鞘不迴(鞘音非又/音笑鞭也)豈云古
今自此而乖孰為鬼神忍是隂誅得疾之日兄弟莫在
謁醫問巫卒以幽昧葬之東野誰賵誰㑹既虞以奠誰
主誰酹(虞虞祭也禮記曰豈若速反而虞乎疏曰塟/既已竟神靈須安豈若速反虞祭安神乎)孤
魂冥冥何託何逝嗚呼哀哉刑曹繼之以病告余銜憂
驅使裹藥操書雖驚狀劇猶恃神扶豈知所賴終以誤
吾我自得罪無望還都想爾新墓少陵之隅何時歸祔
圮土下呼(圯彼美/切毁也)漬淚徹壙(漬疾智/切漚也)以沾以塗此心未
慊秖益摧紆累見于夢寧知有無寄之哀辭惟俎及壺
嗚呼哀哉
　
　
　
　
　
　
　
　
　栁河東集巻四十一
欽定四庫全書
　柳河東集巻四十二
　　　　　　　　　　　　唐　柳宗元　撰
　古今詩七十六首
　　同劉二十八院長述舊言懐感時書事奉寄澧州
　　　張員外使君五十二韻之作因其韻增至八十
　　　通贈二君子(劉二十八禹錫也初與公同為監/察御史故曰院長張員外署也貞)
　　　(元十九年與韓吏部李方叔三人為幸臣所讒/俱為縣令南方韓集中有與張貶謫時道途唱)
　　　(和詩十三章張後為澧州刺史韓誌其墓公/此詩蓋貞元二十一年貶永州司馬後作)
弱歲遊𤣥圃先容幸棄瑕(東方朔十洲記崑崙山有三/角一角正西北名𤣥圃臺西)
(漢鄒陽傳以左右先為/之容也禮記瑜不揜瑕)名勞長者記文許後生誇(陳平/門多)
(長者車語云/後生可畏)鷃翼嘗披隼蓬心賴倚麻(傳云鷃披隼翼/荀子蓬生麻中)
(不扶自直莊子夫子猶有蓬之心也夫謂/不直也鷃音晏莊子斥鷃小鳥也隼音笋)繼酬天禄署
俱尉甸侯家(漢揚雄校讐天禄閣甸侯書甸服侯服是/也上四聨盖謂與張同以進士舉博學宏)
(詞交遊相依張為校書郎武功尉/公為集賢殿正字藍田尉之意)憲府初收跡丹墀共
拜嘉(謝靈運晉書漢官尚書為中臺御史為憲臺謁者/為外臺是為三臺又御史所居之署漢謂之御史)
(府張衡西京賦青瑣丹墀注丹墀階也以丹墀塗之公/貞元十九年與張同為監察御史故此對巳下皆言其)
(御史時相從/於朝之意)分行㕘瑞獸傳㸃亂宫鵶執簡寧循枉持
書每去邪(沈約為御史中丞彈奏王源文云源官品應/黄紙臣輒奉白簡以聞任昉為中丞彈曹景)
(宗亦云謹奉白簡文崔篆御史箴曰簡上霜凝筆端風轉/起葢御史刻奏以簡也後漢蔡邕舉高第補侍御史又)
(持書御史遷尚書/持書亦御史銜也)鸞凰標魏闕熊武負崇牙(周禮乃縣/治象之灋)
(於象魏鄭司農云象魏闕也莊子身在江湖之上心游/魏闕之下周官熊虎為旂熊武即熊虎也牙謂牙旗也)
(宋鄭鮮祭牙文崇/牙既建義鋒增厲)辨色宜相顧傾心自不譁金爐仄流
月紫殿啟晨赮(赮音遐赤色也謂曉起日光射/殿宇也漢紀云神光降集紫殿)未竟遷
喬樂俄成失路嗟(此已下言張與韓李皆謫為縣/令南方之意遷喬字見孟子)還如
渡遼水更似謫長沙(李白詩屈平顦顇滯江潭亭伯流/離放遼海賈誼事漢文帝為絳灌)
(馮敬之屬妬害之/謫為長沙王太傅)别怨秦城暮途窮越嶺斜訟庭閒枳
棘候吏逐麋䴥(麋音眉䴥音/加牡鹿也)三載皇恩暢千年聖歴遐
(張自貞元十九年癸未至元和元年/乙酉憲宗即位為三年矣故云三載)朝宗延架海師役
罷梁溠(溠音槎水名梁溠作橋於/溠水上也朝宗字見禹貢)京邑搜貞幹(謂張憲/宗立拜)
(京兆府/司録也)南宫步渥洼(張繼為禮刑二部員外郎也洼音/蛙渥洼水名武帝紀馬生渥洼水)
(中/)世推材是梓(一作/杼)人仰驥中驊歘刺苖人地仍踰贑
石崖(謂張出為䖍州刺史也䖍屬江南道三苖之國在/焉故曰苖人地贑音紺䖍州縣名又音貢水名出)
(豫/章)禮容乘㻫琫戍備響錏鍜(㻫音必一作㻂補鼎切玉/也琫邉孔切佩刀下飾詩)
(鞞琫容刀錏音鴉鍜音/霞説文錏鍜頸鎧也)寵即郎官舊威從太守加(張仍/以刑)
(曹刺澧/州也)建旟翻鷙鳥負弩繞文蛇(周官鳥隼為旟龜蛇/為旐又云州里建旟)
(旟音余剥鳥皮毛置之竿頭為之隼鷙鳥也故云翻/鷙鳥繞文蛇謂旐也司馬相如傳縣令負弩矢先驅)册
府榮八命(周禮宗伯以九儀正邦國八命作牧注謂侯/伯有功者加命得專征伐於諸侯鄭司農云)
(一州之牧王之/三公亦八命)中闈盛六珈(闈一作闌詩君子偕老副/笄六珈珈音加婦人首飾)
(之盛者韓吏部作張公墓誌云公娶河東/柳氏子則公與張為親故言及中闈也)肯隨胡質矯
(胡質仕魏太祖時性沈實内察不以節撿物所/在見思旣卒詔書褒述質清行賜其家錢榖)方惡馬
融奢(後漢馬融為南郡太守居宇器服多存/侈飾常坐高堂前授生徒後列女樂)褒德符新
換(漢文帝紀初與郡守為銅虎符竹使符張晏曰符以/代古之珪璋從簡易也師古曰與郡守為符者謂各)
(分其半右留京師左以與之今郡守多用分符/合符事謂此也張自䖍州改澧州故曰符新换)懐仁道
併遮(冦恂嘗為潁川太守後從車駕擊隗囂至潁川/百姓遮道曰願從陛下復借冦君一年乃留冦)俗
嫌龍節晚(周禮掌節凡邦國之使節山國用虎節土國/用人節澤國用龍節注云使節使卿大夫聘)
(於天子諸侯行/道所執之信也)朝訝介圭賖(詩錫爾介圭以作爾珤箋/云圭長尺二寸謂之介非)
(諸侯之圭故以/為珤賖音奢)禹貢輸苞匭(禹貢苞匭菁茅苞橘柚也/匭匣也荆州所貢澧屬山)
(南道即古荆/州之地云)周官賦秉秅(周官秋官掌客掌四方賔客/之牢禮餼獻飲食之等數與)
(其政治凡諸侯之禮上公車米眩生牢牢十車車秉有/五籔車禾眩死牢牢十車車三杔注引聘禮四十斗曰)
(斛十六斗曰籔十籔曰秉秉有五籔則二十四斛也四/秉曰筥十筥曰稯十稯曰秅每車秅則三十稯稯猶束)
(也秅文加反/稯一作緫)雄風吞七澤(司馬相如子虛賦楚有七澤/嘗見其一未覩其餘也臣所)
(見者曰/雲夢)異產控三巴(華陽國志曰武王克商封其子宗/姬於巴故漢末益州牧劉璋以墊)
(江以上為巴郡江州至臨江為永寧郡昫忍至魚腹為/固陵郡巴遂分矣璋復改永寧為巴郡以固陵為巴東)
(徙龎義為巴西太守是為三巴又樂史寰宇記於渝州/記云閬自二水東西流三曲如巴字是謂三巴其説又)
(不同然公詩意謂張所治澧州屬山南東道而劉璋所/分三巴之地屬山南西道及劍南道山南劍南二道相)
(接故曰控/三巴也)即事觀農稼因時展物華秋原被蘭葉春渚
漲桃花令肅軍無擾程懸市禁貰(貫音奢/貫買也)不應漁竭澤
寧復歎棲苴(今為蒩字苴鋤加/切水中浮草也)蹀躞騶先駕(蹀音牒躞/音燮蹀躞)
(行貌騶音/鄒廐御也)籠銅鼔報衙染毫東國素(韋誕非紈素不/下筆素紙也)濡
印錦溪砂(砂丹砂也本草丹砂/多出蠻洞錦州界)貨積舟難泊人歸山倍
畬(音奢火/種田也)呉歈工折栁(梁元帝纂要曰齊歌曰謳吳歌/曰歈宋玉招魂云吳歈蔡謳秦)
(大吕古樂府有折楊柳曲桓伊善笛撰折楊/栁尢為竒妙後人不能盡其指訣也歈音俞)楚舞舊傳
芭(文選越艶楚舞後漢傅毅舞賦云宋玉曰臣聞激楚/結風陽阿之舞材人之窮觀天下之至藝晉禮樂志)
(巴郡善歌舞高祖愛其舞詔樂府習之今巴/渝舞是也巴舞疑是此而諸本作芭未詳)隠几松為
曲傾樽石作汙(今為窊字音哇汙樽字見/禮記隠几而卧見孟子)寒初榮橘柚
夏首薦枇杷祀變荆巫禱風移魯婦髽(史記封禪書荆/巫祠堂下巠先)
(司命施縻之屬葢荆楚之俗好巫故曰荆巫檀弓魯婦/人之髽而弔也自敗於臺鮐始也盖魯襄公四年臧文)
(仲與邾戰於臺鮐魯人迎/喪者髽髽側𤓰反喪髻也)已聞施愷悌還覩正竒衺(衺/音)
(斜周禮比長各掌其比之治親/有罪竒衺則相及注衺猶惡也)慕友慚連璧(晉潘岳夏/侯湛並美)
(姿容每止同輿接/茵京都謂之連璧)言姻喜附葭(漠書中山靖王傳今羣/臣非有葭莩之親顔師)
(古曰葭蘆也莩者其筩中白皮至薄者也前言中闈盛/六珈此又云附葭蓋張壻於栁氏則與公為親矣此以)
(下皆自叙其/貶黜之意)沈埋全死地流落半生涯入郡腰常折(陶/潛)
(曰吾不能為五斗米折/腰拳拳事鄉里小人耶)逢人手盡义(馬援傳豈有知其/無成而但萎腇咋)
(舌义手/從俗乎)敢辭親恥汙唯恐長疵瘕善幻迷氷火(列子窮/數達變)
(因形移易者謂之化/謂之幻音胡辦切)齊諧笑柏塗(莊子齊諧者志怪者/也東方朔傳時有幸)
(倡郭舎人滑稽不窮因曰臣願復問朔隠語不知亦當/榜即妄為諧語曰今壺齟老柏塗伊優啞狋吽牙何謂)
(也朔曰令者命也壺者所以盛也齟者齒不正也老者/人所敬也柏者鬼之庭也塗漸沮徑也伊優啞者辭未)
(定也狋牛牙者兩犬爭也舎人所問朔應聲對無能窮/者師古曰柏者言鬼神尚幽暗故以松柏之樹為庭府)
(漸洳浸濕也/塗丈加切)東門牛屢飯(淮南子曰甯戚欲干齊桓公/困窮無以自達於是為商旅)
(將車以適於齊暮宿於郭門飯牛車下望見桓公乃/撃牛角而商歌桓公聞之曰異哉歌者命後車載之)中
散蝨空爬(晉嵇康為中散大夫山濤為吏部郎舉康自/代康為濤絶交書有云危坐一時痺不能搖)
(性復好蝨/爬搔無已)逸戲看猴鬭殊音辯馬檛(檛張𤓰/切箠也)渚行狐作
㜸林宿鳥為􁒕(㜸魚列切與㜸同説文魚獸虫/蝗之怪謂之㜸􁒕音嗟病也)同病憂
能老新聲麗似姱豈知千仭墜祇為一毫差守道甘長
絶明心欲自􁗣(􁗣音鴉/頸也)貯愁聽夜雨隔涙數殘葩梟族
音長聒豺羣啄競呀(梟堅堯切不孝鳥也呀虚/牙切張口貌啄一作喙)岸蘆翻
毒蜃磎竹鬭狂犘(磎音溪犘/音麻牛也)野鶩行看弋江魚或共扠
瘴氛恒積潤訛火亟生煆(訛火野火也煆/虚加切火氣也)耳靜煩喧蟻
(晉殷仲堪傳父師皆患耳/聦聞牀下蟻動謂之牛鬭)魂驚怯怒蛙(韓非子越王伐/呉欲人之輕死)
(也出見怒蛙乃為之式從者曰/奚欽於此王曰為其有氣故也)風枝散陳葉霜蔓綖寒
𤓰(綖一/作縋)霧密前山桂氷枯曲沼蕸(蕸音遐爾雅/芙蕖其葉蕸)思鄉比
莊舄(史記越人莊舄仕楚執珪有頃而病楚王曰舄越/之細鄙人也今仕楚執珪貴富矣亦思越不中謝)
(對曰凡人之思故在其病也彼思越/則越聲使人徃聽之尚猶越聲也)遯世慕眭夸(慕一/作遇)
(北史胿夸高尚不仕寄情丘壑崔浩奏徵為中郎/將辭疾不赴州郡逼遣不得已旣入京郡遂遯去)漁舍
茨荒草村橋卧古槎御寒衾用罽(罽音計/織毛也)挹水勺仍椰
(椰音耶木名樹如椶櫚子殻可以為器交州記椰子中/有漿飲之得醉故後人取其殻為酒器如酒中有毒則)
(酒沸起但今皆漆其裏/則全失椰子之意矣)窻蠧惟全蝎甍涎競綴蝸引泉
開故竇護藥揷新笆(笆音巴竹/之有刺者)樹怪花因槲(槲胡谷切/花中有木)
(槲花多生於/古樹朽瓖中)蟲憐目待蝦(嶺表録異海鏡蟹為腹水母/蝦為目水母者閩人謂之䖳)
(渾然凝潔大如覆㡌腹如懸絮有口而無目常有蝦隨/之食其涎浮涎水上人或取之則歘然而没乃蝦有所)
(見/耳)驟歌喉易嗄(嗄於邁所嫁二切聲敗/也老子曰號而不嗄)饒醉鼻成􁀙(􁀙/音)
(查鼻上/皰也)曳捶牽羸馬垂蓑牧艾猳(猳音加/壯豕也)巳看能類鼈
(能囊來切爾/雅鼈三足能)猶訝雉為鷨(鷨音華山/雉名也)誰采中原菽(詩中/原有)
(菽庶民/采之)徒巾下澤車(馬援曰吾從弟少游常哀吾多大/志曰士生一世但取衣食裁足乘)
(下澤車馭欵段馬鄉里稱善人斯可矣注/云車人為車行澤者欲短轂短轂則利也)俚兒供苦筍
傖父饋酸樝(傖士衡切吳人謂楚/人為傖樝音查果也)勸策扶危杖邀持當
酒茶道流徴短褐禪客㑹袈裟香飯舂菰米(菰音孤草/名廣雅蔣)
(菰其米謂之凋/胡可炊以為飯)珍蔬折五茄(茄音茄本草五茄/葉可作蔬菜食)方期飲
甘露(宋録曰新安王子鸞豫章王子尚諸曇濟道人於/八公山濟設茶茗尚味之曰此甘露也何言茶茗)
更欲吸流霞(抱朴子項曼都修道山中忽遊紫府飲流/霞一盃酒忽思家為上帝所斥河東呼為)
(斥仙/人)屋鼠從穿穴林狙任玃拏春衫裁白紵朝㡌挂烏
紗屢歎恢恢網(老子天/網恢恢)頻揺肅肅罝(詩肅肅/兔罝)衰榮因蓂
莢(帝王代紀堯時有草夾階而生每月朔日生一莢至/望則日落一莢月小則餘一莢王者以是占歴名之)
(蓂/莢)盈缺㡬蝦蟇路識溝邉栁城聞隴上笳共思捐珮處
千騎擁青緺(楚詞捐余玦兮江中遺余珮兮澧浦王逸/云屈原既放逐常思念君設欲逺去猶捐)
(玦珮置於水涯冀君求巳示有還意東郭先生拜/二千石佩青緺出宮門行謝主人緺古華切綬也)
　　𢎞農公以碩德偉材屈於誣枉左官三歲復為大
　　　僚天監昭明人心感恱宗元竄伏湘浦拜賀末
　　　由獻詩五十韻以畢微志(𢎞農公楊憑也憑本/傳御史中丞李夷簡)
　　　(與憑有隙劾奏憑不法由京兆尹貶臨賀尉俄/徙為杭州長史以太子詹事卒㨿憑貶在元和)
　　　(四年而詩序云三歲復為大僚葢自元和四年/已丑至七年壬辰為三歲矣是歲立遂王宥為)
　　　(皇太子肆赦故詩有重眀昭萬方之語詩葢是/時作也但詩又云高居遷鼎邑遥傅好書王此)
　　　(公集祭憑文中所謂入傅王國嘉聲聿興者也/當是憑自杭州後遷諸王傅分司東都在未為)
　　　(詹事時而史不載是事耳此/詩之獻豈憑在東都時耶)
知命儒為貴時中聖所臧處心齊寵辱遇物任行藏關
識新安地(新安縣名/𨽻河南府)封傳臨晉鄉(臨晉縣屬/河中府)挺生推豹
蔚(易君子豹變/其文蔚也)髙步仰龍驤(魏書陳琳曰今將軍/龍驤虎步髙下在心)幹有
千尋竦精聞百錬剛茂功期舜禹高韻狀羲黄(狀一作/上又作)
(扶/)足逸詩書囿鋒搖翰墨場雅歌張仲德(詩小雅侯誰/在矣張仲孝)
(友注張/仲賢臣)頌祝魯侯昌(魯頌四篇皆頌僖公也其閟宮篇/云俾爾熾而昌俾爾昌而熾俾爾)
(昌而/大)憲府初騰價(憑嘗為監察御/史故云憲府)神州轉耀鋩(音/芒)右言
盈簡策(謂憑嘗為起居舎人也起居舎人一曰右史即古/所謂言則右史書之者也唐制起居郎掌録天)
(子起居法度天子御正殿則郎居左舎人居/右有命俯陛以聽退而居之季終以授史官)左轄備條
綱(謂憑嘗為左司員外郎也唐左丞掌管轄諸司糾正/省内通判都省事左司員外掌副左丞所管諸司事)
(者也故亦/稱左轄)響切晨趨珮煙濃近侍香司儀六禮洽論將
七兵揚(謂憑嘗為禮部兵部二郎中也周禮司徒修六/禮以節民性謂冠一昏二喪三祭四鄉五相見)
(六也七兵本始於周禮司徒掌五兵者也至魏置五兵/尚書謂中兵外兵騎兵别兵都兵為五晉太康中乃分)
(中兵外兵各為左右與舊五兵為七曹後/魏遂為七兵尚書而七兵之名自此立矣)合樂來儀鳯
尊祠重餼羊(謂憑嘗為太常少卿也書簫韶九成鳯/凰來儀論語子貢欲去告朔之餼羊)
卿材優柱石公器擅巖廊峻節臨衡嶠和風滿豫章(謂/憑)
(嘗為湖南江西觀察使也江西道理洪州即/豫章郡也衡山南岳也在衡州屬湖南道云)人歸父母
育郡得股肱艮細故誰留念煩言肯過防璧非真盗客
(張儀游說諸國嘗從楚相飲已而楚相亡璧門下意張/儀曰儀貧無行必此盗君相之璧共執張儀掠笞數百)
(不服/釋之)金有誤持郎(直不疑為郎事文帝其同舍有告歸/誤持其同舍郎金去巳而同舍郎覺)
(亡意不疑不疑謝有之買金償後/告歸者至而歸金亡金郎大慙)龜虎休前寄貂蟬冠
舊行(謂憑自江西觀察使入為左散騎常侍也龜印也/衛宏漢舊儀列侯丞相將軍皆黄金印龜鈕中二)
(千石亦銀印龜鈕虎符也漢文帝初與郡守為銅虎符/貂蟬冠也晉太始中通直散騎常侍亦虎冠右貂金蟬)
(貂丁/聊切)訓刑方命吕(謂憑自散騎為刑部侍郎也周書呂/命穆王訓夏贖刑作吕刑孔穎達曰)
(吕侯見命為天子司冦以穆王命作書/訓暢夏命贖刑之法以訓告天下也)理劇復推張(謂/憑)
(自刑部為京兆尹也漢書張敞為膠東相自請治劇郡/非賞罰無以勸善懲惡後守京兆尹京兆典京師長安)
(中浩穰於三輔尤為劇入守者輒/以罪過罷唯趙廣漢及敞為久任)直用明銷惡還將道
勝剛敬逾齊國社(漢石慶為齊相齊國慕其/家行大治為立石相祠)恩比召南
棠(詩甘棠美召伯也詩云蔽芾甘棠勿剪勿/伐召伯所茇葢國人被其德故敬其樹也)希怨猶逢
怒(不念舊惡怨是/用希見論語)多容競忤强火炎侵琬琰鷹撃謬鸞
凰刻木終難對(路溫舒傳刻木為吏期不對顔師古曰/畫獄木吏尚不入對况真實乎司馬遷)
(報任少卿書曰士有畫地為牢誓不/入削木為吏議不對定計於鮮也)焚芝未改芳(抱朴/子曰)
(慮巫山之失火/恐芝艾之并焚)逺遷逾桂嶺(謂憑自京兆貶臨賀尉也/臨賀屬賀州𨽻廣南道桂)
(嶺賀州/名山)中徙滯餘杭(謂憑繼徙杭州長/史也杭州餘杭郡)顧土雖懐趙知
天詎畏匡(子畏於匡曰天之未喪/斯文也匡人其如予何)論嫌齊物誕(莊子有/齊物篇)
騷愛逺遊傷(離騷有/逺遊章)麗澤周羣品重明照萬方斗間收
紫氣(晉書斗牛之間有紫氣雷焕曰寳劍之精/上徹於天在豫章鄷城令掘獄果得雙劍)臺上挂
清光(元和七年立皇/太子肆赦也)福為深仁集妖從盛德穰秦民啼
畎畆周士舞康莊(爾雅四達謂之衢五達/謂之康六達謂之莊)采綬還垂艾
(焦貢易林曰二千/石官白艾綬也)華簮更截肪(魏文帝與鍾繇書曰竊/見玉書稱玉白如截肪)
(肪音/方)高居遷鼎邑遥傅好書王(當是憑自杭州召回遷/諸王傅分司東都也周)
(成王時遷九鼎於洛邑洛邑即唐東都史記賈誼為梁/懐王太傅梁懐王文帝之少子愛而好書故令賈生傅)
(之又淮南王安/為人好書鼓琴)碧樹還金谷丹霞映上陽畱歡唱容與
要醉對清涼故友仍同里常僚每合堂淵龍過許劭氷
鯉弔王祥(自注云許侍郎尹河南許司業分司東都王/舍人居憂在洛皆𢎞農公平生親友許侍郎)
(孟容也三舍人仲舒也東漢許劭汝南平輿人兄䖍亦/知名汝南人稱平輿淵有二龍焉晉王祥性至孝母嘗)
(欲生魚時天寒冰凍祥解衣將剖冰/求之冰忽自解雙鯉躍出持之而歸)玉漏天門靜(張衡/漏水)
(轉渾天儀制曰以銅為器再疊差置實以清水下/各開孔以玉虬吐漏水入兩壺左為晝右為夜)銅駝
御路荒(華延雋洛陽記曰兩銅駝在宮之南街/東西相向高九尺洛陽謂之銅駝陌)澗瀍秋
㶑灔(書曰我乃卜澗水東瀍水西惟洛/食㶑力驗切灔音艶水動貌也)嵩少步微茫(戴/延)
(之西京記嵩山其東謂太室西謂/少室嵩其揔名即中岳也在洛中)遵渚徒云樂(詩九罭/美周公)
(也周大夫刺朝廷之不知也詩云鴻飛遵渚公/歸無所言鴻大烏也不宜同鳬鷖之屬循渚也)冲天自
不遑(淳于髠説齊威王曰國中有大鳥三年不蜚又不/鳴王知此鳥何也王曰此鳥不飛則已一飛冲天)
降神終入輔(維嶽降神生甫及/申見小雅崧高篇)種德㑹明敭(臯陶邁種/德見書)
獨棄傖人國(傖音士衡切/注見前詩矣)難窺夫子牆(夫子之牆數/仞見論語)通
家殊孔李(後漢孔融孔子二十世孫也時河南尹李膺/以簡重自居非當時名人及與通家者皆不)
(得見融欲觀其人語門者曰我是李君通家子弟膺請/融曰高明祖父嘗與僕有舊恩乎融曰然先君孔子與)
(君先人李老君同德比義而相師友/則融與君累世通家衆生莫不歎息)舊好即潘楊(潘楊/世為)
(婚姻潘岳作楊仲武誄曰潘楊之睦/有自來者公為楊憑之壻故及之)世議排張摯(史記/張釋)
(之子曰張摯字長公官至大夫免/以不能取容當世故終身不仕)時情棄仲翔(吳志虞/翻字仲)
(翔孫權以為騎都尉翻數犯顔諫爭權不/能悦又性不恊俗多見謗毁坐徙丹陽尉)不言縲紲枉
徒恨墨徽長(徽一/作牽)賈賦愁單閼(賈誼貶長沙有鵩入其/舍乃作賦云單閼之歲)
(鵩集余舍閼烏葛切/單閼太歲在夘也)鄒書怯大梁(鄒陽上書梁孝王王/怒欲殺之陽乃在獄)
(中上書梁/王立出之)炯心那自是昭世嬾佯狂(世一作代箕子/懼紂佯狂為奴)鳴
玉機全息懐沙事不忘(屈原既放逐作懐沙/之賦自投汨羅而死)戀恩何敢
死垂淚對清湘
　　酬韶州裴曹長使君寄道州吕八大使因以見示
　　　二十韻一首(并序/)　(吕道州温也刺道州當元/和四五年間裴韶州名字)
　　　(未詳題云曹長必嘗與公/同在禮部者詩在永州作)
韶州幸以詩見及徃復竒麗邈不可慕用韻尤為髙絶
余因拾其餘韻酬焉凡為韶州所用者置不取其聲律
言數如之
金馬嘗齊入(公孫𢎞傳待/詔金馬門)銅魚或共頒(隋制京官五品/以上佩銅魚符)
(唐武德改太守為刺史號為使持節/諸軍事而實無節但頒銅魚符而已)疑山看積翠(九疑/山在)
(零/陵)湞水想澄灣(湞陟盈/切水名)標榜同驚俗清明兩照姦乘軺
參孔僅(自注云韶州嘗隨潘戸部出征賦潘户部孟陽/也傳亦不載韶州名字孔僅漢武帝時為大農)
(丞舉行天下塩/鐵見貨殖傳)按節服侯㹪(自注云道州昔使絶域遂/無猾夏之虞侯㹪匈奴名)
(見漠匈/奴傳)賈傅辭寧切(賈誼謫為長沙王太傅/過湘水作文以弔屈原)虞童髪未
䰉(指虞翻也虞翻年十二客有候其兄/不過翻翻追與之書客竒之䰉音班)秉心方的的騰
口任㘖㘖(㘖音顔爭貌韓/子云其鬭㘖㘖)聖理髙懸象爰書降罸鍰德
風流海外和氣滿人寰御魅恩猶貸(左氏投諸四/裔以禦魑魅)思賢
淚自潸(潸所班切/出涕貌)存亡均寂寞寥落間惸鰥夙志隨憂
盡殘肌觸瘴􁟍(五還切/痺也)月光搖淺瀨風韻碎枯菅海俗
衣猶卉(書島夷卉服注南海島夷草服/葛越卉草也葛越南方布名)山夷髻不鬟泥
沙濳虺蜮(蜮射工蟲也見/下嶺南江行注)榛莽鬭犲獌(音蠻犲/類也)循省誠
知懼安排祇自􁃊(音閑説/文愉也)食貧甘莽鹵被葛謝斕斒(斕/音)
(闌斒音逋閑切/斕斒色不純也)逺物裁青罽(音計織/毛也)時珍饌白鷴長捐
楚客珮(注見前/詩矣)未賜大夫環(荀子召人以瑗絶人以玦/反絶以環注云古者臣有)
(罪待放於璄三年不敢去/與之環則還與之玦則絶)異政徒云仰髙蹤不可攀空
勞慰憔悴妍唱劇妖㛠(音閑説/文雅也)
　　酬婁秀才將之淮南見贈之作(婁秀才圖南也集/有送之淮南序在)
　　　(元和五六年間二/詩皆當同是時作)
逺棄甘幽獨誰言述故人好音憐鎩羽(詩載好其音鎩/所介山戛二切)
(選鎩翮由時/至鎩殘也)濡沫慰窮鱗(莊子泉涸魚相與處於/陸相煦以濕相濡以沫)困志
情惟舊(困一/作同)相知樂更新浪逰輕費日醉舞詎傷春風
月歡寧間星霜分益親已將名是患還用道為隣機事
齊飄瓦(莊子雖有忮心/者不怨飄瓦)嫌猜比拾塵(孔子窮於陳蔡之/間亡日不嘗粒食)
(顔回得米而㸑之孔子望見回攫其甑中飯而食之飯/熟及進於孔子孔子曰今夢見先君食潔欲饋回曰不)
(可向者炱煤入甑中棄食不祥囘因攫而食之孔子嘆/曰所信者目所恃者心今心目不足信而恃矣弟子識)
(之矣煤烟塵因拾烟/塵孔子於是疑惑)高冠余肯賦長鋏子忘貧(史記馮/讙聞孟)
(嘗君好士躡屩而見之孟嘗君置傳舍十日問傳舍長/曰客何為答曰馮先生甚貧猶有一劍耳又蒯緱彈其)
(劍而歌曰長鋏歸來/乎食無魚鋏吉協切)晼晚驚移律暌攜忽此辰開顔時
不再絆足去何因海上銷魂别天邊弔影身祇應西澗
水寂寞但垂綸
　　酬婁秀才寓居開元寺早秋夜月病中見寄
客有故園思瀟湘生夜愁病依居士室(維摩居士/丈室也)夢繞
羽人丘(楚詞仍羽人於丹丘注云山海經曰有羽人之/國不死之民或曰人得道身生羽毛也丹丘晝)
(夜常/明也)味道憐知止遺名得自求壁空殘月曙門掩候蟲
秋謬委雙金重(選佳人遺我緑綺琴/何以贈之雙南金)難徴雜珮酬(詩知/子之)
(好之雜珮以報之注雜珮/者珩璜琚瑀衝牙之屬)碧霄無枉路徒此助離憂
　　初秋夜坐贈呉武陵(呉武陵永州流人也來永州/在元和三年公下有簡武陵)
　　　(詩當四年秋此/詩亦同時作)
稍稍雨侵竹翻翻鵲驚叢美人隔湘浦一夕生秋風積
霧杳難極滄波浩無窮相思豈云逺即席莫與同若人
抱竒音朱絃縆枯桐(縆古鄧切/急張也)清商激西顥泛灔凌長
空自得本無作天成諒非功希聲閟大樸聾俗何由聰
　　晨詣超師院讀蓮經(亦在永/州也)
汲井潄寒齒清心拂塵服間持貝葉書(西域經多以/貝多葉書之)步
出東齋讀真源了無取妄跡世所逐遺言冀可㝠(遺一/作遣)
繕性何由熟道人庭宇静苔色連深竹日出霧露餘青
松如膏沐澹言離言說悟恱心自足
　　贈江華長老(江華道州縣名也道州即古之舂陵/自道㳂流亦可至永故詩謂去歲别)
　　　(舂陵㳂流/此投跡也)
老僧道機熟黙語心皆寂去歲别舂陵㳂流此投跡室
空無侍者巾屨唯挂壁一飯不願餘跏趺便終夕(跏音/加屈)
(足也趺音/膚足也)風窻踈竹響露井寒松滴偶地即安居滿庭
芳草積
　　巽上人以竹間自採新茶見贈酬之以詩(巽上人/重巽也)
　　　(巽時居永州龍興/寺此在永州作也)
芳叢翳湘竹零落凝清華復此雪山客晨朝掇靈芽(掇/都)
(活切拾/取也)蒸烟俯石瀨(音賴水流/沙上也)咫尺凌丹崖圓方麗竒
色圭璧(一作/玉)無纎瑕呼兒爨金鼎餘馥延幽遐滌慮發
真照還源蕩昏邪猶同甘露飯佛事薰毗耶(維摩詰經/畤化菩薩)
(以滿鉢香飯與維摩詰飯香普薰毗耶離城及三千大/千世界時維摩詰語舍利佛等諸大聲聞仁者可食如)
(來甘露味飯大悲所薫無/以限意食之使不消也)咄此蓬瀛侣無乃貴流霞(見/第)
(一詩/注)
　　零陵贈李卿元侍御簡呉武陵(零陵永州郡名呉/武陵公前有初秋)
　　　(夜贈之詩集中又有小丘記云李深源元克已/時同遊深源克巳即李卿元侍御也時在元和)
　　　(四年九月此詩云朔風吐雲/寒寂歴窮秋時亦是時作)
理世固輕士棄捐湘之湄陽光競四溟敲石安所施鎩
羽集枯幹低昻互鳴悲朔雲吐風寒寂歴窮秋時君子
尚容與小人守兢危慘悽日相視離憂坐自滋樽酒聊
可酌放歌諒徒為惜無協律者窈眇弦吾詩
　　界圍巖水簾(詩云今我始北旋蓋公自元和元年/貶永至是十年春召還經巖下而作)
　　　(也/)
界圍匯湘曲青壁環澄流(選琴賦丹崖嶮/巇青壁萬尋)懸泉粲成簾
羅注無時休韻磬叩凝碧鏘鏘徹巖幽丹霞冠其顛想
像凌虚游靈境不可狀鬼工諒難求怱如朝玉皇天冕
垂前旒楚臣昔南逐有意仍丹丘(楚詞屈原逺游章/仍羽人於丹丘)今
我始北旋新詔釋縲囚采真誠眷戀許國無淹留再來
寄幽夢遺貯催行舟
　　古東門行(鮑明逺樂府詩甞有東門行東門謂長/安城門也觀公詩意蓋託以諷當時盜)
　　　(殺武元衡事先是王承宗以朝廷析鎮拒命上/怒削官爵遣吐突承瓘討之宿師久無功㑹淄)
　　　(青盧龍數表請赦乃詔浣雪畀以故地及呉元/濟反承宗與李師道上書請宥使人白事中書)
　　　(悖慢不恭武元衡叱去承宗怨乃與李師道謀/殺元衡故此詩首句引七國事謂承宗之變亦)
　　　(起於削地也其曰赤丸夜語飛電光徼廵司𨽻/眠如羊謂元衡入朝出靖安里第夜漏未盡賊)
　　　(乘暗呼曰滅燭射殺元衡而邏司傳譟莫知主/名也其曰當街一叱百吏走馮敬胷中函匕首)
　　　(謂賊始一呼而徒御格鬭不勝皆駭走遂害元/衡也其曰魏王卧内藏兵符子西掩袂真無辜)
　　　(蓋盜殺宰相朝堂不知也其曰安陵誰辯削礪/工韓國詎明深井里絶䑋斷骨郍下補萬金寵)
　　　(贈不如土蓋是時初不知主名而吏卒不敢窮/捕後下詔積錢束西市以募告者而王士則王)
　　　(士平始以賊聞也時當元和十年六月公是年/正月自永州召回三月十四日復出為栁州此)
　　　(詩當是聞/變後作)
漠家三十六將軍東方靁動横陣雲(呉王濞傳孝景帝/前二年七國反書)
(聞天子乃遣太尉條侯周亞/夫將三十六將軍徃撃呉楚)雞鳴函谷客如霧貌同心
異不可數(秦西有壠關東有函谷關史記孟嘗君去齊/變姓名以出關夜半至函谷關法鷄鳴而出)
(客孟嘗君恐追至客有能為/鷄鳴而鷄盡鳴遂發傳出)赤丸夜語飛電光(前漢尹/賞傳長)
(安中姦滑浸多閭里少年羣輩殺吏受賕報仇相與探/丸為彈得赤丸者斫武吏得黒者斫文吏白者主治喪)
(城中薄暮塵起勡刼行/者死傷横道枹鼔不絶)徼廵司𨽻如眠羊(周官以掌徒/𨽻而廵察故)
(云司𨽻校尉漢以京師為司𨽻校尉部置京兆尹中興/以洛陽為司𨽻校尉部置河南尹蓋司𨽻乃廵察之職)
(而眠如羊是不知有變矣眠一作很一作眼非是四皓/謂太子將兵無異以羊將狼蓋弱不能以敵强而况又)
(眠/耶)當街一叱百吏走馮敬胸中函匕首(賈誼傳陛下之/臣雖悍如馮敬)
(者適啟其口七首已䧟其胸矣注云敬為御史大夫奏/淮南厲王誅之又云始欲發言節制諸侯王則為刺客)
(所/殺)兇徒側耳濳愜心悍臣破膽皆杜口魏王卧内藏兵
符(史記秦圍趙邯鄲魏公子无忌姉為平原君夫人數/遺魏王及公子書請救魏王使晉鄙將兵十萬衆救)
(之秦使使告魏敢救者必移兵先撃之魏王恐使人止/晉鄙侯生曰嬴聞晉鄙之兵符常在王卧内而如姬最)
(幸力能竊之如姬果盜晉鄙兵符與公子公子與朱亥/俱行至鄴矯魏王令代晉鄙軍遂將其軍進撃秦軍秦)
(軍解/去)子西掩袂真無辜(左傳哀十六年楚太子子木暴/虐於其私邑鄭人殺之其子曰)
(勝在呉子西欲召之葉公曰吾聞勝也詐而亂無乃害/乎子必悔之弗從召之使處呉境為白公請伐鄭子西)
(曰鄭未節也他日又請許之未起師晉人伐鄭楚救之/與之盟勝怒曰鄭人在此讐不逺矣勝自厲劍子期之)
(子平見之曰王孫何自厲也曰將以殺爾父平以告子/西子西曰勝如卵余翼而長之楚國第我死令尹司馬)
(非勝而誰勝聞之曰令尹之狂也得死乃非我呉人伐/慎白公敗之請以戰備獻許之遂作亂秋七月殺子西)
(子期於朝而刼恵王/子西以袂掩靣而死)羌胡轂下一朝起敵國舟中非所
擬(呉起謂魏武侯曰君若不/修徳舟中之人皆敵國也)安陵誰辯削礪功(當作工/史記袁)
(盎列傳盎病免居家景帝時使人問籌策梁孝王欲求/為嗣袁盎進説其後語塞梁王以此怨盎曾使人刺盎)
(安陵國門外梁孝王世家太史公曰刺者置其劍劍着/身視其劍新治問長安中削礪工工曰梁郎某子來治)
(此劍以此知而發覺/之發使者捕逐之)韓國詎明深井里(史記聶政軹深/井里人濮陽嚴)
(仲子與韓相俠累有隙仲子聞軹人聶政之勇乃使政/刺俠累俠累方坐府上兵衛甚衆聶政直入上階刺殺)
(俠累因自皮靣決眼自屠出腸韓人暴其尸於市購問/莫能識其姉嫈聞而徃哭之曰是軹深井里聶政也以)
(妾在重自刑以絶從妾奈何畏殁身/之誅終滅賢弟之名遂死於尸旁)絶䑋斷骨郍下補
(下一/作可)萬金寵贈不如土(䑋音穰秦晉/謂肥曰䑋)
　　寄韋珩(公元和十年自永召還再出刺栁州六月/過嶺故有炎烟咽口鼻之語又云今年噬)
　　　(毒得霍疾當元和十二年也是年王師討淮蔡/故云神兵廟略頻破虜四溟不日清風濤此詩)
　　　(即其年作珩正卿之子/也集中有答其書云)
初拜栁州出東郊道旁相送皆賢豪迴眸炫晃别羣玉
獨赴異域穿蓬蒿炎烟六月咽口鼻胸鳴肩舉不可逃
桂州西南又千里灕水鬭石麻蘭高(灕水出/零陵)隂森野葛
交蔽日懸蛇結虺如蒲萄到官數宿賊滿野縛壯殺老
啼且號飢行夜坐設方畧籠銅枹鼔手所操(枹音膚撃/鼔杖也)
竒瘡釘骨狀如箭鬼手脱命争纎毫今年噬毒得霍疾
支心攪腹㦸與刀爾來氣少筋骨露蒼白瀄汩盈顛毛
(瀄側瑟切/汩越筆切)君今矻矻又竄逐辭賦已復窮詩騷神兵廟
略頻破虜四溟不日清風濤聖恩倘忽念行葦十年踐
踏久已勞幸因解網入禽獸畢命江海終遊遨願言未
果身益老起望東北心滔滔
　　奉和楊尚書郴州追和故李中書夏日登北樓十
　　　韻之作依本詩韻次用(楊尚書於陵也㨿傳元/和十一年以罪貶郴州)
　　　(此詩當/在栁作)
郡樓有遺唱新和敵南金(南金注在前酬婁/秀才早秋詩中)境以道情
得人期幽夢尋層軒隔炎暑逈野恣窺臨鳯去徽音續
芝焚芳意深(見上獻𢎞/農公詩注)游鱗出陷浦唳鶴繞仙岑風起
三湘浪雲生萬里隂宏規齊徳宇麗藻競詞林靜契分
憂術閒同遲客心(遲音值/待客也)驊騮當逺步鶗鴂莫相侵(鶗/音)
(題鴂古穴切鶗鴂鳥名春三月鳴則草木雕傷張平子/思𤣥賦恃已知而華予兮鶗鴂鳴而不芳謂恃已之華)
(盛冀時知我而鶗鴂之鳴使衆/草不芳猶讒邪所閉不得進也)今日登高處還聞梁父
吟(陸士衡雜擬詩齊僮梁父吟秦娥張女彈注梁父/吟樂府曲名也諸葛亮躬耕隴畆好為梁父吟)
　　楊尚書寄郴筆知是小生本様令更商㩁使盡其
　　　功輒獻長句(公謫永州時永與郴接故題云知/是小生本漾蓋公在永時有所製)
　　　(也與前詩/同時作)
截玉銛錐作妙形(銛音纎/利也)貯雲含霧到南溟尚書舊用
裁天詔(漢以尚書/作詔文)内史新將寫道經(王羲之傳山隂有/道士養好鵞羲之)
(固求市之道士云為冩道德經當舉羣相贈耳羲之欣/然寫畢籠鵞而歸右軍帖中云右將㑹稽内史琅琊王)
(羲/之)曲藝豈能禆損益微辭祇欲播芳馨桂陽卿月光輝
徧(書卿士/惟月)毫末應傳顧免靈(楚詞夜光何徳死則又育/厥利維何而顧兔在腹言)
(月中有兎居月/之腹顧朢也)
　　南省轉牒欲具注國圖令盡通風俗故事(詩有海/壖狼荒)
　　　(之句當在/栁州作)
聖代提封盡海壖狼荒猶得紀山川華夷圖上應初録
風土記中殊未傳椎髻老人難借問(椎直追反西漢西/南夷傳自滇以北)
(此皆椎髻注謂/髻如椎之形也)黄茒深洞敢留連(下有栁州峒氓詩蓋/栁州之民多有居嵓)
(峒間/者矣)南宫有意求遺俗試撿周書王㑹篇(周武王時逺/國歸欵周史)
(集其事為王㑹篇見今/汲冢周書第五十九篇)
　　與浩初上人同看山寄京華親故(浩初即龍安海/禪師弟子也下)
　　　(又有浩初上人欲登仙人山詩/蓋在栁州時元和十一年作)
海畔尖山似劍鋩秋來處處割愁腸若為化得身千億
散上峰頭望故鄉(蘇舜卿子美詩話云韓退之詩水作/青羅帯山為碧玉簮栁子厚詩云海)
(上尖山似劍鋩秋來處處割愁腸陸道士云二公當時/不相計㑹如做成一屬對子美為之對曰繫懣豈無羅)
(帯水割愁還有劍鋩山又云僕自東武適文登並海行/數日道傍諸峰真若劍鋩誦栁子厚詩知海山多爾耶)
(每風自四山而下振動大木掩/冉衆草紛紅駭緑翁勃香氣)
　　再至界圍巖水簾宿巖下(公元和十年春正月自/永召還過巖下嘗有詩)
　　　(在前此詩所謂發春念長違者也是年三月出/刺栁州五月復經從故有中夏欣再覩之句)
發春念長違中夏欣再覩是時值物秀杳若臨𤣥圃(東/方)
(朔十洲記崑崙山有三角/一角正西北名𤣥圃臺)敲陽訝垂氷白日驚雷雨笙
簧潭際起鸛鶴雲間舞古苔凝青枝隂草濕翠羽蔽空
素彩列激浪寒光聚的皪沉珠淵(班孟堅東都賦賤竒/麗而不珍捐金於山)
(沉珠/於淵)鏘鳴捐珮浦(楚詞九歌遺/余珮乎澧浦)幽巖畫屏倚新月玉鉤
吐夜涼星滿川忽疑眠洞府(一作愰惚/眠洞府)
　　詔追赴都回寄零陵親故(元和十年北還道中作/下至灞亭上詩皆同)
每憶纎鱗遊尺澤翻愁弱羽上丹霄㟁旁古堠應無數
次第行看别路遙
　　過衡山見新花開却寄弟
故國名園久别離今朝楚樹發南枝晴天歸路兩相逐
正是峯前回雁時
　　汨羅遇風
南來不作楚臣悲(屈原投汨羅而死公方召/回故云不作楚臣悲也)重入修門
自有期(宋玉招魂云魂兮歸來入/修門注修門郢城門也)為報春風汨羅道莫
將波浪枉明時
　　朗州竇常員外寄劉二十八詩見促行驛走筆酬
　　　贈(劉二十八禹錫也公初與劉同貶今例召至/京師詩云投荒垂一紀蓋自永貞元年至元)
　　　(和十年為/十一年也)
投荒垂一紀新詔下荆扉疑比莊周夢(莊子昔者莊周/夢為胡蝶栩栩)
(然胡蝶也自喻適/志與不知周也)情知蘇武歸(蘇武使匈奴為匈奴留/者十九年始以强壯出)
(及還鬚/髪盡白)賜環留逸響(見上酬裴/韶州詩)五馬助征騑(墨客揮犀/云世謂太)
(守為五馬或云詩曰孑孑干旟在浚之都素絲組之良/馬五之鄭注謂周禮州長建旟漠太守比州長法御五)
(馬故云或曰古乘駟馬車至漢太守出則增一馬事見/漢官儀也又古今風俗通曰王逸少出守永嘉庭列五)
(馬繡鞍金勒出則鞚之/故永嘉有五馬坊焉)不羡衡陽雁春來前後飛
　　離觴不醉至驛却寄相送諸公
無限居人送獨醒(屈原曰衆人皆/醉惟我獨醒)可憐寂寞到長亭(庾/子)
(山江南賦十里五里長亭短亭/五里一短亭十里一長亭也)荆州不遇南陽侣一夜
春寒滿下㕔
　　北還登漢陽北原題臨川驛(漢陽鄂/州縣也)
驅車方向闕迴首一臨川多壘非余恥(禮記四郊多壘/此卿大夫之辱)
(也/)無謀終自憐亂松知野寺餘雪記山田惆悵樵漁事
今還又落然
　　善謔驛和劉夢得酧淳于先生(倦游録云襄州南/有驛名善謔蓋唐)
　　　(之善謔驛乃淳于髠放鵠處也按髠傳髠滑稽/多辯數使諸侯未嘗屈辱齊威王時楚發兵加)
　　　(齊齊王使淳于髠之趙請救兵趙王與之精兵/十萬革車千乘楚王聞之夜引兵而去詩所用)
　　　(事本此元和十年/北還過襄州作)
水上鵠巳去庭中鳥又鳴辭因使楚重名為救齊成荒
壠遽千古羽觴難再傾(宋玉招魂瑤漿密酌實羽觴/注觴酒器也挿羽於其上)劉
伶今日意異代是同聲
　　詔追赴都二月至㶚亭上(㶚音覇水名在京城之/左此將入京時作也)
十一年前南渡客四千里外北歸人詔書許逐陽和至
驛路開花處處新
　　李西川薦琴石(不詳其/作年月)
逺師騶忌鼔鳴琴(史記田敬仲世家騶/忌子以鼔琴見威王)去和南風愜舜
心(家語舜作五弦之琴以歌南風文中子曰子驟而/鼔南風釣者曰嘻非今日事也其有虞氏之心乎)從
此他山千古重殷勤曾是奉徽音
　　同劉二十八哭吕衡州兼寄江陵李元二侍御(李/元)
　　　(二侍御即前李深源元克已也劉夢得集亦有/哭吕衡州詩據公作吕衡州誄云温以元和六)
　　　(年九月卒/詩是時作)
衡岳新摧天柱峯(衡山南岳也天柱乃衡山諸/峯之一公意借以喻衡州耳)士林顦
顇泣相逢祇令文字傳青簡(後漢呉祐傳祐父恢欲殺/青簡以寫經書注云殺青)
(者以火炎簡令汗蓋取其易書/復不蠧謂之殺青亦謂之汗簡)不使功名上景鐘(周禮/鳬氏)
(為鐘鐘帯謂之篆篆/間謂之枚枚謂之景)三畆空流懸磬室(左氏室如懸/磬野無青草)九
原猶寄若堂封(檀弓文子曰武也得全要領以從先大/夫於九原注晉卿大夫之墓地在九原)
(又夫子曰吾見封之若堂者矣/注封築土為壠堂形四方而髙)遥想荆州人物論㡬回
中夜惜元龍(魏志陳登字元龍在廣陵有威名年三十/九卒後許汜與劉表並在荆州牧劉表坐)
(表與備共論天下人汜曰陳元龍湖海之士備因言/曰若元龍文武膽志當求之於古耳造次難得比也)
　　奉酬楊侍郎丈因送八叔拾遺戲贈詔追南來諸
　　　賔二首(楊侍郎於陵也元和十/年到京後未除官時作)
貞一來時送綵牋一行歸雁慰驚弦翰林寂寞誰為主
鳴鳯應須早上天
　　六言
一生判却歸休謂著南冠到頭冶長雖解縲紲無由得
見東周
　　商山臨路有孤松徃來斫以為明好事者憐之編
　　　竹成援遂其生植感而賦詩(元和十年三月後/赴栁州道中作詩)
　　　(蓋有自/况之意)
孤松停翠蓋託根臨廣路不以險自防遂為明所誤幸
逢仁惠意重此藩籬䕶猶有半心存時將承雨露
　　衡陽與夢得分路贈别(劉夢得集有重至衡陽傷/栁儀曹詩並引云元和乙)
　　　(未嵗與故人栁子厚臨湘水為别栁浮舟適栁/州余登陸赴連州後五年余從故道出桂嶺至)
　　　(前别處而君殁於南中因賦詩以投弔詩云憶/昨與故人湘江岸頭别我馬映林嘶君帆轉山)
　　　(滅馬嘶循故道帆滅如流電千里江蘺春故人/今不見元和乙未即十年也是時公與劉例召)
　　　(至京師又皆出為刺/史至衡陽分路云)
十年顦顇到秦京誰料翻為嶺外行伏波故道風烟在
(漠武帝紀南越王相吕嘉反遣伏波将軍路博徳出桂波/陽下湟水公如栁劉如連皆過桂嶺而去故所經乃伏)
(故道/歟)翁仲遺墟草樹平(魏志明帝鑄銅人二號曰翁仲/又水經注鄗南千秋亭璮廟之)
(東枕道有兩石/翁仲南北相對)直以慵疎招物議休將文字占時名今
朝不用臨河别垂淚千行便濯纓
　　再上湘江(次前/篇)
好在湘江水今朝又上來不知從此去更遣㡬時回
　　清水驛叢竹天水趙云余手種一十二莖(别本附/次善謔)
　　　(驛詩後元和十年北還道中作/襄陽從事即趙公也名字不詳)
簷下疎篁十二莖襄陽從事寄幽情祇應更使伶倫見
寫盡雌雄雙鳯鳴(伶倫樂師也黄帝使伶倫取嶰谷/之竹斷兩節而吹之為黄鍾之宫)
　　長沙驛前南樓感舊(自注云昔與徳公别於此/元和十年赴栁州道中作)
海鶴一為别存亡三十秋今來數行淚獨上驛南樓
　　桂州北望秦驛手開竹逕至釣磯留待徐容州(舊/史)
　　　(元和十年以長安令徐俊為容管經略使徐容/州即俊也公是年三月出為栁州而徐之除在)
　　　(公之後故公先至/桂州留詩以待之)
幽逕為誰開美人城北來王程倘餘暇一上子陵臺(後/漢)
(嚴光字子陵隠於釣後人/名其釣處為嚴陵瀬焉)
　　登栁州城樓寄漳汀封連四州(永貞元年公與轉/泰韓曄劉禹錫陳)
　　　(諌凌凖程异韋執誼皆以附王叔文貶號八司/馬凌凖執誼皆卒貶所异先用餘四人元和十)
　　　(年與公皆例召至京師又皆出為刺史公為栁/州泰為漳州曄為汀州禹錫為連州諌為封州)
　　　(公六月到栁此詩/是年夏所寄也)
城上髙樓接大荒海天愁思正茫茫驚風亂颭芙蓉水
(颭職/琰切)密雨斜侵薜荔墻(楚詞貫薜荔之落蘂王逸云薜/荔香草也縁木而生薜蒲計切)
嶺樹重遮千里目江流曲似九迴腸(司馬遷報任少卿/書云腸一夕而九)
(迴/)共來百越文身地(越世家文身斷髪/被草萊而邑焉)猶自音書滯一
鄉
　　栁州寄丈人周韶州(與下登峨山詩寄盧衡州詩/一云秋水一云秋日一云秋)
　　　(霧皆元和十/一年秋也)
越絶孤城千萬峰空齋不語坐高舂印文生緑經旬合
硯匣留塵盡日封梅嶺寒烟藏翡翠桂江秋水露鰅鱅
(鰅愚容切鱅/音庸魚名)丈人本自忘機事為想年來顦顇容
　　登栁州峨山(一作/岷山)
荒山秋日午獨步意悠悠如何望鄉處西北是融州(栁/州)
(北接融/州也)
　　得盧衡州書因以詩寄
臨蒸且莫歎炎方為報秋來雁㡬行林邑東廻山似㦸
牂柯南下水如湯(林邑牂柯皆/西南蠻夷地)蒹葭浙瀝含秋霧橘柚
玲瓏透夕陽非是白蘋洲畔客還將逺意問瀟湘(南史/栁渾)
(為呉興太守嘗為江南曲云/汀洲采白蘋日落江南春)
　　答劉連州邦字(詩猶紀其經途之意/蓋初到栁州時作)
連璧本難雙(連璧注於此巻/第一詩中矣)分符刺小邦(分符亦/見上注)崩雲
下灕水(灕水出/零陵)劈箭上潯江(栁州州治/在潯江北)負弩啼寒狖鳴
桴警夜狵(桴音膚撃鼔杖也/狵音尨犬多毛也)遥憐郡山好謝守但臨窻
(指謝安石也謝安/石嘗為呉興太守)
　　嶺南江行(元和十/年秋作)
瘴江南去入雲烟望盡黄茒是海邊山腹雨晴添象跡
潭心日暖長蛟涎射工巧伺遊人影(博物志江南有射/工蟲長一二寸口)
(中有弩形氣射人不治則殺人毛詩為鬼為蜮陸機疏/云蜮一名射影南人将入水先以瓦石投水中令水濁)
(然後入又春秋莊公十八年/有蜮疏云含沙射人影也)颶母偏驚旅客船(嶺表志/云南海)
(秋風雲物有暈如虹者謂之颶母必有颶風嶺南録異/記云嶺嶠夏秋雄風曰颶發日午至夜半止仆屋僵樹)
(颺屋瓦若飛蝶累年一發或/一歲再三颶音貝又其遇切)從此憂來無一事豈容華
髪待流年
　　栁州峒氓(元和十二/年正月作)
郡城南下接通津異服殊音不可親青箬裹鹽歸峒客
(箬而灼反說文楚人謂竹/皮曰箬峒音洞山穴也)緑荷包飯趂虛人(嶺南謂村/市為虚蓋)
(市之在有人則滿無人則虛而嶺南村市滿時/少虚時多故謂之虛不亦宜乎出青箱紀録)鵝毛禦
臈逢山罽(音計織/毛也)雞骨占年拜水神(漢書郊祀志粤祠/雞卜自此始李竒)
(曰持雞骨/卜如䑕卜)愁向公庭問重譯欲投章甫作文身(前漢紀/越裳氏)
(重譯獻白雉儒行孔子居魯冠章甫之冠莊子/宋人資章甫而適越越人斷髪文身無所用之)
　　詶徐二中丞普寧郡内池舘即事見寄(徐中丞即/前望秦驔)
　　　(詩云徐容州者也按地里志容州普寕郡防禦/經畧而徐改為容管經略當是俊無疑然此題)
　　　(云中丞考之/史不載也)
鵷鴻念舊行虛舘對芳塘落日明朱檻繁花照羽觴泉
歸滄海近樹入楚山長榮賤俱為累相期在故鄉
　　詶賈鵬山人郡内新栽松寓興見贈二首(栁州作/元和十)
　　　(年冬/也)
芳朽自為别無心乃元功夭夭日放花榮耀將安窮青
松遺澗底擢蒔兹庭中(蒔時吏切/别種也)積雪表明秀寒花助
䓗蘢幽貞夙有慕(顔延之詩幼壯困孤介末暮/謝幽貞謂幽静貞吉之道也)持以延
清風
無能常閉閤偶以靜得名竒姿來逺山忽似人家生勁
色不改芳舊心與誰榮喧卑豈所安任物非我情清韻
動竽瑟諧此風中聲
　　種栁戱題
栁州栁刺史種栁栁江邊談笑為故事推移成昔年垂
隂當覆地聳榦㑹參天好作思人樹慙無惠化傳
　　栁州二月榕葉落盡偶題(元和十一/年二月也)
宦情羈思共棲棲春半如秋意轉迷山城遇雨百花盡
榕葉滿庭鶯亂啼
　　浩初上人見貽絶句欲登仙人山因以酬之(仙人/山在)
　　　(栁州前有與浩初同/看山詩此當次其後)
珠樹玲瓏隔翠㣲(珠樹見下海/石榴詩注)病來方外事多違仙山
不屬分符客(分符見上第/一首詩注)一任凌空錫杖飛
　　雨中贈仙人山賈山人(即前賈鵬也元/和十一年冬作)
寒江夜雨聲潺潺曉雲遮盡仙人山遥知𤣥豹在深處
(南山有𤣥豹隠霧/雨而十日不下食)下笑羈絆泥塗間
　　别舎弟宗一(公之從兄弟見於集者有宗一宗𤣥/宗直其世系皆不可詳詩云萬死投)
　　　(荒十二年自永貞元年乙酉至元/和十一年丙申也詩是年春作)
零落殘魂倍黯然雙垂别淚越江邊一身去國六千里
萬死投荒十二年桂嶺瘴來雲似墨洞庭春盡水如天
欲知此後相思夢長在荆門郢樹烟
　　奉和周二十二丈酬郴州侍郎衡江夜泊得韶州
　　　書并附當州生黄茶一封率然成篇代意之作
　　　(郴州侍郎楊於陵也韶州疑即周韶州詩名字/亦不詳㨿於陵貶在元和十一年此詩當十二)
　　　(年夏秋/作也)
丘山仰德耀天路下征騑夢喜三刀近(王濬為廣漢太/守夜夢三刀懸)
(於卧室梁上李毅/曰三刀為州字)書嫌五載違凝情江月落屬思嶺雲
飛㑹入司徒府還邀周掾歸
　　殷賢戱批書後寄劉連州并示孟崙二童(自注云/吾家有)
　　　(右軍書每紙背庾翼題云王㑹稽六紙二月三/十日嘗觀因話録云栁栁州書後生多師效就)
　　　(中尤長於章草為時所寳湖湘以南童穉悉學/其書頗有能者以此詩觀之蓋有之矣公與夢)
　　　(得聞問最數殷賢戯題其書後故舉庾翼之事/為寄蓋劉家子弟當有學其書者孟崙二童必)
　　　(夢得之子殷賢不詳當亦夢得家子弟耶下有/相酬贈七詩皆當繼此篇在元和十一年作)
書成欲寄庾安西紙背應勞手自題聞道近來諸子弟
臨池尋巳厭家雞(張芝臨池學書池水盡墨南齊王僧/䖍論書云庾征西翼書少時與右軍)
(齊名復庾猶不分在荆州與都下書云小兒軰乃賤家/雞皆學逸少書須吾還叱之首尾皆用庾翼王羲之事)
(劉家子弟必有/學其書者矣)
　　銅魚使赴都寄親友(自注云嶺南支郡無綱官考/典帳典等悉附都府至京在)
　　　(栁時/作也)
行盡關山萬里餘到時閭里是荒墟附庸惟有銅魚使
(禮記王制注附庸小城也附庸者以國事附於大國唐/武徳初改太守為刺史加號為使持節而實無節但頒)
(銅魚符/而巳)此後無因寄逺書
　　韓漳州書報徹上人亡因寄二絶(漳州韓曄也徹/靈徹也字元澄)
　　　(劉夢得嘗為其文集序紀其行迹甚/詳元和十一年終於宣州詩是時作)
早歲京華聽越吟(史記莊舄越人也為楚執珪病而尚/越吟劉夢得序靈徹㑹稽人好篇章)
(從越客維/學為詩)聞君江海分逾深他時若寫蘭亭㑹莫畵髙
僧支道林(王羲之嘗與桑門支遁游蘭亭修禊遁亦與/焉故後人寫修禊圖遁亦在其列道林遁之)
(字/也)
頻把瓊書出䄂中獨吟遺句立秋風桂江日夜流千里
揮淚何時到甬東(甬東地/名在越)
　　詶家雞之贈(劉禹錫/)
日日臨池弄小雛還思寫論付官奴(禇遂良撰王右軍/書目正書五巻第)
(一樂毅論四十四行書賜官奴又行書五十八巻其第/十九有與官奴小女書官奴蓋羲之女也是時栁未有)
(子故夢得/以此戯之)栁家新様元和脚(指栁公權也公權/在元和間書有名)且盡薑
芽歛手徒
　　重贈二首(此公答前劉/禹錫所詶也)
聞說將雛向墨池劉家還有異同詞如今試遣隈墻問
已道世人郍得知(謝安問王獻之曰君書何/如君家尊答曰人郍得知)
世人悠悠不識真薑芽盡是捧心人(莊子西施病心而/矉其里其里之醜)
(見而美之歸亦捧心而矉其里/里之富人見之堅閉門而不出)若道栁家無子弟徃年
何事乞西賔
　　答前篇(此夢得答/公前詩也)
小兒弄筆不能嗔涴壁書窻且賞懃(羲之為㑹稽子敬/七八嵗羲之從後)
(掣其筆不脱歎曰此兒書後當有大名子敬出戯見北/舘新白土壁白净子敬取箒沾泥汁書方丈一字觀者)
(如堵涴壁/事本此)聞彼夢熊猶未兆女中誰是衞夫人(詩云吉/夢維何)
(維熊維羆男子之祥衛夫人名鑠字茂猗𨽻書尤善右/軍少嘗師之在法書入妙品按栁子厚墓誌云子厚有)
(子男二人長曰周六始四歳蓋生於元和十一年詩作/於周六未生時栁未有子故夢得又戯之以衞夫人也)
　　答後篇
昔日慵工記姓名(項籍少時學書不成季父梁怒/之籍曰書足以記姓名而巳)逺勞
辛苦寫西京近來漸有臨池興為報元常欲抗行(王右/軍云)
(吾書比之鍾張當抗行或謂過/之元常鍾繇字也臨池見上注)
　　疊前(公又答夢得前/所答二詩也)
小學新翻墨沼波羡君瓊樹散枝柯左家弄玉惟嬌女
空覺庭前鳥跡多(蒼頡觀鳥跡因而遂滋則謂之字詩/謂小女學書其紙散落庭中覺鳥跡)
(之多/也)
　　疊後
事業無成恥藝成(禮記徳成而/上藝成而下)南宫起草舊連名(公與/夢得)
(嘗同為禮/部員外郎)勸君火急添功用趂取當時二妙聲(晉衞瓘/字伯玉)
(索靖幼安俱能書為尚/書郎時號一臺二妙)
　　栁州城西北隅種甘樹(詩云春來新葉遍城隅/當元和十三年春也)
手種黄甘二百株春來新葉遍城隅方同楚客憐皇樹
(楚詞惜徃日章后皇嘉樹橘來服兮王逸云言皇天后/土生美橘樹異於衆木來服習南土便其性也屈原自)
(喻才徳如橘樹/亦異於衆也)不學荆州利木奴(襄陽記曰李叔平臨/終勅其子曰龍陽洲)
(裏有千頭木奴及甘/橘嵗得絹數千匹)㡬歲開花聞噴雪何人摘實見垂
珠若教坐待成名日滋味還堪養老夫
　　聞徹上人亡寄侍郎楊丈(楊侍郎於陵也時在郴/州前有韓漳州報徹上)
　　　(人亡詩當/次其後)
東越髙僧還姓湯(宋桑門惠休姓湯氏善於為詩嘗與/謝靈運鮑昭之徒游靈徹亦姓湯故)
(云/)㡬時瓊佩觸鳴鐺空花一散不知處誰采金英與侍
郎
　　段九秀才處見亡友吕衡州書迹(吕衡州温也集/有吕衡州誄云)
　　　(元和六年八月卒段九秀才𢎞古也吕衡州集/亦有贈段九秀才詩公集又有祭段宏古文及)
　　　(墓誌亦云與吕温游然𢎞古亦卒於元和九年/則詩之作當元和七八年間也公時在永州)
交侣平生意最親衡陽徃事似分身䄂中忽見三行字
拭淚相㸔是故人
　　栁州寄京中親故(元和十三年秋作/龍城栁州郡名)
林邑山聨瘴海秋䍧柯水向郡前流勞君逺問龍城地
正北三千到錦州
　　再授連州至衡陽詶贈别(夢得/)　(公前有衡陽與/夢得分路贈别)
　　　(詩此夢得詶之也下/贈答四詩皆同時)
去國十年同赴召渡湘千里又分岐重臨事異黄丞相
(黄覇為潁川太守後徴守京兆尹又以罪貶秩復為潁/川太守夢得初貶連州司馬此又出刺連州故曰重臨)
三黜名慙栁士師(栁下恵為魯士/師三黜見論語)歸目併隨回雁盡愁
腸正遇斷猿時桂江東過連山下相望長吟有所思
　　重别夢得
二十年來萬事同今朝岐路忽西東皇恩若許歸田去
晚歲當為鄰舎翁
　　答(夢得/)
弱冠同懐長者憂臨岐回想盡悠悠耦耕若便遺身世
黄髪相看萬事休
　　三贈
信書成自誤經事漸知非今日臨岐别何年待汝歸
　　答(夢得/)
年方伯玉早恨比四愁多(張衡出為河間相鬱/鬱不得志為四愁詩)㑹待休
車騎相隨出罻羅
　　種木槲花(龍城栁州郡/名在栁作也)
上苑年年占物華飄零今日在天涯祇應長作龍城寺
剰種庭前木槲花
　　摘櫻桃贈元居士時在望仙亭南樓與朱道士同
　　　處
海上朱櫻贈所思樓居况是望仙時蓬萊羽客如相訪
不是偷桃一小兒(漢武帝内傳帝好長生七夕西王母/降其宮有頃索七桃以四枚與帝自)
(食三枚云此桃三千年一實時東方朔從殿東箱朱烏/牖中窺母母謂帝曰此窺牖兒嘗三來偷吾此桃者)
　　詶曹侍郎過象縣見寄(象縣栁州縣也曹侍郎不/詳其名元和十四年春作)
破額山前碧玉流騷人遥駐木蘭舟春風無限瀟湘憶
欲採蘋花不自由
　
　
　栁河東集巻四十二
欽定四庫全書
　栁河東集巻四十三
　　　　　　　　　　　　唐　栁宗元　撰
　古今詩七十五首
　　法華寺石門精舎三十韻(集有永州法華寺新作/西亭記云寺居永州地)
　　　(最髙次後篇在/元和四年夏作)
拘情病憂鬱曠志寄髙爽願言懐名緇東峯旦夕仰始
欣雲雨霽尤悅草木長道同有愛弟披拂恣心賞松谿
䆗窱入(䆗伊鳥切窱吐/了切深逺也)石棧寅縁上蘿蔦綿層甍(詩蔦/與女)
(蘿施於松栢蔦音鳥一本/作葛甍謨耕切屋棟也)莓苔侵摽牓宻林互對聳絶
壁儼雙敞壍峭出蒙蘢墟嶮臨滉瀁稍疑地脉斷悠若
天梯往結搆罩羣崖迴環驅萬象小刼不踰瞬(維摩經/或有衆)
(生樂乆住世而可度者菩薩即演七日為一刼又/云世尊世界名大荘嚴刼曰荘嚴佛夀二十小刼)大千
若在掌(維摩經云菩薩斷取三千大千世界如陶/家輪著右掌中擲過洹河沙世界之外)體空
得化元觀有遺細想喧煩困蠛蠓(蠛音蔑蠓音/䝉小蟲也)跼蹐疲
魍魎(音罔/兩)寸進諒何榮尋直非所枉探竒極遥矚窮妙
閟清響理㑹方在今神開庶殊曩兹㳺茍不嗣浩氣竟
誰養道異誠所希名賔非余仗超攄藉外奨俛黙有内
朗鑑爾揖古風終焉乃吾黨潜軀委韁鎻髙歩謝塵坱
(倚朗切/塵也)蓄志徒為勞追蹤将焉倣淹留值頽暮眷戀睇
遐壤映日雁聯軒翻雲波泱漭(泱倚郎切/水大貌)殊風紛已萃
鄉路悠且廣羈木畏漂浮離旌倦揺蕩昔人歎遺志出
處今已兩何用期所歸浮圖有遺像幽蹊不盈尺虚室
有函丈(禮記席間函丈注函容也講/問宜相對容丈足以指畫也)㣲言信可傳申旦
稽吾顙
　　逰朝陽巖遂宿西亭二十韻(㩀集袁家渇記由朝/陽巖東南水行至蕪)
　　　(江可取者三莫若袁家渇朝陽巖盖在永州也/西亭即法華西亭㩀亭記云新作西亭當元和)
　　　(四年又始得西山宴㳺記云元和四年/九月二十八日登法華西亭詩是時作)
謫棄殊隠淪(桓譚新論曰天下神人/五一曰神仙一曰隠淪)登陟非逺郊所懐
緩伊鬱豈欲肩夷巢(伯夷巢父/皆遯世者)髙巖瞰清江幽窟潜神
蛟開曠延陽景迴薄攅林梢西亭構其巔反宇臨呀哮
(呀虚加切張口貌庨/虚交切宫室髙貎)背瞻星辰興下見雲雨交惜非吾
鄉土得以䕃菁茒羈貫去江介(貫與丱同榖梁子云羈/貫成童不就師父母之)
(罪也西都賦與江介之/湫湄江介江之左也)世仕尚函崤(西都賦左㩀函谷/二崤之間函谷谷)
(名崤/山名)故墅即灃川數畝均肥磽臺館集荒土池塘疎沈
㘭㑹有圭組戀遂貽山林嘲薄軀信無庸瑣屑劇斗筲
囚居固其宜厚羞乆巳包庭除植蓬艾隟牖懸蠨蛸(上/音)
(蕭下音梢東山詩注云蠨蛸長踦也疏/云河内人謂之喜母俗云喜子是也)所頼山水客扁
舟枉長梢挹流敵清觴掇野代嘉肴適道有髙言取樂
非絃匏逍遥屏幽昧澹泊辭喧呶(女交/切)晨雞不余欺風
雨聞嘐嘐(音膠詩雞/鳴嘐嘐)再期永日閒提挈移中庖
　　湘口館瀟湘二水所㑹(九域志瀟水在零陵湘水/在祈陽皆永州縣此館當)
　　　(在永州也次前後/篇元和四年秋作)
九疑濬傾奔臨源委縈逥㑹合屬空曠泓澄停風雷髙
館軒霞表危樓臨山隈兹晨始澄霽纎雲盡褰開天秋
日正中水碧無塵埃杳杳漁父吟叫叫羈鴻哀境勝豈
不豫慮分固難裁升髙欲自舒彌使逺念來歸流駛且
廣(駛音史/水疾也)汎舟絶㳂洄
　　登蒲州石磯望横江口潭島深逈斜對香零山(香/零)
　　　(山在永州與/前詩同時作)
隠憂倦永夜凌霧臨江津猿鳴稍已疎登山娱清淪日
出洲渚静澄明晶無垠浮輝翻髙禽沈景照文鱗雙江
匯西奔詭怪潜坤珍孤山乃北峙森爽棲靈神洄潭或
動容島嶼疑揺振陶埴兹擇土蒲魚相與鄰信美非所
安羈心屢逡廵糺結良可解紆鬱亦以伸髙歌反故室
自誷非所欣
　　南磵中題(公永州諸記自朝陽巖東南水行至袁/家渇自渇西南行不能百歩得石渠石)
　　　(渠既窮為石澗石澗在南即此詩所題者也公/嘗為石澗記在元和七年春此詩盖其年秋作)
秋氣集南磵獨㳺亭午時迴風一蕭索林影乆參差始
至若有得稍深遂忘疲羈禽響幽谷寒藻舞淪漪去國
魂巳逰懐人淚空垂孤生易為感失路少所宜索寞竟
何事徘徊祗自知誰為後來者當與此心期(近世蘇舜/欽子美嘗)
(題此詩後云栁子厚南遷後詩清勁紆徐大率類此又/云栁儀曹南磵詩憂中有樂樂中有憂盖妙絶古今矣)
(然老杜云王侯與螻蟻同盡/隨丘墟儀曹何憂之深也)
　　遊石角過小嶺至長烏村(詩云竄逐官湘浦此/在永州也次前篇)
志適不自期道存貴偷生乆忘上封事(漢光武紀詔百/僚並上封事注)
(云宣帝始令羣臣得/奏封事以知下情)復笑昇天行(古樂府有昇天/行謂學仙也)竄逐
官湘浦揺心劇懸旌始驚陷世議終欲逃天刑嵗月殺
憂慄慵踈寡将迎追逰疑所愛且復舒吾情石角恣幽
歩長烏遂遐征磴逥茂樹斷(磴丁鄧切/磴道也)景晏寒川明曠
望少行人時聞田鸛鳴風篁冒水逺霜稻侵山平稍與
人事間益知身世輕為農信可樂居寵真虚榮喬木餘
故國願言果丹誠四支反田畝釋志東皋耕(隋末王勣/字无功至)
(唐貞觀中為大樂丞挂冠歸田葛巾聯牛躬耕/東皋每著書自稱東皋子見吕才東皋子集序)
　　與崔䇿登西山(崔䇿字子符公集有送崔九序即/此人也序云廢居八年崔子幸來)
　　　(覿余盖在元和七年也詩云秋江即其年秋與/又云吾子幸淹留盖崔子将别之時與序相先)
　　　(後作/耳)
鶴鳴楚山静露白秋江曉連袂度危橋縈逥出林抄西
岑極逺目毫末皆可了重疊九疑髙㣲茫洞庭小逈窮
兩儀際髙出萬象表馳景泛頽波遥風遞寒篠謫居安
所習稍厭從紛擾生同胥靡遺(書説築𫝊巖之野注虞/虢之界有澗水壊道常)
(使胥靡刑人築䕶此道說賢而隠代胥靡築之以供/食疏云胥相靡隨也賈誼傳𫝊說胥靡乃相武丁)夀
等彭鏗夭(彭祖姓籛名/鏗夀至八百)蹇連困顛踣愚䝉怯幽眇非令
親愛疎誰使心神悄偶兹遁山水得以觀魚鳥吾子幸
淹留緩我愁膓繞
　　構法華寺西亭(集有永州法華寺新作西亭記在/元和四年觀詩意在其年夏作)
竄身楚南極山水窮險艱歩登最髙寺蕭散任疎頑西
垂下斗絶欲似窺人寰反如在幽谷榛翳不可攀命童
恣披翦葺宇横斷山割如判清濁飃若昇雲間逺岫攅
衆頂澄江抱清灣夕照臨軒墮棲鳥當我還菡蓞溢嘉
色(爾雅荷芙蕖其華菡萏其實/蓮其根藕其中的的中薏)篔簹遺清班(清一作漬/篔簹竹也)
(異物志曰篔簹生於水邊長數丈圍一尺五六寸一節/相去六七尺或相去一丈廬陵界有之始興以南又多)
(篔音云/簹音當)神舒屏羈鎻志適㤀憂潺棄逐乆枯槁迨今始
開顔賞心難乆留離念來相關北望間親愛南瞻雜夷
蠻置之勿復道且寄須㬰間
　　夏夜苦熱登西樓
苦熱中夜起登樓獨褰衣山澤凝暑氣星漢湛光輝火
晶燥露滋野静停風威探湯汲隂井煬竈開重扉憑欄
乆傍徨流汗不可揮莫辯亭毒意仰訴璇與璣諒非姑
射子静勝安能希(列子云姑射山在海河洲中山上有/神人焉吸風飲露不食五榖射音夜)
　　覺衰(詩意尚未刺栁時/也當在永州作)
乆知老㑹至不謂便見侵今年宜未衰稍已來相尋齒
疎髪就種(左氏盧蒲嫳曰余髪如此種/種余奚能為種上聲髪短也)奔走力不任咄
此可奈何未必傷我心彭聃安在哉周孔亦已沈古稱
夀聖人曽不留至今但願得美酒朋友嘗共斟是時春
向暮桃李生繁隂日照天正緑杳杳歸鴻吟出門呼所
親枎杖登西林髙歌足自快商頌有遺音
　　逰南亭夜還叙志七十韻(詩云岷凶既云捕元和/元年擒西川劉闢也又)
　　　(云吴虜亦已鏖謂元和二年誅浙西李錡也浙/西平在二年十一月而此詩有秋月髙明之語)
　　　(其二年/秋與)
夙抱丘壑尚率性恣逰遨中為吏役牽十祀空悁勞外
曲徇塵轍私心寄英髦進乏廊廟器退非鄉曲豪天命
斯不易鬼責将安逃屯艱果見凌剥喪宜所遭神期固
浩浩衆口徒嗷嗷投跡山水地放情詠離騷(屈原離騷/也賈誼傳)
(注云離遭也憂動曰/騷遭憂而作是辭)再懐曩嵗期容與馳輕舠(音刀小/船也)
虚館背山郭前軒面江臯重疊開浦溆(音溆水/浦也)迤邐驅
巖㟼(㟼音敖山/多小石也)積翠浮澹灔始疑負靈鼇叢林留衝飈
石礫迎飛濤曠朗天景霽樵蘇逺相號(樵取薪也蘇取/草也漢書樵蘇)
(後爨師不宿飽左太冲/魏都賦樵蘇往而無忌)澄潭湧沈鷗半壁跳懸猱鹿鳴
騐食野(詩呦呦鹿鳴/食野之苹)魚樂知觀濠(荘子與恵子㳺扵濠/梁之上荘子曰鯈魚)
(出㳺從容是魚樂也惠子曰子非魚安知魚之樂荘子/曰子非我安知我不知魚之樂恵子曰子非我固不知)
(子矣子固非魚也子之不知魚之樂全矣荘子曰請循/其本恵子曰汝安知魚樂云者既巳知吾知之而問我)
(我知之濠上也荘子此一節在知/字一字公摘出使之大有意矣)孤賞誠所悼暫欣良
足褒留連俯櫺檻注我壺中醪朶頥集芰實(易觀我朶/頤朶頤嚼)
(也芰竒寄/切菱也)擢手持蟹螯(畢卓曰得酒滿數百斛船四時/甘味置兩頭右手持酒盃左手)
(持蟹螯拍浮酒船/中便足了一生矣)炊稻視爨鼎鱠鮮閔操刀野蔬盈傾
筐(詩采采巻耳不盈傾筐/傾筐畚屬易盈之物)頗雜池沼芼(左氏澗谿沼沚/之毛毛草也)
緬慕鼓枻翁嘯咏餔其糟(椘辭漁父章屈原既放㳺扵/江潭漁父曰衆人皆醉何不)
(餔其糟而歠其醨屈原曰又安能以皎皎之白而䝉世/俗之塵埃乎漁父莞爾而笑鼓枻而去枻音曳楫也)
退想於陵子三咽資李螬(孟子陳仲子豈不誠㢘士哉/居於陵三日不食耳無聞目)
(無見也井上有李螬食實者過半矣匍匐往将/食之三咽然後耳有聞目有見咽音宴螬音曹)斯道難
為偕沈憂安所韜曲渚怨鴻鵠環洲彫蘭􁁊暮景迴西
岑北流逝滔滔徘徊遂昏黒逺火明連艘木落寒山淨
江空秋月髙歛袂戒還徒善㳺矜所操趣淺戢長枻乗
深屏輕篙曠望援深竿哀歌扣鳴艚(音曹/船也)中川恣超忽
謾若翔且翶淹泊遂所止野風自颾颾(音/騷)澗急驚鱗奔
蹊荒饑獸嘷入門守拘縶悽戚増鬱陶慕士情未忘懐
人首徒搔内顧乃無有徳輶甚鴻毛名竊乆自欺食浮
固云叨問牛悲釁鐘(事見孟子盖取其若/無罪而就死地之意)說彘驚臨牢
(荘子祝宗人𤣥端以臨牢䇲説彘曰汝奚惡死吾将三/月􁀙汝十日戒三日齋藉白茅加汝肩尻乎彫俎之上)
(則汝為之乎為彘謀曰不如食以/糟糠而錯之牢䇲之中説音稅)永遁刀筆吏(曹参傳/蕭何曹)
(參皆起秦刀筆吏顔師古曰刀所以削/書古者用簡牒故吏皆以刀筆自隨)寕期簿書曹中
興遂羣物裂壤分鞬櫜岷凶既云捕吴虜亦巳鏖(鏖意/曹反)
(霍去病傳合短兵鏖蘭臯下顔/師古曰鏖謂苦擊而多殺也)扞禦盛方虎(謂方叔/召虎也)謨
明富伊咎(謂伊尹/臯陶也)披山窮木禾(穆天子傳東征至黒水/之阿有野麥笭莖西膜)
(所謂木禾/粟類也)駕海踰蟠桃(東海有山名曰度索山有大/桃樹屈蟠三千里曰蟠桃)重
來越裳雉(前漢越裳氏/重譯獻白雉)再返西旅獒(西旅獻/獒見書)左右抗槐
棘(秋官朝士掌建邦外朝之法左九棘孤卿大夫位焉/羣士在其後右九棘公侯伯子男位焉羣吏在其後)
(面三槐三公位焉州長衆庶在其後注樹棘以為位者/取以赤心而外刺象以赤心三刺也槐之言懐也懐來)
(人於此使/與之謀)縱横羅雁羔(春官大宗伯以禽作六摯以等/諸臣卿執羔大夫執雁注羔小)
(羊取其羣而不失其/類雁取其候時而行)三辟咸肆宥衆生均覆燾安得奉
皇靈在宥解矢弢(音叨弓/衣也)歸誠慰松梓陳力開蓬蒿卜
室有鄠杜(鄠音戸京/兆屬縣)名田占灃澇(灃水出鄠南澇水出/鄠北公與許孟容書)
(云先墓在城南又城西/有數頃田樹其此耶)磻溪近餘基阿城連故壕螟蛑
願親燎荼堇甘自薅(呼豪切/除草也)饑食期農耕寒衣俟蠶繰
及骭足為温(寗戚曰短布單衣纔/至骭骭音岸脛骨也)滿腹寕復饕(荘子曰/偃䑕飲)
(河不過滿腹饕/音叨貪財也)安将蒯及管(蒯苦怪切/菅音姦)誰慕梁與膏弋
林敺雀鷃漁澤從鰌魛(上音囚下/音刀魚也)觀象嘉素履(易素履/往无咎)
陳詩謝干旄(詩干旄美/好善也)方託麋鹿羣敢同騏驥槽處賤
無溷濁固窮非淫慆踉蹌辭束縛恱懌換煎熬登年徒
負版(論語式負版者注負/版者執邦國之圖籍)興役趨伐鼛(周禮鼛鼓役事/鼛音皋大鼔也)
目眩絶渾渾耳喧息嘈嘈兹焉畢餘命富貴非吾曹長
沙哀糺纒(賈誼為長沙王太傅有鸝入室作賦/以自廣有云福之與禍兮何以糾纒)漢隂嗤
桔橰(荘子子貢南游扵楚反扵晉見一丈人方将為圃/畦鑿隧而入井抱甕而出灌搰搰然用力多而見)
(功寡子貢曰有械於此用力甚寡而見功多其名/為橰為圃者忿然而笑曰吾非不知羞而不為也)茍伸
撃壤情機事息秋毫海霧多蓊鬱越風饒腥臊寕惟廹
魑魅所懼齊焄藨(焄音勲藨普刀切/焄藨悽愴見禮記)知罃懐褚中(晉景/公三)
(年楚圍鄭鄭告急晉楚與晉軍大戰鄭附楚反助楚攻/晉虜晉将知罃以歸罃之在楚也鄭賈人有将置諸褚)
(中而出既謀之未行而楚人歸之/賈人如晉荀罃善視之如出諸已)范叔戀綈袍(范雎欲/事魏家)
(貧無以自資乃先事魏中大夫須賈須賈為魏使於齊/范雎受齊之金須賈怒雎以告魏魏笞擊睢睢佯死後)
(入秦為相號曰張禄而魏不知使須賈於秦范雎聞之/㣲行敝衣見須賈賈曰范叔一寒至此哉乃取其一綈)
(袍賜之及見張相乃即范雎也須請罪雎數其罪三曰/公之所以得無死者以綈袍戀戀有故人之意故釋公)
伊人不可期慷慨徒忉忉
　　韋道安(公嘗為韋道安傳集載其題而亡其文今/觀此詩則公所以為之傳者亦必指是事)
　　　(無疑也詩云慷慨張徐州即張建封又云君侯/既即世立孤抗王命謂貞元十六年建封死軍)
　　　(亂立其子愔為留後也觀詩意道安嘗佐張於/徐州及軍亂而道安自殺故詩有顧義誰顧形)
　　　(之/句)
道安本儒士頗擅弓劔名二十逰太行暮聞號哭聲疾
驅前致問有叟垂華纓言我故刺史失職還西京偶為
羣盗得毫縷無餘贏貨財足非恡二女皆娉婷蒼黄見
驅逐誰識死與生便當此殞命休復事晨征一聞激髙
義眥裂肝膽横挂弓問所往趫捷超峥嶸見盗寒澗隂
羅列方忿爭一矢斃酋帥餘黨號且驚麾令逓束縛纆
索相拄撑彼姝乆禠魄(張平子東京賦朝疲夕倦奪氣/禠魄之為者也禠音雉驚也)
刃下俟誅刑却立不親受諭以從父行捃收自擔肩轉
道趨前程夜發敲石火山林如晝明父子更抱持涕血
紛交零頓首願歸貨納女稱舅甥道安奮衣去義重利
固輕師婚古所病(左氏桓公六年齊侯欲以文姜妻鄭/太子忽太子忽辭及其敗戎師也齊)
(請娶之固辭曰無事于齊吾猶不敢今以君命奔齊之/急而受室以歸是以師昏也民其謂我何遂辭諸鄭伯)
合姓非用兵朅來事儒術十載所能逞慷慨張徐州朱
邸揚前旌投軀獲所願前馬出王城轅門立竒士(項籍/傳羽)
(見諸侯将入轅門張晏曰軍行以車為陳轅相向/為門顔師古曰周禮掌舎王行則設車宫轅門也)淮水
秋風生君侯既即世麾下相欹傾(項籍傳戯下騎從者/八百餘人顔師古曰)
(戯大将之旗也音許宜又音許/為漢書通以戯為旌麾指麾字)立孤抗王命鐘鼓四野
鳴横潰非所壅逆節非所嬰舉頭自引刃顧義不顧形
烈士不忘死所死在忠貞咄嗟徇權子翕習猶趨榮我
歌非悼死所悼時世情
　　哭連州凌員外司馬(凌員外凖也嘗考其卒之年/月當元和三年注詳於誌矣)
　　　(詩是/時作)
廢逐人所棄遂為鬼神欺才難不其然卒與大患期淩
人古受氏(周官淩人為掌冰/之官因以為氏)吳世夸雄姿(三國時吴/有凌統者)寂
寞富春水(凌君富/春人也)英氣方在斯六學誠一貫精義窮發
揮著書逾十年幽賾靡不推(誌云著後漢春秋二十餘/萬言又著六經解圍人文)
(集/)天庭掞髙文萬字若波馳(誌云年二十以書干丞相/丞相以聞試其文日萬言)
(擢為崇文/舘校書郎)記室征西府宏謀耀其竒(誌云凖以金吾兵/曹為邠寕節度掌)
(書/記)輶軒下東越列郡蘇疲羸(輶音游輕車也誌云凖遷/侍御史為浙東㢘使判官)
(撫循疲人按騐/汙吏吏人敬愛)宛宛凌江羽來棲翰林枝(誌云自浙東/判官召為翰)
(林學/士)孝文留弓劔中外方危疑抗聲促遺詔定命由陳
辭徒𨽻肅曹官征賦參有司(誌云徳宗崩邇臣秘議三/日乃下遺詔君獨抗危辭)
(以語同列王伾畫其不可者十六七乃以旦日發喪六/師萬姓安其分遂入為尚書郎仍以文章侍從由本官)
(參度支調發出/納姦吏衰止)出守烏江滸老遷湟水湄(烏江在和州/湟水在連州)
(誌云凖以連累/出和州降連州)髙堂傾故國葬祭限囚羈仲叔繼幽淪
狂叫惟童兒(誌云凖在連居母喪/不得歸而二弟繼死)一門既無主焉用徒
生為舉聲但呼天孰知神者誰泣盡目無見腎傷足不
持溘死委炎荒臧獲守靈幃平生負國譴骸骨非敢私
盖棺未塞責(劉毅云丈夫兒蹤跡不可尋常/使混羣小中盖棺事方定矣)孤旐凝寒
颸念昔始相遇腑腸為君知進身齊選擇尖路同瑕疵
本期濟仁義今為衆所嗤滅名竟不試世義安可支恬
死百憂盡茍生萬慮滋顧余九逝魂與子各何之我歌
誠自慟非獨為君悲
　　旦㩦謝山人至愚池(愚溪詩序溪有愚池即此也/愚溪之作在元和五年此詩)
　　　(當十八年間秋時作與/已下詩皆在永州也)
新沐換巾幘(楚辭漁父篇新/沐者必彈冠)曉池風霧清自諧塵外意
况與幽人行霞散衆山逈天髙數雁鳴機心付當路聊
適羲皇情(陶潜髙卧北窗/自號羲皇上人)
　　獨覺
覺來窗牖空寥落雨聲曉良游怨遲暮末事驚紛擾為
問經世人古人誰盡了
　　首春逢耕者
南楚春候早餘寒已滋榮土膏釋原野百蟄競所營綴
景未及郊穡人先耦耕園林幽鳥囀渚澤新泉清農事
誠素務羈囚阻平生故池想蕪没遺畝當榛荆慕隠既
有繋圖功遂無成聊從田父言欵曲陳此情眷然撫耒
耜逥首烟雲横
　　溪居
久為簮組累幸此南夷謫閒依農圃鄰偶似山林客曉
耕翻露草夜塝響溪石(塝蒲浪切/池畔也)來徃不逢人長歌楚
天碧
　　夏初雨後尋愚溪
悠悠雨初霽獨繞清溪曲引杖試荒泉解帶圍新竹沈
吟亦何事寂寞固所欲幸此息營營嘯歌盡炎燠
　　入黄溪聞猿(黄溪在永州集有記在元和八年十/月作下篇韋使君黄溪祈雨亦在八)
　　　(年此詩豈公從韋/君入溪時作耶)
溪路千里曲哀猿何處鳴孤臣淚已盡虗作斷腸聲
　　韋使君黄溪祈雨見召從行至祠下口號(黄溪記/云溪拒)
　　　(州治七十里由東南行六百歩至黄神祠即此/也祠之從來記具之矣公在永時嘗事二韋太)
　　　(守一在元和元年見賀改元表一在元和/七年八年見集之新堂記詩當八年作)
驕陽愆嵗事良牧念菑畬列騎低殘月鳴笳度碧虚稍
窮樵客路遥駐野人居谷口寒流凈叢祠古木疎焚香
秋霧濕奠玉曉光初肹蠁巫言報(肹思乙切又許訖切/説文蠁布也蠁音響)
精神禮物餘恵風仍偃草靈雨㑹隨車(後漢鄭巨君為/淮隂太守政不)
(煩苛天旱行/春隨車致雨)俟罪非真吏(賈誼謫長沙王太傅為賦弔/屈原其辭曰恭承嘉恵兮竢)
(罪長沙公為永州員/外司馬故曰非真吏)翻慙奉簡書(詩畏此簡書注/簡書戒命也)
　　郊居嵗首
屏居負山郭嵗暮驚離索野逈樵唱來庭空燒燼落世
紛因事逺心賞隨年薄黙黙諒何為徒成今與昨
　　秋曉行南谷經荒村
杪秋霜露重晨起行幽谷黄葉覆溪橋荒村惟古木寒
花疎寂厯幽泉㣲斷續機心久已忘何事驚麋鹿
　　雨後曉行獨至愚溪北池
宿雲散洲渚曉日鳴村塢髙樹臨清池風驚夜來雨予
心適無事偶此成賓主
　　中夜起望西園值月上
覺聞繁露墜開戸臨西園寒月上東嶺泠泠疎竹根石
泉逺逾響山鳥時一喧倚楹遂至旦寂寞将何言
　　零陵春望(零陵永/州郡名)
平野春草緑晚鶯啼逺林日晴瀟湘渚雲斷岣嶁岑(岣/古)
(右切又音矩嶁九后切/又音縷山名在衡州)仙駕不可望世途非所任凝情
空景慕萬里蒼梧隂(舜葬蒼梧之野扵江/南九疑是為零陵)
　　從崔中丞過盧少府郊居(永之刺史當元和九年/十年者為中丞崔公然)
　　　(公十年正月已召/此詩當九年也)
寓居湘岸四無鄰世網難嬰每自珍(文選世網/嬰我身)蒔藥閒
庭延國老(本草甘草名國老謂也/其於諸藥物中為君)開樽虚席值賢人(魏志/徐邈)
(傳鮮于輔云醉客謂酒/清為聖人酒濁為賢人)泉迴淺石依髙栁徑轉垂藤間
緑筠聞道偏為五禽戱(華佗曰古之仙者為道引之事/熊經鴟顧引挽腰軆動諸關節)
(以求難老吾有一術名五禽之戯一曰虎二曰鹿三曰/熊四曰猨五曰鳥亦以除疾兼利蹏足以當道引體有)
(不快起作一禽之戯怡而汗出/因以著粉身體輕便而欲食)出門鷗鳥更相親
　　夏書偶作
南州溽暑醉如酒隠机熟眠開北牖日午獨覺無餘聲
山童隔竹敲茶臼
　　雨晴至江渡
江雨初晴思逺歩日西獨向愚溪渡渡頭水落村徑成
撩亂浮槎在髙樹
　　江雪
千山鳥飛絶萬徑人蹤滅孤舟蓑笠翁獨釣寒江雪
　　冉溪(冉溪即愚溪也元和五年公始易其名為愚/詩云願卜湘西冉溪地此初作愚溪時也)
少時陳力希公侯許國不復為身謀風波一跌逝萬里
壮心瓦解空縲囚縲囚終老無餘事願卜湘西冉溪地
却學夀張樊敬侯種漆南園待成器(樊重字君雲嘗欲/作器物先種梓漆)
(積以嵗月皆得其用光武建武十八年南祠/章陵過湖陽祠重墓追爵謚為夀張敬侯)
　　法華寺西亭夜飲(得酒字賦集有法華寺西/亭夜飲  詩序此其詩也)
秪樹夕陽亭(秪樹取諸經中秪/樹給孤獨園者也)共傾三昧酒霧暗水連
階月明花覆牖莫厭罇前醉相看未白首
　　戲題石門長老東軒(前有法華寺石門精室詩又/法華寺西亭記云有僧曰覺)
　　　(照豈即此長老耶詩/當元和四五年間作)
石門長老身如夢旃檀成林手所種坐來念念非昔人
萬徧蓮花為誰用(誦妙法蓮/華經也)如今七十自忘機貪愛都
㤀筋力㣲莫向東軒春野望花開日出雉皆飛(古樂府/有雉朝)
(飛操吴兢古題觧云舊説齊宣王牧犢子所作也年七/十無妻出採薪於野見雉雄雌相隨意動心怨乃仰天)
(歎曰聖王在上恩及草木鳥獸而我獨不獲因援琴而/歌以自傷其聲中絶長老年亦七十矣故公以是戲之)
　　茅簷下始栽竹(次前篇當元和五六年/夏時方築愚溪溪居也)
瘴茅葺為宇溽暑常侵肌適有重膇疾蒸鬱寧所宜東
鄰幸導我樹竹邀凉颸欣然惬吾志荷鍤西巖垂楚壤
多怪石墾鑿力已疲江風忽云暮輿曳還相追蕭瑟過
極浦旖旎附幽墀貞根期永固貽爾寒泉滋夜窗遂不
掩羽扇寜復持(諸葛亮乗素輿/葛巾持白羽扇)清冷集濃露枕簟凄已
知網蟲依宻葉(文選沈休文詩網蟲垂戸/織夕鳥傍簷飛網一作細)曉禽棲迥枝
豈伊紛囂間重以心慮怡嘉爾亭亭質自逺棄幽期不
見野蔓草蓊蔚有華姿諒無凌寒色豈與青山辭
　　種仙靈毗(本草淫羊藿即仙靈毗也/詩云湘西原即在永州)
窮陋闕自養癘氣劇囂煩隆冬乏霜霰日夕南風温杖
藜下庭際曳踵不及門門有野田吏慰我飄零魂及言
有靈藥近在湘西原服之不盈旬蹩􁌣皆騰騫(荘子蹩/􁌣為仁)
(踶跂為義蹩蒲結切􁌣/音薛説文蹩􁌣旋行貌)笑抃前即吏為我擢其根蔚蔚
遂充庭英翹忽已繁晨起自採曝杵臼通夜喧靈和理
内藏攻疾貴自源擁覆逃積霧伸舒委餘暄竒功茍可
徴寜復資蘭蓀(息昆切/香草也)我聞畸人術(荘子子貢問孔子/曰敢問畸人曰畸)
(人者略於人而詳扵天畸謂不耦扵人/闕扵禮教也又云竒異也音居宜反)一氣中夜存能
令深深息呼吸還歸跟踈放固難効且以藥餌論痿者
不忘起窮者寜復言神哉輔吾足幸及兒女奔
　　種术
守閒事服餌採术東山阿東山幽且阻疲薾煩經過戒
徒斸靈根(斸朱玉/切斫也)封植閟天温違爾澗底石徹我庭中
莎土膏滋元液松露墜繁柯南東自成畝繚繞紛相羅
晨歩佳色媚夜眠幽氣多離憂茍可怡孰能知其他爨
竹茹芳葉寜慮瘵與瘥(瘵側介切瘥/蒼何切病也)留連樹蕙辭(楚辭/屈原)
(離騷經余既滋蘭之九/畹兮又樹蕙之百畝)婉娩採薇歌(伯夷叔齊隠扵首/陽山采薇而食之)
(及餓且死作歌曰登彼西山兮采其薇矣以暴易暴兮/不知其非矣神農虞夏忽然沒兮我安適歸矣于嗟徂)
(兮命之衰矣遂/餓死於首陽山)悟拙甘自足激清貴同波單豹且理内
髙門復如何(荘子魯有單豹者巖居而水飲不與民共/利行年七十而有嬰兒之色不幸遇餓虎)
(餓虎殺而食之有張毅者髙門縣薄無不走也行年四/十而有内熱之病以死豹養其内而虎食其外毅養其)
(外而病攻其内此二子者/皆不鞭其後者也單音善)
　　種白蘘荷(本草白蘘荷葉似初生甘蕉根似薑芽/性好隂在木下生者尤美中蠱者服之)
　　　(亦主諸溪毒沙蟲輩/人家種之亦云壁蛇)
血蟲化為癘夷俗多所神銜猜每腊毒謀富不為仁蔬
果自逺至盃酒盈肆陳言甘中必苦何用知其真華潔
事外飾尤病中州人錢刀恐賈害(食貨志故貨利於刀/流於泉如淳曰名錢)
(為刀者以其利扵民也泉/者流行如泉也賈音古)饑至益逡廵竄伏常戰慄懐
故逾悲辛庶民有嘉草(民一/作氏)攻禬事乆泯炎帝垂靈編
言此殊足珍﨑嶇乃有得託以全余身紛敷碧樹隂眄
睞心所親
　　新植海石榴
弱植不盈尺逺意駐蓬瀛月寒空階曙幽夢綵雲生糞
壤擢珠樹(列子渤海之東有大壑焉其中有玉山珠/玕之樹叢生博物志三珠樹生赤水之上)莓
苔插瓊英芳根閟顔色徂嵗為誰榮
　　戯題階前芍藥
凡卉與時謝妍華麗兹晨欹紅醉濃露窈窕留餘春孤
賞白日暮暄風動揺頻夜窗靄芳氣幽卧知相親願致
溱洧贈悠悠南國人
　　始見白髪題所植海石榴
幾年封植愛芳叢韶豔朱顔竟不同從此休論上春事
看成古木對衰翁
　　植靈夀木(孔光漢明帝時為太師賜靈夀杖孟康/曰扶老杖也服䖍曰靈夀木名師古曰)
　　　(木似竹有枝節長不過八九尺圍三四寸自/合杖制不須削治也此與前數詩皆永州作)
白華照寒水怡我適野情前趨問長老重復欣嘉名蹇
連易衰朽方剛謝經營敢期齒杖賜(見題/注)聊且移孤莖
叢萼中競秀分房外舒英柔條乍反植勁節常對生循
翫足忘疲稍覺歩武輕安能事剪伐持用資徒行
　　自衡陽移桂十餘本植零陵所住精舎(與下木芙/蓉詩皆同)
　　　(時作蓋龍興寺在永而公初至永時即居此/寺後四五年則居愚溪此元和三年間也)
謫官去南裔清湘遶靈岳晨登蒹葭岸霜景霽紛濁離
披得幽桂芳本欣盈握火耕困烟燼(漢武紀江南之地/火耕水耨應劭曰)
(燒草下水種稻草與稻並生髙七八寸因芟/去復下水灌草死獨稻長所謂火耕水耨)薪採乆摧
剥道旁且不顧岑嶺况悠邈傾筐擁故壤棲息期鸞鷟
路逺清凉宫一雨悟無學(月中名廣寒清虚之府清凉/宫指月而言也謂月中有仙)
(桂而清凉此桂樹得一雨而霑澤/之則亦敷榮矣何用學月中耶)南人始珍重㣲我誰
先覺芳意不可得丹心徒自渥
　　湘岸移木芙蓉植龍興精舎(蓮花亦謂之芙蓉楚/辭所謂集芙蓉以為)
　　　(裳是也此詩之所謂木芙蓉則今之所謂拒霜/花生於岸際者也故云芰荷諒難雜反此生髙)
　　　(原/)
有美不自蔽安能守孤根盈盈湘西岸秋至風露繁麗
影别寒水穠芳委前軒芰荷諒難雜反此生髙原
　　早梅
早梅發髙樹逈映楚天碧朔吹飄夜香繁霜滋曉白欲
為萬里贈(贈字本陸凱詩江南無/所有聊贈一枝春者也)杳杳山水隔寒英坐
銷落何用慰逺客
　　南中榮橘柚(楚辭惜往日章后皇嘉樹橘徠服兮/受命不遷生南國兮王逸曰南國謂)
　　　(江南也橘受命扵江南不可移徙種扵北地則/化而為枳故江南最多橘柚詩云受命此炎方)
　　　(謂此也永州/唐屬江南道)
橘柚懐貞質受命此炎方宻林耀朱緑晚嵗有餘芳殊
風限清漢飛雪滯故鄉攀條何所歎北望熊與湘
　　紅蕉
晚英值窮節緑潤含朱光以兹正陽色窈窕凌清霜逺
物世所重旅人心獨傷迴輝眺林際戚戚無遺芳(戚戚/一作)
(槭/槭)
　　巽公院五詠(巽公重巽也居永州龍興寺集有送/巽上人序在元和六年間此詩當在)
　　　(前/也)
　　　浄土堂
結習自無始淪溺窮苦源流形及兹世始悟三空門華
堂開浄域圖像煥且繁清泠焚衆香㣲妙歌法言稽首
愧導師超遙謝塵昏
　　　曲講堂
寂滅本無斷文字安可離曲堂何為設髙士方在斯聖
黙寄言宣分别乃無知趣中即空假名相誰與期願言
絶聞得忘意聊思維
　　　禪室
發地結菁茒團團抱虗白山花落幽戸中有忘機客渉
有本非取照空不待析萬籟俱縁生窅然喧中寂(窅音/杳深)
(也/)心境本同如鳥飛無遺跡
　　　芙蓉亭
新亭俯朱檻嘉木開芙蓉清香晨風逺溽彩寒露濃蕭
灑出人世低昻多異容嘗聞色空喻(多心經云色即/是空空即是色)造
物誰為工留連秋月夜迢遞來山鐘
　　　苦竹橋
危橋屬幽徑繚繞穿疎林迸籜分苦節輕筠抱虚心俯
瞰涓涓流仰聆蕭蕭吟差池下烟日嘲哳鳴山禽諒無
要津用棲息有餘隂
　　梅雨(梅熟而雨曰梅雨/江東呼為黄梅雨)
梅實迎時雨蒼茫值晚春愁深楚猿夜夢斷越雞晨海
霧連南極江雲暗北津素衣今盡化非為帝京塵
　　零陵早春
問春從此去幾日到秦原憑寄還鄉夢殷勤入故園
　　田家三首(以詩意觀之/亦在永州也)
蓐食徇所務(左成公十六年傳云/蓐食申禱蓐音辱)驅牛向東阡雞鳴村
巷白夜色歸暮田札札耒耜聲飛飛來烏鳶竭兹筋力
事持用窮嵗年盡輸助徭役聊就空自眠子孫日以長
世世還復然
籬落隔烟火農談四鄰夕庭際秋蟲鳴疎麻方寂歴蠶
絲盡輸稅機杼空倚壁里胥夜經過雞黍事筵席各言
官長峻文字多督責東鄉後租期車轂陷泥澤公門少
推恕鞭扑恣狼藉努力慎經營肌膚真可惜迎新在此
嵗惟恐踵前跡
古道饒蒺藜縈迴古城曲蓼花被堤岸陂水寒更渌是
時收穫竟落日多樵牧風髙榆栁疎霜重梨棗熟行人
迷去住野鳥競棲宿田翁笑相念昏黒慎原陸今年幸
少豐無厭饘與粥
　　行路難三首(三詩意皆有所諷上篇謂志大如夸/父者竟不免渇死反不若北方之短)
　　　(人亦足以終天年盖自謂也中篇謂人才衆多/之時則國家不能愛養逮天下多事則皆狼顧)
　　　(而無可用之才盖言同輩諸公一時貶黜之意/也下篇謂物適其時則無有不貴及時異事遷)
　　　(則貴者反賤猶氷雪寒凛則侯家熾炭無不貴/矣春陽發而雙燕來則死灰棄置無所用之蓋)
　　　(言其前日居朝而今日貶黜/之意也當是貶永州後作)
君不見夸父逐日窺虞淵跳踉北海超崑崙披霄決漢
出沆漭瞥裂左右遺星辰須臾力盡道渇死狐䑕蜂蟻
争噬吞(列子夸父不量力欲追日景逐之於隅谷之際/渴欲得飲赴飲河渭河渭不足将走北飲大澤)
(未至道渇而死棄其杖尸膏肉所浸生鄧林隅谷虞/淵也日所入之處沆下黨切漭毋黨切瞥匹滅切)北
方竫人長九寸開口抵掌更笑喧啾啾飲食滴與粒生
死亦足終天年(列子東北極有人名曰/竫人長九寸竫音爭)睢盱大志少成
遂坐使兒女相悲憐
虞衡斤斧羅千山工命採斫杙與椽(周禮山虞掌山澤/之政令仲冬斬陽)
(木仲夏斬隂木凡服耜斬季材以時入之凡邦工入山/林而掄材不禁林衡掌巡林麓之禁令若斬木材則受)
(法扵山虞而掌其政/令􁂳余力切橜也)深林土剪十取一百牛連鞅摧雙
轅萬圍千尋妨道路東西蹶倒山火焚遺余毫末不見
保躪躒磵壑何當存(躪音吝躒音/歴磵音澗)羣材未成質已夭突
兀􁪅豁空嵒巒(􁪅許交切諸韻無從山旁者集/韻有庨字云庨豁宫室髙貌)栢梁天
災武庫火(漢武帝太初元年栢梁臺災二月起建章宫/注云越巫名勇謂帝曰越國有大災即復大)
(起宫室以厭勝之故帝作建章宫晉恵帝元康五年武/庫火累代異寳一時蕩盡左氏人火曰火天火曰災)
匠石狼顧相愁寃君不見南山棟梁益稀少愛材養育
誰復論
飛雪斷道冰成梁侯家熾炭雕玉房蟠龍吐耀虎喙張
熊蹲豹躑爭低昻攅巒叢崿射朱光(古者屑炭和作獸/形蟠龍虎喙熊蹲)
(豹躑皆言炭之形也/蹲言存切躑直炙切)丹霞翠霧飄竒香美人四向迴明
璫雪山氷谷睎太陽星纒奔走不得止奄忽雙燕棲虹
梁風臺露榭生光飾死灰棄置參與商(荘子心若死灰/韓安國坐抵法)
(獄吏辱之安國曰死灰獨不然乎左氏辰為商星參為/晉星參商相去之逺也揚子曰吾不觀參辰之相比也)
(王志長雜詩曰王事/離我志殊隔過參商)盛時一去貴反賤桃笙葵扇安可
當(左太冲吳都賦桃笙象簟韜于筒中注云桃笙桃枝/簟也吴人謂簟為笙蘇子美詩話亦云常不知桃笙)
(為何物偶閲方言簟宋魏之間謂之笙乃悟桃笙以桃/竹為簟也梁簡文帝答南安王餉簟書云五離九折出)
(桃枝之翠筍乃謂桃枝竹簟也桃竹出巴渝間杜子美/有桃竹拄杖歌晉謝安少有盛名時多愛慕鄉人有罷)
(中宿縣者還詣安安問其歸資答曰有蒲葵扇五/萬安乃取其中者捉之京師士庶競市價増數倍)
　　聞籍田有感(元和五年有詔来嵗籍田然是年十/一月公與楊誨之書云有北人来将)
　　　(籍田敕云云而此詩云嵗又除盖/聞敕在十一月末矣詩是時作)
天田不日降皇輿(張衡東京賦躬三推扵/天田修帝籍于千畆)留滯長沙嵗
又除宣室無由問釐事(賈誼貶長沙王太傅後嵗餘文/帝思誼徴之至入見帝方受釐)
(坐宣室上因感鬼神事而問鬼神之本誼具道/所以然之故至夜文帝前席釐音禧祭餘肉也)周南何
處託成書(詩周頌載芟春籍/田而祈社稷也)
　　跂鳥詞(與下籠鷹放鷓鴣詞意皆以自况盖初謫/永州後有感而云也跂音竒緩走也)
城上日出羣烏飛鵶鵶爭赴朝陽枝(詩梧桐生矣/于彼朝陽)刷毛
伸翼和且樂爾獨落魄今何為(魄音託落魄不檢也/又旁各切不得志也)無
乃慕髙競白日三足妬爾令爾疾(春秋元命包云/日中有三足烏)無乃
饑啼走路旁貪鮮攫肉人所傷翹肖獨足下叢薄口衘
低枝始能躍還顧泥塗備螻蟻仰看棟梁防燕雀(陳渉/曰燕)
(雀安知鴻鵠之志/哉公暗用此意矣)左右六翮利如刀踊身失勢不得髙
支離無趾猶自免努力低飛逃後患(荘子曰支離疏者/上有大役則支離)
(以有常疾不受功上與病者粟則受三鍾與十束薪夫/支離其形者猶足以養生而况扵支離其徳者乎又魯)
(有兀者叔山無趾見仲尼仲尼曰子不謹前既犯患若/是矣雖今來何及矣無趾曰吾惟不知務而輕用吾身)
(吾是以無足今來也猶有尊/足者存吾是以務全之也)
　　籠鷹詞
凄風浙瀝飛嚴霜(秋風曰/凄風)蒼鷹上擊翻曙光雲披霧裂
虹蜺斷霹靂掣電捎平岡(傅𤣥蜀都賦曰鷹則流星曜/景奔電飛光掣尺裂切挽也)
􁇴然勁翮剪荆棘(荘子􁇴然響然音呼鵙反又/音畫又呼歴反皮骨相離聲)下攫狐
兎騰蒼茫爪毛吻血百鳥逝獨立四顧時激昻炎風溽
暑忽然至(月令季夏之/月土潤溽暑)羽翼脱落自摧藏草中狸䑕足
為患一夕十顧驚且傷但願清商復為假㧞去萬累雲
間翔(累一作里孟秋之月凉/風至則鷹乃祭鳥也)
　　放鷓鴣詞
楚越有鳥甘且腴嘲嘲自名為鷓鴣(鷓鴣出南越其鳴/自呼嘗南飛不北)
徇媒得食不復慮機械潜發罹罝罦(罝音嗟□/音孚網也)羽毛摧
折觸籠籞(音/語)烟火煽赫驚庖厨鼎前勺藥調五味(子虗/賦勺)
(藥之和具而後御/之勺藥調和也)膳夫攘腕左右視齊王不忍觳觫牛
(事見/孟子)簡子亦放邯鄲鳩(孔叢子曰元日有人獻鳩于簡/子簡子厚賞之而放其鳩人問)
(其故曰元日放/鳩也邯鄲趙地)二子得意猶念此(二子一作二/君又作二臣)况我萬
里為孤囚破籠展翅當逺去同類相呼莫相顧
　　龜背戱(其製不可詳觀詩意乃亦博碁之類新/出於宫掖中者也作之時日無所考焉)
長安新技出宫掖喧喧初徧王侯宅玉盤滴瀝黄金錢
皎如文龜麗秋天八方定位開神卦六甲離離齊上下
投變轉動元機卑星流霞破相參差四分五裂勢未已
出無入有誰能知乍驚散漫無處所須㬰羅列已如故
徒言萬事有盈虗終朝一擲知勝負(劉毅家無擔石之/儲樗蒲一擲百萬)
脩門象碁不復貴(宋玉招魂云魂兮歸來入脩門些菎/蔽象碁有六博些分曹並進猶相廹)
(些成梟而牟呼五白些脩門/郢城門也一作循門非是)魏宫籹奩世所棄(世説彈/碁起扵)
(魏宫籹/奩之戱)豈如瑞質耀竒文願持千嵗夀吾君廟堂巾笥
非余慕錢刀兒女徒紛紛(錢刀見上白/蘘荷詩注)
　　聞黄鸝(觀詩意盖其/乆在永州也)
倦聞子規朝暮聲不意忽有黄鸝鳴一聲夢斷楚江曲
滿眼故園春意生目極千里無山河麥芒際天揺青波
王畿優本少賦役務閒酒熟饒經過此時晴烟最深處
舎南巷北遥相語翻日逈度昆明飛凌風斜看細栁翥
我今誤落千萬山身同傖人不思還(傖鋤耕切吴人/罵楚人曰傖)鄊
禽何事亦來此令我生心憶桑梓(詩維桑與梓/必恭敬止)閉聲逥
翅歸務速西林紫椹行當熟(椹匙荏切説文桑實也/詩食我桑椹懐我好音)
　　渾鴻臚宅聞歌効白紵(白紵歌名吳孫皓時渾/鴻臚不詳其何人也)
翠帷雙巻出傾城(李延年侍漢武帝歌曰北方有佳人/絶世而獨立一顧傾人城再顧傾人)
(國/)龍劒破匣雙月明(龍泉太阿皆劒名也龍藻亦劒彩/也又晉雷煥得寳劒入水化為龍)
(而/去)朱唇掩抑悄無聲金簧玉磬宫中生(笙有十三簧象/鳳之身吕氏春)
(秋曰堯命夔拊石擊石象/上帝玉磬之音以舞百獸)下沈秋水激太清天髙地逈
凝日晶羽觴蕩漾何事傾(宋玉招魂瑶觴/宻勺實羽觴)
　　楊白花(觀詩意亦謫永後作詩云風吹渡江/水又云摇蕩春光千萬里亦自况也)
楊白花風吹渡江水坐令宫樹無顔色揺蕩春光千萬
里茫茫曉日下長秋哀歌未斷城鵶起
　　漁翁(集中有西山宴㳺記詩云/西嵓即西山也亦在永作)
漁翁夜傍西巖宿曉汲清湘燃楚竹烟銷日出不見人
欵乃一聲山水渌(欵音襖乃音靄一作□靄非是黄魯/直嘗為林夫人欵乃歌云欵乃湖南)
(歌也冷齋夜話洪駒父曰世俗合欵乃二/字為一誤矣又云欵乃三老相呼聲也)迴看天際下
中流巖上無心雲相逐(陶淵明歸去來辭/雲無心以出岫)
　　飲酒(集中有與楊誨之書云吾待子郭南亭/上而詩云靄靄南郭門此亦在永州也)
今旦少愉樂起坐開清罇舉觴酹先酒(自注云始為酒/者也酧音耒先)
(息見/切)為我驅憂煩須㬰心自殊頓覺天地暄連山變幽
晦渌水函晏温藹藹南郭門樹木一何繁清隂可自庇
竟夕聞佳言盡醉無復辭偃卧有芳蓀彼哉晉楚富此
道未嘗存(孟子曽子曰晉楚之富不可及也彼以其富/我以吾仁彼以其爵我以吾義吾何慊乎哉)
　　讀書(集與許京兆書在元和四年云往時讀書自/以不至厎滯今皆頑然無復省録每讀古人)
　　　(一傳數紙已後則再三伸巻復觀姓氏旋又廢/失即此詩所謂臨文乍了了徹巻兀若無者也)
　　　(觀詩意亦/永州作)
幽沈謝世事俛黙窺唐虞上下觀古今起伏千萬途遇
欣或自笑感戚亦以吁縹帙各舒散(縹苦/紹切)前後互相逾
瘴痾擾靈府日與往昔殊臨文乍了了徹巻兀若無竟
夕誰與言但與竹素俱(文選張景陽雜詩㳺思竹素園/寄辭翰墨場注竹素皆古人所)
(用書文言㳺思/古人典籍也)倦極更倒卧熟寐乃一蘇欠伸展肢體
(禮記君子欠/伸撰杖屨)吟咏心自愉得意適其適非願為世儒道
盡即閉口蕭散捐囚拘巧者為我拙智者為我愚書史
足自悅安用勤與劬貴爾六尺軀勿為名所驅
　　感遇二首(永州作/)
西陸動凉氣驚烏號北林栖息豈殊性榮枯安可任鴻
鵠去不返勾昊阻且深(月令孟春之月其帝太/昊其神勾芒昊一作吴)徒嗟日
沈湎丸鼔鶩竒音(漢史丹傳天子自臨軒隤銅/丸以㰅鼓聲中嚴鼔之節)東海乆
揺蕩南風已駸駸坐使青天暮小星愁太隂衆情嗜姦
利居貨捐千金危根一以振齊斧來相尋(齊側/皆切)攬衣中
夜起感物涕盈襟㣲霜衆所踐誰念嵗寒心
旭日照寒野鸒斯起蒿萊(詩弁彼鸒斯歸飛提/提鸒音豫雅烏也)啁啾有
餘樂飛舞西陵隈囘風旦夕至(爾雅囘/風曰飄)零葉委陳荄所
棲不足恃鷹隼縱横來
　　詠史(與下二詩皆不詳其作之時日當附次讀書/後燕昭王于齊破燕之後即位謂郭隗曰誠)
　　　(得賢士以共國以雪先王之耻孤之願也隗曰/王必欲致士先從隗始于是昭王改築宫而師)
　　　(事之又置千金扵臺上以延天下士謂之黄金/臺扵是樂毅自魏往二十八年樂毅為上将軍)
　　　(與秦楚三晉合謀以伐齊下齊七十餘城惟莒/即墨未下燕王封樂毅使留徇齊城之未下者)
　　　(昭王卒恵王立與樂毅有隙使騎刼代将樂毅/亡走趙趙封于觀津號望諸君後齊與騎刼戰)
　　　(果破刼于即墨下盡復齊城恵王後悔使人讓/樂毅毅報遺燕王書燕復以毅子間為昌國君)
　　　(毅往來/復通燕)
燕有黄金臺逺致望諸君嗛嗛事强怨(嗛音/歉)三嵗有竒
勲悠哉闢疆理東海漫浮雲寜知世情異嘉榖坐熇焚
致令委金石誰顧蠢蠕羣(蠢尺尹切蠕而/尹切蟲動貌)風波歘潜構
遺恨意紛紜豈不善圖後交私非所聞為忠不内顧晏
子亦垂文
　　詠三良(左氏文公六年秦伯任好卒以子車氏之/三子奄息仲行鍼虎為徇皆秦之良也國)
　　　(人哀之為之賦黄鳥詩黄鳥哀三良也國人刺/穆公以人從死而作是詩䟽云秦本紀云穆公)
　　　(卒葬于雍從死者百七十人然則死者多矣主/傷善人故曰哀三良也後人以徇葬當是後君)
　　　(為之此不刺康公而刺穆公者是穆公命從已/死此臣自殺從之非後主之過然公末句云從)
　　　(邪䧟厥父吾欲討彼/康則責在康公矣)
束帶值明后顧盼流輝光一心在陳列鼎烈夸四方欵
欵効忠信恩義皎如霜生時亮同體死沒寧分張壮軀
閉幽隧猛志填黄腸(霍光傳賜以便房黄腸題湊各一/具蘇林曰以栢木黄心致棺外曰)
(黄/腸)殉死禮所非况乃用其良覇基弊不振晉楚更張皇
疾病命固亂魏氏言有章從邪䧟厥父吾欲討彼康(一/作)
(狂/)
　　詠荆軻(燕太子丹見秦且滅六國兵以臨易水恐太/其禍至謂其太傅鞠武曰燕秦不兩立願)
　　　(𫝊圖之鞠武乃薦田光于太子使與之謀田光/乃言荆軻可用太子既見荆軻曰誠得刼秦王)
　　　(使悉反諸侯之侵地若曹沫之於齊桓公則善/矣不可因而刺殺之唯荆卿留意軻曰今樊将)
　　　(軍秦王購之金千斤邑萬家誠得樊将軍首與/燕督亢之地圖獻秦王臣乃得有以報太子軻)
　　　(乃私見樊於期扵期遂自刎軻乃盛於期之首/函封之求天下七首以藥淬試人無不立死又)
　　　(得勇士秦舞陽為副頃之未發太子疑其改悔/乃復請之荆軻怒叱太子曰今日往不反者竪)
　　　(子也遂發太子及賓客皆送至易水上既祖遂/就車而去至秦持千金之資厚遺秦王寵臣䝉)
　　　(嘉為先秦王大喜乃朝服設九賓見燕使者咸/陽宫荆軻奉樊於期頭函而秦武陽奉地圖匣)
　　　(以進秦王發圖圖窮而七首見荆軻因左手把/其袖而右手持七首椹之秦王驚自引起軻逐)
　　　(秦王是時侍醫夏無且以其所奉藥囊提荆軻/秦王㧞劍擊之斷其左股扵是左右前斬軻秦)
　　　(王由是大怒益發兵伐燕燕王乃使使斬太子/丹頭獻之秦復遣兵攻之後五年秦遂滅燕)
燕秦不兩立太子已為虞千金奉短計七首荆卿趍窮
年徇所欲兵勢且見屠微言激幽憤怒目辭燕都朔風
動易水揮爵前長驅函首致宿怨獻田開版圖炯然耀
電光掌握罔正夫造端何其銳臨事竟趦趄長虹吐白
日蒼卒反受誅按劒赫憑怒風雷助號呼慈父斷子首
狂走無容軀夷滅芟七族臺觀皆焚汙始期憂患弭卒
動災禍樞秦皇本詐力事與桓公殊奈何效曹子實謂
勇且愚(曹沬事注於/佩韋賦中矣)世傳固多謬太史徴無且(太史公/曰世言)
(荆軻傷秦王皆非也始公孫季功董生/與夏無且逰具知其事為余道之如是)
　　掩役夫張進骸(詩云及物非吾/事此貶永後作)
生死悠悠爾一氣聚散之偶來分喜怒奄忽已復辭為
役孰賤辱為貴非神竒一朝纊息定枯朽無妍媸生平
勤皁櫪剉秣不告疲既死給槥櫝葬之東山基奈何值
崩湍(髙祖紀士卒從軍死者為槥/服䖍曰音衛應劭曰小棺也)蕩析臨路垂髐然暴百體
(髐虚交切/髑髏也)散亂不復支從者幸告余睠之涓然悲猫虎獲迎祭(禮/記)
(古之君子使之必報之迎猫為其/食田䑕也迎虎為其食田豕也)犬馬有蓋帷(禮記仲/尼之畜)
(狗死使子貢埋之曰吾聞之弊帷不/棄謂埋馬也弊盖不棄為埋狗也)佇立唁爾魂豈復
識此為畚鍤載埋瘞溝瀆䕶其危我心得所安不謂爾
有知掩骼著春令(月令孟春之月掩骼埋胔骼各/百反注死氣逆生也骨格曰骼)兹焉
適其時及物非吾輩(一作/事)聊且顧爾私
　　省試觀慶雲圖詩(晏元獻家本有此詩今附扵此/公貞元五年舉進士九年及第)
　　　(此詩九/年作)
設色初成象卿雲示國都(慶雲一曰卿雲/見西京雜記)九天開秘祉
百辟賛嘉謨抱日依龍衮非烟近御爐髙標連汗漫迥
望接虗無裂素榮光發舒華瑞色敷恒将配堯徳垂慶
代河圖(史記堯就之如/日望之如雲)
　　春懐故園
九扈鳴已晚(左氏郯子曰九扈為九農正杜預曰扈有/九種也春扈鳻鶞夏扈竊𤣥秋扈竊藍冬)
(扈竊黄棘扈竊丹行扈唶唶桑扈竊脂宵扈嘖嘖老扈/晏晏以九扈為九農之號各隨其時以教人事者也)
楚郷農事春悠悠故池水空待灌園人(於陵子辭卿相/而桔橰灌園戴)
(宏為河間相自免歸而灌蔬以經教授向秀與吕安灌/園山陽収餘利以供酒食之費范丹學通三經常自賃)
(灌/園)
　
　
　
　
　
　
　栁河東集巻四十三
欽定四庫全書
　栁河東集巻四十四
　　　　　　　　　　　　唐　栁宗元　撰
　非國語序(國語左丘眀所作其文不主於經號曰外/傳自遭秦火至漢建安黄武間諸儒)
　　(損益之者不一公非之之意於其序見之大抵欲/合於理而已集中有與吕道州書論非國語云身)
　　(編夷人名在囚籍以道之窮也而施乎事者無日/故乃挽引彊為小書以志其中之所得焉又與吳)
　　(武陵書云若國語之說僕病之乆嘗難言於世俗/今因其間也而書之又云伏而不出者累月方視)
　　(足下書當元和三四年間公時在永州作其間載/國語斷截不詳者輒附益之庶乎其理易見焉)
左氏國語其文深閎傑異固世之所躭嗜而不已也而
其說多誣滛不槩於聖余懼世之學者溺其文采而淪
於是非是不(一本有/知字)得由中庸以入堯舜之道本諸理
作非國語
　非國語上(三十一篇/)
　　滅宻
昭王遊於涇上(恭王諸本皆作昭王以國語諸本考/之皆作恭王且周之世系恭王在穆)
(王之後而昭王在穆王之前國語之叙亦止自穆/王以來則為恭王無疑矣恭史記作共語作恭)宻
康公從有三女奔之其母曰必致之王衆以美物歸
汝何徳以堪之小醜備物終必亡康公不獻一年王滅
宻
　非曰康公之母誠賢邪則宜以滛荒失度命其子焉
　用懼之以數且以徳大而後堪則納三女之奔者徳
　果何如若曰勿受之則可矣教子而媚王以女非正
　也左氏以滅宻徴之無足取者
　　不藉
宣王不藉千畝虢文公諫曰(云云/)將何以求福用人王
不聽三十九年戰于千畝王師敗績于姜氏之戎(藉借/也借)
(民力以為之天子藉田千畝諸侯百畝自厲王流於彘/藉田禮廢宣王即位不復遵古故虢文公諌之文公文)
(王母弟也用人/國語作用民)
　非曰古之必藉千畝者禮之飾也其道若曰吾猶耕
　爾又曰吾以奉天地宗廟則存其禮誠善矣然而存
　其禮之為勸乎農也則未若時使而不奪其力節用
　而不殫其財通其有無和其鄉閭則食固人之大急
　不勸而勸矣啟蟄也得其耕時雨也得其種苖之猥
　大也得其耘實之堅好也得其穫京庾得其貯老㓜
　得其養取之也均以薄藏之也優以固則三推之道
　(推進也徒回切/禮記天子三推)存乎亡乎皆可以為國矣彼之不圖
　而曰我特以是勸則固不可今為書者曰將何以求
　福用人夫福之求不若行吾言之大徳也人之用不
　若行吾言之和樂以死也敗於戎而引是以合焉夫
　何怪而不屬也又曰戰于千畝者吾益羞之
　　三川震
幽王二年西周三川皆震伯陽父曰周將亡矣夫天地
之氣不失其序若過其序民亂之也陽伏而不能出隂
廹而不能蒸於是有地震今三川實震是陽失其所而
鎮隂也陽失而在隂源必塞源塞國必亡不過十年數
之紀也夫天之所棄不過其紀是嵗也三川竭岐山崩
幽王乃滅周乃東遷
　非曰山川者特天地之物也隂與陽者氣而遊乎其
　間者也自動自休自峙自流是惡乎與我謀自鬬自
　竭自崩自缺是惡乎為我設彼固有所逼引而認之
　者不塞則惑夫釡鬲而爨者必涌溢蒸鬱以麋百物
　畦汲而灌者必衝盪濆激以敗土石是特老圃者之
　為也猶足動乎物又况天地之無倪隂陽之無窮以
　澒洞轇轕乎其中或會㦯離或吸或吹如輪如機其
　孰知之且曰源塞國必亡人乏財用不亡何待則又
　吾所不識也且所謂者天事乎抑人事乎若曰天者
　則吾既陳於前矣人也則乏財用而取亡者不有他
　術乎而曰是川之為尤又曰天之所棄不過其紀愈
　甚乎哉吾無取乎爾也
　　料民
宣王料民於太原仲山甫諫曰民不可料也夫古者不
料民而知其少多王治戎于藉􁄭于農隙耨穫亦於藉
獮于既蒸狩於畢時是皆習民數也又何料焉不謂其
少而大料之是示少而惡事也臨政示少諸侯避之治
民惡事無以賦令且無故而料民天之所惡也害於政
而妨於嗣乎王卒料之及幽王乃廢滅(國語無廢字料/數也自民不可)
(料至無以/賦令新附)
　非曰吾嘗言聖人之道不窮異以為神不引天以為
　髙故孔子不語怪與神君子之諫其君也以道不以
　誣務眀其君非務愚其君也誣以愚其君則不臣仲
　山氏果以職有所協不待料而具而料之者政之尨
　也姑云爾而已矣又何以示少惡事為哉况為大妄
　以諉乎後嗣惑于神怪愚誣之說而以是徴幽之廢
　滅則是幽之悖亂不足以取滅而料民以禍之也仲
　山氏其至於是乎蓋左氏之嗜誣斯人也巳何取乎
　爾也
　　神降于莘
周惠王十五年有神降於莘王問于内史過曰今是何
神也對曰昔昭王娶於房曰房后實有爽徳協于丹朱
馮身以儀之生穆王焉實臨周之子孫而禍福之夫神
壹不逺徙遷若由是觀之其丹朱之神乎王曰其誰受
之對曰在虢土王曰然則何為對曰臣聞之道而得神
是謂逢福滛而得神是謂貪禍今虢少荒其亡乎王曰
吾其若之何對曰使太宰以祝史帥狸姓奉犧牲粢盛
玉帛徃獻焉無有祈也(狸姓丹朱之裔謂神/不歆非類故帥以徃)王曰虢其
㡬何對曰昔堯臨民以五(五年一/廵狩)今其胄見神之見也
不過其物若由是觀之不過五年(舊本止載有神降于/莘使帥狸姓以獻焉)
(兩句今如前附益之/庶可見非之之意也)
　非曰力足者取乎人力不足者取乎神所謂足足乎
　道之謂也堯舜是矣周之始固以神矣况其徴乎彼
　鳴乎莘者以焄蒿悽愴(焄音薫香氣焄/蒿悽愴見禮記)妖之淺者也
　天子以是問卿以是言則固已陋矣而其甚者乃妄
　取時日莽浪無狀而寓之丹朱(莽浪無/根源也)則又以房后
　之惡徳與丹朱協而馮以生穆王而降于虢以臨周
　之子孫於是遂帥丹朱之裔以奉祠焉又曰堯臨人
　以五今其胄見虢之亡不過五年斯其為書也不待
　片言而迂誕彰矣
　　聘魯
定王八年使劉康公聘於魯發幣於大夫季文子孟獻
子皆儉叔孫宣子東門子皆侈歸王問魯大夫孰賢對
曰季孟其長處魯乎叔孫東門其亡乎若家不亡身必
不免王曰㡬何對曰東門之位不若叔孫而泰侈焉不
可以事二君叔孫之位不若季孟而亦泰侈焉不可以
事三君若皆蚤世猶可若登年以載其毒必亡(登年多/歴年也)
(載行也毒害也必亡家必亡也自發幣於大/夫至身不免及登年以載其毒必亡皆新附)
　非曰泰侈之徳惡矣其死亡也有之矣而孰能必其
　時之蚤暮耶設令時之可必又孰能必其君之夀夭
　耶若二君而夀三君而夭則登年載毒之數如之何
　而凖
　　叔孫僑如
簡王八年魯成公来朝使叔孫僑如(僑音/橋)先聘且告見
王孫說與之語説言于王曰魯叔孫之来也必有異焉
其享覲之幣薄而言謟殆請之也若請之必欲賜也魯
執政唯强故不懽焉而後遣之且其狀方上而鋭下宜
觸冒人王其勿賜若貪陵之人来而盈其願是不賞善
也(自簡王至来朝自魯叔孫来至後/遣之皆新附王孫説周大夫也)
　非曰諸侯之来王有賜予非以貨其人也以禮其國
　也茍叔孫之来不度於禮不儀于物則罪也王而刑
　之誰曰不可若力之不能而姑勿賜未足以懲夫貪
　陵者也不若與之今使王逆詐諸侯而蔑其卿茍興
　怨於魯未必周之福也且夫惡叔孫者泰侈貪陵則
　可矣方上而鋭下非所以得罪于天子
　　郄至(郄亦作郤/乞逆切)
晉既克楚于鄢使郄至告慶于周(告慶舊本/作獻㨗)未將事王
叔簡公飲之酒相説也眀日王叔子譽于朝郄至見邵
桓公與之語邵公以告單襄公曰王叔子譽温季以為
必相晉國相晉國必大得諸侯勸二三君子必先導焉
可以樹襄公曰人有言曰兵在其頸其郄至之謂乎君
子不自稱也(云云/)在太誓曰民之所欲天必從之王叔
欲郄至能勿從乎郄至歸眀年死難及伯輿之獄王叔
陳生出奔晉(自晉克楚至/可以樹新附)
　非曰單子罪郄至之伐當矣因以列數舎鄭伯下楚
　子逐楚卒咸以為姦則是後之人乗其敗追合之也
　(周語郄至曰吾有三伐吾三逐楚軍之卒勇也見其/君必下而趨禮也能獲鄭伯而赦之仁也襄公曰今)
　(郄至在七人之下而欲上之是求蓋七人也且郄至/何三伐之有姦仁為佻姦禮為羞姦勇為賊叛戰而)
　(擅舎鄭君賊也棄毅行容羞也叛/國即讎佻也有三姦以求替其上)左氏在晉語言免
　胄之事則曰勇以知禮於此焉而異吾何取乎(晉語/厲公)
　(六年鄢之戰卻至以韎韋之跗注三逐楚平王卒見/王必下奔退戰王使工尹襄問之以弓曰方事之殷)
　(也有韎韋之跗注君子也屬見不榖而下無乃傷乎/郤至甲胄而見客免胄而聼命曰君之外臣至以寡)
　(君之靈間蒙甲胄不敢當拜君命之辱為使者故敢/三肅之君子曰勇而知禮公謂左丘眀前日既載其)
　(三姦之事而於此所書/又如此固已自異也)郄氏誠良大夫不幸其宗侈
　而亢兄弟之不令而智不能周强不能制遭晉厲之
　淫暴讒嬖竊構以利其室卒及於禍(晉語與荆人戰/于鄢陵大勝之)
　(于是君伐智而多力怠教而重斂大其私暱殺三郤/而尸諸朝納其室以分婦人註納取也室妻妾貨財)
　吾嘗憐焉今夫執筆者以其及也而必求其惡以播
　於後世然則有大惡幸而得終者則固掩矣世俗之
　情固然耶其終曰王叔欲郄至能勿從乎斯固不足
　譏也已
　　柯陵之會
柯陵之㑹(春秋魯成公十七年書公會尹子單子晉侯/齊侯宋公衛侯曹伯邾人伐鄭六月乙酉同)
(盟于/柯陵)單襄公(單音/善)見晉厲公視逺歩髙晉郄錡見其語
犯(錡音倚/又音奇)郄犫見其語迂(犫嗤/周切)郄至見其語伐齊國佐
見其語盡(國語註云善惡/褒貶無所諱也)魯成公見言及晉難及郄犫
之譖單子曰晉將有亂其君與三郤其當之乎魯侯曰
敢問天道乎抑人故也對曰夫合諸侯民之大事也其
君在會歩言視聼必皆無謫則可以知徳矣晉侯爽是
吾是以云(爽當為䘮喪/二視與歩也)今郤伯之語犯叔迂季伐犯則
誣人伐則掩人其誰能忍之雖齊國子亦將與焉立於
淫亂之國而好盡言以招人過(招音/摇)怨之本也簡王十
二年晉殺三郤十三年晉侯弑齊人殺國武子(自魯侯/曰至能)
(忍之自立於淫亂/至國武子皆新附)
　非曰是五子者雖皆見殺非單子之所宜必也而曰
　合諸侯人之大事於是乎觀存亡若是則單子果巫
　史矣視逺歩髙犯迀伐盡者皆必乎死也則宜死者
　衆矣夫以語之迂而曰宜死則單子之語迂之大者
　獨無謫耶
　　晉孫周
晉孫談之子周適周單㐮公以告頃公曰(頃與/傾同)必善晉
周將得晉國其行也文能文則得天地天地所祚小而
後國夫敬文之恭也忠文之實也信文之孚也仁文之
愛也義文之制也智文之輿也勇文之師也教文之施
也孝文之本也惠文之慈也譲文之材也此十一者夫
子皆有焉天六地五數之常也(云云國語註天有六氣/    隂陽風雨晦明地)
(有五行金木水火土也舊/本皆作天五地六非是)成公之歸也吾聞晉之筮之
也遇乾之否曰配而不終君三出焉一既徃矣後之不
知其次必此且成公之生也其母夢神䂓其臀以黒曰
使有晉國三而畀驩之孫故名之曰黒臀於今再矣單
襄公曰驩此其孫也而令徳孝恭非此而誰必早善晉
子其當之也頃公許諾(自晉孫談至適周自将得晉國/至文之材也自成公之歸至許)
(諾皆/新附)
　非曰單子數孫周之徳十一而曰合天地之數豈徳
　義之言耶又徴卦夢以附合之皆不足取也
　　榖洛鬭
靈王二十二年榖洛鬭將毁王宫(國語註榖洛二水名/也洛在王城之南榖)
(在王城之北水激有似于鬬也靈王時榖水盛出於王/城之西而南流合於洛水毁王城西南故齊人城郟)
王欲壅之太子晉諫(云云/)王卒壅之及景王多寵人亂
於是乎始生景王崩王室大亂及定王王室遂卑
　非曰穀洛之說與三川震同天將毁王宫而勿壅則
　王罪大矣奚以守先王之國壅之誠是也彼小子之
　譊譊者又足記耶(譊女交切太子/晉早卒不立)王室之亂且卑在
　徳而又奚榖洛之鬬而徴之也
　　大錢
景王將鑄大錢單穆公不可(云云/)可先而不備謂之怠
可後而先之謂之召災(國語註謂民未患輕而重/之離民匱財是為召災)
　非曰古今之言泉幣者多矣(錢者金幣之名古/曰泉後轉曰錢)是不
　可一貫以其時之升降輕重也幣輕則物價騰踊物
　價騰踊則農無所售皆害也就而言之孰為利曰幣重
　則利曰奈害農何曰賦不以錢而制其布帛之數則農不
　害以錢則多出布帛而賈則害矣今夫病大錢者吾不
　知周之時何如哉其曰召災則未之聞也左氏又於
　内傳曰王其心疾死矣(左傳昭公二十/一年伶州鳩云)其為書皆類
　此矣
　　無射
王將鑄無射單襄公曰不可
　非曰鍾之大不和於律樂之所無用則王妄作矣單
　子詞曰口内味耳内聲(内諾答切音/納出集韻)聲味生氣氣在
　口為言在目為眀言以信名眀以時動眀以成政動
　以殖生政成生殖樂之至也若視聴不和而有震眩
　則味入不精不精則氣佚氣佚則不和於是有狂悖
　之言有眩惑之眀有轉易之名有過慝之度出令不
　信刑政放紛而伶州鳩(伶司樂官州/鳩其名也)又曰樂以殖財
　又曰離人怨神嗚呼是何取於鍾之備也吾是以怪
　而不信或曰移風易俗則何如曰聖人既理定知風
　俗和恒而由吾教於是乎作樂以象之後之學者述
　焉則移風易俗之象可見非樂能移風易俗也曰樂
　之不能化人也則聖人何作焉曰樂之来由人情出
　者也其始非聖人作也聖人以為人情之所不能免
　因而象政令之美使之存乎其中是聖人飾乎樂也
　所以眀乎物無非道而政之不可忘耳孟子曰今之
　樂猶古之樂也與人同樂則王矣吾獨以孟子為知
　樂
　　律
王問律於伶州鳩對曰(云云/)
　非曰律者樂之本也而氣逹乎物凡音之起者本焉
　而州鳩之辭曰律吕不易無姦物也(周語註律吕不/變易其正各順)
　(其時則神無奸/行物無害生也)和平則乆乆固則純純眀則終終復
　則樂所以成政(周語註乆可乆樂也固安也終成也/終復終則奏故樂也言政象樂也)
　吾無取乎爾又曰姬氏出自天黿大姜之姪所慿神
　也嵗在周之分野月在農祥后稷之所經緯也武王
　欲合是而用之斯為誣聖人亦大矣(國語云王問七/律者何州鳩曰)
　(我姬出自天黿及析木者有建星及牽牛焉則我皇/妣太姜之姪伯陵之後逢公之所慿神也嵗之所在)
　(則我有周之分野也月之所在辰馬農祥也我太祖/后稷之所經緯也王欲合是五位三所而用之註天)
　(黿即𤣥枵星齊之分野周之皇妣王季之母太姜者/逢伯陵之後齊女也故言出自天黿嵗星在鶉火周)
　(之分野也辰馬房心星也房星辰正而農事起故謂/之農祥稷播百穀故農祥后稷之經緯謂武王欲合)
　(是五位嵗月日星辰三所逢公所慿神周分/野所在后稷所經緯而用之公非之以為誣)又曰王
　以夷則畢陳黄鍾布戎太簇布令無射布憲施舎於
　百姓吾知其来之自矣(語又云故以七同其數而以/律和其聲於是乎有七律王)
　(以二月癸亥夜陳未畢而雨以夷則之上宫畢之以/黄鍾之下宫布戎于牧之野以太簇之下宫布令于)
　(商以無射之上宫/布憲施舍於百姓)是大武之聲也州鳩之愚信其
　傳而以為武用律也孔子語賔牟賈之言大武也曰
　武始自北出再成而滅商三成而南四成而南國是
　疆五成而分周公左召公右六成復綴以崇天子夾
　振之而四伐盛威於中國(禮記樂記句註成猶奏也/毎奏武曲一終為一成始)
　(奏象觀兵孟津時再奏象克殷時也三奏象克殷而/反也四奏象南國之服也五奏象周召分職而治也)
　(六奏象兵還振旅也復綴反位止也崇充也夹振之/者王與大將夾舞振鐸以為節也毎奏四伐一擊一)
　(刺為/一伐)則是大武之象也致右憲左乆立於綴(樂記武/舞致右)
　(憲左又云乆立於綴以待諸侯之/至也註致謂膝至地也憲讀為軒)皆大武之形也夷
　則黄鍾太蔟無射大武之律變也
　　城成周
劉文公與萇𢎞(萇音/長)欲城成周告晉魏獻子為政將合
諸侯衛彪傒見單穆公曰萇𢎞其不沒乎萇叔必速及
魏子亦將及焉若得天福其當身乎若劉氏則子孫實
有禍是嵗魏獻子焚死二十八年殺萇𢎞及定王劉氏
亡(在敬王十年劉文公王卿士萇𢎞周大夫萇叔/也衞彪傒衞大夫也魏獻子晉正卿魏舒也)
　非曰彪傒天所壞之說吾友化光銘城周(吾友化光/吕温也温)
　(字和叔一字化光化光古東周城銘並序云魯昭公/三十二年萇𢎞合諸侯之大夫城成周衛傒曰天之)
　(所壞不可支也萇𢎞違天必受其咎異嵗周人殺萇/𢎞左氏明證以為世規俾持顛之臣沮其勝氣非所)
　(以勵尊王垂大訓也予經其地而作是銘銘曰文王/受命肇興西土周公作洛始㑹風雨居中本正拓關)
　(開祚盛則駿奔衰則夹輔平王東遷九鼎已輕二伯/之後時無義聲大夫萇𢎞言抗其傾坐召諸侯廓崇)
　(王城雖㣲逺猷實被令名宜福而禍何傷于名立臣/之本委質定分為仁不卜臨義不問無天無神唯道)
　(是信國危必扶國威必振求而不獲乃以死殉興亡/治亂在徳非運罪之違天不可以訓升墟覧古慨然)
　(遐憤勒銘頽/隅以勸大順)其後牛思黯作訟忠(一本作頌唐牛僧/孺字思黯作此篇)
　(以美/萇𢎞)萇𢎞之忠悉矣學者求焉若夫當身速及之說
　巫之無恒者之言也追為之耳
　　問戰
長勺之役曹劌(姑衛/切)問所以戰於嚴公(云云/)公曰小大
之獄必以情斷之劌曰可以一戰(嚴公國語/作莊公)
　非曰劌之問洎嚴公之對皆庶乎知戰之本矣而曰
　夫神求優裕於饗不優神不福也是大不可方鬭二
　國之存亡以决民命不務乎實而神道焉是問則事
　㡬殆矣既問公之言獄也則率然曰可以一戰亦問
　略之尤也茍公之徳可懐諸侯而不事乎戰則已耳
　既至於戰矣徒以斷獄為戰之具則吾未之信也劌
　之辭宜曰君之臣謀而可制敵者誰也將而死國難
　者㡬何人(難乃/旦切)士卒之熟練者衆寡器械之堅利者
　何若趨地形得上游以延敵者何所然後可以言戰
　若獨用公之言而恃以戰則其不誤國之社稷無㡬
　矣申包胥之言戰得之語在吳篇中
　　躋僖公
夏父弗忌為宗烝將躋僖公(云云/)展禽曰夏父弗忌必
有殃若血氣强固將壽寵得沒雖夀而没不為無殃其
𦵏也焚烟徹其上(弗忌魯大夫宗宗伯掌國祭祀之禮/也烝祭也躋者升也弗忌欲升僖公)
(於閔公之上謂明者為昭其次為穆而不以次宗有司/皆曰非昭穆而不聼栁下惠以為必有殃而其言近誣)
(故公謂非所宜云國語註已/𦵏而火焚其棺槨也徹達也)
　非曰由有殃以下非士師所宜云者誣吾祖矣(子厚/常謂)
　(栁氏出於/下恵之裔)
　　莒僕
莒太子僕殺紀公(紀公生僕及季佗既立僕而/又愛季佗而黜僕故弑之)以其寳
来奔宣公使僕人以書命季文子里革遇之而更其書
(魯語註里革史克也遇僕人見/公書以太子殺父大逆故更也)眀日有司復命公詰之
僕人以里革對公執之里革對曰毁則者為賊掩賊者
為藏竊寳者為宄用宄之財者為姦使君為藏姦者不
可不去也臣違君命者不可不殺也公曰寡人實貪非
子之罪也乃舎之(自明日以/下新附)
　非曰里革其直也曷若授僕人以入諫之為善公之
　舎革也美矣而僕人將君命以行遇一夫而受其更
　釋是而勿誅則無以行令矣若君命以道而遇奸臣
　更之則何如
　　仲孫它
季文子無衣帛之妾無食粟之馬仲孫它諫(云云/)文子
以告孟獻子孟獻子囚之七日自是子服之妾衣不過
七升之布馬餼不過稂莠(季文子季孫行父也相魯宣/公成公仲孫它孟獻子之子)
(子服它也布八十/縷為升餼秣也)
　非曰它可謂能改過矣然而父在焉而儉侈專乎已
　何也七升之布大功之縗也居然而用之未適乎中
　庸也已
　　羵羊
季桓子穿井得土缶中有羊焉使人問仲尼曰吾穿井
獲狗何也仲尼曰以丘所聞者羊也
　非曰君子於所不知蓋闕如也孔氏烏能窮物怪之
　形也是必誣聖人矣史之記地坼犬出者有之矣(晉/五)
　(行志大興中輔國將軍孫無終家于既陽地中聞犬/子聲尋而地坼有二犬子皆白色一雄一雌取而養)
　(之皆死後無終/為桓𤣥所滅)近世京兆杜濟穿井獲土缶中有狗
　焉投之於河化為龍
　　骨節專車　楛矢(楛音/苦)
吳伐越隳㑹稽(隳國語/作墮)獲骨節專車吳子使好来聘且
問之仲尼仲尼曰丘聞之昔禹致羣臣于㑹稽之山防
風氏後至禹殺而戮之其骨節專車此為大矣(骨一節/其長專)
(車專/擅也)仲尼在陳有隼集於陳侯之庭而死楛矢貫之石
砮其長尺有咫陳惠公使人以隼如仲尼之館問之仲
尼曰隼之来也逺矣此肅慎氏之矢也(肅慎北夷之國/砮矢中石鏃也)
(乃乎切自吳/子以下新附)
　非曰左氏魯人也或言事孔子宜乎聞聖人之嘉言
　為魯語也盍亦徴其大者書以為世法今乃取辨大
　骨石砮以為異其知聖人也亦外矣言固聖人之耻
　也孔子曰丘少也賤故多能鄙事
　　輕幣
天下諸侯知桓公之非為已動也是故諸侯歸之桓公
知諸侯之歸已也故使輕其幣而重其禮故天下諸侯
罷馬以為幣(罷音/疲)縷綦以為奉(孫曰註云奉藉也所以/藉玉之藻也縷綦以縷)
(織綦不用絲/取易共也)鹿皮四箇(國語作分諸/本皆作箇)諸侯之使垂槖而
入稛載而歸(稛絭也唐韻從來力隼切集韻/苦隕切自天下至歸已也新附)
　非曰桓公之茍能弔天下之敗衛諸侯之地貪强忌
　服戎狄縮匿君得以有其國人得以安其堵雖受賦
　於諸侯樂而歸之矣又奚控焉悉國之貨以利交天
　下若是耶則區區齊人惡足以奉天下已之人且不
　堪矣又奚利天下之能得若竭其國勞其人抗其兵
　以市伯名於天下又奚仁義之有予以為桓公之伯
　不如是之弊也
　　卜
獻公卜伐驪戎史蘇占之曰勝而不吉
　非曰卜者世之餘伎也道之所無用也蓋以敺陋民
　也非恒用而徴信矣爾後之昬邪者神之恒用而徴
　信焉反以阻大事要言卜史之害於道也多而益於
　道也少雖勿用之可也左氏惑于巫而尤神怪之乃
　始遷就附益以成其說雖勿信之可也
　　郭偃
郭偃曰夫口三五之門也(口以紀三辰/言以宣五行)是以讒口之亂
不過三五(少則三若/多則五也)
　非曰舉斯言而觀之則愚誣可見矣
　　公子申生
申生曰棄命不敬作令不孝間父之愛而嘉其貺有不
忠焉廢人以自成有不貞焉(申生晉獻公太子也獻公/将黜之而立奚齊諸臣使)
(圖之申生曰/吾其止也)
　非曰申生於是四者咸得焉昔之儒者有能眀之矣
　故予之辭也略
　　狐突
公使太子伐東山(獻公十八年太子申生也獻公/欲黜之欲使為此行而觀之)狐突
御戎至於稷桑翟人出逆申生欲戰狐突諫曰不可申
生曰君之使我非歡也抑欲測吾心也不戰而反我辠
滋厚我戰雖死猶有名焉果戰敗翟於稷桑而反讒言
益起狐突杜門不出君子曰善深謀(自公使太子/至果戰新附)
　非曰古之所謂善深謀居乎親戚輔佐之位則納君
　於道否則繼之以死唯已之義所在莫之失之謂也
　今狐突於位則戎禦也(禦合/作御)以親則外王父也申生
　之出未嘗不從覩其將敗而杜其門則姦矣而曰善
　深謀則無以勸乎事君也已丕鄭曰君為我心(晉語/丕鄭)
　(曰我無心是故事君者君為我心制不在我註/我無心者不得自在也君為我心以君為心)里克
　曰中立(晉語里克曰吾秉心以殺太子吾不忍通復/故交吾不敢中立其免乎註中立不阿君亦)
　(不助太/子也)晉無良臣故申生終以不免
　　虢夢
虢公夢在廟有神面白毛虎爪執鉞立於西阿之下(云/)
(云/)公覺且使國人賀夢舟之僑告諸其族曰衆謂虢不
乆吾今知之以其族行適晉(自公覺至/知之新附)
　非曰虢小國也而泰以招大國之怒政荒人亂亡夏
　陽而不懼而猶用兵窮武以増其讎怨所謂自拔其
　本者亡孰曰不宜又惡在乎夢也舟之僑誠賢者歟
　則觀其政可以去焉由夢而去則吾笑之矣
　　童謡
獻公問於卜偃曰攻虢何月也對曰童謡有之曰丙之
辰(云云/)
　非曰童謡無足取者君子不道也
　　宰周公
葵丘之會獻公將如㑹(魯僖公九年齊桓/公盟諸侯于葵丘)遇宰周公曰
君可無會也夫齊侯將施惠出責是之不果奉而暇晉是
皇公乃還(暇謂不暇以/晉為務也)宰孔曰晉侯將死矣景霍以為
城而汾河涑澮以為淵戎狄之民實環之汪是土也茍
違其違誰能懼之(晉語註霍晉山名環繞也汪大/也○上違違去也其違違道也)是嵗
獻公卒(自君可無會至是皇/自景霍至懼之新附)
　非曰凡諸侯之㑹霸主小國則固畏其力而望其庥
　焉者也大國則宜觀乎義義在焉則徃以尊天子以
　和百姓今孔之還晉侯也曰而暇晉是皇則非吾所
　陳者矣又曰汪是土也茍違其違誰能懼之則是恃
　乎力而不務乎義非中國之道也假令一失其道以
　出而以必其死為書者又從而徴之其可取乎
　　荀息
里克欲殺奚齊(晉獻公寵驪姬既殺太子申生而立奚/齊公子重耳奔狄夷吾奔秦至是獻公)
(卒里克欲殺奚/齊而逆重耳)荀息曰吾有死而已先君問臣於我我
對以忠貞既殺奚齊荀息將死之人曰不如立其弟而
輔之荀息立卓子里克又殺卓子荀息死之君子曰不
食其言矣(自克既殺至/卓子新附)
　非曰夫忠之為言中也貞之為言正也息之所以為
　者有是夫間君之惑排長嗣而擁非正其於中正也
　逺矣或曰夫已死之不愛死君之不欺也抑其有是
　而子非之耶曰子以自經於溝瀆者舉為忠貞也歟
　或者左氏穀梁子皆以不食其言不食其言(一本無/此四字)
　然則為信可乎曰又不可不得中正而復其言亂也
　惡得為信曰孔父仇牧是二子類耶曰不類則如春
　秋何曰春秋之類也以激不能死者耳(春秋成公二/年書宋督殺)
　(其君與夷及其大夫孔父莊公十二年書宋萬弑其/君㨗及其大夫仇牧僖公十年書里克弑其君卓及)
　(其大夫荀息/其法皆同)孔子曰與其進不保其徃也春秋之罪
　許止也隠忍焉耳(昭公十九年許世子止弑其君買/左氏云許悼公瘧五月飲太子之)
　(藥而卒太子奔晉書曰弑其君君/子曰盡心力以事君舎藥物可也)其類荀息也亦然
　皆非聖人之情也枉許止以懲不子之禍進荀息以
　甚茍免之惡忍之也吾言春秋之情而子徴其文不
　亦外乎故凡得春秋者宜是乎我也此之謂信道哉
　(公集中有與元饒州論春秋書亦及春秋書荀息之/事云某嘗著非國語六十餘篇其一篇為息發也今)
　(録以徃即此也書/意皆與此篇同)
　
　
　
　
　
　
　
　
　
　
　
　
　
　栁河東集巻四十四
欽定四庫全書
　柳河東集巻四十五
　　　　　　　　　　　　唐　栁宗元　撰
　非國語下(三十六篇/)
　　狐偃
里克既殺卓子使屠岸夷告重耳曰子盍入舅犯曰不
可(云云屠岸夷晉/    大夫也)秦穆公使公子縶弔重耳曰時不可
失舅犯曰不可(云云/)
　非曰狐偃之為重耳謀者亦迂矣國虛而不知入以
　縱夷吾之昏殆而社稷㡬䘮徒為多言無足采者且
　重耳兄也夷吾弟也重耳賢也夷吾昧也弟而昧入
　猶可終也兄而賢者又何慄焉(慄一/作怯)使晉國不順而
　多敗百姓之不䝉福兄弟為豺狼以相避於天下由
　偃之䇿失而重耳乃始倀倀焉逰諸侯(倀丑/良切)隂蓄重
　利以幸其弟死獨何心歟僅能入而國以覇斯福偶
　然爾(偶一/作禍)非計之得也若重耳早從里克秦伯之言
　而入則國可以無嚮者之禍而兄弟之愛可全而有
　分定焉故也夫如是以為諸侯之孝又何戮笑於天
　下哉(初里克及秦穆公既告重耳又使告公子夷吾/于梁重耳以舅犯之言不入夷吾以冀芮之言)
　(而入是為惠公惠公/之惡後篇可見矣)
　　輿人誦
惠公入而背内外之賂輿人誦之曰(云云/)得之而狃(女/九)
(切/)終逢其咎䘮田不懲禍亂其興既里㔻死(一有禍字/㔻音丕)
公隕於韓郭偃曰善哉夫衆口禍福之門也
　非曰惠公里㔻之為也則宜咎禍及之矣又何以神
　衆口哉其曰禍福之門則愈陋矣
　　𦵏㳟世子
惠公出㳟世子而改𦵏之臰達於外(臰與/臭同)國人頌之曰
(云云/)嵗之二七其靡有徴兮若翟公子吾是之依兮安
撫國家為王妃兮郭偃曰十四年君之冡嗣其替乎其
數告於人矣公子重耳其入乎其魄兆於人矣若入必
覇於諸侯其耿光於民矣(恭世子申生也翟公子重耳/也翟與狄同耿古逈切與炯)
(同/)
　非曰衆人者言政之善惡則有可采者以其利害也
　又何以知君嗣二七之數與重耳之伯是好事者追
　而為之未必偃能徴之也况以是(一作/臭)故發耶
　　殺里克
惠公既殺里克而悔之曰芮也使寡人過殺社稷之鎮
(芮冀芮也/鎮者重也)郭偃聞之曰不謀而諫不忠不圖而殺不祥
不忠受君之罰不祥離天之禍受君之罰死戮罹天之
禍無後(文公殺懐公于髙/梁殺冀芮而施之)
　非曰芮之陷殺克也其不祥宜大於惠公而異其辭
　以配君罰天禍皆所謂遷就而附益之者也
　　獲晉侯
秦穆公歸至於王城(晉惠公五年秦帥師/侵晉獲晉侯以歸)合大夫而謀
曰殺晉君與逐出之與以歸與復之孰利公子縶曰殺
之利公孫枝曰不可公子縶曰吾將以重耳代之晉之
君無道莫不聞重耳之仁莫不知殺無道立有道仁也
公孫枝曰恥一國之士又曰余納有道以臨汝無乃不
可乎不若以歸要晉國之成復其君而質其適子(質脂/利切)
使子代父處秦國可以無害
　非曰秦伯之不覇天下也以枝之言也且曰納有道
　以臨汝何故不可縶之言殺之也則果而不仁其言
　立重耳則義而順當是時天下之人君莫能宗周而
　能宗周者則大國之覇基也向使穆公既執晉侯以
　告於王曰晉夷吾之無道莫不聞重耳之仁莫不知
　且又不順既討而執之矣於是以王命黜夷吾而立
　重耳咸告於諸侯曰吾討惡而進仁既得命於天子
　矣吾將達公道於天下諸侯無道者畏有徳者莫不
　(莫不一/作慕字)皆知嚴恭欣戴而覇秦矣周室雖卑猶是王
　命命穆公以為侯伯則誰敢不服夫如是秦之所恥
　者(恥一/作集)亦大矣棄至公之道(一作至公/大同之道)而不知求姑
　欲離人父子而要河東之賂(是役也秦取晉河/東之地而置官司)其舎
　大務小違義從利也甚矣覇之不能也以是夫
　　慶鄭
丁丑斬慶鄭乃入絳(初秦侵晉晉師潰惠公號慶鄭曰/載我慶鄭曰忘善而背徳又廢去)
(卜何我之載君遂止於秦秦既/歸惠公惠公故斬之止獲也)
　非曰慶鄭誤止公罪死可也而其志有可用者坐以
　待刑而能舎之(惠公未至蛾晳謂慶鄭曰君之止子/之罪也今君將來子何俟慶鄭曰君)
　(若來將待刑以快君志及惠/公入蛾晳欲舎之惠公不可)則獲其用亦大矣晉君
　不能由是道也悲夫若夷吾者又何誅焉
　　乞食於野人
文公在狄十二年將適齊行過五鹿(五鹿/衛地)野人舉塊以
與之公子怒欲鞭之子犯曰天賜也人以土服又何求
焉十有二年必獲此土有此其以戊申云乎(人國語/作民)
　非曰是非子犯之言也後之好事者為之若五鹿之
　人獻塊十二年已有衛土則涓人疇枕楚子以塊後
　十二年其復得楚子何沒而不云也而獨載乎是戊
　申之云尤足怪乎
　　懐嬴
秦伯歸女五人懐嬴與焉(晉文公重耳過秦而秦歸之/女也懐嬴故子圉妻子圉恵)
(公夷吾子也質於秦逃歸/而立為懐公故曰懐嬴)
　非曰重耳之受懐嬴不得已也其志將以守宗廟社
　稷阻焉則懼其不克也其取者大故容為權可也秦伯
　以大國行仁義交諸侯而乃行非禮以強乎人豈習
　西戎之遺風歟
　　筮
公子親筮之曰尚有晉國得貞屯悔豫皆八筮史占之
曰皆不吉司空季子曰吉(云云/)
　非曰重耳雖在外晉國固戴而君焉又况夷吾死圉
　也童昏以守内秦楚之大以翼之大夫之強族皆啓
　之而又筮焉是問則末矣季子博而多言皆不及道
　者也又何載焉
　　董因
董因迎公於河公問焉曰吾其濟乎對曰嵗在大梁(云/)
(云/)
　非曰晉侯之入取於人事備矣因之云可畧也大火
　實沉之説贅矣(大梁大火實/沉皆星名)
　　命官
胥籍狐箕欒郄栢先羊舌董韓實掌近官(十一族晉之/舊姓近官朝)
(廷/者)諸姬之良掌其中官(諸姬同姓/中官内官)異姓之能掌其逺官
(逺官/縣鄙)
　非曰官之命宜以材耶抑以姓乎文公將行霸而不
　知變是弊俗以登天下之士而舉族以命乎逺近則
　陋矣若將軍大夫必出舊族或無可焉猶用之耶必
　不出乎異族或有可焉猶棄之耶則晉國之政可見
　矣
　　倉葛
周襄王避貽叔之難居於鄭地汜晉文公迎王入于成
周遂定之于郟王賜公南陽陽樊温原州絺組攅茅之
田陽人不服公圍之將殘其民倉葛呼曰君補王闕以
順禮也陽人未狎君徳而未敢承命君將殘之無乃非
禮乎公曰是君子之言也乃出陽人(自周襄王至之田/自君補以下新附)
　非曰於周語既言之矣又辱再告而異其文抑有異
　㫖耶其無乎則耄者乎
　　觀狀
文公誅觀狀以伐鄭鄭人以名寶行成公弗許鄭人以
詹與晉晉人將烹之詹曰天降禍鄭使滛觀狀棄禮違
親(云云初晉文公過曺曺共公不禮焉聞其駢脅欲觀/    其狀則觀狀是曺非是鄭也而注云鄭復效曺)
(觀公駢脅之狀故伐之是又從/而為之辭此公所以非之也)
　非曰觀晉侯之狀者曺也今於鄭胡言之則是多為
　誣者且耄故以至乎是其説者云鄭效曺也是乃私
　為之辭不足以葢其誤
　　救饑
晉饑公問於箕鄭曰救饑何以對曰信公曰安信對曰
信於君心信於名信於令信於事
　非曰信政之常不可須臾去之也奚獨救饑耶其言
　則逺矣夫人之困在朝夕之内而信之行在嵗月之
　外大道之常非知變之權也其曰藏出如入則可矣
　(鄭又云於是乎民知君心貧/而不懼藏出如入何匱之有)而鄭之言若是逺焉何
　哉或曰時之信未洽故云以激之也信之速於置郵
　子何逺之耶曰夫大信去令故曰信如四時恒也恒
　固在久若為一切之信則所謂未孚者也彼有激乎
　則可也而以為救饑之道則未盡乎術
　　趙宣子
趙宣子言韓獻子(獻諸本皆/誤作宣)於靈公以為司馬河曲之
役趙孟使人以其乗車干行獻子執而戮之(宣子趙衰/之子宣孟)
(盾也韓獻子韓厥也干行/犯其軍列也趙孟即宣子)
　非曰趙宣子不怒韓獻子而又褒其能也誠當然而
　使人以其乗車干行陷而至於戮是輕人之死甚矣
　彼何罪而獲是討也孟子曰殺一不辜而得天下君
　子不為是所謂無辜也歟或曰戮辱也非必為死曰
　雖就為辱猶不可以為君子之道舎是其無以觀乎
　吾懼司馬之以死討也
　　伐宋
宋人殺昭公趙宣子請師以伐宋(云云/)曰是反天地而
逆民則也天必誅焉晉為盟主而不修天罰將懼及焉
　非曰盟主之討殺君也宜矣若乃天者則吾焉知其
　好惡而暇徴之耶古之殺奪有大於宋人者而夀考
　佚樂不可勝道天之誅何如也宣子之事則是矣而
　其言無可用者
　　鉏麑(舊本於此篇賢可書乎之後有今左氏多為/文辭一莭嘗怪其意不相屬以别本考之乃)
　　　(脱祈死長魚矯二篇而左氏多為文辭者乃公/非長魚矯後辭也益此二篇然後公六十七篇)
　　　(之文/足矣)
靈公虐趙宣子驟諫公患之使鉏麑賊之(鉏牀魚切麑/音倪鉏麑力)
(士也賊/殺也)晨往則寢門辟矣盛服將朝早而假寐麑退而
歎曰趙孟敬哉夫不忘㳟敬社稷之鎮也賊國之鎮不
忠受命而廢之不信觸庭之槐而死
　非曰麑之死善矣然而趙宣子為政之良諫君之直其
　為社稷之衛也久矣麑胡不聞之乃以假寐為賢耶
　不知其大而賢其小耶使不及其假寐也則固以殺
　之矣是宣子大徳不見赦而以小敬免也麑固賊之
　悔過者賢可書乎
　　祈死
反自鄢范文子謂其宗祝曰君驕而有烈吾恐及焉凡
吾宗祝為我祈死先難為免七年夏范文子卒(自君驕/而下新)
(附范文子范燮也鄢之役晉伐鄭楚救之大夫欲戰文/子不欲欒武子不聼遂與戰大勝之此文子自鄢歸懼)
(難而祈/其死也)
　非曰死之長短而在宗祝則誰不擇良宗祝而祈夀
　焉文子祈死而得亦妄之大者
　　長魚矯
長魚矯既殺三郤乃脅欒中行(云云/)公曰一旦而尸三
卿不可益也對曰亂在内為宄在外為姦御宄以徳御
姦以刑今治政而内亂不可謂徳除鯁而避強不可謂
刑徳刑不立姦宄並至臣脆弱不能忍俟也乃奔狄三
月殺(自對曰至不忍俟也新附三郤郤至郤/錡郤犨也欒欒書中行中行偃也)
　非曰厲公亂君也矯亂臣也假如殺欒書中行偃則
　厲公之敵益衆其尤可盡乎今左氏多為文辭以著
　其言而徴其効若曰矯知㡬者然則惑甚也夫
　　戮僕
晉悼公四年㑹諸侯於雞丘魏絳為中軍司馬公子揚
干亂行於曲梁魏絳斬其僕(自晉悼至司馬新/附揚干悼公弟也)
　非曰僕禀命者也亂行之罪在公子公子貴(一無貴/字一無)
　(公子貴三字而/作兩貴字非是)不能討而禀命者死非能刑也使後
　世多為是以害無罪問之則曰魏絳故事不亦甚乎
　然則絳宜奈何止公子以請君之命(止一作正非是/當作止止執也)
　　叔魚生
叔魚生其母視之曰(云云/)必以賄死楊食我生(食音異/我音俄)
叔向之母聞其號也曰終滅羊舌氏之宗
　非曰君子之於人也聽其言而觀其行猶不足以言
　其禍福以其有幸有不幸也今取赤子之形聲以命
　其死亡則何也或者以其鬼事知之乎則知之未必
　賢也是不足書以示後世耳
　　逐欒盈
平公六年箕遺及黄淵嘉父作亂不克而死公遂逐羣
賊(云云/)陽畢曰君掄賢人之後有常位於國者而立之
亦掄逞志虧君以亂國者之後而去之(云云/)使祁午陽
畢適曲沃逐欒盈(箕遺黄淵嘉父皆晉大夫欒盈之黨/欒盈黶之子書之孫也欒書厲公七)
(年弑厲公即立悼公故陽畢以盈為亂/國者之後而去之畢晉大夫也掄擇也)
　非曰當其時不能討後之人何罪盈之始良大夫也
　有功焉而無所獲其罪陽畢以其父弑君而罪其宗
　一朝而逐之激而使至乎亂也且君將懼禍懲亂耶
　則増其徳而修其政賊斯順矣反是順斯賊矣况其
　𦙍之無罪乎
　　新聲
平公説新聲師曠曰公室其將卑乎君之眀兆於衰矣
　非曰耳之於聲也猶口之於味也茍説新味亦將卑
　乎樂之説吾於無射既言之矣
　　射鷃
平公射鷃不死使豎襄搏之失公怒拘將殺之叔向曰
君必殺之昔吾先君唐叔射兕於徒林殪以為大甲今
君嗣吾先君射鷃不死搏之不得是揚吾君之恥者也
君其必速殺之勿令逺聞君忸怩(忸女六切怩/音尼愧顔也)乃趣舎
之(自昔吾先君至殺之/新附叔向羊舌肸也)
　非曰羊舌子以其君眀暗何如哉若果暗也則從其
　言斯殺人矣眀者固可以理諭胡乃反徴先君以恥
　之耶是使平公滋不欲人諌已也
　　趙文子
秦后子來奔趙文子曰公子辱於敝邑必避不道也對
曰有焉文子曰猶可以久乎對曰國無道而年穀龢熟
鮮不五稔文子視日曰朝不及夕誰能俟五后子曰趙
孟將死矣怠偷甚矣非死逮之必有大咎(自秦后子至/五稔新附)
　非曰死與大咎非偷之能必乎爾也偷者自偷死者
　自死若夫大咎者非有罪惡則不幸及之偷不與也
　左氏於内傳曰人主偷必死亦陋矣
　　醫和
平公有疾秦景公使醫和視之趙文子曰醫及國家乎
對曰上醫醫國其次疾人固醫官也文子曰君其㡬何
對曰若諸侯服不過三年不服不過十年過是晉之殃
也(自平公至視之自文子/曰君其㡬何巳下新附)
　非曰和妄人也非診視攻熨之專而茍及國家去其
　守以施大言誠不足聞也其言晉君曰諸侯服不過
　三年不服不過十年凡醫之所取在榮衛合脉理也
　然則諸侯服則榮衛離脉理亂以速其死不服則榮
　衛和脉理平以延其年耶
　　黄熊
晉侯夢黄熊入於寢門子產曰鮌殛于羽山化為黄熊
以入于羽淵實為夏郊(云云/)
　非曰鮌之為夏郊也禹之父也非為熊也熊之説好事
　者為之凡人之疾魄動而氣蕩視聼離散於是寐而
　有怪夢罔不為也夫何神奇之有
　　韓宣子憂貧
韓宣子憂貧叔向賀之曰欒武子無一卒之田(云云/)行
刑不疚以免於難及桓子驕泰奢侈(云云/)宜及於難而
頼武子之徳以沒其身及懐子改桓之行修武子之徳
而離桓子之罪以亡于楚(云云/)
　非曰叔向言貧之安則誠然其言欒書之徳則悖而
　不信以下逆上亦可謂行刑耶(謂欒書弑/厲公也)前之言曰
　欒書殺厲公以厚其家今而曰無一卒之田前之言
　曰欒氏之誣晉國久矣用書之罪以逐盈今而曰離
　桓之罪以亡於楚則吾惡乎信且人之善惡咸繫其
　先人已無可力者以是存乎簡䇿是替教也
　　圍鼓
中行穆子帥師伐翟圍鼓鼓人或請以城畔穆子不受
曰夫以城來者必將求利於我夫守而二心姦之大者
也(自以城來已下新/附鼓白翟别邑)
　非曰城之畔而歸已者有三有逃暴而附徳者有力
　屈而愛死者有反常以求利者逃暴而附徳者庥之
　曰徳能致之也力屈而愛死者與之以不死曰力能
　加之也皆受之反常以求利者徳力無及焉君子不
　受也穆子曰夫以城來者必將求利於我是焉知非
　向之二者耶
　　具敖
范獻子聘于魯問具山敖山魯人以其鄙對曰不為具
敖乎曰先君獻武之諱也(獻公名具/武公名敖)獻子歸曰人不可
以不學吾適魯而名其二諱為笑矣唯不學也
　非曰諸侯之諱國有數十焉尚不行於其國他國之
　大夫名之無慙焉可也魯有大夫公孫敖魯之君臣
　莫罪而更也又何鄙野之不云具敖
　　董安于
下邑之役董安于多簡子賞之辭曰(云云/)今一旦為狂
疾而曰必賞汝是以狂疾賞也不如亡趣而出乃釋之
(多功多也戰功曰多安于趙簡子家臣/狂疾言戰為㓙事猶人有狂疾相殺也)
　非曰功之受賞也可傳繼之道也君子雖不欲亦必
　將受之今乃逃遁以自潔也則受賞者必恥受賞者
　恥則立功者怠國斯弱矣君子之為也動以謀國吾
　固不説董子之潔也其言若懟焉則滋不可(懟徒對/杜罪二)
　(切/)
　　祝融(此以下鄭語/)
史伯曰夫黎為高辛氏火正以淳燿敦大天眀地徳光
照四海故命之曰祝融其功大矣夫成天地之大功者
其子孫未甞不彰虞夏商周是也其後皆為王公侯伯
祝融亦能昭顯天地之光眀以生柔嘉者也其後八姓
於周未有侯伯佐制物於前代者昆吾為夏伯矣(昆吾/祝融)
(之孫陸終第一子名樊為已姓於/昆吾昆吾衛也夏衷昆吾為夏伯)大彭豕韋為商伯矣
(大彭陸終第三子曰籛為彭姓封於大彭謂之彭祖豕/韋彭姓之别封豕韋彭者也商衷二國相繼為商伯)
當周未有融之興者其在芉姓乎(芉音弭楚姓也史伯/周太史也自黎為高)
(辛至功大矣自虞/夏商周已下新附)
　非曰以虞舜之至也又重之以幕能聼協風以成樂
　物生而其後卒以殄滅武王繼之以陳覆墜之不暇
　堯之後祝融無聞焉祝融之後昆吾大彭豕韋世伯
　夏商今史伯又曰於周未有侯伯必在楚也則堯舜
　反不足祐耶故凡言盛之及後嗣者皆勿取
　　褒神
桓公曰周其弊乎史伯對曰殆于必弊者也今王棄高
眀昭顯而好纔慝暗昧惡角犀豐盈而近頑童窮固(云/)
(云/)訓語有之曰夏之衰也褒人之神化為二龍以同於
王庭(云云/)天之生此久矣其為毒也大矣申繒西戎方
彊王欲殺太子以成伯服必求之申申人弗畀必伐之
若伐申而繒與西戎㑹以伐周周不守矣(申姜姓太子/宜臼之舅也)
(繒姒姓繒慈陵切申之與國也西戎亦/黨於申王幽王也自今王巳下新附)
　非曰史伯以幽王棄髙明顯昭而好讒慝暗昧近
　頑嚚窮固黜太子以怒西戎申繒于彼以取其必弊
　焉可也而言褒神之流禍是好怪者之為焉非君子
　之所宜言也
　　嗜芰(已下楚語/)
屈到嗜芰將死戒其宗老曰茍祭我必以芰及祥宗老
將薦芰屈建命去之曰國君有牛享大夫有羊饋士有
豚犬之奠庶人有魚炙之薦籩豆脯醢則上下共之不
羞珍異不陳庶侈夫子其以私欲干國之典遂不用(屈/到)
(楚卿屈建到之子芰菱也一/作艾非是自國君已下新附)
　非曰門内之理恩掩義父子恩之至也而芰之薦不
　為愆義屈子以禮之末忍絶其父將死之言吾未敢
　賢乎爾也茍薦其羊饋而進芰於籩是固不為非禮
　之言齋也曰思其所嗜屈建曽無思乎且曰違而道
　吾以為逆也
　　祀
王曰祀不可已乎對曰祀所以昭孝息民撫國家定百
姓不可以已夫民氣縱則底底則滯滯久不振生乃不
殖(王楚昭王對楚平王/之子子期之對也)
　非曰夫祀先王所以佐教也未必神之今其曰昭孝
　焉則可也自息民以下咸無足取焉爾
　　左史倚相
王孫圉聘於晉定公饗之趙簡子鳴玉以相問於王孫
圉曰楚之白珩猶在乎其為寶也㡬何矣對曰未甞為
寶楚之所寶者曰觀射父又有左史倚相能使上下説
於鬼神順道其欲惡使神無有怨痛於楚國(自聘於晉/至觀射父)
(新/附)
　非曰圉之言楚國之寶使知君子之貴於白珩可矣
　而其言倚相之徳者則何如哉誠倚相之道若此則
　覡之妄者又何以為寶非可以夸於敵國
　　五員(吳語/)
五員伏劒而死(五員五奢之子子胥也名員事吳王夫/差夫差起師伐越王勾踐起師逆之夫)
(差將許越成申胥諌之不聼夫差乃大戒師伐齊申胥/又諌曰昔天以越授吳而王弗受今伐齊越人恐來襲)
(我不聼遂伐齊敗齊師于艾陵既勝乃訊申胥申胥釋/劒而對曰員不忍稱疾辟易以見王之親為越擒也員)
(請先死遂自殺其後/越果滅吳員音云)
　非曰五子胥者非吳之暱親也其始交闔閭以道故
　由其謀今於嗣君已不合言見進則讒者勝國無可
　救者於是焉去之可也出則以孥累於人而又入以
　即死是固非吾之所知也然則員者果很人也歟
栁先生曰宋衛秦皆諸侯之豪傑也左氏忽棄不録其
語其謬耶吳越之事無他焉舉一國足以盡之而反分
為二篇務以相乗凡其煩蕪曼衍者甚衆背理去道以
務富其語凡讀吾書者可以類取之也越之下篇尤竒
峻而其事多雜葢非出於左氏吾乃今知文之可以行
於逺也以彼庸蔽竒怪之語而黼黻之金石之用震耀
後世之耳目而讀者莫之或非反謂之近經則知文者
可不慎耶嗚呼余黜其不臧以救世之謬凡六十七篇
　
　
　
　柳河東集巻四十五
欽定四庫全書
　栁河東外集巻上
　　　　　　　　　　　　　唐　栁宗元　撰
　賦文誌八首
　　披沙揀金賦(求寳之道/同乎選才)　(劉慶義世説陸士衡文/如披沙揀金徃徃見寳)
　　　(又見鍾嶸文品公外集賦三首/皆貞元五年以後舉進士時作)
沙之為物兮視汙若浮金之為寶兮恥居下流沉其質
兮五才或闕耀其光兮六府以修然則抱成器之珍必
將有待當慎擇之日則又何求配圭璋而取貴豈泥滓
而為儔(滓壯/士切)披而擇之斯焉見寶盪浸淫而顧盼指炫熀
而探討(炫熒絹切熀户/廣切探音貪)動而愈出幽以即眀湼而不淄
既堅且好潛雖伏矣獲則取之翻混混之濁質見熠熠
之殊姿(熠弋/入切)久暗未彰固亦將君是望先迷後得孰謂
棄予如遺其隠也則雜昏昏淪浩浩晦英姿兮自保和
光同塵兮合於至道其遇也則散奕奕動融融煥美質
兮其中明道若昧兮契彼𤣥同倘俯拾而不棄諒致美
於無窮欲葢而彰將炯爾而見素不索何獲遂昭然而
發䝉觀其振㧞汙塗積以錙銖碎清光而競出耀真質
而特殊錐處囊而纎光乍比(趙平原君曰賢者之處世/也譬若錐之處囊中其末)
(立/見)劒拭土而異彩相符(雷煥得酆城劒取南昌西山下/土拭之送一劒并土與張華華)
(以南昌土不如華隂土報雷煥書兼華/陰土一斤致煥煥將拭劒轉精明也)用之則行斯為
美矣求而必得不亦説乎豈獨媚旭日以晶熒(晶音精/熒恵扄)
(切/)帶長川之清淺皎如珠吐疑剖蚌之乍分粲若繁星
似流雲之初巻是以周徳思比而岐昌即詠陸文可侔
而昭明是選若然者可以議披沙之所託明㨂金之所
裁良工何逺善價爰來拂以増光寧謝滿籝之學(漢韋/賢曰)
(遺子黄金滿籝/不如教子一經)汰之愈朗詎慙擲地之才(晉孫綽字興/公作天台山)
(賦示范榮期期曰此/賦擲地必為金聲也)客有希採掇於求寶之際庶斯文
之在哉
　　迎長日賦(三王迎日/禮用夏郊)　(題見禮記郊特牲天子適日/四方先柴郊之祭也迎長)
　　　(之至也注云易説曰三王之郊一用夏正夏正/建寅之月也此言迎長日者建夘而晝夜分分)
　　　(而日長也故賦謂/寅方夘位以此焉)
惟饗帝以事天必推策以迎日寅方肇建俟啓蟄以展
儀(左氏凡祀/啓蟄而郊)夘位將初爰用牲而協吉送烈烈之凝氣
導遲遲之陽律猶分可愛之輝(左氏夏日可/畏冬日可愛)式佇寅賔
之質(書寅賔出日注/云寅敬賔導也)稽之虞典期匪疾而匪徐行以夏
時契惟精而惟一職在馮相(周禮春官馮相氏冬夏致日/秋冬致月以辨四時之序)
事傳小正(禮記禮運孔子曰我欲觀夏道是故之杞而/不足徵也吾得夏時焉注云得夏四時之書)
(其書存者/有小正)符上春以備儀必修其始先仲夏而有事故
謂之迎時也淑景初延幽陽潛𧺫當四時之首位用三
代之達禮探賾索隠得郊祀之元辰極往知來正邦家
之大體事冠前古儀標後王皮弁乍臨土圭之影猶積
(郊特牲祭之日王皮弁以聼祭報示民嚴上也周禮土/方氏掌土圭之灋以致日景注云日景者夏至景尺有)
(五寸冬至景丈三尺/其間則日有長短)泰壇既罷玉漏之聲漸長(禮記燔/柴於泰)
(壇祭天也張衡漏水轉渾天儀制曰以銅為器再疊差/置實以清水下各開孔以玉虬吐漏水入兩壺右為夜)
(左為/晝)變熙熙之純曜流杲杲之晴光壁影始融麗景才
凝於城闕輪形尚疾斜暉未駐於康莊是知迎長日之
儀實王心之所共兆南郊之位乃陽事之所用故可以
知上下之際見天人之交動浮光於爼豆散微照於苞
茅周流金石暉照陶匏異乎天紀不修秦伯尚矜其泰
畤(以秦本紀及封禪書考之秦襄公作西畤祠白帝至/文公作鄜畤宣公作宻畤靈公作吳陽上畤祭黄帝)
(下畤祭炎帝獻公作畦畤祀白帝皆未甞立泰畤至漢/武元鼎中始立泰畤祠太乙則泰畤乃漢立也賦云秦)
(矜泰畤/恐誤)日官失職晉侯徒繼乎夏郊(左氏昭公七年鄭/子產聘于晉晉侯)
(有疾韓宣子逆客曰寡君疾今三月矣今夢黄熊入於/寢門其何厲鬼也對曰昔堯殛鯀于羽山其神化為黄)
(熊以入於羽淵實為夏郊三代祀之晉為盟/主其或未之祀也乎韓子祀夏郊晉侯有間)于以迎之
則無為者委照將入豈三舎之足憑(魯陽與韓戰酣日/暮援戈揮之日反)
(三/舎)延光可期胡再中之云假(風俗通曰成帝問劉向俗/説文帝及徴後期不得立)
(日為再中向曰文帝/少即位不容再中)自然應以繁祉錫之純嘏禮儀允
洽於人神正朔克周於戎夏今我后再新古禮與天地
相㕘應戩榖之宜受之千億奉郊祀之報至於再三然
則迎長日恭祀事並虞夏而何慙
　　記里鼔(聖人立制/智者研精)　(題見晉書輿服志記里鼔車/駕四形制如司南車又見葛)
　　　(洪所集西/京雜記)
異哉鼓之設也恢制度於天邑佐大禮於時行即行賛
盛容而立之斯立觀其象可以守威儀之三千(禮記禮/儀三百)
(威儀三千待/其人而後行)莭其音可以表吉行之五十(賈捐之傳鸞/旗在前屬車)
(在後吉行/日五十里)配和鸞以入用並司南而為急(取車制如/司南之義)若
乃郊薦之儀既陳封禪之禮攸執經千里之分寸可候
度四方而禮容是集施五擊於華山之野知霧氣已籠
用百發乎南山之陽識雷聲所及先聖有作後王式遵
啓𤣥機以求舊運智巧而攸新相彼良工自殊昧道之
士眷兹木偶應異迷途之人齊歩武而無佚差逺近而
有倫遵大路罔愆乎禮典聼希聲克正於時廵雖道有
環囘地分險易固善應而莫實諒知機而有為載考載
擊所辨于長亭短亭(庾子山江南賦十里五里長亭短/亭謂五里一短亭十里一長亭)
匪疾匪徐足分乎有智無智觀其妙矣孰測其微細觀
其徼矣詎知其啓閉音不衰而得度響其鏜而有制(鏜/音)
(湯詩曰撃/鼔其鏜)于以翊龍御于以引天旋異銅渾之儀亦可
叙紫微之星次殊玉漏之制而能步黄道之日躔周物
之智斯設極深之㡬是研鄙繁音之坎坎陋促莭之闐
闐妙出人謀思由神假時然後擊賛賞典於今兹動惟
其常契同文於古者由是皇衢以正帝道斯盛恭出震以
成威膺御乾而啓聖我后得以昭文物展聲明不愆(音/愆)
於素可舉而行宜乎騁墨妙呈筆精固敢先三雅而獻
賦庶將開萬國之頌聲
　　吾子
曰吾子來也以有餘而欲及人乎曰然若用子而能使
竭忠孝乎曰否夫無忠而忠見無孝而孝聞曷若使不
見而忠無聞而孝肅然已出熙然已及夫已也渾然矣
乎
　　劉叟傳
魯有劉叟者甞以御龍術進於魯公云云劉叟曰嵗不
雨無以出終無以入民枯然視天卿士大夫絶智謀山
川禱神祗以祈咸不應臣投是龍於尺地之内不踰晷
雷孚上下雷孚東西於是先之以風騰之以雲從之以
雨如君之意欲一邑足之欲一國足之欲天下足之魯
公曰斯龍也其神乎是則寡人之國非敢用也劉叟曰
臣聞避風雨禦寒暑當在未寒暑乎是故事至而後求
曷若未至而先備於是魯公止劉叟而内龍眀年果大旱
命劉叟出龍果大雨
　　河間傳
河間滛婦人也不欲言其姓故以邑稱始婦人居戚里
有賢操自未嫁固已惡羣戚之亂尨羞與為類獨深居
為翦製縷結既嫁不及其舅獨養姑謹甚未甞言門外
事又禮敬夫賔友之相與為肺腑者其族類醜行者謀
曰若河間何其甚者曰必壊之乃謀以車衆造門邀之
遨嬉且羙其辭曰自吾里有河間戚里之人日夜為飭
厲一有小不善唯恐聞焉今欲更其故以相效為禮節
願朝夕望若儀狀以自惕也河間固謝不欲姑怒曰今
人好辭來以一接新婦來為得師何拒之堅也辭曰聞
婦之道以貞順靜專為禮若夫矜車服耀首飾族出讙
閙以飲食觀㳺非婦人宜也姑強之乃從之㳺過市或
曰市少南入浮圖有國工吳叟始圖東南壁甚怪可使
奚官先壁道乃入觀觀已延及客位具食帷牀之側聞
男子欬者河間驚跣走出召從者馳車歸泣數日愈自
閉不與衆戚通戚里乃更來謝曰河間之遽也猶以前
故得無罪吾屬耶向之欬者為膳奴耳曰數人笑於門如是
何耶羣戚聞且退期年乃敢復召邀於姑必致之與偕
行遂入􁀙隑州西浮圖兩間叩檻出魚鼈食之河間為
一笑衆乃歡俄又引至食所空無帷幕廊廡廓然河間
乃肯入先壁羣惡少於北牖下降簾使女子為秦聲倨
坐觀之有頃壁者出宿選貌美陰大者主河間乃便抱持
河間河間號且泣婢夾持之或諭以利或罵且笑之河間
竊顧視持已者甚美左右為不善者已更得適意鼻息
咈然意不能無動力稍縱主者幸一遂焉因擁致之房
河間収泣甚適自慶未始得也至日仄食具類呼之食
曰吾不食矣且暮駕車相戒歸河間曰吾不歸矣必與
是人俱死羣戚反大悶不得已而俱宿焉夫騎來迎莫
得見左右力制明日乃肯歸持淫夫大泣齧臂相與盟
而後就車既歸不忍視其夫閉目曰吾病與之百物卒
不食餌以善藥揮去心怦怦恒若危柱之絃夫來輙大
罵終不一開目愈益惡之夫不勝其憂數日乃曰吾病
且死非藥餌能巳為吾召鬼解除之然必以夜其夫自
河間病言如狂人思所以悦其心度無不為時上惡
夜祠甚夫無所避既張具河間命邑臣告其夫召鬼祝
詛上下吏評驗笞殺之將死猶曰吾負夫人吾負夫人
河間大喜不為服闢門召所與淫者倮逐為荒淫居一
嵗所淫者衰益厭乃出之召長安無頼男子晨夜交於
門猶不慊又為酒罏西南隅已居樓上微觀之鑿小門以
女侍餌焉凡来飲酒大鼻者少且壯者美顔色者善為酒
戲者皆上與合且合且窺恐失一男子也猶日呻呼懵
懵以為不足積十餘年病髓竭而死自是雖戚里為邪
行者聞河間之名則掩鼻䠞額皆不欲道也栁先生曰
天下之士為修潔者有如河間之始為妻婦者乎天下
之言朋友相慕望有如河間與其夫之切宻者乎河間
一自敗於強暴誠服其利歸敵其夫猶盗賊仇讎不忍
一視其面卒計以殺之無須臾之戚則凡以情愛相戀
結者得不有邪利之猾其中耶亦足知恩之難恃矣朋
友固如此况君臣之際尤可畏哉余故私自列云
　　箏郭師墓誌(郭師時之善筝者故以是稱焉誌云/丁酉之年秋季月闕其團於是始葢)
　　　(元和十二年九月十六日也又云仁人我哀埋/勿棄以是日𦵏也公時在栁州劉夢得集有與)
　　　(公書云發書得箏郭師墓誌一篇以為其工獨/得於天姿使木聲絲聲均其所自出抑折愉懌)
　　　(學者無能知又云郭師與不可傳者死矣絃張/柱羌枵然貌存中有至音含糊弗聞噫人亡而)
　　　(器存布在方策者是已余之伊鬱也豈獨為郭/師發耶想足下因僕書重有慨耳葢覩郭師之)
　　　(事觀公之文/而有感也)
郭師名無名無字父爽雲中大將無名生善音能鼔十
三絃(阮瑤箏賦曰箏長六尺以應律絃十有二象十二/時柱高三寸象三才唐史音樂志云箏本秦聲也)
(制與瑟同而絃少案京房造五音唯此瑟十三絃此乃/箏也今雅樂清樂箏並十有二絃他樂皆十有三絃郭)
(師所能者蓋/十三絃者也)其為事天姿獨得推七律三十五調切宻
䆳靡布爪指運掌掔使木聲絲聲均其所自出(掔舊作/緊胥山)
(沈公謂當作掔音於煥切儀禮曰鈎中指結/於掔掌後節中也又音牽音慳撃也牽也)屈折愉繹
學者無能知自去乳不近葷肉以是慕浮圖道既失父
母即棄去兄弟自髠緇入代清凉山又南來楚中然遇
其故器不能無撫弄吳王宙刺復州或以告乃延入強
之宙號知聲音抃蹈以為神竒㑹宙貶賀州遂以來性
愛酒不能已因縱髪為黄老術薛道州伯高抵宙以書
必致之至與坐起伯高襃邪人也嗜其音至善處輙自
為擊莭教閽管謹視出入餌仄栢不食糓三年變服遁
逃九疑叢祠中披取之益善親遇終不屑卒乗暴水入
小舩下岣嶁山求道籙㑹歐陽師死不果受張誡副嶺
南又強與偕誡死至是抵余時已得骨髄病日猶鼔音
四五行居數日益篤既病自為歌死三日𦵏州北岡西
志其詞曰雲州生栁州死年五十病骨髄天與之音今
止矣丁酉之年秋既季月闕其團於是始心為浮圖形
道士仁人我哀埋勿弃
　　趙秀才羣墓誌(誌云元和庚寅神永戢又云僕夫/返柩當啓蟄元和五年正月也)
嬰臼死信孤乃立(趙氏在春秋時事晉至景公三年大/屠岸賈殺趙朔趙同趙括趙嬰齊滅)
(其族趙朔妻成公姉有遺腹走公宫趙朔客曰公孫杵/臼杵臼謂朔友人程嬰曰胡不死嬰曰朔之婦有遺腹)
(若幸而男吾奉之後果生男屠岸賈索之嬰與杵臼謀/乃取他人子使杵臼負而匿諸將遂索杵臼殺之程嬰)
(與趙氏真孤俱匿山中至十五年景公疾卜云大業之/後不遂者為祟於是召趙孤及程嬰復與趙田邑如故)
王侯世家天水邑羣字容成系是襲祖(古本於祖字下/空三字一本無)
(空/)仕相及嗟然秀才胡伋伋體貌之恭藝始習娶於赤
水禮猶執南浮合浦遽逺集元和庚寅神永戢問年二
紀益以十僕夫返柩當啓蟄瀟湘之交瘞原隰稚妻號
叫㓜女泣和者悽欷行路悒追初憫天銘兹什
　　太府李卿外婦馬淑誌(公集有與李睦州書名字/皆不得而詳然公志及其)
　　　(私必與公相厚者元和五年公時與李俱在永/州故云卒於湘水之東誌是時作也漢書齊悼)
　　　(恵王其母高祖微時外婦也顔師/古曰謂與旁通者其云外婦本此)
氏曰馬字曰淑生廣陵母曰劉客倡也淑之父曰揔既
孕而卒故淑為南康謳者李君為睦州詆狂㓂見誣左
官為循州録過而慕焉納為外婦偕竄南海上及移永
州州之騷人多李之舊日載酒往焉聞其操鳴絃為新
聲撫節而歌莫不感動其音美其容以忘其居之逺而
名之辱方幸其居是也元和五年五月十九日積疾卒
于湘水之東𦵏東岡之北垂年二十四銘曰
容之丰兮藝之功隠憂以舒和樂雍佳冶彫殞逝安窮
諧鼔瑟兮湘之滸(謂湘靈/鼓瑟也)嗣靈音兮永終古
　
　
　
　
　
　
　
　
　
　
　柳河東外集巻上
欽定四庫全書
　栁河東外集巻下
　　　　　　　　　　　　唐　栁宗元　撰
　表啓十八首
　　為文武百官請復尊號(六首/)　(公正集中有為京/兆府請復尊號表)
　　　(三又有為耆老請復尊號表二皆在貞元十九/年間盖為德宗復聖神文武之號作也其事巳)
　　　(詳於正集之注今又有表六盖在正集之表前/作其上三表在貞元四年第一表云謂掩全功)
　　　(五年於兹盖自興元元年甲子德宗去聖神文/武號至貞元四年戊辰為五年也後三表在貞)
　　　(元五年其第四表云去年九月三度詣闕上表/即上前三表之明年為五年矣公時年十七初)
　　　(舉進/士云)
臣等言臣竊觀前代之盛列辟之英咸保鴻名而崇明
號或配其德或昭其功盖所以揚耿光彰淳懿而示逺
也其有暗然不耀後嗣何觀蔽而不揚羣臣之罪伏惟
皇帝陛下由正統而臨祚承聖緒而受圗稟高明之姿
於天侔博厚之德於地端教化之本制刑禮之中聲震
八區威加六合運𤣥造之化靡有不通成隂隲之功莫
之能測是用光膺聖神文武之號其後雖逢阨運今睹
昌期誠我武之掃清猶自咎而抑損同罪已之義明愛
人之仁羣臣等上順聖心以成恭德而退懷大懼謂掩
全功五年於兹若墜冰谷方今百職皆理庶績其凝人
用咸和俗惟丕變陳師鞠旅無犯塞之虞畫界封疆無
專地之患四海寧一萬類蕃滋薄刑溢不寃之聲通賦
蒙勿收之惠西成有穰歲之報南極見壽星之祥靈貺
屢加天恩允答豈宜固為菲薄以掩盛明尊號之崇願
復如舊况臣等親奉平明之理久蒙覆露之恩恥德美
之不彰憂罪戾之將及伏惟陛下復循舊典俯徇羣情
誠天地神祗内外臣庶之所望也臣等無任屏營悃懇
之至
　　第二表
臣等言臣等前詣朝堂上表伏請復加尊號奉被還㫖
未遂懇誠拳拳顒顒不勝大願臣等伏以崇明號昭盛
德爰自中古實為上儀以至於我祖宗莫不膺兹典禮
伏惟皇帝陛下有廣運之德𢎞照微之仁燭幽以明威
逺以武惠澤之被誠浹洽於八方英聲之揚宜越軼於
千古(浹即協切/軼徒結切)而乃久為抑損以守謙恭事有曠而不
遵禮有缺而未備臣等又以為不私與已是謂至公有
美之而莫敢辭有非之而莫敢隱必推於物而順於人
既以徇於羣心又思叶於中典此皆聖人之事也且夫
虚而失實則誇耀而誣質而不華則朴畧而固所以王
度資於潤飾帝者務於恢崇將以法日月之昭明配天
地之廣大聳逺方之觀聽兼前代之軌模然後表其全
功謂之盡善不可以方當陛下臨位羣臣在廷而使鴻
名不彰盛典猶闕既無以光昭衆美又無以丕承舊儀
則臣等蒙恥於今獲罪於後實為大懼敢忘盡規尊號
之崇願從羣議伏惟陛下俯迴宸睠察納愚誠不惟臣
等受恩天下幸甚無任區區懇迫之至謹昧死重詣朝
堂奉表固請以聞臣等誠懇誠勤頓首頓首謹言
　　第三表
臣等言前再上表請加尊號實以功德俱茂典禮宜崇
然而不能鋪陳無以動寤愚誠雖竭天鍳未迴臣某等
誠恐誠懼頓首頓首臣等謹按白虎通曰號者功之表
也神農有教田事之勤燧人有興火食之利伏羲正五
始祝融績三皇人為之名以美其事其後帝王之盛洎
我祖宗之明咸因人心而順古道雖損益或異而表功
明德一也臣等是以遵有國之令典採上古之遺文察
人心於謳謠(謳鳥/侯切)觀天意於符瑞敢以為請累表陳誠
曩者運丁艱難時或順動陛下思成湯之罪巳念周宣
之側身去徽號而不稱垂炯戒而自儆(炯古/迥切)應天以德
示人以恭聞於蠻貊戎夷告於天地宗廟是故咸知陛
下之志慕義而歸仁潜感陛下之誠通靈而助順今者
君臣同德上下叶心百職畢修庶官以序禮法明具教
化流行方内歡康天下寧一四人遵業萬類樂生嘉應
休徴神物靈貺形於草木著於星辰而辭之以仁壽未
臻至化猶鬱遂使德誠可紀名號未崇不告於明神不
示於殊俗將何以知陛下之戡難將何以表陛下之致
平下無以威於四方上無以報於九廟其不可一也淳
古之至化邈而不足烈祖之盛儀廢而不績其不可二
也庶正羣官宗室友屬西土耆長太學諸生黄冠之倫
緇衣之侶萬衆伏闕彌旬織路而乃不從人心以違公
議其不可三也守謙恭卑讓之志忽光大𢎞逺之圗臣
等誠雖至愚以為大謬伏以常久之德貞夫一也元始
之義善之長也并包覆露天之大也清淨𤣥黙道之妙
也睿智之周物不可以不稱夫聖也妙算之無方不可
以不稱夫神也行仁義修典法歌詩頌考文章不可以
不稱夫文也却戎狄翦暴逆邊兵之整禁衞以嚴不可
以不稱夫武也而合於唐堯乃聖乃神乃武乃文之德
臣等謹稽之乾符叶於古典侔德澤之廣配功業之崇
昧冒萬死伏請上尊號曰貞元大道聖神文武皇帝臣
等竭其精誠發於交感無以迴日其能動天無任屏營
悃懇之至謹復詣朝堂奉表固請以聞臣某等誠惶誠
恐頓首頓首
　　第四表
臣等言去年九月三度詣闕上表請復上尊號悃懇雖
竭精誠莫通又懼於累塵聖聽是用中輟大願未畢羣
心靡寧臣某等誠勤誠懇頓首頓首臣等生逢昌運早
列清朝獲覩文明繼跡聖俊亦嘗考前載於史氏訪遺
儀於禮官至於保鴻名尊號之榮昭茂功盛德之美皆
烈祖之垂法為累代之成規子孫之所宜丕承臣下之
所宜崇奉陛下纂聖緒而臨下遵令典以制中則亦俯
從公卿大夫之請光膺聖神文武之號間者陛下以禍
亂之故特貶損以自儆以從一時之宜信為㳟也今乃
欲遂變更而不復以廢先祖之典則若專焉豈陛下或
未之思然臣等實以為懼雖欲行陛下之志奈先祖之
典法何伏惟陛下因於憂勞深自咎責命祝史告於天
地陳圭幣祠於祖宗布於羣臣聞於兆庶固能降開祐
之福致感悅之誠咸和以叶心盡瘁而畢力弼成神造
康濟艱難冦逆掃除暴彊擾順侯衞奉守屏之職夷狄
為來庭之賔兵戎不興邊鄙不聳文軌同於四海貢賦
修於九州至若時候將愆必惟思而内省皇情微軫遂
交感而潜通隂陽和而風雨時年穀熟而財用足休祥
數見福應屢臻此皆天地祖宗垂靈錫祉以成陛下之
志明無不答不享之咎也陛下宜承天意以悅神心增
修盛儀再加明號崇昭報之禮表恢復之功而辭以仁
壽未臻至化猶鬱則若尚懷不足以要天地祖宗雖有
固讓之勤而非重請之義且夫號者其來尚矣燧人神
農各旌其事湯以其武而曰武王迨我祖宗崇尚古道
垂著新法陛下獨為辭讓以守謙冲則皇王將有愧於
前祖宗將不悅於後而帝德是非之辨固有所歸國典
異同之文後難以守且陛下本為炯誡(炯古迥切/一作鑑)以示
敬㳟誠謙德也今以先王之道而不敢不法烈祖之訓
而不敢不承又謙德之大也若乃守獨善而遺公議執
小讓而忽宏規違臣庶之心廢祖宗之典乃所以失陛
下之㳟德又徒以掩陛下之全功臣等雖誠至愚竊所
不取輒敢徵之國典酌於經義取夫貞者事之幹元者
善之長以配聖謨神化之盛文德武功之宗叶紀年之
嘉名遵舊號之美稱以如開元故事謹冒萬死請上尊
號曰貞元聖神文武皇帝伏惟陛下沛然迴慮俯徇羣
情然後聖徳之光昭𤣥功之茂著後代得揚盛美而鑑
至清是羣臣之願也不勝懇迫之至謹奉表詣闕固請
以聞臣等誠勤誠懇頓首頓首
　　第五表
臣頎等言臣等伏以尊號未復累具陳請伏奉詔㫖固
守謙㳟臣等上授天地神靈次奉祖宗典法列經義而
順古因人心以從時詞繁而不能陳明誠竭而未蒙察
納德美盛而猶蔽憲度缺而莫修罪戾是憂冰炭交集
臣某等誠惶誠恐頓首頓首臣某等伏以先王之道由
大中而可久近古之化以彌文而益彰然則守謹而為
㳟不如立中而垂法表樸而畧禮不如文明而化光况
於文質異時而國家自有制度豈直為一王之法固以
遇三代之文其於規模信為𢎞逺陛下嗣訓先祖貽謀
後聖當踐修以纂承寧變更而廢墜臣等又伏讀詔書
曰遐想哲王則自燧人神農殷湯之時有其事也又曰
欽若典訓則自代宗肅宗𤣥宗而上有其儀也又曰所
誡者滿所尚者謙守之以誠期於終始臣等以為去鴻
名而貶損謙之始也遵舊典而奉承謙之終也造次而
未嘗違於禮守之以誠也敬恭而無陷於專所誡者滿
也又曰虛美崇飾所不敢當伏惟皇帝陛下恤人之心
動天之德致理之文教戡難之武功著於頌聲光於史
氏上有其實無虛美之嫌下盡其誠非崇飾之偽又曰
勉一乃心共康庶政曩者公卿大夫侍御攜僕或從扞
牧圉或備持戈矛盖有同力之誠而無離德之間今者
四岳羣后九土庶邦外自藩維内及宗室黄髪耆老青
衿諸儒或僉以同辭或逺而抗疏一心之効也羣材序
進百職交修烽燧不驚兵戎以息鑚鑿不用獄訟以衰
六氣和而風雨時五穀昌而倉廩實庶政之康也誠由
教化以致雍熈自當冠於皇王寧復謝於堯禹宜加明
號以表成功陛下雖以為辭臣等未知其説又伏奉詔
㫖令臣等㫁表伏以君親一致臣子一例而春秋之義
不以父命辭王父命臣某等得遵先帝之典以(闕/)陛下之
詔謹昧冐萬死伏請復上尊號如前不勝惶懼懇迫之
至
　　第六表
臣頎等言臣等今月七日所上表昨十五日下詔㫖加
辭讓愈固臣等感謙冲於盛德而私有舊典隳廢之憂
懼煩瀆於聖聽而内懷微誠懇迫之切進退兢惕不知
所措臣某等誠惶誠恐頓首頓首臣某等伏以事貴舉
其中名惡浮於實得其中不宜變之而失正有其實不
必避之以為恭况於祖宗之矩儀國家之典制陛下教
尊道備德博化光辭取於貶損而自卑朴畧而大簡者
也昔漢宣帝謂元帝曰我漢家亦自有制度諸葛孔明
誡其主曰不宜妄自菲薄前史載之詳矣幸陛下思之
臣等又以為執小讓之賢不足以方得宜合度之善去
鴻名之敬不足以補變法改作之專陛下行之將何所
守伏以髙祖受其明命歴代承以聖德至陛下又有下
武繼文重熈累盛之美不可謂德之不嗣也躬上聖之
姿合至神之化有(一無/有字)戡禍亂制夷狄之武修禮樂垂
憲度之文不可謂實之不孚也比年以來俗化斯厚人
少犯法吏無舞文獄犴將空梏拲不用可謂人皆遷善
豈曰俗未勝殘然若辭之所未寤也况於尊號之美陛
下巳受於初去之即由於艱虞復之宜因於康靖徒示
其罰不旌其功何以知區宇之削平何以知宗廟之復
似非陛下之本意但自欲改先祖之遺儀耳内之臣庶
跋履山川思報主恩誓雪國恥亦欲攄其宿憤表其成
勞陛下猶掩鴻名罔窮其事則此等如有未盡不以為
歡儻陛下以自咎責之心尚或未弭則羣臣不能匡(一/作)
(莊/)輔之罪亦當未除將何以蒙陛下之恩私將何以受
陛下之爵賞君猶含垢臣以偷榮上下之情必深反側
又無以示於萬古無以威於四夷皆非逺圗且乖大體
臣等懷此數者恨恨而不能自安謹昧冐萬死重違詔
㫖伏請復上尊號以如前表伏惟皇帝陛下思聿修無
忝之言顧屈己從人之義再膺大典俯徇羣心因來月
謁太清宫太廟郊祀上帝遂以告祠實臣等之至誠實
臣等之厚幸不勝惶懼懇迫之至謹復詣朝堂奉表固
請以聞
　　及大㑹議戸部尚書班宏又請改所上尊號加奉
　　　道字故其文如後表(與下韓洄請歴數近日徵/應祥瑞表次前表皆在貞)
　　　(元五年作據宏本傳竇㕘當國兼度支使進宏/尚書副㕘㕘當國在貞元五年八年貶又洄本)
　　　(傳云貞元十年終國子祭酒盖洄/前五年巳為祭酒表在六年作)
伏以睿智之周物而靡不通不可以不稱夫聖也妙算
之無方而莫能測不可以不稱夫神也行仁義修典法
歌詩頌考文章不可以不稱夫文也攘却戎夷戡翦暴
逆邊兵以整禁衞以嚴不可以不稱夫武也而合於唐
堯乃聖乃神乃武乃文之德博施不息而萬物以生推
功不宰而萬化以成合於書之奉若天道之義臣等謹
稽之乾符叶於古典侔德澤之廣配功業之崇昧冐萬
死伏請上尊號曰神聖文武奉道皇帝
　　及大㑹議國子祭酒韓洄請歴數近日徵應祥瑞
　　　故又改其文如後表
又伏見陛下以今年四月以來方當雩祭之修而有旱
備之請纔愆期而未害於物深軫念而將卹其人氣潜
通而交感以和澤旋流而滂霈思逺由是風雨時而霜
雹不降稼穡茂而蝗螟不生農功以成年穀大熟休祥
數見福應屢臻仁木連理而垂隂嘉禾同頴而挺秀壽
星舒景炎之盛芝草布葩英之重白麞凝彩而雪暉蒼
烏取象於天色將徧於郡國相繼於歲時右具如表
　　為崔中丞賀平李懷光表(李懷光德宗建中初為/朔方節度使時馬燧李)
　　　(抱真討田悅未克詔懷光以朔方兵并力進討/為賊所敗㑹朱泚反德宗狩奉天被圍急懷光)
　　　(率所部奔命遂敗賊泚解圍去進加副元帥後/誦言天下亂皆由宰相度支京兆尹等或以告)
　　　(盧杞杞聞之不得朝頗恚恨去屯咸陽遂隂連/朱泚謀反貞元元年為其部將牛名俊斬首以)
　　　(獻公之表當是時作也然公時年十三其/為崔中丞者不詳其人矣文又闕不全云)
臣某言伏奉某月日勅逆賊李懷光輿臺末人奚虜遺
醜備聞兇險之行頗有殘暴之名陛下畧其細微假以
符節盡委朔方之地猶分禁衞之兵不感殊私乃懷異
望間者饋貢不入王師問罪尋令舉軍赴敵而乃終歲
無功洎駕幸近郊勅還舊鎮將掃猾夏之盜因解奉天
之圍豈伊人謀蓋是天意陛下但嘉其排難不省其由
列為上公命作元帥及躡冦滑汭頓軍咸陽
　　為裴令公舉裴冕表(裴冕明皇時為河西節度行/軍司馬時明皇狩蜀冕自河)
　　　(西還道遇太子平凉遂從至靈武與杜鴻漸崔/漪同辭請太子宜正位號及肅宗即位進冕中)
　　　(書侍郎同中書門下平章事後以舉劉烜為判/官坐降施州刺史徙灃州傳云大歴中郭子儀)
　　　(言於代宗曰冕首佐先帝驅馳靈武有社稷勲/程元振忌其賢遂加誣罔海内寃之與此表合)
　　　(然此表當為郭令公作其云裴令公非也又傳/云時元載秉政冕早所甄引載德之又貪其衰)
　　　(瘵且下巳遂拜左僕射同中書門下平章事不/踰月卒據元載之誅在大歴十二年而栁生於)
　　　(大歴八年是時方五歲而此表又當在載未誅/之前時公未生或謂公集先侍御府君神道表)
　　　(云汾陽王居朔方備禮延望恐此表乃其先人/之作然亦不可得而考此决非公之文也明矣)
臣某言聞忠邪不可以並立善惡不可以同道呉任宰
噽而伍胥誅夷(呉王夫差元年以大夫伯噽為大宰嘗/以報越為志二年悉精兵以伐越之夫)
(椒越王勾踐使大夫種因大宰而行成呉王將許之伍/子胥諫不聴遂自殺呉王以鴟鴺盛其尸投之於江)
楚任靳尚而屈平放逐(屈原名平事楚懐王為三閭大/夫同列上官靳尚共毁譛之王)
(乃疎原原既放逐/遂投汨羅江而死)逺惟前事孰不痛心伏見灃州刺史
裴冕忠肅道高德厚匪躬無怠有蹇諤之風道佐先帝
驅馳靈武贊雲雷之業成社稷之勲程元振忌其直方
遂加誣搆投荒謫裔天下稱寃空懷醖正之悲莫雪增
嫌之恥今姦邪屏退聖政大明大度惟貞四門以穆寰
海之内元元之人莫不延首德音思聞至化願特令追
冕列在天朝俾之端揆庶寮平章百姓處詢謀之任當
燮理之權必能協和萬邦致君堯舜臣位兼將相職忝
股肱思進賢傑共熈帝載臣無任懇願之至
　　為武中丞謝賜新茶表(中丞武元衡也貞元二十/年遷御史中丞公時為監)
　　　(察御史乃其屬也正集有為武/中丞謝賜櫻桃表此當次其後)
臣某言中使竇某至奉宣㫖賜臣新茶一斤者天睠忽
臨時珍俯及捧戴驚抃以喜以惶(中謝/)臣以無能謬司
邦憲大明首出得親仰於雲霄渥澤遂行忽先霑於草
木况兹靈味成自遐方照臨而甲拆惟新煦嫗而芬芳可
襲調六氣而成美扶萬夀以効珍豈可賤微膺此殊錫銜
恩敢同於嘗酒滌慮方切於飲冰(荘子曰朝受命而夕/飲冰我其内熱歟)
撫事循涯隕越無地臣不任感戴欣抃之至
　　為裴中丞賀破東平表(裴中丞行立也公正集中/有為裴中丞賀克東平赦)
　　　(表事詳見注此表當/次之元和十四年作)
臣某言月日得進奏官狀報逆賊李師道以某月日克
就梟戮率土臣子慶抃無涯(中謝/)臣聞負恩干紀者鬼
得而誅(莊子不為善乎幽閒/之中者鬼得而誅之)犯順窮㓙者天奪其魄(左/氏)
(襄公二十九年鄭伯有使公孫黑如楚辭曰楚鄭方惡/而使予往是殺予也伯有强使之子晳怒將伐伯有氏)
(大夫和之十二月鄭大夫盟於伯有氏禆諶曰善之代/不善天命也其焉辟子產舉不踰等則位班也擇善而)
(舉則世隆也天又/除之奪伯有魄)不自妖孽曷彰聖功伏惟陛下先天
不違與神合契掩周宣中興之業陋漢光再造之勲靈
旗四臨氛沴皆散凡在臣庶盡覩升平伏以師道席父
祖以作威苞海岳而專禄恃東秦十二之險(李師道即/淄青之地)
(有州十二/傳五世)誘臨淄三七之兵竊據一方歲踰五紀朝宗
之地曠若外區(禹貢海岱惟青州青州東北據海西南/距岱也又云海岱及淮惟徐州東至海)
(北至岱南至淮也以其/淮海之所在故曰朝宗)封祀之山隔成異域(謂東封泰/山也在兖)
(州/)累聖垂德曾未悛心餘孽滔天果聞折首遂使云亭
有主知玉牒之將封(封禪書炎帝封泰山禪云云黄帝/封泰山禪亭亭後漢志曰云云亭)
(亭皆泰山下小山也風俗通云封泰/山封廣二丈髙九尺下有玉牒書)遼海無虞見石砮
之巳至(國語武王克商通道於九夷八蠻使各以其方/賄來貢使無忘職業於是肅謹氏貢楛矢石砮)
(長尺有咫砮矢鏃也/以石為之砮音奴)此皆陛下神籌(一作/算)獨得廟畧無
遺授任推盡力之誠縱捨有感心之化金石可貫龜筮
必從克成不戰之功遂洽無為之理臣謬司戎旅逺守
方隅愧無横草之功(漢終軍當發使匈奴軍自請曰軍/無横草之功師古曰言行草中使)
(草偃卧故/曰横草也)坐見覆盂之泰(東方朔客難連四海之/外以為帶安如覆盂)抃蹈
歡慶倍萬恒情
　　賀赦表(表云况乃順時布政乘春導和此謂元和/改元赦也又云謬當任用職在藩維此必)
　　　(代桂廣/帥臣作)
臣某伏奉某月日恩制大赦天下一人有慶百度維新
戴天履土罔不欣抃(中謝/)某聞天地成功施雨露而育
物帝王繼統昇日月以埀曜羣品資始萬方文明伏惟
陛下嗣守鴻業光膺駿命淳化均於四序大德合於二
儀保寧社稷光宅區宇𢎞孝慈以御下崇㳟儉以垂休
恩覃溪洞事冠千古况乃順時布政乘春導和敷作解
之澤宣在宥之典九族既睦四門廣闢而又洗滌幽縶
雷雨之施也歸還流竄羅網之釋也移叙貶黜覆載之
仁也蠲除逋債政理之源也褒寵勲賢激勸之方也廢
金寳之貢有以彰儉德捜遺逸之士有以表至公元勲
宿將賞延子孫庶尹卿士榮周存殁廣直言之路啓進
善之門德超虞夏道掩軒頊必將平一殊俗發揮大猷
億萬斯年永荷天緒臣謬當任用守職藩維不獲奔赴
闕庭親覩盛禮感悅歡抃倍萬恒情
　　賀皇太子牋(憲宗元和十四年羣臣上尊號曰元/和聖神文武法天應道皇帝公時在)
　　　(栁州故云忝守遐方獲聞盛禮皇太子乃元和/七年所立遂王宥者公是年十月卒於栁云)
宗元惶恐言伏奉六月七日制元和聖文神武法天應
道皇帝光受徽號率土臣子歡抃無涯伏惟皇太子殿
下麗正居中輔成昌運消伏沴孽賛揚輝光鴻名允升
大慶周洽表文武之經緯著天道之運行瑞景照臨示
重輪之發耀(崔豹古今注曰漢明帝為太子樂/人作四歌賛德其二日月重輪)恩波下
濟見少海之增瀾(山海經曰無臯之山南望幼涿郭璞/注曰即少海也昔天子比大海太子)
(為少/海)宗元忝守遐方獲聞盛禮踴躍之至倍萬恒情謹
附牋賀宗元惶恐死罪死罪
　　賀裴桂州啓(裴桂州即前中丞公行立也行立為/桂管觀察使在元和十三四年間時)
　　　(淮西巳平公前有為賀淮西平赦表此/豈赦後有所封贈故公以啓賀之歟)
宗元啓伏承天恩榮加寵贈伏惟增感抃慶罔極某聞
揚名以顯孔聖於是作經大孝所尊曾子以之垂訓雨
露敷澤日月垂光盛德果騐於達人積善必徵於餘慶
天下人子羨慕無階某特承恩眷倍百恒品限以守官
不獲奔走拜賀無任展轉惶灼之至
　　與衛淮南石琴薦啓(衛淮南次公也以檢校工部/尚書為淮南節度使在元和)
　　　(十二年淮蔡平後傳云次公本善琴方未顯時/京兆尹李齊運使子與之遊請授之法次公拒)
　　　(絶因終身不復鼓而公此文在栁州作/則衛時尚鼓琴也史傳之載過乎實矣)
疊石琴薦一(出當州龍/壁灘下)右件琴薦躬往採獲稍以珍竒
特表殊形自然古色伏惟閣下稟夔旦之至德藴牙曠
之𤣥蹤人文合宫徴之深國器專瑚璉之重藝深攫醳
將成玉燭之調(爾雅四時和謂之玉燭攫厥縛切/醳音液醇酒也攫醳一本作擢澤)思叶
歌謡足助薰風之化(舜作五絃之琴以歌南風曰南/風之薰兮可以解吾民之愠兮)願
以頑璞上奉徽音增響亮於五弦應鏗鏘於六律沉淪
雖久提拂未忘儻垂不徹之恩敢効彌堅之用
　　答鄭員外賀啓(與以下啓皆在元和/十四年淄青平後作)
李師道三代受恩四兇負德聖朝含育務在安人不知
覆載之寛𢎞更縱豺狼之奸蠧王師一發兇首巳來萬
姓稱歡四方無事
　　答諸州賀啓
李師道累代負恩不起悛革餘孽怙亂更肆猖狂王師
暫勞巳致梟戮率土歡抃慶賀難勝太平之功自此而
畢
　學古文必自韓栁始兩家文字剥落栁為尤甚國初
　文章承唐末五代弊卑弱不振至天聖間穆修鄭條
　之徒唱之歐陽文忠尹師魯和之格力始回天下乃
　知有韓栁韓文屢經名士手頃余又為讎勘頗完悉
　唯栁文簡古雅奥不易刋削年大來試為紬繹兩閱
　歲然後畢見凡四本大字四十五巻所傳最逺初出
　穆修家云是劉夢得本小字三十三巻元符間京師
　開行顛倒章什補易句讀訛正相半曰曾丞相家本
　篇數不多於二本而有邢郎中楊常侍二行狀冬日
　可愛平權衡二賦共四首有其目而亡其文曰晏元
　獻家本次序多與諸家不同無非國語四本中晏本
　最為精宻栁文出自穆家文是劉連州舊物今以四
　十五巻本為正而以諸本所餘作外集參考互證用
　私意補其闕如皇室主宜加黄字馮翊王公宜去王
　字􁁊當作掔􁀙當作羾鮑勲當作鮑信改規當作叚
　規疥瘧宜為痎瘧很倖宜為很悻呉武陵初貶永州
　貞符中宜如唐書去量移字韓曄時猶未死答元饒
　州書中宜於韓宣英上去亡友字以唐書孝友傳校
　復讎議以楚辭天問校天對以左傳國語校非國語
　以唐宋類書唐人牋表校天論等篇其見於唐書者
　悉改從宋景文凡漫乙是正二千處而贏又釐革京
　兆請復尊號表增入請聽政第二表賀皇太子牋省
　試慶雲圗詩摠六百七十四篇鋟木流行購逸拾遺
　猶俟後日政和四年十二月望胥山沈晦記
　
　
　
　
　
　柳河東外集巻下
欽定四庫全書
　柳河東新編外集
　　　　　　　　　　　　唐　栁宗元　撰
　墓誌
　　故連州員外司馬凌君墓後誌(凌君諱準元和元/年與公同貶員外)
　　　(司馬凌得連州至三年卒公正集中嘗為凌君/權厝誌即此也至是元和四年立太子寧肆赦)
　　　(乃得返葬而公為後誌以志其時云此誌當附/權厝誌後今詁訓蓋用胥山沈公所定劉連州)
　　　(四十五巻本故又從其説以諸本所餘作外集/此誌與下四誌皆沈本未有者用别録於此)
某年月日立太子赦下嘗有非其罪柩得返葬凌氏孤
夷仲求仲自連桂陽舉其先人之柩龜筮吉利某年月
歸於杭之新城祔於其墓刻前志志其行益以後志志
其時立碣於墳東南隅申志於外噫亦勤矣以其先人
之行宜克大於後以其孤之志宜克承於初艱其躬以
延於無窮承而大宜哉
　　萬年縣丞栁君墓誌(并序/)　(誌云系自周魯後得/栁姓七代祖虬後魏)
　　　(中書令封美陽公蓋栁氏自魯士師展禽食采/栁下得姓至後魏有諱僧習者為方輿公有五)
　　　(子曰鷟曰慶曰虬曰檜曰鸑公裔出於慶而萬/年公出於虬此系所自别也史表載虬後周中)
　　　(書侍郎美陽孝公與誌稍戾豈史誤耶萬/年公貞元十二年卒是年葬誌是時作)
惟貞元十二年龍集丙子三月日前萬年縣丞栁君終
於長安升平里之私第享年五十長子𢎞禮承家當位
次曰傳禮幼曰好禮奉夫人洎中父之命考時定制動
合古道三日而殯三月而葬粤五月十九日甲子克開
長安縣高陽原祔於先塋禮也先時撰辰酌禮稱義備
物外姻畢至宗人來㑹從弟宗元受族屬之教泣涕濡
翰書辭紀行曰君諱元方字某解人也系自周魯後得
栁姓七代祖虬後魏中書令封美陽公四葉至皇考惇
皇朝散大夫資陽令祖延州司馬考頤宣州寧國丞濟
德克紹厥類藏聰晦明粹為淑和少孤季父建撫字訓
道通左氏春秋貫歴代史指畫羅列接在視聽嗜為文
章辭富理精以門廕出身調補宣州溧水尉綱簿貢賦
入於天府特授同州馮翊尉改京兆府雲陽主簿轉長
安主簿遷萬年丞端靖守貞處劇不撓秩滿居養素食
貧常好竺乾之道自搌塵昏之外(搌音展極也/外一作表)泊如也
旣而嬰被沈疾不克永壽姻戚動懐朋友道傷僉曰天
之報施善人何如哉君前娶河南獨孤氏左司郎中緬
之女無子早世繼室以裴夫人諫議大夫虬之女隂教
内則著於閨闈有女三人焉嗚呼銘誌之來古矣是不
可闕遂刋勒𤣥石措於隂堂銘曰
振振吾宗德之宅耶惟君之德至其賾耶德而不壽命
旣厄耶松栢蒼耶不朽石耶
　　處士段𢎞古墓誌(御史中丞崔公能也時為永州/刺史公元和九年尚佐永州故)
　　　(薦𢎞古於崔迨其死崔猶為經紀其喪可謂賢/矣公正集有祭𢎞古文當其喪過永州時作誌)
　　　(亦作於是時也隴西李景儉東平吕温化光山/中劉禹錫夢得暨公及崔永州皆𢎞古所與游)
　　　(者可以知其人矣吕化光集/亦有與段秀才詩即𢎞古也)
段處士𢎞古讀縱横書剛峭少合尤濩落不事産人或
交之度非義輒去以故年五十不就禄嘗以法家言扺
御史大夫何士幹延以上座將用之㑹士幹死聞襄陽
節度使于頔愛人大言遂干以兵畫一見喜甚居月餘
視頔終不可與立功又遁去隴西李景儉東平吕溫高
氣節尚道義聞其名求見大懽留門下或一歲或半歲
夜與言不知日出温卒景儉逐前右拾遺張宿(一作/道)與
然諾南見中山劉禹錫河東栁宗元二人者言於御史
中丞崔公公時降治永州知其信賢徼其去(徼與邀/通遮也)又
南扺好義容州扶風竇羣途過桂桂守舊知君拒不為
禮君憤怒發病不肯治曰平生見大人未嘗相下今窮
於此年加老接接無所容入也益困於俗笑吾安用生
為埋道邊耳居六月死逆旅中崔公為出涕命特贈賻
致其喪來永州哭為祭之與喪具道里費歸葬澧州安
鄉縣黄山南麓上君之死元和九年後八月十六日後
某月日葬祖某官父某官妻彭城劉氏子知微知章皆
未冠銘曰
廉不貪直不倚困者吾之通者不以不懲其躓卒以亢
死觀游非類有賤非鄙何以葬之黄山南趾
　　潞州兵曹栁君墓誌(誌云貞元二十一年/七月葬誌是時作)
栁氏子某為平陸丞王父母之喪寓於外貞元二十一
年始葬於虢之閿鄉窆墨遇食乃貽書其族尚書禮部
員外郎宗元使為其誌且曰吾之先自魏已來為宰相
者累世我高祖諱萬齒為伊闕令襲其先河間郡公曾
祖諱某浙州刺史咸有懿德洎於兵曹府君諱某勤身
惠志好義能讓而同故交者固直而敬故親者睦凡舉
明經者四皆獲美仕初為陸渾主簿次呉縣尉次上黨
丞次潞州兵曹㕘軍其勾稽摘發毗贊關決無不勝職
加朝散大夫某年月日終於官次殯於州若干里㑹世
多難家又貧窶故不及大事嗚呼我曾祖王父葬於潁
陽我伯祖叔祖洎伯父皆葬閿鄉皇天原望壽里潁陽
北臨間其地隂狹岸又數壊大懼不克久安神居是以
從他兆於兹卜用七月六日甲子將以具於𤣥堂之下
固故有望乎爾也於是刪其書為文置於郵中俾移於
石上
　　永州司功㕘軍譚隨亡母毛氏誌文(年月誌皆不/載㨿題云永)
　　　(州公在/永時作)
毛氏夫人父曰儀禹豐州别駕祖𢎞義濟州户曹夫人
歸譚氏曰損為鄧州司倉㕘軍損父昌為常州録事㕘
軍祖曰元愛為左羽林大將軍𢎞農男惟譚洎毛氏於
周咸為諸侯譚入於莒毛及魏為后族千歲復合夫人
生丈夫子曰隨隨謹愿好禮始克於裴栁為姻隨娶裴
氏今中書舍人次元之族弟也女子嫁栁氏曰從肇曰
余族兄也余早承族兄之教聞夫人之德且曰隨之所
以能立洎吾嫂之所以令皆夫人之訓則宜有以文其
聲詩刻而措諸墓夫人諱某壽若干某年月日終某月
日祔於此志曰
周之列國譚子毛伯合是二姓終其匹敵夫人有訓乃
䇿厥族惟時善良不享豐福懿厥子姓追號憲德内言
不出孰表貞節願垂休銘永誌幽谷
　世所傳昌黎文公文雖屢經名儒手余昔校以家集
　其舛誤尚多有之用為之訓詁柳柳州文胥山沈公
　謂其參考互證是正漫乙若無遺者余紬繹旣久稽
　之史籍蓋亦有所未盡南嶽律和尚碑以廣德先乾
　元御史周君碣以開元為天寳則時日差矣竇羣除
　左拾遺而表賀為右拾遺連山復乳穴而記以為零
　陵郡則名稱差矣代令公舉裴冕狀時柳州尚未生
　賀册尊號表時已刺柳而云禮部作其他舛誤類是
　不一用各疏其說於篇視文公集益詳諸本所餘復
　編為一巻附於外集之末如胥山之識云淳熙丁酉
　秋八月中瀚臨邛韓醇記
　
　
　
　
　
　
　柳河東新編外集
