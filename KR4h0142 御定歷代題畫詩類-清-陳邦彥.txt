#+TITLE: 御定歷代題畫詩類-清-陳邦彥
#+DATE: 2018-05-12 10:21:14
#+SOURCE: github.com/kanripo/KR4h0142 master 60ed7a07                
　欽定四庫全書
御定厯代題畫詩類序
　粤攷有虞氏施采作繪而繪事以起周禮冬官爰有設
　色之工典畫繢之職傳所稱火龍黼黻昭其文三辰旂
　旗昭其明者是也至漢世圖寫功臣用示褒異則又人
　物之肖象粲然著見於史冊者矣嗣是工繪事者日衆
　自天文地輿鳥獸草木以及宫室器用與一切登臨遊
　覽之勝皆假圖畫以傳於世晉宋而後莫盛於唐五代
　迄宋作者輩出金元明間亦代有聞人方其詣精入理
　足以體陰陽含飛動為稽古博物者之所取證不僅以
　丹青擅長而已而能摉抉其義藴發攄其㫖趣者則尤
　藉有題畫之詩厯代各體題詠以萬計散置諸集無所
　統紀翰林陳邦彦裒輯彚鈔得八千九百餘首分為三
　十類編次一百有二十巻繕本呈覽朕嘉其用意之勤
　命授工鋟梓兹刋成裝潢來上萬㡬餘暇時一披閲凡
　两間之名象庶類之棼錯無不該載於中且不踰几席
而得流觀山川險易之形近在目前而可考鏡往代畱
遺之蹟以至農耕蠶織纎悉具陳雞犬桑麻宛然如覩
庶㡬於昔人豳風無逸之圖有互相發明者焉夫圖繪
藝事也而近於道題畫詩之一類也而通於治杜甫詩
謂繪事功殊絶幽襟興激昂讀是編者可以觸類而知
所務矣爰製序題於巻端以識始末云
康熈四十六年四月十六日
　凡例
　一畫家山水人物各有專家而布置設色又各不同
　　天文地理名勝古蹟皆山水類也故實古像寫真
　　閒適行旅羽獵仕女仙佛神鬼漁樵耕織牧養以
　　及飛潛動植之屬皆人物類也然寫山水者或倩
　　人物㸃綴寫人物者或依山水結搆一家之畫各
　　景俱備但畫者以所重命名則從其所重以歸類
　　如天文之雲霞雨雪日月星辰本難憑虛設造勢
　　必附麗山水成景惟唐人觀慶雲圖詩專屬天文
　　故首列天文部以冠此書其他以山水摹繪天文
　　者俱附入焉至他部重在人物即有風雲雪月等
　　景亦不攔入
　一輿圖廣逺地理盡之尺幅之中該括數千里凡具
　　山海形勢之大觀者則為地理類若憑空寫意或
　　作重巒叠嶂或作逺岫平林隨意㸃染不指名為
　　何山何水者則為山水類至山水中名勝之區如
　　泰華嵩衡洞庭瀟湘之類摹景繪圖者别為名勝
　　類其名勝中地以人傳繪其遺蹟如桃源赤壁蘭
　　亭釣臺等圖則又別為古蹟類
　一人物名家往往有摹古人記傳所載之事者則為
　　故實類至其圖古人之像流傳人間者則為古像類
　　若就當時之人寫當時之像傳神阿堵則又列寫
　　真類他如仙佛神鬼之竒譎仕女之婉孌畫雖一
　　家又各為其類以便撿閲
　一古今畫譜多寓人物於山水之中即景成圖不必
　　實有其人實有其事如山林高隠翫物適情則曰
　　閒適如道路馳驅逺帆野渡則曰行旅如霜原草
　　塞獵騎飛塵則曰羽獵至漁樵耕織牧養似與閒
　　適相符然各為一業則各以類相從他若人世應
　　酬之事朝賀燕享繪圖記盛者則别為人事一類
　一樹石亦從山水分出但畫山水者樹無定名而樹
　　石則以一木一石見竒故别為一類蘭竹本屬專
　　家或有兼寫者今集畫蘭畫竹詩為一類至花鳥
　　草蟲寫生㸃染其法本出一家今但就詩題區别
　　其專題花卉者則入花卉類專題羽族者則入禽
　　類其兼題花鳥者則入花鳥合景至禾麥蔬果固
　　屬食品亦花卉家餘事别為一類附花卉後其草
　　蟲一類則與花鳥合景相麗焉
　一自古名家代有以畫馬擅場者故獸類中惟題畫
　　馬詩為最多其毛宗民畜别為二類至水族畫龍
　　亦多名筆為鱗介類其魚鰕蚌蛤之屬俱附入焉
　一界畫家樓臺宫殿著色工緻雖兼寫山水人物然
　　各有定式今除蘭亭釣臺黄鶴樓滕王閣等已入
　　古蹟凡宫殿樓臺以及亭軒館閣茅屋山莊俱入
　　宫室類器用類即附于後
　一題畫詩類一百二十卷各以類從共分二十九類
　　其雜題一類則詩無専屬或義取賞鑒或意在應
　　酬故别為一類
　一凡一類之中復有以詩題為類者如天文則雲雨
　　陰晴各異地理則東西南北區分故實古像各以
　　時序先後蘭竹龍馬勿使間出雜見若同類之詩
　　畫題雜出則又取其相類者以為類如山水之或
　　從其格或從其景或從其時或從其作畫之人以
　　分別巻帙樹石花卉禽獸皆照此例
　欽定四庫全書　　　　　集部八
御定厯代題畫詩類總目　　　總集類
　　巻一　　　　天文類
　　　詩八十八首
　　卷二　　　　天文類
　　　詩八十八首
　　卷三　　　　地理類
　　　詩五十七首
　　巻四　　　　地理類
　　　詩四十二首
　　卷五　　　　地理類
　　　詩五十七首
　　卷六　　　　地理類
　　　詩七十五首
　　巻七　　　　山水類
　　　詩一百四首
　卷八　　　　山水類
　　詩五十八首
　巻九　　　　山水類
　　詩七十六首
　巻十　　　　山水類
　　詩五十七首
　巻十一　　　山水類
　　詩七十九首
　巻十二　　　　山水類
　　詩九十七首
　卷十三　　　　山水類
　　詩七十二首
　巻十四　　　　山水類
　　詩八十首
　卷十五　　　　山水類
　　詩一百二首
　卷十六　　　　山水類
　　詩八十四首
　卷十七　　　　山水類
　　詩六十五首
　卷十八　　　　山水類
　　詩六十六首
　卷十九　　　　山水類
　　詩四十七首
　巻二十　　　　山水類
　　詩四十六首
　卷二十一　　　　山水類
　　詩六十七首
　卷二十二　　　　山水類
　　詩六十二首
　卷二十三　　　　山水類
　　詩一百十四首
　卷二十四　　　　山水類
　　詩一百五首
　卷二十五　　　　山水類
　　詩一百二十六首
　巻二十六　　　　山水類
　　詩一百三十四首
　巻二十七　　　　名勝類
　　詩四十七首
　卷二十八　　　　名勝類
　　詩八十首
　巻二十九　　　　名勝類
　　詩八十一首
　卷三十　　　　　名勝類
　　詩五十二首
　巻三十一　　　　古蹟類
　　詩五十五首
　卷三十二　　　　古蹟類
　　詩六十八首
　巻三十三　　　　故實類
　　詩八十九首
　巻三十四　　　　故實類
　　詩六十五首
　巻三十五　　　　故實類
　　詩六十七首
　卷三十六　　　　故實類
　　詩六十八首
　巻三十七　　　　故實類
　　詩八十七首
　卷三十八　　　　故實類
　　詩四十二首
　巻三十九　　　　故實類
　　詩六十五首
　巻四十　　　　故實類
　　詩一百七首
　卷四十一　　　　故實類
　　詩八十首
　巻四十二　　　　故實類
　　詩六十三首
　巻四十三　　　　故實類
　　詩七十三首
　巻四十四　　　　故實類
　　詩五十六首
　巻四十五　　　　閒適類
　　詩七十九首
　巻四十六　　　　閒適類
　　詩六十四首
　巻四十七　　　　閒適類
　　詩六十二首
　卷四十八　　　　閒適類
　　詩七十七首
　巻四十九　　　　閒適類
　　詩七十一首
　巻五十　　　　　閒適類
　　詩六十六首
　卷五十一　　　　閒適類
　　詩五十九首
　巻五十二　　　　閒適類
　　詩一百九首
　巻五十三　　　　古像類
　　詩一百五首
　巻五十四　　　　寫真類
　　詩一百二十七首
　巻五十五　　　　行旅類
　　詩七十一首
　巻五十六　　　　行旅類
　　詩七十七首
　巻五十七　　　　羽獵類
　　詩六十二首
　巻五十八　　　　仕女類
　　詩八十六首
　巻五十九　　　　仕女類
　　詩八十三首
　卷六十　　　　　仕女類
　　詩九十九首
　巻六十一　　　　仙佛類
　　詩七十八首
　卷六十二　　　　仙佛類
　　詩五十五首
　巻六十三　　　　仙佛類
　　詩四十七首
　卷六十四　　　　仙佛類
　　詩五十二首
　巻六十五　　　　仙佛類
　　詩八十一首
　卷六十六　　　　神鬼類
　　詩三十四首
　巻六十七　　　　漁樵類
　　詩六十九首
　巻六十八　　　　漁樵類
　　詩九十首
　巻六十九　　　　耕織類
　　詩七十二首
　巻七十　　　　　牧飬類
　　詩七十六首
　巻七十一　　　　樹石類
　　詩六十四首
　巻七十二　　　　樹石類
　　詩六十六首
　巻七十三　　　　樹石類
　　詩六十七首
　巻七十四　　　　樹石類
　　詩七十四首
　巻七十五　　　　蘭竹類
　　詩一百三十三首
　巻七十六　　　蘭竹類
　　詩一百十六首
　巻七十七　　　　蘭竹類
　　詩一百三十二首
　巻七十八　　　　蘭竹類
　　詩六十首
　巻七十九　　　　蘭竹類
　　詩七十七首
　巻八十　　　　蘭竹類
　　詩六十七首
　巻八十一　　　　蘭竹類
　　詩八十三首
　巻八十二　　　　蘭竹類
　　詩一百首
　卷八十三　　　　花卉類
　　詩九十六首
　卷八十四　　　　花卉類
　　詩六十四首
　卷八十五　　　　花卉類
　　詩八十一首
　卷八十六　　　　花卉類
　　詩七十九首
　卷八十七　　　　花卉類
　　詩一百八首
　巻八十八　　　　花卉類
　　詩一百五首
　卷八十九　　　　花卉類
　　詩八十一首
　卷九十　　　　　花卉類
　　詩九十三首
　巻九十一　　　　禾麥蔬菓
　　詩八十一首
　巻九十二　　　　禾麥蔬菓
　　詩六十六首
　巻九十三　　　　禽類
　　詩五十七首
　巻九十四　　　　禽類
　　詩五十七首
　卷九十五　　　　禽類
　　詩七十二首
　卷九十六　　　　禽類
　　詩五十三首
　巻九十七　　　　禽類
　　詩八十四首
　巻九十八　　　　禽類
　　詩七十七首
　巻九十九　　　　禽類
　　詩七十四首
　巻一百　　　　　獸類
　　詩六十八首
　巻一百一　　　　獸類
　　詩七十首
　巻一百二　　　　獸類
　　詩六十七首
　卷一百三　　　　獸類
　　詩六十九首
　巻一百四　　　　獸類
　　詩四十六首
　巻一百五　　　　獸類
　　詩五十九首
　巻一百六　　　　獸類
　　詩七十七首
　卷一百七　　　　獸類
　　詩七十八首
　巻一百八　　　　鱗介類
　　詩五十一首
　巻一百九　　　　鱗介類
　　詩五十四首
　巻一百十　　　　花鳥合景
　　詩七十六首
　巻一百十一　　　花鳥合景
　　詩八十七首
　巻一百十二　　　草蟲類
　　詩七十首
　巻一百十三　　　宫室類
　　詩七十四首
　巻一百十四　　　宫室類
　　詩六十一首
　巻一百十五　　　宫室類
　　詩九十首
　巻一百十六　　　　器用類
　　詩四十五首
　巻一百十七　　　　人事類
　　詩五十四首
　卷一百十八　　　　人事類
　　詩五十七首
　巻一百十九　　　　雜題類
　　詩四十二首
　卷一百二十　　　　雜題類
　　詩六十八首
　　　　臣等謹案厯代題畫詩類一百二十巻康熙
　　　　四十六年
　御定編修臣陳邦彦編校自天文地理至人事雜題
　　　　為三十類一類之中又各以題為次如天文
　　　　之雲雨隂晴地理之山川城郭不相參雜所
　　　　收之詩幾九千首可云極博矣前有
　聖祖仁皇帝御製序謂可流觀山川險易之形考鏡
　　　　往代留遺之蹟於昔人豳風無逸之圖有互
　　　　相發明者於此見
　聖人之心鉅細一貫雖流覽藝詠而
　志存觀省固非和鉛染翰之末所得仰窺矣向來纂
　　　　集繪事題詠者若孫紹逺之聲畫集范迂之
　　　　題畫詩李日華之竹嬾畫媵墨君題語等書
　　　　多或數帙少不過一二巻擬於是書奚啻爝
　　　　火之於曜靈哉乾隆四十六年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
　欽定四庫全書
御定厯代題畫詩類巻一目錄
　　天文類
　　　觀慶雲圖(唐李行敏/)
　　　觀慶雲圖(唐栁宗元/)
　　　觀慶雲圖(唐闕名/)
　　　詠郡齋壁畫片雲(唐岑參/)
　　　題李士曹㕔壁畫度雨雲歌(唐岑參/)
　　　同李九士曹觀壁畫雲作(唐高適/)
　　　題春雲出谷圖(金党懷英/)
　　　春雲出谷横披(元劉因/)
　　　閻立本西嶺春雲圖(元鄧文原/)
　　　閻立本西嶺春雲(元吳鎮/)
　　　題啓南萬壑春雲圖(明吳寬/)
　　　閻立本秋嶺歸雲圖(元鄧文原/)
　　　秋嶺歸雲圖(元吳鎮/)
　　王晉卿萬壑秋雲圖(元吳鎮/)
　　叔明松壑秋雲圖(元吳鎮/)
　　王晉卿萬壑秋雲圖(元黄公望/)
　　江閣秋雲圖(明林鴻/)
　　書谷口雲深圖(明王恭/)
　　歸雲圖(明解縉/)
　　題飛霞圖(明劉崧/)
　　題赤城霞圖(明張羽/)
　　題李白泰山觀日出圖(元段輔/)
　　題華峰望日圖(明髙棟/)
　　題錢舜舉畫日照羣山圖(明張羽/)
　　海月圖(元黄溍/)
　　江月圖(宋朱子/)
　　江月圖(宋崔鶠/)
　　題江月圖(明程嘉燧/)
　　題王睂叟溪月圖(元袁桷二首/)
　　宋理宗南樓風月横披(元劉因/)
　　題半月芝蟾畫巻(元吳澄/)
　　明河秋夕圖(元劉因/)
　　觀孫太古周天二十八宿星君像圖(元吳萊/)
　　敬題皇姑魯國長公主所藏唐周昉畫金德星君
　　　真形圖(元栁貫/)
　　許中正捕龍雷(宋文同/)
　　雷雨䕶嬰圖(元郭畀/)
　　雷雨䕶嬰圖(元王勉/)
　　雷雨䕶嬰圖(元俞希魯三首/)
　　雷雨䕶嬰圖(元楊樞/)
　　題風雨䕶嬰圖(元錢惟善/)
　　春風萬里圖(元王惲/)
　　題春林雨意圖(元謝應芳/)
　　題江邨風雨圖(金元好古/)
　　江邨風雨圖(金王萬鍾/)
　　山邨風雨圖(金張建/)
　　風雨圖(元許衡/)
　　題趙幹江樓風雨圖(元許有壬/)
　　題風雨圖(元李祁/)
　　題秋山風雨圖(元郭珏/)
　　虞勝伯江山風雨圖(元鄭元祐/)
　　董北苑溪山風雨圖(明吳寬/)
　　滿林風雨圖(明陸深/)
　　題溪山風雨圖(明王世懋/)
　　扇畫禁煙風雨圖(明李日華/)
　　蕭照春江煙雨圖(元戴表元/)
　　江貫道煙雨圖(元袁桷/)
　　題煙雨圖(元范梈/)
　　題春山煙雨(元貢性之/)
　　李咸熙夏山煙雨圖(元黄公望/)
　　題溪邨煙雨圖(元郯韶/)
　　平林煙雨圖(元舒頔/)
　　題米元暉湖山煙雨圖(元黄石翁/)
　　題溪山煙雨圖(元卞思義/)
　　題湖山煙雨(明劉基二首/)
　　應制題畫煙雨(明于慎行/)
　　題劉明府所藏秋江欲雨圖(宋陳造/)
　　闗仝驟雨圖(宋劉克莊/)
　　題董高閒道士春龍行雨圖(元劉因/)
　　為王學士題米元章溪山驟雨橫幅(元吳鎮二首/)
　　溪山春雨圖(元卞思義/)
　　題茅叟夏山過雨圖(明高啓/)
　　春山欲雨圖(明王恭/)
　　瀟湘雨意圖(明熊直/)
　　題朱儀中雨圖(明李東陽/)
　　題杜東原先生雨景(明沈周/)
　　雨山圖(明顧璘/)
　　　沈啓南春山欲雨圖歌(明王世貞/)
　　　題沈啓南春山欲雨圖(明王世懋/)
　　　戴文進溪山春雨圖(明陳鳯/)
　　　夏雨新霽圖(明張羽/)
　　　題水墨雲山雨意畫(明僧麟洲/)
　　　題明辯之畫春江聽雨圖(明僧麟洲/)
　　　題春山雨霽圖(明僧麟洲/)
　
　
　
　
　
　
　
　
御定厯代題畫詩類巻一目錄
　欽定四庫全書
御定厯代題畫詩類巻一
　　天文類
　　　觀慶雲圖　　　　　　　　　(唐/)李行敏
　縑素傳休祉丹青狀慶雲非煙凝漠漠似蓋乍紛紛尚
　駐從龍意全舒捧日文光因五色起影向九霄分裂素
　觀嘉瑞披圖賀聖君寧同窺汗漫方此覩氛氲
　　　觀慶雲圖　　　　　　　　　(唐/)栁宗元
　設色初成象卿雲示國都九天開祕祉百辟贊嘉謨抱
　日依龍衮非煙近御爐髙標連汗漫向望接虚無裂素
　榮光發舒華瑞色敷恒將配堯德垂慶代河圖
　　　觀慶雲圖　　　　　　　　　(唐/)闕　名
　五雲從表瑞藻繪宛成圖柯葉何時改丹青此不渝非
　煙色尚麗似蓋狀應殊渥彩看猶在輕陰望已無方將
　遇翠幄那羨起蒼梧欲識從龍處今逢聖合符
　　　詠郡齋壁畫片雲　　　　　　(唐/)岑　參
雲片何人畫塵侵粉色㣲未曽行雨去不見逐風歸只
怪偏凝壁回看欲惹衣丹青忽借便移向帝鄉飛
　　題李士曹㕔壁畫度雨雲歌　　(唐/)岑　參
似出棟梁裏如和風雨飛掾曹有時不敢歸謂言雨過
濕人衣
　　同李九士曹觀壁畫雲作　　　(唐/)高　適
始知帝鄉客能畫蒼梧雲秋天萬里一片色只疑飛盡
猶氛氲
　　題春雲出谷圖　　　　　　　(金/)党懷英
春雲乍出山有無春色已去春山孤山光空濛不可寫
正要雲氣相縈紆山吞雲吐變明晦半與巖谷生朝晡
輕林蕭蕭暗溪樹餘影漠漠開樵居舟人艤棹並沙尾
坐看縹緲揺空虚巧分天趣出畫外韻逺不與丹青俱
今人重古不知畫但愛屋漏煙煤汙惜哉東坡不及見
此本詩中獨有疊嶂煙江圖(輕林蕭蕭一/作輕陰霏霏)
　　春雲出谷橫披　　　　　　　(元/)劉　因
筆厎天機㡬許深雲容直欲見無心苦心只許時人㑹
不為題詩亦未尋
　　閻立本西嶺春雲圖　　　　　(元/)鄧文原
旅人陟春山回互臨幽絶馬首觸層雲鳥鳴當三月桃
萼爛虚空松風吹洞越髙岑上青蒼曲磴夐攲缺澗壑
瀉飛流煙靄忽明滅靈仙扣丹房素女開瑶穴鄉闗在
遐方中情向誰説忽聞上方鐘午餐僧已設閻子為此
圖翫之未能輟恐為造化憎隄備六丁掣
　　閻立本西嶺春雲　　　　　　(元/)吳　鎮
西山髙五臺縹緲出蓬萊春半花爭發宵征客倦來短
橋流曲水危壁覆蒼苔宣廟曽留賞臨風媿菲材
　　題啓南萬壑春雲圖(寫贈袁德/純同年)　(明/)吳　寛
袁卿髙爽不可攀平生眼厎無吳山肩輿偶度支硎嶺
俯視龍池纔破顔前山後山作屏几千步横岡鋪翠被
向曉濃雲觸石生當春好雨從龍起吾鄉沈子今王維
筆端萬壑能移之圖成欲贈袁卿去却請我輩仍題詩
天台鴈蕩東南有卿昔好遊曽遍走縣齋晝靜對新圖
從此不須開户牖
　　閻立本秋嶺歸雲圖(二首/)　　　(元/)鄧文原
貞觀從知畫有仙能將萬里尺圖間白雲掩映楓林好
遮却溪南無數山
盤紆逕路却何之中有居人未卜誰百丈飛泉雲外落
一林霜葉九秋時
　　秋嶺歸雲圖　　　　　　　　(元/)吳　鎮
峰色秋還好雲容晩更親瀑泉落霄漢霜樹接居鄰靜
處耽竒尚消閒覓舊因悠悠橋畔路終日少風塵
　　王晉卿萬壑秋雲圖　　　　　(元/)吳　鎮
衆山互迴繞芳叢滿蒼壁野猨啼樹紅林鳥巢筠碧雲
來擁翠鬟泉瀉激古石吟翁自拘拘行人走役役歸舟
向東去炊煙上空滅前邨未掩門不知日將夕
　　叔明松壑秋雲圖　　　　　　(元/)吳　鎮
萬壑瀠迴磴道長崇岡交互轉蒼蒼疎松過雨虚闌淨
古木回風曲岸涼邨舍㡬家門半啓漁梁何處水流香
扁舟凝望雲千頃不覺西林下夕陽
　　王晉卿萬壑秋雲圖　　　　　(元/)黄公望
雨霽雲仍碧天髙氣且清霜楓紅欲盡澗瀑落長鳴岫
嶺蒼茫景江湖浩蕩情應知卧雲者奚尚避秦名
　　江閣秋雲圖　　　　　　　　(明/)林　鴻
山雲初斂夕雲氣已歸壑何以散冲襟孤琴坐江閣美
人期不來天寒楓葉落
　　書谷口雲深圖　　　　　　　(明/)王　恭
連峰轉幽邃竟日白雲多峽裏非人境春深但女蘿仙
源空翠逺香界斷鐘和鸞鶴飄飄去塵蹤獨奈何
　　歸雲圖　　　　　　　　　　(明/)解　縉
白雲如練繞南山遥聽樵歌紫翠間落日雲頭秋色晩
望中應見鶴飛還
　　題飛霞圖(為江煉/師賦)　　　　　　(明/)劉　崧
海上羣峰映紫霞五雲樓觀是仙家誰吹玊笛春風起
千樹碧桃都作花
　　題赤城霞圖(送友歸/天台)　　　　　(明/)張　羽
結髮好名山遨遊遍吳楚東遊不到天台路長憶興公
賦中語赤城煥髙霞翩然空中舉靈溪碧草春淒淒瀑
水和風響秋雨我欲振金䇿飄颻凌九垓遊神不死庭
迴光眺瓊臺手招丹丘人共卧石上苔紅顔去人不復
返老大求仙嗟已晩生今一去愁人心贈生赤城圖聽
我赤城吟勞勞亭下一杯酒離愁萬里生秋陰客車明
日當早發雲颿孤飛度東越國清寺前千尺松嵗晚應
歸望山雪道逢寒山子為寄相思情未絶山人若欲知
我心五界峰頭看明月
　　題李白泰山觀日出圖　　　　(元/)段　輔
岱宗鬱鬱天下雄謫仙落落人中龍兹山兹人乃相從
氣奪真宰愁豐隆玉堂一任雲霧封長嘯飛渡秦皇松
夜呼日出滄海東再為斯世開鴻濛鈞天帝君深九重
醉舞踏碎青芙蓉天孫玊女為斂容却視五岳秋毫同
長鯨一去不復逢乾坤萬里號秋蟲當年咳唾留絶峰
至今樹石生春風我欲追之杳無蹤不意邂逅㑹此中
屋梁落月依然空
　　題華峰望日圖　　　　　　　(明/)高　棅
飛步青蓮花聳身凌紫霞天雞弄海色西挂三峰斜嚥
漱太陽精逍遥金母家長安日下影迴首望京華
　　題錢舜舉畫曉日照羣山圖　　(明/)張　羽
朝陽澄霽景麗色散羣峰明霞冠其顛一一金芙蓉煙
樹逺漸辨蒼翠知㡬重幽谷俱光彩卉木生春容茅茨
住溪口桃源疑可通閒觀發佳興清賞趣何窮逝將登
日觀一覽披竒胷
　　海月圖　　　　　　　　　　(元/)黄　溍
憶曽夜叩潮音洞海闊天髙月正中坐對畫圖如夢寐
六街塵土晝濛濛
　　江月圖　　　　　　　　　　(宋/)朱　子
江空秋月明夜久寒露滴扁舟何處歸吟嘯永佳夕
　　江月圖　　　　　　　　　　(宋/)崔　鷗
冥冥一葉輕不知水與天獨於顥氣中仰見素壁圓超
然狂道士起視清夜闌自拈白玉笛吹此江月寒想當
萬籟息逸響流空煙我從江海來形留意先還何當買
魚篷追此水墨仙
　　題江月圖(贈建昌/梅子庾)　　　　　　(明/)程嘉燧
弄月燕子磯江水明見厎歸客中夜分櫓盡鐘邐迤至
今白玉光眼花時歘起醉吟秋鐘詩此圖聊借耳心開
恍月皎客好如酒美畫師隔前身習氣現彈指眉宇何
㣲茫兀傲乃似子坐客爭捋鬚此處不凡矣放筆亦自
笑一戲復爾爾平生澹蕩人飢餓僅免死樽罍遥可呼鉼
罌先見恥天公憐寂寞突兀來快士破垣行寳彞空庖
出乾胏歌仍落金石管欲迷宫徵不辭笑脱頤應防怒
切齒此語久欲吞憑君吐終始
　　題王眉叟溪月圖　　　　　　(元/)袁　桷
水清不受觸月高不受浴空景两相忘松風進虚谷之
人閲真靜引手還在目服之飛上天溪流淨如玉
　　宋理宗南樓風月横披(二首/)　　(元/)劉　因
試聽陰山敕勒歌朔風悲壯動山河南樓煙月無多景
緩步㣲吟奈爾何
物理興衰不可常毎從氣韻見文章誰知萬古中天月
只辦南樓一夜涼
　　題半月芝蟾畫巻　　　　　　(元/)吳　澄
紫芝偃蹇抱蟾蜍天下求之此景無看取初弦半規月
阿誰曉㑹寫成圖
　　明河秋夕圖　　　　　　　　(元/)劉　因
明河澹澹縱復横行雲悠悠度疎星鳳媒不來烏夜驚
瓊枝玉佩遲所託畫中隠隠聞機聲秋來秋去今猶古
此恨不隨天宇青崐崙西頭風浪平辦我一舟蓮葉輕
浩歌中流擊明月九原喚起嚴君平人間此水何時清
　　觀孫太古周天二十八宿星君像圖　(元/)吳　萊
大圜杳何極鼇柱屹不傾日月光最耀衆星莽縱横周
天二十八錯粲各有名荒哉審厥象晃朗奪目睛東垣
青龍崛西圉白虎獰翾飛鳥隼狀偃伏龜蛇精紫宫自
然拱銀漢無復聲五行所經緯甘石知性情上界足官
府神人居穆清韡赫逞幻怪顤顟振鏗轟跳踉鬼脚捷
舑舕獸面赬裳衣互裸襲角鬛紛披鬇豈其太白變嬉
戲類孲孾或者熒惑動威怒流欃槍照臨多芒角纒次在
縮贏揣摩過人料綵繪匪世程伊誰駕一氣得以導九
坑想像陵倒景觀遊撫層城虚空向宫宇蒼莽孰節旌
毋寧乗筆際溘此埃風征凡夫本狹見四顧惟寰瀛夜
叉冰澨呀羅刹炎徼瞠鮫女買綃出狗夫銜筯爭祗疑
列宿質却混殊方氓山神對我博刻石華山陘海神靳
我畫浪巻滄海鯨天神詎可識萬古欺聾盲星占世有職
畫史吾奚評
　　敬題皇姑魯國長公主所藏唐周昉畫金德星君
　　真形圖　　　　　　　　　　(元/)栁　貫
星辰上羅天文章帝宫太紫嚴中央長庚啓明左右當
西柄下揭斗口張浮空翕赩流金光雲霧降精神杳茫
乗之無際運無旁中有顥氣隨飛揚頩然玉色含㣲陽
翠綃䝉袂鳴瓊璫手彈琵琶韻清商引聲按節秋思長
銀河經天浩湯湯跂而望之河無梁往來倐忽難為詳
但見初月如懸璜洛書五行著禨祥始終德運推柔剛
云此太白乖其方義虧言失多淫傷神無異體智有常
我夢見之覺徊徨披圖駭目得未嘗粉墨形似爭毫芒
作者周昉傳自唐能品上上題明昌王家甲觀開畫堂
瑶華承宇藉以芳升殽潔漿祭於祊靈衣被被舞執羾
神保至止辰維良駕言為織天孫裳吾聞五曜持乾綱
龍騰虎拏互低昂星官執御調𤣥黄照燭九土窮八荒
東西咸池直扶桑下貫天畢晶煌煌煌煌之晶降為穰
物不疵癘民不殃千秋萬嵗國乃昌
　　許中正捕龍雷　　　　　　　(宋/)文　同
彼龍胡為被天謫不肯為天行雨澤天敕雷公恣搜索
龍藏何所忽爾獲提之滿空若曳帛雹風電火相巻射
雷張兩翅但拍拍首尾挽之足雙磔龍力與雷固不敵
雷轉威怒龍禠魄須臾定見肝胃拆萬力千氣凡㡬畫
斯人斯品入神格
　　雷雨䕶嬰圖　　　　　　　　(元/)郭　畀
轟雷欲破山急雨撼坤軸母兮抱兒歸掩耳趨茅屋畫
師巧為此邨景了在目一時似可驚四郊想霑足明朝
雨霽還復來平疇却看秧鍼綠
　　雷雨䕶嬰圖　　　　　　　　(元/)王　勉
襁褓癡兒豈解驚與兒掩耳自忘生迅雷疾雨雖堪畏
不奪人間至愛情
　　雷雨䕶嬰圖(三首/)　　　　　　(元/)俞希魯
雷雨翻空咫尺述褰裳攜幼欲何歸鄰家儻是魯男子
倉卒驚危未可依
凍雨欲來雲覆林一聲霹靂破𤣥陰英雄匕箸有時失
何况人間兒女心
澒洞奔雷山欲摧山頭雲氣怒如炊紛紛掩耳驚將仆
正是希夷鼾睡時
　　雷雨䕶嬰圖　　　　　　　　(元/)楊　樞
四山無人雲氣黒霹靂一聲風雨集山頭竹樹不自支
天末草亭撼將仄中途美人走匍匐抱子掩耳驚欲踣
短衣百結裹兩足慈母真情見顔色畫師經營妙莫測
寫此新圖意有得深閨婦事茍竭力何得倉惶蹊草側
　　題風雨䕶嬰圖　　　　　　　(元/)錢惟善
焚香敬誦昔人詩如遇空山雷雨垂老婦䕶兒驚掩耳
欲歸無路覓茅茨
　　春風萬里圖　　　　　　　　(元/)王　惲
人間塵土日紛拏流水空山半落花自是道心游物外
不須誇誕説流沙
　　題春林雨意圖　　　　　　　(元/)謝應芳
前山後山雲氣濃欲雨不雨天無風記得去年初夏裏
此時船過滆湖東
　　題江邨風雨圖　　　　　　　(金/)元好古
渡口舟横水拍空墨雲傾雨樹號風江山不到紅塵眼
半幅煙綃想像中
　　江邨風雨圖　　　　　　　　(金/)王萬鍾
秋風槭槭澹林暉煙靄昏昏失翠㣲一段蓴鱸江上興
蓬窗岑寂夢魂飛
　　山邨風雨圖　　　　　　　　(金/)張　建
雨昏山店望未見風緊傘簷張不開莫訝披圖便成句
為曽行到此中來
　　風雨圖　　　　　　　　　　(元/)許　衡
南山已見霧昏昏便合潛身不出門直到半途風雨横
倉惶何處覓前邨
　　題趙幹江樓風雨圖　　　　　(元/)許有壬
人間蕞爾東南陬金陵李家無逺謀詞華欲繼後庭曲
不見東風空小樓當時百事尚纎麗況在畫工專末技
洪河喬嶽陡平生曲闌幽檻窮清致石頭城下無重闗
夾馬營中有佳氣九天飛墜曹將軍盡卷版圖充上計
小兒造化吁可憐乾坤又到宣和年君王綵毫自塗抹
片紙落世人爭傳坐看南北又分裂遂使兩家同一天
偶從斷縑閲小景慨念興亡豈天定而今蕩蕩混一圖
但少儂歸理釣艇
　　題風雨圖　　　　　　　　　(元/)李　祁
山中老子百年餘前代衣冠只自如高閣捲簾無一事
滿天風雨坐看書
　　題秋山風雨圖　　　　　　　(元/)郭　鈺
平生最愛米家畫君之此圖妙天下鳥分歸路雲不開
樹壓懸崖雨如瀉倚江茅屋何人住蘆竹蕭蕭出無路
似我還山煙雨中愁來只讀秋陽賦
　　虞勝伯江山風雨圖　　　　　(元/)鄭元祐
雍公之孫勝伯父落筆驚人意獨苦篆籀從衡寫風雨
平林逺岸舟横浦想從出蜀看山多筆鋒森然如斮戈
春秋著成可奈何酒酣拔劒須君歌
　　董北苑溪山風雨圖　　　　　(明/)吳　寛
黑雲擁高山頃刻風雨至豁然海潮聲草木爭偃地曠
野少人行山僧獨歸寺衲衣盡沾濕敲户何急事倉皇
村居民乗屋亦何亟一婢已抱甕一婦更持器重茅惜
被巻破屋家所寄戴笠者漁郎理網屈雙臂老翁若望
家擔物終不棄陸走尚甚危水行可無畏前溪波浪惡
篙折水流駛行者當早歸居者不預備良工為此圖三
歎有深意想見晚來晴雲淨山潑翠始信翣時間天工
特相戲
　　滿林風雨圖　　　　　　　　(明/)陸　深
山林何處無風雨不似人情翻覆間我有一區江上宅
幾回蓑笠夜深還
　　題溪山風雨圖　　　　　　　(明/)王世懋
溪上波光澹欲秋空亭小艇日悠悠朝來忽著行雲色
添得潺湲萬壑流
　　扇畫禁煙風雨圖　　　　　　(明/)李日華
雨寒山翠薄沙淺水波明漠漠煙中栁愁眉一様顰
　　蕭照春江煙雨圖　　　　　　(元/)戴表元
波痕如樹樹如煙更是春陰小雨天何處得魚何處醉
筍皮篷底解蓑眠
　　江貫道煙雨圖　　　　　　　(元/)袁　桷
江生泉石本膏盲刻削經營入𣺌茫老樹雨深龍翼重
隔川雲冷縠紋長吟鞍欲度愁溪徑漁艇將歸認石梁
擬向此中尋隠計厎須紫禁謁虛皇
　　題煙雨圖　　　　　　　　　(元/)范　梈
似有江南布縠聲亂流觸石野橋平何由招得漁竿客
共上西峰看晚晴
　　題春山煙雨　　　　　　　　(元/)貢性之
栁帶輕煙澹澹花含宿雨深深魚樂新添曉漲鳥啼越
覺春陰
　　李咸熙夏山煙雨圖　　　　　(元/)黄公望
雨氣薰薰逺近峰長林如沐晩煙濃飛流遥落疎鐘斷
石徑何來駐短笻
　　題溪邨煙圖　　　　　　　　(元/)郯　韶
山雨朝來不作泥望中煙雨使人迷依稀絶似羌邨路
無數春船逆上溪
　　平林煙雨圖　　　　　　　　(元/)舒　頔
時人買畫千金傳一片好景真天然四時不用舒展看
翠嬌綠潤當窗前春三漠漠護煖雨秋九惨惨啼蒼煙
槎牙古怪雲霧暗屈蟠偃蹇蛟龍纒初見疑是李將軍
又似水墨王輞川米家無根與朦朣安得活動全吾天
明朝雨晴煙就斂便欲設榻林間眠請囘谷口俗士駕
幸勿驚我雙胎仙
　　題米元暉湖山煙雨圖(有序/)　　(元/)黄石翁
　湖山煙雨圖初裝即作此詩久而未寫病後眵昏聊
　試目力嵗攝提格秋暮廬山黄石翁
江南舊物澄心紙百數十年誰得此揮毫無復老元章
付與承家大兒子展開素幅作湖山點染興入蒼煙間
偶然墨雲起霮䨴風雨偃林生暮寒筆端奮迅有疾急
雨氣淋漓紙猶濕世人藏畫尚精㣲到此精㣲下風立
流寓東南誰與鄰傾懷付與李家親忽因徼駮論資格
紙上數峰㣲笑人
　　題溪山煙雨圖　　　　　　　(明/)劉　基
湖上青山煙雨寒湖中一棹欲歸難白蘋自老東風裏
腸斷黄昏獨倚闌
若耶溪上雨聲來秦望山前霧不開欲渡鏡湖尋禹穴
蒼藤翠木斷猿哀
　　應制題畫煙雨　　　　　　　(明/)于慎行
瀟瀟一幅上秋氣滿楓林半似隨風引全疑夾霧陰逺
峰看處暝疎樹望來深筆底煙雲色爭知用作霖
　　題劉明府所藏秋江欲雨圖　　(宋/)陳　造
墨雲含雨江空濛島嶼細瑣連煙空我家茒屋菰葦叢
巻蓑背笠隨漁翁展掩倍覺心神融緬想慘澹經營中
王孫玉面食肉相萬里山川入遐想當時官禁斷過逢
可得如儂逞江望江天漠漠那容畫𣺌莽風煙生筆下
鳬鴻滅没波不揺霧墅霜林共瀟灑乃知絶藝神與通
盤礴傲睨窺化工市師日日江湖上㡬人擅價能無窮
君家雙蓮冰玉質此畫與人俱第一固應緘鐍付牢收
俗眼紛紛莫輕出
　　闗仝驟雨圖　　　　　　　　(宋/)劉克莊
四山昏昏如潑墨行人對面不相覿淒乎太陰布肅殺
闇然混沌未開闢千文拏空蟄龍起一聲破柱春雷疾
我疑人間瓠子決或是天上銀河溢異哉煙霏變態中
山川墟市明厯厯茅寮竹寺互掩映疎舂殘磬𣺌愁寂
叟提魚出寒裂面童叱牛歸泥沒膝羊腸峻坂去天尺
驢飢僕瘦行安適林僧銜笠窘迴步海商抛矴憂形色
縱覽鯤鵬信竒偉戲看鳬鴈亦蕭瑟乃知畫妙奥天通
模寫萬殊由寸筆大而海嶽既盡包細如鍼粟皆可識
向來闗生何似人想見丘壑横胸臆嗚呼使移此手為
文章豈不擅場稱巨擘
　　題董高閒道士春龍行雨圖　　(元/)劉　因
清冷淵玉為竇呼吸銀丸起晴畫昂頭躍空朝紫京海
若蒼黄河伯走積靈為氣翻帝車坐令日觀生糢糊黄
雲離離覆下地神跡髣象今為圖
　　為王學士題米元章溪山驟雨横幅(二首/)
　　　　　　　　　　　　　　　(元/)吳　鎮
逺山蒼翠近山無此是江南六月圖一片雨聲知未罷
澗流百道下平湖
糢糊雲氣失巉巗雨脚拖來曲水灣記得西湖山閣上
半年長對虎兒山
　　溪山春雨圖　　　　　　　　(元/)卞思義
野人結屋臨溪上溪上白雲生疊嶂城中車馬自紛紜
朝聽樵歌暮漁唱雲林靉靆春日低小橋流水行人稀
桃花落盡春何處風雨滿山啼竹雞
　　題茅叟夏山過雨圖　　　　　(明/)高　啓
前山冥冥雲欲開後山隠隠猶聞雷江南六月風雨過
樹暗不見巫陽臺奔湍衝斷石橋路下瀉谷口相喧豗
陰開林壑鬼神去氣濕古洞蛟龍囘人家出門看新霽
泥封墜果多楊梅漁樵欲歸謂己暝返照石壁蟬鳴哀
山中此景誰解寫茅翁素有丹青才新圖一片似海嶽
高堂未展凉先來嗟余久逐揮汗客蓆帽障日趨黄埃
問翁㡬欲東遊去如此畫圖安在哉
　　春山欲雨圖　　　　　　　　(明/)王　恭
寂厯青山靜賞機野情那似宦情㣲抛琴欲渡湘江去
雲暗蒼梧雨色飛
　　瀟湘雨意圖　　　　　　　　(明/)熊　直
萬竹叢深日未晡寒江煙雨翠糢糊東風無限瀟湘意
獨倚篷窗聽鷓鴣
　　題朱儀中雨圖　　　　　　　(明/)李東陽
菰叢蒼蒼集煙渚山頭濕雲半為雨垂蘿繞屋茅覆牆
石燕林鳩似相語桃花落盡梅子黄南湖北泖俱茫茫
黄泥道路白頭浪知是江南煙水鄉長安溽暑秋過半
雨濕書牀盡糜爛三年詩逋坐盈案拂君圖畫為君歎
閉門覓句無人催呼童巻送休徘徊君看白石最深處
紙背猶濕青莓苔
　　題杜東原先生雨景　　　　　(明/)沈　周
老原作畫墨法熟紙上沉沉潑濃綠重林濕葉欲墮地
合磵流淙似鳴玉廬山九疊翠不乾秋影平吞此長幅
借看真怕雨拂面要為時人洗雙目滕王珠簾正堪卷
董家破屋不可宿出門一笑青天高猶怪春泥汙吾足
　　雨山圖　　　　　　　　　　(明/)顧　璘
雲滃雨翻盆千崖互吐吞歸人愁路窄切莫近黄昏
　　沈啓南春山欲雨圖歌　　　　(明/)王世貞
千山坐失千巃嵸似是帝遣雲君封巫鬟不辨青婀􁁊
華掌難撲金芙蓉已應羲馭走驕日或有雷門呼蟄龍
天閶元氣漏不斷倐忽絪緼二儀滿逺看隴樹春欲無
近即庭花暝差緩邨邨麥苖俱望幸川川魚子希休澣
欲雨不雨春山姿欲吐未吐胷之竒指端已覺氣出沒
眼厎尚鬱天淋漓丹青洗盡太素顯髣髴乾坤垂闢時
誰為展助虚堂色怳有蛟螭蟠四壁摩娑紙素若未乾
矯首長空俄潑墨野夫抱膝一沉吟襄陽耕雲雲正深
亦知大旱為霖在終是南山隠霧心
　　題沈啓南春山欲雨圖　　　　(明/)王世懋
春光噴薄横塘渡岝崿吳山不知數誰將片墨著峰頭
吹作氤氳萬山暮擁樹猶疑隔嶺煙飛花忽斷前溪路
胥口行人畏若濡隴頭新麥思如澍此時元氣何淋漓
欲雨不雨天為疑兩儀坐失𤣥黄色萬壑爭流蒼翠姿
樓臺虚入蛟蜃散屏嶂倒列芙蓉垂不知雨後更何態
最好春山是此時何人此意成真賞百年盤礴其人往
陽春煙景留尺素真宰蒼茫墮雙掌鞭龍驅石事有無
胡然令我心神爽鉛華刋盡但墨汁出匣看雲把猶濕
雨師作使不得休山鬼蘿深夜中泣睂黛含顰鎖不開
更如神女怨陽臺莫愁筆厎風流盡春半吳江棹裏來
　　戴文進溪山春雨圖　　　　　(明/)陳　鳳
林間雀聲急知有少女風溪雲挾雨至倐忽瀰春空霏
霏濕盡山橋路行人衝雨行喚渡沾泥涉險亦何為興
來疑向若邪去山環水遶路不分絶逕乃有逃名人貪
看秀色卷簾坐不覺嵐氣侵衣巾林花落地半隨水流
向前溪猶未已新水纔添勢正雄客舟多繫垂楊裏意
象經營何太竒空堂素壁迥含姿恍然對此翻自訝如
在山邨看雨時
　　夏雨新霽圖　　　　　　　　(明/)張　羽
看圖憶得住山阿茅屋深深隠薜蘿風雨過來啼鳥靜
白雲更比綠陰多
　　題水墨雲山雨意畫　　　　　(明/)僧麟洲
雲壓樹頭兼雨氣水流溪口夾秋聲就巖著箇茅堂子
不必青山定有名
　　題明辯之畫春江聽雨圖　　　(明/)僧麟洲
歸來雙鬢各蕭然見畫猶能記昔年風雨一船曽泊處
借人燈火草堂前
　　題春山雨霽圖　　　　　　　(明/)僧麟洲
　絲絲暖雨歇春朝雲壓紅流落澗橋欲覓桃花無路入
　却聞風度玉人簫
　
　
　
　
　
　
　
　
　
　
　
　
　
御定厯代題畫詩類卷一
　欽定四庫全書
御定厯代題畫詩類巻二目錄
　　天文類
　　　雪中樞密蔡諫議借示范寛雪景圖(宋文彦博/)
　　　觀王氏雪圖(宋王安石/)
　　　依韻和子駿雪山圖(宋文同/)
　　　范寛雪中孤峰(宋文同/)
　　　題寒光雪嶂圖(宋陳造/)
　　　題溪橋雪月圖(宋陳造/)
　　　題唐氏所藏崔白畫雪中山水(宋李綱/)
　　　題叔問燕文貴雪景(宋程俱/)
　　　雪景(宋陸游/)
　　　題趙守中江行初雪圖(宋朱松/)
　　　題朱鋭冊雪景(宋楊后/)
　　　許道寧羣峰草雪(金趙之傑/)
　　　江天草雪圖(金梁仲新/)
　　趙士表山林莫雪圖(元元好問二首/)
　　呉山夜雪圖(元劉因/)
　　范寛雪山(元劉因/)
　　題江干初雪圖(元戴表元/)
　　范徽卿風雪和林圖(元王惲/)
　　灞陵風雪圖(元王惲/)
　　雪漲千山圖(元王惲/)
　　題雪景圖(元程鉅夫五首/)
　　題吕德常所藏雲西雪山小景(元黄玠/)
　　題朱鋭雪景(元趙孟類/)
　　題雪洲圖(元呉澄/)
　　春妍帶雪圖(元虞集/)
　　溪山積雪圖(元楊載/)
　　王右丞雪溪圖(元吳鎮二首/)
　　題喜里客㕔雪山壁(圖元薩都拉/)
　　范寛雪山圖(元鮮于樞/)
　　題范寛小雪山圖(元鄭束/)
　　題雪景(元李祁/)
　　闗河雪霽圖(元王冕/)
　　題溪山雪霽圖(元倪瓚/)
　　題雪山圖(元唐肅/)
　　題雪景山水(元陶宗儀/)
　　題雪汀圖(明劉基/)
　　雪山圖(明張羽/)
　　題雪景圖(明王褒/)
　　題李谷清雪景(明王佐/)
　　題崑崙雪曉圖(明劉炳/)
　　劉于京雪影圖(明解縉/)
　　雪景(明金幼孜/)
　　題夏珪風雪江邨圖(明王直/)
　　雪山圖(明陳昌/)
　　題朱太守山水畫雪夜景(明楊守阯/)
　　題便面雪景(明陳憲章/)
　　雪景畫(明劉泰/)
　　題沈石田雪景(明程敏政/)
　　題潘進士贈謝昌邑雪山圖(明徐禎卿/)
　　高克明溪山雪意圖(明呉寛/)
　　米南宫雪景(明呉寛/)
　　趙大年雪景(明吳寛/)
　　范寛雪山圖(明吳寛/)
　　世賢持啓南雪嶺圖索題復次韻(明呉寛/)
　　題廣東陳氏雪景圖(明費宏/)
　　夢中題同年董仲矩雪景(明黄鎬/)
　　雪景圖(明孫偉/)
　　雪景(明沈周/)
　　題雪景(明沈周/)
　　雪景山水(明沈周/)
　　暑中題雪圖(明沈周/)
　　雪巖圖(明廖道南/)
　　題徐宗浚雪景(明謝承舉/)
　　題雪景(明張鳳翼/)
　　應制題畫雪景(明于慎行/)
　　題雪景畫(明徐渭二首/)
　　江雪圖(明湯顯祖二首/)
　　題畫雪景(明程嘉燧/)
　　題孫山人山居夜雪圖(明陳繼儒/)
　　雪舟圖為王公擇作(明僧宗泐/)
　　雪晴圖(元程鉅夫/)
　　溪山雪霽圖(元吳師道/)
　　題李同部竒峰雪霽圖(明劉三吾/)
　　題平川雪霽圖(明劉崧/)
　　郭熙闗山雪霽圖(明蘇伯衡/)
　　唐子畏臨李成羣峰霽雪圖(明王鏊/)
　　長江霽雪圖(明錢宰/)
　　　闗山雪霽圖(明凌雲翰/)
　　　髙克明溪山雪霽圖歌(明王世貞/)
　　　書去春畫鐘陵霽雪(明程嘉燧/)
　
　
　
　
　
　
　
　
　
　
　
　
御定歴代題畫詩類卷二目録
　欽定四庫全書
御定厯代題畫詩類卷二
　　天文類
　　　雪中樞密蔡諫議借示范寛雪景圖(宋/)文彦博
　梁園深雪裏更看范寛山迥出闗荆上如遊嵩少間雲
　愁萬木老漁罷一蓑還此景堪延客擁爐傾小蠻
　　　觀王氏雪圖　　　　　　　　(宋/)王安石
　崔嵬相映雪重重茅屋柴門在半峰想有幽人遺世事
　獨臨青峭倚長松
　　　依韻和子駿雪山圖　　　　　(宋/)文　同
　一帶溪山六幅中其間雪意與雲容君應記得飛仙下
　飇馭亭前此數峰
　　　范寛雪中孤峰　　　　　　　(宋/)文　同
　大雪灑天表孤峰入雲端何人向漁艇擁褐對巑岏
　　　題寒光雪嶂圖　　　　　　　(宋/)陳　造
　曀寒流覆絶壁君纔得想像間輸我一庵漁浦雪中真
看江山
　　題溪橋雪月圖　　　　　　　(宋/)陳　造
雪野無人訪夜闌冰壺絶景畫中看橋邊覺欠梅枝在
姑射嫦娥各耐寒
　　題唐氏所藏崔白畫雪中山水　(宋/)李　綱
我昔曽為陽羨遊正值雪花大如掌開門恍訝天地白
雲湧羣山入書幌銅宫逺並玉峰寒罨畫暗流冰片響
千巖萬壑爭出竒應接高低迷俯仰十年不到浙江西
寤寐勝遊勞夢想大梁崔白豈善幻斷取山川移異壤
當時眼界無盡觀都在一幅生綃上南山炎熱瘴癘地
使我翛然毛骨爽天光惨淡陰氣濃片片飛來㪚蒼莽
毫端造化成六出不比餘工得其髣連峰合沓波濤翻
負雪崔㟴㡬千丈幽谷草木枝幹老巖曲樓臺簷角厰
溪頭水落正日出暮靄沉舟暗漁網山牆野壁茅屋深
風颺青帘如五兩買魚酌酒有誰子應有幽人坐同饗
平生愛雪喜山水對此乍覺神情怳明窗靜看久愈妍
似倩麻姑為爬癢一時名手真絶藝妙處工夫誰與賞
生前裘馬頗蕭條身後丹青空倜儻惠崇聲價亦相先
滕薛未知當孰長我家梁谿富溪山雪裏寒光含萬象
毎同子猷乗小艇不數王恭披素氅故山猿鶴㑹相思
感物興懷増勇往時平事定歸去來安得飛翰出塵鞅
　　題叔問燕文貴雪景　　　　　(宋/)程　俱
一壑囘環十二峰茅茨送老白雲封如今塵裏看圖畫
却愧當年邴曼容
　　雪景　　　　　　　　　　　(宋/)陸　游
溪上望前峰巉巉千仭玉渾舍喜翁歸地爐煨芋熟
　　題趙守中江行初雪圖　　　　(宋/)朱　松
江濶雲垂滿袖風急須下馬一尊同正應無奈催詩雪
句在渠儂擁鼻中
　　題朱鋭冊雪景　　　　　　　(宋/)楊　后
雪吹醉面不知寒信脚千山與萬山天甃瓊階三十里
更飛栁絮與君看
　　許道寧羣峰草雪　　　　　　(金/)趙之傑
道士平生林野人醉中拈出雪峰真為君療却煙霞癖
比似青囊藥更神
　　江天草雪圖　　　　　　　　(金/)梁仲新
南雪不到地霏霏滿竹樓沙河燈市裏春在木緜裘
　　趙士表山林莫雪圖(為高良卿/賦  二首)　(元/)元好問
颼颼林響四山風雪後人家閉户中應被火爐頭上説
水邊清殺兩詩翁
黄塵遮斷山間夢白髮重尋畫裏詩好似玉溪溪上路
醉和王老喚船時
　　吳山夜雪圖　　　　　　　　(元/)劉　因
江南無寒嵗一雪今㡬時吳山豈無春畫此寒巖姿壯
哉萬里流不廢東南馳胸中漫長風俯仰今古非誰能
唱小海為和大江詞
　　范寛雪山　　　　　　　　　(元/)劉　因
老寛胸次無墨汁經營慘澹寒生鬚秦川名山古壯哉
況復玉立千尺孤安得晨光滿東壁試看龍燭崑崙墟
赤塵澒洞天為爐一丘一壑真吾廬眼中人物誰冰壺
　　題江干初雪圖　　　　　　　(元/)戴表元
斷樹寒雲古岸隈漁翁初撥小船開看渠風雪忙如許
還有魚兒上釣來
　　范徽卿風雪和林圖　　　　　(元/)王　惲
天策桓桓控上游邊庭都付晉藩籌河山衣帶連中夏
風雪洪濛戍北樓笑著竒謀收藥籠未妨民賦課甌婁
丈夫志在飛而食不讓班超定逺侯
　　灞陵風雪圖　　　　　　　　(元/)王　惲
詩瘦清于飯顆山蹇驢䭾入畫圖間姓名得挂金鑾月
風雪長途是等閒
　　雪漲千山圖　　　　　　　　(元/)王　惲
六合雲同雪自寛千山都變玊孱顔限量不似年來雨
多處淋淫儉處慳
　　題雪景圖(五首/)　　　　　　　(元/)程鉅夫
竹所毎徑造雪溪俄夜遊人生適意耳何去復何留
家近長安市居然靜勝喧為言賢令尹不為雪闗門
布被冷於冰紙窗明似月推枕理殘書未肯甘汨沒
天地玉清境郊原瑶樹林無邊詩興在只向灞橋尋
介矣閔仲叔高哉井大椿夫君見何晚大雪不干人
　　題吕德常所藏雲西雪山小景　(元/)黄　玠
前岡嶄如削後巘旋若顧溪寒􁴊嵊晩雪沒剡中路將
無乗興人過彼幽棲處應待月華生却棹扁舟去
　　題朱鋭雪景　　　　　　　　(元/)趙孟頫
塵埃困人恒作惡開巻驚看雪滿樓安得眼前有此屋
仍呼陶謝與同遊
　　題雪洲圖　　　　　　　　　(元/)吳　澄
向來洲上雪漫漫僵倒詩人一屋寒洲上雪消人亦徙
畫圖猶在雪中看
　　春妍帶雪圖　　　　　　　　(元/)虞　集
玉茗深宫裏春妍帶雪殘可憐五色羽相並不知寒
　　溪山積雪圖　　　　　　　　(元/)楊　載
大雪歸溪山長林晝冥窅槎橋跨絶岸逺望行客少買
魚酤新酒獨酌竟昏曉似此非他人高士戴安道
　　王右丞雪溪圖(二首/)　　　　　(元/)吳　鎮
曉徑霑衣濕登臺試屐危乾坤増壯觀江海得深期厯
亂瑶華吐紛披玉樹枝精㣲誰與並顧陸頗相宜
碧樹擁江扉朱簾捲翠㣲崇朝無客過傍晩有漁歸嶺
耀梅重白隄縈絮正飛若留清夜賞鉛粉更光輝
　　題喜里客㕔雪山壁圖　　　　(元/)薩都拉
一年在京口雪片深冬大如手獨騎瘦馬入誰家四面
雲山如甕牖大江東去流無聲金焦二山如水晶𤓰州
江口人不渡時有蓑笠漁翁横一年在建業臘月楊花
滿城雪五更凍合石頭城霜風鼓寒冰柱裂秦淮酒樓
高十層鍾山對面如銀屏鷺洲不見二水白天外失却
三山青一年在鎮陽燕山積雪飛太行滹沱冰合斷人
跡井陘路失迷羊腸長空萬里絶飛鳥捲地朔風吹馬
倒狐裘公子獵城南茅店酒帘懸樹杪今年入閩闗馬
啼出沒千萬山瘴雲朝暮氣藹藹石泉日夜聲潺潺雪
花半落不到地但見晴空湧流翠海頭鼓角動邊城木
末樓臺出僧寺何人蹇驢踏軟沙出門無處不梅花江
潮入市海船集水暖遊魚不用叉良工寫得雪山壁過
眼令人憶南北玉京銀闕五雲端待漏何年鳳池側
　　范寛雪山圖　　　　　　　　(元/)鮮于樞
前山積雪深隠約形體具後山雪不到槎牙頭角露逺
近復有千萬山一一倚空含太素懸崖斷溜冰滿壑野
店閉門風倒樹店前二客欲安往一尚稍前一迴步仲
冬胡為開此圖寒氣滿堂風景暮荆闗以後世有人㡬
人能寫山水真李郭惜墨固自好晻靄但若浮空雲豈
如寛也老筆奪造化蒼頑萬仞手可捫匡廬彭蠡鴈蕩
窮海垠江南山水固瀟灑敢與嵩高泰華爭雄尊寛也
生長嵩華間下視庸史如埃塵亂離何處得此本張侯
好事輕千緡我家汴水湄境與嵩華鄰平生亦有山水
癖愛而不見今十春他日思歸不可遏杖藜載酒來敲
門
　　題范寛小雪山圖　　　　　　(元/)鄭　東
雪壓寒林萬木垂經旬不與野人期蹇驢借得如黄犢
猶怕山橋不敢騎
　　題雪景　　　　　　　　　　(元/)李　祁
瓊林瑶樹擁樓臺户牖臨風晚自開一鳥不飛人跡斷
扁舟何處獨歸來
　　闗河雪霽圖(為金陵王/與道題)　　　　(元/)王　冕
飛沙羃人風墮幘老夫倦作闗河客歸來松下結草廬
卧聽寒流雪山白悠悠如此四十年世情脱略忘間闗
今晨見畫忽自省平地咫尺行山川鳥道連雲出天險
玉樹瓊林光閃閃陰崖絶壑望欲迷冰花厯落風悽慘
枯槎側倒銀河開三巴春色隨人來漁翁舟子相笑語
不覺已過洪濤堆谿囘浦漵石齒齒谿上人家成草市
長林大谷猿鳥稀小步蹇驢如凍蟻西望太白日色寒
青天削出峨眉山人生適意隨所寓厎須厯涉窮躋攀
明朝覽鏡成白首春色又歸江上栁何如高堂挂此圖
浩歌且醉金陵酒
　　題溪山雪霽圖(贈張/以中)　　　　　(元/)倪　瓚
水影山容黯淡雲林細篠蕭疎誰見重居寺裏雪晴沙
際吟餘
　　題雪山圖　　　　　　　　　(元/)唐　肅
銀河鉸冰勞織女夜冷機空不成杼㪚作人間萬玉塵
一夜九州無尺土烹汞成銀鑄山嶽百鳥不飛惟縞鸐
天邊厯厯種白榆誰斸靈根陟巖壑封書乞借麻姑鵬
飛到蓬丘羣玉層戲傍瓊巖拾瑶草下窺滄溟一杯小
　　題雪景山水　　　　　　　　(元/)陶宗儀
碎翦銀河片片零芙蓉開徧玉崚􁴤八牕洞啓虛生白
好似蓬婆最上層
　　題雪汀圖　　　　　　　　　(明/)劉　基
天迷迷地茫茫雲垂日白江水黄踆烏凍縮龍走藏雪
花如月開榑桑彼何人斯一葉航手持釣竿詠滄浪詠
滄浪倚逍遥天風吹入瑶池去青女素娥應見招
　　雪山圖　　　　　　　　　　(明/)張　羽
山氣寂已晦川寒斂如夕沈沈綠樹多隠隠千峰出碧
嶺靄煙華寒泉散石脈高閣出林端古逕稀人迹翫圖
心已澄對景情逾適感彼巖棲人終朝自幽寂
　　題雪景圖　　　　　　　　　(明/)王　褒
高閣凝雲閉虚牕帶雪開鳥寒空辯鷺樹暝總疑梅遣
興惟詩句銜情祗酒杯遥知函丈下已遣二生囘
　　題李谷清雪景　　　　　　　(明/)王　佐
梁園飛雪玉繽紛坐列金貂酒半醺借問當時誰授簡
相如詞賦最凌雲
　　題崑崘雪曉圖　　　　　　　(明/)劉　炳
自有宇宙便有此山六丁智力憚䟽鑿一氣神秀鍾巑
岏九龍上蟠日月麗六鼇下鎮滄溟寒西母雙鳬逺莫
至周王八駿遥難攀萬仞皚皚太古雪大明中開爛銀
闕玉京瑶圃恍瀛洲一洗胸中煩腦熱自非砥柱障狂
瀾大地蒼生混魚鼈摩娑此圖雙眼開令我胸次生崔
嵬安於磐石奠四海長歌萬里大風來
　　劉于京雪影圖　　　　　　　(明/)解　縉
連宵苦雪結成冰誰翦鵝毛蓋地瓊白鶴立時惟見影
鷺鷥飛處只聞聲山林樹木銀妝裹殿閣樓臺粉砌成
不信與君高處望只看流水一條青
　　雪景　　　　　　　　　　　(明/)金幼孜
積雪沒深户溪山絶行迹鳥棲迷故林泉聲斷餘滴中
有映書人宴坐忘朝夕
　　題夏珪風雪江邨圖　　　　　(明/)王　直
江天漫漫雲氣黑江風蕭蕭雪花白荒村古道人跡稀
惆悵津頭逺行客黄蘆低折沙草平遥望不見長安城
蹇驢凌兢縮如蝟鞭驅還欲西南征四山溟濛日應晚
辛苦羸僮未遑飯深林歸鳥棲已定茅屋人家去猶逺
吁嗟乎夏珪之筆凌范寛滿堂凜凜生畫寒卷簾看罷
重歎息嵗晏高歌行路難
　　雪山圖　　　　　　　　　　(明/)陳　昌
萬壑千巖凍不開瓊樓玉宇似天台黃精香冷無尋處
誤却劉郎採藥來
　　題朱太守山水畫雪夜景　　　(明/)楊守阯
山色初晴月蘸川乾坤一色浩無邊不應清景無人見
繫岸初回訪戴船
　　題便面雪景　　　　　　　　(明/)陳憲章
江天風雪裏宴坐一舟孤豈不虞寒色冰心在玉壺
　　雪景畫　　　　　　　　　　(明/)劉　泰
高堂怪厎寒侵骨逺山近山銀突兀細挑松火靜中聽
蠶葉蟹沙聲髣髴水邊老屋伊誰家爨煙㡬縷隨風斜
出門一白已無地蹇驢何處尋梅花
　　題沈石田雪景　　　　　　　(明/)程敏政
踏雪何人過長板萬玉峰高磵聲逺山中隨處可登臨
麥好何憂嵗華晩僧舍茶煙青出林雲垂四野天沉沉
憑誰坐我水亭上呵凍先成喜雪吟
　　題潘進士贈謝昌邑雪山圖　　(明/)徐禎卿
誰為咫尺勢宛如觀九疑狂風吹白雪片片落天池雲
氣遶半壁煙光昏四維髣髴湘君廟如聞猿狖悲颯沓
凌冬樹㸃綴有餘姿楚客善毫素游宴人未知北窗遇
陶令大醉雪寒時凍灑丹青筆長歌歸去辭他日看圖畫
難忘剡水思
　　高克明溪山雪意圖　　　　　(明/)吳　寛
赤脚真人龍鳳姿俯視藝苑時遊嬉良工待詔金門裏
髙生前身應畫師含毫吮墨立良久自言臣是唐王維
平生胸中無一物獨有山水能容之郭熙成名乃新進
范寛得意纔並馳丹青競巧稱院體後來不比宣和時
密竹千岡松萬壑蒼翠峰巒白湖濼岸傍桂楫何處移
磵曲茅堂是誰縛行人暮歸天漠漠遥望前邨愁雪落
船頭一老獨閒暇詩思分明入寥廓劉侯朝回過燕市
亦復愛畫入骨髓偶從太僕得此圖毎一開之心輒喜
天全僊翁惜題字評品數行而已矣翁今已逝侯亦亡
兩洞庭荒渺湖水石田多才從後起况有佳兒好文事
只今此物欣有託賦詩獨愧前人耳宋社久己屋宋畫
如有神劉侯地下勿長歎楚弓得失皆吾人
　　米南宫雪景(為陸全/卿題)　　　　　(明/)吳　寛
北固山前江水清長供此老濯冠纓焚香寳晉齋中坐
江山寫入毫端輕此老胸中有竒氣不與衆史閒爭名
翛然一種自機柚驚倒范寛并李成昔者吾嘗閲畫史
真蹟人間嗟見此卧遊佳境不逢人但覺寒光浮棐几
古樹枝摧瞰急湍雪嶺更從人面起全卿藏此凡兩幅
持一贈我分片玉曽是平生好潔人挂處休將手頻觸
　　趙大年雪景(為李賓/之題)　　　　　(明/)吳　寛
故縑斷裂如刻鏤上有雪圖世稀有墨痕隠隠題名存
熟視始知元祐手疊嶂崇巒失翠㣲高原淡淡留斜暉
嵗云暮矣北風急樵舍漁莊俱掩扉疎林寂厯寒鴉返
意中不覺西涯逺海子橋西栁巷深歇馬何時步魚堰
　　范寛雪山圖　　　　　　　　(明/)呉　寛
華原范生性落魄太嶽終南雙草屩酒酣握筆發天真
無奈胸中飽丘壑開門仰望青嵯峨誰遣紛紛雪花落
前峰後嶺失崚嶒何處移來卞玉璞良工袖手琢不能
此語分明非善謔長溪一夜冰梁成山足潺潺垂短瀑
風回木落岡巒空遥向林端見高閣興來便欲扶笻行
去倚危闌招獨鶴人間此景却輸吾寒士多年甘寂寞
　　世賢持啓南雪嶺圖索題復次韻(明/)吳　寛
小徑升堂新築沙退朝無事還私衙誰移雪嶺入我屋
老眼白日疑昏花坐遊未覺足方倦倐過野店仍山家
淺溪舟膠集凍鴨空谷屨響翔飢鴉狂風入林一攪動
零落玉蕊兼肥葩此時誰埽林下白急欲往煮僧房茶
忽然仰面見高寺扣户還須持馬撾長安十年走薄宦
對此似將塵土爬西湖尋僧天欲雪蘇子故事今人嗟
清虚舊韻更可借捧硯獨無王子霞
　　題廣東陳氏雪景圖　　　　　(明/)費　宏
生綃一幅中堂垂眼前雪景何清竒懸崖絶壁光彩發
老樹幻出瓊瑶枝雲際柴門半欲掩似是白日將西時
披氊戴笠者誰子衝泥傍險相追隨一人前行仰闗進
蹇驢失脚雙撐持僕夫荷杖藥瓢舉以袖䕶領行遲遲
一人騎馬過橋去橋危溪惡馬力疲二人騎驢各袖手
聳肩覓句寒如癡鬅鬙指闗向翁語須慎險峻毋遨嬉
中有一人跨牛背牛行不動如舟移最後二人從二奚
青螺白馬光陸離囊中琴絃凍且折志在山水誰相知
吾聞嶺南天氣煖羣尨見雪嗥如馳從來此景不易得
固知畫者勞心思坐令炎瘴盡消息清氣散入詩人脾
　　夢中題同年董仲矩雪景　　　(明/)黄　鎬
鵝餐水面霜人望天邊月水月一般清前山挂晴雪
　　雪景圖　　　　　　　　　　(明/)孫　偉
天風夜撼玻璃國四面沉沉元氣黒荒林野屋曙雞逺
世界江山盡瑶色山翁倚檻立蒼茫一鳥不鳴山外邨
冷光十里斷人跡玉樹皜皜横山門溪寒沙淺水煙殢
仙姝犯曉停風馭雪中忽憶清冷橋詩逋老去憑誰寄
　　雪景　　　　　　　　　　　(明/)沈　周
礙簷玉樹排雲立接屋瑶峰拔地生忍凍從來有詩骨
開門一笑萬山明
　　題雪景　　　　　　　　　　(明/)沈　周
一白千山合清光照膽寒小橋沽酒少步步玉痕乾
　　雪景山水　　　　　　　　　(明/)沈　周
眼中飛雪作竒觀江山一夜皆玉換前岡坡陀帶複嶺
小約凌競連斷㟁水邊疎栁似華髮忽有㣲風與飄霰
紺宫㡬簇林影分白鷗一箇江光亂老漁蓑笠秪自苦
冰拂凍鬚莖欲斷江空天逺迥幽蹤只有一竿聊作伴
此時此景此誰領亦笑此漁從我翫圖成一笑寒戰腕
萬里江山在吾案
　　暑中題雪圖　　　　　　　　(明/)沈　周
六月添衣喚僮子自畫雪圖茒屋裏玊花出筆飛上樹
慘澹陰山無乃是先生放筆還自笑顛倒炎涼聊戲耳
門前有客來借看滿眼黄塵汗如雨
　　雪巖圖(為楊/簿題)　　　　　　　　(明/)廖道南
雪崖之峰紛皎潔雪崖之景真清絶𤣥圃凝空糝玉塵
遥林積霰飛瓊屑巗中主人真好竒環堵蕭然雪映帷
翠竹交加棲鳳羽蒼松夭矯縮虯枝朅來辰陽向蓴水
回首千峰萬峰紫誰圖瑞應懸髙齋清白傳家從此始
　　題徐宗浚雪景(永福珨玉/中所藏)　　　(明/)謝承舉
珨師放參開左堂徐熙忽作遊戲場手披七尺溪藤光
幻出乾坤銀粉妝觸暑一見心清涼畫翁鶴氅著穿屨
仄踏山南雪天暮九折坡陀列瑶路四匝寒林挺瓊樹
來與師評惠連賦
　　題雪景　　　　　　　　　　(明/)張鳳翼
踏雪訪招提衝寒策自支雖無剡溪棹應有灞橋詩
　　應制題畫雪景　　　　　　　(明/)于慎行
輕綃寒色動不是月華開鳥道千巗迥江光一徑迴虚
無分玉樹髣髴想瑶臺未擬歌黄竹陽春徧九垓
　　題雪景畫　　　　　　　　　(明/)徐　渭
幽人凭水檻釣者挈魚投況對千山雪而無一客留臘
酒此時熟老夫終嵗憂壺公能醉我跳入畫中休
　　雪景　　　　　　　　　　　(明/)徐　渭
此際山陰道啼惟有莫鴉萬山無寸碧何處認梅花
　　江雪圖(送李篆史還/旴  二首)　　　　　(明/)湯顯祖
落日河橋歸鴈呼渌尊清淺映麻姑還邀曉月冰壺句
來看寒江雪棹圖
去别章門夜泊船雪窗高枕對窮年朝看雪意成霞色
知是圖書氣燭天
　　題畫雪景(送照師歸黄/山碣石居)　　　　(明/)程嘉燧
蓮花峰腰三丈雪飛鳥無聲人迹絶山僧冒寒晨出山
觸踏層冰跗坼裂逺來問疾剛一笑寒缸結花如吐屑
紙窗竹屋嵗聿除駒隙光陰催電掣故人遊山恨不俱
愁我無緣上嶻嶪八十衰翁老亡力賈勇板躋强得得
前推後挽賴照師擐肘牽裾抱腰襋穿巗渡壑捫确犖
十步迴頭五步息忽然坐我天門間自怪憑空生羽翼
此時日下千崖赤相去牛鳴望碣石崖松龍拏互相引
林石人形如欲抹菴前矮垣齊及肩道上清泉纔沒跖
仰頭天都五千仞俯瞰蓮溝十萬尺童童簷松樹羽蓋
羃羃楓林排畫壁廿年茅齋落夢境方丈香㕑共禪席
牀下地爐火長活龕裏燈明磬方寂八月山寒苦風雨
有客夜投同軟語山芋煨來手自剥秋芽焙出還親煮
老人擁衾日僵卧小師蓮經晨夕課開門忽報下方晴
唶唶空中靈鵲過
　　題孫山人山居夜雪圖　　　　(明/)陳繼儒
一夜雪花㡬十丈小者如絮大如掌環户春蟲蟄不鳴
狐狸夜宿枯枝響先生高卧懶干人隠几篝燈披鶴氅
梅花帶月貯膽瓶提麈攤書自俯仰此人疑是於陵君
如何掇入圖中像秋暑灼予對此人清風穆如雪莽莽
　　雪舟圖為王公擇作　　　　　(明/)僧宗泐
小船載雪月明裏一色溪山夜如水巖前哀猿噤無聲
沙上眠鷗驚不起引觴擊楫歌調清到門興盡非無情
丹青豈必圖千載王氏風流今尚在
　　雪晴圖　　　　　　　　　　(元/)程鉅夫
沙際風迴雪乍晴偶然雙鴈下青冥山禽共嚮木居士
不見靈芝一朶生
　　溪山雪霽圖　　　　　　　　(元/)吳師道
橋凍驅驢滑灘澌理棹難何如閉門者不識風雪寒
　　題李同部竒峰雪霽圖　　　　(明/)劉三吾
道人胸次無塵滓貌得巨然山水真日照露華金沆瀣
雪消山骨玉嶙峋玗琪晃射瑶臺白芝术長留𤣥圃春
一陣天香何處到上清樓閣禮星辰
　　題平川雪霽圖(為張用可/縣丞賦)　　　(明/)劉　崧
南天北風暗吹雪川上遥峰互明滅雲陰欲墮曉光迷
河流不動層冰結魚龍下蟄深澤冷鴻鴈啼飢眼流血
千邨萬落連蒼莽驚沙枯樹相凄切行人稍出皴手足
悵望林居總愁絶我家邈在武山東屋前石岸多青楓
野橋渡溪沙路逺皆與此圖風景同窮年念此政欲返
寒色恍入虛庭中長鑱斸藥崖谷滑短褐負薪環堵空
閉門且爾暫投息㑹見日出光曨曨
　　郭熙闗山雪霽圖　　　　　　(明/)蘇伯衡
昔我北遊月在􁏬兼旬犯雪度雄霸千里萬里皆瑶琨
高迷丘垤低迷罅朔風烈烈塵不驚中野蕭條但桑柘
僕夫股慄面削爪身上破褐纔掩髂長途日暮行不前
回顧堪憐那忍罵前車既斷後車絶停驂獨宿道旁舍
牀頭土銼鬱生薪邨酒沽來敢論價卧聽櫪馬齕枯荄
展轉無眠疑不夜忽然朝光入甕牖主僕瞥見互驚訝
攬衣匆匆便蓐食如此晴明喜天借可辭趂暖即前程
翦拂蹇驢還自跨蘆溝凍合疋練横徑度不用修梁架
西山馬首遥相迎拔起人言似嵩華瓊樓玉宇忽照眼
行行已到南闗下時清闗吏殊可人不復誰何乃邀迓
過闗使客多於簇或挽柴車或髙駕閒情我正繞剡溪
吟思誰歟似清灞道逢軒蓋何其都駿馬雕鞍蒙錦帕
銀盆熾炭蠟光燃面面幨帷行酒䏑徒御繽紛意氣麄
錯金劒具青絲靶行人不解説姓名但説無非國姻婭
狐裘貂帽詎知寒馳驅爭入栁林射當時有意欲賦之
計吏相煎嗟不暇鶯花窈窕江南春風景依依在圖畫
　　唐子畏臨李成羣峰霽雪圖　　(明/)王　鏊
吾聞西山之西雪山髙六月積雪猶不消今之畫圖無
乃是是何山勢洶湧如波濤大山崔嵬小山聳萬壑千
巖光欲動營丘化去五百年遺蹤一見人皆竦亦如胸
次蟠輪囷戲梭碎玉散作千嶙峋一重一掩分向背營
丘似是君前身隆樓傑閣爭相向美人正醉銷金帳豈
知洛陽城中僵卧者門外無人雪一丈
　　長江霽雪圖　　　　　　　　(明/)錢　宰
昔年壯游下江漢霽雪千峰排兩岸今年看畫憶舊游
萬里江山入清翫岷峨岡脊來蜿蜒青城一峰髙挿天
東馳衡山走千里匡廬五老下與石城北固遥相連冰
巒雪壑互起伏照見日華破初旭神光混茫元氣浮奮
如巨鼇簸坤軸爛如秋空雲浩如滄海疇又如瑶臺銀
闕天上頭皎皎白月空秋毫回光下照中流水風吹河
漢銀雲起中流空濶不勝寒一洗丹碧秋漫漫山川厯
厯真偉觀來往十年游未半不如雲瀛樓上來倚闌一
日看遍江南山
　　闗山雪霽圖　　　　　　　　(明/)凌雲翰
前峰後峰雲糢糊東邨西邨春有無快雪時晴入佳想
況復見此闗山圖闗山迢遞相聯屬玉潔珠光眩人目
扶桑飛上金畢逋暗水流澌度空谷野橋行過路三叉
青旗插簷沽酒家驅驢倦客得少憩悵望逺道還咨嗟
詩翁好事常起早天寒祗恐梅花老柴門時有故人來
階下白雲須用埽此圖一日落塵寰筆法依稀荆與闗
人生逺遊固云樂何似在家長看山我本識字耕夫耳
占祥便作豐年喜田園歸隠㑹有時麥飯飽餐茅屋厎
　　高克明溪山雪霽圖歌　　　　(明/)王世貞
丹青筆長意苦短帝遣營丘寫清逺范寛老死克明在
與乞天公舊時腕三絶親教聖人贊七尺不飽侏儒飯
玉堂供奉寒葳蕤瑶花片片墮瑶池朝回小閣晝拄笏
却憶溪山初霽時羲和鞭輪逐滕六飄瞥嵯峨壓茅屋
擺脱千枝萬枝白洗出三峰五峰綠陰崖猶冒太古絮
陽壑爭傾片時玊枯槎領禿瘦骨愁小艇不蔽風颼颼
長年袖手喚不起疑是興䦨王子猷狐帽䝉頭看山坐
榾柮煨鑪酒權大縱無灞陵驢背詩肯作長安被中餓
乾坤舄奕揚清輝萬象賈勇精神飛興來毛穎縱橫出
一㸃一綴皆天機欲知真宰愁絶處此翁盤礴初解衣
吾家愛弟饒畫癖購得圖看三歎息毋論骨格超馬夏
勝代何人辦焦墨虛堂把翫六月寒指端秀色來睂端
便欲移家此中住徧踏瓊瑶天地殘
　　書去春畫鐘陵霽雪　　　　　(明/)程嘉燧
帝城燈罷雪嵯峨二月風光峭未和馳道殘霙猶駭馬
龍池新栁已如鵝蔣山出霧春羅薄秦水含星曉鏡多
日暮歌鐘何處發五侯門館夜經過
　
　
　
　
　
　
　
　
　
　
　
　
　
　
　
御定厯代題畫詩類卷二
　欽定四庫全書
御定厯代題畫詩類巻三目錄
　　地理類
　　　觀華夷圖(唐伍喬/)
　　　觀華夷圖(唐曹松/)
　　　觀輿圖有感(元金渭五首/)
　　　河山形勝圖(金雷淵/)
　　　河山形勝圖(金馮璧/)
　　　東山老人河山形勝圖(金趙秉文/)
　　　闗河形勢圖(元王惲三首/)
　　　山川圖詩呈解之昂御史(元朱德潤/)
　　　金陵圖(唐韋莊/)
　　　觀長安城圖(宋陸游/)
　　　七言和王㣲之漁陽圖(宋沈文通/)
　　　陜西圖(宋劉叔贛三首/)
　　　跋范寛秦川圖(金麻九疇/)
　　范寛秦川圖(元元好問/)
　　秦山圖(元王惲/)
　　題驪山圖(元倪瓚/)
　　魯國圖(宋謝翱/)
　　題宋復古鞏洛圖(明謝徽/)
　　觀駱元直經進江南形勢圖(宋王庭珪/)
　　題華嶽江城圖(元楊載/)
　　劉道傳為李逺子㣲作青山似洛中圖為作歌以
　　　係之(元張翥/)
　　呉秋山寫江淮秋意(元周權/)
　　為文舉畫泖山圖因題(元倪瓚/)
　　大姚山圖(宋米友仁三首/)
　　米元暉大姚山圖(元倪瓚/)
　　題沈氏所藏石田臨小米大姚江圖(明文徵明/)
　　題海虞錢氏所藏王均章虞山圖(明吳寛/)
　　自畫呉松小崑山(明董其昌二首/)
　　看畫常州圖迎新太守(宋楊萬里/)
　　題米元暉溧陽溪山圖(元陳旅/)
　　題倪雲林所畫義興山水圖(明高啓/)
　　為李端卿寺丞題王叔明義興山水圖(明吳寛/)
　　狼山晩晴圖(元楊維楨/)
　　荆溪圖(元鄭元祐/)
　　荆溪秋色圖為卜震亨題(元倪瓚/)
　　為王允同題陳惟允畫荆溪圖(明虞堪/)
　　題陳惟允荆溪圖(明張田二首/)
　　陳惟允荆溪圖(明王䝉/)
　　題倪元鎮畫荆溪清逺圖(明王燧/)
　　畫吳淞山色贈潘以仁(元倪瓚/)
　　黄彌守畫吳江新霽圖(金党懷英/)
　　題啓南過吳江舊圖(明吳寛/)
　　題因老淞江煙雨圖(宋陳造二首/)
　　桃江圖(元程鉅夫/)
　
　
　
　
　
　
　
　
　
　
　
　
　
　
　
御定厯代題畫詩類卷三目録
　欽定四庫全書
御定厯代題畫詩類卷三
　　地理類
　　　觀華夷圖　　　　　　　　　(唐/)伍　喬
　別手應難及此精須知攢簇自心靈始於毫末分諸國
　漸見圖中列四溟闗路欲伸通楚勢蜀山俄聳入秦青
　聿端盡現寰區事堪把長懸在户庭
　　　觀華夷圖　　　　　　　　　(唐/)曹　松
　落筆勝縮地展圖當晏寧中華屬貴分逺裔占何星分
　寸辨諸嶽斗升觀四溟長疑未到處一一似曽經
　　　觀輿圖有感(五首/)　　　　　　(元/)金　渭
　朝雨茅茨濕披圖羨禹功山河一掌上宇宙九疇中水
　性惟趨下民生本易窮胼胝豈無事大智與天通
　四載勤難繼八年績竟成(一作四履應難/辨三河尚可尋)功推城濮雋
　澤想召陵深問鼎猶懷惡投龜肯易心向無㣲管歎孰
　憶到于今
轍已環諸夏居猶憶九夷難求伐木處尚想饋豚時夾
谷真成謗中牟不易知惟存刪述事赫赫起周畿(一作/衰)
皓首陳王道時君孰可匡(一作/當)艱難思稷契容易託齊
梁越豈資冠冕秦方用虎狼空聞歸大老不復見鷹揚
雒邑空南渡東都亦北轅已符前五閏(一作/運)空憶後三
元(世謂漢唐/宋為後代)分合巧相似今昔(一作/短長)難等倫女真如拓
拔一統位(一作/世)中原
　　河山形勝圖　　　　　　　　(金/)雷　淵
高峰巨塹與天連中國闗防表裏全北岸塵氛重回首
不知圖上看風煙
　　河山形勝圖　　　　　　　　(金/)馮　璧
書劒丁年記昔游中條之麓過蒲州地形西控三秦逺
河勢南吞二華秋晉魏兵爭一春夢漢唐壇祀㡬荒丘
披圖弔古令人慨不必重登鸛雀樓
　　東山老人河山形勝圖　　　　(金/)趙秉文
太虚匠流峙造化誰胚胎洪荒萬萬古至今餘刼灰黄
河發崐崘匣怒不敢􁥴初徑龍門天下險勢如萬頃納
一杯桃花浪激不得上凡魚㡬曝鱗與腮下趨神睢如
地厎終古不到軒轅臺滿津沉沉卧虹影鐵牛駕浪輸
黄能千里一曲復一曲傾山倒嶽不復迴巨靈為東肘
首華為崩摧茆津濟師想勝槩搔首北望令心哀萬派
赴集津鼓聲如㑹垓神斧忽中斷鑱鑿何年開崖傾路
斷飛鳥絶輕舟一箭浮天來篙師絶叫未及瞬回望已
失雲濤堆但見兩厓蒼蒼半天外三門斗落如驚雷擘
窠大字誰所銘高山百丈磨蒼崖廟前劉公一片石龜
龍剥落生莓苔東軒先生生長三晉地回視韓魏空浮
埃想像舊遊處落筆如山頹胷中原自有河山寫出勝
概何壯哉餘波到諸郎直氣凌斗魁況復文章妙天下
睥睨晁張顰蘇梅竹帛如山不經國安用江鮑稱詩才
劉夫子我有一杯酒澆汝胷崔嵬嗚呼聖道久榛塞孟
氏闢路誅蒿萊諸儒辛苦補罅漏未見巨手如排淮後
生索塗方摘埴雖有耳目如嬰孩祝君頽波作砥柱驅
入聖海無津涯劉夫子深藏十襲作龜鑑見君此圖吁
可懷
　　闗河形勢圖(三首/)　　　　　　(元/)王　惲
闗河百二控秦頭滿目斜陽獨倚樓設險守邦須尚德
毎多吳起説文侯
秦川展掌華山高千古闗河締構牢早晩去施通濟手
浮航如畫鎖驚濤
壓闗樓上醉憑欄一片黄流入斷山彼索此疆俱寂寞
山河空鎖夕陽閒
　　山川圖詩呈解之昂御史　　　(元/)朱德潤
山川結靈根厚地秉陰竅神功自模範嵲屼起雙嶠層
巒倚天開仰盼絶飛鳥嵐光變氣候草木通深窈東山
吾舊游紈素記行稾平生丘壑情藉此寫懷抱荆闗竟
已矣咞吮豈真好㑹當躡丹梯共登天門道
　　金陵圖　　　　　　　　　　(唐/)韋　莊
誰為傷心畫不成畫人心遂世人情君看六幅南朝事
老木寒雲滿故城
　　觀長安城圖　　　　　　　　(宋/)陸　游
許國雖堅鬢已斑山南經嵗望南山横戈上馬嗟心在
穿塹環城笑虜孱日莫風煙傳隴上秋高刁斗落雲間
三秦父老應惆悵不見王師出散闗
　　七言和王㣲之漁陽圖　　　　(宋/)沈文通
燕山自是漢家地北望分明掌股間休作畫圖張屋壁
空令壯士老朱顔
　　陜西圖(三首/)　　　　　　　　(宋/)劉叔贛
干戈今日事闗塞此圖看白日長安近蒼山隴坂寒由
來名百二自古有艱難指似安西道疑情竟據鞍
萬里靈州地他年漢朔方山河從割棄闗輔急隄防轉
益豺狼窟堪嗟禮義鄉拔胡須壯士看盡意蒼茫
河源來積石天馬涉流沙耳目成千古丹青在一涯荒
涼都䕶府斷絶使臣槎安得山西將收功似漢家
　　跋范寛秦川圖　　　　　　　(金/)麻九疇
山水人傳范家筆畫史推尊為第一朅來因看秦川圖
天下丹青能事畢大山巖巖如國君小山鬱鬱如陪臣
大石盤盤社與稷小石落落士與民一山一形似爭長
一石一態如布軍想君胸中有全秦見鐻削鐻鐻乃真
掌上長安近於日千樹萬樹生青春憶昔岐山鳳皇語
蔥蔥柞棫霑新雨昆夷束手密須降不見功勲見歌舞
黄金鑄牛西入僰五丁雲棧通中國驪山宫闕九天髙
六處孱王走銜璧不信詩書信法家闗東半被魚書惑
盡巻圖籍亦大好五十年兇都一埽章邯董翳舉如毛
沐猴冠委金陵道北原兵自天而下漢室傾頽如解瓦
祁山六出縱無功渭水猶堪飲君馬螭蟠老將骨未朽
草附那能濟陽九技癢投鞭抵嵗星歸來鹿死何人手
神武空矜賀六渾投機常落周人後竟令馮翊軟沙邊
東風一夜吹新栁侵尋皁角相料理抛擲龍津浮汴水
鷁頭過處已非隋不覺晉陽人姓李華清高宴戛宫梧
舞馬如何䕶兩都縱待青騾還蜀道肉得沙場白骨無
興亡自取不足吁可憐神州為盜區貪徴往古山川事
忘却題詩賞畫圖
　　范寛秦川圖　　　　　　　　(元/)元好問
亂山如馬爭欲前細路起伏蛇蜿蜒秦川之圖范寛筆
來從馬家書畫船變化開闔天機全濃澹覆露清而妍
雲興霞蔚㡬千里著我如在峨嵋巔西山盤盤天與連
九㸃盡得齊州煙浮雲未清白日晚矯首四顧心茫然
全秦天地一大物雷雨澒洞龍頭軒因山分勢合水力
眼厎廓廓無齊燕我知寛也不辦此渠寧有筆如修椽
紫髯落落西溪君長劒倚天冠切雲望之見之不可親
元龍未除湖海氛李白豈是蓬蒿人愛君恨不識君早
乃今得子胸中秦作詩一笑君應聞
　　秦山圖(詩元貞元年秋九月十四/日作時賤庚六十有九)
　　　　　　　　　　　　　　　(元/)王　惲
秦之為山何峻雄西連太白東華峰特隆天府樹巨屏
固蓄精祐開邰封黍離變雅西周東雲煙幻出崤函宫
不信詩書顓法制百二山河纔兩世後來漢唐亦盛代
文物雖多終霸氣千年事往遺迹在留與來今鑒成敗
君不見烽燧臺羯鼓樓祖龍墓在山東頭丹青比興雅
頌作畫史固是非凡流半生薄宦走踆踆毎恨西遊不
到秦我今年耄百事懶惟有懷古一念心猶存嘗聞雪
滿秦山圖天機貌畫終南真又聞髯張醉裏頭插筆灑
遍人間雪色壁西溪君范華原嗚呼二者不復作令人
氣短心茫然一朝全秦大物忽當眼著我如在龍首山
之顛巻舒巨軸閲㡬年兩都喬木今蒼煙其歸有數開
有先昔藏壽國今聰山二公異世俱稱賢畫兮畫兮得其傅
　　題驪山圖　　　　　　　　　(元/)倪　瓚
校獵上林苑洗馬昆明池霜威肅笳鼓雲氣畫車旗馬
班陳賦詠衞霍綏蠻夷王風既未逺文明方在兹逶迤
霄漢上鳳皇尚來儀
　　魯國圖　　　　　　　　　　(宋/)謝　翱
秋風嶽下城海客見圖新樹入舞雩里水來浮磬濱東
封餘輦路西狩問虞人被髮逢夫子狂歌作放民
　　題宋復古鞏洛圖　　　　　　(明/)謝　徽
青山鞏洛舊林園髣髴昇平古意存雨外人歸秋葉浦
煙中鳥下夕陽邨昔年題字宸光合(宋思陵/題簽)今日披圖
野興繁風景西湖仍不異惟餘故老説中原
　　觀駱元直經進江南形勢圖　　(宋/)王庭珪
異時漢網疎天討胡兒馬囓江南草石頭重戍豈無兵
將軍不識丹陽道至今戰骨埋秋霜傷心不忍問耆老
龍蟠虎踞昔何雄赤壁濡須在眼中潯陽江水射蛟處
旌旗拂天來向東艨艟塞川不敢下昔人曽此破曹公
横江九道波翻屋試請輕兵渡淮曲夜入長安人不知
應見畫圖心已熱他日將軍按此圖鼓行而西如破竹
　　題華嶽江城圖　　　　　　　(元/)楊　載
華嶽能詩世有名學畫丹青亦豪放此圖似寫安慶城
雉堞樓臺儼相向北風將至江面黒千艘萬艘爭避匿
滄溟涌溢水倒流南嶽動揺天柱側蛟龍戲落秋潭厎
素練平鋪八千里時清好作釣魚翁閒弄輕舟煙霧裏
　　劉道傳為李逺子㣲作青山似洛中圖為作歌以
　　　係之　　　　　　　　　　(元/)張　翥
石頭城中有渺渺之秦淮秦淮東流入江逺其上疊巘
連層厓牛頭雙闕雲間開三山北山鬱煙霾六朝遺蹟
猶在眼千古往事徒興懷昔人謂此洛中似四面青山
圍二水劉侯熟識此景勝況復愛畫入骨髓五尺長紙繭不如
乗興破墨塗成圖漁梁茅屋昏欲無壞陵荒隴迷楸梧
寒潮已落斷岸濶行人不渡扁舟孤嵩邪邙邪漫漶那
可辨但見招提林杪直下藏邨墟憶我羈游石城日江
煙山雨正蕭瑟横塘酒家好新酒醉倚船窗看竒崛只
將健句寫歸來却恨此時無畫筆
　　吳秋山寫江淮秋意　　　　　(元/)周　權
江天漠漠秋無際數㸃淮山冷屏翠閒拈枯筆灑松腴
半幅生綃千里意
　　為文舉畫泖山圖因題　　　　(元/)倪　瓚
華亭西畔路來訪舊時踪月浸半江水蓮開九朶峰酒
盃時可把林叟或相從興盡冷然去雲濤起壑松
　　大姚山圖(三首/)　　　　　　　(宋/)米友仁
廣文當日官雖冷可奈才名振世何他日君家須炙手
而今聊復雀堪羅
老年尚喜管城子更愛好山江上青武林秋髙曉欲雨
正若此畫雲冥冥
三茅别有洞中天我欲山居屏世緣累行積功多蛻舉
玉宸欣有地行仙
　　米元暉大姚山圖　　　　　　(元/)倪　瓚
大姚湖水白生煙長物都除絶世緣笙鶴不為歸鶴怨
王仙真是勝丁仙
　　題沈氏所藏石田臨小米大姚江圖(有序/)
　　　　　　　　　　　　　　　(明/)文徵明
　長洲沈氏舊藏小米真跡成化間有假中官之勢取
　之石田為追摹此圖
春雲沉空山有無眼明見此姚江圖圖窮爛漫得題字
照人百顆驪龍珠平生雅識敷文書紹興嵗月仍不誣
豈知尤物能媒禍繭紙蘭亭已非故石翁信是學行人
能使邯鄲還故步憶昔憸人賄為囿黷財更假狂閹手
千里珍竒歸撿括故家舊物那容守沈氏藏兹二百年
一朝掣去心茫然誰言物聚必有散手澤相闗常累歎
未能一笑付亡弓且喜百年還舊觀豈余鈍眼錯顔標
抵掌真成孫叔敖區區不獨形模似更存風骨驪黄外
一時㸃筆迥通神得非小米是前身從來藝事闗人品
敢謂今人非古人
　　題海虞錢氏所藏王均章虞山圖(明/)呉　寛
扁舟昆湖去憶向虞山還當時迫日暮未得窮躋攀至
今三短章寂寥不重刪安知六載後依然見兹山諒無
愚公愚賴有頑僊頑頑僊隠居處深林置柴闗丹竈火常
伏藥闌苗載芟高情付縑素丹青色斑斑兹山卧平野
隠然不成環逶迤亦甚逺攢蹙何其慳咫尺見百里羣
峰互垂鬟飛鳥歸易没浮雲出偏閒拂衣最竒麗空巖
故漩澴天風或稍定石壁仍潺潺僊宫對佛寺妙境非
人寰獨憐仲雍墓誰為剪榛管短棹載書巻浩歌水雲
間髣髴歸菴翁往來寳嚴灣竊祿本無補乞身亦多艱
卧游畢舊願坐嘯開塵顔
　　自畫吳松小崑山(二首/)　　　　(明/)董其昌
崑山雖婉孌却似魯家丘故作廬峰勢青天瀑布流
夜游西園渚初月光炯炯徙倚巖石上愛此林木影
　　看畫常州圖迎新太守　　　　(宋/)楊萬里
畫工吮筆畫常州老子來看却自羞若遣此圖還解語
道儂調戲㡬君侯
　　題米元暉溧陽漢山圖　　　　(元/)陳　旅
宿雨散層巘林麓翳煙霏遥山斷復連川上初晰㣲我
昔困行役溧陽秋未歸幽子喬松流邂逅啓郊扉撫景
正若此别離嗟願違覽巻遂終日溪雲欲生衣
　　題倪雲林所畫義興山水圖　　(明/)髙　啓
嘗啜陽羨茗不遊陽羨山銅宫結秀色都在畫圖間樊
川醉遊處水榭依沙樹雲入縣城來溪流太湖去我愛
雲林生髙歌無俗情石庭梅欲發須放酒船行
　　為李瑞卿寺丞題王叔明義興山水圖
　　　　　　　　　　　　　　　(明/)吳　寛
陽羨山深懶杖藜卧游三日路仍迷雲中望見乗舟者
始識遥通罨畫溪
　　狼山晩晴圖　　　　　　　　(元/)楊維楨
樵東風雪夜無邊一别狼山已㡬年今日江南攜畫看
玉峰十二倚青天
　　荆溪圖　　　　　　　　　　(元/)鄭元祐
荆溪溪上首重迴豈意人間化刼灰只有斬蛟橋下水
可曽寫入畫圖來
　　荆溪秋色圖為卜震亨題　　　(元/)倪　瓚
罨畫溪頭春水明上人逸筆思縱橫雲山多少𤣥暉句
不道毫端畫得成
　　為王允同題陳惟允畫荆溪圖　(明/)虞　寛
好山都在太湖西滿路風煙棘刺迷華屋燕飛今在否
市橋官栁不勝題
　　題陳惟允荆溪圖(二首/)　　　　(明/)張　田
人家綠樹繞孤城溪上風波落日明三害祠存人已去
只今豺虎却縱横
厯亂茆堂草樹深隠居蹤跡杳難尋只應獨自攜琴去
小答松篁太古音
　　陳惟允荆溪圖　　　　　　　(明/)王　蒙
太湖西畔樹離離故國溪山入夢思遼鶴未歸人世換
嵗時誰祭斬蛟祠
　　題倪元鎮畫荆溪清逺圖　　　(明/)王　燧
銅官山下縱清遊毎為餐松十日留吹斷玉簫人去久
暮雲空鎖洞庭秋
　　畫吳淞山色贈潘以仁　　　　(元/)倪　瓚
呉淞春水綠揺蕩半江雲漁舟衝雨出松聲渚際聞潘
郎狂嗜古容我醉書裙鼓柁他年去相從逺俗氛
　　黄彌守畫吳江新霽圖　　　　(金/)党懷英
江雲卷宿雨江風散晨煙山光煙雨潤欲滴影墮江水
空明間脩蛾新妝翠連娟下拂塵鏡窺明蠲漁舟來何
許觸破青茫然中流水肥魚逆上受網應有松鱸鮮借
問張季鷹西風幾時還漁郎理網喚不應但見水碧江
涵天如何塵埃中眼界有許寛道人胸次波萬頃為寫
此境清而妍蒼崖無塵樹影寒直欲坐我苔磯邊我家
竹溪陰小艇横清漣異時赤脚踏兩舷不應尚作披圖看
　　題啓南過吳江舊圖　　　　　(明/)吳　寛
吳淞江腹太湖頭雌霓連踡卧碧流我昨經行覺尤勝
滿船明月下滄洲
　　題因老淞江煙雨圖(二首/)　　　(宋/)陳　造
逺峰近薄鑑中浮毎泊行舟十日留雨望晴臨俱不惡
最憐煙靄暝髙秋
千里湖山宿霧昏倚欄一筆解平呑漁郎好在收綸罷
　想踞笭箵共一樽
　　　桃江圖　　　　　　　　　　(元/)程鉅夫
　大仰山前宿雨餘桃枝江口正樵漁何人乞得身無事
　賸買雲山小結廬
　
　
　
　
　
　
　
　
　
　
　
御定厯代題畫詩類巻三
　欽定四庫全書
御定厯代題畫詩類巻四目錄
　　地理類
　　　奉觀嚴鄭公㕔事岷山沲江畫圖十韻得忘字(唐/)
　　　　(杜甫/)
　　　嚴公㕔宴同詠蜀道畫圖得空字(唐杜甫/)
　　　題蜀道圖(宋晁説之/)
　　　題蔣永仲蜀道圖(宋程俱/)
　　　張道士蜀山圖(元虞集/)
　　　王晉卿蜀道寒雲圖(元鄧文原/)
　　　王晉卿蜀道寒雲(元吴鎮/)
　　　題闗山圖(元唐肅/)
　　　蜀山圖(明貝瓊/)
　　　劒門圖(元傅若金/)
　　　劒閣秋陰圖(明林鴻/)
　　　劒閣圖(明王景彰/)
　　蜀江圖(元袁桷/)
　　黄荃蜀江秋淨圖(元吳鎮/)
　　題蜀江雨霽圖(明藍智/)
　　酬雍才貽巴峽圖(唐薛氏/)
　　題蕭梅初舊所藏錢塘王畿圖(宋鄭思肖二首/)
　　周漢長公府臨安故城二圖(元張翥二首/)
　　題江南秋晩圖(明王景彰/)
　　題錢塘勝覽圖(明盧大雅/)
　　題米元暉吳興山水横卷(宋范成大/)
　　為秋堂題錢舜舉所畫吳興山水圖(元陳泰/)
　　題申居士霅溪圖(宋韓駒/)
　　懶拙道人苕溪曉望圖(元張翥/)
　　米元暉苕溪春曉圖(明楊基/)
　　米元暉苕溪春曉圖(明劉敏/)
　　未元暉苕溪春曉圖(明胡隆成/)
　　苕溪春曉圖(明吳倫二首/)
　　　秋日為方璽丞寫苕源圖(明李日華/)
　　　蕭山圖(元程鉅夫/)
　　　山陰春霽圖(元張翥/)
　　　題彦敬越山圖(元趙孟頫/)
　　　題髙彦敬越山圖(元呉師道/)
　　　越山清曉圖(元貢性之/)
　　　題柴毘陵越山春曉圖(明李孝謙/)
　　　越山圖為孫山人賦(明廖道南/)
　　　題魯易之四明山水圖(元余闕/)
　　　題三衢山水圖(明丘濬/)
　　　陵陽春晩圖(明王翰/)
　
　
　
　
御定歴代題畫詩類卷四目錄
　欽定四庫全書
御定厯代題畫詩類卷四
　　地理類
　　　奉觀嚴鄭公㕔事岷山沲江畫圖十韻得忘字
　　　　　　　　　　　　　　　　(唐/)杜　甫
　沲水臨中座岷山到北堂白波吹粉壁青嶂插雕梁直
　訪杉松冷兼疑菱荇香雪雲虚㸃綴沙草得㣲茫嶺鴈
　隨毫末川蜺飲練光霏紅洲蕊亂拂黛石蘿長暗谷非
　闗雨丹楓不為霜秋成𤣥圃外景物洞庭傍繪事功殊
　絶幽襟興激昂從來謝太傅丘壑道難忘
　　　嚴公㕔宴同詠蜀道畫圖得空字(唐/)杜　甫
　日臨公館靜畫列地圖雄劒閣星橋北松州雪嶺東華
　夷山不斷吳蜀水相通興與煙霞㑹清樽幸不空
　　　題蜀道圖　　　　　　　　　(宋/)晁説之
　山鈎樹白何年嵗流瀑可聽下無地行人愁絶却無愁
　始信宜歌蜀道易
　　題蔣永仲蜀道圖　　　　　　(宋/)程　俱
梓州别駕真雛鳳賞古探竒坐飢凍要窺瓊宇蔚藍天
直上潼江厯秦宋毎逢佳處靜盤礴流出胸中九雲夢
乾坤坱圠本無迹我獨毫端發神用戲驅萬變寄陶寫
軒豁端倪巧搏控蒼筠擢秀飽冰雪古榦撐空中梁棟
竒礓那得在山谷回首何年委堅重輪囷偃蓋屈金鐵
夭矯驚虯起巗洞春江莽蒼迷東西漢南老栁参差垂
煙中逺近見木末明星已没城烏啼平生險怪三峽水
古木巃嵸陰風吹石間雷雹殷九地出入噴薄無窮時
我身趼足半天下偃蹇故是山林姿南行灊霍北嵩洛
應接不暇空狂癡作詩寫意如捕景況有三絶窮天機
清晨對此怳自失眼中太白横峩嵋請君什襲秘緹車
恐復仙去歸無期
　　張道士蜀山圖　　　　　　　(元/)虞　集
碧玉参天是蜀山舊曽飛度厯孱顔松風上接空歌外
蘿月長懸合景間試劒丹崖秋隼疾濯纓清澗夜龍閒
君家虚靖歸來日冉冉蓬壺為憶還
　　王晉卿蜀道寒雲圖　　　　　(元/)鄧文原
巨靈何年移五岳石扇中開兩厓削峽中六月清風寒
仰視青冥何漠漠碧溪屈曲通冷泉紺葉玲瓏帶籬落
勾連石棧不可梯縹緲煙中見樓閣行行遊子㡬經年
㡬度空林愁夜鶴仙峰厯覽豈不嘉還憶白雲舊巗壑
江城過雨秋氣涼時有疎鐘度寥廓山林如此誰能為
都尉丹青深問學當年故習一銷鎔三百餘年無與角
君家珍袐在雲房六時展對忘離索我詩渠畫相後先
固應不負三生約
　　王晉卿蜀道寒雲　　　　　　(元/)吳　鎮
蜀道何年闢猨猱若畏攀雲依古木靜梵唄禪闗門野
店市未散斜傍河梁間行人自南北飛鳥互往還雞鳴
遍邨落舟行溜潺潺青松紛滿目夕陽并在山誰云畫
圖表徒然見一斑
　　題闗山圖　　　　　　　　　(元/)唐　肅
羊腸盤盤走青泥闗門晝開與天齊行人望天天可梯
只愁猿吟鷓鴣啼鷓鴣啼時車轆轆猿吟復斷車未宿
試問山靈有山來㡬車安行㡬車覆我脚未知蜀道難
何物畫圖使心酸莫嗟蜀道險如此中原﨑嶇不受履
　　蜀山圖　　　　　　　　　　(明/)貝　瓊
連峰接岫寫秦州雨洗峨嵋積翠浮石出劒門皆北向
水通鹽澤自西流松頭一片秋雲濕鳥背千盤細路幽
䇿馬匆匆度闗客何如漁父一扁舟
　　劒門圖　　　　　　　　　　(元/)傅若金
劒門天下險亦復天下壯崢嶸扼西南氣欲軋萬象石
壁摩往來風湍束奔放深蟠虚無厎峭出日月上二儀
含﨑􁃔萬古設眺望一夫或當闗强敵不敢傍胡為昔
人國恃此亦傾喪聖朝今無外皇化極浩蕩勢狹秦漢
爭治同唐虞讓乃知不在險六合德可王前年南中行
其地少平曠縣車度重隘束馬下疊嶂翻疑蜀道坦劒
閣固殊狀及此觀畫圖間闗愁西向浮雲從中來日暮
一惆悵
　　劒閣秋陰圖　　　　　　　　(明/)林　鴻
分野秦封盡山川蜀國雄塹江流地厎劒閣起天中棧
險崖頻轉蘿深月不通飛揚慙白帝開闢憶蠶叢氣候
三秋異猿聲衆壑同棟雲常礙日巖樹遞呼風客路隨
飛鳥鄉心挂落楓兹非曠達士應此泣途窮
　　劒閣圖　　　　　　　　　　(明/)王景彰
劒閣雲棧高嵯峨嘉陵江水揚清波神扄鬼鑿閟幽闃
秋風古道無人過一朝日華忽西被宇宙淋漓盪元氣
霆轟飇舉神龍迷山川草木皆生意乃知世道有晦明
蜀山萬仞如砥平聖人在位四海清
　　蜀江圖　　　　　　　　　　(元/)袁　桷
三峽盤渦灩澦堆層巒百丈鼓聲催從今盡向金牛路
杜宇深啼喚不回
　　黄荃蜀江秋淨圖　　　　　　(元/)吳　鎮
莫煙漠漠一江秋踈樹依稀見逺舟風度鐘聲來古寺
人隨鴈影過前洲雲銷碧落天無際波撼黄山地欲浮
應識箇中清絶處成都畫史筆端收
　　題蜀江雨霽圖　　　　　　　(明/)藍　智
瞿塘雨過起春瀾空翠樓臺杳藹間萬里橋西花似錦
暮雲依舊隔巫山
　　酬雍才貽巴峽圖　　　　　　(唐/)薛　氏(名濤/)
千疊雲峰萬頃湖白波分去遶荆吳感君識我枕流意
重示瞿塘峽口圖
　　題蕭梅初舊所藏錢塘王畿圖(二首/)
　　　　　　　　　　　　　　　(宋/)鄭思肖
陰山戎馬蹂京塵鎖殺宫花不識春哭問錢塘江上月
如今誰是去邠人
撫膺唁國問蒼蒼嚄唶聲中喜氣昌偷報故都忠義士
趙家天下又南陽
　　周漢長公府臨安故城二圖(二首/)　(元/)張　翥
主家樓觀鬱參差想見當年全盛時宫草細侵行輦路
苑花深覆泛舟池瑶臺仙去塵生海甲帳神來風滿旗
好在畫圖留勝蹟五雲長䕶鶴笙祠
南渡君臣建業偏不堪喬木黯風煙豈知白馬興王後
又到紅羊換刼年三輔黄圖空郡國六朝王氣𣺌山川
白頭開府歸來日應覽遺蹤一愴然
　　題江南秋晚圖　　　　　　　(明/)王景彰
十年不踏錢塘路江上晴煙渺輕素并刀誰剪秋半簾
夕陽正在西陵樹對之便欲發浩歌西風蕭蕭水増波
胥濤已入亂山去木落臺空幽思多
　　題錢塘勝覽圖　　　　　　　(明/)盧大雅
南渡衣冠委草萊危亭高處海門開雲霞都邑雄中國
月露軒窗逼上台春夢已隨流水去寒潮自領夕陽來
小樓題畫因惆悵豈獨昆明有刼灰
　　題米元暉呉興山水横卷　　　(宋/)范成大
道塲山麓接何山影落苕溪浸碧瀾只欠荷花三十里
橛頭船上把漁竿
　　為秋堂題錢舜舉所畫呉興山水圖(元/)陳　泰
畫師小景如傳神自昔水墨無丹青老錢變法米家譜
妙在短幅開煙屏煙屏咫尺互明滅赤城霞起山陰雪
松風四月五月時坐定還宜棹歌發秋堂吏隠當洪都
對畫却憶蓴絲鱸吳興山水雖可摹老錢丹青今世無
　　題申居士霅溪圖　　　　　　(宋/)韓　駒
霅溪居士買山圖碧玉峰前碧玊湖中有一丘容我老
暮年居士肯分無
　　懶拙道人苕溪曉望圖　　　　(元/)張　翥
憶昔薄游苕之城溪光近秋山曉晴連峰接嶂望不及
惟有白雲縱復横漁邨無林樹墨色㣲風忽起菰蒲聲
月從太湖東畔出直射西塞山前明人家碧玉壺中住
野舫銀河天上行酒酣時起發長嘯水厎直遣魚龍驚
老暉向亦此盤礴安知今我非三生盡搜萬象入竒筆
畫與詩境俱崢嶸吾家苕中有茅屋京塵滿鬢難為情
頓令扁舟夜入夢萬頃鷗波歸濯纓
　　米元暉苕溪春曉圖　　　　　(明/)楊　基
碧瀾堂下看鷗波曽記蘭舟向曉過滿寺白雲春樹少
兩溪㣲雨落花多蒲光煖泛煙光濕草氣濃兼水氣和
欲向畫圖尋舊蹟老懷無計奈愁何
　　米元暉苕溪春曉圖　　　　　(明/)劉　敏
渺𣺌煙蕪漾曉波餘才叨祿毎曽過揚帆估客凌晨少
擊榜漁舟出浦多山寺雨晴雲氣黯溪亭風暖鳥聲和
披圖好似蒼茫意景想前人奈逺何
　　米元暉苕溪春曉圖　　　　　(明/)胡隆成
米家名畫可誰論愛此苕溪春曉邨五色昔經虹下貫
百年俄與氣俱昏酒香春葉文魚出歌起滄浪白鳥喧
料得意行隨逺近展圖思憩樹陰繁
　　苕溪春曉圖(二首/)　　　　　　(明/)吳　倫
夜聽溪上雨曉看溪上山雨歇山更佳尚在空濛間
白雲掩疎鐘綠樹迷逺島居人想未起邨邨自啼鳥
　　秋日為方璽丞寫苕源圖　　　(明/)李日華
昔從苕上過面面是雲峰水向髙巖落橋將絶澗通㟁
花秋㸃綴崖樹晝冥濛此地神仙窟曽經住葛翁
　　蕭山圖　　　　　　　　　(元/)程鉅夫
迴首江西最上(闕一/字)山隨人性尚為蕭客行天下三十
載家住溪山第㡬橋日冷雲松朝漠漠月明風谷夜迢
迢夢回枕上聽春雨記著東園長藥苗
　　山陰春霽圖　　　　　　　　(元/)張　翥
罨畫溪頭春水波美人蘭櫂逺來過杯如賀老稽山酒
曲有吳兒小海歌樓館雲晴空翠濕汀洲花暗夕陽多
只今粉墨餘高致愁絶樵風冷薜蘿
　　題彦敬越山圖　　　　　　　(元/)趙孟頫
越山隔濤江風起不可渡時於圖中看居然在煙霧
　　題髙彦敬越山圖　　　　　　(元/)吳師道
潮平風定日落雲白山青雨乾憶得晩秋天氣浙江亭
上凭欄
　　越山清曉圖　　　　　　　　(元/)貢性之
曙光晴散越王臺萬壑千巗錦繡開欹枕僧鐘雲外落
巻簾漁唱鏡中來樹藏茅屋雞聲斷露濕松巢鶴夢回
安得畫圖分隙地移家仍住小蓬萊
　　題柴毘陵越山春曉圖　　　　(明/)李孝謙
君莫著謝公登山屐更莫問子猷泛雪舟請君試看高
堂壁髣髴李白天姥夢中遊於越山川甲天下秦闗蜀
道皆土苴柴侯晚年天機精酒酣潑墨為予寫天姥高
出東南天天台四明相蟬聯影落平湖一鑑靜正對賀
老山莊前近山青青逺山小煙霧冥濛漲春曉雲門日
出似聞鐘邪溪樹綠應啼鳥鳥啼不可聞林深不見雲
只疑空青四山合倐訝飛瀑雙崖奔極知妙手奪天造
真宰上訴天應笑獨脚山魈作鬼精偷向靈巗拾竒草
水竹江花何處灘漁郎翠蓑露未乾青帘酒家石橋右
艤舟却憶姚江干長松之下一片石竹杖芒鞵二三客
帨巾高挂白雲邊醉倚青天翠如碧
　　越山圖(為孫山/人賦)　　　　　　　(明/)廖道南
越王山中春鳥鳴越王臺下晴嵐生溪流十里龍湫杳
湖水半灣鷗嶼明何年卜築向兹土青山四面當軒户
疎松偃蹇干層霄脩竹檀欒宿深雨我聞山人孫思邈
春來瑶圃栽仙藥洞裏丹經封石函牀頭素帙披風壑
山人有子皆俊英元方供奉白玉京仲也清姿抱竒特
季子懋學揚芳聲繄昔尚平負遐志五嶽尋真了無累
矧兹蘭玉滿秋堂仰視浮雲小天地此心自足夫何圖
昔我非我今故吾禹穴冥探望東海胥潮晴泛游西湖
遥望蓬萊散霞綺金宫貝闕含蒼紫安期羨門相為徒
飇馭雲車千萬里噫嘻吁飇馭雲車千萬里
　　題魯易之四明山水圖　　　　(元/)余　闕
窗中望蒼翠春木起晨霏孤嶂纔盈尺長松未合圍蕭
蕭此仙客日日候巖扉念爾空延佇王孫且未歸
　　題三衢山水圖　　　　　　　(明/)丘　濬
我聞太末之區富山水形勝東南獨専美一川素縠皺
秋紋萬疊銀屏絢霞綺九龍作臣青翠深金溪迢遞來
鴉金婺女鏡臺雲裏現偃王玉研水中沉山趾依依僧
寺小湖心泛泛漁舟杳石橋野色曉平分古壁雲根寒
不老長松落落㡬丈强深林灌木相低昂綠蘿暗挂千
巗雨白瀑晴飛百道霜碧沙翠竹江邨路何人結屋依
雲住得非龍丘養髙所無乃安貞讀書處讀書不千萬乗
君黄冠野服甘隠淪興來垂綸釣緑水醉後荷鋤鑱白
雲白雲深處多幽侣一笑相看興容與有時綴席聯詩
篇有時對酒談今古山中之樂樂不窮髣髴尚有太古
風古風遼邈不可復坐對此圖懷此翁此翁今年年㡬
許白首林泉無恙否㡬欲為賦招隠篇招之不來奈何
汝也知不是忘世人教子已見登青雲唐虞在上有巢
許山靈不用重移文
　　陵陽春晩圖　　　　　　　　(明/)王　翰
陵陽山下林亭好更有高人為卜鄰㡬箇修篁鳴翠雨
一溪流水隔紅塵靈龍過磵能迎客幽鳥到窗如喚人
少住梁園驚嵗月春來頓覺夢歸頻
　
　
　
　
　
　
　
　
　
　
　
　
　
　
　
御定厯代題畫詩類巻四
　欽定四庫全書
御定厯代題畫詩類巻五目錄
　　地理類
　　　觀明州圖(宋王安石/)
　　　䖍州八境圖(宋蘇軾八首/)
　　　題馬逺信(州/)圖(元納延/)
　　　康州圖(明陸弼/)
　　　髙彦敬黄州雲山圖(元馬祖常/)
　　　題王仲𢎞縣尹所藏髙彦敬尚書巴陵山水圖(元/)
　　　　(郯韶/)
　　　西江圖(元吳師道/)
　　　張司徒所畫山國圖歌(明顧璘/)
　　　楚山秋曉圖(金劉迎/)
　　　跋伯玉命簡之臨米元章楚山圖(金麻九疇/)
　　　楚山清曉圖(元元好問/)
　　　題洪谷子楚山秋晩圖(元鄧文原/)
　　米敷文楚山清曉卷(元鄧文原/)
　　普照寺楚山圖(元郭畀/)
　　題楚山春曉圖(元文矩/)
　　荆洪谷楚山秋晩圖(元黄公望/)
　　洪谷子楚山秋晩(元吳鎮/)
　　楚山清暁圖(明李日華/)
　　題米元暉楚江清曉圖(元王惲二首/)
　　題楚江清曉圖(元丁復/)
　　題楚江清曉圖(元鄭東/)
　　題楚江秋曉巻(元韓奕/)
　　題楚江秋曉巻(元胡奎/)
　　題燕穆之楚江秋曉圖(元俞行之/)
　　燕穆之楚江秋曉圖(元秦衡/)
　　燕穆之楚江秋曉圖(元沈應/)
　　題楚江秋曉巻(元賀言/)
　　題趙松雪楚江清曉(元于立/)
　　題楚江秋曉卷(元吳文泰/)
　　題燕穆之楚江秋曉圖(元瞿旼/)
　　題燕穆之楚江秋曉圖(元曹恕/)
　　題楚江秋曉卷(元僧普震/)
　　題楚江秋意圖(明楊基/)
　　楚江清逺圖(明張羽四首/)
　　題燕穆之楚江秋曉圖(明陳寛/)
　　楚江晴曉圖(明吳文恭/)
　　題鄭德彰員外所藏高彦敬畫楚江春曉圖(明藍/)
　　　(智/)
　　楚江秋曉卷(明沈周/)
　　楚雲湘水圖歌(元龔璛/)
　　題晴川圖(元岑安卿/)
　　清江圖(元貢性之/)
　　題洋江林彦禎所藏洋江春晚圖(明陳亮/)
　　太平寺水(宋楊萬里/)
　　　題馬逺十二水(明王世貞/)
　　　逺覽圖(明廖道南/)
　　　江皋圖(明李延興/)
　
　
　
　
　
　
　
　
　
　
　
　
御定歴代題畫詩類卷五目錄
　欽定四庫全書
御定厯代題畫詩類巻五
　　地理類
　　　觀明州圖　　　　　　　　　(宋/)王安石
　明州城郭畫中傳尚記西亭一艤船投老心情非復昔
　當時山水故依然
　　　䖍州八境圖(八首/)　　　　　　(宋/)蘇　軾
　坐看奔灘繞石樓使君髙㑹百無憂三犀竊鄙秦太守
　八詠聊同沈隠侯
　濤頭寂寞打城還章貢臺前莫靄寒倦客登臨無限思
　孤雲落日是長安
　白鵲樓前翠竹堆營雲嶺路若為開故人應在千山外
　不寄梅花逺信來
　朱樓深處日㣲明皁蓋歸時酒半醒薄暮漁樵人去盡
　碧谿青嶂繞螺亭
　使君那暇日參禪一望叢林一悵然成佛莫教靈運後
著鞭從使祖生先
却從塵外望塵中無限樓臺煙雨濛山水照人迷向背
只尋孤墖認西東
煙雲縹緲鬱孤臺積翠浮空雨半開想見之罘觀海市
絳宫明滅是蓬萊
回峰亂嶂鬱參差雲外高人世得知誰向空山弄明月
山中木客解吟詩
　　題馬逺信州圖　　　　　　　(元/)納　延
昔解靈溪纜相將下信州人家臨水岸鼓角起城頭雲
積龜峰雨江分蠡澤秋開圖見山郭千里思悠悠
　　康州圖　　　　　　　　　　(明/)陸　弼
亂山無徑不通樵漁舍陰陰映綠蕉樹杪泥乾江水落
邨邊沙白瘴煙消
　　髙彦敬黄洲雲山圖　　　　　(元/)馬祖常
雲山萬疊江南岸江北髙樓眺望時晴靄蔽虧橋過市
夕霏薈蔚樹連枝行人不帶遮塵帽遊客嘗攜注酒巵
我有故園淮水上竹岡相接到黄陂
　　題王仲𢎞縣尹所藏髙彦敬尚書巴陵山水圖
　　　　　　　　　　　　　　　(元/)郯　韶
尚書愛畫山落筆生逺色㣲茫洞庭野迥與湘渚隔青
山迤邐盤春空江波欲落江水重望中雲夢開七澤猨
啼直與巴陵通王郎家住巴陵道按圖只説巴陵好巴
陵女兒歌竹枝㣲風落日行人少山中春雨生石田柴
門流水聲濺濺釣竿長日倚沙樹扁舟中閣生晴煙愛
此只合山中住十年作官不歸去髙堂見畫夜夢之墓
中離離濕秋露白頭官滿思轉多江南酒美仍蹉跎人
生得意夜行樂酒酣且和巴陵歌王郎王郎奈爾何
　　西江圖　　　　　　　　　　(元/)吳師道
西山翠湧大江流厯厯開圖記昔遊寂寞滕王舊時閣
秋風斜日下城頭
　　張司徒所畫山國圖歌　　　　(明/)顧　璘
滇南一道盤雲上永昌巍巍更西望水流直入洱海深
陸地芙蓉矗相向小石紛磊磊大石髙盤陀連空互撐
疊仰睇青嵯峨攢峰插牛斗飛澗懸天河崩崕傾斷下
無地但見猿猱挂罥號煙蘿丹砂空青的皪巖阿寳玉
夜炯靈光盪摩天門洞開紫宫逶迤玉女對侍星官駢
羅至髙之極始見此遼絶下奈諸方何馬蹄緘鐵尚不
得度行人跛鼈焉能過我生水國多見水不圖山髙乃
如此畫家山水貴相半吁嗟誰悉寰區理南園大老司
徒公維山降神為世雄晚張能事發新格盡吐磈礧之
心胷引縑迅埽鳴長風顛林倒壑貌不同蒼雲黯慘喧
霹靂白日照耀開鴻濛蛟龍盤拏古木死螮蝀漂疾飛
梁通千巒萬嶂堆墨華忽然平曠披風沙楪榆開鑿巂
君國桃源㸃綴秦人家孤城四面削𤣥壁危樓仄立明
丹霞時清頗知官府靜化逺亦愛蠻夷嘉老翁戲獵逐
黄犬嬌女明妝簪素花形勝分明在指顧風俗想像増
咨嗟騰衝靡莫餘千里部落㣲茫分逺邇更揮淡墨灑
餘姿遂使天涯窮尺紙昨逢伯子示此圖瞠目驚歎從
前無乃知山嶽氣磅礴不用濫漫談江湖今之好山有
二老太原司馬吳門都見此寄書定相索公乎公乎須
寫數本萬里絡繹傳吾徒
　　楚山秋曉圖　　　　　　　　(金/)劉　迎
山娟娟江茫茫緣山林木老已蒼穿林細路縈羊腸汀
洲人家蘭杜香兩山秀出江中央宛如雙劒森鋒鋩層
巒架空化寳坊墖波突兀一氣傍雞聲喔喔林鳥翔顧
瞻曙色開東方清風宿霧方蒼涼兜羅緜網淡平野紫
磨金餅暾扶桑櫓聲才動欲離岸鐘韻已殘猶殷牀當
年有米維楚狂生子亦復肖阿章想從乃翁住朝陽收
拾山綠餐湖光膝前翰墨觀琳琅此圖戲出遂擅場彼
衆史者何敢當不然安得牙籖犀軸古錦囊賞覽一朝
蒙古皇
　　跋伯玉命簡之臨米元章楚山圖(金/)麻九疇
巴東峽壁如駮霞天鑿荆門當虎牙下有奔湍沉碧沙
直衝北固如投家雲煙昏曉互明滅朝看沃日莫吞月
逺山如指近如拳過客那知空一瞥髙人廬此恨來晩
不厭孤篷疊往返莫言造物好窮人許大乾坤富君眼
以心為鏡照諸山山如人面紛殊顔扁舟日日青山上
青山却在滄波間人道癡兒固貪取我怪髙人亦如許
已將胷次衽長江更把豪端扛巨楚薺列楓林葉浮舸
巧促魁梧入么麽丈尋收拾無邊春千里遊遨坐中我
自此頭呉尾甌越蠻煙五月髠人髮江山多處乃爾毒
始信中原天下甲楚山可覽不可上水氣昏昏且多恙
畫山縱不到真山有楚之峰無楚瘴靜明居士見山饞
想在庵中得飽参戲呼老李臨君畫已坐君貪我更貪
　　楚山清曉圖　　　　　　　　(元/)元好問
雨潤煙濃十二峰雲間合有楚王宫遥知别後西州夢
一抹春愁淺淡中
　　題洪谷子楚山秋晚圖　　　　(元/)鄧文原
舊知洪谷古先儔五尺横圖見十洲千嶂排空青玉立
一江流水白雲浮琱簷共話當年雨丹葉誰憐滿徑秋
最是無聲詩思好恍然身在赤城遊
　　米敷文楚山清曉巻　　　　　(元/)鄧文原
濛濛煙樹楚江湄寂寞漁邨䕶短籬雲夢舟中春睡足
醉餘猶記牧之詩
　　普照寺楚山圖　　　　　　　(元/)郭　畀
白衣處士息羣機髙閣登臨送夕暉吳地荒涼征馬盡
楚山空闊斷鴻飛畫(一作/圖)間墖影來朱户月落鐘聲隠
翠㣲直下先人敝廬在暮年蓮社得相依
　　題楚山春曉圖　　　　　　　(元/)文　矩
荆門雪霽江樹芳巫峽冉冉愁雲長山猨杜鵑叫落日
風灑路沐何蒼涼六龍從東來曉氣開扶桑天髙雨絶
人事變解環結佩空相望渚宫西澨連三湘畫中隠隠
聽鳴榔安得置我淒其旁為君一曲歌滄浪
　　荆洪谷楚山秋晩圖(有序/)　　　(元/)黄公望
　洪谷子有云吳道子畫山水有筆而無墨項容有墨
　而無筆吾當采二子所長成一家之格以此則知其
　未嘗不好古而亦未嘗不好學今太樸先生近
　購所畫楚山秋晚圖骨體夐絶思致髙深誠有合於
　斯語非南宋人所得夢見也因賦以短句
天髙氣肅萬峰青荏苒雲煙滿户庭逕僻忽經黄葉下
樹荒猶聽午雞鳴山翁有約談真訣野客無心任醉醒
最是一窗秋色好當年洪谷舊知名
　　洪谷子楚山秋晩　　　　　　(元/)吳　鎮
洪谷仙去五百年丹青流落何翛然九疑之山何突兀
亂雲慘澹秋風前尋幽忽有蓬萊仙歌聲隠約清溪邊
蕭蕭木葉下無際不見歸來張季船前邨後邨髙復下
逺渚近渚斷又連夕照遲遲俯西川樹底人家起碧煙
巻中妙境無窮已揮毫聊爾紀新篇
　　楚山清曉圖　　　　　　　　(明/)李日華
門前溪曲流花逺屋後山髙見月遲剛道巫雲多旖旎
楚山偏覺富情思
　　題米元暉楚江晴曉圖(二首/)　　(元/)王　惲
元暉筆力儘清雄兩岸青山似越中六鑿近年攘欲盡
蒼煙無復曉冥濛
江邊墟落靜荒煙林隖依然井臼全若比石壕更瀟灑
入山多避過都錢
　　題楚江清曉圖　　　　　　　(元/)丁　復
海色澄明霞欲生白煙樓閣靜崢嶸青楓江上船已發
苦竹嶺頭人未行
　　題楚江清曉圖　　　　　　　(元/)鄭　東
樹碧江寒日出遲青山雲起亦多時㡬回船屋緣貪睡
佳氣朝來竟不知
　　題楚江秋曉圖巻　　　　　　(元/)韓　奕
蒼茫巫峽曉揺落楚天秋神女千年廟商人萬里舟詩
中曽想賦畫裏毎思遊江海平生志窮經老一丘
　　題楚江秋曉巻　　　　　　　(元/)胡　奎
日出楚山碧照見龍鱗波扁舟何處即解唱竹枝歌神
女朝雲裏啼猿秋樹多蒼梧望不極逺意當如何
　　題燕穆之楚江秋曉圖　　　　(元/)俞行之
本自為農住一丘却攜書劒厯河洲龍門碣石尋常到
鴈宕天台汗漫游風舸順流如驟馬人生隨處若浮鷗
夜來又作江湖夢剰水殘山總是愁
　　燕穆之楚江秋曉圖　　　　　(元/)秦　衡
㡬聲哀角起寒譙一夜清霜脆栁條浦嶼未明滄海日
客㠶應發楚江潮山經太白西來險鴈轉衡陽北去遥
愧我無才重弔屈忠魂千古有誰招
　　燕穆之楚江秋曉圖　　　　　(元/)沈　應
曽記蒹葭水廟東客心爭渡曉雞中平蕪落月三湘路
千里孤舟一鴈風别去鄉闗猶在夢老來江海尚飄蓬
何因得似閒鷗鳥兩兩沙邊睡正濃
　　題楚江秋曉卷　　　　　　　(元/)賀　言
月落楚江空秋林待日紅船開飛葉雨人渡長潮風閣
影濤聲外山形曙色中神仙問何在有路想難通
　　題趙松雪楚江清曉　　　　　(元/)于　立
曽從江上繫孤舟𣺌𣺌清江萬里流兩岸青山春正曉
一聲鳴櫓下揚州
　　題楚江秋曉巻　　　　　　　(元/)呉文泰
碧水連空入望深匡廬秋色正蕭森曙分巴峽猿聲斷
月落湘潭鴈影沉宿霧收邊橫荻渚炊煙起處隔楓林
何因得似歸來棹笑傲衡門自楚吟
　　題燕穆之楚江秋曉圖　　　　(元/)瞿　旼
木落秋江露濕衣放舟有客候潮歸煙霞髣髴天將曙
星斗升沉影漸稀避弋鴈鴻投渚宿忘機鷗鷺傍人飛
巫山巫峽曽登覽猶憶題詩在翠㣲
　　題燕穆之楚江秋曉圖　　　　(元/)曹　恕
空江煙霧曉㣲茫潮落沙寒洲渚長颿拂曙光開夢澤
鴈將秋色渡瀟湘荻花團露輕盈雪楓葉迎霞逺近霜
倚棹令人添逺思漁歌欸乃起滄浪
　　題楚江秋曉巻　　　　　　　(元/)僧普震
楚江秋向曙畫裏景依然旭日浮波面涼風動樹顛同
來桃葉渡相並木蘭船欲問西洲信潯陽何許邊
　　題楚江秋意圖　　　　　　　(明/)楊　基
萬里巴江入海流水空天濶鴈行秋楚歌未斷秋風起
一段青山一段愁
　　楚江清逺圖(為沈倫畫并寓九/曲山房作  四首)　(明/)張　羽
煙霏亂晴旭遥見西林山憶歸東湖逺人家春樹間荆
扉映水掩應待龎公還
坐愛西山翠手板方支頤白鳥逝如彼孤雲淡若斯誰
能閒料理空滯還山期
郢水不可極荆門望漸㣲青山將落照徧映酒家扉漁
梁夜爭渡知是醉巫歸
潮落寒沙廣蒼然逺山暮何處罟師歸自識門前樹披
圖憶所厯髣髴松溪渡
　　題燕穆之楚江秋曉圖　　　　(明/)陳　寛
五更人語覺潮生估客㠶檣候曉行樹色未分雲夢澤
雞聲已動漢陽城天空畫角吹霜盡月落銀河入斗橫
欲問楚南千古事至今江水為誰清
　　楚江晴曉圖　　　　　　　　(明/)吳文恭
曨曨曙光起湛湛江楓白河漢縱復横分明見秋色天
空爽氣清露濕千峰碧㣲茫雲夢渚迢遞潯陽宅五栁
高且疎涼風正蕭瑟孤鶴横江來扁舟正攜客
　　題鄭德彰員外所藏髙彦敬畫楚江春曉圖
　　　　　　　　　　　　　　　(明/)藍　智
旭日未出羣山昏蒼茫楚江多白雲芳洲無人采蘅杜
落花飛絮春紛紛晴嵐滿户漁家曉花枝髣髴聞啼鳥
巫陽夢斷三峽空湘渚愁深九疑小文彩風流髙尚書
如此江山歸畫圖平湖煙靄水空濶陰壑松檜天糢糊
左司郎官何處得髙堂紫翠生春色是中疑有五湖人
一葉扁舟蕩空碧風塵兵革浩茫茫對此便欲歌滄浪
碧梧翠竹生髙岡豈無彩鳳鳴朝陽
　　楚江秋曉巻　　　　　　　　(明/)沈　周
天連湘漢水悠悠水色㣲茫接素秋殘月已沉三國恨
亂雲初㪚九疑愁南方流落身將老西候蕭條客倦遊
欲採蘋花恨無伴美人迢遞隔滄洲
　　楚雲湘水圖歌(謝張師/䕫教授)　　　　(元/)龔　璛
離騷之國㡬千里十幅蒲㠶順風駛順風猶須兩月程
伊誰移來墮書几張君墨妙游戲爾亂峰因君接天起
蒼然古木摧不死君應曽隠茅屋厎得非是間種蘭芷
慘澹經營那及此松連閣上聽秋聲讀書眼花字如蟻
玉立長身挾童子披圖置我平生喜憶昔詩家愛許渾
凌敲荒臺尋舊址云何姑孰大江邊望湘潭雲尺有咫
我今識君意總為詩科理雲兮楚之雲水兮湘之水迴
鴈夕陽銜一葦山高見衡岳江逺㑹南紀君兮君兮可
奈何我詩敢劘屈賈壘
　　題晴川圖　　　　　　　　　(元/)岑安卿
清溪粼粼生淺花曉日倒射揺金沙翩然雙鷺下危石
玉雪照影無纎瑕溪邊小景入畫圖青煙綠樹漁翁家
漁翁歸來歌未終鷺鷥忽起蘆花風回眸遥望不可極
但見白玉飛青空昔年夜宿瀟湘浦徹曉不眠聽急雨
解衣曳杖立沙頭何似今朝得容與長安馬寒泥没腹
雪滿朝衣凍肩縮試令援筆題此圖長篇應賦歸來曲
　　清江圖　　　　　　　　　　(元/)貢性之
江驛背孤城江流繞舍清露枰松下奕驛騎栁邊行帆
落晴窗影鐘傳雨寺聲堆牀餘簡帙列座總耆英燕語
能留客鷗馴解結盟詩郵趨堠吏衙鼓集闗兵薄俸尊
仍滿新知蓋屢傾不才翻自媿何以答深情
　　題洋江林彦禎所藏洋江春晩圖(明/)陳　亮
江上曉來晴春波鴨綠生山雲半斂色汀芷盡含榮野
艇乗潮去官橋隔岸横亭中舒眺者猶有愛鵝情
　　太平寺水(郡人徐交畫/清濟貫河)　　　　(宋/)楊萬里
太平古寺刼灰餘夕陽惟照一塔孤得得未看還不樂
竹莖荒處破殿虚偶逢老僧聽僧話道是壁間留古畫
徐先紀筆今百年元師相傳妙天下壁如雪色一丈虚
徐生畫水纔盈堵横看側看只麽是分明是畫不是水
中有清濟一線波横貫萬里濁浪之黄河雷轟電巻儘
渠猛獨清元自不隨他波痕盡處忽掀怒攪動一河秋
色暮分明是水不是畫老眼向來元自誤佛廬化作金
柂樓銀山雪摧風打頭是身飄然在中流奪得太一蓮
葉舟僧言此畫難再覓官歸江西却相憶并州剪刀剪
不得鵝溪疋絹官莫惜貌取秋濤懸坐側
　　題馬逺十二水　　　　　　　(明/)王世貞
上帝兩帶垂長江黄河流崑崙觸天漏下貯海一抔震
澤與洞庭匯作東南漚風雲出千變日月浴雙輈泓渟
寫秋星蕭瑟競素秋木落清淺出石壓琮琤抽其細沫
貫珠巨者膏九州誰能傳此神毋乃宋馬侯解衣盤礴
初已動馮夷愁天一臆間吐𣲖九筆厎收生綃十二幅
幅幅窮琱鎪憶昔進御時陡豁神龍眸遂令大同殿濤
聲撼牀頭六宫攝其魄所以不欲留楊妹即大家女史
司校讐朱填六玉箸墨宛四銀鉤錦標賜兩府青湘潤
千秋晴牕乍開閲如練沾衣褠恍作銀漢翻浸我白玉
樓當其鬱怒筆褶表騰蛟虯及乎汨舒徐遥頸延鶩鷗
動則開智樂淵然與心謀老師鑑湖曲興盡剡溪舟左
壁桑氏經右圖供卧游那能學神禹胼胝終荒丘
　　逺覽圖(為尹元夫乃翁/題兼與張文邦)　　　　(明/)廖道南
揚舲憶昔辭江國朝遊黄鶴暮赤壁五老香爐積煙紫
九華蓮葉凌空碧三山二水入金陵龍蟠虎踞髙霞蒸
雨花徙倚雞鳴望天界迴翔牛首登感慨浮生忽南北
春光閲盡還秋色夜宿波濤狎白龍寒棲島嶼鄰丹極
英雄聚首築黄金況復鈞天聞古音鵬雲蔽天九萬丈
鯨海噴雪三千尋達人大觀忘爾我造化蘧廬無不可
劒倚層雲日月低槎横南斗星虹墮君即當年尹彦明
蒼顔白髮餐芝英雲陽山深列仙集頓覺兩腋靈風生
羽衣翩翩千萬里安期羨門何足齒兩都賦就擲金聲
誰能復續張平子
　　江皋圖　　　　　　　　　　(明/)李延興
江晩月未上白煙滿芳洲雨止山氣佳衡扉在巖幽浦
　迥沙漫漫松聲露浮浮水田旱稻熟稍欣獲有秋曠爽
　來清風朱夏炎敲收野人樂江居垂綸水西頭得魚送
　隣家酒好仍見留童丱喜相隨浩歌送飛鷗古時放達
　人傲睨輕王侯焉能繫塵鞅憧憧為身謀
　
　
　
　
　
　
　
　
　
　
　
御定歴代題畫詩類巻五
　欽定四庫全書
御定厯代題畫詩類巻六目錄
　　地理類
　　　李思訓畫長江絶島圖(宋蘇軾/)
　　　江山萬里圖(元王惲二首/)
　　　江山萬里圖(元陳樵/)
　　　江山萬里圖(元宋无/)
　　　題江山萬里圖(元陶宗儀/)
　　　萬里江山圖(元僧善住/)
　　　萬里江山圖(明王禕/)
　　　江山萬里圖(明陳秀民/)
　　　千里江山圖(元李俊民/)
　　　題蕭照江山圖(元栁貫/)
　　　題龔翠巗江山圖(元華幼武/)
　　　江山圖(明湯顯祖/)
　　　題盧元佐所藏江山圖(明髙遜志/)
　　題長江萬里圖後(元王惲/)
　　商學士萬里圖(元馬祖常/)
　　子久萬里長江圖(元呉鎮/)
　　題長江萬里圖(元丁復/)
　　長江萬里圖(元丁鶴年三首/)
　　題僧巨然長江萬里圖(明汪廣洋/)
　　長江萬里圖(明楊基/)
　　題夏禹玉長江萬里圖(明陸完/)
　　題長江萬里圖(明唐文鳳/)
　　長江萬里圖(明楊慎/)
　　題長江萬里圖(明沈周/)
　　龎才卿畫長江圖(金趙秉文/)
　　長江圖(元牟巘/)
　　題顧氏長江圖(元戴良/)
　　題江貫道長江圖(明黄觀/)
　　題江參長江圖(明陶琛/)
　　長江偉觀圖(明錢宰/)
　　題史引之所藏長江六月圖(明顧清/)
　　題桑直閣江山勝槩圖(明王佐/)
　　江山勝覽巻(明陳振/)
　　宋駙馬王詵江山勝覽圖(明顧應祥/)
　　題江湖勝覽圖(明陳昌/)
　　題江湖勝覽巻贈李彦暉(明張和/)
　　江湖勝覽巻(明姚綸/)
　　瑩禪師房觀山海圖(唐李白/)
　　題海圖屏風(唐白居易/)
　　觀王美人海圖障子(唐梁鍠/)
　　讀山海經圖(宋歐陽修/)
　　題觀海圖(元黄溍/)
　　題觀海圖(元丁復/)
　　李遵道海嶽圖(元鄭元祐/)
　　題海峰圖(明王世貞/)
　　自和因思國史燕穆之傳稱其知明州革輕悍鬬
　　　爭之俗及今海潮圖作(宋晁説之/)
　　題海昌秋潮圖(明金肅/)
　　海潮圖(宋樓鑰/)
　　海潮圖(元袁桷/)
　　題海潮圖(元柳貫/)
　　古觀潮圖(元楊維楨/)
　　題潮出海門圖(宋陳造二首/)
　　題童壽卿潮出海門圖(宋王炎/)
　　浙江潮圖(元劉因/)
　　浙江潮圖(明張以寧/)
　　錢塘江潮圖(明李東陽/)
　　錢舜舉江潮圖(明張寧/)
　　春雨晚潮圖(元吳師道/)
　　趙千里夜潮圖(元王冕/)
　　題夜潮圖(元謝應芳/)
　　　為詹同文題浙江月夜觀潮圖(明劉基/)
　　　李嵩宋宫觀潮圖(明張憲/)
　　　題月落潮生圖(明張以寧/)
　　　題閻立本職貢圖臨本(金趙秉文二首/)
　　　閻立本職貢圖(金閻長言/)
　　　胡䖍取水蕃部圖(元虞集/)
　　　題胡䖍汲水蕃部圖應制(元掲傒斯/)
　　　題西域圖(明陸淵/)
　　　題日本僧雲山千里圖(明張以寧/)
　　　題李都督朝鮮圖(明洪瞻祖/)
　
　
　
　
　
御定厯代題畫詩類卷六目錄
　欽定四庫全書
御定厯代題畫詩類卷六
　　地理類
　　　李思訓畫長江絶島圖　　　　(宋/)蘇　軾
　山蒼蒼江茫茫小孤大孤江中央厓崩路絶猿鳥去惟
　有喬木攙天長客舟何處來櫂歌中流時抑揚沙平風
　輭望不到孤山久與船低昂峨峨兩煙鬟曉鏡開新妝
　舟中賈客莫漫狂小姑前年嫁彭郎
　　　江山萬里圖(二首/)　　　　　　(元/)王　惲
　勝覽何人作此圖雄誇天險亦區區經營意匠羣工上
　慘澹風煙百戰餘並轡相夷嗤宋魏舞干來逺美唐虞
　只今一統無南北正要懷柔謹厥初
　江山列地出新圖限隔東南見奥區與校廟謨雖有間
　細看邊備到無餘忌功去玠甘捐蜀併力亡金笑假虞
　千古美芹高議在不應成敗論終初
　　　江山萬里圖　　　　　　　　(元/)陳　樵
生憎李郭畫山川鑿破鴻濛混沌圓尺地寸天都剪碎
女媧鍊石是何年
　　江山萬里圖　　　　　　　　(元/)宋　无
咫尺寒流千萬峰湍聲寂寂暮猿空買船欲泛春潮雨
楚樹吳雲是畫中
　　題江山萬里圖　　　　　　　(元/)陶宗儀
滚滚長江出全蜀一派波濤瀉寒玉天設巨塹鴻濛先
厥德靈長紀南服濫觴岷松畧巴梁分源崌崍走豫章
吐吞沅灃引沱澨包括洞庭納鄱陽玊壘蛾睂兩磅礴
石鏡武擔連劒閣合江西頭萬里橋漢使入呉曽駐泊
丈人拔地髙青城翠浪起伏勢東傾雪山去此知幾許
一覽如隔芙容坪丞相祠前森老栢支機石在君平宅
浣花溪碧草堂幽越王宫殿成狼籍中巖林泉佳處多
相傳嘗栖諾詎那慈姥老龍亦共止巖阿小寺埋薜蘿
渡瀘亭對諸夷路尚疑果從何處渡魚復浦中八陣圖
前後縱横經緯布灩澦散髮怒莫攖黒石獰惡荼槽并
巫峽之險復愈此凝真觀前加震驚十二峰巒羅翥鳳
船過神鴉管迎送吒灘直接歸州灘自昔號為人鮓甕
黄牛廟睇黄鶴樓雲夢澤通鸚鵡洲赤壁臨皋纔尺咫
琵琶亭下蘆花秋匡廬雄尊五老立大孤小孤遥旅揖
彭郎磯前即馬當九華采石青戢戢鍾阜龍蟠奠九州
石頭虎踞當長流北固紆徐鐵甕堅金焦兩㸃猶浮漚
春申墓陰鵝鼻嘴角力狂瀾障厓趾煙水瀰漫豁海門
亘古朝宗從此始彼美畫師儒林英天機所到雙眼明
拂拭素繭埽𤣥瀋閉户不聞風雨聲老夫平生山水癖
白首卧游還厯厯客持卷軸請我觀題詩聊復識疇昔
　　萬里江山圖　　　　　　　　(元/)僧善住
巴水沄沄巴峽青月明客淚墮猿聲眼中已識瞿塘路
剰水殘山懶問名
　　萬里江山圖　　　　　　　　(明/)王　禕
昔年曽作子長游萬里江山一客舟攬得瑰竒滿胸臆
怪來開卷思悠悠
　　江山萬里圖　　　　　　　　(明/)陳秀民
曹郎胸中墨數斗筆下煙雲千萬重崑崙積石泰華接
瀟湘雲夢銀河通岷峨翠流三峡水衡嶽青連五老峰
清溪九曲處士屋丹霞百丈神仙宫下有臨淵欲墜之
靈石上有參天不老之長松嵐光雨氣迷逺近咫尺萬
里將無窮誰知大地山河境乃在氷縑意匠中我今撫
巻三歎息畫史真能奪化工
　　千里江山圖　　　　　　　　(元/)李俊民
筆下江山取意成一峰未盡一峰生憑誰試向行人問
水郭煙邨第㡬程
　　題蕭照江山圖　　　　　　　(元/)栁　貫
荻浦楓林宿暮煙夕陽收盡月浮灣騷人一曲江南思
彈徹箜篌送鴈還
　　題龔翠巗江山圖　　　　　　(元/)華幼武
山雲白白樹青青正是江南第一程却憶西津舊時路
黄沙漲滿少人行
　　江山圖　　　　　　　　　　(明/)湯顯祖
地坼東南一半無天傾西北㡬雄都秦皇不合求仙去
眼見江山是畫圖
　　題盧元佐所藏江山圖　　　　(明/)高遜志
結茆曽住白雲間遊宦多年客未還開巻偶然鄉思動
數峰渾似鄂州山
　　題長江萬里圖後　　　　　　(元/)王　惲
穉年屋居三十春老境誰遣東南奔去秋有詔待使節
北自弼衞官甌閩閩中水淺百味澹但覺草木多精神
展放江山萬里圖巻中瀟灑似堪娛寄聲故國游觀客
卜築蘇門儘可居
　　商學士萬里圖　　　　　　　(元/)馬祖常
曹南商君儒家子身登集賢非畫史酒酣氣豪不敢使
揮灑山水在一紙咫尺萬里乾坤意人言造物真兒戲
盤紆流動各有象變化歘忽風雲至吾觀崑崙西月出
更觀扶桑東日生形勢開合限内外分野上合星辰精
大禹鑄九鼎鄒衍别九州豈但草木異乃有鬼魅憂噫
嘻奉常官祿薄百錢縫囊貯丘壑為爾作歌還一噱何
年淮南戴青箬
　　子久萬里長江圖　　　　　　(元/)吳　鎮
一峰胸次多礧礧興寄江山尺素間南北横分疑作限
西東倒注未曽還山圍故國人非舊水遶重城樹自閒
尤羨箇中時序換昔年禹玉豈容攀
　　題長江萬里圖　　　　　　　(元/)丁　復
天不限南北人方樂耕漁承平百年日慷慨萬里圖恍
然舊遊地浩蕩清興發放船白帝城下秋載酒黄牛峽
中月明發古夷陵為放姜詩井披蓁罥修筒寒花汲空
冷湍流激柔櫓崚下荆門灘荒藤漢景廟落日還登攀
霞沈宜都驛夜宿松滋渡水色瑪瑙光緐星粲無數荆
南亦坂郢章華猶故臺壞堤明斷鏃團沙如粟堆雨休
雲夢澤天空洞庭水曹瞞敗軍處殘灰餘故壘仙人白
雲表招手為我留待網嘉魚穴銜華黄鶴樓醉來思禰
衡憤起叱黄祖不見人間來鳳皇何用筵前賦鸚鵡磯
頭若蹲虎江流多怒聲客枕不成寐已在潯陽城飛瀑
瀉銀河匡廬倚天碧遥憶義熙人黄花空好色黄陵二
女廟小姑江上頭舟人問風水㡬日到揚州月色過馬
當長風沙在眼鴈投秋浦雲鴉啼戍樓晩蕪湖水東注
逆磯無迴波兩山隔江滸倒浸雙青蛾抵掌女媧石浩
然歌白紵太真然犀真自愚謫仙騎鯨竟何去黄須天
子七寳鞭曽挂當塗道邊樹一百二十里樹色連長干
豪將多反覆都邑無時安金蓮曉歩滅玊樹朝歌䦨千
載空舊迹令人起長歎天運開昌期地險亦何有年年
江上春東風入楊栁往來白下亭日夕金陵酒僰船出
金焦越賈行松維況聞巴人婦半是吳女兒我生亦何
幸白首無亂離所願億萬年永永長如斯
　　長江萬里圖　　　　　　　　(元/)丁鶴年
右逾越嶲左蓬壺萬里提封入壯圖斷石雲屯山擁蜀
驚濤雪立海吞吳蟠桃有實來青鳥若木無枝駐赤烏
秦漢經營人盡去獨留形勢在寰區
　　長江萬里圖(二首/)　　　　　　(元/)丁鶴年
長江千萬里何處是儂鄉忽見晴川樹依稀認漢陽
長嘯還江國遲回别海鄉春潮如有意相送過潯陽
　　題僧巨然長江萬里圖　　　　(明/)汪廣洋
老禪好畫如好禪不到覺悟不肯息一朝縱筆恣揮灑
萬里長江落胸臆我聞大江之水出岷山漢江之水出
嶓冢兩江合流東向趨霧滃雲蒸變俄頃此圖乃獨見
源委豈與尋常畫師比地形筆勢俱兩全白璧黄金謾
堆几又聞瞿塘之險天下無江水倒瀉山糢糊烏石灘
高浪濤急白帝城荒古木疎枯藤挂壁下猿狖苦竹緣
江啼鷓鴣展圖不得一見此令我扼腕長嗟吁世間好
畫豈易得討論應須待裴迪欲追太史賦逺遊直上岷
峩看晴碧
　　長江萬里圖　　　　　　　　(明/)楊　基
我家岷山更西住正見岷江發源處三巴春霽雪初消
百折千回向東去江水東流萬里長人今漂泊尚他鄉
煙波草色時牽恨風雨猿聲欲斷腸
　　題夏禹玊長江萬里圖　　　　(明/)陸　完
雲山蒼蒼江漠漠紹興年間夏珪作珍重須知應制難
巻尾書臣字端恪却憶當時和議成偏安即視如昇平
惟開緝熙較畫史兩河淪棄無人爭斯圖似寫南朝土
還有樓臺在煙雨釣叟棊翁不可呼漁舟野店誰能數
但覺層層境不同林泉到處生清風意逺筆精工莫比
只許馬逺齊稱雄中原殷富百不寫良工豈是無心者
恐將長物觸君懷恰宜剰水殘山也畫終思效一得愚
更把飛鴻添在圖願君且向飛鴻問五國城頭信有無
　　題長江萬里圖(為蜀人趙/中道賦)　　　(明/)唐文鳳
一塵老屋城南隅讀書樂道非愚夫西川有客踏秋雨
訪予手把長江圖披圖細數經行處天山白積銀為樹
冰澌暖沁六月流雪波怒向三巴注蜀江溶溶逺紓迴
巨靈擘破巫峽開勢雄地束不得逞直走萬文疑奔雷
瞿塘灩澦天下險巨石雙分鋭磨剪盤渦毎憂巨浸深
冷噴猶嫌急波淺人鮓甕頭雲結愁飢蛟晝舞寒風秋
至喜亭邊可貰酒秭歸縣前仍艤舟荆湘蕩漾平於掌
蒲帆箭疾飛雙槳蒼龍山露翠煙中白虹水接銀河上
岳陽樓高明月光仙人踏破鶴背霜玉簫吹碎丹鳳語
寳劒拭動青蛇光洞庭茫茫接彭蠡千里相望同尺咫
無情五老蒼顔凋含羞二姑黛鬟美楊瀾瀦滀鄱湖寛
水府馮夷嚴守闗明珠泣墜淵客怨冰綃織就鮫人閒
􁀙磯秉靈孫小女冷風倐度神巫語客回盡望江東雲
鳥歸帶得淮南雨須臾放棹下金陵蓬萊宫闕高崚嶒
聖人黄衣御宸極紫霧衝霄王氣騰浪游厯記萬餘里
噩夢驚魂㡬悲喜江花江水興無涯㸃染丹青煩畫史
賦詩題畫心悠然才思逸發如湧泉酒酣擊節唾壺缺
醉和少陵雲錦篇
　　長江萬里圖　　　　　　　　(明/)楊　慎
五才坎德迥靈長萬里岷山始濫觴流漢天迴經灩澦
盤渦谷轉下柴桑揚瀾左蠡曽潭府大壑歸虛廣莫鄉
天遣陽侯分淼淼帝咨神禹畫茫茫青岑翠觀鮫人館
水碧金膏龍伯堂景浴陽烏朝旭早燄然陰火夜霞光
煙寒星㪚三洲樹風駛雲飛百尺檣鶴子鳬雛喧澍雨
紋螺錦蚌映翔陽籠筒津鼓驚浮客欸乃漁歌屬漫郎
泗磬石鍾鏘島嶼輕漣蘋影媚滄浪投鞭堪笑苻堅䇿
靜練難賡謝朓章彩鷁退飛休借問白鷗浩蕩信徜徉
　　題長江萬里圖(為郭/總戎)　　　　　(明/)沈　周
元戎大開寳繪堂紫錦薦几霞幅張手披牛腰之甲卷
水墨迤邐蹤㣲茫我從魚鳬弔往古灌口玉壘煙蒼涼
青城雪山蔽虧處導江之岷不可望三水合流錦官當
三娥九頂遞接翠樓觀縹緲天中央渝涪城高宛相峙
嘉陵姚江吹枕傍陣迹齒齒石作行風雲慘澹開瞿唐
黄牛灩澦難舟航青天仰漏一線光峽窮江廣見漢陽
黄鶴赤壁相低昂廬山五老天下觀順流漸見迎風檣
大姑小姑交嫵媚何年爭嫁彭家郎三山九華連建康
南都宫闕何煌煌大明定鼎龍虎合萬古鞏固皇圖昌
真州潤州列兩廂金焦嶪嶻當喉吭直吞天派納海口
有若萬邦來㑹王座中指㸃皆厯厯絞綃數丈萬里長
老夫困頓今白首欲往遊之無裹糧徒然感慨在牖下
捕影捉風消熱腸心揺揺兮悵徬徨佩有蘭兮襲瑶芳
江兮漢兮不可度望美人兮天一方少陵東坡二豪者
風流在在留文章英雄割據未暇論卧龍獨數人中强
元戎元戎將之良此卷兼與韜鈐藏南征西伐或有事
按圖索程猶取囊非惟供翫託深㫖居安慮危心不忘
嗚呼居安慮危心不忘
　　龎才卿畫長江圖　　　　　　(金/)趙秉文
青山隠隠水悠悠何處長江是盡頭欸乃一聲人不見
忽從天際下歸舟
　　長江圖　　　　　　　　　　(元/)牟　巘
漢川影落鸚鵡洲金山鐘到多景樓老龍㡬載卧寒碧
中間不斷萬古流晩來雪浪大如屋澎湃舞我一葉舟
舟移岸轉知何處離離煙草令人愁説與渠儂莫倚柁
轉帆別浦盍少休此圖此景俱可惜展翫不足空白頭
家住江水發源處何時還我舊菟裘
　　題顧氏長江圖　　　　　　　(元/)戴　良
天下㡬人畫山水虎頭子孫世莫比何年寫此長江圖
多少江山歸筆厎巴陵三峽天所開逺勢似向岷峨來
洞庭瀟湘僅毫末楚客湘君安在哉江上一朝風雨急
老我曽來踏舟立鼓枻既聞潭畔吟抱琴復聽竹間泣
別來㡬日世已非忽此披圖憶曩時早知避地多處所
肻逐紅塵千里歸林下一夫巾屨似亦有舟人與漁子
能添野老煙波裏便與同生復同死
　　題江貫道長江圖　　　　　　(明/)黄　觀
離離衆樹深靄靄孤雲碧山色望難窮江流浩無極漁
歌逺渚昏鳥下平蕪夕惆悵趂風波扁舟何處客
　　題江參長江圖　　　　　　　(明/)陶　琛
石出夜潮落山明寒霧消江空千里櫂邨迥一歸樵樹
色連沙嶼人家傍野橋還同舊棲地風景日蕭蕭
　　長江偉觀圖　　　　　　　　(明/)錢　宰
第一江山獨凭闌秋風斷石倚江闗兩峰並立星河上
一水中流天地間海日東生月西没官船北去客南還
莫愁白髮搔來短酒落金盤入醉顏
　　題史引之所藏長江六月圖　　(明/)顧　清
長松泠泠生晝寒高巗側綴青琅玕陽坡宛轉行朱闌
青莎滑膩碧蘚斑紅橋直走凌驚湍下接孤嶼髙巑岏
隔江青山如伏羱柴扉草堂相對安漁舟縹緲青林端
樵童牧叟時往還羣山忽斷百里寛青蒲綠藻縈㣲瀾
臨江飛閣叢井幹江流石角隨彎環前山轉深勢未殘
層崖複磴勞躋攀上方寂寞空禪闗平林演迤臨江干
江迴山盡路險艱飛梁側卧波潺潺江流自此入𣺌漫
遥山一抹天際看東京畫史真髙閒故將山水窮環觀
岷峨嘉陵逺莫殫九華落星揚子灣晴洲厯厯被芳蘭
美人不來空浩歎疾風吹塵暗燕山金星龍尾冰攢攢
燔熊熾豹光赫殷為君炙兔埽冰紈君歸終日山水間
肯憶羸馬隨朝班
　　題桑直閣江山勝槩圖　　　　(明/)王　佐
我昔趨神京道出匡廬峰手持綠玉杖遍踏金芙蓉是
時秋髙天氣肅最愛秋聲滿巗谷萬頃湖光帶白蘋九
疊屏風挂飛瀑結巢便欲棲雲間䕫龍趨赴羣鵷鸞才
名用世果何有贏得歸來雙鬢斑至今夢想煙霞趣擬
托毫縑寫情素君家此圖誰所模似我當時舊遊處逺
山縹緲如游龍好處盡在煙嵐中晴波落日曵澄練枯
林老葉鳴秋風屠蘇髙下林間起水色山光畫圖裏軟
紅無路到柴扉空翠常時撲書几中流放棹知何人錦
袍坐岸方烏巾若非髙潔魯連子應是風流賀季真我
生垂老願未酬魯人豈識東家丘圖中勝槩倘易致便
從此地營菟裘
　　江山勝覽巻　　　　　　　　(明/)陳　振
維揚有客思飄飄厯覽山川不憚遥巫峽秋濤雲夢雨
吳門夜月浙江潮北瞻燕冀天應近西渡􁀙函雪未消
到處幽竒看不盡更收餘興入詩瓢
　　宋駙馬王詵江山勝覽圖　　　(明/)顧應祥
王郎妙手絶代無生綃寫出江山圖飄揚天趣入三昧
㸃染意象爭錙銖逺山糢糊近山碧澄江一帶横秋色
老樹參差曲岸妨迴波揺蕩崩隄仄人家臨水盡開門
儼如雞犬聲相喧萬杉路隔煙霧洞獨木橋通楊栁邨
忽然突起作險狀兩厓怪石森屛障峰迴麓轉勢復平
賈舶漁舟互來往樓臺隠隠雲中起疊嶂層巒青未已
風㠶渺渺天際來咫尺渾同千萬里
　　題江湖勝覽圖　　　　　　　(明/)陳　昌
馬卿子清而臞狂非狂迂非迂不愛養浮丘伯之黄鶴
不愛釣任公子之巨魚年來只愛江湖居江湖風月足
清興筆牀茶竈尋常俱船頭紅拂唱巴曲船尾黄帽歌
吳歈歌吳歈唱巴曲妙舞清商間絲竹白日歡游殊未
足復擬黄昏秉銀燭風帆催送寒山鐘直向垂虹橋下
宿
　　題江湖勝覽卷贈李彦暉　　　(明/)張　和
萬里一孤舟常年事勝遊星河三峽夜煙樹五湖秋跡
擬𤣥真子名齊博望侯翻憐蓬蓽士白首卧林丘
　　江湖勝覽巻　　　　　　　　(明/)姚　綸
江湖隨處豁吟眸不滿書囊卒未休日下風雲瞻魏闕
淮東歌舞認揚州一篷疎雨鷗邊晩千里殘霞鶩外秋
見説武昌城畔栁尚含青眼待重遊
　　瑩禪師房觀山海圖　　　　　(唐/)李　白
真僧閉精宇滅跡含達觀列障圖雲山攢峰入霄漢丹
崖森在目清晝疑巻幔蓬壺來軒窗瀛海入几案煙濤
爭噴薄島嶼相凌亂征㠶飄空中瀑水灑天半崢嶸若
可陟想像徒盈歎杳與真心冥遂諧靜者翫如登赤城
裏揭步滄洲畔即事能娛人從兹得蕭散
　　題海圖屏風　　　　　　　　(唐/)白居易
海水無風時波濤安悠悠鱗介無小大遂性各沉浮突
兀海厎鼇首冠三神丘釣網不能制其來非一秋或者
不量力謂兹鼇可求贔屓牽不動綸絶沉其鈎一鼇既
頓頷諸鼇齊掉頭白濤與黒浪呼吸繞咽喉噴風激飛
廉鼓波怒陽侯鯨鯢得其便張口欲吞舟萬里無活鱗
百川多倒流遂使江漢水朝宗意亦休蒼然屏風上此
畫良有由
　　觀王美人海圖障子　　　　　(唐/)梁　鍠
宋玉東家女常懷物外多自從圖渤海誰為覓湘娥白
鷺栖脂粉頳魴躍綺羅仍憐轉嬌眼別恨一横波
　　讀山海經圖　　　　　　　　(宋/)歐陽修
夏鼎象九州山經有遺載空濛大荒中杳靄羣山㑹炎
海積敲蒸陰幽異明晦奔趨各異種倐忽俄萬態羣倫
固殊稟至理寧一槩駭者自云驚生兮孰知怪未能識
造化但爾披圖繪不有萬物殊豈知方輿大
　　題觀海圖　　　　　　　　　(元/)黄　溍
昔年解纜岑江上初日團團水厎紅鼉吼忽揺千尺浪
鷁飛仍挾半㠶風遥看島嶼如星散祗謂神仙有路通
及此棲身萬人海舊遊却在畫圖中
　　題觀海圖(為張晉/賢作)　　　　　　(元/)丁　復
自古十洲三島勝㡬時一釣六鼇連千年王母蟠桃實
五百童兒採藥船日出早看金柱湧天空只儗玉壺懸
乗查欲接張公子直到牽牛織女邊
　　李遵道海嶽圖　　　　　　　(元/)鄭元祐
李黄巖疎睂瘦體滿臆秋嶄嶄似厭分符磵谷厎折腰
督郵面皺鬚毿毿竟騎􁵞魚上天去帝憫人間留不住
乃令筆厎飛墨如雲霧王維鄭䖍本有素早年臨摹米
顛海嶽圖黄巖非有顛非無庵空月落山木擁是中疑
有窮猿呼二子風流俱不泯寳月夜夜生珊瑚
　　題海峰圖(為故金同/文先生作)　　　　　(明/)王世貞
六鼇既失守十洲俄半摧蒼然東海色忽墮二峰來插
雲斗柄出浴日扶桑開停琴聽洪濤乗桴問九垓魯連
無世念安期有仙才髙踪不可即披圖良快哉
　　自和因思國史燕穆之傳稱其知明州革輕悍鬬
　　　爭之俗及今海潮圖作　　　(宋/)晁説之
燕公未肯祖虚無悍俗歸仁舉國書莫道邦人都背德
壁間猶有海潮圖
　　題海昌秋潮圖　　　　　　　(明/)金　肅
不信滄溟外竒觀尺幅收驚濤飜石壁匹練鎖炎州沃
日天疑近鞭雷地欲浮探㣲留妙墨長作廣陵秋
　　海潮圖　　　　　　　　　　(宋/)樓　鑰
錢塘佳月照青霄壯觀仍看半夜潮毎恨形容無健筆
誰知收拾在生綃蕩揺直恐三山没咫尺真成萬里遥
金闕岧嶤天尺五海王自合日來朝
　　海潮圖　　　　　　　　　　(元/)袁　桷
銀潢清淺瑞星輝的的秋光下紫㣲欲識潮音真實相
落迦山畔五銖衣
　　題海潮圖　　　　　　　　　(元/)栁　貫
巨魚吞吐不知勞千古靈胥氣尚豪夜半西風槎信到
銀蟾初挂海門高
　　古觀潮圖　　　　　　　　　(元/)楊維楨
八月十八睡龍死海龜夜食羅刹水須臾海壁龕赭門
地巻銀龍薄于紙艮山移來天子宫宫前一箭隨西風
刼灰欲死蛇鬼穴婆留朽鐵猶爭雄望海樓頭誇景好
斷鼇已走金銀島天吳一夜海水移馬蹀沙田食沙草
崕山樓船歸不歸七嵗呱呱啼軹道
　　題潮出海門圖(二首/)　　　　　(宋/)陳　造
絶島平岡捲欲空兩崖相對屹穹崇即今畫手兼詩筆
更與江山角長雄
巻裏濤波快一披蒼山踴起雪山馳浮天沃日無窮意
到我春窗病酒時
　　題童壽卿潮出海門圖　　　　(宋/)王　炎
潮來濺雪欲浮天潮去奔雷又寂然海上兩山元不動
更添此意畫中傳
　　浙江潮圖　　　　　　　　　(元/)劉　因
山人懶絶夢亦然鼎如萬牛不可遷誰信畫工筆頭有
神力扁舟一夜江聲寒覺來千里雪漫漫中有數㸃青螺
閒人間天門壯觀已如此豈知大塊喘息四海如鼻端
海中仙人冰雪顔吸風御氣非人寰試問濤頭何當還
為我寄聲三神山我欲乗興遊其間
　　浙江潮圖　　　　　　　　　(明/)張以寧
浙江亭下彩舟開雪滿青天白晝雷聞説秪今亭上月
夜寒常照暗潮來
　　錢塘江潮圖(為喬少卿/希大作)　　　　(明/)李東陽
錢塘江頭江倒流中有潮聲號萬牛堆銀如山雪如屋
逺影滅没當空浮千峰將頽樹欲秃海若股栗天吳愁
來船歡欣勢自下瞬息千里無淹留去船乗危貴得正
力盡一過且復休躋攀分寸偶失守頃刻下飽黿與鰌
由來咫尺不自覺逺望不敢凝雙眸客來未到膽已落
借問同行還見不何人嬉笑欲起舞越東老翁搔白頭
羣兒招呼或助叫倐忽過耳風颼飀達士遐觀得竒賞
七澤五湖同一漚天道虚疑月盈缺世情妄假人恩讎
復將險巧作戲劇鄉里少年誇善泅潮來潮去亦何意
人間萬事良悠悠我時渡江不相值空向燕客談杭州
壯懷髙興兩莫遂三十五年秋復秋誰將妙思入畫本
似與造化爭雕鎪酒酣月落不知處夢醒尚作江南遊
　　錢舜舉江潮圖　　　　　　　(明/)張　寧
錢塘江上怒潮來萬里天風動地雷白馬素車應浪説
吳王宫闕已成灰
　　春雨晩潮圖　　　　　　　　(元/)吳師道
昔年曽看錢塘潮龍山山下乗春濤中流回首洲渚變
孤塔不動青厓髙雲昏水暗雨陣黒雪噴電轉潮頭白
浙江亭逺亂㠶飛西興渡暝千花濕空江茫茫魂欲斷
歸來十年今復見浩蕩春風滿畫圖淋漓海氣飛人面
春深故國芳草生鴟夷遺恨何時平重游弔古惜未得
掩巻歌罷空含情
　　趙千里夜潮圖　　　　　　　(元/)王　冕
去年夜渡西陵闗待渡兀立江上灘灘頭潮來倒雪屋
海面月出行金盤冰花著人如撒霰過耳斜風快如箭
叫雪鴻鴈零亂飛正是今年畫中見寒煙漠漠天冥冥
展翫徙覺心神清便欲吹簫騎大鯨去看海上三山青
　　題夜潮圖　　　　　　　　　(元/)謝應芳
昔余夜醉錢塘酒看潮八月中秋後銀山湧出海門來
潮聲殷若雷霆吼此圖之作知㡬年當時景物皆依然
雲山兩岸澹籠月雪岸一江髙拍天一觀頓覺毛髮立
再觀秖恐衣裳濕扁舟漁子任掀舞别渚鷗鳬自翔集
奔騰澎湃無足驚人間平地風波生乗桴尼父果浮海
從遊我欲跨長鯨
　　為詹同文題浙江夜月觀潮圖　(明/)劉　基
君不見四時平分成嵗功以秋繼夏獨不同炎官挾長
握天柄七月赤日熺𤣥穹蓐收抱鉞蹲白水野氣赫赫
攄赬虹陽侯喘汗河伯暍少昊上訴愁天公㑹須萬物
長養遂斯以仲月虚宵中此夜姮娥魄正滿命駕四蟾
驂兩駥指揮禺强出𤣥渚蕩滌歊熇清霾蒙河漢發源
牛斗下曲江上與天津通初看一髮起溟徼如曵組練
來於東漸聞殷驎鼉鼓發倐忽萬雷聲撼風天吳掉尾
出溟涬馬銜揚鬐招海童霓旌縞帳鷺羽幬瑶臺十二
浮空濛蕊珠仙人乗玊輅騰駕鶴鵠飛氋氃長庚歘霍
掞光耀靈母扶龍嗥戛銅宓妃起舞素女從瓊珮繂縩
雲帡幪冰綃霧縠紛颯纚霜旂雪旛髙翳空鯨魚呀呷
鮫鰐遁蒲牢哮吼馮夷宫瞿塘巫峽起平地灩澦若象
鏖回潨先驅已過赤亭嶂後從始發龕山谼商聲爽淅
合羣籟澤國凛溧寒欲凍先生翫月坐樓上夜氣澄寂
神和冲憑䦨快覩煩暑退呼兒命酒澆喉嚨自舞自歌
歌自作月照白髮三千總歌聲迤颺林壑應竹樹戛擊
絲與桐淵魚躍波棲鳥作紫桂繞屋清香融君歌曲終
響未終我歌激烈留征鴻瞠眸相視俱老矣況有衆病
來交攻聖明天子御宇宙威惠與天相比隆首丘儻許
謝鞿絆猶有古月光朣朧行當唱和三百首永與潮汐
流無窮
　　李嵩宋宫觀潮圖　　　　　　(明/)張　憲
磁州夜走泥馬駒卧牛城中生綠蕪炎精炯炯照吳㑹
大築錢塘作汴都玉殿珠樓連翠閣七寳簾櫳敞雲幙
生移艮岳過江南不數東京舊帷樂茂樹盤盤迷綠雲
龍飛鳳舞峰巒奔玊牀下壓大江小海水正入東華門
木穉花開秋可數紞紞靈鼉振天鼓海門一線截江來
雪壁銀城晝飛舞吳商楚估千萬艘黄龍戰船頭尾高
豈無海道走中土長驅逐北乗風濤煙霧蒼蒼繞城郭
屋瓦魚鱗互參錯百萬驕民事醉醺坐使中原厭羊酪
因循六帝不復讎西風八月凭江樓攢宫人飲白骨恨
洪波不洗青衣羞邦基削盡師臣逐軹道人降子嬰哭
繡胸文頸踏浪兒反首誰能報君辱廟子沙頭卓大旗
天吳縮頸不敢馳行人指塔話楊璉三十六宫秋草飛
　　題月落潮生圖　　　　　　　(明/)張以寧
參横天末樹陰收風響蘆根海氣浮笑語漸聞燈漸近
誰家江上早歸舟
　　題閻立本職貢圖臨本(二首/)　　(金/)趙秉文
周王職貢朝萬邦右相丹青古無雙好本不應天下獨
解如明月印千江
金羣剺面覘天庭王㑹圖中見典刑已了宣威沙漠事
更煩右相寫丹青
　　閻立本職貢圖　　　　　　　(金/)閻長言
諤諤昌周此一書形容獒貢寫成圖寧知右相無深意
莫指丹青便厚誣
　　胡䖍取水蕃部圖　　　　　　(元/)虞　集
駝車度磧輒三日老馬跑沙泉水溢橐囊盛滿不辭勞
徼外天山雪千尺君不見聖明天子恩澤多旁及四海
猶翕河昆蟲草木感餘潤日獻醴泉甘露歌
　　題胡度汲水蕃部圖應制　　　(元/)揭傒斯
沙磧茫茫塞草平沙泉下馬滿囊盛曽於王㑹圖中見
真向天山雪外行聖德只今包宇宙邊庭隨處樂農畊
　生綃半幅唐人筆留與君王駐逺情
　　　題西域圖　　　　　　　　　(明/)陸　淵
　自從博望通西域唐代諸豪最盛强今日玉門闗外路
　不須請組繫名王
　　　題日本僧雲山千里圖　　　　(明/)張以寧
　天東日出天西入萬里蚪鱗散原隰日東之僧渡海來
　袖裏江山雲氣濕願乗雲氣朝帝鄉大千世界觀毫芒
　却騎黃鶴過三島別後扶桑枝葉老
　　　題李都督朝鮮圖　　　　　　(明/)洪瞻祖
　王者安天下終資不戰功金城圖略上青海戍樓空長
　笛闗山月寒砧木葉風還將憂國淚添入錦題中
　
　
　
　
御定歴代題畫詩類巻六
　欽定四庫全書
御定厯代題畫詩類卷七目錄
　　山水類
　　　當塗趙炎少府粉圖山水歌(唐李白/)
　　　觀博平王志安少府山水粉圖(唐李白/)
　　　王晉卿所藏著色山(宋蘇軾二首/)
　　　書王定國所藏王晉卿畫著色山(宋蘇軾二首/)
　　　題王詵都尉設色山巻後(宋蘇轍/)
　　　與叔易奕不勝賦著色山水詩一篇(宋李綱/)
　　　題晉卿王暉寳繪(金密公璹/)
　　　題著色山圖(元虞集二首/)
　　　孫宰金碧山水(元虞集/)
　　　馮秀才伯學以丹青小景山水求題(元張翥/)
　　　題陳氏所藏著色山水圖(元貢奎/)
　　　題趙千里臨李思訓金碧山水(元陳基/)
　　　題栢仲節所藏錢舜舉金碧山水(元錢惟善/)
　　題玉山中所藏趙千里畫金碧山水圖(元張天英/)
　　畫金碧山水(明王恭/)
　　題金碧山水(明于謙/)
　　金碧山水圖(明曹介/)
　　題金碧山水(明李孟濬/)
　　題金碧仙山圖(元張渥/)
　　仙山圖(元朱德潤/)
　　題仙山圖(元郭翼/)
　　題仙山圖(元郯韶/)
　　題畫仙山(明王景彰/)
　　郭忠恕仙峰春色圖(元黄公望四首/)
　　郭忠恕仙峰春色圖(元吳鎮/)
　　題髙元德三山圖(明張以寧/)
　　朝天宫觀方道士所畫三山圖(明袁凱三首/)
　　方壺雲山爛漫圖(明蘇伯衡/)
　　題畫山水(唐楊汝士/)
　　水墨山石(唐方干/)
　　題畫石山(唐徐鉉/)
　　畫山(宋鄒浩三首/)
　　觀畫山水(宋陸游/)
　　題山水横看(宋范成大二首/)
　　題畫小山(宋朱子/)
　　題山水卷(元錢選四首/)
　　題山水手巻(元吳澄/)
　　題山水(元揭傒斯/)
　　山間山水手巻(元歐陽𤣥/)
　　山水(元吳鎮三首/)
　　山水(元陳樵/)
　　山水小幅(元吳師道/)
　　題畫山水(元貢性之/)
　　題山水景(元吳志淳二首/)
　　題畫山水(元馬臻二首/)
　　題畫山水(元張天英二首/)
　　題畫山水(明劉基四首/)
　　題畫山水(明張以寧二首/)
　　題山水畫(明劉崧三首/)
　　題山水小景(明劉崧/)
　　題山水小幀(明張適/)
　　題山水(明羅榮/)
　　題山水(明范宗暉/)
　　題山水(明方孝孺/)
　　題山水小畫(明程本立/)
　　題山水(明解縉/)
　　題山水(明王達/)
　　題山水小景(明李昌期/)
　　山水小景(明薛瑄/)
　　題山水(明趙迪四首/)
　　題山水人物(明趙迪/)
　　　題山水(明商輅二首/)
　　　山水畫(明劉珝二首/)
　　　題山水(明丘濬/)
　　　畫山水(明李東陽/)
　　　題畫山水(明周用/)
　　　山水畫(明嚴嵩/)
　　　畫山水(明何景明/)
　　　寫山水(明陳鶴/)
　　　題山水小景(明陳煒/)
　　　題畫小幅山水(明李日華/)
　　　題寫山水小幀(明李日華/)
　　　題山水(明葛徵竒二首/)
　
　
　
御定厯代題畫詩類卷七目錄
　欽定四庫全書
御定厯代題畫詩類卷七
　　山水類
　　　當塗趙炎少府粉圖山水歌　　(唐/)李　白
　峨睂髙出西極天羅浮直與南溟連名公繹思揮彩筆
　驅山走海置眼前滿堂空翠如可埽赤城霞氣蒼梧煙
　洞庭瀟湘意𣺌緜三江七澤情洄沿驚濤洶湧向何處
　孤舟一去迷歸年征帆不動亦不旋飄如隨風落天邊
　心揺目斷興難盡㡬時可到三山巔西峰崢嶸噴流泉
　横石蹙水波潺湲東厓合沓蔽輕霧深林雜樹空芊緜
　此中冥昧失晝夜隠几寂聽無鳴蟬長松之下列羽客
　對坐不語南昌僊南昌僊人趙夫子妙年厯落青雲士
　訟庭無事羅衆賓杳然如在丹青裏五色粉圖安足珍
　真仙可以全吾身若待功成拂衣去武陵桃花笑殺人
　　　觀博平王志安少府山水粉圖　(唐/)李　白
　粉壁為空天丹青狀江海浮雲不知歸日見白鷗在博
平真人王志安沉吟至此願挂冠松溪石磴帶秋色愁
客思歸坐曉寒
　　王晉卿所藏著色山(二首/)　　　(宋/)蘇　軾
縹緲營丘水墨仙浮空出没有無間邇來一變風流盡
誰見將軍著色山
犖确何人似退之意行無路欲從誰宿雲解駮晨光漏
獨見山紅澗碧時
　　書王定國所藏王晉卿畫著色山(二首/)
　　　　　　　　　　　　　　　(宋/)蘇　軾
白髮四老人何曽在商顔煩君紙上影照我胸中山山
中亦何有木老土石頑正賴天日光澗谷紛斕斑我心
空無物斯文何足闗君看古井水萬象自往還
君歸嶺北初逢雪我亦江南五見春寄語風流王武子
三人俱是識山人
　　題王詵都尉設色山巻後　　　(宋/)蘇　轍
還君横卷空長歎問我何年便退休欲借巖阿著茅屋
還當溪口泊漁舟經心蜀道雲生足上馬胡天雪滿裘
萬里還朝徑歸去江湖浩蕩一輕鷗
　　與叔易奕不勝賦著色山水詩一篇
　　　　　　　　　　　　　　　(宋/)李　綱
將軍思訓久為土龍眠道人亦已亡誰將丹青寫山水
入我宴坐虚明牕峰巒迴複吐雲氣林木窈窕籠煙光
丹楓半落天雨霜漁舟招揺靜鳴榔野橋巖寺遞隠見
浦花汀草何㣲茫江邊落日尚返照山頭正作金色黄
縈青繚白有餘態却笑水墨無文章畫工畫意不畫物
咫尺應須千里長具區約略貫苕霅赤岸髣髴通瀟湘
安得仙翁一葉艇使我超忽窮江鄉
　　題晉卿王暉寳繪　　　　　　(金/)密公璹
顧陸張吳寳繪堂風花雪月保寧坊錦囊玉軸三千幅
翠袖金釵十二行數筆丹青參李范一時遷謫為蘇黄
太原珍翫名天下舊跡猶憑古印章
　　題著色山圖　　　　　　　　(元/)虞　集
巫山空翠溼人衣玉笛凌虚韻轉㣲宋玉多情今老矣
閒雲閒雨是邪非
　　題著色山圖　　　　　　　　(元/)虞　集
江樹重重江水深楚王宫殿在山陰白雲窈窕生春浦
翠黛嬋娟對晩岑宋玉少時多諷詠江淹老去倦登臨
扁舟却上巴陵去閒聽孤猿月下吟
　　孫宰金碧山水　　　　　　　(元/)虞　集
昔代香山避暑宫中天積翠立芙蓉雲生金水三春栁
露滴銀牀五粒松飛瀑橋長通窈窕斷堤人倦立從容
舊時行處今看畫煙雨樓臺晩更濃
　　馮秀才伯學以丹青小景山水求題
　　　　　　　　　　　　　　　(元/)張　翥
沙禽毛羽新來往采桑津野水碧於草桃花紅照人裴
回逺山莫窈窕江南春芳思不可極悠然懷釣綸
　　題陳氏所藏著色山水圖　　　(元/)貢　奎
獨卧曉慵起夢中千萬山推牕煙雲滿一笑咫尺間嫋
嫋美人妝金碧粲笄鬟素波淨如鏡綠蘋㸃溪灣美哉
筆墨工貌此意度閒孤禽立圓沙漁舟逺來還我方厭
闤市坐對忘朝餐安得林下扉深居長掩闗
　　題趙千里臨李思訓金碧山水　(元/)陳　基
山上白雲朝暮生雜花流水總闗情相思把筆題招隠
千尺長松獨鶴鳴
　　題栢仲節所藏錢舜舉金碧山水(元/)錢惟善
浩蕩鷗波萬里春回頭車馬九衢塵往來共載乗魚客
揖讓相逢化鶴人苕霅溪山浮紫翠蓬萊宫殿涌金銀
桃花流水知何處猶有征夫逺問津
　　題玉山中所藏趙千里畫金碧山水圖
　　　　　　　　　　　　　　　(元/)張天英
天上白雲滿空谷樹下三間兩間屋𤣥晏先生不出門
自檢殘書手中讀醉翁斜帶紫綸巾過水呼童御黄犢
犢之背樂不可言王孫寫入冰綃幅君不見戎車滿戰
場秦王失其鹿笑殺當時園綺翁白頭去事隆準公
　　書金碧山水　　　　　　　　(明/)王　恭
羣峰絢金碧積水澄天鏡叢木生夏涼孤雲破朝暝波
深魚鳥同地逺衣冠勝意愜遂忘機神間庶遺境擾擾
塵坌中吾將弄煙艇
　　題金碧山水　　　　　　　　(明/)于　謙
溪山疎雨歇水木散清陰樵唱知何處白雲深更深
　　金碧山水圖　　　　　　　　(明/)曹　介
唐朝以來畫金碧小李將軍稱絶竒流傳所見恨不廣
真蹟往往人間稀此景何人之所作老眼挼挲看宛若
羣峰削翠撑晴霄一水流銀出丹壑初疑武陵溪桑麻
夾岸花枝低漁郎昔日訪竒處回首但見蒼煙迷又疑
天台山桃花流水非塵寰仙人劉阮采藥去虹橋一斷
難躋攀我生胡為在塵市一見青山心獨喜拂衣便欲
歸故鄉高卧溪堂㸔雲起觴我酒絃我琴髙山流水誰
知音
　　題金碧山水　　　　　　　　(明/)李孟濬
雨餘山色暖凝春人掩柴門卧夕曛江上圖書和月載
山中雞犬隔煙聞東風瑶草香初滿流水桃花路不分
此處仙源知不逺厎須騎鶴訪茅君
　　題金碧仙山圖　　　　　　　(元/)張　渥
丹崖翠壁五雲間此日蓬萊第一山笑指碧桃花發處
玉鸞曽載月中還
　　仙山圖(為趙彦/昭賦)　　　　　　　(元/)朱德潤
崆峒之山戴斗極疊嶂横陳開碣石翠崖丹磴互低昂
複閣層欄轉空碧碧桃花落笙聲幽雙成吹玉彩風謳
跨鳳騰雲去無迹清猿啼斷層崖秋霞光隠映山長在
寰海茫茫隔煙靄舊遊仙侣漫招呼誤落人間㡬千載
吳爭越戰何可數束書欲問桃源路畫圖空見避秦人
隔水漁郎不相顧
　　題仙山圖　　　　　　　　　(元/)郭　翼
三峰鼇背起中央繡桷塗榱白壁堂秦觀東南揺海色
蓬壺曉夜發天光五芝煙裏游羣鳳巨勝華邊卧白羊
(原本闕/二字)宴門雙玉鴈憑陵八極俯茫茫
　　題仙山圖　　　　　　　　　(元/)郯　韶
華葢諸峰積翠遥中天樓觀陟岧嶤白雲窈窕生晴谷
春渚㣲茫落莫潮歸鶴只棲𤣥圃樹幽人時過赤闌橋
相逢願接飛霞佩早晩飇車㑹見招
　　題畫仙山　　　　　　　　　(明/)王景彰
聞説蓬萊水已枯懶從海上拾珊瑚山前石爛雲生母
天際禽飛雪作姑三尺清冰雷煥劒一杯元氣長房壺
此中盡是瓊林侣何事年來不寄書
　　郭忠恕仙峰春色圖(四首/)　　　(元/)黄公望
聞道仙家有玊樓翠厓丹壁繞芳洲尋春擬約商巖叟
一度花開十度遊
仙人原自愛蓬萊瑶草金芝次第開欸乃櫂歌青雀舫
逍遥響屧鳳皇臺
春泉㶁㶁流青玉晩岫層層障碧雲習靜仙居忘日月
不知誰是紫陽君
碌碌黄塵奔競塗何如畫裏轉生孤恕先原是蓬山客
一段深情世却無
　　郭忠恕仙峰春色圖　　　　　(元/)吳　鎮
層軒繚繞綠雲堆坐挹空青落鳳臺一石負鼇三島去
九峰騎鶴衆仙來越南翡翠無時見洞口薔薇㡬度開
春去春來花木好谿頭時聽棹歌迴
　　題高元德三山圖　　　　　　(明/)張以寧
我别三神海上之羣仙海水清淺三千年狂吟醉倒不
歸去碧桃飄雪春風前使君此畫非人間令我把翫心
茫然六鼇贔屓戴坤軸鼎立其下根株連層峰俯視扶
桑日老樹逺入蒼梧煙崩崖鬼斧怒斸斷白虹噴霧飛
奔泉綠陰沙祭行人立漁舟天末來翩翩石橋蒼蘚滑
去馬似聽流水聲潺湲雲深路絶喬木古忽入小有仇
池天樓臺明滅翠逺近紅霧蓊鬱蛟龍纒我疑金銀宫
闕此景是中有陳摶猶醉眠欲呼白鶴跨之去平生未
了名山緣明當拂衣卧松石石室共讀青苔篇
　　朝天宫觀方道士所畫三山圖(三首/)　(明/)袁　凱
東流弱水不勝塵漢武樓臺空自陳欲借横江孤鶴去
須憑南嶽魏夫人
巨魚出没浪波腥東望三山路杳冥安得秦皇射蛟手
為操强弩下滄溟
方壺少小學為仙筆厎三山豈偶然見説麻姑頭總白
不知何用得長年
　　方壺雲山爛漫圖(同胡士恭/博士題)　　(明/)蘇伯衡
我家海嶽之畫圖乃是小米手所摹丹崖翠壁走雲氣
北連恒碣南衡廬長風中來吹不斷疑有鬼物陰巻舒
石林倐開復冥漠雷雨欲至愁鼪鼯分張尚覺天地窄
慘淡直與造化俱斯人一去三百載流傳筆力到方壺
舊聞仙巖二十四雲牕霧牖仙者都錦溪朝朝玉氣合
瓊林夜夜丹光嘘方壺揮毫托真趣生紙染出纔尺餘
天高不見青鳥下樹老仍有𤣥猿呼上清羽士欣入手
珍重不減千明珠展觀使我長太息如此雲山何處無
武陵桃花春正開淮南桂樹秋不枯强顔笑傲金馬署
嗟我豈是東方徒乞歸何幸優詔許逺遊便以雲為車
蒼梧既酹虞帝墓㑹稽更探神禹書左攀東海若木枝
右折西華青芙蕖尋真徑度弱水去飛行安用卭杖扶
豈無清泠可洗耳亦有沆瀣堪充虚我自持盃酌阿母
誰能搔痒招麻姑鬢髮不受皓雪變日月任使跳九如
𤣥圃羅浮若邂逅擬出海嶽相歡娛
　　題畫山水　　　　　　　　　(唐/)楊汝士
太華峰前是故鄉路人遥指讀書堂如今老大騎官馬
羞向闗西道姓楊
　　水墨山石　　　　　　　　　(唐/)方　干
三世精能舉世無筆端狼籍見功夫添來勢逸陰崕黒
潑處痕輕灌木枯垂地寒雲吞大漠過江春雨入全吳
蘭堂坐久心彌惑不道山川是畫圖
　　題畫石山　　　　　　　　　(唐/)徐　鉉
彼美巉巗石誰施黼藻功回巖明照地絶壁爛臨空錦
段鮮須濯羅屏展易窮不因秋蘚綠非假晚霞紅羽客
藏書洞樵人取箭風靈蹤理難問仙客去何通返駕歸
塵裏留情向此中迴瞻畫圖畔遥羨面山翁
　　畫山(三首/)　　　　　　　　　(宋/)鄒　浩
㡬年密與畫山鄰今日歸航駐水濱天亦有心酬我願
斂雲收霧日光新
三峰濶展映天長大巧由來未易量我欲移歸殿前去
萬年千載對君王
埽成屏障㡬千春洗雨吹風轉更明應是天工醉時筆
重重粉墨尚縱横
　　觀畫山水　　　　　　　　　(宋/)陸　游
古北安西志未酬人間隨處送悠悠騎驢白帝城邊雨
挂席黄陵廟外秋大網截江魚可膾髙樓臨路酒如油
老來無復當年快聊對丹青作卧遊
　　題山水横看(二首/)　　　　　　(宋/)范成大
生煙漠漠水漫漫老栁知秋渡口寒盡是西溪腸斷處
憑君將與故人看
霜入丹楓白葦林横煙山逺暮江深君㸔鴈落帆飛處
知我秋風故國心
　　題畫小山　　　　　　　　　(宋/)朱　子
飛來小陂陀未雨已滂濞荒此定何人蘇公有遺記
　　題山水巻(四首/)　　　　　　　(元/)錢　選
目窮千里筆不到自是餘生坐太凡一日興來何可遏
開牕寫出碧巗巗
江南北苑出竒才千里溪山筆厎回不管六朝興廢事
一樽且向畫圖開
煙雲出没有無間半在空虚半在山我亦閒中消日月
幽林深處聽潺湲
胸中得酒出孱顔木葉森森嵗暮殘落墨不隨嵐氣暝
㡬重山色㡬重瀾
　　題山水手巻　　　　　　　　(元/)吳　澄
家在江南山水邨黄塵陌上兩眸昬偶然此景夢中見
歸路迢迢欲斷魂
　　題山水　　　　　　　　　　(元/)揭傒斯
野艇來無數山橋度有三寒雲依古寺落木帶羸驂迴
首重重變幽尋處處堪平生雙眼力江北復江南
　　山間山水手巻　　　　　　　(元/)歐陽𤣥
十年京國㸔圖畫半幅雲煙亦惱儂今日身行屏障裏
却思移住最髙峰
　　山水(三首/)　　　　　　　　　(元/)吳　鎮
聞有風輪持世界可無筆力走山川巒容盡作飛來勢
太室居然擲大千
古藤陰陰抱寒玉時向晴牕伴吾獨青青不改四時容
絶勝凌霄倚凡木
憶昔相逢武水頭行行送上木蘭舟遥憐落日蒸溪上
野色風聲㡬許愁
　　山水　　　　　　　　　　　(元/)陳　樵
青山如髻樹如麻茅屋青帘認酒家侵曉一番飛雨過
滿川流出碧桃花
　　山水小幅　　　　　　　　　(元/)吳師道
蒼嶂秋雲更白青林霜葉偏紅江南八月九月人在詩
中畫中
　　題畫山水　　　　　　　　　(元/)貢性之
山水東南勝遊遨嵗月遷登高頻折屐載月屢移船鏡
水荷花裏秦雲嶺樹邊猿偷霜果下鹿借石牀眠野趣
閒誰適詩懷靜自便洞深通窈窕澗曲寫之𤣥采藥時
逢虎㸔棊或遇仙僧留題竹字鶴避煮茶煙㨗徑惟増
媿移文只浪傳種桃春萬樹别有武陵天
　　題山水景(二首/)　　　　　　　(元/)吳志淳
十年小隠在青山喜有東湖屋數間門外白雲常在眼
此身渾似釣舟閒
小舟何處問通津二月東湖栁色新老向天涯頻見畫
一枝曽折送行人
　　題畫山水　　　　　　　　　(元/)馬　臻
連山轉迴谿衆木參差列上有不動雲練練積蒼雪寫
此清曠心浩蕩入寥泬所以冥栖士終身慕髙潔
　　題畫山水　　　　　　　　　(元/)馬　臻
卓犖老氣吹蒼寒太古屹然天地間恰似秋風萬里至
白雲飛動終南山
　　題畫山水(二首/)　　　　　　　(元/)張天英
海嶽菴前萬頃雲髙深顯晦屬誰分不因此老淋漓墨
那得溪山在練裙
畫史誰如此老顛能融筆墨寫山川青林白石江南路
何處堪畊二頃田
　　題畫山水　　　　　　　　　(明/)劉　基
澹澹輕煙羃半林涓涓飛瀑瀉遥岑偶然坐石觀流水
不記還山路淺深
　　題山水小畫　　　　　　　　(明/)劉　基
谿上春始還㣲波動芳嶼樹暖欲生煙山明初過雨美
人期不來桂檝怨蘭杜佇立忽懷愁漁歌起洲渚
　　題山水小畫(二首/)　　　　　　(明/)劉　基
鄂渚輕舟未發瀟湘倦客多愁可恨一江春水無情日
夜東流
碧草桃源路斷紫芝商嶺雲深髙樹月明啼鴂一聲一
度傷心
　　題畫山水(二首/)　　　　　　　(明/)張以寧
雲渺渺水依依人家春樹暗僧舍夕陽㣲扁舟一葉來
何處定有詩人放鶴歸
煙暝起雨疎來溪樹陰多合巗花濕更開安得身閒似
鷗鳥盡情飛去亦飛回
　　題山水畫　　　　　　　　　(明/)劉　崧
小山削玊摶空青大山錯繡開帷屏劃然千丈崕壁立
下有流水當高亭亭中幽人顔色好城市何年迹如埽
長江日落澹浮雲極浦春回滿芳草深林窈窕仙路遥
谷口雪明雙板橋便攜綠玉上絶頂閒聽松風吹洞簫
　　題山水畫　　　　　　　　　(明/)劉　崧
江上青山山外峰水邊亭榭記行蹤天垂瀑布青雲斷
日射滄波紫霧重松掩鶴巢翻薜荔栁欹漁艇並芙蓉
抱琴已歎歸來晩何事幽人獨不逢
　　題山水畫　　　　　　　　　(明/)劉　崧
瀑布雙垂下屏風九疊張波光混彭蠡山勢似潯陽松
塢棲茅屋楓林帶石梁扁舟如可具吾意在滄浪
　　題山水小景　　　　　　　　(明/)劉　崧
倚石羣松秀横江五栁繁水侵陶令宅山掩謝公村浴
鷺依晴槳啼鶯近晚尊亂餘寧復此展巻一消魂
　　題山水小幀　　　　　　　　(明/)張　適
秋林雨過雲猶濕綠莎亭子小於笠漁郎欲來猶未來
隔隄驚起雙鸂鶒
　　題山水　　　　　　　　　　(明/)羅　榮
碧嶂秀重重岧嶤逼華嵩雨淙孤壑應雲壁小蹊通呼
酒三邨社藏書一畝宫山深人不見花鳥領春風
　　題山水　　　　　　　　　　(明/)范宗暉
初日照雲林寒泉落風磴緬懷塵外踪悠然動秋興
　　題山水　　　　　　　　　　(明/)方孝孺
離家今㡬載衣袂染京塵不敢㸔圖畫青山恐笑人
　　題山水小畫　　　　　　　　(明/)程本立
太湖三萬六千頃七十二峰湖上山草閣酒醒風雨過
棹歌聲在水雲間
　　題山水　　　　　　　　　　(明/)解　縉
溪山有逸趣蒼崕凌紫煙逺峰落天半中有飛來泉蒼
茫樓觀出林杪丘園四顧居人少夕陽往往見漁樵古
樹陰陰亂啼鳥望中峰髙雲錦張如此溪山猶故鄉𤣥
潭觀裏三峰出白鷺洲邊二水長碧梧翠竹連江岸菊
潭秋嶼花爭亂好景偏宜白日遊年華毎被青春換寄
語溪山如有情氤氲佳氣常鍾靈山中美酒置千斛待
我歸來尋舊盟
　　題山水　　　　　　　　　　(明/)王　達
一曲清琴酒一巵煙蘿贏得任棲遲千峰黛色嵐消後
十里菱花子結時水氣入樓人不覺秋聲到樹鶴先知
世無謝朓誰同語對畫空成萬古思
　　題山水小景　　　　　　　　(明/)李昌期
野外少人躅值此佳日遲偶與二三友游觀賦新詩青
松藹繁蔭碧草含華滋逍遥恣言笑童穉亦娛嬉濟濟
炫春服悠悠詠清沂兹歡恐難再興盡以為期
　　山水小景　　　　　　　　　(明/)薛　瑄
湖水茫茫浪拍天春風湖上有人煙小樓半在花林内
簾捲青山看釣船
　　題山水(四首/)　　　　　　　　(明/)趙　迪
㡬家茅屋水邊邨花落春潮夕到門溪上數峰青似染
居人説是武陵源
江上千峰紫翠浮松門苔逕映清流茅堂雨絶湘簾暝
卧聽空山一夜秋
九疑如黛暮雲間帝子何年去不還唯有秋猿聽不盡
蕭蕭寒雨萬重山
流水人家洞裏幽清猿古木思悠悠别家㡬度藤蘿月
閒却瑶琴石上秋
　　題山水人物　　　　　　　　(明/)趙　迪
德星堂倚碧山隈喬木縈紆曲澗迴蘿逕亂侵紅葉滿
松扉不掩白雲來深秋庭發黄金桂積雨階生碧玉苔
千嶂停雲修竹暝孤琴候月綺牕開夜涼醉倚巗前瀑
香暗唫餘雪後梅谷口幽期時悵望輞川佳興偶徘徊
溪聲夢入寒猿斷鳥影愁將夕磬催佳句多情追沈謝
閒居有賦勝鄒枚珠林落景明牕户翠壁飛花入酒杯
泉石趣幽依枕席芝蘭香靄近樽罍鳥聲閒對雲間榻
林影青浮江上臺即此端居人境外更須何處問蓬萊
　　題山水(二首/)　　　　　　　　(明/)商　輅
别墅樓臺俯碧灣栁陰深處隔塵寰主人無限登臨趣
都在煙雲出没間
綠栁成陰化日舒扁舟出水勝安車高人罷釣沉思處
志在經綸不在魚
　　山水畫　　　　　　　　　　(明/)劉　珝
江上好山開畫屏山上古木參空青飛流直下㡬千尺
征鴻南去秋冥冥津口誰人逺呼渡桂楫揺揺那肯顧
飄然謝却名利場海濶天髙何所慕君不見輪蹄衮衮
紅塵中五侯七貴徒稱雄何如此客滄江上一曲髙歌
山水風
　　山水畫　　　　　　　　　　(明/)劉　珝
層巒疊嶂髙嶙峋青溪碧澗波粼粼堂亭寺觀不知數
市㕓隔斷無纎塵迢迢有客泛孤舫一章凌空放雙漿
儼如仙子御風行煙霞中間互相訪依稀疑是終南山
坐者揖者咸衣冠採藥毎將巾舄濕共談那解天壤寛
是誰好事留斯跡安得其間一棲息瞻彼春空一片雲
為霖有意人難識
　　題山水　　　　　　　　　　(明/)丘　濬
山色空濛樹色深人家住傍碧溪潯半江月照天在水
五月風來秋滿林遯世獨輸髙士隠披圖因見昔賢心
人間何處有此景我欲因之寄越吟
　　畫山水　　　　　　　　　　(明/)李東陽
山家住在雲深處眼見雲來復雲去朝隨爽氣入空山
夕變浮嵐挂髙樹蒙茸艸色迷東西石路﨑嶇髙復低
槿花成籬竹為障中有幽人屹相向芒鞵鐵杖烏角巾
白頭雙鬢何繽紛來時似帶林霏濕坐久不知山日曛
門前落葉多仍埽故人相期苦不早杳靄疑無逺寺鐘
吚啞忽有中流櫂危橋雨過苔應滑後圃花殘人未老
若邪雲門未可登天姥匡廬夢空到乾坤浩蕩真無極
詩話一燈青未了絶勝王郎興盡時扁舟載雪山陰道
　　題畫山水　　　　　　　　　(明/)周　用
江頭羣樹綠參差老子乗舟似有期於今莫向山陰去
赤汗黄塵不及時
　　山水畫　　　　　　　　　　(明/)嚴　嵩
長松拂雲生晝寒沙上草閣俯江湍幽人竟日少塵事
白鳥青天倒倚闌
　　畫山水　　　　　　　　　　(明/)何景明
蜀溪搗紙明如練并州剪刀碧雲斷抽毫作繪誰所為
華堂粉壁光凌亂枳花竹葉春江曲江頭無人水空綠
迤逶石逕林中出草碧沙明淨江日欲覓秦人武陵下
不見溪邊種桃者髙樓窈窕鎖煙霧只疑行盡瀟湘路
瀟湘却憶舊時遊紙上煙波生暮愁
　　寫山水　　　　　　　　　　(明/)陳　鶴
夜來風雨惡落葉打柴闗曉起敞溪閣亂雲猶在山
　　題山水小景　　　　　　　　(明/)陳　煒
江冷水溶溶羣山紫翠重村孤茅屋小樹隠白雲濃野
渡横歸棹深林起梵鐘天涯塵跡久何處覓仙踪
　　題畫小幅山水　　　　　　　(明/)李日華
晃目江沙細煙翠伴吟崖栁醉霜紅秋來活計無多子
健脚閒身硬節笻
　　題寫山水小幀　　　　　　　(明/)李日華
自愛南坡筍蕨鮮一春仍貯賣花錢琴翁酒伴如相問
　只在疎林秀石邊
　　　題山水　　　　　　　　　　(明/)葛徵竒
　深院無人自埽花隔鄰啼鳥亦山家閒磨墨汁供生事
　竹裏敲枰日未斜
　　　題山水　　　　　　　　　　(明/)葛徴竒
　學得倪迂畫裏禪松風謖謖自蕭然與君對坐看雲起
　一日能消㡬百年
　
　
　
　
　
　
　
　
御定厯代題畫詩類卷七
　欽定四庫全書
御定厯代題畫詩類巻八目録
　　山水類
　　　山水圖(元劉因/)
　　　山水圖(元程鉅夫/)
　　　題畫山水圖(元呉澄二首/)
　　　山水圖(元袁桷/)
　　　山水圖(元馬祖常/)
　　　山水圖(元虞集/)
　　　山水圖(元掲傒斯/)
　　　山水圖(元黄溍/)
　　　山水圖(元貢師泰二首/)
　　　山水圖(元丁復/)
　　　題山水圖(元李祁/)
　　　題山水圖(元凃穎/)
　　　題山水圖(明劉基/)
　　題山水圖(明張以寧/)
　　山水圖(明解縉/)
　　山水圖(明林環/)
　　山水圖(明陳煇/)
　　山水圖(明陳爟/)
　　山水圖(明趙迪/)
　　山水圖(明鄭闗/)
　　山水圖(明商輅十首/)
　　山水圖(明劉珝/)
　　山水圖(明張寧/)
　　題山水圖(明丘濬/)
　　山水圖(明李東陽/)
　　山水圖(明魏時敏/)
　　題山水圖(明章珍/)
　　題山水圖(明林瀚/)
　　山水圖(明陳思濟/)
　　山水圖(明僧宗泐二首/)
　　髙山流水圖(元貢性之/)
　　默翁溪山横圖(金史學/)
　　題武秀才湖山圖(元陳旅/)
　　題溪山圖(明陳汝言/)
　　題劉吏部溪山圖(明蔣冕/)
　　題王叔明溪山圖(明陳汝秩/)
　　崔山人百丈崖瀑布圖(唐李白/)
　　碧潭和尚飛瀑圖(元華幼武/)
　　題春山飛瀑圖(元釋良琦/)
　　題瀑布畫(宋劉宰/)
　　瀑布圖(明張寧/)
　　飛瀑圖(明陳繼儒/)
　　題李盤泉巻(元吳師道/)
　　吳偉飛泉畫圖歌(明何景明/)
　　題長泉圖(明廖道南/)
　　　題厓瀑圖(明僧宗泐/)
　
　
　
　
　
　
　
　
　
　
　
　
　
　
御定厯代題畫詩類卷八目錄
　欽定四庫全書
御定厯代題畫詩類巻八
　　山水類
　　　山水圖　　　　　　　　　　(元/)劉　因
　樹重雲光濕峰寒曉氣清抱琴人欲往門暗客相迎凍
　雨生寒溜深雲倚怪籐蹇驢吟不得指㸃墨千層
　　　山水圖　　　　　　　　　　(元/)程鉅夫
　誰能如此住相對兩忘情屋上青山色牕前流水聲
　　　題畫山水圖　　　　　　　　(元/)呉　澄
　一搦山川掌握中人間何處不清風水邊林下千年意
　萬里扁舟五畝宫
　　　題山水圖　　　　　　　　　(元/)呉　澄
　逺樹疎林映晚霞江心鴈影度平沙誰人寫我邨居樂
　付與巖前處士家
　　　山水圖　　　　　　　　　　(元/)袁　桷
　髙閣何人傲獨醒蒼松流水倍分明絶憐艇子揺山影
猶與行人管送迎
　　山水圖　　　　　　　　　　(元/)馬祖常
石壁雲生樹江濤雨闇船居人屬仙籍長負免丁錢
　　山水圖　　　　　　　　　　(元/)虞　集
汎舟桑落浦望見香爐峰野水常欹樹山雲不礙鐘桃
源攜客覓松徑與僧逢為託荆闗輩添予九節笻
　　山水圖　　　　　　　　　　(元/)揭傒斯
幽人無世事高卧謝浮名山崦晴時出溪流盡處行還
聞有漁釣相問扣柴荆不埽門前路莓苔滿地生
　　山水圖　　　　　　　　　　(元/)黄　溍
老樹無陰石有稜亂山高下白雲層夢中猶識江南路
惟恨舟人喚不譍
　　山水圖　　　　　　　　　　(元/)貢師泰
前山後山雲亂起山脚入溪清見厎溪南更有山外山
散如浮塵聚如米老楓枯櫟葉紛紛下有人家深閉門
釣絲欲收風浪急却回雙艇來籬根老翁曵杖行傴僂
一童負樵一童斧筆端意度盡神妙巻裏衣冠自淳古
商周寂寞經㡬秦後來莘渭寧無人茫茫耕釣去不已
武陵竟隔桃花春
　　山水圖　　　　　　　　　　(元/)貢師泰
孤峰直出青天上亂瀑斜飛白石間老我江湖歸未得
何人解寫敬亭山
　　山水圖　　　　　　　　　　(元/)丁　復
飛流怒觸青厓急倒樹斜欹白漲深峽日曉晴生雨氣
石林寒色起春陰豈無百丈牽江上應有孤猿惱客吟
行路人間盡艱澁未應小米亦闗心
　　題山水圖　　　　　　　　　(元/)李　祁
青山千仞聳高秋山北山南水亂流欲訪川源無路入
釣魚人在碧溪頭
　　題山水圖　　　　　　　　　(元/)凃　頴
憶昔灤陽八月歸北風吹雪洒秋衣槍竿嶺上停車望
萬木蕭蕭落葉飛
　　題山水圖　　　　　　　　　(明/)劉　基
江上何所有高低千萬峰結廬覆以茅取足聊自容綠
樹既蓊鬱清溪亦油溶地僻無車馬猨鳥多相從日落
沙際明寒煙澹疎松蒼茫雲霞外隠見青芙蓉悠然一
舸還好景時獨逢歸來山月出古刹鳴昏鐘
　　題山水圖　　　　　　　　　(明/)張以寧
山水坐來得翛然無俗氛碧巗虚夜月江樹靜秋雲鳥
影似猶見猿聲疑或聞自憐歸未許遥憶武夷君
　　山水圖　　　　　　　　　　(明/)解　縉
㡬多閒士拜金鑾前代王孫未作官山水春遊如此好
貴人只許畫中看
　　山水圖　　　　　　　　　　(明/)林　環
青山㡬里入煙霞杖屨尋春未覺賒流水小橋邨路晚
隔林應有野人家
　　山水圖　　　　　　　　　　(明/)陳　煇
危峰東南來氣勢何磅礴下有幽人居投情在丘壑山
雲簷下宿瀑布空中落境靜神自舒地偏心亦樂野橋
帶行客孤琴引雙鶴日夕候相過煙霧有深約
　　山水圖　　　　　　　　　　(明/)陳　爟
築室武陵溪溪村緑樹迷人尋芝术去松借鶴猿棲問
訣維仙棹看山倚杖藜披圗豁心目吟度石橋西
　　山水圖　　　　　　　　　　(明/)趙　迪
蘇耽昔隠處落日惟孤雲青山丹竈前橘井香氤氲湖
光林際斷嵐氣霞外分仙源不可即清思徒紛紛
　　山水圖　　　　　　　　　　(明/)鄭　闗
迢迢江上雲杳杳雲邊樹雲光與樹色染映如朝霧泉
響巖壑秋帆歸海天暮恍惚月明時輕舟浣溪渡
　　山水圖(二首/)　　　　　　　　(明/)商　輅
江上羣山翠欲流扁舟閒繫渡東頭抱琴逺訪知音去
載酒同招野老遊一段風流如洛社四時佳致勝瀛洲
太平處處人行樂何用蘭亭稧事脩
雲山重疊樹髙低景色蒼茫望欲迷江上有舟人蕩槳
林間無路石成蹊柴門晝掩車塵杳茅屋春來野鳥啼
昭代徵賢勤束帛高才未許學幽棲
　　題山水圖(三首/)　　　　　　　(明/)商　輅
畫師盤礴作筆勢埽出江山數千里崔嶢絶巘欲摩空
髣髴高巗起雲氣浮雲開處見山骨紫翠重重淨如洗
飛泉落澗聽無聲幽谷含春如有意武陵此去疑不逺
似有桃花出流水隔江依栁起涼亭開牕面此雲山青
客來相對坐忘倦似説平生遺世情我觀斯圖坐歎息
清時誰肯終泉石桑弧蓬矢作男兒竹帛千春照芳蹟
君不見當年伊尹耕有莘幡然一出安斯民
生綃一幅高堂上髣髴名山勢千丈雲霞變態不可名
掩映長留萬古青層岡疊岫斷復續怒虎奔龍起還伏
廓然天雨放初晴萬壑千崕潄寒玉雲山峩峩何壯哉
珠林物外無纖埃長松百尺出幽澗飛橋横跨山之隈
攜琴曳杖者誰子疑是山中招隠回君不聞蓬萊山三
峰夐絶非人寰計來三千餘萬丈惟有飛仙日往還龍
眠畫筆奪造化仙界移來指顧間公餘杜門無一事坐
對斯圖心自閒
前山磊磊攢蒼翠後山疊疊連空起古木千章不記年
亭臺隠約清陰裏誰人樂隠碩且寛山根林下成盤桓
幽尋不見山路逺回首身在青雲端㣲茫逺水接天際
扁舟一葉横江干得魚沽酒向何處遺此萬頃玻璃寒
倐然雲散天風靜山色如藍水如鏡良工墨妙如有神
布出其中無限景名山勝水殊天然此地疑與天台連
採山釣水各忘慮斯人莫是桃源仙與君同為江南客
萬里迢遥住京國江南山水慣追尋披圖恍若親曽厯
勸君斯圖好珍惜異日還來訪真跡
　　山水圖(四首/)　　　　　　　　(明/)商　輅
浮雲積翠山稜層煙波浩渺滄江横就中風景如武陵
又疑方壺與蓬瀛高人妙得丹青趣展素揮毫若神助
巗崕峭絶瀉飛流嵐岫溟濛鎖雲霧楓榆夾岸羊腸遶
漁舟蕩漾忘昏暁人間何處有此境願一登臨㪚懷抱
蒼崕萬仞高插天銀河直與南溟連畫工繹思寫縑素
天涯地角來筆端晴巒曉嶂空翠濕水色湖光渺無極
依稀逺樹含紫煙隠隠平林帶秋色夢中忽向君山遊
君山一髮青如虯覺來披圖賦新句瀟湘雲夢清氣浮
天下㡬人畫山水王維之畫世無比生綃一幅垂中堂
咫尺應須論萬里十日五日一山水雲水飛動山盤鬱
孤峰絶壑結茅茨漁舟出沒秋江夕問君何從得此圖
愛之不啻如拱璧還君圖兮贈君作白雲回首暮山碧
誰寫江山妙莫比逺岫危峰向天起想當濡墨揮灑時
無限風光歸筆厎若濃若淡山嶙峋欲斷不斷雲縱横
萬壑千巗勢幽絶羅浮姑射徒為名青林逺近不知數
林下山房啓晴户今君鵠立雲霄端疑是當年讀書處
　　山水圖　　　　　　　　　　(明/)商　輅
山間景物四時同松柏森森紫翠中案上書編閒白日
簾前花影動春風小橋靜看行人過野寺遥從曲徑通
辟穀他年如有分肩輿還擬覓仙蹤
　　山水圖　　　　　　　　　　(明/)劉　珝
老龍夜泛東溟側洶湧西來成屴崱層巒疊嶂䕶蒼煙
浩蕩江湖凝黛色垂流飛瀑交琤琮山光水影含姿容
漁艇縱横逺復近飛鳥滅沒江天空方恨無緣結鷗鷺
畫中忽閲滄洲趣頗覺良工獨苦心天機盤礴精毫素
憶自渾沌初開時乾清坤濁分兩儀其中消息杳難見
至今渣滓稱神竒畫工那知此吾儒應自識滚滚浮雲
變古今濛濛碧霧生朝夕嘗聞人世有天台又聞仙境
有蓬萊赤城霞嶺空崔嵬賣藥老生安在哉百年蹤跡
嬰塵埃軒車却畏清猿猜青山綠水應無媒日暮悵望
雲裵回安得長風九萬里明月五湖歸去來
　　山水圖　　　　　　　　　　(明/)張　寧
水車聲急綠陰肥水漫漁罾白鳥飛斜日照林停晚牧
新蒲近渚映春衣采蓮歌唱時將及競渡風光事已非
望斷五湖舟去逺月明應有市船歸
　　題山水圖　　　　　　　　　(明/)丘　濬
昔年棲迹雲林下舉頭見山不見畫如今置身朝市間
開眼見畫如見山山邪畫邪孰真假具眼之人世間寡
景當好處皆起樓趣到佳時急驅馬居山不見山中佳
厭飫林壑輕煙霞一朝别山出城市黒風黄日昏塵沙
廣庭曲巷通幽處壘石栽花脩勝具眼中髣髴雖逼真
畢竟人為靡天趣回思舊隠隔世間欲一見之千萬難
殘縑斷素纔咫尺傾囊倒篋不復慳君從何處得此幅
千里雲山數間屋逺山淡淡横翠睂近山亭亭削青玉
山頭處處飛白雲樹頭樹尾晴輪囷平林忽斷天光露
暝色遥連雨氣昏蒼苔白石羊腸路平麓盤盤㡬家住
就中老人華陽巾手把瓊枝滴清露山光水色相渺緜
漁舟泛月江吞天長風浩浩起天末髙堂白日生雲煙
興來却憶竹鶴老見畫何如見山好人生即景須盡歡
尋仙何必蓬萊島
　　山水圖　　　　　　　　　　(明/)李東陽
鵝溪練色如江色幻出山青與雲白山前雜樹豈知名
雲際髙樓不論尺幽泉無聲深谷窈下作寒潭浸空碧
祗應車馬隔塵氛但有扁舟繫沙側溪頭老漁何處歸
手持輕櫓背斜暉茅堂欲到恐未到日暮山雲空濕衣
西巗兩翁共巾屨應在深山更深住南溪芳草北溪花
遥指平生釣遊處
　　山水圖　　　　　　　　　　(明/)魏時敏
看畫情偏逺題詩興不慳漁舟歸晩浦僧舍隔秋山樹
色㣲茫裏鐘聲杳靄間何年謝塵鞅結屋此中間
　　題山水圖　　　　　　　　　(明/)章　珍
南山春雨晴西溪春水滿孤舟釣夕陽沙明綠蒲短
　　題山水圖(用董尚矩/侍讀韻)　　　　　(明/)林　瀚
窮通世事坐談間自古龍鱗不易攀碧澗有聲塵慮淨
白雲無恙我心閒琴牀晝拂松邊石詩景春搜雨後山
絶少輪蹄逢此地故人霄漢㡬時還
　　山水圖　　　　　　　　　　(明/)陳思濟
數里平沙接逺邨千重喬木蔭柴門可人最是滄洲晩
潮落依稀見水痕
　　山水圖　　　　　　　　　　(明/)僧宗泐
危峰削玉出雲端仙館霜清古木寒記得匡廬秋雨後
彭郎湖口倚篷看
　　山水圖　　　　　　　　　　(明/)僧宗泐
綠水青山茂苑西荷花開徧越來溪漁郎蕩漾灣頭去
五月深林謝豹啼
　　髙山流水圖　　　　　　　　(元/)貢性之
山雲飄蕭山月涼溪風颯沓溪流長山水遺音秋滿耳
似與琴響參宫商若人領此山水勝謾託冰絃寄幽興
天空自覺響逾寂指落先與心相應音傳今古知者稀
孰云舉世惟鍾期仰天為爾一長嘯音兮琴兮知不知
　　默翁溪山横幅(默翁龎都運/才卿自號)　　(金/)史　學
五雲雛鳳下遼天來作金鑾翰墨仙詩酒償殘鶯館債
簡書薰破鹿門禪自憐嵗月塵中老盡攬溪山筆厎傳
短草疎林秋一幅典刑人物記當年
　　題武秀才湖山圖　　　　　　(元/)陳　旅
問君何處結茅屋只在湖山綠樹邊巗逕每留居士屩
沙灣時艤孝廉船采蘭秋渚吟芳夕斸筍春林坐暖煙
我亦夢騎黄鵠去芙蓉峰外水如天
　　題溪山圖　　　　　　　　　(明/)陳汝言
峰巒清翠髙千丈織女機絲手可攀萬壑雲生春冉冉
一溪花落水班班人行樵徑蒼蘿裏犬吠誰家綠樹間
今日看圖懷舊隠石田茅屋㡬時還
　　題劉吏部溪山圖　　　　　　(明/)蔣　冕
金碧溪山翠作林茅齋瀟灑百年心庭前鳴鶴趨迎客
水面遊魚出聽琴白石清泉同谷口茂林脩竹似山陰
披圖髣髴如曽見頗覺良工用意深
　　題王叔明溪山圖　　　　　　(明/)陳汝秩
前身實是王摩詰黄鵠溪山似輞川薜荔十尋懸綠樹
芙蓉千仭倚青天長歌不用來招隠閉户當應疏草𤣥
怪厎西流波浪惡披圖莫上五湖船
　　崔山人百丈崕瀑布圖　　　　(唐/)李　白
百丈素崕裂四山丹壁開龍潭中噴射晝夜生風雷但
見瀑泉落如環雲漢來聞君寫真圖島嶼備縈迴石黛
刷幽草曽青澤古苔幽緘儻相傳何以向天台
　　碧潭和尚飛瀑圖　　　　　　(元/)華幼武
春來曽謁贊公房禪榻雲深鬱妙香三伏炎蒸見圖畫
石泉飛雪洒清涼
　　題春山飛瀑圖　　　　　　　(元/)釋良琦
憶昔東留雪竇寺寺門瀑布兩峰懸銀漢翻濤迸落地
玉龍破山飛上天洗盞毎臨春澗曲繙經時坐古松前
披圖不覺塵夢醒日暮空堂生海煙
　　題瀑布畫　　　　　　　　　(宋/)劉　宰
洩雲澒洞遮山腹古木槎牙繚山足舉頭百丈瀉寒泉
知有髙峰插天綠
　　瀑布圖　　　　　　　　　　(明/)張　寧
綠陰庭宇生南風醉倚曲欄幽思濃平生不到水簾洞
一坐便憶香爐峰怪來詩思清人骨水草林花助蕭颯
煙霞滿地暮忘歸長嘯一聲山月白
　　飛瀑圖　　　　　　　　　　(明/)陳繼儒
初夏雨新晴濃陰沒石齒空巗雪瀑飛中有巢居子
　　題李盤泉卷　　　　　　　　(元/)吳師道
山中百嵗老曽見辟雍流懶説前朝事清泉照白頭
　　吳偉飛泉畫圖歌　　　　　　(明/)何景明
長安獨過田子舍留我一翫飛泉畫絶壁如聞風雨來
晴天安得蛟龍挂吳生跌宕得畫理潦草落筆皆可喜
飛泉却出沓嶂間山即真山水真水客堂六月生晝寒
耳中髣髴髙江灘源潭窈窕不可測波浪洶湧多竒觀
泉邊二老顔色異偶坐似是莊與惠萬里誰論到海心
百年詎識臨淵意偉哉田子今儒宗文標南指匡廬峰
不須對此更惆悵㑹觀瀑布青天上杉風松日隔縹緲
雲瀧雪瀨何雄壯我常夢往神空向豈無吳生好手筆
為我寫寄廬山障
　　　題長泉圖　　　　　　　　　(明/)寥道南
　雲門山中石巃嵸飛泉百尺如虹龍小舟簑笠帶煙雨
　何處濟川来此翁
　　　題厓瀑圖　　　　　　　　　(明/)僧宗泐
　飛瀑洒寒氷危梁跨碧層天涯圖裏看頭白未歸僧
　
　
　
　
　
　
　
　
　
　
御定厯代題畫詩類卷八
　欽定四庫全書
御定厯代題畫詩類卷九目錄
　　山水類
　　　題詹仲信所藏米元暉雲山圖(宋陸游/)
　　　題擇菴雲山圖(元牟巘/)
　　　南宫老仙雲山圖(元王惲/)
　　　題小米雲山(元龔璛/)
　　　王洽雲山圖(元鄧文原/)
　　　倣老米雲山圖(元髙克恭/)
　　　雲山圖(元楊載/)
　　　題陳直卿雲山圖(元栁貫/)
　　　王洽雲山圖(元黄公望/)
　　　題雲山圖(元薩都拉/)
　　　郭天錫雲山(元鄭元祐/)
　　　題盧東牧雲山(元貢性之/)
　　　雲山圖(元貢性之三首/)
　　題米元暉畫雲山圗(元吳全節二首/)
　　題郭天錫雲山圗(元黄玠/)
　　王叔明畫雲山圗(明袁凱/)
　　題米元暉雲山圗(明髙啓/)
　　夢題雲山圗(明楊基/)
　　米元暉雲山圗(明張羽/)
　　畫雲山歌(明張羽/)
　　唐子華雲山歌(明張羽/)
　　米南宫雲山歌(明張羽/)
　　雲山圗(明張羽/)
　　題顧雲屋雲山圗(明吕不用/)
　　題劉伯塤所藏雲山圗(明楊士奇/)
　　題髙漫士雲山圗(明馬愉/)
　　徐用和侍御所藏雲山圗歌(明李東陽/)
　　鍾欽禮雲山圗(明李東陽/)
　　題雲山圗(明陳景融二首/)
　　雲山圗(明劉泰/)
　　雲山圗(明王鏊二首/)
　　題囊山僧房雲山圗(明林俊/)
　　俞漢逺雲山圗(明祝允明/)
　　雲山煙水圗(明田登/)
　　題沈石田效米元暉雲山圗(明湯珍/)
　　題髙房山雲山(明張鳯翼/)
　　題雲山(明陳繼儒/)
　　題錢舜舉畫青山白雲(元于立/)
　　青山白雲圗(元虞集/)
　　題羅小川青山白雲圗(元納延/)
　　青山白雲圗(元黄溍/)
　　青山白雲圗(元張憲/)
　　題青山白雲圗元掲傒斯
　　韓季博所藏青山白雲圗(元黄玠/)
　　題米元暉青山白雲圗(元吳萊/)
　　題米元章畫青山白雲(元周伯琦/)
　　畫青山白雲圗元(馬臻/)
　　青山白雲圗(元成廷珪二首/)
　　題青山白雲圗(元郯韶/)
　　舟中為人題青山白雲圗(元李孝光/)
　　題髙尚書青山白雲圗(元張天英/)
　　題青山白雲圗(元劉永之/)
　　題青山白雲圗(明張以寕/)
　　題劉君濟青山白雲圗(明張以寕/)
　　題道士青山白雲圗(明張以寕六首/)
　　青山白雲圗(明楊基/)
　　題髙彦敬青山白雲圗(明劉崧/)
　　題青山白雲圗(明劉崧/)
　　題青山白雲圗(明王紱/)
　　題青山白雲(明張昱/)
　　題青山白雲圗(明藍仁/)
　　　題青山白雲圗明(解縉/)
　　　題青山白雲圗(明浦原/)
　　　青山白雲圗(明錢仲益/)
　　　青山白雲一隖圖(元貢性之/)
　
　
　
　
　
　
　
　
　
　
　
御定厯代題畫詩類卷九目錄
　欽定四庫全書
御定厯代題畫詩類巻九
　　山水類
　　　題詹仲信所藏米元暉雲山圗　(宋/)陸　游
　俗韻凡情一㸃無開元以上立規模鏡湖老監空揮淚
　想見楚江清暁圗
　　　題擇菴雲山圗　　　　　　　(元/)牟　巘
　老圎畫裏也藏機雲抹青山凍不飛寸許塔尖何處寺
　扁舟臘日訪僧歸
　　　南宫老仙雲山圗　　　　　　(元/)王　惲
　南宫玉堂春晝晴瑣牕霧垂幽思清先生胸次幾丘壑
　淡墨落紙詩無聲白雲滅沒春山碧萬木淋漓元氣濕
　風煙自昔鹿門深似愛龎公不浪出襄陽雲卧思怡悦
　不為濃纎争巧拙虚堂生白定何如王氣柱空虹貫月
　　　題小米雲山　　　　　　　　(元/)龔　璛
　分流岡下石門灣日日白雲如此山薄莫米墳松櫪暗
扶笻曽與一僧還(元章以下數世皆𦵏分流東西東/為石門則予先隴所在也故云)
　　王洽雲山圗(并序/)　　　　　　(元/)鄧文原
　王洽為百代雲山之祖故米氏父子皆由此出何况
　易世之後乎善夫尤宜寶之
五雲深處擁蓬萊樹色蒼凉映水開何處書聲映林樾
却教仙侣過橋來
　　倣老米雲山圗(一作秋山/暮靄圗)　　　(元/)髙克恭
青山半晴雨遥(一作/色)現行雲厎佛髻欲爭妍政恐勤梳
洗
　　雲山圗(為茅山劉/宗師作)　　　　　　(元/)楊　載
長江千萬里奔浪薄髙雲龍現誰能覩猿啼不可聞迂
迴因地勢昭晰應天文劒氣秋如洗珠光夜欲焚連峯
俄筍迸斷岸復瓜分句曲臨東極巖頭有隱君
　　題陳直卿雲山圗　　　　　　(元/)栁　貫
道路紅塵一丈深眼明畫裏見雲林谷虛滿貯山澤氣
徑險前臨厓石隂武夷流水八九曲少室微風千萬尋
憑誰寫入醉翁操我有太古瑶華琴
　　王洽雲山圗　　　　　　　　(元/)黄公望
石橋遥與赤城連雲鎖瓊樓滿樹煙不用飇車凌弱水
人間自有地行仙
　　題雲山圗　　　　　　　　　(元/)薩都拉
我有将軍萬疊青換得琅玕半牕綠月明恐有鳳來棲
日暮何妨雲借宿清時海宇無烽烟五風十雨歌豐年
看山愛竹了公事焚香挂畫似神仙城頭漏箭催更鼔
将軍夜寝元戎府性厎雲山光滿林牀頭斜挂三珠虎
　　郭天錫雲山　　　　　　　　(元/)鄭元祐
飛墨來從海岳菴春風吹雨滿江南青山肯被雲遮盡
時聳尖奇一兩簪
　　題盧東牧雲山　　　　　　　(元/)貢性之
風流争解説盧郎墨瀋淋漓入醉鄉雲白山青隨意寫
一時不數米襄陽
　　雲山圗(二首/)　　　　　　　　(元/)貢性之
百折溪流路轉深溼雲低壓樹隂隂山中厎事如秦晉
剛被漁郎説到今
閒身閒看白雲閒更愛青山嬾出山别起樓臺半空裏
只教鐘鼓落人間
　　雲山圗　　　　　　　　　　(元/)貢性之
鴨觜灘頭燕尾分西風吹老樹無根何人醉灑淋漓墨
半是青山半是雲
　　題米元暉畫雲山圖(二首/)　　　(元/)吳全節
谿上青山過雨濃分明倒滿玉芙蓉令人却憶匡廬頂
百丈銀河下碧峰
雨外夕陽揺樹明山雲吞吐亂隂晴飛颿一㸃知誰子
疑在元暉畫裏行
　　題郭天錫雲山圗　　　　　　(元/)黄　玠
翹翹山有木翳翳林有谷雨氣作深雲新隂如膏沐夫
豈無居人誅茅結溪屋幽棲不出户野塘春水綠
　　王叔明畫雲山圗　　　　　　(明/)袁　凱
有客來自髙句麗遺我一幅丈二紙纎白只如松頂雲
光明不減吳江水藏之篋笥今七年妻孥愛惜如紈綺
至正乙巳三月初王郎逺來訪老夫陞堂飲茶禮未畢
索紙為畫雲山圗初為亂石勢巳大橐駝連峰馬牛卧
忽焉披地高入天欲墮不墮令人怕其陽倒挂扶桑日
其隂積雪深千尺日射隂崖雪欲消百谷春濤怒相激
林下丈人心自閒被服如在商周間問之不言喚不返
源花漠漠愁人顔老夫見之重歎息何由致我共絶壁
王郎王郎莫愛惜我買私酒潤君筆
　　題米元暉雲山圗　　　　　　(明/)髙　啓
海嶽老仙非畫工自有丘壑藏胸中大兒揮灑亦莫比
妙趣政足傳家風敷文閣下書帷静夢入空山覺衣泠
起拈綵筆寫幽踪一片飛來楚雲影髣髴三湘與九嶷
翠峰猶抹二峨眉水生江上鴻歸後樹暗沙頭春去時
蒼蒼逺渡連平麓煙火參差幾家屋林深谷静斷行人
惟有禽聲啄枯木偶向髙齋翫此圗㫁縑猶費千金沽
自緣絶筆人間少如此雲山何處無
　　夢題雲山圗　　　　　　　　(明/)楊　基
前山嵯峨後山聳大如盤龍小飛鳳千巖萬壑春雨晴
浮雲載山山欲動平生愛向雲山居漂泊尚作雲山夢
明朝拂袖歸故山萬頃白雲和玉種
　　米元暉雲山圗　　　　　　　(明/)張　羽
前代幾人畫山水逸品只數南宫米海嶽樓前北固山
頃刻雲煙生滿紙古云丘壑起心胸怳忽似與神靈通
素壁髙懸卧清晝耳邊怳若聞松風怪厎青山起毫末
森沉綠樹臨溪活仙人道士疑可招芝草琅玕俯堪掇
千里能移方寸間天機揮灑過荆闗如今畫史空無數
對此髙蹤詎敢攀
　　畫雲山歌　　　　　　　　　(明/)張　羽
我昔曽遊廬嶽頂欲上青天凌倒景山中白雲如白衣
片片飛落春風影雲皛皛兮花冥冥萬壑盡送洪濤聲
恍然坐我滄海上金銀樓觀空中明上清眞人笑迎客
夜然桂枝煑白石手持鳳管叫雲開虎咆龍吟山月白
明發邀我升東峰導以絳節雙青童天雞先鳴海日出
赤氣照耀金芙蓉屏風九疊花茸茸霧閣雲牕千萬重
胡不置我丘壑中一朝垂翅投樊籠空留萬片雲挂在
清溪千丈之寒松愁來弄翰北窗裏貌得雲山偶相似
遂令殘夢逐秋風一夜孤飛渡江水夢亦不可到圗亦
不可傳不如早賦歸來篇仙之人兮待我還安能齷齪
塵土間坐令白雲摧絶無所歸青山笑我凋朱顔
　　唐子華雲山歌　　　　　　　(明/)張　羽
前朝畫品推第一房山尚書趙公子二公何以能絶倫
丘壑乃自胸中起由來書畫總心畫政自不在丹青裏
當時豈無劉與商屏障紛紜何足齒唐侯本是霅川秀
愛畫髣髴董與李長松平逺早巳工更上歙州看山水
歸來却師郭咸寧參以房山勢莫比始知絶藝老更成
庸夫俗輩那知此此圗三尺誰為贈雲氣蒼茫石塊磊
牛羊未歸樵子出户牖寥落蒼厓厎寫成不題嵗月字
要是頭白居鄉里乾坤浩蕩江海空後人未續前人死
為君題詩三歎息世上好手今餘幾嗚呼尚書公子不
復見得見唐侯斯可矣
　　米南宫雲山歌　　　　　　　(明/)張　羽
古之畫法不復見六朝人物留遺譜後來山水岀新意
二李三王差可覩洪谷之後有闗荆營丘渾雄獨造古
華原處士志竒崛餘子紛紛何足數郭熙平逺疑有神
北苑爛漫皆天真畫院宣和衆史集俗筆姿媚非吾倫
豈知南宫迥不羣一埽千古丹青塵神閒筆簡意自足
窈窕青山行白雲黄侯黄侯安得此元氣淋漓猶滿紙
晴窗拂拭對髙風恍惚神遊華山裏生平畫癖奈此何
為子試作雲山歌珍藏什襲子須記世間名畫今無多
　　雲山圗　　　　　　　　　　(明/)張　羽
山氣寂巳晦川寒歛如夕沉沉綠樹多隠隠千峰出碧
嶺藹煙華寒泉散石脉髙閣出林端古徑稀人迹翫圗
心已澄對影情還適感彼巖棲人終朝自幽寂
　　題顧雲屋雲山圗　　　　　　(明/)吕不用
我識東吳顧文學早嵗丹青動黄閣揮毫得意傲王侯
霜亂虯髯面如削一自塗窮悲濩落旅食南州夢非昨
蛟龍為魚氣鬱勃散作春雲滿丘壑乾坤無地著茅茨
寫向雲根亦奇作荒林日色暁蒼凉古木風聲晚蕭索
首陽蕨根秋土深商嶺芝田今寂寞看圗為問人何在
晚交注意歸猨鶴
　　題劉伯塤所藏雲山圗　　　　(明/)楊士奇
一片青山是何處複嶺層巒清可數春來縹緲生白雲
雲際連延見芳樹雨聲半夜漲溪流隠者虚亭近水幽
尋常書帙有真樂况復同志來扁舟展圗髣髴沙溪路
四十年餘記曽去鵝鼻峰髙捲翠嵐雞潭波静澄寒霧
百川先生富天趣一笑相逢豁襟度攜酒持魚踏白沙
共我酣味不知暮先生乘雲竟不歸令弟郎曹榮錦衣
每同感慨論疇昔還憶舊遊心不違我愧非才侍丹闕
壯嵗叨榮巳華髮投簪他日或䝉恩更訪沙溪棹明月
　　題髙漫士雲山圗　　　　　　(明/)馬　愉
白雲縹緲亂山深最喜幽居傍翠岑茒屋幾家松栝暗
石梯五丈薜蘿侵門前流水通南浦邨外長橋接北林
有客抱琴何處至祇知來共嵗寒心
　　徐用和侍御所藏雲山圗歌　　(明/)李東陽
何人醉寫雲山圗浮雲澒洞山糢糊空明射地日漏影
稍覺林樹開扶疎平原蒼莽不知處忽有細路通榛蕪
茅堂枕山半閣水卷幔正對前峯孤幽人深居不出戸
縱有鄰舎無招呼低頭把卷苦吟諷語暗不辨楚與吳
中流棹歌似相答欲斷未斷聲嗚嗚雲多水闊望不見
知是滄洲舊釣徒長安六月晴復雨非若塵土還泥塗
城中見山如見畫剛可髣髴求形模山猶可見水莫涉
尺潦豈足容長艫十年舊遊憶南國嵗月催人非故吾
鸚鵡洲前漢陽樹此景此詩今有無因君此圗意披豁
便欲買棹遊江湖
　　鍾欽禮雲山圗　　　　　　　(明/)李東陽
江南畫史誰専門㑹稽老鍾清且温圗成長練注急雨
筆墨滅盡風神存陽厓隂谷半明翳上有煙雲時吐吞
深林蓊鬱石塊磊野水不斷天無痕當其得意毎自許
傲睨恥受王公尊勾餘拙翁善墨竹二者異法須同論
謂渠畫格自有派房山之子南宫孫手持此圗自東海
海色尚帶扶桑暾千巖秋聲萬壑樹咫尺不辨東西邨
幽亭野集者誰子似有賓主無琴樽問之不答若莞爾
物外别自成乾坤我生愛山復愛竹對此病目開餘昏
君看巖谷最深處好著數箇蒼筤根
　　題雲山圗(二首/)　　　　　　　(明/)陳景融
青山寂無言白雲自舒巻對此淡忘歸何心在軒冕
雲擁青山逺風生碧樹凉悠然髙世士矯首意何長
　　雲山圗(為王廷/實題)　　　　　　　(明/)劉　泰
溪沙白白樹青青溪上人家戸半扄渺漠寒雲迷鳥道
瀰漫新水斷鳬汀長竿我欲來垂釣短鍤誰招去採苓
夢寐未能忘舊隠抗顔塵俗愧山靈
　　雲山圗(二首/)　　　　　　　　(明/)王　鏊
逺山隠隠半欲没近山巍巍髙獨出近山逺山出没間
霧斂煙霏兩明滅山南山北殷其雷天雨欲來還不來
餘輝倒暎半巖赤靈籟中含萬壑哀縈迴鳥道梯空去
忽有人家傍山住懸崖一道玊泉飛小橋厯厯行人度
愁心三疊江上山世無燕許誰能賦
天將雨山出雲平原草樹杳莫分須㬰雲吐近山出逺
岫婪酣吞欲入暎空明滅疑有無先後髙低殊戢戢想
當畫史欲畫時磅礴含毫幾囘立忽然紙上𤣥雲翻雨
脚旋來風勢急至今蔚薈吹不散白晝髙堂空翠濕雷
聲豗豗天冥冥山前不見行人行鷓鴣啼㫁山雨歇石
橋小瀨湔湔鳴叢林屋角參差倚落紅滿庭人未起凴
誰説與顧虎頭寫置幼輿巖石裏
　　題囊山僧房雲山圗(用族祖魯/瞻先生韻)　(明/)林　俊
短壑慰老山雲白日日山行異山色不應雲白又雲青
招引山僧漫窺測為雲截竹開山樓雨巻入屋晴簷頭
白晝裏眠薄衾枕不與桂玉闗閒愁飄散祇宜知者道
草屐踏雲寛嘯傲鶴氅輕吹出洞笙鐵船早鼔横江棹
道人具領西來意隨緣數遣山雲至攢眉社㑹不作難
墨池小草閒雲記
　　俞漢逺雲山圗　　　　　　　(明/)祝允明
洞庭之南瀟湘西濕雲從龍凝不飛九疑縱横不可辨
二女望斷重華歸山河茫茫都一暝仙宫隠入層霄迥
水滸渾迷行路蹤雲端忽露青楓頂披圗亦覺亂心曲
嗟爾良工意何局人間晴雨相倚伏祇在君手一翻覆
　　雲山煙水圗　　　　　　　　(明/)田　登
樓閣隠煙迷野望楓林落木動秋容水通雲竇傾寒玊
山入潭心倒碧峰彭澤栁荘風雨暗嚴灘釣石蘚苔封
長楊五柞春光好應讓雲山第一重
　　題沈石田效米元暉雲山圗　　(明/)湯　珍
春山蒸雲濕糢糊春樹凝煙渺有無汀花岸草愁相喚
蘅渚蘭皋低自紆江南雨景真貌出世傳曽有元暉筆
石田老人近代豪步驟邯鄲更超逸越溪難注消夏灣
胥口波濤杳靄間西遮震澤雙螺小北走靈巖萬笏還
江村橋外炊煙夕上沙下沙水涵碧似聞茅屋啼斑鳩
無那春風揺燕麥沉吟憶得畫中詩灑墨揮毫興發奇
並驅逐鹿知誰子何必敷文待制為
　　題髙房山雲山　　　　　　　(明/)張鳳翼
海嶽清癖天下無芸窗棐几澄冰壺有時興發展緗素
濡毫幻出雲山圗後來復有髙尚書豈獨小米稱鳳雛
試向晴明張此軸滿堂煙雨在須㬰
　　題雲山　　　　　　　　　　(明/)陳繼儒
雨過石生五色雲度山餘數層時有炊煙出樹中多處
士髙僧
　　題錢舜舉畫青山白雲　　　　(元/)于　立
吳興山水天下無吳興畫手天為徒天河染露洗空碧
輕煙薄素開新圗白雲欲散松風起迥如丹丘隔海雪
後寒糢糊溪光倒影丹翠濕又如洞庭水浸青珊瑚綠
蘿吹香挂秋月小橋野逕相縈紆行人遥遥向何處丹
崖石檢或有仙人居溪山如此無不好築屋臨流可投
老春雲秋露石田腴我有耕煙種瑶草
　　青山白雲圗　　　　　　　　(元/)虞　集
獨向山中訪隠君行窮千澗水沄沄仙家更在空青外
只許人間禮白雲
　　題羅小川青山白雲圗(為四明倪/仲權賦)
　　　　　　　　　　　　　　　(元/)納　延
山上晴雲似白衣溪頭竹樹綠隂圍野橋日落行人倦
茅屋春深燕子飛漉酒屢招鄰舍飲放歌還趂釣船歸
客牕看畫空愁絶便欲移家入翠微
　　青山白雲圗　　　　　　　　(元/)黄　溍
十年失脚走紅塵忘却山中有白雲忽見畫圗疑是夢
冷花凉葉思紛紛
　　青山白雲圗　　　　　　　　(元/)張　憲
青山青青白雲白一尺小溪干里隔扁舟艤岸不見人
雞聲何處秦人宅桃花流水春粼粼不識人間有戰塵
待得紫芝如掌大歸來甘作太平民
　　題青山白雲圗　　　　　　　(元/)掲傒斯
寂寥青嶂曉迢遞白雲生衆樹春巳暗髙原人未畊方
思看桃去復擬采苓行深谷無機事白髪枕松聲
　　韓季博所藏青山白雲圗　　　(元/)黄　玠
門外馬蹄三尺塵屋厎青山看白雲不知身世在城市
但覺爽氣吹冠巾鴨觜灘頭沙渚露依約西陵近漁浦
惱人歸思滿江東煙樹半沉天欲雨
　　題米元暉青山白雲圗　　　　(元/)吳　萊
一簇空濛杳靄間巖花冗葉鬭斕斑若為看盡雲生滅
還我蒼然萬古山
　　題米元章畫青山白雲　　　　(元/)周伯琦
南宫神邁将軍李寫丹青如潑墨水川雲江樹指顧間
咫尺吳山數千里小樓接棟山之陽孤舟檥櫂渡者将
桃源有路堪結隠欲排大粒觀圜方
　　畫青山白雲圗　　　　　　　(元/)馬　臻
每見青山即解顔生平不道住山難和雲數畝無錢買
投老傳來畫裏看
　　青山白雲圗(二首/)　　　　　　(元/)成廷珪
不見茅齋舊隠君遶溪煙樹莫紛紛斷橋水滿無人渡
誰向青山管白雲
溪上長松巳合圍草堂無事客來稀濕雲生滿東山路
日莫野樵何處歸
　　題青山白雲圗　　　　　　　(元/)郯　韶
山腰綠樹雨初収天際白雲如水流憶在九江船上望
楊花飛雪下輕鷗
　　舟中為人題青山白雲圗　　　(元/)李孝光
江氣屓贔如蛟龍曉風吹落金芙蓉神女凌波洗雲去
莫為行雨陽臺東朝來白雲散白石小姑蛾眉翠欲滴
老蛟化為百嵗翁彭郎磯頭夜吹笛
　　題髙尚書青山白雲圗　　　　(元/)張天英
仙人中有琅玕樹吐作千峯落毫素峰上蒼蒼一尺天
峰下雲行亦無數因憶曽為天帝客家在白雲深處住
白雲隨龍飛出山我亦攀龍躡雲路青山笑人不早歸
人笑飛龍為雲悮變化無定端飛揚為誰故試問古共
工何勞不周怒飄飄巢居翁肯受風塵汚安得兩齒屐
載我逍遥步醉卧青山看白雲莫嗔老子來遲暮
　　題青山白雲圗　　　　　　　(元/)劉永之
蒼苔茅屋面春山飛翠浮嵐晻靄間一别漁磯成十載
羞将華髮對青灣
　　題青山白雲圗　　　　　　　(明/)張以寧
白雲江上頭憶昔似曽遊睡起青山雨坐來紅葉秋深
苔依逕濕寒磬出林幽亦有髙棲者無因見鹿裘
　　題劉君濟青山白雲圗　　　　(明/)張以寜
野性素所忻青山無垢氛落花一夜雨幽樹滿川雲鹿
跡閒行見松香獨坐聞殷勤招白鶴予亦離人羣
　　題道士青山白雲圗(六首/)　　　(明/)張以寧
仙館白雲封青山第幾重道人時化鶴巢向最高松
長愛青山好行行入翠微今朝山頂上下看白雲飛
行到溪源盡青山無俗氛道人拈鐵笛吹起滿川雲
只道溪源盡遥聞鐘磬音却隨流水去行盡白雲深
雲氣曉來濃前山失數峯道人夜作雨呼起碧潭龍
林秋紅樹出溪曉白雲多此景江南有江南今若何
　　青山白雲圗　　　　　　　　(明/)楊　基
手種溪頭十畝隂鳥啼花落暮雲深夜來一尺蘭苕雨
若箇扁舟肯見尋
　　題髙彦敬青山白雲圗　　　　(明/)劉　崧
松橋石瀨雨潺潺杉檜隂森暮色還誰共西樓一尊酒
白雲堆裏看青山
　　題青山白雲圗　　　　　　　(明/)劉　崧
石林煙霧冷冥冥一舸西風過洞庭日暮白雲飛去後
江南無數亂山青
　　題青山白雲圗　　　　　　　(明/)王　紱
我曾九龍山下住結廬正在雲深處日日看山還看雲
長教翦却當簷樹無端一别猨鶴羣馬蹄南北徒紛紜
塵途厎事拂衣晩囘首愧負山中雲
　　題青山白雲　　　　　　　　(明/)張　昱
一箇茅廬何處小橋古木溪灣但見山青雲白不知天
上人間
　　題青山白雲圗　　　　　　　(明/)藍　仁
茆屋何人共住石林似我曽遊白雲只在半嶺青山誰
到上頭
　　題青山白雲圗(送廷/琛)　　　　　(明/)解　縉
倦遊誰不愛青山世上浮名好是閒綰住白雲巖際宿
任他流水去人間
　　題青山白雲圗　　　　　　　(明/)浦　原
青山欲轉綠溪迴古木春雲掩復開不識桃源在何處
但看流水落花來
　　青山白雲圗　　　　　　　　(明/)錢仲益
　連山盤盤隔溪水翠滴風光浄如洗松梢日出初雨晴
　滿地白雲收不起溪窮路轉石徑斜隔溪遥見山人家
　柴門深閉人不見煖風吹落朱藤花良工貌得無窮景
　坐翫令人發深省何由築室住山間長卧雲􁯾弄秋影
　　　青山白雲一隖圖　　　　　　(元/)貢性之
　青山青青欲斷青山斷處雲如幔人家深住塢東頭剛
　被雲遮一多半山兮雲兮窅莫分雞犬遥隔雲中聞有
　時隨風或凌亂長日與山相吐吞城中車馬多如織沒
　馬紅塵深幾尺只有富貴解留人且與雲山未曽識吁
　嗟山中人夢憶雲中君巻舒隨所適放浪由天真我昔
　西游登五老五老諸峰挿晴昊酒酣放歌謫仙句擬共
　雲松結巢好江都自是青雲姿按圖笑索雲山詩從來
　知爾出山去為雨為霖當及時
　
　
御定歴代題畫詩類巻九
　欽定四庫全書
御定厯代題畫詩類卷十目錄
　　山水類
　　　書王定國所藏煙江疊嶂圗(宋蘇軾/)
　　　讀東坡疊嶂圗(宋張九成/)
　　　秋煙疊嶂圗(元劉因/)
　　　米元章雲煙疊嶂(元劉因二首/)
　　　題趙子昂疊岫圗(元戴表元二首/)
　　　題煙江疊嶂圗(元王惲二首/)
　　　題錢舜舉畫煙江疊嶂圗(元蒲道源/)
　　　趙松雪重江疊嶂圗(元鄧文原/)
　　　陸探微層巒曲隖圗(元鄧文原/)
　　　題顧善夫所藏張僧繇畫翠嶂瑶林圗(元鄧文原/)
　　　題子昂長江疊嶂圗(元虞集/)
　　　松雪老人臨王晉卿煙江疊嶂圖(元栁貫/)
　　　題髙尚書藤紙畫雲林煙嶂圗(元栁貫/)
　　張僧繇翠嶂瑶林(元吳鎮/)
　　陸探微員嶠仙游(元吳鎭/)
　　陸探微層巒曲隖(元吳鎭/)
　　趙松雪重江疊嶂(元吳鎭二首/)
　　為松瀑黄尊師作溪山疊翠圖(元馬臻/)
　　題朱孟辯層巒圖(明貝瓊/)
　　書雲林畫林亭逺岫(明吕敏/)
　　題煙波疊嶂圖(明李曄/)
　　題趙松雪重江疊嶂圖(明陳敬宗/)
　　趙松雪長江疊嶂圖(明吳寛/)
　　題谿山疊翠巻(明唐寅/)
　　趙松雪重江疊嶂圖(明陳鑑/)
　　為王元美題王晉卿煙江疊嶂圖(明張鳯翼/)
　　題王晉卿煙江疊嶂圖蘇子瞻歌(明王世貞/)
　　趙松雪重山疊嶂圖歌(明王世貞/)
　　雲林生畫林亭逺岫(明顧敬/)
　　寄題台州倅㕔雲壑(宋樓鑰/)
　　題髙彦敬煙嵐圖(元程鉅夫/)
　　李咸熙翠巖流壑圖(元黄公望/)
　　雲峯圖(元袁桷/)
　　題雲崖圖(元傅若金/)
　　郭天錫雲岫圖(元吳師道/)
　　題白府判仲謙所藏錢舜舉巖壑圖(元劉詵/)
　　為鄧靜春作幽谷圖(元朱徳潤/)
　　為唐景玊畫丘壑圖(元倪瓚/)
　　趙元畫懸崖圖(明楊基/)
　　題江岫圖(明張紳/)
　　題雲門翠微深處(明僧大圭/)
　　題趙楶所收趙令穰大年煙林(宋張耒二首/)
　　題黄華江皋煙樹(金雷淵二首/)
　　題煙波雲樹圖(元丁復/)
　　寄謝方方壺寫寄遥山古木(元成廷珪/)
　　　髙彦敬逺山木石圖(元袁桷二首/)
　　　題青山碧篠圖(元吳鎭/)
　　　題溪山煙樹圖(明謝廷柱/)
　　　雲山煙樹圖(明唐寅/)
　　　題逺峰巻(明陸深/)
　
　
　
　
　
　
　
　
　
　
御定厯代題畫詩類卷十目錄
　欽定四庫全書
御定厯代題畫詩類卷十
　　山水類
　　　書王定國所藏煙江疊嶂圗(王晉/卿畫)　(宋/)蘇　軾
　江上愁心千疊山浮空積翠如雲煙山邪雲邪逺莫知
　煙空雲散山依然但見兩厓蒼蒼暗絶谷中有百道飛
　來泉縈林絡石隠復見下赴谷口為奔川川平山開林
　麓斷小橋野店依山前行人稍度喬木外漁舟一葉江
　吞天使君何從得此本㸃綴毫末分清妍不知人間何
　處有此景徑欲往置二頃田君不見武昌樊口幽絶處
　東坡先生留五年春風揺江天漠漠莫雲卷雨山娟娟
　丹楓翻鴉伴水宿長松落雪驚醉眠桃花流水在人世
　武陵豈必皆神仙江山清空我塵土雖有去路尋無緣
　還君此圗三歎息山中故人應有招我歸來篇
　　　讀東坡疊嶂圗有感因次其韻　(宋/)張九成
　虯鬚英武喧天淵當時功臣畫凌煙漢家驍騎才三萬
北攻稽落書燕然勲名鼎鼎磨星斗百年衰落歸黄泉
人間凡事都如夢不如挂冠神武尋山川我昔曾登㑹
稽頂超遥疑在羲皇前下觀濤江卷飛雪旁看秦望森
摩天祖龍定是同鮑臭鴟夷却得攜妖妍悠然㑹意不
復出荷鋤便欲耕春田君不見淵明歸去傳圖畫伯時
妙手垂千年我藏東絹今拂拭正欲寫此春江浩渺山
連娟更要元龍湖海士百尺樓中相對眠玊京蓬島置
勿問人間今是地行仙岷江寥寥三峽逺此心欲往知
何緣煩君㫁取來方丈徑入東坡疊嶂篇
　　秋煙疊嶂圖　　　　　　　　(元/)劉　因
不傳者死不亡存滅沒天機尚有痕曾向煙霏見真態
依然猶是畫家魂
　　米元章雲煙疊嶂圖(二首/)　　　(元/)劉　因
筆勢相傳是阿章短屏山影露微茫苦心只辦雲煙好
不捄人呼作米狂
煙影天機滅沒邊誰從豪末出清妍畫家也有清談弊
到處南華一嗒然
　　題趙子昂疊岫圖(二首/)　　　　(元/)戴表元
百折雲顚路儘通無名怪木淡書空相逢無問秋江客
不是巴中是剡中
白石青林厎處無侵雲亦有小屠蘇林花飛盡不歸去
揮汗江城看畫圖
　　題煙江疊嶂圖(二首/)　　　　　(元/)王　惲
楚水吳山萬里秋風帆吹飽北來舟應憐滿眼新亭客
空對江山雙淚流
江上晴嵐萬疊山幾緣亡國帶愁顔而今一統無南北
滿意風煙送往還
　　題錢舜舉畫煙江疊嶂圖　　　(元/)蒲道源
江山奇絶吳楚鄉畫史又與生錢郎錢郎下筆得天趣
意象髣髴開衡湘浮空水光接巨浸隔岸嵐翠摩穹蒼
幽巖梵宫半隠見老樹樵舍相迷藏中流一葉泛小艇
逺澗千尺横修梁山居熙熙自太古下視擾擾徒奔忙
我來京國行九軌塵土眯目鬚睂黄困餘偶作林壑夢
歸計未遂驚彷徨明牕豁然看此畫便覺胸次生清凉
何時挐舟徑成往長嘯振衣千仞岡
　　趙松雪重江疊嶂圖　　　　　(元/)鄧文原
東風江上栁初團海燕飛飛杏雨寒帆影亂催人去逺
煙光遥映嶂為攢鶯啼幾處邨方市犬吠千家客正餐
滿目溟濛無著處一林鐘磬落潮湍
　　陸探微層巒曲隖圖(有序/)　　　(元/)鄧文原
　善夫過訪出示探微妙筆不勝驚訝漫賦若此以識
　奇覯
勾吳山水素稱奇箇裏神工巳得之山翠却從林外出
水深常遶屋東澌雞鳴竹里人何處犬䕶柴門客正炊
一段風煙誰㑹得避秦當日自相宜
　　題顧善夫所藏張僧繇畫翠嶂瑶林圖
　　　　　　　　　　　　　　　(元/)鄧文原
善夫夙有耽奇癖珍祕何須羡賈胡徽廟未銷當日字
僧繇仍見昔年圗千林厯落人煙宻萬里縈迴鳥道孤
幾欲臨風試題句恍疑身世在冰壺
　　題子昂長江疊嶂圖　　　　　(元/)虞　集
昔者長江險能生白髪哀百年經濟盡一日畫圖開僧
寺依稀在漁舟浩蕩囘蕭條數根樹時有海潮來
　　松雪老人臨王晉卿煙江疊嶂圖歌
　　　　　　　　　　　　　　　(元/)柳　貫
君不見帝壻王家寳繪堂山川發墨開洪荒重江疊嶂
詩作畫東坡留題雲錦光又不見後身松雪齋中叟伸
紙臨摹筆鋒走樓臺縹緲出林坳蘆葦蕭騷藏澤藪白
雲飛不盡青㝠百丈牽江入樊口墨花照几射我眸我
為搴芳歌逺遊胸中是物有元氣世上何所無滄洲我
疑此叟猶未化瞬息御氣行九州五山四溟一觴豆瑣
細弗遺囊楮收故能援毫發天藻不與俗工爭醜好楚
山雲歸楚水流萬里秋光如電埽拈來闗董散花禪别
出曹劉斲輪巧披圖我作如是觀毛穎陶泓共聞道嗚
呼相馬亦相人駑駘豈得同祥麟舎夫毛骨論形似如
此鑒賞焉能真後來有問延祐脚意索舉似吾方歅
　　題髙尚書藤紙畫雲林煙嶂圖　(元/)柳　貫
髯翁昔飲西湖淥滿意看山看不足醉拈官紙寫秋光
割截五州雲一幅吾聞妙畫能通仙此紙度可支千年
祇愁蓬萊失左股六鼇戴之飛上天
　　張僧繇翠嶂瑶林　　　　　　(元/)吳　鎭
前峰突兀後峰攢萬木彫殘景色闌仙館無人清磬杳
瑶蹊有客碧蘿寒一縑點染空青逺六法精深秀色團
寄語故人珍襲處僧繇還屬畫中看
　　陸探微員嶠仙游　　　　　　(元/)吳　鎭
梅閣重重翠繞遮時時雲氣颭平沙千峰樹色藏朝雨
百道江聲送晚霞洞古數留仙子蹟溪迴深䕶羽人家
遨遊每憶無塵地咫尺仍堪閱嵗華
　　陸探微層巒曲隖　　　　　　(元/)吳　鎭
六法斯圗見神奇指掌分萬峰凝翠靄一水弄清紋樹
宻猨啼苦橋迴鳥喚羣溪邊有茅屋處處挂斜曛
　　趙松雪重江疊嶂(二首/)　　　　(元/)吳　鎭
江色千重碧煙光無限青數峰横翠黛一逕入層扄倚
市栁為幄迎人花自馨征帆遥點點漁唱起滄溟
摩詰詩兼畫斯圗若比肩江深煙浪接山出暁雲連栁
市疎鐘㫁花林青斾懸鷗波風月好瞻對使人憐
　　為松瀑黄尊師作溪山疊翠圗　(元/)馬　臻
平生固多愚懶惰足棄捐賴有詩畫事與物相磨研恨
無鵝溪絹幽意鬱不宣秋晚形神清落筆且周旋尺素
混太古象具剖闢先溪山忽重疊浩思浮雲煙樓觀金
碧開衆態敷幽妍秋色挾以至髙風生樹巔羣有備一
幻孰謂理不然老耳厭喧卑但覺静所便幸遇古君子
締此翰墨緣見山有真意淵明得其全
　　題朱孟辯層巒圗　　　　　　(明/)貝　瓊
疊嶂何崔嵬逺近皆可數不學王宰遲棄墨如棄土林
藏風雨急石戴冰雪古初疑造化鍾巳覺精靈聚遥思
兩山下流泉細通圃茅屋今何如人去苔生户
　　書雲林畫林亭逺岫　　　　　(明/)吕　敏
憶過梁溪宅于今向廿年賦詩清閟閣試茗惠山泉夜
雨牽離夢春雲黯逺天鄉情與離思看畫共茫然
　　題煙波疊嶂圗　　　　　　　(明/)李　曄
憶昨扁舟上南斗順風看山如馬走前山在眼後山失
紫翠繽紛落吾手當年見山如畫圖畫圖得似當年無
臨軒把翫笑絶倒蚤覺詩思生江湖江風蕭蕭煙水暮
盡是漁翁釣魚處安得身輕如白鷗江上飛來又飛去
冷泉亭子深且幽我昔杖履曾追遊山中正當朝雨霽
坐聽泉水涓涓流初如松風灑萬壑忽如仙佩鏘鳴璆
又如蛟龍起潭窟霹靂閃電摧林丘黄猨抱子挂秋影
良久不下聲啾啾是時同行四五人相對毛髪寒颼颼
乃知福地難久住却載酒壺登綵舟故鄉一别幾十載
江湖浪迹如沙鷗風塵澒洞箭滿眼欲歸洗耳嗟何由
飛來山色入我夢碧松丹桂枝相樛每逢泉石必宿留
題詩感慨無時休胡君亦是聽泉者胸次磊落非常儔
何當暇日登君樓與君作記樓上頭
　　題趙松雪重江疊嶂圖　　　　(明/)陳敬宗
曠望不可極江山圗畫中晴空開浩蕩元氣闢鴻濛逺
樹崑崙外扶桑滄海東黄河來萬里弱水出三峰帆影
秋波棹潮音暁寺鐘雨收龍入壑煙暝鶴歸松妙墨真
名筆神機奪化工古來精絶者誰似水晶宫
　　趙松雪長江疊嶂圖　　　　　(明/)吳　寛
長江滔滔向東瀉憶昔扁舟順流下慈悲閣前浪花白
兩岸青山似奔馬蒹葭楊栁風颼颼江行六月疑深秋
歸來巳是十年事看畫偶然思舊遊江流樹色非邪是
仍見山腰隠髙寺赤岸滄洲杳靄間咫尺悠然起愁思
苕溪影落鷗波亭王孫弄筆何時停北來戎馬暗江滸
千古遺恨歸東溟
　　題谿山疊翠卷　　　　　　　(明/)唐　寅
春林通一徑野色此中分鶴跡松根見泉聲竹裏聞草
青經宿雨山紫帶斜曛采藥知何處柴門掩白雲
　　趙松雪重江疊嶂圖　　　　　(明/)陳　鑑
松雪仙人秉巨扛一時揮灑世無雙後山雲起嶂西嶂
隔浦帆過江外江潮退淺沙寒鴈集聲來逺市暁鐘撞
畫圗咫尺殊千里諸老風流久巳降
　　為王元美題王晉卿煙江疊嶂圖(和蘇長/公韻)
　　　　　　　　　　　　　　　(明/)張鳳翼
生綃六尺千重山山頭隱約生雲煙仙遊展此忽驚悟
恍復行役心茫然初疑篷忩夢五老髣髴倒挂匡廬泉
又疑黄河放舟楫順流百折沿長川浮圖嵯峨綵雲表
人家髙下蒼崕前得無蓬山與海嶠凌波别有壺中天
王郎丘壑出毫末丹青金碧相爭妍分明秦源入晉世
變幻滄海成桑田長公愛此作長句紙尾題之元祐年
中丞懷賢喜步武玉環飛燕俱嬋娟枕中抽書納此卷
陶然枕石江干眠東山自足老謝傅北闕何勞呼謫仙
鳳廷賡歌麟閣畫暫寄物外成清緣煙巒可攀亦可望
宋君惆悵明河篇
　　題王晉卿煙江疊嶂圖蘇子瞻歌(仍用/蘇韻)
　　　　　　　　　　　　　　　(明/)王世貞
千濤躍江千疊山晴煙籠山山吐煙與君柱笏聊騁望
但見一氣長蒼然細看雲腰出矮屋復有木末奔寒泉
漁網迎陽罥小港布帆吹籟彌平川王家禁臠得此景
骨格迥出荆闗前胸中八九小雲夢筆厎萬頃滄浪天
睂山學士髙興發秀句欲奪春江妍以兹不愛玉堂美
去買陽羡山中田此圖此歌有神䕶小住人間四百年
摩挲絹素開黯淡飛舞醉墨藏便娟卧游齋頭一展看
恍若身對湘巫眠鼎湖髯挂都尉去學士亦非芙蓉城
内仙鄒陽後身薄自暁舎我誰結三生緣嗚呼江煙幻
滅在俄頃萬古不廢王蘇篇
　　趙松雪重山疊嶂圖歌　　　　(明/)王世貞
昔登江上山頗愛江上句天際識歸舟雲中辨煙樹長
風不起漁歌閒大鵠小鳬爭往還坐身突兀峭蒨表著
眼莽蒼熹微間歸來舉頭觸四壁但覺膏肓有泉石誰
洗丹青開墨素令我蒼翠流裀席摩挲舊遊亦如此髣
髴煙霞指端起山凹那當别有雲天低不辨誰為水吳
興王孫妙自知不諱前身為畫師直将平逺苕霅趣寫
出滉瀁金焦奇老夫手挈盧敖杖更辦鴟夷五湖舫欲
作寰中汗漫游即披此卷神先往
　　雲林生畫林亭逺岫　　　　　(明/)顧　敬
雲林八法寫倪迂夏木幽亭翠幾株雨後長洲政如此
騎駝山色近何如
　　寄題台州倅㕔雲壑　　　　　(宋/)樓　鑰
頃年登臨赤城裏江繞城中萬家市治中寄我雲壑圖
快讀新詩眼如洗囘思嵗月如星流念念飛空尋舊遊
披圖哦詩想幽致直欲攜節上山頭聞有於菟在岑蔚
晚徑寒鵶敢翔集幾年榛棘蔽􁀙鼯一朝絶境從中出
細路雖非五達康縈迴自覺阻且長萬壑風煙開絶頂
一丘曲折于中藏老沙射日眼星炯梅峽含風襟袖冷
千巖髙下各異狀如障如峰亦如嶺天意須憑意匠營
山不在髙仙則名規模巳定力未暇他時㑹有滕王亭
風浪隔闊天垂幕安得扣問親剝啄哦詩夢到故山川
睡美不知鐘鼔傳
　　題髙彦敬煙嵐圖　　　　　　(元/)程鉅夫
西南多連峰東北多大野大野少人耕連峰有人寫寫
之貽卧遊誰為識真者獨有房山公癖山如癖馬向宦
浙河干收拾不盈把雲煙何慘澹水木亦瀟灑匪獨妙
丹青秀句蔚騷雅胸中殊磊磈筆厎聊復且君看諸可
翫何者獨非假削平藝稻粱庶以飽天下
　　李咸熙翠巖流壑圖　　　　　(元/)黄公望
石磴連雲暮靄霏翠微深杳玊泉飛溪迴寂静塵蹤少
惟許山人共採薇
　　雲峰圖　　　　　　　　　　(元/)袁　桷
融融洩洩互低昂絶頂瓊冠白玊裳聞道溪南三尺雨
道人推枕召髯羊
　　題雲崕圖　　　　　　　　　(元/)傅若金
髙崖含青空雲氣所出入絪緼日千態嶄絶恒特立雨
合龍挂低風迴鳥飛急寄言為山者進簣庶可及
　　郭天錫雲岫圖　　　　　　　(元/)吳師道
撩亂春雲雜曉嵐時于湧雪出青藍依稀一筆誰傳與
北固山前海岳菴
　　題白府判仲謙所藏錢舜舉巖壑圖
　　　　　　　　　　　　　　　(元/)劉　詵
我如謝公好名山開巻著我千巖萬壑間亂煙遥峰出
縹緲怪石翠樹相囘環忽然山破飛瀑落皎如仙人玉
帶垂雲端喧豗欲撼溪谷動使我毛髪森清寒不知其
間有何徑但見荷擔兩兩相追攀浮屠崔嵬蒼壁頂佛
屋隱映長松闗下通窈窕知何處想見小溪穿石去沙
邊汲叟犬相随橋上行人驢半渡林空路㫁孤舟横或
坐舟尾或疾撐左巖右灘地苦狹長篙落石如有聲我
疑桃源從此逝恍若風景非人世欲呼錢郎問其塗錢
郎巳去誰能呼
　　為鄧静春作幽谷圖　　　　　(元/)朱徳潤
深深㝠㝠溪谷隂怪石突出當重林迴壑奔流石礧礧
寒霧噴薄浮輕岑猿猱飛攀山欲立懸崖老樹蒼鱗濕
有客擔簦負長笈欲行不行驢脚澀風吹征衣天欲暮
旅館不逢前阻渡此際遥知行路難却向今朝畫中覩
　　為唐景玊畫丘壑圖　　　　　(元/)倪　瓚
丹青留玊斧真籙佩青童蜕迹氛埃外怡情巖穴中吹
笙緱嶺月理詠舞雩風欲畫𤣥洲趣揮毫清興同
　　趙元畫懸崖圖　　　　　　　(明/)楊　基
懸崖無根谷無厎樓閣參差半空起不信神工斧鑿成
人間至險無如此我對畫圖猶拊膺何况崎嶇險處登
槿樹籬邊堤似掌藕花池上月如燈
　　題江岫圖　　　　　　　　　(明/)張　紳
烏衣巷裏東風老蝴蝶飛來滿芳草美人春夢隔天涯
十二巫山睂不埽巫山巫峽江水新煙波渺渺江南春
鴛鴦不識横塘路鸚鵡牕間呼向人青綾誰共官曹宿
雪楮雲毫吮晴綠太常春甕碧霞沉六曲屏風對銀燭
　　題雲門翠微深處　　　　　　(明/)僧大圭
溪閣重重翠崦遮無時雲氣濕袈裟千峰樹色藏朝雨
六寺鐘聲送晩鴉筆塜天寒收柿葉香壇風落埽松花
倦遊毎憶消閒地早晩扁舟向若邪
　　題趙楶所收趙令穰大年煙林(二首/)
　　　　　　　　　　　　　　　(宋/)張　耒
江上孤煙蔽逺林秋原人静下鳴禽水鄉此景常經眼
誰信侯家畫萬金
楓林荻港白晝静落鴈飛鷗盡日閒平逺起君千里恨
清詩可要助江山
　　題黄華江皋煙樹(二首/)　　　　(金/)雷　淵
疎柳静茆亭亭下長江路不見亭中人蕭蕭煙景暮
江山萬里眼一亭畧約之黄華未死在看取畫中詩
　　題煙波雲樹圖(為楊元/清賦)　　　　(元/)丁　復
江鄉自是多煙雲綠波青樹渺不分小檐大棟隔兩濆
黒犍如蟻人如蟁布帆西來飽風色寒聲動地秋紛紛
黄蘆白藋揺㫁渚坐客囘頭聽急雨孤篷遥遥半鍼許
健刺沙灣逆風去亦知家在前邨住百年即合老為農
六十江湖禿鬢翁而今借宅六帝宫眼花霧落天濛濛
夢魂不到潯陽浦為人愁水更愁風
　　寄謝方方壺寫寄遥山古木　　(元/)成廷珪
鬼谷隂隂苔蘚斑只除猨鶴伴髙閒丹光或在藤蘿外
劒氣常留水竹間毎讀内篇消永日還将生紙寫遥山
衰翁可是無仙骨不得相從共往還
　　髙彦敬逺山木石圖(二首為紀夢/符學士作)
　　　　　　　　　　　　　　　(元/)袁　桷
身比寒厓枯木心似浮雲太虚落日前峰堪隱丹青渺
渺愁予
黄髪蒼顔並轡白雲青山比肩誰道風流巳矣只今圖
畫依然
　　題青山碧篠圖　　　　　　　(元/)吳　鎭
青山白雲繞碧篠蒼煙迷幽人日無事坐聴山鳥啼鳥
啼有眞趣對景看山隨所遇乾坤浩蕩一浮漚行樂百
年身是寄
　　題溪山煙樹圖　　　　　　　(明/)謝廷柱
逺山冥濛入煙霧近山參差頭角露園榆岸栁色不分
籬落邨墟欲迷路鵓鳩布穀處處鳴野渡溪橋春水生
屋外青帘濕不舞萬家蠶事千邨耕右丞之畫多妙思
畫中有詩無乃是忽然煙潤生髙堂瑟瑟衣裾避空翠
鳳凰臺下春可憐閩客對景心茫然披圖不覺動野興
清宵有夢巴江田
　　雲山煙樹圗　　　　　　　　(明/)唐　寅
煙山雲樹靄蒼茫漁唱菱歌互短長燈火一邨雞犬静
越來溪北近横塘
　　題逺峰卷　　　　　　　　　(明/)陸　深
草堂虛敞對羣山日日鈎簾意獨閒度海亂雲封畫㦸
　洗天凉雨濕青鬟秋髙古樹微茫裏日暮層巒縹緲間
　自是謝公多逸興毎攜僧屐恣躋攀
　
　
　
　
　
　
　
　
　
　
　
　
　
御定厯代題畫詩類卷十
　欽定四庫全書
御定厯代題畫詩類巻十一目錄
　　山水類
　　　戲題王宰畫山水圗歌(唐杜甫/)
　　　陳式水墨山水(唐方干/)
　　　盧卓山人畫水(唐方干/)
　　　題稚川山水(唐戴叔倫/)
　　　題羅稚川畫卷(元陳旅/)
　　　題羅稚川小景(元劉詵/)
　　　題彭宜逺所藏羅稚川山水樓閣圗(元劉詵/)
　　　題稚川山水(元丁復/)
　　　摩詰畫(宋黄庭堅/)
　　　觀王生所藏王維畫(明袁凱/)
　　　王右丞山水眞蹟歌(明祝允明/)
　　　次韻子由書王晉卿畫山水(宋蘇軾二首/)
　　　題王晉卿畫後宋(蘇軾/)
　　題王詵都尉畫山水横巻(宋蘇轍三首/)
　　王都尉山水(元元好問/)
　　王晉卿畫(元吳鎭/)
　　題王晉卿畫(元華幼武/)
　　學士院燕侍郎畫圖(宋王安石/)
　　燕侍郎山水(宋王安石/)
　　題燕肅畫卷(元仇逺/)
　　燕文貴山水(元袁桷/)
　　觀燕肅畫(元唐肅四首/)
　　題燕肅山水卷(明冷謙/)
　　題華光畫山水(宋黄庭堅二首/)
　　題華光長老畫(宋韓駒二首/)
　　書郭熙横卷(宋蘇轍/)
　　郭熙山水卷(元劉因/)
　　郭熙山水畫卷(元張庸/)
　　郭熙山水小景(明張適/)
　　題米元暉畫(宋朱子/)
　　米元暉山水(元牟巘/)
　　有人示山水畫卷以為元暉作求詩(元戴表元/)
　　題米元暉山水(元趙孟頫/)
　　題米元暉山水(元吳澄/)
　　題金徳原所藏元暉小景(元黄溍/)
　　米元暉畫卷(元吳鎭/)
　　題米南宫畫(元郯韶/)
　　題米元暉江山小景(元趙汸/)
　　元暉山(元郭畀/)
　　題米元暉墨山(元于立/)
　　題米元暉畫山水(元陸友/)
　　題元暉山水(元張天英/)
　　畫山水歌題米元暉卷(元張天英/)
　　題宋子章效米元暉山水圖(明劉基/)
　　題米元暉山水(明張以寕/)
　　題米老山水(明王偁/)
　　題米南宫水墨圖(明吳寛/)
　　題畫米家山水(明李日華三首/)
　　小米山水(明祝允明/)
　　倣米元章筆意因題(明董其昌二首/)
　　米友仁畫卷(元吳鎭/)
　　范寛山水(元張翥/)
　　題魯彦康所藏范寛山水手卷(元錢惟善/)
　　范寛畫卷山水(元牟魯/)
　　范寛畫卷山水(元劉元佐/)
　　范寬畫卷山水(元王蒙/)
　　范寛畫卷山水(元葉廣居/)
　　奉題朱澤民先生畫山水圖(元李祁/)
　　題朱澤民畫山水(元黄鎮成/)
　　朱澤民山水(元鄭元祐二首/)
　　題朱澤民山水(元陳基/)
　　　題朱澤民山水(元郯韶/)
　　　朱澤民畫(明蘇伯衡/)
　　　朱澤民山水歌(明虞堪/)
　　　觀朱澤民所畫山水有感(明袁凱/)
　　　朱澤民山水(明沈周/)
　　　題湯溪胡氏藏朱澤民山水大幅(明吳寛/)
　
　
　
　
　
　
　
　
　
御定厯代題畫詩類卷十一目録
　欽定四庫全書
御定厯代題畫詩類卷十一
　　山水類
　　　戲題王宰畫山水圗歌　　　　(唐/)杜　甫
　十日畫一水五日畫一石能事不受相促迫王宰始肯
　留真跡壯哉崑崙方壺圗掛君髙堂之素壁巴陵洞庭
　日本東赤岸水與銀河通中有雲氣隨飛龍舟人漁子
　入浦溆山木盡亞洪濤風尤工逺勢古莫比咫尺應須
　論萬里焉得并州快翦刀翦取吳松半江水
　　　陳式水墨山水　　　　　　　(唐/)方　干
　造化有功力平分歸筆端溪如水後聽山似燒來看立
　意雪髯(一作/霜髭)出支頤煙汗(一作/汁)乾世間從爾後應覺致
　名難
　　　盧卓山人畫水　　　　　　　(唐/)方　干
　常聞畫石不畫水畫水至難君得名海色未将藍汁染
　筆鋒猶傍土堆行散吞髙下應無岸斜蹙東南勢欲傾
坐久神迷不能决却疑身在小蓬瀛
　　題稚川山水　　　　　　　　(唐/)戴叔倫
松下茅亭五月凉汀沙雲樹晩蒼蒼行人無限秋風思
隔水青山似故鄉
　　題羅稚川畫卷　　　　　　　(元/)陳　旅
雨氣通林壑江光動野航道人巖下去茅屋樹邊凉斷
岸入秋水逺山留夕陽登臨莫作賦游子未還鄉
　　題羅稚川小景　　　　　　　(元/)劉　詵
逺洲連岡近洲平髙樹稀葉低樹青長溪浸日流無聲
中有數葉漁舟横誰家飛軒接水亭沙邊客至扶杖迎
江邨頗類浣花里人品兼似陶淵明
　　題彭宜逺所藏羅稚川山水樓閣圗
　　　　　　　　　　　　　　　(元/)劉　詵
平沙蒼蒼鳥未歸煙邨四合髙復低漁翁兩兩青蓑衣
賣魚直上長楊堤千峰萬峰何崔嵬朽枝瞰水忽倒埀
倦驢向橋欲渡疑後有羸僕勢若追却疑詩人獨尋詩
舎鞍先濟何所之飛樓縹緲山之西中有美人長鬚眉
凭闌相對知為誰豈非海上喬與期宫中琪樹秋離離
髣髴疑有香風吹吾聞蓬萊有此地流水落花隔人世
便當賸買青芒鞵小向是間住千嵗
　　題稚川山水　　　　　　　　(元/)丁　復
江光如空山在天好風佳日散晴煙綠隂成蓋厓樹連
野橋楊栁亦娟娟擔簦之子何促速况有荷杖當我前
茅堂獨坐豈待客或者傲兀忘流年又疑浣花溪上叟
索句未得掩兩肘對樹不語胡為然將非得詩不得酒
好客不來兩何有耐可有酒有客無詩篇出門諒不可
天地烏用我乃不使之老為農耕種南山田陶公秫熟
五十畝往往為酒愁無錢不如兩漁翁静釣春江船有
時掣得十尺魚紫鱗耀日錦色鮮賣魚買酒自可醉仰
歌明月披蓑眠金陵美酒斗十千老客抱甕雙檜邊長
日渇吻流無涎六代江山眼中好六帝池臺沒荒草五
錦驄嘶滿道歸來輒向蓬萊島蓬萊島海上仙凝波倒
影髪正𤣥百年未信人能老大笑長呼羅稚川
　　摩詰畫　　　　　　　　　(宋/)黄庭堅
丹青王右轄詩句妙九州物外常獨往人間何所求袖
手南山雨輞川桑柘秋胸中有佳處涇渭看同流
　　觀王生所藏王維畫　　　　　(明/)袁　凱
右丞小景樹參差我有林塘實似之日日欲歸還蹭蹬
時時借看解愁思恨無黄鵠髙飛去獨奈沙鷗静不移
明日江頭候春水典衣沽酒待篙師
　　王右丞山水眞蹟歌　　　　　(明/)祝允明
生煙漠漠中有樹樹外田家幾家住重巒複塢隨不㫁
茅舍時時若菌附兩人並向魚梁涉一鳥遥從翠微度
行雲澹映荒水陂似有斜陽帶微昫傍篠白沙明青林
滃沉霧乍明乍晦景萬變想當夏盡秋初處石牆短縁
隈隈水淺縈迴寛平一畝敞層屋板扉犬卧無人開書
堂樹深晝寂寂主人應是王摩詰清晨騎鹿看田出行
過柴沜日向夕㑹招髙適與裴迪共賦輞川佳事畢圖
成興盡詩未筆
　　次韻子由書王晉卿畫山水(二首/)
　　　　　　　　　　　　　　　(宋/)蘇　軾
老去君空見畫夢中我亦曽遊桃花縱落誰見水到人
間伏流
山人昔與雲俱出俗駕今隨水不囘賴我胸中有佳處
一尊時對畫圖開
　　題王晉卿畫後　　　　　　　(宋/)蘇　軾
醜石半蹲山下虎長松倒卧水中龍試君眼力看多少
數到雲峰第幾重
　　題王詵都尉畫山水横卷(三首/)　(宋/)蘇　轍
摩詰本詞客亦自名畫師平生出入輞川上鳥飛魚泳
嫌人知山光盎盎著眉睫水聲活活流肝脾行吟坐詠
皆自見飄然不作世俗詞髙情不盡落縑素連峰絶澗
開重帷百年流落存一二錦囊玊軸酬不訾誰令食肉
貴公子不學父祖驅熊羆細氊凈几讀文史落筆璀璨
傳新詩青山長江豈君事一揮水墨光淋漓手中五尺
小横巻天末萬里分毫釐謫君南出止均穎此心通達
無不之歸來纒裹任紈綺天馬性在終難羈人言摩詰
是前世欲比顧老疑不癡桓公崔公不可與但可與我
寛衰遲
憐君将帥雖有種多君智慧初無師篇章俊發巳可駭
丹青妙絶當誰知自言五色苦亂目况乃旨酒長傷脾
手狂但可時弄筆口病未免多微詞歌鍾一散任池館
幅巾静坐空書帷偶從禪老得其趣此身不足非財訾
世間翻覆㟁為谷猛獸相食虎與羆逝将得意比春夢
獨取妙語傳新詩眼看官釀瀉酥酪未與邨酒分醇醨
解鞍駿馬空伏櫪寄書黄狗閒生釐江山平日偶有得
不自圗寫渾忘之臨窗展卷聊自適盤礴豈復冠裳羈
欲乗漁艇發吾興願入野寺嗟兒癡行纒布韈雖巳具
山中父老應嫌遲
我昔得罪遷南夷性命頃刻存篙師風吹波蕩到官舍
號呼誰復相聞知小園畜蟻防橘蠧空庭養蜂收蜜脾
讀書一生空自笑賣鹽竟日那復詞城中清溪可濯漱
城上連峰堪幕帷十千薄俸聊足用魚多米賤憂無訾
東坡居士最岑寂岋然深藂見狐羆坐隅止鵩偶成賦
槃中食蟇時作詩憐君富貴可炙手一時出走羞啜醨
澤傍憔悴凡幾嵗胸中芥蒂無一釐江山别來今久矣
不獨能言能畫之同朝執手不容久笑我野馬方受羈
袖中短卷墨猶濕傍人笑指吾儕癡方求農圃救貧病
他年未用譏樊遲
　　王都尉山水　　　　　　　　(元/)元好問
平林漠漠數峰閒詩在巖姿隱顯間自是秦樓畫睂手
不能辛苦作荆闗
　　王晉卿畫　　　　　　　　　(元/)吳　鎭
晉卿繪事誠無匹尺素能參造化功碧樹依微春水闊
蒼山縹緲暮雲籠幽深自覺塵氛逺閒澹從教色相空
更喜涪翁遺墨好草堂何必獨稱工
　　題王晉卿畫　　　　　　　　(元/)華幼武
公子何年寫翠微江南耆老憶題詩風流文彩俱零落
水綠山青似昔時
　　學士院燕侍郎畫圗　　　　　(宋/)王安石
六幅生綃四五峯暮雲樓閣有無中去年今日長千里
遥望鍾山與此同
　　燕侍郎山水　　　　　　　　(宋/)王安石
往時濯足瀟湘浦獨上九疑尋二女蒼梧之野煙漠漠
斷壠連岡散平楚暮年傷心波浪阻不意畫中能更覩
燕公侍書燕王府王求一筆終不與奏論讞死誤當赦
全活至今何可數仁人義士埋黄土祇有翰墨歸囊楮
　　題燕肅畫巻　　　　　　　　(元/)仇　逺
溪路迢迢繞碧峰白雲迷却舊行蹤買舟歸去山中住
終日茆亭坐聽松
　　燕文貴山水　　　　　　　　(元/)袁　桷
晩色蒼茫外秋聲縹緲間亂溪環水佩千嶂疊雲鬟曉
瀑村春急風林寺鐸閒片帆如可託吾欲與君還
　　觀燕肅畫(雜題/四首)　　　　　　　(元/)唐　肅
璚臺倚中天翠壁拂遥斗疑是仙山居玲瓏見牕牖
雲殿覆巖厓風幡出林薄似聞齋磬音山禪定初覺
活活溪泉語蕭蕭谷吹繁遥憐負槖子日暝未投邨
煙岑隔浦微漁屋依梁小應恐到家遲歸舟疾如鳥
　　題燕肅山水巻　　　　　　　(明/)冷　謙
依稀廬岳髙僧舍髣髴商山隠者家我亦抱琴來谷口
白雲深處拾松花
　　題華光畫山水　　　　　　　(宋/)黄庭堅
華光寺下對雲沙欲把輕舟小釣車更看道人煙雨筆
亂峰深處是吾家
　　題華光畫　　　　　　　　　(宋/)黄庭堅
湖北山無地湖南水徹天雲沙真富貴翰墨小神仙
　　題華光長老畫(二首/)　　　　　(宋/)韓　駒
暁出華光寺雲沙照眼新歸來看圗畫借問若為真
昨欲浮湘去蹇裳望九疑清湘今入手一棹更何之
　　書郭熙横巻　　　　　　　　(宋/)蘇　轍
鳳閣鸞臺十二屏屏上郭熙題姓名崩崖㫁壑人不到
枯松野葛相欹傾黄繖給舎多肉食食罷起愛飛泉清
皆言古人不復見不知北門待詔白髪垂冠纓袖中短
軸纔半幅慘淡百里山川横巖頭古寺擁雲水沙尾漁
舟浮晩晴遥山可見不知處落霞斷鴈俱微明十年江
海興不淺滿帆風雨通宵行投篙㭬杙便止宿買魚沽
酒相逢迎歸來朝中亦何有包裹觀闕圍重城日髙困
睡心有適夢中時作東南征眼前欲擬寫真物拂拭東
絹付與汾陽生
　　郭熙山水巻　　　　　　　　(元/)劉　因
巖姿秋意淡無弦煙影天機滅没邊更看山翁掩書坐
只應人境兩翛然
　　題郭熙山水畫巻　　　　　　(元/)張　庸
青山歴歴樹重重寺在雲深第幾峰比屋人家西崦下
夕陽長聽講時鐘
　　郭熙山水小景　　　　　　　(明/)張　適
何人林穴寄幽棲茅屋參差綠樹低誰遣小山招隠去
巖花落盡暝猿啼
　　題米元暉畫　　　　　　　　(宋/)朱　子
楚山真叢叢木落秋雲起向暁一登臺滄江日千里
　　米元暉山水　　　　　　　　(元/)牟　巘
鶻突煙樹外水逺山更長天地有如許扁舟何處藏如
何短篷厎結習猶未忘是時水月繁不見此夜光於今
尚無恙懷袖行可将我亦流落者此味慣所嘗誰能畫
峨嵋坐我於其傍
　　有人示山水畫巻以為元暉作求詩
　　　　　　　　　　　　　　　(元/)戴表元
硯山山下小於菟文彩斕斑今亦無一塢亂雲濃似漆
春風吹夢過西湖
　　題米元暉山水　　　　　　　(元/)趙孟頫
澄江漾旭日青嶂擁晴雲孤舟彼誰子應得離人羣
　　題米元暉山水　　　　　　　(元/)吳　澄
一水兩山間水如練帶山如寰昔見江山如圗畫今觀
圗畫如江山米家下筆亦等閒盧家珍襲同瑶環一朝
身後落人手又為好者開歡顔我家一幅廣長畫朝夕
對之如列班有力莫能偷奪去常青常白色不黫若将
此幅與論價酬金何啻千百鐶
　　題金徳原所藏元暉小景　　　(元/)黄　溍
牀頭書畫正縱横忽值今朝醉眼醒起向米家船上看
雲山元是舊時青
　　米元暉畫卷　　　　　　　　(元/)吳　鎭
煙光與山色縹緲想為容不知山色淡為復煙光濃虎
兒斷入圗畫中憑闌展卷将無同但令絶景長在眼從
渠絶靄隨春風
　　題米南宫畫　　　　　　　　(元/)郯　韶
風流不見米南宫依舊雲林逺樹重貌得匡廬舊遊處
半江秋色洗芙蓉
　　題米元暉江山小景　　　　　(元/)趙　汸
滄波浩無津揮手揚帆去迴顧江上山蒼蒼但煙樹結
茅傍洲渚豈少垂綸處終然塵迹近未及扁舟趣世運
如風飇朝新夕成故白雲何亭亭倐爾天際住寄謝山
中人奚為獨多慮
　　元暉山　　　　　　　　　　(元/)郭　畀
灌木䕃滄洲閒雲疊層巘茅茨在咫尺徑路渾莫辨王
家玊印章翰墨屹冠冕悵望海嶽菴禾黍西風轉
　　題米元暉墨山　　　　　　　(元/)于　立
生來墮塵網苦為塵網縳暇日起我早騎驢出東郭城
門老人髮半垂問我騎驢何所之為言欲向山中去茅
屋正在清溪湄山中之人面如玉手把素書跨黄犢石
泉夜煮茯苓香滿屋秋雲邀共宿綠蘿暁月懸松風縹
緲惟聞煙外鐘十年往事一囘首巳隔雲山千萬里潦
倒狂吟頭半白把卷令之念疇昔石田瑶草近如何題
詩好寄山中客
　　題米元暉畫山水　　　　　　(元/)陸　友
翳翳雲中樹亭亭江上山秋風生柁尾蕩漾碧波間
　　題元暉山水　　　　　　　　(元/)張天英
江上江雲漠漠寒有時帶雨過層巒只愁海嶽菴前路
水沒黄沙鴨觜灘
　　畫山水歌題米元暉巻　　　　(元/)張天英
我有山水癖由來好幽棲十年遊鴈蕩五年遊㑹稽或
言秦王昔時愛仙術驅石下海如鳬鷖洞口誰能斸龍
耳驪珠夜照天雞啼三峰參差九華老蛟龍鼓浪方壺
低醉墨淋漓落吾手咫尺萬里雲淒淒初疑巨靈闢開
翠巖濕馮夷擊碎青玻璃人疑劉阮雙行赤城下漁舟
棹入桃源溪對此長歌發幽思便欲著屐來攀躋我家
碧山最奇絶綠蘿萬丈緣丹梯憶昨金門拂衣去自種
青松與人齊幾人欲畫畫不到惟有四時雲月可以相
招攜吾負碧山此為客何異乎巢由軒冕行塵泥從吾
好歸來兮
　　題宋子章效米元暉山水圖　　(明/)劉　基
昔時米南宫父子同畫癖油然煙雨態千里入盈尺近
代宋尚書筆意妙欲逼置之几格間新舊莫辨識應是前
後身神㑹造化迹鴻濛迷日月澒洞飛霹靂蒼崖晦中
㫁天闕杳髙隔洪濤漲無倪龍虎移窟宅農夫怨昏墊
樵牧絶行跡破屋兩三家揺撼巳傾側得非杜少陵無
乃陶彭澤簷茅委泥濘籬菊没狼籍空汀乏舟檝汗漫
安所適披圗瞻青㝠惆悵至終夕
　　題米元暉山水　　　　　　　(明/)張以寧
髙堂曉起山水入古色慘澹神靈集望中㝠㝠雲氣深
祇恐春衣坐來濕江風吹雨百花飛早晩持竿吾得歸
身在江南圖畫裏令人却憶米元暉
　　題米老山水　　　　　　　　(明/)王　偁
海嶽菴前覓舊蹤蒼茫雲樹米南宫别來幾片秋山影
都付寒鷗一篴風
　　題米南宫水墨圖　　　　　　(明/)吳　寛
雲山煙樹總糢糊此是南宫鶻突圗自笑頂門無慧眼
臨窗墨蹟淡如無
　　題畫米山　　　　　　　　　(明/)李日華
吳山盡處越山涯水木清華處處佳山鳥忽來啼不歇
聲聲似勸我移家
　　米家山水(二首/)　　　　　　　(明/)李日華
石赭斑斑半雜苔晴雲纔去雨雲來米家山色渾無定
潑墨何人解脱胎
平磯小坐一開顔樹影蕭疎石蘚斑莫訝濕雲飛不起
米家原自有晴山
　　小米山水　　　　　　　　　(明/)祝允明
襄陽松瀋未曾乾十里瀟湘五尺寛樵徑不禁苔露滑
漁蓑長帶水雲寒澄澄僧眼連天碧澹澹蛾睂隔霧看
恐為醉翁當日寫平山堂上雨中觀
　　倣米元章筆意因題(二首/)　　　(明/)董其昌
烏絲白練是生涯但向滄江問米家從説逺山多娬媚
可知矮樹是枇杷
春入寒枝未著花濕雲細雨􁁊平沙天公似合襄陽戲
我畫煙山不較差
　　米友仁畫巻　　　　　　　　(元/)吳　鎭
元章筆端有竒趣時灑煙雲落縑素峰巒百疊倚晴空
人家掩映知何處歸帆直入青㝠濛曲港荷香有路通
更愛涪翁清絶句相攜飛上蓬萊宫
　　范寛山水　　　　　　　　　(元/)張　翥
憶昔往尋剡中山四明天姥相縈盤客路上頭穿鳥道
行人脚厎蹋風湍旦寒露重多成雨洩霧濛雲互吞吐
僕夫相呼巖壑間空響譍人作人語溪窮岸㫁地忽平
石門壁立如削成隔水無數山花明中有人家雞犬聲
向來老眼曽到處此景俱作桃源行百年留在范寛筆
水墨精神且蕭瑟上有翰林學士之院章恐是宣和舊
時物林猿野鶴應自在令我相見猶前日時平㑹乞閒
身歸一壑得專吾事畢
　　題魯彦康所藏范寛山水手巻　(元/)錢惟善
看雲終日坐蒼苔溪上千峰紫翠堆種竹人家臨水住
抱琴客子過橋來欲書盤谷先生序更把潯陽處士杯
他日卜居能似畫草堂題作小蓬萊
　　范寛畫巻山水　　　　　　　(元/)牟　魯
丘壑胸中起龍蛇筆底生斯人皆没世羡爾獨鍾情未
識真為幻徒聞畫有聲誰能寫廬阜翠色到牕楹
　　范寛畫卷山水　　　　　　　(元/)劉元佐
范寛筆法天下稀峰巒峭拔尤崛奇龍翔鳳舞入霄漢
白書慘淡隂雲垂玉堂仙人揮翰手綵筆留題世希有
祇今流落百餘年滿紙龍蛇欲飛走
　　范寛畫巻山水　　　　　　　(元/)王　䝉
范寛墨法似營丘散落人間二百秋咫尺畫圗千里思
山青水碧不勝愁
　　范寛畫巻山水　　　　　　　(元/)葉廣居
范翁作畫絶代無巖壑交錯青珊瑚玊堂仙人妙題品
千載見題如見圖亂後圗書絶狼籍奇珍委地無人識
蕭條錦縹世間希拂拭墨㾗三歎息
　　奉題朱澤民先生畫山水圗　　(元/)李　祁
洞庭之南湘水東青山奕奕蟠蒼龍雲陽峰髙七十二
欲與衡嶽爭為雄我家近在雲陽下來往看山如看畫
十年塵土走西風每憶雲陽動悲咤吳中勝士朱隠君
筆精墨妙天下聞畫圖畫出湘江水青山上有雲陽雲
雲陽山髙湘水綠十年不見勞心目只今看畫如看山
萬里歸情寄鴻鵠
　　題朱澤民畫山水　　　　　(元/)黄鎭成
與客浮湘水琴書共一舟雲間雙樹暁天外數峰秋指
顧消塵慮棲遲發櫂謳未知身是畫明月滿滄洲
　　朱澤民山水　　　　　　　(元/)鄭元祐
樓觀參差山磵坳漁舟逺嘯出林梢白雲度盡千峰碧
鬻石幽人始定交
　　朱澤民山水　　　　　　　　(元/)鄭元祐
吹蕭江浦秋舟蕩碧雲幽擬遡巖松下詩盟訂白鷗
　　題朱澤民山水　　　　　　　(元/)陳　基
東曹興逐秋風起長揖齊王歸故里託言鱸鱠與蓴羮
逺害全身良有以神交海上陶朱公遭世雖殊心則同
讀書把釣松江尾仰看浮雲行太空八月嚴霜下喬木
萬里青㝠眇飛鵠為謝長安馬上郎世間何物為榮辱
　　題朱澤民山水　　　　　　　(元/)郯　韶
洞庭南下水如天篷厎看書白日眠我亦憐君愛山色
直須買酒過秋船
　　朱澤民畫　　　　　　　　　(明/)蘇伯衡
朝朝謀隠地忽見好山川雄麗皆衡霍幽深别澗瀍羊
眠松石下虹掛屋頭泉便欲抽簪去依崖結數椽
　　朱澤民山水歌　　　　　　　(明/)虞　堪
江山青青江水綠市上何人吹紫竹避暑宫前不見春
落花滿地遊麋鹿千古江山列畫圖朱侯解寫咫尺煙
糢糊扁舟依然在洲渚應可自此歸五湖昔人去者今
有無昔人去者今有無
　　觀朱澤民所畫山水有感　　　(明/)袁　凱
朱公畫圗愛者衆聲價端如古人重王卿鉅公數見尋
往往閉門稱腕痛我時挾冊遊郡城朱公愛我詩律精
時時沽酒留我宿共聽西牕風雨聲清晨起來忘洗盥
短衣飄蕭臨几案太行中條眼厎生巖岫冥冥氣凌亂
禹鑿龍門疏洚水根入黄河源不㫁南及衡陽抵桂林
東入㑹稽連海岸是中寘我一畝宫正如浮萍在江漢
溪流涴涴石齒齒夾岸桃花途逺邇原頭煙霧散雞犬
屋裏詩書雜童穉扁舟逺來知是誰豈是昔日鴟夷皮
五湖鰕菜殊可樂千古功名何足奇只今四十有三載
公竟不歸圖畫在世間好手豈易得終日紛紛勞五彩
感時念舊心獨苦况我頭顱白如許呼兒捲却不忍看
白髪髙堂淚如雨
　　朱澤民山水　　　　　　　　(明/)沈　周
　睢陽老人營丘徒意匠妙絶絶代無為㽞清氣在天地
　便就片紙開江湖長松落葉風細細幽構縈蘿倚江住
　壁虎書魚蕩水光老屋疎茅通雨氣老人不歸空北山
　芳杜春風應厚顔㣲官縛人萬事拙安得浮雲相徃還
　宦海黄塵迷白髮雲壑風泉清入骨思家㸔畫方兀然
　叫落西忩子規月
　　　題湯溪胡氏藏朱澤民山水大幅(明/)呉　寛
　晴雲亂落長澗疊嶂秀依宻林水樂鏗然自作茅堂可
　徹鳴琴
　
　
　
　
　
　
御定厯代題畫詩類卷十一
　欽定四庫全書
御定厯代題畫一詩類巻十二目錄
　　山水類
　　　純甫出釋惠崇畫(宋王安石/)
　　　惠崇畫(宋王安石/)
　　　題巨然畫(元王冕/)
　　　僧巨然畫(元鮮于樞/)
　　　巨然山水(元袁桷/)
　　　巨然小景(明髙啓/)
　　　秋日寫巨然筆意與若休(明李日華/)
　　　題董北苑山水(元鮮于樞/)
　　　題董源山水圗(元吳澄/)
　　　董源小幅(元吳鎮/)
　　　趙伯驌畫(元吳鎮/)
　　　趙伯駒畫(元吳鎮/)
　　　趙千里山水長幅(元鄧文原/)
　　趙千里山水長幅(元吳鎮/)
　　趙千里畫(元吳鎭/)
　　記子昂畫(元虞集/)
　　趙子昂仿顧愷之(元鄧文原/)
　　趙待制山水(元陶宗儀/)
　　子昂畫(元陳髙/)
　　子昂仿顧愷之(元吳鎭/)
　　趙子昂仿陸探微筆意(元黄公望/)
　　趙文敏公山水(元王逢/)
　　子昂小景(明祝允明五首/)
　　題松雪山水(明僧古淵/)
　　題趙仲穆畫(元郯韶/)
　　題趙仲穆山水(元仇逺二首/)
　　題仲穆山水(元貢師泰/)
　　題趙仲穆山水圖歌(元黄玠/)
　　題趙仲穆畫(明王燧/)
　　子久為危太僕畫(元吳鎮/)
　　子久為徐元度畫(元吳鎭/)
　　黄子久山水(元鄭元佑二首/)
　　追和鐵崖先生題黄子久畫(明周傅/)
　　仿子久小筆(明李日華/)
　　題仿黄子久畫(明董其昌/)
　　題黄子久山水(明僧妙聲/)
　　王叔明巻(元吳鎭/)
　　王叔明山水圖(明吳寛/)
　　長幅繭紙仿叔明(明李日華/)
　　山水仿叔明與竹雨(明李日華/)
　　題王叔明畫(明董其昌/)
　　題商徳符山水圖(元馬祖常/)
　　商學士畫山水歌(元馬祖常/)
　　題商侯畫山水圖(元貢奎/)
　　題胡廷暉畫(元郯韶/)
　　再題廷暉山水(明張羽/)
　　題髙房山畫(元鮮于樞/)
　　髙房山畫(元王士熙/)
　　次韻題髙房山畫巻(元倪瓚/)
　　題髙房山畫(明徐賁/)
　　題髙房山畫山水行(明黄希英/)
　　髙房山小畫(明傅汝舟/)
　　題髙房山山水(明吳寛/)
　　題髙房山横軸(明文徵明/)
　　題畫山水似盛子昭(元黄玠四首/)
　　題韓介石所藏盛子昭畫(元黄玠/)
　　題盛子昭畫(明貝瓊/)
　　題盛懋畫(明郭鈺/)
　　題盛叔章畫(元鄭洪/)
　　盛叔章山水畫(元王璋/)
　　盛叔章山水畫(元楊維楨/)
　　盛叔章畫(明鮑恂/)
　　題倪雲林畫(元錢惟善/)
　　題元鎭畫(元郯韶三首/)
　　倪雲林為静逺畫(元黄公望/)
　　和雲林題畫(元鄭元祐/)
　　雲林小景(元鄭元祐/)
　　題雲林小景圗(元倪瓚/)
　　次韻雲林畫(元華幼武/)
　　為吳子道題雲林畫(元華幼武/)
　　雲林畫山水竹石(元華幼武/)
　　題倪雲林畫(明李東陽/)
　　倪雲林畫(明卞同/)
　　題雲林小景(明髙啓/)
　　題倪雲林畫(明俞貞木/)
　　雲林畫(明王燧/)
　　題倪元鎭小畫(明施漸/)
　　　題仿雲林筆意(明李日華/)
　　　題仿倪迂畫(明董其昌/)
　　　題倪雲林小幅山水(明僧元璞/)
　　　題曹雲西畫(元倪瓚/)
　　　題曹雲西山水(元王冕/)
　　　題雲西畫卷(元吳鎭/)
　　　曹雲西山水(明王逺/)
　　　題唐子華山水(元郯韶/)
　　　題唐子華畫山水(明憎復初/)
　
　
　
　
　
　
御定厯代題畫詩類巻十二目錄
　欽定四庫全書
御定厯代題畫詩類卷十二
　　山水類
　　　純甫出釋惠崇畫要予作詩　　(宋/)王安石
　畫史紛紛何足數恵崇晩出吾最許旱雲六月漲林莽
　移我翛然墮洲渚黄蘆低摧雪翳土鳬鴈静立将儔侣
　往時所厯今在眼沙平水澹西江浦暮氣沈舟暗魚罟
　欹眠嘔軋如聞㯭頗疑道人三昧力異域山川能㫁取
　方諸承水調幻藥灑落生綃變寒暑金坡巨然山數堵
　粉墨空多眞漫與大梁崔白亦善畫曽見桃花静初吐
　酒酣弄筆起春風便恐漂零作紅雨流鸎深枝婉欲語
　蜜蜂掇蕊隨翅股一時二子皆絶藝裘馬穿羸久羈旅
　華堂豈惜萬黄金苦道今人不如古
　　　惠崇畫　　　　　　　　　　(宋/)王安石
　斷取滄洲趣移來六月天道人三昧力變化只和鉛
　　　題巨然畫　　　　　　　　　(元/)王　冕
溪山對雨起呼酒一笑還披萬里圖疎樹逺山秋淡薄
飄風流水盡糢糊
　　僧巨然畫　　　　　　　　　(元/)鮮于樞
秋鱸春鱖足杯羮萬頃煙波雨權横就使直鈎隨分曲
不将浮世釣浮名
　　巨然山水　　　　　　　　　(元/)袁　桷
空江浩蕩挾秋聲不是匡廬只秣陵老子定囘神觀静
笑渠艇子浪千層
　　巨然小景　　　　　　　　　(明/)髙　啓
隔溪山閣映秋開坐久鐘聲度水來遥指石橋邨樹杪
一僧歸處是中台
　　秋日寫巨然筆意與若休　　　(明/)李日華
山光沉綠樹酣黄九月江南欲試霜獨坐灘頭不垂釣
蓼花風急送漁榔
　　題董北苑山水　　　　　　　(元/)鮮于樞
愛山不得山中住長日空吟憶山句偶然見此虚堂間
頓覺還我滄洲趣隂厓絶壑雷雨黒蒼藤古木蛟龍怒
岸石犖确溪澗濶知有人家入無路一重一掩深復深
危橋古屋依雲林是中宜有避世者我欲徑去投冠簮
源也世本膏粱子胸中丘壑有如此後來僅見僧巨然
筆墨雖工意難似想當解衣盤礴初意匠妙與造化俱
官閒祿飽日無事吮墨含毫時自娱誰憐齷齪百僚厎
雙鬢塵埃對此圖
　　題董源山水圗　　　　　　　(元/)吳　澄
帝里春風二月天黄塵千丈暗鞍韉蒼蒼萬木煙雲裏
何處山川到眼前
　　董源小幅　　　　　　　　　(元/)吳　鎭
煙水冥迷山逺近髙山臨水更清寒茆堂深倚林中搆
商舶遥從海島還雲起亂峰生巧思鳥飛殘照入遐觀
生綃僅尺無窮意誰識經營慘澹間
　　趙伯驌畫　　　　　　　　　(元/)吳　鎭
風色凄其上碧山一朝林木變紅顔幽人為惜深秋色
忘却驅馳古道間
　　趙千里山水長幅　　　　　　(元/)鄧文原
蒼山髙處白雲浮樓閣參差帶逺洲千尺虯龍依絶壁
一羣鸛鶴唳清秋山翁有約憑雙屐埜客無心􁄕碧舟
最是霜林好風景居然咫尺見丹丘
　　趙千里山水長幅　　　　　　(元/)吳　鎭
宋室有千里疑自蓬萊宫繪事發天性深研境益工山
髙藏石磴洞古青蒙叢秋風遍林壑萬樹葉欲空唯有
松與石不改嵗寒窮行行何處客豈是商山翁臨江有
虚閣一望波溶溶輕舟徐蕩漾西嶺夕照紅荆闗為揖
讓二李堪與同庸物奚足數新圖不易逢當年置長府
珍祕更為崇書竟發長嘯兩腋來清風
　　趙千里畫　　　　　　　　　(元/)吳　鎭
猗歟千里諸王孫畫圗猶見二李存盤迴虚閣凌空起
蒼鬱長林來雨繁仙姬仙客居絶境試展殊覺晴雲翻
持向故山茆屋厎咫尺却擬蓬萊根
　　記子昂畫　　　　　　　　　(元/)虞　集
春風動蘭葉庭戸光陸離言収竹上露石角挂綀衣車
行不擇路芣苡何楚楚遊子憺忘歸徘徊嵗云莫
　　趙子昂仿顧愷之　　　　　　(元/)鄧文原
溪邊春樹綠成羣重疊青山翠影分客子何來忘歸去
歌聲遥落水中聞
　　趙待制山水　　　　　　　　(元/)陶宗儀
山外溪平不肯流山前喬木易知秋水晶宫裏清幽地
不信無人著釣舟
　　子昂畫　　　　　　　　　　(元/)陳　髙
風動秋山日巳晡舊時林苑盡荒蕪王孫去國猶無恙
解寫江南煙樹圗
　　子昂仿顧愷之　　　　　　　(元/)吳　鎭
隔水山髙青隠日傍溪古樹綠藏雲閒翁自有閒遊伴
更愛溪鷗閒作羣
　　趙子昂仿陸探微筆意　　　　(元/)黄公望
千山雨過瓊琚濕萬木風生翠幄稠行遍曲闌人影亂
半江浮綠㸃輕鷗
　　趙文敏公山水(公於畫左題云至大三年六月望/日為吳彦良畫并詩有岸静樹隂)
　　　(合溪晴雲氣流之句/想在鷗波亭作也)　　　　(元/)王　逢
何山弁山秀可掬上若下若薲苕綠翰林學士偶歸來
亭倚鷗波送飛鵠鵠飛盡没蒼茫境衣上青天倒揺影
鹿頭舫子湖州歌想帶南風覺淒冷冰盤瓜李進仲姬
生綃畫就復題詩鄭䖍三絶世無有嗚呼何幸再見至
大三年時
　　子昂小景(五首/)　　　　　　　(明/)祝允明
春山雨新沐掩靄結濃綠一葉金芙蓉粲粲迎朝旭
漁舟何所至兩兩鏡光中沿洄泝春漲更喜天無風
江亭小於艇松子落滿頂盡日無人來流水抱虚影
晴陽破嵐暝水色當春和如何異人境而有樵者歌
隔塢有絶壁蘿扉對山開客子何為者能入深山來
　　題松雪山水　　　　　　　　(明/)僧古淵
雪後潮痕上釣磯江南天水一絲微萋萋芳草迷禾黍
何事王孫尚不歸
　　題趙仲穆畫　　　　　　　　(元/)郯　韶
水晶宫裏佳公子拄笏看山逸興多昨夜溪南新水漲
釣絲晴拂白鷗波
　　題趙仲穆山水(二首/)　　　　　(元/)仇　逺
綠林紅樹石崢嶸有客攜琴訪友生今夜西軒風月好
殷勤為我鼔商聲
王孫遺迹在桐鄉留得當年翰墨香囘首西風多感慨
不辭援筆賦嵇康
　　題仲穆山水　　　　　　　　(元/)貢師泰
翡翠為崖金作波白雲重疊䕶層阿背琴童子松間坐
束帶仙人馬上過髙閣半天開寳月飛流千尺寫銀河
王孫已老丹青在轉覺風流意氣多
　　題趙仲穆山水圗歌　　　　　(元/)黄　玠
逺山如湧波近山如積石逺近千萬山崢嶸起寒碧赤
甲白鹽江影空青天芙蓉五老峰野橋邨路獨歸客耳
邊髣髴東林鐘滄浪老人唱歌處日暮停篙倚江樹倒
挑笠子漁竿頭隔水髙樓訪誰去
　　題趙仲穆畫　　　　　　　　(明/)王　燧
十二璚樓紫翠重萬年琪樹落秋風南朝無限傷心事
都在殘山剰水中
　　子久為危太僕畫　　　　　　(元/)吳　鎭
子久丹青好新圖更擅塲浮空煙水濶倚岸樹隂凉咫
尺分濃淡髙深見渺茫知君珍重意愈久豈能忘
　　子久為徐元度畫　　　　　　(元/)吳　鎭
木落空山秋氣髙一聲疎磬出林皋歸帆點點知何處
滿目蒼煙尚未消
　　黄子久山水(二首/)　　　　　　(元/)鄭元祐
小黠大癡誰復然畫山畫水亦隨緣懸厓絶谷噴流泉
此中即是安養地九品蓮華光燭天
衆人皆黠我獨癡頭蓬面皺絲鬢垂勇投南山刺白額
飢緣束嶺采青芝仲雍山趾歸休日尚餘平生五色筆
畫山畫水畫樓臺萬態春雲硯坳出只今年已八十餘
無復再投光範書留得讀書眼如月萬古清光滿太虚
　　追和鐵崖先生題黄子久畫　　(明/)周　傅
最愛山居養性靈空山為几翠為屏亂峰雨過雲猶合
小洞春深草更青對月漫題招鶴詠臨池長寫換鵝經
興來還解吹蕭管有約離人夜半聽
　　仿子久小筆　　　　　　　　(明/)李日華
不是春山淡欲無江空沙落眼糢糊鵓鳩强要司晴雨
不管人眠著意呼
　　題仿黄子久畫　　　　　　　(明/)董其昌
積鐵千尋屆紫虚雲端雞犬見邨墟秋光何處堪消日
流澗聲中把道書
　　題黄子久山水　　　　　　　(明/)僧妙聲
黄公東海客能畫逼荆闗意盡崎嶇外精深溟涬間猨
啼明月峽木落浩亹山谷口蘿煙暝騎驢獨未還
　　王叔明巻　　　　　　　　　(元/)吳　鎮
短縑幾許容丘壑鬱鬱喬林更著山應識王郎胸次好
未教消得此身閒
　　王叔明山水圗　　　　　　　(明/)吳　寛
黄鶴髙樓巳搥碎空有江南黄鶴山山深有客持樵斧
終日置身林木間臨風髙歌白石爛隔水或看秋雲還
老夫亦有幽居興對此徑欲遺柴闗
　　長幅繭紙仿叔明　　　　　　(明/)李日華
逺山煙重樹萋萋湖落沙寒水一溪獨坐茅亭無一事
晴鳩啼過雨鳩啼
　　山水仿叔明與竹雨(丙寅三月/清明日)　(明/)李日華
栗留呼醒仙遊夢洞壑虚無嵐翠空意裏尚存三疊水
眼前猶見百盤松有田有屋雲堆處半郭半邨山影中
筆墨自娛聊爾爾不貪人喚作盧鴻
　　題王叔明畫　　　　　　　　(明/)董其昌
南山與秋色氣勢兩爭峙閒者解其紛君今已閒未
　　題商徳符山水圖　　　　　　(元/)馬祖常
曹南山君畫山水幅絹咫尺千萬里古木樛枝障霧雨
蒼山㫁裂蹲虎兕路幽應有仙人室樓閣恍惚雲氣入
翰墨黯黯絶丹碧芙蓉峰髙觀海日
　　商學士畫山水歌　　　　　　(元/)馬祖常
商侯畫山并畫水當今天下無雙比昔者累䝉天子知
晝日三接賜筐篚墨滓翻流雪壁滑閩嶠蜀門生寸晷
五年送絹或不得岸幘飲酒辱畫史江波沉沉樹含霧
疊嶂千層問歸路𤣥雲夜合風雨交漁師不畏蛟龍怒
倚雲茨屋如穹龜樛枝應有猿猱悲暝靄依稀蜃樓出
暗霏髣髴鼇峰移君不見剡藤一丈光陸離嗚嗚野人
秋行迷
　　題商侯畫山水圖　　　　　　(元/)貢　奎
秦鞏諸山天下美相君愛山心獨喜商侯落筆圖畫裏
盤桓咫尺藏千里逺山天際抹修睂近山淡黛連雲起
下有百尺清溪水石䦨木盾懸崖厎時見行人去如螘
危橋吹㫁横沙尾邨落林園接遐邇雲中世家重釋流
東剼凌虛構華侈撾鐘擊鼓兩巖間西剼輝煌賀蘭氏
商周遺俗亦在耳豈無當時隠君子我欲追遊繭雙趾
却愛孤舟岸旁艤商侯商侯巧能擬安得從之慰我思
呼酒盡埽溪藤紙
　　題胡廷暉畫　　　　　　　　(元/)郯　韶
仙館空青裏春船罨畫中鷗波千丈雪漁笛一絲風
　　再題廷暉山水　　　　　　　(明/)張　羽
近代丹青誰第一精絶獨數吳興胡魏公家傳摘𤓰圖
将軍妙筆絶代無年深粉墨紛糢糊公命胡也全其汚
鷗波亭前山滿湖賓客不來人跡疎以手畫肚私傳摹
歸來三日神始蘇下筆直與前人俱今人不見古人畫
古畫自與今人殊嗚呼眼前不復見此物吾與購之千
明珠
　　題髙房山畫　　　　　　　　(元/)鮮于樞
素有煙霞疾開圖見亂山何當謝塵迹縳屋住雲間
　　髙房山畫　　　　　　　　　(元/)王士熙
吳山重疊粉團髙有客晨興灑墨毫百兩眞珠難買得
越峰壓倒湧金濤
　　次韻題髙房山畫巻　　　　　(元/)倪　瓚
屋邊昨夜春風起蒋芽荇葉生春水睡醒獨坐無人聲
厯厯青山水光裏
　　題髙房山畫　　　　　　　　(明/)徐　賁
風流一代房山老胸中丘壑藴天巧有時意匠稍經營
萬疊雲山筆端埽嗚呼斯人往矣不可攀畫圗千載遺
人間
　　題髙房山畫山水行　　　　　(明/)黄希英
房山西湖之子孫一腔汛埽與雲屯有時槎枒撐肺腑
幻出雲濤㶑灩翻鼇頭羣峰壓不住海上浮來雲外露
長松落落鎖翠煙前邨後邨盡寒雨小橋駕壑無人行
雨溪流水經石砰亂樹深中更緜邈五城縹緲飛朱甍
此君北斗司喉舌妙手場中誇藝絶規模董李神更豪
素練雲煙欲明滅中堂忽生太古色滉漾交迴渺難測
安得人間有此幽曠可冥搜吾將誅茅結屋終老長松
側
　　髙房山小畫　　　　　　　　(明/)傅汝舟
春山溟溟氣欲滴古絹元代標房山空亭盡與惡木離
恍有仙客遊其間吾鄉漫仕早學此筆意迥入房山裏
晴天簡點更摩挲滿堂煙霧來無何
　　題髙房山山水　　　　　　　(明/)吳　寛
燕南蹙翠維房山髙公昔者生其間戲拈畫筆少明豁
玉女峰亞垂煙鬟積雨初収隔春樹望見人家隖邊住
亦知中有王維詩行到水窮無覔處
　　題髙房山横軸　　　　　　　(明/)文徵明
春雲離離浮紙膚翠攢百疊山糢糊山空雲㫁得流水
咫尺萬里開江湖依然灌莽帶茅屋亦復㫁渚迷菰蒲
岡巒出没互隠見明晦隂晴日千變平生未省識匡廬
玉削芙蓉正當面宛轉香鑪霏紫煙依稀夢澤分秋練
未遂扁舟夢裏遊酒醒獨展燈前巻問誰能事奪天工
前元畫史推髙公巳應氣槩吞北苑未合胸次饒南宫
南宫巳矣北苑死百年惟有房山耳祗今遺墨巳無多
窗前把巻重摩挲世間吮筆爭么麽埽滅畦徑奈爾髙
公何
　　題畫山水似盛子昭(四首/)　　　(元/)黄　玠
冉冉山上雲纍纍水中石梢梢林莽髙黯黯崖谷黒東
岡特秀絶拔地起千尺突兀衆峰間猶是太古色
連山根挿江江碧石齒齒層顚髙出雲老樹下壓水巖
扉俯深迥磴道陟紆委欲持一壺酒慰彼幽棲子
前山如立梢後山如倚較逺近千萬山斗絶入牛角礬
頭積磊砢石面鬭磽确是中無征徭民俗猶原慤
囘峰危欲墮峭徑深可入縈紆度壁隖窈窕去井邑泉
懸净練明崖擁積鐵澀緬懷貞白君相從負雲笈
　　題韓介石所藏盛子昭畫　　　(元/)黄　玠
隆隆大谷深挺挺嘉木秀崇岡折隂壑懸水落長霤槎
牙松顚迴側塞石角鬬來者豈阮生尚爾冠服舊清嘯
滿空山髙人在危構胡不從之居分瓢飲雲竇
　　題盛子昭畫　　　　　　　　(明/)貝　瓊
石轉交流水山浮欲動雲名園鄭谷迥絶境輞川分老
樹龍初化仙人鶴不羣巳臨吳道子不數李将軍
　　題盛懋畫　　　　　　　　　(明/)郭　鈺
逺鳥映微紅疎林帶寒綠石上一柴闗溪邊兩茆屋輕
風花落地細雨雲歸谷側耳試閒聽疑聞紫芝曲
　　題盛叔章畫　　　　　　　　(元/)鄭　洪
記得天台鴈宕歸滿山松露濕人衣十年眼厎無林壑
今日畫圗看翠微
　　盛叔章山水畫　　　　　　　(元/)王　璋
草堂只在南湖上山色水光相與清鷗鳥不來魚不起
落花風颺讀書聲
　　盛叔章山水畫　　　　　　　(元/)楊維楨
春波門前水如酒十里竹西歌吹迴蓮葉筩深香霧巻
桃花扇小綵雲開九朶芙蓉當面立一雙鸂鶒近人來
老夫於此興不淺玉篴時吹鷃濫堆
　　盛叔章畫　　　　　　　　　(明/)鮑　恂
煙濕空林翠靄飄渚花汀草共蕭蕭仙家應在雲深處
祇許人間到石橋
　　題倪雲林畫(有序/)　　　　　　(元/)錢惟善
　曲江老人喜雲林之畫與詩不徒作蓋識其人之賢
　故次其韻以發清賞
太丘遺澤被諸孫東蔡深居雨外村濁水摩尼因見地
好山罨畫正當門得錢賸買書千卷留客時沽酒一尊
名利區區等春夢貪夫未覺古槐根
　　題元鎭畫(二首/)　　　　　　　(元/)郯　韶
㫁靄生春樹微茫隔逺汀梁谿新月上照見惠山青
髙江新水生微月流雲度美人胡不知相思隔春樹
　　倪元鎭畫　　　　　　　　　(元/)郯　韶
𤣥館夏初度青林暑氣中開軒對流水坐石待薫風花
落葛巾側鳥鳴山几空經鉏者誰子散髮奏絲桐
　　倪雲林為静逺畫　　　　　　(元/)黄公望
遥山近山青欲滴大木小木葉巳疎斜日疎篁無鳥雀
一灣溪水數函書
　　和雲林題畫　　　　　　　　(元/)鄭元祐
昔從九龍隠來住百花荘江上春樹碧山中秋草黄放
情揮翰墨習静愛林塘莫道成樗散終期作棟梁
　　雲林小景　　　　　　　　　(元/)鄭元祐
雲起野橋西層峰翠隔溪欲尋清閟閣古木㯢簷低
　　題雲林小景圗　　　　　　　(元/)倪　瓚
赤城霞㬉神芝秀洞裏桃花不記春何事却将山水脚
鐘陵市上踏紅塵
　　次韻雲林畫　　　　　　　　(元/)華幼武
山光澹澹樹隂隂溪水湯湯潄玉琴此境不知何處有
清風吹起鹿門心
　　為吳子道題雲林畫　　　　　(元/)華幼武
萬里乾坤一草亭吳山相對越山青祇憐脩竹最深處
佳客長留醉不醒
　　雲林畫山水竹石　　　　　　(元/)華幼武
秋雲無影樹無聲湛湛長江鏡面平逺岫煙銷明月上
小亭危坐看潮生
　　題倪雲林畫(次倪/韻)　　　　　　(明/)李東陽
江雲亂人目江水綠人衣苔雨疑将濕林風聽漸稀吳
儂歌竹送越客采菱歸不見滄洲老垂楊拂舊磯
　　倪雲林畫　　　　　　　　　(明/)卞　同
雲開見山髙木落知風勁亭下不逢人斜陽澹秋影
　　題雲林小景　　　　　　　　(明/)髙　啓
歸人渡水少空林掩煙舍獨立望秋山鐘鳴夕陽下
　　題倪雲林畫　　　　　　　　(明/)俞貞木
棲神山下𤣥元館華表巍然鶴未歸寂寂小亭人不見
夕陽雲影共依依
　　雲林畫　　　　　　　　　　(明/)王　燧
羣樹葉初下千山雲半収空亭門不掩禁得幾多秋
　　題倪元鎭小畫　　　　　　　(明/)施　漸
片石叢篁豈在多丹青只論意如何若能咫尺看千里
即是瀟湘壁上過
　　題仿雲林筆意　　　　　　　(明/)李日華
木葉蕭疎煙靄濃層層千嶂削芙蓉詩人好句從何得
只在波光樹影中
　　題仿倪迂畫　　　　　　　　(明/)董其昌
迂翁髙卧九龍雲清閟風流海外聞雪後江山青似染
拈來却勝李将軍
　　題倪雲林小幅山水　　　　　(明/)僧元璞
雲林隠者絶風流常到澗西山寺遊下馬脫巾青竹裏
題詩寫畫野泉頭房山墨法誰能得謝朓襟懷自可侔
便儗梁溪一相覔桃花春水隔芳洲
　　題曹雲西畫　　　　　　　　(元/)倪　瓚
吳松江水碧於藍怪石喬柯在渚南鼓柁長吟採蘋去
新晴風日更清酣
　　題曹雲西山水　　　　　　　(元/)王　冕
旭日耀蒼巘翠嵐生嫩寒幽人詩夢醒清響得松湍
　　題雲西畫卷　　　　　　　　(元/)吳　鎭
雲西老人清且奇隨意點筆自合詩髙尚不趨車轍迹
新圗不讓虎頭癡溪中有人空佇立江上征帆歸去遲
何處溪歌聲欸乃碧雲疎樹晩離離
　　曹雲西山水　　　　　　　　(明/)王　逺
世治多福人時危多貴人貴人乃鬼樸福人眞天民緬
憶曹雲西生死太平辰髙秋下孤鶴想見英風神菀菀
露攑間幽幽水石濱漿打甫里船角墊林宗巾往訪趙
松雪滿載九峰春斯圗作何年援筆為嘅呻池廢餘野
鴇井渫揺青蘋
　　題唐子華山水(末句用楊/㢘夫五字)　　　(元/)郯　韶
我愛㑹稽楊使君洞庭秋月約平分時時吹笛中流去
卧看苕山如畫雲
　　　題唐子華畫山水　　　　　　(明/)僧復初
　江雲如雪樹髙低竹裏人家傍水西滿地松隂春雨過
　好山青似若邪溪
　
　
　
　
　
　
　
　
　
　
　
　
御定厯代題畫詩類卷十二
　欽定四庫全書
御定厯代題畫詩類卷十三目錄
　　山水類
　　　題江貫道山水(宋劉克荘十首/)
　　　題俞秀才所藏江參山水横軸(宋陳與義二首/)
　　　題祝生畫(宋朱子/)
　　　觀祝孝友畫卷(宋朱子二首/)
　　　題大年小景(宋黄庭堅/)
　　　趙大年小景(元程鉅夫/)
　　　李營丘眞蹟(元吳鎭/)
　　　李思訓妙筆(元鄧文原/)
　　　題馮文仲畫山水(元鄭東/)
　　　為馮文仲畫山水小幅(元倪瓚/)
　　　題馮文仲山水(元鄭元祐二首/)
　　　文仲小幅山水(明沈周/)
　　　馮文仲畫(明陳繼儒/)
　　袁君庭玉以所藏何思敬山水圖求題為賦長句
　　　(元戴良/)
　　題何監丞畫山水歌(元戴良/)
　　題柯敬仲畫(元虞集五首/)
　　題柯丹丘畫(元郯韶/)
　　為髙安何思恭題方壺所畫山水(元劉永之/)
　　方方壺畫(元吳鎭二首/)
　　題方壺畫(明鎦炳/)
　　題方壺畫(明王燧/)
　　題上清方壺山水(明陳煇/)
　　方方壺畫(明文徴明/)
　　題方方壺畫(明僧大圭/)
　　題趙彦徵畫(元錢惟善/)
　　題趙彦徵畫(明張簡/)
　　趙彦徵畫(明宋杞/)
　　題趙彦徵溪山小景圖(明僧來復/)
　　趙彦榮臨畫(元郯韶/)
　　彦敬小景(明張寜/)
　　題彦顒畫中小景(明聶大年二首/)
　　為祝彦中題山水圗(明劉基/)
　　為彦中題畫(明龔詡/)
　　題丁生所藏錢舜舉山水(元龔璛/)
　　題錢舜舉山水小景(明薛瑄/)
　　題吳季良所藏戴文進山水(明程敏政/)
　　題戴文進山水圖(明陳璽/)
　　戴文進小幅(明祝允明/)
　　次陸太宰全卿題戴文進畫卷(明王世貞/)
　　吳偉江山圖歌(明何景明/)
　　吳偉畫(明嚴嵩/)
　　題文徴明畫(明陸深/)
　　題文徵仲小景(明鄭鵬/)
　　題石田畫(明邊貢二首/)
　　　題石田翁贈朱守拙小景(明陳蒙/)
　　　題仿石田大幅(明李日華/)
　　　為楊起同題沈石田擬謝雪邨山水(明吳寛/)
　　　為陳玊汝題啓南山水大幅(明吳寛/)
　　　為史明古題沈啓南畫(明吳寛/)
　　　題唐子畏山水圖(明顧璘/)
　　　唐寅畫山水歌(明祝允明/)
　　　題羅汝文畫山水(明林誌/)
　　　題元人畫(明鄭鵬/)
　
　
　
　
　
　
御定厯代題畫詩類卷十三目錄
　欽定四庫全書
御定厯代題畫詩類卷十三
　　山水類
　　　題江貫道山水(十首/)　　　　　(宋/)劉克荘
　世間平逺景萬幅在江家晩至番君國方知不是夸
　一棹微茫裏孤亭紫翠間恍疑涉彭蠡又似訪廬山
　江險不容極禹功胡可忘向來小龍子衮冕食千羊
　夾立朝羣玊濃妝列萬笄中州不敢頓抛在瘴雲西
　茆山千萬疊不得見天全帆出扶胥口無山只有天
　雪冒禹碑石雲埋泌草堂早知抱遺恨悔不挾乾糧
　半夜黄天蕩樓船雪浪中當年草檄客今日負樵翁
　太武求溲處支祁著鏁邊淮風晨裂面淮浪夜驚船
　展卷嗟丘也東南西北人昔還行脚債今作卧遊身
　一疋好東絹天寒家未温儘教兒拆繡焉管婦無褌
　　　題俞秀才所藏江參山水横軸(二首/)　(宋/)陳與義
　巻中衮衮溪山出筆下明明開闢初不肯一揮為婦計
俞郎作意未全疎
萬壑分煙髙復低人家隨處有柴扉此中只欠陳居士
千仞岡頭一振衣
　　題祝生畫　　　　　　　　　(宋/)朱　子
裴侯愛畫老成癖嵗晩倦遊家四壁隨身只有萬疊山
祕不示人私自惜俗人教看亦不識我獨摩挲三太息
問君何處得此奇和璧隋珠未為敵答云衢州老祝翁
胸次自有隂陽工峙山融川取世界咳雲唾雨呼雷風
昨來邂逅衢城東定交斗酒歡無窮自然妙處容我識
為我埽此須㬰中爾時聞名今識面囘首十年齊掣電
裴侯巳死我亦衰祝君雖老身猶健眼明骨輕鬚不變
筆下江山轉蔥蒨為君多織機中練更約無事重相見
　　觀祝孝友畫(二首/)　　　　　　(宋/)朱　子
天邊雲遶山江上煙迷樹不向暁來看詎知重疊數
草閣臨無地江空秋月寒亦知奇絶景未必要人看
　　題大年小景　　　　　　　　(宋/)黄庭堅
水色煙光上下寒忘機鷗鳥恣飛還年來頻作江湖夢
對此身疑在故山
　　趙大年小景　　　　　　　　(元/)程鉅夫
匹馬衝寒踏落花杏園深處曲江涯何如相對風軒坐
喚得漁船傍酒家
　　李營丘眞蹟　　　　　　　　(元/)吳　鎭
萬仞蒼山百尺樓西風吹送滿林秋疎鐘遥落空亭裏
盡屬營丘筆厎收
　　李思訓妙筆(并/)序　　　　　　(元/)鄧文原
　思訓作畫雖由於天性然亦多宗閻立本惜世罕有
　知者因見此卷為表而出之
李侯丹青勝結綠貝闕珠宫看不足偶硏丹碧寫青山
萬壑千峰僅盈幅應知深處有神仙花落花開度嵗年
扁舟自是尋真侣為覓桃源一洞天
　　題馮文仲畫山水　　　　　　(元/)鄭　東
六月凉風吹板扉蒼苔生滿釣魚磯人生抵死貪微祿
如此溪山不肯歸
　　為馮文仲畫山水小幅　　　　(元/)倪　瓚
知君近住西湖曲湖水淪漣似輞川窗下青松髙百尺
時時落雪滿琴弦
　　題馮文仲山水(二首/)　　　　　(元/)鄭元祐
峰巒入眼最闗情便欲移家向杳冥不道有人先占去
三間茅屋一間亭
平溪如鏡碧潺潺風度漁船過栁灣此景眼前都可辦
却來畫裏看青山
　　文仲小幅山水　　　　　　　(明/)沈　周
矗雲古樹鬱蒼蒼墮碧危巒落手傍記得西湖樓上立
好山多在贊公房
　　馮文仲畫　　　　　　　　　(明/)陳繼儒
雲宜看遍水宜聴除却圖中苦未寜好使京塵昬夢覺
且教長對隔窗屏
　　袁君庭玉以所藏何思敬山水圗求題為賦長句
　　　　　　　　　　　　　　　(元/)戴　良
有客訪我城東廬手持何侯山水圗乍向髙堂一披覩
巳知筆力天下無老我愛山兼愛畫對此心神忽俱化
得非鼔柁過瀟湘無乃支藤上嵩華野亭倒影浸江清
耳邊髣髴波濤聲漁子蒼茫泛舟入林翁傴僂渡橋行
因憶良工繹思處元氣淋漓滿毫素豈但胸藏萬丘壑
西極南溟隨指顧驅山走海何雄哉滿堂空翠揮不開
丹丘赤城意緜邈蓬萊弱水情沿洄何侯天機深丹青
世無敵自從揮灑近天顔林下何曾見真迹年來喪亂
走風塵始為賢豪下筆親王吳未可誇神逸閻公致譽
安足真與客傳觀歡未止却嘆何侯今巳矣巻圖還客
休重看世間夢境亦如此
　　題何監丞畫山水歌　　　　　(元/)戴　良
至正以來畫山水祕監何侯擅其美帝御宣文數召見
抽毫幾動天顔喜有時詔許閱内儲名筆班班世所無
王吳李范巳心識餘者山堆皆手摹海内畫工亦無數
才似何侯豈多遇權門貴戚虛左迎往往髙堂起煙霧
人間一筆不可得門外車徙漫如織葉君使還親集送
乗興始肯留眞蹟于時在座總儒冠王鄭歌辭晩更妍
豈無片語道離恨見侯之畫筆盡捐此畫攜歸在鄉縣
萬壑千巖眼中見却憶都門送别時囘頭瞥覩西山面
莫言短幅僅盈尺逺勢固當論萬里旣似山河月裏明
復同衡霍牖中起葉君眼力老愈光愛之不減雲錦章
年來行槖盡抛棄惟将此紙什襲藏何侯遷官定何處
有客披圗正傾慕北騎南轅倘相值煩君為我致毫素
請侯一寫滄洲趣
　　題柯敬仲畫(五首/)　　　　　　(元/)虞　集
北苑今仍在南宫奈老何青山解浮動端為白雲多
雨過黄陵廟蒼梧雲正愁何時倚虚幌對此滿林秋
江上秋漠漠風雨晩蕭蕭千載誰相識惟應待老樵
峽口春雲重江南夜雨多水深桃葉渡風急竹枝歌
平陸蒼龍起近山生逺煙前邨三萬頃明月水平田
　　題柯丹丘畫　　　　　　　　(元/)郯　韶
溪上青山石徑紆暖雲晴嶂錦糢糊行人如隔湘江岸
日莫青林啼鷓鴣
　　為髙安何思恭題方壺所畫山水(元/)劉永之
古象山中白晝閒紫煙樓觀鳳笙寒試分玊井三秋露
戲寫方壺九疊山老樹糢糊常帶雨茅茨瀟灑鎮臨湍
知君隠處渾如此持向荷峰錦水看
　　方方壺畫(二首/)　　　　　　　(元/)吳　鎭
城市山林孰是非幽居能與世塵違函闗紫氣青牛到
遼海秋風白鶴歸天鼓叩殘明月墮洞簫吹徹彩雲飛
誰知寂寞江天外長使人間望少微
數載飄蓬事巳非荆闗咫尺世情違寒雲時向青山抹
野艇遥從白社歸幾處夕陽人共語一邨流水鷺邊飛
知君紫府歸來後閒把丹青翫翠微
　　題方壺畫(為斯貞/姪賦)　　　　　　(明/)鎦　炳
巨然畫與書法同縱筆所至生秋風墨飛元氣瀉沆瀣
青摩斗角連崆峒逺岫平林㫁還續苔根斜迸山泉綠
釣倚丹楓野老磯門垂碧栁幽人屋壺公騎鯨白雲鄉
壟樹綠泫煙草黄風流文采今寂寞對畫淚痕沾我裳
　　題方壺畫　　　　　　　　　(明/)王　燧
紫府深沈白晝閒仙人歸去邈難攀當時暫謫來塵世
寫遍江南雨後山
　　題上清方壺山水　　　　　　(明/)陳　煇
曾過蓬島訪茅君路入中峰紫翠分琪樹寒生雙磵雨
石門秋卧半潭雲捲簾山色當牕見拂軫溪聲入坐聞
何日暫辭塵服累青松白鶴日為羣
　　方方壺畫　　　　　　　　　(明/)文徵明
煙沉宻樹蒼山暝波捲長空白鳥迴細雨斜風簔笠具
釣翁何事却歸來
　　題方方壺畫　　　　　　　　(明/)僧大圭
方壺老人年九十醉把金壺傾墨汁染得蓬萊左股青
烟霧空濛樹猶濕危橋過客徐徐行白石下見溪流清
仙家樓館在何處雲中髣髴聞雞聲古臺蒼蒼煙景暮
藥草春深滿山路招取吹笙兩玉童我欲凌風從此去
　　題趙彦徵畫　　　　　　　　(元/)錢惟善
玊堂學士研猶存三絶名家尚有孫何處有山如此畫
便将歸計問田園
　　題趙彦徵畫　　　　　　　　(明/)張　簡
吳興佳山水逺近蓄清光岧嶤金蓋峰秀色獨蒼蒼煙
雲互出沒草木生風香長橋接迴溪積石倚崇岡樵漁
識徑幽於以樂深藏擊鮮列鯉魴啓翳理松篁晨雨况
可鉏春泉亦堪湘既巳長孫子所願安是鄉嗟哉風塵
中何由得徜徉趙君鍾神秀揮灑發竒章巻圖思舊遊
掩抑不能忘
　　趙彦徵畫　　　　　　　　　(明/)宋　杞
逺山入空青老樹擎寸碧近山接平坡鑿鑿見白石兩
山盡處岐路平松林漠漠煙如織清溪疑自天目來鷗
鷺飛起無纎埃有人曳杖過溪去渡頭古屋誰為開玊
堂學士畫家趣瀟灑文孫傳筆意風塵滿眼何處避安
得向此山中住
　　題趙彦徵溪山小景圗　　　　(明/)僧來復
曽汎苕溪看晩霧紅簾小艇穏於車水通孤岸橋依竹
路入重林屋傍花風外眠鷗驚客笛雲中吠犬隔仙家
秋波千頃芙蓉老誰覓王孫舊釣槎
　　趙彦榮臨畫　　　　　　　　(元/)郯　韶
北苑南宫奈老何青山依舊洛中多相思一夜鷗波夢
穉子船頭結綠蓑
　　彦敬小景　　　　　　　　　(明/)張　寧
隂隂綠樹草堂低暁雨初晴水滿溪門徑晝長人不到
百花深處一鶯啼
　　題彦顒畫中小景(二首/)　　　　(明/)聶大年
水禽沙鳥自相呼逺近雲山半有無一葉扁舟兩三客
載将煙雨過西湖
雨餘芳樹淨無塵草色䝉茸淺帶春茆屋石田應尚逺
夕陽愁殺獨歸人
　　為祝彦中題山水圖　　　　　(明/)劉　基
髙軒玲瓏不受暑半幅輕綃宿煙雨白屋素壁生空明
似聞水聲繞庭宇松髯拂天藤蔓垂枯根瘦石相因依
寒濤不驚虎兕卧嵐翠欲與蛟龍飛空江悠悠一漁艇
水白沙明羣魚静武陵桃花何處尋落日微風片帆影
　　為彦中題畫　　　　　　　　(明/)龔　詡
青山之青如佛頭白雲化作寒泉流世間塵土飛不到
眼中景物俱清幽若人自是好静者豈非五栁先生儔
毎托琴樽寫髙興脱屣樂從魚鳥遊却笑時人苦不達
漏盡鳴鐘猶未休君不見小虞塘西玉峰下一巻巳遂
吾菟裘共論心事肯相過斗酒當為山妻謀
　　題丁生所藏錢舜舉山水　　　(元/)龔　璛
寒溪深無魚扁舟小如屐舉世相為浮更用一篙力畫
彼山中人憩此松下石
　　題錢舜舉山水小景　　　　　(明/)薛　瑄
琪樹秋風生早寒樓臺縹緲暮雲間橋頭有客長無事
閒聴溪聲静看山
　　題吳季良所藏戴文進山水　　(明/)程敏政
丹青價重錢塘戴一幅湖山寫更工髙閣倚空凌夜斗
長橋分水架晴虹勝逰地接呼猿洞舊隠人思放鶴翁
髣髴畫船春載酒綠隂啼鳥路西東
　　題戴文進山水圖　　　　　　(明/)陳　璽
疊巘層巒曲曲灣中有罅地非人間幽人静觀適忘形
輙向隂厓結茅亭亭前山色青可續亭下溪流瑩如玉
邀朋終日話綢繆藐視乾坤眞一粟老樹號風出林杪
浮雲飛盡青螺小曲欄干外少人行對面長空落飛鳥
輕衫細葛暑不知萬象覺來清悄悄正是南華誦罷時
呼童埽葉烹新葵噫嘻此圖誰所為云是戴氏無聲詩
戴氏山水稱絶竒筆端造化嫓王維謫仙孫子如我期
便欲跨鶴臨清漪
　　戴文進小幅　　　　　　　　(明/)祝允明
峭壁遥撐落照危蜿蜒曲隴繞脩陂前頭徑轉峰囘境
説與時人定不知
　　次陸太宰全卿題戴文進畫巻　(明/)王世貞
朝出錦官城暮投浣花渡步步花媚人那能舍花去但
使有酒沽不妨花下住
　　吳偉江山圗歌　　　　　　　(明/)何景明
吳偉老死不可見人間畫史空嗟羡吾觀此巻江山圗
飄然意象臨虛無想當濡毫拂絹素酒酣落筆神骨露
萬里青天動海嶽空堂白日流雲霧洲傾岸側波嶺銜
島嶼倒影翻源潭江邊萬舸一時發中流颯颯開風帆
崩濤湧浪勢難久漁子舟人各囘首去鴈遥知七澤中
落花誤認三江口煙峰蒼茫貌二叟面髪衣冠頗麤醜
石林沙草恣點染舒巻滄洲在吾手憶昨𢎞治間偉藝
實絶倫供奉曽逢萬乗主招邀數過諸侯門京師豪貴
競迎致失意往往遭訶嗔由來能事負性氣轗軻貧賤
終其身嗚呼吳生不復得剰水殘山轉悽惻此巻流傅
天地間我即見汝眞顔色
　　吳偉畫　　　　　　　　　　(明/)嚴　嵩
郭熙之死誰復同湖湘小仙今代雄慣将健筆冩縑素
江山平逺稱尤工洞庭瀟湘渺何許積水長天迷處所
沙邊老樹總呼風波上輕雲初散雨短棹扁舟競往還
垂綸者翁意愈閒晴牕展玩心眼亂興在滄洲千里間
　　題文徵明畫　　　　　　　　(明/)陸　深
筆下塵埃一點無開圗知是賀家湖秋風九月菰蒲岸
横著溪舟看浴鳬阿明此藝稱獨步前身妙絶元姓顧
安得置之水晶宫卧看雲煙落毫素
　　題文徵仲小景　　　　　　　(明/)鄭　鵬
竹橋横小澗泉響落空山惟有幽棲客扁舟恣往還
　　題石田畫(二首深為/楊仲  作)　　　　　(明/)邊　貢
夕陽半落羣峰髙古林萋迷猿正號欲招同人眺野色
安得揚州何水曹近煙蒼蒼逺煙白此時獨作邨西客
君不見石子岡頭蘿薜深麋鹿成羣詎相識
平生不識石田子往往相逢畫圗裏世傳百本無一真
抺青塗紫俱門人秋堂對此雙眼豁倐然置我溪與壑
君不聞畫家貴意不貴工只在冥冥漠漠中
　　題石田翁贈朱守拙小景　　　(明/)陳　蒙
野藤刺水竹籬斜落盡東風枳殻花日午不聞茶臼響
春城買藥未還家
　　題仿石田大幅　　　　　　　(明/)李日華
石流寒映目溪樹宻垂隂赤日不到地清風時汎襟好
句忽衝口故人俄上心久虚洞庭約理棹待秋深
　　為楊起同題沈石田擬謝雪村山水
　　　　　　　　　　　　　　　(明/)吳　寛
雪邨巳逝知幾年妙畫曽向吳中傳少時看畫老能憶
此事還輸沈石田昨者西閶楊給事乗興放舟過湘川
坐間偶及雪邨畫為言楊謝世有連石田呼童急展絹
冉冉水石兼雲煙兩山秀色相對峙長松落澗聲隨泉
禿翁觀泉不歸去豈是磵厎尋詩篇石田作畫不賣錢
給事得之真有緣墨痕㫁爛稱古蹟莫上米家書畫船
　　為陳玊汝題啓南山水大幅　　(明/)吳　寛
馬家作畫纔一角剰水殘山氣蕭索畫苑馳名直至今
輸與毫端不浮弱此幅壮哉誰寫真吳西山水見全身
行春橋上曽遥望待樂亭中好細論
　　為史明古題沈啓南畫　　　　(明/)吳　寛
崒嵂終南山黄河抱其趾舊聞塞天地延袤幾千里陽
烏浴虞淵落霞散如綺層巒藹佳氣蒼翠不可擬史君
松陵彦家世昔居此夜夢或見之既覺心亦喜老南慰
兹圖厯厯宛相似不知經營勞但見丘壑美赤松眞吾
師白雲是知巳為報山中人明年泝江水
　　題唐子畏山水圖　　　　　　(明/)顧　璘
赤城霞氣連東海九疑緜緜舜陵在曾遊兩地縱奇觀
疊嶂填胸何礧磈洞庭波濤拍雲天吳江長橋絶可憐
扁舟夜攜二三子髙歌月下招靈仙歸來草堂老無力
山水迢遥苦難得蘇臺居士好畫手一幅盡寫蒼茫色
林壑髙深氣杳冥空潭颯颯水風生開簾對此坐清書
髣髴邀余萬里行
　　唐寅畫山水歌　　　　　　　(明/)祝允明
杜陵一疋好東絹韋郎上植松兩幹唐寅今如曹不興
有客乞染淞江綾前山如笑後如怒疎林如風宻如霧
黯黯渾疑隔千里蜿蜿忽辨緣溪路黒雲沍蒼梧丹霞
標赤城壯哉畫工力九州通尺屛兩崖逺立觜兩角一
道空江浸寥廓吳綾本是淞水剪誰把淄澠辨清濁茅
齋傍江絶低小羡爾髙居長自好今年吳地幾魚鼈看
畫轉覺心熱惱黄金壺中一斗汁我欲濡毫映手濕莫
教童子誤攐翻忽使癡龍攜雨出
　　題羅汝文畫山水　　　　　　(明/)林　誌
十里雲屛枕黛流史溪山水憶曽遊煙霞謾寄滄洲趣
萬壑春聲入棹謳
　　題元人畫　　　　　　　　　(明/)鄭　鵬
峰巒馳突如奔馬萬頃澄江練光瀉閒庭邃館掩清秋
　嘉樹隂隂覆平野山椒寺隠見浮屠中流小艇懸輕蒲
　桃源輞川無乃是興來欲往忘披圗
　
　
　
　
　
　
　
　
　
　
　
　
　
御定厯代題畫詩類卷十三
　欽定四庫全書
御定厯代題畫詩類巻十四目錄
　　山水類
　　　稽山道芬上人畫山水歌(唐顧况/)
　　　范山人畫山水歌(唐顧况/)
　　　睦上人畫水(唐方干/)
　　　觀項信水墨(唐方干/)
　　　題段吉先小景(宋晁補之三首/)
　　　題四弟以道横軸畫(宋晁補之/)
　　　題許道寜畫(宋陳與義/)
　　　題俞子清侍郎惠畫(宋王炎二首/)
　　　題刪定姪畫卷(宋孫覿二首/)
　　　奉題李彦中所藏俞侯墨戲(宋朱子/)
　　　題可老所藏徐明叔畫巻(宋朱子二首/)
　　　題王仲信畫水石横幅(宋陸游/)
　　　跋尤延之山水兩軸(宋楊萬里/)
　　題周忘機畫軸(宋王庭珪/)
　　題解生山水圖(宋劉宰/)
　　題姚雪蓬使君所藏蘇野塘畫(宋戴復古/)
　　題老梧畫巻(宋裘萬頃/)
　　題歐陽氏山水後(宋白玊蟾/)
　　子端山水同裕之賦(金李純甫/)
　　跋賈天升所藏段志寜山水(金髙永/)
　　跋邪律浩然山水卷(元元好問/)
　　秀隠君山水(元元好問/)
　　題楊司農宅劉伯熙畫山水圖(元趙孟頫/)
　　題龔聖予山水圗(元趙孟頫二首/)
　　蕭照江山圖(元袁桷/)
　　題危功逺山水(元袁桷/)
　　題道士山水畫(元馬祖常/)
　　題簡天碧畫山水(元馬祖常/)
　　題趙虛一山水圗(元貢奎/)
　　試院中戲題姚檢校山水圖(元范梈/)
　　題馬虛中畫(元黄溍/)
　　孫伯大山水圗(元傅若金/)
　　為袁清容長幅(元黄公望/)
　　題馬道士畫(元陳旅二首/)
　　題韓伯清所藏郭天錫畫(元陳旅/)
　　題王蕺隠畫山水(元張翥/)
　　題江隂丘丈中山水圖(元貢師泰/)
　　題應中立所藏陳元昭山水(元納延/)
　　題李遵道山水(元丁復/)
　　陳生山水圖(元吳師道/)
　　謝氏友山圖(元吳師道二首/)
　　玊澗禪師山水(元吳師道/)
　　題叚應奉山水圖(元余闕/)
　　為方厓畫山就題(元倪瓚/)
　　吳仲圭山水(元倪瓚/)
　　題金華余山人山水(元劉永之/)
　　趙善長山水(元王逢/)
　　題天游畫(元華幼武/)
　　為北邨湯同知題畫卷(元馬臻二首/)
　　題從子倫畫山水(元于立/)
　　題王景南山水圗(元張天英/)
　　題李州銘所藏毛澤民山水(元陶宗儀/)
　　為寳林衍上人題山水圖(明劉基/)
　　題徐君美山水圖(明張以寕/)
　　題余仲揚畫山水圗(明劉崧/)
　　題孫子讓山水(明劉承直/)
　　題王佐山人畫(明林弼/)
　　題王廷珪畫(明林弼/)
　　題陳生畫(明髙啓/)
　　題張校理畫(明髙啓/)
　　劉松年畫(明髙啓/)
　　　題黄鶴山人畫(明髙啓/)
　　　題陸有孚山水圖(明王褒/)
　　　題馬自牧水墨山水(明王恭/)
　　　題髙漫士山水圗(明王恭/)
　　　題吳徳暘山水小景(明藍仁/)
　　　題陳惟允所畫山水小幀(明張適/)
　　　題王孟端山水(明俞貞木/)
　　　題馮進士養質山水畫(明李勝原/)
　　　題俞仲剛山水(明周致堯/)
　　　曽瑞卿所作山水圖(明凌雲翰/)
　
　
　
　
　
御定厯代題畫詩類巻十四目錄
　欽定四庫全書
御定厯代題畫詩類卷十四
　　山水類
　　　稽山道芬上人畫山水歌　　　(唐/)顧　况
　鏡湖(一作/中)眞僧白道芬不服朱審李将軍墨汁平鋪洞
　庭水筆頭點出蒼梧雲且看八月十五夜月下看山盡
　是畫
　　　范山人畫山水歌　　　　　　(唐/)顧　况
　山崢嶸水泓澄漫漫汗汗一筆耕一草一木棲(一作/凄)神
　明忽如空中有物物中有聲復如逺道望鄉客夢遶山
　川身不行
　　　睦上人畫水　　　　　　　　(唐/)方　干
　毫末用功成一水水源山脈固難尋逡巡便可興波浪
　咫尺不能見淺深但有片雲生海口終無明月在潭心
　我來擬學磻溪叟白首釣璜非陸沉
　　　觀項信水墨　　　　　　　　(唐/)方　干
險峭雖從筆下成精能皆自意中生倚雲孤檜知無朽
挂壁髙泉似有聲轉扇驚波連岸動迴燈落日向山明
少年師祖今過祖異域應傳項信名
　　題段吉先小景(三首/)　　　　　(宋/)晁補之
慘澹天雲欲雨低秋山人静鳥聲稀似聞谷響飛黄葉
恐有孫登半嶺歸
人生何事踏塵埃閒處胸襟足自開不作終南養髙價
小山幽桂好歸來
碧天無際日悠悠風静沙平不見洲彭浪磯邊亦如此
危峰獨木繫扁舟
　　題四弟以道横軸畫　　　　　(宋/)晁補之
黄葉滿青山枮蒲静寒水鳬鴈下坡塍牛羊散墟里擔
穫莫來歸兒迎婦窺籬虎頭無骨相田野有餘思
　　題許道寜畫　　　　　　　　(宋/)陳與義
滿眼長江水蒼然何郡山向來萬里意今在一窗間衆
木俱含晩孤雲遂不還此中有佳句吟㫁不相闗
　　題俞子清侍郎惠畫(二首/)　　　(宋/)王　炎
筆端元有畫中詩寫出三浯一段竒追憶舊遊如昨日
艤舟細看中興碑
一去星沙二十年夢魂時到橘洲邊從今不起征南念
移得湘山在目前
　　題刪定姪畫巻(二首/)　　　　　　　　(宋/)孫　覿
筆下鑿開渾沌眼中見此崔嵬海上神鼇負出天邊靈鷺飛來
水邊兩鵠語時山下一牛鳴地蒼梧翠竹森然長與閒雲卧起
　　奉題李彦中所藏俞侯墨戲　　(宋/)朱　子
不是胷中飽丘壑誰能筆下吐雲煙故應祇有王摩詰
解寫離騷極目天
　　題可老所藏徐明叔畫巻(二首/)　(宋/)朱　子
羣峰相接連斷處秋雲起雲起山更深咫尺愁千里
流雲繞空山絶壁上蒼翠應有採芝人相期煙雨外
　　題王仲信畫水石横幅　　　　(宋/)陸　游
王郎書逼楊風子畫亦憑陵蜀雨孫豈是天公憎絶藝
一生憔悴向衡門
　　跋尤延之山水兩軸　　　　　(宋/)楊萬里
水際蘆青荷葉黄霜前木落蓼花香漁舟去盡天将夕
雪色飛來鷺一行
　　題周忘機畫(舊聞周忘機隐於浮圖如洪宋/覺範之流然未見其畫也)王廷珪
羅浮飛瀑落九天尺素倒流三峽泉怪厎晴窗起風雨
洞庭野色瀟湘煙平生江山入吾手况有對坐南昌仙
不須作此無聲畫妙畫自以無聲傳
　　題解生山水圖　　　　　　　(宋/)劉　宰
長江之水西南來江北江南圗畫開君從何處得此景
錦帆似泛長江囘槎牙老樹連荒島兩兩人家出林杪
鷗飛欲下洲渚寛雲横不㫁闗山杳圗窮雙嶼金焦峙
仙宫縹緲浮寒水柂樓捩轉吳波平閶闔中天日月明
　　題姚雪篷使君所藏蘇野塘畫　(宋/)戴復古
髙者為山坳者為壑為煙為雲渺渺漠漠水鳥樹林人
家聚落騎者何之舟者未泊三尺紙上萬象交錯天機
自然神驚鬼愕嗚呼此吾故人野塘蘇元龍之墨迹中
有石屏老淚痕又與野塘添一筆
　　題老梧畫卷　　　　　　　　(宋/)裘萬頃
吏隠三年楚水頭每隨鳬鴈杙扁舟歸來喜色驚鄰里
分得瀟湘一片秋
　　題歐陽氏山水後　　　　　　(宋/)白玉蟾
平沙㫁岸幾千尺樹色煙光渺無極一葉扁舟歸去來
漁翁放棹倚蘆荻八九山家雲水邨白蘋紅蓼數漁䑳
沙寒石瘦木葉落一鈎淡月照黄昏小橋跨水碧溪淺
蒼壁丹崖半苔蘚樵子歸擔竹兩竿落霞孤鶩天邊逺
千山萬山風色清四柱茅亭立晩汀花紅草綠山水静
獨步亭前秋月明山前一陣梧桐雨落花驚㫁山禽語
誰家樓閣隠青林老僧歸寺立溪滸一溪流水遶雲根
草舍茅菴常閉門客來倚棹一囘顧直疑此是真桃源
洞門紫翠交相映林幄山屏更清勝何人作此無聲詩
展開如入溪山境
　　子端山水同裕之賦　　　　　(金/)李純甫
遼鶴歸來萬事空人間無地著詩翁只留海嶽樓中景
長在經營慘澹中
　　跋賈天升所藏段志寕山水　　(金/)髙　永
蒼壁雲氣湧長松風雨寒湍流擘山出玉虹飲溪灣胸
中無雲夢筆厎無江山想見破墨初布袖蛟龍蟠壯觀
駭心魄萬象本自閒寒齋静相對逺意空追攀
　　跋邪律浩然山水巻　　　　　(金/)元好問
六月三泉松桂寒西風早晩送歸鞍無因料理黄塵了
只得青山紙上看
　　秀隠君山水　　　　　　　　(元/)元好問
烏鞵踏破軟紅塵未信溪山下筆親圖上風煙看瀟灑
畫家亦有衛夫人
　　題楊司農宅劉伯熙畫山水圖　(元/)趙孟頫
移得山川勝坐來煙霧空窗中列逺岫堂上見青楓巖
樹參差綠林花掩冉紅鳥飛天路迥人去野橋通邨晩
留遲日樓髙納快風琴尊㑹仙侣几杖從兒童疑聽孫
登嘯将無顧愷同微茫看不足瀟灑興難窮碧瓦開蓮
宇丹樓聳竹宫亂泉鳴石上孤嶼出江中藉甚丹青譽
益知書畫功煩渠添釣艇著我一漁翁
　　題龔聖予山水圗(二首/)　　　　(元/)趙孟頫
澤雉樊中神不王白鷗波上夢相親黄塵没馬歸來晩
只有西山小慰人
當年我亦畫雲山雲白山青咫尺間今日看山還自笑
白頭輸與楚龔閑
　　蕭照江山圗　　　　　　　　(元/)袁　桷
蕭郎解作湖山圗上皇一見玊色愉明知此景落歌舞
别灑妙墨為訏謨長江吞吐恨無極突兀金鼇障西北
雞鳴不聞中夜起零落烽臺候朝夕蒙衝揚帆去如仰
遥望青徐在吾掌諸公坐談籌畫疏年年送使瓜州上
輪囷米舟踰沔水驕将髙眠載吳妓巻蘆吹笛斜陽愁
折箠投江等兒戲只今承平五十年蜀荆賈客船相聯
箜篌傳歌賽神舞不信人間有今古
　　題危功逺山水　　　　　　　(元/)袁　桷
雲作糢糊氷作稜玊峰深鎖鐵崚嶒欲問先天觀前路
釣叟捲篷終不譍
　　題道士山水畫　　　　　　　(元/)馬祖常
江翻墨瀋漬氷絲白日沉沉暝藹姿鶴影照雲星度竹
猿聲裂石澗流澌千林雨暗歸人急萬里天長去鳥遲
咫尺東南山水國仙翁曽約種靈芝
　　題簡天碧畫山水　　　　　　(元/)馬祖常
西江隠君簡天碧醉來畫水復畫石春山秋樹綠更紅
木橋野屋横且直烟雲蓊鬱風雨交元氣淋漓障猶濕
雪蓬夜宿魚尾舠晴蓑曉掛牛角帙岷闗巫峽冬氣清
猿啼鳥嘯天一尺老來看畫眼苦澁便擬買田溪水側
脱去賜帶繫芒履著書五車刻苔壁
　　題趙虛一山水圗　　　　　　(元/)貢　奎
我愛青山欲歸去偶見生綃喜還住層巒疊嶂逺冥濛
旭日東生光采注簾隂微閃數枝丹疑是巖前半開樹
晴嵐曉翠千萬重一覽厎須携杖屨郭生十年不相見
筆意從容入天趣青田道人如瘦鶴能跨生駒窮海嶽
何如挂此素壁間終日焚香相對閒政爾胸中有丘壑
烏㡌紅塵漫飄泊向來山中我醉眠白雲孤飛興悠然
清幽到處畫不出自遣數語人間傳
　　試院中戲題姚檢校山水圗　　(元/)范　梈
故園不渉巳經秋何日徑辭黄鶴樓郤借仙人綠拄杖
乗風散上碧峰頭
　　題馬虛中畫　　　　　　　　(元/)黄　溍
人在白雲處舟在清溪曲不聞欵乃聲但見山水綠
　　孫伯大山水圗　　　　　　　(元/)傅若金
齋居胡為見雲壑白日虚嵐滿秋幌河水深蟠地厎囘
層崖險立空中上蒼茫不知開闢始咫尺須論數千丈
林湍逺岫微有無巖畔精藍蔚蕭爽雜樹懸羅拂輕黛
寒松覆谷含清響仙源或在人間世洞口孤舟欲長往
嗟我平生最漂泊中年萬事何鞅掌憶昨征行多所經
至今絶境懷幽想雷霆半夜山忽至風雨三春石應長
對坐聊歌隠士芝無因一試仙人杖
　　為袁清容長幅　　　　　　　(元/)黄公望
入山眺奇壑幽致探何窮一水青岑外千巖綺照中蕭
森凌雜樹燦爛映丹楓有客茅茨裏居然隠者風
　　題馬道士畫(二首/)　　　　　　(元/)陳　旅
道人江上寫春雲絶似房山髙使君綠樹青岑吞吐處
惱人晴絮白紛紛
江上羣山翠作堆人家門檻對江開小樓應有憑䦨者
天逺歸帆似不來
　　題韓伯清所藏郭天錫畫　　　(元/)陳　旅
往年京口郭天錫學得房山髙使君畫省歸來人事少
煙岑閒向客樓分林扃暝落青楓雨小郭寒生白蜃雲
嵗晩懐人増感慨晴窗展翫到斜曛
　　題王蕺隠畫山水　　　　　　(元/)張　翥
額黄銷盡玊嬋娟翠袖凝愁倚莫煙舊日漢宫三十六
更無秋露泣銅仙
　　題江隂丘丈中山水圗　　　　(元/)貢師泰
老龍渇飲池中墨飛上半天成崱屴雲煙著地凝不開
白晝神驅太隂黑筆端巧奪造化功咫尺峰巒千萬重
長林似洒楓葉雨虛亭不動松花風隔江更有山無數
江上扁舟纔半渡他年白髮許重來為君别寫容城賦
　　題應中立所藏陳元昭山水　　(元/)納　延
逺騎出郊坰裴徊立清曉風雨江上來雲山望中小松
瀑瀉巖阿僧鐘度林杪兹焉儻可棲長歌拾瑶草
　　題李遵道山水　　　　　　　(元/)丁　復
層峰髙出雲樹外飛溜直下天河懸江南老客腸空㫁
舊宅不歸三十年
　　陳生山水圗　　　　　　　　(元/)吳師道
白雲從何來縈紆截青嶂落落倚巖松沄沄赴溪浪平
林出茅屋修梁亦相向如何寂無人此境付空曠憶我
秋雨餘江南入遥望
　　謝氏友山圗(二首/)　　　　　　(元/)吳師道
逶迤漫相逐偃蹇自難親之子與為友此山能擇人
幼輿山巖姿安石丘壑情復見佳子弟使人増眼明
　　玉澗禪師山水　　　　　　　(元/)吳師道
玉澗詩多畫上題如何此畫不題詩依稀樹石皆遊戲
一筆全無却更奇
　　題段應奉山水圗　　　　　　(元/)余　闕
水如剡溪水山似沃州山想見鱸魚美扁舟常不還
　　為方厓畫山就題　　　　　　(元/)倪　瓚
摩詰畫山時見山不見畫松雪自纒絡飛鳥亦閒暇我
初學揮染見物皆畫似郊行及城遊物物歸畫笥為問
方厓師孰假孰為真墨池挹涓滴寓我無邊春
　　吳仲圭山水　　　　　　　　(元/)倪　瓚
道人家住梅花邨窗下松醪滿石尊醉後揮毫寫山色
嵐霏雲氣淡無痕
　　題金華余山人山水　　　　　(元/)劉永之
人言吳中山水好坐使絶境那能到金華山人懷故山
時拂冰紈寫幽島贈君此圗更絶奇妙墨精思奪天造
陂陀重阜隠喬木偃仰遥汀帶文藻石嶠雲生莫色微
海門潮落秋風早賀監居臨鑑湖曲子猷宅近山隂道
江清落日櫂船囘照水新袍影顚倒髙情千古摹前哲
世俗紛華豈堪保經年烽火徧江南萬壑千峰迹如埽
畸人奔走厭塵濁試觀圗畫開懷抱思傍幽林結茅屋
柴門低映寒藤老放鶴前山戴笠歸獨抱長劖拾瑶草
　　趙善長山水　　　　　　　　(元/)王　逢
畫師今趙原東吳諒無雙寸毫九鼎重烏獲力靡扛翠
樹擁羽旗深崦敞雲牕參差見罍斝不無酒盈缸老山
石黄色挿脚琉璃江隠若赤壁壘勢壓曹魏邦何當柔
猛虎蛟鱷遂我降欠伸列仙崖嚔咳漁蠻矼
　　題天㳺畫　　　　　　　　　(元/)華㓜武
老龍騤騤隠雲間揮灑翰墨心神閒移來子眞谷口樹
寫出米家江上山峩峩翠巘逺能致渺渺丹梯髙可攀
白雲深處有仙子為求大藥駐朱顔
　　為北村湯同知題畫卷(二首/)　　(元/)馬　臻
山人慣識山中趣來訪山家陟山路轉頭萬事總不知
只有秋聲在髙樹
黄塵浩浩眯人眼怪石急流生野姿溪橋不放車馬過
山頭樓觀秋參差
　　題從子倫畫山水　　　　　　(元/)于　立
我本山中人頗有愛山癖何人寫秋山秀色如可食天
河露下秋漢白挹露磨空洗秋色炯如洞庭水浸青芙
蓉倒影天光湛空碧又如飛龍天外來鱗鬛森森挿霜
㦸逺嶼瀰茫隔煙浦冷雲濕翠愁痕古便從海上訪三
山又恐征帆迷處所若邪溪在何處歸去來山中住道
逢仙人紫綺冠指點丹崖是征路寄書松竹問平安莫
嫌老子來遲暮
　　題王景南山水圗　　　　　　(元/)張天英
千年古樹立蒼石三峰兩峰天出雲青溪道士坐船上
自按玊簫人不聞
　　題李州銘所藏毛澤民山水　　(元/)陶宗儀
竹雪子能畫山醉來解衣盤礴臝筆力甚似荆與闗版
凳橋西懵懂樹灰堆峰前鴨觜灘夕霏翳壑氣晻靄春
瀑出澗聲潺湲逺岫離離㫁復連湘娥綰結風前鬟若
非子眞谷口宅定有太乙𤣥都壇竹雪子玊筍班面帶
河朔氣態度美且􁌫鳥跡印沙文錯落蝸涎行壁勢囘
環物物本然具畫理妙處豈在鐫琢間脱畧畦町埽邊
幅八法黙契烏絲闌寸楮片縑亦可愛令人咫尺思躋
攀此圗忽落李君手時復把看多歡顔老余撫景感真
游清盥題詩卷送還
　　為寳林衍上人題山水圗　　　(明/)劉　基
雨過秋山日欲暾白雲如雪擁山根髙松挹露和煙冷
迸水穿沙出谷渾擬向蘿隂緣石徑却尋花片入桃源
畫圗應有通神處他日相從子細吟
　　題徐君美山水圗　　　　　　(明/)張以寜
天雲慘澹江欲雨古木隂森精靈語春潮夜落富陽江
短篷曉繫蒼厓樹篷間文人清隠者傲視滄浪吟太古
蜑人捉魚貫楊栁沽酒欲歸沙店暮掀髯以手招其來
劃起沙汀數行鷺鷺飛不盡青天長漁舟散入蘆花霧
逺山近山無數青我恐斯人有新句酒船獨載西家施
玊手冰盤行雪縷酒酣竹弓抨野鴨笑調吳兒短蓑舞
開圗興發賦思歸山水東南美無度
　　題余仲揚畫山水圗(為余自/安賦)　　(明/)劉　崧
金華仙人余仲揚筆墨蕭疎開老蒼昨看新圗湖上宅
煙霧白日生髙堂層峰上蟠石皜皜絶島下瞰江茫茫
長松並立各千丈間以灌木相低昂松下上人坐碧草
秋影忽落衣巾凉囊琴未發絃未奏巳覺流水聲洋洋
赤城霞氣通鴈蕩巫峽雨色來瀟湘誰能千里坐致此
欲往又歎河無梁風塵漲天蔽吳楚六年悵望神慘傷
𤣥猿苦啼巖北樹白鴈不到江南鄉赭山焚林絶人迹
如此山水非尋常此圗本為自安寫亦感同姓悲殊方
幽軒素壁泉聲動對此令我心為狂何由捫蘿逐麋鹿
振衣直上雲中岡登臨一寫漂泊恨長嘯清風生八荒
　　題孫子讓山水　　　　　　　(明/)劉承直
斜日在松杉千崖暝色酣山藏五栁宅路轉百花潭亂
石明蒼玉遥峰露碧簪終希陪妙躅來此脱征驂
　　題王佐山人畫　　　　　　　(明/)林　弼
山光雜空翠雲影澹晴暉古渡舟誰繫虚齋人未歸石
苔秋雨積野樹晩風微便欲抛塵事垂綸栁外磯
　　題王廷珪畫　　　　　　　　(明/)林　弼
秋色晴山迥煙光野水連空林輞川外古樹草堂前天
地留詩巻江湖老釣船美人隔雲漢對此思悠然
　　題陳生畫　　　　　　　　　(明/)髙　啓
前邨夕陽明後嶺秋嵐積葉落露山邨潮來沒江石遥
遥射鴈子慘慘聽猿客何事下征帆西陵渡頭驛
　　題張校理畫　　　　　　　　(明/)髙　啓
寒色初凝野秋聲忽在林遥山不能見祇為晩煙深
　　劉松年畫　　　　　　　　　(明/)髙　啓
樵青刺篙勝揺槳船頭分流水聲響青山渺渺波漾漾
白鷗飛過時一兩載書百巻酒十壺日斜出遊女兒湖
鄰舟買得巨口鱸醉拍銅斗歌嗚嗚此樂除却江南無
　　題黄鶴山人畫　　　　　　　(明/)髙　啓
何處畫相同湘南與峽東江來落日外山出杪秋中綠
桂騷人宅青蓮釋子宫鐘鳴樵谷暗船散市橋空風樹
驚猿落烟蕪去鳥通平生遊楚興對此轉無窮
　　題陸有孚山水圗　　　　　　(明/)王　褒
逺山白雲裏近山青天上樓觀何巍峩金碧鬱相望石
塘照縈紆平林見空曠漫拂渡橋鞭且憇沿崖杖良時
趣自隨佳境意足暢奈此行期促丹梯當再訪
　　題馬自牧水墨山水　　　　　(明/)王　恭
鳥外懸蘿青幾峰紅泉翠壁花蒙茸人間不見問津者
林下空餘避世蹤昨夜山中度凉雨落木寒猿半窗曙
日夕天空鏡水深不辨仙源在何處
　　題髙漫士山水圗　　　　　　(明/)王　恭
山郭雨新霽孤雲濕猶飛嵐嶺隠空翠石林閒清暉時
與同心人逍遥愛荆扉都無浮世累共我飯蕨薇日夕
笑分手微風拂蘿衣
　　題吳徳暘山水小景　　　　　(明/)藍　仁
雲山分逺近水石助清幽老眼看名畫深懷似故丘草
迷行鶴徑藤引釣魚舟賣藥忘機者無人識伯休
　　題陳惟允所畫山水小幀　　　(明/)張　適
濟南那得似江南千頃溪山百頃嵐三月綠隂桑子落
邨邨布榖老吳蠶
　　題王孟端山水　　　　　　　(明/)俞貞木
喬木靄春霽野水浸平沙山脊浮雲合巖腰細路斜㩦
琴向江寺沽酒到漁家歸去幽居晩山童埽落花
　　題馮進士養質山水畫　　　　(明/)李勝原
青山疊疊静當户長松挺挺凌煙雨數椽茅屋竹樹間
中有髙人抱幽趣翠巖丹壑深幾重水遶人家隔秋浦
石巖突兀不可攀茫茫逺水難為渡瑶草琪花滿澗阿
彩霞瑞靄開林塢山中採藥人未還夭桃穠李迷歸路
馮君抱負經濟才綠袍新著登天府奈何亦有丘壑情
持兹圗繪索余句披圗便覺逸思飄荏苒巾袍襲煙霧
山明水秀有如此恨不攜家此中住
　　題俞仲剛山水　　　　　　　(明/)周致堯
我昔四明尋隠者著屐逺過玊几山巖扉苔徑轉森邃
結巢迺在雲松間松間迴風蕩空影水流花開春日永
苧服凉深團扇開好鳥飛來意俱静為覔漁梁白沙步
因識樵人奕棋處扁舟暝泊碧溪隂㳂月長歌下山去
束帶十年事朝謁鶴怨猿驚總凄切草堂晴晝翫新圗
三歎令人欲愁絶
　　曽瑞卿所作山水圗　　　　　(明/)凌雲翰
山闗迢遞野橋斜䇿杖幽尋豈憚賒路轉峰囘連佛寺
雞鳴犬吠隔人家白雲作雨多如絮紅葉驚風少似花
　不是褐夫能貌得空令泉石老煙霞
　
　
　
　
　
　
　
　
　
　
　
　
　
　
御定厯代題畫詩類巻十四
　欽定四庫全書
御定厯代題畫詩類卷十五目録
　　山水類
　　　題王立本山水圖(明貝瓊/)
　　　題馬文壁畫(明貝瓊二首/)
　　　題蘇明遠畫(明貝瓊/)
　　　題虞魯瞻山水(明貝瓊/)
　　　題章東孟山水(明劉堧/)
　　　徐子修畫山水歌(明袁凱/)
　　　題吳尚書山水圖(明楊榮/)
　　　題王侍講山水(明楊榮/)
　　　高道士所畫山水(明李昌期/)
　　　題王孔泰山水小景(明杜環/)
　　　題胡宗器山水(明陳全/)
　　　題周選部山水圖(明林誌/)
　　　題林司訓山水圖(明林誌二首/)
　　題沈叔用夏迪山水(明鄭珞/)
　　題南臺周老商山水(明郭厪/)
　　題劉廷美畫(明沈恒/)
　　偶題李子長畫(明陳憲章二首/)
　　題王廷直畫(明陳憲章/)
　　題蠲上人畫(明王越/)
　　題宣廷吉畫(明徐溥/)
　　題姚公綬山水(明張寜/)
　　竹鶴老人畫為徐時用題(明張寜/)
　　題戴武庫山水圖歌(明劉溥/)
　　劉尚質南樓題王舜耕山水圖(明李東陽/)
　　題黄宗器秋官所藏何太守山水圖(明李東陽/)
　　夏珪山水圖(明劉泰/)
　　題饒松坡畫(明羅倫/)
　　題姜廷憲中書小景畫(明程敏政/)
　　題安城彭學士山水圖(明程敏政/)
　　題致政應文貞典寶山水(明程敏政/)
　　題謝廷循山水(明李傑/)
　　題周文靜山水圖(明樊阜/)
　　為毛貞甫題孫君澤山水(明吳寛/)
　　栁中書山水小景次王脩撰韻(明王弼/)
　　題子野畫(明林俊/)
　　為三府安公題所藏史癡翁畫(明費宏二首/)
　　題劉完菴山水巻(明沈周/)
　　王中舍孟端山水(明莫止/)
　　俞漢遠雲山圖(明祝允明/)
　　題王實夫畫(明王守仁/)
　　題顧氏畫(明徐問/)
　　題李學士畫(明嚴嵩/)
　　雲將軍畫水歌(明康海/)
　　葉澄雜畫(明顧璘四首/)
　　題周成畫(明顧璘二首/)
　　題鄒黄山畫(明廖道南十一首/)
　　贈翟石邨小畫(明廖道南/)
　　次楊南峰題畫(明徐霖/)
　　李潛夫畫(明謝承舉/)
　　題史大方畫(明謝承舉二首/)
　　題高孔華小畫(明陳璽二首/)
　　題陳道復畫(明文嘉/)
　　為王中丞元美題錢叔寶畫溪山圖(明張鳯翼/)
　　題王彦恭山水圖(明王阜/)
　　題高彦美山水圖(明王阜/)
　　題王大尹山水(明羅泰/)
　　題李侍御山水圖(明吕淵/)
　　題彭工部山水(明陳良貴/)
　　錢太醫山水圖(明吳希賢/)
　　題小李將軍畫(明劉黄裳/)
　　題張復畫(明王世貞十六首/)
　　　題陳石亭内翰山水(明焦竑/)
　　　題林天素畫(明董其昌/)
　　　題蘇判畫(明湯顯祖四首/)
　
　
　
　
　
　
　
　
　
　
　
　
御定厯代題畫詩類卷十五目錄
　欽定四庫全書
御定厯代題畫詩類巻十五
　　山水類
　　　題王立本山水圖　　　　　　(明/)貝　瓊
　我有愛山癖每欲名山去秦溪一日寄新圖欹枕高堂
　覩雲霧何年王宰留真跡青城天彭接太白金堂石室
　猶可識大樹小樹參天直千盤百折分秋毫木客時與
　行人遭一門通天劎閣險三峡漲雪瞿塘高小舟如鳬
　爭入浦嘔啞臥聴雙鳴櫓拾遺近在浣花溪却面龍湫
　結茅宇豺狼塞路何由通采芝亦有商山翁安得相從
　向絶境振衣千仞乗天風
　　　題馬文壁畫(二首/)　　　　　　(明/)貝　瓊
　龍江今喜對鴈蕩昔曾聞樹黑深藏雨山青半出雲行
　人知虎跡仙客問羊羣老我来何日林泉定許分
　小橋危跨壑破屋幸依山避地人相過朝天客未還麝
　眠春草外猿掛古松間寂寞南牕月殘書亦久閒
　　題蘇明遠畫　　　　　　　　(明/)貝　瓊
絶境疑無路平川不起濤天光兼水濶山勢敵秋高葛
令惟求藥秦人自種桃雲霞如有意他日待吾曹
　　題虞魯瞻山水　　　　　　　(明/)貝　瓊
御史新来水石工數峰依約米南宫試添茅屋秋林下
著我江南鶴髪翁
　　題章東孟山水　　　　　　　(明/)劉　堧
盧家公子稱三絶詩妙書精畫亦工落筆多宗董北苑
高情不減米南宫天低碧樹春雲合潮滿滄洲暮雨空
却憶買船同載酒城南山下醉東風
　　徐子修畫山水歌　　　　　　(明/)袁　凱
夏家高堂生晝寒徐卿畫圖墨未乾深山大澤貯烟霧
黒處似有龍蛇蟠襄陽小米師董源妙處不受繩墨牽
頃刻萬里皆自然房山尚書世稱賢化為白雲滿晴巔
李家將軍極清妍畏避退縮不敢前至今海内人爭傳
卿惟得此二家意損益往往無凝滯意思元居造化先
筆力正在蒼茫際前年為客寫林麓百道飛泉出幽谷
老夫醉来不敢眠深慮波濤捲茒屋長隄曲阪路如線
遠入深林時隱見水上人家不閉門門外幽花滿芳甸
徐卿徐卿我所慕廿載相㸔髮垂素安得瀟湘千尺水
更畫城東種瓜處
　　題吳尚書山水圖　　　　　　(明/)楊　榮
青山嵯峨半空立萬疊芙蓉紫烟濕峰前昨夜春雨深
繞澗飛花水流急隔嶼人烟凡幾家一徑蒼苔石磴斜
溪迴路細長芳草月落幽林歸早鴉山深洞口行人少
白雲飛墮青山杪恍見滄洲樹色微如聞古寺鐘聲杳
茅屋日出雞犬喧十里烟光連遠邨依稀乍疑篔簹谷
髣髴自是桃花源乃知畫者通𤣥理㸃染天機筆鋒裏
尚書愛此欣得之素壁高堂見山水人間美景不易尋
此圖直比雙南金玉堂展巻慕清絶爽氣蕭蕭風滿林
　　題王侍講山水　　　　　　　(明/)楊　榮
木落霜氣清秋山淨如洗天空萬籟寂地迥孤雲起深
溪湛寒緑對此清心耳安得掃蒼苔横琴寫流水
　　高道士所畫山水　　　　　　(明/)李昌期
伊誰丹青擅能事畫出羣山與山似樹杪如聞雪瀑泉
林間疑有雲門寺杖藜橋上知何人抱琴可望不可親
高師指㸃笑相語我昨圖成殊逼真
　　題王孔泰山水小景　　　　　(明/)林　環
緑樹晴陰合衡茅清晝餘獨憐杜陵客村隖類貧居
　　題胡宗器山水　　　　　　　(明/)陳　全
丹壑凌翠微上與仙源通垂蘿翳雲日湛露滋藥叢結
宇臨迴溪清暉映房櫳永日對紋楸無乃柯山翁披圖
起遐想逸思諧心胷
　　題周選部山水圖　　　　　　(明/)林　誌
披圖紫薇署拄笏青山繞蓬瀛望超忽樓閣訝縹緲天
鏡一棹浮雲屏數峰曉滄洲窅無際赤縣坐来小慿虛
恍天逰翫化已心了懷哉安期生汗漫扶桑表
　　題林司訓畫山水圖(二首/)　　　(明/)林　誌
紫芹池雨香白雪琴心瑩石上尋片雲西山得微徑松
門天路虛花宇金潭映落葉飛晝涼垂蘿結秋暝夤縁
遠公社寄適陶潛詠三生了羣迷一寂喻澄鏡誰云吾
喪我應悟慧生定刼来淄塵蹤悵阻青鞋興披圖逸思
飄蒼茫海空迥
粉署見晴翠雲泉記昔逰青山隨短策緑水明雙眸前
路落花深春風巖洞幽問竒恣所適載酒紓其憂懷哉
素心人情因靈境投縈迴趣已涉寂厯倦還休却笑荷
篠徒放言慚大猷巢松如可學名遂迺身謀
　　題沈叔用夏迪山水　　　　　(明/)鄭　珞
鏡天日落萬山秋雲水微茫島嶼浮欲訪仙源迷舊跡
滿江烟月一歸舟
　　題南臺周老商山水　　　　　(明/)郭　厪
中峰佳氣碧氤氲清製蘿衣慕隠君一曲鑑湖堪醉月
半空盤谷可棲雲懸崖古木霜前落遠嶼餘霞島外分
我欲相從賦歸去西山鸞鶴日為羣
　　題劉廷美畫　　　　　　　　(明/)沈　恒
十載天涯作宦㳺黄塵飛滿紫貂裘歸来不歎長塗險
猶寫闗山萬里秋
　　偶題李子長畫(二首/)　　　　　(明/)陳憲章
青山影裏人家少緑樹隂中石逕微偶出洞門回首望
白雲何處有柴扉
谷靜山深樹幾叢溪邊白石可青笻詩中此景多相似
只恐詩家是畫工
　　題王廷直畫　　　　　　　　(明/)陳憲章
曲肱帶酒眠花間有月穿松到我前人去華山今已久
丹青猶畫在山年
　　題蠲上人畫　　　　　　　　(明/)王　越
好山萬仞高插空羣峰並列青芙蓉大峰突兀如盤龍
小峰箕踞如蹲熊峰頭雜樹亂如草凌霄獨立蒼蒼松
松南小徑通幽谷谷口翛翛數椽屋疎籬影射夕陽紅
虛牖光搖流水緑山中屋貯山中雲山中雲臥山中人
山中之人愛明月夢想清光眠不得起来行過曲欄杆
石上呼童掃殘葉清風兩袖吹欲飛瓦鼎時燒紫檀屑
舉頭竊語問嫦娥爾好叮嚀為儂説𤣥霜舂粉幾宵殘
霓裳舞破何時徹夜寒語罷寂無聞但見滿天秋露白
露華零落天將曉轉聴嫦娥聲悄悄胸中别有一般情
紫雲恒注爐烟裊
　　題宣廷吉畫　　　　　　　　(明/)徐　溥
山童莫訝停車早紅樹白雲秋色好滿前風景入詩囊
何必探竒訪蓬島十年不扣松下扉披圖轉覺情依依
因之翹首南天外落日平蕪孤鳥飛
　　題姚公綬山水　　　　　　　(明/)張　寜
幽意寫不盡萬山深更深白雲無出處緑樹漫成林啼
鳥醒人夢流泉淨客心何當隨釣艇㸔奕草堂陰
　　竹鶴老人畫(為徐時/用題)　　　　　(明/)張　寜
山水藹清妍東吳三月天雨中聞社鼔樹裏見炊烟詩
景誰家屋閒情野渡船無人共登汎斜日下長川
　　題戴武庫山水圖歌　　　　　(明/)劉　溥
長笑司馬遷足跡半天下天下區區只九州何乃中途
便迴駕崑崙拔地撐九天地脈四走瓜蔓延星分碁布
聳喬嶽千里萬里相鈎連元氣胚渾異南北荒服之外
何茫然天山冷㫁黑樓雪海國瘴隔蒼梧烟大江西来
滙百川黄河觸裂蛟龍淵長風吹濤捲高霧扶桑咫尺
眉睫邊周王八駿不足貴蹀躞弄影瑤池前何不駕飇
輪望八極手握斗柄雲中旋仙人驂紫鸞一去不復返
浩蕩千古懷堯舜事已遠不如高臥讀書樓採芳摘秀
春復秋六經為山道為海稷契伊傅期同㳺手掖疲癃
登壽域熙熙皥皥無時休況君少年飽經濟直上天門
朝冕旒昔人文勢君可敵昔人事業君須惜吐我胸中
五色竒醉倚秋雲寫寒碧
　　劉尚質南樓題王舜耕山水圖　(明/)李東陽
溪聲潺湲雜林壑山勢蜿蜒去還却浮雲欲起未起時
半在溪頭與山脚入空高鳥飛欲盡背屋斜陽慘將落
更無剰地與閒人縱有紅塵何處著南畞老翁雙鬢斑
筆法頗似高房山少年豪宕老疎放往往醉墨留人間
平生畫癖兼山癖一見此圖三歎息媿我不如樓上人
日日開忩㸔秋碧
　　題黄宗器秋官所藏何太守山水圖
　　　　　　　　　　　　　　　(明/)李東陽
濕雲浮空山欲動亂壑回峰互吞湧當溪獨樹雨冥冥
青苔覆地春隂重深山白石幽人居鈎簾寂寂坐看書
竹橋入林野有簌草閣傍水門無車行人細路隔山脚
曳杖前登後還却浦口輕舟信往還鐘聲遠寺空寥廓
此中可釣亦可耕不然且濯滄浪纓酒酣夢覺兩相失
此興豈獨憐丹青風流太守何侯筆三十年來已蕭瑟
君今愛惜須久傳予亦題詩坐終日
　　夏珪山水圖　　　　　　　　(明/)劉　泰
夏珪丹青世無敵遠近澹濃歸數筆天機所到入神妙
此圖尤為人愛惜青山峩峩樹重重高泉一派飛白虹
雲林烟谷互隱見羊腸細路東西通溪邊丈人青似玉
倚樹悠然吟不足我役黄塵奔競途勞生頗欠㸔山福
春風幾度薔薇開舊時猿鶴休驚猜有田可耕書可讀
家在山中歸去来
　　題饒松坡畫　　　　　　　　(明/)羅　倫
雲移山不動客去水相隨高臥南忩意羲皇祗自知
　　題姜廷憲中書小景畫　　　　(明/)程敏政
雨落山前雙樹邨石溪流水帶沙渾野人赤脚如歸鳥
不怕春泥半擁門
　　題安城彭學士山水圖　　　　(明/)程敏政
何人結屋青山裏終日開忩見山喜近峰錯落走簷牙
遠岫蜿蜒插天嘴澄江一道山前過短櫂平分捩痕破
船頭水氣漾侵衣載酒高人面山坐石泉下衝沙渚渾
桑榆接地成深邨柴扉欲叩不可到或有細路通雲根
竹鶴老人名畫手半幅生綃大於斗水分山㫁意無窮
目送飛鴻度江口安城先生塵慮脱南望鄉人楚天闕
高堂永日對山歌肅肅涼風起蘋末
　　題致政應文貞典寶山水　　　(明/)程敏政
出門便見好溪山却為丹青一破顔想是宦途雙足倦
高情長在臥逰間
　　題謝廷循山水　　　　　　　(明/)李　傑
峰高遲出日山氣曉氤氲葉潤林藏霧崖分谷吐雲客
衣晴亦濕瀑響遠逾聞茅屋依深樾逃虛羨隠君
　　題周文靜山水圖　　　　　　(明/)樊　阜
昔聞摩詰王右丞筆底江山誇藝精三山近出周文靖
當代畫史誰爭名古栝潘君老文伯江山秀氣流胷臆
文靜為作幽居圖常時置向窗閒壁層巒疊嶂飛白雲
溪口横橋沙路分茅屋低低槿籬短竹陰髣髴雞聲聞
莎草舟空繫漁艇夕陽半落山迴影蹇驢一老尋詩還
青斾搖烟墟市靜高林遠墅昏濛濛三簇樓臺仙子宫
仙都雅致世間少真與武夷風景同噫嘻此景誰可得
我欲移家住山側青杉淨拂雙鬢塵翠竹蒼松照顔色
潘公笑指山之幽舊隠久抛今白頭解官歸去伴猿鶴
嵗晩與我當綢繆
　　為毛貞甫題孫君澤山水　　　(明/)吳　寛
十日一水五日石昔人畫筆殫精力後来簡澹亦天成
披圖試㸔孫君澤山腰飛瀑千尺長懸厓老樹為山梁
人間溽暑不可耐欲從二老乗新涼
　　栁中書山水小景次王脩撰韻　(明/)王　弼
永嘉山色秀成堆曾憶前年訪舊来何處最牽東閣夢
一林松影覆春苔
　　題子野畫　　　　　　　　　(明/)林　俊
夜色秋同淨林居意轉慵庭閒一方月風㫁隔溪鐘古
樹藏紆徑晴流帶遠峰前身白雲外疎㪚不從龍
　　為三府安公題所藏史癡翁畫(二首/)
　　　　　　　　　　　　　　　(明/)費　宏
雨收雲淡東風軟疊疊林巒青似染翠藹晴嵐撲面来
逰人選勝開春宴小小亭臺載酒過深深樓觀題詩徧
芳樹交加百鳥鳴清溪掩映千花豔誰摹此景筆頗竒
無限風光歸匹練使君胸次若藏春愛此尋常舒復巻
畫惟寫意不須工境若會心非在遠陽和有脚望循行
寒谷吹噓待鄒衍
萬壑千崖堆玉塵老松僵立霜皮皴行人飛鳥不見影
漁蓑揭揭趨江濱荒邨酒薄魚可換徑買一醉寜知貧
詩人往往好畫此不誇錦帳羅醲醇使君愛詩復愛畫
行吟坐對皆天真高堂六月苦炎熱披圖便覺融心神
清飇拂座送涼冷寒岫照眼増嶙峋欲慿一問茅簷下
或有扃門高臥人
　　題劉完菴山水巻　　　　　　(明/)沈　周
青李来禽寫未閒又將墨法畫溪山疎雲古木蒼蒼筆
猶出龍跳虎臥間
　　王中舍孟端山水　　　　　　(明/)莫　止
春山遶屋春日長野水拍岸桃花香高人歸来自遠戍
樂土可樂矧故鄉棲遲未穩徵書下攬衣簪筆登玉堂
登玉堂山水之趣中弗忘却染吳綾近盈咫千里江南
宛如是
　　俞漢遠雲山圖　　　　　　　(明/)祝允明
洞庭之南瀟湘西濕雲從龍凝不飛九疑縱横不可辨
二女望㫁重華歸山河茫茫都一暝仙宫隠入層霄迥
水滸渾迷行路蹤雲端忽露青楓頂披圖亦覺亂心曲
嗟爾良工意何局人間晴雨相倚伏祗在君手一翻覆
　　題王實夫畫　　　　　　　　(明/)王守仁
隨處山泉著草衣厎須松竹掩柴扉天涯逰子何曾出
畫裏孤帆未是歸小酉諸峰開夕照虎溪春寺入烟霏
他年還向辰陽望却憶題詩在翠微
　　題顧氏畫　　　　　　　　　(明/)徐　問
美人踪跡置何許秋色蘆花共江渚碧水常浮隠者雲
青邱獨聴孤鴻語知君畫圖心更幽一幅寒烟鎖平楚
家法莫是虎頭傳坐對猶能洗殘暑
　　題李學士畫　　　　　　　　(明/)嚴　嵩
杏閣依青嶂蘿軒俯緑疇路迷仙子宅花暗羽人丘水
訝伊瀍闊山疑鄠杜幽傍崖交雜樹懸石下飛流谷曉
催禽哢郊晴喚客逰誰言居玉署長此對滄洲
　　雲將軍畫水歌　　　　　　　(明/)康　海
誰將此水挂堂壁春風微動波濤鳴光明閃爍對天日
浩蕩不息朝東傾西閫將軍妙齡客英武桓桓獨心悦
他日龍荒破虜時㸔爾風雲千載色
　　葉澄雜畫(四首/)　　　　　　　(明/)顧　嶙
雪積千山素行歌履跡穿腰間有樵斧猛虎莫當前
釣竿青嫋嫋孤影照雲汀莫遣青天上浮光動客星
古琴彈古調今人誰愛聞獨往山中去因聲寄白雲
平湖瀉明鏡上有脩竹林把酒對山月誰同秋夜心
　　題周成畫(二首/)　　　　　　　(明/)顧　璘
疊嶂寒松䕶碧霞一溪春水夾桃花山拗若見漁舟入
莫問人間舊嵗華
石壁烟霏夏氣清水光人影靜分明綸巾羽扇者誰子
来共沙頭賦濯纓
　　題鄒黄山畫(十一首/)　　　　　(明/)廖道南
萬峰疊翠積雲深碧樹離離照水隂何處野翁無住著
緑蓑青笠度溪林
白石嵯峨一徑斜碧梧翠竹晩交加雨晴知有山人到
先遣兒童埽落花
江上青山俯月樓飛泉渺渺抱烟流道人自是忘機者
獨采松花穿石邱
雲木隂森覆草堂藕花菱葉滿秋塘時人不解神仙宅
却道平泉李相莊
金銀樓閣海中山翠霧丹霞縹緲間一葉蘭舟泛烟水
春風楊栁又前灣
海上何年種碧桃飛仙箇箇度虹橋不知誰是安期子
雙鶴飄然入九霄
漁舟泛泛水雲鄉舉網垂綸逐暮涼明月滿江流不盡
蘆花萍草似三湘
竹所何須問主人焚香獨坐碧山春飛飛過鳥長空暮
堪笑春明紫陌塵
赤壁磯頭弄晩舟一觴相對自浮鷗夜来誰識坡翁興
落木蕭蕭江水流
萬仞飛樓入暮烟風帆江上水連天仙人黄鶴何年到
鐵笛一聲秋月懸
山下香泉細不流垂楊嫋嫋蔭溪樓山中消息春深淺
怕有人来問喘牛
　　贈翟石邨小畫　　　　　　　(明/)廖道南
繡壁巉巖亂揷空㫁雲深樹宛垂虹幽人何事臨溪石
春水晴㸔起臥龍
　　次楊南峰題畫　　　　　　　(明/)徐　霖
白雲載青山山氣隨雲浮山人樂在此終不厭丹邱時
愛前溪水亦或櫂扁舟問渠何所似口誦逍遙㳺
　　李潛夫畫　　　　　　　　　(明/)謝承舉
銀河無路泛仙槎一舸空江此是家殘月照人秋睡穩
不知清夢在蘆花
　　題史大方畫(二首/)　　　　　　(明/)謝承舉
搆木連崖十里長墨忩書幌映湖光南風過處雲生雨
銷得山頭六月涼
朱檣畫舸繫神都翠篠黄茅覆酒罏好似石頭城外景
隔溪歌舞莫愁湖
　　題高孔華小畫(和韻/二首)　　　　　(明/)陳　璽
屋迥野雲白林昏山雨過杖藜拄橋北識面青山多
古木參天立閒雲入戸青推篷恣吟眺夜坐斗牛横
　　題陳道復畫　　　　　　　　(明/)文　嘉
襄陽墨瀋未曾乾十里瀟湘五尺寛樵斧不禁苔徑滑
漁蓑常傍水雲寒澄澄僧眼連天碧澹澹蛾眉隔霧蟠
恐為醉翁當日寫平山堂上雨中觀
　　為王中丞元美題錢叔寶畫溪山圖
　　　　　　　　　　　　　　　(明/)張鳯翼
人言避世苦不深我道金門堪陸沈柴桑楊栁莫須有
武陵桃花何處尋君今志在尋山水不必鍾期緑琴裏
髣髴山陰道上行丹青十尺桑皮紙翰林弟子雄錢郎
六十藏名猶倔强燈下讐書謝干謁花前擊筑歌滄浪
感君意氣為君作手掘秃兔成邱壑漁梁高下引邨莊
列岫參差出城郭忽焉瀑布丹崖開宛若噴射生風雷
又疑南天水簾洞移来几案清氛埃長途行役誰家子
策蹇衝風不能止何如老衲振錫逰雁塔龍宫坐移晷
海上真人今志安對此沈吟思挂冠假使當年右軍見
講堂豈獨稱竒觀
　　題王彦恭山水圖　　　　　　(明/)王　阜
緑水通彭蠡青山近陸渾天機吳道子意趣李將軍野
寺依禪寂巖扉隔市氛竹搖三徑月栁拂半巖雲萬頃
鯨波靜千峰鳥道分書聲度深竹簾影捲香芸洗硯魚
初躍横琴鶴不羣何人訪高隠拂石晝迎薰
　　題高彦美山水圖　　　　　　(明/)王　阜
青山岧嶤倚晴宇茅屋恍惚山隂墅花搖林影半潭春
松撼濤聲千嶂雨鶴吟短策獨幽尋寶樹金沙一逕深
山童晝煮溪中雪老衲時聴竹下琴上方樓閣無塵隔
露洗蓮花滿池白鐘聲五夜出巖扃幡影半空凝海色
幾度孤琴伴往還三竿紅日埽松闗猿聲緑樹山中靜
鹿臥青苔石上閒達夫華胄愛山水嘉遯邱園亦如此
庭前潭影清道心林下書聲滴人耳呼兒埽榻迎客来
白日軒几無纎埃龎眉皓首花前醉碧水青山畫裏開
野夫亦有山隂興江路長吟葛巾淨為愛江山如此圖
閒㸔沙鷗水天永
　　題王大尹山水　　　　　　　(明/)羅　泰
出洞雲猶濕沿溪路轉賒遙連潘令邑流水帶桃花
　　題李侍御山水圖　　　　　　(明/)吕　淵
山色滿郊原幽深隔市喧孤舟横古渡荒徑掩衡門野
樹烟光薄溪橋曙色分依稀故園景吟對欲銷魂
　　題彭工部山水　　　　　　　(明/)陳良貴
江風夜㪚溪頭雨楓葉蕭蕭滿沙渚沙邊野客送輕舟
舟上離人若相語風多語急了不聞櫓聲咿軋誰能分
迴波極浦無尋處只隔中流一片雲君住江南我江北
長記相逢未相識忽將歸興逐飛鴻舉袂欲招招不得
揮毫作畫者何人畫中之意頗亦真向来人事幾遷易
碧水青山秋復春
　　錢太醫山水圖　　　　　　　(明/)吳希賢
灩灩溪流翦翦霞夕陽浦口白鷗沙美人只在滄洲上
咫尺相㸔隔藕花
　　題小李將軍畫　　　　　　　(明/)劉黄裳
畫中何得用金碧小李將軍創其蹟近来僅數仇十洲
筆法雖工損氣格當年傳説文皇時隂山之旁陳六師
連峰疊嶂出大漠金碧照面光參差馬上大呌龍顔喜
世間山色無如此天開圖畫北海間小李將軍筆法是
乃知將軍之畫有所傳即如此幅何工妍瓊樓翠閣空
中懸緑松片片龍鱗然將軍逝後八百年猶有生氣飛
紫烟堂中風吹山欲動耳邊飛瀑鳴濺濺樓中之仙身
似鶴珊瑚鈎巻明珠箔蓬島能移席上開雲霞攬取尊
前落鄭生才髙類此峰相邀把酒弄山松披襟若坐翠
山裏海上羣仙爾定逢
　　題張復畫(十六首/)　　　　　　(明/)王世貞
山拗滃白雲天外挂紅日於中得少趣翻嫌去帆疾
借彼容足地寓此無窮目别岫寫遠青微波皺新緑
樹樹鴨頭緑溪溪魚鱗白欲覓酒家胡雲深㫁行跡
科頭長松下垂釣清波裏借問漁者誰不語亦不起
中天插怪石半壁界飛湍欲識溪橋路前林楓葉丹
疎林帶逺色危石激清籟時有遠鐘聲窣堵在雲外
參差佛頭山迤邐鮫人室但許日高眠何妨氣蕭瑟
犯漢峰巉巉濺流石齒齒中有一漁舟疑是𤣥真子
孤亭卓危岫下臨千仞溪不識琴中理蕭條空自悲
怪石露山骨喬松吸雲根于焉聊一憩可以清心魂
著蘚石逾醜欺霜樹成禿寫此無聲詩摩娑亦不俗
列岫引船頭千林羃牆角㸔著此中佳此中人不覺
一帶孱顔嶺蒼黄晻靄間浮雲忽中㫁界出米家山
高巖如被蓑紛紛挂藤薜下有青葱樹直上鬭秋色
蹇衞不肯前千山盡成縞唯餘數株柏不與山同老
插天兩喬松下有兩翁語異日坐松根還能具雞黍
　　題陳石亭内翰山水　　　　　(明/)焦　竑
㫁橋流水樹離離雲滿青山風滿池猶憶玉堂揮彩筆
亂峰殘日雨来時
　　題林天素畫　　　　　　　　(明/)董其昌
片雲占㫁六橋春畫手全輸妙與真鑄得干將呈劍客
夢通巫峽待詞人
　　題蘇判畫(四首/)　　　　　　　(明/)湯顯祖
雲影松隂翠欲遮石梁山徑有人家清輝似入天台路
盡日㸔飛水碧花
緑雲華屋寄清真不似山陽舊七人便欲攜書向孤嶼
水光山色坐吟身
弄雲多半水亭隂水外幽人杖屨尋獨坐濠梁空翠裏
　不應真有羨魚心
　垂垂樹雪俯山亭時有幽人出谷行獨笑灞橋無酒店
　題詩空折野梅清
　
　
　
　
　
　
　
　
　
　
　
　
御定厯代題畫詩類巻十五
　欽定四庫全書
　御定厯代題畫詩類巻十六目録
　　山水類
　　　觀李固請司馬弟山水圖(唐杜甫三首/)
　　　謝興公上人寄山水簇子(唐齊已/)
　　　畫山水圖答大愚(唐荆浩/)
　　　端禮知宗寵示水石六軸戲作此詩歸之(宋李綱/)
　　　觀僧室畫山水(宋司馬光/)
　　　偶題㸔山樓新畫山水(宋文彦博/)
　　　和吳省副北軒畫湖山之什(宋蔡襄/)
　　　王原叔内翰宅山水圖(宋梅堯臣/)
　　　李頎秀才善畫山以兩軸見寄仍有詩次韻答之
　　　　(宋蘇軾/)
　　　答王道濟寺丞觀許道寜山水圖(宋黄庭堅/)
　　　酬李唐臣贈山水短軸(宋晁補之/)
　　　自畫山水寄正受題其上(宋晁補之/)
　　題李雲叟畫軸兼寄江安楊簡卿明府(宋范成大/)
　　　(二首/)
　　夜聞擇之誦師曾題畫絶句遐想高致偶成小詩
　　　(宋朱子/)
　　謝孔遵席後堂畫山水圖(金劉仲尹/)
　　孫尚書家山水巻(元劉因三首/)
　　松濤軒題畫為鄧善之(元高克恭/)
　　贈翰林宅山水圖(元范梈/)
　　題高氏所藏畫圖(元陳旅二首/)
　　題楊氏所藏畫圖(元陳旅/)
　　題鄭徳和所藏山水圖(元陳旅/)
　　寄張師䕫求畫(元吳師道/)
　　題山水圖送人歸仙居(元吳師道/)
　　為僧作山水(元郭畀二首/)
　　題趙氏所藏畫(元郯韶/)
　　題汪功父所藏畫巻(元金履祥/)
　　題匡山人所藏圖(元陳基/)
　　題畫贈原道(元倪瓉/)
　　御製山水圖歌賜長春真人劉淵然歸南京(明宣/)
　　　(宗/)
　　題曾郁文所藏山水小景(明劉崧/)
　　為臨川章則常題山水圖(明梁寅/)
　　題孫卿家小畫(明高啓二首/)
　　題武昌魏槃所藏畫(明高啓/)
　　題山水畫寄筠州王校文(明周𤣥/)
　　題畫贈沈臞樵先生(明沈貞/)
　　題陳世恭所藏山水圖歌(明李曄/)
　　題伴讀董時貢所藏山水(明管訥/)
　　題高理瞻所藏小景圖(明陳安/)
　　題畫送人歸越中(明程本立/)
　　為方尚書賓題山水圖(明金㓜孜/)
　　題山水贈楊熙節(明王直/)
　　題周參政所藏山水小景(明李昌期/)
　　山水小景(明陳全二首/)
　　小景題贈密齋先生(明陳煇/)
　　山水圖為兵部郎中王恕題(明倪謙/)
　　畫山水為費廷言司業題(明楊守阯/)
　　題山水小畫寄姜知縣(明陳憲章/)
　　題畫寄徐州陸九臯(明劉溥二首/)
　　張侍御世用所藏山水圖歌(明李東陽/)
　　贈曹竹西畫并題(明姚綬/)
　　題畫寄鄒公履(明李至清/)
　　山水圖為錢塘周士㢘作(明魏時敏/)
　　題山水圖為劉廷信都憲作(明樊阜/)
　　山水圖贈南雄黄驛宰(明鄭瑛/)
　　為盛舜臣題山水長卷(明吳寛/)
　　為僧題畫(明吳寛/)
　　為李貞伯題朱寅仲小畫(明吳寛/)
　　小景為益之題(明謝廷柱/)
　　山水小景為孫太常題(明魯鐸/)
　　題畫山水送人還歙(明李夢陽/)
　　為吳黄門公美題錢山人叔寶畫(明張鳯翼/)
　　題畫贈姜明府(明陳寉/)
　　題畫贈蜀中徐閬池(明董其昌/)
　　題畫貽毘陵張夢澤(明董其昌/)
　　題畫贈張平仲水部(明董其昌/)
　　題畫送原孚姪巡齊(明董其昌/)
　　題畫似雪嶠師(明李流芳/)
　　題畫與石夢飛(明李日華/)
　　題畫與雲溪上人(明李日華/)
　　在課花齋畫小幅山水與沈子廣(明李日華/)
　　題畫與曹允大(明李日華/)
　　題畫與沈伯遠(明李日華/)
　　題畫横幅與方樵逸(明李日華/)
　　　題畫繭紙長幅與沈倩伯遠(明李日華/)
　
　
　
　
　
　
　
　
　
　
　
　
　
　
御定厯代題畫詩類巻十六目錄
　欽定四庫全書
御定歴代題畫詩類巻十六
　　山水類
　　　觀李固請司馬弟山水圖(三首/)　(唐/)杜　甫
　簡易高人意匡牀竹火爐寒天留遠客碧海挂新圖雖
　對連山好貪㸔絶島孤羣仙不愁思冉冉下蓬壺
　方丈渾連水天台總映雲人間長見畫老去恨空聞范
　蠡舟偏小王喬鶴不羣此生隨萬物何處出塵氛
　高浪垂翻屋崩崖欲壓牀野橋分子細沙㟁繞微茫紅
　浸珊瑚短青懸薜荔長浮杳並坐得僊老暫相將
　　　謝興公上人寄山水簇子　　　(唐/)齊　已
　半幅古孱顔㸔来心意閒何須尋鳥道即此出人間巘
　暮疑懸狖松深認掩闗知君遠相惠免我憶歸山
　　　畫山水圖答大愚　　　　　　(唐/)荆　浩
　恣意縱横埽峰巒次第成筆尖寒樹瘦墨澹野雲輕巖
　石噴泉窄山根到水平襌房時一展兼稱苦空情
　　端禮知宗寵示水石六軸戲作此詩歸之
　　　　　　　　　　　　　　　(宋/)李　綱
閩溪盤屈七百里贑水湍瀉十八灘何人作此極變態
使我當暑毛骨寒小山屹立奔猛裏飛浪洶動巉巖間
喧豗似有雷電響回薄乍疑霜雪翻枯槎石上盡堅瘦
蒼波噴浸尺度慳畫工不復畫舟檝意謂絶險無敢干
豈知操舟若神者出沒濤瀨心甚閒﨑嶇世路更巇惡
返視此畫平而安
　　觀僧室畫山水　　　　　　　(宋/)司馬光
畫精禪室冷方暑久徘徊不盡林端雪長青石上苔心
閒對巖岫目淨失塵埃坐久清風至疑從翠澗来
　　偶題㸔山樓新畫山水　　　　(宋/)文彦博
盡日望西山扶笻復倚欄遠觀猶未足更作畫圖㸔
　　和吳省副北軒畫湖山之什　　(宋/)蔡　襄
誰於素壁寫江流雲樹疎疎映荻洲盡日清虛全却暑
一川搖落似經秋暫逢名畫心猶在終向扁舟老去休
只有逰鯈能自適莫懷香餌重遲留
　　王原叔内翰宅山水圖　　　　(宋/)梅堯臣
石蒼蒼連峭峰大小嶤峨雲霧中老松瘦樹無筆蹤巧
奪造化何能窮古絹脆裂再粘續氣象一似高高嵩上
有荆浩字特歸翰林公願換廷圭一丸墨誰言賣錢須
青銅范寛到老學未足李成但得平逺工黄金白璧未
為寶文人師臣無不通
　　李頎秀才善畫山以兩軸見寄仍有詩次韻答之
　　　　　　　　　　　　　　　(宋/)蘇　軾
平生自是箇中人欲向漁舟便寫真詩句對君難出手
雲泉勸我早抽身年来白髮驚秋速長恐青山與世新
從此北歸休悵望囊中收得武陵春
　　答王道濟寺丞觀許道寜山水圖(宋/)黄廷堅
往逢醉許在長安蠻溪大硯磨松烟忽呼絹素翻硯水
久不下筆或經年異時踏門闖白首巾冠欹斜更索酒
舉盃意氣欲翻盆倒臥虛樽將八九醉拈枮筆墨淋浪
勢若山崩不停手數尺江山萬里遙滿堂風物冷蕭蕭
山僧歸寺童子後漁伯欲渡行人招先君笑指溪上宅
鸕鷀白鷺如相識許生再拜謝不能元是天機非筆力
自言年少眼明時手揮八幅錦江絲贈行巻送張京兆
心知李成是我師張公身逐銘旌去流落不知今主誰
大梁畫肆閲水墨我君盤礴忘揖客蛛絲煤尾意昏昏
幾年風動人家壁雨雪涔涔滿寺庭四圍冷落讓丹青
笑詶肆翁十萬錢巻付騎奴市盡傾王丞来觀皆失席
指㸃如見初畫日四時風物入句圖信知君家有摩詰
我持此圖二十年眼見緑髮皆華顛許生縮手入黄泉
衆史弄筆摩青天君家枯松出老翟風烟枯枝倚崩石
蠧穿風物君愛惜不誣方將有人識
　　酬李唐臣贈山水短軸(李為刑曹杜/君章知賞)
　　　　　　　　　　　　　　　(宋/)晁補之
大山宫小山霍欲識山高觀石脚大波為瀾小波為淪
欲知水深觀水津營邱於此意獨親杜侯所與復有人
不見李侯今五載苦向營邱有餘態齊紈如雪吳刀裁
小毫束筍縑囊開經營初似雲烟合揮灑忽如風雨来
蒼梧泱漭天無日深巖老樹洪濤入榛林闇漠猿狖寒
苔蘚浸淫螺蚌溼紛紛禽㪚江干沙有風北来吹蒹葭
前洲後渚相隨沒行子漁人歸徑失李侯此筆良已竒
我聞李侯家朔垂跨河而北寜有之曷不南逰觀禹穴
梅梁鎖澀萍滿皮神物變化當若斯元君畫史雖天與
我論絶藝無今古張顛草書要劍舞得意可無山水助
他日李侯人益慕
　　自畫山水寄正受題其上　　　(宋/)晁補之
虎觀他年青汗手白頭田畝未能閒自嫌麥隴無佳思
戲作南齋百里山
　　題李雲叟畫軸兼寄江安楊簡卿明府(二首/)
　　　　　　　　　　　　　　　(宋/)范成大
蒼烟枯木共荒寒籬落隄彎傍漲湍歸路宛然歸未得
閒將李叟畫圖㸔
新圖来自雪邊州皴石枯槎筆最遒明府能詩如此畫
為渠題作小營邱
　　夜聞擇之誦師曾題畫絶句遐想高致偶成小詩
　　　　　　　　　　　　　　　(宋/)朱　子
一幅瀟湘不易求新詩誰遣送門愁遙知水遠天長外
更有離騷極目秋
　　謝孔遵席後堂畫山水圗(後堂號/秀隠居)　(金/)劉仲尹
家在龍沙弱水東朅来塵世笑春風都將天外蓬壺景
漏作人間畫手工玉腕雪迴犀管細寶煤香㪚鳯綃空
只應大地山河影常記飛鸞下月中
　　孫尚書家山水巻(三首/)　　　　(元/)劉　因
扁舟老樹傍蒼崖好似今秋雪嶺迴試問黄塵山下渡
幾人曾為㸔山来
諸公久矣笑吾貪是處雲山欲結菴只有皇卿解貲助
畫山須畫靜修龕
畫圖題品代移文寄謝神州老使君欲乞龍山恐孤絶
南州隆慮且平分
　　松濤軒題畫為鄧善之　　　　(元/)高克恭
春雨欲晴時山光弄烟翠林間有高人笑語落天外
　　贈翰林宅山水圖　　　　　　(元/)范　梈
敏絶丹青手驅馳翰墨場力能移地軸藝直破天荒素
壁清風起蒼崖旭日光喬林支混沌巨石偃滄浪鶴背
芙蓉影牛頭薜荔香參差殊不謬奔峭亦非常仙去遺
真館人来倚釣航向知萬里近不費一生忙擬乞丹沙
洞長尋碧草鄉松喬如可及結友更何方
　　題高氏所藏畫圖(二首/)　　　　(元/)陳　旅
誰家林麓近溪灣高樹扶疎出石間落葉盡隨溪雨去
只留秋色滿空山
溪邊春樹緑成羣山崦朝来有白雲客子閒行尋古寺
石忩巖影與僧分
　　題楊氏所藏畫圖　　　　　　(元/)陳　旅
山光濃淡雨初晴曲曲江清樹色明若買草堂江上住
大開忩户㸔雲生
　　題鄭徳和所藏山水圖　　　　(元/)陳　旅
厯厯清江曲重重緑樹堆林喧春瀑壯雲㫁晩山来游
子還鄉去小忩臨水開更從野橋外隨意步幽苔
　　寄張師䕫求畫　　　　　　　(元/)吳師道
我于山水宿好敦早年畫亦窺其藩却觀作者還自愧
一朝棄去無留痕張君妙悟自天趣不待師授知根源
宦逰往往得佳勝目力所至氣已吞烟雲莽蒼瀟湘浦
樹石慘澹江南邨漁梁茅屋帶林薄㸃綴清妍難具論
宛陵城中數相過雜遝縑素方填門謂予雅愛不見索
豈有强求持璵璠君不見燕公一筆靳豪貴王宰不受
促迫煩古来竒士多異俗所以千載名長存吾言如斯
亦非激君諾已定應無諼
　　題山水圖送人歸仙居　　　　(元/)吳師道
仙居直接天台路無數青山與雲樹行人已在畫圖中
又復攜圖入山去
　　為僧作山水(二首/)　　　　　　(元/)郭　畀
門有方袍客圖成水墨山我非求肖似汝亦愛幽閒密
樹難分辨高雲任往還行當絶世事終老屋三間
有客被方袍合爪前致辭不獨愛公畫仍復愛公詩詩
成縱意書了此一段竒世人稱三絶公胡不自知我心
了不知晩嵗聊嬉嬉向来用世心轉首成棄遺所嗟聞
道晩倐已雙鬢絲前賢去已遠来哲未可期寓形宇宙
間倀倀欲何之願誨藥石言再拜真吾師
　　題趙氏所藏畫　　　　　　　(元/)郯　韶
繡嶺宫前西日暉忽驚嵐氣上人衣人家隔岸留殘照
樓閣經年掩翠微逰子不知秋已莫蹇驢直與世相違
何當寫我臨流處黄石橋頭㸔釣磯
　　題汪功父所藏畫巻　　　　　(元/)金履祥
細雨西忩展畫筒江山杳靄幾重重簷花飛動衣裳冷
疑在雲間第一封
　　題匡山人所藏圖　　　　　　(元/)陳　基
千尺飛流落半空㪚為烟雨盡濛濛草堂留在匡廬曲
頭白歸来晻靄中
　　題畫贈原道　　　　　　　　(元/)倪　瓉
雪後園林梅已花西風吹起雁行斜溪山寂寂無人迹
好問林逋處士家
　　御製山水圖歌賜長春真人劉淵然歸南京
　　　　　　　　　　　　　　　　明宣宗
東華之東湛明景彩霞環繞蓬萊境瓊芝瑤草春不窮
丹光夜動黄金鼎淵然老仙崆峒客萬里歸来此棲息
手持如意青芙蓉兩臉潮紅頭雪白頭上玉琢冠身中
雲繡衣朝朝飛神馭炁超汗漫直上太清朝紫微腰間
騰龍雙寶劍秋水光晶寒瀲灩嘯風呼霆作霖雨屢注
仙瓢蘇下土功成斂用歸希夷𤣥天至道本無為眼㸔
民患忍坐視恤人亦體天之慈旦来謝别何匆匆騎鶴
逕度江之東江東龍盤虎踞五雲表鍾山翠接三茅峰
茅家兄弟青冥上白日驂鸞定相訪還来赤松子亦有
安期生上朝南極壽昌星好山好水清且明西方出金
桃南斗斟霞液長生有曲舞且歌年過廣成千二百
　　題曾郁文所藏山水小景　　　(明/)劉　崧
隔溪望見林間屋沙溆隂隂俯羣木溪流合處一橋孤
春雨来時萬山緑江南此景真可憐米家筆意誰能傳
却憶故廬珠浦上短籬長繫釣魚船
　　為臨川章則常題山水圖　　　(明/)梁　寅
山擁衡廬青水含瀟湘碧兩厓蟠蛟樹千嵗蹲虎石遙
遙遡川舟泛泛騎驢客慿高者何人閒㸔楚雲白
　　題孫卿家小畫(二首/)　　　　　(明/)高　啓
高嶺冒層嵐疎林逗殘照何處覓孫登雲間聴長嘯
前林遠杵歇别院疎鐘起行人與居人同在秋雲裏
　　題武昌魏槃所藏畫　　　　　(明/)高　啓
楚山遠吐參差碧虛閣開臨繫船石沙樹凋時鄂渚秋
江鷗沒處湘潭夕閣中幽人坐讀書書聲入水驚龍魚
欲吹短笛相尋去黄鶴磯頭好待予
　　題山水畫寄筠州王校文　　　(明/)周　𤣥
六竒秀南州五老崒西路風壤雖異區英靈總佳譽千
迴邊海日百丈際江樹蒼翠春到時空濛鳥飛處沾衣
蘿磴雨宿櫂花巖霧適楚偶目新瞻閩屢懷故雅澹浩
然想解道𤣥暉句慰爾遠暌離因之裂紈素
　　題畫贈沈􁁺樵先生　　　　　(明/)沈　貞
春山如黛栁如烟罨畫樓臺小洞天容得踏雲雙短屐
碧桃花裏訪􁁺仙
　　題陳世恭所藏山水圖歌　　　(明/)李　曄
米公老手無人繼從此乾坤少清氣畫師落筆頗似之
素練曲折開秋意上有青山萬疊之嶙峋下有白雲千
頃之氤氳丹楓翠柏森左右年深乃成十抱文白石坡
頭野亭小一葉漁舟蕩清曉對岸想像忘機翁坐石蒼
苔談未了我嘗四載客京華每見畫圖成歎嗟垂老歸
来愛幽獨欲借雲根半間屋
　　題伴讀董時貢所藏山水　　　(明/)管　訥
公館多清暇林泉惬所探人家如谷口風景似江南㫁
逕荒深蘚崩崖老巨楠鯨波通海去鳥道與雲參江艇
維晨渚巖扉掩暮嵐雨田收赤黍霜圃摘黄柑未染清
霜屋先尋白石菴醉来休荷鍤老去願投簪許我閒身
在從渠俗慮躭偶然忘世累聊復謝林慚
　　題高理瞻所藏小景圖　　　　(明/)陳　安
昔年為客楚江邊雨霽江南二月天楊栁畫橋深淺水
桃花春岸往来船新蒭白酒浮杯釅旋買青魚出網鮮
因見畫圖驚舊夢東風吹面鬢蕭然
　　題畫送人歸越中　　　　　　(明/)程本立
十年歸夢落滄波一日飛帆渡浙河指點南山最青處
故巢依舊白雲多
　　為方尚書賓題山水圖　　　　(明/)金㓜孜
翠崦參差合疎林隠映開白雲生野水樹色掩樓臺釣
艇烟中去菱歌江上来山隂未可到賀監幾時回
　　題山水贈楊熙節　　　　　　(明/)王　直
郭純永嘉人善畫自疇昔興来展豪素滿眼絢金碧永
樂年中獨擅場拜官得在内作坊時時承詔恣點染九
重出入生輝光洪熙改元初進位閣門使常言酒後妙
入神傾倒壺觴不知醉供御之外頗自珍一筆豈肯輕
與人忽持此幅来贈我令我坐憶江南春江南何處最
竒勝錢塘西湖誰與並諸山遠近翠若圍豔杏夭桃色
相映橋上行人駿馬過橋邉桂楫揚清波岳王祠下喬
木老林逋宅前芳草多春光如此佳可賞遠道迢迢心
養養朝回㸔畫悄無言夜雨寒牕神獨往山陽義士真
好竒平生脱畧誰得羈昨日到京師秋風露華白訪我
小瀛洲暫作神仙客飄然復往不可留拂衣欲向東南
逰題詩巻畫贈爾去相思定倚新城樓
　　題周參政所藏山水小景　　　(明/)李昌期
天壤有異境描摹付良工佳山與秀水幻置軒忩中邨
邨陌陌皆勝處花竹園林饒雅趣過鳥疑飛却不飛行
人欲去何曾去松坡竹隖疊更重雪瀑倒濕青芙蓉岡
巒島洞盡在眼樵牧耕釣俱可容九曲溪流漾清泚荒
渡斜陽見舟尾石上吟翁鎮日留欄前眺客經年倚我
觀風物似杭州樹木雲霞分外幽豈必西湖有竒勝展
圖高興亦悠悠
　　山水小景為銓曹周宋武作(二首/)　(明/)陳　全
㪚帙落空翠鈎簾見嵐嶺石徑翳苔花天忩逼雲影孤
琴如有期興入烟蘿頂
花溪過殘雨青嶂多白雲林亭透水木清暉長在君惟
應采真者相期投鶴羣
　　小景題贈密齋先生　　　　　(明/)陳　煇
長尋幽絶避囂喧野服吟秋到鹿門幾處青山連㫁岸
數家黄葉帶孤邨風潭石瀨清琴響烟徑苔花翳屐痕
却羨漁樵林下趣白雲相對欲忘言
　　山水圖為兵部郎中王恕題　　(明/)倪　謙
玉堂清署春風前焚香㸔畫皆神仙畫中風物得真意
峰巒隠約披雲烟大山如龍欲飛去小山盤盤如虎踞
奔流一道破山来㪚作濤聲滿江樹遠邨微茫三兩家
古渡無人横㫁槎近邨茅屋䕃榆栁門前沃土饒桑麻
别有高亭向洲渚斜日滿簾水禽語滄波浩浩欲吞天
蜃氣昏昏欲成雨初疑匡廬山下落星灣又似洞庭湖
上之君山瓊宫貝闕倚霄漢無乃蓬莱方丈非人間我
生慣識山中樂隨意雲樓與山閣故鄉一别今十年石
洞梅花幾開落臨圖忽憶舊逰踪便欲沿溪上邱壑此
身留滯未應歸回首江天雲漠漠
　　畫山水為費廷言司業題　　　(明/)楊守阯
一幅鵞溪絹縱横數尺寛良工先潑墨妙手旋施丹物
象羅胸次天機到筆端宏開千頃澤夐出萬層巒遠近
濃還淡高低險復安遙岑眉黛蹙列岫劍峰攅濯秀森
琪樹飛空下玉湍烟霞俱帶潤林壑自生寒幾處重重
屋誰家曲曲欄空青排闥入澄碧捲簾㸔紅葉危將墮
蒼苔濕未乾雲中無犬吠潭底有龍蟠潦盡沙磯路峰
回石磴盤小橋通别墅輕棹渡前灘觸目皆佳景㳺心
恣大觀擬尋靈運屐猶帶貢生冠翫物情休蕩匡時志
欲彈何當畫無逸持以獻金鑾
　　題山水小畫寄姜知縣　　　　(明/)陳憲章
泉聲山色正邦心誰寄漁蓑渭水潯解點無中含有意
世間除是畫工深
　　題畫寄徐州陸九臯(二首/)　　　(明/)劉　溥
别後重来未有期且慿圖畫寄相思秋風黄葉茅亭上
猶記逢君是此時
目極天涯酒半醒楓林斜帶遠山青故人家在秋雲外
百步洪邊水繞亭
　　張侍御世用所藏山水圖歌　　(明/)李東陽
秋山日落川氣黄樹影下映寒潭蒼叢篁入林豁蒙翳
石角路轉山東岡茅堂對山復面水高者可屐深可航
閉門却埽動經月落葉委地苔覆牆豈無山客跨款段
亦有孺子歌滄浪吾生早覺簪組累十年邱壑成膏肓
畫圖髣髴見此景褰裳欲渡川無梁空堂五月熯如火
使我鬱塞迴中腸安得盤陀一片石坐醒殘醉生餘涼
君今持節行萬里要遣霜雪清炎荒請㸔窮谷最深處
或有隠逸藏聲光揚清激濁付公等吾欲拂衣辭太倉
　　贈曹竹西畫并題　　　　　　(明/)姚　綬
白下追逰記昔年青山如畫樹如烟郭家歌舞楊家酒
一度尋思一悵然
　　題畫寄鄒公履　　　　　　　(明/)李至清
一帶雲山如夢裏片帆别處不分明傷心只説寒塘栁
泣雨啼烟送我行
　　山水圖為錢塘周士㢘作　　　(明/)魏時敏
佳氣接蓬萊衡門掩緑苔山深雲自合江漲浪初回帆
影歸漁浦灘聲落釣臺畫圖殊有興千里共徘徊
　　題山水圖為劉廷信都憲作　　(明/)樊　阜
我家本在山中住讀書慣識山中趣偶落名塗塵眼昏
見山便欲還山去南陽先生官態無半醉示我雲山圖
持向簷前再三㸔青山突兀雲糢糊百尺飛泉落松頂
顛厓倒軃晴烟影神仙樓閣牽翠霞薇帳圍香晝長靜
人家三兩溪南邨桃李成行閒對門石逕斑斑過新雨
花落點破莓苔痕鷗鷺飛迴映沙島夕陽網曬漁舟小
不是苕川與輞川仙都山下川原杳先生指我山之西
茅屋數間依竹低茶竈藤牀舊栖隠騷人墨客多留題
㸔圖纔了眼初醒人間有此真佳景由來泉石絶纎塵
當與先生分管領先生大笑清風生岸幘佯狂雙鬢星
題詩巻圖謝鴻鵠浮雲㪚盡長空青
　　山水圖贈南雄黄驛宰　　　　(明/)鄭　瑛
舟移青嶂夕門掩碧蘿春欲問仙槎客南来第一津
　　為盛舜臣題山水長巻　　　　(明/)吳　寛
城西蕩雙槳遙背伍胥門人家枕河住漸喜厯鄉邨豁
然見平田農夫荷鉏去好風低嫩苗微雨灑高樹葦間
多放艇栁下或扳罾錦布芰荷蕩沙明鷗鷺汀魚梁接
牛宫沽酒新郭市迤邐到横塘虹橋垂四趾亂山似遮
路旋轉自長溪水入太湖北雲生光福西扣舷唱吳歌
有客中流過千載懷古心悠然欲相和香徑既云沒琴
臺亦成空山頭明月上仍照館娃宫登高信徒勞望遠
發深喟閒展圖畫看舊游一何類
　　為僧題畫　　　　　　　　　(明/)吳　寛
秋風一騎秣陵還未得浮生半日閒畫裏南朝何處寺
閉門黄葉滿青山
　　為李貞伯題朱寅仲小畫　　　(明/)吳　寛
春半扁舟過太湖洞庭著雨翠糢糊惟應舊日同㳺者
愛此朱郎水墨圖
　　小景為益之題　　　　　　　(明/)謝廷柱
高岸經霜葉半紅菰蒲搖颺白蘋風秋江一幅新圖畫
薄暮扁舟載釣翁
　　山水小景為孫太常題　　　　(明/)魯　鐸
猶記當年過郢中清溪周折碧山重聞歌白雪陽春曲
深樹層軒隔九峰
　　題畫山水送人還歙　　　　　(明/)李夢陽
黄山沙溪杳何許圖之山水無乃是軒轅宫宰相里山
人一出彌荆杞石林漠漠蹊徑苔霜鶴夜悲猿嘯哀紅
顔踪跡半湖海白頭覽畫思歸来溪頭繫一船畫師本
無意宛如倦逰者無復舟航事水雲迤邐山雲高靜定
方知動者勞回思少日歡娛地至今夢寐猶波濤
　　為吳黄門公美題錢山人叔寶畫(明/)張鳯翼
霅川丹青推舜舉百年耳孫步厥武興来弄筆倣松雪
雲白山青宛村隖石梁策馬覽春輝緑楊一帶映朱衣
御溝澄碧照清影想見仙郎入瑣闈
　　題畫贈姜明府　　　　　　　(明/)陳　寉
暮雲春樹路千重雪後㸔山到處同夜永燈寒無過客
月明江色滿樓中
　　題畫寄蜀中徐閬池　　　　　(明/)董其昌
青天蜀道不難攀思入微茫杳靄間稍著一區揚子宅
居然秀甲九州山
　　題畫貽毘陵張夢澤　　　　　(明/)董其昌
朱斿行部帶明霞不是桃源即若邪頗憶江南梅信否
隨風吹向赤松家
　　題畫贈張平仲水部　　　　　(明/)董其昌
十月江南野色分漁莊荻浦見沙痕若為剪取吳淞水
著我微茫笠澤雲
　　題畫送原孚姪巡齊　　　　　(明/)董其昌
海岱竒逰盡盪胸虞廷勝事渺難封裝頭亦有家山在
不必登臺望九峰
　　題畫似雪嶠師　　　　　　　(明/)李流芳
千峰頂上只通雲一水人家别有村直到前山蘭若路
清鐘落日不逢君
　　題畫與石夢飛　　　　　　　(明/)李日華
空亭絶壁下烟靄弄晴暉遠望碧天淨横江一鶴飛
　　題畫與雲溪上人　　　　　　(明/)李日華
碎石亂堆谷口浮雲遮㫁山腰只有㝷詩野客乗閒獨
過溪橋
　　　在課花齋畫小幅山水與沈子廣(明/)李日華
　石逕逶迤山逕平松光灑落布袍輕手中拄杖抛何處
　滿眼秋山笑獨行
　　　題畫與曹允大　　　　　　　(明/)李日華
　黄石堆牆竹埽雲澗流花落去紛紛讀書聲到樵人耳
　樹擁峰迴又不聞
　　　題畫與沈伯遠　　　　　　　(明/)李日華
　沙栁横攅千萬枝石根幽瀨咽冰澌人烟雁影茫茫外
　正是江干欲雪時
　　　題畫横幅與方樵逸　　　　　(明/)李日華
　雪消春水動涵光凍栁垂條未破黄不信滄江有詩句
　富春山下問漁郎
　　　題畫繭紙長幅與沈倩伯遠　　(明/)李日華
　四山蒼翠合一亭貯空虛無事此靜坐默念胷中書幽
　鳥忽相喚亂雲落衣裾萬象自起伏吾心終晏如
御定厯代題畫詩類巻十六
　欽定四庫全書
御定厯代題畫詩類卷十七目錄
　　山水類
　　　次韻秦少㳺春江圖(宋陳師道/)
　　　春山圖(宋文同/)
　　　題柴言春景山水(宋陸㳺/)
　　　草堂春暮横披(金馮璧/)
　　　題杜莘老春融秀嶺圖(元王惲/)
　　　春江小景(元程鉅失/)
　　　趙幹春山曲隖圖(元鄧文原/)
　　　李昭道春江圖(元鄧文原/)
　　　題趙子昂為袁清容畫春景仿小李(元鄧文原/)
　　　城南春曉圖(元虞集/)
　　　題沈君湖山春曉圖詩巻(元楊載/)
　　　李昭道春江圖(元吳鎮/)
　　　趙幹春林曲隖圖(元吳鎮/)
　　題春林遠岫圖(元黄公望/)
　　題春江小景圖(元黄清老/)
　　觀杜徳常尚書所藏王晉卿畫春山霽景(元周作/)
　　　(琦/)
　　題倪元鎮春林遠岫圖(元郯韶四首/)
　　題緑野春隂圖(元劉永之/)
　　題郭熙春山(元劉永之/)
　　題溪山春霽圖(元華㓜武/)
　　為曹僉事畫溪山春曉圖因題(元倪瓉/)
　　李遵道溪山春曉圖(元張雨/)
　　春山晴靄圖(元張雨/)
　　春山嵐靄圖(元張雨/)
　　題僧巨然層嵐春霽圖(明汪廣洋/)
　　春景山水(明張以寜/)
　　題溪山春曉圖(明劉崧/)
　　周伯寜春晴江岫圖(明蘇伯衡/)
　　題春景山水(明貝瓊/)
　　題溪山春曉圖(明貝瓊/)
　　春山瑞靄圖(明張羽/)
　　題春山圖(明陳汝言/)
　　題春景畫(明解縉/)
　　野橋春霽圖(明楊榮/)
　　為吏部師尚書題春景(明金㓜孜/)
　　為宋給事題春景(明金㓜孜/)
　　題王晉卿春曉圖(明林環/)
　　題春景山水(明商輅/)
　　山水圖春景(明商輅/)
　　題湖山春曉圖(明李東陽/)
　　題春景山水(明黄仲昭/)
　　題春山圖(明吳寛二首/)
　　趙大年春江圖(明吳寛/)
　　題春景圖(明謝廷柱/)
　　　題陳從訓所藏惠崇溪山春霽圖巻(明王叔承/)
　　　題春山巻(明陳崇德/)
　　　趙仲穆春山曉思圖(明僧來復/)
　　　劉宗海為余作清江春雨碧嶂秋嵐二圖(元劉永/)
　　　　(之/)
　　　題柴言夏景山水(宋陸㳺/)
　　　題劉徳温畫湖山豐夏横幅(金趙秉文四首/)
　　　題長夏雲林(元貢性之/)
　　　董源夏山深遠(元吳鎮/)
　　　夏景山水(明張以寜/)
　　　題夏景畫(明解縉/)
　　　題夏景(明金㓜孜二首/)
　　　題山水夏景(明貝瓊/)
　　　山水圖夏景(明商輅/)
　
御定厯代題畫詩類巻十七目錄
　欽定四庫全書
御定厯代題畫詩類巻十七
　　山水類
　　　次韻秦少游春江圖　　　　　(宋/)陳師道
　翰墨功名裏江山富貴人倐㸔霜鳥下已負百年身
　　　春山圖　　　　　　　　　　(宋/)文　同
　岡原草木秀谿谷雲霞媚君筆誰所傳獨解吐和氣
　　　題柴言春景山水　　　　　　(宋/)陸　游
　隂隂山木合幽處著柴荆喧中有靜意水車終日鳴
　　　草堂春暮横披　　　　　　　(金/)馮　璧
　遷客倚樓家萬里五陵飛鞚酒千金草堂澹與春山對
　幽鳥一聲春已深
　　　題杜莘老春融秀嶺圖　　　　(元/)王　惲
　三分春事二分空料峭寒生破曉風今日簷前天色好
　山嵐全似巻中融
　　　春江小景　　　　　　　　　(元/)程鉅夫
翠栁紅桃春滿天鴛鴦鸂鶒亂平川東風閲遍閒花草
惟有人無再少年
　　趙幹春山曲隖圖　　　　　　(元/)鄧文原
春雲盡斂青山出雨過千林翠猶滴桃花厯亂栁芊綿
兩兩啼鶯在林隙短橋深樹阿誰家樓閣重重映曉霞
往来豈是避秦客理亂不聞度嵗華衡門草緑深於染
迴塘㶑灩流青靛雞鳴犬吠各成村巖際飛泉如白練
虛亭寂厯倚江開圖畫千重入望来桃源山莊何足數
此巻真足稱竒哉畫史當年推趙幹妙筆流傳人所羨
吁嗟乎人去悠悠不可呼為君賦此期重見
　　李昭道春江圖　　　　　　　(元/)鄧文原
江上亂山青束筍平沙草樹望不盡大江入海来滚滚
吐雨吞雲雜蛟蜃中有崔嵬夐絶之高亭遠出晴空寒
數仞江山傳舍觀英雄英雄盡説孫江東自從得地雙
鶴翁紫髯一拂豚犬空石田睡起秋屢豐歸耕應羨漢
隂翁
　　題趙子昂為袁清容畫春景仿小李
　　　　　　　　　　　　　　　(元/)鄧文原
王孫久别同朝侣為寫晴雲百疊峰挂起碧牕凝望處
畫中今喜故人逢
　　城南春曉圖　　　　　　　　(元/)虞　集
天台先生有山癖臥起無山朝不食幾年騎馬聴朝雞
磊磈諸峰拄胷臆陳生受意不受辭竟拈秃筆為埽之
既安樓觀對竒石復著梁棧横清漪㳺吾舊㳺釣吾釣
隔林髣髴聞幽鳥瓊臺何處無桃花此是城南暮春曉
夜来天子傳詔呼先生直上鑾坡趨盤盤迴復一萬里
無限好山并好水如從島上見陳生盡寫歸来畫堂裏
　　題沈君湖山春曉圖詩巻　　　(元/)楊　載
迤邐沙隄接畫橋東風楊栁暗長條鶯隨玉笛聲偏巧
馬受金羈氣益驕舞榭歌臺臨道路佛宫仙館入雲霄
西湖春色年年好底事詩翁歎寂寥
　　李昭道春江圖　　　　　　　(元/)吳　鎮
晴江一望春山高日光蕩漾翻銀濤白雲冉冉向空落
長天漠漠歸鴻號岸上垂楊覆瑤草征帆直指長安道
蛟龍不動兩耳清花落鶯啼人自老鴟夷當日􁄕烟波
涼風萬里来天河李侯久向層冥去丹青㪚逸將如何
宣和當日珍藏固三百餘年撚指過危君不讓米南宫
置之武庫尤加䕶
　　趙幹春林曲隖圖　　　　　　(元/)吳　鎮
亭下人家帶遠岑喬林無處不沈沈垂楊拂岸青歸候
繁杏依邨鳥度音橋外無人尋舊侣湖邊逸客㪚幽心
江南絶勝應難紀何似圖中景更深
　　題春林遠岫圖　　　　　　　(元/)黄公望
春林遠岫雲林畫意態蕭然物外情老眼堪憐似張籍
㸔花𤣥圃欠分明
　　題春江小景圖　　　　　　　(元/)黄清老
小艇無人載緑隂白鷗門外筍成林不知多少山中雨
染得一江春水深
　　觀杜徳常尚書所藏王晉卿畫春山霽景
　　　　　　　　　　　　　　　(元/)周伯琦
光風蕩野晴旭柔翠屏螺髻爛不收纎黄嬌緑迷遠近
翩翩好鳥如相求崖敧谷轉一徑幽石梁斜枕清溪流
輕裘緩帶何處客垂鞭妥轡情悠悠尋花問栁不計路
恍然身世同浮漚頗疑青蓮夢天姥白鹿騰空蹴𤣥圃
又疑華陽揭句曲清泉碧石行處足熙寜駙馬思超軼
前身定是唐宗室豪端萬象窮微茫解衣盤礴非一日
尚書知畫猶知人三銓品第才必真每憐㪚客猶青眼
虛齋挂壁同娛神君不見謝家太傅心邱壑九逵軒冕
秋雲薄造裝東還竟後時至今猿鶴皆寂寞鄴中林慮
插天外左轄雄文光燄倍角巾甲第良有待好對此山
㸔此畫
　　題倪元鎮春林遠岫圖(四首/)　　(元/)郯　韶
杏花簾幙看春雨深巷無人騎馬来獨有倪寛能識我
黄昏躡屐到蒼苔
春色三分都有幾二分已在雨聲中牆東兩箇桃花樹
恨殺朝来一番風
十日春寒早閉門風風雨雨怕黄昏小齋坐對黄金鴨
寂寞沈香火自温
春寒時節病頭風惆悵年華逝水同世事總如春夢裏
雨聲渾在杏花中
　　題緑野春陰圖　　　　　　　(元/)劉永之
野色連青靄春流澹碧沄蘼蕪隨處緑離思滿南雲
　　題郭熙春山　　　　　　　　(元/)劉永之
紫霧春山緑樹齊水流花嶼亂鶯啼蹇驢烏帽歸来晩
恰似成都濯錦谿
　　題谿山春霽圖　　　　　　　(元/)華㓜武
雨餘春色浩無涯㸃染溪山麗物華野水碧連烟外草
石林紅映澗邊花栁迷深渚漁人市鶴傍閒門處士家
老眼不知圖畫裏便須先占白鷗沙
　　為曹僉事畫溪山春曉圖因題　(元/)倪　瓉
荆溪之水清漣漪溪上晴嵐紫翠圍連舸載書烟渚泊
提壺入林春蕨肥身遠雲霄作幽夢手栽花竹映柴扉
磯頭雪影多鷗鷺也著狂夫一浣衣
　　李遵道溪山春曉圖　　　　　(元/)張　雨
誰寫江南雨後岑清寒空闊撲雲林何當載我圖書去
共試野航春水深
　　春山晴靄圖　　　　　　　　(元/)張　雨
危亭面懸瀑深隖著茅堂羣木相掩薄風披如有香避
世真樂土欲往川無梁隠淪倘見招嵗暮從徜徉
　　春山嵐靄圖　　　　　　　　(元/)張　雨
秀色雲林畫未乾一峰天柱倚蒼寒玉人只隔輕烟靄
三尺圖中正面㸔
　　題僧巨然層嵐春霽圖　　　　(明/)汪廣洋
袁一無滄海客瀛洲仙貌如秋鶴照野田手持層嵐春
霽圖云出畫師僧巨然筆蹤茫昧不可識但見粉墨剥
落生雲烟青鞵布襪者誰子一琴一鶴相後先山中酒
熟鳴夜泉碧桃流水春風前朗吟一醉三千年不知何
處有此景興来欲放西津船與君笑傲金焦巔與君笑
傲金焦巔
　　春景山水　　　　　　　　　(明/)張以寜
山雨瀑如雪林寒松未花遙㸔飛閣起知有梵王家一
僧歸得晩雲濕滿袈裟
　　題溪山春曉圖(贈蕭/翀)　　　　　(明/)劉　崧
土山戴石石角傾偃樹雜出如􁋌旌青天微茫曉色動
雨氣合沓千峰晴野橋西邊有邨路之子鳴鞘蹋雲去
重巖花發似聞香隔水鶯啼不知處東南連年飛戰塵
如此山水何清新石田到處長荆棘豈有荷耒春耕人
我昨西逰登武姥手抉雲霞望仙府把酒忽逢東海生
醉卧溪南紫蘿雨紫蘿隂隂覆巖扉十日尋幽行未歸
雲峰流泉半空落六月飛雪霑人衣拂衣歸隠知何日
却對畫圖心若失不聞流水渡溪還時見浮雲向山出
懷哉桃花修竹林江海秋高烟霧深豈無耕釣在田野
誰識悠悠沮溺心
　　周伯寜春晴江岫圖　　　　　(明/)蘇伯衡
尚書襟懷絶瀟灑揮毫往往凌董馬平生一筆頗自珍
數尺新圖為君寫齊山遙接吳山青碧波萬頃孤帆征
東風緑徧汀洲草總是岐亭離别情一向江南一江北
離情浩蕩嗟何極正如江上之碧波縱有并刀那剪得
當時已足令心愁如今況復隔羅浮掩圖却上高臺望
但見遠海連天流暮歸朝出誰與侣蜃霧蠻烟結悽楚
木棉花落鸚鵡飛苦竹叢深鷓鴣語
　　題春景山水　　　　　　　　(明/)貝　瓊
雨前雨後花滿川春風浩蕩殊可憐山人日高眠不起
勸酒提壺落紅裏
　　題溪山春曉圖　　　　　　　(明/)貝　瓊
仙家雞犬白雲中水複山迴路不通萬樹桃花春似海
莫教重誤打魚翁
　　春山瑞靄圖　　　　　　　　(明/)張　羽
鶯啼山雨歇前川緑正繁人家在深樹雞犬晝無喧澹
澹流水意依依田父言漫鼓木蘭楫往遡桃花源
　　題春山圖　　　　　　　　　(明/)陳汝言
春雨正霏霏春林筍蕨肥魚驚花下艇犬吠栁間扉溪
水濃如酒山雲白似衣悠然玩清景慮淡已忘機
　　題春景畫　　　　　　　　　(明/)解　縉
春陽忽將違紅芳坐未歇山深雲木凋流水鳴嗚咽樓
觀隠空青幽人息環轍望来不可親恍然與世别
　　野橋春霽圖　　　　　　　　(明/)楊　榮
東風吹花新雨晴微茫山影開雲屏泉聲有無隔幽竇
嵐光遠近排空青小橋横枕西溪側過客何由分野色
日華瀲瀲因物榮芳草萋萋為誰碧五更朝下承明廬
天香滿袖登逰車十年未著謝公屐似與岡巒識面初
歸来摩娑醉吟目不唱商顔紫芝曲何處有山如此圖
移近蓬萊剪濃緑
　　為吏部師尚書題春景　　　　(明/)金㓜孜
碧户幽忩盡日閒落花啼鳥自間闗白雲野水生春浦
翠黛芙蓉對曉山
　　為宋給事題春景　　　　　　(明/)金㓜孜
江上春山翠作堆江頭春水緑如苔何人擁騎東風裏
谷口㸔花只獨來
　　題王晉卿春曉圖　　　　　　(明/)林　環
憶昔扁舟經洞庭夜涼落月潮水平舟行數里不知遠
隔林隠隠聞雞聲推篷起視西山麓烟徑微茫接溪曲
芳草依稀謝朓邨緑樹深沉子真谷須臾旭景開曈曨
千山萬山圖畫中誰家樓閣依晴翠朱門繡幕垂東風
樓外園林春已遍樓中美人夢初㫁疎簾半捲落花深
年華却逐鶯聲換别来烟月幾經秋楚天西望空生愁
玉堂此日見圖畫髣髴湖山曾舊逰何時拂衣賦歸去
孤棹還尋舊逰路雨過芳洲春水深更擬褰裳採芳杜
　　題春景山水　　　　　　　　(明/)商　輅
愛此佳山水春来景更妍四郊青嶂合孤岫白雲連地
迥輪蹄絶峰危石磴懸小橋臨曲澗遠浦接平田鬱鬱
林間寺潺潺竹下泉桑麻凝暮靄榆栁繞晴川寶殿凌
千尺茅堂敞數椽僧歸西嶺月漁釣北溪煙倒浸沈波
墖閒横古渡船樓高平見日松老不知年鳥度浮嵐外
鷗飛落照邊吟笻芳草徑酒斾杏花天隔岸聞鶯語開
軒待鶴旋砌苔深染黛林籟細鳴絃有路通仙境無塵
遠市㕓家山在圖畫觸目思飄然
　　山水圖春景　　　　　　　　(明/)商　輅
樓閣嵯峨遠岫明此中風景似蓬瀛抱琴朱遇知音客
閒倚銀鞍信馬行
　　題湖山春曉圖　　　　　　　(明/)李東陽
湖船著水平無舵篷上使篙篷下坐山光四面錦屏開
橋影中天彩虹臥輕鴉拂樹還千點老鶴呌空時一箇
宴客遙將綺席隨㳺人不惜青鞵破江南風物今餘幾
㸔畫題詩兩無那却恐湖山畫不如他年自買扁舟過
　　題春景山水　　　　　　　　(明/)黄仲昭
春意入遙山漸覺燒痕緑驅犢向東臯一犂雨初足田
園樂事多吾將返吾轂
　　題春山圖　　　　　　　　　(明/)吳　寛
雲中疊嶂翠糢糊深樹茅堂隠若無莫向昔人論畫品
開牕聊對謝公圖
　　春山圖　　　　　　　　　　(明/)吳　寛
平野春雨過危峰殊秀發玉女洗頭罷端如盤鬢髮高
人攜笻行似畏溪橋滑結伴是何時松林閒採蕨
　　趙大年春江圖　　　　　　　(明/)吳　寛
密林蔽日青蒙茸兩岸都歸烟霧中分明罨畫溪頭景
只欠垂綸一釣翁釣翁莫放扁舟去沙上鴛鴦方好睡
落盡桃花人不知夜来細雨春流膩
　　題春景畫　　　　　　　　　(明/)謝廷柱
盡收春色此庭中飲具吟瓢未放空楊栁渡頭寒食雨
杏花村裏酒旗風瀑流半捲晴崖白仙觀都涵夕照紅
坐見樵歸山下路推篷對畫一漁翁
　　題陳從訓所藏惠崇溪山春霽圖卷
　　　　　　　　　　　　　　　(明/)王叔承
惠崇一詩僧宋首柴周尾丹青入襌觀别自通𤣥理能
於尺素間㸃染千山水昨登金焦興不孤陳郎示我溪
山圖畫家精工多近俗寫意得神形不足此僧妙趣種
種兼不滿三尺吳興縑鍼頭毫末密相接有如蟭螟寄
蚊睫或言工勝趙大年又云妙超展子䖍只須三日坐
其下一花一草生意全乃知陳郎揮灑信有本恥與當
今畫家混我歌長句君莫嗤惠崇惠崇郎所師
　　題春山巻　　　　　　　　　(明/)陳崇徳
高人僻愛春山好一段幽懷盡向開清氣都收詩巻裏
風光總付酒杯来繁花亂吐紅交白啼鳥驚飛去復回
却笑紛紛名利客白頭猶自走塵埃
　　趙仲穆春山曉思圖　　　　　(明/)僧來復
樹色蒼涼曉欲迷石門初入鷓鴣啼桃花不隔秦人路
流出紅雲水漲溪
　　劉宗海為余作清江春雨碧嶂秋嵐二圖(賦此/贈之)
　　　　　　　　　　　　　　　(元/)劉永之
劉君早年善山水得意往往圖樵漁西昌城西一相見
忽然贈我雙畫圖圖中似是清江曲春雨蒼茫汀樹緑
烟中髣髴辨飛帆水際依微見茅屋漁郎繫船江石上
一夜磯頭水新長孤邨日暮烟火微渡口歸人暝猶往
碧嶂層巒翠轉竒嵐光秀色含朝暉風林落葉灑青壁
雲壑流泉生翠微我昔結廬此山裏每愛秋嵐淨如洗
經年奔走厭風塵偶㸔新圖心獨喜慿君添我小綸巾
明當歸埽山中雲他日君来一相訪松根為子開柴門
　　題柴言夏景山水　　　　　　(宋/)陸　㳺
懸水三十仞疾雷聞數里正暑澟生秋倚杖者誰子
　　題劉徳温畫湖山豐夏横幅(四首/)　(金/)趙秉文
聞道神仙郭恕先曾將清夜寫湖山而今寶墨歸天上
時許劉郎見一斑
湖山清夏不應豐一逕林隂水石中六月涼生清篛底
釣魚船上一絲風
風來山脚水淪漣林影參差舞鏡天袖裏長安遮日手
緑隂多處弄潺湲
遠處微茫近處濃岸容林意兩溶溶夏山如醉無人畫
更倩劉郎作幾峰
　　題長夏雲林　　　　　　　　(元/)貢性之
雨過溪流交響樹涼暑氣潛消不是謝公别墅定應杜
老西郊
　　董源夏山深遠　　　　　　　(元/)吳　鎮
北苑時翻硯池墨疊起烟雲隠霹靂短縑尺楮信手揮
若有蛟龍在昏黑南唐畫院稱聖工好事珍藏裹數重
崇山突兀常疑雨碧樹蕭森迥御風鳥啼花落不知處
漁唱樵歌遐邇度展舒不盡古今情未容肉眼輕將賦
　　夏景山水　　　　　　　　　(明/)張以寜
崖㫁石林合風高雲葉飄人歸雨脚外高閣望中遙應
是天台路幽期在石橋
　　　題夏景畫　　　　　　　　　(明/)解　縉
　夏雲斂虛壑輕飇㪚林坰袒裼坐幽宇曾無塵事攖磑
　泉響非聒聊且陶凡情物態已俱逸樵路無商聲
　　　題夏景　　　　　　　　　　(明/)金㓜孜
　水滿西湖長芰荷白鷗汎汎浴輕波屋頭楊栁深深碧
　門外青山苒苒多
　　　夏景　　　　　　　　　　　(明/)金㓜孜
　青山幾疊䕶雲屏緑樹風涼鳥自鳴最是幽人無一事
　捲簾獨坐㸔黄庭
　　　題山水夏景　　　　　　　　(明/)貝　瓊
　青林五月不知暑玉女曬衣中夜雨客至清談酒更添
　白楊梅熟薦吳鹽
　　　山水圖夏景　　　　　　　　(明/)商　輅
　十里芳塘景最幽藕花香裏水光浮望来不識人間暑
　羽扇綸巾樂自由
御定厯代題畫詩類巻十七
　欽定四庫全書
御定厯代題畫詩類巻十八目録
　　山水類
　　　題黄居寀秋山圖(唐徐光溥/)
　　　次韻和鄧慎思謝劉明復畫道林秋景(宋孔武仲二首/)
　　　書李世南所畫秋景(宋蘇軾二首/)
　　　次韻秦少㳺秋野圖(宋陳師道/)
　　　秋山圖(宋文同/)
　　　晩秋烟波圖(宋文同/)
　　　題童壽卿秋山圖(宋王炎/)
　　　題柴言秋景山水(宋陸㳺/)
　　　秋景(宋陸㳺/)
　　　題范寛秋山小景(金劉迎/)
　　　江天秋晩圖(金王繒/)
　　　秋江待渡横披(元元好問/)
　　　巨然秋山(元元好問/)
　　宋高宗題李唐秋江圖(元劉因/)
　　題秋塘圖(元陳深/)
　　喬達之畫江山秋晩圖(元程鉅夫三首/)
　　題祁提㸃秋山圖(元程鉅夫/)
　　秋山圖(元袁桷/)
　　子昂秋山圖(元虞集/)
　　題秋山圖(元虞集/)
　　題巨然秋山(元楊載/)
　　題秋山圖(元范梈/)
　　題周曾秋塘圖巻(元李泂二首/)
　　趙千里秋景(元呉鎮/)
　　趙子昂秋景(元吳鎮/)
　　范寛江山秋霽(元吴鎮/)
　　李昭道秋山無盡圖(元吳鎮/)
　　李成江邨秋晩(元吳鎮/)
　　臨李思訓員嶠秋雲圖(元黄公望/)
　　題江鄉秋晩圖(元薩都拉/)
　　題秋山圖(元宋本先/)
　　題秋日江邨圖(元劉詵/)
　　江山秋色圖(元吳師道/)
　　秋山圖(元王冕/)
　　題秋山圖(元郭翼/)
　　題秋山圖(元馬臻/)
　　題秋江圖(元舒遜/)
　　題周曾秋塘圖(元張珪/)
　　題李唐秋山圖(元鄭東/)
　　題許道寜溪山秋晩圖(元張天英/)
　　米元暉江山秋晩圖(元僧大沂/)
　　訪弟長沙霍元瞻雪夜為作秋山圖(明詹同/)
　　秋景山水(明張以寜/)
　　題秋江小景(明劉崧/)
　　題華陽彭𤣥明所畫秋山圖(明劉崧/)
　　題山水秋景(明貝瓊/)
　　題宋周曾秋塘圖(明楊基/)
　　題趙仲穆秋山圖(明錢宰/)
　　題馬文璧秋山圖(明魯淵/)
　　秋景小幅(明王行/)
　　題畫秋景(明高棅/)
　　題秋景畫(明解縉/)
　　為侍講時彦題秋意圖(明金㓜孜/)
　　為吏部師尚書題秋景(明金㓜孜/)
　　秋景(明金㓜孜/)
　　山水圖秋景(明商輅/)
　　山水秋景(明劉珝/)
　　秋景圖(明蘇平/)
　　倣王叔明筆意作溪山秋晩巻輒題絶句(明高道素/)
　　題野塘秋景(明戈鎬/)
　　𢎞上人蓄秋山圖(明僧大圭/)
　
　
　
　
　
　
　
　
　
　
　
　
　
　
　
御定歴代題畫詩類卷十八目錄
　欽定四庫全書
御定厯代題畫詩類巻十八
　　山水類
　　　題黄居寀秋山圖(黄休復益州名畫紀云居寀字/伯鸞筌少子也畫藝敏贍不讓)
　　　　(於父蜀之四主崇奢居寀父子入内供奉迨四/十年宫殿苑囿池亭牆壁屏幃圖畫不可紀録)
　　　　(授翰林待詔將仕郎試太子議郎賜金魚袋淮/南通好之日居寀與父同手畫四時花雀圖青)
　　　　(城山圖峩眉山圖春山圖秋山圖用答國信使/命將發秋山全未及畫蜀王令取在庫秋山圖)
　　　　(入角居寀與父奉命别畫徑月方畢工/更愈於前者光溥進秋山圖歌以紀之)
　　　　　　　　　　　　　　　　(唐/)徐光溥
　天與黄筌藝竒絶筆精迴感重瞳悦運思潛通造化工
　揮毫定得神明訣秋来奉詔寫秋山寫在輕綃數幅間
　高低向背無遺勢重巒疊嶂何孱顏目想心存妙尤極
　研巧覈能狀不得珍禽異獸皆自馴竒花怪木非因植
　﨑嶇石磴絶㳺蹤薄霧冥冥藏半峰娑羅掩映迷仙洞
　薜荔纍垂繳古松月檻參浮橋僧老坐搘笻屈原江上
　嬋娟竹陶潛籬下芳菲菊良宵祗恐鷓鴣啼晴波但見
鴛鴦浴暮烟羃羃鎖邨隖一葉扁舟横野渡䬃䬃白蘋
欲起風黯黯紅蕉猶帶雨曲沼芙蓉香馥郁長汀蘆荻
花撲蔌雁過孤峰貼遠青鹿傍小溪飲殘緑秋山秀兮
秋江靜江光山色相輝映雪迸飛泉濺釣磯雲分落葉
擁樵徑張璪松石徒稱竒邊鸞花鳥何足窺白旻鷹逞
凌風勢薛稷鶴誇警露姿方原畫山空巉巖峭壁枯槎
人見嫌孫位畫水多洶湧驚湍怒濤人見恐若教對此
定妍媸必定伏膺懷愧悚再三展向冕旒側便是移山
回磵力大李小李滅聲華獻之愷之無顔色髣髴垂綸
渭水濱吾皇覩之思良臣依稀荷鍤傅巖野吾皇覩之
求賢者從兹仄席復懸旌宵衣旰食安天下才當老人
星應候願與南山俱獻壽微臣稽首貢長歌丹青景化
同天和
　　次韻和鄧慎思謝劉明復畫道林秋景(二首/)
　　　　　　　　　　　　　　　(宋/)孔武仲
鈴齋清話未更端一掃禪林景趣完縹緲已􁁵新殿塔
縈紆仍引外峰巒冷風有意生空濶密雪無聲下廣寒
平昔所逰今在眼淒涼疑是夢中㸔
以時傅畫雖不費要秋得冬如未完恍疑霰雪滿天地
慘若暮氣迷峰巒夜堂高張醉魂醒暑館偶窺吟魄寒
筆端(原本/闕)與造化會莫作人間毫素㸔
　　書李世南所畫秋景(二首/)　　　(宋/)蘇　軾
野水參差落漲痕疎林敧倒出霜根扁舟一櫂歸何處
家在江南黄葉村
人間斤斧日創夷誰見龍蛇百尺姿不是溪山曾獨往
何人解作挂猿枝
　　次韻秦少㳺秋野圖　　　　　(宋/)陳師道
江清風偃木霜落雁横空若箇丹青裏猶須著此翁
　　秋山圖　　　　　　　　　　(宋/)文　同
孤峰露蒼骨疎木聳堅榦高堂挂虛壁爽氣来不㫁
　　晩秋烟波圖　　　　　　　　(宋/)文　同
直於一丈素寫盡千里景雲山杳杳已成秋烟水漻漻
方入瞑君應無心得此畫我豈有言能爾詠
　　題童壽卿秋山圖　　　　　　(宋/)王　炎
我本山中人築室依澗岡世故驅我来緇塵滿衣裳見
此山中景我思更深長老樹何離離瘦石何蒼蒼借問
此何時天寒雁南翔西風有搖落蘭桂含幽芳
　　題柴言秋景山水　　　　　　(宋/)陸　㳺
高秋風雨天幽居詩酒地君㸔此氣象其可折簡致
　　秋景　　　　　　　　　　　(宋/)陸　㳺
秋山瘦嶙峋秋水渺無津如何草亭上却欠倚闌人
　　題范寛秋山小景　　　　　　(金/)劉　迎
山高最難圖意足不在大尺楮渺千里長江浸横翠人
家雜烟樹惝怳徒意會茍或森三尺便若俗子對此畫
格律嚴興寄獨超邁洗眼映牕明妙處乃不昧流泉見
原委著屋分向背推車度危橋指路向闗隘輕舟最渺
茫浦嶼如有待山稜瘦露骨汀洲横若帶木葉黄欲脱
秋容儼然在霜餘無片雲厯厯數沙界搜尋目力疲欲
賦無可奈近山才四寸萬象紛納芥欲識無窮意聳翠
更天外
　　江天秋晩圖　　　　　　　　(金/)王　繪
萬頃波間蹋浪兒瀟湘秋晩趁歸時四山紅葉風聲健
㪚入儂家欸乃詞
　　秋江待渡横披　　　　　　　(元/)元好問
物外琴尊合往還爭教俗駕㸃溪山畫師果識閒中趣
只作横舟落照間
　　巨然秋山(為鄧州/相公賦)　　　　　　(元/)元好問
筆端㳺戲三昧物外平生往還為問阿師何在白雲依
舊青山
　　宋高宗題李唐秋江圖　　　　(元/)劉　因
秋江吞天雲拍水濤借西風挾不起㫁雲分雨入江邨
回首龍沙幾千里澹菴老筆搖江聲髣髴阿師慘淡情
千秋萬古青山恨不見歸舟一葉横
　　題秋塘圖　　　　　　　　　(元/)陳　深
水落秋菰老夕寒烟樹微絶憐雙白鷺飛去似知幾
　　喬達之畫江山秋晩圖(三首/)　　(元/)程鉅夫
遮日西来正暮秋買魚沽酒醉船頭如今見畫渾疑夢
知是南湖第幾洲
千山木落雁飛初樵屋漁梁路有無京國貴人真巨力
盡移生計入新圖
别来事事可名家獨我空添兩鬢華天際有山歸未得
遠峰休著淡雲遮
　　題祁提點秋山圖　　　　　　(元/)程鉅夫
仙人縮地古今同何處移来水外峰我與白鷗曾有約
可憐相見畫圖中
　　秋山圖　　　　　　　　　　(元/)袁　桷
蔟蔟麻姑十二䦨倚空搖落總塵寰臥逰京洛誰消得
一榻松風響珮環
　　子昂秋山圖　　　　　　　　(元/)虞　集
翁昔少年初畫山丹楓黄竹雜潺湲直疑積雨得深潤
不假浮雲相往還世外空青秋一色牕中遠黛曉千鬟
瀛洲雞犬同人境尚想翁歸向此間
　　題秋山圖　　　　　　　　　(元/)虞　集
峰迥留深隠天清襲素袍棲身㫁人蹟㳺目送鴻毛樹
挂栖厓鷙藤懸飲子猱龍眠石澗冷虎撼樹根牢木客
吟時共山樵奕處遭浮雲過水盡孤月挾霜高羽使来
三島胎仙舞九臯左招玉斧飲右攬赤松遨空色收寥
廓虛聲起繹騷彈琴遺古㪚載酒棹輕舠遂向圖中見
誰能世外逃乗槎幾月至一泛九秋濤
　　題巨然秋山　　　　　　　　(元/)楊　載
山色嵯峨樹老蒼筆端描邈辨毫芒從来名下無虛士
可與荆闗作雁行
　　題秋山圖　　　　　　　　　(元/)范　梈
我愛秋景好自縁秋氣清江空石露骨木落風無聲偶
向畫中見猶如雲外行秪疑豺與虎無地得縱横
　　題周曾秋塘圖巻(二首/)　　　　(元/)李　泂
家在東南雲錦鄉心魂元是水花香哦詩想入秋塘境
鴛鷺驚飛一夕忙
鮫人初息露香機花覆龍梭鳥自飛莫向西湖問烟水
夜涼風露濕荷衣
　　趙千里秋景　　　　　　　　(元/)吳　鎮
秋光蕭瑟滿林霜籬菊英英桂子黄最是西堂風月好
不妨逰衍樂清狂
　　趙子昂秋景　　　　　　　(元/)吳　鎮
遠山斜日紫烟霏一櫂鴟夷竟不歸蕭瑟秋風虚閣表
詩翁吟罷欲添衣
　　范寛江山秋霽　　　　　　　(元/)吳　鎮
滄江遙帶碧雲流紫翠凝巒萬疊秋閣倚蛟宫飛雨濕
人依鳥道動離愁帆歸極浦蒼山合木落千林暮靄浮
豈是筆端分造化無窮巖壑一縑收
　　李昭道秋山無盡圖　　　　　(元/)吳　鎮
竒峰倒映青冥立絶壑高懸白霧開萬里無雲見秋末
千林有雨向春回
　　李成江邨秋晩　　　　　　　(元/)吳　鎮
咸熙畫圖無與共傳世希微愛者衆二李之後已寥寥
宣和當日尤珍重新圖一旦落人間神宫寂寞何時還
經營意匠出塵表上下五百誰能攀水迴中有漁舟泊
山頂崇臺招白鶴籬根浮出水潺潺萬竹琳琅奏天樂
霜飛木落一天秋棲禽向晩聲啾啾栁溪錯認淵明宅
過橋豈是王𢎞儔景色蕭條如太古路僻邨深貯烟霧
分明再見輞川人蕪詞何敢輕為附清容自是鑒賞家
持將却向天之涯幾回試展未能去落盡庭前無數花
　　臨李思訓員嶠秋雲圖　　　　(元/)黄公望
蓬山半為白雲遮瓊樹都成綺樹花聞説至人求道遠
丹砂原不在天涯
　　題江鄉秋晩圖　　　　　　　(元/)薩都拉
沙頭潮下秋水枯雲山落日雲糢糊草堂遠近路長驅
蕭蕭行李行人孤蹇驢度橋歸思急村南村北天秋色
何者相呼雞犬聲山前山後烟樹立江風水面吹殘莎
打魚小艇如飛梭何人蕩槳立船尾釣者船頭腰半駝
小李將軍不可作粉壁流傳愁剥落石門守者尤好竒
拄杖敲門索新跋京口緑髮參軍郎見君此畫心即降
攜家便欲上船去買魚煮酒揚子江
　　題秋山圖　　　　　　　　　(元/)宋本先
南逰雁蕩北居庸厯厯青山在眼中今日不勝惆悵處
馬頭黄葉又秋風
　　題秋日江邨圖　　　　　　　(元/)劉　詵
黄葉秋風趁蹇驢平洲遠嶺雁相呼野舟盡日閒無用
只與人間作畫圖
　　江山秋色圖　　　　　　　　(元/)吳師道
江南何處景一幅淡含暉草木半黄落樓臺深翠微橋
連秋水渡船與暮雲歸我亦漁樵客悵然思拂衣
　　秋山圖　　　　　　　　　　(元/)王　冕
前年放船九江口秋風獵獵吹蒲栁買魚沽酒待月明
不知江上青山走三更吹笛欲喚人漙漙白露侵衣巾
故鄉遙遙書㫁絶空見過雁如飛雲去年却下七里灘
秋水滿江秋月寒子陵先生釣魚處荒臺直起青雲端
先生不受漢廷官自與山水相盤桓至今高節敦㢘頑
清風凜凜誰能攀泊舟登岸行復止小徑分岐通草市
石林掩映樹青紅正與今年畫相似茅廬半住林木裏
白狗黄雞小如蟻翁媪無言童穉閒可是太平風俗美
清谿水落魚蟹新東隣釀熟呼西隣相牽相把意思真
親密不異朱陳民李端筆力乃巧妙寫我舊日經行到
豈是老夢眩水墨不覺掀髯發長嘯殷家大樓滄江頭
留我十日風雨秋觸景感動客邸愁便欲卜築山之幽
㫁橋流水無人處添種梅花三百樹直待雪晴冰滿路
騎驢相逐尋詩去
　　題秋山圖　　　　　　　　　(元/)郭　翼
山上浮雲天幾重秋高華㪚玉芙蓉好攜謝朓驚人語
醉裏来登落雁峰
　　題秋山圖　　　　　　　　　(元/)馬　臻
江山萬里舊曾逰閒裏收將水墨秋記得雙帆投别浦
老来忘却是何州
　　題秋江圖(為黄友/仁賦)　　　　　　(元/)舒　遜
老樹槎枒石巃嵸隔岸人家紫烟重長江蒼茫日夜浮
天塹西来雲影動駕風上水誰家船片帆高颺孤雲邊
林下伊誰褦襶子抱琴應訪草堂仙毫端遠勢莫與比
巴陵洞庭秋色裏莫是當年顧虎頭寫出滄洲千萬里
　　題周曽秋塘圖　　　　　　　(元/)張　珪
荷枯葦折澹秋塘岸側芙蓉鏡裏妝水宿雲飛禽共樂
不須别處覓瀟湘
　　題李唐秋山圖　　　　　　　(元/)鄭　東
萬壑霜飛木葉丹石橋流水暮生寒却疑二月天台裏
一路桃花照馬鞍
　　題許道寜溪山秋晩圖　　　　(元/)張天英
江山黄落楚雲寒野老巖棲一隖寛賣藥長安不求識
如何飛墨下雲端
　　米元暉江山秋晩圖　　　　　(元/)僧大沂
紅樹宜秋晩澄江媚落暉扁舟如喚我莫待白頭歸
　　訪弟長沙霍元瞻雪夜為作秋山圖
　　　　　　　　　　　　　　　(明/)詹　同
我愛霍元瞻清標如玉雪蒼松立石厓白鶴鳴海月瘦
馬衝寒冰在鬚日暮去訪元瞻居高堂中夜燒長燭為
我寫出秋山圖墨池水凍筆如槊使我見之喜且愕雲
氣忽從衡嶽来雨聲似向瀟湘落二客蘭舟泊遠沙一
箇茅亭在陰壑感君厚意不可量我欲酬爾明珠璫賈
傅祠前相别去挂在鵠山青草堂
　　秋景山水　　　　　　　　　(明/)張以寜
秋巘白雲晩霜林紅樹多野橋山郭外行子暮来過為
問小搖落江南今若何
　　題秋江小景　　　　　　　　(明/)劉　崧
秋水無波淨落暉江沙雲樹轉依微望中一片瀟湘意
無數征帆逐雁飛
　　題華陽彭𤣥明所畫秋山圖　　(明/)劉　崧
我不識華陽彭煉師見畫雲山想句曲數峰暝色入遙
浦六月泉聲動虛谷紫霞棲觀當落日似有幡幢出林
木海邊鼇首帶雲紅天際蛾眉拂秋緑昔聞天台雁蕩
相鈎連雲氣来往駕飛仙㫁橋溪澗路如棘嗟爾策蹇
歸何年秋風湖曲波如烟我思東汎吳江船買魚沽酒
緑荷渚吹笛夜下松門前便尋煉師覓𤣥鶴却訪華陽
窺洞天
　　題山水秋景　　　　　　　　(明/)貝　瓊
田家酒熟當早歸天氣漸涼催授衣一夜西風破霜蕊
芳菲不共芙蓉死
　　題宋周曾秋塘圖　　　　　　(明/)楊　基
陂塘九月菰蒲老菱葉無多荷葉少無數飛来白鷺明
一羣逰去青鳬小寒雲弄影忽成霞雁帶斜行下淺沙
晩色不隨流水去秋光都在拒霜華當時内殿春風細
紫衣傳教詞臣醉鮑謝文章沈宋才詩成曲盡秋塘意
塘水秋来景漸疎低煙斜日照平蕪鴛鴦去盡芙蓉死
空向人間㸔畫圖
　　題趙仲穆秋山圖　　　　　　(明/)錢　宰
人家水檻接山忩好在江南山水邦兩岸雲林皆落日
一天鳬雁共秋江屋頭數遍青巒九松下吟成白石雙
野服何人正蕭㪚泊船歸醉酒盈缸
　　題馬文璧秋山圖(為盧仲/章賦)　　　(明/)魯　淵
野館空山裏林泉象外幽淡雲初霽雨紅葉早驚秋路
轉山藏屋橋危岸倚舟直疑人境異便欲問丹邱
　　秋景小幅　　　　　　　　　(明/)王　行
烟碧帶霜紅秋深處處同晩晴山更好詩在野航中
　　題畫秋景　　　　　　　　　(明/)高　棅
疎林遠岫帶烟霏積水長天合翠微何處寒聲隨落葉
一行新雁向南飛
　　題秋景畫　　　　　　　　　(明/)解　縉
秋山風露寒林莽忽摧落山家樂餘暇逍遙在虛壑白
雲澹無心紅樹相羅絡此景良已佳何用翔寥廓
　　為侍講時彦題秋意圖　　　　(明/)金㓜孜
長天帶遠景絶島含秋意橋響客時過竹深門獨閉蒼
烟迥蕭瑟落日生迢遞回首大江西故山何處是
　　為吏部師尚書題秋景　　　　(明/)金㓜孜
天際涼風瀑布流遙峰積翠雨初收板橋人渡疎林晩
野寺蟬鳴落葉秋
　　秋景　　　　　　　　　　　(明/)金㓜孜
涼雲雁叫荻花秋兩岸青山帶淺流向晩月明天似水
吹簫獨上木蘭舟
　　山水圖秋景　　　　　　　　(明/)商　輅
青山遠近白雲重誰識當年把釣翁千載嚴陵灘上路
令人猶自憶高風
　　山水秋景　　　　　　　　　(明/)劉　珝
銀河倒挂青山頂蒼虯偃臥芙蓉冷烟巒深處起樓臺
雙雙人在蓬莱境我觀斯人非避秦韜輝伏耀全天真
盍簪愛話無生事恐教名利縈兹身霜葉林邊秋色映
桂花香裏行厨淨彈琴惟取古為音漉酒還將清比聖
逍遙此樂人間稀潔已由来世所譏只今四海皆樂土
不羨羊裘釣石磯
　　秋景圖　　　　　　　　　　(明/)蘇　平
雙溪雨過夕流清萬頃烟波入望平兩岸碧峰凝暮色
一庭黄葉墮秋聲西風遠浦征帆小落日青山去鳥明
寄語讀書林下客莫因高臥謝時名
　　倣王叔明筆意作溪山秋晩巻輒題絶句
　　　　　　　　　　　　　　　(明/)高道素
洞庭風欲暮瀟湘雲正秋漁竿隨意好歸興滿汀洲
　　題野塘秋景　　　　　　　　(明/)戈　鎬
芙蓉秋色滿銀塘白鷺雙飛下晩涼記得采蓮㸔越女
醉騎驕馬映垂楊
　　𢎞上人蓄秋山圖　　　　　　(明/)僧大圭
　萬峰霜晴翠如洗峰底行雲度流水西北高樓爽氣邊
　江南落木秋聲裏蒹葭潮長魚在梁白鷗飛盡天茫茫
　松根丈人讀書處時有疎鐘来上方仙槎影沒銀漢遠
　木末芙蓉為誰剪何處涼風送客船歸来似是東曹掾
　東曹頗笑未識機挂帆直待鱸魚肥山川搖落已如此
　不信草露沾人衣平生畫手不可遇坐閲新圖得真趣
　題詩寄與沃洲僧吾亦買山從此去
　
　
　
　
　
　
　
　
御定厯代題畫詩類巻十八
　欽定四庫全書
御定厯代題畫詩類巻十九目録
　　山水類
　　　題高尚書秋山暮靄圖(元鄧文原/)
　　　顧愷之秋江晴靄圖(元鄧文原二首/)
　　　王維秋林晩岫圖(元鄧文原/)
　　　題張繇所畫霜林雲岫圖(元鄧文原/)
　　　題危太樸所藏滎陽鄭䖍畫秋巒横靄圖(元鄧文/)
　　　　(原二首/)
　　　顧愷之秋江晴嶂圖(元黄公望/)
　　　李咸熙秋嵐凝翠圖(元黄公望/)
　　　題闗仝層巒秋靄圖(元黄公望/)
　　　王維秋林晩岫圖(元黄公望二首/)
　　　李咸熙山市霜楓圖(元黄公望/)
　　　趙大年秋邨暮靄(元吳鎮/)
　　　李咸熙秋嵐凝翠(元吳鎮/)
　　闗仝秋山凝翠(元吳鎮/)
　　顧愷之秋江晴嶂(元吳鎮/)
　　右丞秋林晩岫(元吳鎮/)
　　張僧繇霜林雲岫(元吳鎮/)
　　秋江晩景圖(元劉秉忠/)
　　題高尚書秋山暮靄圖(元郭畀/)
　　闗山秋霽圖(元王惲二首/)
　　江亭秋霽圖(元舒遜/)
　　題秋山晩眺圖(元吳澄/)
　　題高尚書秋山暮靄圖(元沈右/)
　　秋山暮靄圖(元柯九思/)
　　寫秋林遠岫圖(元倪瓉/)
　　雲峰秋霽圖(明藍仁/)
　　秋山曙色圖(明陶安/)
　　湖山秋霽圖(明鄭亮/)
　　一片秋意(明楊榮/)
　　　題秋林泉石圖(明王裒/)
　　　秋江晩眺圖十三韻(明陳政/)
　　　江山秋暮圖(明蘇平/)
　　　為唐池南題秋江遠眺圖(明楊慎/)
　　　層巒秋景(明張寜/)
　　　題方壺蒼山秋意圖(明呂復/)
　　　題趙幹烟靄秋涉圖(明王世貞/)
　　　題蘭湖秋色圖(明王世貞/)
　　　秋水繫舟圖(元張庸/)
　　　秋水繫舟圖(明廖道南/)
　　　題紅葉扇頭(元王惲三首/)
　　　題紅樹秋色(明董其昌/)
　　　賦得千山紅樹圖(明楊慎/)
　
　
御定厯代題畫詩類卷十九目録
　欽定四庫全書
御定厯代題畫詩類巻十九
　　山水類
　　　題高尚書秋山暮靄圖　　　　(元/)鄧文原
　傍溪草舍隔林中望際雲山翠幾重長憶雨餘閒信馬
　輕鞭遙指兩三峰
　　　顧愷之秋江晴靄圖(二首/有序)　　　(元/)鄧文原
　　太樸危君所藏愷之妙卷誠希世物也出示索書不
　　勝歎羨為書短句以志喜云
　晉室風裁推虎頭山川靈氣屬君收指端幻出千重秀
　并作江南一段秋
　靜日攜笻溪水頭何如風景障圖收與君相對坐不語
　秪領千林萬壑秋
　　　王維秋林晩岫圖　　　　　　(元/)鄧文原
　千峰凝翠宛神州中有仙翁寤寐逰林麓漸㸔紅葉暮
　風烟俄入野塘秋搖搖小艇尋谿轉寂寂雙扉向晩投
我欲探幽未能去畫中真境許誰儔
　　題張繇所畫霜林雲岫圖　　　(元/)鄧文原
慚余生也晩未能識君顔宿秉川嶽氣時發胸臆山澗
壑自回互溪林若縈環雲光映天色秋葉舒錦斑室中
有揚子向晩啓𤣥闗何如塵外慮日夕相與還悠悠箇
中意未許落人寰
　　題危太樸所藏滎陽鄭䖍畫秋巒横靄圖(二首/)
　　　　　　　　　　　　　　　(元/)鄧文原
金風瑟瑟入空山邨落人家葉盡斑羨殺箇中竒絶處
一天烟靄有無間
鄭君胸次有江山應識區區只一斑山色空濛斜日裏
鬱林遙指碧雲間
　　顧愷之秋江晴嶂圖(有序/)　　　(元/)黄公望
　顧長康天才馳譽在當時為謝安石知名其寓意於
　畫離塵絶俗開百代繪事之宗至於癡亦由資稟之
　高好竒躭僻不欲與世同故人有三絶之稱此巻墨
　法入神傅采入妙莫得知其所以始而亦莫得知其
　所終變幻百出誠可謂聖於畫矣豈學知勉行者所
　得髣髴其一二哉一日太樸出示驚賞不已然亦不
　敢久羈敬書於後以復
三絶如君少斯圖更擅塲設施無斧鑿㸃染自微茫山
碧林光淨江清秋氣涼憐余瞻對久疑入白雲鄉
　　李咸熙秋嵐凝翠圖　　　　　(元/)黄公望
山林之樂幽且閒何人卜居雲半間江亭夐立蒼樹杪
招提高出碧溪灣循溪隠隠穿細路㫁岸疎疎起烟霧
微茫萬頃白鷗天雁陳鳬羣落無數樵歌初㫁漁唱幽
橋邊野老䇿杖留春山萬疊西日下渺渺一片江南秋
我昔荆溪問清隠溪上分明如此景别来時或狂夢思
忽見此圖心為醒李侯少年擅丹青晩嵗筆意含英靈
興来漫寫秋山景妙入毫末窮杳冥無聲詩與有聲畫
侯能兼之奪造化臨牕㸃筆試題之老眼糢糊忘高下
　　題闗仝層巒秋靄圖(有序/)　　　(元/)黄公望
　闗仝此巻雖祖洪谷子而間以王摩詰筆法融液秀
　潤正其中嵗精進之作也人謂有出藍之美詎不信
　夫
羣峰矗矗暮雲連蘿磴逶迤鳥道懸落葉深深門半掩
疎花厯厯客猶眠巖端飛瀑為青雨江上歸舟􁄕碧烟
應識箇中竒絶處昔年洪谷屬君傳
　　王維秋林晩岫圖(二首/冇序)　　　　(元/)黄公望
　王右丞生平畫巻所稱最者唯輞川雪溪捕魚等圖
　耳吾意以為絶響不謂太樸於中州友人家又得此
　巻而用筆之妙布置之神殆尤過焉固知右丞胷中
　伎倆未易測識而千竒萬變時露於指腕間無窮播
　弄豈非千載一人哉置之案頭臨摹數過終未能得
　其髣髴漫書短句并識而歸之
羣山矗矗凝烟紫萬木蕭蕭向夕黄豈是邨翁戀秋色
故將輕舸下横塘
秋嵐荏苒汎晴光處處邨邨帶夕陽一段深情誰得似
故知輞口味應長
　　李咸熙山市霜楓圖　　　　　(元/)黄公望
市㪚誰聞野鳥聲短橋何處旅人行莫嫌寂厯空山道
隔岸丹楓刺眼明
　　趙大年秋邨暮靄　　　　　　(元/)吳　鎮
曲磴平岡外遙峰落照沈人家三徑僻烟樹幾邨深漁
唱流寒碧樵歌步夕陰悠然懷舊侣山館㪚清音
　　李咸熙秋嵐凝翠　　　　　　(元/)吳　鎮
雨過秋光映翠微巖雲一抹澹荆扉千山寂寂疎鐘杳
萬壑蕭蕭落木稀澗水奔飛行路濕松篁迴合墅禽歸
征帆㸃㸃滄江上應羨山人種蕨薇
　　闗仝秋山凝翠　　　　　　　(元/)吳　鎮
絶壁孤亭迥千峰落日曛沙明江上樹客帶洞前雲市
㪚雞鳴遠村荒犬吠聞一天秋色好多向此中分
　　顧愷之秋江晴嶂　　　　　　(元/)吳　鎮
從来六法重長康染得新圖更鬱蒼萬頃遠横秋鏡濶
千重林立彩雲長村村雞犬鳴晴晝兩兩樵漁話夕陽
無限風烟誰得似欲將此處付行藏
　　右丞秋林晩岫　　　　　　　(元/)吳　鎮
右丞已往六百載翰藻神工若个同千嶂遠横秋色裏
山家遙帶莫烟中
　　張僧繇霜林雲岫　　　　　　(元/)吳　鎮
六朝畫史知無幾吳下僧繇獨擅場百疊蒼巒浮障起
千林紺葉入雲長低回野渡鐘聲遠寂寞荒村樹影涼
咫尺披圖更蕭瑟短詞何敢遂揄揚
　　秋江晩景圖　　　　　　　　(元/)劉秉忠
落筆縱横不自休抹成小景絶清幽碧波千里楚山晩
紅葉一林荆樹秋古渡任分南北岸長橰自送往来舟
十年閒事渾如昨對此依稀復舊逰
　　題高尚書秋山暮靄圖　　　　(元/)郭　畀
遠樹含空烟羣峰緘積翠離離雁外檣落日来天際高
侯邱壑心㸃墨悟三昧我欲畫滄洲晝長枕篷睡
　　闗山秋霽圖(二首/)　　　　　　(元/)王　惲
望京樓上晩凭䦨長記居庸八月還一段紫烟吟不盡
枉分秋色與南山
生平懷霽是初心捲盡江山萬里陰十載夕佳亭上客
巻中還對玉千岑
　　江亭秋霽圖(為黄友/仁題)　　　　　(元/)舒　遜
萬頃波光烟縹緲風䬃秋聲生木杪隔江髣髴是江南
一帶遠山青未了何人獨引小奚僮来訪幽亭翫易翁
亭下扁舟纜莫解磯頭昨夜多顛風
　　題秋山晩眺圖　　　　　　　(元/)吳　澄
西風醉帽倚斜暉詩思山情萃一時一轉頭間無覓處
却尋舊畫要新詩
　　題高尚書秋山暮靄圖　　　　(元/)沈　右
高侯筆法妙天下貌得江南雨後山都是乾坤清淑氣
興来移入畫圖間
　　秋山暮靄圖　　　　　　　　(元/)柯九思
三代以来推盛世九州之外有斯人君㸔筆底生秋色
盡在瀟湘楚水濱
　　寫秋林遠岫圖(贈約齋/因題)　　　　(元/)倪　瓚
五言韋刺史此地數曽逰無復緑陰靜空悲紅樹秋市
聲晨浩浩雲影暮悠悠徵士沖襟勝邀余共茗甌
　　雲峰秋霽圖(為方/煥賦)　　　　　　(明/)藍　仁
茅屋溪頭紅樹村石梁秋水清無痕枌榆過雨鳥鳴澗
秔稻如雲山對門老翁日高睡未起穉子讀書牕戸裏
干戈如此賦斂煩雞犬晏然鄉曲喜山中酒熟黄花開
仙人候我芙蓉臺雲林今夜好明月擬跨幔亭黄鶴来
武夷山水天下無層巒疊嶂皆畫圖山川直疑渾沌鑿
秦漢而下靈仙都中天積翠開宫殿石壁紅光夜如電
鸞鳯常驂神姥逰猨猱共醉曽孫宴洞中别有昇真天
瓊林遺脱如枯蟬露盤仙掌千年藥春水桃花九曲船
萬松岡頭羽衣客更入三山採真訣神㳺不計海天遙
夢覺長懷海天白歸来高隠萬年宫天香時降雙青童
道參元始鴻濛外身寄虛空象緯中嗟余久慕烟霞侣
天遣空山作詩苦清歌曽遶幔亭雲凍筆空題草堂雨
金丹儗就玉蟾分木葉西風鐵笛聞野老只知堯舜世
樵夫或遇武夷君
　　秋山曙色圖　　　　　　　　(明/)陶　安
樹含曉色護林巒重露如嵐滴翠寒猿鳥儘逢山叟慣
未嘗驚怪竹皮冠
　　湖山秋霽圖(圖有鴻雁烏鴉/竹木為太守作)　　(明/)鄭　亮
太湖瀲灩浮晴玉蘆荻河洲秋䔩䔩懸崖崒嵂黛娥森
羣雁盤翔下平陸瑤天捲雲碧於鏡山空水闊横秋影
玉筆峰前鐵畫書白榆川上金蛇陣哀鴻冥冥破昏碧
寒聲帶暝相呼急蘭室銀釭融冷光佳人半掩羅襦泣
小奴有警相依眠野人矰繳令悄然夢迴胡塞三更月
魂逐衡陽萬里天栖栖有恨誰教省啄者自啄飲者飲
南國原田菰米稀洞庭渚澤烟波冷學淵老仙鶴骨清
修筠落木多秋情夕陽樹杪㪚餘綺歸鳥欲宿啞啞鳴
爾鳥已托一枝安征鴻蹔喜平柯寛明日飛鶱九逵上
請㸔儀羽天朝端
　　一片秋意(為史院/部題)　　　　　　(阴/)楊　榮
昨夜西風起蘋末長林蕭蕭葉初脱夕陽流水澹無波
玻瓈沉浸青冥闊㫁隄古岸遙相連髣髴疑是鏡湖邊
黄花未發含清露白鳥欲渡横蒼烟人間此景何瀟灑
獨對新圖意閒雅安得扁舟泛緑漪坐㸔翩翩海鷗下
　　題秋林泉石圖　　　　　　　(明/)王　裒
高林頗深邃遠洲亦縈紆風景亦何異中有隠者廬陽
崖落日明陰磵浮雲虛耕野見秋火扣舷聞夜漁朅来
塵網中機務日相拘念兹膏肓疾媿彼泉石圖抱拙謝
簪黻養素宜琴書俯仰天宇寛所樂恒有餘
　　秋江晩眺圖十三韻　　　　　(明/)陳　政
㸔君圖畫裏秋意浩無窮水遠天涵碧林疎霞映紅懸
蘿低拂石古木上撐空顥氣初過雨晴嵐不動風舟閒
依草薄亭寂閟榛叢僧寺浮雲外人家落照中翠稀零
岸葦丹密變江楓遠字聨寒雁危橋隠暮虹地蟠山矗
矗天杳樹濛濛眺遠秋容澹尋幽野興濃乍疑牛渚客
又似鹿門翁咫尺窮佳致尋常見化工金陵秋色晩風
景宛然同
　　江山秋暮圖　　　　　　　　(明/)蘇　平
江鄉風物遠依微雲樹離離帶夕暉黄葉亂隨流水去
青山遙映白鷗飛一聲牧笛和烟暝幾處漁舟載月歸
有客年来簪組繫漫勞清夢想柴扉
　　為唐池南題秋江遠眺圖　　　(明/)楊　慎
秋空泬寥秋影闊魚尾霞收雲一抹千崖有靄風落山
萬壑無聲水歸末槎枒老木挐虯龍椶槭平林呌鶬鴰
不聞金籟似竽鳴但見翠微如黛潑窣堵僧睇迥不昏
略彴樵行危易怛一灣赤燒楓人明萬㽦黄雲稻孫割
尋穴𤣥駒迷東西卜樹烏鴉相叫聒詞客頻將技癢搔
畫工欲把天機奪老倦捫蘿與攀葛倚闌獨把吟髭捋
遙岑寸碧天杵倚遠目雙明海月掇開尊披圖興不淺
烏絲欄界𤣥霜沫為君走筆賦新詩却笑蕭郎擊銅鉢
　　層巒秋霽(為諸立/夫題)　　　　　　(明/)張　寜
秋風吹雲秋雨晴羣山滌翠羣峰明天光下際澤氣隠
一碧萬仞青螺横山高石峻無蘼草桂館蘭房淨如埽
振谷天球練瀑飛障林霜錦丹楓繞采蘋誰泛小蘭舟
急水迴塘不自由雲端笙鶴来何晚澗底荆薪人白頭
　　題方壺蒼山秋意圖　　　　　(明/)吕　復
昔逰華蓋仙人掌萬疊芙蓉紫翠生猶記月明聞鐵笛
人間無處著秋聲
　　題趙幹烟靄秋涉圖　　　　　(明/)王世貞
澹靄徐分遠近山一溪新漲碧灣環行人不道褰裳苦
却似清沂出浴還
　　題蘭湖秋色圖(送王/吏部)　　　　　(明/)王世貞
秋浦木蘭檝青雲鵷鷺行時人歸簡要循吏有輝光水
鏡元同澈露桃難共芳芙蓉池上客誰不向王郎
　　秋水繫舟圖　　　　　　　　(元/)張　庸
小姑山到彭郎磯老樹含風霜葉飛何人泊舟秋色裏
釣得鱸魚三尺肥
　　秋水繫舟圖　　　　　　　　(明/)廖道南
松風萬壑水千尺獨有幽人開草亭遶溪花竹㺯秋月
傍岸菰蒲狎客星虛閣隂森青石嶂孤舟澹蕩白雲汀
濟川應待築巖叟故遣畫工圖爾形
　　題紅葉扇頭(三首/)　　　　　　(明/)王　惲
故宫秋色醉来鮮浥露吟風雜暮蟬折得不浮流水去
一枝留伴月中仙
深宫不禁水東流賦就幽情孰與酬紅露滿山秋正好
等閒休上建章樓
今年火盛若為攻盻盻西風一埽空忽見扇頭紅錦色
上陽秋意滿吳宫
　　題紅樹秋色　　　　　　　　(明/)董其昌
山居幽賞入秋多處處丹楓映黛螺欲寫江南好風景
霅川一𣲖出維摩
　　　賦得千山紅樹圖(送楊/茂之)　　　　(明/)楊　慎
　蕭郎雅工金碧畫愛畫碧雞與金馬畫作千山紅樹圖
　行色秋光兩瀟灑搖落深知宋玉悲登山臨水送將歸
　丹林初曉清霜重紫谷斜陽赤燒微故人辭我故鄉去
　滇樹遙遙接巴樹桑落他山共醉時楓香客路銷魂處
　白首遐荒老未還流波落木慘離顔錦城紅濕那能見
　千里隨君夢裏攀
　
　
　
　
　
　
　
　
御定厯代題畫詩類巻十九
　欽定四庫全書
御定厯代題畫詩類巻二十目録
　　山水類
　　　題柴言冬景山水(宋陸游/)
　　　冬景山水(明張以寜/)
　　　題山水冬景(明貝瓊/)
　　　冬景(明金㓜孜/)
　　　為吏部師尚書題冬景(明金㓜孜/)
　　　題冬景畫(明解縉/)
　　　題冬景山水(明黄仲昭/)
　　　山水圖冬景(明商輅/)
　　　題李思訓寒江晩山圖(元鄧文原/)
　　　寒汀小景圖(元李孝光/)
　　　寒邨雪暮圖(元吳師道/)
　　　題唐希雅畫寒江圖(宋陳與義/)
　　　高房山寒江孤島圖(明王行/)
　　倣李營邱寒山圖(明董其昌/)
　　題王摩詰畫寒林(宋范純仁/)
　　許道寜寒林(宋文同/)
　　題鄧國材水墨寒林(宋楊萬里/)
　　寒林圖(金元徳明/)
　　李成寒林圖(元吳鎮/)
　　李成寒林圖(元黄公望/)
　　題寒林圖(明劉基/)
　　題董源寒林重汀圖(明貝瓊/)
　　題寒林遠岫圖(明烏斯道/)
　　題逹實特穆爾大夫所藏王維畫寒林曉行圖(元/)
　　　(蒲道源/)
　　題趙團練江干曉景(宋秦觀四首/)
　　題雲林晴曉圖(元陳旅/)
　　題米敷文煙巒曉景(明錢用壬/)
　　雲山晩景圖(元劉因/)
　　　江天暮景圖(元程鉅夫/)
　　畫江天晩色(元倪瓉/)
　　誠道原溪山晩霽圖(元釋祖柏/)
　　江山晩眺圖(明高啓/)
　　暮江圖(明湯顯祖/)
　　高尚書夜山圖(元鮮于樞/)
　　題高尚書夜山圖(元鄧文原/)
　　為蔣英仲作顔輝畫青山夜行圖歌(元栁貫/)
　　題高尚書夜山圖(元吳全節/)
　　夜山圖(元高克恭/)
　　高尚書夜山圖(元趙孟頫/)
　　高尚書夜山圖(元虞集/)
　　夜山小景(明盛萬年/)
　　夜景(明文彭/)
　　題山水夜景(明姚澣/)
御定厯代題畫詩類巻二十目錄
　欽定四庫全書
御定厯代題畫詩類巻二十
　　山水類
　　　題柴言冬景山水　　　　　　(宋/)陸　游
　草亭臨峭絶霜嶂起嶙峋危磴儻可上老夫思卜鄰
　　　冬景山水　　　　　　　　　(明/)張以寜
　寒月白千峰林深路絶蹤遙知僧定起疎響在高松亦
　欲剡溪去其如山海重
　　　題山水冬景　　　　　　　　(明/)貝　瓊
　天雲漠漠四野低大山小山玉筍齊春還何處尋消息
　花發枝南與枝北
　　　冬景　　　　　　　　　　　(明/)金㓜孜
　萬里平鋪雪滿天瑤花亂㸃㪚瓊田江邨盡日無啼鳥
　惟見沙頭繫釣船
　　　為吏部師尚書題冬景　　　　(明/)金㓜孜
　曲曲溪流凍不聲扁舟獨載更多情千峰玉樹凌寒色
九疊銀屏照晩晴
　　題冬景畫　　　　　　　　　(明/)解　縉
冬嶺森瑤林積雪縞絶壁天空失孤鳥萬境喧一寂歎
此行路人旅騎猶厯厯高居者誰氏綸巾坐方適
　　題冬景山水　　　　　　　　(明/)黄仲昭
夜来積雪深曉覺寒威逼呼童棹扁舟蕩漾安所適隔
溪有寒梅欲訪春消息
　　山水圖冬景　　　　　　　　(明/)商　輅
同雲黯黯雪漫山繫却扁舟傍水灣被擁蘆花酣睡後
不知身世在人寰
　　題李思訓寒江晩山圖　　　　(元/)鄧文原
李唐王孫重豪素愛寫寒江千萬樹上有蓬萊五色雲
下有仙家幾庭戸清霜點作秋滿林咫尺瑤牕起烟霧
西風吹動晩山蒼歸舟掩映猶堪數迢迢錦水汎雙鳬
漠漠青天飛雪鷺人間畫手非不多誰似李侯得真趣
李侯宿世列仙儔更有何人同出處徽廟題来字字真
把玩殷勤迺竒遇斯圖斯景世莫傳古汴荒涼風景暮
眼中人事已非前畫裏山川尚如故老我披圖一愴然
落日長歌漫為賦
　　寒汀小景圖(為去疾/監丞作)　　　　　(元/)李孝光
秋氣向黄落小雨收虹霓緜緜漵浦間水乾見塗泥蘆
人往何處艇子亂鳬鷖飛鴻惡見欺決起無東西江水
動落日羣飛終不迷豈無稻梁願湖海尚擇栖冥冥一
高舉不知弋與罤感此三太息北風吹草低
　　寒邨雪暮圖　　　　　　　　(元/)吳師道
木杪棲鴉景已殘沙邊落雁雪猶寒江南江北曾行路
今日山牕借畫㸔
　　題唐希雅畫寒江圖　　　　　(宋/)陳與義
江頭雲黄天醖雪樹枝慘慘凍欲折耐寒野鴨不知歸
猶向沙邊弄羽衣黄茅終日不自力影亂弱藻相因依
惟有蒼石如臥虎不受陰晴與寒暑舟中過客莫敢言
閒伴長江了今古
　　高房山寒江孤島圖　　　　　(明/)王　行
千山萬山重復重烟嵐草樹深莫窮高堂大軸示寛廣
要以筆力誇竒雄青紅蒼翠滿縑素缺處殘碧分遙峰
雖云眼底供一快未見闊遠開心胸厯觀畫史每如是
意謂此法由来同昨嘗凌秋􁄕揚子一舸縹緲乗長風
洪波吞天渺無際出沒但有孤輪紅中泠盤陀瞬息過
回首浮玉雲濤中乃知山水有佳處到此始覺飛埃空
當時海嶽應飽見落墨便自超凡庸不將層疊競工巧
遂使氣象齊鴻濛平生愛畫惟愛此苦恨妙法無能攻
九州之表有人物意匠髣髴宗南宫莫言未入米家奥
百年猶數房山翁兹圖咫尺便千里生綃數幅徒為功
亦知盤礴意有在正欲逐米追高蹤愛之歌詠乃常理
好事況有天隨宗同觀何人江海客氣似貫月書艎虹
文辭瀾翻沛難禦奔走風雨驅豐隆古稱珠玉在我側
濡翰自愧言非工黄塵城郭久見困何能閒靜能相容
詩成忽復三歎息矯首長望青冥鴻
　　倣李營邱寒山圖(有序/)　　　　(明/)董其昌
　余自弱冠好寫元人山水金門多暇夢想家山益習
　之憶顧益卿開府遼陽以兩箑求畫一為益卿一為
　山人王承父余畫承父而返益卿扇報章云左相宣
　威沙漠右相馳譽丹青皆非吾輩第一義俟歸山以
　相怡悦耳蓋簪裾馬上君子未嘗得余一筆而余結
　念泉石薄於宦情則得畫道之助陶隠居云若不為
　無益之事何以悦有涯之生千古同情惟余獨信非
　可向俗人道也今年春有朝貴疏余雅善盤礴致塵
　天聽余聞之亟令侍者剪吳綃縱廣丈許磨隃糜瀋
　秉燭寫李成寒山圖經宿而就遂題此詩以洗本朝
　士大夫俗夫韓滉燕肅宋復古蘇子瞻皆善畫朝貴
　腹中無古今固應不知第以為罪案但可曰不能遣
　余習偶被時人知如摩詰語耳視此曹求田問舍殺
　人媚人一生作惡業者何啻梟鳯而妄下語乃爾邪
　世必有能知者余亦何以為意
拈筆經營輞口居心知餘習未全除莫將枕潄閒家具
又入山中篋裏書
　　題王摩詰畫寒林　　　　　　(宋/)范純仁
摩詰傳遺跡家藏久自竒高人不復見絶藝更誰師水
石生寒早烟雲結雨遲筆端窮造化聊可敵君詩
　　許道寜寒林　　　　　　　　(宋/)文　同
許生雖學李營邱墨路縱横多自出交柯揮霍裴旻劒
亂蔓淋漓張曉筆
　　題鄧國材水墨寒林　　　　　(宋/)楊萬里
人間那得箇山川船上漁郎便是仙遠嶺外頭江盡處
問渠何許洞中天
　　寒林圖(為侯子/晉賦)　　　　　　　(金/)元徳明
川光茫茫風景暮一雪無情天地素長安閉門千萬家
亦有行人蹋長路新豐烟火灞橋水畫史工作荒寒趣
雪中故事知幾何偏識詩翁認寒處君不見淮西城下
鵞鸛鳴官軍夜斫吳家營只如黨家粗俗亦不惡銀燭
金荷天未明拈出雪詩三十韻蹇驢席帽可憐生
　　李成寒林圖　　　　　　　　(元/)吳　鎮
嶺高霜自結風勁入寒時日落晩山碧林空流水悲棲
鴉尋樹早瘦蹇下岡遲無限黄塵滿幽棲總不知
　　李成寒林圖　　　　　　　　(元/)黄公望
六法從来推顧陸一生今始見營邱腕中筋骨元来鐵
世上江山盡入眸林影有風摧落葉澗聲無雨咽清流
寒驢騷客吟成未萬壑寒雲為爾留
　　題寒林圖　　　　　　　　　(明/)劉　基
搖落江邊秋樹林淒涼久客二毛侵藤蘿嵗晩龍蛇死
叢薄天寒虎豹深流水斜陽人遠近青烟白草雁飛沈
桂花自在山中發悵望西風起夕隂
　　題董源寒林重汀圖　　　　　(明/)貝　瓊
天下畫師無董源學者紛紛工水石雲山萬里出巴陵
白首淮南見真蹟亂石平坡淨無土松根裂石蟠龍虎
偃蓋千年飽雪霜林深六月藏風雨江上邨墟何處入
浮空遠黛蛾眉溼漁人日暮各已歸小舟如鳬落潮急
我昔西清常㸔畫南唐此本千金價坐移絶境在雲間
月出霜猨啼後夜薄㳺未挂吳淞帆令我一夕思江南
安得買田築室幽絶境開牕日日分晴嵐
　　題寒林遠岫圖　　　　　　　(明/)烏斯道
㳺子念故山嵗晏不得歸出門見林薄日暮烟火微闗
河渺千里猨狖聲正悲況爾霜雪繁鳥道不可躋陽春
固伊邇奈此寒無衣衣寒何足歎所憂美人違
　　題逹實特穆爾大夫所藏王維畫寒林曉行圖
　　　　　　　　　　　　　　　(元/)蒲道源
野景荒寒霜意邊疎林僵立勢參天定應畫妙王摩詰
故著詩清孟浩然驢怯小橋鞭不動風掀危帽整還偏
官閒老我叨君賜紅日三竿尚晝眠
　　題趙團練江干曉景(四首/)　　　(宋/)秦　觀
本自江湖客宦逰常苦心㸔君小平遠懷我舊登臨
鳥外雲峰晩沙頭草樹晴想初揮灑就侍女一齊驚
公子歌鐘裏何從識渺茫惟應斗帳夢曾到水雲鄉
曉浦烟籠樹春江水拍空煩君添小艇畫我作漁翁
　　題雲林晴曉圖　　　　　　　(元/)陳　旅
故人别後江波緑神女歸来峽雨乾海上日花春冉冉
天邊雲樹曉團團滿汀芳草留孤艇度石幽泉咽下灘
最愛東頭小亭子聴鶯何日一慿闌
　　題米敷文烟巒曉景　　　　　(明/)錢用壬
江上亂峰生暮烟隔江遙望水雲連西風戰艦今無數
不見米家書畫船
　　雲山晩景圖　　　　　　　　(元/)劉　因
天機濃淡出巖姿夢境風雲入壯思畫裏青山照白髮
行藏渾似倚樓時
　　江天暮景圖　　　　　　　　(元/)程鉅夫
昏鴉零亂掩荆扉烟樹微茫水四圍我願卜隣還要否
門前恰有釣魚磯
　　畫江天晩色(贈志/學)　　　　　　(元/)倪　瓉
不見吕君久題詩懷不忘風聲渾落葉山影半斜陽獨
鶴来遲暮孤帆出渺茫為圖秋色去留寄讀書堂
　　誠道原溪山晩霽圖　　　　　(元/)釋祖柏
微雨過溪上青山草閣前牛羊知返徑童穉喜歸船烟
樹邨邨鳥春泉處處田披圖憶芝阜頭白尚安眠
　　江山晩眺圖　　　　　　　　(明/)高　啓
一髮青山㫁雁邊渚宫樓閣暮雲連烟波髣髴江南意
風栁依稀峽外天釣艇歸時風動葦僧鐘起處日沉烟
觀圖忽起滄洲想身墮黄塵又幾年
　　暮江圖　　　　　　　　　　(明/)湯顯祖
風起煙霏林翠開暮帆秋色半江迴疎燈獨照歸鴻急
長似瀟湘夜雨来
　　高尚書夜山圖　　　　　　　(元/)鮮于樞
世人㸔山在山下李侯㸔山向絶頂世人畫山畫白日
李侯畫山摹夜景絶頂㸔山山更竒夜景摹出人少知
遠山蒼蒼近山黒巖樹厯厯汀樹微天高露下暮潮息
月明一片寒江遲藏深樂淵潛驚定安林棲耳絶城市
喧心息聲利機古人無因駐清景高侯有筆能奪移容
翁復作有聲畫冥搜天巧為補遺後来知有李侯之徳
高侯畫千年人誦容翁詩
　　題高尚書夜山圖　　　　　　(元/)鄧文原
吳山面滄江中秋氣颯爽樓居謫仙後公退謝塵鞅孤
月出海上高懷一俯仰佳哉高侯畫得意超象罔我来
秋向晩月色寒莽蒼山遠落木淨風高怒濤響奔騰萬
雲氣忽駕蒼虯上平湖雨翻江渺渺波蕩槳回思圖畫
時嵗月倐已往山川更晦明隂陽遞消長人生何獨勞
局促老穹壤我將乗倒景千載縱清賞松喬遺世人一
笑凌烟像
　　為蔣英仲作顔輝畫青山夜行圖歌
　　　　　　　　　　　　　　　(元/)栁　貫
前山濕霧方濡濡後山蒸雲如鬼驅松蹊行盡迫曛黑
璧月正挂寒蟾蜍問翁蒼茫何所適投館莫有林間廬
枯梢尚鳴風勢急隈岸欲渡溪流麤沃州天姥雖峭絶
無此原壑深盤紆固應豐城牛斗墟龍劎夜出乗飛符
神人仗氣挾以俱虎豹旁躑雄牙須世間何物珊瑚株
不可褻翫矧可誣青峰之巔野水砠獨往似是仙者徒
心融意定不少假收攬竒怪一筆摹蔣君閒朝攜過余
墨色照几晴光鋪老顔未老為此圖栁子歌罷三嗚呼
南州雙璧范與虞君當請賦傾明珠
　　題高尚書夜山圖　　　　　　(元/)吳全節
高李風流仕西浙共倚危樓望吳越吳越江山千萬里
高侯畫對中秋月生紙經營入董源朦朧烟樹迷宫闕
玉露沈沈四泬寥潮聲已息簫聲咽不寫思陵全盛時
空遺白墖堪愁絶君不見王子猷亦向山隂弄雪舟誰
拈禿筆埽清逰古今佳致總悠悠
　　夜山圖　　　　　　　　　　(元/)高克恭
萬松嶺畔中秋夜況是樓居最上方一片江山果竒絶
却㸔明月似尋常
　　髙尚書夜山圖　　　　　　　(元/)趙孟頫
髙侯胸中有秋月能照山川盡豪髪戲拈小筆冩微茫
咫尺分明見吳越樓中美人列仙臞愛之自言天下無
西牕雨暗政愁絶燈前還作夜山圖
　　髙尚書夜山圖　　　　　　　(元/)虞　集
吳越蒼茫咫尺間尚書能畫夜看山塵銷海市露初下
雪積江山潮始還坐上賦詩誰絶唱夢中化鶴或臨關
髙情久逐年華盡秋樹寒波愧妙顏
　　夜山小景　　　　　　　　　(明/)盛萬年
月明萬象俱空人静諸峰欲動悤悤斷却塵緣寂寂喚
囘幽夢
　　夜景　　　　　　　　　　　(明/)文　彭
柴門月色最清宜寫出詩情杜拾遺一片林巒深窅渺
不分明處更離奇
　　題山水夜景　　　　　　　　(明/)姚　澣
逺峰纖月鬭雙彎橋下寒流響珮環多恐一天清露重
　不敎神女戀人間
　
　
　
　
　
　
　
　
　
　
　
　
　
　
御定厯代題畫詩類卷二十
　欽定四庫全書
御定歴代題畫詩類巻二十一目録
　　山水類
　　　郭熙畫秋山平逺(宋蘇軾/)
　　　次韻子瞻題郭熙畫秋山平逺(宋黄庭堅/)
　　　郭熙秋山平逺用東坡韻(宋樓鑰/)
　　　郭熙秋山平逺(宋蘇軾二首/)
　　　次韻子瞻題郭熙平逺(宋蘇轍二首/)
　　　題工部文侍郎周翰郭熙秋山平逺(宋晁補/之二首)
　　　題逺山平林圖(宋王炎/)
　　　題姪孫豈潛家平逺圖(宋戴復古/)
　　　豈潛弟平逺圖(宋戴昺/)
　　　梁忠信平逺山水(金劉迎/)
　　　秋山平逺圖(元劉因/)
　　　趙令穰秋邨平逺圖(元鄧文原/)
　　　江貫道江山平逺圖(元虞集/)
　　題江貫道平逺圖(元鄭東/)
　　題賈治安同知秋林平逺圖(元錢惟善/)
　　題吳仲圭平逺圖(明鮑恂/)
　　題夏圭溪山清逺圖(明陳川/)
　　題自畫秋林平逺(明張宇初/)
　　題陳秀才溪山佳趣(元戴表元/)
　　題玉巖上人溪山野趣圖(元成廷珪二首/)
　　雲山清趣圖(明丘濬/)
　　湖山佳趣圖(明陳仲完/)
　　湖山佳趣巻(明李昌祺/)
　　江山逺趣圖(明周敘/)
　　題方用方林塘幽趣圖(明鄭關/)
　　題湖南清絶圖(宋韓駒/)
　　洪武丁丑春題王叔明湖山清曉圖(明莫士安/)
　　題王叔明湖山清曉圖(明王世貞/)
　　巨然山寺(金任詢/)
　　題巨然山寺圖(元虞集/)
　　燕文貴秋山蕭寺圖(元鮑恂/)
　　燕文貴秋山蕭寺圖(元陸廣/)
　　燕文貴秋山蕭寺圖(元髙遜志/)
　　燕文貴秋山蕭寺圖(元俞復/)
　　燕文貴秋山蕭寺圖(元倪瓚/)
　　題燕文貴秋山蕭寺圖(明黄守/)
　　方方壺松巖蕭寺圖(元鄧文原/)
　　方壺松巖蕭寺(元吳鎮/)
　　方方壺松巖蕭寺圖(元黄公望/)
　　題香山寺畫卷(元王惲/)
　　題秋林煙寺圖(元陳旅/)
　　費景祥索題徐幼文寫蕭山古寺圖(明張羽/)
　　煙寺晩鐘圖(元吳師道/)
　　煙寺晩鐘圖(明謝士元/)
　　集句題山邨圖(元馬臻二首/)
　　題江邨圖(元杜本/)
　　水邨圖(明鄧楠/)
　　水邨圖(明顧天祥/)
　　水邨圖(明沈周/)
　　題董元溪岸圖(元趙孟頫/)
　　錢舜舉溪岸圖(明張羽/)
　　蒼崖逺渚圖(元元好問二首/)
　　題梅道人平林野水圖(元鄭洪/)
　　水光林影圖(元丁鶴年/)
　　為王希曽題溪南長蕩圖(明吳寛/)
　　為楊簡齋題空濛圖(元馬臻/)
　　題陳直卿一碧萬頃(元朱徳潤/)
　　為馬仲禎題一灣煙水(明僧麟洲/)
　　次韻趙僉為趙宰畫野水多於地春山半是雲葢
　　　宰之尊公詩也(宋方岳/)
　　江流天地外山色有無中(明魏時敏/)
　　　題友雲水墨畫以唐人不雨山長潤無雲水自隂
　　　　為畫景遂次其韻題之(明陳顥/)
　
　
　
　
　
　
　
　
　
　
　
　
　
御定歴代題畫詩類巻二十一目錄
　欽定四庫全書
御定歴代題畫詩類巻二十一
　　山水類
　　　郭熙畫秋山平逺　　　　　　(宋/)蘇　軾
　玉堂晝掩春日閒中有郭熙畫春山鳴鳩乳燕初睡起
　白波青嶂非人閒離離短幅開平逺漠漠疎林寄秋晩
　却似江南送客時中流囘頭望雲巘伊川佚老鬢如霜
　臥看秋山思洛陽為君紙尾作行草炯如嵩洛浮秋光
　我從公遊如一日不覺青山映黄髪為畫龍門八節灘
　待向伊川買泉石
　　　次韻子瞻題郭熙畫秋山平逺　(宋/)黄庭堅
　黄州逐客未賜環江南江北飽看山玉堂卧對郭熙畫
　發興已在青林間郭熙官畫但荒逺短紙曲折開秋晩
　江邨煙外雨脚明歸鴈行邊餘疊巘坐思黄柑洞庭霜
　恨身不如鴈隨陽熙今頭白有眼力尚能弄筆映牕光
　畫取江南好風日慰此将老鏡中髮但熙肯畫寛作程
五日十日一水石
　　郭熙秋山平逺用東坡韻　　　(宋/)樓　鑰
槐花忙過舉子閒舊遊憶在夷門山玉堂會見郭熙畫
拂拭縑素塵埃間楚天極目江天逺楓林渡頭秋思晩
煙中一葉認扁舟雨外數峰横翠巘淮安客宦踰三霜
雲夢澤連襄漢陽平生獨不見寫本慣飲山緑餐湖光
老來思歸真日日夢想林泉對華髮丹青安得此一流
畫我横筇水中石
　　郭熙秋山平逺(二首/)　　　　　(宋/)蘇　軾
目盡孤鴻落照邊遥知風雨不同川此間有句無人識
送與襄陽孟浩然
木落騷人已怨秋不堪平逺發詩愁要看萬壑爭流處
他日終煩顧虎頭
　　次韻子瞻題郭熙平逺(二首/)　　(宋/)蘇　轍
亂山無盡水無邊田舍漁家共一川行遍江南識天巧
臨牎開巻兩茫然
斷雲斜日不勝秋付與騷人滿目愁父老如今亦才思
一蓑風雨釣槎頭
　　題工部文侍郎周翰郭熙秋山平逺(二首/)
　　　　　　　　　　　　　　　(宋/)晁補之
漁邨半落楚江邊林外秋原雨外川誰倚竹樓邀大艑
天涯暮色巳蒼然
洞庭木落萬波秋説與南人亦自愁欲指吳松何處是
一行征鴈海山頭
　　題逺山平林圖　　　　　　　(宋/)王　炎
山色微茫疑有無木葉半脱殊蕭疎雲根更著數椽屋
此屋當有幽人居墨妙逼真乃如此畢竟非真惟近似
何如屐齒飽經行是處溪山皆畫笥還君圖畫我且歸
家在江南依翠微
　　題姪孫豈潛家平逺圖　　　　(宋/)戴復古
好山横逺碧平野帶林塘四望耕桑地幾年雲水鄉海
天龍上下秋日鶴翱翔覩物忽有感無心住草堂
　　豈潛弟平逺圖　　　　　　　(宋/)戴　昺
卜築占寛閒修篁老樹間八牕開宇宙一室貯雲山野
曠行人少天遥去鳥還悠然會心處妙語徹𤣥關
　　梁忠信平逺山水　　　　　　(金/)劉　迎
憶昔西游大梁苑玉堂門閉花隂晩壁間曽見郭熙畫
江南秋山小平逺别來南北今十年塵埃極目不見山
烏鞾席㡌動千里只慣馬蹄車轍間明牕短幅來何處
亂㸃依稀涴寒具煥然神明頓還我似向白玉堂中住
濛濛煙靄樹老蒼上方樓閣山夕陽一千頃碧照秋色
三十六峰凝曉光懸崖髙居誰氏宅縹緲危欄蔭青樾
定知枕石髙臥人常笑騎驢逺遊客當時畫史安定梁
想見泉石成膏肓獨将妙意寄毫楮我愧甫立隨諸郎
此行真成幾州錯區區世路風波惡還家特作發願文
伴我山中老猿鶴
　　秋山平逺圖　　　　　　　　(元/)劉　因
南山千古一悠然誤落關仝筆意邊急著新詩欲收領
已從慘淡失天全
　　趙令穰秋邨平逺圖　　　　　(元/)鄧文原
白沙翠竹映江皋幾處邨居對寂寥水落漁梁人暗度
霜清曲渚荇初銷千山雜沓凝嵐紫萬木蕭森向晩彫
自是秋光無限好誰知㸃染付輕綃
　　江貫道江山平逺圖　　　　　(元/)虞　集
江參去世二百年翰墨零落多無傳人間幾人寫山水
誰能意在揮毫前昨見石林舊家物春雷疊嶂初破墨
我和葉詩頗豪放三者相望都突兀險危易好平逺難
如此千里數尺間髙雲舒巻非散地麗日照耀皆名山
我持美脯酒一斗墨汁盈盤可濡首江生精神作此山
向山呼生當至否髙秋銀漢天無雲帷中冷然來夜分
黄茅嶺頭華蓋頂畫我獨訪浮丘君
　　題江貫道平逺圖　　　　　　(元/)鄭　東
飛烏欲沒暮煙稠落落人家竹樹秋絶似南徐城上望
蒼茫野色入揚州
　　題賈治安同知秋林平逺圖　　(元/)錢惟善
軒葢昻昻五丈夫傲然下睨石於菟扁舟人似青山瘦
折簡從來不可呼
　　題吳仲圭平逺圖　　　　　　(明/)鮑　恂
蒼山遥遥璣千里緑樹參差碧煙起雙帆忽從江上歸
影落斜陽濕秋水林隂蒼莽鳥不飛石徑蹭蹬行人稀
松根似可縛茆屋沙尾亦足容漁磯我嘗西遊倚江閣
極目長空入寥廊好山不肯過江來恨不乗風跨黄鶴
吳君畫手當代無落筆何年成此圖安得著我巖壑厎
相覔老樵尋釣徒
　　題夏圭溪山清逺圖　　　　　(明/)陳　川
我家東南丘壑好曲折雲林護危杪澗沙流水春自香
石楠碎葉秋如埽縛柴野橋松雨凉鳴鐘破寺茶煙杳
山椒茅亭如笠大石脚漁舟似瓢小人家制度太古前
雞犬比鄰往還少酒杯吹香小店門落日漁樵多醉倒
六年不歸長夢見白髮忘情負魚鳥晴牎見畫三摩挲
舊夢微茫今了了不知何處得此圖覺我山居殊草草
安得溪南冩石田便攜妻子從兹老
　　題自畫秋林平逺　　　　　　(明/)張宇初
北苑髙情宿世同疎林汀渚正秋風硯池灑墨應多思
冩向寒煙夕照中
　　題陳秀才溪山佳趣　　　　　(元/)戴表元
城郭尋尋盡溪山宛宛來同誰遷蠟屐為子破莓苔書
欲斕斑設花須爛漫開趙郎題墨妙煙霧眼中開
　　題玉巖上人溪山野趣圖　　　(元/)成廷珪
流水淙淙石齒齒滿庭雲氣欲糢糊白鷗溪上秋多少
黄葉山中路(一作/徑)有無十月雨深漁屋破三江風急野
航孤年來難覓幽居處空向晴牕看畫圖
　　題玉巖上人溪山野趣圖　　　(元/)成廷珪
秀州城西春事微二月苦雨行人稀江湖渺然不可渡
風雨如此將安歸老來口腹胡為累亂後人民今見非
兼旬不得武陵信倚杖南望孤鴻(一作/雲)飛
　　雲山清趣圖(為歐陽/道人作)　　　　　(明/)丘　濬
山矗矗雲漫漫雲容山色微茫間一天澹月秋空静滿
地落花春雨寒道人愛此有清趣穿雲結屋依山住一
縷茶煙午夢餘兩腋清風欲飛去欲飛不飛無限情拂
絃時作太古聲驚猿叫月淚潛墮老鶴知更相和鳴夜
深萬境俱岑寂兀然虚室生寒白囘頭人世隔紅塵雲
山慘澹無顔色
　　湖山佳趣圖　　　　　　　　(明/)陳仲完
微雨息市氛晴光溢水木暫輟童冠書少豁林泉目峩
哉南北峰影浸西湖緑嶺外號長松霞邊起孤鶩荷香
隱綵舟鳥鳴迓絲竹興並坡老遊吟歩逋仙躅落日度
寒鐘悠然自天竺
　　湖山佳趣巻　　　　　　　　(明/)李昌祺
宦遊愜深好乃在名勝區山水自足適况兹職文儒横
經有餘閒逍遥出通衢春服各已成遂與童冠俱徘徊
恣言笑登陟忘飢劬晴鳶戾層空弱藻翻文魚至理與
景㑹天機獨吾娛悠悠仰川上眷眷懷舞雩詠歌返黌
舍髙興誰能踰
　　江山逺趣圖(為襄城/伯賦)　　　　　(明/)周　敘
長天極浦波溶溶巖巒秀沓青芙蓉生綃半幅圖逺趣
髣髴江山千萬重近郭名園不知處樓觀依微出深樹
細雨孤帆島外舟殘煙列騎花間路飛流百丈晴虹懸
危梁倒影丹崖巔樵徑多逢采芝客石林静隱看棋仙
層層閣道雲連棧渺渺隄沙落歸鴈劒門天闢窮勝遊
湘水秋髙縱青盼我公心事非等閒豈必娛情圖畫間
意氣遙凌蔥嶺道聲光直動燕然山河清海晏昇平日
移鎮南都今第一丹青好冩麟閣容頌功更有如椽筆
　　題方用方林塘幽趣圖　　　　(明/)鄭　關
何處發清興林塘横絶標羨君林塘有幽趣為君醉作
林塘謡我為林塘吟爾得林塘樂長風捲雨白日來池
瀑淙淙向人落三峽長江動地迴遥波轉汐送林隈當
牕屴崱翠可愛百尺芙蓉天外開寒梅水竹連芳野鸂
鶒鳬鷖滿沙墅豐草能為冬夏青飛雲不管晨昏度坐
來谷籟飄林樾清景令人爽毛骨為君去此謝浮名還
山却埽林塘月
　　題湖南清絶圖　　　　　　　(宋/)韓　駒
故人來從天柱峰手提石廪與祝融兩山坡陀幾百里
安得置之行李中下有瀟湘水清㵼平沙側岸揺丹楓
漁舟已入浦漵宿客帆日暮猶爭風我方騎馬大梁下
怪此物象不與常時同故人謂我乃絹素粉精墨妙煩
良工都將湖南萬古愁與我頃刻開心胸詩成畫往黙
惆悵老眼復厭京塵紅
　　洪武丁丑春題王叔明湖山清曉圖
　　　　　　　　　　　　　　　(明/)莫士安
青山屏列水涯畔白雲繚繞山腰半分明曉色澄素秋
顛倒湖光接銀漢江霞滅盡海暾生巴雪消多沔冰泮
岌嶪巔崖髙莫梯囘合源泉淨堪盥天逺匡廬秋杳冥
雨足沅湘春汗漫濃於藍汁可染衣赭若童顛未加冠
盤谷繚通百折深緱嶺危撐半空斷澗橋䕃合蹋新凉
渚閣香凝坐平旦短屐扶藜野興濃輕舠聚網波紋散
南灣農鄰猶閉關西崦人家未炊爨僧寺樓臺松滿林
漁屋軒窗栁遮岸陶令秫田誰為耕邵侯瓜地親将灌
種桃莫問武陵津采芝偶得商於伴書封鴈帛感蘇卿
鱠斫鱸絲羨張翰濯纓欲待滄浪清挽衣空歌白石爛
樹樹巖花嵐霧重葉葉汀蒲水風亂蛺蝶暖依芳草飛
鷓鴣晴入叢篁喚荇藻翻容避釣魚杉枏不借尋巢鸛
壁帙芸枯粉螙生岫幌藤穿蒼鼠竄翠墮梧桐借翦圭
羃結絲蘿愛垂幔米家尚存書畫船吳綾不減錦繡段
人來西北淹壮遊地擁東南隔奇觀標靈顯秀環故居
汎影浮暉在吟案誰能髙深故不兢我為登臨每無憚
當時對景真髣髴遶次圍闌舊凝翫丹青物色眼停瞬
鐡石心腸顔為汗蹤跡頓忘今昔非記憶方驚歲年換
半生自笑不歸去兩足其如有羈絆泉石膏肓百慮増
塵土心胸一朝澣湖山如此慰相思天地茫然寄長歎
　　題王叔明湖山清曉圖　　　　(明/)王世貞
誰捐吳綾寫蕭瑟乍看無乃王摩詰即非摩詰或思訓
敢謂黄鶴樵人筆黄鶴夜半不肯眠欲換凡翼求真筌
吸将三斛碧沆瀣吐作八尺青嬋娟空青濛碧猶未已
似有天雞喚山起零露枝枝瓔珞珠初陽處處蒲萄綺
問余展巻胡留連欲言不言心惘然市朝少進車馬急
方信此中殊有天
　　巨然山寺　　　　　　　　　(金/)任　詢
孤撐山作碧螺髻漫散水成蒼玉鱗野寺荒凉人不到
水光山影正横陳
　　題巨然山寺圖　　　　　　　(元/)虞　集
禪林閟清景雲門作重關幽人不可求邈然在髙山古
路何迢迢前塵接人寰雖有樓觀髙飛泉望潺湲誰為
飛行身踐蹋紫翠間野渡具舟楫有待終日閒空令垂
釣客薄暮聽鐘還
　　燕文貴秋山蕭寺圖　　　　　(元/)鮑　恂
蕭寺久寥落燕侯為發揚山横紅樹晩殿鎖碧雲凉杖
策情仍在乘舟意不忘獨懷前代事撫景暗悲傷
　　燕文貴秋山蕭寺圖　　　　　(元/)陸　廣
長風吹船過彭蠡縹緲雲巒矗天際天柱峰迴玉筍遥
金掌芙蓉半空起汴宋先後多畫師囘斡天機誰比擬
燕侯文貴世罕得㸃染清妍才擅美斯圖拂拭雙眼明
幽討直須論萬里箾槮絡石虧雲根鐡壁蒼崖澈澗沚
紺殿珠樓佛寺中丹臺玉室仙境裏水塘沙際市橋邊
野店人家茅屋厎令我憶舊遊心跡追冥搜華星耀丹
壑綵仗凌𤣥洲安期羨門子招揺指蓬丘囘視勾吳山
培塿一土抔載復觀斯圖慷慨興歌謳
　　燕文貴秋山蕭寺圖　　　　　(元/)髙遜志
野性樂山水廛居違素心蕭然困疲役胡能遂幽尋恒
思愜所適勝槩恣登臨秋清景尤曠蒼翠列遥岑霜餘
委蔓草孤秀愛雲林畸人寡諧俗結宇丹崖隂浮念不
煩遣寂寞契沖襟况復邇蕭寺禪誦有遺音簞瓢足自
老簪組知難任披圖憶所歴閱歲兹已深景物匪殊昔
但傷華髮侵何當脱塵躅歸休期自今
　　燕文貴秋山蕭寺圖　　　　　(元/)俞　復
潯陽江上山如繡挾策追遊憶往年柿葉霜黄秋滿壑
芙蓉波冷月臨川釣舟箇箇來沙曲梵宇層層倚樹顛
白髮田園歸計晩斷腸西望夕陽邊
　　燕文貴秋山蕭寺圖　　　　　(元/)倪　瓚
野棠花落過清明春事悤悤夢裏驚倚棹幽吟沙際路
半江煙雨暮潮生
　　題燕文貴秋山蕭寺圖　　　　(明/)黄　守
迴崖列岫鬱相連兜率樓臺際碧天飛鳥已還秋色裏
疎鐘猶在夕陽邊溪橋緩轡官人馬野飯維稍客子船
記得宦遊逢此景披圖不覺思茫然
　　方方壺松巖蕭寺圖　　　　　(元/)鄧文原
雨過鷓鴣啼歇日斜猨兕聲髙湖上長煙漠漠山中古
寺迢迢人立東皋清眺帆歸西浦寒潮
　　方壺松巖蕭寺　　　　　　　(元/)吳　鎮
方壺終日痼煙霞寫得湖山事事嘉湖上煙籠梵王宅
山深雲覆羽人家詩翁佇立搜新句穉子閒來埽落花
幾處歸帆何處客一聲啼鳥夕陽斜
　　方方壺松巖蕭寺圖(并序/)　　　(元/)黄公望
　方壺此卷髙曠清逺可謂深入荆關之堂奥矣鄙句
　何足以述之媿媿
浩渺滄江數千里幾幅蒲帆挂秋水曉風吹斷緑蘿煙
百疊青峰望中起梵王宫闕倚雲開七級浮屠倒影來
山人久已謝朝市日踞江頭百尺臺松篁叢雜多啼鳥
隔岸人家丸彈小此圖此景入天機誰能髣髴方壺老
　　題香山寺畫巻　　　　　　　(元/)王　惲
送客當年過玉泉醉中遊賞得奇觀一泓湛碧浮僧鉢
幾葉秋黄打石闌山色空濛金界濕松聲清泛海波寒
吟鞭囘首都門道斜日歸時翠滿鞍
　　題秋林煙寺圖　　　　　　　(元/)陳　旅
秋氣滿林壑野樹集汀洲有客過山寺聽猿臥石樓
　　費景祥索題徐幼文寫蕭山古寺圖
　　　　　　　　　　　　　　　(明/)張　羽
山人手持酒一卮長跪向我求新詩自言此畫君所識
乃是河南使君之所為砯崖怒瀑形崛奇天門閣道相
因依中有臺殿横天梯金繩碧瓦光參差使君當年作
此時秖是昂藏一布衣豪雄意氣今已極圖畫應知得
者稀右丞輞川不易致此公名位豈卑微請語世上悠
悠者人生貧賤安可欺
　　煙寺晩鐘圖　　　　　　　　(元/)吳師道
半空孤塔擎飛杵四壁長煙漲白波落木疎林秋色老
斷鐘殘磬暮樓多
　　煙寺晩鐘圖　　　　　　　　(明/)謝士元
百八振砰訇逺送夕陽暝煙際聲未沉歸僧在蘿逕
　　集句題山邨圖(二首/)　　　　　(元/)馬　臻
先生髙興似樵漁更有何人在此居茅屋數間牎窈窕
睡時山雨溼圖書
萬疊青山但一川一邨桑柘一邨煙隔林髣髴聞機杼
猶記騎驢掠社錢
　　題江邨圖　　　　　　　　　(元/)杜　本
樹林蓊蔚水縈環知是江南何處山幾載幽幷倦行役
按圖欲借屋三間
　　水邨圖　　　　　　　　　　(明/)鄧　楠
向來寓意思卜居佳處只今成畫圖胸中本自渺江海
主人相凂寫汾湖
　　水邨圖　　　　　　　　　　(明/)顧天祥
疎柳平蕪落鴈飛斷橋斜日釣船歸江天萬頃秋如畫
一笑人間醉墨非
　　水邨圖　　　　　　　　　　(明/)沈　周
魚荘蟹舍一叢叢湖上成邨似畫中互渚斷沙橋自貫
輕鷗逺水地俱空船迷楊栁人依緑燈隔蒹葭火映紅
全與吾家風致合草堂曽有此愚翁
　　題董元溪岸圖　　　　　　　(元/)趙孟頫
石林何蒼蒼油雲出其下山髙蔽白日隂晦復多雨窈
窕溪谷中邅囘入洲漵冥冥猨狖居漠漠鳬鴈聚幽居
彼誰子孰與玩芳樹因之一長謡商聲振林莽
　　錢舜舉溪岸圖　　　　　　　(明/)張　羽
憶昔至元全盛日天子詔下徵遺逸吳興八俊皆奇才
秀邸王孫稱第一一朝玉馬去朝周諸子聲名總輝赫
豈知錢郎節獨苦老作畫師頭雪白江南沒骨傳者希
錢也得法誇精奇晴牕㸃染弄顔色得錢沽酒不復疑
今人秖知重花鳥豈識此圖奪天巧𤣥雲抱石雷雨垂
蒼山夾水龍蛇遶岸側溪囘共杳冥蒲稗深沉映魚鳥
漁舟乍隨逺煙散客子競渡澄江曉自云布置師北苑
只恐庸工未深了巻餘更有魏公題字擬鍾王差未老
鄭侯得之恐神授使我一見喜絶倒雙溪流水清何極
城外南山空黛色文章翰墨何代無二子儔能躡其迹
為君題詩三歎息於乎古人難再得
　　蒼崖逺渚圖(二首/)　　　　　　(元/)元好問
深谷髙林自一天紅塵無路近風煙兩椽茅屋半生了
况是清溪有釣船
竹帛功名一筆無殘年那復計榮枯青山未得攜家去
惆悵題詩是畫圖
　　題梅道人平林野水圖　　　　(元/)鄭　洪
浣花谿頭車騎發鏡湖影裏畫圖開有客相尋草堂去
何人却櫂酒船迴是處山林有真隱如此風塵無好懷
青袍不似黄冠樂二老風流安在哉
　　水光林影圖　　　　　　　　(元/)丁鶴年
知是平泉是輞川水光林影共悠然薜蘿凉映紛紛月
蘋藻清涵澹澹天微颭翠旗龍夭矯倒開金鏡鳳翩􁯤
此中真趣誰能辨吏隱雲間一散仙
　　為王希曽題啓南長蕩圖　　　(明/)吳　寛
吳綾八尺餘逺勝好東絹坐移長蕩來歘向眼中見按
圖想舊遊巒嶺非生面陽山踞獨尊虎阜奔而殿柔櫓
一揺揺船頭翠痕轉春山澹若空白雲故多變佳哉吳
中景獨許沈郎擅典客方壮年孰云宦途倦吾志每圖
南欲趁秋風便幽深付一筇此樂人勿羨
　　為楊簡齋題空濛圖　　　　　(元/)馬　臻
西湖天下奇囘薄太古色春風散花栁元氣蕩空碧淡
然存天真豈為歌舞惑我家本住湖水邊筆牀茶竈依
漁船振衣一别五千里為君展巻心茫然欲問吾廬在
何處但見老木浮寒煙吾廬不可尋山川不可越人生
行止㑹有時長笑階前望明月
　　題陳直卿一碧萬頃　　　　　(元/)朱德潤
浩蕩具區尾蒼茫不斷流水光浮四霽雲氣接三州日
月雙丸吐江山萬古愁吟軒未能敞鄉思獨登樓
　　為馬仲禎題一灣煙水　　　　(明/)僧麟洲
占得沙河水一灣此身能與狎鷗閒桃花斷岸無船到
楊柳衡門盡日關千里煙波歸老眼十年魂夢入鄉山
扁舟西塞山前路流水肥魚待爾還
　　　次韻趙僉為趙宰畫野水多於地春山半是雲葢
　　　　宰之尊公詩也　　　　　　(宋/)方　岳
　竹屋無人肯見過寒雲自傍釣船多老仙更在雲深處
　奈此春山野水何
　　　江流天地外山色有無中　　　(明/)魏時敏
　林亭閒寄傲極目浩無邊山斂雲藏樹江浮水接天征
　鴻歸楚塞斜日下襄川留得山翁醉清風幾百年
　　　題友雲水墨畫以唐人不雨山長潤無雲水自隂
　　　　為畫景遂次其韻題之　　　(明/)陳　顥
　看畫晴牎裏蕭然淨俗心鳥聲春寂寂嵐氣晝隂隂門
　俯滄洲迥船移别浦深令人想風致飛夢到雲林
　
　
　
　
御定歴代題畫詩類巻二十一
　欽定四庫全書
御定歴代題畫詩類巻二十二目録
　　山水類
　　　題朱審寺壁山水畫(唐柳公權/)
　　　同族弟金城尉叔卿燭照山水壁畫歌(唐李白/)
　　　臺中寓直晨覽蕭侍御壁畫山水(唐羊士諤/)
　　　奉和李右相書壁畫山水(唐孫逖/)
　　　觀于舍人壁畫山水(唐王季友/)
　　　依韻和仲庶省壁畫山水(宋司馬光/)
　　　次韻吳仲庶省中畫壁(宋王安石/)
　　　依韻和原甫㕔壁許道寧山水(宋梅堯臣/)
　　　曹仁熙畫水壁(宋晁説之/)
　　　毘陵太平院壁間畫山水(宋林景清/)
　　　和元晦詠畫壁(宋張栻/)
　　　觀劉氏山館壁間所畫四時景物各有深趣因為
　　　　六言一絶復以其句為題作五言四詠(宋朱子/)
　　壁間古畫精絶未聞有賞音者(宋朱子/)
　　人日遊西山寺觀謝章壁畫山水(金趙秉文/)
　　張吏部宅山水壁歌(元范梈/)
　　友人壁間寒山圖(元范梈/)
　　題額森特穆爾開府宅壁畫山水歌(元趙孟頫/)
　　題畫壁(元貢性之/)
　　題壁間畫(明于謙/)
　　觀古壁畫山水歌(明牟嘉叙/)
　　壁間雜畫(明李延興/)
　　題金山壁間畫(明陳鈞/)
　　題濟寧公館壁間山水(明李裕/)
　　定州畫壁水(明王世貞/)
　　畫學董生畫山水屏風(宋蘇轍/)
　　畫枕屏(宋蘇轍/)
　　張秀才枕屏(宋陳造/)
　　山水屏(宋曽鞏/)
　　山水卧屏(宋黄庶/)
　　題戲水墨山水屏(宋楊萬里/)
　　新作紙屏隆師為作山水(宋程俱/)
　　自畫山水留春堂大屏題其上(宋晁補之/)
　　題嚴州王秀才山水枕屏(宋陸㳺/)
　　徐道士水墨屏(宋白玉蟾四首/)
　　山水屏圖詩(元朱德潤/)
　　牀屏山水圖歌(明髙啓/)
　　題畫屏(明陳煒/)
　　題山水障子(唐張祐/)
　　題王右丞山水障(唐張祐二首/)
　　劉相公中書江山畫障(唐岑參/)
　　題畫帳山水(唐皇甫冉/)
　　謝重緣舊山水障子(唐齊巳/)
　　硯水墨障子唐(李洞/)
　　觀山水障子(唐伍喬/)
　　　郭熙山水障子(宋劉克荘/)
　　　題俞景山畫山水障(明錢宰/)
　　　題山水障子(明張適/)
　　　畫障次韻(明俞暉/)
　　　畫山水障(明周用/)
　　　曹民部藏何太守山水障歌(明祝允明/)
　　　題陳道復谿山障子(明王寵/)
　　　題山水障(明李汛/)
　　　題山水畫障(明杭濟/)
　　　題董生春山障子(明王穉登/)
　
　
　
　
　
御定歴代題畫詩類卷二十二目錄
　欽定四庫全書
御定歴代題畫詩類卷二十二
　　山水類
　　　題朱審寺壁山水畫　　　　　(唐/)柳公權
　朱審偏能貎夕嵐洞邊深墨寫秋潭與君一顧西牆畫
　從此看山不向南
　　　同族弟金城尉叔卿燭照山水壁畫歌
　　　　　　　　　　　　　　　　(唐/)李　白
　髙堂粉壁圖蓬瀛燭前一見滄洲清洪波洶湧山崢嶸
　皎若丹丘隔海望赤城光中乍喜嵐氣滅謂逢山隂晴
　後雪迴溪碧流寂無喧又如秦人月下窺花源了然不
　覺清心魂秖将疊嶂鳴秋猿與君對此歡未歇放歌行
　吟逹明發却顧海客揚雲帆便欲因之向溟渤
　　　臺中寓直晨覽蕭侍御壁畫山水(唐/)羊士諤
　蟲思庭莎白露天微風吹竹曉淒然今來始悟朝囘客
　暗寫歸心向石泉
　　奉和李右相書壁畫山水　　　(唐/)孫　逖
廟堂多暇日山水契中情欲寫髙深趣還因繪藻成九
江臨户牖三峽繞檐楹花栁窮年發煙雲逐意生能令
萬里近不覺四時行氣染荀香馥光含樂鏡清詠歌齊
出處圖畫表沖盈自保千年遇何論八載榮(李公詩云/八載忝司)
(存/)
　　觀于舍人壁畫山水　　　　　(唐/)王季友
野人宿在人家少朝見此山謂山曉半壁仍棲嶺上雲
開簾欲放湖中鳥獨坐長松是阿誰再三招手起來遲
于公大笑向余説小弟丹青能爾為
　　依韻和仲庶省壁畫山水　　　(宋/)司馬光
畫工執筆巳心遊稍稍蘅皋引杜洲堆案煩文猶倦暑
滿軒新意忽驚秋天生賢者非無謂官遇明時未易休
正恐怒飛朝暮事丹青難得久淹留
　　次韻吳仲庶省中畫壁　　　　(宋/)王安石
畫史雖非顧虎頭還能滿壁畫滄洲九衢京洛風沙地
一片江湖草樹秋行數儵魚賓共樂臥看鷗鳥吏方休
知君定有扁舟意却為丹青肯少留
　　依韻和原甫㕔壁許道寧山水云是冨彦國作判
　　　官時畫　　　　　　　　　(宋/)梅堯臣
山情水思半軒間試問來居有厎閒唯有才髙方暇佚
無論歲月自能攀
　　曹仁熙畫水壁　　　　　　　(宋/)晁説之
夫子在川上悠然歎所逝見逝不見水身與水不二天
維及地軸去矣不可制日月徒勞勞出入丈尺地莫言
此身微九圍待經濟或指波濤觀姑在蹄涔内後人不
及門有口安足議妙得䝉荘周動與吕梁㑹肇公識前
波不共後波繫龎公橋柱流奔湍是誰事熟誇觀濤者
八月吳儂戲瞪目不敢瞬睫轉蛟鼉噬多謝曹仁熙筆
端落妙意欲採甓社珠於此觀粲翠
　　毘陵太平院壁間畫山水熟視之有飛動勢殆仙
　　　筆也因題　　　　　　　　(宋/)林景清
山風不動雲四寂萬頃波濤生素壁三峽夜怒揺星河
九溟晝沸卷霹靂誰将江海一筆吞華陽入硯𤣥波翻
靈鼇東轉坤軸動驚浪出沒蛟與黿毫端分寸千萬里
人心之險亦如此老僧閲世如閲畫面壁凝然悟𤣥理
嗟余老作汗漫游寒光飛動六月秋乃知瞿唐在平陸
安得竹葉吹成舟
　　和元晦詠畫壁　　　　　　　(宋/)張　栻
松杉夾路自清隂溪水有源誰復尋忽見畫圖開四壁
悠然端亦慰余心
　　觀劉氏山館壁間所畫四時景物各有深趣因為
　　　六言一絶復以其句為題作五言四詠
　　　　　　　　　　　　　　　(宋/)朱　子
絶壑雲浮冉冉層巒日隱重重釋子巖中晏坐行人雪
裏迷蹤
頭上山洩雲脚下雲迷樹不知春淺深但見雲來去
夕陽在西峰晩谷背南嶺煩鬱未渠央佇兹清夜景
清秋氣蕭瑟遥夜水崩奔自了巖中趣無人可共論
悲風號萬竅密雪變千林匹馬關山路誰知客子心
　　壁間古畫精絶未聞有賞音者　(宋/)朱　子
老木樛枝入太隂蒼崖寒水斷追尋千年粉壁塵埃厎
應識良工獨苦心
　　人日遊西山寺觀謝章壁畫山水(金/)趙秉文
蕭寺荒堂三五間謝章滿壁畫江山天涯霜雪少春意
一日攜酒開心顔飢禽穿窗啄官粟歲乆刓牆樵指秃
山僧送客不開門寒雲夜夜飛來宿
　　張吏部宅山水壁歌　　　　　(元/)范　梈
髙堂秉燭見翠微巖厓突兀當兩扉庭前繫馬霧露集
老木倒挂藤蘿衣問誰妙手能至此筆墨簡古世所稀
天官主人為我言翰林供奉精天機憶我尋山客南粤
地暖四時皆芳菲眼中得此了不易便覺宇宙揚清暉
旅人獨行歌采薇滄洲茅屋何年歸安得峰頭置雙鶴
相逐蓬萊頂上飛
　　友人壁間寒山圖　　　　　　(元/)范　梈
行盡天涯不見秋君家庭院冷颼颼太平欲選風霜吏
畫史當居第一流
　　題額森特穆爾開府宅壁畫山水歌
　　　　　　　　　　　　　　　(元/)趙孟頫
大山崒嵂摩青天小山平逺通雲煙商侯胸中有丘壑
信手落筆分清妍閬風𤣥圃元不逺燦爛金碧流潺湲
參差澗谷樓觀起縈紆石路朱橋連松風颼飀響虚閣
棋聲剥啄來羣仙漁歌樵唱渺何許輪巾羽扇清溪邊
髙情自有泉石趣凉意不受塵埃纒世間書畫亦豈少
誰能真賞如公賢華堂風日不到處絶勝繡幙空髙懸
舉觴酌酒為公壽眼明對此三千年
　　題畫壁　　　　　　　　　　(元/)貢性之
何處江山似此佳看君圖畫欲移家沙邊洲渚潮渾没
雲裏樓臺樹半遮叢桂漫歌招隱賦種桃誰識避秦花
晩風吹送歸舟急一片征颿帶落霞
　　題壁間畫　　　　　　　　　(明/)于　謙
看山如看畫聽水如聽琴水流碧溪轉山髙白雲深俯
仰天地間萬物本無心松風颯然來為我滌煩襟
　　觀古壁畫山水歌　　　　　　(明/)牟嘉叙
危樓百尺凌空起古壁丹青畫山水淨埽浮埃據榻觀
筆跡何人乃能爾想當盤礴時巧思妙入神胸中羅萬
象寫出皆天真迴峰疊嶂開嶙峋白波浩蕩渺無垠仙
人宫闕擁出碧雲裏宛如三山隔水無通津松間白鶴
呼不下却思整翮凌蒼旻超然風景異人世四時花木
相鮮新溪林冥密碧草合又如花源有路通秦人蒼茫
逺勢尤莫測渤澥崑崙看咫尺一葉漁舟歸未歸洞庭
秋淨湘煙碧野橋沙岸曲徑通髙樹下有長髥翁恍如
著我圖畫中手攜雲鑱倚青松萬籟不起千山空仰天
一笑看飛鴻
　　壁間雜畫　　　　　　　　　(明/)李延興
山中之人氣奕奕愛畫雲山與水石逺山近山恣一揮
頃刻生綃數千尺今代只數髙尚書妙處不減米家筆
後之善畫者為誰青山白雲久蕭瑟忽驚座上煙靄生
漠漠平林翠如織平生夢想不可到乃在君家雪色壁
花發窮林破曉紅水合長天蕩晴碧蘆邊㕍影落迴汀
沙上漁蓑曬斜日白髪蒼顔四老人棋罷松間坐爭席
筍皮笠子大如繖歸去不愁山雨濕爐經九轉鍊丹成
杖挂百錢沽酒喫眼看此景不可親况復憧憧事塵役
㑹須結屋山之阿更求好田水之側野人生理自有餘
耕歸牛角懸書帙茅檐夜火促寒機古甸秋風收晩栗
安車若便下丘樊為勸先生不可出
　　題金山壁間畫　　　　　　　(明/)陳　鈞
空翠忽入户飛來何處峰人家多傍樹僧寺不聞鐘流
水衝橋急閒雲出岫慵何當撫琴坐願學臥遊宗
　　題濟寧公館壁間山水(柬董憲/副國器)　(明/)李　裕
良工繪畫應擅名故向粉壁施丹青青巒碧嶂粲如綺
溪橋流水空泠泠煙樹蒼茫隱臺閣白晝寒風起巖壑
兩峰嵯峨插九霄飛瀑一簾半空落古松偃蹇石崔嵬
小舟蕩漾江水隈春雲如波埽不去野花含笑年年開
我本當時雲路客到處山川多閲歴逺觀恍若太華之
三峰氣勢崢嶸薄星日近觀又似東岱之天門懸崖雙
扇凌絶壁平生逸興獨超然靜坐對之紛慮釋美人髙
趣儻在兹乞歸同買謝公屐
　　定州畫壁水二堵妙絶天下望之若真水起伏瀠
　　　洄有浩溔萬頃之勢州志謂為吳道子畫非也
　　　寺成在道子後百餘年余歌以暢厥美仍為志
　　　解嘲　　　　　　　　　　(明/)王世貞
柏林寺中千株柏蟄月寒虯怒生翼誰為吸盡西江水
一吐阿蘭雙素壁永夜旋愁牛漢翻中堂陡見龍門闢
更疑滄海浴日初不斷瀟湘帶天色鴈王睥睨飢欲動
娑竭蜿蜒避無策驚毫欲捲阿耨枯醉瀋横拖鷲頭碧
怪無蘭槳為穿進縱有幷刀剪不得寒聲颯颯生清瀾
令我三日欲臥觀借問畫者誰畫筆勁似秋鷹摶無乃
孫知微定非楊契丹試披圖經讀謂是吳道子此寺此
壁天福始開元之人人已鬼只今何限丹青師好手吳
生那得之君不見唐朝葉道士攝魄為寫松陽碑
　　畫學董生畫山水屏風　　　　(宋/)蘇　轍
承平日事足鴻都無不有策牘試篆隸丹青寫飛走紛
然四方集狐兔萃林藪何人知有益長嘯呼鷹狗奔逃
走城邑驚顧念糊口素屏開白雲稱我茅檐陋濡毫願
揮灑峰巒映巖竇巨石連地軸飛布㵼天漏縈山一徑
通過水微橋構山家煙火然逺寺晨鐘叩僧從何方來
行速午齋後有客呼渡船隔水惟病叟听然發一笑此
處定真否人生初偶然與此誰夭壽厄窮妄自憐一醉
輒日冨客至亦茫然邀我沽斗酒
　　畫枕屏　　　　　　　　　　(宋/)蘇　轍
繩牀竹簟曲屏風野水遥山霧雨濛長有灘頭釣魚叟
伴人閒臥寂寥中
　　張秀才枕屏　　　　　　　　(宋/)陳　造
寒風慘澹森木古羣鴉無人自翔舞重山積水幾里所
稍見孤舟渺煙雨意吞洞庭卓天姥短屏數幅渠能許
何時去作湖山主還喚詩翁未著語
　　山水屏　　　　　　　　　　(宋/)曽　鞏
吳縑落寒機舒巻光亂目秋刀剪新屏尺寸隨折曲搜
羅得珍匠徙倚思先屬經營頃刻内千里在一幅定眎
乃漸通紀(一作/悉)數難迫促山亂若無窮負抱頗重復髙
稜最當中桀大勢尤獨囘環衆峰接趨向若奔伏矜雄
跨九州爭險挂星宿深疑雪霜積暗覺煙霧觸泉源出
青冥漲潦兩厓束歴逺始紆徐派别輸衆谷輕舟漾其
間沿泝無緩速微尋得修逕側起破蒼麓逺到無限極
窮升犯雲族遊子定何之顧盼停馬足盤石長自閒空
源偶誰築塵氛見荒林物色存古俗粲粲弄幽花蒼蒼
䕃嘉木遺牛上巖巔驚麏出槎腹鮮明極萬状指似纔
一粟雖從人力為頗類隂怪續深堂得欹眠髙枕生逺
矚餘光耀衾幬清意凝幔褥愚訶世幸略慵臥嗜尤酷
因能助佳夢肯顧躋杲旭将相有時材溪巖真我欲儒
林恥未博俗穽思自贖婚嫁累茍輕耕釣吾巳卜圖屏
持自慰寤寐心思逐
　　山水臥屛　　　　　　　　　(宋/)黄　庶
林泉生長厭應難更寫方屛幾曲間仕宦東西苦無定
此心長似宿家山
　　題戲水墨山水屛　　　　　　(宋/)楊萬里
櫂郎大似半邊蠅摘蕙為船折草撐今夜不知何處泊
浪頭正與嶺頭平
　　新作紙屛隆師為作山水筆墨略到而逺意有餘
　　　戲題此句末句葢取所謂柴門鳥雀噪游子千
　　　里至也　　　　　　　　　(宋/)程　俱
急雨初收山吐雲清溪曲曲抱煙邨抛書午枕無人喚
歸夢真疑鵲噪門
　　自畫山水留春堂大屛題其上　(宋/)晁補之
胸中正可吞雲夢醆裏何妨對聖賢有意清秋(一作/扶笻)入
衡霍為君(一作/毛錐)無盡寫江天
　　題嚴州王秀才山水枕屛　　　(宋/)陸　游
我行天下路幾何三巴小益山最多翠崖青嶂髙嵯峨
紅棧如帶縈巖阿下有駭浪千盤渦一跌性命委蛟鼉
日馳三百一烏騾雪壓披氊泥滿鞾驛亭沃酒醉臉酡
長笛腰鼓雜巴歌大散關上方横戈豈料世變如翻波
東歸輕舟下江沱囘首歲月悲蹉跎壮君落筆寫岷嶓
意匠自到非身過偉哉千仞天相摩谷裏人家藏緑蘿
使我恍然越關河熟視粉墨頻摩挲
　　徐道士水墨屛(四首/)　　　　　(宋/)白玉蟾
鴈側風前字煙凝雨後情不知誰氏子持釣立江城
人逺看來短山遥淡欲無水邊漁舍密天際客帆孤
亂山草斜出危岡竹倒懸人家春樹裏山色夕陽邊
霜月沈青嶂汀鷗臥白沙曉風刪竹葉秋霧補山丫
　　山水屛圖詩　　　　　　　　(元/)朱德潤
丈夫無竒才雖顯不足名髙山乏秀麗兀立培塿形况
乃畫圖間兩奪造化精中堂素壁本虚靜誰令揮灑研
丹青女媧五色不補天神功鞭石來蒼旻驅山奔海入
紈素扶輿之氣靑熒熒赤城霞彩千峰明洞庭湘浦雲
英英風帆晝捲瀟湘雨黄葦堆灘插漁罟獨木荘前野
水流夕陽川上敧橋渡大峰倚天接天門又如特立太
華尊羣山趨俯不敢動山前星辰手可捫我欲託身山
上巔丹梯百尺何由緣畫興欲來别有趣顛毫醉墨飄
如仙仙成却服九還丹兩腋清風飛上天
　　牀屛山水圖歌　　　　　　　(明/)髙　啓
畫師知余愛青山久墮塵網無由還故将列岫寫屏嶂
使我臥起於其間從此長如宿清境枕上分明見峰嶺
爐煙曉入帳中飛擁被驚和白雲冷丹崖碧樹層層開
江雨逺逐孤帆來就中樓閣是何處髣髴神女巫陽臺
楚山修竹瀟湘水似有淸猿忽啼起江南千里夢遊歸
半牀落月髙堂裏
　　題畫屏　　　　　　　　　　(明/)陳　煒
雪漫江天萬木中一間茅屋覆詩翁何人醉醒梅花月
蹋遍寒山路幾重
　　題山水障子　　　　　　　　(唐/)張　祐
一見秋山色方憐畫手稀波濤連壁動雲物下簷飛嶺
樹冬猶發江帆暮不歸端然是漁叟相向日依依
　　題王右丞山水障(二首/)　　　　(唐/)張　祐
精華在肇端咫尺匠心難日月中堂見江湖滿座看夜
凝嵐氣濕秋浸碧光寒料得昔人意平生詩思殘
右丞今已沒遺畫世間稀咫尺江湖盡尋常鴻鴈飛山
光全在掌雲氣欲生衣以此常為玩平生滄海機
　　劉相公中書江山畫障　　　　(唐/)岑　參
相府徵墨妙揮毫天地窮始知丹青筆能奪造化功瀟
湘在簾間廬壑横座中忽疑鳳凰池暗與江海通粉白
湖上雲黛青天際峰晝日恒見月孤帆如有風巖花不
飛落澗草無春冬擔錫香爐緇釣魚笠澤翁如何平津
意尚想塵外蹤冨貴心獨輕山林興彌濃喧幽趣頗異
出處事不同請君為蒼生未可追赤松
　　題畫帳山水　　　　　　　　(唐/)皇甫冉
桂水饒楓杉荆南足煙雨猶疑黛色中復是雒陽岨
　　謝重緣舊山水障子　　　　　(唐/)齊　已
敢望重縁飾微茫洞壑春坐看終未是歸臥始應真已
覺中心朽猶憐四面新不因公子鑒零落幾成塵
　　硯水墨障子　　　　　　　　(唐/)李　洞
若非神助筆硯水恐藏龍研盡一寸墨埽成千仞峰壁
根堆亂石牀罅種枯松岳麓穿因鼠湘江綻為蛬挂衣
嵐氣濕夢枕浪頭舂只為少顔色時人著意慵
　　觀山水障子　　　　　　　　(唐/)伍　喬
功績精妍世少倫圖時應倍用心神不知草木承何異
但見江山長帶春雲勢似離巖厎石浪花如動岸邊蘋
更疑獨泛漁舟者便是其中舊隱人
　　郭熙山水障子　　　　　　　(宋/)劉克荘
髙為峰嵩下濤江極目森秀涵滄浪始知著色未造極
一似醜女施鉛黄驚泉駭石聚幽怪巨楠穹柏蟠老蒼
鹿門寺華子岡是邪非邪逺莫詳疑聞鐘聲起晻靄似
有帆影來微茫陌窮渡絶雪滿坂驢鞍釣笠分毫芒炎
曦亭午試展玩坐覺煙雨生縑緗古來絶藝必名士俗
史辟易安敢當大年脂粉米老狂先朝僅數燕侍郎吾
聞汾陽子貴購父畫一筆不許他人藏矮屏短軸已可
寶况此四幅垂華堂嗚呼主人謹䕶守神雷鬼電或取
将
　　題俞景山畫山水障　　　　　(明/)錢　宰
老夫索居江上樓廿年不出懷舊㳺扣門下樓出迎客
但見絶壑風颼颼岱宗日觀山上頭日出未出蒼煙浮
嵩髙插天太華碧峨睂青城翠欲流匡廬老泉挂白石
蒼梧水落湘江秋懸崖倚天萬山立翔鸞舞鳳蟠蒼虯
幽岑逺樹互出沒白雲不散松風收松根老樵列四五
招我共入青林幽平生遊歴走不遍千里萬里窮遐搜
如何一日墮我前空翠雜沓來雙眸舉頭問客何因入
此境迺是手持圖畫來滄洲俞君作畫時雅有山林癖
朝登望秦山萬壑千巖盡横臆暮上香爐峰海色秋清
上遥碧歸來放筆作董元筆厎丹青浩無跡海桑一别
三干年山月江風耿相憶仰觀巖上泉俯看松下石故
人不見空畫圖十幅雲煙捲還客
　　題山水障子(為蕭溪/耕者賦)　　　　　(明/)張　適
蕭溪先生樂山者結屋臨溪頗幽雅開軒見水不見山
却向圖中看揮灑髙齋素壁懸清風彷彿坐我林崖下
羣峰奔馳勢如馬緑樹人家面平野層閣忽從天際來
飛泉逺自峰頭瀉半山雲氣千峰白滿谷霞生萬巖赭
野橋日落行人稀幽徑花開知者寡蕭溪閒居晝多暇
坐對此圖看不捨平生况復能食力春作鉏犂躬自把
短簔朝耕隴上雲長檠夜落書邊炧有時歸來面盟鷗
鯨吸春醅知幾斚登髙或著謝傅屐帶酒何妨逺公社
臨池每解學來禽對客猶知論裹鮓醉中邀我賦長篇
老我才疎不堪寫
　　畫障次韻　　　　　　　　　(明/)俞　暉
老人自是逃名者白髪蕭然緑薜衫盡日江亭誰作伴
相看沙鳥與風㠶
　　畫山水障　　　　　　　　　(明/)周　用
屋下得萬里黯澹費神力自君眼光逺豈復在丹墨長
風落微波孤月中夜直赤縣復可置何得愛四壁此路
逹京華江湖猶旅食我有懷中書為附南飛翼
　　曹民部藏何太守山水障歌　　(明/)祝允明
蒼煙横晩江江樹不可辨逺山虢國睂近山鬒不變誰
将元氣夜半翻凌亂少陵好東絹幽人絶流一葦航應
恨可人不相見千邨萬落路不通恐有閉門忘世翁孔
明漸老安石臥誰為蒼生起臥龍須臾雲樹開蒼茫始
識九疑分瀟湘良工出自何水部妙思已落陳思王陳
思王今葛謝䄂中翛翛有造化蕭齋晏坐對圖畫時發
雲霖潤天下
　　題陳道復谿山障子　　　　　(明/)王　寵
天台秀出鴈蕩峰削壁飛泉如白龍跳珠散落四時雨
偃葢反走千尋松隂崖複洞絶地脈明湖玉鏡開天容
山深或聞虎兕鬬日落但有漁樵逢陳郎不減阮嗣宗
雲霓蜷曲蟠其胸黄公壚頭枕麯卧蹶起埽出金芙蓉
髙山流水有深意却思荷蕢還山農
　　題山水障　　　　　　　　　(明/)李　汛
王孫妙思奪化工儘收丘壑藏心胸醉來傾倒玉壺墨
灑向鵞溪作秋色濕雲初起山翠新囘風不斷波粼粼
石梁煙外轉蕭瑟薜蘿掩映幽人宅逍遥二老晩風餘
沿溪散歩飄輕裾翩然與鶴立松下髣髴當年避秦者
人間舊路杳無蹤雲深不遣漁郎通君不見秦家鹿走
楚蛇斷滄海桑田幾興歎惟有仙源歲月賖碧桃未落
秦時花
　　題山水畫障　　　　　　　　(明/)杭　濟
斷岸横舟山日隂人家散居楓樹林江煙萬里破孤暝
江波倒影天沈沈短渚長沙渺無極木葉吟風動蕭瑟
　驚鳬歴亂飛盡空坐見遥岑送秋碧
　　　題董生春山障子(贈朱/金吾)　　　　(明/)王穉登
　董生留我子雲亭畫盡春山酒未醒贈與侯家金屋裏
　美人筵上鬭睂青
　
　
　
　
　
　
　
　
　
　
　
御定歴代題畫詩類巻二十二
　欽定四庫全書
御定歴代題畫詩類巻二十三目録
　　山水類
　　　崔駙馬宅詠畫山水扇(唐梁鍠/)
　　　題郭熙山水扇(宋黄庭堅/)
　　　題惠崇畫扇(宋黄庭堅/)
　　　題宗室大年畫扇(宋晁補之二首/)
　　　次韻送畫山水扇與張次應(宋晁説之/)
　　　晁無咎畫山水扇(宋陳師道/)
　　　酬劉巨載舍人見贈所畫山水扇(宋僧道潛/)
　　　扇圗(金許古/)
　　　題山水扇(元劉因二首/)
　　　題山水便面(元程鉅夫/)
　　　聶空山畫扇(元虞集/)
　　　題趙千里山水扇面歌(元楊載/)
　　　畫扇(元張憲/)
　　題扇上畫(元陳深/)
　　題畫扇(元貢性之四首/)
　　趙千里便面上寫山次伯雨韻(元鄭元祐/)
　　題宋髙宗畫扇頭(元鄭東/)
　　趙千里扇上寫山用鄭山人韻題(元倪瓚/)
　　題松雪扇畫(元唐肅/)
　　題山水扇面(元張天英/)
　　題堵炳所畫扇面山水(明劉崧/)
　　扇上畫(明楊基二首/)
　　題畫扇面(明王恭/)
　　山水便面(明管訥/)
　　題扇(明陳絅二首/)
　　題扇(明王逹/)
　　扇面小景(明郭厪/)
　　山水便面(明李勗/)
　　次韻題便面小景(明謝鐸/)
　　題沈恒吉畫扇(明陳寛/)
　　項進士便面(明王弼/)
　　為人題便面(明葉元玉/)
　　扇畫(明許相卿/)
　　為茂通題畫扇(明陳璽/)
　　題畫扇(明王景彰/)
　　鄭大有山水扇(明羅泰/)
　　扇景(明俞暉/)
　　題畫扇(明李承芳/)
　　題畫扇(明李日華十七首/)
　　與沈翠水論繪事因題所畫便面(明李日華/)
　　題墨山圗扇(明僧明秀/)
　　題小景(宋杜本/)
　　題湖曲小景(元袁桷/)
　　溪居山水小景(元張翥二首/)
　　題應中父所藏陳仲美山水小景(元楊載/)
　　山水小景(元郯韶二首/)
　　雲山小景(元黄鎮成/)
　　為所性姪題小景(元歐陽𤣥三首/)
　　題山水小景雜畫(元傅若金四首/)
　　題畫小景(元王翰/)
　　小景(明韓宜可/)
　　題小景圖(明林鴻/)
　　小景(明呉子莊/)
　　為楊學士勉仁題小景(明金幼孜/)
　　題畫小景(明童軒二首/)
　　題小景(明丘濬三首/)
　　小景(明劉泰三首/)
　　題小景(明陳煒/)
　　題小景(明程敏政/)
　　題小景雜畫(明程敏政二首/)
　　題小景(明沈周/)
　　　谿亭小景(明沈周/)
　　　畫景(明屠僑/)
　　　小景(明廖道南/)
　　　題小景(明陳璽二首/)
　　　重題自畫小景(明居節/)
　　　題畫小景(明李汛三首/)
　　　題畫中小景(明樊昌/)
　　　小景雜咏(明蕭顯三首/)
　　　題小景(明吕淵/)
　　　題雲深處小景(明陳琛/)
　　　題畫小景(明僧澄印三首/)
　
　
　
　
御定歴代題畫詩類巻二十三目録
　欽定四庫全書
御定歴代題畫詩類巻二十三
　　山水類
　　　崔駙馬宅詠畫山水扇　　　　(唐/)梁　鍠
　畫扇岀秦樓誰家贈列侯小含吳剡縣輕帶楚揚州揜
　作山雲暮揺成隴樹秋坐來傳與客漢水又迴流
　　　題郭熈山水扇　　　　　　　(宋/)黄庭堅
　郭熙雖老眼猶明便面江山取意成一段風煙且千里
　解和明月逐人行
　　　題惠崇畫扇　　　　　　　　(宋/)黄庭堅
　惠崇筆下開江面萬里晴波向落暉梅影横斜人不見
　鴛鴦相對浴紅衣
　　　題宗室大年畫扇(二首/)　　　　(宋/)晁補之
　柳動燕初來波生鴈将去惟有小崧髙蒼蒼自如故
　王孫藴奇意紈素澹雲煙借與王摩詰含毫思邈然
　　　次韻送畫山水扇與張次應(代馮宋/元禮)晁説之
五日十日豈為工萬壑千巖自絶蹤在握已能霄漢上
更須羣玉占前峰
　　晁無咎畫山水扇　　　　　　(宋/)陳師道
前生阮始平今代王摩詰偃屈葢代氣萬里入方尺朽
老詩作妙險絶天與力君不見杜陵老翁語湘娥増悲
真宰泣
　　酬劉巨載舍人見贈所畫山水扇(宋/)僧道潛
冰紈玉粉淨無塵墨妙扶疎更絶倫試問揮毫厎人物
不言從可識天真
　　扇圖　　　　　　　　　　　(金/)許　古
雲壓溪堂小雪春融融和氣浥輕塵山禽共作梅花夢
物性由來嬾是真
　　題山水扇(二首/)　　　　　　　(元/)劉　因
山近雨難暗樓髙秋易寒慿誰暮雲表添我倚闌干
二山環合一水中有老木參天不著幽人草閣誰收無
限雲煙
　　題山水便面　　　　　　　　(元/)程鉅夫
煙水冥迷山逺近髙山臨水更清寒畫樓迥倚風前搆
商舶遥從海嶠還雲起亂峰生巧思鳥飛殘照入遐觀
生綃盈尺無窮意誰識經營慘淡間
　　聶空山畫扇　　　　　　　　(元/)虞　集
客來山雨鳴磵客去山翁醉眠花外晴雲靄靄竹邊秋
月娟娟
　　題趙千里山水扇面歌　　　　(元/)楊　載
公子丹青藝絶倫喜畫江山上紈扇祇令好事購千金
四幅相連成一巻春流漠漠如江湖飛煙著樹相有無
嵐光注射翻長虚白玉盤浸青珊瑚追隨流俗轉蕭疎
對此便欲山林居旗亭花發酒須沽舟行為致雙提壺
抱琴之子來相須醉歸不省何人扶旁有飛泉出巖隙
掣電飛霜相盪激蛟龍不愛鯢桓食但見垂綸古盤石
人生萬事無根柢出處行藏須早計一丘一壑儻如斯
便可束書從此逝君不見鄭子真躬耕谷口垂千春毫
芒世利能沒身汝胡齷齪為庸人
　　畫扇　　　　　　　　　　　(元/)張　憲
渴龍飲清江江水皆倒立風雨滿山來石楠半身濕
　　題扇上畫　　　　　　　　　(元/)陳　深
古木排山立幽牕傍水開直疑林處士獨櫂小舟囘
　　題畫扇(四首/)　　　　　　　　(元/)貢性之
三間兩間茅屋五里十里松聲如此山中景色何時共
我同行
萬事從敎計拙千金難買身閒船尾都敎載酒船頭飽
看青山
鴨觜灘連溪尾羊腸路轉山腰雲氣晴晴雨雨泉聲暮
暮朝朝
緑樹灣頭釣艇青山凹裏人家前度劉郎去也莫敎流
出桃花
　　趙千里便面上寫山次伯雨韻　(元/)鄭元祐
宋諸王孫妙盤礴萬里江山歸一握巻藏袖中舒在我
清風徐來縠衣薄文采於今淪落餘雕闌玉砌淒煙蕪
寶玉不隨黄土化門上空啼頭白烏
　　題宋髙宗畫扇頭(自題云萬木雲深/隱千山雨未開)
　　　　　　　　　　　　　　　(元/)鄭　東
多時海上日光催猶道千山雨未開總為浮雲能障斷
龍沙不見翠華囘
　　趙千里扇上寫山用鄭山人韻題(元/)倪　瓚
誰見解衣作盤礴巻懷雲煙歸掌握春雨冥冥江水波
竹間日暮衣裳薄零落王孫翰墨餘越王臺殿久荒蕪
要知人好畫亦好愛比當年屋上烏
　　題松雪扇畫　　　　　　　　(元/)唐　肅
層巒拂空青縣瀑注銀漢參差觀閣聳薈蔚林木絢漁
歌浦外聞人影溪中見陟險思攀蘿紀行憶書翰塵逺
地無喧景多情益戀方戀鳳鸞吟勿貽猿鶴怨
　　題山水扇面　　　　　　　　(元/)張天英
一握方諸鏡裏天分明鴈蕩石城連仙人不患蓬壺小
便駐鸞笙五百年
　　題堵炳所畫扇面山水(為李鴻/漸賦)　(明/)劉　崧
紫崖碧嶂連雲樹白石青莎並江路采樵客去洞門深
出郭人歸煙水暮兩崖之間髙且虚有亭翼然誰所居
山花當戸可載酒芳草滿庭宜讀書
　　扇上畫(二首/)　　　　　　　　(明/)楊　基
雨歇見青山菰蒲第幾灣鷗來又飛去只有釣舟閒
江逺愛山低沙虚覺樹危靜中誰共賞橋上立多時
　　題畫扇面　　　　　　　　(明/)王　恭
山空水雲淨月出洲渚白寒葦梳幽風孤篷逗秋色垂
綸久忘魚擊汰非干澤終愧坐磻溪皓首釣人國
　　山水便面　　　　　　　　　(明/)管　訥
宣和便面何從得畫史當時屬有才紫翠峰巒天上落
青紅樓閣樹頭開羣賢似向蘭亭㑹一老疑從栗里來
安得從容隨杖履輕舟日繫水雲隈
　　題扇(二首/)　　　　　　　　　(明/)陳　絅
五湖煙水緑生波一葉扁舟鼓枻歌遥想故園戎馬後
千章喬木已無多
秋風吹上老漁船蓴菜鱸魚味自便對此雲山無限好
不須圖畫入凌煙
　　題扇　　　　　　　　　　　(明/)王　逹
葉暗前朝雨花飛昨夜風空山人不見春在緑隂中
　　扇面小景　　　　　　　　　(明/)郭　厪
孤琴引興青山墅山月蒼蒼鳥聲曙髙風一段不可攀
從憶陶潛賦歸去
　　山水便面　　　　　　　　　(明/)李　朂
峰巒迢遞水微茫葭菼連天鴈噭霜髣髴湘南舊行路
短篷秋色近斜陽
　　次韻題便面小景　　　　　　(明/)謝　鐸
空山收網雨收簑忽聽中流款乃歌莫是晩來風色好
片帆歸去已無多
　　題沈恒吉畫扇　　　　　　　(明/)陳　寛
紅樹丹山領去舟蘋花香老不勝秋滄江風月誰人管
且向前汀問白鷗
　　項進士便面　　　　　　　　(明/)王　弼
天光低碧暮寒浮峰色紆青晩入樓長憶清秋過上竺
歸來明月滿湖頭
　　為人題便面　　　　　　　　(明/)葉元玉
杖藜信歩過橋東幾片飛花隔栁紅指㸃前頭更清致
遥山一抹淡煙中
　　扇畫　　　　　　　　　　　(明/)許相卿
逺路歸來已白頭豐厓猶似舊時秋長藤短褐行吟處
不道山翁是故侯
　　為茂通題畫扇　　　　　　　(明/)陳　璽
亂木蕭蕭楓葉酣扁舟閒釣五溪南屋頭嶺瘦杉如㦸
長嘯一聲煙水藍
　　題畫扇　　　　　　　　　　(明/)王景彰
二儀開混沌一氣藴精靈石乳通龍井天風老鶴汀江
山自吳楚寰宇際滄溟便欲抛塵俗尋真向草亭
　　鄭大有山水扇　　　　　　　(明/)羅　泰
憶昔移舟上建溪亂山晴翠望中迷一聲長嘯天風冷
百六灘頭月欲低
　　扇景　　　　　　　　　　　(明/)俞　暉
數㸃白鷗逺近明蓼花汀沒釣臺横得魚未愜歸舟趣
坐看桐江月漸生
　　題畫扇　　　　　　　　　　(明/)李承芳
巖石雲封道士家滿谿青桂落寒花山童停帚那能埽
也愛殘香醉露華
　　畫扇　　　　　　　　　　　(明/)李日華
春江初汎蒲萄緑鷺自翻飛鷗自浴煙消月落早潮平
山影沈沈壓漁屋笑拈此景付詩翁曽向嚴灘五番宿
　　題畫扇　　　　　　　　　　(明/)李日華
逺巒醖雨候近塢饒雲蹤偃仰氣候變開斂隨羣峰渚
煙接縹緲山姿弄舂容拂石此靜坐聊以蠲心胸
　　題畫扇頭米山　　　　　　　(明/)李日華
沙鳥去已盡江流寒更清雲横日落處一片楚峰晴
　　題扇(三首/)　　　　　　　　　(明/)李日華
山中無一事石上坐秋水水靜雲影空我心正如許
古木千章落䕃平湖一片無埃山中誰共六月白鷗朝
暮飛來
木落皋亭悵望空山樵隱隱隔芙蓉汀煙野靄秋來淨
正見當年黄鶴峰
　　題畫扇　　　　　　　　　　(明/)李日華
黛色巃嵸樹影齊石臺瑩滑淨無泥橋横斷岸猿兼渡
寺隔重雲鳥亂啼漠漠濕衣松下雨潺潺到耳竹邊溪
人間六月消何處萬壑清風葛嶺西
　　題贈馮雲将畫扇　　　　　　(明/)李日華
一片蘼蕪鳥去雙樹中髙閣俯澄江夢囘不信秋期近
水影蘋香正入牕
　　題畫扇(與陸/伯承)　　　　　　　　(明/)李日華
雨後溪聲吼似雷髙樓倚醉想銜杯斷橋秋色無多逺
只隔蘼蕪緑幾堆
　　題畫扇　　　　　　　　　　(明/)李日華
竹光浮硯春雲活花氣薰衣午夢輕寫得米家江上意
蘼蕪細雨正含情
　　畫沈明允扇　　　　　　　　(明/)李日華
秋林薄處見山巔霜樾煙柯指顧便小作沙㘭容野艇
空明留與白鷗天
　　為馮權奇畫扇　　　　　　　(明/)李日華
髙閣崔嵬翠靄重千巖樹色隱簾櫳魚驚澗影新秋月
猿落松梢半夜風瓦枕石牀詩夢澹神輿尻馬意游通
山中莫漫輕相識除却真仙即此翁
　　畫扇(與蕭/歴室)　　　　　　　　　(明/)李日華
蘋香沙鳥共山影釣絲牽何處堪攤飯江南鏡裏天
　　題畫扇(與丘/伯畏)　　　　　　　　(明/)李日華
葛蔓縈牽竹粉殘一籬花影掩松闗摩挲睡眼無些事
自寫江南秀絶山
　　畫沈白生扇(倣郭河陽/晴原晩照)　　　　(明/)李日華
複嶺紆迴處人家煙樹重徑微樵子到溪靜鹿麋逢歲
節占芳草晨昏聽逺鐘不須尋谷口已遣白雲封
　　題畫扇(□松/雨)　　　　　　　　(明/)李日華
沙樹葉葉雨溪橋面面峰道人行履處只信一枝笻
　　畫吳赤含扇　　　　　　　　(明/)李日華
野橋新雨足夏木轉多隂欲就迎凉處時為散髪吟月
來湖空闊風入樹蕭森一倍添幽賞溪山稱此心
　　與沈翠水論繪事因題所畫便面(明/)李日華
煙沙漠漠夕陽餘野樹酣霜水溜渠何處秋光閒入夢
琵琶亭子對匡廬
　　題墨山圖扇　　　　　　　　(明/)僧明秀
逺嶼孤煙起林亭落日虚青山半江影竹裏照殘書
　　題小景　　　　　　　　　　(宋/)杜　本
秋雲滿地夕陽微黄葉蕭蕭鴈正飛最是江南好天氣
村醪初熟蟹螯肥
　　題湖曲小景(穆陵御/題詩句)　　　　　(元/)袁　桷
流水無言寂寂落花有意毿毿往事空餘華屋倚闌愁
絶江南
　　溪居山水小景(二首/)　　　　　(元/)張　翥
想像溪居好時來放釣船滄洲茅屋路春水白鷗天林
壑無多地煙霞自一川厎須論咫尺到此已茫然
何處野人村微茫澗谷分林多太古樹山有四時雲鳥
跡還成道猿啼或作羣秋風茅屋破誰賦隱思君
　　題應中父所藏陳仲美山水小景(元/)楊　載
層巒疊嶂倚晴空松檜相連秀色同下有幽人茆屋在
浩歌宜屬紫芝翁
　　山水小景(二首/)　　　　　　　(元/)郯　韶
西風木落曉猨驚一水東流日夜聲兩岸青山看不盡
扁舟又過楚王城
扁舟晩泊洞庭西江草江花岸岸齊却過白龍祠下去
兩邉楓樹鷓鴣啼
　　雲山小景　　　　　　　　　(元/)黄鎮成
飛瀑潺潺瀉碧岑野橋分路入雲深三椽草屋長松下
應有先生抱膝吟
　　為所性姪題小景(三首/)　　　　(元/)歐陽𤣥
林廬澹疎煙歸帆泊沙渚披圖得空闊總是經行處
寒屋茆簷古疎煙野樹春遥遥濟川者應是此中人
浦口歸帆落沙頭行客囘林間酒旗出快著一篙來
　　題山水小景雜畫(四首/)　　　　(元/)傅若金
空村斷行跡深雪連昏暮慘淡既平岡坡陀復盈路時
聞一樹折猶見羣鳥去中有映書人柴扉對何處
江白雲稍歸山青樹如沐輕舟漁石渚獨騎經林麓野
氣昏已明泉聲斷猶續坐憶汎湘時村西見茅屋
雲歸山欲暝月出泉相映石影生夜寒松聲起僧定遥
疑露下立或發風中詠幽境何闃寥長廊罷鐘磬
盤盤蒼山根泉石如素練含風靜復響觸石驚相濺竹
迥秋氣來松凉夏隂轉山翁閱妙理獨立無人見
　　題畫小景　　　　　　　　　(元/)王　翰
萬籟秋聲近雙峰宿靄收江涵林影碎野接曙光浮蘿
薜連書幌鶯花避釣舟由來揚子宅寂莫閉丹丘
　　小景　　　　　　　　　　　(明/)韓宜可
春色來何處桃花路欲迷為言垂釣者中有武陵溪
　　題小景圖　　　　　　　　　(明/)林　鴻
林木疎疎小徑分石泉嵐氣絶塵氛抱琴野客歸何處
閒却松牕半榻雲
　　小景　　　　　　　　　　　(明/)吳子荘
杖藜日日看芝山山下浮雲共往還昨夜小溪新水漲
釣船流到寺前灣
　　為楊學士勉仁題小景　　　　(明/)金幼孜
積隂生巨壑飛翠落崔嵬古木雲蘿暗蒼厓雪瀑開幽
人揮麈坐穉子抱琴來想有登臨興看圖日幾迴
　　題畫小景(二首/)　　　　　　　(明/)童　軒
山色青於染茅堂背郭成隂隂喬木裏疑有讀書聲
家住清溪口門掩清溪樹溪上多白雲幽人自來去
　　題小景　　　　　　　　　　(明/)丘　濬
石橋流水碧潺湲千樹桃花萬疊山漫道仙家有靈藥
看來終不似人間
　　小景(二首/)　　　　　　　　　(明/)丘　濬
獨坐空山萬慮忘時從林隙見天光白雲滿地紅塵少
覺得閒中意味長
行過山邊又水邊眼中非樹即寒泉囊琴漫遣樵青抱
流水髙山不在絃
　　小景(三首/)　　　　　　　　　(明/)劉　泰
隔岸峰巒過雨新桃花水暖碧潾潾誰家艇子閒來往
只載春光不載人
緑樹隂隂覆野亭緑波漾漾沒沙汀短藜記得尋幽處
一路鶯聲酒半醒
雲溪一帶淨無沙門對青山是我家兩日不來亭子上
東風開過紫藤花
　　題小景　　　　　　　　　　(明/)陳　煒
深沉門巷隔煙霞路出重關一徑斜江上小舟如載酒
定應來訪子雲家
　　題小景畫　　　　　　　　　(明/)程敏政
青山佳處絶纖埃草緑裙腰一徑開不是煙霞有深癖
水邊林下肯同來
　　題小景雜畫(二首/)　　　　　　(明/)程敏政
緑樹蕭然䕃草亭酒船安坐蓼花汀分明一夜溪頭雨
洗出春山數㸃青
小亭斜枕石溪濆長夏空山草木薰風雨忽來歸去晩
櫓聲揺碎一川雲
　　題小景　　　　　　　　　　(明/)沈　周
江山入吾興隨筆散清華峰影分斜日波容映落霞無
橋通市迹有樹隱人家此地如堪買分畦擬種𤓰
　　谿亭小景　　　　　　　　　(明/)沈　周
幽亭臨水稱冥棲蓼渚沙坪咫尺迷山雨乍來茅溜細
谿雲欲墮竹梢低檐頭故壘雌雄燕籬脚秋蟲子母雞
此段風光小韋杜可能無我一青藜
　　畫景　　　　　　　　　　　(明/)屠　僑
白石橋西緑竹林青松亭外白雲岑何人閒睡三萬日
鳬鴨碧波江水深
　　小景　　　　　　　　　　　(明/)廖道南
髙樓斜倚石城傍逺浦歸帆帶夕陽遥望小橋來使節
雙龍劒氣燭星光
　　小景　　　　　　　　　　　(明/)陳　璽
詩思濃於酒山容碧似苔美人清不寐撐出小舟來
　　題小景　　　　　　　　　　(明/)陳　璽
細雨著苔黏屐齒白雲飛樹挂山頭扁舟直放武陵去
滿地秋聲人倚樓
　　重題自畫小景　　　　　　　(明/)居　節
㸃染青山四十年寸縑不改舊風煙散人漫竊江湖號
未買松江一釣船
　　題畫小景(二首/)　　　　　　　(明/)李　汛
半山殘照明秋水一徑清風吹落花林杪雞聲煙外艇
不成邨落兩三家
寒飄雪色餘千嶂凍合溪流接兩涯何處行人迷去路
山亭恰好見梅花
　　題小景　　　　　　　　　　(明/)李　汛
何人結屋倚松根一片凉雲午乍屯我欲相期來避暑
薰風時聽翠濤翻
　　題畫中小景　　　　　　　　(明/)樊　昌
扶桑日出光曈曚千門萬户開春風祥雲帶雨從龍去
朝朝暮暮飛天東瀛洲弱水知何處髙人只在蓬山住
山中遊人歸未歸江上扁舟自來去
　　小景雜咏(二首/)　　　　　　　(明/)蕭　顯
木脱青山下亭開翠水涯孤舟蕩雙槳何處訪相知
碧樹俯清流髙人愛獨坐讀罷發長吟不知斜日墮
　　　題小景　　　　　　　　　　(明/)吕　淵
　緑樹橋頭路轉迴水光山色映樓臺扁舟蕩入荷花裏
　知是遊人避雨來
　　　題雲深處小景　　　　　　　(明/)陳　琛
　是處山深雲更深憑誰説與總無心全因俗客都迷路
　時為蒼生欲作霖靜映方塘惟數畝髙臨絶壁亦千尋
　優游更逐南溪水流向人間覓賞音
　　　題畫小景(三首/)　　　　　　　(明/)僧澄印
　流雲覆春山輕寒凍欲坼何處蹋青來歸時月華白
　煙樹春雲緑江天落日紅不知何處醉歸向月明中
　風雨孤舟夜微茫草樹春茅簷驚犬吠定是渡江人
　
　
　
　
御定歴代題畫詩類巻二十三
　欽定四庫全書
御定歴代題畫詩類巻二十四目録
　　山水類
　　　題詩約畫軸(宋陳與義/)
　　　題畫(宋陳與義/)
　　　題謝艮齋畫笥(宋王炎四首/)
　　　戲題畫巻(宋程俱二首/)
　　　題畫巻(宋范成大五首/)
　　　題畫(宋葉盛/)
　　　記畫(宋方岳/)
　　　題畫(元蕭國寳/)
　　　種筆亭題畫(元高克恭/)
　　　題畫(元傅若金/)
　　　題畫(元吳鎮九首/)
　　　題畫(元黄公望/)
　　　題畫(元薩都拉二首/)
　　題畫圗(元陳旅二首/)
　　題畫(元貢師泰/)
　　題拙作小圗(元朱徳潤/)
　　題畫圗(元杜本/)
　　題畫(元李祁九首/)
　　題畫(元陳髙/)
　　題畫(元張憲二首/)
　　題畫(元郯韶/)
　　題畫(元貢性之十一首/)
　　題畫(元倪瓉七首/)
　　次韻題畫(元華幼武/)
　　題畫(元丁鶴年二首/)
　　題畫雜詩(元馬臻十一首/)
　　題畫巻(元馬臻四首/)
　　題畫(元唐肅十九首/)
　　題畫(元陳植/)
　　題畫(元鄭允端/)
　
　
　
　
　
　
　
　
　
　
　
　
　
　
御定歴代題畫詩類卷二十四目錄
　欽定四庫全書
御定歴代題畫詩類巻二十四
　　山水類
　　　題詩約畫軸　　　　　　　　(宋/)陳與義
　日落川更闊煙生山欲浮舟中有閒地載我得同遊
　　　題畫　　　　　　　　　　　(宋/)陳與義
　分明樓閣是龍門亦有溪流曲抱邨萬里家山無路入
　十年心事與誰論
　　　題謝艮齋畫笥(四首/)　　　　　(宋/)王　炎
　團蒲曲几自支頥領略江山入坐隅若使右丞知此畫
　定當閣筆輞川圖
　萬㸃青山一曲溪門闌疑是辟塵犀筆端更有詩中畫
　細細冥搜為品題
　熟視天機日日新無邊物色盡横陳從敎巧手立摹寫
　粉墨何能更逼真
　玉軸錦囊無此景何年天巧出丹青艮齋收得供詩眼
勝看鸞臺十二屏
　　戲題畫卷(二首/)　　　　　　　(宋/)程　俱
五載京塵白鬢鬚丹青遐想寄衡巫如今埽迹長林下
却對真山看畫圖
胸中雲夢本無窮合是人間老畫工常恨無因繼三絶
倩人拈筆冩胸中
　　題畫巻(五首/)　　　　　　　　(宋/)范大成
鑿落秋江水石明髙楓老柳兩灘横君看疊巘雲容變
又有中宵雨意生
攲傾棧路繞山明隔隴人家犬吠聲無限白雲堆去路
不知誰識許宣平
春隂十日溪頭暗夜半西風雨脚收但覺奔霆吼空谷
遥知萬壑正爭流
暑雲潑墨送驚雷坐見前山驟雨來今夜一凉千萬里
更無焦巻與塵埃
秋晩黄蘆斷岸江南野水連天日色微明魚網鴈行飛
入蒼煙
　　題畫　　　　　　　　　　　(宋/)葉　盛
緑樹青山漾碧流畫中風景似揚州隔江明滅漁人火
出岸髙低估客舟去燕來鴻千古事閒花野草一春愁
不知誰在紅塵外獨向蕃釐觀裏游
　　記畫　　　　　　　　　　　(宋/)方　岳
閒雲古木山藏寺野渡孤舟水落磯秋色無人空黯澹
竹門未掩待僧歸
　　題畫　　　　　　　　　　　(元/)蕭國寶
半山蒼靄鏁招提托宿僧寮路更迷惟有曉鐘遮不斷
數聲吹落小橋西
　　種筆亭題畫　　　　　　　　(元/)髙克恭
積雨暗林屋晩峰晴露巔扁舟入蘋渚浮動一谿煙
　　題畫　　　　　　　　　　　(元/)傅若金
迢遞雲山隔逺溪微茫煙水帶長隄秋來木葉多揺落
日暮寒鴉不肯棲
　　題畫(九首/)　　　　　　　　　(元/)吳　鎮
草堂仍著薜蘿遮地僻林深有幾家莫道春風吹不到
門前依舊鳥銜花
紅蘭杜若滿汀邊煙際平林似輞川安得寛閒如此地
看山坐老夕陽船
巖壑春深萬緑齊隔林黄鳥盡情啼山翁不記燈前語
為約紅樓試品題
灌木蒼藤護草堂流泉汩汩遶漁梁書聲遥送斜陽裏
誰道空山白晝長
清霜揺落滿林秋漠漠寒雲天際流山徑無人擁黄葉
野塘有客漾輕舟
萬木凋殘衆嶺寒誅茅棲息易為安朝來猶有尋幽者
不畏﨑嶇磴百盤
千仞顛厓勢欲傾飛流濺眼雪花明長風卷入層雲去
都作天台暮雨聲
雨歇重林煙樹濕風來虚閣晩牕凉幽人倚遍闌干久
始識山中興味長
憶昔相逢武水頭行行送上木蘭舟遥憐落日清溪上
野色風聲幾許愁
　　題畫　　　　　　　　　　(元/)黄公望
茂林石磴小亭邊遥望雲山隔澹煙却憶舊遊何處似
翠蛟亭下看流泉
　　題畫　　　　　　　　　　(元/)薩都拉
樹色濃堪掬癡嵐撲雨秋道人巖下住屋角挂奔流
　　題畫　　　　　　　　　　　(元/)薩都拉
緑樹隂藏野寺白雲影落溪船遮却青山一半只疑僧
舍茶煙
　　題畫圖(二首/)　　　　　　　　(元/)陳　旅
青紅樓觀護煙霞湖曲髙亭竹逕斜日出炎埃生九野
松陰水石養苔花
雨餘空翠轉霏霏杜若洲邊小艇歸久為故人臨野閣
江雲日暮濕秋衣
　　題畫　　　　　　　　　　　(元/)貢師泰
樓閣參差煙水邨凉風槲葉下紛紛何人理釣秋江上
驚起新來白鴈羣
　　題拙作小圖　　　　　　　　(元/)朱德潤
碧山髙隂涔老樹立突兀嵐光凝曉候隱見蒼林密空
谷有佳人胡寧欲行役
　　題畫圖　　　　　　　　　　(元/)杜　本
樹林蓊蔚水灣環知是江南何處山數載幽并倦行役
按圖欲借屋三間
　　題畫　　　　　　　　　　　(元/)李　祁
石磴嶔﨑滿徑蹤樓前塵土日憧憧人言别有幽棲處
知隔雲山第幾重
　　題畫(二首/)　　　　　　　　　(元/)李　祁
浩浩滄波天四圍秋風一鶴夜來歸祗應夢裏聞長笛
知是當時舊羽衣
町畦髙下水漫漫白首辛勤學種田便擬明朝結長網
與君同住浙江邊
　　題畫(四首/)　　　　　　　　　(元/)李　祁
山路晩蕭蕭山家何寂寥歸人便杖屨安穩度危橋
列岫連蒼靄寒流漱石根灣河有茅屋無路覓松門
人家住孤嶼來往盡通橋欲見前山色寒雲晩未銷
朝見江水清暮見江水渾網罟日日多思之誰與論
　　題畫(二首/)　　　　　　　　　(元/)李　祁
池塘四五尺來水籬落兩三般様花過客不須頻問姓
讀書聲處是吾家
望水尋山二里餘竹林斜徑地仙居風光何處堪消興
大學中庸兩卷書
　　題畫　　　　　　　　　　　(元/)陳　髙
華葢羣峰鴈蕩南斜陽雨過碧於藍秋風八月凉堪倚
拄杖穿雲看石楠
　　題畫　　　　　　　　　　　(元/)張　憲
晴川渺渺停春水怪石峨峨插亂山最愛夕陽煙樹裏
千株古木伴僧閒
　　題畫　　　　　　　　　　　(元/)張　憲
逺岫層層何處矮房簇簇誰家煙樹夕陽歸鳥清溪古
渡横槎
　　題畫　　　　　　　　　　　(元/)郯　韶
重岡細草覆坡陀風引松花落澗阿草屋雨餘雲氣濕
開門不厭好山多
　　題畫　　　　　　　　　　　(元/)貢性之
衆峰涵夕隂岸水澹秋色逶迤見古道蕭條少行客雖
無桃花源亦與塵世隔縱有扁舟來重尋恐難得
　　題畫　　　　　　　　　　　(元/)貢性之
城中車馬多如雲林下相逢無一人城中甲第十萬户
林下草堂空四鄰胡為奔走上城市歸來兩袖飛黄塵
髙堂素壁忽見畫使我頓覺清心神何時此地一相就
坐席甘與漁樵分借君清澗濯雙足借君松枝懸角巾
更須長揖謝軒冕相期歲晩終吾身
　　題畫　　　　　　　　　　　(元/)貢性之
樓倚溪頭水溪環竹外山扁舟垂釣者相對白鷗閒
　　題畫　　　　　　　　　　　(元/)貢性之
白沙翠竹溪邊路緑樹青山郭外邨釣艇直隨流水出
僧鐘遥隔暝煙聞謾誇李愿居盤谷絶勝龎公隱鹿門
如此故鄉歸未得看君圖畫一消魂
　　題畫　　　　　　　　　　　(元/)貢性之
琳館依珠樹青山走游龍水流疑動石雲低不礙鐘將
尋采芝侣於此謝塵蹤
　　題畫(四首/)　　　　　　　　　(元/)貢性之
風來水面緑生波雲淨山頭翠擁螺白鳥驚飛背人去
一聲何處采菱歌
山接天台路萬重仙家樓閣杳難通不知昨夜溪頭雨
流出桃花幾許紅
此生無夢到京華到處谿山即是家昨夜石橋新過雨
錯敎劉阮認桃花
擾擾黄塵沒馬鞍幾人消得此中閒緑隂清晝深如水
飽看溪南雨後山
　　題畫　　　　　　　　　　　(元/)貢性之
牕户碧玲瓏看山面面通樹涵雲外雨涼度水邊風瀹
茗嗔童嬾揮毫對客雄笑談如著我也入畫圖中
　　題畫　　　　　　　　　　　(元/)貢性之
月明風靜夜如何船向三江七澤過涼影滿篷成獨坐
半聽楚調半呉歌
　　題畫　　　　　　　　　　　(元/)倪　瓚
橘牕春夜雨潺潺剪燭裁詩畫碧山迸水定侵林下路
蕙花委砌石苔斑夢來艇子清江闊坐聽橈聲暗相撥
未必漁翁似我閒棹歌不待鳴鳩聒
　　題畫　　　　　　　　　　　(元/)倪　瓚
甫里林居靜江湖逺浸山漁舟衝雨出巢鶴帶雲還漉
酒松肪滑敷茵楮雪閒春風一來過似泊武陵灣
　　題畫(三首/)　　　　　　　　　(元/)倪　瓚
樓閣參差霞綺開峰巒重複水縈迴赤欄橋外垂楊下
歩月吹笙向此來
長江秋色渺無邉鴻鴈來時水拍天七十二灣明月夜
荻花楓葉覆漁船
青山矗矗水舒舒相見郊原霽雨初絶似三髙亭上望
人家依約樹扶疎
　　題畫(二首/)　　　　　　　　　(元/)倪　瓚
罨畫溪頭喚渡銅官山下尋僧水榭汀橋曲曲風林雲
磴層層
舟泊溪流曲曲鳥啼煙樹重重獨思白鶴遺址好居五
老雲峰
　　次韻題畫　　　　　　　　　(元/)華幼武
海石涵秋水風篁生晩凉孤篷初歇雨和月度瀟湘
　　題畫　　　　　　　　　　　(元/)丁鶴年
荒荒野日低漠漠江雲冷喬林延暮光澄波浴秋影髙
人千載懷乾坤一漁艇
　　題畫　　　　　　　　　　　(元/)丁鶴年
江樹青紅江草黄好山不斷楚天長雲中樓觀無人住
只有秋聲送夕陽
　　題畫雜詩(十一首/)　　　　　　(元/)馬　臻
輕紅淺碧斕斑濕複水重山共春色憑誰喚起鄭廣文
白髪相看話胸臆
山吐白雲雲吐山屋木淡静天機閒洪荒古意畫圗在
安得著我茅三間
四山莽蒼迷行路曉寒壓折槎枒樹竹屋柴門晝不開
疑是袁安讀書處
岸水依痕釣艇閒炊煙幾處出蘆灣西牕正是斜陽好
一帶泥金抹逺山
江上白雲連岸起路邊山杏出籬開片帆知傍誰家宿
春色還從萬里來
山水蒼寒起煙霧客船繫在沙邉樹却如昔日壮遊時
揚子江頭卸帆處
月華如水天如空蒼煙逺樹涵秋容筆頭墨盡意不盡
參錯雲山三四重
數㸃寒鴉水遶邨幾家茅屋掩柴門白頭溪叟歸來晚
自把漁舟繫柳根
輕雲漠漠天影空江邨雨過生微風似嫌野外春淡薄
故㸃桃花深淺紅
春隂淡蕩歸帆急疊嶂層巒凝空碧知是夜來風雨深
邨外野橋低二尺
生平每厭囂塵喧羨爾扁舟獨垂釣森森衆木水風凉
應有新蟬慰斜照
　　題畫巻(四首/)　　　　　　　　(元/)馬　臻
翠疊洪濛色雲凝淡沲春髙寒不可到應有採芝人
風雨撼不動亭亭萬物表憶得定囘時霜鐘數聲曉
拳石蹲蒼煙疎篁依寒碧仙人筆有神山鬼為辟易
古色呈凝素幽人自造𤣥水窮雲起處不語看青天
　　題畫(十首/)　　　　　　　　　(元/)唐　肅
桑落洲邊憶繫船江波江樹夢相牽匡廬七十二峰碧
雲氣時時不露全
野叟溪郎語笑聞松邊略彴水邊門萬山靑靑一逕白
髣髴正是桃花源
潮落潮生春度秋離離煙樹不知愁片帆輕似沙頭鷺
飛過滄江第幾洲
溪風吹冷芰荷衣一葉船頭坐未歸貪讀陶朱養魚訣
不知流過緑苔磯
射的峰尖鶴唳秋若邪溪水帶花流朝南暮北風常在
送却樵舟送客舟
蒲稗陰濃桑柘疎分明畫出輞川漁林泉也愛能詩者
不是王維不敢居
新晴何處覓新詩雲白山青段段奇三日雨添溪水響
獨於橋上立多時
重重樓閣出林下下視黄塵十丈深獨羨詩人行到處
萬山雲氣一囊琴
春城浪飲欲忘還興在青林白石間一片閒雲飛盡處
天教雲出隔江山
山裏白雲如白衣樓臺樹木總依稀小舟傍在溪頭石
知有采苓人未歸
　　題畫(九首/)　　　　　　　　　(元/)唐　肅
煙舫一翁垂釣霜橋兩客攜琴千重萬重山色十里五
里松陰
芙蓉峰頭雲氣桃花源裏人家好著青鞵布韤來尋石
髓胡麻
東崦樹連西崦北溪水漲南溪不管白雲流出只愁樵
徑都迷
杉桂陰中樓閣煙波淺處汀洲試過竹橋茅屋未分石
茗甆甌
縠水染成鴨緑髻峰堆起螺青散子魚跳荇穴把竿人
唱蕪汀
十峰九峰鬟髻千樹萬樹笙鐘憶上雲梯石觀俯見青
　天白龍
　樹色不隨雲白山光似接天青但見長鑱小艇何妨田
　舍漁汀
　百重樹濕飛瀑千朶峰盤翠霞落日吟翁驢背輕煙漁
　市人家
　突兀半山樓觀依稀逺澗行人松雨晝翻漁網竹風秋
　滿吟巾
　　　題畫　　　　　　　　　　　(元/)陳　植
　風裏征帆驢上人前程路逺又斜曛不知有客紅塵表
　閒看青山起白雲
　　　題畫　　　　　　　　　　　(元/)鄭　氏(名允/端)
　誰貌江南景風煙萬里寛金銀開佛寺紫翠出林巒逺
　客馳行役幽人賦考槃蒼茫無限意撫巻為盤桓
　
　
御定歴代題畫詩類巻二十四
　欽定四庫全書
御定歴代題畫詩類巻二十五目録
　　山水類
　　　題畫(明朱同/)
　　　題雜畫(明高啓十二首/)
　　　為外舅周隠君題雜畫(明髙啓二首/)
　　　題畫(明張羽五首/)
　　　題畫(明徐賁二首/)
　　　題畫(明王行二首/)
　　　題畫(明周砥/)
　　　題畫巻(明張適/)
　　　題畫(明管訥/)
　　　題畫(明杜環/)
　　　題畫(明凌雲翰/)
　　　題畫(明李延興/)
　　　題畫(明錢子義/)
　　題畫(明潘子安/)
　　題畫(明史謹/)
　　題畫(明方孝孺/)
　　題畫(明姚廣孝/)
　　題畫(明楊榮/)
　　題畫(明胡儼/)
　　題畫(明李孝謙/)
　　題畫(明錢復亨/)
　　題畫(明朱純/)
　　題畫(明陳延齡二首/)
　　題畫(明徐有貞二首/)
　　題畫(明姜洪/)
　　題畫(明陳憲章二首/)
　　題畫(明倪敬/)
　　小畫(明王越/)
　　題畫(明張寧/)
　　題畫(明丘濬/)
　　題畫(明劉溥/)
　　題畫(明姚綬/)
　　題畫(明張泰/)
　　題畫(明姚綸/)
　　題畫(明桑悦/)
　　題畫(明莊㫤/)
　　題畫(明張弼三首/)
　　題畫(明賀欽/)
　　題畫(明樊阜/)
　　小畫(明屠勲/)
　　題畫(明周瑛四首/)
　　題畫(明吳寛十首/)
　　題畫(明林俊/)
　　題畫(明陳烓/)
　　題畫(明邵寳/)
　　為甯菴題畫(明邵寳/)
　　畫圖景(明蔡清/)
　　題畫作(明鮑楠/)
　　題畫(明蒋冕/)
　　題畫(明沈周十一首/)
　　題畫(明雷鯉九首/)
　　雜題畫景(明祝允明三首/)
　　題畫(明許天錫二首/)
　　題畫(明唐寅十四首/)
　　題畫(明俞泰/)
　　題畫(明孟洋/)
　　題畫(明陸深/)
　
　
　
御定厯代題畫詩類卷二十五目錄
　欽定四庫全書
御定歴代題畫詩類巻二十五
　　山水類
　　　題畫　　　　　　　　　　　(明/)朱　同
　紫陌紅塵没馬頭人來人去幾時休誰家有酒身無事
　長對青山不下樓
　　　題雜畫(十二首/)　　　　　　　(明/)髙　啓
　空山萬株木靄靄秋多晦屋在白雲中人歸白雲外
　欲尋江寺僧渡口孤帆發落日浦風生不畏春潮闊
　叢蒲亂石間水急魚難罩欲去向殘陽看山一停棹
　風急楚江波佳人罷采荷離舟孤宿處淚少夜猿多
　孤柳影婆娑路入秋溪暮誰家擊榜來應待歸人渡
　驢影夕陽催空山不見梅愁腸如客路一日幾縈迴
　夕陽數峰逺靄靄江南思煙外有鐘聲山僧獨歸寺
　橋邊緑水斜春樹隔雲霞隠處誰云淺千峰只一家
　日出溪霧黄風迴不成雨何處趁墟人侏􁃞並沙語
逺岫浹煙光斜陽在釣航衆漁歸已盡獨自過寒塘
柳葉散空塘菊花明廢苑日暮問垞南舟行何近逺
山禽欲定棲竹風苦難靜殘雪墮驚梢翛翛一牕冷
　　為外舅周隠君題雜畫(二首/)　　(明/)高　啓
斜陽傍釣船秋色滿江夭髣髴吾家近沙邨落雁邊
山深嵐氣寒高齋掩牕坐林間蹋葉聲知有樵人過
　　題畫(五首/)　　　　　　　　　(明/)張　羽
嵐深山影寒樵響不知處緑樹早鶯啼千峰一家住
孤村翳餘景凉飇灑空谷斜日淡煙蕪坐看千里緑
種菊人未還天香滿林樾孤邨雲氣深微雨灑初歇
凍樹僵挺挺湖山雲飛冷却有推篷人茶香夢初醒
看山却勝看畫聴泉何殊聴琴賸得雲林雅趣且憑泉
石清吟
　　題畫　　　　　　　　　　　(明/)徐　賁
嶼鳥鳴孤影汀蘋淡素香曉来江上樹葉葉是新霜
　　題畫　　　　　　　　　　　(明/)徐　賁
樵林夜鳴楓葉僧扉寒掩蘆煙夢裏秋山十二不知何
處雲邊
　　題畫(二首/)　　　　　　　　　(明/)王　行
濃翠幕晴巒春山古寺閒鳥啼花落處曾共扣禪關
晚岫含殘日寒波蕩逺空層䦨人獨倚秋思渺無窮
　　題畫　　　　　　　　　　　(明/)周　砥
水闊天低欲盡頭柳花如雪暗歸舟平生解識滄洲趣
何處飛来雙白鷗
　　題畫巻　　　　　　　　　　(明/)張　適
青山歴歴樹重重寺在雲深第幾峰比屋人家西崦下
夕陽長聴講時鐘
　　題畫　　　　　　　　　　　(明/)管　訥
柴門春盡動鷗波樹色山光雨後多老去無官長自在
醉眠江閣聴漁歌
　　題畫　　　　　　　　　　　(明/)杜　環
每愛江山趣停杯看畫頻千峰青不斷萬里碧無垠雲
樹參差晚鷗波浩蕩春扁舟何處客飄泊正愁人
　　題畫　　　　　　　　　　　(明/)凌雲翰
山雨忽聞霽溪流繞茅屋時有濯纓人雲端看飛瀑
　　題畫　　　　　　　　　　　(明/)李延興
山翠浮空初過雨山麓晴雲散芳渚霧合長林生曉寒
人家更在林深處澗泉六月翻松根石洞千年隠仙侣
有誰共奕橘中来無人問路桃源去白煙遮盡青林花
野簌嫩香應可茹清幽不減山之陰只欠蘭亭列觴俎
誰乎寫此怪而奇莽莽雲山入毫楮細看猶有遺恨處
胡不著我山之墅我生本是丘壑姿誤落京塵幾寒暑
小時畊牧峴山陽閒從野人學種樹門前魚浦啼竹禽
屋上鶴巢走松䑕獨行採藥日暮歸纔得芝术一斗許
縱令服食不得仙何若長年蓺禾黍小邨秋晚雞正肥
大甕春浮酒新煮老翁醉舞兒子歌笑語諠譁忘賔主
此樂不見十許年兵火煌煌照南楚思歸見畫萬感生
悵望風颿横浦溆時清即好謝官歸全家移向山中住
　　題畫　　　　　　　　　　　(明/)錢子義
夕陽淡淡柳絲絲逺浦長天欲暝時腸斷楚山春雨後
鷓鴣啼向女郎祠
　　題畫　　　　　　　　　　　(明/)潘子安
岷峨雪消春水急瀟湘雨餘雲樹濕迢迢翠嶼孤鶴迴
湛湛珠宫老蛟泣征帆數㸃風濤中出没不計天西東
鄉關杳渺在何處矯首遙送雙飛鴻
　　題畫　　　　　　　　　　　(明/)史　謹
數株煙柳緑毿毿兩岸青山起暮嵐多少天涯未歸客
却從畫裏看江南
　　題畫　　　　　　　　　　　(明/)方孝孺
得意支郎畫分明是米家亂雲浮雜樹逺渡卧枯槎白
屋孤舟迥丹崖一徑斜何時共漁叟洞口訪桃花
　　題畫　　　　　　　　　　　(明/)姚廣孝
小小板橋斜路深深茆屋人家竹塢夕陰似雨桃源春
暖多花
　　題畫　　　　　　　　　　　(明/)楊　榮
誰家老屋枕溪濆十里青山半是雲此處更無塵跡到
秖應啼鳥隔花聞
　　題畫　　　　　　　　　　　(明/)胡　儼
遙看瀑布落寒青野服烏巾自在行好似匡廬讀書處
滿林紅葉夜猿聲
　　題畫　　　　　　　　　　　(明/)李孝謙
青天際逺水落日明遙岑奮袖拂蒼石憩此長松陰凉
飇灑露頂正可絃吾琴古調詎自祕坐惜無知音美人
隔秋水望望煙波深何當一相晤曠焉諧素心
　　題畫　　　　　　　　　　　(明/)錢復亨
嫋嫋凉風斷復連青山深處藕花邊誰家樓外停歌舞
又上西湖十景船
　　題畫　　　　　　　　　　　(明/)朱　純
閒隨白雲遊靜對白雲語只恐出山来白雲竟無主
　　題畫(二首/)　　　　　　　　　(明/)陳延齡
洞庭微雨曉生波一櫂雲山客裏過緑遍蘼蕪歸未得
東風閒唱竹枝歌
楊花如雪正殘春新水茫茫浸緑蘋桃葉桃根何處是
東風愁殺渡江人
　　題畫(二首/)　　　　　　　　　(明/)徐有貞
山下雲連山上溪西水接溪東舟渡白鷗飛處人行緑
樹陰中
山路只通樵客江邨半是漁家秋水磯邊落雁夕陽影
裏飛鴉
　　題畫　　　　　　　　　　　(明/)姜　洪
碧山高處雨初晴風動懸蘿雜鳥聲簾幕畫垂茅屋静
幽人何處斸黄精
　　題畫　　　　　　　　　　　(明/)陳憲章
茅簷秋颭酒旗風舟入蒹葭月半籠醉睡不知家逺近
醒来依舊五湖東
　　題畫　　　　　　　　　　　(明/)陳憲章
赤壁磯頭天欲曙縞衣和夢掠舟西欲尋故處何由見
長恨今人畫亦非
　　題畫　　　　　　　　　　　(明/)倪　敬
溪雲靄靄樹團團溪上幽亭六月寒日暮看山人已去
水禽飛上石闌干
　　小畫　　　　　　　　　　　(明/)王　越
滿屋閒雲一徑苔眼前無處著塵埃隔溪小犬驚休吠
應是漁翁送酒来
　　題畫　　　　　　　　　　　(明/)張　寧
天空水闊饒風露秋入溪山無盡處紅葉低垂隔浦霜
白鷗飛落無人渡蕩漾空明一釣舟煙蓑雨笠下中流
心情物色知多少手展青編還自收
　　題畫(為蕭考/功作)　　　　　　　　(明/)丘　濬
愛此春山秀微雲淡悠悠蒼松俯深澗翠篠媚清流結
屋者誰子獨占雲山幽抱琴循側逕引領仍歸舟歸舟
天際来何時經丹丘丹丘多羽人為問相見否
　　題畫　　　　　　　　　　　(明/)劉　溥
荻花吹雪江風冷江上微雲淡山影誰将水墨染生綃
一片江南晚秋景人家住近紅葉邨紅葉照水如春源
問津有客逺相訪童子候迎先埽門隔岸分明皆橘樹
看来應是横塘路水禽格格蹋波飛沙雁悠悠入雲去
我別江南今十年客窓見畫心茫然明年凖擬買歸棹
漫遊重賦江南篇
　　題畫　　　　　　　　　　　(明/)姚　綬
煙光漾風青入樓立馬囘望湖山頭遊絲飄颻幾千丈
不繫白日增人愁春愁大半行樂少渡口桃花鏡中老
勸君盡醉如杜陵莫待春歸怨啼鳥
　　題畫　　　　　　　　　　　(明/)張　泰
石牀幽許山靈護書閣晴當峭壁開白日髙林清嘯罷
海雲飛過翠屏来
　　題畫　　　　　　　　　　　(明/)姚　綸
風景蒼茫地人家逺近煙雲低長礙樹江闊欲浮天白
日消碁局青山落釣船平生蕭㪚意對此轉堪憐
　　題畫　　　　　　　　　　　(明/)桑　悦
浮雲出没吞遙岑小亭日日閒秋陰美人如玉不可見
松子自落空山深
　　題畫　　　　　　　　　　　(明/)荘　㫤
浮雲籠晚照野樹亦輕陰莫道無人迹春山也自深
　　題畫　　　　　　　　　　　(明/)張　弼
大山如龍欲飛去小山盤盤如虎踞近山晴霧兩三峯
逺水微茫不知數劉君家住山之陬蒼藤古木凉陰稠
歩月頻穿花裏逕看雲別起水邊樓隔林松吟含清響
古色莓苔和雨長案頭六籍時巻舒沙上羣鷗日来往
近年得志上天衢皇華四牡常馳驅道逢江陰何太守
為寫江南山水圖朝囘挂向碧牕曉滿幅煙嵐静悄悄
坐中都似舊遊踪只欠清音一啼鳥
　　題畫(二首/)　　　　　　　　　(明/)張　弼
江上新凉霽色開緑雲深樹見樓臺老漁未肯抛簑笠
還恐輕雷送雨来
雲杉如薺屋如蚶詰曲溪流瀉碧潭獨立小橋吟不盡
插天晴翠太湖南
　　題畫　　　　　　　　　　　(明/)賀　欽
雲湧青山動橋横碧澗斜幽人無俗事拄杖去看花
　　題畫　　　　　　　　　　　(明/)樊　阜
嘉樹團團石逕分數聲啼鳥緑陰聞橋西有客躭詩癖
買徧青山種白雲
　　小畫　　　　　　　　　　　(明/)屠　勲
浦雲煙樹路盤紆白首青山興不孤我亦有亭歸未得
東風吹雨長蘼蕪
　　題畫(四首/)　　　　　　　　　(明/)周　瑛
開軒望長野迢迢芳草緑持竿彼何人冒雨驅黄犢
雲影蒼樹凉雨候黄梅過明月入西軒照見幽人卧
秋水池塘深落葉亭臺晚柴門閉西日山人猶未返
風髙海水立雪厚山岡折小院無人来梅花自娟潔
　　題雜畫(四首/)　　　　　　　　(明/)吳　寛
䇿杖何所適高歌度林丘青山餘興在三歩更囘頭
昔觀水邨圖長愛趙松雪咫尺真宛然人家倚丘垤
雪湖清可游欲往乏艇子誰築臨湖亭寒波動窓几
水雲同渺然細嶺空翠色憶在太湖東弁山恨相隔
　　題畫　　　　　　　　　　　(明/)吳　寛
水長鵞肫蕩口花飛鶯脰湖邊吳歌唱徹歸去日暮青
山滿船
　　題畫　　　　　　　　　　　(明/)吳　寛
誰持畫障索我歌見畫如向江南過扁舟坐我順流去
兩岸不斷山嵯峨山中老樹青婆娑雲深難辨枝與柯
渺然一片漾微白千頃平湖生逺波想當若人作此畫
墨汁如雨流滂沱夕陽落盡板橋上何彼行客偏么麽
我生固有山水癖猶道畫圖傳来訛昨朝騎馬出城去
看山直到燕山阿千巖萬壑青不了較之江南山更多
長溪淺渚舟如梭亦著漁翁披緑簑青鞵布襪不曾辦
馬背未必愁坡陀若非塵鞅縛人住山水佳處須行窩
題詩自笑徒吟哦佳哉此圖如我何煙江疊嶂寫長句
我亦年来嫌老坡
　　題畫(四首/)　　　　　　　　　(明/)吳　寛
雲閣青山出松崖翠瀑流悠悠三歩外為爾一囘頭
漁舟凍不移况有樵斧響占斷梅花灣甘為五湖長
深塢閟清暉誰知有佳寺惜哉挂帆人只愛江風利
清湍帶平岡誰使入毫素老樹四五株結茅恨遲暮
　　題畫　　　　　　　　　　　(明/)林　俊
獨屋芝草香衡門落松子輕舟泛芙蓉明月在秋水
　　題畫　　　　　　　　　　　(明/)陳　烓
老樹懸崖葉半秋草亭三面枕寒流釣船歸去斜陽盡
惟有青山對白鷗
　　題畫　　　　　　　　　　　(明/)邵　寳
近山如城人可住逺山如屏帶煙霧天際孤舟何處来
雲中指㸃津頭澍客至桃源花正春囘首空嗟相見暮
蒼壁丹崖幾萬尋飛鳥迴旋不知路路逢樵者問山名
山深只為無名故中有青蓮今古青時向幽人一披露
馮生學畫舉業餘胷中塵土先埽除清秋此幅展向我
請我毛筆縱横書南沙風韻杜陵老隨物賦形吾不如
　　為甯菴題畫　　　　　　　　(明/)邵　寳
修竹滿舍傍長松當道周青山生白雲隠隠屋上頭出
門見溪水有橋復有舟天風作前驅時引幽人遊琴尊
侑高談興盡不強留静遊羲皇夢閒聴堯民謳命筆書
暄凉山林有春秋獨樂得深味豈嘗抱先憂莫問此何
人吾當意中求
　　畫圖景　　　　　　　　　　(明/)蔡　清
崇山巍巍矗天起根盤不知幾千里萬木羣然山之巔
大者明堂棟堪擬逺山其勢浸微茫雙峰直豎青雲裏
丈人結廬擅山光閒来携杖何徜徉翹然矯首青雲外
意欲乗風至帝旁
　　題畫作　　　　　　　　　　(明/)鮑　楠
茒齋半食蒼巖腹老樹如蛟瞷寒緑出門買得東吳船
載酒歸来江上眠剗却横洲一千尺長将醉眼傲江天
　　題畫　　　　　　　　　　　(明/)蒋　冕
溪山無處不春風逺近樓臺紫翠中遊客自来還自去
落花偏襯馬蹄紅
　　題畫(三首/)　　　　　　　　　(明/)沈　周
緑陰如水逼人清深葉黃鸝坐久鳴一箇樹根非八座
白頭箕踞有誰爭
清暑茂林風日好兩翁談屑落高寒白雲故故没行徑
要絶世人来此山
山逕蕭蕭落木疎小橋流水限林廬秋風黄葉少人迹
雞犬不聞惟讀書
　　題畫(六首/)　　　　　　　　　(明/)沈　周
愛是垂楊嫩緑齊放舟晴日弄春溪滄浪自唱無人和
飛過水禽能一啼
碧水丹山映杖藜夕陽猶在小橋西微吟不道驚溪鳥
飛入亂雲深處啼
臨水人家竹樹中只因孤嶼水船通當門細荇牽微浪
繞屋藤花落軟風
水次人家似瀼西參差竹樹路俱迷溪翁兀兀不出戸
日午飯香雞正啼
獨坐樹根無一事清風滿袖作微吟夕陽好在秋水外
日閣逺山還未沉
草房仍著薜蘿遮地抝林深獨一家只道東風吹不到
門前依舊見梅花
　　題畫　　　　　　　　　　　(明/)沈　周
層層交亂雲歴歴映羣樹雲山互相依青白媚朝暮下
有土著者静居氣鬱聚修松蔭髙宇細草被紆路幽深
與世違時復通枝屨鳴禽值客来語歇客還去天機發
所樂漠然非人故
　　題畫巻　　　　　　　　　　(明/)沈　周
吳之為國水所涵有山平衍無巉巖我家多水少山處
悵望翠微心所貪時能借墨補不足數紙連絡長畨粘
峰巒重複間溪溆雜樹列布多楓柟或開大壑浸山足
其樹半為浮雲含僧廬隠映逺木杪平圮道谷出水南
東邨西落互親友耕田鑿井同丁男便須芒履與藤杖
聴泉採藥我亦堪陽岡亭館誰擇勝雅許酒㑹并棋談
嘗聞巴蜀天下險未可一往尋鳬蠶子長之興浩不淺
感此老鬢霜鬖鬖聊因此圖畫所見卧遊日日已自甘
　　題畫(九首/)　　　　　　　　　(明/)雷　鯉
幽人讀書處茅屋倚江開雲抱長流去山銜好日来
一櫂滄江上煙流帶浦沙小桃通細磵別浦入荷花
萬壑千巖飛雪小橋斷岸平溪覔句獨騎瘦蹇尋僧逺
過招提
野渡忽横漁艇長隄直到人家閉戸悄無人事開窓自
誦南華
細路小橋人獨往落花流水燕飛忙松陰帀地沾衣濕
空翠滿身風露香
鳥外風煙古寺迴半帆倒挂夕陽来江天物色無人管
處處野棠花自開
古塘秋曉浄煙沙籬落西風菊自花滿目紅塵無著處
半簾殘日隔溪斜
竹杖芒鞵一徑深小橋晴漲瀉松陰隔江亭子是何處
紅葉白雲秋滿林
滄江碧浪飛紅葉峭壁孤舟倚斷雲一舸圖書兩知已
海天秋思屬平分
　　雜題畫景(三首/)　　　　　　　(明/)祝允明
江曲柴門日自闗夕陽舟檝斷萍間寒流逺近長如玉
流過漁磯便不閒
栁風欺水細生鱗山色浮空澹抹銀緫道江南風景好
從来都讓罱泥人
花滿百花潭北荘無人同出碧雞坊因風竹葉浮巾翠
落地松花上屐香
　　題畫　　　　　　　　　　　(明/)許天錫
漁家在何處松塢枕寒流況與上方近時聞清磬幽柴
門掩邨霧小艇釣江秋因憶尋槎客無縁訪十洲
　　題畫　　　　　　　　　　　(明/)許天錫
酒筒詩巻足生涯更愛茅齋傍水斜獨倚東風尋句好
一溪春渌漲桃花
　　題畫(十三首/)　　　　　　　　(明/)唐　寅
青藜拄杖尋詩處多在平橋緑樹中紅葉没鞵人不到
野棠花落一溪風
長夏山邨詩興幽趁凉多在碧泉頭松陰滿地凝空翠
肯逐朱門褦襶流
獨木橋邊倚樹根古藤陰裏嘯王孫白雲紅樹知多少
雞犬人家自一邨
緑陰清晝白猨啼三峽橋邊路欲迷賴得泉聲引歸路
幾囘嗚咽認髙低
端陽競渡楚江湄紈絝分曹唱健詞畫檝萬枝飛鷁送
珠簾十二映蛾睂
雪壓江邨陣作寒園林俱是玉花攅急須沽酒澆清凍
亦有疎梅喚客看
鯉魚風急繫輕舟兩岸寒山宿雨收一抹斜陽歸雁盡
白蘋紅蓼野塘秋
空山春盡落花深雨過林陰緑玉新自汲山泉烹鳯餅
坐臨谿閣待幽人
草占書齋石壘塘闌干委曲遶溪傍方牀石枕眠清晝
荷葉荷花互送香
楊柳陰濃夏日遲邨邊高館漫平池鄰翁挈盒乗清早
来決輸贏昨日棋
雪滿梁園飛鳥稀煖煨榾柮閉柴扉地爐温却松花酒
剛是溪頭拾蟹歸
黄葉山家曉㑹琴斜橋流水路陰陰東西南北雞豚社
氣象粗疎有古心
紅樹中間飛白雲黄茅檻底界斜曛此中大有逍遙處
難説與君畫與君
　　題畫　　　　　　　　　　　(明/)唐　寅
湖上仙山隔渺茫氛塵不上渡頭航白蘋開處藏漁市
紅葉中間放鹿場落日沈沙罾有影新霜著樹橘生香
遙聞逋老經行處芝草葳蕤滿路傍
　　題畫　　　　　　　　　　　(明/)俞　泰
小舸繫烟汀誰知笛裏情寒蘆風瑟瑟正是晚潮生
　　題畫　　　　　　　　　　　(明/)孟　洋
丹青妙意畫莫測一幅寫盡秋江色天逺平看楓樹林
雲長不辨鴻飛翼崖半青松綰夕煙洞門亂石繞寒泉
羽客看山坐松下横琴不語心悠然孤舟短棹清波裏
煙雨霏霏笛聲起蘆葉清搖洲渚風蓼花紅映江心水
松下舟中俱隠淪城闉車馬徒紛紛悵然省識畫中趣
何能歸来江上同鷗羣
　　題畫　　　　　　　　　　　(明/)陸　深
溪山疊疊雪初寒江水悠悠一釣竿著得羊裘竟何益
蓑衣和月下前灘
　
　
　
　
　
　
　
　
　
　
　
　
　
　
　
御定歴代題畫詩類巻二十五
　欽定四庫全書
御定歴代題畫詩類巻二十六目録
　　山水類
　　　雜畫(明孫偉/)
　　　題畫搖筆成詩(明李夢陽/)
　　　題雜畫(明邊貢四首/)
　　　題畫(明左國璣/)
　　　題畫(明方豪/)
　　　題畫(明陸鉞/)
　　　題畫(明廖道南/)
　　　題畫(明文徵明三十三首/)
　　　題畫(明謝承舉二首/)
　　　題畫(明傅汝舟/)
　　　題畫(明王世貞七首/)
　　　題雜畫(明王世貞十二首/)
　　　題畫(明李維楨/)
　　題畫(明王世懋三首/)
　　題畫(明陳鶴/)
　　題畫(明岳岱/)
　　題畫(明于慎行/)
　　題畫(明周思兼/)
　　題畫(明董其昌二十/)　(一首/)
　　題畫(明徐霖/)
　　題畫(明陳夀三首/)
　　題畫(明龔用卿/)
　　題畫(明吳汝弼/)
　　題畫(明吳孺子/)
　　題畫(明張含/)
　　題畫(明何􁱐/)
　　題畫(明林敏/)
　　題畫(明鄭鵬/)
　　題畫(明倪峻/)
　　　題畫小卷(明李日華/)
　　　題畫長幅(明李日華/)
　　　題畫(明李日華五首/)
　　　題畫(明陸弼三首/)
　　　題畫(明陳繼儒五首/)
　　　題畫(明李本/)
　　　題畫(明闕名/)
　　　題畫(明僧大圭/)
　　　題畫(明僧宗泐/)
　　　題小畫(明僧宗衍二首/)
　　　題畫(明僧麟洲五首/)
　　　題畫(明僧一初/)
　　　題畫(明孟淑卿/)
　
　
御定歴代題畫詩類卷二十六目錄
　欽定四庫全書
御定歴代題畫詩類卷二十六
　　山水類
　　　雜畫　　　　　　　　　　　(明/)孫　偉
　邨底閒門面石開青山如畫水如苔白雲久作孤舟伴
　流過青溪渡口来
　　　題畫搖筆成詩　　　　　　　(明/)李夢陽
　去年得歸離江州七日遂登黄鶴樓南風捲江浩呼洶
　虺雷欲翻鸚鵡洲七澤莽昧不入眼孤舟屈曲襄河轉
　數月已渉檀家湖夢飛每到羊公峴峴脚山南東道樓
　秦川公子醉悲秋檻邊斑竹古猶活雲石寂寞蒼梧愁
　重華馭遙不可叫白沙黑猿疎樹幽看圖髣髴曾遊處
　素壁青天漢水流
　　　題雜畫(四首/)　　　　　　　　(明/)邊　貢
　藹藹古城隅遙遙車馬度同為城外人不識城中路
　北風吹大雪向夕滿空山遙見山中客懸燈草屋間
江水春春碧江門晝晝開荒邨過客少獨自埽蒼苔
鳥啼青石岡日照紅泥坂杳杳雲外鐘山僧獨歸晚
　　題畫　　　　　　　　　　　(明/)左國璣
誰埽丹青筆因開江上樓帆檣背日集水石傍林幽楚
澤流難盡吳山翠不收幾時吾放舸奇絶覧兹遊
　　題畫　　　　　　　　　　　(明/)方　豪
亂山兩岸一江横煙樹濛濛雨乍晴釣艇自来還自去
江風不動水禽鳴
　　題畫　　　　　　　　　　　(明/)陸　鉞
萬里青天起崖石韓愈城南之寸碧孤雲欲去且為留
轉眼蛟龍忽狼籍崖中獨樹挽青銅崖下流泉擲飛帛
峰巒屈折隠高賢花木蕭疎隔飛翮合浦洲前落日明
東風吹散笛中情芙蓉半老臙脂苑楊柳輕籠翡翠城
輕舟細馬平生願畫裏題詩眼更清
　　題畫　　　　　　　　　　　(明/)廖道南
松雨洗煙埃山深人未来鳥啼花欲暮春水碧於苔
　　題畫(二首/)　　　　　　　　　(明/)文徵明
密葉參差漏夕陽濺濺寒玉漱迴塘𤣥言消盡人間事
一壑松風滿鬢凉
寂寞平皋帶淺灘幽人時共夕陽還水禽飛去疎煙滅
目送秋光入斷山
　　題畫八首　　　　　　　　　(明/)文徵明
碧山渺渺隔晴川古樹垂藤鎖翠煙野鹿銜花時隠見
石橋無路訪神仙
秋清山木夜蒼蒼月出波平斷岸長千古高情蘇子賦
東風誰更説周郎
矗矗青山帶白雲石梁雞犬數家邨江空不遣漁郎到
落盡桃花自掩門
樓前高栁翠煙迷樓外香塵逐馬蹄風掩歌聲春不散
斷腸人在畫橋西
千山罨畫擁飛樓山木蒼蒼水漫流青鳥亂啼花細細
石梁南畔是瀛洲
蒼山曲曲水斜斜茆屋高低帶淺沙車馬城中塵似海
多應不到野人家
萬木縁山過雨青山迴路斷水泠泠分明記得環滁勝
只欠臨溪著小亭
曲塘風急水横流百丈勞牽鬬石尤自古江湖分逆順
不應囘首羡歸舟
　　題畫(十八首/)　　　　　　　　(明/)文徵明
澤國霜清雁影髙空庭木葉已蕭蕭夕陽忽送西牕影
一片江南落素綃
雙榦亭亭碧玉明翠陰凉沁石牀清南風吹斷牕間酒
臥聴蕭蕭暮雨聲
細路盤盤轉石根蒼藤古木帶斜曛短笻不覺行来逺
囘首青山半是雲
丹楓絶壁照空江萬里青天在野航臥展南華秋水讀
不知嵐翠濕衣裳
石壁巖巖翠倚空疎松謖謖灑清風夕陽滿徑看山立
何福修来似畫中
天風寂歴雨初收木葉蕭疎滿徑秋詩在古松巖石畔
支笻欲去每囘頭
江頭春水緑灣灣江上春山擁翠鬟老我輸他茅屋底
無愁終日對江山
山下春江一鏡開江迴山轉隔蓬莱舟行髣髴聞雞犬
時有桃花出峡来
何處風吹欵乃歌煙消日出水曾波江南無限瀟湘意
獨是漁舟占得多
木葉驚風丹策策溪流過雨玉淙淙晚来添得斜陽好
一片秋光落紙牕
新波獵獵弄風蒲雨後雲山半有無一段勝情誰領略
欲從畫裏喚方壺
新霜㸃筆意蕭蕭不盡秋光雁影遙雙島欲浮天拍水
夕陽人在虎山橋
百丈蒼山倚暮寒仙源無路欲通難晚来過雨添飛瀑
只好幽人隔岸㸔
天外青山半有無江流萬里月明孤夜深偶感曹瞞迹
却被傍人畫作圖
十月山城霧雨收江南春淺類清秋牕前覔得新成句
木葉蕭蕭雜水流
春山何必待春晴雨裏看山分外明持盖衝煙覓詩去
不知身在畫中行
長松搖日影亭亭無限江頭倚杖情鴻雁欲来天拍水
白雲收盡暮山横
雙禽棲息一枝安映雪離離更好看一種羈情誰識得
暮林風急羽毛單
　　題畫(二首/)　　　　　　　　　(明/)文徵明
東風吹春著幽谷宿雨浮煙樹新沐斜橋曲徑帶流水
白日疎籬蔭濃緑晴江隔世不隔山百疊蒼螺墮茅屋
輸却長吟抱膝人鎮日臨磯弄晴渌
千巖拔地排青蒼古松謖謖連重岡岡迴嶺複得奇絶
瀑流千丈垂銀潢盤盤細路入雲長兩崖對起懸飛梁
雲重路僻不知處應有仙家在深塢夕陽變滅晚山寒
無限風煙屬倚闌
　　題畫　　　　　　　　　　　(明/)文徵明
隔浦羣山百疊秋青煙漠漠望中收松搖落日黄金碎
江浸長空碧玉流水閣虚明占勝槩野情蕭散在滄洲
人間佳境非難覓自是塵縁不易投
　　題畫(二首/)　　　　　　　　　(明/)文徵明
溪雲冥冥溪雨急長空倒垂溪水立凌亂春潮萬壑搖
低迷暮靄千林濕余生雅有滄洲適曾擁孤篷聴蕭瑟
夢斷紅塵二十年江湖獨往興依然偶拈秃筆埽東絹
便覺吳松落幷剪金君家住雲水鄉朝煙暮雨對林堂
若為老去厭真蹟翻愛狂夫灑狂墨就中妙解誰應識
萬里雲煙開素壁
紫璚翠琰開蒼壁下有蒼松幾千尺濃陰羃歴森晝寒
虯枝拂空根束石石連灌莽榛欲絶路繞松根更斜出
仙源逺近不可窮却有幽人在山澤山澤幽人坐倚松
仰看出没山雲空眼中溶溶霏暮靄耳畔謖謖鳴天風
崩崖一線削積鐵王泉百丈飛晴虹吳中山水清且逺
老我平生素遊衍偶然㸃筆寫秋巒恍惚遊蹤出東絹
金君有癖與我同每每神遊翰墨中贈君此幅應有以
咫尺相看論萬里
　　題畫　　　　　　　　　　　(明/)謝承舉
悠然值林叟忘機坐日西灘聲與人語相逐下前溪
　　題畫　　　　　　　　　　　(明/)謝承舉
崖穿晴瀑懸林白樹滴寒嵐墮石青天目舊程行頗慣
馬頭秋色落雲屏
　　題畫　　　　　　　　　　　(明/)傅汝舟
杏花迎馬色怱怱過此橋非關春事引想是碧山招囘
首天台瀑千年挂紫霄
　　題畫(四首/)　　　　　　　　　(明/)王世貞
千條楊栁弄和煙漠漠輕陰好繫船行到酒家須少住
莫教孤負杖頭錢
秋老蒼山俱是骨楓丹獨樹有餘姿屋頭飛瀑挂不斷
興在忘言拄頰時
千崖落木自蒼蒼驢背看山了不忙欲覓九秋無限色
從君叩取小奚囊
青山緑樹杳難分忽斷中間是白雲欲買一椽深處住
不教名利向人聞
　　題畫　　　　　　　　　　　(明/)王世貞
卜築人間逺滄浪秀可餐長天一鳥去明月數鴻殘何
處迎風奏流音度逺湍匡牀醉欲醒秋色不勝寒
　　題畫　　　　　　　　　　　(明/)王世貞
古樹精藍杳靄間輕帆吹過碧灣環道人雙屐何曾繫
猶自貪看畫裏山
　　題畫　　　　　　　　　　　(明/)王世貞
来時桃花口流水二三尺一夜春雨生淼漫歸不得
　　題雜畫(十二首/)　　　　　　　(明/)王世貞
白雲橋之上流水橋之下策蹇不肯前蒼龍峽中挂
雲作斷續峰煙為濃淡樹借問此中人寧知此中趣
山色猶未斂藹然斜陽赤時有漁父來不妨一爭席
濃碧蔭清漪可能不流睞釣自不得魚得亦不肯賣
天河一夜雨染盡郊原緑頗怪出山雲時能礙游目
儂愛峭帆風身受且從容溪山任闊狹面面青芙蓉
衡門晝長掩春草緑於積儻有問字過朝来見行跡
秋氣自蕭瑟秋山殊不貧丹楓與翠柏往往媚行人
白雲不肯住裊作出山狀中有朱衣人可是山中相
嵯峨插天峰偃蹇據地松峰何不出雨松已欲成龍
一樹兩樹丹千峰萬峰白無處覔酒家孤舟采寒碧
遙岑吐飛瀑如瀉銀河水本自愛人間翻落白雲裏
　　題畫　　　　　　　　　　　(明/)李維楨
東南仙宅著仙録籛鏗之子與匡俗雲屏九疊泉三疊
三十六峰溪九曲洞天福地故無多選勝兩家恣所欲
何人作此三尺圖羣峭摩空挂飛瀑清溪宛轉定幾迴
中有幽人住茅屋匡廬武夷成一家豈必遊仙受仙福
但呼宗炳為彈琴山水清音自相屬
　　題畫二首　　　　　　　　　(明/)王世懋
逺樹平沙帶落暉汀蒲獵獵晚風微空亭自領青山色
艇子湖頭醉未歸
榕木千章草閣開白雲秋水共悠哉閒心自對牀頭易
門外何人問字来
　　題畫　　　　　　　　　　　(明/)王世懋
新蒲嫩芷出青泥春水漫空舍影低日午鈎簾漁網集
令人却憶浣花溪
　　題畫　　　　　　　　　　　(明/)陳　鶴
飯牛歸去趁東風栁色山光緑映紅世事興亡在何處
夕陽江畔笛聲中
　　題畫　　　　　　　　　　　(明/)岳　岱
過雨溪山秋色新攜琴還有竹林人僧房細繞巖前路
紅葉隨風打角巾
　　題畫　　　　　　　　　　　(明/)于慎行
黯淡秋湖色涵虚望渺然斷橋横落日逺水出寒煙雁
向平沙落鷗依折葦眠吾家住湖上閒殺采菱船
　　題畫　　　　　　　　　　　(明/)周思兼
逺渚蒹葭滿孤邨風雨多明朝江上路誰載酒船過
　　題畫(四首/)　　　　　　　　　(明/)董其昌
聞有風輪持世界可無筆力走山川巒容盡作飛来勢
丈室居然擲大千
野人何以傲游子流水聲中讀道書拈向河梁豈無意
清時巢許不巖居
風軒水檻壓春流一帶平岡草木稠心喜應門差解意
只容漁父得相求
青山白社夢歸時可但前身是畫師記得西陵煙雨後
冣堪圖取大蘇詩
　　題畫(十七首/)　　　　　　　　(明/)董其昌
開此鴻濛荒真成羽人宅洪厓居可移天姥夢亦得
桂樹及冬榮瑤草待春發唯聞鸞鶴聲寥寥上煙月
近水晚逾碧逺山秋未黄夕陽寒滿地松影落衣裳
山木半葉落西風方滿林無人到此地野意自蕭森
石洞出雲根觸膚雲自至壁壘雖怒飛只作等閒事
隃糜磨一石側理伸尋丈軒軒五嶽圖堂堂大人相
少年多狡獪老筆漸離披氣韻從何取心無讃毁時
雲海盪吾胸筆隨意所到猶如剡上船何必見安道
虚檻列雲岫閒堦響石淙若添千頃竹又領渭川封
幽人茶竈煙每與宿雲亂凭軒望所思春潮渺無㟁
野客不貪渉如何亦問津前邨黄葉裏自有耐閒人
清泉繞庭除緑篠盈軒檻坐此何所為惟宜弄鉛槧
茅屋空山中時有幽人至指㸃亂雲生不談人間事
巘崿蓮為峰漣漪栁成浪此中可卜居於以遂天放
客去秋林空沙際石瀨響好隨飛鳥歸一路山煙上
喬木生晝陰清泉響寒溜前邨杳靄中大有雷霆鬭
谷盡鳥飛絶天空雲度閒爾時一囘首眼底無青山
　　題畫　　　　　　　　　　　(明/)徐　霖
香爐峰高天削出湖面蒸雲欲吞日列仙上鑿煉丹臺
高人下築藏書室盤紆一道行者通民居僧寺有無中
斜陽影射樵斧白疎星光雜漁燈紅樓船風高殷簫鼓
去急不須人奮櫓棲禽驚散若無情斷林賴有蒼煙補
人間此景何處看慘澹今從畫中見小皴大染設色真
粉本徒令工作眩書畫長留嵗月過怪来歐公悔無多
南堂一賞到白髪快雨時晴縱嘯歌
　　題畫(三首/)　　　　　　　　　(明/)陳　壽
逺道西風落葉寒蕭蕭孤蹇上長安關山不似人心險
遊子休歌行路難
洞庭微雨曉生波一櫂雲山楚客過緑遍蘼蕪歸未得
東風閒唱竹枝歌
楊花如雪正飛春新水茫茫浸緑蘋桃葉桃根何處是
東風愁殺渡江人
　　題畫　　　　　　　　　　　(明/)龔用卿
獨向江頭坐釣磯浮嵐空翠濕春衣臨流囘首看歸鳥
髙樹無風山葉飛
　　題畫　　　　　　　　　　　(明/)吳汝弼
瀑洗層崖净世氛陰陰苔徑足南薫日長誰是山中伴
袖手前溪看白雲
　　題畫　　　　　　　　　　　(明/)吳孺子
玉露凌寒萬壑空洞庭秋水醉芙蓉小舟不放尋詩夢
撐入邨南卧晚風
　　題畫　　　　　　　　　　　(明/)張　含
百里同雲雪滿篷㝠㝠那復計西東輕舟不畏耶溪水
向曉南風暮北風
　　雜畫　　　　　　　　　　　(明/)何　􁱐
稚子江邊攜水去野人雲外採樵歸閒亭畫永紅塵净
坐看幽禽自在飛
　　題畫　　　　　　　　　　　(明/)林　敏
三生石上舊烟蘿九曲閒雲倚醉過滿地松花仙夢覺
春聲都入榜人歌
　　題畫　　　　　　　　　　　(明/)鄭　鵬
流水盪白石浮雲礙青山亭臺倚蒼翠樓閣空濛間小
橋日已暝采芝人獨還臨流者何為似惜扁舟閒
　　題畫　　　　　　　　　　　(明/)倪　峻
日斜雲斂樹毿毿天際青山露玉簮一櫂歸来無長物
清風明月滿天南
　　題畫小巻　　　　　　　　　(明/)李日華
江上孤吟欲暮天一舟横渡草纖纖栁花飛盡黄鸝啞
只好低頭聴杜鵑
　　題畫長幅　　　　　　　　　(明/)李日華
髙嶺嵯峨曲澗幽樹中虚閣俯清流日長睡起無些事
消受江南一段秋
　　題畫五首　　　　　　　　　(明/)李日華
杳杳青山没逺鴻野橋乗醉一扶笻㑹心只有高原樹
捎破寒雲露晚峰
竹屋雲歸樹不分溪流春漲草泥渾黄鸝睡起纔呼醒
有客尋詩畫打門
發翠峰巒映夕暉千株霜樹繡成幃晴江十月如三月
又倩蘆花作絮飛
霜落蒹葭水國寒浪花雲影上漁竿畫成未擬将人去
茶熟香温且自看
秋水清百尺晚山蒼數層扁舟何所往買鶴與尋僧
　　題畫(三首/)　　　　　　　　　(明/)陸　弼
江樹何霏微遙山蒼翠裏秋風吹裳衣人影橋下水
欲遡大江流泊舟楊栁岸潮上栁風吹渡江天未旦
江草引行路水風吹渡橋故人家咫尺門外是春潮
　　題畫(五首/)　　　　　　　　　(明/)陳繼儒
孤嶼俯春江天青浪花冷石竇小如錢窺見飛帆影
秋莎織樹中秋色吞樓下逺見江南人使舟如使馬
春山雜杳来煙霏散叢薄消夏惟此中夢亦聞泉落
四面種蕉樹不張碧幕紗倚䦨調鶴雛啄殘蕉上花
寒月凍不来前山雪籠樹醉披紅葉簑猶恐人知處
　　題畫　　　　　　　　　　　(明/)李　本
溪頭春水碧粼粼溪上春山絶㸃塵不信白雲都占盡
也應茒屋有閒人
　　題畫　　　　　　　　　　　(明/)闕　名
結宇蕉陰桐徑邊浮名無用世間傳高情剰有閒中趣
冩出青山不賣錢
　　題畫　　　　　　　　　　　(明/)僧大圭
積雨平原煙樹重翠崖千丈削芙蓉招提更在秋雲外
只許行人聴曉鐘
　　題畫　　　　　　　　　　　(明/)僧宗泐
城居不見山披圖得佳趣茒茨隠石根槎橋入溪路敧
崖勢若飛半嶺開晴霧将非夢境中或是曽遊處如登
華頂峰稍識蔓菁渡振衣寧後期松華滿春樹
　　題小畫(二首/)　　　　　　　　(明/)僧宗衍
山色明人眼江風冷鬢絲都将身外事拂石坐移時
秋髙山氣佳木落江水静意固不在魚魚驚釣絲影
　　題畫(五首/)　　　　　　　　　(明/)僧麟洲
亂山深處白鷗洲不見漁郎問隠流春屋醉聴三日雨
桃花落盡水悠悠
挼藍春水暖初流擘絮晴雲濕未收相約杖藜同歩出
有詩多在小橋頭
碧栁絲絲拂釣舟溶溶水面一羣鷗不知誰在茅堂住
坐看青山到白頭
陰森羣樹濕秋光橋下溪流接草堂聞有客来先出候
黄花邨落酒吹香
仙山曽謁大茅君橋裏桃花兩路分不道樓臺風雨上
又聞雞犬隔春雲
　　題畫　　　　　　　　　　　(明/)僧一初
石林霜葉錦斕斒南邨北邨秋意閒道人荘前一聲笛
放翁艇子出三山
　　題畫　　　　　　　　　　　(明/)孟　氏(名淑/卿)
　嶺樹盤雲轉溪紆路亦斜晚来煙靄合無處認山家
　
　
　
　
　
　
　
　
　
　
　
　
　
　
御定歴代題畫詩類巻二十六
　欽定四庫全書
御定厯代題畫詩類巻二十七目録
　　名勝類
　　　㑹稽王處士草堂壁畫衡霍(唐劉長卿/)
　　　五士遊嶽麓圖(宋張栻/)
　　　嶽麓圖(元劉因/)
　　　漢江衡山圖(元傅若金/)
　　　越州景徳寺鏡清方丈題醉先嶽麓圖(元丁復/)
　　　衡山雜畫(明顧璘二首/)
　　　蹇師嵩山圖(宋蘇轍/)
　　　嵩嶽圖(宋樓鑰/)
　　　東嶽雲峰圖(明張寧/)
　　　題張維中華山圖(金党懷英/)
　　　華山圖(元劉因/)
　　　題商德符華山圖(元虞集/)
　　　華山圖(元李孝光/)
　　題華山圖(元張翥/)
　　徐資生華山圖歌(明劉基/)
　　題華山圖(明貝瓊/)
　　華山圖歌(明李東陽/)
　　重題華山圖自嘲(明岳岱/)
　　五華山圖(明韓宜可/)
　　盧鴻廬嶽觀泉圖(元鄧文原/)
　　冩廬山圖上(元虞集/)
　　題張太𤣥為陳升海畫廬山圖(元虞集/)
　　題高彦敬桑落洲望廬山圖(元劉因/)
　　馬天章畫廬山清曉圖(元王惲/)
　　廬山圖(元鄭元祐/)
　　題廬山圖(元郯韶/)
　　題廬山圖(明文徴明/)
　　匡廬精舍圖(明張時/)
　　題廬山瀑布圖(明僧來復/)
　　玉泉山圖(元吳師道/)
　　題趙元臨高房山鍾觀(明王行/)
　　天嶽圖歌(元陳泰/)
　　題天柱山圖(唐戴叔倫/)
　　丘大卿天柱峰圖(明張羽/)
　　石帆山圖(明徐賁/)
　　尼山春曉圖(明倪岳/)
　　厎柱圖(明周昻/)
　　題畫龍門山桑乾嶺圖(元馬臻/)
　　鄭䝉泉鍊師子午谷圖(元郯韶/)
　　題東柯谷圖(元黄溍/)
　　張師䕫為郭子静作終南山色因題(元張翥/)
　　崆峒山圖(元劉祖謙二首/)
　　題楊德章監憲賀蘭山圖(元貢師泰/)
　　峨眉高一首奉蜀王令㫖題峨眉山圖(明僧大圭/)
　　三山九龍圖(明廖道南/)
　
　
　
　
　
　
　
　
　
　
　
　
　
　
　
御定歴代題畫詩類巻二十七目録
　欽定四庫全書
御定歴代題畫詩類巻二十七
　　名勝類
　　　㑹稽王處士草堂壁畫衡霍　　(唐/)劉長卿
　粉壁(一作/愛此)衡霍近羣峰(一作/巻簾)如可攀能令堂上客見盡
　湖南山青翠數千仭飛來方丈間歸雲無處滅去鳥何
　時還勝事日相對主人常獨閒稍看林壑晚佳氣生重
　闗(一作清隂滿四壁佳氣生重/闗頗與宿心㑹看著慰愁顔)
　　　五士遊嶽麓圖　　　　　　　(宋/)張　栻
　閉門六月汗如雨出門褦襶紛塵土文書堆案曲肱臥
　夢逐征鴻過前浦西山突兀不可忘勇往政須求快覩
　朝暾未升起微風中流吚啞挾鳴櫓長林秀色巳在望
　有如出語見肝腑意行愛此松隂直眼明還喜碑字古
　高低梵釋著幽居深穩仙家開悶宇忽㸔宮牆高十丈
　學宮峩峩起鄒魯斯文政倚講磨切石室重新豈無補
　危梯徑上不作難横欄截出可下俯惟兹翼軫一都會
往事繁華雜歌舞變遷返覆寧重論昔日棲臺連宿莽
邇來人物頗還舊豈止十年此生聚泉流涓涓日循除
華表何時鶴來語炎氛知不到山林茗盌蒲團對香縷
鼎來杖屨皆勝友季也亦復同步武洛陽年少空白頭
三閭大夫浪自苦一笑便覺真理存高談豈畏丞卿怒
不圖畫僧聖得知貎與兒童作夸詡請君為我添草堂
風雨蕭蕭守環堵
　　嶽麓圖　　　　　　　　　　(元/)劉　因
積石落落雲中礮冠以蒼松藉瑶草天柱修纎立晴昊
絳霄雲璈誰擊考楊許二君顔色好冰綃為裳車羽葆
永愍垢濁憎扎天湘波層瀾勢灝溔跳珠浮玉簸洲島
一洗氛瘴蘇衆槁爰築屠蘇俾終老出門倚天心愺恅
𤣥頴浮花落縑縞無跡空飛詫神媪肘後藏之五色繅
念君别去塵浩浩歸來歸來守其寳
　　江漢衡山圖　　　　　　　　(元/)傅若金
西來一水浮襄漢上有羣峰截杳冥層構迴臨沙渚白
亂帆斜映日林青地雄縹緲連嶓冡天險微茫帶洞庭
咫尺風煙應萬里無因一上峴山亭
　　越州景德寺鏡清方丈題醉先(宋僧/名也)岳麓圖
　　　　　　　　　　　　　　　(元/)丁　復
鏡清方丈見岳麓堂虚咫尺行江潭樹木連雲厓(一作/巖)
影濕樓臺隔日水氣(一作/聲)酣皇英雙騎龍上下蒼梧九
㸃天東南道人得我千古意復遣老夢登嶇嵌
　　衡山雜畫(二首/)　　　　　　　(明/)顧　璘
巖壑飛塵絶孤亭壓水雲偶來乗野興非是厭人羣
雨霽春湖闊扁舟坐不還放情親白鳥覓句贈青山
　　蹇師嵩山圖(并序/)　　　　　　(宋/)蘇　轍
　葆光法師蹇君未嘗至嵩山欲往遊焉元祐九年春
　盤桓都下得古畫一幅以示其客客曰此嵩山圖也
　余昔嘗遊焉峰嶺徑遂觀刹皆是君喜曰此将以導
　余也吾昔熙寧中自陳之洛往來皆出嵩少之間時
　方重九與偕行者約曰與子於此登高乎今筋力尚
　强可以一往異日復至或不能矣今年三月以罪出
　守汝州聞此州在嵩少之陽登城北望可以盡得其
　勝君何時為此遊吾将舉酒與子相望雖不能同亦
　庶幾焉系之以詩
峻極登高二十年汝州囘望一依然君行亦是高秋後
試覓神清古洞天
　　嵩嶽圖(并序/)　　　　　　　　(宋/)樓　鑰
　先祖太師齊國公元符中知河南府登封縣建炎兵
　燬先集故物煨燼無遺兒時猶及見揚州伯父藏嵩
　山圖丹青僅存雖傳錄廿四峰詩以生晚既不逮事
　不知有石刻也張放逺京西僚屬寄登封舊碑得之
　驚喜唐律為謝
先世前蹤不可追君從何處得全碑上横嵩嶽三千丈
下列齊公廿四詩室號揖仙懷舊事菴名面壁認遺基
青氊真是我家物欲以瓊瑶厚報之
　　東嶽雲峰圖　　　　　　　　(明/)張　寧
盪胸雲氣接空冥齊魯隂隂未了青不見當時封禪處
紫煙綠霧滿雲亭
　　題張維中華山圖　　　　　　(金/)党懐英
苡珠散遺胄我姓出馮翊空聞華山名未始見顔色三
峰擢觚稜經眼但石刻那知玉井蓮香落清渭北巔崖
劃變轉勢走闗輔窄豈無愛山人不解傅粉墨多才曲
江裔公暇日招揖歸裝貯新圖尚帶煙霧濕明牕一傳
玩怳若到鄉國我生隨宦游久作東南客有田泰山下
繞屋皆泉石懷恩戀官廪老大歸未得況復秦川遥便
恐此生隔崚嶒蒼煙面只許畫中識詩成持送君想像
三歎息
　　華山圖　　　　　　　　　　(元/)劉　因
水墨驚看太華蒼夢中千載果難忘三峰雖乞希夷了
應許劉郎典睡鄉
　　題商德符華山圖　　　　　　(元/)虞　集
昔祠雲臺館行穿御階柏夕隂嵐氣深重碧照行客獨
訪張超谷漸覺巖險迫冰生玉井頭日射仙掌側豈無
鐵鎖懸翻身若飛鶻恐煩華隂令不奈昌黎伯王事況
有程車馬何忽忽流連終南山周覽天府國爾來十七
年欲往不再得山河想邈悠傷殘轉蕭瑟摩挲商老圖
彷彿希夷宅高哉蓮華峰白雲澹秋色
　　華山圖　　　　　　　　　　(元/)李孝光
紫髯綠髪如飛仙白驢偷喫種芝田二月三月春氣盛
山頭桃花紅入天
　　題華山圖　　　　　　　　　(元/)張　翥
華嶽連天向西起澒洞秦川三百里巨靈高掌削芙蓉
影落黄河一絲水雲臺霧谷巢神仙羽衣金節時周旋
大笑失脚白驘背歸來石上長鼾眠千載悠悠寄𤣥賞
耳孫風骨猶蕭爽逺從丹丘渡滄海追挹神蹤欲長往
何人想像圖真形疊厓隂洞高林青上摩金天之帝京
下攬玉女之明星峰邪麓邪兩莫極虎豹呌絶煙霏冥
仙家樓觀超然住遥認微茫是征路丹梯鐵鎖不可攀
直喚茅龍上天去
　　徐資生華山圖歌　　　　　　(明/)劉　基
華嶽插天七千丈丹崖翠壁開仙掌壁間擘出黄河流
大禹以之分九州河流衮衮赴溟漲華嶽拔出天河上
雲宮霧窟疑本無石室金臺儼相向玉泉高通玉井津
中有蓮實如車輪世人肉食未羽化可望不得聊相親
高堂晚晴圖畫展眼明一見心目逺世間塵土今紛紛
吾當拂衣臥山雲
　　題華山圖　　　　　　　　　(明/)貝　瓊
太華五千仭石色青如苔嶄然表四極肇自鴻濛開河
流破石雷霆激父老空談巨靈跡山寒五月疑清秋鳥
飛不過仙掌側我欲上從羽客雲臺間鐵鎖高懸猶可
攀千葉池蓮食之久不死明星玉女相徃還相徃還人
間萬刼纔一息峰頭大笑驚下方日落咸陽秋草碧
　　華山圖歌(為喬太/常宇作)　　　　　　(明/)李東陽
嗟哉此山吾不知其幾千丈兮但見巍然屹立乎天中
中有三峰聳拔而直上部位離立西南東諸峰羅列在
其下有似長老隨兒童縱令立表以識不得算雖有記
里之鼓難為功我聞上古之世開鴻濛河水盪汨相結
融融者為泥滓結者為石為山峰石堅山積理亦爾試
看崛拔斬削别有造化之神工山名五嶽此其一特出
似異衡與嵩天門重重隔煙霧鐵鎖懸厓引長路樞衣
欲進苦不前十步行時九囘顧山腰流泉如瀑布仙掌
撐空若承露虎踞龍蟠各有形鸞鶱鶴舞紛無數置身
忽在中峰頂極目乾坤莽囘互秦闗蜀徼阸塞豈足論
遥指扶桑最高樹噫吁嚱自有天地兮即有此山萬物
代謝兮山巋然古人今人到者相接踵誰復騁步窮其
巔我生好古厭塵俗險絶獨慕昌黎韓昔年南遊復東
眺二嶽咫尺不一攀有客西來詫我以大觀歌聲上徹
秦雲端畫圖指㸃向空廓已覺天上非人間喬生喬生如
此好奇者世不可以多得安得與子一日遍歴千巑岏
　　重題華山圖自嘲　　　　　　　(明/)岳　岱
覽畫俄驚十四年墨痕山色故依然醉鄉蓬島知何處
酒量詩懷只似前
　　五華山圖　　　　　　　　　(明/)韓宜可
五華之山山上頭俯視東海如浮漚豈無四萬八千丈
亦有五城十二樓翠蕖影落中天曉玉柱光含大地秋
何日相從陪杖屨西風林外一長謳
　　盧鴻廬嶽觀泉圖　　　　　　(元/)鄧文原
九江峙廬嶽盤囘幾許深絶壁倚霄漢濺瀑直千尋颼
飀松風至髣髴蒼龍吟疊石挺瓊樹飛樓起危岑流沫
灑虚闌長歌響澗隂雲深草木潤風度煙景沈何來暫
停轡於焉散煩襟余以罹塵鞅未得諧夙心能知此中
意奚事方外尋良圖為爾襲比勝雙奇琛
　　寫廬山圖上　　　　　　　　(元/)虞　集
憶昔繫船桑落洲洲前五老當船頭風吹雲氣迷谷起霜
墮楓葉令人愁高人祗在第九疊太白一去三千秋石
橋二客如有待裹茶試泉春巖幽
　　題張太𤣥為陳升海畫廬山圖　(元/)虞集
誰向匡廬成舊隱畫中一似夢中看千株紅樹參天起
一箇茅亭傍水安清風空谷傳吟嘯白日高岑生羽翰寄
語山中陸修静葛巾不畏過溪寒
　　題高彦敬桑落洲望廬山圖　　(元/)劉　因
長江亭亭桑落洲一塔獨傲蘋花秋邊聲已逐鼙鼓盡
水氣欲挾漁榔浮謫仙騎鯨五柳老真景變滅隨沙鷗
只餘秦筝與𦍑管斷續不洗琵琶愁玉堂小牕解蒼珮
宴坐得意毫端收空青㸃雲碧痕濕方渚取月寒光流
匡廬老人在何許似覺頷首相遲留佳峰稜稜鐵鈎鎖
寸樹㸃㸃同浮漚要知翰墨灑青氣俗子政爾勞雕鎪
秋泉山人息機事青眼不與王公酬高張素壁凛太古
擬跨獨鶴還磯頭人坐江湖在適意厎用絶俗埋林丘
披圖覽古重歎息天際杳靄疑歸舟
　　馬天章畫廬山清曉圖　　　　(元/)王　惲
平生愛讀廬山高不識廬山何面目眼中忽墮此山真
萬疊蒼煙彭蠡曲江南地卑苦炎蒸暖翠濃嵐氣多鬱
馬卿幻作清曉圖特為千峰濯秋骨怳疑坐我瀑流下
淨盡煩襟貯清淑何當杖履東林遊一尊共吸江山醁
　　廬山圖　　　　　　　　　　(元/)鄭元祐
潯陽郭裏望廬山日出千峰紫翠間煙樹近同蠻井絡
風帆遥認楚鄉闗匡仙抱鶴巖頭放李白騎鯨海上還
却向畫圖求髣髴菖蒲花老石苔斑
　　題廬山圖　　　　　　　　　(元/)郯　韶
羣山東南横翠色倒影芙蓉生石壁青山直下九江流
吹落銀河二千尺安得浮雲滿春空託身萬里之長風
南游濯髪洞庭水臥看蘿月行山中
　　題廬山圖(有序/)　　　　　　　(明/)文徵明
　余為林師寫丘壑高閒用謝幼輿事也而石田丈以
　廬山高賦之輒亦賦此
壯哉廬山天下奇瀑流千丈江瀰瀰何人巨筆寫奇秀
歐公昔贈劉君詞蒐𤣥抉怪轢萬象萬古直與山爭馳
莆田先生山澤姿壯節五老同崔嵬名通仕版偶服吏
癖在泉石終難醫高堂束帶風披披令我埽筆如嶔崎
飛橋細路緣翠壁偃松絶壑臨蒼坻已擬先生謝幼輿
故著逸士泉之湄就中有理未可説却被石翁加品題
惟翁自有王維筆謂我解畫歐公詩由來絶倡不可和
況此粉墨那容追祗應披霧見突兀庶此峻拔如吾師
吾師真是劉凝之我視六一無能為凝之不作六一逺
此詩此畫誰當知
　　匡廬精舍圖　　　　　　　　(明/)張　時
巍哉江上之廬峰東南諸山無與同丹梯石磴杳難度
層巒疉嶂相爭雄凉飇翻空吼霹靂嵐光射日開芙蓉
香爐沈沈紫煙裏瀑布上與銀河通九江秀色在指掌
五老雲氣長鴻濛我昔壯遊事歴覽秋波滿耳來松風
星子灣頭蕩輕楫石頭渡口聆晨鍾今日披圖倍悽愴
信知此樂難再逄賢哉公孫慕高隱結屋正在山之中
詩書滿架恣探討雲林對戸蟠心胸幽禽引雛白日静
老鶴呌月秋林空只今公已嚮時用故山可望不可從
繪為丹青揭坐側傳示藝苑無終窮
　　題廬山瀑布圖　　　　　　　(明/)僧來復
廬山瀑布天下聞白河倒瀉千丈雲長風吼石吹不斷
一洗浩刼消塵氛我昔潯陽看五老探湫直上青龍㠗
六月飛濤噴雨來灑作冰花滿晴昊是時謫仙邀我錦
疊屏山瓢共酌誇中􁥀冷光直疑山骨裂清味不作蛟
涎腥爾來漫游身已倦歸老芝巖寄淮甸枕流三峽杳
莫期高寒每向圖中見可憐問津之子徒紛紜高深誰
得窮真源大千溟渤斂一滴汙潢絶港焉足論我知山
中有泉無若此便欲臨淵弄清泚是非不到煙蘿闗兩
耳塵空何必洗
　　玉泉山圖　　　　　　　　　(元/)吳師道
何許泉如玉元因有玉人山暉神廢夜木秀澤含春此
日還看畫無緣可卜鄰寄聲嘉遯者莫汚世間塵
　　題趙元臨高房山鍾觀　　　　(明/)王　行
北苑貌山水見墨不見筆繼者惟巨然筆從墨間出南
宮實遊戲父子並超軼豈曰董是師賡歌偶同律高侯
生古燕下筆脱凡骨舂容米家氣犖确老僧質沄沄水
墨中探破造化窟嘗圖得鍾觀景象照雲日長松映飛
泉霞彩互飄歘今朝見兹畫臨寫意無失慘澹入窈冥
稜層隔岑蔚乃知趙雲子後欲復奇逸高堂時一舒六
月氣蕭瑟平生丘壑性塵土欣已拂因之興吾懷山中
斸苓术
　　天嶽圖歌(集唐/人句)　　　　　　　(元/)陳　泰
知君重毫素好手不可遇壯哉崑崙方壺圖對此興與
精靈聚雲來氣接巫峽長影動倒景揺瀟湘湘妃漢女
出歌舞矯如羣帝驂龍翔大江東流去忽在天一方初
月出不高照我征衣裳憶昔下尋小有洞青楓葉赤天
雨霜先生有道出羲皇晚有弟子傳芬芳神仙中人不
易得今我不樂思岳陽蔡侯静者意有餘戚聨豪貴耽
文儒致身福地何蕭爽幾歲寄我空中書
　　題天柱山圖　　　　　　　　(唐/)戴叔倫
拔翠五雲中擎天不計功誰能凌絶頂看取日升東
　　丘大卿天柱峰圖　　　　　　(明/)張　羽
昔聞安期生飄颻入秦京上書三月初報罷拂袖去作
蓬萊行却笑叔孫通俯仰咸陽城長生亦何補身後留
空名何似長安少年客天柱峰頭煑白石朝辭猿鶴下
雲中暮逐䕫龍侍君側繡衣乗驄馬蹀躞臺城下愛道
心不忘歸來坐清夜太平天子親齋祭新擢詞官捧珪
幣紫壇醮火曉如星獨著衮衣朝上帝翻思舊隱地石
室生青苔來時壁上蒼龍劒七星剥落空塵埃丹砂不
復化蘿衣誰更裁人生窮達㑹有命何須千歲如嬰孩
草衣木食苦復苦王喬偓佺安在哉寄語空山舊泉石
不須為我生悲哀功名儻遂乞身願萬里青天騎鶴來
　　石帆山圖　　　　　　　　　(明/)徐　賁
石壁如飛帆天風吹不去千古障層空隱隱拂天柱逺
映江上舟高出林中樹相望值春暮懷歸漫延佇
　　尼山春曉圖(為衍聖/公題)　　　　　(明/)倪　岳
尼山鬱嵯峨孕靈慨千古深根起西周雄鎮自東魯方
春生意敷潤澤囘厚土朝陽麗層顛煙霞互吞吐林姿
日萬變奇秀不可數豈獨泰岱宗聳峙出寰宇雲孫國
上公雅志紹遐武攬勝入圖畫野色在庭户羮牆有志
念仰止亦堪覩乗閒如一登羣峰固應俯
　　厎柱圖　　　　　　　　　(元/)周　昂
鬼門幽險深百篙人門逼窄逾兩牢舟人叫渡口流血
性命咫尺輕鴻毛開圖頓覺風雷怒素髪飄蕭激衰腐
河來天上石不移安得此心如厎柱
　　題畫龍門山桑乾嶺圖　　　　(元/)馬　臻
昔我經龍門晨發桑乾嶺囘盤鬱青冥驅車盡絶頂驛
騎倦行役苦覺道路永引領望吳楚日入衆山暝歸來
愜棲遲山水融心境寸毫寫萬里歴歴事可省理也存
自然疇能搜溟涬
　　鄭䝉泉鍊師子午谷圖　　　　(元/)􁝯　韶
子真今住子午谷迺在蛟門西復西繞屋長松落晴雪
倚天絶壁立丹梯春囘大壑三芝秀月滿空山一鶴栖
歸去看圖望瀛海定應沐髪候天雞
　　題東柯谷圖　　　　　　　　(元/)黄　溍
長松密竹翠交加洞府新開碧海涯石上仙人留足跡
春深澗水出桃花流傳圖畫來千里生長兒孫只一家
目斷飛鴻那可到舊遊空指赤城霞
　　張師䕫為郭子静作終南山色因題(元/)張　翥
終南山色秀可食中有游雲動凝碧華岳西面仙掌高
仙都下射金精白紺宮琳館憑險阻渭水秦川來咫尺
古木深藏魍魎寒隂厓曉入蜿蜒黒幽人舊隱依青壁
蘿徑柴籬閉寥闃野橋插岸何處船落日無人獨歸客
櫟翁筆法追郭熙逺意欲寄煙霞微半生江海屢驚夢
萬里風塵能化衣㨗徑無媒既愁寂故山好在當遄歸
尚説於今明月夜時有簫聲臺上飛
　　崆峒山圖(為横溪翁/賦  二首)　　　　　(元/)劉祖謙
好奇仍有客相攜絶頂披雲快一躋三十六峰青似染
五年拄笏羡横溪
獨占名山毎羡渠京塵今日汙吟鬚西州十載經行處
惆悵雲煙是畫圖
　　題楊德章監憲賀蘭山圖　　　(元/)貢師泰
太隂為峰雪為瀑萬里西來一方玉使君坐對賀蘭圖
不數江南衆山綠
　　峨眉高一首奉蜀王令㫖題峨眉山圖
　　　　　　　　　　　　　　(明/)僧大圭
峨眉高高插天百二十里煙雲連盤空鳥道千萬折奇
峰朶朶開青蓮黄金獅座聳岌岌白銀象駕來翩翩晨
鐘暮鼓何喧闐風林水鳥皆談𤣥十崖隂霧見玉佛六
時天樂朝金仙月輪挂樹光團團平羌影落秋波寒目
前勝景不可狀畫圖髣髴移巖巒吾王此地受封國大
法付囑從靈山願憶靈山當日語五十四州均化雨慈
雲滿錦城佛刹王宮同按堵峨眉高高萬里
　　　三山九龍圖(為鄒黄山/司徒題)　　　　(明/)廖道南
　三山浩渺翻飛濤天地黯黲𤣥雲高九龍躨跜出海水
　海若鼓浪長鯨嗥長鯨巨蜃抱煙島翠旓掩映揚朱纛
　貝闕崚嶒集世珍晶宮贔屓藏神寳月暈星芒五色開
　絳壺𤣥閬萬峰迴淵靈忽駕黄熊去河伯還騎赤鯉來
　萬里招揺登碣石九霄岋嶫仙巖碧扶桑晴射綺霞明
　咸池曙起羲輪赤火雲為祟旱魃逋下令九土皆焦枯
　尾閭歸墟泄元氣藴隆蟲蟲羣籲呼神龍朋興布霖雨
　須㬰霢霂彌天宇桔槔無功芻狗棄嘉禾秀麥歌田父
　君不見五龍夾日升虞淵梁公相業真可傳挽囘宗社
　丹心在扶植綱常赤手旋況今六龍御天紀萬年堯舜
　明天子九二文明伊傅儔雲行雨施自兹始吁嗟乎雲
　行雨施自兹始
　
　
御定歴代題畫詩類巻二十七
　欽定四庫全書
御定歴代題畫詩類巻二十八目錄
　　名勝類
　　　閣下觀峴山圖(宋孔武仲/)
　　　題陳主管東牆三峴圖(宋陳造/)
　　　峴山秋晚圖(元王惲/)
　　　題峴山圖(元戴表元/)
　　　峴山秋晚圖(元楊果/)
　　　題周耕雲為蕭元恭畫龍虎仙巖圖(元李孝光/)
　　　九巖圖(明廖道南/)
　　　觀小孤山圖(宋陸游/)
　　　小孤山圖(明楊基/)
　　　題鞵山小景(明廖道南/)
　　　夜宿金山題金山圖(元薩都拉/)
　　　題畫金山(元貢性之/)
　　　金山圖(明祝允明/)
　　金焦覽勝巻(明周宣/)
　　采石圖(元劉因/)
　　鍾山雲霽圖(明高啓/)
　　題牛首圖(明張鳯翼/)
　　次韻和吳仲庶池州齊山畫圖(宋王安石/)
　　題謝昌國金牛煙雨圖(宋楊萬里/)
　　題王浚之畫茅山圖(明吳寛/)
　　題王叔明茅山圖(明貝瓊/)
　　倣巨然九華雲靄(明李日華/)
　　朱中舍惠麓秋晴圖(明張籌/)
　　題惠麓秋晴圖(明瞿莊/)
　　代題惠山秋霽圖(明俞暉/)
　　為志學聘君題惠麓秋晴圖(明朱芾/)
　　為惠機長老題徐幼文寫惠山圖(明呂敏/)
　　題李公略示高郎中吳山觀月圖(元仇逺/)
　　題瑩上人吳山圖(宋陸游/)
　　虎丘春霽圖(明王行/)
　　題黄子久天池石壁圖(元吳全節/)
　　題黄大癡天池石壁圖(明高啓/)
　　次韻為王應爵進士題天平山石湖二圖(明吳寛/)
　　題王長史所畫天平龍門圖(明陳秀民/)
　　題光福畫巻(明沈周/)
　　丹陽孫思和東遊每當山水深處輒繪為圖冬夕
　　　過儼山示我光福一段賦之(明陸深/)
　　題天台桃源圖(元陳旅/)
　　天台山圖(元鄭元祐/)
　　次韻周邠寄鴈蕩山圖(宋蘇軾二首/)
　　索鴈蕩圖與陳閫帥(明周用/)
　　題武夷九曲櫂歌圖(宋李綱/)
　　題武夷九曲櫂歌圖(宋白玉蟾/)
　　題武夷九曲櫂歌圖(宋辛棄疾/)
　　題武夷九曲櫂歌圖(宋方岳/)
　　題武夷九曲櫂歌圖(元趙友士/)
　　題武夷九曲櫂歌圖(元葉西澗/)
　　題武夷九曲櫂歌圖(元韓元吉/)
　　題武夷九曲櫂歌圖(元蕭子和/)
　　題武夷九曲櫂歌圖(明周斌/)
　　題武夷九曲櫂歌圖(明王燧/)
　　題徐良夫九曲櫂歌圖(明李鐸/)
　　題武夷山圖(明董其昌/)
　　題張一邨畫山隂巖壑圖(明僧大圭/)
　　别峯和尚方丈題唐子華山隂圖(明劉基/)
　　象山圖(元吳師道/)
　　題象山環溪圖(元黄溍/)
　　孤嶼圖(元僧大訢/)
　　僧有示西湖墨本者就孤山左側林蘿祕邃間狀
　　　出衡茅之所且題云林山人隱居謹書二韻以
　　　呈之(宋林逋/)
　　題林若拙畫孤山圖(元張翥/)
　　五雲山圖(元戴表元/)
　　題浮玉山居圖(元錢選/)
　　九霞聽松圖(元李孝光/)
　　鐵崖圖(元趙奂/)
　　周蒼厓入吾山作圖詩贈之(宋文天祥/)
　　繫舟山圖(金趙秉文/)
　　李平甫為裕之畫繫舟山圖閒閒公有詩某亦繼
　　　作(金楊雲翼/)
　　霅溪翁雪霽望弁山圖(元錢選/)
　　偶閲昌國志賦得補怛洛迎山圖(元吳萊/)
　　赤松山圖(元吳師道/)
　　百尺山圖(元吳師道/)
　　題龕山圖(明葛徵英二首/)
　　西巖圖(明孫蕡/)
　　久雨抱病郡齋無聊中忽憶吳興舊隱因畫鷗波
　　　　春雨亭(明張寧/)
　　　題五侯筆架峰圖(明黄相/)
　　　題畢鉢山圖(明陳繼儒/)
　　　寫括蒼山景(明李日華/)
　　　煙雨樓圖(明范壺貞/)
　
　
　
　
　
　
　
　
　
　
御定歴代題畫詩類巻二十八目錄
　欽定四庫全書
御定歴代題畫詩類巻二十八
　　名勝類
　　　閣下觀峴山圖　　　　　　　(宋/)孔武仲
　峴山巉巉清溪濱倒影萬丈之奫淪往歲嘗有去思吏
　熱地尤多高蹈人少年仕宦頗落魄時登絶嶺攀蒼冥
　幽花美草頗娛目斷碑刓碣還傷神曉猿夜鶴輕相别
　從此奔走十八春舊遊不復齒頰挂方知到骨俱埃塵
　麟臺昨日見圖畫醒若楚客還羈魂方嫌一幅論萬里
　秋江綠水何粼粼人心與物本無别正為利欲相埋湮
　神功妙手如唤覺滿座風月來相親騎驢徑去自可到
　猶愈縹緲西遊秦剰沽冝城醉其下夕陽倒載望冠巾
　　　題陳主管東牆三峴圖　　　　(宋/)陳　造
　堂上不合起煙霧牆間江山更疑誤千巖萬壑昡明滅
　㬉翠浮嵐滿牕户峴山鼎列屹相望發地撐空騫欲翔
　一峰拔起羣山上嶪若紫蓋相雄長仙山佛國住杳靄
晨煙暮雲追戃怳良工妙與山寫真詩中有畫須詩人
誦君清詩對畫壁承蜩斵鼻俱疑神知君懷古有高趣
我攬襄山識佳處願抄此詩謄此圖開巻時時揖羊杜
　　峴山秋晚圖　　　　　　　　(元/)王　惲
春風漢水大隄平雲靜譙樓峴首青千古愴懷羊太傅
幾時親酹玉雙瓶
　　題峴山圖　　　　　　　　　(元/)戴表元
山頭種石懸蒼雲山下急流風巻紋何年荒碑當嶺立
龜趺圭首猶鱗皴神龍驅毫鬼輸墨羊公精神荆楚色
想當意匠經營初已盡東南煙霧迹從來登覽非真遊
襄人正樂吳人愁尊前鄒湛亦不惡江山千里同悠悠
君不見征南後來人姓杜自喜作碑心更苦祗留陳迹
笑癡迷行客何曽泪如雨
　　峴山秋晚圖　　　　　　　　(元/)楊　果
江水江花遶大隄太平歌舞習家池而今風景那堪畫
落日空城鳥雀悲
　　題周耕雲為蕭元恭畫龍虎仙巖圖(元/)李孝光
龍虎之山仙所寰我昔夢寐遊其間乾坤風氣結冲秀
中有正一𤣥都壇羽人授我九節杖林磴窈宨窮幽攀
金宮蕊殿起寥廓翠厓丹巘深迴環峰頭時飄白菡萏
石上誰種青琅玕諸巖一覽二十四總似瀛渚蓬萊山
清溪浮空引雪練逺岫隔水來煙鬘就中仙巖更奇絶
上有玉樹皆團欒虹光半夜出林杪云是石室韜神丹
欲求刀圭已衰疾羽人去我如飛翰褰裳澗曲采芳杜
斷猿疎雨春山寒覺來俗事日滿眼歲月冉冉隨驚湍
㑹稽蕭君忽相訪笑以此圖令我看夢中羽人貌真似
而我别後鬢毛斑題詩聊復記疇昔願拂塵服高驂鸞
　　九巖圖(為吴憲/長題)　　　　　　　(明/)廖道南
九疑南望九巖高萬仞羅浮見海濤直向天門騎紫鳯
更從雲島馭金鼇白沙江上傳羲畫黄鵠山前賦楚騷
觀察古來同岳牧如公嶺表幾人豪
　　觀小孤山圖　　　　　　　　(宋/)陸　游
江平風不生鏡面渺千里坡峩萬斛舟逺望一㸃爾大
孤江中央四面峭插水小孤特奇麗丹翠凌雲起重樓
邃殿神之家帳中美人粲如花遊人徙倚䦨干處俊鶻
横江東北去
　　小孤山圖　　　　　　　　　(明/)楊　基
江流西來如箭急小姑横絶江心立桃花水漲勢相爭
峽口瞿塘猶不及山神堂堂心膽麤當時人間偉丈夫
江頭廟裏青綾帳翠壓金釵塑小姑
　　題鞵山小景　　　　　　　　(明/)廖道南
洛神何處獨凌波翠立江心帶雨多莫怪舟人頻指㸃
望中宮闕鬱嵯峨
　　夜宿金山題金山圖　　　　　(元/)薩都拉
逺人夜宿金山寺坐對畫圖如夢中剪燭題詩雲氣裏
不知自已在龍宮
　　題畫金山　　　　　　　　　(元/)貢性之
多景樓連鐵甕城壯游猶記昔年曽江心遥見金山寺
風裏鐘聲墖外燈
　　金山圖　　　　　　　　　　(明/)祝允明
昔年曽趁海門潮獨向龍宮弔寂寥襯席寒風不成夢
老蛟一夜獻瓊瑶
　　金焦覽勝巻(為周文儀/同寅賦)　　　　(明/)周　宣
萬里波濤接逺天雙鼇浮背玉相連梵王樓閣空青裏
水國鶯花杳靄邊歲月無情從逝水江山有限但寒煙
登臨莫問當年事一曲商歌已惘然
　　采石圖　　　　　　　　　　(元/)劉　因
何年鑿江倚青壁乞與中原作南北天公老眼如看畫
萬里才堪論咫尺蛾眉亭中愁欲滴曽見江南幾亡國
百年囘首又戈船可憐辛苦磯頭石江頭老父説當年
夜巻長風曉無跡古人衮衮去不返江水悠悠來無極
只今莫道昔人非未必山川似舊時龍蟠虎踞有時歇
月白風清無盡期古人看畫論兵機我令看畫詩自奇
平生曽有金陵夢似記扁舟月下歸
　　鍾山雲霽圖　　　　　　　　(明/)高　啓
山勢識龍蟠香臺擁翠巒草堂猿嘯晚蕙帳鶴驚寒雲
擁梁僧塔苔封宋帝壇昔年遊歴處今向畫中看
　　題牛首圖　　　　　　　　　(明/)張鳯翼
偶披牛首勝却憶鳯城遊日月開雙闕風煙閟五樓葱
蘢王氣合髣髴瑞雲浮疑陟獻花嶺丹崖一望收
　　次韻和吳仲庶池州齊山畫圖　(宋/)王安石
省中何忽有崔嵬六幅生綃坐上開指㸃便知巖石處
登臨新作使君來雅懷重向丹青得勝勢兼隨翰墨囘
更想杜郎詩在眼一江春雪下離堆
　　題謝昌國金牛煙雨圖　　　　(宋/)楊萬里
金牛煙雨最相闗老子方将老是間不分艮齋來貌取
更於句裏占江山
　　題王浚之畫茅山圖　　　　　(明/)吳寛
句容古縣頻來往萬轉荒溪出亂松畫裏茅山依舊在
白雲開處見三峯
　　題王叔明茅山圖　　　　　　(明/)貝　瓊
一峰插天三萬丈衆峰旁聨不相讓我行未盡天下奇
王宰寫山工異狀靄靄句曲雲蒼蒼溧陽樹天高去鳥
沒日落行人度茅君已千年浪憶燒丹處猶疑風雨夜
騎虎山頭遇平生好山猶未歸山中桃花如雨飛相從
采术定何日長向雲間瞻翠微
　　倣巨然九華雲靄　　　　　　(明/)李日華
稠林亂石擁柴門九子峰前路不分留得空明舒逺目
不妨身在萬重雲
　　朱中舍惠麓秋晴圖　　　　　(明/)張　籌
湖上羣山臥九龍泉頭一客坐雙松定知别去還相憶
夢入秋雲第幾重
　　題惠麓秋晴圖　　　　　　　(明/)瞿　莊
清游嘗飲惠山泉客裏披圖思惘然尚憶信安祠外柳
蕭條猶帶汴隄煙
　　代題惠山秋霽圖　　　　　　(明/)俞　暉
峩峩古惠山秋郊如玉立氣清軋高穹厚載亘深軸中
虚發靈泉晝夜罔盈縮泉邊有高士飲泉養虚穆詩書
濟世具坐費十年讀畜久将大施蒼生待餘沐文章況
大雅布帛而菽粟鄙夫存朽腐隨問致篇牘悠然朝野
思感中還媿恧
　　為志學聘君題惠麓秋晴圖　　(明/)朱　芾
第二泉頭坐晚晴滿林松籟雜谿聲滌煩老去盧鴻一
謝俗歸來衞叔卿未必茶經隨火化擬尋茅屋待春耕
臥遊畫裏違清賞裹茗他年石上烹
　　為惠機長老題徐幼文寫惠山圖(明/)呂　敏
天寒華表鶴歸遲隔世令人起逺思偶見漪瀾堂上畫
猶看悟淡巻中詩
　　題李公略示高郎中吳山觀月圖(元/)仇　逺
憑高宜晚更宜秋下馬歸來即倚樓納納乾坤雙老眼
滔滔江漢一扁舟滿城明月空吳苑隔岸青山認越州
李白酒豪高適筆當時人物總風流
　　題瑩上人吳山圖　　　　　　(宋/)陸　游
曉聽楓橋鐘暮泊松江月斯人亦可人淡墨寫愁絶
　　虎丘春霽圖　　　　　　　　(明/)王　行
羣巘抱西郭一峰出平田孤秀凌太清旁絶絡與聨古
跡遍林谷干将閟重泉劃開千尺巖下見清冷淵翠壁
絢霞彩葩辭詠前賢於時屬青春霽色明高天鳴鳥亦
已和衆卉紛目妍夙駕爰此遊襟懷遂悠然豈曰事賞
心觀俗古所傳來牟蔽丘隴饁耕滿疇阡樂土有若
兹勤政復勉旃願同擊壤氓熙熙度餘年
　　題黄子久天池石壁圖　　　　(元/)吳全節
鳥啄殘花汚草菴一春未到兩山探忽觀癡老圖中道
南峰翠帶北峰嵐
　　題黄大癡天池石壁圖　　　　(明/)高　啓
黄大癡滑稽玩世人不知疑似阿母傍再謫偷桃兒平
生好飲復好畫醉後灑墨秋淋漓嘗為弟子李少翁貌
得華山絶頂之天池乃知别有縮地術坐移勝景來書
帷身騎黄鵠去來逺縞素飄落流塵緇潁川公子欣得
之手持示我請賦詩我聞此中可度難玉枕秘記傳自
青牛師池生碧蓮花千葉光陸離服食可騰化遊空駕
雲螭奈何靈跡久閟藏荒竹滿野啼狌狸尋真羽客不
肯一相顧却借釋子營茅茨我昔來遊早春時雪殘衆
壑消寒姿磴滑不敢騎馬上青鞵自策桃笻枝上有煙
蘿披拂之翠壁下有沙石蕩漾之清漪晴天倒景落明
鏡正似玉女曉沐高鬟垂飲猿忽下藤裊裊浴鶴乍立
風澌澌匡廬有地我未到未省與此誰當奇埽石坐其
上沿洄引流卮醉來自照影俯笑知為誰落梅撲香滿
接䍦莫出東澗鐘鳴遲歸來城郭中復受塵土欺十年
勝賞難再得恍若清夢一斷無由追朝來觀此圖惻愴
使我悲當時同遊已少在我今未老形先疲人生擾擾
嗟何為不達但為高人嗤漢南已老司馬樹峴首已仆
羊公碑惟應學道悟真訣不與陵谷同遷移仙巖洞府
孰最好東有地肺西峨嵋高崕鐵鎖不可攀援以逕上
仰望白雲樓觀空峩巍此山易上何乃遺便與猿鶴秋
相期欲借太一舟夜臥浩蕩隨風吹洞簫呼起千古月
照我白髮凉絲絲傾玉醪薦瑶芝招君來遊慎勿辭無
為漫對圖畫日夕遥相思
　　次韻為王應爵進士題天平山石湖二圖
　　　　　　　　　　　　　　　(明/)吳　寛
萬石如林貌得真縱横碧潤共蒼峋城中拄笏須閒客
林下峩冠有正人支老鄰君馳駿馬范家先墓倚危麐
峴山未必高如許遺愛當思繼晉臣
古亭石刻手曽模宋墨當年記石湖絶澗百盤横略彴
晴波九汲蕩浮圖開園種樹山為界放水灌田天賜租
重擬四時編雜興范家莫認是堯夫
　　題王長史所畫天平龍門圖　　(明/)陳秀民
月黒山鬼號蒼龍鬬折角仙人一掌擎不令墮深壑秋
高勢崚嶒日暮氣參錯䦨干冰柱懸零亂雪花落路狹
僅通人峰寒不棲鶴王侯天機峻躋攀故槃礴寫作龍
門圖奇氣低五嶽神魚息天池有待風雷作
　　題光福畫卷　　　　　　　　(明/)沈　周
羣山西奔駐湖尾通川夾山三十里川窮小濼開鏡光
居民次水屋比比屋上有山屋下水開門波光眼如洗
虎山橋畔晚市忙打鼓漁郎賣鮮鯉霜前橘柚萬苞黄
雨後楊梅千葉紫山圍水抱開農桑樂土風光真畫裏
三年潢潦我無家恨不攜書亦居此
　　丹陽孫思和東遊每當山水深處輒繪為圖冬夕
　　　過儼山示我光福一段賦之　(明/)陸　深
看君畫裏泛扁舟今日披圖數勝遊水面青峰七十二
山腰黄橘幾千頭帆開逺影江湖闊天接中央日月浮
試問虎山橋外水為誰煙浪下蘇州
　　題天台桃源圖　　　　　　　(元/)陳　旅
天台一溪綠周遭溪南溪北都種桃東風吹花開復落
遊人不來春水高錢塘道士張彦輔畫圖送得劉郎去
昨夜神鴉海上來洞裏胡麻欲成樹
　　天台山圖　　　　　　　　(元/)鄭元祐
萬八千丈天台山仙人抱琴時往還絲聲落澗秋潺潺
曲終蜚雲舞𤣥鶴霞光樓觀難躋攀
　　次韻周邠寄雁蕩山圖(二首/)　　(宋/)蘇　軾
指㸃先憑采藥翁丹青化出大槐宮眼明小閣浮煙翠
齒冷新詩嚼雪風二華行觀雄陜右九仙今已壓京東
此生的有尋山分已覺温台落手中
西湖三載與君同馬入塵埃鶴入籠東海獨來看出日
石橋先去蹋長虹遥知别後添華髪時向尊前説病翁
所恨蜀山君未見他年攜手醉郫筒
　　索鴈蕩圖與陳閫帥　　　　　(明/)周　用
我聞鴈蕩山天下稱壯絶羣峰出平地一一騁妖譎日
月薄光景神鬼互施設往時使江南不敢弭金節於今
復十年夢寐滋不悦云何四方人此恨未得雪桓桓陳
将軍雅有古風烈兵餘及山水稍稍霏玉屑許我鴈蕩
圖把玩慰中熱今日復何日悵望心轉切得無軍務勞
日晏費搜抉不然束高閣而為蟲鼠齧如何顧虎頭稍已
忘駟舌深秋憶臥遊徒令寸心折有客錢塘來載書日交轍
　　題武夷九曲櫂歌圖　　　　　(宋/)李　綱
危峰孤峭與天通猶有當時羽化蹤仙馭自隨鸞鶴去
玉樓金瑣白雲封
　　題武夷九曲櫂歌圖　　　　　(宋/)白玉蟾
幔亭峰下汎仙船洞口璚華鎖翠烟一自魏王歸絳闕
至今哀怨嶺頭猿
　　題武夷九曲櫂歌圖　　　　　(宋/)辛棄疾
玉女峰前一櫂歌煙鬟雲髻動清波游人去後楓林夜
月滿空山可奈何
　　題武夷九曲櫂歌圖　　　　　(宋/)方　岳
桃花認得釣魚船醉著歸來月滿川山鬼已磨蒼玉壁
更留名字與風煙
　　題武夷九曲櫂歌圖　　　　　(元/)趙友士
高節懷耿介芳情喜尋幽久作呉門隱今為武夷遊嶔
崟羣峰出汨潏九曲流傾觴對瀟灑發櫂任夷猶風高
隱屏冷木落平林秋慨彼絃誦地曠哉榛莽丘覽勝得
仙迹景仰在前修沿洄興未已山月照蘭舟
　　題武夷九曲櫂歌圖　　　　　(元/)葉西澗
興窮九折更悠然櫂轉船頭障去川留取洞中無盡意
桃花水暖鱖魚天
　　題武夷九曲櫂歌圖　　　　　(元/)韓元吉
宛宛溪流疊九灣山猿時下鳥間闗釣磯茶竈山間樂
大隱屏邊日月閒
　　題武夷九曲櫂歌圖　　　　　(元/)蕭子和
武夷勝槩自籛鏗疊嶂層巒積翠煙古徑崎嶇緣絶壁
小涇盤折入通川太王山背杉應老玉女峰頭花欲然
丹竈臨流存古跡仙舟駕壑是何年遊人醉坐三杯石
神力遥開一線天
　　題武夷九曲櫂歌圖　　　　　(明/)周　斌
我昔武夷山下過好山多向馬前看晴雲墮地晩不濕
翠壁插天秋正寒巖下豈無仙子宅洞中亦有老龍蟠
即今便欲歸林壑與子相逢别更難
　　題武夷九曲櫂歌圖　　　　　(明/)王　燧
曽開武夷景未向武夷遊清溪凡九曲曲曲是瀛洲昔
賢有遺宅喬木春森寂千古仰高風百年存古跡我欲
往追尋煙花幾轉深櫂歌何處發山水答清音
　　題徐良夫九曲櫂歌圖　　　　(明/)李　鐸
徐君海上人雅有山林想逺游賦幽尋徘徊脱征鞅長
揖虹橋仙飄飄欲偕往牽舟坼岸迴著屐緣崖上萬壑
風泉渟層巖土花長彩鸞載玉笙隱隱遺清響幻迹杳
難窮真源豁而敞永懷紫陽翁訢然契心賞
　　題武夷山圖(用何光禄匪莪原/韻贈林納言省菴)　(明/)董其昌
兩丸熠煜跳天門風凥氣馬無停轅欲界仙都甌海裹幔亭
自昔曽孫里神霄高外更無高神瀵水窮重得水凌倒景兮
乘𤣥雲搆取清㣲大赤文叩洞天兮搜福地婆婆鳥跡魚蟲
字九曲櫂歌丹九轉十年塵土腸為遣盧敖竹杖亘千尋黄
石隂符遺一卷迴思九陌走黄埃浮名於我何有哉漁父桃源
豈再來天公粉本深徘徊不貪大藥化黄金祇愛清音叶素琴
故人持贈好東絹仙人屬我開生面布韤青鞵不用將雲鬟
霧髻長相見有美林夫子偏憐虎頭癡披圖選其勝卜築將
因之西嶺煙井焚寳鴨東峰日上蒼龍夾依依蝴蝶夢中歸
所欠鵷鸞揷翅飛直是舜耕田已熟直緣商戰貎多肥解道
仙凡途豈隔朝凡暮聖忽復易武夷洞口憇靈蹤紫陽祠畔
荒行跡省雨須從好雨星積風但養摩天翮宦路無窮素作
緇學人漫看朱成碧我袖長懐一瓣香更添下拜巖巖石
　　題張一邨畫山隂巖壑圖　　　　　(明/)僧大圭
張侯寫山工寫奇筆力可追黄大癡鱸魚江頭一斗酒墨花散
作秋淋漓前峰崒嵂如束筍後峰盤拏來不盡突馬方驚灩
澦高啼猿忽覺蓬萊近水風離離開錦屏峽泉歴歴鳴瑤筝
幽葩自炫晨露潔小草不奈繁霜零兵餘僧舍總揺落何意空
林見樓閣十年碌碌走河城重憶山隂舊巖壑秋來日日愁炎
蒸解衣思濯松風清輕包錫杖從此去何處水邊無月明
　　别峰和尚方丈題唐子華山隂圗　(明/)劉　基
連山走坡陀大谷入晻曖屋藏深樹中路出巨石背煙
雨時有無澗壑互顯晦輕盈曵飛綃縹緲沃浮黛雄梁
矯修鼉騂璧駮文瑇崢嶸紫霞高屈曲白水匯隂森神
鬼宅奮迅龍馬隊風雲氣象寛日月光炯碎借問此何
鄉或有捐余佩答云越山隂信美無與對自從永和來
燕游推勝槩佳人去不還盛集嗟未再唐令實好奇掇拾
歸畫繪上人逺公徒我亦淵明輩㑹晤屬時艱觀覽増慷
慨故園没灌莽舉足蛇豕礙放歌自太息激烈驚厚載
　　象山圖　　　　　　　　　　　(元/)呉師道
突兀山如象東南縹緲間先生説經罷仙伯御風還瑶
草晩谿碧桃花春洞閒神京看圖畫塵土愧人顔
　　題象山環溪圖　　　　　　　　(元/)黄　溍
崇山標地靈萬古聚清淑堂堂故相家高風在喬木仙翁
上天去逸響今誰續優哉四千石接軫飛華轂夫君冰雪姿
乃爾抱幽獨翩然來帝傍霞裾儼初服侍祠明廷上厭直
齋廬宿睠言懷舊居結構依山麓軒牕對晴嵐林杪出懸
瀑散為百道泉噴薄翻珠玉餘潤之所䝉秔稻豐比屋春
事日向深桃源酒方熟往來無俗駕異書仍可讀歸歟定何
時專此溪一曲相逢京洛間紅塵眯人目披圖覿佳致山
水増新綠先賢止息處杖屨存遺躅愛山錫嘉名惠幸及
樵牧于于後來者猶或被膏馥安得從君游青雲兩黄鵠
　　孤嶼圖(為雁山徳/長老題)　　　　　　(元/)僧大訢
澹煙疎樹月朦朧路隔寒潮斷復通添箇芽菴分我住
明年飛錫海門東
　　僧有示西湖墨本者就孤山左側林蘿祕邃間狀
　　　出衡茅之所且題云林山人隱居謹書二韻以
　　　呈之　　　　　　　　　　(宋/)林　逋
泉石年來偶結廬冷挨松雪瞰西湖高僧好事仍多藝
已共孤山入畫圖
　　題林若拙畫孤山圖　　　　　(元/)張　翥
孤山處士孤吟處水影月香餘妙句鶴聲叫絶陵谷秋
修竹祠空幾愁莫白雲生根著湖水力盡西風飛不去
何人鞭石下崔嵬中流截斷魚龍路丹青樓觀花如霧
葵麥無情僅前度何似槎枒半死枝百年猶是咸平樹
荒煙壞柳斷橋冰宿葑田深散鷗鷺畫船歌舞不須㬰
落落詩名自如故野人亦有滄洲趣安得數椽相近住
長待天寒欲雪時杖藜來訪梅邊墓
　　五雲山圖　　　　　　　　(元/)戴表元
林廬深插紫孱顔一㸃漁舟帶暝還但得身閒無俯
仰人間處處五雲山
　　題浮玉山居圖　　　　　　　(元/)錢　選
瞻彼南山岑白雲何翩翩下有幽棲人嘯歌樂徂年叢
石映清泚嘉木澹芳妍日月無終極陵谷從變遷神襟
軼寥廓興寄揮五絃塵彯一以絶招隱奚足言
　　九霞聽松圖　　　　　　　　(元/)李孝光
不到茅山又五年煮茶更試碧雲泉山中百事便静者
惟若松聲攪醉眠
　　鐵崖圖　　　　　　　　　　(元/)趙　奐
鐵崖道人吹鐵笛一聲吹破雲煙色却将寫入畫圖中
雲散青天明月白
　　周蒼厓入吾山作圖詩贈之　　(宋/)文天祥
三生石上結因緣袍笏横斜學米顛漁父幾忘山下路
仙人時訪嶺頭船烏猨白鶴無根樹淡月疎星一線天
為我醉呼添濛澒倦來平臥看雲煙
　　繫舟山圖(裕之先大夫嘗/居此山之東巖)　　　(金/)趙秉文
山頭佛屋五三間山勢相連石嶺闗名字不經從我改
便稱元子讀書山
　　李平甫為裕之畫繫舟山圖閒閒公有詩某亦繼
　　　作　　　　　　　　　　　(金/)楊雲翼
名利走朝市山居良獨難況復山中人讀書不求官東
巖有佳致書室方丈寛彼美元夫子學道如觀瀾孔孟
澤有餘曽顔膏未殘向來種德深直與山根蟠之子起
其門孤鳯鶱羽翰計偕聊爾耳平步青雲端朅來遊京
師士子拭目觀禮部天下士文盟今歐韓一見折行輩
殆如平生歡舞雩詠春風期著曽㸃冠五言造平淡許
上蘇州壇我嘗讀子詩一倡而三歎世人非無才多為
才所謾高者足詆訶下者或辛酸吾子忠厚姿不受薄
俗漫晴雲意自高淵水無聲湍他日傳吾道政要才行
完㑹使兹山名與子俱不刋
　　霅溪翁雪霽望弁山圖(并序/)　　(元/)錢　選
　至元二十九年余留太湖之濱雪霽舟行溪上西望
　弁山作此圖且賦詩云
弁山之陽冠吳興峮嶙􁋥􁤞望不平煥然仙宮隱其下
衆山所仰青復青雪花夜積山如換乗興行舟須放緩
平生不識五老峰且寫吾鄉一奇觀
　　偶閲昌國志賦得補怛洛迦山圖(元/)吳　萊
涌東東際控東荒蓬萊北界跨石梁天風吹來黒水國
海雨灑過青龍洋寳陀山高此孤絶善財洞近爭巉裂
黄金沙土結香雲白玉樹花飄瘴雪扶桑島上接鮫人
棋子灣頭望馬秦安期先生脱赤舃羲和朱子扶朱輪
晨雞鳴聲日觀立老蜃樓閣潮候急釋迦方域舶船通
娑極世家宮殿濕君不見海人稽首叩海磯鮫鼉不動
護仙衣紫竹旃檀何處所毗陵頻加獨飛舞
　　赤松山圖　　　　　　　　　(元/)吳師道
昔年曽蹋山中路路入桃源正春暮落花撲面東風來
飛觥遥向流泉去拂衣起隨醉道士為指黄君牧羊處
山空石化草芊芊祗有荒祠映高樹神仙之館多飛樓
鋪牀對臥樓上頭松聲澗響兩娛客終夜琴笙不肯休
十年身墮黄塵底乍喜歸來山尺咫開圖眼中赤霞起
萬嶂千峰翠相倚寄書約我同心子再曳青鞵從此始
　　百尺山圖(為輝東/陽賦)　　　　　　(元/)吳師道
巖巖大雄峰故是洪都望若人真有力獨坐不復讓穹
崇構臺殿金碧開巖嶂天華百谷滿鍾唄層雲上緬懷
季唐主詩語留奇壯至今昭囘光草木變姿狀上人東
陽秀法筵擁龍象縮地入秋毫御袖有百丈山川稟瑰
異宅據神滋王矧復此道崇奔走有信向弱質阻攀緣
披圖但惆悵
　　題龕山圖(二首/)　　　　　　　(明/)葛徵英
嶙峋石勢插空青起伏山川一望明放眼江隈芳草徧
捲幃天半淡雲横桃花錦浪流鶯軟楊柳春堤駿馬輕
俗慮頓然都渙釋好攜家室老漁耕
寄身絶頂俯滄溟壑轉巖迴入杳㝠隔㟁雲巒微隱見
連天芳草傍沙汀邨墟歴落平煙樹海氣奔騰走電霆
壯志乗風猶未已畫圖重喜對山靈
　　西巖圖　　　　　　　　　　(明/)孫　蕡
欲寫滄浪媿不才畫圖今喜見君開峰巒影落寒潭静
欸乃聲從返照來千頃白波龍伯國百重高興子陵臺
聞君早晚趨金闕風雨漁磯長綠苔
　　久雨抱病郡齋無聊中忽憶吳興舊隱因畫鷗波
　　　春雨亭　　　　　　　　　(明/)張　寧
一櫂煙波載雨還白鷗相對主人閒如何誤落紅塵裏
夜夜寒燈夢小山
　　題五侯筆架峰圖　　　　　　(明/)黄　相
我昔曽到五侯峰五峰如指何巃嵸天生欲架如椽筆
白雲壓徧溪南松松梢有路通山頂松風吹入雙屐冷
仙掌高擎北斗杓筆峰倒抹銀河影孤村煙火三兩家
小橋流水抱村斜逺寺鐘聲雨初歇煙蓑雨笠未還家
别來彷彿十餘載明月清風不相待幾見桃花逐水流
洞中仙子今安在我今對畫心茫然丹青滿目飛雲煙
躋攀分寸不可到掀髯欲賦歸來篇
　　題畢鉢山圖　　　　　　　　(明/)陳繼儒
畢鉢羅峰迥入霄不通猨鳥不通樵横空獨木如飛棧
半月仙人一換橋
　　寫括蒼山景　　　　　　　　(明/)李日華
濛濛結元氣落落負奇姿想象摩胸久形容脱手遲移
家新作計問俗舊能知乳酒松花飯無煩染鬢絲
　　煙雨樓圖　　　　　　　　　(明/)范　氏(名壺/貞)
　煙嵐無限雨中情逺近樓臺一望平吴菀草荒麋鹿走
　越江春盡鷓鴣鳴長隄楊栁迷春渚白水菰茭繞郡城
　最是晚來新月下萬家煙火隔湖明
　
　
　
　
　
　
　
　
　
　
　
　
御定厯代題畫詩類卷二十八
　欽定四庫全書
御定歴代題畫詩類卷二十九目錄
　　名勝類
　　　題瀟湘八景(元戴良/)
　　　題仲經家江貫道瀟湘八景圖(元程鉅夫/)
　　　題陳氏瀟湘八景圖(元陳旅/)
　　　瀟湘八景畫(明宣宗/)
　　　宋復古畫瀟湘晚景圖(宋蘇軾三首/)
　　　少隱惠所畫瀟湘雪景(宋鄒浩三首/)
　　　觀徐明叔畫湘西磨崖圖(宋王廷珪/)
　　　五日觀瀟湘圖(宋謝翺/)
　　　題宗之家初序瀟湘圖(金吳激/)
　　　題東玉帥府所藏瀟湘圖(元戴良/)
　　　題王山仲所藏瀟湘八景圖巻走筆作瀟湘夜雨
　　　　(元掲傒斯/)
　　　題董簡卿所藏瀟湘圖(元貢奎/)
　　湘江秋逺圖(元成廷珪/)
　　題米元暉瀟湘圖(明劉基/)
　　題湘湖圖(明劉基/)
　　湘江秋意圖(明楊基/)
　　湘漢秋晴圖(明楊基/)
　　壁間畫瀟湘八景(明于謙/)
　　題寫雲夢圖(明廖道南/)
　　題錢叔昂瀟湘圖(明孫蕡/)
　　瀟湘雨意圖(明胡直/)
　　湘山障子(明湯顯祖/)
　　題文發叔所藏潘子真水墨江湖八景小軸(宋楊萬里/)
　　江湖八境圖(元吳師道/)
　　洞庭秋月圖(元貢性之/)
　　洞庭圖(明丘濬/)
　　洞庭圖(明廖道南/)
　　題何使君彭蠡望瀑巻(明陳憲章/)
　　　沈石田寄太湖圖(明王鏊/)
　　　笠澤圖(明丘濬/)
　　　九江秀色圖(明王褘/)
　　　題高尚書九江暑雨圖(明僧妙聲/)
　　　題沈啓南奚川八景圖巻(明沈璜二首/)
　
　
　
　
　
　
　
　
　
　
御定歴代題畫詩類卷二十九目録
　欽定四庫全書
御定歴代題畫詩類巻二十九
　　名勝類
　　　題瀟湘八景　　　　　　　(元/)戴　良
　　　　洞庭秋月
　皓氣澄素流況當湖正秋舟人夜半起倚徧岳陽樓
　　　　瀟湘夜雨
　灑江思已悲入夜聲轉急還憶在荆南臥聽湘妃泣
　　　　山市晴嵐
　巖上光已合林端曙未分暫出猶衣濕況乃趁虚人
　　　　漁村夕照
　日落川光暝一舟横渡頭心期逐魚網蕩然俱未收
　　　　平沙落鴈
　聲傳孤渚迥影帶夕陽微為有驚弦意欲下復遲疑
　　　　逺浦歸㠶
　楚客去鄉乆還家未有期茫茫雲樹外逺浦一㠶歸
　　　煙寺晚鐘
冥冥景尚昏隱隱聲徐度出夢方蘧蘧忽聽錯朝暮
　　　江天暮雪
逺近忽同色安知江與山一櫂在中流不敢過前灘
　　題仲經家江貫道瀟湘八景圖　(元/)程鉅夫
　　　洞庭秋月
萬頃玻瓈上輝輝玉一環望中青似粟約莫是君山
　　　瀟湘夜雨
昏昏風浪裏瑟瑟打篷聲騷客千年恨靈妃萬古情
　　　山市晴嵐
旗亭新酒熟下馬試從容頗勝老兵對夕陽三兩峰
　　　漁村夕照
落日寒潭静西風黄葉鳴鱸魚新出網分我一杯羮
　　　平沙落鴈
翩翩數行下灘磧俯蒼波此處稻梁好人間矰繳多
　　　逺浦歸㠶
八景瀟湘妙歸舟更色絲招招煩小住我賦式微詩
　　　煙寺晚鐘
僧定鐘聲緩依稀聽不真渡頭風正急喚醒未歸人
　　　江天暮雪
六月三山底城中似甑中客來開短軸亂雪舞江風
　　題陳氏瀟湘八景圖　　　　　(元/)陳　旅
軒后不張樂白月照野水泠泠水影中瑶瑟泣湘鬼
西崦生夕霏歸僧度林巘但覺山路長不覺鐘聲逺
百貨集亥市莫徭偏買鹽山日出未高翠雨濕酒帘
倦翮久欲下凉風起湖北官客多挾弓莫近白沙驛
落日楚江深倒景在高樹曬綱茅屋頭分魚石梁步
南浦草仍碧高樓日易斜歸㠶傍水廟簫鼓下神鴉
江氣行雲暮忽失巴陵樹一夕洞庭波都向篷上注
寒雲不成雨暝色凝江楓巫峽梨花夢飄浮過郢中
　　瀟湘八景畫　　　　　　　　　明宣宗
　　　瀟湘夜雨
濃雲如墨黯江樹九疑山迷天色暮蒼松巖下客維舟
魚龍鼓舞飛煙霧但見長空風雨來勢與雲夢相周迴
三湘淋漓瀉銀竹七澤洶湧翻春雷長江横絶巴陵北
一水悠悠漾空碧洪濤巨漲頃刻中虹橋隱隱無人迹
前溪遥見野人家槿籬茅屋半欹斜高樓誰得江湖趣
坐聽瀟瀟對燭花隔浦鐘聲來逺寺曉色蒼涼喜開霽
青天萬里白雲收滿目湘山翠欲流
　　　洞庭秋月
洞庭秋水清徹底岳陽城頭月初起巴山落影半湖隂
金波倒浸芙蓉翠須㬰素景當遥空寒光下燭馮夷宮
雲夢微茫冰鑑裏沅湘浩蕩玉壺中霜華初飛風浪息
萬籟無聲夜方寂彷彿湘靈汗漫遊虹橋直跨天南北
但見鷗汀與鷺洲折葦寒沙帶淺流縞衣綸巾湘中老
高歌取醉岳陽樓囘看月下西山去湖水悠悠自東注
洞庭咫尺西南陬赤岸銀河萬里秋
　　　山市晴嵐
茅屋幾家山下住長橋遥接山前路湖天雨過曉色開
滿市晴嵐帶煙樹逺山近山杳靄間前村後村相彌漫
浮藍積翠久不散懸崖滴露松梢寒湘市老人頭半白
琴僕從容隨枝舄林外青帘賣酒家山肴野蔌漁樵客
洞庭春來湖水生君山到處花冥冥波光澄涵横素練
樹色掩映開銀屏撫景徘徊看未足颯颯天風滿林麓
何人獨倚岳陽樓長笛數聲山水綠
　　　平沙落鴈
秋江水落波浪淺平沙渺渺連天逺白蘋紅蓼滿瀟湘
枯葦黄蘆迷漢沔鴻鴈恒憐澤國秋數聲忽報楚天愁
萬里避寒違朔漠幾行帶雪下汀洲雲水微茫少矰繳
歲歲南來歡有託霜田豈乏稻粱謀江村自得棲遲樂
黄鶴樓前鐵笛鳴時驚嘹唳兩三聲湖通巴蜀寒煙浄
天接荆衡暮景澄嗟爾迢迢自荒服慕戀中華生計足
行當懋德覆羣生盡使洪纎皆發育
　　　逺浦歸㠶
斜陽欲掛晴川樹丹霞逺映瀟湘浦洞庭湖上接星沙
萬里歸舟自何處雲帆縹緲天際來勢壓滔天雲浪摧
須㬰已達漢江曲江聲洶湧如鳴雷漢陽城頭夜吹角
暫從鸚鵡洲邊泊長笛一聲山月低殘燈數㸃江雲薄
西蜀滇南與海通浮波來往自無窮暮天已捲三湘霧
曉日還懸七澤風突兀危樓瞰江水臨眺何人頻徙倚
寒鴉飛盡淡煙收浩蕩遥空淨如洗
　　　漁村夕照
岳陽城頭望湘浦芳草垂楊迷古渡晴嵐霏白夕陽紅
渺渺江村天欲暮漁家茅屋住汀洲罷釣歸來穩繫舟
自念生涯在網罟臨風高挂向船頭出水鮮鱗雜紫蟹
罏頭有酒還堪買東鄰西舍當此時歡笑聲餘歌欸乃
豚魚吹浪白連天隔江賈客促歸船餘光逺映雙鳬外
殘影半落孤鴻邊湖上高樓雲外起下瞰湖湘千百里
憑高一望楚江低雲樹蒼蒼暮山紫
　　　煙寺晚鐘
煙光漠漠春山紫古寺深藏萬松裏夕陽西墜羣壑隂
隔林藹藹疎鐘起瀟湘無風波浪停恍如水底鳴長鯨
山僧策杖歸來晚遥聽穿雲百八聲緩急因風如斷續
逺徹山阿并水曲已隨暮角響江城更送樵歌出林麓
乗橋二客心悠然偶立遥看瀑布泉高山流水有深意
咫尺不聞音韻傳乾坤無塵萬籟静朗然空谷聲相應
高秋正遇曉霜清分明若向豐山聽
　　　江天暮雪
大江東去天連水薄暮蕭蕭朔風起須㬰吹却凍雲同
六花亂撒滄波裏橋南橋北樹槎枒隔浦紛紛集晚鴉
馬嘶百折蟠雲路犬吠孤邨賣酒家俯仰山川同一色
眼前不辨浪花白茫茫七澤與三湘分明皓彩遥相射
漁翁獨酌寒江濱頃刻瓊瑶飛滿身得魚醉唱湖南曲
欸乃一聲天地春有時倚櫂弄長笛洞庭景物清無敵
中流迢遞望君山但見遥空聳銀壁
　　宋復古畫瀟湘晚景圖(三首/)　　(宋/)蘇　軾
西征憶南國堂上畫瀟湘照眼雲山出浮空野水長舊
遊心自省信手筆都忘㑹有衡陽客來看意渺茫
落落君懷抱山川自屈蟠經營初有適揮灑不應難江
市人家少煙郊古木攢知君有幽意細細為尋看
咫尺殊非少隂晴自不齊徑蟠趨後崦水㑹赴前谿自
説非人意曽經入馬蹄他年遊宦處應話劔山西
　　少隱惠所畫瀟湘雪景(三首/)　　(宋/)鄒　浩
永州城北十五里二水初同為一水天花開玉滿前飛
人在故人亭子裏
前年深冬一丈雪巖擁朝陽渡黄葉鸕鷀插頸夢圎時
天作南山付雙睫
将謂雪消無覓處元來只在毫端住為余展出凍雲天
一片瀟湘宛如故
　　觀徐明叔畫湘西磨崖圖　　　(宋/)王廷珪
衡山高出北斗邊九疑蒼梧相屬聨羣峰環走如却立
山脚插入瀟湘川朱陵渺邈迷處所白鶴噴薄飛流泉
坐看徐郎拂絹素盡驅山嶽置眼前徐郎豈是真畫手
酒酣遊戲乃其天巴陵洞庭連浦漵鯨鯢蟠穴為賊淵
詔謂将軍出旗鼓樓船蹴蹋驚浪喧欃槍夜落照湖水
雕弓十萬猶控弦湘西古寺最奇絶丹崖翠壁開何年
況公文章善敘事大字怪偉宜鑱鐫中書異時觀落筆
因煩吮墨圖凌煙孟公韓公毛髮動腰靫大羽進賢冠
他年中興事可考公名亦與兹山傳
　　五日觀瀟湘圖　　　　　　　(宋/)謝　翺
五日泣江蘺騷人沉佩褋年深弔古客滿門垂艾葉既
垂青艾葉復競畫舟檝明時内閣子供奉進瑶帖豈復
懷沅湘歴舜愬往牒江流物色改看畫淚承睫彷彿舊
居人指㸃失故業三户空鳥啼九疑列如堞
　　題宗之家初序瀟湘圖　　　　(金/)吳　激
江南春水碧於酒客子往來船是家忽見畫圖疑似夢
而今鞍馬老風沙
　　題東玉帥府所藏瀟湘圖　　　(元/)戴　良
少年魂夢厎曽閒多在江湖煙水間今日精藍方丈地
倚窗眠看洞庭山
　　題王山仲所藏瀟湘八景圖巻走筆作瀟湘夜雨
　　　　　　　　　　　　　　　(元/)揭傒斯
涔涔暗江樹荒荒楚天路穩繫渡頭船莫放流下去
　　題董簡卿所藏瀟湘圖　　　　(元/)貢　奎
瀟湘在何處展巻心悠然是中有雲飛上有蒼梧連憶
昔弄扁舟載雪清江天湘君招不來明月墮我前微鐘
破征夢落鴈棲寒煙囘首行萬里攬衣羡孤搴可憐楚
人辭憔悴窮歲年圖畫豈不好此意誰復傳已矣三歎
嗟臨風叩商絃
　　湘江秋逺圖　　　　　　　　(元/)成廷珪
蒼梧愁雲拂煙水日暮無風波自起何人吹簫作鳯皇
被髮臨江迎帝子黄陵女兒情更多却掩冰弦(一作/絲)淚
如洗千年遺恨人不知坐對空山疑夢裏
　　題米元暉瀟湘圖　　　　　　(明/)劉　基
米家父子皆好奇戲弄筆墨如小兒三百年來傳幾手
坐見銷鑠同春澌丹青馳譽士所恥勉强循物寧非癡
蒼梧之山鬱􁪈㠖重華往矣空寒颸猿啼鳯去竹迸淚白
日慘澹令人悲瀟湘洞庭連鄂渚江漢波濤動荆楚不見軒
轅張樂時水妃怨泣鮫人語問君此圖何處得中有逺意衆
莫識君不見岐陽石鼓字泯滅千載猶為人愛惜
　　題湘湖圖　　　　　　　　　　(明/)劉　基
君山洞庭隔江水彭蠡無風波浪起明窻曉晴圖畫開
興入湘湖三百里浙江兩岸山縱横湘湖碧繞越王城
越王城荒陵谷在古樹落日長煙平遊子天寒孤櫂逺
七十二谿飛雪滿浩歌不見濯纓人沙鶴野猿相對晚
湖東雲氣通蓬萊我欲從之歸去來蛟鼉塞川陸有虎
兩臂無翼令心哀
　　湘江秋意圖　　　　　　　　(明/)楊　基
湘江澄澄漢江綠芷葉蘭花映斑竹一聲欸乃鴈驚飛
數㸃青山浄如玉蒼梧囘望是荆州楚雨吳雲恨未休
無夢可聽湘女瑟有人方倚仲宣樓
　　湘漢秋晴圖　　　　　　　　(明/)楊　基
讀書不願賢良舉朝醉霸陵暮湘渚兩鬢從添鏡裏霜
十年聽遍江南雨呼鷹臺上愛秋清鸚鵡洲前看晚晴
紅葉蟬聲湘寺逺碧潭鴻影漢川明湘波漢水愁無盡
畫裏江山聊一哂舉世惟稱王仲宣當時亦有周公瑾
　　壁間畫瀟湘八景　　　　　　(明/)于　謙
煙寺微茫幾杵鐘漁村斜映夕陽紅平沙落鴈迷殘靄
逺浦歸帆趁便風山市微嵐孤嶼斷江天欲雪暮雲同
洞庭月色瀟湘雨想像隂晴似夢中
　　題寫雲夢圖　　　　　　　　(明/)廖道南
黄鶴高樓凌紫煙瀟湘夜雨帶遥天壯懷自信吞雲夢
一葉蘭舟濟巨川
　　題錢叔昻瀟湘圖　　　　　　(明/)孫　蕡
逺山如遊龍近石如踞虎秋隂迢迢樹楚楚乃是洞庭
瀟湘之極浦西來白波浮太虚神物似與空濛俱潭深
蜃氣結樓閣鮫人蹋浪隨游魚織綃更泣明月珠綴成
懸璫素裙襦九疑並迎翠華輦絳節影低羣真趨須㬰
長風起木末高林側亞葉亂脱浮雲散盡天宇豁雲水
遥連帶青闊蒼松翠竹黯未分殘霞斷靄餘斜抹錢郎
毛骨清畫此兼衆妙疎疎臨水花白白逺山曉恍疑一
葉寒流中雨後開篷展清眺日落君山吹鳯簫水雲相
間作簫韶荒祠二女應魂斷試把芙蓉天外招
　　瀟湘雨意圖　　　　　　　　(明/)胡　直
鸞竹叢深日未晡寒江煙雨翠糢糊東風無限瀟湘意
却倚篷窗聽鷓鴣
　　湘山障子　　　　　　　　　(明/)湯顯祖
蒼梧雲影落人間帝子浮湘竟不還千載秦皇問堯女
不能燒却淚㾗斑
　　題文發叔所藏潘子真水墨江湖八境小軸
　　　洞庭波漲　　　　　　　　(宋/)楊萬里
湖水吞天去湖風送浪還銀山何處是青底是君山
　　　武昌春色
花外庾樓月鶯邊吳宮柳我欲問廢興春風獨無口
　　　廬山霽色
彭澤收積雨廬山放嫩晴多情是瀑布只作雨中聲
　　　海門殘照
萬里長江白半規斜日黄焦山渾欲到宛在水中央
　　　太湖秋晚
水氣清空外人家秋色中細看千萬落户户水精宮
　　　浙江觀湖
海湧銀為郭江横玉繫腰吳儂只言黠到老也看潮
　　　西湖夏日
四月曽湖上荷錢劣可穿歸來開短紙十里已紅蓮
　　　靈隱冷泉
小潘詩家子解作無聲詩八景俱妙絶冷泉天下奇
　　江湖八境圖　　　　　　　　(元/)吳師道
　　　洞庭
君山隱隱暮碧洞庭渺渺秋波羈客白頭懷古湘靈莫
奏雲和
　　　武昌
草生自識春洲月滿誰登夜樓寂莫漢人文賦蕭條進
士風流
　　　廬山
香爐峰看飛練栖賢峽聽奔雷三疊谷簾未識至今却
悔歸來
　　　海門
多景樓前狠石浮玉山下中泠長江天險安在北固煙
光自青
　　　太湖
雲樹煙波浩渺漁村橘里縈環想見三高不死超然來
徃其間
　　　浙江
兩山噴雪眩轉三道奔濤淼漫白塔故宮高殿行人來
倚䦨干
　　　靈隱寺
平地琮堆翠涌何人鬼刻神劖㑹有風雲震蕩再還前
日飛巖
　　　西湖
花柳空濛春霧蒲荷淡蕩秋暉水光山色長好舞榭歌
臺易非
　　洞庭秋月圖　　　　　　　　(元/)貢性之
一天秋水浩無涯短葦蕭蕭泊暮槎知是夜涼明月出
解将鴈影落平沙
　　洞庭圖　　　　　　　　　　(明/)丘　濬
八月湖面闊天低地盡浮四山通潦水萬景聚重樓木
杪仙人過雲中帝女游何時乗雅興徙倚豁吟眸
　　洞庭圖　　　　　　　　　　(明/)廖道南
洞庭春水碧於天玉削君山翠欲懸我向登樓望雲夢
三湘煙景一尊前
　　題何使君彭蠡望瀑巻　　　　(明/)陳憲章
平湖三百里飛泉三百丈誰遣墮人間囘頭似天上
　　沈石田寄太湖圖　　　　　　(明/)王　鏊
逺寄蕭蕭十幅圖霞明霧暗雨糢糊眼中覺我無雲夢
胸次知君有太湖溪壑懷人如有待煙雲入手若為逋
黄金萬樹秋風裏撥櫂西來莫滯濡
　　笠澤圖　　　　　　　　　　(明/)丘　濬
我聞在昔天隨翁浮家浪迹笠澤中筆牀茶竈隨所寓
潤物搜腸情興濃七澤三江通甫里一葉扁舟五湖水
年來遯世避風波不知長在風波裏
　　題九江秀色圖　　　　　　　(明/)王　褘
昔聞廬山謡今見廬山高廬山之高幾萬仭九江秀色
近可招山南山北盡佳致五百僧房蜜脾綴香爐直削
金芙蓉瀑布長拖青翡翠晴嵐暖靄日夕浮畫圖彷彿
不得求謫仙仙去三千秋安得起爾從之遊
　　題高尚書九江暑雨圖　　　　(明/)僧妙聲
尚書畫山山巃嵸九江秀色開森聳況當五月暑雨交
雲氣滃渤川先動五峰削出青如蓮綠樹彷彿聞吟猿
猶瞻謝朓青山宅不見米家書畫船何人出門面山立
頭上烏紗翠痕濕誰唤山東李謫仙來觀瀑布三千尺
於今戈㦸亂如麻使我披圖一咏嗟欲買沃洲歸共隱
江山如此屬誰家
　　題沈啓南奚川八景圖(二首/)　　(明/)沈　璜
奚川八景不可見盡情斂取入畫圖侍郎作歌繫其後
為索和篇徵及吾吾得見詩如見畫當食幾欲忘歠餔
五柳宅邊竹里館寧與晉唐人物殊柳眠更起竹乍醉
坐見滿地清隂鋪青山白雲粉黛深暝樹寒鴉疑墨塗
讀書有此下酒物秫田可釀錢可沽村居惟愁過客少
時教置驛臨通衢儒林文苑隱逸傳競誇僑肸生菰蘆
窺園臨水足酬唱放歌舒嘯隨招呼記裏桃源境絶異
序中盤谷路復紆花撫紫荆與棠棣鳥催布穀兼提壺
案陳諸器庋圖籍無一不與古為徒家藏食鼎斟雉羮
俗傳避忌呼落蘇石田寫景旋寄詠醉時擊缶歌烏烏
何處閒行過略彴幾人枯坐來跏趺長林豐草任寂莫
明堂今有一柱扶此圖久失忽復出直從秣陵歸海隅
展卷如聞古香動坐觀不敢臥氍毹一歌再歌奏金石
豈我細響能濫竽强憑韻脚當跋尾不識可稱同調無
春光差喜霧非霧世事休論觚不觚故廬指㸃誰稚子
且欣且慨手捋鬚先疇舊德等閒在止合傳玩何歎吁
王公之先所可薦蘋蘩筐筥暨潢汙鬚眉忽作翠微綠
耳畔清泉鳴僕夫丹青能事審若爾愚公移山真復愚
吁嗟乎愚公移山真復愚
聽説圖中風物美但讀長歌已狂喜喬木清川數里間
尺幅都收到曲几前有老杜後大蘇能以詩章當畫史
二歌三讀轉興懷少陵眉山相比擬若道臨溪堪釣璜
尚湖宛在渭川涘作畫善行縮地法無數景光縑素裏
春秋以時詠蘭桂俯仰之間識喬梓遊多鹿豕想鄰山
食足魚鰕知近市論成樂志美西園村港暗通路斜迤
耕鑿衣冠問若何只記在家常早起吾子風流勝昔人
合調每尋程與李蘭心未肯雜於蕙橘性寧教化為枳
所嗟李子赴泉臺喜得程君就棲止拂水巖頭飛瀑聲
穿過窗櫺落枕底堂沿松竹署耦耕閣敞湖山額秋水
似兹小築近年成賸許新經著耒耜山莊對向畫圖看
知他誰儉復誰侈詞出牛宮見曵犂客上龍門聞倒屣
嫩蕨有幾亦同採老酒無多竟先被長句初驚驟雨過
高歌定遣從風靡先疇昔日服畎畝舊德今時食名氏
朝煙夕靄並迷離山亦有椒江有汜清齋不免盡園蔬
浄肉何至汙碪机宋家劉氏兩先生號曰公非與公是
從來史學未易通夏禮能言徵在杞吳越當年大國王
表忠觀古舟堪艤四海皆知有羅生唐使不知亦已矣
子今命我續前篇未及捉筆先伸紙蘭亭敘曽比金谷
桃源記却出栗里況子詩因述祖興輞川唱和非徒爾
五行作甘惟稼穡三農艱辛在耘耔墨池滌研開良田
此意豈復闗餘子
　
　
　
　
　
　
　
　
　
　
　
　
　
　
　
御定歴代題畫詩類巻二十九
　欽定四庫全書
御定歴代題畫詩類巻三十目錄
　　名勝類
　　　觀江淮名勝圖(唐王昌齡/)
　　　觀王右丞維滄洲圖歌(唐僧皎然/)
　　　題輞川圖後(宋文彦博/)
　　　次韻和文潞公題王右丞輞川圖(宋韓琦/)
　　　輞川圖(元劉因/)
　　　王右丞輞川圖(元王惲四首/)
　　　王維輞川引業詩圖(元馬祖常/)
　　　題王維輞川圖(元貢師泰/)
　　　王維高本輞川圖(元鄧文原/)
　　　右丞輞川圖(元吳鎮/)
　　　西湖圖(宋真山民/)
　　　西湖空濛圖(元劉因/)
　　　題西湖圖(元王惲/)
　　西湖小景(元程鉅夫/)
　　玉澗和尚西湖圖歌(明劉基/)
　　題戴文進西湖圖(明劉泰/)
　　題何使君山水西湖汎舟巻(明陳憲章/)
　　題西湖十景鄒和峯家藏戴文進畫巨浸秋波
　　　(明楊慎/)
　　題西湖景(明鄭汝美/)
　　題南屏對雪圖(明方孝孺/)
　　謝衡州花光寺仲仁長老寄作鏡湖曹娥墨景枕
　　　屏(宋鄒浩/)
　　鏡湖圖(元唐肅/)
　　題趙仲庸鏡湖圖(明錢宰/)
　　題畫建溪圖(唐方干/)
　　浯溪圖(宋黄庭堅/)
　　題清溪圖(宋孔平仲/)
　　王文玉出清溪圖以示坐客(宋孔武仲/)
　　追和杜牧之弄水亭詩韻題清溪圖(元吳師道/)
　　題黟令周君儒所藏清溪白雲圖(元趙汸/)
　　尚書右丞侯公雲溪圖(金趙秉文/)
　　雲溪曉汎圖(金李汾/)
　　武善夫桃溪圖(元元好問二首/)
　　為燮𤣥圃題鼇溪春曉圖(元虞集/)
　　鶴溪圖(元吳鎮/)
　　題石氏瞻畫鶴溪圖(元仇逺/)
　　題西溪圖(元趙孟頫/)
　　題西溪圖(明董其昌/)
　　夜夢與數客觀畫有八幅龍湫圖特奇客請余作
　　　詩其上書數十字而覺不能復記明旦乃追補
　　　之亦髣髴夢中意也(宋陸游/)
　　蘆溝曉月圖(元陳高/)
　　題蘆溝曉月圖(明趙寛/)
　　清洞圖(元何中/)
　　　題鶴泉圖(元馬臻/)
　　　濱州雲巢圖(元張雨/)
　　　青弁雲林圖(明張羽/)
　　　題何使君百泉清賞巻(明陳憲章/)
　　　洙泗圖(明丘濬/)
　　　題玉淙圖(明李維楨/)
　　　題林屋洞天(明僧麟洲/)
　
　
　
　
　
　
　
　
御定歴代題畫詩類卷三十目錄
　欽定四庫全書
御定歴代題畫詩類巻三十
　　名勝類
　　　觀江淮名勝圖　　　　　　　(唐/)王昌齡
　刻意吟雲山尤知隱淪妙逺公何為者再詣臨海嶠而
　我高其風披圖得遺照援毫無逃境遂展千里眺淡埽
　荆門壁明標赤城燒青蔥林間嶺隱見淮海徼但指香
　爐頂無聞白猿嘯沙門既云滅獨往豈殊調感對懷拂
　衣胡寧事漁釣安期始遺舄千古謝榮耀投迹始可齊
　滄浪有孤櫂
　　　觀王右丞維滄洲圖歌　　　　(唐/)僧皎然
　滄洲誤是真萋萋忽盈視便有春渚情褰裳掇芳芷颯
　然風至草木動始悟丹青得如此丹青變化不可尋翻
　空作有移人心猶言雨色斜拂座乍似水凉來入襟滄洲
　説近三湘口誰知巻得在君手披圖擁褐臨水時翛然
　不異滄洲叟
　　題輞川圖後　　　　　　　　(宋/)文彦博
吾家伊上塢亦自有椒園漠漠清香逺離離丹實繁盈
襜常要采折柳不須藩每看輞川畫起予商可言
　　次韻和文潞公題王右丞輞川圖(宋/)韓　琦
輞川誠自好人各愛吾園欲縱家山樂終縻吏事繁鴻
飛思避弋羝觸困羸藩幾日歸陶徑方知踐此言
　　輞川圖　　　　　　　　　　(元/)劉　因
詩中傳畫意畫裏見詩餘山色無還有雲光展復舒前
溪漁父宿舊宅梵王居千古風流在披圖儼起予
　　王右丞輞川圖(四首/)　　　　　(元/)王　惲
騷詠禪談意未央敧湖煙月墮微茫園林鐘鼓清時樂
好箇裴公綠野堂
狀物何如及物功開元真宰説姚崇未妨僦屋招提裏
斗米三錢四海同
凝碧池邊野鹿過空垂雙泣賦悲歌論忠不到平原列
馳譽丹青未足多
文彩風流映一時丹青三昧有餘師戲将萬斛敧湖水
寫盡南山五字詩
　　王維輞川别業詩圖　　　　　(元/)馬祖常
野水已不流野田已無塍日夕華子岡狐狸上丘陵高
人兹為土畫墨飛塵凝空餘古韻語髣髴今日興
　　題王維輞川圖　　　　　　　(元/)貢師泰
開圖縱奇觀江山鬱相繆兩垞矗岧嶤重湖渺油油邃
宇抗疏嶺危亭俯圓流春塢辛夷發夏陌高槐稠竹館
翠隂晚茰沜紅實秋逺墅漆未割近園椒欲收驚鳥避
溪泉野鹿逐巖幽日暮川上歸凉飈蕩孤舟靄靄雲氣
合漠漠煙光浮顧思天寳初綱紀壞不修霓裳按妖拍
鼙鼓起奸謀豈無匡濟術迺為閒曠留菱歌自來往葩
辭更唱酬遂令摹寫間意度猶可求乾坤多變態江海
生暮愁白鷗飛不去千載空悠悠
　　王維高本輞川圖　　　　　　(元/)鄧文原
輞口風烟春日遲淺沙深渚帶東菑紅杏花開翔白鶴
綠楊絲裊逗黄鸝山雲寂寂入寒竹野露瀼瀼裛嫩葵
誰似右丞清絶處千秋一士更何疑
　　右丞輞川圖　　　　　　　　(元/)吳　鎮
瀟灑開元士神圖繪輞川樹深疑垞小溪静見沙圓徑
竹分青靄庭槐斂莫煙此中有高臥欹枕聽飛泉
　　西湖圖　　　　　　　　　　(宋/)真山民
兩袖春風一丈池等閒蹋破柳橋西雲開逺嶂碧千疉
雨過落花紅半溪青斾有情邀我醉黄鶯無恨為誰啼
東城正在桃林外多少遊人逐馬蹄
　　西湖空濛圖　　　　　　　　(元/)劉　因
舊隱湖山筆底收相從京洛意中游昏昏車馬飛花雨
寂寂鐘魚落葉秋千古登臨翻昨夢百年歌舞漾清愁
何當化鶴看滄海不用呼猿汲澗流
　　題西湖圖　　　　　　　　　(元/)王　惲
東南形勢説餘杭誰辨山谿作國防蹋雪欲尋龍井去
表忠祠下謁錢王
　　西湖小景　　　　　　　　　(元/)程鉅夫
一片無情水笙歌日日春至今圖畫裏輸與眼明人
　　玉澗和尚西湖圖歌　　　　　(明/)劉　基
大江之南風景殊杭州西湖天下無浮光吐景十里外
疉嶂湧出青芙蕖百年王氣散荆棘惟有歌舞留歡娛
重樓峻閣妬鉛黛媚柳嬌花使人愛老僧不善兒女情
故作觕豪見真態想其泚筆欲畫時高視化工如小兒
千巖萬壑吾意匠夸娥巨靈吾指麾却憶往年秋雨夕
畫舫衝煙度空碧蒼茫不辨雲與山但覺微風響蘆荻
須㬰冷月迸深霧時見松杉半昏黒開樽命客彈焦桐扣舷
大笑驚海童鮫人唱歌魚鼈應水底影動雙高峰只今倏忽成
老翁可憐此樂難再逢愁來看畫欲自適誰知感生愁轉劇
　　題戴文進西湖圖　　　　　　(明/)劉　泰
錢塘西湖天下奇浮光萬頃澄琉璃仙宮佛刹湧金翠
簫鼓之聲聞四時六龍扶日消春霧畫船撐過茅家埠
吳姬雙唱遏雲歌驚散鴛鴦與鴈鷺水亭入夏薫風來
鏡裏荷花高下開蔗漿酪粉出冰椀對花一飲三百杯
梧桐葉脱屬秋至籃輿尋僧靈隱寺深洞老猿呼不應
和得賓王舊詩句𤣥冥剪水落九天孤山突若銀螺然
玉驄駝醉探春去紅椒已破疎籬邊戴進胸中有丘壑
揮灑新圖使人愕羊腸路口樹隂隂鴨觜灘頭沙漠漠
和靖東坡不可逢白雲常護青芙蓉寄謝山靈莫相拒
早晚來聽煙際鐘
　　題何使君山水西湖汎舟卷　　(明/)陳憲章
潮勢傾滄海江聲下富春西湖剛十里偏耐醉遊人
　　題西湖十景鄒和峰家藏戴文進畫巨浸秋波
　　　　　　　　　　　　　　　(明/)楊　慎
𤣥圃樓臺近水醉鄉日月宜秋萬里鳬舟鷁櫂千重貝
闕龍湫
　　題西湖景　　　　　　　　　(明/)鄭汝美
西湖勝景出塵寰此日披圖一破顔勒馬呼童沽綠酒
移舟隨意看青山蘇公堤在人争仰逋叟梅開鶴自還
試問南朝多少寺莓苔煙雨總奇觀
　　題南屏對雪圖　　　　　　　(明/)方孝孺
昔年歲暮京國還艤舟夜宿南屏山山風吹雪天欲壓
夜半大雪埋江闗清晨倚樓望吳越六合玉花飄未絶
恍疑江上駕山來萬頃銀濤涌城闕山僧好事喜客留
置酒開筵樓上頭玉堂仙人宋夫子紅顔白髮青貂裘
坐談今古如指掌共看雲收月華上寒輝素彩相盪摩
碧海瓊臺迭蕭爽酒酣擊節心日開慷慨弔古思英才
荒祠古柏岳王墓廢湖殘柳蘇公堤一時嘉會難再得
仙人上天塵世窄王子何年繪此圖正貌南屏舊遊迹
吾知王也奇崛人新詩妙墨俱絶倫偶然揮灑豈無意
神授髣髴存天真世間今古同飛電囘首人豪都不見
空有蘿山石室書夜夜虹光射霄漢
　　謝衡州花光寺仲仁長老寄作鏡湖曹娥墨景枕
　　　屏　　　　　　　　　　　(宋/)鄒　浩
道人秀骨生何許若耶溪邊清氣聚不從章甫事功名
遊歴諸方參佛祖祝融峰下忽擡頭覷破虚空笑而舞
折脚木牀二十年門外草深無寸土偶然消息落人間
幻出花光照今古我舟邂逅泊山前霧巻雲開見眉宇
更知我自浙東來曾擁旌旗塵督府千巖萬壑繞罇罍
夢斷臥龍誰是主為將池墨灑鮫綃故國封疆歸擇取
曹娥江接賀家湖環以峰巒暝煙雨森森喬木動樵風
廟貌崢嶸閟神禹碑留遺刻蔡邕題注目端為楊主薄
子猷興盡季真亡髣髴櫂聲迴逺浦乾端坤倪渺莫窮
咫尺并包入庭戸坐令鄉思滿瀟湘恨不歸飛插雙羽
蒼梧洞庭南北中氣象縱横隨步武祗緣流放阻君親
入眼雖奇若無覩道人方便巧施為乃以家山慰心腑
舊愆猶冀獲湔除恩錫餘年返農圃青鞵布襪謝塵埃
肯使高蹤慙杜甫
　　鏡湖圖　　　　　　　　　　(元/)唐　肅
自憐一曲有心期不用黄冠詣闕辭舟近香爐峰下泊
馬從酒甕石邊騎春雲竹護方干塢霜樹鴉啼漢守祠
面面屏風開水墨輞川今日屬王維
　　題趙仲庸鏡湖圖(為洽上/人作)　　　(明/)錢　宰
趙侯胸中有泉石白髮垂顛人不識丹青不寫四十年
一見洽師雙眼碧當年王宰浪得名十日五日勞經營
天機到時一揮灑白雲顛倒秋波明秋波在屋下白雲
在屋上香爐秦望天東南蒼巒翠巘森相向三山落日
煙水賒秋風舊宅今荷花斷垣蒼石無路入至今人説
放翁家放翁家渺何處阿師出家不歸去不惜千金買
畫圖笑倚清江看雲樹
　　題畫建溪圖　　　　　　　　(唐/)方　干
六幅輕綃畫建溪刺桐花下路高低分明記得曽行處
秪欠猿聲與鳥啼
　　浯溪圖　　　　　　　　　　(宋/)黄庭堅
成子寫浯溪下筆便造極空濛得真趣膚寸已千尺只
今中宮寺在昔漫郎宅更作老夫船檣竿插蒼石
　　題清溪圖　　　　　　　　　(宋/)孔平仲
清溪之水清無泥鳬飛燕下太平池昔人嘗比翠綃舞
安得巻之筆自隨畫師摹寫多巧思只用烏田數張紙
戲拈禿筆埽成圖濃淡邅迴真得意江磯釣浦逺更深
昔時行處皆可尋張公好雅心不俗眉山先生為楚吟
公今奉使庾嶺南峽中喬林與天參白雲揺曵入船户
清江呼嘯窺江潭天霾不開地多熱佛桑山丹赤如血
此時一展清溪圖灑君胸中貯冰雪南方不可以久留
祝公歸來此中州枕白石兮漱清流蘆聲戰雨曷若颺
風之拔木漁煙凝晚曷若海霧之横秋我已卜居在九
江九華廬阜鬱相望千里思公如咫尺扁舟櫂月到池陽
　　王文玉出清溪圖以示坐客　　(宋/)孔武仲
舟在此溪濱披圖看愈親須知堂上客便是畫中人瀟
灑蒼葭映舂容碧浪春秀山旁發派秋浦淨為鄰飛鷺
來窺影遊魚可數鱗飲䦨須巻去聊以辟京塵
　　追和杜牧之㺯水亭詩韻題清溪圖(元/)吳師道
池陽瀕大江羣山勢騫舞高甍出麗譙萬屋駢民伍決
奔清溪流光照城南户飛梁壓水天荒亭仆風雨載酒
客誰來弄水人已去蒼煙帶林薄綠野分畦圃賈檣
攢比櫛魚舍低殘堵秋風瀲生漪夕雲閒映渚蕭蕭蒲
柳脱槭槭葭蘆語游鱗數儵尾沉影窺鴈羽征毛寒未
減珠光時自吐隨流長堤盡當道奔石怒十里清瑶堆
谽谺爭刻露僧居草棘翳仙洞霞霏貯却還望翠微絶
憐浸秋浦太白與樊川千載不可遇揺筆想吟詩攜壺
紀遊處何當占民籍便欲棲村塢磯釣具竿綸畝耕供
臼杵暫遊竟返櫂微官謾紆組中情託謡咏萬象恣嘲
侮九華興未已淛水期空負忽見張公圖如得千金賂
沉淪正爭席榮誇無負弩悠悠山水思冉冉歲年暮展
巻儻頻來猶堪浣塵土(天厯已已余過池陽與友人自/清溪遊齊山賦詩紀其事而溪)
(上之勝未之及今觀靈源草堂所藏張公詡清溪圖及/諸巨公名章妙翰為之憮然自失因和杜紫薇詩韻一)
(首追述所懷非敢僭附前人第以/晚末獲見是圖用志喜幸云爾)
　　題黟令周君儒所藏清溪白雲圖(元/)趙　汸
結屋清溪上白雲與為鄰雲影常在地溪光淨無塵餘
暉及山木掩映忘冬春逍遥窗戸間亦足娛心神相望
彭澤宰仕止孰由人忽憶桃花源悠然思問津
　　尚書右丞侯公雲溪圖　　　　(金/)趙秉文
朝遊雲溪上暮遊雲溪下不知雲溪雲去作人間雨流
水赴大壑白雲思故山何時溪上人心與歸雲閒黄公
山下雲溪路十里溪光照雲樹溪流瀝瀝讀書聲想見
先生舊遊處溪上老僧今白頭尺書招我歸來休圮上
方傳黄老略山中未暇赤松遊我公昔年提孤軍旌旗
絳天張魚鱗鯨鯢沸天海水渾罵賊嚼齒欲透齦旄倪
十萬寄一身咸陽白骨囘青春九重歎息天為顰殿前
論事氣益振滄海未全歸禹貢山東且願變齊民匣内
寳書金屈戌腰間瑞節玉麒麟衞國錦衣歸故里代公
黒髮更慈親他年鐘鼎書元勲二十四考中書君整頓
乾坤濟時了飄然返却雲溪雲
　　雲溪曉汎圖　　　　　　　　(元/)李　汾
曉景澹明月落影潭西丘晴川挂煙樹光拂雲河流楓
林入行色闗山生白頭羡彼畫中人憶我秦川游君帆
渺何許儻下滄浪洲滄浪吾有約寄謝同盟鷗
　　武善夫桃溪圖(二首/)　　　　　(元/)元好問
物外煙霞卜四鄰武陵不是避秦人軟紅香土君休羡
千樹桃花滿意春
金罽毶毶六月寒桃花春夢隔征鞍青山歸計何時辦
畫卷空留馬上看
　　為燮𤣥圃題鼇溪春曉圖　　　(元/)虞　集
久客山陽萬家邑石嶺戴轍縈紆入溪水西行夜雨深
連村桑柘春雲濕昔因荒迥少官府日暮狐兎作人立
自從置縣二百年稍有衣冠更俗習讀書進士比舍聞
潤屋黄金亦家給山中白日浮雲多負乗因仍足車笠
燮侯世胄國勲舊射䇿君門恥沿襲朱衣作監列星宿
逺人豈意高軒及援琴不鼓書牒稀彈鋏無魚賓客集
繡衣使者停車見黄堂大夫下牀揖登高望逺送飛鴻
攬轡駸駸度原隰人言桐鄉人愛我我愛桐鄉重於邑
畫圖千疉山木彫茅舍蕭條莫忘葺
　　鶴溪圖　　　　　　　　　　(元/)吳　鎮
閒雲流水淨無塵幾曲溪山占好春識得人間仙跡在
一雙芒屩好尋真
　　題石民瞻畫鶴溪圖　　　　　(元/)仇　逺
鶴溪近與練湖連一鏡秋水清無邊依稀淮岸瀟湘浦
慣見月虹書畫船山翁幾年吳下客溪草溪花未相
識筆牀茶竈老𤣥真肯與鷗沙分半席
　　題西溪圖(贈鮮子/伯幾)　　　　　　(元/)趙孟頫
山林忽然在我眼攬被欲遊嗟已逺長松謖謖含蒼煙
平川茫茫際曽巘大梁繁華天下稀走馬鬬雞夜忘歸
君獨胡為甘寂莫坐對山水娛清暉西溪先生奇崛士
正可著之巖石裏數間茅屋破不修中有神光發奇字
綠蘋齊葉白芷生送君江南空復情相思萬里不可見
時對此圖雙眼明
　　題西溪圖(贈虞德/園吏部)　　　　　　(明/)董其昌
三笠溪流獨木橋逋仙共爾發長謡若為却入千峰去
黄鵠摩空不可招
　　夜夢與數客觀畫有八幅龍湫圖特奇客請余作
　　　詩其上書數十字而覺不能復記明旦乃追補
　　　之亦髣髴夢中意也　　　　(宋/)陸　游
高堂閲畫娛嘉賓巨幅小巻縱横陳其間一圖最傑作
命意落筆驚倒人奇峰峭立插地軸飛瀑崩㵼垂天紳
壽藤老木幻荒怪深潭危棧愁鬼神忽然白晝起雷電
始覺異物蟠奫淪隂雲四興誅老魃甘澍連夕蘇疲民
豈惟陂澤苖盡立已活億萬介與鱗文章與畫共一法
腕力要可囘千鈞錙銖不到便懸隔用意雖盡終苦辛
君看此圖凡幾筆一一圓勁如秋蓴乃知世間有絶藝
天造草昧參經綸吾言未竟且復止剰發幽奥天公嗔
　　蘆溝曉月圖　　　　　　　　(元/)陳　高
蘆溝橋西車馬多山頭白日照清波氊廬亦有江南婦
愁聽金人出塞歌
　　題蘆溝曉月圖　　　　　　　(明/)趙　寛
銀河半落長庚明城高萬戸皆雞聲長橋臥波鼇背聳
上有車馬蕭蕭行蒼煙淡接平蕪迥沙際朦朧見人影
舉頭一望天宇高殘月蒼蒼在西嶺
　　清洞圖　　　　　　　　　　(元/)何　中
元暉昔作西江客夜飛墨花曉無跡春風留此二百年
幸是山中至人識有千黄金雙白璧鵝溪白繭纔數尺
潁陽山高風露寒幾處高堂挂生色
　　題鶴泉圖　　　　　　　　(元/)馬　臻
我聞匡廬之山青入天上有瀑布千仭懸嵌空金碧根
高源噴薄直自太古前未知鑿開混沌竅神物茫昧誰
之然翩然皓鶴來何許心融恍聽泠泠語云是遼城丁
令威𤣥圃崑丘曽一舉為嫌天上多官府偶向人間值
風雨稻粱與魚鰕瑣細不足數空餘舊標落燕雀莫敢
侮令威令威我欲從之遊天風萬里冥冥秋力小羽翮
短六合安能周乃知摶鵬鷽鳩各有分不如榆枋飛躍
棲林丘
　　濱州雲巢圖　　　　　　　　(元/)張　雨
蒼山不受寒裹以白兜羅借雲以為暖我意不在多小
營丹鶴巢高棲翠雲柯飛仙度鸞笙老人臥雞窠誰能
江海去風雨一漁蓑
　　青弁雲林圖　　　　　　　　(明/)張　羽
前代何人畫山水長安闗仝營丘李華原特起范中立
三子相望古莫比亦有北苑與河陽後來作者誰能當
米家小虎出逸品力挽元氣歸蒼茫房山尚書初事米
晚自名家稱絶美藝高一代誰頡頏只數吳興趙公子
當時弭節匡廬峰曽寫太平興國之神宮五峰却立疑
爭雄臺殿突兀紛青紅中有雲氣隨游龍我對此圖臥
三日遂令奇氣生心胸亂來學士遭漂蕩文藝草草誰
能工筆精墨妙心更苦那得再有前賢風於乎乾坤浩
蕩江海闊使我執筆将安從
　　題何使君百泉清賞圖　　　　(明/)陳憲章
不聞佩玉儺無復蘇門嘯泉聲今古同明月時相照
　　洙泗圖　　　　　　　　　　(明/)丘　濬
自從天一所生水地六成之流不已人見源泉混混來
誰識其中涵至理魯國之川洙泗沂夫子所在今何之
申申夭夭不復覩滔滔汨汨常如斯
　　題玉淙圖　　　　　　　　　(明/)李維楨
永嘉萬山萬芙蓉中有大壑流淙淙斧鑿猶存神禹蹟
蒼苔碧蘚千古衣䝉茸微颸拖練魚文蹙落霞散綺霓
裳穠天瓢倩客時為瀉雲碓無人夜自舂并州快刀剪
青纈匡廬瀑布挂白龍谿谷谽谺盤石激衝驟雨注射跳
波衡縱駭若摐金伐鼓斬蛟潯陽江怒若胥濤雷行馬
奔龕赭不能容疾若三門竹箭秋放溜緩若武陵桃花
春溶溶大若軒轅帝張咸池之樂洞庭野細若山𤣥水蒼
佩玲瓏衆若錫鑾和鈴千官朝閶闔微若一琴一詠深
林獨往無人從何物王生能好事自道此物情所鍾尋
源進半艇拄頰任孤笻洗耳濯纓足漱齒盪襟胸鳥歌
　松籟難屬和游魚出聽口喁喁鈞天九奏枉成夢安問
　人間萬石鐘嗚呼王生樂此忘飢且忘死胡不取一丸
　泥為爾封龍湫鴈蕩恐相妒令爾往來心憧憧
　　　題林屋洞天　　　　　　　　(明/)僧麟洲
　羣山包水水包山金作芙蓉玉作環洞裏有天通五嶽
　山中無地著三班白雲髣髴雞初唱碧海迢遥鶴又還
　可惜桃花有凡骨年年隨浪出人間
　
　
　
　
　
　
　
　
御定厯代題畫詩類巻三十
　欽定四庫全書
御定歴代題畫詩類卷三十一目録
　　古蹟類
　　　桃源圖(唐韓愈/)
　　　和桃源圖(宋王十朋/)
　　　題桃源圖(宋魏了翁/)
　　　題桃源圖後(元王惲/)
　　　䟦武陵圖(元王惲/)
　　　桃源圖(元王惲三首/)
　　　題桃源圖(元錢選/)
　　　題桃源圖(元趙孟頫/)
　　　畫桃源(元趙孟頫/)
　　　題商徳符學士桃源春曉圖(元趙孟頫/)
　　　題桃源春曉圖(元吳澄/)
　　　題桃源圖(元揭傒斯/)
　　　桃源圖(元黄溍/)
　　桃源圖(元傅若金/)
　　阮子華所藏桃源圖(元成廷珪/)
　　桃源圖(元呉師道/)
　　桃源圖(元周權二首/)
　　桃源圖(元華幼武/)
　　桃源圖(元唐肅/)
　　題桃源圖(元丁鶴年/)
　　題桃源春曉圖(明張以寧/)
　　張繼善寄桃源圖因賦詩(明貝瓊/)
　　題桃源圖(明林壁/)
　　桃源圖(明孫一元/)
　　桃源圖(明何景明/)
　　桃源圖(明謝承舉/)
　　桃源圖(明文嘉/)
　　題桃源圖(明朱彦昌/)
　　題桃源圖(明沈周/)
　　題小桃源圖(明王世貞/)
　　桃花山水圖(元納延/)
　　題劉松年桃花山水小幅(明僧麟洲/)
　　題徐參議赤壁圖(宋王炎/)
　　赤壁風月笛圖(金李純甫/)
　　題武元直赤壁圖(金李晏/)
　　赤壁圖(元元好問/)
　　後賦赤壁圖(元劉因/)
　　題赤壁圖(元戴表元/)
　　東坡赤壁圖(元王惲/)
　　畫赤壁(元趙孟頫/)
　　赤壁圖(元馬祖常/)
　　赤壁圖(元虞集/)
　　赤壁圖(元楊載/)
　　題赤壁圖(元成廷珪/)
　　赤壁圖(元呉師道/)
　　　遊赤壁圖(元呉師道/)
　　　題赤壁圖(元王瓚/)
　　　題赤壁圖(元丁鶴年/)
　　　題赤壁圖(明呉寛/)
　　　題戴文進赤壁圖(明陳煒/)
　　　赤壁圖(明廖道南/)
　　　題畫小赤壁圖(明董其昌/)
　
　
　
　
　
　
　
　
御定歴代題畫詩類巻三十一目録
　欽定四庫全書
御定歴代題畫詩類巻三十一
　　古蹟類
　　　桃源圖　　　　　　　　　　(唐/)韓　愈
　神仙有無何眇芒(一/渺)作茫桃源之説誠荒唐流水盤迴山
　百轉生綃數幅垂中堂武陵太守好事者題封逺寄南
　宫下南宫先生欣得之波濤入筆驅文辭文工畫妙各
　臻極異境怳惚移於斯架巖鑿谷開宫室接屋連牆千
　萬日嬴顛劉蹶了不聞地坼天分非所恤種桃處處惟
　開花川原近逺(一作/逺近)烝紅霞初來猶自念鄉邑嵗乆此
　地還成家漁舟之子來何所物色相猜更問語大蛇中
　斷喪前王羣馬南渡開新主聽終辭絶共悽然自説經
　今六百年當時萬事皆眼見不知幾許猶流傳争持酒
　食來相饋禮數不同罇俎異月眀伴宿玉堂空骨冷魂
　清無夢寐夜半金雞啁哳鳴火輪飛出客心驚人間有
　累不可住依然離别難為情船開櫂進一迴顧萬里蒼
蒼烟水暮世俗寧知偽與真至今傳者武陵人
　　和桃源圖(有序/)　　　　　　　(宋/)王十朋
　世有圖畫桃源者皆以為仙也故退之桃源圖詩詆
　其説為妄及觀陶淵明所作桃花源誌乃謂先世避
　秦至此則知漁人所遇乃其子孫非始入山者能長
　生不死與劉阮天台之事異焉東坡和陶詩嘗序而
　辨之矣故予按陶誌以和韓詩聊証世俗之謬云
嬴秦斬新開混茫傲睨前古無虞唐詩書為灰儒鬼哭
李斯秉筆中書堂長城丁壯無還者送徒更住驪山下
避世髙人何所之出門永與家鄉辭入山惟恐不深逺
豈是得已巢於斯來時六合為秦室未省今為何嵗日
吏不到門租不輸子長丁添更何恤春入山中桃自花
招邀隱侶傾流霞男耕女織自婚嫁派别支分都幾家
誰泛漁舟迷處所山開淵闢聞人語乍相驚問卒相歡
設酒烹雞講賓主可憐秦事已茫然帝業初期萬萬年
猶道祖龍長在世豈知異姓早三傳鄰里殷勤争餉饋
人情與世無相異未信壺中别有天却訝身遊與夢寐
山花亂眼鳥哀鳴數日留連喜復驚更從洞口尋鄉路
逢人欲話疑非情異日扁舟欲重顧水眩山迷紅日暮
後來圖畫了非真作誌淵明乃晉人
　　題桃源圖　　　　　　　　　(宋/)魏了翁
伏勝髙堂書已出竇公制氏樂猶傳魯生力破秦儀陋
商皓終扶漢鼎顛隱者寧無人禮義武陵匪獨我山川
若將此地為真有亂我彞倫六百年
　　題桃源圖後(有序/)　　　　　　(元/)王　惲
　至元癸未夏五月二十日經畧史公邀余樓居燕語
　仍出示桃源古畫二大軸蓋佳筆也公因詢兹事有
　無其意果云何者明日賦此詩以呈
君侯示我桃源圖絹素剥裂丹青渝衣冠爼豆三代古
髣髴物色開華胥當時傳記羡樂土存説本末何敷腴
半山歌詠似摭實昌黎論列疑其虛千年繪影見遺跡
桃源之境誠有無君不見淵明千古士心逺與世疎羲
皇而上每自况肯隨澤雉樊籠拘絃歌歸來朝市改故
山田園松菊蕪斜川風景固足住未免結廬人境車馬
時喧呼復讎宣力兩不可天運乃爾將無如遐觀髙舉
深意在安得超出物表冥鴻俱因縁開此武陵説託彼
奥隱稱樵漁不然果有繼問津雲烟出沒何湏臾又不
見山林不外天壤間迥與世隔皆仙居桃花流水窈然
在放浪而即斯人徒放浪而即斯人徒
　　跋武陵圖　　　　　　　　　(元/)王　惲
淵明髙興託冥鴻流水桃花事本空好笑武陵狂太守
謾回烟櫂月明中
　　桃源圖(三首/)　　　　　　　　(元/)王　惲
淵明旣號葛天民流水桃花到處春明見筆端閒寓興
武陵休苦殢漁人
東來連舸泛長湖兩鬢冰霜儘瘁癯偶值漁郎心已媿
更堪三復武陵圖
淛西到處武陵溪乍渉幽深路便迷始信避秦元寓説
淵明遺世厭羈栖
　　題桃源圖　　　　　　　　　(元/)錢　選
始信桃源隔幾秦後來無復問津人武陵不是花開晩
流到人間却暮春
　　題桃源圖　　　　　　　　　(元/)趙孟頫
戰國方忿爭嬴秦復狂怒寃哉魚肉民死者不知數斯
人逃空谷是殆天所恕山深無來逕林宻絶歸路艱難
茍生活種蒔偶成趣西鄰與東舎雞犬自來去熙熙如
上古無復當世慮安知捕魚郎延縁至其處遥遥千載
後緬想增慨慕即今生齒繁險絶悉開路山中無木客
川上縻漁父雖懷隱者心桃源在何許况兹太平世堯
舜方在御干戈乆巳戢老㓜樂含哺田疇畢耕耨努力
勤藝樹毋為問迷津窮探事髙舉
　　畫桃源　　　　　　　　　　(元/)趙孟頫
桃源一去絶埃塵無復漁郎再問津想得耕田並鑿井
依然淳樸太平民
　　題商徳符學士桃源春曉圖　　(元/)趙孟頫
宿雲初散青山溼落紅繽紛溪水急桃花源裏得春多
洞口春烟揺緑蘿緑蘿揺烟挂絶壁飛流淙下三千尺
瑶草離離滿澗阿長松落落凌空碧雞鳴犬吠自成邨
居人至老不相識瀛洲仙客知仙路㸃染丹青寄輕素
何處有山如此圖移家欲向山中住
　　題桃源春曉圖　　　　　　　(元/)呉　澄
朦朧曉色破初春一洞桃花樹樹新此景世間真箇有
只今去作捕魚人
　　題桃源圖　　　　　　　　　(元/)揭傒斯
桃源非一處龍虎畫難同内外闗踰鐵髙低石作叢黄
旛青劒北紫蓋白雲東蟾影當霄迥蛾眉抱月弓千重
藏曲折四面削虛空地户迎風黒天池浴日紅雪霜翻
濺瀑雷雨瀉崩洪暗識猨啼逺晴聞鳥語工危龕三井
祕絶澗九橋通江合仙巖怒山連鬼谷雄劉王開闢後
秦晉有無中時見看桃侶頻逢採藥翁丹臺寒漠漠琳
宇氣熊熊濟勝非無具縁源恐莫窮烟霞俄變滅草樹
杳蘢葱四序何勞誌羣愚倘擊蒙誰言武陵近十里上
清宫
　　桃源圖　　　　　　　　　　(元/)黄　溍
山容慘慘將為雨雲氣垂垂欲傍花莫問前邨何處覓
垂蘿盤石即吾家
　　桃源圖　　　　　　　　　　(元/)傅若金
聞説避秦地花間忘嵗年偶逢漁父問長使世人傳丘
壑渾疑幻林廬或近仙至今圖畫裏惆悵武陵船
　　阮子華所藏桃源圖　　　　　(元/)成廷珪
桃源(一作/花)流水似天台髣髴三生到此來玉杵𤣥霜無
處覓金堂玉(一作/祕)室為誰開滄州一夜生芳草隂洞千
年長緑苔何必誑人秦甲子漁郎秪見兩三迴
　　桃源圖　　　　　　　　　　(元/)呉師道
翠嶂清溪逺近春柴荆雞犬接比鄰花開酒熟身無事
便是桃源畫裏人
　　桃源圖　　　　　　　　　　(元/)周　權
蒼茫烟水隔塵凡源上霞蒸曲曲山一自漁郎歸去後
武陵春色滿人間
　　桃源圖　　　　　　　　　　(元/)周　權
千重萬重蓮瓣山小天包在山中間神椎鑿門石扇裂
冷香迸出桃花灣漁郎尋春踏溪尾撞入桃花小天裏
荒邨人家無幾家五百年來孫換子不邑不城無憂鄉
駕雲為屋霞為牆丹雞呌烟桂巖冷白牛耕雨芝田香
眼中驚見塵中客持酒爭來問鄉國鹿走荒山西復東
龍渡長江南又北聽䦨此語意猖狂月明假榻松間房
明朝出山重迴首山迷水亂雲茫茫武陵太守意未省
强要尋源造靈境若是靈境長可通淳俗定變澆漓風
　　桃源圖　　　　　　　　　　(元/)華幼武
流水桃花世外春漁郎曾此得通津當年只記秦猶在
不道山河又屬人
　　桃源圖　　　　　　　　　　(元/)唐　肅
犬雞人物總秦餘千樹桃花䕶隱居不識三章新約法
猶藏萬巻未燒書水通烟澗才容櫂山暖晴嵓可命車
不是阿房三百里楚人一炬便成墟
　　題桃源圖　　　　　　　　　(元/)丁鶴年
放舟長怪武陵人强覓桃花洞裏春若使仙源通一線
如何避得虎狼秦
　　題桃源春曉圖　　　　　　　(明/)張以寧
溪上桃花無數開花間春水緑於苔不因漁艇尋源入
争識仙家避世來翠雨流雲連玉洞丹霞抱日䕶瑶臺
幔亭亦有虹橋約問我京華幾日回
　　張繼善寄桃源圖因賦詩　　　(明/)貝　瓊
張生愛我桃源圖桃源有路歸何日髙堂坐見武陵溪
犬吠雞鳴猶髣髴雲氣挾山山欲行山窮水闊桃花明
仙家只在流水外世上無人知姓名一日花間問漁者
山河百二如崩瓦赤帝西來祖龍死復見同槽有三馬
太康去秦六百秋子孫生長不知憂商顔黄綺亦何事
白髮出侍東宫游龍爭虎戰俱寂寞絶境空存巳非昨
種桃何必指秦人春到花開又花落
　　題桃源圖(送人就/婚新都)　　　　　　(明/)林　璧
三百灘聲去路長黄山白嶽總仙鄉隔溪樹拂張生黛
出峽風傳荀令香一葉蘭舟屏裏畫千花潭水鏡中妝
為君細與秦人説今日漁郎勝阮郎
　　桃源圖　　　　　　　　　　(明/)孫一元
溪上春風笑語温溪頭春水漲新痕中原逐鹿人誰是
桃葉桃花自一邨
　　桃源圖歌　　　　　　　　　(明/)何景明
昔我遊武陵坐石窺花源㟁坼丹洞閟風廻緑蘿翻崩
崖奔古月沓嶂響哀猿行車一以過始知人境喧真陽
仙令欲南往手持新畫來相訪武陵山水乆不覩令人
置我髙堂上巖穴如聞雞犬聲邨墟但見桑麻長髣髴
潭水濱㸃綴桃花春山川似晉代衣服猶秦人回首茫
然一烟霧尋源誰復知真處投簪福地終有期箇中先
認桃花樹
　　桃源圖　　　　　　　　　　(明/)謝承舉
武陵桃花先破春漁郎偶爾來問津山重水複得雲竇
風馳浪駛臨溪濱何知卒然入異境人家逺近通芳鄰
石田茅屋與世隔云是先世來避秦桑麻接地足衣食
冠裳結伴無疎親我聞嬴氏亂天紀儒坑典焚兇不悛
大張滛暴戕物類俯視四海皆愚民天生性良天亦恤
故教善衆藏嶙峋仙邪人邪杳莫測歴世巳乆跡已陳
縱然有仙亦常事神仙原是人間人昌黎臨川各云逺
地下不起黄道真坡翁語破萬世惑千載淵明蘇為申
　　桃源圖　　　　　　　　　　(明/)文　嘉
偶然避世住青山不道移家便不還却怪漁郎太多事
又傳圖畫到人間
　　題桃源圖　　　　　　　　　(明/)朱彦昌
當時秦鹿走中原天下紛紛孰可論黔首巳沾新雨露
白雲猶隔舊乾坤水流花謝長三月犬吠雞聲自一邨
我昔荆湖詢往事茫茫烟浪幾黄昏
　　題桃源圖　　　　　　　　　(明/)沈　周
啼飢兒女正連邨况有催租吏打門一夜老夫眠不得
起來尋紙畫桃源
　　題小桃源圖　　　　　　　　(明/)王世貞
出郭只十里種桃近千樹主人非避秦亦不嫌客顧有
酒且賞花酒盡應湏去試語劉麟之何如此中住
　　桃花山水圖(為桃源屠/啟明題)　　　　(元/)納　延
天台山下雲無數山南山北多桃樹石洞春寒風雨深
落花半逐溪流去人間從此識仙家短棹尋源到水涯
翠褏乗鸞下眀月玉盤留客進胡麻我昔捫蘿探幽谷
青精煮飯松間宿至今瞳子有神光細字猶能夜深讀
髙人築屋石溪東谿山却與天台同粉黛含精託幽趣
碧桃流水春溶溶六月黄塵汗如洗獨騎瘦馬京城裏
忽見新圖雙眼眀拏舟欲泛滄浪水我家只在蒼崖巔
白雲繞屋青溪連他日君能逺相覓看花酌酒春風前
　　題劉松年桃花山水小幅　　　(明/)僧麟洲
杳無雞犬有人家夾水山髙路不賖劉阮别來頻甲子
年年春雨送桃花
　　題徐參議赤壁圖　　　　　　(宋/)王　炎
鳥林赤壁事巳陳黄州赤壁天下聞東坡居士妙言語
賦到此翁無古人江流浩浩日東注老石輪囷飽烟雨
雪堂尚在人不來黄鵠而今定何許此賦可歌仍可絃
此畫可與俱流傳沙埋折㦸洞庭岸訪古壯懷空黯然
　　赤壁風月笛圖　　　　　　　(金/)李純甫
鉦鼓掀天旗脚紅老狐膽落武昌東書生那得麾白羽
誰識潭潭蓋世雄裕陵果用軾為將黄河倒捲湔西戎
却教載酒月明中船尾嗚嗚一笛風九原喚起周公瑾
笑煞儋州秃鬢翁
　　題武元直赤壁圖　　　　　　(金/)李　晏
鼎足分來漢祚移阿瞞曾困火船歸一時豪傑成何事
千里江山半落暉雲破小蟾分樹暗夜深孤鶴掠舟飛
夢尋仙老經行處只有當年舊釣磯
　　赤壁圖　　　　　　　　　　(元/)元好問
馬蹄一蹴荆門空鼓聲怒與江流東曹瞞老去不解事
誤認孫郎作阿琮孫郎矯矯人中龍顧盼叱咤生雲風
疾雷破山出大火旗幟北捲天為紅至今圖畫見赤壁
髣髴燒刼留餘蹤令人長憶眉山公載酒夜俯馮夷宫
事殊興極憂思集天澹雲閒今古同得意江山在眼中
凡今誰是出羣雄可憐當日周公瑾顦顇黄州一秃翁
　　後賦赤壁圖　　　　　　　　(元/)劉　因
公無渡河歸去來周郎袖裏藏風雷老狐千年快一擊
金眸玉爪不凡材先生平生兩賦爾江山華髮心悠哉
只今畫裏風月笛尚有老驥西風哀眼中驚波不西歸
𤣥鶴夜半從天迴曹劉鬭氣今何處船頭好在白雲堆
　　題赤壁圖　　　　　　　　　(元/)戴表元
千載英雄事已休獨餘明月照江流畫圖不盡當年恨
却寫蘇家赤壁遊
　　東坡赤壁圖　　　　　　　　(元/)王　惲
先生胸次有天遊萬里長江一葉舟欲託悲風寫遺響
恐驚幽壑舞潛虯
　　畫赤壁　　　　　　　　　　(元/)趙孟頫
周郎赤壁走曹公萬里江流鬬兩雄蘇子賦成竒偉甚
長教人想謫仙風
　　赤壁圖　　　　　　　　　　(元/)馬常祖
三國周郎赤壁西江山雖好夕陽低他年銅雀分香妓
猶恨回船戰炬迷
　　赤壁圖　　　　　　　　　　(元/)虞　集
過鶴生新夢攜魚憶舊遊清霜凋木葉落月湧江流隱
者時堪訪良田亦易求如何玉堂夜白髮不生愁
　　赤壁圖　　　　　　　　　　(元/)楊　載
寂寂長江夜同人共泛舟清尊方澹蕩孤櫂且夷猶望
逺幽禽度歌長獨繭抽千年遺蹟在不逐水東流
　　題赤壁圖　　　　　　　　　(元/)成廷珪
赤壁磯頭秃鬢翁興來攜酒泛秋風偶論水月盈虛際
併入江山感慨中華髮多情傷老大皇天無地著英雄
神遊八極知何許良夜應騎一鶴東
　　赤壁圖　　　　　　　　　　(元/)呉師道
沉沙折㦸怒濤秋殘壘蒼蒼戰鬭休風火千年消霸氣
江山一幅挂清愁丈夫不學曹孟徳生子當如孫仲謀
機㑹難逢形勝在狂歌弔古漫悠悠
　　遊赤壁圖　　　　　　　　　(元/)呉師道
燒天烈火萬艘空横槊英雄智力窮何似扁舟今夜客
洞簫聲在月明中
　　題赤壁圖　　　　　　　　　(元/)王　瓚
我昔南遊過赤壁曾上磯頭訪遺跡呉魏勝負了無聞
一曲漁歌楚天碧黄岡遷客峨眉翁道同北海人中龍
羇懷得酒逸興發扁舟夜泛空眀中江山如許誰賔主
醉挾飛仙夢中語直將天地等浮漚三國周郎曾此數
神遊八極空畫圖開巻髣髴瞻眉鬚清風千古凛如在
悠悠目斷江雲孤
　　題赤壁圖　　　　　　　　　(元/)丁鶴年
横槊英聲逺聞簫逸興長至今風月夜鶴夢繞黄岡
　　題赤壁圖　　　　　　　　　(明/)呉　寛
江流東繞千尺堤山鶻上結危巢棲遊人夜半放舟過
舉酒閒説曹征西征西當年下江滸八十萬軍盡貔虎
眼中見慣劉琮徒吳蜀區區何足數舳艫相銜千里連
氣吞𤣥徳兼孫權豈知䇿士已旁笑笑彼逺來非萬全
長江之險人能共不獨阿瞞兵可弄東呉㑹獵尺書馳
權也難將首親送帳底拔刀軍令行如此姦雄安足驚
周瑜早已借前箸黄蓋何曾論五兵五兵爭如一炬火
北軍敗走南軍坐紛紛燥荻與枯柴乗取便風纔十舸
波濤起立半天紅强虜灰飛一夕空平生親手註孫子
未信水軍能火攻誰云此行纔足恥更聞裹瘡歸淯水
𤣥武池頭計已疎銅爵髙臺聊自起當今四海如一家
三國爭雄真可嗟尚想綸巾廵壘堞猶將折㦸洗泥沙
武昌夏口東西路畫史分明入毫素空餘赤壁付游人
贏得坡仙兩篇賦
　　題戴文進赤壁圖　　　　　　(明/)陳　煒
元豐有案詩成獄五載南來事遷逐黄岡形勝無處無
赤壁磯頭山水緑古樹深蟠不老根懸崖瀉下飛來瀑
白露横江風氣凉月出東山皎如燭扁舟欸乃擊空明
主賓逸興何當足歌聲上薄斗牛寒玉簫吹起蛟人哭
此時此景情最融那識深沉與榮辱舊存詞賦未凄凉
千古虹光耀人目臨安畫史藝無雙貌得生綃横半幅
揮毫幾度不成吟祗恐神遊笑俚俗緜邈髙風何處尋
漠漠江雲寄遥矚
　　赤壁圖　　　　　　　　　　(明/)廖道南
洞庭春水碧連天赤壁仙人夜扣船何處乗槎入牛斗
直從銀漢泛虹泉
　　題畫小赤壁圖(有序/)　　　　　(明/)董其昌
　吾松有小赤壁與黄州赤壁大小實相埒不知何事
　　辱之為小沈徴士繪圖為兹山解嘲雨中過君䇿齋
　　頭君䇿方以吳綃㸃綴泉石有張子淵自白岳至攜
　　松蘿茶與畸墅鬭勝君䇿呼酒佐之永日無俗子靣
　　目君䇿强余畫為畫此圖并書赤壁詩詩書畫皆君
　　䇿和之沈公緒欲鑄東坡像於赤壁山房屬余書大
　　江東去詞鐫於石末句及之然鑄東坡何必赤壁陸
　　家畸墅合著此公與内史相酬也
　吾松山有九俱以海為沼東海旣以大赤壁何當小風
　穴祕精靈雲門削鬼巧口鼻鬭嶙峋鱗甲成夭矯而我
　游齊安何繇凌窈窕時平兵氣銷霜落江聲悄迴思平
　原鶴誰是枌榆鳥恰似黄池㑹吳楚爭可了將無山嶽靈
　端受里俗嬲歸語東陽生攜笻事幽討石言曾莫逆壁
　觀共枯槁田成琳球賦屋用辛夷撩太守握紅雲冠彼山
　谷好靈蹤儼如舊疣贅忽以澡嘉名公等錫一壑從余
　保手寫浪淘沙峨眉雪可埽敢應北山招終事東坡考
御定歴代題畫詩類卷三十一
　欽定四庫全書
御定歴代題畫詩類巻三十二目録
　　古蹟類
　　　觀蘭亭圖(唐李頻/)
　　　題汪華玉所藏蘭亭圖(元虞集/)
　　　蘭亭圖(元呉師道二首/)
　　　方方壺崇山峻嶺圖(明呉寛/)
　　　項洙處士晝水墨釣臺(唐方千/)
　　　觀釣臺畫圖(唐徐凝/)
　　　題釣臺障子(唐李頻/)
　　　題伯時畫嚴子陵釣灘(宋黄庭堅/)
　　　題瑩師釣臺圖(宋陸游/)
　　　釣臺圖(元程鉅夫/)
　　　和龍麟洲題黄次翁黄鶴樓圖(元劉詵/)
　　　題黄鶴樓小景(明廖道南/)
　　　題黄鶴樓圖(明張鳯翼/)
　　題黄鶴樓圖(明僧大圭/)
　　題竹樓小景(明廖道南/)
　　岳陽樓圖(元陳髙/)
　　題孟珍玉澗畫岳陽樓小景(元楊維楨/)
　　小李將軍岳陽樓景(明程敏政/)
　　岳陽樓圖(明吳溥/)
　　滕王閣圖(元程鉅夫二首/)
　　題滕王閣圖(元貢師泰/)
　　題滕王閣小景(明廖道南/)
　　觀元丹丘巫山屏風(唐李白/)
　　寄巫山圖與林致一喻叔竒(宋王十朋二首/)
　　題巫山圖(宋賀鑄/)
　　韓無咎檢詳出示所賦陳季陵户部巫山圖詩(宋范成大/)
　　巫山圖(元劉因/)
　　題巫峽圖(元呉澄/)
　　盧鴻草堂圖(宋蘇軾/)
　　盧鴻嵩山草堂圖(元呉鎮/)
　　王維終南草堂(元呉鎮/)
　　題趙祖文盤谷圖(宋吕居仁/)
　　題楊息軒盤谷圖(元王惲/)
　　題盤谷圖(元劉詵/)
　　劉平川盤谷圖(元貢師泰/)
　　題王鵬梅金眀池圖(元鄧文原/)
　　金眀池圖(元陳庭實/)
　　金眀池圖(元王振朋/)
　　題金眀宴遊圖(元黄溍/)
　　題金眀池圖(元錢惟善/)
　　謹題王鵬梅金眀池圖(元呉全節/)
　　題王鵬梅金眀池圖(元張珪/)
　　昆眀池圖(元程鉅夫/)
　　柴桑曉色圖(元呉師道/)
　　為凌郡丞題柴桑雅致圖(明王世貞/)
　　題城侍者剡溪圖(宋陸游/)
　　題瑩上人剡溪圖(宋陸游/)
　　與和甫時甫各題畫巻䕫分得剡溪圖(宋姜䕫/)
　　剡溪圖(明丘濬/)
　　題剡溪障子(明王世貞/)
　　老杜浣花谿圖引(宋黄庭堅/)
　　西塞山圖(元戴表元/)
　　跋藍闗圖(元王惲二首/)
　　當塗郡有脫鞾亭以謫仙采石得名乃繪之圖而
　　　贊以詩(元蘓爾約蘓哈雅/)
　　鄭谷圖(元虞集/)
　　首陽山圖(元范梈/)
　　醉翁亭障(元歐陽𤣥/)
　　汾亭古意圖(元張礎/)
　　題碧山圖(元金涓/)
　　題渭橋圖(明劉基/)
　　　題東坡淮口山圖(明張以寧/)
　　　題太白亭小景(明廖道南/)
　　　代題六朝遺秀圖(明藍仁/)
　　　苧蘿邨圖(明李日華/)
　
　
　
　
　
　
　
　
　
　
　
御定歴代題畫詩類巻三十二目録
　欽定四庫全書
御定歴代題畫詩類巻三十二
　　古蹟類
　　　觀蘭亭圖　　　　　　　　　(唐/)李　頻
　往㑹人何處遺蹤事可觀林亭今日在草木古春殘筆
　想吟中駐杯疑飲後乾向青穿峻嶺當白認回湍月影
　牕間夜湖光枕上寒不知詩酒客誰更慕前歡
　　　題汪華玉所藏蘭亭圖　　　　(元/)虞　集
　衡茅負晴旭有客至我門共披㑹稽圖山色盛繽紛衆
　賢坐水次飛觴汎沄沄夷曠各有趣髙閒如右軍幽情
　付後覽陳迹感前欣悠悠千載來不異更旦昏探穴問
　神與望海悲秦君逝者皆如斯死生固奚云所以鼓瑟
　人思從童冠羣春服沂新浴歸歟聊永言撫卷不知老
　遐思在兹文東南極積水日暮多浮雲
　　　蘭亭圖(二首/)　　　　　　　　(元/)吳師道
　京洛銅駝草莽深春風修竹滿山隂右軍憂國心如許
也伴蘭亭醉客吟
觴詠餘情落筆時後來感慨已先知山隂道士衣冠少
竹裏荒祠澗水悲
　　方方壺崇山峻嶺圖　　　　　(明/)呉　寛
上清樓閣萬山中百折丹梯鳥道通我欲置身巖壑裏
白雲深處覓仙翁
　　項洙處士畫水墨釣臺　　　　(唐/)方　干
畫石畫松無兩般猶嫌瀑布畫聲難雖云智慧生靈府
要取功夫在筆端潑處便連隂洞黒添來先向朽枝乾
我家曾寄雙臺下往往開圖盡日看
　　觀釣臺畫圖　　　　　　　　(唐/)徐　凝
一水寂寥青靄合兩崖崔崒白雲殘畫人心到啼猿破
欲作三聲出樹難
　　題釣臺障子　　　　　　　　(唐/)李　頻
君家盡是我家山嚴子前臺枕古灣却把釣竿終不可
幾時入海得魚還
　　題伯時畫嚴子陵釣灘　　　　(宋/)黄庭堅
平生乆要劉文叔不肯為渠作三公能令漢家重九鼎
桐江波上一絲風
　　題瑩師釣臺圖　　　　　　　(宋/)陸　游
羊裘老子釣魚處開巻令人雙眼明未可匆匆便持去
夜牕吾欲聴灘聲
　　釣臺圖　　　　　　　　　　(元/)程鉅夫
先生只合桐江老幸有生涯釣與農偶被羊裘勾引去
客星早已不相容
　　和龍麟洲題黄次翁黄鶴樓圖　(元/)劉　詵
孫曹不戰何在大江千載狂瀾誰倚樓頭呼鶴秋風落
日危闌
　　題黄鶴樓小景　　　　　　(明/)廖道南
黄鶴飛來凌紫烟漢江春水碧連天懸知仙子登樓興
多在紅雲帝座邊
　　題黄鶴樓圖　　　　　　　　　(明/)張鳯翼
一聲長嘯向蓬山千嵗桃花好駐顔只合獨騎黄鶴去
誤留仙蹟在人間
　　題黄鶴樓圖　　　　　　　　(明/)僧大圭
仙樓縹緲隔蓬萊黄鶴西飛竟不回倚遍闌干秋水濶
征帆一葉漢陽來
　　題竹樓小景　　　　　　　　(明/)廖道南
竹樓髙接月波樓俯瞰澄江静不流樓上何人披鶴氅
却令長夏變清秋
　　岳陽樓圖　　　　　　　　　(元/)陳　髙
巴陵地殊勝洞庭波緲緜層樓碧霄上雕闌緑樹邉想
像對圖畫遊觀阻風烟何由跨黄鵠憑髙望逺天
　　題孟珍玉澗畫岳陽樓小景　　(元/)楊維楨
岳陽樓上望君山山色蒼凉十二鬟劔氣拂雲連翠黛
珮聲挑月過滄灣洞庭水落漁船上雲夢秋深獵客還
最憶老仙吹鐵笛馭風時復往來間
　　小李將軍岳陽樓景　　　　　(明/)程敏政
岳陽圖蹟重兼金尺素何人手更臨瓦布蛛絲憑錯綜
山呈螺黛欲浮沉氣蒸波撼中唐句後樂先憂一范心
閒指畫圖揩病目臥遊情共楚雲深
　　岳陽樓圖　　　　　　　　　(明/)呉　溥
昔年曾上岳陽樓髙宴湖湘五月秋老去却從圖畫看
故人誰似舊風流
　　滕王閣圖(二首/)　　　　　　　(元/)程鉅夫
幾度滕王閣凭闌看晩晴西山與南浦相送復相迎
佩玉鳴鑾地滕王説幾秋人間空畫本檻外只江流空
濟艱難業旁招俊乂儔太宗尤可念千古有瀛洲
　　題滕王閣圖　　　　　　　　(元/)貢師泰
雄城控華甸傑閣臨芳洲飛甍起千仭曲闌圍四周丹
碧何輝煌文采射斗牛帝子去不返頫仰經幾秋江黒
簾雨捲山青棟雲收孤舟天際來揚帆在中流狂飇薄
莫起坐覺增煩憂何當埽重翳白日輝神州開圖發長
歎天地一浮漚
　　題滕王閣小景　　　　　　　(明/)廖道南
懸臺飛閣入層空彭蠡匡廬一望中自是使君頻駐節
靈槎長犯斗牛宫
　　觀元丹丘巫山屏風　　　　　(唐/)李　白
昔遊三峽見巫山見畫巫山宛相似疑是天邊十二峯
飛入君家彩屏裏寒松蕭颯如有聲陽臺微茫如有情
錦衾瑶席何寂寂楚王神女徒盈盈髙咫尺如千里翠
屏丹崖粲如綺蒼蒼逺樹圍荆門厯厯行舟泛巴水水
石潺湲萬壑分烟光草色俱氛氲溪花笑日何年發江
客聴猿幾嵗聞使人對此心緜邈疑入嵩丘夢綵雲
　　寄巫山圖與林致一喻叔竒(二首宋/)王十朋
圖畫巫山十二峯緘題遥寄舊遊從煩君仔細看山色
不似老夫歸意濃
數千里外共眀月十二峯頭望故鄉我對此山無夢寐
夢魂只在鴈山傍
　　題巫山圖(滏陽張氏出此圖蓋/唐人畫庚申四月賦)　(宋/)賀　鑄
巫山彼美(原本/闕)秀色發朝雲絢麗不可挹飄颻去無痕
楚夢一夕後蒼山秋復春目斷腸亦斷往來今古人
　　韓無咎檢詳出示所賦陳季陵戸部巫山圖詩仰
　　　窺髙作歎息彌襟余嘗攷宋玉談朝雲事漫稱
　　　先王時本無依據及襄王夢之命玉為賦但云
　　　頩顔怒以自持曾不可乎犯干後世弗察一切
　　　溷以媟語曹子建賦宓妃亦感此而作此嘲誰
　　　當解者輒用此意次韻和呈以資撫掌
　　　　　　　　　　　　　　　(宋/)范成大
瑶姬家山髙插天碧叢竒秀古未傳向來題目經楚客
名字徑度岷峨前是邪非邪莽難識喬林古廟常秋色
暮去行雨朝行雲翠帷瑶席知何人峽船一息且千里
五兩竿頭見旛尾仰窺仙館至今疑行人問訊居人指
千年遺恨何當申陽臺愁絶如荒邨髙唐賦裏人如畫
玉色頩顔元不嫁後來飢客眼常寒浪傳樂府吹復彈
此事牽連到温洛更憐塵韤有無間君不見天孫住在
銀濤許塵間猶作兒女語公家春風錦瑟傍莫為此圖
虛斷腸
　　巫山圖　　　　　　　　　　(元/)劉　因
朔風捲地聲如雷西南想見巫山摧江南圖籍二百年
一炬盡作江陵灰不知此圖何所得眼中十二猶崔嵬
猿聲髣髴餘山哀行雲欲行行復回神宫縹緲望不極
乗風御氣無九垓區區雲夢蹄涔爾豈知更有陽雲臺
　　題巫山圖　　　　　　　　　(元/)呉　澄
生平想像髙唐賦不識巫山十二峰忽有竒觀來眼底
一時疑似夢魂中
　　盧鴻草堂圖　　　　　　　　(宋/)蘇　軾
昔為太室遊盧巖在東麓直上登封臺一夜繭生足徑
歸不復往巒壑空在目安知有十志舒卷不盈幅一處
一盧生裘褐䕃喬木方為世外人行止何湏録百年入
篋笥犬馬同一束嗟予縛世累歸來有茅屋江干百畆
田清泉映修竹尚將逃姓名豈復上圖軸
　　盧鴻嵩山草堂圖　　　　　　(元/)呉　鎮
盧鴻仙居五百載一段髙風未可攀忽覩草堂清絶處
分眀几案有嵩山
　　王維終南草堂　　　　　　　(元/)呉　鎮
昔人謝政後生事此山中樹灑虛堂雨泉飛隔浦風喜
無舟楫至旋有鶴猨通應識無聲妙臨牕展未窮
　　題趙祖文盤谷圖　　　　　　(宋/)吕居仁
趙郎落筆冩盤谷正是太平無事時今日太行那有此
滿山樵采盡胡兒
　　題楊息軒盤谷圖　　　　　　(元/)王　惲
石峪盤盤百畆蒿野烟秋色淡林臯雄文一出潮陽筆
頓覺山人索價髙
　　題盤谷圖(廬陵郡幕賓盤所李君字長翁家藏盤/谷圖非必盤圖也志隱耳為賦長句)
　　　　　　　　　　　　　　　(元/)劉　詵
千厓蒼蒼倒石懸老檜下瞰空濶森白根上有縈絡斜
下之瀑泉下有縹緲半出之牕軒忽然漁舟散浦溆疑
是秦人桃花之仙源叢林盡處長堤繞柳外沙邊行客
少汀烟漠漠不成雨汀樹疎疎似飛鳥依稀水檻知誰
家疑是唐人洗藥之仙沼問君此地何處尋可買不惜
捐千金君言此亦盤谷境我已先從畫中隱嗟君才氣
何堂堂胸藏霖雨未八荒平明走馬入黄閣日晏文書
紛鴈行峩峩奎章九天上白日旌旗下仙仗秋風插翮
髙頡頏雖有此境何由往丈夫英氣多難攀九環寳帶
懷青山輞川墅龍門灘㑹買青鞵待君還
　　劉平川盤谷圖　　　　　　　(元/)貢師泰
崇丘上岧嶤絶壑下深曲繄誰發天巧水墨寫盤谷荒
溪繞層巔修薄翳空麓息隂動清興憑危引遐矚鮮飇
度長林冉冉雲相逐晨樵入薈蔚夕釣得漣緑方春蕨
薇生及秋禾黍熟低徊情乍舒展玩景逾縟我思古人
心雅曠良所欲終期駕鴻濛萬里一黄鵠
　　題王鵬梅金明池圖　　　　　(元/)鄧文原
溶溶春水戲羣龍畫鼓蘭橈競奏功得失等閒成愠喜
人生萬事奕棋中
　　金明池圖　　　　　　　　　(元/)陳庭實
天予淳風翊聖朝瑶階常奏太平謡縉紳文武風雲際
肯向龍舟奪錦標
　　金明池圖　　　　　　　　　(元/)王振朋
三月三日金明池龍驤萬斛紛游嬉歡聲雷動喧鼓吹
喜色日射明旌旗錦標濡沫能幾許吳兒顛倒不自知
因憐世上奔競者進寸退尺何其癡但取萬民同樂意
為作一片無聲詩儲皇簡澹無嗜慾藝圃書林悦心目
適當今日稱壽觴敬當千秋金鑑録
　　題金明晏遊圖　　　　　　　(元/)黄　溍
危樓縹緲碧波中曲檻方櫺面面通雲氣傍花如欲雨
柳絲垂地不驚風千年華表人非是九奏鈞天樂未終
更有殘山并賸水煩君回首六樓東
　　題金明池圖　　　　　　　　(元/)錢惟善
金明池涌槖駝虹駕幸瓊林嵗嵗同貔虎羽儀陳鹵簿
魚龍角觝戲珠宫樂游臺殿今成沼習戰旌旗昔蔽空
寂寞畫圖傳後鑑六飛回首塞池紅
　　謹題王鵬梅金明池圖　　　　(元/)呉全節
龍舟叠鼓出江城送得君王逺玉京惆悵金明池上水
至今嗚咽未能平
　　題王鵬梅金明池圖　　　　　(元/)張　珪
萬櫂齊奔競出頭錦標奪得志應酬呉儂識此争先著
一度贏來便可休
　　昆明池圖　　　　　　　　　(元/)程鉅夫
蒲萄蒟醬卭竹杖萬里來自西南夷瀾翻浪漭四十里
上林更鑿西滇池牽牛左蹲右織女朝暮日月相吞吐
魚龍萬變世莫聞曼延百尋人豈覩樓船笳鳴角觝張
千官劔佩鳴鏘鏘身毒蕞爾猶阻絶四表何以昭天光
君王好武古莫當海宇如此仍開疆金隄楊柳秋風起
落日輪臺遺恨長憶昔世祖規南國刳木為舟神莫測
江漢功成指顧間中天垂裳開八極老臣撫卷重太息
可惜畫工描不得
　　柴桑曉色圖　　　　　　　　(元/)吳師道
先生早賦歸來篇柴桑草屋以園田重華墳逺泪迸泉
聊復以酒陶其天野人田父相周旋偶失姓字寧非賢
清晨扣問來翩翩手中有攜壺負肩更進觴酌雜亂言
醉即麾去我欲眠氣韻太古羲皇前祗此自足垂千年
匡廬影落晴江邊故墟老木凄荒烟我嘗過之心惘然
是圖物色誰摹傳願起九原從執鞭
　　為凌郡丞題柴桑雅致圖　　　(明/)王世貞
陶令彭澤歸秋風何快哉與世旣無營返服寧不諧囅
然一杯酒時送寒山來至今柴桑地逺髙嚴陵臺矯矯
凌大夫清標冠時才半刺日翺翔車馬生紅埃展圖三
歎息欲往道疑乖應跡洵浮雲丘壑在軒階請以無累
衷契彼千載懷
　　題城侍者剡溪圖　　　　　　(宋/)陸　游
莫境侵尋兩鬢絲湖邊自葺小茆茨從今歩歩俱回櫂
不獨山隂興盡時
　　題瑩上人剡谿圖　　　　　　(宋/)陸　游
天地又秋風谿山憶剡中孤舟幸閒著借我訪支公
　　與和甫時甫各題畫巻䕫分得剡谿圖
　　　　　　　　　　　　　　　(宋/)姜　䕫
枯槎啅乾鵲交臂失夫君奈此一尊酒慿髙空水雲
　　剡溪圖　　　　　　　　　　(明/)丘　濬
滿天風雲江漫漫我所思兮在江千興來挐舟欲相訪
中塗興盡俄然還古來友誼敦信行情好在心寧論興
月梁夢覺動遐思夙駕遥遥千里命
　　題剡溪障子　　　　　　　　(明/)王世貞
晉有王子猷風流掩前輩髙屐郄公門拄笏馬曹嵗歸
來百事稀種竹凡幾圍貪看鏡湖白坐失青山輝風吹
大空雪片片鏡中飛千巖鳥雀凍不喧田父墐户罏頭
眠孤櫂蒼烟放歌去故人應在剡溪邊人間戴生寧易
得其若歸心浩然發空林無枝玉凌亂獨破寒流載明
月相逢稚子候荆扉東方漸髙跡已微偶然適意差足
快千載何勞人是非誰為强被丹青色令予欲訪山隂
宅荻花茫茫不知路中夜披圖興肅瑟
　　老杜浣花谿圖引　　　　　　(宋/)黄庭堅
拾遺流落錦官城故人作尹眼為青碧雞坊西結茅屋
百花潭水濯冠纓故衣未補新衣綻空蟠(一作/崢嶸)胸中書
萬卷探道欲度羲皇前論詩未覺國風逺干戈崢嶸(一/作)
(終風/且霾)暗㝢縣杜陵韋曲無雞犬老妻稚子且眼前弟妺
飄零不相見此公樂易真可人園翁溪友肯卜鄰鄰家
有酒邀皆去得意魚鳥來相親浣花酒船散車騎野牆
無主看桃李宗文守家宗武扶落日蹇驢䭾醉起願聞
解鞍脫兠鍪老儒不用千户侯中原未得平安報醉裏眉
攢(一作清/揚之間)萬國愁生綃鋪牆粉墨落平生忠義今寂寞
兒呼不蘇驢失脚猶恐醒來有新作常使詩人拜畫圖
鳯膠續絃千古無
　　西塞山圖　　　　　　　　　(元/)戴表元
空中生業寄魚蓑雲是親情水是家便有蹤由無處覓
春風岸岸野桃花
　　跋藍闗圖(二首/)　　　　　　　(元/)王　惲
潮陽英氣凛中天愁絶南荒瘴海烟不道生還隂有相
自陳哀表亦堪憐
晩風吹雪下闗頭㸃綴行人去國愁展盡畫圖還自惜
七閩南下即湖州
　　當塗郡有脱鞾亭以謫仙采石得名乃繪之圖而
　　　贊以詩　　　　　　　　(元/)蘇爾約蘇哈雅
錦袍兮烏幘神清兮氣逸凌鑠兮萬象麾斥兮八極我
思古人兮李太白孰為使之朝禁林而暮采石也其天
寳之嬖倖歟公則何所於欣戚
　　鄭谷圖　　　　　　　　　　(元/)虞　集
道士徐太虛生紙畫山居林壑春烟裏桑麻夜雨餘過
橋九節杖連屋一牀書似是子真谷歸耕三月初
　　首陽山圖　　　　　　　　　(元/)范　梈
山漠漠兮谷逶迤中有二士形容飢問之不畣告者誰
在昔父死人致國弟讓兄辭俱去之一朝隱居北海北
去亂就治歸人師遇世偶有戰伐事叩馬垂血陳媿辭
君王知名臣義直直不退聴將疑為見兵不果事乃定
恥食其粟隱於斯終然飢死兹山下到今稱頌猶當時
白旄黄鉞不可追功業甚盛徳甚衰救民水火事誠危
三綱一失誰扶持是以聖人表其怨謂彼仁者良由兹
首陽之墳髙幾尺自古富貴埋沒野草空纍纍我欲酹
北斗薦以黄金巵展圖涕漣洏此意畫者宜不知
　　醉翁亭障為南翁作　　　　　(元/)歐陽𤣥
長史琵琶皮作絃使君眉宇飲中仙滁山滁水渾堪畫
獨有風流意不傳
　　汾亭古意圖　　　　　　　　(元/)張　礎
漢家宫闕白雲秋魏國川原過鴈愁萬古松風一茅舎
不隨華屋變山丘
　　題碧山圖　　　　　　　　　(元/)金　涓
嘗愛李太白興來棲碧山山中别有一天地惜無圖畫
留人間誰為碧澄翁乆向山中住栽花種柳待春風忽
見新圖識其趣青山淡淡雲離離小橋流水涵清漪抱
琴擇勝可終日安得似汝圖中時韓侯好詩仍好畫嗜
酒不憂官長怪欲圖李白碧山居酒禁方嚴筆如借知
翁有子舊曾遊淡泊無營心日休圖成漫與公為壽願
翁長樂無虞憂
　　題渭橋圖　　　　　　　　　(明/)劉　基
百戰平城憤未銷武皇赫怒屬天驕可憐陵樹秋風後
貂帽駝裘拜渭橋
　　題東坡淮口山圖　　　　　　(明/)張以寧
曾遊淮縣佩青綸飽看東南第一山烟雨十年詩夢外
風塵萬巻畫圖間斜陽應照客愁滿去鳥尚如人意閒
遥想月明春樹緑蘇仙長化羽飛還
　　題太白亭小景　　　　　　　(明/)廖道南
牛渚焚犀事有無峨眉亭外月輪孤知君曾探驪龍穴
　五色明珠照玉壺
　　　代題六朝遺秀圖　　　　　　(明/)藍　仁
　石頭城下轉孤蓬滿眼興亡六代宫吳晉山川非舊國
　宋齊陵墓但秋風犧牲不入諸天界花月髙歌永夜中
　欲問漁翁渾不識年年江上蓼花紅
　　　苧蘿邨圖為謝苧蘿寫　　　　(明/)李日華
　竒絶山川是越中萬峰烟翠濕芙蓉雄圖秀色千秋事
　領略終歸折屐翁
　
　
　
　
　
　
　
御定歴代題畫詩類卷三十二
　欽定四庫全書
御定歴代題畫詩類巻三十三目録
　　故實類
　　　方方壺倉頡作字圖(元鮮于樞/)
　　　堯民圖(元劉因/)
　　　堯民圖(元王惲/)
　　　堯民圖(元袁桷/)
　　　題劉紫微堯民野醉圖(元元好問/)
　　　堯民醉歸圖(元吳師道/)
　　　擊壤圖(明楊慎/)
　　　巢父飲牛圖(元王惲六首/)
　　　許由擲瓢圖(元元好問/)
　　　許由棄瓢圖(元劉因二首/)
　　　許由棄瓢圖(明程敏政/)
　　　巢由圖(元華幼武/)
　　　題巢由圖(明張鳯翼/)
　　有虞鼓琴(元王惲/)
　　大禹泣辜圖(元王惲/)
　　題伊尹耕革圖(元貢師泰/)
　　題傅巖圖(明丘濬/)
　　題磻溪垂釣圖(唐羅隱/)
　　題太公釣渭圖(明劉基/)
　　太公釣魚圖(明陳昌/)
　　渭水非熊圖(明程敏政/)
　　題牧野圖(明張鳯翼/)
　　題夷齊采薇圖(元錢惟善/)
　　采薇圖(元盧摯/)
　　豳風圖(元劉因二首/)
　　題豳風七月圖(明錢龍錫/)
　　豳風圖(明董其昌/)
　　旅獒圖(元王惲/)
　　題分金圖(明丘濬/)
　　寗戚叩角圖(元王惲/)
　　挂劒圖(明顧璘/)
　　聞韶圖(金楊雲翼/)
　　燕居圖(元劉因/)
　　題龍眠孔訪萇𢎞(元程鉅夫/)
　　夫子去魯圖(元陸仁/)
　　夫子聽琴師襄圖(明陳顥/)
　　夫子學師襄琴圖(明姚綸/)
　　泣麟圖(明陳顥/)
　　孔子泣麟圖(明丘濬/)
　　曽㸃扇頭(元劉因二首/)
　　子路問津圖(元王惲/)
　　子貢見原憲圖(元鄭元祐/)
　　子貢見原憲圖(明吕㦂/)
　　子貢見原憲圖(明班惟志/)
　　漢隂抱甕圖(金段成已/)
　　子期聽琴圖(元劉因/)
　　題招文攜琴圖(元歐陽𤣥/)
　　題交甫解珮圖(明楊慎/)
　　楚漁父渡伍胥辭劒圖歌(元傳若金/)
　　伍子胥渡江圖(明張寧/)
　　應制題王朏畫吳王納涼圖(元虞集/)
　　題吳王納涼圖(元陳旅/)
　　吳王納涼圖(元甘立/)
　　吳王夜宴圖(元真桂芳/)
　　題吳王納涼圖(明袁凱/)
　　跋范蠡歸湖圖(元王惲/)
　　題范蠡歸湖圖(元趙孟頫/)
　　范蠡歸湖圖(明程敏政/)
　　題范蠡泛舟圖(明張鳯翼二首/)
　　豫讓邀襄子圖(元王惲二首/)
　　田稷還金圖(明王珉/)
　　田稷還金圖(明謝實/)
　　田稷還金圖(明趙季行/)
　　田稷還金圖(明趙能/)
　　田稷還金圖(明李雍/)
　　田稷還金圖(明曹杰/)
　　跋墦間圖(元王惲/)
　　曳龜圖(元王惲/)
　　孫陽相馬圖(元王惲/)
　　題毛遂執劒圖(元周砥/)
　　題趙王夜宴圖(明袁凱/)
　　屈原卜居圖(元王惲二首/)
　　屈原漁父圖(明陳昌/)
　　伯時畫九歌(金趙秉文/)
　　九歌圖(元程鉅夫/)
　　書李伯時九歌圖後(元吳澄/)
　　題離騷九歌圖(元栁貫/)
　　　來任卿去官歸蕭山愛元人九歌圖為作(明湯顯/)
　　　(祖/)
　
　
　
　
　
　
　
　
　
　
　
　
　
御定歴代題畫詩類巻三十三目録
　欽定四庫全書
御定歴代題畫詩類巻三十三
　　故實類
　　　方方壺倉頡作字圖　　　　　(元/)鮮于樞
　石間㸃筆撚吟鬚雄覽江山為發舒脱口欲令神鬼泣
　臨池清逼右軍書
　　　堯民圖　　　　　　　　　　(元/)劉　因
　臯䕫遺像凛猶存更比凌煙意氣真但使尊前有如此
　不慚只作許由鄰
　　　堯民圖　　　　　　　　　　(元/)王　惲
　日出漁田日夕歌蠶衣耕食樂天和細思厯象星辰外
　帝力於人更有何
　　　堯民圖(泰定甲/子題)　　　　　　　(元/)袁　桷
　衢尊深酌舞蹁蹮鼓腹行歌樂自然共道帝堯新紹運
　九州重見上元年
　　　題劉紫微堯民野醉圖　　　　(元/)元好問
蒼苔濁酒同歌呼白鬚紅頰醉相扶堯時皇質未全散
不論朝野皆歡娛望雲雲非雲就日日非日先秦迂儒
强解事極口譽堯初未識堯民與酒同一天此外更誰
為帝力仙老曽經甲子年戯將陳迹畫中傳山川淳樸
忽當眼迴望康衢一慨然不見只今汾水上田翁鞭背
出租錢
　　堯民醉歸圖　　　　　　　　(元/)吳師道
騎行巾服俱非古儀狄以前誰飲醇寫出太平真樂意
陶然如此即堯民
　　擊壤圖　　　　　　　　　　(明/)楊　慎
陶唐天子調八風鳯儀獸舞明廷中誰知鼔腹行歌者
復有山中擊壤翁短袖單衣露兩肘野狀邨容不自醜
掀髯笑傲肩相隨共道帝力我何有栁谷餞日暘谷賓
老翁那記晨與昏一作一息有出入時耕時鑿無冬春
蓂莢開殘又朱草生來未識平陽道海隅赤日燒九州
寰中息壤汨洪流已見天戈揮丹浦更聞風伯殪青丘
老翁其間百不憂直從紅顔到白頭君不見許由逃堯
勞步履巢父洗耳汚清泚華封老人費言辭康衢小兒
强解事姑射丰姿雖可珍神仙髣髴信難真君㸔擊壤
干年後多少行歌帶索人
　　巢父飲牛圖(六首/)　　　　　　(元/)王　惲
巢由真隱本同儔細論吾巢節更優老㹀渇來何所擇
徑須牽避是非流
濁泥常恐汚吾牛特地駈來飲碧流縱使許由辭位去
汗顔終是對宸旒
耕田鑿井不知勞長恐逃名未得逃最喜帝堯平治事
一犁春雨滿江臯
徴庸禪讓兩無心驅飲時過碧澗潯若見後人牛喘事
入山惟恐不幽深
舜受堯傳兩不聞最憐牛力晩來新一鞭了却東臯事
潁水箕山分外春
苦訝箕山易所操雖辭堯讓匪吾曹桐江江上垂綸客
一様清風萬古髙
　　許由擲瓢圖　　　　　　　　(元/)元好問
不知黄屋不知堯喧寂何心計一瓢我是許由初不爾
只將盛酒杖頭挑
　　許由棄瓢圖(二首/)　　　　　　(元/)劉　因
堯天萬古大無鄰何地容君作外臣莫占箕山最深處
後來恐有避秦人
人間洪水正横波堂上南風入浩歌兩耳區區無著處
一瓢孰與萬幾多
　　許由棄瓢圖　　　　　　　　(明/)程敏政
心寂何妨響萬瓢棄心生處勝狂濤耳塵暫滅心塵起
却恐先生見未髙
　　巢由圖　　　　　　　　　　(元/)華幼武
聞讓洗其耳擇流飲其犢如何跖之徒貪心恒不足
　　題巢由圖　　　　　　　　　(明/)張鳯翼
休論洗耳誰氏莫問棄瓢何年巢許自甘遯世唐虞豈
有遺賢
　　有虞鼔琴(趙霖/筆)　　　　　　　(元/)王　惲
逑匹誰如帝子崇和鳴還與五絃同異時愠解吾民阜
本自君王正始功
　　大禹泣辜圖　　　　　　　　(元/)王　惲
真淳氣散不復古科條漸似秋荼深道逢胥靡漣洏泣
灼見當時罪已心
　　題伊尹耕莘圖　　　　　　　(元/)貢師泰
碧海晝沸白日淪禹鼎欲徙湯網仁長繩短垂行蹩􁌣
驅牛獨耕莘野雪有時仰面一長吁青天漫漫風烈烈
身居畎畆堯舜心忍㸔民生墮昏沈乾坤闔闢係出處
幡然起作商家霖先農有詩亦有譜後世南陽詠梁父
　　題傅巖圖　　　　　　　　　(明/)丘　濬
何事君王感夢頻騎箕天上有星辰自從版築形求後
惟見丹青畫美人
　　題磻溪垂釣圖　　　　　　　(唐/)羅　隱
吕望當年展廟謨直鈎釣國更誰如若教生在西湖上
也是須供使宅魚
　　題太公釣渭圖　　　　　　　(明/)劉　基
璇室羣酣夜璜溪獨釣時浮雲㸔富貴流水淡鬚眉偶
應非熊兆尊為帝者師軒裳如固有千載起人思
　　太公釣魚圖　　　　　　　　(明/)陳　昌
炮烙煙生醢鄂侯人心天命已歸周如何未入非熊兆
尚向磻溪下直鈎
　　渭水非熊圖　　　　　　　　(明/)程敏政
落日秋風渭水湄天教西伯共心期憑誰敢道鷹揚勇
鶴髮漁翁有此竒
　　題牧野圖　　　　　　　　　(明/)張鳯翼
風塵髙牧野殺氣暗全軍百六當龍戰三干出虎賁旌
旗揮落日鼓角動寒雲知有磻溪老鷹揚翊聖君
　　題夷齊采薇圖　　　　　　　(元/)錢惟善
海濱二老共歸周叩馬鷹揚似不侔寂寞西山采薇後
清風未許屬巢由
　　采薇圖　　　　　　　　　　(元/)盧　摯
服藥求長年孰與孤竹子一食西山薇萬古猶不死
　　豳風圖(二首/)　　　　　　　　(元/)劉　因
畫裏春風在眼前詩中雅意若為傳憑誰更譜絃歌了
細味周家八百年
惟願將身入畫中野人何敢夢周公一區共買横渠上
儘有新詩續正風
　　題豳風七月圖　　　　　　　(明/)錢龍錫
國本民生繫深思草昧存淳風懐墐户美俗寫朋尊卜
洛從何始承邰信有源艱難開聖主告誡切文孫拭目
丹青麗賡歌雅什温思隨工瞽誦欣望闢虞門
　　豳風圖　　　　　　　　　　(明/)董其昌
玉書金簡不足異布帛菽粟真文字宛委驚開先代藏
詩中盡繪農桑事憶昔章皇全盛時堯水湯乾徳不知
千倉萬箱陳陳積祁寒暑雨誰其咨田畯女紅歌帝力
帝軫民艱情不極因披承㫖圖豳風親灑宸章賦閔農
田家作苦非一狀深耕薄穫何煢煢犁頭風雨生綃幅
餘音散入春桑曲但識宫中錦繡香争知陌上蠶繅促
種苗鹵莽應無功提筐飼蠶勞亦同天文似雨倉頡粟
機杼還凌雲漢工曽聞姬滿歌黄竹明河霓羽紛相逐
詎舉三推占籍田肯憐四月新絲熟大哉竹簡羽陵書
可信農桑足開國曲阜遺履烏號弓精光噴薄摩𤣥穹
願將裝御連屏疊率祖彌増聖道隆
　　旅獒圖　　　　　　　　　　(元/)王　惲
厖然纖氄褐毛鮮閃閃蒼精照帝軒誰為此監楊得意
一言曽達漢文園
何人刺繡旅獒圖慘澹風煙較獵餘不寳珍竒安逺邇
至今人味召公書
　　題分金圖　　　　　　　　　(明/)丘　濬
多取不為貪多與匪云讓丈夫相知心豈在黄金上
　　甯戚叩角圖　　　　　　　　(元/)王　惲
舜受堯傳老不逢商歌愁絶國門東小哉恨煞夷吾器
竟列齊桓五霸中
　　挂劒圖　　　　　　　　　　(明/)顧　璘
延陵公子有道者義氣千秋動華夏去時寳劒心許君
死後仍來懸墓下白日青天一片心豈因生死惜千金
寄信反覆輕薄子三步腹痛休哀吟
　　聞韶圖　　　　　　　　　　(金/)楊雲翼
千古神交寄至音聞韶想見聖人心容聲便落筌蹄外
後學休從肉味尋
　　燕居圖　　　　　　　　　　(元/)劉　因
伊川門外雪盈尺茂叔窻前草不除要識唐虞垂拱意
春風原在仲尼居
　　題龍眠孔訪萇𢎞　　　　　　(元/)程鉅夫
聖人何常師小技亦有道至今圖畫中若聽文王操
　　夫子去魯圖　　　　　　　　(元/)陸　仁
遲遲兮去魯居是邦兮爰念父與母臨沂泗兮未濟望
龜山兮有渰其雨津則有舟兮車則在道先王軌轍兮
孰履其武道之不行兮命矣夫周旋天下
　　夫子聽琴師襄圖　　　　　　(明/)陳　顥
蒼姬尚文治叔世生宣尼立教以垂憲天縱聖哲姿師
襄何許人冠裳肅威儀援琴得髙趣揮手調朱絲悠悠
太古音不藉言與辭松隂白日永蕭瑟生涼颸一彈萬
慮息再彈心曠怡樂與二三子聽之忘神疲世逺不可
作此音知者稀撫圖三歎息長吟寄遐思
　　夫子學師襄琴圖　　　　　　(明/)姚　綸
周衰樂廢缺正聲幾湮沈茍無獨識者世逺將焉尋所
以孔夫子俛學師襄琴初彈猗蘭操再鼔文王音至和
格鳥獸蹌舞娛人心此圖寫遺意髙山流水深披玩發
長慨視古猶視今
　　泣麟圖　　　　　　　　　　(明/)陳　顥
詩亡春秋作姬政日就隳麟也本仁獸出焉非所宜夫
子因感傷臨風涕交頤畫史載遺蹟千古興嗟咨方今
聖人出端拱致無為豈獨麟瑞世鳯凰亦來儀往事勿
復論作詩頌明時
　　孔子泣麟圖　　　　　　　　(明/)丘　濬
麟之來也胡為哉宣尼一見掩袂哀因茲託始一王法
千年大義從此開吁嗟爾麟盍來生此文明世親際聖
人在天位若使宣尼重見之歡欣贊誦將何如
　　曽㸃扇頭(二首/)　　　　　　　(元/)劉　因
晉楚英雄管晏才當時真眼尚誰開狂生攜著魯兒子
獨向舞雩風下來
獨向舞雩風下來坐忘門外欲生苔歸時過著顔家巷
説與城南華正開
　　子路問津圖　　　　　　　　(元/)王　惲
轍環天下老於行二子相忘不輟耕休謂聖賢分二致
本來出處不同情
　　子貢見原憲圖　　　　　　　(元/)鄭元祐
窮通由命不由人結駟來窺甕牖春富貴不淫貧賤樂
山青雲白水粼粼
　　子貢見原憲圖　　　　　　　(明/)吕　㦂
賜誠不在原思下晩嵗曽聞性命微未必駟車辭見後
始知貧富諂驕非
　　子貢見原憲圖　　　　　　　(明/)班惟志
貨殖雖師名退思容有辨如何司馬遷於憲却無傳
　　漢隂抱甕圖　　　　　　　　(金/)段成已
鑿井為畦並漢臯區區抱甕不辭勞古人伎倆今人笑
舉世師師尚桔橰
　　子期聽琴圖　　　　　　　　(元/)劉　因
琴瑟自吾事何求人賞音絶絃真俗論不是古人心
　　題昭文攜琴圖　　　　　　　(元/)歐陽𤣥
孺子攜琴未去弢兩翁山水偶相遭知音已置虧成外
到底昭文不鼔髙
　　題交甫解珮圖　　　　　　　(明/)楊　慎
交甫之楚遊息影依喬木道逢兩仙姝逍遙漢臯曲星
宿綴明璫雲霞裝魅服婉孌蕩熒魂花豔驚凡目目隨
韤塵揚魂與芳風逐結夢擬陽臺交辭同阿谷榮華橘
是柚貞芳笋成竹江永不可方微波春自緑
　　楚漁父渡伍胥辭劒圖歌　　　(元/)傅若金
江有阻兮路有岐時將迫兮來何遲子弗渡兮我心悲
既渡子兮我何以劒為吁嗟行兮子毋我疑
　　伍子胥渡江圖　　　　　　　(明/)張　寧
壯氣横空欲吞楚半夜函闗出虓虎城中追騎若行雲
泉下孤臣淚如雨江頭立馬寒颼颼江神吐泣皇天愁
捐軀甘作異鄉鬼誓死肯忘同天讐何來父老傷羇阻
艤櫂招搖夜相渡百金寳劒辭不收萬石功名草頭露
雄兵一旦下吳臺楚國山河半草萊舊主巳隨烽火遯
將軍猶入故宫來秦庭泣血昭王返白苧歌長越兵逺
夫差夜飲欲烹龍句踐宵衣正嘗膽零落鴟夷百戰身
姑蘇麋鹿謾傷神君㸔楚郢鞭尸客應是吳門抉目人
　　應制題王朏畫吳王納涼圖　　(元/)虞　集
雨過太湖上風生響屧廊紅綃拂几席白苧製衣裳朱
光淪厚地明月在髙堂何以保玉體長年樂未央
　　題吳王納涼圖　　　　　　　(元/)陳　旅
吳王臺榭滿汀洲湖上風來暑雨收坐擁紅妝可娛老
市無赤米不教愁采蓮舟載煙岑晩響屧廊通水殿幽
嵗暮甬東寧有此夜涼歌舞莫令休
　　吳王納涼圖　　　　　　　　(元/)甘　立
六月長洲水殿涼酒酣揮袖倚新妝芙蓉露泠秋雲薄
回首西風響屧廊
　　吳王夜宴圖　　　　　　　　(元/)真桂芳
銀漏迢迢夜未晨管絃聲裏綺羅春飲闌方擁名娃睡
豈料稽山正卧薪
　　題吳王納涼圖　　　　　　　(明/)袁　凱
微月斜侵響屧廊芙蓉清氣滿金塘鴛鴦只傍闌干宿
也愛君王水殿涼
　　跋范蠡歸湖圖　　　　　　　(元/)王　惲
霸越髙勲土苴如五湖歸隱號陶朱扁舟共載西施去
却恐時人是厚誣
　　題范蠡五湖　　　　　　　　(元/)趙孟頫
功名自古是危機誰似先生早拂衣好向五湖尋一舸
霜黄木葉鴈初飛
　　范蠡歸湖圖　　　　　　　　(明/)程敏政
萬頃湖光足釣絲濟川功了乞歸時安流不用旌篙楫
斂手舷頭任所之
　　題范蠡泛舟圖(二首/)　　　　　(明/)張鳯翼
報吳小試計然謀不覺功成巳白頭只與西施同載去
煙波隨地著扁舟
丰茸岸栁雜汀花煙水平湖處處家豈獨謀臣能拂袖
美人亦自厭繁華
　　豫讓邀襄子圖(二首/)　　　　　(元/)王　惲
智氏頭顱到溺旋趙襄謹避墮空然若圖伯也非常報
合有嘉謀在死前
一言感激命為輕九死酬恩不為名千古晉陽橋下水
不應嗚咽恨無成
　　田稷還金圖　　　　　　　　(明/)王　珉
百鎰私金豈妄傳展圖三歎憶當年齊王若正田郎罪
千古誰知阿母賢
　　田稷還金圖　　　　　　　　(明/)謝　實
稷子為卿受吏金母心不納示恩深旌嘉又賴君王賜
一段髙情傳至今
　　田稷還金圖　　　　　　　　(明/)趙季行
秉鈞當國相齊宣何事貪私不赧然遺母只知金可奉
出金深賴母惟賢方慙請罪榮公賜豈料垂名玷史編
此日展圖重感歎君親恩義兩能全
　　田稷還金圖　　　　　　　　(明/)趙　能
世人誰不重黄金難得慈親識慮深子孝母賢君有徳
披圖三歎激人心
　　田稷還金圖　　　　　　　　(明/)李　雍
齊宣千乗尊謨謀貴權利稷子位相國受金毒下吏嗟
哉田母賢質責能尚義子有遷善名君有懲勸志良心
易感發美政曷難致君臣務苟得甘受嬴秦制社稷今
巳墟母名恒不替
　　田稷還金圖　　　　　　　　(明/)曹　杰
公私萬古可消沈位重黄金尚逆侵楊震四知終克巳
田卿百鎰是欺心固因慈母賢如許(原本/闕)致宣王義亦
深只恐史臣編不盡形圖畫軸迄如今
　　跋墦間圖　　　　　　　　　(元/)王　惲
乞食歸來意有餘豈知内子涕沾襦相逢半是墦間客
底用經營畫作圖
　　曳龜圖　　　　　　　　　　(元/)王　惲
寓説瀾翻已自欺更堪身世兩相遺抱麟痛為東周泣
争遣宣尼不及時
　　孫楊相馬圖(龍眠/筆)　　　　　　(元/)王　惲
昭王墓老秋蕪合虞坂人歸暮靄蒼屈産何嘗無駿足
世間能有幾孫陽
　　題毛遂執劒圖　　　　　　　(元/)周　砥
六國争雄勢若何紛紛劒客口懸河合從不作尊王計
遂也何煩用力多
　　題趙王夜宴圖　　　　　　　(明/)袁　凱
玉户金釭夜未央邯鄲宫裏奏絲簧鄭姬已醉韓姬倦
誰拂君王白象牀
　　屈原卜居圖(二首/)　　　　　　(元/)王　惲
用舍行藏聖有餘却從詹尹卜攸居乾坤許大無容處
正在先生見道疎
山林長往渺難攀死不忘君世所難邂逅去從詹尹卜
八方歴遍果何安
　　屈原漁父圖　　　　　　　　(明/)陳　昌
一從恩譴出鑾坡辭却襄王到汨羅漁父不知憂國恨
相逢但和濯纓歌
　　伯時畫九歌　　　　　　　　(金/)趙秉文
楚鄉桂子落紛紛江頭日暮天無雲煙濃草逺望不盡
翩翩吹下雲中君九歌九曲送迎神還將歌曲事靈均
一聲吹入汨羅去干古秋風愁殺人
　　九歌圖　　　　　　　　　　(元/)程鉅夫
瀟湘南下洞庭深無力能援楚國沈縱使九歌堪入畫
何人寫得放人心
　　書李伯時九歌圖　　　　　　(元/)吳　澄
李家畫手入神品楚賢風流清凛凛誰遣巫陽呌帝閽
為招江上歸來暾音紛紛音紛紛柱髙辰逺聰不聞扶
桑初瞰海横雲司命播物泥在鈞洪纎厚薄無齊勻公
無渡公無渡衝雲起螭黿怒夜猿啾啾天欲雨天欲雨
送歸路嵗晏山中採蘭杜靈修顧顧復去莫怨瑤臺神
女妒坎坎鼔進芳醑恥作蠻巫小腰舞千年往事今如
新摩挲舊畫空愴神騰身輕舉一回首楚天萬里江湖
春
　　題離騷九歌圖　　　　　　　(元/)栁　貫
　紫貝東皇席青霓北斗旗究觀神保意遑恤放臣悲有
　客傳巴舞何人執籥吹楚巫千載恨憑向畫中窺
　　　來任卿去官歸蕭山愛元人九歌圖為作
　　　　　　　　　　　　　　　　(明/)湯顯祖
　去意蕭然此大夫剡中溪谷世言殊傷心漁父臨湘譜
　一似英皇泣舜圖
　
　
　
　
　
　
　
　
　
御定歴代題畫詩類巻三十三
　欽定四庫全書
御定歴代題畫詩類巻三十四目録
　　故實類
　　　鞭石圖(元王惲/)
　　　題邵平種𤓰圖(宋李綱/)
　　　題髙皇過沛圖(宋方岳/)
　　　髙陽長揖圖(宋劉子翬/)
　　　沛公洗足見酈生圖(元王惲五首/)
　　　圯橋進履圖(明謝承舉/)
　　　題蕭何夜追韓信便面(明林廷錦/)
　　　四皓圖(金李獻能/)
　　　四皓圖(元元好問/)
　　　四皓圖(元王惲七首/)
　　　畫四皓(元趙孟頫/)
　　　題四皓圖(元呉澄/)
　　　題四皓圖(元馬祖常二首/)
　　題商山四皓(元陳思濟/)
　　題四皓圖(元盧亘/)
　　題屏風畫商山四老人(元楊載/)
　　四皓圍棋圖(元黄溍/)
　　題四皓圖(元戴良/)
　　商山四皓圖(元李孝光/)
　　題四皓商山圖(元張翥/)
　　題商山圖(元黄玠/)
　　題馬逺畫商山四皓圖(元錢惟善/)
　　四皓圖(明陶安/)
　　四皓奕圖(明陶安/)
　　四皓圖(明髙啓/)
　　四皓奕棋圖(明朱純/)
　　四皓圍棋圖(明蘇平/)
　　四皓奕棋圖(明劉師邵/)
　　題四老圍棋圖(明王守仁/)
　　四皓奕棋圖(明張志宗/)
　　題四皓圖(明張鳳翼/)
　　夢客攜商山四皓圖令余賦之(明王世貞/)
　　題四皓圖(明陳繼儒/)
　　張釋之諌文帝圖(宋劉子翬/)
　　伏生授書圖(元王惲/)
　　題伏生授書圖(元戴表元/)
　　伏生授經圖(元呉師道/)
　　伏生授經圖(元鄭元祐/)
　　題伏生授書圖(元呉澄/)
　　奉題伏生授書圖(元楊維楨/)
　　伏生傳經圖(明魯鐸/)
　　朱翁子負薪卷(元張翥/)
　　題買臣負薪圖(明陳達/)
　　買臣負薪圖(明劉泰/)
　　買臣秋樵圖(明程敏政/)
　　　相如滌器圖(明唐寅/)
　　　帶經圖(明廖道南/)
　　　題帶經漂麥二圖(明髙啓/)
　　　髙鳳漂麥圖(元王惲/)
　　　張騫乗槎圖(元戴表元/)
　　　題鄭昭甫張騫乗槎圖(明林鴻/)
　　　乘槎圖(明朱諌/)
　　　題乘槎圖(明僧妙聲/)
　
　
　
　
　
　
　
御定歴代題畫詩類巻三十四目録
　欽定四庫全書
御定歴代題畫詩類卷三十四
　　故實類
　　　鞭石圖　　　　　　　　　　(元/)王　惲
　洋海求仙已渺茫又鞭羣石駕飛梁帝功不出仁和聖
　罔念元來便作狂
　　　題邵平種𤓰圖　　　　　　　(宋/)李　綱
　君不見伯成子髙辭侯爵在野終年自耕穫下風趨問
　禮徒勤俋俋田間事蕪落又不見於陵仲子推相位為
　人灌園刈葵藿抱甕區區同漢隂不糝藜羮有餘樂古
　來賢達有如此志趣未可常情度力辭冨貴居貧賤凛
　若霜風隕輕籜邵平本自侯東陵秦破國除休一壑當
　時漢祖疑酇侯置衛增封意非薄衆賓皆賀平獨弔一
　言轉禍推先覺以茲智略佐風雲復取故封何所怍歸
　來種𤓰青門外灌溉鉏耘甘寂寞長安之東壤尤美翠
　蔓離離照城郭秋陽正熾𤓰正肥解衣摘實如俛鶴兒
童玉立形骨清挈笠攜筐助操作遂令世美東陵𤓰身
後髙名動寥廓屠販曾聞封絳灌奴僕後來興衛霍髙
鳥巳盡良弓藏更有韓彭辱囚縛何如終老守𤓰畦自
飽飽他真不惡龍眠也是可憐人畫此端令事如昨世
間如畫畫如夢聊為作歌資一噱
　　題髙皇過沛圖　　　　　　　(宋/)方　岳
芒碭真人赤龍子一劒入闗秦鹿死黥王菹醢過故鄉
仍冠竹皮相爾汝故人父老喜欲狂至尊含笑袍花光
酒酣擊筑自起舞歌聲悲壮雲飛揚此意今人棄如土
豈但當時沐猴楚君不見相如草檄西入秦蜀山憔悴
生煙塵
　　髙陽長揖圖　　　　　　　　(宋/)劉子翬
胡牀二女執巾裾長揖髙陽舊酒徒不是蒼皇能輟洗
溺冠何異昔坑儒
　　沛公洗足見酈生圖(五首/)　　　(元/)王　惲
氣折狂豪一洗間要令游士吐嘉言初從沛長咸陽帝
此術施來第幾番
喭然洗腆孰為賓中隠炎劉四百春一説便能延上客
君王肯效婦人仁
包總緜區細故捐未妨揮洗酈生前一顰一笑非無謂
不似髙皇氣馭權
落魄髙陽一酒徒略除邊幅展雄圖桓門堅忍須臾去
長為東山出此模
布褐昂藏七尺身不容空老酒壚春風雲慘淡龍蛇際
首識隆顔亦可人
　　圯橋進履圖　　　　　　　　(明/)謝承舉
皇極誰銷秦火餘勛華消息竟何如漢家事業空無補
每恨龍鍾一卷書
　　題蕭何夜追韓信便面　　　　(明/)林廷錦
午夜松風蕩九圍英雄何事任奔馳可憐雲夢傷心處
應恨當年匹馬遲
　　四皓圖　　　　　　　　　　(金/)李獻能
弋繒安足致冥鴻自是兼懐翊贊功謾說壺闗有遺老
望思臺上巳秋風
　　四皓圖　　　　　　　　　　(元/)元好問
身堕安車厚幣中白頭塵土涴西風當時且不山間老
羽翼區區有厎功
　　四皓圖(七首/)　　　　　　　　(元/)王　惲
尺一招來四老翁冥冥髙興振孤風少微不是門人像
調護前星最有功
人欲横流不易攻留侯真是帝師雄笑将二老歸周意
翻作商巖羽翼翁
夜壑藏舟未厭深皎然松雪映髙林閒雲終作從龍雨
唯有留侯識此心
山中日月到華胥澗飲芝餐樂自殊苦被留侯容不得
須教人彘事相汚
事定歸來舊隠深皎然松雪映雲林寥寥髙誼千年後
似覺元之最賞音
苦諫臣通已謾為一書光動紫巖芝後人只說安劉重
不道留侯䇿更竒
先生節義重邱山冠珮遥瞻漢嗣安莫以隠淪忘世論
一身歸結果何難
　　畫四皓　　　　　　　　　　(元/)趙孟頫
白髮商巖四老翁紫芝歌罷聽松風半生不與人間事
亦墮留侯計術中
　　題四皓圖　　　　　　　　　(元/)呉　澄
皓首出山來從容定儲宫儲王已御極論貴将誰同飄
然拂衣去詎敢貪天功飽茹石上芝坐䕃巖下松商巖
鬱嵯峨千載餘清風
　　題四皓圖(二首/)　　　　　　　(元/)馬祖常
不聽髙皇召還來太子宫阿㜷人彘禍吾恨紫芝翁
鴻鵠歌雖壯長門事可憂閒名紫芝客終不似巢由
　　題商山四皓　　　　　　　　(元/)陳思濟
引領望層顚遥見四老人蒼顔映緑水一一嚴衣巾望
之即再拜重其古先民或云黄與綺於此避强秦至徳
尚可想遐蹤浩無鄰翩然若儀鳯覽徳翔秋旻亡國失
大老興邦得祥麟威容動黼扆問答何精神(原本闕/二字)有
餘慶偏愛遂淪湮至今仰遺烈英氣猶振振
　　題四皓圖　　　　　　　　　(元/)盧　亘
姬昌聖瑞𦙍厥祖㤗伯仲雍逃荆蠻坐令周厯過所卜
髙風千古誰追攀惠皇畏廢出竒計四老昂藏趨殿陛
吕宗覆盡鼎再安玉璽神光歸代邸趙王枯冢生秋蓬
榖城黄石埋幽宫空山不聞紫芝曲白雲影没南飛鴻
　　題屏風畫商山四老人　　　　(元/)楊　載
飛雪灑遥野衝波蕩無垠蟠蟠山谷間居此四老人下
為民庶師上作王家賓清風渺何許馳想寂莫濵
　　四皓圍棋圖　　　　　　　　(元/)黄　溍
當局沉吟只謾勞區區勝敗直秋毫顚嬴蹶項非君事
頼有安劉末著髙
　　題四皓圖　　　　　　　　　(元/)戴　良
欲向商山歌采芝白雲望斷不勝悲髙人只在丹青裏
滿鬢秋風共奕棋
　　商山四皓圖　　　　　　　　(元/)李孝光
帝憂母主重廢嫡人料子房冝與謀盟詛不虞髙后劫
卑辭翻為建成籌腹心巳去悲歌起羽翼雖成女禍留
俱墮術中曾不寤先生輕出後人羞
　　題四皓商山圖　　　　　　　(元/)張　翥
兵塵澒洞繞函闗不到商於六里間赤幟頻傳秦楚蹶
白雲自與綺園閒龍蛇陸起嗟何在鴻鵠冥飛竟不還
千載髙風無復見空餘芝草滿空山
　　題商山圖　　　　　　　　　(元/)黄　玠
美宦少寧居良田多賦率曼膚白如瓠仍防汙鈇鑕所
以商山翁深逃入堂密蔽芾皆美樅不覩長安日揚揚
大逄衣翦翦小第室門巷既荒寒器具猶古質渇即引
井泉飢或餐木實微我異梟鸞從人自鳬乙平生紫芝
曲乆不屈此膝鬚睂各皓然一為天下出
　　題馬逺畫商山四皓圖　　　　(元/)錢惟善
已剖巴陵橘猶歌商嶺芝避秦非避漢一出繫安危
　　四皓圖　　　　　　　　　　(明/)陶　安
龍爭鹿走角功名眼厎浮雲悟世情有地采芝身逺遯
無心執玉手平衡衣冠誤落留侯計帶礪愁聞漢祖盟
松下龎睂垂白雪至今泉石被光榮
　　四皓弈圖　　　　　　　　　(明/)陶　安
安劉事畢返林丘當局機心老未休松下樵夫應暗笑
先輸一著與留侯
　　四皓圖　　　　　　　　　　(明/)髙　啓
髙山深谷事悠哉何事猶思太子來擬向秋風歌一曲
紫芝黄鵠總堪哀
　　四皓奕棋圖　　　　　　　　(明/)朱　純
一局殘棋尚未終白頭何事到青宫可應千里冥飛翼
却墮留侯智網中
　　四皓圍棋圖　　　　　　　　(明/)蘇　平
共將聲迹遯巖阿靜裏看棋趣自多幾著消磨秦日月
一枰匡復漢山河溪邊夜雨生芳草谷口春風裊薜蘿
憶自寓形巴橘裏商於誰和采芝歌
　　四皓奕棋圖　　　　　　　　(明/)劉師邵
雲霄萬里羡冥鴻曽為儲皇出漢宫數著殘棋猶未了
五陵松柏巳秋風
　　題四老圍棋圖　　　　　　　(明/)王守仁
世外煙霞亦許時至今風致後人思却懐劉項當年事
不及山中一著棋
　　四皓奕棋圖　　　　　　　　(明/)張志宗
何事山中閒奕棋顔如丹渥鬢如絲不將白眼看浮世
且向山中歌紫芝歌紫芝心蕩蕩嬴秦殘忍知不知若
無張子房安肯出彤墀羽翼太子難動移雖有矰繳將
安施扶弱安劉今幾時畫中見之恍在斯問之不答亦
不顧妙算還他一著竒
　　題四皓圖　　　　　　　　　(明/)張鳳翼
羽翼功成仗草萊不教丹詔下輪臺留侯自有安劉䇿
未必商山四皓來
　　夢客攜商山四皓圖令余賦之　(明/)王世貞
尚憶商山聘千秋臥未深兵戈留地肺羽翼轉天心衰
矣紫芝詠惜哉黄鵠吟豈應龍變化來去杳難尋
　　題四皓圖　　　　　　　　　(明/)陳繼儒
鬚睂皓白好疎頑何事相将入漢闗一片商山留不住
終輸圯上老人閒
　　張釋之諫文帝圖　　　　　　(宋/)劉子翬
擾擾椎埋徧九原因山獨有霸陵存孝文儉徳雖天縱
亦頼忠臣効一言
　　伏生授書圖　　　　　　　　(元/)王　惲
遺書灰冷散飛煙老喙重宣即粲然三䇿竟從名數説
潁川方寸殆虚傳
　　題伏生授書圖　　　　　　　(元/)戴表元
白頭不死見時清女子相依解授經何用生男作鼂錯
乃翁一語不曾聽
　　伏生授經圖　　　　　　　　(元/)呉師道
老生抱百篇藏壁避暴秦漢興流亡定取視半不存二
十有八篇當時號令文茍非著簡冊文字何繇分無端
安國寛倡説異前聞並言本經失口授熟以馴承風競
接響誰復䆒其原寛也尤厚誣因圖略開陳生老不能
行故遣錯至門云何易其語謂不能正言諸生近齊魯
傳言豈無人奈何使女子此事決非真錯來止授冊豈
復書所云藉令書所云審視生必親唐儒更妄謬謂目
亦眊昬痛哉百嵗老幽壤抱冤沉想初二子意祗務孔
壁尊以彼口傳訛非與吾書倫焉知反自累異説滋其
根詆誹忍廢古悍戾恣紛紜此輩不自量按據為竒新
但知快攻擊何曾精討論試看錯脱簡今古文所均口
􁅳豈應爾完具必未焚此理最易察翫習常因循考古
貴求是執要元不煩請誦馬班書毋為浪啾喧
　　伏生授經圖　　　　　　　　(元/)鄭元祐
老無牙齒語音訛斷簡殘編缺字多不頼閨中賢弱息
帝王典則竟消磨
　　題伏生授書圖　　　　　　　(元/)呉　澄
後死寧非數能言豈必男如何掌故耳未了異方談篇
簡僅四七語音囮二三可嗤千載下孔傳苦研覃
　　奉題伏生授書圖　　　　　　(元/)楊維楨
沙丘崩科斗藏典墳孰求楚左相金絲未壊孔子堂濟
南老生教齊魯緜蕝禮生何足伍挾書嚴禁禁未開盤
詰誰能禁齊語百年禮樂當有興天子好文開太平百
篇大義喜有託十三女口傳嚘嚶太常掌故親徃受百
篇僅遺二十九河内女兒還自疑老人屋中有科斗建
元博士孔襄孫五十九篇為訓文嘉唐悼桀空有詔孔
氏全經誰與論倪家書生能受學一篇薦上原非樸賞
官得列中大夫帝軌皇圖未恢擴漢家小康黄老餘烏
用司空城旦書蓋師言治在何處後世徒走陳農車
　　伏生傳經圖　　　　　　　　(明/)魯　鐸
祖龍火中書作堆阿房相繼為塵灰九旬老儒食漢粟
元自咸陽坑外囬向來傳道心自許挾書律在無儔侣
太常掌故來何遲舌固猶存難正語閨中弱息諳聖謨
口相授受曾何拘刪書門下誰復在一女擬當三千徒
掌故心神只方䇿耳目何嘗滯聲色楚國雖亡見倚相
孔堂未上聞金石謾道方言多異同濟南不與潁川通
子襄科斗人不識考論文義終誰功天為斯文存一綫
漢人及見先生面吾今尚恨禮殘樂不傳當時試問寧
徒然
　　朱翁子負薪巻　　　　　　　(元/)張　翥
冨貴危機解殺身是非千古付樵人當時長史魂應悔
不向山中只負薪
　　題買臣負薪圖　　　　　　　(明/)陳　達
海邦六月煩暑逼石牀晝臥紛華息清風颯颯自南來
恍然如入華胥國初醒頓覺日半斜簷頭幾陣蜂將衙
朗吟老子五千字漫酌盧生七椀茶敲門忽見東谿氏
手持一幅鵞溪紙云是晴沙逺遺之分明貌岀朱翁子
憶昔登登伐木時行歌道路聲喑嗚豈徒不入駔儈眼
何當更被糟糠嗤五十功名未遲暮錦衣烜赫人如故
誰知此日除道夫却配當年棄夫婦朱顔闇淡應無光
後車同載空傍徨文夫出處自有數悔把深恩一日忘
披圖誰不増感慨嗟彼女流何足怪不見翟公門下客
一貧一富知交態
　　買臣負薪圖　　　　　　　　(明/)劉　泰
家貧且作㑹稽樵擔在肩頭斧在腰岀谷每煩明月送
入山何待白雲招松深濕翠沾書卷花近晴香撲酒瓢
千載榮歸憐去婦低囬羞過覆盆橋
　　買臣秋樵圖　　　　　　　　(明/)程敏政
西風蕭蕭振黄葉何處平原初罷獵㑹稽山下負薪人
倚樹掀髥亦豪傑一朝印綬懸其身白日照耀新朱輪
誰知擔上芸香冊只博人驚車馬塵
　　相如滌器圖　　　　　　　　(明/)唐　寅
琴心挑取卓文君賣酒臨邛石凍春狗監猶能薦才子
當時宰相是何人
　　帶經圖　　　　　　　　　　(明/)廖道南
春園鋤罷惜分隂獨展遺經抱古心歴相三朝開两府
却遺鴻業照詞林
　　題帶經漂麥二圖　　　　　　(明/)髙　啓
朝鋤東皋上暮鋤西陂側釋耒讀遺經欣然此休息因
觀舜稷事耕稼寧辭力
田中刈麥罷把卷忘其疲風雨忽云至千穗漂無遺於
書茍有得嵗晏何憂飢
　　髙鳳漂麥圖　　　　　　　　(元/)王　惲
疾雷破柱雨翻盆甑墮何煩顧惜頻儻為把書都不省
先生應是太癡人
　　張騫乗槎圖　　　　　　　　(元/)戴表元
數尺枯槎厎易騎海風吹浪白瀰瀰如今市上君平少
曾到天河也不知
　　　題鄭昭甫寫張騫乗槎圖　　　(明/)林　鴻
　衮衮黄河天上來茂陵厎事望蓬萊早知博望乗槎便
　虚築通天百尺臺
　　　乗槎圖　　　　　　　　　　(明/)朱　諫
　仙人御風行萬里九土茫茫盡煙霧張騫有術却乗槎
　飄然直上天河去順流更欲下崑崙霞衣又拂三珠樹
　莫将勝事論有無直對芳樽詠佳句
　　　題乘槎圖　　　　　　　　　(明/)僧妙聲
　秋風駕洪濤靈槎中蕩揺怳如乗船天上坐帝青九萬
　無纎毫黄姑織女長相見歸來空記當時面至今海與
　銀河通何因再得相從容
　
　
　
　
御定歴代題畫詩類巻三十四
　欽定四庫全書
御定歴代題畫詩類卷三十五目録
　　故實類
　　　射虎圖(明楊慎/)
　　　題李廣利伐宛圖(明宋濓/)
　　　李陵縣軍遇敵圖(元陳泰/)
　　　武帝問日磾圖(宋劉子翬/)
　　　題蘇武忠節圖(宋文天祥三首/)
　　　跋蘇武持節圖(元王惲三首/)
　　　蘇武牧羊抱雛圖(元袁桷/)
　　　題蘇武牧羊圖(元鄭元祐/)
　　　題蘇武牧羊圖(元楊維楨/)
　　　蘇武持節圖(元劉詵/)
　　　題蘇子卿牧羝圖(明劉炳/)
　　　屬國冬牧圖(明程敏政/)
　　　題趙子昻蘇武牧羊圖(明謝復/)
　　牧羊圖(明李麟/)
　　蘇李㑹合圖(元范梈/)
　　題李陵宴蘇武圖(明劉詵二首/)
　　題李陵見蘇武圖(明劉基/)
　　蘇李泣别圖(宋劉克莊/)
　　題蘇李泣别圖(元戴表元二首/)
　　蘇李圖(元戴表元/)
　　蘇李相别圖(元程鉅夫/)
　　蘇李河梁圖(元袁桷/)
　　和謝敬徳學士題蘇武泣别圖韻(元許有壬二首/)
　　蘇李泣别圖(元陳樵/)
　　蘇李泣别圖(明髙啓/)
　　題李陵蘇武泣别圖(明鎦炳/)
　　李陵泣别圖(明袁凱/)
　　子卿泣别圖(明康海/)
　　題蘇李泣别圖(明左國璣/)
　　子卿歸漢圖(金趙秉/)
　　蘇武歸朝圖(明丘濬/)
　　霍光取璽圖(宋劉子翬/)
　　丙相問牛圖(元王惲二首/)
　　丙吉問牛圖(元許有壬/)
　　丙吉問牛圖(元虞集/)
　　分韻賦二疏供帳圖(元吳師道/)
　　跋東門祖道圖(元王惲二首/)
　　題張敞畫眉(元劉詵/)
　　張敞畫眉圖(元牟巘/)
　　漢成帝幸張禹第宅圖(元王惲/)
　　題嚴陵獨釣圖(元掲傒斯/)
　　子陵釣圖(元周權/)
　　子陵垂釣圖(明魏偁/)
　　題無訟堂屏上袁安臥雪圖(宋楊萬里/)
　　題袁安臥雪圖(元王惲三首/)
　　　題袁安臥雪圖(元陶宗儀/)
　　　題李唐畫袁安臥雪圖(明張羽/)
　　　袁安臥雪(明王越/)
　　　合紙屏為小閣畫臥袁訪戴其上名之曰聴雪各
　　　　與長句(宋方岳/)
　　　題絳帳圖(宋韓駒/)
　　　却金圖(明廖道南/)
　　　梁父吟扇頭(元元好問/)
　　　諸葛春耕圖(明程敏政/)
　　　題劉先主三顧草廬圖(明王阜/)
　　　三顧草廬圖(明唐寅/)
　　　題孔明出師表圖(明李堅/)
　
　
　
御定歴代題畫詩類巻三十五目録
　欽定四庫全書
御定歴代題畫詩類卷三十五
　　故實類
　　　射虎圖　　　　　　　　　　(明/)楊　慎
　錢選好手工白描粉墨丹青色沮喪細觀逸跡迥不俗
　氣骨深穩形蕭放中丞此圖開似我行行遊獵極殊狀
　漢家昔日李将軍生射猛獸天下聞彎弓半夜没白羽
　飛鞚晴晝生黄雲今之圖畫無乃是披巻似覺隂風起
　積雪慘澹長白山草木蒼乾松漠間將軍身乗大宛馬
　從騎亦是驍勇者合圍射虎虎帶箭相持不肯遽相下
　虎鬬馬驟兩若飛咆吼欲震長平瓦東海黄公魯卞莊
　裴旻舞劒相頡頏古來英英者數子繪事簡䇿傳芬芳
　何物少陵愁杜甫短衣南山思射虎老驥伏櫪悲鳴苦
　壯士哀歌涙如雨天狼煌芒直威弧安得此輩西滅胡
　却走馬蹄報神都為獻單于欵塞圖
　　　題李廣利伐宛圖　　　　　　(明/)宋　濂
貳師城頭沙浩浩貳師城下多白草六千鐵騎隨將軍
風勁馬鳴髙入雲師行千里不畏苦戰士難教食黄土
上書天子引兵還使者持刀遮玉闗烏孫輪臺善窺伺
宛若不降輕漢使璽書昨夜下敦煌太白髙髙正吐芒
戍甲重徵十八萬居延少年最翹健殺氣漫漫日月昏
邊城冉冉旌旗亂水工决水未絶流旄竿已揭宛王頭
執驅校尉青狐裘牝牡三千聚若丘惜哉五原白日晚
郅居水急游魂返
　　李陵縣軍遇敵圖　　　　　　(元/)陳　泰
壯哉射虎將軍孫惜哉扼虎邊軍魂旌旗半捲日光薄
風吹野水秋無言生降孰與死戰樂天子未負將軍恩
陣前八駿血為淚仰面不見咸陽門祁連山頭堆苜蓿
將軍多馬今何贖
　　武帝問日磾圖　　　　　　　(宋/)劉子翬
漢朝人物盡英竒武帝招延盛一時拒諌不能容汲直
託孤何至用胡兒
　　題蘇武忠節圖(三首/)　　　　　(宋/)文天祥
忽報忠圖紀嵗華東風吹淚落天涯蘇卿更有歸時國
老相兼無去後家烈士喪元心不易達人知命事何嗟
生平愛覧忠臣傳不為吾身亦陷車
獨伴羝羊海上遊相逢血淚向天流忠貞已向生前定
老節須從死後休不死未論生可喜雖生何恨死堪憂
甘心賣國人何處曽識蘇公義膽不
漠漠浮雲海戍迷十年何事望京師李陵罪在偷生日
蘇武功成未死時鐵石心存無境變君臣義重與天期
縱饒夜久胡塵黑百鍊丹心湼不緇
　　跋蘇武持節圖(三首/)　　　　　(元/)王　惲
使華往返見交兵老我何嘗繫重輕已分横身膏草野
茂陵松柏夢秋聲
君臣義合以忠持十九年間節可知邂逅論詩幾侮玩
區區才得典諸夷
兩行衰淚血霑襟一節酬恩北海深衞律有知慙即死
更來游説此何心
　　蘇武牧羊抱雛圖　　　　　　(元/)袁　桷
寒氊齧盡節旄稀野曠風低短草肥忽見嬋娟新月上
却疑身似夢中歸
　　題蘇武牧羊圖　　　　　　　(元/)鄭元祐
飛鴻歴歴度天山何處孤雲是漢關不滴望思臺上血
君王猶及見生還
　　題蘇武牧羊圖　　　　　　　(元/)楊維楨
未入麒麟閣時時望帝鄉寄書原有鴈食雪不離羊旄
盡風霜節心懸日月光李陵何以别涕淚滿河梁
　　蘇武持節圖　　　　　　　　(元/)劉　詵
朔雪漫沙幾白羝胡風吹凍滿氊衣少卿駝馬彌山谷
何似中郎一節歸
　　題蘇子卿牧羝圖　　　　　　(明/)劉　炳
穹廬十九年坐臥持漢節歸來滿鬢斑疑帶天山雪
　　屬國冬牧圖　　　　　　　　(明/)程敏政
天山雪花大如席瀚海東頭絶人跡羣羊散落沙磧間
齧盡寒氊嵗云夕塞垣孤月十九冬手持節旄歸漢封
不知麟閣丹青手曽寫當時憔悴容
　　題趙子昻蘇武牧羊圖　　　　(明/)謝　復
誰寫漢中郎風流趙子昻雪中持漢節海上牧羝羊氣
與風霜勁忠争日月光君為宋家子揮翰亦堪傷
　　牧羊圖　　　　　　　　　　(明/)李　麟
萬死間闗抗虜塵廿年北海未亡身牧羊不羡彌山富
仗節惟拚齧雪貧已分此身甘苜蓿豈知他日畫麒麟
河梁相向降奴泣白髪憐看漢老臣
　　蘇李㑹合圖　　　　　　　　(元/)范　梈
未識沙場苦空曽奉使來詎知羝乳約不抵鴈書迴漢
節風霜苦胡笳旦莫哀誰憐太史令心為故人摧
　　題李陵宴蘇武圖(二首/)　　　　(元/)劉　詵
居延山下馬成羣伎樂聲髙夜入雲初志消磨如衞律
殷勤置酒教蘇君
屬國難酬白髪郎延平誰與弔沙場隴西使者如雲出
却要迎歸右校王
　　題李陵見蘇武圖　　　　　　(明/)劉　基
中原無書羝不乳狐裘䝉戎奈何許老身漢節死生俱
地角天涯見明主金鞍駿馬空故人相看一笑増悲辛
悲來風沙吹上馬河水東流日西下
　　蘇李泣别圖　　　　　　　　(宋/)劉克莊
風雲慘悽草樹枯死笳鳴馬嘶弦驚鶻起熟看境色非
人間祁連山下想如此手持尊酒别故人此生再面真
無因胡兒漢兒俱動色路傍觀者為悲辛歸來暗灑茂
陵淚子孟少叔方用事白頭屬國冷如冰空使穹廬對
忠義茫茫事往賴畫存每愁嵗久縑素昏即今畫亦落
人手古意凄凉誰復論
　　題蘇李泣别圖(二首/)　　　　　(元/)戴表元
弓疲矢盡三千里節敝衣穿十九年流落天涯有離别
當時誰擬畫圖傳
沙雲如雪雪如塵握手相看語語真多少世間無淚面
一生錯笑隴西人
　　蘇李圖　　　　　　　　　　(元/)戴表元
塞北中郎雪滿頭隴西壮士淚沾裘人生百嵗能多少
直至如今説未休
　　蘇李相别圖　　　　　　　　(元/)程鉅夫
漠漠隂風吹草低蕭蕭漢節對羣羝少卿心事原無異
家共長安萬里西
　　蘇李河梁圖　　　　　　　　(元/)袁　桷
曾作河梁客山迴溪水灣春看人北上秋見鴈南還
　　和謝敬徳學士題蘇武泣别圖韻(二首/)
　　　　　　　　　　　　　　　(元/)許有壬
死節吾已矣生還又不如天王非太忍臣罪不勝誅
親交生别去子復棄遐荒只道還家好還家恨更長
　　蘇李泣别圖　　　　　　　　(元/)陳　樵
祁連山下空拳折啼烏入夢頭如雪胡越相看十九年
今日輸心為君説窮兵未必來逺人居(原本/闕)謀(原本闕/二字)
可馴天驕萬里來稱臣他年陛下知臣心
　　蘇李泣别圖　　　　　　　　(明/)髙　啓
丁零海上節毛稀幾望南鴻近塞飛泣盡白頭相别淚
少卿留虜子卿歸
　　題李陵蘇武泣别圖　　　　　(明/)鎦　炳
臣有千古哀覆水一去難再囘臣有三寸舌染絲一黒
難再白丈夫瓦裂聲名虧漢不我徳将安為吞聲長哀
送蘇武忠肝惟有青天知煙沙蕭條壓冰雪心事凄凉
淚成血誰憐寃魄老胡塵空有丹心瞻漢闕目斷闗河
夕照迷茂陵煙樹草萋萋將身不似雲邊鴈猶得年年
故國歸
　　李陵泣别圖　　　　　　　　(明/)袁　凱
上林木落鴈南飛萬里蕭條使節歸猶有交情兩行淚
西風吹上漢臣衣
　　子卿泣别圖　　　　　　　　(明/)康　海
積怨世豈惻感别㑹仍艱置酒話夙昔詎終千萬端歎
息淚沾臆徒令摧肺肝昔為雙飛龍今為孤翼鸞丈夫
恥㣲諒况爾烈士顔躍馬窖上别欲歸中自難徒切報
主恨安悔軍吏言勝負有㣲數奮勵心所安所以君子
人不處嫌疑間
　　題蘇李泣别圖　　　　　　　(明/)左國璣
蘇武天山下吞氊齧雪花誰知寄書鴈飛到漢皇家去
日持丹節歸頭滿素華相隨李校尉别淚泣胡沙
　　子卿歸漢圖　　　　　　　　(金/)趙秉文
節旄落盡始歸來白髪龍鍾老可哀猶勝生降不歸漢
將軍空有望鄉臺
　　蘇武歸朝圖　　　　　　　　(明/)丘　濬
茂林煙樹碧蕭疎白首生還志不渝面目依稀猶似昔
節旄零落巳無餘歸期不待羝生乳逺信真成鴈寄書
頗有幽懐忘未得夢魂時或到穹廬
　　霍光取璽圖　　　　　　　　(宋/)劉子翬
此郎守節固堪論漢璽飄飄亦僅存周勃取將迎代邸
霍光持去授皇孫
　　丙相問牛圖(二首/)　　　　　　(元/)王　惲
牛來近地暑光微深媿調元相業非後世幾人能辨此
濘車甘受野人譏
休驚宣一父才難歎兩漢調元見是公後世幾人能辨此
救時纔得一姚崇
　　丙吉問牛圖　　　　　　　　(元/)許有壬
肥充列鼎健充車厚養專為簿領驅千古清風梓人傳
憑誰書繼丙家圖
　　丙吉問牛喘圖　　　　　　　　(元/)虞　集
少陽用事春猶淺丞相公行問牛喘三公職事知者稀
嗟彼徳㣲䝉策免天子有道守四夷中心無為日萬幾
逺有荒服近有畿夙夜明哲發裳衣
　　分韻賦二疏供帳圖(送王善父司/業致仕歸)　(元/)吳師道
長安城東門雜沓送客車客車數百輛髙盖䕃華裾西
都明主優賢日東海老臣辭位初一家父子信竒事况
乃同時還里閭停車下馬坐張次轢牲行酒聊躊躇當
時送者亦可喜惜哉名字無人書黄塵漫漫長安路疾
走髙才恣馳騖祗見人覓公卿來不見人送公卿去朝
衣載東市輓紼歌薤露何如白首樂故居趣賣黄金日
供具賢哉疏大夫此事從古無後來復有楊司業昌黎
稱是斯人徒王公官與楊公比一旦飄然亦相似髙節
清風凛終始喚取良工續畫圖共仰修名炤青史
　　跋東門祖道圖(二首/)　　　　　(元/)王　惲
東門祖帳盛官儀淠淠鸞旗動漢騑燕几道尊籩有踐
碧空雲静日重暉飄蕭物表桑榆境洒落人間寵辱機
東海西邊兩坵土至今圖畫見宫闈
二疏心迹本鴻㝠解紱東還敝屣輕劔履中朝傾百位
風雲髙駕渺雙旌問金奚有田廬計歸夢都忘寵辱驚
詔獄悖然賢傳死虚勞明主問蕭生
　　題張敞畫眉　　　　　　　　(元/)劉　詵
京兆春風到栁枝翠簾縹緲逺山竒梁鴻亦有齊眉樂
不要人間黛緑施
　　張敞畫眉圖　　　　　　　　(元/)牟　巘
眉嫌臣罪小君王一笑休明日章臺路便面越風流
　　漢成帝幸張禹第宅圖　　　　(元/)王　惲
王氏當朝久惡譁幸囘天鍳絶萌芽恬然不主天人斷
長恨安昌負漢家
　　題嚴陵獨釣圖　　　　　　　(元/)掲傒斯
何事𤣥纁入里閭羊裘暫脱就安車空令太史驚同寢
猶把狂奴視報書一出聊為天子重諸公莫道故人疎
朝廷自是中興事且教桐江著老䱷
　　子陵釣圖　　　　　　　　　(元/)周　權
東都熱官手可炙吳儂面似秋江色平生落拓一羊裘
七葉貂蟬不堪易功臣盡在雲臺中丹青化作灰塵空
先生遺貌乃在此釣竿尚裊桐江風悠悠世事江雲白
過眼輕帆自朝夕人間萬古仰孤風天上有星猶是客
　　子陵垂釣圖　　　　　　　　(明/)魏　偁
羊裘那肯換簪纓一曲桐江老此生髙節終扶炎漢祚
漁竿不是釣虛名
　　題無訟堂屏上袁安臥雪圖　　(宋/)楊萬里
雲牕避三伏竹牀横一丈退食急袒跣病身聊偃仰有
夢元無夢似想亦非想滿堂變㝠晦寒隂起森爽門外
日如焚屏間雪如掌蕭然聳毛髪皎若照襟幌拔地排
瑶松倚天立銀嶂遥見幽人廬茅棟壓欲響有客叩柴
門髙軒隘邨巷剝啄久不聞徙倚覺深悵幽人寐正熟
何知有令長誰作臥雪圖我得洗炎瘴
　　題袁安臥雪圖(三首/)　　　　　(元/)王　惲
曲突無煙雪擁闗引書髙臥自怡顔須知四世三公業
不在人情冷煖間
突不煙黔雪擁扉一編羲易療朝飢火城莫羡沙堤相
論士當觀未遇時
窮巷無人與叩闗長安風雪一家寒挺然不為飢驅去
肯逐時人作熱官
　　題袁安卧雪圖　　　　　　　(元/)陶宗儀
玉琢芙蓉朶朶開乾坤清氣費詩裁先生一榻髙千古
不管門前縣令來
　　題李唐畫袁安臥雪圖　　　　(明/)張　羽
袁生抱髙節處順以安時杜門不出仕自與塵世辭嵗
暮多嚴風積雪盈路岐擁鑪獨髙臥中心還自怡縣令
何所聞下車叩茅茨問君胡不出答云恒苦飢慎守固
窮志相干豈其宜此事没已久緬焉獨馳思披圖三歎
息髙風如在兹嗟彼後之人汲汲徇其私
　　袁安臥雪　　　　　　　　　(明/)王　越
臥雪丰姿入畫清當時令尹亦多情於今縱有袁安在
雪裏誰來問死生
　　合紙屏為小閣畫臥袁訪戴其上名之曰聴雪各
　　　與長句(二首/)　　　　　　　(宋/)方　岳
空山十日雪塞門天荒地老無行人蘆花敗絮不堪着
山石夜裂蒼皮皴竒寒中人僵贔屓樵汲路迷瓶粟既
駕風萬鶴危欲仙此腹久無煙火氣家家暖入紅麒麟
誰肯問訊推柴荆洛陽令亦可人者惜哉史不書其名
此公要亦非知我志士從前例寒餓儻令開口向凡兒
寧忍春雷曲肱臥
颼颼飀飀風落木淅淅瀝瀝聲撼竹乾坤不起夜開闗
一港玻璃四山王我所思兮渺中洲幽懐欲寫誰與詶
世間餘子不足語乗興徑上海翁舟未到山隂竟囘櫂
歘去驟來何草草神交何必面相朋逸韻髙情一如埽
寕可一生無此人不可一日無此君襟期何必戴安道
玉立寒青自不羣
　　題絳帳圖　　　　　　　　　(宋/)韓　駒
豈有青雲士而居絳帳間諸生獨何事不上㑹稽山
　　却金圖　　　　　　　　　　(明/)廖道南
伯起乘車牧郡時却金昏夜敢云私漢庭石室芳名滿
清白相傳有四知
　　梁父吟扇頭　　　　　　　　(元/)元好問
盤礴萬古心塊石入危坐青天一明月孤唱誰與和
　　諸葛春耕圖　　　　　　　　(明/)程敏政
一夜春溪新雨足曉耕已徧前川曲烏犍少脱半犂閒
鳥外茸茸草根緑坐愛一株沙栁隂展巻疑聞梁父吟
布衣未接隆中聘誰識當年開濟心
　　題劉先主三顧草廬圖　　　　(明/)王　阜
火星匿輝三光翳當時妖鬼移神器中山華胄左將軍
仗鉞西南伸大義南陽臥龍天下無枉駕三顧風雲趨
草廬傾盖君臣際魚水同心契合初大將荆益三分傑
赤壁樓船煙燼滅漢中纉緒帝業成青史煌煌載功烈
闗張龍虎皆殞身直以中原仗老臣木牛轉餉關中粟
甲馬空思渭北城渭兵十萬揚威武典午滑賊虎成鼠
出師二表八陣圖耿耿孤忠照千古
　　三顧草廬圖　　　　　　　　(明/)唐　寅
草廬三顧屈英雄忼慨南陽起臥龍鼎足未安星又隕
　陣圖留與浪淘舂
　　　題孔明出師表圖　　　　　　(明/)李　堅
　永安宫中日欲落榻前面拜遺孤託先皇飲恨臣所知
　忍見翠華終劒閣臣身與賊不俱生誓提義旅清中京
　汛除九廟光舊物上謝先帝酬忠貞六師戒日臨河渭
　曉發披誠表天陛諄諄恢復次第陳縷縷忠肝兼義氣
　事闗宫府在相通親賢逺佞先漢隆後王不鍳髙祖訓
　累我漢業遭塵䝉漢家賊姓難兩立王業偏安大無策
　鞠躬盡瘁臣所安利鈍成虧非可臆炎精無光赤灰冷
　五丈原頭將星隕牙前長史整旋軍巾幗老奴拜天幸
　煌煌二表明丹青文追伊傅光六經留傳人世勸忠盡
　呵䕶時有神威靈英雄無命古如此大節堂堂映青史
　君不見二十四疏請囘鑾東京留守銜悲死
　
　
御定歴代題畫詩類巻三十五
　欽定四庫全書
御定歴代題畫詩類巻三十六目録
　　故實類
　　　龎公攜家圖引(明王逢/)
　　　題龍眠曹楊讀碑(元程鉅夫/)
　　　讀碑圖(元鄭元祐/)
　　　曹娥江讀碑圖(元僧大訢/)
　　　題讀碑圖(明朱經/)
　　　管幼安濯足圖(金趙秉文/)
　　　幼安濯足圖(元劉因/)
　　　管寧濯足圖(元楊奂/)
　　　題王粲登樓圖(元楊維楨/)
　　　奉題鐵篴相公王粲登樓圖(元余日强/)
　　　題孫登長嘯圖(元趙孟頫/)
　　　竹林七賢圖(元虞集/)
　　　竹林七賢圖(元王惲二首/)
　　題竹林七賢圖(元錢選/)
　　竹林七賢圖(明丘濬/)
　　竹林七賢圖(明張寕/)
　　尤子求竹林七賢圖(明王世懋/)
　　題竹林七賢(明陳棖/)
　　嵇康栁下鍛圖(元鄭元祐/)
　　仲容摘阮圖(元張天英/)
　　習池醉歸圖(金馮璧/)
　　醉山簡圖(宋劉子翬/)
　　題石崇錦障圖(元朱徳潤/)
　　題金谷園圖(明劉基/)
　　跋扇頭郝隆曬書圖(元馬祖常/)
　　題晉劉琨雞鳴舞劒圖(元吳萊/)
　　觀運甓圖有感(明董其昌/)
　　投書圖(元元好問二首/)
　　右軍書扇圖(元王惲/)
　　右軍觀鵞圖(元王惲/)
　　羲之籠鵞圖(明方孝孺/)
　　題栁文範舍人畫右軍觀鵞便面(明程敏政/)
　　題羲之墨沼圖(明魏時敏/)
　　逸少蘭亭圖(明張以寕/)
　　觀蘭亭修禊圖(明黄洪憲/)
　　蘭亭修禊圖(明白圻/)
　　蘭亭修禊圖(明袁宏道二首/)
　　題羊欣練裙圖(元王廓/)
　　題王晉卿畫四景(宋蘇軾/)
　　次韻題畫巻四景(宋蘇轍/)
　　題謝安石東山圖(宋朱子/)
　　題趙師舜謝安遊東山圖(元虞集/)
　　謝太傅東山圖(元王惲二首/)
　　趙仲穆東山圖(元吴鎮/)
　　題謝安觀山圖(元丁鶴年/)
　　謝安遊東山圖(明吳寛/)
　　謝太傅攜妓東山圖(明徐渭/)
　　謝太傅奕棋圖(元王惲/)
　　謝安對奕圖(元程鉅夫/)
　　支遁相馬圖(金趙秉文/)
　　題王武子相馬圖(元王惲二首/)
　　王武子相馬圖(元范梈/)
　　題明發所畫訪戴圖渠自有詩(宋晁説之/)
　　答錢遜叔訪戴圖(宋吕居仁/)
　　雪夜訪戴圖(元歐陽𤣥/)
　　題子猷訪戴圖(明張以寧/)
　　題扇面子猷訪戴圖(明黄仲昭/)
　　子猷乗興圖(元金涓/)
　　題子猷迴舟圖(元王惲/)
　　題山隂囘棹圖(元馬臻/)
　　石勒問道圖(元元好問/)
　　　石勒問道圖(元王惲/)
　　　王猛捫蝨圖(宋劉子翬/)
　
　
　
　
　
　
　
　
　
　
　
　
　
御定歴代題畫詩類巻三十六目録
　欽定四庫全書
御定歴代題畫詩類巻三十六
　　故實類
　　　龎公攜家圖引　　　　　　　(明/)王　逢
　鴻鵠巢髙林黿鼉穴深淵所以龎徳公躬耕峴山田當
　時劉表儕雄才黄金足置燕王臺臺成禽荒甘鴆毒醉
　韝臂錦呼鷹來鷹飢受呼飽則去非熊之倫孰得馭諸
　兒豚犬遺以危况復蒼生天下慮蘇嶺石鹿雙聳然霞
　日絢爛芝莖鮮囊衣裹粻車連連白騾青㹀叅後先舉
　家相攜入長煙竟託採藥終天年至今事跡有在心無
　傳嗚呼孔明不遇大耳主亦必老向隆中眠
　　　題龍眠曹楊讀碑　　　　　　(元/)程鉅夫
　以彼禍賊深遇此智術淺道旁十六字方爾較近逺
　　　讀碑圖　　　　　　　　　　(元/)鄭元祐
　摩挲漢鼎朶饞頤臣道為忠孝可移枉使南來五千里
　越江漫讀孝娥碑
　　曹娥江讀碑圖　　　　　　　(元/)僧大訢
海門五月潮如山龍伯贔屓蒼蛟頑越俗輕生好巫鬼
婆娑踏舞洪濤間羣巫姣服盱獨好歌聲忽絶紅旗倒
孝娥死抱父尸出天地無情日杲杲雄詞不愧邯鄲兒
萬金莫購中郎題碑隂八字非隱語徳祖有智如滑稽
豈是阿瞞不解此感媿上馬歸路迷女徳猶能奮其節
壯夫氣吐萬丈霓姦雄復欲欺後世白頭猶愛漢征西
丹青似是董狐筆千年要與竹帛齊娥江新廟照江水
可憐銅雀草萋萋
　　題讀碑圖　　　　　　　　　(明/)朱　經
孝娥碑在曹江濵誰其作者邯鄲淳中郎八字因贊美
後來索隱寧無人老瞞久欲窺神器既見此圖心若媿
較三十里乃遯辭姦雄實憚楊修智修乎修乎智有餘
用之治世將無如露才揚已古所忌况復漢賊基黄初
今我憮然觀繪墨懐賢為爾傷雞肋研磨銅雀臺上瓦
㸃染霜毫動秋色絶妙好辭天下無異代讀碑傳作圖
長歌落日西風起酒酣擊缶聲嗚嗚
　　管幼安濯足圖　　　　　　　(金/)趙秉文
道喪何人識重輕白頭不作魏公卿滄浪濯足知君意
濁水那能凂我清
　　幼安濯足圖　　　　　　　　(元/)劉　因
漢家無復雲臺功平生不作大耳公眼中天意鏡中語
此身只有扁舟東闗東諸公亦英雄百年能辨山陽封
歸來老柏號秋風世事悠悠七十翁乾坤故物兩足在
霜海浮雲空復空無刀可㫁華太尉有死不為丕太中
丹青皁帽凜氷雪髙山目送㝠飛鴻為問蘇家好兄弟
萬古北海誰真龍
　　管寧濯足圖　　　　　　　　(元/)楊　奐
踏遍遼東未是癡藜牀穿穴只心知好留一掬黄泥水
墁却曹郎受禪碑
　　題王粲登樓圖　　　　　　　(元/)楊維楨
臨洮水涸銅人毁西園青青草千里秦川公子走亂離
瘦馬疲童面如鬼俊君威名跨海南虎視走鹿何眈眈
可憐膝下盡豚犬誰復大厦收楩楠落月樓頭髀空拊
目㫁神州隔風雨平生不識大耳公座上客歸丞相府
春深銅雀眼中蒿攬涕尚復思登髙江山破碎非舊土
版圖何日還金刀荆臺髙樓已荆棘丹青冩賦工何益
君不見袁家有客能罵賊將軍頭風重草檄
　　奉同鐵篴相公賦王粲登樓圖　(元/)余日强
建安文章應劉陳通脱亦有王公孫長安西行白日匿
漢陽人依劉俊君漢陽偷安無逺略王孫坐覺荆州窄
英雄固當擇所歸作掾終慙座上客北風蕭蕭吹素心
北望杳隔荆山岑魏官牽車出關逺銅華蝕風驚春深
秋來滿眼生禾黍江山重感非吾土慿軒作賦抑何心
猶是黄初非典午君不見當時奴視賣履翁矯矯文舉
真如龍
　　題孫登長嘯圖　　　　　　　(元/)趙孟頫
在澗幽人樂考槃南山白石夜漫漫空林無風萬籟寂
長嘯一聲山月寒
　　竹林七賢圖　　　　　　　　(元/)虞　集
瞻彼修竹下臨清流文石偃隄華松䕃丘植表界壤翦
茅宅幽梁度髙巘臺隱中洲方牀讀書異宫同休詠歌
相聞觴豆相求或蒔名藥或釣游鯈課藝嘉植坐思逺
遊濯纓微波看雲良疇逸而不放儼而自修泰哉沮溺
邈乎巢由按圖以觀永宜春秋孰若五君遺其故疇糟
粕塵世髙蹤莊周我懐古人遯而違憂安得揮絃以招
湛浮
　　竹林七賢圖(二首/)　　　　　　(元/)王　惲
森森煙玉太行秋七子徜徉結勝遊笑殺阿戎真俗物
出山能幾執牙籌
魏晉清談倡若徒永嘉東播洛為墟大書不削陽秋筆
更著丹青詫隱居
　　題竹林七賢圖　　　　　　　(元/)錢　選
昔人好沉酣人事不復理但進杯中物應世聊爾爾悠
悠天地間媮樂本無媿諸賢各有心流俗無輕議
　　竹林七賢圖　　　　　　　　(明/)丘　濬
太行之陽修竹林昔賢於此閒登臨江山如故遺蹟在
空有清風傳至今晉人曠達尚𤣥語棄置禮法胡如土
神州陸沉二百年當時豈但王夷甫
　　竹林七賢圖　　　　　　　　(明/)張　寧
深竹暗浮煙羣公樂事偏髙情動寥廓清論入微𤣥豈
是巢由侣何如沮溺賢其誰匡典午勲烈照遺編
　　尤子求竹林七賢圖　　　　　(明/)王世懋
河内構崇基景文弱皇祚達人鍳幾先沉酣逺世路把
臂命儔侣齊心諧所慕開襟蕩幽思倚篠託貞素英英
嵇阮姿便便山公度劉生槖𤣥闗秀也協真悟仲容既
同調安豐復軒舉忘年在㝠心日日自成趣聚散㑹有
窮金石交未蠧追舊黄公壚興哀山陽賦絲肉無留聲
淇園今非故執鞭莫余從風流或可泝
　　題竹林七賢　　　　　　　　(明/)陳　棖
河内衣冠勝㑹同竹林髙興自無窮野橋翠滴諸山雨
石几凉生六月風身外功名争似酒閒中嵗月任飛蓬
可憐遺跡銷沉後錯把丹書付畫工
　　嵇康栁下鍛圖　　　　　　　(元/)鄭元祐
何所聞而來不妨栁下鍛何所見而去魏鼎不復㸑哀
哉志士千古心有鎚弗鍛躍冶金
　　仲容摘阮圖　　　　　　　　(元/)張天英
林中長憶仲容賢水㡳龍吟阮上絃彈破白雲飛不去
化為磐石已千年
　　習池醉歸圖　　　　　　　　(金/)馮　璧
襄漢方屯十萬兵習池日往不曾醒紛紛誤晉皆渠輩
何獨王家一寧馨
　　醉山簡圖　　　　　　　　　(宋/)劉子翬
倒載山公豈酒狂羣兒拍手峴山旁汗青等是虚名耳
不把雲臺換酒鄉
　　題石崇錦障圖　　　　　　　(元/)朱徳潤
洛陽金谷園中花雕玉為闌繡作遮琉璃器多出珍饌
瑪瑙街長行鈿車椒房塗香貯歌舞曳珠珥翠籠輕紗
珊瑚扶疎三四尺王羊貴戚争豪奢那知花淫風雨妒
古來山澤生龍蛇嬋娟墜樓寶珈碎月明夜半啼驚鴉
　　題金谷園圖　　　　　　　　(明/)劉　基
君不見石家名園擬黄屋蜀錦作圍金作谷暖香烘日
浮紫霄冰紈火布鮫人綃燕釵十二歌白苧珊瑚玲瓏
綠珠舞月榭吹笙引鳳凰霧幄傳觴語鸚鵡爨下爉光
宵未歇樓上佳人碎瓊雪空將遺恨寄丹青留作千年
覆車轍
　　跋扇頭郝隆曬書圖　　　　　(元/)馬祖常
腹笥便便貯五經天邊夜半失文星蠧魚不覺芸香苦
肯信腸中有汗青
　　題晉劉琨雞鳴舞劔圖　　　　(元/)吳　萊
我行洛陽大道邊一雙蒼鵞飛上天惜哉春水御溝去
化作胡兒飲馬泉山前雞鳴夜欲半古劒隨身舞凌亂
白光虎躍騰雪霜神氣龍蟠貫星漢望中沙漠衣正寒
舉手顛倒髪衝冠鹿盧蹻動即千里蘭子戲成徒七盤
人生豈無志事往僅有淚疲兵獨困守劇虜翻强鷙孔
融才疎不足多袁紹衆盛空黄河代公土地仍同患段
國風塵謾負戈世間壯士但老死凍鐵沉埋何處使千
秋萬嵗青金虯恨不鑄得劉并州
　　觀運甓圖有感　　　　　　　(明/)董其昌
壁紀滄洲勝圖開白社清俱為豐嵗寶詎有惜隂情運
甓神誰寫先鞭意不輕賭棊真賤戲抱甕豈嘉名談麈
嗤王謝紆籌似孔明直令披畫者忼愾請長纓
　　投書圖(二首/)　　　　　　　　(元/)元好問
一束空書不療飢浮沉隨水恰相宜醫家藥楮輕抛却
却是洪喬見事遲
屈作書郵未肯心百函隨水聴浮沉虚名㡳用寒溫問
却是洪喬最賞音
　　右軍書扇圖　　　　　　　　(元/)王　惲
王謝當年奕世豪東山逸興更滔滔不應經略中興志
留在書名與日髙
　　右軍觀鵞圖　　　　　　　　(元/)王　惲
照眼雙鶂引頸來胷中妙思與之偕寥寥尚友千年後
只有涪翁識此懐
　　羲之籠鵝圖　　　　　　　　(明/)方孝孺
内史清真江海情每將髙誼動朝廷平生却被能書誤
更為鵞羣寫道經
　　題栁文範舍人畫右軍觀鵞便面(明/)程敏政
晉帖紛紛逐逝波畫中徒見右軍鵞家雞亦有臨池興
未必元和媿永和
　　題羲之墨沼圖　　　　　　　(明/)魏時敏
風流晉右軍千古播清芬羽客鳴寒磬留人坐白雲鷗
波生筆陣墨沼亂鵞羣却笑曽書破羊欣白練裙
　　逸少蘭亭圖　　　　　　　　(明/)張以寧
蘭亭佳處憶曽過已較前人感慨多修竹茂林今在否
畫中一看意如何
　　觀蘭亭修禊圖　　　　　　　(明/)黄洪憲
夙昔秉微尚縱情寄丘壑晞髪㑹稽陽俯觀但寥廓蘭
亭被荒丘羣賢不能作風生松下寒月出雲下薄觴咏
已無歡墨妙虚有託崇峻迹未殊清朗又如昨彭殤誰
見齊庶幾達者樂
　　蘭亭修褉圖　　　　　　　　(明/)白　圻
飛觴泛水集羣賢文采風流自往年静裏披圖懐勝事
一川新緑鎖輕煙
　　蘭亭修禊圖(二首/)　　　　　　(明/)袁宏道
分别層溪與逺巒天章寺裏雨中看㑹稽内史風流甚
賴得中朝有謝安
石搨誰知定武訛錠紋猶識舊宣和憑君莫話冬青樹
添得青山淚許多
　　題羊欣練裙圖　　　　　　　(元/)王　廓
棐几箱明麝墨輝練裙冰縞筆尤竒不知夢近天門否
却怪龍蛇繞足飛
　　題王晉卿畫四首　　　　　　(宋/)蘇　軾
　　　山隂陳迹
當年不識此清真强把先生擬季倫等是人間一陳迹
聚螡金谷本何人
　　　雪谿乗興
谿山雪月兩佳哉賔主談鋒夜轉雷猶言不見戴安道
為問適從何處來
　　　四明狂客
毫端偶集一微塵何處谿山非此身狂客思歸便歸去
更求敕賜枉天真
　　　西塞風雨
斜風細雨到來時我本無家何處歸仰看雲天真蒻笠
旋收江海入蓑衣
　　次韻題畫巻四首　　　　　　(宋/)蘇　轍
　　　山隂陳迹
卧對郄公氣已真晚依丘壑更無倫不須復預清言侣
自是江東第一人
　　　雪谿乗興
亟往遄歸真曠哉聾人不信有驚雷雖云不必見安道
已誤扁舟犯雪來
　　　四明狂客
失脚來遊九陌塵故溪何日定抽身便同賀老扁舟去
巳笑西山鄭子真
　　　西塞風雨
雨細風斜欲暝時凌波一葉去安歸遥知夜宿鮫人室
浪卷波分不著衣
　　題謝安石東山圖　　　　　　(宋/)朱　子
家山花栁春侍女髻鬟綠出處亦何心晴雲在空谷
　　題趙師舜謝安遊東山圖　　　(元/)虞　集
太傅東山杖屨行總將憂患託髙情獨尋窈窕開瑶席
雙引娉婷韻玉笙春雨松間殘奕冷秋風江上暮塵生
三分籌䇿頻煩甚惆悵雲霄一羽輕
　　謝太傅東山圖(金黎陽李/公泰筆)　(二首/)　(元/)王　惲
鳯沼春間湛緑波未容絲竹醉巖阿儘能經濟蒼生了
七寶莊嚴未是過
秦兵一埽兩淮清桓氏㣲來晉鼎平况復中年正多感
未妨雲壑寄髙情
　　趙仲穆東山圖　　　　　　　(元/)吳　鎮
東山為樂奈蒼生望重須知亦累情蠟屐春來行更好
桃花洞口笑相迎
　　題謝安觀山圖　　　　　　　(元/)丁鶴年
欲為蒼生起神州未可還籌思保江表安若㑹稽山
　　謝安逰東山圖　　　　　　　(明/)吳　寛
東山髙卧如龍蟠天下蒼生望謝安徵書再下幡然起
五十不妨初作官征西将軍姓桓者致我胡為居幕下
新亭狎視猶小兒流汗何人面如赭北兵百萬次淮淝
别墅與客方圍棋捷書已至未終局江上阿𤣥班我師
髙懐磊落多長技誰識向來遊戲事後世風流强慕之
登山也復攜歌妓
　　謝太傅攜妓東山圖　　　　　(明/)徐　渭
聞道東山賭墅年胭紅粉白兩嬋娟主人出畫催題急
好下真真付墨妍
　　謝太傅奕棋圖　　　　　　　(元/)王　惲
勝負胷中料已明又從堂上出竒兵怡然一笑文楸裏
未礙東山是矯情
　　謝安對奕圖　　　　　　　　(元/)程鉅夫
晉代衣冠不可尋空餘畫史筆間心東山絲竹西州淚
却是羊曇恨最深
　　支遁相馬圖　　　　　　　　(金/)趙秉文
支郎天機深世故一馬中向來蔬筍氣寓物一洗空眼
前無騏驥逺目送歸鴻僧中有良樂萬里籋雲風
　　題王武子相馬圖(二首/)　　　　(元/)王　惲
玉華吹散滿身雲掣電追風隱駿奔好尚祇誇毛骨異
不思戎馬在東門
駑駘安分老青騶騄駬論才白璧酬相馬只今誰伯樂
解教駑驥兩垂頭
　　王武子相馬圖　　　　　　　(元/)范　梈
偶然來廏吏喚作九方臯毁譽依名立周旋逐物勞神
馳風電足眼冷雪霜毛事有遭逢者騏驎固自髙
　　題明發所畫訪戴圖渠自有詩　(宋/)晁説之
扁舟雪夜興千載風流存詩畫能幽絶不似諸王孫興
多却易盡一世復何待傖父莫罵予猶且不見戴
　　答錢遜叔訪戴圖　　　　　　(宋/)吕居仁
北風吹霜夜如(一作/飛)雪江城草木凍欲折病夫袖手無
所為一坐臨川已三月忽䝉妙句起衰憊頓覺和氣生
毛髪公能忘機我亦倦不待曼殊見摩詰圖畫是非久
未解况保長年不磨滅請公置畫莫多求要與時人除
愛渇
　　雪夜訪戴圖　　　　　　　　(元/)歐陽𤣥
雪夜操舟童僕勞偶然歸去便稱豪若為返櫂成佳趣
轉憶當時不出髙
　　題子猷訪戴圖　　　　　　　(明/)張以寧
平生戴隱居破琴還雲嶠亦有愛竹人翛然可同調雲
溪夜囘舟未見心已了乾坤澹虚白吾方領其妙
　　題扇面子猷訪戴圖　　　　　(明/)黄仲昭
入夜懐人思不禁衝寒一櫂度山隂興來歸去江雲暝
門掩千峰積雪深
　　子猷乘興圖　　　　　　　　(元/)金　涓
月照梅花雪㸃春小舟危坐醉中身一時為愛溪山去
本是無心見故人
　　題子猷迴舟圖　　　　　　　(元/)王　惲
勾吳四時無正天盛寒之月猶春妍朝來一雪天地白
田父適喜争狂顛宜其佳客逸思發乘興逕上山隂船
煩襟囂慮一洗為蕭然江東名流説戴逵髙談禮法殷
春雷子猷恐是虚華士竟櫂空舟夜半囘
　　　題山隂囘櫂圖　　　　　　　(元/)馬　臻
　夜雪蕭騷入剡溪髙懐忽起故人思當時興盡不囘櫂
　千載誰傳一段竒
　　　石勒問道圖　　　　　　　　(元/)元好問
　輕比韓彭作李陽髙僧早已笑君狂中原果有劉文叔
　肯説鈴聲替戾岡
　　　石勒問道圖　　　　　　　　(元/)王　惲
　位號真來變故多普天無地不干戈養成豺豕蕭牆禍
　更向伊蒲問甚麽
　　　王猛捫蝨圖　　　　　　　　(宋/)劉子翬
　劇談世事灞河濵竒骨瓌姿兩絶倫却訝秦無豪傑至
　坐中捫蝨定何人
　
　
　
御定歴代題畫詩類卷三十六
　欽定四庫全書
御定歴代題畫詩類巻三十七目録
　　故實類
　　　題歸去來圖(宋黄庭堅二首/)
　　　題歸去來圖(金劉迎/)
　　　題淵明歸去來圖(金王若虚五首/)
　　　題鄒公所藏淵明歸去來圖(金路鐸/)
　　　歸來圖戲作(金劉迥/)
　　　歸去來圖(元劉因/)
　　　歸去來圖(元王惲三首/)
　　　題歸去來圖(元程鉅夫/)
　　　歸去來圖(元錢選/)
　　　歸去來圖(元趙孟頫/)
　　　題靖節徵士歸來圖(元范梈/)
　　　陶淵明歸興圖(元揭傒斯/)
　　　陶淵明歸去來圖(元朱德潤/)
　　淵明歸來圖(元尚野/)
　　淵明歸來圖(元盧摯/)
　　題玉山所藏淵明歸來圖後(元張天英/)
　　題海陵石仲銘所藏淵明歸隱圖(明張以寜/)
　　題歸去來辭畫(明陳顥四首/)
　　題李伯時淵明東籬圖(宋蘇軾/)
　　題采菊圖(宋韓駒/)
　　采菊圖(宋王十朋/)
　　東籬采菊圖(金趙秉文/)
　　采菊圖(元元好問二首/)
　　采菊圖(元劉因/)
　　題淵明對菊圖(明靳貴/)
　　淵明采菊圖(明僧清濋/)
　　題松下淵明(宋黄庭堅/)
　　松下淵明圖(元釋良琦/)
　　淵明撫松圖(元陳旅/)
　　淵明撫松圖(元楊維楨/)
　　淵明五栁圖(明袁敬所/)
　　陶元亮五栁圖(明蔣主孝/)
　　漉酒圖(金龎鑄/)
　　淵明漉酒圖(元王惲六首/)
　　淵明漉酒圖(元楊維楨/)
　　漉酒圖(明僧妙聲/)
　　淵明送酒圖(明張以寕/)
　　白衣送酒圖(明周禮/)
　　淵明醉圖(明陶安/)
　　題淵明圖(明貢奎/)
　　淵明臨流賦詩圖(元王惲/)
　　淵明髙卧圖(元程鉅夫/)
　　淵明荷鉏圖(元唐肅/)
　　淵明始末圖(元馬祖常/)
　　陶潛夏居圖(元王惲三首/)
　　題王𢎞邀淵明圖(明僧妙聲/)
　　淵明入社圖(元劉永之/)
　　題蘇李合畫淵明濯足圖(金劉従益/)
　　三徑圖(元袁桷/)
　　題昱師房三笑圖(宋李覯/)
　　三笑圖(元王惲/)
　　虎谿三笑圖(元成廷珪/)
　　虎溪三笑圖(元黄鎮成/)
　　題李待詔虎溪三笑圖(元胡長孺/)
　　題虎溪三笑圖(元馬臻/)
　　虎溪三笑圖(元釋祖柏/)
　　題三笑圖(明劉崧/)
　　題三笑圖(明王世貞/)
　　三笑圖(明僧古春/)
　　蓮社圖(金宋九嘉/)
　　蓮社圖(元王惲四首/)
　　　李龍眠蓮社圖(元吴師道/)
　　　白蓮社圖(明陶安/)
　　　題李伯時蓮社圖(明李東陽/)
　　　廬山社圖(明陳繼儒/)
　　　張師䕫畫謝家池塘(元張雨/)
　
　
　
　
　
　
　
　
　
　
御定厯代題畫詩類巻三十七目録
　欽定四庫全書
御定歴代題畫詩類巻三十七
　　故實類
　　　題歸去來圖(二首/)　　　　　　(宋/)黄庭堅
　日日言歸真得歸迎門兒女笑牽衣宅邊猶有舊時栁
　漫向世人言昨非
　人間處處猶崔子豈忍更令三徑荒誰與老翁同避世
　桃花源裏捕魚郎
　　　題歸去來圖　　　　　　　　(金/)劉　迎
　筆端竒處發天藏事逺懐人涕泗滂餘子風流追魏晉
　上人談笑自羲皇折腰五斗幾錢直去國十年三徑荒
　安得一堂重寫照為公注酒瀉蕉黄
　　　題淵明歸去來圖(五首/)　　　　(金/)王若虛
　靖節迷途尚爾賖苦將覺悟向人誇此心若識真歸處
　豈必田園始是家
　孤雲出岫暮鴻飛去住悠悠兩不疑我自欲歸歸便了
何須更説世相遺
抛却㣲官百自由應無一事掛心頭銷憂更藉琴書力
借問先生有底憂
得時草木竟欣榮頗為行休惜此生乗化樂天知浪語
看君於世未忘情
名利醉心濃似酒貪夫衮衮死紅塵折腰不樂翻然去
此老猶為千載人
　　題鄒公所藏淵明歸去來圖　　(金/)路　鐸
牛刀小試義熙前一日懐歸豈偶然有意候君門外栁
無機還我酒中天貞姿佳菊秋霜裏真意南山夕鳥邊
善學展禽唯此老萬人海裏小斜川
　　歸來圖戲作　　　　　　　　(金/)劉　迥
雲髻春風一尺髙笑攜兒女候歸橈情知一首閒情賦
合為㣲官懶折腰
　　歸去來圖　　　　　　　　　(元/)劉　因
淵明豪氣昔未除翺翔八表凌天衢歸來荒徑手自鉏
草中恐生劉寄奴中年欲與夷皓俱晚節樂地歸唐虞
平生磊磊一物無停雲懐人早所圖有酒今與龎通沽
眼中之人不可呼哀歌撫巻聲嗚嗚
　　歸去來圖(三首/)　　　　　　　(元/)王　惲
長沙勲業武侯忠劉宋規模操懿雄虐燄儘烘寰宇裂
五株楊栁自春風
彭澤遺黎不幸何斜川魚鳥共婆娑先生踐迹髙千古
不似終南捷徑多
解紱歸來百日強東籬松菊未全荒細觀厯贊髙賢傳
一出頭來恨已長
　　題歸去來圖　　　　　　　　(元/)程鉅夫
春晴苦旱心如醉暑雨妨農鬢欲斑眼底家山歸去好
吾生端的幾時閒
　　歸去來圖　　　　　　　　　(元/)錢　選
衡門植五栁東籬采叢菊長嘯有餘清無奈酒不足當
世宜沉酣作邑召侮辱乗興賦歸歟千載一辭獨
　　歸去來圖　　　　　　　　　(元/)趙孟頫
生世各有時出處非偶然淵明賦歸來佳處未易言後
人多慕之效顰惑媸妍終然不能去俯仰塵埃間斯人
真有道名與日月懸青松卓然操黄華霜中鮮棄官亦
易耳忍窮北牕眠撫巻常三歎世久無此賢
　　題靖節徴士歸來圖　　　　　(元/)范　梈
維公楚杞梓作令晉衣冠得志但恐暮濟時非所難古
今絃韻寡嵗月酒杯寛渺渺山中去深深畫裏看
　　陶淵明歸興圖　　　　　　　(元/)揭傒斯
家貧無酒飲聊欲試弦歌去家百餘里邈若異山河江
上日多風浩浩水増波門前五栁樹繁䕃空婆娑秫田
已収成歸計當如何
　　陶淵明歸去來圖　　　　　　(元/)朱德潤
甲子題年玩物華門前栗里自桑麻從他晉史書劉宋
别有黄花處士家
　　淵明歸來圖　　　　　　　　(元/)尚　野
羲皇上人鄉里兒田園將蕪非所思楚聲雖託絶怨懟
髙情千古歸來辭歸來忽復河山移忠憤意切語益㣲
白雲遥遥望不極東籬舊菊西山薇夷齊奚疑怨邪非
况乃貌此移世姿文行圭璧照方冊飄然髣髴生同時
子雲擬聖諸儒譏法言美新吾誰欺考亭夫子春秋筆
昭然榛莽日星垂
　　淵明歸來圖　　　　　　　　(元/)盧　摯
留侯晚嵗游赤松武侯早嵗稱卧龍亡秦扶漢聲隆隆
淵明初非避俗翁兩侯大節將無同陽秋特書晉甲子
辭鋒時露長沙雄王𢎞何幸奉吾足督郵能芥平生胸
門前五栁春濛濛落絮不與江波東環堵蕭然吾未窮
北窗儘有羲皇風畫圖不盡千古意詩成一笑浮雲空
　　題玉山所藏淵明歸來圖後　　(元/)張天英
陶令昔去官當世豈知賢杖藜柴桑里汎舟即斜川春
風五栁隂秋日秫盈田嵗醸杯中物佳辰奉賓筵觴來
各有趣斟酌罄交歡為生豈易了藉此一欣然咄哉羲
皇人既逺身名全
　　題海陵石仲銘所藏淵明歸隱圖(明/)張以寜
昔無劉豫州隆中老諸葛所以陶彭澤歸興不可遏凌
烟讌功臣旌旗蔽轇轕一壺從杖藜獨視天下濶風吹
黄金花南山在我闥蕭條蓬門秋穉子候明發豈知英
雄人有志不得豁髙詠荆軻篇竦然動毛髮
　　題歸去來辭畫(四首/)　　　　　(明/)陳　顥
㣲風自東來地脈初回陽好鳥出幽谷潛魚躍芳塘欣
欣木向榮涓涓水流香萬物倶得時吾憂亦已忘歸來
衡門下且復酣杯觴
人生非金石寓形宇宙間抱才既沾禄知休即辭官委
心隨去留避俗謝往還皇皇欲何之富貴不可干劃然
發長嘯白雲起南山
農事在東臯孤往適兹旦㣲雨亦既零土膏濕凝汗僮
奴未盡力宿草猶餘蔓植杖隴畮傍耘耔日過旰勞生
雖多難卒嵗應飽飯
帝鄉不可期歸老全此身清風謝流俗髙節抗浮雲舒
嘯登東臯賦詩臨澗濱有酒輙取醉不負頭上巾樂天
以乗化超然真達人
　　題李伯時淵明東籬圖　　　　(宋/)蘇　軾
彼哉嵇阮曹終以明自膏靖節固昭曠歸來侶蓬蒿新
霜著疎栁大風起江濤東籬理黄華意不在芳醪白衣
挈壺至徑醉還遊遨悠然見南山意與秋氣髙
　　題采菊圖(有序/)　　　　　　　(宋/)韓　駒
　往在京口為曾公巻題采菊圖九日東籬采落英白
　衣遥見眼能明向令自有杯中物一段風流可得成
　蔡天啓屢哦此詩以為善然余嘗謂古人寄懐於物
　而無所好然後為達况淵明之真其於黄花直寓意
　耳至若飲酒適意亦非淵明極致向使無酒但悠然
　見南山其樂多矣遇酒輙醉醉醒之後豈知有江州
　太守哉當以此論淵明復作一首
黄菊有何好且寄平生懐遇酒興不淺無酒意亦佳此
理誰復明自昔寡所諧空餘采菊圖寂寞懸髙齋
　　采菊圖　　　　　　　　　　(宋/)王十朋
淵明恥折腰慨然詠式㣲閒居愛重九采菊來白衣南
山忽在眼倦鳥亦知歸至今東籬花清如首陽薇
　　東籬采菊圖　　　　　　　　(金/)趙秉文
淵明初亦仕跡留心已逺雅志懐林淵髙情邈雲漢妖
狐伺晝昏獨鶴警夜半平生忠義心同作松菊伴東籬
把一枝意豈在酒醆不見白衣來目送南山鴈淡然忘
言説聊付一笑粲
　　采菊圖(二首/)　　　　　　　　(元/)元好問
信口成篇底用才淵明此意亦悠哉枉教詩景分留在
百繞斜川覓不來
夢裏烟霞卜四鄰争教晚節傍風塵詩成應被南山笑
誰是東籬采菊人
　　采菊圖　　　　　　　　　　(元/)劉　因
天門折翼不再舉袖手四海横流前長星飲汝一杯酒
留我萬古羲皇天廟堂衮衮宋元勲争信東籬有晉臣
南山果識悠然處不惜寒香持贈君
　　題淵明對菊圖　　　　　　　(明/)靳　貴
栗里風光别後詩清樽獨詠晚香時折腰欲問歸來意
只許東籬老菊知
　　淵明采菊圖　　　　　　　　(明/)僧清濋
泛觴黄菊終非鴆在眼青山殊有情好是晉家天地濶
此時何處著先生
　　題松下淵明　　　　　　　　(宋/)黄庭堅
南渡誠草草長沙想艱難松風自度曲我琴不須彈逺
公香火社遺民文字禪雖非老翁事幽尚亦可觀客來
欲關説觴至不得言
　　松下淵明圖　　　　　　　　(元/)釋良琦
謝安却為蒼生起陶令何辭印綬迴若使生逢聖明世
青松老盡不歸來
　　淵明撫松圖　　　　　　　　(元/)陳　旅
原野凉風至草樹日蕭條杖筇來故丘青松在東臯孤
隂近衡宇薄日暎層標念此有貞操撫之以逍遥
　　淵明撫松圖　　　　　　　　(元/)楊維楨
孤松手自植保此貞且固㣲㣲嵗寒心孰樂我遲暮留
侯報韓仇還尋赤松去後生同一心成敗顧隨遇歸來
撫孤松猶是晉時樹
　　淵明五栁圖　　　　　　　　(明/)袁敬所
藜杖芒鞵白布裘山中甲子自春秋呼兒㸃檢門前栁
莫遣飛花過石頭
　　陶元亮五栁圖　　　　　　　(明/)蔣主孝
所事既非主不歸將若何門前五株栁空惹北風多
　　漉酒圖　　　　　　　　　　(金/)龎　鑄
我愛陶淵明愛酒不愛官弹琴但寓意把酒聊開顔自
得酒中趣豈問頭上冠誰作漉酒圖清風起毫端露電
出形似神情想髙閒大似揮絃時目送飛鴻難袖中有
東籬開巻見南山嗟予困塵土青鬢時一斑折腰尚未
免敢謂善閉關望望孤雲翔羨羨飛鳥還歸田未有日
掩巻空長歎
　　淵明漉酒圖　　　　　　　　(元/)王　惲
晉人尚放曠不受羈與束虚髙失之傲降志到自辱淵
明性真率順適無矯慾清風凜一時千古仰髙躅得錢
送酒家况我新醸熟渴來夢吞江奚計巾一幅有糟不
待壓露頂手自漉清濁即聖賢併欲貯吾腹悠然對南
山夕鳥送以目還我浩浩天世運任伸縮泠然風度林
澹若雲在谷俯仰霄壌間出處一往復過此設有論正
為蛇畫足宛轉出新意便可激流俗不思羲上人方寸
許撑觸欲求先生心用意不當曲縱使欲自況此老烏
可黷吾言誠謾與得酒且兀兀
　　淵明漉酒圖(五首/)　　　　　　(元/)王　惲
牀頭新醸漉來空清濁君看固不同門外徴車揮已去
秋香籬落醉西風
紛紛葛屨雜華纓何物衣冠可重輕莫若脱來還漉酒
一杯時復聖之清
秫田一粒不霑脣長恐春醪負此巾儘著輕紗渾溼却
猶勝憔悴染京塵
停雲時鳥日從容長在先生醉眼中劉宋禅來非一事
五株楊栁自春風
蒲輪逺聘亦濃恩處士雖㣲實晉臣常愛紫陽書法當
不教輕染寄奴塵
　　淵明漉酒圖　　　　　　　　(元/)楊維楨
義熙老人羲上人一生嗜酒見天真山中今日新酒熟
漉酒不知頭上巾酒醒亂髮吹騷屑架上烏紗洗糟糵
客來忽怪頭不冠巾冠豈為我軰設故人設具在道南
老人一笑猩猩貪東林法師非酒社攢眉入社吾何堪
家貧不食檀公肉肯食劉家天子禄頹然徑醉卧坦腹
笑爾阿𢎞來奉足
　　漉酒圖　　　　　　　　　　(明/)僧妙聲
棄官賦歸來田家酒初熟脱我頭上巾漉此杯中緑獨
漉復獨漉漉多酒還濁酒濁猶自可世濁多反覆桑枯
栁亦衰但有松與菊田父晚相過相與話墟曲共醉茅
簷下此生亦以足
　　淵明送酒圖　　　　　　　　(明/)張以寜
五栁門前栁葉衰南山佳氣滿東籬白衣人到黄花外
正是先生送酒時
　　白衣送酒圖　　　　　　　　(明/)周　禮
分田種秫醸新篘祗為無心見督郵若使白衣人不見
黄花孤負一年秋
　　淵明醉圖　　　　　　　　　(明/)陶　安
何勞一縣惱閒情五栁柴桑老此生毎向黄花作沉湎
寄奴已據石頭城
　　題淵明圖　　　　　　　　　(元/)貢　奎
若士超世流髙風凌飛仙睠懐經濟術嗜酒豈自然去
之千嵗間才賢孰相先畏途轍皇皇歸歟袖翩翩日暮
孤雲飛黄花澹秋妍坐憐王𢎞軰矯首南山巔
　　淵明臨流賦詩圖　　　　　　(元/)王　惲
秋水門前有令姿先生非是好吟詩因觀逝者如斯説
天運何嘗有息時
　　淵明髙卧圖　　　　　　　　(元/)程鉅夫
手撫髙松石更竒披襟脱屣醉眠時壺中酒盡琴無軫
説著羲皇總不知
　　淵明荷鋤圖　　　　　　　　(元/)唐　肅
荒徑日自理手中三尺鋤何當去非種得似漢朱虗
　　淵明始末圖　　　　　　　　(元/)馬祖常
畫史謝文字託意有紛繪髙人蹈古道終造𤣥澹㑹涉
世情豈真采菊心若寄持酒每自慰翁也得竒計載觀
始末圖悠悠似相契
　　陶潛夏居圖(徽宗筆杜/亨甫家藏)　(三首/)　(元/)王　惲
襟懷嘯傲羲皇上晉宋興亡筆削中千古此心誰㑹得
颯然時有北窻風
吾廬瀟灑風煙外詩思扶疎樹影中典午廢来何所事
門前五栁自清風
庭樹交柯緑䕃濃欣然忘却草堂空更憐彼稷懐新處
漠漠平疇遞逺風
　　題王𢎞邀淵明圖　　　　　　(明/)僧妙聲
江州刺史何為者載酒邀我廬山下乃翁在山不在酒
邂逅寧辭為君寫逺公招之不肯留平生誰省王江州
門前五栁至今在江邊桑樹水空流
　　淵明入社圖　　　　　　　　(元/)劉永之
空山樓觀逺蒼蒼路出深溪石磴長近瀑飛雲經樹溼
穿花流水過橋香髙僧喜識桄榔杖穉子歡迎薜荔裳
入社幾時還出社松隂十里到柴桑
　　題蘇李合畫淵明濯足圖　　　(金/)劉從益
天機本自足人事或相須東坡畫三昧迺與龍眠俱黄
州富丘壑餘杭渺江湖已困口嘲㺯更堪手糊塗其来
本游戲所到非功夫平生斜川翁尚友千載餘可聞不
可見風標定何如笑倩李居士為予巧形模臨流想有
詩滄浪元非漁不入聲利場政恐吾足汙二公有深意
百年留此圖不著色塵相澹然如遊天地初主人牢緘
縢丹青有渝此不渝
　　三徑圖　　　　　　　　　　(元/)袁　桷
遶舍山青流水新春風吹水緑匀匀意行已復支笻去
從此何須問主人
　　題昱師房三笑圖　　　　　　(宋/)李　覯
髙僧不出院屏畫三笑圖客子倦遊者欲去復踟蹰古
人骨朽不可追今人相見如古時人間觸事入吾笑何
必門前有虎谿
　　三笑圖　　　　　　　　　　(元/)王　惲
元聖開天一理融推心不外善為宗後人剛作無同論
三子相逢笑殺儂
　　虎谿三笑圖　　　　　　　　(元/)成廷珪
三老風流笑口開山中猨鶴亦驚猜攢眉入社謾多事
送客過溪能幾迴僧影欲隨秋水去虎聲偏傍石橋來
東林絶響今千載撫巻題詩媿乏材
　　虎溪三笑圖　　　　　　　　(元/)黄鎮成
栗里先生不鼓琴偶邀明月到東林白雲滿地蒼苔溼
流水一山春雨深歸路已忘言外意過橋誰識笑時心
人間俯仰成陳迹傳得髙風説到今
　　題李待詔虎溪三笑圖　　　　(元/)胡長孺
元亮纘孔業修靜研耼𤣥逺公學瞿曇髙居著幽禅人
異道豈殊萬散一固全目擊輒有得參會各囅然胡為
老緇褐笑舞喜欲顛謾道遺其身襟袖猶褊褼彼酣適
酒趣尚不醒者傳族史浪自苦窺管恃知天
　　題虎溪三笑圖　　　　　　　(元/)馬　臻
無生一曲無人和石池水滿蓮花大揚眉瞬目喜津津
不覺回頭虎溪過咄哉三士皆人豪醉醒不理柴桑陶
傍人若問笑何事向渠指㸃廬山髙
　　虎溪三笑圖　　　　　　　　(元/)釋祖栢
境縁心妄起心悟境自忘三老同一笑物我兩茫茫月
照清溪水風散白蓮香無端一笑已千古笑何長
　　題三笑圖　　　　　　　　　(明/)劉　崧
三人同笑不同心墨本流傳漫至今何似青蓮李居士
猿啼月出過東林
　　題三笑圖(有序/)　　　　　　　(明/)王世貞
　蘇子瞻題三笑圖不言為何人後人引以為虎溪故
　事而謂為陶靖節逺公陸修静者或是宋元嘉初陸
　修静非梁普通中陸修静也吾嘗游東林寺其前一
　小溝潺潺流一石橋踞界之僧指以為虎溪然太近
　恐非故虎溪也其面為香鑪峯蒼翠拂天此畫景不
　甚似而人頗古雅戲題一詩
逺公白蓮社鬱若人天師破戒飲陶令違誓過虎溪逺
方一大笑陶意竟攢眉乃知病維摩不受彌勒窺何物
陸道士千載亦傳疑
　　三笑圖　　　　　　　　　　(明/)僧古春
天子臨潯陽逺公不出山胡為遇陶陸過溪開笑顔匡
廬髙九疊峻絶不可攀畫圖寫遺像清風滿塵寰
　　蓮社圖　　　　　　　　　　(金/)宋九嘉
野鶩家雞俗好乖虎溪泉石滿塵埃壯哉砥柱頹波裏
惟有淵明挽不來
　　蓮社圖(四首/)　　　　　　　　(元/)王　惲
人間廬阜東南勝兩晉名流最賞音阿麟因之出新意
秋香和月寫東林
莫怪淵明從逺公鬢絲禅榻偶相同談空説有知多少
都在龍眠意匠中
二教𤣥風盛永嘉後來諸子更紛拏淵明興在東籬菊
獨泛秋香亦自佳
一誕相誇陷樂郊流傳江左到滔滔杖藜首見淵明去
畫裏龍眠意最髙
　　李龍眠蓮社圖　　　　　　　(元/)呉師道
逺公廬山下手種玉色蓮清修香火社雜遝山林賢龍
眠㺯筆墨貌出晉宋前横橋虎溪水古木東林烟鬚眉
策遺老瓶罄趺枯禪石壇花雨落稽首西方仙休吟散
梵帙風鑪薦寒泉矯矯靖節翁歸心赴斜川分手溪上
笑攢眉社中縁淋漓漉酒巾籃輿揺醉眠止飲諒匪難
恥受異教牽空山舊行跡寂寞餘千年竟令妄庸兒懾
誘紛相傳陶翁我尚友掩巻心茫然
　　白蓮社圖　　　　　　　　　(明/)陶　安
儒墨殊科混雜居忘形擬作虎溪漁花開氷雪暑不到
月在漣漪天自如座有名賢仍嗜酒門無時貴暫停車
東林此㑹何瀟灑可是丹青得緒餘
　　題李伯時蓮社圖　　　　　　(明/)李東陽
誰寫廬山十八賢白頭居士老龍眠藥囊經卷隨行杖
知在香鑪瀑布前
　　廬山社圖　　　　　　　　　(明/)陳繼儒
吾聞謝東山出入每扶掖四人挈衣裾三人捉坐席整
騎廬山前逺公顧不懌何如籃輿翁肩頂風策䇿
　　張師䕫畫謝家池塘　　　　　(元/)張　雨
　春風颯然至幽人午夢醒遥見池塘緑不知春草生如
　何騎馬客亦向夢中行
　
　
　
　
　
　
　
　
　
　
　
　
　
御定歴代題畫詩類巻三十七
　欽定四庫全書
御定歴代題畫詩類巻三十八目録
　　故實類
　　　題陶𢎞景移居圖(元楊維楨/)
　　　挂書牛角圖(元劉因/)
　　　李密迓太宗圖(宋劉子翬/)
　　　跋秦王擒竇建徳圖(元王惲/)
　　　題韓晃畫瀛洲學士圖(宋韓駒/)
　　　題欽廟主器時所作登瀛圖(宋陳造/)
　　　題十八學士登瀛洲圖(元吳澄/)
　　　題唐十八學士圖(元馬臻/)
　　　登瀛洲圖(明陶安/)
　　　題十八學士春宴圖(明王世貞/)
　　　十八學士棊圖(明陳全/)
　　　十八學士登瀛洲圖(明陳霽/)
　　　蜀府命題所藏唐十八學士瀛洲圖(明僧來復/)
　　馬周見太宗圖(明髙啓/)
　　蕭御史取禊帖圖(元程鉅夫/)
　　題蕭翼賺蘭亭圖(明桂衡/)
　　觀開元皇帝東封圖(唐馬戴/)
　　唐𤣥宗與諸王講易圖(元唐肅/)
　　􁄞萼樓晏集圖(元虞集/)
　　五王避暑圖(元程鉅夫/)
　　五王避暑圖(元王惲/)
　　韓幹五王出遊(元袁桷/)
　　唐五王出遊圖(元虞集/)
　　唐五王擊毬圖(元張憲/)
　　五王擊毬圖(明蒋主孝/)
　　題五王對奕圖(元張天英/)
　　五王行春圖(元張昱/)
　　題五王醉歸圖(元周馳/)
　　任月山五王醉歸圖(明程敏政/)
　　　題五王夜燕圖(明唐寅/)
　　　張東叔出紫雲回鑾圖以示坐客因為賦之(宋孔/)
　　　　(武仲/)
　　　九齡忠諫圖(元王惲/)
　　　題唐三學士圍棋(元李祈/)
　　　唐三學士圖(元錢選/)
　　　唐三學士圖(明王禕/)
　　　題花門將軍游宴圖(明宋濓/)
　　　龍眠十八賢圖(元馬祖常/)
　　　慧元畫寒林七賢(宋樓鑰/)
　　　寒林七賢(金周昂/)
　　　七賢寒林圖(元元好問/)
　　　雪中行吟七賢圖(元程鉅夫/)
　　　錢舜舉寒林七賢圖(明髙得暘/)
　
御定厯代題畫詩類卷三十八目録
　欽定四庫全書
御定歴代題畫詩類巻三十八
　　故實類
　　　題陶𢎞景移居圖　　　　　　(元/)楊維楨
　大奴擔簦挈壺飱小奴籠雞約孤㹠雪斑鹿前雙婉孌
　水雲牯背三温黁中有玉立而長身幅巾野服為何人
　云是永明之隱君身有黑子七星文自從夜讀葛洪傳
　便覺白日生青雲解冠徑挂神武門蜜䖅尚拜君王恩
　句容洞天元第八茅家兄弟遯秦臘飛宮上接十二樓
　下聴華陽海聲狹三朝人物半凋零水丑木中文已成
　金牛脱絡誰得箠枯龜受灼寕生靈金沙丹飯飢可餉
　山中猶嫌呼宰相從此移家金積東滿谷桃花隔春壌
　畫工何處訪仙蹤修眉明目射方瞳可無雞犬逐牛豕
　栗橘葛㭾皆家僮鐵崖浮家妻子從名山亦欲尋赤松
　華陽禮郎或相逢清風喚起十八公乞以玉笙雙鳯吹
　雌雄
　　挂書牛角圖　　　　　　　　(元/)劉　因
長安江都搏手空台司光禄誰雌雄大事既去乃爾耳
渠頭不斫將安容喑嗚千年椘重瞳將軍視之猶椘公
挂書牛角亦偶爾史臣比擬良未同青青澤中蒲秀色
自凌空可憐徐包徒學術皆凡庸君不見羣兒驅羊竟
何功晉陽桃李亦秋風緱山圖畫有如此何如長作多
牛翁
　　李密迓太宗圖　　　　　　　(宋/)劉子翬
海内羣雄逐鹿時虯髯一見識英姿牖窺已歎尚書婦
野拜仍驚柱國兒
　　跋秦王擒竇建徳圖　　　　　(元/)王　惲
天命人心已有歸怒麛抗嶽欲奚為自將五載飛揚舉
辦作秦王破陣辭
　　題韓晃畫瀛洲學士圖　　　　(宋/)韓　駒
咸陽中天開帝居羣公下直承明廬長鞦短轡褒衣裾
蒼頭廬兒争走趨韓侯畫此時無虞瀛洲仙人樂有餘
我生不及貞觀初忽思十年身校書吟詩天街騎蹇驢
爾來戎馬方馳驅眼厭繡掘䝉諸于把卷未展先欷歔
　　題欽廟主器時所作登瀛圖　　(宋/)陳　造
唐家大府開天策祖廟工歌登七徳偽王連組紤頸歸
山東羞死虯鬚客文儒濟濟陪英游海内共指登瀛洲
未妨濫吹一延族中有謀斷皋伊流崇寧聖人撫鴻業
黄頭遺種初芽蘖青宮進講多暇日睿情逺覽思才傑
水墨落紙分毫釐心融筆忘天運機鸞翔鵠峙儼(原本/闕二)
(字/)更用褚亮摛辭為天翻地覆人得知神京北風吹皁
旗空令便橋乞盟未央酒盛事拂膺貞觀時天家所寳
君家得拜手披圖悼今昔鼎湖龍去餘弓劍上林鴈來
斷消息暮年筆力猶枝梧慣題七騎隂山圖為君斲句
偕畫往貸我老淚淋衣裾
　　題十八學士登瀛洲圖　　　　(元/)吳　澄
秦府開基萃勝流一時傾慕比瀛洲瀛洲渺渺在何許
我欲乘桴海上浮
　　題唐十八學士圖　　　　　　(元/)馬　臻
唐家天子尊黄屋大業隆興調玉燭當年十八豋瀛仙
𢎞文日侍分三六兩京初㝎四海清君聖臣賢古難續
立本圖真亮為讚遂令書府藏諸櫝後有龍眠傳此本
禮樂衣冠激流俗自從淪落向人間畫手紛紛互翻覆
千年事去君莫問留得青編遣人讀蕭蕭馬耳射東風
長安道上春山緑
　　登瀛洲圖　　　　　　　　　(明/)陶　安
天策英才聚一堂簾櫳清晝海波凉神仙宮闕金銀色
朝士衣冠雨露香飄逸詞情超世出聫翩翠羽拂雲翔
當時下土瞻麟鳯弱水蓬萊隔仞牆
　　題十八學士春宴圖　　　　　(明/)王世貞
梁園碧筠瀟湘玉小山叢枝綴金粟天公驅龍耨秦土
移入秦王天策府虯髯主人馬上客手摑中原血華赤
芸氛霏霏講初罷獅子驄頭散鞭喏軟羅半臂春風偏
十八奚駒嘶紫烟玉酥宮痕纎月甲銀甕戈書小黄押
大槽亂拍真珠流葡萄就煖沉香虯琵琶掩瑰鵾雞促
聲聲破陣秦王曲羲輪半舂啓明曜萊公起舞密公笑
就中小薛醉隗俄龍門老師奈若何太子宮前演雞㦸
銅馬時時齧荆棘諸君詰朝且虚左雋州流人來上座
　　十八學士棊圖　　　　　　　(明/)陳　全
唐家樓閣儼瀛洲簪珮聫翩結勝遊山水蒼蒼圖畫裏
漢陵無樹不宜秋
　　十八學士登瀛洲圖　　　　　(明/)陳　霽
龍姿日表真神武躍馬揮戈靖寰宇𢎞文髙館羅豪英
羣賢入彀如登瀛千年盛事今如在疋素幻出風流情
玉堂岑䆳三山小閣道紆迴鳯池杳鈴索簷前雲欲飛
罘罳户外花常繞碧房繡檻紫烟叢金堤寳馬垂楊褭
房公杜公意氣雄乾坤闔闢游胸中褚于蘇薛多文采
姚顔孔葢經傳功虞陸二李才華豐蔡薛蘇許詩詞工
裒衣博帯紛肆筵烏紗羽扇臨風前弹棊展翰相留連
興來或作南薰絃清姿逸韻何翩翩寕論海外多神仙
我憐此畫工還拙心事丹青詎能説羣賢得志争奮庸
親為唐家扶日月獨有敬宗終謬劣中葉幾使唐宗絶
嗟哉秦王樂士心斯館不為斯人設
　　蜀府命題所藏唐十八學士瀛洲圖
　　　　　　　　　　　　　　　(明/)僧來復
十八學士瀛洲仙文彩照世皆貂蟬廟堂論道豁胸臆
作藩開闢神堯天烈烈房與杜樹業光聫翩雅愛虞永
興健筆鐵可穿褚公姚公才湧泉早以儒術窮磨鐫二
蘇二薛何挺特王門獻納相後先主簿倉曹亦英俊天
策從事尤魁然太學先生美雙璧參軍襟度氷雪妍宋
州户曹最清簡一時風雅同髙鶱朝談黄石畧暮校白
雲篇所思在經濟末藝焉足傳方今化雨清八埏西堂
進講羅羣賢搜材直欲盡岩穴拔擢逺邁貞觀前畫師
殊有意模寫精丹鉛却令千載後名髙日月懸丈夫宏
達當如此誰能齷齪困一氊我願河清海晏三千年聖
人端拱開文淵還期比屋可封俗淳古不獨圖像誇凌
烟
　　馬周見太宗圖　　　　　　　(明/)髙　啟
封事朝聞夕拜官新豐無復客衣寒書生未有鳶肩相
只説君臣際㑹難
　　蕭御史取禊帖圖　　　　　　(元/)程鉅夫
禊帖屋梁上世人那得知不闗蕭翼黠自是老僧癡
　　題蕭翼賺蘭亭圖　　　　　　(明/)桂　衡
使星東犯斗牛來猿鳥忘機豈見猜莫笑老僧藏不得
昭陵玉匣有時開
　　觀開元皇帝東封圖　　　　　(唐/)馬　戴
儼若翠華舉登封圖乍開冕旒明主立冠劍侍臣陪跡
類飛仙去光同拜日來粉痕疑檢玉黛色訝生苔挂壁
雲將起凌風仗若迴何年復東幸魯叟望悠哉
　　唐𤣥宗與諸王講易圖　　　　(元/)唐　肅
金盤未浴兒花奴未撾鼓七寳牀中一巻書不是棃園
新樂譜岐王薛王何足數寕把君王悟君父不聞龍馬
負圖來但驚野鹿銜花去
　　華萼樓晏集圖　　　　　　　(元/)虞　集
􁄞萼樓前翠輦來寜王吹笛百花開夾城誰敢争馳道
獨對霓裳進玉杯
　　五王避暑圖　　　　　　　　(元/)程鉅夫
淮南恩少難為弟有庳天回始念兄得似開元全盛日
一樓􁄞萼友于情
　　五王避暑圖　　　　　　　　(元/)王　惲
翠幄留香郁棣􁄞紅雲縈煖鶺鴒沙豆萁不免陳思歎
朱李寒泉是浪誇
　　韓幹五王出遊　　　　　　　(元/)袁　桷
􁄞萼樓髙怯翠衾平明聫騎走芳林譲王可是無忠益
一曲涼州恨最深
　　唐五王出遊圖　　　　　　　(元/)虞　集
􁄞萼樓前御栁長春風馳道曉塵香龍姿鳯質多相似
黄髮為期樂未央
　　唐五王擊毬圖　　　　　　　(元/)張　憲
興慶宮前春正熱緑楊夾道花如雪毬門風起日西斜
五馬歸來汗成血潞州别駕醉眼纈雙袖傾敧擁岐薛
申王按鞚宋王馳杖撲球囊手親挈草平如掌馬力均
玉鞭十里不動塵黄門扶入五花帳大衾長枕姁家人
􁄞萼相輝雨氣寒樓中歌管漸闌殘紫騮不踏毬場路
萬里青騾蜀道難
　　五王擊毬圖　　　　　　　　(明/)蔣主孝
毬門髙結春如海紫袖垂垂剪雙綵薛王力倦宋王來
興慶宮前花正開侍兒㺯笛申王醉更有岐王擁花睡
春風不動草如鋪兄弟怡怡入畫圖黄門擁入五花帳
官奴漫鼓花奴唱博山火爇水沉香富貴從來自天降
遲遲春日下龍樓􁄞萼聫輝雨氣浮大被漸寒歌管歇
三郎别領阿環遊
　　題五王對奕圖　　　　　　　(元/)張天英
千官朝退下昭陽華萼樓髙碧樹香一擲乾坤呼五白
玉人催進紫霞觴
　　五王行春圖　　　　　　　　(元/)張　昱
開元天子達四聰羽旄管籥行相從當時從駕驪山者
宰相猶是璟與崇􁄞萼樓中雲氣裏兄弟同眠復同起
玉環一旦入深宮大枕長衾冷如水興慶池頭花樹邊
棃園小部俱嬋娟楊家姊妹夜遊處銀燭萬條生紫烟
寧知樂極哀方始羯鼓未終鼙鼓起褎斜西幸雨淋鈴
回首長安幾千里
　　題五王醉歸圖　　　　　　　(元/)周　馳
晉陽首事成功烈卒入宫門流戰血至親骨肉忍相殘
禍至黄臺那可説譲帝知幾辭寳位履霜已戒堅氷至
􁄞萼相輝勢使然遂許明皇敦友弟當時行樂殊未央
賜予無節恩非常出則同遊入同宴五龍躞蹀騰康莊
時光鼎鼎如流電虚偽既消誠實見三子無辜死渭橋
太真有寵來金殿欲心一縱禍滔天社稷生靈不暇憐
從此陵夷於五代干戈喪亂禍年年
　　任月山五王醉歸圖　　　　　(明/)程敏政
何處離宮春宴罷五馬如龍自天下錦韀蹀躞揺東風
不用金吾候隨駕綵策烏騅衣柘黄顔赬不奈流霞漿
手戮淫昏作天子三郎舊是臨淄王大醉不醒危欲墮
雙擁官奴却鞍座宋王開國長且賢誰敢尊前督觴過
申王伏馬思吐茵絲韁側控勞奚人可憐身與馬鬭力
天街一餉流香塵岐王薛王年尚少酒力禁持美風調
前趨後擁奉諸兄臨風髣髴聞呼召夜漏歸時嚴禁垣
􁄞萼樓中金炬繁大衾長枕已預設帝家手足稱開元
我聞逸樂闗成敗狗馬沉酣示明戒二公作誥五子歌
此意當時可誰解仙李枝空人不還王孫一日開真顔
鴒原終古存風教珍重丹青任月山
　　題五王夜燕圖　　　　　　　(明/)唐　寅
積善坊中五王宅重樓複閣輝金碧大衾長枕共春秋
鬬雞走狗連朝夕􁄞萼樓前夜開燕沈水凝烟燈吐燄
列坐申王與薛岐譲皇降席同南面昆侖琵琶涼州歌
當時進御雜雲和宮聲不屬商聲暴琵聲起少琶聲多
獨有汝陽知律呂曾把流離諫明主他日回鑾蜀道中
不教審聴鈴淋雨
　　張東叔出紫雲回鑾圖以示坐客因為賦之
　　　　　　　　　　　　　　　(宋/)孔武仲
開元太平無兵戎直人味道希夷中人間之樂已饒足
唯有青霄未追逐坐中誰似葉先生以氣為糧常辟穀
朝登員嶠夕崑崙只與神遊不要人忽逢邀攜看月去
縹緲虚空生紫雲蟾宮竟不容久住仙樂飄飄送回去
歸來宮漏未移更甲帳明釭宛如故汾水悲歌仙不成
棃園空沒有遺聲紅塵如海漲朝市從此無人遊玉京
　　九齡忠諌圖　　　　　　　　(元/)王　惲
挺笏摧姦論已萌帝心唯恐悞忠貞開元所事(原本闕/二字)
足只欠成都萬里行
　　題唐三學士圍棋　　　　　　(元/)李　祈
唐朝内相極清華出入黄扉掌白麻承詔歸來無一事
閒尋棋局到昏鴉
　　唐三學士圖　　　　　　　　(元/)錢　選
唐三學士粲三英挺挺人才藝術精無事圍棋春晝永
至今畫筆尚傳名
　　唐三學士圖　　　　　　　　(明/)王　禕
衣冠相肖不相侔棋局琴牀樂勝遊想像開元全盛日
太平人物總風流
　　題花門將軍游宴圖　　　　　(明/)宋　濓
花門將軍七尺長廣顙穹鼻巻髮蒼身騎叱撥紫電光
射獵娑陵古塞傍一箭正中雙白狼勇氣百倍世莫當
胡天七月夜雨霜寒沙莽莽障日黄先零匈奴古黠羌
控弦鳴鏑時跳踉將軍怒甚烈火揚寳刀雙環新出房
麾却何翅驅牛羊平居不怯北風凉白氊為幄界翠行
銅龍壓脊雙角張綵繩亘空若虹翔將軍中坐據胡牀
熾炭炙肉泫流漿革囊挏酒葡萄香駝蹄斜割勸客嘗
趙女如花二八強皮㡌新裁繫錦纕低把琵琶弹鳯凰
半酣出視駝馬塲五花作隊滿澗岡但道驩樂殊未央
　　龍眠十八賢圖　　　　　　　(元/)馬祖常
林下石牀方溪邊竹影凉髙人千載意山水寄餘光
　　慧元畫寒林七賢(有序/)　　　　(宋/)樓　鑰
　舊有唐人出游圖謂宋之問王維李白髙適史白岑
　參六人多畫七賢不知第七人為誰或云是潘逍遥
　然未見據病起坐攻媿齋元公忽作寒林七賢相寄
　余方夢寐故山見之灑然戲作數語謝之
羣賢俱詩豪時代不同處安得寒林中聫鑣睇相語誰
歟創妙意臭味無今古吾聞顧陸軰寓意或如許桃李
並芙蓉雪中蕉葉吐元師師老融淡墨埽風雨作此寄
攻媿寓興渺烟渚舊六今則七未知果誰與我欲從之
游詎敢厠儔侶畫我往執鞭欣為李君御
　　寒林七賢　　　　　　　　　(金/)周　昂
苦寒如此欲何之雪帽風裘意自竒縱有清詩三百首
未應肯得党家兒
　　七賢寒林圖　　　　　　　　(元/)元好問
萬古騷人有賞音畫家滿意與幽尋題詩記得松前事
絶似馮雷入少林
　　雪中行吟七賢圖　　　　　　(元/)程鉅夫
長庚自是謫仙人子美逢時稷卨臣風雪茫茫五君子
凍吟猶得望清塵
　　錢舜舉寒林七賢圖　　　　　(明/)髙得暘
騷壇逸響何寥寥作者逝矣誰能招詵然七子美風度
乃有遺像圖生綃衣冠半帶晉秀氣人物絶是唐中朝
想當朝事得休暇擬采野景歸風謡青騾黄犢踏凍雨
蹇驢瘦馬衝寒飇醉鞭笑停似按轡吟鐙戲拍催聫鑣
看花多情且少待尋梅有興非無聊此圖我嘗見十數
髙林大樹風蕭蕭埽除閒冗存簡素吳興筆老才尤超
方之粉墨巧塗染奚止天地相懸遼尚疑髙李六君子
當時未見潘逍遥道同氣合志相感雖曠百世如同僚
畫師晚出有深意况自昔日傳今朝屋梁落月見顔色
　妙處不待窮摹描君不見袁安僵卧寒正驕王維乃作
　雪裏之芭蕉
　
　
　
　
　
　
　
　
　
　
　
　
　
御定歴代題畫詩類巻三十八
　欽定四庫全書
御定歴代題畫詩類巻三十九目録
　　故實類
　　　題明皇按樂圖(宋鄭思肖/)
　　　明皇按樂圖(宋劉克荘/)
　　　明皇合曲圖(元元好問/)
　　　題明皇按樂圖(元黄庚/)
　　　明皇按樂圖(元王惲三首/)
　　　明皇按樂圖(元虞集/)
　　　題明皇按樂圖(元栁貫/)
　　　明皇太真避暑按樂圖(元洪希文/)
　　　明皇按樂圖(元楊維楨/)
　　　唐𤣥宗按樂圖(元楊維楨/)
　　　明皇按樂圖(元張雨/)
　　　題明皇按樂圖(明張鳯翼四首/)
　　　題明皇按舞圖(元虞集/)
　　明皇觀舞圖(明謝承舉/)
　　明皇卧吹簫圖(元宋無/)
　　唐明皇吹簫圖(元成廷珪二首/)
　　題唐明皇吹玉簫圖(明金湜/)
　　題明皇並簫圖(元劉詵/)
　　太真明皇並笛圖(元張憲/)
　　明皇並笛圖(明周用/)
　　題明皇並笛圖(明程煜/)
　　明皇擊梧桐圖(金馮璧/)
　　明皇擊敔(一作/梧)按樂圖(元姚樞/)
　　擊梧圖(元袁桷/)
　　唐陳宏畫明皇擊桐圖(元吳師道/)
　　明皇擊梧圖(元李俊民/)
　　梁信羯鼓小圖(宋文同/)
　　棃園教曲圖(明張琦/)
　　霓裳圖(元呉師道/)
　　題明皇戲侏儒圖(元李祈/)
　　題明皇優戲圖(明劉崧/)
　　題明皇打毬圖(宋晁説之/)
　　題明皇醉歸圖(宋陳傅良/)
　　明皇醉歸圖(元袁桷/)
　　明皇夜遊圖(宋程俱/)
　　明皇出遊圖(元虞集/)
　　題明皇出遊圖應制(元揭傒斯/)
　　明皇秉燭夜遊圖(明髙啓/)
　　題明皇夜遊圖(明徐賁/)
　　明皇私語圖(元王惲二首/)
　　題明皇私語圖(元郝經/)
　　題明皇上馬圖(宋韓駒/)
　　題張郎中明皇小決圖(金段成已二首/)
　　明皇並轡圖(元宋無/)
　　明皇貴妃上馬圖(明張燦/)
　　　明皇覽鏡妃子剪鬟圖(宋劉子翬/)
　　　題明皇貴妃對奕禄山傍觀圖(明楊基/)
　　　明皇小車圖(明僧一初/)
　　　唐明皇遊月宮圖(明蒋主孝/)
　　　遊月宮圖(明陶安/)
　　　明皇蜀道圖(宋李綱/)
　　　明皇幸蜀圖(宋陸游/)
　　　明皇幸蜀圖(明劉基二首/)
　　　王摩詰畫明皇劍閣圖(金趙秉文/)
　　　唐明皇幸驪山圖(元朱徳潤/)
　　　題火龍烹茶圖(明貝瓊/)
　
　
　
　
御定歴代題畫詩類巻三十九目録
　欽定四庫全書
御定歴代題畫詩類巻三十九
　　故實類
　　　題明皇按樂圖　　　　　　　(宋/)鄭思肖
　誰舉鑾輿向蜀行棃園弟子歇新聲及知凝碧池頭事
　難得樂工雷海青
　　　明皇按樂圖　　　　　　　　(宋/)劉克荘
　鶯啼花開春晝遲掖庭無事方遨嬉廣平策免曲江去
　十郎談笑居台司屏間無逸不復覩教雞能鬭馬能舞
　戲呼寜哥吹玉笛催喚花奴打羯鼓南衙羣臣朝見疎
　老伶巨璫前後趨阿瞞半醉倚玉座袖有曲譜無諌書
　金盆皇孫真龍種浴罷六宮競圍擁惜哉傍有錦綳兒
　蹴破咸秦跳河隴古來治亂本無常東封未了西幸忙
　輦邊貴人亦何罪禍胎似在偃月堂今人不識前朝事
　但見斷縑装束異豈知當日亂離人説著開元總垂淚
　　　明皇合曲圖　　　　　　　　(元/)元好問
海棠一枝春一國燕燕鶯鶯作寒食千古萬古開元日
三郎搦管仰面吹天公大笑嗔不得寜王天人玉不如
畨綽樂句不可無宮腰不按羽衣譜疾舞底用牧豬奴
風聲水聲閟清都夢中令人羨華胥何時却並宫牆聴
恨不將身作李謩
　　題明皇按樂圖　　　　　　　(元/)黄　庚
五鳯樓前沸管絃春宵花暖月娟娟纎腰舞到霓裳曲
驚起豬龍地上眠
　　明皇按樂圖(三首/)　　　　　　(元/)王　惲
羽曲調音到克諧宮中花栁四時開五絃儘有南薰手
却喚花奴解穢來
興慶宮池水殿深帝心横潰溺哇淫譲王友愛情何切
獨為君王辨八音
逸圖零落御前幈心醉華清按樂聲擊損碧梧縁底事
促教秋雨劍闗行
　　明皇按樂圖　　　　　　　　(元/)虞　集
新度霓裳曲三年教得成驚鴻渾不下飛燕若為輕芍
藥春亭暮芙蓉野水生棃園多白髮吹笛到天明
　　題明皇按樂圖　　　　　　　(元/)栁　貫
開元天子樂當陽手按琵琶引鳯凰曲譜纔翻新玉笛
淚痕還滴舊香囊
　　明皇太真避暑按樂圖　　　　(元/)洪希文
已剖水盤金粟𤓰旋調雪水試新茶宮娃未解君恩暖
尚引青罌汲井花
　　明皇按樂圖　　　　　　　　(元/)楊維楨
沈香亭前􁄞萼下天街一陣催花雨海棠花妖睡初著
喚醒一聲紅芍藥金鑾供奉調清平棃園舊曲換新聲
阿環自吹范陽笛八姨獨操傷春情君不見夜游重到
明月府青鸞能歌兔能舞五雲不障蚩尤旗回首烟中
萬鼙鼓那知著底梧桐雨雨聲已入淋鈴譜
　　唐𤣥宗按樂圖　　　　　　　(元/)楊維楨
大唐天子棃園師金湯重付軋犖兒何人端坐閲樂籍
三萬纒頭不足支龜年檀板阿蠻舞花奴手中花如雨
鈞天供奉真上人上亦親撾汝陽鼓玉奴檀槽倦無力
忽竊寜哥手中笛邊風吹入新貢簫銅池夜夢雙飛翼
閤門邊奏塞黈聰耳譜更訪明月宮漁陽一震萬竅矓
棃園弟子散如雨惟有舞馬傷春風
　　明皇按樂圖　　　　　　　　(元/)張　雨
髯伶識樂句我信曲有誤月白商聲多塵起漁陽戍
　　題明皇按樂圖(四首/)　　　　　(明/)張鳯翼
􁄞萼樓頭弟與兄涼州一部試新聲不知舞象銜杯處
可似簫韶奏九成
桓譚且莫奏繁音唐帝元非漢帝心若在沉香亭上聴
應將羯鼓易瑶琴
軍中鼙鼓動漁陽四野桑麻作戰場獨有深宮慶生處
新聲猶奏荔枝香
勤政樓前奏樂章棃園歌舞雜笙簧歸来止有藍田磬
只合含酸付太常
　　題明皇按舞圖　　　　　　　(元/)虞　集
寢安食飽對青雲按舞調笙不厭頻西内歸來還獨看
棃園弟子白頭新
　　明皇觀舞圖　　　　　　　　(明/)謝承舉
勤政樓前午朝罷華萼樓頭西日下沉香亭畔梧已秋
凝碧池中蓮尚夏紫衣傳宣詔九宮宮中麗人脂粉紅
錦鴛彩鳯炫晴日嬌鶯乳燕隨春風御厨捧勅陳華宴
錯雜竒珍按時换檠来粲粲赤金盤捧出纎纎青玉案
分行判隊衆樂鳴琵琶篳篥璚瑶筝月支小𡡉解漢唱
越江妮子能秦聲何須三擊花奴鼓六律皆依板為主
玉環指下節奏明内中一人忙起舞軟鞵尖㡌髙麗装
團花纒身金縷裳俏裁四幅裹腰窄寛兜兩袖拖肩長
大垂小垂輕復舉左挺右挺風旋起蛱蝶争翻栁絮雲
蜻蜓亂㸃桃花水一縱再縱勢欲前東欹西欹態欲偏
香埃蹴步自掩冉日光踏影相蹁蹮唐家三郎倚花坐
歡極諸姨盡稱賀漁陽鼙鼓動地来歌舞花間忽驚破
　　明皇卧吹簫圖　　　　　　　(元/)宋　無
珊瑚枕上玉簫横一曲霓裳萬里行漫道九重宮殿逺
幾曾掩得外邊聲
　　唐明皇吹簫圖(二首/)　　　　　(元/)成廷珪
寝殿春深晝漏遲榻前侍女立多時玉簫自按霓裳曲
賜與棃園子弟吹
􁄞萼樓前栁色新東風吹散馬嵬塵錦囊五管俱零落
誰是終南夢裏人
　　題唐明皇吹玉簫圖　　　　　(明/)金　湜
昭陽殿髙清晝長珊瑚枕壓七寳牀珍簟平鋪碧雲冷
珠簾半捲秋風凉此時諫疏非無補君王自喜教歌舞
舊曲翻成阿濫堆别調新傳玉簫譜玉簫一曲度薰風
宫商十指何玲瓏碧沼游魚窺菡蓞丹霄彩鳯鳴梧桐
棃園子弟多白髮承宣獨喜黄繙綽手提玉板不停敲
足踏青蒲恣歡謔雙雙粉黛誰家女霓裳細拂鮫綃縷
歛袖低眉不動塵似解嗚嗚曲中語從来聲色侈人心
人生樂極悲亦深豈料簫聲入雲去化作漁陽鼙鼓音
　　題明皇並簫圖　　　　　　　(元/)劉　詵
青鳥西來太液池霓裳舞影落瑶墀並吹玉管同心調
惟有姮娥月裏知
　　太真明皇並笛圖　　　　　　(元/)張　憲
黑奴絃索花奴鼓譚奴撫掌閹奴舞阿環自品玉玲瓏
御手夷猶親按譜風生龍爪玉星香露溼櫻脣金縷長
莫倚花深人不見李謩側足傍宮牆
　　明皇並笛圖　　　　　　　　(明/)周　用
燕婉其如父子情忍將舊怨度新聲蜀中此夜淋鈴曲
誰伴君王坐到明
　　題明皇並笛圖　　　　　　　(明/)程　煜
華清晏罷卷霓裳重立東風並海棠鳯琯莫吹新製曲
有人乘月倚宫牆
　　明皇擊梧桐圖　　　　　　　(金/)馮　璧
三郎耳譜趂花奴風調才情信有餘天寳錯來非一拍
霓裳中節亦區區
　　明皇擊敔(一作/梧)按樂圖　　　　(元/)姚　樞
阿萱五季名畫師尤工粉墨含春姿君王游蕩墮聲色
不知聲色傾人國開元無逸致太平天寳奢風生五兵
偃月堂近幽薊逺潛謀不入芙蓉苑咸陽行色馬嵬塵
渲筆雖工恐未真四海蒼生半魚肉歸来豈為香囊哭
一日重開日月光黄金却鑄郭汾陽
　　擊梧圖　　　　　　　　　　(元/)袁　桷
萬樹棃園已失春秋聲颯颯起胡塵君王獨立梧桐下
不見當年疏諫人
　　唐陳宏畫明皇擊桐圖　　　　(元/)呉師道
三郎半醉玉顔開手戛青桐舞節催老樹無情應解笑
曲成那得鳯皇來
　　明皇擊梧圖　　　　　　　　(元/)李俊民
不使棃園弟子知太平音在鳯皇枝一朝野鹿銜花去
長恨秋風落葉時
　　梁信羯鼓小圖　　　　　　　(宋/)文　同
髙梧間垂楊玉宇極清邃三郎當殿坐左右擁佳麗氍
毺近香案蹲獸吐碧穗寶几承畫控繽紛交綵袂花奴
巻雙袖俛立前奏技君王顧之笑軒廡動和氣誰謂一
尺素寫遍天上意聽者定何如觀之猶解穢
　　棃園教曲圖　　　　　　　　(明/)張　琦
棃花千樹雨初收上苑春風吹未休新製樂章音調澀
敕教依舊唱伊州
　　霓裳曲　　　　　　　　　　(元/)吳師道
一曲霓裳衆樂催相傳親聽月宫來當時果有飛神術
末路因何厄馬嵬
　　題明皇戲侏儒圖　　　　　　(元/)李　祈
太宗英風溢寰區指顧羣雄定海隅何事開元全盛日
却將勲業付侏儒
　　題明皇優戲圖　　　　　　　(明/)劉　崧
臂袒紅衫側皁冠翩蹮跌舞樂初攢笛聲一片宫前起
應説秋風蜀道難
　　題明皇打毬圖　　　　　　　(宋/)晁説之
閶闔千門萬户開三郎沈醉打毬囬九齡已老韓休死
無復明朝諫疏來
　　題明皇醉歸圖　　　　　　　(宋/)陳傅良
騎者兩人扶不正夾道誰知為萬乗一人前馳一顧後
懷欲並驅無號令狩人亦忘記鷹犬仰視只愁天欲暝
有司刺候上起居杳莫得詳宫鑰静嗚呼開元自英主
前鑑竟遺盈幅紙君不見漢宫圖妲已未必當年甚如
是
　　明皇醉歸圖　　　　　　　　(元/)袁　桷
日暮毬場醉欲歸停鞭更進紫霞杯老髥未省淋鈴曲
猶願君王款款囬
　　明皇夜遊圖　　　　　　　　(宋/)程　俱
燃膏飛控逐流光露溢金盤樂未央擬跨八龍窮轍迹
誰令一馬向銅梁
　　明皇出遊圖　　　　　　　　(元/)虞　集
開元盛事何人畫玉冠芙蓉御天馬從官騎步各有持
移仗華清意閒暇宫袍如錦照青春詔許傳看思古人
不知身在瀛洲上親奉圖書侍紫宸
　　題明皇出遊圖應制　　　　　(元/)偈傒斯
明皇八駿争馳道還是開元是天寶長安花發萬年枝
不識韶華醉中老奎章閣下文章静衮衣髙拱唐虞聖
莫言此畫徒爾為千載君王作金鏡
　　明皇秉燭夜遊圖　　　　　　(明/)髙　啟
華萼樓頭日初墮紫衣催上宫門鎖大家今夕燕西園
髙爇銀盤百枝火海棠欲睡不得成紅妝照見殊分明
滿庭紫燄作春霧不知有月空中行新譜霓裳試初按
内使頻呼燒燭換知更宫女報銅籖歌舞休催夜方半
共言醉飲終此宵明日且免羣臣朝只憂風露漸欲冷
妃子衣薄愁成嬌琵琶羯鼓相追續白日君心歡不足
此時何暇化光明去照逃亡小家屋姑蘓臺上長夜歌
江都宫裏飛螢多一般行樂未知極烽火忽至將如何
可憐蜀道歸來客南内凄凉頭盡白孤燈不照返魂人
梧桐夜雨秋蕭瑟
　　題明皇夜遊圖　　　　　　　(明/)徐　賁
華萼樓前煙漠漠君王睡重無人覺别宫漏㸃戀寒宵
閒却棃園太平樂雲龍十二秋扶揺青藜化作黄金橋
翡翠門屏桂枝影素娥羽帶香風飄優童共記霓裳舞
歸來換盡人間譜梧桐擊碎教妖環蜀山夢戰漁陽鼓
　　明皇私語圖(二首/)　　　　　　(元/)王　惲
人老逢秋百感催夜深私語自為媒秖知海嶽情縁在
不道生離有馬嵬
盈盈一水隔雙星不似行雲侍錦屏歡樂幾時憂思集
碧梧秋雨待君聽
　　題明皇私語圖　　　　　　　(元/)郝　經
一旦妖姬屬亂兵當時私語竟何成秖應蜀道䝉塵日
悔不終宵問賈生
　　題明皇上馬圖　　　　　　　(宋/)韓　駒
翠華欲幸長生殿立馬樓前待貴妃尚覓君王一囬顧
金鞍欲上故遲遲
　　題張郎中明皇小決圖(二首/)　　(金/)段成已
志在馳驅禍已胎笑顔况更為誰開貪争飛鞠鞭􁘡去
不覺踰垣有鹿來
天寳承平事久無弄九驢背自驅馳不期一笑宮中戲
傳作人間小決圖
　　明皇並轡圖　　　　　　　　(元/)宋　無
三郎沈醉玉環隨不上金輿索馬騎老大獨歸南内裏
風流無復並鞍時
　　明皇貴妃上馬圖　　　　　　(胡/)張　燦
七寶裝鞍蜀錦堆黄門扶控踏紅埃君王只顧蛾眉笑
末路誰知到馬嵬
　　明皇覽鏡妃子剪鬟圖　　　　(宋/)劉子翬
不復青銅照瘁顔耄荒從諫若移山只將女子論賢否
陶母當時亦剪鬟
　　題明皇貴妃對奕禄山傍觀圖　(明/)楊　基
深院紋楸敵睡魔玉環用意蹙雙蛾只因數子藏機密
不覺三郎失著多布陣似窺龍尾道争邊未至馬嵬坡
有人冷眼觀成敗若箇胡兒似爛柯
　　明皇小車圖　　　　　　　　(明/)僧一初
宫門日出乳鴉啼仙漏沈沈樹影低朝罷千官無一事
車聲又過壽陽西
　　唐明皇遊月宫圖　　　　　　(明/)蔣王孝
嫦娥不是人間客月殿應非世上宫當日君臣俱涉夢
漁陽特地起西風
　　遊月宫圖　　　　　　　　　(明/)陶　安
桂影團團舞鳯皇瓊樓宛在水中央白虹橋背騰仙侣
玉兔毫端挹瑞光但覺雲霄隨步武不知風露濕衣裳
一場夢幻傷心處胡馬揚塵蜀道長
　　明皇蜀道圖　　　　　　　　(宋/)李　綱
君不見開元天寶同一主治亂相翻如手舉擥盈欲惡
雖一人變易安危原近輔姚宋已死九齡黜誰使楊釗
繼林甫宫中太真専寵私塞外畨酋成跋扈禍胎養就
不自知漫向華清遺匕筯漁陽突騎破潼關百二山河
震金鼓翠華杳杳幸西南赤縣紛紛集胡虜傷心坡下
失紅顔墮淚鈴中聞夜雨山青江碧蜀道難棧閣連空
㒟相拄旌旗慘淡雲物愁林木隂森猿鳥侣戎裝宫女
亦善騎皓齒明眸如笑語老髥奚官驅蹇驢負槖齎糧
豈供御九重徼衞復誰勤萬里艱危真自取至尊狼狽
尚如此歎息蒼生困豺虎千秋萬歳不勝悲玉輦金輿
盡黄土空令畫手思入神一寫丹青戒今古
　　明皇幸蜀圖　　　　　　　　(宋/)陸　游
天寶政事何披猖使典相國胡奴王弄權楊李不足怪
阿瞞手自裂紀綱八姨冨貴尚有理何至詔書褒五郎
盧龍賊騎已洶洶丹鳯神語猶琅琅人知大勢如纍卵
天稔竒禍如崩牆臺省諸公獨耐事歌詠功徳卑虞唐
一朝殺氣横天末疋馬西奔幾不脱向來諂子知幾人
賊前稱臣草間活劒南萬里望秦天行殿春寒聞杜鵑
老臣九齡不可作魚蠧蛛絲金鑑篇
　　明皇幸蜀圖(二首/)　　　　　　(明/)劉　基
斜陽慘澹照霓旗石棧縈紆僕馬羸想得林間子規鳥
斷崖青壁亦相隨
裂帛聲中發禍機白華歌斷草霏霏可憐蜀道三軍恨
不記他年武惠妃
　　王摩詰畫明皇劒閣圖　　　　(金/)趙秉文
劒閣森危隔錦官雲間棧路細盤盤天囬日馭長安逺
雨滴鈴聲蜀道難當日六軍同駐馬他時萬國獨囬鑾
傷心凝碧池頭句有底功夫作畫看
　　唐明皇幸驪山圖　　　　　　(元/)朱徳潤
驪山西北髙萬乗東南至霓旌蒼翠中閣道丹青裏憶
昔上林遊春寒多並轡羯鼓召花奴黄門吹力士霓裳
曲未終驚動漁陽騎
　　　題火龍烹茶圖　　　　　　　(明/)貝　瓊
　松聲一作秋濤雄銅龍吐火鱗甲紅黄衣中使備玉食
　泉出金沙甘露濃春風一旗色尚活建溪山人雨前掇
　蓬萊殿裏沃焦餘玉椀分沾侍臣渇名花喚起海棠魂
　細葉未數丁香根宫中一日歌舞散世上千秋圖畫存
　開元盛事何人省書生亦解誇雙井空山埽葉燒破鐺
　閉門讀書秋夜永
　
　
　
　
　
　
　
　
御定歴代題畫詩類巻三十九
　欽定四庫全書
御定歴代題畫詩類巻四十目錄
　　故實類
　　　李白醉歸圖(金吕子羽/)
　　　太白醉歸圖(元劉秉忠/)
　　　李太白舟中醉卧圖(元劉秉忠/)
　　　李白醉歸圖(元王惲/)
　　　太白醉歸圖(明顧觀/)
　　　太白醉歸圖(明陳顥/)
　　　太白獨釣圖(元元好問/)
　　　太白獨釣圖(元王惲/)
　　　題太白酒船圖(元趙孟頫二首/)
　　　題李白觀泉圖(元張翥/)
　　　太白觀瀑布圖(元僧大訢/)
　　　李太白觀瀑圖(明劉基/)
　　　李太白觀瀑布圖(明宋濂/)
　　李白觀瀑布圖(明方孝孺/)
　　錢舜舉太白觀瀑圖(明王世貞/)
　　太白捉月圖(金蔡珪/)
　　太白捫月圖(元王惲/)
　　謫仙捉月圖(元程鉅夫/)
　　李白玩月圖(元余闕/)
　　題李白問月圖(明張以寧二首/)
　　題太白納涼圖(元陳高/)
　　太白扁舟圖(元宋無/)
　　李白騎驢圖(元元好問/)
　　太白還山圖(元劉秉忠/)
　　李伯時畫太白泛舟小像(元潘伯修/)
　　竹溪六逸圖(元陳旅/)
　　竹溪六逸圖(明丘濬/)
　　題脱鞾返櫂圖(元陳旅二首/)
　　杜子美浣花醉歸圖(宋黄庭堅/)
　　杜陵浣花圖(元趙孟頫/)
　　老杜醉歸圖(元李俊民二首/)
　　題杜甫麻鞵見天子圖(元錢惟善/)
　　少陵春遊圖(元程鉅夫/)
　　題杜甫遊春圖(元李祈/)
　　杜甫遊春圖(明陳憲章/)
　　孟浩然騎驢圖(宋劉克莊/)
　　金主畫孟浩然騎驢圖(元袁桷三首/)
　　孟浩然灞橋圖(元王惲/)
　　孟浩然跨驢圖(元呉師道二首/)
　　題倒騎驢觀梅圖(元呉澄/)
　　王維畫孟浩然騎驢圖(元牟巘/)
　　踏雪尋梅圖(明程敏政/)
　　孟浩然騎驢吟雪圖(明髙啓/)
　　孟襄陽雪行圖(明張羽/)
　　張建封擊毬圖(元張昱/)
　　為郭宗道祭酒題韓滉移居圖(元貢師泰/)
　　令狐學士金蓮圖(元許有壬/)
　　裴晉公緑野探梅圖(元王惲二首/)
　　陸羽烹茶圖(明張以寧/)
　　風雪藍關圖(元王惲二首/)
　　韓文公度藍關圖(明呉寛/)
　　退之留别大顛圖(金段成已/)
　　石鼎聨句圖(元劉因/)
　　石鼎聮句圖(元王惲二首/)
　　戲題李渤聨德髙蹈圖(元劉因八首/)
　　盧仝煎茶圖(明唐寅/)
　　樂天不能忘情圖(元元好問二首/)
　　樂天不能忘情圖(元王惲二首/)
　　樂天不能忘情圖(元袁桷二首/)
　　白樂天琵琶行圖(元劉因/)
　　潯陽琵琶圖(元張雨/)
　　湓浦琵琶圖(明高啓/)
　　白傅湓浦圖(明髙啓/)
　　題九老圖(宋陳造二首/)
　　為陸全卿題劉松年香山九老圖(明呉寛/)
　　香山九老圖(明王恭/)
　　香山九老圖(明莊㫤/)
　　九老圖(明顧應祥/)
　　賈治安騎驢圖(元甘立/)
　　觀明發畫李賀髙軒過圖(宋僧道潛/)
　　李賀醉吟圖(元劉因/)
　　莊宗横吹圖(元王惲二首/)
　　桑維翰鐵硯圖(明唐寅/)
　　李後主圖(元馬祖常/)
　　南唐王齊翰剔耳圖(明呉寛/)
　　韓文靖重幈圖(元王惲二首/)
　　顧宏中畫韓熈載夜宴圖(元顧瑛/)
　　　顧宏中畫韓熈載夜宴圖(元鄭元祐/)
　　　顧宏中畫韓熈載夜宴圖(元何廣/)
　　　題韓熈載夜宴圖(明王世貞三首/)
　　　石上三生圖(元程鉅夫/)
　　　三生石上圖(明鄭關/)
　
　
　
　
　
　
　
　
　
　
御定歴代題畫詩類巻四十目録
　欽定四庫全書
御定歴代題畫詩類巻四十
　　故實類
　　　李白醉歸圖　　　　　　　　(金/)吕子羽
　春風醉袖玉山頹落魄長安酒肆迴忙然中官尋不得
　沈香亭北牡丹開
　　　太白醉歸圖　　　　　　　　(元/)劉秉忠
　五斗先生未解酲一生愛酒不曾醒人間詞翰傳名字
　天上星辰萃性靈雁帶暖囘波泛緑燕銜春至草抽青
　紗巾醉岸南山道幾處哦詩補畫屏
　　　李太白舟中醉卧圖　　　　　(元/)劉秉忠
　仙籍標名世不收錦袍當在酒家樓水天上下兩輪月
　呉越經過一葉舟壺内乾坤無晝夜江邊花鳥自春秋
　浮雲能蔽長安日萬事紛紛一醉休
　　　李白醉歸圖　　　　　　　　(元/)王　惲
　雲陣横陳大渡河一書能解六蠻和仙韶莫詫君王寵
七寳莊嚴未是多
　　太白醉歸圖　　　　　　　　(明/)顧　觀
歌成芍藥倒金壺並轡宫官馬上扶樂部餘音隨彩斾
仙班小隊下清都長庚萬丈文章燄後世千年粉墨圖
江左青山舊時月一杯誰慰客墳孤
　　太白醉歸圖　　　　　　　　(明/)陳　顥
偶向長安醉市沽春風十里倩人扶金鑾殿上文章客
不減高陽舊酒徒
　　太白獨釣圖　　　　　　　　(元/)元好問
謫仙去世三百年海中鯨魚𣺌翩翩豈知龍眠天馬筆
忽有玉樹秋風前金鑾歸來身散仙世事悠悠白髮邊
會稽賀老何處在千里名山入酒船清景巳隨詩句盡
風流合向畫圖傳徃時長安酒家眠焦遂不狂張不顛
想得三更風露下醉和江月弄江烟
　　太白獨釣圖　　　　　　　　(元/)王　惲
九重春色醉仙桃何似江山照賜袍千丈氣豪愁不管
青山磯上月輪髙
　　題太白酒船圖(二首/)　　　　　(元/)趙孟頫
載酒向何處稽山鏡水邊若為無賀老興盡便回船
瀟灑稽山道風流賀季真相思不相見愁殺謫仙人
　　題李白觀泉圖　　　　　　　(元/)張　翥
玻瓈杯中春酒緑醉墨淋漓牡丹曲平生合置七寳牀
白紵烏紗美如玉阿瞞荒宴百不理寧計宫花銜野鹿
何物老嫗生此兒偷向金雞帳中宿髙將軍纔奴隸耳
誤使脱鞾吾所辱要留汗韈蹋鯨魚鼠子何堪煩一蹴
尋常溝瀆不可濯何處容伸遭汙足翩然卻下匡廬雲
五老峰前看飛瀑
　　太白觀瀑布圖　　　　　　　(元/)僧大訢
我本白雲人見山每回首披圖得松泉感我塵埃久我
家只在九江口從此扁舟到牛斗翻愁天上銀濤堆石
轉雲奔萬雷吼水行地底不上天龍泓豈與滄溟連風
葉無聲飛鳥絶月光雲影天茫然丈人何來自空谷謫
仙招隱當不辱林梢噴雪舞飛華尚想隨風唾珠玉馬
首青山如喚人歸來好及松華春泉香入新釀解公頭
上巾今者孰不樂荒墳委荆榛遂令畫師意萬古留酸
辛酸辛復何益東海飛紅塵
　　李太白觀瀑圖　　　　　　　(明/)劉　基
憶昔李謫仙泛舟彭湖東遂登廬山頂直上香爐峰遙
望瀑布水自天垂白虹大聲回九地浮光散虚空萬木
震辟易千崖殷鐘鏞清涼入肌骨如歸廣寒宫賦詩留
人間至今響渢渢丹青極摹寫欲代𤣥造功逸駕不可
追舉頭睇飛鴻倚歌無人和引袖乘長風
　　李太白觀瀑布圖　　　　　　(明/)宋　濂
長庚燁燁天之章精英下化為酒狂匡廬五老森開張
銀河萬丈掛石梁下馬傲睨立欲僵聳肩袖手神揚揚
憶昔開元朝上皇宫中賜食七寳牀淋漓醉墨蛟龍驤
人疑錦繡為肝腸麾斥力士如犬羊營營青蠅集于房
金鑾不復承龍光并州可識郭汾陽不可丹陽逢永王
大風吹沙日為黄狻猊哀啼聞夜郎蒼天欲使詩道昌
頓挫萬物歸奚囊何處更覔延年方北海天師八尺長
芙蓉作冠雲為裳授以蕊笈青琳瑯蓬萊屹起瀛海洋
羣仙遲汝相徊翔誰將粉墨圖縑緗顧我一見心倀倀
詩成仰視天蒼茫夜半太白生寒芒
　　李白觀瀑布圖　　　　　　　(明/)方孝孺
天寳之亂唐已亡中興幸有汾陽王孤軍疋馬跨河北
手扶紅日照萬方凌烟功臣世爭羨李侯先識英雄面
沈香亭北對蛾眉眼中已見漁陽亂故令邉將儲虎臣
為君談笑清胡塵朝廷策勲當第一珪組不敢縻天人
西遊夜郎探月窟南浮萬里窮楚越雲山勝地有匡廬
銀河掛空灑飛雪醉中信馬踏清秋白眼望天天為愁
金閨老奴汚吾足更欲坐濯清溪流
　　錢舜舉太白觀瀑圖　　　　　(明/)王世貞
匡廬萬古瀑太白千秋才兩竒偶相值後人何有哉及
展舜舉圖悦登文殊臺立起青蓮枯來聽萬壑雷始知
丹青力可以迴寒荄
　　太白捉月圖　　　　　　　　(金/)蔡　珪
寒江覓得釣魚船影在江心月在天世上不能容此老
畫圖常看水中仙
　　太白捫月圖　　　　　　　　(元/)王　惲
詩中無敵飲中豪四海飄蕭一錦袍千丈醉魂無處著
青山磯上月輪髙
　　謫仙捉月圖　　　　　　　　(元/)程鉅夫
牛渚磯前白錦袍峨眉亭外月初髙江波滿眼如平地
醉倒長庚一世豪
　　李白玩月圖　　　　　　　　(元/)余　闕
春池細雨栁纎纎手倦揮毫日上簾想得停杯江海夜
月明照見水精鹽
　　題李白問月圖　　　　　　　(明/)張以寧
誰提明月天上懸九州蕩蕩清無烟天東天西走不駐
姮娥鬢霜垂兩肩中有桂樹萬里長呉剛玉斧聲闐闐
顧兔杵藥宵不眠天翁下視為爾憐頗聞昔時錦袍客
乃是月中之謫仙帝命和予羽衣曲虹橋一斷心茫然
竹王祠前霧如雨躑躅花開啼杜鵑月在天上缺復圓
人間塵土多英賢舉杯問月月不言風吹海水秋無邊
滄波盡捲金尊裏清影長隨舞袖前相期迢迢在雲漢
嗚呼此意誰能傳騎鯨寥廓忽千年金薤青熒垂萬篇
浮雲起滅焉足異終古明月懸青天
　　題李白問月圖　　　　　　　(明/)張以寧
青天出皓月碧海收微烟舉杯一問月我本月中仙醉
狂謫人世於今幾何年桂樹日已老我别何當還兔藥
日已熟我鬢何由𤣥迢迢夜郎外垂光一何偏問月月
不語舉杯復陶然青天自萬古皓月長在天明當躡倒
景飛步崑崙巔
　　題太白納涼圖　　　　　　　(元/)陳　髙
六月炎天飛火烏土焦石爍河流枯邇來衰病更畏熱
呼叫欲狂揮汗珠飲氷嚼藕廢朝夕小室如爐眠不得
閒將圖畫縣四壁漫想深山好泉石就中此圖尤絶竒
青林飛瀑吹涼颸何人展席坐蒼蘚乃是謫仙初醉時
露頂裸裎投羽扇仰看雲生白成練松隂如雨毛骨寒
豈識人間絆足倦祗今匡廬道阻修雁蕩天台近可遊
便欲致身丘壑裏挂巾石壁繼風流
　　太白扁舟圖　　　　　　　　(元/)宋　無
錦袍烟艇夜郎西酒思金鑾入直時不道相思杜陵老
愁吟落月屋梁詩
　　李白騎驢圖　　　　　　　　(元/)元好問
八表神遊下筆難畫師胸次自酸寒風流五鳳樓前客
枉作襄陽雪裏看
　　太白還山圖　　　　　　　　(元/)劉秉忠
一片靈臺照世明共傳太白是元精心中有道時時樂
眼底無塵物物清千首未知詩作癖百杯尋與酒為盟
長安多少風和月不盡先生吟醉情
　　李伯時畫太白泛舟小像　　　(元/)潘伯修
李白自號謫仙人更得龍眠為寫真一箇青蓮初出水
千年金粟再來身胷中元氣詩如海物外還丹酒借春
一笑掀髯縁底事桃花潭上見汪倫
　　竹溪六逸圖　　　　　　　　(元/)陳　旅
千畝松篁野逕開一溪流水碧於苔山樽共醉徂徠石
何用楊妃七寳杯
　　竹溪六逸圖　　　　　　　　(明/)丘　濬
徂徠之山竹滿溪溪中流水清漪漪昔人巳徃不可見
至今陳迹猶依稀酣飲狂歌者六子就中最豪孔與李
為龍為蛇誰豫知白也逃生巢父死
　　題脱鞾返櫂圖(二首/)　　　　　(元/)陳　旅
威鳳翔寥廓妖蟇窟廣寒翻令趙飛燕無處倚闌干
九日姑孰守千古涪陵翁高人又返櫂江國夕陽中
　　杜子美浣花醉歸圖　　　　　(宋/)黄庭堅
拾遺流落錦官城故人作尹眼為青碧雞坊西結茅屋
百花潭水濯冠纓故衣未補新衣綻空蟠胸中書萬巻
探道欲度羲皇前論詩未覺國風逺干戈崢嶸暗宇縣
杜陵韋曲無雞犬老妻稚子且眼前弟妹漂零不相見
此公樂易真可人園翁溪友肯卜鄰鄰家有酒邀皆去
得意魚鳥來相親浣花酒船散車騎野牆無主看桃李
宗文守家宗武扶落日蹇驢䭾醉起願聞解兵脱兜鍪
老儒不用千户侯中原未得平安報醉裏眉攢萬國愁
生綃鋪牆粉墨落平生忠義今寂寞兒呼不蘇驢失脚
猶恐醒來有新作常使詩人拜畫圖煎膠續絃千古無
　　杜陵浣花圖　　　　　　　　(元/)趙孟頫
春色醺人苦不禁蹇驢䭾醉晩駸駸江花江草詩千首
老盡平生用世心
　　老杜醉歸圖(二首/)　　　　　　(元/)李俊民
尋常行處酒債毎日江頭醉歸薄暮斜風細雨長安一
片花飛
百錢街頭酒價蹇驢醉裏風光莫傍鄭公門去恐猶恨
在登牀
　　題杜甫麻鞵見天子圖　　　　(元/)錢惟善
四郊多壘未還鄉又别潼關謁鳳翔九廟君臣同避難
十年弟妹各殊方中興百戰洗兵甲萬里一身愁虎狼
寂寞當時窮獨叟按圖懐古恨茫茫
　　少陵春遊圖　　　　　　　　(元/)程鉅夫
杜陵野客正尋詩花栁前頭思欲迷一樣東風驢背稳
曲江何似浣花溪
　　題杜甫遊春圖　　　　　　　(元/)李　祈
草屋容攲枕茅亭可振衣如何驢背客日晏尚忘歸
　　杜甫遊春圖　　　　　　　　(明/)陳憲章
碧栁黄鸝三月畫江湖風雨萬篇詩花前濁酒不得醉
驢背春風空自吹
　　孟浩然騎驢圖　　　　　　　(宋/)劉克莊
壞墨殘縑閲幾春灞橋風味尚如真摩挲只可誇同社
裝飾應難奉貴人舊向集中窺一面今於畫裏識前身
世間老手惟工部曾伏先生句句新
　　金主畫孟浩然騎驢圖(三首/)　　(元/)袁　桷
生前明主已遭嗔身後君王為寫真家國總縁詩句廢
灞陵猶勝蔡州塵
木葉山前雪似銀軟裘難作自由身想因晩歲朝陵後
故寫騎驢處士真
北闕明言不上書蹇驢何自入西都開元天子元無分
留與他生作畫圖
　　孟浩然灞橋圖　　　　　　　(元/)王　惲
金鑾消息逺相招雪滿吟鞍過灞橋處士本無經世志
强將詩句枉清朝
　　孟浩然跨驢圖(二首/)　　　　　(元/)呉師道
風雪瀟瀟破帽攲玉堂回首夢應非鹿門松徑寒門裏
擁被微吟定憶歸
直語無因住禁垣清遊隨意蹋寒原風流鄭五雖相似
應愧詩庸位轉尊
　　題倒騎驢觀梅圖　　　　　　(元/)呉　澄
玉妃一笑本無猜抝性驢兒去不回見面可憐交臂失
留情聊復轉身來月凝絶豔駸駸逺風送清香款款陪
雪裏吟翁吟弗就過時卻與惱癡獃
　　王維畫孟浩然騎驢圖　　　　(元/)牟　巘
窮浩然老摩詰平生交情兩莫逆也曾攜去宿禁中堪
笑詩人命竒薄只應寂寞歸舊廬此翁殷勤殊未足作
詩借問襄陽老詩中猶恐憶孟六悠悠江漢今幾秋一
夕神交如在目分明寫出騎驢圖風度散朗貌清淑更
有倜儻一片心不是相知那得貌行復行向何許酸風
吹驢耳卓朔向來十上困旅塵驢飢拒地愁向洛不如
乘興且田園萬山亭前大堤曲鱖魚正肥甘蔗美雞黍
可具楊梅熟一樽相與壽先生醉歸勿遣驢失脚
　　踏雪尋梅圖　　　　　　　　(明/)程敏政
􁘡鞍回首欲相呼不忍輕抛萬玉圖詩骨與花爭勝絶
灞橋還似六橋無
　　孟浩然騎驢吟雪圖　　　　　(明/)髙　啓
西風驢上倚吟魂只到龎公舊隱村何事能詩杜陵老
也頻騎叩富兒門
　　孟襄陽雪行圖　　　　　　　(明/)張　羽
雪滿秦京欲去遲故人當路漫相知平生多少驚人句
卻向君前誦怨詩
　　張建封擊毬圖　　　　　　　(元/)張　昱
唐家風流尚毬馬中外靡然為之化徐州節度張建封
坐領東藩示閒暇長簫短吹行相隨以此慢遊為日夜
玉山壓馬醉扶歸正及樓頭望春罷孔雀屏圍次第開
黄金買得春無價不教白日向西馳只許黄河向東瀉
使君死後誰登臨燕子不來風雨深緑珠甘守珊瑚樹
文君獨宿鴛鴦衾當其意氣傾朝野肯信人無百年者
萬言猶在從事書一幅空遺後人畫
　　為郭宗道祭酒題韓滉移居圖　(元/)貢師泰
田夫生長田間住辛苦移家向何處老牛帶犢驢引駒
婦姑騎過前村去牽衣裹兒囊在肩瓠壺瓦缶懸蒲韉
一童鬅鬙隨左右兩髥傴僂相後先新來茅屋徒四壁
東鄰西鄰不相識種田未了主家租又恐官司著差役
唐朝宰相韓晉公念爾流離多困窮當時落筆豈無意
正欲廊廟知民風願得轉徙安居室周公亦曽作無逸
　　令狐學士金蓮圖　　　　　　(元/)許有壬
九天光彩動金閨輦路風香樹影齊却笑漢家恩數薄
只教天禄待青藜
　　裴晉公緑野探梅圖(息軒筆/二首)　　(元/)王　惲
淮西平一兩河清緑野梅花照眼明霜鬢未容閒裏老
南枝消息要和羮
當年韓白兩詞人吟賞天教在相門邂逅有詩窮勝事
最憐疎影月黄昏
　　陸羽烹茶圖　　　　　　　　(明/)張以寧
閲罷茶經坐石苔惠山新汲入甆杯高人慣識人間味
笑看江心取水來
　　風雪藍關圖(二首/)　　　　　　(元/)王　惲
天威不逺雷霆迅雪擁藍關惜自傷不似老坡南竄夜
一天風露縱浮航
兇鋒笑折王庭湊赤手嬰鱗撼憲皇可惜堂堂忠義氣
枉將衰朽託吾湘
　　韓文公度藍關圖　　　　　　(明/)呉　寛
韓公上書諫佛骨自分投荒生不還忍寒作詩示姪輩
千古増重藍田關關門雪深阻去馬直氣早已開衡山
唐皇殂矣骨亦朽漳江無墓空潺湲嗚呼漳江無墓空
潺湲潮州廟碑不可删
　　退之留别大顛圖　　　　　　(金/)段成已
吏部文章日月光平生忠義著南荒肯因一轉山僧語
換却從來鐵石腸
　　石鼎聮句圖　　　　　　　　(元/)劉　因
玩世如一鼎姓名誰得聞仙翁應自笑知我有鄒忻
　　石鼎聮句圖(二首/)　　　　　　(元/)王　惲
衡山何物老彌明氣轢侯劉到震驚笑向半空盤硬語
火爐頭上把降旌
海上游談接大顛鼎邊聨句託軒轅不須苦泥中間事
二者看來總大言
　　戲題李渤聨徳高蹈圖(八首/)　　(元/)劉　因
黑色黄頭渠醜女綸巾羽扇我周郎已辭魯肅三千里
莫望成都八百桑
鹿門安敢笑隆中耕耨傳家兩地窮愛殺阿山頗神駿
看教他日拜龎公
方寸無窮皦皦天豈惟毛髮要歸全臨終一聽曾元語
愈嘆黔婁有婦賢
扊扅炊罷補麻衣習取禁寒抗老飢幸自伯鸞無識者
對人不必案齊眉
江湖魏闕有心期莫怪先生起太遲寄謝移書韓博士
山妻原不解啼飢
髙詠清江月近人一家燈火夜相親多齋自任傍人笑
已把靈臺付鬼神
諸生課罷弄烟霞紡織乘閒為煑茶白鹿高風有誰繼
草堂貧女晦菴家
萬里江鷗不易馴百年我愛隱君秦歸來匹婦休相笑
老眼真能混世塵
　　盧仝煎茶圖　　　　　　　　(明/)唐　寅
千載經綸一秃翁王公誰不仰高風縁何坐聽添丁慘
不住山中住洛中
　　樂天不能忘情圖(二首/)　　　　(元/)元好問
得便宜是落便宜木石癡兒自不知就使此情忘不得
可能長在老頭皮
芙蓉脂肉紫霞漿别是仙家煖老方只在栁枝拚不得
忘情一馬亦何妨
　　樂天不能忘情圖(二首/)　　　　(元/)王　惲
駱馬悲鳴頓玉珂停杯重聽栁枝歌做成一段閒公案
轉覺香山長物多
楊栁新聲滿洛陽樽前風味老難忘筆端拈出新詩句
似為樊姬作嫁裝
　　樂天不能忘情圖(二首/)　　　　(元/)袁　桷
病來心事轉蹉跎身外猶嫌長物多况是春歸留不得
侍兒無用蹙雙蛾
青衫憔悴老江州放逐歸來萬事休止有醉吟情未減
又翻新様栁枝愁
　　白樂天琵琶行圖　　　　　　(元/)劉　因
冀馬嘶寒風逐臣念鄉國江浦聞哀絃長吟望南北
　　潯陽琵琶圖　　　　　　　　(元/)張　雨
一幅山屏秋月圓荻花楓葉染江天江州自是無司馬
多少琵琶上别船
　　湓浦琵琶圖　　　　　　　　(明/)髙　啓
秋夜相逢處閨愁雜宦情四絃風共拂兩櫂月同明司
馬青衫濕佳人白髮生至今湓浦上楓葉尚哀聲
　　白傅湓浦圖　　　　　　　　(明/)髙　啓
相逢淪落總天涯舟泊湓江近荻花逐客青衫自多淚
傷心不用怨琵琶
　　題九老圖(二首/)　　　　　　　(宋/)陳　造
涼亭燠館塵埃外野鳥溪花俎豆前但愛林泉暎華髮
豈知勛烈載青編
帝憐憂國許歸田猶得幽居俯澗瀍應笑詩人賦招隱
茹芝帶索只臞仙
　　為陸全卿題劉松年香山九老圖
　　　　　　　　　　　　　　　(明/)呉　寛
髙松大竹生翠寒密林隠隱攢峰巒杳然流水出深谷
新鑿山中八節灘江州司馬不愛官笑領諸客來盤桓
棋枰書巻各有適適意豈在陳杯盤酒酣耳熱忽起舞
戲折名花斜挿冠趨朝疲薾足非病在野輕健心偏安
權門赫赫誇牛李門下黨人分彼此直氣騰騰逼石樓
甘作香山老居士劉侯此圖超俗塵能與九老俱傳神
衣冠雖作山林様狀貌終為臺閣人孰為胡杲與吉旼
孰為鄭據并劉真二盧張狄總預售居士樂易皆相親
獨憐舊友今何處禹錫微之嗟失身
　　香山九老圖　　　　　　　　(明/)王　恭
唐家名臣白居易暮年脱略青雲器抗節羞趨當路門
拂衣起謝人間事以兹疎散愛香山洛下羣公亦遂閒
玉堂金馬俱殘夢流水孤雲同去還石樓烟樹朧朧見
八節迴灘瀉秋練雲衣落落古松姿鶴髮皤皤凍棃面
人生宦達應如此豈必浮名絓青史楚國三生少見機
竹林七賢徒為爾名遂身閒古所稀洛陽山水饒清暉
青山何處無佳賞白首湮沈空布衣
　　香山九老圖　　　　　　　　(明/)莊　㫤
山林我極勞千慮宦海誰能著萬牛自古更無陶靖節
而今須畫白江州尋常此日才多病八十他年更幾秋
俯仰乾坤無一語道人乘月坐江樓
　　九老圖(用邵二泉/宗伯韻)　　　　　　(明/)顧應祥
香山老人避世人性躭冲澹樂天真招邀知已結雅社
眇視聲利同埃塵流風巳逺事若新兹圖無乃傳其神
衣裳不異山中叟抱負俱為席上珍歲月悠悠幾百春
髙名千載迥絶倫廟堂勲業倘來寄泉石襟期見在身
便欲相從一問津撫巻令人感慨頻浮玉山前亦堪樂
澄湖碧浪涵秋旻
　　賈治安騎驢圖　　　　　　　(元/)甘　立
西風烏帽鬢毿毿拂袖長吟倚暮酣得句不衝京兆尹
蹇驢行遍大江南
　　觀明發畫李賀高軒過圖　　　(宋/)僧道潛
唐年茂宗枝時平多俊良長吉尤震曜春林擢孤芳退
之於孔門屹屹真棟梁筆力障百川風瀾息其狂破衣
繫麻鞵右顧生輝光一朝與湜輩命駕驚煌煌賀初為
兒童隨父事迎將須臾命賦詩英氣加激昂長安衆詞
客聲問爭推揚風流垂異代尚想古錦囊君今亦宗英
韻勝斯人方少年肯事事苦學志獨强風騷擬屈宋妙
處相頡頏丹青出戲弄配古猶擅場形容示徃事彷彿
如在旁一徑入幽逺古垣繚林莊平橋跨緑水叢薄含
葱蒼晴窓為披拂佳興杳難忘
　　李賀醉吟圖　　　　　　　　(元/)劉　因
赤虯翩翩渺無聞望之不見矧可親浮世浮名等濁溷
眼中擾擾投詩人心肝未了人間春龎眉尚作哦詩顰
太平瑞物不易得昌黎仙人掌中珍北風蕭蕭吹野麟
千年淚雨埋青雲乾坤清氣老不死丹鳳再來須見君
　　莊宗横吹圖(二首/)　　　　　　(元/)王　惲
郭相西征奏凱還阿嬌歡寵鏡交鸞却嫌暖殿春風燠
玉管横翻曉吹寒
霸業艱難百戰開侈心何苦溺優俳豈知兩部仙韶器
總是君王火葬材
　　桑維翰鐵硯圖　　　　　　　(明/)唐　寅
書生豪氣壓千軍示者扶桑一巻文鐵硯未穿時世改
功名回首信浮雲
　　李後主圖　　　　　　　　　(元/)馬祖常
澤國中寒歲年宴沙嶼潮痕明石棧風吹半樹野梅發
天上書來問春雁江南後主丹鉛手畫盡氷絲世無有
宫中長晝諫囊稀媚嫵呉娃雙進酒
　　南唐王齊翰剔耳圖　　　　　(明/)呉　寛
綵毫細染王良史玉手親收黄保儀剔耳不妨閒釋巻
撚髭全勝苦尋詩危言自足驚都尉善戲何須及帝姬
寫入志林傳後代眉山此段事尤竒
　　韓文靖重幈圖(二首/)　　　　　(元/)王　惲
熈載南朝亦宰臣後來狂颺欲全身比教乞食歌姬院
坐閲棋枰似可人
名教之中樂有餘只須棋槊可歡娯晦翁微貶文昌意
正為先生不著書
　　顧宏中畫韓熈載夜宴圖　　　(元/)顧　瑛
銀燭金爐夜若春紅妝一顧一迴新觀圖不獨丹青美
又必知其繪畫人
　　顧宏中畫韓熈載夜宴圖　　　(元/)鄭元祐
熈載真名士風流追謝安每留賔客飲歌舞雜相歡卻
　有丹青士燈前仔細看誰知筵上景明日到金鑾
　　　顧宏中畫韓熈載夜宴圖　　　(元/)何　廣
　人物風流獨占魁娯賓清夜綺筵開醉眸頻看紅妝舞
　疑是姮娥月裏來
　　　題韓熈載夜宴圖(三首/)　　　　(明/)王世貞
　遏雲歌罷舞迴風夜半腰支不屬公屈戍乍搖紗弄影
　可應人是顧宏中
　由來歌舞破江山庭樹能催王氣殘唱得浣溪宫樣句
　小樓吹徹玉笙寒
　燒來紅淚盡辭銀花擁舒郎别院春國難家讐都未了
　可能還較絶纓人
　　　石上三生圖　　　　　　　　(元/)程鉅夫
　巫峽三聲斷王城一夢回坐横牛背稳不道故人來
　　　三生石上圖　　　　　　　　(明/)鄭　關
　三生意已傳一曲歌還歇何物識同心西山舊蘿月
御定厯代題畫詩類巻四十
　欽定四庫全書
御定厯代題畫詩類巻四十一目録
　　故實類
　　　宋太祖蹴踘圖(元王惲三首/)
　　　題太祖太宗蹴踘圖(元呉澄/)
　　　趙太祖蹴踘圖(明倪敬/)
　　　陶學士驛舍圖(元黄溍/)
　　　陶榖郵亭圖(元唐肅/)
　　　題陶榖郵亭夜宿圖(元于立/)
　　　陶榖郵亭圖(明高啓/)
　　　和靖先生觀梅圖(元錢選/)
　　　和靖觀梅圖(元呉澄/)
　　　題和靖先生觀梅圖(元仇逺/)
　　　和靖看梅圖(元吕誠/)
　　　題和靖觀梅圖(元陶宗儀/)
　　　林處士觀梅圖(明錢宰/)
　　和靖觀梅圖(明謝常/)
　　和靖觀梅圖(明周述/)
　　和靖擁爐覔句圖(元陶宗儀/)
　　題孤山放鶴圖(元趙孟頫二首/)
　　睢陽五老圖(宋晏殊/)
　　睢陽五老圖(宋文彥博/)
　　睢陽五老圖(宋韓琦/)
　　睢陽五老圖(宋富弼/)
　　睢陽五老圖(宋范仲淹/)
　　睢陽五老圖(宋歐陽修/)
　　睢陽五老圖(宋司馬光/)
　　睢陽五老圖(宋范純仁/)
　　睢陽五老圖(宋蘇軾/)
　　睢陽五老圖(宋蘇轍/)
　　睢陽五老圖(宋黄庭堅/)
　　睢陽五老圖(宋邵雍/)
　　睢陽五老圖(宋程顥/)
　　睢陽五老圖(宋程頤/)
　　睢陽五老圖(宋張載/)
　　睢陽五老圖(宋張商英/)
　　睢陽五老圖(宋胡瑗/)
　　睢陽五老圖(宋蘇頌/)
　　題耆英圖(元王惲/)
　　跋司馬温公燕處圖(元王惲三首/)
　　題李伯時畫趙景仁琴鶴圖(宋蘇軾/)
　　陳季常所畜朱陳邨嫁娶圖(宋蘇軾二首/)
　　題鄭俠流民圖(明陸深/)
　　東坡赤壁圖(金趙秉文/)
　　東坡赤壁圖(元鄭元祐/)
　　東坡夜遊圖(元馬臻/)
　　東坡赤壁圖(元鄭允端/)
　　蘇公赤壁圖(明張以寧/)
　　東坡赤壁圖(明劉泰/)
　　蘇子瞻遊赤壁圖(明何景明/)
　　東坡海南烹茶圖(金馮璧/)
　　東坡汲乳泉圖(元王惲二首/)
　　題東坡戴笠著屐圖(元呉澄/)
　　東坡笠屐圖(元鄭元祐/)
　　東坡戴笠圖(明貝瓊/)
　　拜石圖(元倪瓚/)
　　拜石圖為王文靜題(元倪瓚二首/)
　　雅集圖(金劉祖謙/)
　　題西園燕集圖(元于立/)
　　題西園雅集圖(元姚文奐/)
　　題顧進道所藏西園雅集圖(元張天英/)
　　題麥舟圖(明丘濬/)
　　麥舟圖(明李東陽/)
　　宋徽宗成平殿曲宴蔡京圖御畫御記(元掲徯斯/)
　　　宋髙宗書光武度田圖(元馬祖常/)
　　　題畢少董繙經圖(宋楊萬里/)
　　　題畢少董繙經圖(宋范成大/)
　　　題畢直閣繙經圖(宋陳造三首/)
　　　題韓蘄王湖上騎驢圖(元呉萊/)
　　　韓世忠湖上騎驢圖(明張燦/)
　　　宋陸秀夫抱惠王入海圖(元姚璲/)
　　　題文山衡陽躍馬圖(元劉詵/)
　　　題先賢張公十詠圖(元趙孟頫/)
　
　
　
　
　
　
御定歴代題畫詩類卷四十一目録
　欽定四庫全書
御定歴代題畫詩類巻四十一
　　故實類
　　　宋太祖蹴鞠圖(三首太凡六人對蹴者趙普傍/看者  宗八王一道士與從者)
　　　　　　　　　　　　　　　　(元/)王　惲
　榻邉咫尺夢金陵欲下河東勢未能畫史意傳當日事
　丹青圖上見軍興
　婉孌龍姿五客隨内庭深處共遊嬉筆端欲見無窮意
　一㸃香塵欲起時
　太平朝野日歡娯肯效三郎和碧梧治定不應忘武備
　花間蹋鞠是雄圖
　　　題太祖太宗蹴鞠圖(有希夷趙韓元/王及二待詔)呉　澄
　混凡共戲一丸圓年在庚申啓運前賢聖仙凡俱泯泯
　於今七度見流年
　　　趙太祖蹴鞠圖　　　　　　　(明/)倪　敬
　小苑垂楊弄晴碧萬幾餘暇同歡集錦毬交蹴徃來頻
落花流水春無迹君王奮袂張虯鬚宛似驪龍夜戲明
月珠侍臣郤立一揮手仰抛紅日直上青雲衢宫靴撲
簌騰香霧紫鳳翻身彩鸞舞星移斗轉經幾時回首月
華過十五
　　陶學士驛舍圖　　　　　　　(元/)黄　溍
一笑相逢亦偶然浪將恩怨向人傳無端更被丹青汙
狼籍春風數百年
　　陶榖郵亭圖　　　　　　　　(元/)唐　肅
紫鳳檀槽緑髪娼玉堂見慣可尋常作歌未必腸能斷
明日聽歌能斷腸
　　題陶榖郵亭夜宿圖　　　　　(元/)于　立
行春使者惜春華處處春風楊栁花不向江南望江北
却將恩怨屬琵琶
　　陶榖驛亭圖　　　　　　　　(明/)高　啓
酒䦨使騎趣歸時羞殺江南一曲詞借問驛亭相見者
風流何似党家兒
　　和靖先生觀梅圖　　　　　　(元/)錢　選
不見西湖處士星儼然風月為誰明當時寂寞孤山下
兩句詩成萬古吟
　　和靖觀梅圖　　　　　　　　(元/)呉　澄
一枝春信到孤山氷雪肌膚不覺寒月下水邊看未足
折來更向手中看
　　題和靖先生觀梅圖(無懷上人/徵予作)　(元/)仇　逺
癡童臞鶴冷相隨笑指南枝傍小溪到處一般香影色
孤山只在斷橋西
　　和靖看梅圖　　　　　　　　(元/)吕　誠
西泠橋下林家墓猶有舊時無數花孤雲何處雙飛鶴
落日鵁鶄滿白沙
　　題和靖觀梅圖　　　　　　　(元/)陶宗儀
小朶遥岑隔翠漪背籠衣袖立多時暗香浮處催詩句
落月昏黄分外竒
　　林處士觀梅圖　　　　　　　(明/)錢　宰
放鶴山人不可招斷河殘月夜聞簫别來欲問春消息
花落西泠第二橋
　　和靖觀梅圖　　　　　　　　(明/)謝　常
孤山嵗晚水迢迢竹外横斜挂緑么吟到暗香疎影句
黄昏月上雪初消
　　和靖觀梅圖　　　　　　　　(明/)周　述
西湖昨夜天雨雪雪中獨有梅花發一枝泠泠玉壺冰
寒徹重裘咏不成小童附火情更苦白鶴何心向人舞
展圖更覺肌骨清彷彿如從湖上行逋仙一去不可見
俛仰徒令詩思生
　　和靖擁爐覓句圖　　　　　　(元/)陶宗儀
一童一鶴住西湖千古高風識畫圖水影月香成絶唱
苦吟猶自擁寒爐
　　題孤山放鶴圖(二首/)　　　　　(元/)趙孟頫
西湖清且漣漪扁舟時蕩晴暉處處青山獨徃翩翩白
鶴迎歸
昔年曽到孤山蒼藤古木高寒想見先生風致畫圖留
與人看
　　睢陽五老圖　　　　　　　　(宋/)晏　殊
道明回詔樂清閒便向中朝脫冕冠百日秉樞登相府
千年青史表旌桓泰運正隆嫌氣熱乾綱初整畏冰寒
逍遥唱和多高致儀象霜風俾後看
　　睢陽五老圖　　　　　　　　(宋/)文彦博
輔政何時退省閒清平告老謝簪冠兩朝耆宿真英武
一代謀謨實柱桓太史尚瞻星有烈小民猶念徳無寒
誰知我輩登樞要嚴貌冰威祗肅看
　　睢陽五老圖　　　　　　　　(宋/)韓　琦
治道剛明老始閒禮儀曽著一朝冠勸農省嵗知民瘼
退宼安邦建夏桓法駕六龍親善御吟游五老薄時寒
清名邁古今人慕稷契餘風後學看
　　睢陽五老圖　　　　　　　　(宋/)冨　弼
休官致政老年閒廟堂嘗享著袍冠調和鼎鼐施霖雨
爕理隂陽佐武桓念國不忘先世烈歸鄉豈念舊廬寒
我輩若從親炙授儀容如在使人看
　　睢陽五老圖　　　　　　　　(宋/)范仲淹
聖君錫詔享榮閒高壽龜朋老脫冠道似皋陶垂徳惠
政如傳説起圭桓惟宜宴樂凌風烈最勝安居越嵗寒
景行願從優學致懇誠膺服拜瞻看
　　睢陽五老圖　　　　　　　　(宋/)歐陽修
脱遺軒冕就安閒笑傲丘園縱倒冠白髪憂民雖種種
丹心許國尚桓桓鴻𠖇得路高難慕松老無風韻自寒
聞說優游多唱和新篇何惜畫圖看
　　睢陽五老圖　　　　　　　　(宋/)司馬光
圖謀已就樂暗閒曉向田園喜脫冠心志不灰猶有策
星長還在尚無桓朝陽鳴鳳身輕暖赴壑剛蛇齒健寒
儀表珍藏傳不朽每於清士敬持看
　　睢陽五老圖　　　　　　　　(宋/)范純仁
榮名雅望退休閒聲譽清高已納冠匡國多方開五老
齊名有道列雙桓耆英後㑹成威烈相貌前圖壯世寒
吾道欲如公道立百年藻鑑動人看
　　睢陽五老圖　　　　　　　　(宋/)蘇　軾
國老安榮心自閒紫袍金帶舊簪冠星騎箕簸揚糠粃
斗掌權衡表漢桓冬有愆陽嫌薄熱夏多沴氣畏輕寒
賴得五賢清雅出俾人敬慕肅容看
　　睢陽五老圖　　　　　　　　(宋/)蘇　轍
賢才冠世得優閒免向金門老贅冠頌徳華名盈滿軸
規章文獻表穹桓宦家有道生忠烈夷夏初寧諫齒寒
正是紫微垣裏客如今列上畫圖看
　　睢陽五老圖　　　　　　　　(宋/)黄庭堅
五老天然一㑹閒太平時節振衣冠相君守理回天詔
輔國驅夷立塞桓天術圖姦梁木壞黨碑雷震雹冰寒
丹心忠厚來安泰惠澤垂流仰止看
　　睢陽五老圖　　　　　　　　(宋/)邵　雍
政事渾如春夢閒人情囂薄惡儒冠四朝遺烈承平日
兩世觀風樹大桓經濟安民心不晦保全傳嗣骨無寒
乾元恰似諸公意符節還同一揆看
　　睢陽五老圖　　　　　　　　(宋/)程　顥
大道剛明孰肯閒拳拳心志尚遺冠飯蔬飲水時行樂
定禮刪詩國建桓終身戀闕存忠厚薄味供先表蹇寒
鴻鈞幸得循清運餘烈慿人仔細看
　　睢陽五老圖　　　　　　　　(宋/)程　頤
天朝罷命錫歸閒冨夀康寧老稅冠國史標名知骨鯁
邦人圖像勝楹桓龍飛天上時還暖魚躍波心氣未寒
惟我潛心於易理備知先哲應時看
　　睢陽五老圖　　　　　　　　(宋/)張　載
太平氣象養高閒宴賞諸公老致冠朝野已聞親相業
廟堂曽覩漆丹桓形容傑出新圖粲徳澤雄霑舊俗寒
一片忠心涵國史桑田雖變迥謨看
　　睢陽五老圖　　　　　　　　(宋/)張商英
徳政調元向道閒天朝詔許實辭冠丹心耿耿懸象魏
青史昭昭照玉桓晩節友賢陽鳳暖老年憂世谷駒寒
太平猶自存龜鑑後進儀刑仰慕看
　　睢陽五老圖　　　　　　　　(宋/)胡　瑗
始同優烈晩同閒五福俱全戴角冠典午山河遵大道
調元宗社對穹桓羌夷誰敢窺中夏朝士猜疑畏嵗寒
肱股賡歌遺韻在惟吾後進祗膺看
　　睢陽五老圖　　　　　　　　(宋/)蘇　頌
歸休謝事樂時閒衣鉢承傳宰輔冠感徳舊曽親善政
霑恩新賜立危桓堂堂嚴貌依龍衮粲粲文星荷月寒
直筆當時修國史英豪邁古後來看
　　題耆英圖(奉呈子/初中丞)　　　　　　(元/)王　惲
張生好竒兼尚友古畫圖書長在手欣然示我洛英圖
便覺奎光生戸牖衣冠磊落十三人閒著一枰談治否
堂堂文富兩具瞻天下倚安真大叟平頭七十是尋常
獨有端明未期壽方辭晩進不敢班列宿光中巳瞻斗
北門易慮望佳招千里馳書恨官守升平盛事那得再
夢寐席間把巵酒吾儕起敬當如何再拜乞靈三叩首
君不見西周文物稱全盛除却邑姜纔得九神崧間氣
萃此多周鳳魯麟紛在藪鄭郎繪事固入神自是徳星
傳不朽我思仁祖慶厯中慶厯政有三代風斯民皞皞
樂其樂六合一氣開時雍扶持位育緫是諸賢功熙寧
天子錯料事以忠為邪邪作忠放敎公等在散地擢置
安石司羣工惠卿繼用二惇起當時何止驚三空嗚呼
以人為鑑古所取安得獻此與論治道之汚隆願君深
藏勿輕出世代雖逺多青蟲
　　跋司馬温公燕處圖(三首/)　　　(元/)王　惲
獨樂園深百草香一編心與道相忘不妨臥老琴書裏
破散青苗有報章
道與晴雲任巻舒心存廊廟跡江湖石君被遣公孫死
慚愧先生燕處圖
擁馬留公作帝箴人心大抵是天心惠卿未死舒王在
一集傳家了古今
　　題李伯時畫趙景仁琴鶴圖　　(宋/)蘇　軾
清獻先生無一錢故應琴鶴是家傳誰知默鼓無絃曲
時向珠宫作幻仙
　　陳季常所畜朱陳邨嫁娶圖(二首宋/)蘇　軾
何年顧陸丹青手畫作朱陳嫁娶圖聞道一邨惟兩姓
不將門戸買崔盧
我是朱陳舊使君勸農曽入杏花村而今風物那堪畫
縣吏催錢夜打門
　　題鄭俠流民圖　　　　　　　(明/)陸　深
近時畫手數呉偉泰和郭詡差可擬良工位置著意深
何但煙雲生筆厎此幅淺淡頗有工描寫人物間關裏
骨肉牽聯老稚兼衣裳繿縷靣目紫云是鄭俠流民圖
彷彿啼號聲滿耳風回草樹生晝陰翠壁華堂容有此
雲間才子曹濮陽胸藏丘壑心如水朅來射策明光宫
便欲飽煖同遐邇俸資積月數不盈擘畫太半收書史
時騎瘦馬向長安買得殘縑大小李㑹心論格不論錢
袖來向我陳終始關仝荆浩久巳無馬逺夏珪呼不起
郭生自是清狂人東抹西塗聊復爾太平有象鷄狗肥
世路無情鄉井徙君不見治亂興亡各一時慿仗調和
與燮理民瘼寧知千百端君門空瞻一萬里摩挲此圖
展轉不已荆文相公熙豐天子
　　東坡赤壁圖　　　　　　　　(金/)趙秉文
連山盤武昌古木參雲稠誅茆東坡下門前江水流永
懷百世士老氣蓋九州平生忠義心雲濤一扁舟笛聲
何處來喚月下船頭掬此月中水簸弄人間秋蕩揺波
中天光射夫林丘古今一俯仰共盡隨蜉蝣孫曹何足
弔我自造物遊尚憐風月好解與耳目謀歸來玉堂夢
清影寒悠悠一顧能幾何鶻巢淹不留遺像不忍挂尚
恐兒輩羞儼然袖雙手妙賦疑可求何時謫仙人騎鶴
下瀛洲相期游八表一洗區中愁
　　東坡赤壁圖　　　　　　　　(元/)鄭元祐
奎星墮地不化石化作盤天老胸臆清禁森嚴著不得
半夜吹簫過赤壁百億魚龍不敢聽萬古東流月華白
　　赤壁夜遊圖　　　　　　　　(元/)馬　臻
穿空亂石驚濤拍月滿孤舟從二客覺夢悲歡總不真
一聲鶴唳東方白
　　東坡赤壁圖　　　　　　　　(元/)鄭　氏(名允/端)
老瞞雄視欲吞呉百萬樓船一炬枯留得清風明月在
網魚謀酒付髯蘇
　　蘇公赤壁圖　　　　　　　　(明/)張以寧
赤壁江寒葉漸稀黄泥坂靜露斜飛洞簫聲裏當時月
應照千年化鶴歸
　　東坡赤壁圖　　　　　　　　(明/)劉　泰
黄州遷客氣如虹夜放扁舟弔兩雄東下火攻呉卒銳
北來車戰魏師空白沙折㦸荒凉外緑酒芳樽感慨中
爛醉不知天地老江流終古浩無窮
　　蘇子瞻遊赤壁圖　　　　　　(明/)何景明
垂老黄州客高秋赤壁船三分留古迹兩賦到今傳落
日寒江動青天斷岸懸畫圖誰省識千載尚風煙
　　東坡海南烹茶圖　　　　　　(金/)馮　璧
講筵分賜宻雲龍春夢分明覺亦空地惡九鑽黎洞火
天游兩腋玉川風
　　東坡汲乳泉圖(二首/)　　　　　(元/)王　惲
儋州遷客玉堂仙服食天敎得乳泉三嚥遽驚滋浩氣
一甘無壊是泠淵中朝清議孤忠裏瘴海鯨波九死邊
落月澹隨人不見滿襟風露獨翛然
道宫獨發乳泉香似與坡仙養浩方井冽不從炎海瘴
味甘還比上池觴化機軒豁元胎濕孤影追隨月色蒼
天地此身忠義在一杯三嚥濯肝腸
　　題東坡戴笠著屐圖　　　　　(元/)吳　澄
白鶴峰前井赤鯶逺徙又化南溟鯤城南白晝魑魅現
賴有東黎諸弟昆腥鹹滿口無異語似人慰意聊過門
竹刺藤梢歸路晩濛濛霧雨天欲昏御人不識臧紇聖
抖擻雨具相温存天涯禹跡不到處要使舊攆留新痕
荷笠俄成牧羊叟誰憐海上屬國孫襄童拍手接䍦倒
庸犬驚吠扶桑暾先生招怪每類此白首幸免長鯨吞
何人為作野老像風流不減乗朱轓謫來天仙墮塵網
化身千億難名論我從象外得眞相神交心醉都忘言
　　東坡笠屐圖　　　　　　　　(元/)鄭元祐
得嗔如屋謗如山且看蠻煙瘴雨間白月遭蟇蝕不盡
清光依舊滿人寰
　　東坡戴笠圖　　　　　　　　(明/)貝　瓊
雨屐新泥蒻笠欹滿邨風雨獨歸時玉堂天上神仙客
婦女兒童總未知
　　拜石圖　　　　　　　　　　(元/)倪　瓚
元章愛硯復愛石探瑰抉竒久為癖石兄足拜自寫圖
乃知顚名不虚得
　　拜石圖為王文靜題(二首/)　　　(元/)倪　瓚
米顚嗜古命宜輕𤣥寳厓珍禍患并盥沐閱書私太尉
可憐諂佞小人情
清文絶俗盛名譽不記坡翁奬㧞初得筆無如蔡元度
却言蘇軾劣於書
　　雅集圖　　　　　　　　　　(金/)劉祖謙
翠雀翩翩野鶴孤玉京人物㑹仙圖後來且莫輕題品
席上揮毫有大蘇
　　題西園燕集圖　　　　　　　(元/)于　立
文章在世如元氣人物盛衰同一致開圖使我三歎息
乃知作者遺深意名園蕭瑟懸古秋白沙翠竹涵清流
豈無尊俎寄幽賞况有文字能相酬花前美人美如玉
翠痕冷遶冰綃緑長㡌先生正揮洒何處阮咸新度曲
法書名畫總游藝說有談空聊逺俗當時風流數君子
千古何人繼高躅君不見金谷荒園無草木又不見姑
蘇空臺走麋鹿彼處富貴等塵土何如斯人斯畫傳千
古
　　題西園雅集圖　　　　　　　(元/)姚文煥
宋家全盛日戚里肅高風四海才華萃西園爽氣濃衣
冠名教異興趣一時同雅好隨賓客風流見主翁珍藏
出古物能事競新功離席高譚永行㕑異味重臺池迷
逺近杖屨任西東竹色仍多碧蕉花也自紅文章關世
道冨貴感秋蓬良㑹難為數清驩未易窮蘭亭祓褉事
金谷綺羅叢回首俱陳迹君看圖畫中
　　題顧進道所藏西園雅集圖　　(元/)張天英
西園緬邈天中開仙山渌池異蓬萊翠葆翛翛拂花去
傳迎都尉朝天回寳繪前榮日初旭一時冠蓋如雲來
玉案離離發天藻瑤姬催獻流霞杯松下羽衣絃欲語
煙霓搖豔金銀臺興酣飛筆灑元氣巖屏贔屓寒欲摧
幽賞羅衆賓石牀凈如拭想像栗里人青林照顔色緇
衣者誰子入竹坐深默眼中綺麗何足珍回首秋風化
棘榛君不見金谷澗龍鱗池木妖石怪中藏禍機吳歌
楚舞顧影悽悲丈夫不愛士富貴空爾為徒勞玩物志
但為後人嗤何如巢居抔飲得眞意年年嵗嵗羲農時
　　題麥舟圖　　　　　　　　　(明/)丘　濬
父有張氏湯子有劉家歆千年高平范父子同一心
　　麥舟圖　　　　　　　　　　(明/)李東陽
江東故人半零落江頭石郎淚雙闕三喪未葬家苦貧
舉世今無魏州郭睢陽范郎方少年相看不語意茫然
江舟載麥五百斛揮手付之如一錢歸家侍立庭闈畔
白髪聞之為一莞亦知父子本同心若待庭趨嗟巳晩
君不見慶州饑民曽告荒使君自發常平倉
　　宋徽宗成平殿曲宴蔡京圖御畫御記
　　　　　　　　　　　　　　　(元/)揭傒斯
東京諸蔡滿周行延福成平樂未央千畝松篁籠玉殿
九霄風露濕霓裳君臣契合同堯舜禮樂光華邁漢唐
明日圖成仍作記千秋留與監興亡
　　宋高宗書光武度田圖　　　　(元/)馬祖常
漢家自有雲臺像誰取丹青畫度田宋主欲興江左業
却將書字送長年
　　題畢少董繙經圖　　　　　　(宋/)楊萬里
　畢敷文少董名良史紹興初陷虜境居汴閉户著春
　秋正辭論語探古書有宋哲夫李願良輩執經師之
　好事者寫為繙經圖宋執一巻背立且讀且指李執
　一巻向其師若有問者而少董坐一榻上後有二女
　奴各有所執而阿冬者坐其間少董之季子也女奴
　之髽者曰孫壽冠者曰馬惠真哲夫名成願良名師
　魏云
宋生把巻讀且指李生把巻問竒字榻上坐著一老子
右手秉筆袒左臂春秋論語訓傳成胷中有話頗欲告
兩生欲呼小白拉重耳同㑹諸侯尊帝京婢妾不解事
兩生未可語冬郎政兒癡誰能復憐許繙經未了報歸
期攜書歸來獻玉墀胡沙滿面無人識回首兩生斗南
北
　　題畢少董繙經圖　　　　　　(宋/)范成大
絳帳胡沙暗青編古意深誰知洛下詠中有越人吟
　　題畢直閣繙經圖(三首/)　　　　(宋/)陳　造
凝碧有詩纔逭死青巖不語竟何裨先生著論胡塵厎
未覺丘明見仲尼
霸圖無繼昧尊王獨抱殘經晰渺茫地下威文應吐氣
人間宋李解升堂
中原正朔合天王細讀遺書癭作囊老子披圖揩病眼
為公重炷石爐香
　　題韓蘄王湖上騎驢圖　　　　(元/)吳　萊
秋風泗水沉周鼎淚濕吳天荆棘冷黄河北岸旌節回
信誓如城打不開沿邊撤備無人守蟣蝨塵埃生甲胄
散盡千兵只童騎餐來斗飯空壺酒西湖楊栁煙波寒
照見從前刀劔瘢宫中孰與論頗牧塞上寧知無范韓
事去英雄甘老死此手猶能為公起勸人莫問故將軍
身是清涼一居士
　　韓世忠湖上騎驢圖　　　　　(明/)張　燦
神州誰復舊山河散盡熊貔事講和驢背看來猶矍鑠
朝廷誰說召廉頗
　　宋陸秀夫抱惠王入海圖　　　(元/)姚　璲
紫宸黄閣共樓船海氣昏昏日月偏平地巳無行在所
丹心猶數中興年生藏魚腹不見水死挽龍髥直上天
板蕩純臣有如此流芳千古更無前
　　題文山衡陽躍馬圖(和湏/溪韻)　　　(元/)劉　詵
將軍紫綬馳燕然丞相白髪祁山前重瞳悲歌泣虞美
伏波眼穿鳶墮水英雄相望千萬年西風荒草迷五原
延秋王孫折金鞭女牆明月銅駝門衡山春濃風日好
紫韁電轉人未老豈知蹶塊追海横海天如雪狂瀾倒
玉樓十二春衣妍流雲却月爭取憐落花金谷獨一死
蒼旻不語丹心傳劉家的盧空識意金粟龍媒俱久逝
少年相對那得知掩圖醉倚南風睡
　　題先賢張公十詠圖　　　　　(元/)趙孟頫
吳興瀟灑郡自古冨人物溪山暎亭榭尊俎照華髪當
時盍簪地蓁莽久蕪沒空餘詩語工不共芳草歇撫巻
想勝風冠珮其敢忽先民不可見惆悵至明發
　
　
　
　
　
　
　
　
　
　
　
　
　
　
　
御定歴代題畫詩類巻四十一
　欽定四庫全書
御定厯代題畫詩類卷四十二目録
　　故實類
　　　題文伯朝母圖(明廖道南/)
　　　乘鸞吹簫圖(元劉因/)
　　　楚妃投水圖(明程敏政/)
　　　題秋胡戲妻圖(元趙孟頫/)
　　　秋胡圖(明陶安/)
　　　西子放瓢圖(金靖天民/)
　　　越國進西施圖(元李桓二首/)
　　　越國進西施圖(元史致中/)
　　　題西施(元袁桷/)
　　　西施含顰圖(明瞿佑/)
　　　題西施浣沙圖(明董少玉/)
　　　范蠡載西施圖(明張鳯翼/)
　　　孟母三遷圖卷(元王惲/)
　　題孟母斷機圖(明廖道南/)
　　題漂母飯信圖(元黄庚/)
　　題漂母圖(明丘濬/)
　　雪中妃子圖(元薩都拉/)
　　馮媛當熊圖(宋劉子翬/)
　　馮妃圖(元袁桷/)
　　馮媛當熊圖(明程敏政/)
　　馮媛當熊圖(明瞿佑/)
　　題李伯時畫昭君圖(宋韓駒/)
　　明妃出塞圖(宋劉子翬/)
　　題羅疇老家明妃辭漢圖(宋王庭珪/)
　　王昭君上馬圖(宋郭祥正/)
　　昭君出塞圖(金趙秉文/)
　　昭君扇頭(元劉因二首/)
　　題友人所藏明妃圖(元許有壬/)
　　昭君圖(元袁桷/)
　　王昭君出塞圖(元王惲二首/)
　　題昭君出塞圖(元虞集/)
　　明妃出塞圖(元陳旅/)
　　昭君出塞圖(元呉師道二首/)
　　昭君出塞圖(元李祁/)
　　題昭君出塞卷(元李祁二首/)
　　題出塞圖(元貢師泰二首/)
　　題昭君出塞圖(元盧昭/)
　　昭君出塞圖(元王思廉/)
　　王昭君圖(元馬臻/)
　　昭君圖(明陶安/)
　　明妃圖(明丘濬四首/)
　　明妃出塞圖(明陳伯康/)
　　昭君出塞圖(明謝孟安/)
　　昭君寫真圖引(明顧璘/)
　　題昭君(明潘滋/)
　　　題昭君出塞圖(明劉昭年/)
　　　題明妃出塞圖(明浦原/)
　　　題明妃出塞圖(明張鳳翼/)
　　　題明妃出塞圖(明黄幼藻/)
　　　題飛燕圖(元王惲/)
　　　飛燕掌舞圖(明瞿佑/)
　　　昭儀春浴圖(宋方岳/)
　　　李尚書有唐畫飛燕姊妹為嬌困相倚之狀(元陳/)
　　　　(中孚/)
　　　題趙飛燕姊妹凝妝圖(明髙廩/)
　
　
　
　
　
御定厯代題畫詩類巻四十二目錄
　欽定四庫全書
御定歴代題畫詩類巻四十二
　　故實類
　　　題文伯朝母圖(為李/母夀)　　　　　(明/)廖道南
　我聞文伯之母為敬姜慈訓諄復稱溫良檀弓記禮辨
　法象師亥聞樂徴明章何如李母昭懿徳生長金閨閑
　内則鶴髮酡顔照北堂翬冠翟服輝南國板輿徙倚赴衡
　陽仙子翩翩歲舉觴南嶽玉砂金鼎液西池瑶水紫霞
　漿兹晨何晨夕何夕湘草萋萋映江碧何處天風生海
　濤蟠桃結實紛如玉
　　　乗鸞吹簫圖　　　　　　　　(元/)劉　因
　繆公荒淫亂天紀纍纍宫中四十子懷嬴復作重耳妻
　匜盥相揮國深恥娉婷弄玉誰復㸔參差窈窕能合歡
　築臺虚聲出天外詐言後夜同乗鸞人言神仙能不死
　槖泉之墳露遺址哀哀黄鳥飛復來良藥刀圭竟誰致
　髙辛之女隨盤瓠漢愁匈奴遣公主一身能觧百城圍
鄙計吚嚘笑千古天台之事尤荒唐劉郎阮郎歸洞房
石橋雲深樛木罥披圗相㸔儼同傳
　　楚妃投水圗　　　　　　　　(明/)程敏政
漸臺無宫憑水鎖水長臺危絶行舸君王急遣詔使來
有詔無書計成左臺上羙人甘自沉盤遊可悟君王心
不知臺下桃花漲何似汨羅江水深
　　題秋胡戲妻圖　　　　　　　(元/)趙孟頫
相逄桑下説黄金料得秋胡用計深不是别來渾未識
黄金聊試别來心
　　秋胡圖　　　　　　　　　　(明/)陶　安
春風車馬擁歸途桑下娉婷綠映襦尺璧絶塵心自許
千金為土眼如無未酬堂上慈親飬誤認城隅静女姝
何事鬚睂一男子媿渠粉黛凛然殊
　　西子放瓢圗　　　　　　　　(金/)靖天民
髻鬟蕭颯苧蘿秋千古香溪水自流吳越兵争竟何得
風流輸與五湖舟
　　越國進西施圗(二首/)　　　　　(元/)李　桓
一笑端令國為傾春風歌舞學初成此行便覺吳為沼
戰勝何須十萬兵
璧馬當年暫入虞先生此計有深圗心知指日成功速
一舸歸來泛五湖
　　越國進西施圗　　　　　　　(元/)史致中
蠻夷國如虎與狼干戈吞噬相爭强越憂吳滅危一髪
西施選進驚吳王花顔照春日夜醉伍相忠謀不暇計
姑蘇麋鹿殊可憐江濤怒噴銀山勢好徳如色世已無
我今三歎觀斯圗何人絶筆開癡愚國亡家亡知㡬吳
　　題西施　　　　　　　　　　(元/)袁　桷
辭家已意存越入宫誰觧圗吳故苑秋風麋鹿扁舟夜
月江湖
　　西施含顰圗　　　　　　　　(明/)瞿　佑
捧心嬌態黯如愁長使東鄰欲效尤豈是預知亡國禍
含情終日在睂頭
　　題西施浣紗圗　　　　　　　(明/)董　氏(名少/玉)
白石澄流水春來坐浣紗青陽愁隐鳯𤣥髮亂飛鴉倚
玉渾無色傳神賴有花蛾睂如淡掃不在野人家
　　范蠡載西施圗　　　　　　　(明/)張鳯翼
少小邨中學浣紗大夫謀國妾離家落花飛絮同飄泊
敢向君王興怨嗟入吳一笑傾人國報讐雪恥伊誰力
國亡家破妾從誰誰復論功及介推大夫合載西施去
豈是巫臣私夏姬只今帶礪誰能久五湖煙水皆吾有
扁舟不早泛鴟夷烏喙君王烹走狗
　　孟母三遷圗巻(贈新軒/子張)　　　　(元/)王　惲
孟母三遷飬聖功芬芳千古振髙風披圗欲識頤齋意
人道神交管鮑同
　　題孟母斷機圗(為李/母夀)　　　　　(明/)廖道南
我聞孟氏賢母如太姒莘邦渭水徽音嗣鄒嶧都能聞
斷機孔壇文錦紛猶織何如李母家淛東七襄牛女五
花叢和丸有子傳經舊挈榼如賔舉案同祗今䘵飬天
家重彩衣翔舞雲虹動燕喜筵開饌白魚鸞迴詔下擎
丹鳯臨風為製孟母歌衡山秀色森煙蘿忽見金莖承
灝露黄封直擬賜鑾坡
　　題漂母飯信圗　　　　　　　(元/)黄　庚
國士無雙未肯臣漢皇眼力欠精神築壇直待追亡後
不及溪邉一婦人
　　題漂母圗　　　　　　　　　(明/)丘　濬
推食觧衣意非徒一飯恩如何别豨語忘却拒通言
　　雪中妃子圗　　　　　　　　(元/)薩都拉
梁王宴罷下瑶臺窄窄紅鞾歩雪來疑是陽和三月暮
楊花飛處牡丹開
　　馮媛當熊圗　　　　　　　　(宋/)劉子翬
婕妤下輦辭榮日馮媛當熊效死時帶礪稱忠惟一傅
宫闈著節有雙姬
　　馮妃圗　　　　　　　　　　(元/)袁　桷
目送亭亭秋水腰迴款款春風為問下車搏虎何如御
坐當熊
　　馮媛當熊圗　　　　　　　　(明/)程敏政
石郎秉鈞蕭傅死鬬獸君王恱妃子就中却有馮婕妤
以身當熊傳女史婕妤父本馮將軍義勇光騰金縷裙
女戎可恨亦撾馬孤負虯髯貞觀君
　　馮媛當熊圗　　　　　　　　(明/)瞿　佑
黼座臨軒寳扇開緣何鷙獸忽驚猜若非白日將身試
安得黄昏入夢來
　　題李伯時畫昭君圗(有序/)　　　(宋/)韓　駒
　漢書竟寧元年呼韓邪來朝言願壻漢氏元帝以後
　宫良家子王昭君字嬙配之生一子秼累立復妻之
　生二女范曄書始言入宫久不見御積怨因掖庭令
　請行單于臨辭大㑹昭君豐容靚飾顧影裵回竦動
　左右帝驚悔欲復留而重失信夷狄然曄不言呼韓
　邪願壻而言賜五宫女又言字昭君生二子與前書
　皆不合其言不願妻其子而詔使從胡俗此是烏孫
　公主非昭君也西京雜記又言元帝使畫工圗宫人
　宫人皆賂畫工而昭君獨不賂乃惡圗之既行遂按
　誅毛延夀琴操又言本齊國王穰女端正閑麗未嘗
　窺㸔門户穰以其有異人求之不與年十七進之帝
　以地逺不幸欲賜單于羙人嬙對使者越席請往後
　不願妻其子吞藥而卒葢其事雜出無所考正自信
　史尚不同况傳記乎要之琴操最牴牾矣按昭君南
　郡人今秭歸縣有昭君邨邨人生女必灼艾炙其靣
　慮以色選故也昭君卒𦵏匈奴謂之青塜晉以文帝
　諱昭號明妃云
昭君十七進御時舉歩弄影颺蛾睂自憐窈窕出絶域
八年未許承丹墀在家不省窺門戸豈知萬里從胡虜
豐容靚飾亦何心尚欲君王一回顧君不見班姬奉飬
長信宫又不見昭儀舉袂前當熊盛時寵幸只如此分
甘委棄匈奴中春風漢殿彈絲手持鞭却趁奚鞍走莫
道單于無厚情一見纖腰為回首含悲逺嫁來天涯不
如䕫州處女髮半華寄語雙鬟負薪女炙靣慎勿輕離
家
　　明妃出塞圗　　　　　　　　(宋/)劉子翬
羞貎丹青鬬麗顔為君一笑靖天山西京自有麒麟閣
畫向功臣衛霍間
　　題羅疇老家明妃辭漢圗(李伯時作明妃豐客/靚飾欲去不忍之狀)
　　　　　　　　　　　　　　　(宋/)王庭珪
明妃辭漢出宫門豐容靚飾朝至尊至尊左右皆動色
明妃欲語咽復吞三千蛾睂塞天閽帝獨不識王昭君
顧影徘徊復良久尚冀君王一回首當時自倚絶世姿
不將賂結毛延夀可憐朱網畫香車却來逺嫁呼韓邪
不如䕫州舊邨女三幅羅帬兩髻丫陌上花開大隄暖
細雨春風歸緩緩寧從禁禦落胡沙長路漫漫碧雲斷
忽㸔漢月照氊裘淚濕彈絲錦臂韝龍眠㑹作無聲句
冩得當時一段愁
　　王昭君上馬圗　　　　　　　(宋/)郭祥正
飄飄秀色奪仙春只恐丹青畫不真能為君王罷征戍
甘心玉骨𦵏胡塵
　　昭君出塞圗　　　　　　　　(金/)趙秉文
無情漢月觧隨人羞向天涯照妾身聞道將軍侯萬戸
已將功業上麒麟
　　昭君扇頭(二首/)　　　　　　　(元/)劉　因
武皇重色思傾國趙氏承恩亦亂宫自售懸知非静女
漢家當論畫師功
不忍紛紛醜女顰百年孤憤漢宫春一身去國名千古
多少名臣學婦人
　　題友人所藏明妃圗　　　　　(元/)許有壬
臂香骨沁守宫虐金鎖重門怨銀鑰深宫有眼不識春
晝長時聼雲間樂平生所見惟監宫今朝豈期見畫工
君王知畫不知妾薄命已分如秋蓬黄沙漫漫天無窮
驚飇吹老紅芙蓉穹廬明日又何處此生遂負南歸鴻
和親納侮號上䇿建議詒謀婁敬責妾身雖苦免主憂
猶勝專寵亡人國闗山寥落夢亦迷嫁雞正爾隨雞飛
人間生女莫望貴只可近作田家妻琵琶聲斷霜天月
青塚至今青不歇後來却有蔡文姬千古胡笳辱哀拍
　　昭君圗　　　　　　　　　　(元/)袁　桷
鬢影愁添塞雪花枝羞殺宫春誰道佳人傾國解從絶
域和親
　　王昭君出塞圗(二首/)　　　　　(元/)王　惲
絶色當年冠漢宫誰移尤物使和戎流連不重君王慾
延夀丹青似有功
朔漠風沙異紫臺琵琶心事欲誰開人生正有新知樂
猶勝昭陽赤鳯來
　　題昭君出塞圗　　　　　　　(元/)虞　集
天下為家百不憂玉顔錦帳度春秋如何一段琵琶月
青草離離詠未休
　　明妃出塞圗　　　　　　　　(元/)陳　旅
昭君北嫁呼韓國巫山更有昭君邨黄金鏤鞍玉驄馬
分明載得巫山雲凉風吹動釵頭鴈一曲琵琶冩幽怨
沙草遥連雞塞塵野花不種鴛鴦殿内家日日選娉婷
淚㾗滿袖空多情漢庭自此恩信重羙人身比鴻毛輕
　　昭君出塞圗(二首/)　　　　　　(元/)吳師道
平城圍後㡬和親不斷邊烽與戰塵一出寧胡終漢世
論功端合勝前人
巫峽故山花樹紅村村婚嫁樂春風琵琶馬上無窮恨
最恨當年誤入宫
　　昭君出塞圗　　　　　　　　(元/)李　祁
朔風吹沙天𡨕𡨕愁雲壓塞邊風腥胡兒執麾背人立
傳道單于令行急䝉茸胡㡌貂䑕裘誰信宫袍淚㾗濕
漢家恩深幸不早此身終向胡中老此身儻負漢宫恩
殺盡青青原上草
　　題昭君出塞巻(二首/)　　　　　(元/)李　祁
千羣鐵騎連雲塞萬里金城屬漢家錯遣佳人嫁胡虜
至今遺恨滿天涯
當年下筆何人在展巻空令感歎多記得雲陽全盛日
㸔書㸔畫飽相過
　　題出塞圗(二首/)　　　　　　　(元/)貢師泰
六宫如海春如水一入長門見面稀青草琵琶沙上路
淚痕空濕嫁時衣
沙磧微驚數騎塵漢庭便欲議和親當時衛霍兵猶在
未必君王棄妾身
　　題昭君出塞圗　　　　　　　(元/)盧　昭
草黄沙白馬如雲落日悲笳處處聞此去妾心終許國
不勞辛苦漢三軍
　　昭君出塞圗　　　　　　　　(元/)王思廉
黄沙堆雪暗龍庭馬上琵琶掩淚聼漢室禦戎無上䇿
錯教紅粉怨丹青
　　王昭君圗　　　　　　　　　(元/)馬　臻
窈窕佳人絶代無一辭漢殿盡嗟吁丹青若恨毛延夀
勾踐何功得破吳
　　昭君圗　　　　　　　　　　(明/)陶　安
龍沙月照漢宫詞毳錦衣裘換陸離君命和親勞敢憚
夫綱定分死難移春游驕馬觀胡隊玉立諸姬拜女師
花貎承恩多見棄長安金屋亦何為
　　明妃圗(三首/)　　　　　　　　(明/)丘　濬
生長陽臺下分明見漢君孤絃彈破夢恍惚一行雲
使回頻寄語莫殺毛延夀君王或夢思留畫商巗叟
功徳施夷夏聲名播古今人言漢恩淺妾感漢恩深
　　題明妃圗　　　　　　　　　(明/)丘　濬
莫向西風怨畫師從來暘谷日光遺當時不遇毛延夀
老死深宫誰得知
　　明妃出塞圗　　　　　　　　(明/)陳伯康
昭君生長昭君邨漢宫選入昭陽門傾城自負顔色好
薄命不得承君恩朔風吹動氊車發萬里逺嫁單于國
香夢空迷紫塞雲蛾睂愁對穹廬月闗山阻隔歸無緣
含情掩抑鳴哀絃虎頭將軍骨已朽獨餘青塚留千年
　　昭君出塞圗　　　　　　　　(明/)謝孟安
漢宫别去冐胡沙淚濕花顔鬢脚斜抱得琵琶歸絶漠
相傳此曲出中華
　　昭君寫真圗引　　　　　　　(明/)顧　璘
漢宫九重類天居宫中羙人粲璚琚姱容淑態意非一
網户文牕煙霧虚就中絶代稱明君錦江波浪巫山雲
素月嫦娥獨光彩明星玉女徒繽紛君王行幸恣歡暱
蛾睂短長難具悉可憐睇盼隔重霄竟使畫圗欺白日
金珠不操静女手丹青更甚讒夫口妍媸反覆在錙銖
移愛為憎忍相負明珠萬里沉胡沙哀歌一曲留琵琶
今㸔青塜千年草豈是夭桃三月花
　　題昭君　　　　　　　　　　(明/)潘　滋
燕支堤上石榴裙新草猶含舊淚紋見説君王思漢將
麒麟端合寫昭君
　　題昭君出塞圗　　　　　　　(明/)劉昭年
馬蹄踏踏暗胡沙馬上懷恩憶漢家自是玉顔多薄命
空將哀怨寄琵琶
　　題明妃出塞圗　　　　　　　(明/)浦　原
畫圗愁見貎如花胡騎叢中度雪沙萬里氊房明月夜
誰知思漢泣琵琶
　　題明妃出塞圗　　　　　　　(明/)張鳯翼
空將淑質付天驕漠漠風塵紫塞遥青草自存胡地塚
黄金莫贖漢宫腰雲中環珮魂難返馬上琵琶曲未調
惟有蛾睂常鎖恨却疑彩筆未能描
　　題明妃出塞圗　　　　　　　(明/)黄　氏(名㓜/藻)
天外邊風掩靣沙舉頭何處是中華早知身被丹青誤
但嫁巫山百姓家
　　題飛燕圗(錢選/筆)　　　　　　　(元/)王　惲
春醉瓊枝意未諧行雲空鎖望仙臺九重不隔簫聲斷
喚得長空赤鳯來
　　飛燕掌舞圗　　　　　　　　(明/)瞿　佑
雉扇霓旌錦作圍避風臺冷不勝衣身輕每欲隨風去
追逐花間赤鳯飛
　　昭儀春浴圗　　　　　　　　(宋/)方　岳
紅薇滴露䕶輕寒㣲鬌香絲卸玉鸞只道春風庭掖秘
外間已作畫圗㸔
　　李尚書有唐畫飛燕姊妹為嬌困相倚之狀
　　　　　　　　　　　　　　　(元/)陳中孚
玉鸞支枕珊瑚几綠鬢㣲困嬌相倚太液東風扶不起
一雙芙蓉裊秋水粉痕誰寫溫柔鄉淺蛾對蹙煙峰長
意中似有赤鳯皇唾花猶濺榴裙香合歡繡帶飄金縷
含情兩兩春無語氷魂縹緲空千古月落鴛鴦渡南浦
　　題趙飛燕姊妹凝妝圗　　　　(明/)髙　廪
漢家炎祚日已㣲白蛾蔽野黄霧飛長楊獵罷得飛燕
歡然攜手同車歸龍顔再顧增媚嫵椒房賜與妃嬪伍
恩澤新霑樂事多忘却陽阿學歌舞自恃身輕嬌欲飛
避風臺擁芙蓉旂齊紈遂起班姬怨禍水未悟方成譏
春回太液花如繡一曲歸風揚翠袖力持不許作飛仙
　襞積湘裙留淺縐餘情貪戀溫柔鄉木門那省揺倉琅
　薄睂淡掃逺山黛巻髮光凝沈水香姊妹夤縁欣有託
　肯信秋風遞衰落劉輔陳言輸鬼薪淳于藉寵封侯爵
　畫史誰知傾國妖重將粉繪圗生綃澘然莫訝樊通徳
　千古猶傳啄矢謡
　
　
　
　
　
　
　
　
　
　
御定歴代題畫詩類巻四十二
　欽定四庫全書
御定厯代題畫詩類卷四十三目録
　　故實類
　　　班婕妤題扇圖(元戴表元/)
　　　班姬圖(元袁桷/)
　　　團扇圖(元袁桷/)
　　　題班婕妤題扇圖(元陳旅/)
　　　班姬吟扇圖(元吳師道二首/)
　　　班姬題扇圖(元錢惟善/)
　　　題班婕妤題扇圖(明姚廣孝/)
　　　題班姬秋扇圖(明陳泰/)
　　　孟光舉案圖(元王執謙/)
　　　孟光捧案圖(元王惲二首/)
　　　蔡琰歸漢圖(宋林景清/)
　　　蔡琰歸漢圖(元王惲/)
　　　蔡琰圖(元馬祖常二首/)
　　題蔡琰還漢圖(元王逢/)
　　蔡琰歸漢圖(明蘇平/)
　　蔡琰歸漢圖(明周鼎/)
　　題胡笳十八拍圖(元王惲五首/)
　　賦得文姬望月為袁拒伯題畫(明張鳯翼/)
　　二喬觀史圖(元王惲/)
　　二喬圖(元張憲/)
　　題二喬圖(元張天英/)
　　題二喬圖(元姚文奐/)
　　二喬圖(元雅勒呼/)
　　題二喬觀書圖(元楊維楨/)
　　二喬圖(元唐肅/)
　　題二喬圖(明劉基/)
　　二喬觀兵書圖(明髙啟/)
　　二喬觀書圖(明方孝孺/)
　　二喬圖(明王恭/)
　　二喬觀書圖(明徐賁/)
　　二喬觀書圖(明丘濬/)
　　二喬觀兵書圖(明沈愚/)
　　小喬觀書圖(明王紱/)
　　陶母剪髪横披(元劉因/)
　　題陶母延賔圖(明廖道南/)
　　綠珠圖(元袁桷/)
　　題金谷園圖賦得綠珠怨(明邊貢/)
　　王夫人讀書圖(明陳繼儒/)
　　夀陽公主折梅圖(元王惲二首/)
　　夀陽圖(元袁桷/)
　　夀陽梅妝圖(元王思亷/)
　　題凌媪隱居圖(明髙遜志/)
　　凝妻斷臂圖(明程敏政/)
　　題蘇若蘭迴文錦詩圖(宋黄庭堅/)
　　題織錦璿璣圖(宋孔平仲五首/)
　　擬題織錦圖(宋秦觀/)
　　織錦迴文圖(元許有壬/)
　　題織錦迴文圖(元馬祖常/)
　　織錦圖(元楊維楨/)
　　題張麗華圖(元王惲/)
　　張麗華圖(元袁桷/)
　　題錢舜舉張麗華侍女汲井圖(元吳萊/)
　　題隋宫清夜遊圖(明童瑄/)
　　題紅拂妓(明髙啟/)
　　紅拂圖(明顧璘/)
　　為周公美題壁間紅拂妓(明劉世教/)
　　題長孫皇后諫獵圖(元張翥/)
　　長孫皇后免冠圖(元鄭元祐/)
　　則天朝回圖(元王惲/)
　　則天春思圖(明瞿佑/)
　　梅妃吹笛圖(明余泰/)
　
　
　
　
　
　
　
　
　
　
　
　
　
　
　
御定厯代題畫詩類巻四十三目錄
　欽定四庫全書
御定歴代題畫詩類巻四十三
　　故實類
　　　班婕妤題扇圗　　　　　　　(元/)戴表元
　時情任銷歇閨思轉殷勤也勝山陰媼揮毫託右軍
　　　班姬圗　　　　　　　　　　(元/)袁　桷
　望幸眸凝秋水倚愁睂簇春山已悟篋中紈扇須㸔鏡
　裏朱顔
　　　團扇圖　　　　　　　　　　(元/)袁　桷
　玉樹秋殘翠影疎掩門何處望金輿昭陽殿裏渾閒事
　最恨當年李婕妤
　　　題班婕妤題扇圗　　　　　　(元/)陳　旅
　層城柘館重徘徊坐見瑶階長緑苔紈扇秋來定無用
　君王方築避風臺
　　　班姬吟扇圖(二首/)　　　　　　(元/)吳師道
　已信當年有綠衣漫將團素寫新詩才明自斷衰榮夢
肯對秋風作許悲
當暑提攜識暫憐安身篋笥任長捐昭陽極寵昭臺怨
得似斯人晩自全
　　班姬題扇圗　　　　　　　　(元/)錢惟善
無復承恩柘館春偶題紈扇淚盈巾賦成不費黄金買
羞比長門失寵人
　　題班婕妤題扇圗　　　　　　(明/)姚廣孝
玉容憔悴暮偏饒羅扇題詩恨莫消不是恩情中道絶
西風昨夜到芭蕉
　　題班姬秋扇圗　　　　　　　(明/)陳　泰
揺落秋梧十二闌掌中心事扇中㸔君恩不似齊紈薄
無奈瑶臺風露寒
　　孟光舉案圗　　　　　　　　(元/)王執謙
白髮梁鴻與世乖賴逄光也配其才五噫歌罷愁無奈
不覺春從案上來
　　孟光捧案圗　　　　　　　　(元/)王　惲
五噫歌裏動晨炊一敬還驚案等睂想得主人茅宅下
肅雍形出二南詩
吳門煙暖褐衣輕舂賃中間見本情豪蕩阿戎那解此
夢回青瑣得卿卿
　　蔡琰歸漢圗　　　　　　　　(宋/)林景清
文姬别子地一騎輕南馳傷哉賢王北一騎挾二兒二
兒抱父啼問母何所之停鞭屢回首重㑹知無期孰謂
天壤内野心無人彞萬物以類偶濕化猶相隨穹廬况
萬里日暮驚沙吹惜哉辨琴智不辨華與夷縱憐形勢
迫難掩節義虧獨有思漢心寫入哀絃知一朝天使至
千金贖蛾睂雨露洗腥瘢陽和變愁姿出闗拜漢月照
妾心苦悲妾心儻未白何以覲彤墀狐死尚丘首越鳥
終南枝如何李都尉汲齒隂山陲
　　蔡琰歸漢圗　　　　　　　　(元/)王　惲
明妃光寵照龍沙枉説琵琶憶漢家去住兩難心最苦
就中哀怨是胡笳
　　蔡琰圖(二首/)　　　　　　　　(元/)馬祖常
胡月還如漢月圎龍堆沙水咽哀絃文姬此夕穹廬夢
應到春閨舊鏡前
踏歌誰唱木腸兒頗念中郎哭女時衛霍不生陵不死
望鄉臺畔盡相思
　　題蔡琰還漢圗　　　　　　　(元/)王　逢
銅臺春深邊草綠琰因名父千金贖殘生既免氊裘鬼
哀哀莫盡蘆笳曲舊時漢妝慵復理感義懷慙歸董祀
入朝好語亂世雄賤妾不為天地容爾其忠事山陽公
　　蔡琰歸漢圗　　　　　　　　(明/)蘇　平
中郎有女貎如花流落單于歳月賖北去千金勞漢使
南來萬里度龍沙哀音調入邊笳慘歸路愁㸔塞鴈斜
腸斷胡兒分手處黄雲衰草隔天涯
　　蔡琰歸漢圗　　　　　　　　(明/)周　鼎
縱多文思出天機贏得胡笳淚滿衣萬里歸來身再辱
不如青塚不言歸
　　題胡笳十八拍圗(五首/)　　　　(元/)王　惲
畫却春山理素琴翠簾香鎖落花深豈知中有胡笳恨
吹折闗山一片心
胡笳翻曲太含情不道倉皇義重生舊怨未平新恨疊
鴈聲纔罷又邊聲
乾翻坤覆困蛇龍女子柔𠂻鮮克終全着黄金歸蔡琰
不知何地置揚雄
憔悴風沙十二年得歸情義轉相牽董郎庭户雖依舊
已是蘭摧白露前
才慧其如薄命何猶能知恥見悲歌寥寥誰謂邕無後
得讀離騷幸儘多
　　賦得文姬望月為袁拒伯題畫　(明/)張鳯翼
寒影千山外清光兩地同圓時思漢鏡缺處嘆胡弓白
草嘶征馬黄沙落斷鴻悲笳應寄恨聊復託長風
　　二喬觀史圗　　　　　　　　(元/)王　惲
二喬絶豔煽江東一札龍韜閱未終多是周郎傳報捷
華容燒虜夜來空
　　二喬圗　　　　　　　　　　(元/)張　憲
並倚兩嬌嬈人呼大小喬腕鬆紅玉釧釵軃紫金翹公
瑾應同調孫郎早見招獨憐銅雀瓦風雨夜蕭蕭
　　題二喬圗　　　　　　　　　(元/)張天英
喬公二女如花顔玉宫仙樹參差間鳯裾鸞書明月環
寳釵壓墮青雲鬟手撚丹霞染天章繡屏曉卧珊瑚牀
石鏡山前瓊草香春風蕩漾紫鴛鴦嬌歌雙笑蘭煙蒼
中軍留醉牙帳光回頭兩鬢飛秋霜
　　題二喬圗　　　　　　　　　(元/)姚文奐
喬公二姝皆國色一嫁周瑜一孫䇿不縁烈火走曹瞞
鄴下三臺誇虜獲雒京妝束絶世姿春風繰繰栁腰肢
深閨娣妹共憐愛畫史想像如當時嗟嗟二壻人中傑
半道傷摧璚樹折至今恨濃妾命薄恨似沉沙未消鐵
念奴嬌詞歌一闋愁絶東坡酹江月
　　二喬圗　　　　　　　　　　(元/)雅勒呼
珊樹交加玉樹重鴛鴦難偶雪難容共思漢事隨流水
各對吳儂蹙逺峰洛賦未成梁月墮胡笳已斷塞雲濃
人間流落渾相似猶勝凄凉泣莫蛩
　　題二喬觀書圗　　　　　　　(元/)楊維楨
喬家二女雙芙蓉一代國色江之東亂離唯恐埋百草
豈料一日俱乗龍江東子弟孫郎䇿同住周郎道南宅
弟兄不減骨肉親喜作喬家兩嬌客明年符死鏡中妖
銅雀春深愁大喬自是阿瑜能了事黄星一道隨煙銷
小喬初嫁有如此天下三分從此始風流顧曲本多才
風雨雞鳴戒君子喬家教女善詩書豈比小姑持刃為
帳中草檄名漢賊已知事屬方頤兒君不見阿瞞老贖
蔡文姬博學才辯何所施天下羞誦胡笳詞
　　二喬圗　　　　　　　　　　(元/)唐　肅
大喬嫁孫䇿小喬嫁周瑜君臣政爾圗伯業胡乃受此
雙明珠君不見斬蛇赤帝子君不見屠狗樊將軍君能
聽諫臣能諫秦宫婦女何足云
　　題二喬圗　　　　　　　　　(明/)劉　基
江上桃花紅粉腮偶然吹入玉堂來東風日暮和煙雨
多少飄零委綠苔
　　二喬觀兵書圗　　　　　　　(明/)髙　啓
共憑花几倚新妝玉女隂符讀㡬行銅雀那能鎖春色
觧將竒䇿教周郎
　　二喬觀書圗　　　　　　　　(明/)方孝孺
深閨睡起讀兵書窈窕丰姿若个誰千古周南風化本
晩凉何不誦闗睢
　　二喬圗　　　　　　　　　　(明/)王　恭
雙蛾嬌掩為誰顰反被榮華誤却身回首東吳何事歎
野煙寒水更愁人
　　二喬觀書圗　　　　　　　　(明/)徐　賁
孫郎武略周郎智相逄便結君臣義丰姿聨璧照江東
都與喬公作佳壻喬公雖在亂離中門闌喜色雙乗龍
大喬娉婷小喬媚秋波並蔕開芙蓉身嫁英雄知大節
日把詩書自怡恱不學分香歌舞兒銅臺夜泣西陵月
　　二喬觀書圗　　　　　　　　(明/)丘　濬
門闌多喜氣兩壻總英雄坐使江東大能無内助功
　　二喬觀兵書圗　　　　　　　(明/)沈　愚
一巻龍韜講未終溫柔鄉里出英雄二豪不得隂謀助
敢向江東立伯功
　　小喬觀書圗　　　　　　　　(明/)王　紱
雲髻新妝珠翠團杏花零落曉風寒每憐春事傷心處
偷把周郎曲譜㸔
　　陶母剪髮横披　　　　　　　(元/)劉　因
剪髮英明子可知披圗三歎淚雙垂阿娘襟量如陶母
爭信癡兒到老癡
　　題陶母延賔圗(為李/母夀)　　　　　(明/)廖道南
君不見陶氏之母稱惠慈草堂賔筵無所資一飯豈足
酬知已百甓應知為爾師李門有母似陶母誨子義方
仁且夀豸繡當年照綵衣朱旛此日斟春酒衡州直接
鄂州遥天柱山前絳節朝采藥朱陵膏雨細餌芝紫葢
瑞霞飄還占寳婺星華曙南岳夫人在何處為遣雲璈萼
緑華添籌海屋春長貯
　　綠珠圗　　　　　　　　　　(元/)袁　桷
金谷煙迷清曉玉簫春怯餘寒可恨花鈿委地當時莫
倚危䦨
　　題金谷園圗賦得綠珠怨　　　(明/)邊　貢
誰言妾命薄結髮承主恩誰謂妾身輕寵冠金谷園園
中桃李千萬樹對妾妍華避無處徘徊歌舞曲未終門
外戰鼓聲逢逢當時只倚紅顔貴豈料紅顔為主累主
家髙樓天與齊妾身不惜委黄泥他生願作銜泥燕長
傍樓中梁棟棲
　　王夫人讀書圗　　　　　　　(明/)陳繼儒
碧霞侍者性清虚終日焚香自埽除賢媛從來登世説
仙人畢竟好樓居燕聼梁上無私語螢鑒窗前有道書
異日宫闈徴女憲明珠為佩錦為車
　　夀陽公主折梅圗(二首/)　　　　(元/)王　惲
滿庭梅影媚春陽粉萼封香散麝嚢折得一枝春在手
含章宫閣鬭新妝
寳檐么鳯探芳叢瓊蕊飛翻入臥中一自粉緜輕拂散
暗香吹滿夀陽宫
　　夀陽圗　　　　　　　　　　(元/)袁　桷
一片花飛宫裏十分春滿睂端底用流酥㸃綴更煩圎
玉瑳團
　　夀陽梅妝圗(錢選/畫)　　　　　　(元/)王思廉
一聲白鴈度江潮便覺金陵王氣銷畫史不知亡國恨
猶將鉛粉記前朝
　　題凌媼隱居圗　　　　　　　(明/)髙遜志
陶令歸來日躬耕不厭貧問誰觧同志賴有翟夫人
　　凝妻斷臂圗　　　　　　　　(明/)程敏政
含元殿中如博陸寡婦孤兒肯容宿此身原是未亡人
一臂寧為一身辱落日荒園聞哭聲白刃可蹈千人驚
五朝長樂癡頑老一夜河間齧臂盟
　　題蘇若蘭回文錦詩圗　　　　(宋/)黄庭堅
千詩織就回文錦如此陽臺暮雨何亦有英靈蘇蕙手
只無悔過竇連波
　　題織錦璿璣圗(五首/)　　　　　(宋/)孔平仲
紅窗小泣低聲怨永夕春寒斗帳空中酒落花飛絮亂
曉鶯啼破夢悤悤
晞草露如郎行薄亂花風似客情多歸鴻見處彈珠淚
語燕聞時斂翠蛾
同誰更倚閒窗繡落日紅扉小院深東復西流分水嶺
恨兼愁續斷絃琴
腸斷寫愁縈字字錦文傳意寄君㸔牀空照月殘燈冷
黄葉霜風愁信寒
前堂畫燭殘凝淚半夜清香舊惹衾煙鎖竹枝寒宿鳥
水沉天色霽横參
　　擬題織錦圗　　　　　　　　(宋/)秦　觀
悲風鳴葉秋宵冷寒絲縈手淚殘妝㣲燭窺人愁斷腸
機翻雲錦妙成章
　　織錦迴文圗　　　　　　　　(元/)許有壬
明珠金縷爛縈回香玉連環剪不開不把肺肝都織出
將軍惟識趙陽臺
　　題織錦回文圗　　　　　　　(元/)馬祖常
桃葉渡江不用楫織女烏鵲填河白合歡樹下宜男草
草色不及羅裙好織錦度曲聲亦柔黄龍塞是契丹州
夫君戍歸定何日樂府陳娘歌第一
　　織錦圗　　　　　　　　　　(元/)楊維楨
秋深未寄衣絡緯上寒機斷織曽相戒夫君不用歸
　　題張麗華圗　　　　　　　　(元/)王　惲
璧月瓊枝醉舞裀泠泠蘭舌半詞臣國亡只咎傾城色
井上臙脂井底春
　　張麗華圖　　　　　　　　　(元/)袁　桷
結綺塵空樓暗景陽春斷鐘遲紅葉無言在手同成井
上臙脂
　　題錢舜舉張麗華侍女汲井圗　(元/)吳　萊
景陽宫中景陽井手出銀盤牽素綆鉛華不御靣生光
寳帳垂綃花妒影臨春結綺屼層空璧月瓊枝狎客同
鴛鴦戲水池塘雨蛺蝶尋香殿閣風日髙歡宴驕若訴
牀脚表章昬不寤吳兒白袍戰鼓死洛土青蓋降船渡
井泥無波井闌缺半㸃臙脂汙緋雪蕙心蘭質吹作塵
目斷寒江鎖江鐵
　　題隋宫清夜逰圗　　　　　　(明/)童　瑄
䦨干月轉垂楊影露花如水銀屏冷君王西院夜未眠
紫衣小隊前驅引清歌踏月立調遲妙舞翻雲翠袖低
綠鬟侍擁抹螺黛行行按節金蓮齊十六院中多雅趣
臺觀縈紆疊青翠芰荷池館晩風凉剪綵為花能巧製
鑾輿馳逐過離宫蓬萊路與瀛洲通周環佳勝二百里
終宵行樂心無窮綘紗寶燭銷紅雪珠箔重重巻明月
宿鳥驚飛花底枝銅龍水向樓頭咽追歡只謂常如斯
興亡豈意皆人為一朝天下共騷動始知樂極還生悲
向來富貴知何許一代繁華逐流水愁絶殘垣敗草深
㡬度疎螢照寒雨
　　題紅拂妓　　　　　　　　　(明/)髙　啓
花枝不鎖後堂春半夜長安旅邸貧棄去老奴從此客
可憐小妓亦知人
　　紅拂圗　　　　　　　　　　(明/)顧　璘
紅拂蕭騷紫麟尾夜半䝉羞見君子佳人絶代失相知
越國粗豪一何鄙天造草昧兮臣擇君幽憤結遏兮女
求士巻衣杖筞趨軍門末路英雄儻如此蘭心夭嬌含
風雲莫歌行露嘲文君
　　為周公羙題壁間紅拂妓　　　(明/)劉世教
羞將粉黛駐容華縱有雄心忍自誇惆悵朱門花底月
可憐依舊照君家
　　題長孫皇后諫獵圗　　　　　(元/)張　翥
黄門曉出西清仗秋色滿天鷹犬王虎落遥連渭水南
鸞旗直渡河橋上日邊雲氣五色文虯鬚天子真天人
羽林猛士森成列六氣不驚清路塵太平無征帝神武
豈為禽荒將按虜已知哲后佐興王不數樊姬能霸楚
從容數語即罷田六宫迎笑花如烟蹕回那待外庭疏
聼諫由來同轉圜天寳神孫隳大業錦繡五家爭蹀躞
可憐風雪驪山宫正與真妃同射獵
　　長孫皇后免冠圗　　　　　　(元/)鄭元祐
貞觀聖人還紫宫按劒欲殺田舍翁翁本帝仇今作輔
逆鱗易批難論功后聞君言心慘惻自古君明則臣直
直臣脱若死無辜賤妾一身亦奚惜免冠再拜明主前
隂扶紅日行青天他時拭目㸔陵樹不以大義虧其全
　　則天朝回圗　　　　　　　　(元/)王　惲
萬有潛隨一氣回武炎如火李如灰上陽宫殿春風暖
花底朝鞭隱若雷
　　則天春思圗　　　　　　　　(明/)瞿　佑
朝罷金輪出上陽詔書火急報春光苑中漫有千紅紫
　不及蓮花似六郎
　　　梅妃吹笛圗　　　　　　　　(明/)俞　泰
　音律從來夀邸長宫中新調稱新妝誰知吹出無雙曲
　究為嵬坡訴斷腸
　
　
　
　
　
　
　
　
　
　
　
御定歴代題畫詩類巻四十三
　欽定四庫全書
御定厯代題畫詩類巻四十四目錄
　　故實類
　　　題太真春睡圖(元岑安卿/)
　　　題楊妃春睡圖(元楊維楨/)
　　　題太真睡起圖(元吳景奎/)
　　　楊妃春睡圖(明徐渭/)
　　　楊妃春睡圖(明田登/)
　　　題貴妃春醉圖(明胡直/)
　　　楊妃醉仆圖(明周鼎/)
　　　楊妃醉歸圖(明周鼎/)
　　　貴妃夜遊圖(宋方岳/)
　　　題楊妃出遊圖(明李東陽/)
　　　太真玩月圖(明陶安/)
　　　貴妃妙舞圖(明解縉/)
　　　題畫楊妃調鸚鵡圖(元周伯琦/)
　　太真教鸚鵡圖(元馮渭/)
　　太真上馬圖(元朱徳潤/)
　　楊妃上馬圖(元吳師道/)
　　楊妃上馬圖(元鄭元祐/)
　　題玉環聮轡圖(元宋無/)
　　楊太真剖𤓰圖(明吳寛/)
　　周昉畫楊妃禁齒圖(元王惲/)
　　華清曲題楊妃病齒(元薩都拉/)
　　玉環病齒圖(元宋無/)
　　楊妃舞翠盤圖(明謝承舉/)
　　虢國夫人夜遊圖(宋蘇軾/)
　　次韻虢國夫人夜遊圖(宋李綱/)
　　題虢國夫人夜遊圖(元姚樞/)
　　題虢國夫人早朝圖(明詹同/)
　　題虢國夫人宴歸圖(明沈周/)
　　題虢國夫人夜遊圖(明文徵明/)
　　秦虢夫人走馬圖(宋蘇轍二首/)
　　題秦虢二夫人承(召/)遊華清宫圖(元虞集/)
　　題黄門飛鞚圖(元王惲二首/)
　　題崔婦乳姑圖(明廖道南/)
　　題杜韋娘圖(元華幼武/)
　　紅葉圖(元華幼武/)
　　題唐宫題葉圖(元雅勒呼/)
　　題紅葉題詩圖(元朱徳潤/)
　　題美人書紅葉圖(明劉基/)
　　美人紅葉圖(明王佐/)
　　題紅葉仕女(明談震/)
　　題流紅圖(明林敏/)
　　盼盼燕子樓圖(明瞿佑/)
　　題主人壁間樊素小蠻圖(明石沆/)
　　題花蕊夫人像(元于立/)
　　朝雲誦偈(明瞿佑/)
　　　題蘇小小像(元于立/)
　　　題劉平妻胡氏殺虎圖(元王惲/)
　　　再題胡烈婦殺虎圖(元王惲三首/)
　　　為古紹先題劉平妻胡氏殺虎圖(元張翥/)
　　　胡氏刺虎圖(元楊載/)
　　　平妻殺虎圖(明程敏政/)
　　　題髙宗二劉妃圖(元潘純/)
　
　
　
　
　
　
　
　
御定歴代題畫詩類巻四十四目錄
　欽定四庫全書
御定歴代題畫詩類卷四十四
　　故實類
　　　題太眞春睡圗　　　　　　　(元/)岑安卿
　東風吹香蕩晴晝長安宫殿花如繡海棠一枝輕折紅
　淑氣薫蒸困醇酎太真徙倚沉香亭宿酲未解春冥冥
　眉峰斂翠翳秋色侍兒夾擁花娉婷玉牀膩滑芙蓉展
　水沉煙裊金屏暖丹腮融潤珊瑚溫寳釵斜鬌烏雲綰
　上皇玉笛那敢吹地衣紅皺鞾輕移傳令别殿罷歌管
　流鶯不語游絲垂漁陽鼙鼓邊城動臺閣無言卿士懵
　婦人一睡四海昬主闇臣諛緫如夢翠華西狩九廟隳
　禍胎未翦三軍疑馬嵬之夢生死訣一時悔禍人心歸
　驪山舉燧供歡笑犬戎蹴踏周原草丹青誰寫春睡圗
　後世不須箴大寳
　　　題楊妃春睡圗　　　　　　　(元/)楊維楨
　沉香亭前燕來後三郎鼓中放花柳西宫困人春最先
華清溶溶煖如酒雪肢欲透紅薔薇錦襠卸盡流蘇幃
小蓮侍擁扶不起翠被巻作梨雲飛蟠龍髻重未勝綰
燕釵半落犀梳偃晩漏壺中水聲逺簾外日斜花影轉
琵琶未受宣喚促睡重棃腰春正熟不知小䙀思塞酥
夢中化作銜花鹿
　　題太眞睡起圗　　　　　　　(元/)吳景奎
興慶池邊花爛爛清平調裏思飄飄玉環睡起嬌無奈
背立東風酒半消
　　楊妃春睡圗　　　　　　　　(明/)徐　渭
守宫夜落臙脂臂玉階草色蜻蜓醉花氣隨風出御牆
無人知道楊妃睡皁紗帳底綘羅委一團紅玉沉秋水
畫裏猶能動世人何怪當年走天子欲呼與語不得起
走向屏西打鸚鵡為問華清日影斜夢裏曾飛何處雨
　　楊妃春睡圗　　　　　　　　(明/)田　登
長生殿屬春殘後春風亂拂宫門栁花奴念奴競霓裳
君王飲醉玉環酒棃花帶雨壓薔薇雲鬟不整倚羅幃
玉容懨懨㸃猩脣香魂漫逐蝴蝶飛落花飛絮緫不綰
鬢欹釵軃梳半偃蛾睂春困苦不勝翠袖頻翻拂杏臉
流鶯啼破夢初回報道君王來玉輦君道海棠花睡熟
玉笋纖長抱凝玉和來玉屑仙盤露渴心奈夢含花鹿
　　題貴妃春醉圗　　　　　　　(明/)胡　直
歌罷霓裳一曲歡酒醺無力上雕鞍侍兒扶起雲鬟側
喜得君王駐馬㸔
　　楊妃醉仆圗　　　　　　　　(明/)周　鼎
妖環不醉三郎醉銀燭髙燒㸔海棠滿地閒雲扶不起
楚臺無夢夢漁陽
　　楊妃醉歸圗　　　　　　　　(明/)周　鼎
金鞍欲上更遲遲滿鐙春風擁侍兒一種餘酣消未得
漁陽醒眼却多時
　　貴妃夜逰圗　　　　　　　　(宋/)方　岳
鳯鞾又上玉花驄恩在君王一笑中三十六宫瑶草碧
不知多少恨春風
　　題楊妃出逰圗　　　　　　　(明/)李東陽
沈香亭前春日裏海棠睡足風吹起玉驄䭾醉出華清
頭上綠雲嬌不理内人宣索已多時金鑾供奉來何遲
有誰並轡復顧笑不是秦姨定虢姨階頭奚官執鞚走
問渠合是安郎否不然那得近前行秪許籠禽隨吠狗
君不見馬嵬坡下蛾睂愁可憐白骨埋荒丘柳絲難綰
芳魂住應從君王萬里逰
　　太真玩月圗　　　　　　　　(明/)陶　安
華清浴後上龍樓得與氷娥共素秋貎對妝臺金照靣
光含宫髻玉搔頭棃園徹樂承歡暇桂闕當天為我留
翠輦何縁不同到宵衣應是罷宸逰
　　貴妃妙舞圗　　　　　　　　(明/)解　縉
太真選入明光宫龍髥天子夢寐慵家遷將相李林甫
門喧市井楊國忠大家醉眼㸔榜落雙持玉節敲梧桐
鳯凰去矣不復至獨舞飛燕春風中宫壺龍渴曉漏盡
錦屏翠褥金泥融霓裳曲度未肯終潼闗戰血燒天紅
嗚呼纖腰一束柳條重如何舞得乾坤動
　　題畫楊妃調鸚鵡圗　　　　　(元/)周伯琦
朱顔嚲鬢怯輕寒欲託竒毛吐肺肝想得劒闗春日暮
夢中猶作海棠㸔
　　太真教鸚鵡圗　　　　　　　(元/)馮　渭
溫泉賜浴意融怡猶念寧王玉笛吹却怕能言泄幽事
丁寧慎勿語人知
　　太真上馬圗　　　　　　　　(元/)朱徳潤
開元朝野時清明姚宋廟謀多輔成紫宸殿前焚錦繡
花萼樓髙延弟兄那知暇豫生淫樂慢舞霓裳羽衣薄
龍漦流禍入宫牆野鹿銜花汙簾箔春晴並轡曲江行
回顧阿環嬌態生繡衣珠趿如花旋秦虢夫人恩寵新
宫中舁出錦綳兒兵滿漁陽人未知一朝犯順入宫闕
咸陽煙塵迷日月翠華雜沓驚塵䝉劒閣西迴渭水中
王臣下㣲同列國從此藩鎮爭豪雄人生富貴真迷途
傾城褒姒無時無漫道𤣥宗不知政試問當年無逸圗
　　楊妃上馬圗　　　　　　　　(元/)吳師道
花擁金鞍歩歩遲君王别殿待多時延秋門外驚塵起
夜半無人見疾馳
　　楊妃上馬圗　　　　　　　　(元/)鄭元祐
華萼樓前上馬時君王忘是夀王妃龍顔含笑待持鞚
海棠睡羙春風吹繡鞍嬌凭翠裳冷金鐙擬跨絲鞭垂
宫鞾拍韅欲馳及簌簌歩揺危不支後宫窈窕千蛾睂
並乗腰褭黄金羈芙蓉濯露緫殊妙雜遝綺羅知為誰
獨擁妖環何所之聨翩欲向華清池雙龍嚙膝踏花去
錦香覆滿紅臙脂從官車騎空瞻望並肩私語行遲遲
行毋遲遲日已西漁陽鐵騎崩雲追纔出都門便别離
千載形迹令人悲再拜能忘臣甫詩
　　題玉環聮轡圗　　　　　　　(元/)宋　無
赭袍紅暎鏤金衣笑並花驄酒力㣲試問六龍西幸日
有人曽侍翠華歸
　　楊太真剖𤓰圗　　　　　　　(明/)吳　寛
深宫六月凉風至紈扇團圓奪秋氣却恨君王賜浴遲
華清水熱通宵沸金刀手弄雲鬟低楊柳樓頭日已西
莫誇碧椀紅瓤羙玉齒病來憎瓠犀
　　周昉畫楊妃禁齒圗　　　　　(元/)王　惲
海棠春睡儘紅嬌苦殢三郎厭早朝人到愛深無惡相
捧心顰處更妖嬈
　　華清曲題楊妃病齒　　　　　(元/)薩都拉
沉香亭北春畫長海棠睡起扶殘妝清歌妙舞一時静
燕語鶯啼空斷腸朱脣半啓榴房破胭脂紅注珍珠顆
一㸃春酸入瓠犀雪色鮫綃濕香唾九華帳裏熏蘭煙
玉肱曲枕珊瑚偏玉釵半脱翠蛾斂龍髥天子空垂涎
妾身雖侍君王側别有閒情向誰説斷腸塞上錦綳兒
萬恨千愁言不得成都遥進新荔枝金盤紫露甘如飴
紅塵一騎不成笑病中風味心自知君不聞華清宫一
齒作楚藏禍根又不聞馬嵬坡一身濺血未足多漁陽
一日鼙鼓動始覺開元天下痛雲臺不見漢功臣三十
六牙何足用明眸皓齒今已矣風流何處三郎李
　　玉環病齒圗　　　　　　　　(元/)宋　無
一㸃春寒入瓠犀海棠花下獨顰睂内廚㡬日無宣喚
不問君王索荔枝
　　楊妃舞翠盤圗　　　　　　　(明/)謝承舉
妃子承私眷君王愛宴游風旋朱袂薄雲擁翠盤秋宛
轉花千態低昻月半鈎棃花僧寺夢遺恨蜀江頭
　　虢國夫人夜游圗　　　　　　(宋/)蘇　軾
佳人自鞚玉花驄翩如驚燕蹋飛龍金鞭爭道寳釵落
何人先入明光宫宫中羯鼓催花栁玉奴絃索花奴手
坐中八姨真貴人走馬來㸔不動塵明眸皓齒誰復見
只有丹青餘淚痕人間俯仰成今古吳公臺下雷塘路
當時亦笑張麗華不知門外韓擒虎
　　次韻虢國夫人夜遊圗　　　　(宋/)李　綱
金鞍玉勒連錢驄車如流水馬如龍遺簪墮珥碎珠翠
密炬夜入蓬萊宫曲江宫殿春蒲柳玉盤犀筯傳纖手
坐中綽約盡天人錦茵雲幕清無塵賜名大國動光彩
馬嵬回首空啼痕我欲題詩弔千古䘮國亡家皆此路
嫣然一笑傾人城皓齒明眸真女虎
　　題虢國夫人夜遊圗　　　　　(元/)姚　樞
宴安懐鴆毒蕩佚國將亡緬思天寳載聲色迷君王朝
政出多門十九分權綱其誰堪炙手秦虢連諸楊攀附
勢莫比所冀保椒房宫中陪宴樂晝短疑夜長重為長
夜逰細馬䭾寳裝胡不秉明燭晏行撤禮防一從此風
熾野鹿踰宫牆五嶽出洛泜四海同慘傷維時所貴顯
赤族亦罹殃馬嵬脂粉暗岷山涕泗滂明年雖幸還大
海翻田桑山河増慘澹日月銷精光問民瘡痍中哭廟
煨燼㫄女寵禍何酷百悔不一償在莒豈足擬於兹不
可忘
　　題虢國夫人早朝圗　　　　　(明/)詹　同
青絲絡頭白鼻騧楊家有女顔如花金門半開天欲曙
蛾睂淡掃朝官家官家鼾睡起未早阿姨一來即傾倒
中使傳宣出紫宸信是人家生女好合歡花瘁沉香亭
玉環宿酒渾未醒春風暗送年華老綠衣飛報疇能聼
金錢賜浴恩澤新溫泉不洗馬嵬塵底事畫工心獨苦
圗中偏寫虢夫人
　　題虢國夫人宴歸圗　　　　　(明/)沈　周
倚馬嬌羞認八姨春酣歸院日斜時回頭聞得漁陽鼓
猶料催花輟宴遲
　　題虢國夫人夜逰圗　　　　　(明/)文徴明
紫塵拂轡春融融參差飛鞚驕如龍錦韀繡帶簇妖麗
絳紗玳燭圍春風春風交花光屬路後騎雍容前却顧
中間一騎來逡巡秀睂玉頰真天人翠㣲垂鬢衱稱身
彷彿當年虢與秦佳人絶代真難得安得君王不為惑
豈知尤物禍之階不獨傾城竟傾國一時喪亂已足憐
後世方誇好顔色晴窗展巻漫多情百年青史自分明
莫言畫史都無意尺素還堪鑒興廢
　　秦虢夫人走馬圗(二首/)　　　　(宋/)蘇　轍
秦虢風流本一家豐枝穠葉暎雙花欲分妍醜都無處
夾道逰人空歎嗟
朱幩玉勒控飛龍笑語喧譁歩驟同馳入九重人不見
金鈿翠羽落泥中
　　題秦虢二夫人承召遊華清宫圗(元/)虞　集
貴人並鞚如輕鴻承恩馳入華清宫道途先不止行客
策蹇奔趨烏帽風奚嚢墮地何足拾豈有篇章浪相及
畫史當時妙墨傳光彩流動狂情急君不見白頭拾遺
徒歩歸眀眸皓齒事皆非朝天泥滑袖封事髙閣雨餘
宫漏稀
　　題黄門飛鞚圗(二首/)　　　　　(元/)王　惲
金錯盤陀落玉鞿春風飛影下瑶池丹青明見傳臚意
花栁深宫燕八姨
年年十月幸溫湯詔給詞臣半驌驦最見流雲瀟灑處
津陽春色曉蒼蒼
　　題崔婦乳姑圗　　　　　　　(明/)廖道南
君不見崔氏之婦乳老姑百年此事胡為乎風流豈啻
世所重遺節直與天為徒李母孝思似崔婦二姑堂上
遐齡暮滫瀡春盤效婉儀蘋蘩歳祀開昌祚棟塘夫子
真逸民堂前蘭桂芳菲新梁鴻不獨稱偕老潘岳仍㸔
侍懿親
　　題杜韋娘圗　　　　　　　　(元/)華㓜武
霞佩飄颻金縷香緩歌白雪韻悠揚華堂舊日風流在
見慣司空亦斷腸
　　紅葉圗　　　　　　　　　　(元/)華㓜武
鴛鴦瓦冷不禁秋採葉題詩出御溝一㸃靈犀天地隔
殷勤隨水向誰流
　　題唐宫題葉圗　　　　　　　(元/)雅勒呼
彩毫將恨付霜紅恨自緜緜水自東金屋有闗嚴虎豹
玉書無路託鱗鴻秋期暗度驚催織春信潛通誤守宫
莫道銀河消息杳明年錦樹又西風
　　題紅葉題詩圗　　　　　　　(元/)朱徳潤
金殿風㣲拾墜紅題詩聊寄御溝東芳情有意隨流水
細字無心學斷鴻别館乍凉霜透幕長門深夜月移宫
才情偶爾成佳配不道周南有國風
　　題羙人書紅葉圗　　　　　　(明/)劉　基
紅葉隨波豈自由綵毫空復寫綢繆無人解識詩中意
天上人間緫是愁
　　羙人紅葉圗　　　　　　　　(明/)王　佐
謝家夫人詠柳絮黄陵女兒歌竹枝誰信長門秋澹澹
西風黄葉斷腸時
　　題紅葉仕女　　　　　　　　(明/)談　震
初試宫妝歩玉除詩成把筆更躊躕舊愁新恨知多少
盡向霜紅葉上書
　　題流紅圗　　　　　　　　　(明/)林　敏
玉溝澄晩色金屋閉秋塵鴛被辭君寵蛾睂妬妾身掖
庭霜葉赤永巷露苔新欲寫心中事含情祗自顰
　　盼盼燕子樓圗　　　　　　　(明/)瞿　佑
亞父塜前秋草合虞姬墳上暮雲愁如何一片彭城月
只照張家燕子樓
　　題主人壁間樊素小蠻圗　　　(明/)石　沆
江州司馬兩紅妝水墨何人畫此堂得似往年歌意思
却㸔今日舞衣裳摹聲漫㸃櫻珠破擬態輕拖柳帯長
别有幽情傳筆底主人狂得且須狂
　　題花蕊夫人像　　　　　　　(元/)于　立
玉屑丹砂和獺髓一㸃殷紅飬花蕊氷肌玉骨自生凉
不信流年去如水火旗曉壓降王道貝闕珠宫長秋草
摩訶池上又西風流紅不向人間老
　　朝雲誦偈圗　　　　　　　　(明/)瞿　佑
春樹紅顔一擲梭六如偈裏暗消磨主翁不悟榮華過
一笑重煩春夢婆
　　題蘇小小像　　　　　　　　(元/)于　立
花宫玉燕啼酣春春風勞勞驅夢雲夢嗔夢喜春不聞
紅萱露滴眞珠裙夜燕玎玲隔牕語碧紗凝煙咽金縷
行雲妒殺巫山女芭蕉葉葉黄梅雨
　　題劉平妻胡氏殺虎圗　　　　(元/)王　惲
獸猛其如義烈何揮刀峻絶魯陽戈哀哀哭絶東山婦
恨入秋空淚漫多
　　再題胡烈婦殺虎圗(三首/)　　　(元/)王　惲
丈夫不作屠龍舉健婦能成刺虎威試著五行參造化
二隂何盛一陽㣲
眈眈哆口摧天去死地求生有若人寸鐵竟能伸義烈
大臣當國合横身
古稱政猛苛於虎翦暴除殘惜壯圗蹀血兩坊三義俠
袖鎚揮處㡬於菟
　　為古紹先題劉平妻胡氏殺虎圗(元/)張　翥
沙河岸邊秋草白棗陽城頭落日黒老兵辛苦踐更來
林下稅車聊一息黄蘆颯颯中夜鳴倀鬼叫嘯悲風生
虎飢得人怒不置婦急徒手危相爭直前死力持虎足
呼兒進刀屠虎腹但知有夫豈知虎視之何殊几上肉
當時一擊寧顧軀驚魂碎骨仍攜扶九原瞑目已無憾
舊血勿湔身上襦千秋節義傳鄉閭我猶膽怯見畫圗
健婦果勝一丈夫向來馮婦有不如
　　胡氏刺虎圗　　　　　　　　(元/)楊　載
涴有烈婦人胡姓嫁劉氏從夫棗陽戍車宿水之澨夜
半猛虎至銜夫入菑翳夫人自驚起不暇生為計直前
執虎足盡力與牽制呼兒抽佩刀刃剚虎立斃夫命復
不救復讎古所貴嗚呼流俗弊節義日以廢婦不夫其
夫臣子競為利患難茍圗免聞此得無媿吾故作此詩
於以告萬世
　　劉平妻殺虎圗　　　　　　　(明/)程敏政
棗陽軍婦千人勇虎口活夫顔不動磵號山裂天為昬
㡬許髙樓髻雲聳征車夜渡西河眠骨肉相守終餘年
舅戕夫死避苛政泰山女兒吁可憐
　　題髙宗二劉妃圗　　　　　　(元/)潘　純
秋風落盡故宫槐江上芙蓉並蔕開留得君王不歸去
　鳯皇山下起樓臺
　
　
　
　
　
　
　
　
　
　
　
　
　
　
御定歴代題畫詩類巻四十四
　欽定四庫全書
御定歴代題畫詩類卷四十五目錄
　　閒適類
　　　李伯時畫其弟亮功舊隠宅圖(宋蘇軾/)
　　　昭武劉圻甫以㟳篁隠居圖求詩(宋戴復古/)
　　　愛詩李道人嵩陽歸隠圖(金劉勲/)
　　　愛詩李道人嵩陽歸隠圖(金雷淵/)
　　　武元直畫喬君章蓮峯小隠圖(金趙秉文/)
　　　春山歸隠圖(金趙秉文/)
　　　坡陽歸隠圖(金趙秉文/)
　　　盤山招隠圖(金閻長言/)
　　　雪谿小隠圖(金張行簡/)
　　　李道人崧陽歸隠圖(金史學/)
　　　盤山招隠圖(金劉迎/)
　　　松溪幽隠圖(金段成已/)
　　　崧陽歸隠圖(金段成已/)
　　李道人崧陽歸隠圖(元元好問/)
　　金南峯隠居圖(元牟巘/)
　　武郎中桃溪歸隠圖(元許衡五首/)
　　跋龍陽松隠圖(元王惲/)
　　竹林幽隠圖(元王惲六首/)
　　題舜舉小隠圖(元趙孟頫/)
　　劉松年春山仙隠圖(元鄧文原/)
　　北山招隠詞四首題李卿月小隠圖(元栁貫/)
　　子久春山仙隠(元吳鎮/)
　　題劉渙中司空山隠居圖(元薩都拉/)
　　題䝉泉吏隠圖(元陳旅/)
　　題醫學李教授歸隠圖(元薛漢/)
　　雲山髙隠圖(元鄭元祐/)
　　題富鍊師仙山訪隠圖(元陳基/)
　　田園幽隠圖(元劉永之/)
　　次韻玉琊雲隠圖(元金涓/)
　　為曽髙士畫湖山舊隠圖(元倪瓚/)
　　題張仙人隠居圖(元錢惟善/)
　　題龍虎孫希文尊師為蕭泰定所作丹房寓隠圖
　　　(元錢惟善/)
　　題秋溪釣隠圖(元華幼武/)
　　秋林隠士圖(元華幼武/)
　　題耕隠巷(元華幼武/)
　　題雲林子南村隠居圖(元吳全節/)
　　隠居圖(元張雨/)
　　賦童梅巖隠居圖(元馬臻/)
　　營丘江山招隠圖(元郭畀/)
　　李昇林泉髙隠圖(元郭畀/)
　　縉雲歸隠圖歌(元唐肅/)
　　寄題瑣憲臣萬户星湖釣隠圖(元王逢/)
　　山中隠居圖(元陶宗儀/)
　　題梅隠圖(元張天英/)
　　山中清隠圖(明汪廣洋/)
　　題隠居圖(明宋濂/)
　　題方方壺畫鍾山隠居圖(明宋濂/)
　　題清隠圖(明張以寧/)
　　題松隠圖(明張以寧/)
　　題鮑曲籖芳塢隠居圖(明劉承直/)
　　題溪山小隠(明髙啟/)
　　山泉隠居圖(明張羽/)
　　園隠圖(明徐賁/)
　　題劉汝弼東源小隠圖(明蘇伯衡/)
　　題雲林書隠圖(明髙棅/)
　　題五橋隠居圖(明劉昭年/)
　　題趙仲淵家藏巨然山居舊隠圖(明戴宗瑗/)
　　題秋山訪隠圖(明藍仁/)
　　二隠圖(明管訥/)
　　題王秉正雲林清隠圖(明管訥/)
　　　瓢隠畫歌(明虞堪/)
　　　題荷峯雲隠圖(明夏原吉/)
　　　題溪山深隠畫(明王世貞/)
　　　溪山小隠圖長幅(明李日華/)
　　　題溪山深隠圖(明李日華/)
　　　題溪山小隠圖(明僧一初/)
　　　林泉歸隠圖(明僧麟洲/)
　
　
　
　
　
　
　
　
御定歴代題畫詩類卷四十五目錄
　欽定四庫全書
御定歴代題畫詩類巻四十五
　　閒適類
　　　李伯時畫其弟亮功舊隱宅圗　(宋/)蘇　軾
　樂天早退今安有摩詰長閒古亦無五畝自栽池上竹
　十年空㸔輞川圗近聞陶令開三徑應許揚雄寄一區
　晩歳與君同活計如雲鵞鴨散平湖
　　　昭武劉圻甫以㟳篁隱居圗求詩(宋/)戴復古
　相對兩山碧春風揺綠篁一巢雲建造三澗水宫商谷
　口躬耕稼盤中歌夀昌桃花認行路此日訪劉郎
　　　愛詩李道人嵩陽歸隱圗　　　(金/)劉　勲
　脫却儒冠已自閒更令家事勿相闗百錢便挂青藜杖
　不㸔先生紙上山
　　　愛詩李道人嵩陽歸隱圗　　　(金/)雷　淵
　我家崧前凡再朞詩僧騷客相追隨春葩繽紛香澗谷
　夏泉噴薄清心脾霜林置酒曵錦障雪嶺探梅登玉螭
重陽夜宿太平頂天雞夜半鳴喔咿整冠東望見日出
金輪湧海光陸離神州赤縣入指顧風埃未靖空嘘欷
窮探極覽不知老泉石佳處多留題簡書驅出踏朝市
期㑹迫窄愁鞭笞襟懷塵土少清夢齒頰荆棘真白癡
叩門剝啄者誰子道人靣有熊豹姿披圗二室忽當眼
貫珠編貝多文辭我離山久詩筆退摹寫豈復能清竒
再三要索不忍拒依依但記經行時道人愛山復愛詩
嗜好成癖未易移山中詩友莫相厭逺勝薫酣聲利乾
沒兒
　　武元直畫喬君章蓮峰小隱圗　(金/)趙秉文
武君非畫師勝槩飽胷臆太華五千仭驅寫入盈尺飛
泉峰頂來落我松下石清風忽吹散琴上濺餘滴呼兒
忽冩之指下淋漓濕未知責子翁頗復有此適何如圗
中人直作林下客青山不違人但恐富貴逼勇退良獨
難此願誰能必向來燕趙間逆旅拜真逸兒時㺯琴者
天涯老相值俛仰四十年父子埋雙璧巻中題詩人十
九已仙籍年光飛鳥過紙上但陳迹對此還自傷何事
為物役還丹日月遲白首光隂疾文章真小技身外皆
長物拂衣歸去來蓮峰入心碧
　　春山歸隱圗　　　　　　　　(金/)趙秉文
了無車馬到山家門外東風埽落花春入山間人不見
無時無處不煙霞
　　坡陽歸隱圗　　　　　　　　(金/)趙秉文
年過六袠尚蹉跎奈此坡陽歸隱何不是不歸歸未得
家山雖好虎狼多
　　盤山招隱圗　　　　　　　　(金/)閻長言
畫出盤中望隱歸鳴珂朝馬尚遲遲賦詩未敢輕相誚
却恐吾山也勒移
　　雪谿小隱圗　　　　　　　　(金/)張行簡
出處皆天豈自由仙標終合冠鼇頭不妨貎取黄華景
時向鈴齋作臥游
　　李道人崧陽歸隱圗　　　　　(金/)史　學
石壁城頭夜斬闗軟紅塵底曉催班道人一笑那知許
門外清溪屋上山
　　盤山招隱圗　　　　　　　　(金/)劉　迎
溪山不難買所費千金儲不如數峰雲朝昏對吾廬交
逰豈無人轉盼傷離居不如吾兄弟相應如笙竽左侯
薊名族溫溫器璠璵身雖市朝寄心與功名疎伯也亦
可人文華炳於菟風神聳魁偉襟韻含沖虚平生一片
心縁塵不闗渠相期有幽事歲晩山林俱綵服照黄冠
歡呼奉親輿大婦侍巾帨中婦供庖廚諸孫戲膝前翩
然鳯將雛朝采南澗芹莫漉西溪魚煙霧入杖履風月
來窻疏觀竹上巢雲禮佛登香爐紅龍雪浪湧白塔蒼
煙孤冰絃寫天籟茶甌泛雲腴快哉天下樂俯仰餘何
須正恐左太沖招隱昔所無
　　松溪幽隱圗　　　　　　　　(金/)段成已
何宫遺構山之隅長松蔽映千萬株中有一徑穿縈紆
冷風蕭瑟無時無人間赤日如洪爐恍疑仙景來蓬壺
蹤跡一隨聲利區回首自覺泥塗汚歲月因循歸計迂
松溪想像勞形模可憐塵夢今始蘇空對西山慚畫圗
一日來歸聊自娱
　　崧陽歸隱圗　　　　　　　　(金/)段成已
落落出世人視世猶糠粃獨惟愛山縁一念未渠已嘗
行崧陽道經覯略可紀有山皆孱顔有水盡清泚寒藤
絡古木竒花開芳枳風從四山下紅綠亂紛委雲日互
蔽虧百態呈怪詭㣲泉不知處叢薈鳴宫徴山鳥忽驚
飛花落空巖裏静聞雞犬聲人家應在邇百年能㡬日
山間有餘晷孰知桃花源不出武陵水回首視人間囂
囂足塵滓便擬結椽茅悤悤迫行李一來汾沮洳留滯
緜㡬祀幽懷𣺌難忘澹墨寄形似舊逰一經眼未往差
可喜此心本無著夫豈為物使昔何從而來今何從而
止翛然來往間於是得之子幻影竟何用我亦聊爾耳
一笑兩忘言庭花委階戺
　　李道人崧陽歸隱圗　　　　　(元/)元好問
北山范寛筆老硬無妍姿南山小平逺澹若韋郎詩崧
陽古仙村佳處我所知長林連玉華細路入清㣲連延
百餘家柴門水之湄桑麻蔽朝日雞犬通垣籬媿我出
山來京塵滿山衣春風四十日夢與孤雲飛可笑李山
人嗜好世所稀逢人覓詩句不恤怒與譏道人本無事
何苦塵中為京師不易居我癡君更癡山中酒應熟㡬
日是歸期
　　金南峰隱居圗　　　　　　　(元/)牟　巘
髙哉千丈屹南端路入層雲欲到難試著㓜輿巖石裏
人間爭似畫圗㸔
　　武郎中桃溪歸隱圗(五首/)　　　(元/)許　衡
武陵曽有避秦人人世髙誇擬慕真不道當今異前世
枉尋幽隱伴飢民紅芳未比紅衣好綠水爭如綠酒醇
營得一官禆聖政誰能康濟自家身
桃溪將擬武陵溪只恐桃溪隱未宜詩巻久懷天下詠
畫圗今遣俗人窺嚴陵晦迹終垂釣韓伯韜聲猥學醫
此輩君侯休羡慕但當匡救主民疲
桃溪風景冩横披渾似秦人避亂時萬樹春紅羅錦綺
一灣晴碧捲琉璃飲中更聼琴聲雅静裏初無俗事羈
他日君侯歸此隱肯容閒客日追隨
門外鞦韆擺翠煙籬邊雞犬亦閑閑更教爛漫花千樹
對著縈紆水一灣好景已憑摩詰畫他年重約長卿還
尋思此處人心别又愛功名又愛山
果肯歸來學隱淪閒中别有一乾坤可人碧草自春意
入枕朱絃醒醉魂花滿春風㸔錦浪水明凉月話黄昏
此中意趣知多少莫對簪纓取次論
　　䟦龍陽松隱圗　　　　　　　(元/)王　惲
學窮象數别穿深又向龍陽得洗心前日小山叢桂客
不煩春草賦歸吟
　　竹林幽隱圗(六首/)　　　　　　(元/)王　惲
西晉風流號七賢筆牀茶竈共林煙嵇琴響絶千年後
喜見清風一再傳
清時有味足閒身不可一日無此君著脚歲寒堂上去
秋風門外葉繽紛
蘇嶺桑麻杜曲田歲寒誰似此君賢鳴歌不種南山荳
千畝風煙學渭川
昔賢愛竹與竹友出處總得髙人名今人未著牀頭屐
里社歸來晝錦榮
共城瀟灑似江南萬竹幽棲老所堪李沆似為諸子計
北山先埽讀書龕
煙雨溪南百畝春盡將清景屬閒身河山不隔黄壚斷
却恐功名老逼人
　　題舜舉小隱圗　　　　　　　(元/)趙孟頫
有水清且泚洄洑亂石間樂哉三子者在澗歌考槃流
波牽弱縷輕飈動文竿信無吞舟魚我志匪魴鰥勿言
隱尚小神情有餘閒髙士不可見古風何時還
　　劉松年春山仙隱圗　　　　　(元/)鄧文原
緑栁疎花遶舍栽長松灌木覆亭臺雲巒倒景水天逈
蒲葦有聲山雨來内史幽情觴咏樂右丞别業畫圗開
何時許我逰真境野色橋邊踏紫苔
　　北山招隱詞四首題李卿月小隱圗
　　　　　　　　　　　　　　　(元/)柳　貫
煙雲竒彩稜稜見水木髙齋靣靣開畫裏青山雖甚似
夢中𤣥鶴㡬曾來
栟櫚布葉尋常大略彴通溪取次斜誰送茶煙來北崦
却留梅月在東家
徂歲蒼松驚出屋度秋黄葉㸔成堆賴憑故篋書千軸
領取虚名水一杯
此圗盈尺山論丈何處㸔雲水似空幸自冰壺堪作傳
莫憂瑶草未生叢
　　子久春山仙隱　　　　　　　(元/)吳　鎮
山家處處靣芙蓉一曲溪歌錦浪中隔岸游人何處去
數聲雞犬夕陽紅
　　題劉渙中司空山隱居圗　　　(元/)薩都拉
放光峰下結茅廬光照山人夜讀書童子抱琴隨白鶴
鄰翁看竹借籃輿門前秋景從風埽屋後春田帶雨鋤
自歎天涯倦逰客十年未有一㕓居
　　題䝉泉吏隱圗　　　　　　　(元/)陳　旅
世皇昔日收雲南鯨鯢伾伾手所戡烏䝉烏撒腹心地
不有軍府誰其監漢庭遣將非充國累歲屯田無善績
兵驕民獷土不畬國帑空虚縻萬億大名劉侯文武才
承詔萬里誅蒿萊豪蠻盡戢戎壘立竄卒復還農畝開
有泉逺出䝉山下日夜清冰鳴石罅渠分澮決來縱横
土脉浮膏作秋稼府中儲積多如山陂池種魚無暵乾
㡬聞舂磑響林際仍為蓏蔬流圃間劉侯暇日逰泉上
賔史追從意沖暢歩隨凉影傍髙松坐㸔晴雲起孤嶂
朱幡奕奕來甌閩䘮車遄返黄河津雲南戰骨横四野
布榖聲中荒草春劉侯雖死應愁絶吟魂空咽泉頭月
祗今寧謐重謀帥九原人去無歸轍荔枝臺館開樽時
劇談每及西南陲淒凉遺像畫圗裏對此流涕將奚為
　　題醫學李教授歸隱圗　　　　(元/)薛　漢
一官歸隱絳山陽山色蒼茫接太行自古終南多㨗徑
只今盤谷是康莊仙家虎買林中杏洞府龍傳海上方
吾友玉堂稱二妙為君圗寫爛生光
　　雲山髙隱圗　　　　　　　　(元/)鄭元祐
大山嶻嶪如長旗小山偃蹇如褰衣巖頭千仞㵼飛瀑
迸珠濺雪交横飛林廬隱隱空中起青紅棟宇相軒委
中有幽人歌紫芝自採藥苗臨澗洗喬林露下青童童
交柯老榦森虯龍豈無明堂棟梁柱還當采獻明光宫
寧無谷底白駒客考槃歌中風落日畫圗難冩西隱踪
一曲鸞笙度空碧
　　題富鍊師仙山訪隱圗　　　　(元/)陳　基
客有子㣲子學道居松陵身臥雪灘曲心將秋月明太
湖煙水催揚舲去訪隱者尋仙靈桃花之源浪得名何
如大海窺蓬瀛蓬瀛樓觀何崢嶸縹緲金碧之空青扶
桑東枝挂白日鉅鼇不動波濤平仙人王子喬乗風下
青冥要君與君語欣然若平生飲君以沆瀣之㣲液贈
君以琬琰之華英授君長生不死之奥㫖保君神明愈
久而清澄丹丘羽客遥相迎足籋浮雲同上征蒼龍為
駕翠羽旍風伯前驅玉女仍直排閶闔朝紫清天上差
樂人間苦君獨何為思下土林屋深通水晶府勅制羣
龍主賜雨指麾豐隆使擊鼓飛蓋揚舲馮夷舞馮夷舞
罷樂未央昔年往逰今故鄉堯舜無為四海康千秋萬
歲下巢許長徜徉
　　田園幽隱圗　　　　　　　　(元/)劉永之
我家清江縣城北竹梁花埭環深宅鄰屋分燈夜讀書
仙山借鹿春耕石蹤迹年來逐轉蓬萬事驚心舊業空
無錢買山惟愛畫坐對新圗如夢中柴門茂樹森相向
野水山橋接空曠雨足沙田野犢閒風回茅屋晨雞唱
隔林炊黍起新煙接竹穿籬引澗泉傍隄榆柳皆新種
近舍松杉不記年山深住久疎城府人情頗訝今非古
酒熟頻開白社尊家貧時賣黄公屨邇者中原相掎角
錦袍白馬相馳逐得失都隨去水流至今猶記王官谷
　　次韻玉琊雲隱圗　　　　　　(元/)金　涓
　番陽王本善故居懷玉山之北號曰玉琊雲隱鄉先
　達進士董公為之記和陽王使君為之賦又得星源
　韓徴君為之圗余嘗過本善所寓見其淨埽一室琴
　書圗畫與弓劒雜前培桂植菊怪石纖蒲幽潔可愛
　葢能審已推分隨所遇而安視竄名尺籍而有所顧
　願者不同科也乃次使君韻附於巻末以釋其幽思
　云
馬上劒三尺山中雲半間無人尋草迹有虎臥柴闗解
甲端陴後懸弓定地還胡為思舊隱畢竟復誰閒
　　為曽髙士畫湖山舊隱圗　　　(元/)倪　瓉
厭聼殘春風雨巻簾坐㸔青山波上鷗浮天逺林間鶴
帶雲還
　　題張仙人隱居圗　　　　　　(元/)錢惟善
百年曹氏宅萬古張仙山藏書白雲裏結屋青山間泉
迸石虹裂樹深溪鳥閒我欲從子遁騎驢相往還
　　題龍虎孫希文尊師為蕭泰定所作丹房寓隱圗
　　　　　　　　　　　　　　　(元/)錢惟善
結茅雲裏萬塵空辟榖相期伴赤松晝夜常明羽人國
春秋不老蕊仙宫飛騰䑛藥容雞犬蟠伏成形㸔虎龍
縮地壺天應有術願辭羈絆問參同
　　題秋溪釣隱圗　　　　　　　(元/)華㓜武
長林蔽秋日飛雪捲秋旻道人愛滄浪為結白鷗鄰渺
渺泛舟楫悠悠理絲綸淡然適清興豈在鱸與蓴偉哉
桐江叟千載髙其人笑彼桃源圗春花迷去津
　　秋林隱士圗　　　　　　　　(元/)華㓜武
巖扃半掩白雲深木葉蕭蕭秋滿林便欲操舟過溪上
一牕明月聼彈琴
　　題耕隱巻　　　　　　　　　(元/)華㓜武
屏迹躬南畝殷勤為飬親行歌農耒晩歸舞綵衣春菌
閣青山近柴門綠水新𤣥纁不肯就甘作太平民
　　題雲林子南村隱居圗　　　　(元/)吳全節
山髙白石秀竹宻綠隂濃窗映風光埽溪流月影重
　　隱居圗　　　　　　　　　　(元/)張　雨
壺漿相餉過溪東縞袂青裙笑語中何必桃源尋舊路
太平閒作祝雞翁
　　賦童梅巖隱居圗　　　　　　(元/)馬　臻
龎公不愛入州府自結衡茅住山塢蒸梨炊黍飽妻兒
幽事無人繼前譜梅巖愛山存古心卜築更向青山深
區區世事不挂齒晝夜讀書松竹林永讓盧鴻傳十志
圗此知君有真意山中之樂何其多白髮心違我應愧
　　營丘江山招隱圗　　　　　　(元/)郭　畀
健枝無冗筆樹外來江山洲渚蘆荻空斜陽澹煙鬟歸
鞍倦危橋短篷止荒灣業漁古云樂寧論晉宋間菰米
蓴菜羮妻兒有餘閒坐令王李輩濡毫破天慳展玩不
去手綠隂掩柴闗浩歌滄浪辭濯我塵土顔悠悠江湖
夢隱者招不還
　　李昇林泉髙隱圗　　　　　　(元/)郭　畀
為厭繁華愛好山幽棲贏得此身閒生平已足林泉興
留取髙名滿世間
　　縉雲歸隱圗歌(送陳/魯山)　　　　　(元/)唐　肅
髙堂雪壁雲糢糊排君縉雲歸隱圗縉雲之山古仙都
千朶萬朶青芙蕖側聞軒皇此云徂小臣白日攀龍胡
至今瑶草甘露腴食之百歲顔如朱陳侯十年戎馬劬
腰間厭帶黄金符侯封廟食何為乎不如還山尋舊廬
青林石道羊腸紆上有裊裊哀猨呼陳侯是時騎蹇驢
卓鞭㣲吟落日孤山中之人夷皓徒聞侯歸隱應笑娛
丹泉釀酒香拍壺玉桃如𤓰味如酥陶然一醉千日餘
侯不歸來實侯愚
　　寄題瑣憲臣萬户星湖釣隱圗　(元/)王　逢
笳鼓歸來理釣絲星連文石漾淪漪征袍漸喜團花暗
小艇還從細柳維邊地雪霜憐馬革五湖煙雨夢䲭夷
野人不待傳雙鯉釣出珊瑚寄一枝
　　山中隱居圗　　　　　　　　(元/)陶宗儀
小小茅茨住碧山柴門無客晝常闗移家更入雲深處
城市終年不往還
　　題梅隱圗　　　　　　　　　(元/)張天英
昔者山人住杭州和靖祠邊水東流先人敝廬與祠近
取徑政在山之幽廣平梅花三百樹無復春風一處留
芳煙野花開躑躅落日林樹啼鵂鶹黄昏娟娟湖裏月
毎為香影含孤愁長懷此花冰玉質無之自足令人羞
眼眀波間雙白鷗亦復與世相沉浮不見梅花已淒怨
誰吹笛聲湖水頭青山難聞楚人調白髮易感商聲謳
吾廬亦豈能自愛種梅遶屋寧嫌稠二十年間屢易主
歸魂無夢花間逰因觀此圗重歎息萬事何異水中漚
知君斷非充隱者卜居梅花善自謀我獨漂零江海上
悠悠千古一登樓
　　山中清隱圗　　　　　　　　(明/)汪廣洋
王屋山前雲氣多濯濯水流幽澗阿青松白石有如此
嵗久不歸生薜蘿
　　題隱居圗　　　　　　　　　(明/)宋　濂
樓臺倒景浸虚泓嘉樹擎寒不盡青何日過橋分半景
傍雲同築草𤣥亭
　　題方方壺畫鍾山隱居圗　　　(明/)宋　濂
飄飄方壺子本是仙者倫固多幻化術筆下生白雲白
雲縹緲間拔起青嶙峋似是朱湖洞笙鶴遥空聞豈無
許飛瓊烹芝吸華芬鍊師從何來靣帶山水文相期守
規中結菴在雲村心游帝象先神棲太一根我受上清
訣衛以龍虎君内含𤣥命祕一氣中夜存行當去採藥
共入無窮門
　　題清隱圗　　　　　　　　　(明/)張以寧
清隱山人行地仙尋雲獨往不知年鶴翻松子驚碁局
鷗蕩蘆花逐釣船題句霜乾拈落葉煮茶月静掬新泉
塵中汗馬多如許一度㸔圗一惘然
　　題松隱圗　　　　　　　　　(明/)張以寧
蒼蒼蘚石謖謖雲松空山無人明月在笻我思武夷三
十六峰之子云邁攜琴曷從
　　題鮑典籖芳塢隱居圗　　　　(明/)劉承直
幽勝似仙家縁雲石磴斜隂崖留積雪晴樹亂明霞寺
逺時聞磬溪深未沒槎抱琴來谷口多是識桃花
　　題溪山小隱　　　　　　　　(明/)髙　啓
何處溪山隱衡門對野橋晩風攜鶴子春雨種魚苖小
徑斜通竹疎籬曲䕶蕉人生閒自足不用楚詞招
　　山泉隱居圗　　　　　　　　(明/)張　羽
日長侍立南薫殿聖主從容正開卷内臣如鵠擁圗書
詔許近前曽一見玉躞金題照眼新三王二李迹未陳
妙筆森芒洞冥漠乃知今人非古人歸來三歎北牕下
開屏見此新圗畫流淙百折挂石梁古木寒松勢相亞
木末何人一草廬山泉之人昔所居鴻臚寺裏晩朝下
對此髙堂心鬱紆華亭柳湖眼中見武陵桃源路豈殊
老夫曽住康王谷五老香爐映飛瀑亂來井臼今可存
因爾髙歌望黄鵠
　　園隱圗(送方/以常)　　　　　　　　(明/)徐　賁
曽聞學圃成髙隱今日攜書是宦逰隔屋尚通分溜筧
傍溪宜覓㸔花舟菘葵盡作鄰僧供芋栗還憑野老收
後夜月明江上夢應隨歸鶴到林丘
　　題劉汝弼東源小隱圗　　　　(明/)蘇伯衡
東源山水好聞説似終南種黍都為酒誅茅小作庵過
門人問字㸔竹客停驂亦有幽棲意遲歸我獨慙
　　題雲林書隱圗(贈梅江/許宗顯)　　　　(明/)髙　棅
愛爾江海居清風繼箕潁起予丘中賞逸興探靈境粉
墨含天光丹青藏雲影牕開象湖隂簾捲龍峰頂林靜
絃誦閒波空棹歌冷滄浪可洗心白鷗待孤艇
　　題五橋隱居圗　　　　　　　(明/)劉昭年
誰家作橋溪水頭茆堂四月如清秋白雲已遇暮山碧
黄鳥不鳴春樹幽紫髥背向孤舟立記得仙源舊曽入
雨打踈篷醉不知桃花一夜新流急
　　題趙仲淵家藏巨然山居舊隱圗(明/)戴宗瑗
趙君生平有畫癖購畫千金無所惜軒牕日夕耿晴虹
鴈蕩雲煙動秋碧山居之圗妙無敵巨然乃肯留真蹟
雄峰峩峩狀廬阜春風喬林翠如織柴門路入花竹深
彷彿茅茨浣花宅輕舟聚漁煙浪中白石離離弄江色
山人搆思固不易造化神機出毫末摩挲兩眼㸔不厭
趙君珍藏信竒特媿我無詩如杜陵此畫還君三歎息
　　題秋山訪隱圗　　　　　　　(明/)藍　仁
草堂聞有故人尋野店山橋轉石林渺渺白雲行逕逺
蕭蕭黄葉閉門深脱巾自漉牀頭酒賣藥新修壁上琴
世事匆匆良㑹少一宵論盡十年心
　　二隱圗　　　　　　　　　　(明/)管　訥
溪上放舟迴山中負薪暇一笑偶相逢於焉遂清話寧
知有秦晉况復論王霸回首總忘機青山夕陽下
　　題王秉正雲林清隱　　　　　(明/)管　訥
青林白谷水雲鄉隱者深居一草堂百道松泉當户落
四時花雨入簾香門前車馬紅塵逺座上琴書白日長
滿目故家風景在不須重畫輞川莊
　　瓢隱畫歌　　　　　　　　　(明/)虞　堪
溪山昨日風雨來溪上船子衝潮回白鷗㣲茫度島嶼
綠樹恍忽迷塵埃煙昏氣黒夜滂渤石梁茅屋多傾頹
壺公畫裏何悠哉冩此世外之蓬萊弱水不渡良可哀
　　題荷峰雲隱圗　　　　　　　(明/)夏原吉
萬仞荷峰插漢青當年嘉遯若為情田園無限幽閒趣
車馬不聞來往聲半榻松風雲臥冷一溪蘿月釣絲輕
只今聖主求賢急林下安能老釣耕
　　題溪山深隱畫　　　　　　　(明/)王世貞
古木寒流一兩家紫門晝掩待歸鴉何如只向人間住
與客攜壺踏落花
　　溪山小隱圗長幅　　　　　　(明/)李日華
山隱園林樹隱家石田茆屋是生涯雙流灌玉收香秫
萬壑跳珠汎落花松代笙簧風裏奏雲開屏障嶺頭遮
　一生不踏紅塵路竹杖芒鞵歩軟沙
　　　題溪山深隱圗　　　　　　　(明/)李日華
　生來骨相落溪山松作蒼髥石作顔出語忽驚春瀑下
　挂瓢時惹晩雲斑懸崖墮果煩猨拾絶壑迷笻信鶴還
　偶為修琴到城市踏沙又見月初彎
　　　題谿山小隱圗　　　　　　　(明/)僧一初
　自我初陟浮丘峰十年往還如夢中向來朋舊半白髪
　只有山色當時同青榿叢邊數間屋夜夜白雲簷下宿
　道人心境雲共閒嘯傲雲林謝塵俗橋頭野客行遲遲
　歸來似有東林期一聲清磬萬山暝知是上方禪定時
　　　林泉歸隱圗　　　　　　　　(明/)僧麟洲
　居山豈為山只愛此中閒野菜何消種柴門不要闗飯
　餘聼澗落經罷㸔雲還恐有寒山句多題蘚石間
　
　
御定歴代題畫詩類巻四十五
　欽定四庫全書
御定歴代題畫詩類卷四十六目錄
　　閒適類
　　　題王荆公半山圖(宋劉宰/)
　　　題沈公雅卜居圖(宋朱子/)
　　　題黄花幽居圖(金李獻甫/)
　　　山居雜畫詩(元元好問六首/)
　　　題山居圖(元范梈/)
　　　題婁仲英山居圖(元成廷珪/)
　　　題山居圖(元成廷珪/)
　　　趙松雪山居圖(元黄公望二首/)
　　　題太史楊公山居圖(元張翥/)
　　　題山居圖(元陳髙/)
　　　山居圖(元鄭元祐二首/)
　　　題山居圖(元陳基/)
　　　題山居圖(元楊維楨/)
　　題李遵道山居圖(元倪瓚/)
　　題山居圖(元錢惟善/)
　　山居圖卷(元錢選/)
　　水竹山居圖(元吳鎮/)
　　題劉文偉府判收藏山莊夜歸圖(元龔璛/)
　　題髙房山寫山居圖(元仇逺/)
　　雙鳳山居圖(元張翥/)
　　錦城方天瑞𤣥英先生後人得白雲山居圖彷彿
　　桐廬山中隠所舜舉真跡别有一種風致漫系以
　　　詩(元仇逺/)
　　題長白山居圖(明宋濓/)
　　題松鶴山居圖(明貝瓊/)
　　題陳允中山居圖(明徐賁/)
　　題胡𤣥素畫山居圖(明徐賁/)
　　霅溪翁山居圖(明楊彞/)
　　自畫山居圖歌(明虞堪/)
　　題山居幽趣圖(明王翰/)
　　為常上人題在山圖(明僧麟洲/)
　　李道人家山圖(金麻九疇/)
　　題裕之家山圖(金趙元/)
　　題裕之家山圖(金劉昂霄/)
　　郭氏家山圖(元劉因/)
　　鄉山圖(明章敞/)
　　題水邨圖(元龔璛/)
　　寄題惠山華氏溪山勝槩圖(元柳貫/)
　　題霅上張元之溪居卷(元陶宗儀/)
　　溪居圖(明李進/)
　　題林泉雅趣圖(元謝應芳/)
　　張禮部溪山真樂圖(元許有壬/)
　　王叔明林泉清話圖(元吳鎮/)
　　題林泉雅趣圖(元丁鶴年/)
　　溪山入夢圖巻(明李日華/)
　　　李野齋别墅圖(元袁桷/)
　　　題朱澤民所藏段吉父應奉别業圖(元貢師泰/)
　　　題段吉甫助教别墅圖(元余闕/)
　　　題孫宫允貞甫松江别墅圖(明廖道南三首/)
　　　江邨别墅圖(明薛惠三首/)
　　　題宋春卿城市山林(元郭畀/)
　　　題城市山林圖(元陳旅/)
　　　王叔明村舍圖(明吳寛/)
　　　邨居圖(明僧妙聲/)
　　　題郁氏古邨圖(明僧智舷/)
　
　
　
　
　
御定歴代題畫詩類卷四十六目錄
　欽定四庫全書
御定歴代題畫詩類卷四十六
　　閒適類
　　　題王荆公半山圗　　　　　　(宋/)劉　宰
　歸來心事平蹇驢踏秋風舉鞭問髥奴何如浣花翁道
　傍㡬髙松風來自相語桃李今何之歲寒予與汝
　　　題沈公雅卜居圗　　　　　　(宋/)朱　子
　往者仲長子髙情世無儔一朝謝塵躅卜築娛清幽茆
　屋八九間下有良田疇後簷果垂實前庭樹相樛勝日
　賔友來琴觴共舒憂言論覈幽妙理亂窮端由至今一
　巻書凛然昭千秋沈侯經濟業夙尚本林丘談笑出幻
　境寤言躡斯逰仰睇白石岡俯濯清瑶流曠然宇宙外
　邈矣將安求
　　　題黄花幽居圗　　　　　　　(金/)李獻甫
　層層佛屋貼山腰山下幽居勝午橋物外人家無稅役
　閒中生事足漁樵鴈踰逺嶂凌虚迥人與髙秋共寂寥
何處人間景如此便應歸隱不須招
　　山居雜畫詩(六首/)　　　　　　(元/)元好問
瘦竹籐斜挂叢花草亂生林髙風有態苔滑水無聲
石潤雲先動橋平水漸過野隂添晩重山意向秋多
樹合秋聲滿村荒暮景閒虹收仍白雨雲動忽青山
川迥楓林散山深竹港幽踈煙沉去鳥落日送歸牛
漲落沙痕出堤摧岸口斜斷橋堆聚沫髙樹閣浮槎
鷺影兼秋静蟬聲帶晩涼陂長留積水川濶盡斜陽
　　題山居圗　　　　　　　　　(元/)范　梈
平湖含白水斷岸見青林籬落初秋氣雲山向夕隂飬
閒祗用拙避俗更懐深為問舟中客何如澤畔吟
　　題蔞仲英山居圗　　　　　　(元/)成廷珪
近代㡬人畫山水郭畀無人朱敏死後之作者徒紛綸
得骨得皮誰得髓聞君埽却山居圗令我見之心獨喜
前山環伏如虎蹲後山奔騰若龍起縁溪草堂星散居
嘉樹隂隂雲旎旎豈無採藥古仙人亦有㸔書兩君子
七十老翁居竹間老去胡為在城市君如有意肯相過
貎得滄江弄清泚
　　題山居圗　　　　　　　　　(元/)成廷珪
石子坡頭松兩株水光嵐氣䕶幽居山翁被酒愛騎馬
溪友放船來捕魚秋色自隨黄葉老野懷常共白雲舒
何時卜築如圗畫竹下開軒更讀書
　　趙松雪山居圗(二首/)　　　　　(元/)黄公望
春夏山中日正長竹梢脱粉午牕涼幽情只許同麋鹿
自愛詩書静裏忙
豐草茸茸軟似茵長松鬱鬱淨無塵相逢盡道年華好
不數桃源洞裏人
　　題太史楊公山居圗　　　　　(元/)張　翥
湖上山居好奎題壓翠㣲煙霞收舊色林壑發清暉松
晩㸔書罷荷涼坐釣歸圗中有真趣須此挂朝衣
　　題山居圗　　　　　　　　　(元/)陳　髙
層巒積翠色中有嘉樹林幽人此避世結屋山之隂攜
琴出山去獨懷千古心知音不可見歸路白雲深
　　山居圗(二首/)　　　　　　　　(元/)鄭元祐
卑棲拙謀身曠望時縱目山氣曉亦佳燒痕晴自綠鑠
金攀松屑解纓濯巖瀑幽懷良自怡誰云有延促
惟是安僻境本非薄榮名松根聽泉坐溪邊㸔雲行夜
雨下黄葉春風開紫荆物理有代謝古人誰獨生
　　題山居圗　　　　　　　　　(元/)陳　基
曉出城南二里餘鳥啼花落暮春初杜陵韋曲山無數
何處林塘可卜居
　　題山居圗　　　　　　　　　(元/)楊維楨
千澗沄沄一徑通長松盡入白雲中徴君更在深山處
滿谷桃花爛漫紅
　　題李遵道山居圗　　　　　　(元/)倪　瓉
披圗慘不樂日暮渺余思坐石㸔雲處空齋對榻時世
途悲荏苒墨氣尚淋漓惆悵騎鯨客於今豈有之
　　題山居圗　　　　　　　　　(元/)錢惟善
婆娑夏木䕃清湍終日㸔山罷釣竿絶跡不交當世士
野橋無路蘚花漫
　　山居圗巻　　　　　　　　　(元/)錢　選
山居惟愛静白日掩柴門寡合人多忌無求道自尊鷃
鵬俱有意蘭艾不同根安得䝉莊叟相逢與細論
　　水竹山居圗　　　　　　　　(元/)吳　鎮
結茅山隂溪之曲最愛軒窗對修竹四時謖謖動秋風
三徑蕭蕭戛寒玉也知一日不可無彼且惡乎免塵俗
夜深飛夢繞湘江廿五清絃秋水綠
　　題劉文偉府判收藏山莊夜歸圗(元/)龔　璛
盤桓長松樹莽蒼歸薄暮惟應門外山見我蹇驢去泠
泠野水聲候子莊上路亦有東林僧分臥清寒處
　　題髙房山寫山居圗卷(并序/)　　(元/)仇　逺
　大徳初元九月十九日清河張淵甫貳車㑹髙彦敬
　御史於泉月精舍酒半為余作山居圗頃刻而成元
　氣淋漓天真爛漫脱去畫工筆墨畦町余方棲遲塵
　土無山可耕展玩此圗為之悵然而已
我家仇山陽昔有數椽屋誤落城市間讀書學干祿井
枯竈煙絶况復問松菊如此五十年一出不可復髙侯
丘壑胸知我志幽獨為寫隱居圗寒溪入空谷蒼石壓
危構白雲飬喬木向來仇池夢歴歴在我目何哉草堂
資政爾飯不足視吾吾尚存吾居有時卜
　　雙鳯山居圗　　　　　　　　(元/)張　翥
雙鳯山人茅作屋五雲閣吏繡為衣寫將瀟洒滄洲趣
留待風流二老歸歲月無情遺墨在江湖多事宿心違
寒藤古木江西道惟有當年白鴈飛
　　錦城方天瑞𤣥英先生後人得白雲山居圗彷彿
　　　桐廬山中隱所舜舉眞跡别有一種風致漫系
　　　以詩　　　　　　　　　　(元/)仇　逺
翼翼山千朶蕭蕭屋數間石崖不可渡門徑㡬曾闗綠
樹經秋在白雲終日閒依稀鏡湖曲西島水迴環
　　題長白山居圗　　　　　　　(明/)宋　濂
滿地雲林稱隱居燕泥汚我讀殘書五更風急鳥聲散
時有隔花來賣魚
　　題松鶴山居圗　　　　　　　(明/)貝　瓊
仙客盧敖東海頭好山百轉接丹丘開田種玉一千頃
閉户讀書三十秋雲氣上天如白鶴茯苓入地化青牛
年來浪迹吳淞道夢裏猨聲憶舊逰
　　題陳允中山居圗　　　　　　(明/)徐　賁
昔年為客處㸔圗懷故山今日還山住儼然圗畫間泉
來繞蘭徑月出對花闗應知農事畢髙坐有餘閒
　　題胡𤣥素畫山居圗　　　　　(明/)徐　賁
㡬度尋幽到澗阿荒谿峻嶺入煙蘿白雲九曲人家少
黄葉千林虎跡多試茗就當泉上飲㸔花須向酒邊歌
相逢重憶山中客獨對新圗奈别何
　　霅溪翁山居圗　　　　　　　(明/)楊　彞
門前野水可通漁雲裏草樓方著書好山誰臨北苑畫
斷橋我憶西湖居塵埃自著鷗鷺外霜露正當鴻鴈初
為報秋風揺落早梅花消息近何如
　　自畫山居圖歌(贈宜興朱隱/君地理專門)　　(明/)虞　堪
朱侯有隱居乃在宜春間東逰久未已浩蕩忘其還山
川神氣具在眼窮幽賾隱知何限黄河之源出崐崘千
里萬里盤旋屈折支天根自從開闢分九州大噫嘑噏
生氣浮緜延直接無盡頭奔澎不息入海流海門限水
迴蛟蜃碣石排風駐馬牛從此山川極甌粤秦王之石
禹王穴朱侯朝覧赤城霞暮㸔山隂雪山隂溪中釣魚
者舊廬亦在青城下胷中丘壑渾天成手把風雲自揮
灑窅靄外鴻濛前來龍起伏頃刻真宛然長松古檜亦
偃蹇不似草草生風煙朱侯長相見談笑共刮目脱屨
白石上滄浪歌濯足愛山之癖奈侯酷聊以尋幽畫茅
屋青山隔溪轉白雲就簷宿不短挂猨藤頗長棲鳯竹
畫成送侯當早歸越來溪傍花正飛春山蕨長薺菜肥
何待滿樹風雨鈎輈啼朱侯朱侯此别勿歎息一飯勸
君當努力但將雞犬深入雲莫管桃花盡狼藉此畫掛
向草堂壁讀書萬卷守勿失從教門前泥潦三尺深掩
柴門莫輕出
　　題山居幽趣圗　　　　　　　(明/)王　翰
幽人愛岑寂林下築幽居觸石雲生谷通泉溜決渠鶴
眠春院静猿去晩林疎時有採芝客商歌振碧虚
　　為常上人題在山圗　　　　　(明/)僧麟洲
一塢好山㸔數日山山㸔盡又重㸔年來木石同心性
老去煙霞入肺肝春草澗深流水歇夕陽鐘早宿禽安
為僧祗合於斯住些子塵中事不干
　　李道人家山圗　　　　　　　(金/)麻九疇
見説髙齋住太行溪山襟帶古祠堂圭桐葉落周家雨
鐵樹根盤晉國霜烽火不堪耕夜月畫圗猶可挂殘陽
自憐不及汾州鴈春去秋來過石梁
　　題裕之家山圗　　　　　　　(金/)趙　元
繫舟盤盤連石嶺牧馬澄澄倒山景山光水氣相渾涵
中有元家舊廬井鴈門一開豺虎場駕言投迹山之陽
青山偃蹇不可將十年竟墜兵塵黄東巖風物知猶在
説與寄庵神已㑹一揮淡墨能似之清輝逺寄形骸外
元家故山我與鄰夢見不如畫圗真舊曾行處聊經眼
未得歸時亦可人
　　題裕之家山圗　　　　　　　(金/)劉昻霄
萬里神州刼火餘九原夷甫有餘辜作詩為報元夫子
莫倚家山在畫圗
　　郭氏家山圗　　　　　　　　(元/)劉　因
塵門煙影接隆中翁媪通家社酒紅只有山童最神俊
舊曾牀下拜龎公
　　鄉山圗(為魏仲/房題)　　　　　　　(明/)章　敞
連山際東溟層巒儼天設陽林耀青葩隂崖餘積雪原
田莽迢遞煙霞互明滅時菊萎舊裳蒼苔閟行轍雲谷
杳難尋澗芳那可掇懷故念易盈覽物意彌結㳺目愜
心賞幽期緬乖缺一為莊舄吟浩歌徒激烈
　　題水邨圗　　　　　　　　　(元/)龔　璛
(澤/)國漁無定秋霜柳不彫幽人意晼晩此日畫蕭條
　　寄題惠山華氏溪山勝槩圗　　(元/)柳　貫
山如尊卣溪如籒洗刷秋山出深秀市塵飛不到亭皋
翠幌珠簾閒白晝主人晏坐與天逰收拾至樂歸之酒
絲管喑喑大雅筵荃蘭泥泥離騷囿以心觀心乃如此
更為溪山發神腠水榭褰開尋丈間物華㨗出雕鎪右
客來問石石忘言客去留雲雲為守惠山山中第二泉
水品古今誇滿口井幹餘泫溢為瀾落毳飄來鳥驚救
髙人但取一賞足擇勝誰能占幽茂兩腋清風起振衣
百年陳迹供回首寄聲鷗鷺莫相疑還我靈龜飬耆夀
　　題霅上張元之溪居卷　　　　(元/)陶宗儀
清溪流水白雲闗處士髙標玉筍班虚館數楹愚剡似
好山十里畫圗間風前楊柳枝枝弱沙上羣鷗箇箇閒
煮茗汲清童子小引雛哺果鳥聲蠻斫魚自可開尊俎
肅客何妨響珮環避世武陵同絶境濯纓還許散襟顔
　　溪居圗　　　　　　　　　　(明/)李　進
畫裏溪山好溪亭事事幽闌干三靣水風月四時秋野
老時分席漁人每繫舟此中容隱逸何用覓丹丘
　　題林泉雅趣圗(贈杜/玉泉)　　　　　(元/)謝應芳
泉翁愛山如愛客到處好山皆莫逆脚根不涴京洛塵
靣紋長帶煙霞色奚童抱琴翁曵屨長日山中㸔流水
萬松清籟響如絃滿地白雲吹不起桂花蘿月秋復春
野花幽鳥情相新巢由相去數千載黄綺以來能㡬人
山巔水涯風物羙都在我翁詩巻裏莊周夢蝶蝶夢周
覽是圗者同天㳺
　　張禮部溪山真樂圗　　　　　(元/)許有壬
悠悠春天雲想見平時閒獨逰溪橋上暮宿山堂間澹
然不知愁亦復忘所歡出山初無心既出還思山蒼生
待霖雨欲歸良獨難山堂悵何許蕭蕭松桂寒
　　王叔明林泉清話圗　　　　　(元/)吳　鎮
落日秋山外霜林莫靄中相㸔無俗處生事有誰同
　　題林泉雅趣圗　　　　　　　(元/)丁鶴年
清江白石帶疎林樊口幽居尚可尋夢裏草堂無恙在
秋風春雨緫闗心
　　溪山入夢圗巻　　　　　　　(明/)李日華
釣罷輕舸且蕩煙逺山遮盡近留巔不須更怯笭箵雨
江樹低梢好繫船
　　李野齋别墅圗　　　　　　　(元/)袁　桷
别墅依平陂翳翳桑麻隂田翁理農具晴雲起遥岑於
時春事初佳樹響鳴禽先生朝出逰呼童佩瑶琴仲也
行比肩叔也聲相尋興至或坐石臨流散虚襟有客攜
酒壺勸我手自斟共言羲皇時古風藹淳深巍巍居仁
里盛徳世所欽三鳯在髙岡參飛起清音恂恂化卑讓
歲往猶傳今披圗儼見之慰我夙昔心
　　題朱澤民所藏段吉父應奉别業圗
　　　　　　　　　　　　　　　(元/)貢師泰
逺山何盤桓近壠亦連屬潛飈礴隂崖鮮雲蕩陽谷飛
樓表層巔石梁跨懸瀑參差衆樹丹夭矯雙松綠誰與
契嘉賔雅㑹諧所欲臨流引霞觴拂石羅野蔌開圗對
華軒聊以慰貞獨
　　題叚吉甫助教别墅圗　　　　(元/)余　闕
玉署挂新圗知君舊隱居峰髙詫霞上葉變是秋初逰
客㸔常在溪聲聼却無只此同登望豈必命柴車
　　題孫宫允貞甫松江别墅圗(三首明/)廖道南
雲林開鶴圃池館入鷗波竹塢縈芳草松軒裊綠蘿湖
光天外盡山色雨餘多誰識幽人思江舟一釣簑
獨愛雲間國幽棲江上山洞天増地勝沙月伴人閒池
挹芙蓉秀林滋芝蕙顔緬聞長嘯處仙馭杳難攀
遥憐天上侣宛在水中居倚樹㸔雲起移花趂雨餘琅
函仙子錄石室史臣書盡日窮幽事濠梁獨羡魚
　　江邨别墅圗(三首/)　　　　　　(明/)薛　蕙
竹翠周遭户外溪聲直達牀前兩耳不聞車馬四山只
有雲煙
石磴初安茶臼篆煙時拂紗牕天外青山歴歴門前白
鳥雙雙
日暖茅簷燕舞風輕牆角花紅手把黄庭一巻坐消滿
榻清風
　　題宋春卿城市山林　　　　　(元/)郭　畀
功名身外聊復爾丘壑胷中實過之盤谷夀康懐李愿
輞川瀟灑友王維何人使氣鐵如意老子放懷金屈巵
市井收聲良夜永竹風山月亂書帷
　　題城市山林圗　　　　　　　(元/)陳　旅
城市山林路不分畫橋騎馬是徴君樹頭粉蝶連青嶂
陌上紅塵亂白雲水港柳深鶯喚友陽坡草暖鹿為羣
滑稽誰似東方朔更向金門避世氛
　　王叔明邨舍圗　　　　　　　(明/)吳　寛
田間雨過騎秧馬箔底煙生餧火蠶偶㸔王翁邨舍景
翛然午枕到江南
　　邨居圖　　　　　　　　　　(明/)僧妙聲
東邨有隱者素髪飄垂領几上種樹書門前釣魚艇秔
　稌風露深葭菼水天永雲飛洞庭小花落春戶静懷哉
　古逸民披圗發孤咏
　　　題郁氏古邨圗　　　　　　　(明/)僧智舷
　仲夏喜無事披圗探野趣不離方寸間寫出㡬邨樹鳥
　道入髙冥人家在煙霧溪口挽釣船草際横橋路是誰
　幽棲士遺韻宛如故掩映屋東西松竹凌霜露
　
　
　
　
　
　
　
　
　
御定歴代題畫詩類卷四十六
　欽定四庫全書
御定歴代題畫詩類卷四十七目錄
　　閒適類
　　　松雪翁桐陰髙士圖(元鄧文原/)
　　　題秋林髙士圖(元郯韶/)
　　　題趙千里髙士圖(元鄭東/)
　　　題髙士圖(元龔開/)
　　　題髙士圖(元周馳二首/)
　　　題髙士圖(元陸文圭/)
　　　題髙士圖(元倪瓚/)
　　　和華以愚韻兼題所畫春山髙士圖(元倪瓚/)
　　　題林亭髙士圖(元陶宗儀/)
　　　趙海寧長松髙士圖(元陶宗儀/)
　　　題畫抱琴髙士(元陶宗儀/)
　　　題畫停舟髙士(元陶宗儀/)
　　　題梅鶴髙士圖(元陶宗儀/)
　　松石髙士圖(元張天英/)
　　林泉髙士圖(元張雨/)
　　題秋林髙士圖(明髙啟/)
　　竹林髙士圖(明髙啟/)
　　馬逺古松髙士圖(明吳寛/)
　　湖亭髙士圖(明吳寛/)
　　秋林髙士圖(明王彞/)
　　桐陰髙士圖(明李日華/)
　　松下幽人圖(元元好問/)
　　幽人圖(元劉因二首/)
　　次韻子瞻子由題憩寂圖(宋黄庭堅二首/)
　　趙仲穆畫看雲圖(元顧瑛/)
　　趙仲穆畫看雲圖(元吳毅/)
　　趙仲穆畫看雲圖(元張憲/)
　　題趙仲穆看雲圖(明僧元璞/)
　　野老看雲圖(元劉永之/)
　　題秋谷耕雲圖(元馬祖常/)
　　題倪元鎮耕雲圖(明宋濓/)
　　避暑圖(元黄溍/)
　　竹深避暑圖(元陶宗儀/)
　　避暑圖(元張雨/)
　　二老雪行圖(金李獻能二首/)
　　二老雪行圖(元李澥/)
　　雪谷早行圖(元元好問/)
　　雪谷曉行圖(元袁桷/)
　　謝處士載月圖(元劉因/)
　　溪橋步月圖(元劉因/)
　　題東山玩月圖(元黄庚/)
　　題秋江月夜摘阮圖(元王惲二首/)
　　王梅叟溪山對月圖(元程鉅夫/)
　　題顧秀才所藏舟中看月圖(元成廷珪/)
　　題李公畧示髙郎中吳山觀月圖(元仇逺/)
　　　題萬嵗山翫月圖(元丁鶴年/)
　　　江貫道清江汎月圖(明謝應芳/)
　　　觀瀑布圖(宋劉宰/)
　　　李咸熙山人觀瀑圖(元黄公望/)
　　　題劉堯輔觀瀑圖(元丁復/)
　　　題傅商翁觀松瀑圖(元劉永之/)
　　　題觀瀑圖(元陶宗儀/)
　　　題清暑觀瀑圖(元陶宗儀/)
　　　觀瀑圖(明陳顥/)
　　　李咸熙仙客臨流圖(元黄公望/)
　　　題秋林瞰泉圖(明周敘/)
　　　觀泉圖(明李東陽/)
　
　
　
御定歴代題畫詩類巻四十七目錄
　欽定四庫全書
御定歴代題畫詩類巻四十七
　　閒適類
　　　松雪翁桐隂髙士圗　　　　　(元/)鄧文原
　玉立桐隂十畞蒼託根何必在朝陽迎風簌簌秋聲早
　灑雨隂陰月色凉勝事只消琴在膝野情聊倚石為牀
　髙人自得坡頭趣不為花開引鳯皇
　　　題秋林髙士圗　　　　　　　(元/)郯　韶
　山磴坡陀細路平石橋流水雨初生絶憐童子驚秋色
　聼得空林落葉聲
　　　題趙千里髙士圗　　　　　　(元/)鄭　東
　題詩日日樹陰傍不斷清風灑石牀騎馬出門塵似海
　百年都只為官忙
　　　題髙士圗　　　　　　　　　(元/)龔　開
　雪氣侵人臥欲僵苦勞明府到藜牀主賔問荅皆情話
　何用閒名入薦章
　　題髙士圗(二首/)　　　　　　　(元/)周　馳
僵臥空齋儘耐寒門前行路雪漫漫投炎附熱非吾事
一任人將冷眼㸔
門巷蕭條雪已深空齋展轉泥重衾就令僵死亦閒事
可見世間君子心
　　題髙士圗　　　　　　　　　(元/)陸文圭
曉㸔嵩少玉嶙峋枉駕應憐處士貧令尹若能為保障
長衾盡覆洛陽人
　　題髙士圗　　　　　　　　　(元/)倪　瓚
賜也貨殖憲也貧憲貧非病衣已鶉未若簞瓢顔氏子
陋巷所樂皆天真
　　和華以愚韻兼題所畫春山髙士圗
　　　　　　　　　　　　　　　(元/)倪　瓚
扁舟溪上數來過白髮殘春奈我何柳絮如煙迷曉浦
杏花飛雪㸃春波林扉有客圗丘壑石室何人帶女蘿
欲和華山髙隱曲羈愁悽斷不成歌
　　題林亭髙士圗　　　　　　　(元/)陶宗儀
巖壑衣冠逸士松篁琴酒閒亭坐㸔雲生逺岫一江春
水泠泠
　　趙海寧長松髙士圗　　　　　(元/)陶宗儀
春雷喚起蒼龍蟄鱗甲蜿蜒雲氣溼道人長鑱劚茯苓
半天風雨山精泣
　　題畫抱琴髙士　　　　　　　(元/)陶宗儀
重重綠樹䕶清溪欲覓知音路轉迷布襪青鞵吟未了
又隨野色過橋西
　　題畫停舟髙士　　　　　　　(元/)陶宗儀
落落長林水一灣綠隂多處白鷗閒畏途塵滿無心踏
獨坐船頭㸔晩山
　　題梅鶴髙士圗　　　　　　　(元/)陶宗儀
月鳴孤鶴唳前汀一樹寒梅䕶石屏香篆已消童子倦
道人猶對蕊珠經
　　松石髙士圗　　　　　　　　(元/)張天英
松樹連岡山石幽蕭然冠履白雲秋只愁畏壘無尸祝
不憚長年為爾留
　　林泉髙士圗　　　　　　　　(元/)張　雨
我本𤣥真老孫子意託綸釣相娛嬉浮玉山前一瓢酒
頗恨時無顔太師
　　題秋林髙士圗　　　　　　　(明/)髙　啓
二仲有𤣥賞相攜在中林遐景延迥歩微言諧素襟天
秋谷響哀日暝川光隂風駛多委葉山空少歸禽逶遲
臨長岡迢遞指逺岑諒非羇離客詎用愁登臨
　　竹林髙士圗　　　　　　　　(明/)髙　啓
竹深斜日在獨鶴見扉開誰顧閒居者惟應二仲來
　　馬逺古松髙士圗　　　　　　(明/)吳寛
寄傲天地間不為俗士知九衢紛車馬有足難並馳偶
來長松下時復一解頥手持白鶴羽萬事付一麾吾心
在太古身即太古時所以陶淵明羲皇不我欺須臾白
雲起青山變容姿即此見世故長歌返茅茨
　　湖亭髙士圗　　　　　　　　(明/)吳　寛
百頃平湖望若空游人如在水晶宫日長對此消炎暑
髙閣安能著病翁
　　秋林髙士圗　　　　　　　　(明/)王　彞
嵐峰半殘陽彩翠明林杪僧塢逺鐘微歸人下山少風
杉落葉響驚起棲煙鳥攜手願言旋前邨月初皎
　　桐隂髙士圗　　　　　　　　(明/)李日華
水流碧梧間人坐夕陽塢清意浸詩骨清語不及吐仰
睇髙雲中葉葉自起舞
　　松下幽人圗　　　　　　　　(元/)元好問
秋風謖謖松樹枝仙人骨輕雲一絲不飲不食玉雪姿
竹宫月夕頻望祠竟不下視齋房芝人間好手乃得之
眼中擾擾昨暮兒畫圗獨在羲皇時予懐𣺌兮幽林思
　　幽人圗　　　　　　　　　　(元/)劉　因
無媒路逕草蕭蕭山鬼修篁路轉遥手撚幽香意何逺
為誰終日靣岧嶤
澗響無心和考槃雲容有意近長安野猿窺破中宵夢
却恐山靈不易瞞
　　次韻子瞻子由題憩寂圗(二首/)　(宋/)黄庭堅
松舍風雨石骨瘦法窟寂寥僧定時李侯有句不肯吐
淡墨寫出無聲詩
龍眠不似虎頭癡筆妙天機可並時蘇仙潄墨作蒼石
應觧種花開此時
　　趙仲穆畫㸔雲圗　　　　　　(元/)顧　瑛
青山與浮雲終日淡相守山為雲窟宅雲為山户牖無
心成白衣有意變蒼狗人情亦如雲寄語㸔雲叟
　　趙仲穆畫㸔雲圗　　　　　　(元/)吳　毅
落日杖藜溪上行溪流十里帶松聲輞川詩意無人領
坐對南山雲氣生
　　趙仲穆畫㸔雲圗　　　　　　(元/)張　憲
松頭自與峰巒黒雲景何如水意閒放下瘦笻成小憩
不妨坐對日銜山
　　題趙仲穆㸔雲圗　　　　　　(明/)僧元璞
舊逰清苕上愛㸔弁峰雲稍將春雨度始見逺林分起
滅悟真理逍遥遺世紛於焉自怡恱永懐陶隱君
　　野老㸔雲圗　　　　　　　　(元/)劉永之
文湍激幽澗白雲流逺山偃仰長松下延眺一怡顔清
風拂素服瑶花落樹間拾薪青煙際煮苓供晩餐耽此
丘中賞竟日未言旋
　　題秋谷耕雲圗　　　　　　　(元/)馬祖常
突兀秋雲不可耕槎牙老樹半枯榮上京玉署清凉境
閒伴鼇峰作弟兄
　　題倪元鎮耕雲圗　　　　　　(明/)宋　濂
㸔院留黄鶴耕雲種紫芝天下書讀盡人間事不知
　　避暑圗　　　　　　　　　　(元/)黄　溍
一丘一壑古遺民十里清風不屬人閒對青山揮白羽
世間何處是紅塵
　　竹深避暑圗　　　　　　　　(元/)陶宗儀
萬竹林中草縛菴溪聲隐隐隔雲嵐日長客去收經巻
一枕清風睡正酣
　　避暑圗　　　　　　　　　　(元/)張　雨
雪藕氷盤斫鱠廚波光簾影帯風蒲蒼生病渴無人問
赤日黄埃盡畏途
　　二老雪行圗(二首/)　　　　　　(金/)李獻能
自笑膠膠擾擾身十年匹馬走紅塵何時雪滿平生屐
太華峰前約故人
抱琴衝雪又衝風二老風流阿堵中未似邨翁眵抹眼
火爐頭上話年豐
　　二老雪行圗　　　　　　　　(元/)李　澥
雪明萬仞鄴西山杖屨平生㡬往還滿眼京塵空對畫
何時真似兩翁閒
　　雪谷早行圗　　　　　　　　(元/)元好問
雪擁雲横下筆難爭教萬景入荒寒詩翁自有無聲句
畫裏憑君細覓㸔
　　雪谷曉行圗　　　　　　　　(元/)袁　桷
過翼淒淒巖谷曠懷納納乾坤我欲相思命駕人猶髙
臥扃門
　　謝處士載月圗　　　　　　　(元/)劉　因
扁舟西子五湖過謝客西風兩鬢皤一種清風明月底
憑君試問夜如何
　　溪橋歩月圗　　　　　　　　(元/)劉　因
山中有幽人獨歩溪橋月莫問興如何披圗亦清絶
　　題東山翫月圗　　　　　　　(元/)黄　庚
斜陽紅盡莫雲碧一片天光涵水色海濤擁出爛銀盤
千里嬋娟共今夕主人領客登東山踏碎寒光㸔秋液
星河倒影浸空明露華漙玉夜氣清馮夷激水水欲立
海若辟易天吳驚孤舟巻㠶泊煙嶼古木撼壑生秋聲
憑髙人在金鼇背閒㸔潮生煙渚外老龍翻海雲氣寒
長鯨巻雪浪花碎茫茫萬頃滄浪中屹立孤峰鎖蒼翠
山巔埽石羅尊罍賔主傳杯不放杯騷客掀髯賦詩去
山童踏月攜琴來劇談浩飲不知醉仰天長笑歡顔開
倒著接䍦欲起舞乾坤清氣入肺腑天邊風月空四時
眼底江山自千古謝安躡屐逰東山袁安登舟宴牛渚
庾亮南樓今在否坡仙赤壁知何許滿眼往事轉頭空
千年人物俱塵土人生光景若湍流霜痕易㸃雙鬢秋
胸中勿著塵俗事睂間休鎖名利愁我輩適意在行樂
古人所以秉燭逰月山追憶舊逰處盡寫風煙入縑素
我來見畫如見景想像髙唐猶可賦諸君後㑹應可期
雲萍合散今何之安得扁舟澉川去日與杖屨相追隨
登山把酒醉明月共㸔此畫歌此詩
　　題秋江月夜摘阮圗(二首/)　　　(元/)王　惲
𤣥壁朱絃激烈聞縱横詞舌得儀秦忘言何似陶元亮
直作羲皇向上人
易水悲風動急彈小絃鏗爾摘銅丸多應一片松梢月
併入茅亭作夜寒
　　王梅叟溪山對月圗　　　　　(元/)程鉅夫
明月照飛瀑倒瀉清溪曲溪上一株松亭中人似玉
　　題顧秀才所藏舟中㸔月圗　　(元/)成廷珪
放船晩作南湖逰一葫蘆酒當船頭白雲翻衣紫霞帔
松風吹髮寒颼颼少焉月出影零亂散作百頃玻瓈秋
有月復有酒不飲令人愁謫仙在何許空𦵏青山頭我
家草堂月更好何如返櫂歸來休歸來休癡人不飲月
亦羞素娥起舞我摘阮對飲何必論觥籌千載與月同
風流
　　題李公略示髙郎中吳山觀月圗(元/)仇　逺
憑髙宜晩更宜秋下馬歸來即倚樓納納乾坤雙老眼
滔滔江漢一扁舟滿城明月空吳苑隔岸青山認越州
李白酒豪髙適筆當時人物總風流
　　題萬歲山翫月圗　　　　　　(元/)丁鶴年
金銀樓觀鬱嵯峨琪樹風凉秋漸多徙倚危闌倍惆悵
月中猶見舊山河
　　江貫道清江汎月圗　　　　　(明/)謝應芳
吾聞老郭之傳許與江山水絶筆稱無雙此圗夜景江
所作彷彿秋聲動林壑長江澄澄月在水逺山蒼蒼樹
如蟻如此江山夜放舟若人真是逍遥逰爾來一百四
十載陵谷變遷圗畫在世無蘇李兩詩仙赤壁采石俱
蕭然老夫此興固不少解裘亦足酤清醥出門有礙行
且休不如燒香㸔畫樓上頭
　　觀瀑布圗　　　　　　　　　(宋/)劉　宰
仰觀山糢糊俯視山歴歴見卑不見髙此恨通今昔觀
者笑且言畫手非用力安知畫工心獨苦世上悠悠幾
人識君㸔白練飛杳不見來跡疑從九霄中直下恣噴
激六月天無風大暑鑠金石此景獨清凉飛雪灑石壁
此豈銀河翻餘派墮空碧抑豈龍門決洪波注八極方
知畫者心不止存目擊山上更有山去天不盈尺丹崖
與翠巘羣仙所㳺息煙雲不可到日星在几席甘露被
草木醴泉出巖隙流落人間者萬派祗餘瀝知畫豈予
能因畫重悽惻聖賢言外意未可紙上得所以説詩者
要在以意逆安得畫外觀山人共向書中探端的
　　李咸熙山人觀瀑圗　　　　　(元/)黄公望
匡山過雨瀉飛流遥望香爐翠靄浮試誦謫仙清俊句
浩然天地與神逰
　　題劉堯輔觀瀑圗　　　　　　(元/)丁　復
劉侯校書天祿閣向人輙作山水畫長巒老樹翠蓋欹
轉瀑崩崖練花瀉𤣥冠白袍問子誰濠梁漆園避世者
京師塵起碧於雲炎州瘴來疾如射揮毫定憶龍河上
挾書久睨匡廬下
　　題傅商翁觀松瀑圗　　　　　　(元/)劉永之
山風蕭蕭晝寂歴長松落落倚絶壁紫煙乍留青巘中瀑
布迸落蒼厓石山中之人形骨清幅巾杖藜時獨行溪
回陡絶去無路坐撫瑶琴摹劒聲我亦平生慕真賞十
年悞落江湖上故山蕭條久不歸夜雨秋衾夢常往人
生適意無是非雲林久與幽人期九節預裁青竹杖明
朝試拂薜蘿衣
　　題觀瀑圗　　　　　　　　　(元/)陶宗儀
千峰紫翠插芙蓉上界招提有路通更向石橋觀瀑布
玉虹萬丈挂晴空
　　題清暑觀瀑圗　　　　　　　(元/)陶宗儀
隔岸林泉照眼清玉虹千丈掛空青松風謖謖凉如洗
一叚匡廬九疊屏
　　觀瀑圗　　　　　　　　　　(明/)陳　顥
碧落無塵秋氣髙白雲捲空如海濤山人避俗事幽討
眼明八極窮秋毫就中匡廬有佳色飛流倒瀉三千尺
初驚白虹飲澗泉又擬玉龍挂巖壁萬里長風吹不收
坐令毛骨寒颼颼漆園傲吏去已逺長庚仙人今在不
我生素志亦丘壑苦因筆硯相纒縛何當卜鄰如此圗
聼水㸔山一生樂
　　李咸熙仙客臨流圗　　　　　(元/)黄公望
馳驅十載長安道立馬溪邊暫息機坐久竟忘歸路晩
半空飛沫濕絺衣
　　　題秋林瞰泉圗　　　　　　　(明/)周　敘
　草堂住在清溪上雨歇秋林鬱森爽幽人無事日憑欄
　俯瞰流泉愜心賞流泉百折穿翠微凉波粼粼秋日輝
　飛空琮琤韻琴筑濺石錯落翻珠璣幽人對此情怡懌
　頓覺煩襟坐來息一聲何處歌滄浪雲水蕭蕭動寒碧
　　　觀泉圗　　　　　　　　　　(明/)李東陽
　空山落葉無人管長林蒼蒼秋日短飛泉百尺墮空濛
　下注寒潭作深淺淅瀝如同帶雨來飄揺忽被風吹斷
　憶向山中初聴時乍近却疑身在逺幽尋僻探始得之
　毛髮蕭騷不容綰鸚鵡江洲竟趯翻匡廬瀑布誰分剪
　世間竒勝自有地應恨入山來已晩十年雙䘧京塵滿
　亦欲相從為一浣安得圗中二老翁芒鞵竹杖長為伴
　
　
　
御定歴代題畫詩類巻四十七
　欽定四庫全書
御定厯代題畫詩類巻四十八目録
　　閒適類
　　　題耕雲徴士東軒讀易圗(元鄧文原三首/)
　　　次雲林韻題耕雲東軒讀易圗(元呉鎮三首/)
　　　題倪雲林贈耕雲東軒讀書圗(元黄公望/)
　　　清溪道士㸃易圗(元呉師道/)
　　　梅南道人讀易圗(元丁鶴年/)
　　　春山讀易圗(明呉寛/)
　　　秋磵著書圗(元王惲/)
　　　周文矩勘書圗(元王惲/)
　　　題騎牛讀書圗(元陳樵/)
　　　山中讀書圗(元陳高/)
　　　茅屋讀書圗(元劉永之/)
　　　秋林讀書圗(元劉永之二首/)
　　　林泉讀書圗(元王䝉二首/)
　　題趙廷采溪亭讀書圖(元陶宗儀/)
　　雲林讀書圖(元唐肅/)
　　題張元傑草堂讀書圖(元釋良琦/)
　　讀書圖(明張羽/)
　　野亭讀書圖(明徐賁/)
　　題雲深讀書處(明陳振/)
　　題作讀書圖與孫令𢎞(明李日華/)
　　題劉金吾牛山讀書圖(明董其昌二首/)
　　題王叔眀野艇觀書圖(明呉寛/)
　　閱書圖(明丘濬/)
　　閱書者倚老樹(明徐渭/)
　　隨月圖(明高啓/)
　　映雪圖(明高啓/)
　　課讀圖(明張邦竒/)
　　題呉門趙時俊山樓文㑹圖(明陳顥/)
　　荆浩秋山問竒圖(元鄧文原/)
　　荆浩秋山問竒圖(元呉鎮/)
　　春山詩意圖(金趙秉文/)
　　題草亭詩意圖(元呉鎭/)
　　題詩意圖(元陶宗儀/)
　　詩思圖(明觧縉/)
　　題王維詩意圖(明李東陽/)
　　題李平夫畫黄山蹇驢詩圖(金趙秉文二首/)
　　李咸熈秋溪清詠圖(元黄公望/)
　　題秋雨長吟圖(元楊載/)
　　題呉生雨吟圖(元范梈/)
　　題山堂㑹琴圖(元王惲二首/)
　　跋運使張君㑹琴圖(元王惲/)
　　山亭㑹琴圖(元余闕/)
　　手掐樺皮彈琴圖(金趙秉文/)
　　智仲可月下彈琴圖(元元好問/)
　　道士彈琴圖(元馬祖常/)
　　彈琴高士圖(明楊基/)
　　題馬逺山月彈琴圖(明王世貞/)
　　鼓琴圖(明劉㤗/)
　　題操琴圖(明丘濬/)
　　玉堂鳴琴圖(明謝承譽/)
　　題攜琴訪友圖(明高啓/)
　　攜琴訪友圖(明謝常/)
　　攜琴圖(明陳憲章/)
　　題松下攜琴圖(明張邦竒/)
　　題戴進山水抱琴圖歌(明瞿汝稷/)
　　聽琴圖(元劉永之/)
　　聽琴圖(元楊維楨/)
　　聽琴圖(元張雨/)
　　聽琴圖(元周鼎/)
　　題聽琴圖(明唐錦/)
　　題梅琴圖(明廖道南/)
　　　鳴琴召鶴圖(宋賀鑄/)
　　　呉道子秋山放鶴圖(元呉鎮/)
　　　馬逺放鶴圖(元呉鎮/)
　　　倦書圖(元王惲/)
　　　翰長閑閑公命題城南訪道圖(金王若虚二首/)
　　　董源山閣談禪圖(元呉鎮/)
　
　
　
　
　
　
　
　
　
御定厯代題畫詩類巻四十八目録
　欽定四庫全書
御定厯代題畫詩類巻四十八
　　閒適類
　　　題耕雲徴士東軒讀易圗(次韻/三首)　(元/)鄧文原
　衡門寂寂有儒風相對高人笑語同何必隔籬沽取醉
　新詩初就竹爐紅
　棐几清疎無俗物圗書雜沓有仙言晩來静倚南窗下
　始識山林道味尊
　悠然結屋對南山好鳥忘機自往還昨夜天風吹月下
　黄金散布一林斑
　　　次雲林韻題耕雲東軒讀易圗(次韻/三首)
　　　　　　　　　　　　　　　(元/)呉　鎮
　山堂昨夜起秋風景物蕭條便不同豈是天公嫌冷淡
　故將林木染黄紅
　高人相對東軒下竟日曽無朝市言幾巻圗書幾竿竹
　天香冉冉泛芳尊
雲林㸃筆染秋山往道荆闗今又還别去相思無可記
開緘時見墨纎纎
　　題倪雲林贈耕雲東軒讀書圖　(元/)黄公望
君家書屋鎖閒雲庭前叢桂吹清芬東軒虚敞坐良夜
撲簾香霧來紛紛金吹不動露華潔月裏仙人降瑶節
奇葩㸃綴黄金枝靈種移來白銀闕秋林瀟灑秋氣清千
竿修竹開前楹自是燕山尚清貴不與桃李争芳榮花
下詩成日未盡更喜幽人往來近清絶何如元鎮圖應
識耕雲是髙隠
　　清溪道士㸃易圖　　　　　　(元/)吳師道
圖像堙微乆失傳或從方外得先天姓名不落人間世
亦有清溪㸃易仙
　　梅南道人讀易圖　　　　　　(元/)丁鶴年
畫省歸來謝縉紳傍梅觀易最清真孤根下應先天氣
太極中含大地春傲睨乾坤雙老眼婆娑香影一吟身
嵗寒莫問調羮事且作耆英㑹裏人
　　春山讀易圖(為都元/敬題)　　　　　(明/)呉　寛
山中春雨過嘉樹如新沐鳥語時復間惟聞澗聲續對
此一欣然孤懐浩無欲便攜童冠人詠歸效沂浴歸來
亦何事妙意溢春服寤寐羲文間手持一編讀惓惓濟
時心願言均發育
　　秋磵著書圖歌(贈畫工/張仁卿)　　　　(元/)王　惲
引生寫出秋磵圖先生胡為此遊居知余讀書樂幽寂
况復野麋之性宜與水石俱西風蕭條秋氣餘浮雲身
世將何如江蘺託詠太哀怨老松卧壑甘扶疎逢時不
作棟梁用且湏著論希潛夫盤盤澗曲深幾許長吞逺
汎知攸徂百川横障使東往細大不擇羞潢汙考槃有
歌誰與伍山鳥山花吾友于張畫師王宰徒雲煙落紙
何舒徐吾今屏居日已乆為我作此真良謨平生未嘗
學學焉於此初古人尚友無老壯要欲静泊志可明而
逺可逾駸駸晚景幾桑榆不知此去静泊得似畫中無
目明神王骨相臞一丘一壑著幼輿畢此一事為成書
此外何有於余乎此外何有於余乎
　　周文矩勘書圖　　　　　　　(元/)王　惲
宫槐陰合玉堂清書葉翻香入細聽内苑近來遊宴少
太平天子要傳經
　　題騎牛讀書圖　　　　　　　(元/)陳　樵
朝看書騎牛出去日上初暮看書騎牛歸來日欲晡朝
朝暮暮看書巻還慮牛飢無牧芻家貧本分辛勤過平
時敢望閒工夫人生衣食皆有餘棄之不學將何如
　　山中讀書圖　　　　　　　　(元/)陳　髙
逺山如藍近山緑前門蒼松後門竹幽人讀書棲石根
有客拏舟訪溪曲白雲冉冉落虚窗清風泠泠散飛瀑
林泉深處隔紅塵便欲相依結茅屋
　　茅屋讀書圖　　　　　　　　(元/)劉永之
峨峨蒼山白雲冒之靈液滲漉㵼為清漪帯我林薄環
我蓬茨春日載陽卉木華滋呦呦鹿鳴泛泛浮鷖叙此
幽獨理我琴冊嗟彼聖賢遺我令則顧瞻周道零露在
草駕言從之中心懆懆澗有蘭茝山有蕨薇逍遥卒嵗
皓首為期
　　秋林讀書圖(為章光逺/賦二首)　　　　(元/)劉永之
疎雨稍侵竹輕颸已滿林山窗敞虚寂席户映深沈蠨
蛸或陊几蝸牛時觸琴酌酒磐石上把巻髙梧隂披覽未
終帙繁思浩盈襟羲農倏已逺叔季遞荒淫懐哉魯連
子輕世有遐心願保金玉體遺以瑶華音行當拂塵服
就子碧山岑
離思方蕭索况復暮秋餘哀蘭空委露殘荷己委渠獨
憶西風宴還傷北澗居憂來繞庭樹閒拈墜葉書霜露
日淒淒園林煙景變落日薄寒塘斜日明秋甸陶尊湛
清醑瑶枕含幽怨寂寞西牕下時聞山鳥囀
　　林泉讀書圖　　　　　　　　(元/)王　䝉
虎鬬龍争萬事休五湖明月一扁舟緑簔衣上雪颼颼
雪月光中垂釣鈎釣得鱸魚春酒熟仙娃酒酣嬌睡足
彫胡炊飯斫鱸羮一縷輕煙燃楚竹蓬窗曉對洞庭山
七十二峰青似玉
　　林泉讀書圖　　　　　　　　(元/)王　䝉
調古世寡和材疎自無羣種玉閟奇術還丹隠𤣥文披
裘負薪士拾金世所聞雖無箕潁節亦不慕髙勲石田
長芝草暮春自耕耘曲肱抱耒耜長歌至日曛所樂良
在兹沒嵗復何云
　　題趙廷采溪亭讀書圖　　　　(元/)陶宗儀
溪山髙處構茅亭四面芙蓉朶朶青新水夜來添一尺
湘簾髙捲晝横經
　　雲林讀書圖　　　　　　　　(元/)唐　肅
非縁輕世俗元自絶塵埃林屋衣兼潤風牀書半開琴
聲常喚鶴屐齒不傷苔長日哦詩罷山雲當客來
　　題張元傑草堂讀書圖　　　　(元/)釋良琦
昨日雨晴歸碧山桃花滿澗水潺潺嵐光入壁圖書潤
草色侵帷枕席閒莫問山靈嫌客至偏憐松月待人還
張郎有志能遺世白髪相期水竹間
　　讀書圖　　　　　　　　　　(明/)張　羽
幽棲出塵表修翠連松竹袖得碧苔篇閒來石上讀日
暝欲忘還山空人轉獨
　　野亭讀書圖　　　　　　　　(明/)徐　賁
書聲流水共冷冷落木寒山路隔汀不是秋來易傷感
夕陽風景似新亭
　　題雲深讀書處　　　　　　　(明/)陳　振
卜居静愛鉢池山山下雲深一徑閒萬卷圖書連几案
九街車馬隔塵寰茶煙暝出空濛表燈火宵分杳靄間
有客問奇常載酒林扉盡日不湏闗
　　題作讀書圖與孫令𢎞　　　　(明/)李日華
抛却書編便看山不教雙眼落塵寰有時合眼還成夢
夢入天都校馬班
　　題劉金吾牛山讀書圖(二首/)　　(明/)董其昌
青黎山館瞰澄江左手離騷右玉缸身作蠧魚遊冊府
閒看帶草長芸窗征南註左甘稱癖圯上傳書氣未降
壯爾百城真坐擁鄴侯如鄶不成邦
千峰選勝著西京詎許頑仙厠㑹盟白芷青蘭時照眼
烏絲翠袖不勝情詶恩故有雙龍在徵事堪令半豹驚
見說邊烽勞仄席肯容定逺又書生
　　題王叔明野艇觀書圖　　　　(明/)呉　寛
泊舟野水際不作水嬉謀舟中載書巻隠志於焉求坐
處書在手卧時書枕頭何須有酒飲始足銷吾憂日暮
漁翁返臨溪勸少留還乘明月出同向太湖遊
　　閱書圖　　　　　　　　　　(明/)丘　濬
端居閱古編雅服稱畯儒清晨掩闗誦乙夜猶咿吾静
觀天人妙逺泝洪荒初匪徒掇其英亦以味道腴繼世
有賢嗣一日五行俱父積子能讀因之見餘慶
　　閱書者倚老樹　　　　　　　(明/)徐　渭
爾自作蠧魚我不閱一字逢著好樹根抱著枕頭睡
　　隨月圖　　　　　　　　　　(明/)髙　啓
空齋無短檠愁度新凉夜青天素娥出餘輝獨堪借達
曙願徘徊莫逐秋河下
　　映雪圖　　　　　　　　　　(明/)髙　啓
簷雪不能埽留映寒牕白書字細如蠅坐看還厯厯華
燈照歌帳誰似南鄰客
　　課讀圖　　　　　　　　　　(明/)張邦奇
白日扃重門書聲徹林木先生謝政早歸田手把經書
課兒讀君不見陳太丘但貽榖世世朱輪與華轂
　　題吳門趙時俊山樓文㑹圖　　(明/)陳　顥
樓居百尺謝囂塵良㑹攀躋屬隠君望處有山皆入畫
坐中無客不能文一簾花氣香春酒半榻茶煙暝夕曛
自是髙懐尚清事風流不羨醉紅裙
　　荆浩秋山問奇圖　　　　　　(元/)鄧文原
木落千林秋氣新虚亭寂寂不生塵悠然危坐草𤣥者
不負山橋問字人
　　荆浩秋山問奇圖　　　　　　(元/)呉　鎮
霜落林端萬壑幽白雲紅葉入溪流朝來尚有尋真至
共向山亭領素秋
　　春山詩意圖　　　　　　　　(金/)趙秉文
何年身入畫圖傳似是三生孟浩然詩句工夫驢背上
醉鄉田地酒旗邊一川芳草緑堪染夾路杏花紅欲然
想見歸來泥樣醉却如蘸水栁三眠
　　題草亭詩意圖　　　　　　　(元/)呉　鎮
依邨構草亭端方意匠宏林深禽鳥樂塵逺竹松清泉
石俱延賞琴書恱性情何當謝凡近任適慰平生
　　題詩意圖　　　　　　　　　(元/)陶宗儀
杖藜訪友趂蕭閒採藥山中待未還流水石橋松影合
溪童指㸃亂雲間
　　詩思圖　　　　　　　　　　(明/)解　縉
昨日孤山雪後過猶憐鶴伴費吟哦即今人在青天上
一鶴相隨亦厭多
　　題王維詩意圖　　　　　　　(明/)李東陽
平田渺成湖仲夏月多雨汀鷺濕不飛林鶯澀還語邨
煙多乞鄰饁餉常及午柴門無鎖鑰出入隨杖屨白鷗
似相識亦足忘爾汝王丞詩家流畫格亦天與君看百
代遺摹搨尚如許吾生慕丘壑偶此繫冠組試問松下
翁幾人同出處
　　題李平夫畫黄山蹇驢詩圖(二首金/)趙秉文
浮光林杪水參差意想先生得句時千古黄山山下路
蹇驢不是少人騎
三十年前濟水東詩中曽識蹇驢翁如今畫出推敲勢
却恐相逢似夢中
　　李咸熙秋溪清詠圖　　　　　(元/)黄公望
萬壑千巖擁翠螺人家處處掩松蘿溪頭静坐者誰子
賦就新詩擬伐柯
　　題秋雨長吟圖　　　　　　　(元/)楊　載
雨暗秋天黒如墨窮居茅屋出不得終日長吟復短吟
吟罷令人轉悽惻飢猿抱樹屈雙肘病鶴拖泥垂兩翼
何當䇿杖過溪頭要看南山青翠色
　　題呉生雨吟圖　　　　　　　(元/)范　梈
江雨四時昏故人家逺邨如何一見面還又兩忘言老
樹經蛟淚空花斷鴈魂由來前日畫妙手出呉門
　　題山堂㑹琴圖(二首/)　　　　　(元/)王　惲
静夜山堂萬籟沉抱琴來冩古人心箇中真趣知誰㑹
門外松風是賞音
聖賢思治先琴事子賤為邦舜阜民莫訝松軒來㑹數
要從心指起經綸
　　跋運使張君㑹琴圖　　　　　(元/)王　惲
雪徑尋無路東林素有期琴絲凍欲折風袖曉還披偉
觀疑韓愈幽林付潁師無由陪杖屨只悟畫中詩
　　山亭㑹琴圖　　　　　　　　(元/)余　闕
連山環絶壑雲木亂紛披中有抱琴者有如榮啓期蕭
然人不去問子欲何為
　　手掐樺皮彈琴圖　　　　　　(金/)趙秉文
何人聊幻巧袖裏見毫端道眼無二見心齊廢六官煩
君無耳聽寓我非指彈攦却伯牙手秋風萬籟寒
　　智仲可月下彈琴圖　　　　　(元/)元好問
莫春舞雩鼓瑟希琴語解吐胷中奇誰言手揮七絃易
大笑虎頭真絶癡北風蕭蕭路何永流波湯湯君自知
三尺絲桐儘堪老兒童休訝鶴書遲
　　道士彈琴圖　　　　　　　　(元/)馬祖常
龍門千尺髙桐樹天上移來石上栽斲得春雷鳴玉澗
青鸞黄鵠一時囘
　　彈琴髙士圖　　　　　　　　(明/)楊　基
江静月在水山空秋滿亭自彈還自罷初不要人聴
　　題馬逺山月彈琴圖　　　　　(明/)王世貞
與君試彈三兩絃中有流水仍髙山與君試聴山與水
怳若泠泠合宮徵試問此聲當屬誰道人指爪如金錐
劃然一鳴天地白初月何情為誰色丹清譜出無聲琴
却借青眼成知音聲空色空人已矣彼圖我歌皆幻耳
　　鼓琴圖　　　　　　　　　　(明/)劉　泰
不向王門作從伶獨横焦尾作雲汀鍾期老去知音少
彈與秋江白鷺聴
　　題操琴圖　　　　　　　　　(明/)丘　濬
幽人事嘉遯開軒對陽明興來拂瑶軫暢我平生情心
中有真趣指下無繁聲上絃叶風薰下絃諧鳳鳴坐覺
胷襟開塵滓頓以清紛紛濁世中入耳皆瑟筝何當謝
塵務枕流階下聴
　　玉堂鳴琴圖　　　　　　　　(明/)謝承譽
午夜奎光滿木天文華燁燁應才賢宫籖次第聯齋席
御帙分張近講筵帝本無為封事少士真有幸寵恩偏
紫薇花下風簾静為續南薫補舜絃
　　題攜琴訪友圖　　　　　　　(明/)髙　啓
孤騎復孤琴披嵐入澗隂逺尋君莫訝城市少知音
　　攜琴訪友圖　　　　　　　　(明/)謝　常
秋林紅葉晩蕭蕭乘興攜琴過野橋人在翠微尋不見
白雲如練束山腰
　　攜琴圖　　　　　　　　　　(明/)陳憲章
松崖日暮水聲深何處攜來緑綺琴磵石隔林人不見
只疑罔兩是知音
　　題松下攜琴圖　　　　　　　(明/)張邦奇
碧山悠悠髙插天盡日松風鼓天籟造物以我為知音
許我山中獨行邁我亦攜琴欲和之此心已寄浮塵外
聾俗繁音恐不聞天地無聲亦應解
　　題戴進山水抱琴圖歌　　　　(明/)瞿汝稷
嗚呼清角不復見𤣥鶴已去悲風呼裨海齊州一反掌
乾坤莽莽知音孤曲髙節疏苦欲睡白首人間空見圖
就之忽驚雲木動瀋筆欲下還躊躇千巖峥嶸萬壑趨
松檜漠漠煙巒殊前有豕麋後虎貙琅玕翡翠紛在眼
石亭仄映山之隅中有髙士牙與期縞衣黄冠七尺軀
修睂朗照秋水珠氣和貌古合禮法一仰一俯宫商俱
細看聞聲更見意似神似非驚復吁迸流千片指下墮
鳳凰忽呌將其雛嗟我有琴太古調抱之不肻向人操
幽蘭無聲白雲静畫圖雖在誰知省東陽可賣死不哀
和者既稀歸去來
　　聴琴圖(為周/易題)　　　　　　　　(元/)劉永之
韋帶筠冠白㲲衣龍脣鶴足軫文犀試看十指風泉繞
曲裏時聞烏夜啼
　　聴琴圖　　　　　　　　　　(元/)楊維楨
夷猶夷猶夷且愉滿堂哄耳洗筝竽遊絲著地隨復起
秋水涵珠有若無華屋月微春語燕荒城月落夜啼烏
倩君莫鼓荆卿操自是秦姬善轆轤
　　聴琴圖　　　　　　　　　　(元/)張　雨
裊煙石壁對孤桐與和長松瑟瑟風不為野夫清兩耳
為君留目送飛鴻
　　聴琴圖　　　　　　　　　　(元/)周　鼎
耳聴不如心聴聰欲於絃上見飛鴻鐵崖仙子神遊逺
冩得無聲在有中
　　題聴琴圖　　　　　　　　　(明/)唐　錦
紙窗露濕金徽冷何處轆轤響銀井須臾松風拂座來
夜烏啼碎梅花影柴扉寂寂春自遲流水髙山入夢思
賞音無地尋知已欲買黄金鑄子期
　　題梅琴圖　　　　　　　　　　(明/)廖道南
江梅細細江雲深美人何處鳴瑶琴清風滿林明月上
萬山空谷鈞天音
　　鳴琴召鶴圖　　　　　　　　　(宋/)賀　鑄
結茅百尺荒臺杖藜一徑莓苔謝絶雞羣老鶴不應端
為琴來
　　呉道子秋山放鶴圖次趙松雪韻　(元/)吳　鎮
秋雲如練鎖千山樓閣重重水自湲鎮日溪橋無俗侣
杖藜扶鶴是髙閒
　　馬逺放鶴圖　　　　　　　　(元/)呉　鎮
載鶴輕舟湖上歸重重樓閣鎖煙霏仙家正在幽深處
竹裏雞聲半掩扉
　　倦書圖(六朝人愛倦書圖唐閻令喜/而臨之妙在約畧濃淡之間)
　　　　　　　　　　　　　　　　　(元/)王　惲
　　玉堂昨夜醉厭厭擱筆慵書見未歡似待指端餘力散
　　卧看花影轉疎簾
　　　　翰長閑閑公命題城南訪道圖戲作二首且為解
　　　　　之云　　　　　　　　　　(金/)王若虚
　　得道由來不必勞癡兒舎父謾逋逃閑閑老子還多事
　　時向招提打一遭
　　竹木蕭森䕃緑苔幽襟自愛北軒開主人無說吾何問
　　乘興而來興盡廻
　　　　董源山閣談禪圖　　　　　　(元/)呉　鎮
　　山閣深沉樹影凉瀑流飛沫濺匡牀多君相對坐終日
　　話到無生味更長
　
　
　
御　定歴代題畫詩類巻四十八
　欽定四庫全書
御定厯代題畫詩類巻四十九目録
　　閒適類
　　　破窗風雨圖(元王立中/)
　　　破窗風雨圖(元錢惟善/)
　　　破窗風雨圖(明牛諒/)
　　　題破窗風雨圖(明江漢/)
　　　破窗風雨圖(明趙俶/)
　　　破窗風雨圗(明錢岳/)
　　　破窗風雨圗(明張端/)
　　　破窗風雨圖(明鍾虞/)
　　　破窗風雨圗(明何恒/)
　　　破窗風雨圗(明張附鳯/)
　　　破窗風雨圗(明杭琪/)
　　　破窗風雨圗(明董存/)
　　　破窗風雨圗(明馮恕/)
　　破窗風(雨圗明雅安/)
　　黄荃花谿仙舫圗(元黄公望/)
　　煙波晩櫂圗(元陳秀民/)
　　題宣和風雨孤舟圗(元許有壬/)
　　題王維賢所藏盛子昭畫雙松繫舟圗(元成廷珪/)
　　竹下泊舟圗(元呉鎭/)
　　題泛舟圗(元陳旅/)
　　野浦歸舟圗(元貢師泰/)
　　題煙波泛舟圗(明劉基/)
　　清溪泛櫂圗(明劉泰/)
　　題高人泛舟圗(明劉崧/)
　　題王師文半篷春雪圗(元貢性之/)
　　次韓明善題推篷圗(元岑安卿/)
　　雪篷圗詩(明蕭規/)
　　題推篷圗詩(明顧慤/)
　　題推篷圗(明謝矩/)
　　秋風濯足圖(元郭翼/)
　　題顧道周畫濯足圗(元潘純/)
　　清溪濯足圗(元張翥/)
　　高卧圗(元劉因/)
　　北窗高卧圗(明張邦竒/)
　　題李鳴鳳卧遊圗(明林文纘/)
　　觀王叔明所畫松下弈棋圗(明顧禄/)
　　題馬逺竹溪吟弈圗(元陶宗儀/)
　　題趙千里臨李思訓煎茶圗(元于立/)
　　東京茶㑹圗(元郯韶/)
　　煮茶圗(元𡊮桷/)
　　茅齋煮泉圗(明王紱/)
　　賦煮茶圗(明顧璘/)
　　題李敬夫鶴亭鬭茶圗(明盧昭/)
　　題唐伯虎烹茶圗(明王穉登三首/)
　　題煮雪巻(明林景清/)
　　醉鄉圗(宋陳于高七首/)
　　醉臥海棠圗歌贈陸務觀(宋楊萬里/)
　　跋酒門限邵和卿醉歸圗(元元好問/)
　　江亭會飲圗(元元好問/)
　　跋松風醉歸圗(元王惲二首/)
　　題攜壺圗(元馬祖常/)
　　題醉歌圗(元黄晉/)
　　題醉臥圗(元于立/)
　　金文鼎秋林醉歸圗(明劉溥/)
　　題崔元初醉翁圗(明張以寧/)
　　醉中題醉人圗(明徐學謨/)
　　題顧中丞載酒亭圗(明嚴嵩二首/)
　　題滄浪醉眠圗(明僧妙聲/)
　　題扁舟醉眠圗(明僧宗衍/)
　　江船一老看鴈羣初起(明徐渭/)
　　似赤壁遊(明徐渭/)
　
　
　
　
　
　
　
　
　
　
　
　
　
　
　
御定厯代題畫詩類卷四十九目録
　欽定四庫全書
御定厯代題畫詩類巻四十九
　　閒適類
　　　破窗風雨圖　　　　　　　　(元/)王立中
　紙窗風破雨泠泠十載山中對短檠老矣江湖歸未遂
　畫間如聴讀書聲
　　　破牕風雨圖　　　　　　　　(元/)錢惟善
　一燈風雨寒牕破讀書不知秋怒號恍如扁舟在江海
　但覺四壁皆波濤對牀髙卧無此客倚劒長歌空二毛
　曉看庭樹故無恙千峰雲氣落青袍
　　　破牕風雨圖　　　　　　　　(明/)牛　諒
　風雨東南接漏天客牕吹破碧紗煙十年世事闗心曲
　一片秋聲到枕前花落不妨尊有酒客來未覺坐無氊
　老予曽覓蘇端隠藜杖春泥緑水邊
　　　題破牕風雨圖　　　　　　　(明/)江　漢
　若有人兮青雲衣佩玉玦兮光陸離爰處兮爰居左琴
劒兮右圖書輕富貴兮浮雲保厥美兮天真山房兮寥
落天𠖇𠖇兮雲漠漠雨瀟瀟兮風夜作心耿耿兮不寐
紛遑遑兮求索彼薄夫兮貪婪惟聲色兮是耽文繡兮
膏粱蓀何為兮懐慙秋蘭兮可紉吾所思兮古人寒檠
兮雪案甘與君兮相親
　　破牕風雨圖　　　　　　　　(明/)趙　俶
客窗讀書夜過半江上長風將雨來茅屋身如木葉落
竹牀笑對燈花開何人雞鳴解起舞此時蝶夢付銜杯
我欲哦詩慰寥寂簔笠敲門步緑苔
　　破牕風雨圖　　　　　　　　(明/)錢　岳
敬亭山色讀書菴破紙窗寒儘自堪但怪蛟龍嘶匣底
不知風雨暗江南雲横黑海秋㠶斷花落彤樓曉夢酣
五色石崩天頂漏須君手脱巨鼇鑽
　　破窗風雨圖　　　　　　　　(明/)張　端
伊人抱負亦云奇明晦由來動合宜為客情懐能樂處
破窗風雨讀書時漂流江漢嗟誰識傳舎乾坤信獨知
光霽自天須有待眼前生物總熙熙
　　破窗風雨圖　　　　　　　　(明/)鍾　虞
一室蕭然誰與同清如獨鶴寄樊籠詩成春草池塘上
夢繞玉堂雲霧中花氣總從嵐氣入書聲時與竹聲通從
容更覓新晴好卧看東林日影紅
　　破牕風雨圖　　　　　　　　(明/)何　恒
一室蕭然四壁空客懐况復雨兼風濕沾衣服愁仍重
清到肌膚句轉工知命肯隨時變化甘貧寧為道汙隆
夜深尚對羲皇易應怪寒燈不耐紅
　　破牕風雨圖　　　　　　　　(明/)張附鳳
網户羅蛛絲􁩉瓏見秋月如何夜來雨隨人送蕭屑幽
疑石溜泉散作瓦鳴雪起舞聴晨雞寒燈淡將滅誰知
綺牕人笙歌曙方歇
　　破窗風雨圖　　　　　　　　　(明/)杭　琪
黒雲壓郊茒屋摧大風抜木勢危哉破壁驚雷從地起
長淮飛雨渡江來拍戸打牕聲作惡斂襟孤坐意徘徊
雨餘蘭雪渾無恙吹倒琅玕挽不囘
　　破窗風雨圖　　　　　　　　(明/)董　存
風雨茅齋倚破牕夜深明滅照書釭平生苦志能如此
何處清貧更有雙衰鬢蕭條知已晩壯心牢落為君降
金蓮送直歸青瑣筆力還教鼎可扛
　　破牕風雨圖　　　　　　　　(明/)馮　恕
憶昔山牕夜讀時西風吹雨濕淋漓篝燈不定門頻掩
屋漏無端榻屢移白髪夢囘仍墮淚綺疏聴後尚顰眉
此聲為寄春樓客莫問杏花開幾枝
　　破牕風雨圖　　　　　　　　(明/)雅　安
銅壺公子貂裘敝鐵硯磨穿志不迂落落軒牕寒若此
蕭蕭風雨夜何如夢囘燈火清秋際心在羲皇太古初
窮達有時聊用拙壁間知已是圖書
　　黄荃花谿仙舫圖　　　　　　(元/)黄公望
花發枝頭水漲溪仙舟猶泊武陵隄重重樓閣仙雲巻
無數青峰出竹西
　　煙波晩櫂圖　　　　　　　　(元/)陳秀民
東林待月月未出長江走煙波著天青山迴首不可數
幾㸃白鷗飛過船
　　題宣和風雨孤舟圖　　　　　(元/)許有壬
龍樓嫌富麗著意貌荒寒煙雨迷千樹風波恃一竿時
移毫素在身老塞垣難翫物昭前訓誰將進縣官
　　題王維賢所藏盛子昭畫雙松繫舟圖
　　　　　　　　　　　　　　　(元/)成廷珪
雲門寺前風物幽布韈青鞵吾昔遊葫蘆盛酒待明月
舴艋載琴當上流長松並立幾千尺狂客一别三十秋
何當挂席過湖去東望草堂姑少留
　　竹下泊舟圖　　　　　　　　(元/)呉　鎮
涓涓多近水拂拂欲(一作/最)宜山吁嗟此君子何地不容
閒
　　題泛舟圖　　　　　　　　　(元/)陳　旅
江雲生白石水木澹幽姿雙松出叢薄翠色集遥枝落
日明極浦楚岫正參差美人鼓蘭枻嵗晏將何之
　　野浦歸舟圖　　　　　　　　(元/)貢師泰
天柱雲門倚半峰樹林青處見丹楓扁舟獨釣秋江雪
猶似閒身在越中
　　題煙波泛舟圖　　　　　　　(明/)劉　基
舊遊憶鼓湘湖櫂日浄風微江練平小艇曲穿花厎出
遊魚相伴鏡中行别來漫想心徒切畫裏重看眼亦明
素石蒼松是何處願從巢父濯冠纓
　　清溪放櫂圖　　　　　　　　(明/)劉　泰
溶溶新水碧於苔風静菱花幾箇開小艇不知何處客
載將秋色過溪來
　　題髙人泛舟圖(為鐵柱左/鍊師賦)　　　(明/)劉　崧
刺篙渡廻渚解帶㑹微風仰視青天髙浩歌秋水中滄
江渺空碧嘉樹發霜紅𤣥境有至樂伊人若鳬翁遐思
青玉佩應過紫霞宫
　　題王師文半篷春雪圖　　　　(元/)貢性之
香是臨流得詩因倚櫂成岸移驚樹轉牆礙覺枝横似
隔僧廬見如縁閣道行傍人歌斷處疎影月三更
　　次韓明善題推篷圖　　　　　(元/)岑安卿
青松隂隂間修竹六月翛然破炎溽梅花一味只宜冬
江上孤舟水邊屋筆端春信迴孤根鮫綃淺抹𤣥霜痕
江南煙雨正愁絶一枝喚醒羅浮魂無聲詩生有聲畫
吟咏工夫見揮灑坡翁仙去二百春夢繞松風古亭下兹
花清致誰堪當孤山題品淵源長推蓬細認心凄凉鼻
端彷彿聞天香
　　雪蓬圖詩(為吳淞蔡/子堅作)　　　　　(明/)蕭　規
吳榜何年過東淛帶得山隂一篷雪春風浩浩吹不消
夜月娟娟照偏潔雪篷主人且好奇載客日遊隨所之
呼酒恒持金鑿落對花每品玉參差咿啞柔櫓度湖曲
驚起鴛鴦不成宿汎汎斜當瓊樹移揺揺直傍銀槎(闕/一)
(字/)櫂歌齊發聲抑揚髙情獨愛水雲鄉從遊酬酢誰最
密儒雅人稱馬季常
　　題推篷圖　　　　　　　　　(明/)顧　慤
記得當年訪老逋扁舟載雪過西湖香浮水面涵清淺
影落篷牕半有無玉樹忽驚春漏泄冰花相照月糢糊
誰將一段真消息收拾歸來作畫圖
　　題推篷圖　　　　　　　　　(明/)謝　矩
扁舟曽記酌西湖笑倚東風醉莫扶酒醒不知天已暮
梅花枝上月輪孤
　　秋風濯足圖　　　　　　　　(元/)郭　翼
荆棘銅駝陌桑田碧海波秋風歌濯足歸去白雲多
　　題顧道周畫濯足圖　　　　　(元/)潘　純
脫屨白石上濯足清泉中悠然天際想木末生微風
　　清溪濯足圖　　　　　　　　(元/)張　翥
黄塵滿雙足宜賦故山歸解屨就清沚舉頭看翠微林
猿下窺膝石蘚欲粘衣更覓漁竿伴閒來就釣磯
　　髙卧圖　　　　　　　　　　(元/)劉　因
萬里青山卧平地世間何物是元龍無人說與劉𤣥徳
君在青山第幾重
　　北窻髙卧圖　　　　　　　　(明/)張邦奇
參餘蓮社枕孤琴免作人間苦熱吟不是翁家無六月
日移松影北牕隂
　　題李鳴鳯卧遊圖　　　　　　(明/)林文纘
大塊微茫何處安彩毫移入座中看春風不管鶯花老
夜月常懸湖海寛對客半圖天萬里遊仙一枕日三竿
夢餘偶欲消殘酒便指雲間金露盤
　　觀王叔明所畫松下奕碁圖　　(明/)顧　禄
十日一水五日山王侯妙筆無荆闗山如蒼龍騰入霄
漢表水似白虹㵼出溪潭間長松直下有巨石風雨剥
落莓苔斑兩翁對奕盤礴坐其上笑語自若終日無愁
顔飢來豈待事煙火瑶草紫芝俱可餐不知何年修習
到此地知有神仙境界無人寰我今讀書三十載抗塵
走俗猶未閒問翁不語愈覺心自恧髙風逸韻邈矣終
難攀安得翁能示神異授以九轉入爐丹圖中之景果
然真有否便欲御風一去何湏還
　　題馬逺竹溪吟奕圖　　　　　(元/)陶宗儀
好詩應向過橋成逸興還從對局争此日山林無一事
竹香細細晩風清
　　題趙千里臨李思訓煎茶圖　　(元/)于　立
山風吹斷煑茶煙竹外誰驚白鶴眠冩盡淮南招隠曲
松花籬落石牀前
　　東京茶㑹圖　　　　　　　　(元/)郯　韶
二月東都花正開千門春色照樓臺遊人勝賞不歸去
齊候分茶擔子來
　　煑茶圖　　　　　　　　　　(元/)袁　桷
石牕山樵晉公子獨鶴蕭蕭煙竹裏月湖一頃碧琉璃
髙築虚堂水中沚堂深六月生凉秋萬柄風揺紅旖旎
道南更有山澤居四面晴峰插天倚憶昔王門豪盛時
甲族丁黄總朱紫曉趨黄閣袖香煙俯首脂韋希雋美
一官逺去長安門徳色欣欣對妻子豈知髙懐脫榮辱
妙出清言洗紈綺郡符一試不挂意岸幘看雲卧林墅
平生嗜茗茗有癖古井汲泉和石髓風囘翠碾落晴花
湯響雲鐺滚珠蕊齒寒意冷復三咽萬事無言歸坎止
何人丹青悟天巧落筆微茫析妙理黄粱初炊夢未古
舊事淒零誰復紀展圖縹眇憶遺蹤玉佩珊珊響秋水
　　茅齋煑泉圖　　　　　　　　(明/)王　紱
小結茅齋四五椽蕭蕭竹樹帶秋煙呼童埽取空階葉
好煑山㕑第二泉
　　賦煑茶圖　　　　　　　　　(明/)顧　璘
朱門酒肉如山海沈湎徒令性靈改松闗宴坐真天人
朗如玉樹生華采澗阿霽雪新泉清風吹石鼎茶煙横
悠然對語白日晩俯聴萬井蒼蠅聲
　　題李敬夫鶴亭鬭茶圖　　　　(明/)盧　昭
花隂小隊鬭龍章渠盌香分第二湯莫傍酪奴風味好
内㕑催送大官羊
　　題唐伯虎烹茶圖(為喻正之/太守三首)　　(明/)王穉登
太守風流嗜酪奴行春常帶煮茶圖圖中傲吏依稀似
紗帽籠頭對竹爐
靈源洞口採旗槍五馬來乘榖雨甞從此端明茶譜上
又添新品緑雲香
伏龍十里盡香風正近吾家别墅東他日干旄能見訪
休將水厄笑王濛
　　題煮雪卷　　　　　　　　　(明/)林景清
𤣥𠖇凜冽風氣剛同雲蔽野天無光漫空栁絮亂飛舞
大地一色瓊瑶妝先生臞然坐茅屋左有圖書右筆牀
竹爐石鼎燒榾柮須臾取雪烹成湯武夷游子多相識
龍牙雀舌隨意將陶家近可說風味党尉不必誇羔羊
一啜能令睡魔足再啜齒頰生餘香三啜搜枯句已就
澹然意趣偏悠長翻憶天㕑大嚼者經年尸素何所償
安得相從語清絶一洗紛紛腥穢膓
　　醉鄉圖(七首/)　　　　　　　　(宋/)陳子髙
醉鄉天地誰開闢光景冲和古到今明月清風一長嘯
杯中時見昔人心
昔人愛酒復能詩阮籍陶潛蓋有之共道尚書兼此興
超然異代忽同時
斗酒百篇元祐初當時流輩已蕭疎閉門日飲身強健
得見升平總不如
子房帷幄賛神謀晩歳疏封自占留代邸勲勞今絶口
上恩仍與醉鄉侯
脫鞵神氣迥飄飄平日千鍾奉帝堯老子浮沉人不識
酒壚争席奈漁樵
老瓦盆中旋醱醅陶然樂聖且銜杯只今痛飲誰能那
寳器恩從天上來
黄金細字勒杯巡魚水恩私晩更親但得賜田堪種秫
向來浮議不闗身
　　醉卧海棠圖歌贈陸務觀　　　(宋/)楊萬里
帝城二三月海棠一萬株向來青女拉滕六戲與一撼
即日枯東皇夜遣司花女手挼紅藍滴清露染成片片
浄練酥亂㸃梢梢酣日樹蓬萊仙人約老翁寄牋招喚
陸龜䝉為花一醉也不惜就中一事最奇特海棠兩岸
繡帷裳是間横著雙胡牀龜䝉踞牀忽倒卧烏紗自落非
風墮落花滿面雪霏霏起來索筆手如飛卧來起來都是
韻是醉是醒君莫問好箇海棠花下醉卧圖如今畫手
誰姓呉
　　跋酒門限邵和卿醉歸圖　　　(元/)元好問
邵公頭白甫三十髙吟大醉無虚日風流略似靖南湖
每恨聞名不相識太平村落自繇身童稚扶攜意更真
醉歸圖上見顔色喜溢眉宇猶津津好著蹇驢䭾我去
與君同醉杏園春
　　江亭㑹飲圖　　　　　　　　(元/)元好問
瓦盆濁酒憶同傾鄉社豐年有笑聲世外華胥誰復夢
且從圖畫看升平
　　跋松風醉歸圖(二首/)　　　　　(元/)王　惲
不向東華踏軟紅夢歸丘壑灑松風夜深健倒山間石
吹萬從渠總不同
危行危言到兩難炎凉時事旋相看放教兩耳秋風裏
待與髯龍約歳寒
　　題攜壺圖　　　　　　　　　(元/)馬祖常
席帽遮頭過野橋詩筒酒榼亦蕭蕭黔婁吟罷還消渴
欲問先生借一瓢
　　題醉歌圖　　　　　　　　　(元/)黄　溍
翰林主人天上來布颿不為鱸魚開江湖渺渺天一色
朝光暮靄相徘徊昔賢心賞餘勝處但有水竹無亭臺
碑材乆已沒荆棘屐齒不復留莓苔後來視今猶視昔
今我不樂何為哉大官馬湩逺莫致鄰翁緑蟻浮新醅
欣然一飲便終夕鼻端氣息如雲雷是間别有一天地
不知何處為蓬萊迴觀方内海一粟醯雞塵甕何喧豗黄
冠祕監太狂態騎鯨供奉非仙才揮毫政要真學士鋒
車流水行相催瑶池曲宴多雨露歸歟酌彼黄金罍
　　題醉卧圖　　　　　　　　　(元/)于　立
君莫學伯夷不肯食周粟君莫學屈原死葬江魚腹人
生富貴無百年身後聲名亦漫傳朝廷縱有賢良詔得
似先生醉後眠
　　金文鼎秋林醉歸圖(為沙溪陳/元錫賦)　(明/)劉　溥
霜華灑紅樹頭葉白雲掩映山重疊黄犍䭾醉出西莊
童僕扶持穏如楫此時陶然那復知世塗奚較險與夷
眼中萬物一何有只有松風吹接䍦疎林斜光漏殘照
酡顔霞影争輝耀深山閴静不逢人豈有襄陽小兒笑
柴門向晩猶未闗山妻煮茶方候還人能出飲醉即返
千里龍媒應是閒
　　題崔元初醉翁圖　　　　　　(明/)張以寧
春雲石上蒼苔冷芭蕉風動綸巾影仙翁醉著人自扶
花落花開幾時醒
　　醉中題醉人圖　　　　　　　(明/)徐學謨
我從燕山望京闕五陵豪客傷離别相逢不飲君奈何
甕潑葡萄色如血須臾吸盡三百壺西陵之日驅金烏
眼中誰是髙陽徒醉來忽見醉人圖圖中之人誰最醉
美而䰄者皆如淚翻身跳浪招且號夜半山精引羣魅
東隅之叟頹不禁擁壚鼻作蒼蠅唫夢中舒拳賭六博
猶呼一擲千黄金蹲者隂崖伏餒虎走者風舠蕩小櫓
何人仰面獅作吼何人歌咽水升戽何人露頂髪不梳
咄誰持酒澆其顱何人掉臂揮大斗一􁐍沾脣苦於荼
謾道真珠兼琥珀翠屏錦褥聲喀喀流涎殘沫迸地走
珊瑚鋪滿金吾宅衆中飲者誰最多襃衣之客傾江河
恰如廉頗老善飯眼看醉者皆么麽么麽纍纍何足較或
鼓或泣或大嘯玉山自在誰能推欲上青天挽雙曜劉
伶畢卓俱塵埃幕天席地安在哉今宵不聞婦人語明
日看花我復來
　　題顧中丞載酒亭圖(二首/)　　　(明/)嚴　嵩
紫芝題墨千年勝圖向衡山賞更新萬壑雲松一茅屋
就中疑是草𤣥人
松塢髙眠深閉闗清詞白雪落人間我欲相從迷所適
　却隨芳草到春山
　　　題滄浪醉眠圖　　　　　　　(明/)僧妙聲
　沄沄此河水水渾不見厎水渾猶自可水深將沒汝舟
　楫無根柢風波無時休不如髙堂上飲酒可忘憂
　　　題扁舟醉眠圖　　　　　　　(明/)僧宗衍
　江水蕭蕭江岸風泊舟不歸何處翁黿鼉出沒浪如此
　爾尚醉遊春夢中空山雲深白日静松聲如濤屋如艇
　歸來歸來毋乆留不歸恐君將覆舟
　　　江船一老看鴈羣初起　　　　(明/)徐　渭
　警鴈避羅舠江長起未髙眼拚一晌後看到入雲梢
　　　似赤壁遊　　　　　　　　　(明/)徐　渭
　一艇泛三人多疑遊赤壁無處少江山但無此好客
　
　
　
御定厯代題畫詩類巻四十九
　欽定四庫全書
御定厯代題畫詩類巻五十目録
　　閒適類
　　　荅東陽于令涵碧圗詩(唐劉禹錫/)
　　　題瑞安宰朱元成乃祖雲壑莊圗(宋陳傅良/)
　　　和靖州判官陳子從山水圗十韻(宋魏了翁/)
　　　跋王介甫遊鍾山圗(宋張栻/)
　　　題萍鄉何叔萬雲山(宋戴復古/)
　　　申應時以圗尋山圗所載湖之西溪也為作絶句
　　　　(宋沈與求/)
　　　王學士熊岳圗(元元好問/)
　　　方壺作遊山圗(元虞集/)
　　　張令鹿門圗(元虞集/)
　　　呉伯招紅蓮緑幕圗歌(元黄鎮成/)
　　　崔旭行之雲巢圗贈道士俞剛中請余賦長歌(元/)
　　　　(張翥/)
　　題周鍊師雲崖圗(元黄溍/)
　　兵部危太樸郎中家於臨川雲林山上請方方壺
　　　作雲林圗太樸索詩賦此(元成廷珪/)
　　方方壺道士為危太樸畫雲林圗(元呉師道二首/)
　　書雲林圗(明吕敏/)
　　題頤菴胡祭酒先生玉笥白雲圗巻(明夏原吉/)
　　題山行圗(宋陳造/)
　　跋葛子固題蘇道士江行圗(宋楊萬里/)
　　張彦逺江行八詠圖(元元好問/)
　　秋山訪友圗(元王惲二首/)
　　江邨訪友圗(元王惲/)
　　題溪山訪友圗(元馬臻/)
　　秋林㑹友圗(明史鑑/)
　　溪橋獨步圗(元元好問二首/)
　　題湖山獨步圗(元丁鶴年/)
　　題葉容齋湖山獨步圗(元張庸/)
　　清溪散步圗(明沈周/)
　　江郊晩步圗(明李日華/)
　　寫溪山緩步圗(明李日華/)
　　竹溪夢遊圖(元元好問/)
　　梅溪圗(元袁桷/)
　　題松溪圖(元黄溍/)
　　題松溪小隠圗(元張庸/)
　　劉伯熙清溪圗(元黄鎮成/)
　　王叔眀為姚子章林泉清話圗(元黄公望/)
　　茂松清泉圗(明陳琛/)
　　題李庭訓所藏雅集圗(元元好問二首/)
　　題梵隆古畫雅集圗(元王惲/)
　　題雪堂雅集圗(元王惲/)
　　玉堂燕集圗(元虞集/)
　　題雅集圗(元呉澄/)
　　次楊鐵崖賦張叔厚所繪玉山雅集圗韻(元顧瑛/)
　　　金碧山水春堂宴賓圖(元程鉅夫/)
　　　玉堂閒適圖(元王惲/)
　　　跋西蒲老人燕處圗(元王惲/)
　　　題米元暉忘機圗(元程鉅夫/)
　　　悠然圗(元張翥/)
　　　抱素子作自適圗求題(元張翥/)
　　　道山高逸圗(明沈周/)
　　　題養逸圗(明文徴明/)
　　　題李徳瞻壁間相看不厭圗(元楊翮/)
　　　鳳臺三益圗(明高啓/)
　　　題振衣千仞岡圗(明沈周/)
　
　
　
　
御定厯代題畫詩類巻五十目録
　欽定四庫全書
御定厯代題畫詩類巻五十
　　閒適類
　　　荅東陽于令涵碧圖詩(并引/)　　(唐/)劉禹錫
　　東陽令于興宗丞相燕國公之猶子生綺襦紈袴間
　　所見皆貴盛而恝然有心如山東書生前年白有司
　　願為新民官以自効遂補東陽及蒞官以簡易為治
　　故多暇日一旦於縣五里偶得奇境埋沒於翳薈中
　　于生自以有特操而生於公侯家由覆廕入仕常忽
　　忽歎息因移是心開抉泉石芟去蘿蔦斧凡材畚
　　息壤而清溪翠巖森立坌來因搆亭其端題曰涵碧
　　碧流貫於庭中如青龍蜿蜒冰激射人樹石雲霞列於
　　前昏旦萬狀惜其居地不得聞於時故圖之來乞詞
　　既無負尤物予亦乆翳蘿蔦者睹之慨然遂賦七言
　　以貽後之文士
　東陽本是佳山水何况曽經沈隠侯化得邦人解吟咏
如今縣令亦風流新開潭洞疑仙境逺寫丹青到雍州
落在尋常畫師手猶能三伏凛生秋
　　題瑞安宰朱元成乃祖雲壑莊圖(宋/)陳傅良
功成不受富貴汙輕舟翩然下五湖至今風流在姑蘇
我復見此雲壑圖兩坡喬木樛相扶殘山剰水千里餘
天際未知何有無一葦横絶霜風蒲楊花春岸秋蓴鱸
在在著此儒仙臞世無宗師貌不如誰其嗣之吾大夫
　　和靖州判官陳子從山水圖十韻(宋/)魏了翁
　予遷靖州判官陳子從珪為鄰嘗從容出示靈竹僧
　不二山水圖其末有乃祖乃父十詩前賢風裁邈不
　可及取次原韻以識髙山景行之仰云
　　　彭蠡歸舟
外物羈縶人無退亦無遂媿彼自由身朝發而夕至
　　　山堂曠望
山堂有何觀四時互興歇萬物隨天根東生復西滅
　　　重湖汎月
水月皆内景入秋倍清輝世無善觀者滔滔吾誰歸
　　　星灣晩酌
士非耕釣者而從蓑笠翁人生貴適意莘渭亦時中
　　　雨後觀瀑
澤氣蒸前山起自膚寸微競看千丈瀑不悟片雲飛
　　　松徑晩步
松栢不受凋此亦易知耳須看竹有筠與松相表裏
　　　谿上賦詩
莫作流看谿天命無窮已詩人若知得千古可坐致
　　　林下避暑
散髪避炎暑炎暑苦相尋云何對大賓不見汗沾襟
　　　載酒尋梅
松竹貫寒暑而梅時往來不知復姤意隨人漫徘徊
　　　雪中訪友
懐人得清晤此樂浩無期剡谿興盡返未喻伐木詩
　　跋王介甫遊鍾山圖　　　　　(宋/)張　栻
林影溪光静自如蕭疎短鬢獨騎驢可能胸次都無事
擬向山中更著書
　　題萍鄉何叔萬雲山(詩人姚仲同乃/胡仲方詩友)
　　　　　　　　　　　　　　　(宋/)戴復古
拄杖穿雲去一坡仍一坡地髙山不峻花少竹還多家
近登臨便人賢氣味和能詩老姚合朝夕共吟哦
　　申應時以圖尋山圖所載湖之西溪也為作絶句
　　　　　　　　　　　　　　　(宋/)沈與求
王維買宅先成畫申子尋山亦載圖他日真能營小築
此山佳處著儂無
　　王學士熊岳圖　　　　　　　(元/)元好問
洗參池水甜於蜜玉堂仙翁髪如漆膝前文度更風流
盡卷風流入詩筆長松手種欲摩天海岳樓空落照邊
古來說有遼東鶴仙語星星難為傳五百年間異人出
却將錦繡裹山川
　　方壺作遊山圖　　　　　　　(元/)虞　集
身在山中底用圖偶然㸃染出方壺數株古樹雲連屋
一箇横橋水滿湖門外從教車馬過鐺中不計稻粱儲
等閒真遇尋師者指與雲間一翠渠
　　張令鹿門圖　　　　　　　　(元/)虞　集
張侯襄陽人深知襄陽樂十年宦學懐襄陽故託毫縑
寫山郭老我不樂思蜀都人言嵩陽好隠居三十六峰
常對面水竹田廬還可圖欲往不能心懆懆忽見新圖
被山惱沙禽浦樹俱可人金澗石牀為誰好向來耆舊
皆英雄駕言從之道焉從采珠月冷識遊女沈劒潭深
知卧龍八月霜晴水清淺聞道扁舟足廻轉何時古寺
傍檀溪幾處殘碑在江峴呼鷹臺髙秋草多養魚池中
蓮芡波蜀嵩未必不如此我今不遊奈老何張侯張侯
早結屋莫待史詹為君卜要看隴上課兒耕好在魚粱
白沙曲
　　呉伯招紅蓮緑幕圖歌　　　　(元/)黄鎮成
烏君之山從西來抜地萬仞青崔嵬劃然磅礴下江滸
林麓隠隠棲樓臺上有飛蘿罣喬木下有洪濤萬頃堆
紅蓮綽約泛渚浄緑幕縹緲臨湖開雲煙捲風島嶼沒
窗户洗雨冰霜囘髙人自是青雲客日向湖亭賞山色
昔年走馬踏紅塵射殺南山雙白額今日綸巾羽扇閒
獨面清泠飲冰蘗壺箭收投勝負空碁枰罷局機籌息
延陵公子昔稱賢畫手復見今道𤣥有聲之畫宜詩篇
為子作詩將畫傳
　　崔旭行之雲巢圖贈道士俞剛中請余賦長歌
　　　　　　　　　　　　　　　(元/)張　翥
崔郎胷次奇突兀興來從人索紙筆斯須千峰萬峰出
厎用一石畫五日上饒道人列仙臞示我新作雲巢圖
塗嵐抹霧思更逸古色滿眼蒼寒俱重溪疊谷各異狀
壊木崩石森相向翠微最上雲所棲道人又在雲之上
數椽丹室䕃白茅團團雲間如一巢拂衣拂著宿鶴背
挂劒挂落長松梢空濛杳靄迷處所豈復漂揺畏風雨
既非鳥巢老衲子無乃中林古巢父填牕擁户晝不開
神光隠見金銀臺雲中君子鳳為馬往往玉簫吹月來
道人幾年遊上國賣藥壺中人不識洞𤣥宫館一黍珠
靈秀似與仙都敵故巢未破歸便得歸到玉山多美石
我詩好刻附此圖留照千秋山水碧
　　題周鍊師雲崖圖　　　　　　(元/)黄　溍
我本山中牧羊客偶然失脚紅塵陌矯首丹崖不可攀
但見層空暮雲碧樓居仙人元不死天長地乆無消息
騎麟翳鳳者為誰道上相逢不相識披圖示我舊游處
流水桃花尚春色為言白石乆已爛茯苓無復成琥珀
忽然長揖不肯住飄若流星去無迹若為握手賦歸來
永與人間風雨隔
　　兵部危太樸郎中家於臨川雲林山上請方方壺
　　　作雲林圖太樸索詩賦此　　(元/)成廷珪
宇宙有此雲林山三十一峰如髻鬟雲林先生讀書處
長松芝草非人間白雲裁衣亦自足青精製飯何曽慳
朝光空濛起舒眺人迹迥絶窮躋攀青天蕩蕩海月出
照見先生冰雪顔惟有方壺契幽眇貌得彷彿來塵寰
宫中聖人正問道布衣召入蓬萊班玉堂給札縱揮灑
金匱啓鑰煩修刪於今聴履上霄漢聖人未放先生還
山中喪亂復何有飛瀑落澗空潺湲青林鳥啼野花發
白晝虎嘯松風閒朝廷宴坐見圖畫亦應懐我雙佩環
方壺生在何處何不同來玉京住魚龍夜落河漢秋却
泛靈槎共歸去
　　方方壺道士為危太樸畫雲林圖(二/首)
　　　　　　　　　　　　　　　(元/)呉師道
抱樸先生學大還偶然為客未歸山迎陽坊裏看圖罷
夢遶白雲青樹間
海上三山樓觀開壺仙早晩御風囘畫成定勝人間境
為問何因寄得來
　　書雲林圖　　　　　　　　　(明/)吕　敏
葱蒨夏林緑髙齋方夕曛幽花垂泫露逺岫斂歸雲停
箑風初至移樽酒半醺明朝憶佳賞囘首念離羣
　　題頤菴胡祭酒先生玉笥白雲圖卷
　　　　　　　　　　　　　　　(明/)夏原吉
頤菴先生古君子徳行文章當世美晨攜玉笥白雲圖
訪我金臺官署裏自言先世多遺徳卜居逺在金川側
何處最稱奇玉笥岧嶤插天極雲開幾朶芙蓉青雨餘
百道銀潢傾隂巖月冷玉龍蟄陽坡春暖金牛耕蕭家
峡口尤奇麗狀若飛鵞舞空際泥江堅抱伏虎形瓦橋
重展遊龍勢龍騰虎伏勢若何先隴正在山之阿林烏
泣雨下喬木野猨叫月懸春蘿時因宦轍方驅涉未暇
栖栖理家牒聊慿縑素寄遐思用詔兒孫知祖業願君
移孝忠吾皇致時熙皞超虞唐白頭稽首謝丹闕清風
一櫂歸湖鄉晝看不厭夜復卧玉笥千古長蒼蒼
　　題山行圖　　　　　　　　　(宋/)陳　造
溪山無處著纖塵翠壁蒼漪襯月痕可惜人間清絶地
葦間漁父與平分
　　跋葛子固題蘇道士江行圖　　(宋/)楊萬里
江行圖上指君山寄語烟波不用看烝水買船歸霅水
全家搬入畫圖間
　　張彦逺江行八詠圖　　　　　(元/)元好問
楚江平浸楚山流放眼江山得意秋一寸霜毫九雲夢
合教轟醉岳陽樓
　　秋山訪友圖(二首/)　　　　　　(元/)王　惲
瀟瀟楓葉映青山詩在風煙紫翠間早晩得歸林下去
一溪秋水伴君閒
闕峙石樓連佛屋灘横八節走清伊杖藜多是香山老
斜日青山獨往時
　　江邨訪友圖　　　　　　　　(元/)王　惲
兩椽茅屋枕江濆杖屨來敲月下門不是愛梅多看竹
冷香疏影坐黄昏
　　題溪山訪友圖　　　　　　　(元/)馬　臻
溪風吹長松石路秋影薄下有尋幽人支笻注林壑良
朋渺何許雜樹森草閣畫師發天機筆厎氣參錯我昔
事扁舟頗識山水樂於今日月駛此景亦蕭索愧乏買
山資老負宿昔諾展卷令人嗟髙歌激寥廓
　　秋林㑹友圖　　　　　　　　(明/)史　鑑
青山巃嵸凝紫霞飛泉如虹飲渥洼楓林接葉紅於花
上有鸞鶴下麏麚玉樓珠箔仙人家仙人顔色長美好
瑶池桃花得春早門前石楠秋葉香滿地緑雲風不埽
有客來逺方驅車涉羊腸車聲到門止揖讓升髙堂髙
堂奕奕凌雲漢瑶爵金盤青玉案華燈煌煌照宴嬉漢女
湘妃出帷幔浮雲不行天欲低囘風動地飛花亂悲歡
離合樂未央起視明星夜將半夜將半舞且歌發激楚
奏陽和巧笑兩頰生微渦蛾眉曼睩光騰波平生樂事
良蹉跎對此轉覺哀情多明朝忽驚雙鬢皤其奈流光
如箭何
　　溪橋獨步圖(二首/)　　　　　　(元/)元好問
納納溪橋逗晩風水村山閣往來通馬蹄踏遍紅塵路
畫裏初逢避俗翁
胸次江山老更奇太初元氣入淋漓仙翁不是人間客
俗筆休將比郭熙
　　題湖山獨步圖　　　　　　　(元/)丁鶴年
杖屨湖山外悠然與世違水邊延月上巖際待雲歸隨
鹿過樵徑看鷗到釣磯只今瞻畫像猶想挹清輝
　　題葉容齋湖山獨步圖　　　　(元/)張　庸
孤山不及青山好東湖勝似西湖幽每䇿烏藤過林麓
還逐白雲來水頭人家逺近即三島身世古今同一漚
我亦明朝脫塵鞅袖攜風煙從爾遊
　　清溪散步圖(為徐文/序作)　　　　　(明/)沈　周
老去山翁空世情偶因溪好獨閒行髙歌激物鳥忽語
樂事㑹心人不争露氣溢花沾濕好風瀾當日動揺明
臨流愛濯無塵濯青布披巾况沒纓
　　江郊晩步圖　　　　　　　　(明/)李日華
江影清醉顔沙光晃晴目石崖巃□樹野岸蕭騷竹散
步自成趣何須苦吟矚有人贈山疏我懶未能讀
　　寫溪山緩步圖(時甲子夏五/積雨乍晴)　　(明/)李日華
山留碧影鎮玻瓈雲泛珠叢貼罘罳赬尾魚吞花落片
翠翎鳥掛柳垂枝茶經筆訣閒相校酒諾文逋每費
思溪雨乍晴莎地暖破苔雙屐自尋詩
　　竹溪夢遊圖　　　　　　　　(元/)元好問
意外荒寒下筆親經營慘澹似詩人何時萬頃風煙裏
白髪刁騷一幅巾
　　梅溪圖　　　　　　　　　　(元/)袁　桷
玉人楚楚意逍遥隔水攜琴不受招囘首芳林真嫵媚
春風歌館聴吹簫
　　題松溪圖　　　　　　　　　(元/)黄　溍
獨騎瘦馬走赤日忽對畫圖雙眼明想見髙人茅屋厎
石牀卧聴松風聲秋風漸髙霜露白松根茯苓已堪食
鬱紆遲暮祗自憐卷圖還客三歎息
　　題松溪小隠圖　　　　　　　(元/)張　庸
有客松溪獨歸隠紅塵不涴芙蓉裳溪流遶屋河漢落
松葉墮階風露凉山樽時浮琥珀色地爐還煮茯苓香
人生只合老丘壑濯足我亦歌滄浪
　　劉伯熙清溪圖　　　　　　　(元/)黄鎮成
暫脫塵鞅繫結此清溪居偶從農圃鄰時讀種樹書聴
瀑埽松石眠雲依草廬韜琴自無絃直鈎不在魚未知
穹壤間寵辱當何如
　　王叔明為姚子章林泉清話圖　(元/)黄公望
霜楓雨過錦光明磵壑雲寒暝色生信是兩翁忘世慮
相逢山水自多情
　　茂松清泉圖(為潘東/崖賦)　　　　　(明/)陳　琛
逍遥谷裏自容身此老當年亦識真白眼那堪常對客
青山終是不生塵微風入樹琴清耳積石明泉玉可人
都付東崖長作主多應惜我往來頻
　　題李庭訓所藏雅集圖(二首/)　　(元/)元好問
萬古文章有至公百年奎璧照河東衣冠忽見明昌筆
更覺升平是夢中
景星丹鳳一千年合著丹青與世傳誰畫風流王李郝
大河南望淚如川
　　題梵隆古畫雅集圖(係内府畫上有紹興/誌今為霍清甫家藏)
　　　　　　　　　　　　　　　(元/)王　惲
龍章紅爛紹興文入手休驚玉椀新奎璧細看輝映處
半為元祐黨中人
　　題雪堂雅集圖　　　　　　　(元/)王　惲
擾擾黄塵若箇閒襌房來結静中縁機鋒為愛靈師峻
樽酒同傾繡佛前談塵風清穿月窟雨花香細颺茶煙
應慚十九人中列開卷題詩又五年
　　玉堂燕集圖　　　　　　　　(元/)虞　集
朝廷多暇日别館又青春薄醉猶催酒清歌况有人玉
堂金硯匣翠袖白綸巾老去渾無賴憑誰為寫真
　　題雅集圖　　　　　　　　　(元/)呉　澄
官清無事足優游下馬長楸作勝遊濟濟衣冠唐盛世
諸賢不減晉風流
　　次楊鐵崖賦張叔厚所繪玉山雅集圖韻
　　　　　　　　　　　　　　　(元/)顧　瑛
詩人得句題茅屋客子乘流泛小舠老眼看花起春霧
醉眠聴雨響秋濤弓盤舞按銀鵝喙水調聲傳金鳳槽
與爾共傾千日酒呼童却換五雲袍
　　金碧山水春堂宴賔圖　　　　(元/)程鉅夫
青山偏宜春晝觀日射樓閣飛雲煙鷓鴣斑間鸚鵡緑
黄金楣映白玉闌髙堂四面山囘抱把酒看山終不到
嶄然屹立見全身堂上何如山上好衆人之樂為主人
誰知主樂因嘉賔野風澹蕩天氣美一草一木皆精神
小李將軍誇好手休道今人世無有他年人展此圖看
小臣作詩同不朽
　　玉堂閒適圖　　　　　　　　(元/)王　煇
醉岸烏紗殿影東宫花低映酒波紅興來草罷長楊賦
獨占髙槐灑晩風
　　跋西蒲老人燕處圖　　　　　(元/)王　惲
甫脫孤城百戰危蒼茫何處跨鯨歸百年有感悲風樹
一旦無依足孝思遺像儼然留故事寸心聊擬荅春輝
逺遊剰袖如𤓰棗海岳相逢㑹有期
　　題米元暉忘機圖　　　　　　(元/)程鉅夫
扁舟輕不渡斷岸斜初轉白鳥波上閒青山意中逺已
知江湖落還驚嵗年晩海翁那有機相忘自應遣
　　悠然圖(為鄭處/士作)　　　　　　　(元/)張　翥
鄭子林居好遥希靖節賢看山秋色裏把酒菊花前人
境殊多事吾廬自一天能知此中意何處不悠然
　　抱素子作自適圖求題　　　　(元/)張　翥
隠者抱幽素獨行穿杳冥有時吟木客無駕勒山靈寒
澗流沙白秋雲入竹青攜琴向何處彈與野猿聴
　　道士髙逸圖(贈勿齋/林郡博)　　　　　(明/)沈　周
道山遊息處博士樂孤髙天地安亭子詩書耗鬢毛衆
花承白日芳草共青袍載酒欲相伴浮生嗟自勞
　　題養逸圖　　　　　　　　　(明/)文徵明
書卷茶罏百慮融夢囘午枕竹牕風忙身見畫剛生媿
安得身閒似畫中
　　題李得瞻壁間相看不厭圖　　(元/)楊　翮
窓前圖畫勝𤣥闗怪石長松九夏寒寄語山靈休厭客
清風明月好相看
　　鳳臺三益圖　　　　　　　　(明/)髙　啓
謫仙昔作供奉臣詩語不合妃子嗔鑾坡無地容侍直
錦袍來醉金陵春金陵臺髙鳳凰去西望長安竟何處
江聲空打石城潮山色猶横厯陽樹騎鯨一去五百秋花
草滿徑埋春愁瀛洲老客緑玉杖笑領賔客還來遊才
氣風流頗同調曽入金門待明詔當年流落不自悲却
問前人欲相弔可憐二子遭清時放逐江海空題詩賴
有髙名足難朽何用粉墨他年垂夕陽闌檻登臨後誰
復來遊酹杯酒屐痕寂寞隠蒼苔棲烏啼滿臺前栁
　　題振衣千仞岡圖　　　　　　(明/)沈　周
陽岡振新浴爽氣與秋通鶴氅照片雪鳳翎開太空乾
　坤兩長袖塵土一冷風熱惱下方路何人髙蹈同
　
　
　
　
　
　
　
　
　
　
　
　
　
　
御定歴代題畫詩類卷五十
　欽定四庫全書
御定厯代題畫詩類巻五十一目録
　　閒適類
　　　題茂安兄藏春圗(宋范浚/)
　　　展子䖍遊春圗巻(元張珪/)
　　　展子䖍遊春圗(明宋濓/)
　　　春遊圗(明卞榮/)
　　　題春日玩芳圗(明汪廣洋/)
　　　園池春晩圗(明楊愼/)
　　　家藏馬逺春山行樂大幅(明祝允明/)
　　　春園圗(明廖道南/)
　　　一徑野花落孤舟春水生畫(明張寜/)
　　　春野圗(明徐渭/)
　　　題朝元宫劉道人秋聲圗(元王惲二首/)
　　　山樓秋望圗(元呉師道/)
　　　萬港秋汎圗(元張翥/)
　　題馮文仲畫秋亭野望(元姚文奐/)
　　題王明府厯下秋興圗(明汪廣洋/)
　　謝庭循自畫秋景(明王直/)
　　倪雲林秋林野興圗(明呉寛/)
　　聽秋圗(明謝承舉/)
　　李學士薇園秋霽圗題贈(明嚴嵩/)
　　題東嵐秋思(明李叔玉/)
　　題李將軍四時行樂圗(明丘濬四首/)
　　衍聖公四景畫(明程敏政/)
　　題蕭彦祥四景圗(明薛網二首/)
　　題潘閬夜歸圗(金密公璹/)
　　吹笛圗(元虞集/)
　　孤舟横笛(元王惲/)
　　蘆汀夜笛圗(明金㓜孜/)
　　横笛圗(明劉泰/)
　　題老嫗騎牛吹笛圗(明宫人范氏/)
　　題江南煙雨騎驢圗(元何中/)
　　題畫扇騎驢踏雪(元陳深/)
　　雪騎圗(元程鉅夫/)
　　題劉凝之騎牛圗(明戴良/)
　　劉凝之騎牛圗(明高啓/)
　　題停車圗(明張鳳翼/)
　　曉起圗(明唐寅/)
　　閣下觀竹筍圗(宋孔武仲/)
　　題僧法傳為沈仲一畫聽松圗(宋陳傅良/)
　　聽松圗(元張憲/)
　　溪行看松圗小巻(明李日華/)
　　跋張龍丘簮花圗(元王惲/)
　　雪樓探梅圗(元程鉅夫/)
　　種桞圗(元楊載/)
　　觀桃圗(明姚綬/)
　　題金華宗原常雙溪洗藥圗(明呉溥/)
　　　採芝圗(明張泰/)
　　　白雪深山掘芝者(明徐渭/)
　　　羣兒春嬉圗(明陳洪謨/)
　　　童戯圗(明倪謙/)
　　　題管夫人山樓繡佛圗(明邢侗/)
　　　題月夜送花圗(明陳繼儒/)
　
　
　
　
　
　
　
　
　
御定厯代題畫詩類巻五十一目錄
　欽定四庫全書
御定厯代題畫詩類卷五十一
　　閒適類
　　　題茂安兄藏春圖　　　　　　(宋/)范　浚
　春入名園何處尋東風引步上﨑嶔平凝四面雲嵐合
　曲折一丘花木深碧草華滋迷絶徑緑蘿隂影護芳林
　韶光向此知歸處長與先生供醉吟
　　　展子䖍遊春圖巻　　　　　　(元/)張　珪
　東風一樣翠紅新緑水青山又可人料得春山更深處
　仙源初不限紅塵
　　　展子䖍游春圖　　　　　　　(明/)宋　濂
　冰解泥融生水瀾初葩穠豔未應殘夭桃噴火栁金嫩
　深谷鶯啼聽且㸔花影淡梳臙粉媚春暖野郊風細細
　游人醉以天為幕酩酊陰濃春雨被行來樹下實相參
　瞑目無言心自慙黄蝶逐風翻上下賞花此處更停驂
　　　春遊圖　　　　　　　　　　(明/)卞　榮
遊絲百尺蕩空濶天上有人落白髪人生行樂及少年
金縷一聲杯百罰翩翩兩騎出郭東桃花如雨吹東風
願倩遊絲絆西日不教便入咸池中
　　題春日玩芳圖　　　　　　　(明/)汪廣洋
杖策花樹間拂石花樹下摛辭妙天趣緩步及時暇芳
洲漾清波老鶴散春野眷彼圖中人終非避秦者
　　園池春晩圖　　　　　　　　(明/)楊　慎
方塘含廣漪名園饒雜英花蟲丰茸戲水鳥間關鳴啁
哳既萬態藿蘼又千名錦純奪豔色笙簧無雜聲聲色
知可翫冶遊空復情青雲從東駛白日向西傾
　　家藏馬逺春山行樂大幅　　　(明/)祝允明
淑候媚川石初景澹林霏扶藤循石坂楊栁共依依朱
絃卧行襆隨往抱希微無論遇髙賞器在道無違
　　春園圖(為廖侍御/徳溍題)　　　　　　(明/)寥道南
青陽司令淑景遲郊園花木紛葳蕤縈絲裊絮自逥繞
奔蜂戲蝶相追隨憶昔君家楚煙水千巖萬壑含蒼紫
衡嶽雲流虎豹棲星沙波湧蛟龍起自從移居漆水濱
嵗華迢遞懸心神木奴千頭洞庭曉竹君萬箇瀟湘春
忽看簮筆承明殿南宫西苑霑清燕太液池邊玉樹芳
芭蕉園内瓊芝燦曽聞周雅歌螽斯瑞氣祥光滿御墀
願將此圖獻天子長樂長春萬夀卮
　　一徑野花落孤舟春水生畫　　(明/)張　寧
林外春隂曉風作門徑幽深野花落東家春色過西家
井口籬根亂漂泊溪頭新水繞門生扁舟一葉輕如萍
杜陵老病煙波逺欲載詩愁過洞庭
　　春野圖　　　　　　　　　　(明/)徐　渭
北門之外多佳麗白水茫茫遶天際中有幽人春野翁
摘荷採芰紉衣袂春野讀書曽萬卷只今一字不欲看
只將元氣手中調不許紅塵眼中散昨者鑄鼎鍊九還
吾欲從之乞一丹青牛在田不肯語輕蓑大笠天將雨
　　題朝元宫劉道人秋聲圖(二首/)　(元/)王　惲
紫極宫深景氣秋翛翛牕竹發詩愁謫仙千古風流句
輸與歐公作巧偷
少年心事讀書臺凉入郊墟亦快哉星漢在空人未寢
一聲猶憶樹頭來
　　山樓秋望圖　　　　　　　　(元/)吳師道
荒厓蒼蒼映髙樹樹缺飛樓秋色露樓中有客獨凭時
溪上何人却歸去風埃低垂傷我顔嗟爾乃得専其間
晴牕掩卷意未已一夜夢遶江南山
　　萬港秋汎圖　　　　　　　　(元/)張　翥
小史堞前煙水空淮山無數直叢叢使君援筆冩秋色
舟子唱橈乘晩風幾處漁家依落木半汀殘照下飛鴻
白雲望斷仙遊逺應在蓬萊碧海中
　　題馮文仲畫秋亭野望　　　　(元/)姚文奐
黄葉蕭蕭聲自雨西風夜作離人語秋亭夜色滿江南
誰𢷬𤣥霜千萬杵
　　題王明府厯下秋興圖　　　　(明/)汪廣洋
㸃綴秋容亦費思芙蓉泉上晩晴時景於佳處煩清賞
興到無聲絶有詩天外好山來隠隠雪邊歸鳥去遲遲
更憐箕踞哦松者多是長安杜拾遺
　　謝庭循自畫秋景　　　　　　(明/)王　直
洞庭八月秋風早楊栁蒹葭漸應老栁下茅堂逺市廛
寂寞閒門對幽島居人無事不出門林深地僻如荒邨
門前道上車馬絶過雨蒼茫空蘚痕江清水落沙石出
水厎渾疑見蛟室鷺鷥鸂鶒皆有情啑喋喧呼亂晴日
我家故業連滄洲贑水文溪遶舎流圖中景物渾相似
見之令我増離憂君今善畫得供御下筆縱横有神助
何時為埽寰瀛圖一葉凌波向南去
　　倪雲林秋林野興圖　　　　　(明/)吳　寛
經鉏堂前木犀黄何人晏坐聞天香迂翁胸中有清癖
欲摘繁花歸枕囊秋林野興圖親寫百年零落燕都下
市門不遇杜長垣殘墨誰將手重把
　　聴秋圖　　　　　　　　　　(明/)謝承舉
依囘生逺水飄颯起疎林未入臯魚耳先傷宋玉心一
天韶戛玉萬籟氣澄金欲廣隨州賦苕東客思深
　　李學士薇園秋霽圖題贈　　　(明/)嚴　嵩
玉堂仙人入直還盡日閒園惟閉闗展席平臨階下樹
開簾遥對几前山紫微隂深日卓午石榻微凉遇鳴雨
磵道聲飛泉瀑寒雲根色颭莓苔古仙人步屐出幽林
長嘯時逢鸞鳳音手揮綵筆吟芳杜目覩飛鴻彈素琴
琴書偃傲有餘清竹忩今夜月華明誰言西掖絲綸貴
更有東山蘿薜情
　　東嵐秋思(為江田/謝家題)　　　　　　(明/)李叔玉
東嵐别是一人寰煙水蒼茫島嶼間猿嘯空林朝霧薄
鴻歸斷渚夕陽殘漁人尚識桃源路樵子還尋石室山
桑梓别來今已拱不知遼鶴幾時還
　　題李將軍四時行樂圖　　　　(明/)丘　濬
　　　春游細栁
日華淡淡雲隂薄兵衛森森擁鈴閣旌旗不動栁風輕
劒㦸無聲花雨落將軍新試越羅衣兩袖春風拂地垂
閱遍三軍超距樂晩凉乘興詠歌歸
　　　夏坐松林
松風流響團凉影翠濤翻空火雲冷一軍無事枕戈眠
萬馬不嘶清晝永將軍燕坐凝清香静對珠鈐萬慮忘
不用更揮諸葛羽溶溶心月自生凉
　　　秋郊挾彈
霜染楓林秋氣肅潦水收痕山露骨蒼鳩一夜化為鷹
百鳥含羞傍株麓將軍小隊出西郊金環壓轡青總驕
霹靂一聲軍吏賀半空雲外落雙鵰
　　　冬野行園
凍雲不飛朔風直野獸畏寒出還沒角弓鳴髇趂鷹飛
寳劒吐芒驚鬼哭將軍自控五花驄翩翩雲騎争追從
射殺南山白額虎碧油幢厎夜論功
　　衍聖公四景畫　　　　　　　(明/)程敏政
山前亭子萬松聲溪上桃花一樹明安得此中陪杖舄
時時閒坐復閒行
不愛紅蓮愛白蓮一塘開近緑楊邊小童吹火翁尋句
可媿江南罨畫船
一道澄江萬仭峰懐人相約采芙蓉小亭坐納秋聲逺
别浦征鴻隔岸鐘
獨裊吟鞭下水涯呼童囘折暗香枝遥知野徑詩成處
正及山房雪霽時
　　題蕭彦祥四景圖(二首/)　　　　(明/)薛　綱
昨夜東風入幽谷春草生香春樹緑茅簷星散八九家
中有先生讀書屋讀書偏於静處宜白雲堆裏長唔吚
只恐鳴騶陡然至好山却被英靈移
黄菊花開黄葉飛柴桑先生猶未歸蕙帳風髙夜鶴怨
石梁水淺寒魚肥我亦天涯遊倦客對景徒為増歎息
何由卜得柴桑鄰穏坐溪頭釣晴碧
　　題潘閬夜歸圖　　　　　　　(金/)密公璹
不是詩人灞水壖又非野老曲江邊丰姿便認王摩詰
藴藉還疑李謫仙驢背倒騎蓮岳下牛腰穏跨竹林前
掀髥對月餘髙興明日佳篇幾處傳
　　吹笛圖　　　　　　　　　　(元/)虞　集
白雲悠悠去長松披髙丘匡坐吹笛人似是馬督郵飛
鴻遺哀響幽泉發春流女樂亦何有逍遥以妄憂
　　孤舟横笛(王晉/卿筆)　　　　　　　(元/)王　惲
秋風葉下洞庭波横吹歸時逸興多筆厎分明詩外意
武昌南岸老人歌
　　蘆汀夜笛圖　　　　　　　　(明/)金幼孜
上下天光接水光滿汀蘆葉晩蒼蒼一聲長笛驚殘夢
明月滿船風露凉
　　横笛圖(為盧宏/景題)　　　　　　　(明/)劉　泰
矗矗峰巒過雨新暖風吹緑半溪蘋從來不識塵勞事
輸與船頭弄笛人
　　題老嫗騎牛吹笛圖　　　　　(明/)范　氏(宫人/)
玉環賜死馬嵬坡出塞昭君怨更多争似阿㜑牛背穏
笛中吹出太平歌
　　題江南煙雨騎驢圖　　　　　(元/)何　中
風發發雨蕭蕭渡船未渡山相招騎驢不知前路遥路
遥抵何處南山之南且穏住莫向長安街上去京尹今
無韓吏部
　　題畫扇騎驢踏雪　　　　　　(元/)陳　深
雪沒驢腰白行行詩興催不因太清絶那肯犯寒來
　　雪騎圖　　　　　　　　　　(元/)程鉅夫
都城五月已炎敲咫尺西山迹漫遥何處只今如此雪
煩君小住我聨鑣
　　題劉凝之騎牛圖　　　　　　(明/)戴　良
日落未落西山前誰家老翁牛背眠短身曲局聳兩肩
山花插帽帽為偏左手拊牛右捉鞭牛行不動穏若船
一童衝冷手握拳迎風鼓勢走欲先荒郊羃羃草纖纖云
是匡廬古道邊匡廬山水好盤旋此日劉公初挂冠劉
公作令天聖間民物熙熙徳化宣世上浮榮值幾錢白
髪東歸耕石田當時出處亦偶然乃留遺迹後人看長
安城中足豪賢車騎駢羅氣灼天一朝變滅如雲煙姓
字寥寥若箇傳我觀劉公差獨賢
　　劉凝之騎牛圖　　　　　　　(明/)髙　啓
夫子初亦仕絃歌潁之湄園廬忽在念解綬言歸期方
春養孤犢既耕亦以騎春風草茫茫出遊徧山陂田家
有美酒輒醉不復疑當昔天聖間實號休明時豈無理
人術終懼塵鞅縻嗟今屬喪亂懐策競欲施清芬逺莫
挹載誦廬山詩
　　題停車圖　　　　　　　　　(明/)張鳳翼
炊煙巒氣互升沉石澗流泉響玉琴莫怪山中少推轂
停車元是愛楓林
　　曉起圖　　　　　　　　　　(明/)唐　寅
獨立茅門嬾拄笻鬢絲凉拂豆花風曙鴉無數盤旋處
緑樹枝頭一綫紅
　　閣下觀竹筍圖　　　　　　　(宋/)孔武仲
我家廬山下緑竹常隂隂春雷迸狂籜萬㸃羣玉簪别
來經歳時脫肉塵土侵歘見此圖畫醒然豁煩襟方幅
藏萬里環以青山岑旁飛清泠泉下有瀟灑林恍惚如
夢到杖笻聴幽禽欲投環堵室浩渺忽難尋人生諒自
苦一官詠蹄涔揺尾増光華豈知滄海深虞卿衒白璧
季子夸黄金貪得以忘我俱非賢達心何如返鄉國坡
塢窮差參茅簷當天風時聴笙簧音
　　題僧法傳為沈仲一畫聴松圖　(宋/)陳傅良
古松不知幾千年直榦欲上干青天樛枝下與人世接
冷風過之萬壑喧猨驚鶴怪樵牧遯百鬼愁絶誰傍邊
紛紛海内絲竹耳何處縹緲來臞仙整襟拱聴移永日置
琴弗顧僮攲眠松風有際意無盡莊騷不數惟易𤣥嗟
乎深山大澤松不乏斯人往往千載之陳編筆端若有
夜半力一日忽在軒楹前止齋虚静對立乆晴昊亦為
生蒼煙畢宏韋偃骨已朽畫工一世脂粉便北湖居士
安得此奄有二子雲山傳北湖居士雲山傳吾詩孰與
杜老起九原
　　聴松圖　　　　　　　　　　(元/)張　憲
洪巖羽士氅衣輕脚踏青鸞下玉京直壁倒懸松萬尺
盤陀石上聴秋聲
　　溪行看松圖小巻　　　　　　(明/)李日華
閣外雲山隔㟁峯去帆漠漠帶雲容新凉喚起蘋花夢
緩步來看拂水松
　　跋張龍丘簮花圖　　　　　　(元/)王　惲
醉吟賞盡洛陽春老與坡仙作近鄰未礙一枝長在眼
静庵方寸本無塵(龍丘子晩居黄岡號静/庵居士與東坡為鄰)
　　雪樓探梅圖　　　　　　　　(元/)程鉅夫
竹樹參差老不才四山壁立雪皚皚凌寒何許龍鍾老
獨對梅花待酒來
　　種栁圖　　　　　　　　　　(元/)楊　載
連山斷岸古今同髣彿柴桑入望中為問江邊枯栁樹
飛花幾度亂春風
　　觀桃圖(奉寄髙憲/副宗選)　　　　　　(明/)姚　綬
仙人種桃處碧山白雲中枝頭遲日暖葉厎繁花紅步
入古苔坡漸得芳草路光風散晴霞香雨消薄霧西池
有碩果一實三千年願公采食之笑拍洪厓肩
　　題金華宗原常雙溪洗藥圖　　(明/)呉　溥
洗藥臨溪頭水流溪尾香居人飲溪水百年躋壽康石
路曲盤蛇山花如錦黄日暮攜藥歸香風滿衣裳
　　採芝圖　　　　　　　　　　(明/)張　泰
山中過雨藥苗肥野老尋芝踏翠微紫豔隨風迎曉杖
冷香和露濕秋衣石田雲淺無勞種蘭逕人稀自擷歸
得向清時養睂壽療飢寧羡首陽薇
　　白雲深山掘芝者　　　　　　(明/)徐　渭
天外白雲必爾家微紅雙頰飽朱砂神仙豈是靈芝得
枉用鍬鉏壊紫霞
　　羣兒春嬉圖　　　　　　　　(明/)陳洪謨
暖風敧繡帽霽色稱華裾拾翠郊原徧欣然共小車
　　童戲圖　　　　　　　　　　(明/)倪　謙
　曲闌護春小園内芳草芊緜織新翠屏山牡丹開暖風
　吹墮輕紅粉香碎誰家兒女蜀錦襠柔髪初剃靛色光
　兩兩三三戲晴晝歡呼競出花臺傍鞦韆木架雙旗插
　綵䋲低垂畫板滑向前推送身轉髙架上連環韻嗚軋
　脚尖背蹴香塵飛珠汗微沾金縷衣丹青假面恣塗抹舞
　腰更把斕斑圍嬌娥並坐遺鍼線手弄折枝情戀戀花腔
　小鼓閒不敲竹馬金鐃抛地徧玉蜺撲蝶意自癡紫蘭緑
　葉紛離披君不見聖主仁恩致蕃育四海民物陶春熙
　　　題管夫人山樓繡佛圖　　　　(明/)邢　侗
　竹繞層樓罥網蛛絲絲縷縷貌曇瞿倦來素面流輕粉
　尚憶羊肝半臂無
　　　題月夜送花圖　　　　　　　(明/)陳繼儒
　藹藹樹交巖澗凝凝月上亭臺巻幔忽聞荷氣開門客
　載花來
　
御定厯代題畫詩類巻五十一
　欽定四庫全書
御定厯代題畫詩類巻五十二目録
　　閒適類
　　　和姜伯輝見贈醉吟畫詩(宋郭祥正/)
　　　范寛筆(宋朱子/)
　　　李昭道畫卷(元鄧文原/)
　　　李昭道畫巻(元呉鎮/)
　　　馬和之巻(元呉鎮/)
　　　題趙仲穆畫送鄭蒙泉之鄞(元呉鎮/)
　　　題馬逺畫(元陳旅/)
　　　朱澤民畫(元鄭元佑/)
　　　題畫(元鄭元佑六首/)
　　　題倪元鎮畫(元陳基/)
　　　題畫(元倪瓚十八首/)
　　　題魏明鉉畫(元郯韶/)
　　　題畫(元貢性之三首/)
　　題畫扇(元錢惟善/)
　　大年便靣(元郭畀/)
　　題天游畫(元華幼武/)
　　題陸某寄元翬詩畫(元華幼武/)
　　題張道師所藏畫(元周砥/)
　　顧雲屋畫(元唐肅/)
　　畫意(元馬臻十三首/)
　　郭天錫畫巻(元張雨/)
　　題人物山水(元陶宗儀/)
　　題畫(明陶安/)
　　畫為包師勝題(明楊基/)
　　畫(明張羽/)
　　畫(眀王行二首/)
　　題畫(明張紳/)
　　題畫(明葛孔明/)
　　為彦中題畫(明龔翊/)
　　題畫(明王燧/)
　　為沈趣菴題畫(明偶桓/)
　　題畫扇(眀陳顥/)
　　題畫(明陳憲章二首/)
　　題畫(眀徐溥二首/)
　　題許廷冕職方畫(明李東陽/)
　　雜畫絶句(明李東陽二首/)
　　題畫(明呉寛二首/)
　　題畫(明王雲鳳/)
　　題畫(明文森/)
　　郭天錫畫卷(明黄玠/)
　　題畫(明羅竑/)
　　題畫(明賀甫/)
　　題畫(明唐寅/)
　　題畫(明周用三首/)
　　題張性夫小景(明顧清四首/)
　　　畫意(明孫偉/)
　　　小畫(明顧璘二首/)
　　　題畫(明宼天叙/)
　　　看畫口號(明湯顯祖/)
　　　題畫(明董其昌三首/)
　　　題畫(明陳繼儒/)
　　　丙寅四月倣燕穆之畫湯可卿扇(明李日華四首/)
　　　題畫(明李日華四首/)
　
　
　
　
　
　
　
御定厯代題畫詩類巻五十二目錄
　欽定四庫全書
御定厯代題畫詩類卷五十二
　　閒適類
　　　和姜伯輝見贈醉吟畫詩　　　(宋/)郭祥正
　蒼崖一萬丈中㵼白玉泉飛鳥度不得而我長攀縁洗
　盡心地垢吟成元化篇更復有何物一尊當我前忽逢
　姜伯輝爽量涵冰淵開談了無迹所得全於天便欲脫
　青衫泛我江東船結交要終始相忘復頽然徑呼妙手
　畫秋江霜景全冰輪正卓午照影無陂偏誰能騎蹇驢
　世路空流連咄哉可以往揮手從飛仙
　　　范寛筆　　　　　　　　　　(宋/)朱　子
　山雄雲氣深樹老風霜勁下有考槃人超遥得真性
　　　李昭道畫巻　　　　　　　　(元/)鄧文原
　松篁寂寂掩幽居一段清幽樂有餘麛鹿自來尋舊迹
　髙賢還去賦歸歟千山夕照耕初罷隔樹炊煙誦自如
　有客臨溪清話乆數聲長笛過前畬
　　李昭道畫卷　　　　　　　　(元/)呉　鎮
人愛山居好何如此際便家規仍小異幽致更超然莫
靄映髙樹柴扉繞細泉新圖不可再展閱憶唐賢
　　馬和之卷　　　　　　　　　(元/)呉　鎮
青峰互合若為羣中有髙人卧白雲颯颯松風從澗出
蕭蕭竹色過橋分閒來欲覓知音伴睡起還探頌酒人
一段清幽離塵俗不禁長笛起前濆
　　題趙仲穆畫送鄭蒙泉之鄞　　(元/)呉　鎮
海寧太守歸來日愛冩新圖入卧遊見說甬東風日好
春山如霧隔灜洲
　　題馬逺畫　　　　　　　　　(元/)陳　旅
屋角東風吹栁絲杏花開到最髙枝春來陌上多塵土
此老醉眠多不知
　　朱澤民畫　　　　　　　　　(元/)鄭元祐
窈窕溪橋路隂森楓樹林岸隨青嶂轉家在白雲深畫
史分明意山人去住心勞形何日已於此欲投簮
　　題畫(六首/)　　　　　　　　　(元/)鄭元祐
舒嘯風林雲滿谿白駒空谷草萋萋相逢不作蘇門聴
應有長松鶴未棲
濯足清溪水已寒青山猶有此衣冠黄塵三尺烏鞾底
誰與歸來把釣竿
水繚山迴深復深白雲茒屋住溪隂溪南十畝堪耕種
何必囊中季子金
桂樹連蜷山石幽蕭然冠屨白雲秋只愁畏壘無尸祝
不媿長年為爾留
桃花源上蝶飛飛誤却漁郎苦欲歸雲白山青一囘首
落紅如雨㸃春衣
仙人樓觀隔層霞隠者煙蘿便作家萬壑千巖何處是
停橈試問碧桃花
　　題倪元鎮畫　　　　　　　　(元/)陳　基
西池亭館帶芙蓉雲水蒼茫一萬重此日畫圖看不足
滿簾秋雨夢呉淞
　　題畫贈王仲和　　　　　　　(元/)倪　瓉
曽住南湖宅於今已十年叢筠還自翳喬木故依然雨
雜鳴渠溜雲連煮术煙何時重相過爛醉得佳眠
　　題畫贈張𤣥度　　　　　　　(元/)倪　瓉
蕭條江渚上舟檝晩相過卷幔吟青嶂臨流冩白鵞壯
心千里馬歸夢五湖波園石荒筠翳風前發浩歌
　　畫寄王雲浦　　　　　　　　(元/)倪　瓚
蕭散賢公子衡門似水清花間青鳥過砌下緑苔生山
色排簷入江波照眼明開圖想幽境欲為冩閒情
　　題畫(贈吕/彦貞)　　　　　　　　　(元/)倪　瓉
江上秋雨晴泊舟煙水汀孤吟誰和予悠悠蟪姑鳴故
人邀我留三宿荳畦蘿逕居幽獨松醪陸續酌山瓢燈
影縱横冩風竹水光雲氣共悠悠鶴思鷗情樂此留無
褐無衣悲骯髒三釁三沐嗟咿嚘君自息機江上住我
且沿洄從此去圖訖新詩草草裁眼前流光水東注
　　題畫(六首/)　　　　　　　　　(元/)倪　瓉
雨過黄陵廟下雲生玉女井邊野雉雊鳴斜日鷓鴣啼
破林煙
月下參差雙玉燈前蕭散孤鴻寄興只消毫楮冩懐不
用絲桐
竹上誰彈清淚如鉛春雨斑斑滿眼湘江波浪望窮白
鳥飛還
髙樹長松共晩蒼筠野石同貞珍重王家公子翩翩白
鶴神清
髙栁喬柯小閣水光山色衡門未老作閒居賦無錢對
北海尊
孝侯廟前雨過罨畫溪頭日曛舊迹如今夢裏春風愁
亂行雲
　　畫贈馮文仲　　　　　　　　(元/)倪　瓉
知君住近西湖曲湖水淪漣似輞川忩下青松髙百尺
時時落雪滿琴絃
　　題陳仲美畫(次張貞/居韻)　　　　　(元/)倪　瓉
杜老茅堂倚石根往來西瀼與東屯一庭秋雨青苔色
自起鈎簾盡緑尊
斜日西風吹鬢絲披圖弄翰學兒嬉釣竿拂著珊瑚樹
張祐題詩我所師
　　題畫(二首/)　　　　　　　　　(元/)倪　瓉
南望銅官曉色新三株松下一茅亭何當濯足臨前澗
坐石閒書相鶴經
坦腹江亭枕束書澄清江水自空虚修篁古木悠悠思
何處青山可卜居
　　題小幅畫　　　　　　　　　(元/)倪　瓉
複谷迴巒地泬寥參天老樹拂雲霄幽人樂事知多少
拖杖尋詩過板橋
　　題扇畫(二首/)　　　　　　　　(元/)倪　瓉
荷葉田田栁弄隂菰蒲短短逕苔深鳥飛魚躍皆天趣
静裏遊觀一賞心
一代舒王不數人曽哦雪竹與霜筠雲林野思生幽夢
睡起濡毫一寫真
　　題魏明鉉畫　　　　　　　　(元/)郯　韶
老翁住在浣花邨日日哦詩醉瓦盆怪厎横江見船尾
不知春水到柴門
　　題畫　　　　　　　　　　　(元/)貢性之
石瀨清冰合黄山白戰鏖道人禁得冷扶醉過溪橋
　　題畫(二首/)　　　　　　　　　(元/)貢性之
桃花紅綻斷橋邊楊栁垂隂散緑煙記得少年曽取醉
玉人扶上總宜船
一江春水晩微茫醉倚篷窗客思長忽聴蕭韶雲外落
松風輕度鬢絲凉
　　題畫扇　　　　　　　　　　(元/)錢維善
銀氣蒸成雲白嵐霏散作空青中有幽人小隠松風澗
水泠泠
　　大年便面　　　　　　　　　(元/)郭　畀
疎雨灑荷氣微凉生栁隂閒亭不受暑坐占清湖心無
客且罷碁有風宜披襟向來行路錯足厎黄埃深此意
一領略落日孤蟬吟
　　題天游畫　　　　　　　　　(元/)華幼武
仙翁醉倒金壺汁信筆塗糊作畫看泉合松聲流别澗
雨將雲氛出層巒移家隠遯懐龎老攜妓登臨憶謝安
一笑頓忘塵世事也須卜築老江干
　　題陸某寄元翬詩　　　　　　(元/)華幼武
新詩遺明珠清圖冩寒玉二美從何來天風墜茅屋屋
下有佳士孤吟坐煩促披圖誦新詩翛然坐巖谷瞻彼
江上雲飄颻謝羇束夕影弄明月朝光泛晴旭念兹塵
埃客可望那可逐願將緑綺琴同歌紫芝曲
　　題張道師所藏畫　　　　　　(元/)周　砥
秋月無風度海遲珊瑚玉樹碧參差明朝我亦三山去
為借韓裒白鹿騎
　　顧雲屋畫　　　　　　　　　(元/)唐　肅
江際石林秋閒來伴客遊獸茵鋪接膝鳩杖倚過頭峰
對千重色潮聴一派流話多論隠趣身不近閒愁縹渺
雲生瀨參差樹隠洲無端破幽悶飛去一雙鷗
　　畫意(十三首/)　　　　　　　　(元/)馬　臻
千樹萬樹桃花發三聲五聲鶗鴂鳴溪山春色媚人眼
但見物物生詩情
寒空黯淡飛鳥沒某丘某壑同一色絶憐驢背苦吟人
風雪打頭烏帽側
紅塵堆裏嬾低顔石路迢遥入亂山擬向雲邊種黄獨
幾時容我屋三間
支笻路入諸峰頂囘首繁華謝朝槿古來天下多名山
不是終南終不隠
江花江草映江樓冩出江天一片秋隔岸小橋低數尺
淡煙消處見漁舟
千章古木見青紅路接溪橋出莫鐘衰老無人賦招隠
山雲更入兩三重
呉儂生長浙江干慣見秋濤拍夜灘老去怕風兼怕水
不妨傳八畫圖看
有客騎驢入林麓山深疑是王官谷平生輸與釣魚翁
獨木橋邊結茅屋
數間草屋山煙静夾岸桃花流水香愁殺武陵囘棹客
不知人世幾斜陽
平生丘壑老棲遲敢信毫端為發揮忽憶楚江江上見
雙帆帖帖帶雲飛
幽人自樂山中趣閒訪山家入山去記得西峰阿那邊
亂雲遮斷無尋處
江雲皛皛侵林影境㑹心融發深省可惜長艘載利名
乾坤清氣無人領
縁溪路滑蹇驢遲水色山光總入詩還勝襄陽孟夫子
滿身風雪灞橋時
　　郭天錫畫卷　　　　　　　　(元/)張　雨
林間風雨避藍與城頭鼓聲知有無只消深淺屏風疊
題作蘇郎詩意圖
　　題人物山水　　　　　　　　(元/)陶宗儀
古賦裁成學遂初山童研墨且徐徐石頭几上溪藤滑
旋拂松花對客書
　　題畫　　　　　　　　　　　(明/)陶　安
鼓罷瑶琴䇿杖還空山流水聴潺潺夕陽林外風塵起
輸與先生不出山
　　畫為包師勝題　　　　　　　(明/)楊　基
疎簾半捲絲絲雨菱葉荷花暗江渚水近松深徹夜凉
不用開襟揺白羽隔岸人家住緑陰偶來聽我坐彈琴
聊將白雪猗蘭意銷盡紅塵汗馬心
　　畫　　　　　　　　　　　　(明/)張　羽
疎散元非用世才日髙林戸尚慵開為憐湖上青山好
行到冬青樹底來
　　畫(二首/)　　　　　　　　　　(明/)王　行
高館疎簾晩乍開讀書聲裏故人來山中本自無塵土
催得家童埽緑苔
雨後飛泉下碧湍長松修竹草堂寒無人解識高人意
溪上青山獨自看
　　題畫　　　　　　　　　　　(明/)張　紳
髙樹漏疎雨滴􁐍下銀塘美人巻簾坐寳鴨添生香風
吹緑荷葉露出雙鴛鴦
　　題畫　　　　　　　　　　　(明/)葛孔明
結屋髙人占一丘間行小立俯清流青山落手誰争得
一片詩情在杖頭
　　為彦中題畫　　　　　　　　(明/)龔　翊
青山之青如佛頭白雲化作寒泉流世間塵土飛不到
眼中景物俱清幽若人自是好静者豈非五栁先生儔
每託琴尊冩髙興脫屣樂從魚鳥游却笑時人苦不達
漏盡鳴鐘猶未休君不見小虞塘西玉峰下一菴已遂
吾莬裘共論心事肯相過斗酒當為山妻謀
　　題畫　　　　　　　　　　　(明/)王　燧
渡頭初唱采菱歌南浦西風漲緑波正是晩凉新雨後
青山不似白雲多
　　為沈趣菴題畫　　　　　　　(明/)偶　桓
溪山深處野人居小小簾櫳草閣虚洒面松風吹夢醒
菱霄花落半牀書
　　題畫扇(次岑/琬韻)　　　　　　　　(明/)陳　顥
自適閒邊趣誰言分外求看山一瓢酒載月五湖舟秋
水清吟思西風冷釣裘惟應陸甫里千古可同流
　　題畫(二首/)　　　　　　　　　(明/)陳憲章
水面田田荷葉墻頭纂纂棗花士子贈之以藥女也不
績其麻
隋苑螺横山黛呉門練曳溪紋石橋糝徑紅雨草閣鈎
簾白雲
　　題畫(二首/)　　　　　　　　　(明/)徐　溥
一聲啼鳥春林曉轉覺草堂深更幽底事東風太相狎
飛花吹滿硯池頭
向時載酒江東去今日山隂載雪囘一片閒情誰解得
晩風溪上破疎梅
　　題許廷冕職方畫　　　　　　(明/)李東陽
路轉循岡背橋囘傍水根幽人不到處茅屋自成村浦
樹經秋落山鐘向晩昏偶然一攜手相與倒芳尊
　　雜畫絶句(二首/)　　　　　　　(明/)李東陽
雪滿千山路茅堂只數椽幽人與修竹相對不知年
春岸桃花開江頭夜來雨借問垂釣翁中流深幾許
　　陸天游畫　　　　　　　　　(明/)吳　寛
翛然掩陋室幸此絶塵鞅偶開水墨圖頗慰山林想危
岑瞰深碧湖水平於掌喬木四五株秋氣始蕭爽不逢
弄舟人似聴伐未響二老足髙致多暇自來往落照變
巖姿臨流更欣賞
　　題啓南畫　　　　　　　　　(明/)呉　寛
閉户蕭然亂雪中已無賓客晩堂空槁梧獨據忘為我
老筆能揮愛此公却構石欄臨絶澗似聞茒屋卷秋風
十年别却西莊路嵗莫相思白髪同
　　題畫　　　　　　　　　　　(明/)王雲鳳
草履麻衣也自華杖藜徐步定誰家山人欲訪岡頭竹
厭看春來市上花
　　題畫　　　　　　　　　　　(明/)文　森
石上收綸坐垂楊拂鬢絲閒情與幽思不復許人知
　　郭天錫畫卷　　　　　　　　(明/)黄　玠
門外馬蹄三尺塵屋厎青山看白雲不知身世在城市
但覺爽氣吹冠巾鴨觜灘頭露沙渚彷彿西陵與漁浦
惱人歸興滿江東煙樹半沉天欲雨
　　題畫　　　　　　　　　　　(明/)羅　竑
入山採靈藥山深愁日短空林獨自行木客時為伴术
肥晨露滋芝潤春泥暖荷钁莫歸遲前溪白雲滿
　　題畫　　　　　　　　　　　(明/)賀　甫
畫舫西湖載酒行藕花風度管絃聲餘情未盡歸來晩
楊栁池臺月又生
　　題畫　　　　　　　　　　　(明/)唐　寅
春風修禊憶江南酒榼茶罏共一擔尋向人家好花處
不通名姓即停驂
　　題畫(二首/)　　　　　　　　　(明/)周　用
楓葉野亭隂蘋花沙岸雨秋光絶可憐誰與幽人語
秋葉亦自紅谿雲閒且白客從何處來坐我松上石
　　題畫　　　　　　　　　　　(明/)周　用
步八清谿隂秋色亦可恱采采菊垂花蕭蕭木落葉飄
風吹衣帶古蹟戴石轍偶爾聞鳴猿東山欲生月
　　題張性夫小景四絶句　　　　(明/)顧　清
寂寂空山裏春和草自芳隔溪人不見髣髴喚劉郎
水木隂森處茅堂四五間主人容直造攜手看青山
秋氣著林麓蕭條門户閒兒童拾松子日暮不知還
積雪斷山路柴扉晝不開明朝稍晴霽先看屋東梅
　　畫意　　　　　　　　　　　(明/)孫　偉
野行不出逺步入橋之東雨晴農事盡水邊村逕通所
欣抱澗人翫心於此同坐看薄雲生婉媚桃花叢柴門
澹松桂雞聲鳴午舂幽憇適天性送目春飛鴻嫣然吾
得我意在忘言中
　　小畫(二首/)　　　　　　　　　(明/)顧　璘
斜日雲横薄莫空江木落髙秋雲外稻梁自足人間矰
繳何求
澤葦江楓共逺𤣥鳬白鷺争飛借問漁舟安在欲來垂
釣忘歸
　　題畫　　　　　　　　　　　(明/)寇天叙
十月梅花開已多蹇驢衝雪野橋過亦知金紫趨前貴
奈此當前清興何
　　看畫口號　　　　　　　　　(明/)湯顯祖
何處三公指向空白頭西笑日東紅三公久視如相識
烏有子虛無是公
　　題畫(贈張山/人二首)　　　　　　　　(明/)董其昌
炊煙連斷靄隠隠見松亭亭中有静者單讀浄名經
煙渚輕鷗外晴巒畫鷁前何須苦聮句觸眼白雲篇
　　題畫(贈眉/公)　　　　　　　　　(明/)董其昌
何處江山好定居卜鄰真擬傍専諸騷人已落芝蘭事
濠叟猶傳說劒書
　　題畫　　　　　　　　　　　(明/)陳繼儒
酒甕嘈嘈杞菊香解衣松下月清凉年來數畝山田熟
半作花錢半鶴糧
　　丙寅四月倣燕穆之畫湯可卿扇(明/)李日華
山晴煙晩緑濛濛麥壠香來花片風欲向溪南放黄犢
酒瓢詩巻挂墻東
　　題畫扇　　　　　　　　　　(明/)李日華
夢壓春愁睡起遲一林疎雨褪臙脂詩翁艇子無人見
只有飛來白鷺鶿
　　沈天生求畫扇題　　　　　　(明/)李日華
車馬風塵屬壯時得閒今不恨閒遲泉光雲影虚亭畔
定不將人染鬢絲
　　為天鏡上人畫扇　　　　　　(明/)李日華
　飛錫看山猶不足又將幽思惱幽人一泓墨汁曹溪水
　灑落秋光一㸃塵
　　　題畫與月樓上人　　　　　　(明/)李日華
　松響半天環珮澗吹滿耳笙簧知是前生迦葉空山容
　我疎狂
　　　題畫(三首/)　　　　　　　　　(明/)李日華
　秀壁疎林野水涯亂雲堆裏隠人家一泓淡墨閒情緒
　消取清泉白石茶
　沙隠人家樹隠橋一湖春水接天遥虚亭盡日無人到
　賸有風帆拂栁條
　緑晴洞徹蚍蜉字白葛偏宜鷗鷺羣莫怪咿哦山谷裏
　要將清響徹松雲
　
　
　
御定厯代題畫詩類卷五十二
　欽定四庫全書
御定厯代題畫詩類卷五十三目錄
　　古像類
　　　教授李夢符惠宣聖畫像用韻奉酬(宋陳傅良/)
　　　手植檜孔子像(元郝經/)
　　　題宋畫三教晤言圖(元王惲五首/)
　　　范蠡像(宋蘇軾/)
　　　范蠡圖(明陳憲章/)
　　　留侯小像(元王逢/)
　　　邵平像(明程敏政/)
　　　買臣像(明程敏政/)
　　　鄭子真畫像(元楊載二首/)
　　　嚴光像(明程敏政/)
　　　諸葛武侯畫像(元吳澄/)
　　　武侯像(元鄭元祐/)
　　　蜀相像(明方孝孺/)
　　題景升太尉畫孫登像(宋晁説之/)
　　張翰像(宋蘇軾/)
　　戒珠寺後登蕺山謁王右軍遺像(元吳萊/)
　　題夏博士晉王羲之右軍像(明鎦炳/)
　　子昂畫羲獻像(明葉砥/)
　　題四清圖(元掲傒斯/)
　　題陸大夫畫逸少逺遊道林(宋晁説之/)
　　再題王許支圖(宋晁説之/)
　　余以四韻記陸大夫三髙圖自謂能省句矣後作
　　　絶句増畫筆之妙(宋晁説之/)
　　謝太傅像(元鄭元祐/)
　　謝安圖(明王越/)
　　淵明畫像(宋王十朋/)
　　畫淵明(元趙孟頫/)
　　陶淵明像(元鄧文原/)
　　張叔厚冩淵明小像(元黄公望/)
　　張叔厚冩淵明小像(元張雨/)
　　淵明像(元吳師道/)
　　淵明像(元宋元/)
　　淵明小像(元貢師泰/)
　　淵明像(元鄭元祐二首/)
　　陶靖節像(元貢性之/)
　　題淵明像(元馬臻/)
　　題淵明像(明貝瓊/)
　　題陶淵明像(明髙遜志/)
　　題淵明圖(明丘濬/)
　　題淵明像(明張羽/)
　　題淵明醉像(明徐賁/)
　　淵明像(明于謙/)
　　題畫陶靖節(明謝承舉/)
　　題靖節圖(明鄭鵬/)
　　題淵明像(明林景清/)
　　題吳興淵明像(明余堯臣/)
　　唐十臣像歌(元郝經/)
　　題賀監李謫仙二像(宋樓鑰/)
　　李太白畫像歌(宋饒節/)
　　和饒節詠周昉畫李白真(宋陳師道/)
　　太白扇頭(金李端甫/)
　　題謫仙像(明徐賁/)
　　李太白像(明王澤/)
　　太白像(明邵寶/)
　　題李太白像(明沈周/)
　　太白像(明文徵明/)
　　題太白像(明僧大圭/)
　　堂中畫像探題得杜子美(宋歐陽修/)
　　杜甫畫像(宋王安石/)
　　杜子美像(元許有壬/)
　　杜拾遺像(元謝應芳/)
　　題杜子美像(明沈周/)
　　題少陵像(明僧大圭/)
　　次韻魯直書伯時所畫王摩詰(宋蘇軾/)
　　孟浩然圖(元李俊民/)
　　孟浩然畫像(元貢師泰/)
　　汾陽王像(金趙秉文/)
　　李愬畫像(宋僧惠洪/)
　　退之畫像(宋黄庶/)
　　張祐像(明唐寅/)
　　白樂天像(明唐寅/)
　　杜牧像(明唐寅/)
　　陸龜䝉像(宋蘇軾/)
　　陸魯望像(明陳昌/)
　　陶穀像(明唐寅/)
　　題八君子圖後(宋真徳秀/)
　　韓魏國忠獻王七世孫植甫家觀王蟬冕畫像
　　　(元柳貫/)
　　題范文正公真像(元王惲/)
　　温公畫像(元郝經/)
　　題六一東坡像(宋晁説之二首/)
　　題趙琳畫東坡石上以杖横膝肩頭(金趙秉文二首/)
　　東坡先生畫像(元郝經/)
　　書東坡先生畫像(元張雨/)
　　蘇子瞻畫像(元貢師泰/)
　　題南宫石刻遺像(元倪瓚/)
　　題米南宫像(元郭畀/)
　　題和靖像(元馬臻/)
　　觀真文忠公畫像(元袁桷/)
　　拜𤣥英先生畫像(宋謝翺/)
　　題劉采州像(金趙秉文/)
　　閑閑畫像(元郝經/)
　　題南塘居士宋公畫像巻後(元王惲/)
　　　雲溪先生畫像(元王惲/)
　　　姚少師像(明王鏊/)
　
　
　
　
　
　
　
　
　
　
　
　
　
御定厯代題畫詩類卷五十三目錄
　欽定四庫全書
御定厯代題畫詩類卷五十三
　　古像類
　　　教授李夢符惠宣聖畫像用韻奉酬(宋/)陳傅良
　一藝必有師尚論襄與夔一國必有師尚論管與伊信
　知師道尊分與君父夷吁嗟文王沒斯文屬之誰微言
　二十篇論次自學而傳之者顔曽其後則子思方當周
　之衰諸子岀怪竒王公各師承一語可解頤見之擁篲
　迎不見嚬其眉孟子獨推尊是惟聖之時茍不本孔氏
　皆放其淫詞於是尊孔孟誕作百世師自非戎翟秦孰
　背此道馳本朝郡為學薄海尸祝之徃徃屈萬乗降升
　廟庭陲我作暮春堂魯論以自隨扁題落天上鬼遁蛟
　龍移江山護昭回誰敢或訕嗤中有夫子像来從魯家
　兒廣文以遺我温厲尚可追吾今得吾師下視衆説卑
　世世萬子孫永此巢一枝
　　　手植檜孔子像　　　　　　　(元/)郝　經
稷降播種生百穀封植積累鍾道木東枝扶桑西昧谷
柯葉薈蔚盛文物七百餘年開世卜子欲代母彗東出
仲尼傷麟掩袂哭手植庭檜踵遺躅三代脉絡拱把續
先王遺澤不沒滅歲寒髙隱闕里屋忽遇秦火傷老佛
榱崩棟折不可復民莫芘蔭殃禍酷千年餘根重儲蓄
孔庭家傳深韞匵遺我尺許香馥郁手澤膏潤如紫玉
道徳根株太極骨神雖無方像彷彿刻劃乾儀鏤坤軸
象環綦組殷士服瀾翻海口與河目突兀六經還在腹
梁木可仰天未祝元氣不死生意足不須金身駭氓俗
見者再拜重祗肅文楷十里泰山麓墓前舉是韋編竹
聖世不絶生民福我欲載之告四隩斥去偽邪信抑屈
矯矯更用擊蛇笏
　　題宋畫三教晤言圖(五首/)　　　(元/)王　惲
兩晉𤣥風倡永嘉晤言新意出承華後人莫作無同論
剖破藩籬即大家
微言初不出吾書正恐雄誇涉誕虚坐上若拈花葉問
發端當自仲尼居
承華宸翰日重光大定聲明有父皇若以撫軍監國論
長沙書疏未容忘
緇衣蔽路樂清修羽客談𤣥日自由眼孔似憐吾輩小
終年平地看殘流
鬢絲禪榻喜相依休問珠英果是非己著孔林殘照裏
青衿漸染變緇衣
　　范蠡像　　　　　　　　　　(宋/)蘇　軾
誰將射御教吳兒長笑申公為夏姬却遣姑蘇有麋鹿
更憐夫子得西施
　　范蠡圖　　　　　　　　　　(明/)陳憲章
詩中是畫畫中詩晴雪孤舟蕩晚暉同在五湖煙景内
是䲭夷不是䲭夷
　　留侯小像　　　　　　　　　(元/)王　逢
漢髙三尺劔子房三寸舌剛柔兩相濟秦降楚隨滅君
不見乾坤狡兔飛鳥秋脱使子房無世仇箕棲潁飲老
則休
　　邵平像　　　　　　　　　　(明/)程敏政
金貂併與世塵空老圃餘情寄郭東莫笑種𤓰生計獨
此心原慕采薇翁
　　買臣像　　　　　　　　　　(明/)程敏政
雪林樵擔壓雙肩士有窮通節自堅贏得馬前愚婦駭
快心堪笑亦堪憐
　　鄭子真畫像(二首/)　　　　　　(元/)楊　載
外姓爭權國必危若人有道獨前知儻縁辟召登朝著
忍見他年漢鼎移
躬耕谷口雜編民寜肯懐金媚賊臣揚子解言如許事
不知執㦸是何人
　　嚴光像　　　　　　　　　　(明/)程敏政
一竿名重子陵灘風景真宜入畫看却恐禄多歸計好
羊裘零落釣磯寒
　　諸葛武侯畫像　　　　　　　(元/)吳　澄
含嘯沔陽春孫曹不敢臣若無三顧主何地著斯人
　　武侯像　　　　　　　　　　(元/)鄭元祐
魚水君臣百世師風雲魚鳥識旌旗三分天下何經意
恨未中原復本支
　　蜀相像　　　　　　　　　　(明/)方孝孺
羽扇綸巾一卧龍誓匡寶祚剪姦雄圖開八陣神機外
國定三分掌握中
　　題景升太尉畫孫登像　　　　(宋/)晁説之
契闊王孫魂夢勞京華一日重遊遨圖書不惜黄金費
歌舞何妨籙珮髙月到南樓卧吹笛花殘曲几醉揮毫
如何愛著須臾懶不使蘇門對楚騷
　　張翰像　　　　　　　　　　(宋/)蘓　軾
浮世功勞食與眠季鷹真得水中仙不須更説知機早
直為鱸魚也自賢
　　戒珠寺後登蕺山謁王右軍遺像(元/)吳　萊
小立天地窄前登萬山阻越王采蕺處秋緑空榛莽古
祠復何人遺像寄梵宇柳老題扇橋荷香弄鵝浦典午
當衰亂神州渺淮楚經略欲馳兵保障期安堵姦温多
大志誕浩却浪許護軍曽叅綜牋疏極心膂廟謨不可
勝野戰徒爭武内外未協和英雄豈豪舉泗口聊進屯
譙城遽犇沮事勢日趨異朝廷孰撐拄去官寧忤違誓
墓獨酸苦父子但法書功勲緫塵土青緗每收拾綵筆
餘圖譜草隸俱入妙雲龍競掀舞崔蔡須抗行羊殷特
奴虜一鷖或有識野鶩紛難數平生破布被謾以指畫
肚起叩故墨池長鯨戰風雨
　　題夏博士晉王羲之右軍像　　(明/)鎦　炳
上東門外胡雛嘯萬里塵飛洛陽道濳龍東渡晉中興
羣馬南浮國重造石城巃嵸昔所都庶事草草嗟良圖
衣冠簡傲禮樂廢朝廷放曠君臣疎大令平生最超卓
早年門第居臺閣内史新除典要樞右軍任重參帷幄
擅場翰墨出神竒蔡衛鍾張早得之晝長燕寢森兵衛
日暖鵝羣戲墨池来禽青李囊盛寄裹鮓黄庭醉後題
春風三月山陰曲羣彦流觴映脩竹一時簪冕屬髙風
百年文藻懐芳躅流落斯文慨古今後代宸聰復購尋
小字昭陵傳玉枕數行定武抵千金忽見畫圖雙眼失
采采丰神驚玉立羽扇蕭疎晚日晴烏紗彷彿秋塵襲
繁華如夢轉頭非典午山河㡬落暉唯有鳳凰臺上月
春風依舊紫簫吹
　　子昂畫羲獻像　　　　　　　(明/)葉　砥
晉代風流數二王名家書法過中郎吳興墨妙尤竒絶
貌得神游到醉郷
　　題四清圖　　　　　　　　　(元/)掲傒斯
一清曰王右軍平生富事業獨以能書聞遂令吳越士
至今學者猶紛紛于嗟乎王右軍
二清曰軒轅彌明偶然吟石鼎狂怪使人驚遂令韓吏
部至今妄得狂怪名于嗟乎軒轅彌明
三清曰玉川子忍窮吟月蝕天髙叫欲死獨對烹茶婢
白頭赤脚老無齒于嗟乎玉川子
四清曰林和靖周程明聖學韓范輔王政獨對玉梅花
山色湖光耿相映于嗟乎林和靖
　　題陸大夫畫逸少逺遊道林　　(宋/)晁説之
㑹稽内史勤筆墨逺遊中坐無一物何事支公愛神駿
團掲鼻齒映頂足拄杖圓笠如意負蓬髪著巾俱肅肅
相向忘言在何許望斷髙山空翠麓
　　再題王許支圖　　　　　　　(宋/)晁説之
海嶽登臨許逺遊上乘雲氣下扁舟可憐畢竟不聞道
妙翰神騅却得留右軍憤世猶懐古何事一朝得支許
馬足不動羣奴癡感深絶俗俱無語
　　予以四韻記陸大夫三髙圖自謂能省句矣後作
　　　絶句増畫筆之妙　　　　　(宋/)晁説之
馬解䭾經度碧空便令王許伴支公山童野僕立如石
忘却儂曽在㑹中
　　謝太傅像　　　　　　　　　(元/)鄭元祐
秦兵百萬壓東南宗社安危巳獨擔却寘㨗書碁局底
諸君猶認罪清談
　　謝安圖　　　　　　　　　　(明/)王　越
髙卧東山歳月多放情聲妓欲如何後来始為蒼生起
却聽桓伊席上歌
　　淵明畫像　　　　　　　　　(宋/)王十朋
瀟灑風姿太絶塵寓形宇内任天真絃歌只用八十日
便作田園歸去人
　　畫淵明　　　　　　　　　　(元/)趙孟頫
淵明為令本非情解印歸来去就輕稚子迎門松菊在
半壺濁酒慰平生
　　陶淵明像　　　　　　　　　(元/)鄧文原
詩中甲子春秋筆籬下黄花雨露枝便向斜川頻載酒
風光不似義熙時
　　張叔厚冩淵明小像(時年七/十八)　　(元/)黄公望
千古淵明避俗翁後人貌得將無同杖藜醉態渾如此
困来那得北牕風
　　張叔厚冩淵明小像　　　　　(元/)張　雨
歸来三徑一年秋自是羞看爾督郵王𢎞斗酒何為者
不見南山不舉頭
　　淵明像　　　　　　　　　　(元/)吳師道
靖節有髙趣沉㝠非酒徒畫師寧識此偶出亦攜壺
　　淵明像　　　　　　　　　　(元/)宋　无
環堵蕭然瓢屢空不詳姓字一衰翁此身自謂羲皇上
却墮閒人畫卷中
　　淵明小像　　　　　　　　　(元/)貢師泰
烏帽青鞵白鹿裘山中甲子自春秋呼童檢㸃門前柳
莫放飛花過石頭
　　淵明像　　　　　　　　　　(元/)鄭元祐
棄官亟返柴桑家資日付壺觴莫道先生長醉義熙年
號不忘
　　陶靖節像　　　　　　　　　(元/)鄭元祐
袖裏慚無博浪槌酒醒空賦柴桑詩悲涼一曲山陽笛
滿眼山河是義熈
　　陶靖節像　　　　　　　　　(元/)貢性之
解印歸来尚黒頭風塵吹滿故園秋一生心事無人識
剛道逢迎媿督郵
　　題淵明像　　　　　　　　　(元/)馬　臻
干禄本為酒身退名益著那因五斗米便作折腰具東
籬菊花開掉頭不肯住如何千載下却被丹青汙
　　題淵明像　　　　　　　　　(明/)貝　瓊
素琴無弦不復鼓清樽有酒還相持老奴遷鼎亦苦早
先生拂衣應巳遲子房結客報秦日武侯出師匡漢時
古人今人本同調坐對南山惟賦詩
　　題陶淵明像　　　　　　　　(明/)髙遜志
玉山頹兮葛巾偏老僕扶持步不前莫道先生渾不醒
醉中猶記義熙年
　　題淵明圖　　　　　　　　　(明/)丘　濬
桓公事業晉山河觸目傷心可奈何籬下菊花門外柳
時時相對醉吟哦
　　題淵明像　　　　　　　　　(明/)張　羽
五兒長大翟卿賢彭澤歸来只醉眠籬下黄花門外柳
秋光不似義熈前
　　題淵明醉像　　　　　　　　(明/)徐　賁
彭澤歸来縱此身每從醉裏見天真白衣不至渾閒事
自有尋常漉酒巾
　　淵明像　　　　　　　　　　(明/)于　謙
杖屨逍遥五柳旁一辭獨擅晉文章黄花本是無情物
也共先生晚節香
　　題畫陶靖節　　　　　　　　(明/)謝承舉
彭澤歸来菊滿籬停雲榮木已成詩晚風散步前谿路
正是先生半醉時
　　題靖節圖　　　　　　　　　(明/)鄭　鵬
八旬彭澤令胡為賦歸米不為折腰勞亦豈為銜杯世
事與心違感之良可哀見㡬茍不早屈辱終難排柴桑
五柳下茅屋荒蒼苔松菊喜猶存田園多草萊力耕課
僮僕衣食聊自媒生死等蜉蝣軒冕輕塵埃勸酬雜農
圃歡昵及孺孩意適輒有吟落筆忘敲推縱心信所如
澗曲山之隈衡門向夕啓孤舟正沿洄妻子笑將迎雞
犬亦喧豗乘化樂天命靡復縈所懐緬兹絶代人清風
動九垓㢘頑與立懦身沒名不灰我生千載後仰止心
悠哉風簷讀公傳白日青天回
　　題淵明像　　　　　　　　(明/)林景清
南山秋色滿東籬彭澤歸来鬢未絲白酒黄花聊自足
扶笻絶勝折腰時
　　趙吳興淵明像(并書歸/去來辭)　　　　(明/)余堯臣
虚館坐清曉髙秋零露時佳菊秀可餐墨葩含晚滋芳
馨發孤思冩此歸来辭餘興猶未已寒玉生疎枝孰謂
公子懐不與幽人期撫巻三歎息繫年非義熈
　　唐十臣像歌(魏徴李白郭子儀渾瑊顔真卿韓元/愈白居易牛僧孺崔慎由司空圖)郝　經
鄭公山立面粟黄袖中隱隱露諌章致君堯舜肩禹湯
太宗一鏡今不亡謫仙翩然来帝郷淋漓龍巾倚御牀
斗酒百篇錦繡腸光燄至今萬丈長汾陽沈雄異姓王
中興功業冠有唐人臣始終壽且昌深山大澤龍蛇藏
咸寧氣貌慘不揚殺氣凛凛横天狼回天再造忠且強
功名端不讓汾陽太師魯公日角方挺特不撓百鍊鋼
端笏正朝貌堂堂盧杞藍面不敢望昌黎髙冠何昂昂
泰山北斗元氣傍天衢揺曳雲錦裳斥去老佛擅文章
樂天翛然丗相忘江水蕩漾江花香不作房杜庸何傷
歌詩直與日月光竒章重厚國棟梁亂來粗能立紀綱
太平無象稱小康不計黨禍深膏肓崔相憂國眉兩龎
區别流品何太忙天子閉目猶自防曹節侯覽不可量
司空表聖宜賢良清癯不欲游巖廊詩外有味誰肯甞
寡鶴飛去髙翺翔
　　題賀監李謫仙二像　　　　　(宋/)樓　鑰
不有風流賀季真更誰能識謫仙人金龜換酒今何在
相對畫圖如有神
斗酒澆詩動百篇鑑湖牛渚兩俱仙早知今日猶相對
不向稽山回酒船
　　李太白畫像歌　　　　　　　(宋/)饒　節
先生之氣蓋天下當時流輩退百舎醉中咳唾落珠璣
身後聲名滿夷夏青山木拱三百年今晨乃拜先生畫
烏紗之巾白紵袍岸巾攘臂方出遨神遊八極氣自穩
冰壺玉斗霜風髙嗚呼先生太絶倫仙風道骨語甚真
肅然可望不可親懸知野鶴非雞羣天寶之初天子逸
先生醉去不肯屈采石江頭明月出鼓枻酣歌志願畢
只今遺像粉墨間尚有英風爽毛骨宣州長史粉黛工
誰令冩此人中龍細看筆意有俯仰妙處果在阿堵中
人云此畫丗莫比吳侯得之喜不寐意侯所愛豈徒爾
亦惜真才死泥滓先生朽骨如可起誰為獵之奉天子
作為文章文聖世千秋萬古誦盛美再拜先生淚如洗
振衣濯足吾徃矣
　　和饒節詠周昉畫李白真　　　(宋/)陳師道
君不見浣花老翁醉騎驢熊兒捉轡驥子扶金華仙伯
哦七字好事不惜千金摹青蓮居士亦其亞斗酒百篇
天所借英姿秀骨尚可似逸氣髙懐那得畫周郎韻勝
筆有神解衣磅礴未必真一朝冩此英妙質似悔只識
如花人醉色欲盡玉色起分明尚帶金井水烏紗白紵
真天人不用更著山巖裏平生潦倒飽丘園禁省不識
將軍尊袖手猶懐脱鞾氣豈是從来骨相屯仰視雲空
鴻鵠舉眼前紛紛那得顧是非榮辱不到處正恐朝来
有新句勿言身後不要名尚得吳侯費百金江西勝士
與長吟後来不憂身陸沉
　　太白扇頭　　　　　　　　　(金/)李端甫
巖冰澗雪謫仙才碧海騎鯨望不回今日霜紈見遺像
飄然疑自月中来
　　題謫仙像　　　　　　　　　(明/)徐　賁
鼙鼓聲来巳亂離錦袍脫却恨歸遲秋風江上長吟裏
不唱清平古調詞
　　李太白像　　　　　　　　　(明/)王　澤
春殿龍香試綵毫詩成奪得錦宫袍歸来笑擁如花妓
卧看薔薇月上髙
　　太白像　　　　　　　　　　(明/)邵　寶
仙人騎驢如騎鯨睥睨塵海思東瀛等閒相逢但叱咤
誰知萬古千秋情醉来天地小於斗鞭䇿雷霆鬼神走
豪竒自比齊東人大雅猶懐魯中叟青春想像華清宫
解識仙人圖畫中拍浮緑酒喚不醒葛巾颯颯生天風
　　題李太白像　　　　　　　　(明/)沈　周
風骨神仙品文章浩蕩人世間金鸑鷟天上玉麒麟江
月狂歌夜宫花醉眼春獨輸蕭頴士不見永王璘
　　太白像　　　　　　　　　　(明/)文徵明
宫袍錯落灑春風玉雪淋漓殢酒容殘夜屋梁棲落月
碧天秋水洗芙蓉麒麟豈是人間物眉宇今從畫裏逢
一語不酬千載諾匡廬山下有雲松
　　題太白像　　　　　　　　　(明/)僧大圭
歌罷秦樓月滿䦨天風兩袖錦袍寛花前莫草清平調
飛燕深宫不耐寒
　　堂中畫像探題得杜子美　　　(宋/)歐陽脩
風雅久寂寞吾思見其人杜君詩之豪来者孰比倫生
為一身窮死也萬世珍言茍可垂後士無羞賤貧
　　杜甫畫像　　　　　　　　　(宋/)王安石
吾觀少陵詩為與元氣侔力能排天斡九地壯顔毅色
不可求浩蕩八極中生物豈不稠醜妍巨細千萬殊竟
莫見以何雕鎪惜哉命之窮顚倒不見收青衫老更斥
餓走半九州瘦妻僵前子仆後穰穰盜賊森戈矛吟哦
當此時不廢朝廷憂常願天子聖大臣各伊周寧令吾
廬獨破受凍死不忍四海寒颼颼傷屯悼屈止一身嗟
時之人死所羞所以見公畫再拜涕泗流惟公之心古
亦少願起公死從之游
　　杜子美像　　　　　　　　　(元/)許有壬
刪後騷餘代有聞集成惟許杜陵人憑誰寄語沿流者
流到江西不是春
　　杜拾遺像　　　　　　　　　(元/)謝應芳
國破家何在窮途更莫年七歌同谷裏再拜杜鵑前胡
羯長安滿騎驢短褐穿畫圖憔悴色猶足見憂天
　　題杜子美像　　　　　　　　(明/)沈　周
貧莫容身道自尊先生肝膽照乾坤淚因感事時時有
詩不忘君首首存孔雀豈知牛有角杜鵑還識帝遺魂
千年珍重丹青在大雅何從著讃言
　　題少陵像　　　　　　　　　(明/)僧大圭
關山雲冷笛聲秋一曲南征感舊遊滿地月明雙鬢雪
斷腸今夜望鄜州
　　次韻魯直書伯時所畫王摩詰　(宋/)蘇　軾
前身陶彭澤後身韋蘇州欲覓王右丞還向五字求詩
人與畫手蘭菊方春秋又恐兩皆是分身來入流
　　孟浩然圖　　　　　　　　　(元/)李俊民
却因眀主放還山破帽騎驢骨相寒詩句眼前吟不盡
北風吹雪滿長安
　　孟浩然畫像　　　　　　　　(元/)貢師泰
白日何茫茫青春方浩浩驢背天風来吹我烏紗帽
　　汾陽王像　　　　　　　　　(金/)趙秉文
天寶虜騎興漁陽首提孤軍起朔方掃除欃槍廓氛翳
再使日月光吾唐丹青凌煙誰第一功業汾陽異姓王
當時太尉亦雄偉天不憖遺壯士傷河中重鎮甲天下
渾公與公屹相望時危英雄常恨少撫壁再拜涕泗滂
諸酋下馬識公否公雖云亡像在堂
　　李愬畫像　　　　　　　　　(宋/)僧惠洪
淮陰北面師廣武其氣豈止吞項羽君得李祐不肯誅
便知元濟在掌股羊公徳化行悍夫卧鼓不戰良驕吳
公方沈鷙諸將底又笑元濟無頭顱雪中行師等兒戲
夜取蔡州藏袖裏逺人信宿猶未知大類西平擊朱泚
錦袍玉帶仍父風拄頥長劔大梁公君看鞬櫜見丞相
此意與天相始終
　　退之畫像　　　　　　　　　(宋/)黄　庶
功名已寫後世耳身入人閒圖畫看歎息浮圖滿天下
猶疑怒髪尚衝冠
　　張祜像　　　　　　　　　　(明/)唐　寅
善和坊裏李端端信是能行白牡丹誰信揚州金滿市
元来花價屬窮酸
　　白樂天像　　　　　　　　　(明/)唐　寅
蘇州太守白尚書酒盞飄零帶疾移老去風情猶有在
張娟駱馬與楊枝
　　杜牧像　　　　　　　　　　(明/)唐　寅
司空幕府(闕一/字)農開平善街頭日夜来肯信瓊花舊游
處至今猶唱紫雲回
　　陸龜䝉像　　　　　　　　　(宋/)蘓　軾
千首文章二頃田囊中惟有一錢看却因養得能言鴨
驚破王孫金彈丸
　　陸魯望像　　　　　　　　　(明/)陳　昌
筆牀茶竈載孤篷家住吳江震澤東鬬鴨聲沈煙水冷
何人知是陸龜䝉
　　陶穀像　　　　　　　　　　(明/)唐　寅
一宿因縁逆旅中短詞聊以託泥鴻當時我做陶承㫖
何必尊前面發紅
　　題八君子圖後　　　　　　　(宋/)真徳秀
劉子出西江訪我江之東何人與偕来銜袖八鉅公韓
歐開濟姿如晴月生空潞公山嶽重文正霜檜同玉立
者坡仙天游匪涪翁一朝參我前毛髮生清風凄其趙
韓王小異凌煙中半山執抝面亦得傳無窮
　　韓魏國忠獻王七世孫植甫家觀王蟬冕畫像
　　　　　　　　　　　　　　　(元/)柳　貫
文奎瑞宋三百年英雲五彩章賦篇出藩入從國秉重
勢如九鼎安堂筵西戎小醜罔干紀北門三軍常晏眠
誰為社稷存至計藉此粉墨開凌煙﨑嶇南徙今異代
啓匱傳觀玉色鮮使時殷耉猶弗咈安用蜀業圖其偏
神人翫世未嘗死剛風乘之游九天李君執郤我問世
更恨凡骨何能仙
　　題范文正公真像　　　　　　(元/)王　惲
岳記梁碑冠古今當時文筆見忠忱細思後樂先憂説
士子今誰抱此心
　　温公畫像　　　　　　　　　(元/)郝　經
後来三代漢唐宋太師温公絶世無汲黯魏徵與宋璟
馬遷劉向及仲舒問學徳度兼名節純粹骨鯁一大儒
麒麟鳳凰代希有布帛菽粟民所須無心求世篤修身
正襟危坐三省吾以道事君入官聮循分守信不敢踰
進言格非理必盡渾厚質直辭無餘制禮作樂如成康
漸仁摩義期唐虞不幸熙豐方有為祖宗良法盡剷除
磊磊顯諌章十上不用不可一日居勇退不補樞密班
分司洛下甘著書論列治亂尤愛君心存魏闕身江湖
鉤深致逺推象數更擬太𤣥作潛虚窮神知化徳亦盛
不忍赤子極焦枯一僮一馬哭裕陵萬民遮擁牽衣裾
有田不敢種青苖司馬相公来活予兩宫下詔登一相
旱火潑雨天下蘓東丹驚喜西夏服中朝突兀尊皇輿
誰知孔明食遽少以死勤事皆駭吁草弊治蠱雖未竟
已定鼎命開規模建炎國脈實在此紹聖姦黨徒厚誣
髙風奕奕今共仰遺像尚可懲姦諛槁木寧有食肉相
隱隱但見金粟膚布衾自可覆蒼生貂蟬不稱山澤臞
泫然想見公薨時鬻衣致奠哭過車不獨此本在人間
一日四海皆畫圖更不負公有子瞻兩碑萬字堆瓊琚
刻石署公為首惡小人私計真區區
　　題六一東坡像(二首/)　　　　　(宋/)晁説之
座右銘何有丹青得若人東坡禪客衲六一醉翁巾先
後文章伯安危社稷臣廟堂思潁日海嶠夢鈞辰(闕/)
　　　　　歎㑹神何當均雨露劔佩畫麒麟
眉山凝間氣渤海識兹人一代執鞭士千秋折角巾髙
趨周室輔平處漢廷臣白首齊明易鴻鈞異撫辰參差
非所歎契闊自如神不念乞靈者翩然駕白麟
　　題趙琳畫東坡石上以杖横膝肩頭(二首/)
　　　　　　　　　　　　　　　(金/)趙秉文
廟堂竟何人此老乃石上盤礴萬古胷入此一藤杖擊
去荆舒蠻扶来司馬相君看熊虎顔百獸不敢傍
東坡謫嶺南一笑六根盡食骨不棄餘又使羣狗競手
中果何物乃是照邪鏡爾曹何足容以杖叩其脛
　　東坡先生畫像　　　　　　　(元/)郝　經
五精聚奎五季平三朝積累三蘇生東坡一龍獨崢嶸
抉裂西極来承明頓撼日月轟雷霆萬喙蓄縮喑不鳴
顛倒六合江河傾瀾翻奔注洶四溟閎肆捭闔掀鯤鯨
紆餘曲折重關扃脱兔處女孫吳兵珠璧噴薄光怪驚
嘻笑怒罵似不情卒止禮義歸中聲既竭復鼓氣益盈
轉石決溜方施行變窮出竒伏且騰常山蛇走捩孤鷹
恣睢安閒便且輕鳥鳴花落春山晴根極孔孟據六經
道徳仁義炳日星蹴踏漆園隘蘭陵揮斥戰國跨兩京
睥睨儀秦更縱横每笑子雲譏長卿屈宋賈馬擷華英
李杜韓柳皆包并諸子百氏歸題屏出入老佛雜刑名
雜不越理純粹精融㑹變化集大成更不蹈襲自名家
一張新錦秋江澄巉巉峨嵋去天尺倒插崑崙有餘力
雪嶺隱日嘉陵深翻動鸞凰織金碧乾坤都作一錦城
回視前王甚寒乞書法淋漓元氣濕以隸為楷尤雄崛
為嫌顛張醉素俗特與魯公添出筆九天九地未曽見
緫向篇章揮灑出備具百體窮道技横拈豎出皆第一
竒才本欲濟時了慷慨屢進萬世䇿王道還疑仲舒緩
時務仍比陸贄切以重自任伊周學貫日巉天天下節
大儒不使為大臣豪傑竟作文章伯區區小技皆游戲
舉是先生等閒事從渠喚作謫仙人恥作翰林真學士
當時不止忌才名凛凛都因有英氣初為子孫得宰相
竹筒吹喘競逐放陰謀毒手必致死稇致詩文厚誣謗
玉堂遽作赤壁磯金蓮却照儋山瘴政足大公無所損
粘天更覺風濤壯不恨不得居廟堂(闕/)
但恨夷甫誤蒼生遂使諸戎更霸王一網打盡朝廷空
八賊揶揄宗國䘮蘇公竟不到中原舒王却在凌煙上
昔嘗讀公文今乃拜公像至神無滯形丹青莫能狀畫
工豈有浩然氣漫著南箕翕舌空㸃痣不如夜寂對江
月皜皜見公真顔色
　　書東坡先生畫像　　　　　　(元/)張　雨
峨嵋秀色杳難攀玉局仙人不受閑南斗日纒韓吏部
西湖風氣白香山寧教刺舌姦邪黨可惜低頭侍從班
試問東坡鐵拄杖於今海上未曽還
　　蘇子瞻畫像　　　　　　　　(元/)貢師泰
老龍起深夜来聽洞簫聲酒盡客亦醉滿江空月明
　　題南宫石刻遺像　　　　　　(元/)倪　瓚
米宫遺像刻堅珉猶在荒城野水濵絶歎莓苔迷慘淡
細看風骨尚嶙峋山中仙冢芝應長海内清詩語最新
地僻無人打碑賣每懐英爽一傷神
　　題米南宫像　　　　　　　　(元/)郭　卑
海嶽菴空骨已仙風神超邁畫中傳凌雲健筆飛光怪
不顧人間喚米顛
　　題和靖像　　　　　　　　　(元/)馬　臻
處士徵不起孤山重顔色寸禄既不沾童鶴亦自得野
風吹青春梅花萬古白惟有雲間月可以照心魄
　　觀真文忠公畫像　　　　　　(元/)袁　桷
羣賢輔絶學嵯峨武夷峰熒熒方瞳光汲汲汗簡中緬
懐文明初蒼珮極匪躬執筆侍玉署妙語工彌縫飛塵
變蒼狗潛淵閟游龍空餘經濟心勞徠飢飛鴻濁水投
神膠揚清乃竒功喬松不並世寒飇轉秋蓬生世我已
後正緒遺顓䝉惕然拜公像斯道非終窮
　　拜𤣥英先生畫像　　　　　　(宋/)謝　翺
来此得公真塵埃避隱淪水生溪榜夕苔卧野衣春雨
冢侵吳甸荒祠侑漢人微吟值衰世為爾獨傷神
　　題劉采州像　　　　　　　　(金/)趙秉文
當年二老趙張儔獨許先生第一流異政曽聞山鬼伏
直聲須向古人求從來走卒知司馬到處兒童説細侯
惆悵當年舊遊處羊曇不肯過西州
　　閑閑畫像　　　　　　　　　(元/)郝　經
烏巾鶴髮鳶雙肩丹砂噀面深兩顴存神垂老孰與傳
正大八九天興前金源一代一坡仙金鑾玉堂三十年
泰山北斗斯文權道有師法學有淵中華命脉屹不偏
楚妃正色絶纎妍石光玉潔出塵凡髙文大冊職所專
潤色帝業星霓纒體制妥帖開坤乾官樣奥雅舂容篇
筆力壯浪傾泉源草聖肆意揮雲煙晩年游戲西越禪
月江巻盡藤蘿涎清風修修易一編每欲杖屨尋伊川
熒惑犯昴光竟天不與亡國天惜賢始終無嫌獨巍然
國初學士汴與燕世章蔡黨方騰鶱宣政佻靡快濯湔
補完大朴無雕鐫卿雲腴霞鳳鸞翩貝闕寶府珠壁聮
崇極欲圮龍步遷此老始終元氣全大儒巖廊筆如椽
六鼇一掣三山連紀甗墮地誰續絃破觚頓脰皆沈緜
東塗西抹競取憐夸紅詫紫十百千安得起公重著鞭
萬古一日當天懸
　　　題南塘居士宋公畫像卷後　　(元/)王　惲
　南塘結夏水芝香對展蘇黄拜燕堂文獻在公推故舊
　琴尊娛客儘徜徉傷心此日空圖像照眼庭階失鴈行
　白首那堪題徃事未容拈筆涕先滂
　　　雲溪先生畫像　　　　　　　(元/)王　惲
　大定明昌五十年聲明文物出中天畫圖一識雲溪老
　耆舊風流墮眼前
　　　姚少師像　　　　　　　　　(明/)王　鏊
　下馬摩挲讀古碑欲詢徃事沒人知獨留滿月龕中像
　便是凌煙閣上姿頰隱三毛還可識功髙六出本無竒
　一朝社稷歸真主還是臞然老衲師
　
　
　
　
御定厯代題畫詩類卷五十三
　欽定四庫全書
御定厯代題畫詩類卷五十四目録
　　寫真類
　　　崔興宗寫真詠(唐王維/)
　　　題舊寫真圖(唐白居易/)
　　　香山居士寫真(唐白居易/)
　　　自題寫真(唐白居易/)
　　　詠寫真(唐徐夤/)
　　　新歳對寫真(唐司空圖/)
　　　畫生李維寫予像今已十年對鑑觀之因題其側
　　　　(宋蔡襄/)
　　　自題寫真(宋司馬光/)
　　　觀永叔畫真(宋梅堯臣/)
　　　書王元之畫像側(宋歐陽修/)
　　　予昔在京師畫工韓若拙為予寫真今十三年矣
　　　　容貌日衰展巻茫然葉縣楊生畫不減韓復令
　　　作之以記其變偶作(宋蘇轍/)
　　張秀才見寫陋容(宋蘇轍/)
　　寫真自贊(宋黄庭堅/)
　　奉安神考御容入景靈宫小臣獲觀有感(宋張耒/二首)
　　到城南瞻南軒先生遺像(宋王炎/)
　　題傳神(宋陸游二首/)
　　誠齋題三老圖(宋楊萬里/)
　　葉處士畫貂蟬喜容見惠(宋樓鑰/)
　　觀畫像(宋王十朋/)
　　觀文正像用贈傳神道士韻(宋王十朋/)
　　延慶寫真贊(宋林亦之二首/)
　　戲題羅浮梁彌仙寫真(宋李昴英/)
　　自題寫真(金密公璹/)
　　李廣道寫真(元元好問二首/)
　　定齋兄寫真(元元好問/)
　　蠡吾王翁畫像(元劉因/)
　　題琴戚先生畫像(元郝經/)
　　題温居士畫像(元王惲二首/)
　　韓生寫真圖後(元王惲/)
　　自題寫真(元王惲/)
　　虞伯生學士畫像(元馬祖常/)
　　題虞少監小像(元貢奎/)
　　虞祕監山林小像(元王士熈/)
　　中書久病得請將歸吳閑閑大宗師亦有疾以其像
　　　為贈云代彼陪行焚香對之作此以謝(元許有壬/)
　　陳芝田寫余真對之小酌戲成四韻(元許有壬/)
　　自贊題白雲求陳可復所寫像(元虞集/)
　　題和卓布哈同知畫像(元楊載/)
　　題本齋王公畫像(元楊載/)
　　跋三堂王自寫真(金段成已/)
　　盧疎齋趙平逺小像(元宋褧/)
　　題子昂自畫小像(元傅季生/)
　　題四明倪仲權處士像(元丁鶴年/)
　　題唐明府畫馮隱士像(明張以寧/)
　　道士程用之為余傳神因題(明髙啓/)
　　劉文質松溪小像(明凌雲翰/)
　　石田沈丈像圖(明周用/)
　　周生寫照(明陳憲章四首/)
　　題李錦衣士敬寫真(明程敏政/)
　　王理之寫六十小像(明沈周/)
　　孫世節貌陋容請題(明沈周/)
　　吳興俞生者雅士多長者游晩得疾甚困而貧獨與
　　　所幸美人居沈伯麐為圖之予詩記焉(明王世貞/)
　　題公瑕小像(明王世懋/)
　　自題小像(明何孟春/)
　　題畫像(明陸樹聲/)
　　十年後平昌士民齎發徐畫師来畫像以詞遣之
　　　(明湯顯祖四首/)
　　寫照(明文林/)
　　題石睿學士圖(明徐霖/)
　　題潘稚恭小像(明袁宏道二首/)
　　題項子京小像(明僧智舷/)
　　題梅妃畫真(唐𤣥宗/)
　　寄荆娘冩真(唐李渉/)
　　龍尾驛婦人圖(唐温庭筠/)
　　章質夫寄惠崔徽真(宋蘇軾/)
　　題亡室真像(宋戴復古/)
　　崔徽寫真(元雅琥/)
　　題對鏡寫真圖(元朱德潤/)
　　題妓像(明髙啓/)
　　題朱淑真像(明林俊/)
　　昭君寫真圖引(明顧璘/)
　　題美人寫真(明張鳳翼/)
　　題三娘子畫像(明馮琦三首/)
　　題忠順夫人畫像(明于慎行四首/)
　　小小寫真聯句(唐段成式張希復鄭符/)
　　題故僧影堂(唐張籍/)
　　弱柏院僧影堂(唐張籍/)
　　題真公影堂(唐鮑溶/)
　　觀老僧㑹才畫像(宋趙抃/)
　　瞻禮開師真像(宋蔡襄/)
　　贈寫御容李長史(唐李逺/)
　　贈寫真者(唐白居易/)
　　賢太師以諸巨公畫像見示傳神寫照曲盡其妙
　　　兼丐拙詩輒成一首奉呈(宋文彦博/)
　　傳神悦躬上人(宋梅堯臣/)
　　畫真来嵩(宋梅堯臣/)
　　贈寫御容妙善師(宋蘇軾/)
　　贈寫真何充秀才(宋蘇軾/)
　　贈寫真李道士(宋蘇轍/)
　　謝葉處士寫照(宋樓鑰/)
　　贈傳神水鑑(宋陸游/)
　　贈都下寫真葉徳明(宋楊萬里/)
　　壬午初秋贈寫真陳生(宋楊萬里/)
　　贈畫工王三錫傳神(宋魏了翁/)
　　贈寫真胡生(宋王廷珪二首/)
　　贈寫真徐濤(宋王廷珪/)
　　贈劉可軒寫真(宋文天祥/)
　　贈寫照吳生(宋方岳二首/)
　　贈寫照唐子良(宋謝翺/)
　　贈寫真賈生(元王惲/)
　　寫真吳若水(元程鉅夫/)
　　酬寫真者(元劉因/)
　　田君寫真(元范梈/)
　　贈水鑑道人寫真(元范梈/)
　　贈寫真(元黄溍/)
　　　自贊并贈寫真陳伯玉(元黄玠/)
　　　贈寫真張翁(元柳貫/)
　　　贈寫真劉士榮(明解縉三首/)
　　　奉和蕭生將赴臨汀驛留三日為予寫真賦此為
　　　　贈(明顧清/)
　
　
　
　
　
　
　
　
　
　
御定歴代題畫詩類巻五十四目録
　欽定四庫全書
御定厯代題畫詩類卷五十四
　　寫真類
　　　崔興宗寫真詠　　　　　　　(唐/)王　維
　畫君年少時如今君已老今時新識人知君舊時好
　　　題舊寫真圖　　　　　　　　(唐/)白居易
　我昔三十六寫貌在丹青我今四十六衰顇卧江城豈
　比十年老曽與衆苦并一照舊圖畫無復昔儀形形影
　黙相顧如弟對老兄況使他人見能不昧平生羲和鞭
　日走不為我少停形骸屬日月老去何足驚所恨凌煙
　閣不得畫功名
　　　香山居士寫真　　　　　　　(唐/)白居易
　昔作少學士圖形入集賢今為老居士寫貌寄香山鶴
　毳變𤣥髮雞膚換朱顔前形與後貌相去三十年勿歎
　韶華子俄成皤叟仙請看東海水亦變作桑田
　　　自題寫真　　　　　　　　　(唐/)白居易
我貌不自識李放寫我真靜觀神與骨合是山中人蒲
柳質易朽麋鹿心難馴何事赤墀上五年為侍臣況多
剛狷性難與世同塵不惟非貴相但恐生禍因宜當早
罷去收取雲泉身
　　詠寫真　　　　　　　　　　(唐/)徐　夤
寫得衰容似十全閒開僧舎靜時懸瘦於南國從軍日
老却東堂射䇿年潭底看身寜有異鏡中引影更無偏
借將前輩真儀比未愧金鑾李謫仙
　　新歳對寫真　　　　　　　　(唐/)司空圖
得見明時下壽身須甘歳酒更移廵生情暗隔千重恨
寒勢常欺一半春文武輕銷丹竈火市朝偏貴黒頭人
自傷衰颯慵開鏡擬與兒童别寫真
　　畫生李維寫予像今巳十年對鑑觀之因題其側
　　　　　　　　　　　　　　　(宋/)蔡　襄
清眸緑髮十年前樸野風神不易傳今日青銅莫相照
白髭垂頷面雙顴
　　自題寫真　　　　　　　　　(宋/)司馬光
黄面霜鬚細瘦身從来未識漫相親居然不可市朝住
骨相天生林野人
　　觀永叔畫真　　　　　　　　(宋/)梅堯臣
良金美玉不可畫可畫唯應色與形除却堅明盡非寶
世人何得重丹青
　　書王元之畫像側　　　　　　(宋/)歐陽脩
偶然来繼前賢迹信矣皆如昔日言諸縣豐登少公事
一家飽暖荷君恩想公丰采常如在顧我文章不足論
名姓已光青史上壁閒容貌任塵昏
　　予昔在京師畫工韓若拙為予寫真今十三年矣
　　　容貌日衰展巻茫然葉縣楊生畫不減韓復令
　　　作之以記其變偶作　　　　(宋/)蘇　轍
白髮蒼顔日日新丹青猶是舊来身百年迅速何曽在
方寸空虚老更真一幅蕭條寄衰朽異時髣髴見精神
近存八十一章注從道老聃門下人
　　張秀才見寫陋容　　　　　　(宋/)蘇　轍
潦倒形骸山上樗每經風雨輒凋疎勞君為寫支離狀
異日長看老病初落筆縱横中自喜賦形深穩妙無餘
偶然挂壁低頭笑俱幻何妨彼亦如
　　寫真自贊　　　　　　　　　(宋/)黄庭堅
似僧有髮似俗無塵作夢中夢見身外身
　　奉安神考御容入景靈宫小臣獲觀有感(二首/)
　　　　　　　　　　　　　　　(宋/)張　耒
靈風依繖繡輿深仗外猶疑警蹕音不似尋常遊幸日
樓前鼓吹却沾襟
渭上衣冠故老哀西陵石老已莓苔從今仗下新歌舞
長及年年獻酎来
　　到城南瞻南軒先生遺像　　　(宋/)王　炎
入門荷香浄步屧柳隂濕欲寫情鬱陶翻引興蕭瑟瞻
望堂中人玉色而山立六學妙經綸未試百之一身存
天下望身沒海内惜此道付誰傳丹青但陳迹樓邊好
山近竹底涼風入兩鶴韻亦髙導我轉湖側獨遊何太
清滯念亦可釋門關莫返鎖願言日散䇿
　　題傳神　　　　　　　　　　(宋/)陸　游
鹽車心愧渥洼姿邂逅風雲妄自期齧雪豈無歸漢日
飯牛猶有相齊時君看裋褐琴横膝誰許峩冠劒拄頥
白髮蕭蕭雖憊矣時来或將渡遼師
　　題傳神　　　　　　　　　　(宋/)陸　游
雪鬢蕭然兩頰紅人閒隨處見神通半醒半醉常終日
非士非農一老翁櫪驥雖存千里志雲鵬已息九天風
巉巉骨法吾能相難著凌煙劔佩中
　　誠齋題三老圖(并序/)　　　　　(宋/)楊萬里
　劉訥敏叔秀才寫乘成先生平園相國及予為三老
　圖因署其後
劉君寫照妙通神三老圖成又一新只道老韓同傳好
被人指㸃也愁人
　　葉處士畫貂蟬喜容見惠　　　(宋/)樓　鑰
重煩妙手費丹鉛貌出衰容信宛然君看頭顱已如許
豈堪頭上著貂蟬
　　觀畫像　　　　　　　　　　(宋/)王十朋
似我豈真我相看還自疑陋非臺閣像髙失布韋時吟
苦眉常皺憂多鬢早衰惓惓畎畆志無復畫師知
　　觀文正像用贈傳神道士韻　　(宋/)王十朋
天然形貌寫何難難得靈臺上筆端朋黨論興三黜日
不知誰作正人看
　　延慶寫真贊(二首/)　　　　　　(宋/)林亦之
住山頭欲白何爾太揶揄却厭舊時面丹青别換模
秋雨秋山夜縱縱自横横平生無罪過不合去為僧
　　戲題羅浮梁彌仙寫真　　　　(宋/)李昴英
八十童顔雙眼明浪游湖海一身輕莫將啖肉先生比
箇是羅浮老樹精
　　自題寫真　　　　　　　　　(金/)密公璹
枯木寒灰久亦神因縁来現胙公身只縁酷愛東坡老
人道前身趙徳鄰(樗軒嘗封胙/國公故云)
　　李廣道寫真(二首/)　　　　　　(元/)元好問
華髮蕭蕭玉錬顔一篇秋水想髙閒須知八表神游客
不在披裘擁絮間
擁絮披裘動數千肉身那得盡飛仙𤣥門此老留教在
滄海横流未必然
　　定齋兄寫真　　　　　　　　(元/)元好問
朱黄筆底三篋白黒胷中兩碁畫作蕭然野服雲龍終
日騤騤
　　蠡吾王翁畫像　　　　　　　(元/)劉　因
眼底人間世胷中物外春江山滿花柳無負百年身
　　題琴戚先生畫像　　　　　　(元/)郝　經
齊人善瑟王好竽逵也豈效伶人趨歸来坐石婁長裾
突兀天地為蘧廬王門有路多塵土封豕磨牙鬭虓虎
何如此曲不須彈風入長松鳴太古
　　題温居士畫像(二首/)　　　　　(元/)王　惲
盛集賔筵每㑹逢笑談端有古人風如公耆舊今能㡬
又逐秋江月影空
太真風彩動并門處士流芳實裔孫今日坐看磐石上
老成雖逺典刑存(自稱晉温/太真之後)
　　韓生寫真圖後　　　　　　　(元/)王　惲
韓郎落筆凌煙面嘉老摛文造物權名下自来無妄客
伯時多為九歌傳
　　自題寫真　　　　　　　　　(元/)王　惲
白髮刁騷一幅巾遺書浩浩百年身縱令不入麒麟畫
已是三朝館閣臣
　　虞伯生學士畫像　　　　　　(元/)馬祖常
韋相傳經業楊門世講官箕裘君自得文字我知難汲
冢朱塗誤秦灰墨補殘黄流凝玉瓚仙露滴金盤不肯
投漫刺偏宜戴小冠近林聽竹雨臨澗看風湍詔入蒲
輪軟歌歸釣石團青山連石谷白日照長安擬卜龜呈
兆將書鶴借翰風流圖畫裏方自見神完
　　題虞少監小像　　　　　　　(元/)貢　奎
巖壑髙堂上煙霞眼底清向来曽寄跡老去未忘情茅
屋蒼林掩藤崕白道縈逺峰雲際直孤嶂水邊横宿雨
分濃澹斜陽閃晦明折梅驚雪墮倚竹待風生嶺斷炊
煙補沙迴甃岸傾雜花浮野意飛瀑送溪聲婦饁忻鳩
喚兒耕感犢鳴攬衣隨處坐曳杖有時行拄笏曽招爽
投簪每懼盈他年著書樂應不愧虞卿
　　虞祕監山林小像　　　　　　(元/)王士熈
棧閣通秦鳳蓬山壓海鼇石泉當壑坼琪樹出雲髙夜
月青笻杖秋風白道袍長吟趨谷口獨往下亭皋偃蹇
三峰卧逍遥八表遨竹深時宿鶴溪淺不容舠經席天
顔喜村居世網逃神全勞畫史才美擅時髦憩迹惟松
樾充飢有澗毛滄浪誰唱曲華屋意蕭騷
　　中書久病得請將歸吳閑閑大宗師亦有疾以其
　　　像為贈云代彼陪行焚香對之作此以謝
　　　　　　　　　　　　　　　(元/)許有壬
小人本是山澤臞涉世政坐飢寒敺五年黄閣事何補
種作老病叢孱軀藻京歸来十浹日藥裹不可離須㬰平
生結客半寰宇未免操瑟從齊竽可人底事期不来承
慶堂深誰敢呼邇来亦復詩作祟清減益見風標孤杜
門却埽難折簡豈意惠然来畫圖相看一笑但臆對妙
契未許巵言㪺清水寒玉照林表和氣春風生座隅齋
居頓覺俗氛逺髙致已逼沈疴蘓我方歸思劇迅矢公
自有分居方壺過從此去計必少夢中道路多縈紆便
當巻奉江湖去願得始終如蟨驉
　　陳芝田寫余真對之小酌戲成四韻(元/)許有壬
今日我與汝相見各華顛亟呼尊酒至我飲汝茫然它
年我長徃酒但酬汝前悟此一大笑沽酒休論錢
　　自贊題白雲求陳可復所寫像　　(元/)虞　集
歸来江上一身輕野服初成拄杖行祗好白雲相伴住
天台廬阜聽松聲
　　題和卓布哈同知　　　　　　　(元/)楊　載
堂堂玉立照青春昭代由来重世臣帶劔掖庭聯衛士
分符江徼緫編民鷫鸘裘暖鳴鞭疾翡翠簾深翦燭頻
州縣三年姑少試驅馳休厭屬車塵
　　題本齋王公畫像　　　　　　(元/)楊　載
天姿英粹異庸常早䇿雲霄被寵光劔㦸森嚴開武庫
珪璋特逹薦明堂願承簪履趨門下竊候旌麾拜道傍
邪正此時真雜糅秦臺懸鏡亦煌煌
　　跋三堂王自寫真　　　　　　(元/)段成已
解衣盤礴真畫史不待濡毛知可矣葛巾草服常畫我
意欲置我山巖裏虎頭於今㡬百年與渠誰後復誰先
翛然蜕跡乘風去一笑相逢喜拍肩
　　盧疎齋趙平逺小像　　　　　(元/)宋　褧
盛徳不孤世鉅邦尊二賢盧翁官察訪趙使職旬宣契
分元偕白襟期甫暨䖍柏森松競秀珪瑩璧相聯髙誼
雲霄外清標几杖邊句枝時絡繹杯算日纒緜宵候丹
砂竈秋鳴緑綺絃岳躋同謝妓湘泛共膺船釀酒矜方
妙裁衣鬬品全敖嬉驅騕䮍笑詠撫嬋娟密邇通家好
留連對榻眠閉關常習靜揮麈或談𤣥閒潔山中相逍
遥地上仙儀刑人倏逝丰度世爭憐肖貌開光霽垂名
著簡編精神棲落月思致薄凌煙豈直江潭重應齊宇
宙傳長沙多勝境並祀待他年
　　題子昂自畫小像　　　　　　(元/)傅季生
天人風度過王孫不見珠明玉潤温想得松牕看鏡影
月斜清霅瑩無痕
　　題四明倪仲權處士像　　　　(元/)丁鶴年
松間新雨過清覽出亭皋雲逐青騘馬風生白苧袍幽
懐隨地逺詩興與秋髙囊錦歸時重應知從者勞
　　題唐明府畫馮隱士像　　　　(明/)張以寧
能詩能畫唐明府置子清泉白石間秋色半林黄葉老
野心一遍白雲閒王維自愛欹湖道李渤元居少室山
㡬處溪山莫歸醉扁舟留在月中還
　　道士程用之為余傳神因題　　(明/)髙　啓
貌古神疎畫本難因師心妙發毫端無功可上凌煙閣
留取雲山靜處看
　　劉文質松溪小像　　　　　　(明/)凌雲翰
為聽松風直過溪長琴分與小童携白雲不隔天台路
千樹桃花一鳥啼
　　石田沈丈像圖　　　　　　　(明/)周　用
蕭然丘壑在眉端林下從人壁上看白髮信誰修野史
青衫從爾授園官雙魚落手春波逺四座驚心夜語䦨
盤礴尚須勞畫者休文詩骨不勝寒
　　周生寫照(四首/)　　　　　　　(明/)陳憲章
猶有蓬之心俄而柳生肘問君益三毛可覺神明否
不登結客塲差有丈夫氣攬鏡長新絲無勞更相諱
荀家奪鳳池漢苑圖麟閣賴有顧長康置余在丘壑
委形大塊間過隙駒何駛底事復丹青未能免俗爾
　　題李錦衣士敬寫真　　　　　(明/)程敏政
七尺堂堂美丈夫㡬年官拜執金吾藍田價重連城璧
丹穴文騰五色雛長候八鑾隨聖主曽將三矢破狂胡
等閒莫負封侯相看續麒麟閣上圖
　　王理之寫六十小像　　　　　(明/)沈　周
王生見我精神熟照寫今吾瘦於竹問年初及六十人
饗世渾無半分福一味耽農百不便門前湖水漲低田
飢来讀書不當飯靜裏安心惟信天隱服還勞郡守過
私篇或辱尚書和草木當衰不復真紙閒座上兩浮塵
是非非是都休辯聊記明時無用人
　　孫世節貌陋容請題　　　　　(明/)沈　周
白頭儘是老便宜六十餘生天地私學舞固無長袖子
出遊還有小車兒緑陰如水微吟處紫袷含風半暖時
痩影任君描寫去百年草木要相思
　　吳興俞生者雅士多長者游晚得疾甚困而貧獨
　　　與其所幸美人居沈伯麐為圖之予詩記焉
　　　　　　　　　　　　　　　(明/)王世貞
消渇文園竟若何霅川秋色卧遊過門前舊客隨金盡
鏡裏新愁上鬢多空觀不妨天女侍小詞猶要雪兒歌
君看阿堵神明在遮莫雄心未耗磨
　　題公瑕小像　　　　　　　　(明/)王世懋
蓽門蓬逕五湖濵芒屩蘿裳穩稱身忽忽形骸元土木
英英眉宇未風塵朱絃曲就傳聲逺白練書成乞字頻
擲果何妨洛陽市知君詞賦自安仁
　　自題小像　　　　　　　　　(明/)何孟春
不煩勲業鏡仍窺堪笑頭顱我已知他日丹青重貌取
問渠應是白鬚誰
　　題畫像　　　　　　　　　(明/)陸樹聲
豈有文章置集賢也無勲業到凌煙只應畫作老居士
留與香山結浄縁
　　十年後平昌士民齎發徐畫師来畫像以詞遣之
　　　(四首/)　　　　　　　　　　(明/)湯顯祖
好手髙情徐侣雲大兒能似李將軍神明妙處今何有
却遣丹青混使君
雪殘寒日映江干畫到歸鴻目送難恰憶清華舊山水
五絃容易不曽彈(縣有清/華閣)
地僻江樓有鴈聞長林歸夢雪紛紛心知逺意宜丘壑
縣社何由畫陸雲
偶爾朝臺竟不還吏民相問好容顔都應畫與江湖意
闊落雙鳬雲影間
　　寫照　　　　　　　　　　　(明/)文　林
渠貌堂堂難與仁緋袍已作大夫身生成自是君親徳
付卑元非嶽瀆神既老無聞甘暴棄入官有愧故逡廵
任他阿堵妙不二到底看来我自真
　　題石睿學士圖　　　　　　　(明/)徐　霖
歸来廏馬踏堤沙回首彤樓路漸賖遥想禁門金鎖合
一庭月浸紫薇花
　　題潘稚恭小像(二首/)　　　　　(明/)袁宏道
當年曽見虎頭真長短濃纎各有神只怪安仁描不似
為他丰骨異時人
砑光絹上白波重骨肉調勻粉墨濃若要識他春月柳
還須雪裏看王恭
　　題項子京小像　　　　　　　(明/)僧智舷
倩人圖面自圖身面或隨人作喜嗔只有此身偏崛强
屈伸未肯暫隨人
　　題梅妃畫真　　　　　　　　　唐𤣥宗
憶昔嬌妃在紫宸鉛華不御得天真霜綃雖似當時態
爭奈嬌波不顧人
　　寄荆娘寫真　　　　　　　　(唐/)李　渉
章華臺南莎草齊長河柳色連金堤青樓曈曨曙光蚤
梨花滿巷鶯新啼章臺玉顔年十六小来能唱西梁曲
教坊大使久知名郢上詞人歌不足少年才子心相許
夜夜髙堂夢雲雨五銖香帔結同心三寸紅箋替傳語
緑池並戲雙鴛鴦田田翠葉紅蓮香百年恩愛兩相許
一日不見生愁腸上清仙女徵遊伴欲從湘靈住河漢
只愁陵谷變人寰空歎桑田歸海岸願分精魄定形影
永似銀壺挂金井召得丹青絶世工寫真與身真相同
忽然相對兩不語疑是妝成来鏡中豈期人願天不違
雲軿却駐從山歸畫圖封裹寄箱篋洞房豔豔生光輝
良人翻作東飛翼却遣江頭問消息經年不得一封書
翠幕雲屏遶空壁結客有少年名緫身姓江征帆三十
里前月發豫章知我别時言識我馬上郎恨無羽翼飛
使我徒怨滄浪長開篋取畫圖寄我形影與客將如今
憔悴不相似恐君重見生悲傷蒼梧九疑在何處斑斑
竹淚連瀟湘
　　龍尾驛婦人圖　　　　　　　(唐/)温庭筠
慢笑開元有倖臣直教天子到䝉塵今来看畫猶如此
何況親逢絶世人
　　章質夫寄惠崔徽真　　　　　(宋/)蘓　軾
玉釵半脱雲垂耳亭亭芙蓉在秋水當時薄命一酸辛
千古華堂奉君子水邊何處無麗人近前試看丞相嗔
不如丹青不解語世間言語元非真知君被惱更愁絶
卷贈老夫驚老拙為君援筆賦梅花未害廣平心似鐵
　　題亡室真像　　　　　　　　(宋/)戴復古
求名求利兩茫茫千里歸來賦悼亡夢井詩成増悵恨
鼓盆歌罷轉凄涼情鍾我輩那容忍乳臭諸兒最可傷
拂拭丹青呼不醒世間誰有返魂香
　　崔徽寫真　　　　　　　　　(元/)雅　琥
舞鸞妝鏡拭(一作/減)􁱅華毫素無聲散彩霞夜月影寒分
桂魄春冰暈薄映桃花夢隨圖去憑青鳥愁逐書来㸃
墨鴉未得離魂如倩女衰容先我到君家
　　題對鏡寫真圖　　　　　　　(元/)朱徳潤
千金畫史託鉛華難寫春心半縷霞兩面秋波隨彩筆
一奩冰影對鈿花情憐曉月秦川鴈思逐朝陽漢樹鴉
不信雲間望夫石解傳顔色到君家
　　題妓像　　　　　　　　　　(明/)髙　啓
不見秋娘今㡬年楚雲湘雨思悠然月明樓外天如水
猶憶梁州第二篇
　　題朱淑真像　　　　　　　　(明/)林　俊
花蕊開殘小院秋鑑湖春色水東流垂楊送盡鶯鶯老
不得同依燕子樓
　　昭君寫真圖引　　　　　　　(明/)顧　璘
漢宫九重類天居宫中美人粲璚琚姱容淑態意非一
網戸文窗煙霧虚就中絶代稱明君錦江波浪巫山雲
素月嫦娥獨光彩明星玉女徒繽紛君王行幸恣歡暱
蛾眉短長難具悉可憐睇盼隔重霄竟使畫圖欺白日
金珠不操靜女手丹青更甚讒夫口妍媸反覆在錙銖
移愛為憎忍相負明珠萬里沈胡沙哀歌一曲留琵琶
今看青塚千年草豈是夭桃三月花君不見無鹽入宫
粉黛羞齊宣美譽雄諸侯樊姬進語虞丘罷楚莊持麾
霸天下君王重色后隱賢吁嗟畫史欺嬋娟古来治亂
各有始為君三復關雎篇
　　題美人寫真　　　　　　　　(明/)張鳳翼
一從鏡裏貌蛾眉重見崔徽㸃素絲豈是陳平誑胡虜
得非延壽賣明妃亭亭玉立渾無語忽忽珠嚬若有思
藉使廟堂徵畫史濡毫應肖築巖時
　　題三娘子畫像(三首/)　　　　　(明/)馮　琦
氍毺春暖鎖芙蓉爭羨胡姬拜漢封繞膝錦襴珠勒馬
當胸寶袜繡盤龍
塞北佳人亦自饒白題胡舞為誰嬌青霜已盡邊城草
一片梨花冷不銷
紅妝一隊陰山下亂㸃駝酥醉朔野塞外爭傳娘子軍
邊頭不牧烏孫馬
　　題忠順夫人畫像(四首/)　　　　(明/)于慎行
燕支山色㸃平蕪染出春愁上畫圖一曲胡笳明月夜
邊聲又度小單于
邊城新舞柘枝辭降得渾斜罷漢師不道長安春色少
甘泉宫裏畫閼氏
天山獵罷雪漫漫繡袜斜偎七寶鞍半醉屠蘇雙頰冷
桃花一片殢春寒
蓮花寶鋏緑雲鬟不脱襜褕𣢾漢關枉殺白登城下畫
虜中原自有紅顔
　　小小寫真聮句　　　　(唐段成式張希復/  鄭符)
如生小小真猶自未棲塵(符/)揄袂將離座斜柯欲近人
(成/式)昔時知出衆情寵占横陳(希/復)不遣遊張巷豈教窺宋
鄰(符/)庾樓吹笛裂𢎞閣賞歌新蟬怯纎腰步蛾驚半額
顰(希/復)圖形誰有術買笑詎辭貧(成/式)複隴迷村徑重泉隔
漢津(符/)同心知作羽比目定為鱗(希/復)殘月巫山夕餘霞
洛浦晨(成/式)
　　題故僧影堂　　　　　　　　(唐/)張　籍
香消雲銷舊僧家僧刹殘形半壁斜日暮松煙寒漠漠
秋風吹破紙蓮花
　　弱柏院僧影堂　　　　　　　(唐/)張　籍
弱柏倒垂如線蔓簷頭不見有枝柯影堂香火長相續
應得人来禮拜多
　　題真公影堂　　　　　　　　(唐/)鮑　溶
舊房西壁畫支公昨暮今晨色不同逺客問心何處取
獨添香火望虚空
　　觀老僧㑹才畫像　　　　　　(宋/)趙　抃
白鶴叢林古梵宫壁間留像見真風憶師去歳雷峰别
只是南柯一夢中
　　瞻禮開師真像　　　　　　　(宋/)蔡　襄
輕瀾還故潯墜軫無遺音好在池邊竹猶存虚直心徃
復二十年每見唯清吟覺性既自如世味隨浮沉琅琅
白雲姿悵望空山岑豈不悟至理悲来難可任
　　贈寫御容李長史　　　　　　(唐/)李　逺
寶座煙消硯水清龍髥不動彩毫輕初分隆準山河秀
乍㸃重瞳日月明宫女捲簾皆暗認侍臣開殿盡遥驚
六朝供奉無人敵始覺僧繇浪得名
　　贈寫真者　　　　　　　　　(唐/)白居易
子騁丹青日予當醜老時無勞役神思更畫病容儀迢
遞麒麟閣圗功未有期區區尺素上焉用寫真為
　　賢大師以諸巨公畫像見示傳神寫照曲盡其妙
　　　兼丐拙詩輒成一首奉呈　　(宋/)文彦博
用志專精妙入神援毫肖象奪天真能將繪素傳竒表
似與公侯結勝因婁徳髙僧通夙命王維善畫記前身
師縁素習今生悟曽寫雲臺四七人
　　傳神悦躬上人　　　　　　　(宋/)梅堯臣
握中一寸毫寶匣百錬金鑑貌不鑑道寫形寧寫心古
人固不識今人或所欽依然見其質儼爾恨無音子誠
丹青妙巧奪造化深妍媸必盡得幻妄恐交侵
　　畫真来嵩　　　　　　　　　(宋/)梅堯臣
廣陵太守歐陽公令爾畫我憔悴容便傳髣髴在縑素
只欠勁直藏心胷與爾貨布不肯受比之醫卜曽非庸
公今許爾此一節爾只丹青其亦逢
　　贈寫御容妙善師　　　　　　(宋/)蘇　軾
憶昔射䇿干先皇珠簾翠幄分兩廂紫衣中使下傳詔
跪捧冉冉聞天香仰觀眩晃目生暈但見曉色開扶桑
迎陽晚出步就坐絳紗玉斧光照廊野人不識日月角
彷彿尚記重瞳光三年歸来真一夢橋山松檜棲風霜
天容玉色誰敢畫老師古寺晝閒房夢中神授心有得
覺来信手筆已忘幅巾常服儼不動孤臣入門涕自滂
元老侑坐鬚眉古虎臣侍立冠劒長平生慣寫龍鳳質
肯顧草間猿與麞都人踏破鐵門限黄金白璧空堆牀
爾来摹寫亦到我為是先帝白髪郎不須覽鏡坐自了
明年乞身歸故郷
　　贈寫真何充秀才　　　　　　(宋/)蘓　軾
君不見潞州别駕眼如電左手挂弓横撚箭又不見雪
中騎驢孟浩然皺眉吟詩肩聳山飢寒富貴兩安在空
有遺像留人間此身常擬同外物浮雲變化無蹤迹問
君何苦寫我真君言好之聊自適黄冠野服山家容意
欲置我山巖中勲名將相今何限徃寫襃公與鄂公
　　贈寫真李道士　　　　　　　(宋/)蘇　轍
君不見景靈六殿圖功臣進賢大羽東西陳能令將相
長在世自古獨有曹將軍嵩髙李師掉頭笑自言弄筆
通前身百年遺像誰復識滿朝冠劔多偉人據鞍一見
心有得臨窗相對疑通神十年江海鬚半脱歸来俛仰
慚簪紳一揮七尺倚牆立客来顧我誠似君金章紫綬
本非有緑蓑黄篛甘長貧如何畫作白衣老置之茅屋
全吾真
　　謝葉處士寫照(并序/)　　　　　(宋/)樓　鑰
　頃在朝行葉處士光逺為余寫照置於山林中欣然
　自贊有云山林如許盍歸去蓋志於歸也一歸十三
　年既挂冠再寄一圖為老人星狀形容變盡非復故
　吾矣戲作長句謝之
老我舊曽官日邊隨衆年除仍歳遷母子日夜念郷國
但欲共耕緜上田葉君寫照妙一曲畫我形模在山水有
如虎頭貌幼輿正合置之巖石裏猶記有客為諛言盍
更野服為貂蟬我笑不答心不然拂衣徑得歸林泉歸来
歲月不知久十餘年中亦何有此心炯烔尚如丹只為
幽憂成老醜久矣與世俱相忘葉君念我應老蒼新圖
白髭添一二豈知雙鬢皆成霜兩圖對挂耿相照顧盼
從容成一笑更添松竹作壽星我已甘心就枯槁人言
姿態與真同如照止水窺青銅明知已非故我矣小孫
指㸃能呼翁君居天街號稱首侯王生面羅左右邊頭
飛將能立功颯然英氣照窗牖名滿四方求者多千金
造門君不呵能事固不受促迫應酬雖繁可奈何胡為
有暇及衰朽楚楚裝潢意尤厚我今已是行路人不須
重累丹青手
　　贈傳神水鑑　　　　　　　　(宋/)陸　游
寫照今誰下筆親喜君分得卧雲身口中無齒難藏老
頰上加毛自有神誤遣汗青成國史未妨著白號山人
他時更欲求竒迹畫我溪頭把釣緡
　　贈都下寫真葉徳明　　　　　(宋/)楊萬里
我昔山林人不識或疑謫仙或狂客仰看青天不看人
醉裏那知眼青白一攜破硯入長安素衣成緇綠鬢斑
上林麒麟著野馬滄洲鷗鷺綴孔鸞漢宫威儀既不入
貴人樣灞橋風雪又不見詩人相不須覽鏡照清溪我
亦自憎塵俗狀葉君著眼秋月明葉君下筆秋風生市
人請畫即唾罵只寫龍章鳳姿公與卿肯来為予寫衰
貌擲筆掉頭欣入妙相逢可惜遲十年不見詩翁昔年
少
　　壬午初秋贈寫真陳生　　　　(宋/)楊萬里
居士一丘壑深衣折角巾誰曽令子見忽漫寫吾真更
不遊方外於何頓若人呼兒一笑看下筆可能親
　　贈畫工王三錫傳神　　　　　(宋/)魏了翁
氣質紛不齊四海無似人藉令貌相近氣有醇不醇善
觀人品者儀觀與機神正邪眸子見善惡眉間分且如
孔與虎二人自非倫而俱類孔子俗眼何昏昏古人有
夢遇便知為良臣又能記眉目曉然得其真此須以神
㑹難與淺者論王生歸為我試語司冦君此理充得去
三代同此民
　　贈寫真胡生(二首/)　　　　　　(宋/)王廷珪
欲貌盧溪真面目非儒非佛亦非仙莫將踏碓盧行者
喚作騎驢孟浩然
誤著儒冠到骨窮兒童拍手笑衰翁釣魚艇子今無恙
置我五湖煙雨中
　　贈寫真徐濤(并引/)　　　　　　(宋/)王廷珪
　世言畫工喜作鬼魅謂荒誕易圖也故傳神寫照為
　難聞徐濤畫盧溪老子作幅巾芒鞋蕭散之狀見者
　以為甚似作詩求之
徐生畫人不畫鬼㸃目加毛必佳士邇来下筆更逼真
勿論山僧及童子曽貌詩人孟浩然便覺灞橋風雪起
如今儻欲畫盧溪一菴宜著深巖裏
　　贈劉可軒寫真　　　　　　　(宋/)文天祥
燕頷鳶肩都易寫從前只道㸃睛難近来阿堵君休問
燈下時将頰影看
　　贈寫照吳生(二首/)　　　　　　(宋/)方　岳
山須未壓崚嶒骨酒不能平磊塊胷煩畫雪溪詩意思
梅花蒼石一横笻
㡬人堪畫麒麟閣萬事不如鸚鵡盃只謂故吾詩瘦耳
寒沙鷗鷺莫驚猜
　　贈寫照唐子良　　　　　　　(宋/)謝　翺
吳中衆史今代畫不獨畫人兼畫馬唐生家住金華雲
對予獨肯畫古人夕陽西下東流水紛紛古人呼不起
東都留守吳中豪王府勲僚舊俊髦當時氣薄陰山日
勾陳蒼蒼太白髙百年水竭海塵上誰見凌煙拂蛛網
霜髯磔磔開清新彷彿猶帶黄河冰忽疑稍㑹怒色止
或可從傍窺諫紙唐生見我淚如洗頗憶古人今不死
俟我氣定神始閒命筆更起唐衣冠
　　贈寫真賈生　　　　　　　　(元/)王　惲
氣貌昂藏野鶴姿賈生模寫有餘師情知不入麒麟畫
剛為天朝飾羽儀
　　寫真吳若水　　　　　　　　(元/)程鉅夫
畫手吳生妙如今豈後身知人古未易下筆爾能親顔
貌隨年運風流落世塵若為傳不朽千載㑹如新
　　酬寫真者　　　　　　　　　(元/)劉　因
自覺形骸已枯槁何從眉宇尚豪英筆頭慣畫麒麟像
乍寫山翁似手生
　　田君寫真　　　　　　　　　(元/)范　梈
田君力幹成霜鐵一筆能開萬豪傑緫是人間敵海愁
但自不忘泓頴别我所思兮大江濆欲徃致之道路分
安得煩君寫作巫山與洛中有美人兮泛波上之遊鴻
行巖巔之素狨嗚呼此君不可見獨立乾坤淚如霰
　　贈水鑑道人寫真　　　　　　(元/)范　梈
鑑盡公卿寫盡真此心澄徹故通神世間未用論滄海
何日河流照得人
　　贈寫真　　　　　　　　　　(元/)黄　溍
自是清時翰墨流水邊林下莫淹留漢皇正在麒麟閣
欲畫將軍博陸侯
　　自贊并贈寫真陳伯玉　　　　(元/)黄　玠
有形本皆幻聊與影相從於兹未能忘更欲求其同我
神夫豈逺故在阿堵中靈景合内外逍遥方未終
　　贈寫真張翁　　　　　　　　(元/)柳　貫
傅巖審象形何形麒麟設色非丹青肖圖如以燭取影
豈謂炬火無晶熒腰間插箭氣自倍頰上加毛神則寜
古人藝聖不兩至心動手應夫誰令不誇筆墨工㸃􁤷
欲與河嶽開英靈京華冠蓋萃山藪風鬉萬騎雲千軿
前行衛霍後褒鄂佩服憲憲登明廷俗工寫似不寫韻
却詫果蠃非螟蛉或攀有若擬𤣥聖僅類蠟紙摹蘭亭
我雖意見頗自可豈因賤耳疑羣聽張翁八十真靜者
城南巷居晝掩扃客来拂絹出新鑑能事逸發無留停
一毛一髮生意足造次參倚象儀刑由其天機勝嗜慾
愈覺眼燄如流星承明待詔綬若若晨朝索米儕優伶
徒誇世有青紫楦豈恨我屋無芳馨吾聞畫者多善幻
倏忽變化開𤣥㝠安知神完意自定伸筆已似行春霆
　傾倒沙頭雙玉瓶
　　　贈寫真劉士榮(三首/)　　　　　(明/)解　縉
　僕也慙瓌偉丹青賴爾傳皇風清薊北有待畫凌煙
　積陰連十日定有上江風千里難為别因君羨去鴻
　春盡故鄉来秋深别我歸宦情斜日薄猶自念庭闈
　　　泰和蕭生將赴臨汀驛留三日為予寫真賦此為
　　　　贈　　　　　　　　　　　(明/)顧　清
　本自煙江坐釣磯春風强使著荷衣不知面目從来假
　更與蕭郎問是非
　
　
　
　
　
　
御定厯代題畫詩類卷五十四
　欽定四庫全書
御定厯代題畫詩類卷五十五目錄
　　行旅類
　　　書林次中所得李伯時歸去来陽關二圖後(宋蘓/)
　　　　(軾二首/)
　　　李公麟陽關圖(宋蘇轍二首/)
　　　題修師陽關圖(宋韓駒/)
　　　題陽關圖(宋黄庭堅二首/)
　　　謝藴文承議陽關圖(宋晁説之/)
　　　題陽關圖(宋陸游/)
　　　題李伯時畫陽關圖(元王惲二首/)
　　　李伯時陽關圖(元馬祖常/)
　　　陽關圖(元宋褧/)
　　　陽關圖(元李俊民/)
　　　陽關圖引(明楊慎/)
　　　題陽關送别圖(明鄭嘉/)
　　題陽關送别圖(明僧来復/)
　　長江送别圖(元成廷珪/)
　　題春江送别圖(元鄭洪/)
　　題春江送别圖(明劉基/)
　　題春江送别圖(明髙啓/)
　　春江送别圖(明徐賁/)
　　題春江送别圖(明郭鈺/)
　　題蘇昌齡畫秋江送别圖(元成廷珪/)
　　秋江送别圖(元華幼武/)
　　秋江别思圖(明林鴻/)
　　秋江送别圖(明王沂/)
　　題秋江送别圖(明鄭江/)
　　寒江待别圖(明李日華/)
　　題吳教授所藏黄大癡畫松江送别圖(明鎦崧/)
　　題秋林叙别圖(明謝承舉/)
　　題虞邵菴送别圖(元余闕/)
　　題朱孟章虞學士送别圖後(明劉基/)
　　陶秘書廣陵送别圖(明髙啓/)
　　書江山别意圖(明王恭/)
　　題王孟端送行圖(明李至剛/)
　　題鄂渚贈别圖(明楊士竒二首/)
　　題南浦送别圖巻後(明陳憲章/)
　　題秦淮送别圖(明錢宰/)
　　題送别圖(明吕不用/)
　　寒原送别圖(明董其昌/)
　　螺川送别圖(明僧麟洲/)
　　斷橋分手圖(明史鑑/)
　　題韓與玉春山行旅圖(元徐穎/)
　　秋山行旅圖(元虞集/)
　　題秋山行旅圖(元趙孟頫/)
　　題彭韞玉秋山行旅圖(明王恭/)
　　秋山行旅圖(明陳顥/)
　　子昂秋林行客圖(元戴表元/)
　　題關仝平橋行旅圖(元柳貫/)
　　雪林行旅圖(元陶宗儀/)
　　題秋暮山行圖(金段成已/)
　　題楊祕監雪谷曉裝圖(金趙秉文/)
　　雪谷曉裝圖(金龎鑄/)
　　雪谷早行圖(金蔡珪/)
　　跋雪谷早行圖(元王惲/)
　　武元直雪霽早行圖(元王惲二首/)
　　題雪谷早行圖(元王惲/)
　　繆郎中雪谷早行圖(元馬祖常/)
　　李咸熙蜀山旅思圖(元黄公望/)
　　題曉行圖(元李祁/)
　　早行圖(元程鉅夫/)
　　征人早行圖(明楊慎/)
　　關路逢僧圖(宋賀鑄/)
　　　題大年關路逢僧圖(宋晁説之/)
　　　關山風雨圖(元張楚/)
　　　西風古道圖(元劉永之/)
　　　潘子素王叔明来慰藉臨别為寫水傍樹林圖(元/)
　　　　(倪瓚/)
　　　題畫贈别王使君(明王世貞/)
　
　
　
　
　
　
　
　
　
御定厯代題畫詩類巻五十五目錄
　欽定四庫全書
御定歴代題畫詩類巻五十五
　　行旅類
　　　書林次中所得李伯時歸去来陽關二圖後(二首/)
　　　　　　　　　　　　　　　　(宋/)蘓　軾
　不見何戡唱渭城舊人空數米嘉榮龍眠獨識殷勤處
　畫出陽關意外聲
　兩本新圖墨寶香尊前獨唱小秦王為君翻作歸来引
　不學陽關空斷腸
　　　李公麟陽關圖(二首/)　　　　　(宋/)蘓　轍
　百年摩詰陽關語三疊嘉榮意外聲誰遣伯時開縞素
　蕭條邊思坐中生
　西出陽關萬里行彎弓走馬自忘生不堪未别一盃酒
　長聽佳人泣渭城
　　　題修師陽關圖　　　　　　　(宋/)韓　駒
　風煙錯漠路﨑崟倦客羈臣涙滿襟何事道人常把翫
只應無復去来心
　　題陽關圖(二首/)　　　　　　　(宋/)黄庭堅
斷腸聲裏無形影畫出無聲亦斷腸想得陽關更西路
北風低草見牛羊
人事好乖當語離龍眠見出斷腸詩渭城柳色關何事
自是離人作許悲
　　謝藴文承議陽關圖　　　　　(宋/)晁説之
邂逅故人逃難處王孫氣象獨昇平詩吟摩詰如無味
畫到陽關别有情
　　題陽關圖　　　　　　　　　(宋/)陸　游
誰畫陽關贈别詩斷腸如在渭橋時荒城孤驛夢千里
逺水斜陽天四垂青史功名常蹭蹬白頭襟抱足乖離
山河未復胡塵暗一寸孤愁只自知
　　題李伯時畫陽關圖(二首/)　　　(元/)王　惲
晚唐聲教限羌戎才唱陽關慘意濃逺節每矜殷侑壯
略無離别可憐容
别淚重於煙柳雨離愁長似玉關程就中儘是銷魂處
不待聽歌第四聲
　　李伯時陽關圖　　　　　　　(元/)馬祖常
自古人生苦别離邊頭征戍更堪悲渭城客舎無楊栁
閒怨當年李伯時
　　陽關圖　　　　　　　　　　(元/)宋　褧
前春别宴武陵溪候館垂楊暖拂堤忽見畫圖疑是夢
故人回首洞庭西
　　陽關圖　　　　　　　　　　(元/)李俊民
一杯送别古陽關關外千重萬疊山試問青青渭城柳
不知眼見㡬人還
　　陽關圖引　　　　　　　　　(明/)楊　慎
行行重行行送客安西征可憐渭城曲已作陽關聲陽
關去渭城四千五百里纔聞征馬嘶初見行塵起行塵
征馬短亭前弱栁垂楊古道邊已憐柳葉青如線更愛
楊花白似緜柳葉楊花春正好輶車且駐長安道玉壺
清酒競芬芳金谷豔歌殊窈窕徘徊共勸少留連泯黙
相看兩傾倒别鶴離鸞曲易終伯勞飛燕互西東揺揺
翠幰城隅日獵獵紅旗野渡風斷歌零舞情難寫分手
回頭淚盈把安閒堪羨采薪人瀟灑誰如釣魚者天涯
風物異方身爭似在家相對貧郷夢三更懸馬首迴陽
九折繞車輪銷磨歲月縁名利鴻飛不至人偏至我所
思兮明月同君之出矣浮雲異龍眠古刻昏莓苔蕭郎
彩筆生綃開銷魂莫讀江淹賦好畫陶潛歸去来
　　題陽關送别圖　　　　　　　(明/)鄭　嘉
漠漠楊柳花青青楊柳樹帶花折長條將送行人去灞
陵勿淹留明日發沙洲沙洲連塞路望望使人愁願推
雙車輪推過壽昌縣壽昌何蔚蔚邊城如眼見别曲歌
且停春醪香更清一杯歌一曲曲盡兩含情含情豈無
語别離心更苦懊恨别離多歡娛能㡬許萬水復千山
人去㡬時還誰言功名好儂道不如閒
　　題陽關送别圖　　　　　　　(明/)僧來復
三月皇州送珮珂柳花吹雪滿官河縱令渭水深千尺
不似陽關别淚多
　　長江送别圖(送周平叔/之通州丞)　　　　(元/)成廷珪
福山蒼蒼倚天碧狼山巉巉生鐵色兩山當江作海門
力盡神鞭驅不得滄波萬里從西来楚尾吳頭天一壁
陰風轉地鯨怒翻黒霧連空龍起立来舟去楫不敢動
袖手傍觀唯歎息扶桑浴日飛上天百怪潛消杳無迹
水光鏡浄山亦佳目送雲帆髙百尺青霄要路君既官
白首窮塗我猶客煙中隱隱見孤城令我思郷心轉劇
驪駒歌罷將奈何倚杖江南望江北
　　題春江送别圖　　　　　　　(元/)鄭　洪
西陵渡口山日出蘆芽青青柳枝碧龕山赭山潮東来
黄郎刺船水如席勸君勸君遲渡江柳條貫魚赬尾雙
治魚沽酒待明月人生莫作輕離别
　　題春江送别圖　　　　　　　(明/)劉　基
春江水悠悠行人上蘭舟春雲散江樹行人重回頭嘉
㑹未有期離心渺千里願作還山雲莫作東流水
　　題春江送别圖(送王/使君)　　　　　(明/)髙　啟
歌徹小秦王愁深第㡬觴飛花蕩春影江水不勝長日
暮東風急離帆且緩張
　　春江送别圖(送松江/王尹)　　　　　(明/)徐　賁
行李一琴一鶴扁舟千水千山空醉驛亭官酒春風不
解離顔
　　題春江送别圖　　　　　　　(明/)郭　鈺
君上孤舟妾上樓望中煙雨意中愁江波若㑹離情苦
一夜東風水倒流
　　題蘓昌齡畫秋江送别圖(贈湘中元/江可翁)成廷珪
白沙江頭水楊樹正是秋風送君處海門日出潮欲平
把酒娛君君不住楊公廟前聞鼓聲多少行人此中去
江子於今空復情千戈滿地兵縦横丹楓葉墮山鬼嘯
黄竹叢薄飢鼯鳴湘中有家不得徃時對此圖雙眼明
　　秋江送别圖　　　　　　　　(元/)華幼武
送客滄江曲其如别意何疎林秋日澹逺岫暮雲多盡
醉離亭酒無煩鼓棹歌相思明月夜浩蕩隔煙波
　　秋江别思圖　　　　　　　　(明/)林　鴻
無諸城下送行舟滿座詩人賦逺遊歸夢不離秦苑夕
客程多在越郷秋江楓葉落填沙㟁塞鴈聲寒到驛樓
㑹見使君簪冕貴未應華髮老滄洲
　　秋江送别圖(題贈王通/守允中)　　　　(明/)王　沂
秋江木落楚天低目送歸船渡聶溪莫道浮雲千里隔
君山只在洞庭西
　　題秋江送别圖　　　　　　　(明/)鄭　江
美酒雙玉壺沙頭送行客處處蘆花風寒江秋水白落
日下長空返景明石壁去去入煙霞相思楚天隔
　　寒江待别圖　　　　　　　　(明/)李日華
雲去蘭亭鴈影孤凍痕淅淅上蘼蕪嘘呵滴得梅梢雪
為寫江干待别圖
　　題吳教授所藏黄大癡畫松江送别圖
　　　　　　　　　　　　　　　(明/)鎦　崧
是何山莽莽以横雲水浩浩而生風天低江迥日欲落
别意乃在蒼茫中問君此圖作者誰浙東老人黄大癡
松江先生舊知已眼明為寫秋江姿重坡欹岸東南逺
木末參差見層巘蒼浦遥連楚澤深石林盡帶吳堤轉
是時先生從此歸把釣欲拂雲中磯長風過雨蒲葦淨
水色淡沲沾人衣只今又作筠州客惆悵松江渺雲隔
離思猶迷鴈蕩煙歸心已厯洪崖石我思大癡焉得從
筆墨徃徃遺竒蹤草衣騎牛髮如雪吹笛憶過天台峰
平生一筆不輕許傲睨王侯笑塵土展圖坐對鳳山青
却想髙情動千古君不聞功名利達能㡬何長安離别
日日多灞陵亭前春草碧灞陵亭下春風波
　　題秋林叙别圖(贈王/五)　　　　　(明/)謝承舉
君来京國留㡬時蓮花噴香侵桂枝泉飛寶劔結游俠
珠落銀箏酣豔姬紫駝厭飫青玉案驊騮縈曳黄金羈
紅燈照雨夜呼酒白羽揺月秋哦詩傷陳悼晉秖遺迹
弔吳問宋空荒基李白纔吟鳳皇詠張翰又起蓴鱸思
小舟綽約桃花渡欲去不去猶遲疑清歌嘹喨杏花塢
欲别未别還追隨江波髙掀白雲擁海雲低壓青山卑
彭亨五兩忽不見滿江寒月霜差差
　　題虞邵菴送别圖　　　　　　(元/)余　闕
南州山水麗中田歲事豐時貞文物粲道合朋輩同濟
濟衆君子班坐蔭青松迴洲環偃月丹林結彩虹翔鷗
方矯矯鳴鴈亦嗈嗈即趣情已展染翰思彌工予亦幽
棲者纓冠朝北宫披圖誦佳詠邈爾想髙風
　　題朱孟章虞學士送别圖後　　(明/)劉　基
秋郊一盃酒握手念將離落日照野水涼風生樹枝今
朝重相憶青山如舊時鬢毛非松柏爭得不成絲
　　陶祕書廣陵送别圖　　　　　(明/)髙　啓
暮雨潮生瓜步春山樹繞蕪城惆悵離舟欲發江南煙
寺鐘聲
　　書江山别意圖(送羽人還/神樂觀)　　　(明/)王　恭
羽人何處去歸事玉宸君飛珮花間别横簫鶴上聞過
關閩樹斷挂席楚江分想到齋宫夕圜丘候五雲
　　題王孟端送行圖　　　　　　(明/)李至剛
汀洲杜蘅歇南浦西風生美人鼔蘭楫路指江南行南
行向何許東望吳松去吳松秋水多緑遍芙蓉渚渚外
九龍山山邊三泖灣人家臨水住日暮采菱還采菱歌
易斷送子愁零亂愁来可奈何思滿江南岸江南不可
思動子情依依皇都春色早遲子速来歸
　　題鄂渚贈别圖(送人歸廬/陵二首)　　　(明/)楊士竒
鸚鵡江中紅樹鳳凰城裏青山借問来遊㡬日秋水蘭
舟獨還
客遊黄鶴磯畔家住金魚浦前心似波間明月隨君先
過螺川
　　題南浦送别圖巻後　　　　　(明/)陳憲章
何人更賣雲卿履我昔曽過孺子亭欲寫别離非此日
西山南浦認丹青
　　題秦淮送别圖　　　　　　　(明/)錢　宰
緑酒斟来且莫斟酒闌歌罷去駸駸别懐恰似秦淮水
流到長江緑更深
　　題送别圖　　　　　　　　　(明/)吕不用
何處瞻衡宇西江煙水村彭郎磯上月送汝到柴門
　　寒原送别圖(贈聶井愚/令君入覲)　　　　(明/)董其昌
鳬舄翩翩紫氣閒寒原目送渺難攀知無白集留行篋
剛貯溪藤一尺山
　　螺川送别圖　　　　　　　　(明/)僧麟洲
五老峰前送别圖社賢今日未應無路經黄葉千年寺
人倚西風十幅蒲銅斗舊歌聞楚甸蓴羮新興入吳都
重山複水閒蹤跡自在飛雲一片孤
　　斷橋分手圖　　　　　　　　(明/)史　鑑
近水人家半掩扉兩山樓閣尚斜暉斷橋無數垂楊柳
緫被遊人折漸稀
　　題韓與玉春山行旅圖　　　　(元/)徐　頴
枉路越川梁郊區緜海甸蘅皋望菌閣逺近皆可辨夕
嶂青若藍浮雲白於練去矣諒云遥聽鐘自忘倦
　　秋山行旅圖　　　　　　　　(元/)虞　集
春夏農務急新涼事征遊飯糗既盈橐治絲亦催裘升
髙踐白石降觀索輕舟試問將何之結客趨神州珠光
照連乗寶劔珊瑚鈎乗馬垂苜蓿縱目上髙丘䇿名羽
林郎談笑覓封侯太行何崔嵬日莫推回輈古木多悲
風長途使人愁羸驂見木末足倦霜雪稠谷口何人耕
禾麻正盈疇出門不及里酒饌相綢繆壯者酣以歌期
頤醉而休安知萬里事有此千歲憂
　　題秋山行旅圖　　　　　　　(元/)趙孟頫
老樹葉似雨浮嵐翠欲流西風驢背客吟斷野橋秋
　　題彭韞玉秋山行旅圖　　　　(明/)王　恭
閒門秋晩葉皆飛征路逢霜客漸稀獨樹斷猿愁逺騎
隔林殘燒映行衣西風一飯人煙少落日千峰夕鳥微
莫向他鄉留滯久故園山水候君歸
　　秋山行旅圖　　　　　　　　(明/)陳　顥
千山落葉萬山雲行到荒橋日已昏羨殺田家頭白叟
半生足不離柴門
　　子昂秋林行客圖　　　　　　(元/)戴表元
石稜稜而白出樹悄悄以紅披嗟縞衣之嘉客方䇿蹇
以何之
　　題關仝平橋行旅圖　　　　　(元/)柳　貫
關仝畫用神屠手善刀一割無全牛元氣何年始磔裂
青天半壁尚分留藤梢松骨鎖紐壯蟲篆鳥章形體遒
不觀盆盎與罍洗古人制作吾焉求
　　雪林行旅圖　　　　　　　　(元/)陶宗儀
積雪寒凝晝不消瓊林琪樹聳孤標寄言逆旅休辭倦
西崦人家路尚遥
　　題秋暮山行圖　　　　　　　(金/)段成已
亂山嵂崒爭清妍寒林寂厯相緜聮人間黄塵千萬丈
一㸃不到山林邊秋九澹薄秋氣爽浮雲積翠何葱芊
髙風淒其脱木葉向来面目仍増娟江流一曲抱山麓
孤舟斜日棲江湍行人何適来負擔腰膂􁀙犖确石頭
路蹇驢鞭不前人家前塗渺何許望之不及憂悁悁問
公何從得此本筆勢髣髴營丘傳我本山中人見之心
惘然嶔􁪈厯落真可笑對畫題詩思昔年
　　題楊祕監雪谷曉裝　　　　　(金/)趙秉文
林空月已沉雪落風未埽束裝事晨征之子渉逺道心
知馬上人萬象入腹藁髥奴亦可人行李伴幽討塵中
無此客風雲滿懐抱逢辰則伊吕不然商山皓如何苦
憔悴薇蕨不得飽前身孟浩然後身窮賈島三生紙上
形千古笑枯槁向來富貴骨露濕原上草百年等一夢
翻覆無醜好那知風雪癯不是蓬山老所以邢和璞一
笑幾絶倒
　　雪谷曉装圖　　　　　　　　(金/)龎　鑄
溪流咽咽山昏昏前山後山同一雲天公談笑玉雪噴
散為花蕊白紛紛詩翁瘦馬之何許忍凍吟詩太清古
老奴寒縮私自語作奴莫比詩奴苦木僵石老鳥不飛
山路益深詩益竒老奴忍笑憐翁癡不知嗜好乃爾為
楊侯胸中富丘壑醉裏筆端驅雪落因何不把此詩翁
畫向草堂深處著
　　雪谷早行圖　　　　　　　　(金/)蔡　珪
冰風刮面雪埋屋客子晨征有底忙我欲題詩還自笑
東華待漏滿朝霜
　　跋雪谷早行圖　　　　　　　(元/)王　惲
谷口山深石徑開六花一夕浥浮埃披圖憶得經行處
夜半盤車下嶺来
　　武元直雪霽早行圖(二首/)　　　(元/)王　惲
亂峰疊巘玉崚嶒危棧何人趂早行似我姑山新道就
神居東崦聽雞聲
雪擁天山六月寒冷雲西北是長安行人馬上揚鞭喜
猶勝南荒作熱官
　　題雪谷早行圖　　　　　　　(元/)王　惲
頭痛風炎萬里程行人何限把雙旌犯寒休訝征車早
冷嶺東邊是帝城
　　繆郎中雪谷早行圖　　　　　(元/)馬祖常
十里寒林葉盡凋谷中深雪客行遥留連獻賦游梁苑
辛苦哦詩過灞橋竹裂若聞金石奏山空不聽斧斤樵
未央前殿冰花滿郎吏催班已趂朝
　　李咸熙蜀山旅思圖　　　　　(元/)黄公望
憶昔蠶叢開蜀國崔嵬劒閣入寒雲荒郊寂寂猨啼苦
多少歸人不忍聞
　　題曉行圖　　　　　　　　　(元/)李　祁
鬱鬱溪上松瀼瀼草頭露幽人愛清景晨起就征路翩
然厭羸驂獨行不回顧浩浩誰與期青山淡無數
　　早行圖　　　　　　　　　　(元/)程鉅夫
萬山迴合路紆縈獨䇿羸驂款款行却憶麻源三谷裏
畫橋攜酒聽溪聲
　　征人早行圖　　　　　　　　(明/)楊　慎
杜鵑花下杜鵑啼烏臼樹頭烏臼棲不待鳴雞度關去
夢中征馬尚聞嘶
　　關路逢僧圖　　　　　　　　(宋/)賀　鑄
蹇驢烏帽禪客落日黄塵故關巳悔棄繻昔去更逢挈
履今還
　　題大年關路逢僧圖　　　　　(宋/)晁説之
關深羈思滿風斷緑陰單一遇空門侣那知行路難
　　關山風雨圖　　　　　　　　(元/)張　礎
山氣凝寒雨不開江濤拍岸雪成堆漁翁慣識風波惡
天際孤舟已早迴
　　西風古道圖(為寺/僧賦)　　　　　　(元/)劉永之
古道西風匹馬還數家茅屋住秋山只疑路近東林寺
遥聽鐘聲暮靄閒
　　潘子素王叔明来慰藉臨别為寫水傍樹林圖
　　　　　　　　　　　　　　　(元/)倪　瓚
積雨開新霽汀洲生緑蘋臨流望逺岫歸思忽如雲
　　　題畫贈别王使君　　　　　　(明/)王世貞
　杯酒踟蹰日易曛青山處處惜離羣莫言秋色難分贈
　君是青雲我白雲
　
　
　
　
　
　
　
　
　
　
　
　
御定厯代題畫詩類巻五十五
　欽定四庫全書
御定厯代題畫詩類巻五十六目錄
　　行旅類
　　　題郭恕先雪霽江行圖(宋樓鑰/)
　　　題何侍御所藏雪霽江行圖(元王惲三首/)
　　　郭忠恕雪霽江行圖(明吳寛/)
　　　題江行圖(元錢惟善/)
　　　跋提刑王副使航海圖(元王惲二首/)
　　　汶上早行圖(元張翥/)
　　　梁貢父學士江行阻風圖(元鄧文原/)
　　　題范才元湘江喚舟圖(宋朱喬年/)
　　　題别浦逺来舟圖(宋陳造/)
　　　江岸艤舟圖(金趙秉文/)
　　　風雨停舟圖(元元好問/)
　　　風雨回舟圖(元李孝光/)
　　　題夏珪風雨行舟圖(明僧来復/)
　　奉皇姑魯國長公主教題所藏巨然江山行舟圖
　　　(元柳貫/)
　　題向伯共過峽圖(宋陳與義二首/)
　　題袁子仁所藏巴船出峽圖(元吳萊/)
　　吹簫出峽圖(元王冕/)
　　郭忠恕出峽圖(明貝瓊/)
　　題川船出峽圖(明僧宗衍/)
　　出峽圖(明僧宗泐/)
　　題野渡風煙圖(宋陳造/)
　　過關渡水圖(金劉迎/)
　　秋江晩渡圖(元牟巘/)
　　秋江晚渡圖(元吳師道/)
　　張僧繇秋江晚渡圖(元黄公望/)
　　題秋江晚渡圖(元掲祐民/)
　　題秋江晩渡圖(元丁復/)
　　題秋江待渡圖(元錢選/)
　　秋江待渡圖(元張雨/)
　　題秋江待渡圖(明劉崧/)
　　秋江待渡圖(明金幼孜/)
　　題秋江喚渡(元胡長孺/)
　　題雲溪待渡圖(元張翥/)
　　王維雪渡圖(元黄公望/)
　　題馬致逺清溪曉渡圖(明張以寧/)
　　雲溪曉泛圖(元李汾/)
　　江船曉發圖(元王惲/)
　　題蘆洲夜泊圖(明張鳳翼/)
　　秋江夜泊圖(明僧宗泐/)
　　題文湖州湘中推篷圖(元李元珪/)
　　千里掀篷圖(明錢宰/)
　　題千里掀篷圖(明髙棅/)
　　題雪浦人歸圖(金劉迎/)
　　長江歸櫂圖(元程鉅夫/)
　　夏珪晴江歸櫂圖(元黄公望/)
　　畫帳逺帆(唐皇甫冉/)
　　李咸熙江干帆影圖(元黄公望/)
　　題趙仲穆江圃歸帆圖(元張翥/)
　　春浦歸帆圖(元孟攀鱗/)
　　逺浦歸帆圖(明謝士元/)
　　題秋色歸舟圖(元僧至仁/)
　　風雨維舟圖(明李日華/)
　　題宋㣲宗寒江歸櫂圖(明汪廣洋/)
　　題劉文偉府判收藏山莊夜歸圖(元龔璛/)
　　題陳推府南歸圖(明程敏政/)
　　自題晚歸圖(明龔詡/)
　　逺歸圖(明陳繼儒/)
　　風雨歸舟圖(元陶宗儀/)
　　題風雨歸舟圖(元丁鶴年/)
　　戴進風雨歸舟圖(明祝允明/)
　　　侯仲冶風雨歸莊圖(元陶宗儀/)
　　　夏珪風雪歸莊圖(明髙啓/)
　　　風雪歸莊圖(明僧宗泐/)
　　　題風雪歸莊圖(明僧一初/)
　　　蔡淵仲散木菴歸来圖(元唐肅/)
　　　題少保楊澹菴江郷歸趣圖(明楊士竒/)
　　　髙太使吳淞歸興圖(明陳安/)
　　　題真仁夫畫巻(宋劉克莊/)
　　　題畫(元貢性之/)
　　　題扇寄希仁(明謝承舉/)
　　　方文美畫(明張弼/)
　　　題畫(明程敏政/)
　　　題畫(明董其昌/)
　
　
御定厯代題畫詩類巻五十六目錄
　欽定四庫全書
御定厯代題畫詩類卷五十六
　　行旅類
　　　題郭恕先雪霽江行圖　　　　(宋/)樓　鑰
　絶妙丹青郭恕先幻成雪霽大江船沿流更飽輕帆舉
　上水仍勞百丈牽捩柁長年渾欲動褰帷佳客若將仙
　侍親曽泛滄浪月猶記蘭成射䇿年
　　　題何侍御所藏雪霽江行圖(三首/)　(元/)王　惲
　雪霽澄江照眼開常年日月蔽兵埃而今風物真堪畫
　滚滚行商兩浙来
　柏臺霜信肅江楓寒入黄茅瘴已空一線暮江春雪外
　枉將新意詫清雄
　炎瘴消殘一雪餘勾吳無地不亨衢江山正要燕公筆
　却㸃騾綱入畫圖
　　　郭忠恕雪霽江行圖　　　　　(明/)吳　寛
　路出三峽風颼颼江天雪霽宜行舟水枯灩澦髙突兀
木葉落盡俱東流艨艟相聯蔽江下半空結構如危樓
兩舷之間可走馬主人恐是王益州獨嫌百物具篷底
如何不設戈與矛後繫一舟亦千斛什器滿載餘瓿甌
青簾翠幙互掩映綵繩錦纜紛綢繆玉爐頻爇沉香火
寒氣不到珊瑚鉤篙工柁師噤無語指落層冰誰為收
安得挽以百牯牛代汝僕夫力且休人生得意在富貴
郷里小兒驚宦游望中隱隱連逺洲深樹落照哀猿愁
日將暮矣泊何處萬里㡬轉青山陬狂仙畫筆窮㝠搜
圖外意思令人求陶翁願棄五斗米未肯折腰從督郵
飄然輕颺孤舟去惟有葛巾猶在頭髙哉斯人誰與儔
嗚呼髙哉斯人誰與儔
　　題江行圖　　　　　　　　　(元/)錢惟善
七澤秋連楚雨昏布帆千里向荆門舟行莫近清湘泊
楓樹青青亦有猨
　　跋提刑王副使航海圖(二首/)　　(元/)王　惲
天險無踰海與江得人一葦即能航懸知恢廓髙宗志
夢繞商巖夜月蒼
鱷翻鼉作大江流舟楫顛危咽棹謳忽展畫圖還自悟
當年風雨過封丘
　　汶上早行圖(上清張/道士寫)　　　　　(元/)張　翥
絳節前驅海日生川迴已見汶陽城數峰曉翠和煙濕
千樹春紅照地明原隰使華来煥爛河山風物入經營
憑君更寫千巗月與聽鸞笙夜夜聲
　　梁貢父學士江行阻風圖　　　(元/)鄧文原
匡廬枕長江彭蠡居上游我幼不識風濤怒但喜青山
緜亘急櫓鳴中流老来行道増百憂山有虎兕水次多
蛟虯梁公示我江上圖空齋颯爽回髙秋想見飛㢘簸
蕩驅陽侯雷鼓動地萬貔貅連檣十日不得發何異駿
馬伏櫪鷹在韝行人徼福古祠下潔觴置酒㫖且柔小
姑倚絶岸彭郎渺孤洲脈脈關情隔煙水不如天孫絶
漢從牽牛明發風止江鏡浄楚天無際来櫂謳回首繫
舟處惟有參差煙樹飛鳬鷗世事翻覆那有定人生憂
樂為誰謀慨彼東逝川白日不得須㬰留濯滄浪委浮
休買田結屋山之幽擷芳釣鮮亦足樂安用髙門列鼎
冠蓋誇鳴騶
　　題范才元湘江喚舟圖(用李居/仁韻)　(宋/)朱喬年
天涯投老鬢驚秋夢想長江碧玉流忽對畫圖揩病眼
失聲便欲喚歸舟
　　題别浦逺来舟圖　　　　　　(宋/)陳　造
道人毫端妙用幻出煙水淮南頻與東風商略㡬時送
我歸帆
　　江岸艤舟圖　　　　　　　　(金/)趙秉文
逺村樹如薺近岸舟如月孤舟泊沙尾危檣見木末前
山景氣佳日暮涼風發時有渡頭人蕭蕭吹素髮
　　風雨停舟圖　　　　　　　　(元/)元好問
老木髙風作意狂青山和雨入微茫畫圖喚起扁舟夢
一夜江聲撼客牀
　　風雨回舟圖　　　　　　　　(元/)李孝光
天昏地黒蛟龍惡風雨如山擘不開舟中自有刺蛟手
笑殺舟師捩舵回
　　題夏珪風雨行舟圖　　　　　　(明/)僧来復
君遊南越我西秦盡日江頭采白蘋無限波濤起平陸
順風休笑逆帆人
　　奉皇姑魯國長公主教題所藏巨然江山行舟圖
　　　　　　　　　　　　　　　　(元/)柳　貫
善畫如攻詩意到即竒警蓋其疎儁姿筆墨無容騁斂
之縑楮間咫尺萬里景巨然作江山所得盡幽夐㝠深
風雨重曠朗雲霞屏秋光滿帆腹上下天一影白鳥不
盡飛楓林有維艇稍前牛渚磯却後瞿塘頂豈無乗航
戒尚想然犀炳巨靈制坤軸割截爾何猛至今氣淋漓
幅背出光耿人言此非畫與幻本同境然師豈幻者貞
勝以其靜我来覽遺迹皎若天機秉巫閭東北長岷蜀
西南永朱邸雪消初春暉浮藻井開圖望神州時節躬朝
請慨思禹成功重喜殷邦靖將鑄岳牧金明堂安九鼎
　　題向伯共過峽圖(二首/)　　　　(宋/)陳與義
旌旗翻日淮南道興罷歸来雪滿船正有佛元無處著
獨將佳句了山川
過峽新圖世所傳峽中猶説泛舟仙柱天勲業須君手
借我茅齋看十年
　　題袁子仁所藏巴船出峽圖　　(元/)吳　萊
巴山一帶髙崔嵬巴江萬里從天来前夫疾挽後夫推
黄牛白狗迎船開曉風東回水西上灩澦堆頭伏如象
盤旋鳥道怕張帆汨沒龍淵驚掉槳世人性命重濤波
吳鹽蜀麻得利多怪石急流須勇退貪夫險魄漫悲歌
神禹釃江江更惡五丁鑿路空巖崿巴船可坐尚髮危
棧閣能行終淚落嗟兹舉目無不然直愁平地即山川
至喜亭邊聊酹酒長年三老好攤錢
　　吹簫出峽圖　　　　　　　　(元/)王　冕
巔崖峭絶撐碧空倒挂老松如老龍奔流落峽噴白雲
石角險過百丈洪我昔放舟從此出牽柁失勢氣欲折
春風回首三十年至今認得山頭月草堂清晨看圖畫
畫裏之人閒似我波濤洶湧都不知横簫自向船中坐
酒壺茶具船上頭江山滿眼隨處游安得更喚元丹丘
相攜共上黄鶴樓
　　郭忠恕出峽圖　　　　　　　(明/)貝　瓊
巫峽何危哉夾拱如龍門禹治九州不得到此峽口水
作雷霆奔問汝江中人㡬日三巴去峩眉五月銷古雪
灩澦堆深虎須怒巫峽之險安可攀胡為吳檣楚柁日
日来徃乎其間髙堂中有如花顔銀屏翠箔青春閒涉
此萬里道經年猶未還黄金不買死直欲髙南山汝舟
非龍汝非虎黿鼉出沒饞蛟舞前者已脱後者號江神
無情天又雨石巉巖兮利刄攢一葉宛轉行千盤覩此
魂魄悸豈待杜宇夜叫猿聲酸安得鑿之盡平土萬古
不識風波苦
　　題川船出峽圖　　　　　　　(明/)僧宗衍
瞿塘險為三峽門兩岸束急洪濤奔十丈江船萬斛力
一篙失勢原無根前船纔過後船出蜀商来徃無虚日
君不見人間行路難咫尺風波永相失
　　出峽圖　　　　　　　　　　(明/)僧宗泐
瞿塘水如馬五月不可下兩舟何處来披圖一驚詫前
行稍趨平勢若閒暇者後来方履險衆篙不停把巖迴
古木披峡束哀湍瀉嗟爾駕舟人安危在操舍
　　題野渡風煙圖　　　　　　　(宋/)陳　造
畫師毫素筌蹄波光野色凄迷舟艤樹陰欲動魚驚帆
影應低
　　過關渡水圖　　　　　　　　(金/)劉　迎
短車無復駕青牛散䇿方来對白鷗煙水從容許君獨
暫須分我一船秋
　　秋江晚渡圖　　　　　　　　(元/)牟　巘
晚来江上鯉魚風十里青山一望中自是欲歸人意急
等閒付與濟川功
　　秋江晩渡圖　　　　　　　　(元/)吳師道
十年吳楚客西東展巻髙歌興未窮渺渺孤舟呼不得
好山無數夕陽中
　　張僧繇秋江晩渡圖　　　　　(元/)黄公望
何處行来湖海流思歸憑倚隔溪舟楓林無限深秋色
不動居人一㸃愁
　　題秋江晚渡圖　　　　　　　(元/)掲祐民
柰榆株櫟楓樗村古臺半隱溪林根短橋細路入幽徑
斷無人屋誰郷枌逺山㣲雲出木杪白沙丹葉隨洲痕
岸莎時方蘸淨潦天霜氣欲浮黄昬一舟横衝破秋色
中有坐客知奚云應言去早失歸晩夕陽下擲潛無曛巾
衣各振離舸散到家定未關柴門吳越小景重摸索江
湘雅致費討論豈無片壑可與共漁樵逸樂同雞豚彼
翁欣還倚杖屨誰能無酒妻兒温我生只為書儋誤披
卷坐對真消魂黄金郿塢不若此浣花書屋翻能存還
君圖巻百感歎武陵溪上難尋源不能忘者舊山麓春
日起處思聞猨
　　題秋江晩渡圖　　　　　　　(元/)丁　復
白雲在青山紅葉爛無數亦有冬青枝長松共如故茅
堂當樹間江光澹凝素扁舟不可呼誰令汝来暮
　　題秋江待渡圖　　　　　　　(元/)錢　選
山色空濛翠欲流長江清澈一天秋茅茨落日寒煙外
久立行人待渡舟
　　秋江待渡圖　　　　　　　　(元/)張　雨
郁木坑頭蕭侍郎負薪歸去趂溪航解包席地彼誰子
日暮途窮話尚長
　　題秋江待渡圖(為蕭學/士賦)　　　　(明/)劉　崧
小航衝風岸將及行人下馬沙頭立水闊雲深野渡閒
天寒日暮歸心急人生行役安可休到江路盡還通舟
誰能裹足山中老不識風波一日愁
　　秋江待渡圖　　　　　　　　(明/)金幼孜
秋山疊疊映雲蘿渺渺長空接逺波日暮小舟爭渡急
行人休唱竹枝歌
　　題秋江喚渡　　　　　　　　(元/)胡長孺
道傍木葉如渥丹歸急不知行路難青嶂碧溪自喚渡
蹇驢破帽秋(一作/西)風寒裹頭長鬚甚徳色肩輕不借有
餘力人間塵土深復深謹勿重賦招隐吟
　　題雲溪待渡圖　　　　　　　(元/)張　翥
晉陽山中蒲村渡斷坂連岡疊煙樹横汾水落流更急
客子西歸迫秋暮朔風轉雨作雪飛倚蓋沙頭泥沒屨
後来者誰須我友望望津船出前漵濕雲撲地邊鴻驚
危橋挂岸征馬生樵家有徑凍葉平土牀火煖無人聲
亂峰倒倚白石爛空壑半壓冰槎横歸来想像猶眼底
詎擬褐夫能畫此溪明雪淨古色起一片荒寒在窗几
歲晚逺游吾倦矣
　　王維雪渡圖　　　　　　　　(元/)黄公望
摩詰仙遊五百年畫稱雪渡未能傳只因曽入宣和府
珍重令人綴短篇
　　題馬致逺清溪曉渡圖　　　　(明/)張以寧
今晨髙卧不出戸歲晏黄塵九衢霧美人逺别索題詩
眼明見此清溪之曉渡溪傍秀林昨夜雨落花一寸無
行路歌闌桃葉人斷腸艇子招招過溪去紅日青霞半
晦明白雲碧嶂相吞吐詩成君别我亦歸此景宛是經
行處我呼九曲峯前船君帆正渡瀟湘渚鴈去㝠㝠紅
葉天猿啼厯厯青楓樹是時美人不相見我思美人美
無度美人之材濟時具我老但有滄洲趣他日開圖思
我時溪上春深采芳杜
　　雲溪曉泛圖　　　　　　　　(元/)李　汾
曉景澹明月落影潭西丘晴川挂煙樹光拂雲河流楓
林入行色關山生白頭羨羨畫中人憶我秦川游君帆
渺何許儻下滄浪洲滄浪吾有約寄謝同盟鷗
　　江船曉發圖　　　　　　　　(元/)王　惲
漠漠溪煙凍不飛一船煙火曉光遲風篷冷泛東山月
似我茶洋早發時
　　題蘆洲夜泊圖　　　　　　　(明/)張鳳翼
澤國煙波别有天敢論舟楫濟長川許多風浪都經過
纔得蘆花一夜眠
　　秋江夜泊圖　　　　　　　　(明/)僧宗泐
舊遊不省是何年曽向山陰夜泊船鐘磬逺来青嶂外
帆檣敧出碧灣前蘆洲月白鴈初下竹屋燈紅客未眠
欲訪支郎無處覓至今清興尚悠然
　　題文湖州湘中推篷圖　　　　(元/)李元珪
岳王樓前湖水邊離歌驚覺鷓鴣眠生綃一幅秋雲亂
又上江南客子船
　　千里掀篷圖　　　　　　　　(明/)錢　宰
空濛一片隱菰蘆隔水青山對酒徒作客豈能躭寂寞
好詩強半在江湖可憐有夢長縈繞曽記將身入畫圖
千里掀篷知有意郷船相遇問歸途
　　題千里掀篷圖(效常/建體)　　　　　(明/)髙　棅
日沒川路闊松陰澄晩流掀篷卧天色超忽江潭秋渚
月鏡中浄孤暉漾輕舟心將空際雲身與波上鷗了視
無外物曠然神逺游予亦滄浪情從君問方洲
　　題雪浦人歸圖　　　　　　　(金/)劉　迎
亂目寶花雨過眉斑竹笻拏音迎畫鷁喜態動烏龍水
鏡千江月風琴萬壑松遥知永今夕情話得從容
　　長江歸櫂圖　　　　　　　　(元/)程鉅夫
藹藹天始晴蒼蒼景將晚江波日東流游子何時返
　　夏珪晴江歸櫂圖　　　　　　(元/)黄公望
漠漠江天吳楚分㡬重樹色㡬重雲客心已逐歸帆好
誰道溪邊有隱君
　　畫帳逺帆　　　　　　　　　(唐/)皇甫冉
朝見巴江客暮見巴江客雲帆儻暫停中路陽臺夕
　　李咸熈江干帆影圖　　　　　(元/)黄公望
髙閣崔嵬瞰碧江布帆歸去鳥雙雙無邊樹色千峰秀
一片晴光落短窗
　　題趙仲穆江圃歸帆圖　　　　(元/)張　翥
西施浦頭鴻鴈聲苧蘿山下於莬行前村路暗愁未到
迴首海天秋月生
　　春浦帆歸圖　　　　　　　　(元/)孟攀鱗
涵空水色碧於苔照眼山光翠作堆疑是桃花源上客
輕舟天外得春来
　　逺浦歸帆圖　　　　　　　　(明/)謝士元
日暮大江平依微見歸艇㡬幅飽西風須㬰楚天迥
　　題秋色歸舟圖　　　　　　　(元/)僧至仁
滿目烽煙萬國秋江山何處可追遊吳淞水落鱸魚美
風雨歸来一釣舟
　　風雨維舟圖　　　　　　　　(明/)李日華
江店酒香花正穠午潮初上碧連空篷籠暫掩蕭蕭雨
柳外晴霞一縷紅
　　題宋徽宗寒江歸櫂圖　　　　(明/)汪廣洋
怪石竒花擁汴都上皇行樂在蓬壺不將深慮防侵侮
却把閒情托畫圖野艇風髙晴雪重江天水闊暮雲孤
斷鴻一去無消息啼殺延秋頭白烏
　　題劉文偉府判收藏山莊夜歸圖(元/)龔　璛
盤桓長松樹莽蒼歸薄暮惟應門外山見我蹇驢去泠
泠野水聲候子莊上路亦有東鄰僧分卧清寒處
　　題陳推府南歸圖　　　　　　(明/)程敏政
萬歲聲中奏禮成一陽生處數歸程恩沾上國如春育
路下中原似掌平朔氣侵車憑酒遣寒風吹木助詩鳴
蹇予亦作朝陵使望别難勝此日情
　　自題晩歸圖　　　　　　　　(明/)龔　詡
紅樹離離映夕暉水天空闊鴈髙飛扁舟一箇輕如葉
常載先生半醉歸
　　逺歸圖　　　　　　　　　　(明/)陳　繼
杜宇一聲春盡楊花千里人歸半捲東風羅幕任教雙
燕飛飛
　　風雨歸舟圖　　　　　　　　(元/)陶宗儀
山雨溪風晩未休蕭蕭落葉滿汀洲漁船罷釣歸何處
眼底狂瀾正可愁
　　題風雨歸舟圖　　　　　　　(元/)丁鶴年
昔向滄浪弔獨醒中流風雨正揚舲江空風巻潮頭白
野曠雲迷峴首青挂席正思遺珮浦推篷已過濯纓亭
襄陽耆舊今安在撫几長歌對畫屏
　　戴進風雨歸舟圖　　　　　　(明/)祝允明
黄陵廟下瀟湘浦西風作寒東作雨鷓鴣啼舌到無聲
誰管行人望家苦柳州刺史幸不違長沙太傅音塵非
翠蛾斑管在何處萬古重華呼不歸
　　侯仲冶風雨歸莊圖　　　　　(元/)陶宗儀
黒雨横江天漠漠饞蛟怒吼驚濤作扁舟冒險且歸来
正恐明朝風更惡
　　夏珪風雪歸莊圖　　　　　　(明/)髙　啓
江雲粘波晚糢糊青山忽失如忘逋乾坤瑩淨冰作壺
春意散入千林枯野橋古渡行人無清響瑟索鳴殘蘆
江天萬里一老夫短蓑如蟻舟如鳬魚寒入泥不上罛
歸来逺識漁村孤柴門夜叩聞犬呼逕竹壓折誰相扶
山妻自炊稚子沽不羨炙肉圍紅爐嗟余客遊歲屢徂
詩囊隨驢走髯奴長安何處覓酒徒飛花撲頭帽不烏
旅舎無夢還江湖慙對風雪歸莊圖
　　風雪歸莊圖　　　　　　　　(明/)僧宗泐
山路獨歸翁手攜一壺酒千林雪正深扁舟在溪口茅
茨闞石根垂蘿穿戸牖江城看圖人㡬囘興歎久
　　題風雪歸莊圖　　　　　　　(明/)僧一初
北風號枯林寒雲沒西嶺歸翁雪滿笠欲渡愁日暝孤
舟斷磯下驚浪無時靜遂令世外人感此畫中景
　　蔡淵仲散木菴歸来圖　　　　(元/)唐　肅
虎觀紬書罷龍江返棹初白金君賜重黄髮宦情疎浩
蕩芝山色蕭條散木居春田猶及種歸理白雲鉏
　　題少保楊澹菴江郷歸趣圖　　(明/)楊士竒
巴陵西畔楚江分曽泛湖波望嶽雲借得君山小龍笛
月明吹向洞庭君
　　髙大使吳淞歸興圖　　　　　(明/)陳　安
楓落吳江白鴈飛天涯遊子正思歸香消夜月青綾被
涼入秋風白紵衣江浦蒹葭含宿雨驛亭楊柳帶斜暉
分明記得西湖上載酒蘭舟近翠微
　　題真仁夫畫巻　　　　　　　(宋/)劉克莊
草木黄落水雲莽蒼孤舟卸帆凍鴈失行昔余逺遊沿
灕泝湘堠長店疎僕痡馬僵行李蕭然有詩滿囊今其
老矣寧志四方撫巻追思厯厯不忘
　　題畫　　　　　　　　　　　(元/)貢性之
雨蒲煙草接風湍望入蒼梧九㸃寒怪得歸帆如馬健
有人樓上倚䦨干
　　題扇寄希仁　　　　　　　　(明/)謝承舉
雪晴莎暖忽離家北去頻看鴈影斜回首江南春漸老
東風開到紫荆花
　　方文美畫　　　　　　　　　(明/)張　弼
花落春歸客未歸仲宣樓上倚斜暉故園遥在三江外
緑遍蘼蕪燕子飛
　　　題畫(送敏聦弟/還河南)　　　　　　　(明/)程敏政
　西風吹徹桂花秋欲去珍禽不自由無限人間離别意
　海天明月照髙樓
　　　題畫(送人歸/江西)　　　　　　　　(明/)董其昌
　歸鴻别鶴夜鐘殘徙倚霜庭醉不歡頗憶故山寒翠否
　天涯相向畫中看
　
　
　
　
　
　
　
　
　
御定厯代題畫詩類卷五十六
　欽定四庫全書
御定厯代題畫詩類卷五十七目録
　　羽獵類
　　　和李尚書畫射虎圖歌(唐獨孤及/)
　　　南陽太守射虎圖(元程鉅夫/)
　　　題李蒲汀學士所藏趙千里射熊圖(明陸㴱/)
　　　題周昉明皇水中射鹿圖(元雅勒呼/)
　　　題李徳新中宗射鹿圖(明高啓/)
　　　題趙子昻射鹿圖(明李東陽/)
　　　戎王追彘圖(明高啓/)
　　　題明皇追獾圖(明周叙/)
　　　題趙希逺按鷹圖(宋范成大/)
　　　題張戡獵兔圖(元于立/)
　　　題明皇(原本/闕)箭圖(元馬祖常/)
　　　明皇驪山出獵圖(元王惲/)
　　　二王遊騎圖(元倪瓚/)
　　射獵圖(元虞集二首/)
　　射獵圖(元盧琦/)
　　出獵圖(元楊維楨/)
　　出獵圖(明詹同/)
　　題出射圖(元戴良/)
　　獵騎圖(明商輅四首/)
　　胡䖍雪獵圖(明貝瓊/)
　　題雪獵圖(明錢宰/)
　　題五馬獵歸圖(元何中/)
　　題清秋出塞圖(明申時行/)
　　遼人射獵圖(元李孝光/)
　　金人出塞圖(元虞集/)
　　題金人出塞圖(元李祈/)
　　題女真獵騎圖(元郯韶二首/)
　　題金人獵騎圖(元劉永之/)
　　胡人出獵圖(明謝承舉/)
　　金人擊鞠圖(元傅若金二首/)
　　劉器之陰山七騎圖(宋孔武仲/)
　　題蕃騎圖(宋韓駒/)
　　題蕃騎圖(宋朱子/)
　　唐人寫胡騎圖(明祝允明/)
　　元忠示胡人下程圖(宋梅堯臣/)
　　題龍眠畫騎射抱毬戲(宋樓鑰/)
　　題汪季路所藏李伯時飛騎斫鬃射楊枝及繡毬
　　　圖(宋楊萬里/)
　　李龍眠飛騎習射圖(元吳師道/)
　　題李伯時寳津騎士校馬射圖(元吳萊/)
　　題開元王孫挾彈圖(元楊維楨/)
　　四馬挾彈圖(元楊維楨/)
　　題挾彈圖(元張遜/)
　　王孫圖(明孫貫/)
　　王孫挾彈圖(明黄哲/)
　　　挾彈圖(明汪廣洋/)
　　　題挾彈人馬圖(明張適/)
　　　題趙仲穆挾彈圖(明李東陽/)
　　　挾彈圖(明陳紹先二首/)
　　　題挾彈圖(明陳繼儒/)
　　　梁楷畫雪塞遊騎圖(元戴表元/)
　　　解鞍圖(元王惲三首/)
　　　毳幕卓歇圖(元王惲/)
　　　題打毬圖(元戴良/)
　
　
　
　
　
　
御定厯代題畫詩類卷五十七目錄
　欽定四庫全書
御定厯代題畫詩類卷五十七
　　羽獵類
　　　和李尚書畫射虎圖歌　　　(唐/)獨孤及
　飢虎呀呀立當路萬夫震恐百獸怒彤弓金鏃當者誰
　鳴鞭飛鞚流星馳居然畫中見真態若務除惡不顧私
　時和年豐五兵已白額未誅壯士恥分銖逺邇懸彀中
　不中不發思全功拾矢如破石可裂應絃盡敵山為空
　殺氣滿堂觀者駭颯若崕谷生長風精㣲入神在毫末
　作繢造物可同功方叔秉鉞受命新丹青起予氣益振
　厎綏靖難事可擬嗟歎不足聲成文他時代天育萬物
　亦以此道安斯民
　　　南陽太守射虎圖　　　　　　(元/)程鉅夫
　一箭何妨一害除使星歸進兩𤣥珠欲知太守忠勤事
　請㸔南陽射虎圖
　　　題李蒲汀學士所藏趙千里射熊圖
　　　　　　　　　　　　　　　(明/)陸　深
王孫藻思錦繡紋㸃染青山縈白雲避鴈霜髙錦樹出
射熊風勁角弓聞似是西原獵場下公子翩翩齊騁馬
捷如流電氣十倍滿懷明月神瀟灑沙平草淺石徑長
左馳右突不可當直前一發遂得雋豈但百歩能穿楊
古來妙傳誇絶藝此幅摩挲今㡬世周詩藹藹歌夢祥
漢館離離是何處蒲汀學士人中龍勘畫披圖最有工
致身本在霄漢上雅興時落山林中武功文事亦素具
細認丹青有竒趣尚父曽聞載後車宣尼尚且供先簿
試㸔更兆掌中珠雄風駿骨頭角殊他年隔座屏風裏
喚取良工搨此圖
　　題周昉明皇水中射鹿圖　　　(元/)雅勒呼
開元天子奮神武一矢成功定寰宇飛騎營中墮牝雞
妖皇散落紛如雨邇來校獵渭城東姚崇發縱指顧中
馬前十論效驅䇿君王已賀獲雋功波濤澒洞真龍立
應見波間老蛟泣畫師盤礴筆有神千載英姿如昨日
君不見天寳年來事事非宫中行樂晝遊稀可憐野鹿
銜花去猶向樽前按舞衣
　　題李徳新中宗射鹿圖　　　　(明/)高　啓
赭袍玉帶虬髯怒人如真龍馬如虎英風猶似天可汗
肯信昏孱困韋武上林草緑聞呦呦飛鞚霹靂梢長楸
畫旗圍合晚猶獵後庭雙陸誰行籌追遊不記房陵辱
五王謫來勢猶獨空誇大羽發無虚不射妖狐射生鹿
畫圖令人生感嗟天寳囬首飄胡沙神孫早解習祖藝
不遣銜出宫中花
　　題趙子昂射鹿圖　　　　　　(明/)李東陽
秋髙出獵長城下碧眼胡兒騎剗馬弓如月滿箭星流
已向千山毛血灑馬前逸兔或可脱山下老麋身欲赭
彼貪但為口腹謀不見巴西放麑者吳興王孫燕薊客
酒酣興發時潑墨極知紈綺足風流忘却河山限南北
噫吁嚱薛郎未挂天山弓披圖仰面來天風
　　戎王追彘圖　　　　　　　　(明/)髙　啓
前騎脱兔奔後騎驚鴻急火燒秋草獵場空一彘窮追
勢難及大小當戸左右賢單于勇鋭閼支妍雕戈白羽
漫爭發衆中得雋知誰先君不見天䇿將真天子馳一
馬殪四豕
　　題明皇追獾圖　　　　　　　(明/)周　叙
朝罷鳴弰動終南校獵遊追獾應適意銜橛却忘憂日
入黄雲暮風生碧草秋從官無諫疏不復憶韓休
　　題趙希逺按鷹圖　　　　　　(宋/)范成大
學射春山萬嵗湖牙門獵騎卷平蕪如今黄土原邊夢
猶識呼鷹嗾犬圖
　　題張戡獵􁄄圖　　　　　　　(元/)于　立
八月九月天雨霜北風吹沙邊草黄騂弓白羽黄金鏑
虎皮蒙鞍懸兩狼契丹小兒頭半秃生來重飲常食肉
彎弓射獵不遺鏃阿㕙但遣韓盧逐解鞍野食仍割鮮
止息還依沙草邊同唱胡歌作胡語醉來却耽穹廬眠
嗟哉爾㕙良獨苦致身三月如何補縱然欲作管城君
秦人少恩棄如土
　　題明皇(原本/闕)箭圖　　　　　　(元/)馬祖常
寜王玉笛吹鳯凰桐花秋露宫晝長開元天子忽思武
手中金箭照眼光何物羣婢出後房羽林孤兒射殺將
坐中凛凛無漁陽
　　明皇驪山出獵圖　　　　　　(元/)王　惲
五家錦繡迷川谷萬馬旌旗獵帝師治亂兩途明在眼
丹青渾是黍離詩
　　二王遊騎圖　　　　　　　　(元/)倪　瓚
每憶開元全盛時二王遊騎日追隨鶺鴒原上雙兄弟
挾彈荒郊想鳯池
　　射獵圖(二首/)　　　　　　　　(元/)虞　集
羽獵長年從翠華合圍八月度龍沙蕭蕭徒御圖中見
猶想君庖賜滿車
日暮推車力已疲道逢猛虎快饞飢負嵎何待要馮婦
弱婦嬰兒未可欺
　　射獵圖　　　　　　　　　　(元/)盧　琦
倦飛鳥十年繭足愁山川安得千金購神駿攬轡欲盡
東南天
　　出獵圖　　　　　　　　　　(元/)楊維楨
燕支花開春日暉從官游騎去如飛分明一段龍沙景
白鴈黄羊好打圍
　　出獵圖　　　　　　　　　　(明/)詹　同
朔風凛凛吹龍沙年年馬上長為家陰山大漠百草死
獵遍青海濵天涯旌旗裂盡霜花濕萬騎貔貅似雲集
蒼鷹歘起若飛電四尺神􁅾作人立什圍五攻兵法存
發縱指示知何人豈無詭遇獲禽者誰能為爾鸞梟分
直將勇氣飽所欲寢虎之皮食虎肉生擒山下九青兕
射殺巖前雙白鹿日暮歸來雪洗箭血灑腥氣滿河曲
穹廬散野如繁星涼月蕭蕭照平陸駱漿跪進瑪瑙盌
黄面奚奴眼睛緑明朝滿馬䭾斕斑畨王喜生紅玉顔
焉知祝網三驅意但醉氍毹紫塞間君不見暴殄天物
焚咸丘畫師之筆學春秋還君此圖長太息使我忽憶
比蒲蒐
　　題出射圖　　　　　　　　　(元/)戴　良
玉門闗南百草腓玉門闗北鬭兵稀邊頭無事馬秋肥
將軍出射沙塵瀰一胡據鞍執大旗翩然前導疾若飛
一胡引弰如附枝一胡放箭箭不知後有兩胡蹙騎追
側身拔鏃恐鏃遺玉門闗城迥且巍一時士馬何神竒
我來塞外按邊陲曽揮此馬㸔君騎為君取酒盡千卮
醉裏爭誇戰勝歸到今已是十年期畫家所冩是邪非
却憶當初親見時
　　獵騎圖(春夏秋/冬四首)　　　　　　　(明/)商　輅
林松濕露翠華重仙桃醉日凝香夢芳草叢生緑樹陰
落花盡補蒼苔空完顔躍馬當青年戎袍照日何鮮妍
玉鞍錦韉黄金勒紅纓紫鞚珊瑚鞭雕弓滿張面如赭
氣捲黄河掌中㵼仰天一箭中飛禽委翅欲逐迴風下
角鷹鈎爪目如電利吻淬若龍泉劒畨韝掣斷緑絲韁
狡兔妖狐膽驚顫羣駝露出紫茸峰金鈴繫犬奔長風
旌纛揺紅日光薄鴈門金鼓聲鼕鼕君臣演武飽韜略
範我馳驅在獵較要知見者舉欣欣庶㡬與民能同樂
逺山近山翠欲滴溪栁沙栁青如織薫風扇凉自南來
旌旄遥撼邊雲濕羽林征馬鳴蕭蕭角弓在手箭在腰
畫㦸煌煌輝白日黄沙漠漠連青霄海東之青偏豪爽
鐵作毛衣金作掌聳身跨霧轉招摇鴐鵞灑血隨草莽
紫衣控著白玉鞭萬騎馳突相後先貔貅仰視復拍掌
歡呼動地聲駢闐香騰雞舌煙縹緲飛入鮫綃輕裊裊
紫塞闗頭日欲晡賀蘭山下天還曉胡笳一曲興未足
帳裏葡萄酒新熟齊宣邈矣不可追推恩始自牛觳觫
薊門霜落悲秋草葉飛滿地無人埽鑾輿曉出明光宫
揚鞭走馬闗東道天閑十二分鴈行虎蹲豹躑争低昻
戎袂吹風日杲杲陣雲横塞天茫茫􁄄奔鹿馳何迫速
長劒短㦸相追逐肅肅響徹雲影寒呦呦鳴透空山緑
野雉嘎嘎原頭飛錦毛五色光陸離翻身抽矢將欲射
巧力恐逐冰絃移丹青一幅監前代幾度桑田變滄海
靈囿靈沼尚可徴金城湯池將安在東龍行日西龍雨
乾坤已屬大明主當今偃武更修文世際雍熈侔舜禹
連日同雲陰匝地陽烏濕翅飛不起翠華遥指太行山
獵騎悉渡漳江水君王獨控玉花騘欲動不動偏豪雄
冰絃雕弓白羽箭精神炯炯明雙瞳將軍呼獒躑躅來
左右咆􁯡聲如雷山羊野鹿紛交馳俛首落膽鳴悲哀
勇士持挺擊奔兔壯氣如山力如虎扶桑樹折玉闗開
宇宙颯颯寒風度貂裘斜擁半酣醺轅門撾鼔聲殷殷
笳吹遥翻瀚海波旌旗逺蔽天山雲嗟哉成湯恩浩蕩
仁愛及物見祝網贏得芳名照汗青至今千古令人仰
　　胡䖍雪獵圖(為徐復/初賦)　　　　　(明/)貝　瓊
太古天驕宅幽朔平沙四面無城郭生兒豈識種禾黍
走狗呼鷹共為樂北風颾颾大雪濕越塹凌岡馬蹄急
弓開滿月不虚發赤豹𤣥熊號且泣日暮兩狼歸掛鞍
燕支勸酒左右彈一時快意良不惡金刀割鮮行玉盤
君不見漢家天子獵四海塞下將軍歸奏凱青丘雲夢
何足誇猛虎長鯨肉俱醢
　　題雪獵圖　　　　　　　　　(明/)錢　宰
胡兒善騎射出獵古戰場白雪日夜飛蕭蕭朔風涼黄
草蔽沙磧馬肥弓力强小隊出漢南十騎如龍驤前驅
逐猛虎後騎接飛獐翻身激羽箭疊中兩羚羊𤣥熊何
前却猛氣亦跳梁南行顧長㦸北走脱飛鎗聫鑣愈奮
捷性命不得將自謂足馳騁意氣何揚揚寜思漢廷將
英勇際武皇去年出雲中置郡定朔方今年戰高闕夜
圍右賢王小勇何足矜萬里開邊疆
　　題五馬獵歸圖　　　　　　　(元/)何　中
秋野肅肅秋草萋萋天空鴈度呼鷹時一馬前行四馬
隨前者回顧相指揮最後兩人俱下馬一人拱手俯聽
之一人挐麞毛色肥角弓在弢箭在房人馬意態何遲
遲知從底處射獵歸莫是營州少年幷州兒閑中貌此
知為誰筆力精勁妙莫窺我疑此畫有似汲冢古書出
蠧簡殘逸有缺遺不須完足自可寳古人日逺何由追
嗚呼古人日逺何由追
　　題清秋出塞圖　　　　　　　(明/)申時行
生不識醫無閭夢不到狼居胥瞥然示我出塞圖令我
目眩心神徂憶昔籌邊贊廟謨桓桓司馬傑丈夫帝授
節鉞臨𤣥菟髙憑熊軾佩虎符榆闗九月沙草枯霜鷹
下擊秋原蕪煙荒雲慘天糢糊惟兹遼左僻海隅頻年
侵擾無寜都射雕躍馬彎强弧司馬申令陳師徒指揮
鐵如意翫弄金僕姑揚旌督戰親援枹萬卒超距爭先
驅奔狼突豕皆就俘凱歌入奏天顔愉司馬讓功欿若
無但云將士多勤劬何以勞行役請蠲幕府租何以恤
飢疲請發司農儲人人挾纊齊歡呼自從司馬歸江湖
遼人茹苦若堇荼荷戈不解甲輓粟仍飛芻羽檄徵材
官絡繹在道塗震鄰之恐非剥膚騷動根本何為乎安
得再起司馬登戎樞坐紆長䇿銷隠虞國威震疊邊人
蘇
　　遼人射獵圖　　　　　　　　(元/)李孝光
美人貂帽玉驄馬誰其從之臂鷹者沙寒草白天雨霜
落日馳獵遼城下塞南健婦方把鉏丈夫戍邊官索租
　　金人出塞圖　　　　　　　　(元/)虞　集
海風吹沙如捲濤髙為陁磧深為壕築壘其上嚴周遭
名王專居氣振豪肉食湩飲田為遨八月草白風颼颾
馬食草實輕骨毛加絃試弓復置櫜今日不樂心慅慅
什什伍伍呼其曹銀黄兔鶻明繡袍鷓鴣小管隨鳴鞉
背孤向虚出北皋海東之鷙王不驕錦鞲金鏃紅絨絛
按習乆蓄思一超是時皛清天翳絶鴐鵞東來雲帖帖
去地萬仭天一瞥離婁屬望自力竭㣲如聞音鷙一掣
束身直上不囘折遂使孤飛一片雪頃刻平蕪灑毛血
爭誇得雋頓足恱挂兔縣狼何足說旌旗先歸向城闕
落日悲風起蕭屑煙塵滿城鼓㣲咽大酋要王具甘歠
王亦欣然沃焦熱閼支出迎騎小驖琵琶兩姬紅顴頰
歌舞迭進醉燭滅穹廬斜轉氍毺月
　　題金人出塞圖　　　　　　　(元/)李　祈
窮林立喬松峭壁插平地蒼茫絶飛鳥倏忽見羣騎雜
襲衣與裘蒙茸間氊毳差池鞭弭間孰識誰賤貴憶昔
從北征驅車出幽薊天時大雨雪道逺恐遂泥牛馬俱
阻寒驢騾縮如蝟所見人物殊適與此圖類當時皇風
淳聲敎浹遐裔雕題與被髮商貨罔不至自從煙塵生
河海隔氛翳舟車斷往來榛莽極荒穢邂逅見此圖俯
仰今昔異矯首欲無言長空正迢遞
　　題女真獵騎圖(二首/)　　　　　(元/)郯　韶
白草原頭聞鴈聲黄沙磧裏馬蹄輕舉頭忽見邊城月
倒著絲鞭不肯行
塞上秋鴻白雪飛濺濺生血灑毛衣日斜却過輪臺下
爭㸔紅妝獵騎歸
　　題金人獵騎圖　　　　　　　(元/)劉永之
昔者金源起東北萬馬南馳蹴中國青蓋趨燕艮岳摧
殺氣如雲暗吳越天旋日轉息戰爭裹革包兵交玉帛
朔南無事號太平頗習華風變蠻貊既尊儒術尚文事
立進畫圖供翫閲是時張戡畫􁀙馬尺素流傳擅聲價
此圖彷彿戡所作似貎燕山馳獵者秋高露白葭葦黄
隐約寒山接平野虎韀鶴轡赤茸鞧騎影聮翩意閒雅
龍媒振鬛望空闊足若奔星汗流赭前驅後逐爭豪雄
左旋右轉若回風鴐鵝驚飛百獸駭蒼鷹脫臂騰高空
䇿馬數獲落日紫金盤行炙饜奴僮當時觀者徒歎息
冩入丹青真國工古愚先生最好事錦標鈿束紆鸞龍
郡齋展翫當清晝驚飇颯颯吹簾櫳白頭書生幽薊客
不覺涕淚霑膺胸百年興廢恍如夢苜蓿蕭蕭迷古宫
　　胡人出獵圖　　　　　　　　(明/)謝承舉
秋野胡奴獵鬭歡鴐鵝鴻鴈正號寒邊闗今有韓都尉
不敢揚鞭過賀蘭
　　金人擊鞠圖　　　　　　　　(元/)傅若金
駿馬如雲擊鞠馳衣冠彷彿正隆時向來北地誇豪俊
不省中原厭亂離
　　金人擊鞠圖　　　　　　　　(元/)傅若金
古來北方善騎射材力往往矜豪雄吾觀金人擊鞠圖
意氣已欲横土中黄旗雕羽指天黒繡柱龍鱗掀日紅
鳴鞭縱轡捷一發左迴右折如旋風流星迸亂拂衣裏
飛電翕忽生馬鬃極知此藝較輕矯馳騁亦似觀成功
後來脣齒不自惜縱習武勇終亡國當時得失爭一丸
百嵗安危復何益
　　劉器之陰山七騎圖　　　　　(宋/)孔武仲
北風颯颯邊雲黄飛沙曀日天慘蒼鴐鵝鳴哀鴈不翔
七騎正出陰山傍邊地陰塵嵗無陽鳥飛墮翼人立僵
犯寒跨鞍知悍强以此决戰誰能當面顔雖在姓莫詳
一一胡帽胡衣裳馬蹄澀縮弓不張但見旗斾隨飛揚
鳯缾倒酒進奚王俯仰意氣驕雪霜横斜道路深淺岡相見
射獲多麏麞時平不復憂犬羊但見樓蘭馳驌驦仍嗤
苦淡無輝光人生所樂惟故鄉彭城妙本家世藏託以
輕縑盛錦囊持來書卷臨華堂環視歎詫㡬發狂我生
未省到朔方坐令出塞意慨慷攘歸可敵千金裝長厚
不疑同舍郎
　　題蕃騎圖　　　　　　　　　(宋/)韓　駒
塞上漠漠黄雲秋黄鬚胡兒騎紫騮一馬攙前弄風走
胡兒掣轡空驤首迴鞭慎莫向南馳漢家將軍方打圍
奪弓射汝猶可脱奪汝善馬何由歸
　　題蕃騎圖　　　　　　　　　(宋/)朱　子
傳聞姑(闕一/字)欲南侵愁破雄邊老將心却是燕姬能捍
敵不教行到殺胡林
　　唐人冩胡騎圖　　　　　　　(明/)祝允明
天山一夜雪北風吹不乾胡兒騎馬出踏碎白琅玕鬈
胡擁羶項旃毳不知寒季冬飛鳥絶虚絃控不彈焉知
北海鴈髙翥入長安帛書天上度何功報可汗
　　元忠示胡人下程圖　　　　　(宋/)梅堯臣
單于獵罷臥錦紅解鞍休騎荒磧中蒼駒騧駱六十匹
隱谷映坡分尾鬉九駞五牛羊頗倍沙草晚牧生寒風
貴賤小大指五百執作意態皆不同二鷹在臂二鷹架
駿犬當對寜爭功氊廬鼎列帳幙擁鼔角未吹驚寒鴻
土山髙髙置烽燧毛囊貯獲閒刀弓水泉在側挹其上
長河杳杳流無窮素紈六幅筆何巧胡瓌盡妙誰能通
今日都城有别識别識共許劉元忠
　　題龍眠畫騎射抱毬戲　　　　(宋/)樓　鑰
緑楊㡬枝挿平沙柔梢裊裊隨風斜紅綃去地不及尺
錦袍壯士斫鬃射横磨箭鋒滿分靶一箭正截紅綃下
前騎長纓抱繡毬後騎射中如星流繡毬飛䃂最難射
十中三四稱為優元豐䇿士集英殿金門應奉人方倦
日長因過衛士班飛騎連雲人馬健駕幸寳津知有日
窮景馳驅欣縱觀龍眠胷中空萬象駭目洞心千萬變
追圖大槩冩當時至今想像如親見静中似有叱咤聲
墨淡猶疑錦繡眩閒窗撫卷三歎息一紀胡塵暗㡬甸
安得士馬有如此長驅為決單于戰
　　題汪季路所藏李伯時飛騎斫鬃射楊枝及繡毬
　　　圖　　　　　　　　　　　(宋/)楊萬里
虎夫馳射殿西偏一箭穿毬不再彎飛騎新圖天上本
龍眠偷得到人間
　　李龍眠飛騎習射圖　　　　　(元/)吳師道
東都全盛稱元豐天子慷慨思竒功蒐兵閲馬振百度
坐欲折箠笞羌戎羽林衛士天下選内廐汗血皆飛龍
射毬穿栁雖戲劇移置行陣寜非雄從臣絶藝龍眠翁
曽候喚仗明光宫斫鬃飛䃂親眼見十年落筆逾精工
君不見開元天寳馬蕃庶畫手亦有曹韓同承平涵育
賴休澤人與物㑹真竒逢好頭赤玉花驄轉首一笑浮
雲空盛衰反覆古今夢寳津無樹吹秋風紛更擾擾竟
何益禍起大梁塵再䝉披圖考古三歎息我思聖人憂
日中
　　題李伯時寳津騎士校馬射圖　(元/)吳　萊
東都天子幸寳津左右突騎多近臣少年據鞍即齊足
青栁絳綃不遺鏃前手引弰如附枝後手放箭箭不知
羽林劒客塵霧瀰蘭筋蕙腕雹聲馳先朝射技兵恨弱
舊柵毬門馬驚躍軍書到夏風噴河使節通遼雪跑幕
南宫試士親見來筆下俊逸真龍媒澄心一紙依稀在
畫家六法猶神彩誰歟醇駟誰牛車收盡騏驥䇿蹇驢
男兒虚用懸門弧嗚呼壯哉彼武夫
　　題開元王孫挾彈圖　　　　　(元/)楊維楨
開元少年意氣雄任俠不數陳孟公文犀束帶鵠被小
驕馬颯踏如飛龍側身仰望目瞿瞿為有流鸎在髙樹
兩騎聫翩未敢前看送金丸落飛羽白頭烏啄延秋門
漁陽塵起天地昏珊瑚寳玦散原野空令野客哀王孫
平原公子五色筆俗史庸工俱辟易冩成圖畫鑒興衰
未必奢淫不亡國
　　四馬挾彈圖　　　　　　　　(元/)楊維楨
八駿瑶池一半歸錦袍欲脱玉腰圍君王手挾流星彈
莫打慈烏繞樹飛
　　題挾彈圖　　　　　　　　　(元/)張　遜
緑樹陰陰水滿堤春風立馬㸔黄鸝憑郎金彈莫輕發
恐有慈烏來上棲
　　王孫圖　　　　　　　　　　(明/)孫　蕡
誰拈金彈倚青騘鞍面開元結束同好似華清二三月
緑陰籠仗入離宫
　　王孫挾彈圖　　　　　　　　(明/)黄　哲
樂遊原上競繁華騎出天南白鼻騧宫錦不愁清露濕
五陵松柏絢朝霞
　　挾彈圖　　　　　　　　　　(明/)汪廣洋
宫樹巳聞鶯王孫挾彈行金丸非愛惜為爾好音聲
　　題挾彈人馬圖　　　　　　　(明/)張　適
驄騎閒行不用鞭緑陰原上草芊芊是誰催促春歸去
却把金丸打杜鵑
　　題趙仲穆挾彈圖　　　　　　(明/)李東陽
東風挾彈小城春遊騎飛韁不動塵道上相逢休借問
衛家兄弟霍家親
　　挾彈圖(二首/)　　　　　　　　(明/)陳紹光
連錢驄馬雕鞍新銀蹄蹀躞揚風塵一聲嘶過沙隄畔
雨香雲暖當芳春烏紗雲錦新承賜侍宴明光醉歸去
彎弓挾彈望飛禽落花滿地無尋處
奚官平明出建章金羈白馬多恩光翻身忽見草中兔
雕弓滿彀如鷹揚四蹄蹴踏煙莎短垂鞭緩把絲韁綰
歸來猶帶上林酣揮袂香風春日暖
　　題挾彈圖　　　　　　　　　(明/)陳繼儒
白馬雕鞍豔綺羅東城南陌遍經過金丸且莫輕抛擲
緑樹春深乳雀多
　　梁楷畫雪塞遊騎圖　　　　　(元/)戴表元
聳脰攅蹄一駐鞍氊衣韋帽白漫漫秖應田舍騎牛者
無此風沙踏雪寒
　　解鞍圖(三首/)　　　　　　　　(元/)王　惲
川流縈帶燒痕青萬帳風煙扈漢營長記散軍郊射罷
丹青圖上㸔升平
　瀟瀟牙帳野河春羽獵歸來日未曛展放畫圖還記得
　二年鞍馬過牛羣
　高空雲迥射雕還細草平沙困解鞍醉裏清寒將夢去
　春風吹雪㸃旗竿
　　　毳幕卓歇圖　　　　　　　　(元/)王　惲
　牙旗風輭馬蕭蕭渭水歸來氣更豪想得龍沙西北道
　際天風草黒山髙
　　　題打毬圖　　　　　　　　　(元/)戴　良
　羣胡擊毬世未見人馬盤盤若風旋場中一㸃走如飛
　三人躍馬爭先馳兩人翻身驚且歎前視後視迴迴轉
　平沙蹙踏黄入天肯使蒼鷹飛向前身忘激射但狂走
　未知毬落誰人手君不見秦失其鹿人共逐劉項雌雄
　㡬翻覆
　
　
御定厯代題畫詩類卷五十七
　欽定四庫全書
御定厯代題畫詩類卷五十八目録
　　仕女類
　　　倚竹圖(宋范成大/)
　　　倚竹圖(元王惲三首/)
　　　脩竹士女圖(元張雨/)
　　　脩竹美人圖(明王燧/)
　　　翠竹黄花二仕女圖(明徐賁二首/)
　　　脩竹仕女(明姚綸/)
　　　脩竹仕女(明吳寛/)
　　　題沈侗齋脩竹仕女(明文徴明/)
　　　嗅梅圖(宋范成大/)
　　　嗅梅圖(金李仲略/)
　　　題梅花仕女(元李元珪/)
　　　梅邊美人(明夏寅/)
　　　梅樹美人畫(明徐渭/)
　　梧桐仕女圖(元郯韶/)
　　梧桐仕女圖(明鄒亮/)
　　題碧梧美人(元華幼武/)
　　題馮叔才芭蕉仕女(元鄭洪/)
　　題芭蕉美人圖(元楊維楨/)
　　芭蕉仕女(元張天英二首/)
　　芭蕉仕女圖(元郯韶/)
　　芭蕉美人圖(明高啓/)
　　題芭蕉仕女(明高啓/)
　　紅緑蕉二女圖(明楊基二首/)
　　題芭蕉仕女(明文彭/)
　　芭蕉美人圖(明朱諫/)
　　芭蕉美人(明夏寅/)
　　題芭蕉仕女(明唐寅/)
　　芭蕉仕女(明闕名/)
　　蕉萱仕女(明唐庠/)
　　題美人翦牡丹(元李祈/)
　　題牡丹仕女圖(明錢宰/)
　　題辛夷仕女圖(元秦約/)
　　海棠仕女圖(明鄭瀱/)
　　題桂花美人(明高啓/)
　　翦花仕女(元張昱/)
　　題撚花仕女圖(元楊維楨/)
　　㸔花仕女圖(元倪瓚/)
　　劉曜卿畫折花宫女(元張昱/)
　　折花背立二美人圖(明徐賁二首/)
　　折花仕女(明楊基/)
　　折花仕女(明沈周/)
　　折花仕女(明姚綬/)
　　題折花美人圖(明徐渭/)
　　宫女賞花圖(元袁桷/)
　　題張彦明所藏翦紙惜花春起早圖(元岑安卿/)
　　題美人惜花圖(明張鳯翼/)
　　花前獨立圖(明錢宰/)
　　簪花圖(明陳繼儒/)
　　鬬草圖(明張鳯翼/)
　　美人撲蝶圖(明髙啓/)
　　題美人撲蝶圖(明王偁/)
　　觀蝶仕女(明楊基/)
　　馴鶴圖(金王予可/)
　　内人臂白鸚鵡圖(元陳深/)
　　題鸚鵡仕女圖(元張昱/)
　　題宫人調鸚圖(明王世貞/)
　　題李亮功家周昉畫美人琴阮圖(宋黄庭堅/)
　　内人阮琴圖(元陳高/)
　　題美人琴阮圖(元□韶/)
　　美人摘阮圖歌(明高啓/)
　　題摘阮圖(明王世貞/)
　　為錢理容題美人月琴圖(明湯𦙍勣/)
　　題美人彈琴圖(明張鳯翼/)
　　題二宫人琴壺圖(元薩都拉/)
　　題張叔厚描琵琶仕女(元熊夢祥/)
　　題琵琶仕女圖(元宋本先/)
　　題張叔厚畫琵琶仕女(元鄭東/)
　　琵琶仕女(明祝允明/)
　　抱琵琶偶竚蕉陰美人(明徐渭/)
　　題美人彈箜篌圖(明張鳯翼/)
　　周昉横笛圖(元張憲/)
　　吹笛仕女圖(明張泰/)
　　夜月吹簫圖(元王翰/)
　　周昉按樂圖(元李俊民/)
　　周昉按樂圖(元張翥/)
　　舞姬脱鞋歌題畫(明楊慎/)
　　舞困圖(明郭武/)
　　　宫女度曲圖(元袁桷/)
　　　宫娥奕碁圖(元袁桷/)
　　　題雙陸仕女(明貝瓊/)
　
　
　
　
　
　
　
　
　
　
　
　
御定厯代題畫詩類卷五十八目錄
　欽定四庫全書
御定厯代題畫詩類卷五十八
　　仕女類
　　　倚竹圖　　　　　　　　　　(宋/)范成大
　輕薄人情翻覆手冰容却耐幽居乆闗中舊事逐春休
　付與行人莫迴首目送斜陽忘却歸竹風揺曳翠羅衣
　君㸔脈脈無言處中有杜陵飢客詩
　　　倚竹圖(三首/)　　　　　　　　(元/)王　惲
　錦字挑香翠易顰一枝脩竹立湘裙定情正在冰霜操
　不到琴臺日暮雲
　粉香沾袖怯輕寒都著幽情寄竹間多是楚山湘水怨
　不應空待賣珠還
　天寒翠袖儘輕盈暮倚湘筠思不勝何異澗阿幽隠士
　長材空抱乏賔興
　　　脩竹仕女圖　　　　　　　　(元/)張　雨
　空谷佳人玉珮璫琅玕斜搭領巾長杜陵野老多才思
解道風吹細細香
　　脩竹美人圖　　　　　　　　(明/)王　燧
蘭膏香膩盤雲緑愁鎖春山黛痕蹙天寒日暮悄無言
翠袖盈盈倚脩竹脩竹無心亦有情竹花結實珠繁榮
秦樓人去彩鸞杳湘江種得相思成相思有種何時歇
竹上年年怨離别千古魂銷怨不銷涙紅染作鴛鴦血
　　翠竹黄花二仕女圖(二首/)　　　(明/)徐　賁
蘿屋煙緜斂㣲夕錦瑟罷彈機罷織寒濃翠薄妒蟬衫
竹色摇風競疎碧鳯聲天逺誰能聞緑蛾黛影愁不分
楚山九㸃昨宵夢淚花染盡瀟湘雲
翠衫輕薄裁新蟬琅玕獻碧爭秋妍愁縈翠黛向誰是
望中九㸃芙蓉煙淚簇霜痕紫雲淺曉色初凝寒意軟
賣珠小婢未還家倚風獨㸔黄菊花
　　脩竹仕女　　　　　　　　　(明/)姚　綸
瑶臺無信托青鸞一寸芳心思萬端更向東風倚脩竹
翠衫禁得㡬多寒
　　脩竹仕女圖　　　　　　　　(明/)吳　寛
曽讀杜甫佳人篇佳人今向畫圖傳練裙縞袂春風裏
不減花神并水仙牽蘿補屋居空谷日暮依然倚脩竹
只隔西鄰短短牆楊花榆莢紛相逐
　　題沈侗齋脩竹仕女　　　　　(明/)文徴明
開盡閒花草漫坡青春零落奈愁何詩人自惜鉛華冷
翻出天寒翠袖歌
　　嗅梅圖　　　　　　　　　　(宋/)范成大
雪意勒花愁未解背陰一朶寒先退東風還是去年香
不比人心容易改宿酒瞢騰正耐春花枝人面兩時新
相㸔好作風流伴只恐花枝却妬人
　　嗅梅圖　　　　　　　　　　(金/)李仲略
朧朧霽色冷黄昏缺月疎籬水外村人在天涯花在手
一枝香雪寄銷魂
　　題梅花仕女　　　　　　　　(元/)李元珪
夢裏尋香出曉城一聲殘角暗魂驚美人不作羅浮夢
獨倚梅花㸔月明
　　梅邊美人　　　　　　　　　(明/)夏　寅
欲向東風問早春閒來花底歩香塵試㸔一種嬋娟態
即是羅浮夢裏人
　　梅樹美人畫　　　　　　　　(明/)徐　渭
霜重衾單少婦孤遼西秋半去征夫至今不寄一行字
欲寄梅花花尚無
　　梧桐仕女圖　　　　　　　　(元/)郯　韶
厭厭㣲歩出深宫露濕紅綃怯晚風爭信長門今夜月
肯分清影照梧桐
　　梧桐仕女圖(為錢孟/實題)　　　　　(明/)鄒　亮
蘭膏膩滑金釵溜繡帶斜分軃香袖瑣窗睡起思嬌慵
練裙六幅湘波皺月轉虗櫩風滿林碧雲迢遞銀河深
香塵不到襪羅冷下階踏碎梧桐陰梧桐老去孫枝長
枝上鳯凰棲兩兩憑誰巧斲琴瑟成諧奏宫商協幽響
蕭郎不歸春意闌夢繞梨雲花作團銀塘露冷芙蓉老
錦鴛怨入秋風寒楚雲湘水鱗鴻杳兩㸃春山愁不埽
低徊顧影悄無言明朝只恐朱顔老
　　題碧梧美人　　　　　　　　(元/)華幼武
晩涼新著絳綃衣月淡香階歩玉墀却怕姮娥妒顔色
鳯皇枝下立多時
　　題馮叔才芭蕉仕女　　　　　(元/)鄭　洪
楊花夢覺春陰陰鳯釵綰髻雙黄金守宫血冷臂如削
豆䓻繭紅愁正深羅衣熨帖沈煙縷恨身不作雙飛羽
芭蕉心折郎未歸蔍蔥花開淚如雨
　　題芭蕉美人圖　　　　　　　(元/)楊維楨
髻雲淺露月牙彎獨立西風意自閒書破緑蕉雙鳯尾
不隨紅葉到人間
　　芭蕉仕女(二首/)　　　　　　　(元/)張天英
為愛芭蕉歩玉除雲根飛翠濕霞裾蕊珠宫裏歸期近
懶把芳心葉上書
瑶砌春陰翠氣明玉顔彷彿見飛瓊幽懷自厭黄金屋
閒向芭蕉花下行
　　芭蕉仕女圖　　　　　　　　(元/)郯　韶
玉階風細漏遲遲月冷笄珈鬢影垂怪底新凉滿團扇
紅蕉花下立多時
　　芭蕉美人圖　　　　　　　　(明/)高　啓
琴罷咏春朝餘酲吸露銷詩成無落葉聊為冩芭蕉
　　題芭蕉仕女　　　　　　　　(明/)高　啓
秋宫睡起試生羅閒向芭蕉石畔過怪底早涼欺匣扇
夜來葉上雨聲多
　　紅緑蕉二女圖(二首/)　　　　　(明/)楊　基
兩樹紅蕉隔禁扉曉涼攜伴試羅衣金鈴小犬迎人吠
應怪秋來出院稀
為折芙蓉向御溝碧羅衣薄又驚秋侍兒剛道新凉好
不解芭蕉與扇愁
　　題芭蕉仕女　　　　　　　　(明/)文　彭
雲鬢冰肌態横生瑶階瓊砌照人明午窗夢醒渾無事
閒㸔芭蕉獨自行
　　芭蕉美人圖　　　　　　　　(明/)朱　諫
何處飛花減春色一葉芭蕉轉深碧薫風窗下似酒濃
玉顔一醉嬌無力芭蕉正好窗下㸔翠眉掩映憑䦨干
莫遣西風剪梧葉滿庭白露生清寒君不見玉環舊日
㸔牡丹玻瓈進酒君王歡馬嵬山前墮青草香囊不返
蓬萊魂至今野燒連髙原圖畫芭蕉何足言
　　芭蕉美人　　　　　　　　　(明/)夏　寅
曉妝纔罷思徘徊羅襪輕移歩緑苔試向芭蕉問春信
一緘芳札為誰開
　　題芭蕉仕女　　　　　　　　(明/)唐　寅
獸額朱扉小院深緑窗含霧静愔愔有人獨對芭蕉坐
因為春愁不放心
　　芭蕉仕女　　　　　　　　　(明/)闕　名
獨立徘徊意若何羊車聲已過鑾坡黄金屋裏春風面
不及芭蕉雨露多
　　蕉萱仕女　　　　　　　　　(明/)唐　庠
羅襪生香踏軟沙釵横玉燕鬢鬆鴉春心正似芭蕉卷
羞見宜男並蔕花
　　題美人翦牡丹　　　　　　　(元/)李　祈
沉香亭北玉䦨干占盡風流是牡丹揀取一枝和露翦
殷勤留向手中㸔
　　題牡丹仕女圖　　　　　　　(明/)錢　宰
樂府黎園曲漫裁内家新奏牡丹開下階立得花陰轉
李白承宣詔未來
　　題辛夷仕女圖　　　　　　　(元/)秦　約
辛夷破花香霧寒翠檻十二朱䦨干九鸞釵墮釧籠玉
綽態温温睡新足蹙金裙衩繡裲襠背人不語㸔春光
重屏吹香隔瑶地塗抹花房紫霞膩衆中偏數好容色
獨倚東風瘦無力歌鬟倭墮惱多情血㸃守宫珠汗濕
鬱金堂前春日斜鈿筝按曲度窗紗相思不逐綵雲散
夢隨蝴蝶飛東家
　　海棠仕女圖　　　　　　　　(明/)鄭　瀱
東風蕩漾百花潭翠袖迎風酒半酣好鳥隔窗催曉色
美人殘夢到江南
　　題桂花美人　　　　　　　　(明/)髙　啓
桂花庭院月紛紛按罷霓裳酒半醺折得一枝攜滿袖
羅衣今夜不須熏
　　翦花仕女　　　　　　　　　(元/)張　昱
咫尺芳叢豔色深蜂情蝶思兩難禁㸔來莫用閒惆悵
翦下春風一寸心
　　題撚花仕女圖　　　　　　　(元/)楊維楨
冩罷桃花扇底詩木香手撚小枝枝靈犀一㸃春心密
不許牆東野啑知
　　㸔花仕女圖　　　　　　　　(元/)倪　瓚
畫圖常識春風面雲霧衣裳楚楚裁為問人間春㡬許
石欄西畔牡丹開
　　劉曜卿畫折花宫女　　　　　(元/)張　昱
栁風草露欲沾衣又是宫中上直時好把桃花多折盡
免教吹作落紅飛
　　折花背立二美人圖(二首/)　　　(明/)徐　賁
女伴今朝出較遲獨來園裏候多時對花可是無言説
懊恨春風許自知
繡罷春衫出閣遲辛夷花下立多時内園且是無人到
不省含羞怕見誰
　　折花仕女　　　　　　　　　(明/)楊　基
玉奴催報海棠開及早梳頭出鏡臺便揀一枝和露折
六宫惟我最先來
　　折花仕女　　　　　　　　　(明/)沈　周
去年人别花正開今日花開人未回紫恨紅愁千萬種
春風吹入手中來
　　折花仕女　　　　　　　　　(明/)姚　綬
愛濯薔薇露凌晨試折來低鬟猶未插含笑傍妝臺
　　題折花美人圖　　　　　　　(明/)徐　渭
髙髻阿那長袖垂玉釵彷彿挂羅衣折得花枝向寳鏡
比妾顔色誰光輝
　　宫女賞花圖　　　　　　　　(元/)袁　桷
一架薔薇錦障稠滿庭蜂蝶替人愁玉環已侍昭陽殿
側近傳杯得自由
　　題張彦明所藏翦紙惜花春起早圖
　　　　　　　　　　　　　　　(元/)岑安卿
流蘇帳卷春寒輕紗窗弄碧天㣲明輭紅嬌紫怯朝露
美人推枕心為驚鬢雲未綰香奩開侍兒側立肩嬰孩
黄鶯飛動花影亂停梳睥睨猶相猜誰將妙意寄工巧
溪藤雪瑩金刀小丹青退舍松煤枯翦出天真數分杪
荃熙傾軋空自誇惟競時人顔色好無聲有聲兩相副
此景此詩均壓倒司空見慣了無言應是禪心被花惱
　　題美人惜花圖　　　　　　　(明/)張鳯翼
空庭花事㡬回新桃李無言三十春寄語蛾眉莫相妒
閒身不是入宫人
　　花前獨立圖　　　　　　　　(明/)錢　宰
海棠半折銀燭輝春愁且莫翦春衣下階立得花陰沒
如此月明人未歸
　　簪花圖　　　　　　　　　　(明/)陳繼儒
雙雙燕子翦垂楊翦得楊花滿繡牀却憶意中人欲到
留些春色玉釵旁
　　鬬草圖　　　　　　　　　　(明/)張鳯翼
競拾芳菲鬬翠眉輕衫紈扇自低垂只愁折損宜男草
回首頻㸔玉樹枝
　　美人撲蝶圖　　　　　　　　(明/)高　啓
花枝揚揚蝶宛宛風多力薄飛難逺美人一見空傷情
舞衣春來繡不成乍過簾前尋不見却入深叢避鸎燕
一雙撲得和花落金粉香痕滿羅扇笑㸔莫向園中歸
東家西家休亂飛
　　題美人撲蝶圖　　　　　　　(明/)王　偁
為惜韶華去春深出繡幃撲將花底蝶秪為妒雙飛
　　觀蝶仕女　　　　　　　　　(明/)楊　基
紅綃衫子雪膚肌女伴相邀去賭碁花底忽逢雙蛺蝶
背藏羅扇㸔多時
　　馴鶴圖(并序/)　　　　　　　　(金/)王予可
　張伯玉家畫幀宫人徐行以手整釵一鶴後隨謂之
　馴鶴圖伯玉請賦詩欽叔常苦其作詩多不用韻限
　以釵來苔三字
寢處妝鉛未捲釵孤雲花帶月邊來六宫簾幙金鸞冷
露濕晨煙啄翠苔
　　内人臂白鸚鵡圖　　　　　　(元/)陳　深
華清宫中歌既醉南海竒禽逺爭致玉環最愛雪衣孃
當時曽得龍顔媚璿房雕檻春日長繡䙀嬌兒在傍戲
君王憐汝解語言懷恩不説宫中袐臨風鷙鳥何軒軒
歎息純良遭猛厲苕翁冩出當時事側立紅衫内人背
江花滿地不忍看空拂畫圖憐俊慧
　　題鸚鵡仕女圖　　　　　　　(元/)張　昱
美人應自惜年華庭院沈沈鎖暮霞只有舊時鸚鵡見
春衫曽是石榴花
　　題宫人調鸚圖　　　　　　　(明/)王世貞
杏花枝上緑衣娘與訴宮中事不妨只恐匆匆記未盡
且敎三字憶君王
　　題李亮功家周昉畫美人琴阮圖(宋/)黄庭堅
周昉富貴女衣飾新舊兼髻重髮根急薄妝無意添琴
阮相與娛聽絃不觀手敷腴竹馬郎跨馬要折栁
　　内人阮琴圖　　　　　　　　(元/)陳　高
花㸃吳鹽春欲老翡翠飛來翥芳草美人睡起春思深
彈絲拊木冩同心荔枝五絃調急緩阮家月琴軸初綰
須㬰鈞天雙合樂南薫殿中風動幕棃園樂官樂不鳴
宫中之音和且平
　　題美人琴阮圖　　　　　　　(元/)郯　韶
金谷花飛春半時花閒鶯語太遲遲美人心事渾無賴
忍把柔情摘阮絲
　　美人摘阮圖歌　　　　　　　(明/)髙　啓
圓槽象月修寒玉暗貯宫商滿空腹美人和恨抱秋風
偷冩琴中舞鸞曲傾鬟低黛㡬娉婷夢約湘娥倚竹聽
滴盡冰盤老蛟淚阿咸帳底醉初醒梧桐落翠萎蘭紫
仙澗流雲含玉子甲屏難障夜深寒恐踏驚鴻忽飛起
不識人間出塞聲瑶臺别有斷腸情調終人去哀絃歇
樹樹烏啼滿山月
　　題摘阮圖　　　　　　　　　(明/)王世貞
絳紗㣲露玉尖纎搊得新聲字阿咸門外平康佳姊妹
即令偷譜不須嫌
　　為錢理容題美人月琴圖　　　(明/)湯𦙍勣
芙蓉小院秋如海涼月半空凝素彩羊車軋軋過西宫
一失君恩不堪悔緑銅古阮鵾絃溜陶冩襟懷三五奏
血色深紅軟繡墩唾花淺碧香羅袖先及闗睢後麟趾
雅調雍雍塞入耳曲終閒倚太湖峰驚風掉落椶櫚子
　　題美人彈琴圖　　　　　　　(明/)張鳯翼
空談卓氏憶華年浪説文姬識斷弦何似風前貞女引
低昻一曲使人憐
　　題二宫人琴壺圖　　　　　　(元/)薩都拉
行雲留影雪弄香藕絲織翠芙蓉裳春風拂拂蘭蕙芳
金殿不鎖雙鴛鴦冰絃素手彈鳯凰玉壺投矢聲玎璫
花落無人春寂寂侍女空抱琵琶泣誰知絶代有佳人
不解傾城與傾國笙歌别院留春住嬋娟千古蛾眉妒
却笑長門閉阿嬌黄金好買相如賦
　　題張叔厚描琵琶仕女　　　　(元/)熊夢祥
翦燭填詞明皓齒是非恩愛從兹始莫將貶竄立人倫
世上伊誰魯男子
　　題琵琶仕女圖　　　　　　　(元/)宋本先
江水東流月滿船江風吹怨入冰絃何如銀燭秋堂夜
一曲新聲直萬錢
　　題張叔厚畫琵琶仕女　　　　(元/)鄭　東
蝦蟇陵下春風夢潯陽江頭秋月愁莫怪青衫容易濕
多情司馬雪盈頭
　　琵琶仕女　　　　　　　　　(明/)祝允明
馬上琵琶萬里行四條絃裏斷腸聲如今纎手朱絲底
不唱離情唱合情
　　抱琵琶偶竚蕉陰美人　　　　(明/)徐　渭
離宫給事小青衣催送琵琶向瑣幃行到芭蕉忽回想
去年此日嫁明妃
　　題美人彈箜篌圖　　　　　　(明/)張鳯翼
花老空閨獨損神箜篌一曲惜餘春當時若遇盧宗道
纎手應歸馬舍人
　　周昉横笛圖　　　　　　　　(元/)張　憲
一婦跨鐙如習騎一婦鵠立類勇士一婦横笛坐胡牀
容貎衣裳略相似鬔鬆雲髻作嬾妝了鬟手擎紅錦囊
人言天寳宫中女我意棃園舊樂娼憶昔承平生内荒
宫中消息漸難藏昨宵一曲寜哥笛明日新聲滿教坊
春嬌滿眼情脈脈喚起紅桃親按拍不將三弄作伊涼
潛把閒情訴秦虢聲悽調低承索索䂮然有聲如裂帛
月落長安天四更六宫一夜棃雲白
　　吹笛仕女圖　　　　　　　　(明/)張　泰
冰簟銀牀倚石屏芭蕉涼露濕秋庭貞心試託湘江竹
吹向流雲與鳯聽
　　夜月吹簫圖　　　　　　　　(明/)王　翰
梧桐月轉欲棲鴉閒弄參差隔紫霞彩鳯暗巢長樂樹
金鶯偷語上陽花鬬妝涼露沾釵玉簇仗香雲繞扇紗
吹到涼州移别調君王親為按紅牙
　　周昉按樂圖　　　　　　　　(元/)李俊民
倚風無力見温柔初下喧天羯鼓樓猶向花陰理新曲
君王不惜錦纒頭
　　周昉按樂圖　　　　　　　　(元/)張　翥
美人按樂春晝長緑鬟翠袖雙鳴璫玉簫高吹銀管笛
二十三絃嗁鳯皇後來知是調筝手窈窕傍聽曽誤否
梁州徧徹六么翻此曲惟應天上有行雲不動暮雨生
流鸎瞥目飛鴻驚宫馳羽疾争新聲花月六宫無限情
君不見後庭玉樹梨園譜日日君王醉歌舞一朝鼙鼓
動地來禄兒危似韓擒虎丹青縱復工何益由來嗜音
必亡國田家機杼人不知好冩豳風勸蠶織
　　舞姬脱鞋歌題畫　　　　　　(明/)楊　慎
潘妃睡起冷金沙弓鞋半脱雙鸞斜越羅襪襯齊紈素
彩霞揺曳香生歩旱路金蕖白日娥芝田洛浦凌㣲波
曳霜回雪下平地琉璃滑澤春雲膩花鬆玉輭嬌無力
天公一笑生春色寳蘭困倚殢􁁊跚小玉雙成扶不得
起來翹翠踏芳塵妝臺搦鏡重梳匀人間絶世誰相幷
月鉤下鬭緗鉤新
　　舞困圖　　　　　　　　　　(明/)郭　武
内園羯鼔催春風回環轉佩聲丁東銀籠髙爇百枝火
滿樹梧桐明月中芙蓉舞困霓裳薄重疊春寒護簾幕
伊州初換錦屏空十二峯頭楚雲落葡萄消渴櫻桃小
一騎紅塵報春曉荔枝風味不禁酸分與窗前雪衣鳥
　回首漁陽促戰鞍秋風秋雨滿秦闗誰知按盡棃園譜
　都是當時蜀道難
　　　宫女度曲圖　　　　　　　　(元/)袁　桷
　望瀛法曲紫霞觴更按伊州奉玉皇翠竹凉深宫院密
　新聲那得過宫牆
　　　宫娥奕碁圖　　　　　　　　(元/)袁　桷
　争先春色在眉端圍坐佳人著意㸔可是相憐饒不得
　東風自怯五更寒
　　　題雙陸仕女　　　　　　　　(明/)貝　瓊
　千轉梟盧為破顔玉人何意整雲鬟也應暗卜闗山客
　歸馬須㸔一擲間
　
　
　
　
御定厯代題畫詩類卷五十八
　欽定四庫全書
御定厯代題畫詩類卷五十九目録
　　仕女類
　　　倦繡圖(宋范成大/)
　　　倦繡圖(元元好問/)
　　　周昉倦繡圖(元李俊民/)
　　　題趙紹隆倦繡圖(元陳旅/)
　　　題春宫倦繡圖(元陳旅二首/)
　　　倦繡圖(元陳基/)
　　　倦繡圖(明陶安/)
　　　刺繡倦繡二圖(明楊基/)
　　　倦繡美人幛(明顧璘/)
　　　題刺繡圖(明張鳯翼/)
　　　添線圖(明魯鐸/)
　　　題張萱美人織錦圖(元納延/)
　　　織錦圖(元陳基/)
　　織女圖(元薩都拉/)
　　𢷬練圖(元范梈/)
　　張萱唐宫搗練圖(元程鉅夫/)
　　周昉𢷬衣圖(元李俊民/)
　　澣衣圖(元曹伯啓/)
　　美人熨帛圖(明劉溥/)
　　題唐人閨秀熨帛圖(明楊慎/)
　　月下裁衣圖(明錢宰/)
　　題月下裁衣圖(明陳繼/)
　　題絡緯圖(明朱經/)
　　采桑圖(明文徵明/)
　　采蓮圖(明文徵明/)
　　石城曲題采蓮圖(明陸師道/)
　　剖𤓰仕女圖(元倪瓚/)
　　題納涼圖(元虞集/)
　　水殿納涼圖(元張昱/)
　　題水殿納凉圖(元陳基/)
　　題水殿避暑圖(元唐肅/)
　　題水殿納凉圖(明詹同/)
　　倦書圖(元牟巘二首/)
　　欠伸圖(宋范成大/)
　　次韻東坡跋周昉所畫欠申美人(金朱之才/)
　　宫人欠申圖(明吳㑹/)
　　春睡圖(明高啓/)
　　題曉睡圖(明胡廣/)
　　題美人春睡圖(明袁宗/)
　　題美人春睡圖(明張籌/)
　　春睡圖(明武氏/)
　　睡起圖(明楊基/)
　　春屏未起圖(明錢宰/)
　　春曉美人圖(明王燧/)
　　題四明王元凱畫三姬弄釵圖(元納延/)
　　周昉覽鏡圖(元李俊民/)
　　題美人對鏡圖(明高啓/)
　　題趙仲穆畫眉圖(明劉基二首/)
　　題理髮美人圖(明高啓/)
　　仕女觀流水小景(明陸治/)
　　佇立仕女(明祝允明/)
　　惱公詩題遊春仕女圖(明張璨/)
　　題美人圖(明謝承舉四首/)
　　掬水月在手畫屏(明謝承舉/)
　　拜月圖(明丘濬/)
　　宫人望月圖(明陳昌/)
　　題閨人望逺圖(元范梈/)
　　樓居春望圖(元王惲/)
　　美人却扇圖(元王惲三首/)
　　團扇仕女(明姚綸/)
　　題紈扇美人(明朱經/)
　　　題宫人汲井圖(明張適/)
　　　題宫人行樂圖(明周砥/)
　　　題細腰宫女圖(元李祈/)
　　　題徐參議所藏唐人浴兒圖(宋王炎/)
　　　張萱戲嬰圖(金劉迎/)
　　　六宫戲嬰圖(元楊維楨/)
　　　題宫姬戲嬰圖(元錢選/)
　　　戲嬰圖(明高啓/)
　　　惜嬰圖(明徐賁/)
　　　題二姝撫嬰圖(明劉績/)
　　　仕女戲嬰圖(明陳昌/)
　　　錢舜舉清暉堂寫戲嬰圖(明程敏政/)
　　　錢舜舉深宫戲嬰圖(明程敏政/)
　　　題四時百子圖(元歐陽𤣥/)
　
御定厯代題畫詩類巻五十九目録
　欽定四庫全書
御定厯代題畫詩類巻五十九
　　仕女類
　　　倦繡圖　　　　　　　　　　(宋/)范成大
　猧兒弄暖縁階走花氣薫人濃似酒困來如醉復如愁
　不管低鬟釵燕溜無端心緒向天涯想見檣竿旛脚斜
　槐陰忽到簾旌上遲却尋常一綫花
　　　倦繡圖　　　　　　　　　　(元/)元好問
　香玉春來困不勝啼鶯喚夢㡬時譍可憐憔悴田家女
　促織聲中對曉燈
　　　周昉倦繡圖　　　　　　　　(元/)李俊民
　心情猶在未収時却顧花間影漸移不道春來添㡬線
　日長只與睡相宜
　　　題趙紹隆倦繡圖　　　　　　(元/)陳　旅
　籠碧紗厨挂秋水藕風吹香團扇底琵琶彈歇宫晝長
　釵落雲邊九雛紫二姝誰是薛靈芸繡得金塘兩鴛似
宫奴夕殿呼更衣露濕銀牀響桐子
　　題春宫倦繡圖(二首/)　　　　　(元/)陳　旅
上陽宫樹奏鶯簧蛺蝶羅衣逗暖香睡思巳隨巫峽雨
綵絲偏與日爭長
緑樹垂垂護寳䦨牀頭翠帕羃雙鸞阿鬟可是無情思
又見春風到牡丹
　　倦繡圖　　　　　　　　　　(元/)陳　基
宫門深鎖晝偏長懶把春雲繡作裳恨不將身化蝴蝶
長隨飛絮近君王
　　倦繡圖　　　　　　　　　　(明/)陶　安
困來無力整殘妝采綫何如意緒長纎手欲閒閒不得
要將文繡獻君王
　　刺繡倦繡二圖　　　　　　　(明/)楊　基
兩日無心繡一絲偶將斜線刺花枝無端繡到雙胡蝶
憶著西忩夜雨時
刺得芙蓉半朶金倚牀無語自沉吟玉鈴不解傷心事
抵死相催刺㡬鍼
　　倦繡美人幛　　　　　　　　(明/)顧　璘
罷繡非闗暝含愁詎為春秖恐燕臺下花月解留人
　　題刺繡圖　　　　　　　　　(明/)張鳯翼
蛺蝶成雙過短垣參差花事到山礬凝妝刺繡消清晝
猶勝東家倚市門
　　添線圖　　　　　　　　　　(明/)魯　鐸
寒日趂天無約摸短長那遣忙人覺漢宫相語驚翠蛾
繡綫朝來添㡬何昭陽宫門在何處嵗晩無由通線路
憑誰却問承恩人逺近何如天度數
　　題張萱美人織錦圖(為慈溪蔡/元起賦)　(元/)納　延
織錦秦川窈窕娘新翻花樣學官坊忩虚轉軸鸚聲滑
腕倦停梭粉汗香雙鳯迴翔金縷細五雲飛動綵絲長
明年夫婿封侯日裁作宫袍逺寄將
　　織錦圖　　　　　　　　　　(元/)陳　基
佳人織錦深閨裏恨入東風淚痕紫三年辛苦織回文
化作鴛鴦戲秋水秋水悠悠人未歸鴛鴦兩兩弄晴暉
料應花發長安夜不見閨中腸斷時
　　織女圖　　　　　　　　　　(元/)薩都拉
蘭閨織錦秦川女大姬啞啞弄機杼小姬織倦何所思
簾幕無人燕雙語成都花發江水春門前馬嘶車轔轔
髻鬟兩耳㸔欲墮蛾眉八字畫不伸良人一去無消息
􁊡蠶吐絲成五色柔腸九曲細於絲萬縷春愁正如織
綺忩睡起聞早鸎西樓月落金盤傾暖霞拂地海棠曉
香雪潑戸棃花晴日長深院機聲動梭影穿花飛小鳯
水心驚起鴛鴦飛花底不成胡蝶夢纎纎玉指柔且和
香鉤小襪裁春羅滿懷心事付流水盪日雲錦生層波
佳人自古多命薄風裏楊花隨處落豈知醜婦嫁田家
生則同衾死同槨君不聞長安市上花滿枝東家胡蝶
西家飛籠中鸚鵡喚新主門外侍兒更故衣又不聞田
家婦日埽春蠶宵織布催租縣吏夜打門荆釵布裙夫
短袴我題此畫三嗟吁百年醜好皆虚無排雲便欲叫
閶闔為我獻上豳風詩
　　𢷬練圖　　　　　　　　　　(元/)范　梈
深宫佳人白日長夜感蟋蟀鳴中房起視河漢心回皇
雲鬢籠鬆分作行清水如天収素練翠娥帶月杵𤣥霜
轆轤無人金井悄邊頭不見梧桐黄裁縫熨貼安在牀
載𤣥載黄公子裳製成不逺煩寄將但見寒暑雕三光
身體甚適平時康君不見古來邉庭士雪壓闗河征戰
多折盡衣裘淚如水
　　張萱唐宫搗練圖　　　　　　(元/)程鉅夫
月杵輕揮快似飛霜紈熨貼淨輝輝詩人不解畫師意
㣲詠周南澣濯衣
　　周昉𢷬衣圖　　　　　　　　(元/)李俊民
一夕秋風鴈過聲鐵衣辛苦向邊城將軍不用和戎計
雙杵休辭月下鳴
　　澣衣圖　　　　　　　　　　(元/)曹伯啟
静女思歸寜澣衣拜髙堂隠士履貞固濯纓視滄浪茍
有涓潔心顦顇猶姬姜常懷濟時策進退皆康莊
　　美人熨帛圖　　　　　　　　(明/)劉　溥
霜帛丁東搗初歇女伴相憐白如雪掩帷下堂同此情
白腕對曳當中庭中庭無風乾未得銅斗自燒還自熨
只愁熨著有焦暈難表此身如此白小鬟莫更蹲復蹲
復恐皺却葵花紋
　　題唐人閨秀熨帛圖　　　　　(明/)楊　慎
碧梧葉落紅閨晩玫砧敲月催金翦重重海簾銀蒜垂
曲曲山屏早羅展廣儲懸月月初臨緹幕染霜霜已深
禁籞銖衣圍夜玉嵯峨寳髻辟寒金雲母箱開同心鎖
鈷鉧香浮九㣲火秦篝齊縷鬭紛華蜀錦吳綾分婀娜
熨帛申繒憶逺行遥遥夜夜不勝情百層妾住垂花塢
萬里君居碎葉城垂花碎葉音塵隔春去秋來感行跡
深閨心斷結蠶書絶塞眼穿無鴈帛明燭蘭膏照獨眠
蛾眉曼㫽為誰妍試㸔裴羽相思夕何似徐吾共績年
　　月夜裁衣圖　　　　　　　　(明/)錢　宰
霜落黄梧漢月髙西忩對月翦征袍妾心不憶交河冷
手冷難裁金翦刀
　　題月下裁衣圖　　　　　　　(明/)陳　繼
香幃風捲月團團睡起裁衣思萬端秋葉未紅金翦冷
玉門闗外不勝寒
　　題絡緯圖　　　　　　　　　(明/)朱　經
牽牛風露滿籬根淡月疎星夜未分燈下有人抛錦字
機絲零亂不成文
　　采桑圖　　　　　　　　　　(明/)文徵明
茜裙青袂誰家女結伴牆東采桑去采桑日暮怕歸遲
室中箔寒蠶苦飢只愁牆下桑葉稀不知牆頭花亂飛
一春辛苦只自知百年能著㡬羅衣
　　采蓮圖　　　　　　　　　　(明/)文徴明
横塘西頭春水生荷花落日照人明花深葉暗不辨人
有時葉底聞歌聲歌聲宛轉誰家女自把雙橈擊蘭渚
不愁擊渚濺紅裳水中驚起雙鴛鴦
　　石城曲題采蓮圖　　　　　　(明/)陸師道
秦淮水緑芙蓉明𤣥武湖邊煙艇横香風翠袖暮雲亂
落日新妝紅浪驚城隅濠曲歌聲起却寄愁心棹謳裏
恨不相攜桃葉渡心知同在長干住須㬰花冥鳯凰臺
帝闕回㸔錦作堆明月各隨珠珮去白鷗獨送綵舟回
蓮浦紅衣秋露濕桂林金粟秋風急相逢江上采蓮人
回橈猶向花間立帝京曽憶㸔花行畫裏今瞻雲錦城
十年漁舸滄洲卧羞對紅蕖白髪生
　　剖𤓰仕女圖　　　　　　　　(元/)倪　瓚
月彎削破翠團團六月人間風露寒誰覓東陵故侯去
但知華屋薦金盤
　　題納涼圖　　　　　　　　　(元/)虞　集
百頃芙蓉水滿隄綺忩只在畫橋西羊車薄暮過湖曲
驚起鴛鴦不並棲
　　水殿納涼圖　　　　　　　　(元/)張　昱
别殿紅綃女無風亦自涼闌邊是湖水夜夜宿鴛鴦
　　題水殿納涼圖　　　　　　　(元/)陳　基
白宁衣裳嬾自裁手揺羅扇此徘徊水晶宫殿涼風少
欲勸君王築露臺
　　題水殿避暑圖　　　　　　　(元/)唐　肅
玉骨自無汗水殿况如秋樹陰辭日赫荷氣迎風柔恩
與涼俱重愁隨暑易収願窮歌舞力長年奉晏遊
　　題水殿納涼圖　　　　　　　(明/)詹　同
湖上闌干百尺臺臺邊水殿倚雲開紅橋人隔荷花語
玉盌金盤進雪來
　　倦書圖　　　　　　　　　　(元/)牟　巘
日長偏困校讎人袖手旁觀亦欠伸一覺黒甜酣午枕
絶憐識字苦勞神
　　倦書圖　　　　　　　　　　(元/)牟　巘
誰道春酣雨不禁朦朧眼色透雲屏著人花氣深於霧
却是三郎睡未醒
　　欠伸圖　　　　　　　　　　(宋/)范成大
春風吹夢驀江飛行盡江南只片時深院無人自驚覺
夕陽芳樹乳鴉啼背立妝臺髻鬟嬾鏡鸞應見茸茸眼
不須回首更嫣然劉郎已自無腸斷
　　次韻東坡跋周昉所畫欠伸美人(金/)朱之才
巫峽昭君有竒色毛生欲畫無由得但作東風背面身
㸔來已可傾人國朝來睡起鬢髪垂手如春笋領蝤蠐
繡帷幽夢斷難續想像翠黛顰修眉春光三月濃於酒
燕燕雙飛鶯喚友不教膩臉露桃花且喜腰支似楊栁
君不見漢宫多病李夫人轉面不顧君王嗔古來畫工
畫意亦自足煙霧玉質何由真
　　宫人欠伸圖　　　　　　　　(明/)吳　㑹
舞困歌慵酒夢遲小欄舒腕轉腰時落花垂栁嬌無力
都送春愁上兩眉
　　春睡圖　　　　　　　　　　(明/)高　啟
妝殘嬌睡帶餘酲鸚鵡當忩不敢驚誰信上陽宫内女
一春愁絶夢難成
　　題曉睡圖　　　　　　　　　(明/)胡　廣
昔聞藐姑射其山多神仙雲裾霞袂何蹁蹮今之畫圖
無乃是人間一住三千年紗帷半揭清如洗十二䦨干
曙色裏天風吹夢度寥廓倦倚鮫綃睡不起芭蕉葉緑
松露凉枕邊裊裊騰爐香飛來啼鳥莫呼醒日上扶桑
清晝長
　　題美人春睡圖　　　　　　　(明/)袁　宗
東風小院䦨干曲滿地棃花涴香玉金忩晝静燕初閒
火養沉煙一絲緑美人消瘦桃花肌春腰玉減一尺圍
碧紗帳小蟬翅薄睡損舞裙金縷衣緑雲盤盤堆枕重
翠滑斜偏小金鳯啼殺流鸎喚不醒風流政作江南夢
檻前芍藥吹幽香隔花玉漏聲正長冶情蕩漾収不得
誤隨蝶過東家牆東家牆裏新妝女兩兩三三喧笑語
西亭昨夜爛張筵燭膩銅盤照歌舞
　　題美人春睡圖　　　　　　　(明/)張　籌
春睡纔醒粉褪腮香塵不動下階來畫闌曽倚東風笑
向晩櫻桃一半開
　　春睡圖　　　　　　　　　　(明/)武　氏
煙輕紅玉重驚鳥别湖橋徐起説清夢和風轉綘桃
　　睡起圖　　　　　　　　　　(明/)楊　基
月圓團扇送輕凉荷大如錢作藕香午夢醒來思白雪
玉甌催進荔枝香
　　春屏未起圖　　　　　　　　(明/)錢　宰
棃花落月酒㣲酣栁絮春雲睡正堪夢入長安歸未得
覺來不信是江南
　　春曉美人圖　　　　　　　　(明/)王　燧
棃花埭上雞鳴早十二瓊樓天乍曉東風不動緑楊絲
雲母窗空春悄悄銀屏複帳掩鮫綃遮斷蓬山海路遥
鬢亂釵横雙鳯軃玻璃枕上不勝嬌誰將鸚鵡偷調弄
驚散瑶臺合歡夢金盤仙掌日華髙小苑花枝露痕重
小玉熏殘蘇合香臨鸞先學理新妝含情欲起嬌無力
滿院緑陰春晝長
　　題四明王元凱畫三姫弄釵圖　(元/)納　延
秦虢夫人夜不歸太真留宿宴宫闈席當瑶砌香茵薄
花落金罇碧露㣲笑翫寳釵爭殢酒醉憑玉几不勝衣
畫圖貎得嬋娟趣藝苑流傳絶代稀
　　周昉覽鏡圖　　　　　　　　(元/)李俊民
不敎朱粉汙天真長對菱花顧影頻但把蛾眉埽來淡
尚嫌不似虢夫人
　　題美人對鏡圖　　　　　　　(明/)高　啟
曉院鹿盧鳴露井玉人夢斷棃雲冷起開妝閣笑窺奩
月裏分明見娥影自對猶憐况主家春風一面斷腸花
何由鑄入青銅内不使秋霜老鬢華
　　題趙仲穆畫眉圖(二首/)　　　　(明/)劉　基
有美清揚婉且閒横雲吐月鬬彎環平生不識張京兆
却對妝臺冩逺山
含簧茹管細相和語困春風意更多驚起佳人應有恨
雙蛾蹙損不成歌
　　題理髮美人圖　　　　　　　(明/)髙　啟
桐風朝動内園枝吹亂花前髮㡬絲石後理梳羞未出
怕人猜是倦妝時
　　仕女觀流水小景　　　　　　(明/)陸　治
銀塘秋水玉娟娟霜葉漂紅去渺然㡬欲題詩寄遼海
只應流水到君邊
　　佇立仕女　　　　　　　　　(明/)祝允明
非縁望逺上秦樓楊栁依依翠陌頭畫就逺山調錦瑟
最憐夫壻不封侯
　　惱公詩題遊春仕女圖　　　　(明/)張　璨
眉黛彎新月瞳人翦碧波態濃娃館妓腰細楚宫娥緩
踏金蓮歩新翻白雪歌輕顰迷下蔡妙舞絶陽阿寢閣
珠為網妝樓錦作窩棃花香玉破栁穂鬰金拖瑟柱鏘
鸞鳯尊罍列象駞瑤釵横玉燕繡帔砑銀鵞小汗肌香
膩㣲酣臉暈酡櫻脣朱滴滴鴉髻黒峨峨司馬憐琴癖
周郎顧曲訛喜窺韓夀戸怒擲幼輿梭曉睡啼鶯喚春
遊細馬䭾宓妃臨洛浦漢女出江沱拾翠煙堤蕙搴芳
露渚荷畫船青雀舫綵騎玉蹄騧虢國輸妝靨羅敷避
翠蛾使君逢調笑丞相近嗔呵絶豔方如此幽懷定若
何琵琶勞問卜烏兔恐蹉跎睡鴨頻添火牽牛奈隔何
㡬愁鴛浦隔偶借鵲橋過蝶思迷芳蕊蜂情戀蜜窠封
緘書荳䓻密意托絲蘿錦被熏濃麝霞漿酌巨螺流蘇
垂嫋娜蜀綺疊陂陀井樹棲烏鵲筠籠睡翠哥更壺催
漏箭火樹爛瓊柯的的縁思合濛濛與醉和曲屏嫌夜
短斗帳得春多海誓寜敎爽山盟詎有它兩情成比翼
萬事付蠻蝸蘭帶同心綰菱盤照膽磨豈徒消宿恨頓
覺起㣲疴晝裏腸猶斷桑中句厭哦始知傾國貎能作
合歡魔麗玉埋馨地秋娘瘞粉坡至今遊冶客猶為酹
蓬科
　　題美人圖(畫惜花春起早愛月夜眼遲掬/水月在手弄花香滿衣四景)
　　　　　　　　　　　　　　　(明/)謝承舉
風雨妒花春事催鶯聲喚起未明時怪來小玉知人意
采得宜男第一枝
朱䦨十二冷光多水定銀塘鏡自磨深夜人來照妝束
欲將圓缺問嫦娥
冰華纎指漾銀鈎水色蟾光上下浮自是行人無定凖
相逢何日大刀頭
雪後梅花早破春玉瓶髙挿淨無塵不知衫袖招揺處
十日餘香尚襲人
　　掬水月在手畫屏　　　　　　(明/)謝承舉
院涼夜彩流金蟾海空秋華開素奩含情欲共嫦娥語
畫簷鈎上真珠簾姮娥住老廣寒殿金樹銀花四遮面
癡情苦思招不來千古萬古誰能見銅盤一掬太液清
金蟾墮水秋分明兩輪上下互相蕩團團似愛纎纎擎
陰精含胎未分剖白兔棄丹將遁走水華壁影一規中
却入人間豔姝手豔姝弄月還傷情屈指圓缺頻送迎
幽閨秋冷夜光静千里有人闗塞行
　　拜月圖　　　　　　　　　　(明/)丘　濬
新月初上天焚香拜且告拜到月圓時行人應解到
　　宫人望月圖　　　　　　　　(明/)陳　昌
龍腦香銷寳釧温棃花明月淡黄昏自縁妾命生來薄
非是羊車不到門
　　題閨人望逺圖　　　　　　　(元/)范　梈
郎行不用苦悲辛乆别心知萬事親㸔取江邊垂栁樹
最先零落最多春
　　樓居春望圖　　　　　　　　(元/)王　惲
翠斂雙蛾底事愁不縁春去落花稠歸鞍未得朝天信
望斷東風燕子樓
　　美人却扇圖(二首/)　　　　　　(元/)王　惲
寳檻承恩妒露華背金翻日羡宫鴉幽閒好備闗睢德
望絶羊車失自誇
絶代佳人擬罕儔幽閒無夢到河鳩春風静鎖昭陽院
落盡庭花轉自愁
　　又題美人却扇圖　　　　　　(元/)王　惲
中饋蘋蘩女所思春風何意醉瓊枝畫家解冩(原本闕/三字)
不見樊姬脫珥時
　　團扇仕女　　　　　　　　　(明/)姚　綸
濃黛消香淡兩蛾花陰試歩學凌波專房自倚傾城色
不怕涼風到扇羅
　　題紈扇美人　　　　　　　　(明/)朱　經
蝶粉蜂黄滿眼新小園㣲歩不勝春白團欲把歌脣掩
生怕流鶯也妒人
　　題宫人汲井圖　　　　　　　(明/)張　適
燕子歸時風滿林碧梧月上思沉沉轆轤聲轉銀牀滑
望斷君恩似井深
　　題宫人行樂圖　　　　　　　(明/)周　砥
金宫游素女玉笛弄清暉月殿龍香度風簾翠影飛雲
開移綵仗花落卷春衣莫買相如賦長門事已非
　　題細腰宫女圖　　　　　　　(元/)李　祈
聞道君王罷晩朝重門深殿鬱嶕嶢樂聲一片從雲起
知是宫中舞細腰
　　題徐參議所藏唐人浴兒圖　　(宋/)王　炎
古相嘗慚呼畫師技癢仍復拈毛錐逼真誰作此贋本
亦有妙意生妍姿中庭燕坐必主婦緑雲髙髻香羅衣
嫣然嬪妾左右侍前浴能言丹鳯雛娉婷及笄女公子
素腕擁項相攜扶兩兩為朋四髫齔乳媪隨逐相諧嬉
掌中㸔珠二少艾捧顋却立鴉鬟奴屏間擁膝袖玉笋
疑是夢間顰翠眉側身背面按筝者冰肌綽約不自持
牀前跪起各姝麗為兒理髪抆涕洟有犬斕斑受摩撫
與人習熟無猜疑梳妝淡薄服製古如見永徽貞觀時
若非侯家及主第人物無此美且都荆釵布襦小家婦
生子不如山下麑
　　張萱戲嬰圖　　　　　　　　(金/)劉　迎
犀顱玉頬寜馨子霧鬢雲鬟窈窕娘三十年前大門日
憶觀羣戲碧方牀
　　六宫戲嬰圖　　　　　　　　(元/)楊維楨
黄雲複壁椒塗蘇銀牀水噴金蟾蜍宜男草生二月初
燕燕求友烏將雛芙蓉花冠金結縷飄飄盡是瑶臺侣
宫中箇箇承主恩豈復君王夢神女栴檀小殿吹天香
新興髻子換宫妝中有一人類虢國淨洗脂粉青眉長
百子圖開翠屏底戲弄孲孲未生齒侍奴兩兩舁錦䙀
不是唐家緑衣子蘭湯浴罷春晝長金盤特㵼荔枝漿
雕籠翠哥手擎出為愛解語通心腸宣州長史躭春思
工畫傷春欠春意吳興弟子廣王風六宫猫犬無相忌
君不見玉釵滛黿戕漢孤作歌請獻螽斯圖
　　題宫姬戲嬰圖　　　　　　　(元/)錢　選
殿閣森森氣自清不知人世有蓬瀛日長無事宫中樂
閒與諸姬伴戲嬰
　　戲嬰圖　　　　　　　　　　(明/)髙　啟
芍藥風欄側梧桐露井傍嬌嬰爭晩戲少婦鬬春妝共
詫珠生蚌還憐玉産岡半披文錦褓斜珮紫羅囊額髮
葳蕤短胸胞細膩光庭前王氏子陌上衛家郎弱草身
眠軟芳英手弄香隨人貪作劇避伴學迷藏莫撲花蝴
蝶宜為蠟鳯凰塗添雲母粉浴試水沉湯麟送徐卿宅
䦨生謝傅堂愛均㸔總好年並比誰長驥種雖難匹鵷
雛已作行欣君得此畫真是夢熊祥
　　惜嬰圖　　　　　　　　　　(明/)徐　貫
佳兒逢吉日内人開慶筵蘭獻庭前瑞桂降月中仙長
眉春與秀重瞳秋向妍客聞啼亦喜母㸔浴更憐擲玉
礲為果貽金鑄作錢武攬華弓小文持湘管圓舊知熊
入夢還徴鳯集肩積世寜無德傳家今有賢
　　題二姝撫嬰圖　　　　　　　(明/)劉　績
休織流黄罷養蠶桃根桃葉並清酣龍綃却暑肌香膩
蟬翼凌風鬢影鬖常恨畫中題荳䓻誰敎忩下種宜男
螽斯合備房中樂見説如今化巳覃
　　仕女戲嬰圖　　　　　　　　(明/)陳　昌
妝罷紅緜玉鏡臺花前含笑戲嬰孩分明五采丹山鳯
飛入春風掌上來
　　錢舜舉清暉堂冩戲嬰圖(為臨淮明/顧謙賦)程敏政
海榴花開白日長繡屏十二雲錦張沈沈午漏下初刻
搔頭不整慵來妝一姬南面金縷裳爾姬夾侍相頡頏
欣然圍坐㸔兒戲斑管雕弧堆象牀三姬鼎足如鴈行
玉階隨歩鳴雙璫以口撫嬰愛入骨笑語彷彿聞昭陽
一姬下坐収錦襠洗兒自與澆蘭湯涓涓秀若化生子
銀盆水滿芙蓉香一姬轉盼殊未央拭巾在手明吳霜
小鬟兩兩意閒適紈扇不動薫風凉苕溪畫史推錢郎
柔思獨歩丹青場摩挲舊本豈易得流傳逺自清暉堂
才人不説顧長康鑒賞欲博千金强螽斯麟趾尚可作
為君擊節歌周王
　　錢舜舉深宫戲嬰圖　　　　　(明/)焦　竤
水晶簾隠繡匡牀葉葉芭蕉逗晩涼手舞龍雛成一笑
不知清蹕幸昭陽
　　題四時百子圖　　　　　　　(元/)歐陽𤣥
天無一日具四時人無一母生百兒何人筆端巧造化
　人事天時俱盡之三三兩兩如魚隊日長遊戲䦨干外
　采蓮攀栁争後先繞竹觀梅分向背一真未鑿萬象春
　誰家苑囿誰家人莫是越王泛螟嗣西湖湖上嬉芳塵
　當時富貴傍觀羡至今宇宙流傳遍争如茅屋浣花溪
　竹根稚子無人見摩挲此圖真附髀多憂正為多男子
　但須得似仲謀兒人生一䕫已足矣
　
　
　
　
　
　
　
　
　
御定厯代題畫詩類卷五十九
　欽定四庫全書
御定厯代題畫詩類卷六十目録
　　仕女類
　　　觀李凑所畫美人障子(唐劉長卿/)
　　　傳畫美人戲成(宋李綱/)
　　　得孫仲方畫美人一軸(宋梅堯臣/)
　　　周昉畫美人歌(宋蘇轍/)
　　　題伯時所畫宫女(宋韓駒二首/)
　　　郭顯道美人圖(元李俊民/)
　　　宣和内人圖(元郝經/)
　　　錢霅溪宫人圖(元安熈/)
　　　周昉畫美人圖(元虞集/)
　　　題耿氏所藏豔畫(元陳旅/)
　　　題美人卷(元丁復/)
　　　美人圖(元郭翼/)
　　　題四時宫人圖(元薩都拉四首/)
　　題張士厚四時仕女(元鄭洪四首/)
　　題美人圖(元郭翼/)
　　題詩意圖(元郭翼/)
　　題美人圖(元貢性之/)
　　美人圖(元金涓/)
　　題宫人圖(元唐肅三首/)
　　美人圖(明高啓/)
　　宫女圖(明高啓/)
　　仕女四春圖(明楊基四首/)
　　二美人圖(明楊基二首/)
　　題美人(明解縉/)
　　題仕女(明平顯/)
　　沈如美所畫美人圖(明張肯/)
　　仕女圖(明張寧二首/)
　　聫璧圖(明姚綸/)
　　仕女圖(明丘吉/)
　　題四美人圖(明程敏政四首/)
　　美人圖(明周用二首/)
　　題美人(明邊貢/)
　　題美人圖(明方行/)
　　仕女圖(明沈周/)
　　美人幛子(明顧璘二首/)
　　題畫美人(明李鳴鶴/)
　　美人圖(明林景清/)
　　題謝汝湖冡宰美人巻(明陳鶴/)
　　題美人(明陸深/)
　　畫人圖(明陳繼儒/)
　　畫美人(明徐渭/)
　　詠畫屏美人(明葉小鸞二首/)
　　題十眉圖(金劉迎/)
　　周文矩十美圖(元吳鎮/)
　　周文矩十美(圖元黄公望/)
　　背面美人圖(明高啓/)
　　背面美人圖(明蘇澹二首/)
　　上賜潘司農龍眠拂菻婦女圖(元程鉅夫/)
　　貞女慎行圖(元陳基/)
　　題吳娃圖(元馬祖常二首/)
　　題秦宫人圖(明詹斗文/)
　　題周昉瓊林夜醉圖(明楊慎七首/)
　　宫意圖(明倪仁吉/)
　　屏風絶句(唐杜牧/)
　　詠畫障(唐上官儀/)
　　題畫扇(宋王安石/)
　　當世家觀畫(宋梅堯臣/)
　　錢舜舉畫(元虞集/)
　　題院人畫小景(元張憲/)
　　題畫(元唐肅/)
　　馬璘畫(明高啓/)
　　　題畫(明王鏊二首/)
　　　題畫(明桑悦/)
　　　題畫(明王世懋/)
　　　為袁一無題扇(明顧觀/)
　　　題畫(明張紳二首/)
　　　題畫(明陳繼/)
　　　為黄應龍姬人史鳯翔題扇上景(明祝允明/)
　　　題扇詩(明田娟娟/)
　
　
　
　
　
　
　
御定厯代題畫詩類巻六十目録
　欽定四庫全書
御定厯代題畫詩類卷六十
　　仕女類
　　　觀李湊所畫美人障子　　　　(唐/)劉長卿
　愛爾含天姿丹青有殊智無間已得象象外更生意西
　子不可見千載無重還空令浣紗態猶在含毫間一笑
　豈易得雙蛾如有情忩風不舉袖但覺羅衣輕華堂翠
　幕春風來内閣金屏曙色開此中一見亂人眼只疑行
　到陽雲臺
　　　傳畫美人戲成　　　　　　　(宋/)李　綱
　美人顔色嬌如花鬢髮光翳朝陽鵶玉釵斜挿翠眉蹙
　豈亦有恨來天涯畫工善畫無窮意故把雙眸翦秋水
　丹青幻出亦動人况復嫣然能啓齒年來居士心如灰
　草戸金鎚擊不開縱教天女來相試虚煩雲雨下陽臺
　　　得孫仲方畫美人一軸　　　　(宋/)梅堯臣
　駿駒少馴良美人少賢徳常聞敗君駕亦以傾人國因
觀壁間畫筆妙仍竒色持歸非奪好來者恐為惑
　　周昉畫美人歌　　　　　　　(宋/)蘇　轍
深宫美人百不知飲酒食肉事遊嬉彈絲吹竹舞羅衣
曲終對鏡理鬢眉岌然髙髻玉釵垂雙鬟窈窕萼葉㣲
宛轉躑躅從嬰兒倚楹俯檻皆有姿擁扇執拂知從誰
瘦者飛燕肥玉妃俯仰向背樂且悲九重深逺安得窺
周生執筆心坐馳流傳人間眩心脾飛瓊小玉雲霧幃
長風吹開忽見之夢魂清夜那復追老人衰朽百事非
展巻一笑亦何為持付少年良所宜
　　題伯時所畫宫女(二首/)　　　　(宋/)韓　駒
只道春風閉掖庭朝來綰結髻鬟新蛾眉不是傳君寵
試觸君衣鸚鵡嗔
睡起昭陽黯淡妝不知縁底背斜陽若敎轉盼一回首
三十六宫無粉光
　　郭顯道美人圖　　　　　　　(元/)李俊民
君不見昭陽殿裏蓬萊人終惹漁陽胡馬塵又不見吳
宫夜夜烏棲曲竟使姑蘇走麋鹿移人大抵物之尤喪
亂未免天公愁雖然丹青不解語冷眼止作鄉温柔試
問人間何處有畫工恐是傾國手却憐當日毛延夀故
冩巫山女麤醜
　　宣和内人圖　　　　　　　　(元/)郝　經
牡丹横壓搔頭玉眼尾秋江翦寒緑金翠冠梳抹且肩
正是宣和舊妝束腰肢一搦不勝衣當時宜瘦不宜肥
三千想見無顔色偏有親題御製詩蔡攸恢復燕山府
曽索君王不曽許蕭條萬里去中原偶見花枝涙如雨
却將換米向三韓遂令流落在人間道君一顧曽傾國
今人休作等閒㸔
　　錢霅溪宫人圖　　　　　　　(元/)安　熙
露冷月華白悠悠方寸心夫君𣺌何許悵望碧雲深
　　周昉畫美人圖　　　　　　　(元/)虞　集
島上雲生日轉欄海風吹面暮寒尖春明玉色遺薌澤
夜定珠光入鏡奩織得鴛鴦成緑縐敎成鸚鵡啄紅甜
試令鼔瑟應無語日斷歸帆思未忺
　　題耿氏所藏豔畫　　　　　　(元/)陳　旅
五月風生水殿涼緑楊深處奏鶯簧佳人偏愛臨池坐
欲與荷花鬬晩妝
　　題美人卷　　　　　　　　　(元/)丁　復
玉山横管淚痕光繡褥雙迴綵鳯皇百巧心情題不得
九疑雲冷隔三湘
　　美人圖　　　　　　　　　　(元/)郭　翼
鬱金殿前楊栁新長門草色春復春下堦㣲㣲動香歩
波影晴光流素塵翠釵蜻蜓雕玉佩攬髻迴風舞裙帶
合歡花落無好花伯勞單飛鶯亂啼玉音夜夜宫車絶
露㸃蒼苔怨明月
　　題四時宫人圖(四首/)　　　　　(元/)薩都拉
紫宫風暖百花香玉人端坐七寳牀鳯皇小架懸夜月
一女侍鏡觀濃妝背後一女冠烏帽茶色宫袍靴色皁
手持團扇不動塵一掬香彎立青曉一女淺歩腰半駝
小扇輕撲花閒蛾淡陰桐樹一女立手抱胡牀一轉波
牀頭細鎖懸金鐘白鶴雙飛花影重詞人見此神恍惚
巫山夢裏曽相逢
金猊吐煙清晝長美人坐倚百玉牀藍衫一女髻垂耳
手持方扇立坐傍一女最小不㑹妝髙眉短髪耀漆光
玉纎緑笋握金翦栁下輕挽宫人裳金盤玉甕左右列
紅桃碧藕冰雪涼冰壺之傍立一女背後隨以雙白羊
手拱金瓶㵼水忙酒翅灑雪驚鴛鴦鴛鴦得水自雙浴
美人抱膝空斷腸
盆池露冷荷半枯碧波風細雙遊魚美人坐此碧玉椅
屏山方按碧蟾蜍椅後二女執纓立案前二女嬌滴滴
大女手扶小女腰小女嬌倚大女膝涼風入樹落翠槐
秋深不見羊車來金鈴響處吠黄犬美人笑托芙蓉腮
錦屏三面圍繡牀沉香椅上鳯褥光美人端坐袖雙手
臨眉半蹙愁夜長椅後一女揺白羽一女執纓更回顧
一女烏帽金縷衣玉指纎纎攜小女小女手挽大女腰
笑㸔孔雀雙翠翹可憐美人獨自坐翠竹雪響風前梢
　　題張士厚四時仕女(四首/)　　　(元/)鄭　洪
繡簾壓地花陰陰鳯釵綰髻雙黄金飛絲千尺不墮地
絶似江南游子心寳匳百刻煙如縷暗擲金錢卜神女
櫻桃子熟人未歸蔍蔥花開涙如雨
金盆沐曉蟠雙鴉緑紅粉汗霑蟬紗金刀取玉薄於紙
渴心欲死東陵𤓰木蘭艇子沙棠楫采蓮得花棄荷葉
荷葉輕如薄倖兒蓮花酷似多情妾
梧桐月小蟾蜍蟄芙蓉露冷銅仙泣金粟香懸十二闌
韈羅塵沁莓苔濕畫屏絳燭煙未銷夜深恨殺雙鸞簫
喚回金屋鴛鴦夢不到銀河烏鵲橋
霜蟾弄影窺金屋么鳯吹香絢銀燭繡羅小韈蹙雙蓮
翠袖垂肩倚孤竹紅錦凍折水如車寒衣遞到長風沙
莫遣朝雲妒桃葉寄將春信與梅花
　　題美人圖　　　　　　　　　(元/)郭　翼
上清宫殿五雲車降下仙人萼緑華怪得雪衣無箇信
只將條脱寄羊家
　　題詩意圖　　　　　　　　　(元/)郭　翼
鬱金堂上春濃否薄薄羅襦杏子紅白日繡忩鶯不語
都縁詩思落花中
　　題美人圖　　　　　　　　　(元/)貢性之
離離珠樹隔秋煙望斷歸帆信杳然試問海山今夜月
不知何處照人圓
　　美人圖　　　　　　　　　　(元/)金　涓
綵雲宫殿月闌干翠袖春風倚莫寒馬上琵琶愁未已
不須重展畫圖㸔
　　題宫人圖(三首/)　　　　　　　(元/)唐　肅
凝思立近井邊梧長日不開金鎖魚和得君王新製曲
傳宣已喚女尚書
不是含愁不是思監官引出赴朝時回頭興慶池邊路
昨日花開夜合枝
洗花染線刺春羅鳯翼雙飛錦作窠暫起非闗鍼力倦
海棠時節困偏多
　　美人圖　　　　　　　　　　(明/)髙　啓
秋千庭院閉青春背立誰曽見得真莫道不言思憶事
欲言還説與何人
　　宫女圖　　　　　　　　　　(明/)髙　啓
女奴扶醉踏蒼苔明月西園侍宴迴小犬隔花空吠影
夜深宫禁有誰來
　　仕女四春圖(四首/)　　　　　　(明/)楊　基
東風翦翦入妝臺眉蹙春愁掃不開非是薄羅能耐冷
捲簾貪㸔燕雙來(春隂/)
隔簾鸚鵡解呼名花落閒庭草自生曲曲畫闌皆倚遍
一春刀翦不聞聲(春悶/)
風送楊花滿繡牀飛來紫燕亦雙雙閒情正在停鍼處
笑嚼殘絨唾碧忩(春繡/)
蹴罷秋千日已沉東風花底力難禁笑攜女伴歸來晩
失却羅鞋不再尋(春戲/)
　　二美人圖　　　　　　　　　(明/)楊　基
半晌無言却斂眉玉簪斜墮翠鬟敧相逢莫説傷心事
才入深宫自得知
鴉頭羅襪鳯頭鞋細踏花陰下玉階綰得青絲無奈滑
更臨春水照金釵
　　題美人　　　　　　　　　　(明/)解　縉
八駿瑶池去不回蛾眉蕭颯鏡中衰至今楚水荒臺上
化作行雲夢裏來
　　題仕女　　　　　　　　　　(明/)平　顯
周南聲教美洋洋比屋絃歌窈窕章一㸃蕙心清若水
緑陰欄檻畫熏香
　　沈如美所畫美人圖(為徐文/輝作)　　(明/)張　肯
流蘇綴彩鴛帳寒金鴨不飛香縷殘新霜撲簾白如粉
啞啞烏啼金井欄芙蓉屏開睡初醒守宫淺褪胭脂冷
玉釵慵整雙鳯皇春愁壓翠蛾眉長
　　仕女圖(為張宗大/題二首)　　　　　　(明/)張　寜
吳城仕女越樣妝籠冠盤髻銷金裳東風淡蕩桃李月
㸔花不語情何長女伴相將牽穉子庭院無人花正芳
陽春宛宛白日暮空抱花枝歸洞房
芙蓉迎秋木犀早開到黄花秋欲老渉江人逺鴈來遲
零落東籬為誰好小娃扶幼歩車輕聞語回頭心懊惱
曲房深閉緑苔生何處寒衣月中搗
　　聫壁巻　　　　　　　　　　(明/)姚　綸
仙子瑶臺玉一雙碧桃紅杏遞生香絳裙拂地春同歩
寳鏡開奩曉並妝織翠舞衫封蛺蝶泥金歌扇畫鴛鴦
卷中乍識春風面惱我題詩一斷腸
　　仕女圖　　　　　　　　　　(明/)丘　吉
絲抽霜藕織仙衣立近芭蕉怨落暉踏破緑苔羅襪冷
宫前昨夜有霜飛
　　題四美人圖(琴碁/書畫)　　　　　　(明/)程敏政
緑綺初調曲未殘幽情應歎賞音難不嫌兒女聲相昵
一鶴長鳴繞畫闌
玉子頻拈欲下遲芭蕉紅日影將移錦䙀兒共金絲犬
問道輸贏兩不知
倦來攜手下階行共讀周南㡬句成庭桂香中無一事
閒聽公子擊毬聲
促織場邊爽氣新彩毫輕染墨華匀香閨不愛千紅紫
只冩青松與緑筠
　　美人圖(二首/)　　　　　　　　(明/)周　用
南國佳人擁翠蛾玉輿迢遞盼星河君恩未必皆顔色
消得秋風滿扇羅
彩蟾涼影沁衣絲畫燭銀屏夢去遲何事玉闗春信逺
梅花清瘦不禁詩
　　題美人　　　　　　　　　　(明/)邊　貢
月宫秋冷桂團團嵗嵗花開只自攀共在人間説天上
不知天上憶人間
　　題美人圖　　　　　　　　　(明/)方　行
白玉簾開露氣浮芙蓉花近紫金鈎陽春一曲無人識
空拂銀筝下翠樓
　　仕女圖　　　　　　　　　　(明/)沈　周
魫薄牕虚日映樓杏花風蕩玉簾鈎手擎妝盒偷㣲笑
紅脚蛛絲在上頭
　　美人障子(二首/)　　　　　　　(明/)顧　璘
晩多幽思不成妝徙倚閒臺玉漏長明月漸低天杳杳
梅花枝上有新霜
霧縠㣲涼玉露清銀河西畔水盈盈桂香蟾影秋無限
一曲霓裳萬古情
　　題畫美人　　　　　　　　　(明/)李鳴鶴
一夜春風發芳心不自持侵晨攜女伴花下對彈碁
　　美人圖　　　　　　　　　　(明/)林景清
曉院沈沈春晝長曲闌風暖錦屏香碧紗忩前罷梳洗
金蓮緩蹴雙鴛鴦小娃展圖供翫畢對語雕牀情自適
靈鵲枝頭報喜聲標梅正是花生實
　　題謝汝湖冡宰美人卷(次金太/史韻)　(明/)陳　鶴
隔花翻曲月臨牆欲覓知音懶鬬妝撥盡相思不成調
御溝流水亂人腸
　　美人　　　　　　　　　　　(明/)陸　深
睡起春無事紗厨紅粉樓無言㸔羅帶獨坐還慚羞雲
鬢亂不理眼波嬌欲流忩前有鸚鵡一為訢春愁
　　美人圖　　　　　　　　　　(明/)陳繼儒
弱風吹素衣水熱鴛鴦冷小鬢撩春深不忍嗔花影
　　畫美人　　　　　　　　　　(明/)徐　渭
牡丹花對石頭開兩燕低從杏杪來勾引美人成一笑
畫工難處是雙腮
　　詠畫屏美人(二首/)　　　　　　(明/)葉氏(名小/鸞)
庭雪初消月半鈎輕漪月色共湘流玉人斜倚寒無那
兩㸃春山日日愁
紅深翠淺最芳年閒倚晴空破綺煙何似美人腸斷處
海棠和雨晩風前
　　題十眉圖　　　　　　　　　(金/)劉　迎
寳箱拂塵金屈戍周昉丹青見真筆春風曽憶賦妖嬈
人共畫圖成十一燭奴香底花光凝錚錚鐵響聞三更
車聲雷動不通語眼態波横空送情蠻雲盤鶴遼天闊
犀玉依依對書札人生何處不相逢還醉武陵溪上月
　　周文矩十美圖　　　　　　　(元/)吳　鎮
有女聮翩巧樣妝能將歌舞動君王誰言金屋風光好
雨滴蒼筠漏更長
　　周文矩十美圖　　　　　　　(元/)黄公望
侍宴朱樓向暮歸御香猶在縷金衣相攜女伴階前立
笑指鴛鴦水面飛
　　背面美人圖　　　　　　　　(明/)高　啓
欲呼回首不知名背立東風㡬許情莫道畫師元不見
傾城雖見畫難成
　　背面美人圖(二首/)　　　　　　(明/)蘇　澹
抱得琵琵下玉除湖山背立溜犀梳傍人欲見春風面
但道蕭郎有寄書
釵軃烏雲鬢欲蓬回頭環珮響丁東背人不是無情思
自古紅顔畏畫工
　　上賜潘司農龍眠拂菻婦女圖　(元/)程鉅夫
拂菻迢迢四萬里拂菻美人瑩秋水五代王商畫作圖
龍眠後出尤精緻手持玉鐘玉為顔前身應住補陀山
長眉翠髮四維列白㲲覆頂黄金環女伴駢肩擁孤樹
背把閒花調兒女一兒在膝嬌欲飛石榴可憐故不與
涼州舞徹來西風琵琶檀板移商宫娛尊奉長各有意
風俗雖異君臣同百年承平四海一此圖還從祕府出
司農潘卿拜賜歸㸃染猶須玉堂筆天門蕩蕩萬國臣
驛騎横行四海濵聞道海中西女種女生長嫁拂菻人
　　貞女慎行圖　　　　　　　　(元/)陳　基
貞女慎行露君子戒履霜嵗暮懷百憂離居真慨慷方
舟豈無楫河水亦可杭臨流不能度佇立以彷徨
　　題吳娃圖(二首/)　　　　　　　(元/)馬祖常
金蓮燭下㸔蛾眉應是吳王半醉時一自館娃宫壞後
仙魂都上落花枝
千兩金盤浴小兒玉釵雙墮燕差池繡忩白日無鍼線
却笑羅敷不畫眉
　　題秦宫人圖　　　　　　　　(明/)詹斗文
西嶽髙峙金天開黄河一線崑崙來玉女峰頭望雲海
日月倒挂青蓮臺華陰避難采松者逢人尚説秦宫灰
先秦主恩亦不惡笋牀香檻垂綃箔鴉黄月冷夢魂迷
翠黛鉛華翻寂寞一去山中春復春碧草不棲人世塵
世人爭説山中好誰説山中幽怨新當時攜得瑶琴去
一曲相思石上陳
　　題周昉瓊枝夜醉圖(七首/)　　　(明/)楊　慎
寳枕垂雲選夢玉簫品月偷聲歩揺翻霜夜艾瓊枝扶
醉天明
魏帝臺隨風動滕王棟與雲飛入門遥望碧落仙界髙
連紫㣲
金縫湘裙一搦玉鈎羅襪雙彎瓊腴粉英朝翠錦緻松
脂夜丹
永巷襞情捲玉長門絲淚銷金合懽蘸暈緑淺楊栁麯
塵黄深
百子池頭麗人三花樹下長春襟解㣲聞香澤帷褰想
見横陳
星䵠盈盈笑靨雲衣嫋嫋輕褣醉妝淡紫沙冪胡旋墜
金次工
海上麻姑送酒雲間玉女投壺應笑南朝老庾水葓冷
面江圖
　　宫意圖　　　　　　　　　　(明/)倪氏(名仁/吉)
調入蒼梧斑竹枝瀟湘渺𣺌水雲思聽來記得華清夜
疎雨銀釭獨坐時
　　屏風絶句　　　　　　　　　(唐/)杜　牧
屏風周昉畫纎腰嵗乆丹青色半銷斜倚玉忩鸞髪女
拂塵猶自妒嬌嬈
　　詠畫障　　　　　　　　　　(唐/)上官儀
芳晨麗日桃花浦珠簾翠帳鳯皇樓蔡女菱歌移錦䌫
燕姬春望上瓊鈎新妝漏影浮輕扇冶袖飄香入淺流
未減行雨荆臺下自比凌波洛浦遊
　　題畫扇　　　　　　　　　　(宋/)王安石
玉斧修成寳月團月邊仍有女乗鸞青冥風露非人世
鬢亂釵斜特地寒
　　當世家觀畫　　　　　　　　(宋/)梅堯臣
冰蠶吐絲織纎紈妙娥貎玉輕邯鄲曲眉淺臉鵶髮盤
白角瑩薄垂肩冠銅青羅衫日月團紅裙撮暈朝霞乾
手中把筆書小字字以通情形以觀形隨畫去能長好
嵗嵗年年應不老相逢熟識眼生春重伴忘憂作萱草
　　錢舜舉畫　　　　　　　　　(元/)虞　集
一樹花如雪清明客未歸坐㸔黄鳥並夢作綵雲飛翠
袖寒猶薄羊車過絶稀相如能作賦月下卷春衣
　　題院人畫小景　　　　　　　(元/)張　憲
髙棟層軒夜未央溶溶新緑漲池塘風輕楊栁金絲軟
月淡梨花玉骨香亂唾碧茸紆曲逕獨循青瑣轉迴廊
千金一刻誰能買輸與豪家白面郎
　　題畫　　　　　　　　　　　(元/)唐　肅
春齋晝坐花落初客來示予古畫圖圖中人物誰所摹
衣冠似是兩晉餘中牀獨踞美丈夫烏紗籠髮虬髥鬚
右手摘阮意自如左手控絃分疾徐繞牀六人皆麗姝
纎腰鬌髻長裙裾一擎羽扇立牀隅一負麈拂髹柄朱
左右二姝意態舒一垂短袂一寒襦一姬手中紙筆具
濡毫展幅若有需一姬執器製特殊非簫非籥非笙竽
紛然侍立豔且都争妍競巧為主娛當時士尚談清虚
内實多欲不可袪公忠世許王司徒亦有短轅金犢車
還客此圖起長吁恬淡寡欲世豈無
　　馬璘畫　　　　　　　　　　(明/)髙　啓
燕睡簾前夜未深羅衣應怯嫩寒侵風傳漏板還堪數
月混梨花不易尋翠館紅樓猶裊裊華燈繡闥正沈沈
畫中一片春宵景冩出幽人悵望心
　　題畫(二首/)　　　　　　　　　(明/)王　鏊
杏花如雪滿長安起視星河夜未闌為惜穠華宛相似
臨風先折一枝㸔
坐㸔冰輪碾玉池夜深欲去更遲遲廣寒宫裏誰為伴
特為姮娥住少時
　　題畫　　　　　　　　　　　(明/)桑　悦
彤庭沈沈月華滿珠簾暗帶紅霞捲春光常在繡幃子
化機不屬天工管金壺漫㵼瓊瑶漿壺中一刻如年長
舞腰裊裊輕貼地遏雲音樂催髙翔别院風光春正好
銀燭髙燒照晴昊警露非無閬苑禽聽歌自有天山鳥
忩前琪樹瑶玲瓏玉爐香燼落花風紉衣自習越溪事
那知銀箭浮銅龍霄漢低回天咫尺抱衾擁帚皆恩澤
素娥薄相為前趨女伴相逢不相識
　　題畫　　　　　　　　　　　(明/)王世懋
閨中美人把瑶草夢斷江南漢宫曉舉頭纔見一枝紅
低頭已惜春光老
　　為袁一無題扇　　　　　　　(明/)顧　觀
月中仙子種娑羅樹底遥山隔絳河吹落秋聲向何處
紫篔忩戸晩涼多
　　題畫(二首/)　　　　　　　　　(明/)張　紳
髙樹漏疎雨滴瀝下銀塘美人捲簾坐銀鴨自添香風
吹緑荷葉正見宿鴛鴦
閒門緑樹老華池芳草生偶隨蝴蝶起獨自下階行何
處垂楊院春風驕馬鳴
　　題畫　　　　　　　　　　　(明/)陳　繼
鳥散江村社鼔花揺酒市風帘曽記踏青歸去香羅著
雨廉纎
　　為黄應龍姬人史鳯翔題扇上景(明/)祝允明
綽綽輕紅廣袖垂逺山移翠上蛾眉闌干倚到春深處
雨暖雲香日正遲
　　題扇詩　　　　　　　　　　(明/)田氏(名娟/娟)
煙中芍藥朦朧睡雨底梨花淺淡妝小院黄昏人定後
　隔牆遥辨麝蘭香
　
　
　
　
　
　
　
　
　
　
　
　
　
　
御定厯代題畫詩類卷六十
　欽定四庫全書
御定歴代題畫詩類巻六十一目錄
　　仙佛類
　　　題南極老人像(元張天英/)
　　　壽星圖(明丘濬/)
　　　題壽星圖(明葉盛/)
　　　王母圖(元虞集二首/)
　　　題醉王母圖(元胡長孺/)
　　　題王母醉歸圖(元楊維楨/)
　　　題王母蟠桃(明金幼孜/)
　　　王母瑤池圖(明李進/)
　　　碧桃青鳥圖(元王惲/)
　　　題𤣥妙觀嵇月庭所藏鍾離像(元貢師泰/)
　　　題鍾吕傳道圖(元楊載/)
　　　鍾吕醉酣圖(明丘濬/)
　　　敬讚純陽真人畫像(元馬臻/)
　　吕洞賓畫像(元劉因/)
　　題洞賓像(元呉澄/)
　　右丞文獻公所畫張果像(金張行中/)
　　跋文獻公張果老圖(元元好問/)
　　果老圖(元袁桷/)
　　題張果老騎驢圖(元范梈/)
　　張果對御圖(元呉師道/)
　　張果老騎牛圖(明金幼孜/)
　　題張果老騎驢圖(明僧果庵/)
　　曹國舅贊(宋白玉蟾/)
　　韓湘子贊(宋白玉蟾/)
　　題韓湘子像(明唐錦/)
　　何仙姑贊(宋白玉蟾/)
　　藍采和像(元元好問/)
　　藍采和像(明楊基/)
　　題李營丘畫驪山老姥賜李密火星劒圖(明汪克/)
　　　(寛/)
　　題麻姑圖有懐蔣師文(元黄鎮成/)
　　題張叔厚白描麻姑像(元張天英/)
　　后土瓊花圖(明瞿佑/)
　　題七夕圖(唐趙璜/)
　　織女圖(明瞿佑/)
　　題毛女真(宋蘇軾/)
　　毛女圖(元劉躍二首/)
　　題錢選毛女(元錢惟善/)
　　毛女圖(元宋褧/)
　　毛女圖(元鄭允端/)
　　毛女成仙圖(明瞿佑/)
　　題張渥描乘鸞月仙(元張天英/)
　　題姮娥奔月圖(明蘭廷瑞/)
　　姮娥奔月圖(明瞿佑/)
　　月宫仙子圖(明徐渭三首/)
　　呉彩鸞寫真(宋謝薖/)
　　題呉彩鸞詩韻圖(元元好問/)
　　題呉彩鸞寫韻圖(元張昱/)
　　呉彩鸞像(元倪瓚/)
　　題洛神賦畫後(元王惲/)
　　洛妃圖(元袁桷/)
　　題文海屋洛神圖(元陸仁/)
　　洛神圖(元雅勒呼/)
　　洛神圖(明呉寛/)
　　洛神巻(明沈周/)
　　清汶老所傳秦湘二女圖(宋蘇軾/)
　　題尤溪宗室所藏二妃圖(宋朱子/)
　　題白描湘靈鼔瑟圖(元陳基/)
　　題張渥湘妃鼔瑟圖(元陶宗儀/)
　　題湘君洛神二圖(明高啟/)
　　雲中君圖(金劉迎/)
　　　次韻馬伯庸題凌波仙圖(元劉因/)
　　　題凌波仙圖(元楊維楨/)
　　　題凌波飛葢圖(元張天英/)
　　　題凌波仙(明貝瓊/)
　　　畫水仙(元唐肅/)
　　　飛仙圖(元劉永之/)
　　　題茅山彭道士畫梅花仙子(元丁復/)
　　　題三白士女(元陳基/)
　　　仙娥翫月圖(元張翥/)
　　　仙女醉歸圖(明陳景融/)
　　　白雲仙女圖(明呉寛/)
　　　題小仙養蒲圖(明謝承舉/)
　　　女仙彈琴(明徐渭/)
　
　
御定厯代題畫詩類卷六十一目錄
　欽定四庫全書
御定歴代題畫詩類巻六十一
　　仙佛類
　　　題南極老人像　　　　　　　(元/)張天英
　老人爾何來年貌一何古身披五雲衣相羊步瑤圃自
　言南極星乗風來帝所冉冉青鬚眉玉顔如處女仙鹿
　御之行仙禽導之舞忻然願相從授以長生語但恐塵
　世中嵗月不我與何當駕飈輪與子共高舉
　　　壽星圖　　　　　　　　　　(明/)丘　濬
　南極之上有老人星光芒燁煜昭示壽徵誰哉好竒古
　貌此壽者相身披織女絹手持太乙杖軀幹何其短頭
　顱如許長靈臺無乃小局促天庭胡用高軒昂神人自
　與凡人别顔如丹霞髮如雪誰知天上人也有老時節
　嗚呼氣結為星亦解耄人生那得長年少我觀壽星圖
　為作壽星詞奉以祝眉壽千百嵗為期五緯呈祥天宇
　清五獄效靈地道寧中黄一氣分五徳幻形五老表壽
徵仙風道骨烟霞袂大人迥與塵凡異五總靈龜千嵗
䴥七籖雲笈九天炁豈非受命大羅天駕風馭氣來人
寰永錫吾皇千萬年
　　題壽星圖　　　　　　　　　(明/)葉　盛
洞天香火不勝情南極於今夜夜明聖主陽剛萬年壽
更從長至祝長生
　　王母圖(二首/)　　　　　　　　(元/)虞　集
偷桃小兒癡且妍恃恩無賴更䝉憐竊翻雷電天公怒
風雨落花紅九川
黄竹遺墟白雪高空桑戴勝向晨嘷茂陵多欲非仙器
枉賜金盤五色桃
　　題醉王母圖　　　　　　　　(元/)胡長孺
宴罷瑤池醉不任仙人那有世人心良工欲冩無言意
自托丹青作酒箴
　　題王母醉歸圖　　　　　　　(元/)楊維楨
瑤池春暖波如澱不與紅妝洗嬌面仙娥泛月蕊宫來
催宴璚花開水殿麻姑滿進九霞觴金盤鮓熟芙蓉香
歌雲緩繞紫鸞管舞飈淑灑青霓裳阿母嬉春淡妝束
雲冠巧琢梅花玉酒痕疑頰呼不醒扶上仙山雪毛鹿
綺袍半脱露香肩飛控不動金連錢天風吹夢渡弱水
含羞倦倚雙嬋娟歸來笑拂龍髯席汗濕鮫綃睡無力
玉鈎齊上水精簾十二璚樓月光白呉興畫史筆如神
丹青貌得瑤池真劉郎自是識仙趣看花同賞𤣥都春
圖中彷彿一相見何必蓬萊問清淺便呼青鳥報鸞箋
蟠桃何日重開宴
　　題王母蟠桃　　　　　　　　(明/)金幼孜
西來王母載河車羽葢翩翩映紫霞燕罷瑤池春似海
東風開遍碧桃花
　　王母瑤池圖　　　　　　　　(明/)李　進
臺殿參差近碧天房櫳屈曲窈相連瑤池淡淡涵秋月
珠樹濛濛護曉烟雲外鳥來知七夕風前花落是何年
詼諧却笑東方朔三度偷桃未得仙
　　碧桃青鳥圖　　　　　　　　(元/)王　惲
上林春滿漢宫烟翠雀飛來態度閒王母西歸方朔去
碧桃華影語闗闗
　　題𤣥妙觀嵇月庭所藏鍾離像
　　　　　　　　　　　　　　　(元/)貢師泰
槲葉為衣草為履鬅鬙雙髻任風吹浮雲捲盡青天闊
正是神光夜出時
　　題鍾吕傳道圖　　　　　　　(元/)楊　載
濟世曽聞有大才超然脱屣去塵埃劒光昱昱今何在
上下乗龍戲九垓
　　鍾吕醉酣圖　　　　　　　　(明/)丘　濬
我聞神仙超出塵寰外御氣乗風餐沆瀣如何也入醉
鄉中捐取仙丹償酒債謾羨純陽與正陽看來都不如
杜康縱然洞裏活千嵗何異人間醉一場
　　敬讃純陽真人畫像　　　　　(元/)馬　臻
自從樹老城南月不把𤣥機輕漏洩秋風千古洞庭波
是凡是聖從渠説
　　吕洞賓畫像　　　　　　　　(元/)劉　因
微茫洞庭曉瀟灑崑崙秋海蟾生碧天相從何處游
　　題洞賓像　　　　　　　　　(元/)呉　澄
大地虚空共一鐺煎烹元不費煎烹安爐立竈燒凡火
狡獪聊愚老樹精
　　右丞文獻公所畫張果像　　　(金/)張行中
古來人物畫為難驚見仙公樹石間莫把丹青名右相
太平勲業在人寰
　　跋文獻公張果老圖　　　　　(元/)元好問
耆舊能談相國賢功名欲占冷巖前清風萬古猶應在
未用仙公甲子年
　　果老圖　　　　　　　　　　(元/)袁　桷
御氣如嬰兒變化能成形再過趙州橋滅蹟絶怪靈
　　題張果老騎驢圖　　　　　　(元/)范　梈
細栁官橋路騎驢不用鞭先生誠有道此去亦千年
　　張果對御圖　　　　　　　　(元/)呉師道
多欲求仙亦已癡老翁幻怪等兒嬉騎驢却向何山去
不救青螺蜀道時
　　張果老騎牛圖　　　　　　　(明/)金幼孜
客有騎牛者人稱果老仙問知欲何往大笑指青天
　　題張果騎驢圖　　　　　　　(明/)僧果庵
舉世多少人無如這老漢不是倒騎驢凡事回頭看
　　曹國舅贊　　　　　　　　　(宋/)白玉蟾
竊得玉京桃踏㫁金華草白雲滿蓑衣内有金丹寶
　　韓湘子贊　　　　　　　　　(宋/)白玉蟾
白雪滿空夜黄芽一朶春藍闗歸去後閒甚世間人
　　題韓湘子像　　　　　　　　(明/)唐　錦
昌黎千載士虎踞白玉堂毛錐三寸奪造化抉剔海岳
無晶光此事古來鬼神忌真宰泣訴令投荒頃刻花逡
巡酒藍闗雪花大於斗冰襯馬蹄凍欲僵等閒笑破山
人口輕烟霧御氤氲仙邪非邪且勿論靜裏悠悠誰似
君
　　何仙姑贊　　　　　　　　　(宋/)白玉蟾
閬苑無蹤蹟唐朝有姓名不知紅玉洞千古夜猿聲
　　藍采和像　　　　　　　　　(元/)元好問
長板髙歌本不狂兒曹自為百錢忙幾時逢著藍衫老
同向春風舞一場
　　藍采和像　　　　　　　　　(明/)楊　基
石崇步障四十里猗頓珊瑚八百株寧可黄金堆下死
街頭不散一青蚨
　　題李營丘畫驪山老姥賜李密火星劒圖
　　　　　　　　　　　　　　　(明/)汪克寛
蒲山鋭額千牛客蒲韀跨犢行無蹟挂角青編一束書
夢對重瞳意相得昆吾寶劒三尺水火星炯炯精光起
花冠仙姥授神竒拜起倉皇驚更喜鞏南歃血盟玉盤
龍舟錦纜誅疵瘢折簡唐公結昆弟威淩六月嚴霜寒
豈知不學萬人敵雄才空覺乾坤窄九卿裂地藏琱弓
稠桑土蝕銅花碧苕蕘古樹蒼玉林丹厓慘澹霾輕隂
龍津歘忽風雲化未須感慨荆軻心
　　題麻姑圖有懐蔣師文　　　　(元/)黄鎮成
曽宿丹霞十二樓水亭風館不勝秋故人天上無書到
自展山圖看雪流
　　題張叔厚白描麻姑像　　　　(元/)張天英
狡獪仙人來自東海波清淺日輪紅易遷宫裏飛霞佩
只在鸞笙一曲中
　　后土瓊花圖　　　　　　　　(明/)瞿　佑
阿武臨朝若鬼神春風屢動壁衣塵唐臣不敢揚君醜
移謗瓊花觀裏人
　　題七夕圖　　　　　　　　　(唐/)趙　璜
帝子吹簫上翠微秋風一曲鳯皇歸明年七月重相見
依舊高懸織女機
　　織女圖　　　　　　　　　　(明/)瞿　佑
錦機停織動經秋恨逐銀河一水流人世底須爭巧拙
乞來何不妮牽牛
　　題毛女真　　　　　　　　　(宋/)蘇　軾
霧鬢風鬟木葉衣山川良是昔人非祗應閒過商顔老
獨自吹簫月下歸
　　毛女圖(為用極/題二首)　　　　　　　(元/)劉　躍
軹道蒼茫異古今長鑱相伴坐巖隂𤣥猿獨挂危梢底
照影清流契宿心
老蟬光怪射寒虚兀坐相看撇短鉏移得山花偏帶土
武陵春事近何如
　　題錢選毛女　　　　　　　　(元/)錢惟善
槲葉紉衣紺髮青宫妝變盡尚娉婷君王若問長生藥
只有胡麻與茯苓
　　毛女圖　　　　　　　　　　(元/)宋　褧
終南靈藥可成仙徐福空勞泛海船七月輼輬鮑魚臭
不知宫女却長年
　　毛女圖　　　　　　　　　　(元/)鄭　氏(名允/端)
我亦斯人徒偶然攖世網撫巻發深思何當共長往
　　毛女成仙圖　　　　　　　　(明/)瞿　佑
童女樓船去不歸三山何處覓靈芝神仙只在秦宫裏
底事君王却不知
　　題張渥描乗鸞月仙　　　　　(元/)張天英
素女乗鸞月下飛飄飄環珮語相依帝家曽識乗槎客
笑倚天孫錦字機
　　題姮娥奔月圖　　　　　　　(明/)蘭廷瑞
竊藥私奔計已窮稾砧應恨洞房空當時射日弓猶在
何事無能近月中
　　姮娥奔月圖　　　　　　　　(明/)瞿　佑
一丸靈藥少人知竊去應無再得期后羿空能殘九日
那知月裏却容私
　　月宫仙子圖(三首/)　　　　　　(明/)徐　渭
纒頭雲錦墜金釵短袖長裙雪片裁不是上頭寒不禁
夜深何事却飛來
捧來玉兔夜生光一捻冰肌縞帶長試問當年明月裏
果然親得見明皇
空中縹緲景光新但似雲霞不似人知道今來是何夕
桂花添得幾枝春
　　呉彩鸞冩真　　　　　　　　(宋/)謝　薖
天上鳳皇難獨宿人間翡翠本雙棲丹青不與文簫共
誰遣雉東迷雀西
　　題呉彩鸞詩韻圖　　　　　　(元/)元好問
仙人固多門積行如累級高卑位既陳所入葢不一綵
鸞遇文簫夙運契㝠適居然西山下鬻字給朝夕混俗
隠𤣥霧偶被山靈識蕭爽致福地期延冲化術萬試既
巳除天網疎不失豈擬囂塵徒紛亂喪明質正如楊安
君舉手凌白日上道誠不邪匪曰係黄赤所以跨猛虎
示此出世蹟歸來乎山中棲神返空碧
　　題呉彩鸞冩韻圖　　　　　　(元/)張　昱
小㸃紅鸞欲下遲逺山渾似畫來眉如何一念人間事
上界仙曹便得知
　　呉彩鸞像　　　　　　　　　(元/)倪　瓚
誰見文簫逐彩鸞碧山蘿月五更寒猶遺冩韻軒中迹
留得風流後世看
　　題洛神賦畫後　　　　　　　(元/)王　惲
凄㫁西陵松柏聲將身自試漫為情陳王正自無聊賴
流盼川妃欲目成
　　洛妃圖　　　　　　　　　　(元/)袁　桷
可怪夢中説夢底須愁裏添愁落日春風王子多情不
解綢繆
　　題文海屋洛神圖　　　　　　(元/)陸　仁
神之媛兮霓裳凌長波兮迴翔龍輈兮孔葢秋之水兮
如霜浦有蘭兮蘭有荑折芳馨兮遺所思揚舲兮遽逺
目眇眇兮愁予
　　洛神圖　　　　　　　　　　(元/)雅勒呼
鄴宫簷瓦似(一作/化)鴛飄蘭渚鳴鸞(一作/鑾)去國遙謾説君
王留寶枕不聞仙子和瓊(一作/鸞)簫驚鴻易沒青天(一作/林)
月沈鯉難憑碧海潮腸㫁洛川東去水野烟汀草共蕭
蕭
　　洛神圖　　　　　　　　　　(明/)呉　寛
仙妃不可即洛水遙相望手持青芙蓉游戲水中央金
翠耀容飾木難綴明璫飄颻白雲裾蕩漾青霓裳人神
本殊道倏忽登北堂嫣然啟玉齒氣若幽蘭香馮夷與
海若左右更舉觴洛水詎可測人壽安能量雲軿期再
來少隔三千霜
　　洛神巻　　　　　　　　　　(明/)沈　周
煩馬蕭蕭駐西日旌旗冉冉曳靈風潛川密約殷勤記
流水微辭宛轉通珮玉有聲山月小襪塵無迹浦雲空
人間離合須臾事還似高堂一夢中
　　清汶老所傳秦湘二女圖(次子/由韻)　(宋/)蘇　軾
春風消冰失瑤玉我本無身安有觸羊生得歸如得風
握手一笑未為辱先生室中無天遊環佩何處鳴風甌
隨魔未必皆魔女但與分燈遣歸去胡為寫真傳世人
更要維摩一轉語丹元茅茨祗三間太極老人時往還
㸃檢凡心早除拂方平袖鞭常使物
　　題尤溪宗室所藏二妃圖　　　(宋/)朱　子
瀟湘木落時玉佩秋風起日暮悵何之寂寞寒江水(湘/夫)
(人/)
夫君行不歸日夕空凝佇目㫁九嶷岑回頭淚如雨(湘/君)
　　題白描湘靈鼔瑟圖　　　　　(元/)陳　基
斑斑湘竹淚痕深望斷重華隔逺岑花落黄陵春水闊
至今鼓瑟有遺音
　　題張渥湘妃鼓瑟圖　　　　　(元/)陶宗儀
朱絃促柱鼔湘靈霧鬢雲鬟下紫㝠萬頃碧波明月裏
曲終惟見數峯青
　　題湘君洛神二圖　　　　　　(明/)高　啟
祠前修竹楚山青風珮時來過洞庭月夜莫彈瑤瑟怨
夫君不見有誰聽
　　雲中君圖　　　　　　　　　(金/)劉　迎
衣若新沐蘭湯薫靈巫拜舞方迎神恍然相見帝者服
九歌昔詠雲中君畫史亦可人妙入造化域羽衣玉麈
美且閒此意不知何處得空明倏忽紛溟濛胡為眷眷
臨壽宫飄然來下復逺舉想像決去隨飛龍祠空人散
秋蕭瑟落日猿聲喚秋色湘天極目青茫茫憑高一望
無南北
　　次韻馬伯庸題淩波仙圖　　　(元/)劉　因
玉衣朝岱日寶瑟寫湘雲宛轉鸞歸憶參差雁過聞石
痕生左角松影印迴紋倚竹憐雙泣摛蘭憫自焚停驂
沙磧近指㸃認昭君
　　題淩波仙圖　　　　　　　　(元/)楊維楨
帝子乗風下九疑含情欲去更遲遲獨憐江草年年綠
曽見淩波解佩時
　　題淩波飛葢圖　　　　　　　(元/)張天英
蕊珠宫人駕雲軿山中翠葢何亭亭老龍飛葢作風雨
八仙池上爭娉婷金環瓊珮裛薇露雙成躡隨青鸞翎
酒星入水化為石寒玉夜語天泠泠白瑤城闕三萬里
月照影娥行洞庭
　　題淩波仙　　　　　　　　　(明/)貝　瓊
姮娥竊藥能奔月嬴女吹簫亦上天萬古阿甄魂魄苦
江清雪冷夜如年
　　畫水仙　　　　　　　　　　(元/)唐　肅
萬騎南巡日三妃掩涕時九疑雲不㫁何處見龍旗
　　飛仙圖　　　　　　　　　　(元/)劉永之
綠膺么鳳載瓊簫霧鬢烟鬟向月飄閬苑獨歸仙路逺
九天風露濕紅綃
　　題茅山彭道士畫梅花仙子　　(元/)丁　復
綠燕棲寒夜不飛洞天霜淨月流輝夜深彷彿梅邊卧
起摋青霞染素衣
　　題三白士女　　　　　　　　(元/)陳　基
長松百尺吹天風仙人憑虚離紫宫明月挂樹雲溶溶
褰衣獨憩流青曈炯若秋水涵芙蓉𤣥霜未下珠露濃
桂樹偃蹇山巃嵸烟蘿空青深太古薜荔吹香雜蘭杜
渴飲石泉飢瓊蕊逍遙不比巫山女朝為行雨莫行雨
人間回首空塵土何如丹丘與𤣥圃珊然玉佩風泠泠
羣仙夜誦蕊珠經紫金之冠朝玉京青幢絳節鳳凰笙
蓬萊弱水今淺清何當從之拾瑤英一往不死三千齡
　　仙娥翫月圖(為野雲/陳氏題)　　　　　(元/)張　翥
仙娥微步下高寒獨立長松月滿山妝影透明金背鏡
佩聲飛動玉連環洗空碧海銀蟾冷舞罷瑤階白鳳閒
不是丹青寄顔色行雲無夢到人間
　　仙女醉歸圖　　　　　　　　(明/)陳景融
碧桃花下宴初還雲御逍遙擁侍鬟兩鬢天風吹不醒
肯教清夢落人間
　　白雲仙女圖　　　　　　　　(明/)呉　寛
霞裙霧帶空中起何物嫣然一仙子下方塵土不沾衣
來往踏雲如踏水瑤池西去扶桑東萬里聊乗半日風
　却笑洛神波底住一生空卧水晶宫
　　　題小仙養蒲圖　　　　　　　(明/)謝承舉
　泣雨緑牎潤娟娟淨洗膚夜花開石竇春意在方壺豪
　撚吟鬚勁清憐仙骨癯秋燈山閣靜長伴讀書儒
　　　女仙彈琴　　　　　　　　　(明/)徐　渭
　流水東來響白蛇高松西畔隔紅霞彈琴未必神仙事
　只好呼儂女伯牙
　
　
　
　
　
　
　
　
御定歴代題畫詩類巻六十一
　欽定四庫全書
御定歴代題畫詩類巻六十二目錄
　　仙佛
　　　避暑城西觀呉道子畫老君像(宋謝翺/)
　　　自題畫老子圖(明宋登春/)
　　　題老子像(明陳繼儒/)
　　　老子出函谷圖(明徐渭/)
　　　題黄帝廣成子問道圖(明程敏政/)
　　　彭祖觀井圖(明呉寛/)
　　　題劉節使所藏顯宗御畫莊子像(元丘處機/)
　　　莊子觀泉圖(明陳顯章/)
　　　列子御風圖(明徐渭/)
　　　題王内翰家李伯時畫太一姑射圖(宋韓駒二首/)
　　　太一蓮舟圖(元元好問三首/)
　　　太一真人蓮葉圖(元呉澄/)
　　　太一真人歌題蓮舟圖(元李孝光/)
　　題太一真人蓮葉舟圖(元唐肅/)
　　包與真題太一真人圖(明劉基/)
　　太一真人圖(明程敏政/)
　　李伯時姑射仙像(明桑慎/)
　　楊真人籙中像(唐鮑溶/)
　　許旌陽贊(宋白玉蟾/)
　　題諶母授道許旌陽圖(元栁貫/)
　　跋祁真人畫像(元王惲/)
　　奉和虞學士賦上清劉真人畫像(元倪瓚二首/)
　　呉道子畫四真君(宋蘇轍/)
　　十二月廿二日為重陽王真人誕辰是日立春在
　　　淞江長春道院瞻拜真人及七真像敬題薛一
　　　山丹房(元王逢/)
　　三仙傳道圖(明丘濬/)
　　畫三仙(明康海/)
　　五老圖歌(明顧璘/)
　　五老圖(明廖道南/)
　　題五老圖(明楊慎/)
　　赤松圖(宋姜䕫/)
　　赤松二仙圖(元呉師道/)
　　題廣微天師升龍圖(元錢惟善/)
　　張道𤣥天師畫降龍圖(明王淮/)
　　題顧愷之畫黄初平牧羊圖贊(宋蘇軾/)
　　登邛州譙門門三重其四偏有神仙張四郎畫像
　　　張葢隠白鶴山中(宋陸游/)
　　三朶花(宋蘇軾/)
　　題長春子自畫(宋林景熙/)
　　李少和像(宋王十朋/)
　　虚靖先生像贊(宋白玉蟾/)
　　天師侍宸追封妙濟真人林靈素像贊(宋白玉蟾/)
　　崇真宫醮罷敇畫呉宗師像(元貢師泰/)
　　謝自然像(元鄭元祐/)
　　　題紙衣道者圖(金密公璹/)
　　　馬雲卿畫紙衣道者像(元元好問/)
　　　冲虚侍宸王文卿像贊(宋白玉蟾/)
　　　金蓬頭先生畫像贊(元張雨/)
　　　金蓬頭先生畫像贊(元趙奕/)
　　　金蓬頭先生畫像贊(元鄭元祐/)
　　　題白玉蟾像(元虞集/)
　　　海陵觀徐神翁像(明湯顯祖二首/)
　
　
　
　
　
　
　
御定厯代題畫詩類巻六十二目錄
　欽定四庫全書
御定歴代題畫詩類卷六十二
　　仙佛類
　　　避暑城西觀呉道子畫老君像　(宋/)謝　翺
　濕煙挂龍天海頭角城溽暑如炎州白氛翳景失樓閣
　蓬萊縹緲不可求解衣揮麈子城下地湧青蓮鄰古社
　巻簾看畫人猶龍矯首見龍還見畫碧幢髪雪垂過耳
　弄筆者誰呉氏子
　　　自題畫老子圖　　　　　　　(明/)宋登春
　函谷闗西幾度遊至今紫氣未全收青牛老子頭如雪
　莫怪山人浪白頭
　　　題老子像　　　　　　　　　(明/)陳繼儒
　老子尚白頭何人髮不秋不如一爐火端坐碧山頭
　　　老子出函谷圖(友人索題/夀其所好)　　　(明/)徐　渭
　柱史當年走函谷倒跨青牛映山翠闗尹那為伏道迎
　紫氣如虹映牛背闗門古樹白日昏一授道徳五千言
從此人間修渾淪丹爐鼓鑄皆傍門徐翁八齡童子色
意者此術真傳得試教清水起黄塵還看桃花幾回碧
　　題黄帝廣成子問道圖　　　　(明/)程敏政
憶昔廣成子講道崆峒山抗顔為帝師相與煉九還坐
令千嵗人綠髮而朱顔一朝乗龍去下顧悲塵寰藥爐
莽猶存逸駕不可攀兹事傳已久無乃空投難靈均賦
逺遊魂銷汨羅灣鄒訢注參同寂寞蓬萊班我讀古仙
經一一瘦且慳或恐妙契者不在文詞間靈洞何幽幽
鼎湖亦潺潺勝境雖足愛賦子誠疎頑
　　彭祖觀井圖　　　　　　　　(明/)呉　寛
賈客適江湖洪濤渺無津忽焉颶風作舟楫竟漂淪蜑
叟川上浴何殊白鷗馴寧知有飢鰐俟汝水之濱履危
信多險處坦終無屯所以下堂戒名言推子春鬱然大
樹下誰冩彭祖真飄蕭白鬚髮千年貌如新草閒者埳
井蛙股諒可伸保身乃至此壽合希莊椿古人不可作
故事從誰論此老飲水活應仗汲井人且彼欲往觀人
當置車輪中心宜怵惕豈徒保吾身聊成一轉語圖畫
固有因兹事有與無不須吾重陳紛紛奉遺體足以驚
凡民
　　題劉節使所藏顯宗御畫莊子像
　　　　　　　　　　　　　　　(元/)丘處機
顯宗好道當年壯手筆南華古形狀南華去世千載餘
狀貌風格知何如只是今人重古道彷彿氣象加襟裾
至人胷中本無待萬竅吹嘘任天籟揚韓嵇阮心不同
到了各歸於大塊
　　莊子觀泉圖　　　　　　　　(明/)陳憲章
珊珊㵼下天花爛仰首白龍髙十萬丹青已㑹識者心
誰道漆園非具眼
　　列子御風圖　　　　　　　　(明/)徐　渭
旬餘身在遙空一葉枝辭芳樹若教風歇青蘋試問人
歸何處
　　題王内翰家李伯時畫太一姑射圖(二首/)
　　　　　　　　　　　　　　　(宋/)韓　駒
太一真人蓮葉舟脱巾露髮寒颼颼輕風為帆浪為楫
卧看玉宇浮中流中流蕩漾翠綃舞穏如龍驤萬斛舉
不是峰頭十丈花世間那得蓮如許龍眠畫手老入神
尺素幻出真天人恍然坐我水仙府蒼烟萬頃波粼粼
玉堂學士今劉向禁直岧嶤九天上不須對此融精神
㑹植青藜夜相訪
海上仙山邈雲水神居縹緲淩虚起風餐露宿不知年
八極浮游一彈指何人䑛筆作此圖細看尚恐冰為膚
便欲凭軒問蓮叔却愁挂壁驚肩吾雖有此圖傳自古
矯矯真容那得覩萬里中州不少留曉發咸池暮𤣥圃
而今玉殿開珠宫鸞旗鶴馭紛長空神兮早御飛龍下
願賜千秋年穀豐
　　太一蓮舟圖(三首為濟源/奉先老師賦)　　　(元/)元好問
泠泠風外列仙臞琢玉羊欣定不如六合空明一蓮葉
更須遮眼要文書
仙人寧得此婆娑無奈丹青狡猾何我與太虚同一體
也無蓮葉也無波
太一青藜出漢年明窓開巻一欣然憑君莫問題詩客
不是韓駒第二篇
　　太一真人蓮葉圖　　　　　　(元/)呉　澄
裸裸赤身無寸絲浮浮一葉作兒嬉貪嗔應是全無了
尚有人間半㸃癡
　　太一真人歌題蓮舟圖　　　　(元/)李孝光
銀河跨西海秋至天為白一片玉夫容洗出明月魄太
一真人挾兩龍脱巾大笑眠其中鳳麟洲西與天通扶
桑乃在碧海東手把白(一作/綠)雲有兩童掣嬲二鳥開金
籠
　　題太一真人蓮葉舟圖　　　　(元/)唐　肅
真人錬形形巳空靜如凝雲動如風忽然登天弄明月
忽入淵海驂蛟龍蓮葉為舟特戲耳舟本無舟那有水
龍驤萬斛安如山往往世人多溺死真人手中書一編
我欲稽首請借看書中定紀開闢前滄海桑田幾變遷
　　包與真題太一真人圖　　　　　(明/)劉　基
太一真人龎眉須不知所持何代書既不學昴星降精
下輔隆準公又不學傅説請帝通夢寐左右商王陳範
謨眇然一葉蓮花荂清秋風吹落泥塗紅凋粉瘵不可扶
君何為乎以為桴蕩漾九河凌五湖誇耀水伯驚天呉
坐令文成五利之輩假借神聖欺庸愚靈旗風翻壯荆
符麞鹿無鬼夫何辜漢宫天祿連石渠金釭銜壁麗綺
疏青藜有燄如芙蕖何不分餉依光夜績之徐吾高堂
耽耽縣畫圖作歌一笑駭里閭
　　太一真人圖　　　　　　　　(明/)程敏政
小舫輕於一瓣蓮貪書忘却水如天丹青未識當時意
誤比乗槎海上仙
　　李伯時姑射仙像　　　　　　(明/)桑　慎
姑射乗龍逺出山横飛四海一時還乾坤書在清風裏
萬古無言意自閒
　　楊真人籙中像　　　　　　　(唐/)鮑　溶
畫中留得清瓊質世上難逢白鶴身應見茅盈哀老弟
為持金籙救生人
　　許旌陽贊　　　　　　　　　(宋/)白玉蟾
曽傳諶母煉丹訣夜夜西山採明月壺裏盛滿烏兔精
劒尖尚帶蛟龍血一自旌陽縣歸來拔宅騰空入金闕
但留仵道八百年未教他喫東華雪
　　題諶母授道許旌陽圖　　　　(元/)栁　貫
阿母孕氣胎萬生皆其嬰大兒太素重小兒丹元精邂
逅執帉帨御輪遊九清玉妃左右盼壁月東西傾逝去
八景滅留觀三秀榮赤文大洞書纍纍滿囊盛紛吾子
弟職若昔列仙卿登壇授受已溘然乗雲征前行擁豹
節後連載霓旌鳳飛亦既逺蕭蕭有餘聲匪觀蹈道機
曷識顧養情茫茫大九州禆海環一瀛誰者為蠛蠓誰
者為鱣鯨稽首阿母言吾今亦長生保冲總羣粹億齡
歌太平
　　跋祁真人畫像　　　　　　　(元/)王　惲
何處人間有洞天青藜曽探寶珠𤣥柱頭留語疑遼鶴
物外孤吟覓閬仙木食草衣元澹泊竹風松月自清圓
壽宫舊有燒丹竈空憶靈砂漬夜泉
　　奉和虞學士賦上清劉真人畫像
　　　　　　　　　　　　　　　(元/)倪　瓚
君向積金峰頂住長年高卧聽松風蓬萊雲近瞻天闕
劒珮香明下漢宫歸去長謠紫芝曲翩然逺挹黄眉翁
標名合在諸天上何事置身巖壑中
　　再和前韻　　　　　　　　　(元/)倪　瓚
焚香坐石孤峰月飛珮朝天萬壑風邈爾空歌傳碧落
飄然流響振金宫神君教服𤣥霜劑聖主能延綠髮翁
共道乗鸞去無迹祥雲繚繞畫圖中
　　呉道子畫四真君　　　　　　(宋/)蘇　轍
浮埃古壁上蕭然四真人矯如雲中鶴猶若畏四鄰坐
令世俗士自慙汙濁身勿謂今所無嵩少多隠淪
　　十二月廿二日為重陽王真人誕辰是日立春在
　　　淞江長春道院瞻拜真人及七真像敬題薛一
　　　山丹房　　　　　　　　　(元/)王　逢
寒盡東風破曉隂真人遺像儼如臨山中霞熟千年醖
海上蓮開七朶金朔地興王資化力鈞天朝帝動仙音
私忻泉石膏肓久終日凝神紫氣深
　　三仙傳道圖　　　　　　　　(明/)丘　濬
我聞混沌初七竅時未鑿元氣一樓烟天地大胚璞太
元之先本自然物物各盡其天年醉生夢死順帝則不
知何物為神仙劫運既開文字現經歴赤明暨炎漢天
書八字露光芒天真皇人為析辯展轉相授度世人錬
精成炁炁成神一朝神成歸大道隂魄銷盡留陽魂黄
庭内景三十六𤣥牝有門神在谷何必彬彬萬遍功妙
解惟須一言足老耼後裔東華君妙道不肯輕示人非
因胡僧愛饒舌雲房安得來相親一見之間即深契依
稀記得前生事鐵衣脱却著羽衣五體勤拳便投地開
成進士昌紹先慮後逺及五百年君門不候龍虎榜仙
家却結鉛汞緣父祖子孫傳一道自得由來在深造三
成五等萬千言一一從頭都説到長生性命金丹説太
一刀圭大符訣演金科兮運劒法抽𤣥闗兮開玉匣口
傳心授盡通徹身體力行益親切一傳肩吾施再傳海
蟾劉海蟾以後分南北兩宗若不相為謀南宗始紫陽
五傳海瓊白北宗始重陽七傳長春丘誰云仙人長不
死如今那見一人留朅來觀此傳道圖目擊道存心暢
舒幾陣清風出椶箑一天浩氣藏瓢壺鐵虯扶身筋力
固青蛇在袖膽氣麄對之融神三歎息勿憶三生是丹
客曽向璇霄借鶴騎每於𤣥圃偷桃喫本與處機同一
宗紫霄真人是鄉中夤緣欲啟𤣥命祕去學鄒訢註㕘
同老到不為天所佚身欲奮飛無羽翼聖恩若放歸海
山方丈蓬萊應咫尺
　　畫三仙　　　　　　　　　　(明/)康　海
三仙煉金丹丹光徹天起那知𤣥牝門不在爐火裏歸
牧夕陽洲悠悠穏跨牛笑看江湖客風浪逐年愁
　　五老圖歌(壽祝/封君)　　　　　　　(明/)顧　璘
天地乃萬化之門隂陽乃五行之根太始逮今幾萬載
一氣不息緜緜存曕彼五老靄若雲屯降神𤣥漠凝質
胚渾眉垂暮雪顔映朝暾𤣥冠朱紱素旄青幡履彼黄
道出入氤氲非五行之變化果孰得而究言靈風結駟
馬迅雷走駢車列缺叱右御須臾周太虚上帝洞天三
十六敇守互代羣仙居息駕廣漠野晞髮扶桑津西觀
蟠桃樹一花三千春曽同二龍父下應宣尼辰六經始
爛漫照耀垂生民不須神鼎錬大藥盡使壽域回清淳
祇今皇帝軒轅身山林父老華胥賓邇聞牛渚生至人
長生寶訣傳更真餐霞服玉好顔色坐翫風揚東海塵
　　五老圖(為田督學/徳温題)　　　　　　(明/)廖道南
君不見五星行天夙炳精傳説箕尾聮台衡濟川蚤望
堪舟楫調鼎應知和太羮又不見五嶽峙地時鳩靈宣
父徂徠鍾哲英泰山盡鎖烟霄色滄海時流雲漢聲畫
圖忽見五老子上下柜山萬峰紫築巖已聞昌聖符降
庭終見昭神理吁嗟俯仰成今古金樓瑤華眇何許豹
谷烟含杜若香龍門露裛扶桑樹八閩遙眺綺霞中三
楚光臨湘水東講道月巖宗茂叔懸情雲谷祖文公上
燭天經下地緯星文煥發嶽圖委化雨彌空霑棫樸春
風滿地開桃李君乎我道在商周出我處我為好仇上
為五星下五嶽乾坤正氣疇能收
　　題五老圖(遙壽張禹/山八十)　　　　　(明/)楊　慎
遐算誰論魏羅結著書君似范長生九齡天錫言非夢
五老星飛兆久成𤣥韻松風時靜聽仙􁚐花露日頻傾
永昌不數睢陽杜一鶴南飛寄此情
　　赤松圖　　　　　　　　　　(宋/)姜　䕫
山東隆準公未語心巳解按劒堂下人成事汝應退非
無帶礪約政爾有恩害平生三寸舌松間漱寒籟
　　赤松二仙圖　　　　　　　　(元/)呉師道
四海弟兄誰慰眼半生書冊政亡羊赤松有路不歸去
花落春山百草長
　　題廣微天師昇龍圖　　　　　(元/)錢惟善
嘘氣成雲薄太清墨卿靈怪研池腥波濤光彩失雙劒
風雨晦冥驅六丁朱火騰空超碧落翠鱗垂水捲滄溟
真人上挾飛仙去安得攀髯過洞庭
　　張道𤣥天師畫降龍圖　　　　(明/)王　淮
老龍不識天有數剛要為霖觸天怒天呼六丁驅下來
不容駐脚天街路雷神伐鼓雲揚旗火鞭亂打列缺馳
海波起立一千丈陽侯呌噪馮夷嘻泥􁀙土蟮妖鬼技
側睨㘭窪務得志那知龍抱九土憂弭角摧鱗潛出涕
哀哉九土毛骨焦蝦蟆蜥蜴擔工勞爾龍穏穏卧海窟
再莫多事生驚濤海中雖無五花樹海中綽有寛閒地
朝吐扶桑白日光暮吞細栁頳霞氣我聞北周是太荒
一團隂氣餘無陽何不銜取玉燭上天去曬破鼇足八
極俱輝光
　　題顧愷之畫黄初平牧羊圖贊　(宋/)蘇　軾
先生養生如牧羊放之無何有之鄉止者自止行自行
先生超然坐其傍挾策讀書羊不亡化而為石起復僵
流涎磨牙笑虎狼先生指呼羊服箱號稱雨工行四方
莫隨上林芒屩郎齅門砥地尋鹽湯
　　登邛州譙門門三重其四偏有神仙張四郎畫像
　　　張葢隠白鶴山中　　　　　　(宋/)陸　游
浮雲在脚底千里在眼邊攀躋忽至此倚柱眩欲顛車
馬細如螘紛紛衢路間嗟汝何為者馳驅窮嵗年我本澹
蕩人此心實愛閒向來出處際不愧咫尺天風吹我詩
聲十里搖西山懸知老仙翁為我一粲然
　　三朶花有序　　　　　　　　(宋/)蘇　軾
　房州通判許安世以書遺余言吾州有異人常戴三
　朶花莫知其姓名郡人因以三朶花名之能作詩皆
　神仙意又能自冩真人有得之者許欲以一本見惠
　乃為作此詩
學道無成鬢已華不勞千劫漫烝砂歸來且看一宿覺
未暇逺尋三朶花兩手欲遮瓶裏雀四條深怕井中蛇
畫圖要識先生面試問房陵好事家
　　題長春子自畫　　　　　　　(宋/)林景熙
辟穀曽吞日月華春風不老聚三花𤣥闗一竅通無極
白髮餘生笑有涯野鶴相看盟秀竹洞雲何處食靈𤓰
披圖彷彿榴皮迹珍重還如東老家
　　李少和像　　　　　　　　　(宋/)王十朋
少和辛苦學飛仙遺像今猶在洞天都似先生能辟穀
何須太守為行田
　　虚靖先生像贊　　　　　　　(宋/)白玉蟾
七返還丹阿誰無先生歸去誰識渠時人要見真虚靖
北斗西邊一㸃如
　　天師侍宸追封妙濟真人林靈素像贊
　　　　　　　　　　　　　　　(宋/)白玉蟾
大宋天師林侍宸飛罡躡紀召風霆四十五年人事足
中秋歸去月三更
　　崇真宫醮罷敇畫呉宗師像　　(元/)貢師泰
海日曈曨照九衢霓旌霞斾擁高居上方敇畫仙官像
中使傳宣學士書劒氣朝寒垂白練丹光夜暖出紅蕖
石壇醮罷清如水猶聽松隂起步虚
　　謝自然像　　　　　　　　　(元/)鄭元祐
老韓詰屈雄世間好用險語搜神姦上仙飛空詣丹闕
政自與世無相闗奚為造言極誣詆何妨月照千江水
龍伯珠宫深處所鶴髮篙師醖時喜扶植世教須老韓
天風不礙鏘鳴鸞不見來州南充縣香火至今盟未寒
　　題紙衣道者圖　　　　　　　(金/)密公璹
紫袍披上金横帶藜杖拖來紙掩襟富貴山林爭幾許
萬緣唯要總無心
　　馬雲卿畫紙衣道者像　　　　(元/)元好問
太古清風匝地來紙衣長往亦悠哉鐵牛力負黄河岸
生被曹山挽鼻迴
　　冲虚侍宸王文卿像贊　　　　(宋/)白玉蟾
醉持鐵尺叫風雷玉帝綸言召兩回到得人間無鬼蜮
依然長嘯入西臺
　　金蓬頭先生畫像贊　　　　　(元/)張　雨
聖井山髙日上遲采雲甘露碧淋漓下山拾得一莖草
不見庵中金老師
　　金蓬頭先生畫像贊　　　　　(元/)趙　奕
髽髻蓬頭坐抱一神自清先生本不滅能枯亦能榮幻
化托此夢蜕解身已輕何時得見之禮拜叅長生
　　金蓬頭先生畫像贊　　　　　(元/)鄭元祐
巍巍龍虎山融結自太古篤生虚靖君道獨繼祖武真
人懐巖穴蕭然一環堵蓬首目光炯燕坐閲衆父爰契
虚清心天風檜杉舞
　　題白玉蟾像　　　　　　　　(元/)虞　集
日出扶桑積雪高海空天淨絶纎毫每看劒氣衝銀漢
知是吹笙詠碧桃
　　海陵觀徐神翁像(二首/)　　　　(明/)湯顯祖
　色盡神移看寫生元都衫影罩空明滄桑欲換題愁去
　一種神仙世上情
　檀像虚無畫像新掉頭不識底傳神千秋淚迹神光裏
　愁看人間羅刹人
　
　
　
　
　
　
　
　
　
　
　
御定歴代題畫詩類巻六十二
　欽定四庫全書
御定歴代題畫詩類巻六十三目録
　　仙佛類
　　　劉阮天台圖(元唐肅/)
　　　題劉阮天台圖(明徐庸/)
　　　劉阮遇仙圖(明程敏政/)
　　　題洪厓先生出市圖(元牟巘/)
　　　題洪厓出遊圖(元黄溍/)
　　　題洪厓先生像巻(元錢選/)
　　　子晉吹簫圖(元張天英/)
　　　吹簫圖(元劉永之/)
　　　陳搏睡圖(元歐陽𤣥/)
　　　題陳希夷大睡圖(元陳旅/)
　　　陳搏像(元鄭元祐/)
　　　題希夷長睡圖(明丘濬/)
　　　題陳希夷睡圖(明史鑑/)
　　華山高睡圖(明姚綸/)
　　華山髙睡圖(明葛孔明/)
　　希夷像(明陳繼儒/)
　　劉商觀奕圖(元成廷珪/)
　　題劉商觀奕圖(明張以寧/)
　　題劉商觀奕圖(明貝瓊二首/)
　　劉商觀奕圖(明金幼孜/)
　　圍碁圖(元黄溍/)
　　觀奕圖(元貢性之/)
　　觀奕圖(明高啟/)
　　觀奕圖(明解縉二首/)
　　題觀奕圖(明張鳳翼/)
　　題奕碁圖(明王世貞/)
　　爛柯圖(元張雨/)
　　題王質爛柯圖(明徐渭/)
　　賦得奕仙圖(明徐渭/)
　　題葛仙翁移家圖(元陳基/)
　　葛仙翁移居圖(元袁桷/)
　　題葛仙移家圖(元于立/)
　　題葛仙翁移家圖(元鄭東/)
　　題葛仙翁移家圖(元張遜/)
　　葛稚川移居圖(元王逢/)
　　題葛洪移居圖(明鎦崧/)
　　題葛仙翁移家圖(明徐賁/)
　　題葛仙翁移家圖(明陳基/)
　　題天台採藥圖(元于立/)
　　題王孟京先生采芝生巻(元陶宗儀/)
　　髙漫士為道人游月窓作水墨圖(明王恭/)
　　唐仙方技圖(明王佐/)
　　陪楊仲𢎞先生觀董羽畫江叟吹笛天龍夜降圖
　　　(元朱徳潤/)
　　和袁海叟題老蛟化江叟吹笛圖(明顧祿/)
　　　題老蛟化江叟吹笛圖(明袁凱/)
　
　
　
　
　
　
　
　
　
　
　
　
　
　
御定厯代題畫詩類卷六十三目録
　欽定四庫全書
御定歴代題畫詩類巻六十三
　　仙佛類
　　　劉阮天台圖　　　　　　　　(元/)唐　肅
　花發錦成川山深别有天偶因尋藥草不道遇神仙桂
　殿鸞褰幄蘿房虎奏絃定應無色界曽有拂衣緣
　　　題劉阮天台圖　　　　　　　(明/)徐　庸
　白雲蒼靄迷行路水複山重不知處行過澗谷有人家
　忽見東風萬桃樹芳香豔態娯青春花間得遇娉婷人
　五銖衣薄捲烟霧笑語便覺情相親神仙雖遇終離别
　千古佳名自傳説天台山水至今存桃源望㫁空明月
　　　劉阮遇仙圖(為楊克敬/通政賦)　　　　(明/)程敏政
　眼中風景非塵寰熟視無乃天台山迥然仙境與世絶
　㫁厓無罅愁躋攀瀑水千尋灑寒雪危峰十二浮烟鬟
　野渡南通赤城道石橋下鎖清溪灣沈沈一洞截山口
　恐是天造蓬萊闗深行入洞凡幾里雞犬聲喧白雲裏
濁水清塵此地分珠宫貝闕中天起芝耳曽聞商調悲
松顔不受秦封恥澗邊夾路記行蹤亂插桃花傍流水
西天不數化人城萬片飛霞散晴綺洞中美人冰雪容
星冠玉佩驚游龍長者為姊弱為妹臨風宛若雙芙蓉
未識人間有伉儷但覺世外無春冬端居不吟芍藥句
蛾眉肯蹙蓮花峰三生有客緣未了不期而遇真竒逢
鴈蕩山頭日西沒采藥途迷意荒忽珍禽逸響來繽紛
瑤草幽香散蓬勃客子由來阮與劉一一平生有仙骨
丹室原稱姹女家藍橋即是神仙窟雙璧相攜歸洞房
紫衣小隊侍兩傍霓旌翠葆總生色鸞笙鼉鼓紛成行
供炊擬作胡麻飯合巹先進崑崙觴鮫綃文席琥珀枕
百嵗寧憂春夜長天潢牛女漫暌隔巫山雲雨何荒唐
流年忽忽如奔電偶在山中憶鄉縣請從此别去還來
却對桃花重開宴仙凡便覺兩悠悠未盡離觴淚如霰
一去如同澗下流重來事異梁間燕輕狂栁絮非妾心
珍重蒲花似郎面銅燭半銷雲母屏琅函未啟黄庭經
鳳山絶響緱山黒瑤琴㫁絃湘水清𤣥猿長嘯白鶴舞
蒼天赤日空巖扃豈知二客一分手身如夢蝶愁難醒
世移物換幾塵刼桑田滄海雙浮萍春來再理登山屐
藥裹行囊感疇昔人非物是心茫然小桃花紅水空碧
耳畔疑聞杵臼聲道傍只見豺狼蹟風鬟霧鬢今有無
恐在山頭化為石此身未老將何從紫府瑤臺謬通籍
人生有合還有離仙猶未免將奚為山經地志或偶爾
見者何人傳者誰長生久視本絶欲誨淫野合能無欺
赤豹凌風説山鬼白狐拜斗成妖姬危哉二客幸不死
竒逢堪喜還堪悲錦衣郎君内供奉一紙風流百金重
鵝溪新絹冩此圖把玩精神欲飛動銀臺敇使偶得之
坐見丹青照梁棟欵予頻挽木蘭舟催詩旋發蒲萄甕
安得人如宋玉才為君一賦桃源洞
　　題洪厓先生出市圖　　　　　(元/)牟　巘
洪厓先生住何許支離臃腫之為伍蕭然行旅偶出市
策書瓢劒略可數自謂生在三皇前野鹿標枝何太苦
當時但以結繩治書中正復作何語輿馬絡頭亦復來
雪精何為馽紲具只呼張老無不可面謾三郎真戲侮
承平無事相娯嬉力追遐風來湛露一朝恍惚思草昧
此意似已厭繁膴千村萬落荆杞生宛是洪荒一風士
袖中紙驢不喫草拍手還向洪厓去
　　題洪厓出遊圖　　　　　　　(元/)黄　溍
靈仙飛化事難言驢背春風度市門不到人間今已久
多應醉卧古藤根
　　題洪厓先生像卷　　　　　　(元/)錢　選
神駕馭景飈太虚時總轡𤣥道不可分直悟天人際羣
從皆成仙翫世不計年何當事神遊許我笑拍肩
　　子晉吹簫圖　　　　　　　　(元/)張天英
仙人石上試瓊簫引得青鸞下碧霄長記緱山明月夜
醉歌拍手待王喬
　　吹簫圖(為劉海/陽賦)　　　　　　　(元/)劉永之
曽引雙飛綵鳳來紫瓊鏤管上簫臺於今無復人間夢
一曲閒吹坐碧苔
　　陳摶睡圖　　　　　　　　　(元/)歐陽𤣥
陳橋一夜柘袍黄天下都無鼾睡牀贏得墜驢閒老子
為君眠㫁白雲鄉
　　題陳希夷大睡圖　　　　　　(元/)陳　旅
石屋光含太華青長年陶兀守中扃人間千古邯鄲枕
却道先生睡不醒
　　陳摶像　　　　　　　　　　(元/)鄭元祐
千年營一睡醒起欲安民忽覩金烏彩還山遂老臣
　　題希夷長睡圖　　　　　　　(明/)丘　濬
墜驢一笑便歸山衾枕乾坤分外寛一汴二杭閩乂廣
依然春夢未曽䦨
　　題陳希夷睡圖　　　　　　　(明/)史　鑑
世事紛紛類奕碁蓮花峰下睡多時春風引入華胥國
忘却浮生在亂離
　　華山髙睡圖　　　　　　　　(明/)葛孔明
莫道先生睡先生睡亦醒邯鄲誰喚覺夢境幾人寧
　　希夷像　　　　　　　　　　(明/)陳繼儒
密處英雄解退藏睡鄉消息不尋常從來驢背乾坤窄
擲與香兒趙大郎
　　劉商觀奕圖　　　　　　　　(元/)成廷珪
茅生絶藝天下無何以刻此觀奕圖劉商易之亦驚倒
神妙似與龍眠俱松隂對奕者誰子豈非角里園公乎
雲綃霧縠古冠佩童顔雪頂滄溟枯野樵旁立太癡絶
歸來始覺仙凡殊斧柯竟化作塵土世間甲子真須臾
老夫只解飲醇酒一著輸贏曽放手市㕓有地寄閒身
却覓南山橘中叟
　　題劉商觀奕圖　　　　　　　(明/)張以寧
松風冉冉羽衣輕石上談碁笑語清樵客豈知人世換
山童遙指海塵生碧桃開盡又春去白鶴歸來空月明
一著山中猶未了人間流落不勝情
　　題劉商觀奕圖(二首/)　　　　　(明/)貝　瓊
日落青山未了碁兩翁渾似海僧癡不辭虎口方爭險
曽取龍牙㑹出竒春在洞天應不老路經石室到今疑
老樵若悟歸來早物外神仙豈復知
爛柯山頭生白雲爛柯人去世空聞楸枰有路縱横引
石子如星黒白分寂寂中流方對壘迢迢出塞未成軍
當時一著安劉氏四老應宜策上勲
　　劉商觀奕圖(為曽景/武賦)　　　　　(明/)金幼孜
一局忘言意若何古松流水白雲多回㸔石室山前路
肯信樵夫有爛柯
　　圍碁圖　　　　　　　　　　(元/)黄　溍
有客圍碁洞口歸天荒地老已多時人言此客殊癡絶
畫裏看碁我更癡
　　觀奕圖　　　　　　　　　　(元/)貢性之
笑殺王郎底事癡斧柯爛盡不曽知却抛塵世無窮樂
只博山中一局碁
　　觀奕圖　　　　　　　　　　(明/)髙　啟
錯向山中立看碁家人日暮待薪炊如何一局成千載
應是仙翁下子遲
　　觀奕圖(二首/)　　　　　　　　(明/)解　縉
去年曽到爛柯山看著殘碁不肎還自是太平舒化日
神仙都只在人間
塵中車馬如流水每遇閒時日似年只在人間已如此
何須日訝看碁仙
　　題觀奕圖　　　　　　　　　(明/)張鳳翼
拂石敲碁不計春輟樵觀奕暫怡神歸來城郭人民改
惟有看山是故人
　　題奕碁圖　　　　　　　　　(明/)王世貞
松下兩仙人碁聲日敲戛不愁清景移愁它殺機發
　　爛柯圖　　　　　　　　　　(元/)張　雨
一局碁殘爛斧柯山中日月竟如何歸來記得神仙著
不比人間局面多
　　題王質爛柯圖　　　　　　　(明/)徐　渭
閒看數著爛樵柯澗草山花一刹那五百年來碁一局
仙家歳月也無多
　　賦得奕仙圖　　　　　　　　(明/)徐　渭
楸玉枰開映指長美人疑是倚新妝惟應賭墅風流客
與較斜飛勢一行
　　題葛仙翁移家圖　　　　　　(元/)陳　基
是處青山可錬丹問君拔宅向何山縱令兒女恩情重
雞犬何心不肯還
　　葛仙翁移居圖　　　　　　　(元/)袁　桷
翁媪相攜入翠微轉頭猶有可憐兒丹砂不是神仙藥
勾漏歸來鬢巳絲
　　題葛仙移家圖　　　　　　　(元/)于　立
紫府青鸞下詔遲囊琴跨犢又何之空遺舊宅燒丹井
寂寞長松叫子規
　　題葛仙翁移家圖　　　　　　(元/)鄭　東
多事攜家向道塗定從何處覓深居無人占得神仙氣
乞取青牛背上書
　　題葛仙翁移家圖　　　　　　(元/)張　遜
魚遊沸鼎莫遲留儋石逶迤向廣州抱朴書成牛背上
從教雞犬有人收
　　葛稚川移居圖(為友生朱/仲矩題)　　　(元/)王　逢
典午三綱紊無紀賊奴内向伯仁死辭徵髙蹈公以此
終託丹砂去朝市千年盛事傳畫史野夫獲睹朱氏邸
裝肩餱糧紉琴几杕懸藥瓢風靡靡長襦老婢手執箠
躬驅其羊羊顧子兩犍受牽頭角頗氂厖殿隨亦忻喜
公披仙經瞳炯水琅琅餘音怳入耳後驂夫人謝釵珥
膝上髫嬰玉雪美勾漏尚逺羅浮邇若有函闗氣騰紫
天下山靈狀僪佹開鑿空青洞屝啟雲霞輸漿石供髓
二麗精華晨夜委金光秀發三花蕊飄飄上昇碧寥止
同時許邁行加砥一門翁孫良可儗波撒豆者顙遺泚
嗟今凡民苦流徙落木空村淚如洗
　　題葛洪移居圖　　　　　　　(明/)鎦　崧
前行白羊四角羸誰其驅者鬅鬙兒獊獰一犬嘷而馳
舉鞭護羊訶止之背有囊琴結黒絁嫗後負畫䇿以追
少婦騎牛牛步遲雨兒共載兀不敧大者坐擁斑文貍
小者索乳方孩嬉母笑不嗔還哢咿復有鬅者肩童羈
引手向翁如反僛蹇驢嗅地行欲疲兩耳逆豎愁風吹
老翁龎眉方頷頤顧瞻妻子色孔怡似語前行路向夷
爾兄在前爾勿疑爾母正念爾弟飢高幘髯奚荷且持
藥瓢囊襆何垂垂有捄者柄相參差傍有二巻一解披
趂行苦忙奚不知我觀此畫喜復疑問翁為誰莫可推
或云葛令之官時移家勾漏乃若兹人生多累在侈靡
如此行李胡不宜骨肉在眼無餘資陳巗作圖真畫師
筆蹟縹緲如飛絲中有妙意世莫窺我吟將為仕者規
如不見畫當求詩
　　題葛仙翁移家圖　　　　　　(明/)徐　賁
典午中衰亂人紀諸藩搆隙兵戈裏江左名賢各有圖
先生抱朴徵不起先生好學得異書九丹妙得𤣥中理
紫髯綠髮丰姿秀蕭然自是烟霞士當時入洛不論功
榮利棄之如敝屣求丹願作勾漏令便挈全家渡交趾
南行適逢鄧廣州一留羅浮遂終此壇上時看藥竈光
井中猶是丹砂水暫將勁翮戢鷦鷃躡景追風豈能已
先生丹成骨已仙獨見文章在青史龍眠居士真好竒
貌作新圖宛相似先生自騎黄鹿行僮僕提攜子姪侍
藥瓢茶磨家具足前驅牛騾後厖豕乃知粉墨幻入化
斡補㸃綴無不美今日玉堂雪初霽展巻令我心神喜
特為題詩繼後塵再拜高風仰千祀
　　題葛仙翁移家圖　　　　　　(明/)陳　基
列仙之人其道無為超然物表遊於希夷厚祿不足致
好爵不足縻所以許由辭堯不受禪巢父聞之猶為洗
耳河之湄奈何葛仙翁與世猶支離求為勾漏令所欲
何卑微觀翁此行亦良苦妻子辛勤童婢飢翁知學仙
不學吏委以民社將安施仙家雖云足官府奈此人間
小黠并大癡君不見陶潛棄官歸故里又不見馬援謗
興由薏苡縱得丹砂亦不多誰信翁心澹如水雲門山
有靈藥歸去來山中樂牛羊任所之雞犬從人縛急將
印綬送還官變却姓名稱抱朴
　　題天台採藥圖　　　　　　　(元/)于　立
天台之山千崖萬崿下壓𤣥隂之九壘上通青天於一
握長松古檜隂森蔽白日飛湍懸瀑澒洞振巖壑窮搜
逺討不可極中有仙人在寥廓褰衣澗曲者誰子似欲
長往窮冥漠石橋流水定何處鳥啼春暮桃花落但見
霓旌飄飄集仙侣丹光翠色映樓閣授子素書仙可學
况有瓊漿與靈藥雲霓衣裳霄漢樂瑤床玉枕真珠箔
此中居處良不惡胡乃區區念城郭世道日偷民徳薄
變轉更遷如陸博人間不似山間樂嗚呼人間不似山
間樂胡為丁令歸來化為鶴
　　題王孟京先生采芝生巻　　　(元/)陶宗儀
高風千古仰商顔自喜幽棲近九山短鍤舟從層巘陟
頃筐長帶亂雲還晴霞煖護金莖紫曉露香融玉朶殷
辟糓延年端藉此飄然行簉列仙班
　　高漫士為道人游月牎作水墨圖
　　　　　　　　　　　　　　　(明/)王　恭
兹山連峰勢磅礴空翠濛濛坐中落始悟方壺醉裏塗
復訝商公興時作竹澗堂臨溪水濱龍門墨客問通津
相逢大醉仙家酒戲墨持歸鶴上人鶴上仙人與山好
每見此山應絶倒雲㫁嵩丘少室間龍鳴華頂天台早
我也平生苦愛山塵緣未割竟何顔願隨飛珮花源去
一見秦人遂不還
　　唐仙方技圖　　　　　　　　(明/)王　佐
開元天子承平日錦繡山河壯京室金殿璇題表集賢
玉屏粉繪圖無逸䕫龍接武居阿衡萬方旭日當文明
衡山老仙何所有亦復通籍承恩榮縞衣白髪酡顔老
自説時來致身早綵篋初開玉仗分白騾突出銀鞍小
榻前製號賜通𤣥始信人間别有天樓船未遣蕊珠賜
嵗籥俄更天寶年九齡歸卧曲江上牛郎又入中書相
花雨香飄蘭若鍾栁雲春撲金雞帳萬幾日少樂事多
棃園法譜聲相和鬬雞舞馬看不足寜獨仙人逞白騾
仙人豈是呈仙技畫者傳之有深意延秋門外羽書飛
却駕青騾向西避青騾劒閣雨淋鈴一段閒愁尚不勝
豈道畫圖今若此碧雲芳樹滿昭陵
　　陪楊仲𢎞先生觀董羽畫江叟吹笛天龍夜降圖
　　　　　　　　　　　　　　　(元/)朱徳潤
黒雲冥冥江叟出莫泊孤舟夜吹笛怪雨盲風動地來
奔濤只欲枕江國一聲吹罷闗河黒亂石隨波山樹側
雲端夭矯見雙龍水氣高寒星漸沒聞聲解意似相感
一曲未終人聽寂吾聞應乾龍在天潛龍或躍藏深淵
仙翁幻術偶驚世粉圖蕭瑟能相傳宋初董生學畫龍
龍驚皇儲真技窮三百年來似轉瞬空令丹雘留遺蹤
請君急緘巻還客叟似欲言龍欲逸淮南赤日土欲焦
祈汝飛騰作甘澤
　　和袁海叟題老蛟化江叟吹笛圖(明/)顧　禄
　千里神龍化作翁月明吹笛倚龍宫曲聲不許人間聽
　散入重湖半夜風
　　　題老蛟化江叟吹笛圖　　　　(明/)袁　凱
　呉頭楚尾老髯翁千里烟波有故宫日暮江亭不歸去
　猶將玉笛倚秋風
　
　
　
　
　
　
　
　
　
　
御定歴代題畫詩類巻六十三
　欽定四庫全書
御定歴代題畫詩類巻六十四目録
　　仙佛類
　　　戲題醉仙人圖(元元好問/)
　　　醉仙圖(明高啟/)
　　　醉中詠玉林山人所繪醉仙圖(明徐渭/)
　　　仙人圖(元劉因三首/)
　　　仙人障子(明周用/)
　　　題白鹿仙人圖(明倪謙/)
　　　題二仙圖(元范梈/)
　　　卧仙圖(明廖道南/)
　　　題㑹仙圖(明徐賁/)
　　　題羣仙拱壽圖(明張鳳翼/)
　　　雲中四老圖(元程鉅夫/)
　　　畫松下老人歌(明王問/)
　　　題畫(宋朱子/)
　　呉畫(宋来子/)
　　題畫(明王澤/)
　　題小畫(明廖道南四首/)
　　畫醉道士(宋陸游/)
　　題張幾仲所藏醉道士圖(宋陸游/)
　　題醉道士圖(宋范成大/)
　　題醉道士圖(元王惲/)
　　題松下道士攜琴圖(明劉基/)
　　題畫贈岳道士(元倪瓚/)
　　題方方壺畫仁智圖(元劉永之/)
　　題冶城道士嵇秋山卷(元薩都拉/)
　　題方仙翁手巻(元錢惟善/)
　　題周法師月溪圖(元馬臻/)
　　題周道士采苓巻(明邊貢/)
　　雲石圖(明朱諫/)
　　讀道堂戲作鍊丹圖(明李日華/)
　　瑤池春宴圖(元黄溍/)
　　題瀛洲仙㑹圖(元栁貫/)
　　題晉卿夢遊瀛山圖(元袁立儒/)
　　題趙仲穆瀛海圖(元朱徳潤/)
　　題徐思敬瑤池小景(明陳雷/)
　　題青城圖(明周𤣥/)
　　仙壇秋月圖(元呉師道/)
　　題錢選畫仙居圖(元栁貫/)
　　仙居圖(元呉師道/)
　　劉松年仙居圖(元唐肅/)
　　顧愷之瑤島仙廬圖(元鄧文原/)
　　題仙隠圖(元李祁/)
　　題桃林仙逸圖(明張鳳翼/)
　　題篷萊深處(明韓宜可/)
　　題函谷瑤池圖(明李維楨/)
　　桶底圖(元楊載/)
　　　題桶底圖(元薛漢/)
　　　題桶底仙山圖(明顧祿/)
　
　
　
　
　
　
　
　
　
　
　
　
　
御定厯代題畫詩類卷六十四目録
　欽定四庫全書
御定歴代題畫詩類卷六十四
　　仙佛類
　　　戲題醉仙人圖　　　　　　　(元/)元好問
　醉鄉初不限東西桀日湯年一理齊門外山禽喚沽酒
　胡蘆今後大家提
　　　醉仙圖　　　　　　　　　　(明/)高　啟
　酒滿長生癭木瓢花開仙館宴春宵飛瓊何事堅辭飲
　應恐清都誤早朝
　　　醉中咏玉林山人所繪醉仙圖　(明/)徐　渭
　玉林醉仙吾故人畫出醉仙無限春今日欲見不可見
　但見圖畫傷吾神畫出醉仙醉欲倒我亦大醉不知曉
　東方天白瓦露燥却恨歸家何太早
　　　仙人圖(三首/)　　　　　　　　(元/)劉　因
　千古誰傳海上山坐令人主厭塵寰蓬萊果有神仙在
　應悔虚名落世間
雲海蒼茫去復還人間此日是何年平生慣見秋風客
只許汾陽㑹窅然
悵望皇墳寂寞中何從事跡得崆峒可憐千古稱黄老
誰識當年立極功
　　仙人障子　　　　　　　　　(明/)周　用
太清仙人在何所赤虯紫鳳瓊霞府昔時我得遊其間
酌以金漿擘麟脯却來九土遭世人為言舊事驚飄塵
龍眠已往虎頭逺草草丹青無復真桑田回首還東海
須臾甲子經千載王母瑤池桃子紅老人南極星躔彩
呉淞江水含墨光從渠巻去懸高堂羽衣不動雲冉冉
鸞驂欲下風鏘鏘迴看明年二月百花開白髮絲絲春
酒香
　　題白鹿仙人圖　　　　　　　(明/)倪　謙
百尺松隂石磴重千年白鹿澗邊逢仙人月底吹簫去
知向緱山第幾峰
　　題二仙圖　　　　　　　　　(元/)范　梈
明月萬山空溪橋暗路通不知何洞府終夕坐松風
　　卧仙圖　　　　　　　　　　(明/)廖道南
古松偃塞翠含煙五嶽真人太白仙白日卧游凌八極
瑤池𤣥圃對青蓮
　　題㑹仙圖　　　　　　　　　(明/)徐　賁
春風十二燕瑤臺曽與羣仙一見來别後空山流水裏
不知幾度碧桃開
　　題羣仙拱壽圖　　　　　　　(明/)張鳳翼
西池王母燕羣仙南極流輝寶婺懸何必人間論甲子
即看桃熟已千年
　　雲中四老圖　　　　　　　　(元/)程鉅夫
白髮雲中老衣冠有古風婆娑松竹裏莫是採芝翁
　　畫松下老人歌　　　　　　　(明/)王　問
朝來冩素絹夭嬌為長松須臾變精思松下貌一翁形
如列仙雙玉瞳常隨野鹿披䝉茸此翁腹中何所儲曽
讀黄虞千巻書一乗軒車意不樂荷衣早拂身巖居此
翁室中何所有三尺囊琴一斗酒倚醉髙歌三徑紆風
流豈落柴桑後我欲招之翁不言松陰槁坐靜於禪不
覺對此意轉澹擲筆牖下風泠然
　　題畫　　　　　　　　　　　(宋/)朱　子
青鸞凌風翔飛仙窈窕姿髙挹謝塵境妙顔粲瓊蕤登
霞抗玉音結霧吹參差神鈞儛空洞𤣥露湛霄暉山中
玉斧家胡不一來嬉真凡路一分㝠運千年期
　　呉畫　　　　　　　　　　　(宋/)朱　子
妙絶呉生筆飛揚信有神羣仙不愁思步步出風塵
　　題畫　　　　　　　　　　　(明/)王　澤
茂陵帝子好神仙别起髙樓入半天望㫁巢笙空碧外
海山珠樹沒秋煙
　　題小畫(四首/)　　　　　　　　(明/)廖道南
海上碧桃花朝光映彩霞金衣羨公子棲息五侯家
𤣥圃飛瓊雪丹禽棲玉林誰知灞橋客别有嵗寒心
白鹿來西域真仙此地遊玉田瑤草熟雲共羽衣浮
古稱服不氏爾獨馭金猊逸氣凌秋發天風吹玉枝
　　畫醉道士　　　　　　　　　(宋/)陸　游
落托在人間經旬不火食醉後上江樓横吹蒼玉笛大
口如盆眼如電九十老人從小見曽攜一鶴過岳陽滿
城三日聞酒香
　　題張幾仲所藏醉道士圖　　　(宋/)陸　游
千載風流賀季真畫圖髣髴見精神邇來祭酒皆巫祝
眼底難逢此輩人
　　題醉道士圖　　　　　　　　(宋/)范成大
蜩鷃鵬鵾任過前壺中春色甕中天朝來兀兀三杯後
且作人間有漏仙
　　跋醉道士圖　　　　　　　　(元/)王　惲
甕頭傾盡玉雙瓶已醉猶醒百態生若問一中何所好
醉鄉日月自昇平
　　題松下道士攜琴圖　　　　　(明/)劉　基
道士抱琴松下行松風入耳清凉生石蕖苔滑不可上
潭水泠泠學琴響琴有意兮水無心水中有龍能聽琴
琴聲凄㫁水流咽月滿空山落松雪
　　題畫贈岳道士　　　　　　　(元/)倪　瓚
義興岳道士野鶴如長身我知彌明徒不是侯喜倫結
喉吟肩聳鐵脊霜髯新手中石碁子頭上漉酒巾久居
離墨山自謂無懐民喪亂不經意松陵留十旬香雲作
輿衛長松為主賓既滋數畦菊復種二畝芹樂哉以忘
死道富寧憂貧為我具舟楫相期桃李春
　　題方方壺畫仁智圖(為道士主/黙囦賦)　(元/)劉永之
玉檢神仙記瓊臺羽士家軒牎明日月冠佩翦雲霞白
鶴窺殘奕青童埽落花憶曽訪丹術楓徑駐輕車
　　題冶城道士嵇秋山巻　　　　(元/)薩都拉
不見冶城嵇道士雲深無處訪仙蹤夜聞老鶴行枯葉
知在秋山第幾重
　　題方仙翁手巻(仙翁即青/溪道士)　　　(元/)錢惟善
先生聞是漢諸儒長往千秋不可呼偶向青天騎一鶴
絶勝赤縣下雙鳬史官自昔遺名氏仙蹟從今入畫圖
顧我平生躭讀易欲從雞犬扣虚無
　　題周法師月溪圖　　　　　　(元/)馬　臻
冰霜萬里敝貂裘炊熟黄粱認舊游坐看清溪溪上月
虚舟不動水悠悠
　　題周道士采苓卷　　　　　　(明/)邊　貢
夫椒山中多老松白雲隠隠盤蒼龍山人荷钁采苓去
往往仙人松下逢仙人本是山人作山人向來滿功課
句麗勾呉幾萬里杏花隂裏春風大君不見蒲江古井
凝綠華乳嬰綆上聲唑唑長秋道士不入口放魚女兒
升綵霞
　　雲石圖(為黄鍊/師賦)　　　　　　　(明/)朱　諫
蓬萊山上白雲宫彷彿仙家遇赤松嵗改不妨瑤草綠
春來又見小桃紅丹砂曽問容成子玉液真傳白兔翁
欲把青囊與君説年來萬慮已成空
　　讀道堂戲作煉丹圖　　　　　(明/)李日華
林樾靜可息百紛不至前偶然厭形累服氣祈雲仙羽
人授我書鉛汞相烹煎一丸紫金霜翼翼凌飛烟孤鶴
亦窺鼎俛啄如嚥涎我乗爾為馭海島時盤旋千載同
歸來纍纍笑墓田此翁今何在嵩衡廬霍間
　　瑤池春宴圖　　　　　　　　(元/)黄　溍
西飛青雀幾時還貝闕琳宫縹緲間筆底春風殊未老
蟠桃積核已如山
　　題瀛洲仙㑹圖　　　　　　　(元/)栁　貫
巨鼇驤首戴三山海波不驚坤軸安方壺圓嶠彼何境
靈氣布濩非人間金銀觀闕勢如翥攅林珠樹垂珊珊
榱題竦擢明河畔閣道横截浮雲端仙人來往羽衞備
或駕紫鳳驂青鸞霓裳法曲舞初破執樂瓊姬神采閒
時容下界攬薌澤却對蓮峯愁髻鬟茅龍飛去杳無迹
烏踆兔走雙跳丸蓬萊舟近風引却却歎靈蹤難重攀
是誰摸冩枕前夢欲用鐫鑿區中頑神仙固多狡獪事
世儒論著存不刪賈生賦鵩語天道後有達者當大觀
忽然為人化異物斯理幾何堪控摶仇池洞穴通小有
神清玉宇標孱顔彼皆因境示生悟直啟真源湔垢瘢
嗟余質薄迫世隘輕舉便擬凌飛翰披圖惝怳縱𤣥覽
託乗浮游窺九闗無窮八極冀一遇返道遂與松喬班
登年閲世要自致何必辛苦成金丹
　　題晉卿夢遊瀛山圖　　　　　(元/)袁立儒
珍木文禽玉珮環清都絳闕色琅玕香山居士蓬萊院
借與王郎夢裏看
　　題趙仲穆瀛海圖　　　　　　(元/)朱徳潤
玉觀仙臺紫霧高昔騎丹鳳恣遊遨雙成不念吹笙侣
閬苑春深醉碧桃
　　題徐思敬瑤池小景　　　　　(明/)陳　雷
縈泉疊石帶烟霞此景人間有幾家錦字書傳青鳥使
玉簫聲繞碧桃花雲容窈窕誰能寫月色嬋娟我欲賒
不待扁舟乗興去珊瑚長拂釣竿斜
　　題青城圖　　　　　　　　　(明/)周　𤣥
青城辭家仙路遙秋後白雲還見招商山老人不歸去
巖徑松扉長寂寥
　　仙壇秋月圖　　　　　　　　(元/)呉師道
宫中美人秋思多夜揖明月追仙娥畫䦨桂樹倚樓闕
碧落天壇飛(原本闕/二字)畫師不解西風夢筆端更有華陽
洞更將妍畫冩清詞輕扇君王心已動炎精季葉堪歎
嗟矧爾妍麗傾其家申生遺禍到濟瀆府中丞相真
姦邪呉宫一埽荒烟冷舊事淒涼復誰省百年永鑒不
可忘留與人間看扇影
　　題錢選畫仙居圖　　　　　　(元/)栁　貫
仙人羽駕青雲輿游戲八極凌空虚神仙縹緲在何許
意所到處皆方壺畫師豈常與之接夢時識取醒時摹
聮棟紫房縣薜荔交柯碧樹排珊瑚琴書整暇筵几靜
左右絳氣横扶疎武陵溪曲仇池路人迹往往通樵漁
仙凡一膜初不隔悟迷異趣何其殊奔輪駭轍世多有
逐臭未免如蟲蛆呉興老錢招隠曲駕言設色調方諸
披圖三誦歸來乎盍亦視此招搖車
　　仙居圖　　　　　　　　　　(元/)呉師道
雲氣參差青嶂樹林飄緲飛樓誰識仙家歸路桃花流
水漁舟
　　劉松年仙居圖　　　　　　　(元/)唐　肅
曽逐大茅君峰頭卧古雲鳥青呼作使鶴白養成羣客
較丹砂法童窺玉劵文近來烟火㫁花氣作爐熏
　　顧愷之瑤島仙廬圖　　　　　(元/)鄧文原
渺渺晴山路更幽茸茸瑤草幾春秋巖棲自昔推巢父
學種于今説故侯雲物豈因時序換鹿麛不共世塵浮
谿頭驀有尋真客期向天台汗漫遊
　　題仙隠圖　　　　　　　　　(元/)李　祁
麻衣草座蒲葵扇兀爾形神總寂寥想見華山陳處士
白雲牎户碧迢迢
　　題桃林仙逸圖　　　　　　　(明/)張鳳翼
夾江種桃花黔鬱列左右却笑避秦人空驚捕魚叟迢
迢三千年虚談竊王母何如澄懐客葆真享眉壽朝餐
赤城霞夕飲蘭陵酒開花與結實相將共長久
　　題蓬萊深處　　　　　　　　(明/)韓宜可
聞道蓬萊别有春五雲深處隔凡塵松迷鶴逕渾無路
花暗簫聲不見人滄海日華翻貝闕三山霞氣逐飈輪
劉郎自是神仙侣何用天台更問津
　　題函谷瑤池圖(祝李/母)　　　　　(明/)李維楨
函谷闗門真氣紫青牛西去柱下史西來王母幸回中
有三青鳥為之使李母前生金母身仙李根蟠萬古春
桂子蘭孫相映發麟符魚佩熊朱輪衆人之母衆父父
五馬行春春萬户畫圖三壽願作朋陽春一曲歌且舞
東為青帝春青陽青鳥青牛義何取須知彼美西方人
自是東方生物府
　　桶底圖　　　　　　　　　　(元/)楊　載
巨鼇奮其首戴山出海中神人擇所處共構金銀宫凭
高開户牖屈曲互相通女仙七十二顔色如花紅一一
　執樂器奏曲殊未終世傳桃源圖共徵彭澤翁此本出
　異士雕刻尤精工天地極廣大為地當不同吾願學仙
　道積久乃有功鍊形去滓穢五色浮虚空一朝乗風去
　浩然入無窮
　　　題桶底圖　　　　　　　　　(元/)薛　漢
　蕊珠宫闕見毫釐中有羣仙按羽衣莫訝此圖天地窄
　黍珠境界更希微
　　　題桶底仙山圖　　　　　　　(明/)顧　祿
　昔人夜投逆旅中戲將指爪呈神工颼颼逸響如飄風
　桶底刻出蓬萊宫狀如六鼇擁虚空戴山出沒滄溟東
　瓊臺瑤闕知幾重千門萬户遙相通儼然中坐一老翁
　星眸霞臉冰雪容羣真左右來相從或翳白鳳騎青龍
　女仙七十如花紅各執樂器笙與鏞鈞天一曲奏未終
　雙成勸酒琉璃鍾谷神長生壽無窮出入造化超鴻濛
　我欲上天躡紫虹髙步去逐東王公
御定歴代題畫詩類巻六十四
　欽定四庫全書
御定歴代題畫詩類巻六十五目録
　　仙佛類
　　　釋迦出山息軒畫(金密公璹/)
　　　楊祕監釋迦出山像(金路仲顯/)
　　　題龍眠釋迦出山像(元栁貫/)
　　　題釋迦出山圖(元栁貫/)
　　　獄中見壁畫佛(唐劉長卿/)
　　　畫圖見金粟佛(宋黄庭堅/)
　　　僕曩於長安陳漢卿家見呉道子畫佛碎爛可惜
　　　　其後十餘年復見之於鮮于子駿家則已裝背
　　　　完好子駿見遺作詩謝之(宋蘇軾/)
　　　記所見開元寺呉道子畫佛滅度以荅子由(宋蘇/)
　　　　(軾/)
　　　題彌勒像(宋米芾/)
　　　問蔡肇求李公麟畫觀音徳雲(宋蘇轍/)
　　題劉氏所藏展子䖍感應觀音(宋黄庭堅二首/)
　　醉作觀音像仍為書贊(宋白玉蟾三首/)
　　題辛澄蓮華觀音像應制(元揭傒斯/)
　　觀世音菩薩贊(明焦竑/)
　　規公業在淨名得甚深義僕近獲顧長康月宫真
　　　影對戴安道所畫文殊走筆此篇以展瞻禮(唐/)
　　　(李羣玉/)
　　過廣愛寺見三學演師觀楊惠之塑寶山朱瑤畫
　　　文殊普賢(宋蘇軾三首/)
　　將出洛城過廣愛寺見三學演師引觀楊惠之塑寶
　　　山朱瑤畫文殊普賢(宋蘇轍三首/)
　　畫文殊普賢(宋蘇轍/)
　　武宗元比部畫文殊𤣥奘(宋蘇轍/)
　　貫休應夢羅漢畫歌(唐歐陽炯/)
　　題龍眠十八尊者(宋劉克莊/)
　　題羅漢過海圖(元呉澄/)
　　羅漢圖(元呉澄/)
　　渡水羅漢圖(元袁桷/)
　　羅漢圖(元袁桷/)
　　羅漢圖(元虞集/)
　　畫羅漢(元虞集/)
　　李公麟大阿羅漢圖(元呉鎮/)
　　題泰東山藏主十八開士圖(元張翥/)
　　畫羅漢(元李祁/)
　　題過海羅漢圖(元王循二首/)
　　題羅漢圖(元釋恕中/)
　　題楊子文羅漢渡海圖(明張以寧/)
　　題過海羅漢圖(明僧義金/)
　　次韻張仲舉承旨題盧楞伽過海羅漢圖(明僧來/)
　　　(復/)
　　過海羅漢應供圖(明僧來復/)
　　題景煥畫應天寺壁天王歌(唐歐陽炯/)
　　題徐商叟所藏李伯時四天王圖(宋王炎/)
　　梵隆護法神(元袁桷/)
　　僧傳古坐龍圖(元王惲/)
　　稠禪解虎圖(元王惲二首/)
　　水墨達磨像(元張翥/)
　　題達磨像(明張鳳翼/)
　　題寒拾圖(元袁桷/)
　　畫兩僮枕帚而睡疑是寒拾應人索咏(明徐渭/)
　　嶺南六祖禪師菩提樹下藏髮甕子圖歌(元呉萊/)
　　題李伯時畫船子和尚(宋王履道二首/)
　　跋船子和尚圖(元王惲/)
　　題趙千里畫船子和尚巻後(明王世貞/)
　　觀壁畫九想圖(唐包佶/)
　　鬼佛(宋朱子/)
　　梵隆畫番王獻佛圖(元呉師道/)
　　呉生畫(金趙秉文/)
　　　謝人送栗鼠尾畫維摩(宋黄庭堅/)
　　　楊惠之維摩像(金趙秉文/)
　　　題李長者畫像(宋孔武仲/)
　　　題帝王禮僧圖(明王世貞/)
　　　題張僧繇醉僧圖(唐僧法照/)
　　　題畫僧(唐張祐/)
　　　畫醉僧(宋陸游/)
　　　靈照度丹霞圖(元王惲四首/)
　　　題僧圓澤託生圖(元呉澄/)
　　　題本中峰觀蓮像(元倪瓚/)
　　　題雪寺歸僧圖(元程鉅夫/)
　　　秀上人課經圖(明劉泰/)
　　　畫高嶺莫行僧衆(明徐渭/)
　　　題王霽宇繡佛齋圖(明董其昌二首/)
　
御定厯代題畫詩類卷六十五目録
　欽定四庫全書
御定歴代題畫詩類卷六十五
　　仙佛類
　　　釋迦出山息軒畫　　　　　　(金/)密公璹
　龎眉袖手出巖阿及至拈花事巳訛千古雪山山下路
　杖藜無處避藤蘿
　　　楊祕監釋迦岀山像　　　　　(金/)路仲顯
　自從此老岀山隅惱亂蒼生底事無他日若逢楊處士
　只教畫箇涅槃圖
　　　題龍眠釋迦出山像　　　　　(元/)栁　貫
　明星在天斜漢落佛道靈明魔道弱修行已證等覺位
　不顧身形瘦如削華縵垂袒雲半肩歩出山來赤雙脚
　文殊低眉普賢笑滿谷天風韻天樂青蓮貼貼印虚空
　白象眈眈係羈絡自兹應物如洪鈞五隂五濁皆清廓
　龍眠昔是㑹中人以心應手親描摸纎煤利穎發其神
　堊鼻鉤輪無此斲流傳什伯甲子餘玉采珠光破㝠寞
鄮江古寺秋日暉洗滌翳晴煩發籥稽首調御天人師
優鉢曇華開一萼
　　題釋迦出山圖　　　　　　　(元/)栁　貫
耳輪卓朔髪垂肩碧眼初開濯淨蓮優塞波王先頂禮
明星一㸃正當天
　　獄中見壁畫佛　　　　　　　(唐/)劉長卿
不謂銜寃處而能窺大悲獨棲叢棘下還見雨花時地
狹青蓮小城髙白日遲幸親方便力猶畏毒龍欺
　　畫圖見金粟佛　　　　　　　(宋/)黄庭堅
丹青貌金粟影毛物宜管城公只今為君落筆他日聽
我談空
　　僕曩於長安陳漢卿家見呉道子畫佛碎爛可惜
　　　其後十餘年復見之於鮮于子駿家則已裝背
　　　完好子駿見遺作詩謝之　　(宋/)蘇　軾
貴人金多身復閒爭買書畫不計錢已將鐵石充逸少
更補朱繇為道𤣥煙熏屋漏裝玉軸鹿皮蒼璧知誰賢
呉生畫佛本神授夢中化作飛空仙覺來落筆不經意
神妙獨到秋毫顛我昔長安見此畫歎息至寶空澘然
素絲㫁續不忍看已作蝴蝶飛聮翩君能收拾為補綴
體質散落嗟神全志公彷彿見刀尺修羅天女猶雄妍
如觀老杜飛鳥句脱字欲補知無緣問君乞得良有意
欲將俗眼為洗湔貴人一見定羞怍錦囊千紙何足捐
不須更用博麻縷付與一炬隨飛煙
　　記所見開元寺呉道子畫佛滅度以荅子由
　　　　　　　　　　　　　　　(宋/)蘇　軾
西方真人誰所見衣被七寳從雙狻當時修道頗辛苦
柏生兩肘烏巢肩初如濛濛隠山玉漸如濯濯出水蓮
道成一旦就空滅奔㑹四海悲人天翔禽哀響動林谷
獸鬼躑躅淚迸泉龎眉深目彼誰子繞林彈指性自員
影如寒月墮清晝空有孤光留故躔春遊古寺拂塵壁
遺像久此霾香烟畫師不復寫名姓皆云道子口所傳
縱横固巳蔑孫鄧有如巨鰐吞小鮮來詩所誇孰與此
安得攜挂其傍觀
　　題彌勒像　　　　　　　　　(宋/)米　芾
如來髓釋迦骨人不識彌勒佛
　　問蔡肇求李公麟畫觀音徳雲　(宋/)蘇　轍
好事桓靈寶多才顧長康何嘗為人畫但可設竒將久
聚要當散能分慰所望清新二大士畀我夜燒香
　　題劉氏所藏展子䖍感應觀音(二首/)
　　　　　　　　　　　　　　　(宋/)黄庭堅
人間猶有展生筆佛事蒼茫烟景寒常恐花飛胡蝶散
明牎一日百回看
羣盜挽弓江簸船丹青當在普通前誰能與作赤挽板
老筆猶堪壽百年
　　醉作觀音像仍為書贊(三首/)　　(宋/)白玉蟾
栁絮多頭緒桃花好面皮夫是之謂誰東海比丘尼
頂戴彌陀呈醜拙手持楊栁惹塵埃縱饒入得三摩地
當甚街頭破草鞋
花紅栁綠菩提相燕語鶯啼般若宗更去補陀山上覓
雲濤煙浪捲天風
　　題辛澄蓮華觀音像應制　　　(元/)揭傒斯
至人不可測宴坐青蓮華珠纓被玉體白豪貫彤霞從
何得此相來置玉皇家
　　觀世音菩薩贊　　　　　　　(明/)焦　竑
菩薩法身無有邊垂眉趺坐示人天水灑楊枝生紫烟
神光晝夜籠層巔慈悲普現衆目前誰其苦難相糾纒
空山㝠㝠月映泉願同觀者心超然
　　規公業在淨名得甚深義僕近獲顧長康月宫真
　　　影對戴安道所畫文殊走筆此篇以展瞻禮
　　　　　　　　　　　　　　　(唐/)李羣玉
五濁之世塵㝠㝠達觀棲心於此經但用須彌藏芥子
安知牛跡笑東溟王公吐辯真無敵顧氏傳神實有靈
今日淨開方丈室一飛白足到茅亭
　　過廣愛寺見三學演師觀楊惠之塑寶山朱瑤畫
　　　文殊普賢(三首/)　　　　　　(宋/)蘇　軾
寓世身如夢安閒日似年敗蒲翻覆卧破械再三連勸
客眠風竹長齋飲石泉回頭萬事錯自笑覺師賢
妙蹟苦難尋兹山見幾層亂峰螺髻出絶澗陳雲崩措
意元同畫觀空欲問僧莫教林下意終老歎何曽
朱瑤唐晩輩得法尚雄深滿寺空遺跡何人識苦心長
廊敧雨脚破壁撼鐘音成敗無窮事他年復弔今
　　將出洛城過廣愛寺見三學演師引觀楊惠之塑
　　　寶山朱瑤畫文殊普賢(三首/)　(宋/)蘇　轍
寺古依喬木僧閒正莫年為生何寂寞愛客尚留連虚
牖羅脩竹空廚響細泉坐聽談舊事遍識洛中賢
虚室無尋丈青山有百層迴峰看不足危石恐將崩聽
法來天女依巖老梵僧須彌傳納芥觀此信還曽
壁毁丹青在移來殿廡深賦形驚變態觀佛覺無心旌
斾翻空色笙竽含妙音風流出呉㨾遺法到如今
　　畫文殊普賢　　　　　　　　(宋/)蘇　轍
誰人畫此二菩薩趺坐花心乗象狻弟子先後執盂缶
老僧槎牙森比肩山林修道幾世劫顔貌偉麗如開蓮
重崖宛轉帶林樹野水荒蕩浮雲天峨眉髙處不可上
下有絶磵錮九泉朝陽未出白霧起有光升天如月圓
靈仙居中粗可識有類白兔依清躔遊人禮拜千萬萬
迤邐漸逺如飛烟五臺不到想亦爾今之畫圖誰所傳
吾兄子瞻苦好異敗繒破紙收明鮮自從西行止得此
試與記錄代一觀
　　武宗元比部畫文殊𤣥奘　　　(宋/)蘇　轍
遺墨消磨顧陸餘開元一一數呉盧本朝唯有宗元近
國本長留後世模出世真人氣雍穆入蕃老釋面清癯
居人不惜遊人愛風雨侵陵色欲無
　　貫休應夢羅漢畫歌　　　　　(唐/)歐陽炯
西嶽髙僧名貫休孤情峭拔凌清秋天教水墨畫羅漢
魁岸古容生筆頭時捎大絹泥髙壁閉目焚香坐禪室
忽然夢裏見真儀脱下袈裟㸃神筆髙握節腕當空擲
悉窣毫端任狂逸逡巡便是兩三軀不似畫工虚費日
怪石安排嵌復枮真僧列坐連跏趺形如瘦鶴精神健
頂似伏犀頭骨麤倚松根傍巖縫曲錄腰長身欲動看
經弟子擬聞聲瞌睡山童疑有夢不知夏臘幾多年一
手搘頤偏袒肩口開或若共人語身定復疑初坐禪案
前卧象低垂鼻崖畔戲猿斜轉臂芭蕉花裏刷輕紅苔
蘚文中暈深翠硬笻杖矮松床雪色眉毛一寸長繩開
梵筴兩三片線補衲衣千萬行林間亂葉紛紛墮一印
殘香㫁烟火皮穿木屐不曽拖笋織蒲團鎮長坐休公
休公逸藝無人加聲譽喧喧遍海涯五七字句一千首
大小篆書三十家唐朝歴歴多名士蕭子雲兼呉道子
若將書畫比休公只恐當時浪生死休公休公始自江
南來入秦於今到蜀無交親詩名畫手皆竒絶覻爾凡
人爭是人瓦棺寺裏維摩詰舍衞城中辟支佛若將此
畫比量看總在人間為第一
　　題龍眠十八尊者　　　　　　(宋/)劉克莊
嘗聞天台境肉身往無從仁夫示此圖恍惚游其中應
真一一若舊識或踞怪石臨飛淙山鬼投牒何敬恭天
女問法尤丰茸盆魚鬐鬛等鍼粟放去夭矯拏空濛山
深無人地祗出被服導從侔王公前驅鷙獸後䕫魍徐
行殿以一瘦笻巉巉蒼壁謖謖松下有老宿眉雪濃石
橋滅沒雲氣㫁似是鬼國非天宫層氷融結挾怒瀑毒
虺噴薄含腥風至人於此方入定壊衲羃首枯株同等
閒一坐六十劫汝技有盡吾無窮書生往往談性命怵
以禍福猶兒童倒持手版口勸進對此寧不面發紅我
知龍眠筆外意要與濁世鍼盲聾退之云釋善變幻愷
之謂畫能神通幻耶神耶兩莫詰與子持叩西山翁
　　題羅漢過海圖　　　　　　　(元/)呉　澄
阿誰解衣䃲礴臝寫此中乗第一果等閒地獄駭屠沽
如許風波無不可巨浸彌天靈怪百現前幻境元非我
騰踏逍遙容易去只有雲空無障裹般若岸金剛山超
登只在霎時間為吾説與諸尊者更有海門闗外闗
　　羅漢圖　　　　　　　　　　(元/)呉　澄
四大假合成幻身大地山河俱幻境傀竒磥砢十八尊
得遇世尊為摩頂諸多伎倆近狡獪雖未大乗亦機警
有能領取象外意閉目超然發深省畫人漫灑毫端墨
觀者只疑燈下影慈尊長閔衆生癡直到於今癡不醒
　　渡水羅漢圖　　　　　　　　(元/)袁　桷
洞口泉分岸渺茫意行的的水中央相看總絶神通想
不用折蘆歸故鄉
　　羅漢圖　　　　　　　　　　(元/)袁　桷
四果圓融徳自如天台樓閣總虚無何人繪畫供青眼
拍手雲中笑客愚
　　羅漢圖　　　　　　　　　　(元/)虞　集
神光炯炯視容直坐展兩足手按膝雨龍還入軍持水
風水拂著盤陀石深山海島非人間碧桃花開啼鳥閒
法雲還為等慈起矍然飛錫無留難
　　畫羅漢　　　　　　　　　　(元/)虞　集
虎嘯千山木葉空晴空無處著神通蒼龍浴罷軍持水
閒翫明珠似日紅
　　李公麟大阿羅漢圖　　　　　(元/)呉　鎮
瀟灑龍眠不可呼彩毫猶喜未糢糊天台五百知何處
還向圖中證有無
　　題泰東山藏主十八開士圖　　(元/)張　翥
環瀛茫茫去不窮大鯨吹浪鼓颶風棲船如山不敢過
况在泛葦浮蕉中西方十八大尊者徑渡萬里猶乗空
犀行水開蛟蜃露直下蹋入天呉宫龜魚背高盂錫穏
中流正與靈槎同怪頭達枿四罔象一簞舁出龎眉公
鼻端嘘氣作飛塔舌上彈呪招降龍兩僧促膝披貝葉
一衲裹足須山童雪毛白鹿岐角健班尾黒虎雙睛紅
最後坐禪如古佛從渠搏控何神通吾聞浮屠多善幻
作詩自賞畫者工君不見海波横潰鬼神惡我無其術
安能東
　　畫羅漢　　　　　　　　　　(元/)李　祁
空山極寂闃自足㫁緣想況此山中人智識已超朗坐
久忘朝晡習定非勉强豈惟人所知異類亦欽仰乃知
象教力兼用服䕫魍嗟嗟世中人擾擾向塵網叩爾寂
無言何由測深廣
　　題過海羅漢圖(二首/)　　　　　(元/)王　循
無際洪波接逺空神機密運訪龍宫旌幢出迓烟霞重
此事荒唐竟莫窮
超塵何必眷情交棄却禪心躡海濤來往不殊商賈慮
瑤池又恐宴蟠桃
　　題羅漢圖　　　　　　　　　(元/)釋恕中
諸諦空來世所無神通百變絶名模不知何處留蹤跡
却被人傳作畫圖
　　題楊子文羅漢渡海圖　　　　(明/)張以寧
天台之東巨瀛海濛濛元氣浮無邊應真十六山中來
徑度萬里蛟鼉淵巨靈前驅海若伏翠水帖帖開紅蓮
神螭猛獸競軒翥穹龜巨魚相後先一山浮玉當其前
石室古蘚垂千年異人髙居役衆鬼挽過巨浸如飈旋
貝宫神君迎且拜明星玉女爭花妍隂風黯淡百怪集
芙蓉旂影飛翩翩石橋迴望渺何處紫翠明滅空雲烟
問渠飛錫何所往毋乃鷲嶺朝金仙金仙雪山方宴坐
笑汝狡獪何紛然書生平生未省見太息此畫人間傳
清時麟鳳在郊野白日杲杲行青天
　　題過海羅漢圖　　　　　　　(明/)僧義金
大地山川境界寛重重涉入一毫端乾坤杖錫飛來去
巨海昇盂勢往還伏虎降龍霞靄靄騰空履漢路漫漫
唐呉冩出聲聞蹟妙用通神幾萬般
　　次韻張仲舉承旨題盧楞伽過海羅漢圖
　　　　　　　　　　　　　　　(明/)僧來復
僧伽神變妙莫窮去住隠顯如旋風能令大海作平陸
超然獨脱閻浮中山君河伯備灑埽錫飛桮渡雲行空
安禪不避魔鬼窟受齋直入龍王宫文犀赤豹時作伍
𤣥猨白鹿日與同騰光嘘氣閃奔電天鼔震曜驚雷公
世人雖呵小乘法誰獨髙舉隨雲龍我昔衡山問方廣
石橋每見䭾經童天姝散花跪雙膝金盤笑捧明珠紅
開圖恍忽覩顔色山海遙隔精靈通那知畫者有深意
丹青巧奪造化工君不聞幻游天地同旅泊我身安得
駕鶴從西東
　　過海羅漢應供圖　　　　　　(明/)僧來復
大士受齋龍伯宫長驅蛟鰐爭先雄舳艫蔽天不敢渡
冰夷伐鼓洪濤舂騰身何來歴汗漫無乃變幻多神通
兩僧後顧冰雪容浮蕉近隨赤鯶公雲端嘘氣作樓閣
赤日照耀青芙蓉中有四鬼舁一翁雪眉垂領衣露胷
海神候謁旌斾從赤珠吐燄流星虹跨鼇之叟癯而癃
手扶七尺邛州笻是誰彈舌呪老龍火鬐電鬛燒雲紅
五輪舒光迸五色一葦直渡猶行空前登頗忮定初起
欠伸展臂來清風蹋龜騎魚走百怪擔簦負笈趨羣童
入山咫尺見臺殿彷彿微聽青林鐘開圖對我若舊識
便欲巢我雲門松世間浮榮日萬態過眼聚散空花同
誰知神變亦虚幻徒逞狡獪驚盲聾何如乗願降跡閻
浮中法雷大震開羣䝉王城分衞飽香積坐令四海歌
時雍
　　題景煥畫應天寺壁天王歌　　(唐/)歐陽炯
錦城東北黄金地故蹟何人興此寺白眉長老重名公
曽識㑹稽山處士寺門左壁圖天王威儀部從來何方
鬼神怪異滿壁走當簷䬃䬃生秋光我聞天王分理四
天下水晶宫殿琉璃瓦綵仗時驅狒□裝金鞭頻策騏
驎馬毗沙大像何光輝手擎巨塔凌雲飛地神對出寶
缾子天女倒披金縷衣唐朝説著名公畫周昉毫端善
圖寫張僧繇是有神人呉道子稱無敵者竒哉妙手傳
孫公能於此地留神蹤斜窺小鬼怒雙目直倚越狼髙
半胷寶冠動總生威容趨蹌左右來傾恭臂横鷹爪尖
纎利腰纒虎皮斑剝紅飄飄但恐入雲中步驟還疑歸
海東蟒蛇拖得渾身墮精魅搦來雙眼空當時此藝實
難有鎮在寳坊稱不朽東邊畫了空西邊留與後人教
敵手後人見者皆心驚盡為名公不敢爭誰知未滿三
十載或有異人來間生匡山處士名稱朴頭骨髙竒連
五嶽曽持象簡累為官又有蛇珠常在握昔年長老遇
竒蹤今日門師識景公興來便請泥髙壁亂搶筆頭如
疾風逡巡隊仗何顛逸散漫竒形皆湧出交加器械滿
虚空兩面或然如鬭敵聖王怒色覽東西劒刃一揮皆
整齊腕頭獅子咬金甲脚底夜义擎絡鞮馬頭壯健多
筋節烏觜彎環如屈鐵遍身虵虺亂縱横遶頷髑髏乾
孑裂眉麤眼豎髮如錐怪異令人不可知科頭巨卒欲
生鬼半面女郎安小兒况聞此寺初興置地脈沈沈當
正氣如何請得二山人下筆咸成千古事君不見明皇
天寶年畫龍致雨非偶然包含萬象藏心裏變現百般
生眼前後來畫品列名賢唯此二人堪比肩人間是物
皆求得此様欲於何處傳嘗憂壁底生雲霧揭起寺門
天上去
　　題徐商叟所藏李伯時四天王圖(宋/)王　炎
龍眠有巧手幻出汗血駒老衲或戒之回向心地初遂
畫白衣仙靳與梵釋俱北方四天王亦附瞿曇居雜以
馬龍像宿習終未除四王名字異且復形狀殊信者謂
其有疑者意其無蕩蕩天門高誰能凌空虚何以信不
疑取諸貝葉書子不語怪神從釋恐叛儒語之且不可
筆之其可乎因畫議及此於公意何如
　　梵隆䕶法神圖　　　　　　　(元/)袁　桷
威音無喜亦無嗔獰目揚眉定有因欲識世間平等觀
雲如流水月如輪
　　僧傳古坐龍圖(嚴東平所藏至元二年秋九月張/簽省耀卿處觀七年閏十一月甲)
　　　(戌公退馬上偶得時/秋苦旱冬天無雪)　　　　(元/)王　惲
深山大澤物所蟄千丈懸淙挂青壁潭隂水黒不見底
老雨初開元氣濕蒼龍何處行雨歸闖首踞坐紅雲堆
山僧駭絶噤不語萬壑陰霧生緇衣咄哉傳古隠龍性
隔户冩影窺天機一從元化墮此筆飲海不復觀晴霓
世間畫本萬尺蠖尾鬛一掩無晶輝比年一旱幾焚如
牲幣空事山川雩羣龍癡睡洞府黒六合任使黄霾汚
何當鐵匣出雷火衝屋而去騰天衢六丁奔命僕射御
倒捲溟渤天瓢㪺滂沱一洗乾坤淨却斂神功寂若無
　　稠禪解虎圖(二首/)　　　　　　(元/)王　惲
宋均政異於菟去魯宰風行野雉馴誰為碧巖方外客
等閒藜杖也通神
楞嚴堆案滿凝塵山下閒來解虎紛千古阿師公案在
寶香熏徹百巖雲
　　水墨達磨像(班惟/志筆)　　　　　　(元/)張　翥
佛法無多子西山雪柱天應尋葱嶺去方解少林禪鞮
屨露雙脚罽衣披半肩虚空本無住須借影中傳
　　題達磨像　　　　　　　　　(明/)張鳳翼
速去渡江一葦淹留面壁九年試問遊梁入魏幾時却
返西天
　　題寒拾圖　　　　　　　　　(元/)袁　桷
二人攜手共嘲吟古殿修廊自在尋石壁忽開靈怪絶
可禁飛瀑海潮音
　　畫兩僮枕帚而睡疑是寒拾應人索咏
　　　　　　　　　　　　　　　(明/)徐　渭
人間何日不塵生掃到何年掃得清輸與天台雙行者
睡彎苕帚午雞鳴
　　嶺南六祖禪師菩提樹下藏髮甕子圖歌
　　　　　　　　　　　　　　　(元/)呉　萊
蘄州黄梅峙佛塲新州獦獠識水香菩提樹間好晏坐
五色頭髮騰毫光金刀剔落受法戒瓦甕瘞藏傳不壊
捩迴萬夫矗梁棟陶冶千聖掀爐鞴南海漂來刹十圍
北宗望㫁六銖衣塵境本空空即本風幡飛動動還非
山僧禮拜山鬼護一花五葉開如故寶縷青懸雪嶺烟
神珠紺結丹丘露世人長物合剃除謝公往矣施髭鬚
唐年畫筆石未泐大鑒壇經誰讀得
　　題李伯時畫船子和尚(二首/)　　(宋/)王履道
等箇魚兒久未逢滿船明月一絲風離鈎三寸誰開口
打落掀天白浪中
一橈打省猶回首露布須收人與船不著釣絲牽老㑹
却留戽斗付龍眠
　　跋船子和尚圖　　　　　　　(元/)王　惲
戢戢波間萬鮪遊一鈎那得盡迴頭何如收却綸竿坐
明月千江任自由
　　題趙千里畫船子和尚巻後　　(明/)王世貞
秋江戰寒飈一葉縱横走船子有伎倆舵柄時在手借
問自渡者還能渡人否
　　觀壁畫九想圖　　　　　　　(唐/)包　佶
一世榮枯無異同百年哀樂又歸空夜闌烏鵲相爭處
林下真僧在定中
　　鬼佛　　　　　　　　　　　(宋/)朱　子
㝠濛罔象姿相好菩薩面鬼佛吾詎知水石翫竒變
　　梵隆畫番王獻佛圖　　　　　(元/)呉師道
如來宴息雙跏趺碧海涌座紅蓮敷身如浮雲與枯枝
一毫無有寧願餘不知何國被服殊緩耳巻髮黄虯鬚
狡猊巨象先後驅寶盤五色摩尼珠歸誠贄貢陳區區
拱手傴立顔和愉分明神化羣情趨眇然韋布一懦夫
乃獨抗論非空無見之不肯修勤劬羣嘲衆嗤謂爾愚
作詩三歎還君圖
　　呉生畫　　　　　　　　　　(金/)趙秉文
呉生大士十六像嵗久塵昏蛛網絲真物從來有真賞
息軒為作証明師
　　謝人送栗鼠尾畫維摩　　　　(宋/)黄庭堅
貂尾珍材可筆虎頭墨妙疑神頗知君塵外物真是我
眼中人
　　楊惠之維摩像　　　　　　　(金/)趙秉文
一㸃傳心巳失機更求形似轉成癡至今遺像兀不語
猶似當初問法時
　　題李長者畫像　　　　　　　(宋/)孔武仲
礧砢一居士娉婷雙少年對景如無有著書方浩然分
身聊示頸誰語此因緣
　　題帝王禮僧圖　　　　　　　(明/)王世貞
昔有龎眉師九載面石壁置心諸地外人天杳俱寂經
猿六時拜談鳥掌中食日出天地開藹然旌旗色襯施
填恒河結束儼帝釋雖屈萬乗尊對者了不識一吐無
聖言頓掃有為跡歸路甘雨移青林杏花白
　　題張僧繇醉僧圖　　　　　　(唐/)僧法照
人人送酒不曽沽終日松間挂一壺草聖欲成狂便發
真堪畫入醉僧圖
　　題畫僧　　　　　　　　　　(唐/)張　祜
瘦頸隆肩碧眼僧翰林親讃虎頭能終年不語看如意
似證禪心入大乗
　　畫醉僧　　　　　　　　　　(宋/)陸　游
殘雪覆枮顱手扶短楖栗送酒無蘇州一醉未易得青
旗獵獵秋風吹長瓶一吸亦足竒但辦道傍常醉倒不
須解作藏真草
　　靈照度丹霞圖(四首/)　　　　　(元/)王　惲
衆生種業到無該愛海沈迷喚不迴對證處方唯一捨
不應真假比如來
西江萬有巳沈沙更有何心到散花狠似入門三十棒
欵將一語了丹霞
性定情移逐物開力能剛制見英才金沙灘畔風流骨
恐是逢塲作戲來
克已先論定力優從今屋漏驗清修禪家多少閒拈弄
糞埽堆頭覓悟頭
　　題僧圓澤託生圖　　　　　　(元/)呉　澄
浮泡散作大海水皎月長留萬古秋幻滅如何重起幻
不騎獅象却騎牛
　　題本中峰觀蓮像　　　　　　(元/)倪　瓚
東南唱道據禪林諷咏蓮心契本心善矣不塵仍不染
美哉如玉復如金三周妙法耆闍崛十丈開花玉井岑
今日仰師猶古佛風波回首一長吟
　　　題雪寺歸僧圖　　　　　　　(元/)程鉅夫
　石頭元路滑更著雪皚皚不敢辭辛苦諸方應供來
　　　秀上人課經圖　　　　　　　(明/)劉　泰
　山繞清溪樹繞亭隔雲金磬曉泠泠道人不管花開落
　白乳香中讀觀經
　　　畫高嶺莫行僧衆　　　　　　(明/)徐　渭
　知是峨眉第幾盤客僧愁宿日低山頭陀指與烟生處
　只隔紅霞四五灣
　　　題王霽宇繡佛齋圖(二首/)　　　(明/)董其昌
　翦得呉淞水半江靈山突兀走閒牕鐃歌即是廣長舌
　大纛豈非精進幢
　兵符受自城邊石心印傳來嶺上衣拈出齊東青一㸃
　何來神物却能飛
　
　
御定歴代題畫詩類卷六十五
　欽定四庫全書
御定歴代題畫詩類卷六十六目録
　　神鬼類
　　　觀楊之美畫(宋梅堯臣/)
　　　次韻章禹直開元寺觀畫壁兼簡李徳素(宋黄庭/)
　　　(堅/)
　　　題汪季路侍郎所藏吳道子天龍八部(宋樓鑰/)
　　　金神夜獵圖(宋姜䕫二首/)
　　　題松鶴蔡先生家藏李伯時西嶽降靈圖(明詹同/)
　　　雷殿畫壁(明鄧韍/)
　　　遺張仙畫乃作灌口像(明湯顯祖/)
　　　題闗將軍四畫(明王世貞/)
　　　題舊鍾馗(宋蘇轍/)
　　　蒲生鍾馗圖(宋文同/)
　　　終南進士行題馬麟畫鍾馗圖(元薩都拉/)
　　　鍾馗像(元唐肅/)
　　鍾馗部鬼圖(元鄭元祐/)
　　馗妹圖(元鄭元祐/)
　　鍾馗圖(元馮海粟/)
　　題鍾馗役鬼移家圖(明劉基/)
　　鬼獵圖(明凌雲翰/)
　　鍾馗畫(明凌雲翰/)
　　題鍾馗移家圖(明李曄/)
　　鍾馗殺鬼圖(明劉漙/)
　　題梁楷畫鍾馗(明蒋主孝/)
　　鍾馗騎驢圖(明程敏政/)
　　鍾馗元夜出遊圖(明吳寛/)
　　戲題錢叔寳臨鍾馗移居圖(明王世貞/)
　　題龔翠巖中山出游圖(元宋无/)
　　題龔翠巖中山出游圖(元韓性/)
　　中山出遊圖(元王肖翁/)
　　中山出遊圖(元李鳴鳳/)
　　　中山出遊圖(元釋宗衍/)
　　　和江鄰㡬學士畫鬼拔河篇(宋梅堯臣/)
　
　
　
　
　
　
　
　
　
　
　
　
　
御定歴代題畫詩類卷六十六目録
　欽定四庫全書
御定歴代題畫詩類巻六十六
　　神鬼類
　　　觀楊之美畫　　　　　　　　(宋/)梅堯臣
　天官乗車建朱旗赤旛前亞風卷披二龍緩駕蒼髯垂
　印箱傍挈文籍隨雙驂推軛如畏遲行從冠服多威儀
　水官自有真龍騎兩佐並跨鯨尾螭步趨羣吏怪眼眉
　雲生海面無端涯雷部處上相與期人身獸爪負鼓馳
　後有同類挾且搥次執電鏡風囊吹青虵有角魚足鬐
　上下引導神所施地官既失不可知此畫傳是閻令為
　設色鮮潤筆法奇絹理膩滑雞子皮吳生龍王多裂隳
　八軸展翫忘晨炊李成山水曉景移黄荃花竹雀擁枝
　韓幹馬本摸搭時神駿都失存毫釐日髙腹枵眼眥眵
　邂逅獲見何言疲厚謝主翁意不衰他日飽目看無遺
　　　次韻章禹直開元寺觀畫壁兼簡李徳素
　　　　　　　　　　　　　　　　(宋/)黄庭堅
丹青古藏壁風雨飽侵食拂塵開藻鑒志士淚霑臆靈
山逺飛來不可以智測龍神湛回向擁衛立劒㦸依稀
呉生手旌斾略可識鴻濛插樓殿毫髮數動植廣牀瞻
二聖有衆供萬億飛行湊六合攬取著一席人人開生
面絶妙推心得李侯天機深指㸃目所及三生石上夢
天樂鳴我側幽尋前日事晦明忽復易章生南溟鵬籠
檻鎖六翮能同寂寞遊濁酒聊放適西風葉蕭蕭蟋蟀
依牆壁家無萬金産四鄰碪聲急藜羮傲鼎食藍縷亦
山立並船有歌姝粉白眉黛黒期公開顔笑醉語雜翰
墨不須談俗事秖令人氣塞
　　題汪季路侍郎所藏吳道子天龍八部
　　　　　　　　　　　　　　　(宋/)樓　鑰
妙絶天龍八部圖細㸔真不失錙銖聲名自足髙千古
題品尤難遇二蘇旌斾冕旒猶可想鬼神人物亦何殊
君㸔坐位蘭亭草費盡工夫學得無
　　金神夜獵圖(二首/)　　　　　　(宋/)姜　䕫
半夜金神羽獵奔走山川百靈雲氣旍旗來下颯然已
入青冥
後宫嬋姢玉女自控八尺飛龍兩兩鳴鞭爭導緑雲斜
墜春風
　　題松鶴蔡生家藏李伯時西嶽降靈圖(前二人騎/行後三人)
　　　(徒步状若馳獵者其最後則有雲氣神人居中/嗟夫禹鼎象姦齊諧志怪世或有之但恨無胥)
　　　(臣之多聞子産之博物歴覽載籍未遑/夷考模冩畫像為作短篇以俟知者)
　　　　　　　　　　　　　　　(明/)詹　同
龍眠居士畫入神展畫冥搜畫中意白日杲杲人出畋
長風蕭蕭雲拂地前有一匹雪色駥次有一匹𤣥花驄
兩人冠服何其雄若非将相應王公繁纓寳鞍金匼匝
各持羽箭懸雕弓後有三人總徒步蒼鷹黄犬行相從
雲中歘見光燦爛玉輅瑶輿下霄漢不駕紫鳯白麒麟
海犀天駟多奇玩鸞旌虎節旋低昂星仗霞幢互繚亂
無乃朝辭太華峰得非曉過雲臺觀輦中坐者真天人
冕殊龍衮儼昭煥金童玉女繽往來慶雲為馭天為階
長眉刷翠面如月知有道骨無塵埃令人可望不可及
恍惚雲中相出入衣霑玉井碧蓮香旗翻仙掌露華濕
我識泰山封禪書不識此畫當何如人言西嶽降靈圖
西嶽或有人間無
　　雷殿畫壁　　　　　　　　　(明/)鄧　韍
藝苑有精能凝神始臻理筆端具天人難以茫昧擬致
道古仙都山水麗清美雷宫設像畫種種盡其技畫得
宋名手善造天神鬼淳古出遒逸意態得深㫖左壁挾
風雲沙礫捲空起有神操火具怒目流獰視當其燄所
及妖窟蕩無址右壁已淋落雲氣來纚纚似聞轟雷車
不及掩其耳南壁雲驂驔霆旌建旖旎有神被介胄軀
偉髯奮紫執殳見真宰如以職備使北壁當晦㝠相去
不辨咫有神手天瓢九龍運其水勢欲翻九河雷伯鼓
未已社神走闐闐恐懼違箠詈白斾颺雲表奉令察臧
否靈祠本清肅長夏顙無泚入門見壁畫鮮不生戰葸
假令革其頑像教良有以邑史有朱生運筆妙莫齒吮
毫追其踪三歎遜前軌道𤣥貎冥獄施帛日雲委惟以
神妙故歸命雜悲喜嵗月如水流藝學日零圯君㸔郭
恕先畫妙託仙死
　　遺張仙畫乃作灌口像　　　　(明/)湯顯祖
青城梓浪不同時水次郎君似别姿萬里橋西左丞相
何知却是李冰兒
　　題闗将軍四畫　　　　　　　(明/)王世貞
轅門黒纛草頭靡漁陽突騎俄巳矣剨然一聲如裂兕
刀纓絓髮鋒血洗白馬城頭鼓初起北人魄奪南人喜
兖州冀州兩國賊委質酬恩竟誰是有身終為豫州死
(馘顔良/)
鯨波漲天天為赤鼉鼓殷城城欲坼七軍肉臭魚不食
于侯吞聲龎侯吒爾龎七尺殉漢賊碧眼小兒黠於鼫
麥城将星忽中墮髙廟神靈扶不得有血還作西川碧
(破七軍/)
金支翠旗晻靄中忽有赤驥騰秋空山都木客爭趨工
駝石白象鞭豐隆幻出七寳須彌宫有為之跡無為功
永寧同泰虚爭雄可憐南北民力盡一炬贏得都城紅
(創玉泉/)
鼎湖龍髯乆上天妖魄再作脩羅顛快意一掃猗池穿
彼髯何為扼我咽𤣥女再授軒皇權七家鏟削沈青煙
寧惟晉人脂其口度支嵗嵗饒金錢一奠北鹵三千年
(平蚩尤/)
　　題舊鍾馗　　　　　　　　　(宋/)蘇　轍
濟南書記今白須嵗節鍾馗舊緑襦舉手托天欣見雪
破鞋踏凍可憐渠滔滔時輩今黄壌六六年華屬老夫
兒女未容翁便去銀瓶隔夜浸屠酥
　　蒲生鍾馗圖　　　　　　　　(宋/)文　同
寒風酸號月慘苦梟飛狐鳴滿墟墓叢棘亂礓翳野霧
古社禿剥倒枯樹下有三鬼相嘯聚初行誰家作疰忤
痛熱腫痒快嘔吐寒噎咽喉脹臍肚呼巫召覡使呪詛
翁驚嫗忙設賽具茅盤草船置五路飯盂炙串狼籍布
相共收歛各執去方此危坐歠且哺忽爾相視生畏怖
有神傑然駕巨牯前呵後擁役二豎此神噉鬼充旦暮
其腹尚餒色躁怒鬼遙見之悉失措竄匿不暇相告諭
酒傾肉落雜穢汚魄魂飛蕩身偃仆一入木底只四據
一尚把盞愕以顧一自隱蔽捩眦覻神用氣攝縛束固
前死八吻無十步計之嚼嚙或味飫蒲生胡為適爾遇
畫之滿巻無一誤筆墨醜怪實可懼持以贈余子何故
搖手不取一錢賂他日乞詩者尢屢試為言之冩其故
　　終南進士行題馬麟畫鍾馗圖(和李/五峯)
　　　　　　　　　　　　　　　(元/)薩都拉
老日無光霹靂死玉殿咻咻叫隂鬼赤脚行天踏龍尾
偷得紅蓮出秋水終南進士髮指冠緑袍束帶烏鞾寛
赤口淋漓吞鬼肝銅聲剥剥秋風酸大鬼跳梁小鬼哭
豬龍飢嚼黄金屋至今怒氣猶未消髯㦸參差努雙目
　　鍾馗部鬼圖　　　　　　　　(元/)鄭元祐
老髯足恐迷陽棘鬼肩藤輿振雙膝前驅肥身兒短黒
非髯嬌兒則已腊後從衆醜服厮役擔攜鬼脯作髯食
鬼肌未必能肥腯餔之空勞髯手擘彼瘦而巾禙長窄
無乃癯儒執髯役其餘醜狀千百態專為世人尸辟怪
楚龔獰老非其類請問何由識其槩想龔目睛爍隂界
行尸走鬼非殊派民膏民脂飽死後却供髯餐縮而瘦
無由起龔問其侯有嘯於梁妖莫售大明當天百禄輳
物不疵癘民長壽
　　馗妹圖　　　　　　　　　　(元/)鄭元祐
天寳治衰妹兄出白晝宫庭馘獰獝妹時何在不佐兄
靚妝自衍妖嫺質後來形見知何所百鬼尊之莫敢覩
提劒躍馬從其兄毎為人家守環堵老韓飢窮夜縛船
送之不去今㡬年妹肯從兄肆屏逐我亦家富黄金錢
　　鍾馗圖　　　　　　　　　　(元/)馮海粟
老馗兀興二鬼肩一鬼勃窣袋影懸一鬼負劒帽帶旃
一鬼頂顱雙角駢老馗之婦輿蹁蹮其荷輿者鬼婢䖍
猫抱掌握鬼妾妍提其奩具雌袂𤣥攜枕而從服飾鮮
䑕蠍粘綴袴亦然擎擔最緩行李便鬼之嬰孺盛穿聮
囊包槖裹琴能仙瓠壺穹挂呼可憐掲竿之魅愁攀縁
最後甕鬼束縛椽尸而行者猶能前肌肉消盡骨骼纒
物怪種種來無邊神禹鑄鼎今㡬年罔兩在此猶翩翩
吁嗟吁嗟問老天
　　題鍾馗役鬼移家圖　　　　　(明/)劉　基
髯夫當前黧婦後腊鬼作糧驅鬼負虹蜺可駕雷可車
胡為役鬼來肩輿乃知老馗未公正怙威植私干律令
𤣥雲沈隂鬼怪多馗乎馗乎奈爾何
　　鬼獵圖　　　　　　　　　　(明/)凌雲翰
終南進士乃好武野魅山精皆部伍蒐田也欲從四時
作氣恍如聆一鼓銅鉦先鳴地欲裂皁蓋後張風為舉
蹇驢足跛不受鞭良犬尾搖何用組錦絛未許縱蒼鷹
鐵縆猶能縛𤣥虎跳踉衆鬼為卒徒矍鑠一翁作謀主
或為狼顧背拔鎗或作猱升前試斧鴟鳴口應已張弓
蛇偃肩擔來彀弩身憑大盾宛轉遮手弄飛槌髙下舞
坐作擊刺衆莫當進退超驤孰敢侮猙獰似覺口吐牙
輕捷渾疑臂生羽逐禽不假御車輿獲獸何勞施網罟
亦如塵世有司存頗類神仙足官府畫工後輩效前人
戲筆何年追舊譜已無吳生名擅場復有顔輝好奇古
周易取象車載一韓子送窮名數五如斯情狀不易知
更欲形容亦良苦且須留取作嵗除竹爆一聲春滿宇
　　鍾馗畫　　　　　　　　　　(明/)凌雲翰
北風吹沙目欲眯官栁揺黄拂溪水終南進士倔然起
蝟磔於思含缺齒袍藍帶角形甚傀烏帽裹頭鞾露指
白澤在旁口且哆馴擾不異麟之趾手持上帝書滿紙
若曰新嵗錫爾祉一聲竹爆物盡靡明日春光萬餘里
　　題鍾馗移家圖　　　　　　　(明/)李　曄
緑袍進士掀怒髯飢來嚼鬼如蜜甜酸風苦雨攪白日
移家欲往山隂尖隨兄小妹臉抺漆眼光射人珠的皪
鬼奴鬼妾千萬形蟹怪猫妖最蕭瑟勢能使鬼鬼不違
髑髏在後嗤鍾馗英雄如山堆白骨莫倚區區手中笏
　　鍾馗殺鬼圖　　　　　　　　(明/)劉　溥
空山無人夜色寒鬼羣亂嘯西風酸緑袍進士倚長劒
席帽颭影烏鞾寛燈籠無光照斜水怒裂鬼頭燃鬼髓
大鬼跳踉小鬼嚎滿地鸊鵜飛不起如今城市鬼出遊
青天白日聲啾啾安得此公起復作殺鬼千萬吾亦樂
　　題梁楷畫鍾馗　　　　　　　(明/)蔣主孝
虎口虯鬚真可怪如何不解縛人妖偷花竊笛渾閒事
忍見三郎萬里橋
　　鍾馗騎驢圖(為周可大/憲使賦)　　　　(明/)程敏政
隂風蕭蕭吹髮寒老馗夜踏山雨殘恨生不作中執法
誓死肯負唐衣冠驪山夢破一回首上帝毋煩六丁走
魑魅都歸鞭䇿中贏得騎驢袖雙手
　　鍾馗元夜出遊圖　　　　　　(明/)吳　寛
終南老馗狀酕醄虎鞾烏弁鴨色袍青天白日不肯出
上元之夜始出為遊遨鬼門闗頭月輪髙烏犍背穩如
駼騊鬼婦塗兩頰鬼子垂一髦徒御雜沓聲嗷嘈導以
靈姑旗翼以大食刀荼壘左執鞭質矯右屬櫜方明前
持漆燈張若後擁犛旄魑魅魍魎不可一二數肩擔背
負手且操奇形獰色使人怕一似􁋯駮梟獍兼猿猱戰
傷人血化燐火各出照地㸃㸃如焚膏隂風颯颯吹荒
皐百怪屏氣不敢號汝輩逺遁莫我遭我欲飲汝血甘
如飲醇醪我欲啗汝肉美如啗羊羔肯容汝輩在世長
貪饕吁嗟乎老馗真為百鬼中一豪所以唐皇想其像
詔令道子冩以五色毫憶當天寳年左右皆鬼曹太真
宫中逞狐媚禄山殿上作虎噑當時設有老馗者安得
縱彼二鬼逃便須縛以蒼水使者所捫之赤絛獻於天
閽尸諸獸牢寢其皮拔其毛効爾一日驅馳勞坐令温
泉生汙泥驪山長蓬蒿上除唐家百年害下受唐史千
年褒却來上元夜任爾燒燈并伐鼛
　　戲題錢叔寳臨鍾馗移居圖　　(明/)王世貞
開元宫中鬼稱母丞相中丞恣為蠱帝遣鍾君嗣黄父
逐鬼無功謫荒土山阿被羅者誰姥攜雛橐装横周路
髑髏啾啾泣相語夜半應煩老桑煑鍾君好往一返顧
木客跳梁山魈舞君不吾留稍安堵與君傳神叔寳甫
異日相逢莫相苦
　　題龔翠巖中山出游圖　　　　(元/)宋　无
酆都山黒隂雨秋羣鬼聚哭寒啾啾老馗豐髯古幞頭
耳聞鬼聲饞涎流鬼奴輿馗夜出游兩魑劒笠逐輿後
槁形蓬首枯骸瘦妹也黔面被裳繡老馗回觀四目鬬
料亦不嫌馗醜陋後驅鬼雌荷衾枕想馗倦行欲安寢
挑壺抱甕寒凛凛毋乃榨鬼作酒飲令我能言口為噤
執縛魍魎血灑骻毋乃刴鬼為鬼䱹令我有手不能把
神閒意定元是假始信吟翁筆揮灑翠巖道人心事平
胡為識此鬼物情㸔來下筆衆鬼驚詩成應聞鬼泣聲
至今巻上隂風生老馗氏族何處人託言唐宫曽見身
當時身色相沉淪阿瞞夢寐何曽真宫妖已殘馬嵬塵
倐忽青天飛霹靂千妖萬怪遭誅擊酆都山摧見白日
老馗忍飢無鬼喫冷落人間守門壁
　　題龔翠巖中山出遊圖　　　　(元/)韓　性
是為伯強為譎狂睢盱鬼伯髯怒張空山無人日昏黄
迴風隂火隨幽篁辟邪作字魏迄唐殿前吹笛行踉蹡
飛來武士藍衣裳夢境胡為在縑緗中山九首彌荒唐
猶可為人祓不祥是心畫師誰能量筆端正爾分毫芒
清都紫府昭回光三十六帝參翶翔隂氣慘澹熙春陽
為君閣筆試兩忘一念往復如康莊
　　中山出遊圖　　　　　　　　(元/)王肖翁
老馗怒目髯奮㦸阿妹新妝臉塗漆兩輿先後将何之
往往徒御皆骨立開元天子人事廢清宫欲藉鬼雄力
楚龔毋乃好幽怪醜狀奇形尚遺跡
　　中山出遊圖　　　　　　　　(元/)李鳴鳯
堪笑龔侯戲鬼神豪端冩出逼天真我貧不敢披圖㸔
恐作揶揄來笑人
　　中山出遊圖　　　　　　　　(元/)釋宗衍
老髯見鬼喜不嗔出遊夜醉中山春髯身自是鬼龍者
　况乃前後皆非人楚龔老死無知已生不事人焉事鬼
　吁嗟神鼎世莫窺此圖流傳當寳之
　　　和江鄰㡬學士畫鬼拔河篇　　(宋/)梅堯臣
　蒲中古寺壁畫古畫者隋代展子䖍分明八鬼拔河戲
　中建二旗觀却前東廂四鬼苦用力索尾拽斷一鬼顛
　西廂四鬼來背挽雙手磓下扺以肩龍頭魚身霹靂使
　持鉞植立旗左偏拔山夜义右握斧各司勝負如爭先
　兩旁撾鼓鼓四面聲勢助勇努眼圓臂裊張拳擊埲首
　似與暴謔意態全當正大鬼按膝坐三鬼帶韣一執旃
　操刀擐囊力指督怒髮上直筋舊纒虎尾人身又踣顧
　蒺藜短挺金鎚堅髙下尊卑二十四二十四鬼無黄泉
　角錐競強欲何睹曷不各各還荒埏
　
　
　
御定歴代題畫詩類巻六十六
　欽定四庫全書
御定歴代題畫詩類卷六十七目録
　　漁樵類
　　　王摩詰捕魚圖(宋郭祥正/)
　　　楊祕監秋江捕魚圖(金趙秉文/)
　　　王右丞雪霽捕魚圖(元元好問/)
　　　息軒秋江捕魚圖(元元好問二首/)
　　　李營丘寒江晚捕圖(元王惲/)
　　　題輞川捕魚圖(元袁桷/)
　　　王摩詰春溪捕魚圖(元鄧文原/)
　　　捕魚圖(元虞集/)
　　　題馬竹所照磨捕魚圖(元虞集/)
　　　題臨本捕魚圖(元栁貫/)
　　　題捕魚圖(元歐陽𤣥/)
　　　右丞春溪捕魚(元吳鎮/)
　　　王摩詰春溪捕魚圖(元黄公望/)
　　髙侍郎秋江捕魚圖(元張翥/)
　　江鄉捕魚圖(元鄭元祐/)
　　捕魚圖(明汪廣洋/)
　　捕魚圖(明陶安二首/)
　　春江捕魚圖(明管訥/)
　　李龍眠畫雪中捕魚圖(明唐之/)
　　清江捕魚圖(明蔣冕/)
　　捕魚圖歌(明吳溥/)
　　董端明漁父圖(宋陳子髙七首/)
　　漁翁圖(元程鉅夫/)
　　為曹仲堅題漁父圖(元程鉅夫/)
　　題春江漁父圖(元楊維楨/)
　　秋江漁父圖(元劉秉忠/)
　　林志尹秋江漁父圖(明張以寧/)
　　西巖漁翁圖(明徐賁/)
　　漁翁圖(明吳寛/)
　　跋醉漁父圖(元王惲/)
　　醉漁圖(明李廷儀/)
　　醉漁(明傅汝楫/)
　　題醉漁圖(明鄭鵬/)
　　題漁娃圖(明楊慎/)
　　題鄭子實著色溪山漁樂圖(元龔璛/)
　　松雪臨郭熙溪山漁樂(元鄧文原/)
　　寒江漁樂圖(元陳樵/)
　　漁樂圖(元呉師道/)
　　題松雪臨郭河陽溪山漁樂圖(元白珽/)
　　江山漁樂圖(元謝應芳/)
　　漁家樂題漁樂圖(明劉崧/)
　　題漁樂圖(明王紱/)
　　題漁樂圖(明陸深/)
　　江鄉漁樂圖(明劉溥/)
　　題錢舜舉漁樂圖(明沈周/)
　　漁樂圖(明徐渭/)
　　漁樂圖(明僧來復/)
　　漁邨詩話圖(金党懐英/)
　　題漁邨圖(元虞集/)
　　漁邨落照(明謝士元/)
　　漁邨晩照圖(明朱諫/)
　　秋浦晚罾圖(明金幼孜/)
　　漁隱圖(元杜本/)
　　題賈原善典寶寒潭漁隱圖(明王瀚/)
　　題漁隱圖(明文徴明四首/)
　　題松溪漁隱圖(明僧元璞/)
　　題漁隱圖(明僧智舷二首/)
　
　
　
御定歴代題畫詩類卷六十七目録
　欽定四庫全書
御定歴代題畫詩類巻六十七
　　漁樵類
　　　王摩詰捕魚圖　　　　　　　(宋/)郭祥正
　魚躍魚沉都不知垂竿只要得魚歸天寒浪急魚難得
　愁入蘆花日又西
　　　揚祕監秋江捕魚圖　　　　　(金/)趙秉文
　山蒼蒼江茫茫鳥飛不盡吳天長潮平漲落洲渚出秋
　風㡬舎鱸魚鄉漁郎聚魚鳴兩槳輕罾觸破青山浪脩
　鱗出水玉參差晩日搖光金蕩漾長林無聲楓葉丹清
　波不動江水寒誰令此圖落塵土乃是楊侯造化之筆
　端我披此圖四十載老去而今重見畫空留名字落人
　間當日題詩㡬人在漁人走利士走名得失與魚相重
　輕笑把綸竿渺滄海浩歌直欲膾長鯨
　　　王右丞雪霽捕魚圖　　　　　(元/)元好問
　江雲滉滉隂晴半沙雪離離㸃江岸畫中不信有天機
細向樹林枯處㸔漁浦移家媿未能扁舟蕭散亦何曽
白頭嵗月黄塵底笑殺髙人王右丞
　　息軒秋江捕魚圖(二首/)　　　　(元/)元好問
擲網牽罾太俗生煙波名利不多爭緑蓑衣底𤣥真子
可是詩翁畫不成
擊甕喧天網截河得魚何啻一罾多漁郎不作明年計
奈此纎鱗細甲何
　　李營丘寒江晚捕圖　　　　　(元/)王　惲
古人不地著所向無賦租漁蠻舟為家一葉縱所如斜
陽淡淡明江湖萬魚戢戢依寒蒲㡬家罾網晩未已博
酒欲得松江鱸卧檣傍舫宿波面不爾風浪防艱虞何
當醉帶笭箵去添我煙波作釣徒
　　題輞川捕魚圖　　　　　　　(元/)袁　桷
洛口疾如箭駢頭赬尾鱗散網巖隈泊千漚水花匀輞
川蓮社侣百味不入脣時危涉飄蕩急管悲青春不如
漁師樂風水候昬昕連檣坐翁媪茗糜接婚姻永謝朝
市客炎凉生喜嗔
　　王摩詰春溪捕魚圖　　　　　(元/)鄧文原
輞川之景天下奇我惜曽聞不曽識若人筆端斡元氣
萬頃煙濤歸咫尺漁翁生事浩無窮醉挹青藍洗胷臆
或披蓑笠卧寒蟾或倚孤篷蘸空碧靜觀此理良可娛
應須仰慕王摩詰
　　捕魚圖　　　　　　　　　　(元/)虞　集
網罟日相從天寒澤國空釣竿長倚樹老却渭川翁
　　題馬竹所照磨捕魚圖　　　　(元/)虞　集
霜寒水淨已無魚漁者縱横網不疎羮食盡供晨市逺
炊煙猶待晩歸餘巳知漠漠濠梁意豈盡洋洋鄭沼如
萬里江湖春雨濶海鷗不去小舟虚
　　題臨本捕魚圖　　　　　　　(元/)栁　貫
斬筏聨艫縛為柵中流起罾如舉羃取魚計獲有且多
撥剌銀刀長數尺船頭五兩受風偏雙槳乗之轉山急
夜凉星斗滿川垂煙銷鮫鰐騰空擲江鱗穿栁趂朝虚
白粲装囊供日食人生漁樂樂可知雲月為家天一席
翁歌媪醉兒嘯呼有酒盈甔無事役前林楓櫟疎欲凋
後岸茭蘆寒可剔自淮入汴昔所經野步荒郊曽自歴
秖疑輞口舊山川猶是髙人畫時迹世言圖畫能象物
風土班班證今昔乾元去亂㡬何年右輔分畿無數驛
畋漁樂業迺如此休養真堪遂生息臨摹甚似誰所為
大筆中藏千鈞力君不見舟車入算析毫釐漢皇經國
國未卑雖云山澤有厲禁魚麗以後非無詩
　　題捕魚圖　　　　　　　　　(元/)歐陽𤣥
太湖三萬六千頃靈槎倒壓青天影大魚吹浪髙如山
小魚卷鬛為龍盤羣魚聨腴代桴鼓勢同三軍戰强虜
長網大罟三百尺攔截中流若環堵吳王宫中宴未闌
銀絲斫膾飛龍鸞大官八珍奉公子猩猩赬脣鯉魚尾
洞庭木落天南秋黄蘆滿天飛白鷗江頭吹笛喚漁舟
與君大醉岳陽樓
　　右丞春溪捕魚　　　　　　　(元/)吳　鎮
前灘罾兮後灘網魚兮魚兮何所往桃花錦浪緑楊村
浦溆忽聞漁笛響我行笠澤熟此圖頓起桃源雞犬想
不如歸向茅屋底老瓦盆中醉春釀
　　王摩詰春溪捕魚圖　　　　　(元/)黄公望
春江水緑春雨初好山對面青芙蕖漁舟兩兩渡江去
白頭老漁爭捕魚操篙提綱相兩兩慎勿江心輕舉網
風雷昨夜過禹門桃花浪暖魚龍長我識扁舟垂釣人
舊家江南紅葉村賣魚買酒醉明月貪夫徇利徒紛紜
世上閒愁生不識江草江花俱有適歸來一笛杏花風
亂雲飛散長天碧
　　髙侍郎秋江捕魚圖　　　　　(元/)張　翥
秋江水多魚唯唯海風驅潮葭菼靡輕舠競載罛網出
欲向中流截魴鯉巨鱗有神不可獲騰沓波濤脱泥滓
最憐濡沫笭箵間小白鍼頭尖如指釣璜渭叟晩終遇
西塞𤣥真徴不起若人自是隱者徒豈比沙島漁蠻子
髙髯能畫得𤣥理塗抹山川游戲爾千巖萬壑堆白雲
稍著人家喬木底眼中之景何所似富春澤畔鸕鷀里
西臺蕭瑟秋風髙脚㡳灘聲蕩清泚我當扁舟衝鴈過
彷彿厓根舊曽艤自知世外漁者材只合投竿老煙水
巨緇未辦五十犗草屩撈鰕從此始
　　江鄉捕魚圖　　　　　　　　(元/)鄭元祐
人言東坡謫居海上時顧見漁釣之家樂嬉嬉問其生
涯煙波萬頃舟一葉問其日給鰕蟹小鱻日三炊有時
大魚入網即沽酒有時順風張帆即解維不知朝廷尊
嚴百官側枕聽雞起不知行役戴星出入世途愁險欹
篷牕齁齁子女睡竹笛嗚嗚朝暮吹坡聞其言慘不樂
我身何有恒百罹瘴海南浮天接水家鄉往往夢見之
何如此漁者生不觸禍機麤衣糲飯既飽暖髙蓋大馬
空奔馳我觀此圖重歎息無乃有似坡翁所見畫入無
聲詩金緋貴官一射獵漁釣江湖勞夢思投毫冩圖意
可見一舸秋風雙鬢絲
　　捕魚圖(為蕭楚/芳賦)　　　　　　　(明/)汪廣洋
落花溶溶江水春江上好山如故人兩髯跼蹐事辛苦
舉網絶江遮巨鱗容儀頗亦類古雅匪特臨流羨漁者
天機妙發毫素間畫師豈是無心冩一髯長操百尺竿
一髯屹立當風湍後先指示若為語得失所繫何其難
緑髮小兒殊不癡解帶黙黙臨清漪偶然一飲坐樹下
鱣鮪有無初不期君不見任公子汎汎揚州弄雲水六
鼇駕出海上來未必竿頭能致此又不見張志和嘯歌
紫芝坐緑莎一絲風月亘終古眼底屑屑浮雲過覽君
此圖動深省世間萬事魚戲鼎唯有渭川姜子牙直鈎
下釣滄波冷
　　捕魚圖(二首/)　　　　　　　　(明/)陶　安
操舟下網水波深㡬簇漁家栁樹隂舉目紛紛爭為利
不知誰有子陵心
蓑笠衰翁凍欲僵溪風吹透稚兒裳㡬多辛苦求鮮食
何似安居煑菜嘗
　　春江捕魚圖　　　　　　　　(明/)管　訥
𤣥真坊中老孫子老去今年不知㡬緑蓑短短僅遮身
自小求魚足生理魚倉蟹舎小蓬門一帶編籬住江涘
昨夜青山得雨多門前三尺桃花水大家漁具都上船
水面紛然若浮蟻小兒捩柁立船梢老婦供炊在篷底
大繩屬網絶中流東船纔下西船起須㬰兩船相向開
來往風波疾如駛前船得魚先上城後船回篙刺沙觜
此賔此主尚杯盤樵青已卧蘆花裏醒者尚釣醉者眠
東去西來隨所止不欠官家魚稅錢榮辱從來不干已
我家江南山水間煙樹參差絶相似作客天涯未得歸
一見此圖心獨喜俸錢㡬時當買山小築茅堂三泖尾
白頭方是謝官時也學漁家從此始
　　李龍眠畫雪中捕魚圖　　　　(明/)唐之□
玉龍行空不成雨首觸銀河落秋浦帝遣神工種白榆
皓鶴飛來老鷴舞榜兒踏船依楚竹不釣齊璜餌荆玉
波寒月黒大星稀萬斛驪珠豈勝掬夜䦨緘素報麻姑
桑下塵飛海欲枯何如去作蓬萊主五城不夜無寒暑
　　清江捕魚圖　　　　　　　　(明/)蔣　冕
漁翁獨愛清江水孤棹横斜煙雨裏一聲欵乃隔江聞
舉網得魚滿筐美老婦報道茅柴香烹魚篘酒邀客嘗
酒酣熟睡喚不醒滿江風露天茫茫畫工曽向江頭見
㡬度臨流深歎羨歸來拈筆寫半幅畫耶景耶皆莫辨
客從何處得此圖壁間彷彿成江湖應知濠濮不在逺
莊生乃是天之徒
　　捕魚圖歌　　　　　　　　(明/)吳　溥
官河雨後春水渾夾河兩岸皆漁村捕魚但願魚課足
風波雖險寕足論大魚無多趂時賣小魚連船賤如芥
大魚賣錢須納官小魚得錢還酒債漁郎捕魚莫厭貧
官河魚米朝朝新勸郎莫厭漁業賤古來亦有非常人
　　董端明漁父圖(七首/)　　　　　(宋/)陳子髙
處處晴沙著釣綸浴鳬飛鷺頗相親誰知夙昔風雲㑹
只似尋常江海人
鱠縷絲絲雪色魚碧筩香細引村沽江天此樂誰無分
不問官家乞鑑湖
君王獵罷載熊羆錫壤分茅合霸齊邑有魚鹽太多事
翛然何似釣璜溪
傾吳佐越早經綸朝市風波猛乞身不道五湖春浪急
篷牕還有捧心人
志和漁隱古仙真霅水風流見後身蓑笠何須訪圖畫
貂蟬凛凛在麒麟
雷澤田漁翊聖明射蛟南幸見升平稍分天漢昭回象
更和江湖欵乃聲
風煙回首釣魚䑓巾褐從容小殿開自是玉皇香案吏
外邊休奏客星來
　　漁翁圖　　　　　　　　　　(元/)程鉅夫
漁翁牽纑漁婦紡膝上兒看掉車響溪南溪北趁冬晴
水急船多欠新網祝兒休啼手正忙網成得魚如汝長
　　為曹仲堅題漁父圖　　　　　(元/)程鉅夫
風煙浩渺浪拍天百帆齊開爭一先輕舠蕩漾自來去
詩人曽賞古漁父山圍别浦樹參差水淨沙明人跡稀
大罾小罟較得失魴鱮暗作枯魚泣直鍼為鉤餌亦無
煙波不見真釣徒林中茅屋是誰子袖手無言方隱几
　　題春江漁父圖　　　　　　　(元/)楊維楨
一片青天白鷺前桃花水泛住家船呼兒去換城中酒
新得槎頭縮頸鯿
　　秋江漁父圖　　　　　　　　(元/)劉秉忠
白蘋紅蓼滿滄洲江上青峯倒玉樓出沒不拘同水鴨
徃來無繫伴沙鷗煙波圍繞㡬漁舎天地横斜一釣舟
蓑笠為渠相蓋管瀟瀟風雨不勝秋
　　林志尹秋江漁父圖　　　　　(明/)張以寧
江風揺栁雲㝠㝠小漕釣歸潮滿汀賣魚得錢共秋酌
白酒船頭青瓦瓶樵青勸酒溪童舞擊甌唱歌無曲譜
船前野鴨莫驚飛我有竹弓不射汝
　　西巖漁翁圖　　　　　　　　(明/)徐　賁
雲水平生一釣綸扁舟來往楚江濵自燒緑竹炊新飯
誰道煙消不見人
　　漁翁圖　　　　　　　　　　(明/)吳　寛
數株古樹荒溪濵一竿占斷如無人溪深水聚魚亦聚
誰遣兩翁當要津葦間大艑何為者亦有長竿手中把
兩翁得魚慎勿爭只學収門取多寡
　　跋醉漁父圖　　　　　　　　(元/)王　惲
浪急舟輕任自由得魚歸去博新篘醉來省記靈均語
獨宿煙蓑笑不休
　　醉漁圖　　　　　　　　　　(明/)李廷義
短蓑宿雨晞殘濕一竿深坐磯頭石捲綸歸去踏莎堤
笠影斜翻半山日紅杏橋邊有酒家将魚換酒不須賖
醉倒竹根呼不醒夢魂隨月入蘆花
　　醉漁　　　　　　　　　　　(明/)傅汝楫
煙輕江上釣初迴呼伴攜魚換酒杯便欲忘言醉蘆葦
獨醒恐有楚臣來
　　題醉漁圖　　　　　　　　　(明/)鄭　鵬
去住一葉舟巻舒一竿竹朝從栁岸過夜向蘆汀宿魚
多不賣錢村酒換盈斛鮮膾簇銀絲芳香雜野蔌老妻
笑傾壺稚子歌擊筑醉來横短揖披襟坦便腹月明風
露淨蘧然睡方熟隨流任所之自信穩於屋嗟彼塵世
間風波平地伏紱綬成拘攣車馬生跼蹙華亭鶴不聞
千秋傷二陸
　　題漁娃圖　　　　　　　　　(明/)楊　慎
碧玉深沉眢井邊緑珠魂斷舞樓前風流畢竟輸漁父
醉擁漁娃盡日眠
　　題鄭子實著色溪山漁樂圖　　(元/)龔　璛
東風忽來吹緑雨閒雲更學苕花舞山中之人歸未歸
溪上漁舟泛春渚
　　松雪臨郭熙溪山漁樂　　　　(元/)鄧文原
峭石浮嵐俯翠㣲瀑流飛雨㪚林霏漁舟來往清溪曲
悵望行人古道稀
　　寒江漁樂圖　　　　　　　　(元/)陳　樵
菰蘆滿眼沙際天寒林古樹凝蒼煙長河不是天上來
縁何衮衮生筆端魚龍半隨風雨去舟人漁子空茫然
畫師胷中吞萬有吐出雲夢常八九
　　漁樂圖　　　　　　　　　　(元/)吳師道
罾網縱横來去船老妻含笑小童顛旁人競羨漁家樂
不道羣魚正可憐
　　題松雪臨郭河陽溪山漁樂圖　(元/)白　珽
逺山近山何歴歴下有長溪横一碧溪中亦有釣鼇手
此手不遮長安日野橋煙樹接草廬飛流如練懸空虚
截山白雲凝不去要人冩作巖居圖
　　江山漁樂圖　　　　　　　　(元/)謝應芳
數口妻兒網一張船為家舎水為鄉江南江北山如畫
欵乃聲中送夕陽
　　漁家樂題漁樂圖(為曽朝佐/郎中賦)　　(明/)劉　崧
漁家樂船裏為家無土著朝朝日日大江邊長汀短汊
從灣泊醉眠飽食托煙波却笑傍人事耕作月明篷上
蘆花飛雨打船頭楓葉落蘆花飛出水鱖魚秋正肥侵
晨相喚提網去薄暮放歌收釣歸夫妻白首長相聚有
脚何曽踏山路教兒打網莫種田長江有水無荒年
　　題漁樂圖　　　　　　　　　(明/)王　紱
遥天雨歇明殘霞凉風颯颯吹蒹葭晩來隨處可棲泊
五湖煙水皆吾家得魚且覓秦橋酒旋采溪毛雜菱藕
除著沙鷗孰可親隔篷喚取鄰船叟生計年年一葉舟
全家不識别離愁兒能斫鱠兒行盞一笛横吹萬里秋
　　題漁樂圖　　　　　　　　　(明/)陸　深
平沙坦路有風濤便欲移家傍此曹鼓櫂鳴榔自成趣
賣魚沽酒不辭勞拖藍檻水春雲膩破白船牕夜月髙
收網一燈山下泊緑蓑衣㡳讀離騷
　　江鄉漁樂圖　　　　　　　　(明/)劉　溥
桃花雨歇春潮長江中鯉魚隨水上香蒲葉短白鷺飛
漁父乗船自來往船頭巨罾三丈餘轆轤引綆如引車
浪花觸船魚亂躍兒女相顧爭歡呼江頭賣魚朝買穀
晩來還向江頭宿老翁不愁兒不啼新婦船中炊欲熟
　　題錢舜舉漁樂圖　　　　　　(明/)沈　周
長江無風縐秋碧鴨嘴平灘引南北水楓脱葉荻花飛
獨許紅蘢占秋色東船老漁罱魚立手擘罱竿雙脚赤
清波照魚如可拾自見鬚眉還歴歴老妻背坐乳小兒
似厭大兒爭且索西船收綸唱歌返短楫弄波聲湱湱
一家妻子團圞頭三泖五湖供泛宅得魚換米日日飽
鮮鯉活鱸為黍稷漁船兩葉天地間翻覺船寛浮世窄
與漁傳神霅溪老滿眼江河紙盈尺煙波情性漁不知
令漁見畫漁還惜
　　漁樂圖　　　　　　　　　　(明/)徐　渭
一都寜止一人游一沼能容百網求若使一夫專一沼
煩惱翻多樂翻少誰能冩此百漁船落葉行杯去渺然
魚蝦得失各有分蓑笠隂晴付在天有時移隊桃花岸
有日移家荻芽畔江心射鼈一丸飛葦梢縛蟹雙鼇亂
誰将藿葉一筐提誰把楊條一線垂鳴榔趂獺無人見
逐岸追花失記歸新豐新館開新酒新鉢新薑搗新韮
新歸新鴈斷新聲新買新船繫新栁新鱸持去換新錢
新米持歸新竹然新楓昨夜鑽新火新笛新聲新暮煙
新火新煙新月流新歌新月破新愁新皮魚鼓悲前代
新草王孫唱舊遊舊人若使長能舊新人何處相容受
秦王連弩射魚時任公大餌刳牛候公子秦王亦可憐
秖今眠却㡬千年魚燈銀海乾應盡東海腥魚腊盡乾
君不見近日倉庚少人食一魚一沼容不得白首渾如
不相識反眼輙起相彈射蛾眉入宫驥在櫪濃愁失選
未必失自可樂兮自不擇覽兹圖兮三太息噫嗟嗟樂
哉愧殺青箬笠
　　漁樂圖(為茅指/揮題)　　　　　　　(明/)僧來復
漁郎家住鸕鷀灣水雲千頃茆三間太平身不識官府
只将網罟營朝餐大兒扳罾露兩膊小兒鳴櫓垂雙鬟
煙波託命作畎畆蒲蓑不怕風雨寒東泛白蘋渚西泊
黄蘆灘水邊長覓鷗鷺伴天上那識鵷鸞班得魚歸來
慰妻子收拾絲綸坐篷底菱租剰有輸官錢沽酒街前
糴新米紫蟹黄金鼇白鯽丹砂尾錯雜羅盤餐交歡聚
鄰里有身誰無衣食謀昨日紅顔今白頭銅駞陌上車
如流擾擾塵土何時休我愛嚴子陵脱身如老鶴釣雪
桐江䑓髙情付寥廓人生何為困羈縳對此新圖想丘
壑扁舟弄月歌滄浪誰似漁家有真樂
　　漁村詩話圖　　　　　　　　(金/)党懷英
江村清境皆畫本畫裏更傳詩話工漁父自醒還自醉
不知身在畫圖中
　　題漁村圖　　　　　　　　　(元/)虞　集
黄葉江南何處村漁翁三兩坐槐根隔溪相就一煙棹
老嫗具炊雙瓦盆霜前漁官未竭澤蟹中抱黄鯉肪白
已烹甘瓠當晨餐更擷寒蔬共萑席垂竿何人無意來
晩風落葉何毰毸了無得失動微念况有興亡生遠哀
憶昔採芝有園綺猶被留侯廹之起莫将名姓落人間
隨此横圖卷秋水
　　漁村落照　　　　　　　　　(明/)謝士元
返照射江臯寒鴉閃歸翼理棹回中流澹彼南山色
　　漁村晩照圖　　　　　　　　(明/)朱　諌
落日遥遥江水緑一葉扁舟當華屋漁翁生計等浮漚
醉來毎向滄洲宿野店炊煙羃髙樹罷釣收綸且歸去
蒼鷗泛泛似留人逝水無情向何處世人皆巧我獨拙
鼓枻清歌日光沒磻溪舊事總不知手把深杯對明月
　　秋浦晩罾圖　　　　　　　　(明/)金幼孜
蕭蕭落木水増波敧岸風凉起棹歌怪得漁郎贏笑語
晩來罾上得魚多
　　漁隱圖(為程子/純賦)　　　　　　　(元/)杜　本
山下白雲縹緲水邊紅樹依稀信有桃源深處漁人今
亦忘歸
　　題賈原善典寳寒潭漁隱圖　　(明/)王　瀚
君家舊在寒潭住故冩新圖寄幽趣木落秋山潭水空
猶把長竿倚溪樹角巾野服身翩翩髣髴當年孟浩然
　　題漁隱圖(春夏秋冬/四首)　　　　　(明/)文徴明
江南雨收春栁緑碧煙歛盡春江曲十里蒲芽斷渚香
千尺桃花春水足溪翁鎮日臨清渠坐弄長竿不為魚
太平物色不到此安知不是嚴光徒
江頭夏雨十尺强晩波揺日空江凉遊魚瀺灂樂深藪
不謂人間有漁笱笱得江魚不税官自食自漁終嵗歡
輸租轉賦世途惡漁家自得江湖樂
漁翁老去頭如雪短笠輕蓑舟一葉百頃魚蝦足嵗租
十隻鸕鷀是家業横笛朝衝栁外風浩歌夜弄波心月
不嫌湖上有風波世路風波今更多
煙沉風𦂳鳴蕭蓼江湖嵗晩𤣥冥肅寒塘日出曉光浮
村甕茅柴酒初熟網得冰鱗不入城自漉瓦盆招近屬
欵乃一聲煙水長葦深江靜然湘竹
　　題松溪漁隱圖　　　　　　　(明/)僧元璞
我昔楚江上釣船時往還長歌送落日濯足對青山魚
遊春草裏鳥去白雲間此意孰能解忘言心自閒
　　　題漁隱圖(二首/)　　　　　　　(明/)僧智舷
　江水悠悠白鷺飛風埃吹不上荷衣綸竿収起心無事
　貪㸔青山却怕歸
　此老行藏何太迂不甘朝市釣江湖江湖又欲逃魚税
　勾個漁舟隱畫圖
　
　
　
　
　
　
　
　
　
　
御定歴代題畫詩類卷六十七
　欽定四庫全書
御定歴代題畫詩類卷六十八目録
　　漁樵類
　　　雪麓漁舟圖(元王冕/)
　　　溪山漁艇圖(元劉永之/)
　　　題風雨漁舟圖(元胡長孺/)
　　　題漁舟風雨圖(元吳澄/)
　　　題漁舟圖(元吳澄/)
　　　漁圖(明周用/)
　　　漁圖(明徐渭/)
　　　書漁舟扇面(明舒芬/)
　　　漁舟夜歸圖(明陳顥/)
　　　題趙子昂秋江漁艇圖(明貝瓊/)
　　　題秋江漁艇(明陳繼儒/)
　　　馬逺虚亭漁笛圖(元吳鎮/)
　　　題畫蘆花漁笛(明李日華/)
　　次韻題文太史滄浪漁笛圖(明張鳯翼/)
　　題徐景顔教諭縠江漁者卷(明邵伯宣/)
　　周伯清秋江曬網圖(元李存/)
　　題網魚圖(明倪宗正/)
　　二漁負罾圖(明屠僑/)
　　春波嬾漁圖(明李日華/)
　　釣魚圖(元彭炳/)
　　輞川釣者圖(明練子寧/)
　　釣魚圖(明吕㦂/)
　　釣魚圖(明莊㫤/)
　　釣魚圖(明李東陽/)
　　扇上釣魚圖(明賀欽/)
　　釣魚圖(明陳雷/)
　　題子昂江天釣艇圖(元陳旅/)
　　題盛子昭臨吳興公溪山釣船圖(明虞堪/)
　　為世賢題唐子華釣舟圖(明吳寛/)
　　沈啓南畫漁舟晩釣圖(明文森/)
　　為彭子𢎞題漁釣圖(元劉永之/)
　　題山水釣魚小畫(明程本立/)
　　春江獨釣圖(元王惲/)
　　春江獨釣圖(元倪瓚/)
　　春溪獨釣圖(明髙啓/)
　　題秋江垂釣圖(元趙孟頫/)
　　題秋江垂釣圖(元虞集/)
　　題秋江把釣圖(元黄鎮成/)
　　秋江獨釣圖(元吳師道/)
　　題朱澤民秋江獨釣圖(元鄭東/)
　　題秋江漁釣圖(明林鴻/)
　　秋江獨釣圖(明王直/)
　　秋江釣舟圖(明陸深/)
　　寒江獨釣圖(元袁士元/)
　　寒江獨釣圖(元唐肅/)
　　獨釣寒江(明徐渭/)
　　空江獨釣圖(明陳烓/)
　　題滄江獨釣圖(明劉基/)
　　桐江獨釣圖(明商輅/)
　　題澄江釣叟圖(明廖道南/)
　　題田使者玉泉垂釣圖(元王惲/)
　　題長溪獨釣圖(元丁鶴年/)
　　題宋元凱都市寺為中正堂畫溪山晩釣圖(元鄭/)
　　(洪/)
　　題雙松獨釣圖(元陶宗儀/)
　　次韻趙子野石城釣月圖(宋樓鑰/)
　　秋江釣月圖歌(元劉因/)
　　黄清夫秋江釣月圖(元趙孟頫/)
　　題黄隐君秋江釣月圖(元范梈/)
　　釣雪圖(元袁桷/)
　　題寒江釣雪(元馬祖常/)
　　釣雪圖(元薩都拉/)
　　釣雪圖(明吕㦂/)
　　寒江釣雪(明周復俊/)
　　冩立釣圖(明李日華/)
　　題罷釣圖(明張鳯翼/)
　　罷釣圖(明楊基/)
　　題鐵仲堅宣差所藏羅稚川煙邨圖(元劉詵/)
　　彷巨然煙艇(明李日華/)
　　題劉光朝小景圖(元陳泰/)
　　題小景(明張以寧/)
　　題子昻畫(明王達/)
　　題小畫(明謝矩/)
　　小景(明祝允明/)
　　為王章甫畫(明李日華/)
　　跋武元直漁樵閒話圖(金趙秉文/)
　　漁樵閒話圖(元王惲/)
　　　漁樵問答圖(元袁桷/)
　　　漁樵問話圖(明楊基/)
　　　漁樂樵隱二圖(明儲巏/)
　　　題樵漁圖(元貢師泰二首/)
　　　為陳叔原題漁樵圖(明藍智/)
　　　題漁樵圖(明僧宗泐/)
　　　題郭熙畫樵夫渡水扇(宋文彦博/)
　　　為疇齋張府卿作樵雲圖(元馬臻/)
　　　樵隱圖(元陳樵二首/)
　　　吕氏樵隱圖(元陳樵/)
　　　暮嶺歸樵圖(明祝允明/)
　　　題鄱陽楊蘭谷漁樵耕牧圖(元李祁/)
　
　
　
御定歴代題畫詩類卷六十八目録
　欽定四庫全書
御定歴代題畫詩類卷六十八
　　漁樵類
　　　雪麓漁舟圖　　　　　　　(元/)王　冕
　大山小山無寸青長江萬里如月明楚天不盡鳥飛絶
　老樹欲動風無聲何人方舟順流下草衣箬笠俱瀟灑
　篷底有兒能讀書不是尋常釣魚者𤣥貞子陶朱翁避
　世逃名俱已矣後來空自談髙風我視功名等塵垢何
　似忘言付杯酒武陵豈必皆神仙桃花流水人間有
　　　溪山漁艇圖　　　　　　　　(元/)劉永之
　夕陽延莫景秋色逺冥冥流水雙溪緑寒山九疊青石
　樓依古木草徑接遥汀釣叟長年在何人問客星
　　　題風雨漁舟圖　　　　　　　(元/)胡長孺
　細栁新蒲春已滿飄風急雨亂如顛漁人若解忘魚意
　繫却扁舟卧碧煙
　　　題漁舟風雨圖　　　　　　　(元/)吳　澄
蓑笠寒颼颼一篙背拳曲有人方醉眠酒醒失茅屋
　　題漁舟圖　　　　　　　　　(元/)吳　澄
岸栁青青岸蓼紅兩兒兩嫗兩漁翁當年應笑扁舟客
月夜西施一夕風
　　漁圖　　　　　　　　　　　(明/)周　用
寒潛急漁師回谿愁泯泯中有九寸鮮無令一朝盡網
絲傷春蠶笱竹折稚笋萬口白喁喁畫者心亦忍
　　漁圖　　　　　　　　　　　(明/)徐　渭
何人畫秋色蘆花繡如組罷釣睡孤舟月滿瀟湘浦撒
網打魚驚鴈飛釣竿閒挂冷魚磯醉餘正好割鮮膾怪
殺松鱸畫裏肥
　　書漁舟扇面　　　　　　　　(明/)舒　芬
蹇驢辛苦走長安十載依然著一冠爭似漁翁江上老
緑蓑長伴白鷗閒
　　漁舟夜歸圖　　　　　　　　(明/)陳　顥
罷釣歸來月未明隔籬遥見一燈青不知潮落江風轉
流却扁舟過别汀
　　題趙子昂秋江漁艇圖　　　　(明/)貝　瓊
朝漁江之南暮漁江之北朝暮清江邊公侯不相識西
塞山前秋日㣲滄波浩蕩釣船歸老髯何來一相就鐵
笛夜吹彭郎磯
　　題秋江漁艇　　　　　　　　(明/)陳繼儒
怕将名姓落人間買斷秋江蘆荻灣㡬度招尋尋不得
釣船雖小即深山
　　馬逺虚亭漁笛圖　　　　　　(元/)吳　鎮
虚閣延凉颸唯聞芳草氣漁艇出滄浪弄笛仍遺世山
鳥為飛鳴游魚順流去幽人午睡餘翛然信髙致何物
馬生圖㑹得其中趣展閱不能忘賦得工五字
　　題畫蘆花漁笛　　　　　　　(明/)李日華
白石丹楓落照邊千峰雲靄一江煙漁郎短笛無腔調
吹起蘆花雪滿船
　　次韻題文太史滄浪漁笛圖　　(明/)張鳯翼
夾岸蘆花雪作叢扁舟長笛弄秋風十年不向山隂過
猶自含酸小幅中
　　題徐景顔教諭縠江漁者卷　　(明/)邵伯宣
柯山青浸縠江波有客長年披緑蓑釣澤偶膺多士選
講帷仍賦散人歌桃花白鷺忘機久蓴菜鱸魚入夢多
遲子束書歸舊隱水雲深處一經過
　　周伯清秋江曬網圖　　　　　(元/)李　存
曬網夕陽斜攜壺入荻花平生誤識字恨不作漁家
　　題網魚圖　　　　　　　　　(明/)倪宗正
白白江波紅尾魚蒲花初發栁花疎江洲日暮忘歸去
江魚上網不知數風雨欲來猶不來篛笠且挂磯頭樹
　　二漁負罾圖　　　　　　　　(明/)屠　僑
夜飯未得熟風濤不可罾柴門桑竹雨妻子候寒燈
　　春波懶漁圖　　　　　　　　(明/)李日華
聞説淞陵鱸又肥雨餘沙栁緑霏霏當年屬玉聼簫處
只有孤雲映夕暉
　　釣魚圖　　　　　　　　　　(元/)彭　炳
酒醒船在子陵䑓萬壑千巖玉琢開抛却釣魚肩雪落
一雙青鴈恰飛來
　　輞川釣者圖　　　　　　　　(明/)練子寧
家住横溪上金川似輞川凉風垂釣坐明月棹歌還緑
水雕胡飯金鱗縮項鯿鑑湖如可乞相與頌堯天
　　釣魚圖　　　　　　　　　　(明/)吕　㦂
楓香倚青壁魚樂茭蒲長溪翁戴笠來舟穩撥蘭槳欲
談世清濁無復三閭丈極目盼流雲滄浪發孤響餘音
遶空谷川緑平如掌呼翁不我譍繫此蓴鱸想
　　釣魚圖　　　　　　　　　　(明/)莊　㫤
溪上春雲與浪飛溪頭春水鮆魚肥野人只是閒無事
日出船來月出歸
　　釣魚圖(為葉司/徒公題)　　　　　　　(明/)李東陽
兩舟同行如結鄰兩翁相對各垂綸絲長水逺意不極
俱是江湖閒散身倐無忽有時交詫咫尺煙波不相借
穉子牽絲似有情前村問酒先論價江淮以南罾罟多
瀟湘向上皆風波公家正住魚龍窟我興即在滄浪歌
滄浪歌長秋日短野水寒天迷近逺酒醒髙堂㸔畫圖
黄蘆瑟瑟江風滿
　　扇上釣魚圖　　　　　　　　(明/)賀　欽
江上釣魚翁不識家何處我恨凌溪來安得與君住
　　釣魚圖　　　　　　　　　　(明/)陳　雷
歌向滄浪獨羨魚釣竿閒却意何如磻溪夢裏青山老
猶遇君王載後車
　　題子昂江天釣艇圖　　　　　(元/)陳　旅
雨餘秋水滿山前正是江南落鴈天何處故人漁艇小
斷蟬疎樹夕陽邊
　　題盛子昭臨吳興公溪山釣船圖
　　　　　　　　　　　　　　　(明/)虞　堪
著我春江聼雨眠鷗波亭下水如天當時度得參差玉
吹起春風滿釣船
　　為世賢題唐子華釣舟圖　　　(明/)吳　寛
日落長堤古樹隂溪舟爭放碧溪潯㸔渠共理絲綸手
真有前人竭澤心
　　沈啓南畫漁舟晩釣圖　　　　(明/)文　森
新豐酒波堪濯足塵土紅汚酒波緑粗豪飲客下馬下
三觥五籌行促促何如並著春江船蒲茸紫立栁黄眠
船頭釣得縮項鯿賣之儘可供酒錢夕陽射眼拉柁轉
江光帖天孤鳥逺
　　為彭子𢎞題漁釣圖　　　　　(元/)劉永之
彭郎磯畔小茅堂露滿秋林木葉黄石渚水生魚欲上
一江風雨夜鳴榔
　　題山水釣魚小畫　　　　　　(明/)程本立
人間萬事一絲輕江上數峯雙眼明老我不歸空㸔畫
秋風又到洛陽城
　　春江獨釣圖(前金平陽人/孫子安筆)　　　(元/)王　惲
𣺌渺春江碧若空一絲斜裊釣壇風富春莫擬幽棲穩
已在君王物色中
　　春江獨釣圖　　　　　　　　(元/)倪　瓚
春洲菰蒋緑江水自空虚望山以髙咏意釣不在魚
　　春溪獨釣圖　　　　　　　　(明/)髙　啟
春水鱖魚肥垂綸坐斷磯羊裘人易識好著舊蓑衣
　　題秋江垂釣圖　　　　　　　(元/)趙孟頫
湘江霜冷鴈初飛雲滿君山樹影稀秋色天涯元不盡
扁舟何事不知歸
　　題秋江垂釣圖　　　　　　　(元/)虞　集
曉煙横樹轉溪灣何事漁舟罷釣還門外秋風吹葉老
幽人閒㸔巨然山
　　題秋江把釣圖　　　　　　　(元/)黄鎮成
獨載輕舠過碧川一綸牽動楚江天蘆邊有月還吹笛
栁外無風不繫船留火夜燃湘岸竹得魚朝送酒家錢
十年湖海真如畫亦欲狂歌一扣舷
　　秋江獨釣圖　　　　　　　　(元/)吳師道
峩冠古服理絲綸恐是𤣥真輩行人今日官征算舟舫
水雲莫倚自由身
　　題朱澤民秋江獨釣圖　　　　(元/)鄭　東
山川無微雲萬物粲可數長江秋氣至美人在中渚凉
風吹蘭舟木葉下如雨魴鯉豈必多書卷良可咀初非
與世殊聊以樂空屢
　　題秋江漁釣圖　　　　　　　(明/)林　鴻
移舟向潭石投釣臨寒流餘懷本澹蕩况此滄江秋白
日既濯濯清飇何瀏瀏適意非在魚所希與神遊悠哉
共恬淡惟應沙際鷗
　　秋江獨釣圖　　　　　　　　(明/)王　直
蒹葭淅瀝秋雨霜明月照水天蒼茫扁舟靜夜泝室濶
驚起沙邊鷗鷺行釣車不用置在傍此心寧羨鯉與魴
叩舷獨往歌滄浪歌聲激烈増慨慷山中之人遥相望
　　秋江釣舟圖　　　　　　　　(明/)陸　深
西風吹滿荻蘆花釀作霜寒啼亂鴉買得釣船如屋裏
只将秋水老南華
　　寒江獨釣圖　　　　　　　　(元/)袁士元
堪笑江湖㡬釣徒朝來相喚暮相呼祇今風雪䝉頭處
回首煙波一箇無
　　寒江獨釣圖　　　　　　　　(元/)唐　肅
非為投竿為好奇江寒凍折釣翁髭縁知雪壓篷牕曉
不載魚歸只載詩
　　獨釣寒江　　　　　　　　　(明/)徐　渭
大海有鯨魚五岳其鼻額任公釣不來煩爾一絲雪
　　空江獨釣圖(為璋/姪題)　　　　　　(明/)陳　烓
一氣團虚亘寥廓天光雲影鏡中落紛紛物態從更變
眼底何如阿翁樂名利不牽身獨閒萬頃滄波百尺竿
溪月江風隨意取星星短髮顔如丹潮來潮去憑此竹
不釣齊璜釣荆玉遊鱗掣破浪花圓欸乃一聲山水緑
君不見渭濵人熊羆不入姬文夢百嵗風光老釣綸又
不見嚴灘老漢家名節在一絲雲䑓事業跡如埽誰冩
斯圖託意深小阮重之輕南金特來索我題佳句薫風
灑灑清煩襟㡬向濯清亭子上凭欄相對成惆悵安得
呼酒傾百壺爛醉沙頭續漁唱
　　題滄江獨釣圖　　　　　　　(明/)劉　基
山繞滄江一釣船又隨斜日下長川小魚不食大魚去
風定逺林生白煙
　　桐江獨釣圖　　　　　　　　(明/)商　輅
拂袖長歌入富春滄江深處獨垂綸短蓑不換軒裳貴
千載髙風有㡬人
　　題澄江釣叟圖　　　　　　　(明/)廖道南
江上青山翠欲流江頭白浪雨初収漁竿夙協磻溪兆
鶴夢曽經赤壁遊天外帆檣臨碧海雲中樓閣即丹丘
懸知别浦通幽處自有神槎汎斗牛
　　題田使者玉泉垂釣圖　　　　(元/)王　惲
渭畋應未兆非熊底是胷蟠萬丈虹辦與澄湖三百頃
一絲斜裊緑楊風
　　題長溪獨釣圖　　　　　　　(元/)丁鶴年
溪上釣西風心隨溪水東後車今巳載何待兆非熊
　　題宋元凱都市寺為中正堂畫溪山晩釣圖
　　　　　　　　　　　　　　　(元/)鄭　洪
百畆青山二頃田金溪南畔竹菴前紺園薝蔔花香澹
寳地桫欏樹影圓日日釣絲牽葑雨年年禪榻對茶煙
郎星昨夜明如月偏照君家書畫船
　　題雙松獨釣圖　　　　　　　(元/)陶宗儀
雙松偃蹇水挼藍㡬疊遙山送碧嵐一葉釣舟輕似葦
短蓑煙雨老江南
　　次韻趙子野石城釣月圖　　　(宋/)樓　鑰
石城江頭可憐月曽照六朝清夜獵古往今來知㡬何
長江衮衮蕭蕭葉謫仙去後詩盟寒王孫詩瘦清欒欒
詩情浩蕩坐無奈扁舟笑把磻溪竿江平風輕波瑟瑟
宿靄卷空天一色東風吹月入長安一卷風流坐中得
初讀神意清再讀胸次平回頭明月祇如故世上興廢
徒紛更想君一葉自掀舞夜靜水寒誰與語船頭有酒
且孤斟莫向金陵重懷古
　　秋江釣月圖歌　　　　　　　(元/)劉　因
南山舞空趨翔鸞北山人立如啼猿長流東來貫其腹
謂是浙水屈曲萬丈之上源大魚奔騰鰭鬛焦小魚委
靡隨江潮中有白玉蟾落落五采凝不消人言此蟾在
天主隂魄淪没何為水中宅籊籊千尺綸蟾永不受吞
廣寒髙居淩紫清日逐烏御不得停愛此江水碧倒室
浴影潛金精感君纒綿如有素瞬息還須上天去君不
聞任公子東海投竿非小智又不聞嚴先生羊裘古瀬
成髙名君家慈母占畢逋百尺樓觀端可居黄金之釣
不復理明月年年在秋水
　　黄清夫秋江釣月圖　　　　　(元/)趙孟頫
塵土染人衣袂煙波著我船牕為問行歌都市何如釣
月秋江
　　題黄隱君秋江釣月圖　　　　(元/)范　梈
舊識先生隱者流偶因圖畫想滄洲斷雲滿路碧牕晩
明月何年青嶂秋世故風塵雙短屐生涯天地一扁舟
何由白石空磯畔招得人間萬户侯
　　釣雪圖　　　　　　　　　　(元/)袁　桷
明月入水底摩盪空江雪昂昂垂綸翁在雪不在月悟
彼𤣥化理不寐坐明發我舟非無槳我車詎無轍迂儒
守繩樞世胄貫華閥願以千尺竿截為濟川筏
　　題寒江釣雪　　　　　　　　(元/)馬祖常
欲買韓家舊石淙釣魚竿㡳是寒江淮南十月蒹葭岸
曽見冰花到小牕
　　釣雪圖　　　　　　　　　　(元/)薩都拉
天寒日暮烏鴉啼江空野濶黄雲低村南村北人跡斷
山前山後玉樹迷歌樓酒香金帳暖豈知篷底魚羮飯
一絲天地栁花春萬里煙波蓮葉逺風流不數王子猷
清興不減山隂舟人間富貴草頭露桐江何處覓羊裘
還君此畫三歎息如此江湖歸未得洗魚煑飯捲孤篷
江上雲山好顔色
　　釣雪圖(為文選喬/希大題)　　　　　　(明/)吕　㦂
寒波雪片霏霏雨老漁宿昔扁舟具龍伯宫前擲一絲
細鱗縮項隨煙霧霓竿本解釣珊瑚俗情大笑何曽顧
太平無事用鷹揚惡風白浪弓旌暮蓑笠閒吟栁栁州
眼中枉費頻招呼我待明年春水時去逐桃花傍巖住
　　寒江釣雪　　　　　　　　　(明/)周復俊
嵐雲凍不飛江水明素練千林冥若空遙峰隱還見漁
歌巖下起落日聲猶轉
　　冩立釣圖　　　　　　　　　(明/)李日華
遊魚得餌噏復吐立釣纔知縱與沉雲影自移山自靜
由來不礙樹邊吟
　　題罷釣圖　　　　　　　　　(明/)張鳯翼
輕鷗飛鷺漫沉浮未晩停橈紅蓼洲明月滿船君莫笑
有風波處不垂鈎
　　罷釣圖(為翟少㕘/文光題)　　　　　　(明/)楊　基
畏途萬里費經遊到處紅塵没馬頭何日釣竿從此老
也分一片荻花秋
　　題鐵仲堅宣差所藏羅稚川煙村圖
　　　　　　　　　　　　　　　(元/)劉　詵
荒村漠漠煙連山誰家野店兩樹閒青帘稍出樹梢外
秋風敗葉寒斑斑路通白石流水亂長橋縹緲依山澗
漁姑得酒歸意速攜稚渡橋如落鴈寒藤老木又一川
罾船方饌罾斜懸有魚有酒復有客風致何必能詩篇
亂鴉㡬㸃天疑莫欲泊未泊環髙樹小舟七八散前灘
或倚長篙收釣具君不見䲭夷一舸遊五湖子陵羊裘
釣桐廬安知若人非其徒
　　彷巨然煙艇　　　　　　　　(明/)李日華
煙山煙樹又煙沙翠緑茫茫何處家只有漁翁知活計
水天空濶傍蘆花
　　題劉光朝小景圖　　　　　　(元/)陳　泰
江雲慘淡江風驕欲行不行誰渡橋舟中漁父晩更急
賣魚歸來醉無力漢陽城郭鸚鵡洲我昔曽泛馮夷秋
如今此景是何處擬向劉郎辨煙樹
　　題小景　　　　　　　　　　(明/)張以寧
雀啅江頭秋稻花顛風吹栁一行斜漁舟細雨獨歸去
白石滄江何處家
　　題子昂畫　　　　　　　　　(明/)王　達
闕下歸來覓釣舟黄金帶重雪盈頭鯉魚風起芙蓉落
一縷絲懸玉鏡秋
　　題小畫　　　　　　　　　　(明/)謝　矩
撒罷絲綸漾小舟緑隂祇在水西頭得魚換酒尋常事
日暮歸來且暫休
　　小景　　　　　　　　　　　(明/)祝允明
濃雲壓嶺雨初至宻葉障林風更多只有漁翁能了事
一枚圓笠半肩蓑
　　為王章甫畫　　　　　　　　(明/)李日華
黄葉陂深隱釣舟蓼花瑟瑟水悠悠鸕鷀睡熟漁翁醉
偷取瀟湘一段秋
　　跋武元直漁樵閒話圖　　　　(金/)趙秉文
兩翁乆忘世木石以為徒偶然相值遇風月應指呼廢
興非吾事胡為凡區區但覺腹中事似落紙上圖一以
我為漁神遊渺江湖一以我為樵夢為山澤臞形骸隨
所遇何者為真吾尚忘彼與此况復朝市娛西風下落
日渡口炊煙孤無問亦無答長嘯歸來乎
　　漁樵閒話圖　　　　　　　　(元/)王　惲
艤舟弛擔兩欣然千古興亡話眼前忘却前溪歸路晩
暝煙横合碧山顛
　　漁樵問答圖　　　　　　　　(元/)袁　桷
翠嶺邀黄鳥蒼波翫白鷗偶因平地坐始識世間愁
　　漁樵問話圖　　　　　　　　(明/)楊　基
君收綸我停斧且向谿頭話今古屈宋文章爨下薪韓
彭事業庖中鮒世上功名賤如土何須了了文兼武君
貫魚我負芻有酒可換不可沽青山滿眼同一醉勿論
區區榮與枯
　　漁樂樵隱二圖(為吳隱/君題)　　　　(明/)儲　巏
鷗波濯足栁維舟閱盡滄江到白頭偶與野人相話及
夜來閒夢入西周
黄帽青鞋懶折腰擬隨麋鹿住山椒少年操斧曽傷手
只傍風林拾墮樵
　　題樵漁圖(二首/)　　　　　　　(元/)貢師泰
長松如蓋復如輪袒腹支頤倚樹身誰謂樵夫避辛苦
乾坤許我一閒人
一蓑煙雨一竿風江海茫茫望眼空不是渭陽曽遇獵
世間誰復識漁翁
　　為陳叔原題漁樵圖　　　　　(明/)藍　智
武夷老人年七十晝業漁樵夜妻織有兒長大不讀書
采山釣瀬供衣食此翁自是神仙徒牀頭酒香不用沽
生逢太平少征歛雖有生涯無官租昨朝自攜書一束
過我衡門㸔秋菊新圖蒼莽煙水寒復有疎篁間枯木
一客負薪山路長一客榜舟漁在梁荒村無人日未落
偶坐有意俱相忘知君老去猶愛此能以安閒遺孫子
愧我十年塵土閒按圖欲借溪南山
　　題漁樵圖　　　　　　　　　(明/)僧宗泐
兩客此相遇百年天與閒艤舟臨碧岸吹笛對青山怪
樹依巖老幽花笑日殷畫圖誰不羨塵土自摧顔
　　題郭熙畫樵夫渡水扇　　　　(宋/)文彦博
淺水深山一徑通樵夫涉水出林中可憐畫筆多情思
冩在霜紈一扇風
　　為疇齋張府卿作樵雲圖　　　(元/)馬　臻
喧寂本異軌乃知靜者心清晨整芒屩斧斤入山林擔
挑煙霞氣出没窮幽深終南太華長入眼蕭蕭不斷松
濤響靜觀天地生化機抱膝無言坐成晩昔日㑹稽朱
買臣汲汲行吟背負薪輕将富貴博幽意野風吹老青
山春碧桃花底煙光莫應見仙人著碁處時清不用歌
紫芝獨自穿雲下山去
　　樵隱圖(二首/)　　　　　　　　(元/)陳　樵
清晨執柯出負薪薄暮歸豈無登頓勞獨與憂患違山
深雲冉冉樹宻芳菲菲猿鳥乆相狎世事俱忘機
買臣昔採薪頗似逺名利何事五十年却復懷富貴古
來樵牧閒多非隱淪地寄言謝君子無使心跡異
　　吕氏樵隱圖　　　　　　　　(元/)陳　樵
山靄氤氲溼緑蓑無人空谷伴狂歌千年甲子碁邊老
兩字功名世外多乳鹿穿雲覓芝草驚猿抱子度煙蘿
心閒便是神仙侣莫對癡兒説爛柯
　　暮嶺歸樵圖　　　　　　　　(明/)祝允明
吳山嶺頭風蕭蕭吳山落日紅抹腰蜿蜒鳥道自能認
只在山中非市朝燒薪煖酒換魚煑五十行歌氣如虎
朱翁側足金馬門吾儂未舎無媒路
　　題鄱陽楊蘭谷漁樵耕牧圖　　(元/)李　祁
我家雲陽東衣食在漁稼朝耕白雲邊暮釣青溪下有
時逐樵牧談笑至昏夜自云此真樂此樂天所借亂離
　寄他鄉奔走不遑暇蹉跎㡬經年及此見圖畫蒼茫指
　顧中彷彿在田舎四事苦難併茍得亦可詫何時賦歸
　來雞豚饜春社
　
　
　
　
　
　
　
　
　
　
　
　
御定歴代題畫詩類巻六十八
　欽定四庫全書
御定歴代題畫詩類巻六十九目録
　　耕織類
　　　題耕織圖二十四首奉懿㫖撰(元趙孟頫/)
　　　題耕織圖(明李進二首/)
　　　題蠶桑綺陌冊(明董其昌/)
　　　禾簇簇題鄒福所藏勤耕圖(元傅若金/)
　　　省耕圖(明董其昌/)
　　　省耕圖(明祝允明/)
　　　閱耕圖(明張邦奇/)
　　　應朋來臨别索題存耕舊隱圖(宋戴奎/)
　　　題趙繼卿耕隱圖(元楊奐/)
　　　題雲莊耕隱圖(元陶宗儀/)
　　　謝君寄一犂春雨圖求詩為作絶句(宋陸游/)
　　　謝耕道犂春圖(宋趙師秀/)
　　　題謝耕道一犂春雨圖(宋魏了翁/)
　　題楊諭徳東皋春雨圖(明楊榮/)
　　溪田過雨圖(明陳仲完/)
　　題劉逸人樂耕巻(明楊士奇/)
　　樂農巻(明陳振/)
　　書耕巻(明王恭/)
　　濯隴圖(明李廷儀/)
　　村田圖雜詠(明蔣冕/)
　　村田景(明蔣冕/)
　　趙千里田家四季圖(明僧西白二首/)
　　題申之寄示春郊畫軸(宋樓鑰/)
　　里社圖(元劉因二首/)
　　次韻玉堂畫壁(元袁桷/)
　　跋豐稔還鄉圖(元王惲/)
　　題石恪畫機織圖(宋黄庭堅/)
　　題樓攻媿織圖(元虞集三首/)
　　題紡織圖(元王惲/)
　　　紡績圖(元貢奎/)
　　　蠶桑圖(元吳師道/)
　　　題錢舜舉畫蠶桑圖(明虞堪/)
　　　題丹陽賀氏採桑飼蠶圖(明俞泰/)
　　　題韓晉公邨田歌舞圖後(宋文彦博/)
　　　次韻和文潞公題韓百公村田歌舞圖後(宋韓琦/)
　　　題申季山家所藏李伯時畫村田樂圖(宋戴復古/)
　　　題村田樂圖(元虞集/)
　　　題村田樂圖(元謝應芳/)
　　　題富好禮所畜村樂圖(明劉基/)
　　　田家留客圖(元納延/)
　　　邨社醉歸圖(元陳旅/)
　　　題李唐村社醉歸圖(元朱徳潤/)
　　　田家慶壽圖(明髙啟/)
　　　題田家娶婦圖(明程敏政/)
御定歴代題畫詩類卷六十九目録
　欽定四庫全書
御定歴代題畫詩類巻六十九
　　耕織類
　　　題耕織圖二十四首奉懿㫖撰　(元/)趙孟頫
　田家重元日置酒㑹鄰里小大易新衣相戒未明起老
　翁年已邁含笑弄孫子老嫗惠且慈白髮被兩耳杯盤
　且羅列飲食致甘㫖相呼團欒坐聊慰衰莫齒田磽藉
　人力糞壤要鋤理新嵗不敢閒農事自兹始
　東風吹原野地凍亦已消早覺農事動荷鋤過相招遲
　遲朝日上炊煙出林梢土膏脉既起良耜利若刀髙低
　徧翻墾宿草不待燒幼婦頗能家井臼常自操㪚灰縁
　舊俗門逕環周遭所冀嵗有成殷勤在今朝
　良農知土性肥瘠有不同時至萬物生芽蘖由地中秉
　耒向畎畆忽徧西與東舉家往于田勞瘁在爾農春雨
　及時降被野何濛濛乗兹各播種庶望西成功培根利
　秋實仰天望年豐但使隂陽和自然倉廩充
孟夏土加潤苖生無近逺漫漫冒淺陂芃芃被長阪嘉
榖雖已殖惡草亦滋蔓君子與小人並處必為患朝朝
荷鋤往薅耨忘疲倦旦隨鳥雀起歸與牛羊晚有婦念
将飢過午可無飯一飽不易得念此獨長歎
仲夏苦雨乾二麥先後熟南風吹隴畆惠氣㪚清淑是
為農夫慶所望實其腹酤酒醉比鄰語笑聲滿屋紛然
收穫罷髙廩起相屬有周成王業后稷播百榖皇天貽
來牟長世自兹卜願言乗嵗稔四海盡䝉福
當晝耘水田農夫亦良苦赤日背欲裂白汗灑如雨匍
匐行水中泥淖及腰膂新苖抽利劒割膚何痛楚夫耘
婦當饁奔走及亭午無時暫休息不得避炎暑誰憐萬
民食粒粒非易取願陳知稼穡無逸傳自古
大火既西流凉風日淒厲古人重稼穡力田在匪懈郊
行省農事禾黍何斾斾碾以他山石玉粒使人愛大祀
須粢盛一一稽古制是為五榖長異彼稊與稗炊之香
且美可用享上帝豈惟足食人一飽有所待
白露下百草莖葉日紛委是時禾黍登充積徧都鄙在
郊既千庾入邑復萬軌人言田家樂此樂誰可比租賦
以輸官所餘足儲峙不然風雪至凍餒及妻子優游茅
簷下庶可以卒嵗太平原有象治世乃如此
大家饒米麪何啻百室盈縱復人力多舂磨常不停激
水轉大輪磑碾亦易成古人有機智用之可厚生朝出
連百車莫入還滿庭勾稽數多寡必假布算精小人好
爭利晝夜心營營君子貴知足知足萬慮輕
孟冬農事畢榖粟既已藏彌望四野空藁秸亦在塲朝
廷政方理庶事和隂陽所以頻嵗登不憂旱與蝗置酒
燕鄉里尊老列上行肴羞不厭多炰羔復烹羊縱飲窮
日夕為樂殊未央禱天祝聖人萬年長壽昌
農家值豐年樂事日熙熙黑黍可釀酒在牢羊豕肥東
鄰有一女西鄰有一兒兒年十五六女大亦可笄財禮
不求備多少取隨冝冬前與冬後婚嫁利此時但願子
孫多門户可扶持女當力蠶桑男當力耘耔
一日不力作一日食不足慘淡嵗云莫風雪入破屋老
農氣力衰傴僂腰背曲索綯民事急晝夜互相續飯牛
欲牛肥茭藁亦預蓄蹇驢雖劣弱挽車致百斛農家極
勞苦嵗豈恒稔熟能知稼穡艱天下自䝉福
　　　右耕
正月新獻嵗最先理農器女工並時興蠶室臨期治初
陽力未勝早春尚寒氣窻户當奥宻勿使風雨至田疇
耕耨動敢不修耒耜經冬牛力弱相戒勤飯飼萬事非
預備倉卒恐不易田家亦良苦舎此復何計
仲春凍初解陽氣方滿盈旭日照原野萬物皆欣榮是
時可種桑插地易抽萌列樹徧阡陌東西各縱横豈惟
籬落間採葉憚逺行大哉皇元化四海無交兵種桑日
已廣彌望緑雲平匪惟錦綺謀祇以厚民生
三月蠶始生纖細如牛毛婉孌閨中女素手握金刀切
葉以飼之擁紙散周遭庭樹鳴黄鳥發聲和且嬌蠶飢
當採桑何暇事遊遨田時人力少丈夫方種苖相将挽
長條盈筐不終朝數口望無寒敢辭終嵗勞
四月夏氣清蠶大已屬眠髙首何昂昂蛾眉復娟娟不
憂桑葉少徧野如緑煙相呼攜筐去迢遞立逺阡梯空
伐條枚葉上露未乾蠶飢當早歸秉心靜以專飭躬修
婦事黽勉當盛年救忙多女伴笑語方喧然
五月夏已半谷鶯先弄晨老蠶成雪繭吐絲亂紛紜伐
葦作簿曲束縛齊榛榛黄者黄如金白者白如銀爛然
滿筐莒愛此顔色新欣欣舉家喜稍慰經時勤有客過
相問笑聲聞四鄰論功何所歸再拜謝蠶神
釜下燒桑柴取繭投釡中纎纎女兒手抽絲疾如風田
家五六月緑樹隂相䝉但聞繰車響逺接村西東旬日
可經絹弗憂杼柚空婦人能蠶桑家道當不窮更望時
雨足二麥亦稍豐酤酒田家飲醉倒嫗與翁
七月暑尚熾長日弄機杼頭蓬不暇梳揮手汗如雨嚶
嚶時鳥鳴灼灼紅榴吐何心娯耳目往來忘傴僂織為
機中素老幼要紉補青燈照夜梭蟋蟀牕外語辛勤亦
何有身體衣㡬縷嫁為田家婦終嵗復勞苦
池水何洋洋漚麻水中央數日庶可取引過兩手長織
絹能㡬時織布已復忙依依小兒女嵗晩歎無裳布襦
不掩脛念之熱中腸朝緝滿一籃莫緝滿一筐行㸔機
中布計日漸可量我衣既巳成不憂天早霜
季秋霜露降凜凜寒氣生是月當授衣有布織未成天
寒催刀尺機杼可無營教女學紡纑舉足疾且輕舎南
與舎北嘒嘒聞車聲通都富豪家華屋貯娉婷被服雜
羅綺五色相間明聽説貧家女惻然當動情
豐年禾黍登農心稍逸樂小兒漸長大終嵗荷鋤钁目
不識一字毎念心作惡東鄰方迎師收拾令上學後月
日南至相賀因舊俗為女裁新衣修短巧量度龜手事
塞向庶禦北風虐人生真可歎至老長力作
冬至陽來復草木潛滋萌君子重其然吾道自此亨父
母坐堂上子孫列前榮再拜稱上壽所願百福并人生
屬明時四海方太平民無札瘥者厚澤敷羣情衣食苟
給足禮義自此生願言興學校庶㡬教化成
忽忽嵗将盡人事可稍休寒風吹桑林日夕聲颼飀牆
南地不凍墾掘為坑溝斫桑埋其中明年芽早抽是月
浴蠶種自古相傳流蠶出易脫殻絲纊亦倍収及時不
努力知有來嵗不手凍不足惜冀免號寒憂
　　　右織
　　題耕織圖(二首/)　　　　　　　(明/)李　進
西疇昨夜膏雨足村村緑樹啼布榖農夫相喚整鋤犂
早起驅牛出茅屋土腴牛健耕易深暖雲籠日春隂隂
斜陽未下終十畆一巻遺經行自吟山妻相敬如賔友
炊黍烹葵饁南畆溪邊濯足隴頭坐髙歌且盡壺中酒
年來不用憂旱澇髙田宜黍低冝稻官租納足食有餘
社酒雞豚自相勞人言耕夫苦我道田家好但願五風
十雨年榖登室家團欒永相保
吳蠶作繭明於雪苕溪之水清且冽東鄰西舎繅車鳴
銀絲出盆光皎潔官稅已輸私債還美人曉織緑窻間
嬌鶯睍睆機聲度春笋參差玉指攀織成素絹堅且緻
先奉翁姑後夫壻朔風吹水霜雪飛夫不憂寒妾如意
君不見青樓豔女好蛾眉留客髙歌送酒巵纒頭蜀錦
不知數黄金莫盡朝别離不如田家荆布妻貧富苦樂
長相隨採桑養蠶繅好絲年年織絹製郎衣
　　題蠶桑綺陌冊　　　　　　　(明/)董其昌
百里春申路欣歌田畯詩行車膏作雨沃野錦為陂子
婦饁堪餉曽孫稼若茨誰能憂藿食慈母更農師
　　禾簇簇題鄒福所藏勤耕圖　　(元/)傳若金
禾簇簇禾簇簇去年缺雨今年足人家耕種少得閒一
春強半田中宿塘上水生禾欲齊春禽愛近落花啼出
入無人㸔門户野庭一任人來去有時耕罷亦長吟歸
來不記入村深書編從挂牛角上詩卷閒留桑樹隂田
家小心畏法令嘗願秋租得餘剰鄰翁昨日到城還聞
説官家有新政民間禁馬不禁牛有牛耕田君莫愁
　　省耕圖　　　　　　　　　　(明/)董其昌
融風扇時燠東臯農事起田畯遵時令平秩從兹始溝
塍迂以直畚鍤煙雲裏腰鎌乍刈葵攜饁齊炊黍鶉野
際熙陽鸞旂麗京坻襜襜撫籍衣剡剡染場履天近雨
粟多日臨土膏美汗漫八駿游蕪没三推址睠此省耕
儀風規傳畫史願置黼座前勞農振前軌
　　省耕圖　　　　　　　　　　(明/)祝允明
老農真我事何敢笑樊須植杖芸苖處伸眉納稅餘鉏
頭三寸澤田舎五行書飽飯髙眠熟朱門未必如
　　閱耕圖　　　　　　　　　　(明/)張邦奇
春雨肥東菑春風吹短褐一犂但使衣食充百畆長遺
子孫活君不見叩角歌聲暫歇他日逢時作伊葛
　　應朋來臨别索題存耕舊隱圖　(宋/)戴　奎
憶昔百丈巖前遊泊船去登湖上樓天清野曠一凝望
錦屏森列當前頭中見蒼崖拔地起絶憐嘉木連雲稠
䆗窱回溪出僧宇參差危壑生懸流人言此地儻歸隱
布衣便欲輕公侯茅屋春深薜荔長石䦨路遶叢篁幽
長鑱茯苓靜可劚空林柿葉寒仍收回頭世事忽如蝟
廿年誤向紅塵住不知何日繼追尋毎憶此山勞夢寐
應君示我新畫圖開巻中堂起煙霧摩挲濃墨思舊經
却似登樓㸔山處君謂松根即故廬一榻左右俱圖書
沙田水足牛力壮歸耕試論今何如先王井田法已墜
阡陌鈎連屬豪貴前年東家强索租今年租入西家去
白雲蒼狗在須臾能事只耕方寸地父老同知稼穡難
兒孫共獲菑畬利秋風歸帆我獨遲石田草莽耕何時
君行已得圖中意臨分為冩存耕詩
　　題趙繼卿耕隱圖　　　　　　(元/)楊　奐
惜君玉雪成老醜知君近出太常後求田問舎計差早
恐君不是扶犂手長安冠蓋鬧於雲但説子真耕谷口
此心肯處萬事了直待鐘鳴奈衰朽溪山入眼畫様新
雨翠煙嵐浮户牖松亭可琴水可舟中有石田三百畆
剰鉏烏豆種紅秫十畝桑麻居八九軟浸豆屑飯晨犢
濃湯秫腴篘社酒冷盆繅絲給公上挑燈紡績裹妾婦
索錢豪吏喜食肉凖備羮材養雞狗荆棘滿野獨漏網
太常遺澤亦已厚軍興科徭古不免為勸比鄰死莫走
殘年得飽實大幸傍舎猥籬插花栁君家平日無雜賔
我輩過門須一叩若非代北少陵翁定是周南紫陽叟
更䦨朗詠除夜篇聊與蒼生起塵垢
　　題雲莊耕隱圖　　　　　　　(元/)陶宗儀
亂雲深處水回環南畝無多屋數間曉起一犂春雨足
夕陽牛角挂書還
　　謝君寄一犂春雨圖求詩為作絶句
　　　　　　　　　　　　　　　(宋/)陸　游
説著功名我自羞喜君解劒換吳牛莫将江上一犂雨
輕博人間萬户侯
　　謝耕道犂春圖　　　　　　　(宋/)趙師秀
春雨年年有良田嵗嵗無何因将此事須要畫為圖野
水寒初退平林緑半蕪長謡謝沮溺未必子知吾
　　題謝耕道一犂春雨圖　　　　(宋/)魏了翁
牀頭夜雨滴到明邨南邨北春水生老婦攜兒出門去
老翁赤脚呵牛耕一雙不借挂木杪半破夫須衝曉行
耕罷洗泥枕犢鼻卧㸔人間蠻觸争
　　題楊諭徳東臯春雨圖　　　　(明/)楊　榮
春至時雨降駕言向東臯驅牛種嘉苗稂莠亦以薅所
期歛穫豐詎辭筋力勞時復事簡編或以酌醴醪熙然
隴畝間此樂奚其髙挂冠未有期南望徒鬱陶託此寓
幽意毋使心忉忉
　　溪田過雨圖　　　　　　　　(明/)陳仲完
時雨忽已徧羣山朝來晴溪田漲新緑溝澮悉皆盈倦
兹天氣好布榖聲嚶嚶黽勉事東作孰計勞其形浩浩
谷口趣猗猗丈人情朅來應徴辟逺入嵩陽城冩圖想
舊業千里雲煙横
　　題劉逸人樂耕巻　　　　　　(明/)楊士奇
理生雖異業居世皆有務治本既在兹食力余所慕九
扈春始鳴興言向田墅初來正溝塍爰方藝禾黍雖有
耕耨勞三時且甘雨嵗功聿已成屢豐報田祖儲峙何
必多取具充寒暑有酒可同歡時時㑹鄰父既醉去悠
然登髙睇平楚一為擊壤謡游心緬千古
　　樂農卷　　　　　　　　　　(明/)陳　振
負郭生涯數畝田朝耕暮息興悠然門無胥吏催租稅
囊有兒孫趂社錢㕑下晨炊翻白雪牀頭春釀㵼紅泉
清時不是龎公隱鼓腹長歌大有年
　　書耕卷　　　　　　　　　　(明/)王　恭
石田新雨苔花碧禾黍秋香百餘石誰教釀作甕頭春
醉裏㸔山了殘帙讀書何必問時清縱有荒年莫廢耕
鹿門精舎青山裏春去秋來無宦情
　　濯隴圖　　　　　　　　　　(明/)李廷儀
濯隴雨晴春水生人人驅犢隴頭耕太平不在笙歌裏
只聽前邨打稻聲
　　村田圖雜詠　　　　　　　　(明/)蔣　冕
茅舎新蠶作繭遲鄰家桑柘盡空枝持筐欲向街頭買
更恐豪門索舊絲
　　村田景　　　　　　　　　　(明/)蔣　冕
圏豕登盤酒滿壺髙堂紅燭瑞煙敷里巫唱罷攔門曲
新婦升堂拜舅姑
　　趙千里田家四季圖(二首/)　　　(明/)僧西白
桃花浪已深楊栁風猶弱鄰曲欣往來逢迎勸耕作健
犢不自暇老農良有託共醉社日尊陶然得真樂
蠶事方告成鳴蜩有新聲插秧雨初遍治草日不停雜
坐髙樹隂解衣午風清作勞時自逸孰謂非常情
　　題申之寄示春郊畫軸　　　　(宋/)樓　鑰
郊原膴膴春意足細草淒迷芳樹緑鴈鶩無數泛陂塘
牛羊相與隨芻牧㡬年不泛浙西船恍如蘓臺俯平川
閒人憂國無他䇿但願好雨成豐年
　　里社圖(二首/)　　　　　　　　(元/)劉　因
薄賦輕徭復有秋天恩帝力為誰優老盆醉殺邨夫子
盡道今年好社頭
亂後疲民氣未蘇荒煙破屋半榛蕪平生心事羲皇上
回首相㸔是畫圖
　　次韻玉堂畫壁　　　　　　　(元/)袁　桷
至人悟窮達歛跡寓壟畝良苖貴深扶撅土戒蒿莠靄
靄新陽浮髙下接紫宙跨犢東南行問事一俯首新雨
㵼溝塍交流媚川后輟耕非素心帝命資左右相彼前
山雲倐迷復還岫巻舒樂槃澗署筆冩其舊清秋映空
谷風雨百神守夙昔經濟姿志不在杯酒要使風俗淳
斯民樂仁壽
　　跋豐稔還鄉圖　　　　　　　(元/)王　惲
廟堂真宰拜姚崇斗米三錢四海同今日太平應有象
畫家消息恐難工
　　題石恪畫機織圖　　　　　　(宋/)黄庭堅
荷鉏郎在田行餉兒未返終日弄鳴機恤緯不思逺
　　題樓攻媿織圖(三首/)　　　　　(元/)虞　集
鄉里蠶桑勿失時畫圖勸相又題詩當時補衮應無缺
金玉餘音到繭絲
吳越蠶桑用日多始終吟詠極婆娑玉成繭館閒琴瑟
宜薦房中備樂歌
昔者東南杼柚空詠歌蠶織到圖窮勸農十道先齊魯
百世興王衣被功
　　題紡織圖　　　　　　　　　(元/)王　惲
三晉遺黎樂土農絺綌為業畧相同細思七月豳風詠
不到春坊錦繡功
　　紡績圖　　　　　　　　　　(元/)貢　奎
婦姑紡績夜闌時月落車寒手轉遲應媿西鄰歌舞散
酒酣春夢繞深帷
　　蠶桑圖　　　　　　　　　　(元/)吳師道
詩圖草木蟲與魚就中冩出豳風圖忠臣方寸寓物色
欲使目擊知艱虞公宫親蠶古遺制手捋青青有風戾
四海枝條雨露春萬家機杼升平世誰知後有歌舞荒
裁雲剪鳯金煌煌嵗輸下了一日費紅女夜泣寒無裳
畫師此意誰能識不冩尋常奇麗質數葉娟娟即諌書
品目人間當第一
　　題錢舜舉畫蠶桑圖　　　　　(明/)虞　堪
桑中鳴禽巧如鴂吳孃養蠶夜不歇煖雨寒風惱殺人
正是江南三四月苕溪遺老白髮翁畫蠶畫葉揺春風
千金難買吳孃笑故冩生枝椹子紅
　　題丹陽賀氏採桑飼蠶圖　　　(明/)俞　泰
一從西陵浴蠶始開我萬世資生原五畝牆邊樹桑柘
衣裳乃服由軒轅王澤寖衰不下究棄置田廬作園囿
閭閻無復採桑人却欲重重被文繡吁嗟皇妃躬祀夫
人繅豈故惡逸為勤勞公桑蠶室古來重里罰有布懲
不毛崇陽拔茶易桑植乖崖卓有先㡬識四野隂稠桑
作林襄城歌舞忠宣徳上有作者民斯從三吳非復當
時風一花一木務珍玩飼蠶樹老煙蕪叢兹圖宛然含
諷意彷彿東郊勸蠶事桑隂筐簍去復來屋裏婦姑忙
不寐簇箔層層候起眠窖繭繅絲説去年却歎官租猶
未了莫教重貢八蠶綿
　　題韓晉公邨田歌舞圖後　　　(宋/)文彥博
治世舒長日田家事力蘇干戈久不識簫鼓共為娛濁
酒行無算酡顔倒更扶将求太平象此是太平圖
　　次韻和文潞公題韓百公村田歌舞圖後
　　　　　　　　　　　　　　　(宋/)韓　琦
升平胡可狀歌舞入樵蘇嵗美人皆樂朝和野共娛心
休無事擾本固絶顛扶我願明時治長如此畫圖
　　題申季山家所藏李伯時畫村田樂圖
　　　　　　　　　　　　　　　(宋/)戴復古
春秧夏苗秋遂穫官賦私逋都了却雞豚社酒賽豐年
醉唱村歌舞村樂鼓笛有聲無曲譜布衫顛倒傞傞舞
欲識太平真氣象試㸔此畫有佳趣管絃聲按宫商廢
細轉栁腰花十八羅幃繡幙拂香風九醖葡萄金盞滑
王孫公子巧歡娛勿将富貴笑田夫非渠耕稼飽君腹
問有黄金可樂無
　　題村田樂圖　　　　　　　　(元/)虞　集
尺素自是髙唐物瑩如秋水宜設色何人畫此畎畝閒
二三老人若相識茅屋蕭條古樹下農務未殷牛在野
或憐鸜鵒脫籠縶或弄獮猴笑真假老翁政自如兒嬉
髙髻襁負相扶持古時枌社祀田祖移饌髙亭隨所冝
抱甕初來未貯酒亦有生鵞宛延首村優競攜樂具至
犬怪雞驚兒拍手拄杖出門欣見賓雜花滿庭生好春
嵗時無事得如此擊壤何必非堯民騎驢過橋殊矍鑠
攜具荒陂來赴約定知張果千嵗人㳺戲人間共杯酌
　　題邨田樂圖　　　　　　　　(元/)謝應芳
老人邨老瓦盆嘗作雞豚社不識州縣門阿翁醉倒阿
婆笑膝上咿啞弄乳孫
　　題富好禮所畜村樂圖　　　　(明/)劉　基
我昔住在南山頭連山下帶清溪幽山顛出泉宜種稻
繞屋盡是良田疇家家種田恥商販有足嬾踏縣與州
西風八月淋潦盡稻穗櫛北無蝗蟊黄雞長大白鴨重
瓦甕琥珀香新篘芋魁如拳栗殻赤獻罷地主還相酬
東鄰西舎迭賓主老幼合坐意綢繆山花野葉插巾帽
竹箸漆碗兼磁甌酒酣大笑雜語謔跪拜交錯禮數稠
或起頓足舞侏儒或起拍手歌甌簍傾盆倒榼混醯醤
爛漫霑漬方未休兒童跳躍坐喧譟執遁逐走同俘囚
出門不記舎前路顛倒扶掖迷去留朝陽照屋且熟睡
官府亦簡少所求寧知宴安含酖毒耒耜一變成戈矛
髙門大宅化灰燼蓬蒿瓦礫塞道周春燕營巢在林木
深山露宿隨猨猴三年避亂客異縣側身天地如浮漚
親朋阻隔童僕散疏食水飲不自謀有時惝怳夢閭里
驚覺五内攢百憂君家畫圖稱絶妙鑒别曽遇柯丹丘
想應臨搨出秘府筆意精到世罕儔邨歌社舞自真率
何用廣樂張公侯太平氣象忽在眼令我感愴涕淚流
近者鄉人來報喜今嵗髙下俱有秋豺狼食飽卧窟穴
軍師已運招安籌人情自古共懷土况乃霜雨凄松楸
神龜且被豫且困予所勿念天我尤積薪厝火非逺計
誰能獻納陳嘉猷長江波浪接淮泗白日慘澹騰蛟虯
天下農夫總供給隴畝不得安鋤耰市中食物貴百倍
一豕之價過於牛魚鹽菜果悉買米官幣束閣若贅瘤
朝餐僅了愁夕膳誰復有酒澆其喉循環天運往必復
邪氣暫至不逺瘳此生此景須再覩引領悵望心悠悠
　　田家留客圖(為四明鎦師/向先生賦)　　　(元/)納　延
客來田家當六月主人相留樹邊歇呼兒牽馬飲清泉
廚裏新漿解君熱郎君出城㡬日前城中米價今㡬錢
昨夜南村三尺雨不知還到城濠邊勿厭儂家茅屋小
棘門新編土牆繞明朝早飯莫匆匆雞鳴送君出官道
　　邨社醉歸圖　　　　　　　　(元/)陳　旅
溪村緑雨添新漲簫鼓青林答神貺春風里社太平民
身世華胥牛背上
　　題李唐村社醉歸圖　　　　　(元/)朱徳潤
村南村北賽田祖夾岸緑楊聞社鼓醉翁晚跨㹀牛歸
老婦倚門兒引路信知擊壤自堯民季世龔黄不如古
　披圖昨日過水南縣吏科徭日旁午
　　　田家慶壽圖　　　　　　　　(明/)髙　啟
　花滿茅堂映綵衣開門曉放鶴雛飛鄰翁壽畢共扶醉
　恰似春來社飲歸
　　　題田家娶婦圖　　　　　　　(明/)程敏政
　逕草如煙栁如幕日上茅簷鼓聲作田翁遣女不出村
　東舎西鄰隔墟落新婦駕牛兒跨驢家人後擁翁前驅
　兒家舉酒攔道勸甥舅百世同桑榆耳邊阿婆私屬父
　肩上嬌嬰肯離祖歡聲一路到柴闗野伶山歌柘枝舞
　兩門彷彿朱與陳鄉儀簡古民風淳華筵酒肆設珠翠
　想見紛紛京洛塵婦饁男耕罷征戍安得移家箇中住
　長因擊節頌豐年不作催科打門句
　
　
　
御定歴代題畫詩類卷六十九
　欽定四庫全書
御定歴代題畫詩類卷七十目録
　　牧養類
　　　書鼂説之考牧圖後(宋蘇軾/)
　　　伯時彭蠡春牧圖(宋黄庭堅/)
　　　李唐春牧圖(元任士林/)
　　　題放牧圖(元丁立四首/)
　　　題耕牧圖(元鄭允端/)
　　　題韓幹野牧圖(明張鳯翼/)
　　　題竹石牧牛(宋黄庭堅/)
　　　題牧牛圖(宋陳與義/)
　　　張世傑經歴牧牛圖(金段成已/)
　　　題牧牛扇頭(金趙秉文/)
　　　風栁牧牛畫冊(元劉因/)
　　　牧牛圖(元王惲五首/)
　　　韓滉牧牛圖(元程鉅夫/)
　　題牧牛圖(元吳澄/)
　　題牧牛圖(元陳旅/)
　　題牧牛圖(元張翥/)
　　題牧牛渡水圖(元貢師泰/)
　　題牧牛圖(元黄清老/)
　　題牧牛圖(元丁復/)
　　題牧牛圖(元貢性之/)
　　牧牛圖(元王良臣/)
　　牧牛圖(元田錫/)
　　題李唐牧牛圖(元鄭柬/)
　　題牧牛圖(元釋恕中/)
　　題牧牛圖(明張以寧二首/)
　　牧牛圖(明錢宰/)
　　題牧牛圖(明林鴻/)
　　牧牛圖(明解縉/)
　　牧牛圖(明金幼孜四首/)
　　題李唐牧牛圖(明劉崧二首/)
　　題牧牛圖(明倪敬/)
　　題牧牛圖(明錢仲益/)
　　牧牛圖(明陳煇/)
　　秋山牧牛圖(明廖道南/)
　　牧牛圖(明廖道南/)
　　牧牛圖(明吳希賢/)
　　題牧牛圖(明林廷謨/)
　　牧牛圖(明林景清/)
　　牧牛圖(明黄榮/)
　　牧牛圖(明闕名/)
　　題老翁騎牛圖(明劉基/)
　　題野老醉騎牛圖(明錢宰/)
　　宋徽宗耕牛圖(明楊榮/)
　　題趙君發牧羊圖(宋韓駒/)
　　跋燕蕭牧羊圖(元王惲二首/)
　　　牧羊圖(元袁桷三首/)
　　　胡人牧羊圖(明尹耕/)
　　　題劉光朝歸牧圖(元陳泰/)
　　　題風雨歸牧圖(元錢惟善二首/)
　　　青郊歸牧圖(明李廷儀/)
　　　題畫牧(明王恭/)
　　　題畫(明岳岱/)
　　　經進鹽圖詩(明彭韶八首附録/)
　
　
　
　
　
　
　
御定歴代題畫詩類卷七十目録
　欽定四庫全書
御定歴代題畫詩類卷七十
　　牧養類
　　　書鼂説之考牧圖後　　　　　(宋/)蘇　軾
　我昔在山間但知羊與牛川平牛背穩如駕百斛舟舟
　行無人岸自移我卧讀書牛不知前有百尾羊聽我鞭
　聲如鼓鼙我鞭不妄發視其後者而鞭之澤中草木長
　草長病牛羊尋山跨坑谷騰趠筋骨強煙蓑雨笠長林
　下老去而今空見畫世間馬耳射東風悔不長作多牛
　翁
　　　伯時彭蠡春牧圖　　　　　　(宋/)黄庭堅
　岳陽樓土春已歸湖中鴻鴈拍波飛布帆天濶隨鳥道
　石林風晩吹人衣春水初生及馬腹浮灘欲上西山麓
　遥看絶嶺秀雲松上有垂蘿暗溪谷沙眠草嚙性不驕
　側身注目鳴相招林間瞥過星爍爍原上獨立風蕭蕭
　君不見中原真種未沉没南行市骨何倉卒祇収力健
載征夫肯向時危辨奇骨即今貢馬西北來東西坊監
屯雲開紛然駑驥同一秣爾可不憂四蹄脫
　　李唐春牧圖　　　　　　　　(元/)任士林
春氣薫人未耕作江草青青牛齒白牛飢草細隨意嚼
老翁曲膝睡亦著蓬頭不記笠抛却午樹當風夢揺落
夢裏牛繩猶在握昨夜囤頭牛食薄
　　題放牧圖(四首/)　　　　　　　(元/)丁　立
村鼓誰家樂社神雨餘草木盡知春催科未動蠶桑了
此是山中放牧人
前山後山山鳥啼溪南溪北草離離秧田已足三時雨
此是山中放牧時
楓林日落山徑㣲暝色欲合行人稀東家稚子候簷隙
此是山中放牧歸
隔浦晩煙迷逺樹滿川春雨長平蕪數家茅屋疎林外
此是山中放牧圖
　　題耕牧圖　　　　　　　　　(元/)鄭　氏(名允/)
(端/)
幽人薄世味耕牧山之隂自抱村野姿常懷畎畝心行
行南山歌落落梁父吟挂書牛上角揮鋤瓦中金飽飯
黄昏後力田春雲深四體動樹藝三生悟浮沉巢父世
髙尚徳公人所欽伊人去已逺髙風邈難尋撫巻空歎
息俯仰成古今
　　題韓幹野牧圖　　　　　　　(明/)張鳯翼
渥洼水草正當時天許蘭筋野牧宜未遇王良應棄老
難逢伯樂敢稱奇偶然赭白曽題賦豈必驪黄始入詩
千載獨憐韓幹筆不教巖穴肖胥靡
　　題竹石牧牛　　　　　　　　(宋/)黄庭堅
野次小崢嶸幽篁相依緑阿童三尺箠御此老觳觫石
吾甚愛之勿遣牛礪角牛礪角尚可牛鬭殘我竹
　　題牧牛圖　　　　　　　　　(宋/)陳與義
千里煙草緑連山雨新足老牛抱朝飢向山影觳觫犢
兒狂走先過浦却立長鳴待其母母兮為人實倉廩汝
飽不慙人媿汝牧童生來日日娛只愁身大常把鋤日
斜睡足牛背上不信人間有黄輿
　　張世傑經歴牧牛圖　　　　　(金/)段成已
緑隂深處戲童兒牛自東西兒不知休説兒狂無伎倆
人間何事不兒嬉
　　題牧牛扇頭　　　　　　　　(金/)趙秉文
一牛顧其犢一牛軒尻脽傍有牧犢子窺巢攀樹枝嗟
爾有餉具不念鴉雛飢烏鳥各天性飛來䕶其兒汝親
亦念汝而人獨不知不如兩相忘人禽兩娛嬉
　　風栁牧牛畫冊　　　　　　　(元/)劉　因
逺意昇平畫不勝牛邊煙樹𣺌層層前頭恐有桃林路
百喚溪童不解應
　　牧牛圖(五首/)　　　　　　　　(元/)王　惲
垂紖徐行信自如一揮鞭䇿見齊驅近來不似圖中㸔
旱塊敲蹄百草枯
青青春草滿郊原放飽歸時不用牽何似人牛俱不見
碧天明月靜娟娟
緑楊堤岸曉風清碧草陂塘莫雨晴村落近年乾旱損
却将圖畫㸔昇平
兩童相顧意何為猶恐渠飢趂草歸一道牧民無所事
處心專在當家肥
飽耕飢放事年年放去収來任自然莫訝兩童無所識
至今牛背是堯天
　　韓滉牧牛圖　　　　　　　　(元/)程鉅夫
農為天下本萬世此心同晴日開圖畫方知宰相功
　　題牧牛圖　　　　　　　　　(元/)吳　澄
樹葉醉霜秋草萎童驅觳觫渉淺溪一牛先登舐犢背
犢毛濕濕猶未晞一牛四蹏俱在水引脰前望喜近堤
一牛兩脚初下水尻髙未舉後兩蹏前牛已濟伺同隊
回身向後立不移一牛将濟一未濟直須並濟同時歸
此牛如人有恩義人不如牛多有之人不如牛多有之
笑問二童知不知
　　題牧牛圖　　　　　　　　　(元/)陳旅
水樹春深藏野屋歸鴉飛盡夕陽川誰知天上黄姑渚
只在南山白石邊
　　題牧牛圖　　　　　　　　　(元/)張　翥
去年苦旱蹏敲塊今年水多深没鼻爾牛觳觫耕得田
水旱無情力皆廢畫中見此東臯春牧兒招揺犢子馴
手持鴝鵒坐牛背風栁煙蒲愁殺人兒長犢壮須盡力
豈惜辛勤供稼穡縱然喘死死即休不願徴求到筋骨
　　題牧牛渡水圖　　　　　　　(元/)貢師泰
兒騎牛兒騎牛兩牛渡水當中流一牛帶犢臨沙洲沙
洲泥深没牛足中流浪髙拍牛腹長繩墜手衣裹身前
者起顧後俯伏牛背攲傾不自由誰云穩比萬斛舟待
兒出險走平地畫圖忽落東海頭飯牛之子曽封侯
　　題牧牛圖　　　　　　　　　(元/)黄清老
平原雨多煙草浮牧童驅牛如挽舟柴門正在水深處
青山流過屋西頭
　　題牧牛圖　　　　　　　　　(元/)丁　復
邈爾三尺童御此兩觳觫春風笠底回前村燒痕緑
　　牧牛圖　　　　　　　　　　(元/)貢性之
溪童飲牛渡溪水牛遇水深行復止人知水深牛不行
誰識回頭顧其子桃林之野春雨晴燒痕回緑春草青
太守勸農當二月土膏肥煖牛可耕邯鄲城頭征戰息
寗戚徒勞吟白石一聲笛裏太平歌牛背溪童自朝夕
　　牧牛圖　　　　　　　　　　(元/)王良臣
三摩不受一塵侵本分功夫日念深杖屨得迴遊子脚
葛藤灰盡老婆心顛狂不作風頭絮出入誰傷井底金
迴首人牛在何許一江明月夜沉沉
　　牧牛圖　　　　　　　　　　(元/)田　錫
干戈擾擾遍中州挽粟車行似水流何日承平如畫裏
短蓑長笛一川秋
　　題李唐牧牛圖　　　　　　　(元/)鄭　東
羨殺田翁不出村牛羣坡上㪚如雲買牛何日同渠牧
短笛時吹向樹根
　　題牧牛圖　　　　　　　　　(元/)釋恕中
誰家荒疃連平原何處孤村帶喬木官田耕盡牛正閒
且對東風弄横玉
　　題牧牛圖(二首/)　　　　　　　(明/)張以寧
返照在髙樹歸牛渡曽波一犢牟然赴其母老牸反顧
情何多牧兒見之亦心惻人間母子當如何日莫倚門
烏尾訛
中園有樹葵大田亦多稼牧人急曵牛鼻迴恐爾踐之
鄰父罵何時睡起兩相忘吹笛西風栁隂下青山白日
秋瀟灑
　　牧牛圖　　　　　　　　　　(明/)錢　宰
野老春耕歇溪兒晩牧過夕陽牛背笛強似飯牛歌
　　題牧牛圖　　　　　　　　　(明/)林　鴻
緑草萋萋黄犢肥半蓑殘雨卧東陂煙深野水行人絶
家在寒林月上遲
　　牧牛圖　　　　　　　　　　(明/)解　縉
笛聲吹度栁梢風葉葉晴雲繞翠虹白石歌闌春雨歇
青山半壓夕陽重耕犂自足敲仙术溲液常教飽嫩菘
文繡不衣金不絡卧㸔天宇于月明中
　　牧牛圖(為師尚書/題四首)　　　　　　(明/)金幼孜
日出騎牛去日暮逐牛歸年豐耕作好食飽望牛肥
雲谷翠森森冰霜閱嵗深已㸔能鳯舞還聽作龍吟
夜雨翻龍籜春風長鳯梢佇㸔清廟薦美韻叶笙匏
逸態謝炎凉貞姿炯冰玉君子思切磋無忘詠淇澳
　　題李唐牧牛圖(二首/)　　　　　(明/)劉　崧
天寒放牛遲野曠風獵獵獨來長林下吹火燒山葉
日夕山氣昏獨歸愁路逺猶戀草青青遲回下長阪
　　題牧牛圖　　　　　　　　　(明/)倪　敬
既飽原頭草還驅飲澗潯如何子民者不似牧童心
　　牧牛圖　　　　　　　　　　(明/)錢仲益
東皋二月春草生江邊放牛花雨晴牧兒唱歌牛嚙草
穩坐牛背隨牛行牛角攢攢耳濕濕斷隴荒陂隨意入
煙蒲風栁不勝情日莫歸來荷蓑笠我本山林牧牛叟
濫著朝衫今白首擬買江南黒牡丹乞取閒身老農畝
　　牧牛圖　　　　　　　　　　(明/)陳　煇
日莫桃林風雨寒數聲長嘯下空山草深行逕無歸路
却望清溪沙上還
　　秋山牧牛圖　　　　　　　　(明/)廖道南
碧寒黯澹雲門隂落葉滿徑虚寒岑憑欄幽眺野空濶
倚樹長嘯秋蕭森石勢參差亂峰出水光明滅迴溪深
春來即擬問牛喘先遣牧童穿逺材
　　牧牛圖　　　　　　　　　　(明/)廖道南
叩角平原不記功宻林穿石樹含風邨田誰識春深淺
牛喘應須問相公
　　牧牛圖(次周鶴/洲韻)　　　　　　　(明/)吳希賢
菰蒲深處鳥呼羣溪上蹄涔路不分日莫調禽忘歸去
西山松火暗秋雲
　　題牧牛圖　　　　　　　　　(明/)林廷謨
黄葉岡頭跨犢過澗泉聲似和清歌得芻寄語須歸早
日莫寒山猛虎多
　　牧牛圖　　　　　　　　　　(明/)林景清
山南碧坡春草香山下合流春水長楊栁風前氣蕭爽
原是田家出牧場牧兒放牛依水草坐石眠雲情自好
偷閒學得弄山禽夕陽在山牛亦飽隔崦茅簷舊世居
朝出煙邨莫返閭牛尾何須縛田火牛角何曽挂漢書
蓑衣箬笠紅塵表萬事忘機心不擾明日公田布穀催
一犂耕趂南村曉
　　牧牛圖　　　　　　　　　　(明/)黄　榮
江草青青江水流卧吹孤笛弄清秋放牛莫放南山下
昨日南山虎食牛
　　牧牛圖　　　　　　　　　　(明/)闕　名
海宇昇平賣劒時漫勞筋力事東菑林隂沙際多春草
不羨文身太廟犧
　　題老翁騎牛圖　　　　　　　(明/)劉　基
白日上悠悠竹梢霧已収晴天不易得及時當放牛鄰
家放牛多兒童我家無兒只老翁寒衣在機織未就原
上烈烈多髙風勿言衰老筋力薄有牛可放殊不惡但
願天公不相惱牛背閒眠飢亦好
　　題野老醉騎牛圖　　　　　　(明/)錢　宰
村田樂事老來稀記得江南春社時兒女醉扶黄犢背
帽簷顛倒插花枝
　　宋徽宗耕牛圖(為黄福少/保之子題)　　　(明/)楊　榮
春原過雨春日熙春樹連隂春草肥田家力耕貴及時
手挽牛兮肩負犂草香泉美牛步遲農心汲汲應何為
上恐公家賦稅虧下慮私門妻子飢吁嗟牛兮胡不知
宣和之初能念兹九重燕暇親冩之驕奢一動萬事隳
塞草黄沙千載悲
　　題趙君發牧羊圖　　　　　　(宋/)韓　駒
王孫豈識田家趣妙畫聊因好古収唯有野人開巻笑
憶騎牛背下西疇
　　跋燕肅牧羊圖(二首/)　　　　　(元/)王　惲
行飲溪流喜降阿歸鞭影淡夕陽坡似将濈濈維千角
辦作宣王考牧歌
平秩東皋事有餘荒煙平楚㪚林墟牧人例有繁多慶
蓑㡳秋江夢衆魚
　　牧羊圖後有閻先生詩次韻感舊因成二首
　　　　　　　　　　　　　　　(元/)袁　桷
嬰兒御氣草堤眠能使雙羊合自然莊叟不知蝴蝶夢
覺來重作養生篇
玉質堂堂地下眠雲龍風虎各加鞭松隂舊日趨庭客
整珮蘭皋駐集仙
　　牧羊圖　　　　　　　　　　(元/)袁　桷
髙栁風清曉日蒼牧童隨處候隂凉似憐挾䇿當年客
物我胷中兩未忘
　　胡人牧羊圖　　　　　　　　(明/)尹　耕
邊庭四月始知春沙草初青栁復新金鏑未須窺漢月
氊帷時亦靜胡塵黄髮小胡花插首腰下寳刀光射肘
日斜驅羝入東林草美泉香誇富有君不見虞廷干羽
兩階陳白雉黄熊入貢頻聖王有道四夷守沙場閒殺
射鵰人
　　題劉光朝歸牧圖　　　　　　(元/)陳　泰
平湖草緑生春煙斜陽牧䜿乗烏犍日光不動牛背穩
後者喘息長繩牽吾兒讀書懶更魯少小嬌癡那似女
㣲官食禄能㡬何嵗嵗羸驂踏風雨
　　題風雨歸牧圖(二首/)　　　　　(元/)錢維善
野隂雲氣合蒼茫霹靂山精白石藏蓑笠歸來牛背穩
不迷風雨似尋常
不見人煙聞鬼車長林昏黒雨如麻晚晴却㸔前峰翠
過得溪南即是家
　　青郊歸牧圖　　　　　　　　(明/)李廷儀
庶草敷榮翠滿墟夕陽歸牧雨晴初清時只唱昇平曲
牛角何心挂漢書
　　題畫牧　　　　　　　　　　(明/)王　恭
耕童生小無所知慣騎牛背度晴陂横吹紫竹無宫調
笑殺五陵遊俠兒荒林野水凉蕭瑟山葉吹霜鳥邊落
信陵墳上草青青㡬見殘碑礪牛角
　　題畫　　　　　　　　　　　(明/)岳　岱
莫色起郊墟牛羊識歸路牧童無枕簟但鋪明月卧
　　經進鹽圖詩(八首附録/)　　　　(明/)彭　韶
　　　鹽場圖
兩浙山水鄉古稱天地藏西望出吳淞東行踰鴈蕩利
孔非一塗鹽征為海王泉布充京儲芻糧助邊餉庶哉
用物宏生意不復暢薪桂與炊玉晨昏増感愴敝屋棲
寒蘆新畬倚孤嶂懐土思依依承家如草創
　　　山場圖
山木非不佳林麓非不㢋百年生聚繁分業薄如紙朝
夕斧斤入不待黄落矣近伐嘅山童逺入虞虎兕肩重
何足辭突黔良藉此而况煮海功昏夜無停止菹薪茍
不力公私亦何倚嵗嵗事辛勤猶勝棄桑梓
　　　草蕩圖
海壖咫尺地一望如掌平材木不生植草莽徒敷榮廣
牧良有害泛取亦難成𤓰分給亭户表蕝自經營繁霜
一以降百物俱彫零芻蕘忽萃止芟縛無留行輦運積
官所來嵗事煎烹負荷非為苦願言公課登
　　　淋滷圖
旭日朝沮場欣兹風色競錢鎛密如鱗沙塗平似鏡汲
曬足灰泥層層白相映易地聚成堆再淋醎始盛方池
藉以茅小竇暗通阱蓮實重且堅浮浮力能勝祇恐山
雨來一簣功未竟殷勤守餘瀝坐待滷池定
　　　煎鹽圖
鹺液泛清泠牢盆戒修潔分番忽後時及此旺煎月一
勺盡傾㵼萬竈俱焚爇沉沉紅霞收蹙蹙晴波竭歛之
白盈箕凝華燦如雪㸃檢入公私中心更煩熱荆妻慰
苦顔摩挲汗流血却歎戍邊人垂老有離别
　　　徴鹽圖
小汛風日好大汛潮汐平袖長應善舞課羨易為征嵗
歉伊誰知寧分雨與晴衣食豈不給國計良非輕擔石
四面至倉庾一朝盈鹽官唱簿厯折閱頻呼聲况乃逃
亡多荒額重加徴展限諒未允努力事餘生
　　　放鹽圖
三邊乏儲峙良賈勞委輸償以榷海利子母多贏餘水
膏易消耗蔀屋難貯諸多年積逋欠折算盡錙銖𣺌𣺌
太湖畔盈盈東海隅雪山壓巨浪風㠶恣所如毎資藜
藿食亦薦王侯㕑誰念味中苦搔首空躊躇
　　　追賠圖
近寳固貧國厚貨亦貧民滷丁有常賦催日何紛紜侵
耗嵗已久夤縁具虚文商算無從給鞭箠不堪聞富黠
自當爾哀此顛連人稱貸不見售絲榖無餘新寛減逢
優恤感激謝皇仁滄海未終竭更始重辛勤
　
　
　
　
　
　
　
　
　
　
　
　
　
　
　
御定歴代題畫詩類巻七十
　欽定四庫全書
御定厯代題畫詩類卷七十一目録
　　樹石類
　　　題李尊師松樹障子歌(唐杜甫/)
　　　觀吳偃畫松(唐施肩吾/)
　　　畫松(唐元稹/)
　　　袁徳師求畫松(唐劉商/)
　　　與湛上人畫松(唐劉商/)
　　　酬道芬寄畫松(唐劉商/)
　　　山翁持酒相訪以畫松酬之(唐劉商/)
　　　壁畫古松(唐朱灣/)
　　　畫松(唐徐夤/)
　　　李肱所遺畫松書兩紙得四十韻(唐李商隠/)
　　　畫松(唐僧景雲/)
　　　題仁上座畫松(宋黄庭堅/)
　　　吕希道少卿松(宋蘇轍/)
　　許道寜松(宋王履道/)
　　次韻伯庸畫松十韻(元劉因/)
　　趙閒閒畫松和韻(元程鉅夫/)
　　羅若川畫松(元虞集/)
　　縣厓松圖(元虞集/)
　　畫松(元貢師泰/)
　　畫松(元貢師道/)
　　奉題仇工部壁間古松圖歌(元傅若金/)
　　題畫松(元傅若金/)
　　松障圖歌(元陳泰/)
　　題李遵道華頂松(元張天英/)
　　題何武子所藏簡天碧松圖(元劉永之/)
　　題梅花道人偃松(元鄭洪/)
　　松壑單條(元吳鎮/)
　　題趙學士松圖(明劉基/)
　　題趙文敏公畫松(明劉基/)
　　次韻畫松(明陶安二首/)
　　題畫松(明劉崧/)
　　題費同知松樹障子(明楊士竒/)
　　古松圖(明金幼孜/)
　　題畫松(明李進/)
　　題松(明何喬新/)
　　題劉鑑松(明陳憲章/)
　　戲題張千户畫松(明陳憲章/)
　　題松(明丘濬/)
　　畫松(明李東陽二首/)
　　題邵容城所藏幽松圖(明李東陽/)
　　題畫松(明胡潤/)
　　畫松(明沈周/)
　　題松卷(明吳寛/)
　　張子俊畫松(明吳寛/)
　　題畫松(明杭淮/)
　　畫松卷次韻(明周用/)
　　題楊司徒古松障子(明顧璘/)
　　題羅侍御所藏周必都古松障(明顧璘/)
　　題半塘寺潤公房顧叔明所畫松壁(明孫寜/)
　　巨然松吟萬壑圖(元元好問/)
　　題洞陽徐真人萬壑松風圖(元趙孟頫/)
　　自畫萬壑松風圖(明虞堪/)
　　題丁氏松澗圖
　　題簡生畫澗松(元虞集/)
　　題松澗圖(元陳樵/)
　　古澗長松圖(元吳鎮/)
　　題王起宗畫松巖圖(元楊載/)
　　松泉圖(元郭翼/)
　　松路山巖圖(明徐賁/)
　　題松溪圖(明吳溥/)
　　壑松圖(明李日華二首/)
　
　
　
　
　
　
　
　
　
　
　
　
　
　
　
御定厯代題畫詩類卷七十一目録
　欽定四庫全書
御定厯代題畫詩類卷七十一
　　樹石類
　　　題李尊師松樹障子歌　　　　(唐/)杜　甫
　老夫清晨梳白頭𤣥都道士來相訪握髪(一作/手)呼兒延
　入户手提新畫青松障障子松林静杳冥憑軒忽若無
　丹青隂崖却承霜雪(一作/露)幹偃葢反走虯龍形老夫平
　生好奇古對此興與精靈聚已知仙客意相親更覺良工
　心獨苦松下丈人巾屨同偶坐似(一作/自)是商山翁悵望
　聊歌紫芝曲時危慘淡來悲風
　　　觀吳偃畫松　　　　　　　　(唐/)施肩吾
　君有絶藝終身寳方寸巧心通萬造忽然寫出澗厎松
　筆下看看一枝老
　　　畫松　　　　　　　　　　　(唐/)元　稹
　張璪畫古松往往得神骨翠帚埽春風枯龍戛寒月流
　傳畫師輩奇態盡埋沒纖枝無瀟灑頑幹空突兀乃悟
埃塵心難狀煙霄質我去淅陽山深山看真物
　　袁徳師求畫松(并序/)　　　　　(唐/)劉　商
　武元衡云商酷尚山水著文之外妙極丹青好事君
　子或持冰素越淮湖求一松一石片雲孤鶴獲者寳
　之雖楚璧南金不之過也故集中求畫之詩為多
柏偃松㩻勢自分森梢古意出浮雲如今眼暗畫不得
舊有三株持贈君
　　與湛上人畫松　　　　　　　(唐/)劉　商
水墨乍成巖下樹摧殘半隠洞中雲猷公曽住天台寺
隂雨猿聲何處聞
　　酬道芬寄畫松　　　　　　　(唐/)劉　商
聞道鉛華學沈寧寒枝淅瀝葉青青一株將比囊中樹
若箇年多有茯苓
　　山翁持酒相訪以畫松酬之　　(唐/)劉　商
白社風霜驚暮年銅瓶桑落慰秋天憐君意厚留新畫
不著松枝當酒錢
　　壁畫古松　　　　　　　　　(唐/)朱　灣
石上盤古根謂言天生朽安知草木性變在畫師手隂
深方丈間真趣幽且閒木文離披勢搓捽中裂空心火
燒出埽成三寸五寸枝便作千年萬年物莓苔濃淡意
不同一半死皮藏蠧蟲風霜未必來到此氣色杳似寒
山中孤標可翫不可取能使支公道塲古
　　畫松　　　　　　　　　　　(唐/)徐　夤
澗厎隂森驗筆精筆間開展覺神清曽當月照還無影
若許風吹合有聲枝偃只應𤣥鶴識根深宜與茯苓生
天台道士頻來見說似株株倚赤城
　　李肱所遺畫松書兩紙得四十韻(唐/)李商隠
萬草已凉露開圖披古松青山徧滄海此樹生何峰孤
根邈無倚直立撐鴻濛端如君子身挺如壯士胷樛枝
勢夭矯忽欲蟠挐空又如驚螭走黙與奔雲逢孫枝擢
細葉旖旎狐裘茸鄒顛蓐髪軟麗姬眉黛濃視乆眩目
晴倐忽變輝容竦削正稠直婀娜旋敷(一作/數)峯又如洞
房冷翠被張穹籠亦若暨蘿女平旦妝顔容細疑襲氣
母猛若争神功燕雀固寂寂霧露常衝衝香蘭媿傷暮
碧竹慙空中可集呈瑞鳯堪藏行雨龍淮山桂偃蹇
蜀郡桑重童枝條(一作/修)亮杪脆靈氣何由同昔聞咸陽
帝近說稽山儂或著仙(一作/佳)人號或以大夫封終南與
清(一作/青)都煙雨遥相通安知夜夜意不起西南風美人
昔清興重之猶月鐘寳笥十八九香緹千萬重一旦鬼
瞰室稠疊張羉罿赤羽中要害是非皆匆匆生如碧海
月死踐霜郊蓬平生握中玩散失隨奴僮我聞照妖鏡
及與神劒鋒寓身㑹有地不為凡物蒙伊人秉兹圖顧
盼擇所從而我何為者開懐捧靈蹤報以漆鳴瑟懸之
真珠櫳是時方暑夏座内若嚴冬憶昔謝四騎學仙玉
陽東千株盡若此路入瓊瑶宫口詠𤣥雲歌手把金芙
蓉濃藹深霓袖色映琅玕中悲哉墮世網去之若遺弓
形魄天壇上海日髙曈曈終騎紫鸞歸持寄扶桑翁
　　畫松　　　　　　　　　　　(唐/)僧景雲
畫松一似真松樹且待尋思記得無曽在天台山上見
石橋南畔第三株
　　題仁上座畫松　　　　　　　(宋/)黄庭堅
偃蹇松枝隔煙雨知儂定是嵗寒材百年根節要老硬
將恐崩崖倒石來
　　吕希道少卿松　　　　　　　(宋/)蘇　轍
溪囘山石間蒼松立四五水深不可涉上有横橋渡溪
外無居人盤石平可住縱横逺山出隠見雲日莫下有
四老人對局不回顧石泉雜風松入耳如暴雨不聞世
人喧自得山中趣何人昔相遇圖畫入紈素塵埃依古
壁永日奉樽俎隠居畏人知好事竟相誤我來再三嘆
空有飛鴻慕逝將從之遊不惜爛樵斧
　　許道寧松　　　　　　　　　(宋/)王履道
玉骨㠝岏雪作頂清溪下舞蛟龍影忽驚發地扶屋極
誰向天公乞刀尺道人逸氣天雲髙韋偃畢宏皆坐超
奔崖斷壑得睥睨悲風激激星勞勞胡為乎挂卿髙堂
之素壁許侯筆與萬牛敵坐來一氣囘霜秋四顧滿堂
皆古色老夫卜築寄雲松屢揖伯鸞攜敬通忽見婆娑
眼中物使我嚼句生天風千章奇林卧澗厎公獨區區
恱其偽我知金石貫冰霜便與髯卿同一味君不見丹
霞大士燒木佛此老胷中果何物
　　次韻伯庸畫松十韻　　　　　(元/)劉　因
妙思通靈素𤣥隂接帝青抗顔躬蹇蹇蒙頂髪星星颯
爽龍羞豢蕭踈鶴鍊形壁虚生地籟斗近界天經蝶夢
春濤湧蟲疑曉日冥雲生停斚候風入倚窗聴屈曲車
連軫騰拏簴列庭戀鄉思海岱封爵鄙云亭月落孫生
嘯天寒屈子醒雄姿輕虎豹浮蹟陋鷗鶄
　　趙閒閒畫松和韻　　　　　　(元/)程鉅夫
辭華推哲匠才大古云難如許明堂具偏宜畫裏看
　　羅若川畫松　　　　　　　　(元/)虞　集
暮春多雨晝㝠㝠羅生畫松當素屏老蛟化為劒氣黒
白鶴下啄苔痕青𫝊來日暮自篝火夢入幽巖尋茯苓
不遇胡僧露雙脚石函自了讀殘經
　　縣厓松圖　　　　　　　　　(元/)呉　鎮
偃蹇支離不耐秋揺風灑雨幾時休轉身便是青山頂
又有懸厓在上頭
　　畫松　　　　　　　　　　　(元/)貢師泰
蒼龍蛻骨東海上太隂黯淡垂髙空六丁驅起夜行雨
萬里不斷蓬萊風
　　畫松　　　　　　　　　　　(元/)呉師道
風霜不改色水石波為鄰祇合空山老豈知人世春
　　奉題仇工部壁間古松圖歌　　(元/)傅若金
蒼松在山自奇古灌木翳之人不驚忽然圖向堂上壁
滿坐嘆息長風生柯柯崛走森晝晦其下將疑鬼神㑹
霧雨寒霏虎豹毛雷霆怒拆蛟鼉背乃知巨筆老且神
力斡造化雄千鈞皇天不夭棟梁具后土潛回霜雪春
爾松已為人愛惜見爾為爾生顔色山中豈無材木倚
絶壁未逢匠石嗟何益
　　題畫松　　　　　　　　　　(元/)傅若金
遥憶商顔松色青女蘿枝上醉眠醒自從四皓安劉後
嵗莫何人采茯苓
　　松障圖歌　　　　　　　　　(元/)陳　泰
何人獨立身堂堂十八公子䰅髥蒼凝冰不遣勢摧折
清籟時與髥低昻蘭為兄兮雪為友燕坐松間自呼酒
眼花耳熱鱗鬛生千尺龍蛇入揮手手中松月自離筆
已見雲煙生蓊鬱儻非白晝堂宇空真恐幽隂鬼神出
平生始識顔平原艱苦絶勝甜中邊世間畫史千金價
惜哉此松不多畫
　　題李遵道華頂松　　　　　　(元/)張天英
蒼髥鐵爪欲飛揚肯與人家作棟梁記得石橋明月夜
一溪龍影茯苓香
　　題何武子所藏簡天碧松圖　　(元/)劉永之
蒼松偃蹇如短虯垂肘近人寒不收悲風蕭蕭生晝晦
古鬛陊水令人愁錦韉騎馬山隂道石黛空青拂衣好
萬里江湖隔舊游坐觀圖畫空山老
　　題梅花道人偃松　　　　　　(元/)鄭　洪
墨池帽脫管城子壁府罄折徂徠公玉闗金鎖製𤣥豹
銅臺瑶柱蟠蒼龍星霜鬢眉遽如許鐵石肝膽將誰同
大夫受命當傴僂天子法駕行東封
　　松壑單條　　　　　　　　　(元/)呉　鎮
虯枝鐵榦撐青空飛泉絶壁鳴琤琮幽人洗耳坐其下
風來謖謖如笙鏞
　　題趙學士松圖　　　　　　　(明/)劉　基
趙公拈筆作古松平地躍出三青龍蜿蜒不上霄漢去
爽颯長留煙雨濃前朝美人鬬草處猶有當時數株樹
江亭六月凉如秋應與此圖相對愁
　　題趙文敏公畫松　　　　　　(明/)劉　基
呉興昔王孫能畫世莫及觀其二松圖矯若龍出蟄蟠
根破坤輿拔萃滃原隰交加各軒翥崱屴相倚立鼉鱗
撐空青豕鬛振颯飁髙藏日月氣清滴雲霧汁垂釣者
何人短棹非妄集五湖多風濤蛟蜃頭角輯不如洿澤
間取足鰿與鰼倦眠松影下百竅清凉入慎勿驚松枝
天寒衣袂濕
　　次韻畫松(二首/)　　　　　　　(明/)陶　安
鐵榦宛如韋偃筆誤令工匠施刀尺隂森黛色千古深
髣髴霜痕半天濕猿鶴清音恍在庭龍虎白骨堅如石
從知能事不易成畫水猶云日踰十
蒼標當入凌煙筆相去青天不盈尺獨持勁節冬雪寒
長帶恩光朝露濕迴枝忽變老蛟形託根不向懸崖石
按圖必求如此材待搆明堂價増十
　　題畫松　　　　　　　　　　(明/)劉　崧
巫峽荆門不可尋坐憐孤嶂動雲林夜寒或與蛟龍鬬
秋暝應聞虎豹吟千嵗茯苓山下老一時絲蔓雨中深
野橋寂寞雲根冷最憶停驂弄晩隂
　　題費同知松樹幛子　　　　　(明/)楊士奇
當代畫松誰最精王紱卓迪俱馳聲兩生以來鮮繼者
鳳池周濬新得名此圖筆有千鈞力全幅剡藤閒潑墨
雙株奮起如雙虯直氣森森勢千尺樛枝屈鐵蟠穹蒼
勁節磊砢鱗甲張長風颯颯動滿座六月清晝髙堂凉吉
安别駕好奇古對此宛然巖壑趣茯苓琥珀焉足奇堅
操終懐共遲暮别駕别駕臨安彦浙東山東宦游徧四
明徂徠千嵗植所厯山林屢嘗見大材之成由化工自
古匠輸希得逢明堂清廟選梁柱何限空老深山中
　　古松圖　　　　　　　　　　(明/)金幼孜
十畝繁隂欲破空當時曽受大夫封廟廊正爾需梁棟
未許終容大壑中
　　題畫松　　　　　　　　　　(明/)李　進
君不見靈隠山前小朶峰入山九里皆青松怒濤翻空
捲江海髙枝挂石蟠虯龍西湖三月春意濃錦囊駿馬
呼奚童清隂夾道生爽氣金粉撲靣香濛濛兩年不踏
湖頭路轉眼春來又春暮畫中忽見一株松髣髴山前
幽絶處幽絶之處多仙靈吾獨何為縛塵纓寄謝仙靈
許同隠凖擬長鑱尋茯苓
　　題松　　　　　　　　　　　(明/)何喬新
虯枝夭矯翠參天雨榦霜皮老更堅榱桷年來收拾盡
豈知梁棟在山巔
　　題劉鑑松　　　　　　　　　(明/)陳憲章
劉生於寫松能以酒力遣酩酊氣正豪蒼龍自舒巻
　　戲題張千户畫松　　　　　　(明/)陳憲章
張侯畫松人不識松不畫横惟畫直上干青霄下盤石
倒卷蒼龍二千尺神物安可留屋壁變化虚空了無迹
不然恐遭雷斧劈左手執弓右持㦸取勝無過萬人敵
侯莫畫松費筆力
　　題松　　　　　　　　　　　(明/)丘　濬
蒼龍拏雲欲上天鱗甲飛動頭嶄然碧風吹海翠濤湧
笙簫一派空中懸深山大河無人到琥珀埋光兔絲槁
家家束葦作屋楹未必長林此中老
　　畫松(為卜刑部/從大題)　　　　　　　(明/)李東陽
𤣥雲匝地黯無輝老榦盤空勢不歸疑是葉家堂上見
夜深風雨墨龍飛
　　畫松(為顧良弼/主事題)　　　　　　　(明/)李東陽
畫松不必真似松風骨略與畫馬同畢宏曹霸兩奇絶
妙意止在阿堵中君家素壁光如雪上有叫枝老垂鐵
晩嵗長同怪石寒炎天恥受髙雲熱江翻樹轉争喧豗
十步九戰何時開隂房半扄山鬼嘯海水不斷天風來
城南野人頗醇古坐愛涼秋滿虚宇安得移來十丈青
髙價如山棄如土知君此興迥莫攀謂予苦絆風塵間
攜琴載鶴招使去我家自有徂徠山
　　題邵容城所藏幽松圖　　　　(明/)李東陽
種松谿邊長十丈髙雲對屋圍青障中有幽人愛讀書
苧袍紗帽秋蕭爽青苔白石坐移時衡門晏起獨開遲
山中繁實雨初落水面垂蘿風倒吹十年南北江湖夢
野樹孤雲遞迎送此地材同新甫良居官多比藍田重
酌君美酒聴我歌東園桃花能幾何丈夫功業在晚節
君今尚壯非蹉跎
　　題畫松　　　　　　　　　　(明/)胡　潤
幽人無俗懐寫此蒼龍骨九天風雨來飛騰作神物
　　畫松　　　　　　　　　　　(明/)沈　周
老夫慣與松傳神夾山倚磵將逼真青雲軋天見髙蓋
蒼鱗裊煙呈古身我亦不知松在紙松亦不知我戲耳
吹燈照影蛟起舞直欲排空掉長尾待松十丈嵗湏千
老夫何夀與作縁不如筆栽墨培出一笑何問人間大
小年
　　題松巻　　　　　　　　　　(明/)沈　周
寸莛悠悠至千丈嵗月之後乃可望老夫一日春雨中
手緩心閒筆初放徂徠合抱三百株生捉龍蛇眠紙上
培之以墨土何功根葉不驚神亦王傍人為我奪造化
畢宏韋偃仍相誑一舒一卷風雨生滿堂錯愕空相向
還疑秋子打牎扉亦覺春花撲屏幛乆無采録我何嗔
自倚胷中意為匠
　　張子俊畫松　　　　　　　　(明/)吳　寛
案頭佳楮不盈尺上有千丈之長松非闗月落影如許
連蜷欲起舞蛟龍我方隠几當清晝彷彿徂徠見深秀
空堂颯颯風聲寒滿把稜稜霜骨瘦昔聞張卿人品髙
王芾與之稱二豪鳯池揮灑出天趣往往筆底翻波濤
杜陵詩翁去我逺愧此畢宏與韋偃故園舊種隂已成
獨客燕山嵗華晩
　　題畫松　　　　　　　　　　(明/)杭　淮
登堂忽訝生煙雲錯落長松偃東壁老幹半作叫龍形
枝葉長留歳寒色古來畫者有韋偃近時廷章亦可師
但留一榦在人世已覺澗壑無餘姿更添白石相撐倚
日照蒼苔浄泥滓摩娑不覺毛髪寒五月髙堂朔風起
　　畫松巻次韻　　　　　　　　(明/)周　用
舊時吾郷石田丈文彩風流屬人望畫松不獨能擅塲
寸莛之作兼豪放梓堂石田善摹搨輞川未必居其上
何哉畫史亟畫松太昊初以木徳王毫端咄咄皆逼人
百金一筆那相誑宻雲不見羣龍首淵躍天飛惟所向
凍雷夜半驚霹靂珍重十幅生絲障誰將獻卜搆明堂
操斧按圖煩大匠
　　題楊司徒古松障子　　　　　(明/)顧　璘
昨從山中還草堂入門雲霧迷日光問之驚怪胡致此
司徒畫障懸東牆幾株古樹形突兀老龍怒立當我屋
泰山東巖五大夫參天氣勢無卷曲雪柯霜榦當夏清
耳邊謖謖風濤聲儼然丘壑在左右始信妙畫通神明
司徒應詔天上來捲簾清畫坐髙齋不湏把玩山林趣
正爾相資梁棟材
　　題羅侍御所藏周必都古松障　(明/)顧　璘
昔年我登柱史堂古松畫障何昻藏樛枝峥嶸豸角勁
霜皮錯落龍鱗蒼不知墨榦凡幾尺氣勢直欲凌雲長
移牀盤桓坐其下六月不熱迴清涼畢宏韋偃骨已朽
乃有周老傳芬芳祇疑畫手太奇崛人間無此真棟梁
昨經南湘湘水曲夾道萬株俱突兀根老居人忘歳年
隂深過客逃炎燠郡齋正當蒼翠中三嵗捲簾看不足
鸛鶴秋棲不敢定猿猱夜度愁還哭有時枕書相對眠
宛在君家畫圖宿君今作牧向東魯泰山大夫更奇古
我詩恐未盡君意請君自作喬松譜
　　題半塘寺潤公房顧叔明所畫松壁(明/)孫寧
顧君叔明善寫松妙趣直與韋偃同片縑幅紙不易得
人争一覩清雙瞳玉巖上人即粲可早躋十地成全功
襌房素壁耀霜雪繪畫未許來庸工叔明對此後意匠
捉筆跳叫聲摩空湏臾貌作老蛟影毫端瞥若囘腥風
隔座時疑翠濤響鈎簾日訝𤣥雲封宿鶴已去花落盡
庭前細雨春濛濛老夫尋幽適相過覽之便覺心神融
酒酣信手為長句醒愧浣花溪上翁
　　巨然松吟萬壑圖　　　　　　(元/)元好問
胷中刺鯁無九澤畫裏風煙纔一漚阿師定有維摩手
斷取江山著筆頭石林蒼蒼崖寺古銀河浩浩松聲秋
方外賞音誰具眼莫將輕比李營丘
　　題洞陽徐真人萬壑松風圖　　(元/)趙孟頫
謖謖松下風悠悠塵外心以我清浄耳聴此太古音逍
遥萬物表不受世故侵何年從此老辟穀隠雲林
　　自畫萬壑松風圖(歌贈天台朱/秉中梅花巢)　(明/)虞　堪
天台萬八千丈山桃花久不流人間上當牛斗開天闗
仙人幾度招我窮幽攀瓊臺玉闕迴寂寞石橋且滑空
潺湲曽識髙人姓朱者讀書縛屋蓬峰下一從畫得龍
馬神龜文走獻天子登天閽天子莫可官歸來老田野
最喜兩兒郎綠髪更瀟灑大者賦逺遊不肯卑微休仲
也誰與儔愛我畫滄洲聊將水墨趣冩此空巖秋鴈蕩
雲連赤城暮瀟湘雨裏蒼梧愁我愛仲也琴傾耳大賞
音南風散五絃為我開煩襟棲烏夜啼秋月墮黄鸝曉
囀春山深君不見畫中絶似琴中趣萬壑秋風滿松樹
應有梅花可結巢隨意青山看雲去
　　題丁氏松澗圖　　　　　　　(元/)鄧文原
天目之峰凌紫煙下周林壑紆長川清池斗絶涵倒景
神運直自疏鑿先彼美幽貞廬閒房曲奥辛夷荃蒼官
(一作/松)手植經幾年靈虯夭矯今參天門前朝流暮流水
但聞激石瀉瀨鳴濺濺山人養真衡茅下有書可讀琴
可絃意行清澗曲長歗松風前山(一作/溪)月出林髙溪花
弄春妍仙人歌(一作/欲)來夜將半天空鶴唳山淒然飇塵
大笑狂馳子口誦丹訣傳真𤣥我欲從之結鄰屋得疏
藥圃謀芝田
　　題簡生畫澗松　　　　　　　(元/)虞　集
簡生與我皆蜀人留滯東南凡幾春每拂齊紈作山水
使我感慨懐峨岷如此長身雨松樹滿谷悲風散隂霧
雌雄如劒變為龍鱗鬛齊成擘崖去袐閣嘗觀韋偃圖
蒼潤雄深世所無黙識形神出模畫把筆莽蒼増嗟吁
玉堂寳書本同館官府既分難復見摩挲新墨慰衰朽
鬢雪飄蕭數開卷昔我樵牧青城山坐起政在雙樹間
當時簡生若相見應并冩此聴潺湲劉郎集賢好賓客
好著幽牕對晴碧凌靈為我哦七言有鶴飛來破秋色
　　題松澗圖　　　　　　　　　(元/)陳　樵
鬱鬱澗上松磊磊澗中石石泉有餘韻松枝有餘色髙
人事幽討結廬此棲息敧枕聴潺湲開軒盼空碧俯仰
欣有契足以愒昕夕我亦厭塵囂乆焉慕岑寂他年儻
相過勿謂予生客
　　古澗長松圖　　　　　　　　(元/)呉　鎮
長松生風吹不歇古澗出泉鳴自幽玉屑飯餘移白日
紫芝歌動振髙秋
　　題王起宗畫松巖圖　　　　　(元/)楊　載
雲起重巖鬱凌亂長松落落樹直幹若人於此結茅屋
爽氣飄然拂霄漢艤舟之子何逍遥從者傴僂攜一瓢
山中無日不閒暇跋涉相顧凌風飇始知王宰用意髙
使人觀圖鄙吝消世間未必有此景塗抹變幻慿秋毫
丹青遊戲固足樂收絶視聴搜冥莫向來為政殊不惡
乃爾胸中有丘壑
　　松泉圖　　　　　　　　　　(元/)郭　翼
迢迢澗上松㶁㶁松下泉微飇散晴雪飛琴瀉寒絃懐
哉山中人眇予隨塵縁九江秀可攬山色青於蓮浩歌
招黄鵠重賦雲巢篇
　　松路山巖圖　　　　　　　　(明/)徐　賁
清溪入花源流水春溶溶趣深屢迴轉溪上森羣峰參差
樓閣間縹緲神仙蹤閒陪羽客行時與樵人逢疎蘿映
岸瀑薄雲䕃巖松孤鶴偶徘徊衆樹恒芳濃踐兹非徒
遊要當盡從容因乏丹泉術終期此相從
　　題松溪圖　　　　　　　　　(明/)呉　溥
溪頭流水繞光寒溪上長松雪未乾無事儘從閒處樂
有書時向静中看風迴隂壑泉聲急月轉清牎樹影團
幾度客來門未啓呼兒急為整衣冠
　　壑松圖(贈呉伯/徵歸歙)　　　　　　　(明/)李日華
手寫髥龍伴讀書髥翁别我意踟躇聊分幾鬛臨牎影
君到黄山有萬株
　　壑松圖　　　　　　　　　　(明/)李日華
　已見厯落槩不妨小俯仰雲來翠色添雨壯空濤響沉
　沉浸龍影颯颯凌仙掌山中絶灌溉嵗月自滋長
　
　
　
　
　
　
　
　
　
　
　
　
　
御定厯代題畫詩類卷七十一
　欽定四庫全書
御定厯代題畫詩類卷七十二目録
　　樹石類
　　　戲為韋偃雙松圖歌(唐杜甫/)
　　　泉石雙松圖(元王惲/)
　　　南岳李道士畫雙松圖(元宋無/)
　　　鄭克剛雙松圖(元黄鎮成/)
　　　韓伯清所藏子昻雙松便面(元黄玠/)
　　　衍師道原雙松圖(元黄玠/)
　　　題項可立雙松圖(元栁貫/)
　　　題夏迪雙松圖(元王冕/)
　　　題曹雲西雙松圖(元陶宗儀/)
　　　巧石雙松圖(明楊基/)
　　　雙松圖(明周致堯/)
　　　二松圖(明張元禎/)
　　　孤松圖(明貝瓊/)
　　五松圖(明廖道南/)
　　山壑萬松圖(元王惲四首/)
　　題履元陳君萬松圖(元楊維楨/)
　　萬松圖(明金幼孜二首/)
　　題盤松扇頭(元張天英/)
　　題秦中李篔谷黄門偃松圖(明董其昌/)
　　怪松(明李日華/)
　　題雲松巢圖(元陳旅/)
　　題倪幻霞雲松圖(元成廷珪/)
　　題松雲卷(明王世貞/)
　　大簡之畫松風圖(元元好問/)
　　題松雪圖(元范梈/)
　　松月圖(明程敏政/)
　　招徐宗偃畫松石(唐張祐/)
　　松石曉景圖(唐陸龜䝉/)
　　觀裴秀松石障歌(唐僧皎然/)
　　依韻和原甫省中松石畫壁(宋梅堯臣/)
　　次韻劉貢甫學士畫松石圖歌(宋蘇轍/)
　　題松石圖(元黄玠/)
　　松石圖(元吳鎮/)
　　題曹雲西畫松石(元倪瓚/)
　　題松石(元丁立/)
　　題松石圖(明張以寜/)
　　題作小幅松石(明李日華/)
　　題趙子昻松石修篁圖(明貝瓊/)
　　次雲喻叔竒松竹圖(宋王十朋/)
　　題松竹桂梅(明解縉四首/)
　　席上賦老松怪柏圖(元李材/)
　　僧蓮松檜圖歌(明王逢/)
　　題楊補之松檜圖(明程敏政/)
　　題松菊(明張鳯翼/)
　　徽廟古松山鵲(明金幼孜/)
　　　題趙希逺畫蟠松玉兔圖(明僧大圭/)
　　　寄畫松僧(唐王建/)
　　　題夀老人松年圖(元張憲/)
　　　三友圖(元劉永之/)
　　　嵗寒圖(明解縉/)
　　　嵗寒三友圖(明吳寛/)
　　　嵗寒三友圖(明許繼/)
　　　三友圖(明朱經/)
　　　皇甫松竹梅圖(元張伯淳/)
　　　松竹梅(明徐渭/)
　　　霜林晩節圖(明周旋/)
　　　乞荆浩畫(唐僧淨顯/)
　　　題金陵陳時舉宅畫壁(元謝應芳/)
　　　題吳祠部畫(明董其昌/)
　
御定厯代題畫詩類卷七十二目録
　欽定四庫全書
御定厯代題畫詩類卷七十二
　　樹石類
　　　戲為韋偃雙松圖歌　　　　　(唐/)杜　甫
　天下幾人畫古松畢宏已老韋偃少絶筆長風起纎末
　滿堂動色嗟神妙兩株慘裂苔蘚皮屈鐵交錯迴髙枝
　白摧朽骨龍虎死黒入太隂雷雨垂松根胡僧憩寂寞
　龎眉皓首無住著偏袒右肩露雙脚葉裏松子僧前落
　韋侯韋侯數相見我有一匹好東絹重之不减錦繡段
　已令拂拭光凌亂請公放筆為直幹
　　　泉石雙松圖(何直/長筆)　　　　　　(元/)王　惲
　江煙霏霏江雨濕滿壑秋風蕩虚壁何公雖老筆有神
　寫出雙松䕃泉石君看磊落横澗枝黒入太隂凝積鐵
　他時不作澗窟虯定向風巖聞虎裂煩君十襲為深藏
　隄備六丁來電掣
　　　南岳李道士畫雙松圖　　　　(元/)宋　無
道士醉卧天柱峰睥睨石上千年之老松松精相感入
夢寐化作蒼髥雙老龍酒腸空洞生鱗角飛出兩龍醉
不覺湏臾霹靂撼五岳豐隆縮手不敢捉神靈頃刻歸
虚無壁上但見雙松圖松耶龍耶莫能詰棟梁霖雨藏
禿筆
　　鄭克剛雙松圖　　　　　　　(元/)黄鎮成
老榦懸霜紫翠分一山風雨半空聞攜琴欲埽苔根石
為寫秋聲寄白雲
　　韓伯清所藏子昻雙松便面　　(元/)黄　玠
幷刀剪水一尺餘照見亭亭兩松影玉堂學士自冩真
令我悽然發深省聳壑昻霄五十年健筆如錐有鋒穎
蒼髥磔怒知誰嗔老節猶將見奇挺直榦斜分水墨痕
樛枝亂結風霜頂龍鸞已化毛骨殘雷雨欲來崖谷暝
兔絲縣蔓待茯苓迴首餘光惜俄頃㑹稽公子多苦心
收拾新詩題小景
　　衍師道原雙松圖　　　　　　(元/)黄　玠
小石如拳大如癭石上亭亭松樹並誰從山隂得繭紙
幻落毫端寫雙影風雷太古見植立冰雪平生慣凄冷
下有茯苓千嵗根可為人間駐流景
　　題項可立雙松圖　　　　　　(元/)栁　貫
我家庭下有雙松絡石攙雲與此同閉户時時聞落雪
援琴往往寫清風神全省識蛟龍狀墨守誰争篆籀工
採藥天台能事在故應添著負苓翁
　　題夏迪雙松圖　　　　　　　(元/)王　冕
我昔曽上五老峰白雲盡處看青松中有兩樹如飛龍
正與夏迪畫者同夏迪畫松得松趣箇箇乃是廊廟具
貞固不特凌雪霜偃蹇猶能吐煙霧蒼髥獵獵如有聲
鐵甲半掩苔花青六月七月炎火生對此似覺形神清
丈人兀坐誠有道豈比啇山采芝皓有琴有琴不湏彈
而今世上知音少
　　題曹雲西雙松圖　　　　　(元/)陶宗儀
泖雲西畔一詩翁畫法營丘理趣融四十年前經此地
雙松無恙草堂空
　　巧石雙松圖　　　　　　　　(明/)楊　基
松蟠怪誕龍形矯石嵌玲瓏雪膚巧何事淋漓水墨圖
髙堂六月秋風早秋風吹雲山脚動瀑布飛來濕瑶草
翠幹危撐日月低霜根倒插雷霆繞山中黄葉已葢地
獨有煙蘿青裊裊夕露猶含碧海秋春霞已破丹山曉
平生愛松幷愛石何異江鳬得蒲藻醉裏徂徠若可登
人間草木慙枯槁豫章將軍顔色好十年走馬淮隂道
索我題詩冩壯懐詩成已覺松杉老
　　雙松圖　　　　　　　　　　(明/)周致堯
鑿鑿岷峨插彼蒼海波不動海天凉雙蛟化作神仙去
明月中宵劒影長
　　二松圖　　　　　　　　　　(明/)張元禎
兩髥如龍入雲去白日空庭作風雨根著九地抜不起
留與乾坤作雙柱千丈兔絲千嵗苓南山翠色同峥嶸
岳陽城南老髥精驂鸞追逐呂先生
　　孤松圖　　　　　　　　　　(明/)貝　瓊
峨眉古松寒不死曽見仙人三洗髓霜摧雨剥雷震餘
千尺老蛟鱗甲紫城南桃花千萬株亂後一株今亦無
長身獨立何偃蹇正直自是神明扶
　　五松圖(為劉太常/汝忠題)　　　　　　(明/)廖道南
我聞賢哉五大夫乃在泰山絶頂之東隅秦封漢禪幾
千載云胡京邸開瑶圖大夫昔隠雲門山餐精餌實栖
仙闗虯根百尺結𤣥窟鸞枝千仭蟠蒼顔大夫今登石
渠閣牽蘿偃蓋承天澤雲來絶嶠時從龍月上層臺夜
巢鶴吁嗟對爾長隂森深春麗景穿遥林幽枝不改嵗
寒操勁節真懐太古心此時此地歌此曲維石巖巖五
株緑願引滄浪萬頃波長日虚堂媚幽獨
　　山壑萬松圖(四首/)　　　　　　(元/)王　惲
髥龍落落不凡材萬壑蒼煙鬱不開絶似澗阿幽隠士
苦嫌塵土不歸來
巖風謖謖泛秋聲展放横披眼便明酷似龍門山正北
兩崖隂合記經行
大厦欹傾要棟梁萬材於此鬱蒼蒼正湏叮囑工師輩
為桷為榱細選量
構厦先論大匠賢杗楹棖闑不相捐何當剪伐長材外
乞與坡仙作竈煙
　　題履元陳君萬松圖　　　　　(元/)楊維楨
紫芝道人天思精南來新畫青松障東家畫水西家山
積棄陳縑忽如忘突然槎牙生肺肝元氣淋漓迫神王
亟呼圎瓦倒墨汁盡寫髥官立成仗羣争十丈百丈身
氣敵千人萬人將交柯玉鎻混鱗甲屈鐵金繩殊骨相
石鬬雷霆白日傾雨走飛龍青天上前身要是僧擇仁
五百蜿蜒見情狀天台老林亦畫松三株五株成冗長
我家東越大松岡五鬛蒼蒼鬱相望門前兩箇赤婆娑
上有𤣥禽語相向雕龍梓客朝取材伏虎將軍夜偷餉
安得射洪好絹百尺強令渲隂森移疊嶂鼓以軒轅之
琴五十絃共寫江聲入悲壯
　　萬松圖(二首題寄/幼學賢弟)　　　　　　(明/)金幼孜
一别鄉園廿四春種來松樹已成村寄言孫子湏培植
剪伐無令及本根
種得長松萬箇多連山數里暗煙蘿何時投老歸鄉曲
分我寒巖翠一坡
　　題盤松扇頭　　　　　　　　(元/)張天英
曽障西風庾亮塵支撐眼厎妙輪囷屈將千丈虯龍質
一握生綃敢望伸
　　題秦中李篔谷黄門偃松圖　　(明/)董其昌
當年髙隠傲千峰搜得峨眉偃蓋松出蟄蒼龍呈怪狀
游空雲鶴見遺蹤居然玉局銘三植不向金泥羡五封
顧我亦銜風木恨幷刀一為剪呉淞
　　怪松(與秦/心卿)　　　　　　　　　(明/)李日華
青銅纒皮鐵勾搭三萬年前緑一髪月髙映我琥珀珠
鶴來踏枝踏不著
　　題雲松巢圖　　　　　　　　(元/)陳　旅
匡廬多白雲亦有松在山髙樓若橧巢乃在雲松間茯
苓生砌石雨氣通林巒遊子涉逺道夕鳥栖簷端終期
謝圭組嵗晚適幽歡卧聆松風細起看川雲還
　　題倪幻霞雲松圖　　　　　　(元/)成廷珪
九峰只在泖雲西松下來㝷隠者棲隠者不歸空見畫
滿山風雨夜猿啼
　　題松雲卷(贈王/明府)　　　　　　　(元/)成廷珪
君侯燕坐琴堂上琴底雲生萬壑松松愛芊眠時借色
雲憐罨靄不辭封三江地僻催棲鳳二室天空起蟄龍
服餌異時須待汝為霖今旦莫從容
　　大簡之畫松風圖(為脩端/卿賦)　　　(元/)元好問
董元老筆鬱盤盤萬壑蒼雲復此看絶似鳳凰山下路
秋風無際海波寒
　　題松雪圖　　　　　　　　　(元/)范　梈
傍人不識歳寒松憐殺深山大雪封待得化為東海水
青天白日睡蒼龍
　　松月圖(為陳髙/士題)　　　　　　　(明/)程敏政
緑釵揺影見分毫露下空庭月正髙禮罷夜壇頻側耳
一天凉籟洗秋濤
　　招徐宗偃畫松石　　　　　　(唐/)張　祐
咫尺雲山便出塵我生長日自因循慿君畫取江南勝
留向東齋伴老身
　　松石曉景圖　　　　　　　　(唐/)陸龜䝉
霜骨雲根慘澹愁宿煙封著未全收將歸與說文通後
寫得松江岸上秋
　　觀裴秀松石障歌　　　　　　(唐/)僧皎然
誰工此松唯拂墨巧思丹青管不得初寫松梢風正生
此中勢與真松争髙柯細葉動颯颯乍聴幽飀如有聲
左右雙松更奇絶龍鱗麈尾仍半折經春寒色聚不散
逼座隂隂將下雪荆門石狀凌璵璠蹙成數片倚松根
何年蒨蒨苔黏跡幾夜潺潺水擊痕裴生詩家後來客
為我開圖玩書石對之自有髙世心何事勞君上山屐
　　依韻和原甫省中松石畫壁　　(宋/)梅堯臣
山林與城闕事物不相對唯聞秉道義所處無内外趨
煩而毁静此理乃俗輩昔有天下賢喜得名筆㑹買粉
塗南牆松石生屋内石怪如舂濤松偃如起籟畫來二
十年數偶未輒愛罕親慿案顔但覩抱牘背雖當省闥
嚴晦昧欲何賴今逢茂陵人獨唱亦豪邁
　　次韻劉貢甫學士畫松石圖　　(宋/)蘇　轍
長松大石生長見朅遊塵土嗟空羡寒翠闗心失舊交
榮華過眼驚流電破繒買得古畫圖遺墨參差隨斷線
樛枝倒挂風自舞直榦孤生看面面故山舊物逺莫致
愛此隨人共流轉物生真偽竟何有適意一時寧復辨
少年所好老成癖傍人指笑嗟矜衒京城宅舎松石希
買費百金猶恐賤
　　題松石圖　　　　　　　　　(元/)黄　玠
毫端水墨影紙上松石神老節委地盡怪態與時新寫
物要有似開巻知其人
　　松石圖　　　　　　　　　　(元/)呉　鎮
硯池漠漠吐墨汁蒼髥呼風山鬼泣濤聲破夢鐵骨冷
露影濡空翠毛濕徂徠千樹老雲煙湖山九里甘蕭瑟
何當閱此明牕下長對詩人弄寒碧
　　題曹雲西畫松石　　　　　　(元/)倪　瓉
雲西老人子曹子畫手逺師韋與李衡門晝掩春長閒
揺毫動筆長風起葉藏戈法枝如籀蒼石庚庚横玉理
庭前落月滿長松影落呉松半江水
　　題松石　　　　　　　　　　(元/)丁　立
匡廬道士山隂住遶屋青松箇箇長溪上一畨春雨過
白雲滿地茯苓香
　　題松石圖　　　　　　　　　(明/)張以寧
繄松之蒼繄石之剛曷以比徳維士之良有蒼者松有
剛者石繄士之良維以比徳
　　題作小幅松石　　　　　　　(明/)李日華
小暖乍得雨春松如膏沐幽蘭雪後叢隠隠動芳馥拂
拭松下石莓苔破新緑鳥雀亦未知聊以怡余獨
　　題趙子昂松石修篁圖　　　　(明/)貝　瓊
白髪王孫老薊門逢人只說山中趣酒酣落筆有天機
冩作隂厓百年樹一株偃蹇龍蛇影繞屋風聲三伏冷
流脂入地成琥珀死骨經雷縮人癭森森竹石俱蒼然
一日坐我天姥前王孫跨鶴歸何年山空月明啼杜䳌
　　次韻喻叔奇松竹圖　　　　　(宋/)王十朋
只應王子猷相愛未許秦皇帝可尋畫我同年作三友
嵗寒節操宰官身
　　題松竹桂梅(四首/)　　　　　　(明/)解　縉
石上春松百尺長松花落澗水生香丁寧樵斧休戕伐
當待他年作棟梁
脩篁解籜出林梢勁節扶疎長鳳毛停待他年堅似玉
裁竿東海釣金鰲
桂樹團團翠欲流靈根原自月中求東風吹動黄金粟
散作人間富貴秋
瀟灑寒梅吐玉葩暗香浮動老仙家應知鼎鼐調羮味
幾向園林傲雪華
　　席上賦老松怪柏圖　　　　　(元/)李　材
仙人解衣䃲礴臝造化慘澹秋毫端枝柯千尺入層漢
笙籟萬壑鳴驚湍堂中日月不可老壁上雷雨何當乾
我來醉卧北牎下夢跨黄鵠天風寒
　　僧蓮松檜圖歌(書遂昌山人/鄭明徳序後)　　(明/)王　逢
蓮公畫稱東吳精草蔓花房未嘗寫森張意象亭亭表
輒有神人助揮灑常州貌得劒井松劒氣曣温相鬱葱
膏流節離禍幸免至今顔色青於銅孔廟之檜尤硉矹
地媪所守龍所窟欒柯落隂根走石疑是忠臣舊埋骨
松兮檜兮豈偶然陵霜轢雪兵燹年箭痕刀瘢盡皸裂
用命欲拄將崩天王姚慿城親被堅身殱城破百代傳
無人上請配張許日夜二物風雷纒鄭君鄭君古君子
此文此畫良有以我題短章非鬭靡用弔忠魂附遺史
吁嗟烈士長已矣
　　題楊補之松檜圖　　　　　　(明/)程敏政
五松已受秦封辱六檜復被秦名汚參天直榦尚如此
二雛已滅隨煙蕪大夫偽號若芻狗處士雄心射牛斗
眼前便覺風雨來耳畔疑聞蟄龍吼良工此圖筆意精
王孫一購千金輕恨無大手如子美為賦成都古柏行
　　題松圖　　　　　　　　　　(明/)張鳳翼
雲松自是徂徠樹霜色猶存彭澤花莫道西風便蕭瑟
秋容偏在野人家
　　徽廟古松山鵲　　　　　　　(明/)金幼孜
松梢盤拏出巖壑一夕山風吹子落幾迴度澗聴松聲
横枝忽見飛來鵲翠衿紅觜一何奇誤疑青鳥降瑶池
根深茯苓不見斸王母羽蓋今何之宣和宫中迹如埽
胡沙漠漠天地老莫向松間占鵲聲五國城荒長芳草
　　題趙希逺畫蟠松玉兔圖(子昻趙明/公鑑記)僧大圭
天水王孫重毫素愛寫蟠根萬年樹上有徂徠五色雲
下有中山雙白兔清隂散作秋滿林咫尺髙堂起煙霧
丹桂吹香野菊黄玉葉金枝亂無數迢迢錦水泛蒼鳬
漠漠青天飛雪鷺人間畫手非不多自是王孫得真趣
浮玉山人列仙侣雅與王孫同出處妙畫題來字字真
兵後收藏乃奇遇宣和遺譜世莫傳艮岳荒凉風景暮
眼中人事己非前畫裏江山尚如故老我披圖一愴然
落日長歌弔南渡
　　寄畫松僧　　　　　　　　　(唐/)王　建
天香寺裏古松僧不畫枯松落石層最愛臨江兩三樹
水禽棲處解無藤
　　題夀老人松年圖　　　　　　(元/)張　憲
我昔湖上看眠松蟠屈蒼龍隂十畝青天晝暝雷雨黒
白日猶疑鬼神守却憶僧前如雨落春雨新秧不盈握
如今合抱復蔽牛偃蹇輪囷卧丘壑松下老僧金骨仙
親手種松忘歳年倒持一尺白鸞尾拄頬聴風當晝眠
茯苓作粥粉作餅千斛松醪供酩酊不用飛丹駐玉顔
前身自是陶𢎞景
　　三友圖　　　　　　　　　　(元/)劉永之
冰髥玉節間苔枝瘦影參差落墨池最憶山隂殘雪裏
西牕相對鬢如絲
　　嵗寒圖　　　　　　　　　　(明/)解　縉
羣芳揺落盡凋殘惟有孤根耐嵗寒為道滄洲深雪裏
獨留蒼翠與君看
　　嵗寒三友圖　　　　　　　　(明/)呉　寛
檜生巖壑裏凜然嵗寒姿衆卉豈不好貞心少相知南
望庾山麓北瞻淇水湄氣味雖脗合猶恨道逺而生綃
纔盈丈一旦聚於斯匪藉縮地術良工親手移能事出
腕脂託物由心思邪人多黨與蔓草難芟夷正士每特
立嘉樹不附麗時或倒置之山苗反離離維此一堂上
霜雪同襟期聊因草木類竊比唐虞時后稷既在位繼
以契與䕫紛紛共鯀輩末路將何為
　　嵗寒三友圖　　　　　　　　(明/)許　繼
孤標鬱深翠勁節挺寒緑復此雪後花姢姢瑩如玉風
霜慘陽林氷霰沍隂谷枯悴紛相藉於兹見髙躅貞心
諒已同盟好在幽獨轉念繁華姿中道何反覆
　　三友圖　　　　　　　　　　(明/)朱　經
冰雪淡相看心期許歳寒莫同桃李伴容易及春殘
　　皇甫松竹梅圖　　　　　　　(元/)張伯淳
三友亭亭歳晚時政縁冷澹易相知何湏近舍今皇甫
却向圖中覓補之
　　松竹梅　　　　　　　　　　(明/)徐　渭
朱碧嬌啼二月鶯却都輸與此三君若添明月孤來鶴
踏亂松尖一片雲
　　霜林晩節圖　　　　　　　　(明/)周　旅
朔風何蕭蕭嚴霜亦皓皓維此嵗載隂羣芳盡枯槁懿
彼貞堅姿幽寂能自保春風桃李花樹下蘼蕪草紛紛
競顔色媚此一時好
　　乞荆浩畫　　　　　　　　　(唐/)僧浄顯
六幅故牢健知君恣筆蹤不求千澗水只要兩株松樹
　下留盤石天邊蹤逺峰近巖幽濕處惟藉墨煙濃
　　　題金陵陳時舉宅畫壁　　　　(元/)謝應芳
　雙松嵗寒姿卷石太古色我昔山中遊憩此松下石松
　花雪霏霏松葉風瑟瑟安知此情景相對復今日撐空
　兩髥龍還在書中室主人罷鳴琴晏坐室生白客來苦
　炎熱倚樹欲挂幘不聞天籟鳴但見空翠滴煩襟頓如
　洗林壑幽興適經月數相過明朝有行役黄埃赤日中
　令人轉相憶
　　　題呉祠部畫　　　　　　　　(明/)董其昌
　居然張璪偃松圖一一潛虯若可呼為問寒林風謖謖
　何如千樹在𤣥都
　
　
　
　
御定厯代題畫詩類卷七十二
　欽定四庫全書
御定厯代題畫詩類卷七十三目録
　　樹石類
　　　題畫柏(唐吳融/)
　　　黄華畫古柏(金宻公璹/)
　　　題李遵道畫古柏(元張天英/)
　　　竹齋學士作柏圖(元黄玠/)
　　　禹柏圖(元程鉅夫/)
　　　韓吉父座上觀漢陽大别山禹柏圖(元吳萊/)
　　　禹柏圖(元吳師道/)
　　　雙柏圖(元陳樵/)
　　　題東坡畫古柏怪石圖(金趙秉文三首/)
　　　柏石圖(宋蘇軾/)
　　　題巨然泉巖老柏圖(金趙秉文/)
　　　題畫(明董其昌/)
　　　八檜圖(宋王令/)
　　畫檜(元虞集/)
　　題華氏瑞檜圖(明高啓/)
　　題老檜圖(明姚廣孝/)
　　題白石翁畫虞山古檜(明張淵/)
　　題王學士所藏王孟端老檜蒼崖圖(明曽棨/)
　　題沈啓南畫虞山致道觀昭明手植三檜初名七星
　　　檜(明王世貞/)
　　古杉行(元傅若金/)
　　跋理宗題馬驎畫折枝木犀圖(元王惲/)
　　題曹雲西桂根圖(元黄玠/)
　　題江亭栁色圖(元丁鶴年/)
　　題吳宫衰栁圖(明袁凱/)
　　題便面畫新栁(明李日華/)
　　倣倪迂河橋新栁(明李日華/)
　　題畫栁(明董其昌/)
　　題自畫梧石(元唐肅/)
　　題梧石(明劉崧/)
　　題浦人畫梧桐竹石(明程本立/)
　　題梧竹竒石圖(明桑恱/)
　　題浦舍人梧竹圖(明趙迪/)
　　畫樹後呈濬師(唐劉商/)
　　于祕校示郊園棠木連理圖偶題長句(宋劉叔贛/)
　　畫樹(元馬祖常/)
　　題惠崇畫樹林(元馬祖常/)
　　題初士元所畫雙樹圖(元釋良琦/)
　　題陳大宅方壺子層層雲樹圖(明周𤣥/)
　　百樹送青六景(明魏時敏/)
　　癸亥五月冩江干七樹(明李日華/)
　　陳仲美夏木圖(明張羽/)
　　祝孝友作枕屏小景以霜餘茂樹名之因題此詩
　　　(宋朱子/)
　　許道寜寒溪古木圖(元元好問/)
　　海岸古木圖(元王惲/)
　　畫古木(元馬祖常/)
　　題畫古木(元虞集/)
　　畫古木(元虞集/)
　　商徳符畫幽篁古木(元虞集/)
　　王晉卿古木(元楊載/)
　　題王若水為仙都宫主趙虚一畫蒼厓古木圖(元/)
　　　(栁貫/)
　　題山莊所藏東坡畫古木圖(元歐陽𤣥/)
　　奉題達兼善御史壁間劉伯希所畫古木圖(元傅/)
　　　(若金/)
　　題趙仲穆怪石竒木(元張翥/)
　　息齋竹石古木(元張翥/)
　　題怪木圖(元貢師泰/)
　　鄭禧之古木圖(元鄭元祐/)
　　夜作古木怪石因題(元倪瓚/)
　　　為何彦修題縣厓古木圖(元劉永之/)
　　　題古木幽篁圖(元劉永之/)
　　　雲林古木(元唐肅/)
　　　題郭天錫畫古木(元張天英/)
　　　畫古木幽篁(元丁鶴年/)
　　　怪木竹石圖(明施敬/)
　　　古木寒藤圖(明沈周/)
　　　郭熙畫木(元虞集/)
　
　
　
　
　
　
　
御定厯代題畫詩類卷七十三目録
　欽定四庫全書
御定厯代題畫詩類卷七十三
　　樹石類
　　　題畫柏　　　　　　　　　　(唐/)吳　融
　不得月中桂轉思陵上柏閒取畫圖㸔煩紆果冰釋桂
　生在青冥萬古煙霧隔下蔭𤣥兔窟上映嫦娥魄圓缺
　且不當髙低圖難測若非假羽翰折攀何由得天逺眼
　虛穿夜闌頭自白未知陵上柏一定不移易有意兼松
　茂無情從麝食不在是非間與人為憤激他年上縑素
　今日懸屋壁靈怪不可知風雨疑來逼明朝歸故園唯
　此同所適回音寄團枝無勞惠消息
　　　黄華畫古柏　　　　　　　　(金/)密公璹
　黄華老人畫古柏鐵簡將軍挽大弨意足不求顔色似
　荔支風味配江瑶(鐵簡萬戸以/神射名天下)
　　　題李遵道畫古柏　　　　　　(元/)張天英
　古柏亭亭一虎臣風雲長繞臥龍身石根霜幹心如鐵
欲向曹瞞埽戰塵
　　竹齋學士作柏圖(得之李好古野元/齋平章舊物也)黄　玠
薊丘學士神仙人詞翰揮毫有餘力清風披拂盡琅玕
日費尚方三斗墨昔年乗傳向蠻邦修竹如雲楚山夕
却迴官舸過湘中江雨推篷冩寒碧逺勢聯翩數十枝
顛倒縱横鳯鸞翼天機到處物變盡雲影紛紛灑人黑
想見走筆如飛龍山木水蘿俱辟易不辭遺蹟購千金
此卷於今妙無敵
　　禹柏圖　　　　　　　　　　(元/)程鉅夫
我昔觀風江漢域大别寺中觀古柏皮空骨立二十尺
扣之鏗然若金石雙龍盤拏爪角怒白晝歘恐風雷黒
小枝旁出勢蜿蜒復似游龍顧深澤蒼蒼數葉森北向
貞心不受螻蟻蝕我時見此獨驚怪僧言相傳禹所植
别來夢寐常髣髴恨不圖之堂上壁安南國王住漢陽
府中好事黎侯崱皇慶元年同入覲忽持墨本來相覓
開緘蕭蕭朔風起半幅生綃萬鈞力恰如大禹䟽鑿時
天斧雷硠鬼神役自言得之寺僧手寺僧得之故侯宅
舊本糢糊鎖暗塵上有東坡手題墨臨摹欲遣天下知
國王命我來索詩此柏㑹有摧朽日此卷豈有消磨時
我聞此語坐太息神禹至今㡬興衰人間老樹亦無數
此樹應以人而竒門前馬鳴君欲歸黄雲東去浮雲西
歸語山僧謹護持莫令此柏凌空飛
　　韓吉父座上觀漢陽大别山禹柏圖
　　　　　　　　　　　　　　　(元/)吳　萊
大别名山如伏鼇大别古柏如立猱舊聞夏后手所植
直軋南國無蓬蒿洪水曽當洚洞極聖躬乃此胼胝勞
乗舟荆衡地可盡作貢雲夢天爭髙一時栽榯託所厯
千載摩撫翳其遭本根盤拏屹贔屓枝葉挺㧞森旌旄
礙日吟風聳楚阻欺霜傲雪鏖秦饕夜行夏首影弄月
曉艤鄂澨聲吹濤信哉冥靈欲等夀材比楨幹終稱豪
屏除緇翳虎豹泣鎮斷䕫魍蛟龍逃匠石徘徊却喪斧
篙工睥睨寜維舠吾知嘉木辨爾雅但惜芳草遺離騷
平生環轍苦未到幸此畫筆何從操豈非神明護正直
使在方漢雄城壕樓桑出牆尚乆特巨櫟蔽社猶堅牢
惟兹所重有聖徳坐見餘物真秋毫自來劉李富宫室
命下荆蜀刮土毛一榮一枯驗世道勿翦勿伐臨江皋
穆滿蒼茫黄竹詠重華慘澹蒼梧號逖然萬古萬萬古
西望嘆息同霑袍
　　禹柏圖　　　　　　　　　　(元/)吳師道
柏貢荆州任土風漢陽遺樹尚葱蘢休誇此是曽親植
四海青青盡禹功
　　雙柏圖　　　　　　　　　　(元/)陳　樵
亭亭山上柏柯幹如青銅蒼古㧞俗姿肯作兒女容風
霜日揺落萬木為之空爾獨不見摧屹立如老翁乃知
歸根妙生意恒内融願乗雷雨興化作雙飛龍
　　題東坡畫古柏怪石圖(三首/)　　(金/)趙秉文
荒山老柏枿擁腫相伴醜石反成妍有人披圖笑領似
不材如我終天年
人生散材如散木槁死深山病益竒放出參天二千尺
安用荒藤纒繞為
東坡戲墨作樹石筆勢海上驅風濤畫師所難公所易
未必此圖如此高
　　柏石圖(幷序/)　　　　　　　　(宋/)蘇　軾
　陳公弼家藏柏石圖其子慥季常傳寳之東坡居士
　作詩以為之銘
柏生兩石間天命本如此雖云生之艱與石相終始韓
子俯仰人但愛平地美土膏雜糞壤成壞㡬何耳君㸔
此槎枒豈有可移理蒼龍轉玉骨黑虎抱金柅畫師亦
可人使我毛髪起當年落筆意正欲譏韓子
　　題巨然泉巖老柏圖　　　　　(金/)趙秉文
雪巖森危有老柏㡬度寒泉潄秋月氣凌層空白日寒
根貫斷崖蒼石裂奔騰逝水送流光剥落古苔封老節
明堂未作棟梁材潦倒風霜半無葉何人胷次富泉石
巨然袖中董元筆崖傾岸絶無人見夜半移舟真有力
賢侯筆力今曹植氣象㕘天二千尺為迴筆力挽萬牛
頓覺煙嵐少顔色
　　題畫　　　　　　　　　　　(明/)董其昌
雪柏霜松不記年從敎千尺鬱參天邇來灌莽丰茸甚
畫史難迴造化權
　　八檜圖　　　　　　　　　　(宋/)王　令
客有要我八檜吟手攜八檜圖來縣挂張滿壁揚可駭
盼顧左右同嗟嘆旁摹石刻署名狀各有憑附相夤縁
或髙相扶互倚礙或斷欲蹷猶支顛强枝拗回信有力
高幹復俯蛟虯拳尋根及株逮條蘖例不拔直皆旁偏
雷疲風休雲雨去蛇龍鬬死猶鈎纒安分爪角與尾鬛
徒見上下相蜿蜒不知生時竟何謂略不參類常木然
宜乎今古惑昧者揺擺舌吻歸之仙一尤盤拳老髙大
傳云耼老由飛蹮當時駕鹿蹋以上跡有町疃遺相連
多應蝎殘鳥喙喙不爾誕者强鑱鐫耼能惑人已自幸
豈此上去能欺天借如耼功可升躍鹿亦何幸飛相聮
於中一本特甚異膚革逆理紐左旋傳云耼手所自樹
我知此語定鑿穿茍今實為耼老植推以天意猶可言
當年曷不紐以右若曰世為左道牽如何衆輒不省究
反重神怪令耼專乾坤中含萬品彚此獨自異誰舍旃
窮思竟慮莫可索欲世不惑誰能搴仙書虚荒喜誕妄
推説事理尤綿延世人一讀即化變日望飛奮相迷癲
豈非此木乆樹此浸漬亦為異説遷故其形植與生死
時以異怪招驚憐先時世不蚤斤斧放其老大訛誇傳
當年同生好材幹半以直伐成燒燃憑妖附誕相樹立
卒自死活終完全葉枝凋疎不有蔭材直弗枉曲莫轅
不知留存䕶養者竟以何理惜不捐我有尺鐵大剛利
乆巳鑄斧磨山巔卒無柯柄尚棄置嬾乞月桂求蟬娟
　　畫檜　　　　　　　　　　　(元/)虞　集
茅山多古樹此檜更長主鸛鶴棲來穏蛟龍化得成雲
深還近戸月落似聞笙千載如相見蒼然故舊情
　　題華氏瑞檜圖　　　　　　　(明/)髙　啓
誰指牛眠處江山地最靈氣鍾孤檜碧祥表五芝青影
動春雲亂香敷曉露零知君家種徳曽讀墓前銘
　　題老檜圖　　　　　　　　　(明/)姚廣孝
盤盤鬱虯枝陰陰墜虹渚欲共水邊人時來聽風雨
　　題白石翁畫虞山古檜　　　　(明/)張　淵
虞山老檜三株青斗壇半掩招揺星道人丹成化鶴去
三檜夭矯飛龍形是誰手植經千載曽見昭明讀書在
㡬迴天上𦵏神仙不獨人間變桑海古人今人繞樹行
古今人去樹長生乃知勁氣合元化不與凡木爭枯榮
長洲老石好異者百里攜杯遊樹下浩嗟天下有樹如
此無我去此樹何人圖三日經營雙眼力滿空蒼翠移
真跡鶴骨虯筋左紐文雷裂霜皴古秋色日暮袖歸歸
不得滿山風雨山靈惜居然贈與卧雲人長嘯寒風生
石壁於乎石君詩畫天下知此筆尤為天下竒勸君風
雷當掩戸恐化蛟龍擘雲去
　　題王學士所藏王孟端老檜蒼崖圖
　　　　　　　　　　　　　　　(明/)曽　棨
王郎工畫妙入神平生强項世所嗔有時興至自盤礴
睥睨已喜傍無人忽然放筆作古檜白日煙雲倏暝晦
淋漓盡帶雷雨垂慘淡長疑鬼神㑹古藤纒絡枝相繆
屈鐵磥砢騰蛟虯左拏右攫飛不去崖石欲裂山精愁
王郎一生何不遇五十得官嗟已暮胷中時吐氣崢嶸
半落蒼厓化為樹知君愛此長蕭森藏之願比雙南金
秋來恐有乗槎客泛入天河無處尋
　　題沈啓南畫虞山致道觀昭明手植三檜初名七
　　　星檜　　　　　　　　　　(明/)王世貞
白雲團虞山有七蒼虯舞云當梁初代昭明讀書所幸
托乾坤庇實飽冰霜苦其四托狐鴟帝遣六丁取存類
矍圃三去殺秦封五宋人雅好事往往為之補頡頏若
昆季厥始實孫祖隆準理固當小巫氣終阻昨余游真
宫脱冠憩其下日落長風來颯然精靈語及乎㣲月上
修鱗森欲吐沈翁長康流為檜傳世譜不欲令漢傑輕
與噲等五尺楮移秋山真宰在阿堵篷牕一展㸔森陰
洗煩暑何必稱七星三星亦自古
　　古杉行(題陳兵曹所藏李遵道/畫靈隠道中二杉圖)　(元/)傅若金
靈隠道中古杉樹上與雲霧相膠葛李侯一見為冩真
霜雪蕭蕭起毫末此杉蒼茫數百年鬼物扶持人所憐
貞心豈容螻蟻蝕老幹或有蛟龍纒山林萬里那得致
見者皆驚棟梁器暗壁尋常度雨聲晴窗彷彿生秋氣
吾聞大厦衆力持此杉誰能乆棄之君不見道邊不材
木擁腫百圍安所施
　　跋理宗題馬驎畫折枝木犀圖　(元/)王　惲
花中神品趙昌師又向臣驎見折枝不惜一天風露潤
百杯樓晩要新詩
　　題曹雲西桂根圖　　　　　　(元/)黄　玠
何人操玉斧夜半縁青冥斫去月中樹千秋傷我情無
根亦云已有根當復生但笑吳剛者負此不義名
　　題江亭栁色圖　　　　　　　(元/)丁鶴年
昔年釃酒池江漢一茅亭同㑹人何在東風栁又青
　　題吳宫衰栁圖　　　　　　　(明/)袁　凱
逺㟁依依落日明吳王醉處少人行多情獨有垂楊樹
猶送深宫夜雨聲
　　題便面畫新栁　　　　　　　(明/)李日華
雪消野水半融泥凍栁森森態未齊昨夜一畨春雨好
淡黄金色滿湖堤
　　倣倪迂河橋新栁　　　　　　(明/)李日華
河上栁枝黄未匀緑波沄沄沙草春孤煙一聚遥山下
知有憑髙送目人
　　題畫栁　　　　　　　　　　(明/)董其昌
摸索芳菲度畫檐煙絲嫋嫋雨毿毿幽人無復靈和夢
太守風流自漢南
　　題自畫梧石　　　　　　　　(元/)唐　肅
縹緲未央闕角凄清長信宫門人起轆轤聲裏月在梧
桐石根
　　題梧石　　　　　　　　　　(明/)劉　崧
鳴琴罷瑶席鶴夢清宵警凉月下前除照見梧桐影
　　題浦人畫梧桐竹石　　　　　(明/)程本立
錦石成山花滿川子孫一旦鬻平泉疎篁古樹蒼厓雪
茆屋㸔來已百年
　　題梧竹竒石圖　　　　　　　(明/)桑　悦
琴瑟未斲先具形簫管未截終完聲天將碧玉為寸莛
拊擊翠石石亦鳴分明一部真韶樂彩鳯能招下寥廓
古音不復將何如請君㸔此韶樂圖
　　題浦舍人梧竹圖　　　　　　(明/)趙　迪
吾懷出塵想飛思凌滄洲湘江夜來雨寒色川上浮涼
飄金井夕露滴銀塘秋故人隔千里對此空離憂
　　畫樹後呈濬師　　　　　　　(唐/)劉　商
翔鳯邊風十月寒蒼山古木更摧殘為君壁上畫松栢
勁雪嚴霜君試㸔
　　于祕校示郊園棠木連理圖偶題長句
　　　　　　　　　　　　　　　(宋/)劉叔贛
昨得伻圖與賦詩野棠幷幹上交枝始疑和氣偏回復
可是常情悦附離愛樹去思吾豈敢髙門陰徳子應知
濟南固有終軍辯傳布仍煩老畫師
　　畫樹　　　　　　　　　　　(元/)馬祖常
寒槎偃蹇風雨攻蟄龍齧雲磻石根戰壘防秋鹿角柵
長筏浮江下蜀門憶昔馳射古楚原夜觀野火燒楓林
髙堂醉酒㸔畫幅樛枝薜蘿牽我心
　　題惠崇畫樹林　　　　　　　(元/)馬祖常
下瀨生秋響平林漏曙光蜀榿陰十畆閩荔熟千房不
聽樵夫伐無勞匠石傷靈槎上天漢全棟架明堂黯黯
雲垂幔淋淋雨濕牆鴈奴呼伴審鳩婦擇棲詳路逺逢
仙宅天低近帝鄉春行苔履滑夕坐筍書香東絹刀誰
剪西園價爾償懸車清渭後白髮灑蒼涼
　　題初士元所畫雙樹圖　　　　(元/)釋良琦
梁溪溪上曉揚舲吳人竹枝自可聽不得回船繫厓石
寺門松樹為誰青
　　題陳大宅方壺子層層雲樹圖　(明/)周　𤣥
昔年曽記秦川客雲樹參差去欲迷日暮孤舟行不盡
鷓鴣啼過渭城西
　　百樹送青六景(為鄭侍/御題)　　　　(明/)魏時敏
石罅無樵採春深剥緑苔孤雲將暝去羣樹送青來晴
靄琴書潤陰森鳥雀回醉吟㸔不厭何處有蓬萊
　　癸亥五月寫江干七樹　　　　(明/)李日華
蕭疎交逺波厯落無行次未論材不材偃蹇各自恣
　　陳仲美夏木圖　　　　　　　(明/)張　羽
董元夏木不復見俗本紛紛何足觀陳郎筆力能扛鼎
寫此千章生晝寒陰森似有神靈㑹偃蹇直作蛟螭蟠
天雞曉鳴清籟發木客夜度雲旂翻林下丈人行杖藜
石根葉落失舊蹊孤童襆被向誰宿山風蕭蕭日薄西
商巖紫芝自可食武陵桃花原易迷人間澒洞不可處
莫畏虎嘯幷猿啼
　　祝孝友作枕屏小景以霜餘茂樹名之因題此詩
　　　　　　　　　　　　　　　(宋/)朱　子
山寒夕飇急木落洞庭波㡬疊雲屏好一生秋夢多
　　許道寜寒溪古木圖　　　　　(元/)元好問
道人醉袖蟠蛟龍埽出古木牙湏雄開卷颯颯來陰風
翟卿論畫凡馬空能知畫與詩同宗解衣盤礴非衆工
遺山筆頭有闗仝意匠已在風雲中留待他日不匆匆
　　海岸古木圖　　　　　　　　(元/)王　惲
古木螭蟠鬱有華輪囷竒崛欲誰誇何年海藏龍宫使
推出秋風八月槎
　　畫古木　　　　　　　　　　(元/)馬祖常
桑空河上生賢相楓老山中化羽人未借九闗當地軸
還曽八月上天津雷燒桐尾琴材古玉刻龍形劒具新
雨蝕蒼皮苔護石泉春玉乳月翻輪東隄楊栁春煙暖
西浦芙蓉曉露匀偃蹇孤根巖壑氣我知棫樸不為薪
　　題畫古木　　　　　　　　　(元/)虞　集
高秋木落洞庭空岳陽城南多晚風蛟龍夜護玉壇古
劒影長留明月中
　　畫古木　　　　　　　　　　(元/)虞　集
荒郊卧蒼苔蛟龍在其上不知風雨來垂影一千丈後
主撥鐙法江南乆寂寥空令沒骨畫容易媚中朝
　　商徳符畫幽篁古木　　　　　(元/)虞　集
湘君宫在洞庭湖幽篁古木龍所都石壇雨長碧苔蘚
水屋風動青珊瑚老人欹枕㸔螻蟻嫠婦停舟聽鷓鴣
江南蜀道問來往商公商公今有無
　　王晉卿古木　　　　　　　　(元/)楊　載
走根坼裂石曲榦漸清漣雷電忌交作化龍起重淵
　　題王若水為仙都宫主趙虚一畫蒼厓古木圖
　　　　　　　　　　　　　　　(元/)栁　貫
金門羽客住仙都玉立蒼宫五大夫㣲月滿空笙鶴下
一林秋影散龍胡
　　題山莊所藏東坡畫古木圖　　(元/)歐陽𤣥
眉山昔日生三蘇一山草木為之枯後來筆端挾春腴
却令生意回枯株樹經公筆無老醜天以春工付公手
誰云筆衍龍眠翁奚必法嗣洋州守山莊劉氏富清玩
家有蘇公舊揮翰恍驚濕蘚粘怪石慣見倒根生斷㟁
涪翁對此煑春茶為公梢上挂長蛇燈窗細讀假山記
秀氣終屬眉山家
　　奉題達兼善御史壁間劉伯希所畫古木圖
　　　　　　　　　　　　　　　(元/)傅若金
逺樹含幽姿近樹亦古色水傍嘗見畫不得乃在君家
中堂之素壁青林寂寞行人窈白澗㣲茫斷煙隔入門
蕭蕭雲氣生落日便恐歸禽爭耳後䬃爽寒風聲知君
夜眠愁雨黑留客晝坐宜秋清劉侯學李成畫手稱獨
步時見作古松盤屈百怪聚(一作任/形勢)中林一株直且良
安得劉侯寫其趣(一作安得揮/毫縱竒氣)
　　題趙仲穆怪石奇木　　　　　　張　翥
君不見岳陽城南老樹能化人又不見草中巨石如卧
虎樹逢仙客授還丹石誤將軍箭飛羽海寜太守提健
筆與丹通靈箭角力山精木魅寒睒晹千年醜怪匿不
得樹瘤半裂雷火出隠入雲綃露竒跡猝然一見心膽
驚氣盡畫工俱辟易挂之高堂風動揺古色一片秋蕭
蕭待侯硯池卷東海歸冩扶桑與沃焦
　　息齋竹石古木(為㑹稽韓/季博士題)　　　(元/)張　翥
老竹葉稀多秃枝新竹碧潤含幽姿籜中龍子振春蟄
突出雷雨頭參差傍蹲怪石石鏬裂裂處恍惚疑龍穴
山中有樹皆十圍活幹撐青死槎折霜皮蝕盡乾蘚文
半頂斬立雙椏分最後一枝身出羣垂枝倒走陰崖雲
李侯標致不可得小字親題别塗黑縱横不在摩詰下
蕭爽直與洋州敵玉堂學士欣見之濃墨大書真崛竒
森然一片鐵石筆妙甚七字瓊瑰詞此詩此畫今兩絶
把翫㣲風動毛髮只應真宰泣琱鎪一夜山窗冷秋月
　　題怪木圖　　　　　　　　　(元/)貢師泰
千年老樹化青牛風雨空山不盡愁一日爭迎作神主
踏歌槌鼓水西頭
　　鄭禧之古木圖　　　　　　　(元/)鄭元祐
吾宗有子擅風流履行只如陳太丘復向仇池冩林薄
六月陰森如凛秋前修凋零吾亦老落日孤雲生晚愁
　　夜作古木怪石因題　　　　　(元/)倪　瓚
夜遊西園渚初月光炯炯徙倚巖石下愛此林木影
　　為何彦修題縣厓古木圖　　　(元/)劉永之
古木蒼蒼帶女蘿峰陰斜蘸石潭波十年不到屏風疊
夜雨茅檐幽夢多
　　題古木幽篁圖　　　　　　　(元/)劉永之
近者天下冩竹枝息齋子昻最竒絶金釵折股錐畫沙
直以髙情寄豪墨後來小李用家法更覺縱横脫羈勒
御榻屏風或詔冩流落人間豈多得我家真蹟兼數公
錦囊玉軸複壁中舊宅荒涼經戰伐故物多隨煙燼空
此圖尋丈小李作位置頗殊標格同半身古樹色蒼潤
篔簹因依相澹濃長林無人秋氣入蜿蜿蛇蛟起幽蟄
蠨蛸垂絲晝陰静老鶴陊翎昏雨集黄陵廟前湘水深
捐玦江皋思俯拾浮槎尋源遡空闊折旌低渡𤣥雲濕
何郎兄弟最好竒愛此不減珊瑚枝幽居正在蘭峰下
亦有喬木當牕扉共展長圖幽興發六月凉颸生葛衣
還君珍襲増歎息他日重㸔覓舊題
　　雲林古木　　　　　　　　　(元/)唐　肅
石上清陰走怒螭一身都著薜蘿衣若為借得靈槎坐
去訪銀河織女機
　　題郭天錫畫古木　　　　　　(元/)張天英
木落空山憶五君髥虯飛影拂𤣥雲㡬夜煙蘿月中立
醉歌如見郭將軍
　　畫古木幽篁　　　　　　　　(元/)丁鶴年
石海珊瑚樹清湘翡翠毛無因將寄逺日暮寸心勞
　　怪木竹石圖　　　　　　　　(明/)施　敬
大星墜地光如日一夜海風吹作石精衛魂驚不敢窺
留待媧皇補天極石傍老樹枯槎枒古藤屈曲懸修蛇
　鷓鴣踏翻黄竹葉翡翠啄破蒼苔花千年醜怪何人識
　老剛胷次真竒特興來掀倒墨池波鬼跡神踪不能匿
　生絹䬃䬃揺秋思古色慘淡寒無姿天吳拔斷蛟龍尾
　月露洗出珊瑚枝張公好古躭清賞狂客題詩真技癢
　冥驅萬象入毫端便覺簫韶畫中響琅玕有實石可棲
　赤霄靈翮來何遲按圖為君三歎息雷雨打門風捲席
　　　古木寒藤圖　　　　　　　　(明/)沈　周
　古木迸石出脱葉如無生羣篠自西風何以荅秋聲蒼
　藤載束縛恐因雷雨行我詩向而書誓與同老成
　　　郭熙畫木　　　　　　　　　(元/)虞　集
　江南喬木已無多誰畫參天鐵石柯記得玉堂春晝永
　寒林坐對老東坡
　
　
　
御定厯代題畫詩類巻七十三
　欽定四庫全書
御定厯代題畫詩類巻七十四目録
　　樹石類
　　　子瞻畫枯木(宋孔武仲/)
　　　題過所畫枯木竹石(宋蘇軾三首/)
　　　子瞻與李公麟宣徳共畫翠石古木老僧謂之憩
　　　　寂圖題其後(宋蘇轍/)
　　　西軒畫枯木怪石(宋蘇轍/)
　　　和謝公定觀袐閣文與可枯木(宋陳師道/)
　　　題子瞻枯木(宋黄庭堅/)
　　　子瞻寺壁作小山枯木(宋黄庭堅/)
　　　求郭侍禁水墨樹石(宋黄庶/)
　　　題莫夀朋内翰之所藏東坡所畫枯木(宋孫覿/)
　　　同趙伯充觀東坡畫枯木(宋僧道潛二首/)
　　　西湖酒家壁畫枯木(元宋无/)
　　　題楊友直檢校所藏李營丘枯木圖(元虞集/)
　　題髙彦敬樹石圖(元趙孟頫/)
　　枯木圖(元貢性之二首/)
　　題李成枯木(元張天英/)
　　李士𢎞枯木風竹圖(元劉因/)
　　墨石枯木(元傅若金/)
　　題趙承旨枯木竹石圖(元馬祖常/)
　　子昻枯木竹石圖(元袁桷/)
　　題李遵道枯木竹石圖(元李孝光/)
　　趙汝甫枯木竹石巻(元李孝光/)
　　題李息齋枯木竹石圖(元丁復/)
　　宣和畫木石(元黄潛/)
　　題趙文敏公木石有先師題於上(元張翥/)
　　題棘石圖(元王翰/)
　　李遵道枯木竹石圖(元黄鎮成/)
　　倪元鎮古木竹石(元鄭元祐/)
　　趙集賢枯木竹石(元張憲/)
　　枯木竹石(元貢性之/)
　　枯木竹石(元丁鶴年/)
　　為吳處士畫喬林磵石(元倪瓚/)
　　題倪雲林枯木竹石小景(元陶宗儀/)
　　題枯木竹石(明劉崧三首/)
　　枯樹圖歌(明劉基/)
　　吳仲圭枯木竹石(明高啟/)
　　題枯木竹石(明王紱/)
　　題枯木竹石(明鄭珞/)
　　枯木圖寄許士修(明方孝孺/)
　　題李營丘枯木圖(明唐文鳯/)
　　題枯木竹圖(明陳憲章/)
　　枯木竹石圖(明劉溥/)
　　劉時用枯木竹石(明劉珝/)
　　寫枯木幽篁(明張寜/)
　　題趙魏公木石圖(明王褘/)
　　題徴明冩贈潘崇禮灌木寒泉大幅(明祝允明/)
　　枯木竹石圖(明姚綬/)
　　題枯木竹石(明朱純/)
　　題王叔明枯木竹石(明高得暘/)
　　枯木竹石(明李廷儀/)
　　題喬柯秀石(明張鳯翼/)
　　倣倪迂寫林亭秀石(明李日華/)
　　題畫草木竒峰(明王景彰/)
　　畫石(唐劉商/)
　　畫石(宋白玉蟾二首/)
　　孫懷悦紙本亂石(宋文同/)
　　題孫舜俞府判瑞石圖(宋楊萬里/)
　　題劉才卿湖石扇頭(元元好問/)
　　宣和寳石圖(元王惲/)
　　趙氏宗室畫水石(元馬祖常/)
　　題柯敬仲博士畫石(元錢維善/)
　　　題方壺水石圖(明詹同/)
　　　題畫石(明張濬/)
　　　題畫(元華幼武/)
　　　題畫(明王慎中/)
　　　題史癡翁畫(明盛時泰/)
　　　題畫贈楊𤣥蔭大參(明董其昌/)
　　　扇圖(明徐渭/)
　
　
　
　
　
　
　
　
御定歴代題畫詩類卷七十四目録
　欽定四庫全書
御定厯代題畫詩類卷七十四
　　樹石類
　　　子瞻畫枯木　　　　　　　　(宋/)孔武仲
　寒雲行空亂春華西風凛凛空吹沙夫子抱膝若喪魄
　誰知巧思中萌芽敗毫淡墨任揮染蒼莽菌蠢移龍蛇
　畧増㸃綴已成就止見枯木成槎枒更無丹青相掩翳
　惟有口鼻隨穿呀往年江湖飽觀(闕一/字)或在山隈溪水
　涯腹中空洞夜藏魅巔頂突兀春無花徑深最宜繫畫
　舸日落時復停歸鴉蘇公早與俗子偶避世欲種東陵
　𤓰窺觀盡得物外趣移向紙上無毫差醉中遺落不袐
　惜往往流傳藏人家趙昌丹青最細膩直與春色爭豪
　華公今好尚何太癖曽載木車出岷巴輕肥欲與世為
　戒未許木葉勝枯槎萬物流形若泫露百嵗俄驚眼如
　車樹猶如此不長乆人以何者堪矜誇悠悠坐見死生
　境但隨天機無損加却笑金城對宫栁泫然流涕空咨
嗟
　　題過所畫枯木竹石　　　　　(宋/)蘇　軾
老可能為竹冩真小坡今與竹傳神山僧自覺菩提長
心境都將付臥輪
散木支離得自全交柯蚴蟉欲相纒不須更説能嗚鴈
要以空中得盡年
倦㸔澀勒暗蠻邨亂棘孤藤束瘴根惟有長身六君子
依依猶得似淇園
　　子瞻與李公麟宣徳共畫翠石古木老僧謂之憩
　　　寂圖題其後　　　　　　　(宋/)蘇　轍
東坡自作蒼蒼石留取長松待伯時只有兩人嫌未足
更收前世杜陵詩
　　西軒畫枯木怪石　　　　　　(宋/)蘇　轍
西軒素屏開白雲婆娑老桂依霜輪顧兔出走蟾蜍奔
河漢卷海機石蹲牽牛自載倚桂根清風颯然吹四鄰
東坡妙思傳子孫作詩髣髴追前人筆墨墮地稱竒珍
閉藏不聽落泥塵老人讀書眼病昏一㸔落筆生精神
　　和謝公定觀袐閣文與可枯木　(宋/)陳師道
斯人不復有累世或可期每於丹青裏一見如平時壞
障塵得入慘澹令人悲墨容落欲盡巖顔終不移朽老
萬餘年石心烏銅皮念此猶少作未盡冰霰姿北枝把
異鵲意定了不疑惜哉不得語胷次㡬興衰一為要貴
役可復辭畫師隠奥雖可惜塗抹復見遺謝侯名家子
感慨形苦詞豈惟語畫工勁特頗似之何當補諫列一
吐胷中竒
　　題子瞻枯木　　　　　　　　(宋/)黄庭堅
折衝儒墨陳堂堂書入顔楊鴻鴈行胷中元自有丘壑
故作老木蟠風霜
　　子瞻寺壁作小山枯木　　　　(宋/)黄庭堅
海内文章非畫師能回筆法作枯枝豫章從小有梁棟
也似鄭公雙鬢絲
　　求郭侍禁水墨樹石　　　　　(宋/)黄　庶
塵埃典却林泉閒家夢夜夜歸雲端知君弄筆欺造化
乞我㡬株松石㸔
　　題莫夀朋内翰之所藏東坡所畫枯木
　　　　　　　　　　　　　　　(宋/)孫　覿
龍筋鶴骨老摧頹百尺修圍折巨雷倦鵲飛來望百繞
踏枝不著又驚回
　　同趙伯充觀東坡畫枯木(二首/)　(宋/)僧道潛
經綸志業終不試晩嵗收功翰墨林偶向僧坊委陳迹
每經風雨聽龍吟
蕭然素壁倚枯枝行路驚嗟况所思惆悵騎鯨天上去
却來人世恐無期
　　西湖酒家壁畫枯木　　　　　(元/)宋　无
衡岳喬松道途逺成都古柏山川隔忽驚老樹刺眼來
疑是頹崖壓東壁抝怒風雷龍虎氣盤摺造化乾坤力
陰連滄海一片秋秀奪西湖兩峰色寒雲苒惹霾晝影
凍蘚緑㳂借春碧醉翁睥睨欲挂衣禪伯經營思憩錫
烏鳶冥下踏枝空猿猱夜過嗔藤仄鐵幹銅柯嗅不香
蒼雪𤣥煙潤將滴便擬攀蘿解糾纒何須平地生荆棘
直須埽去曲碌姿揮作昻霄數千尺
　　題楊友直檢校所藏李營丘枯木圖
　　　　　　　　　　　　　　　(元/)虞　集
老龍出海蒼髯鬚營丘枯木天下無回枝屈鐵墮崖雪
澗底應拾青珊瑚明堂清廟要梁棟朔風吹沙澤腹凍
老身不用歎遲莫按圖來求萬鈞重
　　題髙彦敬樹石圖　　　　　　(元/)趙孟頫
喬木動秋風索索葉自語堂堂侍郎公髙懷政如許
　　枯木圖(二首/)　　　　　　　　(元/)貢性之
湖石東頭太液西春風宫樹半髙低王孫金彈多如雨
不著黄鸝一箇啼
翠蘿牽恨引絲長黄葉將風戰曉霜莫怨一枝棲未穏
上林春樹近昭陽
　　題李成枯木　　　　　　　　(元/)張天英
誰如惜墨李營丘屈鐵交柯煙雨稠記得滄江龍出蟄
怒鬚捲霧拔山湫
　　李士𢎞枯木風竹圖　　　　　(元/)劉　因
狂蛟舞空蒼髯拏雙鐵䝉頂雲交加亭亭霜標不受侮
慘澹天籟枯槎牙西山古淵人莫測一柱承天萬牛力
㑹須截玉化陂龍拂拭苔光遺劒跡
　　墨石枯木　　　　　　　　　(元/)傅若金
人傳月中樹恐是山河影片石補天餘參差碧雲冷
　　題趙承㫖枯木竹石圖　　　　(元/)馬祖常
猗歟太史諸王孫生綃畫出崐崘根枯槎菌蠢厄野火
淇園秋雨琅玕繁天寒嵗暮碣石館囊書日見𤣥雲翻
持向故山茅屋底倚㸔屈曲大江奔
　　子昻枯木竹石圖　　　　　　(元/)袁　桷
亭亭木上座楚楚湘夫人因依太古石融液無邊春
　　題李遵道枯木竹石圖　　　　(元/)李孝光
謫仙夜入雷電室捕得飛來石上梭却斫靈查挂明月
横吹玉笛上天河
　　趙汝甫枯木竹石圖　　　　　(元/)李孝光
中林黄葉浄沄沄眼底峥嶸見此君清曉東池㸔黄菊
鳯毛無數落春雲
　　題李息齋枯木竹石圖　　　　(元/)丁　復
霜柯洞庭寒露葉渭川冷幽人美清夜獨冩秋燈影
　　宣和畫木石　　　　　　　　(元/)黄　溍
石邊古木尚青枝地老天荒石不知故國小臣誰在者
蒼梧落照不成悲
　　題趙文敏公木石有先師題於上(元/)張　翥
吳興筆法妙天下人藏片楮無遺者南陽詩律動江湖
一篇才出人争冩二老風流傾一時至今傳畫仍傳詩
清涵月露秋見影黒入雷雨寒無姿仇山黄鶴去不返
苕溪鷗保嵗俱晚好呼鐵爪夜錚錚刻向青珉照人眼
　　題棘石圖　　　　　　　　　(元/)王　翰
烈風號中林極目盡荆棘離離寒月秋莽莽古原夕溟
鴻振髙翮鷦鷯翳深跡奈此貞固姿蒼茫更秋色
　　李遵道枯木竹石圖　　　　　(元/)黄鎮成
老樹槎牙倚半空蒼筠葉葉帶秋風欲將嵗晩論心事
遥憶美人江水東
　　倪元鎮古木竹石　　　　　　(元/)鄭元祐
雲林子外生死解内􁃝為天使帶經而鋤倦即休亦復
拈筆為林丘樹枝鱗皴崖石齒若有人兮在空谷招之
不來兮雲慘瘁以令人愁
　　趙集賢枯木竹石　　　　　　(元/)張　憲
槎牙老樹響天風寂厯幽篁泣露叢惆悵玉堂舊公子
故家陵廟月明中
　　枯木竹石　　　　　　　　　(元/)貢性之
怪石犖确厓谷深凉風蕭瑟蒼雪陰美人何處解長佩
湘波灃水勞余心
　　枯木竹石　　　　　　　　　(元/)丁鶴年
青天騰一蛟白日臥雙虎何人歌竹枝遥隔瀟湘浦
　　為吳處士畫喬林磵石　　　　(元/)倪　瓉
山家日出無行蹤雪樹煙蘿逺且重不見鹿眠磐石上
提壺自挂一長松
　　題倪雲林枯木竹石小景　　　(元/)陶宗儀
蒼玉庚庚翠袖扶墨池洗出碧珊瑚倪顛老去風流盡
只有雲林小畫圖
　　題枯木竹石　　　　　　　　(明/)劉　崧
曽聽楚人歌竹枝横江秋靜月明時只今漂泊春風裏
緑滿南園總不知
平沙竹樹晩毿毿楚客維舟近峽南忽憶㣲雲將雨過
滿林秋色照江潭
木葉欲脫天雨霜竹枝乍低風已凉三湘落日流波白
行子繫船歸故鄉
　　枯樹圖歌　　　　　　　　　(明/)劉　基
道傍古樹身半枯白蟻穴根蟲穴膚風摧雨撼霜雪凍
斷石臲卼無人扶憶昔勾芒肇初政百卉騰達隨呵嘘
新柯荏苒舊柯壯霧露膏沐光如濡黄鸝翡翠語嬌滑
桑扈戴勝鳴相呼白鶴來巢鹿止蔭匠石愕睨爭歎譽
寜知憂患生旦夕野火倏忽起不虞燎原烈焰難嚮邇
孰問柞櫟杉與櫧枝燔葉焮根半赤朽腐瞞液非時湏
山林揺落嵗方晏聊以薜荔為衣袽嗚呼廣厦棟梁具
委棄草莽同薪芻皇天未必替生意更盼玉燭回陽烏
　　吳仲圭枯木竹石　　　　　　(明/)髙　啓
叢篠倚喬柯秋陰雨尚多風霜莫揺落留蔭石邊莎
　　題枯木竹石(寄李/公實)　　　　　　(明/)王　紱
罨畫溪邊水拍隄繞隄髙樹倚雲齊君家正在樹深處
滿地緑陰山鷓啼
　　題枯木竹石　　　　　　　　(明/)鄭　珞
湘靈夢斷湘雲夕凉葉瀟瀟㵼秋碧君山半夜風雨來
萬頃波中老龍泣
　　枯木圖(寄許/士修)　　　　　　　　(明/)方孝孺
春到已多時幽禽尚未知上林無限好何事立枯枝
　　題李營丘枯木圖　　　　　　(明/)唐文鳯
營丘枯木天下無筆端造化何榮枯想當磅礴欲畫際
天為逐興神為驅鄧林已化防風骨滄海乍出珊瑚株
良材何異徂徠産大用不值明堂需自憐形質赦斤斧
豈歎薪爨供樵蘇萬牛回首力未許獨匠指顧心難圖
空遺偃蹇蔽村野白石鑿鑿泉嗚嗚枯梢似挂瘦蛇影
亂葉恍茁乖龍鬚我生本是山澤臞隠居林樾同凡夫
昻霄聳壑日在望號雨呼風時與俱只今廊廟重締構
楩楠杞梓當貯儲按圖工師儻所取意營目盼増嗟吁
　　題枯木竹圖　　　　　　　　(明/)陳憲章
美節晴欺雪殘株冷謝春因知名畫手不是狥時人
　　枯木竹石圖(為趙行/恕作)　　　　　(明/)劉　溥
露華洗濕江上秋美人不來生别愁洞庭瀟湘隔千里
兩㟁白雲如水流碧空茫茫九疑道君山一㸃青螺小
鷓鴣啼斷竹枝寒鳯凰飛去梧桐老
　　劉時用枯木竹石　　　　　　(明/)劉　珝
蒼龍夕挂千尋影彩鳯朝聞十里音月夜風朝我曽見
太湖石畔蘚痕深
　　冩枯木幽篁(送陳/大用)　　　　　　(明/)張　寜
方洲秋日景荒凉古木幽篁徧草堂冩入溪藤送君去
情隨疎影共斜陽
　　題趙魏公木石圖　　　　　　(明/)王　褘
朝罷鑾坡春晝閒籀書飛白恣揮翰多因遺墨淋漓後
冩作虚篁木石㸔
　　題徴明寫贈潘崇禮灌木寒泉大幅
　　　　　　　　　　　　　　　(明/)祝允明
具區之水被三州洞庭之樹千萬數沉淼浩㵿天下竒
灌木寒流此何許潘君抱朴山水人策杖行徧滄浪濱
陽崖衆目恱暄媚忽逢陰壑如有神禹鎖老龍鐵索絶
拏雲怒雨出洞穴木號水呼竹石裂衆蛇從之互盤結
蛻骨戍削雜鱗鬛颼飀風葉枸株橜急流抨撞石罅躍
珠跳汞走鬬瀺灂㣲茫上析河漢注奔赴旁繞方丈脚
山鬼伏窺木客泣欲據恐被山伯抶仙老時下憩濯足
而晞髮招潘君兮吾子來共千嵗以一息潘君歸語衡
山氏仙之人兮不可以乆留吾恐一往境俱失宣州兔
肩之毛勁如石深醮金壺𤣥玉液閉門夜半役鬼工倏
忽移來窅無迹
　　枯木竹石圖　　　　　　　　(明/)姚　綬
秋風吹空古樹葉白雨低壓新竹枝浄埽石頭㸔霽色
滿襟涼影鬢絲絲
　　題枯木竹石　　　　　　　　(明/)朱　純
槎枒老樹根盤錯翠筠静倚荆山璞竒材異寳世豈無
却抱真姿隠巖壑卞倕不可作伶倫難再逢吁嗟世俗
乆聾瞶高枝瑞鳯徒邕邕
　　題王叔明枯木竹石　　　　　(明/)髙得暘
吾鄉畫手鶴山樵鶴去山空不可招真跡幸留王宰石
疎篁老樹共蕭蕭
　　枯木竹石　　　　　　　　　(明/)李廷儀
渴龍飲海海水枯稜撐怪石雲糢糊媧皇不用補天漏
長留對此珊瑚株珊瑚十丈挿雲表氣勢髙壓扶桑曉
晝長清氣寒欲凝一天涼思秋冥冥須㬰鳯鳥西飛去
九疑對面何青青
　　題喬柯秀石　　　　　　　　(明/)張鳯翼
怪石嶙峋虎豹蹲虯柯蒼翠蔭空村亦知匠石不相顧
閲厯嵗華多蘚痕
　　倣倪迂冩林亭秀石(與修/闔)　　　(明/)李日華
橋平來穏歩亭小著閒身此地清吟者應非食肉人
　　題畫草木竒峰　　　　　　　(明/)王景彰
蒼虯飛上天鱗鬛墜深麓長風吹不起散作千年緑
　　畫石　　　　　　　　　　　(唐/)劉　商
蒼蘚千年粉繪傳堅貞一片色猶全那知忽遇非常用
不把分銖補上天
　　畫石(二首/)　　　　　　　　　(宋/)白玉蟾
一片嵯峨墮碧空嶔嵜厯落最玲瓏從敎把翫真堪醉
疑自當年栗里中
直作壺中九華㸔碧于簮玉小于拳好藏莫便令人見
恐有癡情似米顛
　　孫懷悦紙本亂石　　　　　　(宋/)文　同
孫老抱竒筆臨紙恣揮灑從頭埽亂石磥砢隨墨下焦
頑與圓潤無一不精者誰信萬鈞重卷之不盈把
　　題孫舜愈府判端石圖(并序/)　　(宋/)楊萬里
　廬陵治中孫昌言字舜俞居越之諸暨縣作祭享之
　亭於龜浦雞冠山先龍圖之瑩得石剖之中有文如
　松桂枝葉可數圖之以示士大夫賦詩者甚衆來求
　予詩因為賦之
雞冠山青龜浦碧松桂梢雲三萬尺何年星霣化為石
風吹未凝冰玉色仙人擘開光燭天山下人家夜不眠
松花桂子落如雪飛入石中堅似鐵石中種樹人不知
石中生樹人始竒君不見只今瑞圖滿四海騷人詩卷
牛腰大
　　題劉才卿湖石扇頭　　　　　(元/)元好問
幽澗雲凝雨未乾曲池疎竹共荒寒扇頭喚起西園夢
好似熙春閣下㸔
　　宣和寳石圖　　　　　　　　(元/)王　惲
浮雲萬態煥金書染出湖光照坐隅不道漢家規制逺
泰山磐石是基圖
　　趙氏宗室畫水石　　　　　　(元/)馬祖常
生平已識趙王孫竹素何年畫石根萬里南雲秋似水
直容艇子到柴門
　　題柯敬仲博士畫石　　　　　(元/)錢惟善
石逾玉潤不生苔鐵笛吹殘自裂開絶似雨晴炎海上
一雙翡翠忽飛來
　　題方壺水石圖　　　　　　　(明/)詹　同
古壁之間屋漏痕淋漓元氣凝清渾道人山中守龍虎
十日不見煙塵昏拂拭填作一枯木下有碎石分崐崘
斷劒挿入怪厓底老蛟迸出秋雲根神君怒立被𤣥髮
欲騎鐵騎超天門當時揮灑妙莫測鬼物驚走如星奔
青城仙伯絶筆乆覩此髣髴其人存𤣥同隠者卧松雪
得畫逺寄來江村却憶麻姑洞口樹使人一夜勞心魂
　　題畫石　　　　　　　　　　(明/)張　濬
授簡何來訪穀城叱羊無地覓初平曽如艤棹瀟湘晩
水落空江山月明
　　題畫　　　　　　　　　　　(元/)華幼武
霜柯起凉飇苔石帶寒雨一片林壑姿翛然不知暑
　　題畫　　　　　　　　　　　(明/)王慎中
繡壁崚嶒森怪立虯松夭矯相攫執修髯怒甲爭奮躍
灑淅疑乗風雨入蔦蘿䝉密晝長陰雲氣淋漓晴亦濕
複磵兼藏嵌竇深空林恍聽濤聲急在谷幽人不可招
白日此中容易匿
　　題史癡翁畫　　　　　　　　(明/)盛時泰
老樹槎牙鐵作柯亂竹縱横拂雲起誰知一段秣陵秋
寫在癡翁半邊紙癡翁癡翁蓬萊精有時拈筆人皆驚
　想見卧癡樓上景狂歌醉舞鳴秦筝我本大城山裏客
　㸔君圖畫來君宅出門却被强題詩坐對疎棚荳花白
　　　題畫贈楊𤣥蔭大參　　　　　(明/)董其昌
　嘉樹森梢一百章藤陰䝉翳午生凉祇因較勘髙僧傳
　却誤松牕鶴夢長
　　　扇圖　　　　　　　　　　　(明/)徐　渭
　渺渺平沙四望通天涯雙樹立秋風畫工不解寒鴉意
　寫入隋堤緑栁中
　
　
　
　
　
　
　
御定厯代題畫詩類卷七十四
　欽定四庫全書
御定歴代題畫詩類巻七十五目録
　　蘭竹類
　　　題楊次公春蘭(宋蘇軾/)
　　　墨蘭(宋陳與義/)
　　　墨蘭(宋鄭思肖/)
　　　李夫人畫蘭歌(元王惲/)
　　　題墨蘭圖(元吴澄/)
　　　題墨蘭圖(元袁桷/)
　　　次韻張秋泉墨蘭(元袁桷/)
　　　墨蘭(元袁桷二首/)
　　　題趙子固墨蘭(元鄧文原/)
　　　墨蘭(元楊載/)
　　　觀錢塘上人墨蘭(元范梈/)
　　　題明公畫蘭(元黄溍/)
　　　畫蘭(元吴鎮/)
　　題趙吳興墨蘭(元陳旅/)
　　題畫蘭(元陳旅二首/)
　　題蘭(元張翥/)
　　畫蘭(元貢師泰二首/)
　　題趙子固墨蘭(元韓性/)
　　明上人畫蘭圖(元王冕/)
　　子昻蘭(元鄭元祐/)
　　趙魏公蘭(元倪瓉/)
　　題方厓墨蘭(元倪瓉/)
　　畫蘭(元貢性之/)
　　題墨蘭(元張雨二首/)
　　吳興墨蘭(元張雨/)
　　題趙子昻蘭(元張天英/)
　　題趙翰林畫蘭(元張天英/)
　　題明雪牎蘭(元張渥/)
　　題趙翰林墨蘭(元張渥/)
　　題趙子昻墨蘭(元屠性/)
　　畫蘭(元丁鶴年/)
　　鄭山輝畫蘭(元唐肅/)
　　題蘭花圖(明劉基/)
　　題雪牎墨蘭(明張以寧/)
　　墨蘭(明張以寧/)
　　題王翰林所藏畫蘭(明髙啓/)
　　趙仲穆墨蘭(明楊基二首/)
　　仲穆著色蘭(明張羽二首/)
　　墨蘭(明管訥/)
　　題蘭(明鄭真/)
　　題蘭(明林環/)
　　宋徽廟畫蘭(明張燦/)
　　畫蘭(明陳憲章三首/)
　　題蘭(明岳正/)
　　題蘭(明李東陽/)
　　題蘭與饒裕(明羅倫/)
　　題衍聖公畫蘭(明程敏政/)
　　題趙子固畫蘭(明吴寛/)
　　子昂蘭(明史鑑/)
　　題馬麟畫蘭(明陸深/)
　　四蘭圖(明楊慎/)
　　畫蘭(明謝承舉/)
　　為鍾清叔題薛五蘭卷(明吴夢暘/)
　　題徐明徳墨蘭(明薛綱/)
　　題畫蘭(明張濬/)
　　題畫蘭(明朱石/)
　　題鄭所南畫蘭(明朱凱/)
　　為謝道士題蘭巻(明王世貞/)
　　題畫蘭花(明王世貞/)
　　畫了蘭(明陸治/)
　　王楚玉畫蘭(明陳繼儒/)
　　畫蘭(明李日華二首/)
　　風蘭(明李日華/)
　　雨蘭(明李日華/)
　　題小姫畫蘭(明王微二首/)
　　寫蘭(明景翩翩二首/)
　　題蘭(明僧宗泐/)
　　題趙松雪墨蘭(明僧宗衍/)
　　題懸崖蘭圖(明僧宗衍/)
　　題畫蘭(明僧用章/)
　　題商學士畫蘭(明僧大圭/)
　　題楊次公蕙(宋蘇軾/)
　　墨蕙(宋陳與義/)
　　題趙師舜光風轉蕙汎崇蘭圖(元虞集/)
　　墨蘭蕙(元袁桷四首/)
　　題蘭蕙同芳圖(元李祁/)
　　題子固蕙蘭巻(元唐升/)
　　題子固蕙蘭巻(元趙友同/)
　　題子固蕙蘭巻(元李皓/)
　　題蘭蕙便靣(元張天英/)
　　題光風轉蕙圖(元張天英/)
　　題蕙蘭圖(元釋良琦/)
　　題雪牎蘭蕙同芳圖(明張以寧/)
　　題北山蘭蕙同芳圖(明張以寧/)
　　蘭蕙圖(明商輅/)
　　趙子固蘭蕙巻(明錢逵/)
　　題汪華玉子昂蘭石(元虞集四首/)
　　題趙松雪竹石幽蘭(元仇逺/)
　　題無詰蘭石(元李祁/)
　　題子昂蘭石(元于立/)
　　題蘭棘同芳圖(元李祁/)
　　次引浚儀公題蘭竹巻子韻(元楊載/)
　　子昂蘭竹墨戯(元袁桷二首/)
　　題趙公畫蘭竹(元黄溍/)
　　題畫蘭竹(元陳旅/)
　　為吳徳良題承㫖所贈蘭竹圖(元陳旅/)
　　題無詰沅湘蘭竹圖(元劉躍/)
　　題趙子昻為吴徳良所作蘭竹圖(元吴師道/)
　　子昂蘭竹圖(元吴師道/)
　　蘭竹(元貢性之/)
　　題柯敬仲博士明雪牎長老蘭竹(元錢惟善二首/)
　　題江虛白懸巖蘭竹(明劉崧/)
　　蘭竹畫(明劉溥/)
　　題蘭竹圖(明楊守阯/)
　　趙松雪蘭竹圖(明吴寛/)
　　蘭竹圖(明程敏政/)
　　題馬姫畫蘭竹(明張鳳翼/)
　　蘭竹(明李日華/)
　　畫蘭竹題贈蘇時欽(明薛素素/)
　　　題蘭水仙墨竹(元袁士元/)
　　　題畫蘭巻兼梅花(元王冕/)
　
　
　
　
　
　
　
　
　
　
　
　
　
御定厯代題畫詩類巻七十五目録
　欽定四庫全書
御定歴代題畫詩類巻七十五
　　蘭竹類
　　　題楊次公春蘭　　　　　　　(宋/)蘇　軾
　春蘭如美人不採羞自獻時聞風露香蓬艾深不見丹
　靑寫真色欲補離騷傳對之如靈均冠佩不敢燕
　　　墨蘭　　　　　　　　　　　(宋/)陳與義
　鄂州遷客一花說仇池老仙五字銘併入晴窗三昧手
　不須辛苦讀騷經
　　　墨蘭　　　　　　　　　　　(宋/)鄭思肖
　鍾得至清氣精神欲照人抱香懷古意戀國憶前身空
　色微開曉晴光淡弄春凄凉如怨望今日有遺民
　　　李夫人畫蘭歌　　　　　　　(元/)王　惲
　清閟堂深不知暑瑶草佳期夢𤣥圃孫郎笑折紫蘭來
　素影盈盈映修渚李夫人澹丰容天然與蘭相始終剡
　藤一筆作九畹落墨不减江南工芳姿元與凡卉異曄
曄况是湘纍叢離騷不復作遺恨千古沈幽宫君看此
花有深意似寫靈均幽思悲回風君家大雅堂文彩東
野翁併入慘澹經營中秋風拂簾秋日長芳霏霏兮汎
崇光淡妝相對有餘韻畫蘭桂子空秋香淡軒託物明
孤潔五十年來抱霜節固知色相皆空寂妙得於心聊
自適仿像湘娥倚暮花黄陵廟前江水碧生平佩服真
賞音升聞紫庭非素心喚起謫仙揺醉筆為翻新曲寫
瑶琴
　　題墨蘭圖　　　　　　　　　(元/)吳　澄
赤節紅芳楚澤春心期千載一靈均不知何代為茅塞
誰認髙枝細細紉
　　題墨蘭圖　　　　　　　　　(元/)袁　桷
秉芳空林中介石交不黷飛英㪚𤣥佩受露如膏沐羣
妖春炫晝墨守益慎獨豈不念嵗晏自獻傷我足矯矯
金石交挽之不盈掬疏清湛虚心振直耿潔腹昊天有
正令俛仰萬物肅臨風獨躊蹰白駒儼空谷
　　次韻張秋泉墨蘭　　　　　　(元/)袁　桷
虚牎秋思集晨興憺無餘墨池漾清泉夭葩㪚紛敷愛
此巖中君贈以碧玉腴微雲觧蒼佩縹緲疑空無逺謝
丹白昏詎畏霜霰濡守黒志有在談𤣥道非殊愧彼夷
與齊潔腹不受汙湘纍慨永古世人陋其迂臨風嗅餘
清是豈真緇徒乃知萬化寂妙巧窺分銖幽蜂綴疎蘂
㸃㸃游晴虚閉門謹視之黄塵政紛如
　　墨蘭(二首/)　　　　　　　　　(元/)袁　桷
飛瓊㪚夭葩因依空巖側守墨聊自韜不與衆草碧
仙人紫玉枝化為蒼水佩獨立揺落中秋風得相貸
　　題趙子固墨蘭　　　　　　　(元/)鄧文原
承平灑翰向丘園芳佩纍纍寄墨㾗已有懷沙哀郢意
至今春草憶王孫
　　墨蘭　　　　　　　　　　　(元/)楊　載
謂香辭廹求曰色却媚愛執德非固然何用結為佩
　　觀錢塘上人墨蘭　　　　　　(元/)范　梈
蘭以比君子所貴者幽深黯然空谷中逺為人所欽志
士秉美徳如玉復如金篤實而輝光芳搴出喬林偶然
為時出節義凛森森下愜烝庶望上當君王心功成無
所累宿好在雲岑
　　題明公畫蘭　　　　　　　　(元/)黄　溍
吳僧戯筆㸃生綃嫋嫋幽花欲動揺夢斷楚江煙雨外
秋風灤水莫瀟瀟
　　畫蘭　　　　　　　　　　　(元/)吳　鎮
䞟趠風下東吳舟抔土移入漳泉秋初疑紫莛攅翠鳳
恍如緑綬縈青虯猗猗九畹易消歇奕奕百畆多淹留
軒牎相逢與一笑交結三友成風流
　　題趙吳興墨蘭　　　　　　　(元/)陳　旅
江南三月多芳草緑葉連娟映紫莖憶昔艤舟苕霅上
一汀香雨入琴清
　　題畫蘭(二首/)　　　　　　　　(元/)陳　旅
楚畹春露濃幽芳發瓊莖寧同薺麥秀不與蕭艾生
九畹光風轉重巖墜露香紫宮祠太一瑶席薦瓊芳
　　題蘭　　　　　　　　　　　(元/)張　翥
鶗鴂聲中花片飛楚蘭遺思獨依依春風先自悲芳草
惆悵王孫又不歸
　　畫蘭　　　　　　　　　　　(元/)貢師泰
西望沅湘不盡流紅芽緑葉自生愁王孫去後無消息
風雨山中日日秋
　　畫蘭　　　　　　　　　　　(元/)貢師泰
光風吹碧草零露被芳畹美人秉幽貞獨立嵗云晚杳
杳楚山深悠悠湘水逺何當結瓊佩寄此情繾綣
　　題趙子固墨蘭　　　　　　　(元/)韓　性
鏤瓊為佩翠為裳冷落遊蜂試采香煙雨館寒春寂寂
不知清夢到沅湘
　　明上人畫蘭圖　　　　　　　(元/)王　冕
吳興二趙俱己矣雪牎因以専其美不須百畆樹芳菲
霜毫掃􁒬光風起大花哆脣如笑人小花斂媚如羞春
翠影飄飄舞輕浪正色不染湘江塵湘江雨冷暮煙寂
欲問三閭杳無迹慨慷不忍讀離騷目極飛雲楚天碧
　　子昻蘭　　　　　　　　　　(元/)鄭元祐
孤臣萬古愁湘渚水東流江芷汀蘺滿空令泣楚囚
　　趙魏公蘭　　　　　　　　　(元/)倪　瓉
天上宣和落墨花彞齋松雪擅名家遥㸔苕霅山如玉
雪後春風自茁芽
　　題方厓墨蘭　　　　　　　　(元/)倪　瓉
蕭㪚重居寺春風蕙草生幽林蒼蘚地緑葉紫璚莖早
悟聞思入終由幻化成虚空描不盡明月照敷榮
　　畫蘭　　　　　　　　　　　(元/)貢性之
吳剛斫斷雲根石不數珊瑚髙百尺美人林下獨含愁
霹靂一聲山鬼泣
　　題墨蘭(贈别于一/山之京師)　　　　　　(元/)張　雨
三月愁送客春寒雨如霰冥冥返塞鴻悄悄棲梁燕揚
帆五十日蓬萊望中見欲持猗蘭操一奏南薫殿
　　題墨蘭　　　　　　　　　　(元/)張　雨
滋蘭九畹空多種何似墨池三兩花近日國香零落盡
王孫芳草遍天涯
　　吳興墨蘭　　　　　　　　　(元/)張　雨
墨君石友是同參幾葉光風染碧嵐悵望王孫杳何許
年年芳草滿江南
　　題趙子昂蘭　　　　　　　　(元/)張天英
鷗波亭下楚香銷公子騎箕上泬寥縱是死灰芬酷烈
巫陽誰下九重招
　　題趙翰林畫蘭　　　　　　　(元/)張天英
吴雲楚樹碧離離手折瑶花半醉時秋佩影揺湘浦月
鳳皇翅冷玉參差
　　題明雪牎蘭　　　　　　　　(元/)張　渥
援琴誰歎生空谷結佩應憐感逐臣九畹斷魂招不得
墨花夜泣楚江春
　　題趙翰林墨蘭　　　　　　　(元/)張　渥
白鷗波㸃硯池清楚畹香風筆底生記得弁峰春雨後
撥雲移種向南榮
　　題趙子昻墨蘭　　　　　　　(元/)屠　性
王孫宴罷碧瀾堂翠羽瓊㽔結佩裳欲寄靈均無處所
至今遺恨滿瀟湘
　　畫蘭　　　　　　　　　　　(元/)丁鶴年
湘皋風日美芳草不勝春欲採紉為佩慙非楚藎臣
　　鄭山輝畫蘭　　　　　　　　(元/)唐　肅
親見先生下筆時縁坡委谷共分披前身合是江潭客
萬葉千花盡楚辭
　　題蘭花圖　　　　　　　　　(明/)劉　基
幽蘭花在空山美人愛之不可見裂素寫之明牎間幽
蘭花何菲菲世方被佩薋菉葹我欲紉之充佩韋睘睘
獨立衆所非幽蘭花為誰好露冷風清香自老
　　題雪牎墨蘭(為湖廣都事/李則文作)　　　(明/)張以寧
君家詩好錦袍仙蘭雪清風故灑然金地禪僧留妙墨
木天學士寫新篇香來筆底吳雲動思入琴邊楚月懸
聖代即今深雨露流芳千載待君傳
　　墨蘭(為湛然/上人題)　　　　　　　　(明/)張以寧
雲林蒼蒼石齒齒一花兩花幽薄底逺香自到定中來
道人湛然心不起
　　題王翰林所蔵畫蘭　　　　　(明/)髙　啟
春到懷王舊渚宮沙棠舟去水煙空孤叢不有幽香發
應沒江邊百草中
　　趙仲穆墨蘭(二首/)　　　　　　(明/)楊　基
當年曾進福州蘭小殿秋風翠珮寒零落楚香収不得
且從魏國畫中看
繁露幽香泣翠娥冷雲纎月淡秋河沅湘一帶皆春色
誰道懐王廟裏多
　　仲穆著色蘭(二首/)　　　　　　(明/)張　羽
芳草碧萋萋思君澧水西盈盈葉上露似欲向人啼
鸞輿去不返風雨湘江曲芳草獨無情還如裙帶緑
　　墨蘭　　　　　　　　　　　(明/)管　訥
青草三閭亭下蒼梧二女祠前欲采幽芳寄逺月明秋
水㳙㳙
　　題蘭　　　　　　　　　　　(明/)鄭　真
國香㪚落翠巉巖曄曄芳叢玉露涵楚佩可憐零落盡
春風春夢過湘南
　　題蘭　　　　　　　　　　　(明/)林　環
空林闃無人愛此幽草芳光風泛叢緑猗猗煙葉長執
袵擷其英露氣襲襟裳緬懐紉佩者千載那能忘白石
生深林託根有叢芳幽豔間深翠清風任披揚蕭艾誰
與羣不能化其臧却笑桃李花冶麗争春陽
　　宋徽廟畫蘭　　　　　　　　(明/)張　燦
御墨淋漓寫楚蘭披圖却憶政宣間分明一種湘纍怨
萬里靑城似武關
　　畫蘭　　　　　　　　　　　(明/)陳憲章
誰將水墨寫横披竹石荆蘭也自宜記得湘潭秋雨後
清香猶帶楚臣悲
　　題畫蘭　　　　　　　　　　(明/)陳獻章
隂崖百草枯蘭蕙多生意君子居險夷乃與恒人異
　　題畫蘭　　　　　　　　　　(明/)陳獻章
楚人有雜佩可以祓不祥願言踐臺省奉為王者香
　　題蘭　　　　　　　　　　　(明/)岳　正
曽倚東風嗅國香星軺此日度沅湘於今客裏看圖畫
搔首無言祇自傷
　　題蘭(為司㓂/何公作)　　　　　　　　(明/)李東陽
楚澤有幽蘭名髙百花選孤根託地靈芳心應時展陽
和一披拂春色無深淺清風徧六合孰為知者鮮援琴
思昔人古意嗟已緬層厓數枝竹意若相慰勉穠華須
却避荆棘行當剪幸此挹餘芬披圖漫舒卷
　　題蘭與饒裕　　　　　　　　(明/)羅　倫
翠袖舞春暉光風感自微夜深渾不寐玊露㸃羅衣
　　題衍聖公畫蘭　　　　　　　(明/)程敏政
國香那藉彩毫工千載猗蘭曲未終金石交情期嵗晩
棘叢未實漫春風
　　題趙子固畫蘭　　　　　　　(明/)吳　寛
王孫弄筆成墨藪九畹依然連百畆開圖墨瀋將誤拾
撲袖香風不勞齅破縑零落三百年非藉好事安能傳
寸根無土强生活鄭老後來真可憐
　　子昻蘭　　　　　　　　　　(明/)史　鑑
國香零落佩纕空芳草青青合故宮誰道有人和淚寫
託根無地怨東風
　　題馬麟畫蘭　　　　　　　　(明/)陸　深
秋風九畹正離離畫裏相看一兩枝欲寄所思無奈逺
閒拈湘管對題詩
　　四蘭圖　　　　　　　　　　(明/)楊　慎
蘭為君子佩植根不當門幽谷發逺馥九畹詠王孫
蘭為美人採蘋藻掩芳潔沐浴助精禋豈為薌澤設
蘭為仙姬名升雲女几山𤣥景入天上名字留人間
蘭為王者香鬱鬯薦清廟猗猗有遺音併入瑶琴調
　　畫蘭　　　　　　　　　　　(明/)謝承舉
徐熙圖罷霧生牎墨藻詞葩世少雙招得楚魂飛不去
夜深殘影落寒江
　　為鍾清叔題薛五蘭卷　　　　(明/)吳夢暘
薛五嫁人苦不早皆知娼家擅技巧寫生乃是第一枝
所見無如此巻好蕙質蘭心有深寄葉葉莖莖吐幽思
其餘㸃綴亦復佳剡藤數丈披清氣畫兼題詠頻致余
余亦每呼薛校書居然獨立脂粉外薌澤全抛絃索踈
通國名娃出其下仍嗟舉世無知者眼中鍾叔比鍾期
此巻祇應遺叔也叔也有情情復起我題情語情如水
枉教夢到湘江頭湘江水絶蘭枯死
　　題徐明徳墨蘭　　　　　　　(明/)薛　綱
我愛幽蘭異衆芳不將顔色媚春陽西風寒露深林下
任是無人也自香
　　題畫蘭　　　　　　　　　　(明/)張　濬
翠袖衝寒暮倚樓髙山流水思悠悠玉人何處空遺珮
月落滄江一笛秋
　　題畫蘭　　　　　　　　　　(明/)朱　石
九畹香清露氣寒三湘月落淚㾗乾楚天空濶秋無際
誰復行吟澤畔看
　　題鄭所南畫蘭　　　　　　　(明/)朱　凱
渚宮春冷北風寒九畹蕭條入塞垣老死靈均在南國
百年誰為賦招魂
　　為謝道士題蘭巻　　　　　　(明/)王世貞
離離九畹暗香來讀罷𤣥經手自栽莫倚謝家庭内物
不知新種在蓬萊
　　題畫蘭花　　　　　　　　　(明/)王世貞
處為幽谷香出為王者瑞不同百草萎秋風紉成佩
　　畫了蘭　　　　　　　　　　(明/)陸　治
玉㦸稜稜應節分枝枝柔玉紉香雲凝妝擬待三更月
露染生綃六幅裙
　　王楚玉畫蘭　　　　　　　　(明/)陳繼儒
年來空谷半霜風留得遺香㪚草叢只恐樵人溷蘭艾
紅顔收在束薪中
　　畫蘭(二首/)　　　　　　　　　(明/)李日華
燕泥欲墮濕凝香楚畹經過鬬蝶忙如向東家入幽夢
儘教芳意著新妝
懊恨幽蘭强主張花開不與我商量鼻端觸著成消受
著意㝷香又不香
　　風蘭　　　　　　　　　　　(明/)李日華
托身得所倚當此雄風快吐語正傾懐無心約裙帶
　　雨蘭　　　　　　　　　　　(明/)李日華
側身非取妍延頸欲送語不辭展香絇春塘夜來雨
　　題小姫畫蘭(二首/)　　　　　　(明/)王　氏(名微/)
借郎畫眉筆為郎畫紈扇紈扇置郎懐開時郎自見
幽牎墨麝濃騷經親自注為恨子蘭名抹入棘叢去
　　寫蘭(二首/)　　　　　　　　　(明/)景　氏(名翩/翩)
道是深林種還憐出谷香不因風力𦂳何以度瀟湘
但吹花信風莫作妬花雨我欲采璚枝挽得同心住
　　題蘭　　　　　　　　　　　(明/)僧宗泐
溪寺曽栽數十叢紫莖緑葉領春風年來蕭艾過三尺
白首看圖似夢中
　　題趙松雪墨蘭　　　　　　　(明/)僧宗衍
湘江春日静輝輝蘭雪初消翡翠飛拂石似鳴蒼玉珮
御風還著六銖衣夜寒燕姞空多夢嵗晚王孫尚不歸
千載畫圖勞㸃綴所思何處寄芳菲
　　題懸崖蘭圖　　　　　　　　(明/)僧宗衍
居髙貴能下值險在自持此日或可轉此根終不移
　　題畫蘭　　　　　　　　　　(明/)僧用章
緑葉微風際清香小雨餘湘江春水潤愁殺楚三閭
　　題商學士畫蘭　　　　　　　(明/)僧大圭
商公握筆倚清酣愛冩風光蕊半含無限王孫芳草恨
盡隨煙雨入江南
　　題楊次公蕙　　　　　　　　(宋/)蘇　軾
蕙本蘭之族依然臭味同曾為水仙佩相識楚辭中幻
色雖非實真香亦竟空云何起㣲馥鼻觀已先通
　　墨蕙　　　　　　　　　　　(宋/)陳與義
人間風露不到畹只有酪奴無世塵何須更待秋風至
蕭艾從來不共春
　　題趙師舜光風轉蕙汎崇蘭圗　(元/)虞　集
衆芳非不多金石好兄弟雜佩以問之春風接襟袂
　　墨蘭蕙(四首/)　　　　　　　　(元/)袁　桷
金明秋林清月白楚天碧美人眇愁予服媚永今夕
采芝不成仙食薇難療飢結兹以為佩臨風酹湘纍
天香落銀楮秋聲入𤣥筆何如湘夫人促軫鼓靈瑟
組綬何承承琲珠復纍纍相視不以色紛披映簾帷
　　題蘭蕙同芳圖　　　　　　　(元/)李　祁
蘭生花葉短蕙老花葉長短長各自媚異體同芬芳但
依竹石根不羡桃李場君子有令徳千載流輝光
　　題子固蕙蘭巻　　　　　　　(元/)唐　升
光風巻裏動清芬遺質如飄白練裙七澤霜寒悲楚客
九疑雲盡望湘君猗猗溪上香猶在𣺌渺江邊佩見分
一自騎鯨去滄海人間消息絶無聞
　　題子固蕙蘭卷　　　　　　　(元/)趙友同
修葉亂紛敷幽花藹鮮澤雖非百畆繁孤馨自朝夕撫
卷動遐思悠然長太息
　　題子固蕙蘭巻　　　　　　　(元/)李　皓
王孫心機精下筆多雅製坐令湘楚華墨香滿天地
　　題蘭蕙便靣　　　　　　　　(元/)張天英
障靣無嫌京洛塵一叢蘭蕙出冰輪只疑大地山河影
不照沅湘有逐臣
　　題光風轉蕙圖　　　　　　　(元/)張天英
蕙乃蘭之族一枝三四花誰將金莖露煉作紫河車白
鶴銜之去飛獻玉宸家飄蕭紫雲帶光風茁其芽吾將
攬為幄山中卧煙霞
　　題蕙蘭圖　　　　　　　　　(元/)釋良琦
蕙蘭生深林結根同芬芳緑葉縁風轉羣葩耀春陽飄
飄青霞袂粲粲雕玉璫貞哉不自獻宜為王者香念彼
君子徳比之惟允常持以遺所思交好勿相忘
　　題雪牎蘭蕙同芳圗　　　　　(明/)張以寧
春來騷意滿江干轉蕙光風更泛蘭睡起老禪閒一笑
月明香雪竹牎寒
　　題北山蘭蕙同芳圖　　　　　(明/)張以寧
秋露春風各自妍幽香併到雨華前道人不是騷愁客
慣讀南華第二篇
　　蘭蕙圖　　　　　　　　　　(明/)商　輅
蘭以比君子蕙比大丈夫人物雖云異氣味乃不殊託
根深林下羞與桃李俱妖豔任紛紛貞姿恒自如共言
王者香宜為禁苑居一朝移植後雨露恣霑濡芬芳異
凡卉馥郁盈天衢採擷足紉佩把玩堪怡娱發舒似遲
晚蠲潔無終初誰將幽静意寫此蘭蕙圖對之遂清賞
塵慮焉能紆呼童出門巷止回俗士車光風九畹來芳
菲襲人美惟有同心言清芬宛相似
　　趙子固蘭蕙巻　　　　　　　(明/)錢　逵
王孫書畫出天姿痛憶承平鬢欲絲長惜墨花寄幽興
至今葉葉向南吹
　　題汪華玉子昻蘭石(四首/)　　　(元/)虞　集
海内出珊瑚枝撐碧月孤鮫人拾翠羽泣露得明珠
參差不可吹紉佩寄逺道遂令如石心嵗晚永相好
抱玉下天河繞叢秋露多天寒翠袖薄日暮欲如何
翠袂倚岧嶤來㝷碧玉簫拂衣成歴劫遺跡映寒潮
　　題趙松雪竹石幽蘭　　　　　(元/)仇　逺
舊時長見揮毫處修竹幽蘭取次分欲把一竿苕水上
鷗波千頃看秋雲
　　題無詰蘭石　　　　　　　　(元/)李　祁
昔年曽向吴門住每日僧房看露叢今日却逢無詰畫
町畦全似雪牎翁
　　題子昻蘭石　　　　　　　　(元/)于　立
閒向江邊結佩㽔楚宮花草露離離王孫去後春風曉
拾得幽芳欲遺誰
　　題蘭棘同芳圖　　　　　　　(元/)李　祁
幽蘭既叢茂荆棘仍不除素心自芳潔怡然與之俱
　　次引浚儀公題蘭竹巻子韻　　(元/)楊　載
樹蕙連叢竹祇應族類同相依巖石畔併入畫圖中勁
葉凝清露危梢倚碧空諒非髙世士此意固難通
　　子昻蘭竹墨戯(二首/)　　　　　(元/)袁　桷
𤣥霜落銀繭飄飄湘江佩服媚疑褻之碧牎静相對
迸地麟角精摩空鳳毛聳寒泓㪚晴煤桃李争色動
　　題趙公畫蘭竹　　　　　　　(元/)黄　溍
猗蘭幽人操緑竹君子徳夭夭彼棘心胡為乆吾側
　　題畫蘭竹　　　　　　　　　(元/)陳　旅
美人隔澧浦日莫倚幽篁繁霜忽已隕為我紉秋芳
　　為吴徳良題承㫖所贈蘭竹圖　(元/)陳　旅
細竹生石間幽蘭與之俱愛彼有貞節而此芳不渝空
谷塵躅逺公子為停車懐人重移植臨風寫為圖君子
實似之嵗晏聊與娱
　　題無詰沅湘蘭竹圖　　　　　(元/)劉　躍
兩竿翠竹拂雲長㡬葉幽蘭帶露香好手移來牎户裏
不須千里望沅湘
　　題趙子昂為吴德良所作蘭竹圖(元/)吳師道
幽蘭何猗猗疎篁亦蕭蕭石間澹相倚㑹合不待招吾
宗昔妙年依光近乗軺清芬㪚春直風氣凌煙霄美人
松雪居逸思共飄飄忻然染毫素寫之配髙標寳藏三
十載不啻英瓊瑶相攜江湖上未覺山林遥朂哉君子
心自保同不凋
　　子昂蘭竹圖　　　　　　　　(元/)吳師道
湘娥清涙未曽消楚客芳魂不可招公子離愁無處寫
露花風葉共蕭蕭
　　蘭竹　　　　　　　　　　　(元/)貢性之
翠鸞飛下尾毿毿怪石嶄巖倚碧潭一路鷓鴣啼不斷
行人揮淚濕征衫
　　題柯敬仲博士明雪牕長老蘭竹(二首/)
　　　　　　　　　　　　　　　(元/)錢惟善
適從楚畹來邂逅此君子乃知巖壑姿風致頗相似
光風泛崇蘭玉立共瀟灑襟抱有雙清嵗暮遺逺者
　　題江虚白懸巖蘭竹　　　　　(明/)劉　崧
懸雲翠壁三千尺浥露幽蘭四五花安得乗風裁紫玉
月明吹向玉宸家
　　蘭竹畫　　　　　　　　　　(明/)劉　漙
湘江雨晴白雲濕湘妃愁抱香蘭泣望望夫君去不還
珮珠落盡無人拾碧天秋冷明月多千里洞庭横白波
請君莫唱竹枝曲水逺山長其奈何
　　題蘭竹圖　　　　　　　　　(明/)楊守阯
深谷香風泛紫蘭雲根斜倚碧琅玕若為盡化黄金色
應作西山返照看
　　趙松雪蘭竹圖　　　　　　　(明/)吳　寛
鷗波亭上春風筆秀色翛然共一丘頭白江南真想見
幽蘭叢竹帶桑州
　　蘭竹圖(題贈蕭給事文/冊乃郎賦秋試)　　　　(明/)程敏政
湘皋春婉娩居然見雙清幽香下覆之翠條仰而承髙
石既磊磈新泉亦泓澄臨風况君子去住有餘情
　　題馬姫畫蘭竹　　　　　　　(明/)張鳳翼
竹翠蘭芳身外身湘波曾待月傳神秦淮别有濡毫處
豈必崔徽觧寫真
　　蘭竹　　　　　　　　　　　(明/)李日華
江南四月雨晴時蘭吐幽香竹弄姿蝴蝶不來黄鳥睡
小牕風捲落花絲
　　畫蘭竹題贈蘇時欽　　　　　(明/)薛　氏(名素/素)
翠竹幽蘭入畫雙清芬勁節伴閒牎知君已得峨嵋秀
我亦前身在錦江
　　題蘭水仙墨竹　　　　　　　(元/)袁士元
　上林春又老在野抱幽貞泣露丹心重凌波玉步輕孤
　山初雪霽三徑午風清志操渾相似何妨共結盟
　　　題畫蘭卷兼梅花　　　　　　(元/)王　冕
　湘江雲盡湘山青秋蘭花開秋露零三閭已矣喚不起
　蓩蕕蕭艾春娉婷冷飇吹香㪚郊坰山蜂野蝶何營營
　幽人脫畧景色外竟坐不讀離騷經西湖乍夜霜月明
　梅花見我殊有情逋仙祠前塵土清老鶴彳亍如人行
　天邊飄𣺌來鳳笙玉壺吴酒顛倒傾酒闌興酣抜歛舞
　忽覺海日東方生
　
　
　
　
　
　
御定歴代題畫詩類巻七十五
　欽定四庫全書
御定歴代題畫詩類卷七十六目録
　　蘭竹類
　　　畫竹歌(唐白居易/)
　　　壁畫折竹雜言(唐吳融/)
　　　畫竹(元馬祖常/)
　　　畫竹(元楊載二首/)
　　　畫竹(元吳鎮二十一首/)
　　　題畫竹(元薩都拉/)
　　　竹圖(元吳師道/)
　　　題畫竹(元倪瓉二十四首/)
　　　題竹(元劉永之三首/)
　　　題竹(元貢性之三首/)
　　　畫竹(元華幼武/)
　　　畫竹(元丁鶴年二首/)
　　　題竹(元張舜咨/)
　　畫竹歌(明劉基/)
　　題畫竹(明劉基/)
　　題畫竹(明貝瓊/)
　　畫竹(明王佐/)
　　題竹(明林鴻/)
　　題畫竹(明陳亮/)
　　題畫竹(明袁華/)
　　題竹(明金幼孜/)
　　為楊庶子題紙屏畫竹(明金幼孜/)
　　題竹(明王紱/)
　　畫竹自題(明虞謙/)
　　題畫竹(明林環/)
　　畫竹(明郭厪/)
　　題畫竹(明髙璧/)
　　畫竹(明伍方/)
　　題竹(明徐貫/)
　　題畫竹(明張泰/)
　　畫竹(明劉師邵/)
　　題畫竹(明羅倫/)
　　題竹(明莊昶/)
　　題壁間竹(明魯鐸/)
　　畫竹(明田登/)
　　畫竹(明何景明/)
　　題畫竹(明楊慎/)
　　畫竹(明舒芬/)
　　畫竹(明謝承舉/)
　　題畫竹(明王潤/)
　　題畫竹(明吳宣/)
　　題竹(明沈周/)
　　題畫竹(明李叔玉/)
　　畫竹(明李廷儀/)
　　畫竹(明張倬/)
　　　畫竹(明徐渭十一首/)
　　　題竹行(明僧宗泐/)
　　　題竹(明僧古春/)
　　　畫竹扇(宋梅堯臣/)
　　　題扇頭(金王利賔/)
　　　扇上竹(元楊載/)
　　　題畫竹扇子(元陳旅/)
　　　為戴容安題扇竹(明金幼孜/)
　　　題紈扇折枝竹(元陶宗儀/)
　　　題扇上竹枝(明髙啓/)
　　　題畫竹枝(明李日華/)
　　　竹枝(明李日華/)
　
　
　
御定厯代題畫詩類巻七十六目録
　欽定四庫全書
御定歴代題畫詩類卷七十六
　　蘭竹類
　　　畫竹歌(并序/)　　　　　　　　(唐/)白居易
　　協律郎蕭恱善畫竹舉時無倫蕭亦甚自祕重有終
　　嵗求其一竿一枝而不得者知予天下好事忽寫一
　　十五竿惠然見投予厚其意髙其藝無以答貺作歌
　　以報之凡一百八十六字云
　植物之中竹難寫古今雖畫無似者蕭郎下筆獨逼真
　丹書以來唯一人人畫竹身肥擁腫蕭畫莖瘦節節竦
　人畫竹梢死羸垂蕭畫枝活葉葉動不根而生從意生
　不筍而成由筆成野塘水邊碕岸側森森兩叢十五莖
　嬋娟不失筠粉態蕭颯畫得風煙情舉頭忽看不似畫
　低耳静聽疑有聲西叢七莖勁而健省向天竺寺前石
　上見東叢八莖踈且寒曽憶湘妃廟裏雨中看幽姿逺
　志少人别與君相顧空長歎蕭郎蕭郎老可惜手顫眼
昏頭雪色自言便是絶筆時從今此竹尤難得
　　壁畫折竹雜言　　　　　　　(唐/)吳　融
枯纒藤重敧雪渭曲逢湘江别不是從來無本根畫工
取勢教摧折
　　畫竹　　　　　　　　　　　(元/)馬祖常
海霧溟濛暗珠浦宫雲杳靄連玉田借力重截十二管
吹引鸞鳳都下天
　　畫竹(二首/)　　　　　　　　　(元/)楊　載
翡翠含春霧琅玕振曉風清聲來枕上秀色入簾中
萌芽成虎豹變節作蛟龍正直惟吾與清修必子從
　　畫竹自題　　　　　　　　　(元/)吳　鎮
圖畫書之緒毫素寄所適垂垂嵗月久殘斷争寳惜始
由筆硯成漸次忘筆墨心手兩相忘融化同造物軒牕
雲靄溶屏障石突兀林麓繆槎牙禽鳥翥翰翮可憐俗
澆漓摸摩竟紛出裝褫雜真贗丹粉誇絢赫千金易敝
帚什襲寳燕石米也百世士賞㑹神所識伶倫世無有
竒響竟寥寂良樂難再遇抱恨長太息
　　畫竹(十二/首)　　　　　　　　　(元/)吳　鎮
霏霏桃李花競向春前開如何此君子四時清風來
亭亭月下隂挺挺霜中節寂寂空山深不改四時葉
野色入髙秋寒影逝湘(一作空/影映湖)水日午思晚(一作/北窗)凉清
風為誰起
竹牕思闃寂銅博香委曲胷中無用書寫作湘之緑
逕深茅屋陋樹倚夕陽斜行遍青山路何丘不可家
抱節元無心凌雲如有意置之(一作/寂寂)空山中凛此君子
志
忽見不是畫近聽疑有聲落落不對俗㳙㳙長自清
湘妃祠下竹葉葉著秋聲鸞鳳清宵下吹簫坐月明
短梢塵不染宻葉影低垂忽起推篷看瀟湘過雨時
碧篠挺竒節空霏㪚零露十年青山游得此幽貞趣
片片落花心悠悠飛絮意清風明月中此風不可企
日日行靑山無竹不可留可憐春風中桃李多春愁
　　畫竹　　　　　　　　　　　(元/)吳　鎮
與可畫竹不見竹東坡作詩忘此詩髙麗老繭氷雪古
戯成嵗寒巖壑姿紛紛蒼霰落碧篠謖謖好風扶舊枝
猙獰頭角易變化細聽夜深雷雨時
　　畫竹(七首/)　　　　　　　　　(元/)吳　鎮
觧籜初聞粉節香拂雲又見影蒼蒼鳳皇不至伶倫老
無奈荆榛特地長
長憶前朝李薊丘墨君天下擅風流百年遺跡留人世
寫破湘潭夢裏秋
愁來白髪三千丈戯寫清風五百竿幸有穎奴知此意
時來几上弄清寒
此君不可一日無纔著數竿清有餘露葉風梢承硯滴
瀟湘一曲在吾廬
葉葉如聞風有聲盡消塵俗思全清夜深夢遶湘江曲
二十五絃秋月明
低垂新緑影離離倚石臨泉一兩枝憶得昔年今日見
鳳凰池上雨絲絲
有竹之地人不俗而况軒牕對竹開誰謂墨奴能倒景
一枝獨上紙屏來
　　題畫竹　　　　　　　　　　(元/)薩都拉
小雨春池濕鳳毛天孫深夜織鮫綃何人更立湘江水
獨倚薫風憶舜韶
　　竹圖　　　　　　　　　　　(元/)吳師道
透石迸新芽淸泉映姢翠姿妍競陽春朂哉嵗寒意
　　題竹圖　　　　　　　　　　　　(元/)倪　瓚
黄陵廟前雨過邯鄲谷口風生愛殺山人清致縱横深寫秋聲
　　畫竹(二首/)　　　　　　　　　　　(元/)倪　瓚
珍重黄華父子遺風得似洋州松雪於今寞寞房山去後休休
我愛焦君味道筆端㸃綴淸新規模虎兒早嵗未窺北
苑入神
　　題畫竹(十一首/)　　　　　　　　　(元/)倪　瓚
琅玕節下起秋風寒葉蕭蕭煙雨中贈子仙壇翠鸞帚
杏林春掃落花紅
逸筆縱横意到成燒香弄翰了餘生牎前竹樹依苔石
寒雨蕭條待晚晴
野店枯槎何處園千花羞澁不成妍竹枝嫋嫋春風惡
卧看歸鴻水拍天
落落長松生夏寒莓苔樗㪚共盤桓王謝家庭多玉樹
依然猶是晋衣冠
雨後池塘竹色新鈎簾翠霧濕衣巾為君寫出團欒影
喜比他鄉見似人
斑斑石上蘚紋新隂落先生烏角巾貌得兩枝初雨後
可憐清興屬幽人
為寫新梢十丈長空庭落月影蒼蒼王君胸次冰霜潔
剪燭談詩夜未央
舟過松陵甫里邊幽篁古木尚蒼然何人得似王徵士
静看輕鷗渚際眠
逢著鄉人朱伯亮朱絃披拂共南薫硯池雨過添新漲
特為濡毫寫墨君
右臨青嶂左澄江未覺羲皇逺北牕安得茅君酒斟酌
幽人許致玉瓶雙
喬木叢篁倚石苔故家遺業總成灰二喬憶嫁周公瑾
尚有枝孫氣不衰
　　題畫竹　　　　　　　　　　(元/)倪　瓉
本朝畫竹髙趙李慙愧後來無寸長下筆能形蕭㪚趣
要須胷次有篔簹
　　畫竹寄友人　　　　　　　　(元/)倪　瓚
先春競桃李凌陽歎蒲柳謝君静者徒種竹安所守亭
亭清浄心鬱鬱霜雪後賦詩寄逺懐此君真可久
　　畫竹(贈徐/季明)　　　　　　　　　(元/)倪　瓉
梓樹隂當户時聞好鳥鳴獨攜一壺酒展席坐前楹招
邀白鶴侣吹弄紫鸞笙杳杳日景晩紛紛飛絮輕風翻
竹影亂明月已東生
　　畫竹(贈志/學)　　　　　　　　　(元/)倪　瓚
緑竹飽霜雪嵗寒無荏容風至天然笑復愛夏隂濃寒
暑不能移徳比柏與松豈若桃李榮春花但丰茸
　　畫竹(二首贈/申彦學)　　　　　　　　(元/)倪　瓉
吳松江水似清湘煙雨孤篷道路長寫出無聲㫁腸句
鷓鴣啼處竹蒼蒼
阿儂渡江畏風波聽渠聲唱竹枝歌淇園靑靑淇水緑
不似瀟湘煙雨多
　　畫竹(寄王/彛齋)　　　　　　　　　(元/)倪　瓉
荆南山色裏翠竹密縁溪冉冉春煙薄冥冥暮雨迷夢
長蝴蝶化行逺鷓鴣啼舊日栽桃李清隂自滿蹊
　　畫竹(贈王/光大)　　　　　　　　　(元/)倪　瓉
荆溪王隱士相見毎從容借地仍栽竹巢雲獨傍松青
苔盤石浄嘉樹綠隂重約我同棲遁嵩髙第㡬峰
　　畫竹(寄張/天民)　　　　　　　　　(元/)倪　瓉
良常南洞口聞有埽塵齋竹影春當户泉聲夜遶階自
矜霜兔健安有魯魚乖截得靑鸞尾因風寄好懐
　　畫竹(贈王/允剛)　　　　　　　　　(元/)倪　瓉
子猷借地種修筠何可一日無此君葉籠書席揺翠雨
隂結香爐屯緑雲文孫住近吳江渚二仲遨遊如蔣詡
置酒邀余冩竹枝隔竹庖人夜深語
　　題竹(三首/)　　　　　　　　　(元/)劉永之
髙牕新霽緑隂稠隨意揮毫倣薊丘老鶴陊翎囬舞翅
洞簫吹徧石林秋
洞裏仙人白兔公手持玉笛向秋風彩雲低度天如水
吹作龍吟山月中
讀易茅齋夏日長琅玕繞屋擬瀟湘山風一夜吹踈雨
共愛西牎五月凉
　　題竹　　　　　　　　　　　(元/)貢性之
翩翩么鳳下晴空半入江雲半落風憶昔瀟湘泊船處
玊簫聲㫁月明中
　　題畫竹　　　　　　　　　　(元/)貢性之
鷓鴣啼望水龍吟舟過湘江夜雨深清思滿懐無著處
却將墨沼寫秋隂
　　題竹　　　　　　　　　　　(元/)貢性之
美人環珮玉玲瓏騎得青鸞下碧空寂寞湘魂招不返
鳳簫聲㫁月明中
　　畫竹　　　　　　　　　　　(元/)華幼武
挺挺琅玕玉澗邊半含春雨半含煙怪來筆底清如許
老子胷中有渭川
　　畫竹　　　　　　　　　　　(元/)丁鶴年
拂素冩晴牕亭亭玉一雙蒼龍雷喚醒風雨遍湘江
　　題畫竹(為董文/中賦)　　　　　　　(元/)丁鶴年
雨過蛟龍起風生翡翠寒但存清白在日日自平安
　　題竹　　　　　　　　　　　(元/)張舜咨
萬里髙風不自由琅玕掀舞一天秋何人笙鶴歸來晚
縹緲仙城十二樓
　　畫竹歌(為道士詹/明徳賦)　　　　　　(明/)劉　基
我所思兮在瀟湘蒼梧九疑渺無際但見緑竹參天長
上有寒煙凝不飛下有流水聲琅琅中有萬古不盡離
别淚化作五色丹霞漿穿崖貫石出厚地風吹露滌宵
有光我欲因之邀鳳凰天路脩阻川無梁孰知畫史觧
人意能以造化歸毫芒虚堂無人白日静使我顧盼増
慨慷𤣥霜慘烈嵗將晏鼪啼鼯叫天悲凉我所思兮杳
茫茫山中紫筍春可茹歸來無使遥相望
　　題畫竹　　　　　　　　　　(明/)劉　基
葉間重露猶滴林表煙寒未開想見沅湘江上月明環
佩歸來
　　題畫竹(并序/)　　　　　　　　(明/)貝　瓊
　太史公紀渭川千畆竹此圖僅盈尺而逺意不翅千
　畝觀其毫枝髮葉歴歴可見於秋煙暮雨外筆法視
　古亦精已寓目久之遂起余兩山之興徑欲買舟歸
　卧其所云
市朝非素心林壑契𤣥賞讀書甘寂寞宻竹更蕭爽衝
人虎豹關閉户蠨蛸網寒梢朽不蠧野筍苞初長風生
回鶴夢月出聞猿響如何猶戀禄廄馬存病顙相期結
二仲兹焉共來徃
　　畫竹　　　　　　　　　　　(明/)王　佐
瀟湘緑玉崑崙石移向髙臺之素壁四座凉風帶雪吹
半牕疎雨和煙滴九疑夢㫁瑶瑟寒貼雲影落雙飛鸞
霓旌掩冉欲歸去美人持贈靑琅玕也曽拂拭蒼苔色
坐弄參差楚天碧曲終日暮山鬼啼自寫幽情寄相憶
　　題竹　　　　　　　　　　　(明/)林　鴻
醉墨淋漓濕未乾拂雲雙玉倚秋看别來嶰谷空林月
㡬度凄凉笛裏寒
　　題畫竹　　　　　　　　　　(明/)陳　亮
王維逺矣蕭郎死墨竹古來俱可數自從老可出湖州
世人始信前無古此圖髙古不知名欲與湖州相抗衡
森森矛㦸自相向淅淅枝條如有聲髙堂素壁時張挂
瀟灑渾疑却炎夏莫言無地種琅玕自有清風滿圖畫
　　題畫竹　　　　　　　　　　(明/)袁　華
風生太液水微波霜影侵階月色多截得昭華蒼玉管
多情蕭史奈愁何
　　題竹　　　　　　　　　　　(明/)金幼孜
翠拂琅玕落粉香無端春色滿瀟湘美人學得靑鸞曲
何處吹簫聽鳳凰
　　為楊庶子題紙屏畫竹　　　　(明/)金幼孜
我昔隱居在山谷繞舍只令種脩竹清風白畫灑蒼雪
終日吟哦看不足一從攜書來北闕遂與此君成乆别
平安十載知何似徃徃思之心欲折楊君亦是愛竹者
官舍新成最幽雅紙屏拂拭無㸃塵滿寫琅玕更瀟灑
昨來置酒邀客子燈前見之驚且喜停盃借問作者誰
似與老可同髙致墨花淋漓真可愛黯淡猶疑鬼神㑹
初看積翠落簷端便覺湍聲起牎外數竿隔水各千尺
微露靑林帶秋色暮雨寒霏紫鳳翎驚濤暝卷蒼龍翼
知君好竹幽思殊朝回看畫仍讀書臨風或吹蒼玉管
對月時弄靑珊瑚嗟哉此君貞且良丰姿凜凜非尋常
世情髙下逐冷暖此君志節無炎凉氷霜嵗晏慎自保
相期白首母相忘
　　題竹　　　　　　　　　　　(明/)王　紱
宮樹棲鴉拜夕郎洞門煙靄竹蒼蒼珮聲揺曳歸來晚
香篆初消月到牀
　　畫竹自題　　　　　　　　　(明/)虞　謙
我昔汎東溟拾得蒼龍尾置之懷袖中夜夜凉風起化
為金錯刀欲剪瀟湘水只恐春雷鳴飛上靑雲裏
　　題畫竹　　　　　　　　　　(明/)林　環
嶰谷春已深煙雨何冥冥蕭然靑琅玕上有孤鳳鳴清
風不時來忽聞環珮聲緬懷伶倫子千載已遐征誰能
截鳴律吹向軒轅庭
　　畫竹　　　　　　　　　　　(明/)郭　厪
聲臨渭水清影拂湘潭碧瑶瑟曲未終商飇坐來夕
　　題畫竹　　　　　　　　　　(明/)髙　璧
極目蒼梧逺傷心泣二娥試看枝上露不及涙痕多
　　畫竹　　　　　　　　　　　(明/)伍　方
花㸃湘雲堕碧川翠梢零落帶秋煙歸篷記得曽看處
殘月黄陵古廟前
　　題竹　　　　　　　　　　　(明/)徐　貫
書牎謾對翠琅玕偏喜真心耐嵗寒怪底此君解醫俗
清標瀟灑拂雲端
　　題畫竹　　　　　　　　　　(明/)張　泰
九疑山碧楚天空江上佳人思不窮日暮南陵脩竹冷
鷓鴣聲裏起秋風
　　畫竹　　　　　　　　　　　(明/)劉師邵
誰弄參差管聲悲引恨長夜深龍起聽明月滿瀟湘
　　題畫竹(與蕭/球)　　　　　　　　(明/)羅　倫
玉英臺下路半夜舞靑鸞龍孫眠不得疎影上欄杆
　　題竹　　　　　　　　　　　(明/)莊　昶
獨行湘江潯見此叢篁幽風雨日冥晦萬雀聲啁啾垂
垂正結實恐為鵷雛謀豈無九苞羽飛下十二樓延竚
久不見此意良悠悠我因王者瑞極意垂鴻猷採之欲
徃食道路阻以脩問之在何所乃古西康州西康有西
伯已矣三千秋至尊應昌運致此能無由清時一再覩
咄哉何所求
　　題壁間竹　　　　　　　　　(明/)魯　鐸
繄誰融心神寫此萬竿竹我逐南薫來炎歊正三伏開
軒一披襟灑然在淇澳中宵起攬衣乗月看未足髙歌
武公詩清風動林麓
　　畫竹　　　　　　　　　　　(明/)田　登
何人移化工亭亭寫修竹髙岸展阨塞㳙流帶滫洑節
撼首陽山風吟淇水隩氷霜嵗寒深雨露湘江逐朝陽
儀鳳毛笙鏞滿山谷
　　畫竹　　　　　　　　　　　(明/)何景明
誰開素練寫煙梢欲采琅玕奏玉簫猶憶鳳凰池閣上
坐聽風雨下層霄
　　題畫竹　　　　　　　　　　(明/)楊　慎
江南誰觧寫琅玕後有仲昭前孟端自從文藻流傳乆
轉覺丹青賞鑒難生綃一幅瀟湘出髙堂六月氷霜寒
玉林深處人如玉欲徃從之無羽翰
　　畫竹　　　　　　　　　　　(明/)舒　芬
煙梢雨葉誰形容畫堂六月生秋風神隨墨㪚玉𤨏碎
光若影動金玲瓏淇園百竿出肘後渭川千畆生胸中
良工心苦刻成鵠主人珍重㸔如龍我來不疑畫裏見
眼靑只作林下逢撫摩琅玕思颯颯彷彿鳳鳥來雝雝
鳴世還能嶰谷種知音誰是柯亭翁雲霄昨夜迷太空
蘆枝弦化招相從却恐君子棄我如遺踪
　　畫竹(為湯宗/器題)　　　　　　　　(明/)謝承舉
曾記瀟湘繫短篷隔江煙雨翠重重驚雷忽報春消息
一夜靈根長籜龍
　　題畫竹　　　　　　　　　　(明/)王　潤
曾見東籬立曉霜一枝巖傍拂溪光等閒得製伶倫管
吹落梅花㡬夕陽
　　題畫竹　　　　　　　　　　(明/)吳　宣
悔教風節動煙霄總得虚聲太寂寥長樂五更聞暖吹
錢塘八月聽寒潮調髙巢許終何物怨入夷齊死不消
更欲少論惆悵事昊天無語鳳飛遥
　　題竹　　　　　　　　　　　(明/)沈　周
氷霜俱不知風雨亦無恙嫋嫋出縣髙未可限墨丈
　　題畫竹　　　　　　　　　　(明/)李叔玉
君家碧疏見清影别是一叚淇園秋何人筆底得天趣
云是東吳夏瑞州瑞州胷中竹如簀一枝一葉良可惜
却笑蕭郎技癢時手戰眼昏頭雪白興來雷從地中出
萬籜湏㬰起蒼壁翩􁯤彩鳳羽欲墮偃蹇青虯勢安敵
仙郎何以得此幅邀我題詩記真跡醉後操觚一揮灑
不譲王維有聲畫公餘坐對夜深時明月清風不論價
　　畫竹　　　　　　　　　　　(明/)李廷儀
瓊花凍勒蒼龍骨法水低淋彩鳳翎愁絶英皇渾不語
九疑相對數峰青
　　畫竹　　　　　　　　　　　(明/)張　倬
黄陵祠下月明多不見湘靈翠輦過留得蕭蕭數竿竹
至今腸斷楚人歌
　　畫竹　　　　　　　　　　　(明/)徐　渭
萬物貴取影冩竹更宜然穠隂不通鳥碧浪自翻天戛
戛俱鳴石迷迷别有煙直須文與可把筆取神傳
　　畫竹十首　　　　　　　　　(明/)徐　渭
昨夜牕前風雨時數竿疎影響書幃今朝搨向溪藤上
猶覺秋聲筆底飛
葉葉枝枝逐景生髙髙下下自人情兩梢直拔青天上
留取根叢作雨聲
郡城去海不為遥墨籜淋漓似鬱蛟莫遣風來吹一葉
恐於箋上作波濤
片石蒼蒼映莽林南宫如見拜難禁牛車若使能移去
賣與侯家五百金
昨宵風雨折東園那許從天乞一竿數葉傳神為不朽
儒寒道瘦任人㸔
林梢片石墨初籠凍筆勾寒入指中急遣蒼頭沽一榼
破簾穿日盪杯紅
筆底霜叢三四竿園中觧籜兩三年脩蛇拔尾當黄土
小鳳梳翎在碧天
脩蛇有尾頻年墜小鳳為翎㡬日成輸與寒梢三十尺
春來祇用一雷驚
人家宿紙㡬時収紫兔尖尖走潑油竹影滿牕凉似水
㫁厓踈雨數竿秋
怪石初烘潑墨匀吳箋短短縮霜筠長空五尺青鸞尾
一半斜封在白雲
　　題竹行　　　　　　　　　　(明/)僧宗泐
平生不識雲心子墨妙通神有如此眼中何處修竹林
湘水邊頭煙雨裏長林蔽虧天為隂鷓鴣啼㫁江沈沈
六月南風晝不熱人家住在叢篁深九疑山帶蒼梧野
翩翩帝子雲中下鳳鸞飛舞蛟龍驤羽葆毿㲖翠堪把
我昔曽行賞溪曲兩岸波光浸寒緑萬玉森森一逕遥
溪口青隂到山麓今朝㸔圖政自憐畫圖身世俱茫然
雲心骨化丹陽土吁嗟墨妙何人傳
　　題竹　　　　　　　　　　　(明/)僧古春
一夜竹牕雨秋聲入夢聞都將枝上涙灑徧九疑雲
　　畫竹扇　　　　　　　　　　(宋/)梅堯臣
石上老瘦竹忽在紈扇中執之意己凉不待揺清風小
節未見粉淚痕應合紅日將炎暑退畏蠧生秋蟲
　　題扇頭竹　　　　　　　　　(金/)王利賔
輕紗畫竹雀柄短不盈握暑氣正慿陵清風一何邈
　　扇上竹　　　　　　　　　　(元/)楊　載
種竹何須種萬竿一枝分影亦檀欒秋宵更受風披拂
聽取清聲入夢寒
　　題畫竹扇子　　　　　　　　(元/)陳　旅
江上竹枝歌為君顰兩蛾秋風團扇底零落黛痕多
　　為戴容安題扇竹　　　　　　(明/)金幼孜
　三徑清隂生晝寒滿林新長碧琅玕何時截作參差玉
　吹向瑶臺聽紫鸞
　　　題紈扇折竹枝　　　　　　　(元/)陶宗儀
　剪來青鸞尾挂向珊瑚鈎明月照清影一握湘江秋
　　　題扇上竹枝　　　　　　　　(明/)髙　啓
　寒梢雖數葉髙節傲霜風寧肯隨團扇秋來怨篋中
　　　題畫竹枝　　　　　　　　　(明/)李日華
　淡淡疎篁影離離古蘚文昨夜溜春雨今朝墮曉雲破
　牕揺瑣碎虚榻冒氤氲墨沼澄凝處相逢只此君
　　　竹枝　　　　　　　　　　　(明/)李日華
　粉痕初洗舞靑腰琴筑無聲晝寂寥為有寒香入肌骨
　不須風雨也蕭蕭
　
　
　
御定歴代題畫詩類卷七十六
　欽定四庫全書
御定歴代題畫詩類巻七十七目録
　　蘭竹類
　　　墨竹(宋梅堯臣/)
　　　畫墨竹贊(宋黄庭堅/)
　　　次韻謝斌老送墨竹十二韻(宋黄庭堅/)
　　　荅秦兵部求墨竹(宋王佐才二首/)
　　　墨竹(宋白玉蟾/)
　　　墨竹扇頭(元元好問/)
　　　徳和墨竹扇頭(元元好問/)
　　　題醉隱墨竹(元王惲二首/)
　　　墨竹歌(元王惲/)
　　　墨竹(元程鉅夫/)
　　　墨竹(元張𢎞範/)
　　　墨竹(元袁桷/)
　　　墨竹扇頭(元馬祖常/)
　　題墨竹(元馬祖常/)
　　題墨竹(元楊載二首/)
　　墨竹(元歐陽𤣥/)
　　題墨竹(元宋本/)
　　墨竹(元李孝光/)
　　書墨竹(元薛漢/)
　　求葉仲輿寫墨竹扇靣(元岑安卿/)
　　題墨竹(元李祁/)
　　題趙榮禄墨竹(元倪瓉/)
　　墨竹(元倪瓉三首/)
　　寫墨竹二枝并題(元劉永之/)
　　題墨竹(元劉永之/)
　　題墨竹(元陶宗儀/)
　　題墨竹(元于立二首/)
　　題墨竹(元馬臻二首/)
　　題墨竹(明劉基二首/)
　　墨竹(明陶安/)
　　墨竹(明楊基/)
　　墨竹(明孫蕡三首/)
　　墨竹(明卓敬/)
　　題墨竹(明王紳/)
　　題墨竹(明金幼孜六首/)
　　題墨竹(明林環/)
　　墨竹(明陳全/)
　　墨竹(明商輅三首/)
　　墨竹(明李東陽/)
　　墨竹(明黄仲昭/)
　　墨竹(明吴寛/)
　　題墨竹(明徐渭二首/)
　　謝子舟為予作風雨竹(宋黄庭堅/)
　　再用前韻詠子舟所作竹(宋黄庭堅/)
　　題文與可風雨墨竹(元袁桷/)
　　湘江風雨畫竹(明謝承舉/)
　　上都客舍士𢎞為作風竹(元袁桷/)
　　題李士𢎞學士畫明復齋風竹(元袁桷/)
　　息齋風竹圖(元馬祖常/)
　　題張氏風竹圖(元陳旅/)
　　龍門公墨竹風煙夕翠(元元好問二首/)
　　子昂風竹横披(元宋褧/)
　　墨竹(金龎鑄三首/)
　　墨竹(元袁桷四首/)
　　墨竹(元貢師泰四首/)
　　題雨竹(元陳旅/)
　　題倪氏雨竹(元陳旅/)
　　虞勝伯畫雨竹(元鄭元祐/)
　　題宋王孫雨竹(元郯韶/)
　　雨竹圖(元吴師道/)
　　張雲門雨竹(元唐肅/)
　　王子明求題髙侍郎雨竹(元張雨/)
　　題雨竹(明髙啓/)
　　題雨竹(明劉崧二首/)
　　題雨竹(明王紱/)
　　題雨竹(明趙廸/)
　　題雨竹圖(明倪敬/)
　　雨竹(明李日華/)
　　雨竹(明徐渭/)
　　瀟湘雨意圖(明熊直/)
　　萬竿煙雨圗(元歐陽𤣥/)
　　題萬竿煙雨(圗明林環/)
　　題萬竿煙雨圖(明金幼孜/)
　　萬竿煙雨圖(明吕淵/)
　　煙雨萬竿圖(明王越/)
　　煙雨竹圖(明樊阜/)
　　煙雨萬竿圗(明僧麟洲/)
　　題劉廷問舍人所藏夏仲昭太常晴雨二竹(明程/)
　　　(敏政二首/)
　　過華叔瑞草堂寫晴竹於壁上(明王紱/)
　　晴竹(明李日華/)
　　露竹(元吴鎮/)
　　題趙師舜所藏雪竹圖(元虞集/)
　　寄相仲積求觀鄭北山雪竹賦并畫巻(元吴萊/)
　　李仲賓雪竹(元張雨/)
　　題雪竹(明劉泰/)
　　題屈處誠雪竹(明陸深/)
　　雪竹(明徐渭/)
　　題李學士嫩竹圖(元陳旅/)
　　題白巖新竹卷(明楊旦/)
　　寫新竹(明李日華/)
　　萬竹圖(元歐陽𤣥/)
　　題萬竹圖(元張天英/)
　　　叢竹圖(元鄭元祐/)
　　　寫墨竹一枝(元劉永之/)
　　　一枝竹圗(元陳旅/)
　　　一葉竹為竹叟禪師作(元吴鎮/)
　　　題濃淡竹(元劉詵/)
　　　題畫鈎勒竹(元陳基/)
　　　畫鈎勒竹(明陳昌/)
　　　斑竹圖(明方孝孺/)
　　　畫孤竹(明丘濬/)
　　　畫映水竹枝(明李日華/)
　　　題畫竹染緑色(明徐渭/)
　
　
　
　
御定厯代題畫詩類巻七十七目録
　欽定四庫全書
御定歴代題畫詩類巻七十七
　　蘭竹類
　　　墨竹　　　　　　　　　　　(宋/)梅堯臣
　許有盧娘能畫竹重抺細拖神且速如將石上蕭蕭枝
　生向筆間天意足戰葉斜尖㸃映間透勢虚粘斷還續
　粉節中心豈可知淡墨分明在君目
　　　畫墨竹賛　　　　　　　　　(宋/)黄庭堅
　人有嵗寒心乃有嵗寒節何能貌不枯虚心聽霜雪
　　　次韻謝斌老送墨竹十二韻　　(宋/)黄庭堅
　古今作生竹能者未十輩吳生勒枝葉筌宷逺不逮江
　南鐵鉤鎖最許誠懸㑹燕公灑墨成落落與時背譬如
　刳心松中有嵗寒在湖州三百年筆與前哲配規模轉
　銀鈎幽賞非俗愛披圖風雨入咫尺莽蒼外吾子學湖
　州師逸功已倍有來竹四幅冬夏生變態預知更入神
　後岀遂無對吾詩被壓倒物固不兩大
　　答秦兵部求墨竹(二首/)　　　　(宋/)王佐才
夜到茅亭近竹籬影垂寒月下苔墀吟餘未嬾蕭踈興
曽寫離披一兩枝
墨傳髙節未為精虚辱佳篇拂素屏不敢持毫強羞縮
喜公心已厭丹靑
　　墨竹　　　　　　　　　　　(宋/)白玉蟾
虚舟惠我一墨竹紙上森森一枝玉展向庭前與鶴㸔
今宵不許枝頭宿
　　墨竹扇頭　　　　　　　　　(元/)元好問
嫩香新粉玉交加小筆風流自一家只欠雪溪王處士
醉來肝肺出枯槎
　　徳和墨竹扇頭　　　　　　　(元/)元好問
靜裏離離新粉動時細細清香明月清風自在紅塵白
日何妨
　　題醉隱墨竹(二首/)　　　　　　(元/)王　惲
清溪映竹竹連雲冉冉晴梢醉墨新却為嵗寒心事苦
煖煙濃淡要横陳
露梢風葉喜晴春醉埽吟看卧竹根欲見此君生意盛
滿川煙雨半龍孫
　　墨竹歌　　　　　　　　　　(元/)王　惲
吾生愛竹兼嗜石手不能書漫成癖憶從林下七賢游
終日摩挲弄寒碧山河一自隔黃壚塵土填淤百憂集
得君此畫忽灑然元氣淋漓障猶濕滿空月露下寒梢
人去山隂鎖幽寂又如湘妃廟前風雨晴翠袖紛披山
鬼泣幾竿迸出太古崖老節霜欺初不惜表將一片嵗
寒心不與繁華競朝夕東欄牡丹鶴翎紅西沼芙蓉紺
珠色歌鍾傾國樂芳年以色事人能幾日何如鴨江居
士詩骨清而臞手種此君忘肉食不須拄杖敲人門萬
斛清風破牎北月中看竹埽秋影妙得於心發之筆興
來落紙出意表擬學湖州滅形迹嗚呼湖州已矣蕭郎
逺今代名家淡游客君不見李杜文章萬丈光一日齊
名偉髙適
　　墨竹　　　　　　　　　　　(元/)程鉅夫
舊篠斜依石新梢怒出林平生讀書處手種盡成隂
　　墨竹　　　　　　　　　　　(元/)張𢎞範
麝墨芸香小玉叢澹煙横月翠玲瓏小屏春鎖緑牕夢
也勝湖江煙雨中
　　墨竹　　　　　　　　　　　(元/)袁　桷
蘆葉不禁秋色柳枝那觧春聲醉閱小牕横幅風回雨
轉雲清
　　墨竹扇頭　　　　　　　　　(元/)馬祖常
冰紈已却暑况此碧琳琅好伴玉麈尾凉颸滿髙堂
　　題墨竹　　　　　　　　　　(元/)馬祖常
山雨瀟瀟濕翠旌雲中仙度鳳吹笙苔衣坐滿空林石
放鶴歸來獨自行
　　題墨竹　　　　　　　　　　(元/)楊　載
嶰谷隂寒石如鐵二龍僵立露骨節春雷動地萬物活
畏汝飛騰衝石裂攅靑聚緑生巖幽海濤聲引風颼颼
年年三伏林下卧白晝憀慄如深秋
　　題墨竹(為鄭/尊師)　　　　　　　　(元/)楊　載
風味既澹泊顔色不娬媚孤生崖谷間有此凌雲氣
　　墨竹　　　　　　　　　　　(元/)歐陽𤣥
數枝淡淡與濃濃垂葉應無靃靡容玉立滿身都是雨
無人能識葛陂龍
　　題墨竹　　　　　　　　　　(元/)宋　本
可人家住篔簹谷明月清風十萬竿一自玉山相見後
滿庭淸影夢髙寒
　　墨竹　　　　　　　　　　　(元/)李孝光
蒼髥老翁鱗甲香力能拔山補青岡池邊日日吐雲雨
道人牀敷夜氣凉道人嗜唾莫敕嬲阿翁勸爾以一觴
天邊石上有髥客看汝巉龍頭角長
　　書墨竹　　　　　　　　　　(元/)薛　漢
當年文湖州愛竹骨已朽秖今髙李筆可繼湖州後何
人裂霜紈寫此三五葉想見翠琅玕蕭然挺清節
　　求葉仲輿冩墨竹扇面　　　　(元/)岑安卿
此君一日不可無子猷篤愛心歡愉延平官舍斬伐餘
稽山倦客心煩紆先生抛官南海來胸中丘壑爭崔嵬
筆端造化奪天巧籜龍一夜驚春雷素絹團團剪秋月
願染𤣥霜冩幽絶蕭然便覺風雨生頃刻淸寒屏炎熱
昔時與可稱絶倫息齋近世尤逼真我持此扇出門去
要使襪材咸萃君
　　題墨竹　　　　　　　　　　(元/)李　祁
偃榦横穿石騰梢上拂雲定知風雨夜迢遞更思君
　　題趙榮禄墨竹　　　　　　　(元/)倪　瓚
縁江修竹巧臨摹慘淡松煙忽若無亂葉寫空分向背
寒流篆石共縈紆春渚雲迷思鼓瑟靑厓月落聽啼烏
誰憐文采風流意漫賞丹靑沒骨圖
　　墨竹　　　　　　　　　　　(元/)倪　瓉
明月臨虚幌疎篁舞翠鸞獨吟苔石上霜葉媚天寒
　　題墨竹(送顧克善府/判之髙郵)　　　　　(元/)倪　瓉
髙郵古淮甸世産不乏賢顧君徃佐郡才華當妙年歌
詩隱金石八音以相宣侈哉錦囊句雅甚朱絲絃而此
艱虞際撫事一愴然饑者易為食君能念顛連何以贈
子行墨君霜節堅
　　寫墨竹(贈顧/友善)　　　　　　　　(元/)倪　瓚
顧伯末𣲖隱君子林居江濆古東里澡身潔行讀書史
思友天下之善士緑竹猗猗蔚材美獨立不懼羣不倚
長吟揮毫為君起冩其形模惟肖似諒哉直清可以比
　　寫墨竹二枝并題(與章/子愚)　　　　(元/)劉永之
落日洞庭西曾聞唱竹枝十年江海别風雨漫相思
　　題墨竹　　　　　　　　　　(元/)劉永之
新雨收金玦輕風轉玉環截筒為九寸吹向武夷山
　　題墨竹　　　　　　　　　　(元/)陶宗儀
把燭倩官奴姢姢入畫圖秋聲風雨外照見碧珊瑚
　　題墨竹　　　　　　　　　　(元/)于　立
種竹滿山阿蕭蕭風雨多㑹當成翠實鳴鳳一來過
　　題墨竹　　　　　　　　　　(元/)于　立
先生舊隱鑑湖曲無數琅玕遶屋生蕭蕭六月動秋思
不是風聲即雨聲
　　題墨竹　　　　　　　　　　(元/)馬　臻
拂雲標格嵗寒心墨色分隂重又輕不似渭川千畆緑
只和風雨作秋聲
　　墨竹　　　　　　　　　　　(元/)馬　臻
墨光浮潤拂新梢尚憶清風遶銳毫安得滿林生練實
鳳巢丹穴正嗷嗷
　　題墨竹　　　　　　　　　　(明/)劉　基
蒼梧山下無窮竹盡是湘妃淚種成煙雨不銷千古恨
珮環虚度九秋聲見愁牧豎乗時伐可待伶倫學鳳鳴
獨立凄凉對圖畫為君惆悵一沾纓
　　題墨竹　　　　　　　　　　(明/)劉　基
風梢舞空煙露葉滴晴月折取寄情人感此嵗寒節
　　墨竹　　　　　　　　　　　(明/)陶　安
煙雨空濛翠影雙滿林清氣逼寒江雲間禁直靑綾夜
一片秋聲起𤨏牕
　　墨竹　　　　　　　　　　　(明/)楊　基
煙梢忽縱横風葉屢偃仰一榻卧山中靜聽秋雨響
　　墨竹(三首/)　　　　　　　　　(明/)孫　蕡
洞庭春盡水溶溶錦瑟輕寒起卧龍行客欲投蒼水珮
亂雲遮斷九疑峰
誰拈秃筆冩凄迷亂石横江碧玉低猶記畫船初泊岸
落花時節郭公啼
葳蕤萬玉曉撐風應是清溪野水東更畫接䍦顛倒著
嫩凉添我緑隂中
　　墨竹　　　　　　　　　　　(明/)卓　敬
洞庭木落水生波斜月虚牎露氣多虞帝不歸秋色晚
滿江煙雨泣湘娥
　　題墨竹　　　　　　　　　　(明/)王　紳
瀟湘江上暮雲迷落日無人翠羽低艤櫂黄陵廟前宿
一篷春雨鷓鴣啼
　　題墨竹(二首贈貢/士鄒觀)　　　　　　(明/)金幼孜
虚心秉髙潔不受一塵侵五月清溪上蕭蕭風滿林
挺挺瀟湘玉平生意獨躭玉堂風雨夜思爾隔江南
　　題墨竹(四首寄趙/君公復)　　　　　　(明/)金幼孜
猗猗緑如簀飄拂青雲端炎光不到地颯颯江風寒
瀟灑渭川上數竿凈如許秋思滿江南寒煙淡疎雨
幽貞不可變嵗久色逾好夫君渺湘南冰霜慎自保
新梢出林表可儗青琅玕應知晚節至結實待鳳鸞
　　題墨竹　　　　　　　　　　(明/)林　環
森森萬玉翠含滋渾似瀟瀟雨後時吹斷玉簫寒月白
一庭清影鳳來遲
　　墨竹　　　　　　　　　　　(明/)陳　全
月白三湘秋河明上池水夜半玉簫寒靑鸞忽驚起
　　墨竹(二首為戴/震先生題)　　　　　　　(明/)商　輅
一林蒼玉發新梢彷彿朝陽見鳳毛勁直不隨霜雪變
也應素節養來髙
淡墨何年冩此君牕前彩鳳見來頻虛心不改嵗寒意
為有清風是故人
　　墨竹(為李都/督賦)　　　　　　　　(明/)商　輅
直節真心異衆葩數竿蒼翠拂牕紗江南嵗晚氷霜少
日報平安逹帝家
　　墨竹　　　　　　　　　　　(明/)李東陽
翠珮瑶環昨夜風渚雲飛盡楚王宮靑娥舞罷婆娑曲
人在空山月影中
　　墨竹(為林信/傳賦)　　　　　　　　(明/)黃仲昭
蘢葱翠玉擅風標白石清泉伴寂寥安得伶倫裁鳳管
五雲深處和簫韶
　　墨竹　　　　　　　　　　　(明/)吴　寛
深林不减篔簹谷亂影都歸丈八溝最愛長竿如緑玉
何年去上釣魚舟
　　題墨竹(二首/)　　　　　　　　(明/)徐　渭
嫩篠捎空碧髙枝梗太清總看奔逸勢猶帶早雷驚
當其㝷丈節數寸蛇與蟬化工無筆墨个字冩靑天
　　謝子舟為予作風雨竹　　　　(宋/)黄庭堅
子舟詩書客畫手睨前輩挹袂拍其肩餘力左右逮摩
拂造化鑪經營鬼神㑹光煤疊亂葉與世作者背看君
回腕筆猶喜漢儀在嵗寒十三夲與可可追配小山蒼
苔面突兀謝憎愛風斜兼雨重意出筆墨外吾聞絶一
源戰勝自十倍榮枯轉時機生死付交態狙公倒七芧
勿用嗔喜對此物當更工請以小喻大
　　再用前韻詠子舟所作竹　　　(宋/)黄庭堅
森削一山竹壯士十三輩自干雲天去草芥肯下逮虚
心聽造物顛沛風雲㑹榮枯偶同時終不相棄背誰云
湖州沒筆力今尚在阿荃雖墨妙好以桃李配國工裁
主意冷淡恐不愛子舟落心畫榮觀不在外耆年道機
熟増勝當更倍祖述今百家小紙弄姿態雖云出湖州
巻置嬾開對非公筆如椽孰能為之大
　　題文與可風雨墨竹　　　　　(元/)袁　桷
妙筆抉天巧黒雲參差髙偃疑受雨深俊欲凌風翺颯
爽隨巻舒清凉㪚塵囂湛湛不受暑靈籟虚牎號緬懐
文湖州玉雪人中豪想此磅礴時葆光觧天􁃝老僧道
機熟形影隨目逃持以深贈之生意窮秋毫髙齋夜氣
寂定囘起層濤
　　湘江風雨畫竹　　　　　　　(明/)謝承舉
雲深蘭露泣雙鬟獺髓流香翠㸃斑一望蒼煙三萬里
不知何處九疑山
　　上都客舍士𢎞為作風竹　　　(元/)袁　桷
門巷泥深笑獨清此君瀟灑未忘情無端昨夜風花急
却送秋聲作雨聲
　　題李士𢎞學士畫明復齋風竹　(元/)袁　桷
虚聲出素壁冷冷天地秋矧此三伏凉居然索重裘盪
摩神光旋戛擊𤣥露浮浩蕩白玉京頃刻瀟湘洲昂昂
貟嶠仙筆底寒颼颼髙齋襲道氣深根淡無求
　　息齋風竹圗(道士華山隱得/之命予賦之)　　(元/)馬祖常
徃年家住篔簹谷丹鸞之實美如粟𤣥雲翻空下深靚
昆吾寳刀削秋玉石衣漬錦侵書光風微粉墮生細香
琳館瑶臺九天近夜寒笙磬聲鏘鏘萬斛蒼煙鬱江雨
二妃彈瑟瀟湘浦郫筒蜀酒亦堪沽蟠石雙杖令誰取
河朔嵗晏氷為梁羣木鱗皴臨雪霜遲汝狂飇莫吹裂
截管他年侑帝觴
　　題張氏風竹圖　　　　　　　(元/)陳　旅
湘江風捲白頭波北渚雲深帝子過欲采瓊芳渡江去
翠衫輕薄曉寒多
　　龍門公墨竹風煙夕翠(二首/)　　(元/)元好問
渭川東望水雲寛雨潤煙濃下筆難今日龍門圗上看
蕭郎只合老荒寒
煙梢露葉捲秋山揮灑縱横意自閒莫問筆頭龍未化
看看霖雨滿人間
　　子昻風竹横披　　　　　　　(元/)宋　褧
筆意出天機翛然仰復低稍須風勢定應有鳯來棲
　　墨竹(三首/)　　　　　　　　　(金/)龎　鑄
　　　隔溪煙雨圖
一溪流水玉姢姢溪上修篁接莫煙誰倩能詩文與可
筆端移得小江天
　　　秋風驟雨圗
瀰川急雨暗秋空無限琅玕淡墨中劒甲摐摐軍十萬
欲將貔虎戰斜風
　　　春雷起蟄圗
千梢萬葉玉玲瓏枯槁叢邊緑轉濃待得春雷驚蟄起
此中應有葛陂龍
　　墨竹(四首/)　　　　　　　　　(元/)袁　桷
　　　老竹
謇謇凌雲志霜餘節更存春風宜管領生意屬兒孫
　　　嫩竹
奮雷初出地承露己凌煙願從朝元駕為旄拂九天
　　　風竹
直道犯無隱虚心明且清側身思逺舉巖壑飬深情
　　　雨竹
曉沐換新緑萬采成空塵守墨心不緇同𤣥道彌真
　　墨竹(四首/)　　　　　　　　　(元/)貢師泰
　　　風竹
欹枕夢江濤瀟湘生晚緑二妃邈何許千里一黄鵠
　　　雨竹
雙鳳浴瑶池毛羽空翠滴仙人騎上天但見遼海碧
　　　老竹
蒼龍在海上千載蛻神窟忽然凌空飛鱗甲耀白日
　　　嫩竹
文苞觧晴日纖粉落輕飇青鸞忽飛起牎户自蕭蕭
　　題雨竹　　　　　　　　　　(元/)陳　旅
江上鷓鴣留客住黄陵廟下泊船時一林春雨垂垂緑
消得晴風爛熳吹
　　題倪氏雨竹　　　　　　　　(元/)陳　旅
落日楚江深鷓鴣啼逺林相思不可見池上寫春隂
　　虞勝伯畫雨竹　　　　　　　(元/)鄭元祐
渭川煙雨緑漪漪公子飛雲出硯池萬箇青琅秋一抺
髙梢特聳鳳凰枝
　　題宋王孫雨竹　　　　　　　(元/)郯　韶
閟閣春寒寫素屏兩枝如玉立亭亭分明自注銀潢水
白日天階洗鳳翎
　　雨竹圖　　　　　　　　　　(元/)吴師道
千年舜妃淚一幅湘川雨掩巻不忍題余心正懷古
　　張雲門雨竹　　　　　　　　(元/)唐　肅
龍駕飛來帝子雙春雲漠漠暗湘江江神啟路霏靈雨
濕透前頭翡翠幢
　　王子明求題髙侍郎雨竹　　　(元/)張　雨
雨立脩篁似㦸枝墨君留影故僛僛房山祇憶巴山夜
及見官奴把燭時
　　題雨竹　　　　　　　　　　(明/)髙　啓
巫峽雲連湘水低行人路滑畏深泥不見朝陽鳴鳳至
春隂日日鷓鴣啼
　　題雨竹圖　　　　　　　　　(明/)劉　崧
怪石凝雲氣横枝浥露香故人𣺌何許秋意滿瀟湘
　　題雨竹　　　　　　　　　　(明/)劉　崧
滄波石面晚隂凉翠篠姢姢過雨香何許鷓鴣啼不斷
黄陵祠下是三湘
　　題雨竹　　　　　　　　　　(明/)王　紱
髙軒置酒延夕曛眼前知己無如君枯腸醉後有芒角
手揮髙節凌靑雲圖成自覺精靈聚素壁俄然儀鳳羽
擬得秋深直造來剪燭連牀聽風雨
　　題雨竹　　　　　　　　　　(明/)趙　迪
黄陵日已昏蕭瑟凉飇起殘雨挂空江溟濛若千里暝
色夕鳥前寒聲暮猿裏應知葉上秋盡入湘潭水
　　題雨竹圖　　　　　　　　　(明/)倪　敬
鷓鴣啼斷雨毿毿獨倚欄杆酒半酣威鳳不來秋已老
暮雲凝碧暗湘南
　　雨竹　　　　　　　　　　　(明/)李日華
䙰褷紫鳳毛瑶階沐春雨玉簫聲未沈似聽幽人語
　　雨竹　　　　　　　　　　　(明/)徐　渭
天街夜雨翻盆注江河漲滿山頭樹誰家園内有竒事
蛟龍濕重飛難去
　　瀟湘雨意圗　　　　　　　　(明/)熊　直
萬竹叢深日未晡寒江煙雨翠糢糊東風無限瀟湘意
却倚篷牎聽鷓鴣
　　萬竿煙雨圗　　　　　　　　(元/)歐陽𤣥
森森萬木種清和奈此霏㣲煙雨何千古首陽宗二墨
清風又似不湏多
　　題萬竿煙雨圖　　　　　　　(明/)林　環
濕雲凝煙吹不起寒影半沈湘江水湘妃瑶瑟悲夜長
㪚作雨聲蒼茫裏杜鵑怨春春始歸新妝翠袖啼娥眉
愁魂飛去人不知鸞珮墜地揺參差披圖却憶長相思
扁舟落日零陵祠
　　題萬竿煙雨圖(贈康/知事)　　　　　(明/)金幼孜
萬玉碧毿毿煙深雨氣涵鷓鴣啼日暮客思滿江南
　　萬竿煙雨圖(為童僉/憲題)　　　　　(明/)吕　淵
君不聞淇水隈煙籠萬箇緑猗猗又不聞湘江曲雨過
千竿齊挺玉淇水湘流各一方遥遥相隔千里長君胡
巧將縮地訣併作無邊煙雨鄉鷓鴣聲近黄陵廟山接
九疑猿夜叫少年曽記畫船經百咏新題隨口道今日
看圖憶少年老懷衰鬢兩茫然縱有琅玕可人景愧無
珠玉驚人篇聞君愛竹㡬成癖沙土南金灰白璧閒來
酣聽戛鏗音靜裏飽觀蒼翠色君兮君兮聽我歌江上
年年風雨多竹花零落碧雲冷奈爾鳳饑無食何
　　煙雨萬竿圖(為松陵曹/少誠作)　　　　(明/)王　越
瀟瀟南下路漫漫薄暮歸來倚棹看疎雨淡煙秋一片
滿江飛翠濕衣寒
　　煙雨竹圖　　　　　　　　　(明/)樊　阜
九疑矗沓濕翠迷浦溆黯黯黄陵西霏英沆漭鬬纎裊
咽澁鷓鴣凉月低石壇羃歴苔痕紫冷沁羽幢吹不起
蕊牎瓊館隔離宫鸞尾參差蘸江水千年舊恨餘斑斑
幽叢珮玉寒䦨珊膩粉粘枯亂紛馥南巡帝子何時還
瑶瑟聲沈天欲曙女郎蹋歌過江去扁舟杳𣺌弔靈均
脈脈流澌無覓處
　　煙雨萬竿圖　　　　　　　　(明/)僧麟洲
空江秋雨又秋風疑殺山前路不通多少黄陵莎草恨
盡情歌在竹枝中
　　題劉廷問舍人所藏夏仲昭太常晴雨二竹(二首/)
　　　　　　　　　　　　　　　(明/)程敏政
太常醉搦紫宣毫不冩李王金錯刀閣舍朝囘巻簾處
楚江風雨戰秋濤
舊宅依稀練水傍古墩幽竹自成行披圗却似身重到
刺眼翛翛鳳尾長
　　過華叔瑞草堂冩晴竹於壁上　(明/)王　紱
我愛君家逺城郭遶簷竹色侵簾幙醉中揮翰冩晴梢
湘雲一剪春隂薄看來頓覺風氣清耳邊恍若聞秋聲
嘯歌到晚不歸去髙卧翠隂呼月明
　　晴竹　　　　　　　　　　　(明/)李日華
新粉指可拭舊靑玉不如翠葆何方來奕奕迎仙姝
　　露竹　　　　　　　　　　　(元/)吴　鎮
晴霏光煜煜皎日影曈曈為問東華塵何如北牎風
　　題趙師舜所藏雪竹圖　　　　(元/)虞　集
鳳凰臺畔竹猗猗别出參差玉一枝閱盡雪霜心似鐡
髙風惟許嵗寒知
　　寄相仲積求觀鄭北山雪竹賦并畫巻
　　　　　　　　　　　　　　　(元/)吴　萊
古人不可作雪竹有竒思鄭公詠騷詞或者攻繪事向
來拈筆間才士巧相值誰從嵗寒窺便得瑚璉器東國
正擾攘靖康更無二上天忽同雲大地惟朔吹𤣥隂知
已凝積羽忍不墜狂曽鵞炙求困及蟻漿饋離明乃煌
煌勁節特一致秦關収甲兵蜀閫擁竒幟毎疑一寸心
長挺千畞翠學行尚吾時窮逹等墨戲相君本彌甥年
耄常拭眥自應守遺文重襲在篋笥滿山蒼竹林凡木
緫顦顇因之寄君詩為灑懐古淚
　　李仲賔雪竹　　　　　　　　(元/)張　雨
斷縑黯淡何人墨四十年前老薊丘向使戴家多種竹
雪中那肯便回舟
　　題雪竹　　　　　　　　　　(明/)劉　泰
雪霽湘川絶㸃埃冷枝寒葉脆難開舜妃昨夜遊何處
騎得翩翩白鳳囘
　　題屈處誠雪竹　　　　　　　(明/)陸　深
蕭蕭雲物滿堂寒屈老風神向筆端帶雪琅玕三百箇
蔣家徑裏見袁安
　　雪竹　　　　　　　　　　　(明/)徐　渭
山中雪厚沒人腰城瓦猶堆尺五髙壓損青蛇三百萬
起烘冰兔埽雙梢
　　題李學士嫩竹圖　　　　　　(元/)陳　旅
楚雨初晴野水生新篁落粉鷓鴣鳴洞庭春去湘娥老
緱嶺人吹紫玉笙
　　題白巖新竹巻　　　　　　　(明/)楊　旦
淸影離離半牕竹浥露凝煙翠堪掬託根此地何孤髙
絶勝山阿并水澳月姊故故夜深來冩出此君真靣目
賦形不入草木流勁節虚心自天育締盟誰共嵗寒三
迸地如陳爻位六結實終期鳳鳥棲敲風應遣詩魔伏
主人觴詠有餘興滿院緑隂濃入屋門墻豈無桃與李
奈此春華零落速眼看稚子又生孫厚植深培為君祝
勛庸次第收汗靑懸賞旌功安用卜
　　冩新竹　　　　　　　　　　(明/)李日華
雨過春坡一尺泥玉芽迸出筯頭齊蜻蜓翅薄蜂鬚短
緑影差差野日西
　　萬竹圗　　　　　　　　　　(元/)歐陽𤣥
露壓煙梢整復斜有時風定翠交加閒身幸老清平世
喜見鵷雛待竹花
　　題萬竹圗　　　　　　　　　(元/)張天英
逺近隂晴玉萬竿渭川何在緑雲寒硯㘭飛墨如飛雨
白髪蕭郎仔細看
　　叢竹圖　　　　　　　　　　(元/)鄭元祐
賦詩何處極幽探多在靑山海岳菴一片緑雲塵跡斷
萬竿煙雨大江南
　　寫墨竹一枝　　　　　　　　(元/)劉永之
為君拈筆冩篔簹數尺新梢緑粉香持向西牎聽夜雨
髙情渾似對瀟湘
　　一枝竹圗　　　　　　　　　(元/)陳　旅
髙人石上種琅玕林屋秋晴共倚䦨不送軒轅裁鳳管
小忩留得一枝看
　　一葉竹為竹叟禪師作　　　　(元/)吴　鎮
誰云古多福三莖四莖曲一葉硯池秋清風滿淇澳
　　題濃淡竹　　　　　　　　　(元/)劉　詵
逺看如淡近看濃雙立亭亭傲晚風俗眼未應輕揀擇
此君淸致本來同
　　題畫鈎勒竹　　　　　　　　(元/)陳　基
素節亭亭不可移珊瑚為幹玉為枝髙堂嵗晚看圖畫
彷彿淸風見伯夷
　　畫鈎勒竹　　　　　　　　　(明/)陳　昌
秋風白戰楚江濤雪捲空山見海鼇一夜靈妃眠不稳
月明飛佩過湘皋
　　斑竹圗　　　　　　　　　　(明/)方孝孺
湘君泣盡淚㾗乾翠䄂蕭蕭倚暮寒却憶洞庭為客處
滿湖風月泛舟看
　　畫孤竹　　　　　　　　　　(明/)丘　濬
大易象蒼筤古詩咏淇澳君子哉若人離人立於獨
　　畫映水竹枝　　　　　　　　(明/)李日華
照影靑鸞不自持天風颯颯弄毰毸月寒波冷簫聲歇
　續得黄陵廟裏詩
　　　題畫竹染綠色　　　　　　　(明/)徐　渭
　我亦狂塗竹翻飛水墨梢不能將石緑細寫鸚哥毛
　
　
　
　
　
　
　
　
　
　
　
　
御定歴代題畫詩類卷七十七
　欽定四庫全書
御定歴代題畫詩類巻七十八目録
　　蘭竹類
　　　題宋徽宗畫竹(明李本/)
　　　題徽宗墨竹(明楊旦二首/)
　　　題金顯宗墨竹(元王惲四首/)
　　　題金顯宗墨竹(元柳貫/)
　　　題金顯宗墨竹(元盧亘/)
　　　金太子允恭墨竹(元/)劉(因/)
　　　金宣孝太子墨竹(元張翥/)
　　　謝李息齋惠墨竹(元貢奎/)
　　　題息齋墨竹圖(元元明善/)
　　　題息齋墨竹(元柳貫/)
　　　息齋墨竹(元吴師道三首/)
　　　葉敬甫所得息齋墨竹為火燎其半(元吴師道/)
　　　息齋雙竹圖(元王冕/)
　　題息齋竹次韻(元貢性之/)
　　題李則平憲副所藏息齋竹(元貢師泰/)
　　題李息齋竹(元于立/)
　　題李息齋竹(元熊夢祥/)
　　題李息齋畫竹一枝(元張天英/)
　　髙彦敬尚書墨竹(元僧大訢/)
　　題髙房山墨竹圖(元鄧文原/)
　　髙房山墨竹(元鄭元祐/)
　　題髙房山墨竹(元成廷珪/)
　　房山畫竹(元顧英/)
　　房山畫竹(元馬庸/)
　　房山畫竹(元周谷賔/)
　　房山畫竹(元楊維楨/)
　　遵道竹枝(元張雨/)
　　李遵道墨竹歌(明張羽/)
　　題故友楊孟載所畫竹(明張羽/)
　　楊孟載畫竹(明徐賁/)
　　仲昭竹(明李時勉/)
　　題仲昭竹(明聶大年/)
　　題夏仲昭墨竹横巻(明李東陽/)
　　題徐士元所藏夏太常竹(明周倫/)
　　夏仲昭畫竹(明顧璘/)
　　題夏仲昭竹(明楊慎/)
　　夏太常墨竹巻(明吴寛/)
　　為楊應寧題夏太卿墨竹(明吴寛/)
　　題夏太常墨竹(明王世貞/)
　　題楊諭徳所藏王孟端瀟湘萬竹圖(明曽棨/)
　　王孟端竹長卷(明李東陽/)
　　王孟端墨竹(明吴寛二首/)
　　題王孟端贈趙定軒墨竹(明吴寛二首/)
　　題王孟端畫竹後(明王世貞/)
　　乾明院觀畫(宋陸游/)
　　　馬和之畫巻(元鄧文原/)
　　　奉題匏菴所藏畫(明練子寧二首/)
　　　題文徵明畫(明邵寳/)
　　　定公房小畫(明顧璘二首/)
　　　題畫(明董其昌/)
　
　
　
　
　
　
　
　
　
　
御定厯代題畫詩類巻七十八目録
　欽定四庫全書
御定歴代題畫詩類卷七十八
　　蘭竹類
　　　題宋徽宗畫竹　　　　　　　(明/)李　本
　宣和殿下碧琅玕月影風聲豈耐寒一自江南栽老檜
　誰將消息報平安
　　　題徽宗墨竹(二首/)　　　　　　(明/)楊　旦
　蕭瑟煙梢滿壁風宣和御記墨㾗中後來大有王孫草
　流落天涯一様工
　沙漠從無玉萬竿氷天雪窖太嚴寒枝枝埽出傷心畫
　猶當江南夢裏看
　　　題金顯宗墨竹(四首/)　　　　　(元/)王　惲
　離離香粉淡争妍莫作荒寒景趣看絶似承華宫檻畔
　春風和露濕䦨干
　　一枝蒼雪映遼江滿意春煙鎖建章監國撫軍仁孝在
　　不應游藝較蕭郎
筆藝初非羡顯宗承華主鬯兩冲容天教二十年隂賜
䕶養風雷見籜龍
午牎翻盡顯皇書問寢龍樓孝有餘夢到承華欄檻底
露梢煙葉儘扶疎
　　題金顯宗墨竹　　　　　　　(元/)柳　貫
海潤星輝大定年生綃筆筆寫蒼煙若為夢裏篔簹谷
直到洋州雪筏邊
　　題金顯宗墨竹　　　　　　　(元/)盧　亘
天人賦物如天工墨光灑竹囬天容千年勁玉寒不死
清波照響悲吟龍煙凝草緑承華殿鬼冷秋霜月如練
長毫寫影竹不知子夜歌殘空記靣春雲一㪚風吹塵
茫茫海色翻靑鱗金仙淚痕愁漢月尚憐玉軸隨時新
夢跨茅龍上天去女媧補天天不語海綃畫鸞生翠羽
踏破銀灣濕河鼔射龍江深春不度風色蕭蕭怨千古
　　金太子允㳟墨竹　　　　　　(元/)劉　因
黒龍江頭氣鬱蔥武元射龍江水中江聲怒號久不瀉
破墨揮灑餘神功天人與竹皆真龍墨竹以來凡馬空
人間只有墨君堂何曾夢到瓊華宫瑶光樓前月如練
倒影自有河山雄金源大定始全盛時以漢文當世宗
興陵為父明昌子樂事孰與東宫同文采不隨焦土盡
風節直與幽蘭崇百年圖籍有蕭相一代英雄唯蔡公
策書紛紛少顔色空山夜哭遺山翁我亦飄零感白髪
哀歌對此吟雙蓬秋聲蕭蕭來晚風極目海角天無窮
　　金宣孝太子墨竹　　　　　　(元/)張　翥
沙海神光射天起中有蟠龍龍有子混同江聲何處來
巻作琳琅墨池水蜿蜒歘起鱗鬛張蛻骨立化千篔簹
一朝侍臣抱髥泣鶴駕不歸雲路長百年梁苑陵谷變
流落人間能㡬見明昌内府應祕藏小字親題保成殿
吁嗟帝子真天人此君亦作天人真君不見洋州老太
守揮灑雖工無此神
　　謝李息齋惠墨竹　　　　　　(元/)貢　奎
湖州墨竹蘓州詩李侯二美能兼之長安城中忽到眼
坐我六月江南時幽人江南結林屋紫碧森森萬竿玉
淸風激昂此君語六月寒生不知暑只今見畫思故鄉
博山日永凝清香人生萬事真適意相對悠然希坐忘
　　題息齋墨竹圖(并序/)　　　　　(元/)元眀善
　已酉秋𤣥卿道提舉求賦墨竹詩走筆快書子昂仲
　賔見之當大笑其狂也
𤣥卿口哦子昂詩手持仲賔墨竹枝此詩此畫真兩竒
似為𤣥卿寫幽姿日光不下雲扃暗元氣歘忽寒人肌
楓林青青少陵夢無乃澤畔逢湘纍楚江小月晃初夜
淇園苦雨秋竹迷二妃彈瑟淚如雨幽壑龍潛春欲飛
天路迢遥獨後來黒雨挾風山鬼啼老氣盤空根徹泉
地靈上訢𤣥冥悲摩挲老眼乆知畫恍然吾與造物移
揮杯三叫我非狂墨瀋翻江江竹辭
　　題息齋墨竹　　　　　　　　(元/)柳　貫
李侯筆下翠琅玕著處清風起晝寒繭紙蘭亭誰絶識
祇將玉匣詫人看
　　息齋墨竹(三首/)　　　　　　　(元/)吳師道
長憶東陽舊使君秋風吟倚瘦休文石根數葉蕭蕭碧
長伴幽人一壑雲
碧鮮迎舞翠華臨一日清風滿禁林得士雖聞諸老薦
報恩誰識此君心
彭城一派接洋州千載真傳屬薊丘舉世隨風翻墨水
凝神誰識與天游
　　葉敬甫所得息齋墨竹為火燎其半
　　　　　　　　　　　　　　　(元/)吳師道
李侯妙畫奪天機回禄祝融將取之賴是清風滿盤谷
不令虐燄盡髙枝
　　息齋雙竹圖　　　　　　　　(元/)王　冕
李侯畫竹真是竹氣韻不下湖州牧墨波翻倒徂徠山
筆鋒移出篔簹谷千竿萬竿清影逺百丈十丈意自足
就中分取一兩枝别是山隂瀟灑族疎梢颯颯鳳尾顫
修榦隱隱虯龍伏慿軒忽若秋風來坐使旁人脫塵俗
我生愛竹太僻酷十載狂歌問淇澳歸來不得翠琅玕
聽雨冷眠谿上緑而今已㫁那時想見景何曾動心目
便欲為君真致之相對空牕慰幽獨
　　題息齋竹次韻　　　　　　　(元/)貢性之
憶昔舟泊湘江時青天皓月流素輝美人騎龍上天去
遊魂夜半招不歸興來一飲三百斛醉倒肯惜千金揮
孤鸞隨影秋水碧鷓鴣叫入蒼雲飛凉飇颯颯似鳴籟
翠霧漠漠如張幃胷中氣吐萬菡萏筆底勢走千眀璣
飇車揺揺𣺌何許疑是柱頭丁令威風流雲㪚世已逺
蕭條遺墨人間稀眼前頫仰即千載底問誰亡復誰在
我來見畫如見人徃事悠悠付深慨挂之髙堂素壁中
老氣凜凜迴長風狂歌起舞還自惜笑看白日行青空
　　題李則平憲副所藏息齋竹　　(元/)貢師泰
滿川風雨長篔簹吹作參差三鳳凰籜粉已翻龍甲紫
墨花還染羽毛蒼春寒弱榦當軒潤日暮清隂入酒涼
便欲截筒鳴嶰谷却愁彈瑟望瀟湘
　　題李息齋竹　　　　　　　　(元/)于　立
薊丘最愛山隂道箇箇人家好竹林夜半翠煙三萬頃
玉簫人倚鳳凰鳴
　　題李息齋竹　　　　　　　　(元/)熊夢祥
薊丘道人寫瀟灑煙寒兔冷石齒蒼素娥剪翠雲葉亂
三十六陂春水香
　　題李息齋畫竹一枝　　　　　(元/)張天英
十年不見李青蓮幾度溪頭共醉眠寂寞一枝江上影
翛翛龍尾拂蒼煙
　　髙彦敬尚書墨竹　　　　　　(元/)僧大訢
西域髙侯自愛山此君氷雪故相看蒼梧帝子秋風淚
翠袖佳人日暮寒妙處寕論鐡鉤鎖深情莫報翠琅玕
誅茅何處隂厓底靜看梢頭玉露漙
　　題髙房山墨竹圖　　　　　　(元/)鄧文原
人纔有我難忘物畫到無心恰見工欲識髙侯三昧手
都縁意與此君同
　　髙房山墨竹　　　　　　　　(元/)鄭元祐
髙侯胸中渭川之千畆家居房山未必有如何文章政
事之暇日能為此君圖不朽想當飛墨時蒼龍投硯池
山雨急洗琅玕節海月静照珊瑚枝自侯騎箕上天去
浮世茫茫水東注千秋萬古房山雲載拜為侯賦墨君
　　題高房山墨竹　　　　　　　(元/)成廷珪
黄花山主澹游翁寫竹依稀篆籀工獨有髙侯知此趣
一枝含碧動秋風
　　房山畫竹　　　　　　　　　(元/)顧　瑛
渴龍飲海海水寛鐵網下截珊瑚寒道人醉卧叫寒玉
金粉亂落松花壇
　　房山畫竹　　　　　　　　　(元/)馬　庸
老龍吹笛海波寛一夜湘君白髮寒只恐驚飛雙鐵影
長留明月䕶天壇
　　房山畫竹　　　　　　　　　(元/)周谷賓
房山雲湧硯坳寛鐵火氷甌滌筆寒海上仙人應拔宅
却飛林影落詩壇
　　房山畫竹　　　　　　　　　(元/)楊維楨
髙秋木落天宇寛洞庭瀟湘生暮寒劍氣横空月在地
老蛟夜䕶仙都壇
　　遵道竹枝　　　　　　　　　(元/)張　雨
篔簹谷口白雲生雲裏琅玕萬玉聲驚破幽人春枕夢
一牕斜月半梢横
　　李遵道墨竹歌　　　　　　　(明/)張　羽
墨竹昉自何人始輞川石刻今餘㡬後來蕭恱稍出羣
香山侍郎獨稱美洋州太守善寫真長帽先生差可擬
江南漫作金錯刀枝葉䙰褷何足齒北方作者誇澹游
房山繼之妙莫比吴興公子最擅名同時亦數薊丘李薊
丘有嗣能傳家筆勢翩翩此其是一筆玉立無因依風露
淋漓猶滿紙想當塗灑發幽興静對山僧北牎裏江湖
無人老成盡百藝荒凉今已矣展圖三歎墨君堂秋聲
滿座悲風起
　　題故友楊孟載所畫竹　　　　(明/)張　羽
數葉蕭蕭浄俗塵人雖物故墨猶新故人清瘦原如竹
見竹何殊見故人
　　楊孟載畫竹　　　　　　　　(明/)徐　貫
江南看竹不為罕水郭山邨常種滿東里千竿繞佛亭
西鄰萬夲連書館宻葉分隂小閣深斜枝度影虚簾短
蕭踈夜月翠羽凉揺曳南風鳥聲暖嗟余好竹處處遊
徑造豈减王猷誕湘江淇水無不到嶰谷柯亭亦嘗欵
人間音律性所好收作鸞笙與鳳管或裁文籜製小冠
時尋新筍供清饌朝行竹下暮仍徃自謂竹縁終不㫁
朅來并州苦寒地沙土撲面心煩懣寕無塞草共山花
惟覺麄踈俗吾眼胸中塵氣久已積對此汾河詎能澣
君心飽有渭川思揮灑風煙意閒㪚封圖逺送邀我題
措語苦澁顔何赧
　　仲昭竹(為韓侍/御題)　　　　　　　(明/)李時勉
渭川一千畆此地兩三竿盛夏那知暑隆冬亦傲寒清
隂連野外翠色上雲端不是全髙節如何耐乆看
　　題仲昭竹　　　　　　　　　(明/)聶大年
舍人老作鄖陽守尚愛揮毫寫竹枝絶似艤舟江水上
鷓鴣啼斷雨來時
　　題夏仲昭墨竹横巻(盖陳緝熈先明/生故物也)李東陽
崐山夏老能筆耕開雲種玉看崢嶸千條萬葉入霄漢
世間草木空有名來持琅玕叫閶闔坐使石燕無光晶
北人賞竹如賞玉直以髙價酬丹青衡開丈尺直踰咫
不見枝梢見根柢恍疑湘浦推篷行颯雨驚飇過雙耳
九疑山髙望不極影落洞庭清徹底靈籟時來天樂風
釣竿不動珊瑚水珊瑚水冷魚龍藏此翁一去魂茫茫
江山有神故物在環珮無聲凉夜長東吴老子圖書㪚
南國諸生思未忘重向玉堂脩竹譜須將偃竹記篔簹
　　題徐士元所藏夏太常竹　　　(明/)周　倫
貌得髙林數竿竹春雨淋漓飽新沃姢姢浄洗㫁埃塵
彷彿藍田迸蒼玉挂壁悠然獨坐看頓令六月生晝寒
㑹貪餘䕃遍寰宇忽遣煩鬱成娱歡竹裏參差一拳石
相倚年年度朝夕氷霜不改嵗寒心老去孤臣抱忠赤
太常冩此遺君家不是㝷常桃李花卭枝剪擲澄潭下
回首風雷老龍化
　　夏仲昭畫竹　　　　　　　　(明/)顧　璘
石瀨㳙㳙水風篁裊裊枝塵途貪見畫草閣夢題詩枕
簟横秋薄樽罍過月遲蒼林殊可老朱紱果何為
　　題夏仲昭竹(寄陶/良伯)　　　　　　(明/)楊　慎
太常胸次瀟灑寛少年愛寫生琅玕白頭藝苑更入妙
筆法逺追王孟端兩家名藻雄吴下品題未覺風流亞
一紙能令百世傳兩竿不啻雙金價人言畫竹非畫工
草書結搆將無同誰家髙堂名寳繪徐熙花鳥迷青紅
玉人佳興松江東寄圖索賦隨長風遥知把玩清香裏
正是相思眀月中
　　夏太常墨竹巻(為楊郎/中題)　　　　(明/)吴　寛
友石山人去不還派傳墨竹在崑山長身迥出雲煙外
疎影平分水石間管列笙竿陳雅樂聲囘環珮入清班
此君此日常相見種處從今手可芟
　　為楊應寧題夏太卿墨竹　　　(明/)吴　寛
舍人好畫誰與儔子美詩裏之劉侯鳳池退食多清暇
每抱縑楮從人求昨者開筵宴賓客四壁彷彿横滄洲
酒酣指㸃到脩竹數竿倒拂湘江秋清風翛翛刷翠羽
孤鳳欲下中堂游乃知夏卿妙筆墨竒態縱横纔頃刻
歘然令我走避之仰靣分眀墮崖石紛紛真贗不可知
我意是竹皆堪詩試看北地苦難得此種數尺青垂垂
舍人好畫兼好竒明日南行過九疑扁舟夜静月初出
想對楚人歌竹枝
　　題夏太常墨竹　　　　　　　(明/)王世貞
先朝供奉去修文寫竹髙名祗尚聞筆筆枝頭裊鸞鳳
家家障子鎖煙雲乾坤只合留清氣丘壑端應貌此君
觧道夾池饒勝色不知原自免園分
　　題楊諭德所藏王孟端瀟湘萬竹圖
　　　　　　　　　　　　　　　(明/)曽　棨
王郎畫竹何神竒落筆便覺清風吹蛟龍怒奔雷雨泣
滄溟倒捲雲淋漓有時氣酣索紙筆兔起鶻落誰能測
縱横滿眼金錯刀四座隂森氷雪色九疑峯髙靑入天
洞庭水與三江連霓旗翠羽半眀滅至今遥拂蒼梧煙
玉堂之居迥蕭爽誰與此君同一賞關西美人襟抱清
對此翛然絶塵想我亦平生愛竹流乗興欲作瀟湘遊
何時汎舟弄明月推篷却聽江南秋
　　王孟端竹長巻　　　　　　　(明/)李東陽
九龍山翁興豪放手持蜿蜒青竹杖酒酣怒擲江中流
化作一龍長數文一龍躍起一龍隨倐忽羣龍駭奔浪
穿沙觸石連雲霧頭角森森各相向其間小者稱籜龍
鱗甲蛻盡風神同人道此翁善劇戲造化乃在指掌中
君不見九龍山翁去何許九龍山上多風雨素壁空
堂杖影寒夜半無人作龍語
　　王孟端墨竹(二首為/貞伯題)　　　　　(明/)吴　寛
九龍山下竹千竿盡屬髙人王孟端何處看來渾似此
山堂疎影落漪瀾
百年風致宛如新滿地清隂庇後人金母橋頭重問舍
墨君堂上舊傳神
　　題王孟端贈趙定軒墨竹(二首/)　(明/)吴　寛
鳳凰池上掌絲綸餘興依然見墨痕戲冩一枝何處贈
吴門相見趙王孫
秋風欲動覺蕭蕭萬木空憐葉自凋見說舍人髙致好
一枝惟許換吹簫
　　題王孟端畫竹後　　　　　　(明/)王世貞
老可醉吸瀟湘色吐出千枝萬枝碧彭城才守詫墨派
一掃枯篁一千尺孟端自是琅玕裔幅幅生綃露生氣
離褷殘瀋若有神或濃或淡皆天真後來太常非其倫
自言逺步湖州塵但恨無過梅道人聲華積漸背時口
遺蹟飄零落余手髙閣如聆鸞鳳鳴華堂瞥覩雲煙走
君不見黔寧假王金如山乞君片紙君仍慳野人手植
三萬箇落日清流相對閒
　　乾明院觀畫　　　　　　　　(宋/)陸　游
唐年蘭若占閒坊名畫蕭條半在亡簌簌踈篁常似雨
隂隂古屋自生凉入門疊鼔初催講喚馬斜陽欲滿廊
顯晦熟思真有數萬金竒跡棄頹牆
　　馬和之巻　　　　　　　　　(元/)鄧文原
迴嵐泂壑玊參差滿地濃隂日影遲寂寂柴門雲自合
深深灌木鳥仍窺滄浪唱晚空天地緑綺㝷幽過竹籬
豈是柴桑歸去者時臨清淺賦新詩
　　奉題匏菴所藏畫(二首/)　　　　(明/)練子寧
鶴羽翛翛弄月明篔簹谷裏暮寒生憑誰截作參差玉
吹出伶倫嶰谷聲
百尺長松石上栽紫雲深䕶碧崔嵬緑蓑坐釣磐陀石
細雨斜風不肯囘
　　題文徵明畫　　　　　　　　(明/)邵　寳
於畫見書法蕭然無滯情君看片石畔叢竹忽然生
　　　定公房小畫(二首/)　　　　　　(明/)顧　璘
　斲來東海骨長惹老龍争冩作如來供猶含風雨聲
　洗盡塵埃色湘江暮雨餘誰將明月影留照草堂虚
　　　題畫　　　　　　　　　　　(明/)董其昌
　花竹䝉茸野水紆閒彈别鶴試游魚經春自領湖山長
　可奉東皇咫尺書
　
　
　
　
　
　
　
　
　
御定歴代題畫詩類巻七十八
　欽定四庫全書
御定歴代題畫詩類巻七十九目録
　　蘭竹類
　　　書郭功甫家屏上東坡所作竹(宋黄庭堅/)
　　　題子瞻墨竹(宋黄庭堅/)
　　　題東坡竹(宋李昴英/)
　　　東坡墨竹(元虞集/)
　　　蘇東坡竹(元吴鎮/)
　　　蘇東坡竹(元黄公望/)
　　　東坡竹(元貢性之/)
　　　題東坡墨竹(明樊阜/)
　　　題東坡畫竹(明方孝孺/)
　　　題東坡化龍竹(明僧維則/)
　　　書文與可墨竹(宋蘇軾/)
　　　題文與可竹(宋蘇軾/)
　　　書晁補之所藏與可畫竹(宋蘇軾三首/)
　　贈文潛甥楊克一學文與可畫竹求詩(宋晁補之/)
　　嘉祐院觀壁間文湖州墨竹(宋陸游/)
　　文湖州竹(元鄧文原二首/)
　　題文與可竹(元張天英/)
　　文同風篁蕭瑟圖(元吴鎮/)
　　題文湖州竹(元顧瑛/)
　　題文湖州墨竹(元袁英/)
　　文與可竹(明周用二首/)
　　文湖州叢竹圖(明吴寛/)
　　題柯敬仲竹(宋杜本/)
　　題柯敬仲植木墨竹(宋杜本/)
　　題柯敬仲畫(元虞集/)
　　題柯敬仲雜畫(元虞集十首/)
　　題柯敬仲畫(元虞集三首/)
　　題丹丘畫(元陳旅/)
　　題柯學士畫竹(元陳基/)
　　題柯博士墨竹(元陳基/)
　　題柯敬仲竹(元台哈布哈二首/)
　　柯博士畫竹(元王冕二首/)
　　柯敬仲竹(元鄭元祐/)
　　用潘子素韻題柯敬仲墨竹(元倪瓉二首/)
　　題柯敬仲竹(元倪瓉/)
　　題柯丹丘墨竹(元郯韶/)
　　題柯博士墨竹(元甘立/)
　　柯博士竹(元貢性之/)
　　題柯敬仲墨竹(元張天英/)
　　柯敬仲畫竹(元唐肅二首/)
　　題柯敬仲博士墨竹(明吴寛/)
　　題柯博士敬仲竹枝(明沈周/)
　　跋黄華墨竹(金趙秉文二首/)
　　王黄華墨竹(元元好問/)
　　題張知事所藏王黄華老人墨竹畫巻(元程鉅夫/)
　　　題王黄華畫竹(明僧麟洲/)
　　　題馬公振畫叢竹圖(元秦約/)
　　　題馬公振畫叢竹圖(元顧瑛/)
　　　題馬公振畫竹(元釋良琦/)
　　　為歐陽少監題宋好古竹(元虞集/)
　　　二月朔日雪中題歐陽少監所藏宋好古畫竹(元/)
　　　　(揭傒斯/)
　　　題宋好古墨竹(明危素/)
　　　李夫人畫竹(元馬祖常/)
　　　李夫人墨竹(明周用二首/)
　　　喬夫人墨竹(元元好問二首/)
　
　
　
　
御定厯代題畫詩類卷七十九目録
　欽定四庫全書
御定歴代題畫詩類巻七十九
　　蘭竹類
　　　書郭功甫家屏上東坡所作竹　(宋/)黄庭堅
　郭家髹屏見生竹惜哉不見人如玉凌厲中原果木春
　嵗晚一碁終玉局巨鼇首戴蓬萊山今在瓊房第㡬間
　　　題子瞻墨竹　　　　　　　　(宋/)黄庭堅
　眼入毫端寫竹真枝掀葉舉是精神因知幻化出無象
　問取人間老斲輪
　　　題東坡竹　　　　　　　　　(宋/)李昴英
　葉葉枝枝各標緻宻宻疎疎緫風味筆為化工壁為地
　刻頃種成此君子雖然月影水影冩真似安得千年尚
　生意
　　　東坡墨竹　　　　　　　　　(元/)虞　集
　扁舟憶上浣花溪風雨横江萬竹低石室歸來秋似水
　蛾眉相對醉如泥春雷翻石蛟龍起夕照穿林鳥雀棲
二老何年重㑹面為揮濃墨寫凄迷
　　蘇東坡竹　　　　　　　　　(元/)吴　鎮
晴梢初放葉可數新粉纔消露未乾大似美人無俗韻
清風徐灑碧琅玕
　　蘇東坡竹　　　　　　　　　(元/)黄公望
一片湘雲濕未乾春風吹下玉琅玕强扶殘醉揮吟筆
簾帳蕭蕭翠雨寒
　　東坡竹　　　　　　　　　　(元/)貢性之
玉堂罷直獨歸遲墨瀋將秋入研池坐到夜深清不寐
瑣牎凉影碧參差
　　題東坡墨竹　　　　　　　　(明/)樊　阜
赤壁歸來燕寢香夢騎𤣥鶴過三湘玉簫喚醒月初墮
雲影滿簾秋氣凉
　　題東坡畫竹　　　　　　　　(明/)方孝孺
内翰何年寫畫圖眼中驚見鳳毛孤一枝潤帶江南雨
遂使眉山草木枯
　　題東坡化龍竹　　　　　　　(明/)僧維則
渭川千畆未為竒獨羡坡仙埽一枝後夜風雷頭角露
看他行雨過天池
　　書文與可墨竹(并序/)　　　　　(宋/)蘇　軾
　亡友文與可有四絶詩一楚詞二草書三畫四與可
　嘗云世無知我者惟子瞻一見識吾妙處既沒七年
　覩其遺迹而作是詩
筆與子皆逝詩今誰為新空遺運斤質却弔㫁絃人
　　題文與可竹(并序/)　　　　　　(宋/)蘇　軾
　故人文與可為道師王執中作墨竹且謂執中勿使
　他人書字待蘇子瞻來令作詩其側與可既歿八年
　而軾始還朝見之乃賦一首
斯人定何人遊戲得自在詩鳴草聖餘兼入竹三昧時
時出木石荒怪軼象外舉世知珍之賞㑹獨余最知音
古難合奄忽不少待誰云死生隔相見如龔隗
　　書晁補之所藏與可畫竹(三首/)　(宋/)蘇　軾
與可畫竹時見竹不見人豈獨不見人嗒然遺其身其
身與竹化無窮出清新莊周世無有誰知此凝神
若人今已無此竹寧復有那將春蚓筆畫作風中柳君
看㫁厓上瘦節蛟蛇走何時此霜竿復入江湖手
晁子拙生事舉家聞食粥朝來又絶倒諛墓得霜竹可
憐先生槃朝日照苜蓿吾詩固云爾可使食無肉
　　贈文潛甥楊克一學文與可畫竹求詩
　　　　　　　　　　　　　　　(宋/)晁補之
與可畫竹時胷中有成竹經營似春雨滋長地中緑興
來雷出土萬籜起崖谷君今似與可神㑹久已熟吾觀
古管葛王覇在心曲遭時見毫髪便可驚世俗文章亦
技爾詎可枝葉續穿楊有先中未發猿擁木詞林君張
舅此理妙觀燭君從問輪扁何用知聖讀
　　嘉祐院觀壁間文湖州墨竹　　(宋/)陸　游
石室先生筆有神我來拂拭一酸辛敗牆慘澹欲無色
老氣森嚴猶逼人慣閱冰霜元耐久恥隨兒女更争春
紛紛可笑空摹擬爾輩毫端萬斛塵
　　文湖州竹(二首/)　　　　　　　(元/)鄧文原
翰墨真儒者事書生如山未知判取詩書萬巻來看風
霜一枝
此老墨君三昧雲山發興清竒我在蓬萊書府曽看曉
靄横披
　　題文與可竹　　　　　　　　(元/)張天英
欲屈王郎作粲使只應蕭李與文侯尚有隂隂竹里館
萬竿玉立輞川秋
　　文同風篁蕭瑟圖　　　　　　(元/)吴　鎮
翠羽參差自一叢湘江清影澹㣲風開圖忽覩題痕處
羡殺當年笑笑翁
　　題文湖州竹　　　　　　　　(元/)顧　瑛
湖州昔在湖州日日日逢人寫竹枝一段枯梢作三折
分明雪後上牎時
　　題文湖州墨竹　　　　　　　(元/)袁　英
清貧太守石室翁渭川千畆藏胸中理閒䑛筆盤礴臝
兔走鶻落無留蹤雨梢晴葉各殊態揮灑位置真纎穠
中峰隱居撥鐙法氣韻生動將無同墨君一派來自東
韈材當萃彭城公平生知已最親厚走書調笑言舂容
陳州客舍示長舌翛然化去當元豐嗚呼二老不復作
空瞻遺墨翔鸞龍
　　文與可竹(二首/)　　　　　　　(明/)周　用
風梢如許墨津津知道胸中有渭濵敢望鵝溪三百疋
却憐太守故清貧
太守清貧喚不聽筆尖想見玉亭亭擬持三百鵝溪絹
賸埽風梢萬尺青
　　文湖州叢竹圖　　　　　　　(明/)吴　寛
湖州去世六百年尚留細竹翠姢姢縱横㪚亂如蓬賤
豈是坡仙詠漢川兩崖脩影何處見石罅百折流清泉
泉鳴竹響合虚籟我欲拄杖聽泠然
　　題柯敬仲竹　　　　　　　　(宋/)杜　本
翠雨姢姢帶潤清風細細生香頗憶當年供奉閒情都
付流光
　　題柯敬仲植木墨竹　　　　　(宋/)杜　本
絶愛監書柯博士能將八法寫踈篁細看古木蒼藤上
更有藏真長史狂
　　題柯敬仲畫(并序/)　　　　　　(元/)虞　集
　予先世居隆州州治之後山石室翁守郡時隆為陵
　州州事簡時來就吾家拾故紙背作茅蘭竹木之屬
　所得頗多吾幼時尚収得數紙今亦亡之丹丘生用
　文法作竹木而坡石過之近又以新意作墨花甚妙
　從子恱有眉山學官之行丹丘為作此予愛而賦之
昔者老可守陵州守居北山吾故丘太守時來看山雨
毎畫紙背成滄洲老蒲松墨色過重揮霍隂崖交劒矛
百年離亂亡故物敝篋江南誰復収新圖篔簹枝葉脩
使我不樂思昔侯碧雞祠前杜鶻叫玉女井上叢篁幽
棠棃樹高靑子落碧花翠蔓縈牽牛揚雄無家不歸老
蠨蛸蟋蟀寒相求丹丘先生東海客何以見我空山秋
蕭條破墨作清潤殘質刋落精英留陂陁重複分細草
山石縈紆生亂流眉山學官不厭冷言歸故鄉非遠遊
石田茅屋儻可得萬里欲上東吴州百花潭深濯新錦
持報以比珊瑚鈎
　　題柯敬仲雜畫(十首/)　　　　　(元/)虞　集
北苑今仍在南宮奈老何青山觧浮動端為白雲多
雨過蒼苔石雲生野岸泉幽懐春冉冉穉子秀姢姢
鐵石餘生色氷霜作曉妍春雷明日起何處尚龍眠
昔過篔簹谷鈎衣石角斜擬㝷龍作杖拾得上天槎
黄金千鎖甲琱玉六簾鈎雨送鴛鴦夢煙籠翡翠愁
姢姢生玉潤楚楚作金聲羽扇迎風定羊車過月明
峽石春雲重江南夜雨多水深桃葉渡風急竹枝歌
平陸蒼龍起近山生逺煙前村三萬頃明日水平田
莓苔生石路翠竹自交加不惜靑鞵濕臨流踏白沙
昨夜採樵去偶逢三尺枯山人不到海不識是珊瑚
　　題柯敬仲畫(三首/)　　　　　　(元/)虞　集
蒼凉初日出黄落早知秋不遇采芝客寧知叢桂幽
明堂要梁棟大匠取脩直鬱屈崖石間秋風動蕭瑟
瀟灑一枝新惟堪埽浄塵白雲在牕户留作老僧鄰
　　題丹丘畫　　　　　　　　　(元/)陳　旅
金章博士丹丘子家住江南落木洲種得琅玕長百尺
看渠簷外拂髙秋
　　題柯學士畫竹　　　　　　　(元/)陳　基
羣玉仙人佩水蒼金莖分露服琳琅曾將天上昭華琯
吹作飛龍奉玉皇
　　題柯博士墨竹　　　　　　　(元/)陳　基
京洛緇塵染素衣故園清夢苦相思歸來無限江南意
寫作春風暮雨枝
　　題柯敬仲竹(二首/)　　　　　　(元/)台哈布哈
堤柳拂煙疎翠葉池蓮過雨落紅衣姢姢唯有牕前竹
長是清隂伴夕暉
梁王宅裏參差見山簡池邊爛漫栽記得九霄秋月上
滿庭清影覆蒼苔
　　柯博士畫竹　　　　　　　　(元/)王　冕
湖州老文今已矣近來墨竹誇二李紛紛後學争奪真
畫竹豈能知竹意奎章學士丹丘生力能與文相抗衡
長縑大楮盡揮埽髙堂六月驚秋聲人傳學士手有竹
我知學士琅玕腹去年長歌下谿谷見我忘形笑淇澳
為我愛竹足不閒十年走徧江南山今日披圖見新畫
乃知愛竹亦如我何當置我於其下竹冠草衣相對坐
坐嘯清風過長夏
　　柯博士竹圖　　　　　　　　(元/)王　冕
先生元是丹丘仙迎風一笑春翩翩琅玕滿腹造化足
須臾筆底開渭川我家只在山隂曲脩竹森森炤谿緑
只今榛莽暗荒煙夢想清風到茅屋今朝看畫心茫茫
坐乆忽覺生清凉夜深明月入髙堂吹簫喚來雙鳳凰
　　柯敬仲竹　　　　　　　　　(元/)鄭元祐
羇栖江海姿飛墨鬢如絲天緑鸞留影篔簹雨後枝
　　用潘子素韻題柯敬仲墨竹(二首/)
　　　　　　　　　　　　　　　(元/)倪　瓚
古木幽篁春淡淡斜風細雨石蒼蒼何人識得黄花老
弄翰同歸粉墨囊
吴松江水似荆溪只欠山光落酒巵古木幽篁無限思
西風吹鬢影絲絲
　　題柯敬仲竹　　　　　　　　(元/)倪　瓉
誰能寫竹復盡善髙趙之後文與蘇檢韻蕭蕭人品係
篆籀渾渾書法俱奎光博士生最晚耽詩愛畫同所趨
興來揮灑出新意孰謂髙趙先乎吾
　　題柯丹丘墨竹　　　　　　　(元/)郯　韶
玉文堂上寫琅玕只作吴興老可㸔一夜秋風動寥廓
綵雲零落鳳毛寒
　　題柯博士墨竹　　　　　　　(元/)甘　立
嶰谷春囘落粉香拂雲和露倚蒼蒼月明後夜吹簫過
應是伶倫學鳳凰
　　柯博士竹　　　　　　　　　(元/)貢性之
丹丘遺老舊詞臣歴代圖書鑒賞頻閒却玉堂揮翰手
墨池染出鳳毛新
　　題柯敬仲墨竹　　　　　　　(元/)張天英
夭矯窮鱗江海姿只今飛墨鬢如絲五雲天逺龍髯墮
盡作篔簹雨後枝
　　柯敬仲畫竹(二首/)　　　　　　(元/)唐　肅
琅玕舊栽處延閣已生苔莫把吴鹽灑羊車不復來
金章鑒書處寫竹似湖州今日江南看蕭蕭故國秋
　　題柯敬仲博士墨竹　　　　　(明/)吴　寛
奎章閣下鑒書時書法翛然見竹枝碧玉漸髙應觧籜
倩誰深刻道園詩
　　題柯博士敬仲竹枝　　　　　(明/)沈　周
楚煙吹濕碧琅玕認得奎章墨未殘莫問先生歸去事
江南春雨杏花寒
　　跋黄華墨竹(二首/)　　　　　　(金/)趙秉文
老可能為竹寫真東坡觧與竹傳神墨君有語君知否
須信黄華是可人
淡墨閒臨謝女真蕭然林下自風神世間亦有丹青手
只觧㝷常冩市人
　　王黄華墨竹　　　　　　　　(元/)元好問
古來畫竹尊右丞東坡歛袂不敢評開元石本出摹寫
燕市駿骨留空名亦有文湖州畫意不畫形一為坡所
賞四海知有篔簹亭深衣幅巾老明經老死不敢言縱
横豈非遼江一派最後出運斤成風刃發硎雪溪仙人
詩骨清畫筆尚餘詩典刑月中看竹冩秋影清鏡平眀
白髪生姢姢略似萱草詠落落不减叢臺行千枝萬葉
何許來但見醉帖字敧傾君不見忠恕大篆草書法趙
生怒虎噀墨成至人技進不名技游戯亦復通真靈百
年文章公主盟屏山見之跽且擎聲光舊塞天壤破議
論今著兒曹輕有物於此鳴不平悲邪嘯邪誰汝令只
恐破窗風雨夜心隨雷電上青冥
　　題張知事所藏王黄華老人墨竹畫巻
　　　　　　　　　　　　　　　(元/)程鉅夫
黄華不見見琅玕蒼雪紛紛六月寒盡日揺毫描不就
若為持與墨君㸔
　　題王黄華畫竹　　　　　　　(明/)僧麟洲
輞川竹裏舊題詩畫裏如今似見之滿耳秋聲人不到
彈琴長笑月來時
　　題馬公振畫叢竹圖(要玉山同為/文海屋賦)
　　　　　　　　　　　　　　　(元/)秦　約
鳳丘張樂夜厭厭飛盖追隨思未歡憶得瑶階新雨過
笑渠猶倚水晶簾
　　題馬公振畫叢竹圖　　　　　(元/)顧　瑛
渚宫避暑畫厭厭折得宜男思不歡薄暮羊車過閣道
夢隨春雨度湘簾
　　題馬公振畫竹　　　　　　　(元/)釋良琦
馬氏白眉者隱居婁水湍間將筆五色醉埽玉竹竿露
重鳳毛碧月明龍氣寒春山歸正好稚子喜相看
　　為歐陽少監題宋好古竹　　　(元/)虞　集
幕中能寫竹作此雨瀟湘出石根還瘦臨溪影更長班
班稚子立一一鳳雛將日有長安使平安問老蒼
　　二月朔日雪中題歐陽少監所藏宋好古畫竹
　　　　　　　　　　　　　　　(元/)掲傒斯
農朝下延閣貽我翠琅玕微霜著節勁細霧入林寒敧
枝偏稱遠壓葉更宜攢孤石覆逾潤横坡晴不乾况茲
春雪裏相對五雲端誤當裁汗簡誰擬截漁竿惟應湘
浦上共歸幽人觀
　　題宋好古墨竹　　　　　　　(明/)危　素
我憶東曹粉署郎琅玕寫就拂雲長祇疑㪚步雲林曲
獨聽秋聲待晚凉
　　李夫人畫竹　　　　　　　　(元/)馬祖常
夫人閨房秀手灑千畆雨不見蒼梧妃彈瑟瀟湘浦
　　　李夫人墨竹(二首/)　　　　　　(明/)周　用
　蜀國猶餘舊錦裙平生那識郭將軍誰教明月臨脩竹
　影落空牀欲夢雲
　湘江妃子涙斑斑龍馭南巡竟不還故國何人忘此恨
　却傳清影落人間
　　　喬夫人墨竹(二首/)　　　　　　(元/)元好問
　萬葉千梢下筆難一枝新緑儘髙寒不知霧閣雲牕晚
　幾就扶蘇月影看
　只待驚雷起蟄龍忽從女手㪚春風渭川雲水三千頃
　悟在香嚴一擊中
　
　
　
　
　
御定歴代題畫詩類巻七十九
　欽定四庫全書
御定厯代題畫詩類卷八十目録
　　蘭竹類
　　　子昂墨竹(元袁桷/)
　　　題子昂承旨墨竹(元馬祖常/)
　　　子昂竹(元虞集/)
　　　為歐陽學士題子昂墨竹(元虞集二首/)
　　　子昂墨竹(元虞集/)
　　　題松雪翁墨竹(元楊載二首/)
　　　子昂竹(元杜本/)
　　　題子昂折枝竹(元陳髙/)
　　　子昂畫(元李孝光/)
　　　子昂臨東坡竹(元鄭元祐/)
　　　松雪竹(元錢維善/)
　　　子昂風篁圖(元張雨/)
　　　題趙文敏公墨竹(明劉炳/)
　　題趙松雪畫竹(明林廷模/)
　　子昂萬竹圖歌(明劉績/)
　　題管夫人竹窩圖(元髙克恭/)
　　管夫人竹窩圖(元黄公望/)
　　題管夫人竹(元陳基/)
　　管夫人畫竹(元倪瓚/)
　　題管夫人竹(元丁立/)
　　題管夫人竹(元熊夢□/)
　　題管仲姬墨竹圖(元鄭東/)
　　管夫人墨竹(明髙啓/)
　　管夫人墨竹(明楊基/)
　　題李仲賔野竹圖(元趙孟頫/)
　　李仲賔為劉明逺畫竹(元程鉅夫/)
　　李仲賔風竹横披(元程鉅夫/)
　　李仲賔墨竹圖(元袁桷/)
　　題李仲賔墨竹(元馬祖常/)
　　李仲賔墨竹圖(元鄧文原/)
　　觀李仲賔侍郎墨竹(明張羽/)
　　雲林竹(元楊維楨/)
　　倪元鎮墨竹(明髙啓/)
　　倪雲林畫竹(明楊基/)
　　倪元鎮畫竹(明張羽/)
　　題倪雲林竹(明徐賁六首/)
　　題倪雲林墨竹(明姚廣孝/)
　　雲林竹(明張簡二首/)
　　題倪雲林竹(明李傑/)
　　倪雲林墨竹(明吳寛/)
　　雲林竹(明謝徽/)
　　題倪元鎮墨竹(明僧一初/)
　　顧定之竹(元程鉅夫/)
　　顧定之墨竹(元程鉅夫/)
　　題顧定之畫墨竹(元鄭東/)
　　　題顧定之竹畫(明僧麟洲/)
　　　廣微天師墨竹(元馬臻/)
　　　題張天師墨竹(明陳全/)
　　　題天師竹(明王燧/)
　　　題鄭所南推篷竹巻(元俞焯/)
　　　題鄭所南推篷竹巻(元周惟新/)
　　　題鄭所南推篷竹卷(元葛夀孫/)
　　　題鄭所南推篷竹巻(元蔣堂/)
　　　張仲敏鈎勒風竹(元張雨/)
　　　張溪雲鈎勒竹(元蔡伋/)
　　　張仲敏鈎勒竹(明楊基/)
　　　題金本清鈎勒竹(明丘濬/)
　　　吳仲圭鈎勒竹(明吳寛/)
　　　題孫雪居畫朱竹(明陳道永/)
　
御定歴代題畫詩類巻八十目録
　欽定四庫全書
御定歴代題畫詩類卷八十
　　蘭竹類
　　　子昂墨竹　　　　　　　　　(元/)袁　桷
　髙風法清聖直筆師素王湛湛𤣥雲姿靈籟生幽房解
　珮白玉京誓將泛滄浪所懐歳寒友臨分贈琳琅
　　　題子昂承㫖墨竹　　　　　　(元/)馬祖常
　汲澗思連筒發船思長篙春雨篔簹孫會長拂雲梢
　　　子昂竹　　　　　　　　　　(元/)虞　集
　憶昔吳興寫竹枝滿堂賔客動秋思諸公老去風流盡
　相對茶煙颺鬢絲
　　　為歐陽學士題子昂墨竹(二首/)　(元/)虞　集
　蒼崖倚木雲千尺新筍穿林玊一雙若到瀟湘聴夜雨
　定知剪燭向西牎
　先生歸到歸鴻閣閣下應生此竹枝定有鳳凰來共宿
　可憐翡翠立多時
　　子昂墨竹　　　　　　　　　(元/)虞　集
子昂畫竹不欲工腕指所至生秋風古來篆籀法已絶
止有木葉雕蠶蟲黄金錯刀交屈鐵大隂作雨山石裂
蛟龍起陸真宰愁雲暗蒼梧泣湘血吳興之竹乃非竹
吳興昔年面如玊波濤浩蕩江海空落月年年照秋屋
　　題松雪翁墨竹(二首/)　　　　　(元/)楊　載
蘅蘭倚修竹寂寞生幽谷比徳如夷齊於此受命獨
側石狀竒峭横竹枝扶疎猗蘭復參立信哉徳不孤
　　子昂竹　　　　　　　　　　(元/)杜　本
紈素精明照耀人此公已往筆如神能知八法仍知韻
始識吳興善寫真
　　題子昂折枝竹　　　　　　　(元/)陳　髙
帝子啼痕濕湘江暮雨寒絶憐樵采後留得一枝看
　　子昂畫　　　　　　　　　　(元/)李孝光
汀洲木葉下斜日倚湘娥我欲采芳草洞庭秋水多
　　子昂臨東坡竹　　　　　　　(元/)鄭元祐
戲墨王孫似子瞻雞棲石上看毿毿汴京回首西風急
流落江南共海南
　　松雪竹　　　　　　　　　　(元/)錢維善
松雪齋前見此君白漚波冷翠紛紛蕭騷不是湘江雨
要眇還成楚峽雲
　　子昂風篁圖(為葉景/修作)　　　　　(元/)張　雨
不同主人看竹稍似隠居聴松一代親承墨妙葉公信
有真龍
　　題趙文敏公墨竹(為宋景濂/學士賦)　　(明/)劉　炳
坡翁老可俱已仙誰寫石上青琅玕淇園蕭條白日晩
渭水寂寞西風寒歸來三徑無人共翡翠參差涼露重
瀛海終期釣六鼇緱山自擬棲雙鳳八月秋髙夜向沈
長梢彷彿生清隂千尋楚水三閭操萬里天山屬國心
洞庭溟溟波浪急糢糊爪甲蛟龍蹟悵望天涯翠袖愁
一片湘雲淚痕濕
　　題趙松雪畫竹　　　　　　　(明/)林廷模
瀟湘寫出一枝春宋代王孫筆意新見說清風更千畝
結茅還可避胡塵
　　子昂萬竹圖歌　　　　　　　(明/)劉　績
鳳翿刷雲光矗矗錯刀鈎鎖稜曽玉誰觸湘君五十絃
殘蛾泣露團秋緑海飇撼月聲玲瓏石煙貼虚幽翠重
澄凝商素排九峰古潭一夜吟雌龍
　　題管夫人竹窩圖　　　　　　(元/)髙克恭
雲梢露葉秋聲古萬玊叢深翠蛟舞此君擬結歳寒盟
拄笏相看立煙雨過雨山牎斜映日帶煙霜節總宜秋
凍雷迸出千崖翠勒此髙歌傲素侯
　　管夫人竹窩圖　　　　　　　(元/)黄公望
歙之山兮鬱巃嵸突出欲墜㔡青空千枝萬蔓行蒼龍
嶔崟銳氣欲敵崐崙峰扶疎樸樕不足嫓其靈秀兮篬
筤箘簵檀欒􁀙矗竦竦生其中翠蛟翔舞劃煙霧霜㦸
磔格敲天風山空人寂孤坐而側耳兮珊珊環珮響璿
宇復疑金簧玉磬交奏蓬萊宫飛仙遥聞駐鶴馭威鳳
傾聴來蒼穹雖云神領而意㑹未若誅茅結屋篔簹谷
内沒齒寧吾躬君家相距匪數舎繭袍鳩杖髙步時得
追文同居旁萬竹固已具胷次落落付諸繪素祇欲此
意傳無窮元卿子猷長往不復返此君千古誇竒逢披
之三復重太息雙眸炯炯開昬矇會當盛暑椶鞵卉服
造竹下脫巾露髮一洗煩熱除惺憽
　　題管夫人竹　　　　　　　　(元/)陳　基
綺牎春影緑婆娑夢作輕雲覆碧波日莫是誰調錦瑟
一江煙雨泣湘娥
　　管夫人畫竹　　　　　　　　(元/)倪　瓚
夫人香骨為黄土紙上蕭蕭墨色新情斷鷗波亭子上
鏡臺鸞影暗凝塵
　　題管夫人竹(與玉山/同賦)　　　　　(元/)丁　立
煙空湘月明露下湘波冷翛然林下風吹折琅玕影
　　題管夫人竹　　　　　　　　(元/)熊夢祥
夫人寫竹何縱横錯刀離離光怪生安得月明招白鳳
玉闌西畔聴秋聲
　　題管仲姬墨竹圖　　　　　　(元/)鄭　東
賜謙曽陪玊座傍琅玕光彩映椒房秋風此日愁無限
恰與苕溪秋水長
　　管夫人墨竹　　　　　　　　(明/)髙　啓
晨開妝鏡有青鸞寫得當年舞影看零落彩雲何處夢
鷗波亭上正春寒
　　管夫人墨竹　　　　　　　　(明/)楊　基
霧鬢雲鬟洛浦神冰肌玊骨衛夫人都將松雪齋中意
偏寫瀟湘雨外真
　　題李仲賔野竹圖(并序/)　　　　(元/)趙孟頫
　吾友李仲賔為此君寫真𠖇搜極討蓋欲盡得竹之
　情狀二百年來以畫竹稱者皆未必能用意精深如仲
　賔也此野竹圖尤詭怪竒崛窮竹之變枝葉繁而不
　亂可謂毫髪無遺恨矣然觀其所題語則若悲此竹
　之託根不得其地故有屈抑盤躃之歎夫羲尊青黄
　木之災也擁腫拳曲乃不夭於斧斤由是觀之安知
　其非福邪因賦小詩以寄意云
偃蹇髙人意蕭疎曠士風無心上霄漢混迹向蒿蓬
　　李仲賔為劉明逺畫竹　　　　(元/)程鉅夫
李公畫竹真天成疎枝宻榦皆有情偶然縱筆作長幅
颯颯坐覺聞風聲古松偃蹇連蒼柏怪石崔嵬如積鐵
李公心事劉子知歳晩相期飽霜雪
　　李仲賔風竹横披　　　　　　(元/)程鉅夫
平生著處惟栽竹為愛干雲度雪姿何似巻中三五箇
閒來舒卷看參差
　　李仲賔墨竹圖　　　　　　　(元/)袁　桷
筆底𤣥雲冰雪姿瀛洲玉佩映參差如何昔日閻中令
晩歳羞稱老畫師
　　題李仲賔墨竹　　　　　　　(元/)馬祖常
石田犖确萬琅玕天乞幽人寫素紈帝里未求吹鳳管
溪翁先覓釣魚竿玉煙乍合春還暖書粉初飄露已漙
聞道路河單舸賤截篙樂去看江湍
　　李仲賔墨竹圖　　　　　　　(元/)鄧文原
石根夭矯出寒梢明月空山舞翠蛟疑作江湖墨風雨
曽隨海浪過南交(仲賔曽使/交趾故云)
　　觀李仲賔侍郎墨竹　　　　　(明/)張　羽
妙筆奪天巧寫出碧玉枝焚香静相對彷彿生清颸桃
李不可儔霜雪那能欺寥寥此君心惟有居士知
　　雲林竹　　　　　　　　　　(元/)楊維楨
瑟瑟清風響翠濤青鸞飛影下亭皋何人吹斷參差玉
滿地月明金錯刀
　　倪元鎮墨竹　　　　　　　　(明/)高　啓
倪君好畫復耽詩瘦骨秋來似竹枝前夜夢回如得見
紙牎斜影月低時
　　倪雲林畫竹　　　　　　　　(明/)楊　基
寫竹是傳神何曽要逼真惟君知此意與可定前身
　　倪元鎮畫竹(沈御史/所藏)　　　　　(明/)張　羽
雲林之子有仙骨平生好潔如好色紛紛濁士等沙蟲
嗚呼瓚也何由得憶昔常登清閟堂鵲尾爐爇龍涎香
紹京妙墨僧繇畫示我不啻千明璫人間萬事如飛電
洗玉池空人不見季子城東土一坏何人為著黔婁傳
繡衣使者騎青騘曽聴竹枝湘水東歸來見此若夢寐
巴陵洞庭生眼中江湖豪翰今零落君得此圖良勿薄
媿我題詩憶故人黄鶴題詩下寥廓
　　題倪雲林竹(六首/)　　　　　　(明/)徐　賁
憶君我有淚淋漓正是湘江雨後枝記得秋聲夜同聴
消閒館裏對牀時
江鄉處處憶陪遊見寫湘雲數葉秋今日仙魂乗鶴去
猶存遺墨動人愁
春江誰唱竹枝歌春雨瀟瀟傍竹多欲借淇園一竿玉
桃花磯下釣寒波
出海琅玕翠色新姢姢春雨洗芳塵夢回影落虚牎月
却怪毫端寫未真
倚牎晝寂自焚香十日春隂不下堂㡬度吟成微醉後
興來拈筆寫脩篁
不見髙人倪幼霞流傳遺墨尚清華鳳毛零落湘江水
春雨新梢整復斜
　　題倪雲林墨竹　　　　　　　(明/)姚廣孝
開元寺裏長同宿笠澤湖邊每共過誰説江南君去後
更無人聴竹枝歌
　　雲林竹(二首/)　　　　　　　　(明/)張　簡
廣平舊作梅花賦鐵石心腸嫵媚辭髙士巖前清賞足
月明竹外寫横枝
笠澤莊頭道士家書林風竹翠交加新梢便有凌雲勢
髙出牆簷埽落花
　　題倪雲林竹　　　　　　　　(明/)李　傑
倚風寒翠不禁吹秋盡瀟湘暮雨時極目蒼梧魂欲斷
隔江休唱竹枝詞
　　倪雲林墨竹　　　　　　　　(明/)吳　寛
古來畫法即書法時從用墨窺良工雲林胷次本髙潔
墨氣自與為人同扁舟日暮過甫里竹梢落紙含清風
想應停筆悵然久詩思遥逐天隨翁
　　雲林竹　　　　　　　　　　(明/)謝　徽
風葉響秋林煙梢帶夕隂美人離思逺湘水夜來深
　　題倪元鎮墨竹(次鄭徳/名韻)　　　　(明/)僧一初
渭水秋聲動萬竿小牎新雨一枝寒坡仙老去風流盡
誰向何山秉燭看
　　顧定之竹　　　　　　　　　(元/)程鉅夫
虎頭孫子顧參軍八法從衡寫墨君龍伯由來寶湖石
鳯毛何事刷春雲
　　顧定之墨竹　　　　　　　　(元/)程鉅夫
虎頭諸孫妙飛墨叢篁脩纎傍湖石只疑湘江水湛碧
英娥騎鯨去不返千古遙岑綰秋色
　　題顧定之畫墨竹　　　　　　(元/)鄭　東
眼中得見珊瑚樹無乃佳人碧玉釵酒醒同誰步清影
不勝白露滿秋階
　　題顧定之竹畫　　　　　　　(明/)僧麟洲
吳下曽逢顧定之十年長記别來時蕭蕭白髮江南思
誰解尊前唱竹枝
　　廣微天師墨竹　　　　　　　(元/)馬　臻
天人體道天機深書畫時傳道之迹葛陂龍去秋荒荒
留得煙梢凝寒碧
　　題張天師墨竹　　　　　　　(明/)陳　全
道人醉墨灑淋漓金錯交横碧玉枝好是夜深仙鶴去
一天涼月影參差
　　題天師竹　　　　　　　　　(明/)王　燧
上清仙子晉風流愛竹還同王子猷寫得一枝清似玉
湘濵露冷夜來秋
　　題鄭所南推篷竹巻　　　　　(元/)俞　焯
孤竹君家元姓墨墨君消息要深參詩人莫作推篷看
認取南枝見所南
　　題鄭所南推篷竹卷　　　　　(元/)周維新
鄭老寧非老畫師筆端瀟灑發天機披圖葉葉消人骨
似帶秋聲出翠微
　　題鄭所南推篷竹巻　　　　　(元/)葛夀生
筆底琅玕入骨清松煤染葉帶微馨閒牎展玩髙風别
人說先生眼自青
　　題鄭所南推篷竹巻　　　　　(元/)蔣　堂
昔與此君曽半面推篷今日試重推葉聲冷㵼銀牀露
野鶴㡬番驚夢回
　　張仲敏鈎勒風竹　　　　　　(元/)張　雨
墨君神駿出洋州形似無如老薊丘可惜風林半牎月
試憑老眼為雙鈎
　　張溪雲鈎勒竹　　　　　　　(元/)蔡　伋
太湖山石玊巑岏偃蹇長松百尺寒明月滿天環珮響
夜深風露聴鳴鸞
　　張仲敏鈎勒竹　　　　　　　(明/)楊　基
　解珮歸來月影孤秋風鸞鶴自相呼先生晚種參差玉
　招得林間兩鳳雛
　　　題金本清鈎勒竹　　　　　　(明/)丘　濬
　四明倦客多幽趣傳得陵州法外心應似唐人臨晉帖
　茂林脩竹在山隂
　　　吳仲圭鈎勒竹　　　　　　　(明/)吳　寛
　畫家不見吳道子石塔尚記梅沙彌百年筆法兼衆妙
　又向人間看竹枝秦川織錦文瑣碎嶰谷截玊形參差
　苦心却怪揚雄語雕蟲篆刻嗟何為
　　　題孫雪居畫朱竹(欵云自夀亭侯明/始故論及之)陳道永
　或云闗侯本朱顔或云面白似微酣或云闗侯騎赤兔
　或云侯馬又純素遂謂朱竹亦侯為是侯非侯吾不知
　意者闗侯自寫容不寫其手勒美髥睨漢賊只寫其一
　種髙節凌霜風嗚呼吾重闗侯非顔色何必紛紛辨紅
　白欲辨紅白不可辨惟有心事千古見
御定厯代題畫詩類巻八十
　欽定四庫全書
御定歴代題畫詩類巻八十一目録
　　蘭竹類
　　　題施璘畫竹圖(唐韋遵/)
　　　方著作畫竹(唐方干/)
　　　張仲通示墨竹嗣以嘉篇豈勝欽玩聊以四韻仰
　　　　酬厚貺(宋歐陽脩/)
　　　次前韻謝與迪惠所作竹五幅(宋黄庭堅/)
　　　次韻黄斌老所畫横竹(宋黄庭堅/)
　　　謝劉提幹墨竹見遺(宋陳造二首/)
　　　趙宰雙竹(宋陳造/)
　　　陳緫管坐上贈寫竹妓(宋陳造二首/)
　　　楊道孚墨竹歌(宋吕居仁/)
　　　寺壁史侍禁畫竹(宋郭祥正/)
　　　題皮如心行囊中畫竹圖(元吳澄/)
　　　為游竹州題墨竹(元吳澄/)
　　題李士𢎞墨竹(元袁桷二首/)
　　次韻虞伯生墨竹畫壁(元袁桷/)
　　王淡游墨竹(元袁桷/)
　　崔白竹(元袁桷/)
　　姚左司墨竹(元馬祖常/)
　　姚子中墨竹(元馬祖常/)
　　為達兼善御史題墨竹(元虞集/)
　　李員嶠墨竹(元虞集/)
　　題上都崇真宫陳真人屋壁李學士所畫墨竹走
　　　筆作(元揭傒斯/)
　　東陽送周鎮撫易戍西還周喜作墨竹(元栁貫/)
　　次歐陽公效孟郊體看緑字韻題慶上人萬竿圖
　　　(元李孝光/)
　　題宋子章竹(元成廷珪/)
　　題曇上人墨竹圖(元陳旅/)
　　題太師贈吳學士墨竹(元貢師泰/)
　　題王虚齋所藏鎮南王墨竹(元納/)　(延二首/)
　　吳仲圭折枝竹(元姚文奐/)
　　岳生畫竹(元鄭元祐/)
　　題右丞相墨竹贈集賢學士吳行可(元周伯琦/)
　　題趙魏公墨竹(元陳基/)
　　題李光禄墨竹(元倪瓉/)
　　題宋仲温竹枝(元倪瓉/)
　　題宋處士竹枝(元王士熙/)
　　題張子敬墨竹圖(元周權/)
　　熊自得叢竹便面(元張天英/)
　　題鄭髙士畫竹(元丁鶴年/)
　　再過江隂觀鎦琪寫竹(明汪廣洋/)
　　題邊魯生墨竹(明張以寜/)
　　為黄㢲成題墨竹(明劉崧/)
　　題蕭與靖所藏古潭墨竹(明劉崧二首/)
　　題方壺子墨竹(明林弼/)
　　僧舎訪吕隠君為學上人題墨竹(明髙啓/)
　　茆翁畫雙竹(明髙啓/)
　　送雲門畫竹(明髙啓/)
　　趙魏公竹枝歌(明張羽/)
　　題蘇名逺畫竹圖(明孫蕡/)
　　王子約雙鈎竹圖(明李曄/)
　　黄仲文寄墨竹(明藍仁/)
　　題僧秀北宗竹深圖(明劉秩/)
　　題王叔明墨竹(明方孝孺/)
　　題薛澹園墨竹(明姚廣孝/)
　　梁叔莊墨竹(明金幼孜/)
　　早朝待漏題楊諭徳竹(明王燧/)
　　為朱仲昂題薛澹園竹(明王燧/)
　　和曽侍講九竹圖韻(明林環/)
　　王孟端墨竹(明偶桓/)
　　題白巖竹(明邊貢/)
　　題周都尉墨竹(明丘濬/)
　　題陸寛叟竹卷(明李東陽/)
　　題丁御史同年墨竹走筆長句(明李東陽/)
　　題王舎人墨竹(明王仲煇/)
　　招濟之觀吳穆寫竹(明吴寛/)
　　為崔太卿題史都憲墨竹(明吳寛/)
　　葉翁以叢竹分種因題墨竹謝之(明吳寛/)
　　楊補之竹枝(明吳寛/)
　　題姚少師畫竹即次其韻(明戴冠/)
　　戲題子畏墨竹(明祝允明/)
　　題章千峰畫竹(明朱諫/)
　　題何喬年墨竹横巻(明謝廷柱/)
　　墨川為寫竹詹生賦(明顧應祥/)
　　鄒平王畫竹(明顧璘/)
　　題葉繼武秋官墨竹(明陳振/)
　　題商文毅年兄墨竹(明黄鎬/)
　　　題沈參軍竹林圖(明王世貞/)
　　　廣陵舟次題房侍御畫竹(明董其昌/)
　　　醉題萍道人墨竹(明張次仲/)
　　　為陳仲孚題薛公逺墨竹(明僧妙聲/)
　
　
　
　
　
　
　
　
　
　
　
御定歴代題畫詩類卷八十一目録
　欽定四庫全書
御定厯代題畫詩類巻八十一
　　蘭竹類
　　　題施璘畫竹圖　　　　　　　(唐/)韋　遵
　枯籜危根繳石頭千竿交映近清流堪珍仲寶窮幽筆
　留得荆湘一片秋
　　　方著作畫竹　　　　　　　　(唐/)方　干
　疊葉與髙節俱從毫未生流傳千古譽研鍊十年情向
　月本無影臨風疑有聲吾家釣臺畔似此兩三莖
　　　張仲通示墨竹嗣以嘉篇豈勝欽玩聊(以四/)韻仰
　　　　酬厚貺　　　　　　　　　(宋/)歐陽脩
　數竿蒼翠寫生綃寄我公齋伴寂寥不待雪霜常(一作/長)
　凜凜雖無風雨自蕭蕭嗟予心志俱憔悴羨子文章騁
　(一作/足)富饒嗣以嘉(一作/佳)篇誠厚貺逺慙為報乏瓊瑶
　　　次前韻謝與迪惠所作竹五幅　(宋/)黄庭堅
　吾宗墨脩竹心手不自知天公造化鑪攬取如拾遺風
雪煙霧雨榮悴各一時此物抱晩節君又潤色之抽萌
或發石懸箠有阽危林梢一片雨造次以筆追猛吹萬
籟作微涼太音稀霜兔束毫健松煙泛硯肥盤桓未落
筆落筆必中宜今代捧心學取笑如東施或可遺巾幗
選愞如辛毗生枝不應節亂葉無所歸非君一起予衰
病豈能詩憶君初解鞍新月挂彎眉夜來上金鏡坐歎
光景馳我有好練絹晴明要會期猗猗淇園姿此君有
威儀願作數百竿水石相因依他年風動壁洗我别後
思開圖慰滿眼何時遂臻兹
　　次韻黄斌老所畫横竹　　　　(宋/)黄庭堅
酒澆胷次不能平吐出蒼竹歳峥嶸臥龍偃蹇雷不驚
公與此君俱忘形晴牎影落石泓處松煤淺染飽霜兔
中安三石使屈蟠亦恐形全便飛去
　　謝劉提幹墨竹見遺(二首/)　　　(宋/)陳　造
王孫筆自徐州派戲為詩翁寫渭川眼底疎枝欹密葉
静含寒雨暝蒼煙
龍孫裊裊初辭籜鳳尾姢姢擬受風疎影向人翩欲舞
夢殘依約月庭空
　　趙宰雙竹　　　　　　　　　(宋/)陳　造
兩君深結此君緣句裏蕭參墮我前筍茁便應欺瑞麥
詩成端合付雙蓮牕間儷影斜新月風處駢梢裊緑煙
會擬韓公頌連理為渠小輟枕書眠
　　陳緫管坐上贈寫竹妓(二首/)　　(宋/)陳　造
勁節蒼梢筆底寒一天風雪與堅頑回思擁扇賔筵見
却為嬌嬈一破顔
此君寫影道機熟猶記涪翁詫子舟誰信紅衣萬鈞筆
擬分此派嗣湖州
　　楊道孚墨竹歌　　　　　　　(宋/)吕居仁
君不見渭川之隂臥龍横千秋貌取者誰文湖州十年
筆意閉黄壤只今妙手惟楊侯楊侯畫竹盡真跡功奪
造化令人愁滿堂回首看下筆擾擾雲煙亂晴色大叢
縱横髙入雲斜風落葉秋紛紛小叢欹傾病無力旁水
長根走蒼石門前車馬汙前川何得隂風動髙壁楊侯
嘻笑辭未工此意不與丹青同粉黛初無一錢費酒炙
能使千家空韈材逺寄盈屋(闕一/字)我知子畫無由逢剡
溪寒藤不難致須君放手為雙叢須君放手為雙叢與
君俱隠南山中
　　寺壁史侍禁畫竹　　　　　　(宋/)郭祥正
不假研磨丹與青只將墨妙奪天成始知筆力無虚實
老竹横穿棟柱生
　　題皮如心行囊中畫竹圖　　　(元/)吳　澄
疇昔江鄉識此君清風凜凜動霜筠被誰㸃染移將去
也受京華半面塵
　　為游竹州題墨竹　　　　　　(元/)吳　澄
婀娜新梢欲拂雲糢糊沙觜舊時痕水平水落渾無定
歳歳龍兒長稚孫
　　題李士𢎞墨竹(二首/)　　　　　(元/)袁　桷
漫山桃李豔紛紛歳晩相看有此君昨夜墨池新雨過
澹煙輕埽一牎雲
碧海無塵玉作壺琅玕清淺露流珠相思忽憶侯都史
為爾疏封墨大夫
　　次韻虞伯生墨竹畫壁　　　　(元/)袁　桷
墨雲參差平地湧碧牎淅瀝寒風生截為崆峒白玉管
蟄龍夜嘯幽鳳鳴六月雪花飛上京峥嶸直與星斗平
出門忽作江海興推枕先聞金石聲
　　王淡游墨竹　　　　　　　　(元/)袁　桷
隂隂宻葉鐵鈎鎖淡淡疎柯水玊簪客向流離渾老盡
臨風題筆望江南
　　崔白竹　　　　　　　　　　(元/)袁　桷
昔年家住篔簹谷葉葉凌雲對此同近日畫師爭斂手
垂頭疑在栁隂中
　　姚左司墨竹(為賈仲章尚/書賦十韻)　　　(元/)馬祖常
江渚春生雨山楹夜宿雲籜鱗穿石錦節粉帶書芸𤣥
玉昆刀削素絲并剪分魚竿方問野鳳管已招君莫作
宣房楗還歌華澤文露零忻鶴警星度恐螢焚影似風
櫺見聲如雪幌聞裁冠終有製作屋更無氛移植驚燕
叟盤根識楚妘中郎揮墨汁宗伯侑爐熏
　　姚子中墨竹　　　　　　　　(元/)馬祖常
髙堂秋聲星滿河𤣥雲灑雨參差多江中頭角蛟龍子
夜風裂石將如何
　　為達兼善御史題墨竹　　　　(元/)虞　集
蜀道荒凉多古木篔簹千尺相因依小年慣見今白髮
杜宇夜啼愁不歸老可嘗作陵州守古墨蛟龍多入手
春雷每恐破壁去神鼎空令夔魅走丹丘越人不到蜀
脩葉何以能縱横内府人家爛漫寫使可見之心亦驚
江南御史龍頭客暫别那能不相憶知君深識篆籀文
故作寒泉溜崖石
　　李員嶠墨竹　　　　　　　　(元/)虞　集
河東李學士隨意倣洋州月落亭隂迥雲生谷口幽江
濤空渺渺筆墨更悠悠瀟灑西清地令人憶舊遊
　　題上都崇真宫陳真人屋壁李學士所畫墨竹走
　　　筆作　　　　　　　　　　(元/)掲傒斯
玉京灤水上仙館白雲鄉虚壁數竿竹清風生滿堂微
吟弄寒影静坐佇幽香有客仍無事澹然方兩忘
　　東陽送周鎮撫易戍西還周喜作墨竹
　　　　　　　　　　　　　　　(元/)栁　貫
緑波浮棹去沄沄拔劒髙歌日又曛有客呼鷹方習武
何人冠鶡最知文白鬚似我千莖少墨竹饒君一派分
重有雙溪溪上約揮絃同送北山雲
　　次歐陽公效孟郊體看緑字韻題慶上人萬竿圖
　　　　　　　　　　　　　　　(元/)李孝光
白石如白羊起跪變化速芸芸籜龍雛身與雲俱緑嗟
哉兩神物曽不受迫逐我有囊中方因之試餐玊袖中
釣鼇手十年夢漁屋鳯凰千仭姿未省一枝足自我見
此君夜夜翻凍醁蹋倒山中玊板師春風大笑成三宿
　　題宋子章竹　　　　　　　　(元/)成廷珪
黄陵只在斷雲西苦竹叢深望欲迷帝子不歸春又晩
滿林煙雨鷓鴣啼
　　題曇上人墨竹圖　　　　　　(元/)陳　旅
道人赤脚蹋海石石上剪得青珊瑚一枝雲葉山牎裏
夜半月明生露珠
　　題太師贈吳學士墨竹　　　　(元/)貢師泰
墨花飛出雙鳳凰青霞碧雲搖日光九重阿閣㡬千尺
如聴羽節飛鏘鏘集賢學士瀛洲客朝回拾得連城璧
便思手把釣魚竿萬里江南秋水碧
　　題王虚齋所藏鎮南王墨竹(二首元/)納　延
帝子乗鸞謁紫清滿天風露翠衣輕閒將十二參差玉
吹向雲間作鳳鳴
金盤夜冷露流脂玊管含雲寫竹枝方士持歸東海上
月明應是作龍騎
　　吳仲圭折枝竹　　　　　　　(元/)姚文奐
鳳去梁王宅苔荒習氏池阿誰春雨裏得見翠蛾眉
　　岳生畫竹　　　　　　　　　(元/)鄭元祐
脩篁含雨餘枝拂清風起埽破碧玲瓏髙堂淨如洗
　　題右丞相墨竹贈集賢學士吳行可
　　　　　　　　　　　　　　　(元/)周伯琦
相君手種雙琅玕靈根得地元氣蟠清風白晝埽隂曀
虚心勁節參雲端鳳池幽賞忽見此簫韶隠隠來鵷鸞
天真灑落運生意筆力浩瀚迴狂瀾伯夷髙潔伊尹任
中立不倚世所難瀛洲老仙永為好直道相期保歳寒
　　題趙魏公墨竹　　　　　　　(元/)陳　基
魏公仙者徒清風動千古夢斷江南春飄飄遊帝所鈞
天張樂如洞庭十二參差鸞鳳鳴歸來記得當時曲寫
作湘靈鼓瑟聲髙秋素壁合蕭颯彷彿涼風起閶闔滿
天明月浸鷗波歳晏懐人霜露多
　　題李光禄墨竹　　　　　　　(元/)倪　瓚
雲氣翛翛青鳳翎湘江鼓瑟倩湘靈壁張此畫驚竒絶
醉倒茅君雙玉瓶
　　題宋仲温竹枝　　　　　　　(元/)倪　瓚
畫竹清脩數宋君春風春雨洗黄塵小牎夜月留清影
想見虚心不俗人
　　題宋處士竹枝　　　　　　　(元/)王士熙
月下參差碎玊風前宛轉青鸞曽記酒醒茶熟緑衣人
倚䦨干
　　題張子敬墨竹圖　　　　　　(元/)周　權
翠琳瑯兮楚楚風蕭蕭兮在户運滴水於毫端兮散淇
澳之煙雨
　　熊自得叢竹便面　　　　　　(元/)張天英
漪漪緑捲鏡中天元子何須苦惡圎萬葉千枝繁不亂
化工消息儘無邊
　　題鄭髙士畫竹　　　　　　　(元/)丁鶴年
鄭君髙節士瀟灑絶人羣獨把青鸞尾山窗拂白雲
　　再過江隂觀鎦琪寫竹　　　　(明/)汪廣洋
鎦琪素得洋州譜寫竹真如寫草書尚憶澂江舊遊地
雨中燒筍食鰣魚
　　題邊魯生墨竹(為汪/大雅)　　　　　(明/)張以寧
白沙舊遊邊魯生鳳城今識汪大雅忽見此君如故人
滿室清風共瀟灑
　　為黄㢲成題墨竹　　　　　　(明/)劉　崧
過雨琅玕潤凌風翡翠寒何年滄海上拾得斷漁竿
　　題蕭與靖所藏古潭墨竹(二首/)　(明/)劉　崧
壓地欹枝重淋漓亂葉低深林春雨過似聴竹雞啼
峭直餘髙節蒼寒只舊叢暮年霜雪意未可薄衰翁
　　題方壺子墨竹　　　　　　　(明/)林　弼
方壺仙子御風還雲外珊珊響珮環吹徹鳳笙山月冷
參差玊管落人間
　　僧舎訪吕隠君為學上人題墨竹(明/)髙　啓
山房竹雨過簷影靄春雲得與幽人會何殊見此君
　　茆翁畫雙竹　　　　　　　　(明/)髙　啓
不學篔簹滿谷栽兩竿斜拂楚煙開應緣茆叟吹横玊
喚得雙飛碧鳳來
　　送雲門畫竹　　　　　　　　(明/)髙　啓
臨池書罷換鵞文餘墨猶堪寫此君一段湘娥廟前意
淋漓秋雨共秋雲
　　趙魏公竹枝歌　　　　　　　(明/)張　羽
趙魏公宋王孫風流白晳更能文丹青自比董北苑書
法兼工王右軍至元詔書徵草澤召見廷中推第一三
府趨朝賀得人萬乗臨軒賜顔色殿前落筆侍臣驚雞
林象郡緫知名夫人通籍宫中宴兒子承恩内裏行一
家三人書緫好天子頻稱古來少疏廣歸來有賜金張
芝閒處多章草全盛須臾那可倫百年喬木易成塵凄
涼故宅屬官府零落諸孫隨市人空留遺跡傳身後一
紙千金争買售屏風畫絶為誰收團扇書工亦何有唐
生購得墨竹枝一尺中含千尺姿若非松雪齋前見應
是鷗波亭下披曲池已平臺已壞露葉煙叢竟何在惟
有雙溪水北流至今猶遶空墻外
　　題蘇明逺畫竹圖　　　　　　(明/)孫　蕡
蘇郎寫竹如寫帖珊瑚為枝篆籀葉寒梢不及三尺長
逺勢直與青㝠接青冥不辨西與東雲光竹色俱空濛
飛廉排山振鸑鷟霹靂迸火驚蛟龍奇搜寧獨竹色老
竹旁有石仍更好想其落筆當酒酣人間屏障愁絶倒
近時吳興趙子昂最能寫竹窮青蒼蘇郎晚出繼芳躅
湖海二妙相輝光十年不到瀟湘浦環珮空懐玉簫女
相期共泛書畫船濃墨凄迷埽煙雨
　　王子約雙鈎竹圖　　　　　　(明/)李　曄
王君金華人畫竹誇當代此竹乃是鈎勒之所為坐上
千人萬人愛愛君為人清拔俗興來踏遍篔簹谷籠籦
桃枝紛入眼􁉧􁁊笆篻常經目往年曽見吳門道士張
溪雲歸晚軒中事幽獨有時不作山水圖戲拈銀毫書
此竹王君筆法乃過之比似張生更神速王君寫竹能
寫形脫略粉墨辭丹青或如金錯刀或如鐵鈎鎖或如
銀幡寶勝之飄颻或若金節羽衣之婀娜或如白鳳尾
或若蒼龍漦天機逞其妙形狀何瑰奇唐時亦有蕭協
律所至清風起蕭瑟眼昏手顫藝轉工一十五莖稱絶
筆宋時亦有文湖州畫竹人推第一流能令萬籜起厓
谷出牆之梢為最優東坡作竹短而瘦别試蘢葱在林
僻玉堂多暇圖一枝更有小坡能畫石前元作者李仲
賓琅玕卓立無纎塵薊丘家世不易得父子相傳俱絶
倫吳興學士趙公子飛白之石誰能比水晶宫中春日
長移得藍枝落牎几後來又有柯丹丘大葉長梢動冕
旒天顔有喜頻賜予晚節衰颯江湖秋諸公畫竹工畫
影隔簾彷彿瀟湘景我欲鼓柁游瀟湘碧雲萬頃浮天
光美人姢姢隔秋水欲來不來空斷腸我來乗風發清
嘯扁舟直過湘妃廟中流鼓瑟聲鏗鏘和取湖南竹枝
調何如曩昔行李遊京都故人為我共作翠竹紅梅圖
原父寫梅君畫竹價重已壓青珊瑚挂在成均之左廡
交遊軒冕觀如堵天上歸來十二年柴扉草閣荒山田
此君風節還依然王君王君聴我語我歌長歌君起舞
花溪水接雙溪長與君百里遥相望不如坐君西郊之
草堂歙坑舊硯橢而蒼鵞溪素練雪色光風晴老嫩任
君寫無使古人專擅長
　　黄仲文寄墨竹　　　　　　　(明/)藍　仁
一幅飛鵝寫輞川髙情相許已三年春風傳得平安報
剪與淇園半畝煙
　　題僧秀北宗竹深圖　　　　　(明/)劉　秩
萬箇琅玕逺俗氛上人趺坐畢朝曛秋隂覆地長疑雨
寒色浮空半是雲開徑已看通窈窕題詩頻得挹清芬
東林淨社如堪結容我蒲團半席分
　　題王叔明墨竹(為鄭叔/度賦)　　　　(明/)方孝孺
吳下王䝉藝且文吳興趙公之外孫黄塵飄蕩今白髮
典刑逺矣風流存華亭朱芾稱善畫每觀䝉畫必歎詫
謂言妙處逼古人世俗相傳倍増價昔年夜到南屏山
髙堂素壁五月寒壁間舉目見脩竹煙雨冥漠蛟龍蟠
呼童秉燭久不寐細看醉墨王䝉字固知䝉也好天趣
畫師豈解知其意分枝綴葉人所知要外枝葉求神竒
天機貴足不貴似此事不可傳諸師麟溪鄭君好竒士
愛畫猶能賞其趣嗚呼世間作者非不多鄭君甚少可
奈何
　　題薛澹園墨竹　　　　　　　(明/)姚廣孝
澹澹煙中映夕曛疎疎石上拂晴雲展圖却憶西岡夜
坐聴秋聲亦有君
　　梁叔莊墨竹　　　　　　　　(明/)金幼孜
别館多幽思蕭蕭玊㡬竿𤣥雲動蒼石飛翠拂清湍雨
露資涵育冰霜慎保完莫忘君子意撫翫有餘歡
　　早朝待漏題楊諭徳竹　　　　(明/)王　燧
禁鐘纔動曉風微新竹疎疎對瑣闈非是日髙簾不捲
怕教空翠濕朝衣
　　為朱仲昂題薛澹園竹　　　　(明/)王　燧
我家昔住吳山麓遶屋曽栽萬竿竹如今見畫却題詩
憶在山中春雨時暮雲作團飛不起空翠滿衣秋欲洗
何當重埽石牀眠一任露華涼似水
　　和曽侍講九竹圖韻　　　　　(明/)林　環
金陵客舎長安陌寸土如金苦嫌窄生平愛竹負賞心
夢裏猶思見顔色誰人磊落獨不羣玉堂侍講武陵君
牎前隙地祗尋丈移得一段湘川雲九龍山人更才絶
瀟灑胸襟貯冰雪醉來為掃墨君圖下筆縱横見竒節
琅玕交股鐵作刀凉吹入户聲蕭騷清隂常對白日静
脩榦直拂三秋髙金鑾朝退頻相過對竹看圖欲忘我
脫却烏紗挂碧枝埽石還因緑苔坐周郎造我亦何為
髙懐似玊主人期敲門看竹久未厭便索此圖而得之
鄉山筋竹閩南路每歎别來春㡬度若能轉贈金錯刀
不惜瓊瑶報君去
　　王孟端墨竹　　　　　　　　(明/)偶　桓
鳳池退食寫琅玕醉墨淋漓尚未乾寄贈故人良有意
清風日日報平安
　　題白巖竹　　　　　　　　　(明/)邊　貢
竹枝裊裊根卓卓質堅不受苔蘚剥是誰向壁埽縑素
古色蒼顔秋濯濯彷彿猶自煙水區萬里湘潭土新斸
又疑身生風雨池老蛟盤拏突頭角醉呼虞帝歌南風
蒼梧雲深翠華邈
　　題周都尉墨竹　　　　　　　(明/)丘　濬
森森出地傳龍種挺挺參天結鳳巢人道此君敦世契
風雲氣槩歳寒交
　　題陸寛瘦竹卷　　　　　　　(明/)李東陽
江南陸郎瘦於竹種竹城東玊河曲未論千尺勢能長
剛道兩竿軒也足恥隨桃李鬬芳腴祇共松杉伴幽獨
茅茨可奈霜雪冷韋布不受風塵辱平生幽賞底須多
愛此清風不盈掬絶勝長安酒肉徒醺花殢月空迷復
近從畫竹得篆法坐對涼隂刻寒玊終教筆硬可通神
且賞骨多能勝肉江左詩翁太瘦生墨竹篆書皆絶俗
莫言汝瘦不如渠好為名家繼清躅
　　題丁御史同年墨竹走筆長句　(明/)李東陽
浙江之東縣新昌乃在千巖萬壑之中央側身重足恐
無路五步一澗十步岡君家茅屋此卜築白石叢抱青
篔簹西接林薄南通塘低者出地髙出牆江南此物賤
如草買種不費鍤與筐野生石迸小如指一夜風吹還
尺強煙鉏雨櫛歳屢改舊葉換盡新梢長青苔白石淨
如埽吳紵越羅生雪霜脱巾箕踞坐其下野叟林夫相
與狂吹洞簫飛羽觴鳴玉琴舞霓裳隂風颯颯左右至
耳熱不受秋山凉醉中恍惚無定所顛倒萬籟隨宫商
忽如壮士入沙塲鐵騎夜蹙隂山疆不聞鼓角動但見
矛㦸森開張忽如仙人來帝傍翠環金節聲鏘鏘不聞
鸞鶴叫但見雲中雙鳳凰蛟龍起舞鬼陸梁復如扁舟
渡瀟湘九疑山前鷓鴣泣二女聞之雙斷腸是時騷人
醉半醒孤棹萬里回滄浪十年宦遊隔江海此興落落
何由償深知良工心獨苦愛畫不減青琳琅往時王孟
端近者夏太常二公之畫世所藏此物何為在君堂君
心自有百鍊剛見此意氣俱飛揚烏臺退食宴佳客看
竹不礙肩輿郎我當攜琴載雙鶴坐子林間青石牀
　　題王舎人墨竹　　　　　　　(明/)王仲煇
我本山野人夙抱煙霞疾何處慣經行松篁與泉石晴
牎偶看琅玕圖淋漓醉墨傾金壺崇岡怪石相髙下冷
雨疎煙丰有無數竿晴渭川日暖春風輕數竿側淇澳
秋深雨蕭瑟千竿萬竿難盡名林巒彷彿清風生交枝
直榦平安態勁節虚心君子情對此怡然樂清賞撫巻
無言發遐想煙雨濛濛語鷓鴣詩懐長在湘江上
　　招濟之觀吳穆寫竹　　　　　(明/)吳　寛
人家於此君何可一日無君家有此語千載不可誣我
生所交好不在五大夫培植力已盡往往折且枯吳郎
玉峰産過我製新圖寫真能逼真墨汁信手塗折者忽
焉長枯者忽焉腴此君人欲見頃刻遂可呼聞君有髙
致子猷未曽徂游藝能屈已常願為其徒就觀必有得
背後勝臨摹當令墨竹派乃近在中吳請君即上馬更
勿煩僮奴
　　為崔太卿題史都憲墨竹　　　(明/)吳　寛
容臺有地堪種竹北土髙寒數根足未許長竿可釣魚
况云美筍能熝肉太卿好竹如好仙夜夢時時游渭川
醒來忽見竹滿壁墨痕濕處何蒼然彷彿庭前秋月白
影落旁枝猶百尺化龍只恐起清波棲鳳却疑依巨石
人間酷暑何時徂對此翛然暑氣無伊誰能事寫此圖
人云中臺史大夫
　　葉翁以叢竹分種因題墨竹謝之(明/)吳　寛
東巷青青早見分歳寒别種共欣欣世間益者成三友
林下賢人詠五君雨過不須論醉日風回時復見晴雲
傳神妙手今難得聊入筠牎翠鳳羣
　　楊補之竹枝　　　　　　　　(明/)吳　寛
補之舊擅梅花手忽向人間見竹枝數葉翛然書法在
此中惟許晉人知
　　題姚少師畫竹即次其韻　　　(明/)戴　冠
北地風髙巻塞雲驚沙吹起鴈成羣客邊偶寫龍孫譜
忘却江南有此君
　　戲題子畏墨竹　　　　　　　(明/)祝允明
唐郎寫竹如寫字正以風情韻度髙我解平章不能寫
未曽分得鳳凰毛
　　題章千峰畫竹　　　　　　　(明/)朱　諫
千峰道人畫墨竹瀟湘虚映君山緑孤舟半夜錦瑟鳴
綵雲欲斷江妃哭竹枝裊裊青接天湘南湘北皆春煙
昔年我作上游客吹簫月下開樓船歸來不覺成白首
舊日竹枝還在否蘭香兩岸鷓鴣啼亦有遊人來載酒
千峰叟不獨㑹題詩亦擅丹青手雁蕩山頭千萬竿請
君寫意憑髙阜貌我同為歳寒友
　　題何喬年墨竹横巻　　　　　(明/)謝廷柱
有客過我嵩東屋手裏琅玕開一幅何意瀟湘墮我前
幽軒十竹空揺緑想當兔穎翻墨池嫩葉新梢出片時
籠煙蓄雨飽潤色吟風弄月呈幽姿絶谷泉凝冰礪節
獨石崖枯霜鬬潔化龍老榦横葛陂棲鳳髙枝拂丹穴
繁隂翠影久不收耳邊似聴鏘琳球開徑何須納求仲
斸苔却笑來王猷湖州逸氣坡翁賞遺楮尺竿觀數丈
東吳少卿風格妍西畨一枝金十兩古今能者曽㡬人
心與竹契乃入神種竹漫山不解寫此君遺恨造物嗔
此圖傳自盱江曲少卿家法韻不俗披圖人對六平山
坐覺清風生嶰谷
　　墨川為寫竹詹生賦　　　　　(明/)顧應祥
老龍朝吸硯池乾飛落晴波漲黑湍半醉濡毫一揮灑
滿堂風雨渭川寒
　　鄒平王畫竹(為羅子/文賦)　　　　　(明/)顧　璘
寫竹貴神不貴色畫師俗筆難為力古來能事自天成
蕭郎文老何由得國朝作者夏太常祇今僅見鄒平王
金殿晝閒一揮灑遂令縑素移瀟湘兖州太守得真跡
草堂白日寒雲積風葉當軒簌簌鳴霜柯倚座森森碧
清泉怪石映帶成即恐春筍驚雷生炎天對坐毛骨爽
便欲掉臂林中行嗚呼絶藝不可遇千金競買珊瑚樹
君不見寒士蕭條土木形遮道時逢貴人怒
　　題葉繼武秋官墨竹　　　　　(明/)陳　振
秋臺仙郎美如玊篔簹舊種金溪曲密疑曉雨暗湘皋
亂與春雲散淇澳邇來閶闔逞琅玕粉署凝碧涵秋寒
朝回愛此半牎緑何必江南千萬竿翔鸞翥鳳舞旌節
一榻清風無暑熱坐久颯然塵慮消吟成頓覺襟懐潔
我家潭邊萬玉林别來霄漢歳華深披圖展玩動遥思
與子歳寒同此心
　　題商文毅年兄墨竹　　　　　(明/)黄　鎬
渭畝移來今㡬時風霜厯盡有誰知虚心勁節凌雲表
占斷東南第一枝
　　題沈參軍竹林圖　　　　　　(明/)王世貞
誰家十萬碧琅玕箇箇春雲秀可餐我是王猷君更熟
何妨一問主人看
　　廣陵舟次題房侍御畫竹　　　(明/)董其昌
一派湖州畫裏詩姢姢疎篠兩三枝朝來邗水㠶前雨
　正是龍孫長籜時
　　　醉題萍道人墨竹　　　　　　(明/)張次仲
　我觀萍道人竟是一竿竹眉宇故蕭疎談言亦古穆落
　落手腕間兔鶻相追逐十里西湖水止供埽一幅既不
　堪作杖又不堪作筑懸之髙堂上無風長肅肅下有掌
　大地欲構數椽屋手持黄庭經倚竹髙聲讀讀罷枕書
　臥夢為蕉與鹿清風蕭然來吹我黄粱熟
　　　為陳仲孚題薛公逺墨竹　　　(明/)僧妙聲
　前朝畫竹誰第一尚書髙公妙無敵近世多宗李集賢
　房山真跡那能得澹園學李殊逼真栁州半刺題銜新
　鵞山之墟况多竹畫品近來應入神東皋溪傍草堂小
　羅池廟前春雨早三千里外見似人玉立長身照枯槁
　石湖今有太丘陳孤竹春隂生子孫清風髙節在封植
　知有王猷來款門
　
御定厯代題畫詩類巻八十一
　欽定四庫全書
御定厯代題畫詩類巻八十二目録
　　蘭竹類
　　　題東坡竹石(宋黄庭堅二首/)
　　　贈趙太虚畫竹石(宋白玉蟾/)
　　　陳徳元竹石(元元好問二首/)
　　　子昂為閒閒畫竹石作别(元程鉅夫/)
　　　畫竹石(元虞集二首/)
　　　題髙公畫竹石(元黄溍/)
　　　題髙尚書竹石(元楊載/)
　　　畫竹石(元楊載/)
　　　張月梅子昂竹石圖歌(元范梈/)
　　　題伯庸所藏子昂竹石(元袁桷二首/)
　　　王本中醉作竹石壁上(元薩都拉/)
　　　題竹石圖(元陳旅/)
　　　柯氏山雲竹石圖(元陳旅/)
　　題熊雲巢竹石圖(元陳旅/)
　　題王氏竹石圖(元陳旅/)
　　小竹石圖(元吳師道/)
　　題髙彦敬尚書竹石圖(元栁貫/)
　　題謝仲和竹石(元郯韶/)
　　題分宜趙尹所藏子昂竹石圖(元歐陽𤣥/)
　　題松雪竹石(元李孝光/)
　　子昂竹石(元劉永之/)
　　雲林畫竹石(元華幼武/)
　　顧定之竹石(元張雨/)
　　題前人竹石嘉樹圖(元丁鶴年/)
　　題竹石圖(元張天英/)
　　題王黄鶴竹石便面(元陶宗儀/)
　　題緑竹蒼石圖(元陶宗儀/)
　　題柯敬仲竹石(元唐肅/)
　　管夫人竹石(明朱應宸/)
　　管夫人竹石(明丁明/)
　　管夫人竹石(明朱楨/)
　　管夫人竹石(明鄭元/)
　　松雪畫竹石圖(明盧熊/)
　　松雪畫竹石圖(明秦約/)
　　松雪畫竹石圖(明張適/)
　　松雪畫竹石圖(明許性/)
　　子昂竹石(明金幼孜/)
　　題倪雲林竹石(明髙遜志/)
　　雲林畫竹樹秀石(元饒介/)
　　雲林畫竹樹秀石(明于思緝三首/)
　　雲林畫竹樹秀石(明陳允明/)
　　雲林畫竹樹秀石(明余鐙/)
　　題竹石小畫(明程本立/)
　　許秋官壁間竹石(明陳墀/)
　　竹石圖(明史傑/)
　　為人題竹石(明王世懋/)
　　與逵甫燕坐小齋為寫竹石(明文徴明/)
　　泉石脩篁圖(明林瀚/)
　　題張端衡竹木石畫(宋劉宰/)
　　題朱邸竹木(元虞集二首/)
　　柯敬仲畫古木疎篁(元虞集/)
　　竹樹圖(元楊載/)
　　題竹樹圖(元范梈/)
　　題枯木竹畫(元李祁/)
　　鄭子聲竹樹圖(元黄鎮成/)
　　題李遵道畫竹木圖(元薩都拉/)
　　題張藻仲竹木(元戴良/)
　　商徳符李遵道共畫竹樹(元丁復/)
　　題柯敬仲竹木(元楊維楨/)
　　題竹樹圖(元倪瓚二首/)
　　為蹇原道題竹木圖(元倪瓚/)
　　商徳符李遵道共畫竹樹(元張雨/)
　　題海寧吳筠軒山水竹木巻(元舒頔/)
　　題竹木石圖(明劉基二首/)
　　題石生仲濂所藏李克孝竹木(明張以寧/)
　　扇中竹樹(明解縉二首/)
　　題竹木圖(明林環/)
　　李遵道竹樹圖(明吳寛/)
　　竹樹圖(明張寧/)
　　寫竹樹(明李日華/)
　　題髙彦敬竹木圖(明僧大圭/)
　　錢舜舉畫黄花翠竹(明僧一初/)
　　題幽竹萱草圖(元陳基/)
　　松雪竹石蘭(元錢惟善/)
　　宣和墨竹寒雀(元虞集/)
　　題吳性存所藏趙仲穆竹枝雙蜨圖(元張翥/)
　　題子昂疎竹逺山圖(元錢惟善/)
　　　題竹栁圖(明陶安/)
　　　題蕉竹圖(明陳繼儒/)
　　　右司正之家渭川千畝圖(元元好問二首/)
　　　次韻渭川春玊圖(元劉因二首/)
　　　從周學士韻奉題竹岡(元程鉅夫二首/)
　　　竹澗圖(元歐陽𤣥/)
　　　題朱善慶竹泉巻(明周敘/)
　　　題湘江竹林圖(明虞謙/)
　　　湘竹圖(明廖道南/)
　　　竹溪春曉圖(明解縉/)
　　　水竹圖(明張寧/)
　
　
　
　
御定歴代題畫詩類卷八十二目録
　欽定四庫全書
御定歴代題畫詩類巻八十二
　　蘭竹類
　　　題東坡竹石　　　　　　　　(宋/)黄庭堅
　怪石岑崟當路幽篁深不見天此路若逢醉客應在萬
　仭峰前
　　　題子瞻畫竹石　　　　　　　(宋/)黄庭堅
　風枝雨葉瘠土竹龍蹲虎踞蒼蘚石東坡老人翰林公
　醉時吐出胸中墨
　　　題趙太虚畫竹石　　　　　　(宋/)白玊蟾
　竹魂竹魄竹精神飛落瀟湘淇水濵千竿萬竿競青翠
　吸風飲露千年春先生筆端自風雨驚起竹魂無著處
　一㸃水墨化成龍龍孫飛去鵞溪住先生把筆無逡巡
　造物不敢私為春新梢勁節森寒玊鸞鳳無處棲夢魂
　晉人神仙如孫且畫竹毎每天作雨唐人神仙如張臻
　畫竹每每聞鴈鳴先生自得入神手一竿兩竿發於酒
當時大醉呼墨奴一筆埽出竹千畝酒力安能奪化工
先生煉就金丹紅一粒陽光照肺腑森然萬象羅心胸
有時持出風中葉銀海不寒皆震懾有時持出雪中枝
恍如凍碧欺漣漪復能濡墨作石塊天然峭拔古且怪
沙中伏虎草中犀教人持向蓬萊賣竹之清虚石堅硬
以此發明真性命使人觀石及愛竹知有真箇趙元静
先生醉時常風顛世人眼孔無神仙我今珍藏數本畫
雲鶴來也公歸天
　　陳徳元竹石(二首/)　　　　　　(元/)元好問
一片春雲雨未乾兩枝新緑倚髙寒瘦龍不見金書字
試就宣和石譜看
花石綱船出太湖九州膏血一時枯阿誰種下中原禍
猶自昂藏入畫圖
　　子昂為閑閑畫竹石作别　　　(元/)程鉅夫
仙舟發御河别楮灑蒼波雙樹尊前出叢篁石上多月
明行亂影風静倚柔柯還似看棋處尋雲入薜蘿
　　畫竹石(二首/)　　　　　　　　(元/)虞　集
篔簹谷中春事晩老鶴俛啄莓苔生長鳴戛戛雨氣潤
舞羽翛翛山月明
井中墮却翡翠釵海上拾得珊瑚鈎蒼龍過雨影在壁
斷雲零落令人愁
　　題髙公畫竹石　　　　　　　(元/)黄　溍
木葉蕭蕭半欲空竹竿裊裊不成叢絶憐意匠經營處
都在風煙慘澹中
　　題髙尚書竹石　　　　　　　(元/)楊　載
矯龍疑蒼筠踞虎肖白石儻乗風雲㑹變化那可測
　　畫竹石　　　　　　　　　　(元/)楊　載
林前怪石起參差篁竹叢深使客疑如過瀟湘江上路
鷓鴣啼罷日西時
　　張月梅子昂竹石圖歌　　　　(元/)范　梈
近來海内寫竹石集賢學士有李衎吳興翰林公更神
大抵不令石作板半幅蕭蕭煙霧枝如巻中有千尺竒
洞穴常起鬼神疑嵩華衡岱狎童兒金溪處士清似鶴
攜此隨秋訪幽壑我憶為公故僚吏細撫遺書雙淚落
吁嗟翰林今世無一筆猶可重江湖鳴鳳之下出瑾瑜
髙風况足勵頑夫
　　題伯庸所藏子昂竹石(二首/)　　(元/)袁　桷
伯夷清宜典禮子路勇誠冠軍日落虎驚沒羽潭幽龍
走凌雲
胸中邱壑玩世眼底煙雲凜秋㟁幘欲澆磊磈解衣深
聴颼飀
　　王本中醉作竹石壁上　　　　(元/)薩都拉
硯屏花落丹水香步虚白日聲琅琅江南道士愛瀟灑
新粉素壁如秋霜王郎酒後衫袖濕醉眼朦朧電光急
黑龍雲重雨脚斜白兔秋髙月中泣倦遊借榻日觀東
恍惚舊夢三湘中鷓鴣聲斷江路逺青松雨暗春濛濛
　　題竹石圖　　　　　　　　　(元/)陳　旅
藍田水曲青玊立雨過秋光滿林濕故人結屋傍幽崖
静愛石牎晴翠入
　　柯氏山雲竹石圖　　　　　　(元/)陳　旅
溪上春山生白雲鷓鴣啼處有湘君行人來截昭華琯
日暮青林玊氣分
　　題熊雲巢竹石圖　　　　　　(元/)陳　旅
道人種竹三十箇定有新巢宿鳳凰石上幽香飄露粉
簷前新緑裊風篁天臺月白瑶笙近水國春寒翠袖長
見說故人東海上釣竿日暮倚扶桑
　　題王氏竹石圖　　　　　　　(元/)陳　旅
老人雲錦溪邊住繞屋自種青珊瑚月明池露散林彩
春深雨苔生石膚短籬偏䕶籜龍子密葉並宿苞鳳雛
人生何用丹陽尹沙曲凉隂雙玊壺
　　小竹石圖　　　　　　　　　(元/)吳師道
千畝䕃渭川萬仭峩華嵩兩竿巻石間蕭蕭亦清風
　　題髙彦敬尚書竹石圖　　　　(元/)栁　貫
尚書胸中貯秋色翠石蒼筠誰㸃筆當其被酒氣初酣
芒角森森出矛㦸墨痕散作紙背光虎臥龍騰俱有迹
伯夷去後凜清風叔向生來古遺直見之冠佩不敢燕
矧是圓壇方薦璧房山西北弁山南二老交情嘗莫逆
陶泓毛穎始受呼不寫穠芳寫寒碧流傳此物成宅相
鈿軸縹囊新潢飾老夫饞口近更滋便欲歸山煑吾簀
詩成題作主林神未害西湖渠不識
　　題謝仲和竹石　　　　　　　(元/)郯　韶
江南謝老獨風流愛寫晴雲竹樹幽絶似玊堂殘月夜
數枝晴雪映髙秋
　　題分宜趙尹所藏子昂竹石圖　(元/)歐陽𤣥
有客有客白其馬汶篁移植燕山下歳寒心事木石知
雨露恩深詎能寫
　　題松雪竹石　　　　　　　　(元/)李孝光
幽篁碧悄悄怪石白粼粼帝子吹笙罷月明愁殺人
　　子昂竹石　　　　　　　　　(元/)劉永之
古研麝煤香書傳雨漏牆髙齋對松雪隨意寫瀟湘
　　雲林畫竹石　　　　　　　　(元/)華幼武
窗前梧竹倚髙標簾底龍香不住燒記得醉眠清閟閤
一庭春雨暮瀟瀟
　　顧定之竹石　　　　　　　　(元/)張　雨
龍孫乍脫䙀兒錦石面多皴彈子窩畫妙通神欲飛去
虎頭癡絶奈渠何
　　題前人竹石嘉樹圖　　　　　(元/)丁鶴年
翠實可充丹鳳食喬枝仍待早鶯遷一拳蒼蘚荒秋雨
惆悵無人解補天
　　題竹石圖　　　　　　　　　(元/)張天英
仙人手持青琅玕擲之飛上蓬萊頂玉簫彩鳳雲中鳴
龍影醉眠山骨冷
　　題王黄鶴竹石便面　　　　　(元/)陶宗儀
貌得篔簹墨未乾蕭蕭離立萬琅玕此君心事堅如石
一握清風拂面寒
　　題緑竹蒼石圖(為萬竹/山人夀)　　　　(元/)陶宗儀
粉香翠影碧琅玕丹鳳林中第一竿雨露恩濃磐石固
清風日日報平安
　　題柯敬仲竹石　　　　　　　(元/)唐　肅
藴真齋裏揮毫日多得青城太史題今日南州把遺墨
石篁秋冷蟪蛄啼
　　管夫人竹石　　　　　　　　(明/)朱應辰
夫人寫竹如寫字不墮畫家蹊徑中料得山房明月夜
翛然葉葉動秋風
　　管夫人竹石　　　　　　　　(明/)丁　明
能書獨數衛夫人墨沼春香教右軍近代苕溪惟魏國
却將八法寫湘君
　　管夫人竹石　　　　　　　　(明/)朱　楨
魏國夫人翰墨香愛拈湘管寫幽篁不如凍成五色練
繡出朝天補衮裳
　　管夫人竹石　　　　　　　　(明/)鄭　元
誰裁弄玊碧雲簫吹過瓊臺月影遥白鳳一雙何處下
水晶宫裏赤闌橋
　　松雪畫竹石圖　　　　　　　(明/)盧　熊
緗箬生清風蒼苔䕶幽石夢想玉堂仙臨池弄秋碧
　　松雪畫竹石圖　　　　　　　(明/)秦　約
常時奉詔直金鑾日轉鼇峰玊筆寒想得花間鈴索静
自將賜墨寫琅玕
　　松雪畫竹石圖　　　　　　　(明/)張　適
玉堂飛墨寫湖州彷彿鷗波竹樹秋珍重王孫歸未得
淡煙斜月不勝愁
　　松雪畫竹石圖　　　　　　　(明/)許　性
燕閒天禄校書餘墨汁金壺寫竹圖長恐震雷風雨作
化龍飛去入雲衢
　　子昂竹石　　　　　　　　　(明/)金幼孜
翡翠臨風好珊瑚出海清江南春事晩暮雨鷓鴣聲
　　題倪雲林竹石　　　　　　　(明/)髙遜志
巻石不盈尺孤竹不成林惟有歳寒節乃知君子心
　　雲林畫竹樹秀石　　　　　　(元/)饒　介
斷劒故留碧錯刀終有神坡陀歳寒色不似醉時真
　　雲林畫竹樹秀石(三首/)　　　　(明/)于思緝
喬木千章髙出雲幽篁㡬个石嶙峋平生丘壑真成癖
莫怪烏籐來往頻
蒼然古木石巖幽移得江南一段秋共說倪君知籀法
數竿瀟灑更風流
木落秋吟夜露翻山空無人石榻寒不似君家子午谷
雲旗晝下𤣥都壇
　　雲林畫竹樹秀石　　　　　　(明/)陳允明
長憶山中舊草廬蒼厓古木共扶疎今朝偶爾看圖畫
便擬身同木石居
　　雲林畫竹樹秀石　　　　　　(明/)余　銓
三春雷雨蒼龍角萬里雲霄翠鳳毛怪得君家圖畫裏
虚牎凉月夜蕭騷
　　題竹石小畫　　　　　　　　(明/)程本立
玉堂仙人松雪公寫竹正似石室翁雲林道人雖後出
往往落筆生秋風吳人好書仍好畫百年遺墨千金價
比來何處得此圖松雪雲林此其亞姢姢嫩玉纔數莖
煙梢雨葉縱復横洞庭寒骨沈水底鐵索下取蛟龍争
却憶江南舊池館筆牀碁局何蕭散一行作吏事便廢
十年不歸夢欲斷松雪子孫今㡬人雲林弟子誰逼真
得歸故鄉儻相覓竹枝挂我頭上巾
　　許秋官壁間竹石　　　　　　(明/)陳　墀
孤根托竒石髙節近清暉更愛幽香發隨風入翠幃
　　竹石圖　　　　　　　　　　(明/)史　傑
雨餘苔石浄無泥翠影參差夕照低記得推篷湘水曲
滿林秋色鷓鴣啼
　　為人題竹石　　　　　　　　(明/)王世懋
紫籜成枝緑乍敷纎柔應傍玉山扶慇懃看取琅玕色
莫遣儂家一日無
　　與逵甫燕坐小齋為寫竹石　　(明/)文徵明
對坐焚香習燕清好風如水泛簾旌夕陽忽見疎疎影
落木空江生逺情
　　泉石脩篁圖　　　　　　　　(明/)林　瀚
碧雲數畝湘江曲誰種江千萬枝玊枝枝散影落晴波
波光掩映林光緑有時颯颯來清風不比金谷飄春紅
翠鳳辭巢鳴舜日蒼虯捲霧騰遥空巖巖巨石苔花紫
砥柱中流儼如許障斷紅塵半㸃無六月坐來不知暑
逺峰天際青螺浮蔣徑嶰谷輕煙收山中定有脱俗者
可似當年王子猷子猷一去今千載此君清致依然在
冰霜萬壑歳寒時勁節虚心終不改
　　題張端衡竹木石畫　　　　　(宋/)劉　宰
槎牙髙樹蕭騷竹絶島風煙開短軸更煩㸃筆作衰翁
嘯月吟風飲山渌
　　題朱邸竹木　　　　　　　　(元/)虞　集
江上復春雨曽隂覆碧波石髙龍影臥林迥鶴聲過解
珮猗蘭浦揚旍落木坡佳人翠袖薄日暮欲如何
　　題朱邸竹木　　　　　　　　(元/)虞　集
猗猗淇園竹結根磐石安枝幹相扶持風雨不可干其
實鳳所食君子思保完恒恐聲影疏蕭條霜露寒金玉
慎髙節千載承清歡
　　柯敬仲畫古木疎篁　　　　　(元/)虞　集
不見丹丘四五年幽篁古木更蒼然蒹葭霜露風連海
翡翠蘭苕月在川憶昔畫圖天上作每題詩句世間傳
前邨深雪誰髙臥亦有晴虹貫夜船
　　竹樹圖　　　　　　　　　　(元/)楊　載
荆棘䝉籠迷竹樹亂堆古石蒼苔䕶縱獵青郊懐舊路
躍馬重岡追狡兔箭翎落地無尋處
　　題竹樹圖　　　　　　　　　(元/)范　梈
老樹半垂葉疎篁斜露根若無煙霧隔應見石西邨
　　題枯木竹畫　　　　　　　　(元/)李　祁
脩筠儀鳳羽枯木老龍鱗半夜聞風雨方知筆有神
　　鄭子聲竹樹圖(為僧别/峰作)　　　　(元/)黄鎮成
空谷有佳人連蹇歳年暮清顔不可見香墨在紈素江
山澹微茫起我滄洲趣白石隠疎篁秋霜懸老樹天髙
鴻鴈稀水落沙觜露上人心迹空對此了言句亦欲棹
孤篷雲深不知處
　　題李遵道畫竹木圖　　　　　(元/)薩都拉
風流未識生前面翰墨空遺死後名鳳尾拂雲秋有影
龍頭出水夜無聲半生清節江南夢萬里靈槎海上行
應逐錦袍弄明月倒騎赤鯉對吹笙
　　題張藻仲竹木　　　　　　　(元/)戴　良
不見張生已六春筆頭何事轉清新鳳毛染得龍池雨
寫寄寒林獨立人
　　商徳符李遵道共畫竹樹　　　(元/)丁　復
仁皇新寺九天上二老渭川千畝圖晚向江南逢小米
只今俱是世間無
　　題柯敬仲竹木　　　　　　　(元/)楊維楨
洞庭秋盡水増波光動珊瑚碧樹柯夜半仙人騎紫鳳
滿天清影月明多
　　題竹樹圖(二首/)　　　　　　　(元/)倪　瓉
海中鐵網珊瑚樹石上銀鈎翡翠梢烏夜亂啼江月白
檀欒飛影下窗坳
江邊樹影墨糢糊江上青山日欲晡野思悵然無晤語
時來臨水照眉鬚
　　為蹇原道題竹木圖　　　　　(元/)倪　瓉
疎篁古木都成老石澗莓苔亦有花排悶不須千日酒
聊將小筆畫龍蛇
　　商徳符李遵道共畫竹樹　　　(元/)張　雨
壽巖樹石黄巖竹善畫如今最得名更得二公同一幅
千金酬價尚嫌輕
　　題海寧吳筠軒山水竹木卷　　(元/)舒　頔
世間名士多愛竹為愛扶疎伴幽獨虚心直節傲雪霜
盡日相看看不足松蘿山下延陵裔自號筠軒詠淇澳
明牎浄几泚霜毫暖日晴風弄蒼玉有時乗興寫山水
復貌時人真面目一丘一壑胷次竒萬貌萬形心匠蓄
瀟瀟灑灑聲秋軒瑟瑟琅琅撼昏屋我家昔寓湘江濵
此君與我情最親别來廿載世離亂蹤跡萍梗無音塵
適與筠軒偶相見一笑袖拂松蘿昏怡然贈我一幅畫
滄江萬頃波粼粼逺岫雲開虎嘯月疎林霜落鴻來賔
抱琴疑是林和靖谷口又類鄭子真扁舟蕩漾空澗際
蘆花兩㟁紛繽繽感子髙情寫幽趣世無管鮑行踆踆
明朝漁翁約我度谿曲彷彿又似桃源人
　　題竹木石圖(二首/)　　　　　　(明/)劉　基
凌霜傲雪無人問拂水捎雲意自閒願就姮娥借明月
臥看鸞鳳舞空山
古木蕭森傍水隈鳳凰飛去不飛回披煙細看蒼筤葉
知是湘君淚濕來
　　題石生仲濓所藏李克孝竹木　(明/)張以寧
息齋之孫李公子盡將幽意入經營修篁石上生雲氣
古木山中作雨聲年來好畫不忍見歳晏故園空復情
烏巾挂在長松樹吾欲巢居逃姓名
　　扇中竹樹　　　　　　　　　(明/)解　縉
廣寒夜拆雙鸞去竹實銜來孕籜龍一夜風雷鱗甲動
坐看六合灑清風
　　扇中竹樹　　　　　　　　　(明/)解　縉
常時十五二十過手弄素月雲間磨廣寒椎碎墮蛟室
龍影歘入扶桑波向道仙人一桂樹秋聲那得萬竿多
洞庭日本通銀河姮娥夜宴邀湘娥曙色雞鳴奈樂何
　　題竹木圖　　　　　　　　　(明/)林　環
葉下西風片雨青玉堂人静酒初醒扁舟却憶經行處
湘水寒煙接洞庭
　　李遵道竹樹圖　　　　　　　(明/)吳　寛
薊丘常共此君游又向人間見小丘滿目疎篁連古木
偶然臨楮忽驚秋
　　竹樹圖　　　　　　　　　　(明/)張　寧
白石滄波野自宜歳寒心事晩猶遲蕭蕭殘影疎疎葉
吹盡秋風君不知
　　寫竹樹　　　　　　　　　　(明/)李日華
幽人讀書罷曳屐步春泥沈緑滲石骨輕翠翻雲漪鶴
來忽墮羽山影庭前移
　　題髙彦敬竹木圖　　　　　　(明/)僧大圭
尚書縱筆寫新圖古木疎篁半有無厓雨未收泉散漫
山雲不斷雪糢糊鳳鳴朝日來阿閣龍去秋天泣鼎湖
前代風流那復見㡬回清夢繞燕都
　　錢舜舉畫黄花翠竹　　　　　(明/)僧一初
擬買陶家地一弓却看圖畫感秋風向來翠竹黄花圃
多在空山暮雨中
　　題幽竹萱草圖(為陳元/禮作)　　　　(元/)陳　基
報妾平安信知君逺戍身好花難作佩留慰北堂親
　　松雪竹石蘭　　　　　　　　(元/)錢惟善
鳳凰棲老楚琅玕白雪深蘭一再彈空憶玊堂聴雨夜
不知翠袖倚天寒
　　宣和墨竹寒雀　　　　　　　(元/)虞　集
灑墨寫琅玕深宫春晝閒蕭條數枝雪不似紇干山
　　題吳性存所藏趙仲穆竹枝雙蜨圖(與玉山/同賦)
　　　　　　　　　　　　　　　(元/)張　翥
滿叢鮮碧露團香院落春紅過野芳蛺蜨一生花裏活
飛來還戀竹風凉
　　題子昂疎竹逺山圖　　　　　(元/)錢惟善
玉立湘江闊東風不自持巫山何處是春雨掃蛾眉
　　題竹栁圖　　　　　　　　　(明/)陶　安
竹以招伯夷栁以招靖節安得同此人踏殘滿庭月
　　題蕉竹圖　　　　　　　　　(明/)陳繼儒
虚心似脩竹無心似芭蕉是誰寫竹復寫蕉牎前秋思
何蕭蕭黄茆板屋朱闌橋此中清福真難消歸歟歸歟
吾與汝竹上清風蕉上雨
　　右司正之家渭川千畝圖(二首/)　(元/)元好問
官街塵土霧中天入眼荒寒一灑然大似終南山下看
北風和雪捲蒼煙
老眼蕭郎筆有神巖姿洲景盡天真情知一段幽閒趣
不必清談著晉人
　　次韻渭川春玉圖(二首/)　　　　(元/)劉　因
至人虚心實其腹手種琅玕如種玉晴雲散墨春思浮
咫尺經營千畝足清標亭亭儼矜潔笑脱斑斕賜膏沐
揚旌植纛神君遊萬籟無聲江水渌此君之志那可量
榮辱相忘在空谷大宜蓬萊之三山小宜武夷之九曲
前如綺園歌紫芝後若夷齊侍孤竹隃糜之墨清且竒
脱落𤣥黄乃真目幽齋尸居耿相對有客叩門深絶俗
天空日沈碧雲湛細酌寒泉芼秋菊夢迴倚杖森在廷
炯炯雙瞳鬢深緑
瑶林羣仙歌捧腹解帶蘭皋捐佩玉深知五采眩空花
守墨空巖思濯足層冰急雪成九轉重露輕煙方一沐
湘君寶瑟調初絶惟見遥峰蘸寒渌長空旋宫起萬籟
翠袖無言守山谷紛紛落葉漫渭水耿耿殘花守韋曲
論功歳晩端有意深媿羣英不如竹森然壁立聮堵墻
變化淋漓傾衆目髙人宴坐不出門一榻常懸謝囂俗
每令此君當上坐末席餘清友松菊回首故園新雨晴
無盡春風吹草緑
　　從周學士韻奉題竹岡(二首/)　　(元/)程鉅夫
淡墨重看帶路塵去年今日正行春不知誰有千竿玊
我欲林中著此身
江湖滿眼歎殊鄉寒碧沈沈華子岡輸與咸寧吳令尹
此君長伴兩相忘
　　竹澗圖　　　　　　　　　　(元/)歐陽𤣥
青林翠巘俯江郊谷口湍流巨石㘭戛玊萬竿鳴水樂
垂紳雙瀑盪雲旓風漪静浸蒼龍影月瀨光搖紫鳯巢
歌罷商巖採芝曲兩翁翰墨定神交
　　題朱善慶竹泉巻　　　　　　(明/)周　敘
庭栽緑竹自清幽更引寒泉入檻流鏡影淨涵淇澳霧
金聲遥戛渭川秋隂凝翡翠煙光合潤浥簾櫳雨氣浮
更說蔣生能賦詠坐看三徑思悠悠
　　題湘江竹林圖　　　　　　　(明/)虞　謙
秋風嫋嫋湘江曲秋水瀟瀟湘水緑湘江之人美如玉
翠袖天寒倚脩竹鷓鴣時來林外啼鳯凰夜向枝頭宿
我欲因之泛長江厯蒼梧兮覽瀟湘天髙海闊白日静
九疑山色雲茫茫雲茫茫増煩紆忽憶山中二三月茹
有紫筍食有魚開軒賦就淇園句都向琅玕節上書
　　湘竹圖　　　　　　　　　　(明/)廖道南
湘園千畝種琅玕湘水泠泠濕翠寒萬嶂參差雨初霽
鳳翔千仭宿雲端
　　竹溪春曉圖(為劉孟/雍題)　　　　　(明/)解　縉
武林溪逺桃千樹汴水春深栁萬條何似此君多勝槩
偏宜清隠絶塵囂翠禽啼處煙如織錦籜裁來雪未消
却笑此生慙六逸相思為寄白雲謡
　　水竹圖　　　　　　　　　　(明/)張　寧
漠漠孤煙合盈盈一水深汗青誰涉采猗菉自行吟野
　色將秋思江聲併夕隂可憐桃李月風雨斷幽尋
　
　
　
　
　
　
　
　
　
　
　
　
　
　
御定厯代題畫詩類巻八十二
　欽定四庫全書
御定歴代題畫詩類巻八十三目録
　　花卉類
　　　戲題墨畫梅花(宋李綱/)
　　　墨梅(宋朱子/)
　　　墨梅(宋張栻二首/)
　　　墨梅(宋吕居仁/)
　　　墨梅(宋張子文/)
　　　墨梅(宋僧祖可/)
　　　墨梅(金劉仲尹十首/)
　　　墨梅(金楊判基/)
　　　墨梅(金趙秉文/)
　　　水墨梅花(元戴表元/)
　　　墨梅偶賦(元王惲/)
　　　墨梅圖(元袁桷二首/)
　　　題墨梅(元馬祖常/)
　　墨梅(元宋无/)
　　題墨梅圖(元蒲道源/)
　　夢題墨梅(元揭傒斯/)
　　題畫墨梅(元吳萊/)
　　墨梅(元傅若金三首/)
　　墨梅(元宋褧/)
　　次韻題墨梅(元黄溍/)
　　墨梅(元李孝光/)
　　題墨梅巻子(元成廷珪/)
　　墨梅(元成廷珪/)
　　墨梅(元黄石翁/)
　　題墨梅(元吳鎮二首/)
　　題墨梅圖(元王冕二首/)
　　題墨梅(元劉永之三首/)
　　墨梅(元倪瓚/)
　　墨梅(元馬臻/)
　　墨梅(元蕭和/)
　　墨梅(元張復亨/)
　　墨梅(元錢惟善/)
　　墨梅(元趙孟堅/)
　　題畫墨梅(元陶宗儀二首/)
　　墨梅(元張庸/)
　　墨梅(明貝瓊/)
　　墨梅(明徐賁/)
　　題墨梅(明練子寧/)
　　題墨梅(明丘濬/)
　　題墨梅(明鄭真/)
　　墨梅(明李曄/)
　　題墨梅贈楊稷(明金幼孜/)
　　墨梅(明陳煇/)
　　墨梅(明倪岳/)
　　題畫梅(元陳旅/)
　　題畫梅(元王冕四首/)
　　應教題梅(元王冕/)
　　題畫梅(元貢性之十一首/)
　　題畫梅(明劉基/)
　　畫梅(明方孝孺/)
　　畫梅(明牛諒/)
　　題畫梅(明朱經/)
　　畫梅(明王誼二首/)
　　自題畫梅(明金琮/)
　　題梅送友(明徐章/)
　　題畫梅(明許天錫/)
　　畫梅(明陳淳/)
　　題畫梅(明秦旭/)
　　題畫梅(明謝士元/)
　　題畫梅(明徐渭二首/)
　　畫梅(明僧大遂/)
　　　畫梅(明僧清逺二首/)
　
　
　
　
　
　
　
　
　
　
　
　
　
　
御定歴代題畫詩類卷八十三目録
　欽定四庫全書
御定歴代題畫詩類巻八十三
　　花卉類
　　　戲題墨畫梅花　　　　　　　(宋/)李　綱
　道人畫手真三昧力挽春風與遊戲露枝煙蕊忽嫣然
　自得工夫畦徑外由來黑白無定姿濃淡間錯相參差
　炯如落月耿寒影翳若宿霧含疎枝羣芳種種徒繁縟
　脱略丹青尤拔俗妙質聊資陳氏煤幽姿好伴文生竹
　世呼墨竹為墨君此花宜稱墨夫人鉛華不御有餘態
　世間顔色皆非真年來妙觀齊空色天花時露真消息
　試煩幻出數十枝不費梁谿一丸墨
　　　墨梅　　　　　　　　　　　(宋/)朱　子
　夢裏清江醉墨香蘂寒枝瘦凛冰霜如今白黒渾休問
　且作人間時世妝
　　　墨梅(二首/)　　　　　　　　　(宋/)張　栻
　眼明三伏見此畫便覺冰霜抵歳寒喚起生香來不斷
故應不作墨花看
日暮横斜又一枝水邊記我獨吟時不妨更作江南雨
併寫青青葉下垂
　　墨梅　　　　　　　　　　　(宋/)吕居仁
嶺南十月春漸回妍暖先到前村梅問君何處識此妙
一枝冷豔隨霜開長江凛凛欲崩岸乃見好事移牆隈
初凝滲漉入瘴霧更恐寂寞埋煙煤微風不動暗香逺
淡月入户空徘徊坐看粉黛化羶惡豈但桃李成輿臺
我行萬里厭窮獨疾病未已心先灰對此不覺三歎息
恐是轉側同南來異鄉久處少意緒破壁相對無根荄
古來寒士每如此一世埋沒隨蒿萊遁光藏徳老不燿
肯與世俗相追陪輪囷離竒(一作/濩落)多見用犧尊青黄木
為(一作/為木)災含毫吮墨去顔色况自不必須穿栽歳窮路
逺莫惆悵此去保無蜂蝶猜
　　墨梅　　　　　　　　　　　(宋/)張子文
筆端喚醒玉梅魂滿袖春風不見痕未許卷簾新月上
却教煙雨惱黄昏
　　墨梅　　　　　　　　　　　(元/)僧祖可
不向江南冰雪底乃於毫末發春妍一枝無語淡相對
疑在竹橋煙雨邊
　　墨梅(十首/)　　　　　　　　　(金/)劉仲尹
瘦損昭陽鏡裏春漢家公主奉烏孫淚痕滴盡穹廬月
誰道神香解返魂
絶纓人醉燭花殘主意方濃未厭歡十五瓊兒梳洗薄
琵琶才許近簾彈
生憎施粉與施朱換骨𤣥都亦自姝疎影冷香題不到
夢驚煙雨暗西湖
趙郎愛香人不知羅浮山下有佳期春寒徹骨角聲起
才記參横月墮時
君王鳳駕九龍池後輦傳呼召雪兒狼藉玊臺銀燭暗
丁香小麝印宫眉
鐘鼓沈沈度苑牆玉繩初直殿東廂荀妃早發雞鳴埭
殘月微分燭下妝
衡州何處問花光抹月批風只欠香安得江南斷腸句
為題風雨浣啼妝
髙髻長蛾滿漢官君王圖玊按春風龍沙萬里王家女
不著黄金買畫工
古絹誰藏謝女真天寒翠袖一招魂江山嫁盡風流夢
雪滿冰溪月挂村
妙畫工意不工俗老子見畫只尋香未應塗抹相欺得
政自不為時世妝
　　墨梅　　　　　　　　　　　(金/)楊邦基
粉蝶如知合斷魂啼妝先自怨黄昏華光筆底春風老
寂寞嶺南煙雨痕
　　墨梅　　　　　　　　　　　(金/)趙秉文
墨師不作脂粉面却恐傍人嫌我真相逢莫道不相識
夏馥從來琢玊人
　　水墨梅花　　　　　　　　　(元/)戴表元
江海歸來見似人離披猶自少風塵何如淡月山莊夜
百幅清溪亂寫真
　　墨梅偶賦　　　　　　　　　(元/)王　惲
梅華天質本紅黄玊潔冰清徹骨香近為世間貪豔客
硬隨時世作新妝
　　墨梅圖(二首/)　　　　　　　　(元/)袁　桷
鐵石冰霜百世身疎明瘦直一生真𤣥雲借我凌寒便
直上鈞天試早春
雪繭輕䝉絶㸃塵小窗晴日得横陳夢回猶記溪橋路
黯淡相看喜似人
　　題墨梅　　　　　　　　　　(元/)馬祖常
花開不占洛陽春野店山橋雪月新豈是歳寒偏偃蹇
還愁金谷墜樓人
　　墨梅　　　　　　　　　　　(元/)宋　无
生意𤣥煙裏春工毛穎中枝頭兩三蕋開不假東風似
到孤山下斜枝入眼中分明㡬㸃雪欲折又成空
　　題墨梅圖　　　　　　　　　(元/)蒲道源
春風不解惜瓊英可是招魂有客卿記得小橋曽度處
數枝和月浸溪明
　　夢題墨梅　　　　　　　　　(元/)揭傒斯
霜空冥冥江水暮江上梅花千萬樹無端折得一枝歸
一雙蝴蝶相隨飛
　　題畫墨梅　　　　　　　　　(元/)吳　萊
北風吹倒人古木化為鐵一花天下春萬里江南雪
　　墨梅　　　　　　　　　　　(元/)傅若金
天涯不見遥相憶牕外重逢乍欲迷彷彿空山明月夜
一枝初出古牆西
　　題墨梅(二首/)　　　　　　　　(元/)傅若金
老樹亞晴空疎花帶寒野風流不自惜澹泊從人寫歳
晏孰能娛空山少來者
孤花何婉娩玉立含幽素短短時出橋疎疎或臨路生
疑簷下月半照牆西樹
　　墨梅(為李華/逺作)　　　　　　　　(元/)宋　褧
風香月影雪肌膚朔客晴牕看畫圖江北江南數千里
夢魂何處覓西湖
　　次韻題墨梅　　　　　　　　(元/)黄　溍
一自攜家湖水東放舟時度玉花叢因君貌得横斜影
閒却孤山月一篷
　　墨梅　　　　　　　　　　　(元/)李孝光
銀蟾呵春墨花碧香落江南濃欲滴孤山招得老逋魂
白鶴歸來楚雲黑王孫歳晩客金華衣上緇塵深一尺
小姬未嫁怨東風夜夜髙樓吹鐵笛
　　題墨梅卷子　　　　　　　　(元/)成廷珪
千年老枝生鐵色雪魄冰魂誰貌得三生石上見逋仙
獨鶴歸來楚雲黑何郎垂老客揚州花前勸酒仍風流
江城吹笛月未落夢回一夜生春愁
　　墨梅　　　　　　　　　　　(元/)成廷珪
東閣衝寒雪一枝巡檐偏解索題詩何郎老去風情減
羞見疎花照鬢絲
　　墨梅　　　　　　　　　　　(元/)黄石翁
去年曽訪林君復煙水蒼茫鶴未歸不似對君横小幅
一枝和雪照柴扉
　　題墨梅(二首/)　　　　　　　　(元/)吳　鎮
粲粲江南萬木妃别來㡬度見春歸相逢京洛渾依舊
却恨緇塵染素衣
玉府仙姝倚澹妝素衣一夕染𤣥霜相逢不訝姿容别
為住王家墨沼傍
　　題墨梅圖　　　　　　　　　(元/)王　冕
朔風吹寒冰作壘梅花枝上春如海清香散作天下春
草木無名藉光彩長林大谷月色新枝南枝北清無塵
廣平心事誰與論徒以鐵石磨乾坤歳晩燕山雲渺渺
居庸古北無人到白草黄沙羊馬羣瓊樓玉殿煙花繞
凡桃俗李争芬芳只有老梅心自常貞姿燦燦眩冰玊
正色凛凛欺風霜轉身西泠隔煙霧欲問逋仙杳無所
夜深湖上酒船歸長嘯一聲雙鶴舞
　　墨梅　　　　　　　　　　　(元/)王　冕
我家洗硯池邊樹朶朶(一作/箇箇)花開澹墨痕不要人誇好
顔色只留清氣滿乾坤
　　題墨梅(三首/)　　　　　　　　(元/)劉永之
郭西茅屋經年别嫩蕋疎枝入夢頻何處幽尋重相憶
寒雲野水月如銀
茅屋蒼苔野水濵歳寒冰雪久相親江湖後夜扁舟夢
猶記尊前對玊人
仙館曽逢玊帶姿夢中要作曉寒詞於今相對情如水
惟有清霜繞鬢絲
　　墨梅　　　　　　　　　　　(元/)倪　瓚
幽蘭芳蕙相伯仲江梅山礬難弟兄室裏上人初定起
静看明月寫敷榮
　　墨梅　　　　　　　　　　　(元/)馬　臻
疎葩結冷光素質凝古色濡毫誰氏子巧奪真宰力展
卷如有訴老兔向天泣髣髴月沈時影落參旗直夜久
書燈青鴻飛楚天黒寒香忽破鼻幽意不可得悠悠感
物理對此成太息我欲將贈逺真幻莫相識長嘯臨春
風春風浩無極
　　墨梅　　　　　　　　　　　(元/)蕭　和
江邊春色歸何處長憶年年花發時愛殺南枝如許瘦
却愁羌管不勝吹
　　墨梅　　　　　　　　　　　(元/)張復亨
皎皎姑射姿寒香淡孤月歳落耿幽貞江空照竒絶何
處碧參差吹落南枝雪因之託毫素夜半清輝發一洗
京洛塵芳菲不堪折踟蹰坐消憂何待清尊竭
　　墨梅　　　　　　　　　　　(元/)錢惟善
小橋流水雪晴時曽折幽芳寄所思明月觀深春夢逺
玊堂仙客寫横枝
　　墨梅　　　　　　　　　　　(元/)趙孟堅
濃寫花枝淡寫梢鱗皴老榦墨微燋筆分三踢攢成瓣
珠暈一團工㸃椒糝綴蜂鬚凝笑靨穏拖鼠尾施長條
盡吹心側風初急猶把枝埋雪半消松竹襯時明掩映
水波浮處見飄颻黄昏時候朦朧月清淺溪山長短橋
閙裏相挨如有意静中背立見無聊筆端的厯明非畫
軸上縱横不是描頓覺生成春盎盎因思行過雨瀟瀟
從頭總是楊家法拚下工夫豈一朝
　　題墨梅　　　　　　　　　　(元/)陶宗儀
華光三昧幻冰魂滿紙春風帶墨痕好似孤山亭子上
一枝斜映月黄昏
　　題畫墨梅　　　　　　　　　(元/)陶宗儀
明月孤山處士家湖光寒浸玉横斜似將篆籀縱横筆
鐵線圏成箇箇花
　　墨梅　　　　　　　　　　　(元/)張　庸
玉顔不似向來真猶自棃雲入夢頻安得影娥池上水
為渠一一洗緇塵
　　墨梅　　　　　　　　　　　(明/)貝　瓊
雪後尋梅恐未真華光一日寫花神廣寒玊兔分秋穎
剪斷羅浮萬樹春
　　墨梅　　　　　　　　　　　(明/)徐　賁
素質卻嫌脂粉蛾眉淡掃𤣥霜翰墨玊堂曽侍硯池猶
染餘香
　　題墨梅　　　　　　　　　　(明/)練子寧
姑射仙人玊佩環瓊簫和月上青鸞素衣不受緇塵染
留與江南歳晏看
　　題墨梅　　　　　　　　　　(明/)丘　濬
老龍半夜飛下天蜿蜒斜立瑶階裏玊鱗萬㸃一齊開
凝雲不流月如水
　　題墨梅　　　　　　　　　　(明/)鄭　真
先春逺寄墨淋漓折得寒香第一枝夢遶西湖山月暗
漆紗牕外影參差
　　墨梅　　　　　　　　　　　(明/)李　曄
烏不涅而黔鵠不浴而白其類雖有殊各以見真色畫
師亦何心變幻隨世惑展圖對梅花為爾心惻惻
　　題墨梅贈楊稷　　　　　　　(明/)金幼孜
素質比瑶瑰貞心不易摧江南春信早先寄一枝來
　　墨梅　　　　　　　　　　　(明/)陳　煇
每愛横枝醉裏看滿林風雪浩漫漫數聲殘笛知何處
吹落空江片月寒
　　墨梅　　　　　　　　　　　(明/)倪　岳
歳華欲晏嚴冰霜山林萬木皆摧傷天意獨爾儲孤芳
根柯屈鐵何堅剛冰花競發先春陽傲睨六出紛迴翔
珠璣錯落生夜光天風習習飄清香姑射仙人整靚妝
鉛華浄洗曳素裳江妃緩步鳴佩璫縞袂輕舉聲鏗鏘
翠禽飛來月色凉玊笛吹斷空傍徨舉杯澆我鐵石腸
浩歌一曲天茫茫
　　題畫梅　　　　　　　　　　(元/)陳　旅
處士橋邊古岸隈梅花偏向小園開衝寒有客尋春去
移得晴牕雪影來
　　題畫梅(三首/)　　　　　　　　(元/)王　冕
朔風撼破處士廬凍雲隔月天糢糊無名草木混色界
廣平心事今何如梅花荒涼似無主好春不到江南土
羅浮山下蘼蕪煙瑪瑙坡前荆棘雨相逢可惜年少多
競賞桃李誇豪奢老夫欲語不忍語對梅獨坐長咨嗟
昨夜天寒孤月黑蘆葉卷風吹不得髑髏夢老皮䝉茸
黄沙萬里無顔色老夫瀟灑歸巖阿自鉏白雪栽梅花
興酣拍手長嘯歌不問世上官如麻
君不見漢家功臣上麒麟氣貌豈是尋常人又不見唐
家諸將圖凌煙長劒大羽聮貂蟬龍章終匪塵俗狀虎
頭乃是封侯相我生山野無能為學劒學書空放蕩老
來晦迹巖穴居夢寐未形安可模昨日冷飇動髭須拄
杖下山聞鷓鴣烏巾半岸衣露肘忘機忽落丹青手器
識可同莘野夫孤髙差擬磻溪叟山翁野老争道真松
篁節操梅精神吟風笑月意自在只欠鹿豕來相親江
北江南競傳寫祝君歎其才盡下我來對面不識我何
者是真何者假祝君放筆一大笑不須攬鏡亦自小相
攜且買數斗酒坐對青山恣傾倒明朝酒醒呼鶴歸白
雲滿地芝草肥玉簫吹來雨霏霏琪花亂颭春風衣祝
君許我老更竒我老自覺頭垂(一作/如)絲時與不時何以
為時與不時何以為贈君白雪梅花枝
江南十月天雨霜人間草木不敢芳獨有溪頭老梅樹
面皮如鐵生光芒朔風吹寒珠蕾裂千花萬花開白雪
彷彿蓬萊羣玊妃夜深下踏瑶臺月銀鐺泠泠動清韻
海煙不隔羅浮信相逢共說歳寒盟笑我飄流霜滿鬢
君家秋露白滿缸放懐飲我千百觴興酣脫帽恣磅礴
拍手大叫梅花王五更牕前博山冷么鳳飛鳴酒初醒
起來笑抱石丈人門外白雲三萬頃
　　題畫梅　　　　　　　　　　(元/)王　冕
疎花粲粲照寒水瑪瑙坡前春獨回却憶去年風雪裏
吹簫曽棹酒船來
　　應教題梅　　　　　　　　　(元/)王　冕
刺刺北風吹倒人乾坤無處不沙塵胡兒凍死長城下
誰信江南别有春
　　題畫梅　　　　　　　　　　(元/)貢性之
江南十月霜雪飄杖藜東郊復西郊酒酣不憚行路遥
踏遍第六西湖橋北風獵獵吹枯梢青天有鶴不可招
逋仙起舞來解嘲請君與我看此髙堂素壁一幅之生
綃
　　畫梅　　　　　　　　　　　(元/)貢性之
月下獨吟時寒香暗襲衣直疑春信早蝴蜨作團飛
　　題梅(四首/)　　　　　　　　　(元/)貢性之
平生心事許誰知不是梅花不賦詩莫向西湖蹋殘雪
東風多在向陽枝
第六橋頭雪乍晴杖藜曽引鶴同行詩成酒力都消盡
人與梅花一樣清
朔風撲面凍雲垂引鶴衝寒出郭遲却憶西湖霜月下
美人相伴立多時
江城鐘鼓夜迢迢霜月多情照寂寥更有梅花是知已
小牕斜度兩三梢
　　題畫梅送友人　　　　　　　(元/)貢性之
折梅江上贈人行此是東風第一程從此不須憑驛使
看花直到豫章城
　　題畫梅(四首/)　　　　　　　　(元/)貢性之
濕雲壓地雪花乾一日狂風十日寒不管春光滿鄰屋
却從牆角借來看
美人别後動深思春到南枝總未知記取灞橋明月夜
忍寒花下立多時
羅浮山下著青鞋蹋雪曽看爛漫開好似人家茅屋底
一枝先占短牆來
十月江南正苦寒花開如雪雪成團如今老盡咸平樹
只寫前身畫裏看
　　題畫梅　　　　　　　　　　(明/)劉　基
夭桃能紫杏能紅滿面塵埃怯晩風争似羅浮山磵底
一枝清冷月明中
　　畫梅　　　　　　　　　　　(明/)方孝孺
微雪初消月半池籬邊遥見兩三枝清香傳得天心在
未許尋常草木知
　　畫梅　　　　　　　　　　　(明/)牛　諒
梨花雲底路參差折得春風玉一枝南雪未消江月曉
欲從何處寄相思
　　題畫梅　　　　　　　　　　(明/)朱　經
疎煙小暈生瑶島仙鑑星明試妝早雲母屏風曉日寒
玉龍嘶天春不老憶昔相逢萼緑君别來珠珮留蒼雲
素鸞驚舞月破碎瓊臺歌斷音紛紛靈㕙解㸃𤣥霜汁
粉靨冰花照人濕返魂竟失篋中香翠羽悲啼聲轉急
紛吾欲下巫陽招楚騷遺恨湘川遥書憑鳳女雙飛翼
淚掩鮫妃一尺綃
　　畫梅(二首/)　　　　　　　　　(明/)王　誼
揚州詩閣掩芳塵萬萼千葩冷照春十里珠簾一聲笛
東風腸斷倚樓人
曽赴孤山處士招水煙寒淡月魂銷笛聲唤醒梨雲夢
記得東風倚畫橈
　　自題畫梅　　　　　　　　　(明/)金　琮
一别西湖未得歸孤山風月近何如春來賸有看花興
又向君家寫折枝
　　題梅送友　　　　　　　　　(明/)徐　章
萬樹籠香陣白雲孤山深處隔塵氛玊顔為惜君歸去
却向東風瘦㡬分
　　題畫梅　　　　　　　　　　(明/)許天錫
桐江野客半枯槁只有梅花與傾倒蹇驢破帽過南村
不為梅花破煩惱交情冷淡無人知怪我凌寒起常早
江頭臘月正月間雪裏十枝九枝好自從作客向天涯
萬里風煙跡如埽是誰寫出斷腸魂坐對相思令人老
可憐兩度度春光不得香名入詩草今朝試筆為君題
清淚如絲灑𤣥昊
　　畫梅　　　　　　　　　　　(明/)陳　淳
風引上春香雪弄南枝色為有惜花心樓中莫吹笛
　　題畫梅　　　　　　　　　　(明/)秦　旭
沙際春煙濕未消落梅風急送輕橈江邊有客尋詩去
應在西湖第六橋
　　題畫梅　　　　　　　　　　(明/)謝士元
羅浮仙子真崛竒天然標格冰霜姿歳寒心事老天識
調羮手段何人知以兹落魄孤山下弄月吟風足瀟灑
冥心静裏悟乾坤自有香風抗蘭麝今日塵埃偶相逢
巡簷索笑聲渢渢相邀欲問徂徠子當年何事受秦封
江空歳晏路云邈且爾寄傲南牕中
　　題畫梅(二首/)　　　　　　　　(明/)徐　渭
鳬牛兩碟酒三巵索寫梅花四句詩想見元章愁米日
不知㡬斗換冰枝
從來不見梅花譜信手拈來自有神不信試看千萬樹
東風吹著便成春
　　　畫梅　　　　　　　　　　　(明/)僧大遂
　古榦横斜意自竒半開半蕊亦相宜寒時悔不前村覓
　知是溪橋第㡬枝
　　　畫梅(二首/)　　　　　　　　　(明/)僧清逺
　瑶臺夕承月玉砌曉凝霜花暎含章發枝横禁籞長春
　風似相識偏惜壽陽妝
　折得江南春悵望洛陽客悠悠歳年暮浩浩風塵隔逺
　道勿相思相思減容色
　
　
　
　
　
　
　
御定歴代題畫詩類巻八十三
　欽定四庫全書
御定歴代題畫詩類巻八十四目録
　　花卉類
　　　王伯敭所藏趙昌梅花(宋蘇軾/)
　　　趙昌折枝(元袁桷/)
　　　題華光為曽公卷作水邊梅(宋黄庭堅/)
　　　觀華光長老仲仁墨梅(宋鄒浩/)
　　　題華光墨梅(元王惲二首/)
　　　題徽廟馬麟梅(元鄭東/)
　　　題徽廟馬麟梅(元陳基/)
　　　宋徽宗畫半開梅(明張迪/)
　　　題王元章梅(元陳基/)
　　　王元章梅(元鄭元祐二首/)
　　　王元章白描梅(元鄭元祐/)
　　　題王元章梅(元熊夢祥二首/)
　　　題王元章梅(元張渥/)
　　題王元章梅(元丁復/)
　　題王元章畫梅(元楊維楨/)
　　題王元章梅(元于立/)
　　題王元章墨梅(元釋子賢/)
　　題王元章梅花圖(明劉基/)
　　王元章墨梅(明張羽/)
　　題王元章梅花和韻(明顧璘/)
　　題王元章梅竹巻(明顧璘/)
　　王元章倒枝梅畫(明徐渭/)
　　王元章作墨梅并題長句書其後(明陸完/)
　　題徐聖可知縣所藏楊補之二畫(宋樓鑰/)
　　補之畫梅(元程鉅夫/)
　　題楊補之梅巻(元髙儀父/)
　　題楊補之梅(元劉詵/)
　　楊補之雪梅圖(明吳寛/)
　　題柯敬仲梅(元杜本/)
　　題柯敬仲梅花竹石圖(元郭翼/)
　　題柯博士梅竹圖(元郯韶/)
　　柯丹丘梅竹(元倪瓚/)
　　題柯丹丘梅竹(明僧元璞/)
　　松雪墨梅(元鄧文原/)
　　題松雪墨梅(元錢惟善/)
　　趙子昂梅竹圖(明解縉/)
　　舜舉梅竹折枝(元程鉅夫/)
　　題錢舜舉畫梅(元戴子璋/)
　　題錢舜舉所畫梅花巻(明戴奎/)
　　題山農畫梅(元貢性之/)
　　王山農畫梅歌(明劉續二首/)
　　次韻題王山農墨梅(明文徵明/)
　　王山農畫梅(元唐肅三首/)
　　題畫梅和山農韻(明錢宰/)
　　胡侍郎所藏會稽王冕梅花圖(明僧來復/)
　　　題王冕梅花掲篷圖(明僧漙洽/)
　　　趙子固畫梅(元吳師道/)
　　　題趙子固墨梅(元陳旅/)
　　　題徐太守所畫推篷梅花圖(明李楨/)
　　　題陳哲太守萬玊圖(明白圻/)
　　　題宋院人畫著苔梅(明劉績/)
　　　江西李君千能能和墨及畫梅良齋許以三竒而
　　　　詩非所長也(宋樓鑰/)
　　　贈畫梅王文顯(宋陸九淵/)
　　　贈畫梅吳雪塢(宋謝枋得/)
　　　贈黄竹邨老儒畫梅竹(元朱徳潤/)
　　　題梅石為王集虚尊師書紙屏上(元李孝光/)
　　　題梅石巻贈蘇生(明王世貞/)
　
　
御定歴代題畫詩類卷八十四目録
　欽定四庫全書
御定歴代題畫詩類巻八十四
　　花卉類
　　　王伯敭所藏趙昌梅花　　　　(宋/)蘇　軾
　南行度闗山沙水清練練行人已愁絶日暮集微霰殷
　勤小梅花彷彿吳姬面暗香隨我去回首驚千片至今
　開畫圖老眼淒欲泫幽懐不可寫歸夢君家倩
　　　趙昌折枝　　　　　　　　　(元/)袁　桷
　瑶池朶朶玉精神滴露研朱竟奪真蛺蝶不知遮繡幕
　飛來猶認故園春
　　　題華光為曽公卷作水邊梅　　(宋/)黄庭堅
　梅蕊觸人意冒寒開雪花遥憐水風晩片片㸃汀沙
　　　觀華光長老仲仁墨梅　　　　(宋/)鄒　浩
　我從梅花海裏來驚此兩枝堂上開不由天降非地出
　道人作麽生栽培無縫塔子通一線放光照醒陳根荄
　玉蟾銀漢雨初霽半啓瓊室通瑶臺香雲漠漠䕶顔色
世眼欲覩誠難哉不如取酒共春醉一杯一杯復一杯
　　題華光墨梅(二首/)　　　　　　(元/)王　惲
滿溪明月影扶疎只在緇塵㸃雪膚展放畫圖還記得
孤山離落漲西湖
破墨能開雪裏芳道人花供老猶香移船要近華光住
笑殺涪公有底忙
　　題徽廟馬麟梅　　　　　　　(元/)鄭　東
龍樓鳳閣美人歌賞盡瓊花碧玉柯驛使去時渾浪折
江南春色已無多
　　題徽廟馬麟梅　　　　　　　(元/)陳　基
内家春色少人知玉蘂冰蕤看轉疑説與宫中小兒女
畫樓瓊琯莫輕吹
　　宋徽宗畫半開梅　　　　　　(明/)張　迪
上皇朝罷酒初酣寫出梅花蕊半含惆悵汴宫春去後
一枝流落到江南
　　題王元章梅　　　　　　　　(元/)陳　基
武陵溪上桃千樹亦有寒梅照水開一種春風標格在
太平恩澤為栽培
　　王元章梅　　　　　　　　　(元/)鄭元祐
明月西湖上清光儗舊時東風露消息香雪滿南枝
　　王元章梅　　　　　　　　　(元/)鄭元祐
孤山無復有梅花寂寞咸平處士家留得王髯醉時筆
歳寒仍舊發枯槎
　　王元章白描梅　　　　　　　(元/)鄭元祐
王郎筆底無纎塵只有萬斛江南春疎花冷蕊禁不得
珠明玊潤前森陳珊瑚交柯撑鐵網金鋩鑠日張龍鱗
咸平處士西湖濵風雪滿頭肌肉皴長歌短吟梅樹下
聲詩寫得梅花真王郎晩載剡溪雪艤舟孤山一問津
色香(原本/闕)塵盡奪取髙揮大抺駭世人舊時姢姢裏湖
月清光長照無疎親
　　題王元章梅　　　　　　　　(元/)熊夢祥
紫禁春濃雪未消年年香冷只飄颻許身入畫酬清賞
不嫁東風過小橋
　　題王元章畫梅花　　　　　　(元/)熊夢祥
水影晴光為寫神當時已是失天真一從殘角吹新曲
㡬向寒溪覓故人縞袂歸來猶有月佩環飛去更無塵
莫言醉魄空籬落信把和羮屬大臣
　　題王元章梅　　　　　　　　(元/)張　渥
照水疎花冰有暈横牕瘦影玉無痕孤山月冷黄昏後
拄杖曽敲處士門
　　題王元章梅　　　　　　　　(元/)丁　復
三年不見王徵士一見梅花如見人風致山隂頻夢夜
雪晴江上又逢春毫端只作尋常寫意度真同造化神
聞道耶溪新買宅想栽千樹作比鄰
　　題王元章畫梅　　　　　　　(元/)楊維楨
舊時月色有誰歌拔劒王郎鬢已皤惆悵東風舊詞筆
南枝香少北枝多
　　題王元章梅　　　　　　　　(元/)于　立
老鶴歸來不受呼野橋江樹雪糢糊西湖處處皆桃李
省識春風到畫圖
　　題王元章墨梅　　　　　　　(元/)釋子賢
我家繞屋梅花樹况在清溪白石邊雲霽月明疎影小
讀書猶記十年前
　　題王元章梅花圖　　　　　　(明/)劉　基
會稽老王拙且癡能畫梅花稱絶竒春牕走筆生古怪
中有窈窕傾城姿人生得閒真是好得閒不閒惟此老
布袍闒茸髮不梳一生只被梅花惱天生梅實可和羮
爾梅有花結不成世間花實總尤物不如圖畫終古無
枯榮
　　王元章墨梅　　　　　　　　(明/)張　羽
王郎志竒貌亦竒與世落落噤莫施一朝騎牛入都市
闗吏不識誰何之歸來老作會稽客干戈歘然西南陲
青袍白馬風塵裏越州城邊戰不已雄襟自許魯仲連
一箭無成身已死世上空餘寫墨花只將名姓華光比
嗚呼人生有才不盡用古來埋沒皆如此
　　題王元章梅花和韻　　　　　(明/)顧　璘
墨池五夜飛𤣥霜素靈幻出梅花芳草堂忽爾見春色
氣序不得由勾芒空山慘凜層崖裂千枝萬枝綴瓊雪
水晶屏風疎影寒舉頭却見黄昏月江笛横飄黄鶴韻
遷人莫報長沙信欲取寒芳寄逺書轉愁旅思催蓬鬢
簾外清香撲酒缸千金莫惜日飛觴解道明珠交玉體
風流獨羨陳思王狐裘䝉茸不知冷醉臥花前不須醒
夢來直上羅浮巔占却梅花千萬頃
　　題王元章梅竹卷(次祝/鳴和)　　　　(明/)顧　璘
畫家妙品古亦稀髙人每號無聲詩淺夫拈筆率信意
豈解盤礴凝深思聊希形似即滿意難與神化論等差
子喬老仙煙霞骨劂出心肝洗塵俗身化西湖一樹冰
氣吞湘岸千竿玊映縑姿態鬬纎穠轉手枝柯分直曲
山空自喜野人同歳寒敢謂吾曹獨補之墨梅稱絶倫
與可寫竹恒逼真今之畫圖兼二妙始信苦學能通神
草堂六月氣凄爽彷彿坐我清江濱白頭豈知老將至
對爾真足忘冬春憶昔青陽迴緑草横斜桃李長安道
一夜飄風歴亂生可憐花葉紛顛倒塵世繁華有盛衰
朱門一閉無人埽與君開卷玩髙標絶勝對客談虚藻
　　王元章倒枝梅畫　　　　　　(明/)徐　渭
皓態孤芳壓俗姿不堪復寫拂雲枝從來萬事嫌髙格
莫怪梅花著地垂
　　王元章作墨梅并題長句書其後(明/)陸　完
月落參横興已空鑑湖清淺夜推篷消磨不盡惟豪氣
猶在疎花淡墨中
　　題徐聖可知縣所藏楊補之二畫(宋/)樓　鑰
誰種疎籬古岸頭推篷瞥見倍清幽君看竹外一枝好
真有江南萬斛愁
梅花屢見筆如神松竹寧知更逼真百卉千花皆面友
歳寒祇見此三人
　　補之畫梅　　　　　　　　　(元/)程鉅夫
開巻見横枝逃禪不可期忽思霜月夜獨坐小牕時
　　題楊補之梅巻　　　　　　　(元/)髙儀父
籬根玉瘦兩三枝為繞吟香夜不歸安得密林千畝月
仰眠吹笛看花飛
　　題楊補之梅　　　　　　　　(元/)劉　詵
補之之梅不易作况乃藏自澹翁閣澹翁千載忠補之
一世雄元氣擘裂乾坤冬開巻灑然見二公孤山之月
羅浮風淡雲萬古吹不融黒埃黯慘翠羽失小牕滉瀁
重湖東塵心蕭蕭淡若水臥看青天露如洗
　　楊補之雪梅圖　　　　　　　(明/)吳　寛
竹外斜枝凍雪乾楊翁風度亦酸寒扁舟穏繫吳山麓
須向石湖深處看
　　題柯敬仲梅　　　　　　　　(元/)杜　本
㸃㸃苔枝綴玉疎疎檀蕊凝香還記當年月色簫聲暗
度宫牆
　　題柯敬仲梅花竹石圖　　　　(元/)郭　翼
夜寒起坐看龍影金閣罘罳小殿東夢覺香吹梅子樹
玉文堂上月方中
　　題柯博士梅竹圖　　　　　　(元/)郯　韶
文皇宴罷奎章閣博士歸來兩鬢絲寫得寒梅與脩竹
照人清影尚參差
　　柯丹丘梅竹　　　　　　　　(元/)倪　瓚
竹裏梅花淡泊香映空流水斷人腸春風夜月無蹤跡
化鶴誰教返故鄉
　　題柯丹丘梅竹　　　　　　　(明/)僧元璞
丹丘歸老江南日每話奎章儤直時一夜春寒愁漠漠
白雲蒼雪共襟期
　　松雪墨梅　　　　　　　　　(元/)鄧文原
憶昔衝寒踏雪時百花零落願開遲如今收拾横書巻
一任無情塞管吹
　　題松雪墨梅　　　　　　　　(元/)錢惟善
小橋流水雪晴時曽折幽芳寄所思明月觀深春夢逺
玊堂仙客寫横枝
　　趙子昂梅竹圖　　　　　　　(明/)解　縉
王孫襟懐絶塵俗迥若篔簹在空谷又如仙子下羅浮
雪月梅花冰映玊時將翰墨自寫真心手相忘道機熟
流傳後世作者稀丹青采繪工絶竒寒聲夜讀暗香起
妙畫通神那得知
　　舜舉梅竹折枝　　　　　　　(元/)程鉅夫
吳興畫手早相知粉墨凄凉歳月移惟有寒梅并翠竹
京華相對獨題詩
　　題錢舜舉畫梅　　　　　　　(元/)戴子璋
故人相憶對南枝寫寄無煩驛使持此日披圖空想像
猶疑月落酒醒時
　　題錢舜舉所畫梅花巻　　　　(明/)戴　奎
霅溪畫師名早傳畫梅不作鐵綫圈湖山入夢既瀟灑
粉繪落紙尤清妍巴西故人玊堂老别去㡬年音問少
溪雲山月不堪持一枝寫寄春風早想當槃礴欲寫時
寓情筆底誰能知心期不負歳寒意貞潔要如冰雪姿
到今令人歎竒絶我亦見之慚蹇拙從誰交誼重金蘭
空慕廣平心似鐵
　　題山農畫梅　　　　　　　　(元/)貢性之
大庾嶺頭春信早十月梅開照青昊曽騎官馬隴頭來
百里梅花夾馳道夫君元是嶺南人自言家近羅浮邨
種梅遶屋一萬樹玊為肌骨冰為魂得官逺向西湖住
喜與林逋作賔主夢回酒醒霜月寒又見梅花在牕戸
笑倩旁人為寫真相看如見嶺頭春一聲長笛月欲落
腸斷梅花身後身
　　王山農畫梅歌(二首/)　　　　　(明/)劉　績
𤣥冥凍律凝隂谷山魅幽幽弔僵木誰巻鮫機一尺煙
昆刀碎刻藍田玊博羅山人調小鳯瓦冷霜華不成夢
火熏金獸蘭氣温鎖牕斜月淡幽痕
水仙騎龍歸海宫玫瑰珠珮迎春風霧澄天浄露嬌影
蕊粉染衣香更濃鮫綃隔夢梨雲色么鳯不鳴花脉脉
畫角吹殘十二樓湖西曉月涵空白
　　次韻題王山農墨梅　　　　　(明/)文徵明
西湖老樹凌風霜敷英奕奕先羣芳貞姿不作兒女態
炯然冰玉生寒芒窮寒襲人膚欲裂幽人自詠孤山雪
至今秀句落人間暗香浮動黄昏月却恨無人續髙韻
墨痕聊寄江南信不闗素質暗緇塵剛愛鉛煤㸃新鬢
恍疑寒影照昏釭刻畫無鹽誰濫觴逃禪已逺嗣者寡
彷彿尚記山農王山農何處骨已冷展巻令人雙目醒
何因為唤玊妃魂極目清波湖萬頃
　　王山農畫梅(三首/)　　　　　　(元/)唐　肅
春回却月觀樹樹總花開無數瑶臺鶴凌風欲下來
溪上雪消初溪冰未動魚一枝寒日裏照見影疎疎
憶上寶瓶船西湖欲雪天一枝欹岸出低照酒尊前
　　題畫梅和山農韻　　　　　　(明/)錢　宰
江南春來白雪爛落月横參夜將半縞衣綽約如故人
颯沓棃雲欹老榦北風獵獵天正寒彷彿風節凭西闌
迺知山人竟不死夜煮白石青松間髙情抗世無今昔
溪上梅花沒荒棘憶曽揮翰灑溪雲一枝寄與春消息
花前唤酒寫長歌花下呼兒掃落花若非揚州何遜宅
定是西湖處士家山人愛梅心獨苦笑爾豪吟玊堂樹
山巔水際日看花鳳詔鸞書招不去解衣槃礴兩袖垂
腕指所至皆天機南枝著花玊色起北枝凍壓𤣥霜飛
自從上苑成塵土無復當年舊歌舞源上桃花不記秦
九畹芳蘭已忘楚不如山人臥雲松破屋長在梅花東
傳家有子花作譜放手直欲先春風見花如見山人面
誰道人間無是公
　　胡侍郎所藏會稽王冕梅花圖　(明/)僧來復
㑹稽王冕雙頰顴愛梅自號梅花仙興來寫遍羅浮雪
千樹脫巾大叫成花顛有時百金閒買東山屐有時一
壺獨酌西湖船暮校梅花譜朝誦梅花篇水邊籬落見
孤韻恍然悟得華光禪我昔識公蓬萊古城下臥雲草
閣秋瀟灑短衣迎客懶梳頭只把梅花索髙價不數楊
補之每評湯叔雅筆精妙奪造化神坐使良工盡驚詫
平生放蕩禮法疎開口每欲談孫吳一日騎牛入燕市
嗔目怪殺黄髯胡地老天荒公已死留得清名傳畫史
南宫侍郎鐵石腸愛公梅花入骨髓示我萬玊圖繁花
爛無比香度禹陵風影落鏡湖水開圖看花良可吁咸
平樹老無遺株詩魂有些招不返髙風誰起孤山逋
　　題王冕梅花揭篷圖　　　　　(明/)僧溥洽
王郎寫梅如寫神天機到手驚絶倫自言臨池得家法
開縑散作江南春酒酣豪叫呼霜㕙寶泓倒飲隃糜熏
龍跳虎臥意捷出縱横錯漠迷芳塵繁花不消千樹雪
古苔蝕盡樛枝鐵縞衣綽約珮璫明夜夜貞心照寒月
嗟予落魄西湖濆夢魂㡬度入梨雲東風吹香趂流水
斷橋愁送波沄沄一杯不到孤山土忽見王郎已千古
還君此圖歌莫哀原草青青隔煙雨
　　趙子固畫梅　　　　　　　　(元/)吳師道
千樹西湖浸碧漪醉拈玊笛繞花吹祇今無限凄涼意
留得春風雪一枝
　　題趙子固墨梅　　　　　　　(元/)陳　旅
王孫朝罷景陽宫畫舫湖頭寫雪風一段寒香留不住
凄涼殘月角聲中
　　題徐太守所畫推篷梅花圖　　(明/)李　楨
紛紛卉木凋零早獨有江梅冬更好天寒歳晏風泠泠
野渡無人流斷冰南枝爛漫北枝少恍如玊貌千娉婷
自憐隨月印沙影更愛臨崖近水形當塗太守今黄霸
名重華光補之亞酒酣自寫復自題餘子持縑終不畫
半開盛吐俱含態將飄乍落皆有情玲瓏輕霰簇鏤玊
蕩漾明珠疊碎瓊昨來盧君新巻裏寫得長梢最妍美
疎蕊凌寒似得春暗香撲鼻疑生紙世間畫手多凡流
惟數徐君筆最優不必掀篷棹飛雪觀圖何異在扁舟
　　題陳哲太守萬玉圖　　　　　(明/)白　圻
𤣥冥一出百卉摧凍天裂地施寒威西湖老樹含春姿
鮮葩皎月争光輝清香暗從風外來怯寒蜂蝶空疑猜
結實垂金飽霖雨調羮止渴非凡材孤山仙子詩興濃
厭看桃李嬌春風衝寒折雪攬芳潔豪吟意氣凌蒼空
十載論交良燕喜此日分襟隔湘水明歳仍期折一枝
寄與衡陽舊知已
　　題宋院人畫著苔梅　　　　　(明/)劉　績
濃露洗花骨苑空勞勞春緑罽疊仙帔粉姿疑笑人畫
屏罥幽夢夜苦香不歇楚竹裂鳳膺恨魄如懸玦
　　江西李君千能能和墨及畫梅良齋許以三竒而
　　　詩非所長也　　　　　　　(宋/)樓　鑰
游藝無小大要皆知本原後人率意作終當愧前賢老
潘妙對膠法從玊局傳或假季心名空掃千鐙煙補之
貌梅花疎瘦仍清妍竹枝映月影真態得之天李君信
雅尚二者將求全諸公競稱許試之乃仍然江西有詩
派皎皎俱成篇兹事未易窺屬和尚加鞭
　　贈畫梅王文顯　　　　　　　(宋/)陸九淵
子作寒梢已逼真不須向上更稱神由來絶藝知音少
只恐今人過古人
　　贈畫梅吳雪塢　　　　　　　(宋/)謝枋得
冷凝寒極雪漫漫天下無人知袁安起來門前問梅竹
吾友可以話歳寒歳寒心腸如鐵石不與萬物同摧殘
有時醉中畫梅竹洪鈞只在掌握間人生莫與天争巧
上帝一見開笑顔八極俗物不足道千年陳人無可觀
誰能奈得此雪過春風去後終須還千紅萬紫争爛漫
梅竹攜手隠空山臯陶庭堅不祀苦程嬰杵臼存孤難
豈無當門獨立者五更風雪不相干上帝慈仁須動念
醒來紅日上三竿
　　贈黄竹村老儒畫梅竹　　　　(元/)朱徳潤
煙水盱江渺丹陽度雪寒久憐梅淡泊先問竹平安夜
月清詩思春風彩筆端北來知已少歳暮欲彈冠
　　題梅石為王集虚尊師書紙屏上(元/)李孝光
北風吹倒山三日雪塞門愔愔巖谷裏萬木命在根天
翁粲然笑洗出明月魂春如鼎中香已覺火力温
　　　題梅石巻贈蘇生　　　　　　(明/)王世貞
　君今幽興何所寄日坐磐石梅花傍一峰兩峰洞庭古
　千樹萬樹羅浮香平泉莊畔酒初醒却月觀前人欲狂
　何似儂家新塢就不須遥羨白雲鄉
　
　
　
　
　
　
　
　
　
　
　
御定歴代題畫詩類卷八十四
　欽定四庫全書
御定厯代題畫詩類巻八十五目錄
　　花卉類
　　　仁老寄墨梅(宋鄒浩七首/)
　　　和張矩臣水墨梅(宋陳與義五首/)
　　　次韻何文縝題顔持約畫水墨梅花(宋陳與義二/)
　　　　(首/)
　　　題徐參議墨梅畫軸(宋王炎/)
　　　題隆上人墨梅花(宋孫覿/)
　　　題剡溪瑩上人梅花小軸(宋陸游/)
　　　題趙晞逺墨梅(宋樓鑰/)
　　　三峰康道人墨梅(宋朱松三首/)
　　　妙髙梅花(宋張栻/)
　　　光上人送墨梅來求詩還鄉(宋張栻/)
　　　題劉文簡所藏墨梅卷(宋劉宰/)
　　　祕書張監墨梅圖(金李澥/)
　　宋漢臣墨梅(元劉秉忠/)
　　題趙雲趣梅圖(元程鉅夫/)
　　墨梅寄因上人(元宋无二首/)
　　戲題僧惟堯墨梅(元趙孟頫/)
　　題詹圃老梅圖(元虞集/)
　　題王南谷大夫自作墨梅(元黄溍/)
　　鎦山立梅圖(元歐陽𤣥/)
　　所貴姪梅(元歐陽𤣥/)
　　題朱生質夫所藏梅花圖(元貢師泰/)
　　寄東山寺長老宅區中索畫梅(元張昱/)
　　題吳照磨墨梅(元納延/)
　　題墨梅(元納延/)
　　題汪伯髙梅(元丁復/)
　　題吉學士墨梅(元杜本/)
　　贈雲峰上人墨梅圖(元王冕/)
　　題張鍊師所藏畫梅(元陳基/)
　　徐仲晦作書惠水墨梅圖(元周權/)
　　潘易齋寫水墨梅(元周權/)
　　恢上人墨梅元華(幼武/)
　　題族兄馬子英進士梅花(元丁鶴年/)
　　題梅花卷元(張天英/)
　　梅花圖(明汪廣洋/)
　　題道上人墨梅(明髙啓/)
　　到山西題畫梅(明楊基/)
　　題墨梅(明王褒/)
　　題陸二闔墨梅(明管訥/)
　　題李璋梅花(明鄭真/)
　　題已上人墨梅(明鄭洪/)
　　墨梅(明髙遜志/)
　　題邢克寛太守梅花(明岳正/)
　　題顧御史所藏梅花圖(明倪敬/)
　　梅花小幅(明姚綸/)
　　題陸廉伯庶子所藏墨梅(明程敏政/)
　　題屈都諫引之墨梅(明傅珪/)
　　題焦中書梅卷(明林瀚/)
　　胡冬官梅花圖(明邵珪/)
　　題趙行恕參議所寄沈徵士墨梅(明吳寛/)
　　為寧縣令蕭光甫題墨梅(明吳寛/)
　　為陳明之題墨梅(明吳寛/)
　　為顧良弼題墨梅(明吳寛/)
　　曽仲仁墨梅(明周用/)
　　古峰畫梅歌(明何景明/)
　　題林自怡墨梅(明羅泰/)
　　題鄭時暉繡衣畫梅(明蕭顯/)
　　題徐嘉興扇畫梅(明謝廷選/)
　　題余千兵梅花圖(明林景清/)
　　梅花圖(明吳宣/)
　　梅花春意圖(明廖道南/)
　　　梅花巻(明廖道南/)
　　　題畫梅(明王世貞/)
　　　題談思重冩梅花(明王世貞/)
　　　雙梅歌(明王世貞/)
　　　題梅巻(明王世貞二首/)
　　　雪湖老人墨梅(明焦竑/)
　
　
　
　
　
　
　
　
　
御定歴代題畫詩類巻八十五目録
　欽定四庫全書
御定歴代題畫詩類卷八十五
　　花卉類
　　　仁老寄墨梅(七首/)　　　　　　(宋/)鄒　浩
　二月八日春氣分忽見梅英枝上繁顚狂索酒醉復醒
　知是筆端回化元
　嶺南消息報來新正想梅花傍酒尊生出兩枝遥寄我
　道人方便信多門
　前年謫向新州去嶺上寒梅正作花今日霜縑玩標格
　宛然風外數枝斜
　馬祖菴頭挂鉢囊晩隨緣出住華光僧繇一筆無人㑹
　戲作寒梅自在芳
　解衣磅礴寫梅眞一段風流墨外新依約江南山谷裏
　淡煙疎雨見精神
　金張許史競東風魏紫姚黄醉眼中賔客貴人吾不與
　獨將清韻照禪宫
春晩晴光破雨回閒將花軸傍簷開爐煙細逐輕風散
疑是香從梅處來
　　和張矩臣水墨梅(五首/)　　　　(宋/)陳與義
巧畫無鹽醜不除此花風韻更清殊從教變白能為黒
桃李依然是僕奴
病眼昏花已數年只應梅蕊故依然誰教也作陳𤣥面
眼亂初逢未敢憐
粲粲江南萬玉妃别來㡬度見春歸相逢京洛渾依舊
唯恨緇塵染素衣
含章簷下春風面造化功成秋兔毫意足不求顔色似
前身相馬九方臯
自讀西湖處士詩年年臨水看幽姿晴牕畫出横斜影
絶勝前村夜雪時
　　次韻何文縝題顔持約畫水墨梅花(二首/)
　　　　　　　　　　　　　　　(宋/)陳與義
牕前光景晩來新半幅溪藤萬里春從此不貪江路好
賸抛心力喚真真
奪得斜枝不放歸倚牕承月看熹微墨池雪嶺春俱好
付與詩人説是非
　　題徐參議墨梅畫軸　　　　　(宋/)王　炎
酷似西湖處士詩雖無半樹有横枝天寒地冷清臞甚
故著緇衣䕶玉肌
　　題隆上人墨梅花　　　　　　(宋/)孫　覿
一枝插向釵頭見千樹開時雪裏看慚愧通神三昩手
盡將春色寄毫端
　　題剡溪瑩上人梅花小軸　　　(宋/)陸　游
孤舟清曉下溪灘為訪梅花不怕寒忽有一枝横竹外
醉中推起短篷看
　　題趙晞逺墨梅　　　　　　　(宋/)樓　鑰
牕前驚見一枝斜照眼英英十數花千載簡齋仙去後
何人更著好詩誇
　　三峰康道人墨梅(三首/)　　　　(宋/)朱　松
一枝春曉破霜煙影寫清波最可憐衲被犯寒歸吮墨
也知無地著朱鉛
冰盤青子渴爭嘗怪有横枝著意芳等是毫端幻三昧
更煩覓句爲摹香
緗囊墨本入宣和林下霜晨手自呵不學霜臺要全樹
動人春色一枝多(康畫嘗投進又為朱/勔畫全樹帳極精)
　　妙髙梅花　　　　　　　　　(宋/)張　栻
戲折寒梅畫裏傳便知香爨攪佳眠愛君花木逡巡有
乾笑春風入暮年
　　光上人送墨梅來求詩還鄉　　(宋/)張　栻
南岳有雲留不住東歸結伴過湘湄解將疎影横斜句
来換垂珠的鑠詩臞甚鳶肩寒入畫清於鶴骨老難醫
遥知入嶺風煙暮正及追胥餽歳時
　　題劉文簡所藏墨梅卷　　　　(宋/)劉　宰
煙雨和成宛擅塲新来飜著雪衣裳以吾不可學渠可
善學楊君秪此郎
　　祕書張監墨梅圖　　　　　　(金/)李　澥
眼中只有梅千樹不挂世間蜂蝶花十載江南春夢斷
至今清影在君家
　　宋漢臣墨梅　　　　　　　　(元/)劉秉忠
體盡江村雅淡情映来紙上照人清枝梢欲向風中動
根幹原從筆下生㡬簇芳英雪妝㸃一彎新月玉斜横
華光不死西湖見也索驚嗟問姓名
　　題趙雲趣梅圖　　　　　　　(元/)程鉅夫
燭龍一歩九徘徊便恐昆明焮作灰避暑雪樓無去處
天留半樹補之梅
　　墨梅寄因上人(二首/)　　　　　(元/)宋　无
寒枝香在天外疎花影流水中梨雲夜深清夢草𤣥筆
底春風
夢覺霜林墮月眼明野水浮枝横玉不吹春去斷縑閒
寫相思
　　戲題僧惟堯墨梅　　　　　　(元/)趙孟頫
瀟灑孤山半樹春素衣誰遣化緇塵何如淡月微雲夜
照影西湖自冩真
　　題詹圃老梅圖　　　　　　　(元/)虞　集
郷人共識古梅樹移植詹亭仍百年計時當生宣政前
僻逺幸遺花石船昔僑寳唐尋故物石樓嵯峨白沙白
陵陽慈竹樂公移根節相扶俱逺客此樹乃在鄰邑間
看花食實真足閒人言支離故多壽我意培植兹惟艱
華葢髙人世師表為爾賦詩歌窈窕詹家孫子多讀書
早晩春雷化龍矯
　　題王南谷大夫自作墨梅(送府君時元/教授南歸)黄　溍
何遜揚州跡未陳染衣不是洛城塵毫端一綫陽和力
中有江南萬斛春
　　鎦山立梅圖　　　　　　　　(元/)歐陽𤣥
山澤臞儒面目真見梅往往見先人屋梁月色新湔拂
茅舎玉堂同一春
　　所貴姪梅　　　　　　　　　(元/)歐陽𤣥
老樹縱横出氣條一枝還又亞牆腰西湖湖上掀篷看
一夜吹香滿六橋
　　題朱生質夫所藏梅花圖　　　(元/)貢師泰
水晶簾幙珊瑚鈎萬玉花間一鏡秋睡起瀟湘寒凛烈
却疑飛雪在羅浮
　　寄東山寺長老宅區中索畫梅　(元/)張　昱
同是多生無垢身孤芳嵗晏轉精神濡毫應覺香先到
冩影無如月最真庾嶺近來還有信華光以後更何人
情知此事難描畫驛使空回可不嗔
　　題吳照磨墨梅　　　　　　　(元/)納　延
天台吳架閣京下憶尋梅倚杖月中立思君江上來夜
深憐雪落香動覺春迴獨坐溪邉石煙雲滿綠苔
　　題墨梅(贈徐用/吉南歸)　　　　　　　(元/)納　延
蘓公隄上路千樹雪紛紛載酒曽邀我看花每憶君翠
陰松下臥鐵笛月中聞獨有思歸者長歌望白雲
　　題汪伯髙梅　　　　　　　　(元/)丁　復
兔臼寒霜染雪毫綠烟微散月初髙野人醉醒羅浮夢
長憶仙娥玉色醪
　　題吉學士墨梅　　　　　　　(元/)杜　本
冰雪肌膚鐵石腸翩翩和月按霓裳臨牕喜見横斜影
却有王孫翰墨香
　　贈雲峰上人墨梅圖　　　　　(元/)王　冕
粲粲疎花照水開不知春意㡬時回嫩雲清曉孤山路
記得短笻尋句來
　　題張鍊師所藏畫梅　　　　　(元/)陳　基
幻藥能招水月魂蓬萊宫殿集靈芬誰將處士明珠珮
獨贈仙人萼綠君海國有香飄艾納洞天無夢化梨雲
春風想見瑶池㑹瀟灑真妃玉作羣
　　徐仲晦作書惠水墨梅圖(有和靖題紀歲月絹素蠧/敗餘字不存作詩歸之)
　　　　　　　　　　　　　　　(元/)周　權
溪藤𢷬霜寒奪目硬黄瘦字疎相續墨花出袖吐春妍
一片玲瓏水蒼玉分明寄我孤山圖上有嵗月書林逋
古丹漫漫篆窠暗敗素䬃䬃形神枯西泠橋畔黄昏景
船頭鶴夢風吹醒一從馬鬣鎖荒寒萬古人間㡬香影
苦吟老盡詩壇豪窮愁到我心徒勞還君此畫三太息
雪晴月映横牕梢
　　潘易齋冩水墨梅　　　　　　(元/)周　權
胸中一卷羲周易筆底萬斛江南春莫向冰紈冩孤潔
從他水月自傳神
　　恢上人墨梅　　　　　　　　(元/)華幼武
冰姿玉質本天真幻化移来物外春可是道人嫌太潔
從教素服染緇塵
　　題族兄馬子英進士梅花　　　(元/)丁鶴年
池館春深看牡丹五陵車馬隘長安誰知凛凛冰霜際
却是梅花守嵗寒
　　題梅花巻　　　　　　　　　(元/)張天英
此花正如黄叔度不見令人鄙吝生谷底嵗寒誰邀得
白駒攲側晩烟明
　　梅花圖　　　　　　　　　　(明/)汪廣洋
贛江去國數千里曽對梅花憶故人今日歸来看圖畫
一枝寒玉更精神
　　題道上人墨梅　　　　　　　(明/)髙　啓
笛裏寒梢蕊自開㡬年風雨不生苔山牕夜半禪初定
應喜無香觸鼻来
　　到山西題畫梅　　　　　　　(明/)楊　基
江南分手到山西每憶溪橋夢不迷冰雪有如林下約
一枝重向畫中題
　　題墨梅(贈蘓/上舎)　　　　　　　　(明/)王　褒
翠屛山下水雲香别墅歸来月在牀今日看圖詩興動
渾如東閣送何郞
　　題陸二闔墨梅　　　　　　　(明/)管　訥
青禽枝上月如霜夢覺羅浮欲斷腸却憶故園池館裏
看花一月不燒香
　　題李璋梅花　　　　　　　　(明/)鄭　真
三年為客海東崖萬里羅浮一夢賖霜月夜寒天地白
開門曽憶看梅花
　　題已上人墨梅　　　　　　　(明/)鄭　洪
故園梅樹三年别長憶看花溪雪晴巧出疎籬便蕭散
近遭碧水更分明揚州何遜足詩興茅屋已公無俗情
畫圖忽見轉愁絶遥想月華枝上生
　　墨梅(為李鍊/師賦)　　　　　　　　(明/)髙遜志
誰向隴頭来寄此一枝雪莫負嵗寒盟道人心似鐵
　　題邢克寬太守梅花　　　　　(明/)岳　正
美人家住古羅浮鐵石肝腸不解愁羌笛一聲清夢破
也随春色到蘓州
　　題顧御史所藏梅花圖　　　　(明/)倪　敬
我家逺在吳山住路入梅花最深處天香嵗晩雪紛飛
繞屋寒香千萬樹花時日日醉花邉酒醒長吟花下眠
聽到翠禽啼斷處任教明月照青天自從游宦京華久
夢繞花前與花後故郷花發想依然何遜才華已非舊
霜臺御史繡衣人藏得横斜水影真一幅齊紈裁皎潔
筆端渾是玉精神蕭蕭凍雨簷花落紙帳夜寒燈影薄
恍然相對似還家春信依稀生綠萼綠萼春生日漸多
山中歸興尚蹉跎玉堂日賜宫壺酒其柰梅花似雪何
何當催赴看花約莫待江天吹曉角詩成起向畫中題
酒熟還思花下酌
　　梅花小幅　　　　　　　　　(明/)姚　綸
貪看璧月挂梢頭㡬次花前倚醉遊無奈翠禽啼處苦
不容清夢到羅浮
　　題陸亷伯庶子所藏墨梅　　　(明/)程敏政
宋人冩梅工染地染出疎花得花意寒枝㸃綴縱復横
宛在江村立烟際元人冩梅鐵作圏千玉萬玉相聮拳
天機淺深各有態三昧定屬何人傳忽拭此圖真宋手
入眼丹青未能有涼風未覺生衣襟古月猶疑照牕牖
斷縑殘墨驚海棠當時價抵千金强㡬人豪奪幾懸購
完璧乃歸君子堂多君家在毘陵住髙潔平生似梅樹
秀餐亭上嵗寒盟時約花神共来去我今歸臥新安山
暗香正繞清溪灣北河冰堅未成往春夢夜落松筠間
補之不作林逋老紅綠紛紛競妍好愧無佳句慰幽芳
三復莓苔被花惱
　　題屈都諫引之墨梅　　　　　(明/)傅　珪
誰拈彩筆向西湖貌取寒梅入畫圖為愛清香兼晩節
㡬人相對撚吟鬚
　　題焦中書梅巻　　　　　　　(明/)林　瀚
一曲霜風玉笛寒枝南枝北半闌珊珠鈿落盡香猶在
莫作春堤柳絮看
　　胡冬官梅花圖　　　　　　　(明/)邵　珪
江南江北霏霏雨漁榜漁罾短短籬斜出一枝青鳥外
東風掩映水仙祠
　　題趙行恕參議所寄沈徴士墨梅(明/)吳　寬
不見王孫知㡬年更堪東老入重泉江南風景渾如舊
春草梅花共恨然
　　為寜縣令蕭光甫題墨梅　　　(明/)吳　寬
老幹彎敧新幹直總是昆吾鑌鐵色枝頭忽被北風吹
迸出疎花成戲劇薄如蟬翼細蝶鬚敢與臘雪偏相敵
雪也無香復易消阻山背水俱無策花神冷笑不言功
月下翛翛倚蒼璧狂遊不到綺陌間小隠時當野橋側
平生髙韻有誰知此種竒姿何處得補之巳逝叔雅亡
人間久矣無清蹟詩人未補白華詩畫家重倒金壺墨
悠悠此意我所諳欲向蕭侯聊比德試看寧縣九年官
篋裏只餘花的的士林傳玩等甘棠黄鶴樓中莫吹笛
　　爲陳明之題墨梅　　　　　　(明/)吳　寬
溪藤百尺餘慘慘顔色變遂令塵埃中難識冰雪面秋
陽射疎牕晨起偶開巻妙手非補之歴歴花可辨横柯
彎且枯老榦直不顫天寒北風髙滿眼集𤣥霰
　　爲顧良弼題墨梅　　　　　　(明/)吳　寬
芳名曽向譜中傳似見臨溪影倒懸爲語逰人休亂折
低枝正與雪霜便
　　曽仲仁墨梅　　　　　　　　(明/)周　用
自憐官閣少詩流春信相將寄隴頭一種孤牕明月夜
直飛清夢到衡州
　　古峰畫梅歌　　　　　　　　(明/)何景明
空江月墮孤山曉直榦横枝疎更好夜來夢破碧牕虛
殘雪半庭寒不掃小橋水淺影初斜野徑風清香未老
霜魂月魄獨娉婷玉骨冰肌自枯槁溪頭數㸃瘦花明
塢雲漠漠林煙渺逋翁湖山詩思閒寂寂柴門春醉倒
山亭晝午鶴飛還一聲長笛江門悄
　　題林自怡墨梅　　　　　　　(明/)羅　泰
闕下簪紳裔幽居寂不譁穿雲開竹逕繞屋種梅花東
閣吟仙宅西湖隠士家傾心同潦倒古貌復槎枒春信
傳芳萼寒光積素華露含珠蓓蕾雪綻玉交加斗帳空
香逺書幃片影斜終當調鼎鼐未許託蒹葭臥對宮簷下
行尋灞水涯妝成誰復見詩在世仍誇驛路愁難寄羅
浮夢轉賖天風吹酒醒涼月上牕紗
　　題鄭時暉繡衣畫梅(和張東海/武選韻)　(明/)蕭　顯
清夜珊珊響珮瑶羅浮夢斷酒初消美人何處遊仙去
獨有遺容傍野橋
　　題徐嘉興扇畫梅(賡屠大/理韻)　　　(明/)謝廷選
羌笛悲殘曲含章憶素英闗情使君閣詩雪夜同清
　　題余千兵梅花圖　　　　　　(明/)林景清
將門豪客城東住手植梅花三五樹爲愛寒香戶正開
坐對梅花日成趣風流太守為冩真老手筆精妙入神
半幅溪藤奪造化枝南枝北爭先春花如綴玉柯如鐵
標格由來自髙潔髣髴西湖起朔風滿林瓊樹飄晴雪
豪客幽情誰得知對花看畫兩相宐昨朝留我花下酌
濡毫索取題新詩
　　梅花圖　　　　　　　　　　(明/)吳　宣
野韻寥寥起太清溥天容易對誰鳴餘尋萬古無痕月
聽奏冰絃一再行
　　梅花春意圖(為張梅江/太守賦)　　　　(明/)廖道南
君不見上林苑中誇紫蒂梅開玉塢真佳麗烟染龍池
䕶影斜雪消鯨島連枝霽又不見艮嶽堂前稱緑萼梅
開瑶圃殊蕭索靈根屈曲穿西垣勁質幽奇傍東閣何
如八閩山中梅萬株梅開江上水縈紆蓀壁全留春意
早葯房半繞月華孤朅來射䇿明光殿花神入夢疑相
見鳷鵲盈盈玉笋輝蓬萊裊裊金蓮炫髙韻還登大雅
堂渾如大庾嶺頭香曵裾長襲幽蘭秀珥筆仍含杜
若芳邇乗五馬来三楚皁葢朱旛臨鄂渚鸚洲瓊藻王
孫賦鶴樓鐵笛仙人語天回北陸向嚴冬江上寒雲盡
日封壯節獨憐君子竹孤忠恒對大夫松姑射清姿在
何處朝光浮動扶桑曙淡魄奚論何遜齋暗香不羨隂
鏗署我時漫和東坡詞松風亭外鬱相思商鼎試調元
氣轉炎經堪賛化工奇梅花圖中觀太始雞雛滿前皆
赤子願君布澤霑九陔坐使春風遍桃李
　　梅花巻(次東坡韻為/汪亳州題)　　　　　(明/)廖道南
維山之麓水之村梅花有夢撩清魂孤芳迥敵白雪皎
苦節直破黄霾昏我心愛梅如愛蓮地偏每憶君子園
夢澤寒光落空翠竟陵野色含春温南枝屈盤海月照
東林炫赫朝陽燉未報王猷造竹所且延謝客歌松門
天地為鑪萬物炭噫嘻𤣥造渾無言還期結實薦商鼎
莫遣揺落悲芳尊
　　題畫梅(寄吳江趙令君季兆君廣平明/人也宋廣平嘗賦之故云)王世貞
空庭一樹影横斜玉瘦香寒領嵗華解道廣平心似鐵
古來先巳賦梅花
　　題談思重冩梅花(贈李/茂承)　　　　(明/)王世貞
談郎冩梅今絶倫貌得羅浮月下神玉笛江城吹不落
一枝留伴謫仙人
　　雙梅歌(為方塘張/封君賦)　　　　　　(明/)王世貞
瑶臺仙姝畏桃妒化作君庭雙玉樹大庾萬條看更俗
隴頭一闋吹不墮張果齯齒如編銀要與此樹争丰神
飛觴三雅媚殘月揺筆片語開新春有子移根奉温室
皎皎冰姿射霜日莫言子作書生酸要與君王調鼎實
　　　題梅巻(贈虛上/人二首)　　　　　　　(明/)王世貞
　羅浮寒玉千樹折贈闍黎一枝欲識西來真意暗風吹
　到軍持
　隴頭玉笛吹遍哀響不到僧家為問阿師㣲笑世尊拈
　示天花
　　　雪湖老人墨梅　　　　　　(明/)焦　竑
　湘江水落零雨絲羅浮遥遥夢難期華光一逝孤標絶
　貎得寒梅第一枝肌膚綽約如冰雪翠袖輕盈弄明月
　籬根竹外無人知瘦影横波共清絶劉生劉生老彌壯
　半幅輕綃傳意匠剡溪美人襟抱奇對此悠然得真賞
　披圖颯颯生㣲風春入寒巖雪漸融恍疑身向孤山道
　十里林巒香霧中
　
　
　
御定厯代題畫詩類巻八十五
　欽定四庫全書
御定厯代題畫詩類卷八十六目錄
　　花卉類
　　　荅江明道見示畫雪梅詩(宋朱松/)
　　　題茅山道士雪梅障(元劉因/)
　　　梅雪卷(明丘濬/)
　　　為王仲義題雪梅(明梁寅/)
　　　題雪梅圖(明董其昌/)
　　　題墨梅風煙雪月(明陶安四首/)
　　　題雪梅月梅(明羅泰二首/)
　　　天師月梅圖(元歐陽𤣥/)
　　　題梅月圖(明周瑛/)
　　　梅月圖(明李東陽/)
　　　題梅月圖(明秦旭/)
　　　題畫梅月(明僧麟洲/)
　　　和南湖史君煙景墨梅圖(元陳深/)
　　題煙梅(明陳烓/)
　　題張晞顔紙本紅梅(宋范成大/)
　　紅梅畫(元王冕/)
　　題畫紅梅(元陶宗儀/)
　　題翠竹紅梅(元貢性之/)
　　題畫紅梅(明劉基/)
　　紅梅圖(明劉珝/)
　　畫紅梅(明林弼/)
　　紅梅圖(明羅屺/)
　　畫紅梅(明徐渭/)
　　題畫紅梅(明僧麟洲/)
　　題竹外一枝梅花(元黄清老/)
　　題紅梅翠竹圖(元余闕/)
　　紅梅翠竹圖(明劉泰/)
　　紅梅夾竹圖(明樊阜/)
　　陳鍊師壁間竹梅(元納延/)
　　題所畫梅竹贈友(元趙孟頫二首/)
　　書梅竹小畫(明王守仁/)
　　梅竹圖(明張燦/)
　　題梅竹卷(明何喬新二首/)
　　題梅竹雙清圖(元台哈布哈/)
　　題梅竹雙清(明金西白/)
　　題張夢卿雙清圖(元王惲三首/)
　　雙清圖(明陳景融/)
　　梅花五友歌(元陳泰/)
　　題梅友圖(元李祁/)
　　王澹游嵗寒圖(明吳寛/)
　　宣和梅蘭圖(元王惲二首/)
　　題梅蘭圖(宋韓駒二首/)
　　題梅花下水仙花(元李祁/)
　　梅花水仙(明皇甫芳/)
　　梅花折枝圖(明王行/)
　　瓶梅圖(元吳澄/)
　　横牕梅(元丁鶴年/)
　　臨水梅(元丁鶴年/)
　　宫梅圖(元貢性之/)
　　題梅野圖(元吳澄/)
　　題白描梅(元王鑑/)
　　題萬玉圖(元陶宗儀/)
　　題梅屛(明劉基/)
　　曹得一扇頭(元元好問/)
　　梅花扇(元貢性之/)
　　畫梅便面(元貢性之/)
　　題梅花扇面(元丁鶴年/)
　　和韻題扇頭梅花(明王世貞/)
　　寫梅(宋楊公逺/)
　　題畫寸許梅枝於石夢飛扇頭(明李日華/)
　　莊子儀扇頭梅花(明李日華/)
　　　寫梅(明李日華/)
　　　新正三日冩梅(明李日華二首/)
　　　畫梅時正雪下(明徐渭/)
　　　題畫(元陳髙二首/)
　　　題陳叔虎繡梅花扇(宋楊萬里/)
　　　落梅圖(元張庸/)
　
　
　
　
　
　
　
　
　
御定歴代題畫詩類巻八十六目録
　欽定四庫全書
御定歴代題畫詩類巻八十六
　　花卉類
　　　荅江明道見示畫雪梅詩　　　(宋/)朱　松
　詩人未見雪梅畫只識前村横水枝百巧摹香摹不出
　此詩風味畧相宜
　　　題茅山道士雪梅障　　　　　(元/)劉　因
　積金峰頭雲五采天女行空散珠琲爲憐絶壑一枝春
　𤣥墨敷調増蓓蕾因風飄零顔愈真竟日霾藏氣逾倍
　油纛紛紛成素旄積鐵離離増練鎧㘭如側杯頫承露
　亂若銛刀繽剪綵雙龍挾輈儗欲上萬馬飛塵卒難凂
　髙齋鐘磬日未暾徙倚横斜眩銀海憶昔西湖極游歴
　真與逋仙澆磈磊後知色相端有空百念灰心付真宰
　峩峩茅君儼不死秦君嘉平年首亥精思萬林元炁存
　衆卉羣芳羞皚皚閉門緹襲坐蒲團長恐夜深風雨改
　　　梅雪巻(為艾用/章作)　　　　　　　(明/)丘　濬
北風吹雨凝成結老榦凌霜殭欲折地底潜回一脉春
枝頭忽逬千莖雪雪花六出梅花五天地茫茫淡容與
廵簷索笑者誰子踏影尋香悄無語箇中天趣惟自知
頓覺西湖東閣皆支辭横斜浪說水邉影姢好空吟
竹外枝豈知此花中一花一太極陰陽互為根生生機
不息天上花惟雪人間花有梅雪花飛處梅花開三白
呈祥一白露嗚呼此理真妙哉妙哉至理誰能解平生
故人大梁艾艾君艾君聽我歌梅邉雪裏期相待
　　為王仲義題雪梅　　　　　　(明/)梁　寅
小橋東郭先生履曲逕西湖處士家向暖早看花似雪
冒寒更愛雪如花
　　題雪梅圖　　　　　　　　　(明/)董其昌
燕山雪盡勢嶙峋寫得家山事事眞剛有寒梅太疎落
請君添取一枝春
　　題墨梅風烟雪月(四首/)　　　　(明/)陶　安
萬㸃餘香収不得倚樓莫怨笛聲吹此情已任和羮鼎
自與東風暗有期
烟鎖空江曉未開暗中顧影自憐才嵗寒標格不可掩
消息已從天上來
冰雪塞天陽氣轉幽香飛動老龍鱗平生每事居人後
十月嚴凝占得春
百卉未春先入選玉堂夢逺老侵尋黄昏耿立無人過
唯有素娥知此心
　　題雪梅月梅(二首/)　　　　　　(明/)羅　泰
五出花開六出飛空香積翠共凝輝灞陵橋上人如玉
兩袖春風䇿蹇歸
流蘓帳小玉屏空畫角聲沈月正中春滿羅浮清夢覺
一枝疎影上房櫳
　　天師月梅圖　　　　　　　　(元/)歐陽𤣥
隴頭誰寄一枝來多謝天公巧剪裁猶自夀陽妝額後
到今玉蕊忍全開
　　題梅月圖　　　　　　　　　(明/)周　瑛
孤山處士舊時家門巷深深一徑斜惆悵詩魂呼不醒
只留明月照梅花
　　梅月圖　　　　　　　　　　(明/)李東陽
清溪倒影入空寒月色梅花共一般夜半落英看不見
暗風吹斷玉欄干
　　題梅月圖　　　　　　　　　(明/)秦　旭
孤山山上月明多長憶西湖瑪瑙坡安得扁舟吹短笛
梅花香裏一經過
　　題畫梅月　　　　　　　　　(明/)僧麟洲
疎花纎月鬭清寒曽向西湖雪後看零落斷香三十載
㡬家風笛倚闌干
　　和南湖史君煙景墨梅圖　　　(元/)陳　深
依約羅浮翠嶺前美人玉立破蒼烟畫圖未許分明見
一夜春風入夢先
　　烟梅(為王和/初題)　　　　　　　　(明/)陳　烓
天與孤高第一花却從幽谷作生涯嵗寒喜見春風面
漫遣疎烟故故遮
　　題張晞顔紙本紅梅　　　　　(宋/)范成大
酒力欺朝寒潮紅上妝面桃李漫同時輸了春風半
　　紅梅畫　　　　　　　　　　(元/)王　冕
玉妃歩月影毿毿燕罷瑶池酒正酣半夜不知香露冷
春風吹夢過江南
　　題畫紅梅　　　　　　　　　(元/)陶宗儀
梨雲落莫錦雲低誰些冰魂上赫蹏玉骨從来無此色
想應新浴武陵溪
　　題翠竹紅梅　　　　　　　　(元/)貢性之
美人燕罷酒初消凌亂雲鬟壓歩揺莫遣翠禽啼夢斷
醒来無處託春嬌
　　題畫紅梅　　　　　　　　　(明/)劉　基
水晶宫裏玉眞妃宴罷瑶䑓歩月歸行到赤城天未曉
冷霞飛上六銖衣
　　紅梅圖　　　　　　　　　　(明/)劉　珝
天生本是冰霜姿縞衣不受纎塵緇何事東君厭清素
一宵幻出珊瑚枝園林陡覺春意別千株萬株飛紅雪
莫憐醉骨巳如泥要使丹心常似鐵
　　畫紅梅(為吳允/思題)　　　　　　　(明/)林　弼
冰姿雪色自無塵香艶桃嬌偶借春一段繁華幽寂意
題詩試問隴頭人
　　紅梅圖(為肇/和題)　　　　　　　　(明/)羅　屺
西湖殘雪候多時却恨前年被雪欺且學杏花紅似錦
暫招鳴烏到南枝
　　畫紅梅　　　　　　　　　　(明/)徐　渭
即使胭脂㸃猶成冷淡枝杏花無此榦鐵樹少其姿挂
壁紛紅雪圍春在錦池無由飄一的嬌殺夀陽眉
　　題畫紅梅　　　　　　　　　(明/)僧麟洲
三百年来處士家酒旗風裏一枝斜斷橋荒蘚無人問
顔色而今似杏花
　　題竹外一枝梅花　　　　　　(元/)黄清老
仙標何處来一枝倚寒玉晴牕見疎林座上春可掬山
隂帶殘雪水影兼逺綠珍重孤竹君嵗寒伴幽獨
　　題紅梅翠竹圖　　　　　　　(元/)余　闕
竹葉梅花一色春盈盈翠袖掩丹脣休言畫史無情思
却勝宫中剪綵人
　　紅梅翠竹圖　　　　　　　　(明/)劉　泰
羅浮仙子訪湘君翠袖娟娟暎茜裙江月半痕歸去晩
玉容春透酒微醺
　　紅梅夾竹圖　　　　　　　　(明/)樊　阜
羅浮仙子宴瑶池香臉生春酒暈微欲弔湘靈無處覓
青鸞騎向月中歸
　　陳鍊師壁間竹梅(邀倪仲/愷同賦)　　　(元/)納　延
空谷天寒雪如堵短篷載酒滄江浦繫船偶傍竹籬邉
一樹梅花纔半吐別来京國久相思夢斷愁聞畫角吹
忽見新圖寫幽趣令人却憶剡溪時寄語南城倪博士
取琴對此彈秋水中林月上不須歸共倒清尊醉花底
　　題所畫梅竹贈友(二首/)　　　　(元/)趙孟頫
故人贈我江南句飛盡梅花我未歸欲寄相思無别語
一枝寒玉澹春暉
江南翠竹動成林誰折寒枝寄賞音説與雙清堂上客
蕭然應見此君心
　　書梅竹小畫　　　　　　　　(明/)王守仁
寒倚春宵蒼玉杖九華峰頂獨歸来柯家草亭深雪裡
却有梅花傍竹開
　　梅竹圖　　　　　　　　　　(明/)張　燦
蛟綃數尺捲烟霧誰翦瓊瑶貼輕素湘靈夜彈五十絃
博羅小鳳來翩翩翡翠旌旛矗空影珠衱生輝夜光炯
澄凝古月冰潭冷紫鳳叫斷眠龍醒
　　題梅竹卷(二首/)　　　　　　　(明/)何喬新
梨雲漠漠楚天低縞缺相逢思欲迷斗轉參横寒漏永
夢迴惟聽翠禽啼
姑射仙人冰雪姿珠冠瓊珮下瑶池湘江帝子元同調
翠袖相依嵗晩時
　　題梅竹雙清圖　　　　　　　(元/)台哈布哈
冰魂無夢到瑶階翠袖雲鬟並玉釵青鳥莫銜紅綬帶
夜深重認合歡鞵
　　題梅竹雙清　　　　　　　　(明/)金西白
孤山不見林君復借宅空懷王子猷愛爾雙清須賦詠
令人千古想風流縞衣春夢三更月翠葆涼聲㡬度秋
莫把琅玕製成笛虛心應為落花愁
　　題張夢卿雙清圖(三首/)　　　　(元/)王　惲
月影冰魂奪化工捋鬚眞是不煩公漫山正有閒桃李
爛漫春風㡬日紅
華光品格黄華筆一段風流付後人誰為九衢塵坌底
兩枝揺蕩浙江春
淡妝疎影兩依依㸃綴横斜畫縂宜恰似孤山籬落畔
小溪如練月如眉
　　雙清圖　　　　　　　　　　(明/)陳景融
玉樹花香璧月圓繡衣深暎色清妍牕涵疎影孤山夜
人在澄光萬里天雲母帳虛沈畫角水晶簾淨濕冰絃
廣寒髙處應難到立徧闌干醉不眠
　　梅花五友歌　　　　　　　　(元/)陳　泰
古人一水畫十日今我此畫凡㡬筆生綃數幅畫水石
獨立寒梅妙難識當其痛飲三百觴胷蟠勁氣不肯降
龍牙弄泉噀白雪鶴翅捩漢飛𤣥霜瀟湘之濵渺平楚
望美人兮在南浦夢回殘月照寒衾忽見瑶臺淡妝舞
此時見畫心悵然吟蛩落木秋無邉化工知我惜花意
墨香到骨花能言長松飛来蹙成巻竹色蘭房静相見
吾廬雖小物色多不待更買鵞溪絹
　　題梅友圖　　　　　　　　　(元/)李　祁
友道日非古競趨桃李時誰能守真素對此冰雪姿天
寒嵗云暮矢與同心期
　　王澹游嵗寒圖　　　　　　　(明/)吳　寬
修竹風回玉佩清松聲相和紫鸞笙此人不識梅兄面
莫怪王䝉說手生
　　宣和梅蘭圖(二首/)　　　　　　(元/)王　惲
暈碧裁紅奪化權冰姿芳魄鬬春妍只應五柞宫中夢
不到幽香淡影邉
木有寒梅草有蘭色香冝作一圖㸔曽憂荆杞生庭戸
嵗暮芟夷有至難
　　題梅蘭圖(二首/)　　　　　　　(宋/)韓　駒
寒梅在空谷本自凌冰霜託根傲衆木開花陋羣芳遥
風遞清氣迥水涵孤光美實初可口採掇升巖廊念
爾如傅說和羮初見嘗不須羨幽蘭深林自吹香
幽蘭不可見羅生雜榛菅微風一披拂餘香被空山凡
卉與春競念爾意獨閒弱質雖自保孤芳諒誰攀髙標
如湘纍嵗晩投澄灣不須羨寒梅粉骨鼎鼐間
　　題梅花下水仙花　　　　　　(元/)李　祁
自是孤山第一枝閒花相倚鬬清奇雖然冰雪宐同調
若問和羮却是誰
　　梅花水仙　　　　　　　　　(明/)皇甫芳
弄影俱宜水飄香不辨風霓裳承舞處長在月明中
　　梅花折枝圖　　　　　　　　(明/)王　行
映水一枝開春從筆底來高樓漫吹笛終不㸃蒼苔
　　瓶梅圖　　　　　　　　　　(元/)吳　澄
姑射仙人冰雪姿壺中表裏瑩無疵合供天上瓊樓供
不要人間俗子詩
　　横牕梅　　　　　　　　　　(元/)丁鶴年
禪窻夜虚明照見臞仙影上人對空花悠然發深省
　　臨水梅　　　　　　　　　　(元/)丁鶴年
疎花清有影止水淨無埃好似菩提樹明明照鏡臺
　　宫梅圖　　　　　　　　　　(元/)貢性之
璚樓夜寒銀漏澀滿地霜華月光白翠禽啼斷夢中魂
窈窕虚牕碧紗隔千門深鎖含章宫未許人間識春色
只愁笛裏曲聲哀零落香鈿㸃妝額
　　題梅野圖　　　　　　　　　(元/)吳　澄
姑射仙人識面来偶然有見却驚猜誰家野月糢糊影
絶憶前時雪裏開
　　題白描梅　　　　　　　　　(元/)王　鑑
湖上無書問老逋冰霜巖壑耐清孤入更月上天全白
轉首春風是畫圖
　　題萬玉圖　　　　　　　　　(元/)陶宗儀
踏雪尋梅訪老逋西泠橋外小山孤疎疎宻宻花爭發
好似傳來萬玉圖
　　題梅屏　　　　　　　　　　(明/)劉　基
樹杪過流星輕霜落半庭疎花與孤客相對一青燈
　　曹得一扇頭　　　　　　　　(元/)元好問
機中秦女仙去月底梅花晩開只見一枝疎影不知何
處香来
　　梅花扇　　　　　　　　　　(元/)貢性之
香雪綴晴梢東風暖未消路經蘓小墓船泊段家橋瘦
倚吟邉竹寒低月下簫逋仙杳何許千古若為招
　　畫梅便面　　　　　　　　　(元/)貢性之
嫦娥深住廣寒宫不許人間信息通秋來折盡婆娑桂
偷得寒香在月中
　　題梅花扇面(寄五十/僉憲)　　　　　(元/)丁鶴年
憶向西湖蹋早春萬花如玉月如銀一枝照影臨清淺
滿面冰霜似故人
　　和韻題扇頭梅花　　　　　　(明/)王世貞
銅坑萬樹玉横斜月洗烟籠領嵗華棹過酒船無好句
至今猶自負梅花
　　冩梅　　　　　　　　　　　(宋/)楊公逺
為渠摹冩未為難只要稀疎不要繁雪月風烟俱屬我
一時收拾付毫端
　　題畫寸許梅枝於石夢飛扇頭　(明/)李日華
醉墮孤山雪裏拾來一寸瑶簪莫插文君纎鬢能挑蜀
客琴心
　　莊子儀扇頭梅花　　　　　　(明/)李日華
雪裏孤蹤本費尋不教塵㸃一毫侵竹枝幸作随身婢
明月何妨獨照心
　　寫梅　　　　　　　　　　　(明/)李日華
冷龍起蟄山石裂脊尾連蜷如屈鐵為從登流島上来
透甲奇香夾冰雪
　　新正三日寫梅　　　　　　　(明/)李日華
眞態不須煩剪剔淺妝淡暈出疎籬東風昨夜消殘雪
剛印緗約半趾泥
　　寫梅　　　　　　　　　　　(明/)李日華
青絲絡壺春酒香山陰髙屐趂晴光水邉林下逢奇友
吐盡平生冰雪腸
　　畫梅時正雪下　　　　　　　(明/)徐　渭
誰寫孤山伴鶴枝早春牕下索題詩今朝風景偏相似
是我尋他雪下時
　　題畫(二首/)　　　　　　　　　　陳　髙
茅舍雪初消幽牕夜方静美人期不来月照梅花影
　愁來生白髮問爾復何愁應被春光惱多情雪滿頭
　　　題陳叔虎繡梅花扇　　　　　(宋/)楊萬里
　指下生寒影鍼端即化工冰痕將雪㸃不受燭光融
　　　落梅圖　　　　　　　　　　(元/)張　庸
　小橋流水梅花莊花落鶯啼曽斷腸滿紙殘英重見畫
　醉來猶憶舊時香
　
　
　
　
　
　
　
　
　
御定厯代題畫詩類卷八十六
　欽定四庫全書
御定厯代題畫詩類卷八十七目錄
　　花卉類
　　　水仙花圖(元錢選/)
　　　題趙子固水墨雙鈎水仙卷(元仇逺/)
　　　題水仙花圖(元馬祖常/)
　　　趙孟堅水墨雙鈎水仙長卷(元鄧文原/)
　　　水仙圖(元黄溍/)
　　　題水仙花圖(元陳旅/)
　　　題虞瑞巖描水仙花(元姚文奐/)
　　　題水仙圖(元韓性/)
　　　題水仙(元倪瓚/)
　　　墨水仙(元倪瓚/)
　　　集句題張玉田畫水仙(元馬臻/)
　　　送盧益修鍊師所畫水仙(元郯韶/)
　　　題趙子固水仙圖元(張伯淳/)
　　題虞瑞巖白描水仙(元于立/)
　　題水仙(元于立/)
　　題水仙花畫卷(元趙孟堅/)
　　題玉山所藏畫水仙卷(元袁華/)
　　題趙子固水仙(元項炯/)
　　題趙子固墨水仙(元張天英/)
　　題趙子固畫水仙花(元張天英四首/)
　　題趙子固水仙(元張天英/)
　　題盧益修白描水仙花(元張天英/)
　　水仙圖(元王冕/)
　　子固水仙(元鄭元祐/)
　　題白描水仙(元陳基/)
　　題水仙(元陳基/)
　　題風中水仙花圖(明劉基/)
　　錢舜舉水仙花(明吳寛/)
　　趙子固水仙(明李至剛/)
　　墨水仙(明謝承舉/)
　　題陶雲湖墨花水仙(明陸深/)
　　趙子固水仙(明李日華/)
　　錢選水仙(明祝允明/)
　　畫水仙付鷲峰寺僧(明徐渭/)
　　水仙畫(明徐渭/)
　　鈕給事中花園藏陳山人所畫水仙花次王子韻
　　　一首而陳文學示我五首故我亦如數(明徐渭/)
　　雪水仙(明徐渭/)
　　舜舉水仙梅(元牟巘五首/)
　　水仙蘭(明徐渭/)
　　王進叔藏徐熙杏花(宋蘇軾/)
　　題徐熙杏花(宋范成大/)
　　題張晞顔杏花圖(宋范成大/)
　　墨杏花折枝(元張雨/)
　　徐熙杏花(元鄭允端/)
　　次張東海杏園圖韻(明姚綬/)
　　題杏林圖(明徐賁/)
　　寫杏花自題絶句(明陳鐸/)
　　題梅得芳杏林圖(明施敬/)
　　題曲江春杏圖(明陸深/)
　　題畫杏花(明徐渭三首/)
　　題杏花小景(明葛孔明/)
　　題張晞顔棃花(宋范成大/)
　　題棃花(元程鉅夫二首/)
　　題錢舜舉畫棃花(元王惲/)
　　題錢舜舉著色棃花(元趙孟頫/)
　　題梨花折枝(元朱徳潤/)
　　趙魏公寫生梨花折枝(元張雨/)
　　題梨花(明謝承舉二首/)
　　題畫梨花折枝(明徐渭/)
　　白描梨花(明李日華/)
　　觀修處士畫桃花圗歌(唐崔庸/)
　　題王居士所藏王友畫桃花(宋黄庭堅/)
　　題舜舉折枝桃(元趙孟頫/)
　　題碧桃(元程文敏/)
　　題緋桃(元陶宗儀/)
　　題緋桃(明楊基/)
　　題桃花圖(明張以寧/)
　　題竹間桃花(明貝瓊/)
　　題千葉緋桃(明楊基/)
　　桃花圖(明岳岱/)
　　題折枝桃花(明文彭/)
　　墨桃花(明謝承舉/)
　　題桃花(明謝承舉/)
　　題紅碧桃扇景(明張鳳翼/)
　　玉洞桃花歌(明王世懋三首/)
　　詠楊太宰桃花園圖卷(明湯顯祖/)
　　　題啓南冩緋桃圖卷(明呉寛/)
　　　題桃花扇面(明張元凱/)
　　　題章復畫碧桃(明席應珍/)
　　　和楊直講夾竹花圖(宋梅堯臣/)
　　　折枝桃榴圖(元程鉅夫二首/)
　　　瓊花畫軸(宋孔武仲/)
　　　璚花圖(元劉因/)
　　　題趙昌木𤓰花(宋范成大/)
　　　畫冊木筆(明呉寛/)
　　　山礬圖(元牟巘/)
　　　題畫山礬(元熊夢祥/)
　　　題林周民山礬圖(明許伯旅/)
　　　題張希顔紙本常春(宋范成大/)
　　　麗春花圖(明謝承舉/)
　
御定歴代題畫詩類巻八十七目錄
　欽定四庫全書
御定歴代題畫詩類巻八十七
　　花卉類
　　　水仙花圖　　　　　　　　　(元/)錢　選
　帝子不沈湘亭亭絶世妝曉烟横薄袂秋瀬韻明璫洛
　浦應求友姚家合讓王殷勤歸水部雅意在分香
　　　題趙子固水墨雙鉤水仙卷　　(元/)仇　逺
　冰薄沙昏短草枯采香人逺隔湘湖誰留夜月羣仙佩
　絶勝秋風九畹圖白粲銅盤傾沆瀣青明寳玦碎珊瑚
　却憐不得同蘭蕙一識清醒楚大夫
　　　題水仙花圖　　　　　　　　(元/)馬祖常
　帝子湘南住白瑶苔生釵股織龍綃蕊香金粟誰分劑
　閒鬬蘭苕上翠翹
　　　趙孟堅水墨雙鈎水仙長巻　　(元/)鄧文原
　仙子凌波佩陸離文魚先乘殿馮夷積冰斵雪揚靈夜
　鼔瑟吹竽㑹舞時海上瑶池春不斷人間金盌事堪疑
天寒日暮花無語清淺蓬萊當問誰
　　水仙圖　　　　　　　　　　(元/)黄　溍
翛翛翠羽映鳴璫誰遣乗風過我傍歳晏髙堂空四壁
一簾烟雨夢瀟湘
　　題水仙花圖　　　　　　　　(元/)陳　旅
莫信陳王賦洛神凌波那得更生塵水香露影空清處
留得當年解佩人
　　題虞瑞巖描水仙花　　　　　(元/)姚文奐
離思如雲賦洛神花容婀娜玉生春凌波韈冷香魂逺
環珮珊珊月色新
　　題水仙圖　　　　　　　　　(元/)韓　性
洛下風流人人言影亦好况乃蛟宫仙迥立清漢表翠
裙濕涼蟾晴光白如埽坐對冰雪容不受東風老澄江
渺余懐相期拾瑶草
　　題水仙　　　　　　　　　　(元/)倪　瓚
曉夢盈盈湘水春翠虬白鳳照江濵香魂莫逐冷風㪚
擬學黄初賦洛神
　　墨水仙　　　　　　　　　　(元/)倪　瓚
宋諸王孫釋大雲清詩多為雪精神誰言一㸃金壺墨
解寄湘江萬里春
　　集句題張玉田畫水仙　　　　(元/)馬　臻
賞月吟風不要論曳裾何處覓王門誰人得似張公子
粉蝶如知合斷魂
　　送盧益修鍊師所畫水仙　　　(元/)郯　韶
盧敖愛向山中住長遣看雲一舄飛昨夜候神東海上
夢隨環珮月中歸
　　題趙子固水仙圖　　　　　　(元/)張伯淳
裙長帶裊寒偏耐玉質金相密更奇見畫如花花似畫
西興渡口晩晴時
　　題虞瑞巖白描水仙　　　　　(元/)于　立
瀛洲之君號中黄琱冠翠帔懸明璫通明宫中拜帝觴
帝遣換骨生天香醉後横斜踏明月明月零亂如冰雪
爲傳淸影落人間化作幽芳更愁絶官車曉過西陵渡
貝闕珠宫鎖烟霧君王十二玉闌干玉盤倒㵼金莖露
江風吹斷舊繁華年年十月自春花冩成幽思無人省
持獻瑶池阿母家
　　題水仙　　　　　　　　　　(元/)于　立
夢落人間不記年月明清影裊翩翩為問蓬莱㡬清淺
御風環珮欲泠然
　　題水仙花畫巻　　　　　　　(元/)趙孟堅
自欣分得儲山邑地近錢清易買花堆案文書雖鞅掌
簪缾金玉且奢華酒邉已愛香風度燭下猶憐舞景斜
樊弟梅兄來次第攙春熱閙令君家
　　題玉山所藏畫水仙卷(書逹祕/書後)　(元/)袁　華
窈窕楚皋女委蛇佩陸離淩風翳翠袖乗月靡雲旗含
嚬黙延佇怊悵失佳期渉江采璚芳將以慰所思
　　題趙子固水仙　　　　　　　(元/)項　炯
龍波乍起湘雲濕帝子欲歸歸不得十二烟鬟㸃遥碧
到今愁魄寄湘花畫出深愁雲繞筆
　　題趙子固墨水仙　　　　　　(元/)張天英
青竹珠簾人似玉霧鬢風鬟綴靈粟一笑誤翻金叵羅
香濕羣仙翠袿襡龍國朝回八風舞鳳池醉度淩波曲
瑶瑟雙歌李白詞馮夷捧出蘭縑綠
　　題趙子固畫水仙花(雨雪風/月四首)　　(元/)張天英
水仙花上雨垂垂絶似華清賜浴時况是親承恩澤後
託根只合在瑶池
冰肌冷浸六花香姑射仙人試曉妝門外玉京天咫尺
金鐺瓊珮謁明光
海上羣仙駕八鸞翠華裊裊玉珊寒臨風似學回波舞
要博君王一笑看
仙子騎龍出水瀕雪衣飛動月為神停杯飛唱凌波曲
笑醒東都夢裡人
　　題趙子固水仙　　　　　　　(元/)張天英
雨帶風襟玉體寒為誰解佩在江干金支翠鈿那復得
只愁歸去便乘鸞
　　題盧益修白描水仙花　　　　(元/)張天英
盧生吮筆冩三香海上仙人欲取將宫闕絫酥春雪霽
好留屏曲寫孤芳
　　水仙圖　　　　　　　　　　(元/)王　冕
寒風蕭蕭月入戸渺渺雲飛水仙府仙人一去不知所
池館荒涼似無主江城歳晩路途阻邂逅相看顔色古
環珮無聲翠裳舞欲語不語情悽楚十二樓前問鸚鵡
滄海桑田眯塵土王孫不歸望湘浦芳草連天愁夜雨
　　子固水仙　　　　　　　　　(元/)鄭元祐
仙姿豔玉肌輕拂五銖衣羅襪淩波去香塵蹙歩飛
　　題白描水仙　　　　　　　　(元/)陳　基
汗漫海上期嬋姢池中影麻姑殊未來相思月華冷
　　題水仙　　　　　　　　　　(元/)陳　基
水蒼為佩玉為人素質姢姢不愛春終古闗雎遺徳化
禮防遊女漢江濵
　　題風中水仙花圖　　　　　　(明/)劉　基
癡妬封家十八姨不爭好惡故相欺沅湘日暮波濤起
翠蕩瑶翻欲渡遲
　　錢舜舉水仙花　　　　　　　(明/)吳　寬
種盡芳根花不發霅翁筆底忽生妍人云須向水邉種
始悟花名是水仙
　　趙子固水仙　　　　　　　　(明/)李至剛
水精宫闕夜不閉仙子出游淩素波為愛低頭弄明月
不知零露濕衣多
　　墨水仙　　　　　　　　　　(明/)謝承舉
黒雲飛滿石池秋塗抹生綃散不収鈎鎖雪花無㸃迹
浙江一夜素娥愁
　　題陶雲湖墨花水仙　　　　　(明/)陸　深
淡妝髙韻北風寒傍水猶宜月下看神女誤遺金約指
良工新製水晶盤綠羅帶引風初定碧玉璫含露未乾
細檢畫圖知苦意春光不愛染雲巒
　　趙子固水仙　　　　　　　　(明/)李日華
㡬畨疑汝是冰魂淺渚微霜月映門一暈輕黄破檀口
半銖薄粉掩啼痕
　　錢選水仙　　　　　　　　　(明/)祝允明
八斗才中畫洛神翠羅輕颺韈尖塵霅溪老子真能事
更比陳王冩得親
　　畫水仙付鷲峰寺僧　　　　　(明/)徐　渭
水仙畫裏妙氤氲薝蔔從兹等爛芸安得香巖眞鼻孔
一時成霧盡從聞
　　水仙畫　　　　　　　　　　(明/)徐　渭
海國名花說水仙畫中顔貌更嬋姢若非灑竹来湘浦
定是凌波出洛川
　　鈕給事中花園藏陳山人所畫水仙花次王子韻
　　　一首而陳文學示我五首故我亦如數
　　　　　　　　　　　　　　　(明/)徐　渭
西子當年浣苧羅山樊阿姊亦凌波一叢挂向黄門壁
二美容顔若箇過
秦樓有女身姓羅使君立馬待迴波正似水仙初放雪
二十未足十五過
年年花藥縛紅羅給諫池塘影赤波爭似黄冠簮玉導
色雖不及丰神過
弓鞋窄窄寸来羅踏水乗魚淺淺波誰把江娥勾入畫
夫人自嫁不吾過
海樵筆能移汨羅分明紙上皺鱗波况添一種梅花妺
比較離騷香更過
　　雪水仙　　　　　　　　　　　(明/)徐　渭
西子雲軿趂雪行白鸞無力海綃冰玉京固是朝天路
如此清寒苦不勝
　　舜舉水仙梅(五首/)　　　　　　　(元/)牟　巘
横出一枝誰與並整青葱珮立多時牕眀几淨好風日
移向此中渠不知
檀暈金杯兩擅奇晩風併作一香吹此中畢竟同還别付
與司南鼻孔知
雪碗冰甌薦茗時蕭然相與對幽姿一生肝膽何由俗
時有清風披拂之
當代涪翁有素評此花雅合喚梅兄玉宸殿上重差次
可是詩人許與輕
老逋久共梅同住好事誰令侑水仙變化侯王等閒耳
不堪持到影香前
　　水仙蘭　　　　　　　　　　(明/)徐　渭
自從生長到如今烟火何曽着一分湘水湘波接巫峽
肯從峰上作行雲
　　王進叔所藏徐熙杏花　　　　(宋/)蘓　軾
江左風流王謝家盡㩦書畫到天涯却因梅雨丹青暗
洗出徐熙落墨花
　　題徐熙杏花　　　　　　　　(宋/)范成大
老枝歴嵗寒芳蘤春澹泞露綃輕欲無嬌紅恐飛去
　　題張晞顔杏花圖　　　　　　(宋/)范成大
紅粉團枝一萬重當年獨自費東風若為報答春無賴
付與笙歌鼎沸中
　　墨杏花折枝　　　　　　　　(元/)張　雨
折得鄰牆紅杏枝春風偷染墨胭脂恰如誤入仙山路
虎嘯林深月暗時
　　徐熈杏花　　　　　　　　　(元/)鄭　氏(名允/端)
寫生政自愛徐熈把巻摩挲眼欲迷曽記沉沉春雨後
一枝斜透粉墻西
　　次張東海杏園圖韻　　　　　(明/)姚　綬
故人自是詩中傑白戰騷塲有功烈不與餘子相脂韋
出語驚人誇妙絶以頭濡墨袒跣時手中何嘗持寸鐵
譬之健馬入軍陣無譜随人生曲折研池水乾走渇兔
六月隂風欲飛雪飄飄落紙龍潛藏玉樹後庭歌盡咽
杏花此時不可見滿篷細雨黄梅節書題既罷感存亡
渺渺雲山隔吳越他日重披若我思九㸃青山共明月
　　題杏林圖(贈陳/子京)　　　　　　　(明/)徐　賁
茅山無四鄰紅杏萬株春収穀還憑虎栽花賸有人學
仙離世久訪病出山頻我獨懐芳躅君能繼後塵
　　冩杏花自題絶句　　　　　　　(明/)陳　鐸
晴團紅粉護春烟彷彿江村二月天記得景卿回首處
一枝斜拂酒樓前
　　題梅得芳杏林圖　　　　　　　(明/)施　敬
梅仙鍊丹處山杏栽無數賣藥到人間衣裳帶紅霧花
開不知嵗子落還成樹我欲與之言飄然騎虎去
　　題曲江春杏圖　　　　　　　　(明/)陸　深
北地春偏早長安二月中杏花凡㡬樹金水玉河東緑
羅衣袂寒猶重九陌香多漾軟紅何用内園催羯鼓一枝
驚破喝聲雄
　　題杏花(二首/)　　　　　　　　　(明/)徐　渭
朶朶西施靨年年牆外窺莫嫌妝不澹帶酒未醒時
枝枝出牆語朶朶向人窺宋玉鄰家女施朱太赤時
　　畫杏花　　　　　　　　　　　(明/)徐　渭
一䇿萬言如有神本朝策士數羅倫今朝騎馬看花者
肯與羅倫作後塵
　　題杏花小景　　　　　　　　(明/)葛孔明
春風開到上林枝一段韶光二月時恰似玉人臨曉鏡
鬢邉淺淺注胭脂
　　題張晞顔梨花　　　　　　　(宋/)范成大
雪薄氷輕不耐春雨中愁緒月中眞莫教夢作雲飛去
留伴昭陽第一人
　　題梨花(二首/)　　　　　　　　(元/)程鉅夫
神清體綽約雲淡月朦朧道是玉環似輸渠林下風
一枝寒食雨落紙不沾濡他日成秋實還能寄我無
　　題錢舜舉畫梨花　　　　　　(元/)王　惲
掖西千樹閙春華莫把芳容帶雨誇看取一枝横絶處
洗妝還是漢宫娃
　　題錢舜舉著色梨花　　　　　(元/)趙孟頫
東風吹日花𡨕𡨕繁枝壓雪凌風塵素羅衣裳照青春
眼中若有梨園人攀條弄芳畏日夕只今紙上空顔色
顔色好愁轉多與君酤酒花前歌
　　題梨花折枝　　　　　　　　(元/)朱徳潤
玉壓帽簷花底春惜無花下洗妝人阿嬌一掬東風淚
聊仗丹青為冩真
　　趙魏公冩生梨花折枝　　　　(元/)張　雨
玉面渾無獺髓痕春風洗緑上飛裙遥知姑射山頭雪
化作楊君夢裏雲
　　題梨花　　　　　　　　　　(明/)謝承舉
十二朱䦨春夢長溶溶月色照昏黄玉人記得東京事
花底一壺同洗妝
　　梨花圖　　　　　　　　　　(明/)謝承舉
春寒時怯透帷風粉蝶銀蛾忽墮空月色溶溶庭院静
有人獨倚畫闌東
　　題畫梨花折枝　　　　　　　(明/)徐　渭
粉暈㣲銷墨一絲春風春雨未来時名園無此好顔色
知是宫中第㡬枝
　　白描梨花　　　　　　　　　(明/)李日華
雨香雲淡月霏微薄薄鉛華淺碧衣却似道山春晏罷
水晶簾下拜安妃
　　觀修處士畫桃花圖歌　　　　(唐/)崔　庸
一從天寳王維死于今始遇修夫子能向鮫綃四幅中
丹青暗與春爭工句芒若見應羞殺暈綠勻紅漸分別
堪憐彩筆似東風一朶一枝隨手發燕支乍濕如含露
引得嬌鶯癡不去多少遊蜂盡日飛看遍花心求入處
工夫妙麗實竒絶似對韶光好時節偏宜留著待深冬
鋪向樓前試霜雪
　　題王居士所藏王友畫桃花　　(宋/)黄庭堅
凌雲一笑見桃花三十年来始到家從此春風春雨後
亂隨流水到天涯
　　題舜舉折枝桃　　　　　　　(元/)趙孟頫
醉裏春歸尋不得眼眀忽見折枝花向来飛葢西園夜
萬燭髙燒照爛霞
　　碧桃圖　　　　　　　　　　(元/)程文敏
紺髮緑毛冠瓊琚縹碧衫人閒無處著除是浦陀巖
　　緋桃圖　　　　　　　　　　(元/)陶宗儀
學㑹徐熈筆法奇濃磨翠屑襯臙脂武陵溪上神遊熟
冩得春風小折枝
　　緋桃圖　　　　　　　　　　(明/)楊　基
茂陵老去愛求仙青鳥銜書到御前不意種桃成一笑
開花結子六千年
　　題桃花圖　　　　　　　　　(明/)張以寜
溪上桃花春可憐赤欄橋畔憶遊仙若為飽喫胡麻飯
看到三千結實年
　　題竹間桃花　　　　　　　　(明/)貝　瓊
萬琅玕裏一枝春向客無言又似顰彷彿武陵溪上路
放舟何處覓秦人
　　千葉緋桃圖　　　　　　　　(明/)楊　基
宻瓣深紅别有春武陵千樹欲迷津不因流水飄香出
那得秦人識晉人
　　桃花圖　　　　　　　　　　(明/)岳　岱
竹林深處有桃花一半臨風一半遮尚憶春來三日醉
曉烟疎雨臥山家
　　題折枝桃花　　　　　　　　(明/)文　彭
折得桃花拂袖香美人含笑立東牆無言亦自成蹊逕
解語爭教不斷腸
　　墨桃花　　　　　　　　　　(明/)謝承舉
烟深嵐重失天台桃萼全非舊日開人自傷心花自慘
劉郞應悔出山來
　　題桃花　　　　　　　　　　(明/)謝承舉
日暖風柔逞艷姿花神獨立小春時蹇驢昨日𤣥都觀
認得夭夭竹外枝
　　題紅碧桃扇景　　　　　　　(明/)張鳳翼
臨風紅褪臉和露粉成妝濃淡君休訝盈盈各斷腸
　　玉洞桃花歌(三首為徐/丈題畫)　　　　(明/)王世懋
度索山中行桃花水千尺水窮花發處知有羣仙宅
尋源問仙侶㡬度桃花津中有青城客云是姓徐人
桃葉度作歌桃核持作酒與君夀千秋安期下為友
　　詠楊太宰桃花園圗卷(寄右武/爾瞻)　(明/)湯顯祖
吏部桃花千樹穠春風春日好顔容亦知鄒子閒吹律
畧放丁生一夢松
　　題啓南冩緋桃圖卷(首題石翁樂事四字桃作六/出有議其誤者子因解之)
　　　　　　　　　　　　　　　(明/)吳　寬
石翁樂事嗟何事終日春風繞筆吹寄語看花人仔細
緋桃千葉半開時
　　題桃花扇面　　　　　　　　(明/)張元凱
碧桃樹底醉流霞記得當年翠袖遮今日飄零歌扇在
令人腸斷故園花
　　題章復畫碧桃　　　　　　　(明/)席應珍
憶昔瑶池侍宴時碧桃花下酒盈巵今朝醉裏看圖畫
羞對東風兩鬢絲
　　和楊直講夾竹花圖　　　　　(宋/)梅堯臣
桃花夭紅竹淨綠春風相間連溪谷花留蜂蝶竹有禽
三月江南看不足徐熙下筆能逼真繭素畫成纔六幅
萼繁葉宻有向背枝瘦節疎有直曲年深粉剥見墨蹤
描冩工夫始驚俗從初李氏國破亡圗書散入公侯族
公侯三世多衰微竊貿檐頭由婢僕太學楊君固甚貧
直緣識別爭來鬻朝質綈袍暮質琴不憂明日鐺無粥
裝成如得驪頷珠誰能更問龍牙軸竹真似竹桃似桃
不待生春長在目
　　折枝桃榴圖(二首/)　　　　　　(元/)程鉅夫
長睂添粉重媚臉醉春暄百囀東風裏如何獨不言
西國移根早瑶池染露新青禽舊相識來送鳳城春
　　瓊花畫軸　　　　　　　　　(宋/)孔武仲
我欲遊廣陵江湖浩難渉喜有瓊花枝相隨在巾篋北
人初不識謂是玉蝴蝶天妃絶世艷乃以方妓妾古祠
惟一株他種不欲接春風亂百草紅紫鬬紛燁皓然姑
射姿豈少朱粉頰鐵榦已崢嶸雲朶正稠疊書林日清
閒萬慮坐収攝悠然對妙筆頗與幽興愜髣髴未易得
吟思舌徒囁
　　璚花圖　　　　　　　　　　(元/)劉　因
淮海秀璚枝獨立映千古遥知辦此物坤靈心亦苦平
生勞夢想江烟隔南浦春風不相待回首似焦土畫圖
今見之依稀春帶雨芳心紛巳碎仙葩聚如語瑶䑓舊
髙寒人間此何所翩翩風袂輕幽香暗相許
　　題趙昌木𤓰花　　　　　　　(宋/)范成大
秋風魏瓠實春雨臙脂花綵筆不可寫滴露匀朝霞
　　畫冊木筆　　　　　　　　　(明/)吳　寬
半含成木筆本號是辛夷一樹石庭下故園増我悲
　　山礬圖　　　　　　　　　　(元/)牟　巘
玉殿何勞定等差弟兄俱是老涪家季方也與新名字
免得人呼作瑒花
　　　題畫山礬　　　　　　　　(元/)熊夢祥
　傍路依山到處生只因樵牧慣相輕若敎塵俗如桃李
　未必桃花肯作兄
　　　題林周民山礬圖　　　　　(明/)許伯旅
　山礬入畫古所少我昔見之倪瓚家問君何處得此本
　水屋十月來春花東風著樹香滿雪長鬚滴露金粟結
　一枝獨立霜霰餘巳覺江梅是同列惜哉此物知者稀
　深林大谷多所遺牧豎樵童爾何苦翦伐每同荆棘歸
　林君本是鼇頭客髙臥雲間人莫識酒酣揮袖卷新圖
　一笑西山眼中碧
　　　題張晞顔紙本常春　　　　(宋/)范成大
　染根得靈藥無時不春風倚欄與挂壁相伴歳寒中
　　　麗春花圖　　　　　　　　(明/)謝承舉
　人憐花好自情真花本無情豈趂人白髮宫娥休滿揷
　鏡容不似昔年春
御定厯代題畫詩類巻八十七
　欽定四庫全書
御定厯代題畫詩類巻八十八目錄
　　花卉類
　　　洛陽牡丹圖(宋歐陽修/)
　　　和范景仁蜀中寄牡丹圖(宋范純仁/)
　　　題張希顔紙本牡丹(宋范成大/)
　　　題徐熙紫白二牡丹(宋范成大二首/)
　　　題錢舜舉牡丹折枝圖(元王惲/)
　　　題番陽徐氏雙頭牡丹圖(元戴表元/)
　　　題趙子昂畫羅司徒家雙頭牡丹並蔕芍藥(元程/)
　　　　(鉅夫/)
　　　紫牡丹圖(元程鉅夫/)
　　　畫牡丹(元馬祖常/)
　　　題壽皇御題淳熙宫畫牡丹扇(元栁貫二首/)
　　　題畫牡丹(元李祁/)
　　　徐熙牡丹圖(元金涓/)
　　題扇面牡丹(明劉基/)
　　題趙昌所畫御屛牡丹(明浦原/)
　　題牡丹(明徐溥/)
　　墨牡丹(明李東陽二首/)
　　題冀郎中墨牡丹(明程敏政/)
　　題二色牡丹(明王衡二首/)
　　墨牡丹(明吳寛/)
　　慶雲牡丹圖(明沈周/)
　　吳瑞卿染墨牡丹(明沈周/)
　　為王揮使畫牡丹(明沈周/)
　　題牡丹(明沈周/)
　　題王秀才牡丹圖(明康海/)
　　畫牡丹(明文徵明/)
　　題畫墨牡丹(明張鳳翼/)
　　題畫甌碧牡丹(明王世貞/)
　　題復甫墨牡丹(明王世貞二首/)
　　子上持豫章畫扇其上牡丹三株黄白相間盛開
　　　一貓將二子戲其旁(宋楊萬里/)
　　題唐伯虎畫牡丹(明王世貞/)
　　題趙昌芍藥(宋蘇軾/)
　　題芍藥(明劉泰/)
　　宋徽宗畫芍藥(明謝承舉/)
　　墨芍藥(明謝承舉/)
　　白描芍藥圖(明楊基/)
　　題芍藥遊蜂(明張鳳翼/)
　　海棠圖(唐崔塗/)
　　驛舍見故屛風畫海棠有感(宋陸游二首/)
　　畫海棠圖(元馬祖常/)
　　饒世英所藏錢舜舉海棠(元虞集/)
　　題折枝海棠圖(元栁貫/)
　　為琅溪題折枝海棠(元歐陽𤣥/)
　　題錢舜舉折枝海棠(元貢師泰/)
　　折枝海棠(元楊維楨/)
　　白描海棠花(元貢性之/)
　　趙昌海棠圖(元金涓/)
　　題光祿主事虎仲桓海棠圖(元余闕/)
　　墨海棠(元李冶/)
　　畫海棠(元丁鶴年/)
　　霅翁海棠(明徐賁/)
　　海棠圖(明楊基/)
　　明月海棠圖(明朱諫/)
　　海棠畫扇(明薛蕙/)
　　書海棠扇(明徐禎卿/)
　　畫海棠(明徐渭/)
　　題雪毬花(明高棅/)
　　題繡毬花(明王世貞/)
　　子昂墨萱扇(元袁桷/)
　　題萱草圖(元陳旅/)
　　萱圖(元王逢/)
　　題墨萱(元倪瓚/)
　　子昂墨寫萱草(元張雨/)
　　扇上墨萱(明張羽/)
　　萱草圖(明周用/)
　　題文富姪萱花(明程敏政/)
　　題沈啓畫忘憂草(明王世貞/)
　　題萱蕙同芳圖(元錢惟善/)
　　月桂圖(元程鉅夫/)
　　畫玫瑰花(明徐渭/)
　　毛元升畫薔薇(元唐肅/)
　　薔薇圖(明楊基/)
　　宋徽宗石榴圖(元王惲/)
　　石榴圖(元馬祖常/)
　　石榴畫屏(元朱德潤/)
　　題宣和畫石榴(明闕名/)
　　馬逺畫酴醾(明髙啓/)
　　虞美人草圖(明王世貞/)
　　次韻楊宰凌霄花圖(宋陳造/)
　　凌霄花題冊(明王世貞/)
　　王伯敭所藏趙昌黄葵(宋蘇軾/)
　　饒世英所藏錢舜舉黄蜀葵(元虞集/)
　　題畫黄葵(元袁易/)
　　黄蜀葵圖(元程文敏/)
　　白無咎黄蜀葵(元張雨/)
　　黄葵圖(元丁鶴年/)
　　題畫葵花(元黄翰/)
　　題黄葵(元陶宗儀/)
　　馬逺畫黄葵(明高啓/)
　　墨葵(明楊基/)
　　蜀葵畫(明楊基/)
　　黄葵花圖(明謝承舉/)
　　　秋葵小畫(明顧璘/)
　　　畫梔子(明吳寛/)
　　　梔子花題畫(明豐坊/)
　　　題畫梔子花(明葉初春/)
　　　題趙昌躑躅(宋蘇軾/)
　　　題畫薄荷扇(宋陸游二首/)
　　　金錢花題冊(明王世貞/)
　
　
　
　
　
　
　
　
御定歴代題畫詩類卷八十八目錄
　欽定四庫全書
御定歴代題畫詩類卷八十八
　　花卉類
　　　洛陽牡丹圖　　　　　　　　(宋/)歐陽修
　洛陽地脉花最宜牡丹尤為天下奇我昔所記數十種
　於今十年半忘之開圖若見古人面其間數種昔未窺
　客言近嵗花特異往往變岀呈新枝洛人驚誇立名字
　買種不復論家貲比新較舊難優劣爭先擅價各一時
　當時絶品可數者魏紅窈窕姚黄妃夀安細葉開尚少
　朱砂玉版人未知傳聞千葉昔未有只從左紫名初馳
　四十年間花百變最後最好潛溪緋今花雖新我未識
　未信與舊誰妍媸當時所見已云絶豈有更好此可疑
　　　和范景仁蜀中寄牡丹圖　　　(宋/)范純仁
　牡丹開蜀圃盈尺莫如今妍麗色殊衆栽培功信深矜
　誇傳萬里圗冩費千金未就木欄賞徒揺逺客心
　　　題張希顔紙本牡丹　　　　　(宋/)范成大
洛花肉紅姿蜀筆丹砂染生綃多俗格紙本有眞艷
　　題徐熙紫白二牡丹　　　　　(宋/)范成大
蘂珠仙馭曉驂鸞道服朝元露未乾天半剛風如激箭
綠綃飄蕩紫綃寒
寒入仙裙粟玉肌舞餘全不耐風吹從教旅拒春無力
細看腰肢嫋嫋時
　　題錢舜舉牡丹折枝圖　　　　(元/)王　惲
翠帷髙捲出傾城並髻凝妝别有情似為洛人矜絶艷
兩枝相倚鬬輕盈
　　題番陽徐氏雙頭牡丹圖　　　(元/)戴表元
天工幻化不經意雙萼忽然枝葉同一似人間好兄弟
朱鞍錦轡踏春風
　　題趙子昂畫羅司徒家雙頭牡丹並蒂芍藥
　　　　　　　　　　　　　　　(元/)程鉅夫
並蒂連枝花亂開冲和元自主人培集賢學士春風筆
更冩天香入巻來
　　紫牡丹圖　　　　　　　　　(元/)程鉅夫
豪貴說長安爭先紫牡丹我無池館地畫與子孫看
　　畫牡丹　　　　　　　　　　(元/)馬祖常
洛陽春雨濕芳菲萬斛臙脂染舞衣帳底金盤承密露
東家蝴蝶不須飛
　　題夀皇御題淳熙宫畫牡丹扇(二首元/)柳　貫
劒南樵客冩花容院畫流傳號國工春壓玉闌江雨歇
綵鸞驚夢又成空
天香國艷豈堪描生色誰將上尺綃留得當時宫墨在
杜鵑啼處雨瀟瀟
　　題畫牡丹　　　　　　　　　(元/)李　祁
國色名花生盛唐畫圖留得一枝芳珠簾不動微風起
猶帶開元粉膩香
　　徐熙牡丹圖　　　　　　　　(元/)金　涓
翠幄籠霞䕶曉寒無人凝笑倚闌干玉環去後千年恨
留與東風作夢看
　　題扇面牡丹　　　　　　　　(明/)劉　基
沉香亭畔月華流掌上孤鸞鏡裏愁舞罷春風却回首
六宫紅粉總包羞
　　題趙昌所畫御屛牡丹　　　　(明/)浦　原
綠蕪春雨洛陽城不見名花國已傾影落畫屛何處物
斷金殘粉故宫情
　　題牡丹　　　　　　　　　　　徐　溥
瓊樓髙起彩雲端愁絶東風十二欄眼底芳春看欲暮
玉人消息鳳笙寒
　　墨牡丹(二首/)　　　　　　　　(明/)李東陽
老來青帝亦風流年少花王正黒頭共憶東風舊遊路
亂紅殘紫不勝愁
淨洗濃妝不受塵墨池清賞稱詩人休憐一朶揚州白
猶是烟花夢裏身
　　題冀郞中墨牡丹　　　　　　(明/)程敏政
嫣然只是洛陽春水墨丹青總幻身花若有情應解笑
品題空自出詩人
　　題二色牡丹(二首/)　　　　　　(明/)王　衡
宫雲朶朶映朝霞百寳欄前鬭麗華卯酒未消紅玉面
薄施檀粉伴梅花
洛陽女兒紅顔饒血色羅裙寳袜腰借得霓裳半庭月
居然管領百花朝
　　墨牡丹　　　　　　　　　　(明/)吳　寛
素衣依舊染緇塵京洛相逢是暮春偶憶沉香亭北事
惱人偏是畫中眞
　　慶雲牡丹圖　　　　　　　　(明/)沈　周
三月十日天半晴慶雲菴裏看春行桃娘李娘俱寂寞
䑕姑照眼真傾城老僧却在色界住静笑山花惱客情
靚妝倚露粉汗濕醉肉隔花紅暈明吉祥將落舊有恨
急借紙面圖其生明朝攜酒正恐謝亦怕敲門僧厭迎
　　吳瑞卿染墨牡丹　　　　　　(明/)沈　周
雨晴風晴日杲杲趂此看花花更好澆紅要盡三百杯
請客不須辭量小野僧栽花要客到急埽風軒破清曉
知渠色相本來空未必眞成被花惱吳生又與花傳神
紙上生涯春不老青春展巻無時無姚家魏家何足道
　　為王揮使畫牡丹　　　　　　(明/)沈　周
王君四月方來蘓綠隂滿地花已無臺紅樓紫不可覔
筆底春風尋老夫殷緜滴露看活色信手貌出西家姝
坐中狂客未解事欲折不成空紙膚去年淮陰七尺雪
凍地似恐花根枯此圖贈君日日賞一日須傾一百壺
　　題牡丹　　　　　　　　　　(明/)沈　周
名牌新様紫牙刋露重烟深正好看却怪錦雲低亞樹
帶風扶上玉欄干
　　題王秀才牡丹圖　　　　　　(明/)康　海
何日到吾家牡丹應著花開圖一見興已發遥似當年
宴紫霞雕欄不受春風折綠葉紅蕤舞風力終日迴旋
不肯休根株苦被丹青匿逺路邅迴銷客心夢魂惟在
草堂陰牡丹牡丹吾語汝三月八日始穀雨
　　畫牡丹　　　　　　　　　　(明/)文徴明
粉香雲暖露華新曉日濃薫富貴春好似沉香亭上看
東風依約可憐人
　　題畫墨牡丹　　　　　　　　(明/)張鳳翼
桑皮數幅駐芬芳紅紫空勞競洛陽開落不隨春去住
淡濃惟許墨平章喚回蝴蝶非闗夢勾引游蜂豈藉香
常見本来真面目悔從闌檻惜韶光
　　題畫甌碧牡丹　　　　　　　(明/)王世貞
沉香亭畔玉傞俄疊疊春山捧翠螺何似江南天水碧
周娘親為翦宫羅
　　題復甫墨牡丹(二首/)　　　　　(明/)王世貞
自種沉香亭畔枝錦嫣紅醉午風遲那期虢國夫人到
淡埽春山八字眉
半幅生綃墨乍匀天然貌出玉精神朱欄下盡葳蕤鎖
却是丹青解誤人
　　子上持豫章畫扇其上牡丹三株黄白相間盛開
　　　一貓將二子戲其旁　　　　(宋/)楊萬里
暄風暖景正春遲開盡好花人不知輸與貍奴得春色
牡丹香裏弄雙兒
　　題唐伯虎畫牡丹(下有睡貓題者不甚/快意因戲為作之)
　　　　　　　　　　　　　　　(明/)王世貞
白日當卓午貍奴睛一線胡為尚頺然曲肱掩其面得
非薄荷醉毋乃干陬倦風吹木芍藥時時墮芳片堕者
作裀褥留者充帷㡩髙臥時未至雄才晩方見縱横羣
䑕輩未解事機變牙爪攅㦸霜飛騰掣弓電詎止無當
鋒誰與敢奔殿刳裂懲狡貪吮咀慰酣戰能令此輩空
不愛通侯劵丹青何人手唐子少豪健賣駿足偶蹶屠
龍技方賤韜精恣皷跌含意在荒晏鮭鰕茍不乏猫䑕
各自便猶勝李巂州揺尾媚娘殿
　　題趙昌芍藥　　　　　　　　(宋/)蘓　軾
倚竹佳人翠袖長天寒猶著薄羅裳揚州近日紅千葉
自是風流時世妝
　　題芍藥　　　　　　　　　　(明/)劉　泰
綠陰庭院已非春紅芍翻階露朶新綽約嬌姿誰得似
天風吹下衛夫人
　　宋徽宗畫芍藥　　　　　　　(明/)謝承舉
北望胡沙道里長秋風寛盡六銖裳行宫多少幽人怨
紅藥階前亦改妝
　　墨芍藥　　　　　　　　　　(明/)謝承舉
珍花開徹玉盤盂㸃撿揚州也自無永叔多情為編譜
墨痕狼藉上花鬚
　　白描芍藥圖　　　　　　　　(明/)楊　基
玉樓寒擁翠羅衾珠箔晴揺縷縷金蝴蝶亂飛花自落
東風庭院又春深
　　題芍藥遊蜂　　　　　　　　(明/)張鳳翼
香生院落自深沉芍藥開時綠滿林春老遊蜂無氣力
過牆空有惜花心
　　海棠圖　　　　　　　　　　(唐/)崔　塗
海棠花底三年客不見海棠花盛開却向江南見圖畫
始慚虛到蜀城來
　　驛舎見故屛風畫海棠有感(二首/)　(宋/)陸　游
厭煩只欲長面壁此心安得頑如石杜門復出歎習氣
止酒還開慙定力成都二月海棠開錦繡裹城迷巷陌
燕宫最盛號花海霸國雄豪有遺跡猩紅鸚綠極天巧
疊萼重跗眩朝日繁華一夢忽吹散閉眼細思猶歴歴
憂樂相尋豈易知故人應記醉中詩夜闌風雨嘉州驛
愁向屏風見折枝
古稱天下無正色但恐世好隨時移鞓紅鶴翎豈不美
斂色如避新來姬何况逺說蘓與賀有類異世誇嬙施
造化無情宜一槩偏此著意何其私又疑人心愈巧偽
天欲鬭巧窮精微不然元化樸散久豈特近嵗尤澆漓
爭新鬬麗若不已更後百載知何為但應新花日愈好
惟有我老年年衰
　　畫海棠圖　　　　　　　　　(元/)馬祖常
石家五尺珊瑚樹海國千房火齊珠風雨春寒圍錦䕶
艷陽天暖倚闌扶浣時應貯芙蓉水香處重熏翡翠鑪
紅膩不隨蜂觜蝕粉匀終為蝶身敷葳蕤綵纈盤仙綬
襞積雲羅落舞襦青帝化成非幻有杜陵吟老却知無
催開每賴斟鸚鵡吹落還因唱鷓鴣曽見赤城花亞蕊
丹鉛此去不須圗
　　饒世英所藏錢舜舉海棠　　　(元/)虞　集
睡起多情思依稀見太眞一枝紅淚濕似憶故宫春
　　題折枝海棠圖　　　　　　　(元/)柳　貫
東風庭院紫緜香翠碧飛來午影長啼溼紅妝看不厭
祗疑春色在昭陽
　　為琅溪題折枝海棠　　　　　(元/)歐陽𤣥
㸃綴春風只一枝此花猶是半開時更令老杜如今見
便是無情也賦詩
　　題錢舜舉折枝海棠　　　　　(元/)貢師泰
玉環睡起嬌無力膩粉微匀酒暈生不是開元冩遺恨
世間那得見傾城
　　折枝海棠　　　　　　　　　(元/)楊維楨
金屋銀缸照宿妝一枝分得錦雲鄉梅郎底事多餘恨
怪殺珊瑚不肯香
　　白描海棠花　　　　　　　　(元/)貢性之
美人睡起不勝愁弄粉調朱只漫羞閒倚綠牕春晝静
雙鸞飛上玉搔頭
　　趙昌海棠圖　　　　　　　　(元/)金　涓
銀燭燒殘夢未回舊家庭院已荒苔玉蕭聲杳人何處
惟有東風燕子来
　　題光祿主事虎仲桓海棠圖　　(元/)余　闕
沉香羯鼓弄春杯席上纔看半作堆爭似君家屛障裏
年年嵗嵗有花開
　　墨海棠　　　　　　　　　　(元/)李　冶
漢宫愁絶冷臙脂一醮劉郎兩鬢絲甲帳夜寒銀燭短
六銖雲帔獨來時
　　畫海棠　　　　　　　　　　(元/)丁鶴年
暖日脂烟凝曉困東風翠袖倚春酣一枝貌得渾相似
翻覺情濃思不堪
　　霅翁海棠　　　　　　　　　(明/)徐　賁
一枝冩出玉容嬌桃李漫山恨未消惆悵東闌明月夜
半酣西子貌難描
　　海棠圖　　　　　　　　　　(明/)楊　基
沉香亭北繞闌栽曽藉花奴羯鼓催今夜不須銀燭照
待他明月上枝來
　　明月海棠圖　　　　　　　　(明/)朱　諫
太液池邉月欲墜海棠月下楊妃醉月照金閨春夜長
花迎玉欄嬌欲睡東風淡蕩沉香亭花間恐有流鶯鳴
玉笛聲隨落花去月明不見牽牛星玉人已去春無主
御溝春暖空流水舊時明月空自圓花若含羞向誰語
　　海棠畫扇　　　　　　　　　(明/)薛　蕙
西蜀繁花樹春深亂蕊紅還憐彩扇上宛似錦城中影
轉團團月香含細細風江淹才力減賦爾若為工
　　書海棠扇　　　　　　　　　(明/)徐禎卿
春風吹墮臙脂淚散作夭花一樹丹可奈五更清夢短
杜鵑聲歇雨絲寒
　　畫海棠　　　　　　　　　　(明/)徐　渭
海棠弄春垂紫絲一枝立鳥壓花低去年二月如曽見
却是誰家湖石西
　　題雪毬花　　　　　　　　　(明/)髙　棅
玉簇雲開雪作團輕盈冷艷不勝寒王孫蹴踘歸來晩
猶愛冰姿鏡裡看
　　題繡毬花　　　　　　　　　(明/)王世貞
暫以碧雲色微籠春月圓抛人暗香裏誤馬軟塵邊
　　子昂墨萱扇(為湖南楊/晉母作)　　　　(元/)袁　桷
墨蝶巧分釵股𤣥蟬髙綴冠梁莫厭南州炎溽為添北
户清涼
　　題萱草圖　　　　　　　　　(元/)陳　旅
朱萱吐晴日上有蝴蝶雙感此芳意多離憂轉難忘
　　萱圖(為李恒題於/茂清軒中)　　　　　　(元/)王　逢
暄風宜男花涼日忘憂草一種兩含情親容夢中老
　　題墨萱　　　　　　　　　　(元/)倪　瓚
落盡幽花出一枝愛宜男草近清池水仙惟數彞齋趙
夏卉芳妍爾更奇
　　子昻墨冩萱草　　　　　　　(元/)張　雨
碧浪湖頭翰墨香山蜂遊趂午陰涼戲拈小筆塗幽草
正是無憂得可忘
　　扇上墨萱　　　　　　　　　　張　羽
團扇復團扇團團三秋月上有宜男草可翫不宜折宜
男何足貴能令憂作恱憂思既可忘為君忘炎熱無障
西風塵汙此皎如雪
　　萱草圖　　　　　　　　　　(明/)周　用
新蟬破午夢華泉潄銀井亭亭萱草花當階拂清影
　　題文富姪萱花　　　　　　　(明/)程敏政
一色春難老雙親未白頭髙堂相對處日日可忘憂
　　題沈啓畫忘憂草　　　　　　(明/)王世貞
嫣然一株花媚此庭中幽翻覺此名贅人生何所憂
　　題萱蕙同芳圖　　　　　　　(元/)錢惟善
光風轉蕙及萱花一笑相逢子墨家不采幽香同結佩
空教零落怨年華
　　月桂圖　　　　　　　　　　(元/)程鉅夫
本是堯蓂莢翻為月月紅殷勤煩好手移向玉除東
　　畫玫瑰花　　　　　　　　　(明/)徐　渭
畵裏看花不下樓甜香已覺入清喉無因摘向金陵去
短撅長丁送茗甌
　　毛元升畫薔薇　　　　　　　(元/)唐　肅
色是昭陽第一人縷金衣薄不勝春毛生能畫非延夀
不得黄金也逼眞
　　薔薇(圖/)　　　　　　　　　　(明/)楊　基
紫包紅刺玉纎纎甘露収香入翠奩何處南風開滿架
綠陰庭院水晶簾
　　宋徽宗石榴圖　　　　　　　(元/)王　惲
安石赤榴自漢來千年西域武皇開冩生若論丹青妙
金馬門前待詔才
　　石榴圖　　　　　　　　　　(元/)馬祖常
乘槎使者海西來移得珊瑚漢苑栽只待綠隂芳樹合
蕊珠如火一時開
　　石榴畫屛　　　　　　　　　(元/)朱德潤
雨餘鳴蜩歇衆綠鬱隂翳綃囊蹙紅巾光焰當林麗映
日萼先皺臨風葉如綴秋深薦紅實顆裂排皓齒秖應
乘槎客天上得仙味
　　題宣和畫石榴　　　　　　　(明/)闕　名
金風吹綻絳紗囊零落宣和御墨香猶喜樹頭霜露少
南枝有子殿秋光
　　馬逺畫酴醾　　　　　　　　(明/)髙　啓
地冷畫闌幽酴醾伴晩愁金盤承露重彷彿漢宫秋
　　虞美人草圖　　　　　　　　(明/)王世貞
纔聽歌聲舞不休楚宫猶記舊風流相逢莫奏烏騅曲
腸斷秋江萬古愁
　　次韻楊宰凌霄花圖　　　　　(宋/)陳　造
髙花笑屬賦花人花自鮮明筆自神可惜人閒兩清絶
不教媚嫵對閒身
　　凌霄花題冊　　　　　　　　(明/)王世貞
枝牽蔓轉葉紛紛數朶蔫紅學出羣盤石托根君莫笑
只言身自致青雲
　　王伯敭所藏趙昌黄葵　　　　(宋/)蘓　軾
弱質困夏永奇姿蘓晩涼低昻黄金杯照耀初日光檀
心自成暈翠葉森有芒古人冩生人妙絶誰似昌晨妝
與午醉眞態含陰陽君看此花枝中有風露香
　　饒世英所藏錢舜舉黄蜀葵　　(元/)虞　集
花萼立清晨鵝黄向日新金杯承玉露偏醉蜀鄉人
　　題畫黄葵　　　　　　　　　(元/)袁　易
憶昔戎葵花下飲金杯春灩綠鬟敧秪今花似金杯側
獨對西風詠折枝
　　黄蜀葵圖　　　　　　　　　(元/)程文敏
玉杯蒸栗色那得許精神稽首黄金相天然妙色身
　　白無咎黄蜀葵　　　　　　　(元/)張　雨
金銅仙人雨中立含淚恰如辭漢時傾心脉脉何所待
願見白日光陸離
　　黄葵圖　　　　　　　　　　(元/)丁鶴年
綠侵雞距疎分葉黄染鵝雛淡着花暑雨涼風新入畫
不將穠艷競春華
　　題畫葵花　　　　　　　　　(元/)王　翰
上苑餘春輦路荒芳菲落盡更堪傷憐渠自是無情物
猶解傾心向太陽
　　題黄葵　　　　　　　　　　(元/)陶宗儀
西蜀孤芳分外清嫩黄新染越羅輕自從承卻金莖露
向日檀心一寸傾
　　馬逺畫黄葵　　　　　　　　(明/)髙　啓
春晩獨餘芳風回帶酒香美人偏愛看因似御衣裳
　　墨葵　　　　　　　　　　　(明/)楊　基
晞髮待朝陽黄眉映墨妝午時人搗藥衣上有𤣥霜
　　蜀葵畫　　　　　　　　　　(明/)楊　基
洗盡臙脂學道裝玉冠青帔羽衣裳蕊珠宫裏秋宵永
立盡瑶堦一夜霜
　　黄葵花圖　　　　　　　　　(明/)謝承舉
秋深寬盡赭羅衣草木孤臣義不違萬里君恩元自厚
赤心常與日爭輝
　　秋葵小畫　　　　　　　　　(明/)顧　璘
慘淡生綃色秋花擢露森黄勻塗粉額赤抱向陽心節
序誰云暮風霜獨爾禁草堂披拂處㸃坐寄情深
　　畫梔子　　　　　　　　　　(明/)吳　寬
此種為簷葡名曽載佛書瓣香凡六出卻與雪花如
　　梔子花題畫　　　　　　　　(明/)豐　坊
金鴨香消夏日長抛書髙臥北窻涼晩來驟雨山頭過
梔子花開滿院香
　　題畫梔子花　　　　　　　　(明/)葉初春
花開六出玉無瑕薝蔔林中薝蔔花重向畫圖叅此案
妙香不斷透窗紗
　　題趙昌躑躅　　　　　　　　(宋/)蘓　軾
楓林翠壁楚江邉躑躅千層不忍看開巻便知歸客路
劔南樵叟為施丹
　　題畫薄荷扇(二首/)　　　　　　(宋/)陸　游
薄荷花開蝶翅翻風枝露葉弄秋妍自憐不及貍奴黠
爛醉籬邉不用錢
一枝香草出幽叢雙蝶飛飛戲晩風莫恨村居相識晩
知名元向楚辭中
　　金錢花題冊　　　　　　　　(明/)王世貞
日落千緡散漫垂華清初浴太真兒請看師相城西邸
應是河陽滿縣時
　
　
　
　
　
　
　
　
　
　
　
　
　
　
　
御定歴代題畫詩類卷八十八
　欽定四庫全書
御定厯代題畫詩類巻八十九目錄
　　花卉類
　　　次韻袁起巖送示郡沼雙蓮圖(宋范成大/)
　　　繪蓮(宋白玉蟾二首/)
　　　趙昌荷花(元劉因/)
　　　題曹農卿雙頭蓮圖(元吳澄二首/)
　　　秋荷圖(元陳旅/)
　　　蓮藕花葉圖(元吳師道/)
　　　題敗荷(元王翰/)
　　　題畫蓮(元李祁/)
　　　畫蓮(元貢性之/)
　　　題扇面荷花(明劉基/)
　　　題紅白蓮(明高棅/)
　　　題畫蓮(明陳憲章/)
　　　題宗人愈大上舍所藏白描風荷圖(明程敏政/)
　　為周郎中公瑞題觀蓮圖(明吳寛/)
　　許彦明白蓮詩卷(明顧璘/)
　　陶耕學紅白荷花扇面(明周鼎/)
　　桂林圖(元張憲/)
　　劉元初桂花圖(明張以寧/)
　　題周遜學天香深處巻(明髙啓/)
　　題錢舜舉折桂枝(明解縉/)
　　徽宗畫瓶中桂花(明王澤/)
　　丹桂圖(明周用/)
　　桂圖吟(明廖道南/)
　　為錢副郎世恩題桂兔圖(明吳寛/)
　　題趙昌寒菊(宋蘇軾/)
　　題菊花冊(宋楊后/)
　　異菊圖(元王惲/)
　　題白菊(元程鉅夫/)
　　錢舜舉折枝菊(元袁桷/)
　　題墨菊(元何中/)
　　題墨菊(元黄鎮成/)
　　墨菊(元貢性之二首/)
　　題黄菊(元陶宗儀/)
　　題金菊畫屏(元秦約/)
　　題趙子固蘭菊(元頂炯/)
　　題墨菊(明劉基/)
　　題超上人墨菊(明劉崧/)
　　題徐雪州墨菊(明貝瓊/)
　　題遜菴墨菊(明髙啓/)
　　題菊柬林司成先生(明王佐/)
　　墨菊(明方孝孺二首/)
　　蘭菊圖(明許繼/)
　　墨菊(明解縉/)
　　題菊送別(明楊士竒/)
　　題墨菊(明金幼孜/)
　　墨菊(明楊榮/)
　　墨菊(明陳全/)
　　畫菊(明林誌/)
　　剪菊圖(明陳顥/)
　　題畫菊(明陳憲章/)
　　題敷五菊屛(明李東陽/)
　　墨菊(明李東陽/)
　　墨菊(明闕名/)
　　題黄菊(明劉泰/)
　　墨菊(明劉泰/)
　　題道新菊圃巻(明程敏政/)
　　畫菊(明楊廉/)
　　題錢秋官菊(明吳宣/)
　　題新喻丞劉源墨菊(明鄭瑛/)
　　題扇頭菊花(明謝承舉/)
　　題畫菊(明鄭汝美/)
　　　題東籬秋色(明秦旭/)
　　　墨菊(明唐寅/)
　　　題何大參菊花圖巻子(明祝允明/)
　　　徵明墨菊(明祝允明/)
　　　畫菊(明徐渭二首/)
　　　題菊竹圖(明姚綬/)
　　　白茶畫屛(元朱德潤/)
　　　青門山人畫滇茶花(明徐渭/)
　　　饒世英所藏錢舜舉畫茶花(元虞集/)
　　　題玊簪花圖(元陳旅/)
　　　題秋海棠(明謝承舉/)
　　　題張希顔紙本雞冠(宋范成大/)
　　　題雞冠(元程鉅夫/)
　　　題錢舜舉畫雞冠花(元于立/)
　　　題畫雞冠花(元姚文奐/)
御定歴代題畫詩類卷八十九目錄
　欽定四庫全書
御定歴代題畫詩類卷八十九
　　花卉類
　　　次韻袁起巖送示郡沼雙蓮圖　(宋/)范成大
　珠淵玉水折方員湧出雙蓮照酒邉壓倒小湖三級草
　増光後沼兩重蓮苕華名字元相並桃葉根株本自連
　好把吳歈翻楚些楊荷新曲勝當年
　　　繪蓮(二首/)　　　　　　　　　(宋/)白玉蟾
　筆底荷花水面浮纎毫造化奪工夫為誰畫出生綃上
　泰華山頭玉井圖
　濃淡色中匀粉膩淺深痕上著臙脂華堂展處南薫起
　一似西湖六月時
　　　趙昌荷花　　　　　　　　　(元/)劉　因
　我家東湖三百頃瑞錦縱横緑雲凝森森曉氣天香飛
　星斗光沉水花净逺如嬰兒脱文褓近若胎仙臨玊鏡
　瓊杯欲側雨絲垂金掌初調露珠定盡将機心付鷗鷺
小雨輕烟穿短艇京城烏帽二十年夢入滄洲寄清興
趙生畫意不畫格淺粉輕砂飬真性韜精斂容羞自陳
三沐無言月華靚邇來馮於號能事老嫩風情毫髪証
𤣥黄已辦神俊枯遂影之人道中病髙堂視此青琉璃
香色俱忘保清净
　　題曹農卿雙頭蓮圖(二首/)　　　(元/)吳　澄
天光水鏡净泓然燦爛心花發瑞蓮認得一茄雙菡萏
千枝萬蕊一根連
花中君子濓溪獨分作河南二鄂華天為有兒雙秀發
送将此瑞到公家
　　秋荷圖　　　　　　　　　　(元/)陳　旅
持衣寄所思欲寄不得逺水國風露凉徘徊九秋晚
　　蓮藕花葉圖　　　　　　　　(元/)吳師道
玉雪竅玲籠紛披綠映紅生生無限意只在苦心中
　　題敗荷　　　　　　　　　　(元/)王　翰
曽向西湖載酒歸香風十里弄晴暉芳菲今日凋零盡
却送秋聲到客衣
　　題畫蓮　　　　　　　　　　(元/)李　祁
分得西湖一畝多紅妝凌亂倚清波初疑載酒穿花去
露下月明聞棹歌
　　畫蓮　　　　　　　　　　　(元/)貢性之
吳王宫殿水流香歩屧廊深暑氣凉長日香風吹不斷
藕花多處浴鴛鴦
　　題扇面荷花　　　　　　　　(明/)劉　基
玉井芙蓉紅粉腮何人移向月中栽髙軒忽漫㸔圖畫
疑是昭陽曉鏡開
　　題紅白蓮　　　　　　　　　(明/)髙　棅
素艷濃花似鬭開露房雙啓暗香來只疑月下瑶池㑹
半出紅妝捧玉杯
　　題畫蓮　　　　　　　　　　(明/)陳憲章
船入荷花内船衝荷葉開先生歸去後誰坐此船來
　　題宗人愈大上舎所藏白描風荷圖
　　　　　　　　　　　　　　　(明/)程敏政
鏡湖水光如碧練一霎回風舞團扇馮夷乍啓水晶宫
仙子齊匀鏡中面凌波徙倚欲傾城澤荇渚蒲如有情
素菂揺香白鷺下青房墮影遊魚驚落手湘雲半舒巻
素色亭亭净於剪五侯池館春䦨珊恥共鉛華鬭深淺
　　為周郎中公瑞題觀蓮圖　　　(明/)吳　寛
玉井蓮開花十丈此事詩家徒自誑何處池頭有此花
分明蜀錦裁成障清陂渺渺波洋洋水榭人疑坐天上
白羽風輕頻自揺紅妝日出閒相向畫工作此待誰題
意匠欲追崔子西平生比徳是君子耶溪不擬定濂溪
濓溪舊有愛蓮説意見豈與埤雅齊溪流一𣲖接雙井
雲孫早躡登雲梯
　　許彦明白蓮詩卷(沈石田畫/金赤松題)　　(明/)顧　璘
珍圖白蓮何皎然盈縑風露臨秋鮮丹青豈同俗匠伍
貞素獨與幽情便璚瑶滿池琢不碎翠葉雨重攲仍顛
盛開欲落比雲散乍疎復密如星聮何不放筆鋪十頃
中間蕩漾吳姬船嬌歌艷曲互酬答氷肌玉面矜嬋娟
風流領袖自石田好事遺之歸攝泉赤松郢唱復絶世
後來和者難為前我欲西湖招勝侣金樽美酒斗十千
林逋宅前放舟去六橋曲曲相迴旋古人今人盡如此
安得夀命金石堅人間富貴草頭露不須錦瑟調朱絃
與君雪藕擘蓮子共唱新詩湖上眠
　　陶耕學紅白荷花扇面　　　　(明/)周　鼎
欲語還停隔扇羅主家池館晚凉多紅顔自得南薫意
皓齒偏能子夜歌忽憶綵雲湖上見恍疑瓊佩月中過
淡妝濃抹多相似回首耶溪渺綠波
　　桂林圖　　　　　　　　　　(元/)張　憲
瑶階夜冷莎雞泣老兔西飛天宇濕萬斛愁香捲海風
丹砂滿地誰收拾太湖仙子月中立青瑣畫闌塵不入
玉鞭一尺跨白鸞笑向霜娥作長揖
　　劉元初桂花圖　　　　　　　(明/)張以寧
醉上淮山喚八公白鸞騎到廣寒宫滿身香露銖衣濕
十二瑶臺月正中
　　題周遜學天香深處卷　　　　(明/)髙　啓
仙芬染骨濃無跡秋入畫堂簾不隔夢尋老蟾煙霧迷
碎落金蟲夜愁寂素娥舊栽無兩叢萬古散吹秋滿空
薫羅不爇象籠火人倚畫欄清影中蕙蘭暗泣幽香歇
只有瑶芳占涼月
　　題錢舜舉折桂枝　　　　　　(明/)解　縉
憶昔霓裳清夢遊月中仙子參華輈九天風露滴蟾桂
化作清香天地浮淮南小山如可招空遺金粟結離愁
翠葉離披鳳凰羽寳花瑟縮紛相糾徃時相見今重逢
天上人間路豈通明朝手把玉清去坐令四海生清風
　　徽宗畫瓶中桂花　　　　　　(明/)王　澤
玊色宫瓶出内家天香誰貯月中花六宫只愛新涼好
不道金風捲翠華
　　丹桂圖　　　　　　　　　　(明/)周　用
廣寒月出東海頭扶疎桂樹横九州天香料理一萬斛
散作八月人間秋
　　桂圖吟　　　　　　　　　　(明/)廖道南
桂開旖旎何芬芳空明天宇流禎祥仙宫閶闔月華朗
姮娥綽約河漢長我聞桂香在廣寒璇星珠斗真竒觀
願言采珍調帝鼎斟酌五氣和芝蘭
　　為錢副郎世恩題桂兔圖　　　(明/)吳　寛
懸崖碧樹争倒垂金釵亂插還參差古香能受秋風吹
亦復有藤縷絡之洞門一似逢仙姬身纒寶纓墜朱緌其
下何物趺坐危赤睛玉毫光陸離長耳聳起分兩岐
視而孕焉䨲是兒惟上有物揚清暉團團氷鏡一尺圍
人名為月非此誰月中桂滿兔且肥信哉有影乃在斯
歴觀畫記從新施收藏莫盛宣和時髙格雅淡今何稀
黄荃趙昌曷不師素面朝天誇虢姨市娼塗抺衆所嗤
驀然展視亦甚竒翩翩五色斑斕衣
　　題趙昌寒菊　　　　　　　　(宋/)蘇　軾
輕肌弱骨散幽葩真是青帬両髻了便有佳名配黄菊
應緣霜後苦無花
　　題菊花冊　　　　　　　　　(宋/)楊　后
莫惜朝來准酒錢淵明身即是花仙重陽滿滿杯中泛
一縷黃金是一年
　　異菊圖(一枝十花容色各/異未之見也故賦)　　　(元/)王　惲
枉説重巖細菊斑連眉十樣更清妍不辭老圃秋容澹
要見花神景氣偏越被香濃薫百和柴桑人去已千年
醉吟不用江州白此日東籬得董仙
　　白菊圖　　　　　　　　　　(元/)程鉅夫
黄中雖正色潔白見芳心折得無人把何如晚逕深
　　錢舜舉折枝菊　　　　　　　(元/)袁　桷
醉別南山十五秋鴈聲深恨夕陽樓寒香似寫歸來夢
背立西風替蝶愁
　　題墨菊　　　　　　　　　　(元/)何　中
橘枳蘭芽玉易瑕商山一出便忘家㡬回惆悵梅花别
并有緇塵到菊花
　　題墨菊　　　　　　　　　　(明/)黄鎮成
江南九月秋風涼秋菊采采金衣黄近時丹丘出新意
却灑淡墨傳秋香青城學士曽題藻散落人間共傳寶
卷舒造化入毫端回首東籬自枯槁東陽傅君心好竒
何處得此秋霜枝湖湘衲子逺相貺筆勢迥與丹丘齊
香英細蹙𤣥玉屑老榦拗斷烏金折不隨粉黛學時妝
自與幽人同志節淵明已逝屈子沈晚香縱有誰知心
感君圖畫三歎息為君長歌楚天碧
　　墨菊　　　　　　　　　　　(元/)貢性之
柴桑生事日蕭然解印歸来只自憐醉眼不知秋色改
㸔花渾似隔輕烟
　　墨菊　　　　　　　　　　　(元/)貢性之
醉折東籬朶㸔如隔暮烟莫驚顔色改不是義熈年
　　題黄菊　　　　　　　　　　(元/)陶宗儀
道人小葺栁邉莊三徑西風逗晚香按譜秋葩班異品
堂堂正色御袍黄
　　題金菊畫屛　　　　　　　　(元/)秦　約
入風隔幔庭微芬晏罷西池夜半分翠纛不來清漏迥
月中羞舞鬱金裙
　　題趙子固蘭菊　　　　　　　(元/)項　炯
凉雲如波散銀浦飛虹不見行天鼓野花幽草一團春
暖天相倚愁殺人
　　題墨菊　　　　　　　　　　(明/)劉　基
粲粲金英美可餐九秋風露與清寒墨君莫妬天然色
終遣靈均怨子蘭
　　題超上人墨菊　　　　　　　(明/)劉　崧
露香秋色淺深中青蘂黄花自一叢最憶南園微雨過
短籬扶杖㸔西風
　　題徐雪州墨菊　　　　　　　(明/)貝　瓊
先生愛菊似柴桑三徑歸來亦未荒莫道空山秋色淡
新花一朶御袍黄
　　題遜菴墨菊　　　　　　　　　(明/)髙　啓
獨留鐵面傲霜遲秋蝶來尋莫自疑須信陶翁醉歸後
西風塵土滿東籬
　　題菊柬林司成先生　　　　　(明/)王　佐
紫翠叢中獨隠竒風霜飽歴燦東籬寄語柴桑老居士
好歸吟賞莫敎遲
　　墨菊(二首/)　　　　　　　　　(明/)方孝孺
觧印歸來鬢巳斑故園松菊可怡顔祗縁三徑荒凉久
特寫秋花仔細㸔
分根昔日向東籬種近羲之洗硯池㡬度來澆池上水
花間朶朶墨淋漓
　　蘭菊圖　　　　　　　　　　(明/)許　繼
九畹曾無舊日春都隨蕭艾混泥塵秋風冷淡山籬下
惟有黄花是故人
　　墨菊　　　　　　　　　　　(明/)解　縉
春雨茁芳露貞脆無異姿濯濯等鮮妍猗猗競華滋秋
風䬃然至殞落紛蓬茨獨兹異衰草烈士當艱危佳色
不為艷貞心常自持禀性夙巳定造化無容私
　　題菊送别　　　　　　　　　(明/)楊士竒
送行漸及黄花節江北江南白露寒為有清香宜晚歲
獨憐彭澤未休官
　　題墨菊　　　　　　　　　　(明/)金幼孜
自是芳姿不涴塵曉妝如洗露華新玉英粲粲黄金色
斜倚東籬日又曛
　　墨菊　　　　　　　　　　　(明/)楊　榮
聞道柴桑境最幽晚涼清興到林丘墨池一夜西風起
染出東籬片片秋
　　墨菊　　　　　　　　　　　(明/)陳　全
嫩菊散輕煙青蘂含朝露不見柴桑翁遥情托豪素
　　畫菊(為周編/修賦)　　　　　　　　(明/)林　誌
采采金英白露團西風冷動一枝寒宦遊無復芳菲夢
笑把秋香畫裏㸔
　　剪菊圖　　　　　　　　　　(明/)陳　顥
西風三徑近秋期閒㸔山童理菊枝浪蕊浮花都剪却
剛留㡬朶傲霜姿
　　題畫菊　　　　　　　　　　(明/)陳憲章
籬下花堪把先生有酒不遥看白衣者不復問江州
　　題敷五菊屛　　　　　　　　(明/)李東陽
先生深臥菊花叢曲几圍屏窈窕通本為紅塵辭俗眼
豈因多病怯秋風交情盡付炎涼外身計聊憑吏隠中
相過不嫌憔悴質祗應風味與君同
　　墨菊　　　　　　　　　　　(明/)李東陽
白露被原隰黄菊秋始華餘馨引遥袂采掇初還家秀
色雖可玩玩久不復華入畫清且古為詩正而葩幽懐
託揮寫庶用傳無涯持此問真幻無言空自嗟
　　墨菊　　　　　　　　　　　(明/)闕　名
義熙嘉本乆塵埃誰剪幽香染麝煤秋色不如前日好
晚風零落紫霞杯
　　題黄菊　　　　　　　　　　(明/)劉　泰
芳叢燁燁殿秋光嬌倚西風學道妝一自義熙人採後
冷煙疎雨㡬重陽
　　墨菊　　　　　　　　　　　(明/)劉　泰
自是中黄第一家鴈來時節傲霜華如何秋色無人管
移向龍泉道士家
　　題道新菊圃卷　　　　　　　(明/)程敏政
籬下西風鬭晚妝閒花寧復見紅黄青青惟有淇園子
晏歳交情一味長
　　畫菊(與鄒汝/愚同賦)　　　　　　　　(明/)楊　廉
好事持醪莫漫過餐英擬和獨醒歌傍人秪愛寒香逺
知受風霜是㡬多
　　題錢秋官菊　　　　　　　　(明/)吳　宣
匝地風雲空暮色溥天雷雨自春芽何人挽得秋香轉
猛拍䦨干怨露華
　　題新喻丞劉源墨菊　　　　　(明/)鄭　瑛
東籬吐佳菊采采含幽馨芳心竟云託離披履前楹詎
惟陶令賢千載同幽襟感兹時物遷獨見霜中榮故人
安素子為君寫其英醉墨尚淋漓宛若寒露侵豈無春
陽花朝發夕已零贈此竟何俟亦以期令音
　　題扇頭菊花　　　　　　　　(明/)謝承舉
秋蚤花神仗雨催扇頭聊借墨花裁故山歸去重陽近
籬下疎枝正好開
　　題畫菊　　　　　　　　　　(明/)鄭汝美
春榮夏茂季秋香晚節還能傲雪霜不見東風桃李面
㡬竿脩竹伴孤芳
　　題東籬秋色(送過九/苞之京)　　　　　(明/)秦　旭
清華簪組觸塵埃歳歳觀光上鳳臺莫戀青山如洛下
故園黄菊待君開
　　墨菊　　　　　　　　　　　(明/)唐　寅
故園三徑吐幽叢一夜𤣥霜墮碧空多少天涯未歸客
借人籬落㸔秋風
　　題何大參菊花圖卷子　　　　(明/)祝允明
花有仙靈筆有神化權終不在陽春一般秋色成千品
前度桃花却後塵誰信珠璣顔色好獨憐霜雪性情親
菊詩萬首從君選未必微篇愧古人
　　徴明墨菊　　　　　　　　　(明/)祝允明
凍硯呵寒下筆遲鬚眉幻出陸天隨知君繞指氷霜趣
更把氷霜吐作詞
　　畫菊(二首/)　　　　　　　　　　(明/)徐　渭
身世渾如泊海舟闗門累月不梳頭東籬蝴蝶閒來徃
㸔寫黄花過一秋
經旬不食似蠶眠更有何心問歳年忽報街頭糕五色
西風重九菊花天
　　題菊竹圖　　　　　　　　　(明/)姚　綬
歸去來三徑多荒苔徑荒豈能荒我菊菊邊亦自有翠竹
竹既翠菊且黄天容我歸媚秋光使我弗知三徑荒
　　白茶畫屛　　　　　　　　　(元/)朱徳潤
秋髙銀河瀉碧宇净如洗飛仙自天來幻作白茶蕊清
香不自媚迥出山谷底盈盈雙玉環婉立庭戸裏風霜
非故林雨露結新意
　　青門山人畫滇茶花　　　　　(明/)徐　渭
武林畫史沈青門把兎伸藤善寫生何事臙脂鮮若此
一天露水帶昆明
　　饒世英所藏錢舜舉畫茶花　　(元/)虞　集
萬木老空山花開緑萼間素妝風雪裏不作少年顔
　　題玉簪花圖　　　　　　　　(元/)陳　旅
縣圃種石子幽庭茁瓊肪受以芙蓉冠綠髪風露香
　　題秋海棠　　　　　　　　　(明/)謝承舉
一江秋色錦屛張紅蓼金容襯艷妝明日相思渡江去
多情應斷九回腸
　　題張希顔紙本雞冠　　　　　(宋/)范成大
號名極形似摹冩與真逼聊以畫滑稽慰我秋園寂
　　雞冠畫　　　　　　　　　　(元/)程鉅夫
瑶臺歌絳幘祇欠一聲啼獨立西風裏由人喚木雞
　　　題錢舜舉畫雞冠花　　　　　(元/)于　立
　𤣥霜冷漬丹砂汁翠羽離披紫霞濕金烏海底浴神光
　絳幘雞人露中立
　　　題畫雞冠花　　　　　　　　(元/)姚文奐
　何處一聲天下白霜華晩拂絳雲冠五陵鬭罷歸來後
　獨立秋亭血未乾
　
　
　
　
　
　
　
　
　
御定歴代題畫詩類巻八十九
　欽定四庫全書
御定厯代題畫詩類巻九十目錄
　　花卉類
　　　王伯敭所藏趙昌芙蓉(宋蘇軾/)
　　　滕昌祐芙蓉(宋文同/)
　　　饒世英所藏錢舜舉芙蓉(元虞集/)
　　　錢舜舉折枝芙蓉(元虞集/)
　　　芙蓉圖(元馬祖常/)
　　　芙蓉畫屛(元朱德潤/)
　　　錢舜舉木芙蓉(元盧琦/)
　　　題墨芙蓉(元陶宗儀/)
　　　題芙蓉畫屛(元文質/)
　　　題二色芙蓉便面(元熊夢祥/)
　　　折枝芙蓉(明劉渙/)
　　　賦芙蓉小畫(明顧璘/)
　　　為周評事題沈石田畫芙蓉(明吳寛/)
　　墨芙蓉(明徐霖/)
　　題芙蓉圖(明謝承舉二首/)
　　墨芙蓉圖(明謝承舉/)
　　唐伯虎芙蓉圖(明陳有守/)
　　芙蓉障子(明沈周/)
　　畫木蓮花圖(唐白居易/)
　　和昌穀蓉菊圖(明陸深/)
　　題趙昌山茶(宋蘇軾/)
　　王伯敭所藏趙昌山茶(宋蘇軾/)
　　題杜彦敷山茶(宋陳造/)
　　山茶圖(元馬祖常/)
　　題白扇山茶(明王世懋/)
　　梁廣畫花歌(唐顧况/)
　　觀葉生畫花(唐施肩吾/)
　　題花木障(唐杜荀鶴/)
　　和景仁荅李才元寄示花圖(宋司馬光/)
　　墨花(宋蘇軾/)
　　戲題趙從善兩畫軸(宋范成大/)
　　盧甥申之自吳門寄顔樂間畫箋(宋樓鑰/)
　　題王氏天開圖(宋劉宰/)
　　觀黄筌畫花(宋崔德符/)
　　題陳文翁畫扇(元袁桷/)
　　周曽秋塘圖巻(元鄧文原/)
　　錢選畫花(元陳儼/)
　　題畫(元華幼武/)
　　畫花(明高啓/)
　　題畫(明楊亷/)
　　為毛憲清題花竹圖(明吳寛/)
　　上林圖(明廖道南/)
　　題畫雜花(明錢穀/)
　　畫百花巻與史甥題曰潄老謔墨(明徐渭/)
　　書鄢陵王主簿所畫折枝(宋蘇軾二首/)
　　錢舜舉折枝圖(元王惲/)
　　折枝(元袁桷/)
　　吳元瑜四時折枝(元袁桷/)
　　老錢折枝(元龔璛/)
　　題四時折枝(元揭祐民/)
　　題趙昌四季花圖(宋范成大四首/)
　　題惠崇著色四時景物(宋樓鑰/)
　　四愛圖(元馬祖常四首/)
　　題趙子固山礬瑞香水仙叢蕙(元虞集/)
　　水墨四香畫(元楊維楨/)
　　三芳圖(元倪瓚/)
　　題德範弟三香圖(元牟巘/)
　　題雪景三香圖元張(雨二首/)
　　題三香圖(明高啓/)
　　三香圖(明王誼/)
　　白牡丹桃花(明徐渭/)
　　石榴萱草(明徐渭/)
　　翦春羅垂絲海棠(明徐渭/)
　　石榴荷花(明徐渭/)
　　芭蕉玉簪(明徐渭/)
　　芭蕉雞冠(明徐渭/)
　　落花圖(元陳樵/)
　　濟南錄事參軍解君瑞芝圖(元王惲二首/)
　　題錢君輔紫芝圖(元吳萊/)
　　宋徽宗菌圖(元歐陽𤣥/)
　　畫芝(明周用/)
　　題倪雲林為韓復陽寫空山芝秀圖(明僧元璞/)
　　題蒲石(明徐溥/)
　　為周評事題沈石田畫芭蕉(明吳寛/)
　　題蕉(明沈周/)
　　蕉石圖(明沈周/)
　　荔枝題冊(明王世貞/)
　　　宗道師曽許尋鄭元乘春草圖見寄詩以促之(元/)
　　　　(戴良/)
　　　題畫春草(明陳憲章/)
　　　題吳愷舉人春草(明程敏政/)
　　　題春草圖(明黄雲/)
　　　徵明畫草(明祝允明/)
　　　春草圖(明沈周/)
　
　
　
　
　
　
　
　
御定歴代題畫詩類巻九十目録
　欽定四庫全書
御定歴代題畫詩類巻九十
　　花卉類
　　　王伯敭所藏趙昌芙蓉　　　(宋/)蘇　軾
　清飇已拂林積水漸收潦谿邉野芙蓉花水相媚好坐
　㸔池蓮盡獨伴霜菊槁幽姿獨一笑暮景迫摧倒凄涼
　似貧女嫁晩驚衰早誰寫少年容樵人劒南老
　　　滕昌祐芙蓉　　　　　　　(宋/)文　同
　雙幹發寒葩一枿立紋羽欲品精妙人君當二三數
　　饒世英所藏錢舜舉芙蓉　　　(元/)虞　集
　丹霞覆苑洲公子夜來遊終宴清露冷折花登綵舟
　　　錢舜舉折枝芙蓉　　　　　(元/)虞　集
　白髪多情憶劒南秋風溪上㸔春酣剪來一尺吳江水
　擬比千花濯錦潭
　　　芙蓉圖　　　　　　　　　(元/)馬祖常
　館娃宫裏醉西施不覺秋生水殿時酒病却嫌丹粉惡
洗妝天上影娥池
　　芙蓉畫屛　　　　　　　　　(元/)馬祖常
夾城遺芳栽揺落及千年芙蓉發靚妝絶艷秋江邉臨
風拂羅幃紅裳擁三千素抱拒霜質亭亭赤城仙曾攜
一枝去生綃記餘妍
　　錢舜舉木芙蓉　　　　　　　(元/)盧　琦
紅妝初映酒杯酣斜倚西風轉不堪霜後池塘秋欲盡
令人惆悵憶江南
　　題墨芙蓉　　　　　　　　　(元/)陶宗儀
西風采采媚秋光絳節朱顔翡翠裳只恐夜深青女妬
洗妝研照墨痕香
　　題芙蓉畫屛　　　　　　　　(元/)文　質
太液池頭月色涼夜深天上按霓裳西風吹醒游仙夢
尚帶清秋玉露香
　　題二色芙蓉便面　　　　　　(元/)熊夢祥
曾障西風十二䦨亭亭醉醒碧波寒月邉青鳥無消息
流落人間作畫㸔
　　折枝芙蓉　　　　　　　　　(明/)劉　渙
渚宫秋老夕陽多無復君王避暑過席上舞衣零落盡
獨留團錦照蒼波
　　賦芙蓉小畫(送羅汝文/赴鎮逺)　　　　(明/)顧　璘
錢塘十月交清霜落江水芙蓉蘸澄波顔色勝桃李可
憐桃李三月花紅雲碧霧競繁華亦知霜霰饒寒苦
素心所好何咨嗟君今五十已有餘南巂猶乘郡守車
强賦幽花贈君别臨觴三歎意踟蹰
　　為周評事題沈石田畫芙蓉　　(明/)吳　寛
憶渉秋江水曾采芙蓉花花邉蕩槳白日暮美人不見
令人嗟秀色天然净如洗依舊幽花照江水髙堂四壁
起秋風不是丹青那得此周卿愛此如愛蓮胷中風月
元無邉慚余未擬愛蓮説為君且賦芙蓉篇
　　墨芙蓉　　　　　　　　　　(明/)徐　霖
冷淡秋光不自禁臨風多少欲開心城中桃李笙歌地
誰問寒江㡬淺深
　　題芙蓉圖(贈珨玉/中上人)　　　　　　(明/)謝承舉
贈師芙蓉花乃如優鉢羅手持啓口海琅琅生法波為
我大士前懴悔惡業多先除煩惱障再減老病魔不願
生富貴但願蠲沉疴引之登法界閻浮上娑婆引之轉
法輪迷途見彌陀道風驅業風無盡娑婆訶
　　題芙蓉　　　　　　　　　　(明/)謝承舉
濯錦江頭錦不收粉香紅艷滿城秋孟郎半醉攜花蘂
馬首籠燈夜出遊
　　墨芙蓉圖　　　　　　　　　(明/)謝承舉
紫毫濡染墨淋漓木末孤搴誦楚辭月黒林深湘渚夜
一天風雨泊舟時
　　唐伯虎芙蓉圖　　　　　　　　(明/)陳有守
晉昌才子龍眠手老寫芙蓉出水涯早向江頭賞秋艷
應悲容易鬭春華
　　芙蓉障子　　　　　　　　　(明/)沈　周
江天草木揺秋風老夫滿眼悲孤紅主人園林惜無地
夕陽野岸隨西東脉脉紅顔傷命薄露冷羅單倚髙閣
隔水微辭不可通滿把瑶芳竟誰託顧影低頭思悄然
静留明月伴嬋娟嬋娟有時亦消歇難保佳人長少年
　　畫木蓮花圖(寄元/郎中)　　　　　　(唐/)白居易
花房膩似紅蓮朶艷色鮮如紫牡丹唯有詩人能觧愛
丹青寫出與君㸔
　　和昌穀蓉菊圖　　　　　　　(明/)陸　深
誰傳徐趙手冩此秋一幅黄花得意香芙蓉映江緑誰
云揺落将満林艷陽紅紫錦成村但令顔色不薄惡春
雨秋風緫是恩
　　題趙昌山茶　　　　　　　　(宋/)蘇　軾
㳺蠭掠盡粉絲黄落蘂猶收蜜露香待得春風㡬枝在
年來殺菽有飛霜
　　王伯敭所藏趙昌山茶　　　　(宋/)蘇　軾
蕭蕭南山松黄葉隕勁風誰憐兒女花散火氷雪中能
傳歳寒姿古來惟丘翁趙叟得其妙一洗膠粉空掌中
調丹砂染此鶴頂紅何須誇落墨獨賞江南工
　　題杜彦敷山茶　　　　　　　(宋/)陳　造
丹艷濃妝媚晏温誰招妃子醉時魂此花信出此君下
那有詩人來叩門
　　山茶圖　　　　　　　　　　(元/)馬祖常
火齊珠紅拂翠翹石家步障曉寒消千枝蠟炬燒春夜
羯鼓催花打六么
　　題白扇山茶　　　　　　　　(明/)王世懋
紅顔的自蘂珠來丹粒還宜勾漏栽今日一枝紈扇裏
分明春早雪中開
　　梁廣畫花歌　　　　　　　　(唐/)顧　况
王母欲過漢武家飛瓊夜入雲輧車紫書分付與青鳥
却向人間求好花上元夫人最小女頭面端正能言語
手把梁生畫花㸔凝嚬掩笑心相許心相許為白阿孃
從嫁與
　　觀葉生畫花　　　　　　　　(唐/)施肩吾
心竅玲瓏貌亦竒榮枯只在手中移今朝故向霜天裏
㸃破繁花四五枝
　　題花木障　　　　　　　　　(唐/)杜荀鶴
不假東風次第吹筆匀春色一枝枝由來畫㸔勝栽㸔
免見朝開暮落時
　　和景仁荅李才元寄示花圖　　(宋/)司馬光
髙士閒居舊名花獨歩今移從洛浦逺濯自錦江深傳
得巫山貌非因延夀金不須天女散已解動禪心(近歳/舉世)
(談禪獨景仁未耳今亦有/空相之句故卒章戲之)
　　墨花(并序/)　　　　　　　　　(宋/)蘇　軾
　世多以墨畫山水竹石人物者未有以畫花者也
　汴人尹白能之為賦一首
造物本無物忽然非所難花心起墨暈春色散毫端縹
緲形纔具扶疎態自完蓮風起顚倒杏雨半摧殘獨有
狂居士求為黒牡丹兼書平子賦歸向雪堂㸔
　　戲題趙從善両畫軸　　　　　(宋/)范成大
一枝香杏一枝梅各占東風挂玉釵居士石腸都似夢
王孫心眼怎安排
　　盧甥申之自吳門寄顔樂間畫牋(宋/)樓　鑰
年來吳門箋色澤勝西蜀春膏最宜書葉葉瑩栗玊賢
甥更好竒惠我小畫幅開緘粲殷紅展玩光溢目巧隨
砑光匀傅色濕丹緑桃杏春共嫵蘭桂秋始肅趙昌工
折枝露華清可掬妙手真似之藏去不忍觸茍非歐虞
輩誰敢當簡牘又聞樂閒居古篆頗絶俗併求數紙書
寄我慰幽獨
　　題王氏天開圖　　　　　　　(宋/)劉　宰
濃淡非妝㸃縱横謝剪裁憑欄一凝睇圖畫信天開
　　觀黄筌畫花　　　　　　　　(宋/)崔徳符
蒼顔白髪我雖陳見了青紅㡬度新更向黄生毫末裏
全家㸔盡劔南春
　　題陳文翁畫扇　　　　　　　(元/)袁　桷
淡淡孤花欲笑娟娟雙蝶疑愁無奈寒螿得意竟專落
日啼秋
　　周曾秋塘圖巻　　　　　　　(元/)鄧文原
慘澹枯荷折葦間芙蓉秋水轉碕灣鳴鴻飛度江南北
却羡溪禽滿意閒
　　錢選畫花　　　　　　　　　(元/)陳　儼
霅翁夙號老詞客亂後却工花寫生寓意豈求顔色似
錢塘風物記昇平
　　題畫　　　　　　　　　　　(元/)華幼武
春雲閣雨近清明一樹梨花剪玊英紫陌正堪同拾翠
莫教枝上錦鳩鳴
　　畫花　　　　　　　　　　　(明/)髙　啓
語倦立還欹花垂裊裊枝美人妝閣静斜日下簾時
　　題畫(為吳德/厚作)　　　　　　　　(明/)楊　亷
是邊家畫是林家古句形容亦自嘉樂意相闗禽對語
生香不斷樹交花
　　為毛憲清題花竹圖(憲清有祖百明/歳生於二月)吳　寛
繁花匝地凝春色修竹凌空傲歳寒共向生辰呈秀麗
偏於晩節報平安中朝有待賢孫至東海須将大老㸔
白髪烏紗添入畫漢家恩詔定加官
　　上林圖(為何舉/人偉題)　　　　　　　(明/)廖道南
上林花開滿紅紫林深花簇香塵起翠蘂葳蕤翳日華
丹房旖旎飄霞綺日華霞綺映明光馺娑駘蕩通天梁
露臺窈窕瑶芳爛星閣微茫錦樹香錦樹瑶芳護雙闕
羣仙鳴珮靈飇發鳬氏初鳴落曙星雞人未報懸明月
月明星曙花連緜昆明有客何承天乘槎萬里浮銀漢
懐璧三投到玉田玉田銀漢殊清絶何郎意氣真雄杰
甘泉賦罷草𤣥文郢里歌餘飛白雪白雪𤣥文誰與同
花神消息付東風知君采花更采實春在梅花太極中
　　題畫雜花　　　　　　　　　(明/)錢　榖
淡白輕黄各鬭竒嫩紅殷紫總芳菲上林春色原無賴
不斷生香惹客衣
　　畫百花巻與史甥題曰潄老謔墨(明/)徐　渭
世間無事無三昧老來戲謔塗花卉藤長刺闊臂㡬枯
三合茅柴不成翠葫蘆依様不勝揩能如造化絶安排
不求形似求生韻根撥皆吾五指栽胡為乎區區枝剪而
葉裁君莫猜墨色淋漓雨潑開
　　書鄢陵王主簿所畫折枝(二首/)　(宋/)蘓　軾
論畫以形似見與兒童鄰賦詩必此詩定非知詩人詩
畫本一律天工與清新邉鸞雀冩生趙昌花傳神如何
此兩幅疎澹含精匀誰言一㸃紅解寄無邉春
瘦竹如幽人幽花如處女低昂枝上雀揺蕩花間雨雙
翎决將起衆葉紛自舉可憐采花蠭清蜜寄兩股若人
富天巧春色入毫楮懸知君能詩寄聲求妙語
　　錢舜舉折枝圖　　　　　　　(元/)王　惲
探花走馬醉西城歳與東君似有情不是今春風色惡
折枝圖上看清明
　　折枝　　　　　　　　　　　(元/)袁　桷
錢生調露滴花枝蜂蝶無知鎮日隨記得畫橋流水處
雙紅背立隔簾窺
　　吳元瑜四時折枝　　　　　　　　(元/)袁　桷
吳生天機握羣動彩筆随時作輕重幽如静士槃澗歌妍若妖娥漢
宫寵娟娟交鳴疑欲語宛轉不去情相送宣和殿前花似玉珍禽低
昂手堪捧傳言冩生論甲乙御筆親題羣輩竦一朝百幻歸逝水
舊院凄涼麥成隴君不見桑間栗留田間雀難作折枝奉宣索
　　老錢折枝　　　　　　　　　　　(元/)龔　璛
桃似臙脂棃似雪折花人是惜花人折枝圖上堪腸斷
忍更題詩破費春
　　題四時折枝　　　　　　　　　　(元/)揭祐民
京洛名花觀盛衰霅錢風景各隨時靈株本撥無留活
却恨圖中誤折枝
　　題趙昌四季花圖(四首/)　　　　　　(宋/)范成大
　　　海棠梨花
醉紅睡未熟淚玉春帶雨阿環不可招空記憑闌語
　　　葵花萱草
衛足保明哲忘憂助歡娛欣欣夏日永媚我幽人廬
　　　拒霜旱蓮
霜天木芙蓉陸地旱蓮草水花雲錦盡不見秋風好
　　　梅花山茶
月淡玉逾瘦雪深紅欲然同時不同調聊用慰凋年
　　題惠崇著色四時景物　　　　(宋/)樓　鑰
由說惠崇真畫師生綃四幅見天機鷺翻桃岸韶光嫵
鵝浴蓮塘暑氣微風勁賔鴻霜始肅寒欺花鴨雪初飛
分明知是丹青巻仍欲沙頭喚(原本闕/二字)
　　四愛圖(四首/)　　　　　　　　(元/)馬祖常
　　　蘭
湘纍能楚辭猗蘭為之佩千載得涪翁幽姿未憔悴
　　　蓮
瑩膚中含滋鮮彩外發藻晩紅詠池酣晝鉛敧岸裊
　　　菊
的歴黄金華秋日媚階徑南山種秫翁飲酒不得盡
　　　梅
鐵色僵萬木江南梅有花枯蘚纈古錦明英冠春葩
　　題趙子固山礬瑞香水仙叢蕙　(元/)虞　集
梁園池館日蒼涼飛葢追隨憶故鄉澤畔行吟春事晩
時時駐屐近微香
　　水墨四香畫　　　　　　　　(元/)楊維楨
玉龍聲嘶五更了綠衣倒挂扶桑曉道人衝寒酒未醒
梨花零落春雲小
　　三芳圖　　　　　　　　　　(元/)倪　瓉
丹桂月光落猗蘭琴調清獨憐秋鶴瘦相對夜江横芳
烈誰先後才華孰重輕道心安有染無物惱閒情
　　題徳範弟三香圖　　　　　　(元/)牟　巘
水仙侑食老逋家更著江南小白花三雅如渠好兄弟
衆芳未許以肩差
　　題雪景三香圖(二首/)　　　　　(元/)張　雨
春雪無聲入畫堂東風渾似北風涼袛緣何遜題詩少
信是徐熙落墨强青鳥下迎羅襪歩蒼髯来近玉臺裝
匡廬也入幽閨夢睡裏山花各自香
雪羽飛来雪意濃國香狼藉瞑烟叢倩誰與剪吳淞水
愛爾能吟柳絮風翠袖佳人玉跳脫平頭奴子錦熏籠
劔南畫手看前輩著粉施朱或未工
　　題三香圖　　　　　　　　　(明/)髙　啓
羅浮洛浦與瀟湘三處離魂一本香夢斷月明秋渺渺
縞衣何短翠裙長
　　三香圖　　　　　　　　　　(明/)王　誼
微歩凌波見襪痕玉容相向總無言夜深髣髴香塵過
疑是楊家姊妹魂
　　白牡丹桃花　　　　　　　　(明/)徐　渭
桃艷比夭姬花王富貴姿楚襄春日下閒坐選蛾睂
　　石榴萱草　　　　　　　　　(明/)徐　渭
不是来西域還應到海南已含無限子何用佩宜男
　　剪春羅垂絲海棠　　　　　　(明/)徐　渭
羙人睡不足春愁奈若何垂絲綠牕下聊為繡春羅
　　石榴荷花　　　　　　　　　(明/)徐　渭
畫得荷花朶傍依海石榴西施夜浴罷催火照梳頭
　　芭蕉玉簪　　　　　　　　　(明/)徐　渭
爛醉中秋睡起遲蒼蠅留墨研頭池合歡翠扇遮羞面
白玉搔頭去嫁誰
　　芭蕉雞冠　　　　　　　　　(明/)徐　渭
芭蕉葉下雞冠花一朶紅蓮不可遮老夫爛醉抹此幅
雨後西天忽晩霞
　　落花圖　　　　　　　　　　(元/)陳　樵
紅如肌血薄如鱗李下桃根五色痕拂地暫隨風絮轉
繞亭不是雪花深人亡碧玉名猶在烟盡黄金鑛尚存
滿地丹鉛汚草棘何時凝綠遍丘林
　　濟南錄事參軍解君瑞芝圖(二首/)　(元/)王　惲
靈曄亭亭紫葢光氣和無地不芬芳一枝特秀溪堂下
似表參軍政異常
從來腐朽化神奇正自餘精發菌芝浩蕩上林春色裏
自憐蒲柳望秋衰
　　題錢君輔紫芝圖　　　　　　(元/)吳　萊
我聞錢子古丈夫早嵗喪親伏墓廬血淚迸空百草枯
神芝挺發黄土壚一莖三秀燁以敷圓釘寳葢屹相扶
醴泉灌注含膏腴紫雲覆䕶連根株山靈地媪侈厥符
鳥啁獸躍助號呼削杖苴絰蔴布襦毁容惡服絶復蘓
孝悌有三貫斗樞卉木榮華孝之餘里閭耉長起歎吁
痛心疾首矧可摹夫孰非親堂上居日嚴祗敬本一軀
夫孰非子膝下娛風樹悲繞弗待予愛生戚死自古初
德鉏誶帚俗易趨刳分宦奥類向隅較計絲粟遽異儲
被薪委壑餧鳶烏酣酒嗜炙酗杯盂哀雖在身孝巳渝
天薦厥祉天亦誣信哉純孝與世殊史筆值此合特書
素冠所刺今不無朱草有神錫爾孤琅玕玉樹豈得如
岱衡恒華五嶽都𤣥黄赤白擁趾髗列仙山澤或療臞
瑞不為孝徒區區天寒歳晩霜霰疎愼終追逺在我儒
匪伊丹青繪此圖後有過者尚式車
　　宋徽宗菌圖　　　　　　　　(元/)歐陽𤣥
地上層雲起玉柯依稀遺墨認宣和莆陽相國君知否
好作齋房芝草歌
　　畫芝　　　　　　　　　　　(明/)周　用
四皓已安劉如何不懷歸千載商山芝爭如首陽薇
　　題倪雲林為韓復陽冩空山芝秀圖(明/)僧元璞
每憶雲林子隠居清且閒褰裳採芝秀倚杖看秋山微
徑松隂暝青苔石上斑韓康偏有意時復到柴闗
　　題蒲石　　　　　　　　　　(明/)徐　溥
竹鶴老人神仙徒漫冩九節青青蒲一掬寒泉浸山骨
小牕相對真蓬壺
　　為周評事題沈石田畫芭蕉　　(明/)吳　寬
老卉呈嬌紅破葉留故綠正當零落時對此殊不俗我
思石田生秋色塡滿腹腹中抑鬱無奈何信手冩之忽
成幅滚滚白露初為霜苔花冷蝕山骨蒼眼昏錯道逢仙
子綠絲歩障紅綃裳
　　題蕉　　　　　　　　　　　　(明/)沈　周
慣見閒亭碧玉叢春風吹過即秋風老夫都把榮枮事
却寄蕭蕭數葉中
　　蕉石圖　　　　　　　　　　　(明/)沈　周
鶴程輕算亦三千歸去𤣥都只瞥然洞口碧蕉秋葉大
新詞閒錄小遊仙
　　荔枝題冊　　　　　　　　　　(明/)王世貞
一片蒼崖萬古秋髙天翠色晩俱浮自從謝傅東山別
未許交情到白頭
　　宗道師曽許尋鄭元乗春草圖見寄詩以促之
　　　　　　　　　　　　　　　　(元/)戴　良
平生不識鄭山輝冩草成圖偶見之恍惚鵝羣翻水日
依稀鴻爪印沙時康成已矣空書帶靈運凄其但夢池
寸楮尺綃能寄否敢憑去鴈致深期
　　題畫春草　　　　　　　　　(明/)陳憲章
蘭兮蘭兮翳灌莽棘刺蒲芽遞消長野竹抽梢一千丈
巨石盤雲覆仙掌鶺鴒三三兼兩兩鼔翼飛鳴齊下上
仰視𤣥穹極髙廣稊稗瓦甓皆眞賞半酣一爬誰老癢
五羊城中鍾雪舫
　　題吳愷舉人春草　　　　　　(明/)程敏政
習習風初度萋萋綠正匀誰將方寸地散作十分春
　　題春草圖　　　　　　　　　(明/)黄　雲
野燒痕回一雨過村童放牧散平坡禰衡洲畔埋愁逺
建業城邉積恨多誰見夜深嘶石馬那知歳久没銅駝
江淹賦别魂銷處春水遥連漫綠波
　　徴明畫草　　　　　　　　　(明/)祝允明
光風輕泛緑迢迢氣煖烟和未盡消想得美人簾底坐
月華斜漾翠裙腰
　　春草圖　　　　　　　　　　(明/)沈　周
碧葉瑶韉鬭作叢水邉林下自春風靈芳不是尋常物
　知落誰家藥籠中
　
　
　
　
　
　
　
　
　
　
　
　
　
　
御定厯代題畫詩類巻九十
　欽定四庫全書
御定厯代題畫詩類巻九十一目録
　　禾麥蔬果
　　　題劉伯山蕃殖圖(宋楊萬里二首/)
　　　嘉禾圖(元袁桷/)
　　　題忻州嘉禾圖(元吳澄二首/)
　　　題萬知府瑞麥圖(元王惲/)
　　　題灌畦圖(元馬臻/)
　　　陶縝菜(宋王安石/)
　　　宣和御畫紫芥(元牟巘/)
　　　墨菜畫巻(元吳鎭/)
　　　寫菜(元吳鎮/)
　　　題菘菜圖(元陳髙/)
　　　題菜(元貢性之二首/)
　　　梅道人墨菜(元錢惟善/)
　　　畫菜(元丁鶴年/)
　　題畫菜(元陶宗儀三首/)
　　題墨菜(元盧昭/)
　　墨菜(元邵貫/)
　　墨菜(元吳璋/)
　　墨菜(元曹紹/)
　　墨菜(元吳温/)
　　墨菜(元張顒/)
　　墨菜(元夏文彥/)
　　墨菜(元李明復/)
　　墨菜(元楊紘孫/)
　　墨菜(元顧舜舉/)
　　墨菜(元王務道/)
　　題畫菜戲呈石末公(明劉基/)
　　尹明府所藏徐熙嘉蔬圖(明髙啓/)
　　題畫菜(明錢宰二首/)
　　畫菜(明凌雲翰/)
　　畫菜(明丘濬/)
　　畫菜(明李東陽/)
　　題菜(明謝鐸/)
　　畫菜(明任衟/)
　　畫菜(明程敏政三首/)
　　題畫菜(明戴璿/)
　　畫菜(明謝廷柱/)
　　題白菜(明謝士元/)
　　畫菜(明周用/)
　　孫方伯青芥白芥畫(明康海/)
　　叔祥畫菜酷有生態不減宋王參差恨不令老坡
　　　見之(明陳繼儒/)
　　題甘𤓰(宋范成大/)
　　摘爪圖(元元好問二首/)
　　題趙涼公瑞𤓰圖(元黄溍/)
　　錢舜舉𤓰蔓圖(元鄧文原/)
　　題黄與可所藏錢舜舉𤓰圖(元虞集/)
　　畫𤓰(元唐肅/)
　　題𤓰鼠圖(元馬臻/)
　　絲𤓰圖(明張以寧/)
　　題畫𤓰(明聶大年/)
　　畫𤓰(明李東陽/)
　　題秋茄圖(元錢選/)
　　題錢舜舉畫竹萌茄蔬圖(元馬臻/)
　　錢舜舉畫紫茄(明張以寧/)
　　畫茄(明周用/)
　　題張叔清采蒓圖(元陶宗儀/)
　　題曹憲副採蓴巻(明楊廉/)
　　題採菱圖(明王璲/)
　　採菱圖(明杜瓊/)
　　題趙丞瑞薏苡圖(宋吕居仁/)
　　畫蘿蔔(元丁鶴年/)
　　　東昌道中偶閱畫册(明吳寛七首/)
　　　題畫贈劉丞西渠子(明廖道南四首/)
　
　
　
　
　
　
　
　
　
　
　
　
　
御定歴代題畫詩類卷九十一目錄
　欽定四庫全書
御定厯代題畫詩類巻九十一
　　禾麥蔬果
　　　題劉伯山蕃殖圖(畫禾黍桂/菽麥二首)　　(宋/)楊萬里
　老子平生只荷鋤誤攜破硯到清都歸來荒却西疇盡
　媿見劉家蕃殖圖
　黄雲翠莢雜𤣥珠上熟今年不負渠說似田家早收拾
　一畨風雨一畨疎
　　　嘉禾圖　　　　　　　　　　(元/)袁　桷
　土膏滲陽春連畛垂黄雲仁聲九垓被地瑞昭人文穰
　穰大同郡嘉穗表奇芬擢莖秀雙岐駢首誓不分稃聮
　珠琲光苞簇綵綬紋老農喜視之神化非耕耘維皇調
　玉燭歲功合氤氲帝力畎畝深擊壤歌放勛圖成上金
　匱寳軸森香芸侍臣丹筆工秉心述前聞願旅天子命
　補亡追典墳
　　題忻州嘉禾圖(二首/)　　　　　　(元/)吳　澄
嘉禾異卉瑞重重狼走蝗飛出境中可是賢侯多美政
民和潛與地天通
天賞循良有異能故將諸物表休徵作圖合叩天閽進
閽吏佯聾喚不譍
　　題萬知府瑞麥圖(二岐至/五岐者)　　　(元/)王　惲
汝南今歲麥連雲一氣祥蒸德化循春露潤含千壠秀
薰風披拂五岐新嘉禾共穎宜同頌神草聮莖恐漫珍
旌異頴川元有例會聽増秩佐經綸
　　題灌畦圖　　　　　　　　　(元/)馬　臻
悠悠世道久離淳機械雖多慮轉深野老灌畦甘抱甕
可憐端木未知心
　　陶縝菜　　　　　　　　　　(宋/)王安石
江南種菜漫阡陌紫芥綠菘何所直陶生畫此共言好
一幅往往黄金百北山老圃不外慕但守荒畦斸荆棘
陶生養目渠養腹各以所能為物役
　　宣和御畫紫芥　　　　　　　(元/)牟　巘
荒園老蔓菁空見根葉大苦硬螫人口棄去何足頼穰
穰來萬蟻微醒有餘嘬
　　墨菜畫巻　　　　　　　　　　　　(元/)吳　鎮
菘根脱地翠毛濕雪花翻匙玉肪泣蕪蔞金谷暗塵土美人壯
士何顏色山人久刮龜毛氊囊空不貯揶揄錢屠門大嚼知流
涎淡中滋味吾所便元脩元脩今幾年一笑不直東坡前
　　冩菜　　　　　　　　　　　　　　(元/)吳　鎮
菜葉闌干長花開黄金細直須齩到根方識澹中味
　　題菘菜圖　　　　　　　　　　　　(元/)陳　髙
栗里園荒舊日歸手栽菘菜雨根肥只今客裏看圖畫
惆悵紅塵滿目飛
　　題菜(二首/)　　　　　　　　　　　　(元/)貢性之
西風吹動錦斕斑曉起窺園露未乾三日宿酲醒不得
正思風味到辛盤
雨過畦蔬緑漸匀呼童小摘慰情親箇中滋味如諳得
不是尋常肉食人
　　梅道人墨菜　　　　　　　　　　　(元/)錢惟善
晚菘香凝墨池濕畦菜摘盡春雨泣梅花菴中吳道人冩遍羣
蔬何徳色怪我坐客寒無氊牀頭却有買菜錢四時之蔬悉佳
味乃知此等吾尤便有客忽攜畫巻至一笑落筆南風前
　　畫菜　　　　　　　　　　　　　　(元/)丁鶴年
蔬畦新雨過小摘稱君貧若入君王夢瓊林第一人
　　畫菘菜　　　　　　　　　　　　　(元/)丁鶴年
老圃青青田平生未飽諳本無食肉相豈是厭肥甘
　　題畫菜(二首/)　　　　　　　　　　　(元/)陶宗儀
蘆菔生兒菜有孫露芽雨甲媚盤飱自知肉食非吾相
抱甕何辭日灌園
繞屋蔬畦稱食貧雨餘齊茁翠苖新山庖頓頓殊風致
天上酥酡未足珍
　　題畫菜　　　　　　　　　　　　　(元/)陶宗儀
曉起畦丁送長齋思益清平生耽此味厭説五侯鯖
　　題墨菜　　　　　　　　　　　　　(元/)盧　昭
薇生西河阿荼生南原下結根各有地不與同甘苦薇
老不可食荼今復如飴甘苦有時易貴在知者知
　　墨菜　　　　　　　　　　　(元/)邵　貫
雨苗風葉綠蕫蕫纎手青絲出漢宮滿眼蒼生緫如此
忍看塗抹畫圖中
　　墨菜　　　　　　　　　　　(元/)吳　璋
天㵼乳膏沐黄壤老圃嘉蔬日應長菁青苣紫韮茁黄
白酒初熟與君嘗由來此味良不俗清真絶勝廟堂肉
酒酣耳熱歌采薇倚䦨注目江雲飛
　　墨菜　　　　　　　　　　　(元/)曺　紹
吾家疏菴瀼水濵老圃生涯不計春食肉何如食鮭好
從渠自說庾郎貧
　　墨菜　　　　　　　　　　　(元/)吳　温
魚有腥多肉有羶庾郎滋味正相便山中雨後春雲暖
飽向松牎榻上眠
　　墨菜　　　　　　　　　　　(元/)張　顒
只宜滋澹泊安足奉膏粱食肉雖無辱何如菜味長
　　墨菜　　　　　　　　　　　(元/)夏文彥
氣含風露滿深秋真味由來勝庶羞若使孔融曽見此
品題當不到元脩
　　墨菜　　　　　　　　　　　(元/)李明復
嗤彼膏粱徒豈知蔬食樂所以士大夫滋味甘澹泊
　　墨菜　　　　　　　　　　　(元/)楊紘孫
食肉仍易厭菜根滋味長黄虀三百甕日日是家常
　　墨菜　　　　　　　　　　　(元/)顧舜舉
朱門盡日多珍味貧士窮年秪菜羮請語當朝食肉者
由來此色在蒼生
　　墨菜　　　　　　　　　　　(元/)王務道
披巻憶山中故人何日逢鄰牆賖濁酒小圃摘新菘
　　題畫菜戲呈石末公　　　　　(明/)劉　基
列鼎羔羊厭腯肥園官菜把莫嫌微年來騎士工隳突
此物人間亦見稀
　　尹明府所藏徐熙嘉蔬圖　　　(明/)髙　啓
少賤習圃事種蔬每盈疇深根閟𤣥冬老葉凌素秋採
擷風露餘山庖足嘉羞故園經亂後蔓草日已稠野水
流畦間蟲聲暮啁啾披圖似見之惻愴起我愁食肉豈
無人斯世誰與謀君多恤民意毋忽歲饉憂
　　題畫菜(二首/)　　　　　　　　(明/)錢　宰
綠酒交春熟燈花入夜開兩畦堪小摘不見故人來
今日荷鋤倦嘉蔬沒四垣客來春酒綠風雨夜開園
　　畫菜　　　　　　　　　　　(明/)凌雲翰
髙田宜種蔬下田宜種穡歲饉與饑同安敢望肉食雨
餘理荒畦甲坼資地力會看根木長取之戒勿亟天工
愛我貧此物頗不嗇便如終歲謀十甕擬可得含笑披
畫圖流涎欲霑臆長能齩菜根天下無此色
　　畫菜　　　　　　　　　　　(明/)丘　濬
世間食品何者佳淡中滋味真無加富客何須悅芻豢
神仙漫爾餐煙霞聞君作縣官河側繞屋築畦供日食
食餘摩腹繞園行喜得邑民無此色
　　畫菜　　　　　　　　　　　(明/)李東陽
坐憐幽意滿閒庭長見春畦過雨青記得蘇郎舊風味
雪堂中夜酒初醒
　　題菜(送林貴實謝/病還蒲田)　　　　　　(明/)謝　鐸
東曹豈不榮促刺如窘步秋風一夜生吳中是歸路凄
凉遼海東白首公孫度揮鋤瓦礫間黄金不曽顧古人
重食菜百事皆可作送君歸去來日涉園中趣
　　畫菜　　　　　　　　　　　(明/)任　衜
露牙煙甲曙光寒紫翠漙香濕未乾記得花開曽病酒
玉人纖手薦春盤
　　畫菜　　　　　　　　　　　(明/)程敏政
嫩甲纖纖浥露青小齋終日候園丁不知春到先紅紫
幾處爭開擇勝亭
　　題畫菜(二首/)　　　　　　　　(明/)程敏政
曽移蔬甲課園丁愛嚼霜根養性靈獨有畫工知此意
能將風味入丹青
籬下分披紺葉長枝間涼綴紫圑香已應風味堪登譜
更著丹青與擅場
　　題畫菜　　　　　　　　　　(明/)戴　璿
鼎肉紛紛飫腯肥丹青模此意何微年來滿地多蟲蠧
行盡春畦見亦稀
　　畫菜(為新城陳大/尹衮廷章題)　　　　　　(明/)謝廷柱
生意常時滿菜畦桔橰閒却漢陰機頗疑董子窺園簡
莫笑樊遲學圃非素甲層層霜後脆紫圑艷艷雨中肥
淡然風味丹青得擊節康侯世未稀
　　題白菜　　　　　　　　　　(明/)謝士元
露莖風葉味偏清咬盡能敎百事成冩出一根常寓目
知君忘却五侯鯖
　　畫菜　　　　　　　　　　　(明/)周　用
五侯擊歌鐘下筯千金空野人藜莧腸東厨厭春菘
　　孫方伯青芥白芥畫　　　　　(明/)康　海
托根當芳園凌霜益屛翳清新君自知何須羨薑桂
　　叔祥畫菜酷有生態不減宋王參差恨不令老坡
　　　見之　　　　　　　　　　(明/)陳繼儒
阿祥手中風露新長鑱撥出家園春莫將真率山家味
賣與朱門食肉人
　　題甘𤓰　　　　　　　　　　(宋/)范成大
夏膚麄已皴秋蒂熟將脫不辭抱蔓歸聊慰相如渴
　　摘𤓰圖(二首樗/軒家後)　　　　　　　(元/)元好問
四摘空留抱蔓詩阿婆真作木腸兒履霜只說琴心苦
不見房陵道上時
髙鳥長憂挂網羅如菴日月坐消磨憑君莫話前朝事
此似黄臺摘更多
　　題趙涼公瑞𤓰圖　　　　　　(元/)黄　溍
慶門集嘉況異瑞呈𤓰田生五而成十奇偶出自然觀
物可知德發祥匪由天願言植靈苑永奉君王前合形
表同休雅詠流緜緜
　　錢舜舉𤓰蔓圖　　　　　　　(元/)鄧文原
極目荒墟落木中空山人静澗泉舂秋來不用為霖雨
留得閒雲養臥龍
　　題黄與可所藏錢舜舉爪圖　　(元/)虞　集
秋蔓有遺實不食庸何傷東陵為圃地何曽憂雪霜
　　畫𤓰　　　　　　　　　　　(元/)唐　肅
吮筆青蒲有詔催内園今日進𤓰來如何二月能如許
為向温泉近處栽
　　題𤓰鼠圖　　　　　　　　　(元/)馬　臻
女臂狸頭不自奇桑虞翦棘化偷兒飽他鼠腹能多少
幸是癡猫未得知
　　絲𤓰圖　　　　　　　　　　(明/)張以寧
黄花翠蔓子纍纍冩出西風雨一籬愁絶客懷渾怕見
老來萬縷足秋思
　　題畫𤓰　　　　　　　　　　(明/)聶大年
翠實離離引蔓秋西風涼露滿林丘東門尚有閒田地
千載無人說故侯
　　畫𤓰　　　　　　　　　　　(明/)李東陽
玉盤秋露水精寒氷齒餘香嚼未殘暑月為君清到骨
不知身在畫中看
　　題秋茄圖　　　　　　　　　(元/)錢　選
憶昔毗山愛冩生𤓰茄任我筆縱横自憐老去翻成拙
學圃今猶學不成
　　題錢舜舉畫竹萌茄蔬圗　　　(元/)馬　臻
秋茄戀我遣不去飲水曲肱有真意達官日日飽大官
笑我出言蔬筍氣錢公冩生髙吳興筆力超詣森有神
視此慎勿貴八珍重菌列鼎聞之嗔所謂紫駝峰猩猩
唇夢想不到林下人但願一飽安餘齡區區口體之累
何足云
　　錢舜舉畫紫茄　　　　　　　(明/)張以寧
江南垻裏紫彭亨標致錢郎巧冩生憶得故園秋雨過
新炊初熟飯香粳
　　畫茄　　　　　　　　　　　(明/)周　用
捫腹訝紫衣䝉頭羞素幘平生無苦心往往藉糟粕
　　題張叔清采蒓圖　　　　　　(元/)陶宗儀
秋風江上紫蒓肥童子攜筐采掇時獨有東曹能命駕
至今此味少人知
　　題曹憲副採蓴巻　　　　　　(明/)楊　廉
三泖秋霖浸四圍水邊那覺露葵稀金盤玉筯長安客
幾箇西風為汝歸
　　題採菱圖(有序/)　　　　　　　(明/)王　璲
　苕溪余舊所經遊秋髙氣凄風清水落逺近漁歌更
　唱互荅舟行沿洄恍若世外别來不知幾寒暑矣中
　吳徐希孟攜謝孔昭所臨松雪翁採菱圖索詩為作
　吳歌題其上不能不動江南之思也
湖南風信起湖北浪花多欲唱採蓮曲翻成採菱歌採
菱歌斷汀州暮何處却尋歸去路誰搖蘭艇笑相迎燈
火遙生白蘋渡
　　採菱圖　　　　　　　　　　(明/)杜　瓊
苕溪秋髙水初落菱花已老菱生角紅裙綠髻誰家人
小艇如梭不停泊三三兩兩共採菱纖纖十指寒如氷
不怕指寒并刺損只恐歸家無斗升湖州人家風俗美
男解耕田女絲枲採菱即是採桑人又與家中助生理
落日青山斂暮煙湖波十里鏡中天清歌一曲循歸路
不似耶溪唱採蓮
　　題趙丞瑞薏苡圖　　　　　　(宋/)呂居仁
甘泉殿中芝九莖不與百草同條生當時祥瑞已稠叠
薏苡亦未來爭衡漢皇不容矍鑠翁此物乃與明珠同
爾來萬物更變化薏苡寧甘死荒野故遣根苗霜雪白
炯若微月來清夜趙郎好事古亦無俯拾旁觀盡圖畫
畫師不辨粉繪費遇時亦得千金價君不見古來異瑞
與奇祥何曽不致南宮下
　　畫蘿蔔　　　　　　　　　　(元/)丁鶴年
髙氏賢兄弟常將備夕餐如何清冽士今作畫圖看
　　東昌道中偶閱畫册各賦短句(七首/)
　　　　　　　　　　　　　　　(明/)吳　寛
　　　菜
翠玉曉籠篵畦間足春雨咬根莫棄葉還可作羮煮
　　　𤓰
𤓰類一何多吾欲問老圃更乞東陵侯來救渴者苦
　　　茄
種茄糞壤中地力亦易竭厥狀雖不同難將味分别
　　　蘿蔔葱
玉杵削未舂金絲束成繚和以翡翠莖併作春盤料
　　　荸薺
纍纍滿筐盛上帶葑門土咀嚼味還佳地栗何足數
　　　楊梅
五月果初熟枝頭鶴頂丹欲知甘冷好千顆薦冰盤
　　　筍
已抱錦棚兒仍參玉版師吳門啖已足正屬燕來時
　　題畫贈劉丞西渠子(四首/)　　　(明/)廖道南
　春意鬱葱菁晩陰含蒼翠我願天下士不可無此味
　淡煙迷紫翠微風勵清白我願天下民不可有此色
　漢域傳珍味唐家獻異芳何如調鼎味殿閣有遺芳
　飯蔬藴真樂餐蕨抱遐心老圃何人識長春獨可尋
　
　
　
　
　
　
　
　
　
　
御定厯代題畫詩類巻九十一
　欽定四庫全書
御定厯代題畫詩類巻九十二目録
　　禾麥蔬果
　　　題因師蒲桃圖(宋陳造二首/)
　　　以詩就葉洞春求畫蒲萄(宋陳普/)
　　　贈葉洞春畫蒲萄(宋陳普/)
　　　跋牧樵子蒲萄(元吳澄/)
　　　温日觀蒲萄(元鄧文原/)
　　　題温日觀蒲萄(元楊載二首/)
　　　題日觀畫蒲萄(元栁貫/)
　　　題墨蒲桃(元傅若金/)
　　　題松菴上人墨蒲桃(元傅若金二首/)
　　　僧日觀畫蒲萄(元宋无/)
　　　髙昌王所畫蒲萄熊九皋藏(元成廷珪/)
　　　同喻國輔題温日觀蒲萄(元吳萊/)
　　　温日觀畫蒲萄(元鄭元祐/)
　　温日觀蒲萄(元張憲/)
　　題水墨蒲萄(元舒頔/)
　　墨蒲萄(元貢性之/)
　　題肅萬邦蒲萄(元貢性之/)
　　題畫蒲萄(元丁鶴年/)
　　題日觀蒲萄巻(元馬臻/)
　　温日觀蒲萄(元張雨/)
　　蒲萄(明楊基/)
　　題蒲萄(明孫蕡/)
　　題林盤所學民家藏温日觀蒲萄(明許伯旅/)
　　題璋上人所藏温日觀墨蒲萄(明藍智/)
　　題蒲萄扇(明郭厪/)
　　題月下蒲萄巻(明周旋/)
　　墨蒲萄(明金幼孜/)
　　蒲萄圖(明張寧/)
　　蒲萄圖(明張元禎/)
　　岳蒙泉畫蒲萄(明吳寛/)
　　石田學䝉泉閣老畫蒲萄(明王鏊/)
　　題蒲萄圖(明謝廷柱/)
　　畫蒲萄引(明王九思/)
　　題墨蒲萄(明李汛/)
　　蒲萄圖(明徐渭二首/)
　　題日觀畫蒲萄(明僧大圭二首/)
　　題蒲萄竹筍圖(元張天英/)
　　題畫蒲萄松鼠(元貢性之/)
　　梨蒲萄(明傅汝楫/)
　　荔枝圖(金趙秉文/)
　　墨荔枝(元歐陽𤣥/)
　　荔枝畫(元張昱/)
　　題荔枝(元陶宗儀/)
　　題荔枝練帶(明高啓/)
　　荔枝圖(明劉偘/)
　　　題石榴(宋范成大/)
　　　石榴圖(明楊基/)
　　　題畫石榴(明王世貞/)
　　　題櫻桃(宋范成大/)
　　　畫枇杷(元栁貫/)
　　　枇杷圖(明楊基/)
　　　畫楊梅荅韓克瞻(明沈周/)
　　　題木𤓰圖(宋范成大/)
　　　徐熙折枝果圖(元王惲二首/)
　　　題靖夫弟畫屏折枝(元程文敏六首/)
　
　
　
　
　
御定歴代題畫詩類卷九十二目錄
　欽定四庫全書
御定歴代題畫詩類巻九十二
　　禾麥蔬果
　　　題因師蒲桃圖(二首/)　　　　　(宋/)陳　造
　因師寫物三昧手公取天機付筆端坐想瑛盤分磊磈
　憶嘗貝齒冰甘寒
　晶熒壓架紺珠圓苒蒻縈風露葉鮮病酒人方渴𦍑似
　為師開巻忍饞涎
　　　以詩就葉洞春求畫蒲萄　　　(宋/)陳　普
　洞春豪傑士妙筆出怪奇寫就大宛根可怪不可披
　此畫豈易得此手難再携敢将有聲畫博君無聲詩
　　　贈葉洞春畫蒲萄　　　　　　(宋/)陳　普
　引蔓牽藤寸管頭扶驪剔蚌出風流三千龍女抛珠佩
　一箇儒生擁碧油莫是前生封即墨便堪作酒博青州
　齊奴倘㑹清妍意免得紅裙逐翠樓
　　　跋牧樵子葡萄　　　　　　　(元/)吳　澄
芸香樓上汗如珠起趁清風為掃除見此西涼甘露乳
冷然齒頰出寒酥
　　温日觀葡萄　　　　　　　　(元/)鄧文原
滿筐圓實驪珠滑入口甘香冰玉寒若使文園知此渴
露華應不乞金盤
　　題温日觀葡萄(二首/)　　　　　(元/)楊　載
老禪嗜酒醉不醒强坐虚櫩寫清影興來擲筆意茫然
落葉滿庭秋月冷
醉中捉筆兩眼花倚簷架子欹復斜翠藤盤屈那可憐
但見滿紙生龍蛇
　　題日觀畫葡萄　　　　　　　(元/)柳　貫
昔有狂僧字仲言酣嬉坐證法華門探淵却值乖龍睡
摘得驪珠口口吞
　　題墨蒲萄　　　　　　　　　(元/)傅若金
上苑根株少風沙道路長也知隨漢節終得薦君王
　　題松菴上人墨蒲桃(二首/)　　　(元/)傅若金
漢苑尋常露下時月明高架影參差上林近日無來使
腸斷江南見一枝
露顆含香近客衣蜜蜂蝴蝶繞藤飛夜來應值驪龍睡
探得明珠月下歸
　　僧日觀畫蒲萄　　　　　　　(元/)宋　无
玉山道人蒼壁立胷瀦萬斛松煤汁吐作千年古怪藤
猶帶西湖煙雨濕元氣淋漓草木活太隂菌蠢蟲蛇蟄
鬚縈翠霧瘦蛟走晴抉𤣥珠黒龍泣神剜鬼刻字崛奇
水精火齊光陸離天魔擎來青帝寳鯨波湧出珊瑚枝
墨花酣春馬乳漲醉夢渴想西涼姿風牕秋凝螙葉語
露架夜憶虬柯垂須臾掩巻何所見月落庭空無影時
　　高昌王所畫蒲萄熊九皋藏　　(元/)成廷珪
玉闗西去火州城五月蒲萄無數生今日江南池館裏
萬株聨絡水晶棚
　　同喻國輔題温日觀蒲萄　　　(元/)吳萊
佛者本西域蒲萄亦來西柰何此善畫無或渠所携我
曽考其故初與漢使偕上林乃有館䓤嶺何須梯天時
自不同地氣忽已迷結子且磊磊懸藤更高低先幾日
已露薄德不及稽終令白㲲象逺從雙狻㹸從兹故國
木伴爾禪家栖幽心恍有得爛墨研為泥宜哉一揮灑
遽若無町畦依稀可少辨變作天投蜺萬古空朔色南
山竟朝躋畫工尚逸品游戲徒筌蹄豈伊吾無人何從
非耄倪豈伊吾無物桃李總成蹊此皆非所産敢與中
州齊為爾撫此巻長歌欲驚嘶
　　温日觀畫蒲萄　　　　　　　(元/)鄭元祐
伊昔錢唐温日觀醉兀竹輿殊傲岸却将書法畫蒲萄
張顛草聖何零亂枝枝葉葉㸃畫間醉瞠白眼看青天
狂呼大盗楊總統天不汝誅吾厚顔楊加箠死曽不畏
故老言之淚尚澘畫成蒲萄誰賞識惟有鮮于恒嘖嘖
醉扣齋室支離疏拊摩悲歌淚填臆鮮于設浴師浣之
為師滌垢曽弗辭人言結襪張廷尉千載風流寧異兹
蔓如龍鬚實馬乳問師揮毫奚獨取只因漢使逺持來
野老詩成淚如雨
　　温日觀蒲萄　　　　　　　　(元/)張　憲
銀甕懸紫駝驛騎曉來急西風吹竹牕一夜鮫人泣
　　題水墨蒲萄　　　　　　　　(元/)舒　頔
老龍騰淵雲氣濕萬斛驪珠夜光泣秋風吹滿西涼州
釀就清香浮玉液
　　墨蒲萄　　　　　　　　　　(元/)貢性之
酒醒西樓月欲斜滿牕晴影走秋蛇狂夫賸有相如渴
一滴涼州未許賒
　　題肅萬邦蒲萄　　　　　　　(元/)貢性之
憶騎官馬過灤陽馬乳纍纍壓架香釀就瓊漿三百斛
胡姬當道唤人嘗
　　題畫萄萄　　　　　　　　　(元/)丁鶴年
西域蒲萄事已非故人揮灑出天機碧雲涼泠驪龍睡
拾得遺珠月下歸
　　題日觀蒲萄巻　　　　　　　(元/)馬　臻
老衲摶空無混沌為之闢拔得天地根不假雨露力寒
藤挂鬼眼纍纍冷光碧驪龍亦驚猜夜半風霆急
　　温日觀葡萄　　　　　　　　(元/)張　雨
日觀一飲西涼酒解冩蒲萄絶代無請師截斷葛藤路
還我黒月摩尼珠
　　蒲萄　　　　　　　　　　　(明/)楊　基
一斛涼州價巳多上林千樹酒成河塵沙漠漠穹廬雪
若箇銀缾覆紫駞
　　題蒲萄　　　　　　　　　　(明/)孫　蕡
驪龍弄影照高秋萬斛真珠露氣浮還憶玉人歌舞散
紫駝銀甕出涼州
　　題林盤所學民家藏温日觀蒲萄(明/)許伯旅
張顛草書天下雄醉筆往往驚羣公温師作畫亦若是
我知畫與書法通葡萄何來自西極枝蔓連雲引千尺
世間畫者誰最高温師自有葡萄癖當時豪貴争邀迎
掉頭輒走呼不應酒酣耳熱清興發揮灑始覺通神靈
東家雪練西家帛布地待師師不惜芒鞋踏墨雲海翻
滿把驪珠輕一擲百年畫意誰見之破幅蕭條今尚遺
心垢都除入清淨不爾妙悟何能為憶我携書客淮右
大官都送葡萄酒寒香壓露春甕深風味江南未曽有
林君對此心忉忉謂余亦種葡萄苖何當醸酒二千斛
愁來一飲三百瓢
　　題璋上人所藏温日觀墨蒲萄　(明/)藍　智
鮫人織綃翡翠宮驪珠滴露垂玲瓏老禪定起冩秋影
空山月轉雙梧桐憶昔初移大宛種苜蓿榴花俱入貢
蓬萊别館綠雲深太液晴波水晶重貝南之谷曇老居
生紙顛倒長藤枯墨池秃盡白兔頴天風吹墜青龍鬚
祗園馬乳秋初熟㸃綴鵝湖雲一幅醉草猶疑懷素狂
寒梅頓覺華光俗野堂千尺手所栽兵戈蕪沒同蒿萊
日斜對畫獨迴首詩成誰致西涼酒
　　題蒲萄扇　　　　　　　　　(明/)郭　厪
裊裊拂虬髯離離懸馬乳曽傾銀甕香一博涼州史
　　題月下蒲萄巻　　　　　　　(明/)周　旋
驪龍飛出水晶宮嫋嫋長鬚翠拂風亂吐珊瑚千萬顆
夜深高掛月明中
　　墨蒲萄　　　　　　　　　　(明/)金幼孜
風架引藤高十丈翠葉隂隂氣蕭爽老龍昨夜挾風雨
亂吐驪珠落天上
　　蒲萄圖　　　　　　　　　　(明/)張　寧
紫絲步障流蘇短露淡風清秋未滿舞鳯翎翻翠解
苞蟠龍骨瘦珠垂頷青䓤苜蓿錦石榴枝交蔓引彌山
丘驊騮不至仙槎逺空有草物遺中州君不思涼州一
斗猶輕換西行千騎歸無半
　　蒲萄圖(為張雲/山題)　　　　　　　(明/)張元禎
上林衆卉飄霜籜獨與秋光壯蕭索翠虬三千蟠綠雲
水晶八萬妝羅幕粉署仙郎心愛之半幅生綃圖磊落
長風幾度閶闔來柔條欲舞珠欲躍何當摘取釀春缸
香冽應覺醍醐薄瑶觴持去壽君王遮莫涼州可相博
　　岳䝉泉畫葡萄　　　　　　　(明/)吳　寛
曽是文淵閣下才才高只合有人猜白頭騎馬涼州過
却使葡萄入畫來
　　石田學䝉泉閣老畫葡萄　　　(明/)王　鏊
虬髯詰屈幹鱗皴二老含毫鬬出新試看山亭秋雨裏
不知若箇得渠真
　　題蒲萄圖　　　　　　　　　(明/)謝廷柱
蒲萄漢代來西域移向涼州家徧植何人冩入此圖中
逼真妙手時難得初疑滄海躍驪龍明珠頷下光玲瓏
吐霧噓雲猶帶濕揚鬚鼓鬛勢挐雄又如垂旒耀初日
紫艷顆顆聨綴密水晶馬乳品不同摹冩總入畫工筆
煙藤漏日翠糾纒風葉含露青連綿高堂閲畫已快意
何如結架齊簷前我欲走使逺截取賸得長條種兹土
秋風亂剪落筠筐釀熟千缸萬缸醹不羡雲安麯米春
何勞漢官挏馬乳涼州新釀屬閩南畫圖束閣不須覩
　　畫葡萄引　　　　　　　　　(明/)王九思
漢武惟知貴異物博望常勞使西域大夏康居産富饒
梧桐檉柳非奇特獨取葡萄入漢宮遂遣天王親外國
當年肉味厭侯王今日霜根徧西北吾家十畝後園裏
長條幾架南山側龍鬚時裊水風斜馬乳盡垂秋雨色
故園一别驚風雨畫圖相對思鄉土青錢已辦雇河舟
白首行看住草樓但願千缸釀春酒未須一斗博涼州
　　題墨蒲萄　　　　　　　　　(明/)李　汛
雷車夜碾山雲殘蟄龍驚震江波寒崢嶸直上青霄蟠
忽然下飲研池寛墨花香暖朝未乾爪痕屈曲珠影團
清光照夜夜不闌摩挲老眼驚奇觀便覺風雨生毫端
　　葡萄(二首/)　　　　　　　　　(明/)徐　渭
半生落魄已成翁獨坐書齋嘯晚風筆底明珠無處賣
閒抛閒擲野藤中
自從初夏到今朝百事無心總棄抛尚有舊時書秃筆
偶将蘸墨㸃葡萄
　　題日觀畫葡萄　　　　　　　(明/)僧大圭
短衣狂走至元僧醉唾驪珠十斛冰定起山樓寒月上
一牕風影冩秋藤
　　題温日觀葡萄　　　　　　　(明/)僧大圭
龍扄失鑰十二重驪珠迸落鮫人宮并刀剪斷紫瓔珞
纍纍馬乳垂金風樹根吹火照殘墨冷雨松棚秋鬼哭
蔗丸嚼碎流沙冰鴨酒呼來漢江綠鐵削虯藤劒三尺
雷梭怒穴陶家壁曇胡醉起面秋巖一索摩尼挂空碧
　　題蒲萄竹筍圖　　　　　　　(元/)張天英
王母初來漢殿時青鸞踏折埽壇枝天風吹老龍珠帳
挂墜瑶簪醉不知
　　題畫蒲萄松鼠　　　　　　　(元/)貢性之
獧似彌猴㨗似猱栗梢走過又松梢紫萄若使知滋味
一日能來一百遭
　　梨葡萄　　　　　　　　　　(明/)傅汝楫
鳥驚午睡濃起坐林花近渴思谷口漿醉唤梁州醖
　　荔枝圖　　　　　　　　　　(金/)趙秉文
雨滴鈴聲蜀道長都緣一曲荔枝香宣和無限丹青手
好畫當年花石碙
　　墨荔枝　　　　　　　　　　(元/)歐陽𤣥
向來千里騎塵紅生色羅襦濕翠濃顔色似嫌妃子涴
蕭然獨有墨君風
　　荔枝畫(為福建僉憲/張惟逺題)　　　　　(元/)張　昱
茜羅輕裹玉肌寒吹盡南風露未乾一寸丹心無與寄
為憑圖畫入長安
　　題荔枝　　　　　　　　　　(元/)陶宗儀
大唐置驛貢遐方火齊虬珠裹蔗漿博得玉環纔一笑
教坊曲奏荔枝香
　　題荔枝練帶　　　　　　　　(明/)高　啓
雨後蠻枝錦果肥華清貢罷驛塵稀山禽自繞枝頭啄
疑是宮中舊雪衣
　　荔枝圖　　　　　　　　　　　劉　偘
閩南産嘉實名為丹荔枝品題冠諸果風味甘如飴曽
買貴妃笑亦辱君謨知高宗冩此圖六種顔色竒移兹
工巧心治國諒無虧鼎湖龍去逺展巻令人悲
　　題石榴　　　　　　　　　　(宋/)范成大
日烘古錦囊露浥紅瑪瑙玉池嚥清肥三彭跡如埽
　　石榴圖　　　　　　　　　　(明/)楊　基
玉椀糖霜萬顆冰王孫筵上酒微醒若教畫作囘仙鶴
一夜吹簫過洞庭
　　題畫石榴　　　　　　　　　(明/)王世貞
君自閩天來豈少陳家紫何似安石榴纍纍結佳子
　　題櫻桃　　　　　　　　　　(宋/)范成大
火齊寳瓔珞垂於綠繭絲幽禽都未覺和露折新枝
　　畫枇杷　　　　　　　　　　(元/)柳　貫
四月江南盧橘熟離離佳實滿枝黄丹青偶向圖中見
漬蜜猶思配一觴
　　枇杷圖　　　　　　　　　　(明/)楊　基
盧橘當年出漢家誰将名字雜枇杷風枝露葉金盤果
盡是僧房雪後花
　　畫楊梅答韓克瞻　　　　　　(明/)沈　周
西山有雨楊梅熟東老無詩口舌乾珍重故人知此意
高林摘寄紫瑛丸
　　題木𤓰圖　　　　　　　　　(宋/)范成大
沉沉黛色濃糝糝金沙絢郤笑宣州房競作紅妝面
　　徐熙折枝果圖(二首/)　　　　　(元/)王　惲
紫陌春風窈窕歌昇平花果夢宣和冩生忽見徐卿畫
碧爛紅鮮發興多
後庭新唱滿深宮已覺金陵王氣空畫手忍将亡國淚
筆端秋實染春紅
　　題靖夫弟畫屏折枝(六首/)　　　(元/)程文敏
　　　櫻桃
雨洗紅珠重香浮乳酪寒筠籃風味在消得赤瑛盤
　　　來禽
翡翠圓成彈臙脂與㸃腮園丁休盡採怕有衆禽來
　　　　梨子
　滿面黄金粟盈科白玉漿可能燒二顆口腹累君王
　　　　石榴
　朱房含玉醴玳殻錯金鈿不枉煩符節崎嶇十八年
　　　　木𤓰
　珍重宣城貢瓊瑶直得詩霜餘風韻在細字冩臙脂
　　　　枇杷
　翠葆擎珠琲金丸貯蔗漿雪中記高樹花發傲羣芳
　
　
　
　
　
　
　
御定歴代題畫詩類巻九十二
　欽定四庫全書
御定厯代題畫詩類巻九十三目録
　　禽類
　　　宣和珍禽圖(元王惲/)
　　　秋塘瑞鳥圖應制(明林瀚/)
　　　題陰厓舞鳯圖(明何喬新/)
　　　題周都尉鳯鳴朝陽圖(明丘濬/)
　　　畫鳯(明吳寛/)
　　　鳯皇圖(明陳霽/)
　　　鳯圖(明嚴嵩/)
　　　碧梧丹鳯圖(明黄佐/)
　　　題姪子家所藏雙鳯鳴陽畫(明徐渭/)
　　　呂推卿孔雀畫圖(宋孔武仲/)
　　　題畫孔雀(宋黄庭堅/)
　　　唐邊鸞正面孔翠(元王惲/)
　　　孔雀圖(明胡儼/)
　　題孔雀圖(明陳憲章/)
　　孔雀圖歌(明王廷相/)
　　詠省壁畫鶴(唐宋之問/)
　　詠主人壁上畫鶴(唐陳子昻/)
　　通泉縣署屋壁後薛少􁀇畫鶴(唐杜甫/)
　　畫鶴篇省中作(唐錢起/)
　　觀畫鶴(唐竇羣/)
　　鶴屏(唐皮日休/)
　　鶴屏(唐陸龜䝉/)
　　和潘叔治題劉道士房畫薛稷六鶴圖(宋梅堯臣/)
　　和曹光道詠直廬屏中六鶴(宋梅堯臣三首/)
　　竹鶴(宋蘇軾/)
　　李生畫鶴(宋文同/)
　　題蘇之孟家薛稷二鶴(宋米芾/)
　　畫鶴(宋朱子/)
　　薛稷舞鶴圖(元郝經/)
　　題薛少保稷畫鶴圖(元王惲/)
　　白鶴圖(元程鉅夫/)
　　孤鶴圖(元袁桷/)
　　題饒世英所藏孤鶴圖(元虞集/)
　　畫鶴(元虞集/)
　　為潘仲暈題定使君所贈馬郎中畫鶴(元劉永之/)
　　白鶴圖歌(明解縉/)
　　畫鶴(明陳憲章二首/)
　　謝仲山送鶴圖(明吳寬/)
　　畫鶴篇(明何景明/)
　　蜀府命題所藏宣和瑞鶴圖(明僧來復/)
　　題青松白鶴圖(元馬臻/)
　　題邊文進畫松鶴(明胡廣/)
　　題松鶴(明金幼孜/)
　　松鶴圖(明陸深/)
　　為彭文學題松鶴圖(明張鳯翼/)
　　題松鶴(明李本/)
　　題松厓睡鶴(明謝廷柱/)
　　題竹鶴(明金幼孜/)
　　題鶴鳴鵲噪圖(明張鳯翼/)
　
　
　
　
　
　
　
　
　
　
　
御定歴代題畫詩類卷九十三目錄
　欽定四庫全書
御定歴代題畫詩類巻九十三
　　禽類
　　　宣和珍禽圖　　　　　　　　(元/)王　惲
　紫煙阿閣鳯連巢瑶圃飛翔下絳霄踏散木犀花上露
　翠襟丹喙不勝嬌
　　　秋塘瑞鳥圖應制　　　　　　(明/)林　瀚
　蓮塘雨過秋如洗數尺澄波清徹底兩兩珍禽何處來
　飛入塘中弄煙水相呼相唤良有情莫遣漁翁鳴榔驚
　翠葢連莖霜後老黄蘆幾葉風中聲白鸞瑞應元同匹
　凡鳥不敢同遊息晚來並立晴沙頭占斷滄波秋一碧
　爭如五采雙鳯凰梧桐曉日丹山陽安得天風扶羽翼
　直向霄漢聨翺翔似此珍禽世稀見虞人未許藏機變
　商家至治𢎞萬年羅網今看解三面
　　　題隂厓舞鳯圖　　　　　　　(明/)何喬新
　畫船昨泛湘江曲江上蕭疎森紫玉天邊彩鳯忽飛來
羽毛猶帶湘雲綠隂厓曉霽暖煙消翠㽔飛舞風翛翛
九疑凝黛湘波静林間彷彿聞簫韶黄陵廟前春欲暮
鷓鴣啼斷斑斑雨好向虞廷覽德輝碧梧菶菶榑桑曙
　　題周都尉鳯鳴朝陽圖　　　　(明/)丘　濬
世間有鳯人不識却把丹青繪羽毛舜樂九成暘谷曉
秦簫千仭月臺高禎祥表德同麟趾律呂諧聲異鶴皋
擬續巻阿陳大雅明良喜起慶相遭
　　畫鳯　　　　　　　　　　　(明/)吳　寛
鳯鳥久不至曽致宣尼悲獲麟尚被殺不至亦其宜去
周二千載見者今為誰徒從書傳中強爾分雄雌畫工
五色筆㸃染毛羽奇不須舞簫韶展圖即來儀高岡豈
岐山獨立迎朝曦雝雝更喈喈又即巻阿詩遂令後世
人如生舜文時我欲走四方按圖往求之膠東與北海
恐有漢雛遺不如求之人徐庶或在兹百年方承平鳯
德宜未衰寄語楚狂輩高歌獨何為
　　鳯凰圖　　　　　　　　　　(明/)陳　霽
鳯凰羽翰何振振珍寳燦爛五色紋覽德千年時一下
忽然翔集海山岑雄鳴䳄鳴兩各六五音雜遝宮商成
梧桐翛翛葉生子翠竹離離實滿林海天曈曈上太陽
下照瑞禽文運昌碧石峨峨海中起根盤磥砢深莫量
竹實可餐充服食梧桐可棲䕃文章應是當今神聖出
四靈畢至呈奇質生綃貌此挂高堂幻出仙機顯神筆
恍如聞古韶濩音便欲吹簫協聲律
　　鳯圖(為宗伯序/菴公題)　　　　　　　(明/)嚴　嵩
鳯飛千仭宿崑丘飢食竹實渴飲滄海流人間此物不
易見云胡得之置在中堂幽矍然注視使我疑文彩照
座光陸離初驚素壁開丹穴忽辨朝霞捧赤曦騰輝絢
景瀰東海積石方壺渺焉在嬴女簫聲隔彩雲緱仙笙
韻流蒼靄憶昔重華稱盛治覽德呈祥曽一至周京載
見岐山鳴邇來千載不復聞其聲祇令粉墨丹青空爾
形方今聖人在位寰宇清豁廓氛曀登休明鏘鏘韶濩
諧靈奏藹藹馮翼充王廷吁嗟乎人中之鳯乃所珍我
愛南宮上卿美且仁格天事業歸寅直華國文章重縉
紳昌辰更賦巻阿什化日高翔阿閣春
　　碧梧丹鳯圖(為黎侍御/一卿題)　　　　　　(明/)黄　佐
鳯兮鳯兮爾來當何時知爾之德萬古長不衰不然上
天縱爾九苞羽安用毰毸為君不見桃蟲當日飛為鵰
脊令原上啼䲭鴞舄几几音嘵嘵室家恐為隂雨漂偃
禾風定杲日出岡上碧梧寒不凋爾於此時來和鳴叶
簫韶成王優游君奭喜巻阿為爾歌且謡鳯兮鳯兮披圖對
爾起三歎久矣不夢周公旦咸陽宮前多枳棘何用屑
屑悲秦漢
　　題姪子家所藏雙鳯鳴陽畫　　　　(明/)徐　渭
海水動天天欲曉大曉日炙珊瑚老鮫人泣夜不得眠
早起來聽鳯凰叫梧桐百尺秋雲際竹梢覆水千年子
一飛一宿還一鳴百神張樂鈞天啓梧生誠亦難鳯出
良不易願以黄金鑄梧樹莫教飛向丹山去
　　呂推卿孔雀畫圖　　　　　　　　(宋/)孔武仲
晝臥蓬山禁漏長起觀名畫得心降曽聞吟咏依南海
頗怪飛鳴到北牕峭格正宜風作馭脩翎堪與鳯為雙
知公物外尋幽好不戀榮華擁節幢
　　題畫孔雀　　　　　　　　　(宋/)黄庭堅
桄榔暗天蕉葉長終露文章嬰世網故山桂子落秋風
無因雄雌青雲上
　　唐邊鸞正面孔翠　　　　　　(元/)王　惲
邊鸞弄丹青思入造化窟平生雀冩真多作正面筆圓
張金花扇迥與鸞彩匹暖圍姚魏春翠射琅玕碧瑶池
百丈鏡顧影時自惜峩冠赤墀間朝午見孤立年深粉
色暗元氣帳猶濕逺來米家船復出王涯壁髯温玉臺
後素有書畫癖一見易以歸不惜金與璧繄君具眼士
鑒定能事畢竹亭展觀餘異夢憶疇昔當時文字祥其
應在此夕
　　孔雀圖　　　　　　　　　　(明/)胡　儼
有鳥有鳥名孔雀文彩光華動揮霍脩頸昂昂翠羽翹
大尾斑斑金錯落由來麗質産南方丹山碧水多翱翔
芭蕉花開風正軟桄榔葉暗日初長忽聞都護啼一聲
山中百禽皆不鳴松篁引韻笙竽奏顧影徘徊舞翅輕
炎荒暑熱時多雨尾重低垂飛不舉一朝籠養近簾幃
可憐猶妒美人衣永嘉謝環善冩生畫圖貌得邊鸞清
老眼摩挲石苔紫渾似枇杷樹底行
　　題孔雀圖　　　　　　　　　(明/)陳憲章
兒女心情未遣知白頭笑賦雀屏詩可能乳得西周鳯
來壽君王億萬期
　　孔雀圖歌　　　　　　　　　(明/)王廷相
九真之域連南溟二儀運化山水清砂乳遥分南斗氣
孔翠偏含赤帝精羽毛皎皎傾九都紫茸花㸃金明珠
光儀色相遥憐爾曵電飄霞宛相似春晴矯入蒼梧天
月冷翻迴洞庭水洞庭蒼梧滿光采閬岑𤣥圃空相待
清夢偏宜瓊玉田閒心最惜温涼海紅鸞舞月共佳期
白鶴冲雲更不疑長隨玉女朝丸藥每看仙人晝賭碁
仙人玉女紫雲隈翠作鑾車金作臺靈椿白榆對結子
八千餘歲仍歸來温伯雪子錦城仙文藻風流世所賢
堂上春暉煙霧散圖中珍翼鬼神傳秋風明日歎離居
巫峽吳江萬里餘願借交南雙錦翼為傳天上玉宸書
　　詠省壁畫鶴　　　　　　　　(唐/)宋之問
粉壁圖仙鶴昂藏真氣多騫飛竟不去當是戀恩波
　　詠主人壁上畫鶴(寄喬主簿/崔著作)　　(唐/)陳子昂
古壁仙人畫丹青尚有文獨舞紛如雪孤飛曖似雲自
矜彩色重寧憶故池羣江海聨翩翼長鳴誰復聞
　　通泉縣署屋壁後薛少保畫鶴　(唐/)杜　甫
薛公十一鶴皆冩青田真畫色久欲盡蒼然猶出塵低
昻各有意磊落如長人佳此志氣逺豈惟粉墨新萬里
不以力羣遊森㑹神威遲白鳯態非是倉庚鄰高堂未
傾覆幸得慰嘉賓曝露牆壁外終嗟風雨頻赤霄有真
骨恥飲洿池津冥冥任所往脱畧誰能馴
　畫鶴篇省中作　　　　　　　　(唐/)錢　起
㸃素凝姿任畫工霜毛玉羽照簾櫳借問飛鳴華表上
何如粉繢彩屏中文昌宮近芙蓉闕蘭室絪緼香且結
鑪氣朝成緱嶺雲銀燈夜作華亭月日暖花明梁燕歸
應驚片雪在仙闈主人顧盼千金重誰肯徘徊五里飛
　　觀畫鶴　　　　　　　　　　(唐/)竇　羣
華亭不相識衞國復誰知悵望冲天羽甘心任畫師
　　鶴屏　　　　　　　　　　　(唐/)皮日休
三幅吹空縠孰冩仙禽狀􁬂耳側以聽赤睛曠如望引
吭看雲勢翹足臨池樣頗似近蓐席還如入方丈盡日
空不鳴窮年但相向未許子晉乗難教道林放貌既合
羽儀骨亦符法相願升君子堂不必思崑閬
　　鶴屏　　　　　　　　　　　(唐/)陸龜䝉
時人重花屏獨印胎化狀叢毛練分彩疎節笻相望曽
無氃氋態頗得連軒樣勢擬蹌高尋身猶在函丈如憂
雞鶩鬬似憶煙霞向塵世任縱横霜襟自閒放空資明
逺思不待浮丘相何由振玉衣一舉棲瀛閬
　　和潘叔治題劉道士房畫薛稷六鶴圖
　　　啄食　　　　　　　　　　(宋/)梅堯臣
窮年見俛啄但有飢乏意雖存玉山禾不入丹青喙因
思方朔嘲此豈優諧類
　　　顧步
舉足徒有勢行沙遂無蹤迴頸誠已久未知竟何從安
能見儔侶顧望自顒顒
　　　唳天
引吭向層霄聲聞期在耳鼓吻意豈疎知音何已矣安
得九臯同流響入萬里
　　　舞風
如逢仙圃風飄颻奮雙翅拊節余欲助和歌誰爾類但
看矯然姿固於流雪異
　　　警露
孤標近仙壇依約聞墜露儼如舉止揚稍見神爽悟曉
月坐青軒寒添壁間素
　　　理毛
六鶴皆不同初生薛公筆況兹刷羽者奮迅如天質墨
客懷賞心題詩仍我率
　　和曹光道詠直廬屏中六鶴(三首宋/)梅堯臣
漢家為瑞雙黄鵠只道飛翻太液池不似雲屏曽礙過
却穿松下到茅廬
旋燒枯栗衣猶濕去愛峰前有徑開日暮更寒歸欲懶
無端撩亂入船來
樵童野犬迎人後山葛棠棃案酒時不畏尖風吹入牖
更教牀畔覔䲭夷
　　竹鶴　　　　　　　　　　　(宋/)蘇　軾
此君何處不相宜況有能言老令威誰識長身古君子
猶将緇布緣深衣
　　李生畫鶴　　　　　　　　　(宋/)文　同
昂昂青田姿杳杳在輕素一身萬里意雙目九霄顧釤
釤羽翮利竦竦骨節露君初本誰學我恐必神悟得於
想像外看在絶筆處稷荃如復生相與較獨步
　　題蘇之孟家薛稷二鶴　　　　(宋/)米　芾
遼海未須顧螻蟻昂霄孤唳留清耳從容雅步在庭除
浩蕩閒心存萬里乗軒未失入佳談寫真不妄傳詩史
好事心靈自不凡臭穢功名皆一戲武功中令應天人
束髮遼陽侍帝宸連城照乗不保寳皇圖札誥悉珍真
百齡生我欲公起九原蕭蕭松嶷嶷得公遺物非不多
賞物懐賢心不已
　　畫鶴　　　　　　　　　　　(宋/)朱　子
誰冩青田質高超鴈鶩羣長疑風月夜清唳九霄聞
　　薛稷舞鶴圖　　　　　　　　(元/)郝　經
丹砂入頂開雪翎雙膝半屈𤣥裳輕一天清露月滿庭
浮煙弄影來玉京當時華表曽留形只見翻翥還無聲
畫工姓薛不姓丁前身亦是胎禽精素練忽展江邊亭
長風翛翛筆下生洪流蕩潏排重扄抖搜寒玉凌赤城
我欲援琴鼓湘靈低昂曲折仍有情壁間至今不肯停
灑落一見胷次清請君休讀瘞鶴銘為君更寫舞鶴行
　　題薛少保稷畫鶴圖　　　　　(元/)王　惲
晉公化筆神胎禽超超中有萬里心通泉老壁墮茫昧
此幅寫影逾精深細看粉墨色欲盡元氣突兀開雲林
雙脛森碧玉老頂朱砂丹舞風警露兩無謂理此脩羽
何翛然毰毸不受世塵汙真骨照映蓬壺仙王恭雪氅
忽散亂幾㸃冷臥瑶池煙恍疑坐我九臯下髣髴清唳
聞秋天華陽宮深春晝閒晴苔冷啄松隂寒宣和六客
儘摸寫夢不到此空清妍蹇予三年事擊搏俛仰隨人
空飲啄長纓塵滿抗凡容比擬孤清餘愧怍君不見坡
仙作歎真可人退易進難良自度摩挲老背忽驚心以
倖乗軒非所樂仙槃月露濯金莖緑野風煙連竹閣得
陪高步繞池塘老我何心望寥廓
　　白鶴圖　　　　　　　　　　(元/)程鉅夫
昂昂十八鶴云是宣和冩長鳴月滿臯四顧天垂野相
從上寥廓三歎非仙者
　　孤鶴圖　　　　　　　　　　(元/)袁　桷
一庭涼月白萬里海雲清似欲乗天女排空入帝京
　　題饒世英所藏孤鶴圖　　　　(元/)虞　集
海風吹月憶危巢清夜梳翎雪墮坳仙客不知猶是畫
每聽長唳向松梢
　　畫鶴　　　　　　　　　　　(元/)虞　集
薛公少保昔畫鶴毛羽蕭條向寥廓通泉縣壁久微茫
故物都非況城郭長鳴闊步貌閒暇解冩高情亦奇作
田中芝草日應長石上松花晚猶落赤壁江深孤月小
白雲野迥秋霄薄羣帝相從絳節朝八公許製黄金藥
誤攖塵網迹易迷移召中洲夢如昨借懸素壁憶真侶
忽有微風動林壑碧虚寥寥積雪高直過蕭臺絶棲泊
　　為潘仲暈題定使君所贈馬郎中畫鶴
　　　　　　　　　　　　　　　(元/)劉永之
郎中畫鶴稱第一江海十年多見之蘭臯明月照獨舞
雪影參差風倒吹滄江𤣥圃三山上琪樹金芝日應長
萬里懷歸惜羽毛中宵怨别流孤響通泉素壁久漂零
忽見新圖百感并華亭舊歎傷心切赤壁扁舟入夢驚
綠錦池邊飼秋雨驃騎多情每同賦相思欲報故人知
為傳一札東飛去
　　白鶴圖歌　　　　　　　　　(明/)解　縉
翼軫白榆光墮地化作長禽如老翁瑶池蓮花雪中朶
葉末微露丹砂紅軒昂有意出塵表九萬餘里騫長風
上天下天訴真宰朝食幽都暮瓊海月中清唳露彈珠
日下和鳴雲散彩或隨天帝參龍翔或駕羣仙翳鳯凰
翡翠巢高混茫上皇皇四達門無傍溟渤崑崙此棲息
天地側身思咫尺吳都衞國兩無情芳草寒煙幾囘碧
雞羣誤落終昂昂閒情不語春風翔羈棲豈為稻粱計
且向幽人仙夢長君不聞薛少保青田寫真出天造一
筆能将萬璧開冰丸雪璽傳皆好又不聞杜少陵大篇
短章神鬼驚長禽自可百千歲加之詩畫何聲名嗟哉
二老世豈無将軍今有雙鶴圖梅萼横絶角井孤水出
花開香欲刳竹石落兮莓苔敷飲啄不受愛者呼麾之
不去招之不來磊落豈有軒車汙上帝何不喚取歸清
都
　　畫鶴(二首/)　　　　　　　　　(明/)陳憲章
千里乗風一舉迴霜毛曽不染纎埃若非緱氏山頭駕
定是衡陽郭外來
九臯清唳與天通更借吹噓鐵笛風五馬人生何足貴
仙家騏驥自行空
　　謝仲山送鶴圖　　　　　　　(明/)吳　寛
東園白鶴似人長花徑孤棲每自傷粉墨如新初㸃染
羽毛依舊欲迴翔只疑明月還留影却恨空林不入行
對此忽為蘇子歎誰能呼取下高堂
　　畫鶴篇　　　　　　　　　　(明/)何景明
昔聞少保冩青田古墨千年人不傳郎君此幅何時得
蕭䬃秋堂埽煙色雪翎風翼如有神萬里出海誰能馴
我初見此鳥重是仙人禽朝飲玉河湄暮宿𤣥圃林囘
首寒江鳬與鴈日晚哀鳴羡霄漢
　　蜀府命題所藏宣和瑞鶴圖　　(明/)僧來復
宣和道君天帝子降靈下作長生主風流不混世間塵
清出冰壺湛秋宇前身雅是太霄君金編玉䇿多奇勛
感此仙禽四十翼朝真東度三山雲低囘不肯去舞雪
依端門長鳴若有訴飛聲徹崐崙是時道君振衣起遥
聽鶴語通仙意濡毫為冩青田真龍香更灑親題字朱
頂凝丹砂白羽吹霜袂内府珍藏誰敢沽大貝南金爛
無比想當政和年善治談老莊遂令霞上仙控鶴森翺
翔一朝中原成永訣五國城高臥風雪此時老鶴如可
呼便欲騎之上天闕
　　題青松白鶴圖　　　　　　　(元/)馬　臻
道人手中五色筆青山拂起秋雲飛秋雲飛去青山在
白鶴一雙來翠微
　　題邊文進畫松鶴　　　　　　(明/)胡　廣
邊生埽素寫孤鶴傍著長松倚雲壑天風吹墜銀河流
挂在丹崖九霄落松聲鶴唳水潺潺恍聆仙樂鳴空山
高秋爽籟度窈窕初疑蓬島非人間古稱善畫誰第一
畢宏薛稷皆名筆想應對此融心神毛髪颼颼也森栗
高堂見之若可招竦身逸氣凌泬寥巻簾只恐天上去
長松灑瀑空瀟瀟
　　題松鶴　　　　　　　　　　(明/)金幼孜
薛公畫鶴藝殊絶真跡人間半磨滅玉堂退直見新圖
毛骨蕭疎渾彷彿丹砂作頂霜作翎迥立松梢壓蒼雪
試看挺特仙客姿軒昂豈是樊籠物萬里高摶遼海風
一聲清唳臨臯月忽然振翼将逺舉雲薄天空一超越
肯學池塘鷗鷺羣啄食卑汚外空潔懸之素壁玩且久
似是凉風起寥泬赤松異日許同遊借爾翺翔向金闕
　　松鶴圖　　　　　　　　　　(明/)陸　深
遥空高秋萬里碧松露團團野花白藤梢橘刺紛陸離
細水㳙㳙遶雲石我疑此圖是𤣥圃中有雙禽鳴且舞
霜翎砂頂足生韻𤣥裳風輕月将午當家妙品在逼真
況是冩生須入神古來高人重圖畫欲令見者常如新
我聞胎仙三千歲摩挲此幅能幾世乃知丹青空爾為
别有不朽超絶藝
　　為彭文學題松鶴圖　　　　　(明/)張鳯翼
昂霄自可五千仭占夢須酬十八公豈必華陽陶處士
年年豢鶴聽松風
　　題松鶴　　　　　　　　　　(明/)李　本
長松風入潄雲濤老鶴離巢刷羽毛夜半道人騎過海
一輪秋月碧天高
　　題松崖睡鶴　　　　　　　　(明/)謝廷柱
巔崖太古松忘老零露瀼瀼月杲杲高寒迥絶鳥不棲
上有千年雙鶴皜松枝無風鶴睡穩不夢黄梁夢蓬島
我将唤醒雙夢魂飛去仙壇啄瑶草瑶草長春可奈何
萬里松崖跡如埽
　　題竹鶴　　　　　　　　　　(明/)金幼孜
養就丹砂雪作團終朝俯啄近琅玕三山碧海休歸去
　好向瑶池弄羽翰
　　　題鶴鳴鵲噪圖(送陳明/府入覲)　　　　(明/)張鳯翼
　入覲紫宸朝寧辭驛路遥鶴鳴應和子鵲噪喜遷喬闕
　下鳬為舄庭中樂是韶不須勞考績天聽徹歌謡
　
　
　
　
　
　
　
　
　
　
　
御定歴代題畫詩類巻九十三
　欽定四庫全書
御定厯代題畫詩類巻九十四目録
　　禽類
　　　畫鷹(唐杜甫/)
　　　姜楚公畫角鷹歌(唐杜甫/)
　　　楊監又出畫鷹十二扇(唐杜甫/)
　　　觀劉永年團練畫角鷹(宋黄庭堅/)
　　　題搨本姜楚公鷹(宋陸游二首/)
　　　畫鷹(元馬祖常/)
　　　畫鷹(元揭傒斯/)
　　　雙鷹圖(元貢師泰三首/)
　　　題畫鷹(元劉永之/)
　　　題劉履初所藏莫慶善鷹(元郭鈺/)
　　　題畫鷹(元李祁/)
　　　題畫鷹(明髙啓/)
　　　墨鷹(明解縉二首/)
　　題畫鷹(明陳憲章二首/)
　　題霜林孤鷹圖(明何喬新/)
　　題莫慶善鷹(明李東陽/)
　　畫鷹(明李東陽/)
　　題畫鷹(明李東陽/)
　　題魯京尹所藏雙鷹圖(明李東陽/)
　　林良畫兩角鷹歌(明李夢陽/)
　　畫鷹(明程敏政/)
　　畫鷹(明吳寛/)
　　蒼鷹圖(明陸深/)
　　題畫鷹(明陸深/)
　　畫鷹(明徐渭/)
　　題鷹獵兔圖(唐和凝/)
　　鷹逐鷺圖(明張邦奇/)
　　王世賞席上題林良鷹熊圖(明李東陽/)
　　畫鶻行(唐杜甫/)
　　白鶻圖(宋司馬光/)
　　羣鶻古柏圖(元王惲/)
　　題篤御史海鶻圖(元傅若金/)
　　薛九宅觀雕狐圖(宋梅堯臣/)
　　雕狐圖(宋韋驤/)
　　固陵雪鵠圖(元王惲/)
　　子昻雪鵠(元歐陽𤣥/)
　　錦雞圖(明胡儼/)
　　山水錦雞(明程敏政/)
　　為人題錦雞(明陳煒/)
　　邊鸞雉(宋晁說之/)
　　題雙雉圖(元吳澄/)
　　題雙雉圖(元陳基/)
　　雪竹雙雉圖(元朱德潤/)
　　題王若水畫棘針野雉(元鄭東/)
　　畫雉(元唐肅/)
　　　畫雉(明何孟春/)
　　　桑下雉雞圖(明朱諫/)
　　　題錢舜舉畫雞(元丁復/)
　　　鬬雞圖(明周天球/)
　　　畫雞(明吳寛/)
　　　題山雞(明王世貞/)
　　　為張固寫雞(明沈周/)
　
　
　
　
　
　
　
　
御定歴代題畫詩類卷九十四目錄
　欽定四庫全書
御定歴代題畫詩類巻九十四
　　禽類
　　　畫鷹　　　　　　　　　　　(唐/)杜　甫
　素練風霜起蒼鷹畫作殊􁞘身思狡兔側目似愁胡絛
　鏇光堪摘軒楹勢可呼何當擊凡鳥毛血灑平蕪
　　　姜楚公畫角鷹歌　　　　　　(唐/)杜　甫
　楚公畫鷹鷹戴角殺氣森森到幽朔觀者貪愁掣臂飛
　畫師不是無心學此鷹寫真在左綿却嗟真骨遂虚傳
　梁間燕雀休驚怕亦未摶空上九天
　　　楊監又出畫鷹十二扇　　　　(唐/)杜　甫
　近時馮紹正能畫鷙鳥樣明公出此圖無乃傳其狀殊
　姿各獨立清絶心有向疾禁千里馬氣敵萬人将憶昔
　驪山宮冬移含元仗天寒大羽獵此物神俱王當時無
　凡材百中皆用壯粉墨形似間識者一惆悵干戈少暇
　日真骨老崖嶂為君除狡兔㑹是翻韝上
　　觀劉永年團練畫角鷹　　　　(宋/)黄庭堅
劉侯才勇世無敵愛畫工夫亦成癖弄筆埽成蒼角鷹
殺氣稜稜動秋色爪拳金鈎觜屈鐵萬里風雲藏勁翮
兀立槎枒不畏人眼看青冥有餘力霜飛晴空塞草白
雲垂四野隂山黑此時軒然盍飛去何乃巑屼立西壁
祗應真骨下人世不謂雄姿留粉墨造次更無高鳥喧
等閒亦恐狐狸嚇旁觀未必窮神妙乃是天機貫胸臆
瞻想突兀摩空材想見其人英武格傳聞揮毫頗容易
持以與人無甚惜物逢真賞世所珍此畫他年恐難得
　　題搨本姜楚公鷹(二首/)　　　　(宋/)陸　游
憶昔呼鷹塞草枯妖狐狡兔笑談無明牕見畫空三歎
恍若霜郊遇獵徒
弓面霜寒斗力増坐思鐵馬蹴河冰海陵俊鶻何由得
空看緜州舊畫鷹
　　畫鷹　　　　　　　　　　　(元/)馬祖常
側視窺霄漢低飛近草萊金韝時一脱肉飽更須囘
　　畫鷹　　　　　　　　　　　(元/)揭傒斯
文梁五色絛秋高意氣豪怒張兩目直霄漢豈與短翮
翔蓬蒿妖狐畫作猛虎嘷騶虞并與神麟逃嗟爾飽食
心空勞
　　雙鷹圖(三首/)　　　　　　　　(元/)貢師泰
青松之下白石上􁞘身對立意沉沉妖狐狡兔莫漫喜
落日一呼煙草深
八月霜風吹雨毛何人為汝解金絛雙翎如劒劈雲去
宇宙蒼茫秋氣高
雪羽初來東海頭西風萬里白鵞秋漢家不校長楊獵
應得将軍脱錦韝
　　題畫鷹　　　　　　　　　　(元/)劉永之
猶記鳴鞘出灞陵新豐市北醉呼鷹於今豪氣都消盡
閒看新圖剔鴈燈
　　題劉履初所藏莫慶善鷹　　　(元/)郭　鈺
日光懸秋雙翮齊欲飛不飛愁雲低足無絛鏇腹無食
空林尚恐難安棲筆力精到天機微莫生所畫詩我題
君不見天下太平角端語狐兔草間何足數
　　題畫鷹　　　　　　　　　　(元/)李　祁
勁翮排霜㦸天寒氣轉驕草間狐兔盡側目望青霄
　　題畫鷹(得嘯/字)　　　　　　　　(明/)高　啓
高風動古壁竦立見蒼鷂軒然欲飛揚嗟此粉墨妙秋
筋束老骨天寒勢逾矯腦枯草中兔氣盡櫪上驃健鶻
雖百餘凡材豈同調乾坤正肅殺怒氣號萬竅大野開
平蕪悲臺落殘照荒城有妖狐夜作猛虎嘯為君試一
擊壯士慙勇剽安能飽拳肉側翅隨年少
　　墨鷹(二首/)　　　　　　　　　(明/)解　縉
凛凛東風日未西珊瑚枝上暫幽棲千山萬怪藏踪跡
野曠青天不敢啼
墨鷹度海下林巒怒目雄驚膽氣寒良史筆端參造化
為留英氣畫中看
　　題畫鷹(二首/)　　　　　　　　(明/)陳憲章
秋風垂翅下雲衢野性翩翩不受羈欲借一枝江畔宿
等閒花鳥莫相疑
落日平原散鳥羣西風爽氣動秋旻江邊老樹身如鐵
獨立槎枒一欠伸
　　題霜林孤鷹圖　　　　　　　(明/)何喬新
霜林揺落秋天迥鷙鳥摩空風力勁大鵬却避狡兔愁
老樹無聲萬山静喬柯獨立何雄哉金眸玉爪非凡材
健翮孤騫晴雪落老拳怒攫寒雲開荒城古社多狐鼠
悶翳荆榛嘯煙雨乗秋一埽妖穴空萬里寒霄看高翥
　　畫鷹　　　　　　　　　　　(明/)李東陽
卑枝詰屈高枝舉小鷹低囘大鷹怒殺氣森森動碧寥
千山落葉紛無數雲霄意槩風霜姿傲睨六合無雄雌
夢迷東海未歸路興在秋原初下時吁嗟乎巢有羽兮
穴有肉莫遣鵷鸞空側目
　　題莫慶善鷹(為袁生/大鶚賦)　　　　　(明/)李東陽
昔年從羽獵高入萬重雲尚有冲霄志難忘報主恩
　　題畫鷹(送羅緝/熙南歸)　　　　　　　(明/)李東陽
大鷹猙獰爪决石側目高堂睨秋碧小鷹倔伏俯且窺
威而不揚豈其雌雌雄起伏各異態意氣相看出塵壒
獨立羞将衆羽羣高飛怕有浮雲礙山寒木落天始風
日色慘淡川原空人間狐兎自有地慎勿反擊傷鵷鴻
畫圖彷彿是誰作宛似懸韝臂間落高堂匹練長風生
萬里炎荒盡幽朔我生奇氣空嶙峋揮毫對此不無神
送渠羽翼朝天去亦是雲霄得意人
　　題魯京尹所藏雙鷹圖　　　　(明/)李東陽
雷風摵摵空林響朔氣隨空入蕭爽兩鷹意氣殊絶羣
俯視平川如一掌𤣥雲著樹凝不飛野日照地寒無輝
􁞘身欲下不肯下似覺深山狐兎稀丹青落手翩欲活
韝上驚看錦絛脱江湖浩蕩煙水深萬里陽臺渺天末
時維八月炎暑空兩鷹角立如爭雄周旋九紘隘八極
此意豈在風塵中知公有才非搏擊我意亦欲辭樊籠
秖應共逐鵷鸞去去上丹山十二里
　　林良畫兩角鷹歌　　　　　　(明/)李夢陽
百餘年來畫禽鳥後有呂紀前邊昭二子工似不工意
吮筆决眥分毫毛林良寫鳥祇用墨開縑半埽風雲黒
水禽陸禽各臻妙挂出滿堂皆動色空山古林江怒濤
兩鷹突出霜厓高整骨刷羽意勢動四壁六月生秋䬞
一鷹下視睛不轉已知兩眼無秋毫一鷹掉頸復欲下
漸覺䬃䬃開風毛匹綃雖慘澹殺氣不可滅戴角森森
爪拳鐵迥如愁胡眥欲裂朔雲吹沙秋草黄安得臂爾
騎駟鐵草間妖鳥盡擊死萬里晴空灑毛血我聞宋徽
宗亦善貎此鷹後來失天子餓死五國城乃知圖冩小
人藝工意工似皆虚名校獵馳騁亦末事外作禽荒古
有經今皇恭黙罷游燕講經日御文華殿南海西湖馳
道荒獵師虞長俱貧賤呂紀白首金爐邊日暮還家無
酒錢從來上智不貴物淫巧豈敢陳王前良乎良乎寧
使爾畫不直錢無令後世好畫兼好畋
　　畫鷹(當湖/獨立)　　　　　　　　　(明/)程敏政
一瞬青霄萬里風草間狐兎幾囘空不知斂迹驚濤裏
却是千人百購中
　　畫鷹　　　　　　　　　　　(明/)吳　寛
林塘秋晚木葉稀瞥然如褰原憲衣野鷹木末俯首睨
豈欲供爾清晨飢嚴霜塗塗百草腓平郊且莫張虞機
天空海闊羽翮健終當一擊奮我威區區鶉鳥何足數
草間任爾東西飛
　　蒼鷹圖　　　　　　　　　　(明/)陸　深
蒼鷹瞥地風蕭蕭狐邪兎邪狂欲跳老拳未放輕一攫
側目政爾愁雙翹天空秋老闗塞晚落日孤林萬山逺
覽圖令人氣滿膺荆榛匝地移蘭畹林生五嶺太平人
何事落筆心先嗔忠貞立朝奸佞懼貔虎負壑山林春
錦衣周君人中傑意氣要與圖爭烈封侯萬里看下韝
一灑平蕪遍毛血
　　題畫鷹　　　　　　　　　　(明/)陸　深
素練秋高草樹枯來從東海勢應孤即看一擊還千里
更愛凌風不受呼
　　畫鷹　　　　　　　　　　　(明/)徐　渭
閩南縞練光浮膩傳真誰冩蒼厓鷙生相由來不附人
綠韝空著将軍臂八月九月原草稀百鳥高高兎走肥
煙中斂翼逺不下節短暗合孫吳機此時一中貴决意
深林燕雀何須避惟将搏擊應涼風誰貪飽臠矜山雉
昨見少年向南市買鷹欲放平原轡凡才側目飽人餧
不似畫中有神氣夜來鴟鴞作精魅安得放此向人世
秋風一試刀稜翅
　　題鷹獵兎圖　　　　　　　　(唐/)和　凝
雖是丹青物沉吟亦可傷君誇鷹眼疾我憫兎心忙豈
動騷人興惟増獵客狂鮫綃百餘尺爭及製衣裳
　　鷹逐鷺圖　　　　　　　　　(明/)張邦奇
我觀羣鳥中除却蒼鷹盡凡羽君不見黄金眸白玉距
凌空一下急於雨鷺鷥何不早竄伏到此驚奔向何許
憶昔在林臯翻飛矜羽毛羽毛雖好不中用憑君識取
真英豪
　　王世賞席上題林良鷹熊圖　　(明/)李東陽
坡陁連延出林麓孤鷹盤拏熊蹜伏金眸耀日開蒼煙
健尾捎風起平陸由來異物乃同性意氣飛揚兩撑矗
山跑野掠紛路岐何事相逢輒相肉側睨翻疑批吭來
迅歩直欲空壁逐乾坤蒼茫色慘淡落木蕭颼滿空谷
羣豺斂跡百鳥停萬里長空齊注目是誰畫者誠崛奇
筆勢似與渠爭速坐間賓客皆起避階下兒童駭将蹴
當筵看畫催索詩巻帙不待高閣束平生搏擊非我才
欲賦真愁成刻鵠微酣對此髮雙豎酒令詩籌復相督
頓令拙劣成粗豪一飲步兵三百斛
　　畫鶻行　　　　　　　　　　(唐/)杜　甫
高堂見生鶻颯爽動秋骨初驚無拘攣何得立突兀乃
知畫師妙巧刮造化窟寫此神俊姿充君眼中物烏鵲
滿樛枝軒然恐其出側腦看青霄寧為衆禽没長翮如
刀劒人寰可超越乾坤空崢嶸粉墨且蕭瑟緬思雲沙
際自有煙霧質吾今意何傷顧步獨紆鬱
　　白鶻圖　　　　　　　　　　(宋/)司馬光
白鶻日邊來一息萬里遥横飛碧海晴六翮寒蕭蕭輕
如朔雪花逈與長風飄傾身疉紺爪吟嘯何哮嘵瞥來
疾驚電􁱎起先扶揺遂令狐與狸不敢矜凶妖罻羅不
可取滅影還雲霄世人莫得見粉繪圖輕綃凛然堂牖
間霜氣生春潮風雨夜如墨古木無鳴梟
　　羣鶻古柏圖　　　　　　　　(元/)王　惲
振翮蒼巔控老拳霜空物不隔秋煙料應攫裂脩蛇後
相與朋來一砉然
　　題篤御史海鶻圖　　　　　　(元/)傅若金
空庭海鶻誰所狀海氣初高鶻神王雲脚西騰弱水涯
潮頭東出飛霞上此時扶桑色始分下視百鷙空其羣
日中金烏側相避籬下凡禽何足論
　　薛九宅觀雕狐圖　　　　　　(宋/)梅堯臣
蜀中處士李懷衮手畫皁雕擒赤狐猛爪入頰觜迸血
短尾㒔㑛窮蹄鋪雕爭怒力狐爭死二物形意無纖殊
一禽一獸固已别硬羽軟毛非筆摹入君此室見此圖
如在原野從馳驅
　　鵰狐圖　　　　　　　　　　(宋/)韋　驤
戢翼下雲中驚狐計遂窮筆端傳擊搏座上感英雄猛
勢看如活妖䰟覺已空推姦當若此不獨畫為工
　　固陵雪鵠圖　　　　　　　　(元/)王　惲
殷鑒前王有覆車三韓風雪儘愁予長江飲馬年年事
筆底寒禽辨得無
　　子昂雪鵠　　　　　　　　　(元/)歐陽𤣥
水晶宮裏文章伯當世誰知翰墨名賴有瀛洲光價在
不曽承詔冩鵁鶄
　　錦雞圖　　　　　　　　　　(明/)胡　儼
昔聞楚人不識鳯忽見山雞重購之我今畫圖冩生態
羽毛五色光陸離扶桑天雞啼一聲陽烏散彩天下晴
此時山雞亦出谷喔喔飛來耀林麓千巖萬壑含東風
杏花吹香春雪紅顧影徘徊自愛惜揚翹聳翅紛䝉茸
竹上花間日正高向陽吐綬垂花絛吳綾蜀錦織不得
戴勝偷眼驚伯勞切莫臨溪照碧流對鏡逢人舞便休
舞多目炫終顛仆世人空詫韋公賦
　　山水錦雞圖　　　　　　　　(明/)程敏政
平原空笑弋人勞山木青蔥䕶錦毛何處晚風堪顧影
石泉澄澈見秋毫
　　為人題錦雞　　　　　　　　(明/)陳　煒
虯枝翻老圃下有雙錦衣曽籠貢天子刷羽依晴暉
　　邊鸞雉　　　　　　　　　　(宋/)晁説之
駭雉丹青人姓邊無花無石自瞿然已能倚壁音聲絶
何用蹲飛欲上天
　　題雙雉圖　　　　　　　　　(元/)吳　澄
一昂一俛意閒閒未覺幽棲飲啄慳竹實儻能來彩鳯
也應冩入畫圖間
　　題雙雉圖　　　　　　　　　(元/)陳　基
馬蹄朝踏杜陵塵野雉飛來不避人况是太平遊獵少
上陽風日自成春
　　雪竹雙雉圖　　　　　　　　(元/)朱德潤
雪壓林梢竹倒垂石邊雙雉欲驚飛天寒野静尋餘粟
猶勝樊籠刺錦衣
　　題王若水畫棘針野雉　　　　(元/)鄭　東
雉于翔有燁其章隱而弗見於雉何傷雉于止翟翟其
尾雖離於棘於雉何恥雉于雊孰捫爾噣凡民多言亦
孔之疚
　　畫雉　　　　　　　　　　　(元/)唐　肅
萬里越裳國珍禽來獻初不知周太保方作旅獒書
　　畫雉　　　　　　　　　　　(明/)何孟春
小羽親依帝衮光名翬曽繡五文章年來卜賁思無色
應向周家獻越裳
　　桑下雉雞圖　　　　　　　　(明/)朱　諫
華蟲刷羽驕春陽雄飛呼雌下山梁灌木叢花動顔色
錦雲爛漫呈天章朝飛不見牧犢子援琴誰復諧宮商
何似中牟得春暖馴行啄食依柔桑高墉一射呈餘巧
繁弱漫誇弓力強雉子斑傳畫工筆翻思往事皆塵迹
　　題錢舜舉畫雞　　　　　　　(元/)丁　復
花前爭雄兩角勇花後伏雌孤哺雛忘身縱欲作花伍
塞耳不聽時大夫
　　鬬雞圖　　　　　　　　　　(明/)周天球
英年曽入鬬雞塲金距貍膏事巳荒惟有雄心忘未得
披圖猶自問低昂
　　畫雞　　　　　　　　　　　(明/)吳　寛
杜翁昔賦縛雞行韓子曽聨鬬雞句朱冠鐵距本同形
勇怯在人分感遇雞邪被縛良可嗟鬬雞雖勇何足誇
爭如此雞只獨立昻然不屬詩人家
　　題山雞　　　　　　　　　　(明/)王世貞
莫怪殷勤學鳯凰祗因毛羽有文章騶虞已自新頒朔
平慮於今復拜郎
　　　為張固冩雞　　　　　　　(明/)沈　周
　黄巻青衿子紅冠碧距雞要知勤讀處須候五更啼
　
　
　
　
　
　
　
　
　
　
　
　
　
御定厯代題畫詩類巻九十四
　欽定四庫全書
御定歴代題畫詩類巻九十五目錄
　　禽類
　　　次韻三司蔡襄蘆鴈(宋趙忭/)
　　　和楊龍圖蘆鴈屏(宋蔡襄/)
　　　惠崇蘆鴈(宋蘇軾/)
　　　濮王宗漢作蘆鴈有佳思贈以詩(宋米芾二首/)
　　　戲題大年防禦蘆鴈(宋黄庭堅/)
　　　題蘆鴈屏(宋朱松/)
　　　觀張上達家惠崇蘆鴈圖(宋朱松二首/)
　　　題自畫蘆鴈(宋李膺仲/)
　　　題秋水蘆鴈(宋賀鑄/)
　　　寒蘆飛鴈(宋郭祥正/)
　　　題蘆鴈扇(宋呂居仁/)
　　　贈郭承務蘆鴈(宋白玉蟾/)
　　　謝人惠蘆鴈圖(宋僧德洪/)
　　汪履道家觀所蓄煙雨蘆鴻圖(宋僧惠洪/)
　　惠崇蘆鴈(元元好問三首/)
　　題趙大年蘆鴈(元戴表元/)
　　跋米元章蘆鴈圖(元王惲二首/)
　　惠崇蘆鴈圖(元王惲/)
　　題稚川蘆鴈圖(元范梈/)
　　題蘆鴈(元李祁/)
　　蘆鴈(明王澤/)
　　趙大年蘆鴈圖(明凌雲翰/)
　　題蘆鴈圖(明胡奎/)
　　題蘆鴈圖(明解縉二首/)
　　題王熙臨宣和雪天蘆鴈(明金幼孜/)
　　李迪畫蘆鴈(明劉績/)
　　閒中偶題蘆鴈(明倪岳/)
　　題扇畫銜蘆鴈(明祝允明/)
　　為潘克承題林良蘆鴈(明顧清/)
　　寒江蘆鴈圖(明廖道南/)
　　題黄荃蘆鴈(明僧來復/)
　　高郵陳直躬處士畫鴈(宋蘇軾二首/)
　　乞畫鴈寄涇州毋使君(宋文同/)
　　題劉将軍鴈(宋黄庭堅/)
　　題晁以道雪鴈圖(宋黄庭堅/)
　　和蘇翰林題李甲畫鴈(宋晁補之二首/)
　　題李甲鴈(宋晁補之/)
　　題惠崇畫秋江鳬鴈(宋王廷珪/)
　　題長沙新到鴈圖(宋陳造/)
　　鴈圖(宋姜䕫/)
　　觀西巖張永淳畫鴈(金元德明/)
　　鴈圖(元劉因/)
　　題王子慶所藏大年墨鴈(元趙孟頫/)
　　秋鴈圖(元楊維楨/)
　　題王元善赴北清江新鴈圖(元黄鎮成/)
　　題墨鴈(元楊維楨/)
　　楊雲林畫鴈(元唐肅/)
　　為王輔卿郎中題雪灘寒鴈圖(明劉基/)
　　題盛蒼崖鴈(明貝瓊/)
　　畫鴈(明楊基/)
　　題鴈(明王紱/)
　　題畫鴈(明何澄/)
　　題鴈(明陶安/)
　　題鴈(明陳憲章/)
　　題林良畫鴈圖(明丘濬/)
　　題秋鴈圖(明呂㦂/)
　　江鴈初飛圖(明張憲/)
　　畫鴈(明楊一清/)
　　題鴈(明陳達/)
　　為人題鴈(明陳煒/)
　　畫鴈(明謝承舉/)
　　　畫鴈(明何孟春/)
　　　王鵞亭鴈圖(明徐渭/)
　　　題鴈屏(明葛徵奇/)
　
　
　
　
　
　
　
　
　
　
　
　
御定歴代題畫詩類巻九十五目録
　欽定四庫全書
御定歴代題畫詩類巻九十五
　　禽類
　　　次韻三司蔡襄蘆鴈　　　　　(宋/)趙　忭
　省宇屏圖哲匠成寫傳蘆鴈筆尤精斜依風葦叢叢裊
　逺颺煙波𣺌𣺌平弋者定嗟何所慕鵬摶莫怪不能嗚
　公看羽翼飛騰處有意青雲萬里程
　　　和楊龍圖蘆鴈屏　　　　　　(宋/)蔡　襄
　何事高堂秋思生野蘆寒鴈畫工精風前挺立孤根老
　雲外相從去意輕不似丹青能借色若逢霜月定聞聲
　研桑心術都無取囘首江鄉計未成
　　　惠崇蘆鴈　　　　　　　　　(宋/)蘇　軾
　惠崇煙雨蘆鴈坐我瀟湘洞庭欲置扁舟歸去故人云
　是丹青
　　　濮王宗漢作蘆鴈有佳思贈以詩(二首/)
　　　　　　　　　　　　　　　　(宋/)米　芾
偃蹇汀眠鴈簫梢風觸蘆京塵方滿眼速為喚花奴
野趣分苕水風光翦霅湖塵中不作惡為有鄴公圖
　　戲題大年防禦蘆鴈　　　　　(宋/)黄庭堅
揮毫不作小池塘蘆荻江村落鴈行雖有珠簾藏翡翠
不忘煙雨罩鴛鴦
　　題蘆鴈屏　　　　　　　　　(宋/)朱　松
征鴻坐何事天遣南北飛蕭然如旅人無情自相依孤
葦吹欲折秋風不勝威冥冥一孤鶱空費弋者機寒聲
落煙渚相應不我違嗟我識此情袖手空歎欷安知丹
青師落筆迺庶幾畫形孰不工畫意識者稀他時因吾
句購此千金揮
　　觀張上達家惠崇蘆鴈圖(二首/)　(宋/)朱　松
先生衰眼失孤鴻久著甕天塵霧中誰巻秋空開四壁
丹青三昧道人崇
道人一錫攀飛鳥頗悉南來北去情畫出江南遵渚態
尚餘風味叫羣聲
　　題自畫蘆鴈　　　　　　　　(宋/)李膺仲
晚來無事理扁舟唤起騷人漫浪愁過眼飛鴻三兩字
淡煙寒日荻花秋
　　題秋水蘆鴈　　　　　　　　(宋/)賀　鑄
塞南秋水陂塘蘆葉蕭蕭半黄直北飛來鴻雁端疑箇
是瀟湘
　　寒蘆飛鴈(仍和子中/修撰舊韻)　　　　　(宋/)郭祥正
蘆黄水落秋将暮鼔翼各尋雲外路為問歸飛歸厎處
我今亦向江南去
　　題蘆鴈扇　　　　　　　　　(宋/)呂居仁
鴈下秋已晚江天風雨微寧為聚沙立不作傍雲飛
　　贈郭承務蘆鴈　　　　　　　(宋/)白玉蟾
畫工郭熙畫之冠郭熙去後名未斷其裔復有郭萬里
胸中丹青飽無限為誰作此蘆鴈圖傑出南齊宇文煥
煙水瀟瀟風捲蘆沙邊鴻鴈暮相呼瀟瀟洞庭此秋景
世間此畫知有無幻出棲鴈三四隻八九蘆葉橫古磧
欲宿未宿嘹唳聲漁舟泊岸山煙黒秋風吹落梧葉黄
過鴈往往歸衡陽横空書字人不識飛過有影沉滄浪
落霞浸水江村暮數隻翶翔囘古渡引領舉喙啄荷花
飛越戌樓西畔去雲寒月淡西塞秋幾聲凄切惹人愁
岸頭飛共丹楓落打團成陣訪沙鷗似此景物似此意
君今畫之不難事數幅鵞溪冰雪縑須㬰埽出蘆鴈市
世間豈無學畫者未必有與君相似我欲致之篋笥間
滿笥爽氣生秋寒恐君此畫無人見有畫鬬者誰敢戰
挂於幽軒素壁間一日須看千百遍
　　謝人惠蘆鴈圖　　　　　　　(宋/)僧德洪
道林煙雨久不到忽見橘洲蘆鴈行笑爾筆端三昧力
坐中移我過瀟湘
　　汪履道家觀所蓄煙雨蘆鴻圖　(宋/)僧惠洪
西湖漠漠生煙雨浦浦圓沙鳬鴈聚今日高堂素壁間
忽見西湖最西浦翩翻兩鴈方欲下數隻飄然掠波去
獨餘一隻方穩眠有夢不成亦驚顧簫梢碧蘆秋葉赤
青沙白石紛無數我本江湖不繫舟爾輩況亦江湖侶
令人便欲尋睿郎呼船深入龍山塢
　　惠崇蘆鴈(三首/)　　　　　　　(元/)元好問
寒沙折葦静相依故國春風早晚歸意外羈棲誰畫得
羽毛單薄稻粱微
鴈奴辛苦候寒更夢破黄蘆雪打聲休道畫工心獨苦
題詩人也白頭生
江湖牢落太愁人同是天涯萬里身不似畫屏金孔雀
離離花影淡生春
　　題趙大年蘆鴈　　　　　　　(元/)戴表元
寒更索索警霜叢兄弟當年意自同猶是江湖太平處
未妨沉著臥秋風
　　跋米元章蘆鴈圖(二首/)　　　　(元/)王　惲
西風萬里下衡陽水宿雲飛固是雙似為叫羣心事苦
不教相映睡秋江
煙渚潮空退暮沙依稀寒影落蒹葭何人解化雙飛翼
拍拍隨君問使華
　　惠崇蘆鴈圖　　　　　　　　(元/)王　惲
蕭蕭風竹映寒塘水宿雲飛未易雙不似鴛鴦沙渚暖
翠紅相倚睡春江
　　題稚川蘆鴈圖　　　　　　　(元/)范　梈
不見羅生心惘然畫圖河朔盡流傳滄洲舊隱無人識
正似寒蘆落鴈邊
　　題蘆鴈　　　　　　　　　　(元/)李　祁
黄蘆白葦意闌珊旅食羣棲暮雨寒自是江湖十年夢
只今時展畫圖看
　　蘆鴈　　　　　　　　　　　(明/)王　澤
拍天煙水接瀟湘蘆葦秋風葉葉凉何處漁郎夜吹笛
鴈羣驚起不成行
　　趙大年蘆鴈圖　　　　　　　(明/)凌雲翰
平林帶煙波渺渺風低葭菼秋聲小望中疑是彭蠡湖
十百為羣盡陽烏楚天未雪無雨霜南來豈必謀稻粱
哀音若訴雲路迥老翅不厭闗河長汀洲水落成平陸
散亂鳬鷖聚沙曲低飛不肯伴寒鴉猶繞荒村破茅屋
屋中有客揮五絃從之不得心茫然何人圖畫能著此
趙氏丹青稱大年徽廟元年頒鳯厯此圖正是當時迹
便從宣和到靖康艮岳霜禽起秋夕古往今來幾盛衰
摩挲老眼竟成悲良工心苦人莫識似寫周宣鴻鴈詩
　　題蘆鴈圖　　　　　　　　　(明/)胡　奎
草草書空不作行相呼相唤過衡陽蘆花月冷應無夢
啄盡寒沙一夜霜
　　題蘆鴈圖(二首/)　　　　　　　(明/)解　縉
閒隨明月踏蘆花揺落江南未怨嗟萬里不辭天路逺
帛書曽到帝王家
霜影沉沉起暮寒秋雲蘆葉護闌干形骸已在希夷外
不怕王孫金彈丸
　　題王熙臨宣和雪天蘆鴈　　　(明/)金幼孜
端本堂中迹已空興亡總在畫圖中惟有幹離河上路
年年飛雪送歸鴻
　　李迪畫蘆鴈　　　　　　　　(明/)劉　績
逺别胡天趁稻粱秋風吹斷不成行夜深獨宿江南渚
夢怯黄蘆葉上霜
　　閒中偶題蘆鴈　　　　　　　(明/)倪　岳
鴈飛初到楚江頭叫破衡陽一段秋寂寞西風明月夜
蘆花如雪㸃汀洲
　　題扇畫銜蘆鴈　　　　　　　(明/)祝允明
歲歲隨陽計秋風三尺蘆上林光景好不見子卿書
　　為潘克承題林良蘆鴈　　　　(明/)顧　清
林郎花鳥今代奇水墨到處皆天機長縑闊幅信手揮
妙處不屬丹青圍江頭雨深菱荇肥枯槎折葦紛離披
鴐鵞羽冷畏逺飛雄雌兩兩相偎依靈苕翠羽不自危
鴝鵒噤語晞𤣥衣依棲俯仰各有姿乍見幾欲呼鷹師
乃知此老筆不疲市朝山林時見之雞林相君知白詩
君家此本吾無疑北風漸高禾黍稀雲飛日見江南歸
吳江洞庭三泖涯天空水逺無拘羈焉得扁舟從爾嬉
　　寒江蘆鴈圖(為管平田/中丞題)　　　　(明/)廖道南
幽人清興天下無登臺示我寒江圖沙明野空暝煙紫
天高月小疎星孤翔禽飛鳥自求侣宿鴈棲依戢其羽
風葉離披雪未消雲水微茫不知處幽人昔隱平田隂
萬峰叢翠開芝林離羣不逐隨陽鳥避世長懷履素心
邇來供奉明光殿高才峻節超時彦鵷鷺趨陪肅羽儀
龍鸞飛翥承清讌矯首長空羡暮鴻鹿原空阻鴈門重
何時跨鶴仙人掌萬丈丹梯躡彩虹
　　題黄荃蘆鴈　　　　　　　　(明/)僧來復
稻滿秋田水滿汀黄蘆風急度寒聲太平江海無繒繳
不用呼奴夜打更
　　高郵陳直躬處士畫鴈　　　　(宋/)蘇　軾
野鴈見人時未起意先改君從何處看得此無人態無
乃槁木形人禽兩自在北風振枯葦微雪落璀璀慘澹
雲水昏晶熒沙礫碎弋人悵何慕一舉眇江海
衆禽事紛爭野鴈獨閒潔徐行意自如俛仰若有節我
衰寄江湖老伴雜鵞鴨作書問陳子曉景畫苕霅依依
聚圓沙稍稍動斜月先鳴勤鼓翅吹亂蘆花雪
　　乞畫鴈寄涇州毌使君　　　　(宋/)文　同
寒影亂翻秦嶺月晚行高處隴山雲囘中有客能傳鴈
異日從公乞一羣
　　題劉将軍鴈　　　　　　　　(宋/)黄庭堅
将軍一矢萬人看雪灑晴空碎羽翰乞與失羣沙宿鴈
筆間千頃暮江寒
　　題晁以道雪鴈圖　　　　　　(宋/)黄庭堅
飛雪灑蘆如銀箭前鴈驚飛後囘盼憑誰説與謝𤣥暉
休道澄江静如練
　　和蘇翰林題李甲畫鴈(二首/)　　(宋/)晁補之
畫寫物外形要物形不改詩傳畫外意貴有畫中態我
今豈見畫觀詩鴈真在尚想高郵間湖寒沙璀璀冰霜
已凌厲藻荇良瑣碎衡陽渺何處中沚若煙海
蕭條新湖秋霜落洲渚潔蓮垂蘭杜死菖蒲見深節慘澹
沙礫姿清波侶羣鴨往時吳興守看畫憶苕霅為儀尚
不汚孤高比雲月聞在雪堂時滿堂唯畫雪
　　題李甲鴈　　　　　　　　　　(宋/)晁補之
網羅無限稻粱微憐爾冥冥亦庶幾戲鴨眠鳬滿中沚
衡陽無意更南飛
　　題惠崇畫秋江鳬鴈　　　　　　(宋/)王廷珪
老崇學畫如學禪中年悟入理或然長江未落鳬鴈下
舒巻忽若無丹鉛定自維摩三昧裏半幅生絹開萬里
不用并州快剪刀斷取鐵圍山下水
　　題長沙新到鴈圖　　　　　　　(宋/)陳　造
渺莽雪波湮渚有厎鼓翅相呼如老子載家去眼明見
甓社湖
　　鴈圖　　　　　　　　　　　　(宋/)姜　䕫
萬里晴沙夕照西此心惟有斷雲知年年數盡秋風字
想見江南揺落時
　　觀西巖張永淳畫鴈　　　　　(金/)元德明
慘淡經營下筆難畫成不似卷中看知君連夜江湖夢
折葦蕭蕭沙水寒
　　鴈圖　　　　　　　　　　　(元/)劉　因
夢迴煙水寒鴻鴈驚不起道人心又閒相忘有如此
　　題王子慶所藏大年墨鴈　　　(元/)趙孟頫
鴻鴈棲棲遵渚黄蘆索索鳴秋羡殺承平公子筆端萬
里滄洲
　　秋鴈圖　　　　　　　　　　(元/)楊維楨
野水江湖逺秋風蘆葉黄南飛舊兄弟一一自成行
　　題王元善赴北清江新鴈圖　　(元/)黄鎮成
江南春水拍天齊鴻鴈成行向北飛未必雪山便相隔
秋風還帶夕陽歸
　　題墨鴈　　　　　　　　　　(元/)楊維楨
黄沙衰草羽毿毿八月天山冷不堪昨夜朔風吹過影
盡將秋色到天南
　　楊雲林畫鴈　　　　　　　　(元/)唐　肅
蘋葉無蹤葦葉低湖波撼碎白玻瓈鴈行不奈秋風逆
一半參差一半齊
　　為王輔卿郎中題雪灘寒鴈圖　(明/)劉　基
雲茫茫水浪浪林木脱葉無稻粱烏啼鴈叫天蒼凉歲
云莫矣江山長有竹有竹在高岡三株凍折兩復僵小
禽悲飛不能揚蒼梧悠悠隔沅湘欲往從之川無梁願
披寒霧見朝陽勿令嗷嗷傷我腸
　　題盛蒼崖鴈　　　　　　　　(明/)貝　瓊
八月鴻鴈來往彼天南陬前飛倦已息後至飢相求日
落洞庭晚風高彭蠡秋彭蠡多蒹葭逺近彌汀洲恒恐
羽毛損稻粱非所謀寒門阻冰雪異鄉安可留徘徊念
其族天外復千儔身今萬里客肉非九鼎羞慎為弋者
獲逺寄征人愁願以海為池上同朱鳯游飲啄全微軀
不愧波上鷗
　　畫鴈　　　　　　　　　　　(明/)楊　基
春渚别未久秋風來有期年年燕歸日是汝度闗時玉
闗萬里音書絶八月胡風三尺雪何似飛來漢水頭湘
浦蘆花洞庭月花滿寒汀月滿塘鴛鴦鸂鶒兩相忘啼
晴杜若叢邊雨臥冷蒹葭葉上霜
　　題鴈　　　　　　　　　　　(明/)王　紱
聨翩飛處影横斜暝色和煙暗荻花逺水微茫秋萬頃
不妨隨意落平沙
　　題畫鴈　　　　　　　　　　(明/)何　澄
蘆花瑟瑟水茫茫落月沉沙夜未央離思不禁天外鴈
孤舟燈火客三湘
　　題鴈　　　　　　　　　　　(明/)陶　安
逺塞來賓伴不孤半生粒食寄江湖雖然矰繳頻年少
未可巡更少鴈奴
　　題鴈　　　　　　　　　　　(明/)陳憲章
來往違寒暑飛鳴在稻粱未知溟海大不肯渡衡陽
　　題林良畫鴈圖　　　　　　　(明/)丘　濬
古來畫格非一科今時畫史非不多專門雖各有家數
其如去古皆逺何仁智殿前開畫院歲費鵞溪千匹絹
丹青水墨各爭能誰似羊城林以善早以才諝起名姓
登上方揮毫落紙意閒雅羣工環視如堵牆一日聲名
遍天下世人不買邊家畫衆科獨有翎毛工郭謝戴學
俱減價吾聞畫畫畫意難寫生自古稱黄荃黄荃已去
數百年天復生此人於嶺海之壖黄荃寫花林寫鳥神
氣超出形色表筆端造化俄生生心裏靈冲空了了朅
來玩此六鴈圖形容毛片箇箇殊凝神洞視竚立久縑
素墨迹渾如無耳中彷彿聞鴈語意恐飄然忽飛去不
知從何得此本筆意所到皆天趣九原不可作對圖情
愴然可憐絶藝入妙品泰山一指横其前腰金衣錦何
等者以善端合簪貂蟬
　　題秋鴈圖　　　　　　　　　(明/)呂　㦂
黄蘆白沙千萬洲塞風卷雪無清秋江南水深足粱稻
棲息未暇虞羅憂一雙驚飛為誰起呼曹亂叫煙波裏
就中亦復半無聲夢遶三湘憶春水
　　江鴈初飛圖　　　　　　　　(明/)張　憲
鴈将邊信拍江飛人倚闌干立翠微山色忽隨雲影換
秋聲暗向樹頭歸可憐上國多戎馬悵恨中原又落暉
於悒客懷仍對畫不勝老淚濕征衣
　　畫鴈　　　　　　　　　　　(明/)楊一清
江岸蘆花秋簌簌江頭旅鴈羣相逐啄者自啄宿者宿
昨夜南樓聞北風天長水闊雲濛濛何當舟一葉櫂入
蘆花叢
　　題鴈　　　　　　　　　　　(明/)陳　達
風揺蘆葦碧毿毿寒影高低埽暮嵐最是月明秋夜永
數聲先我到江南
　　為人題鴈　　　　　　　　　(明/)陳　煒
秋老澤國寒稻粱資啄食豈不懷同心天高整孤翼
　　畫鴈　　　　　　　　　　　(明/)謝承舉
湖上蘆黄水泊天湖頭人去少書傳秋牕正有孤眠客
　莫送哀聲到枕邊
　　　畫鴈　　　　　　　　　　　(明/)何孟春
　瀟湘西上是吾家衡嶽峯頭去路賖兩字平安託誰寄
　莫從中道落平沙
　　　王鵞亭鴈圖　　　　　　　　(明/)徐　渭
　本朝花鳥誰高格林良者仲呂紀伯矮人信耳輒觀塲
　只曉徐熙與崔白崔徐一紙價百金風韻稍讓呂與林
　即如此圖王鵞亭云是剡溪雪夜人鴈兒一埽六十隻
　何隻不落青天雲沙黄蘆白喜相逐逸者飛鳴勞者宿
　不須彭蠡泛扁舟彭蠡湖今在吾目
　　　題鴈屏　　　　　　　　　　(明/)葛徵奇
　水漲平疇十里賖參差野樹映蘆花年年只有南來鴈
　常帶秋聲泊淺沙
　
　
御定歴代題畫詩類巻九十五
　欽定四庫全書
御定厯代題畫詩類巻九十六目錄
　　禽類
　　　題因師百鴈圖(宋陳造二首/)
　　　百鴈圗(元戴表元/)
　　　雙鴈圗(元袁桷/)
　　　百鴈圗(元岑安卿/)
　　　羣鴈圗(元呉師道/)
　　　羣鴈圗(元傅若金/)
　　　題崔白百鴈圗(元王逢/)
　　　四鴈圗(元任士林/)
　　　為丘彦良題牧谿和尚千鴈圗(明劉基/)
　　　題五鴈圗(明鮑恂/)
　　　林良雙鴈圗(明卞榮/)
　　　題一鴈圗(明僧麟洲/)
　　　飛鳴宿食鴈圗(元薩都拉/)
　　題蘆鴈飛鳴宿食(元陳樵四首/)
　　題飛鳴宿食蘆鴈(元戴需/)
　　題飛鳴宿食百鴈圗(元陶宗儀/)
　　題林叔壯壁上飛鳴宿食蘆鴈(明李廷美/)
　　大年宿鴈圗(元袁桷/)
　　宿鴈圗(明張泰/)
　　題宿鴈(明羅泰/)
　　鷺鷥障子(唐張喬/)
　　閔上人以鷺鷥二軸為寄因成二韻(宋林逋/)
　　題史院直舎魚鷺屏(宋張耒/)
　　題秋鷺圗(宋范成大/)
　　百鷺圗(元戴表元/)
　　題百鷺(元李祁/)
　　題九鷺圗(元呉澄/)
　　九鷺圗(元傅若金/)
　　題畫鷺鷥(元貢性之/)
　　鷺鷥手巻(元錢惟善/)
　　題尚仲良畫鷺巻(明張以寧/)
　　九鷥圖(明楊基/)
　　題九鷥圗(明王佐/)
　　九鷥圗(明李曄/)
　　題九鷺圗(明蕭鎡/)
　　九鷥圗(明商輅/)
　　桞塘三鷥圗(明商輅/)
　　一鷺圗(明劉珝/)
　　題鷺(明徐溥/)
　　桞鷥(明彭華/)
　　三鷥圗(明倪岳/)
　　林良鷺鷥圗(明呉寛/)
　　題畫鷺鷥(明何孟春/)
　　題蓮塘雙鷺圗(明羅泰/)
　　九鷥圗(明李堅/)
　　　九鷥圗(明廖道南/)
　　　常州守趙麗卿索題鷺洲圗(明廖道南/)
　　　應制題宣廟御筆汀鷺(明于慎行/)
　　　題畫鸕鷀(明何孟春/)
　
　
　
　
　
　
　
　
　
　
　
御定厯代題畫詩類卷九十六目録
　欽定四庫全書
御定厯代題畫詩類巻九十六
　　禽類
　　　題因師百鴈圗　　　　　　　(宋/)陳　造
　蓼灘蘆渚好徜徉肯便雲天去作行未用選奴防夜燎
　不妨結伴傲晨霜
　聞道崔公作蘆鴈端如莊叟玩鯈魚鶱翔唼啑妙百態
　君看老因盤礴餘
　　　百鴈圗　　　　　　　　　　(元/)戴表元
　近看分明逺欲無水天空闊好江湖幸然不入虞人眼
　又被閒中畫作圗
　　　雙鴈圗　　　　　　　　　　(元/)袁　桷
　秋風限南北何事往来頻並宿寒蕪際應憐自在身
　　　百鴈圗　　　　　　　　　　(元/)岑安卿
　離離鴻鴈羣渺渺水雲國白雪剡川藤𤣥香牧溪迹形
　真具生意彷彿二百翼四海兄弟情於兹見叙秩前鳴
後如應高下低復逆隨陽足稻粱直夜防機弋水寒蘆
葉黄霜清葦花白羣遊得所止一氣同恱懌哀哉淮南
謠布粟歌斗尺東阿賦豆萁才高終擯斥觀圖適念此
翻為古人戚今人猶古人毋為後人惜
　　羣鴈圖　　　　　　　　　　(元/)吳師道
飛影成行止共餐稻粱易足水雲寛誰知江海離羣客
獨對秋風不忍看
　　羣鴈圖　　　　　　　　　　(元/)傅若金
微茫洞庭野隠約瀟湘岸鴻鴈將棲息飛鳴求其伴先
集良未安後至凄欲斷使我褱弟兄因之中腸亂留連
江海逺慘淡秋暉晏常恐隨天風高飛入雲漢
　　題崔白百鴈圖　　　　　　　(元/)王　逢
老愚離羣影久孤客來笑示百鴈圖揩眵試數失兩箇
莫喻畫意翻令呼得非長門報秋使或是大窖傳書奴
不然一舉千里高鴻俱其餘淟泊碌瑣徒且唼且息翔
且呼營營鄭圃田之稷睢睢齊海隅之菰遑知爾更銜
爾蘆瓠肥卒至充人厨小而曰鶀亦就笯邇聞澤梁弛
禁官罷虞麋鹿魚鼈同少蘇羽儀好在春雲衢
　　四鴈圖　　　　　　　　　　　(元/)任士林
江北江南秋正驕孤飛萬里氣方豪平生慣有冰霜翼
却笑東風燕雀髙
　　為丘彦良題牧谿和尚千鴈圖　　(明/)劉　基
往時恵崇畫蘆鴈對之如在江湖遊只今此圖又精妙
中有千里瀟湘秋乃知浮屠性多巧意匠不與凡夫儔
吳松江長具區闊天目虎丘青一髪西風九月秔稻黄
朔鴈飛來翼相戛農夫苦饑鴈獨飽此意畫師應識察
近者分明辨羽毛逺者縹緲瞻秋毫或乘飄風入煙霄
或翳落日沉隍濠起如武侯布八陣集如萬舞囘旌旄
眠沙卧草鳴且翶喋呷藻荇亂蓬蒿禾空穂盡却歸去紫
塞漠漠春雲髙我家南山限蒼嶺鴈飛不到川路永深
林大谷蛇豕盛愁向他鄉撫虚景人言鴻鴈比弟兄我
有兄弟隔兩城題詩卷畫謝客去無使感愴傷中情
　　題五鴈圖　　　　　　　　　　　(明/)鮑　恂
薛生三鳳世所希荀氏八龍殊絶奇郭家兄弟稱五鴈
孝友尤為人共推當時八月驚飈起五鴈分飛隔空水
十月天清五鴈歸相呼相喚蘆花裏我識郭家五弟兄
早學詩書具令名開圖見鴈發深感萬里長江無限情
我今試與五鴈語從兹休落瀟湘去瀟湘水深多網罟
明年花發玉階春玉階鴛鷺多如雲願汝飛去同為羣
　　林良雙鴈圖(為王學士廷/貴兄廷彦賦)　　　　　(明/)卞　榮
林君善畫天下無海注墨汁傾金壺金門承詔屢揮灑
餘子碌碌非吾徒既不畫丹鳳棲碧梧又不畫文鴛依
緑蒲特作槐堂雙鴈圖凉風颯颯吹黄蘆一鴈俯啄秋
江菰一鴈翹首如相呼乘軒恥隨衛懿鶴化舄嬾逐王
喬鳬吾知林君有深意此圗將以比兄弟槐堂兄弟今二難
同徳同心本同氣芳名豈但動一時勝事終當傳百世
丹青我已重林君手足誰能似王氏宣王有道美鴻鴈
周公多才賦常棣顧子淺薄敢題詩三月紫荆花底醉
　　題一鴈圖　　　　　　　　　(明/)僧麟洲
萬里江湖一葉身來時逢雪又逢春天南地北年年客
只有蘆花似故人
　　飛鳴宿食鴈圖　　　　　　　(元/)薩都拉
年去年來年復年帛書曽達茂陵前影連薊北月横塞
聲斷江南霜滿天雨暗蘆花愁夜渚露香菰米下秋田
平生千里與萬里塵世網羅空自懸
　　題蘆鴈飛鳴宿食(四首/)　　　　(元/)陳　樵
肅羽遵寒渚渡江蘆葉黄誰云南去逺不敢過衡陽
萬里西風急送書時一聲從教驚客夢可待主人烹
沙汀棲處穏夜漏有奴看月暗蘆花白一聲秋夢寒
飲啄殊自得水田稻粱秋寧因謀一飽失却網羅憂
　　題飛鳴宿食蘆鴈　　　　　　(元/)戴　需
飛鳴宿食態争奇一片瀟湘筆底移有翼不傳千里信
無聲難訴九秋悲孤眠蘆葦喚不醒逺覓稻粱常苦飢
野壁黄昏遥望處傷弓幾度悞胡兒
　　題飛鳴宿食蘆鴈　　　　　　(元/)陶宗儀
碧漢斜書草草清宵衆語雝雝莫向蘆花深處江南稻
熟秋風
　　題林叔壯壁上飛鳴宿食蘆鴈　(明/)李廷美
寒塘九月風蕭索蓮花落盡蘆花白弟兄相聚最多情
仝向塘中戀秋色長空千里雲霧收安巢各有稻粱謀
飛鳴宿食且適意切莫離羣過别洲
　　大年宿鴈圖　　　　　　　　(元/)袁　桷
寒夜沙汀睡已成鴈奴翹首獨深驚朝陵閒說燕王事
恨殺人間兄弟情
　　宿鴈圖　　　　　　　　　　(元/)張　泰
獨卷霜毛宿晚汀旅魂應自繞秋冥西風莫攪蒹葭水
月苦沙寒易得醒
　　題宿鴈　　　　　　　　　　(明/)羅　泰
西風吹影下滄洲倦倚蘆花起暮愁極浦煙深迷旅宿
寒沙夜静怯漁謳魂歸紫塞三更月夢斷衡陽萬里秋
却被隔江人喚醒一聲長笛倚危樓
　　鷺鷥障子　　　　　　　　　(唐/)張　喬
剪得機中如雪素畫為江上帶絲禽閒來相對茅堂下
引出煙波萬里心
　　閔上人以鷺鷥二軸為寄因成二韻
　　　　　　　　　　　　　　　(宋/)林　逋
閒颺粉絲荷葦外數聲惟欠叫秋隂虚堂隠几時懸看
増得滄洲趣更深
　　題史院直舎魚鷺屏　　　　　(宋/)張　耒
鐘鼓聲稀下直遲秋暉初轉萬年枝寒㕔盡日誰相對
愧愧屏風畫鷺鷥
　　題秋鷺圖　　　　　　　　　(宋/)范成大
昨夜新霜冷釣磯緑荷消瘦碧蘆肥一江秋色無人問
盡屬風標兩雪衣
　　百鷺圖　　　　　　　　　　(元/)戴表元
葦折荷枯可奈何西風吹影浄婆娑微君作此招揺趣
一箇江南也厭多
　　題白鷺　　　　　　　　　　(元/)李　祁
翛然雙白鳥近水立多時慣識幽人意相看緫不疑
　　題九鷺圖　　　　　　　　　(元/)呉　澄
自飛自息自升沉各飽魚鰕各稱心世外泠泠風露潔
還知别有九皋禽
　　九鷺圖　　　　　　　　　　(元/)傅若金
鮮鮮白鷺羽振振清江澨露草寒已衰風蘆近相蔽飛
鳴各自適離居亦有次雖愜江海情終懐雲霄志君子
思有則畫者工取譬儀羽庶可希修潔誠所貴
　　題畫鷺鷥　　　　　　　　　(元/)貢性之
秋堤栁疎疎秋塘荷葉枯水淺微露石水清還見魚飲
啄各自適樂哉此舂鉏
　　鷺鷥手巻　　　　　　　　　(元/)錢惟善
摩詰畫成詩益妙夫差鼔破事全非雨蒲煙篠寒沙暝
無數連拳幾箇飛
　　題尚仲良畫鷺卷　　　　　　(明/)張以寧
滄江雨疎疎翻飛一舂鋤老樹如人立欲下意躊躇明
年栁條長遮汝行捕魚
　　九鷥圖　　　　　　　　　　(明/)楊　基
秋塘白鷺棲煙淡草凄凄一隻來何晚青山日又低
　　題九鷥圖　　　　　　　　　(明/)王　佐
江南五月薫風起爛漫荷花映湖水翩翩屬玉胡為來
結隊連拳豔香裏縞衣鶴鶴明秋霜髙飛逺舉參翱翔
御風旋遶頻睇盼欲下不下仍徜徉囘頭仰顧雲邊影
一聲叫斷波紋冷驚囘葉厎錦鱗潛喚破舟中漁夢醒
或來並宿垂楊磯困倚斜暉兩翼低水面風煙共明沒
湖邊景物初凄迷或來潛倚芙渠立側身欲啄遊魚食
粉翅斜翻白練飛荷盤露走明珠滴止兹棲啄得其時
滿目紅芳良自怡不隨鷗鳥沙汀宿不逐鴛鴦蘆㟁飛
有時直上青雲内鸞鳳為班鵷作對有時移入紫羅衣
能與皇家著榮貴嗟哉君子有九思貌此雪禽期自規
披圖拂拭一觀覽頓覺清風生羽儀
　　九鷥圖　　　　　　　　　　(明/)李　曄
何人水墨開毫素白日晴江起煙霧強將醉眼窺微茫
乃見江南九秋鷺兩隻長鳴一隻飛兩隻共啄菰米肥
其餘四隻夢洲渚黄蘆白葦相因依我家住在苕川上
緑蓑披雨聴漁唱西塞山前今有無桃花流水應新漲
别來幾載棲林巒身欲奮飛無羽翰巻圖髙談風漠漠
憶爾磯頭青釣竿
　　題九鷺圖(為内府傳制賦此數/取九者象乾元也)　(明/)蕭　鎡
宣徳年間邊景昭彩色翎毛稱獨步近時林良用水墨
落筆往往皆天趣鴛鴦鳬鴈清溪流寒鴉古木長林幽
等閒得意即揮灑一埽萬里江南秋此圖九鷺真奇絶
散立清煙乍明滅日長坐乆看轉親飄來㸃㸃青天雪
翱翔霄漢殊不驚欲下未下渾有情潜蹤獨趁水邊食
延頸忽向蘆中鳴吁嗟林生精藝有如此座客見之誰
不喜洞庭湘渚在眼前暝色慘澹凉飇起方今聖主覃
恩波四海山澤無虞羅悠悠羣鷺各自適雖有鷹鸇奈
爾何
　　九鷥圖　　　　　　　　　　(明/)商　輅
晴煙曉散垂楊堤垂楊嫋嫋臨清溪風景依稀二三月
蘭苕杜若連芳蹊溪頭紛然集羣鷺形影相隨復相顧
翹沙戲渚咸自適界水衝風飛更舞飢則窺魚飽則棲
弋羅不到無嫌猜參差九鷥態度别緑楊深處恣徘徊
孤髙風格瀟灑性不逐烏鳶不逐隼平生雅趣雲水俱
一片閒心煙雨静毿毿毛羽勝霜雪數聲叫徹滄波月宛
如野鶴出塵埃囘視凡禽緫殊絶伊誰巧奪造化工九
鷥寫入丹青中非惟潔白堪比徳所貴體物存心胷乘
時髙奮摶風翮充廷久向鵷行立遥看洲渚渺茫茫日近
蓬萊天咫尺
　　栁塘三鷥圖　　　　　　　　(明/)商　輅
素質飄飄絶㸃埃幽棲常傍水雲隈自從簉羽鵷班後
時逐仙禽上苑來
　　一鷺圖　　　　　　　　　　(明/)劉　珝
芳草垂楊䕃碧流雪衣公子立芳洲一生清意無人識
獨向斜陽歎白頭
　　題鷺　　　　　　　　　　　(明/)徐　溥
杜若花香水滿洲栁風輕颺頂絲柔從來嬾逐鵷鴻侣
萬里滄江狎野鷗
　　柳鷥(為尹嗣/昭題)　　　　　　　　(明/)彭　華
栁絲不動江流緩雙鷺飛來秋日晚平沙漠漠㸃寒煙
亂石離離立蒼蘚静隨玉頂聴湍瀨飢引銀鈎啄清淺
霜衣雪襟誰匹儔逸態閒情自幽逺君不見燕銜泥朝
來暮去傍人棲又不見鶯亂啼間闗宛轉無休時豈如
此鳥獨凝寂不與衆禽上下相追隨周公稱大聖振鷺
載頌詩君子斂徳容雅與物色宜尹侯家住大江西翛
然自負冰霜姿潔白豈不與之齊為愛畫師林良者贈
侯此畫真瀟灑堂上試令拂拭看彷彿清風白露寒
　　三鷥圖　　　　　　　　　　(明/)倪　岳
新荷織風翠如剪屬玉孤鳴水波卷何時舊侣雙飛來
並逐滄浪弄清淺羽雪經春猶未消頂絲颺日輕飄飄
窺魚來往思無限髙潔不受漁人招君不見畫圖彷彿
差相擬千古長憐魯文子
　　林良鷺鷥圖　　　　　　　　(明/)吳　寛
風吹碧蘆灣蘆葉何飄蕭幽禽止其下愛此波迢迢意
態殊容與羽翮仍逍遥飲啄既得所有食誰能招附人
慙鷹隼巢林笑鷦鷯何彼白頭鳥向我聲嘵嘵陋哉里
巷語此意奚足描功名及成遂禄位期侈驕白日不迴
駕㝠行到中宵馮車一引首始知路非遥鄙夫復眷戀
顧乃歎無聊誰為去此鳥勿使汚輕綃
　　題畫鷺鷥　　　　　　　　　(明/)何孟春
秋水為神玉骨清此雛元不姓徐卿素衣肯受緇塵涴
常在滄浪伴濯纓
　　題蓮塘雙鷺圖　　　　　　　(明/)羅　泰
倦倚春雲錦繡明應憐鳬渚曉光清縞衣雪映荷花浄
絲頂風微栁絮輕雲水乍看疑鶴伴江湖乆别負鷗盟
㑹看飛上層霄去好共鵷鸞逐隊行
　　九鷥圖(為梁尚/徳題)　　　　　　　(明/)李　堅
柳隂正長夏蓮渚揺紅翻羣鷺來箇箇褵褷集其間飛
鳴間宿食暫爾恣所安㑹當乘天風直上青雲端君子
有九思聖訓炳如丹咄此畫工意比徳良可觀
　　九鷥圖(為火生/坤題)　　　　　　　(明/)廖道南
人有恒言九龍躨跜奮瀛海文符乾象昭神采九鳳彯
翩起扶桑聲諧律吕翔朝陽獨不見九鷥羣聚飛且鳴
江空野闊圍沙明戢羽鳬汀照晴色揚翹鵠渚蜚秋聲
我聞仲尼垂至訓九思克懋賢希聖正學源開自古傳
英才茂起於兹盛佳哉意匠餘輝光鴻逵髙舉雲衢長
姬廱曽獻振振頌靈沼仍歌翯翯章思之思之思過半九
天九地人文煥乾龍利見鳳儀廷萬古圖書炳星漢
　　常州守趙麗卿索題鷺洲圖　　(明/)廖道南
鷺洲渺鯨島遥在水雲鄉江闊明沙塢天空浮石梁鵷
　班曽並列鳳侣更同翔佇望三山外煙霄萬里長
　　　應制題宣廟御筆汀鷺　　　(明/)于慎行
　筆端成大造海鳥若相忘暮雨汀沙濕春風岸芷香栁
　邊迷落絮雲裏帶飛霜緫為經天藻長留羽翰光
　　　題畫鸕鷀　　　　　　　　(明/)何孟春
　一種胎生不作仙却名烏鬼趁漁船江頭斜日腥風起
　多小成羣晒翅眠
　
　
　
　
　
　
　
　
御定厯代題畫詩類巻九十六
　欽定四庫全書
御定厯代題畫詩類巻九十七目録
　　禽類
　　　次韻李端叔謝送牛戩鴛鴦竹石圗(宋蘇軾/)
　　　鴛鴦扇頭(元元好問/)
　　　雙鴛圗(元虞集/)
　　　題宋徽宗雙鴛圗(明汪廣洋/)
　　　為人題鴛鴦(明陳㷆/)
　　　題馬賁畫鸂鶒圗(金党懐英/)
　　　樂士宣鸂鶒圗(元王惲/)
　　　徽宗鸂鶒(元袁桷/)
　　　秋水鸂鶒圗(明朱諫/)
　　　題劉將軍鵞(宋黄庭堅/)
　　　僧惠崇柳㟁遊鵞圗(元劉因/)
　　　題趙仲逺所藏趙大年鵞鴨圖(元程鉅夫/)
　　　滕昌祐蘹香睡鴨圗(元虞集/)
　　趙大年鵞圗(元楊維楨/)
　　秋塘戲鵞圗(元成廷珪/)
　　題宋王晉卿畫鵞(明程敏政/)
　　畫鵞(明李日華/)
　　睡鳬圗(元陳鉅夫/)
　　題野鳬圗(元于立/)
　　趙子昂陳仲美合作水鳬小景(元仇逺/)
　　為人題鳬(明陳㷆/)
　　題秋塘野鶩圗(明徐溥/)
　　畫小鴨(宋黄庭堅/)
　　題畫睡鴨(宋黄庭堅/)
　　畫鴨(宋晁補之/)
　　盧申之正字得春郊牧養圗二本(宋戴復古/)
　　潁皋楚山堂秋景兩圗絶妙(宋僧徳洪/)
　　劉鄧州家聚鴨圗(元元好問/)
　　題畫柳塘野鴨(元虞集/)
　　畫鴨(元揭傒斯/)
　　題畫秋溪雙鴨(明張鳯翼/)
　　題鶺鴒圗(宋韓駒/)
　　題秋塘鶺鴒(明林環/)
　　日馴弟鶺鴒扇頭(明莫止/)
　　鶺鴒圗(明陳絅/)
　　題翠禽畫(元龔璛/)
　　畫翠(明周用/)
　　魚虎子圗(明僧元璞/)
　　燕子圗(金趙秉文三首/)
　　燕子圗(金楊之美/)
　　燕子圗(金張巨濟/)
　　燕子圗(金王大用/)
　　燕子圗(金李欽叔/)
　　題蒲塘雙燕圗(元成廷珪/)
　　燕圗(明高啓/)
　　題長牧溪五燕圗(明宋濓/)
　　柳塘春燕圗(明楊基/)
　　題宋徽宗雙燕(明周矩/)
　　畫燕(明何孟春/)
　　題晝燕(明王世貞/)
　　白燕詩題畫(明王世懋/)
　　畫黄鶯(明謝鐸/)
　　畫鶯(明何孟春/)
　　題王若水戴勝(元陶宗儀二首/)
　　題畫戴勝(元華㓜武/)
　　題畫白頭雙鳥(元貢性之/)
　　雪竹白頭翁横披(元宋褧二首/)
　　題畫白頭公(明張以寧/)
　　白頭翁圗(明解縉/)
　　白頭翁畫(明李東陽/)
　　竹上白頭(明謝承舉/)
　　白頭公圗(明沈周/)
　　題文太史嵗寒雙白頭(明張鳯翼/)
　　談思重為呉翁晉畫枯木白頭翁(明王世貞/)
　　題十二紅巻子(元楊載/)
　　十二紅圗(明楊基/)
　　為林學士題十二紅圗(明丘濬/)
　　題白畫眉圗(元陳旅/)
　　竹枝畫眉圗(明葉盛/)
　　題南宫子蠟嘴圗(元薩都拉/)
　　題白鷴圗(明金㓜孜/)
　　題畫白鷴(明何孟春/)
　　題相思鳥圗(明謝承舉/)
　　題廖克讓所藏喜酸圗啄木畫(元程鉅夫/)
　　題畫啄木(明何孟春/)
　　畫啄木(明王世貞/)
　　題畫百舌(明王世貞/)
　　題畫子規(明王世貞/)
　　畫杜䳌(明何孟春/)
　
　
　
　
　
　
　
　
　
　
　
　
　
御定厯代題畫詩類巻九十七目録
　欽定四庫全書
御定厯代題畫詩類巻九十七
　　禽類
　　　次韻李端叔謝送牛戩鴛鴦竹石圖
　　　　　　　　　　　　　　　　(宋/)蘇　軾
　聞君談西戎廢食忘早晚王師本不陳賊壘何足剗守
　邊在得士此語要而簡知君論將口似我識畫眼笑指
　塵壁間此是老牛戩平生師衛玠非意常理遣訴君定
　何人未用朝市顯置之勿復道世俗固多舛歸去亦何
　須單車度殽􁀙如蟲得羽化已脫安用繭家書空萬軸
　凉暴困舒卷念當埽長物閉息黙自煖此畫聊付君幽
　處得小展新詩勿縱筆羣吠驚邑犬時來未可知妙斲
　待輪扁
　　　鴛鴦扇頭　　　　　　　　　(元/)元好問
　雙宿雙飛不自由人間無物比風流若教解語終湏問
　有底愁來也白頭
　　雙鴛圖　　　　　　　　　　(元/)虞　集
戢翼石梁隂秋風日夜深使君莫行野江水蕩人心
　　題宋徽宗雙鴛圖　　　　　　(明/)汪廣洋
蘆葉青青水滿塘文鴛晴卧落花香不因羌管驚飛去
三十六宫春夢長
　　為人題鴛鴦　　　　　　　　(明/)陳　㷆
江皋草已長微飇吹緑漪物情本自適偏入少陵詩
　　題馬賁畫鸂鶒圖　　　　　　(金/)党懐英
雙眠雙浴水平溪共看秋光卧兩堤誰信瀟湘有孤鴈
冷沙寒葦不成棲
　　樂士宣鸂鶒圖(宣和/畫工)　　　　　(元/)王　惲
彩羽翬明照影閒蓼汀沙暖睡初殘擊揚寄謝霜空鶻
輸與江湖百頃寛
　　徽宗鸂鶒　　　　　　　　　(元/)袁　桷
太液池清皺碧羅兩禽相對盪春波當年肯憶閻中令
䑛筆和鉛恨未磨
　　秋水鸂鶒圖　　　　　　　　(明/)朱　諫
古石斑斑簇紋蘚樹葉蒼蒼著秋淺鸂鶒浮浮水氣凉
桂花散落天香逺年華易謝秋易殘傷心不獨凋朱顔
宋玉如今已塵土空有辭賦留人間秋鳥向人鳴秋花
促人老商聲下林端金風剪芳草杜陵詩興知若何愁
緒如絲亂懐抱
　　題劉將軍鵞　　　　　　　　(宋/)黄庭堅
箭羽不霑春水籀文時印平沙想見山隂書罷舉羣驅
向王家
　　僧恵崇柳㟁㳺鵞圖　　　　　(元/)劉　因
河堤煙草柳隂勻野鴈羣游意自馴此是吾鄉舊風景
畫中相見亦情親
　　題趙仲逺所藏趙大年鵞鴨圖　(元/)程鉅夫
鵞鴨池邊畫作䦨輸他鳬鴈意幽閒王孫下筆厭羈束
移在長汀短渚間
　　滕昌祐蘹香睡鵞圖　　　　　(元/)虞　集
蒼鵞惜毛羽宛宛卧春雨雨餘日照沙上有蘹香花蘹
香不自獻夢到金鑾殿殿池多躍魚君王方草書
　　趙大年鵞圖　　　　　　　　(元/)楊維楨
鏡湖湖上春波明灣碕樹樹鵞黄青上有金衣弄簧舌
下有紅掌浮繡翎舂鋤一白能自好尚嫌性帶鸕鷀腥
眼明見此羣鶂鶂不與匹鳥争春晴大年筆法如蘭亭
宛頸箇箇由天成艮宫流落二百載胡賈不厭千金争
却恨㑹稽内史無此筆為人辛苦書黄庭
　　秋塘戲鵞圖　　　　　　　　(元/)成廷珪
滿塘秋水看蒼鵞草軟沙平奈爾何記得一羣黄似酒
杏花梁上落紅多
　　題宋王晉卿畫鵞　　　　　　(明/)程敏政
獵獵風吹蘆葉黄白鵞如雪㸃江鄉鈎簾素壁看摹本
想見當時寳繪堂
　　畫鵞　　　　　　　　　　　(明/)李日華
壜釀村邊水草涯撥波紅掌照晴霞書經換得非無意
迴頸應知妙劃沙
　　睡鳬圖　　　　　　　　　　(元/)程鉅夫
紅蓼不禁霜雙鳬夢正長世人那得似江海永相忘
　　題野鳬卷　　　　　　　　　(元/)于　立
池上軒牎並水開鑑湖狂客酒船囘鵁鶄鸂鶒知人意
也為春暉日日來
　　趙子昻陳仲美合作水鳬小景　(元/)仇　逺
良工苦思可心降底事文禽不解雙欲采芳華波浪闊
芙蓉朶朶隔秋江
　　為人題鳬　　　　　　　　　(明/)陳　㷆
古楊葉如繪下拂清波淺珍禽絃羽毛采采春風染
　　題秋塘野鶩圖　　　　　　　(明/)徐　溥
晉人愛書學野鶩庾家諸郎真不俗迢迢清晝圖畫開
此鳥依然在人目良工手握五色毫寫出江南秋一幅
羽毛絢目殊分明蜀錦新裁仍細簇荷花似避顔色鮮
揺落紅衣動盈掬將身不入樊籠中長年占斷澄江曲
　　畫小鴨　　　　　　　　　　(宋/)黄庭堅
小鴨看從筆下生幻法生機全得妙自知力小畏滄波
睡起晴沙依晚照
　　題畫睡鴨　　　　　　　　　(宋/)黄庭堅
山雞照影空自愛孤鸞舞鏡不作雙天下真成長㑹合
兩鳬相倚睡秋江
　　畫鴨　　　　　　　　　　　(宋/)晁補之
急風吹雪滿汀洲迎臘淮南憶倦㳺小鴨枯荷野艇冷
去年今日凍髙郵
　　盧申之正字得春郊牧養圖二本(有樓攻媿先生/題詩且徵予作)
　　　　　　　　　　　　　　　(宋/)戴復古
竹弓鳴鴈鴨驚飛來别浦無人境春風不揺楊栁影長
頸紛紛占作家半遊波面半眠沙或行或立或如舞或
隻或雙或羣聚飲啄浮沉多態度物情閒暇世忘機分
明一片太古時巧偽不作民熙熙
　　潁皋楚山堂秋景兩圖絶妙　　(宋/)僧徳洪
溪邊兩鴨自夫婦生而能言似相語婦先浮波喜轉顧
夫欲隨之竟先去水際青蘋各占叢風撼荷花已褪紅
不見清香雲錦段空餘霜葉伴枯篷
　　劉鄧州家聚鴨圖　　　　　　(元/)元好問
沙浦空明洲景微枯荷折葦澹相依若為化作江鷗去
拍拍隨君帖水飛
　　題畫栁塘野鴨　　　　　　　(元/)虞　集
江南水退秋光淺風栁參差萬絲捲鴛鴦在梁鳬在渚
蕩蕩扁舟去家逺千艘轉海古長䇿白粲連江動秋色
斷蒲折葦野水闊爛爛明星且將弋翠盤擎露夜深寒
玉色亭亭落月殘太液池頭黄鵠下夢中曽見畫中看
　　畫鴨　　　　　　　　　　　(元/)揭傒斯
春草細還生春雛養漸成茸茸毛色起應解自呼名
　　題畫秋溪雙鴨　　　　　　　(明/)張鳳翼
秋水芙蓉老秋林霜葉紅雙鳬溪上宿無意慕春風
　　題鶺鴒圖　　　　　　　　　(宋/)韓　駒
有弟留南楚經年不寄書天涯數行淚獨對鶺鴒圖
　　題秋塘鶺鴒　　　　　　　　(明/)林　環
落日秋水寒霜空荷葉乾飛鳴不相離雙棲緑池間照
影弄顔色有如競華鮮在原懐逺意因之發長歎
　　日馴弟鶺鴒扇頭　　　　　　(明/)莫　止
幽禽相逐上枯荷原上秋光大半過對畫定因難棄此
白頭兄弟也無多
　　鶺鴒圖　　　　　　　　　　(明/)陳　絅
露冷蓮塘水葉枯秋風枝上鶺鴒孤急難弟兄多分散
水落沙寒日又晡
　　題翠禽畫　　　　　　　　　(元/)龔　璛
一曲寒塘漾夕暉珍禽照影惜毛衣非魚也自知魚樂
不肯花前掠水飛
　　畫翠　　　　　　　　　　　(明/)周　用
纎鱗不盈寸一飽尚有餘寧知舉漏網失却吞舟魚
　　魚虎子圖　　　　　　　　　(明/)僧元璞
翠羽畫殊絶窺魚秋水深忽來知險意静立見機心沙
白霜初落溪寒日易隂何當隨啄木除螙向髙林
　　燕子圖(三首/)　　　　　　　　(金/)趙秉文
一别天涯十見春重來白髮一畨新心知話盡春愁處
相對依依如故人
祝爾區區萬里身錦書囘寄莫辭頻而今塞北看雙翼
多少中原失意人
交情消息兩何如滿眼兵戈不勝書為問南來新燕子
銜泥曽復到吾廬
　　燕子圖　　　　　　　　　　(金/)楊之美
危巢客舎乆相依常記西風社日歸海國傳心千驛隔
塞垣囘首十年非新詩尚在人空老舊夢無慿鳥自飛
寄語齊諧休志怪沙鷗相欵解忘機
　　燕子圖　　　　　　　　　　(金/)張巨濟
沙塞相逢命已輕翠堂重見眼増明小詩繫足初無意
巧語迎人獨有情隂徳自招黄雀報機心能致白鷗盟
社前秋後風光好湏賀他年大厦成
　　燕子圖　　　　　　　　　　(金/)王大用
相别相尋積嵗年人心不及鳥心堅填償恩義三生債
分付平安七字篇王謝烏兜疑誕妄紹蘭紅線定虚傳
何如此段人親見舊話従今不值錢
　　燕子圖　　　　　　　　　　(金/)李欽叔
塞上光風已十霜仁心覆䕶獨難忘當時相送詩仍在
此日重來話更長客舎花開新信息雲兜香冷舊昏黄
主人得報君知否千古珠璣在錦囊
　　題蒲塘雙燕圖(為劉小/齋作)　　　　(元/)成廷珪
昭陽池館春風微花落巢空去未歸却是蒲塘春水濶
年年還傍小齋飛
　　燕圖　　　　　　　　　　　(明/)髙　啓
柳上銜蟲立春風似有情和枝欲裊裊方覺爾身輕
　　題長牧溪五燕圖　　　　　　(明/)宋　濓
誰描乳燕落晴空筆底能迴造化功髣髴謝家池上見
柳絲煙煖水溶溶
　　柳塘春燕圖　　　　　　　　(明/)楊　基
花落燕飛髙春風在栁梢玉樓皆繡幙髙處莫安巢
　　題宋徽宗雙燕　　　　　　　(明/)周　矩
江南簾幕重重雨艮岳湖山處處花兩地舊巢傾覆盡
西風萬里入誰家
　　畫燕　　　　　　　　　　　(明/)何孟春
社雨和泥貼畫梁泥乾猶帶百花香今年巢北常年闊
合向誰家産鳳凰
　　題畫燕　　　　　　　　　　(明/)王世貞
曽逐東風入紫微晚抛江海滯烏衣空誇萬里封侯頷
還傍人家門户飛
　　白燕詩題畫　　　　　　　　(明/)王世懋
翩翩白燕送殊祥曽自君家入尚方蝶粉逢時瑶作圃
芹香棲處玉為堂銜將落蕊明珠碎舞向飛花縞帶長
王謝門風誰畫得可知觸目是琳琅
　　畫黄鶯　　　　　　　　　　(明/)謝　鐸
栁花如雪滿春城始聼東風第一聲夢裏江南舊時路
隔溪煙雨未分明
　　畫鶯　　　　　　　　　　　(明/)何孟春
誰將鼓吹借行春老去詩腸不恨貧一曲試從花外聴
又知幽谷有佳人
　　題王若水戴勝(二首/)　　　　　(元/)陶宗儀
桑樹柔條葉已空晚來獨立語東風織絍自是閨房事
喜得頻催早獻功
片片疎翎列頂旗姢姢文羽攬春輝邊庭大將能如汝
獻㨗封侯戴勝歸
　　題畫戴勝　　　　　　　　　(元/)華幼武
山鳥隔花鳴桑麻日長成如何荆棘上寂寞不聞聲
　　題畫白頭雙鳥　　　　　　　(元/)貢性之
笑殺錦鴛鴦浮沉浴大江不如枝上鳥頭白也成雙
　　雪竹白頭翁横披(二首/)　　　　(元/)宋　褧
琅玕裊裊碧雲空雪綴斜梢倚北風丹鳳不來年嵗晚
一枝聊借白頭翁
蒼衣雪頸凍難飛寂寞寒梢獨自棲别有春明好風景
緑楊如畫亂鸎啼
　　題畫白頭公　　　　　　　　(明/)張以寧
日暖花開海上洲飛來青鳥話閒愁三生莫為多情煞
惹得春風白了頭
　　白頭翁圖　　　　　　　　　(明/)解　縉
倦飛甘白首竹實正穰穰不敢先嘗食睥睨待鳳凰
　　白頭翁畫　　　　　　　　　(明/)李東陽
莫道春風好春風易白頭君看花裏鳥亦有世間愁
　　竹上白頭畫　　　　　　　　(明/)謝承舉
碧霄雲路幾升沉楚楚毛衣太古音自笑白頭無伎倆
堅持一節老山林
　　白頭公圖　　　　　　　　　(明/)沈　周
十日紅簾不上鈎雨聲滴碎管絃樓棃花將老春將去
愁白雙禽一夜頭
　　題文太史嵗寒雙白頭　　　　(明/)張鳳翼
嶣嶤古幹宿雙禽氷雪偏堅嵗暮心借使臨卭逢卓氏
不湏遺恨白頭吟
　　談思重為呉翁晉畫枯木白頭翁因題一絶
　　　　　　　　　　　　　　　(明/)王世貞
可憐白頭翁振羽一枯木莫訴春風飢蚤晚櫻桃熟
　　題十二紅巻子　　　　　　　(元/)楊　載
碧桃枝上有珍禽調舌交交聴好音畫出江南春意思
明年攜酒共追尋
　　十二紅圖　　　　　　　　　(明/)楊　基
何處飛來十二紅萬年枝上立東風楚王宫殿皆零落
說盡春愁暮雨中
　　為林學士題十二紅圖　　　　(明/)丘　濬
丹杏香邊翠竹中幽禽兩兩立東風不知毛羽紅多少
却得人呼十二紅
　　題白畫眉圖　　　　　　　　(元/)陳　旅
隋家宫奴埽長蛾銷盡波斯百斛螺化作雪禽春樹頂
遠山無數奈愁何
　　竹枝畫眉圖　　　　　　　　(明/)葉　盛
禪房瀟灑一塵無粉墨何人著此圖我與頻伽是知已
春禽那用竹間呼
　　題南宫子蠟嘴圖　　　　　　(元/)薩都拉
南宫山人何俊竒小忩睡起凉雲飛野棠秋早霜子熟
枯木葉髙蠟嘴肥滿身䌚䌚甘爾口政猶癡心落人手
五陵年少知爾名一飽無人早迴首
　　題白鷴圖　　　　　　　　　(明/)金幼孜
素質𤣥文錦翼齊絳桃花下見雙棲可堪野鶴同標格
難與山雞共品題
　　題畫白鷴　　　　　　　　　(明/)何孟春
雙璧誰將置兩雛羽毛渾是雪花鋪儂家命服裁宫錦
十五年前作大夫
　　題相思鳥圖　　　　　　　　(明/)謝承舉
俱飛並逐綺園春互語相思字字真啼到苦心聲莫放
緑牎驚起病春人
　　題廖克讓所藏喜酸圖啄木畫卷(二首/)
　　　　　　　　　　　　　　　(元/)程鉅夫
罋天從蚋集駢首欲何為儻使真知味應無浪皺眉
山禽啄木響野客抱琴看我有芳春調無人為一彈
　　題畫啄木　　　　　　　　　(明/)何孟春
求蠧林間日幾囘喙長三尺怒如雷漢家有蠧君知否
司𨽻當年破柱來
　　畫啄木　　　　　　　　　　(明/)王世貞
空林長日自敲訇一埽千章蠧盡清聞道柏臺烏更好
不知何事但吞聲
　　題畫百舌　　　　　　　　　(明/)王世貞
千迴睍睆復嚶嚶不向東風自一鳴何似儂家卑脚鳥
此生長技只呼名
　　　題畫子規　　　　　　　　　(明/)王世貞
　絡緯喚織朝從暮布榖催耕雨復晴汝道不如歸去好
　可將耕織了平生
　　　畫杜䳌　　　　　　　　　　(明/)何孟春
　春來口血有新盟歸去無如是力耕不識今誰勸農使
　幾人阡陌解循行
　
　
　
　
　
　
　
　
　
御定厯代題畫詩類卷九十七
　欽定四庫全書
御定厯代題畫詩類巻九十八目録
　　禽類
　　　枯木寒鴉(元王惲二首/)
　　　李成寒鴉圖(元仇逺/)
　　　為汪華玉題所藏長江萬鴉圗(元虞集/)
　　　題李安忠畫雪㟁寒鴉圗(元馬臻/)
　　　惠崇古木寒鴉(元楊載/)
　　　題李尚文少府所藏枯柳寒鴉圗(元郭鈺/)
　　　題孤鴉圗(明解縉/)
　　　李成寒鴉圗(明陳違/)
　　　林良寒鴉圗(明李東陽/)
　　　寒鴉圗(明黎民表/)
　　　畫鴉(明沈周/)
　　　題文太史畫烏(明張鳯翼/)
　　　畫烏(明文徴明/)
　　畫烏(明何孟春/)
　　黄荃鵲雛(宋文同/)
　　臣㮚以御畫鵲示臣某謹再拜稽首賦詩(宋韓駒/)
　　　(二首/)
　　題李甲鵲(宋晁補之/)
　　唐希雅雪鵲(宋陸游/)
　　題鵲(明陶安/)
　　題蔡揮使所藏林良雙鵲(明程敏政/)
　　羣鵲圗(明章懋/)
　　題武氏畫鵲(明陸伸/)
　　題畫鵲(明王世貞/)
　　題畫鵲(明顧清/)
　　畫鵲(明文徴明/)
　　畫鵲(明何孟春/)
　　題徽宗山鵲圗(明僧宗泐/)
　　戲詠子舟畫兩鸜鵒(宋蘇軾/)
　　鸜鵒圗(元郯韶/)
　　題鸜鵒(明黄仲昭/)
　　宋徽宗瀟湘鸜鵒圗(明吕淵/)
　　王修譔鸜鵒圗(明張寕/)
　　題畫鸜鵒(明何孟春/)
　　贈曇潤畫鶉(宋王佐才/)
　　題宣和御畫䳺鶉(元柳貫/)
　　題畫鶉(元唐肅/)
　　題畫䳺鶉(明王偁/)
　　題扇靣䳺鶉(明林景清/)
　　題李後主畫䳺鶉(明石珤/)
　　題竹下鶉(明陳憲章/)
　　應制題䳺鶉(明于慎行/)
　　邉文進畫山鷓鴣為遼陽邵令題(明呉寛/)
　　題畫鷓鴣(明何孟春/)
　　題八哥(明王世貞/)
　　畫鴿(明劉珝/)
　　王若水緑衣使圗(元楊維楨/)
　　題鸚鵡(明王佐/)
　　題鸚鵡(明何孟春/)
　　畫鳩(明邵寳/)
　　畫鳩(明何孟春/)
　　題鳴鳩拂羽圗(明胡儼/)
　　張子正春雨鳴鳩圗(明朱武/)
　　呉橋張知縣瑞鳩圗(明程敏政/)
　　題白翎雀手卷(元曹文晦二首/)
　　白翎雀圗(明徐賁/)
　　題畫白翎雀(明王偁/)
　　戲題小雀捕飛蟲畫扇(宋黄庭堅/)
　　題畫雪雀(宋韓駒二首/)
　　題王居宷雀竹圗(宋范成大二首/)
　　黄荃雀蝶(金朱瀾/)
　　　畫扇雀竹(元虞集/)
　　　題黄荃竹雀圗(元陳旅/)
　　　題寒雀圗(元呉澄/)
　　　題林禽山雀圗(明解縉/)
　　　春􁀙捕雀圗(明楊基/)
　　　竹間凍雀圗(眀程敏政/)
　　　題黄雀(明何孟春/)
　　　百雀圗(明方孝孺/)
　　　題百雀圗(明汪應軫/)
　　　題晝枝上小雀(明王世賁/)
　　　題上林寒雀圗(明廖道南/)
　　　題寒雀(明唐寅/)
　
　
　
御定厯代題畫詩類卷九十八目録
　欽定四庫全書
御定厯代題畫詩類巻九十八
　　禽類
　　　枯木寒鴉(二首/)　　　　　　　(元/)王　惲
　枯樹寒梢凍欲氷野鴉翻影若為情錦鳩呼雨煙林外
　紅杏香中過一生
　亂鴉翻影上枯枝㸃綴荒寒見野祠絶似首陽山下路
　滿陂晴雪祭餘時
　　　李成寒鴉圖　　　　　　　　(元/)仇　逺
　老樹枯苔雪乍晴飢烏飛集噤無聲蒺蔾沙上花開早
　且讓春風與燕鶯
　　　為汪華玉題所藏長江萬鴉圖　(元/)虞　集
　雲巢幽人愛江渚抽思揮毫冩横素波瀾不驚潦水盡
　秋氣晶明絶煙霧征帆去棹不相襲㟁曲洲旋緫堪賦
　孤村城市僅如蟻百丈牽江直如縷蕭蕭木葉洞庭波
　厯厯晴川漢陽樹蒹葭宿鴈天欲霜叢葦寒鴉日云莫
就中樓觀何王宫想見華年貯歌舞丹青倒景駭靈怪
粉黛含情怨幽阻青春遊子憺忘歸白日冷風帳中語
人間遺迹何足留最惜精思墮塵土郭熙平逺無散地
小米蒼茫託天趣銛鋒鋩㦸不破墨刻畫晶熒昔誰苦
渤海細書藝文草精絶戈波絶回互南唐後主萬鴉圖㸃
㸃晨光動毛羽昔年曽見今目昏雖復逢之亦難覩汪
侯此卷出故家相示摩挲極愁予香奩犀軸見者稀漫
録餘情示來者
　　題李安忠畫雪㟁寒鴉圖　　　(元/)馬　臻
北風萬里吹石裂古樹槎枒摧朽鐵羣烏啞啞如苦飢
倦飛還向空林歇孤村荒寒得食逺日暮沙邊啄殘雪
回情訴意各有態羡殺畫師心更切我嘗記得天隨詩
至今讀之長激越婦女衣襟便佞舌始得金籠日提挈
老烏老烏爾身毛羽黒離離况復人間厭爾啼何不飛
鳴丈人屋丈人屋頭春栁緑
　　恵崇古木寒鴉　　　　　　　(元/)楊　載
江上秋雲薄寒鴉散亂飛未明常競噪向晚復争歸似
怯霜威重仍嫌樹影稀老僧修止觀冩物固精微
　　題李尚文少府所藏枯栁寒鴉圖(元/)郭　鈺
江邊獨栁飛羣鴉敗枝殘葉秋風斜石泉可飲不可啄
似聞落日鳴啞啞一段凄凉幽思足忽遇看花過韋曲
上林春早聽啼鸎太液波晴寫黄鵠
　　題孤鴉圖　　　　　　　　　(明/)解　縉
栖遲顧影自堪憐肯逐羣飛噪野田海色曈曨朝雨歇
又隨紅日上青天
　　李成寒鴉圖　　　　　　　　(明/)陳　違
雪後寒林玉壓枝雞鳴翔集不成飛世間多少無知物
不似羣烏預識機
　　林良寒鴉圖　　　　　　　　(明/)李東陽
萬里長空倦羽翰野風殘雪嵗將䦨紛紛燕雀髙飛盡
獨宿空林一夜寒
　　寒鴉圖　　　　　　　　　　(明/)黎民表
寒山寂厯野蒼蒼繞樹驚飛不斷行畫角一聲天欲曙
金河翻落滿城霜
　　畫鴉　　　　　　　　　　　(明/)沈　周
小人本無狀老子試塗鴉此意詩三百非惟善可誇
　　題文太史畫烏　　　　　　　(明/)張鳳翼
賀監風流老鑑湖殘山猶有夜啼烏裝潢一入南宫舫
應作滄溟照乗珠
　　畫烏　　　　　　　　　　　(明/)文徵明
城頭霜落月離離匝樹羣烏欲定時㑹有人占丈人屋
微風莫自裊空枝
　　畫烏　　　　　　　　　　　(明/)何孟春
叢桂堂前好樹枝擇棲兹地最相宜家人慈孝由天性
八九皆為反哺兒
　　黄荃鵲雛　　　　　　　　　(宋/)文　同
短羽已褵褷弱脛方屴岌母也向何處開口猶仰食
　　臣㮚以御畫鵲示臣某謹再拜稽首賦詩(二首/)
　　　　　　　　　　　　　　　(宋/)韓　駒
君王妙畫出神機弱翅争巢並語時想見春風鳷鵲觀
一雙飛占萬年枝
舎人簮筆上蓬山輦路春風從駕還天上飛來兩烏鵲
為傳喜信到人間
　　題李甲鵲　　　　　　　　　(宋/)晁補之
上林花妥逐鶯飛愁絶江南雪裏時嚄唶何湏旁檐喜
毰毸相對兩寒枝
　　唐希雅雪鵲　　　　　　　　(宋/)陸　游
烈風大雪吞江湖巨木摧折竹葦枯烏鳶瑟縮墮地死
豈復能顧卵與雛棘枝抜出亂石罅凛凛生氣獨有餘
耐寒兩鵲亦異禀羽族有此山澤臞神凝氣勁中有足
不待晴日相鳴呼深知畫手亦怪偉用意直刮造化爐
氄毛雖細爪翮健落筆豈獨今所無我評此畫如奇書
顔筋栁骨追歐虞
　　題鵲　　　　　　　　　　　(明/)陶　安
仙信遥傳入綵樓橋成天女渡河流不縁報喜人争聴
金印嘗將拜列侯
　　題蔡揮使所藏林良雙鵲　　　(明/)程敏政
老木長梢半空起影落君家素屏裏枝間雙鵲不飛去
似向髙堂報君喜凉風曉入庭户清主人坐對宛有情
眼前豈獨惜珍羽耳畔忽疑聞好聲亦有姢姢白頭鳥
相顧徘徊若相保廣東畫史深可人生態無窮意難了
主人堂堂真壯夫喜愛文士相追呼征蠻不帶嶺南物
衣衾之外惟此圖堂下有兒堂上母客至矜圖飲醇酒
呀然一笑共平生崔白邊鸞竟何有鵲兮鵲兮不可求
願君身共張梁州不須椎石取金印看爾生封忠孝侯
　　羣鵲圖　　　　　　　　　　(明/)章　懋
噪樓曽報黎囚喜集棘應占太史祥脩竹寒梅無外事
若為羣語對荒涼
　　題武氏畫鵲　　　　　　　　(明/)陸　伸
聞道清時有竇申榮途送喜故能頻如何只在蕭牆外
不遇雕陵挾彈人
　　題畫圖　　　　　　　　　　(明/)王世貞
早過長信報平安晩向昭陽効合歡天上只誇頻送喜
不知雙翅落金丸
　　題畫鵲　　　　　　　　　　(明/)顧　清
朝陽欲上萬年枝九色光芒射紺衣昨夜銀河濟靈駕
露華寒濕未禁飛
　　畫鵲　　　　　　　　　　　(明/)文徵明
日光浮喜動簷楹鳥鵲於人亦有情小雨初收風潑潑
亂飛叢竹送歡聲
　　畫鵲　　　　　　　　　　　(明/)何孟春
喳喳聲裏衆皆聞喜事誰能與衆分此日吾皇在闗外
一時歸凱賀三軍
　　題徽宗山鵲圖　　　　　　　(明/)僧宗泐
落日黄塵五國城中原迴首幾含情已無過鴈傳家信
獨有松枝喜鵲鳴
　　戲詠子舟畫兩鸜鵒　　　　　(宋/)蘇　軾
風晴日暖揺雙竹竹間對語雙鸜鵒鸜鵒之肉不可食
人生不才果為福子舟之筆利如錐千變萬化皆天機
未知筆下鸜鵒語何似夢中蝴蝶飛
　　鸜鵒圖　　　　　　　　　　(元/)郯　韶
東風吹栁日沈沈階下宜男緑正深百尺游絲春院静
卧看鸜鵒步花隂
　　題鸜鵒　　　　　　　　　　(明/)黄仲昭
幽禽何處來飛向琅玕樹金眸爍晴曦鮮羽濯朝露春
風紫禁中奇音數聲度鸚鵡噤無言花間屢驚顧
　　題宋徽宗瀟湘鸜鵒圖　　　　(明/)吕　淵
御墨淋漓玉數枝畫圖瀟灑使人悲春風鸜鵒湘江景
不似龍沙夜雪時
　　王修譔鸜鵒圖　　　　　　　(明/)張　寧
不用髙飛逐去篷鳴鳩乳燕自相從日斜庭院春聲歇
一樹櫻桃細雨中
　　　題畫鸜鵒　　　　　　　　(明/)何孟春
牛背偷騎出逺村蒲觴飲罷學人言山中舊侣應相笑
有舌如何不自捫
　　　贈曇潤畫鶉　　　　　　　(宋/)王佐才
飲啄飛鳴各後先當時操筆想中傳生來野態無拘束
萬里秋風自在天
　　　題宣和御畫䳺鶉　　　　　(元/)栁　貫
瓊蘭宴幸撫摹成粉墨區區冩物精天上移來鶉首次
人間留得紇干名
　　　題畫鶉　　　　　　　　　(元/)唐　肅
竹葉青青蘆葉黄雙鶉短羽能文章秋田滯穗足飢腸
低飛淺啄自倘佯不知有物名鳳凰一翔千仭下朝陽
嗈嗈喈喈世虞唐
　　　題畫䳺鶉　　　　　　　　(明/)王　偁
原草飄殘作雪絲日斜馬上鬬歸時五陵别後傷心事
零落凉州笛裏吹
　　題扇面䳺鶉　　　　　　　　(明/)林景清
秋入郊原粟正肥山禽成隊啄斜暉争雄莫向雕籠鬬
零落西風百結衣
　　題李後主畫䳺鶉　　　　　　(明/)石　珤
翠袖成圍紫殿深曽看一勝抵千金如何解甲臨城日
不及山禽有鬬心
　　題竹下鶉　　　　　　　　　(明/)陳憲章
小草横其前旋行每相避朅來脩竹間雙蝶同游戲
　　應制題䳺鶉　　　　　　　　(明/)于慎行
渺彼榆枋翼丹青畫作真静眠宫草日閒傍苑花春顧
影驕金距逢場上錦茵非同珠樹鳥獨用羽毛珍
　　邊文進畫山鷓鴣為遼陽邵令題(明/)呉　寛
黄荃趙昌絶代無邊卿好手皆可摹鸞坡日轉供奉暇
餘墨冩成山鷓鴣鷓鴣只識山中路畫史強之入毫素
遼陽有客自髙飛不信韓翁感為賦
　　題畫鷓鴣　　　　　　　　　(明/)何孟春
出門西笑足能輕九十前頭百里程休道老人行不得
路當行處也須行
　　題八哥　　　　　　　　　　(明/)王世貞
偶聽春聲牆外枝雕籠惆悵立多時分明細語傳鸚鵡
緫為聰明欲怨誰
　　畫鴿　　　　　　　　　　　(明/)劉　珝
晝漏沈沈下髙閣篔簹半畆香雲合太湖石畔水澄澄
滿貯金盆浴飛鴿鴿性由來最易馴羽毛鮮好堪怡人
雪翎烏尾錦作背畫工畫此何太真記得當時王相㑹
一放一祝三千嵗繫足能傳子夀書入懐那解司徒貴
一朝賈客便生涯盤旋隨上滄溟槎任教年來復年去
萬里還歸舊主家
　　王若水緑衣使圖　　　　　　(元/)楊維楨
緑衣翠頂珠冠纓西來萬里隴山青金雞一鳴天下白
此鳥一鳴天下平金精禀氣清儆直言語分明藏不得
宫中未聞家國事共愛聰明好顔色殿中衮衣誰小戲
宫中錦䙀揺虎翅皁鵰御史不彈邪拜賜君王緑衣使
　　題鸚鵡　　　　　　　　　　(明/)王　佐
為禽禽語是禽言何必聲聲學語論莫道性靈多巧舌
金籠深鎖度黄昏
　　題鸚鵡　　　　　　　　　　(明/)何孟春
去陳誇俗費精神識字應無快活人飛鳥何湏巧言語
金籠不得自由身
　　畫鳩　　　　　　　　　　　(明/)邵　寳
鵲巢何處樹深深葺有新叢水有潯乍雨忽晴天未定
恐將消息誤知音
　　畫鳩　　　　　　　　　　　(明/)何孟春
明日隂晴未易明晴呼雨逐作麽聲平生不暫輕離别
却是鴛鴦最有情
　　題鳴鳩拂羽圖　　　　　　　(明/)胡　儼
日暖風暄淚竹斑鳴鳩拂羽樹林間眼中正是春光好
喚雨呼晴莫等閒
　　張子正春雨鳴鳩圖　　　　　(明/)朱　武
東風簾卷小紅樓三月棃花喚錦鳩曽記玉人將鳳管
隔花低按小梁州
　　呉橋張知縣瑞鳩圖　　　　　(明/)程敏政
男耕女蠶民訟少曉起官衙見青草春風播榖一兩聲
何處飛來鵓鳩鳥口銜枯枝入簷楹朝經暮營如有情
梁間作巢避風雨吏人往來還不驚呉橋城外多桑柳
不肯棲身向林莽但欲依依傍使君徳政嘉符世希有
君不見野雉馴中牟之令終秉鈞和氣從來多感召㑹看
旌異下楓宸
　　題白翎雀手卷(二首/)　　　　　(元/)曹文晦
勅勒川寒風怒號白翎㸃㸃入黄蒿煙塵澒洞鷹鸇急
慎勿奮飛傷羽毛
沙苑菽盡雪霜多忍凍飢鳴奈爾何休向城中啄遺粒
冷官門外日張羅
　　白翎雀圖　　　　　　　　　(明/)徐　賁
白翎雀雪作翎羣呼旅食啁哳鳴何人翻作絃上聲傳
與江南士女聽南人聽聲未識形畫師更與圖丹青圖
丹青一何似知爾之生何處是秋髙口子草如雲風勁腦
兒沙似水
　　題畫白翎雀　　　　　　　　(明/)王　偁
塞花原草度交河往日曽隨鳳輦過一自翠華消息斷
空將遺恨寄雲和
　　戲題小雀捕飛蟲畫扇　　　　(宋/)黄庭堅
小蟲心在一啄間得失與世同輕重丹青妙處不可傳
輪扁斲輪如此用
　　題畫雪雀(二首/)　　　　　　　　(宋/)韓　駒
寂寂黄生處士居空林急雪鳥相呼不知此子何由見
歸與先生作畫圖
只畫山禽依雪飛斯人用意復誰知肯來禁籞圖神雀
應得傳呼作畫師
　　題黄居寀雀竹圖(二首/)　　　　　(宋/)范成大
羣雀嵗寒保聚兩鶉日晏忘歸草間豈無餘粒刮地風
號雪飛
蔓花露下凝碧叢竹秋來老蒼噪雀羣争何事么禽自
囀清簧
　　黄荃雀蝶　　　　　　　　　(金/)朱　瀾
飢雀喧争蛺蝶孤錦官城闕見丘墟老荃妙意誰知解
丹粉圖中有諌書
　　畫扇雀竹　　　　　　　　　(元/)虞　集
啄粟野田莫飛鳴亦求雌誰家江上雨發船歌竹枝
　　題黄荃竹雀圖　　　　　　　(元/)陳　旅
一窗晴色緑猗猗羣雀飛來占好枝此竹幾年方結實
空山秋晩鳳雛飢
　　題寒雀圖　　　　　　　　　(元/)呉　澄
更無樹葉可因依有喙能鳴愬與誰閉口雙棲聊自暖
怎知宿處是寒枝
　　題林禽山雀圖　　　　　　　(明/)解　縉
人間不見函封帖粉墨驚看落畫屏山鳥飛來林雨後
蒼苔啄破子青青
　　春􁀙捕雀圖　　　　　　　　(明/)楊　基
棘鍼紅尖竹裊裊一雙春禽戲春草獰􁀙何處忽飛來
利觜如鈎破禽腦春禽引雛肌骨瘦不彀春􁀙一朝飽
一朝飽尋復飢春山鴟鴞如瓠肥何如搏鴞飽終日留
取春禽引子飛
　　竹間凍雀圖　　　　　　　　(明/)程敏政
凍羽飛鳴下筆難坐疑聲遶竹枝寒良工趣在芭蕉雪
莫向篔簹作意看
　　題黄雀　　　　　　　　　　(明/)何孟春
世上人多妬婦情慿誰一臠代鴞羮苞苴不向當時兔
顆蒜猶堪萬里行
　　百雀圖　　　　　　　　　　(明/)方孝孺
曲巷髙簷避網羅朝來飽啄隴頭禾但令四海長豐稔
不厭人間鼠雀多
　　　題百雀圖　　　　　　　　　(明/)汪應軫
　百雀不如鳳胡為占琅玕朋雛碎語不可聽六月攪動
　清風寒我欲挾金彈巧避千萬端徘徊恐落一枝翠矯
　首待鳳棲闌干
　　　題畫枝上小雀　　　　　　　(明/)王世貞
　尺鷃棲一枝粒粟俄已飽却笑垂天鵬飢飛何時了
　　　題上林寒雀圖　　　　　　　(明/)廖道南
　上林煙景暮雙雀集瑶枝雪宿寒相對風鳴晩並宜鷦
　鷯空爾寄鸚鵡漫誰知獨有梅花白含香色相奇
　　　題寒雀　　　　　　　　　　(明/)唐　寅
　頭如蒜顆眼如椒雄逐雌飛向葦蕭莫趁螗螂失巢穴
　有人拈彈不相饒
　
　
　
御定厯代題畫詩類卷九十八
　欽定四庫全書
御定厯代題畫詩類巻九十九目録
　　禽類
　　　趙大年雪霽聚禽圗(元王惲二首/)
　　　棘上雙禽圗(元陳髙/)
　　　棘竹三禽圗(元唐肅/)
　　　疎竹三禽圗(明髙啓/)
　　　棘竹三禽圗(明楊基/)
　　　王若水為余畫秋江衆禽圗(明袁凱/)
　　　題王子通聚禽圗(明解縉/)
　　　題冬日聚禽圗(明岳正/)
　　　題枯枝寒禽畫(明詹同/)
　　　聚禽圗(明李東陽/)
　　　四禽圗(明李東陽八首/)
　　　題衆禽圗(明林俊/)
　　　春溪聚禽圗(明呉寛/)
　　楊柳雙禽圗(明趙不易/)
　　題畫四鳥(明王雲鳯四首/)
　　提刑司勲示及瞑禽圗作詩詠之(宋文同/)
　　鄭先覺幽禽照水扇頭(元元好問/)
　　馬賁秋塘水禽圗(元袁桷/)
　　黄居寶湖石水禽圗(元袁桷/)
　　周増水塘秋禽圗(元袁桷/)
　　錢生幽禽圗(元范梈/)
　　題江濤白鳥圗(元李祁/)
　　題雪禽(元李祁/)
　　題王若水幽禽圗(元潘純/)
　　題畫叢竹幽禽(元陳樵/)
　　題棘禽筠石圗(元倪瓚/)
　　題趙松雪迷禽竹石圖(元仇逺/)
　　題竹根小禽圗(明劉基/)
　　雪竹山禽圗(明解縉二首/)
　　竹禽圗(明呉寛/)
　　春鳥圗歌(明劉昌/)
　　題睡鳥圗(明黄希英/)
　　題畫翎毛(元貢性之/)
　　題梧桐折枝翎毛圗(明劉基/)
　　四景翎毛(明呉希賢二首/)
　　題翎毛(明陳達/)
　　題蕭尹翎毛(明莊㫤/)
　　題翎毛小景(明錢宰/)
　　長安縣後庭亭看畫(唐王建/)
　　題畫(宋張耒二首/)
　　題惠崇畫(宋晁補之四首/)
　　題宣和御畫(宋王庭珪/)
　　觀李氏畫(宋王庭珪/)
　　觀徳亭畫壁(宋郭祥正/)
　　戲書秋景小屏(宋僧道濳/)
　　袁顯之扇頭(元元好問/)
　　題畫(元牟巘四首/)
　　題錢舜舉畫(元黄潛/)
　　題畫(明陳憲章三首/)
　　題林良為朱都憲誠菴先生寫林塘春曉圗(明陳/)
　　　(憲章/)
　
　
　
　
　
　
　
　
　
御定厯代題畫詩類巻九十九目録
　欽定四庫全書
御定厯代題畫詩類卷九十九
　　禽類
　　　趙大年雪霽聚禽圖　　　　　(元/)王　惲
　風雪龍沙萬里行當時先兆見丹青不然䊵綺豪華習
　滿意荒寒落鴈汀
　㸃綴煙林意儘妍沙洲鳬鴈見荒寒君看小景都盈尺
　展放江湖萬里寛
　　　棘上雙禽圖　　　　　　　　(元/)陳　髙
　幽禽並立羽毛齊日落風寒棘樹低擬待洛陽春色好
　牡丹枝上伴鶯啼
　　　棘竹三禽圖　　　　　　　　(元/)唐　肅
　諸葛有三子三國各稱雄瑾也為虎誕為狗亮也在漢
　獨稱龍曹劉不兩立呉蜀不同風丈夫致身擇所從君
　不見兩鳥棲枳棘不若一鳥棲竹中
　　　疎竹三禽圖　　　　　　　　(明/)髙　啓
棘枝疎瘦竹枝低三鳥寒多每並棲月落山空秋夢斷
不知誰箇最先啼
　　棘竹三禽圖　　　　　　　　(明/)楊　基
棘刺揺揺風蔌蔌一禽驚啼兩禽宿空山日晩腹猶飢
何處藩籬有遺粟杏花春雨小樓西撫巻彷徨不忍題
願作尋常雙燕子年年飛入未央棲
　　王若水為余畫秋江衆禽圖　　(明/)袁　凱
錢塘王宰心思長欲與造化争毫芒下筆百鳥相趨蹌
前身豈是孤鳳凰江頭芙蓉花正開花下細浪亦縈迴
鴐鵞跕跕天際來雄雌相隨氣和諧一雙鴛鴦睡沙尾
野鳬翩翩唼菰米羣鷗争浴故未巳傾落枯荷葉中水
鶺鴒飛飛多急難睢鳩意度誠幽閒乃知良工有深意
不在丹青形似間姑蘇臺前秋氣孤五羊城下煙疎疎
此時此景真相似獨少扁舟歸釣魚宰也只今成老夫
愛我不辭為此圖我今親老無可養慎勿重添反哺烏
　　題王子通聚禽圖　　　　　　(明/)解　縉
水禽交交樹禽語白鴈飛鳴滿洲渚愛殺林邊鷺一拳
㸃破汀洲半江雨燈前展巻醉又醒誰將妙筆傳丹青
細觀物理真自得吾亦結社來郊坰
　　題冬日聚禽圖　　　　　　　(明/)岳　正
隂風吹天天欲裂混沌怕死方愁絶潛將元氣閉重淵
化工倔強時偷泄附炎物態本尋常何怪衆禽争向陽
紅毛翠鬛莫指數醉眼僅識雙鴛鴦聲噤不聞鸜鵒語目
遥空見鶺鴒忙白頭毣毣營棲息黄口飛飛恣頡頏髙岡
梧桐結實未待爾招吾丹鳳凰
　　題枯枝寒禽畫　　　　　　　　(明/)詹　同
王母宴歸西海上空留青鳥羽參差黄雲苦竹江南霰
獨立寒條嵗晩時
　　聚禽圖　　　　　　　　　　(明/)李東陽
西塘日落秋波緑兩兩鴛鴦水中浴野鳬沙鴈忽西東
落翠棲紅亂人目鳴鳩愛雨兮鵲愛晴宿者自宿行自
行惟有白鷗忘世事朝來暮去兩無情
　　四禽圖(四首/)　　　　　　　　(明/)李東陽
樛枝老樹幽巖裏山鷓雙棲掉長尾髙鳴俯搦勢不停
似向春風矜爪觜山頭錦雞金作冠身披五采成斑斕
逺從紅日霽時見更向碧山深處看人言此物真絶特
同是山禽不同格休將緑水照毛衣祇恐桃花妬顔色
空山雨過枇杷樹黄顆纍纍不知數金衣公子正多情
驚墮金丸欲飛去海榴花殘紅子新沙上鳬鷖來往頻
每從水淺花深處遥見隔花臨水人山禽闗闗水禽語
脈服幽期似相許莫負天晴日煖時一春江上多風雨
碧林紅葉驚飛鳥江上秋風下來早鴈去鴻辭煙水空
蒹葭落盡芙蓉老原頭鶺鴒如有知應憐嵗暮得同棲
枝間戴勝聲不住應憶春園初降時山林動物各有託
野雉分明出叢薄見說豐年少網羅低飛不及髙飛樂
江南山深冬日暖湖冰無澌湖水滿幽林晩徑斷人行
落盡梅花春不管山茶花發争芳菲翠翎蠟觜相光輝
煙生錦嶼寒猶戀雪滿銀塘夜未歸疎林落羽紛凌亂
囘首青霄各分散溪上鴛鴦獨有情春來冬去長為伴
　　四禽圖(四首/)　　　　　　　　　(明/)李東陽
鸜鵒色不如鸚鵡強向筵前學人語網羅西下隴山空
毛羽雖佳不如汝鐵衣金觜雙雕楹世間無處無弓繒
試聽内苑籠中語空誦彌陀六字名
珊瑚出海海見底誰掣長竿臨海水黒風驅霧見冥濛
化作禽飛向空起北人未熟南禽名嶺外方言如鳥聲
由來珍異非國寳須識君王却貢情
金堤栁色黄於酒枝上黄鸝嬌勝栁歌聲宛轉色娉婷
種種春光無不有春來何遲去何速囘首紅顔憶騎竹急
湏攜酒聴黄鸝莫待楊花眯人目
春山潑黛青淋漓山際春禽雙畫眉山光物色兩濃淡
苦欲問春春不知古來尤物皆成怪誰遣山禽入圖畫
西京京兆今不歸林郎為了風流債
　　題衆禽圖　　　　　　　　　(明/)林　俊
雲莊藏老大筆硯閱寒暑容知門外心風煙在江溆乾
坤囿萬物得氣無纎巨地幽草木深羽族良地所品局
限陶型文章異機杼一雌復一雄羣飛各儔侣天寛網
羅疎丹碧任容與臨流濯其毛飲啄如相語汗滴原上
翁卒嵗無禾黍
　　春溪聚禽圖　　　　　　　　(明/)呉　寛
春溪逺發春山中一夜好雨溪流通緑波泛漲渺無際
但見桃花千樹紅鴛鴦鸂鶒何容與散亂中流錦為羽
倉庚獨似避遊人去踏花枝落紅雨草深哺子芳洲晴
葉暗仍聞求友聲展圖便有㑹心處放棹欲作春溪行
𤣥裳縞衣彼何者為戀髙松倚平野莫論鴻鵠志安知
名字俱標在埤雅
　　楊栁雙禽圖　　　　　　　　(明/)趙不易
千樹垂楊繞汴堤錦帆去後草萋萋迷樓紅粉俱塵土
野鳥逢春空自啼
　　題畫四鳥(四首/)　　　　　　　(明/)王雲鳳
扶疎緑葉晩繽紛似染瀟湘水上雲何處飛來數聲鳥
月明幽客夢中聞
春堤何處緑絲垂管領東風千萬枝小鳥也知長愛惜
碎聲長似說芳時
東郊膏雨潤扶犂禿樹槎牙葉正齊何事省耕亡舊典
空勞此鳥一春啼
山禽何以喜為名謂向人鳴喜便生自是人聞鳴便喜
民愁不是汝無聲
　　提刑司勲示及瞑禽圖作詩詠之(宋/)文　同
朱華盛發穿疎竹寒枿齊枯徧野磯大雪蔽天方亂下
衆禽争地各相依非公好事誰能得此畫如今自已稀
試待晴明挂軒壁定開羣眼一時飛
　　鄭先覺幽禽照水扇頭　　　　(元/)元好問
臨水華枝淡淡春水光華影兩無塵風流一枕西園夢
惆悵幽禽是故人
　　馬賁秋塘水禽圖　　　　　　(元/)袁　桷
古木荒陂澹澹秋禽鳬髙下意夷猶似憐天際南飛鴈
年去年來不自由
　　黄居寳湖石水禽圖　　　　　(元/)袁　桷
峨嵋雲疊翠凄迷更著層峰小殿西誰信蜀王辭劒閣
鴛鴦飛盡杜鵑啼
　　周増水塘秋禽圖　　　　　　(元/)袁　桷
蘆葦蕭蕭秋水清拒霜迎日鬬紅英鵁鶄屬玉体驚訝
嵗晩江天得共行
　　錢生幽禽圖　　　　　　　　(元/)范　梈
誰人剪下碧梧枝誤落西風粉墨池立斷小禽飛不去
朝陽何事鳳鳴遲
　　題江濤白鳥圖　　　　　　　(元/)李　祁
白鳥颺風了不驚洪濤如雪去無聲君看半幅滄江水
中有滔滔萬古情
　　題雪禽　　　　　　　　　　(元/)李　祁
幽禽棲穏棘枝低黯淡江天雪四圍明日郊原晴爛漫
好尋芳樹弄毛衣
　　題王若水幽禽圖　　　　　　(元/)潘　純
花間幽鳥愛幽棲揀得春風最好枝只有江南王若水
白頭描寫似徐熙
　　題畫叢竹幽禽　　　　　　　(元/)陳　樵
露節老愈蒼煙叢寒更碧野鳥何處來㸃破九秋色
　　題棘禽筠石圖(送髙霞還/𤣥元館)　　　(元/)倪　瓚
煙雨蕭蕭墨未乾幽禽枝上語春寒𤣥元館裏多筠石
飯飽臨池自在看
　　題趙松雪迷禽竹石圖　　　　(元/)仇　逺
錦石傾欹玉樹荒雪兒無語戀斜陽百年花鳥春風夢
不是錢塘是汴梁
　　題竹根小禽圖　　　　　　　(明/)劉基
竹露無聲墜碧柯小禽相對啄秋莎江湖鴈鶩肥粱稻
矰繳連天雨霧多
　　雪竹山禽圖(二首/)　　　　　　(明/)解　縉
雪壓篔簹翠葉低文禽聲寂不聞啼上林春好無情到
荆棘叢卑只共棲
翠竹寒消雪未收雙棲夢醒更何求君王六合皆靈囿
飲啄飛翔得自由
　　竹禽圖(為胡/君賦)　　　　　　　　(明/)吳寛
江南煙雨竹枝低一箇子規枝上啼日暮不湏啼更急
行人初到秣陵西
　　春鳥圖歌　　　　　　　　　(明/)劉　昌
王生手持春鳥圖勸我試作春鳥歌鳯凰不來碧梧老
喧啾奈此春鳥何黄鸝巧言紫燕舞名花掩冉薫天和
一雙飛起白練帶紛紛引類無空柯畫眉黄口弄妖麗
白頭何事猶奔波瑶池蟠桃實如斗春光似比人間多
青鸞無信靈鵲逺驚波杳渺生銀河天孫欲渡未可得
嵗月鼎鼎成蹉跎何為一朝亦下集争雄鼓態翻巢窠
不知帝履仁祝網反說臣尉門張羅嗚呼我歌止於此
仙人黄鶴當來過
　　題睡鳥圖　　　　　　　　　(明/)黄希英
春風媚桃李百鳥正嚶呦爾獨髙眠穏應知到白頭
　　題畫翎毛　　　　　　　　　(元/)貢性之
莫怪幽禽雪滿頭多情只為海棠愁開元宫裏千株錦
一夕西風起碧秋
　　題梧桐折枝翎毛圖　　　　　(明/)劉　基
瓊柯碧葉兩參差又是西風白露時鳳鳥不來嘉實晩
小禽銜上最髙枝
　　四景翎毛(二首/)　　　　　　　(明/)呉希賢
露濕湘桃色更殷枝頭啼鳥曉風寒數聲隠隠穿花去
惆悵傷春人倚欄
凍雀聲中梅正花春風入夜著山茶怪來巧鳥多情思
白雪梢頭醉絳霞
　　題翎毛　　　　　　　　　　(明/)陳　達
千葉桃花碧暎堤幽禽斜傍一枝低却憐春亦年年别
故向遊人著意啼
　　題蕭尹翎毛　　　　　　　　(元/)莊　㫤
幽鳥啼自哀秋風竹枝怨哀怨情豈勝月明寒影亂
　　題翎毛小景　　　　　　　　(明/)錢　宰
紅子秋樹老黄花晩節寒幽禽雙白頰托爾一枝安
　　長安縣後庭亭看畫　　　　　(唐/)王　建
水凍橋横雪滿池新排石笋繞笆籬縣門斜掩無人吏
看畫雙飛白鷺鷥
　　題畫(二首/)　　　　　　　　　(宋/)張　耒
敗蘆浸水凍灘沙朔雪隨風亂綴花濕翅老鴻鳴未起
暮雲山色暗天涯
蒼蒼老石守寒叢雪灑林鳩美睡中鶉傍陳根飢更啄
雀棲髙枿瞑愁風
　　題恵崇畫(春夏秋/冬四首)　　　　　　(宋/)晁補之
東風囘江上渚何處來雙白鷺灼灼岸間桃依稀蘭杜
苗一銜湍瀨鱗一下青林梢瀟湘緑水春迢迢
老栁無嘉色紅蕖羞脈脈宛在水中洲雙鵝羽蒼白何
須玩引頸顛倒寫經墨惟應一臨流當暑袗絺綌
一鴈孤風乍臨渚兩鴈將飛未成舉三鴈羣行依宿莽
蘆花已倒江上風雲閒分飛那可同
天髙靄靄雲昬江闊霏霏雪繁渚下鴨方逺泛枝間雀
不聞喧鄙夫此志相依生涯稊稗同微欲具沙邊短艇
波濤嵗晩人稀
　　題宗室大年畫扇(二首/)　　　　(宋/)晁補之
鸜之仍鵒之爾名今是非人言不踰濟何事滿苔磯
西風入叢竹慘澹帶秋隂驚起中泜鴈衡陽萬里心
　　題宣和御畫　　　　　　　　(宋/)王庭珪
玉鎖宫扉三十六誰識連昌滿宫竹内苑寒梅欲放春
龍池水暖鴛鴦浴宣和殿後新雨晴兩鵲飛來向東鳴
當時妙手貌不成君王筆下春風生長安老人眼曽見
萬嵗山頭翠華轉恨臣不及宣政初痛哭天涯觀畫圖
　　觀李氏畫　　　　　　　　　(宋/)王庭珪
壁間冥冥雲塞川細看幻出江湖天寒鴉雪壓凍不喧
沙尾忽有瀟湘煙黄蘆碧草鴈初下畫此千金不當價
為君覔紙一題詩詩不能工且觀畫
　　觀徳亭畫壁　　　　　　　　(宋/)郭祥正
畫手非工本亦佳四時景物寓天涯最憐荷折秋容晩
雙鴈徘徊下軟沙
　　戲書秋景小屏　　　　　　　(宋/)僧道潛
黄蘆敗葦兩三叢彷彿江湖在眼中鴈鴨驚呼縁底事
一時昂首立秋風
　　袁顯之扇頭　　　　　　　　(元/)元好問
雙鷺聮拳只辦愁枯荷折葦更窮秋風流緑影紅香底
好箇鴛鴦不自繇
　　題畫(四首/)　　　　　　　　　(元/)牟　巘
天氣融和凍已開桃花浪暖亦佳哉人生辦取東南尉
底用一雙鸂鶒來
多情宛頸兩鴛鴦貪趁湖心浪裏香散髪幽人休蕩漿
夜深花露濕衣裳
金飇争放木芙蓉蘸影清波分外紅玉立前庭一公子
風標不與俗人同
積雪凝寒不肯融梅花佇立待春風嫩波正比鴨頭緑
厚葉休嗤鶴頂紅
　　題錢舜舉畫　　　　　　　　(元/)黄　溍
鳥雀鷹鸇皆羽族強之食乃弱之肉兩雀亦分弱與強
一遭搏噬一髙翔畫師描貌勞意匠詩人見畫齊惆悵
人間萬事無不然雞蟲得失安足言
　　題畫(三首/)　　　　　　　　　(明/)陳憲章
紅錦裁衾翠織衣一般文彩見雍熙緑隂蒼樹無人伴
閒看東風燕子飛
暫逼煙江野鳥儔忘機正好共沉浮不湏堅傍髙枝立
為惜濃隂自白頭
芙蓉香冷越江湄呼得瀟湘伴侣歸日暮水寒棲不定
離羣更傍五雲飛
　　題林良為朱都憲誠菴先生寫林塘春曉圖
　　　　　　　　　　　　　　　(明/)陳憲章
　煙飛水宿自成羣物性何甞不似人得意乾坤隨上下
　東風醉殺野塘春
　
　
　
　
　
　
　
　
　
　
　
　
　
御定厯代題畫詩類巻九十九
　欽定四庫全書
御定歴代題畫詩類巻一百目録
　　獸類
　　　題麟鳳圖(宋米芾/)
　　　題異獸圖(明歸有光/)
　　　題獅子搏虎圖(明王世貞/)
　　　縛虎圖(宋司馬光/)
　　　虎圖(宋王安石/)
　　　陰山畫虎圖(宋王安石/)
　　　題畫虎(宋樓鑰/)
　　　和南山弟虎圖行(宋何夢桂/)
　　　題伯時畫揩痒虎(宋黄庭堅/)
　　　題伊陽楊氏戲虎圖(元元好問/)
　　　趙生水墨虎(元劉因/)
　　　趙邈齪伏虎圖行(元郝經/)
　　　趙邈齪虎圖行(元王惲/)
　　畫虎圖(元虞集/)
　　題黄敬申虎圖(元虞集/)
　　題虎圖(元陳旅/)
　　題百禽噪虎圖(元張渥/)
　　畫虎(明汪廣洋/)
　　虎引子圖(明王佐/)
　　虎圖(明方孝孺/)
　　題虎(明周述/)
　　顧進士所藏畫虎(明王直/)
　　題李都督虎(明邱濬/)
　　題畫虎(明劉溥/)
　　題虎圖(明程敏政/)
　　畫虎(明吳寛/)
　　題内苑蓄虎圖(明廖道南/)
　　畫虎行(明陸燦/)
　　題虎(明林景清/)
　　為舟人萬氏題象圖(明張以寜/)
　　黄精鹿(宋蘇軾/)
　　右丞文獻公著色鹿圖(元元好問/)
　　子和麋鹿圖(元元好問/)
　　題小薛王畫鹿(元鄧文原/)
　　畫鹿行(明許穀/)
　　題易元吉畫麞(宋陳與義/)
　　次韻三司蔡襄獐猿(宋趙忭/)
　　觀易元吉獐猿圖歌(宋秦觀/)
　　題胡處士猿麞圖(宋陳退/)
　　和楊龍圖麞猿屏(宋蔡襄/)
　　酬李公擇謝予贈范李猿獐(宋郭祥正/)
　　題易元吉獐猿兩圖(宋范成大二首/)
　　題獐猿圖(金党懷英/)
　　惠崇獐猿圖(元元好問/)
　　畫猿(元劉因/)
　　獐猿圖(元袁桷/)
　　畫猿(元虞集/)
　　孝猿圖(元程鉅夫/)
　　題猿圖(元馬祖常/)
　　題猿(元李祁/)
　　猿鹿圖(元牟巘/)
　　胡孫圖(元牟巘/)
　　題山月猿圖(元僧恕中/)
　　題周進士古木清猿圖(明黄𤣥/)
　　題水底猿捉月圖(明樊甫/)
　　題畫兔(宋陳與義/)
　　畫兔(金李純甫/)
　　畫兔(元程鉅夫二首/)
　　題畫兔(元楊載/)
　　題畫兔(元李祁/)
　　畫兔(元吳師道/)
　　　黄荃子母􁄄(明髙啓/)
　　　畫兔(明傅珪/)
　　　玉兔圖(明廖道南/)
　　　題畫兔(明張鳯翼/)
　　　題扇芙蓉兔(明祝允明/)
　
　
　
　
　
　
　
　
　
　
御定厯代題畫詩類卷一百目録
　欽定四庫全書
御定歴代題畫詩類巻一百
　　獸類
　　　題麟鳳圖　　　　　　　　　(宋/)米　芾
　非篆非科璞已雕形容振振與蕭蕭曽因忠厚方周徳
　坐想訏謨覽舜韶漢德已衰還應孽魯邦既弱不為妖
　虚齋自是驚人翫不勝雄狐逐怒鵰
　　　題異獸圖　　　　　　　　　(明/)歸有光
　昔年曽讀山海經所稱怪獸多異名仲尼刪書述禹貢
　九州無過萬里程榑木青羌何以至伯益所疏疑非真
　西旅厎貢召公懼作書訓誡尤諄諄周史獨著王會篇
　睢盱百怪來殊庭載筆或是誇卓犖傳久孰辯偽與誠
　雖然宇宙亦何盡環海之外皆生人陰陽變幻靡不有
　異物非異亦非神曽聞漢朝進扶拔唐時方貢來東旌
　壹角馬尾出絶壁緑毛忽向人間行近代所聞非孟浪
　往往史牒皆有徵今之畫者何所似毋乃誕謾不足憑
考古圖記豈必合任情意造皆成形畫狐似可作九尾
赤首圜題隨丹靑嗚呼孰謂解衣盤礴稱良史不識騶
牙與麟趾
　　題獅子搏虎圖　　　　　　　(明/)王世貞
山君夜嘯山月迷當其所遇無衡蹄何來斗尾青狻猊
萬木草偃天為低兩雄相值其一雌須㬰力盡氣亦奪
欲竄不竄足如紲哀嘑踣地地欲裂金精淪光夜深發
身作狻猊掌中血君不見赤豹慄𤣥熊靡狐兔走為麋
鹿喜爾曹肉余行及爾風塵草昧人自竒男兒墮地須
知幾又不見李密未遇秦王時
　　縛虎圖　　　　　　　　　　(宋/)司馬光
孫生非畫師趣尚頗竒偉為人少諧合不肯畜妻子時
時入深山信足動百里蕭然坐盤石盡日曽不起精心
忽有得縱筆何恢詭萬象皆自然神工相表裏流傳落
人間萬金易寸紙君家縛虎圖用意尤精緻雖云鎖紐
牢觀者猶披靡昔聞劉綱妻制虎如犬豕繫之牀脚間
垂頭受鞭箠孫生儻未見畫此亦何理明知非世人羽
化實不死願君他日歸置之成都市必有乘槎人庶幾
能辯此
　　虎圖　　　　　　　　　　　(宋/)王安石
壯哉非熊亦非貙目光夾鏡當坐隅横行妥尾不畏逐
顧盼欲去仍躊躇卒然我見心為動熟視稍稍摩其鬚
固知畫者巧為此此物安肯來庭除想當盤礴欲畫時
睥睨衆史如庸奴神間意定始一埽功與造化論錙銖
悲風颯颯吹黄蘆上有寒雀驚相呼槎枒死樹鳴老烏
向之俛噣如哺雛山牆野壁黄昬後馮婦遥看亦下車
　　陰山畫虎圖　　　　　　　　(宋/)王安石
陰山健兒鞭鞚急走勢能追北風及逶迤一虎出馬前
白羽横穿更人立回旗倒㦸四邊動抽矢當前放蹄入
爪牙蹭蹬不得施磧上流丹看來濕胡天朔漠殺氣高
煙雲萬里埋弓刀穹廬無工可貎此漢使自解丹青包
堂上絹素開欲裂一見猶能動毛髮低徊使我思古人
此地摶兵走戎羯禽逃獸遁亦蕭然豈若封疆今晏眠
契丹弋獵漢耕作飛將自老南山邊還能射虎隨少年
　　題畫虎　　　　　　　　　　(宋/)樓　鑰
一虎弭耳行一虎立而顧猛鷙乃天資亦爾相媚嫵媚
嫵尚眈眈況復逢其怒吾聞宣城包今古稱獨步投老
筆愈精爪牙利可怖方其欲畫時閉户張綃素磨墨備
丹彩飲酒至斗許解衣恣盤薄手足平地踞顧盼或騰
拏窺之真如虎投筆一揮成神全威不露此其真是歟
為我振蓬户藜藿將不採何止訧狐兔
　　和南山弟虎圖行　　　　　　(宋/)何夢桂
髙堂突兀生崇岡於菟眼電牙磨霜古言市虎人不信
誰信挾一來座傍衆犬僵仆皃輩走猛士腰弩成蹶張
老翁卒然亦驚怪便欲騎取參西皇乾坤沴氣産尤物
誰為驅雷入神筆古樹蕭蕭風刁刁陰崖幽幽雲墨墨
横行贔屓不畏人弄子庭除成穴窟藍田飲羽驚夜行
今乃捋鬚當白日畫圖畫虎心自知觸目或疑猶喘息
世間多少涪邨民毛爪未完心已易
　　題伯時畫揩痒虎　　　　　　(宋/)黄庭堅
猛虎肉醉初醒時偕摩苛痒風助威枯楠未覺草先低
木末應有行人知
　　題伊陽楊氏戲虎圖　　　　　(元/)元好問
大斑哆笑口侵耳小斑蓄縮如乞憐戲鬬真成兩勁敵
發機誰在卞莊前
　　趙生水墨虎　　　　　　　　(元/)劉　因
南山鬱鬱煙霧濛北山落日薄幽叢先生眼花臂猶健
聞虎有真心愈雄聲絃寄目黄蘆東人言此是高堂中
仰天大笑出門去時危慘澹來悲風
　　趙邈齪伏虎圖行　　　　　　(元/)郝　經
南山射虎曽得名壁上忽見令我驚何物敢爾來戸庭
屢叱不動仍生獰畫師前身是山靈胷中有虎無丹青
老槲數筆平埽成殺氣慘澹猛氣横頭顱半妥蹲孤城
怒尾倒插蟠霜旌鐵鬚張磔疑有聲赤吻瀝血猶帶腥
抱石欲臥伏欲騰爪入石角瞠不瞑寒電夾鏡騫兩睛
四座凜凜陰風生威稜神采出典刑邈齪乃是金天精
憶昔詩家杜少陵酷愛賦馬并賦鷹為憐神俊故屢稱
我今賦虎亦有徵要得猛士建太平坐令四海皆澄清
吁嗟擲筆還撫膺世間道路多棘荆倀鬼磨牙不可行
　　趙邈齪虎圖行　　　　　　　(元/)王　惲
巔崖老樹纒冰雪石觜枒杈横積鐵北平山深林樾黑
下雖有徑人跡滅眈眈老虎底許來抱石踞坐何雄哉
目光夾鏡尾束胯百獸却走潛風埃趙侯欲盡神妙功
都著威稜阿堵中想當䃲礴噀墨時衆史縮手甘凡庸
至今元氣老不死神物所在纒陰風前年驅馬下靖邊
崖東突起草底眠腰間恨無鐵絲箭寢皮食肉空長歎
今朝過喜一嚼快熟視鬚頂為摩編貨馴跖服暴戾息
弭耳道義思拳拳主人愛玩中有謂遇事炳變通經權
我聞漢家大獵阹冰天豸冠思賦長楊篇四方猛士今
雲合早晩龍旂到渭畋
　　畫虎圖(贈真一/先生)　　　　　　　(元/)虞　集
獵獵霜風木葉乾月明曽過越王山青龍久待蟠仙鼎
赤豹相呼守帝關終歲采芝茅阜曲豐年收穀杏林間
誰家稚子能為御長與桃椎共往還
　　題黄敬申虎圖　　　　　　　(元/)虞　集
當時玉帳蜀雲西坐嘯風生草木低傳寫餘威千載外
空山藜藿尚萋萋
　　題虎圖　　　　　　　　　　(元/)陳　旅
於菟嘯林風怒生草木瑟縮空山驚斧牙鑿齒新發硎
去食田豕求西成伊昔報祭先嗇并誰復罵汝偷犧牲
包生䃲礴圖金睛懸之高堂氣馮陵游光野仲急遁形
西阿執鉞神赫靈
　　題百禽噪虎圖　　　　　　　(元/)張　渥
短草空山怒養威百禽驚噪向斜暉寢皮食肉堪憐處
且喜將軍出獵稀
　　畫虎　　　　　　　　　　　(明/)汪廣洋
虎為百獸尊罔敢觸其怒惟有父子情臨行更相顧
　　虎引子圖　　　　　　　　　(明/)王　佐
嗟彼猛虎羣縱横負隅穴眈眈勁氣噴桓桓威武烈一
嘯風木號兩眸電光掣惟有父子心相從復相挈
　　虎圖　　　　　　　　　　　(明/)方孝孺
踴躍谷生風崢嶸百獸中豈知王者瑞足不履生蟲
　　題虎　　　　　　　　　　　(明/)周　述
長松落落盤蒼龍下有猛虎來腥風雙瞳夾鏡懸秋月
長嘯一聲山欲裂獨行眈眈勢莫當百獸辟易安敢嘗
郡中賢侯今始遇昨夜分明渡江去
　　顧進士所藏畫虎　　　　　　(明/)王　直
趙廉畫虎名天下好事求之不論價披圖忽然見此物
坐臥雖殊貌閒暇岡頭樹緑風氣凉下有流水聲浪浪
蕭條古路絶行迹但見藜藿如人長深山麋鹿可充腹
莫向田家取黄犢禍機一發戕爾軀豈若安常一身足
　　題李都督虎　　　　　　　　(明/)邱　濬
陰雨颼颼振林木百獸魂飛草中伏舉首為旗尾作旌
白晝横行誰敢觸汝虎雖猛何如人慎勿夜逢李將軍
將軍射石尚沒羽薄肉淺毛何足數
　　題畫虎　　　　　　　　　　(明/)劉　溥
千山萬石日向晡啞啞老樹愁啼烏長途迢遞人絶跡
奮躍只有黄於菟長風颼颼震林木百獸紛披望風伏
霜牙凜凜摧萬夫金鏡瞳瞳射雙目飢來擇肉惟熊羆
不更小取豺與狸田家黄犢要耕種又肯搏攫誇能為
如今天闕求守備葢世雄威素稱異舉首為城掉尾旌
願保皇家千萬世
　　題虎圖　　　　　　　　　　(明/)程敏政
一嘯風生百草枯陰霾消處見於菟眼中頗覺妖狐靜
不道相看是畫圖
　　畫虎　　　　　　　　　　　(明/)吴　寛
是誰捉筆圖猛虎出山眈眈氣尤怒便欲當前一扼之
自笑書生不能武亂山西繞洞庭波山下爭傳虎跡多
千年故事劉昆得何日偶然來渡河
　　題内苑蓄虎圖　　　　　　　(明/)廖道南
禁籞金飇起山君氣象雄飛熊縁有兆變豹迥相同錯
落揺星彩熒煌閃電瞳誰從東觀地圖畫附真龍
　　畫虎行　　　　　　　　　　(明/)陸　燦
山人示我畫虎圖邀我為作畫虎行我生城郭不識虎
向來浪說真無憑自從謫居傍夷落時驚夜嘯風生壑
似聞行旅遭搏食往往白骨撐叢薄朝來擊鼓驅獵徒
於菟中箭人讙呼兒童奔走我亦俱近前諦視摩其鬚
初觀據地疑未死金睛熒熒吻血紫却歸更與展圖看
意態猙獰宛相似畫手爾何人誰遣為此筆丹青淺事
何足問物理試思堪太息我聞太平世野獸恒避人吁
嗟猛虎今為羣渡河無復逢劉昆黄公赤刀倀鬼竊裴
旻李廣俱澌滅書生徒手無寸鐵對畫空令雙眥裂還
君畫為君歌道上虎跡今轉多
　　題虎　　　　　　　　　　　(明/)林景清
壯哉負猛氣𤣥文連舊斑雙睛夾明鏡據地當南山南
山百獸不敢出逺近聞風心膽慄空林巡遶張雄威掉
尾磨牙如待食一聲長嘯懾萬夫松梢靈鵲驚相呼飛
雲谷口日將暮大風颯颯吹黄蘆吁嗟惡性本可怕人
有善心當感化君不見劉昆牧伯異政多負子曾看逺
渡河
　　為舟人萬氏題象圖　　　　　(明/)張以寧
雪白雙牙雲滿身日南萬里貢來馴逺方竒物真堪畫
却是中州有鳳麟
　　黄精鹿　　　　　　　　　　(宋/)蘇　軾
太華西南第幾峰落花流水自重重幽人只采黄精去
不見青山鹿養茸
　　右丞文獻公著色鹿圖　　　　(元/)元好問
野鹿標枝氣象閒先皇頻歲赦秋山不妨右相丹青筆
時到霜林紫翠間
　　子和麋鹿圖　　　　　　　　(元/)元好問
白髮刁騷一禿翁塵埃無處避西風野麋山鹿平生伴
惆悵相看是畫中
　　題小薛王畫鹿　　　　　　　(元/)鄧文原
禮樂河間雅好儒曽陪校獵奉鑾輿晝長靈囿觀游後
政暇嘉賓燕集餘蛺蝶圖工人去久騶虞詩好化行初
宗藩翰墨留珍賞憑仗相如賦子虚
　　畫鹿行　　　　　　　　　　(明/)許　穀
古來寫鹿誰最賢耶律以後皆無傳吾鄉近推快園叟
毫端物態俱天然快園野叟氣豪蕩此圖全得山林象
疑從靈囿翻然來走入君家錦堂上𤣥圃平開藥草生
靈泉倒瀉溪流清溪邊跂跂似求侣草畔甡甡如有聲
野叟風流不可見彩筆見貽足珍玩霜毫豈羨芙蓉園
銅牌未數宜春苑憐君自是全生者百年意興惟原野
世路逃名不受羈雲厓結伴寧相捨予本江南一散人
悔將書劍誤風塵披圖便欲捐簪珮共採苹蒿樂性真
　　題易元吉畫麞　　　　　　　(宋/)陳與義
紛紛騎馬塵及腹名利之窟爭馳逐眼明見此山中吏
怪底吾廬有林谷雄雌相對目炯炯意閒不受榮與辱
掇皮皆真豈自知坐令猫犬羞奴僕我不是李衛公欺
爾無魂規爾肉又不是曹將軍數肋射爾不遺鏃明牎
無塵簾有香與爾共此春日長戲弄竹枝聊卒歲不羨
晉宫車下羊
　　次韻三司蔡襄獐猿　　　　　(宋/)趙　忭
獐狎猿馴遂性情恍然疑不是丹青豈憂夜獵林中去
只欠秋吟月下聽舉目便同臨澗谷此身全恐寄郊坰
山容野態窮微妙造化爭功六幅屏
　　觀易元吉獐猿圖歌　　　　　(宋/)秦　觀
參天老木相樛枝嵌空怪石銜青漪兩猿上下一旁挂
兩猿熟視蒼蛙疑蕭蕭叢竹山風吹海棠杜宇相因依
下有兩獐從兩兒花餐草囓含春嬉易老筆精湖海推
畫意忘形形更竒解衣一埽神扶持他日自見猶嗟咨
金錢百萬酒千鴟荆南將軍欣得之老禪豪取槖為垂
白晝掩門初許窺房櫳炯炯明冬曦榛叢羽革分毫釐
殘編未終且歸讀歲暮有閒重借披
　　題胡處士猿麞圖　　　　　　(宋/)陳　造
畫工神品今代無祁嶽一脈傳醉胡幾年傲睨不落筆
乘興埽出赤縣圖今君所寳亦第一我疑神遇非有筆
青林紅葉晩未暝遥山逺水秋一色五猿踞石相因依
兩猿挂樹松枝低仰睇側顧麞善疑其二行齒如不知
昔人畫馬師廏馬畫山直付居山者野猿不馴麞易驚
邈影渠能寫閒暇草露空荒逺刀機即今放麑誰氏子
山蜂負毒不足憐盍貸蠨蛸留報喜
　　和楊龍圖麞猿屏　　　　　　(宋/)蔡　襄
畫莫難於工寫生麞猿移得上幽屏相逢平野初驚顧
共向薰風適性靈引子晝遊新草緑嘯羣時望故山青
可憐官省沈迷處每到中軒頓覺醒
　　酬李公擇謝予贈范李猿獐　　(宋/)郭祥正
黄麞雄領雌青猿母抱子一落罝網中城市就生死不
如畫圖上山深石泉美永無罝網憂精神自全耳愛之
寫横軸容易披案几動靜適自感物我忘表裏猶疑跳
擲去毫端詎能止易生名獨擅斯人嗟往矣後來稱范
李贈君君勿鄙縱令筆未妙猶勝負塗豕
　　題易元吉獐猿兩圖(二首/)　　　(宋/)范成大
擇食麕相喚無人意不驚猿啼雨動葉機熟兩忘情
烏逐山公噪驚麕仰望疑春林無一事獝狘自生悲
　　題獐猿圖　　　　　　　　　(金/)党懷英
雲山空岡阜重槲葉半濕新霜紅溪猿得意適其適閒
攀靜挂晴光中孤麕何從來寂歴野竹風舉頭相視不
相測昂藏却立如癡童鯤鵬負雲天斥鷃處蒿蓬萬生
所樂自不同恝然胡為之二蟲
　　惠崇獐猿圖　　　　　　　　(元/)元好問
月嘯煙呼本不羣筆頭同是一溪雲野情山態令人羨
世路機關不似君
　　畫猿　　　　　　　　　　　(元/)劉　因
萬古西山只月明畫中依約曉猿鳴幽人未去深須聽
一出世間無此聲
　　獐猿圖　　　　　　　　　　(元/)袁　桷
細草豐茸古洞斜柯歴落寒雲信道乾坤消息端須類
聚同羣
　　畫猿　　　　　　　　　　　(元/)虞　集
冷泉亭下呼常到巫峽舟中聽更愁老石枯藤還見汝
因懷經處思悠悠
　　孝猿圖　　　　　　　　　　(元/)程鉅夫
三生石上性長存死别如何不斷魂開巻故人還滿眼
此情今更不堪論
　　題猿圖　　　　　　　　　　(元/)馬祖常
江渚無來鴈山樊有宿猿秋高盧橘熟巴月樹連邨
　　題猿　　　　　　　　　　　(元/)李　祁
冷泉亭上呼嫌少巫峽舟中聽厭多白髪老人宵夢短
月明孤館奈君何
　　猿鹿圖　　　　　　　　　　(元/)牟　巘
野鹿正周張猿投兩臂長由基方逞巧何似緫相忘
　　胡孫圖　　　　　　　　　　(元/)牟　巘
山果包已盡充然兩嗛中雄雌自相命槲葉老秋風
　　題山月猿圖　　　　　　　　(元/)僧恕中
水中明月輪可翫不可覓獼猴徒自狂觸破寒潭碧
　　題周進士古木清猿圖　　　　(明/)黄　𤣥
昔從錦城來却遇愁猿道千崖萬嶂不可聞此中哀怨
令人老況是西江秋水來衝波逆折鳴風雷攀蘿涉水
苦難度騰枝抱子俱縈迴空林陰陰不知處前驚後呼
若相語正當絶險凌夭梯攬轡聽來淚如雨君不見蠶
叢開國通秦關六龍西幸仍躋攀猿聲鳥道有如此一
為長歌行路難
　　題水底猿捉月圖　　　　　　(明/)樊　甫
漏板敲愁夜驚冷露井梧桐濕無影海風吹星消碧煙
青夭不見纖月懸嫦娥淚泣桂香死誰知兔魄沈水底
巫猿激烈心欲飛便伸長手撈摸之夷神叱咤蛟龍怒
翻倒滄海上天去
　　題畫兔　　　　　　　　　　(宋/)陳與義
碎身鷹犬慙何忍埋骨詩書事亦微霜落深林可終歲
雄雌暖日莫忘機
　　畫兔　　　　　　　　　　　(金/)李純甫
三窟言何鄙中林計未疎貧而長衣褐老矣不中書搗
藥元無死忘蹄始見渠子皮今尚在遺像豈陶朱
　　畫兔　　　　　　　　　　　(元/)程鉅夫
君王罷游獵重德不重射狡兔秋田中食粟得閒暇
　　畫兔　　　　　　　　　　　(元/)程鉅夫
足撲速眼迷離嬌兒宛頸雌雄隨安知搗藥明月裏夜
夜天零月如水
　　題畫兔(呈馬伯/庸學士)　　　　　　　(元/)楊　載
姮娥乞與長生藥自可騰空入月中竊食草間多利害
飢鷹奮擊待秋風
　　題畫兔　　　　　　　　　　(元/)李　祁
毛穎多年秃未更小牎題字苦難成何時會獵中山下
拔取霜毫付管城
　　畫兔　　　　　　　　　　　(元/)吳師道
孕靈廣寒府承寵中書署誰令秋水邊弄月凄風露
　　黄荃子母兔　　　　　　　　(明/)高　啓
陽坡日暖眼迷離芳草春眠對兩兒誰道嫦娥曽作伴
廣寒孤宿已多時
　　畫兔　　　　　　　　　　　(明/)傅　珪
搗藥年年住廣寒瓊漿時吸桂花丹何人最慕仙家景
移取霜毛畫裏看
　　玉兔圖(為許學士/思仁題)　　　　　　(明/)廖道南
龍圖學士人中龍孤忠直氣稱豪雄蛟螭蟠挐走雷電
鸞鳳迥翥流雲虹秋軒示我月宫兔霜毫雪質凝輝素
搗藥真調霞液丹含英似挹冰壺露玉宇何年種樹成
桂枝繚繞桂花明仙娥舊住𤣥霄闕天使今棲銀漢京
　學士懸弧當夘歲昭陽單閼開祥瑞咸稱明眎玉衡精
　奎章壁緯人文賁嶽降還當東魯東星分危室地靈鍾
　岱宗秀結千巖雨瀛海濤驅萬里風朅來侍從蓬萊殿
　横經講幄承清燕彤管常從石室揮瑶篇屢向蘭臺撰
　誰云天畢張虞羅指揮意象迴鑾坡中山漫著昌黎傳
　潁水還憐永叔歌我為君歌酌君酒維南有箕北有斗
　君歸持捧獻髙堂萊衣遐祝靈椿夀
　　　題畫兔　　　　　　　　　　(明/)張鳳翼
　不從東郭困韓盧亦任田中笑守株千載獨傳毛穎傳
　常留姓字與人呼
　　　題扇芙蓉兔　　　　　　　　(明/)祝允明
　霜寒玉線亂秋衣葉重花深草氣肥靈藥更無人肯餌
　素娥應道不如歸
　
　
御定歴代題畫詩類巻一百
　欽定四庫全書
御定歴代題畫詩類巻一百一目録
　　獸類
　　　畫馬篇(唐髙適/)
　　　同鮮于洛陽於畢員外宅觀畫馬歌(唐髙適/)
　　　梁司馬畫馬歌(唐顧况/)
　　　和叔盎畫馬次韻(宋蘇軾/)
　　　馬圖同裕之賦(金李純甫/)
　　　畫馬為邢將軍賦(元元好問/)
　　　畫馬(元程鉅夫/)
　　　畫馬(元許有壬/)
　　　畫馬(元虞集二首/)
　　　畫馬(元范梈/)
　　　畫馬(元成廷珪/)
　　　題畫馬圖(元薩都拉/)
　　　畫馬(元張翥/)
　　畫馬(元貢師泰/)
　　題畫馬(元丁復/)
　　題畫馬(元薛漢/)
　　畫馬行(元吳萊/)
　　題畫馬(元李祁/)
　　畫馬歌(元戴良/)
　　畫馬(元貢性之二首/)
　　畫馬(元錢惟善/)
　　題畫馬(元唐肅三首/)
　　題馬(元屠性二首/)
　　畫馬(元張庸/)
　　題畫馬(明張以寜/)
　　畫馬(明徐尊生/)
　　題江陰侯杜安道宅畫馬(明陶安二首/)
　　畫馬(明楊基/)
　　畫馬(明徐賁三首/)
　　畫馬(明許伯旅/)
　　畫馬(明趙迪/)
　　畫馬(明劉績二首/)
　　題馬(明丘濬四首/)
　　畫馬(明李東陽二首/)
　　畫馬(明姚綸/)
　　畫馬(明莊㫤/)
　　畫馬(明蔣冕二首/)
　　畫馬(明傅珪/)
　　畫馬行(明鄭岳/)
　　題畫馬(明陳雷/)
　　題馬(明王直/)
　　題畫馬(明李堅/)
　　題畫馬(明王景彰/)
　　題畫馬(明僧妙聲四首/)
　　題趙翰林唐馬(元陳基/)
　　　唐馬圖(元吳師道/)
　　　題唐馬圖(明王褒/)
　　　題唐人馬圖(明偶桓/)
　　　題畫唐馬(明温𦙍勣/)
　　　唐馬圖(明倪敬/)
　　　題唐馬(明程敏政/)
　　　唐馬篇(明丘濬/)
　　　芸牕集畫圖(宋何夢桂/)
　
　
　
　
　
　
　
御定厯代題畫詩類巻一百一目録
　欽定四庫全書
御定歴代題畫詩類巻一百一
　　獸類
　　　畫馬篇(同諸公宴睢陽李/太守各賦一物)　　　(唐/)高　適
　君侯櫪上驄貌在丹青中馬毛連錢蹄鐵色圖畫光輝
　驕玉勒馬行不動勢若來權竒蹴踏無塵埃感兹絶代
　稱妙手遂令談者不容口麒麟獨步自可珍駑駘萬匹
　知何有終未如他櫪上驄載華轂兮騁飛鴻荷君剪拂
　與君用一日千里如旋風
　　　同鮮于洛陽於畢員外宅觀畫馬歌
　　　　　　　　　　　　　　　　(唐/)高　適
　知君愛鳴琴仍好千里馬永日恒思單父中有時心到
　宛城下遇客丹青天下才白生胡雛控龍媒主人娛賓
　畫障開只言騏驥西極來半壁䟃𧽼勢不住滿堂風飄
　颯然度家僮愕視欲先鞭櫪馬驚嘶還屢顧始知物妙
　皆可憐燕昭市駿豈徒然縱令剪拂無所用猶勝駑駘
在眼前
　　梁司馬畫馬歌　　　　　　　(唐/)顧　況
畫精神畫筋骨一圖風瞥滅沒仰秣如上賀蘭山低頭
欲飲長城窟此馬昂然獨出羣阿爺是龍飛入雲黄沙
枯磧無寸草一日行過千里道展處把筆欲描時司馬
一騧賽傾倒
　　和叔盎畫馬次韻　　　　　　(宋/)蘇　軾
夭驥德力備馬外龍麟中皇天不遣言兀與畫圖同駑
駘飽官粟未受一洗空十駕均一至何事籋雲風
　　馬圖同裕之賦(韓筆定襄霍/益之家物)　　(金/)李純甫
天馬飛來不苦難雲屯萬騎開元間太平有象韓生筆
曽見真龍如此閒
　　畫馬(為邢將/軍賦)　　　　　　　　(元/)元好問
大宛城下戰骨滿駑駘入漢龍種藏將軍此紙何處得
便覺房駟無光芒人中馬中兩勍敵夭門鴈門皆戰場
并州父老應相望早晩旌旗上太行
　　畫馬　　　　　　　　　　　(元/)程鉅夫
耳峻蹄高目有隅肉鬉磊磈立奚奴承平誰用千金買
空使閒人畫作圖
　　畫馬　　　　　　　　　　　(元/)許有壬
惆悵孫陽世久無紛紛駑驥遂齊驅不教神物俱湮滅
猶幸人間有畫圖
　　畫馬(二首/)　　　　　　　　　(元/)虞　集
蕭條沙苑貳師還苜蓿秋風盡日閒白髮圉人曽習御
長鳴知是憶關山
虢國夫人學畫眉宫門催入許先馳春風十里聞薌澤
新賜金鞍不受騎
　　畫馬　　　　　　　　　　　(元/)范　梈
一自房星下渥洼龍媒多在玉皇家赤毛灑血微生汗
黑暈摶雲整作花不待老能知失道固應來是涉流沙
如今豈少真神駿猶有丹青紙上誇
　　畫馬　　　　　　　　　　　(元/)成廷珪
圉人爭喜得驊騮撥入天閑早見收今日有誰憐駿骨
西風沙苑蒺藜秋
　　題畫馬圖　　　　　　　　　(元/)薩都拉
漢水揚波洗龍骨房星墮地天馬出四蹄蹀躞若流星
兩耳尖脩如削竹天閑十二連青雲生長出入黄金門
鼓鬃振尾恣偃仰食粟何以酧主恩豈堪碌碌同凡馬
長鳴噴沫奚官怕入為君王駕鼓車出為將軍靜邊野
將軍與爾同死生要令四海無戰爭千秋萬古歌太平
　　畫馬　　　　　　　　　　　(元/)張　翥
睿思殿中萬幾暇縹帶犀籖閱名畫君王愛此神駿姿
筆勢不在韋韓下五雲御押手自封玉窠蟠屈宸篆紅
百年重遭赤馬劫散落不逐兵塵空誰歟傳之能愛惜
尺楮蕭蕭開古色驪騘玉面蹄踠白青絲絡腦黄金勒
風鬉半散頭怒側一團渥洼雲氣墨緋衫圉郎𦂳控持
直恐驕騰收不得向來南渡小朝廷虎視欲與金源爭
蜀襄馬場能幾匹尚想按圖心膽傾只今萬里龍沙道
游牝千羣飽豐草天閑上駟皆乘黄駑蹇紛紛世空老
　　畫馬　　　　　　　　　　　(元/)貢師泰
漢家旌節渡流沙奪得戎王鐵喙騧天上白魚秋弄影
月中𤣥兔夜生花九圖妙入將軍筆八駿神空阿母家
獨控奚官更超絶長楸錦隊爛如霞
　　題畫馬(為方逺/上人賦)　　　　　　　(元/)丁　復
上人超世資脫然了無為猶有愛馬癖或比道林支天
馬由來出天池西大宛國乃有之房星寫神孕龍漦雄
志倜儻精權竒飛行滅沒電莫追空塵留煙不得窺月
氐之夷那敢騎漢武逺慕穆天子欲隮崐崘游具茨遣
使先開玉關道鳳頸虎翼初就羈王良造父死已久當
時不知馭者誰唐人為馬置馬監奚官果是何物兒況
復教之作馬舞跪拜起伏取笑娭伏仗能鳴輒引去俛
首低摧青絡絲欲從駑駘服轅下局促動遭箠策施非
徒喪志失天性病骨瘦柴如宛錐所以韓幹為畫肉不
忍神駿成凋羸大漠茫茫天作屋飢齕飽臥驕且馳蒲
梢蕭颯輕風度苜蓿參差新雨滋胡為束縛對厮養長
嘶無聲情内悲我豈伯樂知馬者意與馬類傷馬時自
從眼前見此巻把軸起坐斂更披上人之意無乃爾笑
絶長題畫馬詩
　　題畫馬　　　　　　　　　　(元/)薛　漢
渥洼龍媒少人識世上駑駘日充斥班生畫馬畫兩匹
駿骨雄姿殊未得赭袍烏幘坐奚官似出春風十二閑
掩圖不語三太息我方垂耳鹽車間
　　畫馬行　　　　　　　　　　(元/)吳　萊
凉秋八月霜皓皓白鴈驚飛散蓬葆川原蓄牧萬馬來
揚鬛攢蹄齕枯草漁陽突騎自有真奚官翦拭傾城闉
素絲結轡美無價繡罽披韉驕向人當塗奮擲森崛壯
一旦紛騰入天仗父老東城接鬬雞胡兒内苑隨調象
煌煌京洛鳴和鈴犇走萬里如流星筋力追風烏鵲厲
精神噴霧蛟龍冥往年踴躍將一跨寂寞而今空見畫
黄金鑄式猶崢嶸多少地上麒麟行
　　題畫馬　　　　　　　　　　(元/)李　祁
玉面霜蹄汗血姿黄金高價有誰知不嘶不動從羈絆
記得彤庭立仗時
　　畫馬歌　　　　　　　　　　(元/)戴　良
吾聞唐家有馬名胡騮寫入尺楮百千秋是何筆力妍
且勁眼底飄飄盡龍性此馬曾經百戰來豐姿逸態何
雄哉功成未受伏櫪惠愁對青騾若相語隰公愛馬兼
愛畫市以千金豈高價流傳幾手到南荒夏贇兄弟今
襲藏年深物化使我傷萬里驍騰苦無日徒遇伯樂與
王良
　　畫馬(二首/)　　　　　　　　　(元/)貢性之
偃蹇龍駒不受羈貢來逺自渥洼西天閑立仗歸來晩
猶向東風振鬛嘶
天閑牽出許(一作/自)奚官飲罷春流未解鞍記得曽陪仙
仗立五雲深處隔花看
　　畫馬　　　　　　　　　　　(元/)錢惟善
西風弄影四蹄霜背有連錢匹練光神駿何曽受羈馽
蕭蕭想見華山陽
　　題畫馬(三首/)　　　　　　　　(元/)唐　肅
曽充天廏浴天池太僕尋常不敢騎金粟堆荒松柏老
鳳頭猶絡舊青絲
四十萬中新選得拳毛一色鬱金黄在前正立教牽過
不賜岐王定薛王
金池春水勝湯泉浴罷雙龍乍試鞭明日君王獵西苑
勅教都被紫駝韉
　　題馬(二首/)　　　　　　　　　(元/)屠　性
渥洼神水與夭通汗血淋漓帶赤騣明日甘泉祠泰畤
和鑾聲在五雲中
曉來疎雨過沙堤振迅先聞栁外嘶不是圉人調未習
臨流怕濕錦障泥
　　畫馬　　　　　　　　　　　(元/)張　庸
年少奚官緑綺裘憶曽何處鞚驊騮半堤草色連鍾阜
數㸃桃花出御溝
　　題畫馬　　　　　　　　　　(明/)張以寧
滿身雲濕出滇河九折羊腸抹電過天廏飛龍今百萬
儘渠飽臥夕陽坡
　　畫馬　　　　　　　　　　　(明/)徐尊生
白馬披朱韉牽來過御前憶曽何處見金水小橋邊
　　題江陰侯杜安道宅畫馬(二首/)　(明/)陶　安
洗罷桃花浪暖時羣空冀北見權竒五花雲濕青絲鞚
百戰功成不自知
房宿何年寓世間四蹄踣鐵度天山沙場酣戰誇神駿
奏凱歸來十二閑
　　畫馬　　　　　　　　　　　(明/)楊　基
古人畫馬如畫竹貴在蕭蕭去凡俗骨欲權竒尾欲輕
不用豐鬃與多肉當時精妙稱曹霸人與驊騮意俱化
信筆為之自有神忘却龍媒是圖畫此馬滿身花作團
大宛三日到長安若教引見南薰殿應賜殷紅瑪瑙盤
　　畫馬(三首/)　　　　　　　　　(明/)徐　賁
拳毛零落暗塵埃何似春風立仗回當日外畨初進奉
不知傳勅賜誰來
親曽調馬動天顔看遍東風十二閑今日寫真圖畫裏
一雙龍駿在人間
立仗歸來出御堤圉官為解錦障泥春流芳草無人渡
得向東風自在嘶
　　畫馬　　　　　　　　　　　(明/)許伯旅
曹韓畫馬久絶筆近代狀者多駑駘毫端不得千古意
孰識世有真龍媒圖中此馬何所似人言昔産余吾水
一聞高價傾千金更覺雄心少千里雙瞳爍電筋權竒
索不可繫何言笞變化應隨霹靂去死生或與英雄期
涓人買骨吁可怪漢武勞師動横潰豈知神物在人間
驪黄迥出天機外我生愛馬癖莫醫眼見畫圖神欲飛
滎河真種當可致西扳弱水扶桑歸
　　畫馬　　　　　　　　　　　(明/)趙　迪
塞北胡兒鞚驌驦豈知夭廏有乘黄春風馳道花如錦
玉勒驕嘶出建章
　　畫馬(二首/)　　　　　　　　　(明/)劉　績
曽蹴交河度黑山霜蹄颯颯汗斑斑如今四海無征戰
老向春風十二閑
雙駒汗血已斑斑蹀躞春風意態閒聞道千金求駿骨
不應龍種在人間
　　題馬(四首/)　　　　　　　　　(明/)丘　濬
天生駿骨異尋常午夜房星照地光冀北隴西搜索徧
歸來内苑有飛黄
俗眼紛紛看畫圖不求神氣論形軀世間不獨孫陽少
韓幹江都今也無
追風逐電去如飛奮迅長鳴不受覊莫向人前誇駿骨
將軍偏不喜烏騅
冀北由來是馬鄉尋常十匹九飛黄不知地産隨時變
剛把凡胎詫作良
　　畫馬(二首/)　　　　　　　　　(明/)李東陽
健馬奔泉如渴虹活馬浴水如游龍竦身作勢蹴厚地
仰首噴沬生長風倦思滚塵痒磨樹似是馬身通馬語
莫將意態問丹青天機正在忘言處
前馬奔騰後馬逐沙苑東來曲江曲相遭意氣兩不平
踏盡長堤春草緑奚官一騎髙如山金鐶玉勒聲珊珊
會呼羣駿出雲霧同立春風十二閑
　　畫馬　　　　　　　　　　　(明/)姚　綸
何年來駿骨畫史貌能真千里電一掣五花雲滿身香
塵金谷道青草玉關春獨立渾無侣長鳴似向人
　　畫馬　　　　　　　　　　　(明/)莊　㫤
野草寒風捲雪乾病軀斜閣瘦欄干相逢芻豆人間者
誰把行天步驟看
　　畫馬(二首/)　　　　　　　　　(明/)蔣　冕
千金駿骨本空羣一入天閑更絶塵元狩樂歌今不作
松陰空老渥洼身
來如奔電去如風百萬駑駘一洗空誰遣時清烽燧熄
朝朝覊束栁陰中
　　畫馬　　　　　　　　　　　(明/)傅　珪
霜蹄汗血勒朱幩老氣曽空冀北羣此日天閑聊縱目
分明箇箇五花文
　　畫馬行　　　　　　　　　　(明/)鄭　岳
房星耿耿明碧落神駒墮地走沙漠天閑秣飼列奚官
逸氣俛就青絲絡古來神駿豈易畜遺貌至今動人目
硉矹爭看骨格竒人間萬馬徒多肉汗血染成五色紋
碧蹄髙踏秋空雲蹀躞嘶鳴神彩溢此圖疑出曹將軍
渥洼異産今寂寞世無伯樂何由識但收遺骨破千金
不用按圖逺相索
　　題畫馬　　　　　　　　　　(明/)陳　雷
赭袍烏帽立奚官牽出春風十二閑不屬丹青傳寫妙
龍媒何得至人間
　　題馬　　　　　　　　　　　(明/)王　直
鳳臆龍鬐世不多春風飽食玉山禾升中自是明時事
岱岳云亭想一過
　　題畫馬　　　　　　　　　　(明/)李　堅
九原難喚孫陽起天閑龍種沈洼水是誰傳此千里神
逸態英姿酷憐似世情貴耳多賤目葉公龍癖紛相屬
眼前駿骨疇能知幅縑尺素爭誇毗還君此畫三歎息
物情好惡元無的
　　題畫馬　　　　　　　　　　(明/)王景彰
天上房星燭地寒故教駿骨落人間如今紙上空形影
苦憶秋風十二閑
　　題畫馬(四首/)　　　　　　　　(明/)僧妙聲
真龍矯矯空大羣奚官牽來氣若雲黄金骨法頗清峻
畫者似是曹將軍駑駘髙驤飽芻粟白駒轅下傷局促
方今相者多舉肥莫畫權竒須畫肉
畫師胷中有全馬三馬斯須生筆下中有一匹玉花驄
似是西來大宛者不羣不食意氣豪羞與二馬同凢槽
使我見畫三太息於今誰是九方臯
皎皎白馬白於練首如渴烏目如電天閑騏驎人不見
畫師為我開生面圉人牽浴定昆池落花滿地驕不嘶
青絲絡頭無一丈挽住萬里崑崙蹄
前朝王孫善畫馬筆跡不在曹韓下君看榻上玉花騘
風骨權竒絶瀟灑却憶至元全盛時四十萬匹皆吾師
崇天門下宣入貢太僕牽來親見之李君愛馬人莫比
意氣相期論萬里千金買得真驊騮早晩騎之見天子
　　題趙翰林唐馬　　　　　　　(元/)陳　基
王孫昔侍金鑾殿親見天街進馬來貌得權竒大宛種
解敎人世識龍媒
　　唐馬圖　　　　　　　　　　(元/)吳師道
飽食天閑逸氣生只愁立仗誤長鳴青絲挽入奚官手
俛首何妨逐隊行
　　題唐馬圖　　　　　　　　　(明/)王　褒
錦韉金鐸舞傾杯驛路相傳換馬臺零落黄塵鼙鼓歇
祇從圖畫識龍媒
　　題唐人馬圖　　　　　　　　(明/)偶　桓
内廐多龍馬奚官晩更調獨矜紅叱撥老氣壓天驕
　　題畫唐馬　　　　　　　　　(明/)温𦙍勣
苜蓿含花草露斑奚奴擾擾出沙灣塵飛大夏三千里
泥滿東風十二閑直内銅符初上繳征西鐵甲未東還
可憐絶代賢王手少畫漁陽阿􁎒山
　　唐馬圖　　　　　　　　　　(明/)倪　敬
房精墜地雲氣黑龍媒貢自那耆國英風颯爽生天閑
白玉鳴珂紫金勒石䦨干外草茸茸一聲嘶斷落花風
只今萬乘巡遊少立盡芭蕉日影紅
　　題唐馬　　　　　　　　　　(明/)程敏政
青青苜蓿長初齊十二天閑望不迷楊栁一株沙苑道
奚官來試驌驦蹄
　　唐馬篇　　　　　　　　　　(明/)丘　濬
開元考牧千百羣谷量色别如錦雲金覊繡韉盛裝飾
新水香萁調息勻縱横六印帶官字牽出長街多意氣
奚奴屏息不敢騎路人斂迹遥迴避昂頭髙步踏軟塵
倐來倐往如有神四海風塵那敢動鐵騎奮迅應無倫
漁陽鼙鼓一朝起四十萬匹駢頭死獨餘一匹真乘黄
負載君王蜀山裏蜀山西去棧道危此時郎當將語誰
張郎不來哥舒去獨乘千里將安之九折坂頭泥汨汨
據鞍穩坐伊誰力平時飼䬴非不多逐草奔泉各南北
古來良驥惟稱德一匹勝如千萬匹今觀此畫殊不凢
天骨開張森獨立豈是三郎舊所乘録功别養當時平
詔令畫史為圖形千年神駿還如生我一見之心神驚
何當房宿重降精再使麒麟地上行
　　芸牎集畫圖　　　　　　　　(宋/)何夢桂
天馬不生韓幹死雀白翎毛落蒿里虎頭妙筆夜通靈
主爵郎中修畫史楊君畫眼空四海賸把金奩貯竒詭
(原本闕/二字)牧馬邊草秋一騎一縱驊與騮阿誰青騘嚼金
勒拔劒奔逐髥怒虬提弓空捍鳴鏑盡塵沙滿耳風颼
　颼篔簹谷中一梢出冷蕊相看冰雪骨葵花二色空爭
　妍沒骨丹青輸水墨猿猱兩兩雄顧雌獐鼠伎伎母趁
　兒水禽並下照秋水足踏枯荷浸漣漪人間清景能幾
　許野馬戰場祇尺咫芸牎一幅水沈煙俯仰乾坤千古
　意
　
　
　
　
　
　
　
　
　
　
御定歴代題畫詩類巻一百一
　欽定四庫全書
御定歴代題畫詩類卷一百二目録
　　獸類
　　　八駿圖(唐杜荀鶴/)
　　　八駿圖(唐羅隱/)
　　　觀八駿圖(唐劉义/)
　　　八駿圖詩(唐元稹/)
　　　題八馬圖(宋范浚/)
　　　八駿圖(元吳澄/)
　　　八駿圖(元虞集/)
　　　姚少師所藏八駿圖(明曽棨/)
　　　趙松雪八駿圖(明王澤/)
　　　獨駿圖(明毛直方/)
　　　書韓幹二馬(宋蘇軾/)
　　　韓幹二馬(宋蘇轍/)
　　　題兩馬圖(宋晁說之/)
　　李龍眠二駿圖(元王惲四首/)
　　二馬圖(元王惲/)
　　題二馬圖(元貢師泰/)
　　題二馬圖(元陳基/)
　　題二馬圖(元張天英二首/)
　　二馬圖(明張以寧/)
　　雙馭圖(明張羽/)
　　二馬圖(明姚綬/)
　　二馬圖(明吳寛/)
　　題趙文敏畫兩馬行(明王世貞/)
　　韓幹三馬(宋蘇轍/)
　　詠李伯時摹韓幹三馬(宋黄庭堅/)
　　題李早女眞三馬扇頭(元張翥/)
　　三馬圖(元陳旅二首/)
　　題開元三馬圖(元胡長孺/)
　　題唐申王三駿圖(元丁鶴年/)
　　題四馬圖(元薛漢/)
　　唐人四馬卷(元宋无四首/)
　　題伯時畫温溪心等貢五馬(宋陳與義/)
　　題李伯時畫五馬圖(元戴良/)
　　宋學士所藏五馬圖(元程鉅夫/)
　　五馬圖(元王冕/)
　　集杜句題五馬圖(元韓性/)
　　五馬圖(明鎦師邵/)
　　題五馬圖(明李曄/)
　　李判官五馬圖(明羅泰/)
　　五馬圖歌(明李維楨/)
　　趙承旨天閑五馬圖歌(明王世貞/)
　　題五馬浴川圖(明陳敬宗/)
　　題方起莘五馬圖(明唐桂芳/)
　　五馬圖歌(明顧璘/)
　　題昭陵六馬圖(元陳基/)
　　　任月山七馬飲飼圖(明吳寛/)
　　　明皇九馬圖(宋劉子翬/)
　　　九馬圖(元袁桷/)
　　　題月山公九馬圖手巻(元楊維禎/)
　　　任月山九馬圖(明吳寛/)
　　　題韋偃十馬圖(元王惲二首/)
　　　吳興趙子昂十馬圖(元虞集/)
　　　題高麗行看子(宋樓鑰二首/)
　　　題章存誠十三馬圖(元傅若金/)
　　　韓幹十四馬(宋蘓軾/)
　　　題趙松雪三十九馬圖(明曽棨/)
　　　五十匹馬圖(明沈周/)
　
　
　
御定厯代題畫詩類巻一百二目録
　欽定四庫全書
御定歴代題畫詩類卷一百二
　　獸類
　　　八駿圖　　　　　　　　　　(唐/)杜荀鶴
　丹雘傳眞未得眞那知筋骨與精神秖令試駿憑毛色
　騄耳驊騮賺殺人
　　　八駿圖　　　　　　　　　　(唐/)羅　隱
　穆滿當年物外程電腰風脚一何輕如今縱有驊騮在
　不得長鞭不肯行
　　　觀八駿圖　　　　　　　　　(唐/)劉　义
　穆王八駿走不歇海外去尋長日月五雲望斷阿母宫
　歸來落得新白髪
　　　八駿圖詩(有序/)　　　　　　　(唐/)元　稹
　　良馬無世無之然而終不得與八駿並名何也吾聞
　　八駿日行三萬里夫車行三萬里而無毁輪壊轅之
　　患蓋神車也人行三萬里而無䘮精褫魄之患亦人
　之神也無是三神而得是八馬乃破車掣御躓人之
　乗也世焉用之今夫畫古者畫馬而不畫車馭不畫
　所以乗馬者是不知夫古者也余因作詩以辨之
穆滿志空闊將行九州野神馭四來歸天與八駿馬龍
種無凡性龍行無暫舍朝辭扶桑底暮宿崑崙下鼻息
吼春雷蹄聲裂寒瓦尾掉滄波黒汗染白雲赭華輈本
修密翠蓋尚妍冶御者腕不移乗者寐不假車無輪扁
斵轡無王良把雖有萬駿來誰是敢騎者
　　題八馬圖　　　　　　　　　(宋/)范　浚
何年畫工搦毛錐貌此八馬恣權奇青絲絡頭十二蹄
調柔意態行愉怡五馬放浪無維羈或齕或望仍迴嘶
一牧牽鞚一牧騎製度髣髴唐巾衣不知此馬生何時
昔周穆王逺遊嬉駕跨八駿驅東西髙升崑崙躡瑶池
騮騄驥羲勞飛馳日走萬里無停騑興元唐家危累棊
百弮僅脫朱泚圍黄屋進狩懐光追八馬入谷七馬疲
筋攣肉綻行人悲兩者資世皆顚羸虛名何有千載垂
空得傳記流歌詩未知此馬閒猶夷牧坰不受鞭策威
不踣險逺安無危泉甘草薦足自肥安用號駿稱雲騅
嗟哉畫意誰能知
　　八駿圖　　　　　　　　　　(元/)吳　澄
陰山鐵騎幾千匹雨鬛霜蹄神鬼出風馳雲合暗中州
蹂盡東賓西餞日豈皆騕褭與蜚黄拓土開基功第一
忽於紙上見八駿穆滿所乗最超逸如今巳死骨亦朽
漫向毫端趁毛質當時造御天上藝僅到瑶池王母室
莫雪霏霏黄竹歌日行三萬竟如何逢時莫問才髙下
只與論功孰少多
　　八駿圖　　　　　　　　　　(元/)虞　集
瑶池積雪與天平西極空聞八駿名玉殿重來人世換
蕭蕭苜蓿漢宮城
　　姚少師所藏八駿圖　　　　　(眀/)曾　棨
周家八馬如飛電夙昔傳聞今始見銳耳雙分秋竹批
拳毛一片桃花旋肉騣疊聳髙崔嵬權奇如此眞龍媒
霜蹄試蹋層冰裂駿尾欲掉長飇迴瑶池宴罷歸來早
絡月羈金照京鎬紫鞚飛時逐落花雕鞍解處眠芳草
由來駿骨健且馴弄影驕嘶不動塵有時渴飲天津水
五色照見波粼粼圉官騎來難久駐飲向春流最深處
珠銜寳勒不敢疎直恐飛騰化龍去古來善畫韋與韓
此畫豈同凡馬看人間造次不可得苜蓿秋深煙雨寒
　　趙松雪八駿圖　　　　　　　(明/)王　澤
趙家王孫擅好書更復畫馬如江都嘗從玉堂罷春直
慣冩天馬隨監奴馬來西宛龍八尺勢或怒驚如鵲立
似疑初浴滎河波身上龍紋五花濕王孫寫駿不寫形
運思巳入天機精都將臨池古書法落筆一掃千人驚
今逢此圖乃八匹老我見之惟歎息人間駑駘漫紛紜
天上龍紋誰購得憶昨八駿登瑶池崑崙萬里天西陲
風行電邁景恍惚翠蕤不動天王旗古來八駿雖巳矣
房星在天還不死雄姿伏櫪世豈無胡乃惟稱穆天子
　　獨駿圖　　　　　　　　　　(元/)毛直方
連天苜蓿青茫茫鹽車鼓車紛道傍獨駿汗血不可當
權奇倜儻晦若藏五之六之無留良如此獨歩何堂堂
日三品豆愼所甞天閑逸氣誰能量一尺之箠五尺韁
了與轡絡倶相忘太僕御直儼冠裳庭前榻上婉清揚
有詔有詔且勿忙一洗凡馬鑾鏘鏘我觀此圖筆意長
欲言尚寄田子方
　　書韓幹二馬　　　　　　　　(宋/)蘓　軾
赤髯碧眼老鮮卑回策如縈獨善騎赭白紫騮俱絶世
馬中岳湛有妍姿
　　韓幹二馬　　　　　　　　　(宋/)蘓　轍
玉帶胡奴騎且牽銀騣白鼻兩爭先八方龍種知何數
乞與岐邠并錦韉
　　題兩馬圖　　　　　　　　　(宋/)晁說之
前馬去駸駸年少意有餘後馬追馳驟喘殺肥髯奴
　　李龍眠二駿圖　　　　　　　(元/)王　惲
突嚙相忘絡腦羈沙平春靜草凄迷後人莫作丹青看
特爲南華釋馬蹄
遼夏尋盟靜塞塵駉駉歸逸華山雲當時騋牝三千匹
辦與龍眠策畫勲
　　跋龍眠二駿圖(二首/)　　　　　(元/)王　惲
玉塞沙平苜蓿繁渥洼春水汎晴瀾幾時扈從長楊獵
一片紅雲拂繡鞍
漢家天子狩陰山萬馬憑凌汗血殷早晩華陽春草地
駪駪得似畫圖間
　　二馬圖　　　　　　　　　　(元/)王　惲
振鬛長鳴萬馬瘖肯敎閒損絡頭金多應縱駕華清去
飛過宫前御柳陰
　　題二馬圖　　　　　　　　　(元/)貢師泰
鐵喙騧連錢驄何年墮影江水中蒲梢西來八尺龍天
閑十二爲爾空五花雲錦吹東風
　　題二馬圖　　　　　　　　　(元/)陳　基
一種權奇産渥洼暖風晴日過平沙尋常不敢施鞍鞲
知是君王白鼻騧
　　題二馬圖(二首/)　　　　　　　(元/)張天英
奚官浴馬試與騎一匹受鞍一匹嘶房星之精四飛去
昭陵風雨夜淒淒
沙陀義兒御兩馬正從梁晉爭天下惜哉不見夾寨破
楊五功名竟獨跨
　　二馬圖　　　　　　　　　　(眀/)張以寧
草軟沙平日暖天相摩相倚最相憐無端走上長楸道
噴玉爭先掣電邉
　　雙馭圖　　　　　　　　　　(明/)張　羽
内官妝束様能齊宛洛春風信馬蹄共說放朝無一事
看花直到夾城西
　　二馬圖　　　　　　　　　　(明/)姚　綬
圉人牽來馬二種黄白紫騮氣驍勇一朝貢獻入天閑
呈之大廷沐天寵玉河雨晴春水滿卸鞍浴罷東風暖
牽還雙控尚不騎金隄芳草青猶短青青草短非田野
此馬非伏鹽車者世無伯樂價誰增那似王孫畫中寫
曹韓巳久何可作古法相傳祇如昨化龍猶恐乗長風
松雪齋前去揮霍君不見房星光墮渥洼水絶世神駒
定飛起
　　二馬圖　　　　　　　　　　(明/)吳　寛
紫騮嘶逐玉花驄曾是沙塲百戰功今日奚官重翦拂
落花芳草灞陵東
　　題趙文敏畫兩馬行　　　　　(明/)王世貞
後馬斑黄前馬黒兩馬八蹄如雪白前人衫緋後人碧
後人上馬如上壁前人回首頓其轡後馬蹄驕欲前逝
一躍雙爭日月輪齊驅競吐風雲氣吳興筆底蟠權奇
前身伯樂眞馬師飲齕立卧皆天姿我聞南人使船如
使馬胡不畫一小艇凌漣漪吁嗟嗟龍種骨立天西陲
　　韓幹三馬　　　　　　　　　(宋/)蘓　轍
老馬側立鬉尾垂御者髙拱持青絲心知後馬有爭意
兩耳微起如立錐中馬直視翹右足眼光巳動心先馳
僕夫旋作奔佚想右手正控黄金羈雄姿駿發最後馬
回身奮鬛眞權奇圉人頓轡屹山立未聽決驟爭雄雌
物生先後亦偶爾有心何者能忘之畫師韓幹豈知道
畫馬不獨畫馬皮畫出三馬腹中事似欲譏世人莫知
伯時一見笑不語告我韓幹非畫師
　　詠李伯時畫韓幹三馬(次蘓子由韻簡伯/時兼寄李徳素)
　　　　　　　　　　　　　　　(宋/)黄庭堅
太史瑣窻雲雨垂試開三馬拂蛛絲李侯寫形韓幹墨
自有筆如沙畫錐絶塵超日精爽𦂳若失其一望路馳
馬官不語臂指揮乃知仗下非新羈吾嘗觀覽在坰馬
駑駘成列無權奇緬懷胡沙英妙質一雄可將十萬雌
決非厮養所成就天驥生駒人得之千金市骨今何有
士或不值五羖皮李侯畫隱百寮底初不自期人誤知
戲弄丹青聊卒歳身如閱世老襌師
　　題李早女眞三馬扇頭　　　　(元/)張　翥
金源六葉全盛年明昌正似宣和前寳書玉軸充内府
時以李早當龍眠想當畫院供奉日飽閱天閑萬奇骨
等閒游墨落宫扇駿氣凌風欲超忽霧鬛風鬉剪剔新
郎君標格玉爲人四帶紗巾繡衣領醉鞭蹋盡燕臺春
一聲白鴈黄河莫豈料征蹄竟南渡回首西風障戰塵
女仙空抱琵琶去
　　三馬圖(二首/)　　　　　　　　(元/)陳　旅
豹股龍膺百戰餘凌煙長櫑載璠璵時平不出横門道
願爲君王駕鼔車
郊原春草緑䝉茸三馬蕭蕭柳外風曹霸當年眞絶技
只描閶闔玉花驄
　　題開元三馬圖　　　　　　　(元/)胡長孺
牧馬極盛開元中上閑十二皆游龍時平千里不自效
嘶聲脫吻生悲風流傳八駿苦詭怪樂歌天馬徒能工
豈如杜句曹韓畫流雲飛電玉花驄吟詩展巻何獨此
未可與此爭先雄重瞳玉色五百載階榻相向將無同
誰人臨摹得髙意印章彷彿龍眠公但存大畧見神駿
未傅五彩分風鬉俯仰布置號進槀圖成欲上明光宫
安定王孫固英物錦標象軸留其蹤願言藏襲不浪出
駿骨隱隱驚盲聾秖今駑駘厭芻豆鹽車未贖汗溝紅
　　題唐申王三駿圖　　　　　　(元/)丁鶴年
三駿英英出渥洼太平芻束飽天家誰知百戰平河北
汗血功歸獅子花
　　題四馬圖　　　　　　　　　(元/)薛　漢
世上駑駘眩凡目秖今誰識馬中龍昂頭振鬣長鳴處
似向秋風訴未逢
　　唐人四馬卷(四首/)　　　　　　(元/)宋　无
金銜初脫齒新齊蹄玉無聲赤汗微昨日杏園春宴罷
滿身紅雨帶花歸
簇仗回來玉勒閒黄門牽向落花間君王不愛長楊獵
嘶入春風十二閑
霜蹄蹋月早朝回尾弄紅絲拂紫苔日暖龍池初洗罷
尚方聞進御鞍來
太僕新調試錦韉九重日色照連錢春來興慶池邊路
偏稱宫中軟玉鞭
　　題伯時畫温溪心等貢五馬　　(宋/)陳與義
漠漠河西塵幾重年來畫馬亦難逢題詩記著今朝事
同看聫翩五匹龍
　　題李伯時畫五馬圖　　　　　(元/)戴　良
嗚呼良馬不世出今人但尋李侯筆五龍忽墮白雲鄉
海角孤臣看自失太平天子開明堂前驅麒麟後鸞凰
當時此馬來萬里想見顧盼生風霜龍眠老仙亦如此
揮毫談笑羣公裏官閒禄飽少塵埃霧閣雲窻天上起
風流轉眼餘山河人間荆棘何其多臨風卷圖三太息
此馬今存知奈何
　　宋學士所藏五馬圖　　　　　(元/)程鉅夫
朝飲幽并暮秣吳龍膺鳳眘紫方矑承平得此寧無用
可惜人間只畫圖
　　五馬圖　　　　　　　　　　(元/)王　冕
太僕濟濟唐衣冠五馬不著黄金鞍飲流繫樹各有適
未許便作駑駘看鬣􁁊蕭蕭緑雲聳噴沫長鳴山嶽動
世無伯樂肉眼癡那識渥洼千里種官家去年搜駿良
有馬盡拘歸監坊遂令天下氣凋䘮驢騾馲􁘢爭騰驤
只今康衢無馬跡得見畫圖差可識畫圖畫圖奈爾何
撫几爲之三歎息
　　集杜句題五馬圖　　　　　　(元/)韓　性
使君五馬一馬驄聲價歘然來向東飛電流雲絶瀟灑
迥立閶闔生長風肉鬉磊塊連錢動大宛立仗青絲鞚
不須對此成歎嗟古來才大難爲用
　　五馬圖　　　　　　　　　　(明/)鎦師邵
渥洼水中座龍馬房星之精自天下星奔電掣勢莫當
豈比尋常駕轅者竹批峻耳鐵作蹄雄姿颯沓精權奇
日行三萬等歴塊未許八駿相追隨今觀此圖凡五匹
畫史經營各臻極就中一匹是真龍異質殊形人莫識
滄溟氣含雲霧凉蹴齧顧盼思騰驤神奇變化在頃刻
素壁高堂安可常
　　題五馬圖　　　　　　　　　(明/)李　曄
開元四十萬匹馬誰是超然出羣者曹韓筆力非不工
須信眞龍最難寫眞龍只有拳毛騧太宗騎此開唐家
雄姿猛氣世無敵當年識者久歎嗟吳興公子畫五匹
滿眼風雲起蕭瑟一匹玉花齧且驕一匹飛黄甚飄逸
駮文殊者一匹雄一匹紫電奔長虹中央正立一匹胡
青驄遂令四馬皆下風想見承華春苜蓿此馬由來字
天育殷紅盤袍帽紋縠奚官杖策來監牧花萼樓前風
日遲五王宴罷何逶迤乃知畫師用心苦俟我落筆題
新詩
　　李判府五馬圖　　　　　　　(明/)羅　泰
黄堂時並駕紫陌事驅馳導從歸來晩奚官控秣時騰
身思渥水弄景憶瑶池西上還家日應辭白玉羈
　　五馬圖歌(有序/)　　　　　　　(明/)李維楨
　漢太守四馬加秩中二千石乃右驂故以五馬爲貴
　今州在郡下守州者遂稱五馬大夫矣陳生拜鹽官
　秩與州守等客以五馬圖贈屬余爲歌
神龍游戲下滇池池波鼎沸半龍漦化作龍駒五汗血
雄風閃電相追隨誰爲羈馽來燕市燕市黄金臺巳矣
低垂兩耳駕鹽車畫熊朱轓不得使驤首景光懸匹練
驕嘶意氣騰千里君不見司馬相如蜀貲郎長吏前驅
謝鴈行當其困阨酒壚間但有犢鼻無驌驦相士失貧
相馬瘦世人但知牝牡與驪黄一朝邂逅九方臯目爲
丞相頭爲王九逸八駿在天閑二千石粟安足嘗
　　趙承旨天閑五馬圖歌　　　　(明/)王世貞
吾聞天子之乗有六馬五馬無乃諸王侯飛黄一骨立
天仗兹者廿足閒清秋有金不敢將絡頭奚官屛立氣
致柔玉毫如霜落勁刷俶儻暫攝歸優游銀槽苜蓿露
不收緑波溢吻芬錦鞲懸蠶齒戛快自酬宛如雙虹籋
雲浮功成身貴人不知奉車驂乗白玉墀君王縱復日
三顧此足敢忘追咸池吳興學士曹韓師冩出蹀躞千
金姿得非飲至平南時數百萬匹皆權奇嗚呼渥洼之
種悲不悲眞龍却走陰山陲
　　題五馬浴川圖　　　　　　　(明/)陳敬宗
翩翩天廏五龍媒太液池中浴未回身散玉花雲影動
日流星彩鏡光開負圖似向滎河出孕質疑從渥水來
明日彤墀齊立仗總承恩澤下蓬萊
　　題方起莘五馬圖　　　　　　(明/)唐桂芳
徐君平生愛馬癖徃徃畫手稱無敵百年物化形影存
流落生綃總陳迹今看五馬各異色兩匹驪黄一匹白
一匹翠刷雲滿身一匹虹奔汗流血奚官亦復可憐人
笑拂青絲事羈靮就中誰解驍騰姿背立如龍俄八尺
不踶不齧有餘閒回視神光恍相射得非念同槽櫪悲
御者非人常乏食低頭帖耳或内傷十二閑中推第一
而今蹭蹬老可欺空伴駑駘無賞識嗚呼不幸世運遭
囏虞豈比唐時太平日牽來錦繡動成羣玉鞍未卸黄
金勒丹墀晝靜柳陰移一㸃花飛墮香雪毛仲也是廏
養兒嫁女傳宣出宫掖宫掖慣聽鼓節聲敎舞銜杯增
戲劇酒狂大叫問梅花何似龔黄二千石
　　五馬圖歌(贈鄭/紹興)　　　　　　　(明/)顧　璘
畫圖五馬雲錦文誰其有者鄭使君房星降靈渥洼裂
龍種邁出駑駘羣金河蹴蹋精爽振玉珂脫落權奇分
使君人異馬亦異氣槪萬里含風雲四明美政那可狀
閭井小兒知禮讓風化渾期太古前功名特出諸侯上
昨乗此馬朝王正錦韉光照長安城天閑緑駬盈萬匹
此馬一過人皆驚鄭君五馬眞絕奇鹽車局促將何爲
穆王正要追風足報爾王良伯樂知
　　題昭陵六馬圖　　　　　　　(元/)陳　基
秦王六馬一何驍生死同心鄂與褒酣戰毎將戈止日
並驅長使血生毛流傳弟子初名幹服事將軍老姓曹
貌得眞龍九重上昭陵刻石世同高
　　任月山七馬飲飼圖　　　　　(明/)吳　寛
一馬初飲泉三馬共嚙草二馬欲飲一未嚙七馬縶維
俱櫪皁圉人飲飼亦良苦莝草汲泉須美好驅馳正用
千里力不使爾渇使爾飽爾如無用却徒然天閑肥馬
雲錦連
　　明皇九馬圖　　　　　　　　(宋/)劉子翬
書生兀兀園不窺見馬豈辨騮與騅開圖九駿立突兀
摸索知是眞龍兒奔雷蹴蹋原野動曳練慘錯風沙隨
華纓金絡豈不好矯首奮迅那容羈吾聞取驥如擇士
競愛妥帖驚權奇士懷倜儻衆論斥馬有顦顇羣駑欺
六閑豢養固恩厚横氣摧折常鳴悲丹青儻不逢妙手
萬世豈識眞龍姿因思中原政格鬬鐵騎倏忽銀山移
著鞭安得致此物掩畫四顧徒歔欷
　　九馬圖　　　　　　　　　　(元/)袁　桷
九衢塵沸各低頭水暗荒陂得自由矯首天池欲歸去
乗風緩從玉皇游
　　題月山公九馬圖手卷(爲任伯温元/賦  有序)楊維楨
　任公月山九馬圖一卷馬官控而立者二渇飲者二
　赴飲者一共櫪秣者二立而昂首回顧者二昔韓幹
　善畫馬實出曹將軍霸唐之畫馬稱曹韓而杜子美
　評曰幹惟畫肉不畫骨則幹猶未暇入曹將軍室也
　今公所畫法備而神完使在開元間未知與霸孰先
　後豈獨方駕幹而巳哉其孫士珪出卷求余言故爲
　賦卷尾
任公一生多馬癖松雪畫馬稱同時巳知筆意有獨得
天育萬騎皆吾師房精夜墮池水黒龍出池中飛霹靂
圖中九馬氣俱王都䕶青驄尤第一一馬飲水水有聲
兩馬齕草風雨生其餘五馬盡奇骨蠻煙洗盡桃花明
君不見佛郎獻馬七度洋朝發流沙夕明光任公承旨
寫神駿妙筆不數江都王任公一化那可復後生畫馬
空多肉此圖此馬無人看黄金臺高春草緑
　　任月山九馬圖　　　　　　　(明/)吳　寛
前元畫馬任月山九馬意態皆天閑開圖似具方臯眼
不在驪黄牝牡間日午歸來千里道渴者飲泉飢齕草
風前汗血流未乾仍見雙蹄騰櫪皁曹韓巳遠圖有無
猶頼杜老詩如圖慨予何以慰馬癖空對騄駬并騊駼
唐家自得王毛仲一時下乗千金重此圖卷却勿浪開
旅獒日日宜矇誦
　　題韋偃十馬圖(二首/)　　　　　(元/)王　惲
浮深角壯恣游嬉沙苑春風碧草齊聞說紫宸初立仗
内家正要不鳴嘶
國初鞍馬説江都今見韋侯十駿圖獨愛少陵忠義氣
艱危安得濟時需
　　吳興趙子昂十馬圖　　　　　(元/)虞　集
昔在祕閣見十馬云是韋偃之所畫此圖位置略相似
心神偶同豈臨寫馬種本自渥洼來灌濯清泉更瀟灑
常恐一旦風雨至蹙蹋波濤遂神化豪雄意氣今豈無
未必深沈如此者君看最後臨岸嘶自是眞龍無世價
　　題高麗行看子(有序/)　　　　　(宋/)樓　鑰
　高麗賈人有以韓幹馬十二匹質於鄉人者題曰行
　看子接處黄綾上書韓幹馬表飾以綾尾以精紙皆
　麗物也聞其懷金來取因命工臨寫而歸之再用東
　坡韻書臨本之後
竹批雙耳風入蹄霜鬣剪作三花齊相隨西去皆良種
撼首奮鬣迎風嘶丹青不減陸與顧麗人傳來譯通語
裝爲横軸看且行云是韓幹非虛聲圉人乗馬如乗鶴
人馬相諳同呼啄中有二匹眞游龍爬梳迥立緑揚風
賈胡攜金贖此馬亟呼上人臨舊畫我詩無由到三韓
寫向新圖時自看
　　再題行看子　　　　　　　　(宋/)樓　鑰
先引護欄毬子驄九馬近遠俱相從黒駒騧黄騅素騮
亦有當面仍銀騣夏國一種青于藍五明錯􁀙皆如龍
或驂或引恣馳驟坐覺隱耳聲瓏瓏人間安得有此輩
一一必自天閑中不惟骨相異凡馬圉人貴介多雍容
三花剪鬣如官様寳鞍更以香羅幪中間二者蓋天馬
齒雖巳老氣尚雄不知幾出横門道雙立柳下青陰濃
撁韁捽頷刷背膂旋梳駿尾揺清風人人生意馬欲動
態度曲盡各不同韓生去我幾百年藻色尚濕青與紅
不知何時墮雞林萬里遠在東海東賈人攜來得寓目
一見絶歎丹青工千金可買真不惜忽復攜去何悤悤
亟令臨寫得形似如此神駿那得逢開元内外馬盈億
色别爲羣從登封韓生所見定傑出七尺爲騋八尺駥
向來鸞邊繫金絨歸乗款段頭巳童伏櫪寧能志千里
却笑區區據鞍矍鑠翁
　　題章存誠十三馬圖　　　　　　(元/)傅若金
韓幹畫馬天下聞筆力遠到曹將軍忽從座右見神駿
落日蕭蕭愁莫雲雄姿利氣閒且逸霧鬣風鬉十三匹
神龍變化未可知天駟光芒有時失去年刷馬喧都鄙
紛紛殺馬輸馬耳騏驥遥依沙漠寒駑駘盡向風塵死
(一作江/南死)江南近來一匹無君家乃得存此圖便當持獻穆
天子上下八駿同馳驅
　　韓幹十四馬　　　　　　　　　(宋/)蘓　軾
二馬並驅攢八蹄二馬宛頸騣尾齊一馬任前雙舉後
一馬却避長鳴嘶老髯奚官騎且顧前身作馬通馬語
後有八匹飲且行微流赴吻若有聲前者旣濟出林鶴
後者欲渉鶴俯啄最後一匹馬中龍不嘶不動尾摇風
韓生畫馬眞是馬蘓子作詩如見畫世無伯樂亦無韓
此詩此畫誰當看
　　題趙松雪三十九馬圖　　　　(明/)曽　棨
吾聞天馬生水中房星夜墜波光紅虎文鳳臆眞異狀
一日千里能追風平原草緑春波湧雄姿逸態人皆竦
騰騫磊落如有神三十九匹皆龍種風騣霧鬣擺長雲
五花粼粼簇錦紋就中一匹獨奇絶驕嘶似欲超其羣
前年從征破强虜蹋碎陰山力如虎尾絲窣地逐流星
汗血凝珠散紅雨今年北去埽殘胡駿骨驍騰絶世無
追奔巳窮沙漠盡渴飲能令瀚海枯麒麟驌驦古所惜
况此驅馳樹勲績君不見穆王八駿空爾奇弄影瑶池
竟何益
　　　五十匹馬圖　　　　　　　　(明/)沈　周
　沙樹歴歴沙草荒江上誰開芻牧塲馬羣所聚凡五十
　飲秣而俯嘶而昂寢訛浴渉踶且驤或乳或駐或軋濸
　三縱五横不成行若驓若騏青紫黄烏騅赤兔照夜白
　連錢桃花鬬文章牝兮牡兮未可辨亦莫可識駑與良
　相骨相肉俱巳矣老夫兩眼從茫茫但願各各無羈韁
　自縱自得肥而駫肥哉肥哉空老死未識何以知爾長
　我知馬亦待駕御人馬兩得氣始揚請看溝汗流血漿
　爭前欲逐左賢王追風掣電一般走五十之中當有强
　
　
　
　
　
　
御定歴代題畫詩類巻一百二
　欽定四庫全書
御定歴代題畫詩類巻一百三目録
　　獸類
　　　題劉景明百馬圖扇面(宋楊萬里/)
　　　題百馬圖(元舒遜/)
　　　百馬圖(元貢性之/)
　　　題百馬圖(元丁復/)
　　　金世宗太子允恭百駿圖(元王逢/)
　　　題郭誠之百馬圖(明張以寕/)
　　　百馬圖(明王佐/)
　　　百駿圖題楊大參軸(明王阜/)
　　　題任少監百馬圖(明僧一初/)
　　　詠伯時虎脊天馬圖(宋黄庭堅/)
　　　趙際可天馬圖(元程鉅夫/)
　　　天馬圖(元龔璛/)
　　　龔翠巖天馬圖(元郭畀/)
　　題平章公所藏天馬圖(元戴良/)
　　題茀郎天馬圖(元丁鶴年/)
　　題漢天馬圖(元陸仁/)
　　題畫海南入貢天馬圖(元馬臻/)
　　髙暹獻天馬圖歌(明詹同/)
　　題天馬圖(明僧淨慧/)
　　題御馬圖(元掲僕斯/)
　　春風御馬圖(元馬祖常二首/)
　　駿馬圖(元馬祖常/)
　　書駿馬圖(元陳深/)
　　唐太宗駿馬圖(元張昱/)
　　題士采駿馬圖(明陳道永/)
　　龍駒圖(元貢師泰/)
　　恭題文星四駿圖(明張居正二首/)
　　錢舜舉摹李伯時畫鳳頭騘圖(元吳師道/)
　　題趙仲穆臨李伯時鳳頭騘圖(元郯韶/)
　　趙仲穆臨李伯時鳳頭騘(元柯九思/)
　　趙仲穆臨李伯時鳳頭騘(元顧瑛/)
　　趙仲穆臨李伯時鳳頭騘(元吳克恭/)
　　趙仲穆臨李伯時鳳頭騘(元俞􁅐/)
　　趙仲穆臨李伯時鳳頭騘(元楊忠/)
　　王理之臨鳳頭騘(明沈周/)
　　二青圖(金趙秉文/)
　　題錢舜舉青馬圖(元丁復/)
　　錢舜舉青騘圖(元張伯淳/)
　　題崔録事女真騘馬圖(元胡長孺/)
　　題徐復初參政騘馬圖(明貝瓊/)
　　題麝香騘馬圖(明張適/)
　　題正面黄(元楊維楨/)
　　次韻子瞻詠好頭赤圖(宋黄庭堅/)
　　題宣和所制赤駒圖(元張天英/)
　　題錢選臨曹將軍燕脂騘圖(元王惲二首/)
　　燕脂駿馬圖(元趙孟頫/)
　　題趙翰林畫桃花馬(元陳基/)
　　趙翰林桃花馬圖(元熊夢祥/)
　　題趙翰林桃花馬圖(元鄭東/)
　　題趙子昂桃花馬(元丁立/)
　　馬國瑞所題李龍眠畫赤黑二馬相戲巻子索詩
　　　因題巻後(元成廷珪/)
　　題善道原韓幹黑馬圖(明詹同/)
　　題鐵色騘馬(元張翥/)
　　題背立驪(元楊維楨/)
　　韓幹畫照夜白圖(元王惲四首/)
　　題子昂照夜白(元戴表元/)
　　戲題明皇照夜白圖(元丁鶴年/)
　　題竹間翁白馬圖(元丁鶴年/)
　　玉腕騮圖(元吳師道/)
　　玉豹圖(元方回/)
　　　奉題子昂騮馬圖(元楊維楨/)
　　　題騕褭圖(宋秦觀/)
　　　騾綱圖(元宋无/)
　
　
　
　
　
　
　
　
　
　
　
　
御定厯代題畫詩類巻一百三目録
　欽定四庫全書
御定歴代題畫詩類卷一百三
　　獸類
　　　題劉景明百馬圖扇面　　　　(宋/)楊萬里
　霧鬛如無筆霜蹄不帶埃直將明眼看若箇是龍媒
　　　題百馬圖　　　　　　　　　(元/)舒　遜
　詔許平戎罷戰還征鞍初缷汗初乾從今歸牧華山後
　只許丹青畫裏看
　　　百馬圖　　　　　　　　　　(元/)貢性之
　烏桓城頭春雨晴烏桓城下春草生百靈長養少畋獵
　牧馬曉出烏桓城騰驍馳突各異態飢齧渴飲仍縱横
　胡兒獨誇好身手上馬捷若飛鳶輕青絲不鞚錦鞍缷
　什什伍伍爭先行胡官遥望拍手笑落日半照旌旗明
　憶昔開元全盛日四十萬匹俱龍精驌驦騄駬緫神物
　駿氣上貫房垣星只今四海罷征戰含哺鼓腹歌昇平
　英雄用武已無地一日底用千里程丁寧伯樂儻一顧
爾價頓使千金増
　　題百馬圖(為南郭/誠之作)　　　　　　(元/)丁　復
一馬百馬等馬爾百馬一馬勢態異龍眠老李意入神
代北宛西無不至樓蘭失國龜兹墟玉門無關但空址
蒲萄逐月入中華苜蓿如雲覆平地始皇長城一萬里
漠雨平添窟中水將軍昔有李貳師尺箠長驅萬騏驥
當時無乃或爾遺齕草翻沙縱眠戲就中驍黠嚙與踶
或示仁柔奔且逝循坡屹立意度閒下首當膺若多智
昂頭振鬛彼者雄似恐世間無猛士輪臺詔下不更求
蕃使往來知禮義不徒嫁女事烏孫祇以金繒相贈遺
茫然圉牧不知誰牝牡驪黄交乳字世有伯樂不願逢
御若王良空善技汗溝血珠胡爾為無能安並駑駘視
唐家太平有天子開元天寳周四紀是時天下政無事
深宫每欲妃子喜教之舞數政如此漁陽鼙鼓動地起
禄兒見慣亦有以可憐零落四十匹後來值得田承嗣
　　金世宗太子允恭百駿圖　　　(元/)王　逢
金家武元靖燕徼嘗誚徽宗癖花鳥允恭不作大訓方
畫馬却慕江都王此圖遺脫前後幅尚餘龍媒羣角逐
息雞草黄霜殺菽王氣榮光等蕉鹿山人塵迷朔南目
溪頭姑飲歸田犢
　　題郭誠之百馬圖　　　　　　(明/)張以寜
唐家羽林初百騎誰其畫之傳郭氏開元夭廏四十萬
爽氣雄姿那得似風鬃霧鬛四百蹄或飲或齕長鳴嘶
或翹或俯或騰躍意態變化浮雲齊黄沙雲煖地椒濕
什什為曹競相及蹂躪秦原狐兔空蕩揺渭水蛟鼉泣
前年括馬輸之官苜蓿開花春風閒民間一駿豈復有
何如飽在圖中看郭君才越流輩百迴策蟻封人不識
驊騮豈少伯樂無捲還畫圖三歎息
　　百馬圖　　　　　　　　　　(明/)王　佐
蹄影參差踏軟紅曽觀萬馬擁飛龍旌旗不動金笳歇
一片川原錦繡中
　　百駿圖題楊大參軸　　　　　(明/)王　阜
昔聞天寳沙苑陽牧養千馬皆乘黄霜蹄汗血欲超忽
龍鬐鳳臆思騰驤青驪紫燕髙突兀蘭筋虎紋皆滅沒
白魚弄影天上來𤣥兔生花月中出渴烏合踏森隊行
雪鬃霧鬛仍低昂祥雲滿身五花爛長庚墮地雙瞳光
將軍當年妙無敵曽向龍池揮霹靂飛出天街十二閑
洗空騋牝三千匹恍疑太宗拳毛騧又訝汾陽獅子花
同經百戰托生死一敵萬馬開風沙丹青流傳六百載
美譽芳聲滿江海乾坤不廢少陵詩秋月華星吐光彩
我公何年得此圖應知意匠絶代無羣龍恍惚駭人目
可與八駿合馳驅太平海宇無征戰百萬龍媒滿淮甸
㑹見王良駕馭時春風立仗明光殿
　　題任少監百馬圖　　　　　　(明/)僧一初
燉煌水涸龍駒伏未央廏前秋草緑驢駝負石玉門關
舊苑空餘三十六憶昔髙皇馬百匹騊駼車府無監牧
只留太僕掌天閑不許田駑食民穀古來貴良不貴多
須信儉餘奢不足任監手畫百驊騮五色如雲散平陸
八月風髙水草甘飲嚙舒閒肆馳逐騅駓驪黄莫復辯
水葉風花亂人目任公生遭太平世結思驅豪逞神速
四海無虞百將閒無乃圖形華山麓吾聞善相東門京
坐閱羣龍眼如燭白家口齒謝家鬃皎皎那容在空谷
爭如下乘得休安骨相雖凢好毛肉杏花煙外栁陰中
靽絡無加飽芻粟嗚呼此畫世已稀徒有千金未輕鬻
老矣支郎俊氣銷撫巻空歌天馬曲
　　詠伯時虎脊天馬圖　　　　　(宋/)黄庭堅
筆端那有此千里在胷中四蹄雷電去一顧馬羣空誰
能乘此物超俗駕長風逸材歸轡勒歲在執徐同
　　趙際可天馬圖　　　　　　　(元/)程鉅夫
天馬出西極神龍不能追目為紫電光歕作風雷飛天
馬不常有畫中或見之見之夢寐不可得得之不用終
何為穆王無復瑶池宴漢武秦皇不相見何當真馬生
渥洼來與天子駕鼓車
　　天馬圖　　　　　　　　　　(元/)龔　璛
人間能有幾天馬試問來從西極者二十萬衆從貳師
攻破大宛僅得之執驅校尉奏妙選帝閑自此收權竒
未央宫門銅作式矯矯如此龍八尺絆者自絆逸者逸
不是老龔誰能得
　　龔翠巖天馬圖　　　　　　　(元/)郭　畀
髥龔畫馬師曹霸想見開元天寳年水滿曲江春草碧
何知蜀棧上青天
　　題平章公所藏天馬圖　　　　(元/)戴　良
君不見余吾水中天馬出赤鬛縞身朱兩翼割玉為鞍
鞲不得錦衣使者捷若飛紫韁金勒看君騎却憶拂林
初獻時鳳城五門平旦啓馳道行驕轡耳耳路旁見者
誰不喜衆中牽出朝未央揮霧流沫滿道香毛帶恩波
眩目(一作/日)光龍眠老子識馬意行過天閑重回視白筆
描成落人世我公購之灤水濱百金市畫冀得真奔霄
追電何足云從今吹笛大軍起料知一日行千里
　　題茀郎天馬圖　　　　　　　(元/)丁鶴年
春明立仗氣如山顧盼俄空十二閑一去瑶池消息斷
西風吹影落人間
　　題漢天馬圖　　　　　　　　(元/)陸　仁
朱鬛衝風汗血斑遥思踣雪度龍關風塵四海兵戈滿
未省將軍戰馬閒
　　題畫海南入貢天馬圖　　　　(元/)馬　臻
余吾天馬生水中毛如潑墨耳插筒雄姿挺挺浴海氣
一刷萬里追遺風九夷入貢賓來服畫出猶能駭人目
韓子休教喂地黄太僕能令飽梁肉誰憐東郊瘦馬硉
矹如堵牆汗血力盡德不揚尚望明年春草長
　　髙暹獻天馬圖歌　　　　　　(明/)詹　同
蜀人髙暹能畫馬令人往往愁龍化凡夫肉眼非方歅
世間誰是識龍者前年曉御慈仁殿拂郎之國天馬獻
蘭筋虎脊渥洼姿長風西來起雷電侍臣傳敕貌真龍
周郎為圖圖最工玉堂學士揭曼碩早朝奏賦蓬萊宫
當時觀者集如堵敕賜金盤五色露天馬出馳海子東
但見中天黑煙霧君不聞太宗奔虹赤𤣥宗照夜白唐
初曽數江都王今之名畫亦難得吾聞髙暹善草書墨
池向復飛龍駒黄鶴樓中獻馬圖藩王一見極所娛天
機剪取雲錦段玉盌分賜葡萄珠好去京師謁周郎應
見揮毫九天上翠華所駕皆龍媒何事江南繪屏幛
　　題天馬圖　　　　　　　　　(明/)僧淨慧
八尺飛龍十二閑飄飄來自岢嵐山曽陪八駿崑崙頂
肯逐羣雄草莽間落日倒行悲峻阪西風苦戰憶重關
拂郎可是無新貢天步於今正險難
　　題御馬圖　　　　　　　　　(元/)揭傒斯
朱纓金絡轡黄帕錦鞍韉神閒意更逸初下赤墀前
　　春風御馬圖(二首/)　　　　　　(元/)馬祖常
龍種權竒十二閑進來新自玉門關連錢赭白生珠汗
天子長楊羽獵還
春風楊栁華山陽肥澤都能照地光天下太平無汗血
還堪立仗事君王
　　駿馬圖　　　　　　　　　　(元/)馬祖常
天馬西來入帝閑風騣霧鬛駮文斑房星一夜光如水
却怨龍媒萬里還
　　書駿馬圖　　　　　　　　　(元/)陳　深
王良伯樂骨已朽曹霸丹青亦希有開圖歘見神駿姿
對酒髙歌雄劍吼祇今騏驥困鹽車落日長鳴漫昂首
嗤嗤俗眼迷天機相士嫌貧馬嫌瘦
　　唐太宗駿馬圖　　　　　　　(元/)張　昱
昭陵石刻今無有絹素乃能存不朽當時竒骨濟時艱
駕馭盡入天人手隋家再世俱凡庸不知肘腋生英雄
晉陽奮起六駿馬蹴蹋大海波濤紅帝王一出萬邦定
干戈四指羣小空凌煙勲臣盡圖畫一旦肯遺汗血功
嗚呼何從得此様規模却與石刻同乃知帝王所馭是
龍種豈可求之凡馬中唐家開基三百載展巻尚覺來
英風
　　題士采駿馬圖　　　　　　　(明/)陳道永
貳師城裏馬如龍戰士將歸詣漢宫遣索新歌奏太廟
緑楊青草暫嘶風
　　龍駒圖　　　　　　　　　　(元/)貢師泰
八尺龍駒未破鞍一人牽過萬人看自從夢入將軍筆
青草落花生暮寒
　　恭題文皇四駿圖(録二/)　　　　(明/)張居正
　　　龍駒(鄭邨壩大戰胷堂著一/箭都指揮丑丑拔箭)
天馬徠翼飛龍蹄削玉耳垂筒碧月懸雙頰明星貫兩
瞳文皇將士盡羆虎復有龍駒助神武流矢當胷戰不
休汗溝血㸃桃花雨壩上摧鋒第一功策勲何必減元
戎君不見虎士標形麟閣裏龍駒亦在畫圖中
　　　棗騮(小河大戰胷堂著一箭後兩曲/池一箭安順侯脫大赤拔箭)
紫騮馬金絡月朝刷燕晡秣越俶儻精權竒超驤走滅
沒當年萬馬盡騰空就中紫騮尤最雄戰罷不知身著
箭飛來祇覺足生風北風獵獵吹原野長河水澌血流
赭誰言百萬倒戈中猶有彎弧射鈎者
　　錢舜舉摹李伯時畫鳳頭騘圖　(元/)吳師道
汴都五馬來西域當時緫入龍眠筆錢郎摹得鳳頭騘
想見羣中更竒特大宛渥洼挺龍種開元内廏森天骨
超然意氣欲爭雄直比來儀稱瑞物宋人兵力非漢唐
裕陵開邊徒擾攘鬼章成禽侈告廟于闐效職修來王
吁嗟元祐乃如此信是當國謀謨良諸賢一去寧復得
此馬不在吾何傷
　　題趙仲穆臨李伯時鳳頭騘圖　(元/)郯　韶
蓬萊宫中春晝遲五馬曽閱李伯時天閑一一盡龍種
獨愛鳳頭尤崛竒王孫歸臥江南日見之為爾生顔色
乃知神駿世所憐仿彿明窗親貌得黄頭圉官頎且􁑛
絳袍烏帶髙帽尖是日牽來赤墀下黄門辟易爭觀瞻
紅絲絡頭尾窣地𤣥雲滿身飛不起長鳴知是戀九重
豈但一日行千里君不見春風立仗何駉駉龍文照地
來房星何當中道為剪拂縱目平原春草青
　　趙仲穆臨李伯時鳳頭騘　　　(元/)柯九思
高帽黄䫇款塞胡殿前引貢盡龍駒仗移天步臨軒看畫
出韓生試馬圖
　　趙仲穆臨李伯時鳳頭騘　　　　(元/)顧　瑛
君王不愛碧銜霞獨愛真龍被紫花珍重王孫親貌得
錦巾袱送野人家
　　趙仲穆臨李伯時鳳頭騘　　　　(元/)吳克恭
今代王孫紫花馬分明貌得鳳頭騘寄來適對老支遁
神駿固應清賞同
　　趙仲穆臨李伯時鳳頭騘　　　　　俞　瓛
華萼樓前漲曉塵龍駒新刷五花文銀鞍羅帕今寥落
嘶入沙場萬馬羣
　　趙仲穆臨李伯時鳳頭騘　　　　(元/)楊　忠
宛西來貢鳳頭騘神氣飄飄欲化龍牽入九天深處過
滿身雲影紫重重
　　王理之臨鳳頭騘　　　　　　　(明/)沈　周
宋家王孫趙仲穆畫馬畫形神亦足東崑王郎搨其本
筆精殊覺驚人目紙間突兀擁南山俗工紛紛手當縮
此匹傳是鳳頭騘五花滿身雲簇簇請郎别圖唐舞馬
逆胡教舞不肯服逆胡教舞不肯服大勝汚臣食其禄
　　二青圖　　　　　　　　　　(金/)趙秉文
大青天驥之雲仍小青八尺猶龍騰三十年來無汗馬
不將遺像鑄興陵
　　題錢舜舉青馬圖　　　　　　(元/)丁　復
青馬自是天騏驎奚官引出羈絡新垂頭緩行意態馴
緑髮不動空無塵聖人不肯事東巡千里一日志莫信
賴有吳興為寫真
　　錢舜舉青騘圖　　　　　　　(元/)張伯淳
翠鬛朱纓骨相殊貢來名種出單于唐韓宋李都休論
且看錢家進馬圖
　　題崔録事女真騘馬圖　　　　(元/)胡長孺
天恩洽騎十二閑短策不知行路難漠漠空川望不盡
電光掣過須㬰間蹄髙髙屈汙溝出駿骨隱隱隆於山
窟泉沙草不得足勞多食薄心知慙十年甕牖間書瑟
展巻見圖真太息女真年少面如盤華屋平生隔風目
青騘肉破擁尻脽黄金校具襃緩拂三品芻豆空自多
行見火花繞銅歴
　　題徐復初參政騘馬圖　　　　(明/)貝　瓊
青騘萬里來安西五花滿身玉削蹄將軍大雪騎出塞
風鬃未洗龍城泥何人落筆通造化天上房星降中夜
朱衣老奚驚有神不獨開元數曹霸漠南漠北千帳空
將軍賜爵論邊功此馬豈與凡馬同解鞍落日從逺放
黄金臺髙春草豐
　　題麝香騘馬圖　　　　　　　(明/)張　適
霧鬛風鬃八尺驕身閒如染麝香毛明朝欲伐匈奴去
萬里龍沙豈足勞
　　題正面黄　　　　　　　　　(元/)楊維楨
鼎湖乘黄忽巳仙龍池霹靂飛青天玉臺萬里在足下
青絲挽住春風前嶷如長鶴靜不騫仗下肯受庸奴鞭
主恩一顧百金重不辭正面當君憐
　　次韻子瞻詠好頭赤圖　　　　(宋/)黄庭堅
李侯畫骨不畫肉筆下馬生如破竹秦駒雖入天馬圖
猶恐真龍在空谷精神權竒汗溝赤自有赤烏能逐日
安得身為漢都䕶三十六城看歴歴(亦畫肉一作不畫/肉天馬一作天仗)
(自有赤烏一/作有頭赤烏)
　　題宣和所制赤駒圖　　　　　(元/)張天英
房星委地生神駒衆馬不得相儔匹千里風輕白玉蹄
平淵春浴丹砂質自從長養入天閑振鬛長陪乘輿出
未知赴敵見戈矛所慣承恩開警蹕嘶當落日近尊嚴
氣抹長林動蕭瑟不慙芻豆飽微軀尚覬朝家三品秩
宣和殿裏圖書暇親見圉人事爬櫛當時青海九萬餘
未有一匹當宸筆臨軒睥睨迥出羣落紙須㬰歘奔逸
内侍傳宣賜近臣再拜奎光欲騰室秋深沙苑多蒺藜
夜半河南吹觱栗已詔民間置牧地如此龍媒敢輕失
　　題錢選臨曹將軍燕脂騘圖(二首元/)王　惲
涪翁醉草丹青引祕省珍藏獵騎圖老眼再觀知有數
喜從唐本玩臨摹
龍種中來見異姿春風舞影下瑶池馬中岳湛錢郎筆
寫盡坡仙七字詩
　　臙脂駿圖歌　　　　　　　　(元/)趙孟頫
騏驎騕褭世常有伯樂不生淹棧豆歘見此圖神自王
權竒磊落龍為友隅目晶熒生紫光錦毛錯落䝉清霜
霜蹄䠞踏寒玉響霧鬛振動秋風涼朝浴扶桑騰浩蕩
莫秣崐崘超象罔雄姿似隘六合小盛氣欲籋浮雲上
嗅塵一歕驚肉飛奮迅不受人間鞿豈惟萬馬羞欲死
直與八駿爭先馳只今相者多舉肥歎息此圖誰復知
君不見王處沖半生隱德真成癡
　　題趙翰林畫桃花馬　　　　　(元/)陳　基
當時沙苑最權竒贈與吳興學士騎身上桃花千萬朶
為渠圖寫墨淋漓
　　趙翰林桃花馬圖　　　　　　(元/)熊夢祥
風翻細雨入天閑貌得權竒電影寒鳳閣春深人已逺
空餘精彩匹曹韓
　　題趙翰林桃花馬圖　　　　　(元/)鄭　東
昔共將軍戰陣間髑髏濺血上斑斑昆明池上敎人洗
選入天家十二閑
　　題趙子昂桃花馬　　　　　　(元/)丁　立
學士當年侍武王詔騎天馬入明光上林三月花如雨
吹落金鞍片片香
　　馬國瑞所題李龍眠畫赤黑二馬相戲巻子索詩
　　　因題巻後　　　　　　　　(元/)成廷珪
君不見項王烏騅如黑龍蹴踏萬里煙塵空五年乘之
勇無敵七十二戰收竒功又不見白門赤兔來向東神
物終屬雲長公百萬軍中刺名將疾如健鶻追秋風龍
眠居士新貌得毛色意態將無同沙場無人白日靜平
波淺草青茸茸雙蹄直立欲變化兩尾突起爭豪雄還
君此圖三歎息此馬忽亡難再得江南異事人未知又
見麒麟出東壁
　　題善道原韓幹黑馬圖　　　　(明/)詹　同
善家堂上書滿㕑古今名畫頻巻舒我來一見韓幹筆
龍精自與凡馬殊𤣥鬛披披首渴烏紫瞳燄燄雙明珠
黑雲一片忽墮地房星半夜飛神都御溝流水栁千樹
圉人騎出拂春露黄金腰帶素花衣馬上回頭看飛絮
絲韁在手不敢縱追風恐過龍樓去君不見向來畫馬
只畫肉神逸之氣多不足幹遺真蹟世所稀使我見此
思天育善家兄弟一馬騘此馬真與麒麟同白璧玉斗
亦不換早晩持獻明光宫
　　題鐵色騘馬　　　　　　　　(元/)張　翥
神厓黑龍時出水游此何年得其子是何毛骨如積鐵
迥立長風獨竒偉霜蹄白鼻散五花倐見馬中真騄駬
美髥奚官能剪拂不遣雲鬟涴泥滓少施控勒即飛騰
唾尚不敢況敢捶馬生豈在粟一石不飽寧能見材美
朝燕晡越信汝良安得壯士同生死阿師一室巾錫外
時展此圖臨燕几三生似是支道林愛馬芳心同若此
平原豐草秋漠漠恍惚寒沙颯然起英雄有志在青雲
老眼因之空萬里
　　題背立驪　　　　　　　　　(元/)楊維楨
首昂渴烏胯山峙拂階一把銀絲委金覊脫兔勢無前
踣鐵盤攢忽如掎淺髖大脰方爭塗忍使驪龍老垂耳
倚風背立非背恩䭾錦秋髙為君起
　　韓幹畫照夜白圖(四首/)　　　　(元/)王　惲
開元天子燕遊多一骨承恩玉色瑳所養自來非所用
雨中蜀棧要青騾
纓紱騶衣一色紅玉華光照苑門空昭陵六駿秋風裏
辛苦文皇百戰功
沈香亭下牡丹芳宫漏穿花夜未央輦路傳呼停鳳燭
内家歸詫玉麟光
政捐金鑑九齡歸聲色糊塗醉不知天意種深天寳禍
故生尤物配妖姬
　　題子昂照夜白　　　　　　　(元/)戴表元
風前新解錦鞍韉雪色糢糊霧色寒此物人間無處著
千金祇得畫圖看
　　戲題明皇照夜白圖　　　　　(元/)丁鶴年
天上麒麟天下稀月中幾送八姨歸君王寓目應追悔
誤看乘鸞度羽衣
　　題竹間翁白馬圖　　　　　　(元/)丁鶴年
誰識驊騮汗血中靜團晴雪動生風一從選入天閑内
不覺人間萬馬空
　　玉踠騮圖　　　　　　　　　(元/)吳師道
滿身霞彩尾蕭梢玉踠騰凌意氣驕牽向赤墀人駐目
只疑踏雪未曽消
　　玉豹圖　　　　　　　　　　(元/)方　回
龔侯之先楚兩龔逺孫挺挺有祖風五鼎食肉不挂意
萬巻讀書曽用功草字隸字各神妙古詩律詩俱豪雄
雖有一癖好畫馬不比人間凡畫工颯爽脩髥雪三尺
長安市上無人識等閒幅紙寫驊騮或者終身求不得
我未嘗求忽得之袖出玉花騘一匹開巻如聞嘶風聲
蹴踏青天砲霹靂曹伯昔遇唐明皇畫出此馬真龍驤
黄金拜賜南薫殿赫奕門户生輝光昇平難保金易散
晩歲奔波逃戰場却得少陵詩一首名撐宇宙相悠長
龔侯不干萬乘主但欲追尋窮杜甫老筆一洗韓幹肉
天閑至寳落環堵詩非杜甫畫勝曹無乃心神漫勞苦
龔侯此筆游戲耳别有文章垂萬古
　　奉題子昂騮馬圖　　　　　　(元/)楊維楨
西家驍騎驍如龍鼻端生火耳生風東家老段老且蹇
有如征南矍鑠翁西家公子誇逺服千里之行一日速
東家主人役老段不取驍騰取馴伏主人公子性各殊
愛驍愛段知何如若將䕫蚿較足下胡敢並轡爭齊驅
明朝西家蹄一蹷解鞍折臂中道歇道傍仰首鳴向天
䠥躠風塵愁跛鼈坐令公子心火然顧瞻老段行在前
嗚呼世步誰後先東家莫厭遲遲鞭
　　　題騕褭圖　　　　　　　　　(宋/)秦　觀
　雙瞳夾鏡權協月尾鬛蕭森澤於髮鞍銜不施韁復脫
　旁無馭者氣騰越地如砥平丘隴滅天寒日暮抱飢渴
　驤首號鳴思一發超軼絶塵入恍惚東門金鑄久銷歇
　曹霸丹青亦云沒賴有龍眠戲揮筆眼前時見千里骨
　玉臺閶闔相因依嗟爾龍媒空自竒鸞旗日行三十里
　焉用逐風追電為
　　　騾綱圖　　　　　　　　　　(元/)宋　无
　劍閣清塵犯屬車綱驘䭾得荔枝無却嫌畫史才情少
　不作承平舞馬圖
　
　
　
　
　
御定歴代題畫詩類巻一百三
　欽定四庫全書
御定歴代題畫詩類卷一百四目録
　　獸類
　　　題李伯時所畫開元御馬圖(元王惲/)
　　　夢中又賦開元御馬圖(元王惲/)
　　　申王畫馬圖(宋蘇軾/)
　　　唐申王畫馬歌(元王惲/)
　　　跋唐申王畫馬圖(元王惲/)
　　　韋諷録事宅觀曹將軍畫馬圖引(唐杜甫/)
　　　丹青引贈曹將軍霸(唐杜甫/)
　　　曹霸畫馬(宋郭祥正/)
　　　曹霸畫馬(元虞集/)
　　　題曹將軍馬圖(元陳基/)
　　　蘇君㕔觀韓幹馬障歌(唐顧雲/)
　　　書韓幹牧馬圖(宋蘇軾/)
　　　次韻子由詩李伯時所藏韓幹馬(宋蘇軾/)
　　賦黄任道韓幹馬(宋王令/)
　　次韻子瞻和子由觀韓幹馬因論曹伯時畫天馬
　　　(宋黄庭堅/)
　　讀蘇子瞻韓幹馬圖(宋張耒/)
　　再和馬圖(宋張耒/)
　　題韓幹馬圖(宋張耒/)
　　蕭朝散惠石本韓幹馬圖(宋張未/)
　　題韓幹畫馬(宋韓駒/)
　　韓幹畫馬闕四足龍眠搨而全之(宋劉子翬/)
　　臨韓幹馬(金趙秉文/)
　　題韓幹畫馬圖(元王惲/)
　　韓左軍馬圖巻(元錢選/)
　　韓左軍馬圖卷(元韓性/)
　　韓幹馬(元虞集/)
　　韓幹馬(元掲傒斯/)
　　題韓幹畫馬圖(明僧宗衍/)
　　題壁上韋偃畫馬歌(唐杜甫/)
　　題韋偃馬(宋黄庭堅/)
　　題伯時馬(宋黄庭堅/)
　　題伯時天育驃騎圖(宋黄庭堅二首/)
　　觀伯時畫馬(宋黄庭堅/)
　　次韻黄魯直畫馬試院中作(宋蘇軾/)
　　和王晉卿題李伯時畫馬(宋蘇軾/)
　　題趙尊道龍眠渥洼圖(宋樓鑰/)
　　戲題龍眠馬性圖(宋樓鑰/)
　　題李伯時畫馬(宋王庭珪/)
　　龍眠畫馬(金元德明/)
　　劉善長出示李伯時畫馬圖(金朱弁/)
　　李伯時馬(元程鉅夫/)
　　李伯時馬(元劉因/)
　　題伯時馬(元吳澄二首/)
　　龍眠畫馬(元馬祖常/)
　
　
　
　
　
　
　
　
　
　
　
　
　
　
　
御定歴代題畫詩類卷一百四目録
　欽定四庫全書
御定歴代題畫詩類巻一百四
　　獸類
　　　題李伯時所畫開元御馬圖　　(元/)王　惲
　閱武驪山是近游霜蹄蹴踏厭長楸料應扈從東封了
　一片雲烟赤岸秋
　　　夢中又賦開元御馬圖　　　　(元/)王　惲
　毛龍天降馭龍韜歴塊過都乃爾曹安得錦韉三萬騎
　冷浮秋水下江皋
　　　申王畫馬圖　　　　　　　　(宋/)蘇　軾
　天寳諸王愛名馬千金爭致華軒下當時不獨玉花驄
　飛電流雲絶瀟灑兩坊岐薛寧與申馮凌内廏多清新
　肉鬉汗血盡龍種紫袍玉帶真天人驪山射獵包原隰
　御前急詔穿圍入揚鞭一蹴破霜蹄萬騎如風不能及
　雁飛兔走驚弦開翠華按轡從天回五家錦繡徧山谷
　百里舄珥遺纎埃青螺蜀棧西超忽高準濃蛾散荆棘
苜蓿連天鳥自飛五陵佳氣春蕭瑟
　　唐申王畫馬歌　　　　　　　(元/)王　惲
花萼樓前閱庭實布乗黃朱笑羣辟奔虹凝露故家物
詔冩真形出東壁申王夭矯龍一種揮灑元精固無匹
龍池十日霹靂聲房駟無光韋偃泣千年事往失所在
此紙流傳見真跡明窗不厭百回㸔飛電流雲悵猶溼
當時圖畫樂昇平轉首雲屯散榛棘儲皇纔藉河隴餘
旋復廓清唐再闢物盛而衰固有時校以倉皇易為力
漢家拓地封狼北萬騎騰凌已無敵更求駿骨張吾軍
一紙風飛能事畢雖云中夏號雄强富不民藏孰共億
聖謨經世了不刋收卷入囊三歎息
　　跋唐申王畫馬圖　　　　　　(元/)王　惲
内府曾觀鐵筆驄又於此紙得真龍却疑決電奔虹異
不到少陵題品中
　　韋諷録事宅觀曹將軍畫馬圖引(唐/)杜　甫
國初以來畫鞍馬神妙獨數江都王將軍得名三十載
人間又見真乗黃曾貌先帝照夜白龍池十日飛霹靂
内府殷紅瑪瑙盤婕妤傳詔才人索盤賜將軍拜舞歸
輕紈細綺相追飛貴戚權門得筆跡始覺屏障生光輝
昔日太宗拳毛騧近時郭家獅子花今之新圖有二馬
復令識者久嘆嗟此皆騎戰一敵萬縞素漠漠開風沙
其餘七匹亦殊絶迥若寒空動烟雪霜蹄蹴踏長楸間
馬官厮養森成列可憐九馬爭神駿顧視清高氣深穩
借問苦心愛者誰後有韋諷前支遁憶昔巡幸新豐宫
翠華拂天來向東騰驤磊落三萬匹皆與此圖筋骨同
自從獻寶朝河宗無復射蛟江水中君不見金粟堆前
松柏裏龍媒去盡鳥呼風
　　丹青引贈曹將軍霸　　　　　(唐/)杜　甫
將軍魏武之子孫於今為庶為青門英雄割據雖已矣
文采風流今尚存學書初學衞夫人但恨無過王右軍
丹青不知老將至富貴於我如浮雲開元之中常引見
承恩數上南薫殿凌煙功臣少顏色將軍下筆開生面
良相頭上進賢冠猛將腰間大羽箭褒公鄂公毛髪動
英姿颯爽來酣戰先帝天馬玉花驄畫工如山貌不同
是日牽來赤墀下迥立閶闔生長風詔謂將軍拂絹素
意象慘淡經營中斯須九重真龍出一洗萬古凡馬空
玉花却在御榻上榻上庭前屹相向至尊含笑催賜金
圉人太僕皆惆悵弟子韓幹早入室亦能畫馬窮殊相
幹惟畫肉不畫骨忍使驊騮氣凋喪將軍盡善蓋有神
必逢佳士亦冩真即今漂泊干戈際屢貌尋常行路人
途窮反遭俗眼白世上未有如公貧但看古來盛名下
終日坎壈纒其身
　　曹霸畫馬(王荆公手冩杜甫/丹青引跋其尾)　　(宋/)郭祥正
曹將軍畫少陵詩林氏家藏相國題不動精神瞻御座
風雲萬里入霜蹄
　　題曹霸馬　　　　　　　　　(元/)虞　集
將軍今為庶畫馬寄高情聚立天風起長嘶沙草生飛
揚萬里意凌亂五星精日暮太行道悲哉長短行
　　題曹將軍馬圖　　　　　　　(元/)陳　基
神駒生長渥洼中一匹能令冀北空貌得真龍九重上
將軍筆法老逾工
　　蘇君㕔觀韓幹馬障歌　　　　(唐/)顧　雲
杜甫歌詩吟不足可憐曹霸丹青曲直言弟子韓幹馬
畫馬無骨但有肉今日披圖見筆跡始知甫也真凡目
秦王學士居武功六印名家聲價雄乃孫屈跡寧百里
好奇學古有祖風竹㕔斜日奕碁散延我直入書齋中
屹然六幅古屏上歘見胡人牽入天廏之神龍麟鬐鳳
臆真相似秋竹慘慘披兩耳輕勻杏蕊糝皮毛細撚銀
絲挿鬃尾思量動步應千里誰見初離渥洼水眼前只
欠燕雪飛蹄下如聞朔風起朱崖謫掾從亡歿更有何
人鑒奇物當時若遇燕昭王肯把千金買枯骨
　　書韓幹牧馬圖　　　　　　　(宋/)蘇　軾
南山之下汧渭之間想見開元天寶年八坊分屯隘秦
川四十萬匹如雲烟騅駓駰駱驪騮騵白魚赤兔騂皇
䮧龍顱鳳頸獰且妍奇姿逸德隱駑頑碧眼胡兒手足
鮮歲時剪刷供帝閑柘袍臨池侍三千紅妝照日光流
淵樓下玉螭吐清寒往來蹴蹋生飛湍衆工䑛筆和朱
鉛先生曹霸弟子韓廏馬多肉尻脽員肉中畫骨誇尤
難金羈玉勒繡羅鞍鞭箠刻烙傷天全不如此圖近自
然平沙細草荒芊緜驚鴻脫兔爭後先王良挾䇿飛上
天何必俛首服短轅
　　次韻子由詩李伯時所藏韓幹馬(宋/)蘇　軾
潭潭古屋雲幕垂省中文書如亂絲忽見伯時畫天馬
朔風胡沙生落錐天馬西來從西極勢與落日爭紛馳
龍膺豹股頭八尺奮迅不受人間羈元狩虎脊聊可友
開元玉花何足奇伯時有道真吏隱飲啄不羨山梁雌
丹青㺯筆聊爾耳意在萬里誰知之幹惟畫肉不畫骨
而況失實空餘皮煩君巧說腹中事妙語欲遣黄泉知
君不見韓生自言無所學廏馬萬匹皆吾師
　　賦黄任道韓幹馬　　　　　　(宋/)王　令
天寳天子盛天廏吐蕃入馬上天壽紫衣馭吏偏坐前
騎入都門不容驟西極苜蓿得氣肥六閑飛黄臥羞瘦
千秋殿下誰把筆當時人無出幹右傳聞三馬同日死
死魄到紙氣方就鐵勒夾口重兩銜墨絲丱尾合雙紐
天門未上人就觀老胡驚嗟失開口生搜朔野空毛羣
死斷世工無後手當時天子惜不傳送入御府置官守
胡塵勃鬱燕薊來宫闕蕭騷既焚後誰棄千金赤手收
足踏萬里避奪走幾經蹂棄道邊塵今日寧無紙上垢
罇前病客不識畫但驚馬氣世未有西北駿骨無時無
生不逢幹死空朽世手無能不肯休任使氣骨陋如狗
　　次韻子瞻和子由觀韓幹馬因論伯時畫天馬
　　　　　　　　　　　　　　　(宋/)黃庭堅
于闐花驄龍八尺看雲不受絡頭絲西河驄作葡萄錦
雙瞳夾鏡耳卓錐長楸落日試天步知有四極無由馳
電行山立氣深穩可耐珠韉白玉羈李侯一顧歎絶足
領畧古法生新奇一日真龍入圖畫在坰羣雄望風雌
曹霸弟子沙苑丞喜作肥馬人笑之李侯論幹獨不爾
妙盡骨相遺毛皮翰林評畫乃如此賤肥貴瘦渠未知
況我平生賞神駿僧中云是道林師
　　讀蘇子瞻韓幹馬圖　　　　　(宋/)張　耒
我雖不見韓幹馬一讀公詩如見者韓生畫馬常苦肥
肉中藏骨以為奇開元有臣善司牧四十萬匹屯山谷
養之罕用食之豐力不曾施空長肉韓生圖像無乃似
我謂韓生巧未至君不見昔時騏驥人未得飢守鹽車
唯有骨昂藏不受塵土侵伯樂未來空佇立騏驥乏食
肉常臞韓生不寫瘦馬駒誰能為驥傳之圖不如凡馬
飽青芻
　　再和馬圖　　　　　　　　　(宋/)張　耒
我年十五遊關西當時唯㨂惡馬騎華州城西浴鐵馬
勇士十人不可羈牽來當庭立不定兩足人立迎風嘶
我心壯此寧復畏按鞍躡鐙乗以馳長衢大呼人四走
腰穩如植身如飛橋邊爭道挽不止側身逼墜濠中泥
懸空十丈才一擲我手失轡猶攢蹄迴頭一躍已在岸
但見滿道人嗟咨關中地平草木短盡日散漫游忘歸
驅馳寧復受鞭䇿進止自與人心齊爾來十年我南走
此馬嗟嗟入誰手楚鄉水國地卑汙人盡乘船馬如狗
我身未老心已衰夢寐時時猶見之想圖思畫忽有感
況復慷慨吟公詩達人遇境貴不惑世有尤物常難得
寧能使我即無情搔首長歌還歎息
　　題韓幹馬圖　　　　　　　　(宋/)張　耒
頭如翔鸞月頰光背如安輿鳬臆方心知不載田舎郎
猶帶開元天子紅袍香韓幹冩時國無事緑樹陰低春
晝長兩髯執轡儼在傍如瞻馳道黄屋張北風揚塵燕
賊狂廏中萬馬歸范陽天子乗騾蜀山路滿川苜蓿為
誰芳
　　蕭朝散惠石本韓幹馬圖(馬亡/後足)　(宋/)張　耒
世人怪韓生畫馬身苦肥幹寧忍不畫驥骨當時廏馬
君未知開元太平國無事戰馬巻甲飽不騎玉關槖駝
通萬里長安第宅連諸姨笙歌錦繡遍一國六龍長閑
空食粟霜甜秋草沙苑遊日暖春波渭川浴脽圓腰穩
目生光細尾豐膺毛帖肉珠鞍玉鐙驕不行豈有塵埃
侵四足韓生丹青冩天廏磊落萬龍無一瘦豈知車下
骨如牆飢齧草根刺傷口君家古圖才半身千里騰驤
已有神迴身側顧不無意剪騣絡頭嗟失真君不見太
宗戰馬拳腹毛身騎此馬縛羣豪龍虎精神金鼓氣豈
有閑地供脂膏至今畫圖快胷臆想見虯鬚親破賊那
知但愛廏中肥漁陽筋脚蹄如石神駒入水隨烟雲蜀
山石路無行人六驥悲鳴足流血騎騾遺事一酸辛
　　題韓幹畫馬　　　　　　　　(宋/)韓　駒
古畫仍藏古錦囊故人攜得自瞿塘僰僮莋馬應羞見
羌户方調兩驌驦
　　韓幹畫馬闕四足龍眠搨而全之(宋/)劉子翬
吾聞兩臂天下重馬失四蹄將底用平生想像萬里逝
對此惟心惻然動得非曾落駑駘羣踠脱泥塗良已勤
又疑逸氣厭拘係絶蹯徑欲超浮雲諦觀事乃不爾劇
破練丹青老無色軒昂自有尊足存顧盼一抹陰山碧
韓生筆法妙此圖龍眠搨出了不殊斷鼇自昔徒聞說
續鳬雖工計已疎何如染作滄江逺明滅要看追風蹴
微雪
　　臨韓幹馬　　　　　　　　　(金/)趙秉文
秋日平原看肉飛千金市骨眼中稀世間賴有丹青手
韓幹丹青又已非
　　題韓幹畫馬圖　　　　　　　(元/)王　惲
火輪凝空汗如洗老坐烏臺簿書裏韓君忽出天馬圖
蕭䬃朔風生駿尾吁嗟此馬來西極細看一骨千金直
當時開元監牧盛赤岸千羣雲錦織奚官袍帶蒼髯㦸
碧眼深藏九方識豈其此骨獨當御轉盼君恩仗前立
幾年扈從東封還霜蹄蹴踏長楸間驪山武事厭不講
剪刷日應供帝閑鸞旗百里臨潼道華清宫殿春風早
黄金羈勒玉花騣遊幸君為玉環老幹為供奉屬車塵
思入星精奪天巧興來承詔貌真龍冀北驊騮歸一埽
古人畫馬需神品骨相權奇氣深穩將軍曹霸幹所師
萬古丹青少陵引韓公得法固入空千丈光輝誰所準
自經題品雪堂仙韋偃龍眠徒滚滚嗟予何者牛馬走
開巻賦詩還自哂韓卿朝騎御史驄暮擊凡禽健秋隼
更煩牢鎖玉麒麟隄備雷風轟秋岑
　　韓左軍馬圖巻　　　　　　　(元/)錢　選
韓公胸次有神奇寫得天閑八尺駒曾為岐王天上賜
不隨都䕶雪中驅霜蹄奮迅追飛電鳳首昂藏似渇烏
春草青青華山曲三邊今日已無虞
　　韓左軍馬圖巻　　　　　　　(元/)韓　性
五花雲散紫電光縶維未許飛龍驤垂頭欲就圉人飲
渴烏作勢吞銀潢長安畫史擅筆力萬里猛氣收毫芒
羽人乗風倦鞍勒一笑收拾藏巾箱世人不識真驌驦
顧影尚爾分驪黄放鶴峰前有遺意神駿政可誇支郎
　　韓幹馬　　　　　　　　　　(元/)虞　集
開元沙苑蒺藜秋韓幹新圖總不收天廏真龍奇骨在
故知臣甫負驊騮
　　韓幹馬　　　　　　　　　　(元/)揭傒斯
韓幹畫出曹將軍幹惟畫肉猶逼真昂藏四顧欲飛去
老奚安知馬有神想當此馬未畫時朝刷吳越暮燕秦
頓轡長鳴風動地不數驊騮與騏驎當時用舎那知許
粉墨蕭條尚雄武千金駿骨何足論萬世長留羣玉府
　　題韓幹畫馬圖　　　　　　　(明/)僧宗衍
唐朝畫馬誰第一韓幹妙出曹將軍此圖無乃幹所作
世上有若真空羣雙曈精熒兩耳立蘭筋束骨皮肉急
何年霹靂起龍池五花一團雲氣濕當年天子少馬騎
逺來烏孫詔寫之即今内廏多如蟻縱有騏驎畫者誰
　　題壁上韋偃畫馬歌　　　　　(唐/)杜　甫
韋侯别我有所適知我憐君畫無敵戲黏秃筆埽驊騮
歘見騏驎出東壁一匹齕草一匹嘶坐看千里當霜蹄
時危安得真致此與人同生亦同死
　　題韋偃馬　　　　　　　　　(宋/)黃庭堅
韋侯常喜作羣馬杜陵詩中如見畫忽開短卷六馬圖
想見詩老醉騎驢龍眠作馬老更妙至今似覺韋偃少
一洗萬古凡馬空句法如此今誰工
　　題伯時馬　　　　　　　　　(宋/)黃庭堅
我觀李侯作胡馬置我敕勒陰山下驚沙隨馬欲暗天
千里絶足略眼跨(一作/過)自當初駕沙苑丞豈復更數將
軍霸李侯今病廢右臂此圖筆妙今無價
　　題伯時天育驃騎圖(二首/)　　　(宋/)黃庭堅
玉花照夜今無種櫪上追風亦不傳想見真龍如此筆
蒺藜沙苑草迷川
明窗槃礴萬物表冩出人間真乗黄邂逅今身猶姓李
可非前世江都王
　　觀伯時畫馬　　　　　　　　(宋/)黄庭堅
儀鸞供帳饕蝨行翰林濕薪爆竹聲風簾官燭淚縱横
木穿石槃未渠透坐窗不遨令人瘦貧馬百日逢一豆
眼明見此五花驄徑思著鞭隨詩翁城西野桃垂小紅
　　次韻黃魯直畫馬(試院/中作)　　　　(宋/)蘇　軾
少年鞍馬勤逺行臥聞齕草風雨聲見此忽思短䇿横
十年髀肉磨欲透那更陪君作詩瘦不如芋魁歸飯豆
門前欲嘶御史驄詔恩三日休老翁羨君懷中雙橘紅
　　和王晉卿題李伯時畫馬　　　(宋/)蘇　軾
督郵有良馬不為君所奇顧收紙上影駿骨何由歸一
朝見縈䇿蟻封驚肉飛豈惟馬不遇人已半生癡
　　題趙尊道龍眠渥洼圖(有序/)　　(宋/)樓　鑰
　　　趙尊道制幹以龍眠渥洼圖示余余曰誤矣本
　　　韓幹馬東坡外為賦詩考此龍眠所臨而以後
　　　為前俾易之為冩坡詩於後而次其韻焉實十
　　　六坡集詩云十四匹豈誤耶
良馬六十有四蹄騰驤進止紛不齊權奇倜儻多不羈
亦有顧影成驕嘶或行或涉更相顧交頸相靡若相語
畫出老杜沙苑行將軍弟子早有聲中間名種雞羣鶴
無復瘦瘡烏暮啄當時玉花可媒龍後日去盡烏呼風
開元四十萬匹馬俯仰興亡空見畫龍眠妙手欲希韓
莫遣鐵面關西看
　　戲題龍眠馬性圖　　　　　　(宋/)樓　鑰
狗子已知無物性馬又何曾有性來伯樂若來休著眼
任他騏驥混駑駘
　　題李伯時畫馬　　　　　　　(宋/)王庭珪
秃筆戲埽凡馬空人間始識天廏龍山城逼窄那得有
注目萬里生長風奚官緩牽紫絲鞚好頭不著黄金籠
時平諸蕃盡入貢此是玉花于闐驄
　　龍眠畫馬　　　　　　　　　(金/)元德明
驪黄求馬世皆然滅沒存亡自一天當日鹽車人不識
只今空向畫中傳
　　劉善長出示李伯時畫馬圖　　(金/)朱　弁
俯首舉尾拳一蹄掣韁欲嗅驕不嘶奚官聳肩兩足垂
意貌自與造父齊雞目麟鬐鳳皇臆玉山禾逺未容食
籋雲追電有餘地置之畫圖人豈識精神權奇孰可班
當在白兔青龍間君知此馬從何來龍眠胸中十二閑
　　李伯時馬　　　　　　　　　(元/)程鉅夫
龍眠畫馬真是馬一匹猶當萬金價參差粉墨見龍媒
渴飲長江栁陰下我今老病無所求但願早賜歸林邱
肩輿飽飯百不憂閒看稚子騎犁牛
　　李伯時馬　　　　　　　　　(元/)劉　因
足不能行氣自馳天機深處幾人知世間無物能形此
除我南窗兀坐時
　　題伯時馬(二首/)　　　　　　　(元/)吳　澄
四足追風捷羽翰有誰伯樂是奚官如今萬里青雲步
漫作人間畫巻看
驍壯雲連力氣粗慣看馳突暗中都如何得此真龍種
消得千金買畫圖
　　龍眠畫馬　　　　　　　　　(元/)馬祖常
海國秋生漢使槎麝煤誰畫濯龍騧只今聖主如文帝
　留待時巡駕鼓車
　
　
　
　
　
　
　
　
　
　
　
　
　
　
御定歴代題畫詩類巻一百四
　欽定四庫全書
御定歴代題畫詩類巻一百五目録
　　獸類
　　　跋徽宗畫馬圗(元王惲/)
　　　徽宗臨張萱宫騎圗(元王惲二首/)
　　　宣和畫馬(元程鉅夫/)
　　　宣和御馬圗(明王禕/)
　　　徽宗馬圗(明王世貞/)
　　　題顯宗承華殿墨戲(元王惲/)
　　　承華殿墨戲圗(元王惲二首/)
　　　題楊祕監畫馬(金趙秉文/)
　　　楊祕監馬圗(元元好問/)
　　　題子昂馬圗(元鄧文原/)
　　　天厯改元十月題子昂馬(元虞集/)
　　　子昂畫馬(元虞集/)
　　　子昂人馬圗(元袁桷/)
　　題趙文敏公畫馬(元張翥/)
　　題趙子昂畫馬歌(元陳㤗/)
　　趙松雪畫馬(元鄭元祐/)
　　松雪馬圗(元倪瓉/)
　　趙榮禄馬圗(元倪瓉/)
　　正月八日宿禪悦僧舍題趙榮祿馬圗(元倪瓉/)
　　琦元璞所蔵趙子昂馬圗(明周致堯/)
　　松雪翁畫馬(明李延興/)
　　趙松雪畫馬(明劉溥/)
　　子昻畫馬巻(明李東陽/)
　　趙魏公畫馬(明劉師邵/)
　　子昂馬圗(明嚴嵩/)
　　題趙松雪畫馬(明沈周/)
　　題松雪畫馬(明無名氏/)
　　題趙松雪馬圗(明僧來復/)
　　仲穆臨李龍眠唐馬(元鄭元祐/)
　　題仲穆畫唐馬(元于立/)
　　題趙仲移畫馬(明貝瓊/)
　　題趙仲穆彦徵畫馬(明錢宰/)
　　題趙仲穆畫馬(明俞貞木/)
　　題趙仲穆彦徵畫馬(明錢用壬/)
　　題王侍御敬止所藏仲穆馬圗(明文徵明/)
　　舜舉馬(元牟巘/)
　　題舜舉馬(元吳澄/)
　　舜舉畫馬歌(元范梈/)
　　題錢舜舉馬圗(明劉基/)
　　任月山畫馬(元華幼武/)
　　題任月山畫馬(元錢惟善/)
　　題李早畫馬(元黄溍/)
　　李早馬圗(元鄭元祐/)
　　題陳閎畫唐人馬圗(元于立/)
　　金太子允恭唐人馬(元劉因/)
　　　姚子昂畫馬(元李俊民/)
　　　題宋成之畫馬巻(元曹伯啓/)
　　　題鄧蓀壁所藏龔處士畫馬巻(元馬臻/)
　　　同吳正傳詠龔巖叟小兒騎馬圗(元吳萊/)
　　　題鶴亭所藏馬圗(元張雨/)
　　　恭題宣廟御筆畫馬(明張鳳翼/)
　　　宣宗皇帝畫馬圗(明祝允明/)
　　　題張方伯畫馬(明陳煒/)
　　　同年吳克明知嘉定為題馬圗(明吳寛/)
　　　題朱給事所藏馬圗(明楊士竒/)
　　　為大理寺丞馬麟題畫馬(明金幼孜二首/)
　
　
　
　
御定歴代題畫詩類巻一百五目録
　欽定四庫全書
御定歴代題畫詩類巻一百五
　　獸類
　　　跋徽宗畫馬圗　　　　　　　(元/)王　惲
　為愛瑤池噴玉龍麝烟移入畫圗中宣和殿上揚休處
　忘却熙河汗馬功
　　　徽宗臨張萱宫騎圗(二首/)　　　(元/)王　惲
　缺袴赬衫玉帶圍騣華翻影下瑤池老徽筆底無留思
　貌盡春風出閣儀
　碧暈紅絪思有餘較來經國太工夫大風歌裏雲飛逺
　不畏髙皇笑殺渠
　　　宣和畫馬　　　　　　　　　(元/)程鉅夫
　夜半房星下九闗渥洼龍種入天閑宣和得此渾無用
　神駿雄爭粉墨間
　　　宣和御馬圗　　　　　　　　(明/)王　禕
　睿思東閣倚闌干貌得龍駒帶笑看回首天閑成寂寞
青城塵土晝漫漫
　　徽宗馬圗　　　　　　　　　(明/)王世貞
天閑萬馬盡權竒寫出丹青意自悲長白山頭三萬匹
可令龍種一雄嘶
　　題顯宗承華殿墨戲　　　　　(元/)王　惲
大青小青兩龍種承華墨戲真天人春宫欲見昇平事
立仗歸來不動塵
　　承華殿墨戲圗(二首/)　　　　　(元/)王　惲
天廏雲屯八尺龍總輸神駿付青宫細看絶電流雲筆
天寳諸王恐未工
主人愛馬憐神駿一骨千金什襲藏却恐雷霆還下取
九重天上看龍驤
　　題楊祕監畫馬　　　　　　　(金/)趙秉文
楊侯詩人寓於畫後身韓幹前身霸驊騮萬匹落人間
一紙千金不當價曽見先帝麝香驄紙上飛出天池龍
至今畫史比良樂一洗萬古凡馬空時於畫骨歎竒跡
二百年來無此筆艱難常恨少神駒掩圗獨抱龍媒泣
　　楊祕監馬圗　　　　　　　　(元/)元好問
天閑誰省識真龍金粟堆前草色空忽見畫圗疑是夢
東華馳道麝香驄
　　題子昻馬圗　　　　　　　　(元/)鄧文原
奔騰駿骨雲路長瀟洒神髮風露涼沙場春牧草肥雨
野徼秋嘶楓隕霜三闗戰士黄金甲五陵俠客紅絲韁
朝羈暮絡秖腸斷華山煙□遙蒼蒼
　　天厯改元十月題子昻馬　　　(元/)虞　集
朝廷無事日從容太僕承恩出九重前代王孫今閣老
只畫天閑八尺龍
　　子昻畫馬　　　　　　　　　(元/)虞　集
憶昔從公侍書殿天閑過目如飛電池邊儘有吮豪人
神駿誰能誇獨擅公今騎鯨隘九州人間空復看驊騮
惟應御氣可相逐黄竹雪深千萬秋
　　子昻人馬圗　　　　　　　　(元/)袁　桷
飄騰天山霧盪摩玉京雲耿耿萬里姿矯首空其羣乃
翁愛神駿泚筆五采分翁歸侍帝所乘化觀芸芸彼亦
與之俱追風超九垠
　　題趙文敏公畫馬　　　　　　(元/)張　翥
君不見漢家將軍求善馬戰骨縱横血流野歸來作歌
薦宗廟寧悲鬼哭宛城下何如聖代徳所懷入獻磊落
皆龍媒右牽者誰鬈且偲萬里知自宛沙來眼光鏡懸
蹄踠促老奚識性仍善牧時巡之外㳺幸稀飽秣原頭
春苜蓿吳興學士藝絶倫妙處直似曹將軍只今有馬
無此筆誰與寫之傳世人為君甘老駑駘羣
　　題趙子昂畫馬歌　　　　　　(元/)陳　泰
九原駿骨埋地中一夕盡化霜皮松畫史刳松作神墨
埽出麒麟帶松骨煙沙漠漠披風鬃精氣炯炯房星同
天山無人草木白西極日沒黄河東時平使汝困轅軛
不得變化騰為龍黄金擲送燕臺下當日君王惜髙價
自從汗血去人間老死英雄空見畫千年祇説曹將軍
弟子韓幹終無聞今之畫者趙翰林嗚呼三晉賢子孫
　　趙松雪畫馬　　　　　　　　(元/)鄭元祐
地用莫如馬壺頭竟何施寒風善相不假式胡必郭家
口齒謝家鬐神駒龍變如何按式取譬之圗畫八駿令
人嗤君不見房星精飛光夜流曳練明漢家都廏盡凡
骨冀之北土龍方生兒能引弓射鳥䑕便解騎過宛王
城玉堂學士親眼見貌得風蹄㸌流電山人半世只步
行髀肉何曽識鞍韉每每作詩題馬圗千金駿骨世所
無人間空費粉墨摹𤣥黄牝牡真成誣
　　松雪馬圗(為原/道題)　　　　　　　(元/)倪　瓚
渥洼龍種思翩翩來自元貞大徳年今日鷗波遺墨在
展圗題咏一悽然
　　趙榮禄馬圗　　　　　　　　(元/)倪　瓚
嘗聞唐開元時畫馬曹將軍妙合變化神紛紜少陵為
作歌其詞藹如雲又聞宋元祐之中李龍眠畫法奄出
將軍前蘇黄二子誇神駿險語驚飛蛟蟄困國朝天馬
來西極振鬛駑駘為辟易玉堂學士寫真龍筆陣長驅
萬人敵學士歌詩清且腴當時作者數楊虞畫成題咏
兩竒絶價比連城明月珠吁嗟天馬天一隅寳繪於今
亡矣夫學士多師内廏馬得法豈在曹李下俗工未解
知神妙此日罷駑遍區夏好事流傳亦苦心誰為幽賞
伯牙琴獨悲蘭亭繭紙隨零雨轉覺臨寫紛紛費毫楮
　　正月八日宿禪悦僧舍題趙榮祿馬圗
　　　　　　　　　　　　　　　(元/)倪　瓚
小僧院裏無塵事夜雨燈前興不孤寥寥説竟無生話
更覽王孫駿馬圗
　　琦元璞所藏趙子昻馬圗　　　(明/)周致堯
進御歸來日未西落花芳草滿春泥也知櫪上無凡馬
牽過天閑不肯嘶
　　松雪翁畫馬　　　　　　　　(明/)李延興
西海之西天地翕合敷靈氛天産天骨超崑崙月窟而
東而北幾萬里是馬乃能籋星辰踰渤澥埽空冀北凡
馬羣曹將軍是開元以來善畫者蚤以絶藝動紫宸不
問驪黄與牝牡筆力到處春無垠往時嘗見一二本世
之畫者徒紛紛吳興學士昔在詞林館畫人畫馬咄咄
能逼真玉堂朝日射碧瓦瑣窗晴雪吹青春文章之暇
奉詔寫龍種冰綃萬幅清無塵此圗神采更飄逸妙處
不減曹將軍飛雲滿空散靈雨五花凌亂曉濕蒼龍文
人言此是明皇御愛者天香滃鬱飄滿身瑶池渴飲雪
滉瀁霜蹄迥踏雲嶙峋黄鬚圉官似是太僕張景順自
幼調馬馬亦馴想當牽來赤墀下皎如飛龍下天門山
齋看畫白畫靜丹粉如沐清心魂龍門一逝九霄隔龍
沙泱漭霜風昏縱令有馬無善畫誰與寫之傳世人吳
興自是古作者髙風逺韻不可聞九京安得起公死請
公為我放筆電埽層空雲陳君愛畫不翅南金與西玉
百迴展玩當爐熏南金西玉可力致嗟此神物夐然獨
立而無鄰嗚呼神物為物固有神直恐變化為龍飛上
清都紫微之帝閽
　　趙松雪畫馬　　　　　　　　(明/)劉　溥
王孫畫馬世無敵一畫一迴飛霹靂千里長風入彩毫
平沙碧草春無跡硯池想是通渥洼突然走出白鼻騧
翻濤浴浪動光彩雲影滿身堆玉花玉花連錢汗流血
駿尾捎風蹄踣鐵何時騎得似畫中踏破陰山古時雪
　　子昻畫馬巻　　　　　　　　(明/)李東陽
翰林學士真天人平生書畫皆通神自言少小嗜毫素
寸紙遍作雲煙痕老來意態盡物理畫馬欲過曹將軍
此圗似出西域種骨法權竒氣軒聳將身蹴地跼不前
矯首見人驚欲踊燕家死馬猶堪買況此風神解飛動
在野須教一顧空登臺未覺千金重崔郎愛畫復好竒
向來得此信且疑為渠指㸃是真跡老我聰明非昔時
圗窮忽見銀鉤筆復訝驪珠海中出江南贋本今已多
入眼自須分甲乙世人得者惟見一至寳逢時故難匹
從此髙堂展翫頻明窗淨几無長日
　　趙魏公畫馬　　　　　　　　(明/)鎦師邵
浚儀王孫善畫馬神妙不在江都下朝退從容白玉堂
意匠經營自揮灑我觀此圗誠偉哉清光夾鏡雙瞳開
古來騏驥不易得此匹乃是真龍媒尾如流星汗成血
萬里飛騰真電掣長風颯颯生四蹄百尺層冰蹴應裂
雄姿眼底苦不多時無伯樂奈爾何駑駘伏櫪飽芻豆
坐使神物成蹉跎君不見才髙往往困泥滓世上英雄
亦如此
　　子昻馬圗(題贈大梁/李中丞)　　　　　(明/)嚴　嵩
卷中此馬畫者誰毛鬛欲動骨法竒尺素能收上閑駿
意態便欲隨風馳天閑十二紛相矗想是郊晴初出牧
大宛雄姿宿應房渥洼異種龍為族金羈玉勒不須誇
且看連錢五色花歘見麒麟出東櫪還疑騄駬涉流沙
沙邊青草茸茸起上有垂楊覆河水圉人騎放緑陰中
參差騋牝成雲綺我觀此馬皆能過都厯塊捷有神安
得蕃息日適河之濱榆闗巳撤烽煙警梁苑應同苜蓿
春吳興妙手誰堪伍遺墨流傳自今古人間駑輩徒紛
紛哲匠旁求心獨苦擬將此幅比瓊瑤寄贈佳人雲路
迢天闕昔曽窺立仗霜臺今復憶乘軺親持黄紙臨中
土白日旌旗照開府臯䕫事業待經邦韓范威名先震
虜氛祲潛消塞北場河山坐鎮汴封疆戍卒歸來放戰
馬嵩陽今作華山陽吁嗟乎宵旰憂勤猶拊髀殊勲早
奏明光裏願徵頗牧入禁中坐令天下之馬休逸皆如
此
　　題趙松雪畫馬　　　　　　　(明/)沈　周
隅目晶熒耳竹披江南流落乘黄姿千金價重無人識
笑看胡兒買去騎
　　題松雪畫馬　　　　　　　　(明/)闕　名
塞馬肥時苜蓿枯奚官早已著貂狐可憐松雪當年筆
不識檀溪寫的盧
　　題趙松雪馬圗　　　　　　　(明/)僧來復
振鬛長鳴産月支玉闗風急貢來時五花獅子真龍種
賜出黄門不敢騎
　　仲穆臨李龍眠唐馬　　　　　(元/)鄭元祐
龍眠畫馬妙入神貌得唐時馬與人人通馬語黙相契
馬知人意更相親文皇昔御六龍出天為聖主産騏驎
開元馬牧蕃盛日覂駕齧膝誰能馴自昔龍駒有天骨
驌驦獨起秋輪囷西巡不復觴王母東歸政爾慙直臣
馬圗流傳至汴宋玉驄紫燕聊前陳守文之君保成業
不肻一日開邊塵遂寘驊騮鼓車下猛蛟失水無完鱗
柏臺退休親貌得畫意殆逼曹韓真畫史纔知粉墨趣
學士乃通元化因曹韓骨朽伯時死餘不溪上苔花春
臨摹不得畫史意掩巻愁睂誰與伸
　　題仲穆畫唐馬　　　　　　　(元/)于　立
大宛千里馬朱汗翠連錢夜秣玉闗下曉呈金殿前横
門花似雨韋曲栁如煙虢國爭馳道將軍避繡鞭
　　題趙仲穆畫馬　　　　　　　(明/)貝　瓊
吾聞冀北之馬如雲照川谷八尺飛龍在天育灤河逺
幸翠華遲栁林大獵金鞍簇是時四海為一家東踰日
本西流沙拂郎近獻兩驌騻不數郭家獅子花公子前
身豈曹霸一馬真輕百金價黄金臺上倦為客白髮江
南隨意畫駵騧駰駓各不同飲泉齕草落筆工君不見
龍庭苜蓿與天逺何人更收青海驄
　　題趙仲穆彦徵畫馬　　　　　(明/)錢　宰
驄馬連錢新鑿蹄絡頭羈馽任官奚來從月窟真無價
進入天閑不敢嘶雨露九重思冀北風塵千里下淮西
解鞍知在休兵後楊栁平河春草齊
　　題趙仲穆畫馬　　　　　　　(明/)俞貞木
房星夜墮墨池中飛出蒲捎八尺龍想像開元張太僕
朝回騎過午門東
　　題趙仲穆彦徵畫馬　　　　　(明/)錢用壬
吳興畫馬名天下文采風流美無價子孫兩世皆絶竒
筆意經營亦相亞分明雙馬如雙龍玉花對立連錢驄
圉人緩轡不敢鞚矯矯似欲鳴長風却想當年落筆時
省郎得采初來歸深庭花落白畫靜紅門草綠春風微
回首光陰既非昔老者已逝難再得中原武騎更馳奔
展巻令人三歎息
　　題王侍御敬止所藏仲穆馬圗　(明/)文徵明
犖犖才情與世疎等閒零落傍江湖不應泛駕終難用
閒看王孫駿馬圗
　　舜舉馬　　　　　　　　　　(元/)牟　巘
常得奚官翦拂齊也思驤首一長嘶好隨便面章臺去
栁色如烟路不泥
　　題舜舉馬　　　　　　　　　(元/)吳　澄
近年錢趙二翁死直恐人間無駃騠駑駘羣裏忽得此
萬里歸來日未西
　　舜舉畫馬歌　　　　　　　　(元/)范　梈
錢君畫人勝畫馬安得名驄妙天下青雲隠約見龍文
有意軒昻駛華夏圉官山立頎而髯朱衣黑帶髙帽尖
問渠掌握詎有此牽控寧知人女嫌君不見才士受束
縛往往因之縱寥廓
　　題錢舜舉馬圗　　　　　　　(明/)劉　基
吳興公子雅好竒欲把丹青競天巧花蜂栁鶯看已足
貌得驊騮圗更好浪花滿身蹄削鐮兩耳抽出春筍尖
風鬉欲拂九霄霧隅目似挂髙秋蟾昨者王良失鞿鞚
封狼咆哮蛇豕閧天閑乘黄越在野出車未見歌南仲
嗚呼安得此馬背負郭令公掃平四海歸奏明光宫
　　任月山畫馬　　　　　　　　(元/)華幼武
天馬從龍去空遺粉墨看披雲五花白蹴雪四蹄寒逸
氣何深穏良材有急難苦心任水監直欲比曹韓
　　題任月山畫馬　　　　　　　(元/)錢惟善
神駿蕭蕭白黒文圉人調習未能馴五陵年少黄金絡
騎向長安不動塵
　　題李早畫馬　　　　　　　　(元/)黄　溍
平沙如雪草如煙想見春風士馬閒玉勒錦韉塵土化
畫圗流落尚人間
　　李早馬圗　　　　　　　　　(元/)鄭元祐
外甥似舅明昌帝取法宣和尚工伎李早畫馬供奉時
畫院森森嚴品第䔬之北土馬所生早也想見房星精
遂令龍媒出毫素側胸注目疑嘶鳴紈扇畫三騎郎君
峭按轡窄衫繡襮四帶巾靴尖曽踢中州碎紫絨軍敗
祁連山金鈿玉軸仍南還好事空餘扇頭馬至今拂拭
塵埃間
　　題陳閎畫唐人馬圗　　　　　(元/)于　立
大宛直在玉闗西萬里風沙入駿蹄一自殿前隨仗立
垂頭不肯向人嘶
　　金太子允恭唐人馬　　　　　(元/)劉　因
道人神駿心所憐天人龍種畫亦然房星流光忽當眼
徑欲攬轡秋風前漢家金粟幾蒼烟江都筆勢猶翩翩
東丹獵騎自豪貴風氣惜有遼東偏天人秀發長白山
畫圗省識開元年金源馬坊全盛日四十萬匹如秦川
天教劫火留此幅玉花浮動青連錢英靈無汗石馬復
悲鳴真似泣金仙只今回首望甘泉汾水繁華雁影邊
竒探竟隨轍迹盡兀坐宛在驊騮先人間若有穆天子
我詩當作祈招篇
　　姚子昻畫馬　　　　　　　　(元/)李俊民
雄姿卓立開天骨騰踏萬里如神速可憐不遇九方皋
空使時人指為鹿自從大奴守天育無由更騁追風足
中原一戰收乾坤白髮將軍髀生肉
　　題宋成之畫馬巻　　　　　　(元/)曹伯啓
奚官珍重玉花驄縱意清漣碧草中幸際四庭烽火靜
不須騰踏待秋風
　　題鄧蓀壁所藏龔處士畫馬巻　(元/)馬　臻
金釘繩短駐霜蹄曽見先生手畫時精凝繭香回雪色
氣隨神變發權竒華軒欲試丹青動絶筆無傳造化私
今日有誰偏愛惜鄧公馬癖幾人知
　　同吳正傳詠龔巖叟小兒騎馬圗
　　　　　　　　　　　　　　　(元/)吳　萊
北平猨臂久不侯伏波矍鑠空持矛幷州小兒十嵗許
雙足㨗走真驊騮金鞍玉勒絲轡絡肉鬛風鬉雪齗齶
郊衢一躍自矜驕血氣未完先躪躒漢皇神武駕英雄
西極飛來八尺龍城東鬬雞爾尚可磧外鳴劒吾無功
初陽却照長楸道白髮奚官泣枯草悠悠翠葢與鸞旗
老矣驊騮那得知
　　題鶴亭所藏馬圗　　　　　　(元/)張　雨
九霄天馬倶龍種四十萬蹄雲錦斑一自漁陽鼙鼓後
不知幾箇到驪山
　　恭題宣廟御筆畫馬　　　　　(明/)張鳯翼
宣皇勤政慕陶唐咨訪時時入未央天廏解鞍閒駿馬
詞臣不必賦長楊
　　宣宗皇帝畫馬圗　　　　　　(明/)祝允明
昔日宣皇履至尊堯章渙渙滿乾坤三千在御均承寵
一匹霑恩便不羣馬法盡來空地類龍圗呈處是天文
丹青不遂烏號去從此房星似掩昏
　　題張方伯畫馬　　　　　　　(明/)陳　煒
長安陌上栁嚲地十二閑閒散羣驥蘭筋鳯臆若㳺龍
龍種生來盡神異良工寫意非寫形生綃半幅墜房精
韋韓之妙不復作眼前畫者誰得名箇中憔悴老無力
飼秣猶為人愛惜其他騕褭與驊騮皁圉分明動鞭䇿
傍觀一馬殊不然霜蹄騰踏嘶向前汗血須驂六龍馭
安得奚奴浪著鞭
　　同年吳克明知嘉定為題馬圗　(明/)吳　寛
吳卿别我吳門去手把横圗索題句開圗見馬如見人
逸氣稜稜八尺身圉人騎渡燕河水萬里長風生兩耳
歸來飽啖玉山禾吳門草青奈爾何
　　題朱給事所藏馬圗　　　　　(明/)楊士竒
矯矯皆雄姿來從渥洼涘金羈未絡頭散誕春風裏試
令剪拂效驅馳君看一日輕千里
　　為大理寺丞馬麟題畫馬(二首/)　(明/)金幼孜
萬里曽思度玉門歸來立仗卸櫜鞬飽肥苜蓿風霜晩
未老猶思報主恩
　異種由來産渥洼曾看入貢度流沙幾迴牽向瑶池過
　新濯龍文照五花
　
　
　
　
　
　
　
　
　
　
　
　
　
御定歴代題畫詩類巻一百五
　欽定四庫全書
御定歴代題畫詩類巻一百六目録
　　獸類
　　　韋偃牧馬圗(宋蘇軾/)
　　　奚官牧馬圗(元元好問/)
　　　子昂風林牧馬圗(元劉因/)
　　　子昻摹韓幹牧馬圗(元吳師道/)
　　　題趙子昻所畫牧馬圗(元貢奎/)
　　　牧馬圗(明陳政/)
　　　題伯時畫頓塵馬(宋黄庭堅/)
　　　輥馬圗(金張澄/)
　　　題袞塵騮圗(元虞集/)
　　　輥馬圗(元王惲/)
　　　衮馬圗(元楊維楨/)
　　　題李龍眠畫滾塵馬(元張天英/)
　　　題趙仲庸所畫滾塵馬(元唐肅/)
　　題張參政所藏驄馬滾塵圗(元朱徳潤/)
　　衮塵馬圗(明髙啓/)
　　衮塵馬圗(明陳昌/)
　　楊祕監下槽馬圗(金黄庭筠/)
　　曹將軍下槽馬圗(元掲徯斯/)
　　曹霸下槽馬(元虞集/)
　　題廏馬圗(元王惲/)
　　御驃出廏圗(元王惲/)
　　題曲江洗馬圗(元倪瓉/)
　　戲題出洗馬(元趙孟頫/)
　　奚官洗馬圗(元張雨/)
　　洗馬圗(元張伯淳/)
　　趙子昂浴馬圗(元劉因/)
　　李伯時畫浴馬圗(元楊載/)
　　題浴馬圗(元郯韶/)
　　揩癢馬圗(元鄭元祐/)
　　題趙仲穆揩癢馬圗(元朱徳潤/)
　　題趙仲穆擦癢馬(元張天英/)
　　揩癢馬歌(明華幼武/)
　　題趙榮禄揩癢馬圗(明闕名/)
　　題曽無疑飛龍飲秣圗(宋戴復古/)
　　飲馬圗(元楊維楨/)
　　題飲馬圗(元傅若金/)
　　題唐叔美飲馬圗(明張鳯翼/)
　　舞馬圗(元張伯淳/)
　　題立仗馬圗(元栁貫/)
　　題趙翰林畫立仗馬(元張天英/)
　　子昻逸馬圗(元袁桷/)
　　逸馬圗(元袁桷/)
　　試馬圗(元袁桷/)
　　散馬圗(元袁桷/)
　　鞭馬圗(元袁桷/)
　　絡馬圗(元袁桷/)
　　題振轡馬(元丁立/)
　　題唐圉人調馬圗(元陳深/)
　　黄門飛鞚圗(元姚璲/)
　　奚官牽馬圗(明王禕/)
　　賦蔣甥若水畨馬圗(宋樓鑰/)
　　李早蕃馬圗(元王惲/)
　　題畨馬圗(明殷士儋/)
　　李潛宛馬圗(元王惲/)
　　金馬圗(元虞集/)
　　西馬圗(元張天英/)
　　胡馬圗(宋郭祥正/)
　　胡馬圗(明解縉/)
　　胡馬圗(明王弼/)
　　胡馬圗(明祝允明/)
　　瘠馬圗(元掲祐民/)
　　題瘦馬圗(元蒲道源/)
　　題夀監司所藏瘦馬圗(元薩都拉/)
　　題胡環瘦馬圗(元丁立/)
　　龔聖予畫瘦馬行(元馬臻/)
　　題張戡瘦馬圗(元姚文奐/)
　　題張戡畫瘦馬圗(元郭翼/)
　　題張戡瘦馬圗(元鄭東/)
　　題進士卜友曽瘦馬圗(明張以寧/)
　　題老馬圗(明僧妙聲/)
　　病馬圗(元劉因/)
　　病驥圗(明周忱/)
　　題人馬圗(元陳旅/)
　　金人馬圗(明髙啓/)
　　題西戎獻馬圗(明吳寛/)
　　題進馬圗(明劉崧/)
　　陳居中進馬圗(明凌雲翰/)
　
　
　
　
　
　
　
　
　
　
　
　
　
　
　
御定歴代題畫詩類巻一百六目録
　欽定四庫全書
御定歴代題畫詩類巻一百六
　　獸類
　　　韋偃牧馬圗　　　　　　　　(宋/)蘇　軾
　神工妙技帝所收江都曹韓逝莫留人間畫馬唯韋侯
　當年為誰埽驊騮至今霜迹蹋長楸圉人困臥沙隴頭
　沙苑茫茫蒺藜秋風鬉霧鬛寒颼颼龍種尚與駑駘逰
　長稭短豆豈我羞八鑾六轡非馬謀古來西山與東丘
　　　奚官牧馬圗(息軒畫/)　　　　　(元/)元好問
　曹韓畫様出中祕燕市死骨空千金息軒筆底真龍出
　凡馬一空無古今安閒自與人意熟瀟灑更覺天機深
　奚官有知應解笑世無坡仙誰賞音
　　　子昻風林牧馬圗　　　　　　(元/)劉　因
　駟馬不受人間齕春入川原草如髮老髯背面心巳知
　眼底𤣥黄總凡骨相親栁下那作疎泯黙此意今為圗
　竹林之賢固竒士晚嵗絶交真可吁
　　子昻摹韓幹牧馬圗　　　　　(元/)吳師道
開元内廏多名馬畫手無雙數曹霸弟子韓幹筆意新
承恩亦向天墀畫含毫拂練五雲動旋闗轉軸羣龍化
圉人臨閑振金索御鞍初缷收黄帕豐草聨槽晝不嘶
飛花卷仗春停駕西風回首征塵生蜀棧青螺愁獨跨
趙公何從得此本步武曹韓相上下驪黄埽空四海眼
丹青妙續千年話誰云此馬不復存看取匣中光照夜
　　題趙子昻所畫牧馬圗　　　　(元/)貢　奎
霧鬛雲鬉出帝閑誰將圗畫落人間奚官飽牧無餘事
獨立春風憶華山
　　牧馬圗　　　　　　　　　　(明/)陳　政
草細泉香野色新五花驕氣散春雲昂頭似憶當年事
立仗凌寒夜正分
　　題伯時畫頓塵馬　　　　　　(宋/)黄庭堅
竹頭搶地風不舉文書堆案睡自語忽看髙馬頓風塵
亦思歸家洗袍袴
　　輥馬圗　　　　　　　　　　(金/)張　澄
飛塹乘城力亦優不應伏櫪便垂頭而今世上無良樂
兀兀黄塵輥得休
　　題袞塵騮圗　　　　　　　　(元/)虞　集
驊騮食粟石每既立仗歸來汗如洗脱羈展轉聊自恣
落花塵土隨身起君不見春雷起蟄龍欠伸霧擁雲蒸
九河水
　　輥馬圗　　　　　　　　　　(元/)王　惲
馬蹄立論見天機四輥塵沙更適宜恰似解袍隨意處
小齋磅礴退朝時
　　衮馬圗　　　　　　　　　　(元/)楊維楨
唐家内廏三萬匹畫史縑緗都熟識緑蛇連巻骨初脱
一團旋風花五色濕雲乍洗烏龍池金索掣斷愁欲飛
奚官獨立栁陰下手把玊鞭將贈誰
　　題李龍眠畫袞塵馬　　　　　(元/)張天英
明皇最愛玊華驄袞衰芳塵繡嶺宫一曲落梅驚起舞
風摧龍翼戰場空
　　題趙仲庸所畫滾塵馬　　　　(元/)唐　肅
匹馬滚塵誰所寫天水王孫最文雅王孫系宋不系唐
那識唐人與唐馬左輔白沙白於雪四十萬頭名各別
廏中此馬帝常騎一色紫霞名叱撥馬官似𨽻王毛仲
左手執刷右持鞚沙平草暖不被鞍芻豆飽來筋力縱
翻身倒豎踣鐵蹄霧尾風鬉亂不齊元是滇池赤龍種
猶思躍浪湧春泥太平無事征戰少青絲絡頭可終老
不似交河赴敵時夜蹴層冰僵欲倒
　　題張參政所藏驄馬滚塵圗　　(元/)朱徳潤
盛唐太僕王毛仲八坊分隊三花動當時畫馬稱曹韓
尺素幻出真龍種玊花照夜爭新妍一馬滚塵鬉尾鮮
昻頭不受金絲絡汗血輾沙生晝烟翰林妙寫不減古
名駒染出青豪素延祐君王賞駿材金盤賜帛出當宁
時清處處生驪騧何必漢朝稱渥洼王良幸勿嗔踶齧
一躍天衢千里沙
　　袞塵馬圗　　　　　　　　　(明/)髙　啓
千里歸來苜蓿春五花和汗衮香塵青絲暫解從天性
多謝黄門老圉人
　　衮塵馬圗　　　　　　　　　(明/)陳　昌
霧鬛風鬃汗血騧也曽千里渡流沙絲韁不受黄門控
間向東風滚落花
　　楊祕監下槽馬圗　　　　　　(金/)黄庭筠
龍眠悔畫馬政恐墮馬趣我今破是説試下第一句道
人三昧手㳺戲萬象具萬象初莫逃畢竟無所住譬如
大圎鏡照物隨其遇少焉物四散影果在何處楊侯具
此眼透脱向上路萬馬落人間益證龍眠誤
　　曹將軍下槽馬圗　　　　　　(元/)揭傒斯
曹霸畫馬真是馬宛頸相摩槽櫪下卓犖權竒果如此
豈有世上無知者朱絲不是凡馬韁天閑十二皆龍驤
曽從天子平四方畫圗彷彿餘驪黄華山之陽春草長
　　曹霸下槽馬　　　　　　　　(元/)虞　集
櫪下長年飽豆芻誰通馬語識踟蹰主恩深重知何報
或者東封駕鼔車
　　題廏馬圗　　　　　　　　　(元/)王　惲
前年扈從獵長楊偶雜髯騶宿野莊一牽玉華三百匹
老人垂淚説先皇
　　御驃出廏圗　　　　　　　　(元/)王　惲
何人拂絹素寫此房駟精一馬老伏櫪志在千里行二
馬騁踶齧角壯猶龍騰一馬方輥塵海岸翻鯤鯨畫師
慘淡意落筆矜多能我觀寓所感國制貴有經唐人重
馬政分屯列郊坰當時百萬匹肅肅羅天兵東封與西
蕩嵗用不可勝嗣王獵其餘尚足開中興乃知三軍本
匪馬將奚憑聖經説備豫萬古為世程倉卒事亦辦未
免衆目驚我思立仗間振鬛伸長鳴吾言固芻蕘聖經
其可輕
　　題曲江洗馬圗　　　　　　　(元/)倪　瓉
校獵上林苑洗馬昆明池霜威肅笳鼓雲氣畫車旗馬
班陳賦頌衞霍綏蠻夷王風既未逺文明方在兹逶迤
霄漢上鳯皇尚來儀
　　戲題出洗馬　　　　　　　　(元/)趙孟頫
齧膝泛駕誰能御駑蹇紛紛何足顧青絲絡首錦障泥
鞭箠空勞怨長路明窗戲寫乘黄姿洗刷歸來氣如怒
不須對此苦歎嗟男兒自昔多徒步
　　奚官洗馬圗　　　　　　　　(元/)張　雨
曽侍赤墀東天池看浴龍晩涼湖上夢猶立栁陰中
　　洗馬圗　　　　　　　　　　(元/)張伯淳
蕭蕭霧鬛與風鬉撲面征塵一洗空相顧倍増神駿氣
恍疑初在渥洼中
　　趙子昻浴馬圗　　　　　　　(元/)劉　因
苜蓿原空雪新積羣馬飢鳴渡江食大梁公子心未平
一匹宛駒萬夫敵圉人初浴意氣増跨轡巳晩知無成
雲窗徘徊悄無語掩巻索索猶風生
　　李伯時畫浴馬圗　　　　　　(元/)楊　載
古稱難畫莫如馬近朝惟數李伯時不至天閑觀帝服
如此骨相何由知頭類渴烏尖插耳竟渡流沙輕萬里
圉人牽浴恒凛然復恐化龍奔入水貧居里巷無馬騎
徒步出入多傷悲大脛薄蹄何足願退立道傍塵滿面
　　題浴馬圗　　　　　　　　　(元/)郯　韶
花落春雲滿御堤晩涼試浴濯龍池五王未許爭飛鞚
先賜承恩太僕騎
　　揩癢馬圗　　　　　　　　　(元/)鄭元祐
啄瘡烏去未斜陽雨足春隄草正長摩擦樹根休揩癢
明朝要爾戰沙場
　　題趙仲穆揩癢馬圗　　　　　(元/)朱徳潤
渥洼天馬骨如龍散步春郊苜蓿中揩徧玊鬉塵未落
日斜宫樹影搖風
　　題趙仲穆擦癢馬　　　　　　(元/)張天英
啄瘡烏去夕陽西磨癢枯株振鬛嘶今日戰場春草緑
相看誰濯錦障泥
　　揩癢馬歌　　　　　　　　　(明/)華幼武
魏公畫法擅天下時向玊堂閒畫馬龍媒貌得五花驄
放牧長秋沙苑中青絲暫解黄金鞅老樹槎枒恣揩癢
霜蹄蹴踏尾蕭騷奮鬛驕嘶肉屈强畫中神妙無人語
直上曹韓不過許曹韓已矣魏公亡後來作者誰堪數
君不見不惜千金市駿骨此圗世問為第一
　　題趙榮禄揩癢馬圗　　　　　(明/)闕　名
韓幹真龍下筆肥銀鞍羅帕絡青絲春風碧野和烟放
誰見林間揩癢時
　　題曽無疑飛龍飲秣圗　　　　(宋/)戴復古
雲巢示我良馬圗一騎飲水一騎芻竹批兩耳目揺電
毛色純一骨相殊何人貌此真權竒筆端疑有渥洼池
駑駘當用驊騮老贏得畫圗人看好盆中飲槽中秣無
用霜蹄空立鐵何如渴飲長城壕上波飢則飽喫天山
禾振首長鳴載猛士龍驤踏碎鷹巢窠
　　飲馬圗　　　　　　　　　　(元/)楊維楨
佛郎新來雙象龍鼻端生火耳生風臨流飲水如飲虹
波光倒吸王良宫吁嗟青海頭白磧尾渴烏一失金井
水長城窟逺腥風起
　　題飲馬圗　　　　　　　　　(元/)傅若金
一斛寒泉照紫騮蕭蕭駿尾動髙秋夜來櫪上西風滿
憶傍寒雲飲隴頭
　　題唐叔美飲馬圗　　　　　　(明/)張鳯翼
百戰空疲千里姿悲嘶猶自逐圉師春風日飲長城窟
那得人間伯樂知
　　舞馬圗　　　　　　　　　　(元/)張伯淳
獨立天衢骨相竒縑緗猶記寫真時開元天寳今陳迹
舞破中原馬不知
　　題立仗馬圗　　　　　　　　(元/)栁　貫
玊立彤墀氣尚麤食殘芻豆更何須太平未必閒無用
一幅君王納諫圗
　　題趙翰林畫立仗馬　　　　　(元/)張天英
瓊柱花雲繡勒春霜蹄新刷紫霄塵月明曾弄瑤池影
天廏傳呼五色麟
　　子昻逸馬圗　　　　　　　　(元/)袁　桷
神駿飄飄得自閒天池飛躍下塵寰青絲絡首誰收得
留與春風十二閑
　　逸馬圗　　　　　　　　　　(元/)袁　桷
瑶池宴罷周王耄牛首蛇身騁怪靈漢使近從西極返
龍媒元是世間形
　　試馬圗　　　　　　　　　　(元/)袁　桷
二駿翩翩勢並驅轉頭槽櫪總庸奴秋風萬里雲容與
不用青絲强縶拘
　　散馬圗　　　　　　　　　　(元/)袁　桷
秋盡川原草樹空冷雲嗚咽似呼風太平天子櫜弓矢
留得閒身落照中
　　鞭馬圗　　　　　　　　　　(元/)袁　桷
生駒萬里意所向知無前圉人忌其徳未試先加鞭要
令俛首馴使我嘗相憐伯樂死巳久此道不復傳駕車
困泥途伏櫪老嵗年所用非所養誰能别媸妍畫師逐
時好謂爾誠當然披圗重歎嗟我意何由宣
　　絡馬圗　　　　　　　　　　(元/)袁　桷
秋原苜蓿肥雲屯帖帖此馬和且馴屬車効駕豈在力
愧汗絶足追奔塵王良不生造父往公子毫端意悽愴
虞淵逐日終飲河出門加鞭奈爾何
　　題振轡馬　　　　　　　　　(元/)丁　立
渥洼龍馬進來時奮迅長鳴不受羈詔與從官調得熟
只教隨仗不教騎
　　題唐圉人調馬圗　　　　　　(元/)陳　深
飛龍天廏隘雲稠一匹驕馳掣電流櫪下髯奴真厮養
眼中元不識驊騮
　　黄門飛鞚圗　　　　　　　　(元/)姚　璲
太平無有羽書塵局促龍鱗萬里身不著圉人時騁騖
天閑驕悍若為馴
　　奚官牽馬圗　　　　　　　　(明/)王　禕
太液池邊新浴罷未央門外乍牽來若教立仗丹墀下
恐負平生泛駕才
　　賦蔣甥若水蕃馬圗　　　　　(宋/)樓　鑰
何處驅來良馬六騮黄參錯如花簇胡為不作騰驤去
各有㳺韁縶前足胡人下馬俱少休倦倚氈裘眠正熟
酋豪捒箭奚奴撚意欲時發不遺鏃琵琶横倚續續彈
一夫坐聴羌中曲卧擁提壺將引飲英氣虬鬚皆貴族
沙磧坡陀髙復低天寒不見寸草綠我行燕薊頗見之
狼帽烏靴乃其族勿云恃勇不知義要以赤心置其腹
嗚呼安得壯士健馬咸作使坐令戎馬皆臣僕
　　李早蕃馬圗　　　　　　　　(元/)王　惲
羣奔角壯任郊坰已入竿頭莫力爭惜取蹄間三(闕一/字)
逸望雲秋計鐵山程
　　題蕃馬圗　　　　　　　　　(明/)殷士儋
玉塞無聲夜有霜橐駝五萬入漁陽平沙落日悲風起
馬上横捎四白狼
　　李潛宛馬圗　　　　　　　　(元/)王　惲
李生鞍馬見金初仿像殊方職貢圗今去玊門途萬里
總隨鞭策入長驅
　　金馬圗　　　　　　　　　　(元/)虞　集
賈胡自騎千金馬解囊小憩荒城下平原無樹起秋風
夢到陰山雪横野太平疆宇大無外外户連城無閉夜
不然安有獨行人懷寳安眠如畫者
　　西馬圗　　　　　　　　　　(元/)張天英
西來萬里氣如雲便䇿天閑第一勲此日登謌薦清廟
於今能得幾人聞
　　胡馬圗　　　　　　　　　　(宋/)郭祥正
唐時胡馬入長安下馬胡兒倚馬鞍今日昇平無此物
樽前聊展畫圗看
　　胡馬圗　　　　　　　　　　(明/)解　縉
破衲自風沙兼天壓雪花草閒狐兔盡歸去帝王家
　　胡馬圗　　　　　　　　　　(明/)王　弼
夜醉葡萄倚壁眠眼中胡騎忽翩然誰知慘淡寒綃裏
中有黄榆萬里天
　　胡馬圗　　　　　　　　　　(明/)祝允明
駿骨千金産名王萬里歸風煙辭大漠雲電赴皇畿立
仗容陪舞從龍敢假威此來空地類苜蓿近郊肥
　　瘠馬圗　　　　　　　　　　(元/)掲祐民
念汝出塞下四蹄疾如飛半夜馳臨闗氣奪戎王圍被
鐵踏河冰幾度向武威將軍事百戰騰力不顧肥秖今
飲渭流齒老不任鞿坡寒莫風酸磧瘠春草微百感畫
者意要見駿骨稀但看古英賢攻苦常寒飢
　　題瘦馬圗　　　　　　　　　(元/)蒲道源
誰寫驊騮草野閒身行萬里骨如山絶勝秣飼無他技
枉占君王十二閑
　　題夀監司所藏瘦馬圗　　　　(元/)薩都拉
沙場日暮春草肥瘦馬不受黄金羈天生神駿天所愛
豈容過市無人知郎官病坐芙蓉幙喜見馬圗天上落
人生相遇貴相知孰謂世間無伯樂
　　題胡環瘦馬圗　　　　　　　(元/)丁　立
渥洼此去幾萬里荒草黄雲連白沙到得單于臺下日
暖風開遍地椒花
　　龔聖予畫瘦馬行　　　　　　(元/)馬　臻
在昔開元曹將軍健筆突兀老入神能貌明皇玊驄馬
博得聲價輕千鈞後來韓幹只畫肉少陵不許肥失真
寥寥此道幾懸絶至理不付尋常人淮陰龔公老儒者
落筆文辭馳二雅有時快意埽馬骨妙處不在曹公下
畫時想極虚無垠思入萬里沙場昏凝精洞視色不變
杳冥之中百體存相經合備渥洼種仰首鳴天鼻欲動
氣豪似與神龍爭疾雷迅電驚塵夢憶昨嫖姚騎戰時
旋雲轉雨分四蹄翻然踏碎闗山雪歸來汗血光淋漓
霜枯萬骨功誰利太平總為將軍致如今衰瘦箭瘢乾
生駒却受黄金轡此馬此畫絶世無先生慷慨傳此圗
可憐韋諷日巳逺獨撫此畫深嗟吁北風動地天色慘
展開猛士寒搖膽詠罷新詩無限情巻向空齋白日晩
　　題張戡瘦馬圗　　　　　　　(元/)姚文奐
稜稜出神骨翼翼照龍光顧影時思戰長鳴勢欲驤征
鞍坐兒女逺道負餱糧歸到龍沙日秋風苜蓿長
　　題張戡畫瘦馬圗　　　　　　(元/)郭　翼
瘦骨鋒稜珠汗落臥痕半雜古苔煙未脱將軍金匼匝
又駝兒女玊嬋娟蒼皇日色龍沙外慘淡秋聲鴈塞前
神駿只今誰貌得開圗老眼一醒然
　　題張戡瘦馬圗　　　　　　　(元/)鄭　東
北風蕭蕭沙草黄天寒馬瘦骨如牆渾家兒女雕鞍上
日日陰山射白狼
　　題進士卜友曾瘦馬圗　　　　(明/)張以寧
卜翁喜我詩袖出瘦馬圗前有杜陵瘦馬行令我閣筆
久嗟吁憶昔馬齒未長日金覊躞蹀嗚天衢逐景虞泉
日未晡羲和頓轡喘不蘇石根一蹶亦常事誰遣逸足
輕夷途霜風大澤百草枯飲齕不飽長毛疎相者舉肥
汝苦瘠委棄乃在城東隅病顙有時磨古樹翻蹄無力
衮平蕪當年笑殺紫燕愚中路清涕流鹽車嗟哉此馬
世罕有駑駘多肉空敷腴格骨稜層神觀在頗類山澤
之仙臞解劍贖汝歸伯樂今豈無浴之萬里流秣以百
束芻苜蓿花白春雲鋪氣全或比新生駒持之西獻穆
天子尚與八駿爭先驅瑶池雲氣浮太虚日出積雪青
禽呼長望臨風心鬱紆
　　題老馬圗　　　　　　　　　(明/)僧妙聲
老棄東郊道空思冀北羣蕭條千里足錯落五花文苜
蓿秋風逺蘼蕪落日曛太平無一事愁殺故將軍
　　病馬圗　　　　　　　　　　(元/)劉　因
青絲屈曲長安道卓午歸來廏中老側身仰天思逺逰
口不能言顔色悄奚官却立深有疑似言非病那容醫
願乘長風迅絶足一息八極歸瑶池
　　病驥圗　　　　　　　　　　(明/)周　忱
吳興父子俱能畫捉筆往往追曹霸當時託意知為誰
惻愴令人傷此馬此馬虺頹未可輕昔隨八駿天衢行
綵雲禁籞春如海曽聴玊輅和鸞鳴一朝謝病離天仗
骨聳毛焦氣凋喪恥與駑駘競粟芻自甘偃臥沙丘上
孫陽去後苦難逢寂寞誰加剪拂功羈金絡玊復何日
顧影懐恩悲晩風古來千金市駿骨況此精神那可忽
飼秣重歸十二閑猶堪萬里奔騰出
　　題人馬圗　　　　　　　　　(元/)陳　旅
少年僕圉恃恩私天廏名駒得試騎莫向昇平飄赤汗
五花雲暖浴春池
　　金人馬圗　　　　　　　　　(明/)髙　啓
名王愛㳺獵初試射雕弓白草秋原曠黄沙晩塞空琵
琶應漢女腰褭是胡驄歸醉葡萄緑穹廬在月中
　　題西戎獻馬圗(贈楊應寧都憲/督理陜西馬政)　(明/)吳　寛
烏駥曉渡黄河來蹴踏萬里風沙開四蹄垂鐵不可鑿
拳毛繞腹非凡材戎人牽過簫闗下毳衣氊帽胡為者
不辭馳獻到闗西聞道楊公來主馬平涼極望水草新
監苑重開列圉人此匹真為渥洼種隠起龍文猶滿身
馬復令行如詔㫖蕃息應看錦雲比唐家莫説惟毛仲
秦世徒傳有非子内地養馬連長槽㪺水莝草民何勞
楊公一來壯兵氣萬騎逐北天山髙羯胡夜撤穹廬遁
馬政既成公入覲還將此匹獻天閑不是按圗空索駿
　　題進馬圗　　　　　　　　　(明/)劉　崧
拳毛赤騧初來進西人自控中官引虎氣深騰紫禁門
龍光暗掣青絲紖玊鞭金鐙調馬時天子親御和鸞宜
香街十二栁如霧太液宫前花滿枝神物飛騰那可測
電埽風馳周四極時來顧影只長嘶太僕圉人騎不得
　　陳居中進馬圗　　　　　　　(明/)凌雲翰
明王慎徳蠻夷賓尺天寸地皆王臣逺人重譯貢龍馬
流沙萬里來麒麟金丸聲動佛郎國寳劍氣接明河津
不知何年離榆塞但見此日朝楓宸毛騧生來玉琢鼻
淺驄蹙起花攅鱗最後赭白信無敵如此丹青疑有神
　騰驤欲飛使者喜控制不得奚奴嗔我聞陳閲善匠意
　無乃韓幹為前身按之圗中得所似惜哉世上遺其真
　驪黄牝牡不易索九方皋後知何人
　
　
　
　
　
　
　
　
　
　
　
　
御定歴代題畫詩類巻一百六
　欽定四庫全書
御定歴代題畫詩類巻一百七目録
　　獸類
　　　杜秀才畫立走水牛歌(唐顧況/)
　　　述韋昭應畫犀牛(唐儲光羲/)
　　　觀胡九齡員外畫牛(宋韓琦/)
　　　觀黄介夫寺丞所收丘潛畫牛(宋梅堯臣/)
　　　毛老鬬牛圗(宋文同/)
　　　題李亮功戴嵩牛圗(宋黄庭堅/)
　　　㳺昭牛圗(宋陸㳺/)
　　　范牛(宋樓鑰/)
　　　題潘温叟家藏戴牛畫巻(宋郭祥正二首/)
　　　題牛圗(宋戴復古/)
　　　戴嵩畫牛(金楊雲翼/)
　　　韓晉公畫蒼牯出水圗(元王惲/)
　　　題水牯圗(元王惲/)
　　戴嵩畫牛圗(元王惲/)
　　畫牛(元程鉅夫二首/)
　　李唐牛(元袁桷/)
　　畫牛(元馬祖常二首/)
　　畫牛(元僧大訢/)
　　題牛(明郭厪/)
　　題畫牛(明林環/)
　　題畫牛(明金幼孜二首/)
　　題朱給事所藏牛圗(明楊士奇/)
　　題畫牛圗(明楊旦二首/)
　　題牛次韻(明程敏政/)
　　畫牛(明何孟春八首/)
　　題畫牛(明僧覺澄/)
　　牛圗(明僧清濋/)
　　題紀武子所藏老融二牛圗(宋樓鑰二首/)
　　題范道士二牛圗(宋范成大/)
　　題髙都事戴嵩二牛圗(元黄清老/)
　　三牛圗(元歐陽𤣥/)
　　題劉景明百牛圗扇面(宋楊萬里/)
　　江參百牛圗(元鄧文原/)
　　題江貫道百牛圗(元白珽/)
　　百牛圗歌(元舒頔/)
　　題黄啓晦百牛圗(明林環/)
　　題百牛圗(明陳棖/)
　　書百牛圗後(明丘濬/)
　　蜀女繡牛圗(元袁桷/)
　　題錦屏史仙繡牛圗(元吳澄三首/)
　　題四羊圗(宋王阮/)
　　恭題靈羊圗(明謝承舉/)
　　趙王孫墨羊圗(明偶桓/)
　　黄荃芙蓉乳狗(元虞集/)
　　海狗窠石圗(元袁桷/)
　　題窠石海狗圗(元栁貫/)
　　題犬(元貢性之/)
　　題犬(明張鳯翼/)
　　題李迪畫犬(明髙啓/)
　　趙南伸寄王樸畫猫犬戲為之賦(宋樓鑰/)
　　狸奴畫軸(金王良臣/)
　　醉猫圗(元元好問二首/)
　　題武仲經知事獅猫畫巻(元程鉅夫/)
　　何尊師醉猫(元袁桷/)
　　王振鵬狸奴(元袁桷/)
　　題睡猫圗(元栁貫/)
　　題猫(元丁鶴年/)
　　芙蓉白猫手巻(元錢惟善/)
　　題宋徽宗畫狸奴銜魚圗(元錢惟善/)
　　題畫猫(明劉基/)
　　題茅山道士藏徽宗畫猫食魚圗(明解縉/)
　　　豕圗行(元戴良/)
　
　
　
　
　
　
　
　
　
　
　
　
　
　
御定歴代題畫詩類卷一百七目録
　欽定四庫全書
御定歴代題畫詩類巻一百七
　　獸類
　　　杜秀才畫立走水牛歌　　　　(唐/)顧　況
　崑崙兒騎白象時時鎖著獅子項奚奴跨馬不搭鞍立
　走水牛驚漢官江村小兒好誇騎脚踏牛頭上牛領淺
　草平田攃過時大蟲著鈍幾落井杜生知我戀滄洲畫
　作一障張牀頭八十老婆拍手笑妒他織女嫁牽牛
　　　述韋昭應畫犀牛　　　　　　(唐/)儲光羲
　遐方獻文犀萬里隨南金大邦柔逺人以之居山林食
　棘無秋冬絶流無淺深雙角前嶄嶄三蹄下駸駸朝賢
　壯其容未能辨其音有我哀烏郎新邑長鳴琴陛閣飛
　嘉聲丘甸盈仁心
　　　觀胡九齡員外畫牛　　　　　(宋/)韓　琦
　丹青之筆奪造化能者幾何登品録蛟龍獰惡鬼神怒
　畫工不接時人目有形之物至者稀是否難欺衆所矚
絳臺胡掾文章外偏向畫牛其好酷海内馳名三十年
得者珍藏過金玉老來纔始著青衫養親不及朝家祿
前日野服忽相過云訪恩知走京轂微風入指未能畫
示我蠟本數十幅采摭諸家百餘狀毫端古意多含蓄
鬬者取力全在角臥者稱身全在腹立者髣髴精神慢
背者分數頭項促行者動作皆得羣乳者顧視真憐犢
當流泅戲益自在欲走或疑猶蓄縮從容飲齧得天真
荷鞭時有童兒牧或横一笛坐牛背便是無聲太平曲
江天雨雪易溟濛風勢掀號摧古木敧斜蓑笠趂牛歸
蕭疎暮景烟村宿竒哉胡掾老筆不可到戴叟重生須
死伏吾觀諸牛之態雖盡妙尚有所遺思未熟牛於生
民功最大不畫牛功牛亦辱胡君胡君聴我言别選輕
綃成巨軸寫出區區耒耜勤貴知天下由吾方食足
　　觀黄介夫寺丞所收丘潛畫牛　(宋/)梅堯臣
丘畫吳牛希戴嵩吳牛角偃彎如弓老牯望㹀犢望母
母下平坡離牧童牧童吹笛坡頭坐古樹蕭騷葉戰風
黄君買畫都城中不惜滿貫穿青銅賣從誰家不肖子
傳自幾世賢卿翁今時貴人所向同競借觀翫題紙窮
紙窮磊落見墨妙東府西樞三四公應識古人丹青蹟
又辨古(原本/闕)於物通一毛一尾不取次豈以後代為盲
聾請推此意佐國論況乃聖徳同堯聰
　　毛老鬬牛圗　　　　　　　　(宋/)文　同
牛牛爾何爭於此輒鬬怒長鞭閙兒童大炬走翁嫗蒼
㺏八九子駭立各四顧何時解角歸茅舍江村暮
　　題李亮功戴嵩牛圗　　　　　(宋/)黄庭堅
韓生畫肥馬仗下有輝光戴老作瘦牛平生(一作/田)千頃
荒觳觫告主人實已盡筋力乞我一牧童林間聴横笛
　　㳺昭牛圗　　　　　　　　　(宋/)陸　㳺
㳺昭木石師李唐畫牛乃是其所長出欄初聽一聲笛
意氣已無千頃荒客居京口老益困衣不掩脛鬚睂蒼
時時弄筆眼力健蹄角毛骨分毫芒我無沙堤金絡馬
拂拭此幅喜欲狂乞骸幸䝉優詔許置身忽在煙林傍
日落飲牛水滿塘夜半飯牛天雨霜俚醫灌藥美水草
老巫訶禁祓不祥願我孫子勤農桑願汝生犢筋脈强
雄聲驚破五更夢嵗負玉粒輸官倉
　　范牛　　　　　　　　　　　(宋/)樓　鑰
人問吾何愛一牛范仙真筆倍風流繩牽雖未如自放
猶勝更著金籠頭
　　題潘温叟家藏戴牛畫巻(二首/)　(宋/)郭祥正
不辭耕遍主家田日暮歸時欲飽眠渡盡驚波莫回首
後來猶苦牧兒鞭
茫茫陂水暮秋天乍脱耕犂未得眠矯首衝波方盡力
牧兒何用更揮鞭
　　題牛圗　　　　　　　　　　(宋/)戴復古
牡丹花下連宵醉今日閒看黑牡丹得此躬耕東海曲
一貧無慮百憂寛
　　戴嵩畫牛　　　　　　　　　(金/)楊雲翼
春草原頭雨濕煙夕陽渡口水吞天披圗坐我風蓑底
一夢長林二十年
　　韓晉公畫蒼牯出水圗　　　　(元/)王　惲
蒼牯水所喜泳㳺溪水中物情更所適頓立不我從但
見鼻吻長可知力挽雄小大制有法驅牽任此童東皋
夜來雨催辦耕稼功一飽頼爾力髙廪歌年豐畫師亦
敦本大意與訓同吮墨變化質指為洛花叢妙哉韓相
筆逺意老明農
　　題水牯圗　　　　　　　　　(元/)王　惲
姚黄魏紫動逰觀何似田家黒牡丹萬有囷倉由爾出
論功消得畫圗看
　　戴嵩畫牛圗　　　　　　　　(元/)王　惲
吳儂四時耕瘴烟吳牛見月心茫然戴郎此本極閒逸
筆意逺出韓公前解縻脱鞅春事畢江皋野草香芊緜
歸鞭影亂散平楚考牧大似斯干篇因渠喚起歸耕興
夢到西山谷口田
　　畫牛(二首/)　　　　　　　　　(元/)程鉅夫
東華塵裏度年年每見春風憶故園曽是江南新雨過
閒看稚子引烏犍
觳觫春來苦羣兒未必知良工知有意好寫駕犂時
　　李唐牛　　　　　　　　　　(元/)袁　桷
䆉稏原空蟋蟀吟秋來乞得自由身平蕪又見粼粼綠
復與田翁共苦辛
　　畫牛(二首/)　　　　　　　　　(元/)馬祖常
龍具春來挂屋厫清泥過腹雨耕勞田間獨仰聴風鼻
不信空山野兕號
江岸騎牛襏襫翁夕歸對婦詫田功世間無客曽相識
惟見驚飛幾鴈鴻
　　畫牛　　　　　　　　　　　(元/)僧大訢
草煖犢子肥牧閒牛耳濕誰知荷蓑翁風雨租税急
　　題牛　　　　　　　　　　　(明/)郭　厪
鳥下南山巳夕人間春草初齊為問上流何處白雲遥
起前溪
　　題畫牛　　　　　　　　　　(明/)林　環
春滿空原草色深烏犍追逐過遥岑半村殘照人家晩
似恐天寒去路陰
　　題畫牛(二首/)　　　　　　　　(明/)金幼孜
服箱力穡不知年報主多情秖自憐好是野田春種後
飽肥芳草臥深煙
牧童原上催歸急逺樹微茫帶夕曛前日東郊曽扈從
野人牽進沐恩頻
　　題朱給事所藏牛圗　　　　　(明/)楊士竒
宛宛栁絲柔緜緜春草緑三月耕犂間春田雨新足紛
紛陌上驟青驄獨占溪南坐黄犢
　　題畫牛圗(二首/)　　　　　　　(明/)楊　旦
東風吹老緑楊枝可是春郊罷耒時帶雨細齝原上草
夕陽歸路向遲遲
南畆功成便退身中流㳺咏任天真牧童何處空江晩
清世應無叩角人
　　題牛次韻　　　　　　　　　(明/)程敏政
已銷金甲事春農無復全齊火戰功惟有牧兒相伴在
一山桃樹半溪風
　　畫牛(八首/)　　　　　　　　　(明/)何孟春
牧兒騎背穏如舟跨谷騰岡復度流老我犂耙手曽執
能知此畫是真牛
春到西疇日尚寒公家地力幾時殫一生辛苦依農業
肯作豪家黒牡丹
抖擻荷蓑夢始醒老犍何事鬬林坰此中竹石雖無主
留取相依嵗晩青
煙蓑雨笠出山隈白水收犂薄暮纔同輩解忘耕作苦
盡從牛背唱歌回
恥將刀劎誤園田歸買耕牛不論錢昔日我聞龔北海
而今郡吏更誰賢
雪壓春郊積雨餘蓑衣濕透未能除牛飢臥齕田間草
誰復來翻角上書
叩角曽傳甯戚歌南山白石正嵯峨躬耕亦有南陽客
梁甫吟成奈爾何
日耕百畆肯言功禾黍今看嵗又豐但得主人倉廩實
不愁無稈飼西風
　　題畫牛　　　　　　　　　　(明/)僧覺澄
林下逍遙飽則眠何人能似爾安然因思昔日陶𢎞景
金作籠頭不易牽
　　牛圗　　　　　　　　　　　(明/)僧清濋
春光寂寂煙暈晴春風淡淡波痕明溪南溪北小坡平
我却騎牛向溪曲溪曲嫩草嫩如玉記得當時農事足
倒指數來三十年今觀此圗猶宛然只多䑛犢雙崖邊
　　題紀武子所藏老融二牛圗(二首宋/)樓　鑰
佳哉淡墨埽人牛一笛横風各自由平日深知焉用劇
如今但欲老西疇
烏犍離立意逶遲鞭䇿俱忘取次歸駭犢跳風却仍顧
老融於此露天機
　　題范道士二牛圗　　　　　　(宋/)范成大
西疇滌場静無塵原頭逺牧秋草春一牛疾行離其羣
一牛返顧如怒嗔目光炯炯獰而馴㸃綴毫未俱逼真
不顛不狂筆有神妙哉吾宗散仙人
　　題髙都事戴嵩二牛圗　　　　(元/)黄清老
東風吹浪翻平林吳江咫尺移春陰牧童曉出不知雨
日暮歸去清溪深一童驅牛涉古岸草煙慘澹迷目觀
雙蹄湧出層水間蒼峽蹴翻石雲斷一童踞䇿溪中流
溪風不動波悠悠恍然顧影驚自失尚疑身跨蒼龍逰
平瀾逺峰結寒色至今宇宙留墨迹可憐三子人不識
我欲問之漢津客
　　三牛圗　　　　　　　　　　(元/)歐陽𤣥
兩豎騎牛過逺村一童横笛弄黄昏老僧正解荆舒字
坐愛三牛了不犇
　　題劉景明百牛圗扇面　　　　(宋/)楊萬里
吉語聞田父新年勝故年借儂百觳觫雨裏破荒田
　　江參百牛圗　　　　　　　　(元/)鄧文原
濕濕羣行四百蹄耕犂初罷樂相隨春風緑遍川原草
囘首牧人知是誰
　　題江貫道百牛圗　　　　　　(元/)白　珽
幾年散放桃林後餘四百蹄猶可騎攬鏡挂書多事在
能騎唯有一凝之
　　百牛圗歌　　　　　　　　　(元/)舒　頔
繄誰畫此百牛圗絹素淋漓懸兩壁摩挲細認角頭竒
無乃戴嵩留幻墨牧童騎䇿過前村春樹陰陰春草碧
雲收霧斂山花明逺近巔崖翠光溼平湖斷岸水淺深
皺縠粼粼如展席犢眠草間牛不乳飢齧青芻礪蒼石
或飲或浴雲滿身物我相忘祇自得横斜體態百頭殊
牧豎籠雛戲阡陌有時背上顛倒騎細雨斜陽横短笛
時平放爾桃林中布穀催耕苦相迫嗚呼比年兵革彌
天下千畦萬隴生荆棘只今農父把鋤犂處處開耕皆
爾力斗米三錢户不扃四海蒼生無莱色
　　題黄啓晦百牛圗　　　　　　(明/)林　環
昔我東山居荷鋤事農耕三時有暇日放牛滿郊坰依
依芳樹陰萋萋煙草青野齕恣所往愛此風日晴逺坡
毎羣趨空原時獨行前溪足新雨牽飲上流清牛性日
巳馴牧閒無所營捲蘆作短笛吟雜童謳聲相將晩來
歸月色孤村明以兹樂生事外物焉足攖别來幾春秋
石田想榛荆維魚每入夢彷彿東皋平披圗見犍犢蔽
野何縱横吟望夕陽山因之發遐情
　　題百牛圗　　　　　　　　　(明/)陳　棖
華山歸牧後南畆釋耕時大地郊原衍方春水草宜功
成無捆載力剩向驅馳飲澗遥呼犢維羣亂度陂煙蓑
横背臥風笛隔林吹孳息欣咸若甄陶曠莫涯融融和
氣洽藹藹物情怡漢喘休勞問商歌漫自悲戴嵩能貌
古班特浪傳疑展巻懷周澤涵濡宛在兹
　　書百牛圗後　　　　　　　　(明/)丘　濬
我本農家子兒時曽作牧倒騎牛背上蓑笠吹横竹老
大客京國久不見此畜忽然覩斯圗心若有所觸泛觀
天下物無物似牛犢既以拽犂耙又用轉車轂為我運
百貨為我生百穀論功亦莫比論苦亦良酷云胡世上
人甘心肆口腹既然食其力何忍食其肉水陸珍百品
物物可充欲孟子有遺言不忍其觳觫
　　蜀女繡牛圗　　　　　　　　(元/)袁　桷
絶壁連雲翠木稠五丁空作蜀王羞浣花女子聞鵑苦
繡作春風萬古愁
　　題錦屏史仙繡牛圗(三首/)　　　(元/)吳　澄
平原君像何人繡費幾千絲似髮稠可是史仙能狡獪
聚毛繡出下邳侯
有毛無革毛安傅傅上田單奮彩繒陸放水浮俱幻影
底須拽鼻著長繩
為汝前身膽氣麤却將假合化真如雖然毛色皆如舊
悦草觸人心已無
　　題四羊圗　　　　　　　　　(宋/)王　阮
三百維羣世不見迺以四羊為一圗人言此圗出韋偃
不知韋偃有意無巖巖參天一古木下有輕荑滿郊緑
雪髯隠約黒暈中沙肋微茫筆端足昔聞韋侯畫馬工
杜陵長歌歌古松孰知畫羊更如此世間絶藝誰能窮
蘄春太守好事者珍藏有此希世畫嗟予得見雙眼明
此一轉語久難下三羊㳺戲芳草茵一羊輒登枯樹根
安得添我作牧人為公鞭此一敗羣
　　恭題靈羊圗(有序/)　　　　　　(明/)謝承舉
　宣宗御筆也羊圗三頭坡下一犬有欲搏之狀而羊
　意馴擾感賦長句
塞上春深草初綠黄河套邊堪放牧何來羌羚攜乳畜
旁有韓盧將搏逐羣羚不奔且不驚輶車無影鸞無聲
持旄已歸蘇子卿挾冊未見黄初平羊何安閒盧何猛
以静制動清邊境我皇執筆發深儆意在雍和化强梗
是時賢相惟三楊昇平輔理稱虞唐九重優㳺翰墨場
天與人文垂四方
　　趙王孫墨羊圗　　　　　　　(明/)偶　桓
王孫長憶使烏桓因念蘇卿牧雪寒落盡節旄無復見
寫生傳得兩羝看
　　黄荃芙蓉乳狗　　　　　　　(元/)虞　集
西旅初聞効貢來金毛覆地不凡材騶虞麟趾同靈囿
抱子花陰臥石苔
　　海狗窠石圗　　　　　　　　(元/)袁　桷
靈壁層峰負六鼇藥闌花檻翠周遭如何畫史同羣吠
不與君王繪旅獒
　　題窠石海狗圗　　　　　　　(元/)栁　貫
越犬初隨賈舶來閒階弄影小徘徊花隂滿地濃如雪
解下金鈴不用猜
　　題犬　　　　　　　　　　　(元/)貢性之
深宫飽食恣猙獰臥毯眠氊慣不驚却被巻簾人放出
宜男花下吠新晴
　　題犬　　　　　　　　　　　(明/)張鳯翼
玉勒追隨子夜風金鈴搖月吠梧桐明朝較獵長楊館
萬騎叢中第一功
　　題李迪畫犬　　　　　　　　(明/)髙　啓
護兒偏吠客花下臥晴莎莫出東原獵春來兔乳多
　　趙南伸寄王樸畫猫犬戲為之賦(宋/)樓　鑰
䰐鬖兩狻㹸胡為到庭户細觀畫手妙摹寫真態度意
足謝繁華不待丹青汙亂埽腹背毛頭足巧分布尨也
如愁胡睂攅眼光注豈惟足生氂垂耳紛敗絮掉尾固
自若狸奴為驚懼側耳實畏之衝目猶敢怒誠知取形
似不吠亦不哺對之輒一笑聊用慰沈痼
　　狸奴畫軸　　　　　　　　　(金/)王良臣
三生白老與烏圎又現吳生小筆前乞與黄家禳䑕禍
莫教虚費買魚錢
　　醉猫圗(何尊師畫宣和/二府物二首)　　　　(元/)元好問
窟邊癡坐費工夫側輥横眠却自如料得仙師曽細看
牡丹花下日斜初
飲罷雞蘇樂有餘花陰真是小華胥但教殺䑕如丘了
四脚撩天一任渠
　　題武仲經知事獅猫畫巻　　　(元/)程鉅夫
金絲色軟坐常温飽食深宫錦作墩若使爰書無法吏
詩人應歎䑕翻盆
　　何尊師醉猫　　　　　　　　(元/)袁　桷
攪甕翻盆勢不禁晩風辭醉首岑岑醒來獨立闌干畔
四壁無聲蟋蟀吟
　　王振鵬狸奴　　　　　　　　(元/)袁　桷
畫堂緑幕鎮犀懸花影雲陰得散眠自是主家扃鎖密
晩風縁木捕新蟬
　　題睡猫圗　　　　　　　　　(元/)栁　貫
花陰閒臥小於菟堂上氍毹錦繡鋪放下珠簾春不管
隔籠鸚鵡喚狸奴
　　題猫　　　　　　　　　　　(元/)丁鶴年
食有溪魚臥有裀主恩深重更無倫若將乳䑕誇為瑞
恐負隆冬蜡祭人
　　芙蓉白猫手巻　　　　　　　(元/)錢惟善
秋花石上玉狻㹸金尾翛翛斂四蹄零落舊時宫女扇
撲螢曽見畫闌西
　　題宋徽宗畫狸奴銜魚圗　　　(元/)錢惟善
徽廟宸翰世巳無銜魚隨意寫狸奴鑾輿北狩知何處
惆悵春風看畫圗
　　題畫猫　　　　　　　　　　(明/)劉　基
碧眼烏圎食有魚仰看胡蝶坐階除春風漾漾吹花影
一任東郊鼠化鴽
　　題茅山道士藏徽宗畫猫食魚圗(明/)解　縉
仙籙從教滿石牀花陰睡覺赴雲鄉即今䑕輩都消盡
飽食溪魚化日長
　　豕圗行　　　　　　　　　　(元/)戴　良
胡風吹沙黄入天胡馬奔騰西出闗邊頭人民格鬬死
路旁突出惟孤豕羣胡走馬逐豕逃彎弓奮㦸意氣豪
　一人自足當豕力萬騎盤旋追不得當時豈為一豕謀
　只恐功成恩寵休豈知此豕命既脱薦食郊原竟難遏
　秋來草黄馬正肥將軍處處事驅馳何時射豕得豕歸
　嗚呼何時射豕得豕歸
　
　
　
　
　
　
　
　
　
　
　
御定歴代題畫詩類巻一百七
　欽定四庫全書
御定歴代題畫詩類巻一百八目録
　　鱗介類
　　　題張道隠太山祠畫龍(唐蔣貽恭/)
　　　題畫龍(宋樓鑰/)
　　　毘陵天慶寺觀畫龍(宋戴復古/)
　　　畫龍(宋劉叔贛/)
　　　段志堅畫龍(元元好問/)
　　　題家龍溪畫龍(元李祁/)
　　　題陳所翁畫龍(元李祁/)
　　　題金汝霖畫龍(元李祁/)
　　　畫龍歌(元小雲石海涯/)
　　　題所翁畫龍(元張渥/)
　　　陳所翁子雷巖畫龍(元劉詵/)
　　　題劉彦達龍幛(明解縉/)
　　　畫龍歌(明周是修/)
　　題張秋蟾畫龍(明袁忠徹/)
　　畫龍(明丘濬/)
　　題畫龍(明劉溥/)
　　題龍(明林景清/)
　　題龍(明周述/)
　　題王宰所藏墨龍(元栁貫/)
　　題陳所翁墨龍(元薩都拉/)
　　墨龍(元張雨/)
　　謝徽上人見恵二龍障子以短歌酬之(唐齊巳/)
　　上清盧道士所藏雙龍圗(元成廷珪/)
　　雙龍圗(元張憲/)
　　題雲龍(元袁桷/)
　　題雲龍(明杜嗣昌/)
　　題蒼龍戲海圗(元陳泰/)
　　郭恕先升龍圗(元鄧文原二首/)
　　題太𤣥天師畫升龍圗(元栁貫/)
　　題廣微天師昇龍圗(元錢惟善/)
　　題曜海朝天龍圗(元歐陽𤣥/)
　　僧傳古踴霧出波龍圗歌(元栁貫/)
　　雲龍教子圗(元卞恩義/)
　　老龍引子歸潮圗(明曽烜/)
　　題羣龍圗(明劉基/)
　　六龍圗(明丘濬/)
　　題九龍圗(元郯韶/)
　　題陳所翁九龍戲珠圗(元張翥/)
　　榮碧潭全身龍(元歐陽𤣥/)
　　所性姪藏所翁金身戲珠龍(元歐陽𤣥/)
　　玊龍圗(元虞集/)
　　題陳所翁畫墨色卧龍(元馬臻二首/)
　　臥龍圗(元許有壬/)
　　豢龍圗(宋魏了翁/)
　　贈玊龍曽道士畫龍頭(元僧圎至/)
　　　擬題素菴龍頭(明葉盛/)
　　　題鳥王啖龍圗(明王世貞/)
　　　題春雷出蟄圗(明王世貞/)
　　　題毛維勤所藏禹門三躍圗(明顧清/)
　
　
　
　
　
　
　
　
　
　
　
御定歴代題畫詩類巻一百八目録
　欽定四庫全書
御定歴代題畫詩類巻一百八
　　鱗介類
　　　題張道隠太山祠畫龍　　　　(唐/)蔣貽恭
　世人空解競丹青惟子通𤣥得墨靈應有鬼神看下筆
　豈無風雨助成形威疑噴浪歸滄海勢欲拏雲上杳冥
　靜閉緑堂深夜後曉來簾幕似聞腥
　　　題畫龍　　　　　　　　　　(宋/)樓　鑰
　老龍臥海沙覺來未欠伸珠光發海底闖然自有神畫
　龍不畫全必雜煙雨雲此龍未嘗動具見爪與鱗一龍
　望見之爭心生怒嗔奮迅勇欲前便爾雲滿身不知出
　誰筆定非塵中人若非親見之何由寫其真雲濤方洶
　湧恍若渺無津為霖㑹有時正爾良苦心乃知青雲髙
　不如寂寞濱深虞或飛去什襲聊自珍
　　　毘陵天慶寺觀畫龍(自題姑蘇羽士李懐仁醉/筆詩呈王君保寺丞使君)
　　　　　　　　　　　　　　　　(宋/)戴復古
姑蘇道士天酒星醉筆寫出雙龍形墨蹟縱横奪造化
蜿蜒滿壁令人驚一龍翻身出雲表口吞八極滄溟小
手弄寳珠珠欲飛握入掌中拳五爪一龍(闕一/字)山山為
開頭角與石爭崔嵬波濤怒起接雲氣不向九霄行雨
來萬物焦枯天作早兩雄壁隠寧非懶真龍不用只畫
圗猛拍欄干寄三歎
　　畫龍　　　　　　　　　　　(宋/)劉叔贛
南人謁雨爭圗龍畫師放筆為老雄烟雲滿壁奪晝色
雷電應手生狂風觀者皆驚爪牙動攫拏意似翻長空
吾疑奮迅出户牖何事經時留此中共言葉公初好畫
當時亦有神龍下天意為霖非爾能世俗慕真聊事假
　　段志堅畫龍(為劉鄧/州賦)　　　　　(元/)元好問
豬龍可豢亦可屠世人畫蛇復畫魚天飛忽入阿堅筆
始覺衆史欺庸愚腥風萬里來白浪横江湖一麾走海
若再顧失天吳浩蕩明河翻尾鬛慘不濡只愁紙上出
雷火摶控大千如此珠天生神物與化俱滅沒變見何
所無逆鱗自古不受觸乃今縮頭隨巻舒怪得堂堂髥
御史平生長有雨隨車
　　題家龍溪畫龍　　　　　　　(元/)李　祁
龍溪溪上見蒼龍勢在飛騰變化中沛作甘霖能濟旱
九州四海樂年豐
　　題陳所翁畫龍　　　　　　　(元/)李　祁
千年老龍伏巖阻懶向天台作霖雨忽逢健筆一寫之
鬛角鱗髥盡蒼古溪風肅肅山雨寒驕螭騰挐穉蛟舞
願君長留此畫江海間更使千年作龍祖
　　題金汝霖龍　　　　　　　　(元/)李　祁
大海波濤起髙堂雲霧興九州望霖雨須汝一飛騰
　　畫龍歌　　　　　　　　(元/)小雲石海涯
老墨糊天霹靂死手擘明珠換眸子一潛淵澤久不躍
泥活風鬚色深紫虬髥老子家燕城怒吹九龍無餘燈
手提百尺陰山冰連雲塗作蒼龍形槎牙爪角隨風生
逆鱗射月干戈聲人間仰視翫且聴參辰散落天人驚
瀟湘浮黛蛾睂輕太行不讓蓬萊青烈風倒雪銀河傾
珊瑚盞闊堪不平吸來噴出東風迎春色萬國生龍庭
七年旱絶堯生靈九年澇漲舜不耕爾來化作為霖福
為吾大元山海足
　　題所翁畫龍　　　　　　　　(元/)張　渥
我聞真龍神變化呼吸風雲齊上下胡為却向九淵潛
頷下驪珠光不夜一朝帝敕鞭雷霆祕怪恍惚無逃形
蜿蜒千丈露頭角顛倒山嶽翻滄溟乾坤澒洞日為黒
元氣淋漓收不得願將㸃滴試天瓢草木晴光甦下國
龍兮龍兮汝為龍攀之不見追無蹤何當飛空附其尾
手按鴻濛究元始
　　陳所翁子雷巖畫龍　　　　　(元/)劉　詵
所翁畫龍妙天下墨水千江醉傾瀉天地變色草木寒
霆電交作晝為夜陰風蕭蕭出空庭天落黄金壁間挂
前身是龍身不知龍來與語相娛嬉嵗饑乖龍不肯起
畫龍夜出行雨歸不知雨到幾千里但見綃素濡淋漓
所翁丹成駕龍去雷巖傳家有竒趣蜿蜒半幅浩欲動
鱗鬛槎牙攫雲霧軒窗怒濤聲洶歘篋笥夜光亞春吐
嗟哉雷巖今亦仙此龍神妙不再覩誰能久藏繫金柅
雷公繞柱窺囊楮只今春風急雨日夜多便恐一日飛
去驤天河
　　題劉彦達龍幛　　　　　　　(明/)解　縉
道人飛入水晶宫手挽天河畫玊龍一夜風雷繞南國
海門桃浪漲春虹
　　畫龍歌　　　　　　　　　　(明/)周是修
雲如車輪風如馬雷鼓砰訇電旗撦其中踊躍何爾為
無乃蜿蜒作霖者古來善畫此者誰葉翁所翁稱最竒
筆端揮灑絶相似亦有風雲雷電隨大梁徐公生卓犖
自少以來深好學揮毫灑墨運天機鬼泣神愁日光薄
斯須縞素騰真龍莽蒼直奪造化工恍如列缺引霹靂
歘若巽二驅豐隆枯木槎牙頭角露鱗拂雪花駭成怒
劃然威掣海門聞勁望層空欲飛去我時見畫心膽豪
拔劎起舞翻絨袍波濤萬頃東溟闊瘴煙千丈南衡髙
嗟哉徐公天相爾後恐無繼前無比酒酣神氣益灑然
白日風雲牕户起為君一作畫龍歌雷風激烈雲嵯峨
魚鰕混處不可久龍兮龍兮奈爾何
　　題張秋蟾畫龍　　　　　　　(明/)袁忠徹
張公畫龍人不識筆法逺自僧繇得挂向髙堂神鬼驚
恍忽電光飛霹靂想當渤澥開筆力元氣霖䨙浸無極
吐吞霧雨川澤昏摩蕩雲雷太隂黒江翻石轉窈莫測
雪濤卷空銅柱仄洞庭扶桑非爾誰顛倒滄溟為窟宅
乃知兹圗只數尺坐令萬里起古色何當置我君山湖
上之髙峰聴此老翁吹鐵笛
　　畫龍　　　　　　　　　　　(明/)丘　濬
黒風吹白雨海立水翻波老龍空作勢不救旱田禾
　　題畫龍　　　　　　　　　　(明/)劉　溥
古來畫龍稱葉公後來又説陳所翁嗚呼二人不可見
神妙誰復追其蹤此圗知是何人作一見令人即驚愕
勢翻滄海起風雷身湧長空奮頭角雙晴潑電鱗鬛分
左盤右蹴挐飛雲軒然天地動光彩此時不顧魚鰕羣
滿堂慘淡凝烟霧相對咨嗟毛髮豎田疇嵗旱望甘霖
破壁須看上天去
　　題龍　　　　　　　　　　　(明/)林景清
春雷一夜天池震七澤濛濛煙雨暝數聲驚起臥潭龍
怒捲銀濤飛萬仞黒雲影裏露竒形鱗甲錯落光縱横
鬚鬐奮張聳頭角炯炯射海雙瞳明伊誰老手妙無敵
奪得天機歸筆力所翁之後豈無傳只恐驚愁山鬼泣
龍兮龍兮真有神須㬰變化隨屈伸何當吸盡滄海水
徧澤枯槁皆回春
　　題龍　　　　　　　　　　　(明/)周　述
虬龍靈變不可測蜿蜒嵗久蟠滄溟碧波怒捲若山立
朱橋似欲凌空行是誰寫此得真趣白晝髙堂起煙霧
慎莫雙眸更㸃睛只恐乘雲天上去
　　題王宰所藏墨龍　　　　　　(元/)栁　貫
飛亷為御豐隆車憑陵九淵傾尾閭誰與發墨啓𤣥奥
神光躡斗旋其樞湖邊竹屋清夜徂防有沒人來摘珠
　　題陳所翁畫龍　　　　　　　(元/)薩都拉
畫龍天下稱所翁禿筆光射驪珠宫長廊白日走雲氣
大厦六月生寒風興來一飲酒一石手提𤣥兔槌霹靂
漲天煙霧晴不收頭角崢嶸出牆壁全形具體得者稀
今日海邊親見之滿堂光焰動鱗甲倒披海水空中飛
凌風直上九天去天下蒼生望霖雨太平天子居九重
黍稷穰穰千萬古
　　墨龍　　　　　　　　　　　(元/)張　雨
髙昌世子寫墨龍此龍乃出開元東井中東井水與天
河通龍下取水遺其蹤道人識墨(闕一/字)帝子逃入世子
之筆鋒井頭夜半飛霹靂元氣淋漓雪色碧一鎖銀牀
五百年纔㸃目睛生羽翼
　　謝徽上人見恵二龍障子以短歌酬之
　　　　　　　　　　　　　　　(唐/)齊　巳
我見蘇州崑山佛殿中金城柱上有二龍老僧相傳道
是僧繇手尋常入海共龍鬬又聞蜀國玉局觀有孫遇
跡盤屈身長八十尺逰人爭看不敢近頭覻寒泉萬丈
碧近有五羊徽上人閒工小筆得意新畫龍不誇頭角
及鬚鱗只求筋骨與精神徽上人真藝者恵我雙龍不
言價等閒不敢將懸挂恐似葉公好假龍及見真龍却
驚怕
　　上清盧道士所藏雙龍圗　　　(元/)成廷珪
仙潭烟霧曉冥冥仿彿飛空劍氣腥巖穴幾年當蜕骨
畫圗今日露真形天瓢水淺陰猶伏寳藏雲深夜不扃
好就盧敖聴驅使八方行雨鼓風霆
　　雙龍圗　　　　　　　　　　(元/)張　憲
雲谷道人手持一片東溪纑雲林散人為作雙龍出入
清潮圗硯池濃磨五斗墨手塗脚蹋頃刻雲糢糊既不
為爬山引九子亦不作掣電吞雙珠但見一龍盤空偃
蹇飛下尾閭穴一龍攪海奮迅直上青天衢雄者筋脈
緊雌者腹肚麤雙衡交挺白玊柱兩角對樹青銅株宛
宛脩尾巻蹴浪花白聶聶鉅甲挾拍相風烏性馴肯入
孔甲駕氣惡欲踢豐隆車張吻啖阿香舞爪挐天吳轟
霆時或取旱魃飛雨自足蘇焦枯寸池尺沼雖云不能
一日處十年未用猶可髙臥南陽廬雲谷子七寳鉢盂
深袖手雲林子光環金錫且載酒吾將倒三江傾五湖
洗餘百戰𤣥黄血盡率凡鱗朝帝都
　　題雲龍　　　　　　　　　　(元/)袁　桷
玉淵發靈籟摩盪超九天調鉛靜召之帖首在我前
　　題雲龍　　　　　　　　　　(明/)杜嗣昌
夭矯騰空勢欲盤墨雲漲壁晝漫漫生平學得屠龍技
把劍偏從畫裏看
　　題蒼龍戲海圗　　　　　　　(元/)陳　泰
天孫織雲春錦紅玉梭悞落乘剛風一夕變化雲冥濛
海水起立為珠宫坐令年年機杼空誰與黼黻上帝躬
求梭不得愁鬼工安知入君懷袖中
　　郭恕先升龍圗(二首/)　　　　　(元/)鄧文原
海上參差十二樓閬風𤣥圃綵雲浮神仙尚厭人間世
故作乘龍汗漫逰
建章宫闕漏沈沈翠輦春逰接上林未識嫦娥天上樂
廣寒丹樹五雲深
　　題太𤣥天師畫升龍圗　　　　(元/)栁　貫
博大真人衡氣機硯池傾倒墨龍飛風風雨雨成功後
却蜕升形上衮衣
　　題廣微天師昇龍圗　　　　　(元/)錢惟善
嘘氣乘雲薄太清墨卿靈怪硯池腥波濤光彩失雙劍
風雨晦𡨕驅六丁朱火騰空照碧落翠鱗垂水捲滄溟
真人上挾飛仙去安得攀髯過洞庭
　　題曜海朝天龍圗　　　　　　(元/)歐陽𤣥
𤣥雲霮䨴海波立神龍挺水趨天潢畫師題筆睨八極
意與元氣爭毫芒玉京仙聖驂翺翔雜騎麒麟與鳳凰
龍拖雲氣歸洞府海日杲呆天中央
　　僧傳古踴霧出波龍圗歌　　　(元/)栁　貫
葉公好龍致真龍精氣所感無不通僧中劉累有傳古
夜夢捷入驪龍宫陽暉焰焰陰魂動左右給侍皆魚蟲
探珠不得逢彼怒轟然鼓鬛興雷風潛窺竊識領其妙
寫之萬楮將無同目睛數月纔一㸃波浪只尺如層空
乘雲執鏡麾電母跨海獻寳招河宗劉嘗善豢古善畫
得意忘象象乃工為龍為畫了不識有頃噀水投長虹
龍乎龍乎徳正中超忽變化天為功絳宫帝子秉節從
九淵喚起赤鯉公永奠鼇極開鴻濛
　　雲龍教子圗　　　　　　　　(元/)卞恩義
龍公頭角何嶄然教子挐雲飛上天語之慎勿習癡懶
旱水盤盤井底眠
　　老龍引子歸潮圗　　　　　　(明/)曽　烜
海門秋氣横江來怒濤殷地如奔雷蒼龍教子習潮勢
排風噴雪煙雲開憶昔深潭事沖舉直上穹霄輕一羽
曽嘘數滴翻瓢漿散作九州三日雨只今回顧忍潜蹤
引子不敢施神通却愁幼小易飄忽一瞬萬里天無工
我聞靈物多竒異潛飛大小皆隨意畫師恐是張僧繇
寫向生綃若真致龍今育子猶世人古來有欲皆可馴
何當重起豢龍氏愛養留作商巖臣
　　題羣龍圗　　　　　　　　　(明/)劉　基
世間萬類皆可覩茫昧獨有鬼與龍此圗畫龍二十四
狀貌詭譎各不同得非物産有異種或曰神變無常蹤
一龍揵尾欲上水足爪猶在奫沄中一龍出穴飲澗底
頭上飛瀑瀉白虹前有一龍已在雲顧視厥子揚雙瞳
浪波魚鱗沓谾豅日車坱圠天無風中庭兩龍忽相逢
須睂葩髿如老翁便欲角觝爭雌雄西望積石接崆峒
白龍擘石窺流潨河伯逺遁虚其宫屈蟠睡者何龍鍾
老物用亢時當終峽外六龍獰以兇矜牙舞爪起戰攻
齩鱗嚼甲含劍鋒陷胷折尾波血紅之死弗悟人誰恫
一龍引吭將欲從迴環睢盱未敢通最後一龍藏於埪
睥睨勝敗非愚种無乃有意收全功雲中弄珠勞爾躬
不如臥沙之從容龍子學飛力未充母在下視心憧憧
何物一角額準隆觩然出洞若蛇蟲有龍接之自巃嵸
恐是鞏穴王鮪公皮骨始脱形猶䝉兩龍歸來倦不翀
癡龍攀石身巳癃蚴虯偃蹇歘騰衝蜿蟺攫躍鬐髮茸
呿呀奔拏曲如弓百態並作何紛龎是耶非耶孰能窮
畫師昔有僧繇工能令真龍下虚空安得伶倫截竹筒
吹之呼龍出石谼使我一見豁昏瞢
　　六龍圗　　　　　　　　　　(明/)丘　濬
顥蒼生萬類行天莫如龍純秉至陽精卓為鬼物雄大
小靡定形去住無常蹤一之已難見況乃六者交騰衝
一龍昂首揚其鬐奮起直上拏虚空一龍揵尾出奫沄
迴身轉脊如宛虹其餘兩兩峙相向戲弄明月雲濤中
矜牙露其爪氣勢何獰兇是時元氣濕濛濛河海起立
地天通鬼神盡泣真宰怒呵叱屏翳驅豐隆嗚呼神物
變化不可窮胡為羣聚如昆蟲無乃畫工巧為此潛以
翰墨偷天功君不見古來好者有葉公眞龍聞之降其
宫又不見近來畫者有洞微真龍現相來相從君從何
處得此本仿彿似是(原本闕/三字)精誠感通理或有慎勿輕
易為㸃曈㑹須一夜(原本闕/二字)去轟雷鼓驚天風流下土
霑耕農
　　題九龍圗　　　　　　　　　(元/)郯　韶
九龍起幽壑百谷走春雷峽坼蒼厓斷天傾白浪迴朝
行神禹穴莫過楚王臺應有天瓢手為霖遍九垓
　　題陳所翁九龍戲珠圗　　　　(元/)張　翥
兩龍頡頏出重淵白日移海空中懸一龍回矯一倒起
側磔胡髥怒歕水大珠炎炎如彈丸爪底雲頭爭控摶
一龍仰首逆鱗露兩龍旁睨蒼崖蟠怪風狂電浩呼洶
天吳崪立八山動一龍後出尤崛竒半尾戲繞蜿蜒兒
兒生未角已神猛一顧却走千蛟螭陳翁硯池藏霹靂
往往醉時翻水滴便覺天瓢入手來雨氣糢糊渾是墨
我嘗見畫多巨幅簸蕩驚濤駭人目何如此筆窮變化
三尺微綃形勢足是翁前身定龍精故能吸歘奔精靈
巻圗還君慎封鎖但恐破壁飛空寘
　　榮碧潭全身龍　　　　　　　(元/)歐陽𤣥
巨壑深溪萬水潨四時濃黛浸千峰天衢邂逅全身露
還信碧潭盤老龍
　　所性姪藏所翁金身戲珠龍　　(元/)歐陽𤣥
萬户千門夜半雷明朝日出五雲堆老龍引領春消息
翫弄明珠未肯來
　　玊龍圗　　　　　　　　　　(元/)虞　集
貝闕澄澄海月生水晶簾影接空明鮫綃翦得霓裳就
却擁冰髥上太清
　　題陳所翁畫墨色臥龍(二首/)　　(元/)馬　臻
集霧流雲意匠勞天風鱗甲動霜毫莫教流落人間世
怕有當年葉子髙
曽出泰山飲渭川怒風翻浪自髙眠如今四海均霖雨
不用拏雲上九天
　　臥龍圗　　　　　　　　　　(元/)許有壬
能辨人間大有年九淵誰遣抱珠眠等閒莫似隆中起
雨得西南蕞爾天
　　豢龍圗　　　　　　　　　　(宋/)魏了翁
乾坤包萬有納納百囊罟人位乎兩間利與害為禦一
氣貫四時五風甘十雨神龍以為畜擾御不予侮河有
背負圗庭無漦流女義理之不明人情自疑沮範圍吾
職分往往若違拒同室操戈鋋一身隔肺腑帝王豢龍
意棄置那復取四靈非不靈有不得其所生息之相吹
古今類如許古人體天意萬物我其主蟲莫知於龍拊
循如士伍今何故無人亦足驗胷府聲和鳳來儀心平
轡如組矧伊人中瑞治亂係嘿語欲入而閉門誰出不
由户兹事闗人心作詩附農圃
　　贈玉龍曽道士畫龍頭　　　　(元/)僧圎至
乖龍逃雨走急落西山陬縮入畫仙筆雷公不能搜畫
仙有墨池尺水涵十洲俗龍作𤣥骨騎入塵寰逰我求
寫龍真畫仙許我不形全恐飛去為君且畫頭
　　擬題素菴龍頭　　　　　　　(明/)葉　盛
殿前同日奉絲綸屈指今過二十春一管宣毫還好在
龍頭不畫畫麒麟
　　題鳥王啖龍圗　　　　　　　(明/)王世貞
黒風吹海海水立琉璃宫中老龍泣此時鼓翼天闗摧
左足下蹴龍宫開海人明珠若明月願贖龍軀了無荅
鼉㕘黿史祈以身天廚朝餔不爾珍老拳頓顙隆準坼
雙角拉枯血中擘敗鱗飛空空欲赤餘噫尚足呼風霆
擲火波底流金鈴宛轉骨盡神不靈我聞閻浮提三千
六百海一龍一餐八萬載須彌山傾劫福竭鳥王與龍
竟誰在君不見龍兒一夢何其聰可憐宫中羣小龍金
翅乃是宣城公
　　題春雷出蟄圗　　　　　　　(明/)王世貞
一夜春雷發羣蟄自相語神龍豈不勞人間要霖雨
　　題毛維勤所藏禹門三躍圗　　(明/)顧　清
一夕風雷動九重春江回首萬鰅鱅雲泥只尺從人辨
　諸葛南陽本是龍
　
　
　
　
　
　
　
　
　
　
　
　
　
　
御定歴代題畫詩類巻一百八
　欽定四庫全書
御定歴代題畫詩類巻一百九目録
　　鱗介類
　　　仲咸借予海魚圗觀罷有詩因和(宋王禹偁/)
　　　贈徐子虚畫魚(宋王佐才/)
　　　題趙晞逺魚(宋樓鑰/)
　　　醉題魚屏(宋樓鑰/)
　　　羅浮何君祐夫相訪恵詩又出所作水墨魚戲題
　　　巻末(宋李昴英/)
　　　子用恵畫魚四軸以詩謝之(宋王炎/)
　　　贈畫魚者(宋白玉蟾/)
　　　贈周東卿畫魚(宋文天祥/)
　　　題東海徐白魚(元王惲/)
　　　畫魚(元成廷珪/)
　　　題畫魚(明劉基二首/)
　　　題程亞卿所藏劉進畫魚(明李東陽/)
　　彭學士先生所藏劉進畫魚(明李東陽/)
　　畫魚(明周用/)
　　畫魚(明錢宰/)
　　贈泰塘畫魚程翁希明(明程敏政二首/)
　　和趙類菴題畫魚(明陸深/)
　　畫魚(明徐渭二首/)
　　百魚圗(元吳師道/)
　　逰魚圗(元鄭元祐/)
　　徐白秋塘戲魚圗(元袁桷/)
　　題子行所藏魚藻圗(元楊載/)
　　題落花逰魚(元陶宗儀/)
　　大魚圗(明劉珝/)
　　題魚荷巻(明林環/)
　　閣學袁侍郎燮以朝鯉豢龍兩圗見寄索和朝鯉
　　(宋魏了翁/)
　　題畫鯉魚(宋王庭珪/)
　　題赤鯉圗(元李邧/)
　　為王侍郎題鯉魚圗(明丘濬/)
　　畫躍鯉送人(明徐渭/)
　　鱖魚圗(明李東陽/)
　　趙子昻鱖圗(明何􁱐/)
　　題一鯖百鱖圗(明范嵩/)
　　題柯行所藏秋水纖鱗圗(明顧璘/)
　　海鰕圗(明王鏊/)
　　畫鰕(明周用/)
　　題畫鰕(明程敏政/)
　　依韻和原甫㕔壁錢諫議畫蟹(宋梅堯臣/)
　　宋徽宗畫蟹(元馬祖常/)
　　題蟹(元陳髙/)
　　題蟹(明劉基二首/)
　　畫蟹(明錢宰/)
　　題蟹(明王世貞/)
　　　題畫蟹(明徐渭/)
　　　魚蝦螺蟹(明徐渭/)
　　　蓮龜(宋蘇軾/)
　　　黄筌龜藏六圗(元元好問/)
　　　龜蓮圗(元劉因/)
　　　靈龜篇題馬尊師所畫芝龜(元楊載/)
　　　題蚌蛤圗(明吳寛/)
　
　
　
　
　
　
　
　
御定歴代題畫詩類巻一百九目録
　欽定四庫全書
御定歴代題畫詩類巻一百九
　　鱗介類
　　　仲咸借予海魚圗觀罷有詩因和(宋/)王禹偁
　偶費霜縑與綵毫海魚圖畫滿波濤搘床難死慙龜殻
　把酒狂歌憶蟹螯䗉蚱脚多垂似帶鋸鯊齒密利如刀
　何當一一窮真偽須把千尋鐵網撈
　　　贈徐子虚畫魚　　　　　　　(宋/)王佐才
　我嘗放意逰江湖喜從釣叟觀真魚有時臨溪行復坐
　秋水無風魚自如鮮鱗滑鬛隨上下回旋戲躍形皆殊
　兩兩相逢若對語聚頭戢戢搖雙鬚忽然散漫背逰去
　一半掉尾潛菰蒲往來得所弄晴色圎波觸動生浮珠
　困依垂楊看不足盡日忘歸誰與俱自從北走塵土窟
　十年不復瞻蓴鱸憑誰畫出江湖趣東海今聞徐子虚
　毫端奪得生時意京師好事爭傳摹寫成雙幅輒遺我
　展舒活動驚堂隅窮搜前古少竒筆此本只恐人間無
任教涸轍强濡沫對面相忘千里書
　　題趙晞逺魚　　　　　　　　(宋/)樓　鑰
藻翻數尾已如生妙絶魚兒作隊行不是深知濠上趣
未應筆底得縱横
　　醉題魚屏　　　　　　　　　(宋/)樓　鑰
五千買得見屏風白魚相逐菰蒲中俊尾撥剌有生意
旁人未易分雌雄屏後諸孫更雍容戢戢無數迷西東
我雖非魚知魚樂樂處未必魚知儂
　　羅浮何君祐夫相訪恵詩又出所作水墨魚戲題
　　　巻末　　　　　　　　　　(宋/)李昴英
山頭釣引千鈞魚鐵橋曽逢稚川奴風波平地誤㸃額
戲取墨汁翻糢糊縱觀濠上契妙趣浩浩胷次涵江湖
墨雲忽從硯池起撥刺跳出形模殊大魚騰驤撼風雨
小魚瑣碎㳺荇蒲技如元放幾許竒金盤一箇松江鱸
試張亭前漲波影舂鋤飛下傍睢盱世間畫史少活筆
描寫終類鮒肆枮文溪一灣浮釣徒欠得龍眠為嚴瀬
羊裘圗
　　子用恵畫魚四軸以詩謝之　　(宋/)王　炎
四幅溪藤任巻舒管城幻出化龍魚風雷定似梭飛走
莫悞呼兒覓素書
　　贈畫魚者　　　　　　　　　(宋/)白玉蟾
昔日僧繇所畫魚三十六鱗依翠蒲徐髙畫中多畫魚
鼓鱗揚鬛今為圗古人妙畫猶不朽今人妙處古未有
郭丹青者冠古今天下畫魚第一手畫到妙處手應
心心匠巧甚機智深紙上溶溶一溪水放出鰷鱨二三
尾金鱗錦鬛紅玊鬐圉圉洋洋戲波裏小魚如針同隊
行噞喁水面隨風萍擲頭掉尾浮沉勢三聚二散㳺躍
意筆分濃淡計萬鱗劃鬚㸃眼勻墨痕狀如抛尺量波
練復似穿梭擲水紋宛然鱍鱍巢青藻漁翁未釣先吹
火壁上魚躍水不流稚子睥睨敲針鉤君今畫到入神
處此畫一出聲尤著魚雖無腸有活意玊波浸荇澄寒
渚深恐後夜或雷雨化作龍飛禹門去
　　贈周東卿畫魚　　　　　　　(宋/)文天祥
觀君瀟湘圗起我濠上心短褐波濤舊秋雨菰蒲深
　　題東海徐白魚　　　　　　　(元/)王　惲
㸃額雷燒不到渠相忘何必在江湖細吹藻荇充飢了
兩頷腥涎儘自濡
　　畫魚　　　　　　　　　　　(元/)成廷珪
生平蹤迹侣魚鰕浦月山風滿客槎曾向春盤登北鮪
更從丙穴薦南嘉賞花釣得留詩友折栁穿來覓酒家
萬里江湖清夢逺於今空對畫中誇
　　題畫魚(二首/)　　　　　　　　(明/)劉　基
為愛濠梁樂有餘故拈兔頴寫成圗秋風忽憶銀絲鱠
腸斷松江隔具區
九罭無人詠鱒魴河墳有客歎牂羊不知生意能多少
爭得鯤鮞滿尺長
　　題程亞卿所藏劉進畫魚　　　(明/)李東陽
劉生亦是丹青豪近來作畫無此曹平明退直呼濁醪
半酣脱却宫錦袍戲將秃筆作鱗介巳覺四壁生風濤
風濤洶湧向何處岸濶江空起煙霧東風一夜吹水渾
翠鬛紅鬐不知數桃花栁絮時吐吞輕蘩亂荇交繽紛
圎光倒射日成凸滅影下沒天無痕羣嬉若共衆芳狎
逺樹忽與洪波奔千形萬態極幻化倉卒逢之安可論
就中鉅者稱赤鯶卓犖頗似鯨與鯤仰窺河漢若咫尺
俯視江海如罌盆巖巒變風雨作走天吳驅海若流雲
掣電同揮霍噴沬浮漚滿寥廓鋒鏑㕘差見齦齶劍㦸
崢嶸露頭角直遣飛騰動鬼神寧誇震撼傾山嶽若非
溟渤即洞庭不然豈得通幽靈幽靈汗漫入恍惚始信
丹青有竒骨劉生劉生良巳工誰其愛者司徒公華堂
錦軸粲盈丈髣髴坐我龍門中龍門髙髙幾許葉公畫
龍龍出走此物胡為在庭宇知公自是人中龍㑹向人
間作霖雨玊如意金叵羅激髙堂揚練波文王在沼民
共樂君子有酒吾當歌我生解詩不解畫潦倒不覺雙
顔酡吁嗟乎吾當奈爾丹青何
　　彭學士先生所藏劉進畫魚　　(明/)李東陽
魚為水族類最稠近時畫手安城劉生綃如雲筆如雨
恍惚變態不可求大者獨立為豪酋小者列從分奴騶
翻身喣沬日弄影一一如在空中逰風鬐露鬛巻復舒
頃刻巨浪髙山丘上摩虚無拂倒景下逐逺勢歸長流
初疑聚石作九島咫尺之地皆汀洲又如然犀照牛渚
海若露叫羣靈愁問渠類象誰指示或者神授非人謀
畫圗貴似不必似却恐有意傷雕鎪擬將天地作畫笥
此語吾傳蘇子由江湖茫茫隔塵土吾欲逺掛珊瑚鈎
臨淵之羨亦徒爾況乃物幻無停眸詩成日暮酒半醒
蕭蕭落木髙堂秋
　　畫魚　　　　　　　　　　　(明/)周　用
黄河萬里奔海東怒觸厎柱生雷風憑陵秖欲騰虚空
云是西河赤鯶公一魚人立二魚從前者潑剌後喁喁
滄江夜月貫白虹憑君巻去還吳淞作詩敢與誰爭雄
中有雲氣隨飛龍
　　畫魚　　　　　　　　　　　(明/)錢　宰
緑波春水沒漁家楊栁青青拂釣槎三月江南春雨歇
一雙鱣鮪上桃花
　　贈泰塘畫魚程翁希明(二首/)　　(明/)程敏政
疉嶂如城水滿川門前喬木翠參天路人來往能相指
文獻傳家幾百年
愛魚何羨古濠梁畫出羣魚趣更長正欲垂綸尋釣隠
何時相約水雲鄉
　　和趙類菴題畫魚　　　　　　(明/)陸　深
天池咫尺候龍飛荇帶荷錢出水肥神物自應多變化
長竿空傍釣魚磯
　　畫魚(既作古詩復/得七律二首)　　　　　　(明/)徐　渭
勺水寸魚何褵褷斗方小亦放生池豆人寸馬非吾事
雪白蕉紅任爾疑連嵗波臣多死旱此中釣叟底垂絲
㸃睛翻笑僧繇手飛向雲霄何所為
兹圗稍似少陵詩微風吹雨出魚兒尺梢詎許牛涔活
逺水何勞象隊移是處有魚爭聚網畫心無獺穏揺鬐
五侯刀几知多少免爾為鯖正在斯
　　百魚圗　　　　　　　　　　(元/)吳師道
小魚戢戢同隊嬉羣魚出沒相追隨鯶公掉尾殿其後
氣參變化非凡姿水深蒲藻相因依嗟魚之樂魚自知
畫師㸃綴百態具問爾當日何由窺大罛密網紛如織
鬻市何曾持盈尺有生嘗抱竭澤憂相戒徒聞過河泣
江湖新水春拍天安得魚我俱悠然聞道君王闢靈沼
願繼周頌多魚篇
　　逰魚圗　　　　　　　　　　(元/)鄭元祐
潑剌春波藻荇深方池容得五湖心硯坳更有神龍在
難起商巖旱嵗霖
　　徐白秋塘戲魚圗　　　　　　(元/)袁　桷
魚背水深一尺溪毛日映千絲似笑釣鼇狂客獨騎瘦
馬歸遲
　　題子行所藏魚藻圗　　　　　(元/)楊　載
畫出鯈魚戲緑漪羣分白小更相隨主人真得蒙莊趣
視此洋洋樂可知
　　題落花逰魚　　　　　　　　(元/)陶宗儀
蒲抽翡翠茸茸花落臙脂片片曉來戲唼㳺魚雨霽緑
波如練
　　大魚圗　　　　　　　　　　(明/)劉　珝
長風捲起崢嶸立百川如沸天吳泣赤鯉横霜怒浪掀
三十六鱗當水擊揚鬐鼔鬛闢鴻濛凡介常鱗應伏匿
乾坤浩蕩古今浮煙雲咫尺風雷夕葛陂竹化事無憑
豐壤劍沉人巳昔琴髙跨背亦渺茫子英騎角空騰躑
何如錦鱗三月春桃花浪暖迷雲津天下蒼生望霖雨
一朝變化蘇呻吟
　　題魚荷巻　　　　　　　　　(明/)林　環
江天向晩煙漠漠萬頃平波澹寒緑敗荷經雨翠蓋傾
細荇牽風青縷弱碧空倒影浸琉璃隊隊纖鱗逰碧落
雪晴時逐白浪翻月明静帶浮光躍君不見層臺嵯峨
臨水頭何人更復被羊裘又不見磻溪春深芳草多只
今渭水空東流感予亦有鷗鳥興滄浪歸夢常悠悠何
當結屋滄江上釣竿長拂蘆花秋
　　閣學袁侍郎爕以朝鯉豢龍兩圗見寄索和朝鯉
　　　　　　　　　　　　　　　(宋/)魏了翁
物生宇宙間巨細統有宗鱗蟲三百餘厥長維稱龍滃
霧彌六合神龍閟千重維時赤鯶公坐制纖鱗窮纖鱗
何足言什百來追蹤亦有横江鱗望洋喪其雄于于圉
圉然等辨殊卑崇一鱖掉頭去恝然若將終三公不易
介誰謂恵不恭魯生陋漢儀商皓嬰秦鋒行吾之所安
匪以驚愚庸又如秦漢後俗學千載同卓哉無極論上
配禹孟功吾言聊自警毋誚惟少通
　　題畫鯉魚　　　　　　　　　(宋/)王庭珪
誰把吳松江翦斷得此鯉魚長尺半㑹逢李白過江來
騎上青天逰汗漫
　　題赤鯉圗　　　　　　　　　(元/)李　祁
風翻雷吼動乾坤赤鯉騰波勢得尊無數閒鱗齊上下
欲隨春浪過龍門
　　為王侍郎題鯉魚圗　　　　　(明/)丘　濬
世間萬類水族多鯊鱨鱣鮪蛟黿鼉就中赤鯉公最貴
三十六鱗如星羅陽鱗九九陰六六雖禀魚形有龍骨
禹門寧肯㸃額歸鯨海終須揚鬛出誰哉貌此化龍姿
丁紋錦片光陸離淵潛一躍勢直上波濤起立雲下垂
太平時世無赬尾悠悠洋洋安所止江湖處處皆恩波
於物常如靈沼裏
　　畫躍鯉送人　　　　　　　　(明/)徐　渭
鱗鬛不如㸃額歸丰神却覺有風威不添一片龍門石
方便凡魚作隊飛
　　鱖魚圗(為掌教謝/先生作)　　　　　　(明/)李東陽
泮池雨過新水長江南鱖魚大如掌沙邊細荇時吐吞
水底行雲遞來往其間種類多莫辨短者如鍼細如綫
三年養得鱗甲成萬里空嗟畫圗見一官薊北復巴西
丹青不改鬢成絲遥憐天路飛騰地長記春風長養時
宦途萍水紛無迹再見此圗三歎息逺行珍重寄雙魚
魚中定有長相憶
　　趙子昻鱖圗　　　　　　　　(明/)何　􁱐
曽聞魚藻頌皇都見説杭城殿閣無却想王孫揮筆處
也應回首念西湖
　　題一鯖百鱖圗(為李同/寅作)　　　　(明/)范　嵩
長江春暖水草稠逰魚隊隊沉還浮逌然自得不受餌
寄語漁郎莫網鈎大者如鯤勢縱壑溟海飛出崢頭角
喣沬為雨氣為雲槁者以蘇耕者樂太平天子居九重
深山窮谷歌年豐此魚變化固難測誰謂渠在凡鱗中
　　題柯行所藏秋水纖鱗圗　　　(明/)顧　璘
伊誰掇取瀟湘水鋪向長縑光瀰瀰碧牽文藻舞風柔
黄落衰荷抱霜死中添淡墨為羣魚魴鱮瑣細各自殊
纖毫尾鬛空明見萬里江湖氣勢舒姑蘇野老困奔走
震澤扁舟落誰手展圗漠漠雲水生便欲垂鈎挂魚口
君失此圗何許年完璧再返非徒然請君袖取入京國
天邊時一賞林泉
　　海鰕圗　　　　　　　　　　(明/)王　鏊
茫茫大海浮穹壤日月升沉鼇背上其間物怪何所無
海馬天吳大如象有魚如屋鱟如帆鰕最細微猶十丈
鬇鬡怒氣鬚如㦸力戰洪濤欲飛出江湖魚蟹總蜉蝣
畜眼平生未曽識畫工何處寫汝真夢中曽到長鬚國
黒風吹海浪如山魚龍變化須㬰間從龍願作先驅去
去上青天生羽翰
　　畫鰕　　　　　　　　　　　(明/)周　用
霧雨蘆根細泥沙岸脚平捋鬚登曲笱露頂送香羹
　　題畫鰕　　　　　　　　　　(明/)程敏政
長鬚衝破荇芽青湖上風來水氣腥喜見天機歸畫史
不將新味付庖丁
　　依韻和原甫㕔壁錢諫議畫蟹　(宋/)梅堯臣
諫議吳王孫特畫水物具至今圗寫名不減南朝顧濃
淡一以墨螯殻自有度意將輕蔡謨殆被蟛蜞誤
　　宋徽宗畫蟹　　　　　　　　(元/)馬祖常
秋橙黄後洞庭霜郭索横行自有匡十里女真鳴鐵騎
宫中長晝畫無腸
　　題蟹　　　　　　　　　　　(元/)陳　髙
昔年作客到淮陽飽食霜螯一尺長幾度淮西橙子熟
樽前空對菊花香
　　題蟹(二首/)　　　　　　　　　(明/)劉　基
殻鬬犀函手鬬兵沙堤潮落可横行稻根香軟蘆根美
未覺江山酒興生
擁劍横行氣象豪渾疑縑素是波濤能令吻角流饞沬
莫向牕前咤老饕
　　畫蟹　　　　　　　　　　　(明/)錢　宰
江上蓴鱸不用思秋風吹破綠荷衣何妨夜壓黄花酒
笑擘霜螯紫蟹肥
　　題蟹　　　　　　　　　　　(明/)王世貞
唼喋紅蓼根雙螯利於手横行能幾何終當墮人口
　　題畫蟹　　　　　　　　　　(明/)徐　渭
誰將畫蟹托題詩正是秋深稻熟時飽却黄雲歸穴去
付君甲胄欲何為
　　魚鰕螺蟹　　　　　　　　　(明/)徐　渭
魚鰕螺蟹藻萍鮮一榼新醪一栁穿不是老饕貪嚼甚
臂枮難舉筆如椽
　　蓮龜　　　　　　　　　　　(宋/)蘇　軾
半脱蓮房露壓敧緑荷深處有㳺龜只應翡翠蘭苕上
獨見𤣥夫暴日時
　　黄筌龜蔵六圗(為張左/丞賦)　　　　(元/)元好問
無心舒巻付皇天不幸刳腸亦偶然世上疑謀待君決
可能藏六便安全
　　龜蓮圗　　　　　　　　　　(元/)劉　因
龜約蓮香上翠盤四靈長向畫中看題詩記我千年恨
風月無聲洛水寒
　　　靈龜篇題馬尊師所畫芝龜(為陳渭/叟作)
　　　　　　　　　　　　　　　　(元/)楊　載
　蒼龜生中山深阻絶中道不飲亦不食靈和中自抱噢
　咻凝神液巖上産芝草支干集五采相射顔色好彼逰
　江海上作計苦不早一罹豫且㒺性命莫能保歸遺宋
　元君天意資探討築宫修祠祭相承以為寳神者固如
　斯遺骨易枮槁古聞䝉莊氏苦語欲相曉持為衛生經
　千載長不老
　　　題蚌蛤圗　　　　　　　　　(明/)吳　寛
　江湖極目渺無涯蚌蛤隨潮上淺沙開口自甘濡沬老
　聒人偏恨是鳴蛙
　
　
　
　
御定歴代題畫詩類巻一百九
　欽定四庫全書
御定厯代題畫詩類巻一百十目録
　　花鳥合景
　　　徽宗花鳥圖(元王惲/)
　　　吳中女子畫花鳥歌(元虞集/)
　　　花鳥圖(明岳正三首/)
　　　李少參宅林良花鳥圖(明顧璘/)
　　　題花鳥(明顧清/)
　　　題僧人花鳥扇頭(明汪淮/)
　　　松雪花鳥圖(明文徵明/)
　　　題黄荃畫翎毛花蝶(宋蘇軾二首/)
　　　題花竹翎毛(元陳高三首/)
　　　題邊文進花木翎毛(明楊榮/)
　　　題花木翎毛畫(明葉子竒二首/)
　　　題梅花雪雀(宋賀鑄/)
　　　題邢公達寒梅凍雀圖(元元好問/)
　　梅雀扇頭(元劉因/)
　　疎梅寒雀圖(元王惲二首/)
　　寒雀梅(元歐陽𤣥/)
　　題宋徽宗梅雀圖(元栁貫/)
　　煙梅睡雀墨戲(元張雨/)
　　題從子倫畫風梅花鴨(元陳基/)
　　紅梅翠竹山雉圖(元王冕/)
　　題從子倫畫梅花家鳬(元鄭東/)
　　題梅上雀(明陳憲章/)
　　題寒梅凍雀(明金幼孜/)
　　孫癡寫雪梅鵲兔(明林俊/)
　　題雙雀梅花扇(明王世貞/)
　　題梅花小禽圖(明劉基/)
　　梅竹雙禽(明夏原吉/)
　　杏花白鷴(宋蘇軾/)
　　繁杏錦鳩圖(元王惲/)
　　題杏花鬬鵲(元陳基/)
　　題杏花鬬鵲(元張遜/)
　　杏花鵝(元郭翼/)
　　題士宣杏花雙喜(元鄭東/)
　　題李遂卿畫春鵝杏花(明張以寧/)
　　杏花飛燕圖(明高啓/)
　　題宋徽宗杏花錦鷄圖(明孟洋/)
　　杏花畫眉(明劉㤗/)
　　杏花畫眉(明錢遜/)
　　杏花燕子(明沈周/)
　　題杏花鸚鵡(明張鳳翼/)
　　錢舜舉桃花黄鶯圖(元王惲/)
　　王中甫桃花鸂鶒圖(元貢師泰/)
　　桃花鸚鵡(元掲傒斯/)
　　桃竹畫眉圖(元黄潛/)
　　題幽禽桃花圖(元陳旅/)
　　桃花雙鳥圖(元貢性之/)
　　題桃花十二紅圖(元華幼武/)
　　題桃花珍禽畫(明劉崧/)
　　題邊文進桃花雙禽圖(明高□/)
　　題桃花白頭翁(明朱經/)
　　桃花白頭公(明陳昌/)
　　桃竹百禽圖(明陳煇/)
　　桃花衆禽(明徐溥/)
　　題桃花喜鵲畫(明羅頎/)
　　題桃花鷓鴣(明陳鑾/)
　　題桃花春禽(明殷雲霄/)
　　題徐煕桃花鸚鵡圖(明楊翮/)
　　題宋徽宗畫碧桃鸜鵒(明項忠/)
　　緋桃黄雀(明程敏政/)
　　題桃花小禽圖(明僧麟洲/)
　　題畫桃桃邊有竹數竿又有鳥集於桃上(明蔣冕/)
　　桃花楊栁舞鴨圖(明陸治/)
　　栁鸎便面(元唐肅/)
　　次韻題栁燕(元陶宗儀/)
　　為方思道題畫眉折栁(明陸深/)
　　題緑栁紫燕圖(明王褒/)
　　緑楊雙燕圖(明高棅/)
　　緑楊紫燕圖(明僧文湛/)
　　題陳高士所藏冬青枝上白頭翁畫(元戴表元/)
　
　
　
　
　
　
　
御定厯代題畫詩類卷一百十目録
　欽定四庫全書
御定厯代題畫詩類卷一百十
　　花鳥合景
　　　徽宗花鳥圖　　　　　　　　(元/)王　惲
　無逸圖空冷御屏翠香珍羽惜娉婷不思三代池臺樂
　感致中和本四靈
　　　吳中女子畫花鳥歌　　　　　(元/)虞　集
　吳中女兒顔色好洗面看花花為悄調朱弄粉不自施
　寫作牕間雪衣鳥緑窗沈沈春晝遲半生心事花鳥知
　花殘鳥去人不歸細雨梅酸愁畫眉
　　　花鳥圖(三首/)　　　　　　　　(明/)岳　正
　侍宴歸來簇絳雲夜深冷露透猩裙阿環喚醒紗厨夢
　閒拂菱花照宿醺
　露染平江翠欲飛波心夜半度靈妃可憐一掬蒼梧淚
　拭徧當年舊製衣
　姑射仙人跨翠鸞風前環珮響珊珊玊簫吹徹江南意
孤夢囘時月正寒
　　李少參宅林良花鳥圖　　　　(明/)顧　璘
寫生之家不易得崔白以後稱黄荃國朝林良亦神妙
意㑹物像皆天然何年畫此雙孔雀尾上金錢猶爍爍
疑從五嶺翻然來飛入君家翠綃幕衆鳥瑣屑未辨名
鳬鷖燕雀各有情白晝如喧杜陵宅青春忽近長安城
攀條啄粒相頡頏時和自見萬物昌新蒲淺水雲淡淡
落花飛絮風茫茫高堂展畫感我私却憶先皇臨御時
朝廷無事友朋樂日聴春鳥吟芳辭一從羣盜亂中土
萬姓倉皇執金鼓東邨西落少人家燕子那尋舊門户
虯髥將軍才且武一洗羣盜無死所見畫還思熙皥時
題詩却訴流離苦春來百物儻如舊勸君有錢多釀酒
　　題花鳥　　　　　　　　　　(明/)顧　清
邊鸞不起林良老海内丹青合到誰晴日牕間弄沙鳥
楚煙湘樹不勝思
　　題僧人花鳥扇頭　　　　　　(明/)汪　淮
巳悟前身是法王謫來塵世㡬滄桑維摩真諦傳青鳥
銜入珠林簷蔔香
　　松雪花鳥圖　　　　　　　　(明/)文徵明
疎篁顫葉風囘枮老枝點玉梅花初韶華暗度人未識
幽鳥得氣鳴相呼鳥呼花舞春舒舒彷彿生意當庭除
青紅厯亂粉墨渝坐久始覺開珍圖印文依稀大雅字
知是王孫吮筆餘王孫玉雪天人如寫生不數江南徐
高齋日暮松雪暗野亭何處鷗波虛百年手跡誰與辨
一笑且看行間書
　　題黄筌畫翎毛花蝶(二首/)　　　(宋/)蘇　軾
短翎長喙苦喧卑曳練雙翔亦自竒賴有黄鸝鬬嬛好
獨依蘚石立多時
緑陰青子已愁人忍見東風燕麥新惆悵劉郎今白首
時來看巻覓餘春
　　題花竹翎毛(三首/)　　　　　　(元/)陳　高
棃花沐雨帶嬌羞獨立枝間一鳥幽若遣美人初睡起
定應無處著春愁
乾坤寥落嵗將闌竹葉梅花獨好看可惜幽禽棲不穏
霜風日暮羽毛寒
棠棃三月吐花齊布榖飛來樹上啼想見小園㣲雨過
春光多在石欄西
　　題邊文進花木翎毛　　　　　(明/)楊　榮
翠袖逢春自不寒湘江雲散水漫漫飛來青鳥知何處
誤作仙源樹裏看
　　題花木翎毛畫(二首/)　　　　　(明/)葉子竒
海棠花未開枝上春禽語東風㡬何時滿地飛紅雨
濛濛花上霧五月海榴紅幽禽哢晴晝葉厎聴惺􁀙
　　題梅花雪雀　　　　　　　　(宋/)賀　鑄　一
春雪霏霏晩梅抱枝寒雀毰毸隴下有人腸斷為銜芳
信東來
　　題邢公達寒梅凍雀圖　　　　(元/)元好問
褐衣相媚不勝情只許乾暉畫得成却被詩人笑寒色
一枝風雪可憐生
　　梅雀扇頭　　　　　　　　　(元/)劉　因
月影波光淡有春秋風草草最愁人憑君欲寄調羮信
恐被枝頭凍雀嗔
　　疎梅寒雀圖(二首/)　　　　　　(元/)王　惲
若愛梅花結素縁野莊胷次本蕭然枝頭凍雀何為者
時許分香到夢邊
長記扁舟過武夷仙家梅竹滿清溪山禽盡日憐幽致
争揀寒枝趁晚棲
　　寒雀梅　　　　(一/)　　　　　(元/)歐陽𤣥
斗柄初開第一枝遊蜂寒雀已先知相逢不忍輕飛去
直與梅花了嵗時
　　題宋徽宗梅雀圖　　　　　　(元/)栁　貫
雙雀飛來曉色勻宫梅如雪鬬清新紇千山下他年見
青鳥司花不是春
　　煙梅睡雀墨戲　　　　　　　(元/)張　雨
珍偶偏憐瓊樹寒香漠漠紛紛誰見羅浮月黒一枝同
夢棃雲
　　題從子倫畫風梅花鴨　　　　(元/)陳　基
溪山風日兩相宜更著文禽泛緑漪自愧無才似山簡
為君題作習家池
　　紅梅翠竹山雉圖　　　　　　(元/)王　冕
游絲冉冉游雲暖翠石凝香上花短管絃不動白日遲
可是江南舊亭館湘簾隔竹翠雨濃玊肌醉染臙脂紅
文章羽毛亦自好轉首似覺懷春風去年我過長洲苑
落日澹煙芳草淺滄浪池畔野景生姑蘇臺上離情逺
今年放棹游西湖西湖景物殊非初黄金白璧盡塵土
朱闌玉砌荒蘼蕪東園寂寞西園静梧桐葉落銀牀冷
十二樓前蛛網縣見畫令人發深省
　　題從子倫畫梅花家鳬　　　　(元/)鄭　東
池上花開如白雲碧波鵝鴨動成羣擬開草檻供垂釣
日日春晴共汝分
　　題梅上雀　　　　　　　　　(明/)陳憲章
覆車剩有粟嘖唶相呼樂愛此一枝春忍飢不忍啄
　　題寒梅凍雀　　　　　　　　(明/)金幼孜
繁蕊初開滿玉條碧梢低亞影蕭蕭天寒凍雀雙棲穏
却怪朝來雪未消
　　孫癡寫雪梅鵲兔　　　　　　(明/)林　俊
陰風生峭寒晴江帶冥漠山鳥寂無聲天花住還落
　　題雙雀梅花扇　　　　　　　(明/)王世貞
東厨殘食競飢鴉西舍飽蜂喧晚衙豈是中庭無滯穗
皎然雙雀坐梅花
　　題梅花小禽圖　　　　　　　(明/)劉　基
三鳥翩翩海上來一雙飛去入瑤臺可憐鎩羽空山裏
獨立寒枝怨野梅
　　梅竹雙禽　　　　　　　　　(明/)夏原吉
林木無聲雪色殘一枝晴玉倚琅玕雙禽何處棲來晚
重拂金衣度嵗寒
　　杏花白鷴　　　　　　　　　(宋/)蘇　軾
天公剪刻為誰妍抱蕊遊蜂自作團把酒惜春都是夢
不如閒客此閒看
　　繁杏錦鳩圖　　　　　　　　(元/)王　惲
繁杏梢頭淑景新錦鳩呼雨雨初勻儘堪活色生香裏
擁頸雙棲過一春
　　題杏花鬬鵲　　　　　　　　(元/)陳　基
爾鵲莫逐朝飛雉雙雌争雄俱鬬死爾鵲莫逐營巢燕
吳宫失火難相見飲啄不離碧山阿棲止還依嘉樹柯
王孫縱有黄金彈紅杏花間柰爾何
　　題杏花鬭鵲　　　　　　　　(元/)張　遜
公子宅前紅杏林疆疆雙鵲鬬春心一從訛尾東風裏
明日深閨問好音
　　杏花鵝　　　　　　　　　　(元/)郭　翼
溪上好鵝賓相呼雪一羣栁根春水暖來泛杏花雲
　　題士宣杏花雙喜　　　　　　(元/)鄭　東
移時山鳥鬭芳叢深院佳人晝睡濃起立階頭驚碧草
不縁風雨落春紅
　　題李遂卿畫春鵝杏花　　　　(明/)張以寧
高堂暮冬見杏花的皪滿樹開丹砂生香麗句曉浮動
春風夜到仙人家名園題詩昔時見曲江煙晴江色變
兩鵝新乳出花間白雪紅雲光眩轉野人愛酒兼愛鵝
持酒尋常花下歌客中看畫色惆悵春風爾來獨柰何
　　杏花飛燕圖　　　　　　　　(明/)高　啓
雙飛如鬭捷終日㡬西東尾拂花梢露身翻栁絮風入
簾時趁蝶歸壘每銜蟲何處長相見佳人院落中
　　題宋徽宗杏花錦鷄圖　　　　(明/)孟　洋
北風十月登華堂堂上春光照花樹雪壁熒熒絢綺霞
晴煙拂拂流香霧彩筆誰將奪化工珍禽豔蕚披霜素
洛陽殿前仙杏閒錦雞石上矜毛羽出羣畫手近代無
趙宋徽宗為此圖規規摹寫不足數生意真與乾坤符
煙枝露蕊宛堪折戢翼囘頭如有呼上林韶華竟何似
滿堂醉眼俱糢糊國朝畫者稱林良古松蒼鷹乃所長
後有吕紀善畫鳥形象雖工神色少帝王妙思非等閒
意態不在丹青間定知萬里胡沙外貌得闗河北鴈還
　　杏花畫眉　　　　　　　　　(明/)劉　泰
粉紅花放滿枝春嫩色柔香過雨新啼鳥一聲庭院曉
隔窗催起畫眉人
　　杏花畫眉　　　　　　　　　(明/)錢　遜
紅杏花開好鳥啼章臺走馬未歸時螺青鈿合蛛絲滿
誰畫春山八字眉
　　杏花燕子　　　　　　　　　(明/)沈　周
杏花初破處新燕正來時紅雨裏飛去烏衣濕不知
　　題杏花鸚鵡　　　　　　　　(明/)張鳳翼
不言桃李掩殘妝囘首春風欲斷腸何物人前偏解語
杏花叢裏緑衣郎
　　錢舜舉桃花黄鶯圖　　　　　(元/)王　惲
金衣公子絳桃芳飛下喬林過錦江細按玉琴能巧囀
絳紗高捲薛濤牕
　　王中甫桃花鸂鶒圖　　　　　(元/)貢師忝
朱桃春晝妍緑竹晚色淨雙禽落清池愛羽時弄影伊
誰誤天巧麗彩賦姝靚開圖對華尊式慰今夕永
　　桃花鸚鵡　　　　　　　　　(元/)揭傒斯
嶺外經年別花前得意飛客來呼每慣主愛食偏肥才
子憐紅觜佳人學緑衣貍奴亦可怕莫是戀芳菲
　　桃竹畫眉圖　　　　　　　　(元/)黄　溍
説盡春愁貌不成翠深紅逺若為情江南有客頭空白
腸斷東風百囀聲
　　題幽禽桃花圖　　　　　　　(元/)陳　旅
金塘花竹灩春紅枝上幽禽弄暖風莫把殘英都蹴盡
無情流水畫橋東
　　桃花雙鳥圖　　　　　　　　(元/)貢性之
茂陵帝子宴瑤池翠管銀笙取次吹王母不來桃未熟
可憐雙鳥立多時
　　題桃花十二紅圖　　　　　　(元/)華幼武
枝上棲禽五色毛睡酣花氣日初高江南一覺繁華夢
滿地荆榛叫百勞
　　題桃花珍禽畫　　　　　　　(明/)劉　崧
山桃花開紅滿枝珍禽啄花光陸離嫋嫋欲立不自持
吳堤十里錦作幃憶曽半醉倒接䍦走馬挾彈歸來時
還見踏翻紅雲飛
　　題邊文進桃花雙禽圖　　　　(明/)高　棅
詞人工粉墨花厎見雙禽青鳥飛來日瑤池春色深亂
紅看欲雨幽哢聴非琴莫到成蹊處金丸滿上林
　　題桃花白頭翁　　　　　　　(明/)朱　經
前度劉郎阻勝遊漫歌風雨替花愁自憐人與春俱老
厎事幽禽也白頭
　　桃花白頭公　　　　　　　　(明/)陳　昌
小桃花謝义花開閒却當初玉鏡臺為問白頭花厎鳥
劉郎去後㡬時來
　　桃竹百禽圖　　　　　　　　(明/)陳　煇
原野藹初霽百卉何芳榮雝雝衆禽鳥得意欣春晴遷
木恣棲息驚枝復飛鳴於焉林谷態自適天地情刷羽
耀朝彩流音雜風笙竹垂琅玕實桃豔瑤池英吾當披
此圖三復羨羣生
　　桃花衆禽(為林教/諭題)　　　　　　(明/)徐　溥
碧桃在天上緋桃巖谷中巖谷深且僻夭夭自春風乃
知造化恩一一皆至公衆鳥且有託飛集在林叢虞羅
既無恙飲啄聊可充人生亦如斯出處當時雍茍或失
其所寧不感吾𠂻
　　題桃花喜鵲畫　　　　　　　(明/)羅　頎
天台山下客來稀洞厎春芳映晚暉雙鵲飛來枝上噪
玉人應訝阮郎歸
　　題桃花鷓鴣　　　　　　　　(明/)陳　鑾
瑤池三月正春酣淺緑深紅雨露含莫唱鷓鴣新樂府
座中有客是江南
　　題桃花春禽　　　　　　　　(明/)殷雲霄
飄泊東南春已去孤帆未足三江路風濤暫泊錢塘潮
雲霧遙看富陽樹尋芳南屏來何遲春花落盡無殘枝
湖上浮鷗背我去巖畔枯梅猶自竒王君持圖開素封
黄鸝紫燕桃花紅似傷晚風嬌不語應識春色來相從
故園花鳥偏憐余三載干戈未有書捲圖還之空歎息
陶家五栁今何如
　　題徐熙桃花鸚鵡圖　　　　　(明/)楊　翮
海上紅雲日日新碧鸞無夢識芳塵金籠不鎖閒鸚鵡
占得春風一段春
　　題宋徽宗畫碧桃鸜鵒　　　　(明/)項　忠
五國城邊掩淚時汴梁宫闕已無遺争如鸜鵒知春色
獨占東風第一枝
　　緋桃黄雀　　　　　　　　　(明/)程敏政
雨後薰風不動塵名園生意逐時新囀林黄鳥聲全變
結子紅桃色半勻
　　題桃花小禽圖　　　　　　　(明/)僧麟洲
簷外雨初晴幽禽四五聲桃花無限思留客看清明
　　題畫桃桃邊有竹數竿又有鳥集於桃上
　　　　　　　　　　　　　　　(明/)蔣　冕
東風庭院夕陽斜静對疎篁玩物華忽見夭桃笑相向
始知春色到寒家
　　桃花楊栁舞鴨圖　　　　　　(明/)陸　治
二月吳淞水上灘栁絲風急絮漫漫詩翁賦罷閒凭處
花滿春池鬭鴨欄
　　栁鸎便面　　　　　　　　　(元/)唐　肅
新垂栁葉不禁吹鸎語如歌出鳳池閶闔門西朝退日
曽於馬上聴多時
　　次韻題栁燕　　　　　　　　(元/)陶宗儀
溶溶煖緑漾芳堤一握柔絲剪未齊簾捲東風疎雨歇
落花香染定巢泥
　　為方思道題畫眉折栁　　　　(明/)陸　深
　中山紫翠䕶層層合起高樓對雨凭愛汝一雙花厎鳥
　為春啼殺海棠陵
　　　題緑栁紫燕圖　　　　　　　(明/)王　褒
　緑栁夏依依差池𤣥鳥飛蹴花隨別騎銜絮點征衣隋
　渚晴煙暝章臺夕炤㣲衡門相托久應傍主人歸
　　　緑楊雙燕圖　　　　　　　　(明/)高　棅
　三月白門道垂楊千樹花君看雙燕子飛去入誰家門
　巷失故壘時來拂枝斜春風更相惜莫與亂棲鴉
　　　緑楊紫燕圗　　　　　　　　(明/)僧文湛
　紫燕雙雙掠水濱緑楊嫋嫋不勝春朱門華屋知多少
　認得誰家是主人
　　　題陳高士所藏冬青枝上白頭翁畫
　　　　　　　　　　　　　　　　(元/)戴表元
　飛高得珍叢青子飢可食不知何憂愁二鳥頭巳白道
　人天機深清齋意相許賴汝不能鳴一鳴嫌殺汝
御定厯代題畫詩類卷一首十
　欽定四庫全書
御定厯代題畫詩類卷一百十一目緑
　　花鳥合景
　　　牡丹鵓鴿圖(元岑安卿/)
　　　牡丹錦鷄(明張鳯翼/)
　　　牡丹雉鷄(明沈周/)
　　　題海棠鳴禽圖(元貢師㤗/)
　　　題黄鸝海棠圖(元陳旅/)
　　　錢舜舉海棠鸂鶒(元吳鎮/)
　　　錢舜舉海棠鸂鶒圖(元黄公望/)
　　　題海棠鸚鵡圖(元周伯琦/)
　　　題棠雀圖(明解縉/)
　　　題海棠雙鳥(明張肯/)
　　　題海棠白頭翁圖(明童瑄/)
　　　題海棠白頭翁便面次韻(明錢洪二首/)
　　　題畫海棠雙白頭(明王世貞/)
　　題西府海棠上白頭公(明張鳳翼/)
　　王國臣以龔翠巖先生所畫棃樹幽禽圖見贈賦
　　　此(元戴良/)
　　題棃花鸜鵒扇頭(元許有壬/)
　　題邊魯生棃花雙燕圖(元楊維楨/)
　　題棃花喜鵲圖(元李祁/)
　　題王若水棃花山鵲圖(元鄭東/)
　　題棃花錦鳩(元華幼武/)
　　題棃花錦鳩圖(元盧昭/)
　　棃花錦鳩(明張以寜/)
　　題棃花錦鳩圖(明程本立/)
　　題棃花斑鳩圖(明王恭/)
　　棃花睡鴨圖(明顧觀/)
　　題王冕畫棃花鳥(明僧一初/)
　　舜舉畫棠棃練雀(元程鉅夫/)
　　棠棃白練圖(元王冕/)
　　棠棃幽鳥(明張以寧/)
　　棠棃雙鳩(明陳烓/)
　　棠棃雙白頭(明趙不易/)
　　棠棃畫眉(明陳栖/)
　　題宋徽宗棠棃凍鵲圖(明僧來復/)
　　應制題杏棃白燕扇(明申時行/)
　　恭題皇上所御畫扇白燕棃杏二花(明趙用賢/)
　　櫻桃白頭翁(元程鉅夫/)
　　畫雙蝶趁朱櫻花有鳥鳴於花上(明蔣冕/)
　　題櫻桃翠羽圖(明侯復/)
　　辛夷牡鷄圖(明呉寛/)
　　題木筆花下雉鷄(明張鳯翼/)
　　來禽畫眉(明祝允明/)
　　荔枝山鳥(明陳昌/)
　　題枇杷山鳥圖(明陳顥/)
　　枇杷青鳥(明楊基/)
　　桂花􂀖鴓鳥(明郭厪/)
　　題桂花十二紅便面(明朱經/)
　　梔子畫眉圖(明李禎二首/)
　　徽廟御畫梔子白頭翁(元成廷珪/)
　　竹杏沙頭鸂鶒(元虞集/)
　　題翠竹黄鶯圖(明鄭闗/)
　　竹枝青鳥(明王澤/)
　　獨喜萱花到白頭圖(明徐渭/)
　　葵榴雙鳬(元虞集/)
　　題葵花雉鷄(元陶宗儀/)
　　恭題皇上所御畫扇鶺鴒葵蘭二花(明趙用賢/)
　　崔白敗荷折葦寒鷺(宋文同/)
　　跋蕭帥鷺鷥敗荷扇頭(元元好問/)
　　題鷺鷥敗荷扇頭(元元好問/)
　　蓮鳥窺魚圖(元王惲/)
　　敗荷野鴨畫冊(元劉因/)
　　枯蓮孤鴛(元袁桷/)
　　枯蓮鴛鴦(元袁桷/)
　　秋鷺霜荷(明張以寧/)
　　題荷池白鷺(明藍仁/)
　　敗荷鶺鴒為沈志行題(明陳全/)
　　題敗荷鶺鴒圖(明林廷錦/)
　　枯荷鶺鴒(明金幼孜/)
　　題王金吾所藏徐熙秋荷鴛鴦翡翠圖(明揭軌/)
　　荷鷺圖(明李東陽/)
　　李宗一使山東題荷鷺横披為贈(明儲巏/)
　　為白郎中題荷花鵝圖(明吳寛/)
　　荷花鴛鴦(明張鳯翼/)
　　題墨戲秋荷水禽(元丁立/)
　　蘆荷水禽(元袁桷/)
　　蘆荷孤鳬(元袁桷/)
　　蓼花雪姑圖(元陳基/)
　　　芙蓉翠羽圖(元吳師道/)
　　　題落花芳草白頭翁(元丁鶴年/)
　　　題鸂鶒竹雀萱塘圖(明陶安/)
　　　題宋徽廟畫眉百合圖(明高啓/)
　　　蔣御醫黄頭月桂圖(明李東陽/)
　　　題山茶喜鵲(明羅頎/)
　　　蠟嘴枸杞(明張鳯翼/)
　　　錢舜舉畫花石子母雞圖(明王淮/)
　　　題畫(明張邦竒/)
　
　
　
　
　
　
御定厯代題畫詩類巻一百十一目録
　欽定四庫全書
御定厯代題畫詩類卷一百十一
　花鳥合景
　　　牡丹鵓鴿圖　　　　　　　　(元/)岑安卿
　深院朱闌覆錦裀百花開盡牡丹春粉毛雙鴿多馴狎
　對浴金盆不避人
　　　牡丹錦鷄　　　　　　　　　(明/)張鳳翼
　魏紫雜姚黄參差逞豔陽乘春聊衣錦未必擅文章
　　　牡丹雉鷄　　　　　　　　　(明/)沈　周
　文禽被五色故竚牡丹前何似舜衣上雲龍同煥然
　　　題海棠鳴禽圖　　　　　　　(元/)貢師㤗
　孤禽立花上似為不平鳴天地無窮意何人解寫生
　　　題黄鸝海棠圖　　　　　　　(元/)陳　旅
　二月園池蜀錦殷多情宫鳥喜來看上林春色濃於酒
　莫把黄金鑄彈丸
　　　錢舜舉海棠鸂鶒　　　　　　(元/)吳　鎮
東風三月花如錦兩兩文禽戲暖沙堪歎深閨年少婦
豈無顔色在天涯
　　錢舜舉海棠鸂鶒圖　　　　　(元/)黄公望
春來庭院風光好花蕚連枝錦不如况有和鳴雙繡羽
御黄新染浴清渠
　　題海棠鸚鵡圖　　　　　　　(元/)周伯琦
阿環睡起霧綃輕淡抹朱鉛襯宿醒誰遣緑衣來伴侣
一春心事在清明
　　題棠雀圖　　　　　　　　　(明/)解　縉
秋實正離離差池未欲飛朝陽鳴鳳起還向上林歸
　　題海棠雙鳥　　　　　　　　(明/)張　肯
雙雙何事為春忙花厎飛來羽翼香今夜且留枝上宿
莫燒銀燭照紅妝
　　題海棠白頭翁圖　　　　　　(明/)童　瑄
旅食京華二十秋鬢毛如雪為多憂幽禽不識春風趣
厎事花間也白頭
　　題海棠白頭翁便面次韻(二首/)　(明/)錢　洪
緑草成茵一徑幽芳園日晚罷春逰海棠如雨啼花鳥
似怨東風白了頭
山禽原不解春愁誰道東風雪滿頭遲日滿欄花欲睡
雙雙細語未曽休
　　題畫海棠雙白頭(為王大參暘/徳七十夀)　(明/)王世貞
召伯蔽芾餘甘棠詠歌千載流芬芳今之王翁古召伯
三吳有棠僅十霜其蔭巳足籠丘岡上有一雙白頭鳥
相與宛轉啼春陽問誰者圖吳周昉擬借詩史獻夀昌
此物雖㣲感星氣不與凡鳥同摧蔵百舌能見讒要自
非我匹鳳凰故自尊竹實非我食安期東海棗巳丹王
母西池桃更碧白頭鳥不足招召伯之棠不足栽王翁
兮王翁且階樊夫人共登暘湖之上超然臺拍手呼鸞
叩月窟是時金粟叢叢開桂漿吸罷不飢渴攬轡下儀
婁江隈婁江父老俱頭白依依棠樹傍跪稱萬年杯王
翁不樂何為哉
　　題西府海棠上白頭公　　　　(明/)張鳳翼
蛾眉淡埽侍瓊筵西府夫人正少年漫學臨邛怨司馬
白頭吟罷立風前
　　王國臣以龔翠巖先生所畫棃樹幽禽圖見贈賦
　　　此　　　　　　　　　　　(元/)戴　良
為念閒情愛此圖錦囊卷送結交初槎枒玉樹君應似
宛轉珍禽我不如人物既為時膾炙才名真作世璠璵
客途獨愧情難報感謝當傳百代餘
　　題棃花鸜鵒扇頭　　　　　　(元/)許有壬
言非鸚鵡莫譊譊力不能高忍爾庖白雪香中風自好
慎毋踰濟更來巢
　　題邊魯生棃花雙燕圖　　　　(元/)楊維楨
燕燕兩于飛瓊樓莫雨㣲春風歌白雪夜月夢烏衣對
語寄宫樹營巢接禁闈江南花事晚疑是苦思歸
　　題棃花喜鵲圖　　　　　　　(元/)李　祁
吒吒復吒吒池陽有客思還家當時舉頭占鵲喜妙意
豈在東闌花舉杯囑靈鵲借爾庭前樹願爾勿嫌猜翩
翩好毛羽作巢得食哺爾雛終日庭前莫飛去
　　題王若水棃花山鵲圖　　　　(元/)鄭　東
庭北棃花爛漫開一雙山鵲忽飛來人生有㡬清明節
日日春風醉百迴
　　題棃花錦鳩　　　　　　　　(元/)華幼武
煖雲閣雨近清明一樹棃花剪玉英紫陌正堪同拾翠
莫教枝上錦鳩鳴
　　題棃花錦鳩圖　　　　　　　(元/)盧　昭
山梨著花春渚曲鳲鳩樹頭啼角角文膺錦翼何䙰褷
晴呼婦來雨逐之不如王睢在河滸闗闗和鳴還並處
　　梨花錦鳩　　　　　　　　　(明/)張以寧
一枝新雨帶啼鳩喚起春寒枝上頭説與朝來啼太苦
洗妝纔了不禁愁
　　題梨花錦鳩圖　　　　　　　(明/)程本立
萬花深處語黄鸝花厎能無挾彈兒自在兩鳩春寂寂
一枝晴雪立多時
　　題棃花斑鳩圖　　　　　　　(明/)王　恭
繡頸斕斑錦翼齊梁園春樹好飛棲樂遊年少偏嫌雨
莫向花間自在啼
　　梨花睡鴨圖　　　　　　　　(明/)顧　觀
昔年家住太湖西常過吳興罨畫溪水閣筠簾春似海
棃花影裏睡鳬鷖
　　題王冕畫棃花鳥　　　　　　(明/)僧一初
雙鳥交交語晚晴東闌花發近清明棃園弟子傷春去
一夜新愁白髮生
　　舜舉畫棠棃練雀　　　　　　(元/)程鉅夫
霜暈棠棃臉風梳練雀翎含毫心欲醉開卷眼還醒
　　棠棃白練圖　　　　　　　　(元/)王　冕
芙蓉香冷簫聲杳月淡煙清楚宫曉仙禽不語雪衣輕
相逢却恨秋風早土花翠淺霜露䝉山棃小結丹砂紅
玉人醉倒不知處夢囘故苑朝雲濃
　　棠棃幽鳥　　　　　　　　　(明/)張以寧
揚州舊夢隔天涯曽醉春風阿那家幽鳥豈知人事恨
依然啼殺野棠花
　　棠棃雙鳩　　　　　　　　　(明/)陳　烓
淡月溶溶香未殘幽禽飛上玉闌干相呼不失雌雄好
喚起春耕雨滿山
　　棠棃雙白頭　　　　　　　　(明/)趙不易
萬騎西行日巳斜咸陽宫闕鎖煙霞棃園弟子知何處
啼鳥淒涼怨落花
　　棠棃畫眉　　　　　　　　　(明/)陳　栖
東風昨夜動㣲和一樹紅棃簇錦柯莫戀枝頭紅粉態
王孫挾彈醉來過
　　題宋徽宗棠棃凍鵲圖　　　　(明/)僧來復
五國城頭落日低故宫南望思凄迷秋風愁殺棠棃樹
不及雙禽自在棲
　　應制題杏棃白燕扇　　　　　(明/)申時行
羣芳爛漫吐春輝雙燕差池雪羽飛玳瑁梁間寒色瑩
水晶簾外曙光㣲輕翻玉剪穿花過試舞霓裳帶月歸
一自銜恩金屋裏年年送喜傍慈闈
　　恭題皇上所御畫扇白燕棃杏二花
　　　　　　　　　　　　　　　(明/)趙用賢
春城駘蕩日初長白燕雙飛度苑牆千樹曉霞迷杏燕
一簾晴雪泛棃香迴風舞共花為雨帶月看來羽作裳
莫向昭陽營舊壘君王原薄漢宫妝
　　櫻桃白頭翁　　　　　　　　(元/)程鉅夫
的厯丹鉛妃女脣含桃名重不勝春柏梁臺上劉郎老
斷送因他郭舍人
　　畫雙蝶趁朱櫻花有鳥鳴於花上(明/)蔣　冕
紅櫻桃下整烏雲春色枝頭有㡬分欲寫芳情寄雙蝶
數聲禽語隔花聞
　　題櫻桃翠羽圖　　　　　　　(明/)侯　復
㡬點丹砂照緑陰瑤池内史翠霞襟東風何處曽相識
沈水香消午院深
　　辛夷牡鷄圖(為筆翁張/士行題)　　　　(明/)吳　寛
辛夷花發照晴川獨立春風亦竦然莫惜錦毛加束縛
涪翁囊厎恰三錢
　　題木筆花下雉雞　　　　　　(明/)張鳳翼
名卉三春賜紫文禽五色蒸霞須知射雉譽命不逺夢
筆生花
　　來禽畫眉　　　　　　　　　(明/)祝允明
巫峽朝雲隔翠波仙禽無柰晚來多風流只愛張京兆
日日章臺走馬過
　　荔枝山鳥　　　　　　　　　(明/)陳　昌
茜紅衫子玉肌香南國風流十八娘若得青禽傳信早
不教鼙鼓動漁陽
　　題枇杷山鳥圖　　　　　　　(明/)陳　顥
盧橘垂黄雨滿枝山禽飽啄巳多時那知嵗晏空林裏
竹實蕭疎鳳亦飢
　　枇杷青鳥　　　　　　　　　(明/)楊　基
枇杷香遶漢宫栽珠箔銀屏四面開武帝遣書邀阿母
青衣使者最先來
　　桂花􂀖鴓鳥　　　　　　　　(明/)郭　厪
香飄銀漢凉露濕羽毛冷漫笑一身㣲高棲廣寒影
　　題桂花十二紅便面　　　　　(明/)朱　經
金粟枝頭十二紅何年飛向廣寒宫素娥只愛青鸞舞
且近瓊樓立晚風
　　梔子畫眉圖(二首/)　　　　　　(明/)李　禎
薝蔔初開雪亞枝枝頭好鳥立成癡少年京兆風流處
似汝花間對語時
昔年曽伴董嬌嬈長把春山笑倩描今日梁園空見畫
鳥啼花落鬢蕭蕭
　　徽廟御畫梔子白頭翁　　　　(元/)成廷珪
梔子紅時人正愁故宫衰草不勝秋西風吹落青城月
啼得山禽也白頭
　　竹杏沙頭鸂鶒　　　　　　　(元/)虞　集
蛺蝶飛來石竹叢羅襦曽試繡紋重荷花啼鳥銀屏暖
卧看牕間吐碧茸
　　題翠竹黄鶯圖　　　　　　　(明/)鄭　關
㣲風響翠雲宿漏驚黄鳥夢裏一聲聞月殘碧紗曉
　　竹枝青鳥　　　　　　　　　(明/)王　澤
阿母瑤池信不通茂陵松栢老秋風野池春雨叢篁緑
青鳥飛來認故宫
　　獨喜萱花到白頭圖　　　　　(明/)徐　渭
問之花鳥何為者獨喜萱花到白頭莫把丹青等閒看
無聲詩裏頌千秋
　　葵榴雙鳬　　　　　　　　　(元/)虞　集
江南春事巳蕭條只有葵榴絢日嬌水國不知炎暑近
雙將文羽戲清潮
　　題葵花雉鷄　　　　　　　　(元/)陶宗儀
向日葵心矯不移援琴閒操雉朝飛仙人掌上金莖露
滴著娟娟五彩衣
　　恭題皇上所御畫扇鶺鴒葵蘭二花
　　　　　　　　　　　　　　　(明/)趙用賢
花鳥芳菲禁苑中畫圖省識見春風香飄蘭氣千莖碧
日麗葵心萬朶紅當暑移來看皎潔自天題處轉青葱
鶺鴒原上休相急已荷皇仁祝網同
　　崔白敗荷折葦寒鷺　　　　　(宋/)文　同
疎葦雨中老亂荷霜外凋多情雙白鳥常此伴蕭條
　　跋蕭帥鷺鷥敗荷扇頭　　　　(元/)元好問
蕭蕭煙景帶霜華公子風標浪自誇可道浣花詩境好
鵁鶄鸂鶒滿晴沙
　　題鷺鷥敗荷扇頭　　　　　　(元/)元好問
荷經凍雨緑全枯葦到窮秋影亦疎為問風標兩公子
此中能有㡬多魚
　　蓮鳥窺魚圖　　　　　　　　(元/)王　惲
觜距初非搏擊流翠香深處樂清幽游魚何限相吞噬
祗得臨風一瞪休
　　敗荷野鴨畫冊　　　　　　　(元/)劉　因
畫裏瀟湘自要秋詩家野鴨漫多愁試看翠減紅鎖處
好趁江清月冷舟
　　枯蓮孤鴛　　　　　　　　　(元/)袁　桷
横塘野色深聳身對秋水守獨匪自夸感彼蜻蛉子
　　枯蓮鴛鴦　　　　　　　　　(元/)袁　桷
守雌氣之母見一道之宗配合貴有得丹光結芙蓉
　　秋鷺霜荷　　　　　　　　　(明/)張以寧
江風吹霜荷葉白月出餘香動秋色湘姬越女不復來
鴛鴦翡翠無消息飛來屬玉一雙雙雪衣白於河上霜
更長迢遞不成睡望極飛鵷雲外行開圖漠漠秋光冷
念爾娉婷抱寒影五月花開江水平飛起紅雲渺千頃
　　題荷池白鷺　　　　　　　　(明/)藍　仁
西風雨過藕花稀湛湛池波見雪衣老眼不知元是畫
移笻欲近畏驚飛
　　敗荷鶺鴒為沈志行題　　　　(明/)陳　全
蕭瑟蒲蓮野水清雙飛遥羨雪鴣鳴誰憐獨影空原上
㡬度秋風憶弟兄
　　題敗荷鶺鴒圖　　　　　　　(明/)林廷錦
寫生誰執黄荃筆貌出江南秋半幅芰荷零亂菰蒲寒
凉飇吹動銀塘緑鶺鴒棲飛兩不寧似憶同羣隔存沒
眼厎豈無鷗鷺儔不是知心肯相恤因之忽動連枝思
臨題無語傷心曲
　　枯荷鶺鴒　　　　　　　　　(明/)金幼孜
林塘秋盡水波寒荷葉無聲半巳殘日暮鶺鴒棲不起
藕花深處露溥溥
　　題王金吾所藏徐熙秋荷鴛鴦翡翠圖
　　　　　　　　　　　　　　　(明/)揭　軌
江南畫史誰第一徐熙冩生妙無敵寳軸多藏衛霍家
香奩盡貯金張室憶昨華清水殿西夜深輕輦隨風移
清香冉冉落歌佩秀色娟娟侵舞衣曉來宫闕秋風起
翠倒紅攲玉池裏不禁搖落恨無窮驚歎年華逝流水
芙蓉小苑曲江頭煙景蕭疎異昔遊披香露冷鴛鴦怯
太液波寒翡翠愁將軍留客多幽暇清簟疎簾時看畫
就中宋玊最多情秋思都將綵毫寫
　　荷鷺圖(為薛御/史作)　　　　　　　(明/)李東陽
秋山泬寥秋水闊一夜天風起蘋末萬籟凋餘錦樹空
繁花落盡紅衣脱鵁鶄鸂鶒俱無聲沙邊白鷺如有情
幽禽相呼落日暝尺鯉下避寒潭清寒潭直下㡬千尺
落羽迴波共蕭瑟獨立遙憐海嶼青低飛不礙江雲白
詩家畫格還相宜却憶江南初見時雍陶池上風雨集
摩詰田中煙火遲吾生頗似巢籠鳥十年塵土長安道
萬里滄浪一片秋安得閒身此中老
　　李宗一使山東題荷鷺横披為贈(明/)儲　巏
紅蕖白羽汎空明淅淅新凉六月生咫尺滄洲千里隔
雲飛水宿緫闗情
　　為白郎中題荷花鵝圖　　　　(明/)吳　寛
前朝畫學人如市不獨丹青競山水點朱塗粉善寫生
花鳥紛紛緫良史趙昌名與黄荃齊後來更稱崔子西
御府收藏三百軸未數溪鷗兼野雞丈縑如冰筆如刷
似向崔家傳妙訣晴牎信手恣臨摹水面鵝成亦精絶
羣魚出游意不閒一躍欲過疎栁灣翠荇蕩搖金掌厎
雪毛灑落清波間晚凉莫把荷花摘回首驚猜還歛跡
紅衣翠葢錦雲稠此物為爾増顔色户曹何從購得來
公退閉門時展開城南矮屋撐欲破家人一笑皆云咍
世間妙筆真難致持去莫教成故事試看書罷便籠囘
只換羲之五千字想公聞此當撚鬚秋風高興非蓴鱸
養鵝老向江南住須是結茅臨滆湖
　　荷花鴛鴦　　　　　　　　　(明/)張鳳翼
葉嶼羅衣碧花潭粉黛香風波不到處兩兩浴鴛鴦
　　題墨戲秋荷水禽　　　　　　(元/)丁　立
芙蓉老盡澹秋光翠羽依依愜晚凉欲裂荷衣渾嬾折
只愁無葉葢鴛鴦
　　蘆荷水禽　　　　　　　　　(元/)袁　桷
二禽詎無知秋聲起天外蘆枝為我旌蓮葉為我葢
　　蘆荷孤鳬　　　　　　　　　(元/)袁　桷
萬籟日惻惻水花淡無蹤孤鴻招不來泛泛以自容
　　蓼花雪姑圖　　　　　　　　(元/)陳　基
紅蓼花開水滿洲西風吹夢緫成秋衝泥不及三春燕
兩兩巢君翡翠樓
　　芙蓉翠羽圖　　　　　　　　(元/)吳師道
一幅宣和舊畫圖芙蓉紅擁翠禽梳龍沙萬里秋風道
此景君王夢見無
　　題落花芳草白頭翁　　　　　(元/)丁鶴年
草長連朝雨花殘一夜風青春留不住嗁殺白頭翁
　　題鸂鶒竹雀萱塘圖　　　　　(明/)陶　安
珍禽文彩明金沙相顧似憐毛羽嘉託鄰喜傍君子竹
忘憂更有宜男花良工筆意何處好林雀哺雛心使飽
北堂留得此圖看依舊春暉照幽草
　　題宋徽廟畫眉百合圖　　　　(明/)高　啓
百合無殘六合塵汴宫啼鳥怨無人不知風雪龍沙地
還有圖中此様春
　　蔣御醫黄頭月桂圖　　　　　(明/)李東陽
一月一花開開時月常好黄頭少年何翩翩每見花枝
被花惱紅顔繡羽紛葳蕤暖風吹春春力微芳心豔影
莫相妒共保春光在遲暮君不見江花欲落江水深憑
仗黄頭過江去
　　題山茶喜鵲　　　　　　　　(明/)羅　頎
平泉一樹獨留春枝上靈禽報喜頻似得玉人南海信
絳房人笑露香脣
　　蠟嘴枸杞　　　　　　　　　(明/)張鳳翼
啄處逞黄口翔時掩翠翎多餐王母枝應化作三青
　　錢舜舉畫花石子母雞圖　　　(明/)王　淮
落紅香散東風軟靈巖絡翠苔紋淺間庭畫永日當空
花影團團移未轉兩雞不識春意佳棲遲也傍庭前花
　父雞昂然氣雄壯獨立峰顛發高唱母雞喈喈領七雛
　且行且逐鳴相呼兩雛依依挾母腋母力已勞兒自得
　兩雛啾啾趨母前有如嬌兒聴母言兩雛唧唧隨母後
　呼之不前不停口一雛引首接母蟲兒腹巳飽母腹空
　嗟爾愛雛乃如此不知爾雛何報爾錢翁摹此悦生意
　我獨觀之暗流涕劬勞難報慈母恩漂泊江湖復何濟
　展圖三歎重摩挲雞乎雞乎奈爾何
　　　題畫　　　　　　　　　　　(明/)張邦竒
　鳩性愛雨花愛晴同倚東風不同情春光二月濃於酒
　雙鳩醉寐不復鳴雙鳩不鳴花相語無令鳩醒叫天雨
　
　
　
　
　
御定厯代題畫詩類卷一百十一
　欽定四庫全書
御定厯代題畫詩類卷一百十二目録
　　草蟲類
　　　謝興宗惠草蟲扇(宋司馬光/)
　　　和圓機題草蟲(宋晁説之/)
　　　雍秀才畫草蟲七物(宋蘇軾/)
　　　觀居寧畫草蟲(宋梅堯臣/)
　　　題草蟲扇(宋陳造二首/)
　　　草蟲扇(宋范成大/)
　　　戲題常州草蟲枕屏(宋楊萬里/)
　　　題山莊草蟲(宋楊萬里/)
　　　謝人送常州草蟲扇(宋楊萬里/)
　　　盧希顔草蟲横披(金段成巳/)
　　　東平李漢卿草蟲卷(元元好問二首/)
　　　文湖州草蟲(元元好問/)
　　　屏上草蟲(元劉因四首/)
　　題劉大用畫草蟲手卷(元王惲二首/)
　　題草蟲畫卷(元馬臻/)
　　題水墨蓼花草蟲(明劉基/)
　　題松雪翁臨祐陵草蟲(明高啓/)
　　題徐熙三蟲圖(明高啓/)
　　題許瀾伯三蟲圖(明高啓/)
　　題草蟲(明丘濬/)
　　題趙松雪臨宋徽宗水墨草蟲(明楊基/)
　　畫草蟲(明魯鐸/)
　　畫草蟲(明楊慎/)
　　蟻蝶圖(宋黄庭堅/)
　　百蝶圖(元劉因/)
　　黄荃蜂蝶圖(元王惲二首/)
　　滕王蟻蝶圖(元王惲二首/)
　　畫雙蝶(元虞集/)
　　蛺蝶圖(元陳樵/)
　　題萱草蛺蝶圖(元趙孟頫/)
　　花蝶謡題舜舉畫(元鄭元祐/)
　　題吳性存所藏趙仲穆竹枝雙蝶圖(元顧瑛/)
　　題趙子固蕙花蛺蝶圖(元潘純/)
　　竹蝶圖(元張憲/)
　　題萱蝶圖(元吕誠/)
　　畫蝶(明李東陽/)
　　題蛺蝶花上蛺蝶(明張鳳翼/)
　　扇中雙蝶(明徐渭/)
　　題黄葵聚蜂圖(元陶宗儀/)
　　畫蟬(宋蘇軾/)
　　畫扇栁蟬(元虞集/)
　　畫蟬(元丁鶴年/)
　　題王生畫三蠶蜻蜓(宋蘇轍二首/)
　　畫蜻蜓(元程鉅夫/)
　　詠徐正字畫青蠅(唐韋□物/)
　　　偶訪吉甫畫三蠅壁間(宋倪巨濟/)
　　　莎鷄蜥蜴(元程鉅夫/)
　　　促織圖(元吳師道/)
　　　蟋蟀圖(明葉初春/)
　　　跋聚蟻圖(宋夏均父/)
　　　楚宫室雞將啄蟻畫(明徐渭/)
　　　錢舜舉禾鼠(元袁桷/)
　　　題錢舜舉禾䑕圖(元栁貫/)
　　　錢舜舉碩䑕圖(元鄧文原/)
　　　為費廷言題沈士稱畫枇杷雙䑕(明吳寛/)
　
　
　
　
　
御定厯代題畫詩類卷一百十二目録
　欽定四庫全書
御定厯代題畫詩類卷一百十二
　　草蟲類
　　　謝興宗惠草蟲扇　　　　　　(宋/)司馬光
　吳僧畫團扇點綴成㣲蟲秋毫宛皆具獨竊天地功細
　者及蛛蝥大者纔阜螽枯枝擁寒蜩黄蕊粘飛蜂翾然
　得生意上下相追從徒觀飛動姿莫覩筆墨蹤兒曹取
　真物細校無不同恐其遂躍去亟取藏箱中乃知藝無
　小意精神可通不興誤圖蠅能惑紫髯翁子猷狀蟬雀
　藏寳傳江東不知古何如此畫今為雄人墓木巳拱其
　徒頗能工舊法存百一要足超凡庸友人幸為賜物薄
　意何隆玩之不替手愛重心無窮常如對君子穆穆來
　清風
　　　和圓機題草蟲　　　　　　　(宋/)晁説之
　怒劒無煩起逐蠅從教小物此馮陵禮加蛙臂何時用
　書到蠶頭㡬日能半是苔邊徒有感全收芋處肯生憎
如椽大筆么麽落憤懣令人終拂膺
　　雍秀才畫草蟲七物　　　　　(宋/)蘇　軾
　　　促織
月叢號耿耿露葉泣漙漙夜長不自暖那憂公子寒
　　　蝦蟇
睅目知誰瞋皤腹空自脹慎勿困蜈蚣飢蛇不汝放
　　　蜣蜋
洪鐘起暗室飄瓦落中庭誰言轉丸手能作殷雷聲
　　　天水牛
兩角徒自長空飛不服箱為牛竟何事利吻穴枯桑
　　　蝎虎
跂跂有足蛇脈脈無角龍為虎君勿笑食盡蠆尾蟲
　　　蝸牛
腥涎不滿殻聊足以自濡升高不知囘竟作粘壁枯
　　　鬼蝶
雙眉巻鐵絲兩翅暈金碧初來花争妍忽去鬼無迹
　　觀居寧畫草蟲　　　　　　　(宋/)梅堯臣
古人畫虎鵠尚類狗與鶩今看畫羽蟲形意兩俱足行
者勢若去飛者飜若逐拒者如舉臂鳴者如動腹躍者
趯其股顧者注其目乃知造物靈未抵毫端速毗陵多
畫工圖寫空盈軸寜公實神授坐使羣輩伏草根有纎
意醉墨得巳熟權豪不可致節行今仍獨
　　題草蟲扇(二首/)　　　　　　　(宋/)陳　造
捩首一振怒臂鼓翅雙搖利鋒厎用交綏解鬬政應沐
我仁風
迎隨小躍低飛無謂二蟲何知却因毗陵畫手憶我田
間杖藜
　　草蟲扇　　　　　　　　　　(宋/)范成大
莫嫌絡緯股鳴悲解向寒牎促曉機海眼多花無藉在
顛狂只待學于飛
　　戲題常州草蟲枕屏　　　　　(宋/)楊萬里
黄蜂作歌紫蝶舞蜻蜓蚱蜢如風雨先生晝眠紙帳温
無那此輩喧夢魂眼中了了華胥國蜂催蝶喚到不得
覺來忽見四摺屏野花紅白野草青勾引飛蟲作許聲
何縁先生睡不驚
　　題山莊草蟲扇　　　　　　　(宋/)楊萬里
風生蚱蜢怒鬚頭紈扇團圓璧月流三蝶商量探花去
不知若個是莊周
　　謝人送常州草蟲扇　　　　　(宋/)楊萬里
生怕炎天老又逢草蟲扇子獻竒功還將多稼亭前月
卷盡西湖栁上風蚱蜢翅輕塗翡翠蜻蜓腰細滴猩紅
舊時緑鬢常州守今作霜髯一禿翁
　　盧希顔草蟲横披　　　　　　(金/)段成巳
牛李黄蘆相並枝秋蟲瀟灑弄幽姿畫師老筆生新意
冩出無聲七月詩
　　東平李漢卿草蟲卷(二首/)　　　(元/)元好問
蟻穴蜂衙筆有靈就中秋蝶最闗情知君夢到南華境
紅穗碧花風露清
過眼千金一唾輕畫家元有老書生草蟲莫道空形似
正欲爾曹鳴不平
　　文湖州草蟲(為劉使/君賦)　　　　　(元/)元好問
造物無心筆有神翾翾飛動百年新蟲魚瑣細君休笑
學㑹屠龍老郤人
　　屏上草蟲(四首/)　　　　　　　(元/)劉　因
　　　螳蜋
逢物即能産其滋乃爾蕃不知何所積擬欲問乾坤
　　　蝸牛
背上穹廬好問蟲誰汝施始知天地内棟宇匪人為
　　　螻蛄
後利前還􁥇陰陽體改分不湏觀兎尾即此見羲文
　　　螽斯
陽施陰専受精醇物始真蟲魚寧解此聊用比振振
　　題劉大用畫草蟲手卷(二首/)　　(元/)王　惲
蠕動翾飛自一天眼中風露發清寒筆端正有坡仙趣
莫作宣和藝本看
東坡墨戲出新意八詠復見河陽劉夢到草堂風露冷
碧花籬落候蟲秋
　　題草蟲畫卷　　　　　　　　(元/)馬　臻
喓喓趯趯自知機展卷誰憐下筆時采得國風千古意
分明一段召南詩
　　題水墨蓼花草蟲　　　　　　(明/)劉　基
為愛江頭紅蓼花秋來獨作草蟲家尋香粉蝶應隨夢
采蜜黄蜂不趁衙絡緯語殘凉露滴蜻蜓立困晚風斜
畫圖水墨驚初見却似扁舟過赤沙
　　題松雪翁臨祐陵草蟲　　　　(明/)高　啓
宣和遺墨畫難工唯有王孫筆意同莫問吳宫與梁苑
一般草露覆秋蟲
　　題徐熙三蟲圖　　　　　　　(明/)高　啓
雌蝶雄蜂各快心逐香窺豔競相尋南園雨過紅芳歇
輸與鳴蜩占緑陰
　　題許瀾伯三蟲圖　　　　　　(明/)高　啓
蜜脾未滿報衙頻蠧化初成傅粉新誰道争花羣隊裏
長吟還有獨清人
　　題草蟲　　　　　　　　　　(明/)丘　濬
春雷驚動蟄蟲起日暖風和花破蕊肖翹蠕動飛且行
盡入君家畫圖裏問君何處得此圖仁智殿前揮灑餘
閒來細玩格物理有如一部埤雅書
　　題趙松雪臨宋徽宗水墨草蟲　(明/)楊　基
王孫老去尚風流畫裏新詩淡寫愁莫道吳宮與梁苑
露蛩煙草一般秋
　　草蟲　　　　　　　　　　　(明/)魯　鐸
淑氣濃薰芳草晴絲不礙飛蟲春物都堪描畫無人畫
得東風
　　畫草蟲(為黄月/坡賦)　　　　　　　(明/)楊　慎
天下㡬人畫草蟲吳興公子癡孫隆冰縑雪練鳴趯趯
丹屏繡几飛薨薨漁父蜻蜓愛釣縷美人蟋蟀嫌雕籠
百種生意何融融夷羊非羊鴻非鴻長卿帶晚翠簡子
矜秋紅王孫西遊歸未得清江碧草煙濛濛憶昔曹不
興㸃蠅惑􁋡翁滕王埽蛺蝶摹榻喧唐宫宋家道君入
能品鸞標鼊軸沈氊穹古來好手竟寂寞老癡江東灑
絶跡君不見醯雞發覆天夢夢蠓飛磑雨舂飛風小癡
大黠應物理孫癡非癡乃其聦癡翁之死誰繼出西川
曹狂稱最工癡狂乃有兩絶藝爚耀滇南與江東朅來
曹狂數相見吮毫蠲紙驚飛蓬月坡仙人好竒者賞鑒
自與山谷通鳳嬉亭前月朧朧更僕不知寒漏終銅盤
燒蠟春如烘懸圖索賦何匆匆蚊脚細字盈方空酒酣
操觚持似公雕刻自媿吾家雄
　　蟻蝶圖　　　　　　　　　　(明/)黄庭堅
胡蝶雙飛得意偶然畢命網羅羣蟻爭收墜翼䇿勛歸
去南柯
　　百蝶圖　　　　　　　　　　(元/)劉　因
芳蝶具百種幽花散紅翠道人觀物心一一見春意
　　黄荃蜂蝶圖　　　　　　　　(元/)王　惲
翅粉翻香卷鐵鬚亭亭花影小華胥黄生筆厎留深思
似與齊丘釋化書
鳳輦隨渠即幸臨隔花望斷翠嬪心春風上下撲不得
飛過畫闌情更深
　　滕王蟻蝶圖(二首/)　　　　　　(元/)王　惲
槐壤紛紛事暫歡枕中栩栩伴周閑丹青欲識滕王意
須著人間比夢間
粉香金翠夢能甜細寫春悰入筆尖却恐尋香飛便去
六宫争下水晶簾
　　畫雙蝶　　　　　　　　　　(元/)虞　集
舞罷庭花落池邊看睡鳬無端雙蛺蝶飛上繡羅襦
　　蛺蝶圖　　　　　　　　　　(元/)陳　樵
禁籞名園信所之深紅膩紫共春暉人疑落葉有生色
我道飛花上故枝掌上豔姬垂裏舞屋頭故吏竊香歸
花中只許秦宫活未必莊生入夢思
　　題萱草蛺蝶圖　　　　　　　(元/)趙孟頫
叢竹無端緑幽花特地妍飛來雙蛺蝶相對意悠然
　　花蝶謡題舜舉畫　　　　　　(元/)鄭元祐
花魂迷春招不歸夢隨胡蝶江南飛碧蕤粉香酣不起
卧帖芳茵唾鉛水癡娥眼嬌錯驚顧解裙戲撲沾零露
折釵搔首笑相語阿誰芳心同栩栩頽雲流光空影寒
冰波緘恨嗁闌干
　　題吳性存所藏趙仲穆竹枝雙蝶圖
　　　　　　　　　　　　　　　(元/)顧　瑛
閣道春風度湘簾夜月初多情雙蛺蝶也解逐羊車
　　題趙子固蕙花蛺蝶圖　　　　(元/)潘　純
江上青山日欲晡幽花小紙墨糢糊華清宫殿生秋草
零落滕王蛺蝶圖
　　竹蝶圖　　　　　　　　　　(元/)張　憲
落盡春紅春夢熟平沙小宛窗中緑美人睡起背東風
蛺蝶飛來上修竹
　　題萱蝶圖　　　　　　　　　(元/)吕　誠
堂前萱草散滿地朶朶幽花也可憐絶愛篔簹相映帶
生憎蛺蝶舞留連
　　畫蝶　　　　　　　　　　　(明/)李東陽
度竹穿花處處心暖風晴浪影浮沈亦知春去無多日
猶在花叢與竹陰
　　題蛺蝶花上蛺蝶　　　　　　(明/)張鳳翼
蝶解傳花魄花能引蝶來蝶疑雙宿影花作並頭開
　　扇中雙蝶　　　　　　　　　(明/)徐　渭
春至百花繁名園蛺蝶翻美人將扇撲搨得一雙痕
　　題黄葵聚蜂圖　　　　　　　(元/)陶宗儀
亭亭花蕚媚秋光露滿金桮蝶翅凉二月好春渾忘却
亂飛争戀御羅黄
　　畫蟬　　　　　　　　　　　(宋/)蘇　軾
蜕形濁汙中羽翼便翾好秋來關河闊巳抱寒莖槁
　　畫扇栁蟬　　　　　　　　　(元/)虞　集
不食遂終日長吟如老翁金盤九秋露玉樹一絲風
　　畫蟬　　　　　　　　　　　(元/)丁鶴年
飲露身何潔吟風韻更長斜陽千萬樹無處避螳蜋
　　題王生畫三蠶蜻蜓(二首/)　　　(宋/)蘇　轍
飢蠶未得食宛轉不自持食蠶聲如雨但食無復知老
蠶不復食矯首有所思君畫三蠶意還知使者誰
蜻蜓飛翾翾向空無所著忽然逢飛蚊驗爾飢火作一
飽困竹梢凝然反冥寞若無飢渴患何貴一簞樂
　　畫蜻蜓　　　　　　　　　　(元/)程鉅夫
蜻蜓飛款款萑葦舞僛僛欲泊未泊間漂搖故多疑甚
欲呼與語小立休嫌疑枝葉元不動風波有定時
　　詠徐正字畫青蠅　　　　　　(唐/)韋應物
誤點能成物迷真許一時筆端來巳久座上去何遲顧
白曾無變聴雞不復疑詎勞才子賞為入國人詩
　　偶訪吉甫畫三蠅璧間(吉甫有/詩次韻)　(宋/)倪巨濟
何人刻獮㺅老眼覷荆棘不如丹青手快意風雨集我
窮坐詩豪九鼎扛筆力偶然一點誤著紙生羽翼千言
走蚍蜉寕為寸紙逼還當寫君詩什襲同藏羃
　　莎雞蜥蜴　　　　　　　　　(元/)程鉅夫
羽短未堪振莎鷄抱禾穗無旱不須雲蜥蜴自游戲萬
國笙歌樂太平昆蟲草木咸生遂
　　促織圖(監州貫子/素徵賦)　　　　　　(元/)吳師道
華屋歌鐘夜何從識草蟲惟應苦吟者相對共秋風
　　蟋蟀圖　　　　　　　　　　(明/)葉初春
悲絲急管聲應異落葉哀蟬怨或同九月飄零猶在野
無人一為誦豳風
　　跋聚蟻圖　　　　　　　　　(宋/)夏均父
紛然蟲臂蟻争環付與高人一解顔不待南柯㛰宦畢
始知身寄大槐間
　　楚宫室雞將啄蟻畫　　　　　(明/)徐　渭
錦葵窠下雄雞白黄蟻有翼飛終澀不應草葉更相遮
五寸荆軻千里隔王孫妙思快噉吞馬遷竒筆寫鴻門
當機對敵只如此翻令看者飛心魂
　　錢舜舉禾䑕　　　　　　　　(元/)袁　桷
七尺長身媿負多清時空食㡬囷禾營營倉䑕纔分寸
不柰詩人緫譴訶
　　題錢舜舉禾䑕圖　　　　　　(元/)栁　貫
華黍如雲兆嵗功尚嫌䑕穴未能空今朝試舉迎猫祭
直想西成八蜡通
　　錢舜舉碩䑕圖　　　　　　　(元/)鄧文原
禾黍連雲待嵗功爾曹竊食素餐同平生貪黠終何用
看取人間五技窮
　　為費廷言題沈士偁畫枇杷雙䑕(明/)吳寛
古詩三千兼刺美孔筆不曽刪相䑕齊諧志怪到張華
博物應疑䑕有牙蟲魚註成非磊落韓子作詩譏郭璞
後來埤雅亦何為中有䑕譜煩農師鼯鼬鼱鼷本同族
散在人家稱小畜畫圖此種栗䑕否竹䶉野處同其儔
紛紛恣食高廩米晝伏穴中那有體一前一郤誇委蛇
　李斯為汝誤巳多暖風吹林金顆顆獨在江南飽珍果
　永州事敗無孑遺甘與鷦鷯守一枝
　
　
　
　
　
　
　
　
　
　
　
　
　
御定厯代題畫詩類卷一百十二
　欽定四庫全書
御定厯代題畫詩類卷一百十三目録
　　宫室類
　　　徽宗畫周靈臺圖(元王惲二首/)
　　　姑蘇臺圖(元程鉅夫/)
　　　館娃宫圖(元鄭元祐/)
　　　梁山宫圖(金麻九疇/)
　　　阿房宫圖(元程鉅夫/)
　　　阿房宫圖(元宋元/)
　　　漢宣帝幸池陽宫圖(元王惲/)
　　　題甘泉宫圖(元朱徳潤/)
　　　隋宫圖(明沈周/)
　　　九成宫圖(元馬祖常/)
　　　題郭忠恕九成宫圖(元王士熈二首/)
　　　王摩詰驪山宫圖(元王惲二首/)
　　　驪山宫圖(元王士熈/)
　　驪山宫圖(元馬祖常/)
　　題開元宫圖(元鄧文原/)
　　任南麓畫華清宫圖(金趙秉文/)
　　題任南麓畫華清宫圖後(元王惲/)
　　華清宫圖(元馬祖常/)
　　跋蘭昌宫圖(元王惲/)
　　離宫圖(元袁桷/)
　　題饒孟持所藏趙希逺畫渚宫圖(明危進/)
　　題王提舉界畫宫殿圖(明張紳/)
　　水殿圖(元于立/)
　　水殿圖(明高啓/)
　　恭題水殿圖(明劉鉉/)
　　題趙希逺萬松金闕圖(明高啓/)
　　題趙希逺萬松金闕圖(明張適/)
　　題萬松金闕圖(明李延興/)
　　招真觀圖(元楊載/)
　　題信州九天觀圖(元楊載二首/)
　　題徳忠觀圖(明沈周/)
　　題祝道士龍虎山先天觀圖(元揭傒斯/)
　　仙山樓觀圖(元鄭元祐/)
　　郭忠恕仙山樓觀圖(元吳鎮/)
　　郭忠恕仙山樓觀圖(元黄公望/)
　　題仙山樓觀圖(元郭翼/)
　　仙山樓觀圖(元秦約/)
　　題宋徽宗仙山樓觀圖(元顧瑛/)
　　仙山樓觀圖(元張雨/)
　　仙山樓觀圖(元唐肅/)
　　仙山樓觀圖(明高啓/)
　　題仙山樓觀圖(明陳憲章/)
　　題邊文進仙山樓觀圖(明方行/)
　　題仙山樓觀圖(明劉師邵/)
　　題仙山樓閣圖(明陳繼儒/)
　　題仙山樓觀圖(明僧宗衍/)
　　題仙山樓觀圖(明僧麟洲/)
　　題春山樓觀圖(明劉崧/)
　　題春山樓觀圖(明程敏政/)
　　秋山樓觀圖(元吳師道/)
　　題㑹稽韓與玉秋山樓觀(元納延/)
　　題舒真人北山樓觀圖(元薩都拉/)
　　題中天樓觀圖(明林鴻/)
　　溪山仙館圖(元吳師道/)
　　唐子華雲松仙館圖(元鄧文原/)
　　郭忠恕萬松仙館圖(元吳鎮/)
　　郭忠恕夏山仙館圖(元呉鎮/)
　　郭忠恕萬松仙館圖(元黄公望/)
　　李咸熈雪溪仙館圖(元黄公望/)
　　姚運使溪山仙館圖(明張羽/)
　　盧鴻仙山臺榭圖(元鄧文原/)
　　　盧鴻仙山臺榭圖(元吳鎮/)
　　　虎豹九闗圖(元王惲/)
　　　康樂圖(元劉因/)
　　　錢鈞羽畫(元唐肅/)
　　　小李將軍院體小幅(明祝顥二首/)
　　　題院畫(明吳寛二首/)
　　　題畫(明沈周/)
　
　
　
　
　
　
　
　
御定歴代題畫詩類巻一百十三目録
欽定四庫全書
御定厯代題畫詩類巻一百十三
　　宫室類
　　　徽宗畫周靈臺圖(二首/)　　　　(元/)王　惲
　靈沼臺高倚碧霄當時魚鳥被恩饒可能積徳千年久
　盛世看來僅四朝
　徽廟初年布政優丹青揮灑想西周其如私慾横流後
　花石綱船墊九州
　　　姑蘇臺圖　　　　　　　　　(元/)程鉅夫
　吳王大凱破越囘西施飛上層層臺撞鐘樹羽臨四野
　重江疊巘煙霞開捐衰棄舊窮遊逸不信佳人解傾國
　春風楊栁鬭腰肢秋水芙蓉比顔色珠歌翠舞儼成行
　鳳臛熊蹯安足嘗願天囘光繼白日願地注海供玉觴
　君王宴樂無終極伍子昌言空激切焦勞嘗膽卧薪人
　辛苦安知在仇敵山自青青水自流君王日日臺上頭
　麋鹿未逰吳巳沼西施還上五湖舟
　　館娃宫圖　　　　　　　　　(元/)鄭元祐
複殿迴廊遶翠岑鴛鴦嬌擁畫屏金漫誇歌舞留君醉
千古人猶怨捧心
　　梁山宫圖　　　　　　　　　(金/)麻九疇
梁山宫高高切雲秦家簫鼓空中聞宫殿作雲王作龍
何人敢謁滈池君珠圍翠繞窮天下道上行人衣半赭
不覺生靈血液枯化為宫上鴛鴦瓦朝廬生暮侯生師
事二人學羨門焉知以此戕其身神仙亦死何曽神空
能詐取六孱國不識廬生真間客種成間隙盧生去尚
令道士作鬼語祖龍竟墮此機中以璧見欺猶未寤魚
腥引得扛鼎來梁山火滅漢旗開何如後世丹青手一
夫不役千樓臺梁山之圖却傳世梁山之宫安在哉
　　阿房宫圖　　　　　　　　　(元/)程鉅夫
智力有窮天不老秦帝山河迹如埽參差忽落畫圖間
白髪朝臣驚欲倒咸陽初起阿房宫六籍巳焚兵巳鎔
渭水函闗萬年固終南㤗華五雲中複閣重樓鬱相望
翠户金鋪九天上上容萬人常有餘下建大旗知㡬文
霞鶱霧翼天日迷山童地赭民睽睽窮奢極麗猶未愜
謂海可梁天可梯蓬萊何劇樓船逺上蔡東門歎黄犬
六國池臺春草長千門歌舞斜陽轉遊觀未畢化埃塵
宫樹淒涼野鹿馴至今世上丹青手留與千年作諍臣
　　阿房宫圖　　　　　　　　　(元/)宋　无
千門萬户矗青冥六國脂膏四海兵豈但此中非常業
當時猶更有儒坑
　　漢宣帝幸池陽宫圖(李伯/時筆)　　　(元/)王　惲
武皇雄吞老未巳嵗嵗開邊兵四起嫖姚出塞屢䇿勲
武縶陵降終國恥騰凌蹂藉五十年饗功歸到曽孫宣
萬方解怨盡内屬龍庭南北無烽煙池陽五柞郊歌裏
五日賜餔餘燕喜呼韓稽顙謁甘泉欲示雄誇先就邸
大陳還縱萬人觀豈獨珍竒紛錦綺歡呼歸作北庭藩
萬代稱觴甥舅禮君王燕犒不知勞鸞旗直上中渭橋
茂陵王氣如水清建章宫殿春雲高從此臨軒舒化日
一聲宫漏出花遥
　　題甘泉宫圖　　　　　　　　(元/)朱徳潤
漢郊五畤荅鴻禧草木甘泉夜色移昨日長安道傍過
故宫無柰黍離離
　　隋宫圖　　　　　　　　　　(明/)沈　周
誰云玊樹無人讀馬上還聞夜遊曲君王不自固苞桑
却道雍州能破木楊花千里撲離宫富貴濃酣似夢中
百隊蛾睂皆鬬月千林彩樹不驚風悲歡只在循環裏
莫道征遼偶然耳鹿車載怨重於山人心未愜遼東死
一聲桃李天下知皇后自將神器移漳南未顧䑕竊計
太原已及龍飛時如何只醉揚州酒酒杯在前兵在後
白練天教泄勇寃醉骨沈沈當速朽孤墳寂寞向雷塘
秋螢星散巳無光惟餘二十四橋月獨照遊魂歸洛陽
　　九成宫圖　　　　　　　　　(元/)馬祖常
泉濺濺而響谷風瑟瑟以動林夾兩山以為趾絡下塹
與上岑宫纖麗以媚女觀鶱翥以凌塵矢池魚而泳泳
飼囿麟而馴馴帝柰何兮不樂將弭斾乎江津
　　題郭忠恕九成宫圖　　　　　(元/)王士熈
隋室好繁華青山作帝家雉樓曽宿鳳鸞樹不棲鴉池
藻縈春月簾衣織晚霞西風催別恨帆影到天涯
　　題郭忠恕九成宫圖　　　　　(元/)王士熈
鐵馬歸來定太平九成宫殿暑風清龍蟠古洞長藏雨
鳳入層臺自度笙畫棟塵空巢燕去蒼崖雲掩路碑横
秦川忽向丹青見魂夢依稀識化城
　　王摩詰驪山宫圖(二首/)　　　　(元/)王　惲
安逺門西萬里餘耕桑煙火總民居只應勤政樓中夢
百倍華清樂不如
憶昔風流王右相開元親侍玊堂廬細吟凝碧池頭句
政恐丹青是諫書
　　驪山宫圖　　　　　　　　　(元/)王士熈
翠嶺含煙曉仗催五家車騎入朝來千峰雲散歌樓合
十月霜晴浴殿開烽火高(一作/空)臺留草樹荔支長路入
(一作/認)塵埃月中人去青山在始信昆明有劫灰
　　驪山宫圖　　　　　　　　　(元/)馬祖常
萬户千門春殿開温泉花發翠華來可憐十月無陽節
獨見浮波玊鴈囘
　　題開元宫圖　　　　　　　　(元/)鄧文原
西湖春動風泠泠歘忽鼓瑟窺湘靈夫君要眇降雲軿
椒堂桂棟羅芳馨春城日逝崦嵫暮幽夢重門鎖花霧
玊簫聲沈鳳飛去迸入秋風五陵樹至人高懷視雲浮
昔者金屋今丹丘白鶴來下明月樓知有王喬飛舄遊
仙人好幻多戲劇海變桑田蓮變碧百靈呵䕶融風息
依舊瓊臺絳宇炫燿雲五色
　　任南麓畫華清宫圖　　　　　(金/)趙秉文
天寳遺事今㡬年華清樓殿非人問五家羅綺溢山谷
驅入尺紙天工閒豆分繡嶺線涇渭人物㣲茫纔位置
想當睥睨下筆時兩眼猶能書細字乃知棘端可以造
沐㺅巧奪造化非人謀胷中度世乃吾事坐令千里當
雙眸明皇初心小姚禹肯比金陵一孱主一盼遙為妖
姬留柰何坐此覆神州太白西去有鳥道蜀山秦樹令
人老浮雲一蔽漁陽城禄山馬飽宫前草恩流四海一
玊環胡兒不合窺潼闗至今脂澤下蟾口時有飲鹿疑
神姦豈知水洗凝脂滑一掬傷心馬嵬血多年鬼火化
為碧還遶離宫送行客龍巖㡬度過華清筆端山高水
泠泠嗚呼興廢今巳矣袛有丹青留典型畫詩雙絶兼
書工留傳遜公到松公今年盜入媯川東火燒塔寺一
洗空松公間關來帝里一身與畫同生死吾聞挈瓶之
智不假器支郎大勝潼闗騎
　　題任南麓畫華清宫圖後(并序/)　(元/)王　惲
　圖有閒閒公題詩作擘窠真書與畫為三絶此卷初
　主於僧遜公繼為媯川松公所寳興定初松公間闗
　兵亂中保持與歸燕都今為子英家藏至元廿四年
　楊示予披玩者累日嘗欲賦一詩以發偉觀竟以事
　未暇今林谿殁畫復在燕不知且歸何人適閱滏水
　集見公題詩偶書此以償宿昔初弗計其不揆也廿
　八年冬十一月十四日秋磵老人序
三郎年耄誇精健嵗嵗華清事游宴玊蓮湯殿浴行雲
傾城㡬顧環兒倩一掬游塵散馬嵬餘波不涴香囊怨
龍巖畫筆寫興亡墨花暈出真妃傳謫仙辭翰兩超脱
媲以任公世三絶我昔西游不到秦披圖空夢驪山月
林谿家藏什襲珍楊生已殁歸何人䕶持當有松公神
　　華清宫圖　　　　　　　　　(元/)馬祖常
帝出車以鳴鸞儼六龍之驤首循長陸而東騖謂泉源
之在右穹閶闔之天門封百二而為垣朋猘羯而不醜
嗟神堯之文孫
　　跋蘭昌宫圖　　　　　　　　(元/)王　惲
宫斜春草暗驪陽花厎春雲覆苑牆忽覩翠罌銀勺事
世間疑有返魂香
　　離宫圖　　　　　　　　　　(元/)袁　桷
龍首渠開王氣埋淺沙殘草認天街當年金屋寒鴉聚
時有耕人拾寳釵
　　題饒孟持所藏趙希逺畫渚宫圖(明/)危　進
罨畫闌圍響屧廊流蘇帳幔鬱金堂玉龍剩注千鍾酒
金鴨濃熏百和香院宇鳴秋霜葉赤軒窗破曉露花黄
舊時行樂今看畫煙月盧汀鴈㡬行
　　題王提舉界畫宫殿圖　　　　(明/)張　紳
吳蠶擇繭銀絲光輕毫界墨秋痕香宫中千門復萬户
知是阿房是未央樓上美人朝未起十二珠簾隔秋水
香銷玳瑁舞筵間夢斷芙蓉鴛帳厎八窗玲瓏金鎖開
君王已在迎仙臺霓旌鳳輦雲間合翠管銀笙天上來
君不見咸陽一火三月紅野花啼鳥争春風當時亡國
知何處盡在如今圖畫中
　　水殿圖　　　　　　　　　　(元/)于　立
羊車欲過玉闌東雉扇㣲開水殿風白鳳徘徊金井月
凉陰半在碧梧桐
　　水殿圖　　　　　　　　　　(明/)高　啓
波影繞闌千清虚似廣寒荷香臨檻挹月色捲簾看夜
静聞清吹凉多郤素紈宴酣思薦鱠銀縷簇金盤
　　恭題水殿圖　　　　　　　　(明/)劉　鉉
結構憑毫素珠簾拂翠溟霞殘荷墜粉雪動鳥梳翎煩
暑消三伏清虚拱萬靈㣲茫煙栁外應見紫雲亭
　　題趙希逺萬松金闕圖　　　　(明/)高　啓
長松掀髯若羣龍下繞宫闕雲千重鳳凰山頭望前殿
翠濤正涌金芙蓉海門日出潮初上白鶴飛來近仙掌
百官候綴紫宸班露滴朝衣氣森爽漢家楊栁唐宫花
容易零落空繁華何如可獻至尊夀茯苓美似安期𤓰
鑾輿因戀湖山好樓閣清陰勝蓬島不知風雨汴陵前
虜卒新樵㡬株倒當日搨前初進圖黄金趣賜聞傳呼
何年流落在人世父老猶看思舊都客行近過吳山下
落葉空林惟敗瓦豈無畫史似前人秋色淒涼不堪寫
　　題趙希逺萬松金闕圖　　　　(明/)張　適
天闕萬松中岧嶤倚碧空星旋黄道内日出紫雲東翠
合彤庭冥金鋪複閣雄風梢天上落雲榦雨餘虹橋檻
棲慵鳥堤沙藉倦驄花明宫媛珮栁拂羽人弓仙掌凝
瓊露宸筵散麝風皋鳴能舞鶴汀渡可郵鴻逸豫安羣
庶流移念兩宫斯圖重展翫興感思無窮
　　題萬松金闕圖　　　　　　　(明/)李延興
衮冕曽迎鳳駕來煙沈金闕半蒿萊霞蒸日氣紅初上
雲壓松陰黑半開玉井霆轟龍起蟄虛窗笙響鶴飛囘
前朝事往雲無迹愁聴江聲入夜哀
　　招真觀圖　　　　　　　　　(元/)楊　載
欲學無為道來居小有天精神消物怪采色變風煙恬
澹知天徳虛無象帝先高風何特達古迹尚流傳地涉
鴻荒表山開混沌前谷幽疑鬼聚峰巧類人鐫疊起三
重閣分流百道泉巖穿留虎跡石冷逗蛟涎放浪曽無
日遨遊未有年古經披攬罷毛骨為醒然
　　題信州九天觀圖(二首/)　　　　(元/)楊　載
高林褰翠氣虛谷散虹光道士多騎虎仙人自牧羊澗
泉通地逺山嶺際天長戴子文為記流傳示不忘
四圍山不斷狀若碧芙蓉谷逺含風細崖深下露濃茂
林藏虎豹陰洞伏蛟龍恍惚神人降浮空羽葢重
　　題徳忠觀圖　　　　　　　　(明/)沈　周
飛觀岧嶤擁赤闌清都曲密到應難月移殿影瑶階静
風引簫聲碧樹寒竊藥靈厖窺石室繞香仙鶴下經壇
尺書早晚通相訊洞裏桃花欲借看
　　題祝道士龍虎山先天觀圖　　(元/)揭傒斯
聞説先天觀重重絶璧環鳥啼青澗裏花落白雲間樵
子能長嘯居人識大還洞門無處認唯有水潺湲
　　仙山樓觀圖　　　　　　　　(元/)鄭元祐
嵳峨三神山仙聖之所居芝草布庭闕霞光曳衣裾渴
飲碧玉漿飢餐紫琳腴霓旌冉冉下彤樓擁鸞輿青童
啟藏室帝命較寳書齋心始能讀字字皆𤣥樞朗詠以
相授靈風舞神魚天逺靡得聞何以能啟予空嗟珊瑚
日照耀金芙蕖
　　郭忠恕仙山樓觀　　　　　　(元/)吳　鎮
疊嶂雲仍起崇山境轉幽溪雲千頃雪松籟一林秋長
嘯臨朱閣清游卧石樓橋迴泉溜逺消盡古今愁
　　郭忠恕仙山樓觀圖　　　　　(元/)黄公望
漢主離宫最上頭昔年曽侍翠華遊青天半落銀河水
白日高懸華嶽秋花隠儀鑾臨閣道仗移簫鳳下瀛洲
三山更在齊州外遙望蒼煙九點浮
　　題仙山樓觀圖　　　　　　　(元/)郭　翼
五雲樓閣世間無日月龍光出綺疏王母(闕/)
雙成扶下紫雲轝
　　仙山樓觀圖　　　　　　　　(元/)秦　約
霞光樓觀鬱嵯峨下有虹梁俯磵阿千樹松肪化神珀
萬山靈籟答空歌翠鸞不寄麻姑信白鹿遙迎葛令過
我欲排雲淩浩蕩仙凡未省竟如何
　　題宋徽宗仙山樓觀圖　　　　(元/)顧　瑛
宣和天子昔神遊鳯駕行空過玉樓此去有人言赤馬
歸來無處逐青牛分明艮岳通𤣥圃想像方壺接祖洲
莫把仙山作圖畫瓊花琪樹不勝秋
　　仙山樓觀圖(為馬仲/禮作)　　　　　(元/)張　雨
憶共能書蔡少霞良常洞口看桃花人間詩酒耽迷了
三百來年不到家
　　仙山樓觀圖　　　　　　　　(元/)唐　肅
玊女盆邊曉洗頭風吹珠樹冷颼颼雲間聴得金梭響
知是天孫織未休
　　仙山樓觀圖　　　　　　　　(明/)高　啓
霧閣消閒脈望飛月明露重濕珠衣仙人莫入芙蓉館
花暗迷人不得歸
　　題仙山樓觀圖　　　　　　　(明/)陳憲章
貌得仙山尺素餘真形五嶽復何如地平渤海揚塵後
天啓扶桑御日初丹鼎河車長命訣琅函瓊簡列名書
易遷宫似金銀闕四百年來已定居
　　題邊文進仙山樓觀圖　　　　(明/)方　行
仙人散髪懸雙瞳能移崑崙開華嵩為我一埽瀛洲趣
中有千年不死青芙蓉飄飄煙霞入君手深林蔽羃桃
源口蒼煙颯颯鸞競飛丹霞恍恍龍驚走赤城掩靄天
姥迴石梁倒挂雙瓊臺桃花半壁鏡中見古木盡化青
猿哀素娥迴飇下瑤殿明星玊女長相見邀余為作商
山歌坐看桑田㡬經變丹霞亂飛桂樹表手翳瓊枝拂
瑤草天風吹入西瑤池王母秋眉颯衰老瑤池花暖春
未凋三十六宫散瓊瑤青霓錦帔耀雲日上元月下來
吹簫吹鳳簫子繫霜絲君亦胡為弄參差他年儻惠金
鵝蕊寄聲蓬島長相思
　　題仙山樓觀圖　　　　　　　(明/)劉師邵
宇宙開新域星辰隠上台羣峰羅窈窕列嶂擁崔嵬玊
觀參差聳琳宫次第開珮聲霞外響幢影日邊來王母
迴鸞馭秦娥集鳳臺懸枝珠作網綴地錦為苔樹挽千
峰霧泉轟萬壑雷地疑逢閬苑山似接蓬萊真境殊難
遇新詩豈易裁抽毫聊短述深媿謫仙才
　　題仙山樓閣圖　　　　　　　(明/)陳繼儒
人間沈沈夢未覺夜半日出登仙閣紫芝瑶草生天香
鶴夢未老松花落
　　題仙山樓觀圖　　　　　　　(明/)僧宗衍
琅玕珠樹隔煙霄仙子樓居接翠遥羽化夢憑𤣥鶴返
丹成身與白雲飄杖隨䴢鹿山深淺釣掣鯨魚海動搖
想像虛無圖畫裏秦王漢武若為招
　　題仙山樓觀　　　　　　　　(明/)僧麟洲
複水重山路杳然山家樓觀入青天那知白首黄塵事
只伴桃花度嵗年
　　題春山樓觀圖　　　　　　　(明/)劉　崧
川光媚春陽巖溜含夕響林花間欲飛江草暗方長迢
遞樓觀陰峰迴見仙掌
　　題春山樓觀圖　　　　　　　(明/)程敏政
一帶好山横樹杪㡬重高閣起雲中何當避暑鈎簾坐
納取虛牕八面風
　　秋山樓觀圖(柳道傳嘗以荆浩所元/作巨幅縮成小卷)吳師道
奉常先生客燕都縱閲三館之圖書秋山樓觀忽到眼
印章猶是宣和儲當年絶藝洪谷子身在太行秋色裏
萬里雲飛木落時遥寫朱闌半空起先生恢廓山水胸
紛紛畫史難為工偶窺得意㣲妙處自出變態經營中
蘭亭易用燈展影梓人乃以堵畫宫莫言尺素非巨幅
形體雖異精神同京塵歸來二十載篋中寳氣騰晴虹
一丘一壑金華下以道卷舒無愧者淡然誰識先生心
許我閒來時看畫
　　題㑹稽韓與玊秋山樓觀　　　(元納延/)
樓觀依青崦峯蠻似越州樹根流水過山頂白雲浮露
下琴絲潤溪寒釣石幽相看圖畫裏厯厯記曽遊
　　題舒真人北山樓觀圖　　　　(元/)薩都拉
瑤花琪樹間霓旌十二朱樓接五城臺上吹簫秦弄玊
雲邊度曲許飛璚光流漢殿青鸞舞霞擁函闗紫氣明
方丈蓬萊俱咫尺不須東望問長生
　　題中天樓觀圖　　　　　　　(明/)林　鴻
海上仙山接混茫仙居逺在白雲鄉樓當太乙星辰近
樹拂勾陳雨露香絳節馭風來阿母玊簫吹月醉周王
可憐八駿歸來晚蕭颯蛾眉兩鬢霜
　　溪山仙館圖　　　　　　　　(元/)吳師道
平川漾輕舟蒼石擁高樹煙中連嶂斷林際飛甍露兹
宇誰所營列仙實來聚我生戀溪谷忽去踏塵路坐恐
孤夙期臨風恍延佇
　　唐子華雲松仙館圖　　　　　(元/)鄧文原
危峰削玊插晴空淋漓秀色含鴻濛世間萬物有時易
惟有青山今古同隠君山下營茅屋煙霞笑傲逃塵俗
日長心境鶴俱閒自埽白雲松下宿谿頭覓句行遲遲
童子囊琴歸竹籬猗蘭調古少人聴等閒何處尋鍾期
　　郭忠恕萬松仙館圖　　　　　(元/)吳　鎮
參差琳館碧山齊雲擁疎松望欲迷野老忘機自來去
忽驚麋鹿各東西
　　郭忠恕夏山仙館圖　　　　　(元/)吳　鎮
蒼崖過雨流青玊萬朶芙蕖紅間緑松枝揺動碧簾風
蘭舟徐度迴塘曲畫閣朱樓設翠䄖銀牀冰簟上流蘇
美人繡倦頻來往仙侣長吟聊自娛羽扇不揮塵不到
博山麝腦香猶裊新蟬驚破北窗眠幽禽啼斷林間巧
竹煙浮翠薦龍團樹影當庭映日圓晚來兩兩尋幽客
應識溪聲六月寒圖中景物非人世如此丹青誰得似
屈指流傳四百年宣和賞識標忠恕人間何處無炎敲
火雲照耀未能消高齋展對殊未巳一片凉颸落素綃
　　郭忠恕萬松仙館圖　　　　　(元/)黄公望
琳堂掩映萬松齊絶壑寒雲望不迷為聴水流翻破寂
輕袍重過短牆西
　　李咸熈雪溪仙館圖　　　　　(元/)黄公望
大樹小樹俄變玊千峰萬峰忽失青高人深掩茅屋卧
不羨圍爐醉復醒
　　姚運使溪山仙館圖　　　　　(明/)張　羽
去年君為郡文學獨抱遺經憎命薄出門無馬坐無氊
拜迎官長常作惡今年君為轉運使殊恩親出官家賜
月給太倉三十斛况復官閒少公事人生貴賤反覆間
世上悠悠那解此憶昨訪我當嚴冬冩此溪山三數重
驊騮一去了無影空有遺跡泥沙中聞道河間故城裏
開門遥見滹沱水何時為畫古邯鄲珍重函封寄千里
　　盧鴻仙山臺榭圖　　　　　　(元/)鄧文原
仙都圍合碧雲籠洞口緋桃著雨穠丹闕春深巢翡翠
朱扉風暖出芙蓉壺公不負三山約向子終期五嶽逢
野鶴一聲山館寂倚闌長聴水淙淙
　　盧鴻仙山臺榭圖　　　　　　(元/)吳　鎮
塵蹤何得此中游無數青山遶殿頭爐篆浮煙朝靄靄
溪雲連樹晚油油花香曲徑羣麛聚芸芷平田獨鶴遊
欲識仙家真樂處一泓清瀨四山秋
　　虎豹九闗圖　　　　　　　　(元/)王　惲
九重闗鍵錦斑圍蟣蝨㣲言語可知首闢四門明四目
定書深意見宣尼
　　康樂圖(長安韓徳卿夜夢至一宫室扁/曰康樂因名其堂以奉其母)
　　　　　　　　　　　　　　　(元/)劉　因
至人無夢夢乃真瞪目一視空中塵悲歡蟻旋水東注
遺珠罔象迷其津持虀噉臼逞詼詭取禾坐極夸榮貴
不如長安韓生道上眠念母還家枕中記紫霞之宫乃
俗書煙霏霧結開雲圖虛靈變化在頃刻齧指疾應維
心符城上烏啼畢逋尾倚門獨占乾鵲喜萬里辭親真
可憐書來端有平安字
　　錢鈞羽畫　　　　　　　　　(元/)唐　肅
結構倚崔嵬廊腰勢漫迴雲將銀浪湧山作翠蓮開徑
小無車入庭空有鳥來筆牀風墜葉書閣雨生苔蘭佩
誰同擷荷衣只自裁一區揚子宅百尺野王堆帳鶴元
無怨沙鷗莫浪猜此中鄰可卜吾亦謝喧豗
　　小李將軍院體小幅(二首/)　　　(明/)祝　顥
金屋瓊臺擁畫樓錦雲香滿采蓮舟人間盡道仙家樂
　不識霜娥有厎愁
　花暗宫垣栁映堤五陵春色望中迷昭陽月上長門閉
　猶放香紅逐馬蹄
　　　題院畫(二首/)　　　　　　　　(明/)吳　寛
　翩翩白馬紫絲韁馳過彎堤十里長千樹桃花萬株栁
　前頭宫殿是昭陽
　璚樓金殿映丹霞只把仙家比内家落日美人秋水上
　紅妝一面亂荷花
　　　題畫　　　　　　　　　　　(明/)沈　周
　嫩黄楊栁未藏鴉隔岸紅桃半著花開眼闌干接平楚
　夾洲亭館跂長沙悠悠魚泳知人樂故故鷗飛照鬢華
　如此風光真入畫自然吾亦愛吾家
　
　
　
御定厯代題畫詩類卷一百十三
　欽定四庫全書
御定厯代題畫詩類卷一百十四目録
　　宫室類
　　　吳道𤣥五雲樓閣圖(元鄧文原/)
　　　吳道𤣥五雲樓閣(元吳鎮/)
　　　李咸熙秋山樓閣圖(元黄公望/)
　　　雲山樓閣圖(明高啓二首/)
　　　天開畫樓圖(宋白玉蟾/)
　　　翠岫樓臺圖(明張適/)
　　　題饒良鄉所藏界畫黄樓圖(明張以寜/)
　　　西爽樓圖(明徐賁/)
　　　望仙樓圖(明唐之澤/)
　　　題豐樂樓圖(明李進/)
　　　自題待月樓圖感舊(明張燦/)
　　　三閣圖(元楊維楨/)
　　　題怡上人松風閣圖(明姚廣孝/)
　　六浮閣歌題所畫六浮閣圖(明李長蘅/)
　　題王朋梅為朱澤民畫水閣圖(明王世貞/)
　　題界畫臺閣(明高棅/)
　　題王朋梅界畫大都池館圖様(元張昱/)
　　朱陵別館圖(元程鉅夫/)
　　巨峰林館圖(明徐賁/)
　　題竹洲館圖(明王世懋二首/)
　　秀野軒圖(明瞿莊/)
　　題秀野軒圖(明高啓/)
　　題秀野軒圖(明楊基/)
　　題秀野軒圖(明徐賁/)
　　題秀野軒圖(明王彝/)
　　題秀野軒圖(明張端/)
　　題秀野軒圖(明田耕/)
　　題秀野軒圖(明姜文震/)
　　題秀野軒圖(明周世衡/)
　　題秀野軒圖(明董逺/)
　　題秀野軒圖(明陳模/)
　　題秀野軒圖(明張吉/)
　　題秀野軒圖(明朱斌/)
　　題耕漁軒圖(明高啓/)
　　題耕漁軒圖(明張羽/)
　　題耕漁軒圖(明劉天錫/)
　　題耕漁軒圖(明王㮒/)
　　題耕漁軒圖(明陳潛夫/)
　　題耕漁軒圖(明黄載/)
　　題耕漁軒圖(明張緯/)
　　題耕漁軒圖(明釋惟善/)
　　題夢鶴軒圖(元劉永之/)
　　題友鶴軒圖(明姚廣孝/)
　　王叔明琴鶴軒圖(明董存/)
　　王叔明琴鶴軒圖(明張光弼/)
　　　華叔耕畫梅雪軒圖(明張羽/)
　　　題安分軒圖(明田子貞/)
　　　聴雨軒圖(明林弼/)
　　　再用韻戲作二菴圖(宋饒節/)
　　　次儀真尹正郎元夫以斗菴圖索題(明廖道南/)
　　　為眉公作苕帚菴圖并題(明董其昌/)
　　　黄葉菴圖(明李日華/)
　　　題張中丞東亭圖(元袁桷/)
　　　起亭圖(明程敏政/)
　　　訪友松竹居圖(元程鉅夫/)
　　　黄一峰畫貞居圖(元張雨/)
　　　散木高居圖(明沈周/)
　　　題趙仲穆竹西圖(元張雨/)
　　　文上人西麓圖(明僧大圭/)
　
御定歴代題畫詩類巻一百十四目録
　欽定四庫全書
御定厯代題畫詩類巻一百十四
　　宫室類
　　　吳道𤣥五雲樓閣圖(并序/)　　　(元/)鄧文原
　　吾僚友趙松雪盛稱此卷余豔慕之巳二十餘年矣
　　一日危太僕岀示索題深慰夙懷因書近詩一律於
　　尾
　觀閣嵯峨起日邊春雲靉霴倚層巔天低青海一杯水
　山落齊州九點煙百尺長松神闕外千秋靈栢古壇前
　遨遊盡是蓬山侣瑤草金芝不記年
　　　吳道𤣥五雲樓閣　　　　　　(元/)吳　鎮
　碧樹圍青幄羣峰列嶂來卿雲分五色鵲觀倚三台仙
　客乘春至山翁向暮囘高深無限思之子總神材
　　　李咸熈秋山樓閣圖　　　　　(元/)黄公望
　傑閣逶迤秋色老霜林掩映暮峰横居人自有閒中伴
　坐對飛流意不驚
　　雲山樓閣圖(為朱守/愚賦)　　　　　(明/)高　啓
白雲窈窕楚天陰半露樓臺出逺林簾幙卷時秋雨歇
鼓鐘鳴處夕陽沈鶴從遼海天邊下猨隔巴山樹裏吟
為問仙家在何處欲穿謝屐一登臨
　　雲山樓閣圖　　　　　　　　(明/)高　啓
碧樹香臺錦繡連畫師應見亂離前如今風景那堪寫
廢寺空山鎖暮煙
　　天開畫樓圖　　　　　　　　(宋/)白玊蟾
層檐疊巘入蒼冥千山萬山相送迎晴雲一抹收未了
溪尾更濯餘霞明化工朝暮費點染丹青變態隨深淺
凭闌展空千里眼却愁此軸難舒卷
　　翠岫樓臺圖　　　　　　　　(明/)張　適
巖下樓臺擁翠霞千章嘉樹蔭窗紗囬闌干外東風急
人隔珠簾看落花
　　題饒良卿所藏界畫黄樓圖　　(明/)張以寧
饒君手持新畫圖起摩雙眼驚老夫高林葉響晝淅瀝
平皋野色春糢糊綺疏繡瓦細毫末雕栱朱甍盤鬱紆
樓前磊落三長身幅巾大帶皆文儒我疑岳陽或黄鶴
此外風景江南無君云乃是徐州之黄樓令我悵然思
大蘇洪河西來原地裂蛟鰐抃舞號天吳飛樓雄壓城
之隅萬馬肅肅東南趨是州項氏昔所都緑槍金鏃埋
平蕪瀝肝作書上明主逺略翻見英雄粗相攜一笑視
千古恐是昨者黄陳徒細看古意在絹素稍覺爽氣浮
睂鬚千年融結豈易得峨眉草木今猶枯當時漂流江
海遍終古志士長嗟吁君到樓中若把酒明月正在青
天孤
　　西爽樓圖(贈王/主簿)　　　　　　　(明/)徐　賁
㡬度登臨托逺思樓中山色意中詩西風又復來看畫
却憶扁舟送別時
　　望仙樓圖　　　　　　　　　(明/)唐之□
馬聲龍影半天來月殿霞扉次第開一自踏歌歸碧落
人間空築望仙臺
　　題豐樂樓圖　　　　　　　　(明/)李　進
錢塘城郭帝王州勝槩千年尚有樓南浦雲開珠箔曉
西山雨歇畫闌秋玊人歌舞成春夢芳草王孫非舊遊
物換星移餘事在蕭條殘墨不勝愁
　　自題待月樓圖感舊　　　　　(明/)張　燦
梵宇紅闌四面迴玊人臨鏡倚崔嵬如今風雨驚心處
月也如人待不來
　　三閣圖　　　　　　　　　　(元/)楊維楨
金陵新閣空中起虎踞龍蟠鳳雙掎沈檀雕柱闞玉螭
麗華吹笙彩雲裏水晶簾空濾明月三十六宫白於水
紅塵巴馬四百秋五城步障五花毬綵繒山頭葢宫殿
山前十二銀潢流健娥五百曳錦纜金蓮吐影上下金
銀州二三狎客混歌舞中有酒悲淚如雨嘉州諷諫三
閣圖秦川別幸千花株囘鶻隊鴉羣呼夜半卷土昌瀘
渝黄茅縛髻口銜璧草降表王中書嗚呼玊樹聲中作
唐虜門外崇韜是擒虎
　　題怡上人松風閣圖　　　　　(明/)姚廣孝
萬松蒼蒼蟠峻嶺久向耶溪誇絶境道人層構萬松間
宴坐長年樂深静靈飇歘來巖谷口髯君忽作蛟鼉吼
喧豗直遣嶺猨驚振迅或令山鬼走須㬰瑟瑟復蕭蕭
初如笙竽再如韶裂石聲欺匡阜瀑犇雷勢壓錢塘潮
清竒自適煙霞侣冷落豈宜箏笛耳長夜寥寥四壁空
贏得此心如止水黄鶴山中浄名老援筆圖成過荆浩
金華太史製雄文秋色南山兩相好
　　六浮閣歌題所畫六浮閣圖　　(明/)李長蘅
十年山閣不得就却負青螺日夜浮故人一見豁雙眼
何日三間銷百憂冰花琪樹亂檻外銀山雪屋排簷頭
百年有錢作厎用一朝未築偕行休君家西湖我震澤
往經冬夏來春秋十千到手即可辦非我求君君自謀
　　題王朋梅為朱澤民畫水閣圖　(明/)王世貞
孤雲宿世一畫師丹青自結元君知行逢鎮東兩鬭竒
泚筆為寫無聲詩簷牙四綰天棘絲角影倒插寒漣漪
空青排闥月滿巵醉睡不記東君誰二仙仙去亭何之
有圖髣髴猶可追即今此圖隨亦隳是水可亭亭可居
不朽况有諸賢辭
　　題界畫臺閣　　　　　　　　(明/)高　棅
銅雀高樓借日懸姑蘇舞榭入雲煙繁華一落金屏影
半是吳山鄴水邊
　　題王朋梅界畫大都池館圖様　(元/)張　昱
國初以來好時節冶緑妖紅葢阡陌樂遊盡是勲貴家
人閙馬嘶聴不得細漆闌干輦子車同載女子如蕣花
車中馬上口相許胡蝶夢滿東西家牡丹臺畔夜如晝
花照銀鐙大於斗正月飲到三月中樂地歡天古無有
一朝花謝春復歸門鎖池園空緑苔簾前塵覆珊瑚樹
案上蝶棲鸚鵡杯豪華盡逐東流往百年丹青化草莽
當時命酒徵歌人此日題詩畫圖上
　　朱陵別館圖　　　　　　　　(元/)程鉅夫
悠悠清川動藹藹朱陵曉宿霧猶空濛行雲方縹緲谷
深嘯陰虎峰高礙晴鳥應有仙人來巢居謝塵擾
　　巨峰林館圖　　　　　　　　(明/)徐　賁
林峰散芳氣泉木揺空濛雲房三十六窈渺煙霞中羽
人晞髪罷日出千花紅長吟招白鳳小舞令青童融心
醉𤣥液逍遥凌八風
　　題竹洲館圖(二首/)　　　　　　(明/)王世懋
朱宫碧宇晝陰陰竹裏泉聲處處深一自吹簫仙去後
至今風雨作龍吟
琅玕千尺鬬崢嶸碧鎖齋宫近太清此日子猷須嘯詠
不妨還問主人名
　　秀野軒圖　　　　　　　　　(明/)瞿　莊
高士閒門日日開逺山如髪水如苔㡬時脱却塵中鞅
布韤青鞵屢往來
　　題秀野軒圖　　　　　　　　(明/)高　啓
江晚洲渚交雨晴草霏霏前山靄欲闇罟師渡水歸望
煙知君家花竹隠半扉已休田中耒猶響林下機此鄉
即桃源亂後世有稀開圖身已到不知塵境非
　　題秀野軒圖　　　　　　　　(明/)楊　基
結茅近東皋清曠接平衍新春㣲雨過芳草緑如剪攜
書坐深竹自讀自舒卷興至杖策行而不賴輿輦西鄰
雞豚社落日牛羊圈至貴在無求何勞事軒冕
　　題秀野軒圖　　　　　　　　(明/)徐　賁
何處問幽尋軒居湖上林竹陰看坐釣苔跡想行吟嶂
日斜明牖渚風凉到琴相過有鄰叟應只論閒心
　　題秀野軒圖　　　　　　　　(明/)王　彞
古苔十畆青山麓窈窕幽華映深竹中有高人晝掩扉
裊裊藤梢上書屋清風出谷灑秋香返照穿林破春緑
不省睢陽畫裏看細路經丘杕藜熟
　　題秀野軒圖　　　　　　　　(明/)張　端
不識餘杭縣今知秀野軒溪聲長在耳山影正當門人
自千鍾禄君猶獨樂園樵漁還許到車馬㡬曽喧
　　題秀野軒圖　　　　　　　　(明/)田　耕
門掩雨餘苔時因看竹開客閒棋響罷犬吠屐聲來雲
冷理琴薦花繁近酒杯高情與幽思只是覓詩材
　　題秀野軒圖　　　　　　　　(明/)姜文震
聞君溪上結幽居地僻時通長者車山愛夕陽留几席
竹因凉雨靜琴書碧香蟻嫩新篘酒白味羮分小艇魚
我亦有家山水窟十年無地著茅廬
　　題秀野軒圖　　　　　　　　(明/)周世衡
背郭幽居如畫裏斷林春水緑迴環樹連煙水猨啼寺
門對湘中過雨山送客馬嘶清蔭去鈎簾鳥度亂花還
十年奔走風塵際肯信凭闌一日間
　　題秀野軒圖　　　　　　　　(明/)董　逺
十年歸向山中住每憶從容訪隠居雲氣白霏簷外雨
竹光晴映案頭書凭闌晝静聴呦鹿鑿沼泉香愛畜魚
因憶軒中舊賓客江湖清夢未應疎
　　題秀野軒圖　　　　　　　　(明/)陳　樸
四運無倚機生意恒相屬兹軒俯林園長年得娛目灼
灼枝上花娟娟坡間竹雨過沈晴彩霜餘浄寒緑清芳
謝妖靡幽姿逺塵俗心跡淡已安於焉樂貞獨
　　題秀野軒圖　　　　　　　　(明/)張　吉
屋裏青山屋外溪水流雲度坐中知繁花翠竹春來好
古木蒼藤晚更竒教子讀書兼學稼留人炊黍復烹葵
鹿門風景青門趣都在斜陽曳杖時
　　題秀野軒圖　　　　　　　　(明/)朱　斌
昔年曽作軒中客今日重題秀野詩囘檻彩雲晴縹緲
遶牆蒼雪曉參差雨餘山氣侵茶鼎風過林香落酒卮
念我松楸渾咫尺倚闌長是不勝思
　　題耕漁軒圖　　　　　　　　(明/)高　啓
朝聞孺子歌暮聴梁父吟豈無滄洲懷亦有畎畆心昔
賢在泥蟠終當起為霖釣獲溪上璜鉏揮瓦中金兹世
方喪亂伊人邈難尋既迷煙波間復阻雲谷深嗟我豈
其偶聊將學幽潛惟子是同抱相期清渭陰
　　題耕漁軒圖　　　　　　　　(明/)張　羽
之子住銅坑人傳好事名如何同甲予翻遣昧平生野
岸風中釣湖田雨後耕秋天漸凉冷或可赴前盟
　　題耕漁軒圖　　　　　　　　(明/)劉天錫
高人謝塵囂俯仰忘昬旦興衰固無繫舒卷任蕭散鮮
鱗醒莫酣新炊應畏饌羊裘猶近名兹隠發深歎適意
好歸來江空嵗將晏
　　題耕漁軒圖　　　　　　　　(明/)王　㮒
太湖湖上結茅廬盡日耕漁樂有餘釣罷一蓑春雨足
歸來南渚帶經鉏
　　題耕漁軒圖　　　　　　　　(明/)陳潛夫
一自幽棲白板扉略無塵夢到輕肥摩挲老眼臨書卷
抖擻閒身稱布衣風竹翠迴琴響近雨苔青滿屐痕稀
客來況説雲山好處處春苖長蕨薇
　　題耕漁軒圖　　　　　　　　(明/)黄　載
安分軒中安分人索居應得樂閒身平生不慕陶朱富
終嵗寧甘原憲貧雨霽帶經鉏隴上天寒鼓枻釣溪濱
固窮自是書生事亦欲移家共作鄰
　　題耕漁軒圖　　　　　　　　(明/)張　緯
幽人薄世榮耕漁夙所喜朝耕西華田暮釣洞庭水浮
沈千戈際無譽亦無毁釀秫雲翻甕鱠魚雪飛几客來
具杯酌客去味經史緬懷清渭濱何如鹿門裏往者不
復見斯人亦云已努力勤所業庶免素餐恥
　　題耕漁軒圖　　　　　　　　(明/)釋惟善
林壑浮囂塵端居絶四鄰青山對幽户緑樹遶通津泉
石多佳趣交游少故人怡然心澹泊安分復安貧
　　題夢鶴軒圖(為淦守曹/仲修賦)　　　　(元/)劉永之
緑髮山翁宫錦衣十年淪落江之涯扁舟夜傍弄明月
夢逐西風孤鶴飛孤鶴西飛渡江渚星斗沉沈逺山曙
逸思鶱騰八極雲霜毫點染三秋露梁園才子蘭臺賓
露幌行春移畫輪未論羽翼冲霄漢直道襟懷如古人
山城休暇多賓客共展新圖綺軒側一曲寒波照縞衣
坐令長憶林皋宅
　　題友鶴軒圖　　　　　　　　(明/)姚廣孝
幽人適野意崇軒起山隈凉風響澗木晴霞明砌苔荆
扉夕不掩多應放鶴來
　　王叔明琴鶴軒圖　　　　　　(明/)董　存
喬梓陰陰緑滿林每縁琴鶴叙朋簪五音誰和南風曲
一羽猶懷萬里心栁絮雲浮春澹澹仙衣露溼夜沈沈
西牎剪燭相期久一洗哇淫為子吟
　　王叔明琴鶴軒圖　　　　　　(明/)張光弼
幽居琴鶴以怡情童子何知預我清羽翼如傳兩階舞
徽絃為和九臯鳴山林在昔多迂士畫史何人有重名
好託丹青留後日莫忘清獻舊家聲
　　莘叔耕畫梅雪軒圖　　　　　(明/)張　羽
好畫誰如莘棗强墮馬折肱猶未忘何年冩此寒林趣
精絶未數左手王屋裏何人坐吹笛似是南昌郡中客
曲終㣲雪忽飛來開門滿樹梅花白
　　題安分軒圖　　　　　　　　(明/)田子貞
一室蕭然萬慮忘幽棲真似斛斯莊春晴野澗多藜藿
秋晚山田足稻梁待富却慚居易拙送窮應笑退之狂
看君已在羲皇上老去從教白髪長
　　聴雨軒圖(為王彦/章題)　　　　　　(明/)林　弼
山牕酒醒夢魂清竹外松邊㸃點鳴蒲磵寺前千尺瀑
都隨黄葉作秋聲
　　再用韻戲作二菴圖　　　　　(宋/)饒　節
人説雙菴鶻壁巔妙高峰頂四禪天夢魂似亦曽招手
千里猶堪論比肩渌水白雲同一妙蒼松翠竹自相鮮
誰能為作虎頭畫傳與人間五百年
　　次儀真尹正郎元夫以斗菴圖索題
　　　　　　　　　　　　　　　(明/)廖道南
斗菴何所有長日坐春風種竹交加翠栽桃爛漫紅星
臨天極北月轉海門東斟酌璿璣氣鴻鈞測化工
　　為睂公作苕帚菴圖并題　　　(明/)董其昌
仲舉無心除一室盧鴻有句冩千峰欲叅苕帚閒中意
九點秋山雨後容
　　黄葉庵圖(為舷/公冩)　　　　　　　(明/)李日華
鶴瘦猿癯不可呼陰森竹樹隠團蒲霜風忽捲浮柯盡
幸露清潭照影孤
　　題張中丞東亭圖　　　　　　(元/)袁　桷
舊野習真隠新亭幽且妍芳菲家林春引眺増推遷令
徳資先猷嵯峨白雲阡總角精典籍承顔綺𥜗鮮寒泉
感逝波喬木矯蒼煙欲論林間趣深埽區中縁招攜舊
鄰保舉觴同華顛鷄鳴栁陰直魚跳水紋圓開田榖盈
囷種果花滿川荏苒白王京念至心惘然傳忠匪懷禄
立身盡貞堅披圖耿素志功成賦歸田
　　起亭圖(為顧/謙作)　　　　　　　　(明/)程敏政
芸香吹滿讀書亭不為時名困一經亭下種松今㡬載
長梢將見拂雲青
　　訪友松竹居圖　　　　　　　(元/)程鉅夫
流水青山浄似苔竹松多處有樓臺只愁寒夜來相訪
　雪擁重門喚不開
　　　黄一峰畫貞居圖　　　　　　(元/)張　雨
　北苑南宫凝絶筆蟠胸磊磈若為裁按圖寧在多多許
　落墨真成滚滚來百折丹梯凌磵道一川燄水動灣洄
　時清誰問商於路乞我西山錦繡堆
　　　散木高居圖(贈吳/元璧)　　　　　　(明/)沈　周
　舊有茅堂依散木挂冠於此寄高風鹿柴山水新圖裏
　蟻國功名昨夢中閉户著書今日始拏舟問字逺人通
　黄州到了休重説桑梓斜陽看醉翁
　　　題趙仲穆竹西圖(為楊/元誠)　　　　(元/)張　雨
　問訊揚雄宅深居在竹西風林宜月影春日聴鶯啼東
　老應同樂南鄰憶舊題東風又花草相與及幽棲
　　　文上人西麓圖　　　　　　　(明/)僧大圭
　西崦幽居好新圖見巨然庭花研露夕山果熟霜天路
　隔王官谷人疑阿對泉何因營此地一搨寄安禪
御定厯代題畫詩類卷一百十四
　欽定四庫全書
御定厯代題畫詩類卷一百十五目録
　　宫室類
　　　諸子將築室以畫圖相示(宋蘇轍三首/)
　　　題李公麟山莊圖(宋蘇轍二十首/)
　　　次朱元晦韻題嚴居厚溪莊圖(宋陸游/)
　　　題嚴居厚溪莊圖(宋朱子/)
　　　墨莊圖(宋朱于五首/)
　　　野莊圖(元王惲三首/)
　　　題董承旨野莊圖(元張伯淳/)
　　　題張季雲先生山莊圖(元王惲三首/)
　　　雨後山莊圖(元范梈/)
　　　題莫氏山莊圖(元黄溍/)
　　　題玉山中錢舜舉畫五栁莊圖(元張天英/)
　　　題梅莊圖(明華幼武/)
　　　題汪季路太丞魏野草堂圖(宋楊萬里/)
　　題橋南堂圖(宋陸游/)
　　題武教授峨眉山谿堂圖(元王惲/)
　　四郊草堂圖(元虞集四首/)
　　題劉生庸道五莊草堂圖(元貢師泰/)
　　題良常草堂圖(元倪瓚/)
　　韋羌草堂圖(元倪瓚/)
　　陳履元畫玊山草堂(元鄭元祐/)
　　題錢伯珍所藏草堂圖(元釋良琦/)
　　徐雪舟為畫藍磵草堂圖(明藍智/)
　　題彭氏背郭草堂圖(明劉崧/)
　　題黄典籍東州草堂圖(明陳思孝/)
　　趙松雪怡樂堂圖(元鄧文原/)
　　題趙松雪怡樂堂圖(元張雨/)
　　題九靈山房圖(元鄂拉實克/)
　　九靈山房圖(元丁鶴年/)
　　題五龍山房圖(明僧宗泐/)
　　題唐子華畫王師魯尚書石田山房(元張翥/)
　　題黄都事仲綱山居溪閣圖(元虞集二首/)
　　王叔明為陳惟允天香書屋圖(元黄公望/)
　　題劉生庸道竹林書室圖(元貢師㤗/)
　　竹谿草堂圖(元舒頔/)
　　鳴山書舍圖(明高啟/)
　　蜀山書舍圖(明高啓/)
　　蜀山書舍圖(明徐賁/)
　　竹雪書房圖(明楊榮/)
　　題李景昌竹間書舍圖(明于謙/)
　　栁塘書舍圖(明李徳/)
　　題蔡文翰墨溪書屋圖(明廖道南/)
　　題孺山書屋圖(明王世貞/)
　　題東洋書屋卷(明王世懋二首/)
　　倣子久秋山書屋(明李日華/)
　　龍門茶屋圖(元倪瓚/)
　　　石田茅屋圖(明解縉/)
　　　題伯頴雲林茅屋圖(明藍仁/)
　　　題徐都憲小邨竹屋卷(明李東陽/)
　　　題弋陽巖山精舍圖(元袁桷/)
　　　吳儁仲傑横河精舍圖(元張翥/)
　　　賦徳機荆南精舍圖(元倪瓚/)
　　　上虞魏氏湖上精舍圖(元陳樵/)
　　　虎丘老僧有竹林精舍文伯仁為圖之王履吉書
　　　　疏於後余游竹林僧出示此卷履吉下世已三
　　　　十載矣為之憮然因成此詩(明王世貞/)
　　　題曹氏春江雲舍圖(元華幼武/)
　　　題朱澤民荆南舊業圖(明高啓/)
　　　為黄伯昂題君山別業畫卷(明程本立/)
　
　
御定厯代題畫詩類卷一百十五目録
　欽定四庫全書
御定厯代題畫詩類卷一百十五
　　宫室類
　　　諸子將築室以畫圖相示(三首/)　(宋/)蘇　轍
　還家卜築初無地隨分經營似有時多斫修篁終未忍
　略存古柏更無疑畫圖且作百間計入室猶應三嵗期
　得到安居真老矣一生歌哭任於斯
　舊廬近巳借諸子新宅分甘臨老時萬里松楸終獨往
　四方兄弟亦何疑竹間疎户幽人到林上長松野鶴期
　已覺高軒慙衞賜可憐黄犬哭秦斯
　積因得果通三世臨老長閒自一時久爾觀心終未悟
　偶然見道了無疑南遷北返吾何病片瓦尺椽天與期
　自斷此生今已矣世間何物更如斯
　　　題李公麟山莊圖(并序/)　　　　(宋/)蘇　轍
　　伯時作龍眠山莊圖由建徳館至垂雲沜著録者十
　　六處自西而東凡數里巖崿隠見泉源相屬山行者
　路窮於此道南溪山清深秀峙可游者有四曰勝金
　巖寳華巖陳彭漈鵲源以其不可緒見也故特著於
　後子瞻既為之記又屬轍賦小詩凡二十章以繼摩
　詰輞川之作云
　　　建徳館
龍眠渌浄中㣲吟作雲雨幽人建徳居知是清風主
　　　墨禪堂
此心初無住每與物皆禪如何一丸墨舒卷化山川
　　　華巖堂
佛口如瀾翻初無一正定畫作正定看於何是佛性
　　　雲薌閣
清溪便種稻秋晚連雲熟不待見新舂西風薌自足
　　　發真塢
山開稍有路水放亦成川游人得所息真意方澹然
　　　薌茅館
山居少華麗牽茅結淨屋此間不受塵幽人亦新沐
　　　瓔珞巖
泉流逢石缺脈散成寳網水作瓔珞看山是如來想
　　　棲雲室
石室空無主浮雲自去來人間春雨足歸意帶風雷
　　　秘全庵
世道自破碎全理未嘗違溪山亦何有永覺平日非
　　　延華洞
共恨春不長逡廵就揺落一見洞中天真知世間惡
　　　澄元谷
石門日不下潭鏡月長臨細細溪風渡相看識此心
　　　雨花巖
巖花不可攀翔蕊久未墮忽下幽人前知子觀空坐
　　　泠泠谷
層崖落飛泉㣲風泛喬木坐遣谷中人家家有琴筑
　　　玉龍峽
白龍晝飲潭修尾挂石壁幽人欲下看雨雹晴相射
　　　觀音巖
倚崖開翠屏臨潭置苔石有所獨無人君心得未得
　　　垂雲沜
未見垂雲沜其如歸興何路窮雙足熱為我洗盤陀
　　　勝金巖
置馬歩巖間巖前得平地肴蔬取行簏粗飽有遺味
　　　寳華巖
團團寳華巖重重蔭珍木歸來得商鼎試浴溪邊緑
　　　陳彭漈
蒼壁立精鐵縣泉㵼天紳山行見已久指與未來人
　　　鵲源
溪深龜魚驕口瘦椿楠勁借子木蘭船寛我芒鞵病
　　次朱元晦韻題嚴居厚溪莊圖　(宋/)陸　游
鶴俸元知不療窮葉舟還入亂雲中溪莊直下秋千頃
贏取閒身伴釣翁
　　題嚴居厚溪莊圖　　　　　　(宋/)朱　子
平日生涯一短蓬只今囘首畫圖中平章箇裏無窮事
要見三山老放翁
　　墨莊圖(五首/)　　　　　　　　(宋/)朱　子
　　　墨莊
詩書啓山林徳義久儲積嗣世知有人新畬更開闢
　　　冽軒
窗開深井泉窈窕千丈碧何幸且淵澄無勞遽心惻
　　　靜春堂
幽人本何心偶此翳環堵隠几亦何言光風遍寰宇
　　　玩易齋
竹几横陳處韋編半掩時寥寥千古意此地有深期
　　　君子亭
倚杖臨寒水披襟立晚風相逢數君子為我説廉翁
　　野莊圖(三首/有序)　　　　　　　　(元/)王　惲
　承旨董公繪野莊為圖求諸賢題詠中齋草序以同
　人致亨晦叔撰銘以儗倫溢美恐未盡公臆之所在
　若夫士君子出處固皆有命不可以遲速工拙為言
　然當得時行道靜退之心何嘗食頃而不在懷也以
　艱於自云必託物以表其志雖未能挂冠神武歛裳
　宵逝較之鐘嗚漏盡不已於行者猶賢乎已喜為賦
　詩初弗計其不自量也其辭曰
午橋吟醉平淮後商嶺鴻冥定漢餘正恐野莊歸未遂
九重思治望新書
老筆鍊餘詩律細事機諳久宦情疎輞川圖上王摩詰
靜退為心是本初
寳珠換却杕頭鳩空見秋𤓰憶故丘白首相看官舍厎
晚年心事轉優游
　　題董承旨野莊圖　　　　　　(元/)張伯淳
古人志道義但覺利禄輕朝市亦足隠何必求郊坰論
心不論迹乃稱人物評董公廊廟器一門冨簪纓石張
漢世胄崔郭唐家聲筆下翻波瀾胸中韜甲兵黄閣政
柄舉烏臺公道行征謀與治法和氣與威稜隨施無不
宜因物以賦形詞林日月間班高地望清公餘埽俗軌
窗草階苔青樓臺雖無地詩禮勝金籯田園雖荒薄松
菊還欣榮有時論國事膽張目増明使公遯江湖秉心
亦朝廷所志真在隠非必身歸耕野莊視緑野他年定
齊名
　　題張季雲先生山莊圖(三首/)　　(元/)王　惲
儒將風流素所期兒時㡬讀霽雲碑誰能更繼中丞後
喜對張卿賦此詩
却馬巖居是素懷莫嗟終老未曽諧天教一段幽清氣
散作恩威震兩淮
思長本與風雲㑹山迴空圍水竹幽説似野猿亭際望
建封勲業在徐州
　　雨後山莊圖　　　　　　　　(元/)范　梈
川容麗過雨百谷㑹新流溪路淩高轉佳木鳥鳴幽我
田横岫下黍稷嵗可收不謂有生意乃復見將秋時從
野老飲歡語載道周宇宙無終極此外更何求
　　題莫氏山莊圖　　　　　　　(元/)黄　溍
旋移小隠傍南峰逺有咸平處士風山態近人猶偃蹇
湖光無雨亦空濛行春杕屨時時到臨水軒窗面面通
別作新亭供戲劇青帘搖曳杏花中
　　題玊山中錢舜舉畫五栁莊圖　(元/)張天英
飛泉屋後銀河縣孤松屋上蒼龍眠四山無數白雲出
好桞五株當門前葛巾丈人步其下悠然別有山中天
　　題梅莊圖　　　　　　　　　(明/)華幼武
聞説幽棲甓社湖只栽梅樹遶儲胥枝横暮雪春囘早
香滿寒庭月上初五栁門前元亮宅百花潭北少陵居
嵗寒心事清無比寫入丹青意有餘
　　題汪季路太丞魏野草堂圖　　(宋/)楊萬里
汾陰西祀告昇平四海無波鏡様清乞與幽人好風月
萬山裏許聴泉聲
　　題橋南堂圖　　　　　　　　(宋/)陸　游
平生不識橋南路聞道清流帶煙樹今朝開卷一欣然
恍若身親到其處徐郎獨立嶷如山招不能來麾不去
舊居萬瓦碧浮煙結茅却就橋南住雪盡春來水似藍
想君清歗釣魚菴道上紅塵高十丈斷無一點到橋南
　　題武敎授峨嵋山谿堂圖　　　(元/)王　惲
野水林塘淡欲秋日長矰繳在沙頭故山咫尺峨嵋外
未礙因人作逺遊
　　四郊草堂圖(四首為從/子豈作)　　　　(元/)虞　集
故家東郭百花洲梅栁西郊緫舊遊賢子獨知懷土念
結廬為擬草堂幽
早晚東吳賈客船直歸萬里畫橋邊寄貲儘有詩人在
忍向園中看數椽
草堂在處即西郊巴嶺還如雪嶺高但有好孫能力學
不愁老杜不春遨
野梅官栁頗依依酒債尋常七十稀莫遣錦溪賢姪覺
恐愁安樂不思歸
　　題劉生庸道五莊草堂圖　　　(元/)貢師㤗
南北兩峰相對青萬竿修竹一茅亭何時共坐西湖雨
白髪篝燈講六經
　　題良常草堂圖　　　　　　　(元/)倪　瓚
結屋正臨流水開門巧對長松為待神芝三秀移居華
葢西峰
　　韋羌草堂圖　　　　　　　　(元/)倪　瓚
韋羌山中草堂静白日讀書還打眠買􁋆欲歸不可去
飛鴻渺渺碧雲邊
　　陳履元畫玊山草堂　　　　　(元/)鄭元祐
故人陳孟公辭如春雲氣如虹畫法師海岳山如鶱鵬
樹如龍騎箕上天二十載有子齄鼻畫極工驚蛟噓雲
海浪白離鸞照水巖花紅皺鱗張鬐聳鬱磵厎松中有
一畆幽人宫石牀支頤睨飛瀑意逺欲託冥飛鴻我欲
從之不可得青山萬疊金芙蓉
　　題錢伯珍所藏草堂圖　　　　(元/)釋良琦
錢郎讀書性閒雅草堂隨處卜雲林周顒不遂山居志
梅福仍兼吏隠心玊洞桃花春霧溟石田芝草暖雲陰
磵西一逕通深竹還許支公日見尋
　　徐雪舟為畫藍磵草堂圖　　　(明/)藍　智
碧草連書屋蒼山對畫圖鶴巢秋樹小漁艇夕陽孤野
色晴初逺溪雲淡欲無浮查倚磐石把釣任潛夫
　　題彭氏背郭草堂圖　　　　　(明/)劉　崧
日薄金華嶺雲深白石塘茅茨元背郭水竹自成鄉圖
畫看逾好登臨興不忘門前雙杏樹葉葉是秋霜
　　題黄典籍東州草堂圖　　　　(明/)陳思孝
東州州上野堂幽卷幔湖山翠欲流京國到來鄉思逺
白雲黄葉夢中秋
　　趙松雪怡樂堂圖(贈善夫/副使)　　　(元/)鄧文原
一榻悠然樂事多四時風景復如何遶溪水色清流玊
排闥山光翠擁螺静裏研朱將點易醉中邀月鼓琴歌
知君所好無塵趣肯許吾儕見訪過
　　題趙松雪怡樂堂圖　　　　　(元/)張　雨
幽人結屋傍江干怡樂名堂只數間黄鳥隔簾詩夢醒
紫鱗供饌釣舟還簷前景色春常在栁外柴門晝不闗
誰識箇中真樂處陶然天地一身閒
　　題九靈山房圖　　　　　　　(元/)鄂拉實克
夢裏家山十載違丹青咫尺是邪非墨池新水春還滿
書閣浮雲晚更飛張翰見機先引去管寧避亂久忘歸
人生若解幽棲意處處林丘有蕨薇
　　九靈山房圖　　　　　　　　(元/)丁鶴年
九靈別業何年到聊作新圖寄所思幽谷白雲晴窈窕
高簷翠樹曉參差輞川已入王維畫韋曲仍傳杜甫詩
咫尺相望成萬里卧遊心事許誰知
　　題五龍山房圖　　　　　　　(明/)僧宗泐
剡中東南竒若人緇侣勝一住忽十年禪房得深静高
扉敞重巖修橋入危磴林端識名香水際聞清磬㣲茫
度雲壑掩映披華逕長松支遯吟磐石曇猷定別來㡬
夢思游塵生麈柄晨窗對新圖蕭條發孤咏
　　題唐子華畫王師魯尚書石田山房
　　　　　　　　　　　　　　　(元/)張　翥
秋水橋邊紅葉林數家茒屋傍青岑岡頭種玊朝煙煖
隴上鉏雲宿雨深摩詰輞川宜入畫少陵韋曲自成吟
束薪嵗晚來同煮應許山中道士尋
　　題黄都事仲綱山居溪閣圖(二首元/)虞　集
出山作官十載餘聊託筆墨懷幽居連雲一一列眉黛
細雨往往逢樵漁鄰家父老每載酒隔屋弟兄皆讀書
我久居山不待畫獨念稚子扶犂鉏
閣門流水秋愈深故人東來還見尋方舟直過彭蠡澤
把釣坐對香爐岑雲中煙樹差可辨江上鄉闗誰與吟
我欲芳蘭寄逺者日暮天際多輕陰
　　王叔明為陳惟允天香書屋圖　(元/)黄公望
華堂敞山麓高棟傍巖起悠然坐清朝南山落牕几以
兹謝塵囂心逸忘事理古桂日浮香長松時向媚彈琴
送飛鴻拄笏來爽氣寧知采菊時已解哦松意
　　題劉生庸道竹林書室圖　　　(元/)貢師泰
劉生讀書竹林下滿耳金石聲琅琅翠陰碎落日當户
緗帙亂翻風滿牀中夜蛟龍神變化清時鸞鳳瑞文章
此君標致誰能寫一幅雲煙墨數行
　　竹谿草堂圖(為黄克/文題)　　　　　(元/)舒　頔
清谿谿上竹無數愛竹移家竹林住階前老竹鏗玊聲
秋夜讀書霑竹露書聲繞屋雜竹聲竹色侵書助書趣
竹根箇箇長龍孫竹上鸞凰亦來聚有時攜琴陪竹彈
兩袖清陰分竹翠雲梢月榦竹弄影杖竹尋詩過橋去
平生性癖亦愛竹不問主人造竹所君不見一笻投陂
忽變化萬卷蟠胸勝插架
　　鳴山書舍圖(為黄君/伯淵賦)　　　　　(明/)高　啓
伯鸞鬻舂地井臼有遺跡之子學幽棲託蹤在林石清
風竹林曉片月蘿逕夕遙想一齋空圖書滿牀積
　　蜀山書舍圖　　　　　　　　(明/)高　啓
山月蒼蒼照煙樹碧浪湖頭放船去隔林夜半見孤燈
知是幽人讀書處
　　蜀山書舍圖　　　　　　　　(明/)徐　賁
山水幽深處閒居此地曽傍花春晏客看竹午逢僧雲
樹尋新咏巖巒憶舊登兵塵今間阻對畫思難勝
　　竹雪書房(為畫士戴/文進題)　　　　　(明/)楊　榮
戴君舊業家錢塘幽齋剰種青篔簹冰森玉立鬱蕭爽
珮珂時動音鏗鏘一林遙接淇園緑萬个如臨渭水曲
凉宵白晝風月清翠影重重覆書屋四時佳致迥不同
況兹清絶當嚴冬朔風吹雪滿空下凝梢綴葉相玲瓏
素娥冉冉來雲表皓鶴翩翩舞林杪是時掩卷一凭闌
清興滿襟應不少自從寄跡京華地翹首山房想初志
陽春桃李任紛紛勁節貞心自無異何人為君寫此圖
故鄉景物渾不殊興來展玩對立久一點塵埃牕外無
　　題李景昌竹間書舍圖　　　　(明/)于　謙
萬玊蕭森遶四簷坐來惟覺雨纖纖小牕展卷循環誦
古鼎焚香取次添爽籟隨風來浄几清陰和月度疎簾
應知此地藏修者早晚蜚聲不久淹
　　栁塘書舍圖　　　　　　　　(明/)李　徳
逺山出白雲近水明秋色煙波漫浩浩日暮歸舟急隠
約叢薄間茅茨倚蒼石中有栁塘翁看看似相識
　　題蔡文翰墨溪書屋圖　　　　(明/)廖道南
靈源接銀漢細繞楚王臺竹色侵簷密桃花映户開草
𤣥含妙思守黒入幽裁誰識臨池興張芝有儁才
　　題孺山書屋圖　　　　　　　(明/)王世貞
石田老人富丘壑湖雨嵐煙筆端起江南佳麗到不乏
吳興諸山若箇是書聲雜出飛瀑外高枕時横白雲裏
人云絮酒來南州此山名孺成千秋尚書讀書此山頭
書成出柱中原天歸來赬玊圍腰圓冰心不媿南州賢
出山住山俱偶然有足肯踏終南巔
　　題東洋書屋卷(二首/)　　　　　(明/)王世懋
遙聞支伯在滄洲天外蓬壺似可求敧枕白雲東盡處
驚濤一夜海門秋
西北天傾水欲東吾廬何在半浮空看來萬里扶搖境
盡入蓬牕偃息中
　　倣子久秋山書屋　　　　　　(明/)李日華
雲氣堆中結屋樹陰薄處攤書廿載養成懶骨閉門不
拜新除
　　龍門茶屋圖　　　　　　　　(元/)倪　瓚
龍門秋月影茶屋白雲泉不與世人賞瑤草自年年上
有天池水松風舞淪漣何當躡飛鳬去采池中蓮
　　石田茅屋圖　　　　　　　　(明/)解　縉
石田茅屋歸來計長日呼龍種玊芝高卧熟眠應不忘
五更風雨道塗時
　　題伯穎雲林茅屋圖　　　　　(明/)藍　仁
中林避世士茅屋一間雲雨笠尋芝术晴牕究典墳竹
深羊仲至𤓰熟邵平分但有卑棲處長隨鹿豕羣
　　題徐都憲小邨竹屋卷　　　　(明/)李東陽
藹藹水中邨灑灑屋上竹㕓居逺山市屣脱去塵俗朝
看碧山爽夕泛晴波緑江湖有襟帶冠屨無拘束昔聞
東吳老本出南州族封非渭川户乞豈鑑湖曲溪山舊
業在圖史清風續華躋厯臺省雅尚在林谷夢寐三十
年此邨還此屋宦途復傾葢佳畫時秉燭指點入丹青
依稀過江麓感今復懷舊嵗月如轉轂儻遂江南遊鄰
哉我當卜
　　題弋陽巖山精舍圖　　　　　(元/)袁　桷
紅塵落青山飛瀑遽洗之孕此巖中居寒膏漾淪漪白
雲偉衣冠修松古鬚眉書聲出虛牝杳杳空中篪桃源
有神界天光固幽機一為漁父游妙筆工研窺至今武
陵郡山水傳清暉
　　吳儁仲傑横河精舍圖　　　　(元/)張　翥
横河精舍誰所居豐城隠者吳仲傑是中林壑特幽勝
一幅劉權畫尤絶逺山數曲重復重炊煙一村樹叢叢嵐光
雲氣紛滉瀁盱水汝水遥相通近山什伯青匼匝峰厎
斜穿鷓鴣峽跳波直下却洄漩怪石截斷雙流合竹牕
桂棟溪之隅過門好客無時無溪魚長肥酒長熟撥棄
世務談詩書梧川春雨草木長櫸塘耕稼仍膏壤鉏翁
牧子行唯諾沙鳥風帆自來往獨不見陶縣令松菊園
又不見杠陵老桑麻田人生得此不歸去有如頭上之
青天傑乎傑乎吾羨汝毋負山中故人招隠篇
　　賦徳機荆南精舍圖　　　　　(元/)倪　瓚
溪上田園定有無愁將歸思畫成圖春林寂寂花開落
風牖泠泠鬼嘯呼尚有流泉悲夜雨巳荒幽逕入寒蕪
何當一舉同黄鵠未覺山川路鬱紆
　　上虞魏氏湖上精舍圖　　　　(元/)陳　樵
湖上蘭舟水上亭有時水漲與階平亭前古栁經春弱
門外孤洲昨夜生海氣遥連育王墖蜃樓半入㑹稽城
山陰道士攜琴至寫盡風聲到水聲
　　虎丘老僧有竹林精舍文伯仁為圖之王履吉書
　　　疏於後余游竹林僧出示此卷履吉下世已三
　　　十載矣為之憮然因成此詩　(明/)王世貞
山僧業静者翛然無世氛朝疏淇澳雨暮浣瀟湘雲老
可湖州筆為竹寫清芬況有王子猷英標冠人羣自言
讀書處何可無此君我來憩其下流颸散餘醺其人不
可作太息讀遺文新粉含幽月蒼翠鬱紛紛截作山陽
笛淒涼安可聞
　　題曹氏春江雲舍圖　　　　　(元/)華幼武
富春江上曹孝子結屋深居白雲裏重重簾幙䕶春暉
不出庭闈奉甘旨門前江水碧泱泱屋外峰巒紫翠光
山高水闊意無盡堂上慈顔日月長棠棣相輝蕚韡韡
蘭玊森森映階所斕斑新筍帶煙鑱雪白江魚隨網起
綵衣歡舞四時春世上之樂無其倫青雲立志為親顯
衮衮公侯來逼人干戈滿地尚酣戰客袂不忘慈母線
暮暮朝朝望白雲寸心只願長相見
　　題朱澤民荆南舊業圖　　　　(明/)高　啓
睢陽醉磨一斗墨夢落荆南寫秋色太陰垂雨尚淋漓
哀壑迴風更蕭瑟楓林思入煙霧清湖水愁翻浪波白
　溪上初逢野老航山中逺見先生宅秫田半頃連阡區
　茅屋三間倚蘿薜僧來看竹乘小輿客去尋苓借高屐
　任公臺下石可坐周侯廟前路曽識虎跡時留暮苔紫
　蛟氣或化秋雲里城郭當年別巳久風塵此日歸不得
　落日書齋半壁明畫圖卧對空相憶
　　　為黄伯昂題君山別業畫卷　　(明/)程本立
　畫圖林壑起雲煙使者高懷寄静便背郭真成浣花屋
　看山如坐洞庭􁋆柴門黄葉鄰僧埽石徑蒼苔野鹿眠
　如此故巢勞逺憶只應頭白是歸年
　
　
　
　
　
　
御定厯代題畫詩類卷一百十五
　欽定四庫全書
御定厯代題畫詩類卷一百十六目録
　　器用類
　　　題敧噐圖(唐劉禹錫/)
　　　崔五六圖屏風各賦一物得烏孫佩刀(唐李頎/)
　　　李兵曹壁畫山水各賦得挂水帆(唐李頎/)
　　　題畫帆(明葛孔明/)
　　　觀楊之美盤車圖(宋梅堯臣/)
　　　盤車圖(宋歐陽修/)
　　　畫車(宋蘇軾二首/)
　　　題宗子趙明叔盤車圖後(宋饒節/)
　　　盤車圖(元虞集/)
　　　雪山盤車圖(元薛漢/)
　　　郭熙盤車圖(明謝承舉/)
　　　題宋院人畫盤車圖(明劉績/)
　　　輓車圖(元吳師道/)
　　　題蓮葉舟圖(元程鉅夫/)
　　　酒􁋆圖(明韓宜可/)
　　　竹素圖(明楊基/)
　　　同原甫詠祕閣藏古器圖(宋劉叔贛/)
　　　題元章研山圖(元張雨/)
　　　滄浪池硯圖(明王禕/)
　　　題翰墨十八輩封爵圖(元任士林/)
　　　周文矩雷劒化龍圖(元王惲二首/)
　　　雙劒圖歌(元傅若金/)
　　　樓光遠家觀宋綬景徳鹵簿圖(元吳萊/)
　　　題襄縣張翳人所藏續弦圖(明王鈍/)
　　　題蘆花被圖(元貢師泰/)
　　　詠秦淮妓王易容百花畫衣因新都謝少運索和
　　　　(明陳繼儒八首/)
　　　風鳶圖(明徐渭十首/)
御定歴代題畫詩類卷一百十六目録
　欽定四庫全書
御定歴代題畫詩類巻一百十六
　　器用類
　　　題敧器圖　　　　　　　　　(唐/)劉禹錫
　秦國功成思稅駕晉臣名遂歎危機無因上蔡牽黄犬
　願作丹徒一布衣
　　　崔五六圖屏風各賦一物得烏孫佩刀
　　　　　　　　　　　　　　　　(唐/)李　頎
　烏孫腰間佩兩刀刃可吹毛錦為帶握中枕宿穹廬室
　馬上割飛翳螉塞執之魍魎誰能前氣凛清風沙漠邊
　磨用陰山一片玉洗將胡地獨流泉主人屏風冩竒狀
　鐵鞘金鐶儼相向回頭瞪目時一看使予心在江湖上
　　　李兵曹壁畫山水各賦得挂水帆(唐/)李　頎
　片帆浮挂水落日天涯時飛鴈看共度閒雲相與遲長
　波無曉夜泛泛欲何之
　　　題畫帆　　　　　　　　　　(明/)葛孔明
蓬飄萍聚任西東駭浪驚波浩淼中正是已平秋漲後
碧天無際挂髙風
　　觀楊之美盤車圖　　　　　　(宋/)梅堯臣
谷口長松葉老瘦澗畔古樹身枯髙土山慘憺遠復遠
坡路曲折盤車勞二車迴正轅接軫繼下三車來􁠳嶙
過橋已有一乘歇解牛離軛童可哂黄衫烏巾驅舉鞭
經險就易将及前轂輪傍側輻可數蹄角攙錯行相聨
古絲昏晦三尺綃畫此當是展子䖍坐中識別有公子
意思往往疑魏賢子䖍與賢皆妙筆觀玩磨滅窮嵗年
塗丹抹青尚欺俗旱龍雨日猶賣錢是亦可以祕疑亦
不可捐為君題卷尾願君世世傳
　　盤車圖　　　　　　　　　　(宋/)歐陽修
淺山嶙嶙亂石矗矗山石磽聱車碌碌山勢盤斜隨澗
谷側轍傾轅如欲覆出乎兩崖之隘口忽見百里之平
陸坡長坂峻牛力疲天寒日暮人心速楊襃忍飢官太
學得錢買此纔盈幅愛其樹老石硬山回路轉髙下曲
直横斜隠見妍媸向背各有態遠近分毫皆可辨自言
昔有數家筆畫古傳多名姓失後來見者知為誰乞詩
梅老聊稱述古畫畫意不畫形梅詩詠物無隠情忘形
得意知者寡不若見詩如見畫乃知楊生真好竒此畫
此詩兼有之樂能自足乃為富豈必金王名髙貲朝看
畫暮讀詩楊生得此可不飢
　　畫車(二首/)　　　　　　　　　(宋/)蘇　軾
何人畫此隻輪車便是當年敧器圖上易下難須審細
左提右挈免疎虞
九衢歌舞頌王明誰惻寒泉獨自清賴有千車能散福
化為膏雨滿重城
　　題宗子趙明叔盤車圖後　　　(宋/)饒　節
跌宕平生萬里程盤車一展老心驚溪昏樹暗牛爭力
似聽當年風雨聲
　　盤車圖　　　　　　　　　　(元/)虞　集
大車轔轔牛駕軛西望太行雪千尺往時飛輓實長安
百兩仰闗過阡陌亂流十里九屈曲水濺車箱沙沒轂
前呼後應日云暮王事有程車下宿旂旐央央昔臨洛
東南㑹期出方嶽侯伯有位賦有差載幣瞻迎來若若
君不見海艘百萬乘天風京坻連雲多腐紅天子視朝
大明宫千乘萬騎來何雄
　　雪山盤車圖　　　　　　　　(元/)薛　漢
車焞焞石逕犖确輪欲摧疲牛分寸挽莫前前車後車
相逐來大府城門倚天開羣山雪深白皚皚卒夫鞭牛
凍墮指轉輸號令如風雷官中委積等塵土黔黎膏血
無復回君不見明時屢散粟與帛桃林之牛亦悠哉不
知何代畫此景我自一見令心哀
　　郭熙盤車圖　　　　　　　　(明/)謝承舉
東車上岡西車下軛力駕牛如駕馬後有一車方渡河
泥深水寒將奈何來車人與去車語前途山髙石齟齬
千里百里多險阻虎狼縱横皆逆旅好歸來守鏄杵
　　題宋院人畫盤車圖　　　　　(明/)劉　績
大車盤盤牽不住小車碌碌推還去上阪下阪日千迴
不離太行山側路吳鹽蜀米塞滿箱烏犍耳濕筋力強
商人重貨不畏虎飯牛夜夜宿車傍妻孥不須念行旅
槖中有金皆樂土星餐露櫛逐隊行但願利多無所苦
道傍往來多折軸誰人肯戒前車覆
　　輓車圖　　　　　　　　　　(元/)吳師道
短轅長馭後先驅逐利奔名恣所如落日中原天萬里
我貧正坐出無車
　　題蓮葉舟圖　　　　　　　　(元/)程鉅夫
如此風波惡舟中坐晏如此時不經濟借問讀何書
　　酒􁋆圖　　　　　　　　　　(明/)韓宜可
春波橋頭水半竿畫􁋆如馬觸狂瀾平生常恨江湖小
醉臥不知天地寛隔岸好山青隠隠環洲芳樹緑漫漫
懸知賀監歸來日一曲晴光五月寒
　　竹素圖　　　　　　　　　　(明/)楊　基
百尺飛樓似石渠牙籤五色照牕虚平生不惜千金費
喪亂猶存萬卷餘秦火巳來皆斷簡楚經之外總閒書
晴雲滿榻芸香散應與諸郎校乙殊
　　同原甫詠祕閣藏古器圖　　　(宋/)劉叔贛
黄占金寶氣天瑞告成功績事今時絶書文自古同掊
鈎記巫錦按刻異柏公塵世無由覩崑山䇿府中
　　題元章研山圖　　　　　　　(元/)張　雨
南宫米老書無敵同盟亦有薛河東研山自昔(闕/)清賞
石友令人拜下風華葢天壇承露潔月巖空洞與天通
絶憐古學龜城叟一一題詩取次工
　　滄浪池硯圖　　　　　　　　(明/)王　禕
滄浪池水碧生春當日臨池玉作人故物流傳遺澤在
龍泓鳳咮未為珍
　　題翰墨十八輩封爵圖(并序/)　　(元/)任士林
　翰墨十八輩皆几案間不可闕一之物上標封爵下
　圖其形旁書贊語殊有史臣之體余觀之不去手畫
　筆精妍疑亦島外人所製詩題其左
公子裝車從楚國十九人行一不足上階卒賴毛先生
招手相呼公錄錄邇來翰墨十八人一日受封列華物
世上空成孺子名論功却笑中書秃人生慎勿為事先
乞留足矣張良獨
　　周文矩雷劒化龍圖(二首/)　　　(元/)王　惲
用厎幽光見斗間張華腰領不勝寒躍淵又作雙龍去
在晉當為變怪看
飛躍陶梭化葛筇潛龍無跡與神通披圖㸃勘延平事
又在雷公劒室中
　　雙劒圖歌　　　　　　　　　(元/)傅若金
莫邪干將古神劒得水化作雙龍翔斗間寶氣入江滅
波裏金鱗翻日光道人筆鋒如劒利亦能化龍致神異
黒風贔屓濤欲立白日陰陰雨將至忽然逢之不敢窺
爪甲雲氣常淋漓便愁中夜雷霆怒兩龍乘雲盡飛去
　　樓光遠家觀宋綬景徳鹵簿圖　(元/)吳　萊
東朝重文物四海極豐富粉飾郊祀間馳驅漢唐舊奉
常夙有掌鹵簿列前後車鈴麾飛黄㦸盾服錯繡啓胠
龍虎動扈衛鴛鷺簉嵯峨屹丘岳灼爚羅星宿陳兵吉
利隊擇馬騊駼廏嚴須呵八神喜欲抃百獸祖宗所繼
承宇宙徧包覆上公敬執籩天子親獻酎靈光旍旗林
縟典禮樂囿威儀一以整瑣碎無不究時惟正垂拱國
幸息戰鬬玉策恐人聞帛書疑鬼授紛紜務欺阿制作
窮刻鏤老幼咸駿奔穹示總歆臭中誠乃根本外貎特
膚腠封寧重䃭繩饗或貴型餾居安昧危機致治起亂
竇文華終耗財武弱益招寇雖然喧一朝孰得燕末胄
五輅忽巳沒三京杳難救惜其初討論盍不返樸陋臨
風披此圖歎息我㠯綬
　　題襄縣張醫人所藏續弦圖　　(明/)王　鈍
伊人在空谷灑落非塵襟寫懷無俗物手摩嶧陽琴況
有芝蘭客賞兹山水音松風起坐隅寒泉瀉遥岑擪絲
忽斷絶愴彼聽者心安得鸞膠續一洗桑間吟
　　題蘆花被圖　　　　　　　　(元/)貢師泰
秋深江上白䝉茸野客分來一色同酒醒孤篷臥明月
帳寒老屋不禁風羽毛乍聚摶空鶴蹤跡真成踏雪鴻
夜半何人吹鐵笛夢魂疑在楚江東
　　詠秦淮妓王易容百花畫衣因新都謝少運索和
　　　(八首/)　　　　　　　　　　(明/)陳繼儒
葳㽔花葉雜花鬚百和香風引六銖借得畫睂京兆手
不須辛苦繡羅襦
越剪吳刀碎蜀羅墨花新蘸酒花多若非太華峰頭過
那得衣裳是芰荷
緑絲紅線暗纒綿綵繪花文著意鮮莫向尊前輕斷袖
連枝並蔕得人憐
碧雲白練疊空青小逗風前去後停忽地一聲環珮響
鳥來只道䕶花鈴
春光如酒膩春衣五色玲瓏䕶粉肥一自郊原曽鬬草
舞衫猶帶落花歸
卷衣香霧紫氤氲恰稱儂家白練裙不是從來好竒服
生花枯管未曽焚
腰瘦羅纖夜色闌煖含花氣鬬春寒教坊新製王家錦
不織回文織合歡
琵琶街上月如霜巷口髙髙合抱楊若問秦淮新女弟
逢人盡説畫衣王
　　風鳶圖(十首附錄/)　　　　　　(明/)徐　渭
柳條搓線絮槎綿槎夠千尋放紙鳶消得春風多少力
帶將兒輩上青天
我亦曽經放鷂嬉今來不道老如斯那能更駐遊春馬
閒看兒童斷線時
縛竹糊腔作鳥飛崩風墜雨爛成泥明朝又是清明節
鬬買餳糖柳市西
江北江南紙鷂齊線長線短迥髙低春風自古無憑據
一任騎牛弄笛兒
邨莊兒女競鳶嬉憑伏風髙我怕誰自古有風休盡使
竹腔麻縷不堪吹
　春來偏與老人讐腰膂如弓項領柔看鷂觀燈都好景
　正難髙處去擡頭
　天台饒舌罵豐干何事吟鳶巧弄摶昨夜風餘收墮筏
　喚回拾得換寒山
　鳶長線短欲何之萬丈無由辨得斯瞥見游絲天正午
　寸搓紙撚釘書時
　此物等為芻狗草此飛等是土龍泥東風自古西吹去
　不是吹儂合向西
　馬添鴿籥與膏焚整隊紅雲過玉真何處鄰姬不停織
　細聽燈火理箏銀
　
　
　
　
　
御定歴代題畫詩類卷一百十六
　欽定四庫全書
御定歴代題畫詩類巻一百十七目錄
　　人事類
　　　獻百花洲圖上陳州晏相公(宋范仲淹/)
　　　觀韓玉如胡人貢奉圖(宋梅堯臣/)
　　　題曹仲本出示譙國公迎請太后圖自肅天㐲以
　　　　下皆紀畫也(宋楊萬里/)
　　　蕃王獻寶圖(元栁貫/)
　　　題書船入蜀圖送黄尚質赴䕫州䝉古教授(元傅/)
　　　　(若金/)
　　　光山尹孔凝道作縣有聲鄉人為圖(元馬祖常/)
　　　題蔣習之春歸得意圖(明徐賁/)
　　　罷直圖(明練子寧/)
　　　題王顯宗巡歴圖(明貝瓊/)
　　　題畫送髙博士使髙麗(明丘濬/)
　　　題畫送陳明遠赴丹稜令(明吳寛/)
　　題鳳凰集圖為陳徳清應召(明王世貞/)
　　為張四太學題畫寄少司成范公(明王世貞/)
　　奉敕稱賀圖(明王世懋/)
　　兩承恩命圖(明王世懋/)
　　班師懷來圖(明王世懋/)
　　王公拜相圖詠(明朱存理/)
　　題焦白圻畫其父奉禮府君夜直詩意圖(明王逢/)
　　為李郡伯題喜祝三公圖(明李維楨/)
　　徐吏部父子朝天圖(明焦竑/)
　　題東溟父子趨朝圖(明顧清/)
　　顔緫戎鎮朔巡邊圖(明葉盛/)
　　題好溪圖送憲使黄繼先(明孫炎/)
　　題雙喜圖送馬勝宗從昌平侯出鎮宣府(明劉溥/)
　　題畫送同年髙穎之冊封黄州(明余泰/)
　　六老朝天圖為陸石涇中丞賦(明廖道南/)
　　觀風圖為楊道長題(明廖道南/)
　　題楊廷宜侍御手卷花縣鳴琴(明傅珪/)
　　題畫送王幼度計偕(明董其昌/)
　　題郭祥鄉飲酒圖(元朱徳潤/)
　　瓊林醉歸圖為同年長垣李溥作(明丘濬/)
　　吳將軍轅門夜宴圖(明邊貢/)
　　鹿鳴燕㑹圖為旌徳江浦貢士賦(明程敏政/)
　　瓊林醉歸圖(明陸釴/)
　　謝許判官惠茶圖茶詩(宋文同/)
　　贈臨江簡壽玉二首簡攜王仲顯使君書來謁并
　　　示孔毅甫夢蟾圖今廟堂五府皆有題字(宋范/)
　　　(成大二首/)
　　題劉後邨所跋楊朴移居圖(宋許月卿/)
　　題張天民先生移居圖(元成廷珪/)
　　自題移居圖(明陳道永/)
　　荆氏周急圖(元王惲/)
　　清白圖為何掾舜舉賦(元王惲/)
　　　題戚子雲五雲圖(元牟巘/)
　　　夢㑹圖(元牟巘/)
　　　題露臺夜炷圖(元揭祐民/)
　　　題授經郎獻書圖(元張雨/)
　　　焦永功桑梓圖(明劉三吾/)
　　　二窮圖(明周用/)
　　　題董望峰行春圖(明焦竑/)
　　　為兒輩題折桂圖(明張鳳翼/)
　　　題百子圖(明張鳳翼/)
　　　為仲氏題夢筆生花圖(明張鳳翼/)
　　　題扇面圖贈且翁叔(明張邦竒/)
　　　吕繩宇兄余髫年交也為圖便面以見意(明李日/)
　　　　(華/)
　
　
御定歴代題畫詩類卷一百十七目録
　欽定四庫全書
御定歴代題畫詩類巻一百十七
　　人事類
　　　獻百花洲圖上陳州晏相公　　(宋/)范仲淹
　瀼下勝遊少此洲聊入詩百花爭窈窕一水自漣漪潔
　白憐翹鷺優游羡戲龜闌干紅屈曲亭宇碧參差倒影
　澄波厎横煙落照時月明魚競躍春靜柳閒垂萬竹排
　霜仗千荷巻翠旗菊分潭上近梅比海南遲岸鵲依人
　喜汀鷗不我疑綵絲穿石節羅襪踏青期素髮頻來醉
　滄浪減去思步隨芳草遠歌逐畫船移繪寫求真賞緘
　藏獻已知相君那肯愛家有鳳凰池
　　　觀韓玉汝胡人貢奉圖　　　　(宋/)梅堯臣
　時世重古不重新破圖誰畫舊胡人臂鷹捧盤犀判水
　鐵鎖獅子同麒麟翹翹雉尾插頭上深目鉅鼻青搭巾
　塗朱㸃緑筆畫大筋骨怒露蠻祠神茜袍白馬韓公子
　從何得此來祕珍定應海客遠為贈中國未覩難擬倫
公子自言吳生筆吳筆精勁瘦且勻我恐非是不敢贊
退歸書此任從嗔
　　題曹仲本出示譙國公迎請太后圖自肅天仗以
　　　下皆紀畫也　　　　　　　(宋/)楊萬里
徳壽宫前春晝長宫内花開宫外香太皇頤神玉霄上
都人久不瞻清光今晨忽見肅天仗翠華黄屋從天降
一聲清蹕萬人看天街冰消樓雪殘北來又有一紅繖
八鸞三緋金轂端輦中似是瑤池母鳳舄霞裳剪雲霧
太皇望見天開顔萬國春風百花舞乃是慈寧太后回
鸞圖母子如初千古無朔雲邊雪旗脚濕御柳宫梅寒
影疎向來慈寧隔沙漠倩鴈傳書鴈難託迎還騩馭彼
何人魏武子孫曹將軍將軍元是一縫掖忽攘兩臂挽
五石長揖單于如小兒奉歸慈輦如折枝功葢天下只
戲劇笑隨赤松蠟雙屐飄然南山之南北山之北君不
見岳飛功成不抽身却遣秦家丞相嗔
　　蕃王獻寶圖　　　　　　　　(元/)柳　貫
皇天饗徳親至仁四夷慕義悉來臣押奚兩畨稱使者
稽首自請輸庭珍梯航琛賮慙後至象犀珠貝充前陳
髦蠻何由舍愛吝聖化如天能服馴仁柔義懐乃至是
聲驅威憺非其真君不見周公居中秉周禮王㑹書成
白環至按圖索驥豈不然貞觀興唐有畫傳
　　題書船入蜀圖送黄尚質赴䕫州䝉古教授
　　　　　　　　　　　　　　　(元/)傅若金
楚客之官汎蜀船畫圖盈尺見山川九江樹色瀟湘外
三峽猿聲灩澦前方譯漸通巴俗語國書新絶漢人傳
豈無好事能攜酒問字時時集講筵
　　光山尹孔凝道作縣有聲鄉人為圖
　　　　　　　　　　　　　　　(元/)馬祖常
光山近在故山西樹滿江頭稻滿畦鄰屋讀書相教授
社祠醉酒共提攜水牛礪角嫌耕淺野繭抽絲喜價低
春雨行田無從吏獨騎齋馬畏青泥
　　題蔣習之春歸得意圖　　　　(明/)徐　賁
簪筆親當白玉墀天顔有喜獨能知歸來匹馬花盈路
正是春風得意時
　　罷直圖　　　　　　　　　　(明/)練子寧
草詔下金鑾宫槐白露寒紫騮驕不控明月在欄干
　　題王顯宗巡歴圖　　　　　　(明/)貝　瓊
六月霜威見直臣繡衣玉斧大同巡山分駝脊髙中土
路折羊腸恐遠人今日邊戎應辟馬從來漢使獨埋輪
白頭校字慙年少為客京華又一春
　　題畫送髙博士使髙麗　　　　(明/)丘　濬
青旌懸翠旄龍竿綴鳳尾持出大明宫摇搖向東指氣
節横九秋風聲揚萬里坐使三韓人快覩古君子
　　題畫送陳明遠赴丹稜令　　　(明/)吳　寛
洞庭木葉起秋思正是扁舟入蜀時十里山城知臥治
卷簾清晝見峨嵋
　　題鳳凰集圖為陳徳清應召　　(明/)王世貞
鳳凰出丹穴萬羽相因依今者集君庭孤騫以徘徊匪
為聽簫韶母乃攬徳輝阿閣麗層霄雄鳴應朝暉昔學
潁川守終貽鶡雀譏
　　為張四太學題畫寄少司成范公(明/)王世貞
故人自許同張范手冩新圖托贈君蕙帳可仍天目色
絳帷還似石頭雲磯邊罷釣絲綸在掌上揮毫雨露分
儻問吳興王大令郡齋親識練為裙
　　奉敕稱賀圖　　　　　　　　(明/)王世懋
闕下材官尺一馳陰山草木聖恩知單于歡喜頻看印
部落堅盟共立碑服匿稱觴胡伎樂穹廬習拜漢官儀
何湏禮在諸王上但道汾陽首自垂
　　兩承恩命圖　　　　　　　　(明/)王世懋
詔下螭頭䕶紫雲康侯蕃錫自明君封章屢貢褒充國
恩澤多封薄冠軍金石家懸全部樂鼎彞名勒太常勲
邊氓盡解吾祈父虎竹龍章世世分
　　班師懷來圖　　　　　　　　(明/)王世懋
偏師急擊渡渾河破虜燕然石不磨一騎材官傳露布
千金壯士飽休戈陰山北去空庭跡響水東流雜凱歌
振旅何慙漢名將古來功是伐謀多
　　王公拜相圖詠　　　　　　　(明/)朱存理
吳國才賢見兩元山川靈秀出璵璠先朝史録趨宣召
大郡編摩即討論車馬城西懷遠别經綸闕下沐殊恩
縁知舊學應超擢還見官崇道益尊
　　題焦白圻畫其父奉禮府君夜直詩意圖
　　　　　　　　　　　　　　　(明/)王　逢
露濕金莖月轉西披香太液淨無泥棃雲散盡千官影
獨見桐花小鳳棲
　　為李郡伯題喜祝三公圖　　　(明/)李維楨
漢家貴重二千石守相每據公卿席紫庭引見賜駢蕃
青史循良聲舄奕帝鄉自是帝恩偏李公為守有二天
絃歌春醉層城月桑柘晴飛萬井煙郡國髙第誰堪擬
超拜三公固然耳鵞溪絹寫三公象轉日回天公分量
古來大臣慮四方五馬舊遊無相忘功名不損潁川郡
江漢摩挲召伯棠
　　徐吏部父子朝天圖　　　　　(明/)焦　竑
紫禁朝天拜舞同千門曙色隠曈曨即看玉帛圖王㑹
況復班聨似魯公春轉龍旂開羽仗日髙仙掌麗芙蓉
御屏隔座他年事青史班班有世風
　　題東溟父子趨朝圖　　　　　(明/)顧　清
先皇龍飛登俊英嵗在庚戌君飛騰甲戌今皇臨大廷
郎君接武振華纓尚書光禄郎而卿分曹右選參本兵
天門曉開日未昇紅霞紫氣繞觚稜玉街無塵青引繩
冠裳佩履儼徐行前者長孺後元成小夫雅願止金籝
君家世徳遠有承華亭啓土紹嘉興貞元相君尤有名
崑山婉孌谷水清詩書亹亹來雲仍紛如玉筍間瑤楨
朝廷有道四海平鳳將九子不足驚畫師不憚理丹青
我老猶能繼頌聲請君多買鵝溪繒
　　顔緫戎鎮朔巡邊圖　　　　　(明/)葉　盛
鎮朔將軍熊虎姿幕府宏開當北陲太平天子日無事
正此邊巡閒暇時維時夏初迫春暮塞草青青茁邊土
行人貂裘且為備磵厎層冰尚多沍東方雷動毛龍嘶
前驅早巳度磨笄鍳鍪健士三千輩錦繡攢風一色齊
金符玉勅黄封厚髙絓仍看印如斗令嚴人馬不敢譁
寂寂柴門走雞狗狼山道側青嵯峨和風不揺媯汭波
最惜年時傷旱暵邊户其如疲苦何行行壯觀多竒絶
萬疊居庸寒積鐵奮身真欲俯危巔看取鴻濛古時雪
黄金宫闕望中深四陵劒舄垂雲陰中天白日照肝膽
清淚滿頤愁寸心結髮從戎今白首祇事明廷亦云久
北門樞管猥區區欲報隆恩我何有馳驅肯辭行路難
槍竿又復望長安酒酣叱咤出闗去啁啾鬼哭悽風酸
穹廬亂㸃牛羊道笑指胡雛眼中飽殺氣髙連獨石斜
天聲震落三山小六丁一夜屠腥臊血波曉漲龍門濤
下勞陣前真意氣稍試新頒金字袍羣然衆山臨絶境
野鵲野狐非一姓萬國車書保障中此鄉原號虞臺嶺
虞臺西出又蕁蔴處處濃香開野花亭堡重修不知數
時來借問耕人家楚漢區區事征戰今日皇家作畿甸
㡬度揚鑣下蔚州好事酈生吁不見茫茫沙塞已塵清
蕩蕩輿圖仰盛明父老戴香朝出郭鼓笳連路夜歸營
由來上將先強識豈在論功在謀國干戈不動四方寧
萬嵗千秋奉宸極
　　題好溪圖送憲使黄繼先　　　(明/)孫　炎
君乘馬望君來括蒼下君乘舟望君來好溪頭好溪水
生玳瑁魚好溪水生明月珠好溪水生青珊瑚使君來
此月再樞惟飲此水無一需使君之清水不如臨别贈
君青絲轡隨君馬頭行萬里相思之心有如水
　　題雙喜圖送馬勝宗從昌平侯出鎮宣府
　　　　　　　　　　　　　　　(明/)劉　溥
遠隨金印出邊州早報平安入鳳樓剪取白羅飛繡影
旗竿十丈挂胡頭
　　題畫送同年髙穎之冊封黄州　(明/)俞　泰
翹首東南幾夕曛歸心時逐廣陵雲乘軒偶借天風便
喜讀黄岡竹外文
　　六老朝天圖為陸石涇中丞賦　(明/)廖道南
君不見媧皇鍊石成五色上扶天柱星辰列森羅璿緯
環瑤穹璀璨銀潢含璧月又不見周公嘉石平兆民下
懸邦紀象魏陳敷賁人文崇鼎吕明章物采重和鈞只
今石涇人中龍光贊媧皇紹周公夙抱巖巖持大節孤
懐磊磊耿清忠翳昔揚靈自吳越百代豪雄稱兩淛嘉
禾挺秀白龍湫檇李流輝丹鳳穴士衡麗藻吐時芬徳
輿雅操還越羣觀光上國英名著奏最東曹茂績聞倐
忽迴翔棲太嶽握符仙館鳴天樂三十六巖翔彩鸞二
十四澗喧笙鶴載辭南土遷東粤却倚中台司左轄炎
海飇回遁川鰐嶺隅霾斂潛山猰邇膺簡命撫湖湘斧
繡威明拂曙光衡嶽崔嵬卿月朗洞庭瀲灩徳星祥獻
春郢邸迎鑾馭萬乘齊驅肅飛翥親向行宫覲聖顔頻
從便殿乘天語金宫貝闕仍繽紛龍飛鳳翔連卿雲陽
春從岵北勝域啓運隆慶昭豐勲早秋江甸奉仙翣千
帆迅發周遭夾巃嵸𤣥丘䕶玉輴鬱葱紫氣蟠珠匣神
龜赤馬拱祾恩乾樞坤紐緜靈原漢江東來走溟渤洪
山西去接崑崙吁嗟石涇天下望荷兹寵異來天上晉
晝文明朱紱華需雲霑渥彤弓賞坐令三楚咸澄清山
祇允若淵后寧仰潤六符登泰階俯奠六合升隆平猥
予小子舊通籍爰涉于涇介如石降嶽恒驚嵩室神濟
川期効商巖勣髙堂對此南飛圖古松千尺五大夫願
公三夀朋六老共夀斯世躋唐虞
　　觀風圖為楊道長題　　　　　(明/)廖道南
風采臺端第一流南巡今御李膺舟洞庭飇靜三湘霽
衡嶽雲開萬壑秋都下埋輪聞直節殿中簪筆展嘉猷
即看當宁延英俊五色祥煙照衮旒
　　題楊廷宜侍御手卷花縣鳴琴　(明/)傅　珪
重重桃李縣衙深更對清流與碧岑自是日長民事少
一簾花影伴鳴琴
　　題畫送王幼度計偕　　　　　(明/)董其昌
敢競營丘妙與真寒林能變曲江春看花帝里如看畫
始信斯圖亦有神
　　題郭祥鄉飲酒圖　　　　　　(元/)朱徳潤
昔人好酒名雖在死灰萬劫誰能全我今悼昔復須飲
翻恨不生中古前
　　瓊林醉歸圖為同年長垣李溥作(明/)丘　濬
奉天殿上傳臚罷日照金門榜初挂中使傳宣勅大官
明朝錫宴南宫下張天為幄雲為茵金盤犀箸羅八珍
宫花剪綵來中禁御酒分香出上尊鼉鼓掀天擂欲破
棃園法樂喧相和妙舞清歌次第呈幻形竒技紛紜過
承恩侍宴皆貴臣繡金孔雀銀麒麟焚香望闕北面拜
共賀官家新得人白面青年三百五人似神仙氣如虎
潛泉浮酒不知數兩袖翩翩欲飛翥瓊林宴罷日斜時
馬蹄得意去如飛團團皁葢空中舉短短絲鞭柳外揮
微風不動香塵軟十二街頭簾盡捲衣裁草色碧將流
旗拂杏花紅尚淺金環摇轡穩於車笑拍吟鞍不用扶
恥向平康問花柳還歸槐市枕詩書明日半醒扶醉起
吮筆題詩謝天子就中醉者誰最豪中原才子長垣李
　　吳將軍轅門夜宴圖　　　　　(明/)邊　貢
營門花發春酒香濃㸃酡酥炙黄羊美人胡歌健兒舞
蠟鳳啼風月當午髙簾飛幕絲吹騰觴波櫛櫛梁雲凝
主人醉眠客不醒探兵枕戈戍煙靜
　　鹿鳴燕㑹圖為旌徳江浦貢士賦(明/)程敏政
宴罷賔興日未斜頹然丰采動京華大鵬小擊三千里
雛鳳髙騰五色霞秋月再分丹桂粟春風偏上紫荆花
相期更寫瓊林㑹趁取才人兩鬢鴉
　　瓊林醉歸圖　　　　　　　　(明/)陸　釴
金羇細馬出明光碧色羅衣錦繡香行過玉河三百騎
少年爭説李東陽
　　謝許判官惠茶圖茶詩　　　　(宋/)文　同
成圖畫茶器滿幅寫茶詩㑹說工全妙深諳句特竒盡
將為遠贈留與作閒資便覺新來癖渾如陸季疵
　　贈臨江簡夀玉二首簡攜王仲顯使君書來謁并
　　　示孔毅甫夢蟾圖今廟堂五府皆有題字
　　　　　　　　　　　　　　　(宋/)范成大
蕭灘遠客叩田廬貽我讀書樓上書千里故情元共月
錯吟多病故人疎
卷中圖畫袖中珍上有三階五朶雲白日青天光範路
未饒蟾窟夢紛紛
　　題劉後邨所跋楊朴移居圖　　(宋/)許月卿
曽對君王已放還何須當道把漁竿使軺將宿人將避
拗折漁竿趕入山
　　題張天民先生移居圖　　　　(元/)成廷珪
舊隠荆溪第幾邨手栽松檜至今存大茅峰下千年鶴
遲汝重來問子孫
　　自題移居圖　　　　　　　　(明/)陳道永
故居恰好近新居舟過泥橋僅里餘行李只勞兩隻犢
家藏唯見一囊書容人小徑無軒葢飯客荒園有草蔬
雪夜相尋亦可問竹林深處是吾廬
　　荆氏周急圖　　　　　　　　(元/)王　惲
九縣飇馳到杞天禾㕓櫛比豈容全指囷能繼前賢舉
亦是農家識事權
　　清白圖為何掾舜舉賦　　　　(元/)王　惲
傳家素有游鯈潔竊禄生憎碩鼠貪三考臬司如一日
眼中何掾徳無慙
　　題戚子雲五雲圖　　　　　　(元/)牟　巘
一從鼇去波翻海夢斷蓬萊不可尋當日五雲依約處
有人掩卷自微吟
　　夢㑹圖　　　　　　　　　　(元/)牟　巘
覺來猶記舊儀型跌坐無言月滿庭畢竟自因還自想
不妨重舉夢齋銘
　　題露臺夜炷圖　　　　　　　(元/)揭祐民
赭紅清夜露臺香月冷銅人正耐霜心事意知惟密訴
帝青天語近琅琅
　　題授經郎獻書圖　　　　　　(元/)張　雨
侍書愛題博士畫日日退朝書滿牀奎章閣上觀政要
無人知有授經郎
　　焦永功桑梓圖　　　　　　　(明/)劉三吾
家住滄洲近析津奏聞金闕慰雙親山河一統昇平日
桑梓連陰浩蕩春親舍舊為鍾秀地將門今見讀書人
還家定展焚黄禮遙望天東拜紫宸
　　二窮圖　　　　　　　　　　(明/)周　用
一窮圖者誰所圖老而獨他人亦有言有子萬事足孰
不為父母我生胡不淑堆牀萬卷書無子誰與讀白頭
東門吳得不吞聲哭鼎鼎徒百年回風掩雙燭再窮圖
者誰所圖婦之寡由來父母心男婚女云嫁不幸生别
離誰是無情者燕婉曽幾時掩目黄泉下姙子未分明
白日沉長夜生女不生男誰與標石馬至今松楸雨清
淚同霑灑
　　題董望峰行春圖　　　　　　(明/)焦　竑
莫道閒門雀可羅行邊華髮媚春蘿自探鴻寶身偏健
遥指青帘興轉多方外定堪司馬老田間誰詫故侯過
琵琶别有新翻調不唱平原奈樂何
　　為兒輩題折桂圖　　　　　　(明/)張鳳翼
聞道姮娥愛年少吾今已老少年身汝輩著鞭休落晚
及時好作折花人
　　題百子圖　　　　　　　　　(明/)張鳳翼
前榮長宜男後庭生益母大兒孔文舉小兒楊徳祖森
森竇桂何可擬垂垂海榴不足數房櫳瑞靄兆熊羆百
子聨翩多白眉輕煙暖䕶藍田玉㣲雨膏滋𤣥澗芝繞
膝持觴競稱夀汾陽時復一頷之
　　為仲氏題夢筆生花圖　　　　(明/)張鳳翼
年來無夢入京華才盡文通敢漫誇但得池頭重賦草
不須筆上更開花
　　題扇面圖贈且翁叔　　　　　(明/)張邦竒
金峩雪竇髙入雲西有萬頃田畇畇下頭莊邊香稻熟
　風景依稀如鹿門小舟棹入焚修橋釣絲摇曳風蕭蕭
　槎湖新水緑於酒擬築糟丘千仭髙
　　　吕繩宇兄余髫年交也為圖便面以見意
　　　　　　　　　　　　　　　　(明/)李日華
　年少同學時里社酣杯酒游鞭共騁目處處迷楊柳廿
　載走風塵物態驚回首素心既不移水石盟依舊硯池
　徵繪事仍落搏沙手
　
　
　
　
　
　
　
　
御定歴代題畫詩類卷一百十七
　欽定四庫全書
御定歴代題畫詩類卷一百十八目録
　　人事類
　　　生日劉景文以古畫松鶴為壽且貺佳篇次韻為
　　　　謝(宋蘓軾/)
　　　劉訥畫廬陵三壽圖求詩(宋周必大/)
　　　詹仲信以山水二軸為壽圖辭不可乃各作一絶
　　　　句謝之(宋陸游/)
　　　題宋徽宗獻壽桃核圖(元栁貫/)
　　　題南山獻壽圖(明李曄/)
　　　望雲祝壽圖(明丘濬/)
　　　題萱草圖為從母孺人六十壽(明呉寛/)
　　　三姊壽七十以八月十三日生因題月兔圖奉賀
　　　　(明呉寛/)
　　　梅竹壽意圖(明程敏政/)
　　　題榮壽圖(明傅珪/)
　　仙窟圖壽白都憲母(明周用二首/)
　　代題壽父母圖(明屠僑/)
　　題崆峒圖壽祝永明(明鄭鵬/)
　　丹陽尹來菲泉索題南峰圖為乃翁壽(明廖道南/)
　　恩榮雙壽圖為㢲峰陳侍御賦(明廖道南/)
　　題雪巖圖壽麗卿乃翁(明廖道南/)
　　題彭宣慰壽圖(明廖道南/)
　　壽申封君歌題青鳥圖(明王世貞/)
　　題孟里圖壽尤母(明王世貞/)
　　題畫壽大參暘谷先生七十(明王世貞/)
　　為林子騰茂才題桃源圖壽(明王世貞/)
　　題靈椿圖壽卓徵甫光禄五十(明王世貞/)
　　題柏舟畫卷贈髙母(明王世貞/)
　　為范母題晚節寒香卷(明王世貞/)
　　題張步兵懐椿壽萱卷(明黄相/)
　　題黄山煙樹圖為邵果齋内人壽(明焦竑/)
　　題李公子喬松圖稱壽尊君臨淮侯(明焦竑/)
　　題仙桃白鹿圖壽蔣參岳子徵(明張鳳翼/)
　　題扇壽愛蔬吳先生尊人(明顧清/)
　　賦蟠桃圖為張時震父母壽(明顧清/)
　　題畫松石為呉赤含壽(明李日華/)
　　題竹溪圖壽竹溪老人(明李維楨/)
　　題九如圖為髙觀察四十壽(明董其昌/)
　　題百萱圖壽李本寧母太夫人(明董其昌/)
　　樂壽圖為潘百朋壽(明董其昌/)
　　嘉平十四日題寫古梅壽襟海丈(明李日華/)
　　韓參議家慶圖(元袁桷/)
　　張希孟嘉慶圖(元袁桷/)
　　秦元卿家慶圖(元馬祖常/)
　　題晉寧申氏家慶圖(元程鉅夫/)
　　贈别柯伯庸歸省親柯自龍虎來臨安邀予三茅
　　　山中出示方壺所作東柯谷圖及翰苑諸名公
　　　詩一帙且曰吾垂白之母在堂將歸省焉請與
　　　子别因賦此贈(宋戴奎/)
　　題方壺子天台圖送曹士安省親還上清(元丁復/)
　　題劉山長雪夜板輿圖(元薩都拉/)
　　題胡伯衡飛雲圖(元楊載/)
　　家山飛雲圖(元程鉅夫/)
　　題潘叔寛望雲圖(元貢師泰/)
　　望雲思親圖為王大使作(元丁鶴年/)
　　題張伯源夢父還家圖(元張庸/)
　　題陳象之輿母避寇圖(元張庸/)
　　瞻雲圖(明廖道南/)
　　李氏奉親圖(元程鉅夫/)
　　題白華圖為本齋王公(元王壽衍/)
　　題白華圖為本齋王公(元湯彌昌/)
　　題白華圖為本齋王公(元陳方/)
　　題白華圖為本齋王公(元龔璛/)
　
　
　
　
　
　
　
　
　
　
　
　
　
　
　
御定歴代題畫詩類卷一百十八目録
　欽定四庫全書
御定歴代題畫詩類卷一百十八
　　人事類
　　　生日劉景文以古畫松鶴為壽且貺佳篇次韻為
　　　　謝　　　　　　　　　　　(宋/)蘇　軾
　問子一室間寧有千里廓塵心洗長松遠意發孤鶴生
　朝得此壽死籍疑可落㣲言在參同妙契藏九龠故人
　有竒趣逸想寄幽壑霜枝雪寒暑雲翮無前却何須構
　明堂未羨巢阿閣緬懐别時語復作數日惡詩腴固堪
　餐字瘦還可愕髙標忽在眼清夢了如昨君今噲等伍
　志與湛輩各豈待相顧言方為不朽託子雲老執㦸長
　孺終主爵吾當追喬松子亦鄙衛霍
　　　劉訥畫廬陵三壽圖求詩　　　(宋/)周必大
　同辭宦路返鄉閭兩驌驦中間以駑前後顧瞻羞倚玉
　支干引從偶連珠三人不用邀明月九老何妨續畫圖
　從漢二疏唐尹後相親相近此應無
　　詹仲信以山水二軸為壽固辭不可乃各作一絶
　　　句謝之　　　　　　　　　(宋/)陸　游
　　　春山
策蹇渡橋春雨餘亂山缺處草亭孤不知何許丹青手
畫我當年入蜀圖
　　　雪山
雪崦梅邨一徑斜茅檐煙火兩三家眼明見此幽栖地
却恨吾廬巳太奢
　　題宋徽宗獻壽桃核圖　　　　(元/)柳　貫
青鳥銜書昨夜來蟠桃如斗核如杯蓬萊殿上三千壽
不及春風夢已回
　　題南山獻壽圖　　　　　　　(明/)李　曄
將軍落筆怪且雄能寫嵯峨崒嵂萬仞之竒峰糢糊猶
含太古色慘澹頗帶清秋容儼如蓬萊三山翠且重又
如廬山五老削出金芙蓉千盤萬轉不可測恍忽雲氣
隨飛龍下有□灂之流泉上有偃蹇之長松松根羽人
顔色好抱膝盤陀事幽討云是南極天邊之壽星遨遊
先天後天老被以青霞裘蔭以白羽葆龜游緑沼沉滄
波鹿放蒼厓食瑶草有鶴有鶴飛且鳴雪衣丹頂隨風
輕兩鶴飄然入紫清一鶴獨立和以簫韶聲手拈雙青
童載以白玉笙上朝三十六帝京五雲仙樂來相迎玉
女投壺其聲錚錚白兔擣藥使人長生胡君欣得之喜
氣何盈盈是時七月凉風生君來飲我黄金觥酒酣再
拜求我歌須臾落筆雷霆轟五岳為之動三江為之傾
此圖足為仁者壽題以南山獻壽之佳名胡君胡君宜
愛惜我歌歌罷千金值挂向髙堂雪色壁夜夜虹光射
天赤
　　望雲祝壽圖　　　　　　　　(明/)丘　濬
昔賢望雲憶親舎雙目熒熒逐雲下今君望雲祝親年
一心炯炯依雲邊舉頭見雲如見母獨立蒼茫凝睇久
輪輪囷囷鮮且明浮光呈瑞表壽徵觸石遥從泰山出
雨下土子滋萬物有如春暉煦草心亦似凱風吹棘針
母恩如此莫可報望雲再拜情何任情何任意無已目
極天髙萬餘里越王臺上陽生時焦子初黄蟹螯紫髙
堂綺席倚雲張紛紛兒女羅酒漿就中獨少讀書子挾
策多年遊帝鄉帝鄉迢迢歸未得對此佳辰應惻惻馳
心直與雲天髙恨不將身在親側蒼天漠漠雲悠悠雲
色還如親白頭孝誠一念感穹昊雲影為之凝不流何
事良工心亦苦筆端寫出心中語紅雲朶朶捧天庭白
雲片片迷江樹紅雲影裏望白雲白雲如舊紅雲新裁
雲作衣雨為酒共祝君親千萬壽
　　題萱草圖為從母張孺人六十壽(明/)吳　寛
北堂慈母坐薰風萱草當階見一叢莫向洛陽看舊譜
此花真是壽安紅
　　三姊壽七十以八月十三日生因題月兔圖奉賀
　　　　　　　　　　　　　　　(明/)吳　寛
橋頭水滿月流輝設帨髙堂映彩衣節賀中秋今已近
壽期百嵗古尤稀門闌舊傍金獅壯圖畫新成玉兔肥
小弟相看今老矣願為煮粥正懷歸
　　梅竹壽意圖　　　　　　　　(明/)程敏政
羅浮仙人冰雪顔渭川君子青琅玕憑誰㸃染入毫素
緋桃緑李空漫漫曉日髙堂奉春酒燒筍蒭香祝君壽
願梅結子竹生孫長作山中嵗寒友
　　題榮壽圖　　　　　　　　　(明/)傅　珪
江天遥識少㣲星閒閱乾坤八十齡髙咏直追陶栗里
幽居還傍晉蘭亭名知郡守非干謁誼重鄉閭足典刑
何事壽筵光彩異新看雛鳳下青冥
　　仙窟圖壽白都憲母(二首/)　　　(明/)周　用
愛日留深景髙年共物華宫箋瞻后月帔錦鬱仙霞紫
誥頻封國籃輿且近家欲傳萱草賦堂北漫看花
龍章五色照蠶絲大郡髙銜自昔時績學郎君如父貴
承顔新婦得姑慈瑶圖已見仙人屋玉署仍傳學士辭
聞說中閨偕燕喜為歌南國采蘋詩
　　代題壽父母圖　　　　　　　(明/)屠　僑
聞說瑶池㑹事新鬱䓤佳氣北堂辰青銅月滿明珠箔
白髮莖疎照錦茵簫管鳳皇臺上侣兒孫蘭蕙圃中人
風霜亦屢疑春色烏鵲年年渡漢津
　　題崆峒圖壽祝永明　　　　　(明/)鄭　鵬
吾聞崆峒山屼峍三萬丈星辰羅層巔雲霞罩蒼莽琪
樹競芬芳石室廓𢎞敞伊昔廣成子於兹抱𤣥養日月
參輝光天地同沆茫猗歟度闗翁千載契心賞拂袖凌
紫霄跨鶴遥相訪欣然許相從無極恣來往祝君真仙
姿襟懷多倜儻長謝軒冕榮亦澹聲色想諒是長往人
不待智者奬慚予骨相凡齪齪墮塵網金光許共餐願
言執鞭鞅
　　丹陽尹來菲泉索題南峰圖為乃翁壽
　　　　　　　　　　　　　　　(明/)廖道南
㑹稽名山天下無千巖萬壑相縈紆維南有峰積煙雨
上應南極函靈圖獨羨兹圖分五嶽天風時來奏仙樂
青鳥翩蹮憶王母碧桃爛熳歌方朔方朔魁梧負俊才
文光璀璨輝星台三山海外祥煙繞五色雲中瑞氣迴
儵見乘鳬儀漢殿御屏姓字天章絢遥獻南峰春霽圖
虹橋萬里銀河轉
　　恩榮雙夀圖(為巽峰陳侍/御父母賦)　　　(明/)廖道南
我聞陳氏漢有元方與季方太丘品藻流芬芳宋有堯
咨與堯叟省華訓戒歸仁厚乃今亦有樸菴翁㢲峰子
仰植天綱俯人紀翁昔山中獨考槃春猿秋鶴恣盤桓
躭幽偏訪湘園竹采秀仍纕灃沚蘭時惟孟光偕隱徳
相敬如賔親稼穡縞衣茹藘更辛勤草閣茅簷共棲息
嗃嗃儀形穆古風諄諄警誨抱精忠一經克永傳家澤
三命端期懋國庸自昔分符浙西麓萬峰矗立瞻天目
登巘恒歌岵屺篇望雲長効喬松祝結駟還乘御史驄
英英斧繡北臺東簪筆朝叅邇英殿封囊夕達承明宫
即承簡命巡南土兩淮兆姓安如堵攬轡何須羨范滂
勒碑終見思羊祜矧逢綸詔覃敷恩紫誥飛章及里門
赫赫廌冠輝老柏煌煌翬服映晴萱我時北上膺皇眷
招提樓閣羅清宴願乞南飛雙鶴詞置之堂上増歡忭
我思古人為君賦太丘省華昌𦙍祚君乎移孝為忠貞
憲度千載萬載勲名布
　　題雪巖圖壽麗卿乃翁　　　　(明/)廖道南
雪巖何峻極江上玉芙蓉秀結峨眉地髙標建業峰凝
輝燭四野擬瑞慰三農細詠南山句嶙峋幾萬重
　　題彭宣慰壽圖　　　　　　　(明/)廖道南
寶牒開商祚金符錫漢朝江迴南國紀星轉北辰杓駿
烈超擒虎鴻勲集射鵰遥知彭祖壽歌頌滿雲霄
　　壽申封君歌題青鳥圖　　　　(明/)王世貞
君不見申公七尺虯髥蒼雙目稜稜紫石光賦成不肯
獻天子大笑拂衣歸故鄉生駒挽弓三石強妙舞劒器
黄金裝解言報恩公子里亦曽結客少年塲懷中藍田
雙白璧但令心知輕一擲歸來叩牀忽絶倒緑酒新熟
琥珀色何言中路多齟齬閉户談𤣥學冲舉石室時窺
龍虎文洪崖亦送煙霞醑鄴河之傍春卜居三花琪樹
鬱庭閭忽聞青鳥瑶池使銜得長安天子書囊中豈無
羽毛藥相期且盡人間樂玳筵急管醉莫辭遲爾三山
駕鸞鶴
　　題孟里圖壽尤母　　　　　　(明/)王世貞
尤郎顔鐵虯髥紅矯如嶧陽霜下松手攜客圖孟家里
歸壽阿母觴春風孟母三遷去其故尤母却守先人宫
啖子不必東家豬食親不必燕魚熊義方但就養志好
圭篳也自春風中
　　題畫壽大參暘谷先生七十　　(明/)王世貞
永嘉城外小緱山明月長容笙鶴閒總為暘湖泉石好
未教王子厭人間
　　為林子騰茂才題桃源圖壽　　(明/)王世貞
閩中喬木俱成林林家主人饒隠心時􁀙竹葉千斛酒
來坐桃花萬樹陰淡日輕煙釀芳暝翠羽黄鸝喚妝醒
開處疑蒸紫帽霞澆時欲涸旃檀井祝君度索三千春
有子仍為金母珍漢帝方徵上林植可容長作武陵人
　　題靈椿圖壽卓徵甫光禄五十　(明/)王世貞
君不甘小草人能頌大椿年希知命域齒是噉名人跡
與籃輿舊才從彩筆新猶聞上苑色絶勝武陵春
　　題柏舟畫巻贈髙母　　　　　(明/)王世貞
誰言衛風蕩乃有共姜婦誰言吳趨薄亦有髙令母當
時髧髦歌柏舟今日青燈照白頭縱令淇澳清徹厎爭
似胥江不肯流
　　為范母題晩節寒香巻　　　　(明/)王世貞
離離澗傍竹英英籬邊菊芬不逐衆卉榮不依凡木凡
木豈無陰衆卉先競馥疇能傲霜霰誰歟安幽獨中色
比黄金清心暎碧玉所以范母賢挺然範閨淑天澤豈
不廣晩施意仍篤嘉命播中州清風藹然郁太師儻有
陳彤管將見録
　　張步兵懷椿壽萱巻　　　　　(明/)黄　相
我向京師為客久寅月出門將及酉月明白露下庭柯
風振秋聲在髙栁松楸雙壁雲鎖深節物驚心幾回首
凌晨有客來叩門懷椿壽萱卷在手乃是紫髥張步兵
索我題詩紀其後自云生孩七月父見遺苦辛撫摩獨
有母寂寥煦沫三十春兒頗成立母亦壽伶俜孤影曩
到今何怙籲天天知否淚痕不盡雨痕斑號聲迴出江
聲右反思白髮倚門人瓶罍相藉宜相守白魚青笋足
冬春禄養色愉忝升斗負郭石田二頃餘種秫年豐催
釀酒半澆三尺墳上茅半祝南山酌一卣遺書數卷不
忍觀和膽一丸長在口聞君此語重歎嗟幾家堂上雙
黄耉君猶得隴失蜀悲我似凡民更何有
　　題黄山煙樹圖為邵果齋内人壽(明/)焦　竑
黄山髙髙凌紫清七十二峰煙樹横軒皇曽此鍊金液
手攜玉女朝瑶京遥遥一去幾千載猶有真風至今在
梁鴻埋照世不知翻因徳曜留光彩綺筵行酒宵向分
舉杯相邀鸞鶴羣翠㣲渺渺丹霞接髣髴靈璈響緑雲
大道希夷亦等閒仙源只在故鄉間莫如弄玉髙臺上
一逐簫聲定不還
　　題李公子喬松圖稱壽尊君臨淮侯
　　　　　　　　　　　　　　　(明/)焦　竑
天上何人手自栽青葱佳氣近蓬萊惟應帝子千秋後
㑹見松花一度開雙闕風迴鸞縹緲孤峰雲盡鶴徘徊
懸池擬獻長生露還㐲郎君作賦才
　　題仙桃白鹿圖壽蔣參岳子徵　(明/)張鳳翼
朱明開壽域紫氣凝吳淞上有千嵗實下有二茅龍杕
屐寄東山聲華髙岱宗雖開蔣詡徑巳卜丁固松朝歌
麟趾章且也靈秀鍾熙朝崇世官次第期登庸
　　題扇壽愛蔬呉先生尊人　　　(明/)顧　清
江海歸來一幅巾東風八十四回春日長勘罷參同契
坐對青山即故人
　　賦蟠桃圖為張時震父母壽　　(明/)顧　清
𤣥洲髣髴海東涯海岸蟠桃大比𤓰畫入彩縑疑著霧
望迷仙苑欲生霞稀年令徳真相配紫府丹臺别是家
我欲金壺借餘墨一枝併寫杏園花
　　題畫松石為吳赤含壽　　　　(明/)李日華
昂昂石大與髥翁丘壑煙霞氣骨同一自銖衣披拂後
紫芝瑶草領春風
　　題竹溪圖壽竹溪老人　　　　(明/)李維楨
吾宗供奉謫仙人舊住徂徠溪水濵沿溪滿種蒼筤竹
杯酒嘯歌偕隠淪竹色溪聲曽不改照映風流與文采
龍鍾之竹産龍孫清溪一曲帶荆門古今兩見竹溪逸
盛事吾宗少倫匹輸君七十能鬬健觸目琳琅紛繞膝
張君好事圖竹溪乞我詩為君品題供奉百詩酒一斗
我詩一篇奉君酒酒如竹葉漾溪流溪成酒池可拍浮
底事求仙仙亦謫一日醉鄉足千秋
　　題九如圖為髙觀察四十壽　　(明/)董其昌
綱紀雄東表文章有代興江山増潤色日月共騫騰申
甫神鍾嶽蓬萊海閱陵郎潛猶始壯公夢已堪憑列柏
羣烏下鳴岡瑞鳳升出雲俱四嶽為壽叶三朋弧矢揆
初度彤庭寵恰承穆如嗣作頌不獨九如稱
　　題百萱圖壽李本寧母太夫人　(明/)董其昌
突兀古雲根紛敷赤棘翻堂前霞綵絢天上露華温託
質從𤣥圃忘憂合道言應持比金母百億化身繁
　　樂壽圖為潘百朋壽　　　　　(明/)董其昌
江南欲作名園記海上河陽看世濟尚書綦履故遺聲
右轄風流恢賜第考徳真將獨樂同貽謀却與平泉異
種木於今及百年歌鐘甲第常依然閲盡人間陵與谷
肯堂肯構歸象賢森梢嘉樹成蹊逕突兀危峰出市㕓
白水朱樓相掩映中池方廣成天鏡刷羽鳬鷖迎向人
瀺嚼游魚波不定水北樓臺照碧霄桂為棟兮蘭為橑
邀賔盈百猶虛敞皷吹數部仍寥寥水南嵐翠何縹緲
琱琢雲根成夭矯磴道周遮洞壑深游人往往迷幽討
飛梁百尺亘長虹别有林扉接水窮名花異藥不知數
經年瑶圃留春風主人夙有煙霞賞王事馳驅多鞅掌
又銜新詔五羊城萬里家山勞夢想不辭為作輞川圖
一似披形入玉壺晝繡正看榮梓里年華況值挂桑弧
君不見鴻乙草堂傳畫史一丘一壑徒為爾又不見洪
厓仙人拔宅居舊時城郭曽無餘何如世業儷金谷吏
邪隠邪俱不俗五嶽仙山縱所如臥游鄉思常相續君
生亦是我生辰大斗年年持介福
　　嘉平十四日題寫古梅壽襟海丈(明/)李日華
偶試呵冰手來拈琢玉花煙籠三百榦雪綴六千葩春
信笑中得髙情物外賖主人方介壽持此報年華
　　韓參議家慶圖(叔祖暨父/各九十)　　　(元/)袁　桷
丹泉為醴菊為葅的的龎睂似畫圖萬石齒髙勤澣洗
二疏年並得歡娛兵前父老難尋伴眼厎孫曽總業儒
欲向碧桃花下醉斑衣紫綬兩相扶
　　張希孟嘉慶圖(其祖伯祖皆/年過九十)　　(元/)袁　桷
舜泉清且甘歴山秀而朗淳風邈冷冷舊俗遺穰穰怡
愉二老歡敦龎百嵗長銀光浮勝頰素髪垂過項階庭
尊孝謹閭里化亷讓春風連理枝晴日九節杕犢車共
東西漁舫同下上蠶麻課餘閒豚韭隨薄養薇山悲首
陽菊潭陋胡廣媿彼非禮羅居然嬰世網孫枝孕天葩
祖風躡遺響含飴記疇昔興門慰期奬冥鴻天機韜喬
松白雲往緬焉清風佳庶作髙山仰
　　秦元卿家慶圖　　　　　　　(元/)馬祖常
天爵榮良貴皇家錫顯封恩光依上國寵渥蔭華宗椿
悦荆交豔萱妍桂競穠園亭春掩映桑野畝縱横令子
官薇省諸孤胄辟雍儒功誰表率善俗此儀容
　　題晉寧申氏家慶圖　　　　　(元/)程鉅夫
申家盛徳映當時家慶圖中始見之盡出槖金援滯獄
潛輸囊米濟鄰饑已驚賢婦能齊壽復見名郎有七兒
最是舍傍羇旅者感恩猶自説流離
　　贈别柯伯庸歸省親柯自龍虎來臨安邀予三茅
　　　山中出示方壺所作東柯谷圖及翰苑諸名公
　　　詩一帙且曰吾垂白之母在堂將歸省焉請與
　　　子别因賦此贈(東柯谷者葢/其家居地也)　(宋/)戴　奎
天台萬八千丈髙插天勢與鴈岩天姥諸峰連芒鞵竹
杖昔尋訪層巒絶壁窮攀縁是時憑髙一縱目異境復
來東柯谷幾灣流水聨玦環數㸃晴峰刻瑶玊回頭十
載昔未遊黄塵撲面雙鬢秋柯君一見與我談舊隠剪
燭共醉吳山樓示我東柯之圖纔數尺元氣溶溶霧煙
溼玉堂諸老亦神仙錯落文章列圭璧君言束髮居龍
虎學仙期與松喬伍生平雖只戀還丹嵗久寧無念鄉
土嗟吁故林歸獨遲相逢異縣兼喜悲細觀詩畫久不
厭躊躇如在登臨時錢塘五月熟梅雨此日憐君一帆
舉縮地應無跋涉勞升堂要覩慈顔喜紫霓裳丹霞酒
拜奉親前為親壽喜懼雖因鶴髮前蹁蹮復似斑衣舊
西風一日秋滿山羣仙有約須君還路經茅君壇下幸
相報我亦從之放迹蓬瀛間
　　題方壺子天台圖送曹士安省親還上清
　　　　　　　　　　　　　　　(元/)丁　復
仙人飇車竟獨往我家天台不得還六十江上老為客
半夜夢中無數山雲飛舍下兩白髪桃熟溪頭雙緑鬟
更煩爾祖方壺子冩我與君劉阮間
　　題劉山長雪夜板輿圖　　　　(元/)薩都拉
板輿行樂處鶴髮儘鬖鬖人子誰無母劉家獨有男諸
孫嬉掌上阿母度溪南玉宇光連夜顔酡酒半酣
　　題胡伯衡飛雲圖　　　　　　(元/)楊　載
未應時命固相違千里遨遊久不歸巳占龍頭承紫詔
更蘄馬首賜朱衣塵沙客路牽愁遠泉石家鄉入夢稀
日夜思親心更切滄浪悵望白雲飛
　　家山飛雲圖　　　　　　　　(元/)程鉅夫
呉雲楚客兩羇孤我亦先人有敝廬風雪江湖歸路遠
不知誰為寫成圖
　　題潘叔寛望雲圖　　　　　　(元/)貢師泰
日入無返照雲出有歸期雲歸在山阿親死獨何之思
親不可見亦有墓與祠朝望怡我目夕望慰我思風吹
白楊樹露滴青松枝翩翩華堂鶴鳴聲一何悲不有望
雲作孰繼南陔詩
　　望雲思親圖為王大使作　　　(元/)丁鶴年
山人愛雲不離山巢居只在雲松間枕前漱玉弄明月
此心直與雲俱閒達官愛雲雲作侣平步青雲稱髙舉
天瓢一滴慰蒼生大旱用汝為霖雨王公出處與此二
者殊十年游宦感離居衣上猶存慈母線手中長把嚴
君書日日看雲不遑暇為有吾親舍其下恨身不得逐
雲飛却寫飛雲入圖畫公餘展玩凝心神見雲如見吾
雙親卷圖仍寄吾親舍永奉髙堂長壽身狄公盛事王
公繼今古孝思同一致
　　題張伯源夢父還家圖　　　　(元/)張　庸
東海浩無極潮生如有期為客千里外歸程杳難知阿
爺昔向西州去望斷風塵不知處潮生潮落幾朝暮門
前踏破青莎路小窗月落天宇寒夢爺忽從東海還明
朝即上長溪道豈意相逢溪上山道傍躑躅驚復喜瘦
影塵衣如夢裏艱難共説别離情不知有淚如泉水君
不見世塗横絶豺虎前千里感夢只自憐海波腥吐蛟
龍涎幾人渡此能生全歸來宴坐奉顔色眼中如覩天
日白剜肌煮麋身不惜勸爺莫作他鄉客
　　題陳象之輿母避寇圖　　　　(元/)張　庸
海去松溪纔數里溪流直下隨海水玉虹飲水夜不收
一朝海寇如蠭起陳君溪上居有母八十餘傳聲海寇
至啼散樹頭烏吹脣鼓譟海倒立憑誰輿母天雨泣神
使婁生與之俱寇竟追之不能及初懼力不勝何以逃
母生籃輿軋軋翻覺輕瞬息前行知幾程寇方抄掠猶
未去輿母更入山深處縁崖覓路恨不飛縱有遺金寧
復顧黒風撼海寇上船夜來始覺無烽煙次第歸來訪
鄰里幾家骨肉誰家全眼前生理誰暇數見母加䬸忘
却苦
　　瞻雲圖　　　　　　　　　　(明/)廖道南
梁公千里獨瞻雲春到鄉山草木芬我亦有懐登岵屺
夜深孤立看星文
　　李氏奉親圖　　　　　　　　(元/)程鉅夫
髙唐李家宜入史世世順孫并孝子今人創見古尋常
養志承顔政如此春風秋月花滿川小車長耳相後先
生綃二尺粉墨具中有至樂無由宣坐中親賔歌拍手
宇宙之間一樽酒黄犬東門竟不歸青牛西去知存否
何如我翁八十强紅顔雪鬢雙電光醉歸不怕驢自穩
有兒左右扶車箱長聞貞觀開元際老大昇平飽嬉戲
丹青不見見殘編好䕶新圖示來世
　　題白華圖為本齋王公　　　　(元/)王壽衍
母慈子孝覺天全桃發華枝豈偶然名士品題圖畫卷
他年當不負凌煙
　　題白華圖為本齋王公　　　　(元/)湯彌昌
白華載補三百篇蟠桃一實三千年方士招魂術通仙
思母念母心通天孝感誠應𤣥又𤣥生祥下瑞理則然
圓明示寂佛果圓王母今在瑶池前白華變幻丹葩妍
蟠桃彷彿青枝連玉苞瑩若冰壺懸心目洞照無中邊
太史載筆青瑶鐫斯文斯文百世傳
　　　題白華圖為本齋王公　　　　(元/)陳　方
　蓼莪霜氣入袈裟銘筆當歸學士家更為白華添後傳
　東風誰忍看山茶
　　　題白華圖為本齋王公　　　　(元/)龔　璛
　白華久不補誰識孝子心寸草報春暉後來存雅音散
　火冰雪中孤標凝太陰一氣類冬筍冷燄分蕭岑茫茫
　東海波斂之碧壺深花如慈顔開枝似兒手簪王氏琳
　琅秀佛香薝蔔林孝子獨何為感通無古今
　
　
　
　
　
　
　
御定歴代題畫詩類卷一百十八
　欽定四庫全書
御定歴代題畫詩類卷一百十九目録
　　雜題類
　　　燕爾館破屏風所畫至精人多歎賞題之(唐劉禹/)
　　　　(錫/)
　　　楊子華畫(唐元稹三首/)
　　　資聖寺諸畫傚柏梁體(唐段成式張希復鄭符/)
　　　病起見圖畫(唐僧齊已/)
　　　題童氏畫(唐闕名/)
　　　觀何君寶畫(宋梅堯臣/)
　　　表臣齋中閲畫而飲(宋梅堯臣/)
　　　趙令晏崔白大圖幅徑三文(宋蘇軾/)
　　　子由新修汝州龍興寺呉畫壁(宋蘇軾/)
　　　王維呉道子畫(宋蘇軾/)
　　　王維呉道子畫(宋蘇轍/)
　　　畫歎(宋蘇轍/)
　　石無咎畫苑(宋陳師道/)
　　題鄭防畫夾(宋黄庭堅三首/)
　　謝鄭閎中惠髙麗畫扇(宋黄庭堅二首/)
　　題仁老所畫枕屏(宋鄒浩五首/)
　　贈畫士龔子(宋陳造/)
　　題趙生畫(宋陸游/)
　　曝舊畫(宋陸游/)
　　催老融墨戲(宋樓鑰/)
　　跋周忘機畫(宋劉克莊/)
　　題宣和御畫(宋王庭珪/)
　　史畫吟(宋邵雍/)
　　詩畫吟(宋邵雍/)
　　儒衣陳其姓工於畫牛馬魚一日持六簇為贈以
　　　換詩(宋戴復古/)
　　詠畫贈趙道士(宋文天祥/)
　　題公震畫後(宋僧道潛二首/)
　　　觀曹夫人畫(宋僧道潛三首/)
　　　蒲元亨畫四時扇圖(宋僧徳洪/)
　　　詠破屏風(唐姚合/)
　
　
　
　
　
　
　
　
　
　
　
　
御定歴代題畫詩類卷一百十九目録
　欽定四庫全書
御定歴代題畫詩類卷一百十九
　　雜題類
　　　燕爾館破屏風所畫至精人多歎賞題之
　　　　　　　　　　　　　　　　(唐/)劉禹錫
　畫時應遇空亡日賣處難逢識别人惟有多情往來客
　強將衫袖拂埃塵
　　　楊子華畫(三首/)　　　　　　　(唐/)元　稹
　楊畫遠於展何年今在兹依然古妝服但感時節移念
　君一朝意遺我千載思子亦幾時客安能長苦悲
　皓腕卷紅袖錦韝臂蒼鶚故人斷絃心稚齒從禽樂當
　年惜貴遊遺形寄丹雘骨象或依稀鉛華已寥落似對
　古人民無復昔城郭予亦觀病身色空俱寂寞
　顛倒世人心紛紛乏公是真賞畫不成畫賞真相似丹
　青各所尚工拙何足恃求此妄中情哀哉子華子
　　　資聖寺諸畫傚柏梁體　(唐段成式張希復/  鄭  符  聨句)
呉生畫勇正㦸攢(成/式)出變竒勢千萬端(希/復)蒼蒼鬼怪層
壁寛(符/)覩之忽忽毛髪寒稜伽之力所疲殫(成/式)李真周
昉優劣難(符/)活禽生卉推邊鸞(成/式)花房嫩彩猶未乾(希/復)
韓幹變態如激湍(符/)昔哉壁畫勢未殫後人新畫何汗
漫(希/復)
　　病起見圖畫　　　　　　　　(唐/)僧齊已
病起見圖畫雲門興似饒衲衣椶笠重嵩岳遠山遥命
在齋猶赴刀閒髪盡凋秋光漸輕健欲去倚江橋
　　題童氏畫　　　　　　　　　(唐/)闕　名
林下材華雖可尚筆端人物更清妍如何不出深閨裏
能以丹青寫外邊
　　觀何君寳畫　　　　　　　　(宋/)梅堯臣
燕馬易畫呉牛難圖馬骨應細牛骨麤馬毛要密牛毛
疎麤疎必辨别細密多糢糊乃知戴嵩筆能出韓幹徒
幹馬精神在韁勒嵩牛怒鬭無牽拘昨日何家觀小軸
絹雖破爛色不渝二頭相觸角競犄前脚如跪後脚舒
尾株榻直脊膂蹙筋力寫盡蹄腕殊一勝一敗又苦似
勝者狠逐敗者趨卷窮赤印置小字置字乃是陶尚書
尚書國初人愛畫收幾㕑買時不惜金與帛帛載羊車
錢載驢後世兒孫不能保賣入窮市無須臾凡目矜新
不重故千錢酬直皆笑愚四牛遂為何氏有裝背入眼
天下無坐中吾儕趣已異又喜𤣥女傳兵符此本實稱
閻令畫下筆簡細容顔殊三人鬼狀一牛首八女二十
美丈夫黄帝中間蔭葩葢霞扇錯玳旌擁朱冠服難知
嵗月遠但見儀衛森清都復觀鹿臺獨夫愛妲巳不笑
何由娛酒池肉林騎行䏑剖心斮脛堪悲吁數幅呉王
宴西子綵舟張樂當姑蘇宫娥數百簇髙下鬒髻一一
紅芙蕖危風細浪得平遠前對洞庭傍太湖商紂夫差
可垂誡歴世傳玩參盤盂雕鷹草木不足記特詠此事
心何如
　　表臣齋中閱畫而飲　　　　　(宋/)梅堯臣
嘗觀韓幹馬人物亦如生君收四病骨無肉只崢嶸二
匹痒磨樹二匹縱其情意思若不任千里未可行古絹
蠧已盡彩色無精明歎惜傳至此幾人金帛輕隋時有
名筆獨寫嚴君平猶持杖頭錢罷肆心莫營魁然中貴
人坐榻不知名畫中有畫屏山石侔天成今時長沙叟
獼猴檞林横疏毛與設色前代何角爭餘存品雖髙我
未易敢評主人愈好事緘笥酒壺傾
　　趙令晏崔白大圖幅徑三文　　(宋/)蘇　軾
扶桑大繭如甕盎天女織綃雲漢上往來不遣鳳銜梭
誰能鼓臂投三文人間刀尺不敢裁丹青付與濠梁崔
風蒲半折寒鴈起竹間的皪横江梅畫堂粉壁翻雲幕
十里江天無處著好臥元龍百尺樓笑看江水拍天流
　　子由新修汝州龍興寺吳畫壁　(宋/)蘇　軾
丹青久衰工不藝人物尤難到今世每摹市井作公卿
畫手懸知是徒隸呉生巳與不傳死那復典刑留近嵗
人間幾處變西方畫作波濤翻海勢細觀手面分轉側
妙算毫釐得天契始知真放本精㣲不比狂花生客慧
似聞遺墨留汝海古壁蝸涎可垂涕力捐金帛扶棟宇
錯落浮雲巻新霽使君坐嘯清夢餘幾疊衣紋數衿袂
他年弔古知有人姓名聊寄東坡弟
　　王維吳道子畫　　　　　　　(宋/)蘇　軾
何處訪呉畫普門與開元開元有東塔摩詰留手痕吾
觀畫品中莫如二子尊道子實雄放浩如海波翻當其
下手風雨快筆所未到氣巳吞亭亭雙林間彩暈扶桑
暾中有至人談寂滅悟者悲涕迷者手自捫蠻君鬼伯
千萬萬相排競進頭如黿摩詰本詩老佩芷襲芳蓀今
觀此壁畫亦若其詩清且敦祗園弟子盡鶴骨心如死
灰不復温門前兩叢竹雪節貫霜根交柯亂葉動無數
一一皆可尋其源呉生雖妙絶猶以畫工論摩詰得之
於象外有如仙翮謝籠樊吾觀二子皆神俊又於維也
斂袵無間言
　　王維吳道子畫　　　　　　　(宋/)蘇　轍
吾觀天地間萬事同一理扁也工斲輪乃知讀文字我
非畫中師偶亦識畫㫖勇怯不必同要以各善耳壯馬
脱銜放平陸步驟風雨百夫靡美人婉娩守閒獨不出
庭户修容止女能嫣然笑傾國馬能一蹴致千里優柔
自好勇自強各自勝絶無彼此誰言王摩詰乃過呉道
子試謂道子來置汝所挾從軟美道子掉頭不肯應剛
傑我巳足自恃雄奔不失馳精妙實無比老僧寂滅生
慮㣲侍女閒潔非復婢丁寧勿相違幸使二子齒二子
遺跡今豈多岐陽可貴能獨備但使古壁常堅完塵土
雖積光熖長不毁
　　畫歎　　　　　　　　　　　(宋/)蘇　轍
武燕未遠嗟誰識趙董紛紛枉得名已矣孫陳舊人物
至今但數漢公卿
　　石無咎畫苑　　　　　　　　(宋/)陳師道
卒行無好步事忙不草書能事莫促迫快手多麤疎君
看荷葦槲葉扇崔家中叔三人俱埽除事物費嵗月收
完神氣忘形軀恍然有得奪天巧衰顔生態能相如市
師信手無贏餘一日畫出東封圖眼前百口怪神速背
後十指爭椰揄君家畫苑傾東都錦囊玉軸行盈車補
完破碎收亡逋欲得不計有與無問君此病何當祛君
言無事聊自娱世間何事非迷途挾䇿未必賢樗蒲苑
中最愛文與蘇情親不獨生同閭自謂知子誰如予叔
也不癡回不愚憐君用意常勤渠揮毫灑墨填空虚風
梢雨葉出新意老樹僵立何年枯我生百事不留意外
物不足煩敺除翰墨纔能記名字摹臨寫貎無工夫見
弱不救危不扶獨無一物充庖廚看君髪漆顔丹朱意
氣健如生馬駒逢人不信六十餘郁然一莖無白鬒吕
公落寞起釣屠南山四老東宫須人生晩達有如此應
笑虞翻早著書
　　題鄭防畫夾(三首/)　　　　　　(宋/)黄庭堅
子母猨啼槲葉山南山北危機世故誰能樗里彀中皆
是由基
惠崇煙雨歸鴈坐我瀟湘洞庭欲喚扁舟歸去故人言
是丹青
折葦枯荷共晚紅榴苦竹同時睡鴨不知飄雪寒雀四
顧風枝
　　謝鄭閎中惠髙麗畫扇(二首/)　　(宋/)黄庭堅
㑹稽内史三韓扇分送黄門畫省中海外人煙來眼界
全勝博物註魚蟲
蘋汀遊女能騎馬傳道蛾眉畫不如寶扇真成集陳隼
史臣今得殺青書
　　題仁老所畫枕屏(五首/)　　　　(宋/)鄒　浩
昔侍先君官四明往來皆向此中行昊天欲報嗟何及
空對小屏無限情
萬頃紅蕖照落暉五雲門外賀家池别來無復當時興
二十四年空自知
古堰横空舟楫回曹娥江上候潮來全家彌月寒光裏
日日鮮鱗醉潑醅
天華寺前維小舟僧牕軒豁留清眸平湖秋霽淨如鏡
時復輕輕飛白鷗
身在九疑麓門當二水流誰知剡中勝朝夕助嬉遊
　　贈畫士龔子　　　　　　　　(宋/)陳　造
古人論畫索畫外世俗區區較形似眼明亦有可人者
龔子畫形兼畫意秋蘭春蕙相與芳梅花照影生暗香
倚煙映霧各夸嫮併作短軸供寶藏斬新雪色三丈壁
勝日煩渠揮淡墨楂枒老樹對醜石龍騰獸伏起恍惚
松厎跳波隠隠轟千鼙石間横斜風竹相因依長翁雅
趣在水竹新開湖南規辦五畝緑此松此石偕四友身
未出門先在目暮年供給良易足龔子惠我真絶俗萬
錢酬贈不頷頤新詩渠能飽君腹平生好事吾屢空龔
子好事未後翁藏詩寶畫從人笑與子把玩無終窮
　　題趙生畫　　　　　　　　　(宋/)陸　游
東都畫手排浮萍天子獨賞一趙生幅縑尺紙皆厚賜
衆史妒媢都人驚邇來一筆不復見好事往往空聞名
竒哉此獨出劫火論價直恐千金輕老亷博士最别識
一見自謂雙眼明老夫寓居旱河上矮軸正向幽窗横
飯餘捫腹看不厭林外重閣髙崢嶸憑誰喚住兩禪客
水邊共聴煙鐘聲
　　曝舊畫　　　　　　　　　　(宋/)陸　游
故篋開緘一愴情斷縑殘幅尚知名翩翩戲鵲如相語
洶洶驚濤覺有聲栁暗正當煙未斂花穠仍值雨初晴
百年手澤存無幾蟲蠧塵侵祗涕横
　　催老融墨戲　　　　　　　　(宋/)樓　鑰
古人惜墨如惜金老融惜墨如惜命濡毫洗盡始輕拂
意匠經營極深敻人非求似韻自足物已忘形影猶映
地蒸宿霧日未髙雨帶寒煙山欲暝中含太古不盡意
筆墨超然絶畦逕畫家安得論三尺身世生縁俱墮甑
人言可忘不可親夜半叩門寧復聴三生宿契誰得知
一見未言心已應巖傾千丈雪散空上有清池開錦鏡
意行忽覺發虎嘯許作新圖寫幽勝歸尋一紙五十尺
傅以礬膠如練淨自知能事難促追卷送松牕待清興
筆端寸寸意何如西抹東塗應畧定何當一日快先覩
洗我昬眸十年病
　　跋周忘機畫　　　　　　　　(宋/)劉克莊
周郎詞藝妙天下似是詩家非畫家寧與嵇公寫琴操
不為盛尹作梅花
　　題宣和御畫　　　　　　　　(宋/)王庭珪
玉鎖宫扉三十六誰識連昌滿宫竹内院寒梅欲放春
龍池水暖鴛鴦浴宣和殿後新雨晴兩鵲飛來向東鳴
當時妙手貎不成君王筆下春風生長安老人眼曽見
萬嵗山頭翠華轉恨臣不及宣政初痛哭天涯觀畫圖
　　史畫吟　　　　　　　　　　(宋/)邵　雍
史筆善記事畫筆善狀物狀物與記事二者各得一詩
史善記意詩畫善狀情狀情與記意二者皆得精狀情
不狀物記意不記事形容出造化想像成天地體用自
此分鬼神無敢異詩者豈於此史畫而已矣
　　詩畫吟　　　　　　　　　　(宋/)邵　雍
畫筆善狀物長於運丹青丹青入巧思萬物無遯形詩
筆善狀物長於運丹誠丹誠入秀句萬物無遯情詩者
人之志言者心之聲志因言以發聲因律而成多識於
鳥獸豈止毛與翎多識於草木豈止枝與莖不有風雅
頌何由知功名不有賦比興何由知廢興觀朝廷盛事
壯社稷威靈有湯武締構無幽厲攲傾知得之艱難肯
失之驕矜去巨蠧姦邪進不世賢能摘陰陽粹美索天
地精英籍江山清潤揭日月光榮收之為民極著之為
國經播之於金石奏之於大庭感之以人心告之以神
明人神之胥恱此所謂和羮既有虞舜歌豈無臯陶賡
既有仲尼刪豈無季札聽必欲樂天下舍詩安足憑得
吾之緒餘自可致昇平
　　儒衣陳其姓工於畫牛馬魚一日持六簇為贈以
　　　換詩　　　　　　　　　　(宋/)戴復古
生絹六幅淡墨圖伊人筆端有造化驊騮汗血捉電光
牯㹀倦耕眠草下陂塘漠漠煙雨後出水羣魚戲瀟灑
細看物物有生意不比尋常能畫者請君就此三景中
揮毫添我作漁翁岸頭孤石持竿坐白鷺同居蒲葦叢
有時尋詩出游衍款段徐行山路遠奚奴逐後背錦嚢
木杪斜陽鴉噪晩有時蓑笠過田間農婦農夫相往還
手放鉏犂吹短笛日暮青郊黄犢閒王孫貴人不識此
此是吾儂佳絶處挂君圖畫讀吾詩令人懶踏長安路
　　咏畫贈趙道士　　　　　　　(宋/)文天祥
欲覓龍泉舊時筆相傳此手世間無黄金不買昭君本
只買嚴陵歸釣圖
　　題公震畫後(二首/)　　　　　　(宋/)僧道潛
錯莫江雲結暝陰歸飛宿翼半浮沉毫端領畧無遺種
想見雍容物外心
蒹葭照雪含餘潤古木攙天氣老成山谷不來居士死
何人為子一題評
　　觀曹夫人畫(三首/)　　　　　　(宋/)僧道潛
野水平林渺不窮雪翻鷗鷺㸃晴空洞房豈識江湖趣
　意象冥將造化同
　華屋生知世胄榮誰教天付與多能西風白草牛羊晩
　隠見横岡一兩層
　臨平山下藕花洲旁引官河一帶流兩櫂風帆有無處
　筆端須與細冥搜
　　　蒲元亨畫四時扇圖　　　　　(宋/)僧徳洪
　畫工妙物無不可誰能筆端自忘我醉蒲睡著呼不聞
　但見解衣盤礴羸起來漱墨滋破研霜綃咫尺開紈扇
　㸃綴四時無不有但見眼前紅緑眩雲破連峰青碧開
　林梢時復見樓臺斷橋落日空流水為問秦人安在哉
　春山杳靄知何處夏木森森蔽風雨秋陰未破雪滿山
　笑指千峰欲歸去
　　　詠破屏風　　　　　　　　　(唐/)姚　合
　時人嫌古畫倚壁不曽收露滴膠山斷風吹絹海秋殘
　雪飛屋裏片水落牀頭尚勝凡花鳥君能補綴不
御定歴代題畫詩類卷一百十九
　欽定四庫全書
御定歴代題畫詩類巻一百二十目録
　　雜題類
　　　題惠崇畫(元馬祖常/)
　　　郭忠恕十幅(元鄧文原/)
　　　題畫(元虞集/)
　　　題山石猨鳥圖(元楊載/)
　　　時中兄示余畫一軸畫一老翁推獨輪小車上載
　　　兩巨甕意其為警世之為因為賦詩(元楊載/)
　　　贈畫工黎仲瑾(元歐陽𤣥/)
　　　大年小景元(張/)翥(三首/)
　　　東夷倭人小摺疊畫扇子歌(元吳萊/)
　　　題小景(元杜本/)
　　　用王叔明韻題畫(元倪瓚/)
　　　畫寄王雲浦(元倪瓚/)
　　　題畫貽王光大(元倪瓚二首/)
　　翠竹靈壁圖(元錢惟善/)
　　題許道寧畫軸(元馬臻/)
　　馬遠小景(元張雨二首/)
　　畫扇(元唐肅/)
　　題畫扇便面(元張渥/)
　　題雜畫卷子(明劉基/)
　　題安南陳内相雜畫(明林弼二首/)
　　題水墨小景(明王恭/)
　　題趙松雪畫(明虞堪四首/)
　　題黄鶴山人王叔明畫(明平顯/)
　　題丁野夫畫(明平顯/)
　　題畫贈友(明張適二首/)
　　題畫(明張適/)
　　題畫(明李進/)
　　題畫(明陳憲章二首/)
　　題松雪圖(明陳憲章/)
　　題福山曹氏畫(明劉漙/)
　　和石田題王濬之畫扇(明呉寛二首/)
　　題倪雲林畫(明吳寛/)
　　題畫(明儲瓘/)
　　題畫(明沈周/)
　　題小畫(明陸深二首/)
　　贈張揮使小畫(明廖道南/)
　　題畫贈張冰溪(明廖道南/)
　　贈馮畫師(明廖道南/)
　　陸包山述李三塘見推為題畫(明蔡羽/)
　　題畫贈朱拱之(明謝承舉/)
　　題倪元鎮小畫(明王世貞/)
　　題王子裕僉憲詩畫冊後(明王世貞/)
　　為秋野題畫(明王世貞/)
　　黄生行贈善畫者亦明卿客也(明王世懋/)
　　題顧文康畫(明王世懋/)
　　　寄章廷綸畫史(明邢侗/)
　　　廣仁院畫壁(明湯顯祖/)
　　　題畫贈蜀中尹使君惺麓(明董其昌/)
　　　題畫贈張平仲六允守(明董其昌/)
　　　題畫(明程嘉穟二首/)
　　　題畫(明李日華/)
　　　題謝孔昭雨中過沈孟淵所詩畫(明王肄/)
　　　題沈公濟雪中過沈孟淵所詩畫(明王肄/)
　　　為香山顧敬中題畫(明賀甫/)
　　　題雲林畫(明陳則/)
　　　題畫(明僧智舷/)
　
　
　
　
御定歴代題畫詩類卷一百二十目録
　欽定四庫全書
御定歴代題畫詩類卷一百二十
　　雜題類
　　　題惠崇畫　　　　　　　　　(元/)馬祖常
　龍門千尺梧桐樹多在石崖懸絶處上有古巢生鳳皇
　鳳皇臺髙山水長吳蠶八繭白雲絲畫史落筆光陸離
　江天萬里莫射鴈春草年年出湖岸
　　　郭忠恕十幅　　　　　　　　(元/)鄧文原
　雒陽畫史稱忠恕尺素能窮造化工翠嶂倚雲天外落
　髙林飛雨望中叢彤樓風暖歌聲細綺閣春深舞袖紅
　應是宣和多愛惜故將題墨琬琰同
　　　題畫　　　　　　　　　　　(元/)虞　集
　緝熙殿裏御屏風零落誰收百嵗中錦樹總含春雨露
　畫橋猶是舊青紅花開陌上懷歸燕潮落江頭送去鴻
　何似緑波生太液絳桃風急綵􁋆東
　　　題山石猨鳥圖　　　　　　　(元/)楊　載
萬卷堆中昬欲睡忽見畫圖醒我意眼前崖谷起嵯峨
便似著身遊此地楩柟櫧櫟大百圍奔泉透石霹靂飛
𤣥猨孤峙憩美蔭下視白鳥娛清暉昔聞虞舜狩南嶽
君子相隨化猨鶴往往此輩猶爾為慨想雲林真可樂
拔劒斫山山骨露山鬼吚嚶安敢怒祗今踊躍歸去來
莫愁無覓誅茅處
　　時中兄示余畫一軸畫一老翁推獨輪小車上載
　　　兩巨甕意其為警世之為因為賦詩
　　　　　　　　　　　　　　　(元/)楊　載
小人無他獨嗜利兩甕載車將遠致肩赬足趼汗潸然
冉冉修程胡不畏世人但笑愚翁愚甕破即與瓦礫俱
不知人有千金軀前行險道方乘車
　　贈畫工黎仲瑾　　　　　　　(元/)歐陽𤣥
吾聞萇𢎞之忠裂金石精氣千年化為碧人生賴有方
寸妙萬變神奇從此出又聞西方梵僧名法能能令兩
眼碧色晶熒熒有時肘後灑墨汁纖穠疎秀皆成形碧
山畫欲入神品表裏神光碧瞳炯浮嵐暖翠山不受盡
付晴牕落泓影碧山學士今為誰玉堂茆舍各有時煩
君添我山下屋更看白雲相陸離
　　大年小景(三首/)　　　　　　　(元/)張　翥
一川風栁緑傞傞古木茅茨近澗阿溪上無人船不渡
水禽飛處夕陽多
春淡空山不自聊幽花老盡國香銷只今愁絶沅湘路
誰與侯芭賦楚招
采采幽芳不盈把好收風霧入銅瓶虎丘老衲今何在
思見嵯岈石上青
　　東夷倭人小摺疊畫扇子歌　　(元/)吳　萊
東夷小扇來東溟粉牋摺疊類鳳翎微飇出入揮不停
素繪巧豔含光熒銀泥蚌淚移杳冥錦屏罨畫散紅青
皓月半割蟾蜍靈紫雲暗惹鮫魚腥徐市子孫附飛舲
奫然家世雜梵經文身戴弁舊儀形對馬絶景兩浮萍
殊方異物須陳廷富賈巨舶窺天星祝融嘘火時所丁
島濱賣箑送清泠白龍浸皮暑欲醒玉階涵水夜撲螢
蓬萊仙人降輜軿扶桑繭絲結綵綎祖洲芝草釀緑醽
穹龜巨黿動遭刑海神惜寶轟雷霆鄙夫臥病臨虚扃
蒲葵百柄稱使令冰漿蔗液但滿瓶石榻被髮氣自寧
新羅一念終飄零塗修雉尾吾何銘
　　題小景　　　　　　　　　　(元/)杜　本
秋雲滿地夕陽微黄葉蕭蕭鴈正飛最是江南好天氣
村醪初熟蟹螯肥
　　用王叔明韻題畫　　　　　　(元/)倪　瓚
王郎筆力追前輩海岳新圖入臥遊獨鶴眠松猶警露
孤猨桂樹忽驚秋陶潛宅畔五株栁范蠡湖中一葉舟
同煮茯苓期嵗暮殘生此外更何求
　　畫寄王雲浦　　　　　　　　(元/)倪　瓚
吳淞江水漾春波江上歸舟發櫂歌邀我江亭醉三日
鳳笙鸞吹拂雲和紛紜省署縻官職老我澄懐倦遊歴
看君骨相自有仙故作長松挂青壁
　　題畫貽王光大(二首/)　　　　　(元/)倪　瓚
荆南山色隠晴湖暖翠當牕不用圖避世移家今十載
盛書連舸泊三吳可憐畫卷撩歸夢依舊香奩傍藥爐
珍重故人王架閣筆能扛鼎要人扶
荆南山色青如染卜築正當溪水南浪舞漁舟鷗泛泛
雪消沙渚栁毶毶凉軒楓葉晴雲綴秋浦荷花落日酣
舊宅不歸幽夢遠吳淞聊結小禪龕
　　翠竹靈壁圖　　　　　　　　(元/)錢惟善
江上聞瑶瑟雲端擁翠旗楚王空有夢那得見貞姿
　　題許道寧畫軸　　　　　　　(元/)馬　臻
畫師天與力落筆貴宏壯神巧刻虚無衆色為彫喪嘗
聞許道寧氣逼韋偃行君家見兹圖激我泉石況午光
翻素壁錯愕引遐望冥冥霧靄霽水木散清曠遠近層
岡來造設不可狀初如擁陣馬忽覺轉疊浪秋髙岸容
瘦迴風進歸榜山陽最奇秀安得數椽傍終然記華巔
蕭蕭擺塵坱因思造化理詩成一惆悵
　　馬遠小景(二首/)　　　　　　　(元/)張　雨
栁未藏鴉雪未消春衫遊子馬蹄驕去年沽酒樓前路
錯認桃花第一橋
玉砂卷海白糢糊千樹梅花埽地無彷彿水仙祠下路
金枝翠帶不勝扶
　　畫扇　　　　　　　　　　　(元/)唐　肅
建章初月朗太液正風微肅肅房櫳掩團團玉甃窺髙
梧擁翠豔文石駐流輝葉密聲翻細峰多影屢移歌姬
掩越調舞女卷秦衣莫泚芭蕉露愁題紈扇詞
　　題畫扇便面　　　　　　　　(元/)張　渥
一自蘭亭飛筆後昭陵風雨夜如何當年老媪能知此
扇出人間百價過
　　題雜畫卷子　　　　　　　　(明/)劉　基
山川出雲霓谿谷藏虎豹枯樹嶒崚身怪石磈礨貎竹
枝如琅玕煙雨昬幕罩梅花雪中開的皪珠磊靤蘭獨
稱國香姱麗最可樂荑纖草堪藉葛覃棘能抓宋公學
元暉駭獸見騰䶂老班性嗜酒藻思發餘酵丹丘泣龍
髥零落江湖櫂顛王食敗筆得米動盈窖僧明本靜者
一藝起衆鬧展巻見歴歴聊足解喧嗃裁詩慕韓豪瑣
細非所較
　　題安南陳内相雜畫(二首/)　　　(明/)林　弼
白石青蒲春水生夕陽毛羽照沙明戲拈畫筆知何處
栁外池塘艇子輕
隴頭春樹拂雲紅學語聲輕弄晩風上國祗今辭遠貢
漫愁雙翮閉雕籠
　　題水墨小景　　　　　　　　(明/)王　恭
江城何人夜吹笛零落梅花曉無跡仙嶠蒼茫隔海青
人煙寂歴連秋色何處征帆天際歸夕陽楓樹鳥邊微
磯頭亦有垂綸者甘向滄浪老布衣
　　題趙松雪畫(四首/)　　　　　　(明/)虞　堪
江上晴天錦繡紋丹崖紅樹思紛紜毫端染得秋無際
猶是蒼梧幾片雲
王孫今代玉堂仙自畫苕溪似輞川如此青山紅樹厎
可無十畝種𤓰田
玉簫吹斷幾黄昏南國風流竟莫論帝子不悲秋色晩
墨痕何以著啼痕
竹色蕭蕭木葉齊石邊芳草迥凄迷斷猿月落愁人去
正在黄陵廟裏啼
　　題黄鶴山人王叔明畫　　　　(明/)平　顯
我昔見之湖上居當門萬朶翠芙蕖承平公子有故態
文敏外孫多異書閒吮彩毫消白日夢騎黄鶴上清虛
此圖定倚吳山閣醉㸃南屏春雨餘
　　題丁野夫畫　　　　　　　　(明/)平　顯
髥丁已沒四十載化鶴歸來知是非郭外梅邨更地主
筆端松石見天機一時好手不可遇千古賞音如此稀
長憶西湖舊遊處畫船清雨白鷗飛
　　題畫贈友(二首/)　　　　　　　(明/)張　適
建溪山下是君家别後長松幾度花他日乞身歸去路
扁舟獨櫂白鷗沙
我有草亭南澗阿琴僧吟子日相過别來猿鶴驚猜久
石壁春風長薜蘿
　　題畫　　　　　　　　　　　(明/)張　適
雨餘澗壑泉爭赴月上林臯鶴未眠且詠凉天嘉樹下
更將幽意寫芳絃
　　題畫　　　　　　　　　　　(明/)李　進
飛花入簾宫漏長遊絲落絮春茫茫金鞍駿馬青絲勒
綺閣小姬紅粉妝黄金作丸落花厎啼鳥隔花飛不起
明朝更欲載東風早買樓􁋆放春水
　　題畫(二首/)　　　　　　　　　(明/)陳憲章
金籠鎖鸚鵡山木縱斑鳩巧拙知誰是天機不自由
髮與疎梅白身將寡鶴親孤山殘雪夜清絶凭闌人
　　題松雪圖　　　　　　　　　(明/)陳憲章
元時有箇趙松雪松雪於今又屬誰一幅丹青一瓢飲
廖公來乞老夫詩
　　題福山曹氏畫　　　　　　　(明/)劉　溥
歌舞當年只醉遊不知何物是閒愁如今桐樹無人洗
風雨空山幾度秋
　　和石田題王濬之畫扇(二首/)　　(明/)吳　寛
尺圖宛見秋溪春我昔經行記得真欲作畫評重閣筆
至今還屬當行人
紫藤花落石臺春隠者幽居寫最真畫品平生應自定
何須延譽待他人
　　題倪雲林畫　　　　　　　　(明/)吳　寛
黄金散與列仙儒江上扁舟逐釣徒為語紛紛評畫者
要知迂叟不為迂
　　題畫　　　　　　　　　　　(明/)儲　瓘
沙浦波明碧樹攢杏花疎雨澹生寒京城殢却江南夢
試問吳􁋆借畫看
　　題畫　　　　　　　　　　　(明/)沈　周
芳時中酒病難降朝日烘人始啓牕可怪楊花輕薄甚
盡扶春去落煙江
　　題小畫(二首/)　　　　　　　　(明/)陸　深
箬葉舟能大桃花水正新了知魚有樂袖手捲絲綸
雜花冥冥嶺雲低紫豔紅芳各自奇最愛午風吹作陣
杜鵑枝颺海棠絲
　　贈張揮使小畫　　　　　　　(明/)廖道南
萬緑陰中一草堂將軍羽獵賦長楊蒼鷹赤豹來西域
寶劒彤弓出上方
　　題畫贈張冰溪　　　　　　　(明/)廖道南
碧樹蒼茫翠霧開風泉雲壑共徘徊春深啼鳥花爭發
莫遣山靈浪自猜
　　贈馮畫師　　　　　　　　　(明/)廖道南
白髪青僮擬列仙桃溪溪上臥雲泉虎頭心事龍眠手
㸃染長臨萬里川
　　陸包山述李三塘見推為題畫　(明/)蔡　羽
披展雲山話雨中士龍人品李膺風荆州士論虚叨忝
借筆題詩看洗桐
　　題畫贈朱拱之　　　　　　　(明/)謝承舉
君山兀兀湖水急爛銀盤中螺一粒老龍把弄蒼玉枝
飛濤掀空海神泣振林裂石孤月明劃然似覺天西傾
持將濁世讋妖魅媿作笙竽新樣聲
　　題倪元鎮小畫　　　　　　　(明/)王世貞
懶瓚真懶瓚殘楮復殘墨不結丹青縁物外寫秋色
　　題王子裕僉憲詩畫冊後　　　(明/)王世貞
江東再見王摩詰寶界山頭即輞川一自丹青題句後
白雲秋色重蒼然
　　為秋野題畫　　　　　　　　(明/)王世貞
飄盡江頭蘆荻花疎疎黄葉見人家由他庾信能蕭瑟
社酒雞豚樂未涯
　　黄生行贈善畫者亦明卿客也　(明/)王世懋
吳公好士天下無揖客半是髙陽徒潁上黄生纔二十
酒酣自詫丹青殊含毫弄墨輒有意貎得衣冠古丈夫
有時亦冩韓幹馬五花色映官奚奴春江樓􁋆日千里
兩岸青山皆畫裏黄生無事但仲紙九老七賢無不似
少年盤礴得如此生直須年名自起顧陸張吳亦人耳
　　題顧文康畫　　　　　　　　(明/)王世懋
國鈞挺奇秀翰史標都長玉樹著土中令人憶文康生
平妙㸃染遺墨等琳琅兹圖發心賞遂令蹊逕忘落落
兩長松居然具棟梁規模自承㫖丘壑中所藏𤣥黄何
用同襟期故相望為君什襲重持以比甘棠
　　寄章廷綸畫史　　　　　　　(明/)邢　侗
丹陽郭裏誰憐汝泲水亭邊最憶君此日謝安團扇上
無人為畫敬亭雲
　　廣仁院畫壁　　　　　　　　(明/)湯顯祖
曽為蛾睂斬畫師千秋能此畫孩兒自慚遶佛無飛乳
滿縣兒啼似不知
　　題畫贈蜀中尹使君惺麓　　　(明/)董其昌
龍性繇來不易馴青天蜀道一歸人拈將海國秋山翠
得似峨睂雪後春
　　題畫贈張平仲兖守　　　　　(明/)董其昌
忽憶君家笠澤圖寒江密雪滿菰蒲於今身在齊青裏
日對秦封五大夫
　　題畫(二首/)　　　　　　　　　(明/)程嘉穟
清溪百疊遠含風樵路漁源望欲通一段鄉愁何處著
傷春無奈夕陽中
客路無媒類轉蓬人間薄命是丹楓臙脂縱似桃花色
難挽春光二月紅
　　題畫　　　　　　　　　　　(明/)李日華
霜落蒹葭水國寒浪花雲影上漁竿畫成未擬將人去
茶熟香温且自看
　　題謝孔昭雨中過沈孟淵所詩畫(明/)王　肄
竹邊書屋栁邊舟白髮相逢酒一甌回首舊遊成遠夢
滿林風雨不勝秋
　　題沈公濟雪中過沈孟淵所詩畫(明/)王　肄
　白髮交游二隠淪西莊一别幾經春雪中客有重來日
　不見當年冒雨人
　　　為香山顧敬中題畫　　　　　(明/)賀　甫
　芳草晴煙處處迷畫堂應在畫橋西花開記得尋君日
　一路香風送馬蹄
　　　題雲林畫　　　　　　　　　(明/)陳　則
　落花愁殺未歸人亂後思家夢更頻縱有溪頭茅屋在
　也應芳草閉深春
　　　題畫　　　　　　　　　　　(明/)僧智舷
　數株老樹半無葉一箇茅亭終日空惟有鷺鷥常到此
　飛來飛去送殘紅
　
　
　
　
御定歴代題畫詩類卷一百二十
