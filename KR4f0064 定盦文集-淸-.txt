#+TITLE: 定盦文集-淸-
#+DATE: 2018-05-12 10:20:36
#+SOURCE: github.com/kanripo/KR4f0064 master 7730481a                
定盦文集目錄
　卷上
寫神思銘
燕昭王求仙臺賦
平均篇
乙丙之際箸議第一
乙丙之際箸議第六
乙丙之際箸議第七
乙丙之際箸議第九
乙丙之際箸議第十八
乙丙之際箸議第十九
釋風
黃山銘
哀忍之華
別辛丈人文
皇朝碩輔頌序
太倉王中堂奏疏書後
崑山徐尙書代言集序
與徽州府志局纂修諸子書
武進莊公神道碑銘
送歙吳君序
送夏進士序
農宗
海門先嗇陳君祠堂碑文
與人箋一
與人箋二
與人箋三
與人箋四
　卷中
家塾策問
陳碩甫所箸書序
答人求墓銘書
西域置行省議
儗進上蒙古圖志表文
蒙古象教志序
蒙古水地志序
蒙古臺卡志序
蒙古聲類表序
上鎭守吐魯番領隊大臣寶公書
上國史館總裁提調總纂書
與人箋
　卷下
五經大義終始論
宋先生述
儗上今方言表
知歸子讚
定盦七銘
與江居士箋
戒將歸文
發大心文
刻定盦文集緣起
定盦文集上中下三卷又續集四卷者仁和龔禮部之所作也
係禮部手寫定本亂後是書流閩中其友曹竹書從他人轉輾
假錄得之初甚秘後踵門索觀者衆日不暇給屬余出資付剞
劂氏校讐之役皆竹書獨任余意在成人之美但有解囊相助
功過所不計也惟是書經數手傳鈔又潦草寫定舛譌知必不
免且無善本可校其亦可以已矣然則竹書曷爲必鋟諸板乎
曰是將以杜塞夫人之求之者竹書爲設一例曰不敢妄爲增
損有明知其不譌而無目人所强爭者固仍之卽明知其必譌
而有目人所共議者亦姑仍之蓋本穀梁子傳疑傳信之義耳
删去少作四篇亦禮部志也又與江子屏箋書杭大宗逸事二
篇係後續得者此外無一字焉禮部之文千秋自有定論余又
何庸贅一辭錢唐吳煦謹識
定盦文集題辭
士君子負嶔崎磊落之才睥睨一世或數十年而一見或
年而數數見抑或數百年而僅乃一見要皆因乎氣數之升沈
時埶之遷變迭爲乘除者也若夫彼蒼鄭重愛惜之人其尤特
異者將必故吝其生不使遽降於世遲之又久以俟　大聖
人岀熏沐　醲化翊扶　景運蓄其經術文章與名儒碩彥和
其聲以鳴　國家之盛彼亦嘗欣欣然自喜前不見古人後不
見來者奮乎百世之上俯乎百世之下幾不知宇宙之如此其
寥廓也則將曰天不生我於前之世又不生我於後之世何以
至今日倐然而有我豈無意哉我旣有此不先不後之身與萬
物相見則天之待我也良厚矣我其可自暴棄也歟遂乃沈酣
六籍饜飫百家大聲發於天地間而汪洋恣肆浩乎其無涯渺
乎其無際而莫知其所終極故處則閉户箸書索解人而不得
藏之名山大川傳諸其人其言若金玉日與樵夫牧䜿歗歌於
山巔水涯之側秘之弗爲外人道出則陳謨納諫貢箴獻頌登
於明堂其言見諸措施如泰山岀雲不崇朝而徧雨乎天下以
慰其霖雨蒼生之願山林廊廟兼而有之其人其文卓然大家
宜其上下五百年而獨有千古嗚呼天之生才不亦難乎蓋愼
之又慎矣姑降格以求在天則雲霞雷電之變幻不測雨露風
霜之間代靡窮在地則層巒㬪嶂之靑縹時隱時見長江大河
之波瀾忽起忽滅於飛鳥則翰雞翬雉之文采於走獸則黄羆
赤豹之彪炳於蟲魚則錦鬛文鱗紫貝綠甲之鮮新蠶繭蠭蜜
蜣丸鼄絲之工巧草則菖蒲薢茩聰耳而明目茯苓茱茰延年
而耐老木則桃李杏某吐華而垂實杞梓松柏應用而呈材此
固世間恆有之物未足爲奇也求其如甘雪景星醴泉鬯艸雲
五色而成霱河三日而變淸鳳鳥之舒九苞應六律鯤魚之吸
雲霧薄滄溟羊一角狐九尾麟趾褭蹏騠䮷徵籙麥兩歧禾同
􁋻靈芝奇木渙磥移符蓂莢應月以成朔望萐莆生風以易炎
凉旗飾蛟騰犀照雞駭朱英璱帶紫脫　聯赤雀啣丹書元龜
負綠字熊熊炎炎斕斕斑斑天文地文人文順賁設夬參離象
革太平以瑞應臻百福雖以　仁聖之世不屢見然亦未始
不一見也今夫挺然不世岀之人殊尤而絕類當　國家隆盛
之時適生其際亦若是而已矣乃求之漢魏求之南北朝求之
唐宋元明而卒無有雖有亦僅見蓋數百年來於師友之間得
兩人焉一曰仁和龔君定盦一曰邵陽魏君默深定盦天下之
奇才也尤卓犖有英氣武林山水靈秀甲寰宇發源於歙之黃
勸懲之義是非褒貶之條則取法於詩與春秋驗家國之興亡
知人物之臧否則必徵諸三傳考典章之明備審制度之精詳
則必徵諸三禮以及遺聞軼事故書雅訓則又雜采於周秦傳
記之書其雄辭偉論縱横而馳驟也則似孟似莊其奥義深文
佶屈而聱牙也則似墨似鬻其義理精微辭采豐偉或守正道
之純粹或尙權謀之詭譎則又似荀似列似管似晏他如韓非
愼到吳起孫臏尹文尸佼屈原呂不韋燕太子丹趙公孫龍尉
繚關尹鶡冠鬼谷之倫雖各分門而別戸亦皆殊途而同歸卓
哉斯人其諸通天地人而爲儒者歟曩者道光甲申之歲余入
市閱書邂逅於僻巷不及通姓名瞪目視良久若有心契者執
手談文字甚歡始與訂交盡棄余向所學者而好讀定盦文不
少衰朝取一編焉通其意莫取一編焉玩其辭明年復因定盦
而交默深三人者遂相視爲莫逆余慕定盦之爲人與其所爲
文者久欲一見不可得乃求之寤寐而終莫慰余懷之渺渺何
圖卒然遇之而令人賦蔓草之詩不置也始余獲見其文如上
擿山巖空靑珊瑚陊之施諸采色可備黼黻文章之用如鬱人
貢百草之華十葉爲貫百廾貫築以煮之爲鬱鬯之酒芬芳條
達甘旨醑酤如郡國往往於山川得鼎彝古豔古香摩挲不去
手如壞孔子宅壁中聞有琴瑟鐘磬之聲移宮刻羽有招我由
房之樂如投九重之淵探驪龍之頷下而獲其巨珠縱千金而
不易匪一簞之可遺豈徒以妙色和聲美味好臭怡神而蕩魄
哉今距定盦之卒且二十餘年余重讀其文猶旦暮耳定盦往
矣定盦之文如水火之在天壤間未嘗一日無者也後之人茍
有好學深思心知其意如嘗海一滴而知其味之鹹取火一星
而知其性之烈若余之朝吟夕詠而不忘夫定盦者其亦海之
一滴火之一星也夫同治七年閏四月吉日仁和曹籒謹䉵
定盦續集目錄
　卷一
說京師翠微山
說昌平州
說天壽山
說居庸關
說張家口
說宗彝
說
說刻石
說碑
說衞公虎大㪟
太史公書副在京師說
京師樂籍說
說月晷
宥情
涼燠
論私
抱小
尊史
奠命
尊任
尊隱
　卷二
古史鉤沈論一
古史鉤沈論二
古史鉤沈論三
古史鉤沈論四
壬癸之際胎觀第一
王癸之際胎觀第二
壬癸之際胎觀第三
壬癸之際胎觀第四
壬癸之際胎觀第五
壬癸之際胎觀第六
壬癸之際胎觀第七
壬癸之際胎觀第八
壬癸之際胎觀第九
五經大義終始答問一
五經大義終始答問二
五經大義終始答問三
五經大義終始答問四
五經大義終始答問五
五經大義終始答問六
五經大義終始答問七
五經大義終始答問八
五經大義終始答問九
乙丙之際塾議第十六
乙丙之際塾議第十七
乙丙之際塾議第二十
乙丙之際塾議第二十五
述思古子議
保甲正名
地丁正名
撰四等十儀
祀典雜議
答人問關内矦
　卷三
己亥六月重過揚州記
病槑館記
長短言自序
商周彝器文錄序
升平分類讀史雅詩自序
干祿新書自序
錢吏部遺集序
江左小辨序
江子屏所箸書序
袁通長短言序
上海張靑琱文集序
金孺人畫山水序
丄海李氏藏書志序
江南生橐筆集序
阮尙書年譜第一序
陸彥若所箸書序
張南山　國朝詩徵序
績溪胡戸部文集序
邵子顯校栞婁東雜箸序
懷甯王氏族譜序
禮部題名記序
四先生功令文序
送徐鐵孫序
識某大令集尾
序嘉定七生
　卷四
王仲瞿墓表銘
工部尙書高郵王文簡公墓表銘
武顯將軍福建海壇鎭總兵官丁公神道碑銘
明按察司僉事金君石闕銘
贈太子太師兵部尙書兩廣總督謚敏肅涿州盧公神道碑銘
(代阮中堂)
刑部主事番禺黄君妻周墓碣銘
徐泰母碣
孔憲彝母碣
朱殤女碣
潘阿細碣
京師悅生堂刻石(代宋經厯)
鳳山知縣常州湯公父子畫象記
金侍御妻誄
最錄南唐五百字
記王隱君
吳之癯
書果勇侯八覲
書番禺許君
書葉機
書金伶
松江兩京官
縱難送曹生
臣里
廬之推
捕蜮第一
捕熊羆鴟鴞豺狼第二
捕狗蠅螞蟻蚤蜰蚊虻第三
定盦文集　仁和龔自珍璱人饌
　古今體詩上卷　破戒草
　　辛巳
　　　能令公少年行(有序)
序曰龔子自禱蘄之所言也雖弗能遂酒酣歌之可以怡魂而
澤顔焉
蹉跎虖公公今言愁愁無終公毋哀吟婭姹聲沈空酌我五石
雲母鍾我能令公顔丹髩綠而與年少爭光風聽我歌此勝絲
桐貂毫署年年甫中箸書先成不朽功名驚四海如雲龍攫挐
不定光影同徵文攷獻陳禮容飮酒結客横才鋒逃禪一意皈
宗風惜哉幽情丽想銷難空拂衣行矣如奔虹太湖西去靑靑
峯一樓初上一閣逢玉簫金琯東山東美人十五如花穠湖波
如鏡能照容山痕宛宛能助長眉丰一索鈿盒知心同再索班
管知才工珠明玉煖春朦朧吳歈楚詞兼國風深吟淺吟態不
同千篇背盡燈玲瓏有時言尋縹渺之孤蹤春山不妬春裙紅
笛聲叫起春波龍湖波湖雨來空濛桃花亂打蘭舟篷煙新月
舊長相從十年不見王與公亦不見九州名流一刺通其南隣
北舍誰歟相過從痀瘻丈人石戸農嶔崎楚客窈窕吳儂𫾣門
借書者釣翁探碑學搨者溪僮賣劍買琴鬪瓦輸銅銀針玉薤
芝泥封秦　漢密齊梁工佉經梵刻著錄重千番百軸光態熊
奇許相借錯許攻應客有元鶴驚人無白驄相思相訪溪凹與
谷中采茶采藥三三兩兩逢高譚俊辨皆沈雄公等休矣吾方
慵天涼忽報蘆花濃七十二峯峯峯生丹楓紫蠏熟矣胡麻饛
門前釣榜催詞筩余方左抽豪右按譜高吟角與官三聲兩聲
櫂唱終吹入浩浩蘆花風仰視一白雲卷空歸來料理書燈紅
茶煙欲散穨鬟濃秋肌岀釧涼瓏鬆夢不墮少年煩惱叢東僧
西僧一杵鐘披衣起展華嚴筒噫嚱少年萬恨塡心胸消災解
難疇之功吉羊解脫文殊童著我五十三參中蓮邦縱使綠未
通它生且生兜率宫
　　　寥落
寥落吾徒可奈何靑山靑史兩蹉跎乾隆朝士不相識無故飛
揚入夢多
　　　暮雨謠三㬪
暮雨憐幽草曾親擷翠人林塘三百步車去竟無塵
雨氣侵羅襪泥痕黦畫裳春陰太蕭瑟歸費夕鑪香
想見明燈下簾衣一桁單相思無十里同此鳳城寒
　　　城北廢園將起屋雜死當楣施斧斤焉與馮舍人(啟蓁)
　　　過而哀之主人諾馮得桃余得海棠作救花偈示舍人
門外閒停油壁車門中雙玉降臣家因縁指點當如是救得人
間薄命花
　　　柬陳碩甫(奐)并約其偕訪歸安姚先生
中夜慄然懼沈沈生髩絲開門故人來驚我容顔羸霜雪滿天
地子來甯無饑且坐互相視冰落須與眉
切切兩不已喁喁心腑溫自入國西門此意何曾宣飴我客心
苦驅我真氣還華冠闖然入公等何所論
進退兩無依悲來恐速老愁魂中夜馳不如起爲道枯庵有一
士長貧顔色好避人偕訪之一覿永相保
　　　冬日小病寄家書作
黄日半窗煖人聲四面希餳簫咽窮巷沈沈止復吹小時聞此
聲心神輒爲癡慈母知我病手以棉覆之夜夢猶呻寒投於母
中懷行年迨壯盛此病恆相隨飲我慈母恩雖壯同兒時今年
遠離別獨坐天之涯神理日不足襌悅詎可期沈沈復悄悄擁
衾思投誰(子每聞斜日中簫聲則/病莫喻其故附記於此)
　　　夜讀番禺集書其尾
靈均岀高陽萬古兩苗裔鬱鬰文詞宗芳馨聞上帝
奇士不可殺殺之成天神奇文不可讀讀之傷天民
　　　又書一首
卷中覿幽女悄坐憺妝束豈無紅淚痕掩面面如玉
　　　夜直
天西涼月下　宫門夕拜人來弟一番蠟燭飽看前輩影屋梁
高待後賢捫(累朝殊簽及/絲綸簿皆/庋牀頂須梯而升皆史官底本也)沈吟章草聽鐘
漏迢遞湖山赴夢魂安得上言依漢制詩成侍史佐評論
　　　賦得香
我有香一段煎熬刳斲成德堅能不死心苦惜無名大玉煩同
薦羣靈感至誠偶留閨閣愛結習媿平生
　　　奴史問答
朝荈一巵五百學士偷文詞暮酒一杓四七辨士記厓畧長眉
寫書小史云主人者誰入亦無姝岀亦無車一史致詞出無車
迷不知東街與西街懷中墮岀西海圖入無姝但見瑤琴愔愔
紅燭華都主人中夜起彈琴對燭神踟蹰隣宅大夫私問奴星
主人者誰朝誦聖賢文夕誦聖賢文奴言從主人一紀有餘主
人朝癯夕腴夕腴朝又癯尙不見主人之眉髮美與醜惟聞喃
喃呢呢朝誦貝葉文夕誦貝葉文比來長安岀亦無車入亦無
姝日籍酒三五六斤苦荈亦三斤長安無客不蹋主人門客稱
主人人一喙不知主人誰喜誰所瞋歲星在前奴在後又聞昨
夜宅神巷鬼言包山老龍饞不得歸譚破長安萬張口萬張口
奴皆聞之奴能祘天九祘地九能使梭化龍而雷飛石赴波而
海走又能使大荒之山麒麟之角移贈狗奴不信主人行藏似
誰某
　　　辛巳除夕與彭同年(藴章)同宿道觀中彭岀平生詩讀
　　　之竟夜遂書其卷尾
亦是三生影同聽一杵鐘挑燈人海外拔劍夢魂中雪色憺恩
怨詩聲破苦空明朝客盈座誰信去年蹤
　　壬午
　　　桐君仙人招隱歌(有序)
吳舍人(嵩梁)嘗與婦蔣及兩姬人約偕隱桐江之九里梅花村
不能果也顔京邸所居曰九里梅花村舍以自慰藉嘗以春日
軿車枉存道觀因獻此詩蓋代山靈招此三人也
春人晝夢梅花眼醒聞雜佩聲璆然初疑三神山影落窗戸何
娟娟又疑三明星灼灼飛下太乙船三人皆隸桐君仙山靈一
謫今千年胡不相逢桐江之濱理釣舷又胡不采藥桐山顚乃
買黄塵十丈之一鄽殳書大署庭之櫋梅花九里移幽燕毋乃
望梅止渴梅所憐過從誰歟客盈千一客對之中悁悁亦有幻
境胸纏緜心靈構造難貝宣乃在具區之西莫釐之北大小龍
渚相毘連自名春人塢樓臺窈窕春無邊俛臨太湖春水闊仰
見縹渺晴空懸中間紅梅七八九輪囷古鐵花如錢兩家息壤
殊不遠江東浙東一櫂堪洄沿相嘲相慰亦有年今朝筆底東
風顚請爲莫釐龍女破顔曲換我桐君仙人招隱篇相蘄相禱
春陽天開簾送客一惝怳簾外三日生春煙
　　　漢朝儒生行
漢朝儒生不靑紫二十高名動都市易通田何書歐陽三十方
補掌故史門寒地遠性儻蕩岀門無階媚天子㑹當大河決酸
棗願入薪楗三萬矢路逢絳灌拜馬首拜則槃辟人不喜歸來
仰屋百喟生箸書時時說神鬼生不逢高皇罵儒冠亦不遇灞
陵輕少年愛讀武皇傳不遇武皇祠神仙神仙解詞賦大人一
奏凌雲天枕中黃金豈無藥更生誤讀淮王篇自言漢家故事
網羅盡胸中語秘世莫傳畧傳將軍之客數言耳不惜箝我歌
當筵一歌使公愳再歌使公悟我歌無罪公無怒漢朝西海如
郡縣蒲萄天馬年年見匃奴左臂烏孫王七譯來同藁街宴武
昭以還國威壯狗監鷹媒盡邊將出門攘臂攫牛羊三載踐㪅
飜沮喪三十六城一城反都護上言請勤遠期門或怒或陰喜
喜者何心怒則憤關西籍甚良家子卅年久綰軍符矣不結椎
埋兒不長鳴珂里聲名自震大荒西㱃馬昆俞盪海水不共郅
支生願逐樓蘭死上書初到公卿驚共言將軍宜典兵麟生鳳
降豈有穜况乃一家中國猶弟兄旌旗五道從天落小印如斗
大如斛盡隷將軍一臂呼萬人側目千人諾山西少年感生泣
羽林羣兒各努力共知漢主拔孤根坐見孤根壯劉室不知何
姓小侯瞋不知何客惎將軍將軍內顧忽疑懼功成定被他人
分不如自親求自附飛書請隷嫖姚部上言乞禁兵下言避賢
路笑比高皇十八侯自居蟲達曾無羞此身願爵關內老黃金
百斤聯呵保嗚呼漢家舊事無人知南軍北軍頗有私北軍似
姑南似嫂嫂疏姑戚羣僮窺可憐舊事無人信門戸千秋幾時
定門戸原非主上心詄蕩吾知漢皇聖是時書到甘泉夜荅詔
裵􁄑未輕下密問三公是與非沮者不堅語中罷庾詞本冀公
卿諒未議微聞道塗罵拙哉某將軍非火胡自焚非蠶胡自縛
非蠆胡自螫有舌胡自撟有臂胡自掣軍至矣刺史迎肥牛之
腱萬鑊烹軍過矣掠童女馬踏燕支賤如土嬴家長城如一環
漢家長城衣帶間嬴家正爲漢家用坐見入關仍岀關入關馬
行疾出關馬無力丞華廐裏芝草稀水衡金賤苦之絶卜式羊
蹄尙無用相如黃金定何益珠厓可棄例棄之夜過茂陵聞太
息漢家廟食果何人未必衞霍無儕倫酬金失侯亦有命人生
那用多苦辛噫嚱人生那用長苦辛勿向人間老老閱風霜亦
枯槁千尺寒潭白日沈將軍之心如此深後世讀書者毋向蘭
臺尋蘭臺能書漢朝事不能盡書漢朝千百必儒林丈人識此
吟
　　　投宋于庭(翔鳳)
遊山五嶽東道主擁書百城南面王萬人叢中一握手使我衣
袖三年香
　　　投包眘伯(世臣)
鄭人能知鄧析子黃祖能知禰正平乾隆狂客發此議君復掉
罄今公卿
　　　柬秦敦夫編修二章(有序)
辛巳秋始辱編修惠訪余居歲餘無三日不相見編修固乾隆
朝耆舊也閱人多心光湛然而氣味沈厚温温然耐久長適其
家有漢物二故遂假譬喻之詞爲二詩以獻亦冀讀余詩者想
見其爲人
君家有古鏡曾照漢時妝三日不相見思之心佪偟願身爲鏡
籢護此千歲光(鏡)
君家有熏鑪曾熏漢時香三日不摩挱涽碧生微涼願身爲鑪
煙續續君子旁(熏鑪)
　　　餺飥謠
父老一靑錢餺飥如月圓兒童兩靑錢餺飥大如錢盤中餺飥
貴一錢天上明月瘦一邊噫市中之餕兮天上月吾能料汝二
物之盈虛兮二物照我爲過客月語餺飥圓者當缺餺飥語月
循環無極大如錢當復如月圓呼兒語若後五百歲俾飽而元
孫
　　　送劉三
劉三今義士媿殺讀書人風雪􁉅盃罷關山拭劍行英年須閱
厯俠骨豈沈淪亦有恩仇託期君共一身
　　　黄犢謠一名佛前謠一名夢爲兒謠
黄犢躑躅不離毋腹躑躅何求乃不如犢牛(一解)
晝則壯矣夜夢兒時豈不知歸爲夢中兒(二解)
無聞於時歸亦汝怡矧有聞於時胡不知歸(三解)
歸實阻我求佛其可念佛夢醒佛前涕零(四解)
佛香漠漠願夢中安樂佛香亭亭願夢中人苦辛苦辛恆同(人)
樂亦無窮(五解)
噫嘻噫嘻歸茍樂矣兒出辱矣夢中人知之佛知之夙矣(六解)
　　　十月廿夜大風不寐起而書懷
西山風伯驕不仁虓如醉虎馳如輪排關絶塞忽大至一夕炭
價高千緡城南有客夜兀兀不風尙且淒心神家書前夕至憶
我人海之一鱗此時慈母擁燈坐姑倡婦和雙勞人寒鼓四下
夢我至謂我久不同艱辛書中隱約不盡道惚怳懸揣如聞呻
我方九流百氏譚讌罷酒醒炯炯神明眞貴人一夕下飛語絶
似風伯驕無垠平生進退兩顚􁷻詰屈內訟知緣因側身天地
本孤絕矧乃氣悍心肝淳欹斜謔浪震四坐卽此難免羣公瞋
名高謗作勿自例願以自訟上慰平生親縱有噫氣自塡咽敢
學大塊舒輪囷起書此語燈燄死貍奴瑟縮偎幬茵安得眼前
可歸竟歸矣風酥雨膩江南春
　　　女士有客海上者繡大士像而自繡已像禮之又繡平
　　　生詩數十篇綴於屋
珠簾翠幙栖嬋娟不聞中有堅牢仙美人十五氣英妙自矜辨
慧能通禪遂挾奇心恣縹渺別以沈痼搜纏緜吟詩十九作空
語夙生入夢爲龍天妝成自寫心所悟宗風窈窕非言詮維摩
咋日扶病過落花正遶蒲團前欲罵綺語心未忍自顧結習同
無邊散花未盡勿饒舌待汝撒手歸來年
　　　李復軒秀才(學璜)惠序吾文鬱鬱千餘言詩以報之
李家夫婦各一集數典唐宋元明希婦才善哀君善怒哀以沈
造怒則飛(君配歸夫人/著詩千餘篇)江郞昨日罵金粉謂爾難脫千生鞿其
言往往俊傷骨歲宴懷哉共所歸(江鐵君嘗勸君夫婦學道/看內典慮君之不能從也)
　　癸未
　　　寄古北口提督楊將軍(芳)
絶塞今無事中原况有人昇平閒將畧明哲保孤身莫以同朝
忌慚非貴戚倫
九重方破格肺腑待奇臣
　　　暮春以事詣
　　圓明園趨公旣罷因覽西郊形勝最後過澄懷園和　內
　　　直友人春晩退直詩六首
西郊富山水
天子駐靑旂元氣古來積羣靈咸是依
九重阿閣外一脈太行飛何必東南美
宸居靜紫微
一翠撲人冷空濛溯卻遙湖光飛闕外　宫月澹林梢春暮煙
霞潤天和草木驕桃花零落處　上苑亦紅潮
恍惚西湖路其如悵望何期門矚威武賤士感蹉跎囿沼輪魚
躍峯巒羨鳥過周阹新令在不得覩卷阿(雍正二年設入旂官/兵處今額倍於初額)
掌故吾能說雍乾溯以還禪心闢初地
小幸集淸班遂進羣藩宴兼怡
聖母顔昇平六十載乃大啟三山(曰/靜宜曰/靜明曰/漪皆乾隆中建/淸)
警蹕聞傳膳樞廷述地方(凡/車駕有所/幸謂之傳地方)
宸遊兼武備(香山有健銳/火器二營)大典在官常禁額如雲起仙人隔仗
望萬重珊翠裏不數尙書郞
此地求沿革當年本合幷林嵐陪　禁近祠廟仰勲名水榭分
還壯雲廊改更淸諸公齊努力誰得似桐城(澄懷本張文和公/賜園今內直諸)
(公分居之又纔/澄懷之半耳)
　　　辨仙行
噫嚱癯仙之癯毋乃貧長卿所賦亦失眞我夢游仙辨厥因齋
莊精白聽我云仙者乃非松喬倫亦無英魄與烈魂彼但墮落
鬼與神太一主宰先壹㚃帝一非五邪說泯唐堯姬旦誠仙人
厥光下界呼星辰不然詩書所說陳誰在帝左福下民五行陰
騭誰平均享用大樂須韶鈞蓬蓬槱燎高薦禋號曰宗祖冠以
神其次官貴貌必文周任史佚來斌斌配食漆吏與楚臣六萟
但許莊騷隣芳香惻悱懷義仁荒唐心苦余所親我才難饋仙
官貧側聞肓左位頗尊姬孔而降三不湮大篆古文上帝珍帝
命勒之天上珉椎拓萬本賜解人魯史書秋復書春二百四十
一瞚陳九皇五伯升且淪大橈以來未浹旬爲儒爲仙無滓塵
萬古只似人間寅使汝形氣長和淳一雙仙犬無狉獉人間儒
派方狺狺飢龍悴鳳氣不伸鳳兮欲降上帝瞋鉏商所獲爲謫
麟愼旃莫往罹采薪(公羊家言獲/麟薪采之也)
　　　送端木鶴田出都
天人消息問端木著書自署靑田鶴此鶴南飛誓不囘有鸞送
向城頭哭鸞鶴相逢會有時各悔高名動寥廓君書若成願秘
之不扃三山寘五嶽
　　　柬王徵君(蕿鈴)并約其偕訪歸安姚先生
歸安醰醰百怪宗心夷貌惠難可雙徵君力定乃其亞大吕合
配黄鐘撞
歸安一身四氣有舉世但覩爲秋冬亟拉徵君識姚子高山大
壑長相逢
　　　飄零行戲呈二客
一客高譚有轉輪一客高譚無轉輪不知泰華嵩衡外何限周
秦漢晉人
臣將請帝之息壤慚媿飄零未有期萬一飄零文字海他生重
定定庵詩
　自癸未七月至乙酉十月以居憂無詩自記
　　乙酉
　　　補題李秀才(增厚)夢遊天姥圖卷尾(有序)
夢遊天姥圖者崑山李秀才以嘉慶丙子應北直省試思親而
作也君少孤母夫人鞠之平生未曾一朝夕離以就婚應試往
返半年而作是圖圖中爲夢魂所經山殊不類鏡湖山之狀其
曰天姥者或但斷取字義非太白詩意也越九年乙酉屬余補
爲詩書於坐尾時母夫人辭世巳年餘而余亦母喪闋才一月
勉復弄筆未能成聲
李郎斷夢無尋處天姥峯沈落照間一卷臨風開不得兩人紅
淚溼靑山
　　　咏史
金粉東南十五州萬重恩恐屬名流牢盆狎客操全算團扇才
人踞上游避席畏間文字獄箸書都爲稻粱謀田橫五百人安
在難道歸來盡列侯
　　　乙酉臘見紅梅一枝思親而作時小客崑山
一十四年事胸中盎盎春南天初返櫂東閣正留賓(全家南下/之歲迄今)
(十有/四年)芳意驚心極愁容入夢頻嬌兒才竟盡不賦早梅新
綘蠟高吟者年年哭海濱明年除夕淚灑作北方春(毋在人間/百事予不)
(知也記丙子至戊寅三除夕燒蠟兩/枝供紅梅牡丹各一枝讀漢書竟夜)天地埋憂畢舟車祖道頻
(明春復/入都矣)何如袌冰雪長作墓廬人(杭州墓上植/梅五十本)
　　　乙酉除夕夢返故廬見先母及潘氏姑母
門內滄桑事三人隱痛深淒迷生我處宛轉夢中尋窗外雙梅
樹牀頭一素琴醒猶聞絮語難謝九原心(余以乾隆壬子生馬/坡巷先大父中憲公)
(戊申年歸田所買/宅也今他人有之)
　　丙戌
　　　乙酉十二月十九日得漢鳳紐白玉印一枚文曰緁伃
　　　妾趙旣爲之說載文集中矣喜極賦詩爲寰中倡時丙
　　　戌上春也
寥落文人命中年萬恨并天敎彌缺陷喜欲冠平生掌上飛仙
墮懷中夜月明自夸奇福至端不換公卿
入手消魂極源流且莫宣姓疑鉤弋是人在丽華先暗寓拚飛
勢休尋德象篇定誰通小學或者史游鐫(孝武鉤弋夫人亦姓/趙氏而此印末一字)
(爲鳥篆鳥之啄三鳥之趾二故知隱寓其號矣德象篇班緁伃/所作史游作急就章中有縌字碑本正作緁史游與飛燕同時)
(故云/爾)
夏后苕華刻周王重璧臺姒書無拓本姬室有荒苔小說冤誰
雪靈蹤閟忽開(嘗論西京雜記岀六朝手所稱漢人語/多六朝語未可信客曰得印所以報也)更經千
萬壽永不受塵埃(玉純白不/受土性)
引我飄颻思他年能不能狂臚詩萬首(儗徧徴寰中/作者爲詩)高供閣三
層拓以甘泉瓦然之內史燈(內史弟五行/燈亦予所藏)東南誰望氣照耀玉
山稜(予得地十笏於玉山之側/擬構寶燕閣它日居之)
　　　紀遊
春小蘭氣淳湖空月華岀未可通微波相將踏幽石一亭復一
亭亭中乍曛黑千春幾輩來何况嬋媛客離離梅綻蕊皎皎鶴
梳翮鶴性忽然馴梅枝未忍折竝坐戀湖光雙行避蘇跡低睞
有誰窺小語畧聞息須臾四無人顔弱未工熱安知此須臾非
隸仙靈籍侍兒各尋芳自薦到扶掖光景不少留羣山媚暝色
城闉催上燈香輿竚煙陌温温懷肯忘曖曖眴靡及祗愁洞房
中餘寒在鴛屧
　　　後遊
破曉霜氣淸明湖歛寒碧三日不能來來覺情瑟瑟疏梅最淡
冶今朝似愁絕尋常菭蘚痕步步生悱惻寸寸蚴蟉枝幾枝捫
手厯重重燕支蕾幾朶挂釵及花外一池冰曾照低鬟立仿彿
衣裳香猶自林端岀前度未吹簫今朝好吹笛思之不能言捫
心但先熱我聞色界天意癡離言說擕手或相笑此樂最爲極
天法吾㔾受神親形可隔持以語梅花花頷畧如石歸途又城
闉朱門敂還入袖岀三四華敬報春消息
　　　夏進士詩
我欲𥙷諡法曰沖曁曰淳持此當諡誰夏璜錢唐人
我生有朋友十六識君始我壯之四年君五十一死
君熟于左氏隻字誦無遺下及廿二史名姓胸纍纍
形亦與君忘神亦與君忘䇿左五百事賭史三千場
識君則在北哭君在杭州時乙酉旣臘西湖寒不流
作夏進土詩名姓在吾集如斯而已乎報君何太嗇
　　　京師春盡夕大雨書懷曉起柬比隣李太守(威)吳舍人
(嵩粱)
春風澷澷春浩浩生人死人滿春抱死者周秦漢晉纔幾時生
者長吟窈窕天之涯閉門三日欲腸斷山桃海棠落皆半東皇
灕然下春霰西隣舍人旣有怊悵詞對門太守禪定亦惱亂太
守置酒當春空舍人言愁愁轉工三人文章乃各異心靈惻愴
將毋同文章之事蔑須有心靈之事益負負蟠天際地能幾時
萬恨沈霾向誰咎歸來春霰欲成雨春城萬家化洲渚山妻貽
我珊胡枝勸讀騷經二十五不惜珊胡碎長吟未免心肝苦不
如復飲求醁醽人飮獲醉我獲醒􁎓然萬載難酩酊一燈幌幌
搖春屏四更急雨何曾停恍如波濤臥洞庭嗟哉此燈此雨不
可負披衣起注陰符經
　　　有所思
妙心苦難住住卽與之期文字都無著長空有所思茶香砭骨
後花影上身時終古天西月亭亭悵望誰
　　　美人
美人淸妙遺九州獨居雲外之高樓春來不學空房怨但折棃
花照暮愁
　　　以奇異金石文字拓本十九種寄秦編修(恩復)揚州而
　　　媵以詩
異人延年無異方能使寸田生異香食古欲醉醉欲狂娛魂快
意宜文章以代參术百倍强秦君耄矣癖弗荒何以明我長母
忘我拓古文璆琳瑯熏以桂椒襲以緗楮精墨匀週豪芒願君
自發君古陽獲燕三喙芝三英(中有趙緁伃印拓本一事/曩趙君魏以爲芝英篆也)慈鬟
(公侍/姫字)箸錄客亦商客其誰歟有鄭堂(江君/藩)同聲念我北斗傍桂
樹瓏􁩉白晝長園亭淸夏巵酒黃如作器者言詞良長生長樂
樂未央
　　　反祈招(有序)
序曰反祈招何爲而作也夫瑤池有白雲之鄕赤烏爲美人之
地舂山珤玉異華之所自岀羽陵異書之所藏凡厥數者有一
于此老焉可矣何必祗宫爲哉穆王自賦詩有之曰居樂甚寡
卽穆王實錄也夷攷王自入南鄭以還鬱鬱多故東土山川非
淸和人夀至促夭韡韡盛姬返蹕道死左右旣無以爲娛車馬
所費用度不足更制鍰贖以充軍國史臣以耄荒書之恩愛死
亡金錢乏絶暮氣迫于餘生醜名垂於靑史貴爲天子何異鰥
民享國百年何翅朝露蓋西王母早見及此也是以其謠有之
曰將子母死尙復能來豈非悼此樂之不重識人命之至短諷
之以留八駿之馭決之以舍萬乘之尊窈窕傷骨飄颻動心者
虖穆王不悟不以樂生乃以戚死嗚呼慕虛名受實禍此其最
古者矣萬乘且然何况下士嘗以暇日讀祈招之詩翩然反之
作詩二章以貽後之自桎梏者所以祛羣言果孤往世有碻士
必曰夫龔子之志荒矣
舂之厓白雲滿家褰其異華何山不可死使我東徂
舂之麓白雲盈谷褰其異玉何山不可死使我東復
　　　燼餘破簏中獲書數十冊皆慈澤也書其尾
欲遡百憂始殘書亂一堆靑燈爾何夀卅載影霏微乍讀慈容
在長吟故我非收魂天未許噩夢夜仍飛
　　　二哀詩(有序)
爲謝學士(階樹)陳修撰(沆)作也兩君皆以巍科不自賢謂高官
上第外有各家師友文字皆樂相親近而許貢其言說辛巳冬
迄癸未夏數數枉存余求師友有造述皆示余余僭疏古近學
術源流及勸購書皆大喜學士德量尤深莫測所至修撰閉門
斐然懷更定之志殊未成而忽然以同逝命也作二哀詩時丙
戌夏
讀書先望氣謝九癯而温平生愛太傳匪徒以其孫翰林兩抗
疏志欲窺大源春華不自賞壯歲求其根誰謂尋求遲邁越柂
與藩造物吝君老一邱埋蘭蓀
讀書先審器陳君虛且深榮名知自鄙聞道以自任聞道豈獨
難信道千黄金遂使山川外某某盈君襟幸哉有典則惜哉未
酣沈手墨浩盈把甄蒐難爲心
　　　祭程大理(同文)於城西古寺而哭之
憶昔
先皇已未年家公與公相後先家公肅肅公跌宕斜街老屋長
嬴天閨中名德絕天下(吳玖/夫人)鳴琴說詩鏘珮瑱卅年父執朝士
盡囘首髫丱中悁悁
姬劉皆世太史氏公乃崛起孤根中公才什伯古太史曰邦有
獻獻有宗英文鉅武鬱浩洶天圖地碣森巃嵸賤子不文復不
達媿彼後哲稱程龔
北斗眞人返大荒彭鏗史佚來趨蹌借書不與上天去天上定
有千縹緗(予與公辛王間/相借書無虛日)天上豈無一尊酒爲我降假僚友旁
掌故雖徂元氣在仰窺七曜森光芒
　　　投李觀察(宗傳)
吏治緣經術千秋幾合并淸時數人望依舊在桐城肅穆眞儒
氣沈雄壯歲名汪汪無盡意對面卽滄瀛
　　　賦憂患
故物人寰少猶蒙憂患俱春深恆作伴宵夢亦先驅不逐年華
改難同逝水徂多情誰似汝未忍託禳巫
　　　丙戌秋日獨遊法源寺尋丁卯戊辰間舊遊遂經過寺
　　　南故宅惘然賦
髫年袌秋心秋高屢逃塾宕往不可收聊就寺門讀春聲滿秋
空不受秋束縛一叟尋聲來避之入修竹叟乃歕古笑爛漫晉
宋謔寺僧兩侮之謂一猿一鶴歸來慈母憐摩我百怪腹言我
衣裳涼飼我芋栗熟萬恨未萌芽千詩正珠玉醰醰心肝淳莽
莽憂患伏浩浩支干名澷澷人鬼籙依依燈火光去去門巷曲
魂魄一惝怳逕欲叩門宿千秋萬歲名何如小年樂(叟爲金壇/段淸摽吾)
(母之叔/父也)
　　　秋心三首
秋心如海復如潮但有秋魂不可招漠漠鬱金香在臂亭亭古
玉佩當腰氣寒西北何人劍聲滿東南幾處簫斗大明星爛無
數長天一月墜林梢
忽筮一官來闕下衆中俛仰不材身新知觸眼春雲過老輩塡
胸夜雨淪天問有靈難置對陰符无效勿虛陳曉來客籍差夸
富無數湘南劍外民
我所思兮在何處胸中靈氣欲成雲槎通碧漢無多路土蝕寒
花又此墳某氷某山迷姓氏一釵一佩斷知聞起看厯厯樓臺
外窈窕秋星或是君
　　　同年生徐編修(寶善)齋中夜集觀其六世祖健庵尙書
　　　邃園修禊卷子康熙三十年製也卷中凡二十有二人
　　　邃園在崑山城北廢趾余嘗至焉編修屬書卷尾
崑山翰林召詞客酒如淥波燈如雪八人忽共遊康熙二十二
賢照顔色七客沈吟一客言請言君家之邃園一花一石有款
識袖中拓本舂煙昏背煙酬起尙書魂
二十二賢不可再玉山峩峩自千載東南文獻嗣者誰剔之綜
之抑有待布衣結客妄自尊流連卿等多酒痕十載狂名埽除
畢一邱倘遂行閉門以屬大人君子孫(康熙朝士評三徐曰公/肅仁人君子健庵大人)
(君子果亭/正人君子)
　　　墮一齒戲作
與我相依卅五年論文說法賴卿宣感卿報我無常信瘞向垂
垂花樹邊
　　　寒月吟(有序)
寒月吟者龔子與其婦何歲暮共幽憂之所作也相喻以所懷
相勗以所尙鬱而能暢者也
夜起數山川浩浩共月色不知何山靑不知何川白幽幽東南
隅似有偕隱宅東南一以望終戀杭州路城裏雖無家城外卻
有墓相期買一邱毋遠故鄕故而我屏見聞而汝餋幽素舟行
百里間須見墓門樹南向發此言恍欲雙飛去
雙飛去未能月浸衣裳溼愀焉靜念之勞生幾時歇勞者本庸
流事事乏定識朴愚傷于家放誕忌於國皇天誤矜寵付汝憂
患物再拜何敢當藉以戰道力何期閨闈中亦荷天眷別多難
淬心光黽勉共一室憂患吾故物明月吾故人可隱不偕隱有
如月一輪心迹如此淸容光如此新
我讀先秦書萊子有逸妻閨房以逸傳此名蹈者希勿慕厥名
高我知厥心悲定多不傳事子孫無由知豈但無由知知之反
漣洏羞登中壘傳恥勒度尙碑一逸處患難所全浩無涯一逸
謝萬古冥冥不可追示君讀書法君慧肯三思
我生受之天哀樂恆過人我有平生交外氏之懿親自我慈母
死誰饋此翁貧江關斷消息生死知無因八十罹飢寒雖生猶
僇民昨夢來啞啞心肝何淸眞翁自須髮白我如髫丱淳夢中
旣觴之而復留遮已挽須搔爬之磨墨揄揶之呼燈而燭之論
文而譁已阿母在旁坐連連呼叔耶今朝無風雪我淚浩如雪
莫怪淚如雪人生思幼日(謂金壇段玉立字淸標爲/外王父段若膺先生之弟)
侵曉隣僧來饋我佛前粥其香何淸嚴臘供今年足我因思杭
州不僅有三竺東城八九寺寺寺皆修竹何年捨家去慧業改
所託掘筍慈風園參茶東父屋鐘魚四圍靜掃地潔如沐白晝
爲之長倦骸爲之肅供黄梅一枝朝朝寫圓覺(慈公深於相宗/錢居土東父則)
(具敎律禪淨四/門乃吾師也)
　　丁亥
　　　元日書懷
癸秋以前爲一天癸秋以後爲一天天亦無母之日月地亦無
母之山川孰嬴孰絀孰付予如犇如雷如流泉從慈若到歲七
十是別慈親卅九年(癸未失恃三十二歳日/者謂予當七十一歲)
　　　退朝遇雪車中忽然有懷吟寄江左
靑瑣門邊雪還疑海上看花花萬行樹鶴鶴一間官幽想忽飛
去無由生彩翰江東謝道韞憶我早朝寒
　　　撰羽琌山館金石墨本記成弁端二十字
坐耗蒼茫想全憑瑣屑謀羽琌山不見萬軸替人愁
　　　自寫寒月吟卷成續書其尾
曩者各不死多生業未空天仍磨慧骨佛倘鑒深功意識千秋
上光陰八苦中卽將良友待落落亦高風
　　　婆羅門謠
婆羅門來西胡勇不如宗喀巴智不如耶蘇繡衣花帽白若鵠
鳬娶妻幸得陰山種玉顔大腳其仙乎女兒十五賣金線歸來
洗手禮曼殊禮曼殊膜額角天見膜額角地見斷牛肉地不湧
謟藥义天不降佞羅刹曼殊大慈悲大吉祥千年大富萬年樂
　　　同年生吳侍御(傑)疏請唐陸宣公從祀瞽宗得
　俞旨行侍御屬同朝爲詩以張其事內閣中書龔自珍獻侑
　　　神之樂歌
􁔇在
聖淸君師天下提命有位曁於耄士以古爲矩孰爲臣鑒孰師
表汝甄綜祭法於孔之廡
唐步方中主瞶臣聾天將聰明之乃生陸公天厚有唐降三代
英而左右德宗如仲山甫納言姬邦
聖源旣遠其流反反坐譚性命其語􁞋􁞋􁞋􁞋齗齗其徒百千
何施於家邦何禪於孔編小大稽首以攘犧牷
御史臣傑職是標舉曰聖之的以有用爲主炎炎陸公三代之
才求政事在斯求言語在斯求文學之美豈不在斯
我有耄士執籩受膰毋過貌儒之門我吿耄士曁百有位木無
二本川無二厡道無二岐請以一貫之名臣是師
　　　自春徂秋偶有所觸拉雜書之澷不詮次得十五首
道力戰萬籟微芒課其功不能勝寸心安能勝蒼穹相彼鸞與
鳳不栖枯枝松天神倘下來淸明可與通返聽如有聲消息鞭
愈聾死我信道篤生我行神空障海使西流揮日還於東
黔首本骨肉天地本比隣一髮不可牽牽之動全身聖者胞與
言夫豈夸大陳四海變秋氣一室難爲春宗周若蠢蠢􁁪緯燒
爲塵所以慨慷士不得不悲辛看花憶黄河對月思西秦貴官
勿三思以我爲杞人
名理孕異夢秀句鐫春心莊騷兩靈鬼盤踞肝腸深古來不可
兼方寸我何任所以志爲道澹宕生微吟一簫與一􁌹化作太
古琴
我有秦時鏡窈窕龍鸞痕我有漢宫玉觸手猶生温我有墨九
行驚鴻若可捫玉皇忽公道奇福三至門欲供三炷香先消萬
古魂古春伴憂患詰屈生酸黁且摺三千本贈與人間存
朝從屠沽遊夕拉騶卒飮此意不可道有若茹大鯁傳聞智勇
人傷心自鞭影蹉跎復蹉跎黄金滿虛牝匣中龍劍光一鳴四
壁靜夜夜輒一鳴負汝汝難忍岀門何茫茫天心牗其逞旣窺
豫讓橋復瞰軹深井長跪奠一巵風雲撲人冷
造化大癰痔斯言韓柳共我思文人言母乃太驚衆儒家守門
戸家法毋徇縱事天如事親誰云小兒弄我身我不有周旋折
旋奉不然命何物夏后氏特重亦有衛武公靡樂在矇誦智慧
固不工趍避矧無用一日所履厯一夕自甄綜神明甘如飴何
處容隱痛沈沈察其幾默默課於夢少年讕語多斯言粹無縫
患難汝何物屹者爲汝動
我生愛前輩匪盡獲我心論交少年場歲月逝駸駸少年太飛
揚由哀樂不深礌硠聽高譚有諦難爲尋風霜欺胞枝金石成
苦音前輩卽背謬厥謬亦沈沈
弱齡羨高隱端居媚幽獨晨誦白駒詩相思在空谷稍長誦楚
些招魂招且讀陳爲樂之方巫陽語何縟嘉遯苦太淸行樂苦
太濁願言移歌鐘來就伊人躅天涯富蘭蕙吾心富邱壑蹉跎
復蹉跎芳流兩寂寞忽忽生遐心終朝閟金玉
一代功令開一代人材起雖生雲礽朝實增祖宗美曰開國之
留其言在靑史何代無先君何時無哲士煌煌祖宗心斯人獨
稱旨天姿若麟鳳宏加以切劘稽古有遙源遵王無覂軌在昔
與先民三稱口容止少壯心力殫匪但求榮仕有高千載心爲
本朝瑰瑋人或玷功令功令不任誹屋漏胎此心九廟赫在咫
天步其艱哉光嶽鍾難恃肓氣六合來初日照濛汜抱此葵藿
孤斯人拙無比一夫起耡之萬夫孰指使一夫怒用目萬夫怒
用耳目怒活猶可耳怒殺我矣去去亦何求買山請歸爾不先
百年生難向蒼蒼理箸書落人間高名亦難毁其言明且淸胡
由妬神鬼大藥可延年名山可送死死生竟何憾將毋九庿恥
蘭臺序九流儒家但居一諸師自有眞未肯附儒術後代儒益
尊儒者顔益厚洋洋朝野間流亦不止九不知古九流存亡今
孰多或言儒先亡此詰又如何
夀短苦心長心緒每不竟豈徒庸庸流賫志有賢聖爲鬼那能
續它生渺茫更所以難放達思得賢子孫繼志與述事大哉孝
之源長夜集百端蚤起無一言倘能心親心卽是續親夀呼兒
將吿之衋然先自疚
中年何寡歡心緒不縹渺人事日齷齪獨笑時頗少忽憶姚歸
安錫我箴銘早雅俗同一源盍向源頭討汝自界限之心光眼
光小萬事之波瀾文章天然好不見六經語三代俗語多孔一
以貫之不一待如何實悟實證後無道亦無魔
曉枕心氣淸奇淚忽盈把少年愛惻悱芳意嫭幽雅黃塵澒洞
中古袌不可寫萬言摧燒之奇氣又瘖啞心死竟何云結習幸
漸寡憂患稍稍平此心卽佛者獨有愛根在拔之謈難下夢中
慈母來絮絮如何舍
危哉昔幾敗萬仞墮無垠不知有憂患文字樊其身豈但戀文
字嗜好雜甘辛出入仙俠間奇悍無等倫漸漸疑百家中無要
道津縱使精氣留碌碌爲星辰聞道幸不遲多難乃緣因空王
開覺路䋞盡傷心民
戒詩昔有詩庚辰詩語繁弟一欲言者古來難明言姑將譎言
之未言聲又吞不求鬼神諒矧向生人道東雲露一鱗西雲露
一爪與其見鱗爪何如鱗爪無况凡所云云又鱗爪之餘懺悔
首文字潛心戰空虛今年眞戒詩才盡何傷乎
　　　棗花寺海棠下感春而作
詞流百輩花間盡此是宣南掌故花大隱金門不歸去又來蕭
寺問年華
　　　西郊落花歌
岀豐宜門一里海棠大十圍者八九十本花時車馬太盛未嘗
過也三月二十六日大風明日風少定則偕金禮部(應城)汪孝
亷(潭)朱上舍(祖轂)家弟(自穀)出城飲而有此作
西郊落花天下奇古來但賦傷春詩西郊車馬一朝盡定盦先
生沽酒來賞之先生探春人不覺先生送春人又嗤呼朋亦得
三四子出城失色神皆癡如錢唐潮夜澎湃如昆易戰晨披靡
如八萬四千天女洗臉罷齊向此地傾胭脂奇龍怪鳳愛漂泊
琴高之鯉何反欲上天爲玉皇宫中空若洗三十六界無一靑
蛾眉又如先生平生之憂患恍愡怪誕百出難窮期先生讀書
盡三藏最喜維摩卷裏多淸詞又聞淨土落花深四寸冥目觀
想尤神馳西方淨國未可到下筆綺語何灕灕安得樹有不盡
之花更雨新好者三百六十日長是落花時
　　　述懷呈姚侍講(元之/有序)
憶在江左之歲喜從人借書人來借者尤盛鈕非石(樹玉)何夢
華(元錫)助其搜討凡
文淵閣未著錄者及流傳本之據善本校者必輾轉錄副歸辛
巳之　京師則有程大理(同文)秦編修(恩復)兩君皆與子約每
得一異書互相借抄無虛旬無何大理使關東編修還揚州而
余竟以母憂去先母憂半年吾家火至丙戌復之　京師距煨
燼已五年書頗少又客籍皆變易好事者希此事圓寂久矣丁
亥春姚侍講忽來借乙部諸書以歲月之不居也與學殖之就
荒落也感而作詩
祭書歲歲溯從壬(自壬午災後歲以/酒醢祭亡書百種)無復蒐羅百氏心爲道敢
云能日損崇朝結習觸何深上方委宛空先讀(阮公元撫/日/進七閣未錄書)
(百種/睿庿時錫名/委宛别藏副墨浙中有之)同志徐王仗續尋(星伯舍人北堂徴/君蒐羅精博日下)
(無過/之者)定有雄文移七閣跋公好事冠儒林
　　　哭鄭八丈(師愈秀水人)
醇古澹泊士滔滔辨有餘靑燈同一笑恍到我生初頑福曾無
分淸才淸不臞四方帆馬興千幅鳳鸞書爲有先生在東南意
不孤論交三世久問字兩兒趨(余兩幼兒曰橙曰陶/丈爲啟蒙設臯比焉)天命雖秋
肅其人春氣膄鄉音譁謇謇破帽惻吾吾儻䓪爲文罷欹斜使
酒餘心肝纖滓盡孝友闔門俱科第中年澹星壬暮癖殊卜云
來日少笑指逝川徂老健偏奇絕神明少壯無刖離剛歲換問
訊訝春疎訃至全家詫三思忽牖予由來炊火絕窮死一黔婁
天道古如此知之何晚歟不知段(淸標/丈)與李(復軒/茂才)今夕復何如
　　　歌筵有乞書扇者
天敎僞體領風花一代人材有歲差我論文章恕中晩畧工感
慨是名家
　　　夢中作
不是斯文擲筆驕牽連姓氏本寥寥夕陽忽下中原去笑詠風
花殿六朝
　　　僞鼎行
皇帝七載靑龍丽於丁招搖西指爰有僞鼎爆裂而砰􁠻孺子
啜泣相吿隷妾駭驚龔子走視碎如琉璃一何脆且輕􁎦離疥
癩百醜千怪如野干形厥怒虎虎不鳴如有聲然而無有頭目
卓午不受日當夜不受月與星徒取雲雷傅汝敗桼朽壤將以
盜羶腥內有饕餮之饞腹外假渾沌自晦逃天刑四凶居其二
帝世何偁主人之仁不汝埋榛荆俾登華堂函牛羊垂四十載
左揖棽鐘右與　鑊并主人不厭斁汝汝宜自憎福極而碎碎
如琉璃脆且輕東家有飮器昨墮地碎聲嚶嚶西家有屠狗㼜
今日亦墮地不可以盛千年決無土花蝕萬年弔古之淚無由
生吁寶鼎而碎則可惜斯鼎而碎兮於何取榮名請􁁸龔子僞
鼎行
　　　四言六章(有序)
龔子掃徹悟禪師墖作也在西直門外紅螺寺
悠悠生民孰不有覺孰知固然孰知生之靡樂(其一)
孰爲大人蟠物之先以闡以引引我生民(其二)
吁嗟小子聞道不遲造作辨聰百車文詞電光蹔來一貧無遺
不可捉搦倐旣逝而(其三)
唏其逝矣不可恃矣恃先覺之言其言明明無言不售無謀不
成無堅不摧以蘄西生(其四)
先覺誰予西山徹公我受之東父以來報功云何報功余左挈
東父右隨慈公又挾江子四人心同以旅於西邦(浙居士錢東/父吳中居士)
(江鐡君慈風和上與予四人者/皆奉徹公書篤信讃歎/其五)
旣至於西西人浩浩余慈母在焉迎予而勞各知其夙而無憶
悼遐哉邇哉孰肯不到亦惟徹公是報(其六)

定盦文集古今體詩卷上終
定盦餘集　仁和龔自珍璱人饌
　古今體詩下卷　破戒草之餘
　　辛巳
　　　周信之明經(中孚)手拓吳興收藏家吳晉宋梁四朝甎
　　　文八十七種見貽賦小詩報之
人間漢甎有五鳳廣陵尙書色爲動(阮公/元)十笏黄金䋞致囘歐
陽欲語瘖猶夢(歐陽公嘗恨平生見東/漢人字多見西漢字少)西京氣體誰比隣下有
六代之芳塵我生所恨與歐異但恨金石南天貧(嘗箸錄吳東/晉宋齊梁陳)
(六代金石刻不過十種而/北魏北齊北周乃十倍之)非金非石非誄諡獸面魚形錯文字
淸華想見舘壇碑(梁上淸眞人許君舘壇碑顧亭/林猶見拓本今人間無片楮矣)倔强偏殊國
山制(赤烏甎字勢絶/不與國山碑同)君言解饞良不惡通人識小聯爲樂(君著/金石)
(小品/錄)翠墨淋漓繭紙香余亦裝潢媵瘞鶴(凡箸錄六朝石刻以/瘞鶴銘爲殿而甎文)
(則又爲/附見矣)就中吉語紛蟬嫣作詩謝君君囅然生兒且覔二千石
(亦甎/文語)出地何愁八百年(舊蓄王大令保母甎拓本/有後八百載君子知之語)
　　　吳市得舊本制舉之文忽然有感書其端
紅日柴門一丈開不須踰濟與踰淮家家飯熟書還熟羡殺承
平好秀才
耆舊辛勤伏案成當年江左重科名郞君座上譚何易此事人
間有正聲
國家治定功成日文士關門養氣時乍洗蒼蒼莽莽態而無儚
儚恛恛詞
刻畫精工直萬錢靑燈幾輩細丹鉛南山竹美蘭膏賤累我神
遊百廿年(以康熙三十年鐫成丹鉛/之徒亦必康熙前輩矣)
　　　蕭縣顧椒坪工詩隱於逆旅恆自剉芻秣伺過客乞留
　　　詩欲陰以物色天下士亦留一截句
詩人蕭縣顧十五馬後譚詩世罕聞如此深心如此法奈何長
作故將軍(顧嘗/仕)
　　　小遊仙詞十五首
厯劫丹砂道未成天風鸞鶴怨三生是誰指與遊仙路抄過蓬
萊隔岸行
九關虎豹不譏訶香案偏頭院落多賴是小時淸夢到紅牆西
去卽銀河
玉女窗中梳洗成隔紗偷眼大分明侍兒不敢頻頻報露下瑤
階溼姓名
珠簾揭處佩環搖親荷天人語碧霄別有上淸諸女伴隔窗了
了見文簫
寒暄上界本來希不怨仙官識面遲僥倖梁淸一私語囘頭還
恐歲星疑
雅謎飛來半夜風鼇山徒侣沸春空頑仙一覺渾瞒過不在魚
龍㬅羨中
丹房不是澷相容百劫修成忍辱功幾輩凡胎無覔處仙姨初
豢可憐蟲
露重風多不敢停五銖衫子岀雲屏朝眞袖屨都依例弟一難
箋瓔珞經
不見蘭旌與桂旄九歌吹入鳳皇簫雲中㩣手誰相送依約湘
君舊姓姚
仙家鷄犬近來肥不向淮王舊宅飛卻踞金狀作人語背人高
坐著天衣
諦觀眞誥久徘徊仙楮同功一繭裁姊妹勸書塵世字莫瞋倉
頡不仙才
秘籍何人領九流一編鴻寶枕中抽神光照見黄金字笑到仙
人太乙舟
金屋能容十種仙春嬌簇簇互疑年我來敢恨初桄窄曾有人
居大梵天
吐火吞刀訣果眞雲中不見幻師身上方倘有東黄祝先乞靈
符刷雹神(雹神姓李/見神仙鑑)
衆女蛾眉自尹邢風寰露髩覺伶俜捫心半夜淸無寐媿負銀
河織女星
　　　野雲山人惠高句驪香其氣和澹詩酬之
但來箕子國都識畫師名云是王宫物申之異域情和知邦政
羨澹卜主心淸爲報東華侣何人訟客卿(是年東國上書辨官/書中紀其世系有誤)
(語特/婉至)
　　壬午
　　　歌哭
閱厯名場萬態更原非感慨爲蒼生西隣弔罷東隣賀歌哭歬
賢較有情
　　　送南歸者
布衣三十上書回揮手東華事可哀且買靑山且鼾臥料無富
貴逼人來
　　　薦主周編修(貽徽)屬題尊甫小像獻一詩
科名幾輩到兒孫道學宗風畢竟尊我作新詩侑公笑祝公家
法似穃門(陳文恭公其/鄉先輩也)
　　癸未
　　　午夢初覺悵然詩成
不似懷人不似禪夢囘淸淚一澘然瓶花帖妥爐香定覔我童
心廿六年
　　　三別好詩(有序)
余於近賢文章有三別好焉雖明知非文章之極而自髫年好
之至於冠益好之兹得春三十有一得秋三十有二自揆造述
絕不出三君而心未能舍去以三者皆於慈母帳外燈前誦之
吳詩出口授故尤纏緜於心吾方壯而獨遊每一吟此宛然幻
小依䣛下時吾知異者空山有過吾門而聞且高歌且悲啼雜
然交作如高宫大角之聲音必是三物也各系以詩
莫從文體問高庳生就燈前兒女詩一種春聲忘不得長安放
學夜歸時(右題吳駿公梅邨集)
狼藉丹黄竊自哀高吟肺腑走風雷不容明月沈天去卻有江
濤動地來(右題方百川遺文)
忽作泠然水瑟鳴梅花四壁夢魂淸杭州幾席鄕前輩靈鬼靈
山獨此聲(右題宋左彝學古集)
　　　澷感
絶域從軍計惘然東南幽恨滿詞箋一簫一劍平生意負盡狂
名十五年
　　　夜坐
舂夜傷心坐畫屏不如放眼入靑冥一山突起邱陵妬萬籟無
言帝坐靈塞上似騰奇女氣江東久霣少微星平生不蓄湘纍
問喚岀姮娥詩與聽
沈沈心事北南東一睨人材海內空壯歲始參周史席髫年惜
墮晉賢風功高拜將成仙外才盡廻腸盪氣中萬一禪關􁇴然
破美人如玉劍如虹
　　　人草藳
陶師師媧皇摶土戲爲人或則頭帖帖或則頭頵頵丹黄粉墨
之衣裳百千身因念造物者豈無屬稿辰兹大僞未具媧也知
艱卒磅礴匠心半斕斑土花春劇場不見收我固憐其眞諡曰
人草藁禮之用上賓
　　丙戌
　　　夢中述願作
湖西一曲墜明璫獵獵紗裙荷葉香乞貌風鬟陪我坐他身來
作水仙王(第三句一作許/借卿卿從祀我)
　　　釋言四首之一
東華環顧媿羣賢悔著新書近十年木有彣彰曾是病蟲多言
語不能天畧躭掌故非劻濟敢姼心期在簡編守默守雌容努
力毋勞上相損宵眠
　　　同年生胡戸部(培翬)集同人祀漢鄭司農於寓齋禮旣
　　　成繒爲卷子同人爲歌詩龔自珍作祀議一篇質戸部
　　　戸部屬檼括其指爲韻語以諧之
我稽十三經名目始南宋異哉北海君先期適兼綜詩箋附庸
毛易爻辰無用尙書有今文隻義餽貧送四辨餽堯典三江餽
禹貢魯論與孝經逸簡不可諷爾雅賸一鱗引家亦摭弄排何
發墨守此獄不可訟吾亦姑置之說長愳驚衆惟有孟七篇千
秋等塵封我疑經籍志著錄半虛哄義與歆莽違下筆費彌縫
何况東漢年此書未珍重余生惡周禮攷工特喜誦封建駁子
輿心肝爲隱痛五帝而六天誕妄讖所中同時有四君偉識引
余共堂堂十七篇姬公發孔夢經文純金玉注義峙麟鳳吾曹
持議平功罪勿枉縱鄭功此弟一千秋合崇奉(鄭兼治十三經/人間完本有詩)
(三禮輯錄本有箴膏肓起癈疾發墨守易書魯論孝經爾雅注/也孟子注見隨經籍志隨志殆未可信壯君綬甲宋君翔鳳劉)
(君逢祿張君瓚昭言封建皆信孟子疑/周禮海內四人而巳張說爲尤悲也)
　　丁亥
　　　春日有褱山中桃花因有寄
東風淋浪卷海來長安人道靑春廻春廻不到窮巷裏忽憶山
中花定開山中花開白日皓皓明妝子誰温黁淸妙夕爇熏盧
擣蕙塵朝椷淸淚郵遠人粉光入墨墨光膩昨日正得江南鱗
葆君靑雲心勿吟招隱吟花開歲歲勿相憶待君十載來重尋
我有畣君詩殷勤兼報桃花知勿惜明鏡光爲我分光照花枝
勿惜頮面水爲我浴花傾臙脂但惜芳香珍重之幽意勿使滿
園胡蝶窺託君千萬詞詞意不可了長安桃李漸漸明何似春
山此時好春縱好山寂寂淸琴玉壺罷消息蠟燭彈棊續何夕
安能坐此愁易春不如歸侍妝臺側
　　　菩薩墳(有序)
菩薩墳者亦曰公主墳遼聖宗第十女墓也小字菩薩未嫁而
死遼史無傳北方海棠少此地始生之自是海棠之盛逾於江
國土人因以海棠諡主云墳在西山無相寺
菩薩葬龍沙魂歸玉帝家餘春照天地私諡亦高華大腳鸞文
靿明妝豹尾車南朝人未識拜殺斷腸花
　　　太常仙蝶歌(有序)
太常仙蝶士大夫知之稔矣曷爲而歌之蝶數數飛入姚公家
吾歌爲姚公也姚公者太常少卿仁和姚公(祖同)也公爲大吏
厯五省易事難說見排擠不安其位公嶽立不改雖投閒人忌
之者尙衆異哉蝶能識當代正人不惟故實之流傳而巳吾歌
以紀之且招蝶也
恭聞故實太常寺蝶夀三百猶有加􁉅玉皇之明詔視臺閣猶
煙霞不聞願見不許見矧聞飛入太常家本朝太常五百輩意
者公其飛仙之身耶仙人正人事一貫天上豈有仙奸衺所以
公立朝人不識仙靈識公非誣夸慰此蹇蹇其來衙衙感德輝
而下上助靈思之紛挐我聞此事就公求茶道𦦨十丈不敵童
心一車鸞漂鳳泊咄咄發空喟雲情煙想寸寸凌幽遐人生吉
祥縹渺罕竝有何必中秋兒女覩璧月之流華玉皇使者識我
否寓園亦在城之涯幽夏靈氣怒百倍相思遲汝五出紅棃花
(予寓齋紅棃一樹/京師無其雙也)
　　　世上光陰好
世上光陰好無如繡閣中靜原生智慧愁亦破鴻濛萬緒含淳
待三生設想工高情塵不滓小別淚能紅玉茁心苗嫩珠穿耳
性聰芳香箋藝譜曲盝數窗櫳遠樹當山看雲行入抱空枕停
如願月扇避不情風晝漏長千刻宵缸夢幾通德容師窈窕字
體記玲瓏朱戸春暉別蓬門淑晷同百年辛苦始何用嫁英雄
　　　投錢學士(林)
晩達高名大隱身對門蹤迹各淸眞恍逢月下騎鸞客何處容
他啖肉人
　　　顧丈(千里)得唐睿宗書順陵碑遠自吳中見寄余本以
　　　南北朝磨厓各一種懸齋中得此而三書於幀尾
南書無過瘞鶴銘北書無過文殊經忽然二物相顧啞排闥一
丈蛟龍靑(文殊經在山/東水牛山)
唐二十帝帝書聖合南北手爲唐型會見三物皆卻走召伯虎
敦赫在庭(召伯虎敦百有三/名余所獲器也)
　　　四月初一日投蝶更名易簡
匪慕宋朝蘇易簡飜似漢朝劉更生從此請歌行路易萬緣簡
盡罷心兵
　　　常州高材篇送丁若士(履恆)
丁君行矣龔子忽有感聽我擲筆歌常州天下名士有部落東
南無與常匹儔我生乾隆五十七晩矣不及瞻前修外公門下
賓客盛(謂金壇/段先生)始見臧(在/東)顧(子/述)來裒裒奇才我識惲伯子絶學
我識孫李逑最後乃識掌故趙(味/辛)獻以十詩趙畢酬三君折節
遇我厚我益喜逐常人游乾嘉輩行能悉數數其派別徵其尤
易家人人本虞氏毖緯户户知何休聲音文字各窔奥大抵鐘
鼎工冥搜學徒不屑譚賈孔文體不甚宗韓歐人人妙擅小樂
府爾雅哀怨聲能遒近今祘學乃大盛泰西客到攻如讐常人
倘欲問常故異時就我來諮諏勿數耈耋數平輩蔓及洪(孟/慈)管
(孝/逸)莊(卿/山)張(翰/風)周(伯/恬)其鼎鼎八九子奇人一董(方/立)先卽邱所恨(餘)
不識李夫子(申/耆)南望夜夜穿雙䏬曾因陸子(祁/生)屢通訊神交何
異雙綢繆識丁君乃二十載下上角逐忘春秋丁君行矣龔子
忽有感一官投老誰能留珠聯璧合有時有一散人海如鳬鷗
噫才人學人一散人海如鳬鷗明日獨訪城中劉(申受/丈)
　　　秋夜花游
海棠與江蘺同豔異今古我折江蘺花間以海棠嫵狂呼紅燭
來照見花雙開恨不稱花意踟蹰淸酒盃酒盃淸復深秋士多
春心且遣秋花妬毋令秋魄沈云何學年少四座花齊笑躑躅
取鳴琴彈琴置當抱靈雨忽滂沱仙眞窗外過雲中君至否不
敢問星蛾
　　　猛憶
狂臚文獻耗中年亦是今生後起縁猛憶兒時心力異一燈紅
接混茫前
　　　銘座詩
精微愡恍少所樂兮躬行且踐壯所學兮曰以事天敢不諾兮
事無其耦生靡樂兮人無其朋孤往何索兮借瑣耗奇嗜好託
兮浮湛不返狥流俗兮吁瑣以耗奇兮不如躬行以耗奇之約
兮廻念故我在寥廓兮我詩座右榮我獨兮
　　　東陵紀役三首
天俔徽音在　龍飛故劍亡
兩宫儀斐斖七萃淚淋浪鬱律川原勢低佪葆吹長東行三百
里何處白雲鄉
帝子華年小初弦寶月沈端嫻三肅禮憫動　六宫深徒殯飛
秋雪迎神下彩禽松楸依在咫慈孝萬年心
閤事疎朝請
君恩許看山口銜星宿去袖佛鳳皇還望眼將連海詩聲欲過
關雲旗風馬隊旬日夢魂間
　　　李中丞(宗瀚)家獲觀古拓隨丁道護書啟法師碑狂書
　　　一詩
羽琌山館三百墨妬君一　紙葵花色何不贈歸羽琌山置已漢
玉秦金側
　　　九月二十七夜夢中作
官梅只作野梅看(似是/宋句)月地雲階一倍寒翻是桃花心不死春
山佳處淚闌干
　　　夢中作四截句(十月十三夜也)
抛卻湖山一􁌹秋人間無地署無愁忽聞海水茫茫綠自拜南
東小子侯
黄金華髮兩飄蕭六九童心尙未消叱起海紅簾底月四廂花
影怒於潮
恩仇恩仇日苦短魯戈如麻天不管賓客漂流半死生此公又
築忘憂舘
一例春潮汙澷聲月明報有大珠生紫皇難慰花遲暮交與鴛
鴦愬不平
定􁵵餘集古今體詩卷下終
定盦別集　仁和龔自珍璱人饌
　無著詞選
　　　菩薩鬘
文廊匼匝屏風曲輕寒惻惻侵簾箔秋思正沈吟秋陰幾許深
　無言垂翠袖粉蝶窺人􁄢蝶也不禁秋涼花相對愁
　　　夢芙蓉(本意)
背鐙歌鳳枕見一珠秋弄水裙鳳鬢露華無力飛下珊珊影又
微芒不定月墜金波孤迥小立空塘怨紅衣半卸消受夜涼緊
　脈脈鴛鴦瞑正穩乍蓮房粉墜驚初醒香重煙輕愁絶共幽
映五更魂魄冷吟斷錦雲休訊捐佩疑寒更凌波恐溼塘外曉
風陣
　　　卜算子(題獨立士女)
拜起月初三月比眉皃􁨳不遣紅鐙照畫廊縹緲臨風袖　庭
院似淸湘人是湘靈否誰寫長天秋思圖熨得闌干透
　　　點絳脣
日落花悄懨懨春勌何時省紗窗又瞑黃月濛濛影　沒箇商
量除是知愁等羅衣冷香階紅陣燕子歸期定
　　　虞美人
紗窗瞑色低迷綠猶未傳銀燭春寒瑟瑟晚來添玉釧微聞應
是換吳棉　金鑪香篆愔愔墮新月窺人坐湘簾放下悄含顰
生怕棃花和月射嗁痕
　　　洞仙歌
一梳春月澹溶溶欲上鸞尾雲晴碧天掃正文窗四扇縹緲華
空晶豔豔玉女明燈一笑　幾番擕手處曇誓天邊寒綠深深
帳紗悄親手采瓊芝著玉盤中添香水養花還小見說道仙家
夢都無便夢也如煙曉涼欺覺
　　　醉太平
長吟短吟恩深怨深天邊一曲瑤琴是鸞心鳳心　香沈漏沈
魂尋夢尋玉階良夜愔愔有花陰月陰
　　　淸平樂
垂楊近遠玉鞚行來緩三里春風韋曲岸目斷那人庭院　駐
鞭獨自思惟撩人厯亂花飛日暮春心怊悵可能紉佩同歸
　　　太常行
一身雲影墮人間休認彩鸞看花葉寄應難又何况春痕袖斑
　似他身世似他心性無恨到眉彎月子下屏山算窺見瑤池
夢還
　　　端正好
數年華間中黯黯記不起誰恩誰怨金爐香裊畫沈沈并疊作
閒愁片　月明花滿天如願也終有酒闌燈散不如被冷更香
銷獨自去思千徧
　　　霓裳中序第一(霓裳羽衣之曲今不傳戲補之)
當筵問古月誰向其閒起宫闕風馬雲車厯厯見桂葆乍迎嬌
如雪遙空聞說說衣來天袂涼絕驚鴻起素衣二八舞罷老蟾
泣　飄忽長風吹急竟天上人間了隔仙聲一半記得漢武秦
皇有路難覓開元慶佳節算合樂圖中應識(宋苑本有楊/太真合樂圖)尊前
祝千秋萬歲不須有離別
　　　長相思
仙參差佩參差數罷鸞期又鳳期彩雲西北飛簫一枝笛一枝
吹得春空月墮時月中人未歸
　　　又
住西樓諙西樓好夢如雲不自由喚人餳倦眸　憶從頭訴從
頭銀漢茫茫入夜流人間無盡愁
　　　天仙子(自賦所藏葉小鸞眉紋詩硯)
天仙偶厭住瓊樓乞得人間一度游被誰傳下小銀鉤煙澹澹
月柔柔伴我熏香伴我修
　　　瑤華(董雙成畫像)
雲英嫁了弄玉歸來向翠樓瓊戸虛無萬曡試問取金闕西廂
何處容華絶代是王母前頭人數看紫衣仙佩非耶漢殿夜涼
歸去　低鬟小按霓裳唱月底仙聲記否親遇霞宫侍宴渾忘
了聽水聽風前度天靑海碧也只合其中小住笑人閒兒女聰
明倒寫成雙名字
　　　浪淘沙(寫夢)
好夢最難留吹過仙洲尋思依様到心頭去也無蹤尋也慣一
桁紅樓　中有話綢繆燈火簾鉤是仙是幻是溫柔獨自淒涼
還自遣自製離愁
　　　如夢令
本是花宫么鳳降作人閒情種不願住人閒分付藥鑪煙送誰
共誰共三十六天秋夢
　　　高陽臺
嚼曲含香吹笙聘月華年心緒愔愔十二重簾重重閣住春陰
花魂蝶夢飛難度倩何人料理幽襟問春人知否園亭嗁徧流
鶯　生愁一點朝雲散把靑梅細數紅豆閒吟尙怯餘寒爭敎
負了香衾癡鬟不放熏篝穩墜猩紅半幅吳綾啟湘屏多病心
情忘繫花鈴
　　　喝火令
欲賦仙模樣空愁彩筆彫藕絲衫子鬱金翹立到水芝花上羅
鞿未香消　端正當窗戸停勻嚲步搖斷無幽意上眉梢只恐
凝妝只恐背人嬌只恐夢囘香淚揩上枕頭綃
　　　木蘭花慢
問人天何事最飄渺最銷沈算第一難言斷無人覺且自幽尋
香蘭一枝恁􁄢問香蘭何苦伴淸吟消受工愁滋味天長地久
愔愔　蘭襟一丸涼月墮似他心有夢訴依依香傳裊裊眉鎻
深深故人碧空有約待歸來天上理天琴(予夢中受詞一卷讀/之一人吿予曰此天)
(琴譜/也)無奈游仙覺後碧雲垂到而今
　　　菩薩鬘
行雲欲度簾旌去嗁花恨草無重數吟淡口脂痕秋心自覺温
　秋懷珠與玉寫上羅箋薄暮暮與朝朝工愁要福銷
　　　惜分釵
金鋪曉褰幃早嫩寒漠漠欺人覺霑沈香額微黄報道寒梅也
學晨妝雙雙　明窗掩重簾輭鑪香自炙紅絲硯點銀鉤記淸
愁待把琴心寄與西洲休休
　　　如夢令
紫黯紅愁無緒日暮春歸甚處春更不囘頭撇下一天濃絮春
住春住　了人家庭宇
　　　金明池
按拍塡詞拈簫譜字白日銷磨無緒春夢斷拈天香草試悵望
美人何處中餘酲才要醒時卻又被豔想迷漫遮住早燕子悤
忙楊花零亂好煞年光將去　料理相逢今又誤問除卻相思
怎生言語箋閒恨絲煩絮亂製密意綠愁紅妒甚天工作就慵
時有萬種忪惺十分凝佇便拌不懷人從今決絕如此情悰消
否
　　　一翦梅
一丸微月破黄昏卷定簾痕劃定鑪痕春歸誰與試温存春􁄢
三分人􁨳三分　柳花桃葉鎭紛粉掩了重門閣了芳樽安排
怊惆倚羅屏紅字消魂香字招魂
　　　靑玉案
韶光不怨悤悤去祗怊悵年華誤目斷游絲情一縷斷橋流水
夕陽飛絮可是春歸路　樓頭盡日還凝佇欲訴閒愁向誰訴
蕙渚花飛天又暮醒時如醉醉時如夢夢也何曾作
　　　鶯嗁序(用宋人韻)
殘香牛銷金獸啟朱簾瑣戸悄凝盼十里蘅臯多少心期傷暮
夢囘後半霎凭闌春煙閣斷天涯樹仗鶯魂有力喚起一天濃
絮　昨日閒愁今朝暗恨似濛雲惹霧拈彩筆親製紅詞有人
憐賞心素正沈沈春深似海低佪煞年華金縷作人間病鳳嗁
鸞原輸鷗鷺　臙脂含怨錦琴生愁悵春似逆旅枉二十四番
寒暖次第催完變了漫空撲人花雨釵寒佩􁄢紅欹絳病惺惺
胡蝶誰家宿况連天香草崇蘭渡予懷渺渺靈修尙隔中央只
恐棄我如土　凌波韈嬾繡綫裙鬆換吳棉白苧爲一種心情
無奈㫁送韶顔顦顇而今勸君休舞渾都不管愁儂怨汝靈犀
不管一寸分明見更何須弄入瑤琴柱紗窗日落無人獨倚黄
昏有誰省否
　　　菩薩鬘
吳棉一幅單鴛被沈沈和霧和香睡花氣溼銀屏紅窗斜月明
　玉闌干畔路曉夢無尋處夢醒轉沈吟花寒恐不禁
　　　臨江仙
一角紅窗低嵌月矮屏山蹙羅紋棃花情性怕黄昏淚憐銀蠟
淺心比玉爐温　底事雛鬘憨不醒冬冬虯箭宵分起來親手
放簾痕春空涼似水西北有嬌雲
　　　又
酒渴思茶交午夜沈煙閒撥釵梁小梅花盒敎添香塡詞渾已
嬾何况脫衣裳　才把夢兒牢捉住無端又著思量十分情願
是回腸欲抛抛不得欹枕數鴛鴦
　　　浣溪沙
香霧無情作薄寒銀鐙吹處氣如蘭凭肩人愛夜闌珊　花語
綠窗凉月聽雲欹文枕畫鸞看釧聲微戞夢兒難
　　　又
鳳脛鐙靑香篆寒尋思脈脈未成眠欹鬟沈生澑犀鈿　一㡧
梅花紅似酒半庭春月暖於煙紅闌干外夜闌珊
　　　夢行雲
曉幃怯春冷重簾下眠未醒休飜翠被恐敎人驚省一枝豔豔
文窗外棃花涼弄影　唾華襟上嗁紅枕上悲歡事畱淺印嬌
柔無語倩人探心性十分打疊情懷起怕花愁月病
　　　洞仙歌
輕寒漠漠又杏花天氣卸了吳棉薄紈膩把花魂細綰月夢低
敲閒譜得十疊新詞堪記　番番圓豔約春事迷人絮影風光
太消碎小病不勝春嫩想穠愁拚畧受情多風味又銀燭傳來
勸箋愁看比玉能紅比簫能
　　　導引曲
無情緖無情緒寂莫掩重門銀蠟心多才有淚寶香字斷更無
痕棃花浸黄昏
　　　又
空相憶空相憶庭院四更天怊悵綠梅花下路半襟斜月不知
寒鳳屧過闌千
　　　玉聯環影
朧月魂傍花陰立紅淚畱痕一片花枝溼袖兒寒佩兒寒依舊
五更風急夢吹殘
　　　南歌子
香霧漫空溼珠簾窣地横雲圍月擁見卿卿受盡輕憐痛惜不
分明　紅淚彈前恨心香警舊盟瑤華密帳絮三生怊悵五更
風急斷魂驚
　　　桂殿秋(六月九日夜夢至一區雲廊木秀水殿荷香風/煙鬱深金碧差丽時也方夜月光吞吐在目步)
(外盪瀣氣之空濛都爲一碧散淸景而離合不如㡬/重一人告予此光明殿也醒而憶之爲賦兩解)
明月外淨紅塵蓬萊幽窅四無隣九霄一派銀河水流過紅牆
不見人
驚覺後月華濃天風已度五更鐘此生欲問光明殿知隔朱扃
幾萬重
　　　憶瑤姬
唳鶴吟鸞悄千門萬戸夜靜塵寰玉京宮殿杳悵九霄仙佩不
下雲軿今生小謫知自何年消盡瓊煉顔料素娥今夕無人問
裙袂生寒　定萬古長對晶盤歛莊嚴寶相獨坐嬋媛幽褱知
有恨恨玉笙吹徹徹骨難眠雙成問訊靑女凭肩瑤華筵宴罷
長風起吹墮離愁到世間
　　　夢玉人引
一簫吹瓊闌月暖錦雲飛十丈銀河挽來注向靈扉月殿霞窗
動春空仙籟參差報道雙成乍褰了羅幃　陡然聞得靑鳳下
西池奏記簾前佩環聽處依稀不是人閒話何緣世上知夢囘
處摘春星滿把纍纍
　　　意難忘
涼月珊珊伴蘭心玉性試語還難秋花分小影秀句寫冰紈眉
意淺佩聲殘有珍重千般畧逗伊隱花裙上竹葉斑斑　知音
何苦輕瞞者温存隱秀慧思華年明明通爾汝瑟瑟數悲歡攜
手際試顰間是意暖神寒玉漏沈芙蓉睡也重靠闌干
　　　醜奴兒令
鸞箋偷寫伊名字琴語依稀箏語依稀花影無媒忽進幃　蘭
因絮果從頭問吟也淒迷搯也淒迷夢向樓心鐙火歸
　　　鳳棲梧
誰邊庭院誰邊宅往事誰邊空際層層疊坐暖一方屏底月背
人蠟影幢幢滅　萬種温黁何用覓枕上逃禪遣卻心頭憶禪
戰愁心無氣力自家料理囘腸直
　　　右無著詞一卷始名紅禪詞凡九十二闋壬午春選錄
　　　　四十五首癸未夏付刋
定盦別集
　懷人館詞選
　　　臺城路(送姚怡雲之江南)
平生未信江南好輸君者番歸去明月揚州古來英丽端合仙
才人住俊遊自許有載酒詞場吹簫仙侣豔想穠愁一齊翻入
四紅譜西風吟緒正苦又牽情冶柳離恨千縷􁨳硯𫾣霜古
箋嗁月眞箇銷凝無主相思怨汝教獨自凭樓冷吟誰語一掬
夫容送君斷腸句
　　　鵲橋仙(同袁蘭村汪宜伯小憇僧寺宜伯製金縷曲見/示有望南天倚門人老敢云披薙之句余驚其)
(心之多感而又喜其/詞之正也倚此慰之)
飄零也定淸狂也定莫是前生計左才人老去例逃禪問割到
慈恩眞箇　吟詩也要從軍也要何處宗風香火少年三五等
閒看算誰更驚心似我
　　　浪淘沙(有寄)
別夢醒天涯怊悵年華懷人無奈碧雲遮我自低迷思錦瑟誰
怨琵琶　小字記休差年紀些些蘇州花月是兒家紫杜紅闌
閒搯徧何處蘋花
　　　水調歌頭(寄徐二義尊大梁)
去日一以駛來日故應難故人天末不見使我思華年結客五
陵英少脫手黄金一笑霹靂應弓弦意氣渺非昔行役亦云艱
　湖海事感塵夢變朱顔空畱一劍知已夜夜鐵花寒更說風
流小宋淒絕白楊荒草誰哭墓門田遊侣半生死想見涕潺湲
(謂嚴江/宋先生)
　　　又(辛未六月二日風雨竟晝檢視敗簏中/嚴江宋先生遺墨滿眼淒然賦此解)
風西颯然至竟日作淸寒我思芳草不見忽忽感華年憶昔追
隨日久鎮把心魂相守燈火四更天高唱夜烏起當作古人看
　一枝榻一鑪茗宛當前幾聲草草休送萬古遂茫然仙字蟫
饑不食故𥿄蠅鑽不出陳蹟太辛酸一掬大招淚灑向暮雲間
　　　點絳脣(十月二日馬上作)
一帽紅塵行來韋杜人家北滿城風色漠漠樓臺隔　目送飛
鴻影入長天滅關山絶亂雲千疊江北江南雪
　　　瑤臺第一層(某侍衞岀所撰王孫傳見示愛其頗有漢/晉人小說風味屬予爲之引因塡一詞括)
(之戲侑稗/家之言)
無分同生偏共死天長恨較長風災不到月明難曉曇誓天旁
偶然淪謫處感俊語小玉聰狂人間世便居然願作長命鴛鴦
　幽香蘭言半枕歡期抵過八千場今生㔾矣玉釵鬟卸翠釧
几涼賴紅巾入夢夢裏說別有仙鄕渺何方向瓊樓翠宇萬古
攜將(某侍衛原序某王孫者家城中珠規玉矩不苟言笑某氏/亦貴家也解詞翰以中表相見相慕重杏兒者婢也語其)
(主曰王孫所謂都爾敦風古阿思哈發都都爾敦風古言骨/格異也阿思哈發都言聰明絶持也再三云女不應王孫遘)
(家難女家薄之求昏拒不與兩家兒女皆病一夜天大雪杏/私召王孫王孫衣雪鼠裘至杏曰寒矣爲脫裘徑擁之女帳)
(中而岀女方寢篤寤申禮防不從王孫曰來省病耳亦以禮/自固也杏但聞絮絮達旦聲旦杏送之岀王孫以潁綃巾納)
(女枕中女不知也/是不復能相見旬餘夢見女執巾問曰/此君物也曰然寤而女訃至知杳見取巾以佐殮矣王孫尋)
(􁜄鬱以卒杏自縊此嘉慶丙寅丁卯間事越辛未予序之如/此又乞浙龔君塡詞以傳之)
　　　行香子(道中書懷與汪宜伯)
跨上征鞅紅豆抛殘有何人來問春寒昨宵夢裏猶在長安在
鳳城西垂楊畔落花間　紅樓隔霧珠簾卷月負歡場詞筆闌
珊別來幾日且勸加餐恐萬言書千金劍一身難(初相見蒙塡/詞見怡有萬)
(言奏賦千金/結客二語)
(附)送龔璱人出都調水龍吟　汪　琨(宜伯)
　長安舊雨都非新歡奈又搖鞭去城隅一角明箋一束幾番
　小聚說劍情豪評花思倦前塵夢絮縱閒愁鬥螘羈魂幻蜨
　尋不到江南路　從此齋鐘衙鼓料難忘分襟情緒瓜期漸
　近萍蹤漸遠合并何處易水盟蘭豐臺贈芍離懷觸忤任紅
　蕉題就翠筠書徧餞詞人句
　　　醉太平(道中作)
鞍停轡停雲行樹行東風昨夜吹魂過靑山萬痕　春濃夢沈
愁多酒醒一天飛絮愔愔攪離懷碎生
　　　唐多令(道中書懷)
二十五長亭垂楊照眼靑付春風短夢零星斜倚雕鞍無氣力
渾不似俊游人　春意太憨生春愁喚不醒負華年誰更憐卿
惟有塡詞情思好無恙也此花身
　　　浪淘沙(舟中夜起)
幽夢四更醒欵乃聲停吳天月落半江陰暮地橫吹三孔笛聘
取湘靈　螺髻鎖娉婷煙霧靑靑看他潮長又潮平香草美人
吟未了防有蛟聽
　　　菩薩鬟(效蕃錦集)
嬌鬟堆枕釵橫鳳(馮延/已)靑春酒壓楊花夢(戎昱)翠被夜徒熏(庾/丹)
嬌郞癡若雲(李商/隱)波痕空映襪(李商/隱)豔淨如籠月(元稹)明月上
春期(無名氏)輕紅擘荔支(杜甫)
　　　蜨戀花
酒壓春愁春捲絮燕子歸來苦說年華誤半晌懷人搔首竚落
梅風急閒庭暮　辛苦癡懷何用訴曲曲香痕曲到無憑據安
頓惜花心事處謝他昨夜風和雨
　　　水龍吟(題家繡山停琴聽簫圖)
紅樓一角沈沈那廂鐙火秋孃院露寒花重愁多指澀酒醒人
遠驀聽離鸞旋來泣鳳累人猜徧有相思兩字呼之欲岀秋意
裂冰紋斷　兩下衷情低按者沈吟償他淒怨分明不是山重
水疊幾痕紗幔六曲春星二分明月可憐齊轉把芳心整起兜
衾傍枕倘能尋見
　　　高陽臺
南國傷讒西洲怨別淚痕淹透重衾一笛飛來關山何處秋聲
秋花繞帳瞢騰臥醒來時芳訴微聞費猜尋乍道蘭奴氣息氛
氲　多愁公子新來􁨳也何曾狂醉絶不閒吟璧月三圓江南
消息沈沈魂消心死都無法有何人來慰登臨勸西風將就些
些莫便秋深
　　　鵲踏枝(過人家廢園作)
漠漠春蕪蕪不住藤刺牽衣礙卻行人路偏是無情偏解舞濛
濛撲面皆飛絮　繡院深沈誰是一朵孤花牆角明如許莫怨
無人來折取花開不合陽春暮
　　　鵲橋仙(種紅梅一株於竹下賦此)
文窗一碧蕭蕭相倚靜裊茶煙一炷籜龍昨夜叫秋空似怨道
天寒如許　安排疏密商量肥􁨳自斸苔痕辛苦從今翠袖不
孤淸特著箇紅妝伴汝
　　　金縷曲(沈虹橋廣文小像題詞)
老矣東陽沈算平生徵歌說劒十分疏俊太華秋高攀雲上百
首淋浪詩興有多少唐愁漢恨忽地須彌藏芥裏取一痕􁄢石
摩挲認顚豈敢癖差近(沈遊陜詩極工性好石硯圖巾列大硯/九小硯十有三深衣兀坐非復躍馬華)
(山時豪/態矣)伊余頑質君休問小年來光芒萬丈被他磨盡魂煞
平原佳公子駿馬名姝投贈只東抺西塗還肯兩載雲萍交誼
在更十行斜墨悤悤印他日展寄芳訊
　　　摸魚兒(乙亥六月留別新安作)
者𬈑濛江雲嶽雨是誰招我來住空桑三宿猶生戀何况三年
吟緒來又去可題徧蓮花六六峯頭路幽懷更苦問官閣梅花
誰家公子來詠斷魂句(郡齋悔花三十/樹皆余手植)眠餐好多謝瀕行囑
咐吾家有妺工賦相思咫尺江關耳切莫悲歡自訴君信否只
我已年來習氣消花絮詞章不作(去)倘絶業成時年華尙早聽
我壯哉語(予有妹/嫁新安)
　　　賣花聲(舟過白門有紀)
帆飽秣陵煙囘首依然紅牆西去小長干好箇當鑪人十五春
滿鑪邊　如此六朝山消此鵶鬟雨花雲葉太䦨珊百里江聲
流夢去重到何年
　　　百字令(蘇州晤歸夫人佩璚索題其集)
揚帆十日正天風吹綠江南萬樹遙望靈巖山下氣識有仙才
人住一代詞淸十年心折閨閣無前古蘭霏玉映風神消我塵
土　人生才命相妨男兒女士厯厯俱堪數眼底雲萍纔合處
又道傷心羈旅(夫人/年客蘇州/頗抱身世之感)南國評花西洲弔舊東海趨
庭去(予小子住段氏枝園将/之海上省侍故及之)紅妝白也逢人誇說親覩(夫人適/李有女)
(靑蓮/之目)
(附)答龔璱人公子卽和原韻　歸懋儀(佩璚)
萍蹤巧合感知音得見風前瓊樹爲語靑靑江上柳好把蘭
橈畱住奇氣拏雲淸譚滚雪懷抱空今古縁深文字靑霞不
　隔泥土　更羡國士無雙名姝絕世(謂吉雲/夫人)仙侣劉樊數一
　面三生真有幸不枉頻年羇旅繡幕論心玉臺問字料理吾
　鄕去海東雲起十光五色爭覩(時尊甫備兵海上公/子以省覲過吳中)
　　　摸魚兒(鈕布衣話東西兩湖洞庭之勝/並岀示山中探梅卷于因題)
數東南千巖萬壑君家第一奇秀雪消縹緲峯巒下閒鏁春寒
十畝春乍漏有樵笛來時報道燕子透花肥雪痰向寂寂靑空
潺潺古碧鐵榦夜龍吼　幽人喜扶杖欣然而走酒神今日完
否山妻妝罷渾無事供佛瓶中空久枝在手好贈蘆簾紙閣歸
來守寒圖寫就看畫稾奴偷詞腔婢倚淸夢不僝僽
　　　減蘭(偶檢叢紙中得花瓣一包紙背細書辛幼安更能/消幾番風雨一闋乃是京師憫忠寺海棠花戊辰)
(暮春所戲爲/也泫然得句)
人天無據被儂畱得香魂住如夢如煙枝上花開又十年　十
年千里風痕雨點斕斑裏莫怪憐他身世依然是落花
　　　長相思
海棠絲楊柳絲小别風絲雨也絲春愁亂幾絲　早寒時暮寒
時江上春潮平岸時謝庭書到時
　　　滿江紅(代家大人題蘇刑部塞山奉使卷子)
草白雲黄壁立起塞山靑陡誰貌取書生骨相健兒身手地拱
龍興犄角壯時淸鷺斥消烽久仗征人笛裏叫春迴歌楊柳
飛鴻去泥蹤舊奇文在佳兒守問摩挱三五龍泉存否我亦高
秋三扈　蹕穹廬落日鞭絲驟對西風挂起北征圖沾雙袖(蘇/已)
(逝世七年/哲嗣索題)
　　　臺城路(女郞有字翠生者酒座中有推抑不得志之色/賦此寵之)
城西一角臨官柳陰陰畫樓低護冶葉倡條年年慣見露裏風
中無數誰家怨女有一種工愁天然眉嫵紅燭歡場惺忪斂袖
鎭無語　相逢縱敎遲暮者春潮別館牢記迎汝我亦頻年彈
琴說劒憔悴江東風雨煩卿低訴怕女伴回眸曉人心緒歸去
嗁痕夜鐙瞧見否
　　　百字令(投袁大琴南)
深情似海問相逢初度是何年紀依約而今還記取不是前生
夙世放學花前題詩石上春水園亭裏逢君一笑人間無此歡
喜(乃十二歳/時情事)無奈蒼狗看雲紅羊數劫惘惘休提起客氣漸
多眞氣少汨投心靈何已千古聲名百年擔負事事違初意心
頭閣住兒時那種情味
　　　金縷曲(贈李生)
海上雲萍遇笑頻年開樽說劒登樓選賦十萬狂花如夢寐夢
裏花還如霧問醒眼看時何許儂巳獨醒醒不慣悔黃金何不
敎歌舞明月外思淸苦　奇才未必天俱妬只君家通眉長爪
偶然仙去花月湖山驕冶甚一種三生誰付只片語告君休怒
收拾狂名須趁早鬢星星漸近中年路容傍我佛鐙住
　　　虞美人(陸丈秀農杜絕人事移居城東之一粟庵暇日/以綠綃梅花帳額索書因題詞其上)
江湖聽雨歸來客手翦吳淞碧笛聲叫起倦魂時飛過濛濛香
雪一千枝　少年多少熏蘭麝金鳳釵梁挂年來我但寫蓮經
要伴荒庵一粟夜鐙靑
　　　湘月(壬申夏泛舟西湖述懷有賦時予別杭州蓋十年/矣)
天風吹我墮湖山一角果然淸丽曾是東華生小客囘首蒼茫
無際屠狗功名雕龍文卷豈是平生意鄕親蘇小定應笑我非
計　才見一抹斜陽半隄香草頓惹淸愁起羅韈音塵何處覓
渺渺予懷孤寄怨去吹簫狂來說劒兩樣消魂味兩般春夢㯭
聲盪入雲水(是詞出歙洪子駿題詞序曰龔子璱人近詞有曰/怨去吹簫狂來說劒二語是難兼得未曾有也爰)
(塡金縷曲贈之其佳句云結客從軍雙絶技不在古人之下/更生小會騎飛馬如此燕邯輕俠子豈吳頭楚尾行吟者其)
(下半闋佳句云一棹蘭舟迥細雨中有詞腔姚冶忽頓挫淋/漓如話俠骨幽情簫與劒問簫心劒態誰能畫且付與山靈)
(詫餘不錄/越十年吳山人文/徵爲作簫心劒態圖牽連記)
　　　金縷曲(癸酉秋出都述懷有賦)
我又南行矣笑今年鸞飄鳳泊情懷何似縱使文章驚海內紙
上蒼生而巳似春水干卿何事暮雨忽來鴻雁杳莽關山一派
秋聲裏催客去去如水　華年心緒從頭理也何聊看潮走馬
廣陵吳市願得黃金三百萬交盡美人名士更結盡燕邯俠子
來歲長安春事早勸杏花斷莫相思死木葉怨罷論起(店壁上/有一騎)
(南飛四字爲滿江紅起句成如干首名/之曰木葉詞一時和者甚衆故及之)
　　　湘月(甲戌春泛舟西湖賦此)
湖雲如夢記前年此地垂楊繫馬一抹春山螺子黛對我輕顰
姚冶蘇小魂香錢王氣短俊筆連朝寫鄕邦如此幾人名姓傳
者　平生沈俊如儂前賢倘作有臂和誰把問取靈山渾不語
且自徘徊其下幽草黏天綠陰送客冉冉將初夏流光容易暫
時著意瀟灑
　　右懷人館詞一卷原集凡九十闋辛巳春日選錄三十二
　　　首癸未六月付刋
定盦別集
　　影事詞選
　　　暗香(姑蘇小泊作也紅燭尋春烏篷/夢雨一時情事是相見之始矣)
一帆冷雨有吳宫秋柳畱客小住笛裏逢人仙樣風神畫中語
我是瑤華公子從未識露花風絮但深情一往如潮愁絕不能
賦　花霧障眉嫵更明燭畫橋催打官鼓瑣窗朱戸一夜烏篷
夢飛去何日量珠願了月底共商量簫譜持半臂親也來忍寒
對汝
　　　摸魚兒(二月八日重見於紅茶花下擬之明月入手彩/雲滿懷)
笑銀缸一花宵綻當筵卽事如許我儂生小幽并住悔不十年
吳語憑聽取未要量珠雙角山頭路生來篷戸只阿母憨憐年
華嬌長寒暖仗郞護　筝和笛十載敎他原誤人生百事辛苦
五侯門第非儂宅賸可五湖同去卿信否便千萬商量千萬依
分付花間好住倘燕燕歸來紅簾雙捲認我寫詩處
　　　浪淘沙(書願)
雲外起朱樓縹緲淸幽笛聲叫破五湖秋整我圖書三萬軸同
上蘭舟　鏡檻與香篝雅憺温柔替儂好好上簾鉤湖水湖風
涼不管看汝梳頭
　　　洞仙歌(雲纈鸞巢錄別)
高樓燈火巳四更天氣吳語喁喁也嫌碎者新居頗好舊恨堪
銷壺漏盡儂待整帆行矣　從今梳洗罷收拾箏簫勻岀工夫
學書字鴆鳥倘欺鸞第一難防須囑咐鶯媒囘避只此際蕭郞
放心行向水驛尋燈山程倚轡
　　　淸平樂
人天辛苦恩怨誰爲主幾點枇杷花下雨葬送一春心緒　夢
中月射嗁痕卷中鐙灺詩痕一樣嫦娥瞧見問他誰冷誰温(影/事)
(詞出有屬和者齊天樂下半關云人天何限影事待邀他天/女同懺同證狂便譚禪悲還說夢不是等間淒恨鐘聲梵韻)
(便俢到生天也須重聽底怨/西窗佛鐙探夜冷前半不錄)
　　　又
萬千名士慰我傷讒意憐我平生無好計劒俠千年巳矣　西
溪西去煙霞茆庵小有梅花繡佛長齋早早懺渠燕子無家
　　右影事詞一卷原集十九首辛巳春選錄六首癸未六月
　　　付刋
定盦別集
　小奢摩詞選
　　　惜秋華(癸酉初秋汪小竹水部齋中見秋花有感一一/賦之凡七闋棄稾敗箧中巳十一年矣慈補存)
(其三闋以不沒/當年幽緒云)
瑟瑟輕寒正珠簾曉捲秋心淒緊瘦蜨不來飄零一天宫粉莫
令眞箇𫾣殘畱傍取玉妝臺近窺鏡乍無人一笑平添幽韻
芳訊寄應準待穿來弱線似玲瓏情分移鳳褥欹寶枕露乾香
潤秋人夢裏相逢記欲墮又還黏鬢醒醒海棠邊慰他涼靚(右/詠)
(玉/簪)
　　　減蘭
闌干斜倚碧琉璃樣輕花綴慘綠糢糊瑟瑟涼痕欲暈初　秋
期此度秋星澹到無尋處宿露休搓恐是天孫別淚多(右詠/牽牛)
　　　露華
一痕輕輭愛盡日沈沈禪榻香滿別樣壠鬆小擘露華猶泫斜
排玉柱停匀握處兜羅難辨幽佳地龍涎罷燒銀葉微暖　空
空妙手親按是金粟如來好相曾現祗樹天花一種莊嚴誰見
想因特地拈花悟出眞如不染維摩室茶甌經卷且伴(右詠/沸手)
　　　湘月(朱純子畱宿釣魚村三日歸後代東兼乞梅花)
句畱幾日把六朝俊語取次聽熟只說西洲淸怨極誰分者般
穠福北海琴尊東山絃管小部泠泠曲昨宵夢裏畫屏猶自銀
燭　別後小有淸吟都無狂醉冷煞閒官閣看取蕭蕭鸞尾影
翠袖天寒同宿鐵笛吹殘瑤箋譜賸料得憐幽獨一枝贈我安
排早有金屋
　　　浣溪紗
春倦如雲不自持起書花葉畏人知斜陽倭妥繡簾垂　鳳約
倥傯難解恨鶯期懊惱莫塡詞淚痕紅上海棠枝(一作紅亂/海棠絲)
(以上五闋皆從巳刪稾復錄岀本在懷人館卷/中今亦不復補入遂錄於近詞之端璱人自識)
　　　卜算子
江上有高樓可似湖樓迥樓外文波曲曲通不駐驚鴻影　蘋
葉弄斜暉蘭蕊彫明鏡翦盡秋花漠漠寒人臥江南病
　　　洞仙歌
平生有恨自酸酸楚楚十五年來夢中緒是紗衣天氣簾捲斜
陽相見了有陣疏疏微雨　臨風鋮線淨愛惜餘明抹丽鬘低
倚當戸庭果熟枇杷親醮糖霜消受徹甘涼心腑索歸去依儂
夢兒尋怕不似兒時那般庭宇
　　　附同時所作(宜興)儲徵甲(紀堂)
　梅天過了尙蕭蕭殘雨倚與羇人作酸楚憶秋槎聽徧春國
　寒餘都不似此度淒涼情緒　瑤臺應不遠天外朱樓也聽
　丁冬鐸鈴語欹枕度寒宵入曉行雲可遞到鄕關煙樹怕潤
　逼衣篝未成熏欲寄與都梁斷鴻無據
(吾友璱人以近作洞仙歌見示適予正成此解異怨同曲璱/人以爲幽曼可吟遂取歸附其詞尾可見吾兩人之論交各)
(在迥腸盪氣時/矣紀堂自識)
　　　高陽臺
宫燭淒煙庭梅妬月揚州曾記元宵幾度相逢雲萍依舊飄蕭
謝孃風格淸寒甚捧紅絲勸寫無憀儘孤他明月樓臺夜夜吹
簫　明知相約非相誤奈鶯期不定鸞鏡終抛萬一重逢墨痕
畱認鮫綃靑衫不潰淸樽影只模糊紅淚難銷且禁他他今夜
江風明夜江潮(是詞岀有以金縷曲見答者其下闋云相逢縱/晚年華末者揚州潮生潮落年年春水不信琵)
(琶絃上語喚汝春魂不起誰憶慣前塵影事刪卻臨歧/珍重語怕尋消問息勞公子詞料在且休矣前半不錄)
　　　南浦(端陽前一日伯恬塡詞題驛壁上淒瑰曼絶余亦/繼聲)
羗笛落花天瓣香韉兩兩愁人歸去連夜夢魂飛飛不到天壍
東頭煙樹空郵古戍一鐙敗壁然詩句不信黃塵消不盡摘粉
搓脂情緒　登車切莫囘頭怕囘頭還見高城尺五城裏正端
陽香車過多少靑紅兒女吟情太苦歸來未算年華誤一劒還
君君莫問換了江關詞賦
　　　齊天樂(同年生馮晉漁海南人曾兩夢至江南之弇山/自言兩度神遊豪髪不異岀夢遊弇山第五圖)
(乞題予幼信轉輪長窺大乘執鬼中訊巫陽知其爲/元美後身矣塡此闋奉報蹈綺語戒雖未知後何如)
(要不免流轉/文字海也)
東塗西抺尋常有精靈可憐如許兜率天中修羅海上各是才
人無數魂兮記取那半壁靑山我傭曾住花月濛濛魂來魂往
定相遇　多君今世相訪東南三百載屈指吟侣花葉書成雲
萍影合溝水無情流去賓朋詞賦好換了靑鐙戒鐘悲鼓繙徧
華嚴懺卿文字苦(華嚴蔬抄云夢有六種境界)
　　　綺寮怨(江鐵君近詞有云細慧煎春枯禪蠧夢都付落/葉哀吟讀之潸然因塡此解用宋人史邦卿韻)
一榻茶煙午寂落花天易陰何人向花外吹簫惹淸夢飛出幽
林江東俊遊今勌被怨曲撥起情怎禁種閒愁容易生苗怕紅
豆綠蕪春又深　人去休操斷琴他生何許此生有約難尋煙
鎖登臨門巷晝沈沈天涯美人憔悴雲水外定傷心傷心怕吟
要消遺除聽千偈音
　　　長相思(同年生馮晉漁少具慧根而不信經典與予異/也嘗有買宅洞庭攜鬟吹笛終焉之志與予同)
(也軟紅十丈中塵福易易恐踐此約大難兩人者亙/相揶揄一日同過畫肆見舊冊山水絶妙晉漁購之)
(歸乃莫釐石公圖也相對欷㱆予作此二詞附册尾/旣爲禱祝之詞又以見山川清福亦須從修習而來)
(殆不可妄得/也借以朂之)
山溶溶水溶溶如夢如煙一萬重誰期覺後逢　恨應同誓應
同同禮心經同聽鐘懺愁休更慵
畫樓高畫船搖君領琵琶儂領簫雙鬟互見招　茗能澆藥能
燒別有今生淸課饒它生要福銷
　　　淸平樂(以北平石墨數種拓寄顧澗蘋丈附以小詞)
黃塵撲面寒了􁇦鷗願問我名場誰數見冷抱寒陵一片　別
來容易經秋吳天淸夢悠悠夢到一灣漁火西山香雪歸舟(謂/辛)
(巳正月探/梅之遊)
　　　卜算子
曾在曲闌干瞥見紗裙傍花影濛鬆細步囘月底簾鉤上　重
到曲闌干記起人模樣萬劫千生再見難小影心頭葬
　　　醜奴兒令
沈思十五年中事才也縱橫淚也縱橫雙負簫心與劎名　春
來沒箇關心夢自懺飄零不信飄零請看牀頭金字經
　　　摸魚兒(題顧樹蘐槎葉歸舟卷子時壬午閏春也)
又漫天飛花飛絮一番春事無據朝朝送客長亭岸身似蘆溝
柳樹歸計阻但打叠吟魂飛過黄河去輸君容與者雙髻吹笙
雙聲問字雙槳夜呼渡　它生約亦在五湖煙雨笛牀歌板何
處才人病後風情死負了莫釐龍女還肯否重整頓淸狂也未
年華暮幽懷漫訴要瀹茗煩他艤舷待我商畧買山句
　　　淸平樂(題胡魚門山居卷子)
東南詞賦屈指尊前數雨打風吹潮捲去依舊能狂只汝　叩
君畫裏禪關憶儂夢裏煙鬟何日兩枝玉笛雙雙吹入春山
　　　百字令(蔣伯生得顧横波夫人小像/予曰君家物也/爲塡一詞)
龍華劫換問何人料理斷金零粉五萬春花如夢過難遣些些
春恨(京師某家劇樓有楹帖一聯曰大千秋色在眉頭看徧翠/煖珠香重遊贍部五萬春華如夢裏記得丁歌甲舞曾睡)
(崑崙相傳/尙書作也)帳嚲春宵枕欹紅玉中有滄桑影定山堂畔白頭可
照明鏡　記得腸斷江南花飛兩岸老去才還盡何不綘雲樓
下去同禮空王鐘磬(尙書與錢尙書同在秦淮日賦詩云楊柳/花飛兩岸春行人愁似送行人一時傳誦)
靑史閒看紅妝淺拜囘護吾宗肯漳江一傳心頭驀地來省(忽/憶)
(黄石齋先生在秦/淮之事曲終及之)
　　　齊天樂(重晤宋于庭於都門酒半出高樓風雨卷子乞/詞見面殊不易易故多爲私心禱祝之詞且堅)
(它年鄰約非如圖中荒寒本相矣)
相逢怕覓閒文字替卿療可春病難道才人風風雨雨埋卻半
生幽恨維摩消損有如願天花泥人出定一樣中年萬千心緒
符重整　天涯此樓休問一番枯寂後須畫金粉紅燭塡詞靑
綾擁被春雨勸伊同聽參禪也肯笑有限狂名懺來易盡兩幅
靑山兩家吟料并(予亦有莫釐仙夢卷子乞題)
　　右近作小奢摩詞一卷本三十三闋刪存十五首補入舊
　　作合爲二十首癸未六月付刋(同治甲子七月十/六日悲盦校畢記)
定盦別集　仁和龔自珍璱人饌
　庚子雅詞
　　　好事近(八月初十日卽事)
蘭槳昨同游今日下樓無力䁚我凌晨來早道不曾將息　歡
容慘黛霎時并此景最難得別有神方持贈爲淸明寒食(末句)
(乃謎語也)
　　　生查子(又卽事一首)
關了綠窗紗鬆了湘裙􁧉言病復言愁絮絮雲屏下　我已厭
言愁不理傷心話翻願得嬌嗔故惹鶯喉罵
　　　鬲谿梅令(羽陵春晚畫册)
矮桃花壓石玲瓏似巫峯花㡳鞵兒花外月如弓八懷同不同
鬰金裙褶晚來鬆倦臨風莫把臙脂先染玉笙紅製愁詞思慵
　　　醜奴兒令(將返羽琌別墅留別滄浪亭僧)
赤欄橋外垂楊柳似我秋心一陣秋陰槭槭蕭蕭秋便深　佛
前容我攤經坐細剔龕鐙多謝詩僧明夜拏舟又羽陵
　　　人月圓
綠珠不愛珊瑚樹情願故侯家靑門何有幾堆竹素二頃梅花
　急須料理成都貰酒陽羨栽茶甘心費盡三生慧業萬古才
華
　　　天仙子
古來情語愛迷離惱煞王昌十五詞楚天雲雨到今疑鋪玉􁎴
捧紅絲刪盡劉郞本事詩
　　　江城子(自題羽陵春晩畫册改鬲谿梅令之作)
假山修竹隱蒙茸忒玲瓏似巫峯竹外樓臺薄暝一重重爲數
春星貪久立蒼蘚上印鞵弓　留仙裙褶晚來鬆落花風去悤
悤先把臙脂染得玉笙紅此夜酒邊詞筆健銀燭燄吐如虹
　　　阮郞歸(代某校書送某書記)
碧桃花底醉春游橫波先自秋明朝何况送蘭舟情多易注眸
　紈扇小紵衣修關山寸寸愁今番嫩約怕沈浮申江不許流
　　　臺城路(賦祙陵臥鐘在城北雞籠山之麓其重萬鈞不/知何代物也)
山陬法物千年在牧兒叩之聲死誰信當年楗鎚一發吼徹山
河大地幽光靈氣肯伺候梳妝景陽宫裏怕閱興亡何如移向
草間置　漫漫評盡今古便漢家長樂難寄身世也稱人問帝
王宫殿也稱斜陽蕭寺鯨魚逝矣竟一臥東南萬牛難起笑煞
銅仙淚痕辭灞水
　　　鵲橋仙(秦淮有訪)
昨朝相見渾如不見鸚鵡催妝無力香消茶熟等多時才鏡檻
廻廊一瞥　今朝不見勝如重見庭院暮寒時節城闉鐙火促
歸舟露簾裏慘紅裙褶
　　　鬲谿梅令(卽景)
林檎葉葉拂僧窗閃靑缸墨菊如煙淡與影兒雙吠星何處尨
　夢中詞筆小琤瑽寄吳艭欲翦芙蓉生恐負蘭茳不曾輕涉
江
　　　好事近(行篋中有小像一幅以詞爲讚)
三界最消魂只有辯才天女半世從無一句是平常言語　儻
然生小在侯家天意轉孤負作了檻花籠鶴怎笑狂如許
　　　臺城路(同人皆詗知余近事有以詞來贐者且促歸期/良友多情增我迴腸盪氣耳)
吳棉已把桃笙換流光最驚羈旅蠟屐尋山黄泥封酒小有逢
迎今雨懷沙輟賦夢不到南州鄧林夸父且逐寒潮金閶一角
餞秋去　覺來誰與相遇有卷中姚合樓上孫楚催我歸舟鴛
鴦牒緊莫戀閒䳼野鷺靑谿粥鼓道來歲重尋須攜箾侶多謝
詞仙低囘吟冶句
　　　應天長(移寓城北之四松庵溪山幽絶人跡罕至曉起/倚高閣賦此)
山僧許我移茶竈不用當關仙鶴報松杉杪鐘魚杳天際眞人
相揖笑　夢囘曾似到記得卷中秋曉(曩藏李成溪山秋曉/圖意境仿彿似之)我
吞長虹一嘯吳天落月小
　　　點絳脣(補記四月之游)
典卻珠釵高樓特啟櫻桃宴江風吹棟恰喜鰣魚薦　不許偎
紅只許深盃勸窗三面推開一扇故使雛鬟見
　　　好事近(補記仲夏情事)
名儁出天然字近曹娥碑格何以報他紈扇餽一筐梅實　平
江暮雨太酸生江上黯行色行過松陵古道得斷腸消息
　　　虞美人
高樓卜罷芻尼至讀我龍鸞字門前靑翰泊雙雙怕見芙蓉未
敢涉秋江　今年靑髩搔逾短那有忘憂館文君儻製白頭吟
爲報相如客裏乏黄金
　　　醜奴兒令(答月坡半林訂游)
游蹤廿五年前到江也依稀山也依稀少壯沈雄心事違　詞
人問我重來意吟也凄迷說也凄迷載得齊梁夕照歸
　　　定風波
燕子磯頭㩎笛吹平明沈玉大王祠無數蛾睂深院裏晏起曉
霜江上阿誰知　山詭潮奔千萬變當面身輕要喚鯉魚騎驀
地江婓催我去飛渡樽前說與定何時
　　　一痕沙(錄言)
東指羽琌山下小有亭樓如畫松月夜窗虛待卿居　閒卻調
箏素手只合替郞温酒高閣佛鐙靑替鈔經
　　　菩薩蠻(四月十九日薄暮卽事)
文窗花霧淒然綠侍兒不肯傳銀燭樓外月昏黃口脂聞暗香
　新來情性皺未敢偎羅袖此度袷衣單蒙他訊晩寒
　　　減蘭
鮆魚橋下片片桃花春巳謝不怨橋長行近伊家土亦香　茶
甌香炷多謝小鬟傳好語昨夜羅幃銀燭花明蟢子飛
　　　賀新涼(㝯寓吳下滄浪亭與王子梅諸君談蓺)
一櫂滄浪水一行行澹煙疏柳平生秋思多謝江東風景好依
舊美人名士有老衲高談奇字使我吳天詩料闊策蝌文螭扁
三千事古香馤在肝肺　一簫我漫游吳市傍龕鐙來稱教主
(與諸君談蓺子/梅以教主目之)琉璃燄起病蝶涼蟬狂不得還許虎邱秋褉看
磨墨人低雙髻絕勝山東驢子背慘郵亭麥飯黄沙裏擲筆罷
傲吾子
　　　好事近(錄言)
細語道家常生小不矜珠翠他日郞家消受願靑裙縞袂　畫
梁燕子巳無家那有五侯第等到歲寒時候折黄梅簪髻
　　　小重山令
碧玉寒門產麗華誤隨紅葉去到天涯明珠一斛坐陪茶容我
見容我飯胡麻　倦返七香車重尋吳苑柳石湖花今年愁到
莫愁家黄金少典去玉鵶义
　　　調笑四首
花下花下金碧朝陽亭榭獨游無味春時恨煞佳人起遲遲起
遲起孤負江山淸綺
花月花月一片溶溶春闊佳人情味瞢騰翻愛羅幃擁鐙鐙歇
鐙歇我向花陰獨立
烹茗烹茗閒數東南流品美人俊辯風生皮裏陽秋太明皮裏
皮裏流品如儂第幾
年紀年紀不比十三十四乳名鄭重曾探睂樣蹉跎未諳睂樣
睂樣難道峯靑江上
　　　定風波(二首)
擬聘雲英藥杵囘思量一日萬徘徊畢竟塵中容不得難說風
前揮淚謝鸞媒　自古畸人多性癖奇逸雲中仙鶴怎籠來須
信銀屏金屋裏一例琪花不稱檻前栽
除是無愁與莫愁一身孤注擲温柔倘若有城還有國愁絶不
能雄武不風流　多謝蘭言千百句難據羽琌詞筆自今收晩
歲披猖終未肯割忍他生縹緲此生休
　　　賣花聲(近世菊花紛紅駭綠無復東籬古意偶客秣陵/得墨菊一本甚娟妙小詞賞之)
我住秣陵西怪鳥秋啼也無墨客對揮犀何處尋秋何處醉小
妹靑溪　寒菜兩三畦花不成蹊折歸鐙下伴淒迷忽憶靑門
人縞袂淡墨曾題
　　　前調(紫菊有近似墨菊者)
誰砑九秋光玉女元霜臙脂隊裏鐵爲腸聞道豪家開夜宴肯
喚秋孃　秋味黯然長不要穠香紙屏六幅繪湘江影忒似花
花似影小費評量
　　　淸平樂(朱石梅以紅梅四㼜贈行報謝卽題其畫冊後)
芙蓉老去沒箇銷魂處今雨不來來舊雨心與亭臺俱古　靑
谿一曲盤桓粥魚茶板荒寒多謝畫師慰我紅妝打槳同還
　　　南歌子(自題近詞卷尾)
靈鵲飛秋夕香車駕暮煙鍼兒七箇盡情穿畧費玲瓏七孔藕
心錢　牀上宜施寶琴中替辨絃七襄報我定何年且喜南樓
好夢七分圓
　此玉洤潘丈所錄定盦詞余借讀將十年昨復擕至武林適
　曉帆吳方伯栞定盦文成後搜得詩草栞附文集後余因出
　此詞請附其詩並栞之使定盦箸作各見一斑也同治戊辰
　十二月古昇州何兆瀛志於武林官署之知所止齋
　同治己巳補栞龔定盦先生遺文及破戒草己亥雜詩承何
　靑士觀察惠假定公詞鈔本正在付梓適趙益甫孝廉過杭
　擕有定公詞四卷乃先生手定刻於道光癸未取校何本增
　多不少惟庚子雅詞一卷則未刻本也遂改依原刻本重栞
　而以庚子雅詞附後共爲別集五種得窺全豹亦一快事也
　曉帆吳煦記
支那古德遺書序
觀實相者愾然曰學術有升降人心有誠僞水有淄澠樂有雅
鄭豈獨九流之通蔽儒門之口實而巳乎原夫禪者佛說六波
羅密門之一門古所謂禪盡事禪也千佛所胎息三乘所劬勞
八敎所筦鑰盡事禪也八之也有門踐之也有塗譬彼登山足
無藉則何以爲之階手無捫則何以爲之援而且導之也有師
扶持之也有相尙猶慮夫涉之也有淺深閱之也有久暫則有
諸境以爲之策有化城以爲之止息乃有大事因緣以爲之歸
墟其言明且淸也故被乎三根其術至樸實平正也故其書三
根學焉而各無弊莊論法語尙懼不聰烏有所謂機鋒者乎名
身句身尙懼不明烏有所謂參悟者乎是非有檢束烏有所謂
一千七百則公案乎通塞視前塗烏有所謂看話頭者乎慈和
煖愛烏有所謂棒喝者乎有聞有思有修以言說說其無言說
以思議思議其不思議必有悉檀焉烏有一切鑱者乎傾肝吐
鬲而予之烏有設伏以侯敵者乎蓋惟恐人之不好問也烏有
來卽攔到卽䂨者乎無量人問當用無量法門悉檀答之譬如
醫門四百四病四百四藥胗脈處方臨時區配烏有以現成語
句囫圇籠罩人者乎或宗華嚴經或宗法華經或宗湼槃經荊
谿讚天台云依經帖釋理富義順烏有所謂敎外別傳者乎或
難之曰天台所云云都在法華七卷內邪應之曰書不盡言言
不盡意作者無之述者有之九流之通例如此矣智者大師卽
補結集者之畧又正翻譯者之拙又或囊括大意或融合衆文
或發撝孤文或不忽旁瀋或搜剔隙罅或舉一例諸微獨禪人
而巳支那賢者讀周公孔父之書眥如此矣烏有所謂敎外之
別傳者乎如靑天白日欲人之無不見也烏有所謂祖師向上
事密密不通風者乎幽探冥討旁引殽證尙懼靈文之不富也
烏有撥去語言文字者乎其書不幸而霾藏千載無詗者宜也
其書幸而流布得道者如麻如菽如竹葦又宜也烏有所謂孤
提祖印密付衣盋者乎以佛爲師以佛知見爲歸以經綸爲導
以禪爲行舄有所謂不向如來行處行者乎悲夫晚唐以還像
法漸謝則有斥經論用曹溪者則有祖曹溪并失夫曹溪之解
行者瘉降瘉濫瘉誕瘉易昧禪之行冒禪之名儒流文士樂其
簡便不識字髠徒習其狂猾語錄繁興夥於小說工者用庾拙
者用謠下者雜俳優成之異乎聞於文佛之所聞狂師召伶俐
市兒用現成言句授之勿失腔節三日禪師其徧市矣佛言吾
如師子王不畏百獸畏師子身自生蛆蟲噉師子肉佛法之衰
爲支那所詆不絕如綫則豈非蛆蟲僧之召之也哉予疚焉又
衋焉亟思所以報佛恩者乃寫法華宗魏南岳思大師書一種
四卷隋天台智者大師書若干種若干卷唐荆溪湛然大師書
若干種若干卷湼盤宗唐永嘉無相大師書一種一卷華嚴宗
唐帝心大師書一種一卷圭峯密大師書一種二卷書其地曰
支那尊其人曰古德目其敎信其必不離語言文字也故謂之
遺書旣寫定藏之乎羽琌之山支那緇白容有續九流諟古今
審正變者焉以二百本施諸寺
重輯六妙門序
昔者大師判八敎曰藏通別圓頓漸秘密不定前四敎之儀後
四敎之相自初禪四禪四無量心展轉至於師子奮迅三昧漸
也摩訶止觀覺意三昧兩部頓也秘密未說六妙門十六特勝
門通明觀三部不定也六妙門何以不定曰門門不定因不定
果不定一曰數數者三藏敎五停心之一停心但契經不云乎
阿那波那三世一切佛入道初門此門徹下徹上不局藏敎不
定者一也二曰隨隨者十六特勝門中之先鋒因隨以知息岀
入相冷暖澀滑促長相除身相恃隨階神通特勝攝不專取通
妙門攝隨之本旨異矣隨以後次第又異不定者二也問數隨
二門凡觀不淨大不淨者必先由之故合不淨觀謂之二甘露
門要是凡夫禪小乘法若夫圓人四念處總十法界以爲處觀
非淨非不淨又觀息法觀無常也圓人則觀非常非無常此爲
淺狹彼爲高遠應之曰汝論理非論事理則誠然六祖門徒元
策游河朔遇禪人智隍見其入定而笑之曰定有入岀耶理亦
誠然我以事論則大不然不跏趺坐則四威儀中取何者爲相
不停心則雖有無上知見爲煩惱風動搖慧燈若存若滅不知
風相那知地水火相不知內四大相那獲天眼通見千世界相
常行常坐半行半坐古人尅期爲之尅期則有岀入明矣故有
慧行有行行圓悟者側修下學者上達且夫妄心不異於眞心
者豈指下手處言妄之不揀難用功故聞訶栴檀不得反取糞
故十五門禪古德目初禪爲根本禪以用阿那波那故摩訶止
觀有二十五科爲前方便方便中亦有調息一門息如不調心
如猿猴難可制故三曰止用制心止也雖云用制心止不及三
大止但視乎其人爾未開圓解且用制心止制心一處何事不
辦如開佛知見矣於跏趺時用三種大止用體眞止卽空而假
而中焉可矣用隨緣方便止卽假而空而中焉可矣用息二邊
分別止卽中而空而假焉無不可矣神明規矩弘道者人不定
者三也四曰觀此部之觀先觀息乃觀身受心法四倒成四念
處其觀息也畧但四念處之喤引而巳特勝通明由觀息尅取
神通故詳此門或取通或不取通故畧及其成四念處也是四
枯四念處非四榮四念處爲未圓人聊說如此圓人三種大觀
不縱不横全體大用正在此時借在此時無不可矣不定者四
也五曰還此門還是裂小䋞開佛知見曰裂大䋞還者非他覺
意三味之觀觀心是也夫亦各還其所還而巳矣不定者五也
六曰淨準上此淨但是聲聞淨聲聞析假入空得稱淨緣覺體
假入空亦偁淨乃知如來四德亦受淨名不定者六也有至定
者存乎曰名目定䋞格定次第不可紊則定首尾相注則定元
藏目錄六妙門三卷在謹字函爲大師全書二十七種之一明
藏南北皆闕惜哉痛哉讀釋禪波羅密次第門十卷其第七卷
曰六妙門纔二千言非元藏單行本元藏旣不可見此亦足以
窺全指於什四乎未可知也刻木行以少慰天台裔人求古笈
之志微此不定一門熄矣
大淸道光十八年仲冬朔日觀實相之者滌筆敘
重栞圓覺經畧疏後序
唐書萟文志曰圓覺經大小疏各一卷釋宗密撰裴休圓覺疏
序曰凡大疏三卷大鈔十三卷畧疏二卷小鈔六卷今藏本疏
與鈔皆合不各自爲本大疏鈔合十二卷畧疏二卷各分上下
畧鈔或十二卷或廿五卷多寡之數析􁗞之年皆不可考矣圓
覺之爲圓覺我佛自言之疏鈔之爲疏鈔圭峯師自言之夫賦
天地者迂贊日月者妄名字功德吾無贅言若其祖荷澤禰遂
洲則傳法之緒可言也胎慈恩息賢首其講經之宗可言也大
疏雖繁不可謂多畧疏雖簡不可謂少其二而一者同是經之
津筏其一而二者各貝疏之體裁兹取畧疏栔之使學者先讀
是次第燖求也唐志又曰禪源諸詮集一百一卷起信論疏鈔
三卷原人論一卷皆宗密撰裴休撰樂石之文舉師所箸有華
嚴圓覺涅槃金剛起信唯識盂蘭法界觀行願等經論疏鈔及
法義類例及禪藏總九十餘卷以譣今藏佚者半存者尙半今
先取圓覺栔之亦使學者先讀是次第燖求也栔之者誰吳縣
貝居士墉也助之喜與與其役者誰吳縣江居士沅及仁和龔
自珍也道光四年八月朔龔自珍合十說由緒竟
定盦文集補總目
　續錄
　　文八首
　古今體詩
　　破戒草上卷
　　破戒草之餘下卷
　雜詩
　　三百十五首
　詞選
　　無着詞
　　懷人館詞
　　影事詞
　　　小奢摩詞
　　　庚子雅詞
定盦文集補目錄
　　蒙古字類表序
　　蒙古氏族表及在京氏族表總序
　　蒙古冊降表序
　　上淸眞人碑書後
　　秦泰山刻石殘字跋尾
　　支那古德遺書序
　　重輯六妙門序
　　重栞圓覺經畧疏後序
余自庚辰之秋戒爲詩於􁃝語言簡思慮之指言之詳然不能
堅也辛巳夏決藩杝爲之至丁亥十月又得詩二百九丨篇自
周以迄近代之體皆用之自雜三四言至雜八九言皆用之不
自割棄而又銓次之錄百二十八篇爲破戒草一卷又依乙亥
庚辰兩例存餘集凡五十七篇亦一卷大凡錄詩百八十四篇
刪勿錄者尙百五篇錄詩則以掃徹公墖詩終乃矢之曰余以
年編詩閱歲名十有八自今以始無詩之年請㪅倍之惟守戒
之故使我夀考汝如勿悛勿自損也俾無能夀考於而身至於
歿世汝亦不以詩聞有如徹公
道光七年丁亥十月丁亥龔自珍一名易簡伯定父自識
翌日付小胥抄越十有三日己亥竣得三十六紙如其戒詩之
年定公又識
定盦續集　仁和龔自珍璱人饌
　　己亥雜詩三百十五首
著書何似觀心賢不奈巵言夜湧泉百卷書成南渡歲先生續
集再編年
我馬元黄盼日曛關河不窘故將軍百年心事歸平澹删盡蛾
睂惜誓文
罡風力大簸春魂虎豹沈沈臥九閽終是落花心緒好平生默
感玉皇恩
此去東山又北山鏡中强半尙紅顔白雲出處從無例獨往人
間竟獨還(予不攜眷屬傔從雇兩車以一車自載一車載文集/百卷岀都)
浩蕩離愁白日斜吟鞭東指卽天涯落紅不是無情物化乍春
泥更護花
亦曾槖筆侍　鑾坡午夜天風伴王珂欲浣春衣仍護惜　乾
淸門外露痕多
亷鍔非關上帝才百年淬厲電光開先生宦後雄譚減悄向龍
泉祝一囘
太行一脤走蝹蜿莽莽畿西虎氣蹲送我摇鞭竟東去此山不
語看中原(別西山)
翠微山在潭柘側此山有情慘難別薜荔風號誼士魂燕支土
蝕佳人骨(別翠微山)
進退雍容史上難忽收古淚出長安百年綦轍低佪徧忍乍空
桑三宿看(先大父宦京師家大人宦京師至小子三世百年矣/以己亥歳四月二十三日岀都)
祖父頭銜舊熲光祠曹我亦試爲郞　君恩彀向漁樵說篆墓
何須百字長(唐碑額有近百字者)
掌故羅胸是　國恩小胥脫捥萬言存他年金鐀如蒐采來叩
空山夜雨門
出事公卿溯戊寅雲煙萬態馬蹄湮當年筮仕還嫌晩已哭同
朝三百人
穨波難挽挽穨心壯歲曾爲九牧箴鐘簴蒼涼行色晚狂言重
起廿年瘖
許身何必定夔皋簡要淸通巳定豪讀到嬴劉傷骨事誤渠畢
竟是錐刀
棄婦丁甯囑小姑姑恩莫負百年劬米鹽種種家常䛡淚溼紅
裠未絶裾(有棄婦泣於路隅因書所見)
金門縹緲廿年身悔向雲中露一鱗終古漢家狂執㦸誰疑臣
朔是星辰
詞家從不􁇱知音累汝千囘帶淚吟惹得而翁褱抱惡小橋獨
立慘歸心(吾女阿辛書馮延巳詞三闋日日誦之自言能識此/詞之恉我竟不知也)
卿籌爛熟我籌之我有忠言質幻師觀理自難觀勢易彈丸累
到十枚時(道旁見鬻戲衛者因贈)
消息閒憑曲藝看攷工古字太叢殘五都黍尺無人校搶攘鄽
間一飽難(過市肆有感)
滿儗新桑徧冀州重來不見綠雲稠書生挾策成何濟付與維
南織女愁(曩陳北直種桑之策於畿輔大吏)
車中三觀夕惕若七藏靈文電熠若懺摩重起耳提若三普貫
珠纍纍若(予持陀羅尼巳滿四十九萬卷乃新定課程日誦普/賢普門普眼之文)
荒村有客抱蟲魚萬一譚經引到渠終勝秋燐亡姓氏沙渦門
外五尙書(逆旅夜聞讀書聲戲贈/沙渦門卽廣渠門門外五/里許有地名五尚書墳五尚書不知皆何許人也)
誰肯栽培木一章黄泥亭子白茆堂新蒲新柳三年大便與兒
孫作屋梁(道旁風景如此)
椎埋三輔飽于鷹薛下人家六萬增半與城門充校尉誰將斜
谷械陽陵
逝矣斑騅罥落花前村茆店卽吾家小橋報有人癡立淚潑春
帘一餅茶(岀都日距/國門巳七里吳虹生同年立橋上候予/過設茶灑淚而別)
秀岀天南筆一枝爲官風骨稱其詩野棠花落城隅晩各記春
驑戀馽時(別石屏朱丹木同年艧舟木以引/裝與予先後岀都/見入都爲予治)
不是逢人苦譽君亦狂亦俠亦温文照人膽似秦時月送我情
如嶺上雲(別黄蓉石比部玉階蓉石番禺人)
觥觥益陽風骨奇壯年自定千首詩勇於自信故英絕勝彼優
孟俯仰爲(別湯海秋戸部鵬)
事事相同古所難如鶼如鰈在長安自今兩戒河山外各逮而
孫盟不寒(光州吳虹生葆晉與予戊寅同年已丑同年同岀淸/苑王公門殿上試同不及格同官內閣同改外同日)
(還原官)
本朝閩學自有派文字醰醰多古情新識晉江陳戸部談經頗
似李文貞(別陳頌南戸部慶鏞)
何郞才調本孿生不據文家爲弟兄嗜好畢同星命異大郞尤
貴二郞淸(別道州何子貞紹基子毅紹業兄弟/據質家爲兄弟/近世孿生皆)
少慕顔曾管樂非胸中海嶽夢中飛近來不信長安隘城曲深
藏此布衣(別會稽少白山人潘諮)
龍猛當年入海初娑婆曾否有倉佉祗今矌劫重生後尙識人
間七體書(別鎭國公容齋居士居士睿親王子名裕恩好讀內/典徧識額納特珂克西藏西洋蒙古囘部及滿漢字)
(又校定全藏凡經有新舊數譯者皆訪得之或校歸一是或兩/存之或三存之自釋典入震旦以來未曾有也)
丱角春明入塾年丈人摩我道嶄然恍從魏晉紛紜後爲溯黃
農浩渺前(別大興周丈之彦)
多君媕雅數論心文字緣同骨肉深別有樽前揮涕語英雄遲
暮感黄金(別王秋畹大令繼蘭秋畹濟甯人)
三十華年四牡騑毎談宦轍壯褱飛尊前弟一傾心聽兕甲樓
船海外歸(別直隷布政使同年托公公名托渾布蒙古人)
五十一人皆好我八公送別益情親他年臥聽除書罷冉冉脩
名獨愴神(別南豐劉君良駒南海桂君文燿河南丁君彦儔雲/南戴君絅孫長白奎君綬閩黃君驤雲江君鴻升棗)
(强步君際桐時己丑同年留京五十一人悤悤難徧別八君及/握手一爲別者也吳虹生巳見前)
朝借一經覆以簦暮還一經龕已燈龍華相見再相謝借經功
德龍泉僧(別龍泉寺僧唯一唯一施南人)
北方學者君弟一江左所聞君畢聞士厚水深詞氣重煩君他
日定吾文(別許印林孝亷瀚印林日照人)
子雲識字似相如記得前年隔巷居忙殺奚僮傳搨本一行翠
墨一封書(別吳子苾太守式岎子苾海豐人)
夾袋搜羅海內空人材畢竟恃宗工笥河寂寂覃谿死此席今
時定屬公(別徐星伯前輩松星伯大興人)
聯步朝天笑語馨佩聲耳畔尙泠泠遙知下界覘乾象此夕銀
潢少客星(別共事諸宗室)
霜豪擲罷倚天寒任乍淋漓淡墨看何敢自矜醫國手藥方只
販古時丹(已丑殿試大指祖王荆公上仁宗皇帝書)
眼前二萬里風雷飛岀胸中不費才枉破期門佽飛膽至今駭
道遇仙囘(記己丑四月二十八日事)
彤墀小立綴鵷鸞金碧初陽當畫看一隊佽飛爭識我健兒身
手此文官
終賈華年氣不平官書許讀興縱橫荷衣便識西華路至竟蟲
魚了一生(嘉慶壬申歲校晝/始/武英殿是平生爲校讐之學之)
萬事源頭必正名非同綜核漢公卿時流不沮狂生議側立東
華佇佩聲(官內閣日上書大學士乞到閣看本)
東華飛辯少年時伐鼓撞鐘海內知牘尾但書臣向校頭銜不
稱閷其詞(在國史館日上書總裁論西北塞外部落原流山川/形勢訂一統志之疏漏初五千言或曰非所職也乃)
(上二千言)
千言只作卑之論敢以虛懷測上公若問嘆朝諸配享少牢乞
祔叔孫通(在禮部上書堂上官論四司政體宜沿宜革者三千/言)
客星爛爛照天潢許署頭銜著乍郞翠墨未乾仙字蝕雲煙半
榻掖門旁(官宗人府奉/旨充玉牒館纂修官予草剏章程未/竟其事改官去)
齒如編貝漢東方不學吚嚘况對揚屋瓦自驚　天自笑　丹
毫圓折露華瀼(予毎侍班引/見奏履厯同官或代予悚息丁/酉春京察一等引/見蒙/記名)
半生中外小迥翔樗醜飜成戀太陽揮手唐朝八司馬頭銜老
署退鋒郞(選授楚中一司馬矣不就供職祠曹如故)
科以人重科益重人以科傳人可知　本朝七十九科矣蒐輯
科名意在斯(八歲得舊登科錄讀之是蒐輯二百年科名掌故/之始)
手校斜方百葉圖官書似此古今無祇今絶學眞成絶册府蒼
涼六幕孤(程大理同文修會典其理藩院一門及靑海西藏各/圖屬予校理是爲天地東西南北之學之始大理沒)
(予撰蒙古圖志竟不成)
孔壁微芒墜緖窮笙歌絳帳啟宗風至今守定東京本兩廡如
何闕馬融(戊子歳成尙書序大義一卷太誓答問一卷尙書馬/氏家法一卷)
姬周史統太銷沈况復炎劉古學瘖崛起有人扶左氏千秋功
罪總劉歆(癸巳歳成左氏春秋服杜𥙷義一卷其劉歆竄益左/氏顯然有迹者爲左氏決疣一卷)
張杜西京說外家斯文吾述段金沙導河積石歸東海一字源
流奠萬譁(年十有二外王父金壇段先生授以許氏部目是平/生以經說字以字說經之始)
端門受命有雲礽一脈微言我敬承宿草敢祧劉禮部東南絶
學在毘陵(年二十有八始從武進劉申受受公羊春秋近歳成/春秋決事比六卷劉先生卒十年矣)
華年心力九分殫淚漬蟫魚死不乾此事千秋無我席毅然一
炬爲歸安(抱功令文二千篇見歸安姚先生學塽先生初奬借/之忽正色曰我文著墨不著筆汝文筆墨兼用乃自)
(燒功令文)
軒后孤虛縱莫尋漢官戊已兩言深著書不爲丹鉛誤中有風
雷老將心(訂裴駰史記集解之誤爲孤虛表一卷古今用兵孤/虛圖說一卷)
古人製字鬼夜泣後人識字百憂集我不畏鬼復不憂靈文夜
補秋燈碧(嘗恨許叔重見古文少/商周彝器秘文說其形義/補說文一百四十七字戊戌四月書成)
經有家法夙所重詩無達詁獨不用我心卽是四始心泬寥再
發姬公夢(爲詩非序非毛非鄭各一卷予說詩以涵泳經文爲/主於古文毛今文三家無所尊無所廢)
熙朝仕版快茹征五倍金元十倍明揚扢千秋儒者事漢官儀
後一書成(年十四始考古今官制近成漢官損益上下二篇百/王易從論一篇以竟髫年之志)
文侯端冕聽高歌少作精嚴故不磨詩漸凡庸人可想側身天
地我蹉跎(詩編年始嘉慶丙寅終道光戊戌勒成二十七卷)
西京別火位非高薄有遺聞瑣且勞只算粗諳鏡背字敢陳法
物詁球刀(爲典客道古錄奉常道古錄各一卷)
十仞書倉鬱且深爲姱目錄散黄金吳囘一怒知天意無復龍
威禹穴心(年十六讀四庫提要是平生爲目録之學之始壬午/歲不戒於火所蒐羅七閣未收之書燼者什八九)
北游不至獨石口東游不至盧龍關此記游耳非著作馬蹄蹀
􁮗書生孱(東至永平境北至宣化境實未覩東北兩邊形勢也/爲紀游合一卷)
吾祖平生好孟堅丹黄鄭重萬珠圓不材竊比劉公是請肄班
香再十年(爲漢書補注不成讀漢書隨筆得四百事/先祖匏/伯公批校漢書家藏凡六七通又有手抄本)
麟經斷爛炎劉始幸有蘭臺聚秘文解道何休遜班固眼前同
志只朱雲(癸巳歳成西漢君臣偁春秋之義考一卷助子整齊/之者同縣朱孝廉以升)
剔彼高山大川字簿我玉篋金扃中從此九州不光怪羽陵夜
色春態熊(年十七見石鼓是收石刻之始撰金石通考五十四/卷分存佚未見三門書未成成羽琌山金石墨本記)
(五卷郭璞云羽陵卽羽琌也)
少年簿錄睨千秋過目雲煙浩不收一任湯湯淪泗水九金萬
禩屬成周(撰羽琌之山典寶記二卷)
奇氣一縱不可闔此是借瑣耗奇法奇則耗矣瑣未休眼前臚
列成五嶽(爲鏡苑一卷瓦韻一卷輯官印九十方爲漢官拾遺/一卷泉文記一卷)
登乙科則亡姓氏官七品則亡姓氏夜奠三十九布衣秋鐙忽
吐蒼虹氣(撰布衣傳一卷起康熙迄嘉慶凡三十九人)
不能古雅不幽靈氣體難躋作者庭悔殺流傳遺下女自障紈
扇過旗亭(年十九始倚聲塡詞壬午歲勒爲六卷今頗悔存之)
文章合有老波瀾莫作鄱陽夾漈看五十年中言定譣蒼茫六
合此微官(庚辰歲爲西域置行省議東南罷番舶議兩篇有謀/合琹之者)
厚重虛襄見古風車裀五度照門東我焚文字公焚疏補紀交
情爲紀公(壬辰夏大旱/上求直言大學士蒙古富公俊五度/訪之子手陳當世急務入條公讀至汰冗濫一條動)
(色以爲難行餘頗欣賞予不存於集中)
狂禪闢盡禮天台掉臂琉璃屏上囘不是瓶笙花影夕鳩摩枉
譯此經來(丁酉九月二十三夜不寐聞茶沸聲披衣起菊影在/扉忽證法華三昧)
手捫千軸古琅玕篤信男兒識字難悔向侯王作賓客廿篇鴻
烈贈劉安(某布政欲撰吉金欵識屬子爲之予爲聚拓本穿穴/羣經極談古籒形義爲書十二卷俄布政書來請絶)
(交書藏何子貞家)
夜思師友淚滂沱光影猶存急網羅言行較詳官閥畧報恩如
此疚心多(近撰平生師友小記百六十一則)
厯劫如何報佛恩塵塵文字以爲門遙知法會靈山在八部天
龍禮我言(佛書入震旦以後校讐者希乃爲龍藏考證七卷又/以妙法蓮華經爲北涼宫中所亂乃重定目次分本)
(迹二部删七品存廿一品丁酉春勒成)
龍樹靈根派別三家家榔栗不能擔我書喚作三椏記六祖天
台共一龕(近日述天台家言爲三普銷文記七卷又撰龍樹三/椏記)
只籌一纜十夫多細算千艘渡此河我亦曾糜太倉粟夜聞邪
許淚滂沱(五月十二日抵淮浦作)
白面儒冠巳問津生涯只羨五侯賓蕭蕭黃葉空村畔可有攤
書閉戸人
津梁條約徧南東誰遣藏春深隖逢不枉人呼蓮幕客碧紗㡡
護阿芙蓉(阿讀如人痾之痾出續本草)
鬼燈隊隊散秋螢落魄參軍淚眼熒何不專城花縣去春眠寒
食未曾醒
故人横海拜將軍側立南天未蕆勛我有陰符三百字蠟丸難
寄惜雄文
河干勞問又江干恩怨他時邸報看怪道烏臺牙放早幾人怒
馬出長安
學羿居然有羿風千秋何可議逢蒙絕憐羿道無消息弟一親
彎射羿弓
過百由旬煙水長釋迦老子怨津梁聲聞閉眼三千劫悔慕人
天大法王
北俊南孊氣不同少能炙轂老能聰可知銷盡勞生骨卽在方
言兩卷中(凡騶卒謂子燕人也凡舟子謂予吳人也其有聚而/轇轕者則兩爲之舌人以通之)
不容水部賦淸愁新擁牙旗拜列侯我替梅花深頌禱明年何
遜守揚州(同年何亦民俊時以知府銜駐黄河)
金鑾竝硯走龍蛇無分同探閬苑花十一年來春夢冷南游且
喫玉川茶(同年盧心農元良時知甘泉)
黄金脫手贈椎埋屠狗無悰百計乖僥倖故人仍滿眼猖狂乞
食過江淮(過江淮間不困戹何亦民盧心農雨君力也)
大宙南東久􁓒寥甄陀羅出一枝簫簫聲容與渡淮去淮上魂
須七日招(袁浦席上有限韻賦詩者得簫字敬賦三首)
少年擊劒更吹簫劒氣簫心一例消誰分蒼涼歸櫂後萬千哀
樂集今朝
天花拂袂著難消始媿聲聞力未超靑史他年煩點染定公四
紀遇霛簫(人名)
一言恩重降雲霄塵劫成塵感不銷未免初禪怯花影夢囘持
偈謝霛簫(翌晨報謝一首)
能令公愠公復喜揚州女兒名小雲初弦相見上弦別不曾題
滿杏黄裙
坐我三熏三沐之懸厓撒手別卿時不留後約將人誤笑指河
陽鏡裏絲
美人才調信縱横我亦當筵拜盛名一笑勸君輪一著非將此
骨媚公卿(友人訪小雲於揚州三至不得見愠矣箴之)
䋞羅文獻吾勌矣選色譚空結習存江淮狂生知我者綠牋百
字銘其言(讀某生與友人書卽書其後)
　　附錄某生與友人書
　　某祠部辨若懸河可抵之隟甚多勿爲所慴其人新倦仕
　　宦牢落歸恐非復有䋞羅文獻蒐輯人才之盛心也所至
　　通都大邑雜賓滿戸則依然渠二十年前承平公子故態
　　其客導之岀游不爲花月冶游卽訪僧耳不訪某輩某亦
　　斷斷不繼見某頓首
棃園爨本募誰修亦是風花一代愁我替尊前深惋惜文人珠
玉女兒喉(元人百種臨川四種悉遭伶師竄改崑曲俚鄙極矣/酒座中有徵歌者予輒撓阻)
河汾房杜有人疑名位千秋處士卑一事平生無齮齕但開風
氣不爲師(予生平不蓄門弟子)
生還重喜酹金焦江上騷魂亦可招隔岸故人如未死淸樽讀
曲是明朝
西來白浪打旌旗萬舶安危總末知寄語瞿塘灘上賈收帆好
趁順風時
少年攬㘘澄淸意倦矣應憐縮手時今日不揮閒涕淚渡江只
怨別蛾眉
六月十五刖甘泉是夕丹徒風打船風定月岀半江白江上女
郞眠未眠
四海流傳百軸栞皤皤國老尙神完談經忘卻三公貴只乍先
秦伏勝看(重見/予吿大學士阮公於揚州)
蜀岡一老抱哀弦閱盡詞場意惘然絶似琵琶天寶後江南重
遇李龜年(重晤秦敦天編修恩復)
家公舊治我曾遊只曉梅邨與鳳洲收拾遺聞浩無涘東南一
部小陽秋(太倉邵子顯輯太倉先哲叢書八帙起南宋迄乾隆/中使予序之)
七里虹橋腐草腥歌鐘詞賦兩漂零不隨天市爲消長文字光
芒聚德星(時上元蘭君太倉邵君爲揚州廣文魏默深舍人陳/靜葊博士僑揚州又晤秦玉笙謝夢漁劉楚楨劉孟)
(瞻四孝廉楊季子都尉)
公子有德宜置諸有德公子毋忘諸我方乞糴忽誦此箴詺磊
落肝脾虛
詩人瓶水與謨觴鬱怒淸深兩擅場如此高材勝高第頭銜追
贈薄三唐(鬱怒橫逸舒鐵雲瓶水齋之詩也淸深淵雅彭甘亭/小謨觴館之詩也兩君死皆一紀矣)
荷衣說藝鬪心兵前輩須睂照坐淸收拾遺聞歸一派百年終
恃小門生(少時所交多老蒼於乾隆庚戌榜過從最親厚次則/嘉慶已未多談萟之士兩科皆大興朱文正爲總裁)
(官)
中年才子躭絲竹儉歲高人厭薜蘿兩種情褱俱可諒陽秋貶
筆未宜多
姬姜古妝不如市趙女輕盈躡銳屣侯王宗庿求元妃徽音豈
在纖厥趾(偶感)
麟趾褭蹄式可尋何須番舶獻其琛漢家平準書難續且仿齊
梁鑄餅金(近世行用番錢以爲攜挾便也不知中國自有餅金/見南史褚彦囘傳又見唐韓偓詩)
乍賦曾聞紙貴夸誰令此𥿄徧京華不行官鈔行私鈔名目何
人餉史家
促柱危弦太覺孤琴邊倦眼眄平蕪香蘭自判前因誤生不當
門也被耡
荒靑無縫種交加月費牛溲定幾車只是場師消遣法不求秋
實不看花(所僦寓有治圃者戲贈)
六朝古黛夢中橫無福秦淮放棹行想見鍾山兩才子詞鋒落
月互縱橫(欲如江甯不果亦不得馬湘帆戸部馮晉漁比部兩/同年消息)
不論鹽鐵不籌河獨倚東南涕淚多國賦三升民一斗屠牛那
不勝栽禾
殘客津梁握手欷多君鄭重問烏衣故家自怨風流歇肯罵無
情燕子飛(重晤段君果行沈君錫東於逆旅執手言褱雨君家/大人舊賓客也)
九州生氣恃風雷萬馬齊瘖究可哀我勸天公重抖擻不拘一
格降人材(過鎭江見賽玉皇及風神雷神者禱祠萬數道士乞/撰靑詞)
不容兒輩妄譚兵鎭物何妨一矯情別有狂言􁔱時望東山妓
卽是蒼生
漢代神仙玉乍堂六朝文苑李男香過江子弟傾風采放學歸
來祀衞郎
黃河女直徙南東(金明昌/元年)我道神功勝禹功安用迂儒談故道
犂然天地劃民風(渡黃河而南天異色地異氣民異情)
陶潛詩喜說荆軻想見停雲發浩歌吟到恩仇心事湧江湖俠
骨恐無多(舟中讀陶詩三首)
陶潛酷似臥龍豪(語意本/辛棄疾)萬古潯陽松菊高莫信詩人竟平澹
二分梁甫一分騷
陶潛磊落性情温冥報因他一飯恩頗覺少陵詩吻薄但言朝
叩富兒門
江左晨星一炬存魚龍光怪百千吞迢迢望氣中原夜又有湛
盧劒倚門(江陰見李申耆丈蔣丹棱茂才丹棱申耆之門人也)
過江藉甚顔光祿又乍山中老樹看賴是元龍樓百尺雄譚夜
半斗牛寒(陳登之別駕坐上重晤盛午洲光祿)
五十一人忽少三我聞隕涕江之南篋中都有舊墨迹從此襲
以玫瑰函(聞都中狄廣軒侍御蘇賓嵎吏部夏一卿吏部三同/年忽然同逝)
偶賦凌雲偶倦飛偶然閒慕遂初衣偶逢錦瑟佳人問便說尋
春爲汝歸
萬卷書生颯爽來夢中喜極故人囘湖山曠劫三吳地何日重
生此霸才(夢顧干里有乍憶己丑歲與君書訂五年相見君報/書云敢不忍死以待予竟爽約君以甲午春死矣)
故人有子尙饘粥抱君等身大箸乍劉向而後此大宗豈同陳
晁竸目錄(干里著思適齋筆記校定六籍百家諟其文字且生/陳晁後七百載目錄方駕陳晁亦足豪矣嗣君守父)
(書京師傳聞誤也)
今日閒愁爲洞庭茶花凝想吐芳馨山人生死無消息夢斷查
灣一角靑(擬尋洞庭山舊游不果亦不得葉山人昶消息)
玉立長身宋廣文長洲重到忽思君遙憐屈賈英靈地樸學奇
材張一軍(奉褱宋于庭丈乍于庭投老得楚南一令奇才樸學/二十年前目君語今無以易也)
太湖七十漊爲墟三泖圓斜各有初恥與蛟龍競升斗一編聊
獻郟僑書(陳呉中水利策于同年裕魯山布政/子南宋人父子皆著三吳水利書/郟僑郟亶之)
鐵師講經門徑仄鐵師念佛頗得力似師畢竟勝狂禪師今遲
我蓮花國(江鐵君沅是予學佛第一導師先予歸一年逝矣千/劫無以酬德祝其疾生浄土)
少年哀艷雜雄奇暮氣穨唐不自知哭過支硎山下路重鈔梅
冶一匳詩(舅氏段右白葬支硎山平生詩晚年自塗乙盡子尙/抱其梅冶軒集一卷)
温良阿者淚漣漣能說吾家六十年見面恍疑悲母在報恩祝
汝後昆賢(金媪者嘗保抱予者也重見于吳中年入十有七/阿者岀禮記內則今本誤爲可者悲母出本生心地)
(觀經)
天敎檮杌降家門骨肉荆榛不可論賴是本支調護力若敖不
餒怗深恩(到秀水縣重見七叔父乍)
徑山一　吼寰中野燒蒼涼弔達公何處復求龍象力金光明
照浙西東(明紫柏大師刻大藏板在徑山康熙中由徑山遷嘉/興之楞嚴寺今什不存四矣求天台宗各書印本亦)
(無所得)
有明像法披猖後荷擔如來兩尊宿龍樹馬鳴齊現身我聞大
地師子吼(拜紫柏藕益兩大師像)
道場馣馤雨花天長水宗風在目前一任揀機參活句莫將文
字換狂禪(示楞嚴講主逸雲講主新刻明人楞嚴宗通一書故/云)
一脈靈長四葉貂談經門祚鬱岧嶤儒林幾見傳苗裔此福高
郵冠　本朝(訪嘉興太守王子仁子仁文肅公曾孫石􁁺孫吾/師文簡公子)
祗將媿汗溼萊衣悔極堂堂歲月違世事滄桑心事定此生一
跌莫全非(於七月初九到杭州家大人時年七十有三倚門望/久矣)
里門風俗尙敦龎年少爭爲齒德降桑梓温恭名敎始天涯何
處不家江(家大人扶杖出游里少年皆起立)
小別湖山劫外天生還如證第三禪台宗悟後無來去人道蒼
茫十四年
浙東雖秀太淸孱北地雄奇或獷頑踏徧中華窺兩戒無雙畢
竟是家山
親朋歲月各蕭閒情䛡纏緜禮數刪洗盡東華塵土否一秋十
日九湖山
高秋那得吳虹生乘軺西子湖邊行一􁃼一壑我前導重䛡京
華送我情(時巳知浙中兩使者消息非吳虹生也祝其他日使/車莅止耳)
除卻虹生憶黄子曝衣忽見黄羅衫文章風誼細評度嶺南何
減江之南(謂蓉石比部)
家住錢唐四百春匪將門閥傲江濱一州典故閒徵徧撰杖觀
濤得幾人(八月十八日侍家大人觀潮)
問我淸游何日最木樨風外等秋潮忽有故人心上過乃是虹
生與子瀟(吳虹生及固始蔣子瀟孝廉也)
靈鷲高華夜吐雲山凹指點舊家墳千秋名敎吾誰媿媿讀羲
之誓墓文(表弟呉鷲雲先世丙舍在靈鷲下繪圖乞一詩時予/不至先慈殯宫十四年矣)
鄕國論文集古歡幽人三五薜蘿看從知閬苑桃花色不及谿
松耐歲寒(晤曹葛民籒徐問蘧楙王雅臺熊吉陳覺葊春曉諸/君)
眼前石屋著書象三世十方齊現身各搦著書一枝筆各有洞
天石屋春(葛民以畫象乞題爲說假觀偈)
如何從假入空法君亦莫問我莫答若有自性互不成互不成
者誰佛刹(爲西湖僧講華嚴一品竟又說此偈)
振綺堂中萬軸書乾嘉九野有誰如季方玉粹元方死握手城
東問蠧魚(汪小米舍人死矣見其哲弟又村員外)
與吾同􁦓硯北者(先曾祖晚號/硯北老人)仁愿如兄壯歲亡從此與誰談
古處馬㜑巷外立斜陽(弔從兄竹樓)
醰醰諸老愜瞻依父齒隨行亦未稀各有淸名聞海內春來各
自典朝衣(時鄕先輩在籍科目年齒與家大人頡頏者五人姚/亮甫陳堅木兩侍郞張雲巢鹾使張靜軒胡書農兩)
(學士)
我言送客非佛事師言不送非佛智雙照送是不送是金光大
地喬松寺(重見慈風法師于喬松庵叩以台宗疑義聾不荅送/予至山門予辭師正色曰是佛法)
震旦狂禪沸不支一燈慧命續如絲靈山未歇宗風歇巳過龎
家日眚時(錢△庵居士死矣得其晚年所著宗/二卷)
曩向眞州訂古文飛龍滂熹折紛紜經生家法從來異拓本饃
餬且餉君(在京師阮芸臺師屬爲齊侯中􁆔二壺釋文兹吾師/覓六舟僧手拓精本分寄徐問蘧屬別釋一通因東)
(問蘧)
閉門三日了何事題圖祝壽諛人詩雙文單筆記序偈筆秃幸
趁酒熟時
䃺之道義拯之難賞我岀處好我書史公副墨問誰氏屈指首
寄虬髯吳(欲以全集一分寄虹生未寫竟)
少年哀樂過于人歌泣無端字字眞旣壯周旋雜癡黠童心來
復夢中身
䝟貐䝟貐厲牙齒求覆我祖十世祀我請于帝詛于鬼亞駝巫
陽涖雞豕
晝夢亞駝吿有熹明年三月䝟貐死大神羮䲷殄䲷子焚香敬
慰少昊氏
碧澗重來薦一毛杉柟喜比往時高故人地下仍相護驅逐狐
貍賴爾曹(弔朱大發洪士華二人爲先祖守塋者也先母殯宫/在先祖側地名花園埂也)
志乘英靈瑣屑求豈其落筆定陽秋百年子姓殷勤意忍說挑
鐙爲應酬(乞畱墨數行爲異日相思之資者塡委牖戸惟撰次/先世事行屬爲家傳墓表則詳審爲之多存稾者)
瓊林何不積緡泉物自低昂人自便我與徐公籌到此朱提山
竭亦無權(近日銀貴有司苦之古人粟紅貫朽是公庫不必皆/納鏹也予持論如此徐鐵孫大令榮論與予合)
俎膾飛沈竹月喧侍郞十日敞淸尊東南不可無斯樂濡筆親
題第四園(過嚴小農侍郞富春山館觴咏旬日其地爲明金尙/書別墅杭人猶稱金衙莊予品題天下名園金衙莊)
(居第四)
藏書藏帖兩高人目錄流傳四十春師友凋徂心力倦羽琌一
記亦荆榛(弔趙晉齋魏何夢華元錫兩處士兩君爲予諟正金/石墨本記者也)
兒談梵夾婢談兵消息都防父老驚賴是搖鞭吟好句流傳鄕
里只詩名(到家之日早有傳誦予出都畱別詩者時有詩先人/到之謠)
吳郞與我不相識我識吳郞拂畫看此外若容添一語舎元殿
裏覓長安(從妹/生與予昔別時才髫齡今已寡矣妹壻吳郎/余固未識面也粤生以其遺像乞題因說此偈)
科名掌故百年知海島疇人奉大師如此奇材終一令蠧魚零
落我歸時(弔黎見山同年應南見山順德人官平陽令卒于杭/州)
惠逆同門復同藪謀臧不臧視朋友我兹怦然謀乃心君巳􁇴
然脫諸口(陳碩甫秀才烉爲予規畫北行事明白犀利足徵良/友之愛)
秋風張翰計蹉跎紅豆年年擲逝波誤我歸期知幾許蟾圓十
一度無多(以下十有六首杭州有所追悼而乍)
拊心消息過江淮紅淚淋浪避客揩千古知言漢武帝人難再
得始爲佳
小樓靑對鳳皇山山影低佪黛影間今日當牕一匳鏡空王來
證鬢絲斑
嬌小温柔播六親蘭姨瓊姊各霑巾九泉肯受狂生譽藝是鍼
神貌洛神
阿孃重見話遺徽病骨前秋盼我歸欲寄無因今補贈汗巾鈔
袋枕頭衣
雲英未嫁損華年心緒曾憑阿母傳償得三生幽怨否許儂親
對玉棺眠
杭州風俗鬧蘭盆綠蠟金爐梵唱繁我説天台三字偈勝孃膜
拜禮沙門
殘絨堆積繡牕間慧婢商量贈指環但乞崔徽遺像去重摹一
坐供秋山
昔年詩卷駐精魂强續狂游拭涕痕拉得藕花衫子婢籃輿仍
出湧金門
蟠䕫小印鏤珊瑚小字高華出漢書原是狂生漫題贈六朝碑
例合鐫無
花神祠與水仙祠欲訂源流媿未知但向西泠添石刻駢交撰
出女郞碑
小婢口齒蠻復蠻秋衫紅淚澘復澘眉痕約畧彎復彎婢如夫
人難復難
女兒魂魄完復完湖山秀氣還復還爐香瓶卉殘復殘他生重
見艱復艱
天將何福予蛾眉生死湖山全盛時冰雪無痕靈氣杳女仙不
賦降壇詩
一十三度谿花紅一百八下西谿鐘卿家滄桑卿命短渠儂不
關關我儂
一百八下西谿鐘一十三度谿花紅是恩是怨無性相冥祥記
裏魂朦朧
草剏江東署羽陵異書奇石小崚嶒十年松竹誰畱守南渡飛
揚是中興(復墅)
墅東修竹欲連天苦費西鄰買筍錢此是商鞅墾土令不同鑿
空誤開邊(拓墅)
靈簫合貯此靈山意思精微窈窕間􁃼壑無雙人地稱我無拙
筆到眉彎(蘄墅)
此是春秋據亂作舁平太平視松竹何以功成文致之攜簫飛
上羽琌問(又蘄墅)
料理空山頗費才文心兼似畫家來矮茶密緻高松獨記取先
生親手栽
君家先塋鄧尉側佳木生之雜紺碧不看人間頃刻花他年管
領風雲色(從西鄰徐屏山乞樹栽屏出允至鄧尉求之)
可惜南天無此花腰身畧似海棠斜難忘槐市街南宅小　羣
芳稿一車(憶京師鸞枝花)
可惜南天無此花丽情還比牡丹奢難忘西掖歸來早贈與妝
臺滿鏡霞(憶京師芍藥)
不是南天無此花北肥南瘦二分差願移北地燕支社來問南
朝油壁車(憶海棠)
弱冠尋芳數歳華玲瓏萬玉嫭交加難忘細雨紅泥寺溼透春
裘倚此花(憶丁香)
女牆百雉亂紅酣遺愛眞同召伯甘記得花陰文讌屢十年春
夢寺門南(憶豐宜門外花之寺董文恭公手植之海棠一首)
空山徙倚倦游身夢見城西閬苑春一騎傳牋朱邸晩臨風遞
與縞衣人(憶宣武門内太平湖之丁香花一首)
繾綣依人慧有餘長安俊物最推渠故侯門第歌鐘歇猶辦晨
餐二寸魚(憶北方師子貓)
萬綠無人嘒一蟬三層閣子俯秋煙安排寫集三千卷料理看
山五十年(欲寫全集淸本數十分分貯友朋家)
海西別墅吾息壤羽琌三重拾級上明年俯看千樹梅飄颻亦
是天際想
此閣宜供天人師檀香三尺博士爲阮公施香孰施字徐公字
似蕭梁碑(造沸像之匠謂之博士击摩利攴天經/予供天台/智者大師檀香像徐問蘧爲予書扁日觀不思議境)
(書楹聯曰智周萬物而無所思言滿天下而未嘗議)
男兒解讀韓愈詩女兒好讀姜䕫詞一家倘許圓鷗夢晝課男
兒夜女兒(時眷屬尚畱滯北方/亦仿之/近人郭頻/畫鷗夢圓圖予)
倘容我老半耡邊不要公卿寄俸錢一事避君君匿笑劉郎才
氣亦求田(儉歲有鬻田六畝者予願得之友人來問此事)
瑰癖消沈結習虛一篇典寶古女無金鐙出土苔花碧又照徐
陵讀漢書(滬土徐文臺得漢宫雁足鐙以拓本見寄乞一詩是/時予收藏古吉金星散見于羽琌山典寶記者百存)
(一二)
迥腸盪氣感精靈座客蒼涼酒半醒自別吳郞高詠減珊瑚擊
碎有誰聽(曩在虹生坐上酒半詠宋人詞嗚嗚然虹生賞之以/爲善于頓挫也近日中酒卽不能高詠矣)
隨身百軸字平安身世無如屠釣寛恥學趙家臣宰例歸來香
火乞祠官
何　周妻業竝深台宗古轍幸窺尋偷閒頗異凡夫法流水池
塘一觀心
皇初任土乃乍貢卅七畝山可材衆媪神笑予無貧法丹徒陸
生言可用(吾友陸君獻著種樹書大指言天下之大利必任土/貨殖乃貨植也有土十畝卽無貧法昔年曾序之)
西牆枯樹態縱橫奇古全憑一臂撐烈士暮年宜學道江關詞
賦笑蘭成(羽琌之西有枯棗一株不忍斧去)
秋光媚客似春光重九尊前艸樹香可記前年寶藏寺西山暮
雨怨吳郞(丁酉重九與徐星伯前輩呉虹生同年連騎遊西山/之寶藏寺歸鞍驟雨/重九前三夕乍此詩閣筆而)
(雨)
似笑山人不到家爭將晚節盡情夸三秋不霣夫容􁆺九月猶
開窅窳花(弓徐錯音乎感切)
萊菔生兒芥有孫(借蘇/句)離披秋霰委黄昬靑松心事成無賴只
閱前山野燒痕
銀爥秋堂獨聽心隔簾誰報雨沈沈明朝不許沿谿賞巳沒谿
橋一尺深
空觀假觀弟一觀佛言世諦不可亂人生宛有去來今臥聽簷
花落秋半
賸水殘山意度深平生幾緉屐難尋栽花鄭重看花約此是劉
郞遲暮心
復墅拓墅蘄墅了吾將北矣乃圖南無妻怕學林逋獨有子肯
爲王霸慙(料理別墅稍露厓畧將自往北方迎眷屬歸以實之)
從今誓學六朝書不肄山陰肄隱居萬古焦山一痕石飛昇有
術此權輿(涇縣包眘伯贈予瘞鶴銘九月十一日坐雨于羽琌/山館漫題其後)
二王只合爲奴僕何况唐碑八百通欲與此銘分浩逸北朝差
許鄭文公(再跋舊拓瘞鶴銘/昭書/謂北魏兖州刺史鄭羲碑鄭道)
九流觸手緒縱横極動當筵炳燭情若使魯戈眞在手斜陽只
乞照書城
詩讖吾生信有之預憐夜雨閉門時三更忽軫哀鴻思九月無
禱淮水湄(出都時有空山夜雨之句今果應今秋自淮以南于/里苦雨)
燕蘭識字尙聰明難遣當筵遲暮情且莫空山聽雨去有人花
底祝長生
連宵燈火讌秋堂絶色秋花各斷腸又被北山猿鶴笑五更濃
掛一帆霜(于九月十五日晨發矣)
美人信有錯刀投不負張衡詠曰愁爇罷心香屢迥顧古時明
月照杭州
阻風無酒倍消魂况是殘秋岸柳髠賴有阿咸情話好一帆冷
雨過婁門(從子劒塘送我于蘇州)
杭州梅舌酸復甜有筍名曰虎爪尖芼以蘇州小㒈欖可敵北
方冬菘醃(杭人擣梅子雜薑桂摻之名曰梅舌兒)
擬策孤笻避冶遊上方一墖俯淸秋太湖夜照山靈影頑福甘
心讓虎􁃼(上方山在太湖南)
阿咸從我十日遊遇管城子于虎􁃼有筆可槖不可投簪筆致
身公與侯(劒塘買筆筩乞銘之)
濯罷鮫綃鏡檻涼無端重試午時妝新詩急記消魂事分與臙
脂一掬湯(重過揚州有紀)
少年尊隱有高文猿鶴眞堪張一軍難向史家搜比例商量出
處到紅裠
誰肯心甘薄倖名南􁒷北駕怨三生勞人只有空王諒那向如
花辨得明
怕聽花間惜別詞僞畱片語訂來期秦郵驆近江潮遠是剔銀
燈詛我時
停帆預卜酒盃深十日無需逆旅金莫怨津梁爲客久天涯有
弟䛡秋心(從弟景姚以丹陽丞駐南河予到浦館其廨中)
豆􁴙芳温啟瓠犀傷心前度語重題牡丹絶色三春暖豈是梅
花處士妻(九月二十五日重到袁浦十月六日渡河去畱浦十/日大抵醉夢時多醒時少也統名之曰寱詞)
對人才調若飛仙詞令聰華四座傳撐住南東金粉氣未須料
理五湖船(此二章謝之也)
鶴背天風墮片言能蘇萬古落花魂征衫不漬尋常淚此是平
生未報恩
小語精微􁐍耳圓况聆珠玉瀉如泉一番心上温　過明鏡明
朝定少年
何須讌罷始畱髠絳蠟牀前款一尊姊妹隔花催送客尙拈羅
帶不開門
去時梔子壓犀簪次弟寒花搯到今誰分江湖摇落後小屏紅
燭話冬心(是夕立冬)
盤堆霜實擘庭橊紅似相思綠似愁今夕靈飛何甲子上淸齋
設記心頭
風雲材畧巳消磨甘隸妝臺伺眼波爲恐劉郞英氣盡卷簾梳
洗望黄河
玉樹堅牢不病身恥爲嬌喘與輕顰天花豈用鈴旛護活色生
香五百春
眉痕英絶語謖謖指撝小婢帶韜畧幸汝生逢淸晏時不然劒
底桃花落
鳳泊鸞飄別有愁三生花草夢蘇州兒家門巷斜陽改輸與船
孃住虎􁃼
一自天鍾弟一流年來花草冷蘇州兒家心緒無人見他日埋
香要虎􁃼
難憑肉眼測天人恐是優曇示現身故遣相逢當五濁不然誰
信上仙淪
雲英化水景光新畧似驂鸞縹渺身一隊畫師齊斂手只容心
裏貯穠春
釃江作醅亦不醉傾河解渴亦不醒我儂醉醒自有例肯向渠
儂側耳聽
收抬風花儻􁎆詩凌晨端坐一凝思勉求玉體長生訣畱報金
閨國士知
絶色呼他心未安品題天女本來難梅魂菊影商量徧忍乍人
間花草看
臣朔家原有細君司香燕姞畧知文無須詗我山中事可肯花
間領右軍
道韞談鋒不落詮耳根何福受淸圓自知語乏煙霞氣枉負才
名三十年
喜汝文無一筆平墮儂五里霧中行悲歡離合本如此錯怨蛾
眉解用兵
美人才地太玲瓏我亦陰符滿腹中今日簾旌秋縹渺長天飛
去一征鴻
靑鳥銜來雙鯉魚自緘紅淚請迥車六朝文體閒徵徧那有蕭
孃謝罪書
電笑何妨再一囘忽逢玉女諫書來東王萬八千驍盡爲報投
壺乏箭材
萬一天塡恨海平羽琌安穩貯雲英仙山樓閣尋常事兜率甘
遲十劫生
美人捭闔計頻仍我佩陰符亦可憑綰就同心堅俟汝羽琌山
下是西陵
身世閒商酒半醺美人胸有北山文平交百輩悠悠口揖罷還
期將相勳
金缸花燼月如煙空損秋閨一夜眠報道妝成來送我避卿先
上木蘭船(寱詞止于此)
未濟終焉心縹渺百事翻從闕陷好吟到夕陽山外山古今誰
免餘情繞(漁溝道中題璧一首)
欲求縹渺反幽深悔殺前番拂袖心難學冥鴻不迴首長天飛
過又遺音(漁溝道中奉寄一首)
明知此浦定重過其奈尊前百感何亦是今生未曾有滿襟淸
淚渡黄河(衆興道中再奉寄一首)
絶業名山幸早成更何方法遣今生從兹禮佛燒香罷整頓全
神注定卿
少年雖亦薄湯武不薄秦皇與武皇設想英雄垂暮日温柔不
住住何鄕
客心今雨暱舊雨江痕早潮收暮潮新歡且問黃㜑渡(袁浦/地名)影
事休提白傅橋(以上順河道中題壁三首)
閱厯天花悟後身爲誰岀定亦前因一燈古店齋心坐不似雲
屏夢裏人(順河道中再奉寄一首仍敬謝之自此不復爲此人/有詩矣/寄此詩是十月十日也越兩月自北囘重)
(到袁浦問訊其人巳歸蘇州閉門謝客矣其出處心蹟亦有不/可測者附記于此)
此身巳乍在山泉涓滴無由補大川急報東方兩星使靈山吐
澑爲糧船(時東河總督撽問泉源之可以濟運者吾友汪孟慈/戸部董其事銅山縣北五十里日柳泉泉涌岀滕縣)
(西南百里曰大泉泉懸出吾所目見也詩寄孟慈并寄徐鏡溪/工部)
昭代恩光日月高烝彞十器比球刀吉金打本千行在敬拓斯
文冠所遭(謁/歸/至聖廟瞻仰/純廟/領祭器十事得拓本以)
少年無福過闕里中年著書復求仕仕幸不成書幸成乃敢齋
祓告孔子(曩至兖州不至曲阜歳癸未五經大義終始論成壬/辰羣經寫官答問成癸巳六經正名論成古史鉤沈)
(論又成乃慨然曰可以如曲阜謁孔林矣今年冬乃謁林齋于/南沙河又齋于梁家店)
少爲賤士抱弗宣壯爲祠曹默益堅議則不敢腰䣛在廡下一
揖中夷然(兩廡從祀儒者有拜有弗拜亦有强予一揖不可者)
曩將奄宅證淹中肅肅微言謦欬逢肯拓同文門畔石古心突
過漢朝松
江左吟壇百輩狂誰知闕里是詞場我從宅壁低佪聽絲竹千
秋尙繞梁(時曲阜令王君大淮其弟大堉其子鴻皆工詩孔氏/則有孔繡山憲彝憲彝弟憲庚孔氏之甥鄭憲銓皆)
(詩人也)
嘉慶文風在目前記同京兆鹿鳴筵白頭相見山東路誰惜荷
衣兩少年(酬曲阜令王海門海門吾庚午同年也)
少年奇氣稱才華登岱還浮八月槎我過東方亦無負淸尊三
宿孔融家(館于孔經閣憲庚家題經閣觀海圖)
子雲壯歲雕蟲感擲向洪流付太虛從此不㩣閒翰墨男兒當
注壁中書(經閣投詩江中乍雲水詩瓢圖)
倘乍家書寄哲兄淮陰重䛡七年情門前報有關山客來聽西
齋夜雨聲(時經閣兄繡山方遊京師淮陰鴻爪圖繡山經閣所/合乍也)
家有凌雲百尺條風煙培護漸岧嶤生兒只識秦碑字脆弱芝
蘭笑六朝(海門種松圖)
盗詩補詩還祭詩子梅詩史何恢奇鄙人勸君割榮者努力删
詩壯盛時(王子梅鴻祭詩圖)
詩格摹唐字有稜梅花官閣夜鎪冰一門鼎盛親風雅不似蒼
芒杜少陵(王秋垞大堉蒼芒獨立圖)
入齡夢到矍相圃今日五君來作主我欲射侯陳禮容可惜行
裝無白羽(王海門及弟秋垞嗣君子梅孔經閣鄭子斌五君餞/之於矍相圃)
忽向東山感歲華恍如庾嶺對横斜敢參黄面瞿曇句此是森
森闕里花(時纔十月忽開蠟梅一枝經閣折以伴行)
前車轍淺後車縮兩車勒馬讓先躍何况東陽絳灌年賈生攘
臂定禮樂(見兩車子相掉罄有感)
古人用兵重福將小說家明因果狀不信古書愎用之水厄淋
漓黑貂喪(或爲僕至其相不吉自言事十主皆失官予不信使/庀物物過手輒敗使雇車車覆者四幸予先辭官矣)
(法苑珠林及明小說皆有此事記之以貽纂類書者)
天意若曰汝毋北覆車南沙書卷溼汶陽風雨六幕黑申以東
平三尺雪
蒼生氣類古猶今安用冥鴻物外吟不是九州同急難尼山誰
識憮然心(北行覆車者四車陷淖中者二皆賴途人以免)
九邊爛熟等雕蟲遠志眞看小草同枉說健兒身手在靑燈夜
雪阻山東
任􁃼馬首有筝琶偶落吟鞭便駐車北望觚稜南望鴈七行狂
草達京華(遣一僕入都迎眷屬自駐任􁃼縣待之)
房山一角露崚嶒十二連橋夜有冰漸近城南天尺五迴燈不
敢夢􁉔稜(兒子書來乞稍稍北乃進次于雄縣又請乃又進次/子固安縣)
艱危門戸要人持孝岀貧家諺有之葆汝心光淳悶在皇天竺
胙總無私(兒子昌匏書來以四詩答之)
雖然大器晩年成卓犖全憑弱冠爭多識前言畜其德莫抛心
力貿才名
儉腹高譚我用憂肯肩樸學勝封侯五經爛熟家常飯莫似而
翁歠九流
圖籍移從肺腑家而翁學本段金沙丹黄字字皆珍重爲裹靑
氊載一車
欲從太史窺春秋勿向有字句處求抱徵言者太史氏大義顯
顯則予休(兒子昌匏書來問公羊及史記疑義答以一十八字)
家園黄熟半林柑抛向筠籠載兩三風雪盈裾好持贈預敎詩
婢識江南
從此靑山共鹿車斷無隻夢墮天涯黄梅淡冶山礬靚猶及雙
淸好到家(眷屬于冬至後五日岀都)
六義親聞鯉對時及身刪定答親慈剗除風雪關山句歸到高
堂好背詩(今年七月蒙/家大人垂詢文集定本命呈近詩)
論詩論畫復論禪三絶門風海內傳可惜語兒谿畔路白頭無
分櫂歸舷(方鐵珊參軍餞之于保陽/鐵珊名廷瑚石門人父/薰字蘭士以詩畫名好佛君有父風年七十矣猶宦)
(畿南)
使君談萟筆通神斗大高陽酒國春消我關山風雪怨天涯握
手盡文人(陳笠雨明府餞之于高陽/笠雨名希敬海昌人以/進士爲令史甚熟詩古文甚富)
畫禪有女定淸眞合配琳瑯萬軸身百里畿南風雪路我來著
手竟成春(鐵珊有女及笄笠雨喪偶使予爲蹇修焉)
古愁莽莽不可說化乍飛仙忽奇闊江天如墨我飛還折梅不
畏蛟龍奪(十二月十九日擕女辛遊焦山歸舟大雪)
惠山秀氣迎客舟七十里外心先投惠山妝成要妝鏡惠泉那
許東北流(廿二日擕女辛遊惠山)
丹實瓊花海岸旁羽琌山似峚之陽一家可惜仍煙火未問仙
人辟穀方(歳不盡五日安頓眷屬于海西羽琌之山戲示阿辛)
吟罷江山氣不靈萬千種䛡一燈靑忽然閣筆無言說重禮天
台七卷經
　　天下震矜定盦之詩徒以其行間璀璨吐屬瑰丽夫人讀
　　萬卷書供驅使璀璨瑰丽何待言要之有形者也若其聲
　　情沈烈惻悱遒上如萬玉哀鳴世鮮知之抑人抱不世之
　　奇材與不世之奇情及其爲詩情赴乎詞而聲自異要亦
　　可言者也至於變化從心儵忽萬匠光景在目欲捉巳逝
　　無所不有所過如掃物之至也無方而與之爲無方此其
　　妙明在心世烏從知之(鳳)知之而卒不能言之嘗聞神全
　　者哀不能感樂不能眩風雨不能蝕晦朔不能移乃至火
　　不能燒水不能溺此道家言似不足以測學佛者之涘抑
　　古今語言所可到之境止於此定公其殆全於神者哉全
　　於神者哉寫已亥雜詩竟聊書簡末庚子穀雨日新安女
　　士程金鳳
定盦文集補　仁和龔自珍璱人饌
蒙古字類表序
蒙古文字爲
國書之祖大海烏巴什未奉
詔時
國初所用所謂無圏點檔桉者也又爲準部託忒之祖託忒十
五頭皆畧仿蒙古無圏點而末筆直下波　方闊者也
國書有聯字一體佛典謂之滿字蒙古無之乃皆單行佛家謂
之半字準部亦無之也然則蒙古之字曷可不勒成一書以備
外史今以波　多寡爲次序不以天地人物爲類
欽定三合音淸文鑑之載蒙古字以明聲也西域同文志之附
載蒙古書撮舉天地人物相比乃借蒙古字形以明西字形也
是表之作乃明以專形也若夫蒙古喇嘛所諷唐古忒諸經有
見於今中國大藏本者如大湼槃之△字又　字(隋章安頂師/强音之以伊)
又華嚴經實义難陀本有四畫相如髻形杵形華形等又各經
皆有　字卍字等居然符合今故標撮一二聊資考證此方僧
言聲在空中是無常法未久則變形在實處其變尙遲又言有
有聲而無形者此土空圏記是也有有形而無聲者室利靺瑳
相之屬是也洵智者之論矣
蒙古氏族表及在京氏族表總序
浩繁乎欽吉思汗之子孫恭讀
高宗皇帝上諭有之日三代而降惟元系至今未絕御製文辨
史家偁奇渥温氏誤也驗以蒙古語定帝姓爲博爾吉吉特氏
元史各姓氏皆驗以今蒙古語定爲瓜爾佳赫舍哩鄂通等如
干氏古今聲轉實則一也其未見元史者在蒙古最顯著則有
喀喇沁土黙待之爲烏梁海氏在厄魯特最顯著則有杜爾伯
特準噶爾之爲綽羅斯氏餘如部氏其四衛拉特三有氏惟土
爾扈特無有蓋三姓之先皆以地爲氏今鉤索羣書定爲恭博
必塔氏外至額濟內河土爾扈特亦同氏洪惟
太祖
太宗統有諸部大小君長先後絡附天聰九年始議定設蒙古
固山額眞八員如滿洲都統蒙古梅勒章京入員如滿洲副都
統順治元年諸部扈　駕入關百七十年來按旗界處鬰爲功
宗其官至一品爵至民公者登進土科者列於表而以某氏原
出某部分疏其下八旗各一表
蒙古册降表序
康熙二年始詔禯官查　國朝公主之下嫁外藩者給予謚號
於是追諡
太宗文皇帝朝噶爾思所尙主曰端獻長公主追諡
世祖章皇帝朝噶爾瑪索諾所尙主曰端順長公主禮臣定例
閱十二年凡外藩王妃郡主未册封者理藩院會禮部貝題遣
使册封皆以三四五品滿員往夷攷前史漢唐有國之年降主
遠嫁謂之和昏其外藩遣子入侍則曰盛事此皆孱弱不洽於
遠我　聖朝以中外爲一家四十九旗中匪但開國佐命之勲
媲於內臣亦且世世有甥舅之戚宿衞內庭宴賚如諸王其額
駙專爵班次在民公下侯伯上而京師府第城中相望或别賜
海淀宅內務府掌湯沐禮官攷儀品工部司製造出則奉暖轎
朱輪車皆金黄雲綺之蓋紅雲綺之幃垂金黃雲綺之幨引之
以絳繡曲柄之蓋寶相華之􁎄黑雲綺角之纛孔雀之扇行朱
髦七尺香草之仗綴珠龍首之立爪易偁帝妹詩美王姬綦威
嚴矣今以　國朝公主之適外藩者謹依玉牃詮次其諡號而
以外藩福晉郡主之荷册封者貂冠毳袜之倫綴於後爲一表
曰哈屯者視福晉曰格格者視郡主也
上淸眞人碑書後
余平生不憙道書亦不願見道士以其勦用佛書門面語而歸
墟只在長生其術至淺易宜其無瓌文淵義也獨於六朝諸道
家若郭景純葛稚川陶隱居一流及北朝之鄭道昭則又心憙
之以其有飄颻放曠之樂遠師莊周列禦寇近亦不失王輔嗣
一輩遺意也豈得與五斗米弟子竝論而竝輕之邪至唐而又
一變唐之道家最近劉向所錄房中家唐世武曌楊玉環皆爲
女道士而至眞公主奉張眞人爲尊師一代妃主凡爲女道士
可攷於傳記者四十餘人其無攷者雜見於詩人風刺之作魚
元機李冶輩應之於下韓愈所謂雲囱霧閣事窈窕李商隱又
有絳節飄摇空國來一首尤爲妖治皆有唐一代道家支流之
不可問者也因跋上淸眞人碑忽然感此牽連記姑蘇女士阿
箾侍附記
秦泰山刻石殘字跋尾
自珍曰阮公言是也史記實有闕文又有倒文與石刻不符前
年於王侍郞(紹蘭)齋中獲見北宋拓碣石秦刻文與史記絶異
呵是文寶只解鈔史記非解造秦刻作僞亦須學問耳
洪􁯚存詩曰若將一字比一星二十八宿中添伐豈料未及五
十年人間又少十九字邪可爲浩歎自珍贅記
定盦文集　仁和龔自珍璱人饌
　卷上
寫神思銘
夫心靈之香較溫於蘭蕙神明之媚絶嫮乎裙裾殊呻窈吟魂
舒魄慘殆有離故實絕言語者焉鄙人稟賦實沖孕愁無竭投
閒簉乏沉沉不樂抽豪而吟莫宣其緒欹枕內聽莫訟其情謂
懷古也曾不朕乎詩書謂感物也豈能役乎鞶帨將謂樂也胡
迭至而不和將謂哀也抑婁襲而無疢徒乃漫漫漠漠幽幽奇
奇覽鏡忽唏顔色變矣是知仁義坐忘遠慚淵子之聖美意延
年近謝郇生之哲不可吿也矧可療也爲銘以寫之銘曰熨而
不舎襲予其涼咽而復存媚予其長戒神毋夢神乃自動黯黯
長空樓　萬重樓中有鐙有人亭亭未通一言化爲春星其境
不測其神習焉峩峩雲王淸淸水仙我銘代絃希聲不傳千春
萬年
燕昭王求僊臺賦
燕昭王登虖西郊之臺郭隗侍前劇辛侍後望氣之徒咸在左
右淫雨久極黭黭汨汨泥泥沒沒萬民蹙額燥風枯人大川生
塵晦晦蠢蠢渴我萬民重以三門六衢上輦􁌐車下不通淸渠
百腥塞塡七竅不得以蹔舒萬民􁋄荼於是王乃凭䆠而望之
有氣自東南隅來者冉冉兮若靑雲之始翔藹藹兮若初日之
未央始凝睇於山隅繼纏結乎城岡僾星辰招鸞䍿卽之温温
吸之英英外澤淳氣中含幽光胡觸手而盤拏忽値吐其耀􁁬
手攬之而纏緜乃颺去其無方王使下臺求之三返而無見也
於時燕國之徒搢紳大夫西秦南楚韓魏趙之上卿客儒感斯
氣也盎然而和惚然而靈昡者遇之而明瞀者遇之而精朝不
嗛者遇之而飽夕醉者觸之而醒燕王神思屏然穆若有閒以
屬大夫上大夫樂毅起對曰斯殆仙者氛歟臣聞有道之國至
德之君則是氣從而降之盖山川所以福祥吾君與謀休光玉
體之令問者於是乎聞之昭王色喜羣臣上夀起賀上大夫毅
乃重曰斯氣也浩蕩兮無極淒迷兮不識胎乎無始之鄕釀乎
自然之域巫易招之不能降馮相禳之不能息接晤之而如眞
求燖焉而無質善能八城市而變化兮又委隨乎邑國瞥兮若
海鳥之轢秋雲宛兮若女手之弄白雪抱之兮若冬雷之不可
親思之兮若春女之不忍別徒欲求之羣代馬而影迷亂燕蘭
而香失願王嬋媛其心令聞孔嘉葅鮓道德藥餌雲霞澹二帝
之制作兮思三皇之所華儼王之神　王之聰明以引王之眞
斯氣必且復見乃擊磬而歌曰王國之福四方是則王國之和
四方攸歌使王夜擁燕女不若斯氣左翔媚於宇使王晝夢召
公不如斯氣之鬱淵於宮王曰善遂率羣臣致齋更其宮曰齋
靈之宮名其臺曰求僊之臺
平均篇
龔子曰有天下者莫高於平之之尙也其邃初乎降是安天下
而已又降是與天下安而已又降是食天下而已最上之世君
民聚醵然三代之極其猶水君取盂焉臣取勺焉民取巵焉降
是則勺者下㑴矣巵者上㑴矣又降則君取一石民亦欲得一
石故或涸而踣石而浮則不平甚涸而踣則又不平甚有天下
者曰吾欲爲邃初則取其浮者而挹之乎不足者而注之乎則
䯂然喙之矣大略計之浮不足之數相去瘉遠則亡瘉速去稍
近治亦稍速千萬載治亂興亡之數直以是劵矣人心者世俗
之本也世俗者王運之本也人心亡則世俗壞世俗壞則王運
中易王者欲自爲計盍爲人心世俗計矣有如貧相軋富相耀
貧者阽富者安貧者日瘉傾富者日瘉壅或以羨慕或以憤怨
或以驕汰或以嗇吝澆漓詭異之俗百出不可止至極不祥之
氣鬱於天地之間鬱之久乃必發爲兵㸂爲疫癘生民噍類靡
有孑遺人畜悲痛鬼神思變置其始不過貧富不相齊之爲之
爾小不相齊漸至大不相齊大不相齊卽至喪天下嗚呼此貴
乎操其本原與隨其時而劑調之上有五氣下有五行民有五
醜物有五才消焉息焉渟焉決焉王心而已矣是故古者天子
之禮歲終太師執律而告聲月終太史候望而吿氣東無陼水
西無陼財南無陼粟北無陼土南無陼民北無陼風王心則平
聽平樂百僚受福其詩有之日秉心塞淵騋牝三千王心誠深
平畜産且騰躍衆多而况於人乎又有之曰皇之池其馬歕沙
皇人威儀其次章曰皇之澤其馬歕玉皇人受穀言物産蕃庶
故人得肄威儀茹內衆善有善名也太史告曰東有陼水西有
陼財南有陼粟北有陼土南有陼民北有陼風王心則不平聽
傾樂乘欹車握偏衡百僚受戒相天下之積重輕者而變易之
其詩有之曰相其陰陽觀其流泉又曰度其夕陽言營度也故
積財粟之氣滯滯多霧民聲苦苦傷惠積民之氣淫淫多雨民
聲囂囂傷禮義積土之氣㘪㘪多曰民聲濁濁傷智積水積風
皆以其國瘥昏官所掌也且夫繼喪亡者福祿之主繼福祿者
危迫之主語百姓曰爾愳兵燹乎則將起其高曾於九京而問
之愳荒饑乎則有農夫在上之繼福祿之盛者難矣哉龔子曰
可以慮矣可以慮可以更不可以驟且夫唐虞之君分一官事
一事如是其諄也民固未知貿遷未能相有無然君已愳矣曰
後世有道吾民於富者道吾民於貧者莫如我自富貧之猶可
以收也其詩曰不識不知順帝之則夫堯固甚慮民之識知莫
如使民不識知則順我也水土平矣男女生矣三千年以還何
底之有彼富貴至不急之物賤貧者猶且筋力以成之歲月以
靡之舍是則賤貧且無所託命然而五家之堡必有肆十家之
邨必有賈三十家之城必有商若服妖之肆若食妖之肆若翫
好妖之肆若男子咿唔求爵祿之肆若盜聖賢市仁誼之肆若
女子鬻容之肆肆有魁賈有梟商有賢桀其心皆欲併十家五
家之財而有之其智力雖不逮其號旣然矣然而有天下者㪅
之則非號令也有四挹四注挹之天挹之地注之民挹之民注
之天注之地挹之天注之地挹之地注之天其詩曰挹彼注兹
可以餴饎豈弟君子民之父母有三畏畏旬畏月畏歲有四不
畏大言不畏細言不畏浮言不畏挾言不畏而乃試之以至難
之法齊之以至信之刑統之以至澹之心龔子曰有天下者不
十年幾於平矣
乙丙之際箸議第一
歲辛酉近畿大水越七年戊辰又水甲乙間東南河工婁災客
日近年財空虛大吏告民窮而
至尊憂帑匱金者水之母母氣衰故子氣旺也一客曰似也子
亦知物極將返乎天生物命官理之有所潰有所鬱鬰之也久
發之也必暴且吏不能理五行使之和必將反其正性以大自
洩乃不利今百姓日不足以累
聖天子惄然之憂非金乎幣之金與刄之金同不十年其懼或
煩兵事賴
聖天子維持元氣建本甚厚亦弗瘵也越六年癸酉兖豫役並
起四越月平龔子曰其潰者其縱之者咎也其鬱者其鑰之者
咎也是以古之大人謹持其原而善導之氣
乙丙之際箸議第六
自周而上一代之治卽一代之學也一代之學皆一代王者開
之也有天下更正朔與天下相見謂之王佐王者謂之宰天下
不可以口耳喻也載之文字謂之法卽謂之書謂之禮其事謂
之史職以其法載之文字而宣之士民者謂之太史謂之卿大
夫天下聽從其言語稱爲本朝奉租稅焉者謂之民民之識立
法之意者謂之士士能推闡本朝之法意以相誡語者謂之師
儒王之子孫大宗繼爲王者謂之後王後王之世之聽言語奉
租稅者謂之後王之民王若宰若大夫若民相與以有成者謂
之治謂之道若士若師儒法則先王先冡宰之書以相講究者
謂之學師儒所謂學有載之文者亦謂之書是道也是學也是
治也則一而已矣乃若師儒有能兼通前代之法意亦相誡語
焉則兼綜之能也博聞之資也上不必陳於其王中不必采於
其冡宰其太史大夫下不必信於其民陳於王采於宰信於民
則必㠯誦本朝之法讀本朝之書爲率師儒之替也源一而流
百焉其書又百其流焉其言又百其書焉各守所聞各欲措之
當世之君民則政教之末失也雖然亦皆出於其本朝之先王
是故司徒之官之後爲儒史官之後爲道家老子氏淸廟之官
之後爲墨翟氏行人之官之後爲縱橫鬼谷子氏禮官之後爲
名家鄧析子氏公孫龍氏理官之後爲法家申氏韓氏世之盛
也登於其朝而習其揖攘聞其鐘鼓行於其野經於其庠序而
肄其豆籩栔其文字處則爲佔畢絃誦而出則爲條教號令在
野則熟其祖宗之遺事在朝則効忠於其子孫夫是以齊民不
敢與師儒齒而國家甚賴有士及其衰也在朝者自昧其祖宗
之遺法而在庠序者猶得據所肄習以爲言抱殘守闕纂一家
之言猶足以保一邦善一國孔子曰郁郁乎文哉吾從周又曰
吾不復夢見周公至於夏禮商禮取識遺忘而已以孔子之爲
儒而不高語前哲王恐蔑本朝以干戾也至於周及前漢皆取
前代之德功藝術立一官以世之或爲立師自易書大訓雜家
言下及造車爲陶醫卜星祝倉庾之屬使各食其姓之業業修
其舊此雖盛天子之用心然一代之大訓不在此也後之爲師
儒不然重於其君君所以使民者則不知也重於其民民所以
事君者則不知也生不荷耰耡長不習吏事故書雅記十窺三
四昭代功德瞠目未睹上不與君處下不與民處由是士則別
有士之淵藪者儒則別有儒之林囿者昧王霸之殊統文質之
異尙其惑也則且援古以刺今囂然有聲氣矣是故道德不一
風教不同王治不下究民隱不上達國有養士之貲士無報國
之日殆夫殆夫終必有受其患者而非士之謂夫
乙丙之際箸議第七
夏之旣夷豫假夫商所以興夏不假六百年矣乎商之旣夷豫
假夫周所以興商不假八百年矣乎無八百年不夷之天下天
下有萬億年不夷之道然而十年而夷五十年而夷則以拘一
祖之法憚千夫之議聽其自陊以俟踵興者之改圖爾一祖之
法無不敝千夫之議無不靡與其贈來者以勍改革孰若自改
革抑思我祖所以興豈非革前代之敗耶前代所以興又非革
前代之敗耶何茻然其不一姓也天何必不樂一姓耶鬼何必
不享一姓邪奮之奮之將敗則豫師來姓又將敗則豫師來姓
易曰窮則變變則通通則久非爲黄帝以來六七姓括言之也
爲一姓勸豫也
乙丙之際箸議第九
吾聞深於春秋者其論史也曰書契以降世有三等三等之世
皆觀其才才之差治世爲一等亂世爲一等衰世別爲一等衰
世者文類治世名類治世聲音笑貌類治世黑白雜而五色可
癈也似治世之太素宮羽淆而五聲可鑠也似治世之希聲道
路荒而畔岸隳也似治世之蕩蕩便便人心混混而無口過也
似治世之不議左無才相右無才史閫無才將庠序無才士隴
無才民􁎠無才工衢無才商抑巷無才偷市無才駔藪澤無才
盜則非但尟君子也抑小人甚尟當彼其世也而才士與才民
出則百不才督之縛之以至於僇之僇之非刀非鋸非水火文
亦僇之名亦僇之聲音笑貌亦僇之僇之權不告於君不吿於
大夫不宣於司市君大夫亦不任受其法亦不及要領徒僇其
心僇其能憂心能憤心能思慮心能作爲心能有廉恥心能無
渣滓心又非一日而僇之乃以漸或三歲而僇之十年而僇之
百年而僇之才者自度將見僇則蚤夜號以求治求治而不得
誖悍者則蚤夜號以求亂夫悖且悍且睊然眮然以思世之一
便已才不可問矣曏之倫　有辭矣然而起視其世亂亦竟不
遠矣是故智者受三千年史氏之書則能以良史之憂憂天下
憂不才而庸如其憂才而悖憂不才而衆憐如其憂才而衆畏
履霜之屩寒於堅冰未雨之鳥戚於漂搖痺癆之疾殆於癰疽
將萎之華慘於槁木三代神聖不忍薄譎士勇夫而厚豢駑羸
探世變也聖之至也
乙丙之際箸議第十八
君不敢於臣父不敢於子死於市者朋友哭之達官畏鬼士以
水火盗賊風雨歌笑涕淚女色飾文章有聞如雷曰不祥之大
者以鳥獸治大官大官以鳥獸治有司鬼以水火風雨盜賊賊
士鳥獸以水火風雨盜賊予人國或以爲祥祥吿於堂不祥諱
於牀鬼發其藏祥而不祥衰世諱之不祥之祥聖者以饗帝
乙丙之際箸議第十九
博矣夫
大聖人之知物也自珍壬申春出都近畿小旱車夫以箠柄擊
道㫄土幞幞然落形如箠訝之明年入都又旱與山東一老父
談言吾土觕不受水受亦卽竭安得南邊鬆泥邪又三年發舊
邸抄讀之乾隆初有言東南之土肌理橫故宜水西北之土肌
理直故不宜水
硃批曰所奏情形是於是積數年之疑豁然矣田夫野老騶卒
之所習孰今學士大夫謝之以爲不屑知自珍獲知之而以爲
剏聞豈知先進言焉而畢瞭
聖天子處九重之上聞焉而畢識敂焉而畢宣則豈非
睿知天縱而又宏加之以聖學者耶元虞集明徐孺東汪應蛟
董應舉左光斗朱長孺之倫皆言西北水利其言甚美意者西
北地大土理類東南者必有多處數公其皆親履而辨之歟智
者定議能當鉅疑斯亦甚可疑之一也箸諸簡以問之
釋風
古人之世儵而爲今之世今人之世儵而爲後之世旋轉簸盪
而不已萬狀而无狀萬形而无形風之本義也有然引申焉叚
借焉爲起於蘋末之風爲怒於土囊之口之風爲昌闔不周明
庶之風非本義矣客曰從虫之義可得聞乎曰不從虫則余無
以知之矣且吾與子何物固曰倮蟲文積虫曰蟲天地至頑也
得倮蟲而靈天地至凝也得倮蟲而散然而天地至老夀也得
倮蟲而死天地猶旋轉簸盪於虫矧虫之自爲旋轉而簸盪者
哉微夫可怖夫客曰謂天地之有死疑者半焉謂天地古今之
續爲虫之爲平心察之弗奪矣許愼曰風生百虫故從虫莊周
曰夔憐蚿蚿憐蛇蛇憐風風憐目二者孰長吿之日許之言則
倒寘者也莊之言則橫行者也道家者流又言無形么虫萬億
晝夜齧人膚膚覺者億之一耳是故有老死病是說也予亦信
之要皆臣僕吾說
黃山銘(有序)
予幼有志欲偏覽
皇朝輿地銘頌其名山大川甲乙間滯淫古歙州乃銘黃山
我浮江南乃禮黃嶽秀吞閬風高建杓角沈沈仙靈浩浩巖壑
走其一支南東磅礴蒼松髯飛丹砂飯孰海起山中雲乃海族
雲聲海聲軒后之樂千詩難窮百記徒作惜哉夏后橇車未經
惜哉姬王八駿未登中原隔絕版圖晦冥珪升璧瘞報岱慙衡
哀忍之華
有植焉在天地間不能以名强名之日忍是能華而香不外出
氲氲沈沈以返乎其根爲之哀曰
雲猗霞猗天女所憐猗而投之人間猗飄搖猗悲風颺猗慘怛
猗陰氣戕猗淒心魂猗鬱猗坱猗又孔之　猗何以寵之棘十
重猗春不得抽㽔夏殞妍猗蹇以盤猗毒霾霾猗蛇虺所蟠猗
心苦猗不可以傳猗材孔淸猗性孔靈猗怳不可以名猗哀此
忍樹猗毋久閟汝香猗行歸而鄕猗雲霞之樂長猗
別辛丈人文
新安郡齋古桂唐時植也尊之曰辛丈人相依者四年茲將別
去爲文使聽之其詞曰
我來新安神思窈冥晝夕何見丈人靑靑我歌其文丈人常聽
我思孔煩言爲心聲傷時感事懷都戀京歌不可止舞亦不亭
別有妙詞一家不名雲煙消眇金玉瓏􁩉文奇華古文逸華馨
文幽華邃文怨華零有鸞來窺翔顚自鳴匪其和余丈人之靈
山雨春沸城雲暮扃簡而不僵丈人之形辛而不煎丈人之情
逝今去兹何年再經華開月滿照吾畱銘
皇朝碩輔頌二十一首(存序)
我
朝龍飛東海霆讋中夏
廟謨睿武
先
後
繼承自尼堪外蘭
始征以還薩滸松山凡數大戰未及百年
傳檄區宇
定鼎以後又百七十年
祖恢九有之勳
宗紀十全之績
聲靈則雷厲風飛
景運則
天翊神贊其中蕩定三藩
親征漠北冉䮾睢盱之國臺灣澔汗之鄕西戎二萬里部落數
百支乃洪荒所未通洎
累朝而大定自帝鴻禦火災共工定水害以來武功之盛未有
少及
本朝者也自古平地成天之主必有文經武緯之臣指顧中外
驅畫山河捧日月之光華䇿風雲而後先
天祐
聖淸篤生碩輔朝夕降乎崧嶽日月下其列星佐命定中原建
䇿揚大伐倚劍崑崙之山飮馬星宿之海八地九天之奇兵秘
乎豹略五行十守之正道撻此龍庭亦有保奭揚
末命公高亮四世無開疆之績有論道之忠凡若此者豈僅營
平龍雒增徹侯之戸橫海樓船建將軍之號蘭臺濡筆頌封闐
顔之山博士矢歌美平淮西之績而已矣實乃攷於詩書無此
偉者讀其姓氏恍若神人愳山澤之癯有不盡知用敢仰衷
國史作贊二十有一若夫璿牒親藩瑤圖上爵同姓大功逾朱
虛東牟之至親文子武弟有周公康叔之明德此其地位尊崇
祀典不名
國史乃敢敬書下士不容僣頌也又有亾殷事周相韓歸漢雖
亦從旗鼓著勛勣恭稟
特筆列於貳臣兹亦不及之云爾
太倉王中堂奏疏書後
皇淸故太子太保文淵閣大學士太倉王公掞字藻儒奏疏一
卷我
聖朝受
天大命以
聖傳
聖
家法相詒不立皇太子
純皇帝嘗申命曰萬世子孫之朝有奏請冊立太子者斬毋赦
以
數大聖人之用心持識夐然前後千萬歲不但漢唐宋諸朝不
足以爲例卽羲炎頊嚳以來統祚之正氣運之隆豈有倫比掞
區區抱螻蟻之忠逞隟穴之窺於康熙五十六年五十九年六
十年奏請冊立皇太子疏前後十餘上
聖祖始優容不報掞疏不止自攖
震怒然猶擴天地之量垂日月之鑒愍其愚忠憐其髦昏廷議
以遠戌上其子奕淸請代父往竟曲從之革職有
旨不開缺元旦行大賀章上
諭內閣王掞何故不列名諸臣以革職對有
旨令列名大學士次中如在任時以
世宗卽位之二年薨於京師年已八十有六嗚呼爲人臣子如
掞遭遇君父如我
聖祖
世宗可以觀矣可以觀矣恭讀
聖祖諭曰王掞敢將國家最大之事妄行陳奏又曰朕心深爲
憤懣又曰王奕淸代父譴戌伊等旣自命爲君爲國之人著卽
前往西陲軍前效力是故君父之慈臣子無所不容教誨委曲
至夫斯極王氏世世萬子孫宜何如感泣高厚以塞罪過者哉
高宗皇帝臨御六十年如堯勌勤乃兢兢付託爲百神擇主爲
先聖擇後聖爲兆民擇父母誕以我
皇帝册立皇太子明年行
授
受禮堯坐於上舜聽於下重光曡照者且四年■不徒如前史
冊太子事則固出於
一人之斷而豈待夫奏請之者可見至大至深之計聖明天縱
之主又自能運於一心而成之固不必區區儒生抱螻蟻之忠
逞隟穴之窺自命忠孝始克贊夫景烈與鴻祚也惟是夷攷掞
上疏之年亦恭値
仁皇帝勌勤之際與
高宗六十年時時埓事均又値廢太子理密親王鎻禁後老臣
衰憊其愚忠近似於不得已者意者
純皇帝讀
實錄之暇俛見掞之私憂過計默思
仁皇帝不加罪之故翻然以泰山而取塵以東海而受勺故卒
有是至大至深之
顯休命邪未可知也信若斯公雖一時觸忤君父而其言且大
用於七八十年之後爲神聖師公顧不榮也哉
徐尙書代言集序
崑山徐家鼐裒其先所箸述曰徐尙書代言集者若干卷其曰
文集者又若干卷其總曰三徐文者又若干卷墨者雕泐者新
而授浙人龔自珍序其恉自珍爰大書於代言集之首曰上帝
息其精英之氣閟之百數十年眷世而生天子眷天子而生大
臣有厲劍執槊定一代大難之大臣有開一代文教之大臣生
是世也熏然而醲爛然而光芬然而大吉祥豈惟德之滂流與
政之肅亦文事也明自中葉以還洎乎孱亾華質凋喪䵷吠廟
堂螉及四方纖兒仄𥪡爭相怒頏我
世祖章皇帝一統海宇首開甲乙科
聖祖仁皇帝昌進科目純用方聞士數十年間雲升露降植效
十讀四歎雲三色而爲霱也五色而爲慶也露結采而成文也
結味而成甘也自大小牙門百執事以及寰海吏士農民媐媐
然如圖畫見於幅上引吾之神化吾之情而游之乎羲炎堯舜
之丗嗚虖公之斯文於是不專爲公之文之盛矣自珍又曰本
朝博學宏詞科始發自公將以收拾明季遺佚之士集中恭擬
諭旨三通是自珍又曰
仁皇帝撤三藩之謀公之季預叅贊之公科新而官卑所傳恭
擬癸丑科殿試䇿問一道乃宏文作非公也家乘中語恐非是
自珍又告家鼐曰王鴻緒之脩明史亦主公王於徐爲婭亦文
獻家也
今天子諮古姓錄舊典必不遺之矣吾子盍之華亭王氏咨焉
自珍又曰康熙中有議政王大臣而無軍機大臣大事關大臣
羣事關內閣譔擬諭旨則關南書房南書房之選與雍正以來
軍機房等是集公直南書房時筆也
與徽州府志局纂修諸子書
示條迾十五𥿄謹代達家大人矣氏族表發凡大人最所佩服
餘名目皆有法二三君子鈎鈲理解之符動合經術後賢必知
之各傳卷帙視采訪局原議已減十之四蒙有未安不識乃繆
其恉以發其愚歟敢貢其一耑而睎通人之擇府志非史也尙
不得比省志今法　國史取　大淸一統志一統志取省志省
志取府志府志特爲底本以儲它日之史君子卑愻之道直而
勿有之義宜繁不宜簡設等而下之作縣志必應㪅繁於是乃
中律令何疑也蒙知二三君子必不忍重翦除埋没忠淸文學
幽貞郁烈之士女以自試其文章而特恐有不學茍夫爲不仁
之言以刺侍者之耳徽人亦愳矣明甯陵呂氏嘗曰史在天地
間如形之景人皆思其高曾也皆願覩其景至於文儒之士其
思書契已降之古人盡若是已矣是故良史毋吝爲博多以貽
之以饜足之良史者必仁人也且史家不能逃古今之大勢許
叔重解字之文曰字孳也孳生愈多也今字多於古字今事賾
於古事是故今史繁於古史等而下之百世可知矣等而上之
自結繩以迄周平王姓氏其何幾左􁃼明聚百四十國之書爲
春秋二百四十年之間乃七十萬言其事如蟻豈非周末文勝
萬事皆開於古而又耳目相接文獻具在不能以已於文遂剏
結繩以還未嘗有者乎聖門之徒無譏其繁者設令遇近儒必
以唐虞之史法繩之議其縟而不師古矣二三君子他曰掌翰
林主國史走猶思朝上狀夕上狀自上國文籍至於九州四荒
深海穹峪𤏡臣蠻妾皆代爲搜輯而後已而不忍以簡之說進
今事無足疑也康熙間崑山徐尙書主修一統志吏上節婦名
多至十餘卷門下士請核減公正色曰　國朝風敎邁前古宜
備載其盛矜後世也嗚呼是公之所見者甚大抑其詞令可謂
有文者矣如二三君子病蒙之言爲狂或難以塞邦之拘古敢
論議者則請置蒙之狂言勿道道尙書語爲雍容可也賓館戒
寒伏承不一一
　附復札
　汪龍洪飴孫武穆淳胡文水頓首璱人世兄史席來札言者
　是也不特見識卓越具仰見廣大慈祥之襟抱他曰登史館
　係文獻之望敢在下風不任佩服之至龍偶與同局言及漢
　文帝本紀九年止書春大旱一事後三年亦止書二月行幸
代一事假令爲唐書則不能矣降而爲明史帝紀益無取矣
劉向班固錄書三十八種一萬三千二百六十九卷其中秦
漢以降之書倍蓰於三代風運日開言行日出盡爲史家所
不能廢何嘗以孔子删詩書自比兹龍等依來字吿同局諸
　君凡傳目中應補之人及藝文志應補書名茍不悖義迾者
　皆羼入傳曰善善欲其長亦春秋之志也君子之言信而有
　徵能通經史之理可與徵斯言矣附問近祺謹希代問尊大
　人政祉不具十一月某日
資政大夫禮部侍郞武進莊公神道碑銘
卿大夫能以學術開帝者下究乎羣士俾知今古之故其澤五
世十世學足以開天下自韜汚受不學之名爲有所權緩亟輕
重以求其實之陰濟於天下其澤將不惟十世以學術自任開
天下知古今之故百年一人而已矣若乃受不學之名爲有所
權以求濟天下其人之難或百年而一有或千載而不一有亦
或百年數數有雖有矣史氏不能推其迹門生學徒愚子姓不
能宣其道若是謂之史之大隱有史之大隱於是奮起不爲史
而能立言者表其灼然之意鉤曰於虞淵而懸之九天之上俾
不得終隱焉而已矣大儒莊君諱存與江南武進人也幼誦六
經尤長於書奉封公教傳山右閻氏之緒學求二帝三王之微
言大指閔秦火之欝伊悼孔澤之不完具悲漢學宮之寡立多
癈懲晉代之作僭與僞恥唐儒之不學見紿大笑悼唐以還學
者之不審是非雜金玉敗革於一衍而不知賤貴其罪至於褻
帝王誣周孔而莫之或禦蓋公自少入塾而昭昭善別擇矣旣
壯成進士閻氏所廓淸已信於海內江左束髮子弟皆知助閻
氏言官學臣則議上言於朝重寫二十八篇於學官頒賜天下
考官命題學僮諷書僞書毋得與將上矣公以翰林學士直
上書房爲師傅聞之忽然起逌然思鬱然歎愾然而寤謀方是
時　國家累葉富厚　主上神武大臣皆自審愚賤才智不及
　主上万一公自顧以儒臣遭世極盛文名滿天下終不能有
所補益時務以負庥隆之期自語曰辨古籍眞僞爲術淺且近
者也且天下學僮盡明之矣魁碩當弗復言古籍墜湮什之八
頗藉僞書存者什之二帝冑天孫不能㫄覽雜氏惟賴幼習五
經之簡長以通於治天下昔者大禹謨廢人心道心之旨殺不
辜甯失不經之誡亡矣太甲廢儉德永圖之訓墜矣仲虺之誥
廢謂人莫已若之誡亡矣說命廢股肱良臣啟沃之誼喪矣旅
獒廢不寶異物賤用物之誡亡矣冏命廢左右前後皆正人之
美失矣今數言幸而存皆聖人之眞言言尤疴癢關後世宜貶
須臾之道以授肄業者公乃計其委曲思自晦其學欲以借援
古今之事勢退直　上書房日著書曰尙書旣見如干卷數數
偁禹謨虺誥伊訓而晉代剟拾百一之罪功罪且互見公是書
頗爲承學者詬病而古文竟獲仍學官不廢公中乾隆乙丑科
進士以一甲第三名授翰林院編修婁遷至禮部右侍郞　誥
授資政大夫周時有仕爲漆園吏著書內外篇者其祖也曾祖
諱某祖諱某考諱某妣氏某皆封如公官妣封夫人子■人某
某述祖以文學最有聲孫■人某某綬甲最有聲公以乾隆■
年卒於官年■十有■以嘉慶■年葬某山某原公它所著尙
有周官記六卷公性亷鯁典試浙江浙巡撫餽以金不受遺以
二品冠受之及塗從者以告曰冠頂眞珊瑚也直千金公驚馳
使千餘里而返之爲講官日　上御文華殿同官者將事　上
起講儀畢矣公忽奏講章有舛誤臣意不謂尔也因進琅琅盡
其指同官皆大驚　上竟爲少畱頷之是二事者於公爲　節
謹附書銘曰
大儒莊君旣亡粤嘉慶二十有三年綬甲始爲書測君志以告
綬甲友其友籀其詞肯銘乃克銘君於武進之阡
送吳君序
十八九讀古書執筆道天下事有孰子裾而訊者曰世固無人
愼勿爲若言則怒喙之曰不奈何無人入世五六年窺當路議
論顔色車敝敝周乎國門又有執予裾而訊者曰世尙有人安
用若則又怒而喙之曰不奈何有人始之否也不知其無也繼
之否也不信其有也東西南北以爲客游海然而心茫洋目迷
澌乘孤舟洄乎大漩之中颶浪訌作魂魄皆渙散怪鳥悲鳴日
暮冥冥求所謂奇虬巨鯨大珠空靑卒無有已矣退而歸於垤
心已定矣睫已合矣槁乎其如息傫乎其不任負載然而有敂
吾門貢吾以奇虬巨鯨大珠空靑之異者疑什而信一疑什而
信一則是志已忘也志忘則欲其驚也難且勸復往則必色色
恐矣求涼而飲冰求熱而熾炭求絶交而寂寞求得明而奮起
不亦順乎何居吳子之以炭投我於冰之辰也意者造物使予
不平凡所求焉無一而使之平始之否也則繆矣繼之否也又
繆矣吳子來是造物者雜以冰炭投於余之心也吳子請行其
復之於海乎倘見有少年孤舟獨行者郵以眂予予請復往
送夏進士序
乾隆中大吏有不悅其屬員者
上詢之以書生對
上曰是胡害朕亦一書生也大吏悚服嗚呼大哉斯言是其炳
六籍訓萬禩矣嘉慶二十二年春吾杭夏進士之京師將銓縣
令紆道別余海上相與語益進睟然愉謖然淸論三千年史事
意見或合或不輒咍然以懽予曰是書生非俗吏海上之人以
及鄕之人皆曰非俗吏之京師京師貴人長者識予者皆識進
士亦必曰非俗吏也雖然固微窺君君若懼人之訾其書生者
又若有所諱夫書者暴於聲音笑貌焉天下事舍書生無可屬
眞書生又寡有一於是而懼人之訾已而諱之耶且如君者雖
百人訾之萬人訾之囓指而自誓不爲書生以喙自衞嘵嘵然
力辯其非書生其終能肖俗吏之所爲也哉爲之而不肖瘉見
其拙廻護其拙勢必書生與俗吏兩無所據而後已噫以書生
之聲音笑貌加之以拙濟之以廻護終之以失所據果爾則進
士之爲政也病矣新婦三日知其所自育新官三日知其所與
予識進士十年旣慶其祿之及於吾里有光而又恐其信道之
不篤行且一前而一卻也於其行恭述
聖訓以附古者朋友贈行之義
農宗
龔子淵淵夜思思所以撢簡經術通古近定民生而未達其目
也曰古者未有后王君公始有之而人不駭者何古者未有禮
樂刑法與禮樂刑法之差始有之而人不疑愳者何古者君若
父若兄同親者何君若父若兄同尊者何尊親能長久者何古
之爲有家與其爲天下一以貫之者何古之爲天下恒視爲有
家者何生民之故上哉遠矣天穀没地穀茁始貴智貴力有能
以尺土出穀者以爲尺土主有能以倍尺若什尺伯尺出穀者
以爲倍尺什尺伯尺主號次主曰伯帝若皇其初盡農也則周
之主伯與古之輔相大臣盡農也則周之庸次比耦之亞旅與
土廣而穀衆足以芘其子力能有文質祭享報本之事力能致
其下之稱名名之曰禮曰樂曰刑法儒者失其情不究其本乃
曰天下之大分自上而下吾則曰先有下而漸有上下上以推
之而卒神其說於天是故本其所自推也夫何駭本其所自名
也夫何疑何懼儒者曰天子有宗卿大夫公侯有宗惟庶人不
足與有宗吾則曰禮莫初於宗惟農爲初有宗上古不諱私百
畝之主必子其子其没也百畝之亞旅必臣其子餘子必尊其
兄兄必養其餘子父不私子則不慈子不業父則不孝餘子不
尊長子則不弟長子不贍餘子則不義長子與餘子不别則百
畝分數分則不長久不能以百畝長久則不智農之始仁孝弟
義之極禮之備智之所自岀宗之爲也百畝之農有男子二甲
爲大宗乙爲小宗小宗者帝王之上藩實農之餘夫也有小宗
之餘夫有羣宗之餘夫小宗有男子二甲爲小宗乙爲羣宗羣
宗者帝王之羣藩也餘夫之長子爲餘夫大宗有子三四人若
五人丙丁爲羣宗戊閒民小宗餘夫有子三人丙閒民羣宗餘
夫有子二人乙閒民閒民使爲佃閒民之爲佃帝王宗室羣臣
也古者無文用撢稽而可知也請定後王法百畝之田不能以
獨治役佃五餘夫二十五畝亦不能以獨治役佃一大凡大宗
一小宗若羣宗四爲田二百畝則養天下無田者九人然而天
子有田十萬畝則天下無田亦不饑爲盜者四千有五百人大
縣田四十萬則農爲天子養民萬八千人什一之賦尙不與非
以德君也以德而族非以德族也以食有力者佃非卬食吾宗
也以爲天下出穀然而有天下之主受是宗之福矣百畝之宗
以什一爲宅以什一出租稅奉上宅不什一則不足以容魚菽
之祭不足以容舂揄稅不什一則不足以爲天子養官屬及選
舉之士以什一食族之佃佃不食什一則無以戚期功以什一
奉上誼亦薄矣以什一戚期功恩亦閷矣聖者立法以中下齊
民不以上齊民大宗有十口實食三十畝桑苧木棉竹桼果蓏
十畝糶三十畝以三十畝之糶泊家具家具始於縛帚縛籜以
爲帚冶泥以爲釡厥價陶三之機杼四之鐙五之祭豆七之米
斗直葛布匹絹三之木棉之布視絹皆不得以澹泉貨百家之
城有貨百兩十家之市有泉十繩裁取流通而已則衣食之權
重則泉貨之權不重則天下之本不濁本淸而法峻誅種藝食
妖辣地膏者梟其頭於隴没其三族爲奴宗爲餘夫請田則關
大吏佃同姓不足取諸異姓爲變法關羣吏豐凶肥磽寡庶易
不易法不盡同關羣吏國有大事以宗徙徙政關大吏餘夫家
五口宅五畝實食十畝以二畝半稅以二畝半食佃以二畝半
治蔬苧以二畝半糶自實食之外宅稅圃糶佃五者毋或一癈
凡農之仕爲品官大夫者則有祿田大官之家父有少疾瘯寒
暑濕乾不以使其子山川鬼神則使之子有少疾瘯寒暑濕乾
不以愬其父崇有家也田一品者四世二三品三世四品二世
五品一世皆勿稅勿予俸六品以下予之俸婢妾之養不備則
不世祠祭弗如式不世不辨菽粟亦不世食妖服妖不世同姓
訟亦不世督有家也家受田㱕田於天子皆關大吏稽其世數
關羣吏本百畝者進而仕謂之貴政之農本仕者退而守百畝
謂之釋政之農本不百畝者進而仕謂之亢宗之農本仕者退
而不百畝謂之復宗之農仕世絶本大宗者復爲宗本小宗者
復爲小宗本羣宗者復爲羣宗本閒民復爲閒民貴不奪宗祭
不以朝政亂田政自大宗以至於閒民四等也四等之農與其
進扞而國也姑將退保於宗與其進保而宗也姑將退修於宅
是故籌一農身身不七尺人倫五品本末原流具矣籌一農家
家不十步古今帝王爲天下大綱總目備矣木無二本川無二
厡貴賤無二人人無二治治無二法請使農之有一田一宅如
天子之有萬國天下姑試之一州州蓬跣之子言必稱祖宗學
必世譜諜宗能收族族能敬宗農宗與是州長久泰厲空虛野
無天札鬼知戀公上亦百福之主也
　附圖一(大宗圖)
大宗
　　子甲(襲大宗百畝父六十而襲)
　　子乙(立爲小宗別請田二十五畝卽餘夫也餘夫不見/經惟見孟子及何休公羊傳注正可證吾宗法)
　　子丙
　　　丁(皆立爲羣宗皆請田二十五畝皆餘夫也孟子何休/皆不言餘夫是何等民故以宗法定其目焉)
　　　戊(爲閒民若依古制毎夫百畝田何以紿故立四等之/日以差)
　圖二(小宗圖)
小宗
　　子甲(襲小宗之二十五畝父六十而襲父母老必養於宗/子之家故大宗以十口率小宗以五口率雖過是亦)
(足/食)
　　子乙(立爲羣宗別請田二十五畝)
　　子丙(閒民)
　圖三(羣宗圖)
羣宗
　　子甲(襲羣宗之二十五畝父六十而襲)
　　子乙(閒民雖堯舜不能無閒民安得盡男子而百畝哉周/之農必有宗法何疑)
海門先嗇陳君祠堂碑文
開國以降奇杰之士達節之民挺瓌怪之姿躬淳古之行生而
魁於凡民没而當祭於社者不有文事其無稱乎先嗇陳君厥
諱朝玉字曰璞完江南某縣人也幼有異稟膚色黝桼臍窪若
臼環要有白文其圜中規相人者言是爲玉帶園當奇異稍長
衎然魁頎故其鄕之人嘗已疑其神年十三讓產伯兄鴻鶱鳳
逝去之無迹是時　皇政熙淸后祗効靈海之君王來獻土壤
以福吾黎元通州常孰間東地望洋無極潮退沙見豁然劃然
亘二百里君履其側四無居人蒼芒獨覽曰吾當屋於是率妻
來遷剏草屋斵木爲耜冶釡爲犂夫任半耦婦任半耦一耦之
力旬有五日水鹹者立甘沙疏者立堅沙膚窳者立厚秸苗旣
成龜魚大上不封不爵樂衎自保於是遠近之民聞之僉曰神
哉稚請於長長請於老莫不削薪以爲之耜投刀以爲之犂賣
􁘡以求牛懷穜稑儲瓶缶挈大男袵幼女效君而歸君願爲海
農洋洋載道於是稚請於長長請於老老謁於正正謁於吏吏
白於大吏　天子籍其地以爲海門㕔不十年羣姓益衆皆造
瓦屋炊烟起如海雲　國家歳八地丁漕米累千近萬爲江海
大聚君生康熙某年卒乾隆某年年七十四婦劉年九十君之
屋於海也幾六十年不蓄墨楮結繩而治歲終夫婦解繩之紒
以計事事纎芥無忘失夀考以爲常君卒將百年君之曾孫貢
生奐以經明聞於時元孫翰林院編修兆熊餔祿於朝乃召其
鄉之人而謀之曰古者伊耆氏始爲蜡饗農先農也先嗇司嗇
皆農之配也今法凡城鄣大聚皆得立蜡祠吾祖宜爲先嗇始
吾祖刈殺此土以利後之人生有奇異如天之公侯今海門㕔
士姓無吾陳氏舊且大宜爲祠祠吾祖皆曰田父老之志也於
是旣爲祠奐兆熊以狀謁內閣中書龔自珍請書於其祠之榜
又因以爲樂石之文龔自珍則大書之如是狀又稱君不知書
乃能作書點畫英碩神明所流匪道匪藝不可得而詳也頌曰
生爲功民衆疑以爲神沒爲功神尙其福吾民琴瑟士女以招
君兮豆觥明粢以報君兮文此樂石以震耀君兮以大旌於海
濱且以勸田
與人箋一
客言足下始工於文詞近習考訂僕豈願通人受此名哉又云
足下旣習考訂亦兼文詞又豈願通人受此名哉足下示吾近
勇去口吻之冶俊爲汪洋鬱栗沖夷是文章之祥也而頗憙雜
陳枚舉夫一二瑣故以新名其家則累矣累矣古人文學同驅
並進於一物一名之中能言其大本大原而究其所終極綜百
氏之所譚而知其義例徧入其門徑我從而筦鑰之百物爲我
隷用茍樹一義若渾渾圜矣則文儒之總也
與人箋二
少習名家言亦有用居亭主獷獷嗜利論事則好爲狠刻以取
勝中實無主野火之發無司燧者百里易滅也某公端端醉後
見疎狂殆眞狂者某君借疎狂以行其世故某君效爲騃穉以
行其老詐某一席之議前後不相屬能勦說而無線索貫之慮
不夀朝士方貴亦作牢騷言政是酬應我曹耳善忌人者術最
多品最雜最工者乃借風勸忠厚以濟耡而行伐使受者傷心
而外不得直騖名之士如某君孤進宜憫諒也某童子妍點万
狀志賣長者奸而不雄死而諡愍悼者哉
與人箋三
吾子改之夷坦酣嬉於人人以機械至吾子覺大恨婁受侮吾
子必改之道無畦者事有閾也中無險者貎有畔也與之爲無
滓無擇又不制於外吾子必受侮矣言難則聽者重步難則與
遊者重愛憎難則受者重重則不予侮乃全吾愛書曰剛而無
虐簡而無傲論語曰君子敬而無失與人恭而有禮四海之內
皆兄弟也從吾子之行必且曰恭敬爲僞薄胡不與人坦夷而
酣嬉市人之兄弟異乎士大夫之所聞纎夫佻人當吾前而不
有忌憚君子深恥之曰我之不足忌彼窺之矣
與人箋四
手敎至引拙集知歸子贊無不隨也相詰隨之義自與前札無
刺謬足下之疎輕而酣嬉婁受侮慎毋以吾隨藉口善交友而
無受侮如吾箴中言是亦隨而已矣因其當恭敬而恭敬之是
亦隨而已矣吾子何所見之偏側哉引莊子益繆莊子曰吾虗
而與之委蛇委蛇耳而與之乎騁馳而與之乎沈溺而與之乎
上九天絶九淵眞吾子所謂隨矣必奪其中矣烏能虚
定盦續集　仁和龔自珍璱人籑
卷一
說京師翠㣲山
翠㣲山者有籍於朝有聞於朝忽然慕小感慨慕高隱者之所
居也山高可六七里近京之山此爲高矣不絶高不敢絶高以
俛臨京師也不居正北居西北爲繖葢不爲枕障也出阜城門
三十五里不敢遠京師也僧寺八九架其上構其半臚其趾不
使人無攀躋之階無喘息之憇不孤巉近人情也與香山靜宜
園相絡相互不觸不背不以不列於三山爲懟也與西山亦離
亦合不欲爲主峰又恥坿西山也草木有江東之玉蘭有蘋婆
有巨松柏襍華靡靡芬腴石皆黝潤亦有文采也名之曰翠微
亦典雅亦諧於俗不以僻儉名其平生也最高處曰寶珠洞山
趾曰三山盦三山何有有三巨石離立也山之盩有泉曰龍泉
澄澄然渟其間其甃之也中短泉之上有四松焉松之皮白皆
百尺松之下泉之上爲僧廬焉名之曰龍泉寺名與京師宣武
城南之寺同不避同也寺有藏經一分禮經以禮文佛不則野
矣寺外有刻石者其言淸和康熙朝文士之言也寺八九何以
特言龍泉龍泉􁗎焉餘皆顯露無龍泉則不得爲隱矣余極不
忘龍泉也不忘龍泉尤不忘松昔者余游蘇州之鄧尉山有四
松焉形偃神飛白晝若雷雨四松之蔽可千畝平生至是見八
松矣鄧尉之松放翠㣲之松肅鄧尉之松古之逸翠微之松古
之直鄧尉之松殆不知天地爲何物翠微之松天地間不可無
是松者也
說昌平州
昌平州京師之枕也隸北路㕔北路㕔隸分巡覇昌道分巡覊
昌道隸京尹州在德勝門北八十里州南門至北門七里州之
東有鎭山焉曰天夀山明十二陵之所在又東南有小山焉曰
湯山實維溫泉有江東之辛夷樹焉
純皇帝置行宮實東巡之所憇州南門之外有泉焉曰龍王泉
泉上有龍王祠泉南流西南又有泉焉出大覺寺又西有村焉
村有多泉村人自名曰百泉百泉之泉與大覺之泉皆東南流
以入於沙河州之北二十有五里曰南口南口者州之蔽也居
庸之基也入延慶州界矣州之人才漢有盧植唐有劉蕡今有
王䕶齡王蘐齡者好積書寷然長者以孝廉方正徵授牘禮部
則奮筆言當世事其言有曰今士習尤譁囂憙小慧上宜崇樸
學以勵下仁和龔自珍以此言爲然也其穀宜麥亦宜稻其土
焉其泉曰湯泉焉山之首尾八十里
說居庸關
居庸關者古之譚守者之言也龔子曰疑若可守然何以疑若
可守然曰出昌平州山東西遠相望俄然而相輳相赴以至相
蹙居庸寘其間如因兩山以爲之門故曰疑若可守然關凡四
重南口者下關也爲之城城南門至北門一里出北門十五里
曰中關又爲之城城南門至北門一里出北門又十五里曰上
關又爲之城城南門至北門一里岀北門又十五里曰八達嶺
又爲之城城南門至北門一里葢自南口之南門至於八達嶺
之北門凡四十八里關之首尾具制如是故曰疑若可守然下
關最下中關高倍之八達嶺之俛南口也如窺井形然故曰疑
若可守然自入南口城甃有天竺字蒙古字上關之北門大書
曰居庸關景泰二年修八達嶺之北門大書曰北門鎻鑰景泰
三年建自入南口流水齧吾馬蹏涉之瑽然鳴弄之則忽涌忽
洑而盡態迹之則至乎八達嶺而窮八達嶺者古隰餘水之源
也自入南口木多文杏蘋婆棠梨皆怒華自入南口或容十騎
或容兩騎或容一騎蒙古自北來鞭槖駝與余摩臂行時時槖
駝銜余騎顚余亦撾蒙古帽墮於槖駝前蒙古大笑余乃私歎
曰若蒙古古者建置居庸關之所以然非以若耶余江左士也
使余生趙宋世目尙不得覩燕趙安得與反毳者相撾戲乎萬
山間生我
聖淸中外一家之世豈不傲古人哉蒙古來者是歲克西克騰
蘇尼特皆入京詣理藩院交馬云自入南口多霧若小雨過中
關見稅亭焉問其吏曰今法网寛大稅有漏乎曰大筐小筐大
偷槖駝小偷羊余歎曰信若是是有間道矣自入南口四山之
陂陀之隟有䕶邊牆數十處問之民皆言是明時修微稅吏言
吾固知有間道出沒於此䕶邊牆之間承平之世漏稅而巳設
生昔之世與凡守關以爲險之世有不大駭北兵自天而降者
哉降自八達嶺地遂平又五里曰坌道
說張家口
張家口在宣化府萬全縣北境察哈爾都統駐焉凡効力軍臺
贖罪者駐焉効力者効力軍臺也何以駐張家口近今五十年
駐張家口也昔之日稱軍臺者何
仁皇帝親北征有事蒙古
純皇帝命將西征出入蒙古故軍臺始於平噶爾丹時密於追
達瓦齊時周帀密布於設定邊左副將軍時今無軍事何以稱
軍臺曰猶内廷有軍機處無軍事亦得稱也軍臺起訖如何以
口外察哈爾爲起而北而西北而又西以烏里雅蘇臺爲止凡
四十八臺無軍有臺何也通檄報也察哈爾都統與定邊左副
將軍遙聲援中間哲卜尊丹刺麻喀爾喀諸汗與理藩院往反
之檄報臺員率驛丁奉之走驛丁受　受此也臺員効力効此
也駐張家口何名曰戌張家口也張家口烏用戍日旅焉而巳
有財三年估無財三年旅問何所始也始於臺員有老病者畏
塞外之寒且勞入貲充公白都統許之以其貲　蒙古代之勢
也情也非法也亦無臺費之名亦不上
聞今臺費上
聞臺費行而臺員除矣如有人不能出臺費願充臺員今許之
乎反不許又如有人願亦岀臺費亦充臺員則許之乎亦不許
何以不許都統但聞五十年事不聞康熙事不聞乾隆初年事
王元鳳天下士也爲桂陽州知州下車擒豪蠧大創之又平猺
有奇功
天子嘉之
錫之孔雀翎擢爲陳州府知府元鳳入覲方畱京師而州大猾
夜岀境爲飛語達京師竟聞
天子
天子使使鞫之使者受單詞當元鳳以革職發往軍臺効力贖
辠是獄也冤元鳳者半天下元鳳獨飛揚而大憙就逮時謂送
吏曰元鳳足跡徧中華獨未得至西北塞外一見
聖朝中外爲一之盛吾此行甘騎槖駝佩短刀往來風沙中龔
自珍屬之曰吾爲蒙古圖志某部落某山尙未有圖子皆爲我
圖之龔自珍乞假五日送之居庸關逾八達嶺而反旣聞兵部
尙書靑陽王公言近日事例如此旣又聞常熟蔣君言吾嘗以
譴行臥三年納貲乃還如尙書言旣又得王元鳳書果如尙書
言吁天下事名實不相應什九如是哉元鳳又言吾到戌三日
獨騎槖駝懷筆墨至大禁門欲出門者叱之而止(大禁門卽張/家口北門也)
說宗彛
史佚之裔官曰彛者常也宗者宗廟也彝者百器之總名也宗
彝也者宗廟之器然而曁於百器皆以宗名何也事莫始於宗
廟地莫嚴於宗廟然則宗彝者何古之祭器也君公有國大夫
有家造祭器爲先祭器具則爲孝祭器不具爲不孝宗彛者何
古之養器也所以羞耉老受祿祉養器具則爲敬養器不具爲
不敬宗彛者何古之亯器也古者賓師亞祭祀君公大夫亯器
具則爲富亯器不具爲不富宗彛者何古之藏器也國而旣世
矣家而旣世矣富貴而旣久長矣於是乎有府庫以寘重器所
以鳴世守姼祖禰矜閥閱也宗彝者何古之陳器也岀之府庫
登之房序無事則藏之有事則陳之其義一也宗彛者何古之
好器也亯之日於是有賓於是有好貨宗彛者何古之征器也
征器也者亦謂之從器從器也者以别於居器宗彛者何古之
旌器也君公大夫有功烈則刻之吉金以矜子孫宗彛者何古
之約劑器也有大訟則書其辭與其曲直而刻之以傳信子孫
宗彛者何古之分器也三王之盛封支庶以土田必以大器從
宗彛者何古之賂器也三王之衰割土田以予敵國必以大器
從宗彛者何古之獻器也小事大卑事尊則有之宗彝者何古
之媵器也君公以嫁子以鎭撫異姓宗彛者何古之服器也大
者以御次者以服小者以佩宗彛者何古之抱器也國亡則抱
之以奔人之國身喪則抱之以奔人之國宗彛者何古之殉器
也襚之外棺之中棺之外槨之中槨之外冡之中於是乎有之
起於中古宗彛者何古之樂器也八音金爲尊故銘之衎神人
也宗彛者何古之儆器也或取之象或刻之銘以自敎戒以敎
戒子孫宗彛者何古之瑞命也有天下者得古之重器以爲有
天下之祥有士者得古之重器以爲有土之祥有爵邑者得古
之重器以爲有爵邑之祥凡有徵於先史之籍有此十九說者
皆不可以不識也不可以不類識也古者之於器又有二大耑
焉又不可以不辨也一曰自造器一曰以古人之器葢於祭於
養於享於約劑於旌古者必自造器於分於藏於陳於好於獻
於賂則以其古人之器自夏后氏以降莫不尊器者莫不關器
者其吉凶常變興滅存亡之際未有不關器者是以君子樂論
之焉
說
羽琌山民曰天下先有雀後有　先有　之器後有　之字雀
也者兆　者也　也者兆古文　者也古文也者兆小篆者也
謂　象雀可乎可謂古文篆文象　可乎可謂古文篆文象雀
可乎不可曷爲不可中隔一層矣先言　之象雀也何如曰前
有流咮也甚修頸也後有尾尾也甚銳尾之末也腹腹也甚圓
腹之騫也腹㫄有柄可容手翨也甚疏翨之舉也古者旣取諸
雀以爲　矣而加之以制度是故慮鬯之洩其馝也爲之蓋慮
飲之饕也爲之三柱植然嶭然慮二足之不安也爲之減一翨
增一足踆踆然慮太素之不可爲禮也刻畫雲雷胡蘇然制若
此此聖智之所加於　者也於雀何預何以言無預雀二角一
翨三足未之聞未之聞夫古文篆文之象　也何如曰亦象
形而巳矣遑問雀哉小篆上有蓋(說文盇下云覆也从皿大/下云从大象其蓋也)承
之以二柱其中爲腹其右象前其左引而下垂也象後於是乎
从鬯从又鬯以實之又持之者若夫古文則無鬯也無又也上
有覆如屋非蓋而何有二柱有腹腹中有文相背如刻畫彣彰
下垂三足非　之全形而何曰　之有蓋者無二柱有二柱者
無蓋而制文字必兼象之何也曰制文字與制器固不同也古
文篆文皆象　形而巳矣遑問雀哉夫古文篆文易知也遇古
器難予獲古　七有柱無蓋者六有蓋無柱者一旣手榻以諝
學徒學徒見榻本識古器矣夙習古文又難不識字而獲其器
將疑器爲康瓻未見器而讀其字將疑字爲字妖且夫徒獲其
器而不識字則曰古彛器𦣱矣此有蓋非　徙識其字而未見
器則曰先民所言象形乃象咮腹尾翨趾兩不可也予兩遘天
幸竊望達者說器徵諸字説字徵諸器又兩俟之
　大息曰彛器文有　形許氏書未收與　中之　一省一不
　省皆眞古文之傳於今者攷工記梓人凡試梓㱃器鄕衡而
　實不盡梓師辠之今大人獲　實賜大息徧㱃之又同時山
　右閻氏臧十又九大息亦盡取而㱃之鄕衡而實盡者無一
　焉有蓋無蓋疑皆非眞古　也記之
說刻石
羽　山民曰古者刻石之事有九帝王有巡狩則紀因頌功德
一也有畋獵游幸則紀因頌功德二也有大討伐則紀主於言
勞三也有大憲令則紀主於言禁四也有大約劑大詛則紀主
於言信五也所戰所守所輸糧所瞭敵則紀主於言要害六也
决大川濬大澤築大防則紀主於形方七也大治城　宮室則
紀主於考工八也遭經籍潰喪學術岐出則刻石主於攷文九
也九者國之大政也史之大支也或紀於金或紀於石石在天
地之間夀非金匹也其材巨形豐其徙也難則夀侔於金者有
之古人所以舍金而刻石也與若夫文臣學士書體之美魏晉
以後始以爲名矣唐以後始以爲學矣南唐北宋始刻於石以
爲天子右文儒生好古頗在於是矣名爲帖治帖有專門其事
則非刻石倫也祠墓之碑一家之事又非刻石倫也此二者宜
更耑以言者也
說碑
廟有碑繫牲牷也刻文字非古也墓有碑穿厥中而以爲窆也
刻文字非古也刻文字矣必著族位著族位矣必述功德夫以
文字著族位述功德此亦史之别子也仁人孝子於幽宮則刻
石而薶之是又碑之别也自漢氏始訖宋之南錄此三類義雖
弗古抑其事與其言富觀覽矣豈可以不論哉乃疏原流讅學
者以竟刻石之說
說衛公虎大㪟
道光辛巳龔子在京師過初彭齡尙書之故居始得讀大㪟之
打本道光丁亥初尙書之孫抱初氏之重器入於城北閻氏龔
子過閻氏始見大㪟魂魄震愳旣九拜言三月恭步三月縮縮
息三月不能屬乃退而治其文阮尙書箸錄此器云召虎今諦
眂文从韋是衞虎非召虎也王在祊今諦眂文从茻是王在豐
非王在祊也云衛有臣名愛今諦眂文从鹿是衛有臣名慶非
名愛也龔子之臧器無及百名者衛公虎大㪟百有三名龔子
是以求得衛公之大㪟龔子不忘南不敢盡取京師之重器以
南龔子是以不得衛公之大㪟龔子望南中幽幽有小羽琌之
山他日欲以華其山龔子是以求得衛公之大㪟臥而思之急
起箸錄之奚翄其有之龔子是以不得衛公之大㪟龔子有方
鼎有龍勺有魚爵有父丁爵有立戈爵有癸㱃觚欲以儷方鼎
龍勺癸觚而鎭撫三爵龔子是以求得衛公之大敦南中土淺
水深不如北方之陵原懼其齧龔子是以不得衛公之大㪟龔
子不知天命不知其身之東西北南龔子是以不得衛公之大
㪟龔子德薄不知夀命之短長懼弗敢有龔子是以不得衛公
之大㪟龔子之語言肖姬周願得成周之重器以自榮其言龔
子是以求得衛公之大㪟龔子不自知其子孫之賢不亡之是
我亾古文百又三名矣龔子是以不得衛公之大㪟龔子說㪟
太史公書副在京師說
太史公爲書百三十篇成褒漢氏盛德赫然躋於周室次及功
臣賢大夫靡不畢載自叙云藏之名山傳之其人副在京師問
何以副在京師也恩本朝也恩本朝則何以副在京師也曰求
唐虞者必於平陽蒲阪求周必於雍岐求成周必於河洛欲求
漢者亦必於關中故副在京師太史公之先官京師數世矣太
史公生左馮翊而長京師誦古文於京師仕則紬石室金鐀於
京師其兩世取師友唐都黃子田何孔安國之倫盡京師耆舊
卿士太史公家雖無剖符丹書之榮其於京師也根深而原遠
而忘京師是不恩王父不恩父以不恩師友是故副在京師京
師旣上繫君父又必有磐石之宗知古今之獻羽翼天室世世
無極以所著書託焉東西北南望之靉靉踞天半焉昔者仲尼
大聖與左邱明南宮敬叔觀寶書於周先是正考叔得名頌於
周老𥅆主周藏室仲尼問禮名頌也寶書也禮也其授受不可
以盡知要知古之人所以寵靈史氏鎭撫王室以增天府之重
則可知也曰後之人必有如京師以觀吾書者焉則太史公之
志也若夫高騫遠引抱道以逝矢孤往於名山含薄懟於卿士
身隱矣焉用文之介之推之所笑師瞽適河海者之所蹈淮南
賓客所以向山中而招王孫者也則太史公之所不爲
京師樂籍說
昔者唐宋明之旣宅京也於其京師及其通都大邑必有樂籍
論世者多忽而不察是以龔自珍論之曰自非二帝三王之醕
備國家不能無私舉動無陰謀霸天下之統其得天下與守天
下皆然老子曰法令也者將以愚民非以明民孔子曰民可使
由之不可使知之齊民且然士也者又四民之聰明憙論議者
也身心閒暇飽煖無爲則留心古今而好論議留心古今而好
論議則於祖宗之立法人主之舉動措置一代之所以爲號令
者俱大不便凡帝王所居曰京師以其人民衆多非一類一族
也是故募召女子千餘戸入樂籍樂籍旣碁布於京師其中必
有資質端麗桀黠辨慧者出焉目挑心招捭闔以爲術焉則可
以箝塞天下之游士烏在其可以箝塞也曰使之耗其資財則
謀一身且不暇無謀人國之心矣使之耗其日力則無暇日以
談二帝三王之書又不讀史而不知古今矣使之纒緜歌泣於
牀第之間耗其壯年之雄材偉略則思亂之志息而議論圖度
上指天下畫地之態益息矣使之春䢅秋夜爲籨體詞賦游戲不
急之言以耗其才華則論議軍國臧否政事之文章可以毋作
矣如此則民聽壹國事便而士類之保全者亦衆曰如是則唐
宋明豈無豪桀論國是掣肘國是而自取僇者乎曰有之人主
之術或售或不售人主有苦心奇術足以牢籠千百中材而不
盡售於三豪傑此亦霸者之恨也吁
說月晷
徽州人造月晷系以詩髹而書之予讀之弗善也爲之圖三十
合朔至晦備矣又爲之子目各十有二時加子至加亥備矣總
爲圖三百有六十以楮皮爲之儀我坐北面南左東右西以定
月之所在其魄墨之其明粉之加金以肖其曜自以爲賢於徽
州市之所爲揚州羅士琳過而大笑之曰子未知里差天下一
千三百五縣宜每縣爲三百六十圖當有三十七萬九千八百
圖子又未知歲差夫日與月合朔時所加不同一千三百五縣
之三百六十圖月月不同每月爲三十七萬九千八百圖者十
有二每歲又十二月之其圖無祘數假子神龜之年不足以役
圖與子千里之封以爲宮不足以庋之予乃䀌然於不藝不學
忝爲士大夫老與夫市估髹師同爲罔知識之民而已矣乃再
拜求羅子敎我以渾天之術兩儀之形求七政之行之所在
　徽州歌訣云三辰五已八午升初十出未十三申十五酉時
　十八戌二十亥上見光明二十三日子時出二十六日丑時
　行二十九日寅時見晦與朔日卯上并坿錄
宥情
甲乙丙丁戊相與言甲曰有士於此其於哀樂也沈沈然言之
而不厭是何若乙曰是媟嫚之民也許慎曰情人之陰氣有欲
者也聖人不然淸明而彊毅無畔援無歆羨以其旦陽之氣上
達於天陰氣有欲豈美談耶丙請辨之西方之志曰欲有三穜
情欲爲上西方聖人不以情爲鄙夷子言非是丁曰乙以情􁇂
欲無以處夫哀樂之正而非欲者且人之所以異於鐵牛土狗
木寓龍者安在乙非是丙以欲隸情將使萬物有欲畢詭於情
而情且爲穢墟爲辠藪丙又非是是以不如析言之也西方之
志蓋善乎其析言之矣戊請辨之曰西方之志又有之純想卽
飛純情卽墜若是乎其槪而訶之也不得言情或貶或無貶女
言皆非是龔子閒居陰氣沈沈而來襲心不知何病以讅江沅
江沅曰我嘗閒居陰氣沈沈而來襲心不知何病龔子則自求
病於其心心有􁀧􁀧有見童秊見童秊侍母側見母見一鐙熒
然見一研一几見一僕嫗見一貓見如是見巳而吾病得矣龔
子又嘗取錢枚長短言一卷使江沅讀沅曰異哉其心朗朗乎
無滓可以逸塵埃而登靑天惜其聲音瀏然如擊秋玉予始魂
魄近之而哀遠之而益哀莫或沈之若或墜之龔子又内自鞫
也狀何如曰予童時逃塾就母時一鐙熒然一研一几時依一
嫗抱一貓時一切境未起時一切哀樂未中時一切語言未造
時當彼之時亦嘗陰氣沈沈而來襲心如今閒居時如是鞫巳
則不知此方聖人所訶與西方聖人所訶與甲乙丙丁戊五氏
者孰黨我與孰詬我與姑自宥也以待夫覆鞠之者作宥情
涼燠
或問子之言何數涼而數燠也告之曰吾未始欲言也吾言如
治疾燠疾至涼之涼疾至燠之亦有不言則其無疾者也無疾
者賢乎曰否有疾賢疾淺賢乎疾深賢乎曰疾深者賢大人之
言有判有純大人之行有襮有裏行有堂有門有室有閾有突
終身與至人居行至人之行見其門而巳矣及堂者寡矣有門
之突亦有突之門與居者始而昭昭久而益悶至人於人何吝
哉自八之而巳矣惟至人能皆由人之穾有勿由隨其門而門
也隨其堂而堂也非弗能由也至人有言曰惟吾爲能勿驚人
善驚者弗明也弗平也弗定也言乎至人之側顯晦至畢明焉
高下至畢平焉順逆至畢定焉非人之情則容有弗識之矣所
言天與人之間之情也則盡識之矣夫何驚之有言之則何疑
之有古之至人皆未始欲言也至人之言人情不得巳故雖導
原於至人之心不襍以至人之言不原於至心則無本襍以至
言則勿用襍以至言則勿尊若其至心則弗欲言巳大言若雨
百木一雨而異長大言若規百隅一規而異用至言無吟歎至
行無反側大行無畔涯行有盜皃有盜聲有盜魯君之宋呼於
垤澤之門門者弗應其應者曰吾君之聲也此聲也巳夫甲氏
之聲猶夫乙氏之聲夫乙氏之聲猶夫丙氏之聲一呼而不應
則非聲聲之盜巳或問不盜則聲至寡皃至拘色至壹曰聲戚
自如聲憙自如聲憙戚半自如至足矣是一而萬也何拘寡之
有古人之言之蹟可以信乎曰起於意者心聲之而巳岐也起
於心者吻達之而巳譌也起於吻者筆追之而巳遁也矧古人
之言之蹟可信者其幾龔子請言网摩氏网摩氏樹木七年而
不華或憂之智者曰毋憂華參於天胥摩氏亦樹木三日而中
柱其荄也一日而英三日而華七日而華參天或憂其早成至
人曰子以桃李柞柘之愛愛吾木也子弟以网摩氏之木愛吾
木且猶不可越十旬胥摩氏猶屏營而憂木自憂其不成其成
也必弗可識巳龔子請言羣神羣神朝於天帝曰觴之帝之司
觴執簡記而簿之三千秋而簿不成帝問焉曰皆有舁之輿者
帝曰舁者亦簿之七千秋而簿不成帝又問焉乃反於帝曰舁
之輿者又皆有其舁之者帝黙然而息不果觴
論私
朝大夫有受朋友之請謁翌晨訐其友於朝獲直聲者矜其同
官曰某甲可謂大公無私也巳龔子聞之退而與龔子之徒縱
論私義問曰敢問私者何所始也告之曰天有閏月以處嬴縮
之度氣盈朔虚夏有涼風冬有燠日天有私也地有畸零華離
爲坿庸閒田地有私也日月不照人牀闥之内日月有私也聖
帝哲后明詔大號劬勞於在原咨嗟於在廟史臣書之究其所
爲之實亦不過曰庇我子孫保我國家而巳何以不愛他人之
國家而愛其國家何以不庇他人之子孫而庇其子孫且夫忠
臣憂悲孝子涕淚寡妻守雌扞門戸保家世聖哲之所哀古今
之所懿史册之所紀詩歌之所作忠臣何以不忠他人之君而
忠其君孝子何以不慈他人之親而慈其親寡妻貞婦何以不
公此身於都市乃私自貞私自葆也且夫子噲天下之至公也
以八百年之燕欲予子之漢哀帝天下之至公也高皇帝之艱
難二百祀之增功累胙帝不愛之欲以予董賢由斯以譚此二
主者其視文武成康周公豈不聖哉由斯以譚孟子車氏其言
天下之私言也乃曰人人親其親長其長而天下平且夫墨翟
天下之至公無私也兼愛無差等孟子以爲無父楊朱天下之
至公無私也拔一毛利天下不爲豈復有干以私者豈復舍我
而㣘人之謁者孟氏以爲無君且今之大公無私者有楊墨之
賢耶楊不爲墨墨不爲楊乃今以墨之理濟楊之行乃宗子噲
肖漢哀乃議武王周公斥孟軻乃别闢一天地日月以自處且
夫貍交禽媾不避人於白晝無私也若人則必有閨闥之蔽房
帷之設枕席之匿赬頩之拒矣禽之相交徑直何私孰疏孰親
一視無差尙不知父子何有朋友若人則必有孰薄孰厚之氣
誼因有過從讌游相援相引歀曲燕私之事矣今曰大公無私
則人耶則禽耶七月之詩人曰言私其豵獻豜于公先私而後
公也大田之詩人曰雨我公田遂及我私楚茨之詩人曰備言
燕私先公而後私也采蘋之詩人曰被之僮僮夙夜在公被之
祁祁薄言還歸公私並舉之也羔羊之詩人曰羔羊之皮素絲
五紽退食自公委蛇委蛇公私互舉之也論語記孔子之私覿
乃如吾大夫言則魯論以私覿誣孔氏乃如吾大夫言羔羊之
大夫可以誅采蘋之夫人可以廢大田楚茨之詩人可以流七
月之詩人可以服上刑
抱小
古之躳仁孝内行完備宜以人師祀者未嘗以聖賢自處也自
處學者未嘗以父兄師保自處也自處子弟自處子弟故終身
治小學小學者子弟之學學之以侍父兄師保之側以待父兄
師保之顧問者也孔子曰入則孝出則弟有餘力以學文學文
之事求之也必劬獲之也必剏證之也必廣說之也必澀不敢
病迂也不敢病瑣也求之不劬則粗獲之不剏則勦證之不廣
則不信說之不澀則不忠病其迂與瑣也則不成其爲人也湻
古之至故樸拙之至樸拙之至故退讓之至退讓之至故思慮
之至思慮之至故完密之至完密之至故無所苟之至無所苟
之至故精微之至小學之事與仁愛孝弟之行一以貫之巳矣
若夫天命之奥大道之任窮理盡性之謀高明廣大之用不曰
不可得聞則曰俟異日否則曰我姑整齊是姑抱是以俟來者
自珍謹求之　本朝則有金壇段公七十喪親如孺子哀八十
祭先未嘗不哭泣八十時讀書未嘗不危坐坐臥有尺寸未嘗
失之平生箸書以小學名高郵王尙書六十五喪親如孺子哀
平生箸書以小學名是旣然矣自珍又求之古史萬石君以孝
謹偁其言曰書馬者四足與尾而五顔之推仁孝好學其言形
聲訓詁著在家訓是又然矣而漢臣班固作藝文志尒疋小尒
疋古今字􁇂孝經家固先我窺見此者志則然
尊史
史之尊非其職語言司謗譽之謂尊其心也心何如而尊善入
何者善入天下山川形勢人心風氣土所宜姓所貴皆知之國
之祖宗之令下逮吏胥之所■守皆知之其於言禮言兵言政
言獄言掌故言文體言人賢否如其言家事可謂入矣又如何
而尊善岀何者善出天下山川形勢人心風氣土所宜姓所貴
國之祖宗之令下逮吏胥之所守皆有聯事焉皆非所專官其
於言禮言兵言政言獄言掌故言文體言人賢否如優人在堂
下號咷舞歌哀樂萬千堂上觀者肅然踞坐眄睞而指點焉可
謂岀矣不善入者非實錄垣外之耳烏能治堂中之優也耶則
史之言必有餘寱不善岀者必無高情至論優人哀樂萬千手
口沸羹彼豈復能自言其哀樂也耶則史之言必有餘喘是故
欲爲史若爲史之别子也者毋寱毋喘自尊其心心尊則其官
尊矣心尊則其言尊矣官尊言尊則其人亦尊矣尊之之所歸
宿如何曰乃又有所大出入焉何者大出入日出乎史入乎道
欲知大道必先爲史此非我所聞乃劉向班固之所聞向固有
徵乎我徵之曰古有柱下史老𣆀卒爲道家大宗我無徵也歟
哉
尊命
儒家之言以天爲宗以命爲極以事父事君爲踐履君有父之
嚴有天之威有可知有弗可知而範圍乎我之生君之言唐虞
謂之命周亦謂之命龍所官仲山甫所職君子顧其名紬繹其
義焉夫天寒暑風雨露雷必信則天不高矣寒暑風雨露雷必
不信則天又不高矣傳曰山川而能語葬師食無所肺腑而能
語醫師色如土後之儒者視其君曾不如葬者之尊山川病者
之尊其肺腑其於君也有等夷之心有吾欲云云之志曰吾欲
吾君之通古今之故實欲以自售其學欲吾君之燭萬物之隱
實欲以自通其情欲君之賞罸予奪不爽於毫髪實欲以自償
其功其於君也欲昭昭爆爆如貿易者之執劵而適於市䙝君
嫚君孰甚夏道尊命孔子罕言天道若臣豈未聞意若曰君之
尊不至此極也儒者平日多言安命矣平日尊數過於尊理遠
矣何以出而視君如理不如數若臣曰夏暑雨冬祈寒天府怨君
不可以受怨應之曰寒暑有怨天之所以多憾天之所以大也
汝將使匹婦無憾而爲君大君將日日就國之人而弭其怨君
其替哉若臣又曰子之術趙高之術也以未兆爲朕應之曰趙
高匿其君以爲尊君吾之術使君無日不與天下相見以尊君
天命曰流行君命曰岀内不得詆我以趙高是故若飛若蟄悶
悶黙黙應其不可測如魚泳於川惟大氣之所盤旋如木之聽
榮枯於四時蠢蠢傀傀安其不可知
尊任
周禮以九兩繫邦國之民八曰友以任得民又曰以六行敎萬
民孝友睦婣任䘏杜子春曰任任朋友之事者周爵五等公矦
伯子男男任也子以穀璧養人男以蒲璧安人曾子曰士不可
以不宏毅任重而道遠任也者俠之先聲也古亦謂之任俠俠
起先秦間任則三代有之俠尙意氣恩怨太明儒者或不肯爲
任則周公與曾子之道也世之衰患難不相急豪桀罹患難則
正言莊色厚貌以益鋤之雖有骨肉之恩夙所卵翼之子飄然
絶裾遠引事外雖然豪桀則曰吾罹患難而呼號求援手於庸
人豈復爲豪桀哉其言則曰應龍入眢井不瞑目以待鰍鱓之
飽龍肉而睫淚以哀井上之居民豈得爲應龍也哉萬一卒不
死或者天神憑焉道家者之書有之曰活一大賢者功視活凡
夫九十萬億活一聖人功視活凡夫九萬萬億吾友陽城令桂
林李公則曰禮曰弔人弗能賻弗問其所費問疾弗能遺弗問
其所欲見人弗能館弗問其所舍吾補禮文之闕則亦曰見患
難弗能救弗咎其所以致患難其言取風示末世粹然愾然烏
乎應龍之譬也肆俠者之氣縱道家之言詭皆非周公曾子法
李公儒者也古之任者也言如是言之感慨盡如是是亦足矣
吾又聞之廣西實天下之高山大川氣蒼蒼莾莾不爲中原蜚
滑所中李公行畢如其言山川然也
尊隱
將與汝枕高林藉豐草去沮洳卽犖确第四時之榮木矚九州
之神皋而從我嬉其問則可謂山中之慠民也巳矣仁心爲榦
古義爲根九流爲華實百氏爲杝藩枝葉昌洋不可殫論而從
我嬉其間則可謂山中之悴民也巳矣聞之古史氏矣君子所
大者生也所大乎其生者時也是故歳有三時一曰發時二曰
怒時三曰威時日有三時一曰蚤時二曰午時三曰昏時夫日
胎於溟涬浴於東海徘徊於華林軒轅於高閎照曜人之新沐
濯滄滄涼涼不炎其光吸引淸气宜君宜王丁此也以有國而
君子適生之八境而問之天下法宗禮族歸心鬼歸祀大川歸
道百寶萬貨人功精英不翼而飛府於京師山林冥冥但有鄙
夫皁􁇂所家虎豹食之曾不足悲日之亭午乃炎炎其光五色
文明吸飮和气宜君宜王丁此也以有國而君子適生之入境
而問之天下法宗禮族修心鬼修祀大川修道百寶萬貨奔命
涌塞喘車牛如京師山林冥冥但有窒士天命不猶與艸木死
日之將夕悲風驟至人思燈燭慘慘目光吸飮莫气與夢爲鄰
未卽於牀丁此也以有國而君子適生之不生王家不生其元
妃嬪嬙之家不生所世世豢之家從山川來止于郊而問之曰
何哉古先冊書聖智心肝人功精英百工魁桀所成如京師京
師弗受也非但不受又裂而礫之醜類呰窳詐僞不材是輦是
任是以爲生資則百寶咸怨怨則反其野矣貴人故家蒸嘗之
宗不樂守先人之所予重器不樂守先人之所予重器則窶人
子篡之則京師之氣洩京師之氣洩則府于野矣如是則京師
貧京師貧則四山實矣古先冊書聖智心肝不留京師蒸嘗之
宗之孫見聞媕娿則京師賤賤則山中之民有自公矦者矣如
是則豪桀輕量京師輕量京師則山中之勢重矣如是則京師
如鼠壤如鼠壤則山中之壁壘堅矣京師之日短山中之日長
矣風惡水泉惡塵霾惡山中泊然而和洌然而淸矣人纕臂失
度啾啾如蠅虻則山中戒而相與修嫻靡矣朝士寡助失親則
山中之民一歗百吟一呻百問疾矣朝士僝焉偷息簡焉偷活
側焉徨徨商去留則山中之歲月定矣多暴矦者過山中者生
鐘簴之思矣童孫􁆳謼過山中者祝夀耉之毋遽死矣其視宗
曰我無餘榮焉我以汝爲殿矣其山林之神曰我無餘怒焉我
以汝爲殿矣俄焉寂然鐙燭無光不聞餘言但聞鼾聲夜之漫
漫鶡旦不鳴則山中之民有大音聲起天地爲之鐘鼓神人爲
之波濤矣是故民之醜生一縱一橫旦暮爲縱居處爲橫百世
爲縱一世爲橫橫收其實縱收其民之民也壑者歟邱者歟垤
者歟避其實者歟能大其生以察三時以寵靈史氏將不謂之
横天地之隱歟聞之史氏矣曰百媚夫不如一猖夫也百酣民
不如一瘁民也百瘁民不如一之民也則又問曰之民也有待
者耶無待者耶應之曰有待孰待待後史氏孰爲無待應之曰
其聲無聲其行無名大憂無蹊轍大患無畔涯大慠若折大瘁
若息居之無形光景煜爚捕之杳冥後史氏欲求之七反而無
所睹也悲夫悲夫夫是以又謂之縱之隱
定盦文集　仁和龔自珍璱人饌
　卷中
家塾䇿問一道
問周禮保氏掌教國子以六書外史掌達書名於四方瞽史諭
書名六書學三代綦重之矣古今異體或􁗞或改自倉頡史籀
以降至於炎漢書凡幾變可得而陳與漢安帝時許沖上其父
南閤祭酒愼說文解字十四篇此古今書名之大宗也法後王
以小篆爲質以何體爲坿見例可得而聞與說文形書也顧一
字有一字之形與一字之音與義而後一篆完故說者曰爾雅
廣雅義書也聲類音書也然則歧而爲三抑治說文而經緯備
舉也能發其凡與以字義而論一字有一字之本義有引申之
義有叚借之義往往引申叚借之義通行於古今而本義反晦
者能約畧舉之與六書之目有體有用孰爲四體孰爲二用能
了然胸口與二用中之叚借由古人字少固也但叚借亦必中
師法能言其樞紐與周末漢初經師口授不箸竹帛又或用方
言是故羣經異師則異字自胡母生之治春秋而已然矣說文
偁經與羣書之偁經異好古者又據許以改經未見其可也能
言原委曲折與許之言六書與鄭衆之言六書與劉歆班固之
言六書次弟小不合形聲與諧聲殊趣能疏別與今音古分十
七部秦以前有均之文可覆按也若依聲以臚許之九千字不
獨形聲字而以部分釐之亦古今之奇作也能說其例與許書
所有之字當時俗字固不闌入乃羣經所有之正字亦頗有不
收者况本書見於說解則有之篆文則無之所從得聲則有之
本聲則無之此自有其故也豈可盡以某字卽某字當之與玉
篇以降可羽翼說文者凡幾家或謂呂忱字林及字苑諸作雖
不作可也信與唐人說經著者孔賈陸三家其於小學之理謂
不及近儒可也曰茫乎未之聞然與不與古均各家疎於十七
部者十部十三部也密於十七部者十八部二十一部也枝派
義例之不同能臚其入出歟六書爲小學之一門聲又爲六書
之一門等均之學又爲聲中之一門然則談古均者胡爲而不
屑談等均也抑治經未暇與意者謂古均足禆經讀而等均爲
餘事不知古均明而經明其體尊等均明而天下之言語明語
言亦文字也其用大能一以貫之與郭忠恕汗簡夏竦古文四
聲韻博采古文何其夥也往往爲凡將急就滂熹元尙訓纂所
未及俱可信而奉之以補許氏古文之闕抑眞僞雜岀也能一
言决之歟周時吉金近世岀土頗夥䀜鼎太　盤而外其足證
古文者有幾事歟秦漢金石往往非篆非隸意者割二分畱八
分之說未盡無稽與夫解經莫如字也解字莫如經也韓氏曰
讀書略識字古未有不明乎字而稱經生者也諸生治經之日
久矣心知其意者其縱言之
陳碩甫所箸書序
孔子曰吾道一以貫之故記曰黃帝正名百物以明民共財告
仲由曰名不正則言不順言不順則事不成禮樂不興刑罰不
中子游曰有始有卒者其惟聖人乎古者八歲入小學教之數
與方名與其灑掃進退之節保氏掌國子之教有書有數六書
九數皆謂之小學由是十五入大學乃與之言正心誠意以推
極於家國天下壯而爲卿大夫公侯天下國家名實本末皆治
後世小學廢專有大學童子入塾所受卽治天下之道不則窮
理盡性幽遠之言六書九數白首未之聞其言曰學當務精者
鉅者凡小學家言不足治治之爲細儒於是君子有憂之憂上
達之無本憂逃其難者之非正不由其始者終不得究物之命
於是黜空談之聰明守鈍樸之迂廻物物而名名不使有遁其
所陳說艱難算師疇人則積數十年之功始立一術書師則繁
稱千言始曉一形一聲之故求之五經三傳子史之文而畢合
乃宣於楮帛而且一戸牖必求其異向也一脯醢必求其異器
與時也一衣裳必求其異尺寸也有高語大言者拱手避謝極
言非所當於是二千載將墜之法雖不盡復什存三四愚瘁之
士尋之有門徑繹之有端緒蓋整齊而比之之力至苦勞矣陳
碩甫曰是苦且勞者有所甚企待於後後孰當之則乃所稱聞
性道與治天下者也乃言曰使黃帝正名而不以致上世之理
孔子之正名而終不能以興禮而齊刑則六藝爲無用而古之
儒之見詬與詬古之儒者齊類彼陟顚而棄本此循本而忘顚
庸愈乎且吾不能生整齊之之後旣􁗞吾力而重負企待者於
是始以六書九數之術及條禮家曲節碎文如干事推之欲遂
以通於治天下大凡某書如干篇如干卷某書如干卷都如干
卷如目錄兵部主事姚先生曰今天下得十數陳碩甫分置各
行省授行省學弟子天下得百十巨弟子分教小弟子國家進
士必於是乎取則至教不躐等且性與天道之要或基之聞矣
中書胡先生曰使碩甫自信所推畢無閡請從姚先生之言所
推猶有閡則姑舍是言整齊益整齊企待益企待總之必不爲
虛待無歧謬是二言者龔自珍皆聞之因最錄書指意皆識之
答人求墓銘書
藏幽之有文又從而　其詞炎漢以來未有改也顧禮何心哉
吾遇人求請藏幽之文輒心動不悄戚其容與區別其狀之詞
而來者弗許也悄戚而來者亦戚而應之怊悵鋪敘旣成意尙
未能和何哉古之始爲是制者何心哉雖巨富貴重以賢聖至
於殷湯猶不能以爭天下古今之勢故詩曰高岸爲谷深谷爲
陵仁人者姑盡吾愛以附不欲速朽之義謂夫功德文章行誼
之蹟與其有令聞之子孫具於辭冀哀而掩之掩之者誰與至
於冀夫掩之也而尙忍問與仁人孝子其遂忍逆計至於是抑
又忍弗計至是與是求請者與爲文者所皆艱言也而乃昌昌
愉愉以命之從夫乞爲傳爲誄之義同與甚者辭曰或錫之誄
或錫之傳或錫之誌銘詞體如是固若是其易而無擇與君家
有世德法宜爲文章又辱吾子諉責不可辭而犆不忍爲誌銘
謹撰上墓表
西域置行省議
天下有大物渾員曰海四邊見之曰四海四海之國無算數莫
大於我
大淸
大淸國堯以來所謂中國也其實居地之東東南臨海西北不
臨海書契所能言無有言西北海狀者今西極徼至愛烏罕而
止北極徼至烏梁海總管治而止若乾路若水路若大山小山
大川小川若平地皆非盛京山東閩粤版圖盡處卽是海比西
域者釋典以爲地中央而古近謂之爲西域矣我
大淸
肇祖以來宅長白之山天以東海卑
大淸最先
世祖入關盡有唐堯以來南海東南西北設行省者十有八方
計二萬里積二百萬里古之有天下者號稱有天下尙不能以
有一海博聞之士言廓恢者擯勿信於北則小隃望見之於西
北正西則大隃望而不見今
聖朝旣全有東南二海又控制蒙古喀爾喀部落於北不可謂
隃
高宗皇帝又應天運而生應天運而用武則遂能以承
祖宗之兵力兼用東南北之衆開拓西邊遠者距京師一萬七
千里西藩屬國尙不預則是天遂將通西海乎未可測矣然而
用帑數千萬不可謂費然而積
兩朝西顧之焦勞軍書百尺不可謂勞八旗子弟綠旗　賤感
遇而捐軀不可謂折然而微夫
天章聖訓之示不得已淺見愚儒下里鄙生幾幾以耗中事邊
疑
上之智翦人之國滅人之嗣赤地千里疑
上之仁否否有天下之道則貴乎因之而已矣假如鄙儒言勞
者不可復息費者不可復收滅者不可復續絶者不可復蘇則
亦莫如以因之以爲功况乎斷非如鄙儒言因功而加續之所
憑者益厚所藉者益大所加者益密則豈非天之志與
高宗之志所必欲遂者哉欲因功而續加之則莫如酌損益之
道何謂損益之道曰人則損中益西財則損西益中兩言而已
矣今中國生齒日益繁氣象日益隘黃河日益爲患大官非不
憂主上非不諮而不外乎開捐例加賦加鹽價之議譬如割臀
以肥腦自啖自肉无受代者自乾隆末年以來官吏士民狼艱
狽蹷不士不農不工不商之人十將五六又或飱菸草習邪教
取誅戮或凍餒以死終不肯治一寸之絲一粒之飯以益人承
乾隆六十載太平之盛人心慣於泰侈風俗習於游蕩京師其
尤甚者自京師始槩乎四方大􁗉富戸變貧戸貧戸變餓者四
民之首奔走下賤各省大局岌岌乎皆不可以支月日奚暇問
年歲嘉峪關以外鎭將如此其相望也戍卒如此其夥也燧堡
如此其密也地縱數千里部落數十支除沙磧外屯田總計北
纔二十三萬八千六百三十二畝南纔四萬九千四百七十六
畝合計纔二十八萬八千一百零八畝田丁南北合計纔十萬
三千九百零五名加遣犯有名無實者二百零四名若云以西
域治西域則言之胡易易今內地貴州一省每歲廣東四川皆
解餉以給貴州無重兵官糈兵糧入不償岀每歲
國家賠岀五六萬兩至八九萬兩不等未嘗食貴州之利內地
如此新疆尙何論邪應請大募京師游食非土著之民及直隸
山東河南之民陜西甘粛之民令西徙除大江而南筋力柔弱
道路險遠易以生怨無庸議雲南貴州兩湖兩廣相距亦遠四
川地廣人希不宜再徙山西號稱海內最富土著者不願徙毋
庸議雖毋庸議而願往者皆往其餘若江南省鳳潁淮徐之民
及山西大同朔平之民亦皆性情强武敢於行路未驕慣於食
稻衣蠶地尙不絕遠募之往必願往江西福建兩省種菸草之
奸民最多大爲害中國宜盡行之無遺類與其爲內地無產之
民孰若爲西邊有產之民以耕以牧得長其子孫哉當行者官
給每戸盤費若干每丁盤費若干議聞又各省駐防旗人生齒
日繁南漕不給大率買米而食買緞而衣若遣令回旗京師內
城不能容若再生育數年本省費又無所底駐防者所以衞
天朝也八旗子弟受
恩久忠義其所性成茍有利於
天朝者必無異心無異議也各將軍議酌每大省行若干丁中
下省行若十丁盤費宜視民人加重以示優厚議聞其遷政暫
設大臣料理之七年停止議聞先期斬危崖劃仄嶺引淙泉瀉
漫壑到西分臿南北兩路後官給蒙古帳房一間牛犁具籽種
備先給大戸如千丈中戸如千丈下戸如千丈不得自占旗民
同例除沙磧不報墾外每年一奏開墾之數十年再奏總數二
十年彚查大數每年粟麪稞蔬皆入其十分之一貯於本地倉
以給糧俸其地丁錢賦應暫行免納俟二十年後再如內地交
穀外另有丁賦例有丁賦後再定解部額現在交粟麫暫勿折
收銀錢亦俟二十年後再如內地折銀錢例設兵部尙書右都
御史準回等處地方總督一員兵部待郞右副都御史準回等
處地方巡撫一員(或如直隸四川例以督/兼撫不立撫似亦可)布政使一員按察使
一員巡道三員提督一員總兵官三員知府十一員知直隸州
三員知州二員知縣四十員府州之目十有四曰伊東府曰伊
西府伊犁東西路也曰庫州府庫爾喀喇烏蘇也曰迪化府烏
魯木齊也(原設/州)曰鎭西府巴爾庫勒也(原/設)曰瓜州府哈密也曰
塔州直隸州塔爾巴噶台也以上北路曰闢州府闢展也曰沙
州府哈拉沙拉及庫車沙雅爾也曰蘇州府阿克蘇及賽喇木
也曰羌州府葉爾羌也曰和州府和闐也曰吐蕃直隸州烏什
也曰磚房直隸州喀什噶爾也以上南路伊東府設縣四以府
城爲伊東縣以烏哈爾里克爲綏定縣以博羅塔拉爲博縣以
幹珠罕爲珠縣四至核議伊西府設縣四以府城爲伊西縣以
庫爾圖爲圖縣以古爾班薩里爲絜縣以烘郭爾鄂籠爲鄂縣
四至核議庫州府設縣三以府爲庫縣以烏里雅蘇圖爲舊營
縣以晶河爲豐潤縣四至核議瓜州府設縣四以府城爲瓜縣
以蘇木哈喇垓爲舊堡縣以賽巴什達里雅爲湖縣以塔勒納
沁爲土城縣四至核議塔州設縣二以州爲塔縣以雅爾爲肇
豐縣四至核議其鎭西迪化兩府現在章程已善毋庸改議南
路闢州府設六縣以府城爲闢縣以納呼爲東闢縣以洪城爲
洪縣以魯克察克爲柳中縣以哈喇和卓爲高昌縣以吐爾番
爲安樂縣四至核議沙州府設州一縣四以府爲沙縣以庫車
爲龜兹縣以碩爾楚克爲舊城縣以託和鼐爲鼐縣以沙雅爾
爲沙城縣四至核議蘇州府設州一縣五以府爲蘇縣以賽喇
木爲毗羅州以帕爾滿爲帕縣以託克三爲四村縣以拜城爲
拜縣以庫什塔木爲小城縣四至核議羌州府設五縣以府爲
羗縣以巴爾楚克爲新遷縣以呼拉瑪爲瑪平縣以哈喇古哲
什爲哲縣以裕勒里雅克爲西夜縣四至核議和州府設四縣
以府城爲球縣以皮什雅爲琳縣以玉隴哈什爲琅縣以博羅
齊爲玕縣四至核議吐蕃州設縣二以州爲明定縣以森尼木
爲森縣磚房州設縣三以州爲磚房縣以塞爾門爲塞門縣以
英噶薩爾爲依耐縣四至核議武官副將以下文官同知以下
應如千員另議總督駐劄伊東府巡撫駐劄迪化府提督駐劄
迪化府分巡安西北兵備道一員分鎭安西北鎭總兵官一員
同駐劄鎭西府分巡天山北兵備道一員駐劄伊東府分鎭天
山北鎭總兵官一員駐劄墖州分巡天山南兵備道一員駐羗
州府分鎭天山南鎭總兵官一員駐吐蕃州(非闢州屬/之安樂縣)督撫必
皆駐北路者北可制南南不可制北昔者回部未隸
天朝無不甘心爲準夷役者亦國勢然也設采辦紅銅事務監
督一員用內務府人員三年更調駐劄吐蕃州其甘肅省嘉峪
關設監督一員專司內地往準回販易之税除稻米鹽茶大黃
布綢外一切中國奇淫之物不許出關以厚其俗除皮貨西瓜
外不許入關以豐其聚銅務關務皆所以劑官俸給兵糈也其
哈密闢展兩郡王皆賞給協辦府事官名號朔望祭祀及大禮
排班在道府之下同知之上各回城伯克中皆遴選一員賞給
協辦縣事名號朔望祭祀及大禮排班在知縣之下縣丞之上
甘肅省以安西南路爲盡境準回省以安西北路爲首境立界
石新遷人等及旗人回人等未能知書應請於三十年後立學
宮設生員舉鄕試現在毋庸議其鎭西迪化現已設立姑仍舊
交巡撫考試戈壁無水草處地方官踏看有可簸采金屑之地
酌立條規奏聞官缺在北路者及臨戈壁者設風沙邊缺如內
地煙瘴邊缺之例速其升調凡近磧之郊處處設立風神祠泉
神祠歲時致祭仰祝上帝地出其泉風息於天以宜蔬宜稞頒
祝文焉大郭勒之在祀典者應幾處核議大達巴之在祀典者
應幾處核議文移官事往來經戈壁皆帶泉水應頒製西洋奇
器物小受多利行者又宜頒設高廣護風之具田中可用者(詳/蕭)
(山民人/王錫議)令仿造夫然而屯田可盡撤矣屯田者有屯之名不盡
田之力三代旣遠欲兵與農之合欲以私力治公田蓋其難也
應將見在屯田二十八萬畝零叩給與見在之屯丁十萬餘人
作爲世業公田變爲私田客丁變爲編戸戌邊變爲土著其遣
犯毋庸釋回亦量予瘠地一體耕種交納旣撤綠旗之屯當撤
八旗之戍中國駐防旗人往者別立册籍以別於民戸回戸旣
有旗戸名目與回民有田籍者同故撤之而不患無所歸也應
請將將軍副都統辦事大臣領隊大臣印房章京等一槪裁撤
其駐防之滿洲索倫錫伯蒙古弁丁等戍安西北路者作爲安
西北路旗戸在天山北路者作爲天山北路旗戸南路者作爲
南路旗戸伊犁將軍所領兵最多伊東伊西地亦最大出之行
陳散之原野勢便令順無不給之患應與自內地駐防旗人新
移到者一體歸地方官管轄但有事不得受知縣以下杖責交
納時應比民戸回戸酌減十分之二以償世僕之勞如是則又
慮其單也應請設立辦事大臣一員駐南路極邊羌和二州之
地統領滿洲兵九百名蒙古索倫兵七百名錫伯兵四十名綠
旗兵六百名共計二千二百四十名以控藩部之布魯特哈薩
克那木千愛烏罕各國掌各國之朝貢之務鑄總統西邊辦事
大臣印一勅文一秩正二品受準回總督節制與提督巡撫互
相節制布政使以下具申文總兵官以下帶刀見以昭威重其
駐防兵丁於現在議裁徹者遴畱至銳者其軍裝器械月餉應
照內地江甯荆州例歲一閱三歲總督一閱十歳請
旨泒威重大臣來西一大閱布魯特哈薩克之人咸侍是爲
天朝中外大疆界處以上各議現在所費極厚所建極繁所更
張極大所收之効在二十年以後利且萬倍夫二十年非
朝廷必不肯待之事又非四海臣民望治者不及待之事然則
一損一益之道一岀一入之政國運盛益盛國基固益固民生
風俗厚益厚官事辦益辦必由是也無其次也其非順
天心究
祖烈劑大造之力以統利夫東西南北四海之民不在此議謹
議
擬進上蒙古圖志表文
臣伏處下士之列縱觀史册之盛翹首　昭代之蹟遊心官書
之府仰　天章之有爛測地輿之至賾我　朝之盛乃自羲炎
堯禹以降文儒武臣目所不能殫耳所不能聞帝者號令所不
能逮史官文章所不能記有一臣於此遭遇　隆代明聰特達
能通文學能見官書能考官書能見檔册能考檔册能鉤稽補
綴能遠遊能度形勢能通語言文字能訪問能勥記能思慮能
屬詞比事信或有之其福甚大求之先士無有倫比者也臣珍
檮昧乃非其倫竊見　國朝自西域盪平後有　欽定西域圖
志五十卷專紀準部回部山川種系聲音文字及於　國朝所
施設政事箸錄　文淵閣副墨在杭州鎭江揚州旣富旣鉅永
永不朽臣攷前史動稱四海西北兩海並曰蓋闕我　朝之有
天下聲敎號令由回部以達於葱嶺嶺外屬國之愛烏罕那木
干以迄於西海由蒙古喀爾喀四部以達於北方屬國之鄂羅
斯以迄於北海回部爲西海內衞喀爾喀爲北海內衞今葱嶺
以內古城郭之國旣有成書而蒙古獨靈丹呼圖圖滅爲牧厰
其餘五十一旗及喀爾喀四大部縱横萬餘里臣妾二百年其
間所施設英文鉅武與其高山異川細大之事未有志遂敢伸
管削簡䚡理其迹闛鞳其文作爲蒙古圖志爲圖二十有八爲
表十有八爲志十有二凡三十篇私家箸述所得　漏不敢仰
與官脩各件絜短長於萬一顧見　欽定四庫書目箸錄文淵
者於下士私述間蒙俛采不遺其勤凡若干種竊願是書他日
附官書以傳得箸錄四庫之末簡則無其才也而福與之並矣
述曰
聖祖
高宗文冠古后制而比之武文咸富述天章志弟一
滿洲祭天則有禮書茂彼北裔亦攷厥圖述禮志弟二
古舞侏􁃞廟門之下號嘈者何以侑詐馬述樂志弟三
人戴北斗中言匪西岀地入地測之用圭述晷度志弟四
內四十九如康田功附土默特西旗旣同述旗分志弟五
如古康侯盟用刑牛畫社爲六理藩所區述會盟志弟六
有哲卜尊北方大師如宗喀巴宏於西陲述象教志弟七
摩騰演漢章佳贊聖彼福此宏本師所印述譯經志弟八
小東大東􁧥􁧥烏龍亦有北海厥受則同述水地志弟九
古兀落素今也卡倫匪愛其獸以阹人民述臺卡志弟十
貢用九白始自崇德王會徵之如典屬國述職貢志弟十一
教駣攻駒詁儒失傳北方大政以牧代佃述馬政志弟十二
斨者託忒不資豪毛　國書因之落葉龍艘述字類表弟十三
民生啞啞後立文字聲在形先我聰厥際述聲類表弟十四
天子命輿地則必書曰討曰巡請詹起居述臨莅表弟十五
粲粲中原有削有吞浩彼諸藩豈無革沿述沿革表弟十六
林丹旣夷㫄支具安如鄂承不雲礽磐磐述氏族表弟十七
收其大人扈入居庸固山梅勒轄是功宗述在旗氏族表弟十
八
愛猷之遜鬲三百年天聰以前系闕弗全述世系表弟十九
古偁封建聖不得已因虖自然匪我錫祀述封爵表弟二十
碩矣天姬爲之哈屯禮官擇言匪古和婚述釐降表弟二十一
準有鄂拓蒙古之旗如我京城參佐所治述旗職表弟二十二
推河二族今則烏蘭名曰寄牧牛羊宴然述寄爵表弟二十三
濟農岱靑其汗其王漠南視之以爲朔方述喀爾喀總表弟二
十四
帝姒天姬再世降靈匪戚伊勳籩於　廟庭述賽因諾顔
總表弟二十五
民貴見幾智者全生四衞拉特爾安爾榮述新遷之杜爾伯特
表弟二十六
㫺也五族今也二存督之縣之臣有瑰文述四衞拉特總表弟
二十七
唐努之山爲北屬國臣請上言置札薩克述烏梁海表弟二十
八
帝平羅刹嘗用其人海西漠北厥居婁遷述巴爾虎表弟二十
九
藐吐谷渾五部無統和碩少文台吉之總述靑海蒙古表弟三
十
　　曩欽吉思逐蘇勒坦何如今朝玉兹奉版附述哈薩克爲
　　一表
　　抱羊乞錢西東奉藩偕哈薩克拱我天山附述布魯特爲
　　一表(以上二表用前/編脩徐松所述)
道光元年十一月朔內閣中書龔自珍撰表
蒙古像教志序
夫染衣出家沙彌之律也肉食不淨大慧之聞也諸肉勿食泥
洹之訓也讚歎毁戒波旬之徒也然其生於邊地不生地穀以
畜牧爲耕作以血肉爲饔飦宗教旣黃相沿已久有乖壞色之
訓聊別白衣之儔戒或遮之教必諒之蒙古五十一旗及喀爾
喀四部皆宗黃教黃敎之祖曰宗喀巴若具云者(租/鳥)鞥(卡巴羅/阿阿鄂)
補(匝/阿)昻(查/阿)克(巴/阿)也自稱文殊師利之瑚必勒罕生于額納特珂
克地而唐古特庫車淖爾四衞拉特之地遍相宗祖其法嗣之
派繁衍難備述述兩大支曰在藏坐牀者曰到蒙古住持者在
藏坐牀者又分兩支宗喀巴弟一弟子曰根敦珠巴實弟五十
四輩之達賴喇嘛是爲舎位岀家之第一輩遞傳至七輩噶爾
藏加莫磋當準噶爾擾藏時
聖祖救其亂噶爾藏加莫磋避至靑海坐牀
聖祖送之俾歸于藏至今傳付不絕皆以其呼必勒罕爲之此
一支也弟二弟子號爲班禪額爾德尼名曰刻珠尼曲結若具
云者刻珠尼馬曲結嘉勒布格爾也至弟四輩名羅卜藏曲結
嘉勒燦者始與蒙古通自蒙古至　盛京受我
太宗皇帝冊封歸死後其瑚必勒罕遂有喀木之地又九傳矣
此一支也兩支外又有兩小支一曰紅帽噶瑪巴一曰黑㡌沙
瑪納皆稱呼圖克圖避達賴班禪位號沙瑪納呼圖克圖之後
曰就衰滅噶瑪巴之後近世有林沁班珠爾者稱沙布嚨於庫
車淖爾爲庫車淖爾察罕諾門之屬僧則並不敢號呼圖克圖
矣其來蒙古住持者又分三支最先者曰帕克巴巴喇密特是
其道北行之始凡六傳至元順帝時阿難達瑪第喇嘛與帝爭
政事怒而歸于唐古忒中絕凡八九十年而索諾木札木蘇重
至又十餘傳至邁達哩止爲一支宗喀巴有弟三傳嫡嗣曰蘇
爾第其瑚畢勒罕託生喀爾喀地方偁哲卜尊丹巴呼圖克圖
又兩傳進丹舒克於　世祖朝至今凡十六次瑚必勒罕號位
亞於西藏之達賴而幾與班禪埓又一支也康熙間有喇嘛章
佳胡圖克圖自藏來朝其人乃是第六輩達賴羅卜藏札木蘇
之支嗣
聖祖優禮之命其住持于多倫諾爾之彚宗寺其第二次瑚必
勒罕
世宗優禮之命其住持多倫諾爾之善因寺其第三次瑚必勒
罕賜對
高宗朝大加奬異命其來京更定大藏經咒應眞名號乃取自
後漢至唐各譯主所譯悉以今藏語更校成又以其國首楞嚴
已亾借此土本四譯而歸又佐莊親王辦理同文韻統於四十
一年趺逝京師今又再瑚必勒罕矣是最盛而最後出又一支
也五支之徒其論輪迴因果報應與古德神不滅論合其論劫
初形狀天地衆生日月種種成立種種岀生次序與樓炭經合
其書與符印明合其念咒與聲明合自漢以來譯經之例例不
翻咒疏抄之例亦不妄釋咒是密語咒是秘印佛無秘密義有
秘密語旣不譯不疏徒恃音準音若不準妙陀羅尼雖誠求之
亦恐迂窵矣今按自修多羅至優波提舎各有神咒小者取用
禁制神鬼作諸幻術大乘之咒三世諸佛由此出興不可思議
具如首楞嚴說且凡外道六師亦能幻出宮殿天龍女樂大火
大氷乃至幻一日演成極長幻長曰促成刹那境界種種靈怪
咒聲靈故符佛口故又凡人世所求年命五欲誦咒皆得咒聲
靈故符佛口故以上之事天竺神僧生于拉撒視爲固然卽蒙
古道高喇嘛尙能近似而此震旦耳根非劣耳識非殊雖有高
僧不臻神悟故撰象教志專以推尊因明門中聲明一門而非
讚歎夫食肉衣黃墮邪師見也
蒙古水地志序
河􁌜來受者三部曰烏喇忒曰鄂尔多斯曰歸化城土默特羣
水南來受者七部曰喀喇沁曰土默特曰敖漢曰奈曼曰翁牛
特曰巴林曰喀尔喀左翼水東行入黑龍江未至(句)經大川四
曰潢河曰大遼河曰諾尼江曰混同江水北行入色楞格河未
至(句)經大川三曰愛畢哈河曰土喇河曰鄂尔渾河黑龍江入
東海色楞格河徑俄羅斯入北海東以黑龍江爲主其目四又
其目曰受某部某某水北以色楞格河爲主其目三又其目日
受某部某某水具如志以西塞小水附黃河流入中國者別爲
卷
蒙古臺卡志序
惟皇地祇爲主山川不能自辨自位是故古昔書有八索以政
其人民周之諸侯史氏率不能讀其名存者有戎索有周索以
侯以公以郡縣以城郭以行國皆將於是乎東於是乎西於是
乎南於是乎北我　國家君蒙古五十一旗喀爾喀四部地且
二百年一吏不妄行一馬不妄芻一兎一鹿不妄趯走是亦有
政撰臺卡志志郵志新郵志喀爾喀自備郵志鄂博志察哈爾
牧厰鄂博志卡倫志圍場卡倫志柳子邊郵(句)康熙三十一年
議自古北口至於烏朱穆秦置臺九又自獨石口至於蒿齊忒
置臺六又自張家口至於四子部落置臺五又自張家口至於
歸化城置臺六又自殺虎口至於吳喇忒置臺九又自歸化城
至於鄂爾多斯置臺八又自喜峯口至於札賴特置臺十有六
新郵(句)乾隆三十四年議喜峯口路札賴特盡處起置郵十有
四古北口路烏朱穆秦盡處起置臺六殺虎口路烏喇忒大路
外置臺七張家口路自四子部落盡處起置臺十有六穆哈哩
喀遜爲起處哈拉尼敦爲住處喀爾喀自備郵(句)東路首跕曰
尼爾得尼拖羅海曰他爾袞柴木達後路首跕曰肯特山西路
首跕曰哈拉尼敦三音諾顔首跕曰博羅布爾哈蘇凡冊汗冊
王册妃册格格賜賻賜祭天使至皆設之汗王貝勒公等自備
夫馬警晨夜伺畜牧過則徹焉鄂博(句)以山爲鄂博以河爲鄂
博以壘爲鄂博二十五部落如其境察哈爾牧厰鄂博(句)以山
爲鄂博以河爲鄂博以壘爲鄂博八旗如其境卡倫(句)以山爲
卡倫以河爲卡倫以樓望爲卡倫二十五部四喀爾喀如其境
圍場卡倫(句)規高以爲之卡倫(句)於陊於阪於嵞於隟山之隟
川之隟東(句)柳于厓口(句)西(句)柳于濟爾哈朗圖(句)北(句)柳于
塞堪達巴漢色欽又柳于阿魯色呼又柳于阿魯呼魯又柳于
英格又柳于拜牲圖乃西柳于庫爾陀羅海又柳于納喇蘇圖
和碩又柳于沙勒當又柳于錫喇札巴色欽(絶)南(句)柳于木壘
喀喇沁又柳于古都古爾又柳于察罕札巴又柳于汗特穆爾
又柳于納喇蘇圖乃西枊于噶海圖又柳于卓索又柳于什巴
爾臺又柳于麻巴圖又柳于博多克遂西柳于珠爾噶岱又柳
于蘇克蘇爾臺又柳于卜克又柳于燕子窩又柳于卓索溝(絶)
西(句)柳于察罕布爾臺又柳于阿爾散朗又柳于　尼圖又柳
于齊呼拉臺又柳于布哈渾爾又南柳于海拉蘇臺又柳于姜
家營又柳于西燕子窩又柳于郭拜又柳于和羅博爾奇東柳
于巴倫克得伊又柳于烏喇臺又柳于錫喇諾海又柳于納林
又柳于格爾齊老柳在外卡倫在裏故地(句)周阹之中若爲翁
牛特故地若爲喀喇沁故地敖漢故地奈曼故地土默特故地
巴林故地喀爾喀左翼故地兹事嚴武旣麗旣博號令散見未
有總述於古之世帝朔未或訖也王教未或經也由今之年文
符武節所以旌也舜跡禹踵所以步也按籍受成里史之書與
蒙古聲類表序
自　國語以至額訥特珂克土伯特以至天山北路準部南路
回部皆有方語則皆有字頭呼韻之學而五十一旗部屬及喀
爾喀四大部反無之今蒙古語言文字具在沿流以溯原因子
而識母因其自然而不惟師心之尙能之乎日不能則無爲貴
聰矣但其義迾觸手鉤棘道出於天籟無不同法成乎人例實
不一自國書十二篇外經典白氎同爲世尊之所宣說同是
阿難之所結集譯祖東游震旦筆受一經之文先後數譯尙爾
乖迕若夫神珙所製司馬光所圖與德幹必特雅星哈所受通
密繖布喇所傳乾隆初卬承
睿指或煩定正而後臚列整齊源流明備各還其一家之言重
以準部有託忒體回部有彈舌聲下士譾愚冥搜博采求其貫
通不亦勞矣今先舉諸家各不同處然後準的可得而寀義迾
可得而擇也諸家不同約有七事按僧伽婆羅譯師利問經舉
五十字不空譯文殊問經舉五十字竺曇摩羅察譯光讚般若
經舉四十一字無羅义譯放光般若經舉四十二字鳩摩羅什
譯摩訶般若經舉四十二字元奘譯大般若經四十三字佛䭾
跋陀羅譯華嚴四十二字實义難陀譯華嚴四十二字地婆訶
羅譯華嚴四十二字三藏般若譯華嚴四十二字不空譯華嚴
四十二字金剛頂經五十字曇無讖譯大般湼槃經如來性品
六十二唱實舉五十字(六十二字約以十四音有重見之字故/止五十也有初短次短次長三種別佛)
(言皆以舌齒㗋而有差別此經未/經/同文韻統采摭故特詳之)凡十三種皆一母一聲　欽
定天竺五十母西番三十母回部二十九母皆同惟
聖朝國書之母則以阿額衣鄂烏諤六字爲第一類餘至十二
字不等(如八撥逼以/下乃十二字)準部十五母則亦以阿至互七字爲第一
類餘亦七字成類而非以額依等字爲所生之聲此例之異者
一也天竺母所生可舉者一千二百一十二字西番舊六字(紗)
(婀妻鴉合齊雅/合齎雅合凡六)所生纔二十四字合新舊三十字所生可舉者
共四百三十四字回部所生字單字一百七十四字連字則以
一字領二十八字輪流統領又兼本字自領本字如阿阿衣衣
烏烏之屬計八百四十一字共計一千零十五字　國語則除
第一烏珠爲十一部之綱其第二部起自阿衣額衣阿拉額拉
以下共生一千二百四十■字而準部十五母尙無推衍成圖
之作者(準部若以/國書比較只/抵有/國書之第一圖耳)中華見溪羣疑卅六字舊法
有演出十二攝各四聲者又藏經十三穜惟華嚴實义難陀本
每卷畢唱演三節毎節十字起至十四五字不等而仍收聲於
第一字是亦譜生聲之例而彼十二家無聞此例之異者二也
同爲母生子而所以能生又分兩種　國書仿照天竺之例定
有主輔二類其字之收聲於阿者定納阿至　阿二十四字爲
輔字也阿至鄂六字主字也(第一部之納奴窩起皆/收聲於阿皆輔阿而行)天竺自阿
至阿斯十六字主字也自嘎至嘎刹三十四字輔字也湼槃凡
六十二唱而佛言十四音亦具主輔之理餘如西番之三十母
卽不能分主輔矣而餘十二經準之託􁅘皆不能分矣且西番
舊六字無所配合而生聲實义難陀本無所配合而生聲卽回
部加記號之百七十四單字不能不以爲子而以爲二十九頭
之輔也蓋單字從字母生連字又從單字生比各家又中鬲一
重如算法家之有祖孫位是其特異然亦無所配合而生聲司
馬氏以十二攝演神珙近之矣但上爲雙聲下爲㬪韻一言瞭
然不必謂之配合而生聲此例之異者三也南北等韻各家或
用喉舌脣齒分配陰陽而難有定論惟元人周氏作中原音韻
不用分配而陰陽乃確乎不易(人之喉舌脣齒皆名兼陰陽/豈必分配乎周但以字區之)南
北人皆同之此例之異者四也恭禀　睿指　國書以阿字爲
元聲實抉古來聖神未發之秘胎八極於一㗋自然之符也大
藏十二種皆同天竺同準部同而間有小異者西番之不於發
聲也回部之不於字頭而於化單字也湼槃之不於第一而於
第四五六七也(又複見第/二十三字)推本以譚西番自阿努之子通密繖
布喇至天竺取三十四字歸刪其十一加舊傳紗等六字又加
兩國同舊有之阿字爲卅字見徹辰薩囊書則原非以爲殿後
字而章佳國師敘次之小倒也回部之單字一轉移而卽成愛
里普固卽阿也湼槃之首三噁以義從非必以聲從也皆不岀
大聖人指授之範圍矣雖小異不閡大同惟大同可臚小異此
例之異者五也中國等韻諸家舊法無文空圈記聲其二合之
字獨見佛經瑜伽師地論中　字是也實义難陀於所生字毎
用圈於母字則始用二合室左是也三合者僅一見曷攞多是
也梁時僧祐作梵漢譯經同異記辨之博而見之早矣今準部
亦只二合無三合　欽定天竺西番皆至三合(謂所生字字母/則以二合而止)
無四合　國書回部書乃有四合回部竟至五合舌愈捷而法
愈䆳矣此例之異者六也天竺西番有紗補住吉固徵卜納囉
雙納囉哈蘭答雅答克巴魯達札麻嚕烏巴達麻諸記號回部
則有則爾則白爾帕尺都則爾都則白爾都帕尺諸記號因思
大海烏巴什等之因蒙古書加圏點爲　國書亦卽此例蓋以
形命聲而不必本有其聲并不必別剏其形至敏㨗也餘家無
之此例之異者七也今欲推見蒙古字母則諸家之法具在其
若之何而用所當用棄所當棄立於不可易之地哉按明初陶
氏曰元國字以可侯爲母此言巨繆者也則恭援小兒初生之
聖訓以斥之至其都數則定以十部每部之數則以三爲例凡
三十聲爲第一總圖兼用百五音隸十五類之例天山北路與
喀爾喀接壤同祖故也不以第一頭爲九頭之綱不必於巴博
卜下收聲於阿不必配有主輔而生聲此則不泥於例也三十
字中有兩字書成一作一聲讀者凡五其二十五皆單聲也所
生之圖首分陰陽兩大支爲兩圖何爲陽以中國有平聲無上
聲之字爲陽何謂陰以中國四聲具足之字爲陰此元人周德
淸例也陽凡十七母陰凡十三母也陰陽各舉字七倍於母餘
可以推也又使卅頭以一領二十九互相領而㬪書之上書大
下書小成一圖得九百聲回部連字例也又於三十頭之下各
加一璸都記號各成一聲又於三十頭之下各加一天竺雅答
克記號改成一聲又於三十頭之下各加一吉固記號改成一
聲共又得九十聲回部單字例也第五第六第七圖猶　國書
總圖外之十一圖也其書連字樣則亦　國語及天竺例也有
二合三合四合無五合參用　國語天竺西番例而不用回部
例也毎頭之下必註明今蒙古語之某句某字以見圖爲蒙古
作也蓋爲圖凡七爲聲凡一千四百有十第一母阿字(阿實達/之阿)
第二和字(和拉哈/喇之和)第三伊字(伊蘇/之伊)爲一類第四母巴字(巴拜岱/之巴)
第五母博字(卓齊博/哈之博)第六卜字(實喇卜/之卜)爲一類第七母圖字(約/蘇)
(圖/圖)之第八騰字(騰吉思/之騰)第九坦字(哈坦/之坦)爲一類第十哲字(哲卜/尊之)
(哲)第十一札字(札木楚/之札)第十二春字(庫春/之春)爲一類第十三蘇字
(舒蘇/之蘇)第十四蘇圖第十五索圖(和卽阿之轉索圖卽蘇圖/之轉如笛家之有鬲指聲)爲一
類第十六喇字(喇呼濟/之喇)第十七拉厄字(卽喇/轉)第十八朗字(達朗/達賚)
(之/朗)爲一類第十九穆字(圖薩特/穆之穆)第二十曼字(曼濟鼐/之曼)第二十一
穆爾字(穆之爲穆爾猶蘇索之加/圖此如琴家之有汎聲)爲一類第二十二母諾爾字
(諾穆親/之諾)第二十三囊字(他布囊/之囊)第二十四鼐字(鼐曼/之鼐)爲一類第
二十五丹字(羅丹/之丹)第二十六等字(鄂等答/之等)第二十七特字(土黙/特之)
(特)爲一類第二十八棍字(棍楚克/之棍)第二十九肯字(色徹肯/之肯)第三
十克字(克哷/之克)爲一類
上鎭守吐魯番領隊大臣寶公書
不譽顔色已八年自珍至京師之前一月始聞西命吾師禁近
大官出萬里之磧統甲一旅同朝者惜公門下士爭慰公自珍
謂內廷少吾師一人
天子未闕於侍從漢大臣得罪者或削職歸田里吾師猶冠三
品冠以大臣印行且翰林多不更於政部閣又不足以老公之
才吾師感激報効飜在今日故於庚午同年之公郵而西也附
區區所欲言者以訊於隊下之吏吐魯番故無領隊將也自闢
展移駐後遂與四大城踠尾而五自素賚璊襲爵後南路無事
遂五十年矣南路之民與準部異性情懦直一異面貌平正似
內地兩異其文字聲音易通曉三異故天心之待之亦大與準
夷異我
高宗皇帝豈樂於窮武以炫史乘哉我
國家坐食數千城何貪於準夷哉實以準夷迫逐回人北徙而
南天愍回人之无辜故開
高宗皇帝起之鄙邑隸之天廷岀之幽谷暴之白日準夷又積
狡爲叛其性惡自祖先而然氣感於天而怒觸於
帝
高宗一天也是故準噶爾故壤若庫爾喀喇烏蘇若墖爾巴噶
台若巴爾庫勒若烏魯木齊若伊犂東路西路無一廬一帳是
阿魯台故種者觀天之不慈不佑於準部卽知其不絕佑於回
部巨物不兩立亦不兩仆回部多古民叢叢蝨蝨漢世三十六
城之孽裔尙有存者天存之
高宗存之也
高宗一天也自波羅泥都霍集占助逆背德
高宗始用兵于回烏什之叛乃再用兵于回然而兩和卓木之
罪視準夷之達瓦齊阿睦爾薩納爲閷烏什之酋長罪視兩和
卓木爲又閷微大和卓木之殺阿敏道一事地雖大
高宗不欲取民雖富
高宗不欲臣洎乎臣之取之回國亡而種姓不亡或一姓亡而
羣姓不亡阿渾伯克得翎頂以從滿州世臣之後甚至如烏什
之滅
聖天子且未嘗如搜捕準夷例故曰
高宗一天也今之守回城者何如曰天天而已矣天
高宗而已矣鄰國者國之鑑也吾師亦知烏什往事乎素誠者
旗下役也叨竊重寄爲領隊大臣占回之婦女無算笞殺其男
亦無算奪男女之金銀衣服亦無算烏什殺素誠以叛烏什之
叛
高宗且撻伐且憐哀
聖諭以用素誠自引咎
御製詩時以激變爲言謂素誠死有餘罪納世通卞塔海之誅
也非以失機也以平日擾回也明將軍阿將軍之出也非爲素
誠報仇也以警羣回也至聖至明未嘗稍有偏護及好殺之意
嗣後各城相顧自疑自怖數十年來上賴
朝廷德厚下賴賢將軍賢大臣等明示胸肝吿以
天朝雖疆回地斷無喜殺回人意大臣皆奉公法屯說戸演賴
以无事今之守回城者何如曰令回人安益安信益信而已矣
信生信不信生不信不以駝羊視回男不以禽雀待回女回人
皆內地人也皆世僕也回人老於禍福最老久祭天而祈拜佛
而誓寫氎而記之刻刀而銘之以烏什爲恐吐魯番爲南路建
首地一王巋然有僕三千戸皆以吐魯番爲望恐之言曰莫更
爲烏什矣望之言曰安得如吐魯番矣故吐魯番安而四大城
皆安四大城安而天山南路舉安天山南路安而非回之天山
北路安天山北路安而安西南路北路舉安伊犁將軍無內顧
之憂蘭州總督無外顧之憂如此則回部之紅銅常貢於法局
回部之大頭羊常充於天廚吾師乃不媿爲
高宗皇帝之臣僕夫
高宗皇帝之臣僕囘長之所敬也囘民之所愛也郭勒之神達
巴之靈亦必福吾師矣且吾師亦知凖噶爾部之所由屠滅無
遺種乎珍又有說始噶爾丹入居喀爾喀賽因諾顔部(超勇親/王未稱)
(賽因諾/顔汗時)不過北陲一嗜肉之獸不但東南不近札薩克東不近
牧厰而且以西論并不有後來凖部全地亡何漸念貪漸念忿
入寇赤臣土謝兩汗兩汗亦有邊竟細夫不勝而入控
聖祖我
聖祖乃奮天威三起而三逐之每一次之入必深於前次
聖祖之剏懲之亦嚴於前次卒至噶爾丹棄地西走而死謂可
以集矣不幸而其兄子能收舊人又不幸而其族收其西竟地
又不幸而輾轉强大不北噬而西嘷也逐回部擾靑海直西藏
隣俄羅斯我
朝一祖二宗三世西顧龍顔焦勞幸而其國篡弒相繼幸而三
策凌來歸幸而阿睦爾薩納來歸謂可以集矣詎知幸者皆不
幸之伏不幸者又幸之伏幸不幸凡幾相迸激而遂致我
高宗皇帝之大怒
帝怒於上將帥怒於下自天而下自地而上大蹂大膊千里一
赤睢盱之鬼浴血之魂萬億成羣泰岱不籙天帝不直何爲而
至是哉彼囘部者亦有經卷亦談因果試召阿渾而問之因何
其細果何其大抑造因之時能豫知果之至如是哉是故今曰
守囘之大臣惟當敬謹率屬以導囘王囘民刻刻念念知忠知
孝愛惜翎頂愛惜衣食唪誦經典耕者毋岀屯以墾牧者毋越
圏而刈上毋虐下下毋藐上防亂於極微積福於无形則可謂
仰體上天好生之德乃亦毋負
高宗用兵之意者哉若夫議遷議設撤屯編戸盡地力以劑中
國之民自珍另有西域置行省議一卷用厚白𥿄寫上塵覽珍
受恩最深受恩最早故敢越分而多言惶悚
上國史館總裁提調總纂書
內閣中書本館校對官龔自珍上書各中堂各大人各先生閤
下本館現在續修大淸一統志自乾隆三十九年書成後伏遇
今日重修欣賀无量續者纂其所未載修者訂其所已成自珍
與校對之役職校讐耳書之詳略得失非所聞亦非所職雖然
竊觀古今之列言者矣有士言於大夫後進言於先進之言有
僚屬言於長官之言僚屬言於長官則自珍職校讐而陳續修
事宜言之爲僭爲召毁士言於大夫也後進言於先進也則雖
其言之舛先進固猶辱誨之自珍於西北兩塞外部落世系風
俗形勢原流合分曾少役心力不敢自秘願以供纂修協修之
采納而仍不敢臆決其是否恃中堂以下之必辱誨之也不得
以官牘請爲書一通如千條如後方
一　欽定西域圖志及　皇朝文獻通考四裔考皆於西邊新
疆外臚屬國一卷西邊有布魯特哈薩克愛烏罕納木干安集
延痕都斯坦諸類舊志約畧開載竊謂西有西屬國北有北屬
國北屬國之情形與西國尤不同北屬往往錯處喀爾喀伊犂
之閒東北則錯蒙古黑龍江之間　天朝亦往往用其兵力如
烏梁海則
聖祖平漠北用之
高宗平準噶爾用之巴爾虎則
聖祖平羅刹用之科布多七旗則以貿市至無虛月皆見忠悃
非安集延等孤懸葱嶺者可比是故　欽定蒙古王公表傳則
嘗取科布多之扎哈沁一旗攷其世系書其功績以壯盟府之
藏而烏梁海一國三支分處自討噶爾丹招降後和羅爾邁遣
使貢貂至今年班不絶在唐努山者則有和羅爾邁見檔册在
阿勒坦淖爾者則有特勒伯克札爾納克皆見檔册於功不爲
尟矣於恩不爲閷矣舊一統志於新舊藩服外一字不及之疑
於無此屬部者然今開館續修志似宜行文理藩院徵檔册將
三處烏梁海頭目宰桑各部落畍送館以便增補
一本館現存貯
聖祖聖訓及平定羅刹方畧一書方畧爲　文淵閣未箸錄之
書內各有巴彥虎事蹟數條各官書於巴彥虎皆不及之但稱
巴彥虎現有借牧呼倫貝爾一事按巴爾虎舊牧當在尼布楚
雅克薩城之間與內藩之烏珠穆秦地勢正相直宜檄理藩院
行文黑龍江將軍將其頭目遷徙年月部落界移送到館本館
以
聖訓方畧核對之卽可纂補
一扎哈沁族類雖細已蒙　欽定表傳臚入宜將禡木特一旗
現在牧科布多之何所補入北屬國如補烏梁海巴爾虎之例
一北之有科布多猶西之有靑海也靑海爲部五而科布多爲
部七考現在檔案其不與商民通市者二部曰土爾扈特曰和
碩特其與商民交易者五部曰杜爾伯特曰額魯特曰明阿特
曰札哈沁曰烏梁海此七者惟札哈沁得上見於表傳六部無
聞表傳原爲紀功績而作無功者不書一統志地書也焉得而
削之考科布多地界在喀爾喀之西北伊犂東路之東南宜行
文叅贊大臣將札哈沁及六旗土界旗分一一移覆本館開載
又此處烏梁海之與唐努山三烏梁海同異合分之故遷徙之
年月可一并移覆藉畧見焉(按此在科布多與哈薩克接壤之/處距唐努山三支太遠故疑非同)
(類)
一北厄魯特者本準噶爾綽囉斯同族阿逆未叛時首先來歸
　詔隸三音諾顔部據理藩院檔册偁現在附盟於齊齊爾里
克地方見旗二爵二貝子二人一偁厄魯特旗一偁厄魯特前
旗者是與　皇朝文獻通攷合舊會典稱一旗先駐達拉爾河
一旗先駐喀爾喀河文獻通考襲是語按
欽定王公傳偁阿喇布坦一族先牧喀爾喀河後牧推河後乃
徙牧烏蘭烏蘇丹濟蘭一族先牧喀爾喀河後牧西舍穆稜後
又牧推河後乃徙牧烏蘭烏蘇年月皆在始皆當偁推河厄魯
特也繼皆當稱烏蘭烏蘇厄魯特也何有曾牧達拉爾河之文
舊典一歧矣於烏蘭烏蘇外別岀推河厄魯特之號似乎以阿
喇布坦族爲烏蘭烏蘇以丹濟蘭爲推河者然兩歧矣細繹王
公傳推河始立六旗一旗是輝特一旗是賀蘭山之分支與此
無涉此共四旗茂海一旗叛亡亦弗數阿喇布坦之兩旗後并
兩札薩克爲一兄終弟及兄無嗣故其一旗則丹濟蘭子也舊
會典係乾隆二十六年所修此并旗年月亦難臆斷大約與典
不甚相先後典乃偁烏蘭烏蘇爲兩旗而不連所謂推河者數
若曰從其朔則朔當是五旗何但二乎三歧矣舊典外余所藏
戊戌內版搢紳書與典同又王公傳王公表皆偁丹濟蘭先封
貝子其子先封公後封貝子並無先封台吉語舊典及戊戌內
板搢紳皆於烏蘭烏蘇則注曰兩旗貝子二人於推河則注曰
一旗台吉一人四歧矣官書處處不合再四攷訂惟有敬遵
欽定王公表傳爲的餘書盤戾糾紾而舊一統志遂一字弗及
之無可考
一所貴乎重修者謂將糾舊誤補舊闕亮非抄襲沿承而已舊
一統志於兩坿牧地旣不道及矣而於西套賀蘭山厄魯特之
下忽注云一旗係阿喇布坦裔一旗係丹濟拉裔賀蘭山在靑
海之東烏蘭烏蘇在沙磧之北相去將六千里一係綽囉斯族
一係和碩特族今置和羅理名氏於不問以北人之祖先移贈
於西亦豈舛之細者矣糾而正之諸公豈有意乎
一舊志於靑海下奮書云靑海爲四衞拉特之一於西套下又
注云四衞拉特中北厄魯特居其一攷四衞拉特皆在天山北
路準噶爾地一綽囉斯二杜爾伯特三和碩特四土爾扈特後
土尒扈特逃往俄羅斯乃補入輝特見於
高宗皇帝御製文及種種官書種種檔册無弗合靑海是地名
非部落名非種族名其地則和碩特族居之後輝特有居者後
土爾扈特穜有居者後綽囉斯種有居者後北方之喀爾喀穜
有居者又番僧察罕諾們漢之屬僧亦編旗而處之將合此六
者而指爲四之一乎北厄魯特乃綽羅斯之一支以北爲四之
一將置其全部於何稱今之脩官書者閱至此其謂之何
一西套厄魯特兩支一和碩特一土爾扈特皆與靑海近戊戌
內板搢紳臚序靑海之後不誤舊會典乃於兩支中夾敘一烏
蘭烏蘇失之矣舊一統志僅開載賀蘭山之厄魯特而不載額
濟內河之土爾扈特應補
一地名半以種族而得名人皆知之至地有以人徙者無城郭
之民類然如明時兀良哈三衞福餘衞是嫡酋所居出口卽是
泰甯衛岀關即是始則地因人得名繼且挾地名而徙今之烏
梁海遂爲　皇朝極北竟矣和碩特有借牧科布多者嘗見科
布多大臣章奏遂偁其一區爲和碩特矣札哈沁本西域汎卒
之稱自安放科布多後北方遂增一部落稱呼矣舊地名新地
名類此者極多攷沿革者宜畧知此
一修書宜畧知鉤稽法如四衞拉特三有姓獨土爾扈特無姓
由後言之雖謂土爾扈特卽是姓可也謂和碩特卽姓和碩特
無不可也由前言之固皆以地名爲姓敢據徹辰薩囊書偁其
出恭博地方定土爾扈特爲恭博姓
一衞拉特是五族公共之偁各種官書獨於綽囉斯一族則單
稱厄魯特不知始於何例然如西套賀蘭山及靑海之厄魯特
廿有一旗者細考實非綽囉斯乃和碩特也與它處又不畫一
今宜定一例連姓稱綽囉斯厄魯特而西套靑海皆改書和碩
特
一靑海四部爲旗二十有九此外實尙有綽囉斯遺民一類於
乾隆二十九年前移徙而無編旗明文厯來只數四大部而遺
其一舊志因仍宜一面行文貴德循化辦事大臣查覆一面恭
檢
欽定平定準噶爾方略續編開載
一各處里差經緯度數舊典頗多舛如阿霸垓阿霸哈納爾皆
左翼有之右翼無之之右翼里差斷乎弗同又如科爾沁六旗
只詳一旗鄂爾多斯七旗只詳一旗宜行咨欽天監攷補
一引書用舊說宜加排比各具體裁官書中如三通大抵沿舊
文少所發撝如撰七音畧取之
欽定同文韻統撰六書略取之
欽定西域同文志夫西域同文志專爲譯西而作故於國書下
先注明西域書乃次各種書而所臚僅西域地名人名山川名
若以　皇朝全代全輿論西域亦一隅之一隅自宜分類博徵
備詳訓詁以淸文鑑爲主以滿漢官名地名舉例不得以西域
山川舉例是撰　皇朝六書畧而獨以西域爲主矣三通爲本
館朝夕編摩取材之書故特發其凡以勸愼重
一舊志驛站下云自獨石口至蒿齊忒九百餘里爲一路置驛
九考理藩院檔册稱實六百里置郵六又志於古北口喜峯口
外載乾隆三十六年之新郵而張家口外亦有新郵自穆哈哩
喀遜爲新站起處哈拉尼㪟爲住處凡十六站何以失載又喀
爾喀汗自備之郵站亦宜畧志一二俾往來天使知厥隘畧
一回部風俗亦佛教之支流其人祖曰阿旦其教祖曰黙赫爾
默特其師曰阿渾其同種曰穆哩斯瑪奈其學問曰二令戒邪
婬戒殺戒妄語戒酒戒盜其字頭始愛里普其厤元亦不拘至
朔同日分杪無餘之法而自成章蔀不置閏大約爲西洋新法
厯書之所祖或云頗近授時厯也其教實與西洋耶蘇教大異
唐時流行中國之景敎水經注之袄祠自是耶蘇教非默赫爾
默特教皆佛典所稱九十六種㫄門之一要之比於準部之黄
教食肉衣黃之制不猶未遠佛意哉自珍另有內典㫄師攷一
篇呈覽竊按在西洋則爲耶蘇教在蒙古準部則爲宗喀巴教
在回部則爲默赫爾默特二令教風俗一門宜區以詳焉以彰
兼收並畜之𦣱且盛
一西域屬國如布魯特之在南部哈薩克之在北部向於
天朝恭謹各官書只記大槪今中書徐松在西域時曾鉤稽兩
部世系地界沿革成兩表當代奇作此可以沿用者
一西藏亦有屬國猶喀爾喀之附見巴爾虎烏梁海科布多回
部之坿見布魯特安集延痕都斯坦準部坿見哈薩克之例曰
廓爾喀實最大其次曰作木朗曰布魯克巴曰哲孟雄曰落敏
湯皆宜附見廓爾喀本名巴勒布國初巴勒布三罕曰葉楞罕
曰布顔罕曰庫庫木罕於雍正九年各奏金葉文遞哈達譯出
詞旨甚恭順　命以玻瓈磁器賞之後三罕合爲一故巴勒布
益强大戊申辛亥兩用兵亦
皇朝巨事實也風俗形勢宜備載
以上都一十八條皆舉其炳炳顯顯者餘小事頭緒尙多未易
鬯宣懼循襲而不改闕略而不補顚舛而不問茍簡而不具弃
置而不道囘護而不變有重修之費有重修之名將使後之專
門者靡所鏡也中華文獻夥有通人無甲第名位弗敢妄議惟
此類語言文字求之親到其地者尙或懵昧答不中問可知從
事鉛槧之難珍雖非絕詣自是孤學倘蒙垂擇致爲榮幸而於
已非有利焉不勝悚惶待教之至
與人箋
諉檢各件敬檢上靑海本番地也番子是吐谷渾之裔唐以前
實强後少弱亦不失爲大國一見逐於正德間之蒙古阿尔秃
斯再見逐於　國初衛拉特固實汗三見逐於三傳之羅卜藏
丹津羅卜藏丹津者叛
世宗朝以覆固實祀故今之靑海和碩特則並非固實嫡種矣
今和碩特二十有一旗是不從羅卜藏丹津叛者其餘喀尔喀
一旗輝特三旗土尔扈特四旗皆以雍正末乾隆初陸續徙往
以地未實故與和碩特分居番子故地天道好還强弱迭代今
番子之事必聲言報先世之仇名近正力近强必非各旗所能
禦湟中諸旗距番遠尙可自活河北之帳必危自然之勢也聖
者貴因天運之自然矧番子未嘗獲罪　天朝古未有外夷自
相爭掠而中朝代爲之用兵者且蒙古亦何可令之强强卽弗
恭順傳曰狧糠及米羅卜藏丹津之前事可爲之續邪番人蒙
古皆信佛大喇嘛察罕諾門汗一旗最富盛貧番子往往賴其
牛羊以活喇嘛位號在西藏達賴之下并在漠北哲卜尊丹巴
之下僅與後藏班禪比若朝廷許進其位號許造庿宇必肯出
力以佛法兩勸而兩罷之不調一兵不費一粟以外夷和外夷
智之魁也今兵力物力皆非開邊釁之會克則殺機動不克則
何以收事之局於事前思之惟大喇嘛雖富而弗傳子雖有功
而無後患無事則無患有事則可用此
列聖尊崇黄教微指也走雖明習何敢妄論邊事承咨采再四
故條出大槩以附直而勿有之義其地形道里各件程府丞昔
歳開斜方而得之者想明核走處僅一分覽畢當見還也不儩
壬午十一月八日
定盦續集　仁和龔自珍璱人饌
　卷二
古史鉤沈論一
龔自珍曰史氏之書有之曰霸天下之孫中葉之主其力弱其
志文其聰明下其財少未嘗不周求禮義廉恥之士厚其皃嫗
其言則或求之而應則或求之而不應則必視祖之號令以差
史氏之書又有之昔者霸天下之氏稱祖之廟其力疆其志武
其聰明上其財多未嘗不仇天下之士去人之廉以快號令去
人之恥以嵩高其身一人爲剛萬夫爲柔以大便其有力疆武
而允孫乃不可長乃誹乃怨乃責問其臣乃辱榮之亢辱之始
也辨之亢誹之始也使之便任法之便責問之始也氣者恥之
外也恥者氣之内也溫而文王者之言也惕而讓王者之行也
言文而行讓王者之所以養人氣也籒其府焉裵􁄑其鐘簴焉
大都積百年之力以震盪摧鋤天下之廉恥旣殄旣獮旣夷顧
乃席虎視之餘蔭一旦責有氣於臣不亦莫乎
古史鉤沈論二
龔自珍曰周之世官大者史史之外無有語言焉史之外無有
文字焉史之外無人倫品目焉史存而周存史亾而周亾殷紂
時其史尹摯抱籍以歸於周周之初始爲是官者佚是也周公
召公太公旣勞周室改質家躋於文家置太史史於百官莫不
有聯事三宅之事佚貳之謂之四聖蓋微夫上聖叡美其孰任
治是官也是故儒者言六經經之名周之東有之夫六經者周
史之宗子也易也者卜筮之史也書也者記言之史也春秋也
者記動之史也風也者史所采於民而編之竹帛付之司樂者
也雅頌也者史所采於士大夫也禮也者一代之律令史職藏
之故府而時以詔王者也小學也者外史達之四方瞽史諭之
賓客之所爲也今夫宗伯雖掌禮禮不可以口舌存儒者得之
史非得之宗伯樂雖司樂掌之樂不可以口耳存儒者得之史
非得之司樂故曰五經者周史之大宗也孔子殁七十子不見
用衰世著書之徒蠭岀泉流漢氏校錄最爲諸子諸子也者周
史之小宗也故夫道家者流言偁辛甲老𥅆墨家者流言偁尹
佚辛甲尹佚官皆史𥅆實爲柱下史若道家若農家若襍家若
陰陽家若兵若術數若方技其言皆偁神農黃帝神農黃帝之
書又周史所職藏所謂三皇五帝之書者是也老於禍福熟於
成敗絜萬事之盈虛窺至人之無競名曰任照之史宜爲道家
祖綜於天時明於大政攷夏時之等以定民天名曰任天之史
宜爲農家祖左執繩墨右執規矩篤信謙守以待彈射不使王
枋弛不使諸矦驕上名曰任約劑之史宜爲法家祖博觀羣言
旣迹其所終始又迹其所岀入不蒙一物之譏不受諸矦蹈觝
使王政不淸庶物奸生名曰任名之史宜爲名家祖臚引羣術
愛古聚道謙讓不敢刪定整齊以待能者名曰任文之史宜爲
襍家祖窺於道之大原識於吉凶之端明王事之貴因一呼一
吸因事納諫比物假事不辭矯誣之刑史之任諱惡者於材最
爲下也宜爲陰陽家祖近文章眇語言割榮以任簡養怒以積
辨名曰任喻之史宜爲縱橫家祖抱大禹之訓矯周文之偏守
而不戰儉而不奪人名曰任本之史宜爲墨家祖五廟以觀怪
地天以觀通六合之際無所不儲謂之任敎之史宜爲小說家
祖劉向云道家及術數家出於史不云餘家出於史此知五緯
二十八宿異度而不知其皆繫於天也知江河異味而不知皆
麗於地也故曰諸子也者周史之支孽小宗也夏之亾也孔子
曰文獻𣏌不足徵傷夏史之亾也殷之亾曰文獻宋不足徵傷
殷史之亾也周之東也孔子曰天子失官傷周之史亾也滅人
之國必先去其史隳人之枋敗人之綱紀必先去其史絶人之
材湮塞人之敎必先去其史夷人之祖宗必先去其史周之東
其史官大罪四小罪四其大功三小功三帝魁以前書莫備焉
郯之君知之楚之左史知之周史不能存之故傳者不雅馴而
雅馴者不傳謂之大罪一正考父得商之名頌十二於周百年
之間亾其七太師亾其聲絃焉太史又亾其簡編焉謂之大罪
二周之雅頌義逸而荒人逸而名亡瞽所獻燕享所歌大氏斷
章作者之初指不在瞀儒序詩以斷章爲初指以諷諫爲本義
以歌者爲作者史不能宣而明謂之大罪三有黃帝秝有顓頊
秝有夏秝有商秝有周秝有魯秝有列國秝七者周天子不能
同列國赴告各步其功告朔怠終乃亂而弗從周享國久八百
餘祀秝敝不改是以失禮是失官之大者謂之大罪四古之王
者存三統國有大疑匪一祖是師于夏于商是參是謀今連山
歸藏亡矣三易弗具孔子卒得坤乾於宋亦弗得于周史之小
罪一列國小學不明聲音混茫各操其方㣲孔子之雅言古均
其亡乎史之小罪二夫史籒作大篆非癈倉頡也周史不肯存
古文文少而字乃多矣象形指事十存三四形聲相孳千萬並
起古今困之孔壁旣彰蝌斗煌煌匪籒而倉蓋憲章者文武而
匪憲章宣王史之小罪三列國展禽觀射父之徒能言先王命
祀而周史儋乃坿萇弘爲神怪之言不能修明巫覡祝宗不能
共鬼神燕昭秦皇淫祀漸興儋弘階之妖孽是徵史之小罪四
帝魁以降百篇權輿孔子削之十倍是儲雖頗間不具資糧有
餘史之大功一孔子與左邱明乘以如周獲百二十國之書夫
而後春秋作也史之大功二冠昏之殺喪祭之等大夫士之曲
儀咸以爲數夫舍數而言義吾未之信也故十七篇之完亦危
而完者也史之大功三周之時有推步之方有占譣之學其步
疏其占密天官有書先臣是傳唐都甘公爰及談遷是蹟是宣
史之小功一史秩下大夫商高大夫官必史也自高以來疇人
守之九章九數幸而完史之小功二吾韙彼奠世繫者能奠能
守有􁔇諩牒有世本竹帛咸舊是故仲尼之徒亦著帝繫姓後
干餘歲江介之都夸族之甚史之小功三夫功罪之際存亡之
會也絶續之交也天生孔子不後周不先周也存亾續絶俾樞
紐也史有其官而亾其人有其籍而亾其統史統替夷孔統修
也史無孔雖美何待孔無史雖聖曷庸由斯以譚罪大亦可揜
功大亦可蒙也孔雖殁七十子雖不見用王者之迹雖息周厤
不爲不多數不爲不躋府藏不爲不富沈敏辨異之士不爲不
生緒言緒行之迹不爲不竢莊周隱於楚墨翟傲於宋孟軻端
於齊梁公孫龍譁於齊趙之間荀況廢於道路屈原淫於波濤
可謂有人矣然而聖智不同材典型不同國擇言不同師擇行
不同志擇名不同急擇悲不同感天吝材材吝志志吝器器吝
情情吝名名吝祖夫周自我史佚辛甲史籒史𥅆史伯而後無
聞人焉魯自史克史邱明而後無聞人焉此失其材也七十子
之徒不之周而之列國此失其志也不以孔子之所憑藉者憑
藉此失其器也三尺童子瞀儒小生偁爲儒者流則憙偁爲羣
流則愠此失其情也號爲治經則道尊號爲學史則道詘此失
其名也知孔氏之聖而不知周公史佚之聖此失其祖也夢夢
我思之如有一介故老纕臂河洛憫周之將亾也與典籍之將
失守也􁄭三十王之右史拾不傳之名氏補詩書之隟罅逸於
後之剔鐘彛以求之者以超辰之法　不顯之年月定歲名之
所在逸於後之布七厤以求之者爲禮家之儒爲小節之師爲
攷訂之大宗逸於後之彌縫同異以求之者明象形說指事不
比形聲不譚孳生雅本音明本義逸於後之據引申叚借以求
之者本立政作周官述周法正封建之里數逸於後之襍眞僞
以求之者誦詩三百篇綱於義義綱於人人綱於紀年明著竹
帛逸於後之據斷章升諫以求之者烏乎周道不可得而見矣
階孔子之道求周道得其憲章文武者何事夢周公者何心吾
從周者何學逸於後之譚性命以求之者辭七逸而不居負六
失而不䘏自珍於大道不敢承抑萬一幸而生其世則願爲其
人歟願爲其人歟
古史鉤沈論三
龔自珍曰予大愳後世益不見易書詩春秋李銳陳奐江藩友
朋之賢者也皆語自珍日曷不寫定易書詩春秋方讀百家好
襍家之言未暇也内閣先正姚先生語自珍曰曷不寫定易書
詩春秋又有事天地東西南北之學未暇也嗚呼姬周之衰七
十子之三四傳或口稱易書詩春秋不皆著竹帛故易書詩春
秋之文多異漢定天下立羣師置羣弟子利祿之門爭以異文
起其家故易書詩春秋之文多異然而文武之文非史籒之孳
也史籒之孳孔子之雅言又非漢廷之竹帛也漢之徒􁇂寫官
譯形借聲皆起而與聖者並有權然而竹帛廢栔木起斠紬者
不作凡栔令工匠胥史學徒又皆起而與聖者並有權聖人所
雅言益微悲夫悲夫將欲更定姬周之末之文章不有攷文之
聖其孰當之將欲更漢氏也羣師互有短長非深於義訓勇於
割聞者不能也無巳則我所欲紏䖍姑在夫引書變爲徒書之
際乎以與漢寫官爭姑在夫竹帛變栔木之際乎以與後世之
栔令工匠胥史爭所據者皆賤所革者功不大小賢勉而能爲
之庶幾其遂爲之勇改三百字鬼不相予乃又㕦言曰是不足
爲今夫易詩書春秋之文什五用叚借焉其本字蓋罕矣我將
盡求其本字然而所肄者孤漢師之汛見雅記者闕孤則不樂
從闕則不具以不樂從之心采不具之儲聚而察之能灼然知
孰爲正字孰爲叚借固不能以富矣諸師籍令完具其於七十
子之所請益倉頡史籀之故孔子之所雅言又不知果在否焉
則足以慰好學臚古者之志終無以慰吾擇於一之志且吾之
始猖狂也憾姬周之末多岐憾漢博士師弟子之多岐今也不
然憾漢寫官之弗廣憾栔木之初之不廣憾兵燹之不祐憾俗
士之疎而弗嗜古無以俟予予所憾日益下恧如何恧如何龔
自珍歲爲此言且十稔卒不能寫定易書詩春秋生同世又同
志寫定者王引之顧廣圻李銳江藩陳奐劉逢祿莊綬甲
古史鉤沈論四
王者正朔用三代樂備六代禮備四代書體載籍備百代夫是
以賓賓賓也者三代共尊之而不遺也夫五行不再當令一姓
不再產聖興王聖智矣其開國同姓魁傑夀者易盡也賓也者
異姓之聖智魁傑夀耉也其言曰臣之籍外臣也燕私之游不
從宮庫之藏不問世及之恩不預同姓之獄不鞫北面事人主
而不任叱咄奔走捍難禦侮而不死私讐是故進中禮退中道
長子孫中儒學中史王者於是芳香其情以下之玲瓏其誥令
以求之虛位以位之書曰今予其敷心優賢揚厯詩曰毋金玉
爾音而有遐心用此道也商法盟先異姓周法盟先同姓質家
尊賢先異姓文家親親先同姓古者開國之年異姓未附據亂
而作故外臣之未可以共天位也在人主則不暇在賓則當避
疑忌是故箕子朝授武王書而夕投袂於東海之外易世而升
平矣又易世而太平矣賓且進而與人主之骨肉齒然而祖宗
之兵謀有不盡欲賓知者矣燕私之祿有不盡欲與賓共者矣
宿衛之武勇有不欲受賓之節制者矣一姓之家法有不欲受
賓之論議者矣四者三代之異姓所深自審也是故周祚四百
其大政之名氏姜嬴任芉姒子之材不與焉征伐之事受顧命
之事共和攝王政之事皆姬姓也其異姓之聞人則史材也且
夫史𥅆之訓曰知足不辱知止不殆知所以自位則不辱矣知
所以不論議則不殆矣不辱不殆則不顦顇悲憂矣孔子曰非
天子不議禮不制度不考文吾從周從周賓法也又曰出則事
公卿事公卿賓分也孟軻論卿貴戚之卿異異姓之卿夫異姓之卿
固賓籍也故諫而不行則去史之材識其大掌故主其記載不
吝其情上不欺其所委贄下不鄙夷其貴游不自卑所聞不自
易所守不自反所學以榮其國家以華其祖宗以敎訓其王公
大人下亦以崇高其身真賓之所處矣何也古之世有抱祭器
而降者矣有抱樂器而降者矣有抱國之圖籍而降者矣無籍
其道以降者道不可以籍也下至百工之藝醫卜之法其姓氏
也古其官守也古皆不能以其藝降夫非王者卑其我法又非
王者不屑籍古之道也又非王者敢滅前古之人民獨不敢滅
其禮樂與道藝也道誠異不可降禮樂誠神靈不可滅也禮樂
三而遷文質再而復百工之官不待易世而修明微夫儲而抱
之者乎則弊何以救廢何以修竆何以革易曰窮則變變則通
通則久恃前古之禮樂道藝在也故夫賓也者生乎本朝仕乎
本朝上天有不專爲其本朝而生是人者在也是故人主不敢
驕夫嬴劉之主驕於三代者何也賓籍闕也漢之賓籍闕不於
其季於其初漢初伏生老竇公耄申公胥靡故漢初巳無有賓
若夫子與姬之交也姒與子之交也其學或有續絶矣其得姓
受氏者或有續絶矣官或有續絶矣禮或有續絶矣則以三代
之季或能賓賓而尊顯之或不能賓賓而窮而晦而行遯職此
之由𣏌不能徵夏宋不能徵殷孔子於𣏌宋思獻周初武王舉
逸民其衰也有柳下惠少連禽也淵雅博物少連躬至行孔子
皆謂之降志之民孔子述六經則本之史史也獻也逸民也皆
於周爲賓也異名而同實者也若夫其姓賓也其籍外臣也其
進非世及也其地非閨闥燕私也而僕妾色以求容而俳優狗
馬行以求祿小者喪其儀次者喪其學大者喪其祖徒樂厠於
僕妾俳優狗馬之倫孤根之君子必無取焉
壬癸之際胎觀弟一
天地人所造衆人自造非聖人所造聖人也者與衆人對立與
衆人爲無盡衆人之宰非道非極自名曰我我光造日月我力
造山川我變造毛羽肖翹我理造文字言語我氣造天地我天
地又造人我分别造倫紀衆人也者駢化而羣生無獨始者有
倮人巳有毛人有羽人有角人有肖翹人毛人羽人角人肖翹
人也者人自所造非聖造非天地造其匹也襍不部居倮人之
不與毛角者匹其後政非始政後政也者先小而後大五人主
爲政什人主爲政什什人主爲政伯什人主爲政人總至至于
萬爲其大政有衆人巳有日月有日月巳有旦晝日月旦晝人
所造衆人自造非聖人所造乃造名字名字之始各以其人之
聲聲爲天而天名立聲爲地而地名立聲爲人而人名立人之
初天下通人上通旦上天夕上天天與人旦有語夕有語萬人
之大政欲有語於人則有傳語之民傳語之人後名爲官或以
龍紀官隷天之龍爲首不鹹之水龍次焉鹹水之龍次焉隸畜
之龍次焉或以雲紀官隷上天之雲爲首隸天之雲次焉隸名
山大川之雲又次焉或以鳥紀官隸天之鳥爲首隸畜之鳥次
焉龍鳥雲天所部非人所部後政不道使一人絶天不通民使
一人絶民不通天天不降之上天不降之上天所天又不降之
諸龍去諸鳥不至諸雲不見則不能以絶比其久也乃有大聖
人出天敬降之龍乃以部至鳥以部至雲以部至民昻首見之
者天之藉也衆人以爲天大政之主必敬天名日月星爲神名
山川爲示名天之人亦曰神天神人也地示人也人鬼人也非
人形則非人也民之初夀無紀官不能紀遠夀不能如初傳紀
之極言夀卑矣曰三萬歲曰八萬千嵗
壬癸之際胎觀弟二
旣有世巳於是乎有世法民我性不齊是智愚彊弱美醜之始
民我性能記立彊記之法是書之始中方左行東方左行南方
左行東南方左行東北方右行西南方左行西北方右行北方
右行皆曰文文之孳曰字字有三名曰聲曰形曰義民我性能
測立測之法是數之始數始於一極於九凡地之上天之下空
盡實之必立九以求實謂之算算之大者曰測日月星曰測地
日月星地旣可測則立之分限以紀人之居世者名之曰歲曰
春夏秋冬是厤之始民我性能分辨立分辨之法有四名之曰
東西南北以高爲北庳爲南南方日所岀北方日所入以爲東
北方日所岀南方日所入以爲西是方位之始民我性善病蓋
有蟲焉以宅我身則我身病是病之始於是别草木之性以殺
蟲是醫之始倮人食毛羽人不知所始食毛羽人亦病之始民
我性能類故以書書其所生又書所生之生是之謂姓是譜牒
世繫之始一人生二子則有長幼則宗之始有宗牒巳恐其亂
故部男女是禁男女之始佃有公矦伯有土之君始民我性不
齊夫以倮人食毛羽人及男女不相部名之爲惡矣其不然者
名爲善矣是名善惡之始
壬癸之際胎觀弟三
有天下有大國寶應出福德聚主天下寳應不出福德不聚主
大國有天下者都中有大國者都西北大國之君有古紀有近
紀亦以福德爲差夫始變古者顓頊也有帝統有王統有霸統
帝統之盛顓頊伊耆姚王統之盛姒子姬霸統之盛共工嬴劉
博爾吉吉特氏非帝王之法地萬里位百葉統猶爲霸帝有法
王有法霸有法皆異天皆不相師不相訾不相消息王統以儒
墨進天下之言霸統以法家進天下之言霸之末失以襍家進
天下之言以霸法勸帝王家則誅以帝王法勸霸家則誅能知
王霸之異天者曰大人進退王霸之統者曰大人大人之聰明
神武而不殺總其文辭者曰聖人聖人者不王不霸而又異天
天異以制作以制作自爲統自霸天下之民以及凡民姓必黃
炎惟太皡黃炎共工爲有允孫非古之凡民皆有允孫古之世
語言岀於一以古語古猶越人越言楚人楚言也後之世語言
岀於二以後語古猶楚人以越言名越人以楚言名也雖有大
人生於霸世號令弗與共福祿弗與偕觀其語言弗可用號令
與共福祿與偕觀其語言卒弗可用於是退而立大人之語言
明各家之統慕聖人之文固猶將生越而楚言也
壬癸之際胎觀弟四
心無力者謂之庸人報大仇醫大病解大難謀大事學大道皆
以心之力司命之鬼或哲或惛人鬼之所不平卒平於哲人之
心哲人之心孤而足恃故取物之不平者恃之或以妒正性命
醜忌姣曲忌直父亦妒子妻亦妒夫或以攻正性命細攻大貌
攻物窳攻成側攻中細攻大將以求大名側攻中將以求中名
謂之舍天下之樂求天下之不樂君子有心刑大刑容中刑絶
細刑校道莫高於能容事莫慘於見容大倨故色卑大傲故辭
卑大忍故所責於人卑傷生之事異形而同神者二一曰好勝
二曰好色何以同其原同也五倫之事天人亙孳人天迭爲始
知不死之說者亦不恥欲夀命欲夀命有三術惜神一生物二
離怨憎三大兵大札起於肉食大亡大哀起於莞簟大薄蝕大
崩竭起於膠固
壬癸之際胎觀弟五
萬物之數括於三初異中中異終終不異初一匏三變一棗三
變一棗核亦三變大人用萬物之數或用其有或用其空或用
其有名或用其無名或用其收或用其弃大人收者一而弃者
九也不以收易弃也亯弃之積也忌人者謗以所反奪所恃也
媚人者譽以所反絶所慮也靜女之動其動失度哀樂愛憎相
承人之反也寒暑晝夜相承天之反也萬物一而立再而反三
而如初天用順敎聖人用逆敎逆猶往也順猶來也生民順也
報本始逆也冬夏順也冬不益之冰爲之裘夏不益之火爲之
葛逆也亂順也治亂逆也庖犠氏之易逆數也禮逆而情肅樂
逆而聲靈是故敎王者上勤天敎子上勤父敎臣上勤國君
壬癸之際胎觀弟六
有域外之言有域中之言域外之言有迾域中之言有迾有以
天爲極以命爲的有不以天爲極不以命爲的域外之言善不
善報於而身厤萬生死而身彌存域中之言死可以休矣善不
善報於而允孫是故夫有尺土之氓則立宗爲先及其有天下
師彼農夫謂將以傳福祿於後昆嗚呼旣報之後身又祿之身
後不亦勸乎旣報之於後身又芟刈其身後不亦傷乎是故大
人毋辨毋惑毋眩瞀而惟爲善之是堅大人之所難言者三大
憂不正言大患不正言大恨不正言憂無故比患無故迾仇無
故誅恨無故門言無故家
壬癸之際胎觀弟七
聖者語而不論智者論而不辨大人曰天下方安小僞小僞不
可安不如以大僞明於天下言僞忠禁僞敎德僞情道僞聖禮
僞自然域中之言名實其大耑兵爲其幾有名天下兵集之有
辭矣無實天下兵集之無患矣有名無實是再受兵有實無名
是再卻兵無名僞有名恥無實僞有實敗名實中不敗戰亦不
勝有名僞無名霸敗果何喪敗者不能言霸果何獲勝者不能
言非不能言本無以言故曰萬物不自立有說什之一無說什
之九無說什之一始有說卒無說什之九善非固有惡非固有
仁義廉恥詐賊很忌非固有或誠恥之萬人恥其名矣或誠爭
之萬人爭其委矣或誠嗜之萬人嗜其皃矣或誠守之萬人守
其蹊矣女子十五避男子於圊牏恧也女子七歲避男子於路
非恧也恧之謂之有說非恧而恧之謂之卒無說萬物名相對
者埶相待分相職意相注神相耗影相藏埶不相待分不相職
意不相注神不相耗影不相藏將相對之名不成萬事皆不立
萬事不自立相倚而巳矣相倚也故有埶萬理不自立相譬而
巳矣相譬也故有辨相倚相譬也故有煩惑狂亂有煩惑狂亂
也故有聖智大人之聽衆人也耳擊之也曰皆然目擊之也曰
無所否何謂無所否衆人之名亦與名衆人之守亦與守衆人
之爭亦與爭麟鳳能游肖翹之族而與蠛蠓辨或覿爲細也或
覿爲巨也或覿爲神怪也同則是異則是同同則是異異則是
是則是非則是乖則是合則是渾而大圜其精如不完其皃如
不全不名一不守一不爭一衆人之情恒完皃恒全名一守一
爭一曰盡之矣有所蔽故有所樂多所蔽故多所樂弗驚也弗
疑也弗慕也何樂之有詩曰昊天孔昭我生靡樂盛德有福者
憂患避弗及智慧廢弗用名之曰頑頑以完其初死必上躋矣
盛德無福者憂患入之智慧出之名之曰勞勞以不完其初死
必旁落矣神矣夫父母物之民智慧之所出憂患之所入入亦
無算數出亦無算數入亦無比迾岀亦無比迾雖則用智慘然
而哀雖則用慧慘然而哀或則抱憂而食患不忍用智慧焉而
哀或則介憂而胄患不忍用智慧焉而哀其生也名曰哀民字
曰難測其死也名曰最上字曰無上智慧之積無上者之體哀
慘之積無上者之用體常靜用常動神矣夫父母物之民
壬癸之際胎觀弟八
萬物不自名名之而如其自名是故名之於其合離謂之生死
名之於其生死謂之人鬼名之於其聚散謂之物變名之於其
虛實謂之形神名之於其久暫謂之客主名之於其客主謂之
魂魄名之於其湻濁靈蠢夀否樂否謂之升降名之於其升降
謂之勸戒名之於其勸戒取舍謂之語言文字有天有上天文
王箕子周公仲尼其未生也在上天其死也在上天其生也敎
凡民必偁天天故爲羣言極
壬癸之際胎觀弟九
羣言之名我也無算數非聖人所名聖何名名之以不名羣言
之名物也無算數非聖人所名聖何名名之曰我域中之極言
曰神乃曰立元神乃曰元神返而巳矣元神得養而巳矣去非
元神而巳矣域外之言曰返之去之不如因之不如從而尊之
因之無所袪而巳矣尊之無所加而巳矣因之有差尊之有差
名之有差名之以不名亦有差域中之所名無能以差蠢也者
靈所藉力者也暫也者常所藉力者也逆旅也者主人所藉力
者也生亦多矣大人恃者此生身亦多矣大人恃者此身恃焉
爾欲其留也留焉爾欲其有爲也有爲焉爾不欲以更多也是
之謂大人之志
五經大義終始答問一
問三世之法誰法也答三世非徒春秋法也洪範八政配三世
八政又各有三世願問八政配三世曰食貨者據亂而作祀也
司徒司寇司空也治升平之事賓師乃文致太平之事孔子之
法箕子之法也
五經大義終始答問二
問八政事事各有三世願問祀之三世答在禮運始言土鼓蕢
桴中言宗廟祝嘏之事卒言太一祀三世不同名矣禮運者孔
子本感蜡祭而言故臚祭也詳若夫徵之詩后稷舂揄肇祀據
亂者也公劉筵几而立宗升平也周頌有般有我將般主封禪
我將言宗祀太平也
五經大義終始答問三
願問司寇之三世答周法刑新邦用輕典據亂故春秋於所見
世法爲太平矣世子有進藥於君君死者書曰弑其君蓋施敎
也久用心也精責忠孝也密假如在所傳聞世人倫未明刑不
若是重在所聞世人倫甫明刑亦不若是重
五經大義終始答問四
問公劉之詩於三世何屬也答有據亂有升平始國於豳乃積
乃倉當洪範之食俾筵俾几當洪範之祀五章六章是司徒司
空之事其軍三單是司寇之事司徒司寇司空皆治升平之事
古人統兵於刑班固尙知之固也志刑不志兵
五經大義終始答問五
問洛誥屬何世答有升平有太平曰予齊百工伻從王于周是
八政司徒司寇司空之事曰肁偁殷禮咸秩無文是八政之祀
事皆言升平也曰我惟無斁其康事當是時周公誕保文武受
命成太平之業故求明農去位若僅致升平公豈宐去位之年
哉公劉之首章曰匪居匪康據亂故也洛誥曰無斁其康事太
平故也
五經大義終始答問六
問太平必文致何也答善言人者必有譣乎天洛誥之終篇稱
萬年焉般時邁之詩臚羣神焉春秋獲麟以報端門之命焉禮
運曰山岀器車河出馬圖鳳凰在棷孔子述作之通例如是是
亦述周公也
五經大義終始答問七
問太平大一統何謂也答宋明山林偏僻士多言夷夏之防比
附春秋不知春秋者也春秋至所見世吳楚進矣伐我不言鄙
我無外矣詩曰無此彊爾界陳常于時夏聖無外天亦無外者
也然則何以三科之文内外有異答據亂則然升平則然太平
則不然
五經大義終始答問八
問禮運之文以上古爲據亂而作以中古爲升平若春秋之當
興王首尾才二百四十年何以具三世答通古今可以爲三世
春秋首尾亦爲三世大橈作甲子一日亦用之一歲亦用之一
章一蔀亦用之
五經大義終始答問九
問孰爲純太平之書答禮古經之於節文也詳尤詳於賓夫賓
師八政之最後者也士禮十七篇純太平之言也
乙丙之際塾議弟十六
有匹婦之憂有城市之憂有人主之憂匹婦之憂貨重於食城
市之憂食貨均人主之憂食重於貨夫貨未或絀也未或毁也
以家計患其少以域中計尙患其多何哉孝者以奉親弟者以
事長睦者以䘏族任者以急朋友俠者以無名放者以無節雖
千萬不鈞其在天地間則鈞埋之土中取之土中投之水火取
之水火不岀天地之間人主者會天地之間之大勢居高四呼
博貨之原則山川効之嗇貨之流則官司鑰之重貨之權則名
與器視之貨在宮中鬼神守之貨在朝野吏民便之其敝也貝
專車不得一匹麻有金一斛不糴掬粟又其敝也丐夫手珠玉
道殣抱黃金知黃金珠玉之必無救也是故博食之原嗇食之
流重食之權總四海而憂之不急一城之急一市之急矧乃急
匹婦之急矣食民者土也食於土者民也凡民以有易無使市
官平之皆以稻麥百穀竹木黍陶鐵筐筥桑柘葛苧蔬韭木實
藥草牛驢馬豬羊雞魚蒲葦鹽酒筆楮使相當其名田者賦於
官亦用是百家之城有銀百兩十家之市有錢十緡三家五家
之堡終身毋■畜泉貨可也畜泉貨取其稍省負荷百物者之
力便懐衽而巳不挈萬事之柄行此三十年富民所恡惜非貨
焉貧民所歆羨怨歎非貨焉桀黠心計者退而役南畝而天下
復奚擾擾貧與富之名爲請定後王式曰泉式其質靑銅其輪
周二寸半具重八銖銀之色理有常其枚無常其價嬴縮有常
其品二等
乙丙之際塾議弟十七
三代之立言也各有世世其言守其法察天文刻章蔀儲厤編
年月書日史氏之世言也規天矩地匡皃言防狂僭通蒙蔽順
陰陽布時令陳肅聖哲謀敎人主法天公卿師保大臣之世言
也言􁉗言祥言天道或譣或不羣史之世言也羣史之法頗隸
太史氏不見述於孔氏孔氏上承堯典下因魯史修春秋大書
日食二十又六事儲萬世之厤不言凶災日食爲凶災孰言之
小雅之詩人言之七十子後學者言之漢之羣臣博士言之詩
人之指有瞽獻曲之義本羣史之支流又詩者諷刺詼恠連犿
襍揉㫄寄高吟未可爲敟正七十子以後學者言君后象日月
適見於天日月爲食漢臣之所昉也漢臣采雅記古儀官書造
周禮又頗增益左氏傳皆有伐鼓救天之文衆儒譁咎時君時
君或自責詔求直言免三公三公自免大都君臣借天象傳古
義以交相儆也厥意雖美不得闌入孔氏家法曰古之公卿師
保大臣太史氏不欲借天象儆人君歟曰立言各有緒立敎各
有統立官各有方毋相借矣大臣者探本眞以奉君過言有誅
矧旁飾躗言故愼毋借言矣夫恒暘而旱恒雨而潦恒燠恒寒
而疵癘妨田功妖人民古無步之之術雖有占譣塗傅之言取
虛象無準的無程期箕子推本狂僣孔子直書水旱目爲凶災
宜矣人主不學無藝能雖借言以愚其君無所用人主好學多
藝能必有能自察天文步厤造儀者矣將詰其臣曰誠可步也
非凶災誠凶災也不可以步借言者何以對將大坐誣與謗於
是又有恒暘而旱恒雨而潦恒燠恒寒而疵癘當儆人君人君
反不忌雖箕子所寒心孔子所危言反坐誣與謗言可以不中
法乎哉言可以不中法乎哉其愼毋借言後之擇言者何守載
筆治厤守春秋言咎徵守箕子
　或曰易曰天垂象見吉凶聖人則之說文示字謂日月星爲
　下垂之象形也是日月星有吉凶非洪範之暘雨寒風應之
　曰日月星之見吉凶殆爲日抱珥月暈成環玦星移徙彗孛
　日五色日月無精光日月不交而食謂之薄之類羣史所識
　有其占譣之書今也亾之古也有之繫辭所稱亦若是而巳
　矣而豈謂日月食之可推步者哉自記
乙丙之際塾議弟二十
聖淸田賦薄東南民樂其田請籍田數蘇松太倉一道名田一
千七百萬畝有奇常鎭一道名田一千二百萬畝有奇杭嘉湖
一道名田一千六百萬畝有奇大凡起江濱盡浙以西東際海
千里無曠土闢草萊墾土地似是功臣而孟軻氏以爲民賊漢
臣治水必遺地讓水乃後世言烏有弃上腴岀租稅之土以德
魚黿者乎今之言水利者譬盜賊大至而始議塞竇闔門也興
水利莫如殺水勢殺水勢莫如復水道今問水之故道皆巳爲
田問田之爲官爲私則厯任州縣升科以達於戸部矣問徙此
田如何則非具疏請不可大吏殫其入告州縣惡其少漕細民
益盤踞而不肯見奪夫可以悍然奪之徙之不聽則誅之而民
無亂者必私田也今田主爭於官曰我之入賦自高曾而然賦
且上上奪而徙之兩不便湖州七十二漊之亡松江長泖斜泖
之亡咎坐此等且夫沙可漲也亦可落也水變化爲泥塗泥塗
變化亦爲水官不徙之水或徙之自今江之壖海之陬太湖之
濱汐潮之所鼓茭葑之所爛鳧雁之所息設有一耦之民圖睂
睫之利不顧衝要宜勿見勿聞有詗報及議升科者辠之乘無
事之秊刪無益之漕徙無漕之衆
乙丙之際塾議弟二十五
聞之聰古子聰古子聞之思古子思古子聞之諦古子居廊廟
而不講揖讓不如臥穹廬衣文繡而不聞德音不如服櫜鍵居
民上正顔色而患不尊嚴不如閉宮庭有淸廬閒館而不進元
儒不如闢牧藪榮人之生而不錄人之死不如合客兵勞人祖
父而不問其子孫不如募客作載籍情之府也宮廟文之府也
學士大夫情與文之所鍾也入人國其士大夫多則朝廷之文
必備矣其士大夫之家久則朝廷之情必深矣豪傑入山澤責
人主之文也勞人怨士之顦顇觖人主之情也故士氣申則朝
廷益尊士業世則祖宗益高士詩書則民聽益美其言如是是
善覘國哉
述思古子議
聞之觀古子觀古子聞之聰古子聰古子聞之思古子言也者
不得巳而有者也如其胸臆本無所欲言其才武又未能達於
言彊之使言茫茫然不知將爲何等言不得己則又使之姑效
他人之言效他人之言穜穜實不知其所以言於是剽掠脫誤
摹儗傎到如醉如䆿以言言畢矣不知我爲何等言今天下父
兄必使髫丱之子弟執筆學言曰功令也功令實觀天下之言
曰功令觀天下說經之言童子但宜諷經安知說經是爲侮經
曰功令兼觀天下懷人賦物陶寫性靈之蕐言夫童子未有感
慨何必彊之爲若言然則天下之子弟心術壞而義理錮者天
下之父兄爲之父兄咎功令宜變功令變之如何漢世諷書射
策皆善矣諷書射䇿是亦敷奏以言也如漢世九千言足矣則
進而與之射䇿射䇿兼䇿本朝事十事中十者甲科中七者乙
科中三四者丙科不及三擯之其言不得吚嚘不定唱歎蔓衍
以避正的宜酌定每條毋逾若干言以爲式其不能對則莊書
未聞二字以爲式如此則功令不縟有司不眩心術不欺言語
不僞至於說經則老秊敎學之先生爲之成人有德者爲之髫
卝姑毋庸私家箸述藏名山者爲之大廷姑毋庸詩賦則私家
之又不急之言也及夫唱歎蔓衍之文章大廷試士毋庸
保甲正名
嘉慶十九年冬奉
上諭行保甲法大吏下其條目於所司大略云懸牌於門書長
若幼之姓名年齒有習邪敎者準五家首之無則五家連環具
甘結地方官一歳兩次編稽核之申報上司龔自珍曰此周禮
相保法也相保猶相受相賙相賓也非保甲法保甲法孰爲之
宋臣王安石爲之其條目如何曰新法每十家籍二丁授以弓
弩敎之戰陳嗚呼周禮固無是矣三代以上兵民不分弓弩戰
陳有敎之者而非司徒之事司徒之官則無此文保自保戰自
戰不得合爲一傳曰家不藏甲卿大夫之家尙不藏甲編戸齊
民何有甲之名三代以降兵民分朝廷旣養民以衛民矣事勢
畫一民不宜更以武力自衛民當尊君親上問雞犬田器而巳
宋臣呂祖謙之箋周禮曰五家相保則奇袤不混迹其中王守
仁之與父老約曰孝弟謙和曰謹門戸曰門牌不實不盡者辠
家長如此而巳夫射雖六藝之一安得盡天下男子而知射亦
猶書數居六藝之二安得盡天下男子而知書數乎哉十家環
堵宴然爲地幾何何以爲演武之地十家各有生計瑣屑鄕飮
讀法近世尙以爲煩擾不足行安得講武之暇十家各授弓弩
盡東南竹箭不能給弓弩之材十家二丁謂之兵乎謂之民乎
謂之民則十家有在官之庶人二不農不賈以習戰必亂民也
謂之兵乎則不如明增兵額是故安石新法竟不行使不幸真
行則明季以來閩粤械鬥之風宋世蚤有之不但閩粤且徧寰
中寰中何能一日安故曰王安石之法非古非今古今亦無曾
試之者
聖世所用實是周禮而用王安石之名大不可也宜改曰五家
相保法或問曰王安石■信如人口譏議者邪答曰何爲其然
安石心三代之心學三代之學欲敎訓天下之人材畢成三代
之材者也但其慮疏其目疏故集天下之口
地丁正名
國朝有實則堯舜而名則漢武帝者一焉地丁是也古者田曰
賦以田計也關市曰稅以貨計也口賦亦曰賦以人計矣以田
計者上古法以貨計者中古法以人計者董仲舒曰商鞅法貢
禹則曰實漢法我
仁皇帝永免滋生人口之賦并入地賦有賜蠲賜緩賜賑而無
賜復寰海之内無一人不復者也仁莫大焉事莫簡焉詩曰思
文后稷克配彼天粒我烝民莫非爾極我
仁皇帝革二千年之苛政此配天之實也其實如此其名未改
邸鈔搢紳書仍偁地丁是實后稷而名商鞅漢武也名當亟正
者此也或問之曰我　朝取於民者閷前古遠甚鄕愚無見聞
又不讀史則不知　朝家百典千式萬官億條例所出視前古
豐殺汚隆何如也告之曰　國家萬秊毋敢議所以嬴於入者
然而不禁議所以嗇於出者僕嘗私憂焉又私議焉兹不宣也
撰四等十儀
凡生民四體之盤蹙高卑遲遫以行禮其别有三一曰坐二曰
立三曰跪立然後揖揖之别則有三跪然後拜古亦兼謂揖爲
拜拜之别有九凡朝之等有四曰常朝曰大朝曰禮食曰通行
凡常朝之儀又有三一曰主坐臣亦坐二曰主立臣亦立三曰
主坐臣立
一曰主坐臣亦坐於載籍有徵者如干事
　徵曰攷工記曰坐而論道謂之三公　漢官儀曰御史大夫
　尙書令司􁇂校尉皆專席坐謂之三獨坐　他若賈生夜見
　孝文爲之前席王常有功光武詔其離坐戴憑說經於東京
　正旦有奪席之榮范志尸位於北宋宰相有徹坐之辱若斯
　之類蓋繁博矣
二曰主􁏖臣亦􁏖於載籍有徵者如干事
　徵曰曲禮曰主佩倚則臣佩垂主佩垂則臣佩委　春秋傳
　曰孔父正色而􁏖於朝則人莫敢致難於其君　周禮天揖
　同姓土揖異姓時揖庶姓又太僕王眂朝則前正位而退鄭
　元說之曰王旣􁏖許愼說文解字曰　从􁏖
三曰主坐臣􁏖於載籍有徵者如干事
　徵曰書顧命凭玉几　康王之誥太保曁芮伯咸進相揖又
　曰羣公旣皆聽命相揖趨出　他若與羣臣决事徵秦皇之
　本紀倚􁏖求决徵梁武之詔書語其主則非令語其世則去
　古未遠
大朝之儀又有三一曰主􁏖臣􁏖二曰主坐臣坐三曰主坐臣
　􁏖
一曰主􁏖臣大於載籍有徵者如干事
　徵曰曲禮天子當依而􁏖諸矦北面而見天子曰覲天子當
宁而􁏖諸公東面諸矦西面曰朝　明堂位天子負斧扆南
　面而􁏖　太史公書叔孫通傳功臣列矦將軍軍吏陳西面
東鄕文官丞相以下至六百石陳東面西鄕
二曰主坐臣坐於載籍有徵者如干事
　徴曰叔孫通傳曰諸侍坐殿上皆伏抑首　漢官儀曰司徒
　府中有天子以下大會殿如古外朝以決大事也
三曰主坐臣􁏖於載籍有徵者如干事
　徴曰周禮司士正朝儀之位辨其貴賤之等　朝士掌建邦
　外朝之法左九棘孤卿位焉羣士在其後右九棘公矦伯子
　男位焉羣吏在其後面三槐三公位焉州長衆庶在其後
其通行於大朝常朝者一事曰主􁏖臣拜主􁏖臣拜載籍繁不
　可具徵也
又通行於大朝常朝者一事曰臣拜起仍就列􁏖臣拜起仍就
　列􁏖載籍繁不可具徵也
至於燕饗皆謂之禮食禮食之儀有二一曰主􁏖臣􁏖二曰主
　坐臣坐
一曰主􁏖臣􁏖於載籍有徵者一事
　徵曰國語曰禮之􁏖成者爲飫
二曰主坐臣坐主坐臣坐載籍繁不可具徵也
夫是之謂朝廷之四等十儀古柱下之裔官篡而志之云
祀典襍儀五首
一昔者人倫之始五品之事實大聖之所造一飮一食猶思報
本疇非聖之百姓曾是人倫攸始而無報邪今法於古之聖人
旣皆報之矣黃帝堯舜禹湯則於厯代帝王廟文王則於傳心
殿武王則於帝王廟孔子則於學后稷則於壇皋陶伯益伊尹
周公則於帝王廟之東西廡獨契無祀議者爲之說曰契當祀
矣無祀之之處稷契之孫皆有天下商周之王坐於堂反令其
祖配食於廡不便是故祀稷於壇則不復於廡契則闕之應之
曰稷契之在廡配堯舜非配商周也子孫身爲王坐於堂祖不
身爲王坐於廡奚不可者契宜增祀稷亦無嫌複祀又一議曰
今法各學有崇聖祠褒孔子五世而契爲孔子之太祖宜升契
於崇聖祠正坐南向肇聖王以下五位配亯東西向斯言也猶
賢於闕之之說
一今法自京師及外州縣皆有文昌帝君祠曰是司科名之得
失者科名果有神宜夫求科名者自祠之不必官爲立祠祠之
之徒曰斗魁戴匡六星在周禮祀是第四弟五星吾曹仿周禮
遺意而變通之祀其第六星無不可者嗚呼志科名者志祿而
巳邪言甚鄙不可以爲訓又曰帝君卽張星也又曰梓潼神姓
張名亞子者也謹求之經傳天官書文昌六星非張星張星非
文昌六星張爲二十八宿之一不當有特祀梓潼張亞子見於
小說家詞賦家或曰人也或曰非人也不足深論不宜在命祀
三說者屢變屢遁而卒不相合要之三言皆不中律令帝君之
偁岀於符醮靑詞家益悖律令官給太牢春秋跪拜惟謹恐後
世大姍笑宜罷之
一案會典厯代帝王廟見在配亯名臣若干謹條其應增入者
十八人如左
唐增四岳
虞增稷　契
夏增靡
商增伊陟　甘盤
周增共伯　和伯　共和是二人非一人予别有攷
漢增霍光　趙充國　東漢增杜喬　李固
宋增王旦
遼增耶律隆運　蕭翰
明增劉健　王守仁　熊廷弼
此十八人者或佐創或佐守或佐中興或仕末造不宜闕至於
厯代之臣有盡瘁末造者雖於厤數無補其人可重應否增祀
宜付禮臣更核議
一今法自太學至府州縣學祀孔子爲先師孔子弟子配亯在
位皆曰法備矣禮其殫矣厯千有餘載而莫之或思也竊嘗攷
之三代之遺文在文王世子曰凡學春官釋奠於其先師秋冬
亦如之又曰凡始􁏖學者必釋奠於先聖先師及行事必以幣
在祭義曰祀先賢於西學以敎諸矦之德周官大司樂曰凡有
道者有德者死則以爲樂祖祭於瞽宗是皆周禮然則孔子以
前固嘗有先聖先賢先師矣創物前民曰聖躬行孝弟曰賢守
文抱道曰師皆蔑之是曠神祀而違經典也難者曰宰我曰以
予觀於夫子賢於堯舜遠矣是故孔子旣生而孔子以前先師
賢人可以廢應之曰非是孔子述而不作信而好古子貢以爲
焉不學孔子雖大聖大聖亦尊古者也正考父定詩以傳恭偁
曰自古古曰在昔昔曰先民禮曰有其舉之莫敢廢也又曰三
代之祭也先河而後海或源也或委也此之謂知本皆孔子之
志也聖者雖有天下功德爲百世祖猶且考三王存三統奉二
王之後與巳而三毋是傲弃以章文質循環之大本孔子以布
衣修百王之業總羣言之歸承羣聖之後尙不自是則問禮於
老𥅆問官於郯子問樂於師襄同時之人折節相師不有前事
聖將安託夫以孔子爲海而先賢先師則河也以孔子當興王
而先賢先師則二王也若之何蔑之也孔子弟子通六藝之文
者皆􁏖主於孔子之堂於東於西亯用少牢小大稽首而孔子
以前之聖賢孔子奪其祀夫非孔子之所安也竊謂宜别立先
賢祠自京師始逮各行省每府一祠用少牢攷孔子以前之有
道者有德者以孔子同時之賢人君子非門弟子者坿焉方今
休隆時正宜差等百王攷鏡羣籍召萬靈之祐錫九流之福傳
曰吉祥善事其斯之謂矣難者曰德有代興運有代去厲山氏
之有天下也其子曰農能殖百穀夏之衰周弃繼之故祀以爲
稷祀稷而廢農古也有徵應之曰古也旱乾水溢則變置社稷
日食則以朱絲係社而伐鼓王者有黜陟百神之義故曰神主
說祭法之文者曰湯七䄵旱時所爲也湯受天命以改人鬼之
祀古也有徵今先聖先賢先師未嘗降虐於下民帝王安得而
變置之乎
一祭法之變廟制之變自有唐始也昔者殷有三宗周有文武
世室漢有高祖有文帝爲太宗武帝爲世宗宣帝爲中宗東漢
有世祖有明帝爲顯宗章帝爲肅宗此所謂有德有功百世不
祧者也隋以前祭法皆不改三代之舊諸帝有謚而無廟號六
世卽壇墠者也有唐一代諸帝盡有廟號盡爲宗天子崇古來
未有之孝亦應創古來未有之禮旣皆在不祧之列矣自唐以
來大抵宜合爲一廟有一帝則增一主四時之祭宜皆曰大袷
韓愈以下諸家議祭禮援引禮記曰迭毁曰壇曰墠曰三昭三
穆曰夾室曰祫曰時祭曰袷祭之年皆不中當代法令此千古
禮法一大變禮家所宜知也
答人問關内矦
漢有大善之制一爲萬世法關内矦是矣漢旣用秦之郡縣又
兼慕周之封建矦王之國與守令之郡縣相錯處乎禹之九州
是以大亂繁興封建似文家法郡縣似質家法天不兩􁏖天不
兩􁏖何廢何􁏖天必有所趨天之廢封建而趨一統也昭昭矣
然且相持相氏卬徘徊二千餘年而後毅然定何所定至我
朝而後大定關内矦者漢之虛爵也虛爵如何其人揖讓乎漢
天子之朝其湯沐邑之入稍稍厚乎漢相公卿無社稷之祭無
兵權無自辟官屬雖有百主父偃賈誼􁇻錯之謀無所用漢待
功臣盡如此無韓彭矣待宗室盡如此無吳楚七國矣後世待
將帥如此無唐方鎭矣待宗室如此無明燕王及宸濠矣莫善
乎唐宋之待宰輔文臣也位之以王公矦伯開國子冠之以姬
周大國名號食邑數千戸而不生殺其戸留其人於京師而無
尺土以嬗其子孫有怨者乎無有子孫且無怨者及身之受保
全大矣龔自珍曰唐宋待宰輔法漢關内矦法也惜乎其猶多
魯衛萊莒荆申之名之擾擾也我
聖祖仁皇帝旣平吳耿大逆雖元功親王畢留京師大制大勢
皆定宗室自親王以下至於奉恩將軍凡九等皆撥予之以直
􁇂及關東之田以抵古人之湯沐邑以漢制準之則關内矦也
功臣自一等公以下至於恩騎尉凡二十六等二十六等之人
皆予俸無官受世職單俸有官受雙俸其世數一等公襲二十
六次以是爲差以漢制準之亦皆關内矦也且夫自我　朝以
前三千年未有定制自周巳然周之制文武成康之支子母弟
封昭穆以降之支子母弟不封然則宣王之世鄭伯何以又岀
封夫支孽盡封則國祚愈長久愈窒礙難行寰海不能容支孽
支孽不盡封則守府之支子母弟怨故支孽盡封必速亡不盡
封則子頽子帶之倫伺肘腋以怨非上冊也如皆獲虛爵如漢
關内矦則皆受恩皆受制我　朝之制除開國功王襲王爵罔
替外世世嗣服之　主皆封子弟爲王爲貝勒則皆降等以襲
以世次爲差以世次爲差至四品閒散而止則不受田矣是恩
與制皆善　國家萬年京師數數營造王府貝勒府耳無所窒
礙超越二千載最平允易行者也問功臣一等公以下之俸足
以抵古之食邑戸者乎答不如也如有肯上言於朝増二十六
等之俸此易施行者也問王以下之田與其大制曰皆善矣自
珍官宗人府知之親王藍甲六十副外白甲一百七十副護軍
領催三十分共錢糧二百分郡王藍甲五十副外白甲百二十
副䕶軍領催三十分共錢糧百五十分貝勒藍甲四十副外白
甲八十副護軍領催二十分共錢糧百分貝子藍甲三十副外
白甲六十四副䕶軍領催十六分共錢糧八十分親王無故岀
京師六十里罪與百官同親王以下貝子以上其戸下五旂包
衣之人見王如家奴見家長之禮包衣之女許親王等捒選爲
媵妾雍正元年議準包衣人應試入仕得以籍自通於朝
定盦文集　仁和龔自珍璱人饌
　卷下
五經大義終始論
昔者仲尼有言吾道一以貫之又曰文不在兹乎文學言游之
徒其語門人曰有始有卒者其惟聖人乎誠知聖人之文貴乎
知始與卒之間也聖人之道本天人之際臚幽明之序始乎飮
食中乎制作終乎聞性與天道民事終天事始鬼神假福禔應
聖蹟備若庖犧堯舜禹稷契臯陶公劉箕子文王周公是也謹
求之書曰天聰明自我民聰明言民之耳目本乎天也民之耳
目不能皆肖天肖者聰明之大者也帝者之始也聰明孰爲大
能始飲食民者也其在序卦之文曰物穉不可不養也屯蒙而
受以需飮食之道也其在雅詩歌神靈之德曰民之質矣日用
飮食是故飮食繼天地又求諸禮曰夫禮之初始諸飮食禮者
祭禮也民飮食則生其情矣情則生其文矣情始積隆隆然始
盈也莫莫然求之空虛望望然始相與謀曰使我有飮食者父
歟母歟父母非能生之也殆其天歟乃率其醜取其仂以報於
天蓋仰而欲天之降之也再相與謀曰父與母與曷爲不與我
共飮食與則弗之見矣乃號其醜取其仂以報於淵泉蓋俛而
欲父母之假之也三相與謀曰非天也非父母也孰使我以能
飮食與則弗之見矣於是號其醜取其仂以報聖之人蓋每食
四望而欲其降之也若其敎之降首屈股下上手與其下上手
之數以差由中古作故曰觀百禮之聚觀人情之始也故祭繼
飮食夫禮據亂而作故有據亂之祭有治升平之祭有太平之
祭聖人曰我主天而衆之祭始息聖人曰我不敢僭天而衆之
祭不敢先一人聖人自爲謀曰孰使予大川盈大陸平大物腯
成而小物毛烹於是乎食人鬼之始播種以配上天食人鬼之
始平道塗以配於下地食人鬼之聰明仁聖者於宮後王曰社
稷瞽宗以恩父爲閷矣故恩及王父王父以上統曰祖其所居
曰庿其在禮曰祝以孝吿嘏以慈告此禮之大成也此言有異
乎土鼓之祭其實升平也其在公劉之四章曰蹡蹡濟濟俾筵
俾几旣登乃依乃造其曹執豕於牢酌之用匏是時餱糧完具
始立國而祭也又曰君之宗之惟祭乃立宗非祭則宗不顯明
是故公劉教民祭而豳國之民無不尊其宗者後其支者大宗
無不收羣宗者謹求之春秋必稱元年年者禾也無禾則不年
一年之事視乎禾洪範稱祀者何天孰而當祀祀四時而徧則
一年矣元年者從食以爲紀元祀者從祭以爲紀其在周公報
成王曰祀於新邑咸秩無文周所以始立國也微子數商王辛
之罪曰今殷民乃攘竊神祇之犧牲牲用以容將食無災上世
方亂猶祀矧商階升平之資乎言辛所以災也度名山川升崇
岡察百泉度明以爲向度幽以爲蔽搏土而爲陶鑿山而爲磏
以立城郭倉禀宮室高者名曰堂下者名曰室以衛鬼神屏男
女伐山之木以爲之羣材其百器以寓句股以求九數其在於
詩旣景乃岡以測知北極之高下又曰夾其皇澗遡其過澗以
順水性則司空之始也此其與百姓慮安者也若其與百姓慮
不安者所以安安也曰飮食之多寡祭之數少不後長支不後
宗筋力者暴羸於是乎折雚析木而撻之則司寇之始也而聲
問乎東西而聲問乎北南飮食之多寡祭之數少後長歟支後
宗歟筋力者毋暴羸歟皆必赴司寇而理焉理之而無不威故
曰鞭蠻夷撻六合也謹求之書臯陶爲士其職也後王謂之兵
兵也者刑之細也士也者理也有虞氏之兵也其在洪範八政
有司寇後王有司馬司馬司寇之細也聖者曰吾視聽天地過
高山大川朝天下之衆詧其耳目心思辨佞之雄長而戸徵其
辭使我不得獨爲神聖必自此語言始矣爰是命士也命師也
命儒也聖者至高嚴曷爲習揖攘之容虛賓師之館北面淸酒
推天之福祿與偕使吾世世雄子孫必變化恭敬温文以大寵
之豈懼其武勇之足以敚吾祭哉誠欲以一天下之語言也儒
者出而語民曰非恃珪璧也其積者齋栗也而人莫不歡心以
助吾祭矣不然邊鄙之祭夫豈無私玉儒者又出而語民曰非
恃干戈也其積者和也而人莫不出私力以扞其圉不然南畝
之勇夫夫豈無私兵謹求之禮古者明天子之在位也必徧知
天下良士之數旣知其數又知其名旣知其名又知其所在葢
士之任師儒者令聞之樞也令聞饗帝之具也其在記曰三代
之王也必先其令聞夫名士去國而王名微王名微而王道薄
故曰殺胎破卵則鳳皇不翔揜麛取犢則麒麟不至其在記曰
土敝則草木不長水煩則魚鼈不大良士國之金玉異物也草
木厭之而况金玉乎魚鼈槁之而况蛟龍乎誠苦之也名士之
有文章望國氣者見其爛然而光於天求之雅詩曰倬彼雲漢
爲章於天周王夀考遐不作人其推天人之際曰相彼鳥矣猶
求友聲矧伊人矣不求友生神之聽之終和且平是野有相慕
用之朋友而可薦於神明也其衰也賢人散於外而公侯貴人
之家猶爭賓客於酒食其大衰也豪杰岀陰聘天下之名士而
王運去矣謹又求之洪範八政七曰賓八曰師賓師得而彝倫
敘也何以曰敘也古之賓師必有山川之容有其容矣又有其
潤有其潤矣又有其材王者之與賓師處聞牛馬之音猶聽金
玉也親塵土之臭猶茹椒蘭也其在記曰君子曰德德成而教
尊教尊而官正官正而國治矣其在詩曰有馮有翼有孝有德
夫食貨具則有馮矣官師備則有翼矣祭祀受福則有孝矣賓
師親則有德矣誠約彝倫之極完神人之慶也聖者曰吾非多
制以好勞也多文以爲辯也無政之曰闕政不中之曰不敘闕
且不敘中國必有不安者矣夫如是是枕嵩華而身袵曠土之
原也觀其制作曰成矣求之春秋則是存三統內夷狄譏二名
之世與三統已存四夷已進譏僅二名大瑞將致則和樂可興
而太平之祭作也是故有禘推五行得感生之天主天帝而以
人鬼配之有宗祀祠天帝於宮而以父配力練而齋齋而盥盥
而祭其在易觀盥而不薦有孚容若禘之盛也其在詩璱彼玉
瓚黃流在中宗祀之盛也文祖明堂以嬗之名郊宗石室以建
之主兼禮備樂以存之統升珪瘞璧以崇之文九州四海以象
之宮重犆祀也有封祀求之詩於皇時周陟其高山墮山喬嶽
其在禮升中於天而鳳皇降龜龍假封禪之盛也合此三者在
春秋說曰以美陽芬香告於天猶吿盛也有宮中祠昔在黄帝
集萬靈於明庭萬靈者配太一者也在天官曰太一在禮亦曰
太一在易曰太極昔在成王襲祖考之勤勞有周公以代制作
法宜得爲太平世謹求之書有曰予沖子夙夜毖祀毖祀宮中
祠之盛也其在後王服玉而延年宵中而禋馮几而候神則動
過其物也然亦罔有咎於天使天下之老者自視如壯者使天
下之壯者自視如幼者雖有積瘁之士沉思之民春如三春秋
如三秋晝如九夏夕如九冬故國暇而能修民民暇而性命治
聖人之以能有名號者有四象焉曰暇曰順曰雍曰嘉其在詩
將欲以美公劉之功而總其意曰旣順乃宣而無永歎其在禮
曰明於順然後能守危也又曰達於順又曰順之實禮之終猶
詩之始也求之書曰高宗三年不言言乃雍其在詩曰有來雍
雍言雍在下也雍雍在宮言雍在上也灑掃嘉宮庭之道也朝
日嘉旦晝之道也夕月嘉莫夜之道也玉色而絲聲嘉后妃之
道也無夢也有夢則太人以占嘉寢寐之道也其在禮曰以嘉
魂魄是爲合莫方祭而有嘉也謹求之詩曰予懷明德不大聲
以色不長夏以革遂終言之曰不識不知順帝之則謹又求之
禮曰聖人耐以天下爲一家中國爲一人必知其情何謂人情
喜怒哀懼愛惡欲聖人治人情必反攻其情以已治之聖者有
情與曰微矣至淸以有神至和以有精至靜以有形至澹以應
羣靈至沖虛以應兆人故遂終言之曰心無爲也以守至正無
爲本太一而已矣天下雖有積瘁之士沉思之民其心疾可得
而已也上帝萬靈可得而晝夜通也是故有善可得而薦也有
命可得而受也有作可得而合也然則絶地天通非歟胡爲其
非也聲以色猶不欲而糅神人其爲聲色也大矣先王惡其驚
民也非太一之謂也夫如之何而可以極言聖人也曰盍游乎
淵然不瞬之中置乎肅然淸靜之上端端乎遇聖人焉謹求之
易曰聖人以此洗心退藏於密吉凶與民同患神以知來知以
藏往其孰能與於此哉古之聰明䜭知神武而不殺者夫極之
矣極之矣天如是則謂之能天天也者福之所自出也書有五
福焉詩稱百福焉稱萬福焉皆能天之義也
宋先生述
君姓宋氏諱璠字魯珍浙江嚴州府建德縣人曾祖載祖紀勳
父圻安選拔貢生自祖以上仕否及妣氏族俱未詳弗可述君
㓜以孝聞力於學其治經也總羣書並進天旦而起漏四下而
寢不接賓客瘁志纂述大書如棋子小書如蚊腳墨書或濃或
澹朱書如桃華日罄五七十𥿄如是者不計年當可得百餘萬
言扄一敝箱中不知果成書與否又不知欲成何等書身後無
可問者嘉慶七年以選拔貢生來京師主刑部員外郞戴公家
以戴公薦來主吾家訓自珍以敬順父母舉嘉慶九年順天鄕
試十五年歳康午卒年三十三無子浙中傳君晚年信疑龍家
書遷家兆手一卷書督畚鍤有白青起地中觸君身而死其誣
與其有之與吾家自賓客羣從逮老僕婢至今皆稱之日宋先
生嘉慶丙子春武英殿校錄副榜貢生弟子龔自珍謹述
擬上今方言表
臣自珍言臣在京師造今方言書徂江之南■歳而成首滿洲
尊王也臚十八行省大一統也終流求高麗蒙古喀爾喀示王
者無外也民之所異於禽獸也則聲而已矣人性智愚出於天
聲淸濁侈弇鴻閷出於地每省各述總論述山川氣也氣之轉
無際際虖氣者有際寸合而尺徙尺合而咫徙故府州縣以漸
而變不敢紊也董之以事部之以物俾可易攷也天道十年而
小變百年而大變人亦小天古今朝市城邑禮俗之變以有形
變者也聲之變以無形變者也撢擇傳記博及小說凡古言之
存者　於下方知今之不自今始也及今成書以今爲臬也音
有自南而北東西者有自北而南而東西者孫曾播遷混混以
成苟有端緒可以尋究雖謝神瞽不敢不聰也旁采字母翻切
之旨欲撮舉一言可以一行省音貫十八省音可以納十八省
音於一省也臣又言曰三皇之世未有文字但有人聲五帝三
王之世以人聲爲文字故傳曰聲之精者爲言言之精者爲文
聲與言文字之祖也文字有形有義聲爲其魂形與義爲體魄
魄魂具而文字始具矣夫乃外史達之太史登之學僮諷之皆
後興者也是故造作禮樂經略宇宙天地以是靈日月以是明
江河以是淸百王以是興百聖以是有名審聲音之教也
知歸子讚
懷歸子曰震旦之學於佛者未有全於我知歸子者也佛之徒
吾能言之大都夙生所造糾纏至煩重其生也必抱民生絕幽
苦之一境所苦不同要皆今古无比例語言文字所窮以爲其
根本於以束其靈異智慧之心而不得試於外則尙不知有佛
也乃遁而之于惝怳曲屈淒異幽靈孤譎之一境語言文字所
窮以爲其徑竇久久而自知其不得以試於世乃姑蓄之而佯
與世謀於是食萬斤之牛建摩天之旂以號於天下曰吾當卽
世謀自羲炎以來文字无不受也日星河海之行帝王妃后臣
宰農工徒隸之法无不籀也當世人民鳥獸龍魚䖵蟲之情狀
无不隨也身命色力畢耗於是久久而自思其何所返且求諸
外且索諸內皆不厭吾意於斯時也猝焉而與其向者靈異智
慧之心遇遇而不逝乃決定其心葢三累三折之勢知有佛矣
之人也設震旦之人從而尸祝之則徒能見其中央而已矣其
學於佛也又以其十之四習密部以祈其災而澹其憂其爲第
一大事謀十之六耳惟知歸子不然初亦不然中亦不然終乃
盂之銘曰惜於水渟於盂不渟汝智孰惜汝智之枯
坐之銘曰天九萬淵九萬尼汝於一􁩞
一切處之銘曰不送汝矧逆汝煩惱身亦委蛇而畢汝
與江居士箋
別離以來各自苦辛榜其居曰積思之門顔其寢曰寡懽之府
銘其凭曰多憤之木所可喜者中夜皎然於本來此心知無損
已爾自珍之學自見足下而堅進人小貧窮周以財帛亦感檀
施况足下教我求無上法寶乎人小疾痛醫以方藥亦感恩力
况足下教我求無上醫王乎人小迷跌引以道路亦感指示况
足下教我求萬劫息壤乎別離已深違足下督䇿掉舉轉多昏
沈不尟至於手教慮信根退想戯弄之言自珍久不見有信根
信是何根根何云信本來如是而已何况有退失邪重到京師
又三年還山之志非不温縈寤寐間然不願汩没此中政未易
有山便去去而復出則爲天下笑矣顧弢語言簡文字省中年
之心力外境迭至如風吹水萬態皆有皆成彣彰水何容拒之
哉萬一竟可還還且不出是亦時節因緣至爾至於與人共爲
道夙所願也寖負至今雖遇聰明貴人祇宜用一切世法而隨
順之陳餓夫之晨呻於九賓鼎食之席則叱矣愬寡女之夜哭
於房中琴好之家則誶矣况陳且愬者之本有難言也乎行願
品久收到圓覺　聞蘇州刻成前約所云不忘也當自致貝居
士伏惟吉祥不宣癸未六月二日自珍和南
戒將歸文
予幼遘厥心疾兮背吉祥而誓馳下上無所泊於天淵兮結靈
光而內囘民奠予于衆所食兮予窈眇以吟呻殺類草於旁秋
斥吟華於上春予幽幽以自嫮兮非衆磨之能穴耻列炬之平
然兮非孤光之所逼塞萬歧之恆由兮乃谽然而怒出精炯炯
其獨寤兮物温温其燭楹拂淸輝而不御兮嫌太陰之尙墮乎
形忽皇皇其悲無依兮客迭索而無贈媕衆心以爲才兮亦聊
棲而强定久浮浮而變化兮羗卽事而成逕入屏處而自探兮
乃大哀而亡命嗟微塵之不九竅兮驅匠灝而宅之造亭亭之
高宮兮接玉女於雲涯蘇予息之奄奄兮未成象而目眙諒空
蒙之不我搆兮陳文言以遨嬉舍芳香而誰御夐澄照以長辭
恣毁桀以譽堯兮冀萬福之登來駭制作於三皇兮予又勇乎
瑕疵矗孤義之俯天兮無譬喻以詞之散餘愎而之形骸兮乃
瞵睨而側頸絕千載而蘇一笑兮亦斛淚之所孕萬常不得安
居兮再元黄之紜紜諒鬼雄之弊濁兮終結愬而徒勤嗇靈怨
之沉沉兮倐予到乎名言之外轉圜常而大觀兮曾不立乎一
義玉女乃召予高雲兮音琅琅其詔予汝奚隆于狂慧兮非出
離之所塗館汝以寒春之宮兮從無愁之攸居汝東游見毒龍
兮龍族曾不醉汝乎酒西見宛宛之弱妃兮又嬌獰而誶汝義
何孤而非繁兮情何孑之非儔予東見童蒙兮顧威孔神䁝百
淬之美心兮祭以媚天西見夆雙兮曰禍福在予貢繚戾之淒
淸兮亦伺人而闇投其佐戉律兮分神化軀棲人睫兮據人􁎱
尸神笑逆兮肝靈怒悅神明之一霧夜秋秋而亂語何智可摧
兮何思能降龍䕫䕫以怒心電偟偟以收風玉氷氷兮无愁愁
思不可以久淫汗淫淫兮旣雨戕思林兮伐智樹放聰輪兮黜
明御歸來乎歸來乎泊兮吾以寤重曰心疾之搆光景聚兮屏
營寂忽无適主兮百愁往來召羣苦兮匪智匪道逢玉女兮久
游不歸慈所牽兮空首稽首禮則眞兮而今而往得所門兮而
將誰與游而何歸之休而甯汎汎以湛浮􁨡爾靡有言兮
發大心文
震旦苦惱衆生某稽首盡十方三世諸佛前伏以人身難得佛
法難聞我今得少善力得生人中正像云遐末法現在欲報大
恩須發大願依經論說行是車船願是馬檝有船無檝難可到
也我自諸劫以來佛加被我佛教誨我佛憶念我我有眼根不
見耳根不聞意根不覺流轉生死旋出旋没至於今生今生更
遲何生可待父母生我善友教我一切有情咸加被我况自諸
劫來若父若母若眷屬或生天中或生人中或生畜生中地獄
中我若不以今生坐大願船自鼓願檝盡諸後身終成蹉忽負
恩無極是謂枉得人身虛聞佛法是故欲修檀者發心爲先欲
修羼提發心爲先欲修尸羅發心爲先欲修毘黎耶發心爲先
欲修禪那發心爲先欲修般若發心爲先我今先願斷種種心
何謂種種心瞋心差別有三曰嫉惡心曰怨懣心曰難忍辱心
貪心差別有三曰樂世法心曰羨慕心曰憶世法心癡心差別
有五曰善感心曰纏綿心曰疑法心曰疑因果心曰惛沈心有
境相應行心有非境不相應行心若廣分別言則有八萬四千
塵勞皆起一心我今誓發大心凡生人倫受種種惱大心菩薩
深知因果各各有故略可設說脫令我今世適發善念欲入正
受卽有魔事不得成就便當知前生善根微淺嬈善友故脫令
我今世出誠實言而以愬人人反譏笑便當知我前世信根微
淺不聽它言故脫令我今生多受浮言無情淺夫或用見成言
說而成謗論便須知我前世處境亨泰但能坐議不察人世一
切眞實煩惱故脫令我今世於人有禮人見凌侮便須知我前
生忍辱根淺或加報復或喜我慢今迥報故脫令我今生如孩
如提純取眞初而以待人人相機詐受種種惱便須知我前生
閱厯太深厚貎深中今受報故脫令我今世旣招謗議復値嫌
疑難可解說便須知我前生坐於堂上身爲理官伹據形迹故
脫令我今世自細及巨萬事萬狀不得擇術直行如頭欲前而
足欲後便當知我前生直截如意平生處置數言可了不知它
苦故脫令我今世進身坎軻橫見貶抑便須知我前生僥取榮
利貪賂罔法不畏人王不耻姗笑故脫令我今世種種處置雖
竭仁智終無善局便須知我前生害他眷屬累其一生故脫令
我今生於世間愛樂百求無遂凡所施作垂成忽敗便須知我
前生於它若有仇若無仇一切破壞故脫令我今生遇有惡緣
未可明言便須知我前生誤作媒翳害它人故脫令我今世受
無量冤讒無量憂泣不可明言便須知我前生順遂享福過故
脫令今生遇兇人暴辱如豺虎行便須知我前生無禮以淩人
故復次諸佛我若後身仍生人倫或生此世界或生餘世界依
雜華普賢說東南西北世界東西南北四角世界上方下方世
界乃至盡毘盧遮那海世界皆當發心而正思惟如遇它橫逆
應正思惟生安受心遇它機械應正思惟生憐他心遇他作惡
應正思惟生度他心遇他冥頑不忠不孝不存皿性於家於國
漠然無情應正思惟生感動他心遇他遏抑我噬負我皆正思
惟而生憐他心遇他頑癡應正思惟生敬他心遇它妬忌生讓
它心遇它醜惡應正思惟生愛它心乃至見他十惡五逆亦將
我心置他胸臆而替他想生種種憐他心宥他心度他心乃至
一切施不如願於我我皆如是思惟此我夙業今生幸已受報
已償已訖生自慶幸心復次諸佛我若後身仍生天倫若日天
子若月天子若星辰天子或生忉利天或生須燄摩天或生四
天王天或生它化自在天乃至生諸梵天乃至生五不還天生
色究竟天皆當發心憶見衆生照見衆生我生天上入於內院
値補處佛佛已降時最先請佛說法佛湼槃時受我最後法供
如純陀事佛祐弟一當念世人不値佛世或又遭遇滅法人王
我皆衍佛法緒而以度之我生天上身有千頭頭有千舌舌有
千義氣足音宏辯才弟一當念衆生冤枉蹇涊若忠臣若孝子
若賢婦孝女奴僕種種屈曲繚戾千幽萬隱我皆化身替他分
說而以度之我生天上威德自在尊嚴弟一當念衆生賤苦而
以度之我生天上寂然安隱得諸三昧陀羅尼門定慧弟一當
念衆生或困色陰或困想陰種種傎倒我施安隱而以度之我
生天上夀命弟一當念衆生朝有夕無哭泣相續我施壽命而
以度之我生天上安居弟一當念衆生或涉大水而因濤波或
從高山跌落不得至地心怖神飛我當化身空中爲其接住而
以度之我生天上調適弟一當念衆生生惡毒瘡種種苦病或
遇刀刃或落半頭時或斷手腳時或刳腸胃及兩眼時求死未
死時我皆分身而以度之我生天上潔淨弟一當念衆生在於
地獄旣受無量痛苦仍在沸屎受無量穢我皆不憚親往而以
度之我生天上慧照天人多聞弟一當念衆生少見寡聞於一
切處自疑自駭我當令其到心皆平而以度之我生天上久遠
超出因明內外五明神明弟一當念衆生小聰小辨世法多聞
或困名身或困句身或困文身傎倒日夜我先化身令其成就
然後解脫而以度之我生天上春吐栴檀氣夏吐芬陀利氣秋
吐蘭氣冬吐須曼那氣身長由延端正弟一當念衆生現富單
那形鳩槃茶形夜迦形或人生中粗弊如畜福力輕微或生疣
贅五官不全同倫譏厭已亦厭苦我當巧術而以度之我生天
上八萬四千微妙侍女來相親娛著微妙衣岀微妙聲或以擕
手爲極樂或以相笑爲極樂當念衆生困於麤重媱欲不知厭
苦復有慧根男女想陰熾盛生諸疾病種種麤細境界我皆化
作色身爲其成就如願然後解脫而以度之我生天上供養弟
一當念貧窮衆生我以法力取龍宮寶貝或美衣食而以度之
復次諸佛我若度人當發大願心先度此生父身母身眷屬身
再度曠劫以來不可說不可說父身母身眷屬身又當度此世
一切知識我之身又當度曠劫以來不可說不可說識知我之
身又當度曠劫以來至於此世與我有仇有怨之身乃至遍度
曠劫以來至於今世若因緣若增上緣若等無間緣若所緣緣
若有情而作緣若無情而作緣人所不見天眼乃見之身依首
楞說十二類生各各入其類中而說法要而化導之雖有化導
化身勞苦我實寂然不出於定安坐本所不離三昧身心如故
凡此所願我實誓發無虛誑心所願佛加被我佛証知我佛提
撕我佛成就我使我盡此一形乃至千形萬形無量形盡諸後
有無凡夫障無小乘障無中乘障無外道障無魔民障無魔王
障正念相續正願相續正知相續正見相續正行相續我盡諸
身若毛髮若肝腦若頭目而以作供不作爲報我雖化身橫盡
虛空竪盡來劫作其塵沙一一沙中有一一舌一一舌中岀一
一音而以讚佛不能盡也又以化身𥪡盡來劫橫盡虛空作其
塵沙沙中一一舌舌中一一音而以勸人讚佛不能盡也世界
無盡佛力無盡衆生無盡一切法無盡我願亦無盡
定盦續集　仁和龔自珍璱人籑
卷三
已亥六月重過揚州記
居禮曹客有過者曰卿知今日之揚州乎讀鮑昭蕪城賦則遇
之矣余悲其言明年乞假南游抵揚州屬有告糶謀舍舟而館
旣宿循館之東牆歩游得小橋俛溪溪聲謹過橋遇女牆齧可
登者登之揚州三十里首尾屈折高下見曉雨沐屋瓦鱗鱗然
無零甃斷甓心己疑禮曹過客言不實矣入市求熟肉市聲讙
得肉館人以酒一缾蝦一筐餽醉而歌歌宋元長短言樂府俛
窗嗚嗚驚對岸女夜起乃止客有請弔蜀岡者舟甚捷簾幕皆
文繡疑舟窗蠡　也審視玻瓈五色具舟人時時指両岸曰某
園故址也某家酒肆故址也約八九處其實獨倚虹園圯無存
曩所信宿之西園門在題榜在尙可識其可登臨者尙八九處
阜有桂水有芙渠菱芡是居揚州城外西北隅最高秀南覽江
北覧淮江淮數十州縣治無如此治華也憶京師言知有極不
然者歸館郡之士皆知余至則大讙有以經義請質難者有發
史事見問者有就詢京師近事者有呈所業若文若詩若筆若
長短言若雜著若叢書乞爲敘爲題辭者有狀其先世事行乞
爲銘者有求書册子書扇者塡委塞戸牖居然嘉慶中故態誰
得曰今非承平時邪惟窗外船過夜無笙琶聲卽有之聲不能
徹旦然而女子有以梔子華髪爲贄求書者爰以書畫環瑱互
通問凡三人淒馨哀豔之气繚繞於橋亭艦舫間雖澹定是夕
魂遙遙不自持余旣信信拏流風捕餘韻烏覩所謂風噑雨嘯
鼯狖悲鬼神泣者嘉慶末嘗於此和友人宋翔鳳側豔詩聞宋
君病存亡弗可知又問其所謂賦詩者不可見引爲恨臥而思
之余齒垂五十矣今昔之慨自然之運古之美人名士富貴壽
考者幾人哉此豈關揚州之盛衰而獨置感慨於江介也哉抑
予賦側豔則老矣甄綜人物蒐輯文獻仍以自任固未老也天
地有四時莫病於酷暑而莫善於初秋澄汰其繁縟淫蒸而與
之爲蕭疏澹蕩泠然瑟然而不遽使人有蒼莽寥泬之悲者初
秋也今揚州其初秋也歟予之身世雖乞糴自信不遽死其尙
猶丁初秋也歟作已亥六月重過揚州記
病槑館記
江甯之龍蟠蘇州之鄧尉杭州之西谿皆產槑或曰槑以曲爲
美直則無姿以欹爲美正則無景槑以疏爲美密則無態固也
此文人畫士心知其意未可明詔大號以繩天下之槑也又不
可以使天下之民斫直刪密鋤正以殀槑病槑爲業以求錢也
槑之欹之疏之曲又非蠢蠢求錢之民能以其智力爲也有以
文人畫士孤癖之隱明告鬻槑者斫其正養其㫄條刪其密夭
其稺枝鋤其直遏其生气以求重價而江浙之槑皆病文人畫
士之禍之烈至此哉予購三百瓫皆病者無一完者旣泣之三
日乃誓療之縱之順之毁其瓫悉埋於地解其㯶縛以五年爲
期必復之全之予本非文人畫士甘受詬厲闢病槑之館以貯
之烏乎安得使予多暇日又多閒田以廣貯江甯杭州蘇州之
病槑窮予生之光陰以療梅也哉
長短言自敘
情之爲物也亦嘗有意乎鋤之矣鋤之不能而反宥之宥之不
已而反尊之龔子之爲長短言何爲者邪其殆尊情者邪情孰
爲尊無住爲尊無寄爲尊無境而有境爲尊無指而有指爲尊
無哀樂而有哀樂爲尊情孰爲暢暢於聲音聲音如何消瞀以終
之如之何其消瞀以終之曰先小咽之乃小飛之又大挫之乃
大飛之始孤盤之悶悶以柔之空闊以縱游之而極於哀哀而
極於瞀則散矣畢矣人之閒居也怕然以和頑然以無恩仇聞
是聲也忽然而起非樂非怨上九天下九􁂙將使巫求之而卒
不自喻其所以然疇昔之年凡予求爲聲音之眇蓋如是是非
欲尊情者邪且惟其尊之是以爲宥情之書一通且惟其宥之
是以十五年鋤之而卒不克請問之是聲音之所引如何則曰
悲哉予豈不自知凡聲音之性引而上者爲道引而下者非道
引而之於旦陽者爲道引而之於莫夜者非道道則有岀離之
樂非道則有沈淪陷溺之患雖曰無住予之住也大矣雖曰無
寄予之寄也將不出矣然則昔之年爲此長短言也何爲今之
年敘之又何爲日爰書而已矣
商周彝器文錄敘
羽琌山民曰商器文但象形指事而己周器文乃備六書乃有
屬辭周公訖孔氏之間佚與籀之問其有通六書屬文辭載鍾
鼎者皆雅材也又皆貴而有祿者也制器能銘居九能之一其
人皆中大夫之材者也凡古文可以𥙷今許慎書之闕其韻可
以補雅頌之隟其事可以𥙷春秋之隟其禮可以補逸禮其官位
氏族可以補世本之隟其言可以𥙷七十子大義之隟三代以
上無文章之士而有羣史之官羣史之官之職以文字刻之宗
彝大氐爲有土之孝孫使祝嘏告孝慈之言文章亦莫大乎是
是又宜爲文章家祖其及五百名者有曶鼎六百名者有西宮
襄父盤則與周書七十一篇相出入矣摹其篆文以今字錄之
如孔安國治尙書以今文讀之古文也
昇平分類讀史雅詩自敘
語云人日戴天而不知天之高其今之士民耶蓋相與世之游
乎廓然大順若寒暑晝夜而不知
厯聖實生我也鞠我也等百世之王難比仁也意士不談史之
過邪史之百王仁不仁之差大耑有三視其賦視其刑視其役
而已矣
本朝自
聖祖之年屢問所以損上益下者
世宗初遂用怡賢親王言減蘇松一道地丁銀四十五萬兩南
昌一道地丁銀十七萬兩乾隆二年又減江浙兩省地丁銀二
十萬兩减明賦十之四東南天下華然而所食於東南者止此
矣獨粟米漕東南乾隆朝凡蠲七省漕米者三普蠲天下地丁
銀者亦三史所未有且地丁者丁統於地非計丁而出賦也有
漕省并地丁計爲什一無漕省只計地丁尙未及三十分之一
雖曰玉食萬方而所食於一千四百五十一州縣者又止此矣
此
本朝之賦
本朝死刑別二等曰情實曰緩決又有情實而不
予勾者勾囚之日
皇帝賜漢大學士一人坐一一商榷之講官科道皆侍先期由
有司詳部臣核定又有九卿會議簽商有刑部簽商蓋自有司
初定讞以至於
予勾中間更心目十數更手百數仕者罪至死子孫應試八仕
如故此
本朝之刑中外一家無漢唐戍邊塞之民而一切城工河防以
及
內廷營造
行在所幸治䟆道皆雇民給直
國家雖費帑巨萬民不知知受雇而已至於南河
國家痔漏所費者國之帑金也所救者民之田廬也似宜藉民
力乃役夫歲數百萬無空役者是故
本朝絶無力役之事史之百王其酷虐無道生人丁其阸者不
必徵也平世中主亦不屑與度也請徵三王三王且什一况其
降乎酒誥之殺濫甫刑之條繁漢文雖除肉刑矣而夷人之三
族何足數也况其降乎三王於農隟使民用民力歲三日况其
降乎至其鼎鑊碪質夷三族之刑士大夫妻女發樂籍之刑言
官受廷杖下鎮撫司獄之刑計口出錢髫齔皆算算及車船牛
馬之賦治宮室築城戌邊盡閭左以發之之力役二百年之民
或惎以古事駭然不信曰史豈有是邪而古者日日習之若寒
暑晝夜彼非圓頂方趾父母所生之民邪非今之士民之先祖
邪何其慘也昇平分類讀史雅詩一卷十有五篇內閣中書仁
和龔自珍之所造也自珍自言曰今之世有窮陬荒濱貊鄕鼠
攘悍頑扇亂而自外於天地父母者閒歲上聞爲肢末憂謂宜
有文臣坿先知覺後知之義作爲歌詩而使相與弦歌其間詩
之義貴易知也犯上作亂之民必有自搏顙泣者必有投械而
起仰祝
聖淸千萬年俛祝雲礽之游其世者擇言而興不避在位
干祿新書自敘
敘曰凡貢士中禮部試乃
殿試
殿試
皇帝親䇿之簡八重臣讀其言
皇帝制日無隱直言朕將采擇又曰朕將親覽焉八人者則朝
服北面三跪九叩頭率貢士亦三跪九叩頭就位有䖍旣試八
人者則恭遴其頌揚平仄如式楷法尤光緻者十卷呈
皇帝覽
皇帝宣十人見翼日鑾儀衞陳法駕和聲署設樂
皇帝升太和殿貢士畢見前三人
賜進士及第冠服由
午門中道出乃出自
端門
天安門皆當馳道
賜晏禮部如故事先
殿試旬日爲覆試遴楷法如之
殿試後五日或六日七日爲
朝考遴楷法如之三試皆高列乃
授翰林院官
本朝宰輔必由翰林院官卿貳及封圻大臣由翰林者大半其
非翰林官以値軍機處爲榮選軍機處之職有軍事則佐
上運籌决勝無事則備
顧問
祖
宗掌故以出内命者也保送軍機處有考試其遴楷法如之京
朝官由進士者例得考差考差入選則乘軺車衡天下之文章
考差有閱卷大臣遴楷法亦如之部院官例許保送御史御史
主言朝廷是非百姓疾苦及天下所不便事者也保送後有考
試考試有閱卷大臣其遴楷法亦如之龔自珍中禮部試
殿上三試三不及格不入翰林考軍機處不入直考差未嘗乘
軺車乃退自訟著書自糾凡論選頴之法十有二論磨墨膏筆
之法五論器具五論點畫波磔之病百有二十論架冓之病二
十有二論行間之病二十有四論神勢三論氣稟七旣成命之
日干祿新書以私子孫時道光十有四年内閣中書龔自珍謹
敘
錢吏部遺集敘
錢吏部枚卒且八年遺詩始寫定是爲辛未歲越丁丑錢廷烺
走訪龔自珍海上屬之日先人詩出又七年未有最錄之言將
惟天下善言文章之情者是屬自珍悄然不能辭乃滌筆而偁
曰今天子始親政之歲與已未科會試主者大興朱文正公榜
出省貢士之邃於經雄於辭者雅治一藝者畢在可八九十人
而吾浙二十一人其以文采妙當世者譁譁以十數嫭矣哉先
若後未之聞也君實以是科成進士氣文而身頎黝然黑謖然
淸仿彿如有思諸君先後躋九萬里之上君意善感慨又淸貧
甚浮湛卒文正惋歎杭州以爲失方聞士詩十卷無囂濁俚窳
俶詭之言如坐杭州山水閒重山二湖孔翠鸞之屬往來鳴歎
天淸日沈風起卉木泠泠乎琴筑語而竽笙鳴是其可狀者也
小樂府一卷幽窅而情深言古今所難言疑澀於口而聲音益
飛殆不可狀前哲有言古今情之至者樂器不能傳文士不能
狀意者然乎嗟嗟感前修之易淪睠華士而踵起名滿天下才
嗇於命情又嗇於才是集也宜吾微吟焉寂聽焉低徊獨抱焉
弗可已矣
江左小辨敘
江左小辨二卷失撰者姓氏有明中葉嘉靖及萬厯之世朝政
不綱而江左承平斗米七錢士大夫多暇日以科名歸養望者
風氣淵雅其故家巨族諩系多聞人或剞一書或刻一帖其小
小異同小小源流動成掌故使倥偬拮据朝野騷然之世聞其
逸事而慕之攬其片楮而芳香惻悱俗士耳食徒見明中葉氣
運不振以爲衰世無足畱意其實爾時優伶之見聞商賈之氣
習有後世士大夫所必不能攀躋者不賢識其小者明史氏之
㫄支也夫爲此辨者其江左之俊辨也夫吁
江子屏所箸書敘
嘉慶中揚州有雄駿君子曰江先生以布衣爲掌故宗且二十
年使仁和龔自珍條其撰述大旨以詔來世自珍徑求之縱橫
側求之又求其有所不言者而皆中律令其殺也爲易也其詳
也則中春秋恩父恩王父之誼海陬小生瞪目哆頤敢問九流
最目之言夥矣子胡張江先生之■書且子所謂律令誰之爲
之也作而吿之曰聖人之所爲也傳不云乎三王之道若循環
聖者因其所生據之世而有作是故易廢連山歸藏誦詩三百
而周詩什九春秋質文異家禮從周皆是誼也孔子沒儒者之
宗孔氏治六經術其術亦如循環孔門之道尊德性道問學二
大耑而已矣二耑之初不相非而相用蘄同所歸識其初又總
其歸代不數人或數代一人其餘則規世運爲法入我
朝儒術博矣然其運實爲道問學自乾隆初元來儒術而不道
問學所服習非問學所討論非問學比之生文家而爲質家之
言非律令小生改容爲閒敢問問學優於尊德性乎曰否否是
有文無質也是因迭起而欲偏絶也聖人之道有制度名物以
爲之表有窮理盡性以爲之裏有詁訓實事以爲之跡有知來
藏往以爲之神謂學盡於是是聖人有博無約有文章而無性
與天道也端木子之言謂之何曰然則胡爲其特張問學得無
子之徇於運歟曰否否始卒具舉聖者之事也餘則問學以爲
之階夫性道可以驟聞歟抑可以空枵懸揣而謂之有聞歟欲
聞性道自文章始有後哲大人起建萬石之鍾擊之以大椎必
兩進之兩退之南面而撝之禠之子之不以文家廢質家不用
質家廢文家長弟其序臚以聽命謂之存三統之律令江先生
布衣非其任矣曰江先生之爲書與其甄綜之才何如曰能進
之能退之如南面而撝之如禠之于之曰請言江先生平生曰
生於典籍之區少爲方聞士乾隆朝佐當道治四庫七閣之事
於乾隆名公卿老師宿儒畢下上齮齕萬聞千睹旣老勒成是
書窺氣運之大原孤神明以突往義顯故可以縱橫而側求詞
高故可以無文字而求今夫海不有萬怪不能以一波今夫岳
不有萬恠不能以一石飮海之一蠡涉㠏之一石如見全海岳
焉甎瓦之所積墍茨之所飾風雨乍至尺靑寸紅紛然流離才
破碎也江先生異是曰敬聞教矣古之學聖人者著書中律令
吾子所謂代不數人數代一人敢問誰氏也曰漢司馬子長氏
劉子政氏江先生書曰
國朝經學師承記者如干卷遷之例其曰
國朝經師經義目錄如干卷向之例小生降階曰有是夫雖癯
也猶得搴裳中原於我乎親命之
袁通長短言敘
錢唐袁通長短言六卷今夫閨房之思裠裾之言以陰氣爲倪
以怨爲軌以恨爲斾以無如何爲歸墟吾方知之矣若其聲音
之道體裁之本短言之欲其烈長言之欲其淫裔莊言之欲其
思譎言之欲其不信謬言之欲其來無所從去又無所至也怪
哉使我曼聲吟歔壽命訖而不知厭招我魂於上九天下九􁂙
旬日而不可返怕然止寂寥兮無䜋於先王而豈徒調䕫牙之
一韻割騷之一乘也哉卒無如何命筆爲之敘
上海張靑琱文集敘
嘉慶二十一年治河方畧館移内閣借順治朝及康熙初紅本
備攷核館不戒於火紅本􁉀嗣是内閣求順治典故難二十五
年龔自珍筮仕得内閣中書求順治前輩文章於江南上海縣
李家得張宸所爲文集三十卷中書述一篇其所述與今大異
其高論今日益難施行内閣應官文章三十餘篇其哀冊文一
類甚哀異雜事記五篇述所見當日儀官未定之事可以廣異
聞其他文章出於陳子龍吳偉業之間同時三吳以東跨婁越
泖至海濱而止甚多文士君之爲未大異乎諸君之爲之也自
珍喜而寫其副以如京師職方述一篇代大臣馬思哈北征日
記一篇則兵部郞中程同文就自珍舍寫副以歸京師遂有兩
本道光壬午正月內閣後進仁和龔自珍序於城南圓通觀
金孺人畫山水敘
嘗以後世一切之言皆出於經獨至窮山川之幽靈嗟歎草木
之華實文人思女或名其家或以寄其不齊乎凡民之心至一
往而不可止是不知其所岀嘗以叩吾客客曰是出於老莊耳
老莊以逍遙虛無爲宗以養神氣爲用故一變而爲山水草木
家言昔者劉勰論魏晉宋三朝之文亦幾幾見及是或者神理
然耶吾友王曇仲瞿有婦曰金字曰五雲能屬文又能爲畫其
文皆言好山水也其所畫有曰山居圖極命物態仲瞿實未甘
卽隱逸以從魚鳥之游五雲饗筆研而祝之曰必得山水如斯
畫之美而偕隱焉曇曰諾吁曩者同時之士固嘗擬仲瞿似晉
宋閒民不聞其有奇婦余窺其能事與其用心雖未知所慕學
何等要眞不類乎凡之民矣抑又聞老莊之言或岐而爲神仙
或岐而爲此類將母此類之能事與其用心其亦去去有仙者
思歟大夫學宗尙其思之庶嬪百媛尙其慕之歎息不足從而
緣之辭
上海李氏藏書志敘
龔自珍曰目錄之學始劉子政氏嗣是而降有三支一曰朝廷
官簿荀朂中經簿宋崇文總目館閣書目明國史經籍志是也
一曰私家著錄晁公武郡齋讀書志陳振孫書錄解題以下是
也一曰史家著錄則漢藝文志隋經籍志以下皆是也三者其
例不同頗相資爲用不能以偏廢三者之中其例又二或惟載
卷數或兼條最書旨近世好事者則又臚注某鈔本某槧本某
家藏本兹事殊細抑專門之業必至於是而始可謂備則亦未
易言矣
純皇帝開四庫建七閣海内之士畢睹官簿大江以南士大夫
風氣淵雅則因官簿而踵爲之往往瑰特與
中朝之藏有出入者而上海李氏乃藏書至四千七百種論議
臚注至三十九萬言承平之風烈與鄞范氏歙汪氏杭州吳氏
鮑氏相煇映於八九十年之間李君猶且恨生晚不獲遇
純皇帝朝親獻書顧異日數
本朝目錄必不遺李氏吾生平話江左俊游賓從之美則極不
忘李氏東南顧翛翛踞天半矣哉李君名筠嘉議敘光祿屬官
銜不仕道光六年丙戌六月龔自珍在京師寄此敘
江南生橐筆集敘
江南生有奏議十九卷
國朝法度大臣不敢以奏議入私集况士乎生佐督撫爲政居
幕下厯七省客十九主此代十九主之所爲有儗藁未用者有
一事前後數易奏稿並存之者不得曰奏議以惑來者予正其
名曰江南生橐筆集集中言天下財賦大指不當豐於入而當
嗇於出有百餘事言天下刑名大指謂
本朝刑太寛民太不畏又有殺人不死傷人盜皆不抵罪者又
本朝糾䖍士大夫甚密糾民甚疏視前代矯枉而過其正此其
平生蓄於中心時時露於文采者也龔自珍曰江南生之言當
否後世有折衷之者予不深論竊聞其爲人取於所主甚介談
笑精悍指示曲折文辭甚辨麗於屬辭輕重繁簡往往因一言
爭軋往復必欲達其意而後已當此時
朝廷詔令琅琅動數千言督撫奏議亦皆虎虎有生氣朝野不
病君狂也
阮尙書年譜第一敘
今皇帝御極之三年天暒地塽日穆月燿美陽之氣譣於耆臣
是歲太子少保兵部尙書都察院右都御史兩廣總督儀徵阮
公年六十矣海内之士襄觚握槧之倫介景者鏘羊祝延者漎
萃其門下士大理少卿程同文等就内閣中書龔自珍而謀曰
自古重熙累洽之朝則有康疆竺鞏之佐贊醲迪薰黼蔀黻紀
相一人而夀世爲百族之福宗蓋殊尤絶迹有震於金石炳若
神人者今吾座主阮公亦其人也汴宋而降多祝史之夀言晩
唐子弟訂父兄之年譜二者孰華孰質孰古孰今孰可傳信龔
自珍曰年譜哉大理因探褱裏出書二十四卷請曰是公子長
生之所爲也子其敘之自珍旣卒業乃撮其括要而言曰聞之
道隘者所任少名謏者所成寡德褔者所積薄位庳者所覆狹
史册之事一優一絀將相之美或初或終今阮公任道多積德
厚履位高成名衆如大理言如大理言公毓性儒風勵精樸學
兼萬人之姿宣六藝之奥嘗謂黃帝名物宣尼正名篇者句所
艁句者字所積古者有聲音而有語言有語言而有文字自分
隸之迭變而本形晦矣自通假之法繁而本義晦矣公識字之
法以經爲譣解經之法以字爲程是公訓故之學中壘而降校
讐事興元朗釋文憙臚同異孟蜀棗本始省寫官公遠識駕乎
隨唐雜技通乎任尹一形一聲厯參伍而始定舊鈔舊槧斯厓
略之必存是公校勘之學
國朝四庫之纂百代所系七閣之藏九流斯萃公名山剔寶番
舶求奇馳副墨乎京師錫佳名以宛委蓋自子政而下鄱陽以
前公武郡齋之志振孫解題之作莫不討其存佚之年寀其完
缺之數焦書揚目斯瑣瑣焉是公目錄之學公精研七經覃思
五禮以爲道載乎器禮徵乎數今尺古尺求累黍而易誣大車
小車程攷工而易舛故大而冡士明堂辨禮之行於某地小而
衣冠鼎俎知禮之􁀎乎某物莫遁空虛咸就繩墨實事求是天
下宗之是公典章制度之學公又謂讀史之要水墜實難宦轍
所過圖經在手以地勢遷者班志李圖不相襲以目驗獲者桑
經酈注不盡從是以咽喉控制閉門可以談兵脈絡毘聯陸地
可使則壤坐見千里衽接遠古是公之史學在昔叔重董文識
郡國之彞鼎道元作注紀川原之碑碣金石明白其學古矣歐
趙而降特爲緒餘洪陳以還閒多好事公謂吉金可以證經樂
石可以劻史翫好之侈臨摹之工有不預焉是以儲彝器至百
穜蓄墨本至萬穜椎拓徧山川𥿄墨照睂髪孤本必重鉤偉論
在箸錄十事彪炳冠在當時是公金石之學公又謂六書九數
先王竝重㫄差互乘商高所傳自儒生薄夫藝事泰西之客擣
其虛古籍霾於中秘智計之土屏弗見於是測步之器中西同
實而異名巧捷之用西人攘中以成法公卬能窺天步俛能測
海鏡藝能善輥彈聰能審律呂爲劉秦之嫡髓非薩利之別傳
是公九數之學文章之別論者夥矣公獨謂一經一緯䢒逪而
成者綺組之飾也大宮小商相得而龤者韶濩之均也散行單
詞中唐變古六詩三筆見南士之論文杜詩韓筆亦唐人之標
目上紀范史牋記奏議不入集聿攷班書賦頌箴誄乃稱文公
日奏萬言自裒四集以沈思翰藻爲本事別說經作史爲殊科
是公文章之學聖源旣遠宗緒益分公在史館條其派別謂師
儒分繫肁自周禮儒林一傳公所手剏談性命者疏也恃記聞
者陋也道之本末畢賅乎經籍言之然否但視其躬行言經學
而理學可包矣覘躬行而喙爭可息矣且夫不道問學焉知德
性劉子以威儀定命康成以人偶爲仁門戸之見一以貫之是
公性道之學公敡厯淸華洊升卿士熟於載筆之禮法嫺於内
延之故實
三朝文物觸之則緒若懸河九卿行列諮之則動中律令是公
掌故之學凡若此者固已􁄽漢宋之全拓天人之韜冺華實之
辨總才學之歸彼區區文儒之異傳齗齗經人之異師皆所謂
得支亡幹守隅昧方偉哉絶業莫之與京已嘗觀道之豐也命
必嗇之德之亨也遇必窒之兩漢以降爲世儒宗者伏生沈淪
賈生放黜子政子雲所遭良阸康成邵公皆在黨錮叔重終於
庳官仲翔覊於遠士或藉階經術致身卿相非其名德之無偶
則必世主之非聖唐宋之世韓蘇之倫衡厥所遭什九同慨求
其出秉斧鉞入總圖師朝宁倚焉師儒宗焉豈可遘與公宧轍
半天下門生見四世七科之後輩尙長齒髪
三朝之巨政半在文翰幽潛之下士拂拭而照九衢蓬蓽之遺
編揚扢而登
國史斗南人望一而無兩　殿中
天語字而不名吁富貴不足爲公榮名譽不足爲公顯九川行
地溯學海而波澄三台燭天指文星而度正其在漢也譬以伏
孔居邴魏其在唐也譬以韓李兼房杜然而矜遭際之隆不如
稽勛閥之舊也姼福德之符不如陳黎民之感也
睿廟親政公受殊知謂
先皇將任汝樞臣今女其作朕疆吏公辭不獲爰始受命亦越
於今先後廿年撫浙撫豫者皆再撫閩撫江右各一先督全漕
繼督兩湖繼而督兩廣復六年於兹矣公知人若水鏡受善若
鍼芥㸑材牛鐸入聰耳而咸調文梓朽木經大匠而無棄器萃
衆有功收羣䇿公文武兼資聰明異稟胸中四庫妙運用於無
形目下十行識姓名於一過凡在僚友畏其敏服其大此公之
功在察吏者也仁心爲質施於有政每問風俗先及桑麻昔餫
浙人之饉遠汛舟於蜀江今徠番舶之粟平居賈於粤市其通
有無也兼惠商民其化疆界也并泯中外此公之功在撫字者
也文翁治郡禮容蔚於石室樂浪著縣栔令代夫寫官公先視
浙學成經籍纂詁二百六卷及乎持節乃設精舍顔曰詁經背
山面湖左圖右史於政餘親課之及􁎗江右栞宋本十三經若
干卷今兹來粤暇日無多又復捜其文獻勒成巨編栞廣東通
志若干卷斠士之堂榜曰學海想見俊髦之翕集與其波瀾之
壯闊焉此公之功在訓迪者也嘉慶之初海氛方熾大爲逋逃
之淵藪實恃糧兵之藉賫公以淸野之法爲出海之禁推轂武
臣訓練舟旅時則安南爲帥潛結内盜倚剽掠以贍孱邦傾醜
類以弄巨艇久肆寇攘漸圖窺伺公傳檄諸鎭勒兵松門指撝
方定颶風大作海若効靈順逆異勢是役也獲其王印及銅礮
重二千觔者甚夥海寇殱焉厥後蔡牽往來閩浙公首薦壯烈
伯李公俾爲統帥壯烈成名牽亦尋滅鯨浪遂息鼉更不驚餘
干姦民蠢焉煽亂勾結黨徒簿造名號妖鳥已翼而未飛長蛇
流沫而思噬公則斬彭蠡之菰蘆禱匡廬之煙雨發之也不旬
日破之也不崇朝是曲突徙薪之善謀有勁弩激箭之捷手夷
大難如一反掌其於閩也特於海渚大築礮臺時岀新意水法
陸法之圖天雷地雷之譜厥後各吏則而仿之粤東互市有大
西洋近惟英夷實乃巨詐拒之則敂關狎之則蠧國備戒不虞
綢繆未雨深憂祕計世不盡聞葢公身本將門夙嫺韜祕謝公
雅量草木識其威名叔子高褱裘帶寓其將略此公之功在武
事者也承平日久海宇蕃庶物盈而枵吏猾而蠧是以彌補之
詔三十年於兹矣金粟之藏按簿則有其名關市之榷摭實盡
無其物公在浙之日議謂其事當信而勿欺其期宜緩而勿迫
久之竟獲全効卒如初議他行省勿及也此公之功在治賦京
師轉漕東南歲七百萬積以升斗極於京垓盤倉古法今也失
傳其數至𦣱而不可稽其欺至隱而不可詰公準之斛法定爲
尺長布算則有目皆知執度則布指成寸旣有定式遂爲捷法
又以比歲淮弱黃强重遲空晩發議盈廷圖改運道公乃攷有
元之成規得海運之故道計舟檣豐儉之用較時日往反之程
度其險夷權其常變中流一壺成書具在此公之功在治漕凡
此者妕盤雖麗難鐫彤矢之勳䀜鼎良珍莫罄赤環之績自非
張華腹中千門萬戸孫武囊底八地九天而枚舉焉汎測焉竊
以爲輕塵難語於崧嶽之高爝火奚禆於陽烏之炤者也右廿
四卷宜置册府宜藏京師宜付寫官宜詔僚友古之不朽有三
而公實兼之古之上夀百有二十而公甫半之古說經之辭君
主日臣主月詩曰如月之恆言初弦也五岳視三公詩日崧高
維嶽言大而高也由斯以談其諸光明之日進生物之方無窮
也乎敬語程公爲我報公子俟公七秩之年更增十卷之書當
更敘之此其弟一敘云爾癸未正月
陸彥若所箸書敘
陸彥若曰天下之大富必任土東西南北■苟有六尺土若什
尺土土之毛皆識其華實辨其材節其性伺其時其生其死勿
以還土可以小富矧夫若伯尺千尺萬尺有伯尺之士役於圃
一人役於市一人爲天下養二人千尺者役於圃三人役於市
三人爲天下養六人以是爲差天下之富人亦必以是爲差富
殖德故曰德產焉傳其術以德後生富又殖夀龔自珍曰五經
財之源也德與夀之溟渤也成周書眞僞半勿具論論堯時堯
典言百穀矣其後但言五穀六穀九穀五六九以外蔬蓏可材
盡堯典之所謂穀也漢儒馬融說咎繇暮之文曰庶艱食猶庶
根食也謂凡草木有根者根可食或實可食或華葉可食皆曰
根食然則庶根食者其猶百穀與彥若知經術矣自珍又曰古
農書四篇呂不韋采之矣氾勝之書闕不具魏高陽太守賈思
勰書二十篇箸錄家皆錄之　文淵閣又錄之矣漢大儒司馬
氏爲貨殖傳所以記禹貢續周禮與天官書同功不學小夫乃
僅指爲詼嘲游戲憤怒之文章傎夫今彥若所箸書祖古農書
禰司馬氏而伯仲於氾勝之賈思勰之閒宜急寫副德後世曰
種樹方者三卷曰種菜方者一卷曰種藥方者一卷都五卷著
錄之如此又規之曰往往錯舉古今名古今語未可同又不分
析東西南北之所宜試者或不得種得其種或效或不效宜小
字細目以江河界限之彥若亟岀都未暇治也丙申九月九日
張南山　國朝詩徵敘
周公何人哉尹吉甫譚大夫何人哉逐臣放子棄妾怨婦舉何
人哉周雖文其殆無有詩人之名也後之爲詩業之別有籍焉
成之別有名焉二者轍孰舊䋞取所無恩恩殺至所恩之人而
臚之高下之名曰作史䋞取其人之詩而臚之或畱或削名曰
選詩皆天下文獻之宗之所有事也二者名孰高作史者曰我
古史氏家法於史爲大宗選詩者則曰孔子嘗刪詩矣我七十
子家法於經爲別子二者指孰優其名與實孰合分龔自珍年
三十四箸古史鉤沈論七千言於周以前家法有意宣究之矣
旣具槀七年未寫定夫自珍之世非周之世天下久矣有詩人
之名也天下久有詩人之名天下獻宗選詩固宜選詩矣受而
視其目其眞以詩名者未嘗漏焉而不可名爲詩人者什八九
是何人哉自天聰崇德迄於今入朝其姓名爲專家詩人所熟
聞者無幾詩人聞而咸異焉曰舉何人哉自珍受而疑俛而得
其故曰若人殆樂䋞取其人而臚之而高下之與殆非徒樂䋞
取其詩也與然則若人號稱選詩也何故曰是職不得作史隱
之乎選詩又兼通乎選詩者也其門庭也遠其意思也譎其體
裁也賅吁詩與史合有說焉分有說焉合之分分之合又有說
焉畢觸吾心而赴吾志吾所箸書益寫定偉夫若人懐史佚之
直中孔門之律令虎虎畝血龔氏之庭者哉張維屏字南山番
禺人官黄梅令
績溪胡戸部文集敘
古之民莫或强之言也忽然而自言或言情焉或言事焉言之
質弗同旣皆畢所欲言而去矣後有文章家强尊爲文章祖彼
民也生之年意計豈有是哉且天地不知所由然而孕人語言
人心不知所繇然語言變爲文章其業之有籍焉其成之有名
焉殽爲若干家釐爲總集若干別集若干又劇論其業之苦與
甘也爲書一通又就已然之迹而畫其朝代條其義法也爲書
若干通舁人輿者又必有舁之者曾曾雲礽又必有祖禰之者
日月自西江河自東聖知復生莫之奈何也已龔自珍不弢於
言言滿北南績谿胡子則詣自珍舍就求文章術自珍正告曰
不幸不弢於言言滿北南口絶論文瘖於苦甘言之不戢以爲
口實獨不論文得失未嘗爲書一通高扃笥中效韓嫓柳以筆
代口以論文名覆按無有子胡決其藩而鈲其例且自珍嘗聞
胡子之言之質矣粹然胡子之言也非如自珍之言之㫄出氾
涌而更端以言是謂七十子苗裔之言是謂禮家大宗之言其
言式古訓力威儀焉大之言禮經焉中之言禮節焉小之言禮
牘簡䇿焉譚山水問掌故求建置辨沿革又胡子所言不一言
者也自珍作而言曰將强名此以爲文章豈可哉然名此爲文
章又豈不可哉設又從而區論之甲幅近文章乙幅不近文章
又豈可哉其率是以言繼是以言勤勤懇懇以畢所欲言其胸
肊滌除餘事之甘苦與其名而專壹以言如其不然而强龔自
珍論文章則胡子瘁矣
邵子顯校栞婁東雜箸敘
國家以蘇州松江太倉州爲一道
睿皇帝朝命家大人分巡之自珍實侍任凡關甄綜人物􁄭輯
掌故之役大人未嘗不以使自珍焉大人去治十五年矣自珍
仕京師賓客且盡遺聞墜懽無可語者悽黯而已歲已亥乞糴
南下信信揚州揚州教諭邵子顯太倉人也方校栞婁東雜箸
成自宋始迄於當代凡五十六部大氏四庫所未錄藏弆家所
未見邵君有心哉蘇若松未之聞也若徽州若吾浙西三府若
揚州若常州愛其鄕先輩而樂以其言餉天下者豈乏其人何
居乎不效子顯之所爲尙書陶澍嘗語李兆洛曰願輯本朝江
左人書萃四庫已收未收者李辭兹事體大不敢承噫江左百
數州縣耳使一州有一邵子顯各纂其州予限七年此事何患
不成春秋時周室有百四十國之書固出自百四十國者也仲
尼賴之此事成可以傲嬴劉嫓柱下儲以俟後聖邵君爲予渡
河所見第一士邵君餉書爲渡河第一樂曩予營別墅於崑山
縣距太倉一舍天如予我以蕭閒箸述於其中當效邵君之所
爲且拏舟商榷之
懷甯王氏族譜敘
民之生盡黃帝炎帝之後也盡聖者之後也蔀而有國殽而有
家各私其子孫夫使私其子孫乃各欲其子若孫之賢也起中
古家天下之聖人而問之不易此心矣又使天下有子孫者皆
如此心天下後世庶幾少不肖之人矣乎起黃帝炎帝而問之
不易此心矣欲子孫之必賢有道乎曰聖者弗能無已姑稱祖
父之心而明惠之以言則有二術焉曰家法曰家訓家法有形
者也家訓無形者也家法如王者之有條教號令家訓如王者
之有條教號令之意家訓以訓子孫之賢而智者家法以齊子
孫之愚不肖者由是臚而爲家譜則史表之遺也廣而爲家乘
則史傳之遺也二術立譜乘舉矣譜何起起江左濫於唐誕於
明賢矣有祿於朝則引史書貴官聞人以爲祖江左諸帝倡之
又品差之明之文士述家譜誕者至八十世婚婣必書漢郡李
必隴西陳必潁川周必汝南王必太原是也儒者實事求是又
思夫大本大原皆黃炎漢郡何足書我則笑之懷甯主事王璪
示我家譜十卷有法有訓有譜法甚法訓甚良譜起明中葉以
字某甫諱某者之始遷於懷甯也謂之始遷祖謂之懷甯王氏
譜不濫不誕甚善我讀而善之則避席擇言曰古者祭禮嘏傳
皇尸之命命主人曰皇考某甫以女曾孫能帥從皇考之言降
福于曾孫享女㱃食宜稼于田女曾孫若我夀考戸部祭自珍
願爲王氏嘏
禮部題名記敘
道光十七年春三月仁和龔自珍由宗人府主事改禮部主事
祠祭司行走夏四月補主客司仍兼祠祭司行走諸老前輩爲
國朝禮部題名記成呼吏補自珍名諸老前輩則吿自珍曰昔
之日仕
祖
宗朝手定大典細例役心目焉今日奉行之不失尺寸則無忝
禮臣矣風氣小者視時遷移或視乎其人大端大禮不卑不亢
百年來無以禮曹爲口實者皆先臣之賜受其賜霾没其姓氏
於簿領塵積可乎此記之所由作又曰百年以外什二三缺勿
具瘉近瘉詳自珍受而讀焉以爲春秋恩曾祖殺恩王父加詳
恩父加詳頗中春秋例也乃對曰如前輩言如律令按記乾隆
已丑進士以庚子歲由吏部改禮部字匏伯者自珍大父也嘉
慶丙辰進士除禮部字賜泉者自珍父也掌精膳司印吾大父
之任也𥙷儀制司改祠祭司兼儀制司又兼精膳司吾父之累
任也自珍入司門顧瞻楹題下上階思履綦步弗敢邁越諸老
前輩目自珍舊事往往詢自珍皆以自珍爲嘗聞之也
四先生功令文敘
其爲人也惇博而瘉夷其文從容而清明使枯􁁺之士習之而
知體裁望之而有不敢易視先達之志盛世之盛唐之開元元
和宋之慶厯元祐明之成化宏治尙近似之哉尙近似之哉其
人多深沈惻悱其文呌歗自恣芳逸以爲宗則陵遲之徵已夫
莊周屈平宋玉之文別爲初祖而要其羨周任史佚尹吉甫之
生而願游其世居可知也自珍嘗之五都之廛市諸物見有内
外完好不㫮窳者必五十歲前物曷嘗不想見時運之康阜民
生之閒暇雖形下之器與夫專道藝者等又况學士大夫生賜
書之家而澤躬於爾雅之林者與四先生其倫也四先生皆生
世家皆起家甲科其仕也始終全盛之朝意氣雍容可觀其在
官也皆肻徵賓客買圖史其未第也所與游鄕黨間亦必無穢
流不悅學之士如甘露惠風夕泫其條而晨泠其柯欲梧桐柟
梓之不扶疏而榮華不可得已宜兹文之進於雅與頌之堂也
我
朝山川發詡自康熙初元以來如日炎炎乾隆之文一康熙之
文視開元慶厯成化善氣之長數倍過之然生其間仕其間而
能爲四先生之文者良亦不衆今付合寫一通而敘之如此隻
雅奇笙時發其聲欲隃契乎千鐘萬鏞鏘喤闛鞈之奏者也非
甘呌歗者也武進管世銘歙◍承寵仁和陳登泰桐鄕諸汝卿
送徐鐵孫敘
龔自珍曰平原曠野無詩也沮洳無詩也磽确陿隘無詩也適
市者其聲囂適鼠壤者其聲嘶適女閭者其聲不誠天下之山
川莫尊於遼東遼俛中原逶迤萬餘里蛇行象奔而稍稍瀉之
乃卒恣意橫溢以達乎嶺外大澥際南斗䜿亥不可復步氣脈
所屆怒若未畢要之山川首尾可言者則盡此矣詩有肖是者
乎哉詩人之所產有稟是者乎哉自珍又曰有之詩必有原焉
易書詩春秋之肅若泬若周秦間數子之縝若峍若而莽蕩而
噌吰若斂之惟恐其坻揫之惟恐其隘孕之惟恐其昌洋而敷
腴則夫遼之長白興安大嶺也有然審是則詩人將母拱手欲
谻肅拜植立撟乎其不敢議愿乎其不敢㕦言乎哉於是乃放
之乎三千年靑史氏之言放之乎八儒三墨兵刑星氣五行以
及古人不欲明言不忍卒言而姑猖狂恢詭以言之之言乃亦
摭證之以並世見聞當代故實官牘地志計簿客籍之言合而
以昌其詩而詩之境乃極則如嶺之表海之滸磅礴浩洶以受
天下之瑰麗而洩天下之拗怒也亦有然徐鐵孫者家遼東先
世扈
王師入關爲正黃旂漢軍人康熙中徙廣東隸廣東將軍爲廣
州駐防人金戈鐵馬其世胄也而徐君用經術起家登甲科爲
劇邑令以詩聛睨東南友其人者淳悶如適遼雄奇如適嶺海
本末具如吾言東南知徐君者本末畢如吾言乃書是言以弁
君之詩之耑抑又有異者自珍生北方一窺臨榆未得溯山川
所原本年四紀居江介不樂愁思益思游以振奮之忽然丐徐
君磨墨爲薦士書貨厞屨將粤行且曰自粤歸則閉戸不復游
徐君諾姼矣哉天下山川首尾徐君旣扼之怒未已其又將扼
予之游事之首尾乎哉
識某大令集尾
某大令我不暇與之言佛儒之異同矣言大令大令爲儒非能
躬行實踐平易質直也以文章議論籠罩從游士士懾然聰明
㫄溢姑讀佛書以炫博覽於是假三藏之汪洋恣肆以沛其文
章文章益自憙此其弟一重心然而漸聞佛氏之精微似不盡
乎此恧焉怯焉退焉阻焉悔焉此其弟二重心名漸成齒漸高
從游之士之貌而言儒與貌而言佛者益附之矣則益傲慢告
人曰佛未可厚非若以佛氏蒙其鑒賞者然若以其讚佛爲佛
教增重者然此其弟三重心有聊竊其㫄文賸義以詁儒書頗
有合者於是謗儒之平易質直躬行實踐者曰聰明莫我及又
深沒其語言文字諱其所自岀以求他年孔廡之特豚此其弟
四重心如之何而可以諱之也莫如反攻之乃猖狂而謗佛其
謗佛也無以自解其讀佛也於是效宋明諸儒之言曰不入虎
穴焉得虎子我昔者讀佛正爲今者之闢佛於是并其少年之
初心而自誣自謗此其弟五重心見儒之魁碩而尊嚴者則憚
而謝之曰我之始大不正不敢卒諱與前說又岐異所遇强弱
異故卑亢異然而又謗儒書所謗何等也孔子孟子之言窮理
盡性以至於命之事易詩書中庸之精微凡與佛似則謗之曰
儒之言絶不近佛儒自儒佛自佛如此立言庶幾深沒其迹矣
此其弟六重心儒之平易者受謗儒之精微者又受謗讀儒謗
儒讀佛謗佛兩不見收覆載無可容其軍敗其居失其口吚嚘
其神沮喪其名不立其踝㫄皇如嬰兒之號於路丐夫之僵於
野老矣理故業仍以文章家自遁遁之何如東雲一鱗焉西雲
一爪焉使後世求之而皆在或皆不在此其弟七重心或告之
曰文章雖小道達可矣立其誠可矣又告之曰孔子之聽訟無
情者不得盡其辭今子之情何如又不應乃言曰我優也言無
郵竟效優施之言以迄於今死
敘嘉定七生
嘉定七生龔自珍獲交其一焉曰恬生恬生言某之鄕有六生
與某相引以爲重其執業均也笙詩鼓簧而鎛人應於堂也其
相侈以名聲也如草木之感風露而芳香也圖形以傳之又願
長言以宣之自珍曰美矣臧矣麗矣堂矣毋相忘矣願有以獻
江以南與西北異水土淺醨囂外窳中蠅聚而蜹散士之相爲
友年齒若則以爲友家世若則以爲友科第若則以爲友匪性
情之是友匪氣誼之是友始則叚借牽引眞相㥫厚聲名岀已
右憎不相左死呶呶詬不止吾願之七生者之七而一也自珍
又曰年齒若則以爲友科第若則以爲友家世若則以爲友謔
浪詭隨媚膚脆骨㨗如鼯猱一夫搖脣百夫褰涶記偁勦說雷
同晏子以告齊君而商書謂之惡德又有中年所業垂成就見
它人所嗜好偁說必强同之華山旋其面目東向太室厭其中
處以求同於岱宗而止是造物者混混失面目也吾又願之七
生之一而七也自珍少游燕并之市之南方求科名北南賓客
之辱者十於七乎百於七乎他日復之燕并求科名賓客之辱
者十於七乎百於七乎不飛不鳴人猶以爲傾不鼓不考人猶
以爲媚黕黕吾顔了了吾行抱秋樹之晨華指太陰以宵盟葢
知夫時之不我與又知夫區區之未可以驟明也故恆潛於幽
而塊於處恬生曰子之言文願傳語六生而納交焉書之遂書
之六生者某某恬生名瑑姓陳氏
定盦續集　仁和龔自珍璱人籑
　卷四
王仲瞿墓表銘
乾隆末左都御史某公與大學士和珅有連然非闇於機者窺
和珅且敗不能决然舎去不得已乃托於騃傎川楚匪起疏軍
事則薦其門生王曇能作掌中雷落萬夫膽自珅之誅也新政
肅然比珅者皆詔獄緣坐某公旣先以言事騃避官保躬林泉
而王君從此不齒於士列掌中雷者神寶君說洞神下乘法所
謂役令之事卽以道家書論亦其支流之不足詰者王君少從
大刺麻章佳胡圖克圖者游習其游戲法時時演之不意卒以
此敗君旣以此獲不白名中朝士大夫頗致毒君禮部試同考
官揣某卷似浙王某必不薦考官揣某卷似浙王某必不中式
大挑雖二等不獲上君亦自問巳矣乃益放縱每會談大聲呌
呼如百千鬼神奇禽怪獸挾風雨水火雷電而下上座客逡巡
引去其一二留者僞隱几君猶手足舞不止以故大江之南大
河之北南至閩粤北至山海關熱河販夫騶卒皆知王舉人言
王舉人或齒相擊如譚龍蛇說虎豹矮道人者居京師之李鐵
拐斜街或曰秊三百有餘歳矣色如孩臂能掉干鈞王君走訪
之道人無言君不敢坐跽良久再請道人乃言曰京師有奇師
非汝所謂奇也夜有光如六等星靑霞繞之靑霞之下當爲奇
士廬盍求之王君知非眞笑曰如師言哉已巳春見龔自珍於
門樓胡同西首寓齋是日也大風漠漠多塵沙時自珍年十有
八矣君忽嘆息起自語曰師乎師乎殆以我託若人乎遂與自
珍訂忘年交初君以稚秊往來諸老軰間狂名猶未起老軰皆
禮之至是老者盡死同列者盡絶君無憀甚故頻頻與少秊往
來微道人亦得君也越八秊走訪龔自珍東海上留海上一月
明秊遂死則爲丁丑歲自珍於是助其葬又爲之掇其大要而
志其墓曰君姓王氏名曇又名良士字仲瞿浙之秀水人乾隆
五十九年舉人也其爲人也中身沈沈芳逸懷思惻悱其爲文
也一往三復情繁而聲長其爲學也溺於史人所不經意纍纍
心口閒其爲文也喜臚史其爲人也幽如閉如寒夜屏人語絮
絮如老嫗匪但平易近人而已其一切奇怪不可邇之狀皆貧
病怨恨不得已詐而遁焉者也卒年五十有八有集如干卷祖
某父某妻金能畫與詩先卒子一善才墓在蘇州虎邱山南銘
曰
生曇者天也宥曇者
帝也仇曇者海内士識曇者四百歲之道人十八齡之童子曇
來曇來魂芳魄香思幽名長山靑而土黄瘞汝於是噫
工部尙書高郵王文簡公墓表銘
公諱引之姓王氏江南高郵人祖安國禮部尙書諡文肅祖妣
車氏徐氏考念孫四品卿銜前分守永定河兵備道妣■氏公
乾隆六十年舉人嘉慶四秊進士由翰林院編修累官禮部尙書
改工部尙書卒於位
賜諡文簡生乾隆三十一年卒道光十四秊明年十有二月■
日葬於州治之
賜塋公典鄕試事四典會試事二龔自珍則其典浙江鄕試所
得士公之學及其著書大凡嘗不以自珍爲不可裁而請之矣
其行誼始末自珍又窺其數大耑矣將葬公第四子壽同則使
自珍表諸墓自珍爰述平日所聞於公者曰吾之學於百家未
暇治獨治經吾治經於大道不敢承獨好小學夫三代之語言
與今之語言如燕越之相語也吾治小學吾爲之舌人焉其大
歸曰用小學說經用小學校經而巳矣又聞之公曰吾用小學
校經有所改有所不改周以降書體六七變寫官主之寫官誤
吾則勇改孟蜀以降槧工主之槧工誤吾則勇改唐朱明之士
或不知聲音文字而改經以不誤爲誤是妄改也吾則勇改其
所改若夫周之沒漢之初經師無竹帛異字博矣吾不能擇一
以定吾不改叚借之法由來舊矣其本字什八可求什二不可
求必求本字以改叚借字則考文之聖之任也吾不改寫官槧
工誤矣吾疑之且思而得之矣但羣書無佐證吾懼來者之滋
口也吾又不改又聞之公曰吾之學未嘗外求師本於吾父之
訓先是兵備公校定晚周諸子太史公書一時言小學者宗之
公所著書　卷謂之經義述聞述聞者乃述所聞於兵備公
也通說四十餘事又說經之大者在述聞之末又聞之公曰吾
箸書不憙放其辭自珍受而讀之每一事就本事說之栗然止
不溢一言如公言公之色孺子色與人言未嘗有所高論㕦譚
年近七十爲禮部尙書兵備公猶在比下憂服闋再補工部尙
書而公旋卒矣公終身皆其爲子之年門下士私相謂曰以王
公名位齒髪而辭色如子弟所學殊與所養殊與其諸人論歸
之師海内歸之福也與公以事親爲讀書以讀書爲事親門内
之士勉勉顓顓人知之立
朝循典常俟
乾斷無所表暴天下頗無由測公嘉慶十八秊巨逆林淸以七
十七人入　禁門旣殄定有議加築　圓明園宮墻高厚者有
議增　圓明園兵額者公皆不謂然具摺上
睿皇帝大動容召對良久乃罷
上諭軍機大臣王引之言人所不敢言其事卒見施行與否海
内弗知其奏牘何辭海内迄今弗知也由此例之公之風旨其
視徒表暴於道路者何如哉公配沈繼配范子四夀昌彥和夀
朋壽同范出孫七銘曰
璞之瑟瑟外有文也鏐之沈沈中有堅也君子肖之以事其親
也於乎欲事親者考斯欲事君者考斯斯人而不敢承孰爲大
道
武顯將軍福建海壇鎭總兵官丁公神道碑銘
乾隆中
國家修大刑於閩島之外福康安公海蘭察公先後成大功以
去光於祀典凡百戎臣或有賞及後裔名附史官之牒其有官
不過隅鎭名不挂勲籍身厯百戰於狂濤巨鯨間幾爲忌者擠
致之以無名之死而危以功名終則有通州丁公按狀丁氏岀
自齊太公之孫丁公世霸營邱末冑播遷入
本朝家於江南之通州曾祖某祖應舉江南狼山營守備父國
升蘇松鎭遊擊皆封如公官妣張生妣陳皆封夫人公父官松
江遂家焉公諱朝雄字伯宜以松籍起家由右科厯數官屢遷
至福建副將四十八秊島賊黄在莊叛公佐黃仕簡討平之列
軍功一等閩事之荄也公詗知林爽文有謀必屯兵東港以與
鳳山爲犄角勢及鳳山警公方赴引　見北上半途馳還白總
督常靑賊不足慮請假某兵勦東港且斷其糧道卽鳳山潰矣
因進指畫緩急狀常靑不聽惟專意鳯山檄公偕總兵郝壯猷
趨鹿子港擒賊目楊朝派克鳳山非公意也人以爲公功賊果
大熾益蔓延檄公守鯤身又檄公守郡城公於鯤身則招土番
千人敵賊萬衆矢石俱盡而賊目潘猛撝烏龍旂不下公命守
備邱嵤拔之猛走鯤身平公於郡城則戰少守多未至先破賊
中途路始通遂徧閱城樓屯柵池隍不治者整之時總兵柴大
紀守諸羅公守郡城三閱月皆食豆餅髪觸冠數寸賊不得逞
諸將恃以成戰功於外之數者亦非公意也人又以爲公功至
是而討東港之
命下矣常靑非公無可使而以八百人與公請益則曰戰不利
則守舟中舟不可守退而益兵公曰爲國死命也大人卽不發
一兵某亦往拂衣上馬行至東港賊衆且數萬先時海中有淤
淺雖潮至舟不通賊以是不設備僞軍師吳豹僞將軍洪賀縱
飮酒天大雷雨水暴長丈所公坐艅艎指揮縛羣酋遂登其礟
臺賊大驚急近戰公曰我幸踞礟臺天也遂發大礟諸火器繼
之光塵蔽天賊尸抛滿崖澨獲僞將軍李老合逐北三十餘里
乃倚山爲營夜半忽有數百人大噪過溪公戒衆勿岀少選又
有數百人直撲大營公益不動天明盡掩之軍中不知其誰何
迹其屍皆赤髪而裸蓋番人乘間爲聲援者公踞地勢故無恐
林爽文遣其黨來援公築壘圍之賊隤圍出公料其必奔茄藤
先令守備鄭其仁以步卒三百伏於路而親自中道追之賊遇
伏卒敗餘賊遁將渡溪公擠而溺之遂獲豹賀東港平時乾隆
五十一年某月也計大小七十三戰八百人扶傷痍以完智勇
無岀公右而常靑蔽不以上
聞第令公攝海壇鎭總兵官福康安公至始奏卽眞公仍留臺
灣防禦比林爽文就擒始􁎗任海壇固雄鎭環海大盜時岀偵
問斥候稍疎卽大爲民害公督率舟師爲游兵迎捕盜林􂀁舵
林明灼者海之酋魁也公得􂀁舵於浙江洋而明灼適以戕參
將張殿魁事
聞
高宗純皇帝震怒嚴責總督伍拉納伍懼以責公公請身任一
日晨出颶霿四塞公喜謂諸將曰今日得報張公矣遂令衆船
齊進果遇明灼於大麥洋俟其近力踞上游縱大礟連斃賊頭
目明灼知不免躍入海葉把總鈎得之功狀始上
聞有
旨召見未行而總督又調公臺灣鎭總兵官渡臺後復還公於
海壇攝水師提督五十八年以捕會匪功奉
旨加四級五十九年循例入
覲途次病甚乞兩江總督蘇靈阿代奏乞骸骨
上方向用公
特旨令回籍調理俟病痊卽行奏請
陛見冬十有二月某日甫入上海縣境卒於舟中年六十有七
公輕財愛士官閩時有廣東舉人曾中􁏖欠穀數千石有司以
軍需不給將置之法公奇其才代償之後曾爲義民長以戰功
賞巴圖魯仕至理番同知公配陳封夫人後公卒公有丈夫子
二人廷珊國學生攀龍武生蘇松鎭左營守備孫四鍾傑武生
浙江千總鍾琪國學生以嘉慶二十一年十月初二日奉公曁
陳太夫人合葬於松江細林山祖塋之側越九年神道之文未
具鍾傑等以公捍大患而世莫聞願文章之士發其光則與載
於官書者異日出入必互見故來乞書於碑銘曰告下車者曰
是百戰百勝者丁將軍之墓再吿下車者曰是百戰百克而無
炳炳於時者三告下車者曰是將軍之孫鍾傑鍾琪泣述功烈
有盡於其心是爲史之别子龔氏之言用卒告闡烈之君子今
年實道光五年
明按察司僉事金君石闕銘
嘉慶二十一年八月甲辰朔越一日之巳文林郞錢唐金應麟
始使石工某爲明按察司僉事造此石闕用錢若干緡役工七
十有■君姓金氏諱應奎字曰封風錢唐人也明嘉靖二十三
年進士官吏部文選司主事稟性剛毅不媚柄臣浮湛十年始
循常遷改河南道御史出爲山東按察僉事河决東郡宣防有
功再遷四川按察使中貴馮保私僮百指爲暴鄕里以人疾首
君杖遣之直聲聞於朝小人道長義不勝邪遂坐劾君君受劾
歸不問世事恬愉冲夷淪隱以沒年■十有■實明隆慶八年
葬錢唐之仁夀原越二百載高岸就坁樵蘇是侵一坯眇焉應
麟䀌然心傷爰紏其族旣封旣樹立此高闕峩峩翼翼以旌遺
聞以播於后昆銘曰於惟金君明允塞淵江介之光升於朝右
官亦不遂曰德之剛乃吏於東天險勿翕是君宣防東人謳矣
西人求矣巖巖厥疆有貙有豻氣使大僚以役封狼君暴創之
吏咋而觳遂褫公章西人嗁呼朝亦弗諟以老公於鄕重曰瞻
仁夀之佳原宅江湖而兆正考耉德于鄕邦剝元石而失姓惟
世澤之必鍾感文孫之哀敬攬刻辭而無爽隘兮總英靈於家
乘君配邢子■君弟■陜西西安府同知西安之九世孫應麟
嘉慶十五年舉人以文學聲於時同郡後學龔自珍爲文刻石
贈太子太師兵部尙書兩廣總督謚敏肅涿州盧公神道碑銘
(代阮中堂)
道光十五秊秋九月兵部尙書兩廣總督一等輕車都尉涿州
盧公卒於位旣聞
皇帝震悼贈太子太師易名敏肅䘏如禮明年夏公子戸部員
外郞端黼以公喪至自廣州某月日葬於州之賜阡如禮體仁
閣大學士阮元作而歎曰若盧公可謂勞臣也已公通籍
􁔾皇帝朝
今皇帝御極一紀有餘寰海内外若西若東若北若南小大之
事苟異日宜書者公罔不在公所在事西東北南
上罔不委任
上任之矣公罔不得衆力得於上又得於衆功罔不成功成矣
厥後罔不善
上以實任公以實應微獨
上信公若京朝官若外吏若僚佐若游士賓客若伍若民莫不
曰
今皇帝御極一紀有餘小大之事未有厯試歷效始卒偁恩禮
如盧大人者也卒之日訃至之日遠近失色嗚呼可謂勞臣也
巳曾祖振裔祖某考士夔妣氏某本生考某妣氏某公諱坤字
靜之卒年六十有四配氏某先公卒阮元乃銘公之神道銘曰
涿郡之盧熠自東漢時惟范陽代有偉者允文允武大熾於唐
汴宋以降盧少替夷俟公而光五歲瀕棄神嫗活之憑䜟告祥
卒如神言轍滿天下名德浩滂起家文辭觀政於曹翠翎英英
岀治南服又厯試旃以知宣房
龍飛自天浹旬三遷電發雲驤初撫關中師彼周雅乃積乃倉
乃興水田以實雍州西陲用兵西陲用兵將相雲會公職轉饟
轉饟如何十萬西師勳命一方犎牛三萬役夫又萬執祘庚庚
祘定檄飛自送大軍夜岀燉煌
帝甄西功公不搏賊公乃綱綱旣甄旣藏休公于晉羽毛迴翔
西事再訌公請復西
帝還其畺
帝命作督於江漢滸江漢湯湯沱潛爲田龍魚失居乃怒而張
奪此波黎予彼龍魚以奠荆襄有覡有􁎍負峒阻碉不賦而禳
公曰火攻扈扈虎虎緋旂赤常
帝曰趣之炎靈速之旣犁旣康使者汗矣
帝問南矣公偃在牀迤邐而南移節遷旂嶺海洋洋獮􁎍所蔓
小沖大排弭首如牂乃問鹽鐵鹽官告贏鐵官告良嶺雲白矣
海氛墨矣嶺柝夜狂吁嗟嶺海大竇大痔海人來商不曰驅之
揖而嫗之追咎有明瑰麗婬葩巧工所都誘我篚筐遂瘠南東
喪金萬萬食妖大行經海之南有越南國翳古越裳維海之西
有英吉利隆鼻高眶環伺㠗門以窺禺服什伍其檣鼉鳴地中
長鯨和之擘波浪浪澎湃百秊自互市始大原我詳公姑仍之
又姑持之亦持亦創仍之如何以㠗居夷勿汝磔攘持之如何
自誅食妖以肅津梁創之如何樓船礟臺虎門中央窺公之心
信公之意公實茹蔵罷關絶市粤乃大治異日其颺天不俟公
不蘇東南公也暴亾凡公所莅
聖淸所覆禹蹟芒芒我書公勞什不六七塞滿九閶後有式者
天祿辟邪鬐鬛飛揚
刑部主事番禺黄君妻周墓碣銘
嶺南有女子焉哭其母又哭其父又哭其兄又哭其殤遂先所
天卒女有女弟二相愛以哭其女兄相繼卒竺矣乎一門之内
嗇於秊豐於思鬱於性薄於祜天鍾之天皆疢之有如是乎所
天旣貴告其友仁和龔自珍云吾婦卒之日吾方北游莫視含
兹窆有日願書其表隧之石自珍乃次之曰山陰周德瑞客嶺
南占番禺籍生聚榮聚榮生女子子適同縣黄玉階中道光丙
申進士官刑部主事贈妻安人晉宜人以不及刑部君之貴食
貧茹艱婉惠愻順自姑章及三族無間言生嘉慶乙丑也卒道
光癸巳也春秋二十有九宜銘銘曰
人生兩間哀樂固無極也賢智過情不肖不及也矧后媪之積
痗兮非女子之善戚仙吾不可期佛吾不可思爲鬼果如爲人
之聚首兮又惝怳而弗敢知女子之征亦寥廓也匪骨匪肉翔
所谷也黃子無聊之言則曰夜臺樂也
徐泰母碣
侯官林氏女爲上海徐兆洙妻期而寡遺腹子曰泰泰從林受
孝經旣長好文章篤於朋友龔自珍友之吿自珍曰吾母平生
再刲股一療吾外王母疾再療吾王母疾皆瘉親族無知者寡
十四歲而卒卒歲餘吾祖母病眩瞀家人恐病者忽自語愈矣
適四孃􁏖吾側飮吾茶果瘉侍病者皆泣四孃者吾父于諸同
產季也道光十九秊
詔旌上海縣徐兆洙妻林氏泰立石墓側使自珍銘銘曰
生以肉療母死以魂翼母宜有德有文之子熾爾後
孔憲彛母碣
闕里孔憲彛其氣儒者手狀乞銘其母之阡按狀孫氏浙產歸
孔昭■生三子憲彛仲也逮事威姑先所天卒春秋三十能刻
繆篆施金石組紃之事絲竹筆牘之蓻靡不通眇焉銘曰
璇珠輝輝氣質溫必有圓折鍾厥源吾郡葩華莫若孫車來闕
里高閈門東魯喪矣西湖媛此有式者魯後昆
朱殤女碣
朱山人游東海望姜女祠海中孤墳雲水環壅天色垂縹俯之
幽然心動而識焉役反其女殤家人葬之東直門某村翼日自
往哭之地多野潦曠浪無垠目窮魄動觸其前境神思無形乃
成讖兆告其友龔自珍言如此乞書于碣道光元年冬也
潘阿細碣
女阿細黔潘氏嫁瑯琊夫甚貴事夫良頗識字夫遠戌岀居庸
居庸關莾萬重行倉皇不可挈託弱小友朋職我婦何割屋宅
細有釵直十金何貸之糴米鹽久不償慙以怵細甚俠無德色
望夫臺細裵􁄑涼風厲夫不來細悲吟淚霪霪子先肂辰以奄
莫　之莫禭之報鈫德銘瘞之居庸關天之西夫不歸冡萋萋
槥無漆媿釵德樹之棗心甚赤
京師悅生堂刻石(代宋經厯)
或問曰三代之極盛養民之法備矣其民猶有飢寒莫告者乎
應之曰有三代之貴游士大夫有施舍振貨以爲德以爲名者
乎應之曰有何以知之曰古之農有大宗有小宗必有羨也羨
爲閒民閒民俟轉移執事以生者也執事不及之則飢寒矣其
在周禮有六行六行始於孝而終於䘏四行爲親親之事二行
爲仁民之事以正三代貴游士大夫之行其在禮運篇曰鰥寡
孤獨廢絶有養也養之之法古無專官無條目無專官無條目
是費不出於公上也費不岀於公上設卿大夫義又引嫌以避
民之歸巳則鰥寡將誰養然則富貴有祿入之家必佐主上以
養民不始於宋之罕氏齊之陳氏也明矣難之曰閒民贍於其
大宗非其宗也卿大夫弗預聞應之曰古之有姓氏有譜系者
必公卿大夫之族盡黃炎之裔姬姜子姒嬴芉之人也若夫草
莾市井之人叢叢而蝨蝨不岀於黄炎其先未嘗有得姓受氏
之榮也收族之大宗各收其族何以處草莾市井之無告者故
知必不然矣我
聖淸之休養民同符乎三代民固悅其生然而飢寒之民未嘗
一日絶於天地之間天爲之非人爲之也是故京師有悅生堂
以佐
聖天子養民剏之者誰河南吳侍郞烜也董成者誰錢唐陳參
議鴻戚檢討人鏡也出貲者誰碑陰所立諸公是也有其貲必
有其地有其地必有其出入會計有其出入會計必有章程子
目風雨寒暑也孰親之扃鑰也孰啟閉之木石甎瓦孰庀之輿
儓侵漏也孰問之必有司事司事者誰都察院經厯汾陽宋銘
堯始末皆在焉爾宋銘堯記道光戊戌五月
鳳山知縣常州湯公父子畫像記
乾隆五十一年臺灣民林爽文叛鳳山知縣武進湯大紳死之
大紳子荀業實從大紳創荀業左右翼父死常州人謀曰父死
忠子死孝宜建忠孝祠以祀
純皇帝諭祭之文在麗牲之石海内士大夫爲歌詩甚多甚信
甚備荀業有子曰貽汾以蔭授雲騎尉官浙江副將軍旣致仕
居江寗府城北之紗㡌巷仁和龔自珍訪之拜鳳山君像儒者
也又拜太學生贈振威將軍崇祀忠孝祠贈公像益悛悛有子
弟之容曰與竹居詩者僅半卷贈公所爲也其言冲平夷易副
將軍詔自珍曰昔之日狂濤怒鯨間家􁉀巢隕蕩乎何所遺畫
像以不似而先弃詩以不自愜而先弃凡今所存皆以弃而存
於乎至人之於忠孝名節炳天地而襮史冊者大氏遭遇時勢
卒然而成之必非先有規模於其胸肊者洎其然也庸距有迹
平亦若是而巳矣距鳳山事五十有五年仁和後學龔自珍再
拜記
金侍御妻誄
金侍御妻曰韓宜于姑而死死之夕姑于三千里外夢之如訣
者初夫婦上書母母報問侍御取繼娶有獻於姑不報或問之
曰思故人也侍御遷一階馳書賀母亦不報曰吾傷故人不及
見侍御具狀乞文鳥名姑惡誰當雪之䔩名慈姑又誰植之遇
人不齊民生萬千孰天其恩孰疢其年死生之際亦孔不昧魂
踰湖江以訣縛愛有泣在膺有聚在房舍圖其新我箴不忘
最錄南唐五百字
南唐保大四年韓熙載奉敕集王羲之獻之書撰并書一卷凡
爲句百二十有四爲字四百九十有六以較梁周散騎千文無
復字江南宮中藏王氏筆蹟數十軸取材易給故也韓書紆徐
頗似之其言如謠如讖如頌如諷如繇如廀雖瑣屑有足憙者
梁千文學僮皆習之此作恐遂無詗者乙未三月付寫定懿鑠
祖考蒼昊配崇盪氛埽㓂討莠除凶旌旂藏怒祝禬牖衷蒐苗
獮狩三鼜十攻飲至妥侑延連瞽矇泰元后媪槱燎熏穹瓊琚
瑤珮紀烈采風狄鞮滇僰閟燧消烽館豳㴑澗壤确冰冲韭稻
葵菽艱沃劬豐兕觥介夀旨畜禦窮􁄭山掘穴軫癏抱痌茯苓
枸𣏌昌歜鹿茸朱砂鍾乳參术芷芎徵材數藥博晰牢籠竺佛
誕降僧刹棟隆宏誓脫度浩刼乍逢楗槌䨓吼梵唄潮雄琉璃
現界菡蓞呈峰拯蘇焚溺警喝逖聾閨闈稟哲笄翟祁僮鶴鸞
嵌餙鳷鵲鐶銅漣紋濯影鉛粉浣紅鏡籨屑桂閬鷁搴蓉啼妝
歛妒冶㝱憐忪頺鬟䁥枕搦管汗彤娉婷綷縩婭姹玲瓏葳蕤
芳澤雪艷嬌融梅蜷竹亞窈窕䆳穠愁眉睞靨姞邁姬襛春臺
霽敞行閣鬐虹禨祥褫祉禔應龎鴻巫芭選隊干戟倀童儺禳
疫􁨝祈卑蝗螽咸秩郊祗鬯圭臚旅磔攘婆娑肸蠁脯湑巳袚
辛祈禖弓雩舞禡禱蚩尤蜡餞貓虎札瘥天昏砭衺瘉蠱漕粟
牽船征商榷監緍泉貸逋關津弛罟幼押櫜鞬耄肄豆俎饋鈴
寢􁂥颺笏笥黼讖律衆錄匱冊襲弆一夔膺寄六籍司祜彝斚
鼎卣珩璜琮瑀䪥篆蝌籒刓摹拓補玫瑰伴圅珊瑚裝柱癖尙
浸滛馣馤肺腑簺揜鬥智馮陵醜虜謀祕算殫財贏勇賈鬼閱
呼吸電激吐茹乾元坤喪翩反奪汝隼擊鴥逝鼯技危許皈䡮
牟尼蹈轍鄒魯殱殄謗讟勰輯肱膂揮波灑瀾贈申慰甫鴛鴦
戢梁鳬鷖媐渚陔􁃼懲佚萇固饌譜原隰駰騏蘋蘩筐筥麟趾
褭蹏牣庫溢陼眷錫曼羨耉耋純嘏
記王隱君
於外王父段先生廢簏中見一詩不能忘於西湖僧經箱中見
書心經蠧且半如遇簏中詩也益不能忘春日出螺師門與轎
夫戚貓語貓指荒塜外曰此中有人家段翁來杭州必岀城訪
髴姓王也西湖僧之徒取心經來言是王老者寫參互求之姓
王何疑焉惜不得耡地能書者姓橋外大小兩樹依倚立一杏
一烏桕
吳之癯
癯不知何輩流其籍吳中大略生乾隆時卒嘉慶時讀其言百
憂之所窟衆香之所宅其行無有畔涯其平生甚口其言盡口
過也過其里之子弟曰若爲子弟而淸湻之質亡矣過其父老
曰負所見聞之都市益過其父老曰上古飼狗之盆萬年猶不
以薦器之其州之大聚曰州將潰或問之曰貧者詐升斗乎富
者膳飛走乎事令長不父母乎皆曰不然則州何爲潰曰父老
死矣子弟不得爲他日父老問何爲曰無積不以讀大聚之條
約則哦禮經之文曰土敝故草木不長水煩故魚鱉不大之京
師過其郞曹曰古也剛愎今也柔而愎過王公大人之淸正而
儉者曰神不旺不如昔之言行多瑕疵者嘗怒人而弗絶也曰
容之甚於絶之過愿者誦巧言之五章當此時天下聞此癯言
如此矣顧癯少年受人片譽越五十秊遇其曾孫於市脫百金
之裘贈之親爲駕載之歸舍
龔自珍曰予不識癯識其弟子數數偁慕其師予曰從子之師
之道逐道也客於門窬逐於巷市客於巷市逐於州都客於州
都逐於朝凡七見逐而終不怨其師
書果勇侯入覲
本朝旣百八十有六載漢人籍而身膺世爵者公則有黃芳度
岳鍾琪侯則有張勇施琅伯則有文臣張廷玉武臣孫思克王
進寶趙良棟皆有功德皆以爵終於其位而今太子太傅固原
提督楊君芳封爲二等果勇侯位在二十六等之第六等赫然
與靖逆靖海齊名增漢人重凡宿衛之臣滿洲輒除　乾淸門
侍衛其有異材重以貴戚乃擢　御前侍衛漢籍輒除大門上
侍衛日直不過閾領侍衛内大臣轄之如外弁之見將帥其有材
勇擢爲　乾淸門而班之崇極矣今楊侯特授國什哈轄漢國
什哈轄内臣驚爲未聞漢人襲父爵者岀爲弁士入爲侍衞父
祖功最高入拜散秩大臣而蔭庇之榮極矣侯有子曰承注自
以生員起家　賜文舉人他日當補文臣内可致九卿外可致
督撫漢人襲爵者施琅孫士毅皆
詔入旂籍漢軍都統治之而楊侯官籍以貴州行伍達於兵部
不改承注以貴州舉人達於禮部不改父子迴翔立外廷奉外
事昔周中興威重大臣無如尹吉甫吉甫歸鎬客有張仲今大
臣數楊侯楊侯朝客有徐松張琦魏源源也雅材龔自珍友之
噫嘻美譚並世之士躋追周雅後或繼也前　聞也侯之入覲
何自自喀什噶爾也其年道光九秊其月四月廿八日乙丑自
珍旣與侯相揖於西淀軍機處直房明日書是以姼侯
書番禺許君
粤之東維
帝南服而天下之雄也其山怪其土阻其水大壑其物產英詭
其人沈雄多大略其大政三曰榷鹽曰舟師曰互市三者恒有
聯事相倚也番禺許君家受鹽董全粤鹽能靖民之悍然與士
爭利者旣起家顧不屑自封殖曰粤天下雄也紓
朝廷南顧而下爲里􁏆憂其海氛乎吾當身任之治海之道有
二日得卒曰得船鄕勇之老於海者視官兵其生熟相萬也私
船之法式視戰船之造於官者其狙鈍相萬也尙書百文敏公
方銳茹羣言君進指畫緩急狀文敏曰具如君言則退而自具
舟神機鬼式百十其舸疾於颶風曰紅單船龍首魚身燕尾首
尾自衛曰燕尾船又立募潮少年萬人爲鄕軍軍於珠光里而
自將之日散千金自爲守其年敗賊於大洋明年盜魁自縛獻
百數文敏爵輕車都尉粤遂平實嘉慶十五年某月也粤大祲
君愾然曰夫互市之耗中國久矣獨徠洋米可以償所失今法
洋米至則稅以拒之又空反以窘之米益少客益多主客皆饑
是與外夷市勇於招徠淫巧而怯於籌食也宜蠲其稅之入而
許其貨之出夷商大悅則反害而爲利大吏僉曰如君言由是
粤雖惡歲米直平許君之冊也厥後浙江飢大吏召臺灣米由
海入浙境免其鈔約略祖君冊云子曰祥光仕爲戸部郞以讅
龔自珍於京師自珍南向偁曰君有功於大計者三非惟照矅
其鄕固世魁傑宜乘安車應
淸問使公卿識奇士又知君之不可招也如祥光言書一通以
姹升五嶺而望者焉
書葉機
鄞人葉機者可謂異材者也嘉慶六年舉行辛酉科鄕試機以
廪貢生治試具凡竹籃泥爐油紙之屬悉備忽得巡撫檄曰貢
生某毋與試機大詫初蔡牽朱濆兩盜爲海巨癰所至劫掠戸
口以百數歲必再三至海濱諸將怵息俟其去或揚帆施槍礟
空中送之寇反追衂不以聞故爲患且十年巡撫者儀徵阮公
也素聞機名知沿海人信官不如信機又知海寇畏鄕勇勝畏
官兵又知鄕勇非機不能將八月寇定海將犯鄞機得檄號於
衆曰我一貧貢生吮墨執三寸管將試於有司售則試京師不
售歸耳今中丞過聽檄我將鄕里與海宼戰毋乃咍乎雖然不
可巳願諸君助我衆曰盍請銀於文官不可盍假礟於武官不
可事亟矣何以助君葉君則揎臂大呼且誓曰用官庫中一枚
錢借官營中一秤火藥而成功者非男子也飛書募健足至行
省假所知豪士萬金假縣中豪士萬金遂濃墨署一紙曰少秊
失鄕曲歡致凍餓者有拳力絶人者漁於海者父子兄弟有曾
戕於宼者與無此數端而願從我者皆晝諾夜半賫紙者反城
中村中畫諾者幾三千人天明簿旗幟若干火器若干糧若干
機曰烏用衆以九舟出餘聽命是日也潮大至神風發於海上
一槍之發抵巨礟一櫓之勢抵艅艎殺賊四百餘人九月又敗
之於岸十月又逐之於海中明年正月又逐之於島浙半壁平
出軍時檣中有紅心藍邊旂機之旂也自署曰代山其村名也
朱濆艦中或爭軋詛神必曰遇代山旂阮公聞於朝奉
旨以知縣用今爲江南知縣爲龔自珍道其事
書金伶
金伶德輝以字行逸其名矣吳人乾隆中吳中葉先生以善爲
聲老海内海内多新聲葉刌而律之納於吭大凡江左歌者有
二一曰淸曲一曰劇曲淸曲爲雅讌劇爲狎游至嚴不相犯葉
之藝能知雅樂俗樂之關鍵分别銖忽而通於本自稱宋後一
人而巳葉之死吾友洞庭鈕非石傳其祕爲第一弟子德輝故
劇弟子也隸某部部最無名顧解書以書質鈕而不以歌一夕
歌鈕刌而律之納於吭則大不服鈕曰毋曰吾不知劇若吾所
知殆非汝所知也卽欲論劇則歌某聲當中腰支某尺寸手容
當中某寸足容當中某步金始駭就求其術鈕曰若不爲劇寒餓
必我從三年藝成矣曰諾江左言歌自葉先生之死必曰鈕生
而德煇以伶工厠其間奮志孤進不三年名幾與鈕亢乾隆甲
辰
上六旬江南尙衣鹺使爭聘名班班之某色人藝絶矣而某色
人頗絀或某某色皆藝矣而笛師鼓員琶瑟員不具或皆具而
有聲無容不合
駕且至頗窘客薦金德煇德煇上䇿曰小人請以重金號召各
部而總進退其所短長合蘇杭揚三郡數百部必得一部矣鹺
使喜以屬金金部署定其目錄琶瑟員曰蘇州某笛師曰崑山
某鼓員曰江都某各色曰杭州某曰江都某而德煇自署則曰
正旦色吳縣某隊旣成比樂作
天顔大喜内府傳
溫旨燈火中下珍饈醖玉器宮囊不絶又有
旨詢班名鹺使奏江南本無此班此集腋成裘也
駕旣行部不復析而寵其名曰集成班後更曰集秀班德煇旣
以偁
旨重江左遂傲睨不業鈕生屏人戒之曰汝名成矣藝未也當
授汝哀秘之聲明日來授以某曲每度一字德煇以爲神曲終
滿座燭盡滅德輝竊譜其聲而不能肖其年秋大商延客召集秀
乾隆時貴僚賢公子喜結歡名布衣當佳晨冶夕笙簫四座被
服靚燿姚冶跌逿時則必有一人敝衣冠面目不可憙而淸醜入
圖畫者視之如古銅古玉娑娑然懽奇襍厠於其間以爲常其
人未必天下奇士也要之能上識貴人長者大官走聲譽下能
􁇱名僧羽士名倡怪優劔俠奇巧善工之倫以故非非石不能
致德煇而德煇試技之日主人以德煇所自薦也非石爲上座
旣就夕主客譁惟恐金之不先奏聲旣引吭則觸感其往夕所
得於鈕者試之忽肖脫吭而哀坐客茫然不省始猶俗者省雅
者喜稍稍引去俄而德煇如醉如寱如倦如倚如眩瞀聲細而
譎如天空之晴絲纏綿慘闇一字作數十拆愈孤引不自巳忽
放吭作雲際老鸛呌聲曲遂破而座客散巳盡矣明日鈕視之
而病鈕悔曰技之上者不可習也吾誤子子幸韜之而習其中
德煇亦悔徐扶起燒其譜故其譜竟不傳而德煇獲以富且美
譽終德煇卒時年約八十餘無子有弟子曰雙鸞非高弟也能
約略傳其聲貧甚走南東至北子嘉慶已卯冬非石在子座上
字謂之曰雙鸞早岀世十年走公卿矣龔自珍曰非石今傫然
在酒間爲予道蘇揚此類事甚夥金德煇事自甲辰起大約迄
癸丑甲寅間噫江東才墨之藪樓池船檝之觀燈酒之娛春晨
秋夕之游美人公子憐才好色姚冶跌逷之樂當我生之初頗
有存焉者矣
松江兩京官
御史某與侍郎某相㥫也御史公得大學士和珅陰事欲劾之
謀於侍郞侍郞曰大善比日
上不懌事不成徒沾直名誠恤國體者遲十日可乎御史諾緩
急待子而行
上幸木蘭熱河留京王大臣晨入直有急報自
行在至發之和珅答侍郎書大略云和珅頓首謝種種有變置
矣月餘報至亦和珅與侍郞書辭甚嘽謂君紿我侍郞慙急詣
御史曰可矣御史方飮酒劾竟上是月以弊典罷官亦無禍浙
後進曰御史頺放人也安慮天下有穽巳者哉欲明不欺成其
獄雖易地以計烏可巳烏可巳顧負忼直之意偵主喜愠乃一
發聲留隟俟處置以敗信道可不篤耶設少年悍者擊之中矣
縱難送曹生
天下笵金摶垸削楮揉革造木几必有伍至於士也求三代之
語言文章而欲知其法適野無黨入城無相津無導朝無詔弗
爲之其無督責也矣爲之且左右顧視踆踆而獨往其愀然悲
也夫其頽然退飛也夫智者聞之則曰此豪傑也胡以言之古
未曾有笵金者亦無摶垸者亦無削楮揉革造木几者其始有
之其天下豪傑也或古有其法中絶數千歲忽然有之其天下
豪傑也今夫士適野無黨入城無相津無導朝無詔而讀三代
之語言文章而求其法弗爲之其無督責也矣而爲之其志力
之橫以孤也有以異於曩之縱以孤者乎雖然夫上也聞之憙
憙奈何曰吾之志力可以有金而淬之笵金者弗吾逮也吾且
大賢吾有垸而方員之有楮而繢之有革而髹之有木几而雕
鏤削治之瘉密瘉華瘉賢吾又大賢智者聞之則大聲暴訶之
曰止夫橫者孤矣縱孤實難縱者益孤夫汝從而續之不難其
止於乎龔子未得爲智者徒也然固習聞智者之言也里人曹
生籒士也其所學其所處難與易之間適類乎是閔其孤識其
豪傑不願其爲天下笵金摶垸削楮揉革造木几者姍笑作縱
難
臣里
臣與臣里相詬也臣里自寀其語言其言曰夫畀之而榮喪之
而辱升之九天而喜沈之九􁂙而愠吾圈行卑賤而以權予上
亦貌委蛇而已矣吾中豈有是哉臣窺之食不忘瞽宗之牲坐
不忘栗主之祝口飴而手勤不忘殊衣冠者之頌說已坐是得
心疾臣詬之曰請徵子之客籍夫子之客籍有一世之名者有
三世之名矣有三世之名者有十世之名矣夫喜而不春怒而
不夏愁苦而不秋晦盲儇輕少而苟壯而脆老而獷黃帝之所
謂痺民也者盡子之客也汝師保此名也矣三世耳相續三世
目相續三世心知相續社鬼護之其爽十世水不溺火不燒雷
霆不求其爽百世麟鳳狗不並續不知動類大也芝朮灌木不
並續不知植類衆也珠玉黃鐘虎子威窬不並夀不知古器之
賾痺民之言不與聖智之言並夀不知古名姓之博且吾聞周
以前上　結繩年多事少隸令栞令之箸錄不百家矣史佚仲
尼司馬遷劉向之威靈竟弗庇之矣古之宲語言之鬼其哭於
􁂙訴於天憑神於寫官栔令崇誰氏之孫哉臣里乃詬臣曰汝
之言孤汝不祥人也臣應之曰百世爲縱一世爲橫臣孤於縱
不孤於橫臣媚於去馬來驢臣目盱睢臣不媚蠹魚且吾聞之
宲身莫如定信道莫如篤觀古今莫如通篤以定通臣且受大
福乃又詬臣曰汝之術善紿者也汝兒紿言紿岀處紿浮湛而
不任其勞彼司福之主其卒爲汝紿於是臣無以應臣姑起其
疾畀焉勿榮喪焉勿辱升之九天勿喜沈之九􁂙勿愠汝之術
博矣何但取以待富貴之權藉者哉
廬之推
今有一人縗絰一人絃歌一人和之以如喪者之側無恤無忌
發於其心而無僞雖無僞喪者寗無恨此人耶又有一人縗絰
一人助之號一人敎之喪禮不盡發於其心而僞雖僞喪者寗
無感此人耶士之父母死志其未成之志竟其所有事之事疾
病寒暖飢餓必以告我孺子也人紿我必以告吾心中之親未
嘗一夕死者也天下之人曰不聞吾親之聲矣不見吾親之容
矣始死人來唁或助之號或敎之喪禮或稱述德而慕思或聞
而震駭比其祥比其墓曾不能以一瞚而言者弗震駭曰是死
久矣天之行莫速於是固然巳矣宜然巳矣人之變莫蹙於是
是故人死吾親也而哀人久吾親之死也而益哀夫何爲其哀
也哀莫推也廬之禮必睦其隣富貴也多財以分之必偁死者
之賜賤貧也薪負之筋力同之必偁吾親之力歲時日月上飮
食多樹之襍華墓廬一動舉悉本其故於死者不使三月無聞
吾親之名則一方之民羣然奉吾親之冡棺槨如方之小神如
方之小神則言說於是心志於是耳目於是矣士偁述親之賜
則必與鄰之幼稚子言之父老神吾親者死則幼稚續且重先
入之言如是則必沒吾躬及吾子孫矣是故士之父母死春亦
其春夏亦其夏秋冬亦其秋冬士之德盛者能知聖人聖人者
合萬國之歡心以祀其先王大命必於廟其始升歌曰濟濟多
士秉文之德而卒偁無斁於人以如將萬秊焉由此其推也
捕蜮第一
龔自珍旣廬墓堲居於彼郊野魂飛飛以朝征魄悽悽而夕處
百蟲謀之曰予可攻侮厥族有大有小布滿人宇予告訴無所
發書占之曰可以術捕禁制百蟲非网非罟予嘗韙夫獵者之
彈亦起於古之行孝者魑魅山林則職畏禹予禁制汝蟲皆法
則上古敂山川邱墳而天神來下山川之祇問曰今者有蜮蜮
一名射工是性善忌人衣裳畧有文采者輒忌不忌縗絰能含
沙射人影人不能見必反書之名字而後噬之捕之如何法用
蔽景艸七莖自障蔽則蜮不見人景又用方諸取月中水洗眼
著純墨衣則人反見蜮可趨入蜮羣趨入域羣則蜮眩瞀乃祝
曰射工射工汝反吾名以害吾躬吾名甚正汝不得反攻射工
射工速入吾胃中如是四徧蜮死烹其肝大吉述捕蜮第一
捕熊羆鴟鴞豺狼弟二
邱墳之祇問曰今者有熊羆鴟鴞豺狼是性善愎必噬有恩者
及仁柔者捕之如何法用敗絮牛皮僞爲人形手執飼具以示
人恩中實以熾鐵咆哮來吞絮韋吞巳熾鐵火起麋灼其心肝
祝曰豺狼豺狼予恩汝不祥亦勿戰汝以剛色柔内剛誅汝肝
腸汝卒咆哮以亡如是四徧則其穜類皆殄絶吉述捕熊羆鴟
鴞豺狼弟二
捕狗蠅螞蟻蚤蜰蚊虻弟三
沮洳垤之祇問曰今有狗蠅螞蟻蚤蜰蚊虻是皆無性聚散皆
適然也而朋噆人使人憒耗治之如何法不得殄滅但用冰一
柈置高屋上則蠅去又煉猛火自燒田則亂草不生亂草不生
則無所依無所依則一切蟲去祝曰蚊虻蚊虻汝非欲來而朋
來汝非欲往而朋往吾悲汝無肺膓速去吾終不汝殄傷如是
四徧則不復至述捕狗蠅螞蟻蚤蜰蚊虻弟三
