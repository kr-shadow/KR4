#+TITLE: 文選註-梁-蕭統
#+DATE: 2018-05-12 10:20:38
#+SOURCE: github.com/kanripo/KR4h0002 master 9ca86548                
欽定四庫全書　　　　　集部八
　文選　　　　　　　　　總集類
　　提要
　　　　(臣/)等謹案文選舊本六十巻梁昭明太子蕭
　　　　統編唐文林郎守太子右内率府錄事參軍
　　　　事崇賢館直學士江都李善為之註始每巻
　　　　各分為二新唐書李邕傳稱其父善始註文
　　　　選釋事而㤀義書成以問邕邕意欲有所更
　　　　善因令補益之邕乃附事見義故兩書並行
　　　　今本事義兼釋似為邕所改定然傳稱善註
　　　　文選在顯慶中與今本所載進表題顯慶三
　　　　年者合舊唐書邕傳稱天寶五載坐栁勣事
　　　　杖殺年七十餘上距顯慶三年凡八十九年
　　　　是時邕尚未生安得有助善註書之事且自
　　　　天寶五載上推七十餘年當在髙宗總章咸
　　　　亨間而舊書稱善文選之學受之曹憲計在
　　　　隋末年已弱冠至生邕之時當七十餘歲亦
　　　　决無伏生之夀待其長而註書考李匡乂資
　　　　暇錄曰李氏文選有初註成者有覆註有三
　　　　註四註者當時旋被傳冩其絶筆之本皆釋
　　　　音訓義註解甚多是善書定本本亊義兼釋
　　　　不由於邕匡乂唐人時代相近其言當必有
　　　　徴知新唐書喜采小説未詳考也其書自南
　　　　宋以來皆與五臣註合刋名曰六臣註文選
　　　　而善註單行之本世遂罕傳此本為毛晉所
　　　　刻雖稱從宋本校正今考其第二十五巻陸
　　　　雲贈兄機註中有向曰一條濟曰一條又贈
　　　　張士然詩註中有翰曰銑曰濟曰向曰各一
　　　　條殆因六臣之本削去五臣獨留善註故刋
　　　　除未盡未必真見單行本也惟是此本之外
　　　　更無别本故仍而錄之而附著其舛互如右
　　　　乾隆四十六年十一月恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
文選原序
　　　梁昭明太子撰
式觀元始眇覿𤣥風冬穴夏巢之時茹毛飲血之世世
質民淳斯文未作逮乎伏羲氏之王天下也始畫八卦
造書契以代結䋲之政由是文籍生焉易曰觀乎天文
以察時變觀乎人文以化成天下文之時義逺矣哉若
夫椎輪為大輅之始大輅寧有椎輪之質增氷為積水
所成積水曾㣲增氷之凛何哉盖踵其事而增華變其
夲而加厲物既有之文亦宜然隨時變改難可詳悉嘗
試論之曰詩序云詩有六義焉一曰風二曰賦三曰比
四曰興五曰雅六曰頌至於今之作者異乎古昔古詩
之體今則全取賦名荀宋表之於前賈馬繼之於末自
兹以降源流實繁述邑居則有凴虚亡是之作戒畋遊
則有長楊羽獵之制若其紀一事詠一物風雲草木之
興魚蟲禽獸之流推而廣之不可勝載矣又楚人屈原
含忠履潔君匪從流臣進逆耳深思逺慮遂放湘南耿
介之意既傷壹鬰之懐靡愬臨淵有懐沙之志吟澤有
憔悴之容騷人之文自兹而作詩者盖志之所之也情
動於中而形於言闗雎麟趾正始之道著桑間濮上亡
國之音表故風雅之道粲然可觀自炎漢中葉厥塗漸
異退傅有在鄒之作降將著河梁之篇四言五言區以
别矣又少則三字多則九言各體互興分鑣並驅頌者
所以遊揚徳業褒讚成功吉甫有穆若之談季子有至
矣之歎舒布為詩既言如彼總成為頌又亦若此次則
箴興於補闕戒出於弼匡論則析理精㣲銘則序事清
潤美終則誄發圖像則讚興又詔誥教令之流表奏牋
記之列書誓符檄之品弔祭悲哀之作答客指事之制
三言八字之文篇辭引序碑碣誌狀衆制鋒起源流間
出譬陶匏異噐並為入耳之娛黼黻不同俱為悦目之
翫作者之致盖云備矣余監撫餘閒居多暇日厯觀文
囿泛覧辭林未嘗不心遊目想移晷忘倦自姬漢以來
眇焉悠邈時更七代數逾千祀詞人才子則名溢於縹
􁂫飛文染翰則巻盈乎緗帙自非略其蕪穢集其清英
盖欲兼功太半難矣若夫姬公之籍孔父之書與日月
俱懸鬼神争奥孝敬之准式人倫之師友豈可重以芟
夷加之剪截老莊之作管孟之流盖以立意為宗不以
能文為夲今之所撰又以略諸若賢人之美辭忠臣之
抗直謀夫之話辨士之端氷釋泉涌金相玉振所謂坐
徂丘議稷下仲連之却秦軍食其之下齊國留侯之發
八難曲逆之吐六竒盖乃事美一時語流千載概見墳
籍旁出子史若斯之流又亦繁博雖傳之簡牘而事異
篇章今之所集亦所不取至於記事之史繫年之書所
以褒貶是非紀别異同方之篇翰亦已不同若其讚論
之綜緝辭采序述之錯比文華事出於沈思義歸乎翰
藻故與夫篇什雜而集之逺自周室迄於聖代都為三
十巻名曰文選云耳
凡次文之體各以彚聚詩賦體既不一又以類分類分
之中各以時代相次
唐李崇賢上文選注表
　　文林郎守太子右内率府録事㕘軍崇賢館直學士臣李善
臣善言竊以道光九野縟景緯以照臨徳載八埏麗山
川以錯峙垂象之文斯著含章之義聿宣協人靈以取
則基化成而自逺故羲䋲之前飛葛天之浩唱媧簧之
後掞叢雲之奥詞步驟分途星躔殊建球鍾愈暢舞詠
方滋楚國詞人御蘭芬於絶代漢朝才子綜鞶帨於遥
年虚𤣥流正始之音氣質馳建安之體長離北度騰雅
詠於圭隂化龍東騖煽風流於江左爰逮有梁宏材彌
劭昭明太子業膺守噐譽貞問寢居肅成而講藝開博
望以招賢搴中葉之詞林酌前修之筆海周廵綿嶠品
盈尺之珍楚望長瀾搜徑寸之寳故撰斯一集名曰文
選後進英髦咸資凖的伏惟陛下經緯成徳文思垂風
則大居尊耀三辰之珠璧希聲應物宣六代之雲英孰
可撮壌崇山導涓宗海臣蓬衡蕞品樗散陋姿汾河委
筴夙非成誦崇山墜簡未議澄心握玩斯文載移凉燠
有欣永日實昧通津故勉十舍之勞寄三餘之暇弋釣
書部願言注緝合成六十巻殺青甫就輕用上聞享帚
自珍緘石知謬敢有塵於廣内庶無遺於小説謹詣闕
奉進伏願鴻慈曲垂照覧謹言顯慶三年九月日上表
欽定四庫全書
　文選巻一　　　　　　　　梁　蕭統　編
　　　　　　　　　　　　　唐　李善　註
賦甲(賦甲者舊題甲乙所以紀巻先後今巻/既改故甲乙竝除存其首題以明舊式)
　京都上
　　兩都賦序
　　　班孟堅(范曄後漢書曰班固字孟堅北地人也/年九嵗能屬文長遂博貫載籍顯宗時)
　　　　(除蘭臺令史遷為郎乃上兩都賦大将軍竇憲岀/征匈奴以固為中䕶軍憲敗固坐免官遂死獄中)
　　　　(焉/)
或曰賦者古詩之流也(毛詩序曰詩有六義焉二曰賦/故賦為古詩之流也諸引文證)
(皆舉先以明後以示作者/必有所祖述也他皆類此)昔成康沒而頌聲寢王澤竭
而詩不作(言周道既㣲雅頌並廢也史記曰周武王太/子誦立是為成王成王太子釗立是為康王)
(毛詩序曰頌者以其成功告於神明者也樂稽耀嘉曰/仁義所生為王毛詩序曰止乎禮義先王之澤也然則)
(作詩禀乎先王之澤故王澤竭而詩不/作作興也孟子曰王者之迹熄而詩亡)大漢初定日不
暇給(漢書曰髙祖姓劉氏立為漢王滅項羽即皇帝位/荀悦曰諱邦字季史記曰雖受命而日有不暇給)
(也/)至於武宣之世乃崇禮官考文章(漢書曰孝武皇帝/景帝中子荀悦曰)
(諱徹漢書曰孝宣帝武帝曽孫/戾太子孫荀悦曰諱詢字次卿)内設金馬石渠之署外
興樂府協律之事(史記曰金馬門者宦者署門傍有銅/馬故謂之曰金馬門三輔故事曰石)
(渠閣在大祕殿北以閣祕書漢書曰武帝定/郊祀之禮乃立樂府以李延年為協律都尉)以興廢繼
絶潤色鴻業(言能發起遺文以光讚大業也論語子曰/興㓕國繼絶世然文雖出彼而意㣲殊不)
(可以文害意他皆類此論語子曰東里子/産潤色之劇秦美新曰制成六經洪業也)是以衆庶悦
豫福應尤盛白麟赤雁芝房寳鼎之歌薦於郊廟(漢書/武紀)
(曰行幸雍獲白麟作白麟之歌又曰行幸東海獲亦雁/作朱雁之歌又曰甘泉宮内産芝九莖連葉作芝房歌)
(又曰得寳鼎后土/祠傍作寳鼎之歌)神雀五鳳甘露黄龍之瑞以為年紀
(漢書宣紀曰神雀元年應劭曰前年神雀集長樂宮故/改年也又曰五鳳元年應劭曰先者鳳凰五至因以改)
(元又甘露元年詔曰乃者鳳凰至甘露降故以名元年/又曰黄龍元年應劭曰先是黄龍見新豐因以改元焉)
故言語侍從之臣若司馬相如虞丘夀王東方朔枚臯
王褒劉向之屬朝夕論思日月獻納(漢書曰司馬相如/字長卿為武騎常)
(侍又曰虞丘夀王字子貢以善格五召待詔遷為侍中/中書又曰東方朔字曼倩上書自稱舉上偉之令待詔)
(公車后拜為大中大夫給事中又曰枚臯字少孺上書/北闕自稱枚乘之子上得大喜召入見待詔拜為郎又)
(曰王褒字子淵上令褒待詔褒等數從獵擢為/諫大夫乂曰劉向字子政為輦郎遷中壘校尉)而公卿
大臣御史大夫倪寛太常孔臧太中夫夫董仲舒宗正
劉徳太子太傅蕭望之等時時間作(漢書曰倪寛修尚/書以郡選詣博士)
(孔安國射䇿為掌固遷侍御史孔臧集曰臧仲尼之後/少以才博知名稍遷御史大夫辭曰臣代以經學為家)
(乞為太常專修家業武帝遂用之漢書曰董仲舒以修/春秋為博士後為中大夫又曰劉徳字路叔少修黄老)
(術武帝謂之千里駒為宗正又曰蕭望之/字長倩以射䇿甲科為郎遷太子太傅)或以抒下情
而通諷諭(廣雅曰抒㳿也抒食與切諷方鳳切毛詩序/曰吟咏情性以諷其上楚詞曰抒中情而屬)
(詩/)或以宣上徳而盡忠孝(國語泠州鳩曰夫律所/以宣布哲人之令徳)雍容
揄揚著於後嗣抑亦雅頌之亞也(説文曰揄引也以珠/切孔安國尚書傳曰)
(揚舉也毛詩序曰言天下/之事形四方之風謂之雅)故孝成之世論而録之(漢書/曰孝)
(成皇帝元帝太子也/荀悦曰諱鷔字太孫)盖奏御者千有餘篇而後大漢之
文章炳焉與三代同風(蒼頡篇曰炳著明也彼皿切論/語子曰三代之所以直道而行)
(馬融曰三/代夏殷周)且夫道有夷隆學有麤宻因時而建徳者不
以逺近易則故臯陶歌虞奚斯頌魯同見采於孔氏列
於詩書其義一也(尚書臯陶歌曰元首明哉股肱良哉/庶事康哉韓詩魯頌曰新廟奕奕奚)
(斯所作薛君曰奚斯魯公子也言其新/廟奕奕然盛是詩公子奚斯所作也)稽之上古則如
彼考之漢室又如此斯事雖細然先臣之舊式國家之
遺美不可闕也臣竊見海内清平朝廷無事(蔡邕獨斷/或曰朝廷)
(亦皆依違尊者所都地舉朝廷以言之諸釋義/或引後以明前示臣之任不敢專他皆類此)京師修
宮室浚城隍起苑囿以備制度(公羊傳曰京師者天子/之居也京者何大也師)
(者何衆也天子之居必以衆大之辭言也説文曰城/池無水曰隍周禮曰囿遊之獸鄭𤣥曰囿今之苑)西
土耆老咸懐怨思冀上之睠顧而盛稱長安舊制有陋
雒邑之議(長安在西故曰西土/尚書曰西土有衆)故臣作兩都賦以極衆
人之所眩曜折以今之法度其詞曰
　　西都賦
有西都賔問於東都主人曰盖聞皇漢之初經營也嘗
有意乎都河洛矣輟而弗康寔用西遷作我上都主人
聞其故而覩其制乎(孝經鈎命決曰道機合者稱皇尚/書曰厥既得吉卜乃經營東都有)
(河南洛陽故曰河洛也鄭𤣥論語注曰輟止也張徹切/孔安國尚書傳曰康安也穀梁傳曰𦵏我君桓公我君)
(接上/下也)主人曰未也願賔攄懐舊之蓄念發思古之幽情
博我以皇道𢎞我以漢京(廣雅曰攄舒也孔安國尚書/傳曰蓄積也論語顔淵曰夫)
(子博我/以文)賔曰唯唯漢之西都在於雍州寔曰長安(禮記/曰父)
(召無諾唯而起漢書曰秦地於禹/貢時跨雍梁二州漢興立都長安)左據函谷二崤之阻
表以太華終南之山(戰國䇿蘇秦曰秦東有殽函之固/鹽鐵論曰秦左殽函漢書音義韋)
(昭曰函谷闗左氏傳曰崤有二陵其南陵夏后臯之墓/其北陵文王所避風雨也表標也山海經曰華首之山)
(西六十里曰太華之山毛詩曰終南何有/有條有枚毛萇曰終南周之名山中南也)右界褒斜隴
首之險帯以洪河涇渭之川衆流之隈汧涌其西(長楊/賦曰)
(命右扶風發人西自褒斜梁州記曰萬石城泝漢上七/里有褒谷南口曰褒北口曰斜長四百七十里鹽鐵論)
(曰秦右隴阨漢書幸雍白麟歌曰朝隴首覧西垠尚書/曰導河自積石南至於華隂山海經曰涇水出長城北)
(尚書曰導渭/自鳥䑕同穴)華實之毛則九州之上腴焉防禦之阻則
天地之隩區焉(春秋文耀鈎曰春致其時華實乃榮左/氏傳君子曰澗溪沼沚之毛漢書曰秦)
(地九州膏腴揚雄衛尉箴曰設置山險盡為防/禦説文曰隩四方之土可定居者也於報切)是故横
被六合三成帝畿周以龍興秦以虎視(漢書音義文穎/曰闗西為横孔)
(安國尚書傳曰被及也呂氏春秋曰神通乎六合髙誘/曰四方上下為六合三成帝畿謂周秦漢也樂稽嘉耀)
(曰徳象天地為帝周禮曰方千里曰王畿史記曰周后/稷名棄堯舜時為農師號后稷姓姬氏至孫公劉周之)
(道興至文王徙都豐武王滅紂孔安國尚書序曰漢室/龍興史記曰秦之先帝顓頊之苗裔至孝公作咸陽政)
(并六國稱皇帝周易曰/虎視眈眈其欲逐逐)及至大漢受命而都之也仰悟
東井之精俯協河圖之靈(漢書曰漢元年十月五星聚/于東井沛公至㶚上又曰以)
(歴推之從嵗星也此髙祖受命之符尚書雒書曰河圖/命紀也然五經緯皆河圖也春秋漢含孳曰劉季握夘)
(金刀在軫北字季天下服夘在東方陽所立仁且明金/在西方隂所立義成功刀居右字成章刀擊秦枉矢東)
(流水神哭祖龍然則/成功在西故都長安)奉春建䇿留侯演成(漢書曰髙祖/西都洛陽戍)
(卒婁敬求見説上曰陛下都洛不便不如入關劇秦之/固上問張良良因勸上是日車駕西都長安拜婁敬為)
(奉春君賜姓劉氏又曰封張良/為留侯也蒼頡篇曰演引也)天人合應以發皇明乃
眷西顧寔惟作京(天謂五星也人謂婁敬也皇謂髙祖/也四子講徳論曰天人並應毛詩曰)
(乃眷西顧/此惟與宅)於是睎秦嶺睋北阜挟灃㶚據龍首(説文曰/睎望也)
(呼依切秦嶺南山也漢書曰秦地有南山睋視也五歌/切北阜山也漢書文帝曰以北山石為槨張楫上林賦)
(注曰灃水出鄠南山豐谷漢書曰㶚水出/藍田谷山海經曰華山之西龍首之山也)圖皇基於億
載度宏規而大起(長楊賦曰規億載孔安國尚書傳曰/十萬曰億爾雅曰載年也小雅曰羌)
(發聲也度與羌古/字通度或為慶也)肇自髙而終平世增飾以崇麗厯十
二之延祚故窮泰而極侈(髙髙祖漢書張晏曰為功最/髙而為漢帝太祖故特起名)
(焉漢書孝平皇帝元帝庶孫荀悦曰諱衎漢自髙祖至/於孝平凡十二帝也國語曰天地之所祚賈逵曰祚禄)
(也/)建金城而萬雉呀周池而成淵(鹽鐵論曰秦四塞以/為固金城千里鄭𤣥)
(周禮注曰雉長三丈髙一丈字林曰呀/大空貌火家切説文曰城有水曰池)披三條之廣路
立十二之通門(周禮曰匠人營國方九里旁三門/鄭𤣥曰天子十二門通十二子也)内則
街衢洞逹閭閻且千九市開場貨别隧分人不得顧車
不得旋闐城溢郭旁流百㕓紅塵四合烟雲相連(説文/曰街)
(四通也音佳爾雅曰四逹謂之衢字林曰閭里門也閻/里中門也漢宮闕疏曰長安立九市其六市在道西三)
(市在道東鄭𤣥禮記注曰金玊曰貨薛綜西京賦注曰/隧列肆道也音遂鄭𤣥禮記注曰填滿也填與闐同徒)
(堅切又曰㕓市物邸舍也除連切李/陵詩曰紅塵塞天地白日何冥冥)於是既庶且富娛
樂無疆都人士女殊異乎五方遊士擬於公侯列肆侈
於姬姜(論語曰子適衛冉有僕子曰庶矣哉冉有曰既/庶矣人何加焉曰富之毛詩曰恵我無疆又曰)
(彼都人士又曰彼君子女漢書曰秦地五方雜錯富人/則商賈為利列侯貴人車服僣上衆庶倣效羞不相及)
(鄭𤣥周禮注曰肆市中陳物處也左氏/傳君子曰詩云雖有姬姜無棄憔悴也)鄉曲豪舉遊侠
之雄節慕原嘗名亞春陵連交合衆騁騖乎其中(莊子/曰治)
(州閭鄉曲史記魏公子無忌曰平原之遊徒豪舉耳文/子曰智過十人謂之豪漢書曰秦地豪傑則遊侠通姦)
(史記曰平原君趙勝者趙之諸公子也諸子中勝最賢/賔客盖至者數千人又曰孟嘗君名文姓田氏孟嘗君)
(在薛招致諸侯賔客食客數千人又曰春申君者楚人/也名歇姓黄氏考烈王以歇為相封春申君客三千餘)
(人又曰魏公子無忌者魏安釐王弟也安釐王封公子/為信陵君致食客三千楚辭曰朝騁騖乎江臯説文曰)
(騁直馳也又曰/騖亂馳也音務)若乃觀其四郊浮遊近縣則南望杜覇
北眺五陵名都對郭邑居相承英俊之域紱冕所興冠
盖如雲七相五公(鄭𤣥周禮注曰王國百里為郊漢書/曰宣帝𦵏杜陵文帝𦵏覇陵髙帝𦵏)
(長陵恵帝𦵏安陵景帝𦵏陽陵武帝𦵏茂陵昭帝𦵏平/陵文子曰智過萬人謂之英千人謂之俊蒼頡篇曰紱)
(綬也説文曰冕大夫以上冠也毛詩曰有女如雲相丞/相也漢書韋賢為丞相徙平陵車千秋為丞相徙長陵)
(黄覇為丞相徙平陵平當為丞相徙平陵魏相為丞相/徙平陵公御史大夫将軍通稱也漢書曰張湯為御史)
(大夫徙杜陵杜周為御史大夫徙茂陵蕭望之為前将/軍徙杜陵馮奉世為右将軍徙杜陵史丹為大将軍徙)
(杜陵然其餘不在七相之/數者並以罪國除故也)與乎州郡之豪傑五都之貨
殖三選七遷充奉陵邑盖以強榦弱枝隆上都而觀萬
國也(文子曰智過百人謂之傑十人謂之豪漢書曰王/莽於五都立均官更名雒陽邯郸臨淄宛城都市)
(長安皆為五均司市師三選謂選三等之人七遷謂遷/於七陵也漢書曰徙吏二千石髙訾富人及豪傑兼并)
(之家於諸陵盖亦以強榦弱枝非獨為奉山園也又元/帝詔曰往者有司縁臣子之義奏徙郡國人以奉園陵)
(自今所為陵者勿置縣邑然則元帝始不遷人陪陵自/元以上正有七帝也春秋漢含孳曰強榦弱流天之道)
(宋均曰流猶枝也左傳曰魯諸大夫/曰禹㑹諸侯於塗山執玉帛者萬國)封畿之内厥土千
里逴躒諸夏兼其所有(漢書曰雒邑與宗周通封畿為/千里又曰秦地沃野千里人以)
(富饒逴躒猶超絶也逴音皁躒呂角切論/語子曰夷狄之有君不如諸夏之亡也)其陽則崇山
隐天幽林穹谷陸海珍藏藍田美玉(上林賦曰崇山嵸/巃崔嵬揚雄蜀都)
(賦曰蒼山隐天韓詩曰皎皎白駒在彼空谷薛君曰穹/谷深谷也漢書東方朔曰漢興去三河之地止㶚滻以)
(西都涇渭之南北謂天下陸海/之地范子計然曰玉英出藍田)商洛縁其隈鄠杜濵其
足源泉灌注陂池交屬(漢書𢎞農郡有商縣上雒縣扶/風有鄠縣杜陵縣説文曰隈水)
(曲也於回切孔安國尚書傳曰濵/涯也又曰澤障曰陂停水曰池)竹林果園芳草甘木
郊野之富號為近蜀(言秦境富饒與蜀相類故號近蜀/焉漢書曰秦地南有巴蜀廣漢山)
(林竹木蔬食果實之饒爾/雅曰邑外曰郊郊外曰野)其隂則冠(古/亂)以九嵕(子/紅)陪以
甘泉乃有靈宮起乎其中秦漢之所極觀(古/亂)淵雲之所
頌歎於是乎存焉(漢書谷口縣九嵕山在西戰國策范/雎説秦王曰大王之國北有甘泉谷)
(口漢書公孫卿曰仙人好樓居於是上令甘泉作延夀/館通天臺漢宮闕疏曰甘泉林光宮秦二世造漢書曰)
(王子淵為甘泉頌又/曰楊子雲奏甘泉賦)下有鄭白之沃衣食之源提封五
萬疆場綺分溝塍刻鏤原隰龍鱗决渠降雨荷挿成雲
五榖垂穎桑麻鋪棻(史記曰韓聞秦之好興事欲罷勿/令東伐廼使水工鄭國間説秦令)
(鑿涇水自中山西扺瓠口為渠並北出東注洛溉舄鹵/之地四萬餘頃收皆畆税一鍾命曰鄭國渠又曰趙中)
(大夫白公復奏穿渠引涇水首起谷口尾入櫟陽注渭/溉田四千餘頃因曰白渠人得其饒歌之曰田於何所)
(池陽谷口鄭國在前白渠起後舉挿為雲决渠為雨涇/水一石其泥數斗且溉且糞長我禾黍衣食京師億萬)
(之口天子畿方千里提封百萬井臣瓉案舊説云提撮/凡也言大舉頃畆也韋昭曰積土為封限也毛詩曰疆)
(場有瓜周禮曰十夫有溝鄭𤣥曰一遂廣深各二尺溝/倍之説文曰塍稻田之畦也音䋲爾雅曰髙平曰原下)
(濕曰隰周禮曰以五穀養病漢書音義韋昭曰黍稷菽/麥稻也毛詩曰實穎實栗毛萇曰穎垂穎也小雅曰禾)
(穗謂之穎爾雅曰鋪布也昔胡切王逸/楚詞注曰紛盛貌也棻與紛古字通)東郊則有通溝
大漕潰渭洞河汎舟山東控引淮湖與海通波(言通溝/大漕既)
(逹河渭又可以汎舟山東控引淮湖之流而與海通其/波瀾漢書武紀曰穿漕渠通渭如淳曰水轉曰漕蒼頡)
(篇曰潰傍决也胡對切説文曰泂疾流也國語曰秦汎/舟於河歸糴於晋史記曰滎陽下引河東南為鴻溝以)
(與淮泗/㑹也)西郊則有上囿禁苑林麓藪澤陂池連乎蜀漢
繚以周墻四百餘里離宮别館三十六所神池靈沼往
往而在(上囿禁苑即林苑也羽獵賦曰開禁苑穀梁傳/曰林属於山為麓鄭𤣥周禮注曰澤無水曰藪)
(漢書有蜀都漢中郡繚猶繞也三輔故事曰上林連綿/四百餘里繚力鳥切離别非一所也上林賦曰離宮别)
(館彌山跨谷三秦記曰昆明池中有/神池通白鹿原毛詩曰王在靈沼)其中乃有九真之
麟大宛之馬黄支之犀條枝之鳥踰崑崙越巨海殊方
異類至於三萬里(漢書宣帝詔曰九真獻竒獸晋灼漢/書注曰駒形麟色牛角又武紀曰貳)
(師将軍廣利斬大宛王首穫汗血馬又曰黄支自三萬/里貢生犀又曰條枝國臨西海有大鳥卵如甕山海經)
(曰帝之下都崑崙之墟髙萬仞河圖括地象曰崑/崙在西北其髙萬一千里子虚賦曰東注巨海也)其宮
室也體象乎天地經緯乎隂陽據坤靈之正位倣太紫
之圜方(七畧曰王者師天地體天而行是以明堂之制/内有太室象紫㣲宮南出明堂象太㣲春秋元)
(命苞曰紫之言此也宮之言中也言天神圖法隂陽開/閉皆在此中也周易曰坤地道也揚雄司命箴曰普彼)
(坤靈侔天作制春秋合誠圖曰太㣲/其星十二四方又曰紫宮大帝室也)樹中天之華闕豐
冠山之朱堂因瓌材而究竒抗應龍之虹梁列棼橑以
布翼荷棟桴而髙驤(列子曰周穆王築臺號曰中天之/臺漢書曰蕭何立東闕北闕周易)
(曰豐其屋漢書曰蕭何作未央宮潘岳闗中記曰未央/宮殿皆疏龍首山土作之然殿居山上故曰冠云埤蒼)
(曰瓌瑋珍琦也應龍虹梁梁形似龍而曲如虹也廣雅/曰有翼曰應龍爾雅曰螮蝀虹也螮音帝蝀音董虹音)
(紅説文曰棼複屋棟也扶云切又曰橑椽也梁/道切又曰翼屋榮也爾雅曰棟謂之桴音浮)雕玉瑱
以居楹裁金璧以飾璫(言雕刻玊礩以居楹柱也爾雅/曰玉謂之雕郭璞曰治玉名也)
(廣雅曰磌礩也􁌛與磌古字通並徒年切説文曰楹柱/也上林賦曰華欀璧璫韋昭曰裁金為璧以當欀頭)
發五色之渥彩光爓(音/艶)朗以景彰(毛詩曰顔如渥丹鄭/𤣥曰渥厚漬也烏學)
(切字林曰/爓火貌也)於是左墄右平重軒三階閨房周通門闥洞
開列鍾虡於中庭立金人於端闈(七畧曰王者宮中必/左墄而右平摯虞决)
(疑要注曰凡太極乃有陛堂則有階無陛也左墄右平/平者以文塼相亞次也墄者為陛級也言階級勤墄然)
(七則切王逸楚辭注曰軒樓板也周禮夏后氏世室九/階鄭𤣥曰南面三三面各二也爾雅曰宮中門謂之闈)
(小者謂之閨毛萇詩傳曰闥門内也史記曰始皇大收/天下兵噐聚之咸陽銷以為鐘鐻鑄金人十二重各千)
(斤置宮中徐廣曰鐻音巨毛詩曰設業設虡毛萇曰植/曰虡與鐻古字通也三輔黄圖曰秦營宮殿端門四達)
(以則紫宮/闥他曷切)仍增崖而衡閾臨峻路而啟扉(爾雅曰仍因/也仍或為岌)
(非也孔安國論語注曰閾門限也胡洫/切又曰峻髙大也爾雅曰闔謂之扉)徇以離宮别寢
承以崇臺閒館煥若列宿紫宮是環(孔安國尚書傳曰/徇循也爾雅曰室)
(無東西廂有室曰寢又曰四方而髙曰臺春秋合誠圖/曰紫宮大帝室太一之精也漢書曰中宮天極星環之)
(匡衛十二星藩/臣皆曰紫宮也)清凉宣温神仙長年金華玉堂白虎麒
麟區宇若兹不可殚論(三輔黄圖曰未央宮有清凉殿/宣室殿中温室殿金華殿太玉)
(堂殿中白虎殿麒麟殿長樂宮有神仙殿/孔安國尚書傳曰殚盡也長年亦殿名)增盤崔嵬登
降炤爛殊形詭制毎各異觀乘茵步輦惟所息宴(毛萇/詩傳)
(曰崔髙大也兹瑰切王逸楚辭注曰嵬髙也才廽切廣/雅曰炤明也音照爛亦明也力旦切應劭漢官儀曰皇)
(后媫妤乗輦餘皆以茵四人輿以行鄭𤣥禮記注/曰茵蓐也於申切周易曰君子以嚮晦入宴息也)後宮
則有掖庭椒房后妃之室合歡増城安處常寧茞若椒
風披香發越蘭林蕙草鴛鸞飛翔之列(漢書曰詔掖庭/養視應劭曰掖)
(庭宮人之宮漢官儀曰媫妤以下皆居掖庭三輔黄圖/曰長樂宮有椒房殿漢書曰班媫妤居增城舍桓子新)
(論曰董賢女弟為昭儀居舍號曰椒風漢宮闕名長/安有合歡殿披香殿鴛鸞殿飛翔殿餘亦皆殿名)昭
陽特盛隆乎孝成屋不呈材牆不露形裛以藻繡絡以
綸連隋侯明月錯落其間金釭銜璧是為列錢翡翠火
齊流耀含英懸黎垂棘夜光在焉(漢書曰孝成趙皇后/弟絶幸為昭儀居昭)
(陽舍其璧帯往往為黄金釭函藍田璧明珠翠羽飾之/音義曰謂璧中之横帯也引漢書注云音義者皆失其)
(姓名故云音義而已説文曰缸轂鐵也列錢言金釭銜/璧行列似錢也釭古雙切説文曰裛纒也於劫切又曰)
(綸紏青絲綬也淮南子曰隋侯之珠和氏之璧得之而/富失之而貧髙誘曰隋侯漢中國姬姓諸侯也隋侯見)
(大蛇傷斷以藥傅而塗之後蛇於夜中銜大珠以報之/因曰隋侯之珠盖明月珠也李斯上書曰有隋和之寳)
(垂明月之珠張楫上林賦注曰翡翠大小如爵雄赤曰/翡雌青曰翠韻集曰玟瑰火齊珠也戰國䇿應侯謂秦)
(王曰梁有懸黎楚有和璞而為天下名噐左氏傳曰晋/荀息請以垂棘之璧假道於虞以伐虢許慎淮南子注)
(曰夜光之珠有似明月故曰明月也髙誘以隋侯為明/月許慎以明月為夜光班固上云隋侯明月下云懸黎)
(垂棘夜光在焉然班以夜光非隋珠明月矣以三者合/為一寳經典不載夜光夲末故説者參差矣西京賦曰)
(流懸黎之夜光吳都賦曰隋侯於是鄙其夜光鄒陽云/夜光之璧劉琨曰夜光之珠尹文子曰田父得寳玉徑)
(尺置於廡上其後明照一室然則/夜光為通稱不繫之於珠璧也)於是𤣥墀釦砌玉階
彤庭碝磩綵緻琳珉青熒珊瑚碧樹周阿而生(漢書曰/昭陽舍)
(中庭彤朱而殿上髹漆砌皆銅沓黄金塗白玉階然墀/以髹漆故曰𤣥也釦砌以玉飾砌也説文曰釦金飾噐)
(枯後切廣雅曰砌􁊮也且計切説文曰碝石之次玉也/如兖切磩碝類也音戚鄭𤣥禮記注曰緻宻也郭璞上)
(林賦注珉玉名也張楫上林賦注曰珉石次玉也廣雅/曰珊瑚珠也淮南子曰崑崙山有碧樹在其北髙誘曰)
(碧青石也韓詩曰曲景/曰阿然此阿庭之曲也)紅羅颯纚綺組繽紛精曜華燭
俯仰如神(薛綜西京賦注曰諷纚長䄂貌也颯思合切/纚山綺切説文曰綺文繒也孔安國尚書傳)
(曰組綬也楚辭曰佩繽紛其繁飾王逸曰繽紛盛貌也/繽匹人切戰國䇿張儀謂楚王曰彼鄭國之女粉白黛)
(黒立於衢間非知/而見之者以為神)後宮之號十有四位窈窕繁華更盛
迭貴處乎斯列者盖以百數(漢書曰大星正妃餘三星/後宮又贊曰漢興因秦之)
(稱號帝正適稱皇后妾皆稱夫人號凡十四等云昭儀/位視丞相媫妤視上卿娙娥視中二千石傛華視真二)
(千石美人視二千石八子視千石充依視千石七子視/八百石良人視七百石長使視六百石少使視四百石)
(五官視三百石順常視二百石無涓共和娛靈保林良/使夜者皆視百石毛詩曰窈窕淑女君子好逑史記華)
(陽夫人姊説夫人曰不以繁華時樹/夲方言曰迭代也徒結切娙音刑)左右庭中朝堂百
寮之位蕭曹魏邴謀謨乎其上(尚書曰百寮師師漢書/曰蕭何沛人漢王即皇)
(帝位拜何為相國又曰曹㕘沛人也代蕭何為相國又/曰魏相字弱翁濟隂人也宣帝即位代韋賢為丞相又)
(曰邴吉字少卿魯國人也宣帝即位代/魏相為丞相孔安國尚書傳曰謀謨也)佐命則垂統輔
翼則成化流大漢之愷悌盪亡秦之毒螫(李陵報蘇武/書曰其餘佐)
(命立功之土易乾鑿度曰代者赤兑黄佐命宋衷曰此/赤兑者謂漢髙帝也黄者火之子故佐命張良是也孟)
(子曰君子創業垂統為可繼也禮記曰保者慎其身以/輔翼之長楊賦曰今朝廷出凱悌行簡易四子講徳論)
(曰秦之時處位任政者並施螫/毒説文曰螫行毒也舒亦切)故令斯人揚樂和之聲
作畫一之歌功徳著乎祖宗膏澤洽乎黎庶(孔叢子曰/孔子曰古)
(之帝王功成作樂其功善者其樂和樂和則天下且由/應之况百獸乎漢書曰蕭何薨曹㕘代之百姓歌之曰)
(蕭何為法較若畫一曹㕘代之守而勿失載其清净人/以寧壹又景帝詔曰謌者所以發徳舞者所以立功申)
(屠嘉奏曰髙皇帝宜為太祖孝文帝宜為太宗史記太/史公曰成王作頌沐浴膏澤而歌詠勤苦孟子曰膏澤)
(下於民孔安國尚/書傳曰黎衆也)又有天禄石渠典籍之府命夫惇誨
故老名儒師傅講論乎六蓻稽合乎同異(三輔故事曰/天禄閣在大)
(殿北以閣祕書石渠已見上文然同巻再見者並云已/見上文務從省也他皆類此爾雅曰惇勉也孔安國尚)
(書傳曰誨教也周禮曰六藝禮樂射/御書數孔安國尚書傳曰稽考也)又有承明金馬著
作之庭大雅宏逹於兹為羣元元夲夲殚見洽聞啟發
篇章校理祕文(漢書曰嚴助為㑹稽太守帝賜書曰君/厭承明之廬張晏曰承明廬在石渠門)
(外金馬已見上文大雅謂有大雅之才者詩有大雅故/以立稱焉漢書武帝曰司馬相如之倫皆辨智宏逹元)
(元夲夲謂得其元夲也孔叢子曰萇𢎞曰/仲尼洽聞強記孝經鈎命决曰丘掇祕文)周以鈎陳之
位衛以嚴更之署總禮官之甲科羣百郡之亷孝(樂汁/圖曰)
(鈎陳後宮也服䖍甘泉賦注曰紫宮外營鈎陳星也然/王者亦法之薛綜西京賦注曰嚴更督行夜鼓也漢書)
(曰奉常掌禮儀属官有五經博士又曰匡衡射䇿甲科/除太常掌故又曰秦分天下為郡縣又曰興亷舉孝也)
虎賁贅衣閹尹閽寺陛㦸百重各有典司(尚書周公曰/綴衣虎賁公)
(羊傳曰贅猶綴也贅之鋭切周禮曰内小臣奄上士又/有閽人寺人漢書曰太后盛服坐武帳武士陛㦸陳列)
(殿下/也)周廬千列徼道綺錯(史記衛令曰周廬設卒甚謹/漢書音義張晏曰直宿曰廬)
(漢書曰中尉掌徼循京師如淳/曰所謂遊徼循禁偹盗賊也)輦路經營修除飛閣(輦/路)
(輦道也上林賦曰輦道纚属如淳曰輦道/閣道也司馬彪上林賦注曰除樓陛也)自未央而連
桂宮北彌明光而亘長樂凌隥道而超西墉掍建章而
連外屬設璧門之鳳闕上觚稜而棲金爵(漢書曰髙祖/至長安蕭何)
(作未央宮三輔舊事曰桂宮内有明光殿毛萇詩傳曰/彌終也方言曰亘竟也亘與絙古字通漢書曰髙祖修)
(長樂宮薛綜西京賦注曰隥閣道也丁鄧切毛萇詩傳/曰墉城也方言曰掍同也音義與混同胡夲切漢書曰)
(建章宮其東則鳳闕髙二十餘丈其南有璧門之屬漢/書音義應劭曰觚八觚有隅者也音孤説文曰稜柧也)
(柧與觚同稜落登切三輔故事曰建章/宮闕上有銅鳳皇然金爵即銅鳳也)内則别風之嶕
嶢眇麗巧而聳擢張千門而立萬户順隂陽以開闔爾
乃正殿崔嵬層構厥髙臨乎未央經駘盪而出馺娑洞
枍詣以與天梁上反宇以盖戴激日景而納光(三輔故/事曰建)
(章宮東有折風闕闗中記曰折風一名别風廣雅曰嶕/嶢髙也嶕兹堯切漢書曰建章宮度為千門萬户前殿)
(度髙未央然前殿即正殿也長門賦曰正殿嵬以造天/其髙臨乎未央髙之甚也崔嵬髙貌也闗中記曰建章)
(宮有馺娑駘盪枍詣承光四殿馺素合切娑蘇可切駘/音殆枍烏詣切天梁亦宮名也爾雅曰盖戴覆也激日)
(景而納光言宮殿光輝外激於/日日景下照而反納其光也)神明欝其特起遂偃蹇
而上躋軼雲雨於太半虹霓廽帯於棼楣雖輕迅與僄
狡猶愕眙而不能階(漢書曰孝武立神明臺王逸楚辭/注曰偃蹇髙貌也公羊傳曰躋者)
(何躋升也王蒼曰軼從後出前也餘質切漢書音義韋/昭曰凡數三分有二為太半尸子曰虹霓為析翳棼已)
(見上文爾雅曰楣謂之梁靡飢切方言曰僄輕也芳妙/切鄭𤣥禮記注曰狡疾也古飽切字書曰愕驚也五各)
(切字林曰眙/驚貌勅吏切)攀井幹而未半目鉤轉而意迷舍櫺檻而
郤倚若顛墜而復稽魂怳怳以失度廵廽塗而下低(漢/書)
(曰武帝作井幹樓髙五十丈輦道相属焉幹音寒司馬/彪莊子注曰井幹井欄也然積木有若欄也蒼頡篇云)
(眴視不明也侯遍切説文櫺楯閒子也力丁切王逸楚/辭注曰檻楯也胡㸃切説文曰稽留止也長門賦曰神)
(怳怳而外淫王逸楚辭/注曰怳失意也况往切)既懲懼於登望降周流以徬徨
步甬道以縈紆又杳窱而不見陽(廣雅曰懲恐也楚辭/曰寤從容以周流聊)
(逍遥而自恃毛詩序曰徬徨不忍去淮南子曰甬道相/連髙誘曰甬道飛閻複道也説文縈紆猶回曲也又曰)
(杳杳窱也廣雅曰窈窕深也窈與杳同/烏鳥切窱他弔切毛萇詩傳曰陽明也)排飛闥而上出
若遊目於天表似無依而洋洋(廣雅曰排推也簿階切/闥門闥也楚辭曰忽反)
(顧而遊目王逸楚辭/注曰洋洋無所歸貌)前唐中而後太液覧滄海之湯湯
揚波濤於碣石激神岳之嶈嶈濫瀛洲與方壺蓬萊起
乎中央(漢書曰建章宮其西則有唐中數十里其北沼/太液池漸臺髙二十餘丈名曰太液池中有蓬)
(萊方丈瀛洲臺梁象海中仙山如淳曰唐庭也尚書曰/湯湯洪水方割蒼頡篇曰濤大波尚書曰夾石碣石入)
(於河孔安國曰海畔山也毛詩曰應門嶈嶈説文曰濫/泛也力暫切列子渤海之中有大壑其中有山一曰岱)
(輿二曰員嶠三曰方壺/四曰􁱘洲五曰蓬萊)於是靈草冬榮神木叢生巖峻
崷崪金石峥嶸(神木靈草謂不死藥也史記曰三神山/仙人不死藥皆在焉杜預左氏傳注曰)
(巖險也説文曰峻峭髙也峻思俊切□髙貌也慈由切/爾雅曰崪者□㕒也慈恤切郭璞方言注曰峥嶸髙峻)
(也峥力耕切/嶸胡萌切)抗仙掌以承露擢雙立之金莖軼埃堨之
混濁鮮顥氣之清英(言承露之髙也漢書曰孝武又作/栢梁銅柱承露仙人掌之属矣方)
(言曰擢抽也逹卓切金莖銅柱也王逸楚辭注曰埃塵/也許慎淮南子注曰堨埃也堨與壒同於害切鮮潔也)
(楚辭曰天白顥顥説文曰顥/白貌胡暠切鮮或為釐非也)騁文成之丕誕馳五利之
所刑庶松喬之羣類時遊從乎斯庭實列仙之攸館非
吾人之所寧(漢書曰齊人李少翁以方術見上拜少翁/為文成将軍言上即欲與神通宮室被服)
(非象神物不至乃作甘泉宮中為臺畫天地泰一諸鬼/神而置祭具以致天神又曰樂成侯登上書言欒大天)
(子見大悦曰臣之師有不死之藥可得仙人可致乃拜/大為五利将軍毛萇詩傳曰刑法也列仙傳曰赤松子)
(者神農時雨師也服水玉以教神農又曰王子喬/者周靈王太子晋也道人浮丘公接以上嵩髙山)爾乃
盛娛游之壯觀奮泰武乎上囿因兹以威戎夸狄耀威
靈而講武事(史記相如封禅書曰斯事天下之壯觀禮/記曰西方曰戎北方曰狄又曰孟冬之月)
(天子乃命将帥講武習射御/毛詩序曰有常徳以立武事)命荆州使起鳥詔梁野而
驅獸毛羣内闐飛羽上覆接翼側足集禁林而屯聚(尚/書)
(曰荆及衡陽惟荆州又曰華陽黒水惟梁州然則南方/多獸故命使之枚乘莵園賦曰翺翔羣熈交頸接翼)
水衡虞人修其營表種别羣分部曲有署(周禮水衡鄭/𤣥曰川流水)
(也衡平其大小也周禮曰虞人萊所田之野為表鄭司/農曰表所以識正行列也司馬彪續漢書曰将軍皆有)
(部大将軍營五部部有校尉一/人部下有曲曲有軍候一人)罘網連紘籠山絡野列
卒周匝星羅雲布(鄭𤣥禮記注曰獸罟曰罘扶流切紘/罘之網也胡萌切方言曰絡繞也來)
(各切羽獵賦曰渙若天星/之羅韓子曰雲布風動)於是乗鑾輿偹法駕帥羣臣
披飛亷入苑門(蔡邕獨斷曰天子至尊不敢渫瀆言之/故託於乘輿也又曰天子出車駕次第)
(謂之鹵簿有法駕司馬彪曰法駕六/馬也漢書武紀曰長安作飛亷館)遂繞酆鄗厯上蘭
六師發逐百獸駭殚震震爚爚雷奔電激草木塗地山
淵反覆蹂躪其十二三乃拗怒而少息(世夲曰武王在/酆鄗杜預左氏)
(傳注曰酆在始平鄠縣東孚宮切説文曰鎬在上林苑/中鎬與鄗同胡道切三輔黄圖曰上林有上蘭觀尚書)
(曰司馬掌邦政統六師又曰百獸率舞震震爚爚光明/貌也震之人切字指曰儵爚電光也弋灼切説文曰電)
(隂陽激耀也漢書曰一敗塗地廣雅曰塗汙也反覆猶/傾動也字林曰蹂踐也汝猶切説文曰蹸轢也躪與蹸)
(同力振切拗猶/抑也於六切)爾乃期門佽飛列刃鑽鍭要趹追蹤鳥
驚觸絲獸駭值鋒機不虚掎弦不再控矢不單殺中必
疊雙(漢書武帝與北地良家子期諸殿門故有期門之/號又曰佽飛掌弋射佽音次蒼頡篇曰攢聚也鑽)
(與攢同作官切爾雅曰金鏃箭羽謂之鍭胡溝切廣雅/曰趹奔也古穴切孔安國尚書傳機弩牙也説文曰掎)
(偏引也居蟻切又曰匈/奴名引弓曰控控引也)颮颮紛紛矰繳相纒風毛雨血
灑野蔽天(颮颮紛紛衆多之貌也説文曰颮古颷字也/俾姚切周禮曰矰矢也鄭𤣥曰結繳于矢謂)
(之矰矰髙也説文曰繳生絲/縷也之若切又曰灑所買切)平原赤勇士厲猨狖失木
豺狼懾竄(郭璞山海經注曰猨似獮猴而大臂長便㨗/色黒蒼頡篇曰狖似狸與救切爾雅曰豺狗)
(足郭璞曰脚似狗也説文曰狼似犬鋭頭白頬淮南子/曰猨狖顛蹷而失木鄭𤣥毛詩箋曰懾懼也章涉切)
爾乃移師趨險並蹈潛穢窮虎奔突狂兕觸蹷(爾雅曰/潛深也)
(慎子曰獸伏就穢字書曰穢蕪也爾雅曰兕似牛/廣雅曰蹶踶跳也蹷居衛切踶徒帝切跳逹彫切)許少
施巧秦成力折掎僄狡扼猛噬脱角挫脰徒搏獨殺(許/少)
(秦成未詳説文曰捉搤也搤與扼古字通於責切王弼/周易注曰噬齧也音誓鄭𤣥禮記注曰挫折也祖過切)
(何休公羊傳曰脰頸也徒鏤切爾雅曰暴/虎徒搏也郭璞曰空手執曰搏補洛切)挾師豹拖熊
螭曵犀犛頓象羆超洞壑越峻崖蹷嶄巖鉅石隤松栢
仆叢林摧草木無餘禽獸殄夷(爾雅曰狻猊如虦貓食/虎豹郭璞曰即師子也)
(狻先九切猊五奚切虦音棧貓音苗説文曰拖曵也徒/可切熊獸似豕山居冬蟄歐陽尚書説曰螭猛獸也敕)
(離切郭璞山海經注曰犀似水牛而猪頭黒色有三蹄/三角一在頂上一在額上一在鼻上又曰犛黒色出西)
(南徼外力之切又曰象獸之最大者也長鼻大者牙長/一丈爾雅曰羆似熊而黄色毛萇詩傳曰嶄巖髙峻之)
(貌也七咸切説文曰仆頓也爾雅曰/殄盡也杜預左氏傳注曰夷殺也)於是天子乃登屬
玉之館厯長楊之榭覧山川之體勢觀三軍之殺獲原
野蕭條目極四裔禽相鎮壓獸相枕藉(漢書宣紀曰行/幸長楊宫属玉)
(觀服䖍曰以玉飾因名焉三輔黄圖曰上林有長楊宮/爾雅曰閣謂之臺有木謂之榭辭夜切羽獵賦曰三軍)
(忙然楚辭曰山蕭條而無獸左/氏傳曰投諸四裔以禦螭魅)然後收禽㑹衆論功賜
胙陳輕騎以行炰騰酒車以斟酌割鮮野食舉烽命釂
(左氏傳曰歸胙于公毛詩曰炰之燔之毛萇曰以毛曰/炰薄交切子虚賦曰割鮮染輪孔安國尚書傳曰鳥獸)
(新殺曰鮮方言曰烽虞望也郭璞曰今/烽火是也説文曰釂飲酒盡子曜切)饗賜畢勞逸齊
大輅鳴鑾容與徘徊(禮記大輅者天子之車也白虎通/曰天子大輅周禮曰巾車掌玉輅)
(凡馭輅儀以鑾和為節鄭𤣥曰/鑾在衡和在軾皆以金鈴也)集乎豫章之宇臨乎昆
明之池左牽千而右織女似雲漢之無涯茂樹䕃蔚芳
草被隄蘭茞發色曄曄猗猗若摛錦布繍爥燿乎其陂
(三輔黄圖曰上林有豫章觀漢書曰武帝發讁吏穿昆/明池漢宮闕疏曰昆明池有二石人牽牛織女象毛詩)
(曰倬彼雲漢蒼頡篇曰蔚草木盛貌説文曰隄塘也都/奚切爾雅曰芹茞蘼蕪郭璞曰香草也茞齒改切漢書)
(曰華曄曄固靈根説文曰曄草木白華貌毛詩曰瞻彼/淇澳菉竹猗猗毛萇曰猗猗美貌說文曰摛舒也敕離)
(切揚雄蜀都賦曰麗/􁵟摛□若揮錦布繡)鳥則𤣥鶴白鷺黄鵠鵁鸛鶬鴰鴇
鶂鳬鷖鴻雁朝發河海夕宿江漢沉浮往來雲集霧散
(上林賦曰轥𤣥鶴爾雅曰鷺舂鋤郭璞曰白鷺也説文/曰鵠黄鵠也爾雅曰鴢頭鷀郭璞曰似鳬鴢鳥絞切鵁)
(呼交切毛萇詩傳曰鸛水鳥也爾雅曰鶬䴢鴰也鴰音/括郭璞曰即鶬鴰也郭璞上林賦注曰鴇似雁無後指)
(鴇音保杜預左氏傳注曰鶂水鳥也五激切爾雅曰舒/鳬鶩毛萇詩傳曰鳬水鳥鄭𤣥詩箋曰鷖鳬屬也毛萇)
(詩傳曰大曰鴻小曰雁孝/經鉤命决曰雲委霧散)於是後宮乘輚輅登龍舟張
鳳盖建華旗祛黼帷鏡清流靡㣲風澹淡浮(埤蒼曰輚/卧車也士)
(眼切淮南子曰龍舟鷁首浮吹以虞桓子新論曰乗車/玉𤓰華芝及鳳凰三盖之属上林賦曰乗法駕建華旗)
(髙誘淮南子注曰祛舉也劉歆甘泉賦曰章黼黻/之文帷澹淡盖隨風之貌也澹逹濫切淡徒敢切)櫂女
謳鼔吹震聲激越謍厲天鳥羣翔魚窺淵(方言曰楫謂/之櫂直教切)
(説文曰謳齊歌也於侯切漢武帝秋風辭曰簫鼔鳴兮/發櫂歌爾雅曰越揚也聲類曰謍音大也呼宏切韓詩)
(曰翰飛厲天薛君曰厲附也説文曰/翔回飛也方言曰窺視也缺規切)招白鷴下雙鵠揄
文竿出比目(西京雜記曰閩越王獻髙帝白鷴黒鷴各/一雙爾雅曰下落也戰國䇿更嬴曰臣能)
(虚發而下鳥説文曰揄引也音頭文竿竿以翠羽為文/飾也毛詩曰籊籊竹竿爾雅曰東方有比目魚焉不比)
(不行其名謂/之􁉏他合切)撫鴻罿御繒繳方舟並騖俛仰極樂(爾雅/曰繴)
(謂之罿罿罬也竹劣切郭璞曰繴音壁爾雅曰大夫方/舟郭璞曰併両船莊子曰俛仰之間杜預左氏傳注曰)
(浼俯也/音免)遂乃風舉雲摇浮遊溥覧前乘秦嶺後越九嵕
東薄河華西涉岐雍宮館所厯百有餘區行所朝夕儲
不改供(孔安國尚書傳曰薄迫也河黄河也華華山也/漢書右扶風美陽縣有岐山又右扶風有雍縣)
(也/)禮上下而接山川究休祐之所用采遊童之讙謡第
從臣之嘉頌(尚書曰並告無辜于上下神祇又曰望于/山川列子曰昔堯理天下五十年不知天)
(下治歟亂歟堯乃㣲服遊于康衢聞兒童謡曰立我蒸/民莫匪爾極不識不知順帝之則漢書曰宣帝頗好儒)
(術王褒與張子僑等並待詔所幸宮/館輒為歌頌第其髙下以差賜帛也)於斯之時都都相
望邑邑相屬國藉十世之基家承百年之業士食舊徳
之名氏農服先疇之畎畆商循世族之所鬻工用髙曾
之規矩粲乎隐隐各得其所(周易曰食舊徳貞厲終吉/漢書音義如淳曰今隴西)
(俗麻田嵗嵗糞種為宿疇也尚書曰濬畎澮孔安國曰/廣尺深尺曰畎古犬切淮南子曰古者至徳之時賈便)
(其肆農安其業大夫安其職而處士循其道穀/梁傳曰古者有士人有商人有農人有工人)若臣者
徒觀迹於舊墟聞之乎故老十分而未得其一端故不
能徧舉也
　　東都賦一首
東都主人喟然而歎曰痛乎風俗之移人也子實秦人
矜夸館室保界河山信識昭㐮而知始皇矣烏覩大漢
之云為乎(論語曰夫子喟然歎曰吾與㸃也漢書曰人/有剛柔緩急音聲不同繫水土之風氣故謂)
(之風好惡取舍動静嗜慾故謂之俗鄭𤣥禮記注曰矜/謂自尊大也漢書田肯曰秦帯河阻山史記曰秦武王)
(卒無子立異母弟是為昭㐮王又曰/莊㐮王卒子政立是為始皇帝也)夫大漢之開元也
奮布衣以登皇位由數朞而創萬代盖六籍所不能談
前聖靡得言焉(漢書髙祖曰吾以布衣提三尺劍取天/下髙祖五年誅項羽故曰數朞也孔安)
(國尚書傳曰匝四時曰朞六籍六經也封禅書/曰六經載籍之傳左氏傳曰籍談司晋之典籍)當此之
時功有横而當天討有逆而順民故婁敬度勢而獻其
説蕭公權宜而拓其制時豈泰而安之哉計不得以已
也(婁敬已見上文凡人姓名皆不重見餘皆類此漢書/曰蕭何修未央宮上見其壯麗甚怒何曰天下方未)
(定故可因以就宮室且夫天子以四海為家非/壯麗無以重威且毋令後代有以加也上悦之)吾子曾
不是睹顧曜後嗣之末造不亦暗乎(言吾子不覩度勢/權宜之由反以後)
(嗣末造而自昡曜不亦暗乎言暗之甚也儀禮曰願吾/子教之鄭𤣥曰吾子相親辭也吾我也子男子美稱)
今將語子以建武之治永平之事監於太清以變子之
惑志(東觀漢記曰建武光武年號也永平孝明年號也/淮南子曰太清之化也和順以寂寞質直以素樸)
(髙誘曰太清/無為之化)往者王莽作逆漢祚中缺天人致誅六合
相滅(漢書曰王莽字巨君王皇后之弟子也初居攝後/即天子位賈逵國語注曰祚位也尚書曰我則致)
(天之罰六合/已見上文)于時之亂生人幾亡鬼神冺絶壑無完柩
乳罔遺室原野厭人之肉川谷流人之血秦項之災猶
不克半書契以來未之或紀(尚書曰生人保厥居杜預/左氏傳注曰幾近也渠機)
(切周禮大宗伯掌天神人鬼之祀禮記曰在牀曰尸在/棺曰柩杜預左氏傳注曰郛郭也芳俱切揚子法言秦)
(将白起長平之戰四十萬人死原野厭人之肉川谷流/人之血史記曰周孝王分非子土為附庸邑秦至始皇)
(初并天下又曰項籍下相人自立為西楚覇/王周易曰上古結䋲後代聖人易之以書契)故下人號
而上訴上帝懐而降監乃致命乎聖皇(尚書曰並告無/辜於上下神祗)
(孔安國曰言百姓兆人訴天地也毛詩曰皇矣上/帝又曰天命降監下民有嚴命于下國封建厥福)於是
聖皇乃握乾符闡坤珍披皇圖稽帝文赫然發憤應若
興雲霆擊昆陽憑怒雷震(謂光武也東觀漢記曰光武/皇帝諱秀王莽末荆州下江)
(平林兵起王匡王鳳為之渠率上遂率舂陵子弟隨之/王莽懼遣大司徒王尋大司空王邑将兵来征上入昆)
(陽城中兵下昆陽榖少留王鳳令守城夜出城南門二/公兵到遂還昆陽城時上遂選精兵三千人奔陳二公)
(大奔北殺王尋昆陽城中兵亦出中外並擊二公大衆/遂潰亂奔走赴水溺死以萬數滍水為之不流爾雅曰)
(疾雷為霆左氏傳吴子之弟蹶由/謂楚子曰今君奮焉震雷凴怒)遂超大河跨北嶽立
號髙邑建都河洛(東觀漢記曰聖公為天子以上為大/司馬遣之河北安集百姓尚書曰至)
(于北岳東觀漢記曰諸将請上尊號皇帝於是乃命有/司設壇場于鄗之陽于秋亭五成陌皇帝即位改鄗為)
(髙邑又曰建武元年十月車駕入洛陽遂定都/焉春秋漢含孳曰天子受符以辛日立號也)紹百王
之荒屯因造化之盪滌(禮記曰百王之所同古今之所/一也淮南子大丈夫恬然無為)
(與造化逍遥髙誘曰造化天地也/樂緯曰殷湯改制易正盪滌故俗)體元立制繼天而作
(左氏傳元年春正月公即位春秋元命苞曰元年者何/元宜為一謂之元何曰君之始年也杜預左氏傳注曰)
(凡人君即位欲其體元以居正榖梁傳曰為天/下王者天也繼天者君也周易曰神農氏作)系唐統
接漢緒茂育羣生恢復疆宇勲兼乎在昔事勤乎三五
(爾雅曰系繼也奚計切漢書劉向髙祖頌曰漢帝夲系/出自唐帝孔安國尚書傳曰堯以唐侯升為天子東觀)
(漢記曰光武皇帝髙柤九葉孫漢書王太后詔曰奉天/地而成施化羣生而茂育漢書曰羣生啿啿音湛國語)
(曰古曰在昔昔曰先人史記楚子西曰孔丘述三五之/法明周召之業春秋元命苞曰伏羲女媧神農為三皇)
(史記五帝夲紀曰黄帝/顓頊帝嚳帝堯帝舜也)豈特方軌並迹紛綸后辟治近
古之所務蹈一聖之險易云爾哉(險易喻治亂也周/易曰辭有險易也)且
夫建武之元天地革命四海之内更造夫婦肇有父子
君臣初建人倫寔始斯乃伏羲氏之所以基皇徳也(周/易)
(曰天地革而四時成又曰湯武革命爾雅曰九夷八蠻/六戎五狄謂之四海周易曰有天地然後有萬物有萬)
(物然後有男女有男女然後有夫婦有夫婦然後有父/子有父子然後有君臣毛詩序曰厚人倫禮含文嘉曰)
(伏羲徳洽上/下始畫八卦)分州土立市朝作舟輿造噐械斯乃軒轅
氏之所以開帝功也(漢書曰昔在黄帝畫野分州周易/曰神農氏日中為市致天下之人)
(聚天下之貨黄帝堯舜氏刳木為舟剡木為楫禮記曰/聖人殊徽號異噐械鄭𤣥曰噐械禮樂之噐及兵甲也)
(史記曰黄/帝名軒轅)龔行天罰應天順人斯乃湯武之所以昭王
業也(尚書武王曰今子惟龔行天之罰周易曰湯武革/命應乎天而順乎人禮含文嘉曰湯武順人心應)
(於天史記曰天乙立是為成湯湯伐夏桀桀奔于鳴條/湯踐天子位又曰文王太子發之立是為武王伐殷紂)
(紂走自燔死武王革殷受天明/命毛詩序曰七月陳王業也)遷都改邑有殷宗中興
之則焉(尚書曰盤庚遷於殷史記盤庚之時殷已都河/北盤庚渡河南復居成湯之故都行湯之政然)
(後殷復興也謂盤/庚為宗班之誤歟)即土之中有周成隆平之制焉(尚書/召誥)
(曰王來紹上帝自服於土中孔安國曰今来居洛邑地/勢之中也春秋命厯序曰成康之隆醴泉涌出孝經鈎)
(命決曰俱在隆/平優劣殊跡)不階尺土一人之柄同符乎髙祖(孟子/曰紂)
(之去武丁未久也尺地莫非其有也一人莫非其/臣也又曰舜文王相去千有餘嵗若合符節也)克己
復禮以奉終始允恭乎孝文(論語顔回問仁子曰克己/復禮為仁孫郷子曰生人)
(之始也死人之終也始終俱善人道畢矣尚書曰允/恭克讓漢書曰孝文皇帝髙帝中子也荀悦曰諱恒)憲
章稽古封岱勒成儀炳乎世宗(司馬彪續漢書曰建武/二十二年上齋讀河圖)
(㑹昌符言九葉封禅禮記曰仲尼憲章文武尚書粤若/稽古帝堯漢書武紀曰上登封泰山又宣紀曰尊孝武)
(皇帝廟為/世宗廟)案六經而校徳眇古昔而論功仁聖之事既
該而帝王之道備矣至於永平之際重熈而累洽盛三
雍之上儀修衮龍之法服鋪鴻藻信景鑠揚世廟正雅
樂神人之和允洽羣臣之序既肅(東觀漢記曰孝明皇/帝光武中子也以東)
(海王為皇太子光武崩皇太子即位永平二年正月上/宗祀光武皇帝於明堂祀畢登靈臺二月上初臨辟雍)
(行大射禮漢書曰武帝時河間獻王来朝對三雍宮應/劭曰辟雍明堂靈臺也東觀漢紀永平二年上及公卿)
(列侯始服冕冠衣裳周禮曰王之吉服享先王即衮冕/鄭𤣥曰衮巻龍衣也續漢書曰明帝為光武起廟號世)
(祖廟東觀漢紀孝明詔曰璇璣鈐曰有帝漢出徳洽作/樂名雅㑹明帝改其名郊廟樂曰太子樂正樂官曰太)
(子樂官以/應圖䜟)乃動大輅遵皇衢省方廵狩躬覧萬國之有
無考聲教之所被散皇明以爥幽(東觀漢記曰永平二/年十月西廵幸長安)
(周易曰風行地上觀先王以省方觀民設教也禮記逸/禮曰王者以廵狩之禮尊天重人也廵狩者何廵者循)
(也狩牧也謂天子廵行守牧也有無謂風俗善惡/也尚書曰東漸于海西被于流沙朔南暨聲教)然後
增周舊修洛邑扇巍巍顯翼翼光漢京于諸夏總八方
而為之極(論語子曰巍巍乎舜禹之有天下也毛詩曰/商邑翼翼四方之極諸夏已見西都賦其異)
(篇再見者並云已/見某篇他皆類此)於是皇城之内宮室光明闕庭神麗
奢不可踰儉不能侈(言奢儉合禮故奢者不/可而踰儉者不能更侈)外則因原
野以作苑填流泉而為沼發蘋藻以潛魚豐圃草以毓
獸制同乎梁鄒誼合乎靈囿(順流泉而為沼不更穿之/也昭明諱順故改為填毛)
(詩曰魚在在藻蘋亦水草故連言之説文曰潛藏也韓/詩曰東有圃草薛君曰圃博也有博大茂草也毓音育)
(音義同毛詩傳曰古有梁鄒梁鄒者天/子之田也毛詩曰王在靈囿麀鹿攸伏)若乃順時節而
蒐狩簡車徒以講武則必臨之以王制考之以風雅(左/氏)
(傳臧僖伯曰春蒐夏苖秋獮冬狩皆於農隙以講事也/又曰大閲簡車焉講武已見上文禮記王制曰天子諸)
(侯無事則嵗三田田不以禮曰曅天物風國/風騶虞駟鐵是也雅小雅車攻吉日是也)厯騶虞覧
駟鐵嘉車攻采吉日禮官整儀乘輿乃出(毛詩序曰騶/虞蒐田以時)
(仁如騶虞也又曰駟鐵美㐮公也始命有田狩之事又/曰車攻宣王復㑹諸侯于東都因田獵而選車徒焉又)
(曰吉日美宣王也能慎㣲接下無不自盡以奉其/上焉漢書景帝詔曰禮官具禮儀乘輿已見上文)於是
發鯨魚鏗華鍾(尚書大傳曰天子左五鍾天子将出則/撞黄鍾右五鍾皆應薛綜西京賦注曰)
(海中有大魚曰鯨海邉又有獸名蒲牢蒲牢素畏鯨鯨/魚擊蒲牢輒大鳴凡鍾欲令聲大者故作蒲牢於上所)
(以撞之者為鯨魚鍾有/篆刻之文故曰華也)登玉輅乗時龍鳳盖棽麗龢鑾
玲瓏天官景從寢威盛容(輅已見西都賦周易曰時乗/六龍鳳盖已見上文劉歆七)
(畧曰雨盖棽麗紛循悠悠説文曰棽大枝條棽音林麗/音離和鑾已見上文埤蒼曰玲瓏玉聲也玲力經切瓏)
(力東切蔡邕獨斷百官小吏曰天官焦貢易林曰龍渇/求飲黒雲景從寢威寢其威武也寢或為祲龢與和音)
(義/通)山靈䕶野屬御方神雨師汎灑風伯清塵(山靈山神/也屬御屬)
(車之御也方神四方之神也韓子曰師曠謂晋平公曰/黄帝合鬼神於太山之上風伯進掃兩師灑道風俗通)
(曰雨師畢星也/風伯箕星也)千乘雷起萬騎紛紜元戎竟野戈鋋彗
雲羽旄掃霓旌旗拂天(蔡邕獨斷曰大駕備千乘萬騎/毛詩曰元戎十乘以先啟行説)
(文曰鋋小矛也音澶又曰彗掃竹也/蘇類切左氏傳曰晋人假羽旄於鄭)焱焱炎炎揚光飛
文吐爓生風欱野歕山日月為之奪明丘陵為之摇震
(説文曰焱火華也弋劍切字林曰炎火光于拑切説文/曰欱啜也火合切歕吹氣也敷悶切公羊傳曰地震者)
(何地動也震/協韻音真)遂集乎中囿陳師按屯駢部曲列校隊勒
三軍誓將帥(毛詩曰陳師鞠旅漢書音義臣瓚曰律説/云勒兵而守曰屯部曲已見上文駢猶併)
(也步田切漢書曰從胡人大校獵如淳曰合軍聚衆有/幡校鼙鼓也杜預左氏傳注曰百人為一隊徒對切)
然後舉烽伐鼔申令三驅輶車霆激驍騎電騖(毛詩曰/鉦人伐)
(鼓鉦之成切孔安國商書傳曰師出以律三申令之重/難之義周易曰王用三驅失前禽也毛詩曰輶車鑾鑣)
(毛萇曰輶輕也説/文曰驍良馬也)由基發射范氏施御弦不睼禽轡不
詭遇飛者未及翔走者未及去(左氏傳曰養由基蹲甲/而射之徹七札焉括地)
(圖曰夏徳盛二龍降之禹使范氏御之以行經南方孟/子曰趙簡子使王良與嬖奚乘終日不獲一禽反曰天)
(下賤工也王良請復之一朝而獲十反曰良工也簡子/曰吾使汝掌乗王良曰不可吾為範我馳驅終日不獲)
(一焉為之詭遇一朝而獲十劉熈曰横/而射之曰詭遇説文曰睼視也音遞)指顧倐忽獲車
已實樂不極盤殺不盡物馬踠餘足士怒未㳿(音/薛)先驅
復路屬車按節(倐忽疾也髙唐賦曰舉功先得獲車已/實鄭𤣥禮記注曰極盡也爾雅曰盤樂)
(也踠屈也於逺切先驅則前驅也周禮曰王出入則自/左馭而前驅漢書音義曰大駕車八十一乘作三行子)
(虚賦曰案/節未舒也)於是薦三犧效五牲禮神祗懐百靈(左氏傳/鄭子太)
(叔曰為五牲三犧杜預曰五牲麋鹿麏狼兎三犧祭天/地宗廟三者之犧也周禮曰大宗伯掌天神地祗之禮)
(然天神曰神地神曰祗/也毛詩曰懐柔百神)覲明堂臨辟雍揚緝熈宣皇風
登靈臺考休徵(東觀漢記曰永平三年正月上宗祀光/武皇帝於明堂禮畢升靈臺三月初上)
(臨辟雍行大射禮周書曰明堂者明諸侯之尊卑也故/周公建焉而朝諸侯於明堂之位制禮樂頒度量禮記)
(曰天子辟雍毛詩曰維清緝熈文王之典鄭𤣥毛詩箋/曰天子有靈臺所以觀祲象察氣之妖祥也尚書曰休)
(徵孔安國曰叙/美行之驗也)俯仰乎乾坤參象乎聖躬(周易曰庖犧/氏仰則觀象)
(于天俯則觀法于地/近取諸身逺取諸物)目中夏而布徳瞰四裔而抗稜(禮/記)
(曰布徳和令字書曰瞰望也若暫切漢書詔曰投諸/四裔又曰威稜憺乎隣國李竒曰神靈之威曰稜)西
盪河源東澹海漘北動幽崖南燿朱垠(漢書曰漢使張/騫窮河源案古)
(圖書名河所出曰崑崙墟毛詩曰寘之河之漘兮毛萇/曰漘崖也尚書曰宅朔方曰幽都朱垠南方也甘泉賦)
(曰南煬/丹崖)殊方别區界絶而不鄰自孝武之所不征孝宣
之所未臣莫不陸讋水慄奔走而來賔(孝武耀威匈奴/逺懾孝宣修徳)
(呼韓入臣舉前代之盛猶不如/今説文曰讋失氣也章涉切)遂綏哀牢開永昌(東觀/漢記)
(曰以益州徼外哀牢王率衆/慕化地曠逺置永昌郡也)春王三朝㑹同漢京是日
也天子受四海之圖籍膺萬國之貢珍内撫諸夏外綏
百蠻(漢書董仲舒䇿曰春秋之文正次王王次春春者/天之所為也正者王之所為也三朝嵗首朔日也)
(漢書谷永上書曰今年正月朔日有食之於三朝之㑹/周禮曰時見曰㑹殷頫曰同賈逵國語注曰膺猶受也)
(諸夏已見上文其事煩已重見及易知者直云/已見上文而他皆類此毛詩曰因時百蠻也)爾乃盛
禮興樂供帳置乎雲龍之庭陳百僚而贊羣后究皇儀
而展帝容(漢書成紀曰三輔長無供帳繇役之勞張晏/曰帳帷帳也洛陽宮舍記有雲龍門百寮已)
(見上文尚書曰/班瑞於羣后)於是庭實千品㫖酒萬鍾列金罍班玉
觴嘉珍御太牢饗(左氏傳孟獻子言於公曰臣聞聘而/獻物於是有廷實旅百毛詩曰我有)
(旨酒説文曰鍾酒噐也孔叢子曰堯飲千鍾毛詩曰我/姑酌彼金罍漢書音義曰觴爵也珍八珍也大戴禮曰)
(牛曰/太牢)爾乃食舉雍徹太師奏樂陳金石布絲竹鐘鼓鏗
鍧管絃曄煜(蔡邕禮樂志曰漢樂有四品一天子樂郊/祀陵廟殿中諸㑹食舉也禮記曰客出以)
(雍徹周禮曰太師下大夫又曰播之以八音金石土革/絲木匏竹鄭𤣥曰金鐘鏄也石磬也土塤也革鼔鼗也)
(絲琴瑟也木柷敔也匏笙也竹管簫也禮記曰子夏曰/鐘聲鏗鏗苦耕切鍧亦聲也呼萌切曄煜聲之盛煜由)
(鞫/切)抗五聲極六律歌九功舞八佾韶武備泰古畢(左氏/傳曰)
(子曰五聲六律杜預曰五聲宮商角徵羽也六律黄鐘/太簇姑洗蕤賔夷則無射陽為律隂為呂此十二月之)
(氣也尚書禹貢曰水火金木土榖惟修正徳利用厚生/惟和九功惟叙九叙惟歌榖梁傳曰舞夏天子八佾馬)
(融論語注曰佾列也八人為列八八六十四人也論語/曰子謂韶盡美矣又盡善也謂武盡美矣未盡善也奉)
(古泰古/之樂也)四夷間奏徳廣所及僸佅兠離罔不具集(孔安/國尚)
(書傳曰間迭也古莧切毛萇詩傳曰儛四夷之樂大徳/廣所及也孝經鈎命决曰東夷之樂曰佅南夷之樂曰)
(任西夷之樂曰林離北夷之樂曰僸毛萇詩傳曰東夷/之樂曰韎南夷之樂曰任西夷之樂曰朱離北夷之樂)
(曰禁然説樂是一而字並不同盖古音/有輕重也僸音禁佅莫芥切兠丁候切)萬樂備百禮暨
皇歡洽羣臣醉降烟煴調元氣(毛詩曰蒸畀祖妣以洽/百禮周易曰天地絪緼)
(萬物化醇春秋命歴序曰/元氣正則天地八卦孳也)然後撞鐘告罷百寮遂退(撞/猶)
(擊也尚書大傳曰天子将入則/撞蕤賔之鐘左五鐘皆應之)於是聖上覩萬方之歡
娛又沐浴於膏澤懼其侈心之將萌而怠於東作也(孝/經)
(曰故得萬國之歡心沐浴膏澤已見/西都賦尚書曰分命羲叔平秩東作)乃申舊章下明詔
命有司班憲度昭節儉示太素去後宮之麗飾損乘輿
之服御抑工商之淫業興農桑之盛務遂令海内棄末
而反夲背偽而歸真女修織絍男務耕耘噐用陶匏服
尚素𤣥恥纎靡而不服賤竒麗而弗珍捐金於山沉珠
於淵(左氏傳李桓子曰舊章不可忘也漢書曰文帝躬/節儉素也漢書詔曰農天下之大夲也而人或不)
(務夲而事末故生不遂李竒曰夲農也末賈也淮南子/曰守道順理者不免於飢寒之患而欲民之去末反夲)
(是猶發其源而壅其流也禮記曰女織絍組紃杜預左/氏傳注曰織絍織繒布也毛萇詩傳曰耘除草也禮記)
(曰噐用陶匏尚禮殺也莊子曰捐金於/山藏珠於淵不利貨利不尚富貴也)於是百姓滌瑕
盪穢而鏡至清形神寂寞耳目弗營嗜欲之源滅亷恥
之心生莫不優游而自得玉潤而金聲(揚雄集曰滌瑕/盪穢而猶若然)
(毛萇詩傳曰瑕猶過也字書曰穢不潔清也淮南子曰/鐃大清者視大明又曰形者生之舍也神者生之制也)
(又曰和順以寂漠尚書曰弗役耳目百度惟貞淮南子/曰至人之治也除其嗜欲優游委縱又曰吾所謂有天)
(下者自得而已禮記孔子曰君子比徳於玉焉温潤而/澤仁也尚書傳曰天下諸侯受命於周莫不磬折玉音)
(金/聲)是以四海之内學校如林庠序盈門獻酬交錯爼豆
莘莘下舞上歌蹈徳詠仁(漢書曰平帝立學官郡國曰/學縣道侯國曰校鄉曰庠聚)
(曰序韋昭曰小於鄉曰聚尚書曰受率其旅若林毛詩/曰韓侯顧之爛其盈門又曰獻酬交錯論語孔子曰爼)
(豆之事則嘗聞之矣毛萇詩傳曰莘莘衆多也莘所巾/切禮記曰歌者在上匏竹在下貴人聲也詩序曰嗟歎)
(之不足故詠歌之詠歌之不足/不知手之舞之足之蹈之也)登降飫宴之禮既畢因
相與嗟歎𤣥徳讜言𢎞説咸含和而吐氣頌曰盛哉乎
斯世(毛詩曰儐爾籩豆飲酒之飫毛萇曰不脱屨升堂/謂之飫薛君韓詩章句曰飲酒之禮下跣而上坐)
(者謂之宴尚書曰𤣥徳升聞乃命以位字林曰讜美言/也音黨淮南子曰故聖人執中含和不下廟堂而行于)
(四/海)今論者但知誦虞夏之書詠殷周之詩講羲文之易
論孔氏之春秋罕能精古今之清濁究漢徳之所由(尚/書)
(有虞書夏書毛詩有周詩商頌周易曰古者庖犧氏始/作八卦以通神明之徳以類萬物之情又曰易之興也)
(其當殷之末世周之盛徳耶當文王與紂之事/耶史記孔子曰吾道不行矣乃因史記作春秋)唯子頗
識舊典又徒馳騁乎末流温故知新已難而知徳者鮮
矣(班固漢書遊俠傳論曰不入於道徳苟放縱於末流/論語曰温故而知新可以為師矣又曰由知徳者鮮)
(矣/)且夫僻界西戎險阻四塞修其防禦孰與處乎土中
平夷洞逹萬方輻凑(史記曰秦僻在雍州毛詩序秦風/曰㐮公能備其兵甲以討西戎戰)
(國䇿蘇秦説孟嘗君曰秦四塞之國也髙誘曰四面有/山闗之固故曰四塞之國防禦已見上文文子曰羣臣)
(輻輳張湛曰如衆輻之集/於轂漢書上曰智略輻輳)秦嶺九嵕(則工/切)涇渭之川曷
若四瀆五嶽帯河泝洛圖書之淵(爾雅曰江河淮濟為/四瀆又曰泰山為東)
(嶽霍山為南嶽華山為西嶽恒山為北嶽嵩/山為中嶽周易曰河出圖洛出書聖人則之)建章甘泉
館御列仙孰與靈䑓明堂統和天人(建章甘泉已見上/文禮舍文嘉曰天)
(子靈䑓以考觀天人/之際法隂陽之㑹也)太液昆明鳥獸之囿曷若辟雍海
流道徳之富(白虎通曰天子立辟雍者何所以宣徳化/也壅以水象教化流行也三輔黄圖曰辟)
(雍水四周於/外象四海也)游俠踰侈犯義侵禮孰與同履法度翼翼
濟濟也(游俠已見上文漢帝年紀曰禁踰侈爾雅曰翼/翼恭也毛詩曰濟濟多士毛萇曰多威儀也)
子徒習秦阿房之造天而不知京洛之有制也識函谷
之可闗而不知王者之無外也(史記曰秦皇上林苑中/作阿房宮未成欲更擇)
(令名作宮阿房故天下謂之阿房宮公羊傳曰天王/出居於鄭王者無此也其言出何不能於母弟也)主
人之辭未終西都賔矍然失容逡廵降階惵然意下捧
手欲辭主人曰復位今將授子以五篇之詩(説文曰矍/驚視貌也)
(許縳切公羊傳趙盾逡廵北面再拜郭璞爾雅注曰逡/廵却去也周書曰臨攝以威面氣惵惵猶恐懼也徒類)
(切孔子三朝記曰孔子受業/而有疑捧子問之不當避席)賔既卒業乃稱曰美哉乎
斯詩義正乎揚雄事實乎相如匪唯主人之好學盖乃
遭遇乎斯時也小子狂簡不知所裁既聞正道請終身
而誦之其詩曰(揚雄相如辭賦之髙者故假以言焉非/唯主人好學而富乎辭藻抑亦遭遇太)
(平之時禮文可述也論語子曰吾黨之小子狂簡斐然/成章不知所以裁之又曰不忮不求何用不臧子路終)
(身誦/之)
　　明堂詩
於昭明堂明堂孔陽(毛詩曰於昭于天/又曰我朱孔陽)聖皇宗祀穆穆
煌煌(孝經曰宗祀文王於明堂以配上/帝毛詩曰穆穆皇皇宜君宜王)上帝宴饗五位
時序(漢書曰天神之貴者太一其佐曰五帝河圖曰蒼/帝神名靈威仰赤帝神名赤熛怒黄帝神名含樞)
(紐白帝神名白招拒黒帝神名汁光紀/揚雄河東賦曰靈祇既饗五位時序)誰其配之世祖
光武(東觀漢記曰明帝宗祀五帝於明堂光武皇/帝配之左氏傳輿人誦子産若死其誰嗣之)普天
率土各以其職(毛詩曰普天之下莫非王土率土之濵/莫非王臣孝經子曰四海之内各以其)
(職來/祭)猗歟緝熈允懐多福(毛詩曰猗歟那歟緝熈已見/上文尚書曰兆人允懐又曰)
(永膺/多福)
　　辟雍詩
乃流辟雍辟雍湯湯(孔安國尚書傳/曰湯湯流貌)聖皇莅止造舟為
梁(毛詩曰方叔莅止/又曰造舟為梁)皤皤國老乃父乃兄(説文曰皤老/人貌也蒲河)
(切禮記曰養國老於上庠孝經援神契曰天子尊/事三老兄事五更應劭漢官儀曰天子父事三老)抑抑
威儀孝友光明(毛詩威儀抑抑爾雅曰善事/父母為孝善事兄弟為友)於赫太上
示我漢行(毛詩曰於赫湯孫漢書上令薄昭與淮南厲/王書曰王欲以親戚之意望於太上如淳曰)
(太上天子也毛詩/曰示我顯徳行)洪化惟神永觀厥成(文子曰執𤣥徳/於心化馳如神)
(毛詩曰我客戾/止永觀厥成)
　　靈臺詩
乃經靈臺靈臺既崇(毛詩曰經始靈/臺經之營之)帝勤時登爰考休
徵(東觀漢記曰永平二年詔曰登/靈臺正儀度休徵已見上文)三光宣精五行布序
(淮南子曰夫道紘宇宙而章三光髙誘曰三光日月星/也尚書曰五行一曰水二曰火三曰木四曰金五曰土)
(也/)習習祥風祁祁甘雨(毛詩曰習習谷風禮斗威儀曰/君乗火而王其政頌平則祥風)
(至宋均曰即景風也其来長養萬物毛詩曰興/雨祁祁尚書考靈燿曰熒惑順行甘雨時也)百榖蓁
蓁庶草蕃(音/煩)廡(音武韓詩曰帥時農夫播厥百榖薛君/曰榖類非一故言百也又曰蓁蓁者莪)
(薛君曰蓁蓁盛貌也/尚書曰庶草蕃廡)屢惟豐年於皇樂胥(毛詩曰綏萬/邦屢豐年又)
(曰於皇時周又/曰君子樂胥)
　　寳鼎詩
嶽修貢兮川效珍吐金景兮歊浮雲(説文曰歊氣上/出貌呼朝切)寳
鼎見兮色紛緼煥其炳兮被龍文(東觀漢記曰永平六/年廬江太守獻寳鼎)
(出王雒山漢書曰武帝為人祠后土營旁得鼎有黄雲/焉公卿大夫議尊寳鼎有司曰今鼎至甘泉光潤龍變)
(承休無/疆也)登祖廟兮享聖神昭靈徳兮彌億年(東觀漢記/明帝曰太)
(常以其初祭之日陳鼎於廟以備噐用/尚書曰公其以予億萬年敬天之休)
　　白雉詩
啟靈篇兮披瑞圖獲白雉兮效素烏(范曄後漢書曰永/平十年白雉所在)
(出焉東觀漢記章帝詔曰乃者/白鳥神雀屢臻降自京師也)嘉祥阜兮集皇都發皓
羽兮奮翹英容潔朗兮於純精(楚辭曰砥室翠翹絓/曲瓊王逸曰翹羽名)彰
皇徳兮侔周成永延長兮膺天慶(韓詩外傳曰成王之/時越裳氏獻白雉於)
(周公河圖曰謀道吉謀徳吉/能行此大吉受天之慶也)
　
　
　
　
　
　
　
　
　
　
　
　文選巻一
欽定四庫全書
　文選巻二　　　　　　　　梁　蕭統　編
　　　　　　　　　　　　　唐　李善　註
　　西京賦
　　　張平子(善曰范曄後漢書曰張衡字平子南陽/西鄂人也少善屬文時天下太平日久)
　　　　(自王侯以下莫不踰侈衡乃擬班固兩都作/二京賦因以諷諫十年乃成安帝雅聞衡善)
　　　　(術學公車徴拜郎中出為河間相乞骸骨徴然/拜尚書卒楊泉物理論曰平子二京文章卓)
　　　　薛綜注(善曰舊注是者因而留之並於篇首/題其姓名其有乖繆臣乃具釋並稱)
　　　　　(臣善以别之/他皆類此)
有憑虚公子者(凴依託也虚無也言無有此公子也善/曰博物志曰王孫公子皆古人相推敬)
(之辭凴/皮兵切)心奓體忲(奓汰言公子生於貴戚心志奓溢體/安驕泰也泰或謂忲習之忲言習於)
(麗好也善曰聲類曰奓侈字/也昌氏切小雅曰狃忲也)雅好博古學乎舊史氏(言/公)
(子雅性好博知古事故學於/舊史舊史太史掌圖典者也)是以多識前代之載(善曰/劉向)
(七言曰博學多識與/凡殊小雅曰載事也)言於安處先生(公子為先生言也/安處猶烏處若言)
(何處亦謂無此先生也鄭𤣥/禮記注曰先生老人教學者)曰夫人在陽時則舒在隂
時則慘此牽乎天者也(陽謂春夏隂謂秋冬牽猶繫也/善曰春秋繁露曰春之言猶偆)
(也偆者喜樂之貌也秋之言猶湫也湫/者憂悲之狀也偆充尹切湫子由切)處沃土則逸處
瘠土則勞此繫乎地者也(善曰國語公甫文伯之母曰/沃土之人不材淫也瘠土之)
(人莫不向義勞也韋昭/曰磽确為瘠沃肥美也)慘則尠於驩勞則褊於恵能違
之者寡矣(違猶易也言人慘戚則不能以驩逸勞苦則/不能以施恵少有能易此者善曰尠少也與)
(鮮通也廣雅曰/褊狭也卑緬切)小必有之大亦宜然(小謂庶人大謂王/者善曰庶人因沃)
(瘠而勞逸殊王者亦/因險易而強弱異也)故帝者因天地以致化兆人承上
教以成俗(言帝王必欲順陽時居沃土歡逸其人使下/承而化之以成奢泰之俗善曰管子曰君據)
(法而出令百姓/順上而成俗)化俗之夲有與推移(言化之夲還與沃/瘠相隨逐推移也)
(善曰淮南子曰法其所/以為法與化推移也)何以覈諸(覈驗也/胡革切)秦據雍而強
周即豫而弱髙祖都西而泰光武處東而約政之興衰
恒由此作(作起也善曰過秦論曰秦孝公據雍州之地/呂氏春秋曰河漢之間為豫州也按雍州厥)
(土惟黄壌厥田惟上上是沃土也故云秦據雍而強髙/祖都西而泰荆河惟豫州厥土惟墳壚厥田惟中上是)
(瘠土也故云周即豫而弱光武處東而約左傳晋叔向/曰存亡之道恒由此興周禮曰夫筋之所由憺恒由此)
(作/)先生獨不見西京之事歟請為吾子陳之(善曰鄭𤣥/禮記注曰)
(吾子相親/之辭也)漢氏初都在渭之涘(涘涯也善曰漢書東方/朔曰漢都涇渭之南毛)
(詩曰在/渭之涘)秦里其朔寔為咸陽(里居也朔北也寔是也秦/地居其北是曰咸陽善曰)
(史記曰秦孝公/作咸陽徙都之)左有崤函重險桃林之塞(崤及函谷闗/桃林皆在長)
(安東故言左善曰崤函已見西都賦左氏傳曰/以守桃林之塞按桃林𢎞農在閿郷南谷中)綴以二
華巨靈贔屭髙掌逺蹠以流河曲厥跡猶存(華山名也/巨靈河神)
(也巨大也古語云此夲一山當河水過之而曲行河之/神以手擘開其上足蹋離其下中分為二以通河流手)
(足之跡于今尚在贔屭作力之貌也善曰賈逵國語注/曰綴連也山海經曰太華之西小華之山遁甲開山圖)
(曰有巨靈胡者徧得坤元之道能造山川出江河揚雄/河東賦曰河靈矍踢掌華蹈㐮贔扶祕切屭許偹切蹠)
(之石切矍居縳/切踢丑畧切)右有隴坁之隘隔閡華戎(善曰漢書音/義應劭曰天)
(水有大阪曰隴坁丁禮切廣雅曰隘狭也/説文曰隔塞也小雅曰閡限也五代切)岐梁汧雍(説/文)
(曰岐山在長安西美陽縣界山有両岐因以名焉善曰/漢書右扶風好畴縣有梁山又汧山在扶風汧縣西汧)
(音/牽)陳寳鳴雞在焉(善曰漢書曰秦文公獲若石於陳倉/北坂城祠之其神光輝若流星從東)
(方来集于祠城則若雄雉其聲殷殷云野雞夜鳴以一/太牢祠之名曰陳寳應劭曰時以寳瑞作陳寳祠在陳)
(倉故曰/陳寳)於前則終南太一(二山名也善曰尚書曰終南/惇物至於鳥鼠漢書曰太一)
(山古文以為終南五經要義曰太一一名終南山在扶/風武功縣此云終南太一不得為一山明矣盖終南南)
(山之總名太一/一山之别號耳)隆崛崔崒隐轔鬱律(山形容也善曰埤/蒼曰崛特起也魚)
(勿切崔阻囬切崒/情律切轔憐軫切)連岡乎嶓冡(善曰爾雅曰山脊曰岡/尚書曰導嶓冡至于荆)
(山嶓/音波)抱杜含鄠(音户杜陵鄠縣言/終南太一含裹之)欱灃吐鎬(善曰灃鎬/二水名也)
(已見西都賦説文曰欱/歠也呼合切歠昌悦切)爰有藍田珍玉是之自出(藍田/𢎞農)
(縣也善曰爾雅曰爰有寒泉范子計然曰玉/英出藍田是之自出謂玉出自藍田之中也)於後則髙
陵平原據渭踞涇(善曰爾雅曰大阜曰陵又曰髙平曰/原毛萇詩傳曰據依也大戴禮曰獨)
(坐不踞然踞/却倚也音據)澶漫靡迤作鎮於近(澶漫靡迤陵原之形/為作近鎮也善曰子)
(虚賦曰登降迤靡案衍澶/漫澶徒旦切漫莫半切)其逺則九嵕甘泉涸隂沍寒
日北至而含凍此焉清暑(九嵕甘泉其處常隂寒日北/至謂夏至時猶沍寒而有凍)
(帝或避暑於甘泉宮故云清暑善曰左氏傳申豐曰涸/隂沍寒沍胡故切漢書曰夏至于東井北近極故晷短)
(為温暑上林賦曰/盛夏含凍裂地)爾乃廣衍沃野厥田上上(善曰鄭𤣥/周禮注下)
(平曰衍漢書曰秦地沃野千/里尚書雍州曰厥田惟上上)寔惟地之奥區神臯(神臯/接神)
(之聲善曰漢書曰自古以雍州積髙神明之隩故立畤/郊上帝諸神祠皆聚之廣雅曰臯局也謂神明之界局)
(也/)昔者大帝説秦繆公而覲之饗以鈞天廣樂帝有醉
焉乃為金䇿錫用此土而翦諸鶉首(大帝天也翦盡也/善曰山海經曰閬)
(風之山或上倍之是謂𤣥圃或上倍之是謂大帝之居/史記曰趙簡子疾扁鵲視之曰昔繆公常如此七日而)
(寤寤之日告公孫支曰我之帝所甚樂帝告我晋國且/大亂今主君之疾與之同二日簡子寤曰我之帝所甚)
(樂與百神遊于鈞天廣樂九奏萬舞不類三代之樂其/聲動心虞喜志林曰喭曰天帝醉秦暴金誤隕石墜謂)
(秦繆公夢天帝奏鈞天樂已有此喭列仙傳讚曰秦繆/公受金䇿祚世之業漢書曰自井至栁謂之鶉首之次)
(秦之分也盡取鶉首/之分為秦之境也)是時也並為强國者有六(韓魏燕/趙齊楚)
然而四海同宅西秦豈不詭哉(宅居也詭異也初繆公/夢然後六國竟滅秦果)
(并而居之/豈不異哉)自我髙祖之始入也五緯相汁以旅于東井
(善曰五緯五星也漢書曰漢元年十月五星聚于東井/沛公至㶚上又曰此髙祖受命之符已見西都賦方言)
(曰汁叶也之十切/郭璞曰叶和也)婁敬委輅幹非其議(善曰漢書婁敬/脱輓委輅曰臣)
(願見上言便宜又説上曰陛下都洛陽不如入闗中言/婁敬貧乏人不合于上妄議其説允合帝心漢書音義)
(應劭曰輅謂以木當胸以輓輦也輅胡格切幹音/干薛君韓詩章句曰幹正也謂以其議非而正之)天啟
其心(謂五星/聚也)人惎之謀(惎教也謂婁敬之/謀善曰惎音忌)及帝圖時意
亦有慮乎神祗宜其可定以為天邑(言髙帝圖此居之/時意亦以慮于天)
(地隂陽而思可宜定以為天邑善曰爾雅/曰圖謀也尚書曰肆予敢求爾于天邑商)豈伊不䖍思
于天衢(伊惟也䖍敬也言此時豈惟不敬/思居天氣四交之處耶謂東京也)豈伊不懐歸
于枌榆(懐思也枌榆豐社髙祖所起也豈惟不思歸處/枌榆杜之域都於洛邑也善曰漢書曰髙祖禱)
(豐枌榆社張晏曰枌白榆也/社在豐東北一十五里是也)天命不滔疇敢以渝(渝易/也天)
(使都長安謂五星聚于東井也善曰左/氏傳子髙曰天命不滔滔與謟音義同)於是量徑輪考
廣袤(南北為徑東西為廣善曰周禮大司徒掌九州之/地廣輪之數鄭𤣥曰輪縱也説文曰南北曰袤莫)
(又/切)經城洫營郭郛(洫城池也善曰周禮曰廣八尺深八/尺謂之洫呼域切公羊傳曰郛者何)
(域外大郭/也芳俱切)取殊裁於八都豈啟度於徃舊(裁制也八都/猶八方也啟)
(開也言采取八方異制以為宫/室之巧非復遵往日之故法也)乃覧秦制跨周法(跨越/也因)
(秦制故曰覧比周/勝故曰跨之也)狹百堵之側陋増九筵之迫脅(詩曰/築室)
(百堵今以為陋周禮明堂九筵今又増之也善曰以九/筵為迫脅故増廣之周禮曰明堂度九筵東西九筵各)
(九/尺)正紫宮於未央表嶢闕於閶闔(天有紫㣲官王者象/之紫㣲宮門名曰閶)
(闔宮門立闕以為表嶢者言髙逺也善曰辛氏三秦記/曰未央宮一名紫㣲宮然未央為總稱紫宮其中别名)
疏龍首以抗殿狀巍峩以岌嶪(抗舉也善曰三輔黄圖制/曰日營未央因龍首以)
(前殿上林賦曰嵯/峨㠍嶪此之謂也)亘雄虹之長梁(亘徑度也虹蝃蝀也/謂殿梁皆徑度朱畫)
(五色如蝃蝀蝃蝀有雌雄雄者色鮮好也/善曰楚辭曰建雄虹之采旄亘古鄧切)結棼橑以相
接(善曰棼橑已/見西京賦)蔕倒茄於藻井披紅葩之狎獵(茄藕莖/也以其)
(莖倒殖于藻井其華下向反披狎獵重接貌藻井當棟/中交木方為之如井幹也善曰聲類曰蔕果鼻也蔕音)
(帝孔安國尚書傳曰藻水草之有文者也風俗通曰今/殿作天井井者東井之象也菱水中之物皆所以厭火)
(也説文曰葩/華也普華切)飾華榱與璧璫(華櫰畫其榱也善曰/璧璫已見西都賦也)流景
曜之鞾曄(曜光也韡曄言明盛/也善曰景光景也)雕楹玉磶(善曰西都賦/曰雕玉瑱以)
(居楹説文曰楹柱也廣雅/曰磶礩也磶與舄古字通)繡栭雲楣(栭斗也楣梁也皆/雲氣畫如繡也善)
(曰王褒甘泉頌曰/采雲氣以為楣)三階重軒鏤檻文㮰(檻欄也皆刻畫/又以大板廣四)
(五尺加漆澤焉重置中間䦨上名曰軒善曰西都賦曰/重軒三階王褒甘泉頌曰編瑇瑁之文㮰聲類曰㮰屋)
(連綿也/婢祗切)右平左墄(墄限也謂階齒也天子殿髙九尺階/九齒各有九級其側階各中分左右)
(左有齒右則滂施平之令輦車得/上善曰西都賦曰左墄右平也)青瑣丹墀(善曰漢書/曰赤壁青)
(瑣音義曰以青畫户邉鏤中王逸楚辭注曰/文如連瑣漢官典職曰丹漆地故稱丹墀)刋層平堂
設切厓隒(刋削也善曰郭璞山海經注曰層重也宋衷/太𤣥經注曰堂髙也切與砌古字通説文曰)
(隒厓也/和檢切)坻崿鱗眴棧齴巉嶮(殿基之形勢也善曰廣雅/曰山坻除也文字集略曰)
(崿崖也埤蒼曰眴音荀棧士眼切齴音眼巉/助奄切嶮魚檢切䚬眴無涯也棧嶮皆髙貌)㐮岸夷塗
修路陖險(㐮謂髙也夷平也/陖陡也險危也)重門襲固姦宄是防(姦邪/也竊)
(寳曰宄善曰周易曰重門擊柝以待暴客淮南子曰閨/門重襲以避姦賊郭璞爾雅注曰襲重也孔安國尚書)
(傳曰冦賊在外/曰姦在内曰宄)仰福帝居陽曜隂藏(帝居謂太㣲宮五/帝所居福猶同也)
(太㣲宮陽時則見隂時則藏/言今長安宮上與之同法矣)洪鐘萬鈞猛虡趪趪(洪大/也猛)
(怒也三十斤曰鈞縣鐘格曰筍植曰虞趪趪張設貌言大/鐘乃重三十萬斤虡力猛怒故能勝之焉善曰周禮曰鳬)
(氏寫獸之形大聲有力者/以為鐘虡虡音巨趪音黄)負筍業而餘怒乃奮翅而騰
驤(當筍下為兩飛獸以背負又以板置上名為業騰超/也驤馳也言獸負此筍業已重乃有餘力奮其両翼)
(如將超/馳者矣)朝堂承東温調延西北有玉臺聫以昆徳(皆殿/與臺)
(名也善曰爾雅曰延陳/也説文注曰聫連也)嵳峨崨嶪(形勢/也)罔識所則(不能/名其)
(所法/則也)若夫長年神僊宣室玉堂(四殿之名善曰/並見西都賦)麒麟朱
鳥龍興含章(善曰龍興含章皆殿名也漢/宮闕名有麒麟殿朱鳥殿)譬衆星之環
極(極北極也環猶繞也言宮殿䑓榭樓閣之周於正殿/如衆星之繞北極也善曰中宮天極星環之筐十二)
(星藩臣西都賦曰奐/若列宿紫宮是環)叛赫戲以煇煌(叛猶煥也赫戲炎/盛也煇煌光耀也)
(善曰淮南子曰焜昱錯昡照耀煇/煌叛音判戲音義輝音輝煌音皇)正殿路寢用朝羣辟
(周曰路寝漢宮正殿羣辟/謂王侯公卿大夫士也)大厦耽耽九户開闢(屋之四/下者為)
(厦耽耽深邃之貌也都南切善曰三輔三代故事曰大/厦殿始皇造銅人十枚在殿前大戴禮曰明堂者古有)
(之凡九室鄭𤣥禮記注曰天子路寝制如明堂/然則既有九室室有一户也説文曰闢開也)嘉木樹
庭芳草如積(善曰韓詩曰緑䓯如簀簀積也薛/君曰簀緑䓯盛如積也䓯音竹)髙門有
閌列坐金狄(善曰毛詩曰臯門有伉與閌同鄭𤣥禮記/注曰臯之言髙也金狄金人也史記曰始)
(皇收天下兵銷以為金人/十二各重千斤致於宮中)内有常侍謁者(常侍閹宮謁/者寺人也)
奉命當御(善曰奉傳詔命而逓當進也左傳曰朱也/當御蔡邕獨斷曰御進也凡進皆曰御也)外
有蘭臺金馬遞宿迭居(蘭臺臺名善曰金馬已見西都/賦序爾雅曰逓迭也小雅曰迭)
(更也徒/結切)次有天禄石渠校文之處(善曰天禄石/渠已見上文)重以虎
威章溝嚴更之署(虎威章溝未聞其意嚴/更督行夜鼓署位也)徼道外周千
廬内附衛尉八屯警夜廵晝(衛尉帥吏士周宮外於四/方四角立八屯士士則傳)
(宮外向為廬舍晝則廵行非常夜則警偹不虞也徼音/叫善曰西都賦曰徼道綺錯漢書曰衛尉掌門衛屯兵)
(孔安國尚書/傳曰警戒也)植鎩懸􁈚用戒不虞(植柱也善曰説文曰/鎩鈹有鐔也一曰鋌)
(似両刅刀方言曰盾或謂之􁈚周易曰君子以/治戎噐戒不虞鈹普皮切鎩山列切􁈚音伐)後宮則
昭陽飛翔増成合驩蘭林披香鳳皇鴛鸞(皆後宮别名/善曰皆殿名)
(已見西都賦漢宮/闕名有鳳皇殿)羣窈窕之華麗嗟内顧之所觀(觀睹/也謂)
(内顧所覩皆盛好也善曰窈窕已見西都賦小/雅曰嗟發聲也三略曰將内顧則士卒慕之也)故其館
室次舍(善曰周禮曰宮正掌宮中次舍/鄭𤣥禮記注曰次自循止之處)采飾纎縟(采五/色也)
(纎細也善曰説文曰/縟繁采飾也音辱)裛以藻繡文以朱緑(善曰西都賦/曰裛以藻繡)
(傳毅七激曰楹桷/雕藻文以朱緑也)翡翠火齊絡以美玉(善曰翡翠鳥名/也火齊玫瑰珠)
(也六韜曰紂作瓊室鹿臺飾以美玉列子/曰穆王為中天之臺絡以珠玉齊才計切)流懸黎之夜
光綴隋珠以為燭(明月大珠夜則有光如燭也善/曰懸黎夜光隋珠已見西都賦)金戺
玉階彤庭煇(音/渾)煇(彤赤也煇煇赤色貌善曰廣雅曰/戺砌也音俟西都賦曰玉階彤庭)珊
瑚琳碧瓀珉璘彬(璘彬玉光色雜也善曰珊瑚瓀珉/已見西都賦璘力神切彬方珉切)珍
物羅生煥若崑崙(珍羙之物羅列布見煥焉如崑崙之/所生者善曰山海經云崑崙之墟有)
(珠樹文/玉樹)雖厥裁之不廣侈靡踰乎至尊(謂其裁制雖事/事狭小於至尊)
(然其靡麗之好乃過之也善曰/䘮服傳曰天子至尊裁才再切)於是鉤陳之外閣道穹
隆(善曰鉤陳已見西/都賦穹隆長曲貌)屬長樂與明光徑北通乎桂宮(長/樂)
(桂宮皆宮名明光殿名也漢書武帝故事上起明光宮/桂宮長樂宮皆輦道相属懸棟飛閣北度從宮中西上)
(城至神/明臺)命般爾之巧匠(般魯般一云公輸之子魯哀公/時巧人爾王爾皆古之巧者也)
(善曰淮南子曰魯般以木為鳶而飛/之般音班又曰王爾無所錯其剞劂)盡變態乎其中(變/竒)
(也態/巧也)後宮不移樂不徙懸(善曰上林賦曰庖厨不徙後/宮不移劉向新序曰孟獻子)
(聘於晋韓宣子止而觴之飲/三徙鍾石之懸不移而具也)門衛供帳官以物辨(善曰/供帳)
(已見東都賦/門衛已見上)恣意所幸下輦成燕窮年忘歸猶弗能徧
(善曰孫卿子曰知物之/理沒世窮年不能徧也)瑰異日新殚所未見(瑰竒也殚/盡也言竒)
(異之好日日變易皆/所未嘗目見之物也)惟帝王之神麗懼尊卑之不殊雖
斯宇之既坦心猶憑而未攄(坦大也凴滿/也攄舒也)思比象於紫
㣲恨阿房之不可廬(廬居也時阿房已/壊故不得居也)覛往昔之遺館
獲林光於秦餘(覛視也善曰漢書音義瓚曰/林光秦離宮名也覛亡狄切)處甘泉之
爽塏乃隆崇而𢎞敷(甘泉山名應劭曰甘泉在馮翊雲/陽縣爽明也隆崇髙也𢎞敷猶延)
(蔓也善曰左氏傳曰齊景公欲更晏子之/宅曰請更諸爽塏者杜預曰就髙燥也)既新作於迎
風増露寒與儲胥(善曰漢書曰武帝因秦林光宮元/封二年増通天迎風儲胥露寒)託
喬基於山岡直墆霓以髙居(墆霓髙貌也善曰墆/徒結切霓五結切)通天
訬以竦峙(通天臺名武帝元封二年作漢書舊儀云髙/三十丈望見長安城訬髙也竦立也峙住也)
(善曰訬/音𦕈)徑百常而莖擢(徑度也倍尋曰常莖/特也擢獨出貌也)上辬華以
交紛下刻陗其若削(辬華敷大也刻陗升髙也善/曰辬音班又音葩陗七笑切)翔鶤
仰而不逮况青鳥與黄雀(鶤大鳥青鳥黄雀皆小鳥翔/髙飛也善曰穆天子傳曰鶤)
(雞飛八百里郭璞曰鶤即鵾雞也鵾與鶤同音昆左氏/傳曰青鳥氏司啟者也杜預曰青鳥鶬鶊也戰國䇿莊)
(辛曰黄雀/俯啄百粒)伏櫺檻而頫聽聞雷霆之相激(伏猶凴也櫺/臺上闕也頫)
(低頭也蒼頡篇曰霆霹靂也言臺之髙於/上低頭聴雷聲乃在下善曰頫古字音府)柏梁既災越
巫陳方建章是經用厭火祥(善曰漢書曰柏梁災越俗/有火災復起屋必以大用)
(勝服之於是作建章宮漢武故事曰/以香柏為之香間數十里厭於冉切)營宇之制事兼未
央(兼猶倍也所以順巫言也善曰漢書/曰劉向上疏曰項籍燔其宮室營宇)圜闕竦以造天
若雙碣之相望(善曰字書曰圜亦圓字也甘泉賦曰直/嶤嶤以造天音操孔安國尚書傳曰造)
(至也又曰碣石海畔山/也又曰三山言相望也)鳳騫翥於甍標咸遡風而欲翔
(甍棟也標末也遡向也謂作鐵鳳皇令張両翼舉頭敷/尾以函屋上當棟中央下有轉樞常向風如將飛者焉)
(善曰楚辭曰鳳騫翥而飛翔説文/曰騫飛貌也騫許言切翥之庶切)閶闔之内别風嶕嶢
(善曰閶闔已見上文/别風已見西都賦)何工巧之瑰瑋交綺豁以疏寮(瑰/瑋)
(竒好也疏刻穿之也善曰交結綺文豁然穿以為寮也/説文曰綺文繒也廣雅曰豁空也然此刻鏤為之蒼頡)
(篇曰寮小窗也古/詩曰交疏結綺窗)干雲霧而上逹狀亭亭以苕苕(亭亭/苕苕)
(髙貌也/干犯也)神明崛其特起井幹疊而百増(崛髙貌善曰廣/雅曰増重也神)
(明井幹已/見西都賦)跱遊極於浮柱結重欒以相承(跱猶置也三/輔名梁為極)
(作遊梁置浮柱上欒柱上曲木両頭受櫨者/廣雅曰曲枅曰欒釋名曰欒柱上曲拳也)累層構而
遂隮望北辰而髙興(隮升也子奚切北辰北極/也善曰山海經曰層重也)消雰埃
於中宸集重陽之清瀓(消散也雰埃塵穢也宸天地之/交宇也言神明臺髙既除去地)
(下之埃穢乃上止於天陽之宇清瀓之中上為陽清又/為陽故曰重陽善曰楚辭曰集重陽而入帝宮兮造旬)
(始而觀清都雰/音氛宸音辰)瞰宛虹之長鬐察雲師之所憑(䰇眷也/雲師畢)
(星也臺髙悉得視之善曰鬐渠低切廣雅曰瞰視也如/淳漢書注曰宛虹也小雅曰凴依也廣雅曰雲師謂之)
(豐/隆)上飛闥而仰眺正睹瑶光與玉䋲(飛闥突出方木也/善曰春秋運斗樞)
(曰北斗七星第七曰瑶光春秋/元命苞曰玉衡北両星為玉䋲)將乍往而未半怵悼慄
而慫兢(怵恐也悼傷也慄憂戚也言恐墮也善曰廣雅/曰乍暫也方言曰慫慄也先拱切怵音黜慄音)
(栗/)非都盧之輕趫孰能超而究升(善曰漢書曰自合浦/南有都盧國太康地)
(志曰都盧國其人善縁髙説文/曰趫善縁木之士也綺驕切)馺娑駘盪燾奡桔桀枍
詣承光暌罛庨􁝙(馺娑駘盪枍詣承光皆臺名燾奡桔/桀暌罛庨􁝙皆形貌善曰燾徒到切)
(奡五告切桔音吉暌呼圭/切罛計狐切庨呼交切)橧桴重棼鍔鍔列列(善曰鍔/鍔列列)
(皆髙/貌)反宇業業飛檐䡾䡾(凡屋宇皆垂下向而好大屋/飛邉頭瓦皆更㣲使反上其)
(形業業然檐板承落也䡾䡾髙貌善曰/西都賦曰上反宇以善戴䡾魚桀切)流景内照引曜
日月(言皆朱畫華采流引/日月之光曜於宇内)天梁之宮寔開髙闈(天梁宮/名宮中)
(之門謂之闈/此言特髙大)旗不脱扄結駟方蘄(爾雅曰熊虎為旗扄/關也謂建旗車上有)
(闗制之令不動摇曰扃毎門解下之今此門髙不復脱/扃結駕駟馬方行而入也蘄馬驪也善曰左氏傳曰楚)
(人惎之脱扃古熒切蘄巨衣/切楚辭曰青驪結駟齊千乘)轢輻輕騖容於一扉(馭車/欲馬)
(疾以箠轢於/輻使有聲也)長廊廣廡途閣雲蔓(謂閣道如雲氣相延蔓/也善曰許慎淮南子)
(注曰廊屋也説文曰廡/堂下周屋也無宇切)閈(汗/)庭詭異門千户萬(善曰蒼/頡篇曰)
(閈垣也胡旦切説文曰詭違也/西都賦曰張千門而立萬户)重閨幽闥轉相踰延(移/賤)
(切宮中之門小者/曰闥言互相周通)望䆗窱以徑廷眇不知其所返(䆗窱/徑廷)
(過度之意也言入其中皆迷惑不識還道/也善曰窱他弔切廷他定切返方萬切)既乃珍臺蹇
産以極壯墱道邐倚以正東(蹇産形貌也墱閣道也邐/倚一髙一下一曲一直也)
(乃從建章館踰西城東入於正宮中也善曰甘泉賦曰/珍臺閒館西都賦曰凌墱道而超西墉墱都亘切邐力)
(氏切倚/其綺切)似閬風之遐坂横西洫而絶金墉(閬風崑崙山/名也洫城池)
(也墉謂城也絶度也言閣道似此山之長逺横越西池/而度金城也西方稱之曰金善曰東方朔十洲記崑崙)
(其北角曰閬風之/巔洫已見上文)城尉不㢮柝而内外潛通(㢮廢也潛/嘿也言城)
(門校尉不廢擊柝之偹内外已自嘿通也善曰㢮詩/紙切鄭𤣥周禮注曰柝戒夜者所擊也柝與柝同音)前
開唐中彌望廣潒(彌逺也善曰唐中已見西都賦漢書/曰五侯大治第室連属彌望彌竟也)
(言望之極目字林曰/潒水潒瀁也大朗切)顧臨太液滄池漭沆(漭沆猶洸潒/亦寛大也善)
(曰太液已見西都賦/漭莫朗切沆胡朗切)漸臺立於中央赫昈昈以𢎞敞(善/曰)
(漸臺髙二十餘丈已見西都/賦埤蒼曰昈赤文也音户)清淵洋洋神山峩峩列瀛
洲與方丈夾蓬莱而駢羅上林岑以壘㠑下嶄巖以嵓
齬(三山形貌也峩峩髙大也善曰三輔三代舊事曰建/章宮北作清淵海毛詩曰河水洋洋三山已見西都)
(賦駢猶並也壘魯罪切㠑/音罪嶄士咸切齬音吾)長風激於别隯起洪濤而揚
波(水中之洲曰隯音島善曰/髙唐賦曰長風至而波起)浸石菌於重涯濯靈芝以
朱柯(石菌靈芝皆海中神山所有神草名仙之所食者/浸濯也重涯池邉也朱柯芝草莖赤色也善曰菌)
(芝属也抱朴子曰芝/有石芝菌求隕切)海若游於𤣥渚鯨魚失流而蹉跎
(海若海神鯨大魚善曰楚辭曰令海若舞馮夷又曰臨/沅湘之𤣥淵薛君韓詩章句曰水一溢而為渚三輔舊)
(事曰清淵北有鯨魚刻石為之長三丈楚辭/曰驥垂両耳中坂蹉跎廣雅曰蹉跎失足也)於是采少
君之端信庶欒大之貞固(善曰史記曰李少君亦以祠/竈穀道却老方見上上尊之)
(少君者故深澤侯舍人主方欒大見西都賦凡人姓名/及事易知而别巻重見者云見某篇亦從省也他皆類)
(此/)立修莖之仙掌承雲表之清露屑瓊蘂以朝飱必性
命之可度(善曰漢書曰孝武作柏梁銅柱承露仙人掌/之屬三輔故事曰武帝作銅露盤承天露和)
(玉屑飲之欲以求仙楚辭曰屑/瓊蘂以為糧王逸曰糜屑也)美往昔之松喬要羡門
乎天路(善曰松喬已見西都賦史記曰始皇之碣石使/燕人盧生求羡門韋昭曰羡門古仙人也枚乘)
(樂府詩曰美人在雲端/天路隔無期要烏堯切)想升龍於鼎湖豈時俗之足慕
(善曰史記曰齊人公孫卿曰黄帝采首山銅鑄鼎於荆/山下鼎既成龍垂胡髯下迎黄帝黄帝騎龍乃上去名)
(其處鼎湖天子曰嗟乎誠得如/黄帝吾視去妻子如脱屣耳)若厯世而長存何遽營
乎陵墓(善曰吉若厯代而不/死何急營於陵墓乎)徒觀其城郭之制則旁開
三門參塗夷庭方軌十二街衢相經(街大道也經厯也/一面三門門三道)
(故云參塗塗容四軌故方十二軌軌車轍也夷平也庭/猶正也善曰方言九軌之塗凡有十二也周禮曰營國)
(方三門鄭𤣥儀禮注曰方併也周禮曰國/中營塗九軌西都賦曰立十二之通門)㕓里端直甍
宇齊平(都邑之空地曰廛甍棟也善/曰周禮曰以㕓任國中之地)北闕甲第當道直
啟(第館也甲言第一也善曰漢書曰贈霍光甲第一區/音義曰有甲乙次第故曰第也北闕當帝城之北也)
程巧致功期不陁陊(言皆程檡好匠令盡致其功夫既/牢又固不傾陊也善曰方言曰陁)
(壊也陁式氏切説文/曰陊落也直氏切)木衣綈錦土被朱紫(言皆采畫如/錦繡之文章)
(也善曰説文云綈厚/繒也朱紫二色也)武庫禁兵設在蘭錡(錡架也武庫/天子主兵噐)
(之官也善曰劉逵魏都賦注曰/受他兵曰蘭受弩曰錡音蟻)匪石匪董疇能宅此(善/曰)
(漢書曰石顯字君房小坐法腐刑為黄門中尚書元帝/被疾不親政事事無大小因顯口决又曰董賢字聖卿)
(哀帝悦其儀貌拜為黄門郎詔將作監為賢起大第北/闕下土木之功窮極技巧柱檻衣以綈錦武庫禁兵盡)
(在董/氏)爾乃廓開九市通闤帯闠(廓大也闤市營也闠中/隔門也崔豹古今注曰)
(市牆曰闤市門曰闠善曰九市已見/西都賦蒼頡篇曰闤市門胡闗切)旗亭五重俯察百
隧(旗亭市樓也善曰史記禇先生曰臣為/郎與方士㑹旗亭下隧已見西都賦)周制大胥今
也惟尉(善曰周禮曰司市胥師二十人然尊其職故曰右/大漢書曰京兆尹長安四市皆属焉與左馮翊)
(扶風為三輔然市有長丞而/無尉盖通呼長丞為尉耳)瓌貨方至鳥集鱗萃(瑰竒/貨也)
(方四方也竒寳有如/鳥之集鱗之萃也)鬻者兼贏求者不匱(鬻賣也兼倍/也贏利也匱)
(乏/也)爾乃商賈百族裨販夫婦(坐者為商行者為賈禆販/買賤賣貴以自裨益禆必)
(彌切善曰周禮曰大市日仄而市百族為主朝市朝/時而市商賈為主夕市夕時為市販夫販婦為主)鬻
良雜苦蚩眩邉鄙(良善也先見良物價定而雜與惡物/以欺惑下土之人善曰周禮曰辨其)
(苦良而買之鄭𤣥曰苦讀為盬蒼頡篇曰蚩侮/也廣雅曰眩亂杜預左氏傳注曰鄙邉邑也)何必昬
於作勞邪贏優而足恃(昬勉也邪偽也優饒也言何必/當勉力作勤勞之事乎欺偽之)
(利自饒足恃也善曰/尚書曰不昬作勞)彼肆人之男女麗美奢乎許史(言/長)
(安市井之人被服皆過此二家善曰漢書曰孝宣許皇/后元帝母帝封外祖父廣漢為平恩侯又曰衛太子史)
(良娣宣帝祖母也兄恭宣帝立/恭已死封恭長子髙為樂陵侯)若夫翁伯濁質張里之
家擊鐘鼎食連騎相過東京公侯壯何能加(善曰漢書/食貨志曰)
(翁伯以販脂而傾縣邑濁氏以胃脯而連騎質氏以洗/削而鼎食張里以馬醫而擊鐘晋灼曰胃脯今大官以)
(十日作沸湯燖羊胃以未椒姜坋之訖暴使燥者也燖/在鹽切坋步寸切如淳曰洗削謂作刀劍削也張里里)
(名/也)都邑游俠張趙之倫齊志無忌擬跡田文(善曰漢書/曰長安宿)
(豪大猾箭張囘酒市趙放皆通邪結黨一/云張子羅趙君都其長安大俠具游俠傳)輕死重氣結
黨連羣寔蕃有徒其從如雲(寔實也蕃多也徒衆也善/曰尚書曰實繁有徒毛詩)
(曰齊子歸止/其從如雲)茂陵之原陽陵之朱趫悍虓豁如虎如􁋯
(善曰原原涉也朱朱安世也史記曰誅獟悍獟與趫同/欺譙切説文曰悍勇也户旦切毛詩曰闕如虓虎呼交)
(切爾雅曰􁋯獌/似貍􁋯勅珠切)睚眦蠆芥屍僵路隅(僵仆也善曰漢書/曰原涉字巨先自)
(陽翟徙茂陵涉外温仁内隐忍好殺睚眦于塵中觸死/者甚衆廣雅曰睚裂也説文曰眥目匡也淮南子曰瞋)
(目裂眦睚五解切眥在賣切張楫子虛賦/注曰蔕介刺鯁也蠆與蔕同並丑介切)丞相欲以贖
子罪陽石汙而公孫誅(善曰漢書曰公孫賀為丞相子/敬聲為太僕擅用北軍錢千九)
(百萬下獄是時詔捕陽陵朱安世賀請逐捕以贖敬聲/罪後果得安世安世遂從獄中上書曰敬聲與陽石公)
(主私通遂父子俱死獄/中也陽石北海縣名也)若其五縣遊麗辯論之士街談
巷議彈射臧否剖析毫釐擘肌分理(善曰五縣謂五陵武/也長陵安陵陽陵)
(陵平陵五陵也已見西都賦毛詩曰未知臧否聲類曰/毫長毛也漢書音義曰十毫為釐力之切鄭𤣥周禮注)
(曰擘破裂也補革/切説文曰肌肉也)所好生毛羽所惡成瘡痏(毛羽言飛/揚瘡痏謂)
(瘢痕也善曰蒼頡篇/曰痏毆瘡也胡軌切)郊甸之内鄉邑殷賑(五十里為之/郊百里為甸)
(師殷賑謂富饒也善曰尚書曰五/百里甸服爾雅曰賑富也之忍切)五都貨殖既遷既引
(遷易也引致也善曰五都已見西都/賦遷謂徙之於彼引謂納之於此)商旅聫槅隐隐展
展(言賈人多車枙相連属隐隐展展重車聲也/丁謹切善曰説文曰槅大車枙也居責切)冠帯交
錯方轅接軫(冠帯猶搢紳謂吏人也揚雄蜀都賦曰方/轅齊轂隐隐軫軫枚乗兎圉賦曰車馬接)
(軫相属方輪錯轂説/文曰軫車後横木也)封畿千里統以京尹(善曰毛詩曰/邦畿千里惟)
(民所止漢書曰内史周官武帝更名京兆/尹張宴曰地絶髙曰京十億曰兆尹正也)郡國宮館百
四十五(離宮别館在諸郡國者善曰三輔/故事曰秦時殿觀百四十五所)右極盩厔并
巻酆鄠(盩厔山名因名縣善曰漢書曰右扶/風有盩厔縣盩張流切厔張栗切)左暨河華
遂至虢土(暨言及也華隂縣故属京兆/善曰漢書右扶風有虢縣)上林禁苑跨谷
彌阜(跨越也彌猶掩也大陵曰阜/上林苑名禁禁人妄入也)東至鼎湖邪界細栁
(鼎湖細栁皆地名也鼎湖在/華隂東細栁在長安西北)掩長楊而聫五柞(長楊宮/在盩厔)
(五柞亦館名云有五株柞樹/善曰鄭𤣥毛詩箋曰掩覆也)繞黄山而疑牛首(繞裹也/欵至也)
(善曰漢書右扶風槐里縣有黄山宮/三輔黄圖曰甘泉宮中有牛首山)繚垣綿聫四百餘
里植物斯生動物斯止(繚垣猶繞了也綿聫猶連蔓也/四百餘里苑之周圍也善曰今)
(並以亘為垣西都賦曰繚以周牆三輔故事曰北有甘/泉九嵕南至長楊五柞連綿四百餘里也植物草木動)
(物禽獸善曰周禮曰動物/宜毛物也植物宜皁物也)衆鳥翩翻羣獸􁈻騃(皆鳥獸/之形貌)
(也善曰薛君韓詩章句曰趨/曰􁈻行曰騃􁈻音鄙騃音俟)散似驚波聚似京峙(京髙/也水)
(中有土曰峙言禽獸散走之時如水驚風而/揚波聚時如水中之髙土也峙直里切)伯益不能名𨽻
首不能紀(善曰列子曰北海有魚名鯤有鳥名鵩大禹/行而見之伯益知而名之夷堅聞而志之世)
(夲曰𨽻首作數宋衷/曰𨽻首黄帝史也)林麓之饒于何不有(木叢生曰林/善曰榖梁傳)
(曰林属於山曰麓/注曰麓山足也)木則樅栝椶柟梓棫楩楓(樅松葉柏/身也栝柏)
(葉松身梓如栗而小棫白蕤也楓香木也善曰郭璞山/海經注曰椶一名并閭爾雅曰梅柟郭璞曰柟木似水)
(楊又曰棫白桵樅七容切栝古活切椶子公切柟音南/梓音姊棫音域郭璞上林賦注曰楩杞也似梓楩鼻綿)
(切楓/音風)嘉卉灌叢蔚若鄧林(嘉猶羙也灌叢蔚若皆盛貌/也善曰山海經曰夸父與日)
(競走渇飲河渭不足北飲大澤/未至道渇死棄其杖化為鄧林)鬱蓊薆薱橚爽櫹槮(皆/草)
(木盛貌也善曰薱徒對切/橚音肅櫹音蕭槮音森)吐葩揚榮布葉垂隂(葩華/也)草
則葴莎菅蒯薇蕨荔苀(善曰爾雅曰葴馬藍郭璞曰今/大葉冬藍音針爾雅曰薃侯莎)
(又曰白華野菅郭璞曰菅茅属古顔切聲類曰蒯草中/為索苦怪切毛萇詩傳曰薇菜也爾雅曰蕨鼈也説文)
(曰荔草似蒲音𨽻爾雅曰苀/束蠡郭璞曰未詳苀胡郎切)王芻􁊼臺戎葵懐羊(善曰/爾雅)
(曰菉王芻郭璞曰今菉蓐也爾雅曰􁊼貝母郭璞曰似/韭武行切爾雅曰臺夫須又曰葿茙葵郭璞曰今蜀葵)
(葿音眉茙音戎爾雅曰/瘣懐羊郭璞曰未詳)苯䔿蓬茸彌臯被岡(彌猶覆也/言草木熾)
(盛覆被於髙澤及山岡之上/也善曰苯音本䔿于夲切)篠簜敷衍編町成篁(篠竹/箭也)
(簜大竹也敷布也衍蔓也編連也町謂畎畆篁/竹墟名也善曰尚書曰瑶琨篠簜既敷町音挺)山谷原
隰泱漭(馬黨/切)無疆(泱漭無限域之貌言其多/無境限也善曰泱烏郎切)廼乃昆明
靈沼黒水𤣥阯(小渚曰阯善曰漢書曰武帝穿昆明池/黒水𤣥阯謂昆明靈沼之水沚也水色)
(黒故曰/𤣥阯也)周以金堤樹以栁杞(金堤謂以石為邉􁨕而多/種杞栁之木善曰金堤言)
(堅也子虚賦曰上金堤杞即楩/木也山海經曰杞如楊赤理)豫章珍館掲焉中峙(皆/豫)
(章木為臺館也善曰三輔黄圖曰上林/有豫章觀説文曰掲髙舉也渠列切)牽牛立其左織
女處其右(善曰已見/西都賦)日月於是乎出入象扶桑與𪷟汜
(善曰言池廣大日月出入其中也淮南子曰日出暘/谷拂于扶桑楚辭曰出自暘谷入于𪷟汜汜音似)其
中則有黿鼉巨鼈鱣鯉鱮鮦鮪鯢鱨鯋修額短項大口
折鼻詭類殊種(自鱨鯋以上皆魚名也修額至折鼻皆/魚形也詭類殊種多雜物也善曰郭璞)
(山海經曰鼉似蜥蜴徒多切郭璞爾雅注曰鱣似鱏知/連切鄭𤣥詩箋曰鱮似魴翔與切爾雅曰鱣鮦也音童)
(毛萇詩傳曰鮪似鮎鮪干軌切鮎嘗/奴謙切又曰鱨揚也鯋䰿也鱨音)鳥則鷫鷞鴰鴇鴐鵞
鴻鶤(善曰髙誘淮南子注曰鷫鸘長脛緑色其形似雁/張楫上林賦注曰鴐鵞野鵞又曰鶤雞黄白色長)
(頷赤喙鴰鴇已見西都賦凡魚鳥草木皆/不重見他皆類此鷫音肅鴐音加鶤音昆)上春候來季
秋就温(善曰周禮曰上春生穜稑之種禮記曰孟春鴻/来鄭𤣥曰雁自南方来將北反其居也又曰季)
(秋之月鴻雁来賔鄭𤣥曰來賔止而/未去也列子曰禽獸之智違寒就温)南翔衡陽北棲雁
門(善曰尚書曰荆及衡陽惟荆州孔/安國曰衡山之陽漢書有雁門郡)奮隼歸鳬沸卉軿
訇(奮迅聲也隼小鷹也善曰周易曰射/隼髙墉之上軿芳耕切訇火宏切)衆形殊聲不可
勝論(論説也善曰廣/雅曰勝舉也)於是孟冬作隂寒風肅殺(寒氣急/殺於萬)
(物孟冬十月隂氣始盛萬物彫落善曰/禮記曰孟秋天氣始肅仲秋殺氣浸盛)雨雪飄飄氷霜
慘烈(飄飄雨雪貌慘烈寒也善/曰李陵書曰邉土慘烈)百卉具零剛蟲摶摯(草/木)
(零落隂氣盛殺鷹犬之属可摯擊也善曰毛/詩曰百卉具腓禮記曰季秋豺祭獸戮禽也)爾乃振天
維衍地絡(維網也絡網也謂其大如天地矣振/整理也衍申布也善曰衍以善切)蕩川瀆
簸林薄(林薄草木叢生也蕩動/也簸揚也謂驅獸也)鳥畢駭獸咸作草伏木
棲寓居穴託(謂禽獸驚走得草則伏遇木則棲非其常處/苟寄而居值穴而託為人所窮迫之意)
起彼集此霍繹紛泊(謂為彼人所驚而来集此人/之前霍繹紛泊飛走之貌)在彼
靈囿之中前後無有垠鍔(言禽獸之多前却顧視無復/齊限也善曰靈囿已見東都)
(賦淮南子曰出於無垠鍔/之門許慎曰垠鍔端涯也)虞人掌焉為之營域(虞人掌/禽獸之)
(官善曰周禮曰山虞若/大田獵則莱山之野)焚萊平場柞木翦棘(善曰周禮/曰牧師贊)
(焚莱毛萇詩傳曰萊草也賈逵國語曰槎邪/斫也柞與槎同仕雅切左氏傳曰翦其荆棘)結罝(音/嗟)百
里迒杜蹊塞(罝網也迒道也蹊徑也皆以網杜塞/之也善曰迒公郎切小雅曰杜塞也)麀鹿
麌麌駢田偪仄(鹿牝曰麀麌麌形貌駢田偪仄聚㑹之/意善曰毛詩曰麀鹿攸伏麀於牛切麌)
(魚矩/切)天子乃駕彫軫六駿駮(彫畫也天子駕六馬駮白/馬而黒畫為文如虎者)
戴翠㡌倚金較(翠羽為車盖黄金以飾較也古今注曰/車耳重較文官青武官赤或曰車蕃上)
(重起如牛角也善曰毛詩曰猗重較兮音角説/文曰較車輢上曲鈎也較工卓切輢一伎切)璿弁玉
纓遺光儵(音/叔)爚(弁馬冠也又髦以璿玉作之纓馬鞭也/以玉飾之遺餘也儵爚有餘光也爚音)
(藥/)建𤣥弋樹招摇(𤣥弋北斗第八星名為矛頭主胡兵/招摇第九星名為盾今鹵簿中畫之)
(於旗建樹之以前驅善曰禮記曰招摇在上急繕其怒/鄭𤣥曰繕讀曰勁畫招摇星於其上以起軍堅勁軍之)
(威怒象/天師也)棲鳴鳶曵雲梢(禮記曰前有塵埃則載鳴鳶棲/謂畫其形於旗上雲梢謂旌旗)
(之流飛如雲也善曰/髙唐賦曰建雲斾)弧旌枉矢虹旃蜺旄(弧星名通帛/為旃雄曰虹)
(雌曰蜺善曰周禮曰弧旌枉矢以象牙飾楚/辭曰建雄虹之采旄上林賦曰拖蜺旌也)華盖承辰
天畢前驅(華盖星覆北斗王者法而作之畢網也象畢/星也前驅載之善曰劉歆遂初賦曰奉華盖)
(於帝側韓詩曰伯/也執殳為王前驅)千乘雷動萬騎龍趨(善曰東都賦曰/千乘雷起萬騎)
(紛/紜)屬車之簉載獫􁀙獢(大駕最後一乘懸豹尾以前為/省中侍御史載之簉副也善曰)
(古今注曰豹尾車同制也所以象君豹變言尾者謹也/屬車已見東都賦毛詩曰輶車鸞鑣載獫􁀙獢毛萇曰)
(獫􁀙獢皆田犬也長喙曰獫短喙曰/􁀙獢簉初遘切獫呂騐切獢訐喬切)匪唯翫好乃有祕
書小説九百夲自虞初(小説醫巫厭祝之術凡有九百/四十三篇言九百舉大數也善)
(曰漢書曰虞初周説九百四十三篇初河南人也武帝/時以方士侍郎乗馬衣黄衣號黄車使者小説家者流)
(盖出於稗官應劭曰/其説以周書為夲)從容之求寔俟寔儲(持此祕術儲/以自隨待上)
(所求問皆常具也善曰尚書曰從容/以和爾雅曰俟待也説文曰儲具也)於是蚩尤秉鉞奮
鬛𬒳般(善曰山海經曰蚩尤作兵戈黄帝史記曰黄帝/與蚩尤戰于涿鹿之野蒼頡篇曰鉞斧也毛萇)
(曰鬛般虎皮也上林賦曰/被斑文般與斑古字通)禁禦不若以知神姦螭魅魍
魎莫能逄旃(善曰左氏傳曰王孫滿謂楚子曰昔夏鑄/鼎象物使人知神姦故人入川澤不逄不)
(若螭魅魍魎莫能逄旃杜預曰若順也説文曰螭/山神獸形魅怪物魍魎水神毛萇詩傳曰旃之也)陳虎
旅於飛亷正壘壁乎上蘭(陳列也善曰周禮虎賁下大/大旅賁氏中士也飛亷上蘭)
(已見西/都賦)結部曲整行伍(善曰司馬彪續漢書曰大将軍/營五部部有校尉一人部下有)
(曲曲有軍侯一人左傳行出犬雞杜預曰二十/五人為行行亦卒之行列也周禮曰五人為伍)燎京薪
駴雷鼔(積髙為京燎謂燒之善曰周禮曰鼔/皆駭鄭𤣥曰雷擊鼔曰駭駭與駴同)縱獵徒赴
長莽(莽草長謂深且逺也方言/曰草南楚之間謂之莽)迾卒清候武士赫怒(善/曰)
(鄭𤣥禮記注曰迾遮也迾旅結切清候/清道候望也鄭𤣥毛詩箋曰赫怒意也)緹衣韎韐睢盱
㧞扈(善曰緹衣韎韐武士之服字林曰緹帛丹黄色他/迷切毛詩曰韎韐有奭毛萇曰韎者茅蒐染也字)
(林曰睢仰目也盱張目也睢火佳切盱火于切毛詩/曰無然畔援鄭𤣥曰畔援猶㧞扈㧞與䟦古字通)光
炎燭天庭囂聲震海浦(燭照也海浦四瀆之口善曰解/嘲曰未仰天庭鄭𤣥周禮注曰)
(囂驩也/許朝切)河渭為之波盪吳嶽為之陁(音/雉)堵(波盪摇動也/陁落也善曰)
(漢書曰自華西名山七一/曰吳山郭璞云吳嶽别名)百禽㥄遽騤瞿奔觸(㥄猶怖/也遽促)
(也騤瞿走貌奔觸唐突也善曰羽獵賦曰虎豹之㥄遽/白虎通曰禽鳥獸之總名為人禽制㥄音陵遽渠庶切)
(騤音逵瞿/巨駒切)喪精亡魂失歸忘趨投輪闗輻不邀自遇(言/禽)
(獸亡失精魂不知所當歸趨也反闗入輪輻/之間不須邀逐往自得之趣向也邀遮也)飛䍐潚箾
流鏑􁞔㩧(潚箾䍐形也􁞔㩧中聲也善曰説文曰䍐/網也潚音肅箾音朔􁞔普麦切㩧芳邈切)　矢
不虚舍鋋不苟躍(舍放也躍跳也矢鋋跳躍必有/獲矣善曰説文曰鋋小戈也)當足
見碾值輪被轢(音厯足所蹈為碾車所/加為轢善曰碾女展切)僵禽斃獸爛若
磧(七亦/切)礫(僵仆也石細者曰礫所謂/獲禽鳥爛然如聚細石也)但觀罝羅之所羂
結竿殳之所揘畢(羂縊也結縛也竿竹也殳杖也八稜/長丈二而無刃或以木為之或以竹)
(為之揘畢謂撞㧙也善曰羂古/大切揘音横畢于筆切又音筆)义蔟之所攙捔徒摶之
所撞㧙(攙捔貫刺之撞㧙猶揘畢也善曰蔟楚角切/攙土銜切捔助角切撞直江切㧙房結切)白
日未及移其晷已獮(思衍/切)其什七八(晷景也獮殺也言/日景未移禽獸竹)
(已殺七八矣善曰漢書張/竦曰日不移晷霍然四除)若夫游鷮髙翬絶阬踰斥(雉/之)
(健者為鷮尾長六尺詩云有集唯鷮翬翬飛/也斥澤崖也善曰鷮舉喬切阬音剛斥音尺)毚兎聫猭
陵巒超壑(毚狡兎也聫猭走也巒山也壑阬谷也自游/鷮至此皆説禽獸輕狡難得也善曰毛詩曰)
(趯趯毚兎音/讒猭勅縁切)比諸東郭莫之能獲(善曰戰國䇿淳于髠/曰夫韓國盧天下之)
(駿狗也東郭􁁜海内之狡兎也環山三騰岡五韓盧不/能及之鄭𤣥禮記注曰比猶比方也孔安國尚書傳曰)
(諸之/也)乃有迅羽輕足尋景追括(迅羽鷹也輕足好犬/也括箭括之御弦者)鳥
不暇舉獸不得發(舉飛也發駭走也善曰髙唐賦/曰飛鳥未及起走獸未及發)青骹
摯於韝(溝/)下韓盧噬於􁨊末(青骹膺青脛者善曰韓盧/犬謂黒色毛也摯擊也噬)
(齧也􁨊攣也韝臂衣鷹下韝而擊犬攣末而齧皆謂急/摶不逺而獲善曰説文曰骹脛也戰國䇿淳于髠曰韓)
(國盧者天下之駿狗也骹苦交切􁨊音□禮記曰犬則/執緤鄭𤣥注曰緤紖靮者所以繫制之者守犬曰犬問)
(名畜養者當呼之名/謂若韓盧宋鵲之属)及其猛毅髬髵隅目髙眶(髬髵作/毛鬛也)
(隅目角眼視也髙眶深瞳子也皆謂猛/獸作怒可畏者善曰髬普悲切髵音而)威懾兕虎莫之
敢伉(兕水牛類也伉當也謂獸猛兕虎猶且畏之人無/敢當之者善曰鄭𤣥毛詩箋曰懾恐懼也伉古郎)
(切/)廼使中黄之士育獲之儔朱鬕􁰂髽植髪如竿(絳帕/額露)
(頭髻植髪如竿以擊猛獸能服之也善曰尸子曰中黄/伯曰余左執泰行之獶而右摶雕虎戰國䇿范睢説秦)
(王曰烏獲之力焉而死夏育之勇焉而死説文曰鬕帯/髻頭飾也通俗文曰露髻曰􁰂以麻雜為髻如今撮也)
(鬕莫亞切髽土/𤓰切􁰂作計切)袒裼㦸手奎踽盤桓(奎踽開足也盤桓/便旋也善曰毛詩)
(曰袒裼暴虎左傳曰㦸其手廣雅曰/盤桓不進也奎欺棰切踽去禹切)鼻赤象圈巨狿(象/鼻)
(赤者怒巨狿麀也怒走者為狿謂能戾象鼻又穿/麀以著圈善曰説文曰圈畜閑也其兖切狿音延)摣狒
猬㧗窳狻(□獸身人面身有毛被髪迅走食人猬其毛/如刺窳窫窳也類貙虎亦食人狻狻猊也一)
(曰師子摣㧗皆謂㦸撮之善曰摣子加切狒房沸/切猬音謂㧗側倚切窳音庾狻音􁋼猊五奚切)揩枳
落突棘藩(善曰字林曰揩摩也口階切説文曰枳木似/橘居紙切杜預左氏傳注曰藩蘺也落亦蘺)
(也/)梗林為之靡拉撲叢為之摧殘(靡拉摧殘言揩突之/皆擗碎毁折也拉郎)
(答切善曰方言曰凡草木刺人為梗古/杏切毛萇詩傳曰樸包木也補木切)輕鋭僄狡趫㨗
之徒(輕鋭謂便利㨗疾/也言如此者多也)赴洞穴探封狐陵重巘獵昆駼
(洞穴深且通也探取也封大也陵猶升也山之上大下/小者曰巘昆駼如馬跂蹄善登髙言能升重巘之嶺而)
(獵取昆駼之獸善曰/巘言免切駼音途)杪木末擭獑猢(杪猶表也獑猢猨/類而白腰以前黒)
(在木表擭謂掘取之也善曰杪音/眇擭於白切獑在銜切猢音胡)超殊榛摕飛鼯(殊猶/大也)
(榛木也摕捎取之也善曰爾雅曰鼯䑕夷由郭/璞曰狀如小狐肉翅飛且乳摕大結切鼯音吾)是時後
宮嬖人昭儀之倫(嬖幸也昭儀/後宮官也)常亞於乘輿(亞次也乘/輿天子所)
(乘/車)慕賈氏之如臯樂北風之同車(善曰左氏傳曰賈大/夫惡取妻三年不言)
(不笑御以如臯射雉獲之其妻始笑而言杜預/曰賈國之大夫詩北風曰恵而好我擕手同車)盤于游
畋其樂只且(盤樂也善曰尚書曰不敢盤于游畋/毛詩曰其樂只且且辭也子余切)於是
鳥獸殚目觀窮(殚盡也窮極也所觀畢也善/曰國語伍舉曰若周於目觀)遷延邪睨
集乎長楊之宮(遷延退旋也善曰髙唐賦曰遷延/引身也説文曰睨斜視也魚計切)息行
夫展車馬(息休也善曰左氏傳曰子反令軍吏繕甲/兵展車馬鄭𤣥禮記注曰展整也張輦切)收
禽舉胔數課衆寡(胔死禽獸將腐之名也數計課録校/所得多少善曰胔聚肉名不論腐敗)
(也/)置互擺牲頒賜獲鹵(互所以挂肉擺謂破礫懸之頒/謂以所鹵獲之禽獸賜士衆也)
(善曰擺芳皮切漢書/音義曰鹵與虜同)割鮮野饗犒勤賞功(謂饗食士衆/於廣野中勞)
(勤苦賞有功善曰子虚賦曰割鮮染/輪杜預左氏傳曰犒勞也犒苦到切)五軍六師千列百
重(善曰漢官儀漢有五營五軍即五營也周禮天子六/軍六師即六軍也尚書曰張皇六師千列列千人也)
酒車酌醴方駕授饔(酒肴皆以車布之善曰鄭𤣥儀禮/注曰方併也杜預左氏傳注曰熟)
(曰/饗)升觴舉燧既釂鳴鍾(燧火也謂行酒舉烽火以告衆/也以釂鳴鍾鼔也善曰升進也)
(説文曰釂飲酒/盡也焦曜切)膳夫馳騎察貳亷空(膳夫宰夫也察亷/皆視也貳為兼重)
(也空减無也言宰人騎馬行視肴有兼重及减無者善/曰禮記曰御同於長者雖貳不辭鄭𤣥曰貳重也肴膳)
(也/)炙炰夥清酤㩼皇恩溥洪徳施(詩有炰鼈清酤羙酒/也善曰史記曰楚人)
(謂多為夥音禍毛詩曰既載清酤音户廣/雅曰㩼日多也音攴皇皇帝普博施也)徒御悦士忘
罷(善曰毛詩曰徒御不驚毛萇曰/徒輦者也御御馬也罷音皮)巾車命駕廻斾右移
(巾車主車官也廻車右轉将旋也善曰孔叢子歌/曰巾車命駕将適唐都鄭𤣥周禮注曰巾猶衣也)相羊
乎五柞之館旋憩乎昆明之池(相羊彷羊也池即所謂/靈沼也善曰楚辭曰聊)
(逍遥以相/羊憇息也)登豫章簡矰紅(豫章池中臺也簡省也繳射/矢長八寸其絲名矰音曽)
蒲且發弋髙鴻(善曰列子蒲且子之弋弱矢纎繳射乘/風而振之連雙鶬於青雲也且子余切)
挂白鵠聫飛龍(挂矢絲挂鳥上/也飛龍鳥名也)磻不特絓往必加雙(沙/石)
(膠絲為磻非徒獲一而已必雙得之善曰/説文曰磻似石著繳也磻音波絓音卦)於是命舟牧
為水嬉(舟牧主舟官嬉戲也善曰禮記曰舟牧/覆舟琴道雍門周曰水嬉則艕龍舟)浮鷁首
翳雲芝(船頭象鷁鳥厭水神故天子乘之翳覆也為画/芝草及雲氣以為船覆飾也善曰淮南子曰龍)
(舟鷁首甘泉賦曰登/夫鳳皇而翳華芝)垂翟葆建羽旗(謂垂羽翟為葆盖/飾建隼羽為旌旗)
(也善曰琴道雍門周/曰水嬉則建羽旗)齊栧女縱櫂歌(善曰栧女鼔栧之女/漢書音義韋昭曰)
(栧楫也楊至切櫂歌引櫂而歌也西都賦曰櫂女謳漢/武帝秋風辭曰發櫂歌方言曰楫或謂之櫂郭璞曰今)
(云櫂歌也/直教切)發引和校鳴葭奏淮南度陽阿(發引和言一/人發餘人和)
(也葭更校急之乃鳴和胡卧切杜摯葭賦曰李伯陽入/西戎所造漢書曰有淮南鼔員四人謂舞人也淮南子)
(曰足蹀陽/阿之舞)感河馮懐湘娥(善曰感動也莊子曰馮夷得/道以潛大川説文曰懐念思)
(也楚辭曰帝子降兮北渚王逸曰言堯二女/娥皇女英隨舜不及墮湘水中因為湘夫人)驚蝄蜽惮
蛟蛇(蝄蜽水神蛟龍類驚惮謂皆使駭怖也善/曰揚雄蜀都賦曰其深則有水豹蛟蛇也)然後釣
魴鱧纚鰋鮋(纚網如箕形狭後廣前魴鱧鰋鮋/皆魚名善曰纚所買切鮋長由切)摭紫貝
摶耆龜(摶摭皆拾取之名耆老也龜之老者神善曰相/貝經曰赤電黒雲謂之紫貝楚辭曰耆蔡兮踊)
(躍王逸曰蔡龜/也摭之石切)搤水豹馽潛牛(水豹潛牛皆謂水處也/善曰説文曰搤捉也揚)
(雄蜀都賦曰水豹蛟蛇説文曰馽絆馬也上林賦曰沉/牛鹿麋南越志潛牛形角似水牛搤音厄馽中立切)
澤虞是濫何有春秋(澤虞主水澤官濫施􁁊罔也言不/順時節常設之也善曰周禮曰澤)
(虞掌國澤之政國語/曰魯宣公濫于泗流)擿漻澥搜川瀆布九罭設罜䍡(漻/澥)
(小水别名擿搜謂二周索也善曰毛詩曰九罭之魚鱒/魴爾雅曰九罭魚網國語里革曰罝某罜䍡韋昭曰罜)
(䍡小網也擿土狄切漻音了澥音蟹罭/與緎古字通罭音域罜音獨䍡音鹿)摷鯤鮞殄水族
(鯤魚子鮞細魚族類也摷珍言盡取之摷責交/切善曰國語里革曰魚禁鯤鮞鯤音昆鮞音而)蘧藕拔
蜃蛤剥(蘧芙藥蜃蛤蚌/也善曰蜃音腎)逞欲畋䰻效獲麑䴠(逞極也鹿/子曰麑麋)
(子曰䴠善曰左氏傳李良曰今民餒而君逞欲廣雅曰/逞快也孔安國尚書傳曰田獵也田與畋同説文曰䰻)
(捕魚也音魚國語曰獸長/麑䴠麑音迷䴠烏老切)摎蓼浶浪(所求徧也善曰摎/古巧切蓼音老浶)
(音勞浪/音郎也)乾池滌藪(善曰孔安國尚書傳曰滌除/也鄭𤣥禮記注曰藪大澤)上無逸
飛下無遺走獲胎拾卵蚳蝝盡取(善曰國語曰鳥翼鷇蚔/卵蟲含蚔蝝韋昭曰)
(蟻子也可以為醢蝝復陶也可食未/乳曰卵蚔直尸切蝝音縁取蒼苟切)取樂今日遑恤我
後(遑暇也言且快今日之苟樂焉能復顧後日/之長久也善曰毛詩曰我躬不閲遑恤我後)既定且
寧焉知傾陁(天下已定貴在安樂極意恣心/何能復顧後日傾壊也陁音雉)大駕幸乎
平樂張甲乙而襲翠被(平樂館大作樂處也襲服也李/尤樂觀賦曰設平樂之顯觀處)
(金商之維限善曰班固漢書贊曰孝武造甲乙之帳襲/翠被馮玉几音義曰甲乙帳名也左氏傳曰楚子翠被)
(杜預翠羽飾/被披義切)攢珍寳之玩好紛瑰麗以奓靡(攢聚也紛/猶雜也瑰)
(竒也麗羙也/奓靡奢放也)臨逈望之廣場程角觝之妙戲(程謂課其/技能也善)
(曰漢書曰武帝作角觝戲文穎曰秦名此樂為/角觝両両相當角力技蓻射御故名角觝也)烏獲扛
鼎都盧尋橦(善曰史記曰秦武王有力士烏獲孟説皆/大官王與孟説舉鼎説文曰扛横開對舉)
(也扛與􁀙同古厖切漢書曰武帝享四夷之/客作巴俞都盧音義曰體輕善縁橦直江切)衝狹鷰濯
胸突銛鋒(巻簟席以矛挿其中伎児以身投從中過鷰/濯以盤水置前坐其後踊身張手跳前以足)
(偶節踰水復却坐如鷰之浴也善/曰漢書音義曰銛利也息亷切)跳丸劍之揮霍走索
上而相逄(揮霍謂丸劍之形也索上長䋲繫両頭於梁/舉其中央両人各從一頭上交相度所謂儛)
(絙者也跳/都彫切)華嶽峩峩岡巒參差神木靈草朱實離離(華/山)
(為西嶽峩峩髙大貌參差低仰貌神木松栢靈壽之属/靈草芝英朱赤也離離實垂之貌善曰西都賦曰靈草)
(冬榮神木叢生毛詩曰其桐其/椅其實離離毛萇曰離離垂也)總㑹僊倡戲豹舞羆白
虎鼓瑟蒼龍吹箎(仙倡偽作假形謂如神也/羆豹熊虎皆為假頭也)女娥坐而
長歌聲清暢而蜲蛇(蜲蛇聲餘詰曲也善涯/曰女洪娥皇女英也)涯立而指
麾被毛羽之􁓳襹(洪涯三皇時伎人倡家託作之衣毛/羽之衣􁓳衣毛形也善曰􁓳所炎切)
(襹史/肖切)度曲未終雲起雪飛初若飄飄後遂霏霏(飄飄霏/霏雪下)
(貌皆巧偽作之善曰班固漢書曰元帝自度曲瓚曰/度曲歌終更授其次謂之度曲毛詩曰雨雪霏霏)複
陸重閣轉石成雷(複陸複道閣也於/上轉石以象雷聲)礔礰激而增響磅
礚象乎天威(増響重聲也磅礚雷霆之音如天之威/怒善曰礔敫赤切磅怖萌切礚古盖切)巨
獸百尋是為曼延(去聲作大獸長八十丈所謂蛇龍曼/延也善曰漢書曰武帝作漫衍之戲)
(也/)神山崔嵬欻從背見(欻之言忽也偽所作也獸從東/来當觀樓前背上忽然出神山)
(崔巍也欻/許律切)熊虎升而拏攫猨狖超而髙援(皆偽所作也/善曰拏攫相)
(摶持也拏奴加/切攫居縳切)怪獸陸梁大雀踆踆(皆偽所作也陸梁/東西倡佯也踆踆)
(大雀容也七輪切善曰尸子曰先王/豈無大鳥怪獸之物哉然而不私也)白象行孕垂鼻轔
囷(偽作大白象從東米當觀前行且乳/鼻正轔囷也善曰轔音隣囷巨貧切)海鱗變而成龍
狀蜿蜿以蝹蝹(海鱗大魚也初作大魚從東方来當觀/前而變作龍蜿蜿蝹蝹龍形貌也善曰)
(蜿於袁切/蝹於君切)含利颬颬化為仙車驪駕四鹿芝盖九葩(含/利)
(獸名性吐金故曰含利颬颬容也驪猶羅列駢駕/之也以芝為盖盖有九葩之采也善曰颬呼加切)蟾蜍
與龜水人㺯蛇(作千嵗蟾蜍及千嵗龜行舞於前也水/人俚児能禁固㺯蛇也善曰蟾昌詹切)
(蜍市/余切)竒幻儵忽易貌分形(儵忽疾也易貌分形變/化異也善曰幻下辦切)吞刀
吐火雲霧杳𡨕(善曰西京雜記曰東海黄公立興雲霧/漢官典職曰正旦作樂潄水成霧楚辭)
(曰杳㝠/兮晝晦)畫地成川流渭通涇(善曰西京雜記曰東海黄/公坐成山河又曰淮南王)
(好方士方士/畫地成河)東海黄公赤刀粤祝(音呪東海有能赤刀/禹步以越人祝法厭)
(虎者號黄公又/於觀前為之)冀厭白虎卒不能救(善曰西京雜記曰/東海人黄公少時)
(能幻制蛇御虎常佩赤金刀及衰老飲酒過度有白虎/見於東海黄公以赤刀往厭之術不行遂為虎所食故)
(云不能救也/皆偽作之也)挾邪作蠱於是不售(蠱惑也售猶行也謂/懐挟不正道者於是)
(時不得/行也)爾乃建戲車樹修旃(樹植也旃謂􁋌也/建之於戲車上也)侲僮程
材上下翩翻(侲之言善善僮㓜子也程猶見也材伎能也/翩翩戲橦形也善曰史記徐福曰海神云)
(若侲女即得之/矣侲之刃切)突倒投而跟絓譬隕絶而復聫(突然倒/投身如)
(将墜足跟反絓橦上若已絶而復連也/善曰投他豆切説文曰跟足踔也音根)百馬同轡騁足
並馳(於橦子作其形狀善曰陸賈新/語曰楚平王增駕百馬同行也)橦末之伎態不可
彌(彌猶極也言變巧/之多不可極也)彎弓射乎西𦍑又顧發乎鮮卑(彎/挽)
(弓也鮮卑在羗之東皆於橦上作之善曰魏書/曰鮮卑者東胡之餘也别保鮮卑山因號焉)於是衆
變盡心酲醉盤樂極悵懐萃(酲飽也萃猶至也於是游/戲畢心飽於悦樂悵然思)
(念所當復至也善曰孟子/曰盤樂飲酒馳騁田獵)隂戒期門㣲行要屈(要或為/徼善曰)
(期門已見西都賦漢書曰武帝㣲行所出張晏曰騎出/入市里不復警蹕若㣲賤之所為故曰㣲行要屈至尊)
(同乎卑/賤也)降尊就卑懐璽藏紱(天子印曰璽紱綬也/懐藏之自同卑者也)便旋
閭閻周觀郊遂(善曰閭里門也閻里中門也郊/已見西都賦周禮有六遂也)若神龍
之變化章后皇之為貴(龍出則昇天潛則泥蟠故云變/化章明也天子稱元后皇漢帝)
(稱也善曰管子曰龍被五色欲/小則如蠶蝎欲大函天地也)然後厯掖庭適驩館(掖/庭)
(今宫主後宫擇/所驩者乃幸之)捐衰色從嬿婉(嬿婉美好之貌善曰毛/詩序曰花落色衰韓詩)
(曰嬿婉之求嬿婉好貌嬿/於見切婉於萬切狷棄也)促中堂之陿坐羽觴行而無
算(中堂中央也善曰楚辭曰瑶漿蜜勺實羽觴漢書音/義曰羽觴作生爵形儀禮曰無算爵鄭𤣥曰算數也)
祕舞更奏妙材騁伎(祕言希見為竒也/更逓也奏進也)妖蠱豔夫夏姬
美聲暢於虞氏(善曰左氏傳子産曰在周易女惑男謂/之蠱音古又左氏傳曰楚荘王欲納夏)
(姬杜預曰夏姬鄭穆公女陳大夫御叔妻七畧曰漢興/善歌者魯人虞公發聲動梁上塵暢條暢也敕亮切蠱)
(媚/也)始徐進而羸形似不任乎羅綺嚼清商而却轉増嬋
娟以此豸(音雉清商鄭音婵娟此豸恣態妖蠱也善曰/宋玉笛賦曰吟清商追流徵婵音蝉娟於縁)
(切/)紛縱體而迅赴若驚鶴之羣羆(縱體舞容也迅疾赴/節相越也相鶴經曰)
(後七年學舞又/七年舞應節)振朱屣於盤樽(振猶掉也朱/屣赤絲屣也)奮長袖之
䬃纚(舞人特作長䄂䬃纚長貌也善曰韓/子曰長䄂善舞䬃素合切纚所倚切)要紹修態麗
服颺菁(要紹謂娟婵作姿容也修為也態嬌媚意也菁/華英也善曰楚辭曰夸容修態要於妙切菁音)
(精/)眳藐流眄一顧傾城(眳眉睫之間藐好視容也流眄/轉眼貌也眳亡并切善曰漢書)
(李延年歌曰北方有佳人絶世而/獨立一顧傾人城再顧傾人國)展季桑門誰能不營
(善曰國語曰臧文仲聞栁下恵之賢韋昭曰栁下展禽/之邑季字也家語曰昔有婦人召魯男子不往婦人曰)
(子何不若栁下恵然嫗不逮門之女也國人不稱其亂/焉桑門沙門也東觀漢記制楚王曰以助伊蒲塞桑門)
(之盛饌説文/曰營惑也)列爵十四競媚取榮(後宮官從皇后以下/凡十四等競争邪媚)
(求榮愛也善曰列爵/十四見西都賦也)盛衰無常唯愛所丁(善曰爾雅/曰丁當也)衛
后興於鬒髪飛燕寵於體輕(善曰漢書曰孝武衛皇后/字子夫漢武故事曰子夫)
(得幸頭解上見其羙髪悦之毛詩云鬒髪如雲之忍切/荀悦漢紀曰趙氏善舞號曰飛燕上説之事由體輕而)
(封皇/后也)爾乃逞志究欲窮身極娛(逞娛也娛樂也善曰楚/辭曰逞志究欲心意安)
(之/也)鍳戒唐詩他人是媮(唐詩刺晋僖公不能及時以自/娛樂曰子有衣裳弗曵弗婁宛)
(其死矣他人是媮言今日之不極意恣嬌亦如/此也善曰國語曰鍳戒而謀賈逵曰鍳察也)自君作
故何禮之拘(善曰國語魯侯曰君作故事韋昭曰君所/作則為故事也商君書曰賢者更禮不肖)
(者拘/焉)增昭儀於媫妤賢既公而又侯(善曰漢書曰孝成/帝趙皇后有女弟)
(為媫妤絶幸為昭儀又曰孝元帝傳媫妤有寵乃更號/曰媫妤在昭儀上尊之也又曰封董賢為髙安侯後代)
(丁明為大司馬/即三公之職也)許趙氏以無上思致董於有虞(善曰漢/書曰成)
(帝謂趙昭儀曰趙氏故不立/許氏使天下無出趙氏上者)王閎争於坐側漢載安而
不渝(渝易也善曰漢書曰上置酒麒麟殿視董賢而笑/曰吾欲法堯禅舜何如王閎曰天下乃髙帝天下)
(非陛下有之統業/至重天子無戲言)髙帝創業繼體承基暫勞永逸無為
而治(善曰劇秦美新曰漢祖創業蜀漢漢書平當曰今/漢繼體承基三百餘年又揚雄曰不一勞者不久)
(佚論語曰無為/而治其舜也歟)耽樂是從何慮何思(善曰尚書曰惟耽/樂之從周易曰天)
(下何思/何慮)多厯年所二百餘朞(朞一匝也從髙祖至于王莽/二百餘年善曰尚書曰殷)
(禮配天多/厯年所)徒以地沃野豐百物殷阜(沃肥也豐饒也/殷盛也阜大也)巖
險周固衿帯易守(謂左崤函右隴坁前終南後髙陵善/曰左氏傳曰制巖邑也李尤函谷闗)
(銘曰衿帯咽喉管子曰/地形險阻易守難攻)得之者強據之者久流長則難
竭柢深則難朽故奢泰肆情馨烈彌茂(言土地險固故/得放心極意而)
(夸泰之馨烈/益以茂盛)鄙生生乎三百之外傳聞於未聞之者(鄙/生)
(公子自稱謙辭也三百自髙祖以下至作賦時也善曰/孔叢子子髙謂魏王曰君聞之於耳邪聞之於傳邪者)
(之與/切)曾髣髴其若夢未一隅之能睹(善曰甘泉賦曰猶/髣髴其若夢説文)
(曰彷彿相似見不諦也論/語曰子曰舉一隅而示之)此何與於殷人屢遷前八而
後五居相圯耿不常厥土般庚作誥帥人以苦(善曰廣/雅曰與)
(如也言欲遷都洛陽何如殷之屢遷乎言似之也尚書/曰自契至成湯八遷尚書序曰盤庚五遷又曰河亶甲)
(居相祖乙圯于耿孔安國曰河水所毁曰圯盤庚遷/於殷殷人弗適有居率籲衆慼出矢言圯平鄙切)方
今聖上同天號於帝皇(天稱皇天帝今漢天子號皇帝/兼同之善曰方今猶正今也尚)
(書刑徳放曰帝者天號也天有五/帝春秋元命苞曰皇者煌煌也)掩四海而為家(掩覆/也善)
(曰禮記孔子曰大道既隐天下為/家又曰聖人以天下為一家也)富有之業莫我大也
(三皇以来無大於漢者善曰/周易曰富有之謂大業也)徒恨不能以靡麗為國華
(善曰國語季文子曰吾聞以徳/為國華韋昭曰為國光華也)獨儉嗇以齷齪忘蟋蟀
之謂何(儉嗇節愛也蟋蟀唐詩刺儉也言獨為節愛不/念唐詩所刺耶漢書注曰齷齪小節也王逸楚)
(辭注曰謂説也何休公羊傳注/曰謂據疑問所不知者曰何也)豈欲之而不能將能之
而不欲歟蒙竊惑焉(言我不解何故反去西都從東京/置奢逸即儉嗇也善曰蒙謙稱也)
(周易曰匪我/求童蒙也)願聞所以辯之之説也(説猶分/别解説)
　
　
　
　
　
　
　
　
　文選巻二
欽定四庫全書
　文選巻三　　　　　　　　梁　蕭統　編
　　　　　　　　　　　　　唐　李善　註
　京都中(京都有三巻此巻/居中故曰京都中)
　　東京賦(東京謂洛陽其賦意/與班固東都賦同)
　　　張平子
　　　　薛綜注
安處先生於是似不能言憮(亡/禹)然有間(有間謂有頃之/間也先生聞公)
(子稱西京奢㤗之事心怪其所貴者謂違禮失道故愕/然有頃乃能言也善曰安猶烏也處處也言何處有此)
(先生葢虚假之也論語曰孔子似不能言者孟/子曰夷子憮然為間也趙歧曰憮然猶悵然也)乃莞爾
而笑曰若客所謂末學膚受貴耳而賤目者也(莞爾舒/張面目)
(之貎也末學謂不經根本膚受謂皮膚之不經於心胸/貴耳謂東京先生笑公子以西京為貴以東為賤也善)
(曰論語曰莞爾而笑又曰膚受之愬桓子/新論曰世咸尊古卑今貴所聞賤所見)苟有胸而無
心不能節之以禮(苟猶誠言賔誠信胸臆之所聞而心/不能以禮節度其可否也善曰韓詩)
(曰鄙野之人僻陋無心也論語曰不/以禮節之賈逵國語注曰節制也)宜其陋今而榮古
矣(言人不能以禮節度其事情者固宜薄陋今日之事/而以此所聞古事為榮貴也善曰夫尊古而卑今學)
(者之/流也)由余以西戎孤臣而悝(苦/灰)繆(穆/)公於宫室(孤臣謂/孤陋之)
(臣也善曰史記曰由余本晉人亡入西戎相戎王使來/聘秦觀秦之强弱穆公示以宫室引之登三休之䑓由)
(余曰臣國土階三尺茅茨不翦寡君猶謂作之者勞居/之者滛此䑓若鬼為之則神勞矣使人為之則人亦勞)
(矣於是穆公大慙鄭𤣥禮記/注曰凡穆或作繆悝猶嘲也)如之何其以溫故知新研
覈是非近於此惑(如奈也覈實也研審也先生言由余/但西戎孤陋之臣耳尚知非秦宫室)
(之大如何公子雅好博古温故知新之德當審實事理/之是非而反惑於此事論語曰温故知新可以為師矣)
(王褎責髯奴/曰研覈否臧)周姬之末不能厥政政用多僻(姬周姓也/末謂幽厲)
(二主周末世之王多邪僻之政/也善曰毛詩曰民之多僻也)始於宫隣卒於金虎(鄰/近)
(也謂幽王近於宫室惑於襃姒卒有禍敗也金虎西方/白虎神王金金白也善曰應劭漢官儀曰不制之臣相)
(與比周比周者宫隣金虎宫隣金虎言小人在位比周/相進與君為隣貪求之德堅若金讒謗之言惡若虎也)
嬴氏搏(音/拊)翼擇肉西邑(嬴秦姓也周書曰無為虎搏翼/將飛入邑擇人而食也搏翼謂)
(著翼/也)是時也七䧺竝争競相髙以奢麗(七䧺謂韓魏燕/趙齊楚秦也争)
(謂各强盛而競相髙以奢溢將為國好不復顧於禮法/也善曰答賓戲曰七䧺虓闞史記張釋之曰秦以苛察)
(相髙尚書曰/弊俗奢麗也)楚築章華於前趙建叢䑓於後(左氏傳曰/楚子成章)
(華之䑓於乾谿一朝叛之於前在春秋之時史記曰趙/武靈王起叢䑓大子圍之三月於後在六國之時善曰)
(鄒陽上書曰全趙之時武力鼎士袨/服叢䑓之下臣瓚曰在邯鄲城内也)秦政利觜長距終
得擅場(言秦以天下為大場喻七䧺為鬭雞利喙長距/者終擅一場也史記曰秦始皇秦襄王子名政)
(説文曰/擅專也)思專其侈以莫已若(莫無也若如也言始皇所/以思專擅其奢侈者以天)
(下之君無/如於我也)廼構阿房(傍/)起甘泉(三輔故事秦始皇上林/苑中作離宫别觀一百)
(四十六所不足以為大㑹羣臣二世胡亥起阿房殿東/西三里南北三百歩下可建五丈旗在山之阿故號阿)
(房也甘泉山名也戰國策范睢曰㤗北有甘泉宫謂/其下有甘泉水因以名之善曰阿房甘泉已見上文)結
雲閣冠南山(結連也雲閣閣名也髙如雲故言雲三輔/故事曰秦二世胡亥起雲閣欲與山齊冠)
(覆也終南山/在長安南)征稅盡人力殫(言征稅之賦盡于奢㤗之/用天下之力盡於長城與)
(宫室也殫盡也善曰鄭𤣥禮記注/曰征税也毛萇詩傳曰税斂也)然後収以大半之賦
威以參夷之刑(漢書伍被曰秦作阿房宫収大半之賦/韋昭曰凡數三分有二為大半言秦造)
(宫室奢麗費用不足乃復収其大半之賦百姓賦税不/得誅其三族漢書曰秦用商鞅之法造參夷之誅參三)
(也謂滅/三族也)其遇民也若薙氏之芟(所/銜)草(遇逢遇也周禮有/薙氏掌山澤芟除)
(草管毛詩載/芟載柞也)既藴崇之又行火焉(左氏傳曰周任有言/曰若農夫之務去草)
(芟夷藴崇之杜預曰芟殺藴積也崇聚也/言秦始皇酷虐百姓如芟草積而放火焉)□□(徒頰/切)黔
首豈徒跼(局/)髙天蹐(籍/)厚地而已哉乃救死於其頸(史/記)
(曰秦皇更名民曰黔首謂黑頭無知也跼蹐恐懼之貌/也毛詩曰謂天葢髙不敢不跼跼傴僂也謂地葢厚不)
(敢不踏踏累足也謂此時之民非徒跼髙天踏厚地而/已乃晝夜畏死其頸善曰豈非也老子曰聖人在天下)
(□□焉國語單襄公曰/兵在其頸不可乆也)敺以就役唯力是視(謂不復知/民有緩急)
(與飢寒唯趍敺令作力而已善曰左氏傳曰除君/之惡唯力是視言所觀者唯力是求餘無所顧也)百姓
弗能忍是用息肩於大漢而欣戴髙祖(忍堪也言秦天/下之民若擔重)
(物不得休息今來歸漢得息肩膊善曰左氏傳曰鄭成/公疾子駟請息肩於晉杜預曰以負擔喻也國語曰祭)
(公謀父曰商王大惡庶民不/忍欣戴武王賈逵曰戴奉也)髙祖膺籙受圖順天行誅
杖朱旗而建大號(膺籙謂當五勝之籙受圖邜金刀之/語順天謂順天命而起又悟神姥之)
(言舉朱旗而大呼天下之英䧺與其定事也善曰春秋/命厯引曰五德之運徵符合應籙次相代周易曰順乎)
(天漢書髙祖立為沛公旗幟皆赤故曰朱/也周易曰渙汗其大號鄭𤣥曰號令也)所推必亡所
存必固(言髙祖所推擊者使之亡所存者使之/堅固善曰尚書曰推亡固存邦乃其昌)掃項軍
於垓下紲子嬰於軹(紙/)塗(掃除也項項羽也垓地名漢/王圍項羽于垓下羽聞四面)
(有楚歌乃與數百騎走髙祖使灌嬰追之斬羽東城紲/猶繋也子嬰秦子嬰也善曰史記秦王子嬰乗素車白)
(馬繫頸以組降於軹道旁也蘇林/曰軹亭名在長安城東十三里)因秦宫室據其府庫
(因仍也據就也府庫謂官吏所/止為府車馬噐械所居曰庫也)作洛之制我則未暇(作/洛)
(謂造洛邑也我我髙祖也謂天下/新造草創不暇改作如制禮也)是以西匠營宫目翫
阿房(西匠謂秦之舊匠也目視也翫習也阿房宫名也/漢書曰梧齊侯陽城人名延為少府作長樂未央)
(宫/也)規摹踰溢不度(入/)不臧(規圖也踰越也溢過也度法/也臧善也謂西匠所圖越過)
(不得禮法皆言不善也/善曰聲類曰摹法也)損之又損之然尚過於周堂(損/減)
(也言髙祖雖數損減其制度猶過於周家之/堂善曰老子曰損之又損之以至於無為也)觀者狹而
謂之陋帝已譏其㤗而弗康(觀視也陋小也康安也言/觀者習見秦之夸麗睹今)
(日之減小皆以為陋然髙祖猶已譏其㤗而不安也謂/七年冬上自將擊韓王信蕭丞相留長安營起未央宫)
(立東闋前殿武庫太倉髙祖見/其壮麗怒曰何修宫室之過也)且髙既受命建家造我
區夏矣(髙髙祖也區區域也夏華夏也言髙祖受上天/之命建立國家制造區夏善曰毛詩曰文王受)
(命作周也鄭𤣥曰受天命以王天下尚/書盤庚曰永建乃家用肇造我區夏)文又躬自菲薄
治致升平之徳(文文帝也躬自菲薄謂儉約漢書曰文/帝欲作露䑓召匠計直百金曰吾奉先)
(帝宫室常恐太奢何用䑓為故文景之際號為升平升/平謂國太平也善曰禹菲薄飲食孝經鈎命決曰明王)
(用孝升/平致譽)武有大啓土宇紀禪肅然之功(武武帝也漢書/武紀曰定越地)
(為南海七郡北置朔方等五郡故云大啓土宇啓開也/紀記也肅敬也謂登封㤗山升禅肅然善曰尚書曰建)
(邦啓土毛詩/曰大啓爾宇)宣重(直/用)威以撫和戎狄呼韓來享(宣宣帝/也漢書)
(宣紀曰呼韓邪單于欵五原塞願奉國珍毛詩曰自彼/氐羗莫敢不來享享獻也撫安也戎狄呼韓竝國名也)
(左氏傳曰子教寡人和/戎狄言宣帝能和戎狄)咸用紀宗存主饗祀不輟(咸皆/也紀)
(錄也宗太宗文帝廟號也主木主言刻木為人主神置/廟中而祭之輟止也凡天子五世則廢今廟不遷毀其)
(主各四時祭祀無止絶時善曰漢書景紀曰髙皇帝為/太祖廟文皇帝為太宗廟言天子宜世世獻祖宗之廟)
(也鄭𤣥論語/注曰輟止也)銘勲彞噐厯世彌光(彞常也宗廟之噐稱/彞勲功也厯經也彌)
(益也銘勒也勒銘於宗廟之噐于鍾鼎萬祀彌益光明/善曰左氏傳臧武仲曰夫以大伐小取所得彞噐銘其)
(功烈以示子孫也/字林曰銘題勒也)今捨純懿而論爽德(爾雅曰純大懿/美也爽差也今)
(公子反舍四帝純大懿美之德而專論説爽差之/過失者也善曰國語曰實有爽德賈逵曰爽貳也)以春
秋所諱而為美談(春秋諱國之惡今反以為美談也善/曰公羊傳曰大惡諱之小惡書之又)
(云魯人至今/以為美談也)宜無嫌於往初故蔽善而揚惡祇吾子之
不知言也(宜之言義也無猶不也祇是也今公子之義/不嫌於蔽國之善揚國之惡是公子之不知)
(言也善曰説苑楚文侯曰邑中豪好蔽善而揚惡可親/問之論語子曰不知言無以知人也毛萇詩傳曰祇適)
(也/)必以肆奢為賢則是黄帝合宫有虞總期固不如夏
癸之瑤䑓殷辛之瓊室也(肆放也賢善也謂黄帝明堂/以草葢之名曰合宫舜之明)
(堂以草葢之名曰總章言難公子黄帝等造此是守儉/也善曰尸子曰欲觀黄帝之行於合宫觀堯舜之行於)
(總章章期一也汲冡古文曰夏桀作傾宫/瑤䑓殫百姓之財殷紂作瓊室立玉門也)湯武誰革而
用師哉(湯謂殷湯武謂武王革改也言誰遣革改殷紂/夏桀而用師哉以其奢侈淫放所以湯武順天)
(命而行罰之此譏西京公子也善曰湯武革命已見東/都賦孔叢子曰舜禹揖讓湯武用師非相詭乃時也)
盍(合/)亦覽東京之事以自寤乎(盍猶何不也覽視也自/寤自覺寤也言公子何)
(不視東京之行/事心自覺寤耶)且天子有道守在海外(淮南子曰若天/下無道守在四)
(夷天下有道守在海外言四夷皆為臣/僕善曰鄭𤣥禮記註曰道謂仁義也)守位以仁(綜作/人)
不恃隘害(人謂衆庶也隘險也言要須擇任賢人不以/隘害為牢固善曰周易曰何以守位曰仁也)
苟民志之不諒何云巖險與襟帶(苟誠也諒信也公子/稱巖險周固襟帶易)
(守故今答曰誠使人心不信何用周固反易/守乎善曰李尤函谷闗銘曰襟帶咽喉也)秦負阻於
二闗卒開項而受沛(負恃也卒終也言負二闗以為牢/固終受二人所入也二人謂髙祖)
(從武闗入項羽從函谷闗入善曰漢書曰沛公使兵守/函谷闗項羽使黥布攻破之至戲下又云沛公攻武闗)
(入秦應劭曰/武闗秦南闗)彼偏據而規小豈如宅中而圗大(彼謂秦/也據依)
(也言彼秦偏據闗西所規近在二闗之内故云小也豈/如東京居天地之中所圗者四海之外善曰尚書曰自)
(服於土中孔安國曰洛邑地勢之中孔叢/子曰子貢謂東郭充曰今子位卑而圗大)昔先王之經
邑也(先生謂周成王也邑洛邑也/善曰毛萇詩傳曰經度也)掩觀九隩靡地不營
(掩猶及也九隩謂九州之内也靡地不營謂徧求之卜/瀍澗及黎水皆不吉善曰新序曰營度也九隩合道四)
(海/也)土圭測景不縮不盈(鄭𤣥曰土度也縮短也盈長也/謂圭長一尺五寸夏至之目豎)
(八尺表日中而度之圭影正等天當中也若影長於圭/則太近北圭長於影則太近南近北多寒近南多暑近)
(東多風近/西多雨)總風雨之所交然後以建王城(總猶括也王/城今河南也)
(周禮曰土圭之法測土深正日景以求地中四時/之所交風雨之所㑹陰陽之所和乃建王國也)審曲
靣勢(審度也謂審察地形曲直之勢而建王都善曰周/禮曰或審曲靣勢以飭五材以辨民器鄭司農曰)
(察五材曲直方/靣形勢之宜也)泝(素/)洛背河左伊右瀍(泝向也洛洛水/河黄河伊伊水)
(瀍瀍水善曰尚書曰予朝至于洛師卜澗水東瀍水西/惟洛食孔安國曰洛出上洛山伊出陸渾山瀍出河南)
(北/山)西阻九阿東門于旋(謂東有旋門在成皐西南十數/里阪形周屈故曰于旋善曰穆)
(天子傳曰天子西升九阿郭璞曰旋今/新安縣十里有九坂阻險也阿曲也)盟津達其後太
谷通其前(孟津四凟之長故武王為諸侯約誓於其上/尚書曰東至於盟津盟津地名在洛北都道)
(所湊古今以為津太谷在輔氏北洛陽西也/洛陽記曰太谷洛城南五十里舊名通谷)迴行道乎
伊闕邪徑㨗乎轘轅(伊闕山名也轘轅阪名也迴曲也/㨗邪也謂大道迂曲乃當伊闕之)
(外邪徑趨疾當歴轘轅善曰賈逵國語注曰道由也史/記吴起曰桀之居伊闕王逸楚辭注曰㨗疾也左氏傳)
(注曰㨗邪出也漢書曰沛公從轘轅薜綜曰轘轅阪/十二曲道将去復還故云轘轅臣瓚曰在緱氏東南)太
室作鎮掲(竭/)以熊耳(太室嵩髙别名也揭猶表也言以/嵩髙之嶽為國之鎮也復表以熊)
(耳之山善曰郭璞山海經注曰太室在陽城縣西羽獵/賦曰揭以崇山熊耳山名也尚書傳曰熊耳山在宜陽)
(之西/也)底柱輟流鐔(徒/南)以大岯(底柱山名也在河東縣東/南向居河中猶柱然也輟)
(止也善曰尚書曰導河至於底柱東過大岯韻集曰鐔/劍口也言大呸之險同乎劍口也荘子曰天子之劍以)
(周宋/為鐔)温液湯泉黑丹石緇(言泉水如湯浴之可以除病/在河南梁縣界中也黒丹石)
(緇謂黒石雜色也言温液即湯泉之流黒丹石緇之所/出善曰孝經援神契曰徳至於山陵則出黒丹張揖子)
(虚賦注曰𤣥厲/黒石可用磨也)王鮪岫居能(奴/来)鼈三趾(山有穴曰岫也/王鮪魚名也居)
(山穴中長老言王鮪之魚由南方来出此穴中入河水/見日目眩浮水上流行七八十里釣人見之取之以獻)
(天子用祭其穴在河南小平山善曰周禮曰春獻鮪鄭/□曰王鮪魚之大者山海經曰陽狂水西南流注於伊)
(水中有三足鼈爾/雅曰鼈三足曰能)虙妃攸館神用挺紀(攸所也舘舍也/傳曰成王遷九)
(鼎於洛邑卜年七百卜世三十後皆如其言故云神所/挺紀謂告年紀之䖏也善曰楚詞曰迎虙祀於伊洛王)
(逸曰虙妃神女/盖伊洛之水精)龍圗授羲龜書畀姒(尚書傳曰伏羲氏/王天卞龍馬出河)
(遂則其文以畫八卦謂之河圗又曰天與禹洛出書謂/神龜負文而出列於背善曰爾雅曰畀賜也史記禹姓)
(姒/氏)召伯相宅卜惟洛食(相視也宅居也惟有也食謂吉/兆善曰尚書曰召公既相宅卜)
(惟洛食孔安國曰卜必先墨畫/龜然後灼之兆順食墨吉也)周公初基其繩則直(謂/初)
(造洛邑言召公先相宅卜之吉周公繩度之合於制度/善曰尚書曰周公初基作新大邑於東國洛毛詩曰其)
(繩則直毛萇曰言/不失繩直之宜也)萇(直/良)𢎞魏舒是廓是極(萇𢎞周大夫/也魏舒晋大)
(夫獻子也廓猶規也極致也謂二人率諸侯曰敬以致/功規度王城三旬而立之善曰國語曰敬王十年劉文)
(公與萇𢎞欲城周為之告晉左氏傳/曰晉魏舒合諸侯之大夫以城周也)經途九軌城隅九
雉(南北為經途道也軌車轍也善曰周禮國中經途九/軌鄭𤣥曰塗容九軌謂轍廣也又周禮曰王城隅之)
(制九雉鄭𤣥曰雉度也/謂髙一丈長三丈為雉)度(徒/洛)堂以筵度室以几(堂明堂/也筵席)
(也長九尺几俎也長七尺善曰周/禮曰室中度以几堂上度以筵)京邑翼翼四方所視
(京大也大邑謂洛陽也翼翼禮儀盛貌言常為四/方觀翼翼然也善曰毛詩曰商邑翼翼四方之極)漢初
弗之宅故宗緒中圮(痞曰緒統也圮絶也漢家不居/於落故宗廟之統中途廢絶也)巨猾
間(去/聲)舋(許/覲)竊弄神器(巨王莾字巨君也猾狡也間候也/舋隙也神器帝位也言王莾因成)
(哀無嗣元后秉政漢祚㣲弱篡處髙位善曰老子曰天/下神器不可為也為者敗之韋昭漢書注曰神器天子)
(璽/也)厯載三六偷安天位(載年也三六十八年謂王莾篡位一/十八年也天位帝位也善曰尚書曰)
(天位/艱哉)于時蒸民罔敢或貳(于於也蒸衆也罔無也言是/時衆民無敢有二心於莾者)
(毛詩曰于時言言/尚書曰蒸民乃粒)其取威也重矣(威畏也重猶多也謂/為天下所畏已者多)
(矣善曰左氏傳先軫曰/報施救患取威定霸)我世祖忿之(世祖光武也忿恚/疾王莾威重如此)
(也/)乃龍飛白水鳳翔參(所/今)墟(白水謂南陽白水縣也世/祖所起之處也初為更)
(始大司馬討王郎於河北北為參虚分野龍飛鳳翔/喻聖人之興也善曰周易曰飛龍在天大人造也)授
鉞四七共工是除(授興也鉞斧鉞也四七二十八將也/共工霸天下者以喻王莾也六韜曰)
(凡國有難君召将以授斧鉞漢書/曰顓頊有共工之陣以定水災)欃槍旬始羣凶靡餘
(欃槍星名也謂王莾在位如妖氣之在天世祖除之凶/惡無餘爾雅曰彗星為欃槍也旬始妖氣也史記曰旬)
(始状如雄雞也靡無也今言/世祖除凶賊無有遺餘也)區宇乂寧思和求中(天地/之内)
(稱㝢言海内既已乂安思求/陰陽之和天地之中而居之)睿哲𤣥覽都兹洛宫(睿聖/也𤣥)
(通也言通見此洛陽宫也善曰尚書曰睿作聖明作哲/老子曰滌除𤣥覽河上公曰心居𤣥冥之處覽知萬物)
(故謂之𤣥覽王弼曰𤣥物/之極也廣雅曰𤣥逺也)曰止曰時昭明有融(曰辭也/時是也)
(融長也言當止居是洛邑必有昭明之徳長/久之道也善曰毛詩曰曰止曰時昭明有融)既光厥武
仁洽道豐(止戈曰武諡法曰功格天下曰光尅定禍亂/曰武洽合也豐盛也世祖既能止戈故諡光)
(武言仁義之道大豐/盛也善曰洽霑也)登岱勒封與黄比崇(登上也岱泰/山也謂王者)
(功成作樂治定制禮故封泰山勒功於石以紀嵗也黄/黄帝也史記曰崇髙也言世祖與黄帝比其尊號善曰)
(史記曰黄帝封泰山禪云亭司馬彪續漢書曰建/武三十二年乃封禪孔安國尚書傳曰崇尊也)逮至
顯宗六合殷昌(逮及也殷盛也昌熾也顕宗明帝號也/六合天地四方也善曰吕氏春秋曰神)
(通乎六合髙誘曰四/方上下為六合也)乃新崇徳遂作徳陽(崇徳徳陽皆/殿名也崇徳)
(在東徳陽在西/相去五十步)啓南端之特闈立應門之将将(啓開也/端門南)
(方正門應門中門也善曰爾雅曰宫中門謂之闈洛陽/宫舍記曰洛陽有端門毛詩曰應門将将毛萇曰将将)
(嚴正/之貌)昭仁恵於崇賢抗義聲於金商(崇賢東門名也金/商西門名也謂東)
(方為木主仁如春以生萬物昭天子仁恵之徳故立崇/賢門於東也西為金主義音為商若秋氣之殺萬物抗)
(天子徳義之聲故立金商門於西善曰/漢書曰角為木為仁商為金為義也)飛雲龍於春路
屯神虎於秋方(徳陽殿東門稱雲龍門徳陽殿西門稱/神虎門神虎金獸也秋方西方也飛飛)
(龍也易曰雲從龍為水獸春路東方道也善曰漢書曰/東宫蒼龍又曰東方於時為春宫殿薄北宫有雲龍門)
(王逸楚辭注曰屯陳也漢書曰西宫白虎又/曰西方於時為秋宫殿薄北宫有神虎門)建象魏之
兩觀旌六典之舊章(象魏闕也一名觀也旌表也言所/以立兩觀者欲表明六典舊章之)
(法謂懸書于象魏浹日而斂之善曰周禮曰太宰掌建/邦之六典一曰治典二曰教典三曰禮典四曰政典五)
(曰刑典六曰事典舊章法令/條章也左傳曰舊章不可㤀)其内則含徳章䑓天禄宣
明温飭迎春夀安永寕(八殿皆以休令為名美時/君之徳在應門之内也)飛閣
神行莫我能形(言閣道相通不在於地故曰飛人不見/行徃故曰神形謂天子之形容言我無)
(能説其/形状也)濯龍芳林九谷八溪(洛陽圗經曰濯龍池名故/歌曰濯龍望如海河橋渡)
(似雷芳林苑名九/谷八溪養魚池)芙蓉覆水秋蘭被涯(音宜芙蓉荷華/也秋蘭香草生)
(水邊秋時盛也善曰楚辭曰秋蘭兮青/青鄭𤣥注周易曰蘭草香也被亦覆也)渚戲躍魚淵㳺
龜􁎃(音惟渚水渚也戲㳺也躍跳也毛詩曰王在靈沼/於牣魚躍􁎃龜類也凡此物謂取有時非時則恣)
(之㳺戲不/驚動也)永安離宫修竹冬青(永安宫名也修長也/冬青謂不彫落也)陰
池幽流𤣥泉洌清(水稱陰幽流謂伏溝從地下流通於/河也水黒色故曰𤣥泉洌清澄貌善)
(曰楚辭曰臨沅湘之/淵毛詩曰洌彼下泉)　鵯(匹/)鶋(居/)秋捿鶻(骨/)鵃(竹/交)春鳴
(爾雅曰鸒斯鵯鶋郭璞曰鵯鶋匹鳥腹下白也又曰鶌/鳩鶻鵃郭璞曰鶻鵃似山鵲頭尾青黒色秋棲春鳴謂)
(各得其/性也)鴡(七/余)鳩麗(离/)黄闗闗嚶嚶(爾雅曰鴡鳩王鴡也/郭璞曰鴡鶻鵰類也)
(又曰鶬鶊鵹黄也郭璞曰鸝黄/黒也關關嚶嚶謂聲音和也)於南則前殿靈䑓龢驩
安福(前殿露寝也靈䑓䑓名也龢驩/安福二殿名竝在徳陽殿之南)謻(直/移)門曲榭邪阻
城洫(謻門氷室門也䑓有水曰榭阻依也洫城下/池氷室門及榭皆屈曲邪行依城池為道也)竒樹
珍果鉤盾(垂/允)所職(竒異也珍貴也鉤盾今官主小苑/善曰鉤盾五丞也爾雅曰職主也)西
登少華亭候修勅(登升也竝有亭有候也修治也/勅整也謂西園中有少華之山)九龍
之内實曰嘉徳(九龍本周時殿名也門上有三銅柱柱/有三龍相糺繞故曰九龍嘉徳殿名在)
(九龍門/内也)西南其户匪雕匪刻(毛詩曰西南其户不雕不/刻尚質也言殿舍之多其)
(戸或西/或南也)我后好約乃宴斯息(我后謂明帝也宴安也息/止也善曰周易曰君子以)
(嚮晦入/宴息也)於東則洪池清蘌(語/)渌水澹澹(徒/敢)内阜川禽外
豐葭菼(洪池名也在洛陽東三十里阜多也豐饒也内/多魚鼈外饒蘆薍也善曰漢書音義應劭曰蘌)
(在池水上作室可用棲鳥鳥入則捕之髙唐賦曰水澹/澹而盤紆説文曰澹澹水摇貌也爾雅曰葭葦也菼薍)
(也薍立/患切)獻鼈蜃與龜魚供蝸(古/花)蠯(蒲/佳)與菱芡(蝸螺也菱/芰也芡鷄)
(頭也善曰周禮曰春獻鼈蜃秋獻龜魚祭祀供蜱蠃鄭/𤣥曰蜃大蛤也杜子春曰蜃蜯也蜱與蠯同禮記曰蝸)
(醢而苽食周禮曰加/邊豆之實有菱芡也)其西則有平樂都場示逺之觀(平/樂)
(觀名也都謂聚㑹也為大場於上以/作樂使逺觀之謂之平樂在西城也)龍雀蟠(盤/)蜿(紆/元)天
馬半漢(龍雀飛亷也天馬銅馬也蟠蜿半漢皆形容也/善曰華嶠後漢書曰明帝至長安迎取飛亷并)
(銅馬置上西/門平樂觀也)瑰異譎詭燦爛炳焕(瑰竒也譎詭變化也/燦爛炳焕潔白鮮明)
(之/貌)奢未及侈儉而不陋(言皆合於禮故奢不/至侈故儉不至陋也)規遵王度
動中得趣(規摹也遵循也趣意也度先王之法度舉動/合禮之意也家語孔子曰公甫之婦動中得)
(趣/)於是觀禮禮舉儀具(具足也言觀王之光明禮儀皆/備具也善曰左氏傳曰諸侯宋)
(魯於是/觀禮)經始勿亟(居/力)成之不日(勿猶不也亟急也成之/不日言不用一日即成)
(之善曰毛詩曰經始勿亟庶民子来毛/萇曰經度也又曰庶民攻之不日成之)猶謂為之者勞
居之者逸(勞苦也逸樂也善曰賈子曰翟王使使者之/楚楚王饗客於章華之䑓楚王曰翟亦有䑓)
(乎使者曰翟王茅茨不剪采椽不/斲猶以作者大勞居者大逸也)慕唐虞之茅茨思夏
后之卑室(唐唐堯也虞虞舜也夏后夏禹也善曰墨子/曰堯舜茅茨不剪采椽不刋説文曰茅茨盖)
(屋也論語曰禹卑宫/室而盡力於溝洫也)乃營三宫布教頒(班/)常(三宫明堂/辟雍靈䑓)
(頒布也常舊典也所以/行教化布典禮之帝也)複(福/)廟重屋八達九房(複廟重/覆也重)
(屋重棟也謂明堂廟屋前後異制善曰禮記曰複廟重/檐違鄉謂天子廟飾也大戴禮曰明堂九室而有八牖)
(然九室則九房/也八牖八達也)規天矩地授時順鄉(謂宫室之飾圜者/象天方者則地也)
(鄉方也言頒政賦教常随時月而居其方月令曰孟春/居蒼龍左个善曰大戴禮曰明堂者上圜下方范子曰)
(天者陽也規也地者隂也矩也三輔黄圗曰明/堂方象地圜象天又曰明堂順四時行令也)造舟清
池惟水泱泱(音央言造舟以舟相比次為橋也毛詩曰/造舟為梁泱泱水流貌善曰毛詩曰瞻彼)
(洛矣惟/水泱泱)左制辟雍右立靈䑓(言徳陽殿東有辟雍於西/有靈䑓謂于其上班教令)
(者曰明堂大合樂射鄊者曰辟/雍司厯紀候節氣者曰靈䑓也)因進距衰表賢簡能(進/善)
(也衰老也言因其進則舉而用之衰減者拒而退之謂/擇賢以大射所以表明徳行簡録其能否謂辟雍也善)
(曰尸子曰治國有四術一忠愛二無/私三用賢四簡能爾雅曰簡猶擇也)馮(皮/水)相(息/亮)觀祲(浸/)
祈禠(絲/)禳災(善曰周禮曰春官宗伯馮相氏掌歲日月星辰之/位辨其災祥以為時候鄭𤣥曰馮乘也相)
(視也祲謂陰陽氣相浸漸以成災也祈求福也禳除也/災禍也謂求祈福而除災害也爾雅曰禠福也鄭𤣥周)
(禮曰却變/異曰禳)於是孟春元日羣后㫄戾(尚書曰正月元日/舜格于文祖孟春)
(正月也元日正日也羣后公卿之徒也㫄四方也戾至/也言諸侯正月一日從四方而至各来朝享天子也)
百僚師師于斯胥洎(尚書曰百僚謂百官也師師謂相/師法也胥相也洎及也言元日百)
(官於此相連及/而来朝賀也)藩國奉聘要荒来質(至也謂王侯藩稱/國  言要荒之外)
(所奉聘令者盡来朝見善曰周禮曰鎮服外五百里曰/藩服魏相上封曰顯明功臣以鎮藩國鄭司農周禮注)
(曰衆来曰覜寡来曰聘尚書曰五百里要服/又五百里荒服漢書曰樓蘭王遣子質漢也)具惟帝臣
獻琛執贄(具之言俱也獻貢也琛寳也執持也贄禮也/言藩國来貢者謂随土所出寳而貢之也善)
(曰萬邦黎獻具惟帝臣毛詩曰来獻其琛封禪書曰百/蠻執贄周禮曰以六禽作六贄鄭𤣥曰贄之言至也所)
(執以自/致也)當覲乎殿下者葢數萬以二(覲見也言於此之/時當入見於殿下)
(者可數萬人分於/闕下夹道為二部)爾乃九賓重(平/)臚(廬/)人列(言鴻臚所/主羗胡之)
(人皆羅列於朝廷也善曰漢書曰羣臣朝十月儀大行/人設九賓臚句傳韋昭曰九賓則周禮曰九儀謂公侯)
(伯子男孤卿大夫士也臚傳也次以傳上令也蘓林曰/上傳告語下臚下傳告上句臚猶行也二訓雖殊皆以)
(行上語/為臚也)崇牙張鏞(庸/)皷設(崇牙栒虡上板作劒鋊者横/曰栒植曰虡張謂樹之以縣)
(鍾鼔也善曰毛詩曰崇牙樹羽/又曰鏞鼔有斁毛詩傳大曰鏞)郎将司堦虎㦸交鎩(殺/)
(言虎賁中郎将主夹堦而立虎賁或執㦸或持鎩而相/對也交鎩謂交加而設兵器也善曰漢書曰儀兵郎中)
(夹堦説文曰/鎩鈹有鐔)龍輅充庭雲旗拂霓(馬八尺曰龍輅天子/之車也故曰龍輅充)
(滿也庭朝廷旗謂熊虎為旗為髙至雲故曰雲旗/也楚辭曰載雲旗之透夷拂至也霓天邊氣也)夏正
三朝庭燎晢晢(夏家建寅之正漢家所用也三朝嵗月/日朝晢晢大光明也善曰東都賦曰春)
(王三朝三朝嵗首朔日也毛詩/曰夜如何其夜未艾庭燎晰晰)撞洪鍾伐靈鼔(撞鏗也/伐擊也)
(靈鼔六靣鼔也善曰/周禮曰靈鼔露鼗)㫄震八鄙軯(普/耕)礚(苦/代)隠訇(火宏方/㫄四)
(也震驚也八鄙四方與四角/也軯礚𨼆訇鍾鼔之聲也)若疾霆轉雷而激迅風也
(霆霹靂也迅疾也言鐘鼔之聲又若/雷霆之相轉亦如急風之迅疾也)是時稱警蹕已下
雕輦於東廂(警謂清道也輦人挽車雕謂有雕飾也殿/東西次為廂善曰漢書儀注曰皇帝輦動)
(則左右侍帷幄者稱警孔/安國尚書傳曰雕刻鏤也)冠通天佩玉璽(通天冠名也/佩帶也玉璽)
(天子印也蔡邕獨/斷曰天子冠通天)紆皇祖要干将(紆乘也皇大也組綬/也干将劍名也越絶)
(書曰楚王令歐冶子干将為鐵劍三枚一曰龍淵二曰/太阿三曰工市也吴越春秋曰干将者吴人造劍二枚)
(一曰干将/二曰莫邪)負斧扆次席紛純(白與黒謂之斧扆屏風樹/之坐後也次席竹席也紛)
(純謂以組為縁善曰禮記曰天子負斧扆南向而立鄭/𤣥曰負之言背也周禮曰大朝覲王設黼依設莞席紛)
(純次席黼純左右玉几次席/紛純謂二席俱設互言之)左右玉几而南靣以聴矣
(周禮曰天子左右玉几鄭𤣥曰左右有几優至尊也善/曰周易曰離者明也南方之卦也聖人南靣聴天下嚮)
(明而治葢/取于此也)然後百辟乃入司儀辨等(百辟諸侯也司主/也儀法也辨别也)
(言百官有分别者謂司主之次也善曰百辟其刑之周/禮曰司儀主禮掌九儀之賓客分别五等之諸侯左傳)
(臧僖伯曰明/貴賤辨等差)尊卑以班璧羔皮帛之䞇既奠(班位次也/謂尊卑有)
(等差也善曰國語曰班爵貴賤以列之周禮曰子執榖/璧孤執皮帛卿執羔大夫執雁士雉各有次第更置也)
天子乃以三揖之禮禮之(善曰周禮曰王土揖庶姓時/揖異姓天揖同姓鄭𤣥曰庶)
(姓無親者也土揖推手小下之也異姓昏姻也時揖平/推手也天揖推手小舉之又曰諸侯心平手禮伯男手)
(在心下禮外國/君在心上禮)穆穆焉皇皇焉濟濟焉将将焉信天下
之壯觀也(壯觀言天下之人壯大觀覽也禮記曰天子/穆穆諸侯皇皇大夫濟濟士将將鄭𤣥曰威)
(儀容止之貌史記/曰天下之壯觀也)乃羡公侯卿士登自東除(羡延也登/進也謂命)
(之上殿也天子從中堦諸侯/從東西堦善曰東除堦也)訪萬幾詢朝政(尚書曰一/日二日萬)
(幾言幾㣲之事日有萬種詢謀/也謂與謀朝政有所先後者也)勤恤民隠而除其眚(恤/憂)
(隠痛也眚病也言有隠痛不安者今憂恤之也善/曰國語祭公謀父曰勤恤民隠而除其害也)人或
不得其所若已納之於隍(隍城下坑無水者善曰孟子/曰伊尹思天下之民匹夫匹)
(婦不與被堯舜之澤者若已推而納之於溝中也/鄭𤣥毛詩箋曰納内也説文曰城池無水曰隍)荷天
下之重任匪怠皇以寧静(荷負也怠懈也皇暇也言無/有懈怠于寧静者謂常有所)
(憂也善曰孫卿子曰國者天下之大器也重/任也可不善擇而後錯之毛詩曰不敢迨遑)發京倉散
禁財(發開也京大也禁藏也善曰尚書曰散鹿臺之/財發鉅橋之粟毛詩曰曾孫之庾如坁如京)賚
皇寮逮輿臺(賚賜也皇寮百官也逮及也言天子散發/禁庫之財無問貴賤皆賜及之善曰左氏)
(傳曰人有十等王臣公公臣大夫大夫臣士士臣皂皂/巨輿輿臣𨽻𨽻臣寮寮臣僕僕臣臺漢書公卿言曰陛)
(下出禁錢以振元元應劭曰少府掌山/澤陂池之税名曰禁錢以給私養)命膳夫以大饗
饔餼浃乎家陪(周禮曰膳夫主食之官熟曰饔腥曰餼/浃徧也家昭謂公卿大夫之家善曰毛)
(詩曰牲牢饔餼論/語曰陪臣執國命)春醴惟醇燔炙芬芬(醇厚也燔炙謂/炙肉也芬芬香)
(氣盛也善曰毛詩曰為此春酒又曰/燔炙芬芬吕氏春秋曰厚酒肥肉)君臣歡康具醉熏
熏(康樂也具俱也熏熏和悅貌言君臣皆歡樂而和說/也善曰毛詩曰公尸来止熏熏毛萇曰熏和説也)
千品萬官已事而踆(七旬反已止也踆退也謂品秩官/僚等竝止事而退還也善曰國語)
(曰觀射父曰百姓千品萬官億醜管/仲曰有司已事而竣踆與竣同也)勤屢省(昔/井)懋乾乾
(屢數也省察也懋勉也乾乾敬也善曰尚/書曰屢省乃成周易曰君子終日乾乾也)清風協於𤣥
徳淳化通於自然(協同也淳厚也𤣥天也自然通神明/也言帝如此清惠之風同於天徳淳)
(厚之化通於神明也善曰孔安國尚書傳曰風教也老/子曰為而不持長而不宰是謂𤣥徳王弼曰𤣥徳者皆)
(有徳不知其至出於幽冥者也老子曰天法道道/法自然王弼曰自然者無稱之言窮極之辭)憲先
靈而齊軌必三思以顧愆(憲法也先靈先聖之神靈即/謂堯舜也愆過也齊同也軌)
(迹也言有事能思信與先聖同軌迹/也善曰論語曰季文子三思而後行)招有道於側陋開
敢諫之直言(招明也有道言使郡國於側陋之中舉有/道之士而用之也直言謂直諫者也善曰)
(尚書曰明明揚側陋漢/書曰舉能直言極諫者)聘丘園之耿㓗旅束帛之戔戔
(耿清也旅陳也謂有清㓗者也言丘園中有隠士貞潔/清白之人聘而用之束帛謂古招士必以束帛加璧於)
(上周易曰六五賁于丘園束帛戔戔王肅云失位無應/隠處丘園盖蒙闇之人道徳彌明必有束帛之聘也戔)
(戔委積/之貌也)上下通情式宴且盤(上謂君下謂臣式用也盤/樂也言君情通于下臣情)
(達於上故能國家安而君臣歡樂也善曰墨子曰古者/聖王惟能審以尚同是故上下通情毛詩曰嘉賓式燕)
(以樂/也)及將祀天郊報地功(善曰將欲也白虎通曰祭天/必在郊者天體至清故祭必)
(於郊取其清潔也周禮以正月上辛郊祀告於上帝祭/天而郊以報去年土地之功京房易占曰立秋報地功)
祈福乎上𤣥思所以為䖍(祈求也𤣥天也𤣥黄天地言/天子祭天地之際思念所以)
(盡其忠敬善曰禮記曰共皇天上帝之/神以人為祈福周易曰天𤣥而地黄也)肅肅之儀盡穆
穆之禮殫(殫盡也善曰毛詩頌曰至/止肅肅禮記曰天子穆穆)然後以獻精誠奉
禋祀曰允矣天子者也(獻進也允信也天子言是天帝/之子也善曰國語曰精意以享)
(謂之禋祀周禮曰以禋祀祀/昊天上帝毛詩曰允矣君子)乃整法服正冕帶(整理也/冕所謂)
(平天冠也言天子素帶朱裏謂三皇已来始冕制有數/種鄭𤣥曰長一尺七寸廣八寸前圜後方以珠玉餙之)
(也法服謂衣服竝有法度善曰/孝經曰非先王之法服不敢服)珩(行/)純(丁/敢)紘(宏/)綖玉笄
綦(其/)㑹(筓簮也謂以玉飾之善曰左氏傳曰珩統紘綖/昭其度也杜預曰珩維持冠者紘纓從下上者)
(紞冠之垂者也綖冠上覆者周禮曰王之五冕玉笄也/又曰王之皮弁㑹五采玉琪鄭𤣥曰㑹縫中琪如綦綦)
(謂結皮弁於縫中毎貫結五/采玉十二以為飾謂之綦㑹)火龍黼黻藻繂(律/)鞶厲(善/曰)
(左氏傳曰火龍黼黻昭其文也藻繂鞞鞛鞶厲斿纓昭/其數也杜預曰火畫火也龍畫龍也白與黒謂之黼黻)
(兩已相戾也藻繂以韋為之所以藉玉鞞佩刀削上飾/鞛下飾鞶厲紳帶之垂者斿旌旗之斿纓在馬膺前)
結飛雲之祫輅樹翠羽之髙葢(祫輅次車也次車樹翠/羽為葢如雲飛也今世)
(謂之羽葢車也善曰/髙唐賦曰翠為葢)建辰旒之太常紛焱(一作/飈)悠以容
裔(辰謂日月星也畫之於旌旗垂十二旒名曰太常上/畫三辰以象天明也謂天子十二旒諸侯九旒大夫)
(三旒紛盛也悠從風貌容裔髙低之貌焱火花也言風/鼔動旌旗紛紜盛亂如火花之飛起善曰周禮曰日月)
(為常左氏傳曰三/辰旗旂昭其明也)六𤣥虬之奕奕齊騰驤而沛艾(六六/馬也)
(𤣥黑也天子駕六馬騰驤趣走也奕奕光明沛艾作姿/容貌也善曰甘泉賦曰六𤣥虬毛詩曰四牡奕奕司馬)
(相如大人賦/曰沛艾﨣螑)龍輈華轙(蟻/)金□(亾/犯)鏤鍚(輈車轅轅端上/刻作龍頭也華)
(采畫也善曰爾雅曰載轡謂之轙郭璞曰在軾上環轡/所貫也蔡邕曰金□者馬冠也髙廣各五寸上如玉華)
(形在馬髦前鏤雕飾也當顱/刻金為之毛詩曰鉤膺鏤鍚)方釳(乞/)左纛鈎膺玊瓖(音/襄)
(而方釳謂轅㫄以五寸鐵鏤鍚中央低兩頭髙如山形/  貫中以翟尾結著之轅兩邊恐馬相突也左纛以旄)
(牛尾大如斗置騑馬頭上以亂馬目令不相見也鈎膺/當胸也瓖馬帶􁀙以玉餙也善曰廣雅曰釳許乞切)
鑾聲噦噦和鈴鉠鉠(於良切鑾在衡和在軾皆以金為/鈴也噦噦和鳴聲鉠鉠小聲善曰)
(毛詩曰鑾聲噦/噦和鈴鉠鉠)重輪貳轄疏轂飛軨(零重蔡邕獨斷曰乘/輿  轂外復有一轂)
(副轄其外乃復設轄然重輪即重轂也飛鍉以緹紬廣/八尺長拄地畫左青龍右白虎繫軸頭取兩邊餙邊邕)
(月令章句/曰疏鏤也)羽葢威蕤葩瑵(爪曲/)莖(羽葢以翠羽覆車葢/也威蕤羽貌葩爪悉)
(以金作華形莖皆曲蔡邕獨斷曰/凡乘輿車皆羽盖金華爪與瑵同)順時服而設副咸龍
旂而繁纓(五時之服各随其車車各一色以為副貳副/車各一乘今謂之五帝車也龍旂者交龍為)
(旂也鞶今之馬大帶也纓馬鞅也善曰毛詩曰龍旂陽帶也/陽周禮曰玉路錫樊纓鄭𤣥曰樊讀如鞶謂今之馬大)
(繁與鞶/古字通)立戈迤戞農輿輅木(戈謂木勾矛㦸也戞長矛/也矛置車上邪柱之是謂)
(戎輅農輿無葢所謂耕根車也言耕稼/於藉田乘馬無飾故稱木善曰迤邪也)屬車九九乘軒
竝轂(副車曰屬言相連也屬車有藩者曰軒皆在後為/三行故曰竝轂善曰漢雜事曰諸侯貳車九乘秦)
(滅九國兼其車服故/大駕屬車八十一乘)􁛦(伏/)弩重旃朱旄青屋(通帛曰旃/朱旄旄牛)
(尾赤色者也青屋青作葢裏也善曰説文曰􁛦車闌間/皮筐以安其弩也徐廣車服志曰輕車置弩於軾上載)
(以屬車然置弩/於􁛦曰􁛦弩)奉引既畢先輅乃發(奉引謂引道者言/引道之次已定前)
(車乃發善曰漢官儀曰大駕則公/卿奉引尚書曰先路在左塾之前)　鸞旗皮軒通帛綪(蒨/)
斾(鸞旗謂以象鸞鳥也皮軒以虎皮為之善曰蔡邕車/服志曰鸞旗俗人名曰鷄翹上林賦曰前皮軒後道)
(斿通帛曰旗國語曰分魯公以/少帛綪茷韋昭曰綪茷大赤也)雲罕九斿闟㦸轇(膠/)輵
(葛亂雲罕旌旂之别名也九斿亦旗名也闟鋌也轇輵/雜  貌善曰上林賦曰載雲罕説文曰斿旍施流也史)
(記曰趙良謂衛鞅曰君之出也操闟㦸者㫄/車而趨王逸楚辭注曰轇輵參差縱横也)髶(而/利)髦被
繡虎夫戴鶡(髶髦髦頭茸騎也善曰漢書羿為髦頭應/劭曰繡衣在天子乘輿之前鶡鷖鳥也鬭)
(至死乃止令武土戴之取猛也司/馬彪續漢書曰虎賁騎皆鶡冠)駙承華之蒲梢飛流
蘓之騷殺(桑葛反駙副馬也承華廐名也言取華廐之/蒲梢以為副馬也漢官儀有承華廐善曰後)
(宫蒲梢汗血之馬流蘓五采毛雜之以為馬餙而垂之/續漢書曰駙馬赤珥流蘓摰虞决疑要注曰凡下垂為)
(蘓騷殺/垂貌)總輕武於後陳奏嚴鼔之嘈囐(才達反後陳者/謂北軍五營兵)
(在後陳列嘈囐鼔聲善曰漢書曰隤銅丸/以撾鼔聲中嚴鼔之節晉灼曰疾擊鼓)戎士介而揚
揮戴金鉦而建黄鉞(戎兵也士士卒也介甲也揮為肩/上絳幟如燕尾者也金鉦鐲鐃之)
(屬也黄鉞以黄金飾之善曰左氏傳厨人濮曰揚徽者/公徒也徽與揮古字通蔡邕獨斷曰乘輿後有金鉦黄)
(鉞/)清道案列天行星陳(清道謂蹕止行者列猶次也言/天子行如上天之星行羅列有)
(次善曰司馬相如上疏曰清道而後行周易/曰天行徤尚書大傳曰明明上天爛然星陳)肅肅習習隠
隠轔轔(肅肅敬貌習習行貌隠/隠衆多貌轔轔車聲也)殿(坫/)未出乎城闕斾已
反乎郊畛(諸鄰切殿後軍也斾前軍也郊畛謂郊界也/言從之多後猶未出城闕前已迴於郊界也)
(善曰論語曰孟之反不伐奔而/殿宋衷太𤣥經注曰畛界也)盛夏后之致美爰敬恭
於明神(盛猶嘉也夏后禹也言今嘉欲行禹之事爰布/恭敬於神明也善曰論語曰惡衣服而致美乎)
(黻冕菲飲食而致孝乎鬼/神毛詩曰恭敬明神也)爾乃孤竹之管雲和之瑟(孤/竹)
(國名出竹善曰周禮曰孤竹之管雲龢之瑟和與龢古/字通鄭𤣥曰孤竹特生者也雲和山名也出美木用為)
(瑟其聲/清亮也)雷鼔鼝鼝六變既畢(雷鼔八面鼔也凡樂六變/為一成則更奏畢盡也善)
(曰周禮曰雷鼔路鼗奏之若樂一變川澤之神見二變/山林之神見三變丘陵之神見四變墳衍之神見五變)
(地神見六變天神見/毛詩鼔鼝鼝音淵)冠華秉翟列舞八佾(冠華以鐵作/之上濶下狭)
(以翟雉尾飾之舞人頭戴一行羅列八人八八六十四/人謂今麥䇿花也榖梁傳曰舞夏天子八佾善曰蔡邕)
(獨㫁曰大樂郊祀舞者冠建華冠毛詩/曰右手秉翟馬融論語注曰佾列也)元祀惟稱羣望
咸秩(元大也祀祭也稱舉也謂大祭天地之禮既舉羣/嶽衆神望以祭祀之皆有秩次善曰尚書曰咸秩)
(無文肅曰秩序也左氏傳曰乃有事於之/羣望孔安國尚書傳曰在逺者望而祭)颺槱(由/)燎之炎
煬(様/)致髙煙乎太一(颺飛颺也槱之言聚也謂聚薪焚/之楊其光炎使上達於天也太一)
(天之尊神也曜魄寳也善曰周禮曰以槱燎祀司中司/命郭璞方言注曰火熾猛為煬説文曰致送也漢書曰)
(中宫天極星其一/明者太一常居也)神歆馨而顧徳祚靈主以元吉(歆饗/也顧)
(眷也祚報也靈明也元大也吉福也言天神覩人主之/明肅顧饗其馨香之祭故報之以大福尚書曰明徳惟)
(馨周易曰/黄裳元吉)然後宗上帝於明堂推光武以作配(宗尊也/上帝太)
(㣲中五帝也配對也言尊祭五帝於明堂以光武配/之漢書曰明帝宗祀五帝於明堂光武皇帝配之)辯
方位而正則五精帥而来摧(徂回切辯别也方位謂四/方中央之位也則法也五)
(精五方星也帥循也摧至也言五帝總集至明堂善曰/漢書曰祀五帝於明堂坐位各處其方孝經鈎命决曰)
(宗祀文王於明堂以配上帝/五精之神爾雅曰摧至也)尊赤氏之朱光四靈懋而
允懷(赤氏謂漢火徳所統赤帝熛怒也河圗曰四靈蒼/帝神名靈威仰赤帝神名赤熛怒黄帝神名舍樞)
(紐白帝神名白招拒黑帝神名協光紀今五云四靈謂/除赤餘有四懋悦也懷安也善曰尚書曰民其允懷孔)
(安國曰民/信歸之)於是春秋改節四時迭代(改易也迭更也代/謝也言感四時之)
(謝而欲享祀也善曰易乾鑿度孔子曰天地有春/秋冬夏節故生四時又曰五行迭終四時更廢)蒸蒸
之心感物曾思(廣雅曰蒸蒸孝也感物謂感四時之物/即春韭卵夏麥魚秋黍豚冬稻雁孝子)
(感此新物則思祭先祖也善曰尚/書曰虞舜蒸蒸廣雅曰感傷也)躬追養於廟祧(吐/堯)奉
蒸嘗與禴祠(言祭皆追感孝養之道故躬自為之躬猶/身也善曰禮緯曰祭者所以追養繼孝也)
(禮記曰逺廟為祧毛詩曰禴祠蒸嘗公/羊傳曰春曰祠夏曰禴秋曰嘗冬曰蒸)物牲辯(徧/)省設
其楅衡(物牲謂祭祀之牲物皆徧省視之也横木於牲/角端以偹抵觸謂之楅衡善曰周禮曰牧六牲)
(而阜蕃其物以供祭祀凡祭祀飾其牛牲設其/楅衡杜子春曰楅衡所以持令不得抵觸人也)毛炰(炮/)
豚胉(博/)亦有和羮(善曰鄭𤣥曰周禮注曰毛炰者豚胉/去其毛而炰之以傋八珍毛詩曰毛)
(炰胾羮周禮曰飲食之豆其實豚胉杜子春/曰以胉為膊謂脇也毛詩曰亦有和羮)滌濯静嘉
禮儀孔明(滌濯謂洗滌也静潔也嘉善也孔甚也言禮/儀甚鮮明也善曰周禮曰大祭祀㫝滌濯鄭)
(𤣥曰滌溉祭器也毛詩曰籩豆静/嘉又曰禮儀既偹又曰祀事孔明)萬舞奕奕鍾鼔喤喤
(萬舞干也奕奕舞形也喤喤鼔聲也/善曰毛詩曰萬舞奕奕鍾鼔喤喤)靈祖皇考来顧来
饗(平聲靈皇神名謂先帝也言先/帝之神顧愍子孫享其食也)神具醉止降福穰穰
(神謂先祖也具俱也止巳降下也穰穰衆/多也善曰毛詩曰神具醉止降福穰穰)及至農祥晨
正土膏脉起(農祥天駟即房星也晨時正中也謂正月/初也善曰國語曰虢文公曰太史順時視)
(土農祥晨正土乃脉發太史告稷曰土膏其動韋昭曰/農祥房星也晨正謂立春之日晨中於午也脉理也膏)
(土潤/也)乘鑾輅而駕蒼龍(善曰禮記曰孟春之月乘鑾輅/駕蒼龍鄭𤣥曰鑾輅有虞氏之)
(車也有鑾和之節而飾之以青/□春東方色青也馬八尺為龍)介馭間以剡(以/冉)耜(天子/車帝)
(在左御在中介處右善曰禮記曰天子祈榖於上帝親/載耒耜措之於參保介之御間鄭𤣥曰保介車右置耒)
(耜於車右與御者之間所以勸農又使勇士衣甲而参/乘備非常也保猶依也毛詩曰以我覃耜毛萇曰覃利)
(也鄭𤣥禮記註曰耜/耒之金也覃與剡同)躬三推(土/回)於天田修帝籍之千畆
(善曰東觀漢記曰永明四年詔書曰朕親耕於藉田以/祈農事禮記曰躬耕帝籍天子三推為籍千畆揚雄上)
(林苑箴曰芒芒/天田芃芃作榖)供禘郊之粢盛必致思乎勤巳(禘郊謂/祭天南)
(郊也言天子籍田千畆必須親耕者為敬其祖考用充/宗廟之粢盛故云勤巳善曰禮記曰王者禘其祖之所)
(自出鄭𤣥曰禘大祭也又曰天子籍田千畝以事天地/以為齊盛毛萇詩傳曰噐實曰粢在噐曰盛鄭𤣥禮記)
(注曰致之/言至也)兆民勸於疆埸(亦/)感懋力以耘耔(音子兆民/謂百姓也)
(疆田畔也耘去草耔壅本也善曰毛詩/曰疆埸有𤓰或耘或耔爾雅曰懋勉也)春日載陽合射
辟雍(陽暖也言春三月之時與諸侯合射辟雍行禮教/善曰毛詩曰春日載陽鄭𤣥曰載之言則也東觀)
(漢記永平三年三月上/初臨辟雍行大射禮)設業設虡宫懸金鏞(設施也業/栒上板刻)
(為雁齒㨗業然植者為虡横者為栒以施設懸之宫中/也鏞大鐘也善曰毛詩曰設業設虡周禮曰正樂懸之)
(位王宫懸鄭司農曰宫/懸四靣也鏞已見上文)鼖鼔路鼗樹羽幢幢(鼖大鼔也/鼗小鼓也)
(幢幢羽貌善曰周禮曰以鼖鼓鼓軍事又曰路鼔路鼗/鼖扶云切鼗音逃毛詩曰崇牙樹羽毛萇曰罝羽於栒)
(上以為/飾也)於是偹物物有其容(言偹具也物禮物也射之/禮物竝有容飾也善曰左)
(氏傳屠蒯曰事有/其物物有其容)伯夷起而相儀后䕫坐而為工(伯夷/唐虞)
(時明禮儀之官也后䕫舜臣掌樂之官言禮以行施故/云起樂以静陳故曰坐善曰左氏傳曰孟僖子不能相)
(儀又曰昔𤣥妻樂正后夔/取之儀禮曰大射工六人)張大侯制五正(善曰毛詩曰/大侯既抗毛)
(萇曰大侯君侯也周禮曰王射三侯五正鄭司農曰王/張五采之侯即五正之侯也謂天子五正諸侯三正大)
(夫士二正以布畫取五/方正色於大侯之上也)設三乏厞司旌(言大射張三侯/故設三乏乏以)
(革為之䕶旌者之禦矢也司旌謂執旌司射中當舉之/周禮曰服不氏射則以旌居之而待獲杜子春曰乏音)
(為匱乏之乏爾雅/曰厞隠也音翡)並夾既設儲乎廣庭(并夾鉗矢者周/禮曰射則取矢)
(也言侯髙則以并夾取之也儲待也/廣大也謂張設於大庭以待天子也)於是皇輿夙駕䡨
於東堦(䡨之言却也謂却於東堦下天子未乘/之時也善曰毛詩曰皇輿夙駕䡨音柴)以須消
啓明掃朝霞登天光於扶桑(須俟也消不見也掃滅也/言晨時啓明先見尚有餘)
(光日出乃不見霞日邊赤氣也謂天子須啓明光消霞/滅日上扶桑乃就乘輿也禮天子日出乃視朝善曰毛)
(詩曰東有啓明西有長庚淮南子曰/登於扶桑爰始將行是謂朏明也)天子乃撫玉路時
乘六龍(玉輅謂玉飾之也鄭𤣥禮記註曰撫猶據也東/都賓曰登玉輅乘時龍善曰周易曰時乘六龍)
(此謂各随其/時而乘之)發鯨魚鏗華鍾(發舉也鏗猶擊也華鍾謂/有篆刻文故言華也善曰)
(東都賦曰發/鯨魚鏗華鍾)大丙弭節風后陪乘(善曰淮南子曰若夫/鉗且大丙之御也馬)
(莫使之而自走髙誘曰二人太一之御也楚辭曰吾令/羲和弭節兮王逸曰弭按節徐行也史記曰黄帝舉風)
(后以理人鄭𤣥曰風后黄帝三公也應/劭漢官儀曰常伯任侍中出即陪乘也)攝提運衡徐至
於射宫(攝提有六星玉衡北斗中星主廻轉竝飾於車/上徐行至於射宫射宫謂辟雍也善曰漢書曰)
(攝提失方音義曰攝提随斗杓所建十二月也杓匹遥/切春秋保乾圗曰斗節運衡何休公羊傳曰運轉也)
禮事展樂物具(展謂舒陳器物也物/具謂器物皆具偹也)王夏闋騶(側/留)虞奏
(王夏樂名也天子初出奏也闋終也善曰周禮/曰出入則奏王夏又曰凡射王奏騶虞之樂)決拾既
次雕弓斯彀(古侯決以象骨著右手巨指所以鈎弦也/拾韝捍著左臂也雕弓謂有刻畫也彀張)
(也善曰毛詩曰決拾既次/鄭𤣥曰次謂手指相比也)達餘萌於莫春昭誠心以逺
喻(昭明也誠心謂天子之心也善曰禮記曰季春勾者/畢出萌者盡達白虎通曰天子所以親射何助陽氣)
(達萬物也名之為侯者何明諸侯不朝者則當射之然/則射之帝誠心逺喻於下也文子曰誠心可以懷也)
進明徳而崇業滌饕(叨/)餮(他/結)之貪慾(射義曰射所以觀/徳也崇猶興也業)
(射業也滌蕩去也言有貪婪嗜慾者皆滌蕩去之也善/曰漢書明帝詔曰親射泰侯葢進士威惡助㣲達陽也)
(周易曰君子進徳修業杜預左/氏傳注曰貪財曰饕貪食曰餮)仁風衍而外流誼方激
而遐騖(衍布也方道也激感也遐逺也騖馳也善曰典/引曰仁風翔乎海表禮記曰射者仁道也又曰)
(古諸侯之射所以明君臣/之義也廣雅曰方正也)日月㑹於龍狵(鬭/)恤民事之
勞疚(狵尾也日月㑹於尾謂十月時也疚病也民勞病/於嵗事到此月乃終也故天子愍恤勞来之善曰)
(國語云日月㑹於龍狵國家於是乎蒸嘗也賈逵/曰狵龍尾也月令孟冬日在尾漢書曰東宫蒼龍)因休
力以息勤致歡忻於春酒(謂田事畢休民力息勤勞也/善曰禮記曰孟冬之月勞農)
(以休息春酒謂春時作至冬/始熟也毛詩曰春酒惟淳)執鑾刀以袒割奉觴豆於
國叟(言天子親執鑾刀袒右膊而割牲以示敬也善曰/東觀漢記曰永明二年詔曰十月元日始尊事三)
(老兄事五更朕親袒割牲毛詩曰執其鑾刀孝經援神/契曰天子親臨辟雍袒割禮記曰食三老五更於太學)
(天子祖而割牲執/醬而饋執爵而酳)降至尊以訓恭送迎拜乎三夀(降下/也至)
(尊天子也三夀三老也言天子尊而養此三老者以教/天下之敬故来拜迎去拜送焉善曰左傳曰享以訓恭)
(儉蔡邕獨㫁曰天子事三老使者安車輭輪/送迎而至家天子獨拜毛詩曰三夀作朋也)敬慎威儀
示民不偷(以朱反協韻民敬宜也儀禮也毛詩曰/敬慎威儀視  不佻毛萇曰佻偷也)我有
嘉賔其樂愉愉(嘉賓謂三老五更也愉愉和悦/之貌也善曰毛詩曰我有嘉賓)聲教布
濩(䕶/)盈溢天區(布濩猶散被也天區謂四方上下也言/天子敬愛及之尚書曰聲教訖於四海)
文徳既昭武節是宣(既已也昭明也宣猶發也言文武/之教無處不臨善曰尚書曰誕敷)
(文徳漢書武帝/詔曰躬秉武節)三農之隙曜威中原(隙間也曜威謂治/兵也善曰國語曰)
(三時務農一時講武韋昭曰三時春/夏秋西都賦曰曜威而講武事也)嵗惟仲冬大閲西
園(西園上林苑也善曰周禮曰仲冬教大閲公羊傳曰/大閲者何簡車馬也後漢書曰先帝左開鴻池右作)
(上林/苑)虞人掌焉先期戒事(先期謂期日敕戒羣吏修獵/具也善曰周禮虞人掌山澤)
(之官度知禽獸/多少戒猶告也)悉率百禽鳩諸靈囿(悉盡也率歛也鳩/聚也囿苑也囿謂)
(集禽獸於靈囿之中善曰毛詩曰悉率左右以燕天子/毛萇曰驅禽獸於王之左右鄭𤣥曰率循也悉率驅禽)
(獸順其左右之宜以安待/王之射毛詩曰王在靈囿)獸之所同是謂告備(同亦聚/也備具)
(也言禽獸皆已合聚田物具偹也善/曰毛詩曰獸之所同禮曰告偹於王)乃御小戎撫輕軒
(毛詩曰小戎俴收謂小戎之車輕/便宜田獵鄭𤣥曰輕車驅逆之車)中畋四牡既佶(其/栗)且
閑(中畋馬謂調良馬可用獵者佶健也/閑習也毛詩曰四牡既佶既佶且閑)戈矛若林牙旗
繽紛(若林言多也繽紛風吹貌兵書曰牙旗者将軍之/旌謂古者天子出建大牙旗竿上以象牙飾之故)
(云牙/旗)迄上林結徒營(迄至也結止也徒衆也營域也上/林苑名善曰説文曰營市居也)
次(一作/叙)和樹表司鐸授鉦(次比也和軍之正門為和也為/表門表也司主也鉦鐸所以)
(軍節善曰周禮曰大閲虞人為表以旌為左/右和門又曰教振旅辨鼔鐸鐲鐃之用也)坐作進退
節以軍聲(言聲中進退取鍾鼔旌之節善曰周禮/曰司馬執鐸以教坐作進退疏數之節)三令
五申示戮斬牲(示教也言三令五申示衆人畢有不用/命者斬之若牲也善曰尹文子曰将戰)
(有司讀誥誓三令五申之既畢然後即敵史記曰孫子/約束既布三令五申之周禮曰大閲斬牲以徇陣曰不)
(用令者/斬之)陳師鞠旅教達禁成(陳師猶列師衆也鞠之言/告也教達謂三令五申禁)
(令已行軍法成也善/曰毛詩曰陳師鞠旅)火列具舉武士星敷(具俱也敷布/也言武士獵)
(徒如星之布也善曰毛詩曰火/列具舉毛萇曰列人持火也)鵞鸛(灌/)魚麗(离/)箕張翼
舒(鵞鸛魚麗竝陣名也謂武士發於此而列行如箕之/張如翼之舒也善曰左氏傳曰晉荀吳與華氏戰於)
(赭丘鄭翩願為鸛其御願為鵞左/傳曰王伐鄭鄭原繁為魚麗之陣)　軌塵掩迒(岡/)匪疾
匪徐(掩覆也迒迹也謂車軌之塵適自覆迹言得遲疾/之中也善曰榖梁傳曰蒐于紅車軌塵馬候蹄也)
馭不詭遇財不翦毛(孟子曰為之詭遇一朝而獲十劉/熈曰横而射之曰詭遇毛萇詩傳)
(曰靣傷不獻/翦毛不獻)升獻六禽時膳四膏(升進也四膏者禮記/曰牛膏香犬膏臊雞)
(膏腥羊膏羶善曰周禮曰庖人掌供六/禽鄭司農曰六禽雁鶉鵠雉鳩鴿也)馬足未極輿徒
不勞(極盡也輿衆也勞罷勞也善/曰韋昭漢書注曰輿車士也)成禮三毆(一作/驅)解罘
(伏/侯)放麟(大鹿曰麟解散也罘罔也周易曰王用三毆失/前禽也毆與驅同善曰榖梁傳曰四時之田用)
(三焉一曰乾豆二曰/賓客三曰充君之庖)不窮樂以訓儉不殫物以昭仁(窮/極)
(也訓教也殫盡也物謂禽獸也言殺禽獸不盡即昭明/人君行仁之道謂崇儉故也善曰列女傳曰周宣王姜)
(后曰好奢必樂窮樂者亂之/所興左傳曰享以訓恭儉)慕天乙之弛罟因教祝以
懷民(天乙殷湯名也弛廢也善曰吕氏春秋曰湯見罔/置四靣湯拔其三靣置其二靣祝曰昔蛛蝥作罔)
(今之人學紓欲髙者髙欲下者下吾取其犯命者漢南/之國聞之曰湯徳至禽獸三十國歸之髙誘曰紓緩也)
(毛萇詩傳/曰懷来也)儀姬伯之渭陽失熊羆而獲人(儀則也姬伯/文王為西伯)
(也善曰史記曰太公望吕尚東海人以漁釣于周西伯/西伯將出獵卜曰所獲非龍非彲非虎非羆所獲霸王)
(之輔西伯獵果遇太公渭之陽與語大説文王勞之/太公曰臣聞君子樂其志小人樂其事遂載與俱歸)澤
浸昆蟲威振八㝢(浸潤也八㝢八方區宇也善曰毛詩/序曰文王徳及鳥獸昆蟲焉鄭𤣥禮)
(注曰昆明也明蟲者陽而生陰而藏也/蒼頡篇曰宇邊也説文曰㝢籀文宇字)好樂無荒允文
允武(允信也無荒言不好荒滛之樂信與文王武王等/其功徳也善曰毛詩曰好樂無荒允文允武昭假)
(烈/祖)薄狩于敖既璅璅(一作/𤨏)焉(敖鄭地今之河南滎陽也謂/周王狩也璅璅小也言鄭陋)
(不足説也詩曰建/旐設旄薄獸于敖)歧陽之蒐又何足數(歧陽歧山之陽/謂成王所狩之)
(地亦以小不足可數也善曰/左氏傳曰成王有歧陽之蒐)爾乃卒嵗大儺(奴/何)毆除羣
厲(卒終謂一嵗之終儺逐疫鬼善曰漢舊儀曰昔顓頊/氏之有三子已而為疫鬼一居江水為瘧鬼一居若)
(水為罔兩􁊋鬼一居人宫室區隅善驚人為小鬼于是/以嵗十二月使方相氏蒙虎皮黄金四目𤣥衣丹裳執)
(戈持盾帥百𨽻及童子而時/儺以索室中而毆疫鬼也)方相秉鉞巫覡(胡/激)操茢(音/例)
(善曰周禮曰方相氏黄金四目𤣥衣朱裳執戈揚盾也/國語曰在男謂之覡在女謂之巫也説文曰操把持也)
(左傳曰襄公乃使巫以桃茢/先祓殯杜預曰茢乃黍穰也)侲(震/)子萬童丹首𤣥製(侲/子)
(童男童女也朱舟也𤣥製皂衣也善曰續漢書曰/大儺謂遂疫選門子弟十歳以上十二以下百二)
(十人為侲子皆赤幘皂/製以逐惡鬼於禁中)桃弧棘矢所發無臬(牛列/切)飛礫
雨散剛癉(亶/)必斃(桃弧謂弓也棘矢謂箭也癉難也言/鬼之剛而難者皆盡死也善曰漢舊)
(儀常以正嵗十二月命儺以桃弧葦矢且射之赤丸五/榖播灑之以除疾殃左氏傳曰桃弧棘矢以除其災説)
(文曰臬射/埻的也)煌火馳而星流逐赤疫於四裔(煌火光也馳/競也赤疫疫)
(鬼惡者也四裔謂四海也星流謂羣鬼□走煌煌然如/火光之與星流也善曰續漢書曰儺持火具送疫出端)
(門外駘騎傳炬出宫五營騎士傳火棄洛水中/星流言疾也左氏傳曰投諸四裔以禦魑魅)然後凌
天池絶飛梁(凌升也善曰荘子曰北溟者天池也如淳/漢書注曰直渡曰絶甘泉賦曰厯倒景而)
(絶飛/梁)捎(所交/切)魑魅斮(側/角)獝(其/筆)狂(魑魅山澤之神獝狂惡/戾之鬼名捎殺也斮擊)
(也善曰諸鬼之説者各異今/随所擇而載之不改易也)斬蜲(紆/危)蛇(移/)腦方良(方良/草澤)
(之神也腦䧟其頭也善曰莊子蜲蛇之/狀其大若轂其長若轅紫衣而朱冠也)囚耕父於清泠
(零/)溺女鬾(蒲/葛)於神潢(黄淵清泠水名在南陽西鄂山上/神潢亦水名未知所在善曰山海)
(經曰有神耕父處豐山常㳺清冷之淵出入有光又曰/大荒之中有山名不勾有入衣青衣名曰黄帝女□所)
(居不/雨)殘夔魖(虚/)與罔像殪(煙/計)野仲而殱(于/亷)㳺光(殘猶殺/也夔木)
(石之怪如龍有角鱗甲光如日月見則其邑大旱説文/曰魖耗鬼也罔像木石之怪殪殺也殱滅也野仲㳺光)
(惡鬼也兄弟八人/常在人間作怪害)八靈為之震慴(之/涉)况鬾(巨/宜)􁊋(域/)與畢方
(鬾小兒鬼畢方老父神如鳥兩足一翼者常銜火在人/家作怪災也善曰楚詞曰合五嶽與八靈王逸曰八靈)
(八方之神也爾雅曰震慴懼也/漢舊儀曰魊鬼也魊與蜮同)度朔作梗(哽/)守以鬱壘
神荼副焉對操(七/刀)索葦(東海中度朔山有二神一曰神/荼二曰鬱壘領衆鬼之惡害者)
(執以葦索而用食虎善曰風俗通曰黄帝書上古時有/神荼鬱壘昆弟二人性能執鬼度朔山上有桃樹下常)
(簡閲百鬼鬼無道理者神荼與鬱壘持以葦索執以飼/虎是故縣官常以臘祭夕飾桃人垂葦索畫虎于門以)
(禦㓙也毛詩傳曰梗病/也謂為人作梗病者)目察區陬(子/侯)司執遺鬼(察觀也/區陬隅)
(隙之間也司主也謂於度/朔山主執遺餘之鬼也)京室密清罔有不韙(密静也/清潔也)
(罔無也韙善也謂無/復疫厲皆得安善也)於是陰陽交和庶物時育(庶衆也/漢書曰)
(陰陽和風雨時言疫厲既/無陰陽乃和衆物育養也)卜征考祥終然允淑(征巡行/也考問)
(也祥吉也允信也淑善也善曰左氏傳石㚟曰先王卜/征五年而嵗卜其祥祥習則行周易曰視履考祥毛詩)
(曰終然/允臧也)乘輿廵乎岱嶽勸稼穡於原陸(乘輿天子也岱/泰山也種曰稼)
(收曰穡謂春敕東方諸侯課民以耕種/故尚書云二月東巡狩至於岱宗紫)同衡律而壹軌
量齊急舒於寒燠(於六反衡秤也軌法也寒燠猶苦樂/同壹齊皆使中不參差也善曰尚書)
(曰同律度量衡又曰/謀恒寒若豫恒燠若)省幽明以黜陟乃反斾而迴復(省/察)
(也幽闇也黜退也陟昇也謂有功者進無功者退/也故尚書曰三載考績黜陟幽明也反斾迴還也)望先
帝之舊墟慨長思而懷古(先帝先神也舊墟長安也慨/嘆息也古往也謂前漢初也)
俟閶風而西遐致恭祀乎髙祖(俟待也閶風秋風也祠/謂祭祀髙祖廟也遐逝)
(也善曰東觀漢記曰永明二年十月幸長安祠髙/祖廟周書曰恭明祠專明刑易説曰秋閶闔風至)既春
㳺以發生啓諸蟄於潜户(春㳺謂仲春廵行岱嶽是時/蟄蟲皆開戸帝乃東巡助宣)
(氣也善曰爾雅曰春為發生禮記/曰仲春之月蟄蟲咸動唘戸始出)度秋豫以收成觀豐
年之多稌(他杜秋行曰豫謂秋行禮髙祖廟此時萬物/始成善曰晏子曰吾王不㳺吾何以休吾王)
(不豫吾何以助一㳺一豫為諸侯度爾雅稻也/曰秋為收成毛詩曰豐年多稌毛萇曰稌)嘉田畯之匪
懈行致賚于九扈(嘉善也畯主田官也九扈農正知田/事扈正也言天子行慶福致賚于九)
(扈使民不滛放善曰毛詩曰田畯至喜又曰夙夜匪懈/左氏傳曰郯子曰九扈為九農正杜預曰扈有九種也)
(春扈頒鶞夏扈竊𤣥秋扈竊藍冬扈竊黄棘扈竊丹行/扈唶唶霄扈嘖嘖桑扈竊脂老扈鷃鷃以九扈為九農)
(之號各随其宜/以教人事也)左瞰(勘/)暘谷右睨𤣥圃(暘谷日出之處/𤣥圃在崑崙山)
(上瞰望也睨視也善曰淮南子曰日出於暘谷浴于咸/池也又曰懸圃在崙崑閶闔之中𤣥與古懸字通)
眇天末以逺期規萬世而大摹(莫補叶韻之眇視也摹/法也言帝  巡狩眇然)
(以天末為逺期規欲以為萬代之大法/也善曰劇秦美新曰創億兆規萬世)且歸来以釋勞
膺多福以安悆(羊主勞悆寕也歸謂西征旋乃釋吏士/之劬  祭祀受多福以安寕也善曰尚)
(書曰永/膺多福)總集瑞命備致嘉祥(總㑹也集聚也祥神也即/騶虞澤馬之屬也瑞應也)
(即鸞鳳之屬也善曰墨子曰禹親抱天之瑞命/也孝經鈎命决曰帝王起緯合宿嘉瑞貞祥)圉(語/)林
氏之騶(鄒/)虞擾澤馬與騰黄(圉牢養也林氏山名也騶/虞義獸也善曰山海經曰)
(林氏有珍獸大若虎五采畢具尾長於身其名騶吾乘/之日行千里劉芳詩義疏曰騶虞或作吾應劭漢書注)
(曰擾音柔擾馴也陰嬉䜟曰聖人為政澤出馬山海經/曰大封國有文馬縞身朱鬛名吉良乘之夀千嵗瑞應)
(圗曰騰黄神馬一名吉光然/吉良騰黄一馬而異名也)鳴女牀之鸞鳥舞丹穴之
鳳皇(女牀山名在華陰西六百里山海經曰女牀之山/有鳥焉其状如鶴五色文名曰鸞鳥見即天下安)
(寧/)植華平於春圃豐朱草於中唐(植猶種也華平瑞木/也天下平其華則平)
(有不平處其華則向其方傾中唐堂塗也善曰孝經援/神契曰徳至於地則華平盛也瑞應圗曰木名也宫閣)
(記有春王圃鶡冠子曰聖王之徳下及萬靈則朱草生/抱朴子曰朱草長三尺枝葉皆赤莖似珊瑚也如淳漢)
(書注曰唐庭也毛/詩曰中唐有甓)惠風廣被澤洎幽荒(惠恩也洎及也/幽荒九州外謂)
(四夷/也)北燮(素/煩)丁令南諧越裳(燮諧皆和也越裳南蠻今/九真是也丁令國名善曰)
(漢書曰匈奴北服丁令也韓詩外傳曰成王/之時越裳氏重九譯而至獻白雉於周公)西包大秦
東過樂浪(音郎善曰司馬彪續漢書曰大秦國名/犂鞮鞬在西海之西漢書有樂浪郡)重舌
之人九譯僉稽首而来王(重舌謂曉夷狄語者九譯九/度譯言始至中國者也善曰)
(國語曰夫戎狄坐諸門外而使舌人體委與之韋昭曰/舌人能達異方之志象胥之官也韓詩外傳曰成王時)
(越裳氏重九譯而至獻白雉于周公晉灼漢書注曰逺/國使來因九譯言語乃通也説文曰譯傳四夷之語者)
(尚書曰禹拜稽/首四夷來王)是以論其遷邑易京則同規乎殷盤(京/京)
(師也規法也盤/庚殷王之名也)改奢即儉則合美乎斯干(斯干謂周宣/王儉宫室之)
(詩也今漢光武改西京奢華而就儉約合/斯干之美善曰韓詩曰宋襄公去奢即儉)登封降禪則
齊徳乎黄軒(登謂上泰山封土降謂下禪梁父也言光/武登上泰山下禪梁父則與黄帝軒轅齊)
(其功徳善曰/黄帝封泰山)為無為事無事永有民以孔安(為作也事/業也永長)
(也孔甚也以無為為功以無事為業澹然不煩瀆也善/曰老子曰為無為事無事我無為而民自化我無事而)
(民自/富)遵節儉尚素樸(遵循也樸質也言遵循節儉尚其/朴素也善曰漢書曰文帝躬節儉)
(莊子曰同乎無/欲是謂樸素)思仲尼之克已履老氏之常足(孔子曰/克已復)
(禮馬融曰克已約身善/曰老子曰知足常足也)將使心不亂其所在目不見其
可欲(善曰老子曰不見可欲使心不亂河上公/曰放鄭聲逺美人使心不亂不邪滛也)賤犀象
簡珠玊(簡猶略也善曰長楊賦/曰賤瑇瑁而疏珠璣)藏金於山抵(紙/)璧於谷
(藏抵皆謂不取之謂儉故也善曰莊子曰/藏金於山藏珠於淵説文曰抵側擊也)翡翠不裂瑇
瑁不蔟(音族翡翠鳥名也瑇瑁珍名不裂不折其/羽以為玩飾也不蔟不叉蔟取之為噐也)所貴
惟賢所寳惟榖(善曰尚書曰所寳惟賢則邇人安范子/計然曰五榖者萬人之命國之重寳)
民去末而反本咸懷忠而抱慤(苦角切詐偽為末忠信/為本善曰淮南子云守)
(道順理者不免於飢寒之患而欲人之去末反/本是猶發其原而壅其流也説文曰慤謹也)于斯之
時海内同説曰吁漢帝之徳侯其禕(於/離)而(言於此之時/皆同歡樂也)
(于於也悦樂也/吁驚也禕美也)葢蓂莢為難蒔(神/志)也故曠世而不覿(覿/見)
(也蓂莢瑞應之草王者賢聖太平和氣之所生生於階/下始一日生一莢至月半生十五莢十六日落一莢至)
(晦日而盡小月則一莢厭不落王者以證知月之小大/堯時夾堦生之謂不世見故云難蒔也善曰田俅子曰)
(堯為天子蓂莢生於庭為帝成厯范曄/後漢書班固議曰漢興以來曠世厯年)惟我后能殖之
以至和平方將數(所/王)諸朝階(后帝也惟我帝有至和之/徳故必能殖之方當生於)
(朝陛得以數知月之大小也謂上文/蓂莢也善曰鄭𤣥毛詩箋曰方直也)然則道胡不懷化
胡不柔(胡何也懷來也柔/安也言皆安之也)聲與風翔澤從雲㳺(翔㳺皆/行也風)
(者天之號令雲雨者天之膏潤故/聲教與風皆翔恩澤與雲俱行也)萬物我頼亦又何求
(我頼頼我也言萬物皆頼帝/之恩惠以得所無復他求也)徳㝢天覆(赴/)輝烈光燭(㝢/猶)
(盖也帝之徳葢如天之覆日月之光輝昭於逺近也善/曰國語勃鞮曰君之徳宇何不寛裕也㝢與宇同禮記)
(孔子曰天/無私覆)挾三王之趢(禄/)趗(七/木)軼五帝之長驅(狭謂陋/也趢趗)
(局小貌也軼過也驅馳也言以三王禮法為局小狹陋/過五帝而逺馳則繼三皇之跡也善曰戰國䇿曰樂毅)
(長驅/至齊)踵二皇之遐武謂駕遲而不能屬(踵繼也二皇伏/羲神農也遐逺)
(也武迹也屬逮也誰敢謂今所/駕者遲而不能逮言必能逮也)東京之懿未罄值余有
犬馬之疾不能究其精詳(懿美也罄盡也先生言東京/之美未盡遇我有疾故不能)
(究其美事也善曰孔叢子謂魏王曰臣冇/犬馬之疾不任國事毛萇詩傳曰詳審也)故粗為賓言
其梗概如此(粗猶略也賔西京也梗概不纎/密言粗舉大綱如此之言也)若乃流遯
㤀反放心不覺樂而無節後離其戚(言若流情放心不/自反寤恣意所為)
(滛樂無禮以無節終後卒當罹其憂禍即秦皇王莾是/也善曰淮南子曰凡亂之所由生皆在流遯廣雅曰遯)
(去也孟子曰人有放心/不知求學問之道也)一言幾(渠/衣)於喪國我未之學也
(幾近也先生責公子云取樂今日皇恤我後/言今非之也善曰論語曰一言可以喪邦乎)且夫挈(苦/結)
瓶之智守不假噐(言挈瓶之小智耳尚不妄以假人也/善曰左氏傳曰人有言曰雖有挈瓶)
(之智守不/假器禮也)況纂(祖/管)帝業而輕天位(纂繼也今如公子言/皆滛心放意之事此)
(乃輕居天王之尊位而禪於董賢善曰/長楊賦曰恢帝業尚書曰天位艱哉)瞻仰二祖厥庸
孔肆(庸功也孔甚也肆勤也言瞻望/髙祖功庸甚勤苦而得之也)常翹翹以危懼若
乘奔而無轡(言居天子之位常若奔馬而無轡履氷而/負重也善曰毛詩曰予室翹翹毛萇曰翹)
(翹危也鄧析曰明君之/御民若乘奔而無轡)白龍魚服見困豫且(于余切說/苑曰吴王)
(欲從民飲伍子胥曰昔白龍下清泠之淵化為魚豫且射/中目白龍不化豫且不射君今棄萬乘之位而從于臣)
(恐有豫且之患此言先生責/公子陰戒期門微行要屈)雖萬乘之無懼猶怵惕於
一夫(萬乘天子也即秦始皇也髙祖也昔秦始皇東㳺/為張良所擊中其副車漢髙祖於栢人亭殆為貫)
(髙所中善曰尚書曰怵惕惟厲孔安國曰怵惕悚/懼也方言曰戒偹也過秦論曰一夫作難惕驚也)終日
不離其輜重獨微行其焉如(輜重車也焉言安也如往/也公子説微行要屈故先)
(生問之言欲何往也善曰老子曰終日行不離輜重/張揖曰輜重有衣車也漢書曰武帝微行始出也)夫
君人者黈纊塞耳車中不内顧(黈纊言以黄綿大如丸/懸冠兩邉當耳不欲妄)
(聞不急之言也内顧謂不外視臣下之私也善曰大戴/禮孔子曰黈纊塞耳所以塞聰也魯論語曰車中不内)
(顧崔駰車左銘曰正位授綏車/中不顧塵不出軌鸞以節歩)珮以制容鑾以節塗(珮/為)
(行容鸞為車節善曰禮記曰君子在/車則聞鸞和之聲行則鳴珮玉也)行不變玊駕不亂
步(行合容則玊聲應馬步齊/則鑾聲響竝謂君之禮法)却走馬以糞車何惜騕(鳥/皎)
䮍(宇/少)與飛兔(却退也老子曰天下無道戎馬生於郊天/下有道却走馬以糞河上公曰糞者糞田)
(也兵甲不用却走馬以務農田然今言糞車者言馬不/用而車不敗故曰糞車也何惜言不愛之也善曰吕氏)
(春秋曰飛兔腰/䮍古之駿馬)方其用財取物常畏生類之殄也(方將/也生)
(類謂天下萬物/之類也殄盡也)賦政任役常畏人力之盡也(謂任役使/人常畏人)
(力盡/也)取之以道用之以時(論語曰敬事而信節用而愛/人使民以時此之謂也善曰)
(毛萇詩傳曰太平而㣲物/衆多取之有時用之有道)山無槎(仕/假)枿(五/葛)畋不䴠(烏/夭)胎
(斜斫曰槎斬而復生曰枿不䴠胎者言不如公子所道/獲胎拾卵枝獲麑䴠也漢書曰昔先王山不槎蘖畋不)
(殺/胎)草木蕃廡(武/)鳥獸阜滋(蕃滋也廡盛也阜大也滋益/也善曰尚書庶草蕃蕪班固)
(漢書序曰/蕃阜庶物)民㤀其勞樂輸其財(民謂百姓也言民不以/力役為勞苦不以財費)
(為損費故文王有子来之人武帝時卜式入錢/以助官也善曰周易曰悅以使人人㤀其勞也)百姓同
於饒衍上下共其雍熈(言富饒是同上下咸悦故能雍/和而廣也論語曰百姓足君孰)
(與不足善曰尚書曰黎民/於變時雍又曰庶績咸熙)洪恩素蓄民心固結(洪大也/蓄積也)
(固牢固也謂髙祖已下積恩施惠人心固結故王莾之/時皆謳吟而思漢也善曰四子講徳論曰洪恩所潤不)
(可究陳國語寗莊子曰民無結不/可以固孫子曰吾將固其結也)執誼顧主夫懷貞節
(夫猶人人也言執禮義之心顧思漢徳人懷忿/貞正之志分也楚辭曰原生受命於貞節兮)姦慝之
干命怨皇統之見替(音鐵叶韻莾慝惡也統嗣也替廢/也謂忿王  之逆命怨漢統之替)
(廢/也)𤣥黄設而陰行合二九而成譎(𤣥神也譎變也謂王/莾之謀陰行十八年)
(而成變/計也)登聖皇於天階章漢祚之有秩(聖皇光武也章/明也秩常也言)
(明漢家之常秩也善曰甘泉賦缺/曰聖皇穆穆東都賦曰漢祚中)若此故王業可樂焉(若/如)
(此也言如此即王業之可樂也/善曰毛詩曰致王業之艱難)今公子苟好勦(子/小)民以
媮(逾/)樂忘民怨之為仇也(勦盡也媮猶僥倖也仇讐也/今公子所言苟好盡人以僥)
(倖須臾之樂不知人好共怨已當成大讐也善曰左氏/傳晉桓子曰無及于鄭而勦民杜預曰勦勞也左氏傳)
(師服曰怨/耦曰仇)好殫物以窮寵忽下叛而生憂也(殫盡也寵/驕也忽㤀)
(也生憂謂生已之憂患也言好盡人之財以寵極驕逸/之樂㤀人叛已之為大患也漢書谷永曰財竭則下叛)
(下叛則/上亡)夫水所以載舟亦所以覆舟(覆敗也善曰孫卿/子曰君者舟也人)
(者水也所以載/舟所以覆舟)堅氷作於履霜尋木起於蘖(魚/竭)栽(言事/皆從)
(微至著不可不慎之于初所以尋木起于牙蘖洪波出/于涓泉善曰周易曰履霜堅氷至説文尋八尺也山海)
(經曰尋木長千里枚乘上書十圍之木始生而蘖孔安/國尚書傳曰用生枿栽韋昭曰株生曰蘖鄭𤣥禮記注)
(曰栽植也蘖/與枿古字同)昧旦丕顯後世猶怠(昧早也丕大也顯明/也怠懈也謂起行大)
(明之道後世子孫猶尚懈怠善曰左氏/傳讒鼎之銘曰昧旦丕顯後世猶怠)況初制於甚泰
服者焉能改裁(去聲叶韻譬如為人裁衣始制之洪大/服者得而衣之何能更小之乎善曰賈)
(逵國語注/曰裁制也)故相如壯上林之觀揚雄騁羽獵之辭雖系
(計/)以隤牆填壍(七/念)亂以收罝解罘(浮馬系繼也亂理也/司  相如上林賦其)
(卒曰乃命有司隤墻填壍使山澤之人得至/焉揚雄羽獵賦其末曰放雉兔収罝罘也)卒無補於
風規祇以昭其愆尤(規猶諫也祗適也愆短也/尤過也言不能補其愆過)臣濟奓
以陵君(濟謂度也度于奢侈謂僣也陵踰君法若季氏/八佾舞於庭左氏傳萇宏曰毛得以濟侈於王)
(都/)忘經國之長基(言尊卑所以為國今反/陵之故非所以為國)故函谷擊柝
(託/)於東西朝顚覆而莫持(柝守夜所擊木也顚損也持/扶也謂王莾之兵猶擊柝守)
(函谷闗而三輔兵已自入長安宫朝廷顚隕無復扶持/也東謂函谷在京之東西朝則京師也善曰周易曰重)
(門擊/柝)凡人心是所學體安所習(所習謂心所好愛者即/學善曰尚書曰夫常人)
(安于俗學/溺于所聞)鮑肆不知其臰(一作/臭)翫其所以先入(翫習也/先入言)
(久處其俗也善曰家語孔子曰入善人之室如入芝蘭/之室久而不知其香入不善之室如入鮑魚之肆久而)
(不知其臰皆猶體所習故今/言公子以長安為好亦然也)咸池不齊度於鼃(烏/𤓰)咬(烏/交)
而衆聴或疑(齊同也咸池堯樂也䵷咬滛聲也言咸池/之音夲不與䵷咬同而衆聴者乃有疑惑)
(善曰樂動聲儀曰黄帝樂曰咸池賔戲曰滛䵷而不可/聴者非寵宴之樂也李竒曰滛䵷不正也傳毅琴賦曰)
(絶激哇之滛法言曰哇則鄭李軌曰哇邪也舞賦曰吐/哇咬則發皓齒然哇與䵷同咬亦不正之聲也咬或作)
(皎非/也)能不惑者其惟子野乎(子野師曠字曉音曲者以/喻安處先生也言西京奢)
(秦肆情不依禮度東京儉約依禮行事衆人觀之謂是其/一為安處先生得知其指也善曰左氏傳叔向曰子野)
(之言君/子哉)客既醉於大道飽於文義(客斥公子謂聞東京/文義之道若醉飽焉)
勸徳畏戒喜懼交爭(勸徳謂公子見先生説東京禮法/自勉行其道徳又畏懼先生之戒)
(也/)罔然若酲朝罷夕倦奪氣禠(雉/)魄之為者(罔然猶惘/惘然也酲)
(病酒也朝罷夕倦曉夜不卧惘然如神奪其精氣又若/䰟魄亡離其身今公子亦如之也善曰説文曰禠奪也)
忘其所以為談失其所以為夸(公子本以奢侈為美談/今見先生述東京之徳)
(所以㤀美/失夸也)良久乃言曰鄙哉予乎習非而遂迷也(良久/頃乃)
(復能言也自鄙其迷惑所學者非正也善曰論語曰荷/蕢曰鄙哉硜硜乎廣雅曰鄙固陋不惠楊子法言曰習)
(非之勝是况習/是之勝非乎)幸見指南於吾子(言已之惑不見南北/今先生指以示我我)
(則足以三隅反也善曰桓譚/上便宜曰管仲桓公之指南)若僕所聞華而不實(若如/也公)
(子言如僕所聞西京之事葢是虚華而無實録善/曰左氏傳寗羸曰晉陽處父華而不實怨之所聚)先生
之言信而有徴(先生安處先生也徴驗也言先生之言/信有徴驗也善曰左氏傳叔向曰君子)
(之言信/而有徴)鄙夫寡識而今而後乃知大漢之徳馨咸在於
此(公子重自鄙曰如今日後日乃知大漢之徳在于此/耳善曰論語曰鄙夫不可以事君尚書曰明徳惟馨)
昔常恨三墳五典既泯(三墳三皇之書也五典五帝之/書也泯滅也善曰左氏傳楚子)
(曰左史倚相能讀三/墳五典八索九丘也)仰不睹炎帝帝魁之美(睹見也炎/帝神農後)
(也帝魁神農名並古之君號也善曰管子曰管仲對桓/公曰神農封泰山炎帝封泰山孝經鈎命訣曰佳已感)
(龍生帝魁鄭𤣥曰佳已帝魁之母也魁/神名宋衷春秋傳曰帝魁黄帝子孫也)得聞先生之餘
論則大庭氏何以尚兹(先生安處先生也大庭古國名/也尚髙也善曰子虚賦曰願聞)
(先生之餘論莊子曰昔容成氏大庭氏/結繩而用之若此時則至治也兹此也)走雖不敏庶斯
達矣(走公子自稱走使之人如今言僕矣不敏猶不達/也公子言我雖不敏于大道庶幾先生之説遂達)
(矣善曰司馬遷書曰太史公/牛馬走孝經曽子曰參不敏)
　
　
　
　
　文選巻三
欽定四庫全書
　文選巻四　　　　　　　　梁　蕭統　撰
　　　　　　　　　　　　　唐　李善　註
　　南都賦(摯虞曰南陽郡治宛/在京之南故曰南都)
　　　張平子
於(烏/)顯樂都既麗且康(毛萇詩傳曰於歎/辭詩曰適彼樂國)陪京之南居
漢之陽(京謂洛陽也尚書曰嶓冡導漾東/流為漢鄭𤣥曰漾水至武都為漢)割周楚之豐
壤跨荆豫而為疆(西京賦曰周即豫而弱吕氏春秋曰/河漢之間為豫州也漢書地理志注)
(曰南陽屬荆州又/曰荆州楚故都)體爽塏以閒敞紛郁郁其難詳(爽塏/已見)
(西京賦揚雄豫州箴曰/郁郁京河伊洛是經也)爾其地埶則武闕闗其西桐栢
揭(竭/)其東(武闕山為關在西也漢書音義文穎曰武闕/山為闗而在西𢎞農界也漢書曰南陽之平)
(陽縣有/桐柏山)流滄浪而為隍廓方城而為墉(尚書曰漢水又/東為滄浪之水)
(左氏傅屈完曰楚固方城以為城漢水以為池/說文曰城池無水曰隍毛萇詩傳曰墉城也)湯谷涌
其後淯(育/)水盪其胷(盛𢎞之荆州記曰南陽郡城北有/紫山紫山東有一水無所㑹通冬)
(夏常温因名湯谷山海經曰攻離之山淯水出/焉南流注于漢郭璞曰今淯水在淯陽縣南)推淮引
湍三方是通(淮水自此而去故曰推湍水自彼而來故/曰引說文云推排也山海經曰翼望之山)
(湍水出焉郭璞曰湍鹿摶切今湍水逕/南陽穣縣而入淯也三方東西及南也)其寳利珍怪則
金彩玉璞隋珠夜光(彩金之彩也璞玉之未理者淮南/子曰隋侯之珠和氏之璧得之而)
(富失之而貧高誘曰隋侯漢中國姬姓諸侯也隋侯見/大蛇傷㫁以藥傅而塗之後蛇於夜中衘大珠以報之)
(因曰隋侯之珠葢明月珠也鄒陽曰夜光之壁劉琨云/夜光之珠尹文子曰田父得寳玉徑尺置於廡上其夜)
(明照一室然則夜光為/通稱不繫之於珠璧也)銅錫鈆鍇(苦/駭)赭堊(惡/)流黄(鄭𤣥/周禮)
(注曰錫鑞也說文曰鈆青金也又曰九江謂錢為鍇山/海經曰陸䣀之山其下多堊若之山其上多赭郭璞曰)
(赭赤土也堊似土白色也䣀音跪本草經曰石流黄生/東海牧陽山谷中本草言其所出此亦兼而有之博物)
(志曰雄黄/似石流黄)緑碧紫英青雘(烏/郭)丹粟(廣志曰碧有縹碧有/緑碧本草經曰紫石)
(英生太山之谷山海經曰景山之西曰驕山其下多/青雘郭璞曰雘黝屬音瓠山海經曰荆山之首曰景)
(山雎水出焉其中多丹/粟郭璞曰細沙如粟)太一餘糧中黄㲄(角/)玉(本草/經曰)
(太一禹餘糧一名石□生山谷博物志曰石中黄子/黄石脂又曰欲得好㲄玉用合槳於襄鄉縣舊穴中)
(鑿取大者如魁/斗小者如雞子)松子神陂赤靈解角(習鑿齒襄陽耆/舊記曰神陂在)
(蔡陽縣界有松子亭下有神陂也/赤靈赤龍也觧角脫角也事未詳)耕父揚光於清泠
之淵游女弄珠於漢臯之曲(山海經曰有神耕父處/豐山常游清冷之淵出)
(入有光韓詩外傳曰鄭交甫將南適楚遵彼/漢臯臺下乃遇二女佩兩珠大如荆鷄之卵)其山則
崆(口/江)􁦽(五/江)嶱(苦/葛)嵑(五/葛)嵣(大/朗)㟐(莽/)嶚(遼/)剌(力割山崆嶢/嶱嵑  石髙)
(峻之貌字書曰崆山貌也嵣㟐山石廣大之貌也/嶚山高而相戾也廣雅曰嶚高也說文曰剌戻也)岝
(仕/白)㟯(額/)㠑(祚/迴)嵬(五/迴)􁃔(香/金)巇(許/宜)屹(魚/乞)􁘫(五結齊埤蒼曰岝㟯/山不  也説文曰㠑)
(嵬山石崔巍髙而不平也􁃔巇山相/對而危險之貌也屹􁘫斷絶之貌也)幽谷嶜(岑/)岑(吟/)
夏含霜雪(毛詩曰出自幽谷揚雄蜀都賦曰玉石/嶜岑又曰夏含霜雪嶜岑高峻之貌也)或
㟒(丘/筠)嶙(鄰/)而纚(力/氏)運或豁爾而中絶(􁁊嶙相/連之貌)鞠(九/六)巍
巍其隠天俯而觀乎雲霓(五結都鞠髙貌也班孟山/堅西  賦曰其陽則崇)
(隠天揚雄蜀都/賦曰蒼山隠天)若夫天封大狐列僊之陬(子侯詳天/封未  或)
(曰山名也蜀郡圖經曰大胡山故縣縣南十里張/衡云天封大胡也薛綜注曰區陬隅隙之間也)上
平衍而曠蕩下蒙籠而﨑(溪/)嶇(區蒙孫子兵法曰草/樹  籠廣雅曰﨑嶇)
(傾側/也)坂坁(遲/)嶻(在/結)􁤞(五/結)而成甗(魚/勉)谿壑錯繆(謬/)而盤
紆(郭璞上林賦注曰坻岸也又田嶻􁤞高峻也毛/萇詩傳曰巘小山别大山也錯繆雜亂貌也)芝
房菌(竒/殞)蠢生其隈玉膏滵(密/)溢流其隅(芝房芝生成/房也菌蠢是)
(芝貌也山海經曰密山丹水出焉/其中多白玉是有玉膏滵溢流貌)崑崙無以奓閬(浪/)
風不能踰(東方朔十州記曰崑崙/其北角曰閬風之顚)其木則檉(敕/貞)松楔
(更/㸃)㮨(即/)槾(萬/)栢杻橿(疆桃檉似栢而香爾雅曰楔日/荆  郭璞曰櫻桃也郭璞山海)
(經注曰㮨似松柏有刺槾荆也又/曰杻似桑而細葉又曰橿中車材)楓柙櫨櫪帝女之桑
(爾雅曰楓聶楓音風聶之渉切劉逵呉都賦注曰柙香/木智甲切郭璞上林賦注櫨橐櫨力胡切櫪與櫟同來)
(的切山海經曰宣山有桑焉其枝四衢名/帝女之桑郭璞曰婦人主蠶因以名桑也)楈(胥/)枒(邪/)栟
(并/)櫚(閭/)柍(於/兩)柘檍(憶/)檀(郭璞上林賦注曰楈枒似栟櫚/皮可作索張揖注上林賦曰栟)
(櫚㯶也皮可以為索柍未詳爾雅曰/杻檍郭璞曰似桑蒼頡篇曰檀木名)結根竦本垂條嬋
(蟬/)媛(袁也結猶同廣雅曰竦/上  嬋媛枝相連引也)布緑葉之萋萋敷華蘂之
蓑蓑(素回反貌毛萇詩傳曰萋萋茂盛貌王逸楚辭注/曰蘂實  也劉淵林蜀都賦注曰蘂一曰花頭㸃)
(也蓑蓑/下垂貌)𤣥雲合而重隂谷風起而増哀(淮南子曰𤣥雲/素朝毛詩曰習)
(習谷/風)攢(在/官)立叢駢青㝠䀒暝(音眠也言林木攢羅衆色/幽昧  楚辭曰逺望兮芊)
(眠王逸曰芊眠遥視闇未/明也芊眠與盰暝音義同)杳藹蓊鬱於谷底森䔿䔿(祖/本)
而刺天(皆茂盛貌也司馬相如弔/二世曰衆樹之蓊鬱兮)虎豹黄熊遊其下豰
(呼/豰)玃(居/縳)猱(奴/刀)㹶(延/)戲其巔(六韜曰散冝生得黄熊而戲/之紂説文曰豰類犬腰以上)
(黄以下黒爾雅曰玃父喜顧郭璞曰似獮㺅而大蒼黒/色鄭𤣥禮記注曰猱獮㺅也張載吳都賦注曰㹶猨屬)
鸞􁁊(岳/)鵷鶵翔其上騰猿飛蠝(壘/)棲其間(國語曰周之/興也􁁊鷟鳴)
(於岐山賈逵曰􁁊鷟鳯之别名也山海經曰南禺之山/有鵷鶵郭璞曰鳯屬也上林賦曰蜼玃飛蠝張揖曰蠝)
(飛䑕也蠝與/􁘍同並音壘)其竹則籦(鍾/)籠(龍/)䈽(謹/)篾(銘/決)篠(蘇/了)簳(幹/)箛
(孤/)箠(追䈽戴凱之竹譜曰籦籠竹名也伶倫吹以為律/竹  皮白如霜大者宐為篙篠出魯郡山堪為笙)
(孔安國曰篾桃枝也簳小竹也宋玉/笛賦曰竒簳箛箠二竹名其形未詳)縁延坻(遲/)阪澶(徒/幹)
漫陸離(陸離猶/參差也)阿(鳥/可)那(奴/可)蓊(烏/孔)茸(如/涌)風靡雲披(阿那柔/弱之貌)
(説文曰蓊竹貌也埤蒼曰茸竹頭有文/也風靡雲披言隨風而靡如雲之披也)爾其川瀆則滍
(雉/)澧􁠓(樂/)濜(自/吝)發源巖穴(水經曰滍水出南陽縣西堯/山山海經曰澧水出雅山郭)
(璞曰今出南陽字書曰藻水出泚陽泚音此酈/善長水經注曰濜水出襄鄉縣東北陽中山)潛㕎(於/臘)
洞出沒滑(骨/)􂀈(篾/)潏(決穴㕎山傍穴也言水洞出/此  沒滑􂀈潏疾流之貌也)布濩
(户/)漫汗漭(莾/)沆(胡/朗)洋溢(言廣大也莾汍/已見西京賦)總括趨欱(呼/答)箭
馳風疾(言江海欱受諸水故總括而趨之說文曰欱歠/也慎子曰西河下龍門其流敵於竹箭孫子曰)
(其疾/如風)流湍投濈(戢/)砏(普/貧)汃(八/)輣(普/耕)軋(鳥八曰許慎淮南/子注  湍水行疾)
(也埤蒼曰濈水行出也砏汃輣軋/波相激之聲也埤蒼曰□大聲也)長輸逺逝漻(流/)淚(力/計)
淢(域/)汨(為筆反子廣雅曰輸冩也韓詩外傳曰漻清貌/也淮南  曰水淚破舟説文曰淢疾流也王逸)
(楚辭注曰/汨去貌)其水蟲則有蠳龜鳴蛇潛龍伏螭(抱朴子曰/蠳龜噉蛇)
(山海經曰鮮水多鳴蛇其狀如蛇四翼其音/如磬見則其邑大旱説文曰螭若龍而黄也)鱏(尋/)鱣(張/連)
鰅(隅/)鱅黿鼉鮫􁥎(以規反鰅鱏鱣已見上文郭璞上林/賦注曰  魚有文采鱅似鰱而黒山)
(海經注曰鮫䱜屬也皮有斑/文而堅鮫􁥎已見東京賦)巨蜯函(含/)珠駮(剥/)瑕委蛇
(揚雄蜀都賦曰蜯函珠而璧裂蜯與蚌同函與含同郭/璞爾雅注曰蝦大者長一二丈委蛇長貌瑕與蝦古字)
(通/)於其陂澤則有鉗盧玉池赭陽東陂(杜預表曰所領/部曲皆居南鄉)
(界所近鉗盧大陂下有良/田舊説曰玉池在宛也)貯(知/旋)水渟(亭/)洿(汙/)亘望無涯
(宜説文曰貯積也廣雅曰渟止也說文曰洿濁/水不流也方言曰亘竟也上林賦曰察之無涯)其草則
藨(平/表)苧(直/呂)薠(煩/)莞(桓/)蔣(將/)蒲(狐/)蒹葭(説文曰藨葪之屬/又曰苧可以為索)
(郭璞山海經注曰薠青薠似莎而大鄭𤣥毛詩箋曰/莞小蒲也説文曰蔣菰蔣也爾雅曰蒹薕也葭蘆也)藻
茆(卯/)菱芡(渠/儼)芙蓉含華從風發榮斐披芬葩(藻已見西/京賦爾雅)
(曰茆鳬葵菱芡芙/蓉並見東京賦)其鳥則有鴛鴦鵠鷖(鳥/兮)鴻􁀙(保/)駕(加/)
鵞􁡐(苦/札)鶂(雅/札)鸊(歩/覓)鶙(吐/雞)鷫(肅/)鷞(所/良)鵾(昆/)鸕(盧鴦毛詩曰/鴛  于飛班)
(孟堅西都賦曰黄鵠鵁鸛鳬鷖鴻雁張平子西京賦曰/鷫鷞鵠鴇鴐鵞鴻鶤説文曰􁡐鶂鳧屬方言曰野鳧甚)
(小而好沒水中者南楚之外謂之鸊鶙鵾/與鶤同蒼頡篇曰鸕鷀似鶂而黒鷀音磁)嚶嚶(鳥/耕)和鳴
澹(徒/濫)淡(徒/敢)隨波(言自恣也毛詩曰鳥鳴嚶嚶爾雅曰關/關嚶嚶聲之和也上林賦曰隨風澹淡)
其水則開竇灑(所/蟹)流浸彼稲田(鄭𤣥周禮注曰竇孔穴/也音豆漢書音義曰灑)
(分也毛詩曰/浸彼稲田)溝澮脉連隄塍(䋲/)相輑(丘筠反曰爾雅曰/水注溝  澮韋昭)
(國語注曰脉理也隄塍已/見西都賦輑相連之貌)朝雲不興而潢潦(老/)獨臻(左/氏)
(傳曰潢汙行潦之水説文/曰潢積水池也潦雨水)決渫(薛/)則暵(罕/)為溉(古/愛)為陸
冬稌(肚/)夏穱(側/角)隨時代熟(説文曰渫去除也又曰暵乾/也又曰溉灌也稌已見東京)
(賦楚辭曰稲粢/穱麥拏黄梁)其原野則有桑漆麻苧(直/旅)菽麥稷黍百
榖蕃廡(武/)翼翼與與(説文曰苧麻屬鄭𤣥毛詩箋曰菽/大豆也百榖蕃廡並已見東京賦)
(毛詩曰我黍與/與我稷翼翼)若其園圃則有蓼(了/)蕺(側/立)蘘(而/羊)荷藷(之/餘)
蔗薑䪤(煩/)菥(析/)蓂(覓/)芋𤓰(説文曰蓼辛菜也風土記曰/蕊香菜根似茆根蜀人所謂)
(蒩香蕊與蕺同説文曰蘘荷葍蒩也葍普卜切蒩子余/切漢書音義曰藷蔗丼柘也字書曰䪤小蒜也爾雅曰)
(菥蓂/大薺)乃有櫻梅山柿侯桃梨栗(漢書音義曰櫻桃含桃/也郭璞爾雅注曰梅似)
(杏實酸説文曰柿赤實果也曹毗/魏都賦注曰侯桃山桃子如麻子)梬(郢/)棗若留穰橙鄧
橘(説文曰梬棗似㮕如兖切廣雅曰石留若榴也/漢書南陽郡有穰縣鄧縣說文曰橙橘屬也)其香
草則有薜(萍/計)荔(力/計)蕙若薇蕪蓀萇(王逸楚辭注曰薜荔/香草也郭璞山海經)
(注曰蕙香草也若杜若也本草經曰靡蕪一名薇蕪陶/隠居注曰蕙葉似蛇牀而香王逸楚辭注曰蓀香草也)
(萇萇楚也爾雅曰萇/楚銚戈也銚音遥)晻(於/感)曖(愛/)蓊(烏/總)蔚含芬吐芳(言草/木闇)
(瞑而茂盛也説文曰晻不明/貌王逸楚辭注曰曖闇昧貌)若其厨膳則有華薌重秬
(渠/舉)滍(秩/履)臯香秔(公行反稃華薌鄉名也毛萇詩傳曰秬/黒黍一  二米故曰重也稃音敷滍臯)
(滍水之澤也廣雅/曰秔秈也秈音仙)歸雁鳴鵽(陟/滑)黄稲鱻(咠/連)魚以為芍(張/略)
藥(音略繳雁能候時去來故曰歸史記曰楚人有以弱/弓微  加歸雁之上爾雅曰鵽鳩寇雉郭璞曰鵽大)
(如鴿羣飛出北方沙漠聲類曰鱻小魚也子虛/賦曰芍藥之和具而後進也文穎曰五味之和)酸甜滋
味百種千名(說文曰/甜美也)春卵夏筍秋韭冬菁(音精竹爾雅/曰筍  萌也)
(廣雅曰韭其/華謂之菁)蘇蔱(殺/)紫薑拂徹羶(尸/然)腥(爾雅曰蘇桂荏/字書曰蔱茱萸)
(也司馬彪上林賦注曰紫薑紫色之/薑也杜預左氏傳注曰徹猶去也)酒則九醖(於/問)甘醴
十旬兼清醪敷徑寸浮蟻若蓱(魏武集上九醖酒奏曰/三日一釀滿九斛米止)
(廣雅曰醖投也韓詩曰醴甜而不泲也十旬葢凊酒百/日而成也鄭𤣥周禮注曰清酒今之中山冬釀接夏而)
(成也漢書音義晉灼曰百日之末酒也説文曰醪汁滓/酒也徑寸葢酒膏之徑寸也釋名曰酒有汎齊浮蟻在)
(上汎汎然如/蓱之多者)其甘不爽醉而不酲(老子曰五味令人口/爽傷也毛萇詩傳曰)
(病酒/曰酲)及其紏宗綏族禴祠蒸嘗(左氏傳曰召公思周徳/之不類故紏合宗族于)
(成周爾雅曰綏安也毛詩/曰禴祠蒸嘗于公先王)以速逺朋嘉賓是將揖讓而
升宴于蘭堂(儀禮曰速賓鄭𤣥曰速召也論語曰有朋/自逺方來毛詩曰我有嘉賓鼔瑟吹笙吹)
(笙鼔簧承筐是將儀禮曰若四方賓燕則揖讓而/升賈逵國語注曰不脱履升堂漢書曰祓蘭堂)珍羞
琅玕充溢圓方(爾雅曰珍美也方言曰羞熟以羞之美/故喻於玉也圓方器也尚書曰厥貢琅)
(玕又曰惟/辟玉食)琢琱狎獵金銀琳琅(爾雅曰玉謂之琱琱與/彫古字通也爾雅曰理)
(玉曰琢都角切狎獵餙之貌胡甲切/獵士甲切尚書曰厥貢球琳琅玕)侍者蠱媚巾㡚鮮
明(蠱已見西京賦毛萇詩傳曰/綦巾女服也字書曰㡚上衣)被服雜錯履躡華英(雜/錯)
(非一也華英光/耀也被皮義切)儇才齊敏受爵傳􁐧(方言曰儇急疾也/呼縁切齊在雞切)
(毛萇詩傳/曰敏疾也)獻酬既交率禮無違(毛詩曰獻酬交錯左氏/傳晉侯曰魯侯自郊勞)
(至于贈賄禮無違者東觀漢記/曰朱浮上疏曰陛下率禮無違)彈琴擫籥流風徘徊(言/樂)
(聲之結風也説文曰擪一指按也擪與擫同烏牒切鄭/𤣥周禮注曰籥舞者所吹也如篴三孔籥音藥篴音敵)
清角發徴聽者増哀(言既奏清角而又發徴聲故増哀/也韓子師曠曰清徴之聲不如清)
(角許慎淮南子注曰/清角絃急其聲清也)客賦醉言歸主稱露未晞(毛詩曰/鼓咽咽)
(醉言歸又曰湛湛露斯匪陽/不晞厭厭夜飲不醉無歸)接歡宴於日夜終愷樂之
令儀(毛詩曰愷樂飲酒/又曰莫不令儀)於是莫春之禊元已之辰方軌
齊軫祓于陽瀕(毛詩曰惟莫之春史記曰武帝禊霸上/續漢書曰三月上已宮人皆禊於東流)
(水上祓除宿垢疾也周禮曰女巫掌歳/時祓除掦雄蜀都賦曰相與如乎陽瀕)朱帷連網曜野
映雲(網維/網也)男女姣(古/卯)服駱驛繽紛(駱驛繽紛往/來衆多貌)致餙程
蠱偠紹便娟(廣雅曰程示也便娟則嬋娟也/蠱及偠紹嬋娟已見西京賦)微眺流睇
蛾眉連巻(鄭𤣥禮記注曰睇傾視也徒計切毛詩曰螓/首蛾眉郭璞爾雅注曰蠶蛾也連巻曲貌巻)
(音/權)於是齊僮唱兮列趙女(齊趙二國名也楊/惲書曰婦趙女也)坐南歌兮
起鄭舞白鶴飛兮繭曵緒(呂氏春秋曰禹行水見塗山/之女禹未之遇而省南土塗)
(山之女乃令其妾往侯禹于塗山之陽女乃作歌曰候/人猗兮實始為南音周公召公取風焉高誘曰取南音)
(以為樂歌也楚辭曰二八齊容起鄭舞王逸/曰鄭國舞也白鶴飛兮繭曵緒皆舞人之容)修䄂繚繞
而滿庭羅襪躡蹀而容與(繚繞䄂長貌躡蹀小歩貌説/文曰躡蹈也徒頰切許慎淮)
(南子注曰蹀/蹈也蘓恊切)翩緜緜其若絶眩將墜而復舉(毛萇詩傳/曰緜緜長)
(而不絶貎國語眩曰觀/美而眩賈逵曰  惑也)翹遥遷延䠥􁌣蹁躚(翹遥輕舉貎/遷延却退貎)
(上林賦曰便跚蹩屑䠥蒲結切/􁌣素結切蹁歩先切躚素田切)結九秋之増傷怨西荆
之折盤(古樂府有厯九秋妾薄相行歌辭曰齊謳楚舞/紛紛歌聲上徹青雲西荆即楚舞也折盤舞貌)
(張衡有七盤舞賦咸/以折盤為七盤也)彈筝吹笙更為新聲(毛詩曰吹笙/鼓簧史記曰)
(衛靈公見晉平公曰今者未/聞新聲請奏之更古衡切)寡婦悲吟鵾鷄哀鳴(寡婦/曲未)
(詳古調和歌/有鵾鷄之曲)坐者悽欷蕩魂傷精(楚辭曰㦧悽増欷傷/精神也神女賦曰精)
(神相/依憑)於是羣士放逐馳乎沙場(逐馳/遂也)騄驥齊鑣黄間機
張(騄驥駿馬之名也穆天子傳八駮有赤驥騄耳音録/説文曰鑣馬銜也彼驕切漢書曰李廣以大黄射其)
(禆將鄭氏曰黄問弩淵中黄牙尚/書曰若虞機張孔安國曰機弩牙)足逸驚颷鏃析毫芒
(言馬疾而矢/利析音錫)俯貫魴鱮仰落䨇鶬(音倉魴鱮已見西京/賦列子曰蒲且子連)
(雙鶬於青雲之上/鶬已見西都賦)魚不及竄鳥不暇翔(言急遽也高唐/賦曰飛鳥未反)
(起走獸/未及發)爾乃撫輕舟兮浮清池亂北渚兮揭南涯(浮已/見西)
(都賦爾雅曰水正絶流/曰亂説文曰掲高舉也)汰(太/)瀺(仕/咸)灂(仕/甪)兮舩容裔陽侯
澆兮掩鳬鷖(楚辭曰齊呉榜以激汰王逸曰汰水波也/上林賦曰瀺灂隕隊戰國策曰塞漏舟而)
(輕陽候之波則舟覆矣淮南子曰武王伐紂渡于孟津/陽候之波逆流而擊之高誘曰陽侯陽國侯也溺死於)
(水其神能為大波王逸楚辭注/曰囘波為澆毛詩曰鳬鷖在潨)追水豹兮鞕蝄蜽憚(丁/逹)
䕫龍兮怖蛟螭(水豹已見西京賦説文曰蝄蜽山川之/精物也蛟螭若龍而黄國語曰木石之)
(怪夔水之怪龍韋昭曰/木石為山也夔一足也)於是日將逮昏樂者未荒(毛詩/曰好)
(樂無/荒)收驩命駕分背迴塘(孔叢子曰巾車命/駕廣雅曰塘隄也)車雷震而
風厲馬鹿超而龍驤(雷震言多也風厲言疾也毛詩曰/戎車焞焞如霆如雷毛萇詩傳曰)
(雷出地奮震驚百里古詩曰凉風率已厲杜預左氏傳/注曰厲猛也韓子曰馬如鹿者千金鄒陽上書曰蛟龍)
(驤首舞賦曰龍驤横舉揚鑣飛/沫周禮曰凡馬八尺已上為龍)夕莫言歸其樂難忘此
乃遊觀之好耳目之娯未覩其美者焉足稱舉(言此游/觀耳目)
(之樂非/㮀美也)夫南陽者真所謂漢之舊都者也逺世則劉后
甘厥龍醢(海/)視魯縣而來遷(左氏傳曰劉累學擾龍子/豢龍氏以事孔甲龍一雌)
(死潛醢以食夏后夏后饗之既又使求之懼而遷/於魯縣漢書曰南陽郡魯陽縣即御龍氏所遷)奉先
帝而追孝立唐祀乎堯山(先帝謂堯也皇甫謐曰堯始/封於唐今中山唐縣也後徙)
(晉陽及為天子都平陽於詩為唐國是堯以唐侯升為/天子也水經曰南陽縣西堯山酈元曰魯縣立堯祠於)
(西山謂之/堯山也)固靈根於夏葉終三代而始蕃(音繁根言劉/氏植  於夏)
(葉終三代而始蕃昌也毛萇詩傳/曰葉世也三代已見班固兩都序)非純徳之宏圖孰能
揆(求/癸)而處旃(孔安國尚書傳曰揆度也/鄭𤣥毛詩箋曰旃之也)近則考侯思故
匪居匪寧穢長沙之無樂厯江湘而北征(東觀漢記曰/舂陵節候長)
(沙定王中子買節候生戴侯戴侯生考候考侯仁以舂/陵地勢下溼難以久處上書願徙南陽守墳墓元帝許)
(之於是北徙考/或為孝非也)曜朱光於白水㑹九世而飛榮(朱光火/徳也已)
(見東京賦東觀漢記曰考侯仁徙封南陽白水鄉又曰/世祖光武皇帝高祖九世孫承文景之統出自長沙定)
(王榮光榮也封/禪書曰發號榮)察兹邦之神偉啓天心而寤靈(言考候/既察此)
(都之神偉且啓上天之心又寤先靈/之意使之而王也説文曰偉竒也)於其宫室則有園
廬舊宅隆崇崔嵬(説文曰崔/高大也)御房穆以華麗連閣煥其
相徽(御房帝舊房也相徽言俱美/孔安國尚書傳曰徽美也)聖皇之所逍遙靈祇
之所保綏(聖皇謂光武也逍遥謂潛龍之日韓詩外傳/曰逍遥也靈祗天地之神也毛詩曰神保是)
(饗又曰綏/以多福也)章陵鬱以青葱清廟肅以微微(東觀漢記曰/建武中更名)
(舂陵為章陵光武過章陵祠園廟爾雅曰/青謂之葱林木茂盛之貎微微幽靜貎)皇祖歆而降
福彌萬祀而無衰(毛詩曰獻之皇祖説文曰歆神食氣/也毛詩曰降福孔夷爾雅曰彌終也)
(又曰祀/年也)帝王臧其擅美詠南音以顧懷(帝王光武也顧/懷過章陵祠園)
(廟之時也爾雅曰臧善也説文曰擅専也左氏傳楚/鍾儀囚于晉與之琴操南音劇秦美新曰后王顧懐)且
其君子𢎞懿明叡允恭温良容止可則出言有章進退
屈伸與時抑揚(班固説東平王蒼曰體𢎞懿之姿叡哲子/也已見東京賦尚書曰允恭克讓論語)
(貢曰夫子温良恭儉讓孝經曰容止可觀進退可度毛/詩曰其容不改出言有章周易曰往者屈也來者伸也)
(屈伸相感而利害生焉班固漢書/叔孫通述曰叔孫奉常與時抑揚)方今天地之睢(虗/惟)剌
(力/逹)帝亂其政豺虎肆虐真人革命之秋也(漢書音義曰/方向也謂高)
(祖之時蒼頡篇曰今時辭也謂光武天地猶天下也雎/剌喻禍亂也謂秦二葉也淮南子曰萬物旴㫿楚辭)
(曰獨乖剌而無當王逸曰剌邪也帝謂高祖也馬融論/語注曰亂理也豺狼貪殘謂王莾也真人光武也文子)
(曰得天地之道故謂之/真人草命已見東都賦)爾其則有謀臣武将皆能攫(九/縳)戾執
猛破堅摧剛排揵(件/)䧟扄(古/熒)蹵蹈咸陽(蒼頡篇曰攫摶/也説文曰揵距)
(門也又曰扄/外閉之關也)髙祖階其塗光武攬其英(漢書曰沛公圍/宛城南陽守齮)
(降引兵西無不下者爾雅曰階因也齮音蟻東觀漢記之/曰鄧禹呉漢並南陽人三略曰主將之體務在攬英雄)
(心/)是以關門反距漢徳久長(言居西而距東居東而距/西故言反也杜篤論都賦)
(曰是時山東翕然狐疑意聖/朝之西都懼關門之反距)及其去危乗安視人用遷
(去危乗安謂太平也視人/用遷謂觀人所安而設教)周召之儔據鼎足焉以庀(匹/婢)
王職(史記曰周公旦者周武王弟也輔武王又召公奭姓/姬氏成王時召公為三公漢書曰夫三公鼎足之輔)
(也賈逵國語注/曰庀由理也)縉紳之倫經綸訓典賦納以言(漢書音/義臣瓚)
(曰縉赤白色紳大帶也周竒曰搢挿笏於大帶周易曰/君子以經綸國語曰修其訓典尚書曰敷納以言也)
是以朝無闕政風烈昭宣也(春秋考異郵曰後雖殊世/風烈猶合於持方宋均曰)
(持方受/命者名)於是乎鯢齒眉壽鮐背之叟皤皤然被黄髪者
(毛詩曰以介眉壽毛萇曰眉壽毫眉也爾雅曰/黄髪鯢齒鮐背耉老壽也皤皤已見東京賦)喟然相
與歌曰望翠華兮葳蕤建太常兮裶裶(音霏翠上林賦/曰建  華之旗)
(葳蕤翠華貌太常已見東/京賦上林賦曰衯衯裶裶)駟飛龍兮騤騤(逵/)振和鸞兮
京師(飛龍言疾也周易曰飛龍在天毛詩曰四牡騤騤/鄭𤣥禮記注曰鸞輅有虞氏之車也有鸞和之節)
總萬乗兮徘徊按平路兮來歸(萬乗見東京賦毛萇詩/傳曰廻遲也然徘徊即)
(遲遲也毛詩曰行道遲遲南陽舊/居故曰來歸毛詩曰來歸自鎬)豈不思天子南巡之
辭者哉遂作頌曰(毛詩曰豈不爾思尚/書曰五月南廵狩)
皇祖止焉光武起焉(皇祖高祖也周易曰/庖犧氏没神農氏作)據彼河洛統
四海焉(河洛謂東都也西都賦/曰嘗有意乎都河洛)本枝百世位天子焉(毛/詩)
(曰文王子孫/本支百世)永世克孝懷桑梓焉(毛詩曰永世克孝又/曰維桑與梓必恭敬)
(止/)真人南巡覩舊里焉(東觀漢記曰光武征秦豐幸舊/宅酈元水經注曰光武征秦豐)
(張衡以為真人/南廵觀舊里焉)
　　三都賦序一首
　　　左太冲(善曰臧榮緒晉書曰左思字太冲齊國/人少博覽文史欲作三都賦乃詣著作)
　　　　(郎張載訪岷卭之事遂構思十稔門庭/藩溷皆著紙筆遇得一句即疏之徴為)
　　　　(祕書賦成張華見而咨嗟都邑豪貴競/相傳寫三都者劉備都益州號蜀孫權)
　　　　(都建業號吳曹操都鄴號魏思作賦時/吳蜀已平見前賢文之是非故作斯賦)
　　　　(以辨/衆惑)
　　　　劉淵林注(三都賦成張載為注魏都劉逵為/注呉蜀自是之後漸行於俗也)
葢詩有六義焉其二曰賦(善曰子夏/詩序文也)揚雄曰詩人之賦
麗以則(善曰法/言文也)班固曰賦者古詩之流也(善曰兩都/賦序文)先
王采焉以觀土風(善曰禮記曰命太師陳詩以觀民風/鄭𤣥曰陳詩謂采其詩以觀視之)
見緑竹猗猗(於/宜)則知衛地淇澳(於/六)之産(善曰毛詩衛風曰/瞻彼淇澳緑竹猗)
(猗/)見在其版屋則知秦野西戎之宅(善曰毛詩秦風曰在/其版屋亂我心曲毛)
(萇曰西戎/版屋也)故能居然而辨八方(善曰河圖龍文曰鎮星光/明八方歸徳難蜀父老曰)
(六合之内/八方之外)然相如賦上林而引盧橘夏熟揚雄賦甘泉而
陳玉樹青葱班固賦西都而歎以出比目張衡賦西京而
述以遊海若(凡此四者皆非/西京之所有也)假稱珍怪以為潤色若斯之
類匪啻(失/至)于兹(善曰兹此也假稱珍怪也若斯珍之流/不啻於此多尚書曰不啻如自其口出)考之
果木則生非其壤挍之神物則出非其所於辭則易為藻飾
於義則虚而無徴(葢韓非所謂畫鬼魅易為/好畫狗馬難為工之類)且夫玉巵
(紙/移)無當(去/聲)雖寳非用(巵一名觶酒噐也當底也善曰韓/子堂溪公謂韓昭侯曰今有白玉)
(之巵無當冇瓦巵有當/君寕何取曰取瓦巵也)侈言無驗雖麗非經(善曰劉廙/答丁儀刑)
(禮書曰崇飾侈/言欲其往來)而論(去/聲)者莫不詆(丁/禮)訐(斤/謁)其研精作者
大氐(音/㫖)舉為憲章(善曰墨子曰雖有詆訐之人無所依/矣説文曰詆訶也訐面相序罪也尚)
(書序曰研精覃思司馬遷書曰詩三百篇大/氐賢聖發憤之所為也禮記曰憲章文武)積習生常
有自來矣(傳曰習實生常善曰左傳叔/孫曰叔出季處有自來矣)余既思摹(莫/蒲)二
京而賦三都其山川城邑則稽之地圖其鳥獸草木則
驗之方志(善曰周禮曰外史掌四/方之志鄭𤣥曰志記也)風謡歌舞各附其俗
魁梧(忤/)長者莫非其舊(善曰漢書音義應劭曰魁梧丘/墟壯大之意也韓子曰重厚自)
(尊謂之/長者)何則發言為詩者詠其所志也(善曰毛詩序曰/詩者志之所之)
(在心為志/發言為詩)升髙能賦者頌其所見也(善曰毛萇詩傳曰/升高能賦可以為)
(大/夫)美物者貴依其本讚事者宜本其實(善曰釋名曰稱/人之美曰讚)
匪本匪實覽者奚信且夫任土作貢虞書所著辯物居
方周易所慎(虞書曰禹别九州任土作貢定其肥磽之/所生也而著九州貢賦之法也周易曰君)
(子以慎辯/物居方)聊舉其一隅攝其體統歸諸詁訓焉
　　　蜀都賦一首
有西蜀公子者言於東呉王孫(善曰聖主得賢臣頌曰/今臣僻在西蜀史記武)
(王得仲雍曽孫周章封之東呉漢書曰漂母謂韓信曰/吾哀王孫而進食蘓林曰如言公子也博物志曰王孫)
(公子皆相/推敬之辭)曰葢聞天以日月為綱地以四海為紀九土
星分萬國錯跱崤(胡/交)函有帝皇之宅河洛為王者之里
(非日月無以觀天文非四海無以著地理故聖人仰觀/俯察窮神盡微者必湏綱紀也崤東西崤也函函谷闗)
(也賈生過秦曰以崤函為宫里居也言周漢皆以河洛/為都邑善曰越絶書范蠡曰天貴持盈不失日月星辰)
(之綱紀毛詩曰㴞滔江漢南國之紀周禮曰以星土分/辨九州之地所封域尚書曰萬國咸寧張衡靈憲曰星)
(體生於地列居錯峙崔駰河南/尹箴曰唐虞商周河洛是居)吾子豈亦曽聞蜀都之
事歟請為左右揚㩁(古/學)而陳之(韓非有揚㩁篇班固曰/揚㩁古今其義一也善)
(曰許慎淮南子注/曰揚㩁粗略也)夫蜀都者葢兆基於上世開國於中
古廓靈關以為門包玉壘而為宇帯二江之雙流抗峨
眉之重阻(揚雄蜀王本紀曰蜀王之先名蠶叢拍濩魚/鳬蒲澤開明是時人萌推髻左言不曉文字)
(未有禮樂從開明上到蠶叢積三萬四千嵗故曰兆基/於上代也秦惠王討滅蜀王封公子通為蜀侯惠王二)
(十七年使張若與張儀築成都城其後置蜀郡以李冰/為守地理志曰蜀守李冰鑿離堆穿兩江為人開田百)
(姓饗其利是時蜀人始通中國言語頗與華同故言開/國於中古也靈關山名在成都西南漢壽界在前故曰)
(門也玉壘山名也湔水出焉在成都西北岷山界在後/故曰宇也江水出岷山分為二江經成都南東流經之)
(故曰帶也揚雄蜀都賦曰兩江珥其前峨眉/山名也在成都南犍為界面之故曰抗也)水陸所湊
兼六合而交㑹焉豐蔚所盛荗八區而菴(烏/覽)藹焉(八區/四方)
(四隅也地理志曰巴蜀土地肥美有山林果實之饒班/固西都賦曰郊野之富號為近蜀美其豐盛善曰六合)
(已見西都賦長楊/賦曰洋溢八區)於前則跨躡犍(乾/)牂(藏/)枕(之/鴆)輢交趾
經途所亘五千餘里山阜相屬含谿懐谷岡巒紏紛觸
石吐雲(阜大山也巒山長而狹也一曰山小而鋭也水/注川曰谿注壑曰谷善曰漢書志有犍為郡牂)
(牁郡並屬益州又有交趾郡屬交州輢寄也於蟻/切春秋元命包曰山冇含精藏雲故觸石而出也)鬱葐
(汾/)蒀(於/文)以翠微崛(魚/物)巍巍以峨峨干青霄而秀出舒丹
氣而為霞(翠微山氣之輕縹也霞赤雲也嚴夫子哀時/命曰紅霓紛其朝霞山澤氣通故曰舒丹氣)
(以為霞也善曰甘泉賦曰騰青霄而軼浮景河圖曰/崑崙山有五色木赤水之氣上蒸為霞而赫然也)龍
池􁥆(胡/角)瀑(歩/角)濆(扶/刎)其隈漏江伏流潰(胡/内)其阿汨(骨/)若湯
谷之揚濤沛(普/賴)若濛汜(似/)之涌波(龍池在朱堤南十里/地周四十七里漏江)
(在建寕有水道伏流數里復出故曰漏江湯谷日所出/也濛汜日所入也善曰􁥆瀑水沸之聲也公羊傳曰濆)
(泉者何涌泉也淮南子曰日出於湯谷洛於咸池/楚辭曰日出於陽谷入於濛汜濛汜見西京賦)於是
乎卭竹縁嶺菌桂臨崖(宜/)旁挺龍目側生荔枝布緑葉
之萋萋結朱實之離離迎隆冬而不凋常曄曄以猗猗
(卭竹出興古盤江以南竹中實而高節可以作杖神農/本草經曰菌桂出交趾圓如竹為衆藥通使一曰菌薰)
(也業曰蕙根曰薰南裔志曰龍眼荔枝生朱堤南廣縣/犍為僰道縣隨江東至巴郡江州縣往往有荔枝樹高)
(五六丈常以夏生其變赤可食龍眼似荔枝其實亦可/食卭竹菌桂龍眼荔枝皆冬生不枯鬰茂于山林善曰)
(王逸荔枝賦曰緑葉蓁蓁又曰荔實叢生孫卿子曰松柏/經隆冬而不凋䝉霜雪而不攣曄曄猗猗已見西都賦)
孔翠羣翔犀象競馳白雉朝雊猩猩(生/)夜啼金馬騁光
而絶景碧雞儵忽而曜儀火井沉熒於幽泉高爓飛煽
(扇/)於天垂(孔孔雀也翠翠鳥也孔雀特出永昌南涪縣/翡翠常以二月九月羣翔興古十餘白雉出)
(永昌猩猩生交趾封溪似猿人面能言語夜聞其聲如/小兒啼春秋傳曰豕又立而啼服子慎曰啼呼也淮南)
(子曰猩猩知往地理志曰金馬碧雞在越嶲青蛉縣禺/同山漢宣帝時方士言益州有金馬碧雞之神可以醮)
(祭而置也宣帝使諫議大夫王襃持節而求之襃道病/卒竟不能致也蜀郡有火井在臨卭縣西南火井鹽井)
(也欲出其火先以家火投之湏臾許隆隆如雷聲爓出/通天光輝十里以鬲盛之投其光而無炭也煽熾也善)
(曰廣雅曰熒光也説文曰垂也/爓火熖也音艷天垂天四)其間則有琥珀丹青江珠瑕
英金沙銀礫(厯/)符采彪(筆/尤)炳暉麗灼(酌/)爍(舒藥切縣永/昌博南  出)
(琥珀牂牁有白曹山丹青曽青空青也本草經云皆出/越嶲郡瑕玉屬也揚雄蜀都賦云瑕英江珠永昌有水)
(出金如糠在沙中興古盤町山出銀符采玉之横/文也灼爍艷色也善曰愽物志曰琥珀一名江珠)
於後則却背華容北指崑崙縁以劒閣阻以石門(華容水名/在江由之)
(北崑崙山名也揚雄蜀都賦曰北屬崑崙劍閣谷名自/蜀通漢中道一由此背有閣道在梓潼郡東北石門在)
(漢中之西褎中之北此二/處蜀之險隘於是在焉)流漢湯湯(傷/)驚浪雷奔望之
天迴即之雲昬水物殊品鱗介異族或藏蛟螭(敕/知)或隠
碧玉嘉魚出於丙穴良木攢於褎谷(有鱗曰蛟螭水神/也一曰雌龍也一)
(曰龍子也相如上林賦曰蛟龍赤螭碧玉謂水玉也月/子曰龍淵生玉英丙穴在漢中沔陽縣北有魚穴二所)
(常以三月取之丙地名也褎中縣南口斜谷水源在北/南流經褒中故北口曰斜南口曰褒同一谷耳長四百)
(七十里褎斜出良材漢書曰斜谷之木不足為我械善/曰枚乗七發曰波湧而濤起横奔似雷行任豫益州記)
(曰嘉魚鱗/似鱒魚)其樹則有木蘭梫(寢/)桂杞櫹(蕭/)椅(於/其)桐㯶(宗/)
枒(邪/)楔(耕/八)樅(七/松)楩(頻/縣)柟(南/)幽藹於谷底松柏蓊鬱於山
峰(木蘭大樹也葉似長生冬夏榮常以冬華其實如小/柿甘美南人以為梅其皮可食揚雄蜀都賦曰樹以)
(木蘭梫桂木桂也傳曰杞梓之木櫹大木也詩曰其桐/其椅㯶枒出蜀其皮可作䋲履楔似松有刺也樅柏葉)
(松身楩柟二樹/名皆大木也)擢修幹竦長條扇飛雲拂輕霄羲和假
道於峻岐陽烏廻翼乎高標(言山木之高也善曰楚辭/曰吾令羲和弭節兮廣雅)
(曰日御謂之羲和左傳曰假道於虞春秋元命/苞曰陽成於三故日中有三足烏烏者陽精)巢居棲
翔聿兼鄧林穴宅竒獸窠宿異禽(鄧林林名也窠鳥巢/也善曰鄧林已見西)
(京/賦)熊羆咆(歩/交)其陽鵰鶚鴧(聿/)其隂猨狖(弋/狩)騰希而競捷
虎豹長嘯而永吟(鶚其形如鵰皆鷙鳥也枚乗曰鷙鳥/累百不如一鶚鴧疾貌也善曰楚辭)
(曰虎豹鬬兮熊羆咆説文曰咆嘷也毛詩曰鴧彼晨風/春秋元命苞曰猛虎嘯谷風起杜篤連珠曰長吟永嘯)
於東則左緜巴中百濮(音/卜)所充(濮夷也傳曰麋人率百/濮今巴中七姓有濮也)
外負銅梁於宕(徒/浪)渠内函要害於膏腴(銅梁山名宕渠/縣名銅梁在巴)
(東宕縣在巴西出鐵要害地/險隘也膏腴土地肥沃也)其中則有巴菽巴㦸靈壽
桃枝樊以蒩(資/覩)圃濵以鹽池(巴菽巴豆巴㦸巴㦸天也/靈壽木名也出涪陵縣桃)
(枝竹屬也出墊江縣二者可以為杖樊蕃也詩曰營營/青蠅止于樊蒩草名也亦名土茄葉覆地而生根可食)
(人飢則以繼糧鹽池出巴東北新井縣水出地如/湧泉可煑以為鹽善曰埤蒼曰蒩蕺也嶯側及切)􁵶(必/滅)
蛦(音/啼)山棲黿(元/)龜水處潛龍蟠於沮(子/預)澤應鳴鼓而興
雨(螭蛦鳥名也如今之所謂山鷄其雄色班雌色黒出/巴東黿大龜也譙周異物志曰涪陵多大龜其甲可)
(以卜其縁中又似瑇瑁俗名曰靈又沮有莱澤也巴東/有澤水人謂有神龍不可鳴鼓鳴鼓其傍即便雨也善)
(曰李尤七歎曰龍鼉水處方言曰未升天龍謂之/蟠龍綦母䆳孟子注曰澤生草言蒩沮與蒩同)丹沙
赩(許/力)熾(昌/志)出其坂蜜房郁毓被其阜山圖采而得道赤
斧服而不朽(涪陵丹興二縣出丹砂丹砂出山中有穴/尚書禹貢曰厥土赤埴巴西漢昌縣多野)
(蜂蜜蠟山圖隴西人也隨道士入山採藥身輕不食莫/知所如赤斧巴人也能煉丹砂與消石服之身體毛髪)
(盡赤皆古仙者也見列仙傳善曰毛萇詩傳曰赩赤貎/也鄭𤣥尚書注曰熾赤也班固終南頌曰蜜房溜其巔)
(郁毓盛/多也)若乃剛悍(汗/)生其方風謡尚其武奮之則賨(在/宗)
旅翫之則渝舞鋭氣剽於中葉蹻(綺/驕)容世於樂府(善曰/廣雅)
(曰悍勇也應劭風俗通曰巴有賨人剽勇高祖為漢王/時閬中人范目説高祖募取賨人定三秦封目為閬中)
(慈鳬鄉候并復除目所發賨人盧朴沓鄂度夕襲七姓/不供租賦閬中有渝水賨人左右居鋭氣喜舞高祖樂)
(其猛鋭數觀其舞後令樂府習之揚雄荆州箴曰風飄/以悍氣鋭以剛毛詩曰昔在中葉漢書曰武帝樂府)
於西則右挾(故/蝶)岷山涌瀆發川陪以白狼夷歌成章(江/水)
(出岷山也白狼夷在漢壽西界漢明帝時作詩三章以/頌漢徳益州刺史朱輔驛傳其詩奏之語在輔傳也)
坰野草昧林麓黝(於/糾)儵(式/六)交譲所植蹲(存/)鴟所伏(交譲/木名)
(也兩樹對生一樹枯則一樹生如是嵗更終不俱生俱/枯也出岷山在安都縣蹲鴟大芋也其形類蹲䲭故卓)
(王孫曰吾聞岷山之下沃野下有/蹲䲭至死不飢善曰黝儵茂盛貌)百藥灌叢寒卉冬馥
異類衆夥(禍/)于何不育其中則有青珠黄環碧砮芒消
或豐緑荑(啼/)或蕃(伐/元)丹椒蘪蕪布濩(䕶/)於中阿風連莚
(餘/戰)蔓(萬/)於蘭臯紅葩紫飾柯葉漸苞敷蘂葳蕤落英飄
颻(青珠出蜀郡平澤黄環出蜀郡碧石生越嶲郡無㑹/縣砮可作箭鏃禹貢梁州厥貢砮石芒消出蜀郡廣)
(陽山緑荑辛荑蘪蕪皆香草也蘪蕪出岷山替陵山風連/出岷山  一曰出廣都山岷山特多藥草其椒尤好異于)
(天下漸苞相苞裏而同長也書曰草木漸苞蘂者或謂/之華或謂之實一曰花鬚頭㸃也楚辭曰採薜荔之落)
(英/)神農是嘗盧跗是料(聊/)芳追氣邪味蠲癘痟(音消盧/扁鵲)
(人古良醫揚雄法言曰扁鵲盧人而醫多盧癘氣不和/之氣也痟亦頭病也周禮四時皆有癘疾春多痛首之)
(疾漢書相如常有痟病善曰淮南子曰神農乃始教人/播種五榖嘗百草之滋味史記曰虢中庶子謂扁鵲曰)
(臣聞上古之時醫有/俞跗醫病不以湯液)其封域之内則有原隰墳衍通望
彌愽演以潛沫(武/葢)浸以緜雒(禹貢梁州云沲潛既道有/水從漢中沔陽縣南流至)
(梓潼漢壽縣入穴中通岡山下西南潛出今名複水舊/説云禹貢潛水也又有水出岷山之西東流過漢壽南)
(流有高山上合下開水經其中曰沫水水潛行曰演此/二水伏流故曰演以潛沫緜水在緜竹縣出紫岩山雒)
(水在上雒縣出桐柏山周禮曰揚州具侵五湖言益州/之有緜雒猶揚州之有五湖故曰浸以緜雒也潛沫緜)
(雒四水所經本皆蜀郡/故皆謂之封域之内也)溝洫脉散疆里綺錯黍稷油油
稉(古/衡)稲莫莫指渠口以為雲門灑滮(扶/彪)池而為陸(六/)澤
雖星畢之滂(普/郎)沲(度/羅)尚未齊其膏液(廣深四尺為溝倍/溝為洫左氏傳曰)
(先王疆理天下謂地勢縱横之宜也莫莫茂也李冰於/湔山下造大堋以壅江水分㪚其流溉灌平地故曰指)
(渠口以為雲門滮流貌詩曰滮池北流浸彼稲田蔡邕/曰凝雨曰陸尚書洪範曰星有好雨月失道而入畢則)
(多兩詩曰月離于畢俾滂沲矣善曰鄭𤣥周禮注曰黄/帝樂曰雲門言黄帝之徳如雲之出門也然此唯取雲)
(門之名不/取樂也)爾乃邑居隠賑(之/忍)夾江傍山棟宇相望桑梓
接連家有鹽泉之井户有橘柚之園(隠盛賑富也梓木/名可以為琴瑟蜀)
(都臨卭縣江陽漢安縣皆有鹽井巴西充國縣有鹽井/數十大曰柚小曰橘犍為南安縣出黄甘橘地理志曰)
(蜀都嚴道巴郡昫忍魚□二縣出橘有橘官善曰揚雄/蜀都賦曰夾江縁山又曰西有鹽泉鐵冶橘林銅陵)
其園則有林檎枇杷橙柿梬(郢/)楟(亭/)榹(心/移)桃函(含/)列梅
李羅生(皆果名也林檎實似赤柰而小味如梨枇杷冬/華黄實本出蜀蜀有給客橙冬夏華實相繼張)
(楫曰楟山梨善曰爾/雅曰榹桃山桃也)百果甲宅(拆/)異色同榮朱櫻春熟
素柰夏成(善曰周易曰百果草木皆甲拆鄭𤣥曰木實/曰果皆讀如人倦之解解謂拆呼皮曰甲根)
(曰宅宅居也呼火亞切漢書叔孫通曰古有春嘗果令/櫻桃熟可嘗也素柰白柰也王逸荔枝賦曰酒泉白柰)
若乃大火流涼風厲(列/)白露凝微霜結(詩曰七月流火/檀記月令孟秋)
(凉風至善曰毛萇詩傳火大火也流下也/毛詩曰白露為霜楚辭曰微霜結兮眇眇)紫棃津潤樼
(側/隣)栗罅(呼/亞)發蒲陶亂潰(胡/對)若榴競裂甘至自零芬芬酷
(苦/毒)烈(詩云樹之榛栗傳曰榛栗棗脩罅發栗皮拆罅而/發也甘至言熟也善曰西京雜記曰上林有紫梨)
(郭璞曰上林賦注曰蒲陶似燕薁可作酒馬融西第頌/曰紫房潰漏又曰胡桃自零若榴已見兩都賦上林賦)
(曰酷烈淑郁/榛與樼同)其園則有蒟(俱/宇)蒻(弱/)茱萸𤓰疇芋(干/句)區甘
蔗(之/夜)辛薑陽蓲(許/干)隂敷(蒟蒟醬也縁樹而生其子如桑/椹熟時正青長二三寸以蜜藏)
(而食之辛香温調五臓蒻草也其根名蒻頭大者如斗/其肌正白可以灰汁煑則凝成可以苦酒淹食之蜀人)
(珍焉茱萸一名蔱也疇者界埒小畔際也揚雄太𤣥經/曰陽蓲萬物言陽氣蓲煦生萬物也隂敷薑生於隂也)
日徃菲微月來扶疎任土所麗衆獻而儲(任土任其土/地所生也尚)
(書所謂任土作貢也易/曰百榖草木麗乎土)其沃瀛(盈/)則有攢(在/官)蔣(將/)叢蒲
緑菱紅蓮雜以蘊藻糅(女/又)以蘋蘩(楚辭曰倚沼畦瀛王逸云/瀛澤中也班固以為畦蔣)
(菰名也藴藻蘋蘩/皆水草也藴叢也)總莖柅柅(乃/禮)裛(於/業)葉蓁蓁(臻/)蕡(墳/)實
時味王公羞焉(柅柅蓁蓁盛茂貎也詩曰爾肴既将傳/曰苟有明信澗谿沼沚之毛蘋蘩藴藻)
(之菜可薦於鬼神可羞於王公善曰毛詩曰敦彼行葦/維葉柅柅又曰桃之夭夭其葉蓁蓁又曰桃之夭夭有)
(蕡其/實)其中則有鴻儔鵠侶䳲鷺鵜(徙/兮)鶘(胡/)晨鳧旦至候
雁銜蘆(皆水鳥名鴻鵠多羣飛故言侣儔也䳲鷺鵜鶘/二鳥名也晨鳬常以晨飛也雁候時南北故曰)
(候雁銜蘆以禦繒繳令不得截其翼也淮南子曰雁銜/蘆而翔以備繒繳善曰毛詩曰振鷺于飛爾雅曰鵜洿)
(澤也郭璞曰即鵜鶘也説苑曰魏文侯/嗜晨鳬吕氏春秋曰季秋之月候雁來)木落南翔冰泮
北徂雲飛水宿哢吭(胡/剛)清渠其深則有白黿命鼈𤣥獺
上祭鱣(陟/速)鮪(于/鬼)鱒(在/本)魴鮷(啼/)鱧(䄠/)魦鱨(木落者葉落也/木葉落秋時也)
(冰泮春時也善曰淮南子曰木葉落而長年悲家語曰/冰泮而農桑起爾雅曰吭鳥嚨禮記月令孟春獺祭魚)
(将食之先以祭也鱣䱎䲛也鮷似鰌魦似鮒鱒魴皆見/詩也楚辭曰乘白黿兮逐文魚張衡應問曰黿鳴而鼈)
(應命/呼也)差鱗次色錦質報章躍濤戲戲中流相忘(莊周云/泉涸魚)
(相與處陸相煦以溼相濡以沬不若相忘/於江湖善曰毛詩曰終日七襄不成報章)於是乎金城
石郭兼市中區既麗且崇實號成都(金石言堅也故朝/錯曰神農之教雖)
(有金城/湯池也)闢二九之通門畫方軌之廣塗營新宫於爽嵦
(愷/)擬承明而起廬(漢武帝元鼎二年立成都十八門周/禮經塗九軌畫言端直也爽塏高明)
(也善曰左氏傳曰齊景公欲更晏子之宅曰請更諸爽/塏者杜預曰就高燥也漢書曰嚴助為㑹稽太守帝賜)
(書曰君厭承明之廬張晏/曰承明廬在石渠門外)結陽城之延閣飛觀榭乎雲
中開髙軒以臨山列綺牕而瞰(苦/檻)江(陽城蜀門名也善/曰淮南子曰延閣)
(棧道高軒堂左右長廊之有牕者張載魯靈光殿/賦注曰軒檻所以開明也古詩曰交疏結綺窻)内則
議殿爵堂武義虎威宣化之闥崇禮之闈(議殿爵堂殿/堂名也武義)
(虎威二門名也宣化/崇禮皆闈闥之名也)華闕雙邈重門洞開金鋪交映玉
題相暉(金鋪門鋪首以金為之玉題以玉為之孟子曰/榱題數尺揚雄曰琁題玉英善曰西都賦曰樹)
(中天之華闕長門賦/曰擠玉户而撼金鋪)外則軌躅(直/録)八逹里閈(汗/)對出比
屋連甍千廡(音/武)萬屋(閈里門也管子曰閭閈不可以無/闔盧綰與高祖同里班固曰綰自)
(同閈廡庌也蘓秦説魏襄王曰廬廡之數也善曰漢書/班嗣與桓生書曰伏孔氏之軌躅音義曰三輔説牛蹄)
(處為躅爾雅曰八逹謂之崇於此/期孫炎曰崇多也多道㑹期)亦有甲第當衢向術壇(徒/蘭)
宇顯敞高門納駟(術道也楚辭九章曰燕雀烏鵲巢堂/壇兮王逸曰壇猶堂也漢于公高其)
(門使容駟馬高葢此言甲第高門可以納駟善曰西京/賦曰北闕甲第當道直啟李尤高安館銘曰増臺顯敞)
(禁室/静幽)庭扣(苦/后)鐘磬堂撫琴瑟匪葛匪姜疇能是恤(疇誰/也善)
(曰蜀志曰諸葛亮為丞相又曰姜/維初為亮倉曹椽稍遷為大将軍)亞以少城接乎其西
市㕓所㑹萬商之淵列隧百重羅肆巨千賄(呼/罪)貨山積
纎麗星繁(少城小城也在大/城西市在其中也)都人士女袨(縣/)服靚(才/姓)䊋
賈(音/古)貿(莫/構)墆(直/例)鬻舛(兖/)錯縱横異物崛詭竒於八方布
有橦華麫有桄(光/)榔(郎/)卭杖傳節於大夏之邑蒟(句/)醤
流味於番(潘/)禺(愚/)之鄉(蘓林曰袨服謂盛服也張楫曰/靚謂粉白黛黒也墆貯也橦華)
(者樹名橦其花柔毳可績為布也出永昌桄榔樹名也/木中有屑如麫可食出興古張騫傳曰臣在大夏時見)
(卭竹杖蜀布問安得此大夏國人曰吾賈人往市之身/毒國身毒國在大夏東南可數千里南越傳曰使唐䝉)
(諷曉南越食䝉以蒟醤䝉問所從來答曰西北牂牁江/廣數里出番禺城下故漢書曰感蒟醬竹則開牂牁越)
(嶲也卭竹杖以節為竒故曰傳節也善曰都人士女已/見西都賦漢書曰富商大賈或墆財八方已見上三都)
(序/)輿輦雜沓(徒/合)冠帶混并累轂疊跡叛衍相傾諠譁鼎
沸則哤(莫/江)聒(公/逹)宇宙囂(許/驕)塵張(陟/亮)天則埃􁀙(烏/盍)曜靈(叛/亂)
(也莊周曰何貴何賤是謂叛衍善曰蔡邕月令章句曰/冠首飾也帶大帶所以束身也司馬彪莊子注曰叛衍)
(猶漫衍也國語管子曰四人雜處則其言哤説文曰聒/讙語也文子曰四方上下曰宇説文曰宙舟輿所極覆)
(西都賓曰軼埃􁀙之混濁楚辭曰角宿/未旦耀靈焉藏廣雅曰曜靈白日也)闤闠之裏伎巧
之家百室離房機杼相和貝錦斐成濯色江波黄潤比
(毗/二)筒籝(盈/)金所過(闤市巷也闠市外内門也貝錦錦文/也譙周益州志云成都織錦既成濯)
(於江水其文分明勝於初成他水濯之不如江水也黄/潤謂筒中細市也司馬相如凡將篇曰黄潤纎美宜制)
(禪揚雄蜀都賦曰筒中黄潤一端數金籝幐也韋賢傳/曰黄金滿籝善曰毛詩曰百室盈止古詩曰札札弄機)
(杼毛詩曰萋兮斐/兮成是貝錦也)侈侈隆富卓鄭埓(劣/)名公擅山川貨
殖私庭藏鏹(九/兩)巨萬鈲(浦/覔)摫(規/)兼呈亦以財雄翕習邉城
(漢書貨殖傳曰蜀卓氏之臨卭公擅山川銅鐵上爭王/者之利下錮齊人之業富至僮八百人程鄭亦冶鑄富)
(埒卓氏司馬相如傳云臨卭富人程鄭僮亦數百人鏹/錢貫也殖貨志曰藏鏹千萬揚雄方言云鈲摫裁也梁)
(益之間裁木為器曰鈲裂帛為衣曰摫兼呈者皆有常/課至擬於王者亦以財雄猶班壹以財雄邉城也漢書)
(班氏叙傳當孝惠高后時以財雄邉出入弋獵旌旗鼔/吹以臨卭是蜀郡之邉縣故云邉城善曰藏鏹管子之)
(文/也)三蜀之豪時來時往養交都邑結儔􁁊(三蜀蜀郡廣/漢犍為也本)
(一蜀國漢高祖分置廣漢漢武帝分置犍/為善曰孫卿子曰偷合苟客以持椂養)劇談戲論扼
腕抵(紙/)掌出則連騎歸從百兩(劇甚也鬼谷先生書有/抵戲篇桓譚七説曰戲)
(談以要譽張儀傳曰天下之士莫不扼腕以言戰國䇿/曰蘇秦説趙王華屋之下抵掌而言皆談説之客也百)
(兩百乗也詩云之子于歸百兩御之善曰漢/書曰揚雄口吃不能劇談連騎已見西京賦)若其舊俗
終冬始春吉日良辰置酒髙堂以御嘉賓(揚雄蜀都賦/曰其俗迎春)
(送冬百金之家千金之公善曰楚辭曰吉日兮良辰曹/植箜篌引曰置酒高殿上毛詩曰以御賔客且以酌醴)
金罍中坐肴槅四陳觴以清醥鮮以紫鱗羽爵執競絲
竹乃發巴姬彈弦漢女擊節(鮮魚鱠也詩云炮鼈鱠鯉/巴姬漢之美人猶衛之雅)
(質蔡之㓜女善曰毛詩曰肴核維旅鄭𤣥曰肴菹醢也/核桃梅之屬也左氏傳楚共王有巴姬槅與核義同)
起西音於促柱歌江上之􁥧(寮/)厲紆長䄂而屢舞翩躚
躚以裔裔(昔周昭王渉漢中流而隕其右辛逰靡拯王/遂卒不復還周乃侯其子于西翟實為長公)
(楚徙宅西河長公思故處始作西音長公繼是音以處/西山秦國之風葢取乎此見吕氏春秋韓子曰長䄂善)
(舞詩曰屢/舞躚躚)合樽促席引滿相罰樂飲今夕一醉累月(言/頻)
(飲也善曰東方朔六言詩曰合樽促席相娯漢書曰趙/李侍中皆引滿舉白毛詩曰今夕何夕又曰一醉日富)
若夫王孫之屬郤(却/㦸)公之倫從禽于外巷無居人並乗
驥子俱服魚文𤣥黄異挍結駟繽紛(王孫卓王孫也貨/殖傳曰卓王孫田)
(宅射獵之樂擬於人君郤公豪侠也揚雄蜀都賦曰若/其漁弋郤公之徒相與如乎巨野羅車百乗觀者萬堤)
(服箭服詩云象弭魚服善曰周易曰即鹿無虞以從禽/也毛詩曰叔于田巷無居人桓子新論曰善相馬者曰)
(嶭公得馬惡貌而正走名驥子周禮六廐/成挍挍冇左右楚辭曰青驪結駟齊千乗)西踰金隄東
越玉津朔别期晦匪日匪旬(金隄在岷山都安縣西隄/有左右口當成都西也壁)
(玉津在犍為之東北當成都之東也揚雄羽獵賦前曰/邪界虞淵後曰浮彭蠡張衡羽獵賦前曰逐息崑崙後)
(曰勞許公于箕隅道里遼逈非一日所遊金隄玉津東/西分行所欲經營亦非一所其間悠逺故曰朔别晦期)
(也若云一月之中乃能/周徧不以旬日者也)蹴(秋/六)蹈蒙籠涉􁀙寥廓鷹犬倐
眒(勝/𦙍)罻(尉/)羅絡幕(倐眒疾速也罻羅鳥獸網也絡幕施/張之貌也善曰䝉籠已見南都賦桓)
(譚新論曰道路皆蒿草寥廓/狼籍子虚賦曰倐眒倩利)毛羣陸離羽族紛泊(匹/各)翕
響揮霍中網林薄(毛群獸也羽族鳥也陸離分散也紛/泊飛薄也翕響揮霍奄忽之間也)
屠麖(京/)麋翦旄麈帶文蛇跨彫虎(皆獵之所得也麋麋/體大故屠之旄塵有)
(尾故翦之蛇虎可畏而帶跨之言其勇也尸子曰中黄/伯云余左執太行之獶而右摶彫虎善曰越人衣文蛇)
志未騁時欲晩追輕翼赴絶逺出彭門之闕馳九折之
坂經三峽之崢嶸躡五屼(兀/)之蹇滻(岷山都安縣有兩/山相對立如闕號)
(曰彭門揚雄蜀都賦曰彭門鴻屼九折坂在漢壽嚴道/縣卭萊山三峽巴東永安縣有高山相對相去可二十)
(丈左右崖甚高人謂之峽江水過其中五屼山名也一/山有五重在越嶲當犍為南安縣之南也揚雄蜀都賦)
(曰五屼參差善曰楚辭曰下崢/嶸兮無地子虗賦曰蹇滻溝瀆)㦸食鐡之獸射噬毒之
鹿皛(胡了切當為/拍拍普格切)貙(丑/于)氓於葽(於/要)草彈言鳥於森木(貊/獸)
(毛黑白臆似熊而小以舌䑛鐵湏臾便數十斤出建寧/郡也有神鹿兩頭主食毒草名之食毒鹿出雲南郡此)
(二事魏完南中志所記也易曰噬腊肉遇毒貙氓謂貙/人也言鳥鸚鵡之屬皆出南中文立蜀都賦虎豹之人)
(善曰方言曰噬食也博物志曰江漢有貙人能/化為虎説文曰拍拊也漢書音義曰葽盛貎)拔象齒
戾(厯/結)犀角鳥鎩(所/札)翮獸廢足(鎩翮不能飛廢足不能行/也善曰淮南子曰飛鳥鎩)
(羽走獸廢足許/慎曰鎩殘也)殆而朅(綺/列)來相與第如滇(丁/田)池集于江
洲試水客艤(音/蟻)輕舟娉江婓與神遊(朅去也第且也相/如傳曰第如臨卭)
(譙周異物志曰滇池在建寧界有大澤水周二百餘里/水乍深廣乍淺狹似如倒池故俗云滇池江州在巴郡)
(揚雄蜀都賦曰分川竝注合乎江洲滇池江洲非一處/也今連之者説或有在滇池時或有在江洲時無有常)
(也應劭曰艤正也一曰南方俗謂正船廻濟處為艤項/羽傳曰烏江亭長艤船待羽江婓二女遊於江濵逢鄭)
(交甫挑之不知其神女也遂解珮與之交甫悦受/珮而去數十歩空懐無珮女亦不見語在列仙傳)罨(奄/)
翡翠釣鰋(偃/)鮋(長/流)下髙鵠出潛蚪(鰋鮋/魚名)吹洞簫發櫂(宅/孝)
謳感鱏(尋/)魚動陽侯(河簫長簫無底也王褎所頌者也/漢元帝能吹洞簫櫂謳鼓櫂而歌)
(也鱏魚出江中頭與身正半口在腹下淮南子曰瓠巴/鼓琴鱏魚出聽善曰櫂謳已見西都賦陽候已見南都)
(賦/)騰波沸涌珠貝汜浮若雲漢含星而光燿洪流(管子/曰若)
(有江湖之人求珠貝者不舍也言魚駭波動珠/貝浮見也善曰相貝經曰素質紅裏謂之珠貝)將饗獠
(方/召)者張帟幕㑹平原酌清酤(户/)割芳鮮飲御酣賓旅旋
車馬雷駭轟轟闐闐若風流雨散漫乎數百里之間(獠/獵)
(也帟平帳也周禮曰田則張幕設帟月令曰躬耕帝藉/反乃執爵命曰勞酒言以宴羣臣也鮮新殺者也一曰)
(生肉也善曰既載清/酤毛萇詩曰酤酒也)斯葢宅土之所安樂觀聽之所踴
躍也焉獨三川為世朝市若乃卓犖(吕/角)竒譎倜儻罔已
一經神怪一緯人理逺則岷山之精上為井絡天帝運
期而㑹昌景福肹(喜/筆)蠁而興作碧出萇𢎞之血鳥生杜
宇之魄妄變化而非常嗟見偉於疇昔(張儀曰爭名者/於朝爭利者於)
(市今三川周室天下之朝市也河圖括地象曰岷山之/地上為井絡帝以㑹昌神以建福上為天井言岷山之)
(地上為東井維絡岷山之精上為天之井星也昌慶也/言天帝于此㑹慶建福也莊周曰萇𢎞死於蜀藏其血)
(三年化為碧蜀記曰昔有人姓杜名字王蜀號曰望帝/宇死俗説云字化為子規子規鳥名也蜀人聞子規鳴)
(皆曰望帝也善曰降丘宅土劉向雅琴賦曰觀聽之所/至乃知其美也漢書音義章昭曰有河洛伊故曰三川)
(上林賦曰/肹饗布冩)近則江漢炳(丙/)靈世載其英蔚若相如皭(在/爵)
若君平王襃韡曄而秀發揚雄含章而挺生幽思絢(呼/絹)
道徳摛(敕/離)藻掞(傷/豔)天庭考四海而為雋(俊/)當中葉而擅
名是故遊談者以為譽造作者以為程也(相如司馬長/卿也君平嚴)
(遵也王褒字子淵揚雄字子雲皆蜀人君平作老子指/歸子雲作太𤣥法言故曰幽思絢道徳也鄭𤣥曰文章)
(成謂之絢漢武帝讀相如子虚賦而善之吾獨不得與/此人同時哉元帝善王褒所作甘泉洞蕭頌令後宫貴)
(人左右皆誦之揚雄奏羽獵賦天子異焉又云班固述/雄傳曰初擬相如獻賦黄門故曰摛藻掞天庭也漢書)
(禮樂志曰長麗前掞光耀明善曰史記曰屈原浮游於/塵埃之外皭然泥而不滓者也徐廣曰皭疎淨之貎也)
(周易曰含章可貞馮衍徳誥曰沈情幽思引六經之精/㣲毛詩曰昔在中葉戰國䇿蘓秦曰外客逰談之士無)
(敢自進/于前也)至乎臨谷為塞因山為障峻岨塍(䋲/)埓(劣/)長城
豁險吞若巨防(蘓秦曰齊南有太山東有琅邪北有渤/海西有清河所謂四塞之國也史遷述)
(䝉恬傳曰㨿河為塞大曰隄小曰塍云峻岨之嚴視長/城若塍埒也豁深貎也戰國䇿曰齊有長城巨防足以)
(為塞/也)一人守隘萬夫莫向(善曰淮南子曰一/人守隘千夫莫向)公孫躍馬
而稱帝劉宗下輦而自王(善曰范曄後漢書曰公孫述/字子陽扶風人也王莾時為)
(導江卒正更始立述恃其地險衆附遂自立為天子蜀/志曰先主姓劉諱備漢靖王勝後也益州牧劉璋使人)
(迎先主令討張魯先主遂進圍成都璋/出降先主即皇帝位備漢後故曰宗)由此言之天下
孰尚故雖兼諸夏之富有猶未若兹都之無量也(論語/曰夷)
(狄之有君不如諸夏之亡周易曰富/有之謂大業也又論語曰惟酒無量)
　
　
　
　
　文選巻四
欽定四庫全書
　文選巻五　　　　　　　　梁　蕭統　編
　　　　　　　　　　　　　唐　李善　註
　京都下
　　呉都賦(呉都者蘇州是也後漢末/孫權乃都於建業亦號吴)
　　　左太冲
　　　　劉淵林注
東呉王孫囅然而咍(囅大笑貎莊周云齊桓公囅然而/笑楚人謂相笑為咍楚辭曰衆兆)
(所咍善曰囅敕/忍切咍乎來切)曰夫上圖景宿辨於天文者也下料(聊/)
物土析於地理者也(謂天垂其象而分野形地以别土/而區域殊料度也善曰文子曰天)
(道為文地/道為理)古先帝代曾覽八紘之洪緒一六合而光宅
翔集遐宇鳥策篆素玉牒石記烏聞梁岷有陟方之館
行宫之基歟(淮南子曰九州外有八澤方千里八澤之/外有八紘亦方千里葢八索也一六合而)
(光宅者并有天下而一家也説文曰牒礼也石記刻石/書傳記也烏安也梁梁州也岷岷山皆蜀地也書云舜)
(陟方謂南廵守也光武紀云濟陽有武帝行過宫善曰/吕氏春秋曰神通乎六合髙誘曰四方上下為六合尚)
(書序曰光宅天下鳥䇿鳥書於䇿也春秋運斗樞曰黄/龍負圖出置帝前鳥文漢書音義曰大篆蟲書鳥書是)
(也鄭𤣥禮記注曰莢簡也篆素篆書於素也揚雄書/曰齎油素四尺東觀漢記曰封禪其玉牒文祕天子)
(事也説文曰諜記也牒與諜同孝經鈎命訣曰封禪/刻石紀號也天子行所立名曰行宫陟升也方道也)
(廵狩謂/舜也)而吾子言蜀都之富禺同之有瑋其區域美
其林藪矜巴漢之阻則以為襲險之右狥蹲鴟之沃
則以為世濟陽九齷齪而算固亦曲士之所歎也旁
魄而論都抑非大人之壯觀也(吾子謂西蜀公子言/蜀地富饒及禺同之)
(所有也瑋美也蜀都賦云左綿巴中百濮所充縁以/劒閣阻以蜀門矜夸其險也徇營也亡身從物曰徇)
(夸物示人亦曰徇卓王孫曰吾聞岷山之野下有蹲/鴟至死不飢三年不收其形如蹲鴟故號也越雋郡)
(蜻蛉縣禺山有金馬碧雞之神巴漢之阻巴郡之扞/關也漢中廣漢路由於劍閣褎斜也易無妄曰災氣)
(有九陽阨五隂四合為九一元之中四千六百一十/七嵗各以數至陽阨故云百六之㑹王孫言公子狥)
(其土地自生蹲鴟可以救代飢儉度陽九之厄漢書/律厯志具有其事齷齪好苛局小之貌曲謂僻也言)
(算量蜀地亦是曲僻之士旁魄取寛大之意王孫謂/寛大之意論西都也善曰揚雄城門校尉箴曰盤石)
(唐芒襲險重固漢書酈食其曰其將齷齪好苛禮齪/楚角切文子曰曲士不可言至道莊子曰將旁礴萬)
(物以為一司馬彪曰旁礴混同也/礴與魄同鸚鳥賦曰大人不曲)何則土壤不足以
攝生山川不足以周衛公孫國之而破諸葛家之而
滅而乃喪亂之丘墟顛覆之軌轍安可以儷(戾/)王公
而著風烈也(攝持也老子曰善攝生漢書公孫述王/莽末時王蜀為光武將呉漢破之魏志)
(曰漢末諸葛亮輔劉備而為臣都于蜀終於魏将鄧艾/所平麗著也儿天下存亡唯繫乎人然弱有常勢利害)
(有常地必有不可守之士不可興之國矣易曰六五之/吉麗王公也善曰漢武柏梁臺衛尉詩曰周衛交㦸禁)
(不時毛詩曰䘮亂𢎞多吕氏春秋燭遇曰子胥諫而不/聴故呉為丘墟毛詩序曰閔周室之顛覆奢靡也尚書)
(周公曰弊化奢麗/風烈已見南都賦)翫其磧礫而不窺玉淵者未知驪
龍之所蟠也習其弊邑而不覩上邦者未知英雄
之所躔也(磧礫淺水見沙石之貎玉淵水深之處美玉/所出也尸子曰龍淵生玉英莊子曰千金之)
(珠在九重之淵驪龍頷下故曰不窺玉淵者不知驪龍/之蟠也善曰上林賦曰下磧礫之坻説文曰磧水渚有)
(石也且厯切驪音離左氏傳曰衛州吁曰弊邑/與陳蔡從上邦猶上國也方言曰躔厯行也)子獨未
聞大呉之巨麗乎且有呉之開國也造自太伯宣
於延陵葢端委之所彰髙節之所興建至徳以剏
洪業世無得而顯稱由克讓以立風俗輕脱躧於千乘若率
土而論都則非列國之所觖望也(戰國䇿曰黒齒彫題大/呉之國也昔周太伯三)
(以天下讓延陵季子辭國而不處遂化荆蠻之方與華/夏同風二人所興左氏傳曰太伯端委以治端委禮衣)
(委貎謂冠䄂長而裳齊委至地也孔子曰太伯三以天/下譲人無得而稱焉善曰端委至徳太伯也高節克譲)
(延陵也左傳曰呉子諸樊既除䘮將立季札札曰聖逹/節次守節下失節為君非吾節也遂譲不受史記曰壽)
(夢欲立季札譲不可乃立諸樊也漢書武帝曰吾去妻/子如脱躧耳聲類曰躧或為􁟊説文曰􁟊鞮屬也亦所)
(解切諸侯故言千乗之國論語曰道千乗之國漢書曰/上欲用盧綰為群臣觖望臣瓚曰觖謂相觖而怨望也)
(觖音/決)故其經略上當星紀拓(音/託)土畫疆卓犖(吕/角)兼并包
括于越跨躡蠻荆(左傳曰天子經略土地定城國制諸/候略分界也一曰逺界為經畧也爾)
(雅曰星紀斗牽牛呉分野斗者日月五星之所經始故/謂之星紀意者斗為星紀則其分域亦所以能為綱維)
(故曰卓犖兼并也越今之蒼梧欝林合浦交趾九真南/海日南皆越地呉之所并也荆蠻呉所得荆州四郡零)
(陵桂陽長沙武陵善曰漢書曰戎狄之與于越不相入/也音義曰于南方越名也春秋曰于越入呉杜預注曰)
(于越人發語聲/詩曰蠢爾荆蠻)婺女寄其曜翼軫寓其精指衡岳以鎮
野目龍川而帶坰(婺女越分翼軫楚分非呉分故言寄/矅寓精也善曰漢書曰越地婺女之)
(分野楚地翼軫之分野周禮曰正南曰荆州其鎮衡山/漢書南海有龍川縣南越志縣北有龍穴山舜時有五)
(色龍乗雲出入此穴/爾雅曰林外謂之坰)爾其山澤則嵬嶷嶢屼巊溟鬱􁘯
潰渱泮汗滇㴐淼漫或涌川而開瀆或吞江而納漢磈
磈􁁊􁁊滮滮涆涆䃢碒乎數州之間灌注乎天下之半
(山之大者衡嶽澤之大者彭蠡地理志曰彭蠡澤在豫章/彭澤西㑹稽餘姚縣蕭山瀵水所出嵬嶷高大貌巊溟)
(鬱􁘯山氣暗昧之狀漬渱泮汗謂直望無崖也滇㴐淼/漫山水濶逺無崖之狀錢塘縣武林水所出龍川故曰)
(涌川九江經廬山而東故曰開瀆禹貢曰三江既入震/澤底定故曰吞江又曰漢水東為滄浪南入于江故曰)
(納漢磈磈石在山中之貎􁧧􁧧水流行聲埶也䃢碒山/深險連延之狀荆揚交廣數州之間土地濶逺故曰天)
(下之半善曰嶷魚力切字指曰屼秃山也五骨切埤蒼/曰􁘯鬰山貌扶勿切渱胡東切滇通見切㴐莫見切淼)
(水貎音眇磈胡罪切/􁁊力罪切􁧧古旦切)百川𣲖别歸海而㑹控清引濁混
濤并瀨濆薄沸騰寂寥長邁濞焉洶(呼恭/切)洶隠焉􁰓􁰓
(字説曰水别流為泒濤大波也瀨急湍也長邁不回之/意􁰓苦葢切善曰尚書大傳曰百川趨于海洶洶􁰓􁰓)
(皆水/聲也)出乎大荒之中行乎東極之外經扶桑之中林包
湯谷之滂沛潮波汩起廻復萬里歊霧漨浡雲蒸昏昧
(大荒謂海外也爾雅曰孤竹北户西王母日下謂之四/荒孤竹北户在南日下在東西王母在西皆四方荒昏)
(之國也又曰東至太遠西至邠國南至濮鈆北至祝栗/謂之四極謂四方之極極逺也言大荒東極扶桑湯谷)
(者謂海外彌廣無所不連也潮波汨起言水彌廣汨急/疾無所不至歊霧水霧之氣似雲蒸昏暗不明也善曰)
(扶桑湯谷已見上文/漨薄王切浡蒲昧切)泓澄奫潫澒溶沆(户/明)瀁(余/兩)莫測其
深莫究其廣澶湉漠而無涯惣有流而為長瓌異之所
叢育鱗甲之所集往(善曰説文曰泓下深大也澄湛也/奫潫逥復之貎皆水深廣濶也奫)
(於旻切潫於權切澒胡孔切溶余腫切澶湉安/流貎澶音纒湉音恬瓌異龜魚皆在水中生長)於是乎
長鯨吞航修鯢吐浪躍龍騰蛇鮫鯔琵琶王鮪(偉/)􁀙鮐
鮣(印/)龜鱕䱜烏賊擁劔􁘥(古/侯)鼊(僻/)鯖鰐涵泳乎其中(航/船)
(之别名異物志云鯨魚長者數十里小者數十丈雄曰/鯨雌曰鯢或死於沙上得之者皆無目俗言其目化為)
(明月珠鄧析子曰釣鯢者不於清池一説曰鯨猶言鳯/鯢猶言凰也異物志曰朱厓有水蛇鮫魚出合浦長二)
(三尺背上有甲珠文堅强可以飾刀口可以為鑢鯔魚/形如鯢長七尺呉㑹稽臨海皆有之琵琶魚無鱗形似)
(琵琶東海有之􁀙鮐魚狀如科斗大者尺餘腹下白背/上青黒有黄文性有毒雖小獺及大魚不敢餤之蒸煑)
(餤之肥美豫章人珍之鮣魚長三尺許無鱗身中正四/方如印扶南俗云諸大魚欲死鮣魚皆先封鱕䱜有横)
(骨在鼻前如斤斧形東人謂斧斤之斤為鱕故謂之鱕/䱜魚二十餘種此其尤異者此魚所擊無不中㫁也有)
(出入䱜子朝出求食莫還入母腹中皆出臨海烏賊魚/腹中有藥擁劒蟹屬也從廣二尺許有𤓰其螯偏大大)
(者如人大指長二寸餘色不與體同持正黄而生光明/常忌䕶之如珍寳以利如劒故曰擁劒其一螯尤細生)
(取食出南海交趾􁘥鼊龜屬也其形如笠四足縵胡無/指其甲有黒珠文采如瑇瑁可以飾物肉如龜肉肥美)
(可食鯖魚出交趾合浦諸郡鰐魚長二丈餘有四足似/鼍喙長三尺甚利齒虎及大鹿渡水鰐擊之皆中㫁生)
(則出在沙上乳卵卵如鴨子亦有黄白可食其頭琢去/齒甸日間更生廣州有之涵沉也揚雄方言曰南楚謂)
(汎為涵泳潛行也見爾雅言已上魚龍潛没泳其中善/曰荘子曰吞舟之魚蕩而失水周易曰見龍在田或躍)
(在淵楚辭曰騰蛇兮後從文子曰騰蛇無足而騰鯔/音甾鮐音夷鱕甫素切䱜甫亦切鰐五洛切涵音含)
葺(七/八)鱗鏤甲詭類舛錯泝(索/)洄順流噞喁沈浮(葺累也/甲謂龜)
(甲也楚辭曰魚葺鱗以自别噞喁魚在水中羣出動口/貎善曰毛詩曰泝洄從之道阻且長淮南子曰水濁則)
(魚噞喁噞牛撿/切喁魚凶切)鳥則鵾鷄鸀(爥/)鳿(玉/)鸘(霜/)鵠鷺鴻鶢(爰/)鶋
(居/)避風候雁造(七/報)江鸂鶒鷛􁄨鶄鶴􁩂鶬鸛鷗鷁(七/激)鸕
汜濫乎其上(鵾鷄鳥也好鳴鸀鳿水鳥也鶖如鷺而大/長頸赤目其毛辟水毒丹陽鄱陽皆有之)
(鶢鶋鳥也似鳯左傳曰海鳥爰居止魯東門外三日臧/文仲使國人祭之不知其鳥以為神也鸂鶒水鳥也色)
(黄赤有班文食短狐蟲在水中無毒江東諸郡皆有之/鷛􁄨似鴨而鷄足鶄鶴出南海桂陽諸郡善曰侯雁已)
(見南都賦毛詩曰有鶖在梁毛萇詩傳曰秃鵹也蒼頡/篇曰鷗大如鳩郭璞山海經注曰鷗水鷂也鷛音庸􁄨)
(音渠鶖/音秋)湛淡羽儀隨波參差理翮整翰容與自翫彫啄
蔓藻刷盪漪瀾(湛淡迅疾貌漪瀾水波也彫啄鳥食貌/蔓藻海藻之屬也善曰説文曰刷刮也)
(漪葢語辭也毛詩曰河水清/且漣漪爾雅曰大波為瀾)魚鳥聱䎲萬物蠢(昌/允)生芒
芒黖黖慌(呼/廣)罔奄歘(許/勿)神化翕忽函幽育明窮性極形
盈虚自然蚌蛤珠胎與月虧全巨鼇贔(備/)屓(許/噐)首冠靈
山大鵬繽翻翼若埀天振盪注流雷抃重淵殷(上/聲)動宇
宙胡可勝原(蠢動也黖黖絶逺貎奄欻去來不定之意/翕忽疾貎函幽育明皆謂珠玉光耀之狀)
(也窮性極形物皆極之也吕氏春秋曰月望則蚌蛤實/月晦則蚌蛤虚列仙傳曰鼇負蓬萊山而抃滄海之中)
(贔屓用力壯貎莊子曰北溟有魚名鵾化為鵬怒而飛/翼若垂天之雲鵬之將徙於南溟水擊三千里摶扶摇)
(而上者九萬里示振盪之狀也注流水深貎其聲埶之/不可勝盡也淮南子曰虚廓生宇宙宇宙生天地者也)
(善曰聱耴衆聲也埤蒼云聱不聽也魚幽切耴牛乙切/杜篤論都賦曰蠢生萬類黖黖不明貎許既切春秋保)
(乾圖曰日以圓照月以虧全宋均曰全十五日時也列/子夏革曰渤海之東曰歸塘其中有五山焉帝命禺強)
(使巨鼇十五舉首而戴五山峙而不動𤣥中記曰鼇巨/龜也西京賦曰巨靈贔屭王逸楚辭注曰擊手曰抃音)
(卞/)島嶼(序/)緜邈洲渚馮(平/)隆(崇/)曠瞻迢逓廻眺冥蒙珍
怪麗奇隙充徑路絶風雲通洪桃屈盤丹桂灌叢瓊枝
抗莖而敷蘂珊瑚幽茂而玲瓏(島海中山也嶼海中洲/上有山石魏武滄海賦)
(曰覧島嶼之所有緜邈廣逺貌水中可居曰州小洲曰/渚廣瞻迢逓謂島嶼也馮隆高貎迢逓逺貎迴眺冥䝉)
(謂洲渚深奥之貎言珍怪之物麗於島嶼之中徑路絶/者人道斷絶風雲通者唯風雲能交通也意者謂竒怪)
(之徒因風雲以交通水經曰東海中有山焉名曰度索/上有大桃屈盤三千里桂生蒼梧交趾合浦以南山中)
(所在叢聚無他雜木也其枝葉皆辛木叢生曰灌瓊樹/生其華蘂仙人所食令人長生楚辭曰精瓊蘂以為糧)
(蓬萊三山神仙所居故宐有也漢書歌曰上蓬萊咀瓊/英珊瑚赤色有枝無葉扶南傳曰漲海中有盤石珊瑚)
(生其上玲瓏明貎善曰後漢黎陽山碑曰山河馮隆有/精英兮朱稱鬰金賦曰丹桂植其東莊子曰南方積石)
(千里名瓊枝/高百二十仞)增岡重阻列真之宇玉堂對霤石室相距
藹藹翠幄嫋嫋素女江婓於是往来海童於是宴語斯
實神妙之響象嗟難得而覼縷(玉堂石室仙人居也海/童海神童也呉歌曲曰)
(仙人齎持何等前謁海童爾雅曰嗟楚人發語端也善/曰馮衍爵銘曰富如江海壽配列真道書曰上曰神次)
(曰仙人下曰真人楚辭曰紫貝闕兮玉堂鄭𤣥禮記注/曰堂前有承霤列仙傳曰赤松子常止西王母石室中)
(藹藹盛貎徐幹齊都賦曰翠幄浮游埤蒼曰嫋嫋美也/奴鳥切史記曰秦帝使素女鼓五十絃瑟神異經曰西)
(海有神童乗白馬出則天下大水王延/壽王孫賦曰嗟難得而覼縷覼力戈切)爾乃地勢坱圠
卉木□蔓遭藪為圃值林為苑異荂蓲蘛(育/)夏曄(于/輒)冬
蒨方志所辨中州所羡(坱圠莽沕也高下不平貎也卉/百草總名楚人語也有木曰苑)
(有草曰圃言林藪非一所在皆為苑圃有國有家者因/天池之自然不復假人功為園圃也爾雅曰荂榮也蓲)
(華也敷蘛華開貎南土草木通曰冬生故曰蒨善曰□/鳥賦曰坱圠無垠坱鳥朗切圠鳥八切廣雅曰□長也)
(鳥老切荂枯𤓰切爾雅曰蕍榮也郭璞曰蕍猶敷蕍/亦草之貎也蘛與蕍同庾俱切蓲與敷同無俱切)草
則藿蒳豆蔻薑彚非一江蘺之屬海苔之類綸組紫絳
食葛香茅(莫/候)石帆水松東風扶留(異物志曰藿香交趾/有之豆蔲生交趾其)
(根似薑而大從根中生形似益智皮殻小厚核如石榴/辛且香蒳草樹也業如栟欄而小三月採其葉細破隂)
(乾之味近苦而有甘并雞舌香食之益美薑彚大如累/氣猛近於臭南土人擣之以為虀荾一名亷薑生沙石)
(中薑類也其累大辛而香削皮以黒梅并鹽汗漬之則/成也始安有之彚類也易曰拔茅連茹以其彚征吉所)
(謂薑彚非一也江蘺香草也楚辭曰扈江蘺海苔生海/水中正青狀如亂髪乾之赤鹽藏有汁名曰濡苔臨海)
(出之爾雅曰綸似綸組似組東海有之紫紫菜也生海/水中正青附石生取乾之則紫色臨海常獻之絳絳草)
(也出臨賀郡可以染食葛蔓生與山葛同根特大美於/芋也豫章間種之香茅生零陵石帆生海嶼石上草類)
(也無葉高尺許其華離婁相貫連雖無所用然異物也/死則浮水中人於海邉得之希有見其生者水松藥草)
(生水中出南海交趾東風亦草也出九真扶留藤也縁/木而生味辛可食檳榔者斷破之長寸許以合石賁灰)
(與檳榔并咀之口中赤如血始興以南皆有/之善曰蒳音納蔻火豆切彚音謂綸吉頑切)布濩臯澤
蟬聯陵丘夤縁山嶽之岊冪歴江海之流扤白蔕銜朱
蕤鬱兮䓲茂曄兮菲菲光色炫晃芬馥肸蠁職貢納其
包匭離騷詠其宿莽(布濩遍滿貌蟬聯不絶貎夤縁布/藤上貎冪厯分布覆被貎許氏記)
(字曰㞯陬隅而山之節也扤摇也蔕花本也菲菲花美/貎也方言曰凡草生而初逹謂之䓲芬馥色盛香散狀)
(包裹也匭猶結也尚書禹貢曰包匭菁茅生桂陽可以/縮酒給宗廟異物也重之是故既包裹而又纒結之一)
(曰匭柙也爾雅曰巻葹草拔其心不死江淮間謂之宿/莽屈原嘉之以其志故離騷曰夕覽洲之宿莽善曰毛)
(萇詩傳曰扤動也淮南子曰草木之勾萌銜翠載實説/文曰蕤草木華重貎肸蠁已見蜀都賦夤縁出也㞯音)
(節䓲以税切/蕤汝誰切)木則楓柙(甲/)櫲樟栟櫚枸(古/候)桹緜杬杶櫨
文欀楨橿(薑/)平仲桾櫏松梓古度楠榴之木相思之樹
(楓柙皆香木名也櫲樟木也異物志曰栟櫚檴也皮可/作索枸桹樹也直而高其用與栟櫚同栟櫚出武陵山)
(枸桹出廣州木緜樹高大其實如酒杯皮薄中有如絲/綿者色正白破一實得數斤廣州日南交趾合浦皆有)
(之杬大樹也其皮厚味近苦涇剥乾之正赤煎訖以藏/衆果使不爛敗以增其味豫章有之杶櫨二木名文文)
(木也材密緻無理色黒如水牛角日南有之欀木樹皮/中有如白米屑者乾擣之以水淋之可作餅似麵交趾)
(盧亭有之楨櫨二木名劉成曰平仲之木實白如銀君/遷之樹子如瓠形松梓二木名古度樹也不華而實子)
(皆從皮中出大如安石榴正赤初時可煑食也廣州有/之楠榴木之盤結者其盤節文尤好可以作噐建安所)
(出最大長也相思大樹也材理堅邪斫之則文可作噐/其實如珊瑚厯年不變東冶有之善曰桹音郎杬音元)
(杶敕倫切穰/音襄楨音真)宗生髙岡族茂幽阜擢本千尋垂䕃萬畝
攢柯挐莖重葩殗葉輪囷蚪蟠􁝪㙷鱗接榮色雜糅綢
繆縟繡宵露霮(徒/感)䨴(徒/外)旭日晻(鳥/感)㫲與風䬙(摇/)颺(様/)䬀
瀏颼飀鳴條律暢飛音響亮葢象琴筑(竹/)并奏笙竽俱
唱(宗生宗類而生於高山之脊故名宗生族茂言種族/繁多也擢本高聳貎八尺曰尋言婆娑覆萬畝之地)
(荘子曰匠石見樹百圍其臨千仞而後有枝此大樹之/屬也善曰許慎淮南子注曰㧝亂也女居切殗重也葉)
(重叠貎於劫切鄒陽上書曰輪囷離竒輪囷謂屈曲貎/蚪蟠謂樹如龍蛇之盤屈相糾也􁝪㙷枝柯相重叠貎)
(􁝪楚立切㙷除立切縟繡言草木花光似繡文綢繆花/采密貎霮露垂貎毛詩曰旭日始旦㫲亦誾也房妹切)
(䬀瀏風聲也䬀於西切瀏力久切颼所求切飀音留律/謂籟也殷仲文所謂幽律是也言木枝葉與風摇蕩作)
(聲如律吕之暢説文曰筑似箏五絃之樂也/世本曰隨作竽鄭𤣥周禮注曰三十六簧也)其上則猨
父哀吟􁘠子長嘯狖鼯(吾/)猓(古/火)然騰趠飛超爭接縣垂競游逺
枝驚透沸亂牢落翬散(呉越春秋曰越有處女出於南林之中/越王使使聘問以劍㦸之事處女將北)
(見於越王道逢老翁自稱素袁公問處女吾聞子善為/劒術願一觀之女曰妾不敢有所隠唯公試之於是袁)
(公即跳于林竹槁折墮地處女即接末袁公操本以刺/處女女應節入三入因舉枝擊之袁公即飛上樹化為)
(白猨遂引去㺗子猿類猿身人面見人則嘯異物志曰/狖猿類露鼻尾長四五尺居樹上兩則以尾塞鼻建安)
(臨海北有之□大如猿肉翼若蝙蝠其飛善從高集下/食火煙聲如人號一名飛生飛生子故也東呉諸郡皆)
(有之猓然猿狖之類居樹色青赤有文日南九真有之/揚雄方言曰透鷺也善曰山海經曰獄法之山有獸狀)
(如犬人面見人則笑名􁘠􁘠胡奔切枚乗菟園賦曰/上涌雲亂緑葉翬散狖余幼切趠吐教切超士弔切)其
下則有梟羊麡(儕/)狼猰貐貙(敕/俱)象烏菟之族犀兕之黨
鉤爪鋸牙自成鋒頴精若耀星聲若震霆名載於山經
形鏤於夏鼎(爾雅曰梟羊一名萬萬如人面長脣黒身/有毛及踵見人則笑左手操管海南經所)
(云也異物志云麡狼大如麋角前向有枝下出反向上/長者四五尺廣州有之常居平地不得入山林山海經)
(曰南海之外有猰㺄狀如􁋯龍首食人貙虎屬也或曰/能化為人也象生九真日南山中大者其牙鼻長一丈)
(於菟虎也江淮間謂虎為於菟犀狀如水牛頭似猪四/足類象蒼黒色一角當額上鼻上角亦墮也又有小角)
(長五寸不墮性好食棘口中洒血武陵已南山中冇兕/獸也似牛左傳曰昔夏之方有徳也逺方圖物貢金九)
(牧鑄鼎象物而為之備使人知神姦故人入山澤林藪/不逢不若魑魅魍魎莫能逢之故曰形鏤於夏鼎善曰)
(麡在西切猰於八切㺄以主切淮南子曰勾爪鋸牙於/是摯矣禮記曰刀却刃授頴鄭𤣥曰頴鋒也摯伯陵答)
(司馬遷書曰有/能見鋒頴之狀)其竹則篔簹箖箊(於/)桂箭射筒柚(由/)梧
有篁篻簩有叢(皆竹名也異物志曰篔簹生水邊長數/丈圍一尺五六寸一節相去六七尺或)
(相去一丈廬陵界有之始興以南又多小桂夷人績以/為布葛箖箊是袁公所與越女試劍竹者也桂竹生於)
(始興小桂縣大者圍二尺長四五丈箭竹細小而勁實/可以為箭通竿無節江東諸郡皆有之射筒竹細小通)
(長長丈餘亦無節可以為射筒筒及由梧竹皆出交趾/九真篻竹大如㦸槿實中勁强交趾人鋭以為矛甚利)
(勞竹有毒夷人以為觚刺獸中之則/必死篔于君切篻芳眇切簩音勞)苞筍抽節徃徃縈
結緑葉翠莖冐霜停雪橚矗(蓄/)森萃蓊茸(而/勇)蕭瑟檀樂
蟬蜎玉潤碧鮮梢雲無以踰嶰谷弗能連鸑鷟食其實
鵷鶵擾其間(苞筍冬筍也出合浦其味美於春夏時筍/也見馬援傳漢書天文志曰見梢雲其説)
(梢如樹也嶰谷崑崙北谷也漢書律厯志黄帝詔伶倫/乃之崑崙山之隂嶰谷之中取竹斬之以其厚均者吹)
(之以為黄鍾之管鸑鷟鳯雛也鵷鶵周木記曰鳯類也/非梧桐不棲非竹實不食黄帝時鳯集東園食帝竹實)
(終身不去馴擾善也善曰橚矗長直貎蓊茸茂盛貎蕭/瑟聲也冒犯也蟬蜎言竹妍雅也橚所六切矗丑六切)
(枚乗兎園賦曰修竹檀欒夾水碧/鮮言竹似之也梢雲山名出竹)其果則丹橘餘甘荔
枝之林檳榔無柯椰葉無隂龍眼橄㰖棎榴禦霜結根
比景之隂列挺衡山之陽(㠔瑩荆楊已南異物志曰餘/甘如梅李核有刺初食之味)
(苦後口中更甘高凉建安皆有之荔枝樹生山中葉緑/色實赤肉正白味大甘美檳榔樹高六七丈正直無枝)
(葉從心生大如楯其實作房從心中出一房數百實實/如雞子皆有殻肉滿殻中正白味苦澀得扶留藤與古)
(賁灰合食之則柔滑而美交趾日南九真皆有之椰樹/似檳榔無枝條高十餘尋葉在其末如束蒲實大如瓠)
(繫在樹頭如挂物也實外有皮如胡桃核裏有膚膚白/如雪厚半寸如猪膏味美如胡桃膚裏有汁升餘清如)
(水美如蜜飲之可以愈渇核作飲噐也龍眼如荔枝而/小圓如彈丸味甘勝荔枝蒼梧交趾南海合浦皆獻之)
(山中人家亦種之橄㰖生山中實如雞子正青甘美味/成時食之益善始興以南皆有之南海常献之棎棎子)
(樹也生山中實似梨冬熟味酸丹陽諸郡皆有之榴榴/子樹也出山中實亦如梨核堅味酸美交趾獻之善曰)
(橄音敢㰖音覽棎市曕切漢書音義如淳曰比景日中/於頭上景在已下故名之比景比方利切一作比景云)
(漢武時日南郡置北景縣言在日之南向北/㸔日故名宋玉笛賦曰余嘗觀於衡山之陽)素華斐丹
秀芳臨青壁系紫房鷓鴣南翥而中留孔雀綷羽以翺
翔山雞歸飛而来棲翡翠列巢以重行(鷓鴣如鷄黒色/其鳴自呼或言)
(此鳥常南飛不北豫章已南諸郡處處有之孔雀尾長/六七尺緑色有華彩朱崖交趾皆有之在山草中山雞)
(如雞而黒色樹棲晨鳴今所謂山雞者鷩跠也合浦有/之翡翠巢於樹顛生子夷人稍徙下其巢子大未飛便)
(取之皆出於/交趾鬰林郡)其琛賂則琨瑤之阜銅鍇之垠火齊之寳
駭雞之珍赬丹明璣金華銀樸紫貝流黄縹碧素玉隠
賑嵗㠢雜插幽屏(必/井)精曜潛頴硩陊(直/氏)山谷碕岸為之
不枯林木為之潤黷隋侯於是鄙其夜光宋玉於是陋
其結綠(琛寳也賂貨也詩曰來獻其琛大賂南金琨瑶/皆美石也鍇金屬也禹貢金三品謂金銀銅也)
(異物志曰火齊如雲母重沓而可開色黄赤似金出日/南赬赤也丹丹砂也出山中有穴禹貢荆州貢丹璣珠)
(屬也朱崖出珠金華采者銀朴銀之在石者紫貝以色/言之流黄土精也淮南子曰夏至而流黄澤縹碧素玉)
(者亦以色言也哲者言其如硩擿而陊落山谷者淮南/子曰積疊琁玉以純修碕張衡南都賦曰隋珠夜光張)
(禄先生曰宋有結緑隋侯宋玉於此各鄙其寳也善曰/尚書曰瑶琨篠蕩孝經援神契曰神靈滋液則犀駭雞)
(宋衷曰角有光雞見而駭驚也劉欣期交州記曰金華/出珠崖謂金有華采者埤蒼曰嵗㠢不平也又重累貎)
(嵗烏臿切㠢故臿切幽屏謂生處也潛頴謂潛深而有/光穎説文硩擿空青珊瑚墮之珠玉潛伏土石間隨四)
(時長故硩毁陊落山谷之土石也潤膩也黷黒茂貎晢/敕列切孫卿子曰言無小而不聲行無隠而不形玉在)
(山而木潤淵生珠而崖不枯許慎/淮南子注曰碕長邉也巨依切)其荒陬(子/侯)譎(決/)詭則有
龍穴内蒸雲雨所儲陵鯉若獸浮石若桴雙則比目片
則王餘窮陸飲木極沉水居泉室潛織而巻綃淵客慷
慨而泣珠開北户以向日齊南冥於幽都(陬四隅謂邉/逺也湘東新)
(平縣有龍宂宂中黒土天早人人便共以水沾穴則暴/雨應之常以此請雨也陵鯉有四足狀如獺鱗甲似鯉)
(居土宂中性好食蟻楚辭曰陵魚曷止王逸曰陵鯉也/浮石體虚輕浮在海中南海有之桴舟也比目魚東海)
(所出王餘魚其身半也俗云越王鱠魚未盡因以殘半/葉水中為魚遂無其一面故曰王餘也朱崖海中有渚)
(東西五百里南北千里無水泉有大水斬之以盆甕承/其汁而飲之水居鮫人水底居也俗傳鮫人從水中出)
(曾寄寓人家積日賣綃綃者竹孚俞也鮫人臨去從主/人索噐泣而出珠滿盤以與主人日南人北户猶日北)
(人南户也善曰尚書曰宅朔方曰幽都謂日既在北則/南冥與幽都同王餘泉客皆見博物志窮陸見後漢書)
(史記曰秦始皇地南至/北向户北㨿河為塞)其四野則畛畷無數膏腴兼倍
原隰殊品窊隆異等象耕鳥耘此之自與穱(捉/)秀菰(狐/)穂(詞/翠)
(切/)於是乎在(畛畷謂地廣道多也舊井田間有徑有畛善曰/鄭𤣥毛詩箋曰畛舊田有徑路也之引切説文)
(曰畷兩陌間道也知街切又陟劣切説文曰窊汙邪下也/於𤓰切越絶書曰舜𦵏蒼梧象為之耕禹𦵏㑹稽鳥為之)
(耘左傳曰生人/之道於是乎在)煑海為鹽採山鑄錢國税再熟之稻鄉貢八蠶
之緜(善曰史記曰吴有豫章郡銅山吴王濞則招致天下/亡命者盜鑄錢煑海為鹽國用富饒異物志交趾稻)
(夏熟農者一嵗再種劉欣期交/州記曰一嵗八蠶繭出日南也)徒觀其郊隧之内奥都邑之
綱紀霸王之所根柢(帝/)開國之所基趾郛郭周匝重城結隅通門二
八水道陸衢所以經始用累千祀憲紫宫以營室廓廣庭之漫漫
寒暑隔閡(五/葢)於邃宇虹蜺囘帶於雲館所以跨跱煥炳萬里
也(爾雅曰柢本也吳與周並世世稱王自泰伯至闔閭/二十五世矣夫差益強大得為盟主故曰霸王之所)
(根柢也越絶書曰吴郭周匝六十八里六十步大城周/匝四十七里二百一十步水門八陸門八其二有樓名)
(門者車船並入昌門人見在銅柱石填地大城中有小/城周十二里亦有水陸門皆闔閭宫在髙平里言經營)
(造作之始使子孫累代保居也漫漫長逺貌寒暑所/閡謂冬温夏涼善曰西都賦曰虹蜺回帶於棼楣)造
姑蘇之髙臺臨四逺而特建帶朝夕之濬池佩長洲
之茂苑窺東山之府則瓌寳溢目䚕海陵之倉則紅粟
流衍(姑蘇吴臺名也善曰越絶書曰吴王夫差起姑胥/之臺五年乃成髙見三百里史記曰越伐吴敗之)
(姑蘓漢書伍被曰子胥云見麋鹿遊姑蘓之臺然姑胥/即姑蘓也漢書枚乗上書曰夫漢諸侯方輸謂錯出其)
(珍怪不如東山之府轉粟西向不如海陵之倉修治上/林圍守禽獸不如長洲之苑游曲臺臨上路不如朝夕)
(之池蔡邕月令章句榖藏曰倉蒼頡篇曰䚕索視/之貎師蟻切漢書曰太倉之粟紅腐而不可食)起寢
廟於武昌作離宫於建業闡闔閭之所營采夫差之遺
法抗神龍之華殿施榮楯而㨗獵崇臨海之崔巍飾赤
烏之韡曄(呉志曰前呉都武昌在豫章後都建業在丹/陽孫權曰㑹稽徙治丹陽建業人皆不樂徒)
(故為歌曰寜飲建業水不向武昌居言離宫者明非呉/舊都也神龍建業正殿名臨海赤烏皆建業呉大帝所)
(太初宫殿名也㨗獵高顯貌越絶書曰昔越王勾踐欲/伐呉大夫種對以九術於是作榮楯嬰以白壁鏤以黄)
(金狀類龍跎以獻呉王夫差夫差大悦子胥諫曰王勿/受也王不聼遂受之以飾殿也闔閭造呉城郭宫室其)
(子夫差嗣增崇侈靡孫權移都建業皆學之故曰闡闔/閭之所營采夫差之遺法而施榮楯也春秋左氏傳曰)
(夫差次有臺榭陂池焉/玩好心從歡樂是務)東西膠葛南北崢嶸房櫳對櫎
(晃/)連閣相經閽闥譎詭異出奇名左稱彎碕右號臨硎
(善曰膠葛長逺貎崢嶸深䆳貎魯靈光殿賦曰洞膠葛/其無垠説文曰櫳房室之疏也又曰櫎帷屏屬然則門)
(牕之廡通名櫎櫎與晃音義同彎碕臨硎閽闥名也呉/後主起昭明宫於太初之東開彎碕臨硎二門彎碕宫)
(西門碕巨依/切硎口耕切)彫欒鏤楶青瑣丹楹圖以雲氣畵以􁦚靈
雖兹宅之夸麗曾未足以少寧思比屋於傾宫畢結瑤
而搆瓊(梁栭也瑣户兩邉以青畫為瑣文楹柱也汲郡/地中古文冊書曰桀築傾宫飾瑶臺紂作瓊室)
(立玉門言其夸麗善曰鄭𤣥禮記注曰栭謂之/楶音節左氏傳曰丹桓宫楹杜預曰楹柱也)髙闈有
閌洞門方軌朱闕雙立馳道如砥樹以青槐亘以緑水
𤣥䕃耽耽清流亹亹(善曰李尤徳陽殿賦曰朱闕巖巖漢/書音義應劭曰馳道天子之道毛詩)
(曰周道如砥言其平直也漢書賈山上書曰秦為馳道/樹以青松然古之表道或松或槐也亘引也耽耽樹隂)
(重貌韓詩曰/亹水流進貌)列寺七里俠棟陽路屯營櫛比解署棊布
横塘查下邑屋隆夸長干延屬飛甍舛互(呉自宫門南/出苑路府寺)
(相屬俠道七里也解猶署也呉有司徒大監諸署非一/也横塘在淮水南近家渚縁江築長堤謂之横塘北接)
(栅塘查下查浦在横塘西隔内江自山頭上十里至查/浦建業南五里有山岡其間平地吏民雜居東長干中)
(有大長干小長干皆相連大越城東小城西地有長短/故號大小相干韓詩曰考盤在干地下而黄曰干櫛比)
(喻其多也藏官物曰公廨醫巫所居曰署飛甍舛互言/室屋之多相連下之貎善曰應劭風俗通曰今尚書御)
(史謁者所止皆曰寺俠棟棟洽相俠也古洽/陽路路陽也毛詩曰其崇如墉其比如櫛)其居則髙
門鼎貴魁岸豪傑虞魏之昆顧陸之裔歧嶷繼體老成
奕世躍馬疊跡朱輪累轍陳兵而歸蘭錡内設冠葢雲
䕃閭閻闐噎(魁岸大度也漢書曰江充為人魁岸又于/公髙門以符封又賈捐之傳曰石顯方鼎)
(貴應劭曰鼎始也乃祖乃父已來皆貴故曰鼎貴也虞/虞文秀魏魏周顧顧榮陸陸遜隆呉之舊貴也昆裔皆)
(後世也岐嶷謂有識知也老成徳之人養之乞言躍馬/騰躍之謂言富貴也蔡澤傳曰躍馬肉食西京賦曰武)
(庫禁兵設在蘭錡閭閻闐噎言人物遍滿之貌善曰毛/詩曰克岐克嶷又曰雖無老成人謝承後漢書曰王公)
(位二千石奕世相襲楊惲書曰/方家隆盛時乗朱輪者十人)其鄰則有任俠之靡輕
訬之客締交翩翩儐從奕奕出躡珠履動以千百里讌
巷飲飛觴舉白翹闗扛鼎拚射壺博鄱陽㬥謔中酒而
作(靡美也揚子法言曰聶政荆軻刺客之靡締結也賈/誼過秦論曰締交白罰爵名也漢書曰引滿舉白鄱)
(陽人俗性暴急何晏云鄱陽惡戯難與曹也鄱陽本豫/章縣善曰漢書曰季布為任俠如淳曰相與信為任同)
(是非為俠漢書述曰江都輕訬謂輕薄為訬也締結也/翩翩往來貌奕奕輕靡之貌高誘淮南子注曰訬輕利)
(急疾也訬音眇史記曰趙平原君使人於楚楚相春申/君處趙使欲夸楚為玳瑁簮刀劒室皆以珠飾之請春)
(申君春申君客二千餘人其上客皆躡珠履而迎之趙/使大慙翹關扛鼎皆逞壯力之勁能招門開也列子曰)
(孔子勁能招國門之關而不肯以力闈招與翹同扛舉/也漢書曰項羽力能扛鼎又漢書贊曰元帝時覽拚射)
(孟康曰手摶為拚壺投壺也禮/有投壺論語曰不有博奕者乎)於是樂只衎而歡飫無
匱都輦殷而四奥来暨水浮陸行方舟結駟唱櫂轉轂昧
旦永日(昧旦清晨也左傳曰昧旦丕顯善曰毛詩曰/其樂只且又曰嘉賓式宴以衎飫已見上文)
(輦王者所乗故京邑之地通曰輦馬漢書曰殺身靡骨/死事輦轂下四隩來暨言四方之人皆來唱櫂轉轂言)
(逺人唱歌擿船乗車轉轂以向呉郡楚辭曰青纚結駟/齊千乗漢書曰轉轂百數毛詩曰且以永日衎若旦切)
(飫一/據切)開市朝而並納横闤闠而流溢混品物而同㕓并
都鄙而為一士女佇眙商賈駢坒紵衣絺服雜沓傱萃
輕輿按轡以經隧樓船舉颿(帆/)而過肆果布輻湊而常
然致逺流離與珂(苦/何)珬(混同也佇眙立視也今市聚人/謂之立眙南方多綿葛故曰紵)
(衣絺服也樓船船也颿者船帳也地理志曰越多犀象/玳瑁珠璣銅銀果布之湊黄支國多異物入海市明珠)
(流離果橘柚之屬布箋紵之屬近海多寳物湊㑹處也/珬老鵰化西海為珬已裁割若馬勒者謂之珂珬者珂)
(之本璞也日南郡出珂珬善曰楚辭曰覽涕而佇眙許/慎淮南子注曰坒相連也扶必切羽獵賦曰萃傱沇溶)
(埤蒼曰傱走貎先鞏切隧向市路肆/市路也漢書有樓船將軍珬音戍)䌖賄紛紜器用萬
端金鎰磊砢(力/可)珠琲(歩/對)闌干桃笙象簟韜於筒中蕉葛
升越弱於羅紈(䌖蠻夷貨名也扶南傳曰䌖貨布帛曰/賄金二十四兩為鎰史記曰趙孝成王)
(一見虞卿賜黄金百鎰磊砢衆多貎琲貫也珠十貫為/一琲闌干猶縱横也桃笙桃枝簟也呉人謂簟為笙又)
(折象牙以為簟也蕉葛葛之/細者升越越之細者䌖音㨗)㒊譶澩㺒交貿相競諠譁
喤呷芬葩䕃映揮袖風飄而紅塵畫昬流汗霡(脉/)霂(沐/)
而中逵泥濘(善曰㒊所立切蒼頡篇曰譶不止也佇立/切澩㺒衆相交錯之貎澩胡巧切方言曰)
(㺒猥也奴巧切方言曰諻吁横切諻通也説文曰呷吸/也呼甲切紛葩謂舒張貿物使覆映史記蘓秦説齊王)
(舉袂成帳揮汗成雨毛萇詩傳曰小雨謂/之霡霂杜預左氏傳注曰濘泥也奴定切)富中之甿貨
殖之選乘時射利財豐巨萬競其區宇則并疆兼巷矜
其宴居則珠服玉饌(越絶書曰富中大唐中也勾踐治/以為田肥饒故謂之富中珠服珠)
(襦之屬以珠餙之也玉饌者尚書曰惟辟玉食言富中/之食貨殖之選者各利所以能豐其財也并疆踰田畝)
(也兼巷踰里閭也言農人之富自相夸競善曰説文/曰甿田人也孔安國尚書傳曰自賢曰矜射賓亦切)趫
(起/喬)材悍壯此焉比廬㨗若慶忌勇若専諸危冠而出竦
劔而趨扈帶鮫函拔揄屬鏤(力駒切秦零陵令上書曰荆/軻挾匕首卒刺陛下陛下以)
(神武扶揄長劒以自救韓非子曰解其長劒免其危冠/離騷曰扈江離楚人謂被為扈鮫函鮫魚甲可為鎧淮)
(南子曰鮫革犀兕為甲胄也周禮曰燕無函孟子曰矢/人豈不仁於函人哉左傳曰呉賜子胥屬鏤以死凡此)
(皆其噐用之事義亦其土俗所能出有嘉服用也善曰/成公綏洛禊賊曰趫才逸態習水善浮吕氏春秋曰呉)
(王欲殺王子慶忌謂要離曰言常以馬逐之江止而不能/及射之矢左右滿抱而不能中髙誘曰慶忌呉王僚之)
(子也走追奔獸接及飛鳥左傳曰呉公子尤享王/鱄諸置劍於全魚中以進抽劍刺王遂殺闔閭)藏鍦
於人去􁈚自閭家有鶴膝户有犀渠軍容蓄用器械兼
儲呉鉤越棘純鈎湛盧戎車盈於石城戈舩掩乎江湖(鍦/矛)
(也揚雄方言曰呉越以矛為鍦􁈚楯也鶴膝矛也矛骹/如鶴脛上大下小謂之鶴膝犀渠楯也犀皮為之國語)
(曰奉父犀渠軍容軍之容表言矛劒等也司馬法曰古/者軍容不入國國容不入軍軍容入國則人徳麄國容)
(入軍則人徳弱越絶書曰闔閭既重莫耶乃復命國中/作金鈎有人貪王賞之重殺其兩兒以血釁鈎遂成二)
(鈎獻之闔閭詣官求賞王曰為鈎者衆多而子獨求賞/何以異於衆人之鈎乎曰我之作鈎也殺二子成兩鈎)
(王曰舉鈎以示之何者是也於是鈎師向鈎而哭呼其/兩子之名呉鴻扈稽曰我在此王不知汝之神也聲未)
(絶於口兩鈎俱飛著於父之背呉王大驚曰嗟呼寡人/誠負子廼賞之百金遂服其鈎爾雅曰棘㦸也純鈎湛)
(盧劍名也越絶書曰昔越王勾踐有寳劒五聞於天下/客有能相劒者名薛燭王召而問之對曰歐治子因天)
(地之精悉其技巧一曰純鈎二曰湛盧三曰莫耶四曰/豪曹五曰巨闕石城石頭隖也在建業西臨江其中有)
(庫藏軍儲戈船船下有戈也江湖二水名也善曰禮記/曰越棘大弓天子之戎噐也鄭𤣥曰越國名也考工記)
(曰越鐵利可以為㦸環濟呉紀曰建安/十七年城石頭越絶書伍子胥船有戈)露往霜来日月
其除草木節解鳥獸腯膚觀鷹隼誡征夫坐組甲建祀
姑命官帥而擁鐸將挍獵乎具區(詩曰令我不樂日月/其除國語曰本見而)
(草木節解本氐也謂霜降之後生氣既衰草木枝葉皆/節理解落也腯肥也左氏傳曰肥腯謂畜之碩大蕃滋)
(也漢書曰鷹隼未擊矰弋不施於蹊􁀙於此時也可以/戒戎夫左氏傳曰裏糧坐甲又曰組甲三千馬融曰組)
(甲以組為甲祀姑幡名麾旗之屬也國語曰呉王夫差/出軍與晉爭長昬乃戒夜中令服兵擐甲陳士卒官帥)
(擁鐸建祀姑此呉軍容之舊制也鐸施號令而振之也/周禮校人中大夫掌王田獵之馬一校千二百九十六)
(匹具區澤名也在呉之西善/曰爾雅曰呉越之間有具區)烏滸(忽/古)狼㬻(呼/光)夫南西屠
儋(都/倉)耳黒齒之酋(白/由)金鄰象郡之渠驫􁴩飍矞靸霅警
㨗先驅前塗(異物志曰烏滸南夷别名也其落在深山/之中其種族為人所殺則居其死所且伺)
(殺主若有過之者是與非則仇而食之狼㬻人夜齅金/知其良不夫南特有才巧不與衆夷同西屠以草染齒)
(染曰作黒儋耳人鏤其耳匡夫南之外有金鄰國去夫/南可二千餘里土地出銀人衆多好獵大象生得其死)
(則取其牙首渠皆豪帥也象郡今日南郡也又冇象林/郡善曰驫􁴩飍矞衆馬走貌驫必幽切􁴩呼橘切飍香)
(幽切矞以出切靸霅走疾/貎靸素合切霅徒合切)俞騎騁路指南司方出車檻
檻被練鏘鏘呉王乃巾玉輅軺(翊/焦)驌驦旂魚須常重光攝
(烏/頰)烏號佩干將羽旄揚蕤雄㦸耀芒貝胄象弭織文鳥
章六軍袀(翊/遵)服四騏龍驤(管子曰桓公北征孤竹見人/長尺而人物具焉冠而右袪)
(衣走馬管仲曰登山之神有俞兒者長尺人物具焉霸/王之君興登山之神見且走馬前導也袪衣示前有水)
(也右袪衣從右方渉也至卑耳之溪有贊水者從左方/渉其深及冠從右方渉其深至膝己渉大濟也指南指)
(南車也里谷子曰鄭人取玉必載司南之車為其不惑/也鏘鏘行歩貎也左傳曰破練三千馬融曰被練為甲)
(者所服玉輅以玉餙車也驌驦馬也左氏傳曰唐成公/如楚有兩驌驦馬子常欲之不與三年止之唐人竊馬)
(而獻子常子常歸唐候馬融曰驌驦鳥也馬似之/旂旌旗之屬周禮有巾車官又交龍為旂以魚湏)
(為柄也日月為常重光謂日月畫於旂上也攝持弦而/也烏號柘名以為弓淮南子曰烏號之弓不能無)
(射列女傳曰柘枝體勁烏集其上被即舉弹鳥乃哀號/故號之干將劒名胄兠鍪以貝飾之弭弓未以象飾之)
(鳥章染絲織鳥畫為文章置於旌旂也左氏傳曰袀服/振振袀同也騏馬名善曰毛詩曰大車檻檻子虚賦曰)
(靡魚湏之撓旃史記趙良曰屈盧之勁矛干將之雄㦸/又曰貝胄朱綅又曰象弭魚服又曰織文鳥章又曰乗)
(其四騏南都賦曰/馬鹿超而盧驤)峭格周施罿罻普張罼䍐瑣結罠蹏
連網阹以九疑禦以沅湘輶軒蓼擾彀騎煒煌(莊子曰/峭格羅)
(絡謂張網周遍量罻罼䍐皆鳥網也瑣結似瑣連結也/連網言不絶也罠䴢網蹏兔網周易曰蹄所以在兔得)
(兔而忘蹄阹闌也因山谷以遮獸也禦禁也謂因沅湘/為藩落也揚雄羽獵賦曰禦自汧渭九疑山名沅湘水)
(名輶輕也詩云輶車鑾鑣彀騎張弓弩之騎也峭七肖切/罿音衝罻音尉罼音畢罠無貧切阹音祛禦音語彀古侯)
(切/)袒禓徒搏抜距投石之部猿臂骿脇狂趭獷猤鷹瞵
鶚視䟃𧽼翋􁗕若離若合者相與騰躍乎莽䍚之野(爾/雅)
(曰袒禓肉袒也詩云袒禓暴虎拔距謂兩人以手相按/能拔引之也超踰躍也投石舉以投摘也王翦傳曰投)
(石㧞距猿臂通肩也漢書李廣猿臂為武騎常侍骿脇/今駢幹也骿駢通史記商君傳趙良謂鞅曰君之出多)
(力而駢脅者參乗左傳曰晉文公駢脅趨走也鷹瞵鶚/視言勇士似之也善曰司馬相如大人賦曰騰而狂趭)
(子召切説文曰犬獷不可附也子猛切猤壯勇之貎其/翠切説文曰暽日精也力辰切䟃𧽼翋􁗕相隨驅逐衆)
(多貎䟃七感切翋力答切􁗕徒合/切莽䍚廣大貎莽莫浪切䍚音浪)干鹵殳鋌暘(以良/切)夷
勃盧之旅長􁟴短兵直髪馳騁儇(許/縁)佻坌竝銜枚無聲
悠悠斾旌者相與聊浪(郎/)乎味莫之坰(干鹵皆楣也越/絶書曰越王身)
(披暘夷之甲抜勃盧之矛短兵刀劒也尚書曰稱爾干/過秦論曰流血溧鹵廣雅曰􁟴矛也呼狄切楚辭曰車)
(錯轂兮短兵接史記曰荆軻怒髪直衝冠方言曰儇佻/疾也佻他弔切漢書曰相如弔二世曰坌入曽宫之嵯)
(峩音義曰坌並也歩寸切周禮銜枚氏下士鄭𤣥曰止/言語囂諠也枚大如箸横銜之毛詩曰有聞無聲又曰)
(蕭蕭馬鳴悠悠斾旌悠悠流/貌昧莫廣大貌聊浪放曠貎)鉦(鉦/)鼓疊山火烈熛林飛
爓浮煙載霞載隂菈擸雷硠崩巒弛(直/氏)岑鳥不擇木獸
不擇音(疊振疊也熛火爓也左傳曰鳥則擇木又曰鹿/死不擇音鹿得美草呦呦而鳴至於困廹將死)
(不暇復擇出音急之至也凡閒暇而有好聲逼急不擇/音獸皆然非唯鹿也莊子亦曰獸死不擇音以雷硠之)
(至故云鳥不擇木獸不擇音善曰説文曰鉦鐃也菈擸雷/硠崩弛之聲菈郎答切擸音獵硠音朗爾雅曰巒山隋山)
(小而高/曰岑)􁄣甝虪䋶麋麖驀六駮追飛生彈鸞鶁射猱㹶
白雉落黒鴆零陵絶嶛(尞/)嶕(兹/遥)聿越巉(鋤/咸)險跇踰竹柏
㺦猭杞柟封狶莸神螭掩剛鏃(祖/禄)潤霜刃染(䋶絆前兩/足也莊子)
(曰連之羈䋶音聳麖大䴢也桂林有麋山海經曰駮如/馬白身黒尾一角鋸牙虎爪音如鼓能食虎也詩曰隰)
(有六駮飛生鼯也師廣曰南方有鳥曰羗鶁黄頭赤目/五色備也猱似猿奴刀切㹶音亭鴆鳥一名雲白黒色)
(長頸赤喙食蝮蛇體有毒古人謂之鴆毒江東諸大山中/皆有之左氏傳曰叔牙飲酖酒而死聿越豹走貌霜刃言)
(其殺利也善曰毛詩曰不敢暴虎毛萇曰暴虎空手以/摶也􁄣與暴同爾雅曰甝白虎胡甘切虪黒虎音叔説)
(文曰驀上馬也鶁音京史記曰跇萬里如淳曰跇超踰/也恥曵切埤蒼曰㺦猭逃也㺦丑珍切猭恥傳切淮南)
(子曰申包胥曰呉為封狶修蛇方言曰南/楚人謂猪為狶虚豈切莸狶聲呼學切)於是弭節頓
轡齊鑣駐蹕徘徊倘佯寓目幽蔚覽將帥之拳勇與士
卒之抑揚羽族以觜距為刀鈹(披/)毛羣以齒角為矛鋏
(古/業)皆體著(池/著)而應卒(倉/忽)所以挂扢而為創(瘡/)痏衝踤而
㫁筋骨莫不衂鋭挫芒拉捭摧藏雖有石林之岝(賾/)崿
請攘臂而靡之雖有雄虺之九首將抗足而跐之(離騷/曰卯)
(志弭節蹕止行者也王者出入警蹕倘佯猶翺翔言呉之/將帥皆有拳勇羽族鳥屬也毛羣獸屬也鈹兩刃小刀也)
(鋏刀身劒鋒有長鋏短鋏體著者著體而生也楚辭天/問篇曰鳥有石林此本南方楚圖畫而屈原難問之於)
(義則石林當在南也楚辭招魂曰南方不可以止雄虺/九首往來儵忽雖有石林雖有雄虺者葢張誕之云非)
(必臨時所遇善曰左氏傳曰得臣寓目焉毛詩曰無拳/無勇拳與權同楚辭曰帶長鋏之陸離廣雅曰扢摩也)
(公紇切蒼頡篇曰痏毆傷也為軌切説文曰踤觸也材/律切衂折傷也女六切拉頓折也捭兩手擊絶也布買)
(切靡碎也廣雅曰/跐躡也且爾切)顛覆巢居剖破窟宅仰攀鵕䴊俯蹴
(七/六)豺獏刦剞(几/)熊羆之室剽掠虎豹之落猩猩啼而就
禽􁋃􁋃笑而被格屠巴蛇出象骼斬鵬翼掩廣澤(山海/經曰)
(猩猩豕身人面異物志曰出交趾封溪有猩猩夜聞其/聲如小兒啼也􁋃􁋃梟羊也已觧上章矣梟羊善食人)
(大口其初得人喜而笑却脣上覆額移時而後食之人/因為筒貫於臂上待執人人即抽手從筒中出鑒其脣)
(於額而得禽之張衡𤣥圖曰梟羊喜獲先笑後愁山海/經曰巴蛇食象三嵗而出其骨骼骨也其為蛇青黄赤)
(黒鵬翼大垂天也善曰許慎淮南子注曰鵕䴊鷩雉也/鵕思俊切䴊音儀爾雅曰獏白豹音陌剞亦刦也廣雅)
(曰落居也􁋃扶/沸切骼音格)輕禽狡獸周章夷猶狼跋乎紭(横/)中忘
其所以晱䁑失其所以去就魂褫氣懾(之/葉)而自踢䟮者
應弦而飲羽形僨景僵者累積而增益雜襲錯繆傾藪
薄倒岬岫岩穴無豜豵翳薈無􁘈鷚思假道於豐隆披
重霄而髙狩籠烏兔於日月窮飛走之棲宿(周章謂章/皇周流也)
(楚辭曰君不行兮夷猶王逸曰夷猶豫也紭網綱也踶/跋促遽貎踼䟮皆頓伏也飲羽謂所射箭没其箭羽也)
(關子曰宋景公以弓人之弓升虎圏之臺東向而射箭/集彭城之東其餘力逸勁猶飲羽於石梁雜襲重叠也)
(錯繆聊亂貌薄不入之叢藪澤别名言欲假道豐隆非/實事也然欲窮高極逺究變化備幽明之故設此云善)
(曰毛詩曰狼跋其胡説文曰睒蹔視也式冉切睗疾視/也式亦切禠奪也直示切聲類曰踼跌也徒郎切漢書)
(音義曰䟮崩也蒲北切爾雅曰僨僵也方問切許慎淮/南子注曰岬山旁古押切爾雅曰山有穴曰岫毛萇詩)
(傳曰獸三嵗曰豜公妍切爾雅曰豕生三子曰豵子公/切説文曰􁘈麛也音湏又曰鷚鳥大鶵也力㓜切楚辭)
(曰吾令豐隆乗雲兮王逸曰豐隆雲師也春秋元命苞/曰日月兩設以蟾□與兔者隂雙居月中有兔已見蜀)
(都/賦)嶰澗閴岡岵童罾罘滿效獲衆迴靶乎行邪睨觀魚
乎三江汎舟航於彭蠡渾萬艘而既同(閴空也易曰閴其無/人爾雅曰山多草木)
(曰岵岡山脊也童無草木也若童無角靶轡革也彭蠡澤名/善曰爾雅曰小山别大山曰嶰山夾水曰澗毛萇詩傳曰太)
(平山不童澤不竭聖主得賢臣頌曰王良執靶左氏傳曰/公觀魚于棠尚書曰三江既入震澤底定彭蠡既瀦説文)
(曰艘船總名衆一作潨潨水/㑹也嶰古買切航船别名)𢎞舸連舳巨檻接艫飛雲
葢海制非常模疊華樓而島跱時髣髴於方壺比鷁首
而有裕邁餘皇於往初(揚雄方言曰江湖凡大船曰舸/舳船前也艫船後也船上下四)
(方施板者曰檻也飛雲葢海呉樓船之有名者皆彫鏤/采畫有軒櫎華檻之船也島跱謂似方壺蓬萊二山有)
(宫闕左氏傳曰楚敗呉師獲其乗舟餘皇呉子光請於/衆曰䘮先君之乗舟豈唯光罪衆亦有馬善曰釋名曰)
(上下重牀曰艦江表傳曰孫權乗飛雲大船呉志曰/賀齊所乗船彫刻丹鏤望之若山方壺已見上文)張
組幃構流蘇開軒幌鏡水區槁工檝師選自閩禺習御
長風狎翫靈胥責千里於寸隂聊先期而須㬰(流蘓謂翦/繒綵垂於)
(彫文之樓也水區河中也言開文軒光輝如鏡照川也/閩越名也秦并天下以其地為閩中郡班固述两越傳)
(曰悠悠外宇閩越東甌禺畨禺也其彼地人便水方言/云刺舩曰槁檝橈也淮南子曰來溪谷之流以象禺長)
(風逺風也靈胥伍子胥神也昔呉王殺子胥於江沉其/尸於江後為神江海之間莫不尊畏子胥將濟者皆敬)
(祠其靈以為性命舟檝之師獨能狎翫之也千里路之/長也寸隂晷之短也言水靈輯睦浪濤弭息取長路於)
(短景獨能先期而到故有湏㬰之暇也善曰西京賦曰/長風激於别島越絶書曰子胥死王使捐於大江口乃)
(發憤馳騰氣若奔馬乃歸/神大海盖子胥水仙也)櫂謳唱簫籟鳴洪流響渚禽
驚弋磻(波/)放稽鷦鵬虞機發留鵁鶄(弋繳射也鷦鵬鳥/也楚辭曰從𤣥鶴)
(與鷦鵬尚書曰若虞機張鄭氏注曰虞主田獵之地者/也機弩牙也鵁鶄鳥似鳬頭上總毛羽善曰櫂謳已見)
(西都賦説文曰籟三孔/籥也磻已見西京賦)鈎餌縱横網罟接緒術兼詹公
巧傾任父筌䱎(亘/)䲛鱺鱨魦罩(敇/教)兩魪罺(側/梢)鰝鰕乘鱟(胡/豆)
黿鼉同罛共羅沈虎潛鹿馽(縶/)龓僒束鰴鯨輩中於羣犗攙搶
㬥出而相屬雖復臨河而釣鯉無異射鮒(附/)於井谷(易/曰)
(結䋲而為網罟以佃以漁詹公詹何也任父仕公子也/莊周曰任公子為大鈎巨矰五十犗牛以為鉺蹲㑹稽)
(投竿東海已而大魚食巨鈎鈎没而下驚揚奮鬐白波/若山海水震蕩任公子得若魚離餌之制河以東蒼梧)
(以西莫不厭此魚者筌捕魚噐今之斗囘也筌所以得/魚也莊子曰得魚而忘筌單籗也編竹籠魚者也詩云)
(南有嘉魚烝然罩罩魪左右魪一目所謂比目魚也云/湏兩魚竝合乃能遊者單行落魄著物為人所得故曰)
(兩魪丹陽呉㑹有之巢抑魚之噐也鱟形如惠文冠青/黒色十二足似蟹足悉在腹下長五六寸雌常負雄行)
(漁者取之必得其雙故曰乗鱟南海朱崖合浦諸郡皆/有之罛魚網也詩云施罛濊濊虎魚頭身似虎或云變)
(而成虎鹿頭魚有角似鹿同罛共羅言皆為網罟所制/獲也縶龓僒束者陷網罟之中見僒束也鰴鯨魚之有)
(力者也魚大者莫若鯨也故曰鰴鯨也攙搶星也淮南/子曰鯨魚死而彗星出易井卦曰九二井谷射鮒鄭𤣥)
(云九二坎爻也坎為水上直㢲生一艮爻也艮為山山/下有井必因谷水所生魚無大魚但多鮒魚耳言㣲小)
(也夫感動天地此魚之至大射鮒井谷此魚之至小故/以相況善曰列子曰詹何楚人也以獨繭絲為綸芒針)
(為鈎㓝篠為竿剖粒為餌引盈車之魚於百仞之淵䱎/􁘤鮪也䱎古贈切鱨魦已見西京賦魪音介爾雅曰鰝)
(大魚鰕音遐鱟音候馽己見西京賦又曰龓兼有也力/公切鵩鳥賦曰僒若囚拘求殞切鰴音輝説文曰犗騬)
(牛也犗古邁/切騬以陵切)結輕舟而競逐迎潮水而振緡(密/巾)想萍實
之復形訪靈䕫於鮫人精衛銜石而遇繳文鰩夜飛而
觸綸北山亡其翔翼西海失其遊鱗(繳弋綸也緡綸皆/鈎繳也詩曰其釣)
(惟何惟絲伊緡善曰家語曰楚昭王渡江得物如斗入/王舟中王怪之使問孔子孔子曰此為萍實可剖而食)
(之其甘如蜜唯王者能獲此吉祥也云先時童謡曰楚/王渡江得萍實大如斗赤如日剖而食之甘如蜜引此)
(事言今乗江流想復遇斯事也山海經曰東海中有獸/如牛蒼身無角一足入水則風其聲如雷以其皮冐鼔)
(聞五百里名曰䕫鮫人居水中故訪之北山經曰發鳩/之山有鳥狀如烏而文首白喙赤足名精衛其嗚自呼)
(亦帝之女姓姜遊於東海溺而死不反常取西山木石/以填東海西山經曰秦噐之山濩水出焉是多鰩魚狀)
(如鯉魚身而鳥翼蒼文而白首赤喙常行西海而遊於/東海夜飛而行言呉之綸繳得此鳥魚故西海北山失)
(其鱗翼也戰國䇿曰夏水浮/輕舟揚雄蜀都賦曰行舟競)雕題之士鏤身之卒比飾
虬龍蛟螭與對簡其華質則亄費錦繢(㑹/)料(遼/)其虓勇
則鵰悍狼戾(善曰水經云雕題國在欎林水南漢書曰/昔少康之庶子封於㑹稽文身㫁髮以避)
(蛟龍之害蛟螭龍子也亄費錦文貌於既切詩曰闞/如虓虎火交切戰國䇿曰趙王狼戾無親戾力計切)相
與昧潛險搜瓌奇摸蝳蝐捫觜􁎃剖巨蚌於囘淵濯明
月於漣漪(昧冒也巨蚌育明珠者也列仙傳曰高后時/㑹稽朱仲獻三寸四寸珠此非囘淵巨蚌不)
(出之也風行水成文曰漣漪詩曰河水清且漣漪明月/珠珠之至光者清且漣漪者水極麗也濯光珠於麗水)
(葢美之善曰囘淵水也觜子規切􁎃呼圭切大龜也言/天下川澤魚鳥蟲獸瑰竒之物隠翳之處搜索使盡也)
(説文曰昧目不明也門/廢切謂之潛隠之宂也)畢天下之至異訖無索而不臻
谿壑為之一罄川瀆為之中(去/聲)貧哂澹臺之見謀聊襲
海而徇珍載漢女於後舟追晉賈而同塵(徇求也襲入/也干寳搜神)
(記曰澹臺子羽賫璧渡河風波忽起兩龍夾舟子羽奮/劍斬龍波乃止登岸投璧於河河伯三歸之子羽毀璧)
(而去漢女賈大夫已見西塵/京賦老子曰和其光同其)汩乘流以砰宕翼颸風之䬟
䬟直衝濤而上瀨常沛沛以悠悠汔可休而凱歸揖天
呉與陽侯(汨疾也砰宕舟擊水貌䬟䬟風初貎颸疾風/瀨水大波沛沛行貎悠悠亦行貌離騷曰溢)
(颸風兮上征班固曰颸疾也凱樂也左氏傳曰振旅凱/入於晉山海經曰朝陽之谷神為天呉是水伯揖之者)
(辭水靈而歸善曰詩曰汔可小康鄭/𤣥曰汔幾也虚乞切陽候見南都賦)指包山而為期集
洞庭而淹留數軍實乎桂林之苑饗戎旅乎落星之樓
置酒若淮泗積肴若山丘飛輕軒而酌綠醽方雙轡而
賦珍羞(班固曰洞庭澤名王逸曰太湖在秣陵東湖中/有包山山中有如石室俗謂洞庭呉冇桂林苑)
(落星樓在建鄴東北十里左傳曰以數軍實外傳曰射記/不過講軍實鄭氏曰軍所以討獲曰實善曰周處風土)
(曰陽羡太湖中有包山左傳晉穆子曰有酒如淮有肉/如坻史記云紂為肉山也湘州記曰湘州臨水縣有酃)
(湖去水為酒名曰酃酒車/騎行酒肉己見西京賦)飲烽起釂鼓震(真/)士遺倦衆
懐欣幸乎館娃(烏/佳)之宫張女樂而娛羣臣羅金石與絲
竹若鈞天之下陳(呉俗謂好女為娃揚雄方言曰呉有凉/館娃宫善曰飲烽釂鼓鈞天竝見西)
(賦左傳女/樂二八)登東歌操南音𦙍陽阿詠韎(莫/介)任荆豔楚舞
呉愉越吟翕習容裔靡靡愔愔(晏子春秋曰桀作東歌/南音徴引也南國之音)
(也左氏傳曰鍾儀在晉使與之琴操南音商角徴羽各/有引鍾儀楚人思在楚故操南音吕氏春秋曰禹行水)
(見塗山之女未之遇而南省南土塗山之女乃令其妾/往候禹于塗山之陽女乃作歌曰候人猗實始作為南)
(音周公召公取風馬𦙍繼也吕氏春秋曰陽阿古樂曲/周禮曰韎東樂名仕南樂名豔楚歌也漢書四靣楚歌)
(也愉呉歌也楚辭曰呉歈蔡謳翕習容裔音樂之狀靡靡/愔愔言樂容與閒麗也善曰韎任己見東都賦曹植妾)
(薄相行曰齊謳楚舞紛紛登樓賦曰莊鳥顯而越吟史/記曰紂作靡靡之樂左傳曰楚右尹子革曰祈招之詩)
(曰祈招/之愔愔)若此者與夫唱和之隆響動鍾鼓之鏗耾(横/)有
殷坁(丁/禮)頽於前曲度難勝皆與謠俗汁協律吕相應其
奏樂也則木石潤色其吐哀也則凄風暴興或超延露
而駕辯或踰緑水而采菱軍馬弭髦而仰秣淵魚竦
鱗而上升(詩曰唱予和女解嘲曰聲若坻頽坻頽崩/聲也天水之大名曰隴坻因為隴坻之曲)
(楚辭曰伏羲作琴始造此曲淮南子曰瓠巴鼓琴鱏魚出/聽伯牙鼓琴駟馬仰秣善曰戰國䇿司馬喜曰臣觀人)
(萌謡俗列子曰鄭師文鼓琴當春而叩商弦以召南吕/凉風至草木實及秋叩角弦以激夾鍾温風徐廻草木)
(發榮銜子曰皆與謡俗恊言雖遐方異樂皆上合律吕/下應謡俗故能奏和樂之音則木石潤色也淮南子曰)
(夫歌采菱發陽阿鄙人聽之不若延露以和高誘曰延/露鄙曲也淮南子曰才㑹緑水之趣高誘曰緑水古詩)
(也趣節也鏗耾/大聲汁猶叶也)酣湑(思/與)半八音并歡情留良辰征魯陽
揮戈而髙麾迴曜靈於太清將轉西日而再中齊既往
之精誠(酣酒洽也湑樂也辰時也爾雅曰不辰不時也/楚辭曰日吉兮辰良淮南子曰魯陽公楚将也)
(與韓遘戰酣曰莫援弋而麾之日為之反三舍太清謂/天也此言酣飲與音樂盖是其中半并㑹之際歡情之)
(所以留連良辰之所以覺速故追述魯陽廻日之意而/將轉西日於中盛之時以適己之盛觀也昔光武合滹)
(沱水鄒衍有隕霜之應精誠之感通天地人神以相應/魯陽公麾日抑亦此之謂也苟日可麾而廻則精誠可)
(庶而幾故曰齊精誠於既往葢是酣樂之至逼時之晏/者所以慷慨髣髴是故引而況馬善曰曜靈己見蜀都)
(賦鶡冠子曰上及/太清下及太寧也)昔者夏后氏朝羣臣於兹土而執玉
帛者以萬國葢亦先王之所髙㑹而四方之所軌則春
秋之際要盟之主闔閭信其威夫差窮其武内果伍員
之謀外騁孫子之奇勝疆楚於柏舉棲勁越於㑹稽闕
(掘/)溝乎商魯争長於黄池(左傳曰禹㑹諸候於塗山執/玉帛而朝者萬國先王謂舜)
(等也信讀為申國語曰呉王夫差起軍與齊晉爭衡晉/文踐土之盟齊桓卲陵之㑹奮其威强未能過也伍員)
(楚大夫出仕於呉王因其謀伐楚孫武呉人善用兵作/書號孫子兵書北征闕池為深溝於商魯之間北屬之)
(濟以㑹晉定公於黄池呉晉爭長呉先㰱晉惡之善曰/左傳曰楚師陳於柏舉闔閭之弟夫㮣王先擊楚子常)
(楚師大敗國語曰越王勾踐棲於㑹稽/之上難蜀父老曰南馳使以誚勁越)徒以江湖嶮陂
物産殷充繞霤(李/救)未足言其固鄭白未足語其豐士有
陷堅之鋭俗有節概(葢/)之風睚(士/賣)眦(助/賣)則挺劔喑(廕/)嗚
(烏/古)則彎弓(漢書王莽䇿命前將軍曰繞霤之固南當荆/楚鄭白二渠名意者謂呉江湖之阻洞庭之)
(嶮土地之沃物産之豐雖關中所謂繞霤之固鄭白之/豐未足以為言也凡天下言豐者皆多稱關中故引焉)
(韓信曰項羽喑嗚叱吒善曰太公隂符經曰無堅不陷/也楊惲曰西河魏土凛然皆有節槩睚眦已見西京賦)
(家語孔子曰公良儒者有勇力挺劍/而令衆也孟子曰越人彎弓而射我)擁之者龍騰據之
者虎視麾城若振槁搴旗若顧指雖帶甲一朝而元功
逺致雖累葉百疊而富彊相繼樂湑衎(苦/旱)其方域列僊
集其土地桂父練形而易色赤須蟬蜕(税/)而附麗(賈誼/傳曰)
(權制天下顧指如意叔孫通列傳曰斬将搴旗之士顧/指諭疾且易也葉猶世也列仙傳曰桂父象林人也常)
(服桂葉以龜腦和之顔色如童時白時赤南海人尊事/之累世赤湏子豐人也豐中傳世見之秦穆公之主魚)
(吏也數道豐界災異水旱十不失一食䄸實石脂絶榖/齒落更生細髪復出後去之呉山言此人等仙如蟬之)
(脱殻爾雅曰麗附也荘子曰附離不以膠漆赤湏子本/非呉人故言附麗也夫土地險固以致彊豐沃以致盛)
(而天下之美皆歸焉霸王之功皆存焉故賦者既舉其/富强之業而載其神仙之事善曰長楊賦曰麾城摲邑)
(商君曰秦師至鄢郢舉若振槁槁葉落漢書曰呉晉爭/長呉為帶甲三萬史記曰維祖元功輔臣股肱新序曰)
(齊候相管仲國既富强楚辭曰濟江海兮/蟬蛻淮南子曰蟬飲而不食三十日而蛻)中夏比焉畢
世而罕見丹青圗其珍瑋貴其寳利也舜禹游焉没齒
而忘歸精靈留其山阿翫其奇麗也(中夏貴其珍寳而/不能見徒以丹青)
(畫其象類也楚辭九歌曰九疑繽兮並迎謂舜神在九/疑山也言聖帝明王存亡而淹留於是者貴其竒麗也)
(書曰舜南廵狩陟方死山海經曰南方蒼梧之丘有九/疑山焉舜之所塟呉越春秋禹老嘆曰吾年壽將盡止)
(死斯乎乃命羣臣塟我於㑹稽之山論/語曰管仲奪伯氏駢邑没齒無怨言也)剖判庶士容㩁
(角/)萬俗國有鬱鞅而顯敞邦有湫(子/小)阨(烏/介)而踡(拳/)跼伊
兹都之函𢎞傾神州而韞櫝仰南斗以斟酌兼二儀之
優渥(湫下也阨小也函𢎞寛大也左氏傳齊景公欲更/晏子之宅曰子宅湫隘不可以居禹所受地説書)
(曰崑崙東方五千里名曰神州帝王居之楚辭曰八柱/何以東南傾呉國在地勢所傾寫故曰傾神州而韞櫝)
(也論語曰韞櫝而藏諸廣雅曰商度也㩁麄略也言商/度其麄略天官星占曰南斗主爵禄其宿六星春秋説)
(題辭曰南斗為呉/詩曰既優既渥)繇此而揆之西蜀之於東呉小大之
相絶也亦猶棘林螢燿而與夫樳木龍燭也否泰之相
背也亦猶帝之懸解而與桎梏疏屬也庸可共世而論
巨細同年而議豐确(胡/角)乎(崔寔政論云使賢不肖相/去如日月之與螢火雖頑)
(嚚之人猶察山海經曰樳木長千里又曰鍾山之神名/曰燭龍視為晝暝為夜莊子曰老子死秦失弔之三號)
(而出弟子曰非子之交耶曰然然弔若是可乎曰始也/吾以其人也而今非也適來夫子時也適去夫子順也)
(安時而處順憂樂不能入也古者謂是帝之懸解莊子/曰有繫謂之懸無謂之解郭璞曰懸絶曰解山海經曰)
(二負殺猰㺄帝乃梏之䟽屬之山桎其右足反縳兩手/漢宣帝時擊磻石於上郡䧟得石室其中有反縳械人)
(劉向曰此二負之臣也帝曰何知之以山海經對帝天/也人生稟命於天受拘俗之性憂虞終身不解此乃自)
(終執縳為天所繫夫安時處順憂樂不能入此自然放/肆為天所解也天在上者故曰帝之懸解性之永放者)
(也桎梏疏屬形之永拘者也相背之甚故以相况焉凡/物安於所守思不易方處窮塞而不識天下之通塗亦)
(如此也善曰棘聚而成林郭象𤣥荘子注曰生曰/懸死曰解過秦論曰不可同年而語矣确薄也)暨其
幽遐獨䆳寥廓閒奥耳目之所不該足趾之所不蹈倜
儻之極異誳(君/屈)詭之殊事藏理於終古而未寤於前覺
也若吾子之所傳孟浪之遺言略舉其梗概而未得其
要妙也(俶儻誳詭皆謂非常詭異之事終古猶永古也/周禮考工記曰輪己崇則人不能登也輪己庳)
(則終古登阤離騷曰吾焉能忍此終古孟子曰伊尹云/天之生斯人也使先知覺後知先覺覺後覺也予天民)
(之先覺者也孟浪猶莫絡也不委細之意荘子曰夫子/以為孟浪之言我以為妙道之行善曰司馬彪莊子注)
(曰孟浪鄙野之語東京賦曰粗/謂賓言其梗㮣梗概粗言也)
　文選巻五
欽定四庫全書
　文選卷六　　　　　　　　梁　蕭統　撰
　　　　　　　　　　　　　唐　李善　註
　　魏都賦(魏曹操都鄴相州是也太沖賦三都/以呉蜀逓相頓折以魏都依制度)
　　　左太沖
　　　　劉淵林注
魏國先生有睟其容乃盱衡而誥曰异乎交益之士(孟/子)
(曰君子所性仁義禮智根於心其生色睟然見於靣不/言而喻趙岐曰睟潤澤貎也眉上曰衡盱舉眉大視也)
(异異也尚書堯典四岳曰异哉善曰漢書曰武帝置交/州又改梁曰益有益州又曰公盱衡厲色振揚武怒音)
(義曰眉上曰衡謂舉眉揚目也字/林曰盱張目也爾雅曰誥告也)盖音有楚夏者土風
之乖也(善曰孫卿子曰人居楚而楚居夏而夏非天性/也積靡使然也史記曰淮北沛陳汝南南郡此)
(西楚也潁川南陽夏人/之居故至今謂之夏人)情有險易者習俗之殊也(論語/曰性)
(相近習相逺也善曰周易曰辭有險易/春秋説題辭曰中國之性習俗常操)雖則生常固非
自得之謂也(傳曰習實生常善曰孟子曰使自/得之趙岐曰使自得其本善性也)昔市南
宜僚弄丸而兩家之難解聊為吾子復翫徳音以釋二
客競于辯囿者也(荘子曰市南宜僚弄丸而兩家之難/觧又曰公孫龍辯者之徒飾人之心)
(易人之意能勝人之口不能服人之心/辯者之囿也善曰毛詩曰徳音孔昭)夫泰極剖判造
化權輿(善曰周易曰易有太極是生兩儀史記曰鄒衍/稱引天地剖判以來淮南子曰大丈夫無為與)
(造化逍遙爾雅曰權輿始也劇秦羙新序曰/權輿天地未祛也班固漢書述曰彰其剖判)體兼晝夜
理包清濁(善曰列子曰昏明之分察故一晝一夜又曰/夫有形者生於無形清輕者上為天濁重者)
(下為/地)流而為江海結而為山嶽(善曰班固終南山賦曰/流澤遂而成水停積結)
(而為/山)列宿分其野荒裔帶其隅巖岡潭淵限蠻隔夷峻
危之竅也(潭淵也屈平卜居曰横江潭而漁善曰漢書/曰秦地於天官東井與鬼之分野揚雄交州)
(箴曰交州荒裔水與/天際方言曰竅空也)蠻陬(子/侯)夷落譯導而通鳥獸之氓
也(陬落蠻夷之居處名也一名聚居為陬善曰廣雅/曰落居也杜篤通論曰親録譯導緩歩四來論衡)
(曰四夷入諸夏因譯而通說文曰譯傳四夷之語者/漢書賈捐之上書曰駱越之人與禽獸無異毛萇詩)
(傳曰氓/民也)正位居體者以中夏為喉不以邉陲為襟也
(易曰正位居體羙在其中而暢於四支善曰喉衿以/身及衣為喻也戰國䇿頓子曰韓天下之㗋咽也魏)
(天下之胸腹也李尤凾谷闗銘也/曰衿帶咽㗋聲類曰衿衣交領)長世字甿者以道徳
為藩不以襲險為屏也(善曰左氏傳北宫文子曰有/其國家令問長世周書成王)
(曰朕不知字民之道敬問伯父說文曰甿田民也東/方朔集曰文帝以道徳為籬以仁義為藩毛萇詩傳)
(日藩屏也揚雄城門校尉箴曰盤石/唐芒襲險重固毛萇詩傳曰屏蔽也)而子大夫之賢
者尚弗曾庶翼等威附麗皇極思禀正朔樂率貢職
(善曰言不曾與衆庶翼戴上者等其威儀而附著於/大中之道也國語越王句踐曰苟聞子大夫之言賈)
(逵曰親而近之故曰子大夫尚書曰庶明勵翼孔安/國曰衆庶皆明其教而自勉勵翼戴上命左氏傳曰)
(士㑹曰貴有常尊賤有等威荘子曰附麗不以膠漆/王弼周易注曰麗著也尚書曰皇極皇建其有極孔)
(安國曰皇大極中也謂大中之道也又曰禀受也論/語比考䜟曰正朔所加莫不歸義又撰考䜟曰穿胸)
(儋耳莫不貢職漢書曰單于非正/朔所加東觀漢記曰百蠻貢職)而徒務於詭隨匪
人宴安於絶域榮其文身驕其險棘(善曰詭隨匪人/言詭善隨惡同)
(於匪人又自宴安於其絶域也毛詩曰無縱詭隨以/謹無良毛萇曰詭隨詭人之善隨民之惡毛詩曰獨)
(為匪民左氏傳管仲曰宴安酖毒不可懷也李陵書/曰出征絶域漢書曰少康之庶子封於㑹稽文身㫁)
(髪蔡雍樊陵碑曰進路孔夷人/情險棘毛萇詩傳曰棘急也)繆黙語之常論牽膠
言而踰侈飾華離以矜然假倔(渠/屈)彊(巨/兩)而攘臂非醇
粹之方壯謀踳(舛/)駮於王義孰愈尋靡䓑於中逵造
沐猴於棘刺(李克曰言語辯聪之說而不度於義者/謂之膠言周官曰形方氏掌制邦國之)
(地域而正其封疆無華離之地班固曰不變曰醇不/雜曰粹壯子曰恵施多方其書五車其道踳駮言惡)
(也楚辭天問曰靡䓑九逵枲華安居韓子曰燕王好五/㣲巧衛人曰臣能以棘刺之端為母猴王悦之飬以)
(乘之奉王曰吾請觀容為棘刺之母猴衛人曰臣為棘/刺之母猴也人主欲觀之必半嵗不入宫不飲酒食肉)
(雨霽日出視之晏隂之間而棘刺之母猴乃可見燕王/因養衛人而不能觀母猴鄭人有臺下之治者謂王曰)
(臣為削者諸微巧必以削削之所削必大於削今棘刺/之端不容削王試觀客之削則能與不能可知也王曰)
(客為棘刺之母猴何以理之曰以削王曰吾欲觀客之/削也客曰臣請取之因逃治人謂王曰上之無度量言)
(談之士多棘刺之説也善曰周易曰君子或黙或語廣/雅曰膠欺也鄭𤣥禮記注曰矜謂自尊大也毛萇詩傳)
(曰然是也漢書伍被曰倔彊江淮間孟子曰馮婦善傅/虎攘臂下車衆皆悦之楚辭曰王色頩以開顔精純粹)
(而始北華口哇反司馬彪荘子注曰踳讀曰舛舛乖也/駮色雜不同也頩晋工反王逸楚辭注曰寜有䓑草蔓)
(衍於九逵之/道靡蔓也)劍閣雖嶛慿之者蹶非所以深根固蔕也
(善曰劍閣蜀境也酈元水經注曰小劍去大劍飛閣通衢/故謂之劍閣廣雅曰嶛巢高也力彫反又曰蹶敗也善)
(曰老子曰有國之母可以長乆是謂深根/固蔕長生乆視之道聲類曰蔕果鼻也)洞庭雖濬負
之者北非所以愛人治國也(善曰洞庭呉境也史記呉/起曰三苗氏左洞庭而右)
(彭蠡恃此險也禹滅之毛萇詩傳曰濬深也鄭𤣥周禮/注曰負性恃也漢書音義服䖍曰師敗曰北南北之北)
(老子曰愛人治/國能無知乎)彼桑榆之末光踰長庚之初輝(善曰東/觀漢記)
(光武曰失之東隅收之桑榆/毛詩曰東有啓明西有長庚)況河冀之爽塏(苦/改)與江介
之湫(于/小)湄(善曰左氏傳齊景公欲更宴子之宅曰子之/宅湫隘囂塵請更諸爽塏楚辭曰長江介之)
(遺風薛君韓詩章句曰介界/也毛萇詩傳曰水草交曰湄)故将語子以神州之略赤
縣之畿魏都之卓犖(吕/角)六合之樞機(鄒衍以為儒者所/謂中國者於天下)
(八十一分居一耳中國名赤縣神州赤縣神州内自有/九州禹之所敘九州也是以不得為州數中國外若赤)
(縣神州者九所謂九州者也范雎説秦王曰魏韓中國/處而天下之樞也善曰河圖拈地象曰崑崙謂東南地)
(方五千里名曰神州帝王居之小雅曰畧界也周禮曰/方千里曰王畿西都賦曰卓躒諸夏卓犖與卓躒音義)
(同吕氏春秋曰/神通乎六合)于時運距陽九漢網絶維姦囘内贔(備/)
兵纒紫微翼翼京室耽(眈/)眈帝宇巢焚原燎變為煨燼
故荆棘旅庭也殷殷寰内繩繩八區鋒鏑縱横化為戰
場故麋鹿寓城也(不飲酒而怒曰贔詩曰内贔于中國/漢室之亂起于閹官故曰内贔也紫)
(微宫在南城下于時兵所圍繞光憙元年四月靈帝崩/八月大将軍何進入省見太后黄門張讓郭進等斬進)
(進部曲将兵突入尚書閣閣閉虎賁中郎将袁術等攻/閣日草術等起火燒閣初平元年十二月董車遷都長)
(安其夜燒洛陽南北宫易曰鳥焚其巢尚書曰若火之/燎于原春秋榖梁傳曰寰内諸侯非天子之命不得出)
(㑹戸更始曰天子以千里為寰伍被謂淮南王曰昔伍/子胥諫呉王呉王不用乃曰臣今見麋鹿遊姑蘇臺也)
(臣今見宫中荆棘露沾衣也善曰春秋保乾圗曰五運/七變各以類驚宋衷曰五運五行用事之運也孔安國)
(尚書傳曰距至也漢書陽几厄曰初入百六陽九音義/曰易傳所謂陽九之厄漢書曰漢興禁網疎濶管子曰)
(國有四維四維不張則滅王逸楚辭注曰維紘也尚書/曰崇信姦囘毛詩曰商邑翼翼漢書客謂陳涉曰夥涉)
(之為王沈沈者應劭曰沈沈宫室深䆳之貌沈長含切/與眈音義同謝承後漢書曰陽球為司𨽻校尉虎視帝)
(宇廣雅曰煨燼也烏壞反廣雅曰煨烟也杜預左氏傳/注曰燼火之餘木也似進反毛萇詩傳曰殷衆也毛詩)
(曰子孫繩繩兮長楊賦曰洋溢八區言廣大也説文曰/鋒兵端也又曰矢鋒也戰國䇿曰綴甲厲兵效勝於戰)
(場/)伊洛榛曠崤函荒蕪(善曰服䖍漢書注曰榛木叢/生也賈逵國語注曰蕪穢也)臨
菑牢落鄢郢丘墟(善曰漢書齊郡有臨菑縣牢落猶遼/落也洞簫賦曰翩連綿以牢落東觀)
(漢記曰第五倫自度仕宦牢落漢書南郡有故鄢/縣吕氏春秋燭過曰子胥諫而不聴故呉為丘墟)而是
有魏開國之日締構之初萬邑譬焉亦猶犨(昌/由)麋之與
子都培塿之與方壺也(善曰周易曰開國承家廣雅曰/締結也犨麋古之醜人也吕氏)
(春秋曰陳有惡人焉曰敦洽犨麋椎顙廣額色如漆赭/陳侯悦之毛詩曰不見子都子都美丈夫也左氏傳曰)
(太叔曰培塿無松柏培步苟反塿/路苟反方壺二山名已見上文)且魏地者畢昴之所
應虞夏之餘人先王之桑梓列聖之遺塵考之四隈則
八埏(延/)之中測之寒暑則霜露所均卜偃前識而賞其
隆呉札聴歌而美其風雖則衰世而盛徳形於管絃雖
踰千祀而懷舊藴於遐年(詩譜云魏地畢昴之分野虞/舜及禹所都之地在禹貢冀)
(州雷首之北析城之西周以封同姓其後晉獻公滅魏/以封大夫畢萬在晉之南河曲故其詩云彼汾一曲寘)
(之河之干隈猶隅也鄒衍曰四隈不静司馬相如封禅/文曰下泝八埏國語曰卜偃云魏大名也以是始賞天)
(啟之矣左傳曰呉公子札來聘使工為之歌魏曰美哉/大而婉儉而易行以徳輔此則為明主也善曰毛詩曰)
(惟桑與梓必恭敬止王逸楚辭注曰考校也周禮曰以/土圭測日影以求地中日南多暑日北多寒禮記曰日)
(月所照霜露所墜左氏傳史趙曰盛徳必百世祀呉越/春秋樂師曰君主之徳可記之於管絃毛詩序曰懐其)
(舊俗方言/曰藴積也)爾其疆域則旁極齊秦結湊冀道開胸殷衛
跨躡燕趙山林幽岟(烏朗/切)川澤迴繚恒碣碪􁘭於青霄
河汾浩涆而皓溔南瞻淇澳(於/六)則緑竹純茂北臨漳滏
(父/)則冬夏異沼神鉦迢逓於高巒靈響時驚於四表温
泉毖(秘/)涌而自浪華清蕩邪而難老(善曰史記蘇秦説/魏襄王曰南有鴻)
(溝東有淮潁西有長城北有河外地理志曰魏觜觿参/之分野也自高陵以東河東河内南有陳及汝南之邵)
(陵隠强新汲西華長平潁川舞陽郾許鄢樊陵河南之/開封中牟陽武酸棗巻皆魏分也魏武皇帝初封魏公)
(南得河囚魏郡北得趙國中山常山鉅鹿安平甘陵東/得平原西得東平凡十郡以此為魏之本國盖冀州之)
(地恒山北岳也碣石山名也詩云瞻彼淇澳緑竹猗猗/漢書溝洫志曰下淇園之竹漳滏二水名經鄴西北滏)
(水熱故曰滏水有寒有温故曰冬夏異沼也冀州圖鄴/西北鼓山山上有石鼔之形俗言時時自鳴劉邵趙都)
(賦曰神鉦發聲俗云石鼓鳴則天下有兵革之事詩云/毖彼泉水温水在廣平都易縣俗以治疾洗百病華清)
(井華水也善曰王逸楚辭注曰湊聚也冀道亦二國名/也爾雅曰兩河間曰冀州左氏傳曰江黄道柏方睦於)
(齊杜預曰道國在汝南胸猶前也南都賦曰㳙水蕩其/胸漢書地理志曰河内本殷舊都周分為鄁鄘衛碪􁘭)
(高貌碪丑感反鄭𤣥周禮注曰汾水出汾陽縣浩古老/切涆古旦反上林賦曰澋溔潢漾廣雅曰浩溔大也皓)
(故老反溔餘眇反山海經曰少山清漳水出焉郭璞曰/至武安南入濁漳山海經曰神困山滏水出焉郭璞曰)
(經鄴西北入漳説文曰泌水駃流也泌與毖同音祕/魚豢典畧曰浪井者弗鑿而成毛詩曰永錫難老)墨
井鹽池𤣥滋素液厥田惟中厥壤惟白原隰畇畇墳衍
厈厈或嵬􁘸(力/罪)而複陸或黋(苦/光)朗而拓落乾坤交泰而
絪緼嘉祥徽顯而豫作是以兆朕振古萌柢疇㫺藏氣
䜟緯閟象竹帛逈時世而淵黙應期運而光赫暨聖武
之龍飛肇受命而光宅(鄴西高陵西伯陽城西有墨井/井深八丈河東猗氏南有鹽池)
(東西六十四里南北七十里尚書禹貢冀州厥土惟白/壤厥田惟中中閟閉也詩云閟宫有洫善曰周禮曰辨)
(其墳衍原隰之名鄭𤣥曰水厓曰墳下平曰衍毛詩曰/畇畇原隰以純反厈厈廣大之貌也蒼頡篇曰厈大也)
(嵬􁘸不平之貌嵬烏罪切黋朗光明之貌拓落廣大之/貌周易曰天地交泰又曰天地絪緼西京賦曰備致嘉)
(祥文帝答曹植詔曰所獻詩二篇徽顯成章兆猶幾事/之先見者也淮南子曰欲與物接而未成朕兆者也許)
(慎曰朕兆也直軫反毛詩曰振古如兹毛萇曰振自也/廣雅曰萌始也爾雅曰柢本也丁計反禮記曰余疇昔)
(之夜夢鄭𤣥曰疇發語聲也説文曰䜟驗也河洛所出/書曰䜟毛萇詩傳曰閟閉也墨子曰以其所書於竹帛)
(傳於後代子孫春秋説題辭曰尚書者所以推期運明/命授之際魏志曰太祖武皇帝姓曹諱操為丞相封魏)
(王文帝受禪追尊曰武皇帝東京賦曰世祖乃龍飛白/水毛詩序曰文王受命作周也鄭𤣥曰受天命而王天)
(下也東京賦曰/漢初弗之宅)爰初自臻言占其良謀龜謀筮亦既允
臧修其郛郭繕其城隍經始之制牢籠百王畫雍豫之
居寫八都之宇鑒茅茨於陶唐察卑宫於夏禹古公草
創而高門有閌(苦/浪)宣王中興而築室百堵兼聖哲之軌
并文質之狀商豐約而折中准當年而為量思重爻摹
大壯覽荀卿采蕭相􁃁拱木於林衡授全模於梓匠(謀/龜)
(謀筮猶周公之卜都洛邑也毛詩云爰契我龜又曰卜/云其吉終然允臧重爻易爻也大壯易卦名也易曰上)
(古穴居而野處後世聖人易之以宫室上棟下宇以禦/風雨盖取諸大壯謂壯觀也荀卿曰宫室臺榭以避燥)
(溼養徳别輕重也非為夸泰将以明人之大通仁順也/春秋左傳曰山林之木衡鹿守之治木器曰梓尚書有)
(梓材之篇也善曰尚書曰謀及卜筮淮南子曰太一者/牢籠天地雍西京也豫東京也西京賦曰取殊裁於八)
(都墨子曰堯舜茅茨不翦論語子曰禹卑宫室毛詩美/古公亶父曰高門有閌又美宣王曰築室百堵説文曰)
(􁃁具也饌勉反又曰僝取也子軟切孟子曰梓匠輪/輿能與人規矩不能使人巧趙岐曰梓匠木工也)遐
邇悦豫而子來工徒擬議而騁巧闡鈎繩之筌緒承二
分之正要揆日晷考星耀建社稷作清廟築曾宫以迴
匝比岡隒(魚/檢)而無陂造文昌之廣殿極棟宇之𢎞規􁤛
若崇山崫起以崔嵬髧(徒/感)若𤣥雲舒蜺以高垂(二分春/秋之中)
(者也詩定之方中作為楚宫揆之以日作為楚室定營/室星營室中可以興土功也陂傾也易曰無平不陂文)
(昌正殿名也蜺龍形而五色善曰難蜀父老曰遐邇一/體豫或為務西都賦序曰衆庶悦豫毛詩曰庶人子來)
(周易曰擬之而後言議之而後動擬議以成其變化甘/泉賦曰王爾投其鈎繩杜預左氏傳注銓次也與筌同)
(周禮曰匠人建國畫參諸曰中之景夜考之極星以正/朝夕鄭𤣥曰極星北辰也周禮曰左宗廟右社稷説文)
(曰隒崖也鄭𤣥禮記注曰陂避傾也周易曰上棟下宇以/風雨􁤛髙貌也景福殿賦曰若仰崇山而戴垂雲髧垂)
(貌也淮南子/曰𤣥雲素朝)瓌材巨世􁝪(楚/洽)㙷(除/立)參差枌(音/汾)橑(音/老)複結
欒櫨疊施丹梁虹申以竝亘朱桷森布而支離綺井列
疏以懸蔕華蓮重葩而倒披齊龍首而涌霤時梗概於
滮(被/尤)池(爾雅曰桷謂之榱善曰西都賦曰因瓌材而究/竒抗應龍之虹梁廣雅曰曲枅謂之欒說文曰)
(欂櫨柱枅也然欒櫨一也有曲直之殊耳西京賦蔕倒/茄於藻井枝紅葩之狎獵又曰疏龍首以抗殿齊龍首)
(而涌霤謂畫為龍首於椽承檐四隅而以瀉霤也説文/曰霤屋水流也東京賦曰其梗梳如此毛詩曰滮池北)
(流/也)旅楹閑列暉鑒抰(鳥/兩)振榱題黮􁤸階􁀙嶙峋長庭砥
平鍾簴夾陳風無纎埃雨無微津(詩云旅楹有閑抰中/央也振屋宇稳也文)
(昌殿前有鍾簴其銘曰惟魏四年嵗在丙申龍次大火/五月丙寅作蕤賓鍾又作無射鍾建安二十一年七月)
(始設鍾簴於文昌殿前所以朝㑹四方也善曰鄭𤣥毛/詩箋曰旅楹衆也嶭君韓詩章句曰閑大也謂閑然大)
(也暉鑒言楹柱光暉逺照抰振也廣雅曰鑒照也聲類/曰黮深黒色也直感反􁤸亦黒也徒對反應劭上林賦)
(注曰楯闌横也西京賦曰柢鍔嶙峋埤蒼曰嶙峋山崖/之貌也毛詩曰風雨攸除墨子曰聖王作為宫室邉足)
(以御風寒上/足以待露)巖巖北闕南端逌遵竦峭雙碣方駕比輪
西闢延秋東啓長春用覲羣后觀享頤賓(文昌殿前值/端門端門之)
(前南當南止車門又有東西止車門端門之外東有長/春門西有延秋門文昌殿所以朝㑹賓客享四方善曰)
(徳陽殿賦曰朱闕岩岩凡南方正門皆謂之端春秋説/題辭曰血書魯端門西京賦曰圓闕竦以造天若雙闕)
(之相望毛長詩傳曰覲見也尚書曰肆覲羣后周易曰/觀頤觀其所養也頤養亦享也故曰觀享頤賓許兩切)
左則中朝有赩聴政作寢匪樸匪斲去泰去甚禾無彫
鎪(所/留)土無綈(題/)錦𤣥化所甄國風所稟(中朝内朝也漢/氏大司馬侍中)
(散騎諸吏為中朝丞相六百石以下為外朝也文昌殿/東有聴政殿内朝所在也墨子曰堯之為君采椽不斲)
(晏子春秋曰明堂之制下之溼潤不能及也上之寒暑/不能入也土事不文木事不鏤示民知節也老子曰去)
(甚去泰爾雅曰鏤鎪也善曰毛萇詩傳曰赩赤貌也尚/書曰既勤樸斲孔安國曰樸治斲削也西京賦曰木衣)
(綈錦説文曰綈厚繒也蔡雍陳留太守頌曰𤣥化洽矣/黔首用寜漢書音義如淳曰陶人作瓦器謂之甄吉然)
(反毛詩序曰一國之事/繄一人之本謂之風)於前則宣明顯陽順徳崇禮重
闈洞出鏘鏘濟濟珍樹猗猗奇卉萋萋蕙風如薰甘露
如醴(聴政殿前聴政門聴政門前升賢門升賢門左崇明/禮門崇禮門右順徳門三門並南向升賢門前宣)
(門宣明門前顯陽門顯陽門前有司馬門閽守門也周/官閽人守王門爾雅曰宫中之門謂之闈洞逹也南北)
(外内東西左右掖門皆洞逹相通善曰禮記曰大夫濟/濟庶士鏘鏘毛萇詩傳曰猗猗萋萋茂盛貌也音此禮)
(切叶韻東京賦曰恵風横被邉壤帝臺賦曰恵風如春/施家語舜曰南風之薫兮王肅曰薫風至之貌也論衝)
(曰甘露味如飴蜜王者太平則/降鄭𤣥周禮注曰醴今甜酒)禁臺省中連闥對廊直
事所繇典刑所藏藹藹列侍金蜩齊光詰朝陪幄納言
有章亞以柱後執法内侍符節謁者典璽儲吏膳夫有
官藥劑有司肴醳(亦/)順時腠理則治(升賢門内聴政闥/向外東入有納言)
(闥尚書臺宣明門内升賢門升賢門外東入有内醫署/顯陽門内宣明門外東入最南有謁者臺閣次中央符)
(節臺閣最北御史臺閣三臺並别西向符節臺東有丞/相諸曹善曰魏武集荀欣等曰漢制王所居曰禁中諸)
(公所居曰省中淮南子曰連闥通房人所安也直事若/今之當直也蔡邕獨㫁曰直事尚書一人典刑周禮六)
(典八刑也建安十八年始置侍中尚書御史符節謁者/金蜩金蟬蔡邕獨㫁曰侍中常侍皆冠恵文加貂附蟬)
(左氏傳曰詰朝将見杜預曰詰朝平旦也周禮曰幕人/掌幄帟鄭𤣥曰王所居之帳也尚書舜典曰龍命汝作)
(納言應劭漢書注曰納言如今尚書官王之喉舌也毛/詩曰出言有章漢書音義曰柱後以鐵為柱今法冠是)
(如淳曰御史冠也持節掌璽故云典璽漢有尚符璽謁/者受事故曰儲吏漢書謁者掌讃受事周禮膳夫上士)
(又曰醫師掌毒藥共醫事鄭𤣥周禮注曰劑和也又禮/記注曰舊醳之酒謂昔酒也吕氏春秋伊戸曰用新去)
(陳腠理遂通高誘/曰腠理肌脉也)於後則椒鶴文石永巷壼術楸梓木
蘭次舍甲乙西南其户成之匪日丹青炳煥特有温室
儀形宇宙厯象賢聖圖以百瑞綷以藻詠茫茫終古此
焉則鏡有虞作繪兹亦等競(近世王者後宫以椒房為/通稱聴政殿後有鳴鶴堂)
(椒梓坊木蘭坊文石室後宫所止也壼宫中巷也術道/也鳴鶴堂之前次聴政殿之後東西二坊之中央有温)
(室中有畫像讃尚書咎繇薦舜曰予欲觀古人之象日/月星辰山龍華蟲作繪粉米永巷掖庭之别名善曰列)
(女傳曰姜后待罪永巷周禮曰正宫掌宫中次舍甲乙/謂次舍之名以甲乙紀之也毛詩曰築室百堵西南其)
(户又曰不日成之藻詠文藻頌詠也綷子對切茫茫逺/貌也楚辭曰長無絶兮終古廣雅曰鑒謂之鏡照也鄭)
(𤣥論語注/曰繪畫也)右則疎圃曲池下畹高堂蘭渚莓莓石瀨湯
湯弱葼係實輕葉振芳奔龜躍魚有􁑅吕梁馳道周屈
於果下延閣𦙍宇以經營飛陛方輦而徑西三臺列峙
以崢嶸亢陽臺於隂基擬華山之削成上累棟而重􁇲
下氷室而沍冥(文昌殿西有銅爵園圍中有魚池堂皇/班固曰畹三十畆也離騷曰既滋蘭之)
(九畹石瀨湍也水激石間則怒成湍葼木之細枝者也/揚雄方言曰青齊兖豫之間謂之葼故傳曰慈母怒子)
(折葼而笞之其恵存焉子紅切係古計切荘子曰吕梁/懸水三十仞流沬四十里黿鼉魚鼈之所不能遊也漢)
(廐舊有樂泿所獻果下馬高三尺以駕輦車銅爵園西/有三臺中央有銅爵臺南則金鳯臺北則氷井臺銅爵)
(臺有屋一百一間金鳯臺有屋一百九間氷井臺有屋/百四十五間上有氷室三臺與法殿皆閣道相通直行)
(為徑周行為營建安十五年作銅雀臺山海經曰太華/之山削成四方沍堅也春秋左氏傳曰固隂沍寒善曰)
(楚辭曰坐堂伏檻臨曲池曹植責躬詩曰夕宿蘭渚左/氏傳曰原田莓莓杜預曰若原田之草莓莓然莓莫來)
(反楚辭曰石瀨兮戔戔説文曰􁑅察也千例反漢書曰/太子不敢絶馳道應劭曰天子道也若今之中道延相)
(連延也淮南子曰延樓棧道魯靈光殿賦注飛陛揭孽/方輦言廣也甘泉賦曰似紫宫之崢嶸魯靈光殿賦曰)
(榭而高大謂之陽/基在下故曰隂基)周軒中天丹墀臨猋增搆峩峩清塵
彯彯雲雀踶甍而矯首壯翼摛鏤於青霄雷雨窈冥而
未半皦日籠光於綺寮習步頓以升降御春服而逍遙
八極可圍於寸眸萬物可齊於一朝(丹墀以丹與蔣離/合用塗地也爾雅)
(曰扶搖謂之猋猋上也風從下升也班固西都賦説鳯/闕曰上觚稜而棲金雀凡鳥之棲也羽翼戢弭以今揆)
(古言猶非所覩之形也張衡西京賦曰鳯翥騫於甍標/感愬風而欲翔此鳯之有定有住尚向風而無一方則)
(不宜言愬風也但鳥跱則形定翼住飛則斂足絶據踶/則舉羽翮用埶若将飛而尚住故言雲雀踶甍而矯首)
(也踶音提王吉傳曰進退步趍以實下言人不行則膝/脛以下虚弱不實也眸眸子也王襃甘泉賦曰十分未)
(升其一增惶懼而自眩若播岸而臨坈登木末以窺泉/掦雄甘泉賦説臺曰鬼魅不能自逮半長途而下顛班)
(固西都賦説臺曰攀井幹而未半目眩轉而意迷舍靈/檻而却倚若顛墮而復稽張衡西京賦説臺曰将乍徃)
(而未半怵悼慓而竦矜非都盧之輕蹻孰能超而究升/此四賢所以説臺榭之體皆危􁘌悚懼雖輕捷與鬼神)
(由莫得而自逮也非夫王公大人聊以雍容升高彌望/得意之謂也異乎老子曰若春升臺之為樂焉故引習)
(步頓以實下稱八方之究逺適可以圍於徑寸之眸子/言其理曠而當情也荘子有齊物之論善曰軒長廊之)
(有牕也列子曰周穆王築臺號中天臺漢典職儀曰以/丹漆地故稱丹墀西都賦曰正殿崔嵬層構七發曰䝉)
(清塵毛萇詩傳曰壯健也摛鏤摛布其彫鏤也説文曰/窈窕深逺也㝠幽昩也毛詩曰有如皦日西京賦曰交)
(綺豁以疏寮論語曾㸃曰春服既成毛詩曰於馬逍遙/淮南子曰八紘之外乃有八極趙岐孟子章句曰眸目)
(瞳子/也)長塗牟首豪徼(古/弔)互經晷漏肅唱明宵有程附以
蘭錡(魚/几)宿以禁兵司衛閑邪鉤陳㒺驚(牟首閣道有室/者也霍光傳説)
(昌邑王輦道牟首鼔吹歌舞豪徴道也晷漏漏刻也善/曰説文曰晷景故曰晷漏漢書房中歌曰肅倡和聲字)
(書倡亦唱字也充向反程猶限也程與呈通西京賦曰/武庫禁兵設在蘭錡建安二十二年初置衛尉漢書曰)
(衛尉掌宫門衛屯兵周易曰閑邪存其誠樂汁圖/曰鉤陳後宫也服䖍甘泉注曰紫宫外營鉤陳星)於是
崇墉濬洫嬰堞帶涘四門䡾䡾(魚/竭)隆厦重起慿太清以
混成越埃􁑧(烏/害)而資始藐藐標危亭亭峻跱臨焦原而
不怳誰勁㨗而無􁚓與岡岑而永固非有期乎世祀陽
靈停曜於其表隂祗濛霧於其裏(墉城也濬深也洫城/溝也張衡西京賦曰)
(經城洫堞城上女牆也賈誼曰翟伐衛寇俠城乃涘厓/也毛詩云夏屋渠渠又曰既成藐藐尸子曰莒國有石)
(焦原者廣尋長五十步臨百仞之谿莒國莫敢近也有/勇以見莒子者獨却行齊踵焉所以服莒國也善曰嶭)
(綜西京賦注曰䡾䡾高貎也鶡冠子曰上及太清下及/太寜老子曰有物混成先天地生西都賦曰軼埃壒之)
(混濁周易曰萬物資始王逸楚辭注曰藐藐逺也説文/曰標末也鄭𤣥禮記注曰危棟上也西京賦曰狀亭亭)
(以苕苕説文曰阯基也論語曰慎而無禮則葸􁚓與葸/同思子反陽靈天神也甘泉賦曰齊乎陽靈之宫周禮)
(曰掌地祗/之禮也)菀以𤣥武陪以幽林繚(了/)垣開囿觀宇相臨
碩果灌叢圍木竦尋篁篠懷風蒲陶結隂囘淵漼積水
深兼葭贙(胡/犬)雚(胡/官)蒻(弱/)森丹藕凌波而的皪緑芰泛濤
而浸(七/心)潭(以/心)羽翮頡頏鱗介浮沉棲者擇木雊者擇音
若咆(步/交)渤澥與姑餘常鳴鶴而在隂表清籞勒虞箴思
國䘏忘從禽樵蘇徃而無忌即鹿縱而匪禁(𤣥武菀在/鄴城西菀)
(中有魚梁釣臺竹園蒲陶諸果詩曰集于灌木春秋左/氏傳曰鳥則擇木又曰鹿死不擇音皆自得之謂也雊)
(者舉雉兔之類不傷其時況其巨者乎揚雄曰渤澥之/鳥淮南子曰䡍鵾雞於姑餘昜曰鳴鶴在隂其子和之)
(張衡東京賦曰淵池清籞虞箴虞人之箴也事見春秋/其辭曰芒芒禹跡畫為九州經啟九道人有寝廟獸有)
(茂草各有攸處徳用不擾在帝夷羿冐于原獸忘其國/恤思其麀牡武不可重是用不恢于夏家獸臣司原敢)
(告僕夫周易曰即鹿無虞徃從禽也孟子曰齊宣王問/曰文王之囿方七十里有諸孟子對曰於傳有之曰若)
(是其大乎答曰民猶以為小也曰寡人之囿方四十里/民猶以為大何也答曰文王之囿方七十里蒭蕘者徃)
(焉雉兔者徃焉與民同之民以為小不亦宜乎臣始至/於境問國之大禁然後敢入臣聞郊闗之内有囿方四)
(十里殺其麋鹿者如殺人之罪則是四十里為阱於國/中民以為大不亦宜乎言樵蘇徃而無忌即鹿縱而匪)
(禁者盖同乎周文之徳異乎齊宣之意善曰西都賦曰/幽林窮谷西京賦曰繚垣綿連周易曰碩果不食荘子)
(曰見巨木其絜百圍孫子曰水深則囘説文曰淵囘水/也毛詩曰有漼者泉文子曰積水成海説文曰贙分别)
(也胡犬反本草曰藕一名水芝爾雅曰荷芙蕖其根藕/此文曰凌波而的皪即藕為徧名非唯根矣的皪光明)
(也上林賦曰的皪江靡鄭𤣥周禮注曰芰菱也説文曰/白濤大波也浸潭漸漬也随波之貌洞簫賦曰玉液浸)
(潭而承其根毛萇詩傳曰飛而上曰頡飛而下曰頏周/禮曰川澤宜鱗物墳衍宜介物鄭𤣥曰鱗魚龍之屬介)
(龜鼈之屬水居陸生者也漢書音/義晉灼曰樵取薪也蘇取草也)腜腜埛野奕奕菑畆
甘荼伊蠢芒種斯阜西門溉其前史起灌其後墱流十
二同源異口畜為屯雲泄為行雨水澍稉(古/衡)稌(徒/五)陸蒔
稷黍黝黝桑柘油油麻紵均田畫疇蕃廬錯列薑芋充
茂桃李䕃翳(音咽/叶韻)家安其所而服美自悦邑屋相望(武/方)
而隔踰奕世(腜腜美也詩云周原腜腜堇荼如飴爾雅/曰田一嵗曰菑詩云薄言采芑于此菑畝)
(周官曰凙草所生種之芒種鄭司農曰芒種稻麥也今/鄴下有十二墱天井優在城西南分為十二墱丁鄧切)
(微子麥秀之歌曰黍苗油油漢制列侯公主田無過三/十頃者其餘各以官次哀帝時董賢賜田猥多王嘉上)
(疏均田之制從此隳壞疇者界也埒畔際也詩云中田/有廬孟子曰五畆之宅樹之以桑故曰蕃廬錯列老子)
(曰甘其食美其服樂其俗安其居隣里相望雞犬之聲/相聞人至老死不相與徃來善曰韓詩曰周原膜膜莫)
(來反毛詩曰奕奕梁山維禹甸之賈逵國語曰阜長也/河渠書曰西門豹引漳水溉鄴以富魏之河内漢書曰)
(史起為鄴令遂引漳水溉鄴人歌之曰鄴有賢令兮為/史公決漳水兮灌鄴旁終古瀉鹵兮生稻梁水陸為高)
(下之田也二渠之利下則澍生稉梌高則植立稷黍也/説文曰澍時雨所以澍生萬物者也之樹反方言曰蒔)
(更也郭璞曰謂更種也時吏切爾雅曰黑謂之黝郭璞/曰黝黒貌也聲類曰油油麻肥也荘子曰治邑屋曷嘗)
(不法聖人哉謝承後漢書襲/曰王翁位二千石奕世相)内則街衝輻輳朱闕結隅石
杠飛梁出控漳渠疏通溝以濱路羅青槐以䕃塗比滄
浪(平/)而可濯方步櫩(以/占)而有踰習習冠盖莘莘(所/巾)蒸徒
斑白不提行旅讓衢設官分職營處署居夾之以府寺
班之以里閭(鄴城内諸街有赤闕黒闕正當東西南北/城門最是其通街也石竇橋在宫東其水)
(流入南北里爾雅曰石杠謂之倚郭璞曰石橋倚江疏/通也魏武帝時堰漳水在鄴西十里名曰漳渠堰東入)
(鄴城經宫中東出南北二溝夾道東行出城所經石竇/者也楚辭曰滄浪之水清可以濯吾纓善曰杜預左氏)
(傳注曰衝交道也齒容反文子曰羣臣輻湊李尤徳陽/殿賦曰朱闕岩岩晉灼漢書注曰飛梁浮道之橋小雅)
(曰控引也步欄長廊也楚辭曰曲屋步欄宜擾畜上林/賦曰步欄周流長途中宿蔡雍胡億碑曰祁祁我君習)
(習冠盖毛萇詩傳曰莘莘衆多也禮記曰斑白者不提/挈鄭𤣥曰雜色曰班家語曰虞芮二國爭田入文王境)
(行者讓路周禮曰設官分職/以為民極小雅曰班次也)其府寺則位副三事官踰
六卿奉常之號大理之名厦屋一揆華屏齊榮肅肅階
䦳重門再扄師尹爰止毗代作楨(當司馬門南出道西/最北東向相國府第)
(二南行御史大夫府第三少府卿寺道東最北奉常寺/次南大農寺出東掖門正東道南西頭太僕卿寺次中)
(尉寺出東掖門宫東北行北城下東入大理寺宫内大/社西郎中令府城南有五營魏武帝為魏王時太常號)
(奉常廷尉號大理建安十八年始置侍中尚書御史符/節謁者郎中令太僕大理大農少府中尉二十一年大)
(理鍾繇為相國始置太常宗正二十二年以軍師華歆/為御史大夫初置衛尉時武帝為魏王置相國御史大)
(夫故云位副三事置卿近九故曰官踰六卿善曰毛詩/曰三事大夫莫肯夙夜夏屋已見上注鄭𤣥禮記注曰)
(畫華也爾雅曰屏謂之樹鄭𤣥禮記注曰榮屋翼也爾/雅曰兩階間曰䦳許亮反周易曰重門擊柝説文曰扄)
(門之闗也毛詩曰赫赫師尹毛萇曰太師周之三公也/尹氏為太師毛詩曰天子是毗又曰王國充生維周之)
(楨毛萇曰/楨幹也)其閭閻則長夀吉陽永平思忠亦有戚里寘
宫之東閈出長者巷苞諸公都䕶之堂殿居綺􁰵輿騎
朝猥蹀㩻其中(長夀吉陽永平思忠四里名也長夀吉/陽二里在宫東中當石竇吉陽南入長)
(夀北入皆□里都䕶者将軍曹淵也漢書萬石君傳曰/徙其家長安戚里以姊為美人故善曰古詩云交疏結)
(綺忩廣雅曰猥衆也烏罪反聲類曰蹀/躡也徒協反説文曰㩻䧢也丘知反)營客館以周坊
飭賓侣之所集瑋豐樓之閈閎起建安而首立葺牆冪
室房廡雜襲剞(居/綺)劂㒺掇匠斲積習廣成之傳無以疇
槀街之邸不能及(鄴城南有都亭城東亦有都道北有/大邸起樓門臨道建安中所立也古)
(者重客館故舉年號也春秋左傳曰高其閈閎繕完葺/牆以待賓客圬人以時冪館宫室子産曰僑□文公之)
(為盟主也宫室卑埤以崇大諸侯之館館如公寢爾雅/曰閎巷門也一曰閎門中所從出入也葺覆也圬人塗)
(人也冪墁也館宫室諸侯傳也史記藺相如奉璧西入/秦秦舍相如廣城傳善曰説文曰廡堂下周屋也許慎)
(淮南子注曰剞劂曲刀也劂九月反鄭𤣥論語注曰輟/止掇古字通張晏漢書注曰疇等也漢書曰郅支首懸)
(槀街蠻夷邸間晉灼曰/黄圖在長安城内也)廓三市而開廛籍平逵而九達
班列肆以兼羅設闤闠以襟帶濟有無之常偏距日中
而畢㑹抗旗亭之嶤嶭(五/結)侈所覜之博大(周禮大市日/昃而市朝市)
(朝時而市夕市日夕而市此三市之謂也逵已見上章/傳曰達市在逵之上易曰日中為市致天下之人聚天)
(下之貨交易而退各得其所善曰有無謂貨物之多少/也二者常偏此能濟之也孟子曰古之為市也以其所)
(有易其所無西京賦注曰旗亭市樓也/嶤嶭高峻之貎爾雅曰覜視也他弔仄)百隧轂擊連軫
萬貫慿軾捶馬袖幕紛半壹八方而混同極風采之異
觀質劑(子/遺)平而交易刀布貿而無算(軾車横覆膝人所/慿也周官曰聴賣)
(買以質劑又曰以質劑結信而止訟鄭𤣥曰質劑謂兩/書一札而别之也若今下手書保物要還矣質大賈也)
(劑小賈也刀布錢刀之謂荀卿書曰省刀布之斂善曰/西京賦曰俯察百隧史記蘇秦曰臨菑之塗車轂擊人)
(肩摩連社成帷舉袂成幕左傳曰楚子玉謂晉侯曰君/慿軾而觀之説文曰捶擊也河圖龍文曰八方歸徳淮)
(南子曰采俗者所以一羣生之短修明/九夷之風采高誘曰風俗也采事也)財以工化賄以
商通難得之貨此則弗容器周用而長務物背窳而就
攻不鬻邪而豫賈(古/)著馴風之醇醲(周官曰百工飭貨/入材商賈阜通貨)
(賄漢書貨殖傳曰桓文之後禮義大壞上下相冐於是/商通難得之貨工作無用之器攻者堅也詩曰我車既)
(攻通物曰商居賣曰賈禮記王制曰器用不中度不鬻/於市布帛精麤不中數幅廣狹不中量不鬻於市姦色)
(亂正色不鬻於市禽獸魚鼈不中殺不鬻於市此皆不/鬻邪之義史記曰子産治鄭不鬻賈周官曰平肆展成)
(鄭𤣥曰展整也成平也市者使定物賈防誑豫也善曰/廣雅曰財貨也財與材古字通爾雅曰賄財也廣雅曰)
(長常也言常習之史記曰舜居河濱器不苦窳晉灼曰/窳病也餘乳反淮南子曰黄帝治天下市不豫賈周易)
(曰馴致具道仲長子昌言曰淑清穆和之風既宜醇醲/之化既浹孔安國尚書傳曰醇粹也説文曰醲厚酒也)
(女龍切優渥然以酒/之醲以喻政厚也)白藏(平/)之藏(去/)富有無隄同賑大
内控引世資賨幏積墆琛幣充牣(仞/)闗石之所和鈞財
賦之所底慎燕弧盈庫而委勁冀馬填廐(救/)而駔駿(白/藏)
(庫在西城下有屋一百七十四間爾雅曰秋為白藏因/以為名也大内京邑都内寳藏也漢書淮南王安上疏)
(曰越人貢財之奉不輸大内食貨志曰或墆財夏書曰/闗石和鈞王府則有此夏之逸書禹貢曰庶土交正底)
(慎財賦咸則三壤鄴城西下有乗黄廏燕幽州也弧弓/也爾雅曰北方之美者有幽都之筋角焉春秋左傳曰)
(冀之北土馬之所生善曰周易曰富有之謂大業漢書/東方朔曰不足以危無隄之輿蘇材曰隄限也爾雅曰)
(賑富也風俗通曰槃瓠之後輸布一匹二丈是謂賨布/廩君之巴氏出幏布八丈賨在宗反幏音稼墆音滯賈)
(逵國語注曰開通也鄭𤣥儀禮注曰和調也孔安國尚/書傳曰金鐵曰石供民器用通之使和平子虚賦曰充)
(牣其中説文曰駔/牡馬也于助反)至乎勍敵糾紛庶士㒺寜聖武興言
将曜威靈介胄重襲旍旗躍莖弓珧(以/焦)解檠(巨/景)矛鋋飄
英三屬之甲縵(莫/韓)胡之纓控弦簡發妙擬更(平/)嬴(建安/十九)
(年五月立魏公位諸侯王上赤紱逺遊冠二十一年進/爵為王二十二年得設天子旍旗出警入蹕賜朱冠冕)
(十二旒金根車駕六馬建太常設五時副車爾雅曰弓/以蜃者謂之珧蜃骨也檠弓柙也詩云二矛重英漢書)
(刑法志曰魏氏武卒衣三屬之甲趙恵文王好劍劍士/夾門而客者三千人趙太子悝謂荘周曰吾王所見劍)
(士皆蓬頭突鬂垂冠縵胡之纓短後之衣瞋目而語難/者王乃悦之戰國策更嬴謂魏王曰臣能虚發而下雁)
(魏王曰然則射可至於此乎更嬴曰可有雁從南方來/更嬴虚發而雁下善曰左氏傳曰子魚曰勍敵之人隘)
(而不成列杜預曰勍强也尚書曰庶土交正毛詩曰庶/士有揭又曰興言出宿長楊賦曰以露威靈金匱曰長)
(弓非勍檠不張説文曰鋋小矛史記曰冒頓自立為單/于控弦之士三十萬班固漢書李廣述曰控弦貫石威)
(動北隣爾雅曰簡擇/也謂擇處而發也)齊被練而銛(息/廉)戈襲偏裻以䜋(㑹/)
列畢出征而中律執竒正以四伐碩畫精通目無匪制
推鋒積紀鋩氣彌鋭三接三捷既晝亦月尅翦方命吞
滅咆(白/交)烋(虚/交)雲撤叛換席巻䖍劉祲(子/鴆)威八紘荒阻率
由洗兵海島刷馬江洲振旅䡘䡘反斾悠悠凱歸同飲
疏爵普疇朝無刓(五/官)印國無費留(春秋左傳曰被練三/千馬融曰練為甲裘)
(史記蘇代曰强弩在前銛戈在後司馬法曰師多則䜋/孫武曰竒正還相生若環之無端荘子曰庖丁為文恵)
(君屠牛手之所觸莫不中音合於桑林之舞文君曰善/哉技庖丁對曰臣好者道進乎技矣臣始觧牛時所見)
(無非牛者三年之後未嘗見全牛也今臣以神遇而不/以目視也良庖嵗更刀割也族庖月更刀折也今臣刀)
(十九年矣所解數千牛也而刀刃若新發於硎若彼節/者有間而刀刃者無厚以無厚入有間恢乎其於遊刃)
(必有餘地矣文君曰善吾聞庖丁之言得養生焉一紀/十二年推鋒積紀謂魏武帝從初平元年起兵至建安)
(二十五年軍無不尅抑亦庖丁用刀十九年之義也孫/武曰避其鋭氣謂鋭氣之利甚於鋒刃也易曰晉康侯)
(用錫馬蕃庶晝日三接詩云一月三捷既晝亦月者盖/取其頻繁之數或日或月也方命放棄王命也尚書曰)
(咈哉方命尅翦方命者謂始起兵誅董卓之首亂漢室/也咆烋猶咆哮也自矜徤之貎也詩云咆烋於中國吞)
(滅咆烋者尅黙韓暹楊奉之専用王命也叛換猶恣雎/也漢書曰項氏叛換雲撤換叛者謂討破袁紹猶勝項)
(羽也䖍劉殺也春秋左傳吕相絶秦曰䖍劉我邉陲席/巻䖍劉者謂擒吕布於徐州尅袁術於揚州平韓約馬)
(超於雍州䧏劉表於荆州之屬也祲威八紘荒阻率由/者謂北覊單于于白屋東懐孫權于呉㑹西攝劉備于)
(巴蜀也刷小甞也司馬相如梨賦曰唰𠻳其漿史記蘇/秦曰䡘䡘殷殷若三軍之衆榖梁傳曰入曰振旅兵事)
(以嚴終也春秋左傳曰凡公行告於宗廟反行飲至漢/書曰疏爵而貴之疏爵普疇疇其爵邑者刓印印角刓)
(也韓信傳曰項王有功當封爵印刓忍不能與孫子兵/法曰戰勝而不修其賞者凶命曰費留善曰國語曰公)
(使申生伐東山韋昭注曰東山皐落氏也衣之偏裻之/衣韋昭注曰裻在中左右異色故曰偏裻音督說文曰)
(䜋列中止也然䜋列或止或列周易曰師出以律漢書/揚雄上疏曰石畫之臣甚衆史記曰秦穆公與晉恵公)
(戰於韓地秦人見穆公窘亦皆推鋒爭死尚書曰方命/圮族春秋感精符曰楚圖宋更相吞滅春秋推誠圖曰)
(諸侯氷散席巻各爭恣妄西都賦曰祲威盛容淮南子/曰八澤之外乃有八紘尚書曰率由典常以藩王室魏)
(武兵接要曰大将将行雨濡衣冠是謂洗兵刷猶飲也/所劣切劉劭七華曰潄馬河源遊目崑崙蒼頡篇曰䡘)
(䡘衆車聲也呼萌切今為䡘字音田毛詩曰悠/悠斾旍魏武孫子注曰賞不以時但留費也)喪亂既
弭而能宴武人歸獸而去戰蕭斧戢柯以柙刃虹旍攝
麾以就巻斟洪範酌典憲觀所恒通其變上垂拱而司
契下緣督而自勸道來斯貴利徃則賤囹圄寂寥京庾
流衍(尚書曰徃伐歸獸桓譚新論雍門周説孟甞君曰/以强秦之埶伐弱韓譬猶礳蕭斧以伐朝菌也馬)
(融廣成頌曰建雄虹之長旍洪範箕子陳政術之篇也/易曰觀其所恒則天地萬物之情可見矣又曰通其變)
(使人不倦老子曰聖人執左契而不責於人有徳司契/無徳司徹善曰毛詩曰喪亂既平周公攝政𢎞化弭亂)
(司馬法曰以戰去戰雖戰可也柙胡甲反尚書曰垂拱/而天下治荘子曰緣督以為經可以保身可以全生司)
(馬彪曰緣順也督中也順守道中以為常也禮記曰仲/春省囹圄文子曰法寛刑緩囹圄空虚毛詩曰曽孫之)
(庾如坻如京鄭𤣥/曰庾露積榖也)於是東鯷即序西傾順軌荆南懐憓
(恵/)朔北思韙(偉/)緜緜逈塗驟山驟水襁負賮䞇重譯貢
篚髽首之豪鐻耳之傑服其荒服斂衽(而/審)魏闕置酒文
昌高張宿設其夜未遽庭燎晣晣有客祁祁載華載裔
(入聲/協韻)岌岌冠縰(所/綺)纍(吕/追)纍辮髪清酤(户/)如濟濁醪如河
凍醴流澌(息/兹)温酎躍波豐肴衍衍行庖皤皤愔愔醧(一/據)
讌酣湑無譁(呼𤓰反地理志曰㑹稽海外有東鯷人分/為二十餘國以嵗時獻見尚書禹貢曰織)
(皮西傾因桓是來織皮西戎國也憓順也司馬相如封/禪書曰義征不憓淮南子曰三苗髽首賮禮贄也周官)
(曰九州之外謂之藩國世一見各以其所貴寳為贄孟/子曰将有逺行行者必以賮蒼頡篇曰賮財貨也建安)
(二十一年匈奴南單于呼韓厨泉将其名王大人來朝/待以客禮張衡南都賦曰九醖甘醴十旬兼清蘇秦曰)
(齊有清濟濁河楚辭小招魂曰挫糟凍飲酎清涼王逸/曰凍冷也酎三重釀醇酒也韓詩云賓爾籩豆飲酒之)
(醧能者飲不能者已謂之醧許氏曰醧酒美也善曰尚/書曰西戎即序尸子曰荆者非無東西也而謂之南其)
(南者多也杜預左氏傳注曰韙是也論語曰襁負其子/博物志曰織縷為之以約小兒於背上尚書曰厥貢漆)
(絲厥篚織文山海經曰青要之山䰠武羅司之穿耳以/鐻郭璞曰鐻金銀之器名䰠音神鐻音渠漢書曰高張)
(四縣晉灼曰樂四縣也周禮曰凡樂事宿縣毛詩曰夜/未央鄭𤣥曰未渠央也毛詩曰庭燎晣晣又曰采繁祁)
(祁楚辭曰高余冠之岌岌鄭𤣥禮記注曰纚今之幘也/纚與縰同漢書曰諸侯纍纍從楚又終軍曰解辮髪削)
(左衽毛詩曰既載清酤説文曰澌流氷也周易曰鴻漸/于磐飲食衎衎王肅曰衎衎寛饒之貌也皤皤豐多貌)
(也韓詩曰愔愔夜飲嶭君曰愔愔和氣之貌也孔安國/尚書傳曰樂酒曰酣毛詩曰迨我暇矣飲此湑矣毛詩)
(曰湑莤也鄭𤣥曰沛莤之/也一曰湑樂也醧乙據反)延廣樂奏九成冠韶夏冐六
莖傮響起疑震霆天宇駭地廬驚億若大帝之所興作
二嬴之所曾聆(善曰賈逵國語注曰延陳也尚書曰蕭/韶九成鳯凰來儀樂動聲儀曰帝嚳樂)
(曰六英帝顓頊曰五莖舜曰大韶禹曰大夏宋𠂻曰六/英能為天地四時六合也五莖能為五行之道立根本)
(也漢書顓頊作六莖夏大丞二帝也韶繼堯也曹與傮/古字通西京賦曰大帝説秦穆公而覲之饗以鈞天廣)
(樂史記曰趙簡子病扁鵲視之曰昔秦穆公甞如此七/日而寤寤之日告公孫支曰我之帝所甚樂帝告我晉)
(國且大亂今主君之疾與之同二日簡子寤曰我之帝/所甚樂與百神逰於鈞天廣樂九奏萬舞不類三代之)
(樂又曰趙氏之先與秦同祖然則秦/趙同姓故曰二嬴也博雅曰聆聴也)金石絲竹之恒韻
匏土革木之常調干戚羽旄之飾好(去/)清謳微吟之要
妙世業之所日用耳目之所聞覺雜糅紛錯兼該泛博
鞮鞻所掌之音韎(邁/)昩任(而/金)禁(金/)之曲以娯四夷之君
以睦八荒之俗(鞮鞻周掌樂官名也周官鞮鞻氏掌四/夷之樂與其聲歌韓詩内傳曰王者舞)
(六代之樂舞四夷之樂大徳廣之所及善曰周禮曰播/之以八音金石土革絲木匏竹禮記注曰干戚羽旄謂)
(之樂鄭𤣥曰午盾也戚斧也武舞所執羽翟羽也旄旄/牛尾文舞所執魏文帝樂府曰短歌微吟不能長孔叢)
(子曰世業不替周易曰百姓日用而不知鄭𤣥周禮注/曰鞮鞻四夷舞者扉也鞮都泥反鞻俱具反毛萇詩傳)
(曰東夷之樂曰韎孝經鈎命決曰東夷曰昧南夷曰任/西夷之樂曰株離北夷之樂曰禁然韎昧皆東夷之樂)
(而重用之疑悞也甘泉/賦曰八荒協兮萬國諧)既苗既狩爰遊爰豫藉田以禮
動大閲以義舉備法駕理秋御顯文武之壯觀邁梁騶
之所著(夏獵曰苖冬獵曰狩建安二十一年三月魏武/帝親耕籍田於鄴城東建安二十二年十月甲)
(午治兵上親執金鼔以詔進退大閱講武也魯詩傳曰/古有梁騶梁騶天子獵之田曲也善曰孟子夏諺曰吾)
(王不遊吾何以休吾王不豫吾何以助一遊一豫為諸/侯度禮記曰天子為籍田千畆公羊傳曰大閱者何簡)
(車馬也蔡邕獨㫁曰天子有法駕荘子曰尹需學御三/年而無所得夜夢受秋駕於其師明日徃朝其師其師)
(望而謂之曰吾非獨愛道也恐子之未可與也今将教/子以秋駕司馬彪曰秋駕法駕也史記曰此天下之壯)
(觀/也)林不槎枿澤不伐夭斧斨以時罾􁁛以道徳連木理
仁挺芝草皓獸為之育藪丹魚為之生沼矞雲翔龍澤
馬亍阜山圖其石川形其寶莫黑匪烏三趾而來儀莫
赤匪狐九尾而自擾嘉穎離合以䔿䔿醴泉涌流而浩
浩顯禎祥以曲成固觸物而兼造盖亦明靈之所酬酢
休徴之所偉兆(草木未成曰夭斨方銎斧也詩曰取彼/斧斨以伐逺楊延康元年木連理芝草)
(生於樂平郡白鹿白麞見于郡國赤魚見于太原郡黄/初元年十一月黄龍高四五丈出雲中張口正赤矞雲)
(者外赤内青也揚雄太𤣥經曰紫霓矞雲澤馬見于上/黨郡瑞石靈圖出於張掖之栁谷始見於建安形成於)
(黄初又備於太和周圍七尋中高一仞旁厚一里蒼質/素章龍馬鳯凰僊人之象粲然盛著是以有魏詩雲鳥)
(之書黄初二年醴泉出河内郡玉璧一枚延康元年三/足鳥九尾狐見於郡國嘉禾生醴泉出易曰顯道而神)
(徳行是故可與酬酢可與祐神矣賓主俱飲主人先舉/名曰酬客酌主人酒名曰酢酢者報也行道徳於神明)
(而祥瑞皆至此盖明靈感應之理其與人事交報之義/也故曰盖亦明靈酬酢也善曰國語里革曰山不槎蘖)
(澤不伐夭槎士雅切枿五革切夭烏老切斨七羊切罾/子能切文子曰鷹隼未擊羅絪不得張谷草木未落斤)
(斧不得入山林孝經援神契曰徳至草木則木連理古/瑞命記曰王者慈仁則芝草生説文曰亍步也丑亦反)
(毛詩曰莫赤匪孤莫黑匪烏尚書曰鳯凰來儀應劭漢/書曰櫌音擾馴也説文曰穎穂也䔿茂盛貎子本切蒼)
(頡篇曰禎善也周易曰曲成萬物而不遺尚書有/休徴孔安國曰序美行之驗也説文曰偉大也)旼旼
率土遷善罔匱沐浴福應宅心醰(徒/南)粹餘糧栖畝而弗
收頌聲載路而洋溢河洛開奥符命用出翩翩黄鳥銜
書來訊(叶韻/音悉)人謀所尊鬼謀所秩劉宗委馭㢲其神器
闚玉策於金縢案圖籙於石室考厯數之所在察五徳
之所莅量寸旬涓吉日陟中壇即帝位改正朔易服色
繼絶世修廢職徽幟以變器械以革顯仁翌明藏用𤣥
黙菲言厚行陶化染學讐挍篆籕篇章畢覿優賢著於
揚厯匪孽形於親戚(河洛開奥河出圖洛出書也黄初/元年黄鳥銜丹書畫見河尚臺易)
(曰人謀鬼謀百姓與能玉策玉牒也尚書曰納䇿於金/縢縢緘也揚雄遺劉歆書曰得觀書于石室莅臨也詩)
(曰方叔莅止司馬法曰明不寶咫尺之玉而愛寸隂之/旬旬時也禮記曰聖人南靣而治天下改正朔易服色)
(殊徽號異器械易曰顯諸仁藏諸用讐校所為讐校者/也魏文武好書作皇覽諸文章辭藻多奏御故曰讐校)
(尚書盤庚曰優賢揚厯厯試也善曰封禪書曰旼旼穆/穆周易曰君子見善則遷有過必改史記太史公曰成)
(王作頌沐浴膏澤尚書曰宅山阜猥積醰美也廣雅曰/粹純也淮南子曰昔容成之時置餘糧於畝首蔡雍胡)
(廣碑曰餘糧栖於畎畝公羊傳曰古者什一而籍而頌/聲作矣毛詩曰厥聲載路毛萇曰路大也七畧曰鄒子)
(有終始五徳從所不勝木徳繼之金徳次之火徳次之/水徳次之魏志曰文帝諱丕字子桓武帝太子為魏王)
(漢帝以衆望在魏遂禪位乃為壇於繁陽王升壇即阼/改元為黄初尚書曰将遜於位遜與㢲同涓擇也古𤣥)
(切淮南子曰君人之道儼然𤣥墨馬融論語注曰菲薄/也論語曰君子薄於言而厚於行風俗通曰按劉向别)
(録讐挍一人讀書校其上下得繆誤為校一人持本一/人讀書若怨家相對漢書音義曰周宣王太史大篆也)
(籕音胃漢書晁錯曰今陛下不孽諸侯/應劭曰接之以禮不以庶孽畜之也)本枝别榦蕃屏
皇家勇若任城才若東阿抗旍則威噞秋霜摛翰則華
縱春葩英喆(知/列)雄豪佐命帝室相兼二八将猛四七赫
赫震震開務有謐故令斯民覩泰階之平可比屋而為
一(建安二十三年代郡烏九反魏武帝以鄢陵侯彰為/北中郎将行驍騎将軍入涿郡界叛胡數千騎卒至)
(彰唯有步卒千人騎數百疋身自搏戰追胡大破之斬/首五千餘級二八者八元八凱也四七者漢光武二十)
(八将也黄帝泰階六符經曰泰階者天之三階也上階/上星為天子下星為女主中階上星為諸侯三公下星)
(為卿大夫下階上星為元士下星為庶人三階平則隂/陽和風雨時嵗大登民人息天下平是謂太平善曰毛)
(詩曰本支百世説文曰幹本也左氏傳富辰曰封建懿/親以蕃屏周蔡邕述行賦曰皇家赫而天居彰後為任)
(城王植為東阿王漢書終軍曰驃騎抗旌昆耶左衽噞/猶猛也魚贍反荀悦申鑒曰人主怒如秋霜荅賓戲曰)
(摛藻如春華易乾鑿度曰代者赤兑黄佐命應劭漢官/儀曰帝室猶古言王室毛詩曰赫赫師尹周易曰夫易)
(開物成務爾雅曰謐静也音宻/尚書大傳曰周人可比屋而封)算祀有紀天禄有終傳
業禪祚高謝萬邦皇恩綽矣帝徳冲矣讓其天下臣至
公矣榮操行之獨得超百王之庸庸追亘卷領與結繩
睠留重華而比蹤尊盧赫胥羲農有熊雖自以為道洪
化以為隆世篤𤣥同奚遽不能與之踵武而齊其風(淮/南)
(子曰古者有督而巻領以王天下其為徳生而不殺荘/周曰音者軒轅氏赫胥氏尊盧氏虙戲神農氏當是時)
(人結繩而用之若此之時則至治也黄帝一號有熊氏/踵繼也武迹也楚辭曰及前王之踵武善曰幽通賦曰)
(且算祀於契龜音義曰算數也尚書曰天禄永終王逸/楚辭注曰謝去也西京賦曰皇恩溥尚書曰帝徳廣運)
(老子曰大滿若冲字書曰冲虚也魏志曰陳留王奐即/皇帝位後禪位于晉嗣王魏世譜曰魏封帝為陳留王)
(臣至公謂帝為臣於晉至公之道也仲長子昌言曰人/主臨之以至公司馬相如弔二世文曰操行之不得班)
(固曰漢承百王之弊馮衍顯志賦曰非庸庸之所識庸/謂凡常無奇異也史記曰舜字重華高誘淮南子注曰)
(隆盛也老子曰知者不言言者不知是/謂𤣥同韓子曰雖厚愛之奚遽不亂)是故料(聊/)其建
國析其法度諮其考室議其舉厝復之而無斁申之而
有裕非疏糲(魯/葛)之士所能精非鄙俚之言所能具(詩云/斯干)
(宣王考室也疏糲麄也韓非曰糲糧之飲黎藿之羮斁/厭也漢書司馬遷傳曰贙而不俚俚鄙也善曰説文曰)
(析量也爾雅曰諮謀也陳琳檄呉将挍曰豈輕/舉厝也哉毛詩曰無斁於人斯文曰綽綽有裕)至於山
川之倬詭物産之魁殊或名竒而見稱或實異而可書
生生之所常厚洵美之所不渝其中則有鴛鴦交谷虎
澗龍山掘鯉之淀盖節之淵􁯮􁯮精衛銜木償怨常山
平干鉅鹿河間列真非一徃徃出焉昌容練色犢配眉
連𤣥俗無影木羽偶僊琴高沉水而不濡時乗赤鯉而
周旋師門使火以驗術故将去而林燔(老子曰人之輕/死以其生生之)
(厚也謂通生生之情以自厚也鴛鴦水在南和縣西交/谷水在鄴南虎澗在鄴西南龍山在廣平沙縣掘鯉淀)
(在河間莫縣之西淀者如淵而淺也盖節淵在平原鬲/縣北山海經曰發鳩之山有鳥狀如烏而文首白喙赤)
(足名曰精衛赤帝之女名曰女娃女娃遊於海溺而不/反精衛常取西山之木石以堙東海焉列真謂列仙也)
(列仙傳昌容者常山道人也自稱殷王女食逢累根二/百餘年而顔色如年二十人故曰練色犢子者鄴人也)
(時壮時老時好時醜乃知其仙人也陽都女者生而連/眉耳細而長衆以為異俗皆言此天人也㑹犢子來過)
(都女都女悦之遂留相奉待出門共牽犢耳而走莫能/追之𤣥俗者自言河間人也餌巴豆雲英賣樂於市七)
(丸一錢治百病王病癡服藥用下蛇十餘頭王家老舍/人自言父甘見俗俗形無影王呼俗著日中實無影河)
(間故趙也文帝三年以為國木羽者鉅鹿南和人也母/貧賤常助産婦兒生自下唼母母大怖莫夢見大冠赤)
(幘守児言此兒司命君也當報汝恩使子與木羽俱僊/母隂信識之後兒生字之為木羽兒至年十五夜有車)
(馬來迎之呼木羽木羽為我御來遂俱去琴高者趙人/也浮遊冀州二百餘年後辭入碭水中取龍子與諸弟)
(子期期曰皆絜齊待於傍設屋祠果乗赤鯉來出坐祠/中留一月復入水去師門者嘯父弟子亦能使火為孔)
(甲龍師孔甲不能修其心意殺而埋之外野一旦風雨/迎之訖則山木皆燔孔甲祠而禱之未還而道死嘯父)
(冀州人也在曲周市上曲周屬廣平郡漢武帝征和三/年甞為平于國故曰常山平于也師門者本嘯父弟子)
(故附冀州善曰廣雅曰倬絶也㠔綜西京賦注曰詭異/也王逸楚辭注曰魁大也鄭𤣥周禮注曰生猶養也劉)
(瓛周易義曰自無出有日生毛詩曰洵美且仁鄭𤣥曰/洵信也毛詩曰舍命不渝毛萇曰渝變也淀音殿説文)
(曰􁯮亦翅字翼翅也叔䜴反今音祗􁯮􁯮飛貌也馮衍/爵銘曰夀配列真劉歆移曰天下衆書徃徃頗出左傳)
(太史尅曰/奉以周旋)易陽壯容衛之稚質邯鄲躧步趙之鳴瑟真
定之棃故安之栗醇酎中山流湎千日淇洹之筍信都
之棗雍丘之粱清流之稻錦繡襄邑羅綺朝歌緜纊房
子縑總清河若此之屬繁富夥(禍/)夠(古/侯)非可單究是以
抑而未罄也(枚乗菟園賦曰易陽之容淮南子曰蔡之/㓜女衛之稚質史遷記曰趙中山鼔鳴瑟)
(趾躍躧真定屬中山郡出御棃故安屬范陽出御栗揚/雄幽州箴曰蕩蕩幽州惟冀之别禹貢無幽州故安今)
(見屬中山郡中山出好酎酒其俗傳云昔有人曰𤣥石/者從中山酒家酤酒酒家與之千日之酒語其節度比)
(歸數百里可至於醉如其言飲之至家而醉其家不知/其醉以為死也棺歛而葬之中山酒家計向千日憶曰)
(𤣥石前來酤酒其醉向觧也遂徃問其隣人曰𤣥石死/來三年服已闋矣於是與其家至𤣥石塚上掘而開其)
(棺𤣥石於是醉始觧起於棺中其俗語曰𤣥石飲酒一/醉千日信都屬安平出御棗雍丘屬陳留也地理志曰)
(魏參之分野南有陳留桓斌曰雍丘之糧清流鄴西出/御稻襄邑屬陳留舊有服官中都賦曰朝歌羅綺又房)
(子出御緜清河出縑緫清河一名甘陵也善曰漢書音/義臣瓉曰跕為躧跕都牒反躧所觧反嶭君韓詩章句)
(曰均衆謂之流閉門不出容謂之湎淇園已見上文杜/預左氏傳注曰水出洹汲郡汲即衛地也洹或為園洹)
(音垣孔安國尚書傳曰纊細緜/廣雅曰縂絹也廣雅曰夠多也)盖比物以錯辭述清都
之閒麗雖選言以簡章徒九復而遺㫖覽大易與春秋
判殊隠而一致末上林之隤牆本前修以作系(胡計切/逸詩九)
(變復貫知言之選擇來比物謂屬變而還復舊貫則知/言之選擇來比物錯辭物土之敘也屈原逺遊曰造句)
(始觀清都言雖選言簡章徒至九復而猶遺其精㫖也/春秋推見以至隠易本隠以之顯所言雖殊其合徳一)
(也故曰末上林之隤牆本前修以作系也前修謂前賢/也離騷攓吾法夫前修司馬相如上林賦曰頽墻填壍)
(使山澤之人得至揚雄羽獵賦後曰放雉兔收罝罘與/百姓共之亂者理也傳曰有亂臣十人此皆二賦以其)
(後居正之義理其前過甚之事也張衡東京賦曰相如/壯上林之觀揚雄騁羽獵之辭雖系以隤牆填壍亂以)
(收其罝罘卒無補於風規盖易有系辭之義而以本於/前修以為系𦙍之意也系者𦙍也且易之系述而辨至)
(於相如初壯上林之觀後説隤牆之事首尾相劘非木/系辭之流也而張衡云系以隤牆謂為系辭同音於義)
(有未安焉諸文賦之後亂者與本絶於隤牆收罝罘雖/不與本文絶義張氏同諸系辭之别可知也善曰韓子)
(曰連類比物列子曰周穆王暨及化人之宫王以為清/都紫㣲班固漢書司馬相如賛文曰推見至隠言大易)
(春秋隠顯殊而合徳若一故觀覽而法則之上林則頽/牆填壍雖本前修而作系所謂勸百而諷一故輕末而)
(鄙/賦)其軍容弗犯信其果毅糾華綏戎以戴公室元勲配
管敬之績歌鍾析邦君之肆則魏綘之賢有令聞也(國/語)
(曰鄭伯納女樂二八歌鍾二肆公錫魏綘女樂一八歌/鍾一肆曰子教寡人和戌狄而政諸華於今八年七合)
(諸侯寡人無不得志與子共之管敬仲相桓公九合諸/侯魏綘輔晉悼公七合諸侯故謂之元勲配管敬之績)
(也悼公得二肆而賜魏綘一肆故諸侯歌鍾析邦君之/肆也善曰司馬法曰古者國容不入軍軍容不入國禮)
(記曰介胃有不可犯鄭𤣥禮記注曰信讀如屈伸之伸/假借字也左氏傳君子曰殺敵為果致果為毅班固漢)
(書述曰太祖元勲啟立/輔臣毛詩曰令聞令望)閒居隘巷室邇心遐富仁寵義
職競弗羅千乘為之軾廬諸侯為之止戈則干木之徳
自解紛也(吕氏春秋曰叚干木者魏文侯敬之過其廬/而軾之其僕曰干木布衣耳而君軾其廬不)
(亦過乎文侯曰干木不趣俗役懐君子之道隠處窮巷/聲馳千里之外未肯以已易寡人也寡人光乎勢干木)
(富於義埶不如徳尊財不如義高吾安敢不軾乎秦欲/攻魏而司馬康諫曰段干木賢者而魏禮之天下皆聞)
(無乃不可加乎兵秦君以為然乃止干木寂然不競於/俗故曰職競弗羅也逸詩云兆云詢多職競弗羅善曰)
(漢書曰司馬相如稱疾閒居毛詩曰誕寘/之隘巷又曰其室則邇老子曰觧其紛也)貴非吾尊重
士踰山親御監門嗛嗛同軒搦(女/格)秦起趙威振八蕃則
信陵之名若蘭芬也(史記曰魏有隠士曰侯嬴年七十/家貧為大梁夷門監者公子方置)
(酒大㑹賓客坐定從車騎虚左自迎侯生秦兵圍邯鄲/公子姊為平原君夫人平原使使讓公子公子數請王)
(及賓客辯士説王萬端王畏秦終不聴公子公子用侯/生策使朱亥椎殺将軍晉鄙而奪其軍進擊秦軍秦軍)
(解去邯鄲遂存秦兵伐魏公子駕歸救魏王魏王以上/将授公子公子使徧告諸侯諸侯各進兵救魏公子率)
(五國之兵破秦至函谷闗秦兵不敢出當是之時公子/威振天下善曰史記曰侯生直上載欲以觀公子公子)
(執轡愈恭然親御謂身自為御也監門即侯嬴也周/易曰謙謙君子卑以自牧嗛古謙字説文曰搦按也)英
辯榮枯能濟其厄位加将相窒(知/逸)隙之策四海齊鋒一
口所敵張儀張禄亦足云也(史記張儀者魏人也始甞/與蘇秦俱事鬼谷先生學)
(術蘇秦自以不及張儀儀以學而逰説諸侯甞從楚相/飲楚相忘璧楚相門下意張儀曰儀貧無行此必盜相)
(君璧共執儀掠笞數百不服釋之張儀相秦使於諸侯/皆説之散其合從之謀秦封儀為武信君為秦将取陜)
(築上郡塞范雎者魏人也逰説欲事魏王家貧無以自/資乃事魏中大夫須賈賈怨范雎以告魏将魏齊笞擊)
(折脇摧齒雎佯死即盛以簀中范雎謂守者曰公能出/我我必厚謝公守者乃請棄簀中死人遂伏匿更名張)
(禄先生隨秦謁者王稽入秦謂昭王曰臣居山東時聞/齊有田單而不聞其有王也聞秦有太后穰侯不聞其)
(有王也今太后擅行不顧穰侯出使不報華陽涇陽専/㫁不請四貴備而國不危者未之有也昭王懼乃疑穰)
(侯收其印而相張禄為應侯應侯之相秦蔡凙説曰今/君相秦計不下席謀不出廊廟坐制諸侯六國不得合)
(從使天下皆畏秦也善曰曹植輔臣論曰英辯博通張/升反論曰嘘枯則冬榮解嘲曰窒隙蹈瑕而無所屈也)
㩁惟庸蜀與鴝鵲同窠句呉與鼃黽同穴(善曰許慎准/南子注曰㩁)
(揚㩁畧也尚書曰及庸蜀人孔安國曰庸在江漢之南/左氏傳曰鸜鵒株株鸜具瑜反株音誅世本曰呉孰姑)
(徒句呉注孰姑夀夢也句呉太伯始所居地名句呉句/音溝説文曰鼃蝦䗫也胡蝸反鄭𤣥周禮注曰黽蝦蟇)
(屬也黽/莫耿切)一自以為禽鳥一自以為魚鼈(善曰漢賈捐之/上書曰駱越之)
(人譬猶魚鼈何足貪也鍾㑹蒭蕘論曰/呉之玩水若魚鼈蜀之便山若禽獸)山阜猥積而踦
􁔸泉流迸集而咉咽隰壤瀐漏而沮洳林藪石留(力/又)而
蕪穢(山阜猥積蜀也泉流迸集呉也戰國策段規謂韓/王曰分地必取成皐韓王曰成皐石留之地無所)
(用之也石留之地喻土地多石猶人物之有留結也一/曰壤潄而石也或作溜字善曰廣雅曰踦􁔸傾側也字)
(書曰迸散走也咉咽流不通也咉烏朗反公羊傳曰瀐/者何漬也作亷反周易曰罋敝漏然漏猶滲也滲所禁)
(反毛詩曰怶汾沮洳毛萇曰沮洳/其漸洳也漢書楊惲曰蕪穢不治)窮岫泄雲日月恒翳
宅土熇暑封疆障癘(呉蜀皆暑溼其南皆有瘴氣善曰/泄猶出也埤蒼曰熇熱貌許妖切)
蔡莽螫(適/)刺(力/割)昆蟲毒噬(蔡莽螫刺多毒草也昆蟲毒/噬蝮蛇鴆鳥之屬也善曰王)
(逸楚辭注曰蔡草莽也方言曰莽草也南楚曰莽鄭𤣥/禮記注曰昆明也明蟲者陽而生隂而藏詩序曰文王)
(徳及鳥/獸昆蟲)漢罪流禦秦餘徙㡂(揚雄蜀都賦曰秦漢之徙/充以山東貨殖傳曰秦破)
(趙遷卓氏於蜀漢時日南比景合浦九真亦皆有徙者/息夫躬孫寵之屬焉善曰左氏傳舜流四凶族以禦螭)
(魅廣雅曰㡂/餘也力制反)宵貎蕞(罪/)陋稟質遳脆(蔣/衛)巷無杼(直/吕)首里
罕耆耋(地理志曰江南卑溼丈夫多夭巴蜀輕易淫泆/柔弱褊阨漢書曰人宵天地之貎方言曰燕記)
(曰豐人杼首杼首長首也燕謂之杼友益之人率皆弱/陋故曰無杼首也善曰左氏傳曰蕞爾小國杜預曰蕞)
(爾小貎也廣雅曰質軀也遳亦脆也七戈反説文曰脆/少䎡易㫁也左氏傳曰王使宰孔謂齊侯曰伯舅耋老)
(杜預曰七/十曰耋)或魋(直/追)髻而左言或鏤膚而鑽髪或明發而
嬥歌或浮泳而卒嵗(楊雄蜀記曰蜀之先代人推結左/語不曉文字㜹謳歌巴土人歌也)
(何晏曰巴子謳歌相引牽連乎而跳歌也潛行為泳詩/曰漢之廣矣不可泳思善曰漢書淮南王曰越鑚髪文)
(身之人張揖以為古翦字也子踐反文身即鏤膚也毛/詩曰明發不寐爾雅曰嬥嬥契契愈遐急也郭璞曰賦)
(役不均賢人憂歎逺急切也佻或作嬥/音葦苕一音徒了反毛詩曰何以卒嵗)風俗以韰果為
嫿人物以戕害為藝(善曰楊雄反騷曰何文肆而質韰/應劭曰韰狹也下介切方言曰惈)
(勇也果與惈古字通説文曰嫿静好也音畫左/氏傳曰自内害其君曰殺自外曰戕七良切)威儀所
不攝憲章所不綴(禮記曰孔子憲章文武善曰毛詩曰/朋友攸攝攝以威儀賈逵國諸注曰)
(綴連/也)由重山之束阨(烏/介)因長川之裾勢距逺闗以闚𨵦
(俞/)時高樔而陛制(重山束阨謂蜀也長川裾執謂呉也/漢書曰形束壤制善曰束阨拘束其)
(民出於湫厄也据埶依据川之形埶也闚𨵦望尊位也/陛制亦以高樔之陛而能約制其民也漢書音義言其)
(土地形埶足以束制其/人也据古據字九御切)薄戍緜冪無異蛛蝥之網弱卒
瑣甲無異螳蜋之衞(善曰緜冪微貎吕氏春秋湯祝曰蛛蝥/作罔罟今之人學之蛛音株蝥莫侯反)
(荘子蘧伯玉謂顔闔曰汝不知夫螳蜋/乎怒其臂以當車轍不知其不勝任也)與先世而常然
雖信險而勦絶揆既往之前迹即将來之後轍成都迄
已傾覆建鄴則亦顚沛(善曰尚書曰天用勦絶其命勦/子小反左傳吕相絶秦曰傾覆)
(我社稷論語曰顛沛必於/是馬融曰顛沛僵仆也)顧非累卵於疊棊焉至觀形
而懷怛(善曰言其危懼易見不俟觀形也説苑曰晉靈/公造九層臺孫息聞之求見曰臣能累十二博)
(棊加九雞子其上公曰子作之孫息以棊子置下加九/雞子于其上靈公曰危哉孫息曰是不危復有危於此)
(者九層之臺三年不成隣國将欲興兵社稷亡/滅君欲何望公即壞臺賈逵國語注曰怛懼也)權假日
以餘榮比朝華而菴(奄/)藹(善曰權猶苟且也楚辭曰聊/假日以須時説文曰木堇朝)
(華萛/落)覽麥秀與黍離可作謠於呉㑹(善曰尚書大傳曰/微子將徃朝周過)
(殷之墟見麥秀之蘄蘄曰此父母之國宗廟社稷所立/也志動心悲欲哭則為朝周俯泣則婦人推而廣之作)
(雅聲毛詩序曰黍離閔宗周大夫行役/過故宗廟宫室盡為禾黍而作是詩)先生之言未卒
呉蜀二客䂄焉相顧􁪹焉失所有靦瞢容神惢形茹弛
氣離坐㥏墨而謝(䂄懼也左傳曰駟氏䂄懼毛詩曰有/靦面目瞢愧也左傳曰亦無瞢焉揚)
(雄方言曰慙也荆揚之間曰㥏善曰張以􁒍先壠反今/本並為䂄䂄大視呼縳反説文曰􁪹失意視他狄反字)
(書曰蘂垂也謂垂下也惢與蘃同而體切説文曰惢心/疑也亦而髓反吕氏春秋曰以茹魚驅蠅蠅愈至而不)
(可禁然茹臭敗之義也如舉反廣雅曰弛釋也施紙反/㥏敇典反杜預左氏傳注曰墨色下也説文曰謝辭也)
曰僕黨清狂怵迫閩濮(卜/)習蓼蟲之忘辛翫進退之惟
谷非常寐而無覺不覩皇輿之軌躅(漢書昌邑王賀傳/曰賀清狂不慧注)
(色理清徐而心不慧故曰清狂也賈誼鵩鳥賦曰怵迫/之徒或趣東西善曰閩已見呉都賦孔安國尚書注曰)
(濮國在江漢之南楚辭注曰蓼蟲不知從乎葵霍王逸/曰蓼蟲處辛剌食苦惡不從葵藿食甘美毛詩曰人亦)
(有言進退惟谷又曰尚寐無覺楚辭曰恐皇輿之敗績/班固漢書班嗣曰伏周孔氏之軌躅音義曰躅迹也)
過以汎剽之單慧厯執古之醇聴(揚雄方言曰汎剽輕/也善曰鄭𤣥禮記注)
(曰過猶誤也王逸楚辭注曰厯逢也老/子曰執古之道汎敷劍切剽匹妙反)兼重(直龍/反)悂以
䝯繆偭辰光而罔定(善曰言既重其悂而又累其繆也/廣倉曰悂用心并誤也方奚反説)
(文曰䝯重次第物也戈豉反漢書音義應劭曰偭/背也音靣國語曰次序三辰賈逵曰日月星也)先生
𤣥識深頌靡測得聞上徳之至盛匪同憂於有聖(老子/曰古)
(之士㣲妙𤣥通深不可識夫惟不可識故强為之頌故/曰先生𤣥識深頌靡測又曰上徳無為而無不為易曰)
(顯諸仁藏諸用鼔萬物而不與聖人同憂盛徳大業至/矣哉夫聖人親憂其事然後能立易體無為而無不為)
(自然動物而不與聖人同憂盖謂治合造化出於形器/之表者聖人無所復聞無復恤也故曰鼔萬物而不與)
(聖人同憂其上賦中云顯仁翌明藏用𤣥黙故下覆報/言之也善曰王弼周易注曰不與聖人之憂憂君子之)
(道不長小人之道不消黍稷之不茂荼蓼之蕃殖至於/乾坤簡易是常無偏於生養無擇於人物不能委曲與)
(彼聖人同/此憂之)抑若春霆發響而驚蟄飛競潛龍浮景而幽
泉高鏡(善曰二客聞言朗然心悟猶春霆響驚蟄紛然/而競飛龍彩幽泉煥然而照也吕氏春秋曰聞)
(春始雷則蟄蟲動矣詩推度客曰震/起而驚蟄睹周易曰潛龍勿用也)雖星有風雨之好
人有異同之性庶覿蔀家與剝廬非蘇世而居正(尚書/洪範)
(曰庶人惟星星有好風星有好雨言人心之不同如星/之所好異易曰豐其屋蔀其家小人剝廬楚辭九章曰)
(蔀也必獨立春秋公羊傳曰君子大居正善曰言已因/此幸見蔀家剝廬之凶非謂悟世而居正道也爾雅曰)
(庶幸也王弼周易注曰蔀覆曖鄣光明之物也既豐其/屋又覆其家屋厚家覆闇之甚也王逸楚辭注曰蘇寤)
(之/也)且夫寒谷豐黍吹律暖之也昬情爽曙箴規顯之也
(劉向别録曰鄒衍在燕有谷地美而寒不生五榖鄒子/居之吹律而温至黍生今名黍谷善曰孔安國尚書注)
(爽明也説文/曰曙日明也)雖明珠兼寸尺璧有盈曜車二六三傾五
城未若申錫典章之為逺也(太史書曰田敬仲世家傳/曰齊威王二十四年與魏)
(恵王㑹田於郊魏王問曰王亦有寶乎曰無有也魏王/曰若寡人小國也尚有徑寸之珠照車前後十二乘者)
(十枚奈何以萬乗之國而無寶乎善曰尹文子曰田父/得寶玉徑寸置于廡上其夜照一室史記曰趙恵文王)
(得楚和璧秦昭王聞之願以十/五城請易璧毛詩曰申錫無疆)亮曰日不雙麗世不兩
帝天經地緯理有大歸安得齊給守其小辯也哉(二客/自言)
(安能守此者自悔也荀卿子曰辯說譬論齊給便利而書/不慎義謂之奸説善曰禮記曰天無二日土無二王漢)
(文帝賜尉陀書云两帝竝立新序單襄公曰經之以天小/緯之以地經緯不爽天之象也家語孔子曰小辯害義)
(言破/道也)
　
　文選巻六
欽定四庫全書
　文選巻七　　　　　　　　梁　蕭統　編
　　　　　　　　　　　　　唐　李善　註
　郊祀(祭天曰郊郊者言神交接也祭地曰祀祀/者敬祭神明也郊天正於南郊郭外曰郊)
　　甘泉賦一首(井序/)
　　　揚子雲(善曰漢書曰揚雄字子雲蜀郡成都人/也雄少好學年四十餘自蜀來遊京師)
　　　　(大司馬王音召以為門下史薦雄待詔歳餘為/郎中給事黄門卒桓譚新論曰雄作甘泉賦一)
　　　　(首始成夢腸出收而内之明日遂卒然舊有/集注者竝篇内具列其姓名亦稱臣善以相)
　　　　(别他皆/類此)
孝成帝時客有薦雄文似相如者(善曰雄答劉歆書日/雄作成都城四隅銘)
(蜀人有楊荘者為郎誦之於成/帝以為似相如雄遂以此得見)上方郊祀甘泉㤗畤汾
隂后土以求繼嗣(善曰上謂成帝也漢書曰武帝幸甘/泉令祠官具太乙祠壇太乙所用如)
(雍畤物又立后土於汾隂睢上孟康/曰畤音止神靈之所止也睢音雖)召雄待詔承明之
庭(善曰諸以材術見知直於承明待詔/即見故曰待詔焉承明已見上文)正月從上甘泉
還奏甘泉賦以風(善曰漢書曰永始四年正月行幸甘/泉七略曰甘泉賦永始三年正月待)
(詔臣雄上漢書三年無幸甘泉之文疑七略誤也/毛詩序曰下以風刺上音諷不敢正言謂之諷)其辭
曰惟漢十世將郊上𤣥(善曰惟有也是也十/世成帝也上𤣥天也)定㤗畤雍
神休尊明號(晉灼日雍祐也休美也言見祐䕶以休美/之祥也明號下同符三皇也善曰言将終)
(㤗畤冀神擁佑之以美祥因尊已/之明號也廣雅曰將欲也雍音擁)同符三皇録功五帝
(又頴曰符合也善曰言同符/契于三皇録功勤於五帝也)䘏𦙍錫羡拓迹開統(應劭/曰䘏)
(憂也𦙍續也錫與也羡饒也拓廣也特成帝憂無繼嗣/故修祠泰畤后土言神明饒與福祥廣迹而開統也李)
(竒曰統緒也善/曰羡戈戰反)於是乃命羣僚厯吉日協靈辰(善曰爾/雅曰命)
(告也楚辭曰厯吉日吾將行郭璞上/林賦注曰厯選也爾雅注曰辰時也)星陳而天行(善曰/星陳)
(天行已見/西京賦)詔招摇與太隂兮伏鉤陳使當兵(張晏曰禮/記曰招摇)
(在上急繕其怒太隂嵗後三辰也服䖍曰鉤陳神名也/紫㣲宫外營陳星也善曰鉤陳已見上文鄭𤣥禮記)
(注曰當主也/主謂典領也)屬堪輿以壁壘兮捎夔魖而抶獝狂(張晏/曰堪)
(輿天地總名也孟康曰木石之怪曰夔如龍有角人面/魖耗鬼也獝狂赤惡鬼也令皆捎而去之善曰杜預左)
(氏傳注曰屬託也淮南子曰堪輿行雄以知雌許/慎曰堪天道也輿地道也說文曰扶擊也丑乙切)八神
奔而警蹕兮振殷轔而軍裝(服䖍曰自招摇遊神之屬/也張晏曰堪輿至獝狂八)
(神也善曰言上諸神各有職役夔魖之屬又捎去之故/令八方之神奔走而警蹕殷轔之盛而以軍装也轔栗)
(忍切漢書武帝紀曰用事八神文頴曰八方之神也嶭/君韓詩章句曰振奮也殷轔言盛多也軍裝如軍戎之)
(装者/也)蚩尤之倫帶干將而秉玉戚兮飛蒙茸而走陸梁
(張晏曰玉戚以王為戚秘也晉灼曰飛者蒙茸而亂走者/陸梁而跳謂猛士之軰善曰蚩尤已見西京賦干将已見)
(東京賦禮記注曰朱干玉戚鄭𤣥曰戚斧也/又考功記注曰祕猶柄也音祕茸而㳟反)齊總總以
撙撙其相膠轕兮猋駭雲迅奮以方攘(晉灼曰方攘半散/也善曰王逸楚辭)
(注曰總總撙撙束聚貌也膠轕已見上文鄭𤣥/禮記注曰奮迅也撙子本切迅音信攘人羊切)駢羅列布
鱗以雜沓兮柴虒參差魚頡而鳥胻(善曰駢猶併也張揖/上林賦注曰柴虒不)
(齊也頡胻猶頡頏也柴初蟻切/虒音豸頡胡結切胻胡剛切)翕赫曶霍霧集而蒙合兮
半散昭爛粲以成章(善曰翕赫盛貌曶霍疾貌爾雅曰天/氣下地氣不應曰霧霧與蒙同曶音)
(忽/)於是乘輿廼登夫鳯皇兮而翳華芝(韋昭曰鳯皇為車/飾也翳隠也服䖍)
(曰華芝華葢也善也/曰言以華葢自翳)駟蒼螭兮六素虯蠖略蕤綏灕虖襂纚
(善曰高唐賦曰乘玉輿兮駟蒼螭上林賦曰乘鏤象六玉/虯說文曰虯龍無角者春秋命厯序曰皇伯駕六龍蠖略)
(蕤綏龍行之貌也灕虖襂纚龍翰下埀之/貌也蠖於钁切螭音離襂音森纚所宜切)帥爾隂閉霅然
陽開(晉灼曰帥聚也霅㪚也善曰文子/曰與隂俱閉與陽俱開霅於申切)騰清霄而軼浮景
兮夫何旟旐郅偈之旖旎也(張晏曰帙過雲與倒景也服/䖍曰旖旎從風柔弱貌善曰)
(薛君韓詩章句曰騰乘也何休公羊傳注曰軼過也浮景/流景也神女賦曰夫何神女之妖麗何休公羊傳注曰據)
(疑問所不知者曰何周禮曰鳥隼為旟龜蛇為旐郅/偈竿之貌也郅音質偈音傑旖於綺切旎女氏切)流星
旄以電爥兮咸翠葢而鸞旗(善曰言星旄之流如電之光/也周書曰樓煩星旄者羽旄)
(也鄭𤣥曰可以為旌旗也髙唐賦曰蜺為旌翠為葢蔡/邕獨斷曰天子出前驅有鸞旗者編羽毛列繫穜傍)敦
萬騎於中營兮方玉車之千乘(善曰敦與屯同王逸楚辭/注曰屯陳也鄭𤣥儀禮注)
(曰方併也玉車/以玉飾車也)聲駢隠以陸離兮輕先疾雷而馺遺風(善/曰)
(廣雅曰陸離參差也方言曰馺馳也郭璞曰馺疾也聖/主得賢臣頌曰追奔電逐遺風駢普萌切馺先合切)凌
髙衍之嵱嵷兮超紆譎之清澄(孟康曰衍無崖岸也紆譎/曲折也李竒曰嵱音踊縱)
(音竦如淳曰嵱/嵷上下衆多貌)登椽欒而羾天門兮馳閶闔而入凌兢(服/䖍)
(曰椽欒甘泉南山也凌兢恐懼貌也李竒曰羾音貢蘇林/曰羾至也善曰楚辭曰令帝閽開閶闔而望予王逸曰閶)
(闔天門也/兢鉅陵切)是時未轃夫甘泉也廼望通天之繹繹(善曰轃/與臻同)
(至也通天臺名已見上文薛/君韓詩章句曰繹繹盛貌)下隂潛以慘廪兮上洪紛而
相錯(善曰慘廪寒貌/也廩來感切)直嶢嶢以造天兮厥高慶而不可乎
彌度(善曰七發曰條上造天孔安國尚書傳曰造至也爾/雅曰彌終也言髙不可終竟而度量也慶音羌度大)
(各切彌/或為疆)平原唐其壇曼兮列新雉於林薄(鄧展曰唐道也/服䖍曰新雉香)
(草也雉夷聲相近善曰子虚賦曰案衍壇曼新雉辛夷也本/草辛夷一名辛引廣雅曰草藂生曰薄壇徒旦切曼莫旦)
(切/)攢并閭與茇葀兮紛被麗其亡鄂(善曰蒼頡篇曰攢聚/也并閭椶也茇葀草)
(名也被麗分㪚貌也風賦曰被麗披離鄂垠/鄂也茇歩木切葀音括被皮義切麗音隷)崇丘陵之駊
騀兮深溝嶔巖而為谷(蘓林曰駊騀音叵我菩曰駊騀高/大貌也嶔巖深貌也嶔口衘切)
􁂰􁂰離宫般以相爥兮封巒石闗施靡乎延屬(應劭曰言秦/離宫三百)
(武帝復徃徃修理之也善曰說文曰􁂰古文徃字也徃徃言/非一也般布也與班同三輔黄圗曰甘泉有石闗觀封巒)
(觀施靡相連貌也施弋爾切鄭𤣥/喪服傳注曰屬連也屬之欲切)於是大厦雲譎波詭摧
嗺而成觀(孟康曰言厦屋變巧乃為雲氣水波相譎詭也/嶊嗺林木崇積貌也善曰言大厦之高而成觀)
(闕也摧子罪切嗺/子水切觀工唤切)仰撟首以高視兮目冥眴而亡見(善曰/王逸)
(楚辭注曰橋舉也撟與矯同冥眴/昏亂之貌冥莫見切㫬音縣)正瀏濫以𢎞惝兮指東西之
漫漫(孟康曰瀏清也服䖍曰惝大貌也音厰善曰劉濫猶/言清凈而汎濫也漫漫無厓際之配也瀏音劉)徒徊
徊以徨徨兮魂眇眇而昏亂(善曰言/迷惑也)據軨軒而周流兮忽坱
圠而亡垠(韋昭曰軨欄也軒檻板也善曰軨與櫺同周/流流行周遍也䡍軋廣大貌也貌鳥賦曰䡍)
(軋無垠軨音零坱/鳥朗切比鳥黠切)翠玉樹之青葱兮璧馬犀之瞵㻞(善/曰)
(漢武帝故事曰上起神屋前庭植玉樹珊瑚為枝碧玉/為葉璧馬犀言作馬及犀為璧飾也埤蒼曰瞵㻞文貌)
(也應劭曰瞵音隣/晉灼曰㻞音豳)金人仡仡其承鐘虡兮嵌巖巖其龍
鱗(善曰孔安國尚書傳曰仡仡壯勇之貌也嵌開張/之貌也龍麟似龍之鱗也仡魚乞切嵌火敢切)楊
光曜之燎爥兮埀景炎之炘炘(晉灼曰景大也善曰/廣雅曰炘熱也音欣)配
帝居之縣圃兮象㤗壹之威神(服䖍曰曾城縣圃閒風/崑崙之山三重也天帝)
(神在其上善曰春秋合誠/圖曰紫宮帝室太一之精)洪臺崛其獨出兮㮹北極之
嶟嶟(應劭曰崛特貌也㮹至也晉灼曰嶟嶟概緻也善/曰爾雅曰北極謂之北辰崛其勿切㮹竹指切嶟)
(干旬/切)列宿廼施於上榮兮日月纔經於柍振(韋昭曰榮/屋翼也服)
(䖍曰梜中央也桭屋梠也善曰/施式支切柍於两切桭音辰)雷鬱律於巖窔兮電儵
忽於牆藩(善曰鬰律小聲也上林賦曰巖窔洞房釋名/曰窔幽也儵忽疾貌也藩籬也窔一弔切)
鬼魅不能自逮兮半長途而下顚(善曰逮及也爾/雅曰顚隕也)歴倒
景而絶飛梁兮浮蠛蠓而撇天(張揖曰陵陽子明經曰/倒景氣去地四千里其)
(景皆倒在下如淳郊祀志注曰在日月之上日月返從/下照故其景倒又曰絶度也服䖍曰浮高貌也晉灼曰)
(飛梁浮道之橋也善曰孫炎爾雅曰蠛蠓蟲小於/蚊張揖三蒼注曰撇拂也蠓莫孔反撇匹列反)左攙
槍而右𤣥冥兮前熛闕而後應門(晉灼曰大人賦曰攬/攙槍以為旗人曰左)
(𤣥冥而右黔雷雄擬相如故云爾也熛闕赤色之闕也/南方之帝曰赤熛怒應門正門在熛闕之内也善曰應)
(劭曰大人賦注曰欃槍奔星也張楫/曰𤣥㝠北方黒帝佐也熛必遙切)䕃西海與幽都兮
涌醴汨以生川(如淳曰言關之高乃䕃西海也善曰山/海經曰北海之内有山名曰幽都黒水)
(出焉涌醴醴泉涌出也/方言曰汨疾也于筆切)蛟龍連蜷於東厓兮白虎敦圉
乎崑崙(善曰連蜷長曲貌也敦圉盛怒貌也春秋漢倉/孳曰天一之帝居左青龍右白虎服䖍曰象崑)
(崙山在甘泉宮中也/蜷音拳敦徒毘切)覽樛流於高光兮溶方皇於西清
(服䖍曰高光宫名也晉灼曰樛流猶繚繞善曰樛流高/曲之貌也溶盛貌也方皇即彷徨觀名也漢書曰甘泉)
(有髙光旁皇旁音傍西清西廂清淨/處也上林賦曰象輿偃蹇於西清)　前殿崔巍兮和氏
玲瓏(晉灼曰以黄金為璧帶含藍田璧玲瓏明見貌也/善曰前殿正殿也諸宫皆有之漢書曰未央宮立)
(前/殿)炕浮柱之飛榱兮神莫莫而扶傾(善曰炕舉也舉浮/柱之飛榱言檐宇)
(高峻若神清淨而扶其傾危也炕與抗古字/同毛詩曰君婦莫莫毛萇曰莫莫清淨也)閌閬閬其
寥廓兮似紫宮之崢嶸(善曰閌高也說文曰閬閬高大/之貌也寥廓虚静貌紫宮及崢)
(嶸竝已見上文/閬音浪寥音僚)駢交錯而曼衍兮㟎􁘮隗乎其相嬰(善/曰)
(駢列也曼衍分布也埤蒼曰㟎山長貌嶧隗高貌/嬰繞也衍弋戰切㟎他賄切􁘮音臯隗玉賄切)乘雲
閣而上下兮紛蒙籠以棍成(服䖍曰蒙籠膠葛貌棍成/言自然也善曰雲閣言高)
(連雲也老子曰有/物混成棍與混同)曳紅采之流離兮颺翠氣之宛延(善/曰)
(言宫觀之高故紅采翠氣流/離宛延在其側而曳颺之)襲琁室與傾宫兮若登高
眇遠亡國肅乎臨淵(服䖍曰襲繼也桀作㻜室紂作傾/宮以此微諌也應劭曰登高逺望)
(當以亡國為戒若臨深淵也善曰晏子春秋曰夏之/衰也其王桀作為琁室殷之衰也其王紂作為傾宫)囘
猋肆其碭駭兮翍桂椒而鬱栘楊(服䖍曰囘猋囘風也/善曰毛萇詩傳曰肆)
(疾也碭過也廣雅曰駭起也翍與披同說文曰鬰木聚/生也爾雅曰棠棣栘也楊楊樹也言囘風碭駭披散桂)
(椒又欝衆栘楊也/碭徒浪切栘音移)香芬茀以穹隆兮擊薄櫨而將榮(善/曰)
(言香氣芬茀穹隆而盛乃拂擊薄櫨而及屋榮也說文/曰薄櫨柱上枅也嶭君韓詩章句曰將辭也茀房物切)
(薄房隔切/櫨力都切)薌呹肹以棍批兮聲駍隠而歴鍾(善曰薌亦/香字也禮)
(記曰燔燎羶薌呹疾貌也說文曰肹蠁布也司馬彪上/林賦注曰肹過也棍同也批擊也厯鍾經厯至鍾也呹)
(余日切肹許一切棍下本/切批薄結切駍普耕切)排玉戶而颺金鋪兮發蘭蕙
與􁁊藭(李竒曰鋪門首也善曰言風飄香氣既棑玉户/而颺金鋪又發揚蕙蘭與􁁊藭也長門賦曰擠)
(玉户以撼金鋪司馬注/子虚賦曰􁁊藭似槀本)帷弸彋其拂汩兮稍暗暗而靚深
(善曰弸彋風吹帷帳之聲也拂汨鼓動之貌暗暗深空/之貌靚即静字耳弸普萌切彋音宏汨于密切暗烏敢)
(切/)隂陽清濁穆羽相和兮若夔牙之調琴(張晏曰聲細/不過羽穆然)
(相和也善曰莊子黄帝曰一清一濁隂陽調和/尚書曰夔典樂教胄子列子曰伯牙善鼔琴)般倕棄
其剞劂兮王爾投其鉤繩(應劭曰剞曲刀也劂曲鑿也/善曰尚書曰倕汝作共工般)
(魯般也爾王爾也並已見/西京賦般與班同倕音垂)雖方征僑與偓佺兮猶彷彿
其若夢(晉灼曰方常也征行也言宫觀之高峻雖使僊/人行其上恐遽不識其形觀猶髣髴若夢也善)
(曰鄭𤣥毛詩箋曰方且也征僑姓征名僑也司馬相如/大人賦曰厮征伯喬漢書曰正伯喬並同也餘依晉說)
(列仙傳曰偓佺槐里采藥父也食松實形體生毛数寸/能飛行逮走馬說文曰彷彿相似視不諟也楚辭曰時)
(彷彿以遙見諟/即諦字音帝)於是事變物化目駭耳囘(善曰蒼頡篇/曰駭驚也囘)
(謂曰/皇也)葢天子穆然珍臺間館琁題玊英蜵蜎蠖濩之中
(應劭曰題頭也榱椽之頭皆以玉飾言其英華相爥也/張晏曰蜵蜎蠖濩刻鏤之形也善曰范子曰玉英出藍)
(田孝經援神契曰玉英玉有英華之色間音/閑蜵音淵蜎於緣切蠖烏郭切濩胡郭切)惟夫所以
澄心清魂儲精埀恩(善曰鄭𤣥毛詩箋曰惟思也文子/曰澄心清意言儲蓄精神冀神垂)
(恩/也)感動天地逆釐三神者(服䖍曰釐福也韋昭曰逆迎/也迎受福釐也善曰三神天)
(地人也/釐音熙)廼搜逑索偶臯伊之徒冠倫魁能(韋昭曰搜擇/也逑匹也索)
(求也偶對也應劭曰冠其羣倫魁桀也/善曰臯臯繇堯臣也伊伊尹湯臣也)函甘棠之恵挾
東征之意(善曰毛詩序曰甘棠美邵伯/也又曰東山周公東征也)相與齊乎陽靈
之宫(善曰韓康伯周易注曰洗心曰齊/齊側皆反祭天之所故曰陽靈)靡薜荔而為席
兮折瓊枝以為芳(善曰靡謂偃之藉地而為佩/席也楚辭曰折瓊枝以繼)吸清雲之
流瑕兮飲若木之露英(善曰淮南子曰志厲清雲非夸/矜也司馬如大人賦曰呼吸沆)
(瀣餐朝霞霞與瑕古字通山海經曰灰野之/山有赤樹青葉名曰若木露英英之含露者)集乎禮神
之囿登乎頌祗之堂(善曰禮神謂祭天也晉灼曰后土/歌祭之處也善曰為歌頌以祭地)
(祗/)建光燿之長旓兮昭華覆之威威(服䖍曰昭明也華/覆華葢也善曰埤)
(蒼曰旓旌旗斿也旓/所交切威猶葳蕤也)攀琁璣而下視兮行遊目乎三危
(善曰漢書曰北斗七星所謂琁璣玉衡楚辭/曰忽反顧以遊目尚書曰導黒水至于三危)陳衆車於
東阬兮肆玉軑而下馳(如淳曰東阬東海也苦庚切晉/灼曰軑車轄也韋昭曰軑徒計)
(切善曰賈逵國語注曰肆恣也/楚辭曰齊玉軑而竝馳軑音大)漂龍淵而還九垠兮窺
地底而上囘(應劭曰龍淵在張掖服䖍曰九垠九重也/善曰言從東阬下馳遂浮龍淵而繞其九)
(重乃窺地底而上歸也說文曰漂浮也荘子曰千金之/珠在九重之淵驪龍頷下廣雅曰垠涯也厓亦重之義)
(也還/音旋)風漎漎而扶轄兮鸞鳯紛其銜蕤(善曰漎漎疾貌/也音竦晉灼曰)
(蕤綏/也)梁弱水之濎濙兮躡不周之逶蛇(服䖍曰崑崙之/東有弱水渡之)
(若濎濙耳善曰濎濙小水貌也字林曰濙絶小木也廣/雅曰躡履也山海經曰西海之外有山不合名曰不周)
(逶蛇欲平貌也濎吐/定切濙音熒蛇音栘)想西王母欣然而上壽兮屏玉女而
却宓妃(善曰言既臻西極故想王母而上夀乃悟好色/之敗徳故屏除玉女而及宓祀亦以此㣲諌也)
(山海經曰玉山西王母所居也神異經曰東荒中有大/石室東王公居之常與玉女共投壺宓妃已見東京賦)
玉女亡所眺其清矑兮宓妃曾不得施其蛾眉(服䖍曰/矑目童)
(子也善曰毛詩/曰螓首蛾眉)方攬道徳之精剛兮侔神明與之為資
(晉灼曰等天地之計量也善曰說文/曰攬撮持也音攬精剛精㣲剛强也)於是欽柴宗祈(善/曰)
(恭敬燔紫尊崇所祈也/尚書曰至於岱宗柴)燎薰皇天(應劭曰牲/玉之香也)臯搖㤗一
(如淳曰臯挈臯也積柴於挈臯頭置牲玉於其上舉面/燒之欲近天也張晏曰招搖㤗一皆神名善曰搖與遙)
(同/)舉洪頤(服䖍曰洪頥旌名也/應劭曰旌斾布也)樹靈旗(李竒曰欲伐南/越告禱太一畫)
(旗樹太一壇上名靈旗以指/所伐之國也見漢書郊祀志)樵蒸昆上配藜四施(張晏/曰配)
(藜披離也善曰言燔燎之盛故樵蒸之光同上而披離/四布也周禮曰共祭祀之薪蒸鄭𤣥曰麄曰薪細曰蒸)
(說文曰昆同也昆或為/焜字書曰焜煌火貌)東爥滄海西燿流沙北熿幽都
南焬丹厓(服䖍曰丹水之厓也善曰尚書曰弱水餘波/入於流沙幽都已見呉都賦熿與晃音義同)
(方言曰/焬炙也)𤣥瓚觩䚧秬鬯泔淡(服䖍曰以𤣥玉飾之故曰/𤣥瓚張晏曰瓚受五升口)
(徑八寸以大圭為柄用灌鬯觨䚧其貌也應劭曰泔淡滿/也善曰孔安國尚書傳曰黒黍曰秬釀以鬯草觩音求)
(䚧力幽切泔胡/敢切淡大敢切)肹蠁豐融懿懿芬芬(善曰言秬鬯分布/芬芬盛美也盻蠁)
(三見/上文)炎感黄龍兮熛訛碩麟(韋昭曰碩大也善曰言焱/熛熾盛感動神物也字林)
(曰焱火光也說文曰熛火飛也/毛萇詩傳曰訛動也熛必遙切)選巫咸兮呌帝閽開天
庭兮延羣神(服䖍曰令巫祝呌呼天門也善曰山海經/曰大荒中有靈山巫咸從此升降王逸楚)
(辭注曰巫咸古神巫也楚辭曰吾令/帝閽闢開兮鄭𤣥禮記注曰延遵也)儐暗藹兮降清壇
瑞穰穰兮委如山(張晏曰儐贊也善曰鄭𤣥周禮注曰/接賓曰儐然謂賛禮者也暗藹衆盛)
(貌也委積也/暗鳥感反)於是事畢功𢎞廻車而歸度三巒兮偈棠
黎(晉灼曰黄圖無三巒相如傳有封巒觀善曰三巒即/封巒觀也漢書曰甘泉有封巒棠黎韋昭曰偈息也)
(音/憇)天閫決兮地垠開八荒協兮萬國諧(善曰鄭𤣥禮記注/曰閫門限也決)
(亦開也言門決以出徳澤/故八荒萬國俱恊諧也)登長平兮雷鼓􁰓天聲起兮
勇士勵(如淳曰長平坂名在池陽南善曰字指曰􁰓大/聲也口葢切天聲如天之聲言其大也杜預左)
(氏傳注曰/厲猛也)雲飛揚兮雨滂沛于胥徳兮麗萬世(善曰言/恩澤之)
(多若雲行雨施君臣皆有聖徳故華麗至於萬世也/毛詩曰于胥樂兮鄭𤣥曰于於也胥皆也麗光華也)亂
曰(善曰王逸楚辭注曰亂理也/所以發理辭指總撮所要也)崇崇圜丘隆隠天兮(善/曰)
(崇崇高貌也廣雅也/曰圜丘大壇祭天)登降峛崺單埢垣兮(善曰登降上下/也峛崺邪道也)
(單大貌埢垣圍貌峛力爾切/崺弋爾切單音蟬埢音拳)增宮㠁差駢嵯峨兮(善曰/㠁與)
(參同初林切駢歩千/切嵯材何切峨音俄)岭巆嶙峋洞無厓兮(善曰埤蒼曰/岭巆嶙峋深)
(無厓之貌岭音零巆/音熒嶙音隣峋音旬)上天之縡沓旭卉兮(善曰縡事也/杳深逺也旭)
(卉幽昧之貌毛詩曰上天/之載無聲無臭縡與載周)聖皇穆穆信厥對兮(李竒曰/對配也)
(能與天相對配也善/曰詩曰帝作邦作對)徠祗郊禋神所依兮(善曰言來郊/禋而甚敬故)
(為神祗之所依/也徠古來字也)徘徊招搖靈迉迡兮(善曰招搖猶彷徨/也迉迡即棲遲也)
(毛萇詩傳曰棲遲遊息也招/必遙切迉音棲迡大夷也)光煇眩燿降厥福兮子子
孫孫長無極兮
　耕藉(臣瓚漢書注曰景帝詔曰朕親耕/本以躬親為義藉謂蹈藉之也)
　　藉田賦一首(臧榮緒晉書曰泰始四年正月丁亥/世祖初藉於千畆司空掾潘岳作藉)
　　　(田頌/也)
　　　潘安仁(臧榮緒晉書曰潘岳字安仁榮陽中牟人/總角辯慧摛藻清豔鄉邑稱為竒童弱)
　　　　(冠辟司空太尉府舉秀才髙步一時為衆所/疾然藉田西征咸有舊注以釋文膚淺引證)
　　　　(疏略故並/不取焉)
伊晉之四年正月丁未皇帝親率羣后藉于千畆之甸禮
也(晉書曰丁亥藉田戊子大赦今為丁未誤也/千畆已見西京賦禮記曰天子藉田千畆)於是乃
使甸帥清畿野廬掃路(周禮曰甸師掌帥其屬而耕耨/王藉鄭𤣥曰師猶長也然師而)
(為帥者避晉景帝諱也周禮/曰野廬氏掌逹國之道路也)封人壝宮掌舍設枑(周禮/曰封)
(人掌設王之社畿為畿封而樹之鄭𤣥曰聚土曰封壝/謂壇及堳埓也周禮曰掌舍掌王之會同之舍設梐枑)
(再重杜子春讀為梐枑梐枑/行馬也壝以委切枑音互)青壇蔚其嶽立兮翠幕黕
以雲布(國語虢文公曰古者王命司空除壇千藉楊修/許昌宮賦曰華殿炳而嶽立鄭𤣥周禮注曰帷)
(覆上曰幕魏文帝愁霖賦曰𤣥雲黕其四塞/黕黒貌也封禪書曰雲布霧㪚黕丁敢切)結崇基之
靈趾兮啓四塗之廣阼(崇基謂壇也於壇四面而為堦/也說文曰趾基也又曰阼主階)
(也/)沃野墳腴膏壤平砥(墳腴平砥已見上文史記曰京/師膏壤沃野千里毛詩曰周道)
(如/砥)清洛濁渠引流激水(子虚賦曰/激水推移)遐阡繩直邇陌如矢
(史記曰秦孝公壞井田開阡陌風俗通曰南北/曰阡東西曰陌繩直已見上文詩曰其直如矢)􁙕犗服
於縹軛兮紺轅綴於黛耜(繱犗帝耕之牛也說文曰繱/帛青色音葱犗牛已見呉都)
(賦又曰縹帛青白色也轅軛犂轅軛也鄭𤣥周禮注曰/轅端壓牛領曰軛於革切說文曰紺染青而揚赤色也)
(鄭𤣥禮記注/曰耜耒之金)儼儲駕於廛左兮俟萬乘之躬履(駕牛儼/然在於)
(廛左以待天子躬親履之耕以儲畜故曰儲駕也說文/曰儼好貌也晉灼漢書曰廛一百畝也然古耕以耒而)
(今以牛者葢晉時/創制不㳂於古也)百僚先置位以職分(百僚已見上文/羽獵賦曰先置)
(乎白楊之南漢書曰也/六郷各有徒屬職分)自上下下具惟命臣(周易曰自上/下下其道大)
(光西京賦曰具惟帝臣鄭𤣥/儀禮注曰命者加爵服之命)襲春服之萋萋兮接游車
之轔轔(司馬彪上林賦注曰襲服也禮記曰孟春衣青/衣春服已見魏都賦薛君韓詩章句曰萋萋盛)
(也文頴漢書注曰天子出游/車九乘毛詩曰有車轔轔)微風生於輕幰纖埃起於
朱輪(幰車幰也釋名曰車幰所以/御熱也朱輪已見呉都賦)森奉璋以階列望皇
軒而肅震(森盛貌也毛詩曰奉璋峨峨髦士/攸冝階爵之次也爾雅曰震懼也)若湛露之
晞朝陽似衆星之拱北辰也(毛詩曰湛湛露斯匪陽不/睎毛萇曰晞乾也言露見)
(日而乾以喻諸候承命而施敬也論語子曰/為政以徳譬如北辰居其所而衆星共之)於是前驅
魚麗屬車鱗萃(周禮曰王出入則自左馭而前驅鄭𤣥/曰前驅如今導引也魚麗已見東京賦)
(屬車已見西京賦子虚賦/曰珍怪鳥獸萬端鱗萃)閶闔洞啓參塗方駟(洛陽宮/舍記曰)
(洛陽有閶闔門西京賦曰旁開三/門參塗夷庭羽獵賦曰方駕千駟)常伯陪乘太僕秉轡
(尚書曰左右常伯應劭曰漢官儀曰侍中周成王常伯/任侍中殿下稱制出即陪乘鄭𤣥周禮注曰陪乘參乘)
(也漢舊儀曰漢乘輿大駕/儀公卿奉引太僕御也)后妃獻穜稑之種司農撰播
殖之器(周禮曰上春詔王后帥六宫之人而生穜稑之種/而獻于王鄭司農曰先種後熟謂之穜後種先)
(熟謂之稑漢書曰大農令武帝更名大司農孔安國論/語注曰撰具也史記曰后稷播殖百穀孔安國尚書傳)
(曰播布也蒼頡/篇曰殖種也)挈壺掌升降之節宮正設門閭之蹕(周/禮)
(有挈壺氏周禮曰宫正凡邦之事蹕宫中鄭𤣥曰正長/也宮中之長也鄭司農曰蹕謂止行者清道若今時警)
(蹕/)天子乃御玉輦䕃華葢(臧榮緒晉書曰大駕鹵簿有/大輦華葢中道玉輦大輦也)
(華葢已見/西京賦)衝牙錚鎗綃紈綷䌨(禮記曰凡帶必有佩佩/玉有衝牙鄭𤣥曰衝牙)
(居中央以前後觸也錚鎗玉聲也錚又耕切鎗义行切/鄭𤣥禮記注曰綃綺屬也許慎淮南子注曰紈素也漢)
(書班􁀙妤賦曰紛綷䌨兮紈素聲䋻/思樵切紈音丸綷七悴切䌨七大切)金根照耀以炯(古/迥)
晃兮龍驥騰驤而沛艾(司馬彪續漢書曰漢承秦制御/為乘輿金根安車五采文畫輈)
(西京賦曰乃奮翅而騰/驤龍驥沛艾已見上文)表朱𤣥於離坎飛青縞於震兌
中黄曄以發暉方綵紛其繁㑹(謂鹵簿之儀車騎旌旗/各依方色也表猶標也)
(周易曰離南方之卦也震者東方兑正西秋也周禮曰/東方謂之青南方謂之赤西方謂之白北方謂之黒毛)
(萇詩傳曰縞白色也縞古老切周禮曰地謂之黄臧榮/緒晉書鹵簿曰青立車青安車赤立車赤安車黄立車)
(黄安車白立車白安車黒立車黒安/車合十乘並駕駟建旗十二如車色)五輅鳴鑾九旗揚
斾(周禮曰王之五路一曰玉路二曰金路三曰象路四/曰革路五曰木路又曰掌九旗之物名日月為常蛟)
(龍為旂通帛為旃雜帛為物熊虎為旗鳥/隼為旟龜蛇為旐全羽為□析羽為旌)瓊鈒入蘂雲
罕晻藹(臧榮緒晉書曰雲罕車駕駟㦸車載闟與鈒音/義同也蒼頡篇曰蘂聚也楚辭曰揚雲霓之晻)
(藹鈒音吸/晻鳥感切)簫管嘲哳以啾嘈兮鼓鞞硡隠以砰􁰓(簫管/已見)
(上文楚辭曰鵾鷄嘲唽而悲鳴蒼頡篇曰啾衆聲也嘈/已見上文周禮曰鍾師掌鞞鄭𤣥曰擊鞞以和樂字林)
(曰鼙小鼓也鞞與鼙同歩迷切硡與訇音義同火宏切/字書曰砰大聲也字指曰􁰓大聲也砰披萌切􁰓苦葢)
(切/)筍簴嶷以軒翥兮洪鍾越乎區外(筍簴軒翥已見西/京賦天子之行擊)
(左右鍾已/見西都賦)震震塡塡塵騖連天以幸乎藉田(震震盛也/郭璞爾雅)
(注曰闐闐羣行聲也東觀漢記曰王邑/旗幟蔽野埃塵連天騖或為霧非也)蟬冕熲以灼灼
兮碧色肅其芊芊(蟬冕已見魏都/賦芊芊碧貌)似夜光之剖荆璞兮若
茂松之依山巔也於是我皇乃降靈壇撫御耦(降謂臨/幸也應)
(劭漢官儀曰天子東耕之日天子升壇上空無祭天子/耕於壇舉未三推而已論語曰長沮桀溺耦而耕鄭𤣥)
(曰耜廣五寸二耜為耦/王逸楚辭注曰撫持也)坻場染屨洪縻在手(方言曰坻/場也蚍蜉)
(犁䑕之埸謂之坻埸浮壤之名也/音傷說文曰縻牛轡也忙皮反)三推而舍庶人終畝
(三推已見上文國語虢文公曰王耕一墢班三之庶人/終于千畝韋昭曰一墢一耜之墢也班次也三之下各)
(三其上王一公三郳九大夫二十七庶人盡耕也既云/以牛而又言推者葢㳂古成文不可以文而害實也墢)
(扶發切然國語與禮/記不同而潘雜用之)貴賤以班或五或九(禮記曰帝藉/三公五推卿)
(諸侯/九推)于斯時也居靡都鄙民無華裔(都謂京邑也杜預/左傳注鄙邑也左)
(傳孔子曰裔不謀夏夷不亂/華王肅家語注曰裔邉裔也)長幼雜遝以交集士女頒
斌而咸戾(雜遝衆多貌也頒斌相也/雜之貌也爾雅曰戾至)被褐振裾垂髫總髻
(老子曰被褐而懷玉杜預左氏傳注曰振整也說文曰/褐者麄衣也爾雅曰衱謂之裾郭璞曰衣後裾也衱音)
(劫魏志毛玠曰臣埀髫執簡埤蒼曰髫髦也大/聊切毛詩曰總角之晏毛萇曰總角結髪也)躡踵側
肩掎裳連襼(說文曰躡追也躡其踵所以為追逐也聲/類曰踵足根也史記馮驩曰夫朝趨市者)
(側肩爭門而入賈逵國語注曰從後牽曰掎方言曰複/𥜗江湖之間或謂之簫襼郭璞方言注曰襼即袂字也)
(說文曰/袂袖也)黄塵為之四合兮陽光為之潛翳(山陽公載記/曰賈詡鳴鼓)
(雷震黄塵蔽天西/都賦曰紅塵四合)動容發音而觀者莫不抃儛乎康衢
謳吟乎聖世(列子曰一里老幼喜躍抃儛康衢已見上/文吾丘壽王驃騎論功曰遊童牧豎詠徳)
(謳/吟)情欣樂於昏作兮慮盡力乎樹蓺(昏作已見西京賦/韓詩外傳曰子路)
(冶蒲孔子曰我入其境田疇甚易草萊甚辟故其人盡/力也周禮曰正月之吉頒職事二曰樹蓺鄭𤣥毛詩箋)
(曰蓺猶/樹也)靡誰督而常勤兮莫之課而自厲(說文曰誰何/也謂責問之)
(也字書曰督察也王/逸楚辭注曰課試也)躬先勞以說使兮豈嚴刑而猛制
之哉(周易曰說以使民民忘其勞史/記秦繁法嚴刑而天下不振)有邑老田父或進
而稱曰葢損益随時理有常然(周易曰捐益盈虚與時/偕行又曰隨時之義大)
(矣哉晏子春秋曰物有必/至事有常然古之道也)高以下為基民以食為天(老/子)
(曰貴必以賤為本高必以下為基漢書酈/食其曰王者以人為天而民以食為天)正其末者端
其本善其後者愼其先(言治國之道以商為末而農為/本以貨為後而食為先也陸賈)
(新語注曰治末者調其本李竒漢書注曰本農也末賈/也漢書詔曰農天下之本也而人或不務本而事末故)
(生不遂禮記曰善終者如始尚書大傳曰八政何以/先食傳曰食者萬物之始人事之本也故八政先食)夫
九土之宜弗任四人之務不壹(國語展禽曰共工氏之/子曰后土能平九土韋)
(昭曰九土九州之土尚書曰禹别九州任土作貢管子/曰士農工商四民者國之正民也孔安國尚書傳曰壹)
(專一/也)野有菜蔬之色朝靡代耕之秩(禮記曰三年耕必/有一年食雖有凶)
(旱水溢人無莱色又/曰夫禄足以代其耕)無儲稸以虞災徒望歳以自必(言/無)
(儲稸以度荒災空自必望於歳也崔寔四民月令曰十/月五榖既登冡有儲稽禮記曰國無九年之蓄曰不足)
(韋昭曰虞度也左氏傳王曰余/一人閔閔焉如農夫之望歳也)三季之衰皆此物也(國/語)
(郭偃曰夫三季王之亡宜也韋也/昭曰季末也三李王桀紂幽王)今聖上昧旦丕顯夕愓
若慓(昧旦丕顯已見東京賦周易曰/君子夕惕若厲爾雅曰慄懼也)圖匱於豐防儉於
逸(言常節約以戒不虞故圖乏者必於豐/殷禦儉者在於奢逸也廣雅曰儉少也)欽哉欽哉惟
榖之䘏(尚書曰欽哉欽/哉惟刑之䘏哉)展三時之𢎞務致倉廪於盈溢
(國語虢文公曰三時務農一時講武韋昭曰三時春夏/秋也管子曰倉廩實則知禮節蔡邕月令章句曰榖糓)
(曰倉米/藏曰廩)固堯湯之用心而存救之要術也(漢書董仲舒/對䇿曰陛下)
(親耕藉田以為農先/此亦堯舜之用心也)若乃廟祧有事祝宗諏日(廟祧已/見西京)
(賦禮記曰宗祝在廟鄭𤣥曰宗宗人也祝接神者也毛/詩箋曰后稷既為郊祀之酒則諏謀其日應劭漢書注)
(曰諏/謀也)簠簋普淖則此之自實(周禮曰舍人凡祭祀共簠/簋實之陳之儀禮曰孝孫)
(某敢用嘉薦鄭𤣥曰普淖黍稷也普大也淖和/也徳能大和乃有黍稷故以為號云淖乃孝切)縮鬯蕭
茅又於是乎出(左氏傳管仲曰爾貢苞茅不入王祭不/供無以縮酒周禮曰鬯人釀秬以為酒)
(又曰甸師祭祀共蕭茅杜子春曰蕭香蒿也鄭𤣥曰既/薦然後爇蕭合馨香茅以縮酒國語虢文公曰上帝之)
(粢盛於/是乎出)黍稷馨香㫖酒嘉栗(左氏傳季梁奉酒醴以告/曰嘉栗㫖酒謂其上下皆)
(有嘉徳而無違心所謂馨香/無讒慝杜預曰栗謹敬也)宜其民和年登而神降之
吉也(左氏傳季梁奉粢盛以告曰潔粢豐盛謂其三時/不害而人和年豐也鄭𤣥周禮注曰登成也左氏)
(傳曰致其禋祀於是/乎人和而神降之福)古人有言曰聖人之徳無以加於
孝乎夫孝天地之性人之所由靈也(孝經曾子曰敢問/聖人之徳無以加)
(於孝子曰天地之性人為貴人之行莫大於孝夫聖人/之徳又何以加於孝乎漢書曰人有生之最靈者也)
昔者明王以孝治天下其或繼之者鮮哉希矣(孝經子/曰昔者)
(明王之以孝理天下也論語子/曰其或繼周者雖百世可知也)逮我皇晉實光斯道(鄭/𤣥)
(毛詩箋曰光明也/斯道謂孝道也)儀刑孚于萬國愛敬盡于祖考(毛詩/曰儀)
(刑文王萬國作孚毛萇曰孚信也孝經/子曰愛敬盡於事親而徳教加於百姓)故躬稼以供粢
盛所以致孝也(尚書大傳曰王者躬耕所以供粢盛五/經要義曰天子藉田千畆所以先百姓)
(而致孝/敬也)勸穡以足百姓所以固本也(西京賦曰勸穡於/原陸論語孔子曰)
(百姓足君孰與不足尚書曰民惟邦/本本固邦寜何晏論語注曰本基也)能本而孝盛徳大
業至矣哉(周易曰盛徳/大業至矣哉)此一役也而二美具焉(一役謂/藉田也)
(二美謂能本而孝也左氏傳隂/飴甥曰此一役也秦可以霸)不亦逺乎不亦重乎(論/語)
(文/也)敢作頌曰
思樂甸畿薄采其茅(茅即上甸師之所供者毛詩曰思/樂泮水薄采其芹毛萇曰薄辭也)
大君戾止言藉其農(周易曰大君有命毛詩曰魯侯戾/止言觀其旂毛萇曰戾來也止至)
(也/)其農三推萬方以祗(禮記曰耕藉然後諸侯知/所以敬爾雅曰祗敬也)耨我
公田實及我私(鄭𤣥周禮注曰耨耘耔也奴豆/切毛詩曰雨我公田遂及我私)我簠斯
盛我簋斯齊(禮記曰天子藉田以事天地山川以為齊盛/毛萇詩傳曰器實曰齊在器曰盛齊音資)我
倉如陵我庾如坻(毛詩曰我倉既盈我庾惟億又曰曾孫之/庾如坻如京鄭𤣥曰庾露積榖也坻水中)
(髙/地)念兹在兹永言孝思(言念此黍稷在此祭祀也尚書/禹曰念兹在兹毛詩曰永言孝)
(思/)人力普存祝史正辭(左氏傳季梁曰上思利人忠也/祝史正辭信也故奉牲以告曰)
(慱碩肥腯謂人/力之普存也)神祗攸歆逸豫無期(左氏傳楚子曰能/歆神人杜預曰歆)
(享也毛詩曰爾公/爾侯逸豫無期)一人有慶兆民頼之(尚書王曰一人/有慶兆民頼之)
　畋獵(鄭𤣥禮記注曰田者所以供祭祀庖厨之用/王制曰天子諸侯無事則歳三田馬融曰取)
　　(獸曰/畋)
　　子虚賦一首(善曰漢書曰相如遊梁乃著子虚/賦後蜀人楊得意為狗監侍上上)
　　　(讀子虚賦曰朕獨不得與此人同時哉得意/曰臣邑人司馬相如自言為此賦上乃召相)
　　　(如相如曰此乃諸侯之事未足觀請為天子/遊獵之賦以子虚虚言也為楚稱烏有先生)
　　　(烏有此事也為齊難亡是公者言亡是人也/欲明天子之義故虚藉此三人為辭以風諌)
　　　(焉/)
　　　司馬長卿(善曰漢書曰司馬相如字長卿蜀郡/人少好讀書為武騎常侍後拜文園)
　　　　(今病/卒)
　　　　郭璞注
楚使子虚使於齊王悉發車騎與使者出畋(司馬彪曰/畋獵也善)
(曰家語曰孔子在齊齊侯出畋本/或云境内之士備車騎之衆非也)畋罷子虚過奼烏有
先生(張楫曰奼誇也丑/亞切字當作詫)亡是公存焉坐定烏有先生問
曰今日畋樂乎子虚曰樂獲多乎曰少然則何樂對曰
僕樂齊王之欲夸僕以車騎之衆而僕對以雲夢之事
也(張楫曰楚藪也在南郡華容縣善曰廣雅曰/僕謂附著於人然自卑之稱也夢莫諷切)曰可得
聞乎子虚曰可王車駕千乘選徒萬騎畋於海濱(郭璞/曰濱)
(涯/也)列卒滿澤罘網彌山(郭璞曰彌覆也善/曰罘已見上文)掩兔轔鹿射
麋脚麟(司馬彪曰轔轢也音吝韋昭曰脚謂持/其脚也善曰鄭𤣥毛詩箋曰掩者覆也)騖於鹽
浦割觧染輪(張楫曰海水之厓多出鹽也李竒曰鮮生/也染擩也切生肉擩車輪鹽而食之也善)
(曰擩揾也擩而/縁切揾一頓切)射中獲多矜而自功(郭璞曰伐其功也/善曰鄭𤣥禮記注)
(曰矜自/尊大也)顧謂僕曰楚亦有平原廣澤遊獵之地饒樂若
此者乎楚王之獵孰與寡人乎(郭璞曰與/猶如也)僕下車對曰
(郭璞曰下/車謙也)臣楚國之鄙人也(廣雅曰/鄙小也)幸得宿衛十有餘
年時從出遊遊於後園覽於有無然猶未能徧覩也(善/曰)
(覽於有無謂或有/所見或復無也)又焉足以言其外澤乎齊王曰雖然
略以子之所聞見而言之僕對曰唯唯臣聞楚有七澤
嘗見其一未覩其餘也臣之所見盖特其小小者耳(郭/璞)
(曰特/獨也)名曰雲夢雲夢者方九百里其中有山焉其山則
盤紆岪鬱隆崇􁵋崒(郭璞曰隆崇竦起/也善曰岪音柫)岑崟參差日月
蔽虧(張楫曰高山擁蔽日月虧/缺半見也善曰崟音吟)交錯糾紛上干青雲(郭/璞)
(曰言相樛結而峻絶也善曰/孔安國尚書傳曰干犯也)罷池陂陀下屬江河(郭璞/曰言)
(旁頽也屬連也罷音疲陂音婆陀音駝文頴曰南方無/河也冀州几水大小皆謂之河詩賦通方言耳晉灼曰)
(文章假借協/陀之韻也)其土則丹青赭堊雌黄白坿錫碧金銀(張/揖)
(曰丹丹沙也青青雘也赭赤土也堊白土也蘇林曰白/坿白石英也坿音附善曰高誘淮南子注曰碧青石也)
衆色炫耀照爛龍鱗(郭璞曰如龍/之鱗彩也)其石則赤玉玫瑰琳
琘昆吾(張楫曰琳珠也琘者石之次玉者昆吾山名也/出美金尸子曰昆吾之金晉灼曰玫瑰火齊珠)
(也郭璞曰/琳玉名)瑊玏𤣥厲(張楫曰瑊玏石之次玉者𤣥厲黒/石可用磨也如淳曰瑊音緘玏音)
(勒/)碝石碔砆(張楫曰砆石碔砆皆石之次玉者碝石白/者如冰半有赤色碔砆赤地白采葱蘢白)
(黒不分郭璞曰碝而兖切善曰管子曰隂/山碝珉戰國策曰白骨疑象碔砆類玉)其東則有蕙
圃衡蘭芷若芎藭菖蒲(張楫曰蕙圃蕙草之圃也衡杜/衡也其状若葵其臭如蘪蕪芷)
(白芷也若杜若也司馬彪曰芎藭似藁本善曰嶭/綜西京賦注曰蘭香草也芷若下或有射干非也)茳蘺
蘪蕪諸柘巴苴(張楫曰江蘺草香也蘪蕪蘄芷也似蛇/狀而香諸柘甘柘也郭璞曰江蘺似水)
(薺文穎曰巴苴草名一/名巴蕉善曰苴子余切)其南則有平原廣澤登降陁靡
案衍壇曼(司馬彪曰陁靡邪靡也案衍窊下也壇曼平/慱也善曰陁弋爾切衍弋戰切壇徒旦切曼)
(莫幹/切)縁以大江限以巫山(張楫曰巫山/在南郡巫縣)其高燥則生葴
菥苞荔(張楫曰葴馬藍也菥似燕麥也苞蔍也荔馬荔/也蘇林曰菥斯厯切善曰葴之林切苞音包荔)
(㫖𨽻鹿/皮表切)薛莎青薠(張楫曰薛藾蒿也莎薃侯也青薠似/莎而大生江湖雁所食善曰薠音煩)
其埤溼則生藏莨蒹葭(郭璞曰藏茛草名牛馬蒭張楫/曰蒹薕葭蘆也善曰埤音婢茛)
(音/郎)東蘠彫胡(張楫曰東蘠實可/食彫胡菰米也)蓮藕觚盧(張楫曰蓮荷/之實也其根)
(藕張晏曰觚/盧扈魯也)菴閭軒于(張楫曰菴閭蒿也子可醫疾軒/于蕕草也主水中揚州有之善)
(曰菴音淹/蕕音猶)衆物居之不可勝圖(郭璞曰/圖畵也)其西則有湧泉
清池激水推移(郭璞曰波/抑楊也)外發芙蓉菱華内隠鉅石白
沙(應劭曰芙/蓉蓮花也)其中則有神龜蛟鼉瑇瑁鼈黿(張楫曰蛟/状魚身而)
(蛇尾皮/有珠也)其北則有隂林其樹楩柟豫章(服䖍曰隂林山北/之林也善曰尸子)
(曰水積則生吞舟之魚土積則生楩楠豫/章本或林下有巨字樹下有則字非也)桂椒木蘭檗
離朱楊(郭璞曰木蘭皮辛可食張楫曰檗皮可染者離/山梨也郭璞曰朱楊赤莖柳也善曰有盖山之)
(國東有樹赤皮幹/名曰朱木楊柳也)樝棃梬栗橘柚芬芳(張楫曰櫨似棃/而甘也梬梬棗)
(也善曰說文曰梬棗似株而小名曰㮕而兖切蘓林/曰梬音郢都之郢然諸說雖殊而木一也今依蘓音)其
上則有鵷鶵孔鸞騰遠射干(張楫曰孔孔雀也鸞鸞鳥/也射干似狐能縁木服䖍)
(曰騰逺獸名也/善曰射弋舎切)其下則有白虎𤣥豹蟃蜒貙犴(郭璞曰/蟃蜒大)
(獸似貍長百尋貙似貍而大犴胡地野犬也似狐而小/蟃音萬善曰山海經曰鳥䑕同穴之山其上多有白虎)
(人曰幽都之山其上有/𤣥豹郭璞曰黒豹也)於是乎乃使剸諸之倫手格此
獸(善曰剸諸已/見呉都賦)楚王乃駕馴駮之駟(張楫曰馴擾也駮/如馬白身黒尾一)
(角鋸牙食虎豹擾而/駕之以當駟馬也)乘彫玉之輿(郭璞曰刻玉/以飾車也)靡魚須
之橈旃(張楫曰以魚須為旃柄驅馳逐/獸也撓靡也善曰撓女教切)曵明月之珠旗
(張楫曰以明月珠綴飾旗也善曰孝經援神契/曰蛟珠旗宋均曰蛟魚之珠有光耀可以飾旗)建干將
之雄㦸(張楫曰干將韓王劍師也雄㦸胡中有􁏻者/干將所造也善曰䧺㦸已見吳都賦􁏻音巨)左
烏號之雕弓(張楫曰黄帝乘龍上天小臣不得上挽持/龍鬚鬚拔墮黄帝弓臣下抱弓而號名鳥)
(號也郭璞/曰雕畵也)右夏服之勁箭(服䖍曰服盛箭器也夏后氏/之良弓名繄弱其矢亦良即)
(繁弱箭服故/曰夏服也)陽子驂乘􁋷阿為御(張楫曰陽子伯樂字/也秦繆公臣姓孫名)
(陽郭璞曰􁋷阿古之善御者見楚辭/􁋷音纎善曰楚辭曰纎阿不御焉)案節未舒即陵狡
獸(司馬彪曰案節行得節未舒馬足未舒也狡獸狡健/之獸也善曰天文志曰案節徐行服䖍曰謂行遲也)
蹵蛩蛩轔距虚(張楫曰蛩蛩青獸狀如馬距虚似驘而/小善曰說苑孔子曰蛩蛩距虚見人將)
(來必負蟨以走二獸者非性心/愛蟨也為得甘草而貴之故也)軼野馬􁘞陶駼(張楫曰/軼過也)
(野馬似馬而小海外經曰北海内有獸狀如馬名陶駼/郭璞曰􁘞車軸顗也善曰軼􁘞言車之疾能過野馬及)
(陶駼也軼不言車􁘞不言過互/文也􁘞音衛陶音逃駼音塗)乗遺風射游騏(張楫曰/遺風千)
(里馬吕氏春秋曰遺風之乘爾雅/曰巂如馬一角不角者騏巂音㩦)倐眒倩浰(張楫曰皆/疾貌善曰)
(倐式六切眒式刃切/倩千見切浰音練)雷動猋至星流霆擊(郭璞曰/霆劈厯)弓不
虚發中必決眦(李竒曰射之巧妙決於目眦善/曰說文曰眥目匡也眦眥俱同)洞胸逹
掖絶乎心繫(張楫曰自左射之貫胸通右髃中絶系也/善曰說文曰髃肩前也五口切一音五俱)
(切繋/音系)獲若雨獸揜草蔽地(善曰言所在衆多若天之雨/獸雨于具切毛萇詩傳曰揜)
(覆/也)於是楚王乃弭節徘徊翺翔容與(郭璞曰弭猶低也/節所仗信節也翺)
(翔容與言自得也善曰/王逸楚辭注曰弭案也)覽乎隂林觀壯士之㬥怒與猛
獸之恐懼徼􁩪受詘(郭璞曰􁩪疲極也􁩪音劇司馬彪/曰徼􁩪遮其倦者善曰受屈取其)
(力屈也詘與/屈同丘勿切)殫覩衆物之變態(郭璞曰殫盡也/變態姿貌也)於是鄭
女曼姬(如淳曰鄭女夏姬也曼/姬楚武王夫人鄧曼也)被阿緆揄紵縞(張揖曰/阿細繒)
(也緆細布也揄曳也司馬彪曰縞細繒也善曰列子曰/鄭衛之處子衣阿緆戰國䇿魯連曰君後宫皆衣紵縞)
(緆與鍚/古字通)雜纎羅埀霧榖(司馬彪曰纎細也張楫曰榖細/如霧埀以為裳也善曰神女賦)
(曰動霧榖/以徐歩)襞襀褰縐紆徐委曲鬱橈谿谷(張楫曰襞樍/簡齰也褰縮)
(也縐裁也其縐中文理岪鬰有似於谿谷/也善曰襞必亦切縐側救切齰詐白切)衯衯裶裶揚
施戍削(郭璞曰衯衯裶裶皆衣長貌也張揖曰揚舉也/袘衣䄂也戍削裁制貌也善曰裶音非袘戈爾)
(切戌/音恤)蜚􁓳埀髾(司馬彪曰􁓳袿飾也髾燕尾也善曰􁓳/與燕尾皆婦人袿衣之飾也蜚古飛字)
(也􁓳音纎/髾所交切)扶輿猗靡(張楫曰扶特楚王車輿/相隨也善曰猗於綺切)翕呷萃蔡
(張揖曰翕呷衣起張也萃蔡衣/聲也善曰呷火甲切萃音翠)下靡蘭蕙上拂羽葢(善/曰)
(埀髾飛􁓳飄揚上下葢/故或摩蘭蕙或拂羽)錯翡翠之威蕤(張楫曰錯其羽/毛以為首飾也)繆
繞玉綏(張楫曰楚王車之綏以玉飾之也/郭璞曰綏登車所執言手纒絞之)眇眇忽忽若
神僊之髣髴(郭璞曰言其容飾竒豔非/世所見也若神已見上文)於是乃相與獠
於蕙圃(善曰說文曰獠/獵也力笑切)媻姍㪍窣上乎金隄(韋昭曰媻/姍㪍窣匍)
(匐上也司馬彪曰金隄隄名也善/曰媻音盤姍先安切窣先忽切)揜翡翠射鵔鸃(善曰/方言)
(曰揜取也鵔/鸃已見上文)㣲矰出􁋷繳施(善曰矰繳/已見上文)弋白鵠連駕鵝
(善曰言既弋白鵠/而因連駕鵞也)雙鶬下𤣥鶴加(善曰雙鶬見上注爾/雅曰下落也戰國䇿)
(更贏曰臣能虚發而下鳥淮南子注曰加制也列子曰/蒲且子連雙鶬于青雲之上戰國䇿莊辛曰黄鵠不知)
(射者修矰繳/將加已也)怠而後發游於清池(郭璞曰/怠倦也)浮文鷁(張楫/曰鷁)
(水鳥也畵其/象於船首也)揚旌栧(張楫曰揚舉也析羽為旌建於船/上也郭璞曰栧船舷樹旌於上善)
(曰栧依郭/說栧音曵)張翠帷建羽葢(郭璞曰施之船上也善曰翠/惟羽葢謂以翠羽飾惟葢)
罔瑇瑁鉤紫貝(郭璞曰紫貝紫質黒文也善/曰瑇瑁紫貝已見西京賦)摐金鼔(韋/昭)
(曰樅擊也音窻郭/璞曰金鼔鉦也)吹鳴籟(張楫曰/籟簫也)榜人歌(張楫曰榜船/也月令曰命)
(榜人榜人船長也主唱聲/而歌者也善曰榜方孟切)聲流喝(郭璞曰言悲嘶也善/曰喝一介切嘶蘇奚)
(切/)水蟲駭波鴻沸(郭璞曰魚龜/躍濤浪作)涌泉起奔揚㑹(郭璞曰/暴湓激)
(相鼔薄也善/曰盆普頓切)礧石相擊硠硠􁰓􁰓(善曰礧/力對切)若雷霆之聲
聞乎數百里之外將息獠者擊靈鼓起烽燧(文頴曰靈/鼔六面鼓)
車按行騎就隊(應劭曰按按次第也善曰服䖍左氏/傳注曰隊部也行胡郎切隧火内切)纚
乎滛滛般乎裔裔(司馬彪曰皆行貌也/善曰纚音屣般音盤)於是王乃登雲
陽之臺(孟康曰雲夢中高唐之臺宋/玉所賦者言其高出雲之陽)怕乎無為憺乎自
持(郭璞曰飬神氣也善曰老子曰我獨怕然而未兆說/文曰怕無為也廣雅曰憺怕静也神女賦曰頩薄怒)
(以自持憺與澹同徒濫/切怕與泊同蒲各切)勺藥之和具而後御之(服䖍曰/具美也)
(或以勺藥調食也文頴曰五味之和也晉灼曰南都賦/曰歸雁鳴鵽香稻鮮魚以為勺藥酸甜滋味百種千名)
(之說是也善曰服氏一說以芍藥為藥名或者因說今/之煑馬肝猶加芍藥古之遺法晉氏之說以勺藥為調)
(和之意枚乘七發曰勺藥之醤然則和調之/言於義為得韋昭曰勺下削切藥旅酌切)不若大王
終日馳騁曾不下輿脟割輪焠自以為娯(韋昭曰焠謂/割鮮焠輪也)
(郭璞曰焠染也善曰/脟音臠焠七内切)臣竊觀之齊殆不如(善曰毛萇詩/傳曰殆近也)
於是齊王無以應僕也烏有先生曰是何言之過也足
下不逺千里來貺吾國(郭璞曰言有恵賜也善曰戰國/䇿秦王謂蘇秦曰今先生不逺)
(千里而廷啟高誘曰/不以千里之道為逺)王悉發境内之士備車騎之衆與
使者出畋(善曰家語曰越悉起境/内之士三千人助呉)乃欲戮力致獲以娯
左右(晉灼曰謙不斥言故云左右言使者左右也/善曰國語曰戮力一心賈逵曰戮并力也)何名
為夸哉問楚地之有無者願聞大國之風烈先生之餘
論也(善曰風烈已見上文先生謂子虚也/張晏曰願聞先賢之遺談美論也)今足下不稱
楚王之徳厚而盛推雲夢以為高(郭璞曰以/為高談)奢言滛樂
而顯侈靡(郭璞曰顯明/也奢泰也)竊為足下不取也必若所言固
非楚國之美也無而言之害足下之信也彰君惡傷私
義(善曰史記樂毅與燕恵王書曰恐傷先王之明有害/足下之義彰君惡害私義非楚國之美彰君惡也害)
(足下之信傷私義也本或云有/而言之是彰君之惡者非也)二者無一可而先生行
之必且輕於齊而累於楚矣(文頴曰必見輕於齊輕易/於齊也善曰使者失辭為)
(輕於齊使非其人為/累於楚也累力瑞切)且齊東陼鉅海南有琅邪(蘓林曰/小洲曰)
(陼司馬彪曰齊東臨大海為渚也張楫曰琅邪臺名也/在渤海間善曰呂氏春秋辛寛曰太公望封於營丘渚)
(海阻山也聲類/日陼或作渚)觀乎成山(張楫曰觀闕也成山在東/萊掖縣於其上築宮闕也)射
乎之罘(晉灼曰之罘山在東萊腄縣/獵其上也善曰腄直瑞切)浮渤澥(應劭曰渤/澥海别校)
(也澥/音蟹)游孟諸(文頴曰宋之大/澤也故屬齊)邪與肅愼為隣(郭璞曰肅/愼國名在)
(海外北/接之)右以暘谷為界(司馬彪曰暘谷日所出也以為/東界也善曰言為東界則右當)
(為左字/之誤也)秋田乎青丘(服䖍曰青丘國在海東三百里/善曰山海經曰青丘其狐九尾)徬
徨乎海外(善曰毛詩曰/海外有截)吞若雲夢者八九於其胸中曾
不蔕芥(善曰蔕芥已/見西京賦)若乃俶儻瑰瑋異方殊類(郭璞曰/俶儻猶)
(非常也善曰廣雅曰瑰/瑋琦玩也俶佗厯切)珍怪鳥獸萬端鱗崪(善曰髙唐/賦曰珍怪)
(竒瑋不可稱論張揖/曰崪與萃同集也)充牣其中不可勝記禹不能名卨
不能計(張揖曰禹為堯司空辨九州名山别草木卨為/堯司徒敷五教率萬事應劭曰契善計也善曰)
(廣雅曰充/牣滿也)然在諸侯之位不敢言㳺戱之樂苑囿之大
先生又見客(如淳曰見賓客禮待故也/善曰言見先生是客也)是以王辭不復
(司馬彪曰/復答也)何為無以應哉
　
　
　
　
　
　
　
　
　
　
　文選巻七
欽定四庫全書
　文選巻八　　　　　　　　梁　蕭統　編
　　　　　　　　　　　　　唐　李善　註
　　上林賦
　　　司馬長卿
亡是公听然而笑(善曰説文曰听/笑貌也牛隠切)曰楚則失矣而齊亦
未為得也夫使諸侯納貢者非為財幣所以述職也(郭/璞)
(曰諸侯朝於天子曰述職善曰尚書大傳曰古者諸侯/之於天子五年一朝見述其職述職者述其所職也)
封疆畫界者非為守禦所以禁滛也(郭璞曰天下有道/守在四夷立境界)
(者欲以杜絶滛放耳/善曰小雅曰滛過也)今齊列為東藩而外私肅慎(郭璞/曰私)
(與通/也)捐國踰限越海而田其於義固未可也且二君之
論不務明君臣之義正諸侯之禮徒事爭於游戲之樂
苑囿之大欲以奢侈相勝荒滛相越此不可以揚名發
譽而適足以甹君自損也(晉灼曰甹古貶字也善曰鄧/析子曰因勢而發譽毛萇詩)
(傳曰秪/適也)且夫齊楚之事又烏足道乎君未覩夫巨麗也
獨不聞天子之上林乎左蒼梧右西極(文頴曰蒼梧郡/屬交州在長安)
(東南故言左爾雅曰至于豳國/為西極在長安西故言右也)丹水更其南(應劭曰丹/水出上洛)
(冢領山東南至析縣/入沟水更工衡切)紫淵徑其北(文頴曰河南榖羅縣/有紫澤在縣北於長)
(安為在/北也)終始灞滻出入涇渭(張楫曰灞滻二水終始/盡於苑中不復出也涇)
(渭二水從苑外/来又出苑去也)鄷鎬潦潏紆餘委蛇經營乎其内(張/楫)
(曰鄷水出鄠縣南山鄷谷北入渭鎬在昆明池北善曰/潦即澇水也説文曰澇水出鄠縣北入渭潏水出杜陵)
(今名沇水自南山黄子陂西北流經至昆/明池入渭郭璞曰經管其内周旋苑中也)蕩蕩乎八川
分流相背而異態(郭璞曰變態不同也善曰潘岳闗中/記曰涇渭灞滻鄷鎬潦潏凡八川)
東西南北馳騖往来(郭璞曰言更相錯/渉也来盧代切)出乎椒丘之闕
(服䖍曰丘名也兩山俱起象雙闕者也善曰/楚辭曰馳椒丘兮焉且且止也音昌吕切)行乎洲淤
之浦(張楫曰淤漫也浦水崖也淤於庶切善曰/方言曰水中可居者曰洲三輔謂之淤也)經乎桂
林之中(張楫曰桂林林名也南海經/曰桂林八樹在畨禺東也)經乎泱漭之壄
(張楫曰山海經所謂大荒之/野如淳曰大貌也泱烏朗切)汨乎混流順阿而下(蘇/林)
(曰揚雄方言曰汨逕疾也汨于/筆切郭璞曰混并也阿大陵也)赴隘陿之口(郭璞曰/夾岸間)
(為陿隘於懈/切陿音狹)觸穹石激堆埼(張楫曰穹石大石也埼/曲岸頭也郭璞曰堆沙)
(堆也丁囘切/埼巨依切)沸乎暴怒(郭璞曰沸水/聲也音拂)洶涌彭湃(司馬/彪曰)
(洶涌跳起也彭湃波相戾/也洶許勇切湃蒲拜切)滭弗宓汩(蘇林曰滭音畢宓/音密司馬彪曰畢)
(弗盛貌也宓汨去/疾也汨于筆切)偪側泌瀄(郭璞曰泌瀄音筆櫛司/馬彪曰偪側相廹也泌)
(瀄相揳也偪字與/逼同揳先結切)横流逆折轉騰潎洌(司馬彪曰/逆折旋囘)
(也孟康曰轉騰相過也潎洌/相撇也潎匹列切洌音列)滂濞沆溉(司馬彪曰/滂濞水聲)
(也沆溉徐流也郭璞曰旁音匹亨切濞/匹祕切溉胡慨切韋昭曰沆胡郎切)穹隆雲橈(郭/璞)
(曰穹隆􁁊起回窳也善曰雲/橈如雲屈橈也橈女教切)宛潬膠盭(司馬彪曰/宛潬展轉)
(也膠盭邪屈也宛音/婉潬音善盭古戾字)踰波趨浥涖涖下瀨(司馬彪/曰踰波)
(後波陵前波也趨浥輸於淵也/涖涖水聲也浥於俠切涖音利)批巖衝擁奔揚滯
沛(司馬彪曰擁曲隈也善曰説文曰批擊也/滯沛奔揚之貌也滯直制切沛蒲葢切)臨坁注
壑瀺灂霣墜(鄧展曰坁水中山也坻音遲善曰字林/曰瀺灂小水聲也霣即隕字也墜直類)
(切/)沈沈隠隠砰磅訇礚(善曰沈沈深貌也隠隠盛貌也/司馬彪曰砰磅訇礚皆水聲也)
(砰暜氷切/磅暜萌切)潏潏淈淈湁潗鼎沸(善曰説文曰潏水湧出/也淈水出貌周成雜字)
(曰湁潗水沸貌也淈音/骨湁勅立切潗于入切)馳波跳沫汩濦漂疾(司馬彪曰/汩濦水聲)
(也韋昭曰濦許及切善/曰汩于筆切漂匹姚切)悠逺長懐(郭璞曰懐亦/歸變文耳)寂漻無
聲肆乎永歸(善曰説文曰漻清深也漻音聊杜預左氏/傳注曰肆放也言水奔放而長歸於淵海)
(也/)然後灝溔潢漾(郭璞曰皆水無涯際貌也灝音皓/溔弋少切潢胡廣切漾弋文切)安
翔徐囘(郭璞曰言/運轉也)翯乎滈滈(郭璞曰水白光貌也/翯胡角切滈音鎬)東注
太湖(郭璞曰太湖在呉縣/尚書所謂震澤也)衍溢陂池(郭璞曰其形狀而/出也陂池江旁小)
(水/)於是乎蛟龍赤螭(文頴曰龍子為螭張/揖曰赤螭雌龍也)䱎䲛漸離(李/竒)
(曰周洛曰鮪蜀曰䱎䲛出鞏山亢中司馬彪曰漸/離魚名也張楫曰其形狀未聞䱎音亘䲛音懵)鰅鰫
鰬魠(郭璞曰鰅魚有文彩鮯似鰱而黒鰬似鱓魠鱤一/名黄煩鰅音顒鰫嘗容切鰬音乾魠音托鱓音)
(善鱤/音感)禺禺魼鰨(郭璞曰禺禺魚皮有毛黄地黒文魼比/目魚狀似牛脾細鱗紫色兩相合得乃)
(行鰨鯢魚也似鮎有四足聲如/嬰兒禺音顒魼音榻鰨奴榻切)揵鰭掉尾振鱗奮翼(郭/璞)
(曰揵舉也鰭背上鬛也善曰髙唐賦/曰振鱗奮翼揵巨言切掉徒釣切)潛處乎深巖(郭璞/曰隠)
(岸坻/也)魚鼈讙聲萬物衆夥(善曰小雅/曰夥多也)明月珠子的皪江
靡(應劭曰靡邊也明月珠子生於江中其光耀乃照於/江邊也張楫曰靡厓也善曰説文曰玓瓅明珠光也)
(玓皪與的/皪音義同)蜀石黄碝水玉磊砢(張楫曰蜀石石次玉者/也郭璞曰碝碝石黄色)
(水玉水精也磊砢魁礨貌也善曰山海經曰/常庭之山其土多水玉碝如兖切砢洛可切)磷磷爛爛
采色澔汗(郭璞曰皆玉石符采映/耀也磷音吝澔音皓)藂積乎其中鴻鷫鵠
鴇鴐鵝屬玉(張楫曰鴻大鴈也郭璞曰鷫鷫鷞也/屬玉似鴨而大長頸赤目紫紺色者)交精
旋目(郭璞曰交精似鳬而脚髙有毛冠/辟火災司馬彪曰旋目鳥名也)煩鶩庸渠(郭璞/曰煩)
(鶩鴨屬也庸渠似鳬灰色/而鷄脚一名章渠鶩音木)箴疵鵁盧(張楫曰箴疵似魚/虎而倉黒色鵁鴢)
(頭鳥郭璞曰盧鸕鷀也箴/音鍼疵音資鷀音慈也)羣浮乎其上汎淫泛濫隨風
澹淡(郭璞曰皆鳥任風波自縱/漂貌也汛音馮泛敷劍切)與波摇蕩奄薄水渚(張/楫)
(曰奄覆也郭璞/曰薄猶集也)唼喋菁藻咀嚼菱藕(郭璞曰菁水草也/善曰通俗文曰水)
(鳥食謂之啑與唼同所甲切喋/文甲切咀才汝切嚼才削切)於是乎崇山矗矗巃嵸
崔巍(郭璞曰皆髙峻貌也/巃力孔切嵸音緫)深林巨木嶄巖嵾嵳(郭璞曰/皆峯嶺)
(之貌也嶄仕衘切嵾/楚林切嵳楚宜切)九嵕嶻嶭南山峩峩(郭璞曰嶻嶭/髙峻貌也善)
(曰九嵕南山已見西都賦/嶻音截嶭音齧峩音娥)巖陁甗錡摧崣崛﨑(司馬彪/曰陁靡)
(也􁜝甑也錡欹也上大下小似欹甑也張楫曰摧崣髙/貌也崛崎斗絶也摧作罪切崣卒鄙切郭璞曰崛音掘)
(﨑音/錡)振溪通谷蹇産溝瀆(張楫曰振抜也水注川曰谿/注谿曰谷蹇産詰曲也郭璞)
(曰自溪及瀆皆水相通注也善/曰言山石収歛溪水而不分泄)谽呀豁閕阜陵别隝(司/馬)
(彪曰谽呀大貌豁閕空虚也郭璞曰隝水中/山也谽呼含切呀呼加切閕呵下切隝音𢷬)嵗磈㟪廆
丘虚堀礨(郭璞曰皆其形勢也嵗於鬼切磈魚鬼切㟪/惡罪切廆胡罪切虚音祛堀音窟礨音磊)
隠轔鬱㠥登降施靡(郭璞曰隠轔鬱㠥堆壟不平貌/轔洛盡切㠥音壘施式氏切)陂
池貏豸(郭璞曰陂池旁頽貌也陂音皮貏/音被豸直爾切善曰貏豸漸平貌)沇溶滛鬻(張/楫)
(曰水流谿谷之間也沇以永/切溶音容滛以舟切鬻音育)㪚渙夷陸(司馬彪曰/布平地也)亭皋
千里靡不被築(服䖍曰皋澤也隄上十里一亭郭/璞曰皆築地令平也被皮義切)揜以
緑蕙被以江蘺(張楫曰掩覆也緑王芻也蕙薰草/也郭璞山海經曰蕙香草蘭屬也)糅以
蘪蕪雜以留夷(張楫曰留夷新夷也善曰/王逸楚辭注曰留夷香草)布結縷(郭璞/曰結)
(縷蔓生如/縷相結)欑戾莎(司馬彪曰戾/莎莎名也)揭車衡蘭(應劭曰揭車/一名䒗輿香)
(草也揭去竭/切䒗巨乞切)稾本射干(郭璞曰稾本稾苃也方末切司/馬彪曰射干香草也射弋舍切)
茈薑蘘荷(張楫曰茈薑子薑也/茈音紫蘘人羊切)葴持若蓀(如淳曰葴音/鍼韋昭曰持)
(音懲張揖曰鍼持□若/杜若郭璞曰蓀香草也)鮮支黄礫(司馬彪曰鮮支支子/也張楫曰皆香草也)
蔣苧青薠(張楫曰蔣菰也苧三/稜也郭璞曰苧音杼)布濩閎澤延曼太原(郭/璞)
(曰布濩猶布露也善曰□/大也濩音䕶延弋戰切)離靡廣衍(善曰離靡離而邪/靡不絶之貌也孟)
(康甘泉賦注曰衍無/崖岸也離力爾切)應風披靡吐芳揚烈(善曰烈酷烈/香氣盛也披)
(丕蟻/切)郁郁菲菲衆香發越(郭璞曰香氣射/散也菲音妃)肸蠁布寫䁆
薆咇茀(司馬彪曰肸過芬芳之過若蠁之布寫也郭璞/曰香氣盛馝馞也善曰説文曰肸蠁布也馝馞)
(咇茀音義同説文曰馣馤香氣奄藹也馣與/䁆馤與薆音義同䁆音奄咇步必切茀音勃)於是周覽
泛觀縝紛軋芴(孟康曰縝紛衆盛也軋芴/緻密也縝丑人切芴音勿)芒芒恍忽(郭/璞)
(曰言眼亂也/芒莫朗切)視之無端察之無涯日出東沼入乎西陂
(張楫云日朝出苑之東池暮入於苑西陂中/善曰漢宫殿薄曰長安有西陂池東陂池)其南則隆
冬生長涌水躍波(張楫曰其苑南陽煖則盛冬十月草/木長生也郭璞曰躍波言不凍也善)
(曰孫卿子曰松栢/經隆冬而不彫)其獸則㺎旄貘㹈沈牛麈麋(郭璞曰/㺎似牛)
(領有肉堆也音容張揖曰旄旄牛也其狀如牛而四節/毛貘白豹㹈牛黒色出西南徼外沈牛水牛也能沉没)
(水中麈似鹿而大善曰南越志曰/潛牛形角似水牛一名沈牛也)赤首圜題窮奇象犀
(張楫曰題頟也窮奇狀如牛而/蝟毛其音如嘷狗食人者也)其北則盛夏含凍裂地
涉冰揭河(司馬彪曰揭舉衣也善/曰尸子曰寒凝冰裂地)其獸則麒麟角端騊
駼槖駝(郭璞曰麒似麟而無角角端似貊角在鼻上/中作弓韋昭曰背上有肉似槖故曰槖駝也)蛩
蛩驒騱駃騠驢驘(郭璞曰驒騱駏驉類也駃騠生三日/而超其母驒音顛騱音奚駃音玦騠)
(音提騾/驘同)於是乎離宫别館彌山跨谷(善曰鄭𤣥周禮/注曰彌徧也)高
廊四注重坐曲閣(司馬彪曰廊廡上級下級皆可/坐故曰重坐曲閣閣道委曲也)華榱
璧璫輦道纚屬(韋昭曰裁金為璧以當榱頭也如淳曰/輦道閣道也司馬彪曰纚屬連屬也張)
(楫曰纚力爾/切屬之欲切)步櫩周流長途中宿(善曰步櫩步廊也周/流周徧流行也楚辭)
(曰曲屋步櫩郭璞曰中途樓閣間/陛道司馬彪曰中宿乃至其上)夷嵕築堂累臺增成
(如淳曰嵕山也張揖曰平此山以作堂/者也重累而成之故曰增成嵕子公切)巖窔洞房(郭璞/曰言)
(於巖窔底為室潛通臺/上也善曰窔一弔切)頫杳眇而無見仰□橑而捫天
(善曰聲類曰頫古文俯字説文曰頫低頭也楚辭曰遂/倐忽而捫天晉灼曰□古攀字也捫摸也橑音老捫音)
(門/)奔星更於閨闥宛虹扡於楯軒(善曰奔流星也行疾/故曰奔如淳曰宛虹)
(屈曲之虹也應劭曰楯闌檻也司/馬彪曰軒楯下版也更工衡切)青龍蚴蟉於東葙(郭/璞)
(曰蚴蟉龍行貌也善曰孫炎爾雅注曰/葙夾室前堂也蚴一糾切蟉力糾切)象輿婉僤於西
清(張揖曰山出象輿瑞應車也西清者葙/中清淨處也善曰婉僤動貌也僤音善)靈圄燕於間
館(張揖曰靈圄衆仙之號也楚辭/曰坐靈圄而来謁間讀曰閑)偓佺之倫㬥於南榮
(郭璞曰偓佺仙人也㬥謂/偃卧曰中也榮屋南檐也)醴泉涌於清室通川過於中
庭(郭璞曰醴泉瑞水也善曰言醴泉於/室中涌出而通流為川而過中庭)盤石振崖(李竒/曰振)
(整也以石整頓池水/之涯也振之刃切)嶔巖倚傾(郭璞曰嶔巖欹貌也/嶔口巖切倚於綺切)嵯
峨㠎嶫刻削崢嶸(郭璞曰言自然若彫刻也司馬彪曰/崢嶸深貌也善曰㠎音捷嶫音業)
玫瑰碧琳珊瑚叢生(善曰竝已/見上文)瑉玉旁唐玢豳文鱗(郭/璞)
(曰旁唐言磐礴也玢豳文理貌也音紛/彬善曰宋玉笛賦曰其處磅磄千仞)赤瑕駮犖雜臿
其間(張楫曰赤瑕赤玉也郭璞曰言雜/厠崖石中駮犖采㸃也犖洛角切)晁采琬琰和氏
出焉(司馬彪曰晁采玉名善曰晁古/朝字尚書曰𢎞璧琬琰在西序)於是乎盧橘夏熟
(應劭曰伊尹書曰箕山之東青鳥之所有盧橘夏熟晉/灼曰此雖賦上林博引異方珍竒不係於一也盧黒也)
黄甘橙楱(郭璞曰黄甘橘屬而味精楱亦橘之類也音/湊張楫曰楱小橘也出武陵善曰説文曰橙)
(橘屬/也)枇杷橪柿亭柰厚朴(張楫曰枇杷似斛樹而長葉/子如杏亭山梨也厚朴藥名)
(也郭璞曰橪橪支木/也橪音煙朴步角切)梬棗楊梅(張楫曰楊梅其實似穀/子而有核其味酸出江)
(南/也)櫻桃蒲陶(善曰櫻桃蒲/陶見南都賦)隠夫薁棣(張楫曰隠夫未詳/薁山李也郭璞曰)
(棣實似櫻桃也薁/於六切棣徒計切)荅遝離支(張楫曰荅遝似李出蜀晉/灼曰離支大如雞子皮麄)
(剥去皮肌如雞子中黄味甘/多酢少遝音沓離力智切)羅乎後宫列乎北園䝯丘
陵下平原(司馬彪曰䝯/延也羊氏切)揚翠葉杌紫莖(張楫曰杌/搖也音兀)發紅
華垂朱榮煌煌扈扈照曜鉅野(郭璞曰言其光采/之盛也煌音皇)沙棠
櫟櫧(張楫曰沙棠狀如棠黄華赤實其味如李無核吕/氏春秋曰果之美者沙棠之實櫧似柃葉冬不落)
(應劭曰櫟採木也櫧/音諸柃音零採音采)華楓枰櫨(張楫曰華皮可以為索/楓欇也脂可以為香郭)
(璞曰枰平仲木也櫨已/見南都賦華胡化切)留落胥邪仁頻并閭(郭璞曰留/未詳落穫)
(也中作器胥邪似并閭皮可作索孟康曰仁頻椶也善/曰仙藥録曰檳榔一名椶然仁頻即檳榔也胥邪并閭)
(已見南都/賦檴音鑊)欃檀木蘭(孟康曰欃檀檀/别名也欃音讒)豫章女貞(張楫曰/女貞木)
(葉冬/不落)長千仞大連抱(司馬彪曰/七尺曰仞)夸條直暢實葉葰楙(郭/璞)
(曰夸張布也司馬彪/曰葰大也葰音峻)欑立叢倚連巻欐佹(司馬彪曰欐/佹支重累也)
(倚於綺切巻巨専切欐力爾切/佹音詭善曰蒼頡篇曰攢聚也)崔錯癹􁗍(郭璞曰崔錯/交雜癹􁗍蟠)
(戾也崔千賄切癹/步葛切􁗍古委切)坑衡閜砢(郭璞曰坑衡徑直貌閜砢/相扶持也坑口庚切閜鳥)
(可切砢/来可切)垂條扶疏落英幡纚(善曰説文曰扶疏四布也/吕氏春秋曰樹肥無使扶)
(疏英謂華也張楫曰幡/纚飛揚貌也纚山爾切)紛溶箾蔘猗狔從風(郭璞曰紛/溶箾蔘支)
(竦擢也張楫曰猗狔猶阿那也溶音容/篸音蕭蔘音森猗憶靡切狔女尔切)藰莅芔歙(司馬/彪曰)
(衆聲貌也藰音劉莅音/利芔音卉字歙音翕)葢象金石之聲管籥之音(善曰/金石)
(管已見上文籥/已見南都賦)偨池茈虒旋還乎後宫(張楫曰偨池參/差也茈虒不齊)
(也如淳曰茈音此虒音豸/郭璞曰還繞也偨音差)雜襲絫輯(郭璞曰相重被也/善曰絫古累字輯)
(與集/同)被山縁谷循阪下隰視之無端究之無窮於是乎
𤣥猨素雌蜼玃飛蠝(張楫曰蜼似母猴卭鼻而長尾玃/似獮猴而大飛蠝鼠也其狀如免)
(而鼠首以其髯飛郭璞曰蠝鼯鼠也毛紫赤色飛且生/一名飛生蜼音遺蠝音誄善曰𤣥猨言猨之雄者𤣥色)
(也素雌猨之雌者/素色也玃音钁)蛭蜩蠼猱(司馬彪曰山海經曰不咸/之山飛蛭四翼蜩蟬也玃)
(猱獮猴也郭璞曰蛭蜩未聞/如淳曰蛭音質猱奴刀切)獑胡豰蛫(張楫曰獑胡似/獮猴頭上有髦)
(腰以後黒郭璞曰豰似鼬而大腰以後黄一名黄/要食獮猴蛫未聞也獑音讒豰呼谷切蛫音詭)棲息
乎其間長嘯哀鳴翩幡互經(郭璞曰互經/互相經過也)夭蟜枝格偃
蹇杪顛(郭璞曰皆獮猴在樹暴戲姿態也夭蟜頻申也/善曰埤蒼曰格木長貌也說文曰杪末也廣雅)
(曰顛末也/蟜音矯)隃絶梁騰殊榛(郭璞曰梁石絶水也張楫曰/殊榛異枿也善曰隃字與踰)
(同榛仕入切/枿五曷切)捷垂條掉希間(張楫曰捷持懸垂之條掉/往著希疏無支之間也郭)
(璞曰掉懸擿/也託釣切)牢落陸離(郭璞曰羣奔走也善曰牢落猶/遼落也廣雅曰陸離參差也)
爛熳逺遷(郭璞曰崩騰/羣走貌也)若此者數百千處娯遊往来宫
宿館舍(善曰説文曰娯戲也許其切郭/璞曰皆離宫别館出入所幸也)庖厨不徙後宫
不移百官備具(郭璞曰言/所在有也)於是乎背秋涉冬天子校獵
(李竒曰以五/校兵出獵也)乘鏤象六玉虯(張楫曰鏤象象路也以象/牙疏鏤其車輅六玊虯謂)
(駕六馬以玉飾其鑣勒有似虯龍也無角曰虯也郭璞/曰韓子曰黄帝駕象車六蛟龍善曰此依古成文而假)
(言之非謂似/也今依郭説)拖蜺旌靡雲旗(張楫曰析羽毛染以五采/綴以縷為旌有似虹蜺之)
(氣也畫熊虎於旒為旗似雲氣也善曰此亦/假言也髙唐賦曰蜺為旌雲旗已見東京賦)前皮軒後
道游(文頴曰皮軒以虎皮飾車天子出道車五乘遊車/九乘在乘輿車前賦頌為偶辭爾善曰言皮軒最)
(居前而道游次皮軒之後此為前後相/對為偶辭耳非謂道游在乘輿之後)孫叔奉轡衛公
參乘(李善曰孫叔者太僕公孫賀也字子叔衛參乘/公者大將軍衛青也大駕太儻御大將軍)扈從横
行出乎四校之中(晉灼曰扈大也張楫曰跋扈縱横不/案鹵簿也文頴曰凡五校今言四者)
(中一校隨天/子乘輿也)鼓嚴簿縱獵者(張楫曰鼓嚴鼓也簿鹵簿/也善曰言擊嚴鼓簿鹵之)
(中/也)河江為阹泰山為櫓(郭璞曰因山谷遮/禽獸為阹櫓望樓)車騎靁起殷
天動地(郭璞曰殷猶震也善/曰靁古雷字殷音隠)先後陸離離㪚别追(郭璞/曰各)
(有所逐也善曰廣/雅曰陸離參差)滛滛裔裔縁陵流澤雲布雨施(郭璞/曰言)
(徧山野也善曰韓子曰雲布/風動周易曰雲行雨施也)生貔豹搏豺狼(韋昭曰生/謂生取之)
(也郭璞曰貔執/夷虎屬音毘)手熊羆足壄羊(張楫曰熊犬身人足黒/色羆如熊黄白色壄羊)
(麢羊也似羊而青/郭璞曰足謂踏也)蒙鶡蘇(孟康曰鶡鶡尾也蘇析羽也/張楫曰鶡似雉鬬死不却善)
(曰蒙謂蒙覆而取之鶡以蘇為/奇故特言之以成文耳鶡音曷)絝白虎(郭璞曰絝謂絆/絡之也善曰絝)
(音/袴)被班文(善曰班文虎豹之皮也司馬彪/漢書曰虎賁騎皆虎文單衣)跨壄馬(善曰/跨謂)
(騎之/也)凌三嵕之危(善曰漢書音義曰陵上也郭/璞三倉注曰三嵕山在聞喜)下磧歴
之坻(張楫曰磧歴不平也/坻下阪道也坻音遲)徑峻赴險越壑厲水(郭璞曰/厲以衣)
(渡/水)椎蜚㢘㺯獬豸(郭璞曰飛㢘龍雀也鳥身鹿頭張楫/曰獬豸似鹿而一角人君刑罰得中)
(則生於朝廷主觸不直者今可/得而㺯也獬音蟹豸文介切)格蝦蛤鋋猛氏(孟康曰/蝦蛤猛)
(氏皆獸名郭璞曰今蜀中有獸狀如熊而小毛淺有光/澤名猛氏蝦音遐蛤音閣善曰説文曰鋋小矛也市延)
(切/)羂騕褭射封豕(張楫曰騕褭馬金喙赤色一日行萬/里者郭璞曰封豕大猪也善曰聲類)
(曰羂係取也工犬切左氏傳/申包胥曰呉為封豕長蛇)箭不苟害解脰陷腦弓不
虚發應聲而倒(張楫曰脰項也善曰脰/音豆史記䧟苦念切)於是乘輿弭節
徘徊翺翔往来(郭璞曰言周旋也善曰/楚辭曰䬃弭節而髙厲)睨部曲之進退
覧將帥之變態(善曰部曲/已見上文)然後侵滛促節(郭璞曰言疾/驅也善曰侵)
(滛漸進/之貌)儵夐逺去(郭璞曰儵忽長逝也善曰曹/大家幽通賦注曰夐逺也)流離輕
禽蹴履狡獸(張楫曰流離放散也輕禽飛鳥也/晉灼曰輕小之禽善曰張説是也)䡺白鹿
捷狡兔(郭璞曰狡兔徤跳/故曰捷耳㨗音接)軼赤電遺光耀(張楫曰軼過/也郭璞曰皆)
(妖氣為變怪/游光之屬也)追怪物出宇宙(張楫曰怪/物奇禽也)彎蕃弱滿白羽
(文頴曰彎牽也蕃弱夏后氏良弓之名引弓盡箭鏑為/滿以白羽為箭故言白羽也善曰左氏傳衛子魚曰分)
(魯公以封父之繁弱蕃與繁古字通/國語曰呉素甲白羽之矰望之如荼)射游梟櫟蜚遽(張/楫)
(曰梟惡鳥也故射之櫟捎也飛遽天上神獸也鹿頭而/龍身郭璞曰梟羊也善曰髙誘淮南子注梟羊山精也)
(似遽類髙説是也/梟工聊切遽音鉅)擇肉而后發先中而命處(郭璞曰言/必如所志)
(也善曰廣雅/曰命名也)弦矢分藝殪仆(文頴曰所射凖的為藝壹/發死為殪善曰説文曰仆)
(頓也殪音/翳仆音赴)然后揚節而上浮(郭璞曰言騰游也善曰/楚辭曰鳥託乗而上浮)凌
驚風歴駭猋乘虚無與神俱(張楫曰郭璞老子經注曰/虚無寥廓與元通靈言其)
(所乘氣之髙故能出飛/鳥之上而與神俱者也)躪𤣥鶴亂昆雞(張楫曰昆雞似/鶴黄白色郭璞)
(曰躪踐也亂者/言亂其行伍也)遒孔鸞促鵕䴊(郭璞曰遒促皆迫/捕貌遒才由切)拂翳
鳥(張楫曰山海經曰九疑之/山有五采之鳥名曰翳鳥)捎鳯皇㨗鵷鶵揜焦朋(張/楫)
(曰焦朋似鳯西方之鳥善曰方言曰揜取/也樂汁圗焦朋状似鳯皇宋衷曰水鳥也)道盡途殫廻
車而還消搖乎襄羊降集乎北紘(司馬彪曰消摇逍遥/也張楫曰淮南子云)
(八澤之外乃有八紘北方之紘/曰委羽郭璞曰襄羊猶彷徉也)率乎直指(郭璞曰率/徑馳去也)晻
乎反鄉(郭璞曰忽/然疾歸貌)蹷石闕歴封巒過鳷鵲望露寒(郭璞/曰蹷)
(蹋也音厥張楫曰此四觀武帝建/元中作在雲陽甘泉宫外鳷音支)下棠棃息宜春(張楫/曰棠)
(棃宫名在雲陽東南三十里郭/璞曰宜春宫名在渭南杜縣東)西馳宣曲(張楫曰宣曲/宫名也在昆)
(明池/西)濯鷁牛首(張楫曰牛首池在上林苑西頭善曰漢/書曰鄧通以濯舩為黄頭郎音義曰善)
(濯舩於池中也一説能持櫂行船/也韋昭曰櫂今棹也竝直孝切)登龍臺(張楫曰觀名/也在豊水西)
(北近/渭也)掩細栁(郭璞曰觀名也在昆明池/南善曰方言曰掩者息也)觀士大夫之勤
略(司馬彪曰/略巡行也)均獵者之所得獲(郭璞曰平/其多少也)徒車之所轥
轢(郭璞曰徒步也轢輾/也善曰輾女展切)步騎之所蹂若人臣之所蹈藉
(善曰廣倉曰/若蹈足貌)與其窮極倦􁩪驚憚讋伏(郭璞曰窮極倦/􁩪疲憊者也驚)
(憚讋伏怖不動貌也􁩪音/劇憚丁曷切讋之涉切)不被創刃而死者他他藉藉
(郭璞曰言交横/也他徒河切)填阬滿谷掩平彌澤(善曰廣雅曰/大野曰平)於是
乎游戲懈怠置酒乎顥天之臺(張楫曰臺髙/上干顥天也)張樂乎膠
葛之寓(郭璞曰言曠/逺深貌也)橦千石之鍾(張楫曰千石/十二萬斤也)立萬石
之虡(張楫曰虡獸重百二/十萬斤以俠鍾旁)建翠華之旗樹靈鼉之鼓(張/楫)
(曰以翠羽為葆也以鼉皮/為鼓也郭璞曰華葆也)奏陶唐氏之舞(如淳曰舞咸/池也善曰尚)
(書曰惟彼陶唐孔安/國曰陶唐堯氏也)聴葛天氏之歌(張楫曰葛天氏三皇/時君號也其樂三人)
(持牛尾投足以歌八曲一曰載民二曰𤣥鳥三曰育草/木四曰奮五榖五曰敬天常六曰徹帝功七曰依地徳)
(八曰總禽獸之極韋昭曰葛天氏古之王者其事見吕/氏春秋善曰吕氏春秋云葛天氏之樂以歌八闋一曰)
(載民二曰遂草木六曰建帝功今注以闋/為曲以民為氏以遂為育以建為徹皆誤)千人唱萬人
和山陵為之震動川谷為之蕩波(郭璞曰波/浪起也)巴渝宋蔡
淮南干遮(郭璞曰巴西閬中有渝水獠居其上皆剛勇/好舞初髙祖募取以平三秦後使樂府習之)
(因名巴渝舞也張楫曰樂記曰宋音燕女溺/志蔡人謳員三人淮南鼓員四人干遮曲名)文成顛歌
(文穎曰文成遼西缺縣名也其縣人善歌顛益/州顛縣其人能作西南夷歌也顛與滇同也)族居遞
奏金鼓迭起(張楫曰旌聚也郭璞/曰遞迭也徒結切)鏗鎗闛鞈洞心駭耳
(善曰鏗鎗鍾聲也闛鞈鼔音也毛詩曰擊鼓其鏜字書/曰􁀙鼓聲闛與鏜闛與鞈古字通闛託郎切鞈音榻)
荆呉鄭衛之聲(郭璞曰皆淫哇也善曰禮記/曰鄭衛之音亂世之音也)韶濩武象
之樂(文頴曰韶舜樂也濩湯樂也大武武王樂也張楫/曰象周公樂也南人服象為虐於夷成王命周公)
(以兵追之至於海/南乃為三象樂)隂滛案衍之音(郭璞曰流沔曲/也衍弋戰切)鄢郢
繽紛激楚結風(李奇曰鄢今宜城縣也郢楚都也繽紛/舞也張楫曰楚歌曲也文頴曰衝激急)
(風也結風亦急風也楚地風氣既自漂疾然歌樂者/猶復依激結之急風為節也其樂促迅哀切也)俳優
侏儒狄鞮之倡(善曰三蒼曰俳倡優樂也禮記曰夫新/樂及優侏儒郭璞曰狄鞮西戎樂名也)
(鞮丁/奚切)所以娯耳目樂心意者麗靡爛漫於前(郭璞曰言/恣所觀也)
靡曼美色(張揖曰靡細也曼澤也善曰言作樂於前/者皆是靡曼美色也下或云於後非也)若
夫青琴宓妃之徒(伏儼曰青琴古神女也如淳曰宓妃/伏羲氏女溺死洛遂為洛水之神)
絶殊離俗(郭璞曰離/俗無雙也)妖冶㛠都(善曰字書曰妖巧也説/文曰㛠雅也或作閒小)
(雅曰都/盛也)靚糚刻飾便嬛綽約(郭璞曰靚糚粉白黛黒也/刻刻畫鬋鬢也便嬛輕利)
(也綽約婉約也善曰莊子曰/綽約若處子嬛音翾靚音浄)柔橈嫚嫚嫵媚􁋷弱(郭璞/曰柔)
(橈嫚嫚皆骨體耎弱長豔貌也􁋷弱弱顔也善曰埤蒼/曰嫵媚悦也􁋷弱謂容體􁋷細柔弱也方言曰自闗而)
(西凡物小謂之􁋷橈女教切/嫚於圓切嫵音武􁋷即纎字)曵獨繭之褕絏眇閻易以
䘏削(張楫曰褕襜褕也絏袖也郭璞曰獨繭一繭之絲/也閻易衣長大貌也䘏削言如刻畫作之也善曰)
(褕音踰絏音/曵易弋示切)便姍嫳屑與俗殊服(郭璞曰衣服婆娑貌/善曰便步千切姍音)
(先嫳步/結切)芬芳漚鬱酷烈淑郁皓齒粲爛宜笑的皪(郭璞/曰香)
(氣盛也漚一候切又曰鮮明貌也善曰楚辭曰美/人皓齒嫮以姱又曰嫮目宜笑蛾眉曼皪音礫)長眉
連姢微睇緜藐(郭璞曰連姢言曲細也緜藐逺視貌/善曰娟一全切睇大計切藐音邈)色
授魂與心愉於側(張楫曰彼色来授我/魂往與接也愉音踰)於是酒中樂酣
(郭璞曰中半/也中仲切)天子芒然而思似若有亡(司馬彪曰/亡喪也)曰嗟
乎此大奢侈朕以覽聴餘間無事棄日(善曰言聴政既/有餘暇無事而)
(虚棄時曰/也閒音閑)順天道以殺伐(郭璞曰因秋氣也善曰家語/孔子曰啓蟄不殺則順天道)
(也/)時休息於此(郭璞曰謂/苑圃中也)恐後葉靡麗遂往而不返非
所以為繼嗣創業垂統也(郭璞曰言不可以示將来也/善曰為于偽切孟子曰君子)
(創業垂統/為可繼也)於是乎乃解酒罷獵而命有司曰地可墾闢
悉為農郊以贍萌隸(張楫曰邑外謂之郊郊田也詩曰曰/税于農郊韋昭曰萌民也司馬彪)
(隸小臣也善曰爾雅曰命告也蒼/頡篇曰墾耕也小雅曰贍足者也)隤牆填塹使山澤之
人得至焉(郭璞曰芻蕘者往/也雉兔者往也)實陂池而勿禁虚宫館而
勿仭(司馬彪曰養魚鼈滿陂池而不禁民取也/郭璞曰虚言不聚人衆其中也仭滿也)發倉廩以
救貧窮補不足(善曰蔡邕月令章句曰穀藏曰倉米藏/曰廩孟子齊景公興發補不足趙岐曰)
(興惠政發倉廪以/振貧而補不足也)恤鰥寡存孤獨出徳號省刑罰(郭璞/曰號)
(號令/也)改制度(郭璞曰變/宫室車服)易服色(郭璞曰/衣尚黒)革正朔(郭璞曰/更以十)
(二月為正/平旦為朔)與天下為更始(郭璞曰/新其事)於是歴吉日以齋戒
(張楫曰歴算也善曰周易曰聖人以此/齋戒韓康伯曰洗心曰齊防患曰戒)襲朝服乗法駕
(司馬彪曰襲服/也法駕六馬也)建華旗鳴玉鸞(郭璞曰鸞鈴也善曰楚/辭曰鳴玉鸞之啾啾)
游于六藝之囿馳騖乎仁義之塗(郭璞曰六藝禮樂射御/書數也論語曰游於藝)
(塗道也善曰/藝六經也)覽觀春秋之林(如淳曰春秋義理繁/茂故比之於林藪也)射貍
首兼騶虞(郭璞曰貍首逸詩篇名諸侯以為射節/騶虞召南之卒章天子以為射節也)弋𤣥
鶴舞干戚(郭璞曰干楯也戚斧也善曰言古者舞𤣥鶴/以為瑞令弋取之而舞干戚也尚書大傳曰)
(舜樂歌曰和伯之樂舞𤣥鶴公/羊傳曰朱干玉戚以舞大夏)載雲䍐揜羣雅(張楫曰/䍐罼也)
(前有九流雲罼之車掩捕也詩小雅之材七十四人大/雅之材二十一人故曰羣雅也善曰先用雲䍐以獵獸)
(今載之於車而/捕羣雅之士也)悲伐檀(張楫曰其詩刺賢/者不遇明王也)樂樂胥(善曰/毛詩)
(曰君子樂胥受天之祐言王者樂得材智/之人使在位故天與之福禄也胥先吕切)修容乎禮園
(郭璞曰禮所以整/威儀自修飾也)翺翔乎書圃(郭璞曰尚書所以疏/通知逺者故游涉之)述
易道(郭璞曰修絜/静精㣲之術)放怪獸(張楫曰苑中奇/怪之獸不復獵)登明堂坐清
廟(郭璞曰明堂者所以朝諸侯處清廟太廟也善曰禮/記月令曰天子居太廟太室鄭𤣥曰太廟太室中央)
(室/也)次羣臣奏得失四海之内靡不受獲(善曰得/恩徳也)於斯之
時天下大説鄉風而聴隨流而化芔然興道而遷義(郭璞/曰芔)
(猶勃也/許貴切)刑錯而不用徳隆於三王而功羡於五帝(善曰/包咸)
(論語注曰錯置也千故/切司馬彪曰羡溢也)若此故獵乃可喜也若夫終日
馳騁勞神苦形罷車馬之用抏士卒之精(郭璞曰精鋭/也抏損也音)
(翫/)費府庫之財而無徳厚之恩(善曰管子曰國雖盛滿/無徳厚以安之國非其)
(國/也)務在獨樂不顧衆庶(善曰鄭𤣥毛/詩曰顧念也)忘國家之政貪雉
兔之獲則仁者不繇也(郭璞曰繇/道也音由)從此觀之齊楚之事
豈不哀哉地方不過千里而囿居九百是草木不得墾
辟而人無所食也(善曰蒼頡篇曰墾耕也薛/君韓詩章句曰辟除也)夫以諸侯
之細而樂萬乘之侈僕恐百姓被其尤也於是二子愀
然改容超若自失(郭璞曰愀然變色貌也材誘切善/曰禮記曰孔子愀然作色而對也)逡
巡避廗(善曰公羊傳曰逡巡北面再拜廣雅曰逡巡/却退也孝經曰曾子避席廗與席古字通)曰
鄙人固陋不知忌諱(善曰廣雅/曰鄙小也)乃今日見教謹受命矣
　　羽獵賦(并序/)
　　　揚子雲
孝成帝時羽獵(服䖍曰士卒負羽也善/曰髙唐賦曰傳言羽獵)雄從以為昔在
二帝三王(應劭曰堯舜憂殷周也善曰春秋説題辭曰/尚書者二帝之迹三王之義所以推期運明)
(命授/之際)宫館臺榭沼池苑囿林麓藪澤財足以奉郊廟御
賓客充庖厨而已(善曰財與纔同毛萇詩傳曰御進也/禮記曰天子無事嵗三田一為乾豆)
(二為賓客三為/充君之庖也)不奪百姓膏腴穀土桑柘之地女有餘
布男有餘粟(善曰孟子曰以羨補不足/則農有餘粟女有餘布也)國家殷富上下
交足故甘露零其庭醴泉流其唐(善曰禮記曰天降膏/露地出醴泉孝經援)
(神契曰甘露一名膏露應劭/曰爾雅曰廟中路謂之唐也)鳯凰巢其樹黄龍游其沼
麒麟臻其囿神爵棲其林(善曰禮記曰鳯凰麒麟皆在/郊藪龜龍在宫沼漢書注曰)
(神雀大如/雞班文)昔者禹任益虞而上下和草木茂(善曰尚書/帝曰疇若)
(子上下草木禹曰益哉帝曰益汝作/朕虞孔安國曰上謂山下謂澤也)成湯好田而天下
用足(善曰吕氏春秋曰湯見網/置四面湯抆其三面也)文王囿百里民以為尚
小齊宣王囿四十里民以為大裕民之與奪民也(善曰/孟子)
(齊宣王問孟子曰文王之囿方七十里有諸曰有之若/是其大乎荅曰民猶以為小也寡人之囿方四十里耳)
(民猶以為大何也荅曰文王之囿與人同之民以為小/不亦宜乎王之囿四十里殺其麋鹿如殺人罪人以為)
(大不亦宜乎孫卿子曰足國之道節用裕民而善藏/其餘不知節用裕民雖好取侵奪猶將寡獲也)
武帝廣開上林東南至宜春鼎湖御宿昆吾(晉灼曰鼎/湖宫黄圖)
(以為在藍田昆吾地名上有亭善曰宜/春已見上文三秦記曰樊川一名御宿)旁南山西至長
楊五柞(善曰漢書盩厔有長/楊五柞宫旁步浪切)北繞黄山濱渭而東(善曰/漢書)
(曰槐里有黄山之宫濵涯也言循渭水之濵而/東也公羊傳濤塗曰濵海而東濵與賓同音也)周袤數
百里(善曰説文曰/南北曰袤)穿昆明池象滇河(瓉曰西南夷有昆/明國又有滇池故)
(作昆明池以象/之以習水戰)營建章鳯闕神明馺娑(孟康曰駁娑殿/名也善曰鄭𤣥)
(毛詩箋曰營治也建章/宫名也神明臺名也)漸臺泰液象海水周流方丈瀛
洲蓬莱(善曰漢書建章其北治太液池漸臺髙二十餘/丈名曰泰液中有蓬萊方丈瀛洲象海中仙山)
(服䖍曰海中三山/名法効象之也)游觀侈靡窮妙極麗雖頗割其三垂
以贍齊民(善曰三垂謂西方南方東方武帝侵三垂以/置郡故謂之割漢書杜鄴上書曰三垂變夷)
(又雄上書曰北狄中國之堅敵三垂比之縣矣爾雅曰/邉垂也如淳曰齊等也無有貴賤故為之齊人若今言)
(平人矣晉灼曰中/國被教齊整之民)然至羽獵甲車戎馬器械儲偫禁禦
所營(善曰説文曰儲偫待也應劭曰禦禁也謂禁止往/来營謂造作也即賦云禦自汧渭經營酆鄗甲或)
(為田/非也)尚泰奢麗誇詡(善曰毛萇詩傳曰/詡大也許羽切)非堯舜成湯文
王三驅之意也(善曰三驅已/見西都賦)又恐後世復修前好不折
中以泉臺(服虔曰魯荘公築臺非禮也至文公毁之公/羊譏云先祖為之而毁之勿居而已今揚雄)
(以宫觀之盛非成帝所造勿修而已當/以泉臺為折中也韋昭曰制或為折也)故聊因挍獵賦
以風之(善曰七略曰羽獵永始三年/十二月上挍獵已見上文)其辭曰或稱羲農
豈或帝王之彌文哉(善曰假為或人之意言古之樸素/而合禮者咸稱羲農是則豈或謂)
(後代帝王彌加文飾而不/合禮哉故論者荅之於下)論者云否各以竝時而得宜
奚必同條而共貫(善曰論者雄自謂也言帝王文質各/竝時而得宜何必同條而共貫乎言)
(必不然也尚書大傳曰否不也漢書武/帝制曰帝王之道豈不同條共貫也)則泰山之封焉
得七十而有二儀(孟康曰封禪各言異也善曰管子曰/古之封泰山禪梁父者七十二家而)
(夷吾所記者/十有二焉)是以創業垂統者俱不見其爽遐邇五三
孰知其是非(張晏曰爽差也不差其優劣誰知其賢愚/也善曰言創業垂統者各隨時立制皆不)
(見其差爽故五帝三王誰知其是非乎但/文質不同明無是非也廣雅曰爽差也)遂作頌曰麗
哉神聖處於𤣥宫富既與地乎侔訾貴正與天乎比崇
(善曰𤣥北方也禮記月令曰季冬天子居𤣥堂右个蔡邕/月令章句曰𤣥黒也其堂尚𤣥荘子曰夫道顓頊得之)
(以處𤣥宫又曰莫神於天莫富於地/莫大於帝王故曰帝王之徳配天地)齊桓曾不足使扶
轂楚嚴未足以為驂乘狹王王之阨僻嶠髙舉而大興
(善曰史記曰齊公子小白立是為桓公又曰楚穆王卒/子莊王侣立吕氏春秋感精記曰黄池之㑹重呉子滕)
(薛夾轂魯衛驂乘鄭氏曰阨僻陋小/也王逸楚辭注曰嶠舉也嶠音矯)歴五帝之寥廓涉
三皇之登閎(善曰寥廓髙逺也韋/昭曰登髙也閎大也)建道徳以為師友仁
義與之為朋於是𤣥冬季月天地隆烈(善曰北方水色/黑故曰𤣥冬隆)
(烈隂/氣盛)萬物權輿於内徂落於外(善曰爾雅曰權輿始也/大戴禮曰孟春百草權)
(輿/)帝將惟田于靈之囿開北垠受不周之制(善曰薛君/韓詩章句)
(曰惟辭也孟康曰西北/為不周風謂冬時也)以奉終始顓頊𤣥㝠之統(應劭/曰顓)
(頊𤣥㝠皆北方/之神主殺戮者)廼詔虞人典澤東延昆鄰西馳閶闔(善/曰)
(孔安國尚書傳曰虞掌山澤之官又曰延及也/張晏曰東至昆明之邊也善曰閶闔已見上文)儲積共
偫戍卒夾道(善曰郭舍人爾雅注曰共具物也偫具/事也漢書曰廷中陳車騎戍卒衛官也)斬
叢棘夷野草(善曰杜預左氏/傳注曰夷殺也)禦自汧渭經營鄷鎬(善曰/孔安)
(國尚書傳曰/經營規度也)章皇周流出入日月天與地沓(善曰章皇/猶彷徨也)
(周流周匝流行也出入日月言其廣大日月似在其/中出入也張晏曰日出扶桑入湯谷應劭曰沓合也)爾
迺虎路三嵕以為司馬圍經百里而為殿門(晉灼曰路/音落落纍)
(也服䖍曰以竹虎落此山也應邵曰外門為/司馬門殿門在内也善曰三嵕已見上文)外則正南
極海邪界虞淵(應劭曰虞淵日所入也善曰爾雅曰極/至也淮南子曰至于虞淵是謂黄昏)
鴻濛沆茫揭以崇山(韋昭曰鴻濛沆茫水草廣大貌也/善曰薛綜東京賦注曰碣猶表也)
(鴻胡孔切濛莫孔切沆胡/朗切茫音莽揭音竭也)營合圍㑹然後先置乎白楊
之南昆明靈沼之東(張宴曰先置供具於前也服䖍曰/白楊觀名也善曰三秦記曰昆明)
(池中有靈/沼神池)賁育之倫蒙盾負羽杖鏌邪而羅者以萬計
(善曰説苑曰勇士孟賁水行不避蛟龍陸行不避虎狼/育夏育也已見西京賦説文曰鏌邪大㦸也鏌音莫邪)
(弋奢/切)其餘荷垂天之罼張竟壄之罘(善曰言罼之大/垂天之邊也)靡
日月之朱竿曳彗星之飛旗(善曰朱竿太常之竿也周/禮日月為太常王建太常)
(穆天子傳日月之旗七星之文河圖曰彗/星者天地之旗也楚辭曰攬彗星以為旗)青雲為紛虹
蜺為繯屬之乎崑崙之虚(韋昭曰紛旗旒也繯旗上繫/也善曰鄭𤣥喪服傳注曰屬)
(連也爾雅曰河出崑崙虚繯/胡犬切屬之欲切虚音墟)渙若天星之羅浩如濤水
之波(善曰天星之羅言光明/也濤水之波言廣大也)淫淫與與前後要遮(善曰淫/淫與與)
(皆行/貌也)欃槍為闉明月為候(孟康曰闉戰闘自障蔽如城/門外女垣也善曰杜預左傳)
(注曰候/望敵者)熒惑司命天弧發射(張晏曰熒惑法使司命不/祥天弧虚上二星善曰樂)
(緯稽耀嘉曰熒惑主命禮記曰凡生于天地/之間者皆曰命漢書曰狼下有四星曰弧)鮮扁陸離
駢衍佖路(服䖍曰鮮扁戰鬪軍陣貌也駢衍軍壘駢衍/也晉灼曰佖滿也善曰扁音篇佖頻一切)
徽車輕武鴻絧緁獵(晉灼曰徽疾貌也音揮善曰廣雅/曰武徤也鴻絧相連貌也緁獵相)
(次貌也鴻胡弄切/絧徒弄切緁音捷)殷殷軫軫被陵縁岅窮夐極逺者相
與列乎髙原之上(善曰殷軫盛貌也/夐或為㝠殷音隠)羽騎營營昈分殊
事(韋昭曰騎負羽也蘇林曰昈明也善曰毛萇詩傳曰營/營往来貌昈分謂羽騎明曰分别各殊其事也昈音户)
繽紛往来轠轤不絶若光若滅者布乎青林之下(孟康曰/轠轤也)
(屬貌也如淳曰/轠音雷轤音盧)於是天子乃以陽晁始出乎𤣥宫(善曰/陽朝)
(陽明之朝晁/古字同也)撞鴻鍾建九旒(善曰尚書大傳曰天子將/出則撞黄鐘之鐘禮記曰)
(龍旗九/旒也)六白虎載靈輿(善曰杜業奏事曰輬車駕白虎/四白虎馬名服䖍曰靈輿天子)
(輿/也)蚩尤竝轂蒙公先驅(善曰韓子曰黄帝駕象車異方/竝轂蚩尤居前楚辭曰選衆以)
(竝轂漢書音義曰蒙公蒙恬也如淳曰蒙公髦/頭也晉灼曰此多説天子事如説是竝步浪切)立歴天
之旂曵捎星之旃(韋昭曰歴干/也捎拂也)霹靂烈缺吐火施鞭(應/劭)
(曰霹靂雷也烈缺閃隙也火電照也善曰言威徳之盛/役使百神故霹歴烈缺吐火施鞭而為衛也閃失染切)
萃傱沇溶淋離廓落戲八鎮而開闗(應劭曰四方四隅/為八鎮如淳曰不)
(言九者一鎮在中天子居之故也善曰埤蒼曰傱走貌/也沇溶盛多之貌也上林賦曰沇溶浮鬻傱先勇切沇)
(以永切溶音/容戲音麾)飛㢘雲師吸嚊潚率鱗羅布烈攢以龍翰
(善曰楚辭曰後飛㢘使奔屬王逸曰飛㢘風伯也雲師/已見呉都賦説文曰吸喘息也埤蒼曰嚊喘息聲也潚)
(率吸嚊之貌鱗羅若鱗之羅也攢以龍翰若龍翰之聚/也鄭𤣥尚書大傳注曰翰毛之長大者嚊普利切潚音)
(肅/)啾啾蹌蹌入西園切神光(善曰郭璞三蒼解詁曰啾/啾衆聲也啾或為秋蹌蹌)
(行貌楚辭曰鳴王鸞之啾啾/張晏曰切近也神光宫名也)望平樂徑竹林(張楫曰平/樂館名晉)
(灼曰在上/林中也)蹂蕙圃踐蘭唐(善曰蕙圃已見子虚賦服/䖍曰蘭唐蘭生唐中也)舉
烽烈火轡者施技(善曰轡者執/轡之人也)方馳千駟狡騎萬帥(晉/灼)
(曰狡徤之騎也善曰鄭/𤣥毛詩箋曰方併也)虓虎之陳從横膠轕猋拉雷厲
驞駍駖礚(服䖍曰虓音哮鄧展曰拉音獵善曰毛詩曰/噉如虓虎拉風聲也哮火交切轕音葛驞匹)
(人切駍普萌/切駖力莖切)洶洶旭旭天動地岋(善曰洶洶旭旭鼓動/之聲也韋昭曰岋動)
(貌也洶旭勇貌/岋五合切也)羡漫半㪚蕭條數千里外(善曰羡/弋戰切)若夫
壯士忼慨殊鄉别趣(善曰鄉音向毛萇/詩傳曰趣趨也)東西南北騁耆
奔欲(善曰言各隨其耆欲/而奔騁也耆音嗜)扡蒼豨跋犀犛蹶浮麋(韋昭/曰跋)
(猶蹋也應劭曰蹶頓也善曰廣雅曰扡引也/音他浮麋過麋也跋步末切蹶居月切)斮巨狿搏
𤣥猨(韋昭曰斮斬也側畧切服䖍曰巨狿獸名/也善曰廣雅曰搏擊也狿已見上林賦)騰空虚
距連巻(張晏曰連巻木也善曰距古岠字也/孔安國尚書傳曰距至也巻音拳)踔夭蟜娯
澗間(張晏曰踔夫蟜之枝也善曰/三蒼詁訓曰踔踰也丑孝切)莫莫紛紛山谷為之
風猋林叢為之生塵(善曰莫莫紛紛/風塵之貌也)及至獲夷之徒蹶
松栢掌蒺藜(服䖍曰獲夷能獲夷狄者善曰蹶踏/也掌以掌擊之也爾雅曰茨蒺藜)獵蒙
蘢轔輕飛(善曰蒙龍已見上文/輕飛輕獸飛禽也)屨般首帶修蛇(如淳曰/般音班)
(班首虎之頭也善曰屨謂踐履/之也淮南子曰吴為封豕長蛇)鉤赤豹摼象犀(韋昭曰/摼扼也)
(善曰摼/古牽字)跇巒阬超唐陂(如淳曰跇超踰也音義曰/巒山小而銳阬大坂也)車騎
雲㑹登降闇藹(善曰闇藹衆盛/貌闇烏感切)泰華為旒熊耳為綴(張/晏)
(曰旒幡綴旌也善曰綴亦旒也司馬相如大人賦曰/垂絳幡之素蜺張楫曰以赤氣為幡綴以白氣也)木
仆山還漫若天外(如淳曰還音旋言山為之囘旋也善/曰宋玉大言賦曰長劍耿介倚天外)
儲與乎大浦聊浪乎宇内(服䖍曰儲與相羊貌也浦水/涯也善曰淮南子曰隂陽儲)
(與聊浪放蕩也與音/餘浦音普浪音琅)於是天清日宴(善曰許慎淮南子/注曰晏無雲之處)
(也/)逢蒙列眥羿氏控弦(善曰呉越春秋曰黄帝作弓後/有楚狐父以其道傳羿羿傳逄)
(蒙説文曰匈奴/名弓曰曰控弦)皇車幽輵光純天地(服䖍曰皇車君車/也李奇曰純縁繞)
(也善曰幽輵車聲也方言曰/純文也輵一轄切純之允切)望舒彌轡(服䖍曰望舒月/御也如淳曰楚)
(辭曰前望舒使先駈善曰彌轡按/行貌也彌與弭古字通彌莫爾切)翼乎徐至於上蘭(晉/灼)
(曰上蘭觀在/上林中也)移圍徙陣浸滛蹵部(善曰部軍之部伍也/毛萇詩傳曰蹙促也)
(蹵古字通/子育切)曲隊堅重各按行伍(善曰墜徒内/切行胡郎切)璧壘天旋
神抶電擊(善曰言威之盛也/埤蒼曰抶笞擊也)逢之則碎近之則破(善曰/六韜)
(太公曰當之者/破近之者亡)鳥不及飛獸不得過(善曰髙唐賦曰飛/鳥未及起走獸未)
(及/發)軍驚師駭刮野掃地(善曰言殺獲皆盡野地似乎掃/刮也宋衷春秋緯注曰驚動也)
(廣雅曰駭起也刮/古滑切掃先早切)及至罕車飛揚武騎聿皇(善曰罕單/罕也聿皇)
(輕疾/貌)蹈飛豹羂嘄陽(善曰嘄陽即狒狒也/已見上文羂工犬切)追天寳出一
方(應劭曰天寳陳寳也晉/灼曰天寳雞頭而人身)應駍聲擊流光野盡山窮囊
括其雌雄(如淳曰陳寳神来下時駍然有聲又有光精/應劭曰下時窮極山川天地之間然後得其)
(雌雄也善曰太康記曰秦文公時陳倉人獵得獸若彘/而不知其名道逢二童子曰此名為䊧弗述䊧弗述亦)
(語彼二童子名為寳雞得雄者王得雌者霸陳倉人舍/䊧弗述逐二童子化為雉雄止陳倉化為石雌如楚止)
(南陽也䊧/浮謂切)沇沇溶溶遥噱乎紘中(晉灼曰口之上下名/為噱言禽獸奔走倦)
(極皆遥張噱吐舌於紘網/之中也善曰噱其畧切)三軍芒然窮冘閼與(孟康曰/冘行也)
(閼止也言三軍之盛窮閼禽獸使不得逸漏也善曰孟/康之意言窮其行止皆無逸漏如淳曰窮者穹冘者懈)
(怠也晉灼曰閼與容貌也如晉之意言三軍芒芒然懈/倦容貌閼與而舒緩也今依如晉之説也芒莫即切冘)
(音滛閼於庶/切與音豫)亶觀夫剽禽之紲踰犀兕之抵觸(韋昭曰/亶音但)
(善曰古但字紲與跇同已見上/文文子曰兕牛之動以抵觸也)熊羆之挐玃虎豹之凌
遽(韋昭曰挐玃惶遽也善曰/説文曰凌越也遽窘也)徒角槍題注䠞竦讋怖魂
亡魄觸輻闗脰(晉灼曰徒但也服䖍曰獸以角觸地也善/曰䠞與蹙同爾雅曰竦慴惧也讋與慴)
(同觸輻闗脰言觸車輻因闗其頸/也槍千羊切䠞子育切脰音豆)妄發期中進退履獲
(善曰言矢雖妄發而期於必中進退之際必踐履而獲/之也韓子曰新砥礪殺矢彀弩而射雖㝠而妄發其端)
(未嘗不中/秋毫者也)創滛輪夷丘累陵聚(張宴曰滛過也夷平也/言獸被創過大血流與)
(車輪平也音義曰創血流平於車輪/也善曰丘累陵聚言積獸之多也)於是禽殫中衰(善/曰)
(中竹/仲切)相與集於靖㝠之館以臨珍池(晉灼曰靖𡨕深間/之館也服䖍曰珍)
(池山下/之池)灌以岐梁溢以江河(晉灼曰梁梁山善曰尚書/曰治梁及岐孔安國曰治)
(山通水故/以山名)東瞰目盡西暢無崖(善曰目盡盡目而/望也無崖廣逺也)隋珠
和氏焯爍其陂(善曰焯古灼/字爍式藥切)玉石嶜崟眩燿青熒(善曰/玉石)
(玉之與石也季彤單行字曰/嶜崟髙大貌青熒光明貌)漢女水潛怪物暗冥不可
殫形(應劭曰漢女鄭交甫所逢二女也善曰不可殫/形不能盡其形也髙唐賦曰曾不可殫形也)𤣥
鸞孔雀翡翠垂榮(善曰榮/光榮也)王睢闗闗鴻鴈嚶嚶羣娱乎
其中噍噍昆鳴(善曰毛詩曰闗闗雎鳩毛萇曰雎鳩王/睢也又曰鳥鳴嚶嚶噍與啾同子由切)
(説文曰/昆同也)鳬鷖振鷺上下砰􁰓聲若雷霆(善曰言鳥飛上/下翅翼之聲若)
(雷霆/也)乃使文身之技水格鱗蟲(服䖍曰文身越人/也能入水取物也)凌堅
冰犯嚴淵探巖排碕薄索蛟螭(善曰嚴言可畏也巖岸/側嶔巖之處也孔安國)
(尚書傳曰薄迫也賈逵國/語注曰索求也嶔口銜切)蹈獱獺據黿鼉(善曰郭璞三/蒼解詁曰獱)
(似狐青色居水中食魚服䖍/曰音賔善曰廣雅曰據引也)抾靈蠵(鄭𤣥曰抾音袪韋/昭曰抾捧也服䖍)
(曰蠵/觜蠵)入洞穴出蒼梧(晉灼曰洞穴禹穴也善曰郭璞山/海經注曰吳縣南太湖中有包山)
(山下有洞庭道也言潜/行水底無所不通也)乘巨鱗騎京魚(善曰京魚大魚/也字或為鯨鯨)
(亦大/魚也)浮彭蠡目有虞(應邵曰彭蠡大澤在豫/章善曰有虞謂舜也)方椎夜光
之流離剖明月之珠胎(善曰鄭𤣥毛詩箋曰方且也明/月珠蚌子珠為蜯所懐故曰胎)
(椎直/追切)鞭洛水之宓妃餉屈原與彭胥(鄭𤣥曰彭彭咸也/晉灼曰胥伍子胥)
(也皆水没也善曰楚辭曰願依彭咸之遺則王逸曰殷/賢大夫自投水而死宓妃已見上子胥已見吳都賦)
於兹乎鴻生鉅儒俄軒冕雜衣裳(韋昭曰俄卬也車有/蕃曰軒冕大冠也善)
(曰管子曰先王制軒冕足以章/貴賤雜衣裳言衣裳殊色也)修唐典匡雅頌揖讓於
前昭光振燿蠁􁃾如神(善曰蠁􁃾疾也蠁/與響同􁃾與忽同)仁聲惠於北
狄武誼動於南鄰(善曰南鄰/南方之邑)是以旃裘之王胡貉之長
移珍來享抗手稱臣(如淳曰以物與人曰移善曰周禮/曰職方掌九貉鄭司農曰北方曰)
(貉犍為舍人爾雅注曰獻珍物曰珍獻食物曰享毛詩/曰自彼氐𦍑莫敢不来享爾雅曰享獻也抗手舉手而)
(拜者也貉/莫白切)前入圍口後陳盧山(孟康曰單/于南庭山)羣公常伯楊
朱墨翟之徒(善曰常伯侍中也已見籍田賦楊朱墨翟/取古賢以為喻列子曰楊朱南游沛逢老)
(𣆀高誘吕氏春/秋注以為宋人)喟然竝稱曰崇哉乎徳雖有唐虞大夏
成周之隆何以侈兹(善曰周易曰先王以作樂崇徳/樂録圖曰成康之隆妖孽滅也)夫
古之覲東嶽禪梁基舎此世也其誰與哉(善曰東嶽泰/山也梁梁父)
(也已見/上文)上猶謙讓而未俞也(張晏曰/俞然也)方將上獵三靈之
流下決醴泉之滋(如淳曰三靈日月星垂象之應也服/䖍曰受福流也善曰賈逵國語注曰)
(獵取/也)發黄龍之穴窺鳯凰之巢臨麒麟之囿幸神雀之
林奢雲夢侈孟諸(善曰言以雲夢孟諸為奢侈而非之/也雲夢楚藪澤名也左氏傳曰楚靈)
(王與鄭伯田于江南之雲夢孟諸宋藪澤也/又曰楚穆王欲伐宋昭公導以田孟諸也)非章華是
靈臺(善曰言以楚章華為非而以周之/靈臺為是左傳楚子成章華之臺)罕徂離宫而輟
觀游(善曰罕徂/言希徃也)土事不飾木功不彫(善曰晏子曰土事/不文木事不鏤)
丞民乎農桑勸之以弗怠(善曰聲類曰丞亦拯字/也説文曰拯上舉也)儕男
女使莫違(善曰杜預左氏傳注曰儕等也莫違謂以時/為婚無違於期也毛詩序曰男女多違儕仕)
(階/切)恐貧窮者不徧被洋溢之饒開禁苑散公儲創道徳
之囿𢎞仁惠之虞(善曰虞與/娱古字通)馳弋乎神明之囿覧觀乎
羣臣之有亡(善曰言馳弋神明之囿冀以齊/其聖徳觀其有無而加恩施)放雉􁄄收
罝罘麋鹿芻蕘與百姓共之(善曰毛萇詩傳曰/芻蕘采薪者也)葢所以
臻兹也於是醇洪鬯之徳豐茂世之規(善曰鬯與暢/同暢通也)加
勞三皇朂勤五帝不亦至乎乃祗莊雍穆之徒(善曰祗/敬也雍)
(和/也)立君臣之節崇賢聖之業未遑苑囿之麗游獵之靡也
因囘軫還衡背阿房反未央(善曰麗光華也鄭𤣥/禮記注曰靡奢侈也)
　
　
　
　
　
　
　
　
　
　
　文選巻八
欽定四庫全書
　文選巻九　　　　　　　　梁　蕭統　編
　　　　　　　　　　　　　唐　李善　註
　畋獵
　　長楊賦一首(并序/)
　　　楊子雲
明年上将大誇胡人以多禽獸(善曰明年謂作羽獵賦/之明年即校獵之年也)
(班欲叙作賦之明年漢書成紀曰元延二年冬幸長楊/宫縱胡客大校獵是也七畧曰羽獵賦永始三年十二)
(月上然永始三年去校獵之前首尾四載謂之明年疑/班固誤也又七畧曰長楊賦緌和元年上綏和在校獵)
(後四嵗無容元延二年校獵綏和二年賦又疑七畧誤/蔡邕曰上者尊位所在吕忱曰誇大言也説文曰誇誕)
(也/)秋命右扶風發民入南山(善曰冬將校獵故秋先命/之也爾雅曰命告也漢書)
(曰武帝以右内史更名右扶風/扶風在涇州界南山終南山也)西自褎斜東至𢎞農南
敺漢中(善曰褎斜谷名已見上漢書有𢎞/農郡武帝置又有漢中郡秦置)張羅網罝罘
捕熊羆豪豬虎豹狖玃狐兔麋鹿(善曰山海經曰竹山/有獸其狀如豚白毛)
(毛大如笄而黒端以毛射物名豪彘也廣雅曰狖蜼也/尾長四五尺郭璞爾雅注曰玃似獮猴豹形如虎而圓)
(文鄭𤣥曰鳥罟曰羅/狖弋又切玃几縳切)載以檻車(善曰劉熈釋名曰檻車/上施欄檻以格猛獸亦)
(囚禁罪人之車也漢書音/義曰或曰檻車有封檻也)輸長楊射熊館(善曰三輔黄/圖曰長楊宫)
(有射熊館/在盭厔)以網為周阹(李竒曰阹遮禽獸/圍陣也阹音祛)縱禽獸其中
令胡人手搏之自取其獲上親臨觀焉(服䖍曰今胡客/自取其得也善)
(曰廣雅曰/搏擊也)是時農民不得收斂雄從至射熊館還上長
楊賦聊因筆墨之成文章故藉翰林以為主人子墨為
客卿以諷(韋昭曰翰筆也善曰翰林文翰之多若林也/詩大雅曰有壬有林是也此云林即文翰林)
(猶儒林之義也胡廣曰博士為儒雅之林是也/説文曰毛長者曰翰詩序曰下以諷刺上)其辭曰
子墨客卿問於翰林主人曰盖聞聖主之養民也仁霑
而恩洽動不為身今年獵長楊先命右扶風左太華
而右裦斜(顔師古曰動不為身言憂百姓也山海經曰/松梁之山西六十里曰太華山今在𢎞農縣)
(華隂西也長安東故言左高五十/仞廣十里善曰太華已見西都賦)㧻嶻嶭而為弋紆
南山以為罝(服䖍曰嶻嶭山名也孟康曰在池陽北/顔師古曰嶻嶭即今謂嵳峩也善曰説)
(文曰弋橜也又曰紆詘也/㭬音卓嶻音截嶭音齧)羅千乗於林莽列萬騎於
山隅帥軍踤阹錫戎獲胡(漢書音義曰踤聚也顔監/曰踤足蹴也善曰錫戎獲)
(胡言以禽獸錫戎令胡自獲之胡戎一/也變文耳踤音崒方言曰踤蹴蹋也)搤熊羆拖豪
豬(善曰搤拖已/見西都賦)木擁槍纍以為儲胥(顔師古曰胥須/也言有儲畜以)
(待所須也蘇林曰木擁栅其外又以竹槍纍為外委/儲胥也韋昭曰儲胥蕃落之類也槍七羊切纍力)
(切/)此天下之窮覽極觀也雖然亦頗擾于農人三旬
有餘其厪至矣而功不圖(善曰古今字詁曰厪今勤/字也爾雅曰圖謀也凡人)
(之所為皆有所圖今則百姓甚勞而無所圖/言勞而無益也慎子曰無法之勞不圖於功)恐不識
者外之則以為娯樂之游内之則不以為乾豆之事
豈為民乎哉(善曰禮記曰天子無事/嵗三田一為乾豆也)且人君以𤣥黙
為神澹泊為徳(善曰𤣥黙謂幽𤣥恬黙也𤣥黙已見/魏都賦澹泊與憺怕同已見子虚賦)
今樂逺出以露威靈(善曰露/暴露也)數搖動以罷車甲本非
人主之急務也䝉竊惑焉(善曰周易曰䝉者䝉也韓/康伯曰䝉昧㓜少之象也)
(前年獵長/楊故言數)翰林主人曰吁客何謂兹耶(善曰孔安國/尚書傳曰吁)
(疑怪之/辭也)若客所謂知其一未覩其二見其外不識其
内也(善曰荘子曰識其一不知/其二治其内而不治其外)僕嘗倦談不能一二
其詳(善曰毛萇詩/傳曰詳審也)請畧舉其凡而客自覽其切焉(善曰/廣雅)
(曰都凡也顔監曰凡大指也張/晏曰切近也覽其近於義也)客曰唯唯主人曰昔有
彊秦封豕其土窫窳其民鑿齒之徒相與磨牙而爭之
(應劭淮南子注云堯之時窫窳封豕鑿齒皆為人害窫/窳類貙虎爪食人服䖍曰鑿齒齒長五尺似鑿亦食人)
(李竒曰以喻秦貪婪殘食其人也晉灼/曰鑿齒之徒謂六國窫鳥黠切窳音庾)豪俊麋沸雲擾
羣黎為之不康(善曰如麋之沸若雲之擾言亂之甚也/廣雅曰麋饘也毛詩曰羣黎百姓爾雅)
(曰康/安也)於是上帝眷顧高祖高祖奉命順斗極運天闗(服/䖍)
(曰随天斗極運轉也善曰毛詩曰乃睠西顧孔安國尚/書傳曰奉天承命春秋元命苞曰命者天之令雒書曰)
(聖人受命必順斗極宋均尚書中候注曰順斗機為政/也爾雅曰北極謂之北辰天官星占曰北辰一名天闗)
(又星經曰牽牛/神一名天闗)横鉅海漂崐崘(善曰横度大海也漂/搖蕩之也匹昭切)提
劒而叱之所過麾城摲邑下将降旗(顔監曰摲舉手擬/也蒼頡篇曰摲拍)
(取也善曰鄭𤣥禮記注曰摲/之言芟也字林曰摲山檻切)一日之戰不可殫記當此
之勤頭蓬不暇梳饑不及餐(善曰頭蓬髪/亂如蓬也)鞮鍪生蟣蝨
介胄被霑汗(善曰説文曰鞮鍪首鎧也韓子曰攻戰無/已介胄生蟣蝨鄭𤣥禮記注曰介被甲也)
(孔安國尚書傳曰胄兠鍪也鞮鍪即兠鍪也/鞮丁奚切鍪音牟蟣居綺切蝨所乙切)以為萬姓
請命乎皇天(善曰淮南子曰高皇帝奮袂執鋭以為百/姓請命于皇天家語曰孔子曰分於道謂)
(之命王肅曰分於/道始得為人也)廼展人之所詘振人之所乏(善曰方/言曰展)
(申也詘古屈字也賈/逵國語注曰振救也)規億載恢帝業(善曰杜預左氏/傳注曰恢大也)七
年之間而天下密如也(善曰高祖五年誅羽自六年至/十二年崩凡七載爾雅曰密静)
(也/)逮至聖文随風乗流方垂意於至寕(善曰随風乗流/言順従高祖之)
(風流/也)躬服節儉綈衣不弊革鞜不穿(善曰言不穿不弊/不更為也漢書東)
(方朔曰孝文皇帝身衣弋綈之衣履革舄六韜/曰堯衣履不弊盡不更為服䖍曰鞜舄也音沓)大厦不
居木器無文(善曰晏子曰土事/不文木事不鏤)於是後宫賤瑇瑁而疏
珠璣(善曰廣雅曰疏亦賤也字書/曰疏逺也璣小珠也音祈)却翡翠之飾除雕琢
之巧(善曰爾雅曰玉謂之/琱又曰治玉曰琢也)惡麗靡而不近斥芬芳而不
御(善曰廣雅曰/斥推也)抑止絲竹晏衍之樂憎聞鄭衛㓜𦕈之聲
(善曰禮記曰絲竹樂之器也晏衍邪聲也禮記曰鄭/衛之音亂世之音也衍弋戰切㓜一笑切𦕈音妙)是
以玉衡正而太階平也(韋昭曰玉衡北斗也善曰春秋/運斗樞曰北斗七星第五曰玉)
(衡元命苞曰常一不易玉衡/正太階平出黄帝六符經)其後熏鬻作虐東夷横畔
(服䖍曰熏鬻漢時匈奴也東夷東越也一云呂嘉/殺其國王立國人殺嘉也善曰横自縱也胡孟切)羌戎
睚眥閩越相亂(晉灼曰睚眥瞋目貎也又猜忌不和貌/善曰漢書曰立無諸為閩越王又曰武)
(帝建元四年尉佗孫胡為南越/王閩越王郢興兵擊南越邉邑)遐􁑔為之不安中國䝉被
其難(韋昭􁑔音/萌萌人也)於是聖武勃怒爰整其旅(善曰毛詩曰/王赫斯怒爰)
(整其/旅)廼命驃衛(應劭曰驃驃騎霍去病也衛衛青也善/曰漢書曰霍去病為驃騎將軍凡六出)
(擊匈奴又曰衛青字仲卿/為大将軍凡七出擊匈奴)汾沄沸渭雲合電發(善曰汾/沄沸渭)
(衆盛貌也汾/音紛沄音雲)猋騰波流機駭蠭軼(善曰爾雅曰扶搖謂/之飈機駭蠭軼言其)
(疾也焱與飈/古字通也)疾如奔星擊如震霆碎轒輼破穹廬(應劭/曰轒)
(輼匈奴車也音義曰穹廬旃悵也服䖍曰轒輼百/二十步兵車或可寝處善曰轒扶云切輼於云切)腦沙
幕䯝余吾(服䖍曰破其頭腦塗沙幕也余吾水名北山/經曰北鮮之山多馬鮮水出焉而北經余吾)
(水應劭曰在朔方北鄭氏曰折其骨使䯝/膏水也通俗文曰骨中脂曰䯝古髓字)遂躐乎王庭
(孟康曰匈奴王庭善曰/王逸楚辭注曰躐踐也)敺橐駝燒熐蠡(張晏曰熐蠡乾/酪毋燒之壞其)
(飬生之具也張揖曰熐蠡/山名熐音覓蠡來戈切)分剓單于磔裂屬國(韋昭曰/剓割也)
(音如梨顔師古曰凡言屬國者存其國號而屬朝善曰/單于匈奴上號漢書曰單于廣大之貎也言其象天單)
(于然也廣雅曰磔張也漢書曰置屬國以處/匈奴䧏者韋昭曰外國𦍑胡來屬漢者也)夷阬谷牧
鹵莽刋山石(善曰毛詩傳曰夷平也鹵莽中生草莽也/説文曰鹵西方鹹地也鄭𤣥禮記注曰刋)
(削也㧞莽削/石以通道)蹂屍輿厮係累老弱(服䖍曰蹂尸踐尸也/顔師古曰死則蹂踐)
(其尸破傷者輿而行如淳曰輿厮輪踐其厮徒也善/曰賈逵國語注曰係繫也杜預左氏傳注曰累係也)􁼼
鋋瘢耆金鏃滛夷者數十萬人(如淳曰􁼼括也孟康曰/瘢耆馬脊耉創瘢處善)
(曰如氏之説以為箭括及鋋所中皆為創瘢於馬耆孟/氏以為耆被金鏃過傷者甚衆也服䖍曰耆鬛傷者或)
(矛櫕内未出其瘡如合然或箭挿其項未㧞藂若鬛焉/孔安國尚書傳曰淫過也杜預左氏傳注曰夷傷也􁼼)
(辭兖/切)皆稽顙樹領扶服蛾伏(如淳曰叩頭時項下向則/領樹上向也韋昭曰領音)
(蛤善曰説文曰匍匐手行也扶服與匍/匐音義同蛾伏如蟻之伏也蛾古蟻字)二十餘年矣尚
不敢惕息(善曰漢書曰漢不復出兵擊匈奴三年武帝/崩前此者漢兵深入窮邉二十餘年匈奴極)
(苦之單于常欲和親賈逵國語/注曰惕疾也説文曰息喘也)夫天兵四臨幽都先加
(善曰天兵言兵威之盛如天/也尚書曰宅朔方曰幽都)廻戈邪指南越相夷(善曰/漢書)
(曰南越王胡上書曰今東越擅興兵侵臣天子為興師/徃討閩越閩越王弟餘善殺郢以䧏廣雅曰夷㓕也)
靡節西征羌僰東馳(服䖍曰僰夷名也善曰漢書音/義曰節所杖信節也僰蒲北切)是
以遐方疏俗殊鄰絶黨之域(善曰絶/逺也)自上仁所不化茂
徳所不綏(善曰尚書曰有夏/先后方楙厥徳)莫不蹻足抗首請獻厥珍
(服䖍曰蹻舉/足也音矯)使海内澹然(善曰廣雅曰澹/安也徒濫切)永亡邉城之
災金革之患(善曰史記士蒍曰邉城少寇禮記子夏/曰三年之䘮卒金革之事無避也禮歟)今
朝廷純仁遵道顯義并包書林聖風雲靡英華沈浮洋
溢八區(善曰英華草木之羙者故以喻帝徳焉沈浮言/多也禮斗威儀曰帝者得其英華王者得其根)
(荄八區八/方之區也)暜天所覆莫不沾濡(善曰禮記曰天之所覆/難蜀父老曰羣生沾濡)
(矣/)士有不談王道者則樵夫笑之意者以為事罔隆而
不殺物靡盛而不虧(善曰廣雅曰意疑也鄭𤣥周禮注/曰殺滅也文子曰物盛則衰)
故平不肆險安不忘危(服䖍曰肆弃也顔監曰肆放也/不放心於險也善曰孫卿子曰)
(平則慮險/安則慮危)廼時以有年出兵整輿竦戎(善曰言時不常/也榖梁傳曰有)
(年五榖皆熟為有年方言曰西秦/之間相勸曰聳竦與聳古字通)振師五柞習馬長楊
(善曰杜預左氏傳注曰振整/也整厔有五柞宫也柞音作)簡力狡獸校武票禽(善曰/爾雅)
(曰簡擇也賈逵國語注曰簡習也廣雅曰狡徤也/賈逵國語注曰校考也票禽輕疾之禽也匹妙切)廼萃
然登南山瞰烏弋(晉灼曰萃集也服䖍曰三十六國烏/弋最在西西域傳曰去長安萬二千)
(二百里其地暑熱莽平近日/所入善曰廣雅曰瞰視也)西厭月􁞡東震日域(服䖍/曰􁞡)
(音窟月所生也善曰何休公羊傳注曰厭服也/爾雅曰震懼也日域日出之域也厭一渉切)又恐後
代迷於一時之事常以此為國家之大務淫荒田獵陵
夷而不禦也(顔監曰禦止也善曰漢書張釋之曰秦陵/夷至于二世天下土崩韓詩曰無矢我陵)
(嶭君章句曰四平曰/陵爾雅曰禦禁也)是以車不安軔日未靡旃從者彷
彿骫屬而還(韋昭曰不暇税駕支車也張晏曰従者彷/彿委釋而廻旋善曰王逸楚辭注曰軔支)
(輪木日未靡旃言日未移旌旗之影也委屬而還謂委/釋其事連屬而廽還也張以釋為委軔如振切彷彿或)
(作髣髴骫古委/字也屬之欲切)亦所以奉太尊之烈遵文武之度(善曰/太尊)
(高祖也爾雅/曰烈業也)復三王之田反五帝之虞(善曰三王之田/文王三驅是也)
(已見上文尚書帝/曰益汝作朕虞)使農不輟耰工不下機(韋昭曰耰所/以覆種音憂)
(顔監曰摩田器也晉灼云以耒推塊曰耰善曰/工女功也漢書酈食其曰農夫釋耒工女下機)婚姻以
時男女莫違(善曰毛詩序曰婚姻/失時男女多違也)出凱弟行簡易(善曰/毛詩)
(曰愷悌君子人之父母周易曰乾以易知坤以簡/能易則易知簡則易従易簡而天下之理得矣)矜劬
勞休力役(善曰毛萇詩傳曰矜憐也毛詩曰之子于征/劬勞于野孫卿子曰罕興力役無奪農時)
見百年存孤弱(善曰禮記曰百年者就見之説文曰/存恤問也春秋説題辭曰存恤孤㓜)帥
與之同苦樂然後陳鐘鼔之樂鳴鞀磬之和建碣磍之
虡(孟康曰碣磍之􁐎刻猛獸為之故其形碣磍而盛怒/也善曰鄭𤣥禮記注曰鞀如鼓而小有柄賓至搖之)
(以奏樂碣一轄切/磍音轄鞀徒刀切)拮隔鳴球掉八列之舞(韋昭曰拮櫟/也鳴球玉磬)
(也古文隔為擊善曰賈逵國語注曰掉搖也/八列八佾也拮居黠切球音求掉徒釣切)酌允鑠肴
樂胥(張揖曰允信也鑠美也言酌信美以當酒帥禮樂/以為肴善曰毛詩曰允矣君子展也大成又曰於)
(鑠王師又曰/君子樂胥)聴廟中之雍雍受神人之福祐(善曰毛詩/曰雍雍在)
(宫肅肅在廟又曰受天之/祜爾雅曰祐福也音怙)歌投頌吹合雅(服䖍曰聲/之相投也)其
勤若此故真神之所勞也(張揖曰詩云愷悌/君子神所勞矣)方将俟元
符(晉灼曰元/符天瑞也)以禪梁甫之基增泰山之高(史記管子曰/古者禪梁父)
(善曰難蜀父老曰增泰/山之封加梁甫之事)延光于将來比榮乎徃號(張晏/曰徃)
(號三五也善曰李軌法言注曰/五帝三王延光至今不絶也)豈徒欲淫覽浮觀馳騁
秔稻之地周流梨栗之林蹂踐芻蕘誇詡衆庻盛狖玃
之收多麋鹿之獲哉(善曰孔安國尚書傳曰浮過也説/文曰秔稻屬也聲類以為秔不黏)
(稻也漢書東方朔曰涇渭之南又有秔稻梨栗之饒芻/馬草也禮記曰蹴路馬芻説文曰蕘草薪也毛萇詩傳)
(曰詡/大也)且盲者不見咫尺而離婁燭千里之隅(善曰荘子/南榮趎曰)
(盲者不能自見賈逵國語注曰八寸曰咫孟子曰離/婁之明趙岐曰古之明目者也盖黄帝時人趎音樞)客
徒愛胡人之獲我禽獸曾不知我亦已獲其王侯(善曰/説文)
(曰曾辭/之舒也)言未卒墨客降席再拜稽首曰大哉體乎允非
小人之所能及也(善曰體/猶法也)廼今日發矇廓然已昭矣(善/曰)
(禮記曰昭然若發蒙矣/矇與蒙古字通廓除貌)
　　射雉賦
　　　潘安仁(善曰射雉賦序曰余徙家于琅邪其俗實/善射聊以講肄之餘暇而習媒翳之事遂)
　　　　(樂而賦/之也)
　　　　徐爰注(媒者少養雉于至長狎人能招引野雉因/名曰媒翳者所隱以射者也晉邦遇江斯)
　　　　　(藝乃廢歴代迄今寡能厥事嘗覽兹/賦昧而莫曉聊記所聞以備遺忘)
涉青林以游覽兮樂羽族之羣飛(樂羽翮之類或羣或/飛飲啄恣性也善曰)
(七發曰游渉乎雲林薛君韓詩章句/曰青静也鸚鵡賦曰羽族之可貴者)聿采毛之英麗兮
有五色之名翬(聿述也述序羽族之中采飾英麗莫過/翬也翬雉也伊洛以南素質五采皆偹)
(成章曰翬英者雄果之目名者聲聞/之稱也一本聿作偉善曰翬見爾雅)厲耿介之專心兮
奓雄艶之姱姿(厲嚴整也耿介專一也奓豊也姱好也/美色曰豔言雉嚴整其不羣之性奮揚)
(其雄豔之貎見敵必戰不容他雜此之謂英麗也奓赤/氏切姱苦𤓰切善曰嶭君韓詩章句曰雉耿介之鳥也)
廵丘陵以經略兮畫墳衍而分畿(廵行也言周行丘陵/因其墳衍以為疆界)
(分而䕶之不相侵越也青幽之間土高且大者通之曰/墳雉一界之内要以一雄為主餘者雖衆莫敢鳴雊也)
(此以上言雉之形性也善曰左傳楚無宇曰天子經畧/廣雅曰廵畧行也孔安國尚書傳曰分其圻界圻興畿)
(同/)於時青陽告謝朱明肇授(時四月也善曰爾雅曰春/為青陽夏為朱明楚辭曰)
(青春爰謝王/逸曰謝去也)靡木不滋無草不茂(草木/俱榮)初莖蔚其曜新
陳柯槭以改舊(蔚然初生之莖曜其新暉槭然陳宿之/柯變其舊色言新舊咸茂也槭彫柯貌)
(也所/膈切)天泱泱以垂雲泉涓涓而吐溜(涓涓清新之色泱/音英涓古𤣥切善)
(曰毛詩曰英英白雲毛萇曰英英白雲貌泱與英古字/通家語金人銘曰涓涓不壅終為江河溜水流貌也)
麥漸漸以擢芒雉鷕鷕而朝鴝(漸漸含秀之貌也㣲子/曰麥秀漸漸鷕鷕雉聲)
(也又云雉之朝鴝尚求其雌雌雉不得言鴝顔延年以/潘為誤用也案詩有鷕雉鳴則云求牡及其朝鴝則云)
(求雌今云鷕鷕朝鴝者互文以舉雄雌皆鳴也/此以上序節物氣候雉可射之時也鷕以少切)眄箱籠
以揭驕睨驍媒之變態(揭驕志意肆也箱籠竹器盛媒/者也凡竹器箱方而宻籠圓而)
(疎盛媒器籠形者飬鳥宜圓也箱宻者不欲令見明也/言感辰景之韻淑樂山梁之榮茂悟翬雉之奮逸思騁)
(藝之肆志顧視箱籠詳察驍媒恣睢掲驕意願得也楚/辭掲驕字作拮矯掲居桀切睨音詣善曰楚辭曰意恣)
(睢以拮矯王逸曰縱/心肆志所意願高也)奮勁骹以角槎瞵悍目以旁睞(骹/脛)
(也角邪也槎斫也悍戾也瞵視貎睞視也奮其堅勁之/脛以利距邪斫瞵其剛戾之目以旁視其敵也骹苦交)
(切槎于何切瞵力新切睞力代切/善曰曹植闘鷄詩曰悍目發朱光)鸎綺翼而䞓撾灼繡
頸而衮背(鸎文章貌也詩云有鸎其羽翼如綺文䞓則/赤也撾肶也灼盛貌也頸毛如繡背如衮章)
(言五采備也䞓敕呈切/撾都𤓰切善曰肶音陛)鬱軒翥以餘怒思長鳴以效能
(鬱暴怒也軒起望也方言云翥舉也鬱然暴怒軒舉長/鳴思見野敵效其才能也此以上言媒之形勢能怒代)
(切/)爾乃搫場拄翳停僮蔥翠(搫者開除之名也今傖人/通有此語射者聞有雉聲)
(便除地為場拄翳於草停僮翳貌也蔥翠翳色/也搫步何切拄株庾切善曰廣雅曰搫除也)緑柏参
差文翮鱗次蕭森繁茂婉轉輕利(翳上加木枝衣之以/葉上則蕭森下則繁)
(茂而寔綢繆輕利也/婉轉綢繆之稱)衷料戾以徹鑒表厭躡以密緻(料/戾)
(小而徹也厭躡重而密也翳外觀宻緻與草木無别内/視洞徹多所覩見也此以上序翳之形飾厭於輒切)
恐吾游之晏起慮原禽之罕至(游雉媒名江淮間謂之/游游者言可與游也言)
(既芟場牲翳又恐媒起不早野雉希至/原禽雉也雉不處下濕故曰原禽也)甘疲心於企想
分倦目以寓視(企想雉出専視草際心為之疲目為之/倦也此以上言拄翳之後遲獲之意也)
(善曰説文曰企舉踵也左氏傳楚子/玉曰得臣與寓目焉杜預曰寓寄也)何調翰之喬桀邈
疇類而殊才(調翰謂媒也媒性調良故謂調翰喬桀俊/逸也言邈絶疇類殊異才氣也善曰何疑)
(問之/辭也)候扇舉而清呌野聞聲而應媒(扇布也形如手巾/呌鳴也将欲媒雊)
(振布令有聲媒便清叫/野雉聞即應而出也)褰微罟以長眺已踉蹡而徐來
(褰開也罟網也古者當以細網掩翳忩上視外處其制/未聞也今則以板矣言聞野雉應媒之聲知其必出開)
(翳户長視已見踉蹡徐來也踉蹡乍行乍止不迅疾之/貎也善曰踉蹡欲行也廣雅曰蹡走也踉音亮蹡七亮)
(切/)摛朱冠之赩赫敷藻翰之陪鰓(赩赫赤色貌陪鰓奮/怒之貎也善曰廣雅)
(曰摛舒也藻翰翰有華藻/也摛勑知切赩許力切)首葯緑素身拕黼繪(方言曰/葯纒也)
(猶纒裹也言雉首緑色頸素色也黼繡/也繪畫文也身采如繪也葯烏角切)青鞦莎靡丹臆
蘭綷(鞦夾尾間也莎草名楚辭曰青莎雜樹則莎色青/也言雉尾間青毛如莎草之靡也臆膺也膺色如)
(秋蘭之色也綷同也宋衛之間謂混為綷/也鞦音秋善曰小雅曰雜采曰綷音最)或蹶或啄時
行時止(皆得意之形容也善曰賈逵曰蹶走也鄭𤣥曰/蹶行遽貌字林曰啄鳥食也荘子曰澤雉十歩)
(一啄百歩一飲也蹶居衛切周易曰/時止則止時行則行廣雅曰蹶踶跳)班尾揚翹雙角特
起(雄壮之勢也此以上言野雉之状/貌也善曰説文曰翹尾之長毛也)良逰呃喔引之規
裏(良逰媒也言媒呃喔其聲誘引令入/可射之規内也呃於隔切喔於肉切)應叱愕立擢身
竦峙(峙立也既入可射之内來迅不止因便叱之雉聞/叱即驚竦身而立者也善曰杜子春周禮注曰愕)
(驚/也)捧黄間以密彀屬剛罫以潛擬(捧舉也黄間弩名也/張衡云黄間機張一)
(名黄肩善曰說文曰彀張弓弩也屬謂注矢於弦也剛/罫弩矢鏃也以鐵為之形如十字各長三寸方似罔罫)
(故曰罫焉罫/古買切挂同)倒禽紛以迸落機聲振而未已(射應也禽/被箭躍起)
(而反落弩聲猶未/歇言其矢來疾也)山鷩悍害猋迅已甚(鷩雉似山鷄而/小冠背毛黄腹)
(下赤項緑色其性悍戾憨害飛走如風之猋也爾雅曰/扶搖謂之猋謂暴風従下上也善曰字書曰憨愚也呼)
(甘/切)越壑凌岑飛鳴薄廩(鷩性悍憋聞媒聲便越澗凌岑/且飛且鳴逕來翳前也廩翳中)
(盛飲食處今俗呼翳名曰倉也善/曰薄至也方言曰憋惡也禆列切)鯨牙低鏃心平望審
(鯨當作擎舉也舉弩牙低矢鏑以射之/善曰禮記曰心平體正持弓矢審固也)毛體摧落霍若
碎錦(雉尚不止於飛中射之毛/體披散如錦之分碎也)逸羣之儁擅場挾两(逸/羣)
(儁異之雉不但欲擅一塲而已又挾两雌也善曰東/京賦曰秦政利觜長距終得擅場説文曰擅専也)櫟
雌妒異倐來忽徃(櫟擊搏也聞他雄鳴擊搏其雌倐忽/徃來無時蹔止也善曰楚辭曰荷衣)
(兮蕙帶倐而來兮忽而逝六/韜曰倐然而徃忽然而來)忌上風之餮切畏映日之
儻朗(餮切㣲動之聲儻朗不明之状/言其忌聲而畏光也餮音鐵)屛發布而累息徒
心煩而伎懩(屏除其布不敢散氣意者恐微有所聞便/驚而逝既無由使媒鳴欲射則紛紛不定)
(空心煩而伎懩有伎藝欲逞曰伎懩也音飬善曰難蜀/父老曰心煩於慮應劭風俗通曰高漸離變姓易名庸)
(保於宋子之家乆作苦聞其家/堂客擊筑伎養不能毋出言也)伊義鳥之應機啾擭地
以厲響(義鳥媒也為人致敵故名曰義媒見野雉紛紜/難中啾然擭地而鳴引令來闘埤蒼曰擭地爪)
(持也三蒼/曰啾聲也)彼聆音而逕進忽交距以接壤(彼野雉聞媒/聲便逕來闘)
(交距蹶地土壌相接/善曰廣雅曰壌塵也)彤盈忩以美發紛首頺而臆仰(彤/赤)
(也盈滿也言其光彩滿當於忩美取其意而發矢又曰/既與媒戰形當翳窗發弩極美正射其頸首頺向後臆)
(仰却/斃也)或乃崇墳夷靡農不易壠(墳火防今呼為塘也夷/靡也頽弛也易修也農)
(不修壠此言田塘荒廢也/善曰毛詩曰禾易長畆)稊菽藂糅蘙薈菶茸(稊稗類/也菽豆)
(也謂勞豆之屬野生也田既荒廢雜草繁茂翳薈菶茸/深概貌菶蒲動切茸如隴切善曰孫子兵法曰林木翳)
(薈西京賦曰/萃䔿菶茸)鳴雄振羽依于其冡(冡山巔也爾雅曰山/頂曰冡言野之雄雉)
(振其羽翼鳴鴝高墳之上/善曰毛詩曰莎鷄振羽)㨛降丘以馳敵雖形隠而草
動(㨛疾視也言雉鴝於高丘之頂㨛然降下向敵不見/其形而見草動也㨛一本或作撋㨛尸豔切撋而専)
(切善曰尚書/曰降丘宅王)瞻挺穟之傾掉意􁀙躍以振踊(挺檖草莖/也掉動也)
(覩草莖傾動冀雉將出意􁀙躍踊/逸也善曰􁀙失冉切躍失藥切)暾出苖以入場愈情
駭而神悚(暾漸出貎也楚辭曰暾將出兮東方向覩草/動冀雉當至暾然而出果其所願情神愈驚)
(動/)望黶合而翳皛雉脥肩而旋踵(言雉出苖望諸處黶/然闇合唯翳皛然獨)
(顯仍歛翼旋反也人歛身謂之脥肩黶烏簟切善曰説/文曰皛顯也漢書公孫玃曰脅肩低首吕氏春秋管仲)
(曰車不結軌士不旋踵/皛胡了切脥許結切)俽余志之精鋭擬青顱而㸃項
(雉既反歸乃從後射正/中項也顱頭也俽音欣)亦有目不歩體邪眺旁剔(目不/步體)
(視與體違也邪眺旁剔視瞻不正常驚惕也善曰國語/單㐮公曰晉侯目不在體而足不歩目説文曰惕驚也)
(剔與惕/古字通)靡聞而驚無見自䳮(䳮音脉字亦從脉方言曰/脉俗謂黠為鬼言雉性驚)
(鬼/黠)周環囘復繚繞磐辟(皆囘從徃復不正之貌也善曰/漢書曰何武所舉者磐辟雅拜)
戾翳旋把縈隨所厯(戾轉也把翳内所執處也言轉翳/囘旋随雉所趣取其便也善曰戾)
(力結/切)彳亍中輟馥焉中鏑(彳亍止貌也輟止也鏑矢鏃/也馥中鏃聲也彳丑亦切亍)
(丑録切馥被逼切善曰今本竝云彳亍中輒張衡舞/賦曰蹇兮宕徃彳兮中輒以文勢言之徐氏誤也)前
􁕻重膺傍截疊翮(正横射也􁕻割也前割重/膺傍㫁两翮也􁕻魯跌反)若夫多欵
少决膽劣心狷(雉性怯而多疑膽劣而心戾者/善曰説文曰狷急也古縣切)内無固
守出則交戰(内心也固堅也心無堅守外無闘意也善/曰管子曰民無恥外不可以應敵内不可)
(以固守賈逵國/語注曰交共也)來若處子去如激電(處子處女也荘周/云藐姑射之山有)
(神人居綽約若處子來若處女之畏人去若激電之迅/疾也善曰司馬兵法曰始如處女答賓戯曰風颺電激)
闚䦓􁁊葉幎厯乍見(􁁊麥捐也謂在麥田中􁁊葉間闚/䦓於外乍見乍隠不敢出場也䦓)
(丑占切善曰􁁊與䅌/並同古𤣥切幎音)於是算分銖商逺邇(分銖弩牙後/刻畫定矢所)
(至逺近之處也雉既不出將就草/射之故計其分銖商其逺近也)揆懸刀騁絶技(懸刀/弩牙)
(後刀也一名機揆度也籌量可發而發故言騁絶技也/善曰釋名曰弩牙外曰郭下曰懸刀其形然也西京賦)
(曰妙材騁伎嶭君韓/詩章句曰騁施也)如䡹如軒不高不埤(言至平也善/曰毛詩曰如)
(輕如軒輕與䡹同鄭𤣥周禮注曰埤短/也埤與庳古字通䡹竹二切埤貧美切)當咮值胷裂膆
破觜(射靣也膆喉受食處也觜喙也裂喉破喙/也字書曰咮鳥口也咮竹秀切膆音素)夷險殊
地馴麤異變(地有平險之殊雉有馴麤之/異随變而應不可為一准也)昊不暇食夕
不告勌(言樂之者/忘饑倦也)昔賈氏之如臯始解顔於一箭(善曰/左氏)
(傳曰昔賈大夫惡取妻三年不言不笑御以如臯射雉/獲之其妻始笑始言列子曰列子師老商氏五年之後)
(夫子始一觧/顔而笑也)醜夫為之改貎憾妻為之釋怨(妻所以愁/恨者怨其)
(夫之醜也今見獲雉而言笑則是斯藝能/使醜夫變貎恨妻釋忿者也憾胡闇切)彼遊田之致
獲咸乘危以馳騖(騖疾也田獵也言遊獵馳車騁馬/飛鷹走犬陵山越澗常乗危險也)何
斯藝之安逸羌禽從其已豫(善曰言斯藝極安從禽最/逸豫言禽來就已故豫不)
(勞/)清道而行擇地而住(人多則雉驚故僻除人從清道/而行擇善地而住為場也善曰)
(司馬相如上疏曰清道而後行班固/漢書贊曰馮參鞫射履方擇地而行)尾飾鑣而在服肉
登俎而永御豈唯皁𨽻此焉君舉(舉音㩀善曰説文曰/鑣馬銜也董巴輿服)
(志曰馬並以黄金為叉髦挿以翟尾先多用雉尾周禮/王后六服有褕翟闕翟儀禮上大夫□羞有雉兔鶉鷃)
(左氏傳臧僖伯曰鳥獸之肉不登於俎則公不射若夫/山林川澤之實皁𨽻之事非君所及又曹劌曰君舉必)
(書/)若乃耽槃流遁放心不移(槃樂也善曰東京賦曰若/乃流遁忘返於心不覺也)
忘其身恤司其雄雌(恤憂也司主也善曰左氏傳虞/人箴曰忘其國恤思其麀牡)樂
而無節端操或虧(善曰東京賦曰樂而無節/楚辭曰内唯省以端操)此則老氏
所誡君子不為(老子曰馳騁畋獵令人心發狂善曰歸/田賦曰感老氏之遺誡孫卿子曰此小)
(人之所務而君子/之所以不為也)
　紀行
　　北征賦(流别論曰更始時班彪避難凉/州發長安至安定作北征賦也)
　　　班叔皮(漢書曰班彪字叔皮扶風安陵人也性/好荘老祖况成帝時為越騎校尉父稚)
　　　　(哀帝時為廣平太守彪年二十遭王莾敗劉/聖公立未定乃去京師往天水郡歸隗囂囂)
　　　　(時據隴擁衆囂不禮彪彪後知囂必敗乃避/地於河西就大將軍竇融勸融歸光武光武)
　　　　(問融曰比來文章所奏誰作答云班彪也/融知彪有才舉茂才為徐令卒亦為望都)
　　　　(長/)
余遭世之顛覆兮罹填塞之阨災(毛詩序曰閔周室之/顛覆孔安國尚書傳)
(曰罹被也王道不通故曰填塞廣雅曰/填塞也王逸楚辭注曰險阨傾危也)舊室滅以丘墟
兮曾不得乎少留(吕氏春秋燭過曰子胥諫而不聴故/呉為丘壚楚辭曰欲少留此靈𤨏)
遂奮袂以北征兮超絶迹而逺遊(淮南子曰奮袂執鋭/荘子曰絶迹易廣雅)
(曰絶滅也楚辭曰/願輕舉而逺逰)朝發軔於長都兮夕宿瓠谷之𤣥宫
(楚辭曰朝發軔於天津兮夕余至乎西極長都長安也/晉灼漢書注曰有宫觀故稱都楚辭曰夕宿兮帝郊爾)
(雅曰周有焦穫郭墣曰音䕶今扶風池陽縣瓠中是也/按瓠谷𤣥宫皆地名在長安西羽獵賦曰處於𤣥宫)
厯雲門而反顧望通天之崇崇(雲陽古縣在池陽西北/屬右扶風雲門即雲陽)
(縣門也漢書左馮翊有雲陽縣楚辭曰/忽反顧而遊目通天䑓名已見上文)乗陵崗以登降
息郇邠之邑鄉(漢書右扶風㨚縣有豳鄉詩豳國公劉/所治邑也㨚與郇同豳與邠同應劭曰)
(左傳云畢原豊郇文之昭也郇侯賈伯伐晉是也臣瓉/曰按汲郡古文晉武公滅郇以賜大夫原㸃是為郇叔)
(又云文公滅郇然則當在晉之境内不得在右扶風之/界也今河東有郇城即古郇國也廣雅曰乗陵也爾雅)
(曰大阜曰陵郇音荀/邠與豳同方旻切)慕公劉之遺徳及行葦之不傷(尚/書)
(曰公劉克篤前烈孔安國曰公爵劉名也荘子盗跖曰/此父母之遺徳也毛詩序曰行葦忠厚也詩曰敦彼行)
(葦牛羊/勿踐履)彼何生之優渥我獨罹此百殃(毛詩曰既優既/渥鄭𤣥禮記注)
(曰殃禍惡也毛詩曰/我生之後逢此百殃)故時㑹之變化兮非天命之靡常
(故時㑹者言此乃時君不能修徳致之故使傾覆非天/命無常也時亦世也言人吉凶乃時㑹之變化豈天之)
(命無常乎爾雅曰時會也毛詩曰侯/服于周天命靡常天命上天之命也)登赤須之長坂入
義渠之舊城(赤須坂在北地郡義渠城名在北地王莽/改為義溝酈善長水經注曰赤須水出赤)
(須谷西南流注羅水然坂因水以/得名也漢書北地郡有義渠道)忿戎王之淫狡穢宣
后之失貞嘉秦昭之討賊赫斯怒以北征(史記秦本紀/曰昭襄王母)
(楚人姓芊氏號宣太后秦昭王時義渠戎王與宣太后/亂有二子宣太后詐而殺義渠戎王於甘泉遂起兵伐)
(滅義渠而得其地杜預左氏傳/注曰狡猾也赫怒已見上注)紛吾去此舊都兮騑遲
遲以厯兹(杜預左氏傳注曰紛亂也謂心緒亂也楚辭/曰紛吾乗兮𤣥雲舊都北地郡也説文曰驂)
(傍馬也毛詩曰行道遲遲/楚辭曰喟慿心而厯茲)遂舒節以逺逝兮指安定以
為期(舒節将行舒其志節也淮南子曰縱志舒節以馳/大區漢書安定郡武帝元鼎三年置在涇渭之間)
(去長安三/百五十里)渉長路之緜緜兮逺紆囘以樛流(毛萇詩傳/曰緜緜長)
(不絶貎也劉歆遂初賦曰路修逺而緜緜/説文曰紆屈也樛流曲折貎也樛音虬)過泥陽而太
息兮悲祖廟之不修(漢書北地郡有泥陽縣漢書曰班/壹始皇之末避地於樓煩故泥陽)
(有班氏之廟/也泥奴鷄切)釋余馬於彭陽兮且弭節而自思(孝武帝/傷李夫)
(人賦曰釋余馬於椒丘楚辭曰步余馬於蘭臯漢書安/定郡有彭陽即今彭原是也楚辭曰吾令羲和弭節兮)
(司馬彪上林賦注/曰弭節安志者也)曰晻晻其将暮兮覩牛羊之下來(楚/辭)
(曰日晻晻而下頽説文曰晻不明也於感切毛詩/云日之夕矣牛羊下來君子行役如之何勿思)寤怨
曠之傷情兮哀詩人之歎時(思君子為怨曠嗟行役為/歎時毛詩序曰大夫乆役)
(男女怨曠廣/雅曰歎傷也)越安定以容與兮遵長城之漫漫(楚辭曰/遵赤水)
(而容與又曰路曼曼其/修逺漫與曼古字通)劇蒙公之疲民兮為彊秦乎築
怨(説文曰劇甚也史記曰䝉恬齊人也為秦将拜為内/史秦使䝉恬築長城劉歆遂初賦曰劇强秦之暴虐)
(兮/)捨高亥之切憂兮事蠻狄之遼患不耀徳以綏逺兮
顧厚固而繕藩(言不光曜道徳以綏逺方反為厚固繕/藩而已廣雅曰切近也史記曰周穆王)
(將征犬戎祭公謀父諫曰不可昔我先王/耀徳不觀兵杜預左氏傳注曰繕修也)首身分而不
寤兮猶數功而辭諐何夫子之妄説兮孰云地脉而生
殘(史記曰趙高者諸疎逺屬也為中車府令事公子胡/亥始皇崩高得幸胡亥欲立為太子太子已立遣使)
(以罪賜䝉恬死䝉恬喟然太息我何罪於天無過而死/良乆徐曰恬罪固當死矣起臨洮屬之遼東城塹萬餘)
(里此其中不能無絶地脉/哉乃恬之罪也吞藥自殺)登鄣隧而遥望兮聊須臾以
婆娑(蒼頡篇曰障小城也漢書武帝謂狄山曰使居一/障間説文曰隧塞上亭守烽火者也篆文從火古)
(字通詞醉切班固漢書賛曰不修鄣隧其義竝同隧或/謂墜説文曰墜古文地字也須臾少時也楚辭曰何須)
(臾而忘反婆娑容與之/貎也毛詩曰市也婆娑)閔獯鬻之猾夏兮弔尉卭於朝
那(史記文紀曰匈奴謀入邉為寇攻朝那塞殺北地都/尉卭徐廣曰姓孫尚書曰蠻夷猾夏漢書曰安定郡)
(有朝那縣姚/察曰卬姓段)從聖文之克讓兮不勞師而幣加恵父兄
於南越兮黜帝號於尉佗(聖文文帝也尚書曰允恭克/讓幣加加之幣帛也史記文)
(紀曰南越王尉他自立為武帝上召他兄弟以徳報之/他遂去帝稱臣又曰南越王尉他者真定人姓趙氏為)
(南海尉然為尉故曰尉他又云他秦時為龍/川令使南越王值秦亂遂不歸自立為越王)降几杖於
藩國兮折呉濞之逆邪(史記曰呉王濞高帝兄劉仲之/子也高祖立為呉王孝文時稍)
(失藩臣之禮稱病不朝天子賜呉/王几杖老不朝其謀亦益不觧也)惟太宗之蕩蕩兮豈
曩秦之所圖(言文帝知加幣以懐邉豈如强秦繕藩而/禦逺也史記丞相申屠嘉議曰孝文皇帝)
(廟宜為帝者太宗之廟尚也/書曰王道蕩蕩曩猶向時)隮高平而周覽望山谷之嵯
峨(漢書安定有高平縣/高唐賦曰周覧九土)野蕭條以莽蕩逈千里而無家
(楚辭曰山蕭條而無獸爾雅曰逈逺/也劉歆遂初賦曰逈百里而無家)風猋發以漂遥兮
谷水灌以揚波(言水灌注且以揚波也管子曰山水之/溝命曰谷水列女傳津吏女歌曰水揚)
(波兮杳/㝠㝠)飛雲霧之杳杳涉積雪之皚皚(楚辭曰眴兮杳/杳王逸曰杳杳)
(深𡨕貎也説文曰皚皚霜雪白之貎也牛哀切/劉歆遂初賦曰漂積雪之皚皚渉凝露之隆霜)鴈雝邕
以羣翔兮鵾雞鳴以嚌嚌(毛詩曰雝雝鳴鴈楚辭曰鵾/雞嘲􁛲而悲鳴嚌嚌衆聲也)
(音/喈)遊子悲其故郷心愴悢以傷懷(漢書高祖曰遊子悲/故鄉廣雅曰愴愴悢)
(悢悲也悢力上切毛詩曰嘯/歌傷懷蒼頡篇曰懐抱也)撫長劒而慨息泣漣落
而霑衣(左氏傳曰晉子朱怒撫劒從之説文曰慨太息/也周易曰泣血漣如古詩曰泪下霑衣裳)攬
余涕以於邑兮哀生民之多故(楚辭曰思美人兮攬涕/而竚眙人曰氣於邑而)
(不可止又曰哀生人之長勤國/語桓公問於史伯曰王室多故)夫何隂曀之不陽兮嗟
乆失其平度(隂曀喻昏亂也楚辭曰欲俟時而須臾日/隂曀其將暮毛萇詩傳曰隂而風曰曀於)
(許/切)諒時運之所為兮永伊鬱其誰愬(爾雅曰諒信也宋/衷春秋緯注曰五)
(運五行用事之運也楚辭曰獨/鬰結其誰語説文曰愬亦訴字)亂曰夫子固窮遊藝文
兮樂以忘憂惟聖賢兮(論語子曰君子固窮又曰/游於藝人曰樂以忘憂)逹人
從事有儀則兮行止屈申與時息兮(毛詩曰我從事獨/賢荘子曰形體保)
(神各有儀則周易曰時止則止時行則行動静不失其道/光明家語孔子曰君子之行已也可以屈則屈可以伸)
(則伸周易曰天地盈/虚與時消息是也)君子履信無不居兮雖之蠻貊何
憂懼兮(周易曰履信思乎順論語曰子張問行/子曰言忠信行篤敬雖蠻貊之邦行矣)
　　東征賦(大家集曰子穀為陳留長大家随至官作/東征賦流别論曰發洛至陳留述所經厯)
　　　(也/)
　　　曹大家(范曄後漢書曰扶風曹世叔妻者同郡/班彪之女也名昭字恵姬年十四聘世)
　　　　(叔和帝數召入宫令皇后貴人師事焉號曰/大家兄固修漢書不終而死大家續之時馬)
　　　　(融受業/於大家)
惟永初之有七兮余随子乎東征(惟是也東觀漢記/曰和帝年號永初)時
孟春之吉日兮撰良辰而将行(禮記曰孟春之月日在/營室鄭𤣥禮記注曰撰)
(猶擇也楚辭曰吉日兮良/辰毛萇詩傳曰辰時也)乃舉趾而升輿兮夕予宿乎
偃師(左氏傳曰關伯比曰莫敖舉趾高杜預注曰趾足/也漢書河南郡有偃師縣在洛陽東三十里洛陽)
(故事云帝嚳所都後為西亳即古之易/亭周秦之世為偃師盤庚所遷處也)遂去故而就新
兮忘愴悢而懷悲(楚辭曰愴怳懭悢/兮去故而就新)明發曙而不寤兮
心遲遲而有違(毛詩曰明發不寐又曰/行道遲遲中心有違)酌罇酒以弛念
兮喟抑情而自非(漢書東方朔曰銷憂者莫若酒/廣雅曰弛絶也爾雅曰念思也)諒不
登樔而㭬蠡兮得不陳力而相追(登樔㭬蠡謂上古未/有君臣又無宫室不)
(知火化之時也言信不能同於上古登樔而㭬蠡得不/陳力就列而相追乎禮記曰昔者未有宫室夏則居橧)
(巢韓子曰上古之世人民少而禽獸衆人不勝禽獸蟲/蛇聖人作構木為巢以羣居天下號曰有巢氏民食果)
(蓏蚌蛤腥臊惡臭聖人作鑚燧取火以化腥臊天下號/曰燧人氏鄭𤣥周禮注曰㭬擊也淮南子曰古者人茹)
(草飲水食蠃蚌之肉陳思王遷都賦曰覧乾元之兆域/兮本人物乎上世紛混沌而未分與禽獸乎無别㭬蠡)
(䖿而食蔬摭皮毛以自蔽然陳思之言盖出於此也尸/子曰卵生曰琢胎生曰乳琢與㭬蠡與蠃古字通蠡力)
(弋切䖿力兮切蚌蒲講切論語子謂冉/有曰周任有言陳力就列不能者止)且從衆而就列
兮聴天命之所歸(論語曰吾從衆就列已見上注墨子/曰貧富治亂固有天命不可損益也)
遵通衢之大道兮求捷徑欲從誰(楚辭曰夫唯捷徑以/窘步王逸曰徑邪道)
(也/)乃遂徃而徂逝兮聊逰目而遨魂(楚辭曰忽反顧而/游目韓詩曰聊樂)
(我䰟嶭君/曰䰟神也)厯七邑而觀覽兮遭鞏縣之多艱(史記曰秦/荘㐮王滅)
(東西周徐廣曰周比亡之時凡七縣河南洛陽榖城平/陸偃師鞏緱氏漢書河南郡有鞏縣楚辭曰路修逺以)
(多艱鞏/居勇切)望河洛之交流兮看成臯之旋門(郭璞曰山海/經注曰洛水)
(東至河南鞏縣入河廣雅曰交合也漢書河南郡/有成臯縣旋門已見東京賦成臯縣今虎牢是也)既免
脱於峻嶮兮厯滎陽而過巻(漢書河南郡有滎陽縣應/劭曰巻故虢國今虢亭是)
(也卷/圖切)丘食原武之息足宿陽武之桑間(漢書河南郡有/原武縣陽武縣)
渉封丘而踐路兮慕京師而竊歎(漢書陳留郡有封丘/縣應劭曰即春秋所)
(謂敗狄於長丘史記曰紂/醢九侯西伯聞之竊歎也)小人性之懷土兮自書傳而
有焉(論語子曰君子懐徳小人/懷上孔安國曰懐安也)遂進道而少前兮得平
丘之北邉(家語曰孔子適齊驅而少/前漢書陳留郡有平丘縣)入匡郭而追逺兮
念夫子之厄勤彼衰亂之無道兮乃困畏乎聖人(論語/子畏)
(於匡又曰慎終追逺史記曰孔子将適陳過匡匡人聞/之以為魯之陽虎虎嘗暴於匡人匡人遂止孔子)
悵容與而乆駐兮忘日夕而将昏(神女賦曰時容與以/微動漢書門卒謂韓)
(延夀曰明府久駐未/出蒼頡篇曰駐止也)到長垣之境界察農野之居民(漢/書)
(陳留郡有/長垣縣也)睹蒲城之丘墟兮生荆棘之榛榛(丘墟已見/上文漢書)
(伍被曰臣見/宫中生荆棘)惕覺寤而顧問兮想子路之威神衛人嘉
其勇義兮訖于今而稱云(長門賦曰惕寤覺而無見韓/詩外傳曰周公無所顧問史)
(記徐廣注曰長垣縣有匡城蒲鄉史記曰子路為蒲邑/大夫論語子曰君子有勇而無義為亂又曰民到于今)
(稱之稱/或為祠)蘧氏在城之東南兮民亦尚其丘墳(蘧氏蘧瑗/也陳留風)
(俗傳曰長垣縣有蘧郷有蘧伯玉冡廣/雅曰墳高也春秋説題辭曰丘者墓也)唯令徳為不朽
兮身既没而名存(毛詩曰顯顯令徳左氏傳穆叔曰太/上有立徳此之謂不朽論語曰文王)
(既/没)惟經典之所美兮貴道徳與仁賢(老子曰莫不尊道/而貴徳尹文子曰)
(親疏係乎勢利不係/乎不肖與仁賢也)呉札稱多君子兮其言信而有徴
(左氏傳曰呉季札適衛説蘧瑗史狗史鰌公子荆公叔/發謂公子朝曰衛多君子未有患也又叔向曰君子之)
(言信而/有徴)後衰微而遭患兮遂陵遲而不興(史記衛世家/曰成侯貶號)
(曰侯平侯子嗣君更貶號曰君朝魏魏殺懐君至君角/秦二世廢為庻人衛絶祀孫卿子曰百仞之山而豎子)
(慿而游焉陵遲故也今夫世之陵遲亦乆矣而能使勿/踰乎漢書劉向上書曰周室多禍遂陵夷而不能復興)
(王肅家語注曰/陵遲猶陂陀也)知性命之在天由力行而近仁(論語子/夏曰死)
(生有命富貴在天家語孔子曰形於一謂之性王肅曰/人各受隂陽剛柔之性故曰形於一也命已見上文禮)
(記子曰好學近乎/知力行近乎仁)勉仰高而蹈景兮盡忠恕而與人(毛/詩)
(曰高山仰止景行行止論語子貢問曰有一言而終身/行之者乎子曰其恕乎已所不欲勿施於人老子曰天)
(道無親常/與善人)好正直而不囘兮精誠通於明神(毛詩曰靖/恭爾位好)
(是正直神之聴之介爾景福又曰求福不囘鄭𤣥曰/不違先祖之道也文子曰精誠通於形動氣於天)庶
靈祗之鍳照兮祐貞良而輔信(楚辭曰招貞/良與明智)亂曰君子
之思必成文兮盍各言志慕古人兮(揚子法言曰君子/言則成文動則成)
(徳論語曰顔淵季路/侍子曰盍各言爾志)先君行止則有作兮雖其不敏敢
不法兮(先君謂彪也有作謂北征賦也論/語顔淵曰囘雖不敏請事斯語矣)貴賤貧富不
可求兮正身履道以俟時兮(論語子曰富而可求雖執/鞭之士吾亦為之如不可)
(求從吾所好周易曰履道坦坦孫卿子/曰君子博學深謀脩身端行以俟其時)修短之運愚智
同兮靖恭委命唯吉凶兮(靖恭已見上注鶡/冠子曰縱軀委命)敬慎無怠
思嗛約兮清靜少欲師公綽兮(毛詩曰敬慎威儀尚書/曰無怠無荒周易曰人)
(道惡盌而好謙嗛與謙音義同苦兼切封禪書曰上猶/嗛譲而未俞也老子曰清净為天下正論語曰子路問)
(成人子曰若公綽之不/欲馬融曰孟公綽也)
　
　
　
　
　
　
　
　
　
　文選巻九
欽定四庫全書
　文選巻十　　　　　　　　梁　蕭統　編
　　　　　　　　　　　　　唐　李善　註
　　西征賦(臧榮緒晉書曰岳為長安令作西/征賦述行厯論所經人物山水也)
　　　潘安仁(岳榮陽中牟人晉恵元康二年岳為長/安令因行役之感而作此賦岳家在鞏)
　　　　(縣東故/言西征)
嵗次𤣥枵(許/喬)月旅蕤賓丙丁統日乙未御辰(岳傷弱子/序曰元康)
(二年五月余之長安以厯推之元康二年嵗在壬子乙/未五月十八日也爾雅曰太嵗在子曰困敦左氏傳梓)
(慎曰嵗在星紀而淫於𤣥枵杜預曰嵗嵗星也𤣥枵在/子虚危之次也然𤣥枵嵗星所厯困敦太嵗所次今論)
(太嵗而曰𤣥枵疑誤也鄭𤣥周禮注曰旅猶處也禮記蕤/曰仲夏之月律中蕤賓鄭𤣥曰中猶應也仲夏氣至則)
(賓律應也吕氏春秋曰仲夏其日丙丁高誘曰丙丁月/火日也然夏為火徳故以丙丁統夏也左氏傳云日)
(之㑹是謂辰故以配日杜預曰一嵗日月十二㑹所㑹/謂之辰配日謂子丑配甲乙也然其日值乙未也鄭𤣥)
(禮記注曰/御猶主也)潘子慿軾西征自京徂秦(潘子岳自謂也馮/衍楊節賦曰馮子)
(耕於酈山之阿慿軾已見/魏都賦爾雅曰徂徃也)迺喟然歎曰古徃今來邈矣
悠哉寥廓惚恍化一氣而甄三才(論語夫子喟然歎曰/吾與㸃也寥廓惚恍)
(未分之貎也鵬鳥賦曰寥廓忽荒列子曰太易者未見/氣也易變而為一又曰一者形變之始也輕清者上為)
(天重濁者下為地冲和之氣者為人張湛曰所謂易者/窈㝠惚恍不可變也一氣恃之而作化故寄名變耳甄)
(已見魏都賦周易曰有天道焉有人道焉有地道甄/焉兼三才而兩之漢書音義曰陶又作瓦器謂之)此三
才者天地人道唯生與位謂之大寶(周易曰天地之大/徳曰生聖人之大)
(寶曰/位)生有修短之命位有通塞之遇鬼神莫能要聖智
弗能豫(東征賦曰修短之運愚智同通塞猶窮逹/也班固覽海賦曰運之修短不豫期也)當休
明之盛世託菲薄之陋質(左氏傳王孫滿曰徳之休明/楚辭曰質菲薄而無由馬融)
(論語注曰/菲薄也)納旌弓於鉉台讃庶績於帝室(臧榮緒晉書/曰岳弱冠辟)
(太尉府椽孟子曰夫招士以旂大夫以旌左氏傳陳敬/仲曰詩云翹翹車乗招我以弓周易曰鼎金鉉鄭𤣥曰)
(金鉉喻明道能舉君之官職也鄭𤣥尚書注曰鼎三/公象也春秋漢含孳曰三公在天法三台也尚書曰)
(庶績其凝應劭漢官儀/曰帝室猶言王室者也)嗟鄙夫之常累固既得而患
失無栁季之直道佐士師而一黜(臧榮緒晉書曰岳/遷廷尉平為公事)
(免官論語子曰鄙夫不可與事君其未得之患得之/既得之患失之又曰栁下恵為士師三黜人曰子未)
(可以去乎曰直道而/事人焉徃而不三黜)武皇忽其升遐八音遏於四海
(臧榮緒晉書武紀曰帝諱炎字世安崩諡曰武禮記/曰天王崩告䘮曰天王登遐尚書曰帝乃徂落三載)
(四海遏密八音孔安國/尚書傳曰遏絶宻静也)天子寢於諒闇百官聴於冡
宰(臧榮緒晉書恵紀曰帝諱衷字正度武帝崩太子/即皇帝位禮記曰高宗諒闇三年不言干寳晋紀)
(曰楊駿為太傅百官縂已以聴於/駿尚書曰百官縂已以聴于冢宰)彼負荷之殊重雖
伊周其猶殆(伊尹之相太甲致桐宫之師周旦之輔/成王有流言之謗左氏傳曰子産曰其)
(父析薪其子弗克負/荷爾雅曰殆危也)窺七貴於漢庭譸一姓之或在
(七貴謂吕霍上官趙丁傳王也庾亮表曰向使西京/七族皆非姻黨從而悉全决不盡敗聲類曰譸亦疇)
(字也爾雅/曰疇誰也)無危明以安位秖居逼以示専䧟亂逆以
受戮匪禍降之自天(言無見危之明以安其位祇為/逼主以示已専也干寶晉紀曰)
(駿被誅禮記曰明於順然後能守危鄭𤣥曰能守自/危之道周易曰危者安其位者也毛詩曰亂匪降自)
(天生自/婦人)孔隨時以行藏蘧與國而舒巻苟蔽微以繆
章患過辟之未逺(言孔蘧有知微知章之鑒故随否/泰而行藏與治亂而舒巻中庸之)
(流苟蔽繆於斯術故患此過常之辟未逺其身也周/易曰随時之義大矣哉論語子謂顔淵曰用之則行)
(舍之則藏唯我與爾有是夫又曰君子哉蘧伯玉邦/有道則仕邦無道可卷而懐之周易注曰君子知微)
(謂幽昩知章謂明顯也爾雅曰切/辟罪未逺不離其身也辟匹亦)悟山潛之逸士卓長
徃而不反(班固漢書賛曰山林/之士徃而不能反)陋吾人之拘攣飄萍
浮而蓬轉(言已闕行藏之明而有蔽繆之累故悟山潜/之為是陋拘攣之寔非謝承後漢書鄭𤣥戒)
(子書曰黄巾為害萍浮南北東觀漢/記太史官曰栗駭蓬轉因遇際㑹)寮位儡其隆替名
節漼以隳落危素卵之累殻甚𤣥鷰之巢幕心戰懼以
兢悚如臨深而履薄(説文曰儡壞敗之貎洛罪切漼亦/壞貌七罪切累卵已見魏都賦左)
(氏傳呉公子札曰夫子在此猶鷰巢幕上也杜預曰夫/子孫文子也毛詩曰戰戰兢兢如臨深淵如履薄氷殻)
(苦角/切)夕獲歸於都外宵未中而難作(王隠晉書曰潘岳/為楊駿府主簿駿)
(被誅日岳取急對/人朱振代夷三族)匪擇木以棲集尠林焚而鳥存(擇木/已見)
(魏都賦爾雅/曰尠寡也)遭千載之嘉㑹皇合徳於乾坤(聖主得賢/臣頌曰上)
(下懽然交欣千載一㑹周易曰亨者嘉之㑹也乾坤天/地也張超宣尼頌曰合量乾坤周易曰大人者與天地)
(合其/徳)弛秋霜之嚴威流春澤之渥恩(韋昭漢書注曰弛/廢也荀悦申鍳曰)
(人主恕如秋霜漢書孫寶敕侯文曰今鷹隼始擊當從/天氣取姦惡以成嚴霜之威古曰長歌行曰陽春布徳)
(澤萬物生光輝洞簫/賦曰蒙聖主之渥恩)甄大義以明責反初服於私門(宋/均)
(尚書緯注曰甄表也楚辭曰進不入以離尤兮退將復/修吾初服戰國䇿蘇子説魏王曰破公家而成私門)
皇鑒揆余之忠誠俄命余以末班(末班謂長安令也楚/辭曰皇鍳揆余於初)
(度何休公羊傳注/曰俄者須臾之間)牧疲人於西夏攜老㓜而入闗(周禮/曰以)
(嘉石平疲民陳思王述征賦曰恨西夏之不/綱戰國䇿曰嶭人携老㓜迎孟嘗君道中)丘去魯而
顧歎季過沛而涕零伊故鄉之可懷疚聖達之幽情(韓/詩)
(外傳曰孔子去魯遲遲乎其行也漢書曰上過沛留置/酒沛宫乃起舞慷慨傷懐泣下數行謂沛父老曰游子)
(悲故郷爾雅曰疚病也/舞賦曰幽情形而外傷)矧匹夫之安土邈投身於鎬京
(爾雅曰矧况也漢書元帝詔曰安土/重遷黎人之性毛詩序曰王居鎬京)猶犬馬之戀主竊
託慕於闕庭(曹植責躬表曰不勝犬馬戀/主之情東都賦曰闕庭神麗)眷鞏洛而掩
涕思纒綿於墳塋(鞏洛二縣名也河南郡圖經曰潘岳/父冡鞏縣西南三十五里楚辭曰長)
(太息以掩涕張升與任彦堅書曰纒綿恩好/庻蹈髙蹤漢書音義如淳曰塋冢田也音營)爾乃越平
樂過街郵秣馬臯門税駕西周(平樂館名也酈善長水/經注曰梓澤西有一原)
(古舊亭處即街郵也石巻瀆口高三大謂之臯門橋左/氏傳曰秣馬厲兵毛萇詩曰秣粟也韓子曰衛靈公至)
(濮水之上税馬而牧法言曰仲尼之駕税/矣李軌曰税舍也失鋭切西周見下注觧)逺矣姬徳興
自高辛思文后稷厥初生民率西水滸化流岐豳祚隆
昌發舊邦惟新(左氏傳劉子曰美哉禹功明徳逺矣史/記曰帝嚳高辛者黄帝曾孫也姜嫄為)
(帝嚳元妃生棄號曰后稷别姓姬氏毛詩曰思文后稷/克配彼天又曰厥初生民時維姜嫄又曰古公亶父來)
(朝走馬率西水滸至于岐下史記曰后稷之孫慶節立/國於邠後古公為戎狄攻之遂去邠止于岐下公季卒)
(子昌立曰文王文王崩太子發立是為武王毛/詩曰周雖舊邦其命惟新俈與嚳同邠與豳同)旋牧野
而厯兹愈守柔以執競(尚書曰武王與受戰于牧野兹/此也謂此周也北征賦曰騑遲)
(遲兮厯兹老子曰守柔曰强毛詩曰執競武王無/競維烈鄭𤣥曰競强也能持强道者惟有武王爾)夜申
旦而不寐憂天保之未定(楚辭曰獨申旦而不寐史記/曰武王望商邑至于周自夜)
(不寐周公旦曰曷為不寐王/曰我未定天保何暇寐也)惟泰山其猶危祀八百而
餘慶(言武王滅商雖有泰山之固尚以為危故能載祀/八百猶有餘慶也郭璞爾雅注曰惟發語辭也戰)
(國䇿吕不韋曰周凡三十七王八百六十七年然/今言八百舉全數也周易曰積善之家必有餘慶)鑒亡
王之驕淫竄南巢以投命坐積薪以待然方指日而比
盛(亡王謂桀也言武王居安而慮危而桀處險而逾泰/也尚書曰成湯放桀於南巢范曄後漢書趙壹曰奚)
(異涉海之失柂坐積薪而待然尚書大傳曰伊尹入告/於王曰大命之去有日矣王曰天之有日猶吾之有人)
(日有亡哉日亡吾亦亡鄭𤣥曰自比/於天言常在也比於曰言去復來也)人度量之乖舛何
相越之遼逈(人謂武王與桀也安危異情故曰乖舛也/喻巴蜀檄曰人之度量相越豈不逺哉乖)
(舛不齊也爾雅曰逈逺/也今協韻為呼暝切)考土中于斯邑成建都而營築
既定鼎于郟鄏遂鑚龜而啟繇(尚書曰成王欲宅洛邑/周公曰王來紹上帝自)
(復于土中毛詩曰考卜惟王鄭𤣥曰考稽也東都賦曰/建都河洛左氏傳曰王孫滿曰成王定鼎於郟鄏卜世)
(三十卜年七百杜預左/氏傳注曰繇卜兆辭也)平失道而來遷繄二國而是祐
(史記曰平王東遷于雒邑二國晉鄭也左氏傳桓公曰/我周之東遷晉鄭焉依杜預左氏傳注曰繄助語也)
豈時王之無僻頼先哲以長懋(言周末之王豈無邪僻/之行但頼前聖之徳所)
(以長茂也左傳韓厥曰三代之令王皆數百年保天之/禄夫豈無僻王頼前哲以免也漢書䇿詔曰大禹能亡)
(失徳夏以長懋/説文曰懋盛也)望圉北之两門感虢鄭之納恵討子頽
之樂禍尤闕西之効戾(言鄭伯以子頽樂及徧舞為樂/禍而討之既尤之矣及乎享王)
(闕西備樂是乃效其為戾也左氏傳曰初王姚嬖于荘/王生子頽子頽有寵及恵王即位䘙師燕師伐周立子)
(頽享五大夫樂及徧舞鄭伯聞之見虢叔曰寡人聞之/哀樂失時殃咎必至今王子頽歌舞不倦樂禍也盍納)
(王乎虢公曰寡人之願也同伐王城鄭伯将王自圉門/入虢叔自北門入殺子頽鄭伯享王于闕西辟樂備原)
(伯曰鄭伯効尤其亦將有咎包咸/論語注曰尤過也爾雅曰戾罪也)重戮帶以定襄𢎞大
順以霸世(左氏傳曰太叔帶以狄師伐周襄王出適鄭/晉侯迎王王入于城取太叔于温殺之鄭𤣥)
(毛詩箋曰𢎞廣也/重晉文侯重耳)靈壅川以止鬭晉演義以獻説(國語/曰靈)
(王二十二年穀洛二水闘欲毁王宫王欲壅之太子晉/諫曰不可晉閒古之長人不隳土不防川今吾執政實)
(有所辟而楇夫二川之神賈逵曰闘/者两會似於闘小雅曰演廣逺也)咨景悼以迄丐政
凌遲而彌季俾庶朝之構逆厯两王而干位(孔安國尚/書傳曰咨)
(嗟也左氏傳曰王子朝有寵於景王王崩子朝因舊官/之䘮職秩者以作亂單子逆悼王於荘宫以歸子朝奔)
(京王子猛卒敬王即位王子朝入于尹劉子以王如劉/王子朝入于王城單子如晉告急晉智躒帥師納王子)
(朝奔楚王人殺子朝于楚杜預曰悼王子猛也敬王子/猛母弟子丐也賈逵國語注曰子朝景王之長庶子也)
(爾雅曰迄至也呼乞切丐音盖毛詩序曰禮義凌遲左/氏傳晏子曰此季世也毛詩曰我日構禍毛萇曰構成)
(也左氏傳衛彪奚曰/魏子干位以今大事)踰十葉以逮赧邦分崩而為二竟
横噬於虎口輸文武之神器(史記曰景王崩子悼王立/崩弟敬王立崩子元王立)
(崩子定王立崩子哀王立弟殺哀王自立為思王弟殺/思王自立為考王崩子威烈王立崩子安王立崩子烈)
(王立崩弟立為顯王崩子慎靚王立崩子赧王立東西/周分治王赧徙都西周初考王封其弟于河南桓公卒)
(威公立卒子恵公立乃封其少子于鞏以奉王號東周/恵公秦荘襄王滅東西周爾雅曰逮及也論語子曰邦)
(分崩離析虎口喻秦也漢書曰秦二世拜叔孫通為博/士通出曰我幾不免虎口老子曰天下神器不可為也)
(為者/敗之)澡孝水而濯纓嘉美名之在兹(澡水經注作濟字/林曰孝水在河南)
(郡酈元曰在河南城西十餘里楚辭曰滄浪/之水清可以濯吾纓毛萇詩傳曰濯滌也)夭赤子於
新安坎路側而瘞之亭有千秋之號子無七旬之期雖
勉勵於延呉實潜慟乎余慈(傷弱子序曰三月壬寅弱/子生五月之長安壬寅次)
(于新安之千秋亭甲辰而弱子夭乙已瘞于亭東廣雅/曰夭折也書曰若保赤子書曰瘞埋也猗例切禮記曰)
(延陵季子適齊於其反也其長子死葬于嬴博之間其/坎深不至于泉列子曰魏有東門呉者子死而不憂其)
(相室曰公之愛子也天下無有子死而不憂者何也東/門呉曰吾嘗無子之時不憂今子死乃與向無子時同)
(吾奚憂也戰國/䇿以呉為吾)眄山川以懷古悵攬轡於中途虐項氏
之肆暴坑降卒之無辜激秦人以歸徳成劉后之來蘇
事囘泬而好還卒宗滅而身屠(東都賦曰慨長思而懐/古楚辭曰攬騑轡而下)
(節杜預左氏傳注曰肆極也史記曰章邯䧏項王秦吏/卒多竊言曰今能入闗破秦大善即不能秦必盡誅吾)
(父母妻子諸将聞其計以告項羽於是楚軍夜擊坑秦/卒二十餘萬新安城南後羽敗垓下至烏江自剄尚書)
(曰后來其蘇韓詩曰謀猷回泬薛/君曰囘邪僻也老子曰其事還好)經澠池而長想停余
車而不進(漢書𢎞農郡有澠池/縣舞賦曰逺思長想)秦虎狼之彊國趙侵弱
之餘燼超入險而高㑹杖命世之英藺(戰國䇿楚王曰/秦虎狼之國也)
(左氏傳齊賓媚人曰請収合餘燼背城借一杜預曰燼/火餘之木也高㑹已見呉都賦孟子曰五百年必有王)
(者興其間必有命世者廣雅曰/命名也李陵書曰命世之才)恥東瑟之偏鼔提西缶
而接刃辱十城之虚夀奄咸陽以取儁(史記曰趙王與/秦王㑹於澠池)
(秦王曰寡人聞趙王好音請奏瑟趙王鼔瑟相如前曰/趙王竊聞秦王善為秦聲請奏缶秦王怒不許相如曰)
(請得以頸血濺大王矣左右欲刃相如相如叱之皆靡/秦王不懌為一擊缶秦之羣臣請以趙十五城為秦王)
(夀藺相如亦曰請以秦咸陽為趙王夀秦王終不能加/勝於趙爾雅曰盎謂之缶吕氏春秋曰兵不接刃而人)
(人服化説文曰奄覆/也取儁自取雄儁也)出申威於河外何猛氣之咆勃入
屈節於廉公若四體之無骨(河外謂之澠池史記曰秦/王使使告趙王為好㑹於)
(西河外澠池咆勃怒貌也史記曰廉頗曰我為趙将有/攻城野戰之功而藺相如徒以口舌為勞而位居我上)
(我見相如必辱之相如出見廉頗引車避匿荀悦申鍳/曰高祖申威於秦項宋玉笛賦曰悲猛氣兮飄疾家語)
(子夏曰今夫子欲屈節以救父母之國論語大/人曰四體不勤尸子曰徐偃王有筋而無骨也)處智勇
之淵偉方鄙吝之忿悁雖改日而易歳無等級以寄言
(智勇相如也忿悁廉頗也言以相如之比廉頗雖以一/日之促方一嵗之永猶未足以寄言言相去逺也史記)
(繆賢曰臣舍人藺相如勇士有智謀太史公曰其處智/勇可謂兼之矣范曄後漢書陳蕃曰鄙吝之萌復存乎)
(心戰國䇿張儀曰秦/忿悁含怒之日乆也)當光武之蒙塵致王誅于赤眉異
奉辭以伐罪初垂翅於囘谿不尤眚以掩徳終奮翼而
高揮(東觀漢記曰馮異字公孫拜為征西将軍與赤眉/相距上命諸将士屯澠池為赤眉所乗反走上囘)
(谿阪異復合兵追擊大破之殽底璽書勞異曰垂翅囘/谿奮翼澠池左氏傳臧文仲曰天子蒙塵於外東都賦)
(曰天人致誅東觀漢記曰樊崇欲與王莽戰恐其衆與/莽兵亂乃皆朱其眉以相識别由是號曰赤眉尚書曰)
(奉辭伐罪左傳秦穆公曰吾不以一眚掩大徳西京/賦曰遊鷮高翬嶭綜曰翬飛也揮與翬古字通)建佐
命之元勲振皇綱而更維(佐命已見西都賦答賓戯曰/廓帝紘恢皇綱鄭𤣥周禮注)
(曰維猶/連結也)登崤坂之威夷仰崇嶺之嵯峨(韓詩曰周道威/夷嶭君曰威夷)
(險也嵯峨/已見上文)皋託墳於南陵文違風於北阿蹇哭孟以審
敗襄墨縗以授戈曾隻輪之不反􁨊三帥以濟河(左氏/傳曰)
(秦穆公召孟明西乞白乙使出師襲鄭蹇叔之子與師/哭而送之曰晉人禦師必於殽殽有二陵焉其南陵夏)
(后皋之墓也其北陵文王之所避風雨也必死是間余/收爾骨焉秦師還晉文公子墨縗絰敗秦師于殽獲百)
(里孟明視西乞術白乙丙以歸文嬴請三帥公許之杜/預曰公未塟故襄公稱子公羊傳曰晉人敗秦師于殽)
(匹馬隻輪/而無反者)值庸主之矜愎殆肆叔於朝市任好綽其餘
裕獨引過以歸已眀三敗而不黜卒陵晉以雪恥豈虚
名之可立良致霸其有以(言若值庸主矜而愎諫殆戮/三帥陳之市朝而頼任好綽)
(然寛裕故直引過而歸諸已爾雅曰庸常也鄭𤣥禮記/注曰矜自尊大也左氏傳曰慶鄭曰愎諫違卜杜預曰)
(愎戾也論語子服景伯曰吾力猶能肆諸市朝鄭𤣥曰/陳其尸曰肆史記秦繆公曰任好孟子曰吾進退豈不)
(綽然有餘裕哉左氏傳曰秦伯不廢孟明曰孤之罪也/又曰秦孟明視伐晉晉侯禦之戰于彭衙秦師敗績又)
(曰秦伯伐晉取王官及郊晉人不出封殽尸而還遂霸/西戎用孟明也然止二敗言三未詳史記秦穆公謂三)
(将曰子其悉雪恥古詩曰虚名復何益楚辭曰名不可/以偽立毛詩曰何其乆也必有以也鄭𤣥曰必以有功)
(徳也卒或/為雜非也)降曲崤而憐虢託與國於亡虞貪誘賂以賣
鄰不及臘而就拘垂棘反於故府屈産服于晉輿徳不
建而民無援仲雍之祀忽諸(劉澄之地理書曰肴有純/石或謂石肴如淳漢書注)
(曰相與友善為與國與黨與也左氏傳曰晉荀息請以/屈産之乗垂棘之璧假道於虞以伐虢虞公許之宫之)
(奇曰虞不臘矣晉滅虢虢公醜奔京師還館於虞遂襲/虞滅之穀梁傳曰後晉舉虞荀息牽馬操璧而前曰璧)
(猶是馬齒加長矣燕丹子夏扶曰馬無服輿之伎則未/可與決良左氏傳曰臧文仲聞六與蓼滅曰皋陶庭堅)
(不祀忽諸徳之不建人之無援哀哉杜預曰忽然而亡/也史記曰武王求仲雍之後得虞仲封於周之北故夏)
(墟之/地)我徂安陽言陟陜郛行乎漫瀆之口憇乎曹陽之
墟(漢書𢎞農郡有陜縣酈善長水經注曰槖水出槖山/北流出谷謂之浸澗與安陽溪水合又西經陜縣故)
(城南又合一水謂之瀆谷水漫澗水北有逆旅亭謂/之漫谷客舍𢎞農郡圖經曰曹陽桃林縣東十二里)美
哉邈乎兹土之舊也固乃周邵之所分二南之所交麟
趾信於闗雎騶虞應乎鵲巢(公羊傳曰自陜以東周公/主之自陜以西召公主之)
(毛詩序曰闗雎麟趾之化王者之風也故繫之周公鵲/巢騶虞之徳諸侯之風也故繫之邵公周南邵南正始)
(之道王/化之基)愍漢氏之剝亂朝流亡以離析卓滔天以大滌
劫宫廟而遷迹俾萬乗之盛尊降遥思於征役顧請旋
於􁆋汎既獲許而中愓追皇駕而驟戰望玉輅而縱鏑
(魏志曰董卓字仲穎隴西人為相國卓以山東豪傑並/起乃徙天子都長安燔燒洛陽宫室卓至西京吕布誅)
(卓卓将李􁆋郭汛擅朝政􁆋質天子於營􁆋将楊奉叛/􁆋􁆋衆稍衰天子乃得出至新豐楊奉董承以天子還)
(洛陽􁆋汎悔遣天子復相與追及天子於𢎞農之曹陽/大戰奉兵敗左氏傳子朝曰單旗劉狄剝亂天下毛詩)
(民卒流亡離析已見上注孔安國尚書傳曰滌除也左/氏傳晉趙括謂楚曰寡君使羣臣遷大國之迹於鄭淮)
(南子曰雖有盛尊之/親萬乗已見上文)痛百寮之勤王咸畢力以致死分
身首於鋒刃洞胸腋以流矢有褰裳以投岸或攘袂以
赴水傷桴檝之褊小撮舟中而掬指(華嶠後漢書曰李/􁆋等大戰𢎞農百)
(官士卒死者不可勝數董承率衆擊􁆋大破之乗輿乃/得進承先具舟船帝以絹挽而下餘人匍匐岸側或自)
(投死范曄後漢書獻帝下登船諸不得渡者皆爭攀船/船上人刃擽其指舟中之指可掬左氏傳狐偃曰求諸)
(侯莫如勤王東觀漢記太史曰忠臣畢力尉繚子曰未/有不能得其力而救其死北征賦曰首身分而不寐子)
(虚賦曰洞胸達腋禮記曰流矢在白肉毛詩曰褰裳涉/洧又曰攘袂而興左氏傳曰晉中軍下軍争舟舟中之)
(指可/掬)升曲沃而惆悵惜兆亂而兄替枝末大而本披都
偶國而結禍(左氏傳曰晉穆侯之夫人姜氏以條之役/生太子命之曰仇其弟以千畆之戰生命)
(之曰成師師服曰今君命太子曰仇弟曰成師始兆亂/矣兄其替乎復封桓叔于曲沃師服曰吾聞國家之立)
(也本大而末小是以能固天子建國諸侯立家今晉甸/侯也本既弱矣其能乆乎後曲沃荘伯伐翼殺孝侯曲)
(沃武公伐翼獲翼侯然孝侯翼侯仇之後也荘伯武公/桓叔成師之後也翼晉都也曲沃在河東間喜縣酈善)
(長水經注曰春秋晉侯使詹嘉守桃林之塞處此以備/秦時以曲沃之官守之故有曲沃之名然此曲沃在西)
(因彼曲沃而得名今因名而説彼楚辭曰惆悵而私自/憐爾雅曰替廢也左氏傳申無宇曰末大必折漢書曰)
(田蚡曰枝大于幹脛大於股不折必披或曰技本/大而末披左氏傳辛伯曰大都偶國亂之本也)臧札
飄其髙厲委曹呉而成節何荘武之無恥徒利開而義
閉(左氏傳曰呉子諸樊将立季札季札辭曰曹宣公之/卒也諸侯與曹人不義曹君将立子臧子臧去之遂)
(不為也以成曹君君子曰能守節矣君義嗣也誰敢奸/君有國非吾節也札雖不才願附於子臧以無失節王)
(逸楚辭注曰委棄也范曄後漢書季固奏記梁/商曰夫義路閉則利門開利門開則義路閉)躡函谷
之重阻看天險之衿帶迹諸侯之勇怯算嬴氏之利害
(廣雅曰躡履也函谷已見西都賦鸚鵡賦曰﨑嶇重阻/周易曰天險不可升地險山川丘陵衿帶已見上文孫)
(卿子曰勇/怯勢也)或開闗以延敵競遯逃以奔竄(言其利也過/秦論曰諸侯)
(以百萬之衆叩闗而攻秦秦人開闗/延敵九國之師遯逃而不敢進也)有噤門而莫啟不
窺兵於山外(言其害也戰國䇿范雎謂秦王曰秦今反/閉闗而不敢窺兵于山東者懐諸侯為國)
(謀不忠大王計有所失也楚辭曰噤/閉而不言然噤亦閉也噤巨䕃切)連雞互而不棲小
國合而成大(言小國異乎連雞也戰國策秦恵王謂寒/泉子曰蘇秦約于諸侯諸侯之不可一猶)
(連雞之不能俱/止棲亦明矣)豈地勢之安危信人事之否泰(言崤函/之險未)
(嘗暫改或開闗延敵或噤門莫啟明此不徒在地勢亦/由在人也湯曰吾欲因其地勢所有而敵之否泰周易)
(二卦名也周易曰泰上下交而其/志同也否上下不交而天下無邦)漢六葉而拓畿縣𢎞
農而逺闗(六葉武帝也難蜀父老曰徳茂存乎六世應/劭漢書注曰拓廣也漢書元鼎三年徙函谷)
(闗於新安以故/闗為𢎞農縣也)厭紫極之間敞甘微行以遊盤長傲賓
於柏谷妻覩貎而獻餐疇匹婦其已泰胡厥夫之繆官
(紫極星名王者為宫以象之曹植上表曰情注于皇居/心存乎紫極南都賦曰體爽塏以閒敞蒼頡篇曰敞髙)
(顯也漢武帝故事曰帝即位為㣲行嘗至柏谷夜投亭/長宿亭長不納乃宿逆旅逆旅翁要少年十餘人皆持)
(弓矢刀劍令主人嫗出遇客婦謂其翁曰吾觀此大夫/非常人也且有備不可圖也天寒嫗酌酒多與其夫夫)
(醉嫗自縳其夫諸少年皆走嫗出謝客殺雞作食平旦/上去還宫乃召逆旅夫妻見之賜嫗金千斤擢其夫為)
(羽林郎疇/猶詶也)昔明王之廵幸固清道而後徃懼銜橜之或
變崚徒御以誅賞(東觀漢記曰西廵幸長安司馬相如/上疏曰夫清道而後徃猶時有銜橜)
(之變漢書音義張楫曰銜勒也司馬彪荘子注曰橜騑/馬口中長銜也橜巨月切淮南子曰陗法刻刑許慎曰)
(陗峻也毛詩/曰徒御不驚)彼白龍之魚服挂豫且之密網輕帝重于
天下奚斯漸之可長(白龍已見東京賦帝重帝位之重/也言輕帝位之重於天下此乃陵)
(上之漸何/可長乎)弔戾園於湖邑諒遭世之巫蠱探隠伏於難
明委讒賊之趙虜加顯戮於儲貳絕肌膚而不顧作歸
來之悲䑓徒望思其何補(漢書曰戾太子據與江充有/隙㑹巫蠱事起充遂至太子)
(宫掘得桐木人太子無以自明乃斬江充與丞相劉屈/氂戰兵敗東至湖邑自縊而死車千秋訟太子寃上憐)
(太子無辜乃作思子宫為歸來望思之䑓於湖宣帝即/位諡曰戾以湖邑閿郷為戾園又太子罵充曰趙虜乃)
(亂吾父子也蒼頡篇曰委任也尚書王曰弗廸有顯戮/漢書疏廣曰太子國儲副君宋均元命苞注曰儲君副)
(主言設以待之王命論曰高四皓之名/刻肌膚之愛幽通賦曰雖覆醢其何補)紛吾既邁此全
節又繼之以盤桓問休牛之故林感徴名於桃園(言吾/紛然)
(行此全節之野又繼之以盤桓而不前楚辭曰紛吾乗/兮𤣥雲北征賦曰紛吾去此舊都騑遲遲而厯兹爾雅)
(曰邁行也全節即漢書全鳩里戾太子死處圖經曰全/節閿鄉縣東十里鳩澗西廣雅曰盤桓不進也周易曰)
(初九盤桓尚書武成曰放牛於桃林之野示天下弗服/東征記曰全節地名其西名桃原古之桃林也)
發閿鄉而警䇿愬黄卷以濟潼眺華嶽之隂崖覿髙掌
之遺蹤(漢書湖縣名今虢州閿郷湖城二縣皆其地也/曹子建應詔詩曰僕夫警䇿鄭𤣥周禮注曰警)
(勅戒之也嶭綜西京賦注曰愬向也愬與遡古字通獻/帝春秋曰興平二年十一月丙寅車駕東行到黄巷亭)
(庚午到𢎞農述征記曰河自闗北東流水側有坂謂之/黄巷坂雍州圖經曰潼水在華隂縣界水經曰北流注)
(河西京賦曰綴以二華巨靈贔/負高掌逺蹠以流河曲閿音聞)憶江使之反璧告亡期
於祖龍(史記曰秦始皇帝三十六年鄭使者從闗東來/至華隂之野有持與使者璧曰為我遺鎬池君)
(因言曰明年祖龍死置璧而去忽不見始皇使人視璧/乃二十八年渡江所沉璧也蘇林曰祖始也龍人君之)
(象謂始/皇也)不語怪以徵異我聞之於孔公(論語曰子不/語怪力亂神)愠
韓馬之大憝阻闗谷以稱亂(何晏論語注曰愠怒也魏/志曰建安十六年闗中諸)
(将馬超韓遂等反超等屯潼闗尚書曰元惡大憝孔安/國曰憝惡也杜預左氏傳注曰阻恃也闗谷潼闗函谷)
(也尚書曰敢行稱亂/孔安國曰稱舉也)魏武赫以霆震奉義辭以伐叛彼
雖衆其焉用故制勝於廟算(魏志曰曹公西征與超等/夾闗為戰大破之尚書曰)
(奉辭伐罪左氏傳随武子曰伐叛刑也柔服徳也又屈/完曰雖君之衆無所用之孫子曰水因地而制行兵因)
(敵而制勝又曰夫未戰而廟勝得算之多者也/漢書楊雄即趙充國圖畫而頌之曰料敵制勝)砰揚桴
以振塵繣瓦觧而氷泮起遂遁而奔狄甲卒化為京觀
(字書曰砰大聲也魏志曰韓遂馬超走凉州楚辭曰揚/桴兮柎鼔左氏傳曰援枹而鼔説文曰枹鼔椎也東觀)
(漢記馮衍説呉漢曰得道之兵鼔不振塵鄭𤣥禮記注/曰振動也繣破聲也呼麥切春秋運斗樞曰不能宣徳)
(天下瓦觧漢書曰徐樂上書曰何謂瓦觧呉楚齊趙之/兵是也當此之時安土樂俗之人衆故諸侯無境外之)
(助此之謂瓦觧淮南子曰氷泮而農桑起左氏傳潘黨/曰君盍收晉尸以為京觀杜預曰積尸封土其上謂之)
(京觀砰/普耕切)倦狹路之迫隘軌踦􁔸以低仰(倦極也司馬相/如大人賦曰區)
(中之隘狹廣雅/曰踦􁔸傾側也)蹈秦郊而始闢豁爽塏以宏壮黄瓖千
里沃野彌望華實紛敷桑麻條暢(班固高紀□曰粤蹈/秦郊尚書曰雍州厥)
(土惟黄壤杜篤論都賦曰沃野千里原隰彌望保植五/穀桑麻條暢春秋文曜鉤曰春致其時華實乃榮洞簫)
(賦曰標紛敷以扶/疏廣雅曰暢長也)邪界褎斜右濱汧隴(褎斜汧隴竝/已見上文)寶
雞前鳴甘泉後涌(寶雞目泉竝/已見上文)靣終南而背雲陽跨平
原而連嶓冡(漢書武功山有太一古文以為終南此賦/下云太一明與終南别山西京賦曰於前)
(則終南太一二山明矣漢書左馮翊有雲陽縣/西京賦曰後則高陵平原又曰連罔乎嶓家)九嵕嶻
􁤞太一巃嵸(並已見/上文)吐清風之飂戾納歸雲之鬱蓊(孔/叢)
(子孔子曰夫山者興吐風雲以通乎天地之間四子講/徳論曰虎嘯而風寥戾思𤣥賦曰憑歸雲而遐逝楚辭)
(曰望谿谷/兮滃欝)南有𤣥灞素滻湯井温谷(𤣥素水色也灞滻/二水名也楚辭曰)
(臨沅湘之𤣥淵又曰舍素水而䝉深湯井温湯也雍州/圖曰温湯在新豐縣界温谷即温泉也雍州圖曰温泉)
(在藍田/縣界)北有清渭濁涇蘭池周曲(毛萇詩傳曰涇渭相/入而清濁異三輔黄)
(圖曰蘭池觀在城外長安圖曰周氏曲咸陽縣東/南三千里今名周氏陂陂南一里漢有蘭池宫)浸決
鄭白之渠漕引淮海之粟(鄭𤣥周禮注曰浸者可以為/陂灌溉者鄭白已見上文西)
(都賦曰通溝大漕控/引淮湖與海通波也)林茂有鄠之竹山挺藍田之玉(竝/已)
(見上/文)班述陸海珍藏張叙神皋隩區此西賓所以言於
東主安處所以聴於憑虚也可不謂然乎(西都賦曰陸/海珍藏西京)
(賦曰寔惟地/之奥區神皋)勁松彰於嵗寒貞臣見於國危(論語子曰/嵗寒然後)
(知松柏之後彫老子/曰國家昏亂有貞臣)入鄭都而扺掌義桓友之忠規竭
股肱於昏主赴塗炭而不移世善職於可徒緇衣弊而
改為(史記曰鄭桓公友者周厲王少子也犬戎殺幽王/於共山下并殺桓公鄭人先立其子為武公扺掌)
(已見蜀都賦左氏傳荀息曰竭其股肱之力尚書帝曰/臣作股肱又曰民墜塗炭毛詩序曰緇衣美武公也父)
(子並為周司徒善於其職詩曰/緇衣之宜兮弊予又改為兮)履犬戎之侵地疾幽后
之詭惑舉偽烽以沮衆淫嬖裦以縱慝軍敗戲水之上
身死驪山之北赫赫宗周烕為亡國(史記宣王崩子幽/王宫湼立幽王嬖)
(愛褒姒竟廢申后及太子而以褒姒為后褒姒不好笑/幽王為烽燧大鼔有寇至舉烽火諸侯悉至至而無寇)
(褒姒乃大笑幽王悦之為數舉烽火其後不信諸侯益/亦不至申后之父申侯乃與西夷犬戎共攻幽王幽王)
(舉烽火徴兵兵莫至遂殺幽王驪山下毛萇詩傳曰沮/止也又曰慝邪也國語里革曰厲流于彘幽滅于戲毛)
(詩曰赫赫宗周褒姒烕/之毛萇曰烕呼滅切)又有繼於此者異哉秦始皇之
為君也傾天下以厚葬自開闢而未聞匠人勞而弗圖
俾生埋以報勤外罹西楚之禍内受牧豎之焚(漢書劉/向上疏)
(曰秦始皇葬驪山之阿石槨為游館生埋工匠後項籍/焚其宫室營宇其後牧兒亡羊入其鑿中牧者持火照)
(求羊失火燒其藏槨自古至今葬未有盛始皇也數年/之間外被項籍之災内離牧豎之禍豈不哀哉尚書考)
(靈䊮曰天地開闢勞而不圖言匠人勞苦而不圖謀/其賞生埋報勤謂反以生埋之事以報其功勤也)語
曰行無禮必自及此非其効與(左氏傳君子曰志有之/所謂行無禮必自及者)
(也/)乾坤以有親可乆君子以厚徳載物(周易曰乾以易/知坤以簡能易)
(知則有親易從則有功有親則可乆有功則可大可乆/則賢人之徳可大則賢人之業又曰君子以厚徳載物)
(方論髙祖之徳故/以乾坤為喻焉)觀夫漢高之興也非徒聪明神武豁
逹大度而已也(漢書班固高紀述曰寔天生徳聪明神/武漢書曰高祖仁愛意豁如也常有大)
(度/)乃實慎終追舊篤誠欵愛澤靡不漸恩無不逮(論語/曰慎)
(終追逺左氏傳季孫行父曰明允篤誠廣雅曰欵誠/也説苑晏子謂景公曰今君愛老而恩無不逮也)率
土且弗遺而況於隣里乎况於卿士乎于斯時也乃摹
寫舊豐制造新邑故社易置枌榆遷立街衢如一庭宇
相襲渾雞犬而亂放各識家而競入(三輔舊事曰太上/皇不樂闗中思慕)
(鄉里高祖徙豐沛屠兒酤酒煑餅商人立為新豐西京/雜記曰高祖既作新豊并徙舊社放犬羊雞鴨於通途)
(亦競識其家孟子曰變置社稷趙岐曰更置立之漢書/曰高祖禱豐枌榆社張晏曰枌白榆社在豊東北十五)
(里尚書曰欲遷其社孔安國/尚書傳曰襲因也渾胡本切)籍含怒於鴻門沛跼踳而
來王范謀害而弗許隂授劒以約荘撛白刃以萬舞危
冬葉之待霜履虎尾而不噬寔要伯於子房(漢書曰項/羽欲西入)
(闗聞沛公已定闗中大怒遂至戲於是饗士旦日合戰/羽季父項伯素善張良夜馳見良具告事寔良與項伯)
(俱見沛公沛公曰吾豈敢反願伯明言不敢背徳戒沛/公早自來謝沛公旦見羽鴻門因留沛公飲范增數目)
(羽擊沛公羽不應范增起出謂項荘曰汝入以劍舞因/擊沛公殺之不者女屬且為所虜荘㧞劍起舞項伯亦)
(起舞常翼蔽沛公周書武王曰吾含怒深矣毛詩曰謂/天盖高不敢不跼謂地盖厚不敢不蹐尚書曰四夷來)
(王毛詩曰莫敢不來王撛挺也力刃切周易曰/履虎尾不咥人亨鄭𤣥注本為噬噬齧也音誓)樊抗憤
以巵酒咀彘肩以激揚(漢書曰樊噲聞事急乃持楯撞/入項羽目之問之為誰張良曰)
(沛公參乗樊噲項羽曰壮士賜之巵酒彘肩噲飲酒㧞/劍切肉食之項羽曰能復飲乎曰臣死且不辭豈特巵)
(酒乎又谷永上疏曰賛/命之臣靡不激揚也)忽蛇變而龍攄雄霸上而高驤
增遷怒而横撞碎玉斗其何傷(史記曰禇先生曰丈夫/龍變傳曰蛇化為龍不)
(變其文家化為國不變其姓漢書曰元年十月沛公至/霸上鄒陽上書曰蛟龍驤首奮翼漢書曰沛公獻璧羽)
(受之又獻玉斗於范增增怒撞其斗曰吾屬/今為沛公虜矣論語曰不遷怒又曰何傷乎)嬰罥組於
軹塗投素車而肉袒(漢書曰秦王子嬰素車白馬係頸/以組降軹道傍軹塗已見東京賦)
(左氏傳曰鄭伯肉袒牽羊以逆/杜預曰肉袒示服為臣僕也)疎飲餞於東都畏極位
之盛滿(漢書曰疎廣字仲翁為太子太傅兄子受為少/傅廣謂受曰吾聞知足不辱知止不殆今宦成)
(名立不去懼有後悔遂上疏乞骸骨上皆許之故人邑/子為設祖道供帳東都門外蘇林曰長安東門也毛詩)
(曰飲餞于襧毛萇曰祖而舍軷飲酒于其側曰餞漢書/曰劉徳妻死霍光欲以女妻之徳不敢取畏盛滿也)
金墉欝其萬雉峻嵃峭以繩直(西京賦曰横西洫而絶/金墉西都賦曰建金城)
(而萬雉嵃謂棧嵃嶮貎/也繩直已見東京賦)戾飲馬之陽橋踐宣平之清閾
(爾雅曰戾至也長安圖曰漢時七里渠有飲馬橋夏侯/嬰冡在橋南三里陽橋之陽也三輔黄圖曰長安東出)
(北頭第一城門名宣平/門清謂華而且清也)都中雜遝戸千人億華夷士女
駢田逼側展名京之初儀即新館而莅職勵疲鈍以臨
朝朂自强而不息(長安舊都故曰名京潘子初臨故曰/新館蒞職謂釐政也毛萇詩傳曰蒞)
(臨也孔安國尚書傳曰勵勉也又息/曰朂勉也周易曰君子以自强不)於是孟秋爰謝聴覧
餘日(楚辭曰青春爰謝王逸曰謝去也上/林賦曰聴覧餘閒舞賦曰餘日怡蕩)廵省農功周
行廬室街里蕭條邑居散逸營宇寺署肆廛管庫蕞芮
於城隅者百不處一(言今之寺署蕞芮在於城隅方之/昔時雖復百分不能處一也漢書)
(劉向上疏曰項籍燔其宫室營宇風俗通曰今尚書御/史謁者所止皆曰寺漢書百官表少府有諸僕射署鄭)
(𤣥周禮注曰肆市中陳物處司農周禮注曰廛市中空/地禮記曰管庫之士鄭𤣥曰管管鍵也庫物所藏也字)
(林曰蕞聚貌也音在外切説文曰芮/小貌而鋭切處一或為一處非也)所謂尚冠修成黄
棘宣明建陽昌隂北煥南平皆夷漫滌蕩亡其處而有
其名(皆里名也漢書曰宣帝舍長安尚冠里又曰/武帝同母姊金王孫女號修成君餘未詳)爾乃
階長樂登未央汎太液凌建章縈馺娑而欵駘盪轥枍
詣而轢承光徘徊桂宫惆悵柏梁(已上竝見/西京賦)鷩雉雊於
臺陂狐兔窟於殿傍何黍苗之離離而余思之芒芒(鷩/雉)
(已見射雉賦黍苗已見魏/都賦尚書曰予思日孜孜)洪鍾頓於毁廟乘風廢而弗
縣(史游急就章曰乗/風縣鍾革獨樂)禁省鞠為茂草金狄遷於灞川(如/淳)
(漢書注曰本名禁中漢儀注孝元皇后父名禁避之故/曰省毛詩曰踧踧周道鞠為茂草毛萇曰鞠窮也潘岳)
(關中記曰秦為銅人十一董卓壊以為錢餘二枚魏明/帝欲徙諸洛陽到霸城重不可致今在霸城大道南銅)
(人即金/狄也)懷夫蕭曹魏邴之相(並已見/西都賦)辛李衛霍之将(漢/書)
(曰辛慶忌字子真為左将軍匈奴西域親附敬其威信/本秋道人又曰李廣隴西人也為右北平太守匈奴號)
(曰漢飛將軍避之數嵗不/入界衛霍已見長楊賦)銜使則蘇屬國震逺則張博
望(漢書孫寳銜命奉使職在刺舉又曰蘇武字子卿杜/陵人也武以中郎將使持節送匈奴使留任漢者匈)
(奴乃徙武北海上武杖漢節牧羊武留匈奴凡十九嵗/乃還拜為典屬國又曰張騫漢中人也以郎應募使月)
(氏去十三年得還騫以校尉從大將軍擊匈/奴知水草處軍得以不乏封騫為博望侯)教敷而彞
倫叙兵舉而皇威暢(敷教蕭曹也舉兵衛霍/也尚書曰彜倫攸敘)臨危而智
勇奮投命而髙節亮(臨危張騫也智勇已見上文投命/蘇武也呉子曰一人投命足懼千)
(人杜預左氏傳注曰投棄命/也史記曰魯連好持高節)暨乎秺侯之忠孝淳深(小/雅)
(曰暨及也漢書曰金日磾字翁叔本匈奴休屠王太子/也武帝拜為侍中駙馬都尉莾何羅矯制發兵明旦上)
(卧未起何羅從外入日磾奏厠心動立入坐内户下何/羅褏白刃從東廊上日磾抱何羅呼曰何羅反得禽縳)
(之繇是著忠孝節/封為秺侯音妒)陸賈之優游宴喜(漢書曰陸賈楚人/也高祖拜賈為太)
(中大夫有五男分其子子二百金令為生産賈常乗安/車駟馬從歌鼓瑟侍者十人謂其子曰與女約過女女)
(給人馬酒食後陳平乃以奴婢百人車馬五十乗錢五/百萬遺賈為食飲費賈以此遊漢庭公卿間名聲籍甚)
(答賓戲曰陸子優游新語以興/毛詩曰吉甫燕喜既多受祉)長卿淵雲之文子長政
駿之史(司馬長卿王子淵楊子雲也史記曰司馬遷字/子長為太史今修史記厯黄帝以來至太初凡)
(百三十篇漢書曰劉向字子政元帝擢為宗正著疾讒/擿要救危及世頌凡八篇又著五行傳列女傳新序説)
(苑又曰劉歆字子駿/為中壘校尉為七畧)趙張三王之尹京定國釋之之聴
理(漢書曰趙廣漢字子都涿郡人守京兆大尹發姦擿/伏如神又曰張敞字子高河東人也守京兆尹枹鼓)
(稀鳴市無偷盗又曰王遵字子貢涿郡人也為諫大夫/守京輔都尉行京兆尹事旬月間盗賊清又曰王章字)
(仲卿泰山人也章以選為京兆尹又曰王駿琅邪人也/為京兆尹趙廣漢張敞王章王駿皆有能名故京師稱)
(曰前有趙張後有三王又曰于定國字曼倩東海人也/為廷尉其决疑平法務在哀鰥寡罪疑惟輕朝廷稱之)
(又曰張釋之字子季南陽人也為廷尉周亞夫/見釋之持議平乃結為親友繇此天下稱之也)汲長孺
之正直鄭當時之推士(漢書曰汲黯字長孺濮陽人也/為王爵都尉數直諫又曰鄭當)
(時字荘陳人也為大司農每朝候上問説未嘗不言天/下長者聞人之善進之上惟恐後班固賛曰汲黯之正)
(直鄭當時/之推賢)終童山東之英妙賈生洛陽之才子(漢書曰/終軍字)
(子雲濟南人也年十八選為博士弟子上書言事武帝/異其文拜為謁者死時年二十餘故世謂之終童又曰)
(賈誼雒陽人也年十八以能誦詩屬書稱於郡中文帝/召以為博士時年二十餘曹植自試表曰終軍以妙年)
(使/越)飛翠緌拖鳴玉以出入禁門者衆矣(鄭𤣥禮記注曰/緌纓之飾也禮)
(記曰君子行則鳴珮玉東觀漢記杜詩上/書曰伏湛宜出入禁門補缺拾遺是也)或被髪左袵
奮迅泥滓(謂日磾也論語曰吾其被髪左袵矣凡人沉/於卑賤故曰泥滓東觀漢記曰趙喜奮迅行)
(伍李陵與蘇武書曰言為瑕/穢動增泥滓説文曰滓澱也)或從容傅㑹望表知裏(謂/陸)
(賈也班固漢書賛曰陸賈從容平勃之間附㑹将/相尚書大傳孔子謂子夏曰子見表未見其裏)或著
顯績而嬰時戮(謂廣漢/之屬也)或有大才而無貴仕(謂賈誼/之屬也)皆
揚清風於上烈垂令聞而不已想珮聲之遺響若鏗鏘
之在耳(胡廣曰建鴻徳流清風毛詩曰令聞令/望左氏傳穆嬴曰今君雖終言猶在耳)當音鳯
恭顯之任勢也乃熏灼四方震耀都鄙(漢書王鳯與元/后同母為大司)
(馬大将車用事上遂謙讓無所専鳯薨從弟音代鳯為/司馬車騎将軍又曰𢎞恭沛人坐法腐刑為中尚書明)
(習法令故亊石顯已見西京賦漢書谷永曰許班之貴/熏灼四方范曄後漢書曰鄧隲寵靈顯赫光震都鄙)
而死之日曾不得與夫十餘公之徒𨽻齒才難不其然
乎(論語曰齊景公死之日民無徳而稱焉千餘公之徒/謂蕭曹之屬也張湛列子注曰𨽻猶羣軰也一云徒)
(𨽻賤人也漢書賈誼曰握重權大官而有徒𨽻無恥之/心乎高誘吕氏春秋注曰齒列也論語子曰才難不其)
(然/乎)望漸臺而扼腕梟巨猾而餘怒(漢書曰更始兵從宣/平城門入王莽之漸)
(臺上商人杜呉殺莽取其綬史記曰天下之士莫不扼/腕而言西京賦曰巨猾間舋漢書音義曰懸首於木上)
(曰/梟)揖不疑於北闕軾樗里於武庫(漢書曰儁不疑字曼/倩勃海人也為京兆)
(尹有一男子乘黄犢車詣北闕自謂衛太子公車以聞/丞相二千石至者莫敢𤼵言不疑後到叱從吏收縳曰)
(昔蒯聵違命出奔輙拒而不納春秋是之衛太子得罪/先帝亡不即死今來自詣此罪人也遂送詔獄史記曰)
(樗里子者名疾秦恵王之弟也卒葬于渭南章臺之東/曰後百嵗當有天子之宫夾我墓至漢興長樂宫在其)
(東未央宫在其西/武庫正直其墓也)酒池鑒於商辛追覆車而不寤(漢書/賛曰)
(武帝設酒池肉林賈逵國語注曰鑒察也六韜太公曰/桀紂王天下之時積糟為阜以酒為池脯肉為山林晏)
(子春秋曰諺曰前車覆後車戒賈/誼過秦曰三主惑而終身不寤也)曲陽僭於白虎化奢
淫而無度(漢書曰王根為曲陽侯五侯大修第室起土/山漸臺洞門高廓百姓歌之曰五侯初起曲)
(陽最怒壊決高都連竟外杜土山漸/臺象西白虎毛詩序曰遊蕩無度)命有始而必終孰
長生而乆視(家語孔子曰命者性之始也死者生之終/也有始必有終矣老子曰長生乆視之道)
武雄略其焉在近惑文成而溺五利(文成將軍李少翁/五利將軍欒大皆)
(方術士説武帝作宫觀以延神仙/帝耽溺之其雄才大略亦何在也)侔造化以制作窮山
海之奥祕(淮南子曰大丈夫/無為與造化逍遥)靈若翔於神島奔鯨浪而
失水爆鱗骼於漫沙隕明月以雙墜擢仙掌以承露干
雲漢而上至(西都賦曰抗仙掌以承露擢雙立/之金莖西京賦曰干雲霧以上逹)致卭蒟
其奚難惟余欲而是恣縱逸遊於角觝絡甲乙以珠翠
忍生民之減半勒東嶽以虚美(班固漢書西域賛曰孝/武之時惑蒟醤卭竹杖)
(則聞牂柯越嶲漢書曰武帝作角觝戲又東方朔曰甲/乙之帳臣瓉曰興造甲乙之帳絡以隋珠和璧漢書賛)
(曰孝武奢侈海内虚耗户口减半漢書曰武帝登封泰/山封禅書曰勒功中嶽續漢書曰羣臣上言宜封泰山)
(詔曰逺遣吏上夀盛稱/虛美餘竝已見上文)超長懷以遐念若循環之無賜
(尚書大𫝊曰三王之統若循連環周/則復始窮則反木方言曰賜盡也)較靣朝之煥炳次
後庭之猗靡(言先明靣朝次至後庭也廣雅曰較明也/周禮曰靣朝後市子虚賦曰飛􁓳垂髾扶)
(輿猗靡/較音校)壯當熊之忠勇深辭輦之明智(漢書曰孝元馮/昭儀上幸虎圜)
(闘獸熊佚出圏攀檻欲上殿左右貴人傅昭儀皆走馮/婕妤直前當熊而立左右格殺熊上問人情驚懼何故)
(當熊婕妤對曰猛獸得人而止妾恐熊至御坐故身當/之元帝嗟嘆以此倍敬重焉傅昭儀等皆慙又曰成帝)
(遊於後庭嘗欲與班婕妤同輦載婕妤辭曰觀古圖畫/賢聖之君皆有名臣在側三代末主乃有嬖女今欲同)
(輦得無近似之乎楚/辭曰招貞良與明智)衛鬒髪以光鑒趙輕體之纎麗(漢/武)
(故事曰衛子夫得幸頭觧上見其美髪悦之左傳叔向/母曰昔有仍氏生女黰黑而甚美光可以鑑廣雅曰鑑)
(照也荀悦漢紀曰趙氏/善舞上悦之號曰體輕)咸善立而聲流亦寵極而禍侈
(以竒見幸故曰聲流/縁廢自裁故曰禍侈)津便門以右轉究吾境之所暨(漢/書)
(武帝紀曰三年作便門橋/杜預左氏傳注曰暨至也)掩細栁而撫劍快孝文之命
帥周受命以忘身明戎政之果毅距華盖於壘和案乘
輿之尊轡肅天威之臨顔率軍禮以長撎輕棘霸之兒
戲重條侯之倨貴(方言曰掩止也掩與揜同漢書曰孝/文後六年匈奴大入邉遣宗正劉禮)
(軍霸上祝兹侯徐厲軍棘門河内守周亞夫軍細栁帝/勞軍至霸上棘門直馳入而之細栁軍軍士吏被甲持)
(蒲上至不得入於是上使使詔将軍曰吾欲勞軍亞夫/乃傳言開壁壁門士謂車騎曰将軍約軍中不得驅馳)
(天子乃按轡徐行至中營亞夫持兵揖曰介胄之士不/拜請以軍禮見文帝曰嚮者霸上棘門軍如兒戲至於)
(亞夫可得而犯耶左氏傳曰子朱怒撫劍從之六韜曰/為将者受命忘家當敵忘身左氏傳君子曰殺敵為果)
(致果為毅華盖已見上文壘營也和軍營之正門也左/氏傳齊侯曰天威不違顔咫尺説文曰撎拜舉手下也)
(因利切漢書曰丞相條侯至貴/倨也杜預左傳注曰倨傲也)索杜郵其焉在云孝里
之前號惘輟駕而容與哀武安以興悼爭伐趙以狥國
定廟算之勝負扞矢言而不納反推怨以歸咎未十里
於遷路尋賜劍以刎首嗟主闇而臣嫉禍於何而不有
(杜郵亭名在咸陽西今謂之孝里辛氏三秦記曰畢陌/西北有孝里畢陌西有白起墓惘猶罔罔失志之貎也)
(楚辭曰遵赤水而容與史記曰白起者郿人也善用兵/事秦昭王為武安君秦使王陵攻趙邯鄲少利秦王欲)
(使武安君代陵將武安君曰邯鄲未易攻也王自命不/行乃使應侯請之終不肯行秦圍邯鄲弗能㧞武安君)
(曰不聴臣言今何如矣秦王聞之怒遣白起不得㽞咸/陽中既行出咸陽西門十里至杜郵秦王乃使使者賜)
(之劍自殺昭王昭襄王也廟算已見上文尚書曰率籲/衆慼出矢言何休公羊注曰刎割也孫卿子曰主闇於)
(上臣詐於下俱害之道杜篤弔比干文曰闇主之在/上豈忠諫之是謀西京賦曰林麓之饒于何不有)窺
秦墟於渭城冀闕緬其堙盡覓陛殿之餘基裁岥岮以
隠嶙(聲類曰墟故所居也史記曰秦孝公作為咸陽築/冀闕緬盡貎也亡衍切岥岮頽貎也司馬相如哀)
(二世曰登岥岮之/長坂隠嶙絶起貌)想趙使之抱璧瀏睨楹以抗憤(史記/曰秦)
(王得趙璧無意償趙城相如曰璧有瑕請指示王王授/璧相如因持璧却立倚柱曰臣觀大王無償趙王城邑)
(故臣復取璧大王必欲急臣臣頭今與璧俱碎於柱矣/相如持其璧睨柱欲以擊柱秦王乃辭謝瀏睨目清貎)
(也/)燕圖窮而荆發紛絕袖而自引(史記曰荆軻獻燕督/亢之地圖圖窮匕首)
(見因左手把秦王之袖而右手持匕首揕之未至身秦/王驚自引而起袖絶以其匕首揕秦王不中揕丁鴆切)
筑聲厲而高奮狙潛鈆以脱臏(史記曰荆軻之客高漸/離變名姓為人庸保以)
(擊筑聞於秦始皇始皇召見人有識者乃高漸離秦帝/曤其日使擊筑稍益近之高漸離乃以鈆置筑中舉筑)
(扑秦皇帝不中遂誅論衡曰高漸離舉筑擊秦王中臏/秦王病瘡死蒼頡篇曰狙獮猴也七豫切尚書刑徳放)
(曰臏者脱去人之臏也郭璞三蒼/觧詁曰臏膝盖曤音各一音格字)據天位其若兹亦狼
狽而可愍(尚書曰伊尹曰天位艱哉文字集畧曰狼狽/猶狼䟦也孔叢子曰吾於狼狽見聖人之志)
(荀悦漢紀論曰周勃狼狽/失據塊然囚執狽音貝)簡良人以自輔謂斯忠而鞅
賢寄苛制於捐灰矯扶蘇於朔邉(史記曰商君者衛之/諸庻孼子也名鞅姓)
(公孫氏商君之法刑棄灰於道者又曰李斯者上蔡人/也始皇以斯為丞相始皇長子扶蘇監兵上郡始皇崩)
(與趙高謀詐為受始皇詔立子胡亥為太子為書賜長/子扶蘇曰扶蘇不孝其賜劍以自裁扶蘇為人仁即自)
(殺賈逵國語注曰苛煩也鄭/𤣥禮記注曰矯稱詐以為是)　儒林填於坑穽詩書煬而
為烟(史記曰盧生為始皇求仙藥亡去始皇大怒使御/史案問諸生諸生犯禁者四百六十四人皆坑之)
(咸陽又曰李斯曰臣請非博士官所職天下敢有藏詩/書百家語詣守尉雜燒之廣雅曰穽坑也才性切郭璞)
(方言注曰今江東呼/火熾猛為煬余亮切)國滅亡以斷後身刑轘以啓前商
法焉得以宿黄犬何可復牽(史記曰秦孝公卒太子立/公子䖍之徒告商君反商)
(君亡至闗下欲舍客舍人不知其是商君曰商君之法/舍人無驗者坐之商君喟然歎曰嗟乎為法之弊一至)
(於此哉秦恵王車裂商君鄭𤣥周禮注曰車裂曰轘史/記曰李斯其五刑出獄與其中子俱執顧謂其子曰吾)
(欲與若復牽黄犬俱出上蔡東門遂狡兔可得乎遂夷/三族商鞅李斯各有食邑故曰國刑轘之辟二人為首)
(故曰/啟前)野蒲變而成脯苑鹿化以為馬(風俗通曰秦相趙/高指鹿為馬束蒲)
(為脯二世不覺史記曰趙高欲為亂恐羣臣不聴乃先/騐持鹿於二世曰馬也二世笑曰丞相誤耶謂鹿為馬)
(也/)假讒逆以天權鉗衆口而寄坐(春秋元命苞曰赤受/命持天權荘子曰鉗)
(墨翟/之口)兵在頸而顧問何不早而告我願黔黎其誰聴惟
請死而獲可(國語單襄公曰兵在其頸不可乆東征賦/曰惕覺寤而顧問史記曰趙高恐二世怒)
(誅及其身與其女婿閻樂謀易置上樂遂斬衛令二世/怒召左右皆惶擾不闘傍有宦者一人侍不敢去二世)
(入内謂曰公何不早告我宦者曰臣不敢言故得全使/臣早言皆已誅安得至今閻樂前即告二世曰足下其)
(自為計二世曰吾願得一郡為王弗許又曰願為萬户/侯弗許願與妻子為黔首弗許閻樂麾其兵陵二世乃)
(自殺兵在頸/已見東京賦)徤子嬰之果决敢討賊以紓禍勢土崩而
莫振作降王於路左(史記曰趙高立公子嬰為秦王子/嬰與其子二人謀曰今使我齋見)
(廟此欲因廟中殺我我稱病不行丞相必自來來則殺/之高果自徃子嬰遂刺殺高於齋宫廣雅曰果能也杜)
(預左氏傳注曰紓除也漢書徐樂上書曰臣聞天下之/患在於土崩秦之末世是也人困而主不恤下怨而上)
(不知此之謂土崩賈逵國語注/曰振救也子嬰降已見上文)蕭收圖以相劉料險易
與寡衆(史記沛公至咸陽蕭何獨先入收秦丞相御史/圖書藏之漢所以具知天下扼塞戸口多少者)
(以何具得秦圖書也説文曰料量也孫卿子/曰地者逺近險易又曰識衆寡之用者勝也)羽天與而
弗取冠沐猴而縱火(史記曰客有説張耳曰天與不取/反受其咎又曰或説項王闗中可)
(都項王見秦皆已燒殘破又心懐思欲東歸説者曰人/言楚人沐猴而冠耳果然張晏曰沐猴獮猴也漢書曰)
(羽屠咸陽燒其宫室楚/辭曰若縱火於秋蓬)貫三光而洞九泉曾未足以喻
其高下也(鄧析子曰賢愚之相覺若九地之下與重天/之顛淮南子曰大道含吐隂陽而章三光許)
(慎曰三光日月星也燕丹/子曰死懷恨入於九泉)感市閭之菆井歎尸韓之舊
處丞屬號而守闕人百身以納贖豈生命之易投誠恵
愛之洽著訐望之以求直亦余心之所惡思夫人之政
術實幹時之良具苟明法以釋憾不愛才以成務𢎞大
體以高貴非所望於蕭傅(漢書曰韓延夀字長公燕人/也為東郡太守為天下最代)
(蕭望之為左馮翊望之遷御史大夫延夀在東郡時放/散官錢千餘萬㑹御史問事東都望之因令并問之延)
(夀知即案劾望之在馮翊時廩犠官錢放散百餘萬上/今窮竟所考望之卒無事實而延夀竟坐棄市吏民數)
(千人送至渭城百姓莫不流涕説文曰菆麻蒸也阻留/切然菆井即渭城賣蒸之市也延壽被誅丞屬無守闕)
(者而趙廣漢就戮則有之恐潘誤毛詩曰如可贖兮人/百其身論語子貢曰賜也亦有惡乎惡訐以為直者説)
(文曰訐靣相斥罪左氏傳穆叔曰齊人釋憾於弊邑之/地又魏犨公欲殺之而愛其材周易曰開物成務荘子)
(曰襄公之應司馬曰夷知大體者/也漢書曰蕭望之左遷太子太傅)造長山而慷慨偉龍
顔之英主胸中豁其洞開羣善湊而必舉(漢書曰高祖/隆凖而龍顔)
(又曰高祖葬長陵三秦記曰秦名天子冡曰長山漢曰/陵故通名山陵漢書曰高祖意豁如也王命論曰英雄)
(陳力羣朋畢舉此高祖之大畧也/潘元茂九錫文曰羣善畢舉也)存威格乎天區亡墳
掘而莫禦臨揜坎而累抃歩毁垣以延佇(尚書周公曰/時則有若伊)
(尹格于皇天范曄後漢書曰赤眉焚西京宫室發掘園/陵又光武詔曰修復西京園陵爾雅曰揜盖也郭璞曰)
(謂覆盖王逸楚辭注曰擊手/曰抃楚辭曰結幽蘭而延佇)越安陵而無譏諒恵聲之
寂寞(漢書曰恵帝葬安陵榖梁傳曰公㑹齊侯于讙無/譏乎楚辭曰欲寂寞而絶端嶭君韓詩章句曰寂)
(無聲之貌/也寞静也)弔爰絲之正義伏梁劍於東郭(漢書曰爰盎/字絲楚人也)
(為楚相病免家居梁孝王欲求為嗣盎進説王/以此怨盎使人刺殺盎安陵郭門外盎烏浪切)訊景皇
於陽丘奚信譖而矜謔隕呉嗣於局下盖發怒於一博
成七國之稱亂翻助逆以誅錯恨過聴而無討兹沮善
而勸惡(廣雅曰訊問也何休公羊傳注曰如其事曰訊/加誣曰譖爾雅曰戲謔也漢書曰景帝塟陽陵)
(又景帝為太子呉太子侍飲博奕争道不恭皇太子引/𫝊局提呉太子殺之景帝即位晁錯説上令削呉地及)
(書至呉王起兵誅漢吏二千石以下膠西膠東淄川濟/南楚趙亦皆反七國反書聞爰盎曰呉楚相遺書言賊)
(臣晁錯擅廹諸侯削奪之地以故反為名而共誅錯方/今計獨斬錯發使赦七國則兵可無血刃上從其議遂)
(斬錯又鄧公謂上曰錯患諸侯强大請削之地計畫始/行卒受大戮内杜忠臣之口外為諸侯報仇帝曰公言)
(善吾亦恨之又曰晁錯頴川人為御史大夫錯七故切/今協韻七各切漢書成帝曰過聴将作大匠觧萬年言)
(昌陵三年可成無討謂不誅盎也左氏傳子鮮曰賞罰/無章何以沮勸沮才與切漢書谷永曰虧徳沮善毛萇)
(詩傳曰/沮比也)呰孝元於渭塋執奄尹以明貶(漢書曰元帝葬/渭陵奄尹謂𢎞)
(恭石顯也班固漢書述曰閹尹之呰穢我明徳韋昭曰/呰病也疾移切鄭𤣥禮記注曰呰毁也子爾切何休公)
(羊傳注曰/貶損也)裦夫君之善行廢園邑以崇儉(裦猶贊美也/夫君元帝也)
(漢書曰元帝罷衛思園及戻/園又詔曰初陵勿置縣邑)過延門而責成忠何辜而
為戮䧟社稷之王章俾幽死而莫鞠(漢書曰成帝葬延/陵爾雅曰辜罪也)
(漢書曰成帝時日有蝕之王章奏封事召見言王鳯不/可任用帝謂章曰㣲京兆直言吾不聞社稷計後上不)
(忍退鳳章遂為鳯所䧟章罪至大逆死獄中爾雅曰俾/使也漢書曰趙王幽死張晏漢書曰鞠窮也謂窮問囚)
(情也一曰勒毛萇/詩傳注曰勒告也)忲淫嬖之凶忍勦皇統之孕育(小雅/曰忸)
(忲也淫嬖謂趙飛燕也漢書曰司𨽻觧光奏言許美人/及宫史曹官皆御幸孝成皇帝産子隠不見又掖庭中)
(御幸生子者輙死又飲藥傷墮者無數左氏楚令尹子/上曰蜂目而豺聲忍人也杜預曰忍行不義也尚書曰)
(天用勦絶其命孔安國曰/勦截也截絶其命是也)張舅氏之姦漸貽漢宗以傾
覆(廣雅曰張開也舅氏諸王也爾雅曰/貽遺也左氏傳吕相曰傾覆我國家)刺哀主於義域
僭天爵於高安欲法堯而承羞永終古而不刋(漢書曰/哀帝葬)
(義陵王莽奏曰王者父事天故爵稱天子又曰封董賢/為高安侯已見西京賦論語曰不恒其徳或承之羞楚)
(辭曰長無絶兮終古鄭/𤣥禮記注曰刋削也)瞰康園之孤墳悲平后之専㓗
殃厥父之篡逆䝉漢恥而不雪激義誠而引決赴丹爓
以明節投宫火而焦糜從灰熛而俱滅(漢書曰平帝葬/康陵又曰孝平)
(王皇后莽女也及漢兵誅莽燔燒未央宫后曰何靣/目以見漢家自投火中而死后不合葬故曰孤墳)騖
横橋而旋軫厯敝邑之南垂(潘岳闗中記曰秦作渭水/横橋横音光雍州圖曰在)
(長安北二里/横門外也)門礠石而梁木蘭兮構阿房之屈竒疏南
山以表闕倬樊川以激池役鬼傭其猶否矧人力之所
為工徒斲而未息義兵紛以交馳宗祧汙而為沼豈斯
宇之獨隳(三輔黄圖曰阿房前殿以木蘭為梁礠石為/門懐刃者止之史記曰始皇南山之巔以為)
(闕毛萇詩傳曰倬大也三秦記曰長安正南秦嶺嶺根/水流為秦川一名樊川漢武上林唯此為盛史記由余)
(曰役鬼為之則神怒矣使人為之則人亦苦矣鄭𤣥周/禮注曰傭與庸通漢書高祖曰吾以義兵誅殘賊禮記)
(曰逺廟為祧又邾婁定公曰臣弑君殺其人壞其室洿/其宫而瀦焉汙與洿古字通音烏方言曰隳壞也)
由偽新之九廟夸宗虞而祖黄驅吁嗟而妖臨搜佞哀
以拜郎(漢書王莽下書曰定有天下號曰新又王莽九/廟一曰黄帝二曰虞帝三曰陳王四曰齊敬王)
(五曰濟北愍王六曰濟南伯王七曰元城孺王八曰陽/平項王九曰新都顯王又曰鄧曄于匡起兵南郷莽愈)
(憂不知所出崔發曰周禮國有大災則哭以厭之莽乃/率羣臣至南郊搏心大哭諸生甚悲哀及能誦策文除)
(以為/郎也)誦六藝以飾姦焚詩書而靣牆心不則於徳義雖
異術而同亡(漢書曰王莽立樂經徴天下通一藝皆詣/公車焚詩書已見上文尚書曰不學牆面)
(左氏傳富辰曰心不則徳義之經為頑班固漢書王莽/賛曰昔秦焚詩書以立私義莽誦六藝以文姦言同歸)
(殊塗俱/用滅亡)宗孝宣於樂游紹衰緒以中興(漢書音義應劭/曰宣帝廟曰樂)
(游又宣紀賛曰可謂中/興侔徳殷宗周宣矣)不獲事于敬養盡加隆於園陵
兆惟奉明邑號千人訊諸故老造自帝詢隠王母之非
命縱聲樂以娯神(漢書孝武衛皇后生戾太子太子納/史良娣産子男進號曰史皇孫太子)
(敗皆遇害太子遺孫一人史皇孫子王夫人男是為孝/宣帝即位乃葬衛后追諡曰思后故太子諡曰戾史良)
(娣曰戾夫人史皇孫曰悼母曰悼后悼園稱奉明園潘/岳闗中記曰宣帝父曰悼皇考母曰悼夫人墓曰奉明)
(園后曰思后以倡優雜伎千人樂思后園今所謂千人/鄉者是也兆塋也詢宣帝名也毛詩曰召彼故老訊之)
(占夢毛萇詩傳曰隠痛也王母/思后也爾雅曰父之妣為王母)雖靡率於舊典亦觀過
而知仁(爾雅曰率循也尚書曰舊典時式論語子/曰人之過也各於其黨觀過斯知仁矣)憑高
望之陽隈體川陸之汚隆(廣雅曰憑登也長安圖曰高/望堆延興門南八里隈厓也)
(鄭𤣥周禮注曰體分也/漢書音義或曰汚下也)開襟乎清暑之館游目乎五柞
之宫(曹植閒居賦曰愬寒風而開襟清暑謂甘泉也西/都賦曰九嵕甘泉固隂沍寒曰北至而含凍此焉)
(清暑楚辭曰忽反顧/而游目五柞在盩屋)交渠引漕激湍生風(漕渠已/見上文)乃有
昆明池乎其中(漢書武帝發/謫穿昆明池)其池則湯湯汗汗滉瀁彌
漫浩如河漢(西都賦曰集乎豫章之宅臨乎昆明之池/左牽牛而右織女似雲漢之無厓古詩曰)
(皎皎河/漢女)日月麗天出入乎東西旦似湯谷夕類虞淵(周/易)
(曰日月麗乎天西京賦曰日月於是乎出入象扶桑與/濛汜淮南子曰日出湯谷又曰日入虞淵之汜曙於濛)
(谷之/浦)昔豫章之名宇披𤣥流而特起(三輔黄圖曰上林/有豫章觀西京賦)
(曰神池靈沼黒水𤣥沚/豫章珍館揭焉中峙)儀景星於天漢列牛女以雙峙
(儀謂法象之也毛萇詩傳曰京大也大戴禮曰漢/天漢宫闕疏曰昆明池有二石牽牛織女象也)啚萬
載而不傾奄摧落於十紀(孔安國尚書傳曰十二年曰/紀武帝元狩三年穿昆明池)
(至王莽之敗凡一百一十三/年今云十紀言其大數耳)擢百尋之層觀今數仞之
餘趾(鄭𤣥周禮注曰八尺曰尋包咸論/語注曰七尺曰仞説文曰趾基也)振鷺于飛鳬躍
鴻漸(毛詩曰振鷺于飛/周易曰鴻漸于陸)乘雲頡頏隨波澹淡(毛萇詩傳/曰飛而上)
(曰頡飛而下曰頏上林賦/曰浮滛汎濫随波澹淡)瀺灂驚波唼喋䔖芡(瀺灂出/没之貌)
(高唐賦曰巨石溺以瀺灂西京賦/曰散似驚波上林賦曰唼喋菁藻)華蓮爛於緑沼青蕃
蔚乎翠瀲(説文曰蕃草茂也夫袁/切瀲波際也力奄切)伊兹池之肇穿肄水
戰於荒服志勤逺以極武良無要於後福(釋穿池之意/也言志在勤)
(於逺畧以極武功良無要於巳後之福也福謂水物之/利漢書曰越欲與漢用船戰遂乃修昆明池賈逵國語)
(注曰肄習也左氏傳周宰孔曰齊侯不務徳而勤逹/畧鍾㑹檄曰窮武極戰杜預左氏傳注曰要邀也)而
菜蔬芼實水物惟錯乃有贍乎原陸在皇代而物土故
毁之而又復(西都賓曰華實之毛尚書曰海物惟錯字/書曰贍足也皇代謂晉也言在皇代物其)
(土宜故前毁之而今又復左氏傳賓媚人曰先王/疆理天下物土之宜杜預曰播植之物各從土宜)凡厥
寮師既富而教咸帥貧惰同整檝櫂收罟課獲引繳舉
效鰥夫有室愁民以樂(論語冉有曰既富矣又何加焉/曰教之廣雅曰課第也謂品第)
(也謂品第其所獲也杜預左氏傳/曰效致也謂其舉所致多少也)徒觀其鼔枻廻輪灑
釣投網垂餌出入挺义來徃(言欲廻輪必先鼔枻也郭/璞方言曰今江東人呼枻)
(為軸舊説曰輪釣輪也謂為車以収釣緡也輪或為綸/毛萇詩傳曰緡綸也灑亦投也挺㧞也义取魚义也西)
(京賦曰义簇/之所欃桶)纎經連白鳴榔厲響貫鰓􁏷尾掣三牽兩
(纎經連白網也連白以白羽連綴網經其上於水中二經/人對引之説文曰桹高木也以長木叩舷為聲言曵纎)
(於前鳴長桹於後所以驚魚令入網也淮南子/曰魚者扣舟􁏷猶繫也音的字書曰掣牽也)於是弛
青鯤於網鉅觧頳鯉於黏徽(杜預左氏注曰弛觧也鯉/鯤二魚名孔安國論語注)
(曰網者為大網以繳繫鉤羅屬著網鉅鉤也説文曰黏/相著也女廉切又曰徽大索也言魚黏於網故曰黏徽)
(也/)華魴躍鱗素鱮揚鬐(鬐已見/子虚賦)雍人縷切鸞刀若飛應
刃落俎靃靃霏霏(周禮曰内饔中士鄭𤣥曰饔者割/烹煎和之稱也鸞刀已見東京賦)紅
鮮紛其初載賓旅竦而遲御既餐服以屬厭泊恬静以
無欲廻小人之腹為君子之慮(傳毅七激曰膾其鯉魴積/如委紅張衡七辨曰鞏)
(洛之鱒割以為鮮嶭君韓詩章句曰載設也毛萇詩傳/曰南方有魚遲之也然遲思待之也毛詩日以御賓客)
(左氏傳曰梗陽有獄具大宗胳以女樂魏子将受閻沒/女寛将諌饋入三歎曰始至恐其不足是以歎中置自)
(咎曰豈将軍食之而有不足是以再歎及饋之畢願以/小人之腹為君子之心屬厭而已獻子辭梗陽人賂廣)
(雅曰恬泊静也老子曰我好静/而民自正我無欲而民自朴)爾乃端䇿拂茵彈冠振
衣(言将還也許慎淮南子注曰䇿杖也茵車中蓐也毛/詩曰文茵暢轂楚辭曰新沐者必弹冠新浴者必振)
(衣/)徘徊酆鎬如渴如饑心翹懃以仰止不加敬而自祗
(酆鎬周所居也孔叢子子思曰君若饑渴待賢企佇也/毛詩曰高山仰止禮記曰宗廟之中未施敬而人敬)
豈三聖之敢夢竊十亂之或希(琴操曰崇侯譖文王於/紂曰西伯昌聖人也長)
(子發中子旦皆聖三聖合謀将不利於君論語孔子曰/吾不復夢見周公尚書曰予有亂臣十人馬融論語注)
(曰周公旦召公奭太公望畢公榮公太顛閎夭散/宜生南宫适其一人謂文母也廣雅曰希庻也)經始靈
臺成之不曰惟酆及鎬仍京其室庻人子來神降之吉
積徳延祚莫二其一(靈臺已見上文毛詩曰作邑於酆/又曰宅足鎬京左氏傳季梁曰人)
(和而神降之福史記曰古公積徳行義國人皆戴之漢/書翼奉上書曰永世延祚不亦優乎莫二其一謂周祚)
(延之長唯有其一莫能為二蔡/邕胡黄公頌曰參其二也)永惟此邦云誰之識越
可略聞而難臻其極(言誰之識言難識也馬融廣成頌/曰三五以來越可畧聞周禮嘉量)
(銘曰允/臻其極)子贏鋤以借父訓秦法而著色耕讓畔以閒田
沾姬化而生棘蘇張喜而詐騁虞芮愧而訟息(漢書賈/誼曰商)
(君遺禮義秦俗曰敗借父耰鋤慮有徳色音義曰假與/父鋤而徳之尚書傳曰虞人與芮人質其成於文王入)
(文王之境則見其人萌讓為士大夫入其國則見壬大/夫讓為公卿二國相謂曰此其君亦讓以天下而不居)
(也讓其所争以為閒田毛萇詩傳曰耕/者讓畔行者讓路蘇秦張儀已見上文)由此觀之土無
常俗而教有定式上之遷下均之埏埴(漢書董仲舒曰/上之化下下之)
(從上猶泥之在鈞唯甄者之所為如淳曰陶家作器於/鈞上杜預左氏傳注曰均平也老子曰埏埴以為器河)
(上公曰埏和也埴土也謂和土/以為器也埏朱然切埴市力切)五方雜㑹風流溷淆惰
農好利不昬作勞密邇獫狁戎馬生郊(漢書曰秦地五/方雜錯風俗不)
(純富人則商賈為利説文曰溷亂也溷或為渾尚書曰/惰農自安不昬作勞左氏傳曰以魯國之密邇仇讐毛)
(詩曰獫狁孔熾老子曰/天下無道戎馬生郊)而制者必割實存操刀(言在於/化也漢)
(書賈誼曰黄帝云操刀必割左氏傳子産曰大/官大邑而使學者製焉猶未能操刀而使之割)人之升
降與政隆替杖信則莫不用情無欲則賞之不竊(左氏/傳子)
(展曰杖徳莫如信杖信以待晉不亦可乎論語子曰上/好信則人莫敢不用情又曰季康子患盗孔子曰苟子)
(之不欲雖賞/之不竊也)雖智弗能理明弗能察信此心也庶免夫
戾(言已雖無才能然任其才信無欲之心庶足以理左/氏傳太史克曰庶幾免於戻乎戻下或有劣字非)
如其禮樂以俟來哲(論語冉求曰如其禮樂以俟君/子幽通賦曰訊來哲以通情)
　
　
　文選巻十
欽定四庫全書
　文選巻十一　　　　　　　梁　蕭統　編
　　　　　　　　　　　　　唐　李善　註
　逰覽
　　登樓賦(盛𢎞之荆州記曰富陽縣/城樓王仲宣登之而作賦)
　　　王仲宣(魏志曰王粲字仲宣山陽人獻帝西遷/從至長安以西京擾亂乃之荆州依劉)
　　　　(表後太祖辟為右丞相/掾魏國建為侍中卒)
登兹樓以四望兮聊暇(古/雅)日以銷憂(馮衍顯志賦曰伏/朱樓而四望采三)
(秀之華英孫卿子曰多暇曰者其出入不逺也賈逹國/語注曰暇間也暇或為假楚辭曰遷逡次而勿驅聊假)
(日以消時邊讓章華臺賦曰冀彌日以/銷憂漢書東方朔曰銷憂者莫若酒)覽斯宇之所處
兮實顯敞而寡仇(説文曰屋宇邊謂樓之宇也西京賦/曰雖斯宇之既坦季尤髙安館銘曰)
(增臺顯敞禁室静幽蒼頡篇/敞髙顯也爾雅曰仇匹也)挾清漳之通浦兮倚曲沮
之長洲(挾猶帶也山海經曰荆山漳水出焉而東南注/于睢漢書地理志曰漢中房陵東山沮水所出)
(至郢入江/睢與沮同)背墳衍之廣陸兮臨臯隰之沃流(杜預左氏/傳注曰陸)
(道也孟康漢書/注曰沃灌溉也)北彌陶牧西接昭丘(爾雅曰彌終也謂/終極也盛𢎞之荆)
(州記曰江陵縣西有陶朱公冡其碑云是越之范蠡而/終於陶爾雅曰郊外曰牧荆州圖記曰富陽東南七十)
(里有楚昭王墓登/樓則見所謂昭丘)華實蔽野黍稷盈疇(春秋文耀/鉤曰春至)
(其時華實乃榮説文曰疇耕治之/田也賈逵國語注曰一井為疇)雖信美而非吾土
兮曾何足以少留(楚辭曰雖信美而無禮北征賦曰/曾不得乎少留説文曰曾謂辭之)
(舒/也)遭紛濁而遷逝兮漫踰紀以迄今(紛濁喻代亂/也楚辭曰吸)
(精粹而吐紛濁孔安國尚書傳曰十二年/曰紀毛詩曰以迄于今毛詩曰迄至也)情眷眷而
懐歸兮孰憂思之可任(韓詩曰眷春懐顧毛詩曰/豈不懷歸毛萇曰懐思也)
(杜預左氏傳/注曰任當也)憑軒檻以遥望兮向北風而開襟(言/感)
(北風逾增鄉思也小雅曰憑依也漢書曰天子自軒/檻上隤銅丸韋昭曰軒檻殿上欄軒上板也風賦曰)
(有風颯然而至王/乃披襟而當之)平原逺而極目兮蔽荆山之髙岑
(楚辭曰目極千里傷春心漢書臨沮縣/荆山在東北也爾雅曰山小而髙曰岑)路逶迤而修
迥兮川既漾(以/上)而濟深(逶迤長貌也爾雅曰迥逺也/韓詩曰江之漾矣不可方思)
(薛君曰漾長也毛詩曰濟/有深涉爾雅曰濟度也)悲舊鄉之壅隔兮涕横墜
而弗禁(楚辭曰忽臨睨夫舊鄉漢中/山王勝曰不知涕泣之横集)昔尼父之在陳
兮有歸歟之歎音(左氏傳曰孔丘卒公誄之曰尼父/無自律論語子在陳曰歸歟歸歟)
鍾儀幽而楚奏兮莊舄顯而越吟(左氏傳曰晉侯觀/于軍府見鍾儀問)
(曰南冠而縶者誰也有司對曰鄭人所獻楚囚也使/税之問其族對曰伶人也使與之琴操南音公曰樂)
(操土風不忘舊也史記曰陳軫適楚秦惠王曰子去寡/人之楚亦思寡人不陳軫對曰昔越人荘舄仕楚執珪)
(有頃而病楚王曰舄故越之邮細人也今仕楚執珪富/貴矣亦思越不對曰凡人之思故在其病也彼思越則)
(越聲不思越則且楚聲人往聽之猶尚越/聲也今臣雖棄逐之楚豈能無秦聲者哉)人情同於懷
土兮豈窮逹而異心(窮謂鍾儀逹謂莊舄論語子曰小/人懐土孔安國曰懐思也吕氏春)
(秋曰道徳於/此窮違一也)惟日月之逾邁兮俟河清其未極(尚書云/日月逾)
(邁若弗云來左氏傳鄭子駟曰周詩有之俟河/之清人夀幾何杜預曰逸詩也爾雅曰極至也)冀王道
之一平兮假高衢而騁力(賈逵國語注曰觀望也冀與/觀同尚書曰王道正直孔安)
(國曰工道平直也髙衝謂大道/也薛君韓詩章句曰騁馳也)懼匏𤓰之徒懸兮畏井
渫之莫食(論語子曰吾豈匏瓜也哉馬能繫而不食鄭/𤣥曰我非匏瓜焉能繫而不食者冀徃仕而)
(得禄周易曰井渫不食為我心惻鄭𤣥曰謂己浚渫也/猶臣修正其身以事君也張璠曰可為惻然傷道未行)
(也然不食以/被任用也)歩棲遲以徙倚兮白日忽其將匿(毛詩曰衡/門之下可)
(以棲遲楚辭曰歩徙倚而遥/思杜預左氏傳注曰匿藏也)風蕭瑟而並興兮天慘慘
而無色(楚辭曰蕭瑟兮草木搖落而變衰通/俗文曰暗色曰黪傪輿黲古字通)獸狂顧以
求羣兮鳥相鳴而舉翼(楚辭曰狂顧南行王逸曰狂猶/遽也大戴禮夏小正曰鳴也者)
(相命/也)原野閴其無人兮征夫行而未息(原野閴無農人/但有征夫而己)
(周易曰閴其户閴其無人埤蒼/曰閴静也毛詩曰駪駪征夫)心悽愴以感發兮意忉
怛(丁/逹)而憯(七感/切)惻(廣雅曰感傷也毛詩曰勞心忉忉毛/萇曰憂勞也又曰勞心怛怛毛萇曰)
(怛怛猶/忉怛也)循堦除而下降兮氣交憤於胸臆(於力切司馬/彪上林賦注)
(曰除樓階也杜預左氏傳注曰交戾也/王逸楚辭注曰憤懣也説文曰臆胸也)夜參半而不寐
兮悵盤桓以反側(方言曰參分也韓子曰衛靈公泊濮/水夜分而聞有鼓瑟者毛詩曰耿耿)
(不寐易曰初九盤桓利居貞廣雅/曰盤桓不進也毛詩曰展轉反側)
　　逰天台山賦(并序山支遁天台山銘序曰余覽/内經  記云剡縣東南有天台山)
　　　孫興公(何法盛晉中興書曰孫綽字興公太原/人也為章安令稍遷散騎常侍領著作)
　　　　(郎尋轉廷尉卿卒于時/才筆之士綽為其冠)
天台山者葢山嶽之神秀者也(廣雅曰/秀異也)渉海則有方丈
蓬萊登陸則有四明天台(方丈蓬萊皆海中名山也爾/雅曰髙平曰陸謝靈逞山居)
(賦注曰天台四明相接連/四明方石四面自然開忩)皆𤣥聖之所逰化靈仙之所
窟宅(名山略記曰天台山即是定/光寺諸佛所降葛仙公山也)夫其峻極之狀嘉祥
之羙(毛詩曰嵩高維嶽峻極于/天東京賦曰僃致嘉祥)窮山海之瓌富盡人神
之壯麗矣(埤蒼曰塊/瑋珍琦也)所以不列於五嶽闕載於常典者
(爾雅曰太山為東嶽華山為西嶽衡山為南嶽/恒山為北嶽嵩山為中嶽常典五經之流也)豈不以
所立冥奥其路幽迥(冥奥者冥冥深奥/也幽迥遐逺也)或倒景於重溟
或匿峰於千嶺(重溟謂海也山臨水/而影倒故曰倒景也)始經魑魅之塗卒
踐無人之境(杜預左氏傳注曰魑山神魅怪/物莊子曰其道幽逺而無人)舉世罕能
登陟王者莫由禋祀(劉兆穀梁注曰舉盡也楚辭曰舉/世皆然將誰告孔安國尚書傳曰)
(精意以享/謂之禋)故事絶於常篇名標於竒紀(廣雅曰絶滅也/篇即常典也廣)
(雅曰標書也竒/紀即内經山記)然圖像之興豈虛也哉非夫遺世翫道
絕粒茹芝者烏能輕舉而宅之(列仙傳曰赤松子好食/松實絶穀孔安國尚書)
(傳曰米食曰粒音立列仙傳讚曰吞水湏茹芝莖斷食/休糧以除穀氣廣雅曰茹食也讓慮切楚辭曰願輕舉)
(而逺/遊)非夫遠寄冥搜篤信通神者何肯遙想而存之(言/非)
(寄情遐逺搜訪幽冥篤信善/道通神感化者何肯存之也)余所以馳神運思晝詠宵
興俛仰之間若已再升者也(莊子老聃謂崔□曰其疾/也哉俛仰之間再撫四海)
(之外也王弼周易注/曰若辭也□音劬)方解纓絡永託兹嶺(方猶將也纓/絡以喻世網)
(也説文曰嬰繞也纓與嬰通/郭璞山海經注曰絡繞也)不任吟想之至聊奮藻以
散懷(歸田賦曰揮/翰墨以奮藻)
太虚遼廓而無閡運自然之妙有(太虚謂天也自然謂/道也無閡謂無名妙)
(有謂一也言大道運彼自然之妙一而生萬物也管子/曰虚而無形謂之道鵩鳥賦曰寥廓忽荒老子曰天法)
(道道法自然鍾㑹曰莫知所出故曰自然王弼曰自然/無義之言窮極之辭也又曰妙者極之微也老子曰道)
(生一王弼曰一數之始而物之極也謂之為妙有者欲/言有不見其形則非有故謂之妙欲言其無物由之以)
(生則非無故謂之有也斯乃無中之有謂之妙有也阮/籍通老子論曰道者自然易謂之太極春秋謂之元老)
(子謂之/道也)融而為川瀆結而為山阜(老子曰三生萬物鍾/㑹曰㪚而為萬物也)
(融猶銷也班固終南山賦曰流/澤遂而成水停積結而為山)嗟台嶽之所竒挺寔神
明之所扶持(廣雅曰挺出也魯靈光殿賦序/曰豈非神明依憑支持者也)蔭牛宿以
曜峯託靈越以正基(天台越境故云牛宿也漢/書曰越地斗牛之分野)結根彌
於華岱直指高於九疑(結猶固也南都賦曰結根竦本/華岱九疑皆山名也劉瓛周易)
(義曰彌/廣也)應配天於唐典齊峻極於周詩(配猶對也左氏曰/傳周史謂陳侯)
(姜太嶽之後也山嶽則配天杜預曰/姜姓之先為堯四嶽故曰唐典也)邈彼絕域幽邃窈
窕(王逸楚辭注曰邈逺也絶逺也魯靈光殿賦曰琁/室㛹娟以窈窕洞房􁰈窱而幽邃王逸曰邃深也)近
智以守見而不之之者以路絕而莫曉(近智猶小智也/爾雅曰之往也)
(言近智守所見而不之假有之者以其/路斷絶莫之能曉也方言曰曉知也)哂夏蟲之疑冰
整輕翮而思矯(言淺近小智同乎夏蟲今既哂之故整/翮思矯也馬融論語注曰哂笑也荘子)
(北海若謂河伯曰夏蟲不可以語於氷者篤於時/也司馬彪曰厚信其所見之時也方言曰矯飛也)理無
隱而不彰啓二竒以示兆(劉向列女傳曰名無細而不/聞行無隠而不彰二竒赤城)
(瀑布也賈逵國/語注曰兆形也)赤城霞起而建標(卑/遙)瀑布飛流以界道
(支遁天台山銘序曰往天台當由赤城山為道徑孔靈/符㑹稽記曰赤城山名色皆赤狀似雲霞懸霤千仞謂)
(之瀑布飛流灑㪚冬夏不竭天台山圖曰赤城山天台/之南門也瀑布山天台之西南峰水從南巖懸注望之)
(如曵布建標立物以為之表識也戰國䇿曰舉標甚高/標卑遙切界道謂為道疆界也法華經曰黄金為䋲以)
(界八/道)覩靈驗而遂徂忽乎吾之將行仍羽人於丹丘尋
不死之福庭(楚辭曰仍羽人於丹丘兮留不死之舊鄉/王逸曰因就衆仙於明光也丹丘晝夜常)
(明山海經有羽人/之國不死之民)苟台嶺之可攀亦何羡於層城(薛君/韓詩)
(章句曰羡願也淮南子曰掘崑崙/墟以下地中有層城九重是也)釋域中之常戀暢超
然之高情(老子曰域中有四大漢書音義曰暢/通也老子曰雖有榮觀宴處超然)被毛褐
之森森振金策之鈴鈴(七啟曰余好毛楬未暇此服/也金䇿鍚杖也鈴鈴䇿聲)披
荒榛之蒙蘢陟峭崿之崢嶸(高誘淮南子注曰叢木曰/榛孫子曰草樹䝉蘢文字)
(集略曰崿崖也字/林曰峥嶸山高貌)濟楢(由/)溪而直進落五界而迅征(顧/愷)
(之啟䝉記注曰之天台山次經油溪謝靈運山居賦曰/淩石橋之莓苔越猶溪之榮紆注曰所居往來要經石)
(橋過楢溪人迹不復過此楢字雖殊竝酉留切落邪行/也五界五縣之界也孔靈符㑹稽記曰此山舊名五縣)
(之餘地五縣餘姚鄞句章剡/始寜服䖍漢書注曰鄞音銀)跨穹隆之懸磴(丁/鄧)臨萬丈
之絕冥(穹隆長曲貌西京賦曰閣道穹隆懸磴石橋也/顧愷之啟䝉記注曰天台山石橋路逕不盈尺)
(長數十歩歩至滑下臨/絶冥之澗冥幽深也)踐莓苔之滑石摶壁立之翠屏
(莓苔即石橋之苔也翠屏石橋之上石壁之名也異苑/曰天台山石有莓苔之險孔靈符㑹稽記曰赤城山上)
(有石橋懸度有石屏風横絶橋上邉有過逕纔客/數人仲長子昌言曰□帳翠屏之不坐莓音梅)攬樛
(居/求)木之長蘿援葛藟(力/鬼)之飛莖(顧愷之啟滎記注曰濟/石橋者摶巖壁捘女􁤒)
(葛藟之莖毛詩曰南有樛木葛藟纍之毛萇曰木下/曲曰樛爾雅曰女蘿兔絲賈逵國語注曰援引也)雖
一冒於垂堂乃永存乎長生(漢爰盎諌上曰臣聞千金/之子坐不垂堂老子曰長)
(生久視之道東方朔十洲/記曰桂英流丹服之長生)必契誠於幽昩履重險而逾
平(幽昩謂道也鍾㑹老子注/曰幽冥晦昩故稱為𤣥)旣克隮於九折路威夷而
修通(言其道嶮曲折有九也杜篤首陽山賦曰/九折委􁤒而多艱韓詩曰道威夷者也)恣心目
之寥朗任緩歩之從容(列子曰晏平仲問養生於管夷/吾曰恣目之所欲視恣意之所)
(欲行寥朗謂心虚目明也説文曰寥朗虚空也毛萇詩/傳曰朗明也列子曰子華之容緩歩濶視尚書曰從容)
(以/和)藉(慈/夜)萋萋之纎草蔭落落之長松(以草薦地而坐曰/藉楚辭曰春草生)
(兮萋萋杜篤首陽山賦/曰長松落落卉草䝉䝉)覿翔鸞之裔裔聽鳴鳳之嗈嗈
(裔裔飛貌也爾雅曰嗈/嗈和也謂聲之和也)過靈溪而一濯疏煩想於心胸
(靈溪溪名也廣雅曰濯洗/也賈逵國語注曰疏除也)蕩遺塵於旋流發五葢之遊
䝉(因一濯而假言也六塵虚假而能不住故曰蕩雖遺/而未能盡故曰遺中論曰六塵色聲香味觸法高誘)
(淮南子注曰旋流深淵也身意皆凈而能不離故曰發/五葢非真而蔽已善行故曰遊大智度論曰五葢貪欲)
(瞋恚睡眠調戱疑悔禮記曰/昭然發䝉五葢或為神表)追羲農之絕軌躡二老之
𤣥蹤(羲農伏羲神農也廣雅曰軌跡也又曰躡履也二/老老子老萊子也史記曰老子者楚苦縣人名耳)
(字聃姓李氏見周之袁乃遂去西至關關令曰子将隠/矣强為我著書乃著上下二篇言道徳之意又曰老萊)
(子亦楚人也著書十五篇言道家之用修道/而養壽也劉向别録曰老萊子古之壽者)陟降信宿
迄於仙都(毛詩曰陟降庭止毛萇曰陟降上下左氏傳/曰凡師一宿為舍再宿為信爾雅曰迄至也)
(十洲記曰凔浪海島中有石室/九老仙都治處仙官數萬人)䨇闕雲竦以夾路瓊臺
中天而懸居朱闕玲瓏於林間玉堂陰映于高隅(顧愷/之啟)
(䝉記注曰天台山列雙闕於清霄中上有瓊樓瑶林醴/泉仙物畢具十洲記曰承淵山金臺玉樓流精之闕瓊)
(華之室西王母之所治真官仙靈之/所宗也晉灼漢書注曰玲瓏明見貌)彤雲斐亹(亾/匪)以翼
櫺曒(公/烏)日炯晃於綺疏(斐□文貌翼猶承也櫺忩間子/也毛詩曰有如曒日炯晃光明)
(也李尤東觀銘曰房闥内布綺疏外陳薛綜西京/賦注曰竦刻穿之也然刻為綺文謂之綺疏也)八桂
森挺以凌霜五芝含秀而晨敷(山海經曰桂林八樹在/賁隅東郭璞曰八樹成)
(林言其大也賁隅音畨隅神農本草經曰桂葉冬夏常/青不枯又曰赤芝一名丹芝黄芝一名金芝白芝一名)
(玉芝黒芝一名𤣥芝紫芝一名水/芝馮衍顯志賦曰食五芝之茂英)惠風佇芳於陽林醴
泉涌澑於陰渠(邊讓章華臺賦曰惠風春施宁猶積也/佇與宁同毛萇詩曰山南曰陽鄭𤣥周)
(禮注曰陽林生於山南史記曰崑崙山上有醴泉/白虎通曰醴泉者美泉狀如醴隂渠山北之渠)建木
滅景於千尋琪樹璀璨而垂珠(淮南子曰建木在廣都/衆帝所自上下日中無)
(景呼而無響葢天地之中也山海經曰神人之丘有建/木百仞無枝又曰崑崙之墟北有珠樹文玉樹玕珙樹)
(璀璨珠垂貌玕羽/俱切璀七罪切)王喬控鶴以沖天應真飛鍚以躡虚
(列仙傳曰王子喬者周靈王太子晉也道人浮丘公接/以上嵩高山三十餘年後人於山上見之曰告我家於)
(七月七日待我於緱氏山頭果乗白鶴駐山頭毛萇詩/傳曰控引也史記楚荘王曰有鳥不蜚蜚乃冲天百法)
(論曰并及八輩應真僧然應真謂羅漢也大智度/論曰菩薩常應二時頭陀常用錫杖經傳佛像)騁神
變之揮霍忽出有而入無(言衆仙既登正道故能騁其/神變出於衆有而入無為也)
(淮南子曰出於/無有入於無為)於是逰覽旣周體靜心閒(王逸楚辭注/曰閒靜也)
害馬已去世事都捐(莊子曰黄帝將見大隗于具茨之/山適遇牧馬童子黄帝曰請問為)
(天下小童曰夫為天下者亦奚以異乎牧馬者哉亦但/去其害馬者而已矣郭璞曰馬以過分為害歸田賦曰)
(與世事/乎長辭)投刃皆虛目牛無全(莊子曰庖丁為文惠君屠/牛文惠君曰善哉技庖丁)
(對曰臣好者道進乎技矣臣始解牛時所見無非牛者/三年之後未嘗見全牛也今臣以神遇而不以目視也)
凝思幽巖朗詠長川(廣雅曰凝止也/朗猶淸徹也)爾乃羲和亭午逰
氣高褰(楚辭曰吾令羲和弭節兮王逸曰羲和日/御也午日中徐爰射雉賦注曰褰開也)法鼓
琅以振響衆香馥以揚煙(法華經曰擊大法/鼓又曰燒衆名香)肆覲天宗
爰集通仙(天宗謂老君也通仙謂衆仙也其通猶通/候也尚書曰肆覲羣后孔安國曰肆遂也)挹
以𤣥玉之膏𠻳以華池之泉(毛萇詩傳曰挹斟也山海/經曰密山是生𤣥玉玉膏)
(之所出郭璞曰言玉膏中又出/黑玉史記曰崑崙其上有華池)散以象外之說暢以無
生之篇(象外謂道也周易曰象者像也荀粲列傳粲答/兄□云立像以盡意此非通乎象外者也象外)
(之意故藴而不出矣無生謂釋典也維摩詰/曰是天女所願具足得無生忍俁牛矩切)悟遣有之
不盡覺渉無之有間(言道釋二典皆以無為宗今悟有/為非而遣之遣之而不盡覺無為)
(是而涉之渉之而有間言皆滯於有/也説文曰悟覺也小雅曰間隙也)泯色空以合跡忽
卽有而得𤣥(言有既滯有故釋典泯色空以合其跡道/教忽於有而得於𤣥郭象莊子注曰冺平)
(泯也又曰本末内外暢然俱得泯然無跡維摩經喜見/菩薩曰色色空為二色即是空非色滅空色性自空如)
(是受想行識識空為二識即是空非識滅空識性自空/於其中通而逹者為入不二法門有謂有形也王弼老)
(子注曰凡有皆始於無又曰有之所始以無為本然王/以凡有皆以無為本無以有為功将欲窹無必資於有)
(故曰即有而得𤣥也王/弼又曰𤣥冥嘿無有也)釋二名之同出消一無於三幡
(釋謂解説令㪚也二名即有名物始無名物母也言二/名雖異釋之令同出於道也老子曰無名天地之始有)
(名萬物之母故常無欲以觀其妙常有欲以觀其徼此/兩者同出而異名同謂之𤣥王弼曰兩者謂始與母也)
(同出於𤣥也異名所施不同也在首則謂之始終則謂/之母也訓暢令盡也三幡色一也色空二也觀三也言)
(三幡雖殊消令為一同歸於無郤敬輿與謝慶緒書論/三幡義曰近論三幡諸人猶多欲既觀色空别更觀識)
(同在一有而重假二觀於理為長然敬輿之/意以色空及觀為三幡識空及觀亦為三幡)恣語樂以
終日等寂黙於不言(夫言從道生道因言暢道之因言/理歸空一故終日語樂等乎不言)
(莊子曰言而足則終日言而盡道也又曰/言無言終身未嘗言終身不言未嘗不言)渾萬象以冥
觀兀同體於自然(妙悟𤣥宗則蕩然都遺不知已之是/已不見物之為物故渾齊萬象以冥)
(觀兀然同體於自然孝經鉤命決曰地以舒形萬象咸/載冥昧也言不顯視也兀無知之貎也自然己見上文)
　　蕪城賦(四言集云登廣陵故城漢書曰廣陵國高/帝十一年屬呉景帝更名江都武帝更名)
　　　(廣陵江都易王非廣/陵厲王胥皆都焉)
　　　鮑明遠(沈約宋書鮑昭字明逺文辭贍逸世祖/時昭為中書舍人上好為文章自謂物)
　　　　(莫能及昭悟其旨為文多鄙言累句當時咸/謂昭才盡實不然也臨海王子瑱為荆州昭)
　　　　(為前軍掌書記之任/子瑱敗為亂兵所殺)
濔(弭/)迆(以/爾)平原(濔相連漸平之貌也廣雅/曰迆斜也平原即廣陵也)南馳蒼梧漲
(張/)海北走(去/聲)紫塞雁門(南馳北走言所通者逺也漢書/有蒼梧郡謝承後漢書曰陳茂)
(常渡漲海如淳漢書注曰走音奏趨也崔豹古今注曰/秦所築長城土色皆紫漢塞亦然故稱紫塞漢書有雁)
(門/郡)柂以漕渠軸以崑崗(廣雅曰柂引也漕渠䢴溝也左/氏傳曰呉城䢴溝通江淮杜預)
(曰通糧道説文曰漕水轉榖也又曰軸持輪也崑崗廣/陵之鎮平也類車軸之持輪河圖括地象曰崑崗之山)
(横為地軸柂或/為呿軸或為䄂)重江複關之隩四㑹五逹之莊(南臨二/江曰重)
(濵帶江南曰複蒼頡篇曰隩藏也洛陽記曰銅駞二/杖在四㑹道頭爾雅曰五逹謂之康六逹謂之莊)當
昔全盛之時車挂轊(衛/)人駕肩(全盛謂漢時也史記蘓/秦説齊王曰臨菑之塗)
(車轂擊人肩摩説文曰轊車軸端杜/預左氏傳注曰駕陵也謂相迫切也)廛閈撲(卜/)地歌吹
沸天(鄭𤣥周禮注曰廛民居區域之稱説文曰閈閭也/方言曰撲盡也郭璞曰今種物皆生云撲地出也)
孳(兹/)貨鹽田鏟利銅山(聲類曰孳蕃也孳滋古字通也/海賦曰陸死鹽山蒼頡篇曰鏟)
(削平也初産切史記曰吳有豫章郡/銅山呉王濞盗鑄錢煮海水為鹽)才力雄富士馬精
妍(班固傳贊曰材力有餘士馬强盛范曄後漢/書曰王元説隗囂曰今天水完富士馬最强)故能奓
秦法佚周令(聲類曰奓侈字也軼過也佚與/軼通西都賦曰覽秦制跨周法)劃崇墉刳
濬洫圖修世以休命(字林曰佳刀曰劃刳謂除消其土/也周易曰刳木為舟嶭綜西京賦)
(注曰墉謂城洫池也左氏傳北宫文子曰其有國家令/問長世尚書曰俟天休命春秋元命苞曰命者天之命)
(也/)是以板築雉堞之殷井幹(寒/)烽櫓之勤(郭璞曰三蒼/解詁曰板築)
(墻上下板築杵頭鐡沓也鄭𤣥周禮注曰雉長三丈高/一丈杜預左氏傳注曰堞女牆也殷盛也淮南子曰大)
(構架興宫室雞棲井幹許慎曰皆屋/構飭也郭璞上林賦注曰櫓望樓也)格高五嶽袤廣三
墳(蒼頡篇曰格量度也五嶽已見天台賦南北曰袤三/墳未詳或曰毛詩曰遵彼汝墳又曰鋪敦淮墳爾雅)
(曰墳莫大於河/墳此葢三墳)崪(慈/聿)若斷岸矗(丑/六)似長雲(崪髙峻也/矗齊平也)製
磁石以禦衝糊頳壤以飛文(三輔黄圖曰阿房宫以磁/石為門懐刃者止之廣雅)
(曰衝突也字書曰糊黏也户徒切毛/萇詩傳曰赬赤也七啟曰耀飛文)觀基扄之固䕶將
萬祀而一君(説文曰扄外閉之□也凡文士之言基扄/汎論城闕猶車稱軫舟謂之艫耳非獨指)
(扄也固䕶/言牢固也)出入三代五百餘載竟𤓰剖而豆分(王逸廣/陵郡圖)
(經曰郡城吳王濞所築然自漢迄于晉末故云出入三/代五百餘載也漢書賈誼上疏曰高帝𤓰分天下王功)
(臣/也)澤葵依井荒葛骨塗(王逸楚辭注曰風萍水/葵生於池中胷猶結也)壇羅虺
(吁/鬼)􁊋(羽/逼)階鬭麏(居/筠)鼯(王逸楚辭注曰壇堂也毛詩曰為/鬼為􁊋毛萇曰蜮短狐也公羊傳)
(曰有麋而角劉兆曰麋麞也/麏與麋音義同鼯鼯䑕也)木魅(莫/隗)山鬼野䑕城狐(説/文)
(曰魅老物精也莫愧切楚辭九歌有祭山鬼漢書曰蘓/武掘野鼠草實而食之魏明帝長歌行曰久城育狐兔)
(高墉多/鳥聲)風嘷雨嘯昬見晨趨(左氏傳曰豺狼/所嘷也胡髙切)饑鷹厲吻
寒鴟嚇雛(厲摩也鄭𤣥周禮注曰吻口邊也亡粉切鄭/𤣥毛詩箋曰口拒人曰嚇火嫁切郭璞爾雅)
(注曰雛生而能自/食者謂鳥子也)伏􁄣藏虎乳血飱膚(字書曰􁄣古文/暴字蒲到切􁄣)
(或為甝爾雅曰甝/白虎甝户甘切)崩榛塞路崢嶸古馗(服䖍漢書注曰/榛木叢生也廣)
(雅曰崢嶸深冥也韓詩曰肅肅兔置施于中/馗㠔君曰中馗馗中九交之道也仇悲切)白楊早落
塞草前衰(崔豹古今注曰白楊葉圜李陵書/曰凉秋九月塞外草衰塞或為寒)稜稜霜氣
䔩䔩風威(稜稜霜氣嚴冬之貌䔩䔩/風聲勁疾之貌䔩素鹿切)孤蓬自振驚砂坐
飛(無故而飛/曰坐飛)灌莽杳而無際叢薄紛其相依(廣雅曰灌/叢也王逸)
(楚辭注曰草/木交曰薄)通池旣已夷峻隅又已頽(通池城壕也/峻隅城隅也)直
視千里外唯見起黄埃(王逸楚辭注/曰埃塵也)凝思寂聽心傷已
摧(天台山賦曰/凝思高巖)若夫藻扄黼帳歌堂舞閣之基琁淵碧
樹弋林釣渚之館(藻扄扄施藻畫也司馬相如美人賦/曰芳香芬烈黼帳高張琁淵玉池也)
(碧樹玉/樹也)呉蔡齊秦之聲魚龍爵馬之玩(楚辭曰呉歈蔡/謳漢書藝文志)
(有齊歌秦歌西京賦曰海鱗變而成/龍又曰大雀踆踆又曰爵馬同轡)皆薰歇燼滅光沉
響絕(杜預左氏傳注曰薰香/草也又曰燼火之餘木)東都妙姫南國麗人蕙心
紈質玉貌綘脣(陸機擬東城一何高曰京洛多妖麗玉/顔俾瓊蕤然京洛即東都也曹子建詩)
(曰南國有佳人華容若桃李左九嬪武帝納皇后頌曰/如蘭之茂好色賦曰腰如東素蘭葱同類紈素兼名文)
(士受竒故變文耳宋玉笛賦曰頳顔臻/玉貌起揚雄蜀都賦曰眺朱顔離絳脣)莫不埋魂幽石
委骨窮塵(委猶/積也)豈憶同輿之愉樂離宮之苦辛哉(魏志/曰明)
(帝悼毛皇后有寵出入與帝同/輿輦長門賦曰期城南之離宫)天道如何吞恨者多抽
琴命操為蕪城之歌(韓詩外傳曰孔子抽琴按軫以授子/貢廣雅曰命名也琴道曰琴有伯夷)
(之操夫遭遇異時窮則/獨善其身故謂之操)歌曰邉風急兮城上寒井逕滅
兮丘隴殘(周禮曰九夫為井又曰/夫間有遂遂上有徑)千齡兮萬代共盡兮
何言(莊子曰化窮/數盡謂之死)
　宫殿
　　魯靈光殿賦(并序/)
　　　王文考(范瞱後漢書曰王逸字叔師南郡宜城/人也子延壽字文考有雋才逰魯作靈)
　　　　(光殿賦後蔡邕亦造此賦未成及見延壽所/為甚竒之遂輟翰而止後溺水死時年二十)
　　　　(餘/)
　　　　張載注
魯靈光殿者葢景帝程姬之子恭王餘之所立也(善曰/漢書)
(景帝十三王傳曰/程姫生魯恭王餘)初恭王始都下國好治宫室(善曰漢/書曰恭)
(王徙魯好治宫室毛詩曰命于下國韋昭國語注曰曲/沃在絳下故曰下國然以天子為上國故諸候為下國)
遂因魯僖基兆而營焉(昔魯僖公使大夫公子奚斯上/新姜嫄之廟下治文公之宫故)
(曰遂因魯僖基兆而營焉善曰史記季友奉公/子申立是為釐公釐與僖同爾雅曰兆域也)遭漢中
微盜賊奔突(突唐突也詩/云昆夷突矣)自西京未央建章之殿皆見
隳壞(未央建章西京二殿之名/杜預左氏傳注曰隳毁也)而靈光巋(苦/軌)然獨存(歸/然)
(高大堅固貎也善曰孔叢/子孔子曰夫山者巋然高)意者豈非神明依憑支持以
保漢室者也(善曰廣雅/曰意疑也)然其規矩制度上應星宿(音/秀)亦
所以永安也(善曰上應星宿謂觜陬也/賦曰規矩應天上憲觜陬)予客自南鄙觀
藝於魯(南鄙荆州也廣雅曰鄙國也藝/六經也魯有周公孔子在焉)覩斯而眙(丑吏/切愕)
(視曰眙本為藝/而來見此驚也)曰嗟乎詩人之興感物而作(見可嗟之/物為作詩)
(作/賦)故奚斯頌僖歌其路寢而功績存乎辭德音昭乎聲
(善曰韓詩曰新廟奕奕奚斯所作嶭君曰奚斯魯公子/也言其新廟奕奕然盛是詩公子奚斯所作也左氏傳)
(司馬侯曰先王務修徳音以享神/人毛詩曰我有嘉賓徳音孔昭)物以賦顯事以頌宣
匪賦匪頌將何述焉遂作賦曰粤若稽古帝漢祖宗濬
哲欽明(若順也稽考也言能順天地考行古之道者帝/也濬深也哲智也又有深知欽明詩云濬哲維)
(商書云放勲欽明善曰書曰粤/若稽古帝堯又曰濬哲文明)殷五代之純熙紹伊唐
之炎精(善曰殷盛也五代周殷夏唐虞也言漢盛於五/代純熙之道而紹帝堯大徳之運毛詩曰時純)
(熙矣爾雅曰純大也孔安國尚書傳曰熙廣也爾雅曰/紹繼也詩含神霧曰慶都生伊堯孔安國尚書傳曰堯)
(以唐侯升為天子李尤徳陽殿賦曰若炎唐稽古作先/東觀漢記序曰漢以炎精布耀或幽而光又馮衍説鮑)
(永曰社稷復/存炎精更輝)荷天衢以元亨廓宇宙而作京(衢道也易/曰荷大之)
(衢道大行也元善之長也亨嘉之㑹也天所覆為宇中/所由為宙也善曰方言曰張小使大謂之廓鄭𤣥周易)
(注曰人君在上位/負荷天之大道)敷皇極以創業協神道而大寧(皇極/皇建)
(其有極謂得中也恊和神明之道而天下大寜皆謂初/漢之盛時也善曰孟子曰君子創業垂統為可繼也周)
(易曰聖人以/神道設教)於是百姓昭明九族敦序乃命孝孫俾侯
于魯(善曰尚書曰百姓昭明又曰敦序九族孔安國曰/九族高祖𤣥孫之親也爾雅曰命告也毛詩曰孝)
(孫有慶又曰建爾/元子俾侯于魯)鍚介珪以作瑞宅附庸而開宇(介大/也圭)
(長尺二寸謂之介瑞信也諸侯鍚大圭以為瑞信又以/為寳申伯之封云鍚爾介圭以作爾寳古者附庸百里)
(魯五百里之封也成王以周公有大功鍚二十四等附/庸方七百里以是開居也善曰毛詩曰鍚之山川土田)
(附庸又曰大啟/爾字為周室輔)乃立靈光之祕殿配紫微而為輔(詩云/祕宫)
(有侐紫㣲至尊宫斥京師善曰毛萇詩傳曰祕神也西/京賦曰思比象於紫㣲春秋合誠圖曰北辰其星七在)
(紫㣲/中)承明堂於少陽昭列顯於奎之分野(善曰言承漢/明堂而在少)
(陽之位其光昭列顯於奎之分野也爾雅曰分次也漢/書曰泰山郡奉髙縣有明堂武帝造又曰少陽東方也)
(又曰魯地奎婁之分野也一曰春秋説題辭曰心為/天明堂以布政教言靈光承天之明堂在少陽之地)瞻
彼靈光之為狀也則嵯峨㠑(罪/)嵬(隗/)峗巍㠥􁤍(皆其形/也善曰)
(皆髙峻之貎峗羗軌切巍五/軌切㠥盧罪切􁤍枯罪切)吁可畏乎其駭人也(駭驚/也故)
(覩斯而𣅿孔安國尚/書傳曰吁疑怪之辭)迢嶢倜儻豐麗博敞洞轇轕乎其
無垠也(又其形也博廣也敞高平也善曰迢嶢高貎也/倜儻非常也上林賦曰張樂乎膠葛之㝢郭璞)
(曰言曠逺/深邈貎)邈希世而特出𦍑瓌譎而鴻紛(𦍑辭也𦍑亦/乃也善曰瑰)
(異譎詭也甘泉賦/曰上洪紛而相錯)屹(魚/乙)山峙以紆欝隆崛(魚/勿)岉(勿/)乎青
雲(屹猶孽也高大貌詩云臨衝茀茀崇墉屹屹隆屈也/西京賦曰終南太一隆屈崔崒崛岉乎青雲言此物)
(上逮青雲善曰/廣雅曰峙止也)鬱坱(鞅/)圠(烏/㸃)以嶒(七/耕)􁤗(宏/)崱(助/力)繒綾(陵/)
而龍鱗(崱崱嶷然皆其形也善曰坱圠無齊限之貎増/􁤗深空貌繒綾不平貌甘泉賦曰嵌巖巖其龍)
(鱗/)汨(于/筆)磑磑(玉/哀)以璀璨赫燡燡(亦/)而爥坤(皆其形貌光/輝也善曰汨)
(淨貎磑磑高貌璀粲衆材飾/貌燡尤明貌爥坤光照下土)狀若積石之鏘鏘又似乎
帝室之威神(威神言尊嚴也善曰積石山名西都賦曰/激神嶽之嶈嶈帝室天帝之室春秋合誠)
(圖曰紫宫/太帝室也)崇墉岡連以嶺屬朱闕巖巖而䨇立(墉牆也/善曰李)
(尤徳陽殿賦/曰朱闕岩岩)高門擬于閶闔方二軌而並入(閶闔天門/也王者因)
(以為門善曰二軌謂容兩車也鄭𤣥儀禮注曰方/併也周禮曰應門二軌鄭𤣥周禮注曰軌謂轍廣)於是
乎乃歴夫泰階以造其堂俯仰顧盻東西周章(造其堂/觀其狀)
(而賦之善曰孔安國/尚書傳曰造至也)彤彩之飾徒何為乎㵆㵆涆涆流
離爛漫(善曰㵆㵆涆涆光明盛貎㵆古老/切涆古旦切流離爛漫分㪚逺貌)皓壁皜曜以
月照丹柱歙赩而電烻霞駮雲蔚若陰若陽(其色狀也/善曰皜曰)
(也古老切崔駰七依曰丹切/柱彫牆烻光盛起烻弋戰)瀖濩燐亂煒煒煌煌(善曰采/色衆多)
(眩曜不定也瀖/音霍濩音穫)隱陰夏以中處霐寥窲以崢嶸(善曰隂/夏向北)
(之殿也韋仲将景福殿賦曰隂夏則有望舒凉室亦與/此同霐寥窲崢嶸皆幽深之貌霐烏宏切寥魯天切窲)
(音/巢)鴻爌炾以爣閬飋蕭條而清泠(鴻大也爌炾爣閬皆/寛明也善曰飋蕭條)
(清凉之貌爌苦晃切炾呼/廣切爣土黨切閬音朗)動滳瀝以成響殷雷應其若
驚(善曰言簷垂滴瀝纔成小響室内應之其聲/似雷之驚也説文曰滴瀝水下滴瀝之也)耳嘈嘈
以失聽目矎矎而喪精(言炫燿也矎矎目不正也善曰/埤蒼曰嘈嘈聲衆也廣雅曰矎)
(視也洞簫賦曰愍眸/子之䘮情矎火縣切)駢密石與琅玕齊玉璫與璧英(琅/玕)
(珠也似玉尚書曰球琳琅玕善曰李軌法言注曰駢竝/也國語曰天子之室加密石焉韋昭曰密密理謂砥也)
(然彼以密石磨琢此亦為飾也西都賦曰裁金璧以飾/璫璧英玉之英也孝經援神契曰玉英玉有英華之色)
遂排金扉而北入霄靄靄而晻曖(言深邃也/霄冥也)旋室㛹娟
以窈窕洞房呌窱而幽邃(善曰淮南子曰傾宫旋室在/崑崙閶闔之中徐幹七喻曰)
(連觀飛榭旋室廻房旋室曲屋也㛹娟迴曲貌楚/辭曰姱容修態亘洞房西京賦曰望呌窱以經廷)西廂
踟蹰以閒晏(西廂西序也踟蹰連閣傍小室也閒清閒/也可以燕㑹踟或移字善曰踟蹰相連貌)
(毛萇詩傳曰宴/安也言安靜也)東序重深而奥祕(東序東廂也互言之/文相避耳爾雅曰東)
(西廂謂之序善曰廣雅曰/奥藏也字書曰祕密也)屹鏗暝以勿罔屑黶翳以懿
濞(寂寞之形也善/曰暝莫耕切)魂悚悚其驚斯心􁚓􁚓而發悸(驚斯/於此)
(驚也善曰蘓林漢書注曰葸葸懼貌􁚓與/葸同説文曰悸心動也渠季切悸或為欷)於是詳察其
棟宇觀其結構(欲安心定意審其事也善曰高誘/吕氏春秋注曰結交也構架也)規矩
應天上憲觜陬(應天文星宿也憲法也善曰爾雅曰觜/陬之星營室東壁也毛詩曰定之方中)
(作為楚宫毛萇曰定營室/也觜子移切陬子瑜切)倔佹雲起嶔崟離樓(善曰甘/泉賦曰)
(大夏雲譎波詭離樓衆木交加之貌長門賦曰羅丰茸/之遊樹離樓梧而相撑倔渠物切佹君委切樓力朱切)
三間四表八維九隅(室毎三間則有四表四甪/四方為八維井中為九)萬楹叢
倚磊砢相扶(楹柱也善曰磊/砢狀大之貌)浮柱岹嵽以星懸漂嶢􁘌
而枝柱(枝柱言無根而倚立也善曰甘泉賦曰抗浮/柱之飛榱溧輕貌嶢􁘌不安之貌􁘌五結切)
(蒼頡篇曰柱/枝也誅僂切)飛梁偃蹇以虹指揭蘧蘧而騰湊(善曰甘/泉賦曰)
(厯倒景而絶飛梁西都賦曰抗應龍之虹梁崔駰七/依曰夏屋蘧蘧高也音渠王逸楚辭注曰湊聚也)層
櫨磥垝以岌峩曲枅要紹而環句(善曰説文曰槈櫨柱/上枅蒼頡篇曰枅柱)
(上方木然枅櫨為一此重言之/葢有曲直之殊爾要紹曲貌)芝栭欑羅以戢孴枝牚
杈枒而斜據(芝栭山節方小木為之牚眉梁之上也各/長三尺牚或作棖字善曰説文曰栭枅上)
(梁蒼頡篇曰欑聚也戢孴衆貌孴乃立切説文曰牚柱/也恥孟切权枒參差之貎权楚加切枒音牙毛萇詩傳)
(曰據/依也)傍夭蟜以横出互黝糾而搏負(善曰天蟜黝糾特/出之貎蟜巨表切)
(黝於糾切摶負/負荷而欑摶也)下岪蔚以璀錯上﨑嶬而重注(善曰岪/蔚特起)
(貌璀錯衆盛貌岪扶弗切﨑嶬危/嶮貌﨑音綺嶬音蟻注猶屬也)捷獵鱗集支離分赴
(善曰㨗獵相接/貌支離分㪚也)縱横駱驛各有所趣(善曰縱横四㪚/也駱驛不絶)爾
乃懸棟結阿天窻綺疎(天忩高忩也綺文也疎刻鏤也/善曰周書曰明堂咸有四阿屋)
(四垂也綺疏/已見上文)圜淵方井反植荷蕖(反植者根在上而葉/在下爾雅曰荷芙蕖)
(種之於員洲方井之中以為光輝/善曰鄭𤣥周禮注曰植根生之屬)發秀吐榮菡蓞披敷
綠房紫菂窋䆛垂珠(緑房芙蕖之房刻繒為之緑色紫/菂菂中芍也爾雅曰其中菂珠珠)
(之實窋䆛也善曰爾雅曰荷其華菡蓞菡胡感切蓞徒/感切菂與芍同音的説文曰窋物在穴中貌張滑切䆛)
(亦窋也/竹亞切)雲楶藻梲龍桷雕鏤(雲節畫雲氣為山節也棁/梁上楹又畫水草之文龍)
(桷畫椽為龍善曰爾雅曰栖謂之節郭璞曰節櫨也楶/與節同論語曰山節藻棁包咸曰棁者梁上楹盡為藻)
(文鄭𤣥禮記注曰栭謂之梁/楚辭曰仰觀刻桷畫龍蛇)飛禽走獸因木生姿(為之/形也)
(善曰高唐賦曰狀/似走獸或象飛禽)奔虎攫挐以梁倚仡奮舋而軒鬐(善/曰)
(攫拏相摶持也羽獵賦曰熊熊之拏攫張揖漢書注曰/梁倚相著也仡舉頭也郭璞曰鬐背上鬟杜預左氏傳)
(注曰舋/動也)虯龍騰驤以蜿蟺頷若動而􁀙跜(善曰杜預左/氏傳注曰頷)
(搖頭也牛感切李尤辟廱賦曰萬騎􁀙/跜以攫拏􁀙跜動貌􁀙音逵跜音尼)朱鳥舒翼以峙
衡騰虵蟉虯而遶榱(榱亦椽也有三名一曰椽二曰桷/三曰榱善曰春秋漢含孽曰太一)
(之常居前朱烏衡四阿之長衡也淮南子曰桁題/不枅文字曰騰蟉虯曲貌蟉力鳥切虯巨繞切)白鹿
孑蜺於欂櫨蟠螭宛轉而承楣(善曰古王子喬辭曰王/子喬參駕白鹿雲中遨)
(孑蜺延首之貌孑甄熱切蜺詣結/切方言曰未升天龍謂之蟠龍)狡兔跧伏於柎側猨狖
攀椽而相追(善曰説文曰跧蹴/也壯樂切柎音父)𤣥熊舑舕以斷斷却負
載而蹲跠(跠踞也善曰舑舕吐舌貌舑吐玷切舕/吐暫切蒼頡篇曰斷齒根也牛斤切廣)
(雅曰蹲/跠踞也)齊首目以瞪眄徒眽眽而狋狋(齊首目以瞪眄/駢頭而相觀視)
(眽眽狋狋視貌善曰埤蒼曰瞪直證切爾雅曰/眽相視也英革切説文曰狋犬怒貌牛飢切)胡人遥
集於上楹儼雅跽而相對仡欺􁚓以鵰􁀙􁰗顤顟而暌
睢狀若悲愁於危處憯嚬蹙而含悴(皆胡夷之畫形也/人尊於鳥獸故著)
(在上楹儼雅而相對言敬恭也善曰儼雅跽貌説文曰/跽長跪也竒凡切欺􁚓大首也鵰睨如鵰之視也聲類)
(曰瞲驚視也睨輿瞲同呼穴切􁰗鵘顟大首深目之貌/􁰗鳥交切䴃呼交切顟力交切睽張目貎孟子曰嚬蹙)
(而言蹙/憂貌)神仙岳岳於棟間玉女闚窻而下視(神女之人/又彌高也)
(善曰岳岳立貌李尤函谷/闗銘曰玉女流眄而下視)忽瞟眇以響像若鬼神之髣
髴(善曰瞟眇視不明之貎説文曰瞟睽也廣雅曰眇莫/也響像猶依稀非正形聲也説文曰彷彿相似視不)
(諟也諟/與諦同)圖畵天地品類羣生雜物竒怪山神海靈寫載
其狀託之丹青千變萬化事各繆形隨色象類曲得其
情(言委曲得情也善曰列子曰千變萬化不可窮極/繆形形不同也淮南子曰以鐃視形曲得其情)上
紀開闢遂古之初(更畫太古開闢之時帝王之君也善/曰尚書考靈耀曰天地開闢曜滿)
(舒光楚辭曰遂古/之初誰傳道之)五龍比翼人皇九頭(善曰春秋命厯/序曰皇伯皇仲)
(皇叔皇季皇少五姓同期俱駕龍周密與神通號曰五/龍又曰人皇九頭捷羽葢乗雲車出陽谷分九河宋均)
(曰九頭九人也/提羽葢鳥之羽)伏羲鱗身女媧蛇軀(女媧亦三皇也善/曰列子曰伏羲女)
(媧蛇身而人面有大聖之徳𤣥/中記曰伏羲龍身女媧蛇軀)鴻荒朴略厥狀睢盱(鴻/大)
(也朴質也略野略上古之世為鴻荒之世也書其形亦/質而略睢盱質朴之形善曰法言曰鴻荒之世聖人惡)
(之尚書璇璣鈐曰帝譽以上朴畧有象難傳西/京賦曰睢旴跋扈字林曰㫿仰目也旴張目也)煥炳可
觀黄帝唐虞(至於煥炳可觀唯黄帝堯舜以來易曰黄/帝堯舜重衣裳而天下治善曰尚書旋璣)
(鈐曰帝堯煥/炳隆興可觀)軒冕以庸衣裳有殊(車曰軒冠曰冕庸用/也作此車服以賜有)
(功章有徳書曰車服以庸上曰衣下/曰裳有功者賞無功者否故曰殊也)上及三后媱妃亂
主(皆畫其形也三后夏殷周也善曰國語史蘓曰昔夏/桀妹喜有竉而亾夏殷辛妲己有竉而亾殷周幽褒)
(姒有竉周/於是乎亡)忠臣孝子烈士貞女(忠臣屈原子胥之等孝/子申生伯竒之等烈士)
(豫讓聶政之等貞/女梁寡昭姜之等)賢愚成敗靡不載叙(善曰列子曰但/伏羲以來賢愚)
(好醜成敗是非/無不消㓕也)惡以誡世善以示後(善曰家語曰孔子/觀於明堂觀四墉)
(有堯舜桀紂之象而各有善惡之狀興廢之誡焉孔叢/子子思曰古者則有國史書之以示後也善以為示惡)
(以為/誡也)於是乎連閣承宫馳道周環(馳道馳馬之道旋宫而匝/毛萇詩曰若年不順成馳)
(道不修善曰馳道人君所行之道/也君必乗車馬故以馳為名也)陽榭外望髙樓飛觀
(大殿無内室謂之榭春秋傳/曰宣榭災榭而高大謂之陽)長途升降軒楹曼延(長途/升降)
(閣道上下也軒楹所以開明也善曰上林/賦曰長途中宿郭璞曰途樓閣間陛道)漸臺臨池層
曲九成(善曰言重高九層也吕氏春秋曰/有娀氏有二佚女為九成之臺也)屹然特立的
爾殊形高徑華葢仰㸔天庭(高徑所徑高亢上至華葢也善/曰楚辭曰登華葢兮乗暘谷答)
(賓戱曰未仰天/庭而覩白日)飛陛揭孽緣雲上征(善曰掲/孽髙貌)中坐垂景頫
視流星(言臺之高自中坐而乗日景/也楚辭曰流星墜兮成雨)千門相似萬户如一　(千/門)
(萬户言衆多也相似如一言皆好也/善曰漢書曰建章宫度為千門萬户)巖突洞出逶迤詰屈(善曰子/虗賦曰)
(巖突/洞房)周行數里仰不見日(或二或三為數非正之辭也論/語孔子曰加我數年可以學易)何宏麗
之靡靡咨用力之妙勤(善曰小雅曰靡靡細也郭璞方言注/曰靡靡細好也妙勤精妙功勤也)非
夫通神之俊才誰能尅成乎此勲(善曰移太常博士曰聖/上徳通神明漢書曰益)
(州刺史王襄聞王褒有/俊才爾雅曰勲功也)據坤靈之寳勢承蒼昊之純殷(易曰地/勢坤蒼)
(昊皆天之稱也春為蒼天夏為昊天/純大殷中也言魯承天之大中也)包隂陽之變化含元氣
之烟煴(烟煴天地之蒸氣也善曰孫卿子曰隂陽大化周易曰四時/變化春秋命厯序曰元氣正則天地八卦孶周易曰天地絪)
(緼萬物/化醇)𤣥醴騰涌於陰溝甘露被宇而下臻(醴泉出地故曰隂/溝也善曰春秋元)
(命包曰天樞得則醴泉出孝經/援神契曰徳至天則甘露降)朱桂黝儵於南北蘭芝阿那於
東西(黝儵阿那皆茂盛之貌善曰尚書大傳曰徳光地序則未草/生禮斗威儀曰君乗金而王其政平則蘭芝常生鄭𤣥曰主)
(調和也伏儼子虚賦注曰芍藥以蘭桂調食也然蘭既/為瑞桂亦宜同春秋運年樞曰摇光得陵黒芝朱穆欝)
(金賦曰丹/桂植其東)祥風翕習以颯灑激芳香而常芬(風之㪚物/如灑䬃然)
(及激溉草木出其芳滋故云翕習以灑颯善曰禮斗威/儀曰君乗火而王其政平則祥風至翕習盛貎颯素合)
(切/)神靈扶其棟宇歴千載而彌堅(善曰甘泉賦曰神莫/莫而扶傾爾雅曰彌)
(益/也)永安寜以祉福長與大漢而乆存實至尊之所御保
延壽而宜子孫(善曰䘮服𫝊曰天子至尊高唐賦曰延/年益壽千萬嵗毛詩曰宜爾子孫振振)
(兮/)茍可貴其若斯孰亦有云而不珍(毛萇詩傳曰云言/也爾雅曰珍美也)
亂曰彤彤靈宮巋㠑穹崇紛厖鴻兮(善曰皆高大之貎/㠑助軌切龎莫黄)
(切鴻胡/童切)崱屴嵫釐岑崟崰嶷駢巃嵸兮(善曰皆峻嶮之/貌崱助力切屴)
(音力嵫音茲釐音/貍崰音菑嶷音疑)連拳偃蹇崘囷踡嵼傍欹傾兮(善曰/皆特)
(起之貌崘音倫囷巨貧/切踡巨免切嵼音産)歇欻幽藹雲覆霮䨴洞杳冥兮
(善曰皆幽邃之貌歇許乞切欻/許勿切霮杜感切䨴杜對切)葱翠紫蔚礧碨瓌瑋含
光晷兮(善曰蔚文貌埤蒼曰礧碨礧也礧力罪切碨於/賄切郭璞山海經注曰礧珞大石也音洛埤蒼)
(曰瓌瑋/珍𤦺也)窮竒極妙棟宇已來未之有兮(善曰周易曰上/棟下宇以庇風)
(雨/)神之營之瑞我漢室永不朽兮
　　景福殿賦(洛陽宫殿簿曰許/昌宫景福殿七間)
　　　何平叔(典略曰何晏字平叔南陽人也尚金鄉/公主有竒才頗有材能美容貌魏明帝)
　　　　(將東巡恐夏熱故許昌作殿名曰景福既成/命人賦之平叔遂有此作平叔為散騎常侍)
　　　　(遷尚書主選後曹爽反/為司馬宣王斬於東市)
大哉惟魏世有哲聖武創元基文集大命(武武帝文文/帝竝見魏都)
(賦毛詩曰世有哲王尚書伊尹曰天監厥/徳用集大命孔安國曰集王命於其身)皆體天作制
順時立政(東都賦曰體元立制順時立政謂依月令而/行也禮記曰凡舉事必順其時尚書有立政)
(篇/)至於帝皇遂重熙而累盛(魏志曰明皇帝諱叡字元/仲文帝太子也生數嵗而)
(有岐嶷之姿武皇異之文帝崩即皇帝位/東都賦曰至乎永平之際重熈而累洽也)遠則襲陰陽
之自然近則本人物之至情(周易曰一隂一陽之謂道/阮藉通老子論曰道法自)
(然漢書晁錯對䇿曰計安/天下莫不本於人情也)上則崇稽古之𢎞道下則闡
長世之善經(稽古已見靈光殿賦尚書序曰謂之三墳/言大道也左氏傳曰北宫文子曰有其國)
(家令問長世又隨武子/曰兼弱攻昧武之善經)庻事旣康天秩孔明(尚書咎繇/曰庶事康)
(哉又曰天秩有禮/毛詩曰祀事孔明)故載祀二三而國富刑清歳三月東
廵狩至于許昌(魏志明紀曰大和六年三月行幸東廵/四月行幸許昌宫春秋説題辭曰國富)
(民康周易曰聖人以順動則刑罰清班固漢書述/曰國富刑清尚書曰嵗二月東廵狩至于岱宗柴)望祠
山川考時度方存問髙年率民耕桑(禮記王制曰嵗二/月東廵狩望祠山)
(川問百年者就見之考時月定禮樂制度衣服正之史/記曰撫萬民度四方王齊曰隔定四方而安撫之司馬)
(彪續漢書曰凡郡國掌治民/常以春行所至縣勸民農桑)越六月旣望林鍾紀律大
火昬正桑梓繁廡大雨時行(尚書曰惟五月既望孔安/國曰十五日日月相望也)
(又越於也禮記曰季夏之月昬火中又曰律/中林􁼶是月也大雨時行尚書曰庶草蕃廡)三事九司
宏儒碩生(三事三公也毛詩曰三事大夫莫肯夙夜九/司九卿也春秋漢含孳曰九卿象河海劇秦)
(美新曰耆儒碩老/爾雅曰宏碩大也)感乎溽暑之伊欝而慮性命之所平
(禮記曰季夏是月也土濶溽暑伊欝煩熱貌周易曰乾/道變化各正性命家語孔子對魯哀公曰分於道謂之)
(命形於一謂之性王肅曰分於道始得為/人也各受隂陽剛柔之性故曰形於一)惟岷越之不
靜寤征行之未寧(岷越呉蜀二境也尚書/曰西土人亦不靜也)乃昌言曰昔
在蕭公暨于孫卿皆先識博覽明允篤誠(尚書曰禹拜/昌言蕭公何)
(也荀卿子曰宫室臺榭以避燥涇養徳别輕重也長笛/賦序曰博覧典雅左氏傳曰高陽氏有才子明允篤誠)
莫不以爲不壯不麗不足以一民而重威靈不飭不羙
不足以訓後而示厥成(漢書曰蕭何治未央宫上見其/壯麗甚怒何曰天子以四海為)
(家非令壯麗亾以重威且亾令後世有以加也賈逵連/珠曰夫君人者不餙不美不足以一民國語屈建曰不)
(可以訓後嗣不可以私欲于國/毛詩曰我客戾止永觀厥成)故當時享其功利後世
頼其英聲(杜預左氏傳注曰享受也史記司馬季曰/助上養下多其功利封禪書曰飛英聲)且
許昌者乃大運之攸戾圖䜟之所旌(獻帝紀曰太史丞/許芝奏故白馬令)
(李雲上書曰許昌氣見於當塗高者魏也今魏基昌於/許漢㣲絶於許春秋元命苞曰許昌為周當塗春秋説)
(題辭曰大運在五雒書摘亾辭曰五徳之運杜/預左氏傳注曰戾定也賈逵國語注曰旌表也)苟德義
其如斯夫何宮室之勿營帝曰俞哉(廣雅曰何問也尚/書帝曰俞孔安國)
(曰俞/然也)𤣥輅旣駕輕裘斯御(禮記曰孟冬之月天子乗𤣥/輅又曰是月也天子始裘論)
(語子曰衣輕裘蔡邕月令章/句曰凡衣服加於身曰御)乃命有司禮儀是具(禮記/曰乃)
(命有司漢書景帝/詔曰禮官具禮儀)審量日力詳度費務(漢書曰王延世/功費約省用日)
(力寡孫子曰必/先算其費務)鳩經始之黎民輯農功之暇豫(左氏傳/郯子曰)
(以鳩其民爾雅曰鳩聚也毛詩曰經始靈臺孔安國尚/書傳曰黎衆也又韓集也左氏傳吕相絶秦曰芟夷我)
(農功國語優施曰我教暇豫之/事君韋昭曰暇間也豫樂也)因東師之獻㨗就海孽
之賄賂(魏志明帝六年九月修許昌宫十月田豫討大/将周賀於成山殺賀東師獻㨗葢謂此也左氏)
(傳曰齊候來獻戎㨗漢書曰蟲豸之妖謂之孽以呉/僻居海曲而稱亂故曰海孽魚列切爾雅曰賄財也)立
景福之祕殿備皇居之制度(魏志明紀曰修許昌宫起/景福殿魯靈光殿賦曰立)
(靈光之/祕殿)爾乃豐層覆之耽耽建高基之堂堂(西京賦曰/大厦耽耽)
(史記曰楚國/堂堂之大也)羅疏柱之汨(王/筆)越肅坻(直/夷)鄂(五/各)之鏘鏘(羅/列)
(也疏柱畫柱也汨越光明貎坻殿基/也鄂垠鄂也西京賦曰坻鄂鱗眴)飛櫩翼以軒翥反
宇䡾(魚/桀)以高驤(西京賦曰反宇嶪嶪飛櫚䡾䡾又曰鳯/騫翥於甍標西都賦曰荷棟桴而高驤)
流羽毛之威蕤垂環玭之琳琅(言宫室以羽毛為飾又/垂環玭及琳琅也西都)
(賦曰翡翠火齊威蕤羽毛之貌爾雅曰肉/好若一謂之環説文曰玭珠也蒲眠切)參旗九旒從
風飄揚(周禮曰熊旗六斿以衆伐毛萇詩傳曰参伐也/然伐星以旗象參故曰參旗周禮曰龍旗九旒)
(今云參旗葢一指旗名/一言旒數可以相明也)皓皓旰旰丹彩煌煌(旰旰煌煌/皆盛貎)
故其華表則鎬鎬(杲/)鑠鑠赫奕章灼若日月之麗天也
(華表謂華飾屋外之表也鎬鎬鑠鑠赫奕章灼皆謂尤/顯昭明也周易曰日月麗乎天鎬古皓切鑠舒藥切)
其奥祕則翳蔽曖昩髣髴退概若幽星之纚連也(魯靈/光殿)
(賦曰西序重深而奥祕翳蔽曖昧髣髴退概皆謂幽深/不明也幽猶夜也曖音愛慨古愛切纚相連之貌力氏)
(切/)旣櫛比(明/逸)而欑集又宏璉以豐敞(毛詩曰其比如櫛/璉未詳一曰宏連)
(大連衆木也王逸楚辭注曰横/木關柱為連璉與連古字通)兼苞博落不常一象(博/落)
(謂所繞者廣也郭璞山海經/注曰絡繞也落與絡古字通)遠而望之若摛朱霞而耀
天文廹而察之若仰崇山而戴垂雲(廣雅曰摛舒也宋/衷易緯注曰天文)
(者謂三光王褒甘泉賦曰却而望之/欝乎似積雲就而察之䨴乎若泰山)嗟瓌瑋以壯麗紛
彧彧其難分此其大較(角/)也(南都賦曰紛郁郁其難詳/大較猶大略也孔安國尚)
(書傳曰大/較三品也)若乃高甍(萌/)崔嵬飛宇承霓(薛綜西京賦/注曰甍棟也)綿
蠻黮(徒/感)䨴(徒/㑹)隨雲融泄(韓詩曰綿蠻黄鳥薛君曰綿蠻文/貌黮䨴黒貌黮徒感切䨴徒對切)
(融泄動/貌也)鳥企山峙若翔若滯(言屋形高竦如鳥之企如/山之竦若翔若滯山鳥之)
(貌毛詩曰如鳥斯企説文曰企舉踵也/去豉切魯靈光殿賦曰屹山峙以紆欝)峨峨嶫(業/)嶫罔
識所屇(西京賦曰嵯峨/㨗業罔識所則)雖離朱之至精猶眩曜而不能
昭晣也(趙岐孟子章句曰離米即離婁也淮南子曰離/朱之明察箴末於百歩之外箴古針字王逸楚)
(辭注曰眩曜惑亂貌説文/曰昭晣明也晰之逝切)爾乃開南端之豁逹張筍虎
之輪幽(凡正門皆謂之端門春秋説題辭曰血/書魯端門豁逹門通之貌輪豳其形也)華鍾杌
其高懸悍獸仡以儷陳(言端門之内為筍以懸莘鍾又/植悍獸為虎以負之仡然相對)
(而陳列之東都賦曰鏗華鍾獸負鍾己見西京賦何休/公羊傳注曰仡然壯勇貌賈逵國語注曰儷偶也儷力)
(計/切)體洪剛之猛毅聲訇(普/宏)磤其若震(音真毛萇傳曰磤/雷聲也於謹切)
爰有遐狄鐐質輪菌(遐狄即長狄也以鐐為質輪菌然/也爾雅曰白金謂之銀美者謂之)
(鐐郭璞曰音遼廣雅曰質/軀也輪音倫菌其旻切)坐髙門之側堂彰聖主之威
神(言為金狄坐於高門側堂之中以明聖/主之有威神晏子曰景公坐於堂側)芸若充庭槐
楓被宸(禮記曰仲冬之月芸始生鄭𤣥曰芸香草也若/杜若也何休公羊傳注曰充滿也槐楓二木名)
(説文曰宸屋/宇也音辰)綴以萬年綷以紫榛(賈逵國語注曰綴連/也晋宫閣銘曰華林)
(園萬年樹十四株綷猶雜也毛/詩曰山有紫榛毛萇曰榛木名)或以嘉名取寵或以羙
材見珍(萬年嘉名之屬/紫榛美材之屬)結實商秋敷華青春(禮記曰孟/秋之月其)
(音商楚辭曰青春爰謝王逸/曰青東方為春位其色青)藹藹萋萋馥馥芬芬爾其
結構則修梁彩制下褰上竒(修梁跨廻故曰褰衆彩殊/制故曰竒徐爰射雉賦注)
(曰褰開也説/文曰竒異也)桁梧復疊勢合形離(桁梁上所施也桁與/衡同梧柱也音悟)
赩如宛虹赫如奔螭(宛虹奔螭梁上之餙也如/淳漢書注曰宛虹屈虹也)南距陽
榮北極幽崖(宜/)任重道逺厥庸孔多(言椽栱交結南自/陽榮而北至幽崖)
(故云任重道逺其功甚多多當為趨廣雅曰趨多也紙/移切郭璞上林賦注曰榮屋南篖也在南曰陽論語曰)
(任重而/道逺)於是列髹(休/)彤之繡桷垂琬琰之文璫(言桷以/髹漆餙)
(之而為藻繡以琬琰之玉而為文璫漢書曰殿上髹周/禮曰王之䘮車髹餙鄭𤣥曰赤多黒少謂之髹韋昭曰)
(刷漆為髹尚書曰𢎞璧琬琰/在西序上林賦曰華榱璧璫)蝹(於/云)若神龍之登降灼若
明月之流光(神龍繡桷也明月文璫也/薛綜西京賦注曰蝹龍貌)爰有禁楄(補/沔)勒
分翼張(楄附陽馬之短桷也説文曰楄署也扁從户冊/者署門户也桷署雖殊為文之義則一也扁與)
(楄同一音必綿切册楚責切勒分翼張言如/獸勒之分鳥翼之張釋名曰勒與肋古字通)承以陽馬
接以員方(陽馬四阿長桁也禁楄列布承以陽焉衆材/相接或員方也馬融梁將軍西第賦曰騰極)
(受檐陽/馬承阿)斑間賦白疎宻有章(廣雅曰斑分也毛萇詩傳/曰賦布也考工記曰畫繪)
(之事赤與/白謂之章)飛枊鳥踊雙轅是荷(飛枊之形類鳥之飛又/有雙轅任承檐以荷衆)
(材今人名屋四阿拱曰㰇枊也劉梁七/舉曰雙轅覆井芰荷垂英枊吾郎切)赴險凌虚獵㨗
相加(其衆材相加或凌虚/赴嶮獵㨗相接之貌)皎皎白間離離列錢(白間青/𤨏之側)
(以白塗之今猶謂之白間列錢金釭/也西京賦曰金釭銜璧是為列錢)晨光内照流景外
烻(晨光日景也日光照於室中而流景外發而延/起也西都賦曰激日景而納光烻起貌式延切)烈若
鉤星在漢煥若雲梁承天(言宫殿烈然光明若鉤星之/在河漢煥然髙廣又似雲梁)
(而承於天也廣雅曰辰星或/謂之鉤星雲梁以雲為梁也)騧徙増錯轉縣成郛(騧或/為蝸)
(言合衆板上為井攔而形文錯/若蝸之徙逓轉縣之各成郛郭)茄蔤倒植吐被芙蕖(爾/雅)
(曰荷芙蕖其莖茄其本藕郭璞曰莖下曰/蔤在泥中者蔤音密蒼頡篇曰植禋也)繚(了/)以藻井
編以綷(子/㑹)疏紅葩􁀙(胡/甲)􁀙(直/甲)丹綺離婁(力俱反廣雅曰/繚繞纒也西京)
(賦曰蔕倒茄於藻并披紅葩之狎獵又曰何工巧之瑰/瑋交綺豁以疏寮綷疏謂繪五彩於刻鏤之中離婁刻)
(鏤之貌劉向熏爐銘曰/彫鏤萬獸離婁相加)菡蓞赩翕纎縟紛敷(菡蓞己見/上文䕘與)
(菡同説文曰/縟采餙也)繁飾累巧不可勝書(廣雅曰勝舉也/言不可勝而書)於是
蘭栭積重窶數矩設(蘭木蘭也以木蘭為栭言蘭栭重/叠交互以相承有似窶數故借其)
(名馬蘓林漢書注曰窶數四/殷鉤窶其矩切數所柱切)㰇(子/兼)櫨各落以相承欒栱
天蟜而交結(㰇即枊也􁓳子兼切説文曰櫨柱上枅也/薛綜西京賦注曰欒柱上曲木兩頭受櫨)
(者栱欒類而曲也天蟜樂/栱長壯之貎蟜其天切)金楹齊列玉舄承跋(金楹金/柱也而)
(以玉礩承拄之跋也西京賦曰彫楹玉舄廣雅曰/磶礩也禮記曰燭不見跋鄭𤣥曰跋本也方末切)青𤨏
銀鋪是爲閨闥(言以青𤨏銀鋪是為閨闥之飾漢書曰/赤墀青𤨏銀鋪以銀為鋪首也長門賦)
(曰擠玉户/而撼金鋪)雙枚旣修重桴乃飾(雙枚屋内重檐也重桴/重棟也在内謂之雙枚)
(在外謂之重桴言重檐既長因逹于/外而為重棟以施采飾也枚莫囘切)㮰梠緣邉周流四
極(言以㮰梠縁屋邉隅周匝流移至於四極説文/曰㮰梠秦名屋綿聯楚謂之梠也㮰顃移切)侯衛
之班藩服之職(言㮰梠之居四極若五服之鎮外藩/也周書有候衛藩服小雅曰班次也)温
房承其東序涼室處其西偏(温房凉室二殿名卞蘭許/昌官賦曰則有望舒凉室)
(羲和温房然卞何同時今引/之者轉以相明也他皆類此)開建陽則朱炎豔啓金光
則清風臻(建陽門在東金光在西白虎通曰炎者太陽/韋仲將景福殿賦曰昭剛義於金光崇柔惠)
(於建陽爾雅/曰臻至也)故冬不凄寒夏無炎燀(言寒暑猶門故無/寒燀之患毛萇詩)
(傳曰凄寒風也國語太子晉曰水無沉/氣火無災燀韋昭曰燀炎起貌昌延切)鈞調中適可以
永年(吕氏春秋曰衷也者適也高誘/曰適中也舞賦曰永年之術)墉垣碭基其光昭
昭(爾雅曰牆謂之墉説文曰碭/文石也徒浪切昭之紹切)周制白盛今也惟縹(墉/之)
(色也周禮曰掌蜃共白盛之蜃鄭𤣥注曰盛猶成也謂/飾墉使白之蜃也今東萊用蛤謂之又灰劉梁七舉曰)
(丹墀縹璧/紫柱紅梁)落帶金釭此焉二等(落帶璧帶也而交落之/上施金釭而為二等漢)
(書曰昭陽舍其璧帶徃/往為黄金釭函藍田璧)明珠翠羽徃往而在(漢書曰昭/陽舍往往)
(明珠翠/羽飾之)欽先王之允塞悅重華之無為(尚書曰重華濬/哲文明温恭允)
(塞孔安國曰舜有深智文明温恭之徳信允塞/四表上下也論語曰無為而治者其舜也歟)命共工
使作繢明五采之彰施(尚書帝曰垂命汝作共工又曰/子欲觀古人之衆作繪宗彛以)
(五采彰施于五色作服汝明鄭𤣥/曰績讀曰繪凡畫者為繪胡對切)圖象古昔以當箴規
(韋昭國語注曰箴箴刺王闕鄭𤣥毛詩/箋曰規正圜之噐以思親正君曰規也)椒房之列是凖
是儀(漢舊儀曰皇后稱椒房詩曰椒/聊之實蔓延盈升美其繁興也)觀虞姬之容止知
治國之佞臣(列女傳曰齊虞姬者名損之齊威王之姬/也威王即位諸候竝侵之其佞臣周破胡)
(專權擅勢嫉賢妒能即墨大夫賢而日毀之阿大夫不/肖反日譽之虞姬謂王曰破胡諛讒之佞臣也不可不)
(退齊有北郭先生者賢明於道可置左右王乃封即墨/大夫以萬户烹阿大夫與周破胡遂収故侵地齊國大)
(治/)見姜后之解珮寤前世之所遵(列女傳曰周宣王姜/后者齊候之女宣王)
(之后也宣王嘗夜臥而晏起后夫人不出於房姜后既/出乃脱簮珥待罪於永巷使其傅母通言於王曰妾不)
(才妾之淫心見矣致君王失禮/而晏朝注云永巷堂塗是也)賢鍾離之讜言懿楚樊
之退身(列女傳曰鍾離春者齊無鹽邑之女也為人極/醜自詣宣王願乞一見宣王召見之乃舉手拊)
(膝曰殆哉殆哉宣王曰願聞命對曰今西有横秦之患/南有强楚之讐春秋四十壯勇不立此一殆也漸臺五)
(層萬民疲困此二殆也賢者伏匿山林謟諛强於左右/此三殆也酒漿沉湎以夜繼日女樂俳優縱横大笑此)
(四殆也宣王喟然而歎寡人之殆幾不全拜無鹽君以/為王后漢書成帝曰久不見班生今日復聞讜言聲類)
(曰讜善言也列女傳曰楚莊王樊姬者楚莊王之夫人/也王嘗聽朝而罷晏樊姬曰何罷之晏也王曰今旦與)
(賢者語樊姬曰王之所謂賢者諸侯之客與將國中士/也王曰虞丘子也樊姬揜口而笑曰妾幸得充後宫妾)
(所進者九人今賢於妾者二人與妾同列者七人今夫/虞丘子之相楚十餘年矣其所薦者非其子孫則族昆)
(弟未嘗聞其進賢而退不肖夫知賢而不進/是不忠也若不知賢是無知也豈可謂賢哉)嘉班妾之
辭輦偉孟母之擇鄰(漢書曰成帝遊於後庭嘗與班婕/妤同輦婕好辭曰三代末主乃有)
(嬖女今欲同輦得無近似之列女傳曰孟軻母者即孟/子母也號曰孟母其舍近墓孟子之少也嬉戯為墓間)
(之事踊躍築埋孟母曰此非所以居處子也乃去舍市/傍其子嬉戱為賈乂曰此非所以居處子也乃舍學宫)
(之傍其子遊戱乃設俎豆揖讓進退曰此可/以居子遂居及孟子長學六藝卒成大儒)故將廣智
必先多聞(文子曰聰明廣智守以愚多聞博辯守以儉不/國語曰晉公使趙衰為卿辭曰胥臣多聞臣)
(若/也)多聞多雜多雜眩眞(楊子曰雜乎雜人病多知為雜/惟聖人為不雜賈逵國語注曰)
(眩惑/也)不眩焉在在乎擇人(左氏傳士文伯謂晉候曰務/三而已一曰擇人杜預曰擇)
(賢人/也)故將立德必先近仁(言將欲立徳必先近於仁賢/也左氏傳穆叔曰太上立徳)
(禮記曰力行/近乎仁也)欲此禮之不諐(去/乾)是以盡乎行道之先民
(大戴禮記曰禮義之不諐何恤人言禮記孔子/曰行道之人國語曰古曰在昔昔曰先民也)朝觀夕
覽何與書紳(言朝夕觀覽圖畫何如書紳/之事乎論語曰子張書諸紳)若乃階除連
延蕭曼雲征(蕭曼蕭條曼延言高逺也西京賦曰途閣/雲曼魯靈光殿賦曰飛陛掲孽縁雲上征)
櫺檻邳張鉤錯矩成(西京賦曰伏櫺檻而顯聽薛綜曰櫺/檻臺上欄也邳或為丕孔安國尚)
(書傳曰丕大也鉤以正曲矩以正方也莊/子曰曲者不以鉤方者不以矩錯猶治也)楯類騰蛇槢
(音/習)似瓊英(榮楯彫鏤形類騰蛇衆槢文采又似瓊英越/絶書曰越王句踐欲伐呉大夫文種於是作)
(榮楯嬰以白璧鏤以黄金狀類龍蛇以獻呉王一曰應/劭漢書注曰楯欄横也司馬彪荘子注曰槢械禊也瓊)
(英玉英也此既施之於櫺檻然凡/楔皆謂之槢辭立切禊先結切)如螭之蟠如虬之停
(廣雅曰無甪曰螭龍有/甪曰虬龍蟠已見上文)𤣥軒交登光藻昭明(司馬彪上/林賦注曰)
(軒楯下板也上加添故曰𤣥軒楯階除/之欄故曰交登鄭𤣥周禮注曰登升也)騶虞承獻素質
仁形(言為騶虞以乗軒板狀軒軒然毛萇詩傳曰騶虞/白虎黒文毛詩序曰仁如騶虞則王道成矣劉熙)
(孟子注曰獻猶軒軒在物/上之稱也廣雅曰質地也)彰天瑞之休顯照遠戎之來
庭(司馬相如封禪書騶虞頌曰厥塗靡従天瑞之㣲/王褒四子講徳論曰南郡獲白虎是以北狄賓也)陰
堂承北方軒九户(在北故曰隂堂也方軒併/忩也西京賦曰九户開闢)右个清宴
西東其宇(杜預左氏傳注曰个東西廂也清宴殿名韋/誕景福殿賦曰離殿别館粲如列星安昌延)
(休清宴/永寧)連以永寧安昌臨圃(洛陽宫殿簿曰許昌宫永/寧殿七間安昌殿十閒臨)
(圃殿/名)遂及百子後宫攸處(韋誔景福殿賦曰美百子之/特居嘉休祥之令名鄭𤣥毛)
(詩箋曰太姒十子衆妾則宜/百子其殿之名葢取於此)處之斯何窈窕淑女(毛詩/曰窈)
(窕淑女君/子好仇)思齊徽音聿求多祜(毛詩曰思齊大任文王/之母又曰大姒嗣徽音)
(則百斯男又曰靡/有不克自求伊祜)其祜伊何宜爾孫子(宜爾孫子/已見上文)克明
克哲克聰克敏(蔡邕橋𤣥碑曰克明克哲實/叡實聰毛詩曰農夫克敏)永錫難老
兆民頼之(錫之以難老令其壽考毛詩曰既飲㫖酒/永鍚難老尚書曰一人有慶兆民頼之)於
南則有承光前殿賦政之宫(洛陽宫殿簿曰許/昌宫承光殿七間)納賢用
能詢道求中(西京賦曰表賢簡能毛萇/詩傳曰親戚之謀為詢也)疆理宇宙甄陶
國風(左氏傳齊賔媚人謂晉人曰先王疆理天下揚子/法言曰甄陶天下其在和乎李𣆀曰􁇀埴為噐曰)
(甄陶王者亦甄陶/其民也埏失然切)雲行雨施品物咸融(周易曰雲行雨/施品物流形融)
(猶通/也)其西則有左墄右平講肄之場(七略曰蹵鞠者傳/言黄帝所作王者)
(宫中必左墄而右平墄猶國也言有國當治之也蹵鞠/亦有治國之象左墄而右平侯權景福殿賦曰乃造彼)
(鞠室講肄謂習武也賈/逵國語注曰肄習也)二六對陳殿翼相當
(二六蓋鞠室之數而室有一人也李尤鞠室銘曰圜鞠/方牆放象隂陽法月衝對二六相當卞蘭許昌宫賦曰)
(設御坐於鞠域觀竒材之曜暉/二六對而講功體便㨗其若飛)僻脫承便葢象戎兵(言/相)
(僻脱似承敵人之便以象戎兵習戰之術也七略曰蹋/鞠兵勢也漢書音義曰捽胡若今相僻卧輪之類僻匹)
(赤/切)察解言歸譬諸政刑將以行令豈惟娯情(言察之既/解而各言)
(歸斯實譬之政刑非為戲樂而已七略曰蹋鞠其法津/多微意皆因嬉戲以講練士至今軍士羽林無事使得)
(蹋鞠歸田賦/曰聊以娛情)鎭以崇臺寔曰永始(永始臺名倉廪所居/也韋仲将景福殿賦)
(曰時襄羊以流覽歩華輦於永始/知稼穡之艱難壯農夫之克敏)複閣重闈猖狂是俟
(荘子曰猖/狂妄行也)京庾之儲無物不有(毛詩曰曽孫之庾如坻/如京鄭𤣥曰庾露積榖)
(也西京賦曰/于何不有)不虞之戒於是焉取(言有不虞之戒取京/庾以給之周易曰君)
(子以除戒/噐戒不虞)爾乃建凌雲之層盤浚虞淵之靈沼(凌雲層/盤名也)
(為之以承甘露也虞淵靈沼名也韋仲將景福/殿賦曰虞淵靈沼渘水泱泱毛詩曰王在靈沼)清露瀼
瀼綠水浩浩(凊露層盤之露也毛詩曰零露/瀼瀼而羊切尚書曰浩浩滔天)樹以嘉木
植以芳草(西京賦曰嘉木/樹庭芳草如積)悠悠𤣥魚㿥㿥白鳥(孔叢子/孔子歌)
(曰黄河洋洋悠悠之魚毛詩曰白鳥翯/翯毛萇曰翯翯肥澤也翯與皠音義同)沈浮翺翔樂我
皇道(言魚鳥/得所)若乃虬龍灌注溝洫交流(言為虬龍之形/吐水灌注以成)
(溝洫交横而流東征/賦曰望河洛之交流)陸設殿館水方輕舟(爾雅曰大夫/方舟郭璞曰)
(併兩/船)篁棲鵾鷺瀬戱鰋鮋(音由服䖍漢書注曰篁叢竹/也鵾鷺二鳥名鰋鮋二魚名)
豐侔淮海冨賑山丘(字林曰侔齊等也馮衍爵銘曰富如/江海孫卿子曰節用裕民且有富厚)
(丘山之積矣/爾雅曰賑富)叢集委積焉可殫籌(鄭𤣥周禮注曰少曰/委多曰積儀禮注曰)
(籌算/也)雖咸池之壯觀夫何足以比讎(春秋漢含孶曰咸/池主五穀宋均曰)
(咸池取池水灌注生物以為名也元命包曰其星五者/各有職以蓄積為天恃五榖爾雅曰讎匹也視周切)
於是碣以高昌崇觀表以建城峻廬(㠔綜東京賦注曰/高昌建城二觀名)
(也韋仲將景福殿賦曰北/㸔高昌邪睨建城碣揭同)岧嶤岑立崔嵬巒居(爾雅曰/山小而)
(高曰岑又曰巒山墮郭璞曰/山形長狹者荆州謂之巒)飛閣千雲浮堦乘虚(西都/賦曰)
(修塗飛閣西京賦曰干雲/霧而上逹浮堦飛陛也)遥目九野遠覽長圖(謂建城/也淮南)
(子曰上通九天下貫九野高誘曰九天八方中央九野/亦如之周禮曰遂人掌邦之野以土地之圖經田野)
頫眺三市孰有孰無(謂高昌也韋仲將景福殿賦曰踐/高昌以北眺臨列隊之京市周禮)
(曰大市日仄而市朝市朝時為市夕市夕時/為市孟子曰古之為市以其所有易其所無)覩農人之
耘耔亮稼穡之艱難惟饗年之豐寡思無逸之所歎(毛/詩)
(曰或耘或耔黍稷薿薿尚書無逸周公曰鳴呼君子所/其無逸先知稼穡之艱難乃逸又曰我聞在昔殷王中)
(宗享國七十有五年高宗之享國五十有九年/白是厥後立王生則逸或五六年或四三年)感物衆
而思深因居髙而慮危(謂三市也感猶思也周易曰日/中為市聚天下之貨又曰君子)
(安而不/忘危)惟天德之不易懼世俗之難知(周易曰用九天尚/徳不可為首也)
(書曰爾亦弗知/天命不易也)觀器械之良窳(以/主)察俗化之誠偽(文子/曰器)
(械不惡而職事不慢也鄭𤣥禮記曰器械禮樂之器及/兵甲也史記曰舜陶河濱器不苦窳晉灼曰窳病也班)
(固漢書贊曰孝宣之治至於器械自元成間/鮮能及之亦足以知吏稱其職民安其業)瞻貴賤之
所在悟政刑之夷陂(晏子春秋景公謂晏子曰子之宅/近市則識貴賤乎對曰既竊利之)
(敢不識乎公曰何貴何賤是時也景公繁於刑景子對/曰踊貴而屨賤公是以省刑孔安國尚書傳曰夷平也)
(陂險/也)亦所以省風助教豈惟盤樂而崇侈靡(省風觀器/械也國語)
(伶州鳩曰天子省風以作樂助教察政刑也班固漢書/述曰威實輔徳刑亦助教子虗賦曰奢言滛樂而顯侈)
(靡/也)屯坊列署三十有二星居宿陳綺錯鱗比(聲類曰坊/别屋也方)
(與坊古字通釋名曰坊别屋名星散也列/位布㪚也宿星宿也比比相次也扶至切)辛壬癸甲為
之名秩(辛壬癸甲十干之名今取/以題坊署以别先後也)房室齊均堂庭如一
出此入彼欲反㤀術(廣雅曰/術道也)惟工匠之多端固
萬變之不窮(楚辭曰亦多端而膠加又/曰萬變之情豈其可盡)物無難而不
知乃與造化乎比隆(列子曰穆王見偃師歎曰人之巧/乃與造化同功造化已見東都賦)
(注/)讎天地以開基並列宿而作制制無細而不協於規
景作無微而或違於水臬(五結切無細不恊言皆合也/無微而違言不違也周禮匠)
(人建國水地以縣置𣙗以縣眡其景為規識日出之景/與日入之景鄭𤣥曰於四角立植而縣以水望其高下)
(高下既定乃為位而平地也𣙗古文臬假惜字也於所/平之地中樹八尺之臬以縣正之眡之其景將以正四)
(方/也)故其増構如積植木如林區連域絶葉比枝分離背
别趣駢田胥附(離背别趣各有所施也/駢田胥附羅列相著也)縱横踰延各有
攸注公輸荒其規矩匠石不知其所斲(墨子曰公輸般/為雲梯鄭𤣥禮)
(記注曰公輸若匠師也般若之族以多技巧也孔安國/尚書傳曰荒廢也莊子曰匠石之齊見櫟社樹觀者如)
(市匠伯不願司馬彪曰匠/石字伯説文曰斲竹句切)既窮巧於規摹何彩章之未
殫爾乃文以朱緑餙以碧丹(言既極規摹之巧而未盡/采章之盛故文之以朱緑)
(而飾之以碧丹也傳毅七激曰/文以朱緑殫下或有騣字非也)㸃以銀黄爍以琅玕(黄/謂)
(黄金漢書曰楊/僕懐銀黄也)光明熠(以/入)爚(藥/)文彩璘班(説文曰熠盛/光也爚火光)
(也埤蒼曰/璘班文貌)清風萃而成響朝日曜而増鮮雖崑崙之靈
宫將何以乎侈旃(穆天子傳曰天子升於/崑崙之丘觀皇帝之宫)規矩既應乎
天地舉措又順乎四時(太𤣥經曰天道成矩文子曰舉/措廢置不可不審順乎四時即)
(順時立/政也)是以六合元亨九有雍熙(吕氏春秋曰神通乎/六合高誘曰四方上)
(下為六合元亨已見上文毛詩曰方命厥后奄有九有/毛萇曰九有九州也東京賦曰上下共其雍熈尚書曰)
(黎民於變時雍/又曰庶績咸熈)家懷克讓之風人詠康哉之詩(尚書曰/允恭克)
(讓又咎繇乃歌曰元首明/哉股肱良哉庶事康哉)莫不優游以自得故淡泊而
無所思(毛詩曰優哉游哉鄭𤣥曰優游自安止也東都/主人曰莫不優游而自得玉振而金聲淮南子)
(曰所謂有天下者自得而已老子曰道之出口淡乎其/無味説文曰泊無為也莊子曰知及於帝宫見黄帝而)
(問焉曰何思何慮則知道黄/帝曰無思無慮則知道也)歴列辟而論功無今日之
至治(直之反封禪書曰厯選列辟李尤平樂觀賦曰披/典籍以論功葢罔反乎大漢莊子曰容成氏大庭)
(氏若此時/至治也)彼呉蜀之湮滅固可翹足而待之(封禪書曰/湮滅而不)
(稱新序趙良謂商君曰君亡可/翹足而待也廣雅曰翹舉也)然而聖上猶孜孜靡忒
求天下之所以自悟(孟子曰雞鳴而起孳孳為善者舜/之徒也孳與孜同鄭𤣥毛詩箋曰)
(忒變也家語魯君曰微/夫子寡人無由自悟也)招忠正之士開公直之路(漢書/谷永)
(上書曰崇諫爭之/官廣開忠直之路)想周公之昔戒慕咎繇之典謨(周公/昔戒)
(謂無逸也咎繇典/謨謂康哉之歌也)除無用之官省生事之故(史記曰呉/起如楚捐)
(不急之官漢書蕭望之曰生事於外夷漸不可長公羊/傳曰遂者何生事也何休曰生猶造也賈逵國語注曰)
(故謀/也)絶流遁之繁禮反民情於太素(淮南子曰凡亂之/所由生者皆在流)
(遁流遁之所生者五或遁於木或遁於水或遁於土或/遁於金或遁於火此五者一足以亡天下也説文曰遁)
(遷也尚書曰禮煩則亂太素樸/素也東都賦曰昭節儉示太素)故能翔岐陽之鳴鳯納
虞氏之白環(國語周内史過曰周之興也鸞鷟鳴於岐山/世本曰舜時西王母獻白環及珮)
蒼龍覿於陂塘龜書出於河源(魏志文紀曰青龍見於/靡陂魏畧文紀曰神龜)
(出於靈池東京賦曰龜書畀姒/班固漢書贊曰漢使窮何源也)醴泉涌於池圃靈芝生
於丘園(魏志曰延康元年醴泉/出芝草生於樂平郡)總神靈之貺祐集華夏
之至歡(王逸楚辭注曰總合也春秋元命苞曰通三靈/之貺長楊賦曰受神人之福祐爾雅曰貺賜也)
(祐福也尚書/曰華夏蠻貊)方四三皇而六五帝曽何周夏之足言(鄭/𤣥)
(毛詩箋曰方且也燕丹子夏扶謂荆軻曰何以教太/子軻曰高欲令四三王下欲令六五霸於君何如也)
　
　
　文選巻十一
欽定四庫全書
　文選巻十二　　　　　　　梁　蕭統　編
　　　　　　　　　　　　　唐　李善　註
　　海賦
　　　木𤣥虚(今書七志曰木華字𤣥虚華集曰為楊/駿府主簿傅亮文章志曰廣川木𤣥虚)
　　　　(為海賦文甚儁/麗足繼前良)
昔在帝媯(古/為)臣唐之代(帝媯謂舜也尚書序曰昔在帝/堯尚書曰釐降二女于媯汭孔)
(安國曰舜所居媯水之汭也左氏傳季文子使太史克/對宣公曰舜臣堯舉八愷使主后土杜預曰為堯臣也)
天綱浡(蒲/沒)潏(以/出)為凋為瘵(側界反潏言水之廣大為天/綱紀浡  沸涌貌桓子新論)
(曰夏禹之時鴻水浡潏説文曰潏水涌出也又説文曰/凋半傷也爾雅曰瘵病也尚書曰湯湯洪水方割孔安)
(國曰割/害也)洪濤瀾汗萬里無際(瀾汗長貌西京賦/曰起洪濤而揚波)長波涾
(徒/答)湤(杜/我)迆(羊/氏)涎(延/)八裔(涾湤相重之貌迆涎邐迤/相連也八裔猶八方也)於是
乎禹也乃鏟臨崖之阜陸決陂潢而相沷(孟子曰當堯/之時洪水横)
(流汜濫天下堯獨憂之舉舜舜使禹疏九河踰濟漯蒼/頡篇曰鏟削平也淮南子曰禹有洪水之患陂塘之事)
(髙誘曰陂畜也塘隄也説/文曰潢積水池也沷灌也)啓龍門之岝􁤢􁁊陵巒而嶄
(土/感)鑿(尚書璇璣鈴曰禹開龍門導積石鄭𤣥注曰龍門/山名也岝􁤢髙貌岝士格切􁤢五格切廣雅曰墾)
(治也􁁊與墾音義同廣雅曰鐫/謂之鏨仕咸切鏨與嶄古字通)羣山既略百川潜渫(息/列)
(切孔安國尚書傳曰治山通水故以山名尚書曰嵎夷/既略孔安國曰用功少曰略周書曰禹渫七十川大利)
(天下尚書大傳曰百川趨于海爾/雅曰潜深也説文曰渫除去也)泱(思/朗)漭(莫/廣)澹(徒/敢)泞騰
波赴勢(泱漭廣大也澹泞/澄深也泞音紵)江河既導萬穴俱流(尚書曰/岷山導)
(江又曰導河積石淮/南子曰塘有萬穴)椅(居/蟻)拔五嶽竭涸九州(掎拔竭涸/言水既除)
(掎拔而出竭涸而乾也掎引也廣雅曰拔出也五嶽泰/華霍恒嵩賈逵國語注曰涸竭也尚書序曰禹别九州)
瀝滴㵕淫(七/林)薈(烏/外)蔚雲霧涓流泱(烏/黨)瀼(乃/朗)莫不來注(説/文)
(曰瀝滴水下滴瀝也滲淫小水津液也滲音侵薈蔚雲/霧霑潤也毛詩曰薈兮蔚兮南山朝隮涓流小流也泱)
(瀼渟淤也漢書杜欽曰屯氏河羨溢/有填淤反瀼之害説文曰注灌也)於郭靈海長為委
輸(毛萇詩傳曰於歎辭也爾雅曰廓大也孟子曰舜使/禹疏九河踰濟漯而注諸海禮記曰三王之祭川也)
(或源或委鄭𤣥曰委流所聚淮南子曰河/水九折注海而流不絶者崑崙之輸也)其為廣也其
為怪也宜其為大也爾其為狀也則乃浟(由/)湙(亦/)瀲(力/冉)
灩(以/冉)浮天無岸(浟湙流行之貌瀲灩相連之貌𤣥中記/曰天下之多者水焉浮天載地説文曰)
(浮汎/也)浺(中/)瀜沆(胡/廣)瀁(余/兩)渺(眇/)瀰(彌/)湠(炭/)漫(浺瀜沆瀁深/廣之貌渺瀰)
(湠漫曠/逺之貌)波如連山乍合乍散(莊子曰白/波若山)嘘噏(許/急)百川洗
滌淮漢(嘘噏猶吐納也百川已見上文/淮漢之流小而且穢故洗滌之)襄陵廣舄㶀(交/)
㵧(葛/)浩汗(尚書曰懷山襄陵又曰海濵廣斥史記/曰斥為舄古今字也㶀㵧廣深之貌)若乃
大明㩠(彼/苗)轡於金樞之穴(言月將夕也大明月也周易/曰懸象著明莫大乎日月㩠)
(猶攬也月有御故言轡金西方也河圖帝覽嬉曰月者/金之精月有窟故言穴伏韜望清賦曰金樞理轡素月)
(告望義/出於此)翔陽逸駭於扶桑之津(言日初出也翔陽日也/淮南子曰日陽之主也)
(日中有烏故言翔逸駭言出疾也廣雅曰駭起也/山海經曰暘谷上有扶木者扶桑也十日所浴)彯(匹/遥)
沙礐(苦/角)石蕩􁍱(以/出)島濵(言此二時風尤疾也易通卦驗/曰巽風不至則大風發屋揚沙)
(説文白礐石聲也春秋命厯序曰大風飄石􁍱/風疾貌説文曰島海中往往有山可居曰島)於是鼓
怒溢浪揚浮(言風既疾而波鼔怒也/上林賦曰沸乎暴怒)更相觸摶飛沫起
濤(蒼頡篇曰/濤大波也)狀如天輪膠戾而激轉(吕氏春秋曰天地/如車輪終則復始)
(髙誘曰輪轉也上/林賦曰宛潬膠盭)又似地軸挺拔而争迴(河圖括地象/曰地下有四)
(柱廣十萬里有三千六/百軸廣雅曰挺出也)岑嶺飛騰而反覆五嶽鼓舞而
相磓(丁迴反岑嶺五嶽言波濤之形遞相觸激故或反/覆故或相磓也爾雅曰山小而髙曰岑五嶽已見)
(上文磓/猶激也)􁀙(謂/)濆淪而滀(丑/六)漯(他/荅)鬱沏(切/)迭而隆頽(􁀙亂/貌鬱)
(盛貌沏迭疾貌/隆頽不平貌)盤􁁊(乙/干)激而成窟􁥂(七/笑)􁠖(土/含)滐(桀/)而為
魁(盤􁁊旋遶也􁥂􁠖峻波也毛萇詩傳曰傑特/立也滐與傑同賈逵國語注曰川阜曰魁)㴸(失/冉)泊
(四/帛)柏而迆(以/爾)颺(余/諒)磊(洛/罪)匒(荅/)匌(若/合)而相豗(呼迴反㴸疾/貌泊柏小波)
(也迆颺邪起也磊大貌匒/匌重叠也相豗相擊也)驚浪雷奔駭水迸集(七發曰/波湧而)
(濤起横奔似雷/字書曰迸散也)開合解㑹瀼瀼(傷/)溼溼(瀼瀼溼溼/開合之貌)葩華
踧(子/六)沑(女/六)㴿(頂/)濘(奴/泠)潗(側/立)㵫(女及反葩華分散也踧沑/蹵聚也澒濘沸貌潗㵫沸)
(聲/)若乃霾(莫/排)曀(一/計)潜銷莫振莫竦(爾雅曰風而雨土為/霾隂而風為曀霾音)
(埋説文曰潜藏也廣雅/曰振動也竦亦動也)輕塵不飛纖蘿不動(爾雅曰唐/䝉女蘿)
猶尚呀(呼/加)呷餘波獨湧(言風雖静而餘波猶壯/呀呷波相吞吐之貌)澎(匹/宏)濞
灪(於/勿)䃶(烏/埋)碨(烏/罪)磊山壟(澎濞水聲洞簫賦曰澎濞慷/慨灪䃶髙峻貌碨磊不平貌)爾
其枝岐潭(以/審)瀹(藥/)渤蕩成汜(音似管子管仲對桓公曰/水别于他水入于大水及)
(海者命曰枝穆天子傳曰飲于枝洔之中郭璞曰水岐/成洔洔小渚也音止潭瀹動搖之貌毛詩曰江有汜毛)
(萇曰決復/入為汜也)乖蠻隔夷迴互萬里若乃偏荒速告王命急
宣(列子曰殊方偏國張湛曰/偏邊也毛詩曰肅肅王命)飛駿鼓楫汎海淩山(爾雅/曰駿)
(速也郭璞曰駿猶迅速亦疾也方言曰楫謂/之橈東方朔對詔曰淩山越海窮天乃止)於是候勁
風揭(桀/)百尺(廣雅曰揭舉也/百尺帆檣也)維長綃(所/文)挂帆席(綃今之/帆綱也)
(以長木為之所以挂帆也劉熙釋名曰隨/風張幔曰帆或以席為之故曰帆席也)望濤逺決冏
(九/永)然鳥逝(蒼頡篇曰/冏光也)鷸(聿/)如驚鳧之失侣儵如六龍之所
掣(充制反鷸疾貌蘇武答李陵書曰雖乗雲附景不足/以比速晨鳧失羣不足以喻疾春秋命厯序曰皇伯)
(登出扶桑日之陽駕六龍以/上下説文曰掣引而縱也)一越三千不終朝而濟所
屇(左氏傳曰子文訓兵于暌終朝而畢爾/雅曰濟度也孔安國尚書傳曰屇至也)若其負穢臨
深虚誓愆祈(負穢言身有罪若負荷然尚書曰負罪引/慝杜預左氏傳注曰愆失也鄭𤣥周禮注)
(曰祈/禱也)則有海童邀路馬銜當蹊(吳歌曰仙人齎持何等/前謁海童爾雅曰邀遮)
(也陸綏海賦圖云馬銜其狀馬首一/角而龍形杜預左氏傳注曰蹊徑也)天呉乍見而彷彿
蝄像暫曉而閃(式/染)屍(山海經曰朝陽之谷神為天呉為/水伯説文曰彷彿見不諟也楚辭)
(曰時彷彿以遥見國語仲尼曰丘間之水之怪龍罔/象水之怪䕫魍魎韋昭曰罔象食人閃屍暫見之貌)羣
妖遘迕眇䁘(余/沼)冶夷(爾雅曰遘遇也小雅曰迕犯/也眇䁘視貌冶夷妖媚之貌)決㠶
摧橦(直/江)戕風起惡(去聲橦百尺也杜預左氏傳注曰/戕卒暴之名也起惡起為暴惡也)廓
如靈變惚怳幽暮(廓猶開也言廊然暫開如神之變惚/怳之頃而又幽暮也鄭𤣥禮記注曰)
(幽闇者/不明也)氣似天霄靉(愛/)靅(費/)雲布(言海神吐氣類于天/霄靉靅昬闇貌韓子)
(曰雲布/風動)䨹(叔/)昱絶電百色妖露(䨹昱疾貌妖露/為妖而呈露也)呵㗵(許/勿)
掩鬱矆(居/縛)睒(失/冉)無度(呵㗵掩鬱不明貌説文曰/㬦大視也又曰睒暫視也)飛澇(勞/)
相硤(楚/爽)激勢相沏(楚櫛反言戕風迅疾而波浪相衝也/澇大波也郭璞方言注曰漺錯也漺)
(與磢同沏摩/也楚乙切)崩雲屑雨浤浤(火/宏)汩汩(屑雨飛灑之貌言/波浪飛灑似雲之)
(崩如雨之屑也李尤辟雝賦曰興雲動雷/飛屑風雨浤浤汨汨波浪之聲也浤音宏)􁖟(敕/甚)踔(丑/角)湛
(以/甚)􁠓(藥/)沸潰渝溢(􁖟踔湛􁠓波前却之貌/潰亂流也渝亦溢也)瀖(霍/)泋(卉/)濩
(鑊/)渭蕩雲沃曰(瀖泋濩渭/衆波之聲)於是舟人漁子徂南極東(言/風)
(起而浪驚故漂浮而無/定毛萇詩傳曰極至也)或屑沒於黿鼉之穴或挂罥於
岑㟼(敖/)之峰(言被漂溺死非一所也屑猶碎也禮記曰/屑挂與薑聲類曰罥係也爾雅曰山多小)
(石曰/㟼)或掣(充/制)掣洩(余/制)洩於裸人之國或汎汎悠悠於黒
齒之邦(掣掣洩洩任風之貌汎汎悠悠隨流之貌淮南/子曰自西南至東南有裸人國黒齒民許慎曰)
(其民不衣也/其人黒齒也)或乃萍流而浮轉或因歸風以自反(謝承/後漢)
(書鄭𤣥戒子書曰黄/巾為害萍浮南北)徒識觀怪之多駭乃不悟所厯之
近逺(蒼頡篇曰駭驚也/説文曰悟覺也)爾其為大量也則南澰(斂/)朱崖
北灑天墟(音虚廣雅曰澰漬也東都主人曰南也/燿朱垠垠亦崖也爾雅曰北陸天墟)東演析
木西薄青徐(説文曰演長流也言流至析木之境爾雅/曰析木謂之天津海在青徐之東故云西)
(薄小雅曰薄迫也尚書曰海岱/惟青州又曰海岱及淮惟徐州)經途瀴(烏/泠)溟(莫/泠)萬萬有
餘(鄭𤣥周禮注曰經謂里數/也瀴溟猶絶逺杳冥也)吐雲霓含龍魚(淮南子曰/西海之雲)
(湊/)隠鯤鱗潜靈居(鯤鱗或為昆山昆山方壺/之屬也靈居衆仙所處也)豈徒積太
顛之寶貝與隋侯之明珠(琴操曰紂徙文王于羑里擇/日欲殺之于是太顛散宜生)
(南宫适之屬得水中大貝以獻紂立/出西伯墨子曰和氏之璧隋侯之珠)將世之所收者常
聞所未名者若無(言世之所收者常聞其名/其或未名者若本無也)且希世之
所聞惡(烏/)審其名(言希世乃一聞之故不能審其名/魯靈光殿賦曰邈希世而特出)故
可仿像其色靉(於/愷)霼(虚/氣)其形(仿像靉霼/不審之貌)爾其水府之内
極深之庭(劉劭趙都賦曰其東則/有天浪水府百川是理)則有崇島巨鼇峌(庭/結)
􁘌(五/結)孤亭擘洪波指太清(崇島五嶽也巨鼇大鼇也列/仙傳曰巨鼇負蓬萊山而抃)
(滄海之中列子曰渤海之東名曰歸墟其中有五山帝/命禹强使巨鼇十五舉首戴五山峙而不動説文曰海)
(中往往有山可依止曰島峌􁘌髙貌山居海中故云擘/峻極際天故云指鄭衆周禮注曰擘破裂也東方朔十)
(洲記曰㝠海洪波百大鶡冠/子曰上及秦清下及太寜)竭磐石栖百靈(鄭𤣥禮記/注曰竭猶)
(戴也聲類曰磐大/石也百靈衆仙)颺凱風而南逝廣莫至而北征(言巨/鼇多)
(力遡風而行也吕氏春秋曰/南方曰凱風北方曰廣莫風)其垠(銀/)則有天琛水怪鮫
人之室(天琛自然之寳也尚書曰天球在東序水怪奇/石生乎水濵也尚書曰鉛松怪石曹子建七啟)
(曰戲鮫人劉淵林呉郡/賦注曰鮫人水底居)瑕石詭暉鱗甲異質(説文曰瑕/玉之小赤)
(色者也詭暉别色説文曰詭變/也異質殊形也廣雅曰質軀也)若乃雲錦散文於沙汭
之際綾羅被光於螺蚌之節(言沙汭之際文若雲錦螺/蚌之節光若綾羅也毛萇)
(詩傳曰芮崖也芮與汭通曹植齊/瑟行曰蚌蛤被濵崖光采如錦羅)繁采掦華萬色隠鮮(説/文)
(曰隠/蔽也)陽冰不冶隂火潜然(言其陽則有不冶之冰其隂/則有潜然之火也晏子春秋)
(曰陰冰凝陽冰厚五/寸説文曰冶銷也)熺(許/㸔)炭重燔(煩/)吹烱(古/永)九泉(熺炭/炭之)
(有光也廣雅曰熺熾也重燔猶重然也吹猶然也漢書/趙氏無吹火焉説文曰烱光也言火之光下照九泉地)
(有九重故/曰九泉)朱􁪧(焰/)綠煙䁏(二/眇)眇蟬蜎(一綠反䁏眇蟬蜎/煙豔飛騰之貌􁪧)
(與爓/同)珊瑚琥珀羣産接連車渠馬瑙全積如山魚則横
海之鯨突扤孤遊(弔屈原曰横江湖之鱣鱏郭璞/山海經注曰横塞也突扤髙貌)戛巖
㟼偃髙濤(戛猶/槩也)茹鱗甲吞龍舟(廣雅曰茹食也莊子曰/吞舟之魚碭而失水髙)
(誘淮南子注/曰龍舟大舟)噏(虚/及)波則洪漣踧蹜吹澇則百川倒流(劉/劭)
(趙都賦曰巨鼇冠山陵魚吞舟吸潦吐波/氣成雲霧蹜蹙聚貌􁀙子六切蹈所六切)或乃蹭(七/鄧)蹬
(鄧/)窮波陸死鹽田(蹭蹬失勢之貌鹽田海邊也張楫/上林賦注曰海水之崖多出鹽也)巨
鱗插雲鬐鬛刺天(郭璞上林賦注曰鰭魚背上鬛/也南都賦曰森尊尊而刺天)顱(盧/)
骨成嶽流膏為淵(廣雅曰顱謂之䫳䫫魏武四時食制/曰東海有魚如山長五六里謂之鯢)
(時死岸上膏流九頃春秋元/命苞曰積骨成山流血成淵)若乃巖坻(直/夷)之隈沙石之
嶔(音欽郭璞上林賦注曰坻岸也説/文曰隈水曲也嶔沙石嶔岑也)毛翼産鷇(苦/候)剖卵
成禽(爾雅曰生哺鷇郭璞曰鳥/子須母食也剖猶破也)鳧雛離􁀙(所/宜)鶴子淋滲
(所今反西京雜記曰太液池其間鳧雛鶴/子布滿充積離褷淋滲毛羽始生之貌)羣飛侣浴戲
廣浮深翔霧連軒洩(余/世)洩滛滛(軒舉也洩洩滛/滛飛翔之貌)翻動成
雷擾翰為林(翻動貌漢書趙王曰聚蚊成雷孔安國尚/書傳曰擾亂也王弼周易注曰翰髙飛貌)
更相呌嘯詭色殊音(詭異/也)若乃三光既清天地融朗(淮/南)
(子曰夫道紘宇宙而章三光/杜預左氏傳注曰融朗也)不汎陽侯乗蹻(去/聲)絶往(淮/南)
(子曰武王渡于孟津陽侯之波逆流而擊曹植苦寒行/曰乗蹻追術士逺在蓬萊山抱朴子曰乗蹻可以周流)
(天下蹻道有三法一曰龍/蹻二曰氣蹻三曰鹿盧蹻)覿安期於蓬萊見喬山之帝
像(列仙傳曰安期先生謂始皇曰後千嵗求我蓬萊山/下史記曰武帝祭黄帝冢橋山上曰吾聞黄帝不死)
(今有冢何也或對曰黄帝已/仙上天羣臣葬其衣冠也)羣仙縹(匹/妙)眇餐玉清涯(音/宜)
(縹眇逺視之貌魯靈光殿賦曰忽瞟/眇以響像列仙傳曰赤松子服水玉)履阜鄉之留舄被
羽翮之襂(所/今)纚(所宜反列仙傳曰安期先生琅邪阜鄉/人自言千嵗秦始皇與語賜金數千萬)
(於阜鄉亭皆置去留書以赤玉舄一量為報言仙人以/羽翮為衣漢書曰天道將軍衣羽衣襂纚羽垂之貌)
翔天沼戲窮溟(莊子曰窮髪之北/有溟海者天池也)甄(古/然)有形於無欲永
悠悠以長生(言衆仙雖表有形而無情欲故能久視長/生也鄭𤣥尚書緯注曰甄表也淮南子曰)
(有形之類莫尊于水莊子曰同乎無欲老子/曰常無欲以觀其妙又曰長生久視之道)且其為器
也包乾之奥括坤之區(周易曰乾為天坤為地孔安國/尚書傳曰奥内也又曰區域也)
惟神是宅亦祇是廬(神祇衆靈之通稱非惟天地而/已禮記曰有天下者祭百神也)何
奇不有何怪不儲(説文曰/儲積也)茫茫積流含形内虚(班彪覧/海賦曰)
(余有事于淮浦觀滄海於茫茫孫卿子曰不積小流無/以成河海含形内虚言水能含衆形内虚似乎謙也孫)
(卿子曰水清則見物之形/周易曰君子以虚受人)曠哉坎徳卑以自居(周易曰/坎為水)
(家語金人銘曰江海雖左長百川以其卑也周易曰謙/謙君子卑以自牧管子曰夫人皆赴髙水獨赴下卑也)
(而水以為/都居也)𢎞往納來以宗以都(自海而往𢎞之而令大/自外而來納之而不逆)
(尚書曰江漢朝宗于海山海經曰和山實/惟河之九都郭璞曰九水所潜故曰九都)品物類生何
有何無(言諸品物以類相生何所不有何者而無言其/多也韓詩外傳曰夫水羣物以生品物以正李)
(尤翰林論曰木氏海賦壯則壯矣然首/尾負揭狀若文章亦將由未成而然也)
　　江賦(釋名曰江者公也出物不私故曰公也風俗/通曰江者貢也為其出物可貢晉中興書曰)
　　　(璞以中興王宅江外乃/著江賦述川瀆之美)
　　　郭景純(臧榮緒晉書曰郭璞字景純河東人璞/性放散不修威儀為佐著作後轉王敦)
　　　　(記室參軍敦謀逆為敦所害又云/有人見其睡形變鼉云是鼉精也)
咨五才之竝用實水徳之靈長(左氏傳宋子罕曰天生/五材人竝用之廢一不)
(可杜預曰金木水火土也淮南子曰夫水者/大不可極深不可測無公無私水之徳也)惟岷山之
導江初發源乎濫觴(惟發語之辭也岷山導江東别為/沱南都賦曰發源巖穴家語孔子)
(謂子路曰夫江始于岷山其源可以濫觴及其至于江/津不舫舟不避風則不可以涉王肅曰觴所以盛酒者)
(言其/㣲也)聿經始於洛沬(昧/)攏萬川乎巴梁(薛君韓詩章句/曰聿辭也漢書)
(廣漢郡雒縣有漳山雒水所出入湔雒與洛通湔音煎/説文曰沬水出蜀西塞外東南入江沬武葢切攏猶括)
(束也巴郡名/也梁州名也)衝巫峽以迅激躋江津而起漲(盛𢎞之/荆州記)
(曰信陵縣西二十里有巫峽方言曰躋登也酈元水/經注曰馬頭崖北對大岸謂之江津漲水大之貌)極
泓(烏/宏)量而海運狀滔天以淼茫(鄭𤣥禮記注曰極窮也/莊子曰大鵬海運則將)
(徙南溟司馬彪曰運轉/也尚書曰浩浩滔天)摠括漢泗兼包淮湘并吞沅澧
(禮/)汲引沮(七/余)漳(南都賦曰總括趨欱郭璞山海經注曰/泗水出魯國卞縣至臨淮下湘縣入淮)
(孟子曰禹決汝漢排淮泗而注之江景福殿賦曰兼包/博落郭璞山海經注曰湘水出酃陵營道縣陽朔山過)
(秦論曰并吞八荒之心山海經曰沅水出象郡而東注/江合洞庭中應劭漢書地理志曰武陵郡充縣厯山澧)
(水所出入沅水經云入江説文曰汲引水也山海經曰/景山睢水出焉南注于沔江又曰荆山漳水出焉而東)
(南流注於睢/沮與睢同)源二分於崌(居/)崍(來/)流九派乎潯陽(山海/經曰)
(岷山東北百四十里崍山江水出焉又東百五十里崌/山江水出焉而東流注于大江郭璞曰崍山中江所出)
(也崌山北江所出也水别流為派尚書曰荆州九江孔/殷應劭漢書注曰江自廬江潯陽分為九也漢書廬江)
(郡有潯/陽縣)鼓洪濤於赤岸淪餘波乎柴桑(洪濤已見海賦/七發曰凌赤岸)
(或曰赤岸在廣陵興縣廣雅曰淪沒也餘波濤之餘波/也言濤之餘波至柴桑而盡也尚書曰餘波入于流沙)
(漢書豫章郡/有柴桑縣)綱絡羣流商攉(苦/角)涓(古/𤣥)澮(古外反廣雅曰/商度也許慎淮)
(南子注曰揚㩁粗畧也涓澮/小流也爾雅曰注溝曰澮也)表神委於江都混流宗而
東㑹(委及宗並見上文漢書曰廣陵國有江/都縣東㑹于海尚書曰東㑹于泗沂)注五湖以
漫漭灌三江而漰(普/萌)沛(普㑹反墨子曰禹治天下南為/江漢淮汝東流之注五湖之處)
(以利荆楚于越之民史記太史公曰余登姑蘇望五湖/張勃呉録曰五湖者太湖之别名也周行五百餘里尚)
(書曰三江既入震澤底定孔安國曰自彭蠡/江分為三入震澤又曰震澤呉南太湖名也)滈(胡/道)汗六
州之域經營炎景之外(六州益梁荆江揚徐臧榮緒晉/書曰華陽黒水惟梁州部巴東)
(郡益州梁州之南地部蜀郡江州本荆州之東界揚州/之南境也海岱及淮惟徐州部廣陵郡上林賦曰經營)
(于其内南方/火故曰炎景)所以作限於華裔壯天地之嶮介(言江波/之濬既)
(作限于華夷天地嶮介因之益壯也呉録曰魏文帝臨/江歎曰天所以隔南北也周易曰天嶮不可升地嶮山)
(川丘陵郭璞爾/雅注曰介關也)呼吸萬里吐納靈潮自然往復或夕或
朝(呼吸萬里言其疾地抱朴子曰麋氏/云朝者據朝來也言夕者據夕至也)激逸勢以前驅
乃鼓怒而作濤峨嵋為泉陽之揭玉壘作東别之標(峨/嵋)
(玉壘二山名也泉陽即陽泉也顧野王輿地志云益州/陽泉縣蜀分緜竹立揭標皆表也水經曰江水又東别)
(為沲開明之所鑿尚書曰岷山導/江東别為沲戰國策曰舉標甚髙)衡霍磊落以連鎮巫
廬嵬(魚/鬼)崫(危/勿)而比嶠(周禮曰荆州之鎮山曰衡山鄭𤣥/曰在湘水南鎮山名安地徳者也)
(爾雅曰霍山為南岳郭璞曰今在廬江西漢書曰南郡/巫縣巫山在西南釋慧逺廬山記曰山在江州潯陽之)
(南爾雅曰山鋭而髙曰/嶠其廟切協韻音橋)協靈通氣濆(忿/)薄相陶流風蒸
雷騰虹揚霄(莊子曰川谷通氣故飄風老子曰陰/陽陶冶萬物韋昭國語注曰蒸升也)出信
陽而長邁淙(悰/)大壑與沃焦(信陽即信陵之陽也臧榮/緒晉書曰建平郡有信陵)
(縣呉都賦曰寂寥長邁説文曰淙水聲也列子曰渤海/之東不知幾萬億里有大壑無底之谷其下無底名歸)
(墟𤣥中記曰天下之大者東海之沃焦焉水灌/之而不已沃焦山名也在東海南方三萬里)若乃巴
東之峽夏后疏鑿(盛𢎞之荆州記古歌曰巴東三峽巫/峽長猨鳴三聲淚沾裳禹疏三江已)
(見上/文)絶岸萬丈壁立赮駮(赮駮如赮之駮/也赮古霞字)虎牙嵥(桀/)竪
(樹/)以屹(魚/乙)崒(慈/聿)荆門闕竦而磐礴(盛𢎞之荆州記曰郡/西泝江六十里南岸)
(有山名曰荆門北岸有山名曰虎牙二山相對楚之西/塞也虎牙石壁紅色間有白文如牙齒狀荆門上合下)
(開開達山南有門形故因以為名嵥特立貌屹崪髙峻/貌闕竦如闕之竦也西京賦曰闤闕竦以造天磐礴廣)
(大/貌)圓淵九迴以懸騰湓(普/寸)流雷呴(呼/后)而電激(淮南子曰/藏志九旋)
(之淵許慎曰九旋之淵至深説文曰騰水涌也蒼頡篇/曰湓水聲也聲類曰呴嘷也答賔戲曰遊説之徒風颺)
(電/激)駭浪暴灑驚波飛薄(灑散也飛薄/飛騰蕩薄也)迅澓(扶/福)増澆涌湍
叠躍(澓澓流也音伏王逸楚辭/注曰洄波為澆古堯切)砅(普/􁊡)巖鼔作漰(普/)湱(呼/陌)
澩(胡/角)灂(仕角反砅水激巖之聲也漰湱澩灂皆大波學/相激之聲也爾雅曰夏有水冬無水曰澩音)􁁊
(蒲/冰)㶔(蒲/拜)􁠗(火/宏)􁘹(呼/拜)潰濩(穫/)泧(呼/活)漷(呼郭反皆水勢/相激洶湧之貌)潏(胡/決)
湟(皇/)淴(烏/骨)泱(烏/朗)㶖(叔/)㴸(失/冉)㶒(舒/感)瀹(始灼反皆水/流漂疾之貌)漩(旋/)澴
(許/𤣥)滎(於/􁨃)瀯(營/)渨(紆/鬼)㵽(誄/)濆(忿/)瀑(步角反皆波浪回旋/濆涌而起之貌也)溭
(助/側)淢(域/)濜(助/謹)溳(于/窘)龍鱗結絡(溭淢濜溳參差相次也龍/鱗結絡  龍之鱗連結交)
(絡也潘岳金谷詩/曰濫泉龍鱗瀾)碧沙瀢(杜/罪)湤(徒/可)而往來巨石硉(洛/骨)矹
(五/骨)以前却(瀢湤硉砙沙/石隨水之貌)潜演(𦙍/)之所汨淈(胡/骨)奔溜之所
磢(楚/爽)錯(説文曰潜藏也又曰演水脈行地中弋刃切蒼/頡篇曰淈水通貌磢已見海賦廣雅曰錯摩也)
厓隒(魚/撿)為之泐(勒/)嵃(魚/免)碕嶺為之嵒崿(説文曰隒厓也/周禮曰石有時)
(以泐鄭司農曰泐謂石解散也嵃猶嶮也楚辭/曰觸石碕而横逝許慎淮南子注曰碕長邊也)幽􁪻積
岨礐(力/隔)硞(客/)䃕(盧/角)礭(苦角反爾雅曰山夾水曰澗􁪻與/澗同礐硞䃕礭皆水激石嶮峻不)
(平之/貌)若乃曽潭之府靈湖之淵(鄭𤣥毛詩箋曰曽重也/王逸楚辭注曰楚人名)
(淵曰/潭府)澄澹汪洸(烏/宏)瀇(烏/廣)滉(胡/廣)囦泫(音𤣥皆水深廣之貌/説文曰汪廣也烏黄)
(切/)泓汯(宏/)浻(烏/猛)澋(胡/猛)涒(紆/筠)鄰㘤(彎/)潾(力銀反皆水/勢回旋之貌)混澣
(音/翰)灦(呼/見)渙流映揚焆(音涓水勢清深而澄澈光/映也蒼頡篇曰焆明也)溟(莫/令)漭
渺湎(莫/翦)汗汗沺(田/)沺(皆廣大無/際之貌)察之無象尋之無邊氣
滃(烏/孔)渤(蒲/沒)以霧杳時鬱律其如烟(滃渤霧出貌鬱律烟/上貌成公綏天河賦)
(曰氣蓬勃以霧蒸/説文曰杳㝠也)類肧(普/杯)渾之未凝象太極之構天(言/雲)
(氣杳冥似肧胎渾混尚未凝結又象太極之氣欲構天/也淮南子曰孕婦三月而肧胎春秋命厯序曰㝠莖無)
(形濛鴻萌兆渾渾混混宋均曰渾渾混混雞卵未分也/周易曰是故易有太極是生兩儀韓康伯曰太極者無)
(稱之稱不/可得名也)長波浹(子/叶)渫(牒/)峻湍崔嵬(埤蒼曰浹渫水滂/溏也小雅曰峻髙)
(也/)盤渦(烏/和)谷轉淩濤山頺(渦水旋流也廣雅曰淩馳也/王粲遊海賦曰洪濤奮蕩大)
(浪踊躍山隆谷/窳宛亶相摶)陽侯砐(五/合)硪(我/)以岸起洪瀾涴(宛/)演而
雲迴(陽侯已見海賦砐硪/搖動貌涴演迴曲貌)峾(銀/)淪溛(烏/華)瀤(烏/懷)乍浥(烏/甲)乍
堆(峾淪洄旋之貌/溛瀤不平之貌)豃(呼/檻)如地裂豁若天開(豃豁開貌易緯曰/天下愁地裂山崩)
(漢書曰孝恵二年天/開東北廣十餘丈)觸曲厓以縈繞(叫/)駭崩浪而相礧
(相礧相擊/也音雷)鼔㕉(苦/合)窟以漰(普/萌)渤(蒲/沒)乃湓(普/寸)湧而駕隈(㕉/亦)
(窟之類也漰泑水聲/也小雅曰駕淩也)魚則江豚(徒/昆)海狶(喜/)叔鮪(于/軌)王鱣
(音邅南越志曰江豚似豬臨海水土記曰海狶豕頭身豬/長九尺郭璞山海經注曰今海中有海狶體如魚頭似)
(爾雅曰鮥䱙鮪郭璞曰鮪屬大者王鮪小/者䱙鮪王鱣之大者猶曰王鮪鮥音洛)䱻(骨/)鰊(練/)􁥐
(特/登)鮋(直/流)鯪(陵/)鰩(遥/)鯩鰱(音連山海經曰䱻魚其狀如魚/而鳥翼出入有光其音如鴛鴦)
(郭璞曰音滑舊説曰鰊似鱦山海經曰􁥐其狀如鱖居/逵切蒼文赤尾郭璞曰􁥐音滕舊説曰鮋似鱓楚辭曰)
(鯪魚何所出王逸曰鯪魚鯪鯉也山海經曰鱔魚狀如/鯉又曰鯩魚黑文狀如鮒食之不腫郭璞曰音倫廣雅)
(曰鰱/􁘅也)或鹿觡(格/)象鼻或虎狀龍顔(臨海異物志曰鹿魚/長二尺餘有角腹下)
(有脚如人足郭璞山海經注曰麋鹿角曰觡又曰今/海中有虎鹿魚體皆如魚而頭似虎鹿龍顔似龍也)鱗
甲鏙(七/罪)錯煥爛錦斑(鏙錯間/雜之貌)揚鰭掉尾噴(普/問)浪飛唌(似/延)
(反上林賦曰揵鬐掉尾/説文曰噴吒也唌沫也)排流呼哈(乎/合)隨波遊延或爆(蒲/角)
采以晃淵或嚇(呼/厄)鰓乎巖間(説文曰爆灼也今以為曝/晒也曝步木切廣雅曰晃)
(暉也嚇/猶開也)介鯨乗濤以出入鯼(祖/洪)鮆(薺/)順時而往還(爾雅/曰介)
(大也字林曰鯼魚出南海頭中有石一名石首郭璞山三/海經注曰鮆狹薄而長頭大者長尺餘一名刀魚常以)
(月八月出/故曰順時)爾其水物怪錯則有潜鵠魚牛虎蛟鉤蛇(怪/錯)
(奇怪雜錯也舊説曰潜鶴似鵠而大山海經曰魚牛其/狀如牛陵居蛇尾有翼又曰虎蛟其狀魚身而蛇尾有)
(翼其音如鴛鴦郭璞山海經注曰今永昌郡有鉤/蛇長數丈尾跂在水中鉤取斷岸人及牛馬啖之)蜦(倫/)
􁕽(團/)鱟(候/)蝞(媚/)鱝(扶/粉)􁘧(烏/郎)􁘨(迷/)􁘩(音麻説文曰蜦蛇屬/也黑色潜于神泉之)
(中能興雲致雨山海經曰􁕽魚其狀如鮒而彘尾郭璞/曰音團如扇之團廣志曰鱟魚似便面雌常負雄而行)
(失雄則不能獨活出交阯南海中臨海水土物志曰蝞/似蝦中食益人顔色有愛媚又曰鰿魚如圓盤口在腹)
(下尾端有毒又曰初寧縣多􁘧龜形薄頭啄似鵝指爪/又􁘨􁘩與龜辟相似形大如䕠生乳海邊白沙中肉極)
(好中/啖)王珧(姚/)海月土肉石華(郭璞山海經注曰珧亦蚌/屬也臨海水土物志曰海)
(月大如鏡白色正圓常死海邊其柱如搔頭大中食又/曰土肉正黒如小兒臂大長五寸中有腹無口目有三)
(十足炙食又曰石/華附石生肉中啖)三蝬(子/工)􁇩(流/)江鸚螺(力/戈)蜁(旋/)蝸(古花/反臨)
(海水土物志曰三蝬似蛤舊説曰􁇩江似蟹而小十二/脚南州異物志曰鸚鵡螺狀如覆杯頭如鳥頭向其腹)
(視似鸚鵡故以為名也/舊説曰蜁蝸小螺也)璅蛣(詰/)腹蟹水母目蝦(遐志南/越  曰)
(璅蛣長寸餘大者長二三寸腹中有蟹子如榆莢合體/共生俱為蛣取食又曰海岸間頗有水母東海謂之䖳)
(正白濛濛如沬生物有智識無耳目故不知避人常有/蝦依隨之蝦見人則驚此物亦隨之而沒䖳音蜡二字)
(並除/嫁切)紫蚢(胡/岡)如渠洪蚶(呼/廿)専車(爾雅曰大貝曰蚢漢書/曰尉佗獻紫貝五百尚)
(書大傳曰文王囚于羑里散宜生之江淮之浦而得大/貝如車渠以獻紂鄭𤣥曰渠罔也臨海水土物志曰蚶)
(則徑四尺背似瓦壟有文國語孔子曰/防風氏其骨節専車賈逵曰専滿也)瓊蚌晞曜以瑩
珠石􁇪(居/葉)應節而揚葩(異物志曰蚌似車螯潔白如玉/晞曜向日也揚雄蜀都賦曰蚌)
(含珠而擘裂南越志曰石􁇪形如龜脚得春/雨則生花花似草華廣雅曰葩花也􁇪音刼)蜛(居/)蠩(諸/)
森衰以垂翹𤣥蠣(力/滯)磈(苦/罪)磥(力/罪)而碨(烏/懷)䃁(烏遐反南越/志曰蜛蠩一)
(頭尾有數條長二三尺左右有脚狀如蠶可食森衰垂/貌翹尾也臨海水土物志曰蠣長七尺南越志曰蠣形)
(如馬蹄磈磥碨/䃁不平之貌)或泛瀲(辭/豔)於潮波或混淪乎泥沙(字書/曰瀲)
(泛也水波上及也混淪輪轉之貌廣/雅曰混轉也混乎本切淪力本切)若乃龍鯉一角奇
鶬(倉/)九頭(山海經曰龍鯉陵居其狀如鯉或曰龍魚一/角也劉騊駼𤣥根賦曰一足之䕫九頭之鶬)
有鼈三足有龜六眸(莫侯反山海經曰三足鼈曰能郭/璞曰今呉興郡陽羨縣山上有池)
(池中出三足鼈/又有六眼龜)赬蟞胏(扶/廢)躍而吐璣文魮(毗/)磬鳴以孕
璆(山海經曰珠蟞之魚其狀如胏而有目六足有珠郭/璞曰蟞音鼈南越志曰珠鼈吐珠山海經曰文魮之)
(魚其狀如覆銑鳥首而翼魚尾音/如磬之聲是生珠玉郭璞曰音毗)䖺(條/)䗤(庸/)拂翼而掣
(充/制)耀神蜧(麗/)蝹(於/粉)蜦(力/殞)以沈遊(山海經曰䖺䗤狀如黄/蛇魚翼出入有光郭璞)
(曰音條容説文曰蜧蛇屬也許慎淮南子/注曰黑蜧神蛇也潜于神泉蝹蜦行貌)􁙹(蒲/沒)馬騰波
以嘘蹀(牒/)水兕雷咆(薄/交)乎陽侯(山海經曰􁙹馬牛尾白/身一角其音如虎郭璞)
(曰音勃黄伯仁龍馬賦曰嘘天慷慨南越志曰西鞏/縣東暨于海其中多水兕形似牛説文曰咆嘷也)淵
客築室于巖底鮫人構館于懸流(呉都賦曰淵客慷慨/而泣珠鮫人已見海)
(賦/)雹布餘糧星離沙鏡(雹布星離言衆多也本草經曰/禹餘糧生東海池澤傳𤣥擬楚)
(篇曰光滅星離舊説/曰沙鏡似雲母也)青綸競糾縟組争映(爾雅曰綸似/綸組似組東)
(海有之糾繚/也縟繁采也)紫菜熒曄以叢被綠苔鬖(所/咸)髿(沙/)乎研上
(紫菜色紫狀似鹿角菜而細生海中熒曄光明貌南越志/曰海藻一名海苔生研石上風土記曰石髪水苔也青)
(綠色皆生于石通俗文曰髪亂曰鬖髿説䓴/文曰硯滑石也研與硯同五見切菜或為)石帆(平/)蒙籠
以葢嶼(序/)蓱實時出而漂泳(音詠劉逵呉都賦注曰石/帆生海嶼石上草類也又)
(曰嶼海中洲上有山石家語曰楚昭王渡江中流有物/大如斗員而赤直觸王舟舟人取之王大怪使聘魯問)
(孔子孔子曰此所謂萍實也可剖而食之吉祥也唯霸/者為能得焉王肅曰萍水草也説文曰漂浮也爾雅曰)
(泳游/也)其下則金礦丹礫(歴/)雲精爥銀(説文曰礦銅鐵璞/也故猛切丹礫丹)
(砂也異物志曰雲母一名雲精入地萬嵗不朽穆天子/傳曰乃披圖視典曰天子之寶璿珠爥銀郭璞曰銀有)
(精光如/爥也)珕(麗/)珋(留/)璿瑰(古/囘)水碧潜琘(美市反説文曰珕/蜃屬力計切又曰)
(珋石之光者山海經曰大荒之中有西王母之山爰有/璿瑰郭璞曰玉名也旋回兩音山海經曰耿山多水碧)
(郭璞曰亦水玉類也/也潜琘亦水玉也)鳴石列於陽渚浮磬肆乎隂濵(山/海)
(經曰其水多鳴石郭璞曰晉永康元年襄陽郡上鳴石/似玉色青撞之聲聞七八里尚書曰泗濵浮磬孔安國)
(尚書傳曰/肆陳也)或熲(古/迥)彩輕漣或焆(涓/)曜崖鄰(焆已見上文/説文曰鄰水)
(崖間鄰鄰然/也力因切)林無不溽岸無不津(孫卿子曰玉在山而/木潤淵生珠而崖不)
(枯廣雅曰溽溼也鄭/𤣥周禮注曰津潤也)其羽族也則有晨鵠天雞鴢(於/絞)鷔
(敖/)鷗􁩹(山海經曰大鶚音如晨鵠郭璞曰晨鵠猶晨鳬/也爾雅曰翰天鷄孫炎曰黒身一名莎雞山海)
(經曰鴢其狀如鳬青身而朱目赤尾郭璞曰音窈窕之窈/山海經曰鷔青黄其所集者其國亡郭璞曰音敖山海經)
(曰􁩹其狀如鳬郭璞曰/音鉗􁚫之􁚫徒計切)陽鳥爰翔于以𤣥月(尚書曰彭/蠡既瀦陽)
(鳥攸居爾雅曰九月為𤣥郭/璞曰國語云至于𤣥月也)千類萬聲自相喧聒(説文/曰䀨)
(讙語/也)濯翮疏風鼓翅􁡪(許/聿)􁁜(許月反疏理也禮記曰鳯/以為畜故鳥不猶麟以為)
(畜故獸不狘鄭𤣥曰獝/狘飛走之貌􁡪與獝同)揮弄灑珠拊拂瀑沫(洞簫賦曰/揚素波而)
(揮連珠説文曰/瀑霣也蒲到切)集若霞布散如雲豁産毻(他/)積羽往來
勃碣(其列反字書曰􁁜落毛也􁁜與毻同音唾竹書曰/穆王北征行流沙千里積羽行千里漢書曰燕地)
(勃碣之間一都㑹也伏琛齊地記/曰勃海郡東有碣石謂之勃碣也)橉(力/忍)杞稹(之/忍)薄於潯
涘栛槤(連/)森嶺而羅峰(橉杞二木名也字林曰稹稠穊/也薄叢生也淮南子曰南遊江)
(潯許慎注曰潯水涯也音潯/栛槤亦二木名也栛音𨽻)桃枝篔(筠/)簹(當/)實繁有叢
(劉淵林蜀都賦注曰桃枝竹屬也可為杖/又呉都賦注曰篔簹竹生水邊長數丈)葭蒲雲蔓䙬
(一/諍)以蘭紅(雲蔓言多而無際也䙬采色相/映也蘭澤蘭也爾雅曰紅蘢舌)揚皜(杲/)眊(二/)
擢紫茸(而容反皜白也眊/與茸皆草花也)䕃潭隩(於/六)被長江(爾雅曰隩/隈也郭璞)
(曰今江東呼為/浦隩于到切)繁蔚(尉/)芳蘺隠藹水松(蘺江蘺香草也/似水薺水松藥)
(草名/也)涯灌芉(干/見)萰(力/見)潜薈(烏/外)蔥蘢(郎公反涯灌涯側叢/生也潜薈水中茂盛)
(也芉萰蔥蘢/皆青盛貌也)鯪(陵/)鯥(六/)䟸(白/睂)跼(具/側)於垠(銀/)隒(魚/儉)獱(頻/)獺
睒(失/冉)瞲(呼/穴)乎厱(去/聲)空(鯪魚已見同篇山海經曰有魚狀/如牛陵居蛇尾其名曰鯥埤蒼曰)
(䟸蹷跳也求悲切聲類曰偏舉一足曰跼蹄也渠俱切/郭璞三蒼解詁曰獱似青狐居水中食魚山海經曰釐)
(山滽滽之水出焉有獸名曰獺其狀如鱬其毛如彘鬛/郭璞曰音蒼頡之頡與獺同鱬如珠切睒暫視也聲類)
(曰瞲驚視上也呼穴切/厱岸側空處也去巖切)迅蜼(聿/季)臨虚以騁巧孤玃(居/縳)登
危而雍容(蜼狖也玃/似獮猴也)䕫㸸(呼/口)翹踛(六/)於夕陽鴛雛弄
翮乎山東(山海經曰岷山多䕫牛郭璞曰今蜀山中有/大牛重數千斤名為䕫牛又爾雅注曰今青)
(州呼犢為㸸㸸䕫牛之子也㸸與􁀙同火口切莊子曰/齕草飲水翹尾而踛此馬之真性也司馬彪曰踛跳也)
(廣雅曰翹舉也山海經曰南禺之山有鵷雛郭璞/曰鵷雛鳯屬也爾雅曰山西曰夕陽山東曰朝陽)因岐
成渚觸澗開渠(岐已見/上文)潄(所/遘)壑生浦區别作湖(周禮曰/善為溝)
(者水潄之鄭𤣥曰潄齧/也論語曰區以别矣)磴(土/登)之以瀿(煩/)瀷(翼/)渫(息/列)之以
尾閭(磴猶益也淮南子曰莫鑒于流瀿而鑒于澄水許/慎曰楚人謂水暴溢為瀿扶園切淮南子曰潦水)
(旬月不雨則涸而枯澤受瀷而無源者也許慎曰瀷湊萬/漏之流也瀷昌即切莊子海若曰天下之水莫大于海)
(川歸之而不盈尾閭渫之而不虚/司馬彪曰尾閭水之從海出也)標之以翠蘙泛之以
遊菰(標猶表識也蘙草之蘙薈也菰/菰蔣也浮于水上故曰遊也)播匪藝之芒種挺
自然之嘉蔬(孔安國尚書傳曰播布也鄭𤣥毛詩箋曰/藝猶樹也鄭司農周禮注曰芒種稻麥也)
(禮記曰凡祭廟之禮稻曰嘉蔬/鄭𤣥曰嘉善也稻苽蔬之屬)鱗被菱荷攅布水蓏(力/果)
(反鱗被如鱗之被言多也蒼頡篇曰攅聚/也應劭漢書注曰木實曰果草實曰蓏)翹莖瀵(芳/問)蘂
濯穎散裹(説文曰瀵水浸也匹問切廣雅曰蘂華也/穎穂也裹謂草實也髙唐賦曰綠葉紫裹)隨
風猗萎(於/危)與波潭沲(猗萎隨風之貌潭沲隨波/之貌潭音覃沲徒我切)流光潜
映景炎(羊/染)霞火(言草之華蘂流耀潜映波瀾/外發炎于赮火赮與霞同)其旁則有
雲夢雷池彭蠡青草(雲夢澤名也吴録曰雷池在皖尚/書曰彭蠡既瀦孔安國曰澤名也)
(吴録曰巴陵/縣有青草湖)具區洮(姚/)滆(翮/)朱滻丹漅(具區亦澤名也/風土記曰陽羨)
(縣西有洮湖水經注曰中江東南左合滆湖音核又曰/朱湖在溧陽又曰沔水又東得滻湖水周三四百里丹)
(湖在丹陽漅湖在/居巢漅祖了切)極望數百沆(胡/朗)瀁(余/兩)皛(胡/杳)溔(余少反/七發曰)
(極望成林鄭𤣥禮記注曰極盡也/沆瀁廣大之貌皛溔深白之貌)爰有包山洞庭巴陵
地道潜逵傍通幽岫窈窕(郭璞山海經注曰洞庭地穴/在長沙巴陵呉縣南太湖中)
(有苞山山下有洞庭穴道潜行水底云無/所不通號為地脈逵水中穴道交通者)金精玉英瑱
(他/見)其裏瑶珠怪石琗其表(穆天子傳河伯曰示汝黄金/之膏郭璞曰金膏其精汋也)
(汋音綽孝經援神契曰玉英玉有英華之色也孫卿子/曰琁玉瑶珠不知佩山海經曰苟林之山多怪石郭璞)
(曰怪石似玉也瑱琗謂文采相雜小雅曰/雜采曰綷琗與綷同瑱徒見切琗字㥽切)驪虯(渠/幽)摎(居/由)
其址(止/)梢雲冠其㟽(必眇反驪虯驪龍也在于九重之/泉故云樛其址也莊子曰千金之)
(珠在九重之淵而驪龍頷下宋衷太𤣥經注曰摎猶糾也/孫氏瑞應圖曰梢雲瑞雲人君徳至則出若樹木梢梢)
(然也㟽山巔/也方眇切)海童之所巡遊琴髙之所靈矯(海童已見/上文列仙)
(傳曰琴髙浮遊冀州二百餘年後入碭水中乗赤鯉魚/來出泊一月復入水去方言曰矯飛也言飛而去來其)
(中/)冰夷倚浪以傲睨(五/計)江妃含嚬而􁖑(彌/延)眇(山海經曰/從極之川)
(唯冰夷恒都焉冰夷人面而乗龍郭璞曰冰夷馮夷也/莊子曰獨與天地精神往來而不傲睨于萬物傲睨自)
(寛縱不正之貌列仙傳曰江婓二女出遊江濵鄭交甫/所挑者孟子注嚬蹙憂貌􁖑眇逺視貌法言曰眇緜作)
(炳􁖑/音緜)撫淩波而鳧躍吸翠霞而夭矯(鄭𤣥禮記注曰撫/以手按之也廣雅)
(曰凌馳也上林賦曰馳波跳沬廣雅曰吸飲也陵陽子/明經曰春食朝霞者日始出之赤氣夭矯自得之貌)
若乃宇宙澄寂八風不翔(文子曰四方上下謂之宇説/文曰宙舟車所極覆淮南子)
(曰天有八風條風明庶風清明風景風涼風閶闔/風不周風廣莫風洞簫賦曰翔風蕭蕭而逕其末)舟子
於是搦(女/角)棹涉人於是㩘(魚/綺)榜(補郎反毛詩曰招招舟/子人涉卬否搦捉也應)
(劭漢書注曰㩘止也王逸楚辭注曰/榜船櫂也補孟切一曰榜併船也)漂飛雲運艅艎(劉/淵)
(休吴都賦注曰飛雲吴樓船之有名者左氏傳曰/楚敗吴師獲其乗舟艅艎杜預曰艅艎舟名也)舳艫
相屬萬里連檣(説文曰舳舟尾也艫船頭也/埤蒼曰檣帆柱也才羊切)泝洄㳂流
或漁或商(毛詩曰泝洄從之毛萇曰逆流而上曰遡洄/孔安國尚書傳曰順流而下曰㳂列子曰中)
(國之人或農或/商或佃或漁)赴交益投幽浪(平曰交益二州名也周/禮  東北曰幽州漢書)
(有樂浪/郡也)竭南極窮東荒(淮南子曰章亥自北極步/至南極山海經有東荒經)爾乃
□雰(紛/)祲(子/䕃)於清旭(許/玉)覘(勅/詹)五兩之動静(方言曰□視/也音𨽻杜預)
(左氏傳曰氛氣也説文曰雰亦氛字也鄭𤣥禮記注曰/祲隂陽氣相浸漸以成災也毛萇詩傳曰旭日始出也)
(鄭玄禮記注曰覘闚視也敇廉切兵書曰凡候風法以/雞羽重八兩建五丈旗取羽繫其巔立軍營中許慎淮)
(南子注曰綄候風也楚/人謂之五兩也綄音桓)長風颹(于/鬼)以增扇廣莫䬅(麗/)而
氣整(髙唐賦曰長風至而波起颹大風貌音韋廣莫風/已見上文郭璞山海經注曰䬅䬅急風貌音戾)
徐而不䬐(烏/囘)疾而不猛(埤蒼曰䬐風/遲也音隈)鼓帆(平/)迅越䞟(陌/)
漲(張/)截泂(音迥帆已見上文䞟猶越也/截直度也漲泂皆深廣之貌)凌波縱柂電
往杳溟(覓冷反揚雄方言曰船後曰舳郭璞曰今江東/柂呼為舳也王逸荔枝賦曰飛匡上下電往景)
(還匡勤/往切)䨴如晨霞孤征眇若雲翼絶嶺(䨴征貌徒對切/晨霞朝霞也莊)
(子曰太鵬翼若垂天之/雲故曰雲翼言廣大也)儵忽數百千里俄頃(楚辭曰往/來儵忽何)
(休公羊傳注曰俄者須臾之間司馬彪莊/子注曰頃久也王肅家語注曰俄有頃也)飛廉無以睎
其蹤渠黄不能企其景(史記曰飛廉善走廣雅曰睎視/也穆天子傳曰天子之八駿曰)
(渠黄毛詩曰跋子望之鄭𤣥/曰舉足則望見之企與跂同)於是蘆人漁子擯落江山
(謂採蘆捕魚之子也擯落謂被斥擯/而漂落也司馬彪莊子注曰擯棄也)衣則羽褐食惟蔬
鱻(思延切鄭𤣥毛詩箋曰褐/毛布也聲類曰鱻小魚也)栫(寂/見)澱(廷/見)為涔夾潨(在/公)羅
筌(説文曰栫以柴木壅水也劉淵林吴都賦注曰淀如/淵而淺澱與淀古字通爾雅曰槮謂之涔郭璞曰今)
(作槮叢木于水中魚得寒入其裏以薄捕取之也槮蘇/感切涔字兼切説文曰潨小水入大水也筌捕魚之器)
(以竹為之/葢魚笱屬)筩灑連鋒罾(子/僧)䍣(雷/)比船(舊説曰筩灑皆釣/名也罾䍣皆網名)
(也灑所/蟹切)或揮輪于懸碕(奇/)或中瀨而横旋(輪釣輪也埤/蒼曰碕曲岸)
(頭/也)忽忘夕而宵歸詠採菱以叩舷(淮南子曰夫歌採菱/發陽阿楚辭曰漁父)
(鼓栧而去王逸/曰叩船舷也)傲自足于一嘔尋風波以窮年(字書曰/傲倨也)
(嘔與謳同楚辭曰順風波以南北兮霧宵晦/以紛紛西京賦曰窮年忘歸猶不能徧也)爾乃域之
以盤巖豁之以洞壑疏之以沲(度/河)氾(似/)鼔之以朝夕(尚/書)
(曰沲潜既導孔安國曰沲江别名也汜已見上文漢/書枚乗上書曰游曲臺臨上路不如朝夕之池也)川
流之所歸湊雲霧之所蒸液(王逸楚辭注曰湊聚也琴/賦曰蒸靈液以播雲淮南)
(子曰山雲蒸/而柱礎潤)珍怪之所化産傀奇之所窟宅(髙唐賦曰/珍怪奇偉)
(子虚賦曰珍怪鳥獸説文/曰傀偉也又曰奇異也)納隠淪之列真挺異人乎精
魄(桓子新論曰天下神人五一曰神仙二曰隠淪三曰/使鬼物四曰先知五曰鑄凝馮衍爵銘曰富如江海)
(夀配列真説文曰真仙人變形也班固公孫𢎞賛曰異/人並出孝經援神契曰五岳之精雄四瀆之精仁左氏)
(傳樂祁曰心之/精爽是謂魂魄)播靈潤於千里越岱宗之觸石(公羊傳/曰曷為)
(祭太山河海山川有能潤乎百里者天子秩而祭之觸/石而出膚寸而合不崇朝而徧雨天下者惟太山雲爾)
(海潤于千里何休曰雲氣觸石理而出為雨/無膚寸之地而不徧也河海興雲雨及千里)及其譎變
儵怳符祥非一動應無方感事而出(孔安國尚書傳曰/神妙無方鄭𤣥論)
(語注曰/方常也)經紀天地錯綜人術(言以織為喻也符祥上則/經紀天地下則錯綜人術)
(漢書五行志曰厥風絶經紀如淳曰壊絶匹帛之屬周/易曰錯綜羣數王肅曰錯交也綜理事也仲長子昌言)
(曰錯綜/人情)妙不可盡之於言事不可窮之於筆若乃岷精
垂曜於東井陽侯遯形乎大波(河圖括地象曰岷山之/地上為井絡史記曰五)
(星聚于東井陽后陽侯也髙誘淮南子注曰楊國侯溺/死于水其神能為大波莊子曰其死登遐三年而形遯)
奇相(去/)得道而宅神乃協靈爽於湘娥(廣雅曰江神謂/之奇相西京賦)
(曰懷湘娥王逸楚辭注曰堯二/女墜湘水之中因為湘夫人也)駭黄龍之負舟識伯禹
之仰嗟(吕氏春秋曰禹南省方濟乎江黄龍負舟舟中/之人五色無主禹仰視天而嘆曰吾受命于天)
(竭力以養民生性也死命也余/何憂于龍焉龍俛耳曳尾而逃)壯荆飛之擒蛟終成氣
乎太阿(吕氏春秋曰荆有佽飛者得寳劒於干遂反涉/江至于中流有兩蛟夾繞其船佽飛拔寶劒曰)
(此江中腐肉朽骨也赴江刺蛟殺之荆王聞之仕以執珪/髙誘曰干遂吳邑越絶書曰歐冶子作鐵劒二曰太阿)
悍要離之圖慶在中流而推戈(廣雅曰悍勇也吕氏春/秋曰要離走往見王子)
(慶忌于衛慶忌喜要離曰請與王子往奪之國王子慶/忌與要離俱涉于江抜劒以刺王子慶忌捽而投之于)
(江浮出又取而投之于江如此者三其卒曰汝/天下之國士也幸汝以成名要離不死歸呉矣)悲靈均
之任石歎漁父之櫂歌(楚辭曰名余曰正則字余曰靈/均又曰望大河之洲渚悲申徒)
(之抗直驟諫君而不聴重任石之何益又曰懷沙礫而/自沈兮不忍見君之蔽壅史記曰屈原作懷沙賦懷石)
(自投汨羅懷沙即任石也羲與王逸不同楚辭/曰漁父鼓栧而歌曰滄浪之水清可以濯吾纓)想周穆
之濟師驅八駿于黿鼉(紀年曰周穆王三十七年征伐/大起九師東至于九江叱黿鼉)
(以為梁列子曰周穆王逺遊命駕八駿之乗驊騮綠/耳赤驥白儀渠黄踰輪盜驪山子張湛曰儀古義字)感
交甫之喪珮慜神使之嬰羅(廣雅曰感傷也韓詩内傳/曰鄭交甫遵彼漢臯臺下)
(遇二女與言曰願請子之佩二女與交甫交甫受而懐之/超然而去十步循探之即亡矣迴顧二女亦即亡矣莊子)
(曰宋元君夜半夢人被髪而窺阿門曰予自罕露之泉/為清江使河伯之所漁者豫且得子元君覺召占夢者)
(占之曰此神龜也元君乃刳龜以卜七十鑚而/無遺策司馬彪曰鑚命卜以所卜事而灼之)煥大塊
之流形混萬盡于一科(莊子曰夫大塊載我以形勞我/以生司馬彪曰大塊自然也周)
(易曰品物流形混萬盡于一科言混萬物盡歸于一科/也孟子曰水源泉混混不舍晝夜盈科而後進放乎四)
(海趙岐曰/科坎也)保不虧而永固稟元氣於靈和(春秋元命苞/曰水者五行)
(始焉元氣/之湊液也)考川瀆而妙觀實莫著於江河(班固漢書賛曰/中國川原以百)
(數莫著於四瀆/而河為宗也)
　
　
　
　
　
　
　
　
　
　
　文選巻十二
欽定四庫全書
　文選巻十三　　　　　　　梁　蕭統　編
　　　　　　　　　　　　　唐　李善　注
　物色(四時所觀之物色而為之賦又云有物有文曰/色風雖無正色然亦有聲詩注云風行水上曰)
　　(漪易曰風行水上渙/渙然即有文章也)
　　風賦(劉熙釋名云風者汎也為能汎博萬物又云/風者放也動氣放散曽子書曰陰陽偏則風)
　　　(物理志曰隂/陽擊發氣也)
　　　宋玉(史記曰楚有宋玉景差之徒皆好辭而以/賦見稱王逸楚辭序曰宋玉屈原弟子)
楚襄王游于蘭臺之宮(史記曰楚懐王薨太子横立為/頃襄王又曰楚有謂頃襄王曰)
(王綪繳蘭臺徐廣/曰綪縈也七見切)宋玉景差侍有風颯然而至(景差亦/楚大夫)
(説文曰颯風聲楚辭/曰風䬃䬃兮木蕭蕭)王迺披襟而當之曰快哉此風寡
人所與庶人共者邪宋玉對曰此獨大王之風耳庶人
安得而共之王曰夫風者天地之氣溥暢而至不擇貴
賤高下而加焉(河圖帝通紀曰風者天地之使也五經/通義曰陰陽㪚為風風氣無根也管子)
(曰風漂物者也風之/所漂不避貴賤美惡)今子獨以為寡人之風豈有説乎
宋玉對曰臣聞于師枳句來巢空穴來風(枳木名也枳/句言枳樹多)
(句也説文曰句曲也古侯切似橘屈曲也考工記曰橘/踰淮為枳莊子曰騰猿得枳棘枳句之間振動悼慄又)
(曰空間來風桐乳致巢此以其能苦其性者司馬彪曰/門户孔空風菩從之桐子似乳著其葉而生其葉似箕)
(鳥喜巢/其中也)其所託者然則風氣殊焉(者下或有/因字非也)王曰夫風
始安生哉宋玉對曰夫風生于地起于青蘋之末(莊子/曰大)
(塊噫氣其名為風爾雅曰萍/其大者曰蘋郭璞曰水萍也)侵淫谿谷盛怒于土囊之
口(春秋元命包曰陰陽怒而為風侵淫漸進也土囊大/穴也盛𢎞之荆州記曰宜都狼山縣有山山有穴口)
(大數尺為風井土/囊當此之類也)縁泰山之阿舞于松柏之下(阿曲/也)飄
忽淜滂激颺熛怒(淜滂風擊物聲淜疋冰切熛怒如熛/之聲説文曰熛火飛也俾堯切滂普)
(郎/切)耾耾雷聲迴穴錯迕(耾侯萌切埤蒼曰耾耾風聲廣/雅曰耾聲也十洲記曰𤣥洲在)
(北海上有風聲響如雷上對天之西北門也凡事/不能定者迴穴此即風不定貌錯迕錯雜交迕也)蹷石
伐木梢殺林莽(蹷動也伐擊也漢書音義應/劭曰蹷頓也韋昭曰梢擊也)至其將衰
也被麗披離衝孔動楗(被麗披離四㪚之貌/也字林曰楗拒門也)眴煥粲爛
離散轉移(眴呼縣切眴煥/粲爛鮮明貌)故其清涼雄風則飄舉升降
乗凌高城入于深宫邸華葉而振氣(説文曰邸觸也/邸與抵古字通)徘
徊于桂椒之間翺翔于激水之上將擊芙蓉之精(廣雅/曰菁)
(華也精與/菁古字通)獵蕙草離秦衡(獵歴也秦香草也衡杜衡也/又云秦木名也范子計然曰)
(秦衡出于隴西/天水芳草也)槩新夷被荑楊(楚詞曰露甲新夷飛林/薄顔師古曰新夷一名)
(留夷即上林賦雜以留夷也易曰枯楊生稊/王弼曰稊者楊之秀也稊與荑同徒奚切)迴穴衝陵
蕭條衆芳然後倘(常/)佯(羊/)中庭北上玉堂(倘佯猶/徘徊也)躋于
羅帷經于洞房迺得為大王之風也(説苑雍門周説孟/嘗君曰下羅帷來)
(清風楚辭曰姱/容修態亘洞房)故其風中人狀直憯悽惏慄清涼増欷
(素問曰若汗出逢虚風其中人也楚詞曰憯悽增欷鄭/𤣥曰憯憂也説文曰憯痛也錯感切惏寒貌毛萇詩傳)
(曰慄洌寒氣也慄/理吉切欷依既切)清清泠泠愈病析酲(清清泠泠清涼/之貌也愈猶差)
(也漢書曰秦尊柘漿析朝/酲應劭曰酲酒病析解也)發明耳目寧體便人此所謂
大王之雄風也王曰善哉論事夫庶人之風豈可聞乎宋
玉對曰夫庻人之風塕然起于窮巷之間堀(窟/)堁(課/)揚
塵(塕然風起之貌也一孔切堀堁風動塵也廣雅曰堀/突也淮南子曰揚堁而弭塵許慎曰堁塵塺也塺莫)
(迴/切)勃鬱煩寃衝孔襲門(勃鬱煩寃風旋迥之貌司/馬彪莊子注曰襲入也)動沙
堁吹死灰(堁或為/塸非也)駭溷濁揚腐餘(廣雅曰駭起也言風/之來既起溷濁之處)
(乂舉揚腐臭之餘家語孔子曰惜其腐餘/而務施仁人之偶也溷胡困切腐扶甫切)邪薄入甕至
於室廬(禮記孔子曰儒/有蓬户甕牖)故其風中人狀直憞溷鬱邑毆
温致溼(憞徒對切孔安國尚書傳曰憞惡也言此風入/于人身體令惡也憞溷煩濁之貌字林曰溷亂)
(也王逸楚辭注曰鬱邑而憂也毆古驅字素問曰冬傷/于寒春必病温又曰中央生溼溼生土也言此風毆温)
(溼氣來令/致溼病也)中心慘怛生病造熱(慘怛憂勞也慘錯感切/方言曰怛痛也素問黄)
(帝問岐伯曰人傷于寒而轉為/熱何也曰夫寒盛則生于熱也)中脣為胗(軫/)得目為蔑
(説文曰胗脣瘍也吕氏春秋曰氣鬱處目則為蔑為/盲高誘曰蔑眵也蔑與䁾古字通亡結切眵充支切)啗
齰𠻳獲死生不卒(啗齰𠻳獲中風口動之貌風疾既甚/言死而未即死言生而又有疾也故)
(云不卒説文曰啗食也齰齧也土白切𠻳吮也山角切/聲類曰獲大唤也宏麥切獲與嚄古字通卒七忽反)
此所謂庶人之雌風也
　　秋興賦(并序興劉熙釋名曰秋就也言萬物就/成也  者感秋而興此賦故因名之)
　　　潘安仁
晉十有四年余春秋三十有二始見二毛(十四年晉武/帝太始十四)
(年也左氏傳宋襄公曰不禽二/毛杜預曰二毛頭白有二色也)以太尉掾兼虎賁中郎
將寓直于散騎之省(臧榮緒晉書云賈充為太尉又曰/岳為賈充掾漢書曰期門僕射秩)
(比千石平帝更名虎賁郎置中郎將寓寄也世説曰桓/𤣥既簒將改置直館問左右虎賁中郎將省合在何處)
(有人答云無省當時殊迕㫖問何以知無答曰潘岳秋/興賦序云兼虎賁中郎將寓直于散騎之省𤣥咨嗟稱)
(善劉謙之晉紀云𤣥欲復虎賁中郎將疑訪之僚屬咸/莫定㕘軍劉荀之對昔潘岳秋興賦序云兼虎賁中郎)
(將寓直于散騎之省/以言之是也𤣥從之)高閣連雲陽景罕曜(言閣之高而/且深故曰罕)
(曜其/中)珥蟬冕而襲紈綺之士此焉遊處(珥猶挿也蔡邕/獨斷曰侍中中)
(常侍加貂附蟬鄭𤣥禮記注云襲重衣也漢書曰班伯/與王許子弟為羣在于綺襦紈袴之間鸚鵡賦曰感平)
(生之/遊處)僕野人也偃息不過茅屋茂林之下(禮記曰唯饗/野人皆酒吕)
(氏春秋田替曰若夫偃息之義則未聞也范曄後漢書/曰王霸隱居止茅屋蓬户論衡曰山種棗栗名曰茂林)
談話不過農夫田父之客(説文曰話㑹合善言也胡快/切毛詩曰帥時農夫播厥百)
(穀禮記曰上農夫食九人尹/文子曰魏田父有耕于野者)攝官承乏猥厠朝列(左氏/傳韓)
(厥謂齊侯曰敢告不敏攝官承乏蒼頡篇/曰厠次也雜也禮記曰爵禄有列于朝)夙興晏寢匪
遑底寧(毛詩曰夙興夜寐/又曰不遑寜處)譬猶池魚籠鳥有江湖山藪
之思于是染翰操紙慨然而賦(翰筆毫也説文曰慨太/息也字林曰慨壯士不)
(得志也/許既切)于時秋也故以秋興命篇(鄭𤣥周禮注曰/興者記事于物)其辭
曰四時忽其代序兮萬物紛以迴薄(莊子黄帝曰陰陽/四時運行各得其)
(序楚辭曰日月忽其不淹兮春與/秋其代序鵩鳥賦曰萬物迴薄)覽花蒔之時育兮察
盛衰之所託(字林曰蒔更别種上吏/切周易曰時育萬物)感冬索而春敷兮
嗟夏茂而秋落(孔安國尚書傳曰索盡也又曰敷布也/又曰已布而生也吕氏春秋曰春氣至)
(則草木産秋氣/至則草木落)雖末士之榮悴兮伊人情之美惡(舞賦/曰慢)
(末士之骪曲文子曰/有榮悴者必末愁悴)善乎宋玉之言曰悲哉秋之為氣
也(王逸注曰寒氣/聊戾嵗將暮也)􁠢瑟兮(陰氣促急/風暴疾也)草木搖落(花葉隕/落肥潤)
(去/也)而變衰(形體易色/枝枯槁也)憀(了/)慄兮(息念巻戾/心自傷)若在逺行(逺/出)
(之他/方)登山臨水(升高逺望/視江河也)送將歸(族親别還故鄉已/上宋玉九辯之文)夫
送歸懐慕徒之戀兮(言懷思慕/戀徒侣也)逺行有羇旅之憤(左氏/傳陳)
(敬仲曰羇旅之臣/杜預曰羇寄旅客)臨川感流以歎逝兮登山臨逺而悼
近(論語曰子在川上曰逝者如斯夫不舎晝夜包曰逝/往也言凡往者如川之流也晏子春秋曰景公遊于)
(牛山臨齊國乃流涕而歎曰奈何去此堂堂之國而死/乎使古而無死不亦樂乎左右皆泣晏子獨笑曰夫盛)
(之有衰生之有死天之數也物有必至事有當然曷有/悲老而哀死古無死古之樂也君何有焉懐逺悼近齊)
(景之/謂也)彼四慼之疚心兮遭一塗而難忍(毛詩曰既來既/往使我心疚鄭)
(𤣥曰疚/病也)嗟秋日之可哀兮諒無愁而不盡野有歸燕隰
有翔隼(楚辭曰燕翩翩其辭歸鷙擊之鳥通呼曰隼一/曰鷂春化為布糓文子曰鷹隼未擊羅網不得)
(張/)遊氛朝興槁葉夕隕(杜預左氏傳注曰氛氣也鄭𤣥/毛詩箋曰木葉槁得風乃落)
于是迺屏輕箑(所/甲)釋纖絺(吕氏春秋曰冬不用箑非愛/箑也清有餘也高誘曰箑扇)
(也孔安國尚書傳曰/纖細也絺細葛也)藉莞蒻(若/)御袷衣(鄭𤣥毛詩箋曰/莞小蒲席也胡)
(官切説文曰蒻蒲子以為華蓆/也又曰袷衣無絮也古洽切)庭樹槭以灑落兮勁風
戾而吹帷(槭枝空之貌所隔/切戾勁疾之貌)蟬嘒嘒而寒吟兮鴈飄飄
而南飛(毛詩曰菀彼栁斯鳴蜩嘒嘒毛萇詩傳曰嘒/嘒小聲也飄飄飛貌楚辭曰鴈雝雝而南遊)天
晃朗以彌高兮日悠陽而浸微(言秋日天氣高朗晃朗/明貌悠陽日入貌杜篤)
(弔王子比干曰霞霏尾而四除言晃朗而高明楚衰/辭曰天高而氣清禮記曰仲秋殺氣浸盛陽氣日)何微
陽之短晷覺涼夜之方永(尚書曰日短星昴以正仲冬/毛詩曰夏之日冬之夜毛萇)
(曰言/長也)月朣朧以含光分露淒清以凝冷(埤蒼曰朣朧欲/明也朣徒東切)
(朧力/東切)熠燿粲於階闥兮蟋蟀鳴乎軒屏(毛詩曰熠燿宵/行毛萇曰熠燿)
(䗲也䗲螢火也毛詩曰蟋蟀在堂毛萇曰蟋蟀蛬也崔/豹古今注曰熠燿䗲也一曰燿夜腐草為之食蚊蚋又)
(曰蟋蟀名蛬初秋生得寒/則鳴噪濟南謂之嬾婦也)聴離鴻之晨吟兮望流火之
餘景(毛詩曰七月流火毛/萇曰大火也流下也)宵耿介而不寐兮獨展轉于
華省(王逸楚辭注曰耿介執節守度毛詩曰耿耿/不寐如有隱憂又曰悠哉悠哉展轉反側)悟時
嵗之遒盡兮慨俛首而自省(楚辭曰嵗忽忽而遒盡毛萇/詩傳曰遒終也廣雅曰遒急)
(也列子曰師曠俛首而聴之曾/子曰君子旦就業夕而自省也)斑鬢髟以承弁兮素髮
颯以垂領(服䖍通俗文曰髮垂而髟匹料切説文曰白/黒髮雜而髟字林亦同周禮曰士弁服白虎)
(通曰皮/弁冠名)仰羣儁之逸軌兮攀雲漢以遊騁登春臺之熙
熙兮珥金貂之炯炯(高閣連雲升之以攀雲漢也言羣/儁自致高逺老子曰衆人熙熙如)
(享太牢如登春臺漢書谷永對詔曰戴金貂之飾執常/伯之職也董巴輿服志曰侍中冠金璫附蟬為文貂尾)
(為飾廣雅曰/炯炯光也)苟趣舎之殊塗兮庸詎識其躁靜(六韜太/公曰夫)
(人皆有性趣舎不同司馬遷書曰趣舎異路莊子王倪/曰吾庸詎知吾所謂知非不知邪司馬彪曰庸猶何用)
(也老子曰重為/輕根靜為躁君)聞至人之休風兮齊天地于一指(莊子/曰不)
(離于真謂之至人又曰以指喻指之非指不若以非指/喻指之非指也以馬喻馬之非馬不若以非馬喻馬之)
(非馬也天地一指也萬物一馬也郭象曰夫自是而非/彼我之常情也故以我指喻彼指則彼指于我指獨為)
(非指矣此以喻指之非指也若覆以彼指還喻我指則/我指于彼指復為非指矣此以非指喻指之非指也將)
(明無是無非莫若反覆相喻反覆相喻則彼之與我既/同于自是又均于相非均于相非則天下無是同于自)
(是則天下無非何以明其然邪是若果是則天下不得/復有非之者也非若果非亦不得復有是之者也今是)
(非無主紛然散亂明此區區各信其偏見而同于一致/耳仰觀俯察莫不皆然是以至人知天地一指也萬物)
(一馬也故浩然大寜而天下萬物各/當其分同于自得而無是無非也)彼知安而忘危兮
故出生而入死(周易曰安不忘危存不忘亡老子曰出/生入死韓子曰人始于生而卒于死始)
(之謂出卒之謂入/故曰出生入死也)行投趾于容跡兮殆不踐而獲底闕
側足以及泉兮雖猴猨而不履(言人之行投趾在乎容/跡之地近不踐而𫉬安)
(若以足外為無用欲闕之及泉雖其捷若猴猨亦不能/履也莊子恵子謂莊子曰子言無用莊子曰知無用而)
(可與言用矣夫地非不廣且大也人之所用容足耳然/則側足而墊之致黄泉人尚有用乎恵子曰無用莊子)
(曰然則無用之為用也亦明/矣郭璞爾雅注曰㡳止也)龜祀骨于宗祧兮思反身
於緑水(莊子曰莊子釣于濮水楚王使二大夫往聘莊/子曰願以境内累子莊子持竿不顧曰吾聞楚)
(有神龜死已三千嵗矣王巾笥而藏之廟堂之上此龜/寧其死為留骨而貴乎寧其生而曳尾塗中乎二大夫)
(曰寧生而曳尾塗中莊子曰/往矣吾將曳尾于塗中矣)且斂衽以歸來兮忽投紱
以高厲(衽襟也字林曰紱綬也/楚辭曰颯弭節而高厲)耕東臯之沃壤兮輸黍
稷之餘税(水田曰臯東者取其春意漢書鄭明曰將歸/延陵之臯修農圃之疇張晏曰隱耕臯澤之)
(中阮籍奏記曰將耕東臯之陽/輸黍稷之税説文曰税租也)泉涌湍于石間兮菊揚
芳於崖澨(禮記曰仲秋/菊有黄華)澡秋水之涓涓兮玩游儵之潎
潎(莊子曰秋水時至百川灌河金人銘曰涓涓不壅將/成江河莊子曰莊子與恵子遊于濠梁上莊子曰儵)
(魚出遊從容是魚樂也恵子曰子非魚安知魚樂莊子/曰子非我安知我不知魚之樂也潎潎遊貌也匹曳切)
逍遙乎山川之阿放曠乎人世之間(莊子有逍遙遊篇/司馬彪曰言逍遙)
(無為者能遊大道也又有人間世篇司馬彪曰言處人/間之宜居亂世之理與人羣者不得離人然人間之事)
(故世世異宜唯無心而不自用/者為能唯變所適而何足累)優哉游哉聊以卒嵗(家/語)
(孔子歌曰優哉游哉聊以卒/嵗王肅曰言優游以終嵗也)
　　雪賦(説文曰雪凝雨也釋名曰雪娞也水下遇寒/而凝娞娞然下也曽子曰隂氣凝而為雪五)
　　　(經通訓曰春洩氣/為雨寒凝為雪)
　　　謝恵連(沈約宋書曰謝恵連陳郡陽夏人也幼/而聰敏年十嵗能屬文族兄靈運深加)
　　　　(知賞本州辟主簿不就後為司徒彭城王/法曹為雪賦以高麗見竒年二十七卒)
嵗將暮時既昬(毛詩曰嵗亦暮止劉向七言/曰時將昬暮白日午昬冥也)寒風積愁
雲繁(莊子曰風積不厚則其負大翼也無力傅𤣥詩曰/浮雲含愁色悲風坐自歎班婕妤𢷬素賦曰佇風)
(軒而結睇對愁雲之浮沈然疑此賦/非婕妤之文行來已久故兼引之)梁王不悦遊于兔
園(此假主客以為辭也漢書曰梁孝王文帝子也西/京雜記曰梁孝王好宫室苑園之樂築兔園也)迺
置㫖酒命賔友召鄒生延枚叟(漢書梁孝王待士鄒陽/從孝王遊又曰枚乗為)
(𢎞農都尉/去官遊梁)相如末至居客之右(漢書曰相如客遊梁又/曰田叔等十人漢廷臣)
(無能出/其右者)俄而微霰零密雪下(莊子曰俄而死王肅/家語注曰俄有頃也)王迺
歌北風于衛詩詠南山于周雅(毛詩衛風曰北風其涼/雨雪其滂又小雅詩南)
(山曰上天同/雲雨雪雰雰)授簡於司馬大夫(言大夫尊之也國語越/王勾踐曰苟聞子大夫)
(之言爾雅曰簡謂之畢/也郭璞曰今簡札也)曰抽子祕思騁子妍辭侔色揣
稱為寡人賦之(鄭𤣥周禮注曰侔等也莫侯切説文曰/揣量也初委切爾雅曰稱好也老子曰)
(王公自謂/孤寡不糓)相如于是避席而起逡巡而揖(孝經曰曾子/避席公羊曰)
(逡巡北面再拜也廣/雅曰逡巡却退也)曰臣聞雪宫建于東國雪山峙于
西域(孟子曰齊宣王見孟子於雪宫劉熙曰雪宫/離宫之名也漢書西域傳曰天山冬夏有雪)岐昌
發詠于來思姬滿申歌于黄竹(岐周所居昌文王名也/毛詩曰昔我往矣楊栁)
(依依今我來思雨雪霏霏姬周姬也滿穆王名昭王子/也孔安國尚書傳曰申重也穆天子傳曰天子遊黄臺)
(之丘大寒北風雨雪天子作詩三章以/哀人夫我徂黄竹負閟寒乃宿于黄竹)曹風以麻衣比
色楚謠以幽蘭儷曲(毛詩曹風曰蜉蝣掘閲麻衣如雪/宋玉諷賦曰臣嘗行至主人獨有)
(一女置臣蘭房之中臣援琴而鼓之/為幽蘭白雪之曲賈逵曰儷偶也)盈尺則呈瑞于豐
年袤丈則表沴于陰徳(左氏傳曰凡平地尺為大雪毛/萇詩傳曰豐年之冬必有積雪)
(金匱曰武王伐紂都洛邑未成雨雪十餘日深丈餘漢/書曰氣相傷謂之沴沴臨莅不和意也春秋潛潭巴曰)
(大雪甚厚後必有女主天雪連月/陰作威宋均曰雪為隂臣道也)雪之時義逺矣哉請
言其始若乃𤣥律窮嚴氣升(禮記曰季冬之月日窮于/次月窮于紀又曰孟冬之)
(月天地始肅鄭𤣥曰肅嚴急之氣也孟冬之月天/氣上騰夏侯孝若寒雪賦曰嚴氣枯殺𤣥澤閉凝)焦溪
涸(䕶/)湯谷凝(酈元水經注曰焦泉發于天門之左南流/成溪謂之焦泉盛𢎞之荆州記曰南陽郡)
(城北有荆山東有一水/冬夏常温因名湯谷也)火井滅温泉冰(博物志曰臨卭/火井諸葛亮發)
(視後火轉盛以盆貯水煮之得鹽後人以火投井火即/滅至今不然又曰西河郡鴻門縣亦有火井祠火從地)
(出張衡温泉賦曰/遂適驪山觀温泉)沸潭無涌炎風不興(酈元水經注曰/以生物投之須)
(臾即熟又曰曲阿季子廟前井及潭常沸故名井曰沸/井潭曰沸潭炎風在南海外常有火風夏日則蒸殺其)
(過鳥也吕氏春秋曰何謂八風/東北曰炎風高誘曰一曰融風)北户墐扉裸(胡/卦)壤垂繒
(毛詩曰穹窒熏䑕塞向墐户毛萇曰向北出牖也墐塗/也東夷傳曰倭國東四千餘里裸人國也字林曰繒帛)
(總名/也)于是河海生雲朔漠飛沙(淮南子曰四海之雲湊/又曰八澤之雲以雨九)
(州公羊傳曰河海澗千里何休曰河海興雲雨及千里/説文曰北方流沙漢書李陵歌曰徑萬里兮度沙漠范)
(曄後漢書袁安議曰今朔漢既定/楊泉物理論曰風怒則飛沙揚礫)連氛累䨠揜日韜霞
(文字集略曰靄雲狀又曰䨠亦靄也一大切毛萇詩/傳曰揜覆也於儼切杜預左氏傳曰韜藏也吐刀切)霰
淅瀝而先集雪紛糅(女/又)而遂多(韓詩曰先集惟霰薛君/曰霰霙也音英夏侯孝)
(若寒雪賦曰集洪霰之淅瀝煥摧磊以􁀙索楚/辭曰雪紛糅其增加鄭𤣥禮記注曰糅雜也)其為狀
也散漫交錯氛氲蕭索(王逸楚辭注/曰氛氲盛貌)藹藹浮浮瀌瀌奕
奕(毛詩曰雨雪浮浮又曰雨雪瀌瀌/方遙切廣雅曰藹藹奕奕盛貌)聨翩飛灑徘徊委
積始縁甍而冒楝終開簾而入隙(杜預曰甍屋楝也毛/詩曰下土是冒傳曰)
(冒覆也字林云隙壁際/孔從阜傍二小夾日也)初便娟於墀廡末縈盈於帷席
(便娟縈盈雪迴委之貌楚辭曰㛹娟修竹王逸曰㛹/娟好貌說文曰廡堂下周屋也釋名曰大屋曰廡)既
因方而為珪亦遇圓而成璧眄隰則萬頃同縞瞻山則
千巖俱白於是臺如重璧逵似連璐(廣雅曰縞練也穆/天子傳曰為盛姬)
(築臺是曰重璧之臺劉公幹清廬賦曰蹈琳珉之/塗然即逵也許慎淮南子注曰璐美玉也音路)庭列
瑤階林挺瓊樹(瑤階玉階也已見西京賦說文曰挺援/也達鼎切莊子曰南方積石千里樹名)
(瓊/枝)皓鶴奪鮮白鷳失素(相鶴經云鶴千六百年形定而/色白復二千年大毛落茸毛生)
(色雪白白鷳鳥名也/西都賦曰招白鷳)紈袖慙冶玉顔掩嫮(說文曰紈素/也冶妖也范)
(子紈素出齊古詩曰燕趙多佳人美者顔/如玉楚辭曰美人皓齒嫮與姱同好貌)若迺積素未
虧白日朝鮮爛兮若燭龍銜燿照崑山(山海經曰赤水/之北有章尾山)
(有神人面蛇身其瞑乃晦其視乃明是燭九陰是謂燭/龍楚辭曰日安不到燭龍何照王逸曰言天西北有幽)
(冥無日之國有龍銜燭而照之山海經曰鍾山之神名/曰燭陰郭璞曰即燭龍也詩含神務曰天不足西北無)
(有陰陽故有龍銜火精以照/天門中也崑山已見上文)爾其流滴垂冰縁霤承隅
(王逸楚辭注/曰霤屋宇也)粲兮若馮夷剖蚌列明珠(莊子曰夫道馮/夷得之以遊大)
(川抱朴子釋鬼篇曰馮夷華陰人以八月上庚日渡河/溺死天帝署為河伯説文曰蚌蜃也司馬彪以為明月)
(珠蚌蛤也蜀志秦宓/奏記曰剖蚌求珠)至夫繽紛繁騖之貌皓汙皦潔之
儀迥散縈積之勢飛聚凝曜之竒固展轉而無窮嗟難
得而備知若迺申娱翫之無已夜幽靜而多懐風觸楹
而轉響月承幌而通暉(包氏論語注曰棁者梁上楹也/説文曰楹柱也承上也文字集)
(畧曰幌以/帛明牕也)酌湘呉之醇酎御狐狢之兼衣(吴録曰湘川/酃陵縣水以)
(作酒有名吴興烏程縣若下酒有名醇酎已見魏都賦/論語曰狐狢之厚以居晏子春秋曰景公時雨雪三日)
(公被狐白之裘晏子入公曰怪哉雨雪三日不寒晏子/曰古之賢者飽而知飢温而知寒公曰善出裘發粟以)
(與飢人夏侯孝若寒雪賦曰既/増覆而累鎮又加裘而兼衣)對庭鵾之雙舞瞻雲鴈
之孤飛(西京雜記曰公孫乗月賦曰鵾/雞舞于蘭渚蟋蟀鳴于西堂)折園中之萱草
擿階上之芳薇踐霜雪之交積憐枝葉之相違馳遙思
于千里願接手而同歸(杜篤衆瑞頌曰千里遙思展/轉反側毛詩曰攜手同歸)鄒
陽聞之懣(莫/本)然心服有懐妍唱敬接末曲于是乃作而
賦積雪之歌(莊子曰子貢懣然慙又曰使人以心服而/不敢忤説文曰懣煩也蒼頡篇曰悶也)
歌曰攜佳人兮披重幄援綺衾兮坐芳褥燎薰爐兮炳
明燭酌桂酒兮揚清曲(漢武帝秋風辭曰攜佳人兮不/能忘劉向有薰爐銘楚辭曰奠)
(桂酒兮椒漿薰火/烟上出也字從黑)又續而為白雪之歌歌曰曲既揚兮
酒既陳朱顔􁊭兮思自親(楚辭曰美人既醉朱顔􁊭王/逸曰􁊭著也面著赤色也徒)
(何/切)願低帷以昵枕念解珮而褫紳(昵近也褫奪衣也孔/安國論語注曰紳大)
(帶/也)怨年嵗之易暮傷後㑹之無因君寧見階上之白雪
豈鮮耀于陽春(楚辭曰無衣裘以御冬/恐死不得見乎陽春)歌卒王乃尋繹
吟翫撫覽扼腕(毛萇詩傳曰繹悦也方言曰繹理也説/文曰扼把也鄭𤣥曰腕掌後節也史説)
(曰天下之士莫/不扼腕以言)顧謂枚叔起而為亂(亂者理也總理/一賦之終也)亂
曰白羽雖白質以輕兮白玉雖白空守貞兮(孟子曰白/羽之白也)
(猶白雪之白也歟白雪之白也猶白玉之白也歟劉熙/曰孟子以為白羽之白性輕白雪之性消白玉之性堅)
(雖俱白其性不同問告子/告子以為三白之性同)未若兹雪因時興滅(言隨時/行藏也)
𤣥陰凝不昧其潔太陽曜不固其節(蔡邕述行賦曰𤣥/雲黤以凝結零雨)
(集之溱溱正歴/曰日太陽也)節豈我名潔豈我貞憑雲升降從風飄
零值物賦象任地班行(任猶/因也)素因遇立汚隨染成(汚猶/相染)
(汚/也)縱心浩然何慮何營(歸田賦曰苟縱心于域外孟子/曰我善養吾浩然之氣敢問何)
(謂浩然之氣曰難言也其為氣也至大至剛以直養而無/害則塞于天地之間鴻安丘嚴平頌曰無營無欲澹爾)
(淵/清)
　　月賦(周易曰坎為月陰精也鄭𤣥曰臣象也廣雅/云夜光謂之月月御謂之望舒説文曰月者)
　　　(太隂之精釋名曰月闕/也言有時盈有時闕也)
　　　謝希逸(沈約宋書曰謝莊字希逸陳郡陽夏人/也太常𢎞微子也年七嵗能屬文仕至)
　　　　(光禄大夫泰初二年卒時年二十六諡/曰憲子所著文章四百餘首行于代)
陳王初喪應劉端憂多暇(假説陳王應劉以起賦端也/陳王曹植也應劉應瑒劉楨)
(也魏文帝書曰徐陳應劉一時俱逝孫卿/子曰其為人也多暇日者其出入不逺)緑苔生閣芳
塵凝榭(言無復娱遊故緑苔生而芳塵凝也高誘注淮/南子曰蒼苔水衣庾闡揚都賦曰結芳塵于綺)
(疎郭璞爾雅注曰/榭臺上起屋也)悄焉疚懐不怡中夜(毛詩曰憂心悄/悄悄悄憂貌七)
(小切爾雅曰疚病也怡樂也家/語孔子云日出聴政至于中夜)迺清蘭路肅桂苑(蘭路/有蘭)
(之路桂苑有桂之苑楚辭曰皋蘭被徑王逸/曰徑路也劉淵林吴都賦注曰吴有桂林苑)騰吹寒山
弭葢秋坂(王逸楚辭注曰騰馳也禮記曰季秋/入學習吹王逸楚辭注曰弭案也)臨濬壑
而怨遙登崇岫而傷逺于時斜漢左界北陸南躔(大戴/記曰)
(七月漢案户漢天漢也案户日户也李陵詩曰天漢東/南馳左傳申豐曰日在北陸而藏冰杜預曰陸道也漢)
(書曰冬則南夏則北漢書音義韋昭曰躔/處也亦次也方言曰日運為躔躔歴行也)白露曖空素
月流天(長歌行曰昭昭素/明月輝光燭我牀)沈吟齊章殷勤陳篇(楚辭曰/意欲兮)
(沈吟毛詩齊風曰東方之月兮彼姝者子/在我闥兮又陳風曰月出皦兮佼人僚兮)抽毫進牘以
命仲宣(此假王仲宣也毫筆毫也文賦曰/或含毫而藐然説文曰牘書版也)仲宣跪而稱
曰(聲類曰跪跽也跪/渠委切跽竒凡切)臣東鄙幽介長自丘樊(仲宣山陽/人故云東)
(鄙戰國䇿范雎謂秦王曰臣東鄙賤/人爾雅曰樊藩也郭璞曰藩籬也)昧道懵學孤奉明
恩(説文曰懵目不/明也莫賵切)臣聞沈潛既義高明既經(尚書曰沈/潛剛克高)
(明柔克孔安國曰沈潛謂地高明謂天左/氏傳子太叔曰子産云禮天之經地之義)日以陽徳月
以陰靈(春秋説題辭曰陽精為日易辯終備曰日之既/陽徳消鄭𤣥曰日既蝕明盡也春秋感精符云)
(月者陰/之精)擅扶光于東沼嗣若英于西冥(扶光扶桑之光/也東沼暘谷也)
(若英若木之英也西冥昧谷也月盛于東故曰擅始生/于西故曰嗣山海經曰暘谷有扶木九日居下枝一日)
(居上枝又曰灰野之山有赤樹青葉名曰若木日之所/入處郭璞曰扶木扶桑也尚書曰宅西曰昧谷孔安國)
(曰昧冥也淮南子曰日出于暘谷拂于扶桑又曰若木/末有十日其華照下地高誘曰若木端有十日狀如蓮)
(華/)引𤣥兔于帝臺集素娥于后庭(張衡靈憲曰月者陰/精之宗積成為獸象)
(兔形春秋元命苞曰月之為言闕也兩説蟾蠩與兔者/陰陽雙居明陽之制陰陰之倚陽張泉觀象賦曰漸臺)
(可升自注曰漸臺天臺之名四星在織女東淮南子曰/羿請不死之藥于西王母常娥竊而奔月注曰常娥羿)
(妻也歸藏曰昔常娥以不死之藥奔月論語曰皇皇后帝/張泉觀象賦曰寥寥帝庭自注云帝庭謂太微宫也春)
(秋元命苞曰/太微為天庭)朒朓警闕朏魄示沖(説文曰朒朔而月見/東方縮朒然朓晦而)
(月見西方也朏月未成光魄月始生魄然也尚書五行/傳曰晦而月見西方謂之朓朓則王侯奢也朔而月見)
(東方謂之側匿側匿則王侯肅鄭𤣥曰朓條達行疾貌/也警闕謂朒朓失度則警人君有所闕徳示沖言朏魄)
(得所則表示人君有謙沖不自盈大也禮記注曰月三/日而成魄是以禮有三讓也朒女六切朓大鳥切朏芳)
(尾/切)順辰通爥從星澤風(辰十二辰言月順之以照天下/也淮南子曰正月建寅從左行)
(行十二辰許慎曰歴十二辰而行尚書曰月之從星則/以風以雨孔安國尚書傳曰月經于箕則多風離于畢)
(則多雨然/澤則雨也)増華台室揚采軒宫(台室三公位軒宫軒轅/之官史記曰中宫文昌)
(魁下六星兩兩相比名曰三能能古台字也齊色則君/臣和也淮南子曰軒轅者帝妃之舎高誘曰軒轅星名)
委照而吴業昌淪精而漢道融(吴録曰長沙桓王名䇿/武烈長子母吴氏有身)
(夢月入懐漢元后母李親夢月入懐/而生后遂為天下母昌盛也融明也)若夫氣霽地表雲
斂天末(説文曰霽雨止也西京賦曰/眇天末以逺期霽才許切)洞庭始波木葉微
脱(楚辭曰洞庭/波兮木葉下)菊散芳于山椒鴈流哀而江瀨(禮記曰/仲秋菊)
(有黄華王逸楚辭注曰土高四墮曰椒漢書武帝傷李/夫人賦曰釋子馬于山椒山椒山預也説文曰瀬水流)
(沙上/也)升清質之悠悠降澄輝之藹藹(楚辭曰白日出兮/悠悠長門賦曰望)
(中庭之藹藹若/季秋之降霜)列宿掩縟長河韜映(楚辭曰若列宿之/錯置説文曰縟繁)
(采飾也毛詩曰倬彼雲/漢毛萇曰雲漢天河也)柔祗雪凝圓靈水鏡(柔祗地也/圓靈天也)
連觀霜縞周除冰淨(觀宫觀也徐幹七喻曰連/觀飛榭説文曰除殿陛也)君王迺
厭晨懽樂宵宴收妙舞弛清縣(邊讓章華臺賦曰妙舞/麗于陽阿長笛賦曰磬)
(襄弛縣周禮曰大憂陁縣鄭𤣥曰㢮/釋也字林曰㢮解也韋昭曰弛廢也)去燭房即月殿芳
酒登鳴琴薦若迺涼夜自淒風篁成韻(篁竹叢生也風/篁風吹篁也)
親懿莫從羇孤遞進(親懿懿親也左氏傳富辰曰兄弟/雖有小忿不廢懿親杜預曰懿美)
(也羇孤羇客孤子也言親懿/不從遊而羇旅之孤更進也)聆臯禽之夕聞聴朔管之
秋引(詩曰鶴鳴九皋皋禽鶴也抱朴子曰峻㮣獨立而/皋禽之響振也朔管羌笛也説文曰管十二月位)
(在北方故云朔/秋引商聲也)于是絲桐練響音容選和(絲桐琴也埤/蒼曰練擇也)
(練與揀音義同桓譚新論曰神農始削桐為琴練絲為/絃侯英箏賦曰察其風采揀其聲音鄭𤣥禮記注曰選)
(可選/擇也)徘徊房露惆悵陽阿(防露葢古曲也文賦曰寤防/露于桑問又雖悲而不雅房)
(與防古字通淮南子曰夫歌采菱發/陽阿鄙人聴之不若延靈以和也)聲林虚籟淪池滅
波(此言風將息也聲林而籟管虚淪池而大波滅索秀/相風賦曰幽林絶響巨海息波莊子曰子綦謂子游)
(曰夫大塊噫氣其名曰風是以無作作則高竅怒號冷/風則小和飄風則大和厲風濟則衆竅為虚子游曰池)
(籟則衆竅是已郭象曰烈風作則衆竅實及其止則衆/竅虚薛君韓詩章句曰從流而風曰淪淪文貌説文曰)
(波水/涌也)情紆軫其何託愬皓月而長歌(楚辭曰鬰結紆軫/兮離愍而長鞠王)
(逸曰紆曲軫痛也毛詩曰如/彼愬風毛萇曰愬向之也)歌曰美人邁兮音塵闕隔
千里兮共明月(楚辭曰望美人兮未來陸機思歸賦曰/絶音塵于江介託影響乎洛湄淮南子)
(曰道徳之論譬如日月馳/騖千里不能改其處也)臨風歎兮將焉歇川路長兮
不可越(楚辭曰臨風/怳兮浩歌)歌響未終餘景就畢滿堂變容迴
遑如失(説文曰滿堂飲酒莊子子貢曰夫子見之變容/失色范曄後漢書曰戴良見黄憲反歸罔然若)
(有/也)　又稱歌曰月既没兮露欲晞嵗方晏兮無與歸(楚/辭)
(曰嵗既晏/兮孰與歸)佳期可以還微霜霑人衣(楚辭曰與佳人期/兮夕張又曰微霜)
(兮夜降魏文帝善哉行曰/溪谷多悲風霜露霑人衣)陳王曰善迺命執事獻夀羞
璧(左氏傳原成叔曰敢私于執事史記曰平原君以千/金為魯連夀韓詩外傳曰楚襄王遣使持白璧百雙)
(聘莊/子)敬佩玉音復之無斁(毛詩曰無金玉爾音尚書曰/我有周惟無斁爾雅曰斁厭)
(也/)
　鳥獸(爾雅曰兩足而羽謂之禽四/足而毛謂之獸禽即鳥也)
　　鵩鳥賦(并序/)
　　　賈誼(漢書曰賈誼洛陽人也年十八屬文稱于/郡中河南太守吴公聞其秀才召置門下)
　　　　(甚幸愛後文帝召為博士為絳灌馮敬之屬/害之于是天子疎之以為長沙王傅然賈生)
　　　　(英特弱齡秀發縱横海之巨鱗矯沖天之逸/翰而不㕘謀棘署贊道槐庭虚離謗缺爰𫝊)
　　　　(卑土發憤嗟命不亦宜乎而班/固謂之未為不達斯言過矣)
誼為長沙王傅(漢書云誼為長沙王太傅三年鵩入誼/舎又云後嵗餘文帝思誼徵拜為梁王)
(𫝊然文帝之世王長沙者惟有吴芮之子孫耳經史不/載其諡號故難得而詳也又景帝十三王𫝊曰長沙定)
(王發母唐姬無/寵故王卑溼國)三年有鵩鳥飛入誼舎止于坐隅鵩似
鴞不祥鳥也(晉灼曰巴蜀異物志曰有鳥小如雞體有/文色土俗因形名之曰鵩不能逺飛行不)
(出域鴞/于妖切)誼既以謫居長沙(韋昭曰/謫遣也)長沙卑溼誼自傷悼
以為夀不得長迺為賦以自廣(自廣自/寛也)其辭曰單閼之
嵗兮四月孟夏(爾雅曰太嵗在卯曰單閼徐/廣曰文帝六年嵗在丁卯)庚子日斜
兮鵩集予舎(李竒曰日/西斜時也)止于坐隅兮貌甚閒暇(閒暇不/驚恐也)
異物來萃兮私怪其故(萃集/也)發書占之兮讖言其度(説/文)
(曰讖驗也有徵驗之/書河洛所出書曰讖)曰野鳥入室兮主人將去請問于
鵩兮予去何之(讖問于/鵩鳥也)吉乎告我凶言其災淹速之度
兮語予其期(淹遲也速疾也謂/死生之遲速也)鵩迺歎息舉首奮翼口
不能言請對以臆(請以臆中之/事以對也)萬物變化兮固無休息
(莊子曰已化而生又化而/死鶡冠子曰固無休息)斡流而遷兮或推而還(如淳/曰斡)
(轉也善曰鶡冠子曰/斡流遷徙固無休息)形氣轉續兮變化而蟺(韋昭曰而/如也蘇林)
(曰轉續相傳與也蟺音蟬如蜩/蟬之蜕化也或曰蟺相連也)沕穆無窮兮胡可勝言
(沕穆不可分别也顔師古曰沕穆微深也/鶡冠子曰變化無窮何可勝言沕亡筆切)禍兮福所倚
福兮禍所伏(鶡冠子曰禍乎福之所倚福乎禍之所伏/老子注曰倚因也聖人遭禍而能悔過責)
(己修善則禍去福來也中人得/福而為驕恣則福去而禍來也)憂喜聚門兮吉凶同域
(鶡冠子曰憂喜聚門吉凶同域或作最亦聚也董仲舒/云弔者在門慶者在廬今言皆在門者好惡故言同域)
(也/)彼吴强大兮夫差以敗越棲㑹稽兮句踐霸世(鶡冠/子曰)
(失反為得勝反為敗吴大兵强夫差以困越棲㑹稽句/踐霸世史記曰越王句踐其先允常與吴王闔閭戰而)
(相怨允常卒子句踐立是為越王闔閭聞允常死乃興/師伐越越王句踐使士挑戰射傷吴王闔閭闔閭且死)
(告其子夫差曰必無忘越三年句踐聞吴王夫差日夜/勤兵且以報越欲先吴未發往伐之范蠡諫曰不可王)
(曰已決之矣遂興師吴王聞之悉精兵以伐越敗之夫/椒越王乃以甲兵五千人棲于㑹稽吴師追而圍之越)
(王謂范蠡曰以不聴子故至于此為之奈何蠡對曰持/滿者與天定傾者與人節事者以地卑辭厚禮以遺之)
(不許而身與之事句踐曰諾乃令大夫種行成于吴膝/行頓首曰君王亡臣句踐使陪臣種敢告下執事句踐)
(請為臣妻為妾吴王將許子胥言于吴王曰天以越賜/吴勿許也吴王不聴卒許越平句踐自㑹稽歸拊循其)
(士民伐吴大破吴因留圍之三年越遂棲吴王于姑蘇/山吴王謝曰吾老矣不能事君也遂自殺乃蔽面曰吾)
(無以見子胥也高誘淮南子/注云山處曰棲越滅吴稱霸)斯遊遂成兮卒被五刑(應/劭)
(曰李斯西遊于秦身登相位二/世時為趙高所讒身被五刑)傅説胥靡兮迺相武丁
(尚書曰高宗夢得説使百工營求諸野得諸傅巖爰立/作相孔安國曰傅氏之巖通道所經有澗水壊道使胥)
(靡刑人築䕶此道説賢而隱代胥靡築/之莊子曰夫道傅説得之以相武丁)夫禍之與福兮
何異糾纆(字林曰糾兩合繩纆三合繩應劭曰禍福相/與為表裏如糾纆索相附㑹也臣瓚曰糾絞)
(也纆索也鶡冠子曰/禍與福如糾纆也)命不可説兮孰知其極(鶡冠子曰/終則有始)
(孰知其極老子道徳經曰孰知其極河上公注曰/禍福更相生死孰知其窮極時也顔監曰極止也)水激
則旱兮矢激則逺萬物迴薄兮振盪相轉(言矢飛水流/各有常度為)
(物所激或旱或逺斯則萬物變化烏有常則乎鶡冠子/曰水激則悍水激則逺精神迴薄振盪相轉悍與旱同)
(並户但切吕氏春秋/曰激矢逺激水旱)雲蒸雨降兮糾錯相紛(黄帝素問/曰地氣上)
(為雲天氣下為雨韋/昭國語注曰蒸升也)大鈞播物兮坱圠無垠(如淳曰陶/者作器于)
(鈞上此以造化為大鈞應劭曰陰陽造化如鈞之造器/也其氣坱圠非有限齊也善曰坱鳥黨切圠烏八切)
天不可預慮兮道不可預謀(鶡冠子曰天不可/預謀道不可預慮)遲速有
命兮焉識其時(鶡冠子曰遲速止息必中/參伍焉識其時見下文也)且夫天地為
鑪兮造化為工(莊子子黎曰今以以天地為大鑪/以造化為大冶惡乎往而不可哉)陰陽
為炭兮萬物為銅合散消息兮安有常則(莊子曰人之/生也氣之聚)
(也聚為生散為死鶡冠子/曰同合消散孰識其時)千變萬化兮未始有極(列子/曰千)
(變萬化不可窮極莊子曰若人之形者萬/化而未始有極司馬彪曰當復化而為無)忽然為人兮
何足控摶(摶摶愛生之意也孟康曰控引也摶持也言/人生忽忽何足引持自貴惜也如淳曰摶音)
(團或作揣晉灼曰許慎云揣量也度商曰揣言何足度/量已之年命長短而惜之乎按史記英布傳云果如薛)
(公揣之陳平云生揣我何念皆訓為量與晉灼説同音/初毁切又丁果切但字者滋也不可膠柱在此賦訓摶)
(為量義似未是至于合韻全復參差且史記揣布摶字/如淳孟康義為是也善曰鶡冠子曰彼時之至安可復)
(還安可/控樽也)化為異物兮又何足患(師古曰患音還言人皆/死變化我何足患之莊)
(子曰假于異物託于同體郭璞曰假因/也今死生聚散變化無方皆異物也)小智自私兮賤
彼貴我(列子曰小智自私怨之府莊子北海若曰以道/觀之無貴無賤以物觀之自貴而相賤鶡冠子)
(曰小智立趣/好惡自懼)達人大觀兮物無不可(鶡冠子曰達人大/觀乃見其符莊子)
(曰物故有所然物故有所/可無物不然無物不可)貪夫徇財兮烈士徇名(莊子/曰胥)
(士之徇名貪夫之徇財天下皆然不獨一/人司馬彪曰徇營也瓚曰曲身從物曰徇)夸者死權兮
品庶每生(善曰鶡子子曰夸者死權自貴矜容徇名司/馬彪莊子注曰夸虚名也孟康曰每貪也莊)
(子曰貪/生失理)怵迫之徒兮或趨東西(孟康曰怵為利所誘怵/然迫迫貧賤也東西趨)
(利也趨音/娶怵音戍)大人不曲兮意變齊同(文子曰大人者/與天地合其徳)愚士
繫俗兮窘若囚拘(莊子曰不離于俗窘/囚拘之貌求殞切)至人遺物兮獨
與道俱(莊子曰不離子真謂之至人又孔子謂老𣆀曰/形體若槁木似遺物而立于獨也鶡冠子曰聖)
(人捐物又曰至人/不遺動與道俱)衆人惑惑兮好惡積億(李竒曰惑惑/東西也所好)
(所惡積之萬億也鶡冠子/曰衆人惑惑迫于嗜慾)眞人恬漠兮獨與道息(文子/曰得)
(天地之道故謂之真人也莊子曰虚/靜恬淡寂寞無為者道徳之至也)釋智遺形兮超然
自喪(莊子云仲尼問于顔回曰何謂坐忘回曰墮支體/黜聰明離形去智同于大道此謂坐忘司馬彪曰)
(坐而自忘其身老子曰燕處超然莊子/曰南伯子綦曰嗟乎我悲人之自喪)寥廓忽荒(恍/)兮
與道翺翔(寥廓忽荒元氣未分之貌廣雅曰寥/深也廓空也鶡冠子曰與道翺翔)乗流則
逝兮得坻則止(孟康曰易坎為險遇險難而止也張晏/曰坻水中小洲也坻或為坎又曰易明)
(夷則仕險難則隱鶡/冠子曰乗流以逝)縱軀委命兮不私與己(鶡冠子曰/縱軀委命)
(與時/往來)其生兮若浮其死兮若休(莊子曰其生若/浮其死若休)澹乎若
深淵之靜泛乎若不繫之舟(莊子老𣆀曰其居也淵而/靜其唯人心乎鶡冠子曰)
(泛泛乎若/不繫之舟)不以生故自寶兮養空而浮(鄧展曰自寶自/貴也鄭氏曰道)
(家養空虚若浮舟也莊子曰/汎若不繫之舟虚而遨遊)徳人無累兮知命不憂(莊/子)
(苑風曰願聞徳人淳芒曰徳人者居無思行無慮也又/曰聖人循天之理故無天災故無物累周易曰樂天知)
(命故/不憂)細故蔕芥兮何足以疑(鶡冠子曰細故袃蒯奚足/以疑袃蒯與蔕芥古字通)
(張揖子虚賦注/曰蔕芥刺鯁也)
　　鸚鵡賦(并序喙山海經曰黄山有鳥其狀如鴞青/羽赤  人舌能言名鸚鵡也注曰舌似小)
　　　(兒舌脚指前後各兩/鵡一作鸚莫口切)
　　　禰正平(范曄後漢書曰禰衡字正平平原人也/少有才辯而尚氣傲曹操欲見之不肯)
　　　　(往操懐忿而以才名不欲殺之送劉表後復/侮慢于表表不能容以江夏太守黄祖性急)
　　　　(故送衡與之祖長子射為章陵太守尤善于/衡射大㑹賔客人有獻鸚鵡者射舉札于衡)
　　　　(前曰願先生賦之衡攬筆而作辭/彩甚麗後黄祖殺之時年二十六)
時黄祖太子射(亦/)賔客大㑹有獻鸚鵡者舉酒于衡前
曰禰處士(應劭風俗通曰處/士者隠居放言也)今日無用娱賔竊以此鳥
自逺而至明恵聰善羽族之可貴願先生為之賦使四
坐咸共榮觀不亦可乎(老子曰雖有榮/觀燕處超然)衡因為賦筆不
停綴文不加㸃其辭曰惟西域之靈鳥兮挺自然之竒
姿體金精之妙質兮含火徳之明輝(西域謂隴坻出此/鳥也老子曰以輔)
(萬物之自然河上公曰輔萬物自然之性也西方為金/毛有白者故曰金精南方為火觜有赤者故曰火徳歸)
(藏殷筮曰金水之子其名曰羽蒙是生百鳥蔡邕/月令章句曰天官五獸前有朱雀鶉火之體也)性辯
恵而能言兮才聰明以識機(禮記曰鸚鵡能言不離飛/鳥王弼周易注曰機者事)
(之㣲/也)故其嬉遊高峻栖跱幽深(説文曰嬉樂/也跱立也)飛不妄集
翔必擇林紺趾丹觜緑衣翠衿(説文曰紺深/青而揚赤也)采采麗容
咬咬好音(韓詩曰采采衣服薛君曰采采盛貌也韻畧/曰咬咬鳥鳴也音交毛詩曰睍晥黄鳥載好)
(其/音)雖同族于羽毛固殊智而異心配鸞皇而等美焉比
徳于衆禽于是羨芳聲之逺暢偉靈表之可嘉命虞人
于隴坻詔伯益于流沙(漢書音義應劭曰天水有大阪/曰隴坻尚書帝曰益汝作朕虞)
(孔安國曰伯益也掌山澤官也/尚書曰導弱水餘波入于流沙)跨崑崙而播弋冠雲霓
而張羅雖綱維之備設終一目之所加(文子曰有鳥將/來張羅而待之)
(得鳥者羅之一目也今為/一目之羅即無以得鳥也)且其容止閒暇守植安停(鵩/鳥)
(賦曰貌甚閒暇王逸/楚辭注曰植志也)迫之不懼撫之不驚(鶡冠子曰迫/之不懼足以)
(知/勇)寧順從以逺害不違忤以喪生(毛詩序曰君/子全身逺害)故獻全
者受賞而傷肌者被刑爾迺歸窮委命離羣喪侣(委命/已見)
(上文禮記曰/離羣索居)閉以雕籠翦其翅羽(淮南子曰天下以為/之籠又何失鳥之有)
(乎然籠所以盛鳥/説文曰翅翼也)流飄萬黒﨑嶇重阻(埤蒼曰﨑嶇不/平也﨑夫竒切)
(嶇音/區)踰岷越障載罹寒暑(岷嶂二山名續漢書曰岷山/在蜀都五道西障縣屬隴西)
(葢因山立名也毛詩曰二月初/吉載離寒暑一曰障亭障也)女辭家而適人臣出身
而事主(有以託意也時為曹操所迫故寄意以申情家/語曰女十五許嫁有適人之道漢書郢都曰已)
(背親而出身/固當奉職也)彼賢哲之逢患猶棲遲以羈旅(毛詩曰衡/門之下可)
(以栖遲女適人臣事君逢禍患/尚棲遲羇旅也羇旅已見上文)矧禽鳥之微物能馴擾
以安處(薛君韓詩章句曰鳥微物也説文曰/馴順也漢書音義應劭曰擾馴也)眷西路而
長懐望故鄉而延佇(楚辭曰情慨慨而長懐/又曰結幽蘭而延佇)忖陋體之
腥臊亦何勞于鼎俎(毛詩曰予忖度之七本切國語舅/犯對晉侯曰偃之肉腥臊將焉用)
(之孔安國尚書/傳曰腥臭也)嗟禄命之衰薄奚遭時之險巇(禮斗威/儀曰天)
(其禄命不得極其數楚辭曰何周道之平/易然蕪穢而險巇王逸曰險巇顛危也)豈言語以階
亂將不密以致危(周易孔子曰亂之所生則言語以為/階也君不密則失臣臣不密則失身)
痛母子之永隔哀伉儷之生離(左氏傳曰施氏之婦怨/施氏曰已不能庇其伉)
(儷杜預曰儷偶也伉敵也/楚辭曰悲莫悲兮生别離)匪餘年之足惜慜衆雛之無
知(爾雅曰生噣雛謂鳥子初/生能自啄食總名曰雛也)背蠻夷之下國侍君子之
光儀(毛詩曰命于下國非/天子之國故曰下也)懼名實之不副恥才能之無
竒(莊子許由曰/名者實之賔)羨西都之沃壤識苦樂之異宜(西都長/安也鸚)
(鵡言長安樂自古/有之未詳所見)懐代越之悠思故每言而稱斯(斯此/也此)
(長安也言類彼鳥馬而懐代越之思故亦毎/言而稱此古詩曰代馬依北風越鳥巢南枝)若迺少昊
司辰蓐收整轡(禮記曰孟秋之月其/帝少昊其神蓐收)嚴霜初降涼風蕭
瑟(楚辭曰冬又/申之以嚴霜)長吟逺慕哀鳴感類(毛詩曰哀/鳴嗷嗷)音聲悽
以激揚容貌慘以顦顇(漢書谷永上疏曰贊命之臣靡/不激揚答賔戲曰久而顦顇也)
聞之者悲傷見之者隕淚(毛詩曰涕既隕之/毛萇曰隕墜也)放臣為之
屢歎棄妻為之歔欷(放臣棄妻屈原哀姜之徒/王逸楚辭注曰歔欷啼聲)感平生
之游處若壎箎之相須(論語曰君子久要不忘平生之/言毛詩曰伯氏吹壎仲氏吹箎)
(毛萇曰土曰/壎竹曰箎)何今日之兩絶若胡越之異區(淮南子曰/自異者視)
(之肝膽胡越也高/誘曰胡越喻逺)順櫳檻以俯仰闚户牖以踟蹰(説文/曰櫳)
(房室之疏也楯欄檻也王逸楚辭注曰從曰檻横曰楯/説文曰牖穿壁以為牕也韓詩曰搔首踟蹰薛君曰踟)
(蹰躑䠱也踟膓/知切蹰膓誅切)想崑山之高嶽思鄧林之扶疏(班固漢/書贊禹)
(本紀云崑崙山高二千五百餘里山海經曰夸父與/日競走渴死棄其杖化為鄧林上林賦曰垂條扶疎)顧
六翮之殘毁雖奮迅其焉如(韓詩外傳葢乗曰夫鴻鵠/一舉千里所恃有六翮耳)
心懐歸而弗果徒怨毒于一隅(毛詩曰豈不懐歸/廣雅曰毒痛也)苟竭
心于所事敢背恵而忘初(左氏傳子犯曰背恵食言/楚辭曰不敢忘初之厚徳)託
輕鄙之微命委陋賤之薄軀(楚辭曰蜂蛾/微命力何固)期守死以報
徳甘盡辭以效愚(論語子曰守死善道毛詩曰欲/報之徳司馬遷書曰效其癡愚)恃隆
恩於既往庶彌久而不渝(渝變也感恩/久不變也)
　　鷦鷯賦(并序鷯毛詩曰允彼㭠蟲詩義疏曰㭠蟲/今鷦  微小黄雀也鷦音焦鷯音遼又方)
　　　(言曰桑飛郭璞注曰即鷦鷯也自闗而東/謂之工雀又云女工一云巧婦又云女匠)
　　　張茂先(臧榮緒晉書曰張華字茂先范陽人也/少好文義博覽墳典為太常博士轉兼)
　　　　(中書郎雖栖處雲閣慨然有感作鷦鷯賦後/詔加右光禄大夫封莊武郡公遷司空為趙)
　　　　(王倫/所害)
鷦鷯小鳥也生于蒿萊之間長於藩籬之下翔集尋常
之内而生生之理足矣(漢書音義應劭曰八尺曰尋倍/尋曰常老子曰人之輕死以其)
(生生之厚易繫辭曰生生之謂易/韓康伯曰陰陽轉易以化成生也)色淺體陋不為人用
形微處卑物莫之害(吕氏春秋曰高節/厲行物莫之害)繁滋族類乗居
匹游(列女傳姜后曰雎鳩之鳥/猶未嘗見其乗居而匹游)翩翩然有以自樂也(翩/翩)
(自得之貌毛詩/曰翩翩者鵻)彼鷲鶚鵾鴻孔雀翡翠(説文曰鷲黄頭/赤目五色皆備)
(鶚鵰也山海經曰景山多鷲黒色多力鵾狀如鶴而文/漢書音義應劭曰雄曰翡雌曰翠異物志曰翡赤色大)
(于翠顔監曰鳥各别/異非雄雌異名也)或凌赤霄之際或託絶垠之外(絶/垠)
(天邊之地也楚辭曰載赤霄而/凌太清又曰踔絶垠于塞門)翰舉足以沖天觜距足
以自衛(王弼周易注曰翰高飛也史記楚莊王曰有鳥/三年不蜚蜚乃沖天蜚與飛同字書曰沖中也)
(吕氏春秋曰凡人之性爪牙不足/以白守衛西京賦曰觜距為刀鈹)然皆負矰纓繳羽毛
入貢何者有用于人也(繳繫箭線也尚書/曰厥貢齒革羽毛)夫言有淺而
可以託深類有微而可以喻大故賦之云爾何造化之
多端兮播羣形于萬類(易注曰天地造生萬物咸成又/曰造化道也淮南子曰大丈夫)
(無為與造化逍遙楚辭曰多端膠加老子/曰道生萬物河圖曰地有九州以包萬類)惟鷦鷯之微
禽兮亦攝生而受氣(老子曰善攝生者不然莊子/北海若曰吾受氣于陰陽)育翩翾
之陋體無𤣥黄以自貴(字林曰翩疾飛也説文/曰翾小飛也呼縁切)毛弗施
于器用肉弗登于俎味(左氏傳臧僖伯曰皮革齒牙骨角/毛羽不登于器鳥獸之肉不登)
(于俎則公不/射古之制也)鷹鸇過猶俄翼尚何懼于罿(衝/)罻(音尉左/氏傳然)
(明曰見不仁者誅之如鷹鸇之逐鳥雀也爾雅曰晨風/鸇也廣雅曰俄邪也毛詩曰側弁之俄箋云俄傾貌罿)
(罻皆網也/鸇之然切)翳薈蒙籠是焉游集(孫子兵法曰林木/翳薈草樹蒙籠)飛不
飄颺翔不翕習(翕習/盛貌)其居易容其求易給巢林不過一
枝每食不過數粒(莊子曰鷦鷯巢林不過一枝/孔安國尚書傳曰米食曰粒)栖無所
滯遊無所盤(爾雅曰/盤樂也)匪陋荆棘匪榮茝蘭動翼而逸投
足而安委命順理與物無患(委命已見上文淮/南子曰守道順理)伊兹禽
之無知何處身之似智(莊子曰鳥高飛以避矰弋之害/䶆䑕深穴乎坤丘之下以避熏)
(鑿之患而曽二/蟲之無知也)不懐寶以賈害不飾表以招累(左氏傳/曰虞叔)
(有玉虞公求之弗獻既而悔之曰周任有言匹夫無/罪懐璧其罪吾焉用之以賈其害杜預曰賈賣也)靜
守約而不矜動因循以簡易(文子曰約其所守即察尚/書曰汝惟不矜孔安國曰)
(自賢曰矜淮南子曰因循而任下/周易曰易簡而天下之理得矣)任自然以為資無誘
慕于世偽(自然已見上文文子曰去其誘慕除其嗜欲/張湛曰遺其衒尚為害貞性傅毅七激曰排)
(挫禮學譏/譴世偽)鵰鶡介其觜距鵠鷺軼于雲際(穆天子傳曰/青鵰執犬羊)
(食豕鹿郭璞曰今鵰亦能食麕鹿山海經曰煇諸之山/多鶡郭璞曰似雉而大青色有角鬭死乃止出上黨言)
(因觜距而/為人用也)鵾雞竄于幽險孔翠生乎遐裔彼晨鳬與歸
鴈又矯翼而増逝(説苑曰魏文侯嗜晨鳬史記曰楚人/有好以弱弓微繳加歸雁之上解嘲)
(曰矯翼厲翮淮南子曰/鳯凰曾逝萬仭之上)咸美羽而豐肌故無罪而皆斃
(文子曰羽翼美者傷其骨骸司/馬相如美人賦曰弱骨豐肌)徒銜蘆以避繳終為戮
于此世(淮南子曰鴈銜蘆而翔以避矰繳抱朴子曰智/禽銜蘆以避網水牛結陣以却虎史記太史公)
(曰英布不克于/身為世大戮)蒼鷹鷙而受緤鸚鵡恵而入籠(李陵詩/曰有鳥)
(西南飛熠熠似蒼鷹王逸楚辭注曰緤繫也/鸚鵡賦曰性辯恵而能言又曰閉以雕籠)屈猛志以
服養塊幽縶于九重(淮南子曰塊然獨處苦對/切楚辭曰君之門兮九重)變音聲
以順㫖思摧翮而為庸戀鍾岱之林野慕隴坻之高松
(鍾岱二山鷹之所産漢書曰趙地鍾岱迫近胡冦如淳/曰鍾所在未聞漢有代郡故代國也東方朔十洲記曰)
(北海外有鍾山鸚鵡/賦曰命虞人于隴坻)雖蒙幸于今日未若疇昔之從容
(左氏傳曰羊斟云疇昔之羊子為政杜/預曰疇昔猶前日也尚書曰從容以和)海鳥鶢(袁/)鶋(居/)
避風而至(國語曰海鳥曰爰居止于魯東門外展禽曰/今兹海其有災乎夫廣川之鳥獸常知而避)
(其災是嵗/海多大風)條枝巨雀踰嶺自致(漢書曰條枝國/臨西海有大鳥)提挈萬
里飄颻逼畏(漢書曰左/提右挈)夫惟體大妨物而形瓌足瑋也
陰陽陶蒸萬品一區(文子老子曰隂陽陶/冶萬物蒸氣出貌)巨細舛錯種
繁類殊鷦螟巢于蚊睫(接/)大鵬彌于天隅(晏子春秋景/公曰天下有)
(極細者乎對曰有東海有蟲巢于蚊睫再飛而蚊不為/驚臣不知其名而東海有通者命曰鷦螟莊子曰北溟)
(有魚其名曰鵾化而為鵩/怒而飛翼若垂天之雲)將以上方不足而下比有餘
(莊子曰長者不為有/餘短者不為不足)普天壤以遐觀吾又安知大小之
所如(莊子北海若曰以差觀之因其所大而大之則萬/物莫不大因其所小而小之則萬物莫不小則差)
(數觀矣歸田賦曰/安知榮辱之所如)
　
　文選巻十三
欽定四庫全書
　文選巻十四　　　　　　　梁　蕭統　編
　　　　　　　　　　　　　唐　李善　註
　　赭白馬賦(并序曰劉芳毛詩義證曰彤白/雜毛    彤赤也即赭白也)
　　　顔延年(沈約宋書田顔延之字延年琅邪人也/好讀書無所不覽文章之美冠絶當時)
　　　　(呉國内史劉抑以為行軍/參軍後為祕書監太常卒)
驥不稱力馬以龍名(論語曰驥不稱其力稱其徳/周禮曰凡馬八尺以上為龍)豈不
以國尚威容軍􁡄(音伏/馬名)趫迅而已(傅𤣥乗輿馬賦曰用/之軍國則文武之功)
(顯又曰文榮其徳武耀其威庾中丞昭君辭曰聯雪隠/天山崩風盪河澳朔障裂寒笳冰原嘶代􁡄顔庾同時)
(未詳所見毛詩曰四牡有蹻毛萇/曰蹻壯貌趫與蹻同竝綺嬌切)實有騰光吐圖疇徳
瑞聖之符焉(尚書中候曰帝堯即政七十載修壇河洛/仲月辛日禮備至于日稷榮光出河龍馬)
(銜甲赤文緑色臨壇吐甲圖宋均曰稷側也黄伯仁/龍馬賦曰或有竒貌絶足葢為聖徳而生疇昔也)是
以語崇其靈世榮其至我髙祖之造宋也(沈約宋書曰/髙祖武皇帝)
(諱裕字徳輿彭城縣/人後封宋王受晉禪)五方率職四隩入貢(禮記曰中國/蠻夷戎狄五)
(方之人魏都賦曰樂率職貢尚書曰四隩既宅孔安國/曰西方之宅可居四隩四方之隠處也漢書曰古者諸)
(侯以時/入貢)祕寶盈于玉府文駟列乎華廏(周禮曰玉府掌/王之金玉玩好)
(尚書曰王府則有周書曰犬戎文馬赤鬣白身左/氏傳曰宋人以馬百駟贖華元漢舊儀有承華廏)乃有
乘輿赭白特稟逸異之姿妙簡帝心用錫聖皁(潘安仁/夏侯湛)
(詩曰妙簡邦良論語曰簡在帝心崔駰武賦曰假皇/天兮簡帝心用錫見下文司馬彪莊子注曰皁櫪也)服
御順志馳驟合度(韓子曰造父御駟馬馳驟周/旋而恣于馬者轡䇿制之)齒歴雖
衰而藝美不忒(榖梁傳曰馬齒加長矣爾雅/曰歴數也毛詩曰其儀不忒)襲養兼年
恩隠周渥(賈逵國語注曰襲受也周禮曰小人無兼年/之食國語注曰隠私也毛萇詩傳曰渥厚也)
歲老氣殫斃于内棧(説文曰殫盡也棧櫪也吕氏春秋/曰取之内皁而著之外皁莊子伯)
(樂曰我善治馬編之以皁棧司/馬彪曰棧若㯪牀施之溼地也)少盡其力有惻上仁(韓/詩)
(外傳曰昔者田子方出見老馬于道問其御者此何馬/也曰公家蓄也疲而不用故出之子方喟然嘆曰少盡)
(其力老棄其身仁者不為也束帛/而贖之長楊賦曰自上仁所不化)乃詔陪侍奉述中㫖
末臣庸蔽敢同獻賦其辭曰(崔瑗胡公碑曰唯/我末臣頑蔽無聞)維宋二
十有二載盛烈光乎重葉(宋文帝十七年也沈約宋書/曰文帝諱義隆武帝第三子)
(也烈業也自武至文故曰/重葉毛萇詩傳曰葉世也)武義粤其肅陳文教迄已優
洽(羽獵賦曰武義動于南鄰尚書曰/偃武修文孔安國曰修文教也)泰階之平可升興
王之軌可接(泰階已見上國語/曰興王賞諫臣)訪國美于舊史考方載
于往牒(兩都賦序曰國家之遺美西京賦曰學乎舊史/氏方載四方之事漢書柱下方書音義曰四方)
(之文書説/文禮牒也)昔帝軒陟位飛黄服皁(春秋命歴序曰帝軒/受圖雒授厯尚書曰)
(汝陟帝位淮南子曰黄帝治天下于是飛黄服皁/髙誘曰飛黄如狐背上有角來之夀三千嵗也)后唐
膺籙赤文候日(后唐謂堯也膺籙已見東京賦赤/文候日即至于日稷也已見上注)漢道
亨而天驥呈才(杜預左氐傳注曰亨通也天馬歌曰大/馬來從西極漢書曰武帝元鼎四年馬)
(生渥洼水中李斐曰南陽新野有暴利長武帝時遭刑/屯田燉煌界數于水旁見羣野馬中有竒異者與凡馬)
(異來飲此水利長先作土人持勒絆于水旁後馬翫習/久之代土人持勒絆收得其馬獻之欲神異此馬云從)
(水中出作/天馬歌)魏徳楙而澤馬効質(説文曰楙盛也魏志曰/文帝黄初中于上黨得)
(澤馬魏都賦/曰澤馬于阜)伊逸倫之妙足自前代而間出(公孫𢎞贊/曰異人間)
(出/)竝榮光于瑞典登郊歌乎司律(瑞典吐圖也作天馬/歌歌之以郊祀合乎)
(司律/也)所以崇衛威神扶䕶警蹕(魯靈光殿賦曰又似帝/室之威神漢儀曰皇帝)
(輦動則左右侍帷幄者稱警/出則傳蹕止行人清道也)精曜協從靈物咸秩(協合/也論)
(語撰考䜟曰下學上達知我者其天乎通精曜/也尚書曰龜筮協從又曰咸秩無文秩序也)暨明命
之初基罄九區而率順(爾雅曰暨及也明命謂髙祖也/九區九服也尚書伊尹曰先王)
(顧諟天之明命劉駒駼郡太/守箴曰大漢遵周化洽九區)有肆險以稟朔或踰逺而
納賮(肆險人慕化也長楊賦曰故平不肆險魏都賦曰/思稟正朔孟子曰有逺行者必以賮蒼頡篇曰賮)
(財貨也説文/曰賮㑹禮也)聞王㑹之阜昌知函(含/)夏之充物(阜盛也/周書王)
(㑹曰成周之㑹鄭𤣥曰王城既成大㑹諸侯及四夷也/漢書郊祀歌曰敷華就實既阜既昌揚雄河東賦曰函)
(夏之大服䖍曰函諸夏也漢書音義/蘓林曰充牣喻多也如淳曰牣滿也)總六服以收賢掩
七戎而得駿(收賢取賢善之馬也周禮曰王畿外候服/甸服男服采服衛服蠻服斯為六服爾雅)
(曰九夷八狄七戎六蠻謂/之四海郭璞曰七戎在西)葢乘風之淑類實先景之洪
𦙍(崔駰七依曰服飛􁄄之中乗騁華騠之驂輪蹠虚騰/雲乗風度津漢書揚雄河東賦曰六先景之乗劉劭)
(魏明帝諫曰先皇/嘉其誕受洪𦙍)故能代驂象輿歴配鈎陳(鄭𤣥毛詩/箋曰在旁)
(曰驂韓子曰皇帝合鬼神于泰山駕象車張楫曰徳流/則山出象車山之精瑞也上林賦曰象輿婉嬋于西清)
(鈞陳已/見上文)齒算延長聲價隆振(鄭𤣥儀禮注曰算數也風/俗通曰張伯坐養聲價)
信聖祖之蕃錫留皇情而驟進(祖髙祖也皇文帝也/蕃錫已見魏都賦)徒
觀其附筋樹骨垂稍植髪(相馬經曰良馬可以筋骨相/也稍尾之埀者髪額上毛也)
(尾𣣔稍而長稍所交切張敞集曰蒼蠅託驥之/髮也傅𤣥乗輿馬賦曰頭似削成尾如植髪)雙瞳夾
鏡兩權協月(相馬經曰月成人者行千里注云成人者/視童子中人頭足皆見言目中清明如鏡)
(或云兩目中央旋毛為鏡權頰權也相馬經曰頰欲圓/如懸璧因謂之雙璧其盈滿如月異相之表也黄伯仁)
(龍馬頌曰/雙璧似月)異體峯生殊相逸發(峯生若山/而生峯也)超攄絶夫塵
轍驅騖迅于滅没(劉歆遂初賦曰馬龍騰以超攄列子/秦穆公謂伯樂曰子之年長矣子之)
(姓有可使求馬者乎伯樂對曰良馬可以形容筋骨相/也天下之馬者若滅若没若亡若失若此者絶塵弭轍)
(臣之子皆下才也可告以良馬不可告天下/之馬也李尤馬鞍銘曰驅騖馳逐騰踊覆踐)簡偉塞門
獻狀綘闕(塞紫塞也已見蕪城賦有闗故曰門塞/或為寒非也傳𤣥北都賦曰巍巍綘闕)旦刷
幽燕晝秣荆越(説文曰刷刮也魏都賦曰刷馬江州毛/詩曰言秣其馬杜預曰以粟飯馬曰秣)
(幽燕荆越/四地名也)教敬不易之典訓人必書之舉(孝經曰聖人/囚嚴以教敬)
(國語虢文公曰王其監農不易左氏傳/曰訓人事君又曹嵗諫曰君舉必書)惟帝惟祖爰㳺
爰豫(孟子曰一㳺一/豫為諸侯度)飛輶軒以戒道環彀騎而清路(輶/輕)
(也呉都賦曰輶軒蓼擾彀騎煒煌杜篤迎鍾文/曰必令河伯戒道道先也清路已見射雉賦)勒五營
使按部聲八鸞以節步(漢書王尋勅諸營皆按部薛綜/東京賦注曰馬步齊則鸞聲和)
(應劭漢官儀曰大駕鹵簿五營校尉在前/名曰填衛毛詩曰四牡彭彭八鸞鏘鏘)具服金組兼
飾丹雘(倚瓠切金組二甲也蔡邕女琰詩曰卓衆來東/下金甲耀日光左氏傳曰組甲三千馬融曰組)
(甲以組為甲也丹雘二色/也郭璞山海經曰雘黝屬)寶鉸星纒鏤章霞布(鉸裝飾/也章采)
(文也袁宏酎宴賦/曰朱帷赫以霞布)進迫遮迾却屬輦輅(服䖍通俗文曰/天子出虎賁伺)
(非常謂之遮迾漢書音/義晉灼曰迾古列字)歘聳擢以鴻驚時濩略而龍翥
(薛綜西京賦注曰歘忽也説文曰歘有所吹起也傅𤣥/乗輿馬賦曰形便飛燕勢越驚鴻甘泉賦曰迺濩略綏)
(蕤張景陽七命曰虯/蛹螭騰麟超龍翥)弭雄姿以奉引婉柔心而待御(東/京)
(賦曰奉引既/畢先輅乃發)至于露滋月肅霜戾秋登(禮記曰孟秋之/月天地始肅爾)
(雅曰戻至也/又曰登成也)王于興言闡肄威稜(毛詩曰王于興師漢/書武帝報李廣曰威)
(稜憺乎鄰國又曰興言出宿聲類曰/闡大開也賈逵國語注曰肄習也)臨廣望坐百層(地/理)
(書洛陽故宫曰廣望觀臨金市劉/梁七舉曰鴻臺百層干雲參差)料武藝品驍騰(字林/曰料)
(量也夏侯淳馳射賦曰參武藝以遊/遨説文曰驍良馬也廣雅曰騰奔也)流藻周施和鈴重
設(流藻周流藻畫也應瑒馳射/賦曰藻飾齊明和鈴已見上)睨影髙明將超中折(相/馬)
(經曰馬有眄/影而視者)分馳逈場角壯永埓(南都賦曰羣士放逐/馳乎沙場曹毗馬射)
(賦曰修埒/坦其平舒)别輩越羣絢(火/縣)練夐絶(絢練疾貌也/夐絶逈絶也)捷趫夫
之敏手促華鼓之繁節(廣雅曰蹻徤也孔安國尚書傳/曰敏疾也言射有常儀鼔有常)
(節今以馬馳之疾故加捷促也應㻛馳射賦曰旝動鼓/震讚聲雷潰魏畧司馬景王與許允書曰震華鼔建朱)
(節/)經𤣥蹄而雹散厯素支而冰裂(𤣥蹄馬蹄也素支月/支也皆射帖名也言)
(馬既良射者亦中故𤣥蹄雹散素支冰裂也邯鄲/淳藝經曰馬射左邉為月支二枚馬蹄三枚也)膺門
沫赭汗溝走血(相馬經曰膺門欲聞汗溝欲深漢書天/馬歌曰大宛馬汗血霑濡也流末如赭)
(也如淳曰沫/或作頮音悔)踠迹迴唐畜怒未洩(方言曰洩歇也南都/賦曰收歡命駕分背)
(迥唐東都主人曰馬/踠餘足士怒未洩)乾心降而㣲怡都人仰而朋悦(乾/喻)
(文帝也周易曰乾為/天都人已見西都賦)妍變之態既畢凌遽之氣方屬(凌/遽)
(已見西京賦鄭𤣥/喪服注曰屬連也)跼鑣轡之牽制隘通都之圈束(字林/曰跼)
(踡行不申也得通都馳騁猶為圈束司馬/遷書曰通邑大都説文曰圏養畜閑也)眷西極而驤
首望朔雲而蹀足(漢書天馬歌曰天馬來從西極又曰/武帝得烏孫馬名天馬後更名西極)
(馬鄒陽上書曰交龍驤首曹顔逺感舊賦曰胡馬仰/朔雲越鳥巢南樹又圍棋賦曰良馬蹀足輕車結輪)將
使紫燕駢衡緑虵衞轂(尸子曰我得而民治則馬有紫/燕蘭池劉劭趙都賦曰良馬則)
(飛兔奚斯常驪紫燕衡車衡也尚書中候/曰龍馬赤文緑色鄭𤣥曰赤文而緑虵也)纎驪接趾秀
騏齊亍(李斯上書曰來纎驪之馬尸子曰馬有秀騏/逢騩毛萇詩傳曰騏綦文也音其騩京媚切)覲
王母于崑崙要帝臺于宣嶽(史記曰造父取驥之乗匹/與桃林盜驪驊騮騄駬獻)
(之繆王繆王使造父為御西巡狩見王母樂之忘歸列/仙傳西王母在崑崙山山海經曰鼓鐘之山帝臺之所)
(以觴百神也郭璞曰帝臺/神人名山海經有宣山)跨中州之轍迹窮神行之軌
躅(司馬相如大人賦曰世有大人在乎中州列子曰黄/帝夢遊華胥氏之國其國乗空如履實山谷而不躓)
(其步神行而已轍迹穆王也/見下文軌躅已見魏都賦)然而盤于逰畋作鏡前王
(尚書曰文王不敢盤于逰畋孟子曰詩云殷鑑/不逺在夏后之世趙歧曰以前代善惡為明鏡)肆于人
上取悔義方(肆敢也左氏傳師曠諫晉悼公曰天之愛/人甚矣豈使一人肆于人上杜預曰肆恣)
(也庾元規表曰為國取悔左氏/傳石碏曰臣聞愛子教之義方)天子乃輟駕迴慮息徒
解裝(孔叢子曰孔子歌曰喟然迴慮題彼泰山稽康贈/秀才詩曰息徒蘭圃王逸荔枝賦曰莊不及解許)
(慎淮南子注/曰裝束也)鑒武穆憲文光(左氏傳右尹子革曰周穆/王欲肆其心周行天下將)
(皆有車轍馬跡焉漢書武帝好大宛馬使者相望于道/又賈捐之曰孝文皇帝時有獻千里馬者詔曰鸞旗在)
(前屬車在後吉行日二十凶行日五十朕乗千里之馬/獨先安之于是乃還其馬束觀漢記光武紀曰是時名)
(都王國有獻/名馬駕鼔車)振民隠修國章(小雅曰振救也國語祭公/謀父曰勤恤民隠而除其)
(害韋昭曰/隠痛也)戒出豕之敗御惕飛鳥之跱衡(韓子曰王子/期為趙簡子)
(御取道爭千里之表其始發也彘伏溝中王子期齊轡/䇿而進之彘突出于溝中馬驚敗駕古文周書曰穆王)
(田有黒鳥若鳩翩飛而跱于衡御者斃之以䇿馬佚不/克止之躓于乗傷帝左股案漢明帝起居注云帝向太)
(山至滎陽有鳥鳴軛中郎將王吉引弓射殺之將以示/帝曰鳥鳴軛彎弓射洞胸腋陛下夀萬嵗臣受二千石)
(乃賜帛二百匹東觀漢記朱勃上書理馬援/曰飛鳥跱衡馬驚觸虎物類相生亦無不有)故祇慎乎
所常忽敬備乎所未防(周書芮良夫曰惟禍發于人之/倐忽王弼周易注曰敬慎防備)
(可以/不敗)輿有重輪之安馬無泛駕之佚(重輪已見東京賦/漢書曰夫泛駕之)
(馬亦在御之而已/應劭曰泛覆也)處以濯龍之奥委以紅粟之秩(盧植/集曰)
(詔給濯龍廏馬三百匹鄭𤣥尚書注曰奥内也廣雅曰/委累也言累加之也鄭𤣥周禮注曰秩禄廪也紅粟已)
(見呉/都賦)服養知仁從老得卒(鷦鷯賦曰屈猛志以服養稽/康養生論曰從白得老從老)
(得/終)加弊帷收僕質(禮記孔子曰弊帷/不棄為埋馬也)天情周皇恩畢(魏/都)
(賦曰皇/思綽矣)亂曰惟徳動天神物儀兮(尚書益贊于禹曰惟/徳動天春秋合誠圖)
(曰皇帝先致白狐/白虎諸神物乃下)于時駔駿充階街(佳/)兮(説文曰駔壯/也言駔駿之)
(馬充于階街也魏都賦曰驥馬填廏/而駔駿王逸楚辭注曰駔駿馬名也)稟靈月駟祖雲螭
兮(春秋考異記云地生月精為馬漢書曰漢中星為天/駟黄伯仁龍馬賦曰資𤣥螭之表象似靈蚪之矩則)
(郭璞遊仙詩曰/雲螭非我駕)雄志倜儻精權竒兮(漢書天馬歌曰志/倜儻精權竒廣雅)
(曰倜儻/卓異也)既剛且淑服鞿羈兮(周禮曰師曠見太子太子/曰詩云馬之剛矣轡之柔)
(矣楚詞曰余雖小子修姱以鞿羈兮/王逸曰韁在口曰鞿絡在頭曰羈)効足中黄殉驅馳
兮(曹植與陳琳書曰驥騄不常步應良御而効足漢書/舊儀曰中黄門駙馬又大宛馬汙血馬乾河馬天馬)
(曹植令曰今皇帝損乗/車之副竭中黄之府)願終恵養䕃本枝兮(漢書疏廣/曰此金者)
(聖主所以恵養老臣/毛詩曰本枝百世)竟先朝露長委離兮(朝露至危而/又先之言甚)
(速也漢書李陵謂蘓武曰人生如朝露曹子建自試表/曰常恐先朝露楚詞曰遂萎絶而離異禮記曰哲人其)
(萎乎家語為委/萎與委古字通)
　　舞鶴賦
　　　鮑明逺
散幽經以驗物偉胎化之仙禽(相鶴經者出自浮丘公/公以經受王子晉崔文)
(子者學仙于子晉得其文藏于嵩髙山石室及淮南八/公採藥得之遂傳于世鶴經曰鶴陽烏也因金氣依火)
(精火數七金數九故十六年小變六十年大變千六百/年形定而色白又云二年落子毛易黒㸃三年頭赤七)
(年飛薄雲漢又七年學舞復三年應節晝夜十二鳴六/十年大毛落茸毛生色雪白泥水不能汚百六十年雄)
(雌相見目精不轉孕千六百年飲而不食食于水故喙/長軒于前故後短棲于陸故足髙而尾凋翔于雲故毛)
(豐而内疎行必依洲嶼止必集林木葢羽族之宗長仙/人之騏驥也隆鼻短口則少眠露眼赤精則視逺頭銳)
(身短則喜鳴四翎亞膺則體輕鳯翼雀毛則善飛龜/背鼈腹則能産軒前垂後則善舞洪髀纎趾則能行)鍾
浮曠之藻質抱清逈之明心(曹植九詠章/句曰鍾當也)指蓬壺而翻
翰望崑閬而揚音(蓬壺崑閬/皆仙山)帀日域以迴鶩窮天步而
髙尋(相鶴經曰一舉千里不崇朝而徧四方者也長楊/賦曰東震日域毛詩曰天步艱難陸機擬古詩曰)
(粲粲光天步然文雖出彼/而意竝殊不以文害意也)踐神區其既逺積靈祀而方
多(一舉千里故云既逺/夀踰千嵗故云多方)精含丹而星曜頂凝紫而烟華
(相鶴經曰露目/赤精則視逺)引員吭之纎婉頓修趾之洪姱(吭已見/呉都賦)
(相鶴經曰髙脚疎節則多/力王逸楚詞注曰姱好也)疊霜毛而弄影振玉羽而臨
霞(閔鴻羽扇賦曰同皦素于凝霜江/逌扇賦曰瓊襗氷麟瓊亦玉也)朝戲于芝田夕飲
乎瑤池(十洲記曰鍾山在北海之中地仙家數千萬耕/田種芝草課計頃畆也穆天子傳曰天子觴王)
(母于瑤/池之上)厭江海而遊澤掩雲羅而見羈(新序曰晉文公/出田漁者曰鴻)
(鵠保河海之中厭而徙之小澤必有/矰弋之憂鸚鵡賦曰冠雲霓而張羅)去帝鄉之岑寂歸
人寰之喧卑(莊子曰乗彼白雲至于帝鄉岑/寂猶髙静也人寰已見魏都賦)嵗崢嶸而
愁草心惆悵而哀離(廣雅曰崢嶸髙貌嵗之將盡猶/物之髙楚詞曰惆悵而私自憐)于
是窮隂殺節急景凋年(禮記曰季冬之月日窮于次神/農本草經曰秋冬為隂禮記曰)
(仲秋之月/殺氣侵盛)凉沙振野箕風動天(易卦通騐曰㢲氣至則/大風楊沙春秋緯曰月)
(失其行離于箕者風易/緯曰箕風飄石折樹)嚴嚴苦霧皎皎悲泉氷塞長河
雪滿羣山(海賦曰羣/山既略)既而氛昏夜歇景物澄廓(廣雅曰/廓空也)
星翻漢迴曉月將落(魏文帝雜詩曰/天漢逈西流)感寒雞之早晨憐
霜雁之違漠(漠已見/雪賦)臨驚風之蕭條對流光之照灼(傅/□)
(奕雜詩曰一/紀如流光)唳清響于丹墀舞飛容于金閣(唳鶴聲也/八王故事)
(陸機嘆曰欲聞華亭鶴唳不可復得力計切丹墀已見/魏都賦相鶴經云七年飛薄雲漢復七年學舞又七年)
(舞應/節)始連軒以鳯蹌終宛轉而龍躍(海賦曰翔霧連軒/相鶴經曰鳯翼則)
(善飛尚書曰鳥獸蹌/蹌龍躍已見呉都賦)躑躅徘徊振迅騰摧(或飛騰/或摧折)驚身
蓬集矯翅雪飛(如蓬之集如雪之飛相鶴經/曰大毛落茸毛生色雪白)離綱别赴
合緒相依(綱緒謂舞之行列也言或/離而别赴或合而相依)將興中止若往而
歸颯沓矜顧遷延遲草(颯沓羣飛貌矜顧矜莊相顧也/遷延徐退也髙唐賦曰遷延引)
(身楚詞曰恐美人之/遲莫王逸曰草晩也)逸翮後塵翺翥先路(言飛之疾塵/起居鶴之後)
(鶴飛在路之先楚/詞曰吾導夫先路)指㑹規翔臨歧矩步(㑹四㑹之道歧/歧路也四㑹已)
(見燕城賦爾雅曰二達謂/之歧郭璞曰歧道傍出)態有遺妍貌無停趣奔機逗
(徒/鬬)節角睞(力/代)分形(機節舞之機節奔獨赴也説文曰/逕止也角猶競也廣雅曰睞視也)長
揚緩鶩竝翼連聲輕迹凌亂浮影交横(相凌而/交横)衆變繁
姿參差洊(寂/見)密(傳𤣥乗輿馬賦曰繁姿/屢發字書曰洊仍也)煙交霧凝若無
毛質(毛羽與煙霧同/色故云若無)風去雨還不可談悉(風雨既除而/色愈淨故難)
(悉/也)既散魂而盪目迷不知其所之(韓詩曰聊樂我魂/薛君注曰魂神也)忽
星離而雲罷整神容而自持(星離分散也雲罷俱止也/韓子曰雲罷霧濟而龍與)
(螾蟻同矣自持自整持也/神女賦曰頩簿怒而自持)仰天居之崇絶更惆悵以驚
思(蔡邕述行賦曰皇家赫赫/而天居崇絶髙而懸絶)當是時也燕姬色沮巴童
心恥(左氏傳曰齊侯伐北燕人歸燕姬巴童/巴渝之童也毛萇詩傳曰沮猶壞也)巾拂兩停
丸劒雙止(沈約宋書曰晉初有公莫舞今之巾舞也相/傳云項莊劒舞項伯以䄂隔之今之用巾葢)
(像項伯衣袖之遺式又江左初有拂舞舊/云拂舞呉舞西京賦曰跳丸劒之揮霍)雖邯鄲其敢
倫豈陽阿之能擬(漢書有邯鄲鼓員古樂府曰黄金為/君門白璧為君堂上有雙樽酒使作)
(邯鄲倡陽/阿已見上)入衛國而乘軒出呉都而傾市(左氏傳曰衞/懿公好鶴鶴)
(有乗軒者注云軒大夫車也呉越春秋曰呉王闔閭有/小女王與夫人女㑹食蒸魚王嘗半女怨曰王食魚辱)
(我不忍久生乃自殺闔閭痛之葬于都西閶門外鑿池/積土為山石為槨金鼎玉杯銀樽珠襦之寳以送女乃)
(舞白鶴于呉市中萬人隨觀遂使男/女與鶴俱入墓門因塞之以送死)守馴養于千齡結
長悲于萬里(養生要曰鶴夀有千百之數阮籍詠懷詩/曰鴻鵠相隨飛隨飛適荒裔雙翮浸長風)
(須㬰萬/里逝)
　志上
　　幽通賦(漢書曰班固作幽通賦以致命遂志賦/云覿幽人之髣髴然幽通謂與神遇也)
　　　班孟堅
系髙頊之𤣥胄兮(曹大家曰系連也胄緒也髙髙陽氏/也頊帝顓頊也言已與楚同祖俱帝)
(顓頊之子孫也水北方黑行故稱𤣥也家語孔子/曰顓頊者黄帝之孫昌意之子也曰髙陽配水也)氏中
葉之炳靈(應劭曰中葉謂令尹子文也乳虎故曰炳靈/漢書班氏之先與楚同姓令尹子文之後子)
(文初生棄于夢澤中虎乳之楚人謂虎班其子以為/號秦滅楚遷瞽代之間因氏馬毛詩曰昔在中葉)颻
颽風而蟬蛻兮雄朔野以颺聲(曹大家曰颻飄颻也南/風曰颽風朔北方也言)
(已先人自楚從北至朔方如蟬蛻之剖後為雄桀揚其/聲淮南子曰蟬飲而不食三十日而蛻漢書曰始皇之)
(末班懿避地于樓煩當孝/恵髙后時以財雄北邉)皇十紀而鴻漸兮有羽儀于
上京(晉灼曰皇漢皇也應劭曰紀世也鴻鳥也漸進也/言先人至漢十世始進仕有羽翼于京師也成帝)
(之初班況女為婕妤父子並在長安/周易曰鴻漸于陸其羽可用為儀吉)巨滔天而泯夏兮
考遘愍以行謠(應劭曰王莽字巨君曹大家曰滔漫也/泯滅也夏諸夏也考父也言父遭亂猶)
(行歌謠意欲救亂也詩云我歌且謠/尚書曰象恭滔天行謡言憂思也)終保已而貽則兮
里上仁之所廬(終猶竟也言考能自保已又遺我法則/也莊子曰聖人其于人也樂物之通而)
(保已焉曹大家曰貽遺也里廬皆居處名也言我父早/終遺我善法則也何謂善法則乎言我為擇居處也孔)
(子曰里/仁為美)懿前烈之純淑兮窮與達其必濟(曹大家曰懿/美也前烈先)
(祖也言已先祖窮遭王莽達則必富貴濟渡民人恵利/之風有令名于後世也孟子曰窮則獨善其身達則兼)
(善天下吕氏春秋曰古之得道者窮亦樂/達亦樂非窮達異也道得于此窮達一也)咨孤䝉之眇
眇兮將圮(皮/義)絶而罔階(曹大家曰蒙童䝉也眇㣲也圮/毁也言已狐生童㣲陋鄙薄將)
(毁絶先祖之迹無/階路以自成也)豈余身之足殉兮違世業之可懐(項/岱)
(曰殉營也曹大家曰違恨也懐思也違或作愇愇亦/恨也孔叢子曰仲尼大聖自兹以降世業不替也)靖
潛處以永思兮經日月而彌逺(曹大家曰言已安静長/思不欲毁絶先人之功)
(迹日月不居/忽復大逺)匪黨人之敢拾兮庶斯言之不玷(應劭曰/拾更也)
(自謙不敢與鄉人更進也曹大家曰庶此異行不玷/先人之道也毛詩曰斯言之玷不可為也拾巨業切)魂
焭焭與神交兮精誠發于宵寐(曹大家曰言人之畫所/思想夜為之發夢乃與)
(神靈/接也)夢登山而逈眺兮覿幽人之髣髴(項岱曰覿見也/張晏曰幽人神)
(人也曹大家曰登山逺望見/深谷之中有人髣髴欲來也)攬葛藟而授余兮眷峻谷
曰(越/)忽墜(曹大家曰言夢臨深谷欲/墜見神持葛來授我也)昒(韋昭曰音/昧又音忽)昕寤
而仰思兮心矇矇猶未察(曹大家曰昒昕晨旦明也言/已旦仰思此夢心矇矇未知)
(其吉/凶)黄神邈而靡質兮儀遺䜟以臆對(應劭曰黄黄帝/也作占夢書邈)
(逺也言黄神邈逺無所質問依其遺䜟文以胸/臆為對也淮南子曰黄神嘯吟遺䜟謂夢書也)曰乗髙
而遌神兮道遐通而不迷(曹大家曰遌遇也言已縁髙/而遇神道術將通不迷惑之)
(象/也)葛緜緜于樛木兮詠南風以為綏(曹大家曰詩周南/國風曰南有樛木)
(葛藟纍之樂只君子福履/綏之此是安樂之象也)葢惴惴之臨深兮乃二雅之
所祇(曹大家曰祇敬也大雅曰人亦有言進退惟谷/小雅曰惴惴小心如臨于谷此皆敬慎之戒也)既
訊爾以吉象兮又申之以烱戒(爾雅曰訊告也曹大家/曰烱明也登髙為吉象)
(深谷則為/明戒也)盍孟晉以迨羣兮辰儵忽其不再(盍何不也/曹大家曰)
(孟勉也晉進也迨及也儵過也言何不勉進而及羣時/早得進用月日儵忽將復過去楚辭曰時不可兮再得)
承靈訓其虛徐兮竚盤桓而且俟(曹大家曰靈神靈也/虚徐狐疑也竚立也)
(盤桓不進也俟待也詩曰其虚/其徐周易曰初九盤桓利居貞)惟天地之無窮兮鮮生
民之晦在(曹大家曰鮮少也晦亡㡬也言天地無窮極/民在其間上夀百二十年少者亡㡬耳莊子)
(曰天與地無窮/人死有時晦)紛屯邅與蹇連兮何艱多而知寡(漢書/音義)
(曰世艱多智少故遇禍也曹大家曰屯蹇/皆難也周易曰屯如邅如又曰往蹇來連)上聖迕而後
拔兮豈羣黎之所禦(曹大家曰迕觸也禦止也言上聖/之人舜有焚廩填并湯囚夏臺文)
(王拘羑里孔子畏匡在陳絶糧皆觸艱難然後自抜張/晏曰豈衆人之所能預自防止耶曹大家以寤為迕也)
(毛詩曰羣/黎百姓)昔衞叔之御(音訝/迎也)昆兮昆為冦而喪予(公羊/傳曰)
(叔武護國奈何文公逐衛侯而立叔武叔武立治反衛/侯衛侯得反曰叔武簒我終殺叔武何休曰叔武訟治)
(于晉文公令白王者/反衛侯使還國也)管彎弧欲斃讐兮讐作后而成已
(讐謂桓公也左氏傳曰吕郤將殺晉侯寺人披請/見公使讓之對曰齊桓公置射鈎而使管仲相之)變化
故而相詭兮孰云預其終始(曹大家曰詭反也事變如/此誰能預知其始終吉凶)
(也/)雍造怨而先賞兮丁繇恵而被戮(漢書曰六年春正/月上已日封功臣)
(二十餘人上居南宫從複道上見諸將往往偶語以問/張良良曰陛下與此屬共取天下今已為天子所封皆)
(故人所爱所誅皆平生仇怨今軍吏計功以天下為不/足徧封而恐以過失誅故相聚謀反上曰為之奈何良)
(曰取上素所不快羣臣共知最甚者一人先封以示羣/臣上曰雍齒與我有故數窘我張良曰今急先封雍齒)
(羣臣見雍齒先封則人人自堅矣于是封雍齒為什方/侯什音十又丁公為項羽將遂窘漢王漢王謂丁公曰)
(兩賢豈相阨哉丁公引兵而還及項王滅丁/公謁見漢王漢王曰丁公為臣不忠遂斬之)粟取弔于
逌(所也/音由)吉兮王膺慶于所蹙(應劭曰孝景栗姬男為太/子栗姬妬而廢太子為臨)
(江王栗姬愈恚以憂死又曰孝宣王皇后初為婕妤許/后薨上憐太子早失母及選後宫素謹慎而無子者立)
(王婕妤為皇后/令母養太子)叛迴宂其若兹兮北叟頗識其倚伏(曹/大)
(家曰叛亂也迴邪也宂僻也禍福相反韓詩曰謀猶迴/宂淮南子曰塞上之人有善馬者無故亡而入胡人皆)
(吊之具父曰此何遽不為福居數月其馬將胡駿馬而/歸人皆賀之其父曰何遽不為禍乎家富馬良子好騎)
(墮而折髀人皆吊之其父曰此何遽不為福乎居一人/胡人大出丁壯者控弦而戰塞上之人死者十九此獨)
(以跛足故父子相保故福之為禍禍之為福變化/不可測鶡冠子曰禍乎福所倚福乎禍所伏)單治
裏而外凋兮張修襮(博/)而内逼(曹大家曰冶裏謂導氣/也襮表也莊子曰田開)
(謂周成公曰魯有單豹者巖居而水飲行年七十而猶/嬰兒之色不幸遇餓虎殺而食之有張毅者髙門懸薄)
(無不趣義也行年七十而有内熟之病以死/豹養其内而虎食其外毅養其外病攻其内)聿中龢為
庶㡬兮顔與冉又不得(曹大家曰聿惟也顔顔淵也冉/冉伯牛也二子居中履和庶㡬)
(聖賢然淵早天伯牛被疾俱不得其死也論語孔子曰/有顔回者好學不幸短命死矣今也則亡又曰伯牛有)
(疾/)溺招路以從已兮謂孔氏猶未可(曹大家曰溺桀溺/也謂孔子為避人)
(之士未可與安身自謂避世者招子路從已隠也論語/曰長沮桀弱耦而耕孔子過之使子路問津焉桀溺曰)
(孔丘之徒歟對曰然曰滔滔者天下皆是也而誰/以易之且與其從避人之士豈若從避世之士哉)安慆
慆而不萉(肥/)兮卒隕身乎世禍(曹大家口慆慆亂貌萉/避也言子路不避慆慆)
(之亂終隕身/于世之禍也)遊聖門而靡救兮雖覆醢其何補(曹大家/曰子路)
(遊學聖師之門無救禍防患之助既身死于衛覆醢不食何/補益乎禮記曰孔子哭子路于中庭引使者而問其故使者)
(曰醢之矣/遂命覆醢)固行行(胡/朗)其必凶兮免盜亂為賴道(應劭曰子/路得免盜)
(與亂聞道于仲尼也論語曰子路行行如也子曰若由/也不得其死然又曰君子有勇而無義為亂小人有勇)
(而無義/為盜)形氣發于根柢(帝/)兮柯葉彚(謂/)而零茂(韋昭曰/柢本也)
(應劭曰彚類也曹大家曰零落也張晏曰言人稟氣于/父母吉凶夭夀非獨在人譬諸草木華葉盛與零落由)
(本根/也)恐魍魎之責景兮羌未得其云已(應劭曰諸子以/顔冉季路逢灾)
(蹈害或疑其身或非其師是由魍魎問景乃未得其已/也言罔兩責景之無操不知景之行止而有待或非三)
(子之行殊不知吉凶之由命也故云恐罔兩之責景羌/未得其實言也莊子曰罔兩問景曰曩子行今子止曩)
(子坐今子起何其無持操與景曰吾有待而然者/也郭象為罔兩司馬彪為罔浪罔浪景外重隂也)黎淳
耀于髙辛兮芊(亡/氏)强大于南汜(重黎有大明之徳于髙/辛之世而徳流子孫故)
(楚强大于南汜也國語曰史伯對鄭桓公曰夫黎為髙/辛氏火正以淳耀敦大光照四海夫成天地之大功者)
(其子孫未嘗不章韋昭曰淳大也耀明也章顯也史記/曰楚之先祖出自重黎毛詩曰江有汜曹大家曰芊楚)
(姓汜/涯也)嬴取威于伯夷兮姜本支乎三趾(應劭曰嬴秦姓/伯益之後伯益)
(在唐虞為有儀鳥獸百物之功秦所由取威于六國也/姜齊姓也趾禮也齊伯夷之後伯夷為虞舜典天地人)
(鬼之/禮也)既仁得其信然兮仰天路而同軌(劉徳曰人道既/然仰視天道又)
(同法也仁謂求仁而得仁也馮/衍獻志賦曰惟天道之同軌)東鄰虐而殱仁兮王合
位乎三五(曹大家曰東鄰謂紂也殱盡也仁謂三仁也/周易曰東鄰殺牛國語曰伶周鳩對景王曰)
(昔武王伐殷嵗在鶉火月在天駟日在析木之津辰在/斗柄星在天黿星與日辰之位在北維顓頊之所建也)
(帝嚳受之我姬氏出自天黿及析木者有建星及牽牛/焉則我皇妣大姜之姓伯陵之後逢公所馬神也嵗之)
(所在則我有周之分野月之所在辰馬農祥也五位嵗/日月星辰也三五逢公所馮周分野所在后稷所經緯)
(者/也)戎女烈而喪孝兮伯徂歸于龍虎(曹大家曰戎女驪/姬也烈酷也孝子)
(申生也左氏傳曰晉獻公娶麗姬為夫人生奚齊姬謂/太子曰君夢齊姜速祭之太子祭歸胙于公姬寘毒公)
(祭之地地墳與犬犬斃姬泣曰賊由太子太子縊于新/城姬譛諸公子曰皆知之重耳奔蒲應劭曰伯文公也)
(孟康曰嵗在夘出歴十九年過一周嵗在酉入夘東方/為龍酉西方為虎也國語晉侯問簡子曰吾其濟乎對)
(曰公以辰出而以叅入/皆晉祥也必伯諸侯也)發還師以成命兮重醉行而自
耦(曹大家曰發武王名也項岱曰重晉文公重耳也應/劭曰與天時耦㑹也成命以成天命也周書武王觀)
(兵於孟津諸侯皆曰帝紂可伐矣武王曰汝未知/天命未可也乃還師左氏傳曰晉公子及齊桓公)
(妻之公子安之姜/與子犯醉而遣之)震鱗漦(毛/緇)于夏庭兮匝三正而滅妃
(應劭曰震為龍鱗蟲之長漦沬也曹大家曰三正謂夏殷/周也史記曰夏后氏之衰也有二龍止于夏庭而言曰)
(余襃之二君也于是幣而册告之龍亡而漦在櫝而藏/之比三代莫敢發之至厲王發而觀之漦流于庭化為)
(𤣥黿童妾而遭之既笄而孕生子懼而棄之有收之奔/襃襃人有罪人棄子以贖罪謂之襃姒幽王廢申后立)
(襃姒為后廢后父申侯怒/攻幽王遂殺幽王  山下)巽羽化于宣宫兮彌五辟而
成災(曹大家曰易巽卦為雞雞羽蟲之屬故言羽也應/劭曰宣帝時未央宫路軨中雌雞化為雄元后時)
(始為太子妃至平帝厯五葉而莽簒也五辟謂王后元/帝也成帝也哀帝也平帝也辟君也故云終五辟而成)
(災/也)道修長而世短兮夐冥黙而不周(曹大家曰夐逺邈/也周至也言天道)
(長逺人世促短當時冥黙不能見徵應/之所至也劉徳曰冥黙𤣥深不可通)胥仍物而鬼諏
(子/侯)兮乃窮宙而達幽(應劭曰胥須也仍因也諏謀也易/曰人謀鬼謀百姓與能往古來今)
(曰宙聖人須因卜筮然後/謀鬼神極古今通幽微也)媯巢姜於孺筮兮旦算祀于
契龜(應劭曰媯陳姓也巢居也姜齊姓也旦周公名也/孺小也音義曰算數也祀年也左氏傳曰陳公子)
(完奔齊又曰敬仲其少也周史有以周易見陳侯筮之/遇觀之否曰是謂觀國之光利用賔于王此其代陳有)
(國乎不在此其在異國非此其身在其子孫若異國必/姜姓也又曰懿氏卜妻敬仲其妻占之曰有媯之後將)
(育于姜杜預曰敬仲陳公子完也左氏傳王孫滿曰/周卜氏三千卜年七百天所命也毛詩曰爰契我龜)宣
曹興敗于卜夢兮魯衛名諡于銘謠(曹大家曰宣周宣/王也毛詩曰牧人)
(乃夢衆維魚矣大人占之衆維魚矣實維豐年宣王竟/中興左氏傳曰初曹人或夢衆君子立于社宫而謀亡)
(曹曹叔振鐸請待公孫强許之及曹伯陽即位公孫强/為政背晉而奸宋宋人伐之執曹伯陽以歸殺之又曰)
(師已曰吾聞文成之世童謠有之禂父喪勞宋父以驕/杜預曰禂父昭公宋父定公也應劭曰昭公死于野井)
(定公即位而驕也莊子曰衛靈公卜𦵏沙丘而吉掘之/數仞得石槨焉有銘曰不馮其子靈公奪而埋之靈之)
(為靈久/矣夫)妣聆呱而劾(何/代)石兮許相理而鞠條(應劭曰妣/叔向母石)
(叔向子字林曰呱子啼聲也左氏傳曰叔向娶申公巫/臣氏生伯石姑視之及堂聞其聲而還曰是豺狼之聲)
(非是莫喪羊舌氏杜預曰姑叔向之母也應劭曰劾其/必滅羊舌氏本或為赫項岱曰舉罪曰劾漢書曰周亞)
(夫為河内守許負相之曰縱理入口此餓死法也後亞/夫封條侯為丞相人上變告子事連亞夫亞夫詣廷尉)
(不食五日歐血而死/毛萇詩傳曰鞠告也)道混成而自然兮術同原而分
流(曹大家曰大道神明混沌而成言人生而心志在内/聲音在外骨體有形事變有㑹更相為表裏合成一)
(體此自然之道至於術學論其成敗考其貧賤觀其富/貴各取一概故或聴音聲或見骨體或占色理或視威)
(儀或察心志或省言行或考卜筮或本先祖如水同源/而分流也老子曰有物混成先天地生又曰道法自然)
(也/)神先心以定命兮命隨行以消息(曹大家曰言人之/行各隨其命命者)
(神先定之故為徴兆在於前/也雖然亦在人消息而行之)斡流遷其不濟兮故遭罹
而嬴縮(項岱曰斡轉也遷徙也嬴過也縮不及也遭遇/也罹憂也言人受先祖善惡之迹轉徙流行故)
(有遭遇福/禍相及也)三欒同於一體兮雖移易而不忒(應邵曰晉/大夫欒書)
(書子黶黶子盈書賢而覆黶黶惡而害盈曹大家曰天/命祐善灾惡非有差也然其道廣大雖父子百葉猶若)
(一體也左氏傳秦伯問士鞅曰晉大夫誰先亡對曰其/欒氏乎黶忲虐已甚猶可以免其身禍在盈也欒黶死)
(盈之善未能及人武子之施沒矣而黶/之惡實彰將於是乎在後晉果滅欒氏)洞參差其紛錯
兮斯衆兆之所惑(曹大家曰衆庶也兆人也報應參差/不齊紛亂錯繆故迷惑不信天道也)
(楚辭曰衆/兆之所咍)周賈盪而貢憤兮齊死生與禍福(曹大家曰/周莊周賈)
(賈誼也貢潰也憤亂也盪盪不知所守也莊周賈誼有/好智之才而不以聖人為法潰亂於善惡遂為放盪之)
(辭莊周曰生為徭役死為休息賈誼曰忽/然為人何足控揣化為異物又何足患)抗爽言以矯
情兮信畏犧而忌鵬(項岱曰抗極過差之言以矯枉其/情耳莊子曰或聘莊子莊子應其)
(使曰子見犧牛乎衣以文繡食以蒭菽及其牽入/于太廟雖欲為孤犢其可得乎鵬鳥已見上文)所貴
聖人至論兮順天性而斷誼(曹大家曰至論謂五經六/藝所以貴之者順天之性)
(也亦當以義斷之不/可貪苟生而失名)物有欲而不居兮亦有惡而不避
(論語子曰富與貴是人之所欲不以其道得之不/處也貧與賤是人之所惡不以其道得之不去也)守孔
約而不貳兮乃輶徳而無累(曹大家曰孔甚也輶輕也/言聖人所守甚約而無二)
(端則平心立而思慮輕矣輶徳徳輕而易行也毛詩曰/徳輶如毛民鮮克舉之曹大家曰以乃為内晉灼曰與)
(萬物無/害累也)三仁殊於一致兮夷惠舛而齊聲(項岱曰三人/所行各異俱)
(至於仁也曹大家曰栁下惠以不去辱身為善伯夷以/髙逝為賢言去留適等也論語曰微子去之箕子為之)
(奴比干諫而死孔子曰殷有三仁焉又子曰不降其/志不辱其身伯夷叔齊與謂栁下惠降志辱身也)木
偃息以蕃魏兮申重繭以存荆(木段干木也蕃魏已見/魏都賦吕氏春秋曰田)
(贊說荆王曰若夫偃息之義則未之識也髙誘曰段干/木偃息以安魏也淮南子曰申包胥重繭七日七夜至)
(於秦庭以見秦王曰使下臣告急秦王乃發兵擊呉果/大破之以存楚國髙誘戰國䇿注曰重繭累貾也繭古)
(典切胝/竹遲切)紀焚躬以衛上兮皓頤志而弗傾(漢書曰項羽/圍漢滎陽將)
(軍紀信曰事急矣臣請誑楚可以間出信乃乘王車曰/食盡漢王降楚皆之城東觀紀信王得與數十騎出遯)
(羽見信問漢王安在曰已去矣羽燒殺信項岱曰皓四/皓也頤養也漢書東園公綺里季夏黄公角里先生當)
(秦之世避而/入商雒深山)俟草木之區别兮苟能實其必榮(曹大家/曰俟候)
(也項岱曰苟誠也張晏曰苟能有仁義之道必有榮名/也論語子夏曰君子之道譬諸草木區以别矣)
要没世而不朽兮乃先民之所程(論語子曰君子疾没/世而名不稱焉左氏)
(傳穆叔曰魯有先大夫臧文仲既没其言立此/之謂不朽毛詩曰匪先民是程毛萇曰程法也)觀天網
之紘覆兮實棐諶而相訓(曹大家曰棐輔也忱誠也相/助也訓教也項岱曰天網大)
(覆人上非不信也誠欲有誠實于世間亦當相輔助/教也尚書曰天威棐忱諶與忱古字通也訓或為順)謨
先聖之大猷兮亦鄰徳而助信(曹大家曰謨謀也猷道/也言人常當謨先聖人)
(之道亦當為鄰人所助也孔子曰天所助順也人所助/信也孔子曰徳不孤必有鄰毛詩曰匪大猷是經或作)
(繇字/誤也)虞韶美而儀鳯兮孔忘味于千載(尚書曰簫韶九/成鳯皇來儀論)
(語曰子在齊聞韶/三月不知肉味)素文信而底麟兮漢賓祚于異代(應/劭)
(曰底致也孔子作春秋素王之文以明示禮度之信而/致麟封其後為紹嘉公係殷為二代之客也春秋緯曰)
(麟出周亡故立春秋/制素王授當興也)精通靈而感物兮神動氣而入㣲
(曹大家曰言人參于天地有生之最神靈也誠能/致其精誠則通于神靈感物動氣而入㣲者矣)養流
睇而猿號兮李虎發而石開(曹大家曰睇眄也淮南子/曰楚有白猨王自射之則)
(搏矢而顧使養由基射之始調弓矯矢未發而猨抱樹/號矣流或為由非也漢書曰李廣居右北平獵見草中)
(石以為虎而射之中石没矢視/之石也他日射之終不能入)非精誠其焉通兮苟無
實其孰信(曹大家曰非精誠/所感誰能若斯)操末伎猶必然兮矧眈躬
于道真(項岱曰矧況眈樂也言由基李廣奮精誠于末/伎感獸而開石豈況乃能推至精眈身于大道)
(之終乎莊子曰道/之真以持身也)登孔昊而上下兮緯羣龍之所經(應/劭)
(曰昊太昊也孔孔子也羣龍喻羣聖也自伏羲下訖/孔子經緯天道備矣孟康曰聖人作經賢者緯之)朝
貞觀而夕化兮猶誼已而遺形(應劭曰貞正也誼㤀也/易曰天地之道貞觀者)
(也張晏曰言朝聞大道而夕死可也論語/曰朝聞道夕死可矣鵬鳥賦曰釋智遺形)若𦙍彭而偕
老兮訴來哲而通情(言人若欲𦙍彭祖之言偕老聃之/夀當訴之來哲與之通情非已所)
(慕也列仙傳曰彭祖殷賢大夫厯夏至/商末號年七百老已見逰天台山賦)亂曰天造草昧
立性命兮(曹大家曰亂理也天道始造萬物草創于㝠/昧之中皆立其性命也周易曰天造草昧)
復心𢎞道惟聖賢兮(曹大家曰明道在人身誠能復心/而𢎞之達于天地之性也周易曰)
(復見其天地之心乎孔子/曰人能𢎞道非道𢎞人)渾元運物流不處兮(曹大家/曰渾大)
(也元氣運轉也物萬物也言元氣周/行終始無已如水之流不得獨處也)保身遺名民之表
兮(曹大家曰言人生能保其身死有遺名民之表也莊/子曰可以保身可以全生家語孔子曰凡上者民之)
(表/)舍生取誼亦道用兮(孟子曰生我所欲也義亦我所/欲也二者不可得兼舍生而取)
(義也應劭/曰舍置也)憂傷夭物忝莫痛兮(曹大家曰忝辱也横天/于物憂辱傷生恥辱不)
(過于/是)皓爾太素曷渝色兮(曹大家曰皓白也素質也渝/變也言人能篤信好學守死)
(善道不漸染于流俗是為白/爾天質何有渝變之色也)尚越其幾淪神域兮(曹大/家曰)
(太素不染神色不變則庶㡬于神道之㡬/㣲而入于神明之域矣子曰知㡬其神乎)
　
　
　
　
　
　
　
　
　
　
　
　
　
　
　
　文選巻十四
欽定四庫全書
　文選巻十五　　　　　　　梁　蕭統　編
　　　　　　　　　　　　　唐　李善　註
　志下
　　思𤣥賦(平子名衡南陽西鄂人也漢和帝時為侍/中順和二帝之時國政稍微專恣内豎平)
　　　(子欲言政事乂為奄豎所讒蔽意不得志欲游/六合之外勢既不能義又不可但思其𤣥逺之)
　　　(道而賦之以申其志耳系曰囘志朅來從𤣥謀/獲我所求夫何思思𤣥而已老子曰𤣥之又𤣥)
　　　(衆妙/之門)
　　　張平子
　　　　舊注(善曰未詳注者姓名摰虞流别題云衡/注詳其義訓甚多疎略而注又稱愚以)
　　　　　(為疑辭非衡明矣但/行來既久故不去焉)
仰先哲之𤣥訓兮雖彌高而弗違(訓教也彌終也違避/也善曰論語顔回曰)
(仰之/彌高)匪仁里其焉宅兮匪義迹其焉追(里宅皆居也焉/猶安也善曰論)
(語曰里/仁為美)潛服膺以永靖兮緜日月而不衰(緜連也善曰/禮記曰服膺)
(拳拳方言曰靖思也靖/與靚同字林曰靖審也)伊中情之信修兮慕古人之貞
節(修善也貞誠也善曰楚辭曰苟中/情其好修又曰原生受命于貞節)竦余身而順止兮
遵繩墨而不跌(竦立也止禮也善曰楚辭曰遵/繩墨而不頗廣雅曰跌差也)志摶摶
以應懸兮誠心固其如結(摶摶垂貌善曰戰國䇿楚王/曰寡人心摇摇然如懸旌毛)
(詩曰勞心摶摶憂勞也又/曰心之憂矣如或結之)旌性行以製佩兮佩夜光與
瓊枝(旌明也製裁也善曰白虎通曰所以必有佩/者表徳見所能也楚辭曰折瓊枝以繼珮)纗幽
蘭之秋華兮又綴之以江蘺(纗系也幽深也善曰楚辭/曰結深蘭之亭亭又曰扈)
(江蘺與薛芷兮紉秋蘭以為珮説文曰繫幃曰纗幃一/名縭爾雅曰婦人之幃謂之縭今之香囊在男曰幃在)
(女曰縭然則纗者即係囊之繩/也説文曰纗網中繩纗音攜)美襞積以酷烈兮允塵
邈而難虧(襞積衣縫也允信也塵久也邈逺也虧歇也/善曰子虚賦曰襞積褰縐上林賦曰酷烈淑)
(郁楚辭曰芳/菲菲兮難虧)既姱麗而鮮雙兮非是時之攸珍(姱才也/麗好也)
(鮮寡也/攸所也)奮余榮而莫見兮播余香而莫聞(奮動也/播散也)幽獨
守此仄陋兮敢怠遑而舍勤(怠懈也遑暇也勤勞也善/曰楚辭曰幽獨處乎山中)
(尚書帝曰明明揚仄陋毛詩曰/不敢怠遑左氏傳曰人生在勤)幸二八之遌虞兮嘉傅
説之生殷(二八八愷八元也遌遇也傳姓説名也武丁/相也善曰左氏傳季孫行父曰昔高辛氏有)
(才子八人伯奮仲堪叔獻季仲伯虎仲熊叔豹季貍言/此八人忠肅㳟懿宣慈惠和天下之民謂之八元元善)
(也長也八愷者高陽氏有才子八人倉舒隤敳擣戭大/臨厖降庭堅仲容叔達言此八人齊聖廣淵明允篤誠)
(天下之民謂之八愷尚書曰高宗慶/得説使百工營求諸野得諸傅巖)尚前良之遺風兮
恫後辰而無及(尚庶幾也良善也恫痛也言我後時將/無及也恫他公切善曰楚辭曰竊慕詩)
(人之/遺風)何孤行之焭焭兮孑不羣而介立(焭焭獨也介特/也善曰毛詩曰)
(獨行焭焭楚辭曰/既惸獨而不羣)感鸞鷖之特棲兮悲淑人之希合(鸞/鷖)
(皆鳥名淑善也善曰鸞鷖喻君子也毛詩曰淑人君子/其儀不忒山海經曰蛇山有鳥五色飛蔽日名鷖鳥廣)
(雅曰鷖/鳯屬也)彼無合而何傷兮患衆偽之冒真(無合猶不遇/也冒覆也)
旦獲讟于羣弟兮啓金縢而後信(善曰尚書曰武王既/喪管叔乃流言於國)
(曰公將弗利於孺子秋大熟未穫天大雷電以風王啓/金縢之書乃得周公代武王之説王執書以泣曰其勿)
(穆卜乃/信周公)覽蒸民之多僻兮畏立辟以危身(覽觀也蒸衆/也僻邪也辟)
(法也毛詩曰民之多僻無自立辟善曰毛萇傳曰辟法/也民之行多為邪辟此言無遺為法也尚書曰蒸民乃)
(粒楚辭曰寧正/言不諱以危身)增煩毒以迷惑兮嗟孰可為言已(善曰/楚辭)
(曰獨便悁而煩毒焉發憤而/舒情又曰中瞀亂兮迷惑)私湛憂而深懷兮思繽紛
而不理(湛深也懐思也繽紛亂貌善曰/宋玉笛賦曰武毅發沈憂結)願竭力以守誼
兮雖貧窮而不改(竭盡/也)執彫虎而試象兮阽焦原而跟
趾(彫虎象獸名也尸子中黄伯曰余左執太行之獶而/右摶彫虎惟象之未與吾心試焉有力者則又願為)
(牛欲與象鬬以自試今二三子以為義矣將惡乎試之/夫貧窮太行之獶也疏踐義之彫虎也而吾曰遇之亦)
(足以試矣阽臨也焦石名也跟踵也尸子又曰莒國有/石焦原者廣五十步臨百仞之谿莒國莫敢近也有以)
(勇見莒子者獨却行齊踵焉所以稱於世夫義之為焦/原也亦高矣賢者之於義必且齊踵此所以服一時也)
(善曰彫虎以喻貧試象以喻竭力焦原以喻義言已以/執彫虎之貧窮願竭試象之力而守焦原之義上句為)
(此張本漢書曰賈誼曰安天下阽危若/是而上不驚者臣瓚曰安臨危曰阽)庶斯奉以周旋
兮惡既死而後已(善曰左氏傳太史克曰奉以周旋不/敢失墜論語子曰死而後已不亦逺)
(乎/)俗遷渝而事化兮泯規矩之員方(遷移也渝變也泯/滅也規圜也矩方)
(也善曰楚辭曰因時俗之/工巧兮滅規矩而改錯)寳蕭艾於重笥兮謂蕙茝之
不香(蕭艾草名也蕙茝香草也禮記曰簟笥問人者並/盛食器員曰簟方曰笥案盛衣亦曰笥後漢作珍)
(葢瑶字相/似誤耳)斥西施而弗御兮縶騕褭以服箱(斥却也西/施越之美)
(女也御幸也縶羈也服服轅也箱大車也善曰楚辭曰/西施斥於北宫兮漢書音義應劭曰騕褭古之駿馬也)
(赤喙𤣥身日行五千里毛詩曰晥彼牽/牛不可以服箱馽中立切今賦作縶字)行頗僻而獲志
兮循法度而離殃(頗傾也離遭也殃咎也/頗僻邪佞也離罹也)惟天地之無
窮兮何遭遇之無常(鄭𤣥曰惟思也善曰楚辭曰惟/天地之無窮哀人生之長勤)不
抑操而苟容兮譬臨河而無航(航船也善曰賈逵曰抑/止也孫卿子曰偷合苟)
(容以持禄周書隂符曰四輔不存若濟河無/舟矣楚辭曰昔余夢登天兮魂中道而無航)欲巧笑以
干媚兮非余心之所嘗(干求也嘗行也善曰楚辭曰處/濁世而顯榮非余心之所樂)
襲温菾之黻衣兮被禮義之繡裳(襲衣也黻黼也五色/備曰繡善曰毛詩曰)
(君子至止/黻衣繡裳)辮貞亮以為鞶兮雜伎藝以為珩(辮交織也/鞶所以帶)
(佩也手伎曰伎體才曰藝珩珮也善曰説文曰辮交也/又曰鞶覆衣大巾也從巾般聲或以為首飾字林曰鞶)
(帶也禮記曰男鞶革鄭𤣥曰鞶小囊盛帨巾者説文曰/珩聴行也從行上聲字林曰珩珮玉所以節行大戴禮)
(曰下車以珮玉為度上有雙/衡下有雙璜珩與衡音義同)昭綵藻與琱琭兮璜聲逺
而彌長(綵文綵也藻華藻也字林曰半璧曰璜善曰董/巴輿服志曰古者君珮玉尊卑有序及秦以采)
(組連結於繸謂之綬/漢承秦制用而弗改)淹棲遲以恣欲兮耀靈忽其西藏
(曜靈日也善曰毛詩曰衡門之下可以棲遲楚辭/曰曜靈曄而西征廣雅曰朱明曜靈東君日也)恃已
知而華予兮鶗鴂鳴而不芳(鶗鴂鳥名也以秋分鳴善/曰楚辭曰嵗既晏兮孰華)
(予又曰恐鶗鴂之先鳴使夫百草為之不芳臨海異物/志曰鶗鴂一名杜鵑至三月鳴晝夜不止服䖍曰鶗鴂)
(一名鵙伯勞順隂陽氣而生賊/害之鳥也王逸以為春馬繆也)冀一年之三秀兮遒白
露之為霜(説文曰遒迫也善曰楚辭曰采三秀於山間/王逸曰三秀芝草也毛詩曰兼葭蒼蒼白露)
(為霜爾雅曰菌芝郭璞/曰芝一嵗三華瑞草)時亹亹而代序兮疇可與乎比
伉咨姤嫮之難並兮想依韓以流亾(亹亹進貌疇誰也/伉儷也咨嗟也嫮)
(好也韓衆獲道輕舉故思依之以流亾也善曰楚辭曰/時亹亹而過中又曰恐天時之代序又曰羨韓衆之流)
(得一又曰寧溘死/以流亾姤惡也)恐漸冉而無成兮留則蔽而不彰(漸/進)
(也善曰楚辭曰漸冉而不自/知兮又曰蹇淹留而無成)心猶豫而狐疑兮即歧趾
而臚情(即就也歧山名也臚陳也善曰楚辭曰欲從靈/氛之吉占兮心猶豫而狐疑孟子曰昔文王之)
(治岐也仕者世/禄臚力於切)文君為我端蓍兮利肥遯以保名(文君/文王)
(也遯卦名也上九曰肥遯無不利謂去而遷也九師道/訓曰遯而能肥吉孰大焉此筮得遯之咸其遯卦艮下)
(乾上上九爻辭云肥遯最在卦上居無位之地不為物/所累矰繳所不及遯之最美故名肥遯處隂長之時而)
(獨如此故曰利肥遯而保名史記曰蓍百/莖一根劉向曰蓍百年而一本生百莖)厯衆山以周
流兮翼迅風以揚聲(從初至三為艮艮為山故曰厯衆/山從二至四為㢲㢲為風故曰翼)
(迅風善曰謂遯卦也楚辭曰厯衆山而日逺又曰聊浮/遊於山陽又曰步周流於江畔幽通賦曰雄朔野以揚)
(聲遯下體是艮説卦云為山假言衆/爾下互體得㢲㢲為風故曰揚聲)二女感於崇嶽兮
或冰折而不營(崇高也嶽五嶽也遯上九變為咸咸感/也㢲長女兑少女故曰二女從三至五)
(為乾乾為氷故曰氷折而不營遯上九變為兑説卦云/㢲為長女兌為少女也俱在艮上艮即是山故云感二)
(女於崇嶽嶽即山也説卦曰乾為冰而變為/兌故曰冰折物也毁折不可經營故曰不營)天葢高而
為澤兮誰云路之不平(互體四至乾變為兌兌為澤天/為澤言天高尚為澤雖復􁁊戲)
(世路可知誰言其路不通者乎欲其/行也善曰周易曰乾為天兌為澤)勔自强而不息兮
蹈玉堦之嶢崢(勔勉也乾為玉故曰蹈玉階玉階天子/階也言我雖欲去猶戀玉階不思去言)
(尚欲進忠賢勔丑衍切善曰周易曰天行/健君子以目强不息方言曰嶢崢高貌也)懼筮氏之長
短兮鑽東龜以觀禎(長短謂卜筮也左氏傳曰筮短龜/長周禮曰東龜長又曰東龜甲屬)
(善曰爾雅曰龜左睨不煩郭璞曰行顯左睨也今江東/所謂左食以甲卜審鄭𤣥周禮注曰東龜青説文曰禎)
(祥/也)遇九臯之介鳥兮怨素意之不逞(介大也逞快也善/曰言卜而遇大鳥)
(之卦也素意不逞謂繇辭也毛詩/曰鶴鳴於九臯字林曰逞盡也)遊塵外而瞥天兮據
㝠翳而哀鳴(瞥裁見也善曰莊子曰彷徨塵/垢之外説文曰逺也瞥匹洩切)鵰鶚競於
貪婪兮我修絜以逸榮(競逐也善曰鵰鶚惡烏喻小人/也楚辭曰皆競進以貪婪兮婪)
(力舍/切)子有故於𤣥鳥兮歸母氏而後寧(善曰此假卜者/之辭也𤣥鳥謂)
(鶴也母氏喻道也言子有故於𤣥鳥唯歸於道而後獲/寧也古文周書曰周穆王姜后晝寢而孕越姬嬖竊而)
(育之斃以𤣥鳥二七塗以彘血寘諸姜后遽以告王王/恐發書而占之曰蜉蝣之羽飛集于戸鴻之戾止弟弗)
(克理重靈降誅尚復其所問左史氏史灼曰蟲飛集戸/是曰失所惟彼小人弗克以育君子史良曰是謂闗親)
(將留其身歸于母氏而後獲寧冊而藏之厥休將振王/與令尹冊而藏之於櫝居二月越姬死七日而復言其)
(情曰先君怒寜甚曰爾夷𨽻也胡竊君之子不㱕母氏/將寘而大戮及王子於治老子曰天下有始以為天下)
(母既得其母又知其子河上公曰道為/天下物母也韓子解老曰母者道也)占既吉而無悔
兮簡元辰而俶裝(俶始也裝束也周易/曰同人于郊無悔)旦余沐於清源
兮晞余髪於朝陽(晞乾也山東曰朝陽善曰楚辭曰/朝濯髪於陽谷夕晞余身乎九陽)潄
飛泉之瀝液兮咀石菌之流英(善曰楚辭曰吸飛泉之/微液兮懷琬琰之華英)
(瀝流也菌芝也説文曰潄蕩口也從水潄聲所右/切字林曰液汁也石菌石芝也蒼頡篇曰咀噍也)翾鳥
舉而魚躍兮將往走乎八荒(廣雅曰翾梁也淮南子曰/四海之外有八澤八澤之)
(外曰八埏八埏之外/曰八荒善曰走音奏)過少皥之窮野兮問三丘干句芒
(少皥金天氏居窮桑在魯北三丘謂蓬萊方丈瀛洲句/芒木正也左氏傳曰少皥氏有四子曰重曰該曰修曰)
(熙實能金木及水使重為句芒木正該為蓐收金正修/及熙為𤣥冥二子相代為水正也世不失職遂濟窮桑)
(此其三祀也杜預曰窮桑少皥氏之號也四子能治其/官使不失職濟成少皥之功死皆為民所祀也史記曰)
(蓬萊方丈瀛洲此三神山傳在海/中去人不逺及到三山反在水下)何道貞之淳粹兮去
穢累而飄輕(不澆曰淳不雜曰粹穢徳之累也善曰幽/通賦曰矧躭躬於道真楚辭曰昔三后之)
(純粹又曰除/穢累而反貞)登蓬萊而容與兮鼇雖抃而不傾(抃手摶/也善曰)
(列仙傳曰巨鼇負蓬萊/山而抃於滄海之中)留瀛洲而采芝兮聊且以乎長
生(瀛洲海中神山也善曰𤣥中記曰東南之大者巨鼇/焉以背負蓬萊山周廻千里列子曰渤海之東有大)
(壑其山一曰岱輿二曰員嶠三曰方壺四曰瀛洲五曰/蓬萊山高下周圍三萬里其頭平地九千里五山之根)
(無所連着常隨潮流上下帝命封禺使巨鼇十五舉頭/而載之迭為三畨六萬嵗一交龍伯國人一釣而連六)
(鼇於是岱輿員嶠沉於/大海楚辭曰飲沆瀣)慿歸雲而遐逝兮夕余宿乎扶
桑(慿依也遐逺也逝往也善曰傳毅七激曰仰歸雲遡/遊風淮南子曰日出𤾉谷沸於扶桑海外東經曰黑)
(齒國北𤾉谷上有扶桑十洲記曰扶桑葉似桑樹長數/千丈大二千圍兩兩同根生更相依倚是以名之扶桑)
飲青岑之玉醴兮餐沆瀣以為粻(青岑山名上高者曰/岑沆瀣夕霞也粻粮)
(也廣雅曰沆瀣常氣也善曰揚雄太𤣥經曰茹芝英以/禦飢兮飲玉醴以解渴楚辭曰飱六氣而飲沆瀣兮潄)
(正陽而食朝霞陵陽子經/曰夏飡沆瀣北方夜半氣)發昔夢於木禾兮穀崑崙之
高岡(昔日夢至木禾今親往是發昔日之夢也榖生也/善曰淮南子曰崑崙之上有木禾焉其穗長五尋)
(山海經曰帝之下都崑崙之墟高萬仞上有木禾長五/尋大五圍郭璞曰木禾穀類也説文曰嘉穀也二月生)
(八月熟得中和故曰禾木王/而生木衰而死故曰木禾)朝吾行於暘谷兮從伯禹
乎稽山(暘谷日/所出)嘉羣神之執玉兮疾防風之食言(食偽/也善)
(曰國語曰昊伐越隳㑹稽獲骨節專車吴之使來問之/仲尼曰丘聞之昔禹致羣臣於㑹稽之山防風後至禹)
(乃殺而戮之其骨節專車此為大矣韋昭曰羣臣謂主/山川之君為羣神之主故謂之神防風注芒氏君之名)
(也違命後至故禹殺之陳尸為戮左氏傳曰禹合/諸候於塗山執玉帛者萬國尚書曰朕不食言)指長
沙之邪徑兮存重華乎南鄰(重華舜也善曰尚書曰重/華協于帝山海經曰南方)
(蒼梧之川其中九疑山舜之所/葬存長沙界中説文曰存恤也)哀二妃之未從兮顧繽
處彼湘濵(二妃堯之二女娥皇女英舜妻也善曰禮記/曰舜葬蒼梧之野葢二妃未之從也鄭𤣥曰)
(離騷所謂湘妃夫人也舜南廵狩死於蒼梧二妃留江/湘之間濵水湄也山海經曰洞庭之山多黄金其下多)
(銀鐵帝之二女是常游江川澧沅之側交游滿湘之淵/在九江之間出入必以飄風暴雨郭璞曰今長沙巴陵)
(縣西入洞庭而通江水離騷曰邅吾道兮洞庭洞庭風/兮水葉下皆謂此也天帝之女而處江為神即列仙傳)
(云江妃二女離騷所謂湘夫人稱帝子者是也而河圖/玉版曰聞之堯二女舜妻也而喪此傳云二妃死於江)
(湘之間俗謂之湘君鄭司農亦以舜妃為湘君説者皆/以舜陟方而死二妃從之俱死於江湘遂號為湘夫人)
(也/)流目眺夫衡阿兮覩有黎之圮墳(眺視也衡山名也/阿山下也黎高幸)
(氏之火正謂祝融也圮毀也楚靈王之世衡山崩而祝/融之墓壞中有營丘九頭圖矣善曰馮衍顯志賦序曰)
(游情宇宙流目八紘左氏傳昭十九年/顓頊氏有子曰黎為祝融圮房鄙切)痛火正之無懷
兮託山阪以孤魂(託寄也善曰杜預曰/黎為火正懷歸也)愁欝欝以慕逺
兮越卬州而遊遨(卬州正南州名也四海圖曰交廣南/有卬州其處極熱善曰楚辭曰愁欝)
(欝之無快/卬五即切)躋日中于昆吾兮憇炎火之所陶(鄭𤣥曰躋/外也善曰)
(淮南子曰日出于暘谷至于昆吾是謂正中高誘曰昆/吾南方爾雅曰憇息也山海經曰西海之南其外有炎)
(火之山爾雅曰/再成曰陶丘)揚芒熛而絳天兮水泫沄而涌濤(熛風/熾也)
(泫沄沸貌濤水波也善曰爾雅曰沄沉也芒光芒/也熛火飛也揚雄冀州箴曰冀土麋沸泫沄如湯)温風
翕其增熱兮惄鬱悒其難聊(説文曰翕熾也善曰淮南/子曰南方之極自北戸孫)
(之外南至委火炎風之野萬二千里高誘曰北戸孫乃/國名也爾雅曰惄思也乃的切楚辭曰心再悒余㤞憏)
(賈逵曰聊頼/也協韻為勞)顝覊旅而無友兮余安能乎留兹(顝獨也/覊寄也)
(旅客也善曰左氏傳陳敬仲曰覊旅之切/臣楚辭曰廓落兮覊旅而無友顝苦骨)顧金天而歎息
兮吾欲往乎西嬉(金天少昊位也善曰家語孔子曰生/為明王死配五行少皥配金説文曰)
(嬉樂/也)前祝融使舉麾兮纚朱鳥以承旗(尚書曰右秉白/旄以麾案執旄)
(以指撝也秦漢以來即以所執之旄名曰麾謂麾幢曲/葢者也善曰楚辭曰飛朱鳥使先驅又曰鳯凰翼其承)
(旗/)躔建木於廣都兮摭若華而躊躇(躔息也摭拾也若/華樹名也善曰方)
(言曰日建為躔躔行也淮南子曰建木在廣都若木在/建木西未有十日其華照下地韓詩曰愛而不見搔首)
(躊躇嶭君曰躊躇躑躅也廣雅曰躊躇猶/豫也方言曰摭取也躊直由切躇直於切)超軒轅於西
海兮跨汪氏之龍魚聞此國之千嵗兮曾焉足以娱余
(善曰海外西山經曰軒轅之國在窮山之際不夀者八/百嵗龍魚陵居在北狀如鯉在汪野北其為魚也如鯉)
(汪氏國在西海外/此國足龍魚也)思九土之殊風兮從蓐收而遂徂(九/土)
(九州蓐收金正該也徂往也善曰好色賦曰周覽九土/山海經曰濛山神西望日之所入其氣員神光之所司)
(郭璞曰蓐收金神也/人面虎身右手執越)欻神化而蟬蛻兮朋精粹而為徒
(欻輕舉貌善曰楚辭曰濟江海兮蟬蛻又曰吸精/粹而吐氛濁漢書音義韋昭曰蟬蛻出於皮殻也)蹶白
門而東馳兮云台行乎中野(漢書音義韋昭曰蹶蹋也/爾雅曰台我也善曰淮南)
(子曰八極西南方曰徧駒之山曰白門高誘注曰/金氣白故曰白門楚辭曰行中野而散之台音夷)亂弱
水之潺湲兮逗華隂之湍渚(爾雅曰絶流曰亂郭璞注/曰直横渡也書曰亂于河)
(逗止也華大華也山北曰隂善曰山海經曰崑崙之丘/其下有弱水之川環之郭璞曰其水不勝鴻毛字林曰)
(潺湲流貌漢書/京兆有華隂縣)號馮夷俾清津兮櫂龍舟以濟予(號呼/也書)
(傳曰河伯華隂潼鄉人也姓馮氏名夷浴于河中而溺/死是為河伯太公金匱曰河伯姓馮名修裴氏新語謂)
(為馮夷淮南子曰馮夷服夷石而水仙注曰馮夷河伯/也華隂潼鄉隄首人服夷石而水仙俾使也淮南子曰)
(天子龍舟鷁首予/合韻音夷渚切)㑹帝軒之未歸兮悵徜徉而延佇(黄/帝)
(葬於西海橋山神未㱕也應劭曰在上郡周陽縣有黄/帝冡也悵徜徉思貌春秋命厯序曰帝軒授圖雒授厯)
(楚辭曰且徜徉而/汜觀延佇見上注)怬河林之蓁蓁兮偉闗睢之戒女(怬/息)
(也偉異也詩曰闗闗雎鳩在河之洲窈窕淑女君子好/逑善曰中山經曰北望河林其狀如蒨郭璞注曰説者)
(云蒨木名也毛萇詩傳曰蓁蓁/至盛也怬許吏切又虛祕切)黄靈詹而訪命兮樛天
道其焉如(黄靈黄帝也詹至也訪/謀也樛求也如之也)曰信近而逺疑兮六
籍闕而不書(六籍/六經)神逵昧其難覆兮疇克謀而從諸(九/交)
(道曰逵覆審也疇誰也/克能也謀察也諸之也)牛哀病而成虎兮雖逢昆其必
噬(牛哀魯人牛哀也昆兄也噬食也淮南子曰牛哀病/七日而化為虎其兄啓戸而入哀搏而殺之不自知)
(為虎也廣雅/曰噬嚙也)鼈令殪而尸亡兮取蜀禪而引世(鼈令蜀/王名也)
(殪死也禪傳也引長也善曰蜀王本紀曰望帝治汶山/下邑曰郫積百餘嵗荆地有一死人名鼈令其尸亡隨)
(江水上至郫與望帝相見望帝以鼈令為/相以徳薄不及鼈令乃委國授之而去)死生錯其不
齊兮雖司命其不㫼(㫼昭晰也善曰禮記曰王立七祀/曰司命鄭𤣥曰司命主督察三命)
(史記扁鵲曰疾在骨髓雖司命無奈之何/㫼之曳切東方朔曰司命之神總鬼録者)竇號行於代
路兮後膺祚而繁廡(善曰漢書曰孝文竇皇后景帝母/也吕太后出宫人以賜諸王竇姬)
(與在行中家在清河願如趙近家請其主遣宦者吏必/置趙籍之伍中宦者忘之誤置代籍伍中當行竇姬涕)
(泣怨其宦者不欲往相强乃肯行至代/代王獨幸竇姬生景帝後立為皇后)王肆侈于漢庭
兮卒銜恤而絶緒(善曰漢書曰孝平王皇后莽女也莽/秉政以女配帝遣劉歆奉乗輿法駕)
(迎后于莽第及莽即真后常禰疾不朝㑹莽誅自投火/中死國語曰肆侈不違韋昭曰肆恣也毛詩曰出則銜)
(恤/)尉厖眉而郎潛兮逮三葉而遘武(尉官名也厖蒼也/善曰漢武故事曰)
(顔駟不知何許人漢文帝時為郎至武帝輦過郎署見/駟厖眉皓髪上問曰叟何時為郎何其老也答曰臣文)
(帝時為郎文帝好文而臣好武至景帝好美而臣貌醜/陛下即位好少而臣已老是以三世不遇故老於郎署)
(上感其言擢/拜㑹稽都尉)董弱冠而司衮兮設王隧而弗處(善曰漢/書曰董)
(賢年二十二為三公哀帝崩賢自殺家惶恐夜葬之莽/疑其詐死有司奏賢造冡墓不異王制賢既見發羸診)
(其尸因埋獄中禮記曰人生二十曰弱冠周禮曰三公/自衮冕而下左氏傳曰晉侯請隧杜預曰掘地通路曰)
(隧王葬/禮也)夫吉凶之相仍兮恒反仄而靡所(仍因也/恒常也)穆届
天以悅牛兮豎亂叔而幽主(善曰孔安國尚書傳曰届/至也左氏傳曰穆叔孫穆)
(子名豹魯大夫有罪走向齊及庚宗遇婦人通之有子/在齊夢天壓已不勝顧而見人黑而上僂深目而猳喙)
(號之曰牛助余乃勝之旦而瞻其侍無之後穆子還過/庚宗婦人獻雉穆子問之曰女有子乎曰余子已能捧)
(雉而從我矣而見之則所夢也未問其名號之曰牛曰/唯使為豎牛欲亂其室而有之叔孫疾牛詐謂外人曰)
(夫子疾病不欲見人使寘饋于个而退牛不進/叔孫覆器空而還之示君已食穆子遂餓而死)文斷祛
而忌伯兮閹謁賊而寧后(善曰國語曰初獻公使寺人/勃鞮伐文公於蒲城文公踰)
(垣勃鞮斬其祛及入勃鞮求見於是吕甥冀芮畏逼悔/納公謀作亂伯楚知之故求見公公遽見之伯楚以吕)
(郄之謀告公韋昭曰寺人掌/内人祛袂也勃鞮字伯楚也)通人闇於好惡兮豈昬惑
而能剖(剖分/明也)嬴擿䜟而戒胡兮備諸外而發内(蒼頡篇/䜟書河)
(洛書也説文曰䜟驗也秦語曰秦三十二年燕人盧生/奏籙圖曰亡秦者胡也始皇乃使將軍䝉恬將兵三十)
(萬北擊胡取河南地遂築長城以為塞三十六年始皇/南游還至平原津病始皇惡言死無復言死事病甚乃)
(璽書賜扶蘇使與喪㑹咸陽而葬以書付行符璽令趙/高未授使者丙寅始皇崩於沙丘惟少子胡亥從丞相)
(李斯恐天下有變不敢發喪棺載還咸陽趙高素與亥/善留所賜扶蘇書宻謂胡亥曰上崩無詔封王諸子而)
(獨賜扶蘇書扶蘇即位為皇帝太子無尺寸之地胡亥/曰為將奈何高曰非與丞相謀事不能成乃謂李斯曰)
(扶蘇即位必召䝉恬為相於君不亦疎乎於是李斯然/趙高言乃詐受始皇詔立胡亥為太子更作書賜扶蘇)
(曰朕廵天下禱祀名山以延年夀而數上書非我所為/日夜怨望不得為人子不孝其賜自裁將軍恬與蘇居)
(不匡正宜知其謀為人臣不知亦賜死扶蘇為人仁得/書泣即死胡亥即位為二世葬始皇驪山善曰史記曰)
(盧士使人奏籙圖曰亡秦者胡也使將軍䝉恬北擊胡/略取河南地又曰始皇崩李斯與趙高謀詐受始皇詔)
(立胡亥為/太子也)或輦賄而違車兮孕行産而為對(車人名也/孕懷子也)
(昔有周犫者家貧夫婦夜田天帝見而矜之問司命曰/此可富乎司命曰命當貧有張車子財可以假之乃借)
(而與之期曰車子生急還之田者稍富致貲且萬及期/忘司命之言夫婦輦其賄以逃與行旅者同宿逢夫妻)
(寄車下宿夜生子問名於夫夫曰生車間名車子也從/是所向失利遂更貧困鄭𤣥曰孕姙子也善曰見鬼神)
(志及搜/神記)慎竈顯以言天兮占水火而妄訊(慎者魯大夫/梓慎竈者鄭)
(大夫禆竈訊告也善曰左氏傳昭公二十四年五月乙/未朔日有食之梓慎曰將水叔孫昭子曰旱也日過分)
(而陽猶不尅尅必甚能無旱乎秋八月大雩旱也叔孫/之言驗也則梓慎之言不驗又昭公十八年夏五月火)
(始昬見丙子風禆竈言于子産曰宋衛陳鄭將同火若/我用瓘􁎒玉瓚禳之猶必不火子産不聴禆竈曰不用)
(吾言鄭又將火鄭人請用之子産曰天道逺人道邇非/爾及也何以知之竈焉知天道遂不與亦不復火今言)
(梓慎禆竈是顯明天道之人在於水火亦有妄為/言事之難知也古謂自隱度而言也訊息對切)梁叟
患夫黎丘兮丁厥子而剚刃(善曰吕氏春秋曰梁國之/北地名黎丘有竒鬼焉善)
(効人之子姪昆弟之狀邑文人有之市而醉歸者黎丘/之鬼効其子之狀扶而道苦之文人歸酒醒而誚其子)
(曰吾為汝父也豈謂不慈哉我醉汝道苦我何族其子/泣而觸地曰孽矣無此事也昔也往責於東邑人可問)
(也其父信之曰譆是必竒鬼固嘗聞之矣明日飲於市/欲遇而刺殺之明日之市而醉其真子恐其父之不能)
(反也遂往迎之文人望見之抜劒而刺之文人知惑於/似其子者而殺其真子高誘曰誚讓也漢書蒯通曰不)
(敢剚刃公之腹者畏秦法也韋昭曰北方人/呼揷物地中為剚側吏切爾雅曰丁當也)親所睼而
弗識兮矧幽冥之可信(睼視也/矧況也)毋緜攣以倖已兮思百
憂以自疹(毋勿也緜孿係貌倖引也疹疾也善曰/毛詩曰我生之後逄此百憂倖胡令切)彼天
監之孔明兮用棐忱而祐仁(監視也孔甚也某輔也忱/誠也祐助也善曰尚書曰)
(天監厥徳又曰周/公曰天威棐忱)湯蠲體以禱祈兮蒙厖禠以拯民(湯/帝)
(乙也蠲㓗也拯濟也善曰淮南子曰湯時大旱七年卜/用人祀天湯曰我本卜祭為民可自當之乃使人積薪)
(翦髪及爪自潔居柴上將自焚以祭天火將然即降大/雨吕氏春秋曰湯尅夏大旱七年乃以身禱於桑林自)
(以為犧牲用祈於上帝民乃甚悦雨乃大/至爾雅曰厖大也禠福也祈或為枋非也)景三慮以營
國兮熒惑次於他辰(景諡也慮謀也熒惑火星也次舍/也善曰吕氏春秋曰宋景公有疾)
(司馬子韋曰熒惑守心心宋之分野君當之若察可移/於相公曰相寡人之股肱豈可除心腹之疾移於股肱)
(可乎曰可移於民公曰民者國之本國無民何以為國/如何傷本而救吾身乎曰可移於嵗公曰嵗所以養民)
(嵗不登何以蓄民子韋曰君善言三熒惑必退三舍延/命二十一年視之信一舍七度三七二十一當更夀二)
(十一/年)魏顆亮以從治兮鬼亢回以斃秦(善曰左氏傳曰/初魏武子有嬖)
(妾武子有疾命顆曰必嫁是妾疾甚則曰必以殉及卒/顆嫁之及輔氏之役顆見老人結草以亢杜回回躓而)
(顛故獲之夜夢曰余乃所嫁婦人之父也傳宣公十五/年秋七月秦桓公伐晉次于輔氏輔氏即晉地使魏顆)
(敗秦師于輔氏獲杜回秦之力人也魏顆所以敗秦師/者專由魏犫妾之入也他年魏武子武子即犫也有嬖)
(妾無子武子疾病命顆曰必嫁是妾及武子疾甚团則/更命顆曰必殺以為殉葬及武子卒顆嫁之不殺殉葬)
(曰疾病則心情亂吾從其治時也及今年有輔氏之役/顆領兵拒秦師之曰忽見一人在前結草以抗禦杜回)
(杜回遂躓而顛故獲杜回於是秦師遂敗獲杜回之夜/夢曰余汝所嫁婦人之父也爾用先人之治命余是以)
(報/也)咎繇邁而種徳兮樹徳懋于英六(邁行也英六國也/楚末乃滅善曰尚)
(書禹曰咎繇邁種徳史記曰/帝禹封臯陶之後於英六)桑未寄夫根生兮卉既凋
而已育(桑未木名也根生寄生也卉草木凡名也育生/也凋落也善曰舊注之意以卉即桑未也言桑)
(未寄夫根生桑未既凋而寄生已茂以喻臯繇之後封/於英六衆國已㓕而英六獨存言積徳之後必有餘慶)
(也/)有無言而不酬兮又何往而不復(復返也善曰邁徳/行仁必貽後慶如)
(有言必酬有往必復也毛詩曰無言不酬無徳不報禮/記曰往而不來非禮也周易曰無平不陂無往不復)
盍逺迹以飛聲兮孰謂時之可蓄(善曰言何不逺迹以/飛聲遊六合而訪道)
(誰謂時之可蓄而不可行乎言時易逝也鄭𤣥/論語注曰盍何不也孔安國尚書傳曰蓄積也)仰矯首
以遥望兮魂敞惘而無儔(儔匹也善曰甘泉賦曰仰矯/首以高視楚辭曰悵敞惘兮)
(未思玉逸曰敞惘惆/悵失望志錯越也)逼區中之隘陋兮將北度而宣遊
(賈逵曰逼迫也爾雅曰宣徧也善曰司馬相如大人賦/曰悲世俗之逼隘楚辭曰宣遊兮列宿順極兮彷徨)
行積冰之磑磑兮清泉沍而不流(沍凍也善曰淮南子/曰八紘北方曰積冰)
(高誘曰北方寒冰所積名積氷也方言曰磑磑堅也牛/哀切方言磑堅也左氏傳曰固隂沍寒杜預曰沍閉也)
寒風凄其永至兮拂穹岫之騷騷(凄寒貌説文曰拂擊/也爾雅曰穹大也毛)
(詩傳曰騷動也善曰騷騷風勁/貌王逸曰騷愁也合韻所流切)𤣥武縮于殻中兮騰蛇
蜿而自糾(龜與蛇交曰𤣥武殻甲也春秋漢含孳曰太/一常居後𤣥武蔡邕月令章句曰北方𤣥武)
(介蟲之長爾雅曰騰蛇龍類能興雲霧而遊其中文子/曰騰蛇無足而騰也淮南子曰奔蛇廣雅曰蛇蜿也)
魚矜鱗而并凌兮鳥登木而失條(凌冰也善曰矜/寒貌凌力説切)坐大
隂之屏室兮慨含唏而增愁(善曰楚辭曰選鬼神於大/隂兮漢書曰以隂陽言之)
(太隂者北方也説文曰屏蔽也慨太息也屏與庰/古字通哀而不泣曰唏何休曰欷悲也火既切)怨高
陽之相寓兮㑋顓頊而宅幽(高陽帝顓頊也相視也寓/居也㑋小貌也善曰家語)
(孔子曰顓頊者黄帝之孫昌意之子高陽配水山海經/曰北海之内有山名幽都之山黑水出焉㑋去鳯切)
庸織路於四裔兮斯與彼其何瘳(瘳愈也南至焱火欝/邑無聊北至積冰含)
(欷增愁此與彼何以相愈乎庸勞也織/曰緯善曰言涉路東西有似於織也)望寒門之絶垠
兮縱余緤乎不周(善曰楚辭曰踔絶垠于寒門又曰登/閬風而緤馬王逸曰緤繫也楚辭曰)
(路不周以左轉王逸曰不周山名也在崑崙西北漢書/司焉相如大人賦曰軼光驅於寒門注寒門天北門也)
(左氏傳曰臣負覊緤緤馬絆也大荒經西北海之外大/荒隅有山而不合名曰不周淮南子曰昔共工與顓頊)
(爭為帝共工怒而觸不周山天維/絶地柱折故令此山缺壞不周)迅猋潚其媵我兮騖
翩飄而不禁(潚疾貌媵送也翩飄疾貌潚音肅善曰/爾雅曰風飄謂之焱字林曰潚深清也)越
谽􁞍之洞穴兮漂通川之碄碄經重瘖乎寂寞兮慜墳
羊之深潛(谽􁞍大貌漂浮也碄碄深貌重隂地下也寂/寞靜貌瘖古隂字墳羊土精怪也善曰上林)
(賦曰通川過於中庭春秋外傳國語曰季桓子穿井獲/如土缶中有羊焉使問仲尼曰吾聞穿井得狗何也對)
(曰以丘所聞墳羊也丘聞木石之怪䕫罔兩水之怪龍/罔象土之怪墳羊唐固云墳羊雌雄未成者也淮南子)
(曰水生罔象木生畢方井生墳羊廣雅/曰羊土神谽火含切􁞍火加切碄音林)追荒忽於地底
兮軼無形而上浮(善曰荒忽幽昧貌甘泉賦曰窺地底/於上回楚辭曰覽方物之荒忽春秋)
(説題辭曰元氣以/為天混沌無形)出石密之闇野兮不識蹊之所由(蹊/路)
(也由自也善曰山海經曰密山是生𤣥玉黄帝取密山/之玉䇿而投之鍾山之隂然下既有鍾山此石密疑是)
(密/山)速燭龍令執炬兮過鍾山而中休(速徵也善曰楚辭/曰日安不到燭龍)
(何照山海經曰鍾山之神人首蛇身而赤身長千里其/眠乃晦其視乃明不食不寢不息風雨是諤是燭九隂)
(是謂燭隂郭璞/曰即燭龍也)瞰瑶谿之赤岸兮弔祖江之見劉(瞰瞻/也瑶)
(谿赤岸謂鍾山東瑶岸也祖江人名也劉殺也善曰山/海經曰鍾山有子曰鼔其狀人面而龍身欽䲹殺祖江)
(于崑崙之陽帝乃戮之於鍾山之東曰瑶/岸欽䲹化為大鶚郭璞曰䲹音丕鶚音愕)聘王母於銀
臺兮羞玉芝以療飢(王母西王母也銀臺王母所居羞/進也療愈也善曰史記曰三神山)
(仙人在焉黄金白銀為宫闕王母仙者/故假言之本草經曰白芝一名玉芝)戴勝憖其既歡
兮又誚余之行遲(戴勝謂西王母也憖笑貌誚讓也善/曰字林曰憖謹敬也山海經曰西海)
(之南流沙之濵赤水之後黑水之前有大山名曰崑崙/之丘其下有弱水之淵環之有人戴勝虎齒豹尾穴處)
(名王母又曰西王母其狀如人戴勝是/司天之屬郭璞曰勝玉勝憖魚覲切)載大華之玉女
兮召洛浦之宓妃(浦涯也善曰列仙傳曰毛女者字玉/姜在華隂山中體生毛所止巖中有)
(鼔琴聲楚辭曰/迎宓妃于伊浦)咸姣麗以蠱媚兮增嫮眼而蛾眉(説文/曰姣)
(好也廣雅曰嫮好也善曰/楚辭曰嫮目冥笑眉曼)舒訬婧之纎腰兮揚雜錯之
袿徽(訬婧細腰貌善曰方言曰袿謂之裾劉熙釋名曰/婦人上服謂之袿青絳謂之緣袿古攜切爾雅曰)
(婦人之徽謂之縭郭璞曰即令香纓也訬/音眇説文曰婧妍婧也財性切一音精)離朱脣而微
笑兮顔的礫以遺光(離開也的礫明貌善曰神女賦曰/朱脣的其若丹上林賦曰冥笑的)
(礫礫/音厯)獻環琨與琛縭兮申厥好以𤣥黄(環珠也琨璧也/琛質也縭今之)
(香纓𤣥黄玉石之色善曰白虎通曰所以必有珮者表/徳見所能也故循道無窮則珮環能本道徳則佩琨嶭)
(君韓詩章句曰縭帶也尚書/曰厥篚𤣥黄琨音昆縭音離)雖色豔而賂美兮志浩蕩
而不嘉(豔美色也善曰賂美謂環琨𤣥/黄也楚辭曰怨靈修之浩蕩)雙材悲於不納
兮並詠詩而清歌(善曰雙材謂玉女宓妃也劉歆列/女傳頌曰材女修身廣觀善惡)歌
曰天地烟煴百芔舍葩(烟煴和貌葩華也善曰周易曰/天地烟煴萬物化醇廣雅曰烟)
(煴元氣也毛萇詩傳曰芔草也郭璞曰草物名也説/文曰葩古花字本誤作蘤音為詭切此非之用也)鳴
鶴交頸雎鳩相和(善曰周易曰鳴鶴在/隂詩曰闗闗雎鳩)處子懷春精魂
回移(善曰莊子曰藐姑射之山有神人居/焉婥約若處子毛詩曰有女懷春)如何淑明忘
我實多(淑善也淑明謂衡也王女宓妃言忘棄我實多/善曰論語摛輔像曰仲弓淑明清理可以為卿)
(毛詩曰如何如/何忘我實多)將答賦而不暇兮爰整駕而亟行(爰於/是也)
(亟疾也善曰毛詩曰/爾之亟行載脂爾車)曕崑崙之巍巍兮臨縈河之洋洋
(巍巍高貌縈紆也言河之曲也善曰史記太史公曰禹/本紀言河出崑崙毛詩曰河水洋洋毛萇曰洋洋盛大)
(也/)伏靈龜以負坻兮亘螭龍之飛梁(坻所以止船也善/曰楚辭曰麾蛟龍)
(以梁津兮詔/西皇使涉予)登閬風之層城兮搆不死而為牀(閬風崑/崙山名)
(也善曰淮南子曰崑崙虚有三山閬風桐版𤣥圃層城/九重禹云崑崙有此城高一萬一千里十洲記曰崑崙)
(北角曰閬風之顛山海經曰崑崙開明北有不死樹食/之長夀郭璞曰言常生也古今通論曰不死樹在層城)
(西/)屑瑶蘂以為糇兮㪺白水以為漿(屑碎也糇糒也㪺/酌也善曰瑶蘂也)
(説文曰糇乾食糧也楚辭曰精瓊劘以為糧王逸曰劘/屑也毛萇詩傳曰糇食也又曰㪺挹也爾雅曰㪺酌也)
(楚辭曰朝吾將濟於白水兮王逸曰淮南子/曰白水在崑崙之源也蘂而髓切㪺居于切)抨巫咸以
占夢兮乃貞吉之元符(抨使也善曰言我昔夢木禾今/令巫咸占之楚辭曰巫咸將夕)
(降兮懷椒糈而要之王逸曰巫成古/神巫也當殷中宗之時也抨普耕切)滋令徳於正中兮
含嘉秀以為敷(滋繁也不華而實謂之秀善曰言已有/令徳類禾之有嘉秀也尚書曰惟爾令)
(徳孝/恭)既垂穎而顧本兮亦要思乎故居(穎穗也善曰言/禾垂穎以顧本)
(猶人之思故居也淮南子曰孔子見禾三變始於粟生/於苖成於穗乃歎曰我其禾乎高誘曰禾穗向根故君)
(子不忘/本也)安和靜而隨時兮姑純懿之所廬(懿美也廬居/也善曰韓詩)
(曰靜貞也周易曰隨時之/義大矣哉杜預曰姑且也)戒庶僚以夙㑹兮僉供職而
來迓(庶僚即下豐隆列缺等也迓迎也言戒誓令威早/而㑹皆供職而來迎我也善曰孔安國尚書傳曰)
(僉皆/也)豐隆軯其震霆兮列缺曄其照夜(豐隆雷公也軯/聲貌震霆霹靂)
(也列缺電也曄光貌善曰楚辭曰吾令豐隆乘/雲兮羽獵賦曰霹靂列缺吐火施鞭軒普耕切)雲師􁠡
以交集兮凍雨沛其灑塗(雲師雨師也􁠡隂貌凍雨暴/雨也巴郡謂暴為凍雨沛雨)
(貌塗路也善曰諸家之説豐隆皆曰雲師此賦别言雲/師明豐隆為雷也故留舊説以廣異聞爾雅曰暴雨謂)
(之凍雨注曰今江東人呼夏月暴兩為/凍雨楚辭曰使凍雨兮灑塵􁠡徒感切)轙琱輿而樹葩
兮擾應龍以服輅(善曰爾雅曰載轡謂之轙郭璞曰轙/車軛上環轡所貫也琱輿琱玉之輿)
(爾雅曰玉謂之琱葩葢之金華也獨斷曰乗輿車皆/羽葢金華𤓰擾馴也廣雅曰有翼曰應龍輅車也)百
神森其備從兮屯騎羅而星布(森衆貌屯聚也善曰楚/辭曰百神翳其備降)
振余袂而就車兮修劒揭以低昻(揭卭/貌)冠嵒嵒其映葢
兮珮綝纚以煇煌(綝纚盛貌嵒嵒冠貌煇煌珮光貌/善曰嵒五咸切綝音林纚音離)僕
夫儼其正䇿兮八乗騰而超驤(僕夫謂御車人也儼敬/也八乗公上得從車八)
(乘善曰楚辭曰僕夫懷余心悲又曰撰余/輿而正䇿又曰駕八龍之蜿蜿又曰超驤)氛旄容以天
旋兮蜺旌飄以飛颺(旌羽旒也善曰氛旄氛氣為旄也/楚辭曰連五宿兮建旄揚氣蜺以)
(為旌字林曰溶水盛貌今取盛意宋玉笛賦曰/天旋少隂白日西靡高唐賦曰蜺為旌溶音勇)撫軨軹
而還睨兮心勺􁠓其若湯(勺􁠓熱貌善曰説文曰無輻/曰軨軹車輪小穿也又睨邪)
(視也楚辭曰忽臨睨夫舊鄉又曰心涫沸其/若湯軨音零軹之氏切勺市灼切涫音換)羨上都之
赫戲兮何迷故而不忘(羨慕也赫戲盛貌迷惑也何惑/舊故而不忘新愚以為當去已)
(之迷故之心也善曰言已願上都之赫戲是何迷已之/故而不能忘謂不忘上都也楚辭曰陟登皇之赫戲兮)
左青琱以犍芝兮右素威以司鉦(青琱青龍文也素威/白虎威也善曰芝小)
(葢也禮記曰君行左青龍而右白虎/也説文曰犍豎也鉦鐃也犍巨偃切)前長離使拂羽兮
後委衡乎𤣥冥(長離朱鳥也委屬也水衡官名也善曰/司馬相如大人賦曰前長離後矞皇如)
(淳曰長離朱鳥也禮記曰前行朱鳥而後𤣥武又曰鳴/鳩拂其羽家語季康子曰吾聞𤣥冥為水正此即五行)
(之主也司馬相如大人/賦曰左𤣥冥而右黔雷)屬箕伯以函風兮懲淟涊而為
清(函舍也懲騰也清靜也善曰風俗通曰風師者箕星/也主簸物能致風氣也易曰㢲為長女長者伯之故)
(曰風伯也楚辭曰切淟涊之/流俗兮王逸曰淟涊垢濁也)拽雲旗之離離兮鳴玉鸞
之譻譻(鸞鸞鑣也譻譻聲也善曰楚辭曰載雲旗/之委蛇又曰鳴玉鸞之啾啾譻古嚶字)涉青
霄而升遐兮浮蠛蠓而上征(霄微雲也善曰楚辭曰涉/青雲而汜濫兮甘泉賦曰)
(騰青霄而軼浮景又曰浮蠛蠓而撇天淮南子曰蠛蠓/磑而雨春而風言羣而上下至埃曰溢埃風而上征)
紛翼翼以徐戾兮焱回回其揚靈(戾至也回回光明貌/善曰説文曰焱火華)
(也言光之盛如火之華楚辭曰皇/炎炎其揚靈王逸曰揚其光靈也)呌帝閽使闢扉兮覿
天皇于瓊宫(呌呼也閽王門也闢開也扉宫門闔也覿/見也天皇天帝也善曰楚辭曰吾令帝閽)
(開闢兮揚雄甘泉賦/曰選巫咸兮呌帝閽)聆廣樂之九奏兮展洩洩以肜肜
(聆聴也廣樂樂名也展信也洩洩肜肜皆和貌善曰史/記曰趙簡子病二日而寤曰我之帝所甚樂與百神遊)
(于鈞天廣樂九奏萬舞左氏傳曰鄭莊公入而賦大隧/之中其樂也肜肜姜出而賦大隧之外其樂也洩洩杜)
(預云融融和也洩洩舒/散也融與肜古字通)考治亂於律均兮意建始而思
終(律十二律均所均聲也建立也善曰琴道曰琴七絲/足以通萬物而考治亂也樂汁圖徵曰聖人往承天)
(助以立五均均者亦律調五聲之均也/宋均曰均長八尺施絃以調六律五聲)惟般逸之無斁
兮懼樂往而哀來(孔安國尚書傳注曰斁厭也善/曰莊子曰樂未畢也哀又繼之)素女
撫絃而餘音兮太容吟曰念哉(建始念終也素素女也/太容黄帝樂師也高誘)
(淮南子注曰素女黄帝時方術之女也善曰史記曰黄/帝使素女鼔五十絃瑟舊注本素下無女字今本有之)
(尚書曰/帝念哉)既防溢而靖志兮迨我暇以翺翔(靖靜也迨及/也廣雅曰翺)
(翔浮游也善曰字林曰靖清也毛/詩曰迨我暇矣又曰將翺將翔)出紫宫之肅肅兮集
太微之閬閬(天文志曰中天太極星其一明者泰一常/居也旁三星三公後勾曲四星一星正妃)
(餘三星後宫之屬也環衛十二星藩臣皆曰紫宫善曰/紫宫太微二星名也春秋合誠圖曰紫宫帝太宫也乂)
(曰太微其星十二字林曰閬高貌/甘泉賦曰閬閬其寥廓閬音郎)命王良掌䇿駟兮踰
高閣之將將(善曰春秋元命苞曰漢中四星天騎一曰/天駟旁一星王良主天馬也漢書天文志)
(曰王良車騎古善馭者漢書曰/營室為清廟又曰離宫閣道)建罔車之幕幕兮獵
青林之芒芒(善曰罔車畢星也青林天苑也河圖曰/桐栢山上為掩畢三危山上為天苑)彎
威弧之拔剌兮射嶓冡之封狼(彎引也威弧星名也拔/剌彎弓貌善曰揚雄河)
(東賦曰戄大狼之威弧漢書曰狼下有四星曰弧淮南/子曰琴戒撥剌高誘曰撥剌不正也河圖曰嶓冡山名)
(此山之精上為星名封/狼拔方割切剌力達切)觀壁壘於北落兮伐河鼔之磅
硠(壁營壁也壘中壘也北落星名也伐擊也河鼔星名/也磅硠聲也善曰漢書曰羽林天軍西為壘或曰鉞)
(傍一大星曰北落爾雅曰河鼔/謂之牽牛星為擔鼔擔者荷也)乗天潢之汎汎兮浮雲
漢之湯湯(天潢天津也汎汎流貌也雲漢天河也湯湯/水流貌善曰樂緯曰啇為五潢宋均曰五潢)
(天津之别名也毛/詩曰倬彼雲漢)倚招摇攝提以低徊剹流兮察二紀
五緯之綢繆遹皇(二紀日月也五緯五星也攝提星名/形似車禮記曰以曰星為紀善曰漢)
(書曰杓端有兩星一内為矛為招摇孟康曰近北斗者/招摇剹流繚繞也漢書曰攝提直斗柄所指以建時節)
(故曰攝提越絕書范蠡曰天貴持盈不失日月星辰紀/綱易乾鑿度曰五緯順軌四時和栗宋均曰和栗氣和)
(而嚴正綢繆連綿/也遹皇往來貌也)偃蹇天矯娩以連巻兮(説文曰生子/二人俱出為)
(娩纂要曰齊人謂生子曰俛善曰偃蹇驕傲之貌也/天嬌自縱恣貌也娩跳也連巻長曲貌娩匹萬切)雜
杳叢顇颯以方驤(善曰衆多之/貌顇音悴)戫汨􁀙淚沛以罔象兮
爛漫麗靡藐以迭逿(逿突也/逿音唐)凌驚雷之砊􁰓兮弄狂電
之滛裔(凌乗也滛裔電貌善曰楚辭曰凌驚雷軼駭電/兮砊􁰓雷聲也上林賦曰滛滛裔裔砊若郎切)
踰厖鴻於宕冥兮貫倒景而高厲(厖鴻岩冥皆天之高/氣也善曰孝經援神)
(契曰天度庬鴻孳萌宋均曰庬鴻未分之象也楚辭曰/貫䝉鴻以東朅兮説文曰岩過也冥窈也凌陽明經曰)
(倒景氣去地四千里其景皆倒在下楚辭曰颯/弭節而高厲厖莫孔切鳩胡孔切岩徒浪切)廓盪盪
其無涯兮乃今窺乎天外(宋玉大言賦曰長/劒耿耿倚天外)據開陽而
頫眡兮臨舊鄉之暗藹(善曰春秋運斗樞曰北斗七星/第六開陽也楚辭曰忽臨睨夫)
(舊/鄉)悲離居之勞心兮情悁悁而思歸(楚辭曰將以遺夫/離居字林曰悁忿)
(恨也善曰毛詩曰/勞心悁悁鳥𤣥叨)魂眷眷而屢顧兮馬倚輈而徘徊(輈/車)
(轅也善曰韓詩曰眷眷/懷顧毛詩曰屢顧爾僕)雖遊娱以媮樂兮豈愁慕之可
懷(善曰楚辭曰聊/假日而媮樂兮)出閶闔兮降天途乗猋忽兮馳虚無
(閶闔天門也降下也善曰楚辭曰倚閶闔而望兮又曰/乗廻風而逺遊服䖍甘泉賦注曰焱風也上林賦曰凌)
(驚風厯駭焱乗虚無/與神俱焱必遥切)雲菲菲兮繞余輪風眇眇兮震余
旟(楚辭曰雲菲菲而承宇眇眇逺貌周禮曰鳥隼為旟/爾雅曰錯鳥隼為旟此謂合剝鳥皮毛置之竿頭即)
(禮記所謂載/鴻及鳴鳶也)繽連翩兮紛暗曖儵眩眩兮反常閭(蒼頡/篇曰)
(眩眩目視不明貌善/曰眩音懸眃音云)收疇昔之逸豫兮巻滛放之遐心
(善曰左氏傳羊斟曰疇昔之羊子為政毛詩曰逸豫無/期楚辭曰神要眇以滛放毛詩曰無金玉爾音而有遐)
(心/)修初服之娑娑兮長余佩之參參(善曰楚辭曰退將/復修吾初服又曰)
(長余佩/之陸離)文章奐以燦爛兮美紛紜以從風御六藝之珍
駕兮遊道徳之平林(周禮曰六藝禮樂射御/書數毛詩曰依彼平林)結典籍而
為罟兮敺儒墨以為禽(儒家者述聖道之書也以仁義/為本以禮樂為用墨家者强本)
(節用之書也以貴儉尚賢為/用善曰敺音驅墨墨家流也)玩隂陽之變化兮詠雅頌
之徽音(善曰孫卿子曰四時代御隂陽交化周/易曰四時變化毛詩曰大姒嗣徽音)嘉曾氏
之歸耕兮慕厯阪之嶔崟(善曰琴操曰歸耕者曾子之/所作也曾子事孔子十有餘)
(年晨覺眷然念二親年衰養之不備於是授/琴鼓之曰歔欷歸耕來兮安所耕厯山盤兮)恭夙夜而
不貳兮固終始之所服(不貳不差貳也服所服事也善/曰毛詩曰夙夜在公楚辭曰事)
(君而/無貳)夕惕若厲以省諐兮懼余身之未敕(敕整也善曰/周易曰君子)
(夕惕若/厲無咎)苟中情之端直兮莫吾知而不恧(善曰楚辭曰/苟余情之端)
(直又曰國無人兮莫我知/小雅曰小愧為恧女六切)黙無為以凝志兮與仁義乎
逍遥(善曰老子曰上徳無為楚辭曰超無為/以至情上林賦曰馳騖乎仁義之塗)不出戸而
知天下兮何必厯逺以劬勞(善曰老子曰不出戸而知/天下不窺牖而見天道河)
(上公曰聖人以已身知人身以已家知人家/所以見天下矣毛詩曰之子于征劬勞于野)系曰(系繫/也言)
(繫賦之/前意也)天長地乆嵗不留(善曰老子曰天長地乆天地/所以長且乆者以其不自生)
(故能/長生)俟河之清祗懷憂(祗適也善曰左氏傳子駟曰周/諺有之曰俟河之清人夀幾何)
(杜預曰逸詩也言人夀促而河清/遲也京房易傳曰河干年一清)願得逺渡以自娱上
下無常窮六區(善曰楚辭曰逺渡世以忘歸六區上下/四方也周易曰上下無常非為邪也)
超踰騰躍絶世俗飄遥神舉逞所欲(説文曰/逞極也)天不可階
仙夫稀(善曰周髀曰天/不可階而升)柏舟悄悄吝不飛(柏舟詩篇名/也注愠怨也)
(悄悄憂貌羣小衆小人在君側也吝恨也其詩曰憂心/悄悄愠于羣小又曰靜言思之不能奮飛注不如鳥奮)
(翼而飛去臣不遇於君/猶不忍去厚之至也)松喬高跱孰能離(松赤松子喬/王喬離附也)
結精逺遊使心攜(攜離也善曰楚辭曰願輕舉而逺游/公羊傳曰攜其妻子曰離曰攜猶提)
(將/也)廻志朅來從𤣥謀(朅去也善曰劉向七言/曰朅來歸耕永自疎)獲我所求
夫何思(夫復/也)
　　歸田賦
　　　張平子(歸田賦者張衡仕不得/志欲歸於田因作此賦)
遊都邑以永久無明略以佐時徒臨川以羨魚俟河清
乎未期(都謂京都永長也久滯也言久淹滯於京都而/無知略以匡佐其時君也字林曰羨貪欲也淮)
(南子曰臨河羨魚不如歸家織網高誘曰羨願也易乾/鑿度曰天降嘉應河清清三日變為赤赤變三日鄭𤣥)
(曰聖王為政/治平之所致)感蔡子之慷慨從唐生以决疑(史記曰蔡/澤燕人遊)
(學于諸侯不遇從唐舉相舉熟視而笑曰先生偈鼻戴/肩魋頤蹙頰吾聞聖人不相殆先生乎澤知舉戲之乃)
(曰富貴吾所自取吾不知者夀也願聞之舉曰先王之/夀從今以往者四十三嵗澤笑而謝去謂御者曰吾持)
(梁刺齒肥躍疾驅懷黄金之印結紫綬於腰揖讓人王/之前食肉富貴四十一年足矣及入秦昭王召見與語)
(大説拜為客卿遂代范睢為秦相/説文曰慷慨壯士不得志於心也)諒天道之微昧追漁
父以同嬉(諒信也微昧幽隱司馬遷悲士不遇賦曰天/道悠昧楚辭曰屈原既放漁父見而問之曰)
(子非三閭大夫歟漁父莞爾而笑鼔枻而去王逸楚辭/序曰漁父避世隱身釣魚江湖欣然而樂漁父歌曰滄)
(浪之水清可以濯吾纓滄浪/之水濁可以濯吾足嬉樂也)超埃塵以遐逝與世事乎
長辭(世務紛濁以喻塵埃莊/子曰遊乎塵埃之外)於是仲春令月時和氣清
(龍禮曰令月吉日/鄭𤣥曰令善也)原隰欝茂百草滋榮王睢鼔翼鶬鶊
哀鳴(雎鳩王鳩也郭璞曰雕類也/爾雅曰鶬鶊黄􁍯也􁍯音利)交頸頡頏闗闗嚶嚶
(頡頏上下也毛萇詩傳曰飛而上曰頡飛而下曰頏爾/雅曰闗闗嚶嚶音聲和也釋訓曰丁丁嚶嚶相切直也)
(注嚶嚶兩/鳥鳴也)於焉趙遥聊以娱情(毛詩曰於焉逍遥廣/雅曰逍遥攘洋也)爾
乃龍吟方澤虎嘯山丘(言已從容吟嘯類乎龍虎春秋/元命苞曰孤星高則羣龍吟淮)
(南子曰龍吟而景雲/至虎嘯而谷風生)仰飛纎繳俯釣長流觸矢而斃貪
餌吞鈎(觸矢射也吞鈎釣也楚/辭曰知貪餌而近斃)落雲間之逸禽懸淵沈
之魦鰡(列子曰詹何以獨繭為綸芒針為釣引盈車之/魚於百仞之淵楚王問其故詹何曰蒲且子之)
(弋弱弓纎繳連雙鶬於青雲之際臣因學釣五年/始盡其道毛萇詩傳曰魦䰿也字指曰鰡魦屬)于時
曜靈俄景係以望舒(廣雅曰曜靈日也王逸楚辭/注曰望舒月御也俄斜也)極盤
遊之至樂雖日夕而忘劬(尚書曰盤/遊無度)感老氏之遺誠將
廻駕乎蓬廬(老子曰馳騁田獵令人心發狂注曰精神/安靜馳騁呼吸精散氣亡故發狂劉向雅)
(琴賦曰潛生蓬廬/之中巖石之下)彈五絃之妙指詠周孔之圖書(五絃/琴也)
(樂記曰舜作五絃之琴以歌南風鄭𤣥注曰南風長養/之風也其歌曰南風之薰兮可以解吾民之愠兮蔡邕)
(琴操曰伏羲氏作琴絃有五者/象五行也周周公孔孔子也)揮翰墨以奮藻陳三皇
之軌模(賈逵國語注曰軌法也鄭𤣥/毛詩箋曰模法也莫奴切)苟縱心於物外安
知榮辱之所如(班固漢書賈鄒述曰榮如辱如有機有/樞劉徳曰易曰樞機之發榮辱之主也)
(張晏曰乍榮/乍辱如辭也)
　
　
　
　
　
　
　
　文選巻十五
欽定四庫全書
　文選巻十六　　　　　　　梁　蕭統　編
　　　　　　　　　　　　　唐　李善　註
　　閒居賦(并序知閒居賦者此盖取於禮/篇不  世事閒静居坐之意也)
　　　潘安仁(晉武帝/時人也)
岳嘗讀汲黯傳至司馬安四至九卿而良史書之以巧
宦之目未嘗不慨然廢書而歎(漢書汲黯傳曰黯姊子/司馬安文深善巧宦四)
(至九卿以河南太守卒班固司馬遷贊曰遷有良史之/才李陵書曰能不慨然史記太史公曰始齊之蒯通讀)
(樂毅報燕王書未嘗不廢書而泣漢書司馬安黯姊子/也與長孺同傳為人諂佞善事上下故四至九卿之位)
(班固曰安文書巧故每讀其傳而歎息/黯於減切字林曰慨士不得志許既切)曰嗟乎巧誠有
之拙亦宜然(言誠有巧者之理拙固有之然/西京賦曰小必有之大亦宜)顧常以為士
之生也非至聖無軌微妙𤣥通者(鄭𤣥毛詩箋曰顧念/也周易曰用無常道)
(事無軌度廣雅曰軌迹也老子曰善行無轍迹又曰古/之善為士者㣲妙𤣥通深不可識河上公曰𤣥天也言)
(其節志精微/與天通也)則必立功立事効當年之用(漢書平當書/曰建功立事)
(可以永年延篤與張奐書曰烈士殉名/立功立事也杜預左氏傳注曰効至也)是以資忠履信
以進德修辭立誠以居業(周易曰履信思乎順又曰君/子進德修業忠信所以進德)
(也修辭立誠/所以居業也)僕少竊鄉曲之譽(燕丹于夏扶曰士無鄉/曲之譽則未可與論行)
(也/)忝司空太尉之命所奉之主即太宰魯武公其人也
舉秀才為郎(臧榮緒晉書曰賈充字公閭封魯公為司/空轉太尉薨贈太宰諡武公又曰岳弱冠)
(太尉舉秀才爾雅曰忝辱也命謂舉命之爾雅曰/命告也凡尊者之言曰命孝經曰則周公其人也)逮事
世祖武皇帝(臧榮緒晉書武紀曰帝諱炎字安/世崩上號世祖禮記曰逮事父母)為河陽
懐令(臧榮緒晉書曰岳出為河陽令轉懐/令漢書河内郡有懐縣河陽縣也)尚書郎廷尉
平(臧榮緒晉書曰岳既宰二邑勤於政績推補尚書郎/遷廷尉平為公事免官漢書曰宣帝初置廷尉左右)
(平秩皆六百/石平皮命切)今天子諒闇之際(天子恵帝也諒闇今謂/凶廬裏寒凉幽闇之處)
(故曰/諒闇)領太傅主簿府主誅除名為民(臧榮緒晉書曰楊/駿為太傅輔政髙)
(選吏佐引岳為太/傅主薄駿誅除名)俄而復官除長安令(何休公羊傳注/曰俄者須臾之)
(間也漢書音義如淳曰凡/言除者除故官就新官也)遷博士未召拜親疾輒去官
免自弱冠涉乎知命之年(禮記曰二十曰弱冠論語子/曰五十而知天命孔安國曰)
(知天命/之終始)八徙官而一進階再免一除名一不拜職遷者
三而已矣(八徙官謂舉秀才為郎河陽令懐令尚書郎/廷尉平領太傅主簿長安令遷博士也一除)
(名謂太府主簿府誅除名為民也一不拜職謂遷博士/未召拜親疾輒去官也一進階謂徙懐令為尚書郎也)
(再免謂任廷尉平以公事免遷博士以去官免/也三遷謂廷尉平領太傅主簿及遷博士也)雖通塞
有遇抑亦拙者之效也(周易曰不出户庭知通塞也漢/書揚雄曰以為遇不遇命也廣)
(雅曰效/驗也)昔通人和長輿之論余也固謂拙於用多(論衡/曰博)
(覧古今者為通人臧榮緒晉書曰和嶠字長輿莊子謂/恵子曰夫子固拙於用大尚書周公曰予多才多藝)
稱多則吾豈敢言拙信而有徴(論語孔子曰若聖與仁/則吾豈敢左氏傳叔向)
(曰君子之言/信而有徴)方今俊乂在官百工惟時(方今猶正今也/廣雅曰方正也)
(尚書曰俊人在官又曰百工惟時/孔安國曰百工是言皆在於是)拙者可以絶意乎寵
榮之事矣太夫人在堂有羸老之疾(漢書曰列侯太夫/人如淳曰列侯之)
(妻稱夫人列侯死子復為列侯乃得稱太夫人左氏/傳荀罃曰余羸老矣王隠晉書曰岳母寒以數戒焉)尚
何能違膝下色養而屑屑從斗筲之役乎(孝經曰故親/生之膝下以)
(養父母曰嚴論語子夏問孝子曰色難左氏傳晉侯謂/汝叔齊曰魯侯善禮叔齊曰而屑屑焉習儀以亟方言)
(曰屑屑不静也論語子曰噫斗筲之人何足算也鄭𤣥/曰筲竹器也容斗二升袁宏後漢紀郭林宗曰大丈夫)
(焉能久處斗/筲之役乎)於是覽止足之分庶浮雲之志(老子曰知/足不辱知)
(止不殆注知足之人絶利去欲不辱於身也知可止則/止則財利不累於身聲色不亂於耳目終身無危殆也)
(論語孔子曰不義而富且貴於我如浮/雲班固答賔戲曰仲尼抗浮雲之志)築室種樹逍遥
自得(毛詩曰築室百堵漢書景帝詔曰藝種樹可衣食/物荘子善巻曰余曰出而作日入而息逍遥於天)
(地之間而心意自得家語曰原/憲衣弊衣冠衎然有自得之志)池沼足以漁釣舂税足
以代耕(説文曰租税也禮記/曰夫禄足以代其耕)灌園粥蔬以供朝夕之膳
(列女傳曰於陵子仲為人灌園字書曰粥/賣也粥與鬻音義同説文曰善具食也)牧羊酤酪以
俟伏臘之費(鄭𤣥周易注曰牧養也廣雅曰酟買也古/䕶切釋名曰酪乳汁所作也漢書秦德公)
(作伏祠孟康曰六月伏日歴忌釋曰伏者何也金氣伏/藏之曰也四時代謝皆以相生立春木代水水生木立)
(夏火代木木生火立冬水代金金生水至於立秋以金/代火金畏火故至庚日必伏庚者金故也臘者風俗通)
(禮傳曰夏曰嘉平殷曰清祀周曰大蜡漢改為臘臘獵/也言獵取禽獸以祭其先祖故曰臘也秦孝公始置伏)
(始皇改臘/曰嘉平)孝乎惟孝友于兄弟此亦拙者之為政也(論/語)
(或謂孔子曰子奚不為政子曰書云孝乎惟孝友于兄/弟施於有政是亦為政奚其為為政包氏曰孝乎惟孝)
(美大孝之辭也友于兄弟施行也政所/施行也所行有政道即與為政同也)乃作閒居賦以
歌事遂情焉(韓詩序曰勞者歌其/事聲類曰遂從意也)其辭曰傲墳素之場
圃步先哲之髙衢(左氏傳楚靈王曰左史倚相能讀三/墳五典八索九丘賈逵曰三墳三皇)
(之書五典五帝之典八索素王之法九丘亡國之戒墳/大也言三皇之大道孔子作春秋素王之文也上林賦)
(曰翺翔乎書圃登樓/賊曰假髙衢而騁力)雖吾顔之云厚猶内媿於寗蘧有
道吾不仕無道吾不愚(尚書曰顔厚有忸怩楚漢春秋/韓信曰臣内媿於心論語子曰)
(甯武子邦有道則智邦無道則愚其智可及也其愚不/可及也又曰君子哉蘧伯玉邦有道則仕邦無道則巻)
(而懐/之)何巧智之不足而拙艱之有餘也(管子曰巧者有/餘而拙者不足)
於是退而閒居於洛之涘(楊佺期洛陽記曰城南七里/名曰洛水蔡邕祓禊文曰自)
(求多福在洛之涘毛/萇詩傳曰涘猶涯也)身齊逸民名綴下士(論語子曰逸/民伯夷叔齊)
(虞仲夷逸朱張栁下恵少連注逸民者節行超逸也禮/記王制禄爵公侯伯子男凡五等禮記曰諸侯之上大)
(夫卿下大夫上士/中士下士凡五等)陪京泝伊面郊後市(南都賦曰陪京/之陽薜綜東京)
(賦注曰泝向也楊佺期洛陽記曰洛水之南名曰伊水/周禮曰面朝後市鄭𤣥儀禮注曰面前也陸機洛陽記)
(曰洛陽凡三市大市名曰金市公觀之西城中馬市在大/城之東洛陽縣市在大城南然此市洛陽縣也)
浮梁黝以徑度靈臺傑其髙峙(河南郡縣境界簿曰城/南五里洛水浮橋方言)
(曰造舟謂之浮梁郭璞曰即今浮橋爾雅曰地謂之黝/説文曰黝㣲靑黒色於糾切楚辭曰不能凌波以徑度)
(陸機洛陽記曰靈臺在洛陽南去城三里毛萇詩傳曰/傑特立也思𤣥賦曰松喬髙峙孰能離徐爰射雉賦注)
(曰峙/立也)闚天文之祕奥究人事之終始(日月五星天之文/也陸賈新語曰楚)
(王作乾谿之臺闚天文謝承後漢書曰姚俊尤明圖緯/祕奥字書曰祕密也廣雅曰奥藏也禮含文嘉曰禮天)
(子靈臺以考觀天人之際法陰/陽之㑹易曰歸妹人之終始也)其西則有元戎禁營𤣥
幙緑徽(其西宅之西也元戎兵車也詩曰元戎十乘以/先啓行禁營謂五營也陸機洛陽記曰五營校)
(尉前後左右将軍府皆在城中陸機既不言所/處難得而詳也鄭𤣥禮記注曰徽旌旗之名也)谿子巨
黍異絭同機(史記蘇秦説韓王曰谿子巨黍者皆射六/百步之外許慎曰南方谿子蠻夷柘弩皆)
(善材也孫卿子曰繁弱巨黍古之良弓異絭同機言弩/絭雖異而同一機也漢書音義張晏曰連弩三十絭共)
(一臂然絭弩弓也李竒曰絭弓也字林曰絭音巻孔/安國尚書傳曰機弩牙也本或為異巻同歸誤也)礮
石雷駭激矢䖟飛(礟石今之抛石也皆匹孝切廣雅曰/駭起也吕氏春秋曰激矢逺法言曰)
(□激矢范蠡兵法飛石重二十斤為機發行三百步東/觀漢記光武作飛䖟箭以攻赤眉廣雅曰䖟飛箭名也)
(方言曰凡箭三鎌謂之羊頭三鎌長六尺謂/之飛䖟郭璞曰此謂今之射箭也鎌稜也)以先啓行
耀我皇威(詩曰元戎十乘以先啓行西/都賦曰耀皇威而講武事)其東則有明堂
辟廱清穆敞閒(陸機洛陽記曰辟廱在靈臺東相去一/里俱魏武所徙三輔黄圖大司旋宫奏)
(曰明堂辟雍其實一也毛詩曰於穆/清廟洞簫賦曰又足樂乎其敞閒也)環林縈映圓海迴
淵(三輔黄圖曰明堂辟廱水四周於外象四海也仲長/昌言曰清池自周竹木自環白虎通曰天子立辟廱)
(者所以行禮樂宜教化辟廱象壁圓以詩云廱名擁之/以水象教化流行也班固東都賦曰曷若辟廱海流)
聿追孝以嚴父宗文考以配天(毛萇詩傳曰聿述也南/都賦曰奉先祖而追孝)
(孝經曰孝莫大於嚴父嚴父莫大於配天人曰宗祀文/王於明堂以配上帝文考謂晉文王也尚書曰惟予文)
(考/)祗聖敬以明順養更老以崇年(言尊祖父以配天所/以明順也養三老五)
(更所以崇年也韓詩曰湯降不遲聖敬日躋言湯聖敬/之道上聞于天白虎通曰禮三老於明堂所以教諸侯)
(孝也禮五更於太學/所以教諸侯弟也)若乃背冬涉春陰謝陽施(七發曰/於是背)
(秋涉冬神農本草曰春夏為陽秋冬為陰楚辭曰青春/爰謝王逸曰謝去也莊子曰隨四時之施漢書曰陰陽)
(之施化萬物之/終始施猶布也)天子有事于柴燎以郊祖而展義(左氏/傳曰)
(宰孔曰天子有事於文武社預曰有祭事也爾雅曰祭/天曰燔柴郭璞曰既祭積薪燒之周禮曰以禋祀祀昊)
(天上帝以實柴祀日月星辰以槱燎祀司中司命鄭司/農曰三配皆積柴實生體焉燎而生烟以報陽也禮記)
(曰周人禘嚳而郊稷鄭𤣥曰禘郊祖宗謂祀/祭以食也左氏傳曰天子非展義不巡狩)張鈞天之
廣樂備千乘之萬騎(史記趙簡子曰我之帝所與百神/遊於鈞天廣樂九奏萬舞蔡邕獨)
(斷曰大法駕/備千乘萬騎)服振振以齊𤣥管啾啾而並吹(左氏傳卜/偃曰童謡)
(云袀服振振音真服䖍曰袀服黒服也杜預曰振振威/貌也説文曰袀𤣥服也音均風俗通曰竹曰管郭璞爾)
(雅注曰管長尺圍寸併吹之有底賈氏以為如篪六孔/風俗通曰漢帝時零陵文學奚景仲於冷道舜祠下得)
(玉管後人易之以竹王逸/楚辭注曰啾啾鳴聲也)煌煌乎隠隠乎(蒼頡篇曰煌/煌光明也上)
(林賦曰煌煌扈扈隠隠盛也又/曰沈沈隠隠一作殷殷音義同)兹禮容之壯觀而王制
之巨麗也(春秋考異郵曰飾禮容成文法史記曰孔子/陳俎豆設禮容漢書龔遂曰坐則誦詩書立)
(則習禮容史記曰天下之壯/觀上林賦曰君未觀夫巨麗)兩學齊列雙宇如一(郭縁/生述)
(征記曰國學在辟廱東北五里太學在國/學東二百步魯靈光殿賦曰萬户如一)右延國胄左
納良逸(爾雅曰延進也國學教胄子太學招賢良太學/在國學東尚書曰䕫教胄子李尤明堂銘曰夏)
(進賢/良)祁祁生徒濟濟儒術(安革猛詩曰祁祁我徒毛詩/曰來假祁祁又曰濟濟多士)
(班固公孫𢎞贊曰/蕭望之以儒術進)或升之堂或入之室(家語衞得軍文/子問於子貢曰)
(吾聞孔子之施教也成之以/文德盖入室升堂七十餘人)教無常師道在則是(尚書/曰徳)
(無常師主善為師蔡邕勸學篇曰人無貴賤道在則尊/論語叔孫武叔曰吾亦何常師之有道在則是言有道)
(則可以/為師)故髦士投紱名王懐璽(言棄紱藏璽咸來學也/毛詩曰髦士攸宜爾雅)
(曰髮俊也漢書曰匈奴單于遣/名王奉獻西京賦曰懐璽藏紱)訓若風行應如草靡(論/語)
(孔子曰君子之德風小人/之德草草上之風必偃)此里仁所以為美(論語曰里/仁為美鄭)
(𤣥曰里者人之所居也居/於仁者之里是為善也)孟母所以三徙也(列女傳曰/孟母舍近)
(墓孟子嬉戲為墓間之事孟母曰此非所以居子處也/乃去舍市旁其子嬉戲為賈衒孟母又曰此非所以居)
(子處也乃含學宫之旁其子嬉戲乃設爼豆進退揖讓/孟母曰此真可以居子矣遂居之及孟子長學六藝卒)
(成大/儒)爰定我居築室穿池(毛詩曰築室百堵荘子孔子/曰魚相造于水者穿池而養)
(給/)長楊映沼芳枳樹籬(馮衍顯志賦曰/揵六枳而為籬)遊鱗瀺灂菡蓞
敷披(瀺灂出沒貌髙唐賦曰巨石溺之/瀺灂毛萇詩傳曰菡蓞荷華)竹木蓊藹靈果
參差張公大谷之梨梁侯烏椑之柹(廣志曰洛陽北芒/山有張公夏梨甚)
(甘海内惟有一樹大谷未詳西京雜記曰上林苑有烏/椑木廣志曰梁國侯家有椑木甚美世罕得之椑寶彌)
(切/)周文弱枝之棗房陵朱仲之李(西京雜記曰上林苑/有弱技棗廣志曰周)
(文王時有弱枝之棗甚美禁之不令人取置樹苑中王/逸荔枝賦曰房陵縹李荆州記房陵縣有朱仲者家有)
(縹李代/所希有)靡不畢殖(倉頡篇曰/殖種也)三桃表櫻胡之别二柰曜
丹白之色(漢書音義曰櫻桃含桃也爾雅曰荆桃今櫻/桃也冬桃子冬熟也椃桃山桃也實似桃而)
(小不觧咳西京雜記曰上林苑有胡桃出/西域廣志曰張掖有白柰酒泉有赤柰)石榴蒲陶之
珍磊落蔓衍乎其側(石榴即若榴也蒲陶似燕薁磊落實/貌蔓衍長也博物志曰張騫使大夏)
(得石榴李廣利為貳師/将軍伐大宛得蒲陶)梅杏郁棣之屬繁榮麗藻之飾
(郁今之郁李棣山櫻桃也張楫上林賦注曰薁山李/也郁與薁音義同郭璞上林賦注曰棣實似櫻桃)華實
照爛言所不能極也(春秋文耀鉤曰春/致其時華實乃榮)莱則葱韭蒜芋
青筍紫薑堇薺甘㫖蓼荽芬芳(毛詩曰堇荼如飴毛萇/曰堇萊也居隠切鄭𤣥)
(儀禮注曰葰亷薑也韻畧曰/荽香菜也相惟切與葰同)蘘荷依陰時藿向陽(崔豹/古今)
(注曰蘘荷菜似薑宜陰翳地依陰而生也鄭𤣥俄禮/注曰藿豆葉也曹子建求親表曰葵藿之傾葉大陽)緑
葵含露白薤負霜於是凛秋暑退熙春寒徃(楚辭曰竊/獨悲此凛)
(秋字書曰凛寒也左氏傳張趯曰火星中而寒暑乃退/老子曰衆人熙熙如登春臺河上公注熙熙淫情欲也)
(熙春陰陽交通萬物感動登臺觀之志意淫/故曰熙春廣雅曰熙熾也易曰暑徃則寒來)㣲雨新晴
六合清朗(吕氏春秋曰/神通乎六合)太夫人乃御版輿升輕軒(禮記/曰諸)
(侯曰夫人注夫之言扶也言能以禮自扶版輿車名傅/暘晉諸公贊曰傅祗以足疾版輿工殿版輿一名步輿)
(周遷輿服雜事記曰步輿方四尺素木為之/以皮為􁀙掆之自天子至庶人通得乘之)逺覽王畿
近周家園(周禮曰方十/里曰王畿)體以行和藥以勞宣(爾雅釋言/曰宣徇宣)
(也郭璞注曰宣周徧也/杜預左傳注曰宣散也)常膳載加舊痾有痊(説文曰痾/病也莊子)
(曰今余病少痊司/馬彪曰痊除也)席長筵列孫子栁垂陰車結軌(曹子/建名)
(都篇曰列坐竟長筵言屈軌不行也司馬相/如難蜀父老曰結軌還轅張揖曰結猶屈也)陸摘紫房
水挂赬鯉(馬融髙第頌曰黄果揚芳紫房潰漏張載安/石榴賦曰紫房獨熟毛萇詩傳曰赬赤也)
或宴于林或禊於汜(史記曰武帝禊霸上續漢書曰三/月上已宫人皆禊於東流水上自)
(洗濯祓除宿疾垢也風俗通曰禊者絜也仲春之時於/水禊除故事取於清絜也爾雅曰窮瀆曰汜郭璞注曰)
(水無所通也爾雅/曰水決復入曰汜)昆弟斑白兒童稚齒(王隠晉書曰凡/御史釋弟燕令)
(豹禮記曰斑白不提挈爾雅/曰幼稚也方言曰稚小也)稱萬夀以獻觴咸一懼而
一喜(毛詩曰萬夀無疆史記曰武安君起為夀如淳曰/上酒為稱夀黄香天子頌曰獻萬夀之玉觴論語)
(子曰父母之年不可不知一則以喜一則以/懼孔安國曰見其夀則喜見其衰老則懼)夀觴舉慈
顔和(舞賦曰嚴顔/和而怡懌)浮杯樂飲絲竹駢羅(説苑曰公承不/仁舉大白浮君)
(廣雅曰浮罰也漢書曰陳乎厚具樂歛太尉風俗/通曰絲曰絃竹曰管西京賦曰夾蓬萊而駢羅)頓足
起舞抗音髙歌(楊惲報孫㑹宗書曰奮袖低卬頓足起/舞傅武仲舞賦曰抗音髙歌為樂之方)
人生安樂孰知其佗(佗謂榮貴也國語曰晉文公適齊/齊侯妻之女甚善焉文公曰人生)
(安樂孰/知其佗)退求已而自省信用薄而才劣(論語孔子曰君/子求諸已曽子)
(曰旦就業/夕而自省)奉周任之格言敢陳力而就列(論語孔子曰/周任有言曰)
(陳力就列不能者止論語考比䜟/賜問曰格言成法亦可以次序也)幾陋身之不保尚奚
擬於明哲(爾雅曰幾近也孟子曰士庶人不仁不保四/體毛詩曰既明且哲以保其身此安仁不自)
(保何更擬於昔之哲/人而登官位於世也)仰衆妙而絶思終優㳺以養拙(老/子)
(曰𤣥之又𤣥衆妙之門毛詩曰優哉游哉亦是戾/矣鄭𤣥曰戾止也優㳺自安止言思不出其位)
　哀傷
　　長門賦(并序/)
　　　司馬長卿
孝武皇帝陳皇后時得幸頗妒别在長門宫愁悶悲思
(外戚傳曰陳皇后者長公主嫖女也曽祖嬰與項羽起/後歸漢為唐邑侯傳子至孫午午尚長公主生女初武)
(帝得立為太子長公主有力取主女為妃及帝即位立/為皇后擅寵驕貴十餘年而無子聞衞子夫得幸幾死)
(者數焉元光五年坐女子楚服等為皇后/巫蠱祠祭呪詛罷退歸長門宫嫖匹妙切)聞蜀郡成都
司馬相如天下工為文奉黃金百斤為相如文君取酒
(漢書曰卓氏女文君既奔相如相如與俱之/臨卭賣酒舍文君當壚相如身自滌器於市)因于觧悲
愁之辭(鄭𤣥儀禮注/曰于為也)而相如為文以悟主上(説文曰/悟覺也)陳
皇后復得親幸(字林曰幸吉/而免凶也)其辭曰夫何一佳人兮步
逍遥以自虞(神女賦曰夫何神女之妖麗何休公羊傳/注曰據疑問不知者曰何佳人謂陳皇后)
(也楚辭曰聞佳人兮召予説文曰佳善也廣雅曰佳好/也爾雅曰虞度也郭璞曰謂測度也言度所為被退在)
(長門宫/之事)魂踰佚而不返兮形枯槁而獨居(言精魂踰佚/形體枯槁悲)
(悴之甚也蒼頡篇曰佚揚也楚辭曰神鯈/忽而不反兮形枯槁而獨留槁古老切)言我朝徃而
莫來兮飲食樂而忘人(我武帝也言帝昔許朝徃草來/幸臨於己今以飲食恣樂而忘)
(于交人人/后自謂也)心熑移而不省故兮交得意而相親(鄭𤣥周/禮注曰)
(熑絶也言帝心絶移不省故舊安在得意相親/而已移字或從火非爾雅曰省察也熑理兼切)伊予志
之慢愚兮懐真慤之懽心(蒼頡篇曰懐抱也説文曰慤/謹也鄭𤣥禮記注曰慤愿也)
(空角/切)願賜問而自進兮得尚君之玉音(願君問己因而/自進也尚猶奉)
(也毛詩曰無/金玉爾音)奉虚言而望誠兮期城南之離宫(言奉君/虚言而)
(望為誠實離宫即/長門宫也在城南)修薄具而自設兮君曽不肯乎幸臨
(薄具肴饌也史/記曰臨親也)廓獨潛而專精兮天飄飄而疾風(楚辭/曰悲)
(愁窮感兮獨處禮記曰祥而/廓然鄭𤣥曰憂憚在心之貎)登蘭臺而遥望兮神怳怳
而外滛(王逸楚辭注曰怳失意也又曰不安之意也韓/子曰神不淫放則身全廣雅曰淫游也蘭臺臺)
(名/)浮雲鬱而四塞兮天窈窈而晝陰(毛萇詩傳曰鬱積/也楚辭曰日窈㝠)
(兮羌晝晦説也/文曰窈深逺)雷殷殷而響起兮聲象君之車音(言似君/之車音)
(也毛詩曰殷/其雷殷音隠)飄風迴而赴閨兮舉帷幨之襜襜(楚辭曰/裳襜襜)
(以含風王逸/曰襜襜摇貎)桂樹交而相紛兮芳酷烈之誾誾(酷烈誾/誾香氣)
(盛也誾/魚巾切)孔雀集而相存兮𤣥猿嘯而長吟(説文曰存/恤問也)翡
翠脅翼而來萃兮鸞鳯飛而北南(脅斂也/萃集也)心慿噫而不
舒兮邪氣壯而攻中(慿噫氣滿貎字林曰噫飽出息也/乙戒切管子曰邪氣襲内正色乃)
(衰攻中言/攻其中心)下蘭臺而周覽兮步從容於深宫(好色賦曰/周覽九土)
(尚書曰從/容以和)正殿塊以造天兮鬱並起而穹崇(孔安國尚/書傳曰造)
(至也郭璞方言注曰/鬱壯大也穹崇髙貎)間徙倚於東廂兮觀夫靡靡而無
窮(髙誘吕氏春秋注曰間頃也謂下蘭臺/少頃也郭璞方言注曰靡靡細好也)擠玉户以撼
金鋪兮聲噌吰而似鐘音(字林曰擠排也子計切説文/曰撼摇也胡感切金鋪以金)
(為鋪首也噌吰聲/也噌音曽吰音宏)刻木蘭以為榱兮飾文杏以為梁(木/蘭)
(似桂木名文/杏亦木名)羅丰茸之遊樹兮離樓梧而相撑(丰茸衆/飾貎遊)
(樹浮柱也離樓攢聚衆木貎漢書音義臣/瓚曰邪柱為梧字林曰撑柱也真庚切)施瑰木之欂
櫨兮委參差以槺梁(方言曰櫨栱也言以瑰竒之木以/為欂櫨委積參差以承虚梁説文)
(曰欂櫨柱上枅也方言曰/䆲虚也䆲與槺同音康)時髣髴以物類兮象積石之
將將(楚辭曰時仿佛而不見心腸熱其若湯説文曰/髣髴見不審諟也尚書曰導河積石将七羊切)五
色炫以相矅兮爛耀耀而成光(埤蒼曰炫光貎廣雅曰/曜照也賈逵國語注曰)
(耀明/也)緻錯石之瓴甓兮象瑇瑁之文章(鄭𤣥禮記注曰/緻密也錯石雜)
(衆石也言累衆石令之密緻以為瓴甓采色間雜象瑇/瑁之文章也爾雅曰瓴甋謂之甓郭璞注曰今江東呼)
(甓為/㼺甎)張羅綺之幔帷兮垂楚組之連綱(尚書曰荆州厥/篚𤣥纁織組孔)
(安國曰組綬類也周禮曰幕人掌帷綬/之事鄭司農注曰組綬所以繫帷也)撫柱楣以從容
兮覽曲臺之央央(爾雅曰楣謂之梁三輔黄圖曰/未央東有曲臺殿央央廣貎)白鶴
噭以哀號兮孤雌跱於枯楊(廣雅曰/噭鳴也)日黃昬而望絶兮
悵獨託於空堂(説文曰悵/望恨也)懸明月以自照兮徂清夜於
洞房(楚辭曰姱容/修態亘洞房)援雅琴以變調兮奏愁思之不可長
(宋玉風賦曰援琴而鼓之七略曰雅琴琴之言禁也雅/之言正也君子守正以自禁也賈逵國語注曰援引也)
按流徴以却轉兮聲幼妙而復揚(宋玉笛賦曰吟清/商追流徴妙音要)貫
歴覽其中操兮意慷慨而自卬(言依曲次第貫穿而歴/覽之至其中操也中操)
(操之中也論語曰吾道一以貫之琴道曰琴有伯夷之/操窮則獨善其身不失其操故謂之操自卬激厲也漢)
(書王章妻謂章曰不自激卬如淳/注曰激厲抗揚之意也卬五郎切)左右悲而垂淚兮涕
流離而從横(自眼出曰涕/流離涕垂貎)舒息悒而増欷兮蹝履起而
彷徨(息歎息也悒於悒也楚辭曰憯悽増欷蒼頡篇曰/欷泣餘聲也臣瓚漢書注曰躡跟為跕挂趾為躧)
(説文曰蹝躡也一曰跿鞮屬鞮革履也/蒼頡篇曰躧徐行貎蹝與躧音義同)揄長袂以自翳
兮數昔日之諐殃(説文曰揄引也爾雅/曰諐過也殃咎也)無面目之可顯
兮遂頹思而就牀(廣雅曰頹懐也言/懐其思慮而就牀)摶芬若以為枕兮
席荃蘭而茝香(芬若荃蘭皆香草也言以為枕席冀君/來而臨幸也廣雅曰摶著也叚丸切)
忽寢寐而夢想兮魄若君之在旁(琴操聶政之妻曰聶/政出遊七年不歸吾)
(常夢想/思見之)惕寐覺而無見兮魂迋迋若有亡(迋迋恐懼之/貎狂徃切楚)
(辭曰魂迋迋而南行王逸曰迋迋/惶遽貎莊子曰君惝然若有亡)衆雞鳴而愁予兮起
視月之精光(楚辭曰目眇/眇兮愁予)觀衆星之行列兮畢昴出於
東方(言将曉也淮南子曰西方其星昴畢今出東方謂/五月六月也爾雅曰蜀謂之畢又曰大梁昴也)
望中庭之藹藹兮若季秋之降霜(藹藹月光㣲闇之貎/禮記曰季秋之月霜)
(始/降)夜曼曼其若嵗兮懐鬱鬱其不可再更(楚辭曰終長/夜之曼曼又)
(曰望孟夏之短夜何明晦之若嵗曼曼長也一作漫漫/又曰心鬱鬱之憂思兮獨永歎而増傷鄭𤣥禮記注曰)
(鬱不舒散也越絶書計倪曰/㑹稽之飢不可再更更歴也)澹偃蹇而待曙兮荒亭亭
而復明(説文曰澹摇也李竒曰澹猶動也偃蹇佇立貎/也楚辭曰思不眠而極曙王逸曰曙明也莊子)
(廣成子謂黄帝曰自汝治天下日月之光益以/荒矣然荒欲明貎亭亭逺貎一云将至之意)妾人竊
自悲兮究年嵗而不敢忘(管子婦對桓公曰妾人聞之/非有内憂必有外患不敢忘)
(不敢忘/君也)
　　思舊賦(并序/)
　　　向子期(臧榮緒晉書曰向秀字子期河内懐人/也始有不羈之志與嵇康吕安友康既)
　　　　(被誅秀應本州計入洛太祖問曰聞有箕山/之志何以在此秀曰以為巢許未達堯心是)
　　　　(以來見反自投作思/舊賦後為黄門郎卒)
余與嵇康吕安居止接近(臧榮緒晉書曰嵇康為竹林/之遊預其流者向秀劉靈之)
(徒吕安字仲/悌東平人也)其人並有不羈之才(鄒陽上梁孝王書曰/使不羈之士與牛驥)
(同皁/也)然嵇志逺而疎吕心曠而放其後各以事見法(干/竇)
(晉書曰嵇康譙人吕安東平人與阮籍山濤及兄㢲友/善康有潛遯之志不能被褐懐寶矜才而上人安㢲庶)
(弟俊才妻美㢲使婦人醉而幸之醜惡發露㢲病之告/安謗已㢲於鍾㑹有寵太祖遂徙安逺郡遺書與康昔)
(李叟入秦及闗而歎云太祖惡之追收下獄康理之俱/死魏氏春秋曰康寓居河内之山陽鍾㑹為大将軍所)
(昵聞而造之乘肥衣輕賔從如雲康方箕踞而鍜㑹至/不為禮㑹深恨之康與東平吕昭子㢲友弟安親善㑹)
(巽淫安妻徐氏而誣安不孝囚之安引康為證義不負/心保明其事安亦至烈有濟世志鍾㑹勸大将軍因此)
(除之殺安及康康臨刑自援琴而鼓既而曰雅/音於是絶矣時人莫不哀之説文曰法刑也)嵇博綜
技藝於絲竹特妙(王肅周易注/曰綜理事也)臨當就命顧視日影索
琴而彈之(國語曰先人就世方言曰就終也文士傅曰/嵇康臨死顔色不變謂兄曰向以琴來不兄)
(曰已來康取調之為太平引曲成歎息曰太平引絶於/今日邪康别傳臨終曰袁左嘗從吾學廣陵散吾每靳)
(固之不與廣陵散於今絶矣就死命也曹嘉/文晉紀曰康刑於東市顧日影取琴而彈)余逝将西
邁經其舊廬(言昔逝将西邁今返經其/舊廬毛詩曰逝将去汝)于時曰薄虞淵
寒氷凄然(淮南子曰日入于/虞淵之汜凄冷也)鄰人有吹笛者發聲寥亮
追思曩昔遊宴之好感音而歎故作賦云将命適於逺
京兮遂旋反而北徂(論語曰将命者出鄭𤣥曰将命傳/辭者鄭𤣥毛詩箋曰将奉也徂行)
(也毛詩曰不能旋/反爾雅曰適徃也)濟黄河以汎舟兮經山陽之舊居(國/語)
(曰秦汎舟於河漢陽縣/書曰河内郡有山)瞻曠野之蕭條兮息余駕乎城隅(西/都)
(賦曰原野蕭條列子曰孔子自衞反/魯息駕乎河梁毛詩曰俟我乎城隅)踐二子之遺跡兮
歴窮巷之空廬(二子謂吕安嵇康也風/賦曰起於窮巷之間)歎黍離之慜周
兮悲麥秀於殷墟(毛詩序黍離閔宗周也周大夫行役/過故宗周見周墟盡為禾黍故歌黍)
(離之詩毛詩正義曰過故宗廟宫室盡為禾黍又曰禾/黍油油尚書大傳曰微子將朝周過殷之故墟見麥秀)
(之蔪蔪此父母之國志動心悲也作雅聲/曰麥秀漸兮黍米􁇻􁇻彼狡僮兮不我好)惟古昔以懐
今兮心徘徊以躊躇(方言曰惟思也説文曰懐/念也韓詩曰搔首躊躇)棟宇存
而弗毁兮形神逝其焉如(家語孔子謂魯哀公曰君仰/視欀桷其器皆存而不覩其)
(人也孔安國尚/書傳曰如徃也)昔李斯之受罪兮嘆黄犬而長吟(史記/曰李)
(斯者楚上蔡人也年少時為郡小吏見吏舎厠中䑕食/不潔近人犬數驚恐之斯入倉觀食中䑕食積粟居大)
(㢘下不見人犬之憂斯乃歎曰人之賢不肖譬如䑕矣/在所自處耳乃從荀卿學帝王之術已成度楚王不足)
(事六國皆弱無可為建功者欲西入秦辭卿曰今秦王/欲吞天下此布衣馳騖之時而㳺説者之秋也故斯將)
(説秦矣乃以斯為客卿卒用其計謀官至廷尉二十餘/年竟并天下以斯為丞相二世立用趙髙之言以屬中)
(郎令趙髙被治斯斯居囹圄中仰天嘆曰嗟乎不道之/君何可為託哉今反者已有天下之半而心未寤而以)
(趙髙為佐吾必見㓂至咸陽趙髙治斯搒掠于餘不勝/痛自誣服斯所以不死自負其辨有功實無心反二世)
(乃具斯五刑論腰斬咸陽斯出獄與其中子三川守由/俱執顧謂其子曰吾欲與若復牽黄犬出上蔡東門逐)
(狡兔豈可得乎遂父子相哭夷三於髙/族拜髙為中丞相事無大小輒决)悼嵇生之永辭兮顧
日影而彈琴託運遇於領㑹兮寄餘命於寸陰(運遇五/行運轉)
(遇人所遇之吉凶也領㑹㝠理相㑹也鄭𤣥禮記注曰/領理也司馬彪曰領㑹言人運命如衣領之相交㑹或)
(合或開淮南子曰聖人不貴尺之/璧而重寸之陰時難得而易失也)聼鳴笛之慷慨兮妙
聲絶而復尋(洞簫賦曰其妙聲則清浄厭/應長門賦曰聲幼妙而復揚)停駕言其将
邁兮遂援翰而寫心(言駕将邁遂停不行毛詩曰駕言/出遊廣雅曰将欲也胡廣弔夷齊)
(文曰援翰録弔以舒懐/兮毛詩曰我心寫兮)
　　歎逝賦(并序/)
　　　陸士衡(王隠晉書曰陸機字士衡吳郡人也少/為牙門将軍吳平太傅楊駿辟機為祭)
　　　　(酒轉太子洗馬後成都王穎以機為司馬大/參将軍軍事遂為頴所害臨刑年四十有三)
　　　　(嘆逝者謂嗟逝者往也言日月流/邁人世易往傷嘆此事而作賦焉)
昔每聞長老追計平生同時親故(論語曰乆要不忘平/生之言孔安國曰平)
(生少/時也)或凋落已盡或僅有存者(何休曰僅方也賈逵國/語注曰僅猶言纔能也)
余年方四十而懿親戚屬亡多存寡(左氏傳富辰曰兄/弟雖有小忿不廢)
(懿/親)昵交密友亦不半在(爾雅曰昵近也孫林曰親之/近也長笛賦曰密友近賔)或
所曽共遊一塗同宴一室十年之外索然已盡(索盡/也)以
是思哀哀可知矣(孔子謂哀公曰君以/此思哀則哀可知矣)乃為賦曰伊天地
之運流紛升降而相襲(伊惟也升降謂天地氣上下也/禮記曰地氣上齊天氣下降而)
(百化興焉鄭𤣥曰齊讀曰躋躋/升也孔安國尚書傳曰襲因也)日望空以駿驅節循虛
而警立(警猶驚也言曰月望空駿驅/而去時節循虚警動而立)嗟人生之短期孰
長年之能執(能執言不能執持得長年也素問雷公曰/請問短期黄帝曰在經論中管子曰導血)
(氣而求/長年)時飄忽其不再老晼晩其将及(楚辭曰時不可/兮再得思𤣥賦)
(曰辰倐忽其不再楚辭曰白日/晼晩其将入晼晩言日将莫也)懟瓊蘂之無徴恨朝霞
之難挹(字林曰懟怨也西京賦曰屑瓊蘂以朝飡必性/命之可度楚辭曰𠻳正陽而含朝霞毛萇詩傳)
(曰挹㪺也挹/音揖㪺音俱)望湯谷以企予惜此景之屢戢(山海經曰/湯谷上於)
(扶桑一日方至一日方出郭璞曰上於扶桑在上也一/日至一日出言交㑹相代也毛詩曰誰謂宋逺跂予望)
(之鄭𤣥曰跂足則可望見之企與跂同字林/曰企舉踵也賈逵國語注曰惜痛也戢藏也)悲夫川閲
水以成川水滔滔而日度(髙誘淮南子注曰閲總/也毛詩曰滔滔江漢)世閲
人而為世人冉冉而行草(夫世之得名縁於君上人之/父子相繼亦取其名故以一)
(代之人通呼為世草言人之年老也楚/辭曰老冉冉而逾施廣雅曰冉冉進也)人何世而弗新
世何人之能故(言皆滅亡/而不能故)野每春其必華草無朝而遺
露(野每春其必華喻人何世而弗新草無朝而遺露喻/世何人之能故夫露之在草無一朝有餘以喻人之)
(居世無一時而能故也/王逸楚辭注曰遺餘也)經終古而常然率品物其如素
(楚辭曰日長無絶兮終古周易曰/品物咸亨鄭𤣥禮記注曰素故也)譬日及之在條恒雖
盡而弗悟(言命之行逝譬乎日及雖至於盡而不能寤/爾雅曰椵木槿櫬木槿郭璞注曰别二名似)
(李樹棗朝生夕隕可食或呼為曰及曰王蒸潘/尼朝菌賦曰朝菌者世謂之木槿或謂之曰及)雖不悟
其可悲心惆焉而自傷(廣雅曰/惆痛也)亮造化之若兹吾安取
夫乆長(爾雅曰亮佶也淮南子曰/大丈夫無為與造化逍遥)痛靈根之夙隕怨具
爾之多喪(靈根祖彌也具爾兄弟也南都賦曰固靈根/於夏葉毛詩曰戚戚兄弟莫逺具爾箋曰莫)
(無也具猶俱也爾謂進之也正與族人/燕兄弟之親無逺無近王俱揖而進之)悼堂構之頽瘁
慜城闕之丘荒(尚書曰厥子乃弗肯堂矧肯構/瘁猶毁也毛詩曰在城闕兮)親彌懿
其已逝交何戚而不忘咨余今之方殆何視天之芒芒
(爾雅曰咨嗟也芒芒猶夢夢也毛詩曰民今方/殆視天夢夢鄭𤣥曰夢夢亂也爾雅曰殆危也)傷懐悽
其多念戚貎瘁而尠歡(蒼頡篇曰瘁憂也瘁與悴/古字通爾雅曰尠少也)幽情
發而成緒滯思叩而興端(舞賦曰幽情/形而外揚)慘此世之無樂
詠在昔而為言(毛詩曰自/古在昔)居充堂而衍宇行連駕而比
軒彌年時其詎幾夫何徃而不殘(充滿於堂盈衍於宇/何徃而不殘殘毁也)
(爾雅曰/彌終也)或㝠邈而既盡或寥廓而僅半(半平聲協韻説/文曰㝠窈也廣)
(雅曰寥深/也廓空也)信松茂而柏悦嗟芝焚而蕙歎(毛詩曰如松/之茂淮南子)
(曰巫山之上順風縱火紫芝與/蕭艾俱死伯悦蕙歎盖以自喻)苟性命之弗殊豈同波
而異瀾(言人之性命脆促不殊/譬水同波而無異瀾也)瞻前軌之既覆知此路
之良難(此路即死路也晏子春/秋曰前車覆後車戒)啓四體而深悼懼兹形
之将然(論語曽子有疾召門手/第子曰啟予足啟予)毒娛情而寡方怨感目之
多顔(廣雅曰毒痛也歸田賦曰聊以娯情方術也多顔/謂亡者既多而非一状也日思徃沒之人多在顔)
(也/)諒多顔之感目神何適而獲怡(爾雅曰/怡樂也)尋平生於響
像覽前物而懐之(夫響以應聲像以寫形今形聲既亡/故尋其響像魯靈光殿賦曰忽㬓眇)
(以響/像)步寒林以悽惻翫春翹而有思(翹茂盛貎毛詩/曰翹翹錯薪)觸
萬類以生悲歎同節而異時(言春秋與徃同然存亡異/時河圖曰地有九州以包)
(萬類魏文帝與吳/質書曰節同時異)年彌徃而念廣塗薄草而意迮(楚辭/曰年)
(洋洋而日徃史記伍子胥曰日草塗逺故/倒行而逆施之聲類曰迮迫也阻格切)親落落而日
稀友靡靡而愈索(落落希貎靡靡盡/貎索協韻所格切)顧舊要於遺存得
十一於千百(舊要猶久要也遺餘也言顧久要於遺存/之中得十一於千百之内十一者謂通千)
(百而計之十分而得其一言亡/多而存寡也乆要已見上注)樂隤心其如忘哀縁情
而來宅(忘失也宅居也言樂易失而哀易/居也嶭君韓詩章句曰隤猶遺也)託末契於後
生余将老而為客(言我将老死與汝為客也説文曰契/約也論語子曰後生可畏古詩曰人)
(生天地間怱/如逺行客)然後弭節安懐妙思天造(楚辭曰夕弭節/于北渚王逸曰)
(弭安也論衡曰孔子作春秋妙/思自出胸中周易曰天造草昧)精浮神淪忽在世表(表/外)
(也言精神不定世/表在世之表也)寤大草之同寐何矜晩以怨早(寤覺/也大)
(草猶長夜也原夫生死之理未則長短有殊終則同歸/一揆言覺斯理則晩死者何足矜早夭者何傷也繆熙)
(伯挽歌曰大草安可晨寐猶/死也古詩曰潛寐黄泉下)指彼日之方除豈兹情之
足攪(言既寤之則彼死日之方除豈能亂我情乎言不/足亂也毛詩曰日月其除又曰秪攪予心毛萇曰)
(攪亂/也)感秋華於衰木瘁零露於豐草在殷憂而弗違夫
何云乎識道(言達人之志混齊死生今反感木衰之秋/華悲豐草之零露是乃在殷憂而不去何)
(云識道乎言未識也毛詩曰零露溥兮又曰在彼豐草/韓詩曰耿耿不寐如有殷憂毛萇曰違去也法言曰委)
(大聖而好乎諸子者惡/覩其識道也殷深也)将頤天地之大德遺聖人之洪
寶(言将養生而遺榮也爾雅曰頤養也遺棄也/周易曰天地之大德曰生聖人之大寶曰位)觧心累
於末迹聊優㳺以娛老(末迹喻老言觧世俗之心累於/未聊優游卒嵗以娯老年莊子)
(曰觧心之繆去德之累容動色治氣意六者繆心者也/惡欲喜怒哀樂六者累德者也累猶負也優游已見上)
(文班固漢書述曰疏/克有終散金娛老)
　　懐舊賦(并序思懐舊賦者懐思/也謂  於親舊而賦也)
　　　潘安仁
余十二而獲見于父友東武戴侯楊君(臧榮緒晉書曰/岳父芘琅邪内)
(史潘岳楊肇碑曰肇字秀初滎陽/人封東武伯薨諡曰戴芘音毗)始見知名遂申之以
婚姻(言岳有名譽為肇所知漢書曰宦皇帝知名者賈/弼之山公表注曰楊肇女適潘岳左氏傳晉吕相)
(絶秦曰相好戮力同心申之以婚/姻爾雅曰婚之父母相謂為婚姻)而道元公嗣亦隆世
親之愛(賈弼之山公表注曰肇生潭字道元大中大夫/次韶字公嗣射聲司馬臣松之注魏志引劉曄)
(傳曰楊暨字肇晉荆州刺史/子潭字道源次韶字公嗣)不幸短命父子凋殞(論語/哀公)
(問孔子弟子孰為好學孔子曰有/顔回者不幸短命死矣今也則亡)余既有私艱且尋役
于外(私艱謂家難也毛詩曰未堪家多難余又集/于蓼尋役謂之任也王充論衡曰充罷州役)不歴
嵩丘之山者九年于茲矣(陸機洛陽記曰嵩髙/在洛陽東南五十里)今而經
焉慨然懐舊而賦之曰啓開陽而朝邁濟清洛以徑渡
(洛陽記曰大興在開陽門外應劭漢官儀曰開陽門始/成未有名夜有一柱來樓上琅琊開陽縣上言南門一)
(柱飛去光武使視之因刻記其年月日/以名門焉楚辭曰不能復陵波以徑渡)晨風凄以激冷
夕雪暠以掩路(埤蒼曰暠白/也掩覆也)轍含氷以滅軌水漸軔以
凝沍(顔延年纂要觧曰車跡曰軌車輪謂之軔王逸楚/辭注曰軔支輪木也廣雅曰漸漬也字林曰凝氷)
(也杜預曰/沍閉也)塗艱屯其難進日晼晩而将草(周易曰屯難/楚辭曰白日)
(晼晩其/将入)仰睎歸雲俯鏡泉流(傳殷七激曰仰歸雲遡/逰風西都賦曰鏡清流)前
瞻太室傍眺嵩丘(山海經曰太室之山郭璞曰即中嶽/嵩髙山也今在陽成縣西漢書曰太)
(室嵩髙也戴延之西征記曰嵩髙中嶽也東謂太室西/謂少室總名嵩也小説曰昔傳亮北征在河中流或人)
(問之曰潘安仁作懐舊賦曰前瞻太室傍眺嵩丘嵩丘/太室一山何云前曕傍眺哉亮對曰有嵩丘山去太室)
(七十里此是寫書誤耳河南郡/圖經曰嵩丘在縣西南十五里)東武託焉建塋起疇(如/淳)
(漢書注曰塋冢田也賈/逵國語注曰一井為疇)巖巖雙表列列行楸(崔豹古今/注曰堯設)
(誹謗之木今華表也以横木交柱頭古人亦施之於/墓爾雅曰檟大而散揪郭璞曰老乃皮麤散皆為楸)望
彼楸矣感于予思(尚書曰予/思日孜孜)既興慕於戴侯亦悼元而
哀嗣墳壘壘而接壟柏森森以欑植(古樂府詩曰還望/故鄉鬱何壘廣雅)
(曰壘重也説文曰壟丘也仲長子昌言曰古之塟植松/柏梧桐以識其墳鄭𤣥周禮注曰植根生之屬森森一)
(作榛榛/壘平聲)何逝沒之相尋曽舊草之未異(禮記曰朋友之/墓有宿草而不)
(哭焉鄭𤣥曰/宿草陳根)余總角而獲見承戴侯之清塵(毛詩曰總/角丱兮孔)
(安國尚書傳曰承奉也/楚辭曰聞赤松之清塵)名余以國士眷余以嘉姻(史記/豫讓)
(曰智伯以國土遇我/我故以國士報之)自祖考而隆好逮二子而世親歡
攜手以偕老庶報德之有鄰(毛詩曰君子偕老家語孔/子曰詩云皇皇上帝其命)
(不忒天之與人必報有德論/語孔子曰德不孤必有鄰)今九載而一來空館闃其
無人(周易曰闃其户闃其/無人埤蒼曰闃静也)陳荄被於堂除舊圃化而為薪
(鄭𤣥禮記注曰宿草陳根也方言/曰荄根也音皆説文曰除殿堦也)步庭廡以徘徊涕泫
流而霑巾(説文曰㢘堂下周屋禮記曰孔子泫然流涕/張平子四愁詩曰側身北望涕霑巾泫胡犬)
(切/)宵展轉而不寐驟長歎以達晨(毛詩曰展轉伏枕漢/書曰劉向或夜觀星)
(宿不寐/違旦)獨鬱結其誰語聊綴思於斯文(楚辭曰遭沈濁/而汚穢兮獨鬱)
(結其/誰語)
　　寡婦賦(并序寡寡婦者任子咸之妻也子咸死安仁/序其  孤之意故有賦焉少而無夫曰寡)
　　　潘安仁
樂安任子咸(賈弼之山公表注曰任/䕶字子咸奉車都尉)有韜世之量與余
少而歡焉(廣雅曰韜藏也言度/之大包藏一世也)雖兄弟之愛無以加也
(范曄後漢書曰姜胘與二/弟仲海季江友愛天至)不幸弱冠而終(不幸弱冠/並已見上)良
友既沒何痛如之(毛詩曰伐木丁丁鳥鳴嚶嚶雖有兄/弟不如友生孫卿子曰夫人必将擇)
(良友而/友之)其妻又吾姨也(賈弼之山公表注曰楊肇次女/適任䕶爾雅曰妻之姊妺同出)
(為姨郭璞曰同出謂俱已嫁也毛詩曰邢侯之姨左氏/傳曰蔡哀侯娶于陳息侯亦娶焉息媯将歸過蔡蔡侯)
(曰是吾姨也杜預注/曰妻之姊妺曰姨)少喪父母適人而所天又隕(家語/曰少)
(年十五有適人之道適謂徃嫁也杜預左氏傳注曰婦/人在室則父天出則夫夭喪服傳曰父者子之天夫者)
(婦之天蔡伯喈女賦曰當三/春之嘉月将言歸于所天)孤女藐焉始孩(潘岳集任/澤蘭哀辭)
(曰澤蘭者任子咸之女也涉三齡未沒衰而隕余聞而/悲之遂為其母辭左氏傳晉獻公使荀息侍奚齊公疾)
(召之曰以是藐諸孤辱大夫其若之何注曰言其幼稚/與語子縣藐廣雅曰藐小也字林曰小兒笑也孟子孩)
(提之童無不知愛其親者趙岐曰孩提謂二三嵗之/間始孩笑可提抱者禮記内則曰子生三月孩兒名)斯
亦生民之至艱而荼毒之極哀也(尚書曰不忍荼毒孔/安國曰荼毒苦也)
昔阮瑀既沒魏文悼之並命知舊作寡婦之賦(魏文帝/寡婦賦)
(序曰陳留阮元瑜與余有舊薄命早亡故作斯/賦以敘其妻子悲苦之情命王粲等並作之)余遂擬
之以敘其孤寡之心焉其辭曰嗟予生之不造兮哀天
難之匪忱(毛詩曰閔予小子遭家不造天難匪帎言/天行禍難不由誠信也爾雅曰忱信也)少
伶俜而偏孤兮痛忉怛以摧心(伶俜單孑貎偏孤謂喪/父也古猛虎行曰少年)
(惶且怖伶俜到他鄉伶力丁切俜匹成切毛詩曰勞心/忉忉又曰勞心怛怛毛萇曰忉忉憂勞也又怛怛猶忉)
(忉/也)覽寒泉之遺歎兮詠蓼莪之餘音(寒泉謂母存也蓼/莪謂父母俱亡也)
(毛詩曰爰有寒泉在浚之下有子七人母氏勞苦又曰/蓼蓼者莪匪莪伊蒿哀哀父母生我劬勞蓼音陸莪音)
(俄/)情長慼以永慕兮思彌逺而逾深(長笛賦曰長慼慼/不能閒居兮曹子)
(建應詔詩曰/長懷永慕)伊女子之有行兮爰奉嬪於髙族(毛詩曰/女子有)
(行逺父母兄弟箋曰行道也婦人生而有適人之/道尚書曰嬪于虞孔安國曰奉行婦道於虞氏)承慶
雲之光覆兮荷君子之恵渥(慶雲喻父母也史記曰若/煙非煙若雲非雲郁郁紛)
(紛蕭索輪囷是謂慶雲楚辭注曰慶雲喻尊顯君子謂/夫也毛詩曰既見君子不我遐棄詩傳曰渥厚也)
顧葛藟之蔓延兮託㣲莖於樛木(葛藟二草名也言二/草之託樛木喻婦人)
(之託夫家也毛詩曰南有樛木葛藟纍之毛萇曰木/下曲曰樛纍猶蔓也藟力水切樛音虬切纍力追切)懼
身輕而施重兮若履氷而臨谷(曹植鸚鵡賦曰怨身輕/而施重恐徃恵之中虧)
(丁儀妻寡婦賦曰恐施厚而德薄若履氷而臨淵毛/詩曰惴惴小心如臨於谷又曰戰戰兢兢如履薄氷)遵
義方之明訓兮憲女史之典戒(蔡邕袁公夫人碑曰義/方之訓如川之流毛萇)
(詩傳曰古者后/夫人必有女史)奉蒸嘗以效順兮供灑掃以彌載(禮記/曰天)
(子諸侯宗廟之祭春礿夏禘秋嘗冬蒸又曰女於大夫/曰備掃灑毛萇詩傳曰灑掃也又曰教成之祭牲用魚)
(芼之以蘋藻所以成婦順也毛萇詩傳曰洒灑同班媫/妤自傷賦曰供灑掃於帷幄永終死以為期爾雅曰彌)
(終/也)彼詩人之攸歎兮徒願言而心痗(毛詩曰願言思伯/使我心痗毛萇傳)
(曰痗病/也音妺)何遭命之竒薄兮遘天禍之未悔(魏文帝善哉/行曰自惜竒)
(薄少離凶殃爾雅曰遘遇也言夫之早隕者遇天未悔/禍之時言天降禍於己未有悛悔之心也左氏傳曰天)
(其悔禍/於我)榮華曄其始茂兮良人忽以捐背(丁儀妻寡婦/賦曰榮華曄)
(其始茂所将奄其俱泯楚辭曰及榮華之未落王逸曰良/榮華喻顔色也孟子曰齊人有一妻一妾而處室者其)
(人出必厭酒肉而後反劉熙曰婦/人稱夫曰良人孔安國曰捐棄也)静闔門以窮居兮塊
焭獨而靡依(丁儀妻寡婦賦曰静閉門/以却掃塊孤惸以窮居)易錦茵以苫席
兮代羅幬以素帷(丁儀妻寡婦賦曰刷朱闕以白堊易/𤣥帳以素幬桓子新論曰吾謂楊子)
(曰君數見乘輿錦繡茵席禮記曰父母之喪寢苫枕塊/爾雅曰盖謂之苫注茅苫也江東呼為盖楚辭曰蒻阿)
(拂壁羅幬張爾雅曰幬謂之帳纂要曰在/上曰帳在傍曰帷單帳曰幬幬丈尤切)命阿保而就
列兮覽巾箑以舒悲(列女傳曰齊孝孟姬曰后妃下堂/必從傅母保阿就列就其房列之)
(位也箑/扇也)口嗚咽以失聲兮涙横迸而霑衣(韓詩外傳曰/嗚歎聲也毛)
(萇詩傳曰咽憂不能息也家語曰公父文伯卒其妻妾/行哭失聲丁儀妻寡婦賦曰涕流迸以淋浪字書曰迸)
(散走也/波諍切)愁煩寃其誰告兮提孤孩於坐側(誰告言告誰/也丁儀妻寡)
(婦賦曰含慘悴其何訴抱弱子以自慰王粲寡婦賦/曰提孤孩兮出户與之步兮東廂坐側靈坐之側也)時
曖曖而向昏兮日杳杳而西匿(楚辭曰時曖曖其将罷/王逸曰曖曖昏昧貎楚)
(辭曰日杳杳而西頹丁儀妻寡婦賦曰時翳翳而稍/陰日亹亹以西頹曹植贈白馬王詩曰白日忽西匿)雀
羣飛而赴楹兮雞登棲而斂翼(秦嘉贈婦詩曰啾啾雞/雀羣飛赴楹丁儀妻寡)
(婦賦曰雞斂翼以登棲雀分散以赴羣爾雅/曰雞棲於弋為㯲鑿垣而棲為塒棲雞宿處)歸空館而
自憐兮撫衾裯以歎息(楚辭曰私自憐兮何極毛詩曰/抱衾與裯寔命不猶毛萇詩傳)
(曰衾被也/裯單被也)思纒緜以瞀亂兮心摧傷以愴惻(張昇與任/彦堅書曰)
(纒緜思好庶蹈髙蹤楚辭曰中瞀亂兮迷惑又/曰心悶瞀之屯屯王逸曰瞀亂也瞀莫遘切)曜靈曄
而遄邁兮四節運而推移(楚辭曰曜靈曄而西征廣雅/曰曜靈日也易乾鑿度孔子)
(曰天有春秋冬夏之節故主四時顔延年曰春夏秋冬/曰四時時名一節故言四時遄速也古歴九秋篇曰寒)
(暑推移/運流也)天凝露以降霜兮木落葉而隕枝(毛萇詩傳/曰殞墜也)仰
神宇之寥寥兮瞻靈衣之披披(曹植九詠曰葛蔓滋兮/冒神宇廣雅曰寥深也)
(空廓寥廓也楚辭/曰靈衣兮披披)退幽悲於堂隅兮進獨拜於牀垂(楚/辭)
(曰日草黄昏嗟幽悲王粲神/女賦曰登筵對兮倚牀垂)耳傾想於疇昔兮目仿佛
乎平素(左氏傳羊斟曰疇昔之羊子為政杜預曰疇昔/猶前日也楚辭曰時髣髴以遥見曹植任城王)
(誄曰目想宫城心存平素字林曰仿相似/也佛不審也素昔也言平生昔日之時也)雖㝠㝠而罔
覿兮猶依依以慿附(㝠㝠幽昧也蘇武詩曰胡焉失其/羣思心常依依依依思戀之貎小)
(雅曰慿/依也)痛存亡之殊制兮将遷神而安厝(丁儀妻寡婦/賦曰痛存亡)
(之異路将遷靈以大行厝置也/孝經曰卜其宅兆而安厝之)龍轜儼其星駕兮飛旐
翩以啓路(丁儀妻寡婦賦曰駕龍轜於門側旐繽紛以/飛揚爾雅曰緇廣充輻長尋曰旐禮記有龍)
(輴鄭𤣥注曰龍輴畫轅為龍也説文曰轜喪車也音而/毛詩曰星言夙駕禮記曰孔子之喪公西赤為志焉設)
(旐夏也然旐喪柩之旌也爾雅曰廣輻曰旐/凶幡即今之旒旐楚辭曰前飛亷以啓路)輪按軌以
徐進兮馬悲鳴而跼顧(李陵詩曰轅馬顧悲鳴楚辭曰/僕夫悲余懐兮馬踡局而不行)
(局與跼古字/並通渠足切)潛靈邈其不反兮殷憂結而靡訴(殷憂見/上文毛)
(詩曰心之憂矣如或結/之靡訴言無所告訴也)晞形影於几筵兮馳精爽於丘
墓(家語曰俯察几筵其器存而不覩其人説文曰晞望/也廣雅曰晞視也左氏傳樂祁曰心之精爽是謂魂)
(魄/)自仲秋而在疚兮踰履霜以踐氷(丁儀妻寡婦賦曰/自銜恤而在㡱履)
(春冬之四節韓詩曰惸惸余在疚凡人喪曰疚鄭/𤣥毛詩箋曰在憂疚之中周易曰履霜堅氷至)雪霏
霏而驟落兮風瀏瀏而夙興(丁儀妻寡婦賦曰風蕭蕭/而日勁雪翩翩以交零毛)
(詩曰而雪霏霏楚辭曰秋風/瀏以蕭蕭王逸曰瀏風疾貎)霤冷冷以夜下兮水溓溓
以㣲凝(丁儀妻寡婦賦曰霜凄凄而夜降水溓溓而晨/結説文曰霤屋水流也又曰溓溓薄氷也力撿)
(切/)意惚怳以遷越兮神一夕而九升(老子曰惚兮怳兮/其中有象楚辭曰)
(惟郢路之遼逺/魂一夕而九逝)庶浸逺而哀降兮情惻惻而彌甚(東觀/漢記)
(上賜東平王蒼書曰/嵗月騖過山陵浸逺)願假夢以通靈兮目烱烱而不寢
(陳琳神女賦曰儀營魄於髣髴託嘉夢以/通精楚辭曰夜烱烱而不寐烱公冷切)夜漫漫以悠
悠兮寒凄凄以凛凛(夜漫漫已見上文楚辭曰去白日/之昭昭襲長夜之悠悠毛詩曰秋)
(曰凄凄説文/曰凛凛寒也)氣憤薄而乘胸兮涕交横而流枕(丁儀妻/寡婦賦)
(曰氣憤薄而交榮撫素枕而歔欷/長笛賦曰泣血泫然交横而下)亡魂逝而永逺兮時
嵗忽其遒盡(丁儀妻寡婦賦曰神爽𬗟其日永嵗功忽/其已成楚辭曰嵗忽忽而遒盡毛萇詩傳)
(曰遒終也廣/雅曰遒忽也)容貎儡以頓顇兮左右悽其相慜(家語曰/儡儡乎)
(若喪家之狗禮記曰喪容儡儡鄭𤣥曰儡嬴貎鸚鵡賦曰/容貌慘以顯顇丁儀妻寡婦賦曰顧悴貎之瓶瓶對左)
(右而掩涕洞簫賦曰桀跖鬻博儡頓顇/説文曰儡敗也洛罪切瓶普楹切)感三良之殉秦
兮甘捐生而自引(毛詩秦風曰黄鳥哀三良也國人刺/穆公以人從死而作是詩左氏傳文)
(公六年秦穆公卒以子車氏之三子奄息仲行鍼虎為/殉皆秦之良也杜預曰以人從塟為殉妻言願亦如三)
(良死從於夫也自引自殺也漢/書主簿謂王嘉曰君侯宜引决)鞠稚子於懐抱兮嗟低
徊而不忍(王粲寡婦賦曰欲引刃以自裁顧弱子而復/停史記曰楚懐王稚子蘭毛詩曰母兮鞠我)
(出入腹我毛萇曰鞠養/也鄭𤣥曰腹懐抱也)獨指景而心誓兮雖形存而志
隕(韓詩曰謂余不信有如皎/曰楚辭曰辭靈修而隕志)重曰仰皇穹兮歎息私自
憐兮何極(皇穹/天也)省㣲身兮孤弱顧稚子兮未識如涉川
兮無梁若凌虚兮失翼(周易曰利涉大川楚辭曰江河/廣而無梁丁儀妻寡婦賦曰鳥)
(凌虚以/徘徊)上曕兮遺象下臨兮泉壤(象謂形象也以其/已化故謂之遺也)窈
㝠兮潛翳心存兮目想(魏太祖祭橋𤣥文曰/幽靈潛翳心存目想)奉虚坐兮
肅清愬空宇兮曠朗(愬亦/訴字)廓孤立兮顧影塊獨言兮聼
響(楚辭曰廓抱影而獨倚丁儀妻/寡婦賦曰賤妾焭焭顧影為儔)顧影兮傷摧聽響兮
増哀遥逝兮逾逺緬邈兮長乖(國語聲子曰椒舉奔鄭/緬然引領南望賈逵曰)
(緬思/貎也)四節流兮忽代序嵗云草兮日西頹(楚辭曰日月/忽其不淹春)
(與秋兮代序毛詩曰嵗聿其暮古/詩曰凛凛嵗云暮説文曰頹墜也)霜被庭兮風入室夜
既分兮星漢迥(韓詩曰衞靈公至濮水夜分而聞有/鼔琴者魏文帝雜詩曰天漢迥西流)夢
良人兮來遊若閶闔兮洞開(楚辭曰倚閶闔而望/兮王逸曰閶闔天門)怛驚
悟兮無聞超敞怳兮慟懐(方言曰怛痛也悟覺也莊子/曰君敞然若有怳己見上文)
慟懐兮奈何言陟兮山阿(爾雅曰大/陵曰阿)墓門兮肅肅修壟
兮峨峨(毛詩曰墓門有棘方言曰無墳/謂之墓秦晉之間或謂冡為壟)孤鳥嚶兮悲嗚
長松萋兮振柯(楚辭曰秋風兮蕭蕭舒芳/兮振條廣雅曰振動也)哀鬱結兮交
集淚横流兮滂沲(楚辭曰鬱結紆軫兮又曰涕流交集/班媫妤自傷賦曰雙淚下兮横流毛)
(詩曰涕/泗滂沱)蹈共姜兮明誓詠柏舟兮清歌(毛詩序曰柏舟/共姜自誓也衞)
(世子早死其妻守義父母/欲奪而嫁之誓而不許)終歸骨兮山足存慿託兮餘
華(班婕妤自傷賦曰願歸骨/於山足依松柏之餘休)要吾君兮同穴之死矢兮
靡佗(毛詩曰柏舟共姜自誓也衞世子共伯早死其妻/守義父母欲奪而不許注共伯僖侯之世子也曹)
(植文帝誄曰願投骨於山足報恩養於下庭毛詩曰榖/則異室死則同穴又曰髧彼兩髦實惟我儀之死矢靡)
(佗毛萇曰矢誓也之至也/言至已之死信無佗心)
　　恨賦(意謂古人不稱其/情皆飲恨而死也)
　　　江文通(劉璠梁典曰江淹字文通濟陽考城人/祖躭丹陽令父母之南沙令淹少而沉)
　　　　(敏六嵗能屬詩及長愛竒尚異自以孤賤属/志篤學洎于强仕漸得聲譽嘗夢郭璞謂之)
　　　　(曰君借我五色筆今可見還淹即探懐以筆/付璞自此以後材思稍減前後二集並行於)
　　　　(世卒贈醴泉侯諡憲子宋桂陽王舉秀才齊卒/興為豫章王記室天監中為金紫光禄大夫)
試望平原蔓草縈骨拱木斂魂(爾雅曰試用也毛詩曰/野有蔓草左氏傳秦伯)
(謂蹇叔曰中夀爾墓之木拱矣注兩手曰賢愚/拱古蒿里歌曰蒿里誰家地聚歛魂魄無)人生到此天
道寧論於是僕本恨人心驚不已(列女傳趙津吏女歌/曰誅将加兮妾心驚)
直念古者伏恨而死至如秦帝按劍諸侯西馳(説苑曰/秦始皇)
(帝太后不謹幸即嫪毒茅焦上諫始皇/按劍而坐戰國策蘇代曰伏軾而西馳)削平天下同文
共規(禮記曰書同/文車同軌)華山為城紫淵為池(過秦論曰踐華/為城因河為池)
(上林賦曰丹水更/其南紫淵徑其北)雄圖既溢武力未畢方架黿鼉以為
梁巡海右以送日(鄭𤣥毛詩箋曰方且也紀年曰周武/王三十七年伐紂六起九師東至十)
(九江叱黿鼉以為梁列子曰移/王駕八駿之乘乃西觀曰所入)一旦魂斷宫車晩出(史/記)
(王稽謂范睢曰宫車一日晏駕是事之不可知也韋昭/曰凡初崩為晏駕者臣子之心猶謂宫車晏駕而晩出)
(風俗通曰天子夜寝早作故/萬機今忽崩隕則為晏駕)若乃趙王既虜遷於房陵
(淮南子曰趙王遷流房陵思故鄉作山木之嘔聞者莫/不隕涕髙誘曰趙王張敖秦滅趙虜王遷徙房陵房陵)
(在漢中山木/之嘔歌曲也)薄草心動昧旦神興(楚辭曰薄草雷電髙/唐賦曰使人心動左)
(氏傳曰昧/旦丕顯)别豔姬與美女喪金輿及玉乘(杜預左氏傳/注曰美色曰)
(艷史記曰為之金輿鍃衡/以繁其飾玉乘玉幣也)置酒欲飲悲來填膺(漢書曰/上置酒)
(㳍宫鄭𤣥禮記/注曰填滿也)千秋萬嵗為怨難勝(戰國策楚王謂安/陵君曰寡人萬嵗)
(千秋之後誰/與樂此也)至如李君降北名辱身寃(漢書武帝天漢/二年李陵為騎)
(都尉領步卒三千出居延至𣸪稽山與匈奴相值戰敗/弓矢並盡陵遂降孫卿子曰功廢而名辱社稷必危)
拔劍擊柱(漢書曰漢髙已併天下尊為皇帝/羣臣飲争功醉或妄呼拔劍擊柱)弔影慙魂
(曹子建表曰形影相弔晏子/春秋曰君子獨寢不慙於魂)情徃上郡心留雁門(漢書/有上)
(郡雁門郡/並秦置)裂帛繫書誓還漢恩(漢書曰常恵教漢使者/謂單于言天子射上林)
(中得雁足有繋帛書蘇武等在某澤中李/陵書曰欲如前書之言報恩於國主耳)朝露溘至握
手何言(漢書李陵謂蘇武曰人生如朝露何乆自苦如/此楚辭曰寧溘死以流亡王逸曰溘掩也史記)
(縿賢曰燕王私握臣手曰願結交潘/岳邢夫人詩曰臨命相决交腕握手)若夫明妃去時仰
天太息(漢書元帝竟寧元年春正月呼韓邪單于來朝/詔掖庭王嬙為閼氏應劭曰王嬙王氏之女名)
(嬙字昭君文頴曰本南郡人也琴操曰王昭君者齊國/王襄女也年十七獻元帝㑹單于遣使請一女子帝謂)
(後宫欲至單于者起昭君喟然而歎越席而起乃賜單/于石崇曰王明君本為王昭君以觸文帝諱改之戰國)
(策曰樊於期仰/天太息流涕)紫臺稍逺闗山無極(紫臺猶紫宫也古/樂府相和歌有度)
(闗山/曲)摇風忽起白日西匿(爾雅曰颫颻謂之飇颫音扶/颻與摇同登樓賦曰白日忽)
(其西匿潘岳寡婦賦/白日杳杳而西匿)隴雁少飛代雲寡色(漢書曰凡望/雲氣勃碣海)
(代之間/氣皆黒)望君王兮何期終蕪絶兮異域(鬻子曰君子欲/縁五常之道而)
(不失則可以長矣李陵/書曰生為異域之人)至乃敬通見抵罷歸田里(東觀/漢記)
(曰馮衍字敬通明帝以衍才過其實抑而不用漢書曰/髙后怨趙堯乃扺堯罪馮衍説陰就書曰衍冀先事自)
(歸上書報歸田里漢書曰時多上書言便/宜輒下蕭望之問狀下者或罷歸田里)閉闗却掃塞
門不仕(司馬彪續漢書曰趙壹閉門却掃非德不交/吳志曰張昭稱疾不朝孫權恨之至塞其門)左
對孺人顧弄稚子(禮記曰天子之妃曰后大夫/妻曰孺人稚子見寡婦賦)脱略公
卿跌宕文史(杜預左氏傳注曰脱易也賈逵國語注/曰略簡也揚雄自叙曰雄為人跌宕)齎
志沒地長懐無已(馮衍説陰就書曰懐抱不報齎恨入/㝠鸚鵡賦曰眷西路而長懐毛萇詩)
(傳曰懐/思也)及夫中散下獄神氣激揚(臧榮緒晉書曰嵇康/拜中散大夫東平吕)
(安家事係獄舋閲之始安嘗以語康辭相證引遂復收/康王隠晉書曰嵇康妻魏武帝孫穆王林女也淮南子)
(曰古之人神氣不蕩乎外漢書谷/永上疏曰贊命之臣靡不激揚)濁醪夕引素琴晨張
(嵇康與山巨源書曰濁醪一盞彈琴一/曲又贈秀才詩曰習習谷風吹我素琴)秋曰蕭索浮雲
無光(鄭𤣥禮記注/曰索散也)鬱青霞之竒意入修夜之不暘(青露/竒意)
(志意髙也曹毗臨園賦曰青霞曵於前阿素籟流於森/管晉漢書武帝李夫人賦曰釋與馬于山椒奄修夜之)
(不暘張衡司徒吕公誄曰𤣥室㝠㝠修夜/彌長孔安國尚書傳曰暘明也音陽)或有孤臣危
涕孽子墜心(孟子曰狐臣孽子其操心也危其慮患也/深登樓賦曰涕横墜而弗禁字林曰孽子)
(庶子也然心當云危涕當云墜/墜江氏愛竒故互文以見義)遷客海上流戍隴陰(漢/書)
(曰匈奴乃徙蘇武北海上無人處使/牧羝羊史記曰婁敬齊人也戍隴西)此人但聞悲風汨
起血下霑衿(琴道雍門周説孟嘗君曰㓜無父母壮無/妻子若此人者但聞秋風鳴條則傷心矣)
(毛詩曰䑕思泣血尸子曰/曽子每讀喪禮泣下霑衿)亦復含酸茹歎銷落湮沈(廣/雅)
(曰茹食也又曰湮/沒也銷猶散也)若迺騎疊跡車同軌(此言榮貴之子/車騎之多也吳)
(都賦曰躍馬疊跡楚辭曰屯/余車其千乘王逸曰屯陳也)黃塵市地歌吹四起(山陽/公載)
(記曰賈謝鳴鼓雷震黄塵/蔽天李陵書曰邊聲四起)無不煙斷火絶閉骨泉裏(煙/斷)
(火絶喻人之死也王充論衡曰人之死也/猶火之滅火滅而耀不照人死而智不彗)已矣哉(孔安/國尚)
(書傳曰已/發端歎辭)春草草兮秋風驚秋風罷兮春草生綺羅畢
兮池館盡琴瑟滅兮丘隴平(琴道雍門周曰髙堂既已/傾曲池又已平墳塟生荆)
(棘狐兔/穴其中)自古皆有死莫不飲恨而吞聲(論語子曰自古/皆有死張奐與)
(崔元始書曰匈奴若/非其罪何肯吞聲)
　　别賦
　　　江文通
黯然銷魂者唯别而已矣(黯失色将敗之貎言黯然魂/将離散者唯別而然也夫人)
(魂以守形魂散則形斃今别而散明恨深也説文曰黯/深黒也楚辭曰魂魄離散家語孔子曰黯然而黒賈逵)
(曰唯/獨也)况秦吳兮絶國復燕宋兮千里(言秦吳燕宋四國/川塗既逺别恨必)
(深故舉以為况也文子曰為/絶國殊俗立諸侯以教誨之)或春苔兮始生乍秋風兮
蹔起(言此二時/别恨逾切)是以行子腸斷百感悽惻(鮑昭東門行/曰野風吹秋)
(木行子/心腸斷)風蕭蕭而異響雲漫漫而竒色(荆軻歌曰風蕭/蕭兮易水寒尚)
(書大傳帝唱曰卿/雲爛兮體漫漫兮)舟凝滯於水濵車逶遲於山側(楚辭/曰船)
(容與而不進淹迴水以凝滯廣雅曰凝止/也毛詩曰周道逶遲毛萇曰逶遲歴逺貎)棹容與而未
前馬寒鳴而不息(楚辭曰檝齊/揚以容與)掩金觴而誰御横玉桂
而霑軾(韋誕詩曰㫖酒盈金觴清顔發朱華毛萇詩傳/曰御進也論曰鼔瑟者於絃設柱然瑟有柱以)
(玉為之袁叔正情賦曰觧藴麝之芳衾/陳玉柱之鳴筝楚辭曰涕潺湲兮霑軾)居人愁卧怳若
有亡(鮑昭東門行曰居人掩閨/卧莊子曰居惝然若有亡)日下壁而沈彩月上軒
而飛光(軒檻/版也)見紅蘭之受露望青楸之離霜巡層楹而
空揜撫錦幕而虚凉(層重也空息也掩掩涕也涼悲凉/也典略曰衞夫人南子在錦帷中)
(廣雅曰帷幙帳也/纂要曰帳曰幕)知離夢之躑躅意别魂之飛揚(説文/曰蹢)
(躅任足也蹢與躑同馳㦸切躅馳録/切曹植悲命賦曰哀魂靈之飛揚)故别雖一緒事乃
萬族(孔安國尚書/傳曰族類也)至若龍馬銀鞍朱軒繡軸(周禮曰馬/八尺以上)
(為龍後漢書明德馬皇后曰前過濯龍門上見外家問/起居者車如流水馬如㳺龍辛延年羽休郎詩曰銀鞍)
(何焴爚翠盖空踟蹰尚書大傳曰未命為士不得朱軒/鄭𤣥曰軒輿也士以朱飾之軒車通稱也魯連子門客)
(謂陳無宇曰/君車衣文繡)帳飲東都送客金谷(漢書曰髙祖過沛帳/飲三日乂漢書曰疏)
(廣字仲翁東海蘭陵人也廣兄子受字公子廣為太子/太傅公子為少傅甚見器重朝廷為榮廣謂受曰吾聞)
(知足不辱知止不殆功成身退天之道也廣遂返稱疾/篤上疏乞骸骨上以其年老皆許之加賜黄金二十斤)
(皇太子賜五十斤公卿大夫故人邑子為設祖道供帳/東都門外送車數十兩辭决而去蘇林曰長安東都門)
(也石崇金谷詩序曰余元康六年從太僕卿出為使持/節青徐諸軍事征虜将軍有别廬在河内縣金谷澗中)
(時征西将軍祭酒王詡當還/長安余與衆賢共送澗中)琴羽張兮簫鼔陳燕趙歌
兮傷美人(琴羽琴之羽聲説苑曰雍門周以琴見孟嘗/君微揮角羽張晏甘泉賦注曰聲細不過羽)
(漢武帝秋風辭曰簫鼓鳴兮發擢歌/古詩曰燕趙多佳人美者顔如玉)珠與玊兮豔草秋
羅與綺兮嬌上春驚駟馬之仰秣聳淵魚之赤鱗(言樂/之盛)
(也韓詩外傳曰昔伯牙鼓琴而淵魚出聽瓠巴鼓瑟而/六馬仰抹成公綏琴賦曰伯牙彈而駟馬仰子野揮而)
(𤣥鶴/鳴)造分手而銜涕感寂漠而傷神(謝宣逺送王撫軍/詩曰分手東城閩)
(吕氏春秋曰聖人/不以感私傷神)乃有劍客慙恩少年報士(漢書李陵/曰臣所将)
(屯邊者竒材劍客也又曰郭觧以軀/藉友報仇少年慕其行亦輒為報讐)韓國趙厠吳宫燕
市(史記曰聶政者軹深井里人也濮陽嚴仲子事韓哀/侯與韓相俠累有郄嚴仲子告聶政而言臣有仇聞)
(足下髙義故進百金以交足下之驩聶政㧞劍至韓直/入上階刺殺俠累又曰豫讓者晉人也事智伯智伯甚)
(尊寵之趙襄子滅智伯讓乃變娃名為刑人入宫塗厠/欲刺襄子故言趙厠又曰専諸者棠邑人也吳公子光)
(具酒請王僚酒既酣使專諸置匕首魚炙之腹中而進/既至王前專諸以匕首刺王僚王僚立死又曰荆軻者)
(衞人也至燕與髙漸離飲於燕市常若無人役荆軻為/燕太子丹獻燕地圖圖窮匕首見因以匕首揕秦王)
割慈忍愛離邦去里瀝泣共訣抆血相視(服䖍通俗文/曰與死者辭)
(曰訣史記曰今太子請辭訣矣鄭𤣥毛詩箋曰徃矣决/别之辭訣與决音義同廣雅曰抆拭也泣血已見恨賦)
(抆武/粉切)驅征馬而不顧見行塵之時起(史記曰荆軻遂/發就車不顧)方
銜感於一劍非買價於泉裏(言銜感恩遇故効命於一/劍非買價於泉壤之中也)
(尉僚子吳起曰一/劍之任非将軍也)金石震而色變骨肉悲而心死(燕丹/太子)
(白荆軻與武陽入秦秦王陛㦸而見燕使鼔鐘並發羣/臣皆呼萬嵗武陽大恐面如死灰色戰國策曰武陽色)
(變史記曰聶政刺韓相俠累死因自破面抉眼屠腸而/死莫知其誰韓取政尸暴於市能知者與千金久之莫)
(知其姊曰何愛妾之身而不揚吾弟之名於天下哉乃/之韓市抱尸而哭曰此妾弟軹深井里聶政自殺於尸)
(旁晉楚齊聞之曰非獨政之賢乃其姊亦烈/女莊子仲尼謂顔回曰夫哀莫大於心死)或乃邊郡
未和負羽從軍(司馬相如檄蜀文曰邊郡之士聞烽舉/燧燔漢書曰羽障徼曰邊郡服䖍曰士)
(負羽楊子雲羽獵賦曰䝉循/負羽挾鏌邪而羅者以萬計)遼水無極雁山叅雲(水經/曰遼)
(山在𤣥菟髙句麗縣遼水所出海内西經曰大澤方百/里鳥所生在雁山雁出其間孟子曰太山之髙參天入)
(雲謝承後漢書劉詡/曰程夫人富貴叅雲)閨中風暖陌上草薫(薫香/氣也)日出天
而曜景露下地而騰文鏡朱塵之照爛襲青氣之烟煴
(楚辭曰經堂入奥朱塵筵些王逸曰朱畫承塵也或曰/朱塵紅塵楚辭曰芳菲菲兮襲人易通卦驗曰震東方)
(也主春分日出青氣出震此正/氣也司馬彪注曰襲入也)攀桃李兮不忍别送愛子
兮霑羅裙(言當盛春之時而分别不忍也左氏傳趙盾/曰括君趙氏之愛子杜預曰括趙盾異母弟)
(趙姬文/公女也)至如一赴絶國詎相見期(琴道曰雍門周以琴/見孟嘗君孟嘗君曰)
(先生鼔琴亦能令悲乎周曰臣之所能人悲者無故生/離逺赴絶國無想見期臣為一揮琴而太息未有不悽)
(愴而流涕者絶/國絶逺之國)視喬木兮故里决北梁兮永辭(王充論/衡曰睹)
(喬木知舊都孟子見齊宣王所謂故國者非謂有喬木/之謂也臣非但見其髙大樹木也為有累世修德之臣)
(也楚辭曰濟江海兮/蟬蜕决北梁兮永辭)左右兮魂動親賔兮淚滋(蘇武詩/曰淚為)
(生别/滋)可班荆兮贈恨唯罇酒兮叙悲(方氏傳曰楚聲子/與伍舉俱楚人舉)
(将奔晉聲子将如晉遇之於鄭郊班荆而坐相與食蘇/武詩曰我有一罇酒欲以贈逺人願子留斟酌敘此平)
(生/親)值秋雁兮飛日當白露兮下時怨復怨兮逺山曲去
復去兮長河湄(毛詩曰居河之湄爾/雅曰水草交曰湄)又若君居淄右妾
家河陽(漢書有淄川國又河内/郡有河陽縣淄或為塞)同瓊珮之晨炤共金爐
之夕香(毛詩曰有女同車顔如舜華将翺将翔珮玉瓊/琚司馬相如美人賦曰金爐香薰黼帳周垂)
君結綬兮千里惜瑶草之徒芳(結綬将仕也顔延年秋/胡詩曰帨巾千里外結)
(綬登王基漢書曰蕭育與朱博友長安語曰蕭朱結綬/宋玉髙唐賦曰我帝之季女名曰瑶姬未行而亡封于)
(巫山之臺精魂為草寔為靈芝山海經曰如瑶之山帝/女死焉名曰女尸化為䔄草其葉胥成其花黄其實知)
(兔絲服者媚千人郭璞曰瑶/與䔄並音遥然䔄與瑶同)慙幽閨之琴瑟晦髙臺之
流黄(張載擬四愁詩曰佳人贈我筒竹布便以報之流/黄素環濟要略曰間色有五紺紅縹紫流黄也)
春宫閟此青苔色秋帳含兹明月光(毛詩曰閟宫有恤/毛萇詩傳曰門閉)
(也班婕妤自傷賦曰應門閍弓玉階/苔劉休𤣥擬古詩曰羅帳延秋月)夏簟清兮晝不草
冬釭凝兮夜何長(張儼席賦曰席為冬設簟為夏施夏/侯湛釭燈賦曰秋曰既逝冬夜悠長)
織錦曲兮泣已盡迴文詩兮影獨傷(織錦迴文詩序曰/竇韜秦州被徙沙)
(漠其妻蘇氏秦州臨去别蘇誓不更娶至沙漠更娶/婦蘇氏織錦端中作此迴文詩以贈之符國時人也)儻
有華陰上士服食還仙(列仙傳修芊者魏人也華陰山/下石室中有龍石叚其上取黄)
(精食之後云/不知所之)術既妙而猶學道已寂而未傳(方言曰寂/安静也)
守丹竈而不顧鍊金鼎而方堅(南越志曰長沙郡瀏陽/縣東有王喬山山有合)
(丹竈不顧不顧於世也鍊金鼎鍊金為丹之鼎也抱朴/子曰鄭君唯見授金丹之經又曰九轉丹内神鼎中史)
(記曰黄帝采首山銅鑄鼎鼎成龍/下迎黄帝也方堅其志方堅也)駕鶴上漢驂鸞騰天
(列仙傳曰王子晉吹笙作鳯鳴逰伊洛之間道士浮丘/公接上嵩髙三十餘年後上見桓良曰告我家七月七)
(曰待我緱氏山下望之不能得到舉手謝世人數日去/祠於緱山下雷次宗豫章記曰洪井有鸞岡鶴嶺舊説)
(洪崖先生與子晉乘鸞所憩於此張僧鑒豫章記曰洪/井有鸞岡舊説云洪崖先生乘鸞所憇處也鸞罔西有)
(鶴嶺王子喬控/鶴所經過處)暫逰萬里少别千年(神仙傳曰若士者/仙人也燕人盧敖)
(者秦時遊北海而見若士曰一舉而千里吾猶未之能/今子始至於此乃語窮豈不陋哉馬明先生隨神女還)
(岱見安期生語神女曰昔與女郎逰於/安息西海之際意此未乆已二千年矣)惟世間兮重别
謝主人兮依然(説文曰/謝辭也)下有芍藥之詩佳人之謌(詩溱/洧章)
(刺辭也兵革不息男女相亂淫風大行莫之能救云維/士與女伊其相謔贈之以芍藥注芍藥香草也箋曰伊)
(因也士女徃觀因相與戲謔行夫婦之事其别則送與/芍藥結恩情也漢書李延年歌曰北方有佳人絶世而)
(獨/立)桑中衞女上宫陳娥(衞陳二國名也毛萇桑中章曰/期我乎桑中要我乎上宫送我)
(於淇之上注桑中淇上上宫所期之地箋云此思孟姜/之愛厚己也此期我於桑中要我於上官送我於淇水)
(之上又竹竿章衞女思歸適異國而不見答思而能以/禮也女子有行逺父母兄弟箋云行道也女子之道當)
(嫁耳不以答違婦道也又燕燕章衞莊姜送歸妾也注/莊姜無子陳女戴媯生子名完莊姜以為子莊公薨子)
(完立而州吁殺之戴媯於是大歸莊姜送於野作/詩以見己志方言曰秦晉之間美貎謂之娥)春草
碧色春水緑波送君南浦傷如之何(楚辭曰子交手兮/東行送美人兮南)
(浦/)至乃秋露如珠秋月如珪(陸雲芙容詩曰盈盈河上/露灼灼知明珠遯甲開山)
(圖曰禹逰於東海得玉珪碧色/圓如曰月以自炤目達幽㝠)明月白露光陰徃來與
子之别思心徘徊是以别方不定别理千名(千名言多/也南都賦)
(曰百種/千召)有别必怨有怨必盈(蔡琰詩曰心吐/思兮胸憤盈)使人意奪
神駭心折骨驚(亦互文也左氏傳衞/太子檮曰無折骨)雖淵雲之墨妙嚴
樂之筆精(漢書曰王襃字子淵揚雄字子雲漢書曰嚴/安臨淄人也徐樂燕無終人也上疏言時務)
(上召見乃拜樂/安皆為郎中)金閨之諸彦蘭臺之羣英(金閨金馬門/也史記曰金)
(門官者署承明金馬著作之庭東方朔曰公孫𢎞等待/詔金馬門蘭臺臺名也傅毅班固等為蘭臺令是也論)
(衡曰孝明好文人並徴/蘭臺之官文雄㑹聚)賦有凌雲之稱辯有雕龍之聲
(史記荀卿趙人年五十始來逰學於齊鄒衍之術迂大/而閲辯奭也文難施齊人為諺曰談天衍劉向别録曰)
(鄒衍之所言五德終始天地廣大書言天事故曰談天/雕龍􁀙􁀙修鄒衍之術文飾之若雕鏤龍文故曰雕龍)
誰能摹暫離之状寫永訣之情者乎
　文選巻十六
欽定四庫全書
　文選巻十七　　　　　　　梁　蕭統　編
　　　　　　　　　　　　　唐　李善　註
　論文
　　文賦(并序/)
　　　陸士衡(臧榮緒晉書曰機字士衡吳郡人祖遜/吳丞相父抗吳大司馬機少襲領父兵)
　　　　(為牙門将軍年二十而呉滅退臨舊里與弟/雲勤學積十一年譽流京華聲溢四表被徴)
　　　　(為太子洗馬與弟雲俱居洛司徒張華素重/其名舊相識以文華呈天才綺練當時獨絶)
　　　　(新聲妙句係蹤張蔡/機妙觧情理作文賦)
余每觀才士之所作竊有以得其用心(作謂作文也用/心言士用心於)
(文莊子堯曰/此吾所用心)夫放言遣辭良多變矣(夫作文者放其言/遣其辭多變故非)
(一/體)姸蚩好惡可得而言(文之好惡可得而言論也范曄/後漢書趙壹刺世疾邪曰孰知)
(辨其妍蚩廣雅曰妍好也説文曰妍慧也釋名/曰蚩癡也聲類曰蚩騃也然妍蚩亦好惡也)每自屬
文尤見其情(論衡曰幽思屬文著記美言屬綴也杜預/左氏傳注曰尤甚也士衡自言每屬文甚)
(見為文/之情)恒患意不稱物文不逮意(爾雅曰/逮及也)盖非知之難
能之難也(尚書曰非知之/艱行之惟艱)故作文賦以述先士之盛藻
因論作文之利害所由(利害猶好惡孔安國尚書傳曰/藻水草之有文者故以喻文焉)
他日殆可謂曲盡其妙(言既作此文賦他曰而觀之近/謂委曲盡文之妙道論語鯉曰)
(他曰又獨立趙岐孟子/章句曰他日異日也)至於操斧伐柯雖取則不逺(此/喻)
(見古人之法不逺毛詩曰執柯伐柯其則不逺注則法/也伐柯必用其柯大小長短近取法於柯謂不逺也)
若夫隨手之變良難以辭逮(言作之難也文之隨手變/改則不可以辭逮也莊子)
(輪扁謂桓公曰斲徐則甘而不固疾則苦而不入不/疾不俆得於手而應於心口不能言也有數存焉)盖
所能言者具於此云(盖所言文之體/者具此賦之言)佇中區以𤣥覽頥
情志於典墳(漢書音義張晏曰佇乆俟待也中區區中/也字書曰𤣥幽遠也老子曰滌除𤣥覽河)
(上公曰心居𤣥㝠之處覽知萬物故謂之𤣥覽幽通賦/曰皓頥志而不傾空氏傳楚子曰左史倚相能讀三墳)
(五/典)遵四時以歎逝瞻萬物而思紛(遵循也循四時而歎/其逝徃之事覽視萬)
(物盛衰而思慮紛紜也淮南子/曰四時者春生夏長秋收冬藏)悲落葉於勁秋喜柔條
於芳春(秋草衰落故悲春條敷暢故喜/也淮南子曰木葉落長年悲)心懔懔以懐霜
志眇眇而臨雲(懍懍危懼貎眇眇髙遠貎懐霜臨雲言/髙潔也説文曰懔懔寒也孔融薦禰衡)
(表曰志懐霜雪舞賦曰/氣若浮雲志若秋霜)詠世德之駿烈誦先人之清芬
(言歌詠世有俊德者之盛業先民謂先世之人有清美/芬芳之德而誦勉毛詩曰王配于京世德作求又曰在)
(昔先民/有作)游文章之林府嘉麗藻之彬彬(論語曰文質彬/彬然後君子孔)
(安國注曰彬彬/文質相半之貎)慨投篇而援筆聊宣之乎斯文(韓詩外/傳曰孫)
(叔敖治楚三年而國霸楚史援筆而書之於策/尚書中侯曰𤣥龜負圖出洛周公援筆以寫也)其始也
皆收視反聼耽思傍訊(收視反聽言不視聽也耽思傍/訊静思而求之也毛萇詩傳曰)
(耽樂之乆廣/雅曰訊問也)精騖八極心遊萬仞(精神爽也八極萬仞/言髙逺也淮南子曰)
(八紘之外乃有八極包/咸論語注曰七尺曰仞)其致也情曈曨而彌鮮物昭晰
而互進(爾雅曰致至也琕蒼曰曈曨/欲明也説文曰昭晰明也)傾羣言之瀝液漱
六藝之芳潤(楊子法言曰或問羣言之長曰羣言之長/德言也宋衷曰羣非一也周禮曰六藝禮)
(樂射御/書數也)浮天淵以安流濯下泉而潛浸(言思慮之至無/處不至故上至)
(天淵於安流之中下至下泉於濳浸之所劇秦美新曰/盈塞天淵之間楚辭曰使江水兮安流毛詩曰冽彼下)
(泉浸彼/苞稂)於是沈辭怫悦若逰魚銜鉤而出重淵之深(怫/悦)
(難出/之貎)浮藻聫翩若翰鳥纓繳而墜曽雲之峻(聨翩将墜/貎王弼周)
(易注曰翰髙飛也説文曰繳生/絲縷也謂縷繫矰矢而以弋射)收百世之闕文採千載
之遺韻(論語子曰吾猶/及史之闕文也)謝朝華於已披啓夕秀於未振
(華秀以喻文也/已披言已用也)觀古今之須㬰撫四海於一瞬(髙唐賦/曰須臾)
(之間司馬遷曰卒卒無須臾之間莊子老𣆀曰俛仰之/間再撫四海之外吕氏春秋曰萬世猶一瞬説文曰□)
(闔目數摇/也尸閏切)然後選義按部考辭就班(小雅曰/班次也)抱景者咸
叩懐響者畢彈(言皆叩/擊而用)或因枝以振葉或沿波而討源
(孔安國尚書傳曰順流/而下曰沿源水本也)或本隠以之顯或求易而得難
(言或本之於隠而遂之顯或求之/於易而便得難之或為未非也)或虎變而獸擾或龍
見而鳥瀾(周易曰大人虎變其文炳也言文之來若龍/之見煙雲之上如鳥之在波瀾之中應劭曰)
(擾馴也莊子曰君子尸/居而龍見大波曰瀾)或妥帖而易施或岨峿而不安
(妥帖易施貎公羊傳曰帖服也廣雅曰帖静也王逸楚/辭序曰義多乖異事不妥帖岨峿不安貎楚辭曰圜鑿)
(而方枘兮吾固知其鉏鋙而難入妥他/果切帖土協切岨助舉切峿魚吕切)罄澄心以凝思
眇衆慮而為言(周易曰神也者妙/萬物而為言者也)籠天地於形内挫萬
物於筆端(淮南子曰太一者牢籠天地也説文曰挫折/也韓詩外傳曰辟文士之筆端辟武士之鋒)
(端辟辨士/之舌端)始躑躅於燥吻終流離於濡翰(廣雅曰躑躅/跢跦也鄭𤣥)
(毛詩箋云志徃謂踟蹰也蹢與躑同跢跦與踟跦同蒼/頡篇曰吻脣兩邊也莫粉切字林曰吻口邊流離津液)
(流貎劉公幹詩曰叙意於濡翰毛萇詩傳曰濡漬/也濡如娛切漢書音義韋昭曰翰筆也協韻音寒)理扶
質以立榦文垂條以結繁(文文之體必須以理為本垂/條以樹喻也廣雅曰榦本也)
(鄭𤣥禮記注/曰繁盛也)信情貎之不差故每變而在顔(楚辭曰情/與貌其不)
(變/)思涉樂其必笑方言哀而已歎或操觚以率爾或含
毫而邈然(觚木之方者古人用之以書猶今之簡也史/由急就章曰急就竒觚觚木簡也論語先進)
(篇子路率爾而對毫謂筆毫也王逸楚辭注曰鋭/毛為毫也毛詩曰聽我藐藐毛萇曰藐藐然不入)伊兹
事之可樂固聖賢之所欽(兹事謂文也左氏傳仲尼曰/志有之言足以志文足以言)
(不言誰知其志言/而不文行之不逺)課虚無以責有叩寂寞而求音(春秋/説題)
(辭曰虚生有形淮南/子曰寂寞音之主也)函緜邈於尺素吐滂沛乎寸心(毛/萇)
(詩傳曰函含也古詩曰中有尺素書列子虚矣/文摯謂叔龍曰吾見子之心矣方寸之地)言恢之而彌
廣思按之而逾深(杜預左氏傳注曰恢大也按抑/按也言思慮一發愈深恢大)播芳
蕤之馥馥發青條之森森(説文曰蕤草木華垂貎纂要/曰草木華曰蕤字林曰森多)
(木長貎以喻文采若芳蕤/之香馥青條之森盛也)粲風飛而猋豎鬱雲起乎翰
林(爾雅曰颫颻謂之猋長/揚賦曰翰林以為主人)體有萬殊物無一量(文章之/體有萬)
(變之殊衆物之形無一定之/量也淮南子曰斟酌萬殊)紛紜揮霍形難為狀(紛紜/亂貎)
(揮霍疾貎西京賦/曰跳丸劍之揮霍)辭程才以效伎意司契而為匠(衆辭/俱湊)
(若程才效伎取捨由意類司契為匠老子曰/有德司契論衡曰能雕琢文書謂之史匠也)在有無而
僶俛當淺深而不讓(毛詩曰何有何無僶俛求之僶俛/由勉强也論語子曰當仁不讓於)
(師/)雖離方而遯員期窮形而盡相(方員謂規矩也言文/章在有方圓規矩也)
故夫夸目者尚奢愜心者貴當(其事既殊為文亦異故/欲夸日者為文尚奢欲)
(快心者為文貴當/愜猶快也起頰切)言窮者無隘論達者唯曠(其言窮賤/者立説無)
(非湫隘其論通達/者發言唯存放曠)詩縁情而綺靡賦體物而瀏亮(詩以/言志)
(故曰縁情賦以陳事故曰體物綺靡精妙之言瀏亮清/明之稱漢書甘泉賦曰瀏清也字林曰清瀏流也)
碑披文以相質誄纒緜而悽愴(碑以叙德故文質相半/誄以陳哀故纒緜悽愴)
銘博約而温潤箴頓挫而清壯(博約謂事博文約也銘/以題勒示後故博約温)
(潤箴以譏刺得/失故頓挫清壯)頌優㳺以彬蔚論精㣲而朗暢(頌以襃/述功美)
(以辭為主故優㳺彬蔚論以評議臧否以當為宗/故精㣲朗暢彬蔚已見上文漢書音義曰暢通也)奏平
徹以閒雅説煒曄而譎誑(奏以陳情叙事故平徹閒雅/説以感動為先故煒曄譎誑)
雖區分之在兹亦禁邪而制放要辭達而理舉故無取
乎穴長(論語子曰辭達而已矣文頴漢書注曰宂散/也如勇切言文章體要在辭達而理舉也)其
為物也多姿其為體也屢遷(萬物萬形故曰多姿文非/一則故曰屢遷琴賦曰既)
(豐瞻以多姿周易/曰為道也屢遷)其㑹意也尚巧其遣言也貴妍暨音
聲之迭代若五色之相宣(言音聲迭代而成文章若五/色相宣而為繡也爾雅曰暨)
(及也又曰迭更也論衡曰學士文章其猶絲/帛之有五色之功杜預左氏傳注曰宣明也)雖逝止之
無常固﨑錡而難便(言雖逝止無常唯情所適以其體/多變故﨑錡難便也逝止猶去留)
(也﨑錡不安貎楚辭曰嶔/岑﨑錡﨑音綺錡音蟻)苟達變而識次猶開流以納
泉(言其/易也)如失機而後㑹恒操末以續顛(言失/次也)謬𤣥黃之
秩叙故淟涊而不鮮(言音韻失宜類繡之𤣥黄謬叙故/淟涊垢濁而不鮮明也禮記曰朱)
(緑之𤣥黄之以為黼黻文章楚辭曰/切淟涊之流俗王逸曰淟涊垢濁也)或仰逼於先條或
俯侵於後章(廣雅曰條科條也凡為文之體先/後皆須意别不能者則有此累)或辭害
而理比或言順而意妨(周易曰比輔也/説文曰妨害也)離之則雙美合
之則兩傷考殿最於錙銖定去留於毫芒(漢書音義項/岱曰殿負也)
(最善也韋昭曰第上為最極下曰殿又曰下功曰殿上/功曰最鄭𤣥禮記注曰八兩為錙漢書曰黄鐘之一籥)
(容千二百黍重十二銖然百黍重一銖也應劭漢書注/曰十黍為一絫十絫為一銖荅賔戲曰鋭思毫芒之内)
(音義曰芒稻/芒毫兔毫)苟銓衡之所裁固應繩其必當(言銓衡所/裁苟有輕)
(重雖應繩墨須必除之聲類蒼頡篇曰銓稱也曰銓所/以稱物也七全切漢書曰衡平也平輕重也尚書曰惟)
(木從繩則正莊子曰/匠石治木直者應繩)或文繁理富而意不指適極無兩
致盡不可益(言其理既極而無兩致/其言又盡而不可益)立片言而居要乃
一篇之警策(以文喻馬也言馬因警策而彌駮以喻文/資片言而益明也夫駕之法以策駕乘今)
(以一言之好最於衆辭若策驅馳故云警策論語子曰/片言可以折獄左氏傳繞朝贈士㑹以馬策曹子建應)
(詔詩曰僕夫警策鄭𤣥/周禮注曰警敕戒也)雖衆辭之有條必待兹而效績
(必待警策之言以効其功也魯語公/父文伯之母曰男女效績愆則有辟)亮功多而累寡故
取足而不易(言其功既多為累益寡故/以取足而不改易其文)或藻思綺合清
麗千眠(説文曰謂文藻思如/綺㑹千眠光色盛貎)炳若縟繡悽若繁絃(説文/曰縟)
(繁彩色也又繡五色彩備也蔡/邕琴賦曰繁絃既抑雅音復揚)必所擬之不殊乃闇合
乎曩篇(言所擬不異闇合昔之曩篇/爾雅曰曩乆也謂乆舊也)雖杼軸於予懐怵
他人之我先(杼軸以織喻也雖出自己情懼/佗人先己也毛詩曰杼軸其空)苟傷亷而
愆義亦雖愛而必捐(言佗人言我雖愛之必須去之也/王逸楚辭注曰不受曰亷説文曰)
(捐棄/也)或苕發頴豎離衆絶致(苕草之苕也言作文利害/理難俱美或有一句同乎)
(苕發頴豎離於衆辭絶於致思也毛詩傳曰苕陵苕頴/也孫卿子曰䝉鳩為巢繫之葦苕小雅曰禾穂謂之)形
不可逐響難為係(言方之於影而形不可逐譬之於聲/而響難係也鶡冠子曰影之隨形響)
(之應/聲)塊孤立而特峙非常音之所緯(文之綺麗若經緯/相成一句既佳塊)
(然孤立而特峙非/常音所能緯也)心牢落而無偶意徘徊而不能揥(牢/落)
(猶遼落也言思心牢落而無偶揥之意徘徊而未能也/蔡邕瞽師賦曰時牢落以失次咢􁀙蹇而陽絶説文曰)
(揥取也佗狄切協韻佗/帝切或為禘禘猶去也)石韞玉而山輝水懐珠而川媚
(雖無佳偶因而留之譬若水石之藏珠玉山川為之輝/媚也尸子曰水中折者有玉圓折者有珠孫卿子曰玉)
(在山而水潤淵生珠而岸不枯髙氏注玊陽中之陰故/能潤澤草珠陰中之陽有明故崖不枯廣雅曰韞藏也)
彼榛楛之勿翦亦䝉榮於集翠(榛楛喻庸音也以珠玉/之句既存故榛楛之辭)
(亦美毛詩曰榛楛濟濟郭璞山海/經注曰榛小栗楛木可以為箭)綴下里於白雪吾亦
濟夫所偉(言以此庸音而偶彼佳句譬以下里鄙曲綴/於白雪之髙唱吾雖知美惡不倫然且以益)
(夫所偉也宋玉對楚王問曰客有歌於郢中者其始曰/下里宋玉笛賦曰師曠為白雪之曲淮南子曰師曠奏)
(白雪而神禽下降白雪五十絃瑟樂曲名下/里俗之謡歌説文曰偉猶竒也協韻禹貴切)或託言於
短韻對窮迹而孤興(短韻小文也言文小而事寡故/曰窮迹迹窮而無偶故曰孤興)俯
寂寞而無友仰寥廓而莫承(言事寡而無偶俯求之則/寂寞而無友仰應之則寥)
(廓而無/所承)譬偏絃之獨張含清唱而靡應(言累句以成文/猶衆絃之成曲)
(今短韻孤起譬偏絃之獨張絃之獨張含清唱而無應/韻之孤起藴麗則而莫承也毛萇詩傳曰靡無也應於)
(興/切)或寄辭於瘁音言徒靡而弗華(瘁音謂惡辭也靡美/也言空美而不光華)
(也班固漢書贊曰纎㣲憔悴之音作/而民思憂薛君韓詩章句曰靡好也)混妍蚩而成體累
良質而為瑕(妍謂言靡蚩謂瘁音既混妍蚩共為一體/翻累良質而為瑕也禮記曰玉瑕不掩瑜)
(鄭𤣥曰瑕玉之/病也胡加切)象下管之偏疾故雖應而不和(言其音/既瘁其)
(言徒靡類乎下管其聲偏疾升歌與之間奏雖復相應/而不和諧杜預左氏傳注曰象類也禮記曰升歌清廟)
(下管象武王肅家語注曰/下管堂下吹管象武舞也)或遺理以存異徒尋虚而逐
㣲言寡情而鮮愛辭浮漂而不歸(漂猶流也不歸/謂不歸於實)猶絃
么而徽急故雖和而不悲(説文么小也於遥切淮南子/曰鄒忌一徽琴而威王終乆)
(悲許慎注曰鼓琴循絃謂之徽悲雅/俱有所以成樂直雅而無悲則不成)或奔放以諧合務
嘈囋而妖冶(埤蒼曰嘈啈聲貎啈/與囋及囐同才曷切)徒悦目而偶俗固髙
聲而曲下(言聲雖髙而曲下張衡舞賦曰既娛心/以悦目廣雅曰偶諧也耦與偶古字通)寤防
露與桑間又雖悲而不雅(防露未詳一曰謝靈運山居/賦曰楚客放而防露作注曰)
(楚人放逐東方朔感江潭而作七諌然靈運有七諌有亡/防露之言遂以七諌為防露也禮記曰桑間濮上之音)
(國之音也鄭𤣥曰濮水之上地/有桑間先亡國之音於此水上)或清虚以婉約每除煩
而去濫(左氏傳君子曰/臣除煩而去惑)闕大羮之遺味同朱絃之清汜
雖一唱而三歎固既雅而不豔(言作文之體必須文質/相半雅豔相資令文少)
(而質多故既雅而不豔比之大羮而闕其餘味方之古/樂而同清汜言質之甚也餘味謂樂羮皆古不能備其)
(五聲五味故曰有餘也禮記曰清廟之瑟朱絃而疏越/一唱而三歎有遺音者矣大饗之禮尚𤣥酒而俎腥魚)
(大羮不和有遺味者矣鄭𤣥曰朱絃練朱絃也練則聲/濁越瑟底孔盡疏之使聲遲唱發歌句者三歎三人從)
(而歎之大羮肉湆不調以鹽菜也遺猶餘也然大/羮之有餘味以為古矣而又闕之甚之之辭也)若夫
豐約之裁俯仰之形(廣雅曰/約儉也)因宜適變曲有㣲情(毛萇/詩傳)
(曰適之也楚辭曰結㣲情/以陳辭説文曰㣲妙也)或言拙而喻巧或理朴而辭
輕或襲故而彌新或㳂濁而更清(孔安國尚書傳曰襲/因也禮記曰明王以)
(相㳂鄭𤣥曰/㳂猶因述也)或覽之而必察或研之而後精譬猶舞者
赴節以投袂歌者應絃而遣聲(王粲七釋曰邪睨鼔下/亢音赴節左氏傳曰投)
(袂而起杜預/曰投振也)是盖輪扁所不得言故亦非華説之所能
精(莊子曰桓公讀書於堂上輪扁斲輪於堂下釋椎鑿/而上問桓公敢問公之所讀者何言也公曰聖人之)
(言曰聖人在乎公曰死矣輪扁曰然則君之所讀者聖/人之糟粕耳公曰寡人讀書輪人安得議乎有説則可)
(無説則死輪扁曰臣也以臣之事觀之斲輪徐則甘而/不固矣疾則苦而不入矣不徐不疾得於手而應於心)
(口不能言也有數存焉于其間臣不能以喻臣之子臣/之子亦不能受之於臣是以行年七十而老斲輪郭子)
(𤣥云言物各有性效學之無益也李預曰齊桓公也扁/言音篇乂扶緬切斲丁角切謂斲輪之人扁其名也粕)
(音普莫切李預曰酒滓曰糟司馬彪曰爛食曰粕甘緩/也苦急也李曰數術也王充論衡曰虚談竟于華葉之)
(言無根之深安危之際文/人不嗔徒能華説之效也)普辭條與文律良余膺之所
服(尚書帝曰律和聲孔安國曰律六律也禮/記子曰回得一善則拳拳服膺不失之矣)練世情之
常尤識前修之所淑(纒子董無心曰罕得事君子不識/世情尤非也楚辭曰蹇吾法夫前)
(修非時俗之/所服淑善也)雖濬發於巧心或受㰞於拙目(言文之難/不能無累)
(雖復巧心濬發或於拙目/受蚩㰞笑也㰞與蚩同)彼瓊敷與玉藻若中原之有
菽(瓊敷玉藻以喻文也毛詩曰中原有菽庶人采/之毛萇曰中原原中也菽藿也力采者得之)同橐
籥之罔窮與天地乎並育(老子曰天地之間其猶橐籥/乎虚而不屈動而愈出河上)
(公曰橐籥中空虚故能育聲氣也王弼曰橐排橐籥樂/器按槖冶鑄者用以吹火使炎熾説文曰橐囊也音託)
(籥音/樂)雖紛靄於此世嗟不盈於予掬(毛詩曰終朝采緑/不盈一掬毛萇曰)
(緑王蒭兩/手曰掬)患挈鉼之屢空病昌言之難屬(挈瓶喻小智/之人以注在)
(上何休曰挈猶提也左氏傳曰雖有挈瓶之智守不假/器論語曰回也屢空尚書帝曰禹亦昌言孔安國曰昌)
(當也王逸楚辭/注曰屬續也)故踸踔於短韻放庸音以足曲(廣雅曰/踸踔無)
(常也今人以不定為踸踔不定亦無常也莊子曰夔謂/蚿曰吾以一足踸踔而行爾無如矣謂脚長短也踸敕)
(甚切踔敕角切國語曰有短/垣君不踰爾雅曰庸常也)恒遺恨以終篇豈懐盈而
自足(言才恒不足也答賔/戲曰孔終篇於西狩)懼䝉塵於叩缶顧取笑乎鳴
玉(缶瓦器而不鳴更䝉之以塵故取笑乎玉之鳴聲也/文子曰䝉塵而欲無昧不可得也李斯上書曰擊甕)
(叩/缶)若夫應感之㑹通塞之紀(紀綱紀也周易曰不/出户庭知通塞也)來不
可遏去不可止(莊子曰其來不可却其去不可止毛/詩傳曰遏止也孔安國曰遏絶也)藏
若景滅行猶響起(枚乘上書曰景滅迹絶/王命論曰趣時如響起)方天機之駿
利夫何紛而不理(莊子蚿曰今予動吾天機司馬彪曰/天機自然也又太宗師曰其嗜欲深)
(者其天機淺也劉障曰言天機者言萬物/轉動各有天性任之自然不知所由然也)思風發於胸
臆言泉流於脣齒(論衡曰吾言/潏淈而泉出)紛葳蕤以馺遝唯毫素
之所擬(葳蕤盛貎馺遝多貎封禪書曰紛綸萎蕤毫筆/也纂文曰書縑曰素揚雄書曰齎細素四尺)
文徽徽以溢目音泠泠而盈耳(延篤仁孝論曰焕乎爛/兮其溢目也論語曰洋)
(洋乎盈/耳哉)及其六情底滯志徃神留(春秋演孔圖曰詩含/五際六情絶於申宋)
(均曰申申公也仲長子昌言曰喜怒哀樂好惡謂之六/情國語曰夫人氣縱則底底則滯韋昭曰底著也滯廢)
(也/)兀若枯木豁若涸流(莊子曰形固可使如枯木心固/可使如死灰郭象注莊子曰遺)
(身而自得雖掞然而不持坐忘行忘而為之故形若曵/枯木止若聚死灰是以云其神凝也向秀曰死灰枯木)
(取其寂漠無情耳爾雅曰涸竭/也國語泉涸而成采涸水盡也)攬營魂以探頥頓精爽
於自求(自求於文也楚辭曰營魂而升遐周易曰探賾/索隠鉤深致逺左氏傳柴祁曰心之精爽是謂)
(魂魄孟子曰/使自求之)理翳翳而愈伏思乙乙其若抽(方言曰翳/奄也乙抽)
(也乙難出之貎説文曰陰氣尚强其出乙乙然乙音軋/新論曰桓譚嘗欲從子雲學賦子雲曰能讀千賦則善)
(為之矣譚慕子雲之文嘗精思於小賦立感發病彌日/瘳子雲説成帝詞甘泉詔雄作賦思精苦困倦小卧夢)
(五藏出外以手收而内之及覺病喘/悸少氣士衡與弟書曰思苦生疾)是以或竭情而多
悔或率意而寡尤(左氏傳趙武曰范㑹言於晉國竭情/無私淮南子曰人輕小害至於多悔)
(論語子曰言寡尤行/寡悔包曰尤過也)雖兹物之在我非余力之所勠(物/事)
(也勠并也言文之不來非予力之所并/國語曰勠力一心賈逵曰勠力併力也)故時撫空懐而
自愧吾未識夫開塞之所由(開謂天機駿利/塞謂六情底滯)伊兹文之
為用固衆理之所因恢萬里而無閡通億載而為津(言/文)
(能廓萬里而無閡假令億載而今為津法言曰著古昔/之昬昬傳千里之忞忞者莫如書李軌曰昬昬目所不)
(見忞忞心所不通/小雅曰閡限也)俯貽則於來葉仰觀象乎古人(葉世/也幽)
(通賦曰終保己而貽則尚書曰予/恐來世又曰予欲觀古人之象)濟文武於将墜宣風
聲於不泯(論語子貢曰文武之道未墜於地尚書畢命/曰彰善癉惡樹之風聲毛詩曰靡國不泯毛)
(萇曰泯滅也爾/雅曰泯盡也)塗無逺而不彌理無㣲而弗綸(法言曰/彌綸天)
(地之事紀久明逺者莫如書周易曰易與天地/準故能彌綸天地之道王肅曰彌綸纒裹也)配霑潤
於雲雨象變化乎鬼神(論衡曰山大者雲多太山不崇/朝而雨天下然則賢聖有雲雨)
(之智彼其吐文萬牒以上賈子/曰神者變化而無所不為也)被金石而德廣流管絃
而日新(金鐘鼎也石碑碣也言文之善者可被之金石/施之樂章禮記曰金石絲竹樂之器也漢書曰)
(聖王以沒鐘鼔管絃之聲未衰吳越春秋樂師謂越王/曰君王德可刻之於金石聲可託之於管絃毛詩曰漢)
(廣德廣所及也周易/曰日新之謂盛德)
　音樂(樂記曰凡音之起由人心生也人心之動物使/之然也感於物而動故形於聲聲相應故生變)
　　(變成方謂之音比音而樂之及干戚羽旄謂/之樂注曰方猶文章也又曰聲成文謂之音)
　　洞簫賦(漢書音義如淳曰洞者通也簫之無底者/故曰洞簫釋名簫肅也言其聲肅肅然清)
　　　(也大者二十三管長三尺/四寸小者十六管一名籟)
　　　王子淵(漢書曰王褒字子淵蜀人也宣帝時為/諫議大夫帝太子體不安苦忽忽不樂)
　　　　(詔使褒等皆之太子宫娛侍太子朝夕誦書/竒文及自所造作疾平復乃歸太子嘉褒所)
　　　　(為甘泉及洞簫頌令後宫貴人左右皆誦讀卒/之益州有金馬碧雞之寶使襃祀焉於道病)
原夫簫幹之所生兮于江南之丘墟(廣雅曰原本也江/國曰慈母山此山)
(竹作簫笛有妙聲丹陽記曰江寧縣慈母山臨江生簫/管竹王褒賦云于江南之丘墟即此處也其竹圓異衆)
(處自伶倫採竹嶰谷後見此竒故歴代常給樂府/而呼鼓吹山幹小竹也王逸楚辭注曰幹體也)洞條
暢而罕節兮標敷紛以扶疎(條暢條直通暢也罕稀也/言竹節稀疎而相去標竹)
(之扶疎宋玉笛賦曰竒篠異幹/罕節簡支敷紛茂盛扶疎四布)徒觀其旁山側兮則嶇
嶔巋﨑倚巘迤㠧誠可悲乎其不安也(嶇嶔巋﨑皆山/險峻之貎迤㠧)
(邪平之貎言竹生其旁/故欹側不安㠧音靡)彌望儻莾聨延曠盪又足樂乎
其敞閒也(儻莽曠盪寛廣之貎儻佗朗切敞/大貎言竹生敞閒之處又足樂也)託身軀於
后土兮歴萬載而不遷(左氏傳晉大夫謂秦伯曰君履/后土而戴皇天后土地也言竹)
(託生於地經歴萬/載不易其真率也)吸至精之滋熙兮禀蒼色之潤堅(周/易)
(曰精氣為物滋熙潤悦貎孔安國尚/書傳曰禀受也周易曰震為蒼莨竹)感陰陽之變化兮
附性命乎皇天(孫卿子曰陰陽大化/周易曰四時變化)翔風蕭蕭而逕其
末兮迴江流川而溉其山(風賦曰翺翔乎激水之上荆/軻歌曰風蕭蕭兮易水寒言)
(風蕭蕭徑過其末迴江謂江迴曲也説也/文曰溉猶灌也言江之流注灌溉其山)揚素波而撣連
珠兮聲礚礚而㴻淵(吕披曰波水涌也漢武帝秋風辭/曰横中流兮揚素波杜預左氏傳)
(注曰撣湔也湔音贊字林曰礚大聲/也説文曰注灌也㴻與注古字通)朝露清泠而隕其
側兮玉液浸潤而承其根(説文曰液津/也夷石切)孤雌寡鶴娛優
乎其下兮春禽羣嬉翺翔乎其顛(説文曰/嬉樂也)秋蜩不食枹
樸而長吟兮𤣥猿悲嘯搜索乎其間(爾雅曰蜩良蜩方/言曰楚謂蟬為蜩)
(家語子夏曰蟬飲露而不食蜩徒凋切枹音附蒼頡篇/曰朴木皮也上林賦曰𤣥猨素蜼搜索徃來貎搜所求)
(切索所/白切)處幽隠而奥庰兮密漠泊以􁀙猭(廣雅曰奥藏/也説文曰庰)
(蔽也屏與屏同􁤡岶竹密貎􁀙猭相連延貎字書􁀙猭/獸逃走也漠與􁤡同浦百切泊與岶同亡百切􁀙􁀙陳)
(切猭欶/員切)惟詳察其素體兮宜清静而弗諠(方言曰素本/也言審視竹)
(之本體清而/不諠譁也)幸得諡為洞簫兮䝉聖主之渥恩(謚號也/實二切)
(言得諡為簫而恒施用/之䝉聖主之厚恩也)可謂恵而不費兮因天性之自
然(論語子曰因人所利而利之斯不亦恵而不費乎家/語孔子曰器用陶匏以象天地之性也萬物無可以)
(稱之者故其/自然之體)於是般匠施巧䕫妃准法(墨子曰公輸為/雲梯鄭𤣥曰般)
(伎巧者莊子曰匠石之齊見櫟社樹匠伯不顧司馬彪/曰匠石字伯尚書帝曰䕫命汝典樂教胄子妃未詳也)
(一云襄列子曰孔/子就師襄學琴)帯以象牙掍其㑹合(帯猶飾也方言/曰掍同也言以)
(象牙飾其㑹合之際/言功密也掍胡本切)鎪鏤離灑絳脣錯雜(爾雅曰鏤鎪/也離灑鎪鏤)
(之貎絳脣謂簫孔以/朱飾之灑所宜切)鄰菌繚糾羅鱗㨗獵(言蕭之形也/鄰菌繚糾相)
(著貎如羅鱗布列/也㨗獵參差也)膠緻理比挹抐㩎㩶(膠緻理比言細/密也挹抐㩎㩶)
(言中制也北扶至切挹於泣切/抐女立切擫於頰切㩶奴協切)於是乃使夫性昧之宕
冥生不覩天地之體埶闇於白黒之貎形(性昧宕冥謂/天性闇昧過)
(於幽冥也説文曰宕過也生初生也淮/南子曰夫盲者不能别晝夜分白黒矣)　憤伊鬱而酷􁀙
愍眸子之喪精(鄭𤣥禮記注曰憤怒氣充實也伊鬱不/通酷猶甚也蒼頡篇曰􁀙憂貎奴谷切)
(廣雅曰眼珠子謂之眸趙岐/孟子注曰眸子目瞳子也)寡所舒其思慮兮專發憤
乎音聲(言冥生之人而絶所見思慮無所故得專/意發憤在於音聲論語子曰發憤忘食)故吻
吮值夫宫商兮龢紛離其匹溢(言口吻所吮皆遇宫商/紛離匹溢聲四散也字)
(林曰吻口邊也説文/曰吮嗽也似兖切)形旖旎以順吹兮瞋㖤㗅以紆鬱
(言簫聲既發形旖旎以隨之漢書音義張楫曰旖旎猶/阿那也司馬相如賦曰又倚伲以招摇説文曰頥頥也)
(釋名曰㗅咽下埀也言氣之盛而㖤㗅類瞋也楚辭曰/鬱結紆軫王逸曰紆曲也㖤與顄劉並音含㗅音胡)
氣旁迕以飛射兮馳散渙以逫律(旁迕言氣競旁出逓/相逆迕也飛射氣出)
(迅疾也散渙分布也逫/律出遲貎逫知律切)趣從容其勿述兮騖合遝以詭
譎(勿述無所逆誤之貎合遝盛多貎封/禪書曰竒物譎詭詭譎猶竒怪也)或渾沌而潺湲
兮獵若枚折(聲或渾沌不分潺湲或復其聲枚折似枚/之折也雜字曰潺湲水流貎獵聲也詩曰)
(伐其條枚毛萇詩傳曰/枚幹也廣雅曰獵折也)或漫衍而駱驛兮沛焉競溢(漫/衍)
(流溢貎駱驛相/連延貎沛多貎)惏慄密率掩以絶滅(惏憟寒貎恐懼也/風賦曰憯悽淋慄)
(密率安静也/掩止息貎)㘊霵曄踕跳然復出(㘊霵曄踕衆聲疾貎/説文曰跳躍也㘊胡)
(急切霵或為䮶同/助急切跳徒雕切)若乃徐聴其曲度兮㢘察其賦歌(亷亦/察也)
啾咇㘉而将吟兮行鍖銋以龢囉(啾衆聲也咇㘉聲出/貎行猶且也胡庚切)
(鍖銋聲不進貎龢囉聲迭蕩相雜貎/咇音筆㘉音櫛鍖丑錦切銋奴錦切)風鴻洞而不絶兮
優嬈嬈以婆娑(鴻洞相連貎嬈嬈柔弱也婆/娑分散貎廣雅曰嬈竒也)翩緜連以
牢落兮漂乍棄而為他(説文曰漂浮也芳妙切他謂竒/聲也言聲漂結而去棄其舊調)
(而更謂/竒聲)要復遮其蹊徑兮與謳謡乎相龢(謳謡已發簫/聲於其蹊徑)
(要發而遮之與之/相和也龢古和字)故聼其巨音則周流汜濫并包吐含
若慈父之畜子也(韓詩曰夫為人父者必懐慈仁/之愛以畜養其子也含下闇切)其妙
聲則清静厭㥷順叙卑迖若孝子之事父也(妙聲聲之/㣲妙也厭)
(安静貎曹大家列女傳注曰㥷深䆳/也音翳字林曰迖滑也迖佗戻切)科條譬類誠應義
理澎濞慷慨一何壯士(言聲之慷慨如壯士澎濞波浪/相激之聲説文曰慷慨壯士不)
(得志于/心也)優柔温潤又似君子(大戴禮曰優之柔之/禮記曰温潤而澤)故其
武聲則若雷霆輘輷佚豫以沸渭(輘輷大聲也埤蒼曰/沸渭不安貎輘力萌)
(切輷呼萌切沸或為/潰扶味切渭音謂)其仁聲則若颽風紛披容與而施
恵(吕氏春秋曰南方曰颽風颽風/長物故曰施恵容與寛裕之貎)或雜遝以聚斂兮或
拔榝以奮棄(雜遝衆多貎拔榝分散也何休公羊傳/注曰側手擊曰摋拔蒲割切摋蘇割切)悲
愴怳以惻惐兮時恬淡以綏肆(楚辭曰愴怳懭恨兮惻/惐傷痛也廣雅曰恬静)
(也説文曰淡安也綏遲也/王肅尚書注曰肆綏也)被淋灑其靡靡兮時横潰以
陽遂(孔安國尚書傳曰被及也淋灑不絶貎靡靡聲之/細好也横潰旁決貎陽遂清通貎言其聲或盛壯)
(而細密時復横潰而清通也横音吁孟切也/鄭𤣥周禮注曰陽清也又禮記注曰遂達)哀悁悁之可
懐兮良醰醰而有味(毛詩曰中心悁悁説文曰憂煩悁/悒憂貎字林曰悁含怒也於𤣥切)
(又曰醰甜同長/味也火含切)故貪饕者聽之而亷隅兮狠戾者聞之
而不懟(尚書曰貪懫日欽孔安國曰貪饕急懫禮記曰/儒者有砥礪亷隅戰國策曰張儀云趙王狠戾)
(無親爾雅/曰懟怨也)剛毅彊􁄣反仁恩兮嘽唌逸豫戒其失(字書/曰􁄣)
(古文暴字也嘽唌逸豫舒緩自放縱/之貎嘽吐誕切誕切唌音誕)鍾期牙曠悵然而愕立
兮杞梁之妻不能為其氣(吕氏春秋曰伯牙鼔琴志在/太山鍾子期曰善哉巍巍乎)
(若太山須臾志在流水子期曰善哉洋洋若流水子期/死伯牙破琴絶絃終身不復鼓琴以為世無人為鼔琴)
(者按列女傳齊杞植妻也齊莊公襲莒殖戰死杞梁之/妻無子内外無五屬之親既非所歸乃就其夫之屍於)
(其城下而哭之内誠動人道路過者莫不為之揮涕十/日而城為之崩杞梁字殖名也鄭𤣥注禮記曰魯襄公)
(二十九年齊侯襲莒是也列子曰伯牙善鼓琴鍾子期/善聼左氏傳曰師曠侍於晉侯杜預曰師曠晉樂太師)
(字書曰愕驚也操琴曰祀梁妻歎者齊邑芑梁殖之妻/所作也殖死妻歎曰上則無父中則無夫下則無子将)
(何以立吾亦死而已援琴而鼔之/曲終遂自投水而死芑與杞同也)師襄嚴春不敢竄其
巧兮浸淫叔子逺其類(家語孔子學鼓琴於師襄七略/有莊春言琴宋玉笛賦曰於是)
(天旋少陰白曰西靡命嚴眷使叔子浸淫猶漸冉相親/附之意也毛萇詩傳曰昔顔叔子獨處于室隣之嫠婦)
(又獨處室夜暴風雨至屋壞婦人趨而至叔子納之而/使執燭放于平旦蒸盡摍屋而繼之自為避嫌不審矣)
(趙岐孟子章句曰/放至也方徃切)嚚頑朱均惕復慧兮桀跖鬻博儡以
頓顇(左氏傳富辰曰心不則德義之經為頑口不道忠/信之言為嚚史記曰堯子丹朱不肖舜子商鈞亦)
(不肖復彗復黠慧也桀夏桀也跖盗跖也莊子曰施及/三王天下大駭矣下有桀跖上有曽史鬻夏育也古字)
(同博申博也未詳其始陸機夏育贊曰夏育之猛千/載所希申博角勇臨頟奮推儡羸疾貎顇即愁顇也)吹
參差而入道德兮故永御而可貴(楚辭曰吹參差兮誰/思王逸曰參差洞簫)
時奏狡弄則彷徨翺翔(埤蒼曰仿徨/猶彷彿也)或留而不行或行
而不留(言逝止無常狡/急也弄小曲也)愺恅瀾漫亡耦失疇(埤蒼曰􁀙/􁀙寂静也)
(􁀙􁀙與愺恅音義同愺麤老切恅閭草/切瀾漫分散也上林賦曰瀾漫逺遷)薄索合沓罔象
相求(薄迫也索求也合沓重沓也罔象虚無罔象然也/莊子曰黄帝逰赤水之北遺其𤣥珠罔象求之而)
(得/)故知音者樂而悲之不知音者怪而偉之故聞其悲
聲則莫不愴然累欷撆涕抆淚(説文曰撆拭也匹結切/廣雅曰歔悲也抆亦拭)
(亡粉/切)其奏歡娛則莫不憚漫衍凱阿那腲腇者已(憚漫/衍凱)
(歡樂貎阿那腲腇舒遲貎埤蒼曰/腲腇肥貎腲一罪切腇乃罪切)是以蟋蟀蚸蠖蚑行
喘息(言所感深爾雅曰蟋蟀蛩也郭璞曰促織也爾雅/曰蠖蚸蠖也郭璞曰今蝍䖴也周書曰跂行喘息)
(説文曰蚑徐行凡生類之形皆/曰蚑蚑音竒説文曰喘疾息也)螻蟻蝘蜒蠅蠅翊翊(方/言)
(曰南楚謂螻蛄為括螻力侯切爾雅曰蚍蜉大螘螘與/蟻同爾雅曰蜥蜴蝘蜒蝘於典切蜒徒典切蠅蠅翊翊)
(遊行/貎)遷延徙迤魚瞰雞睨(皆蟲之形也遷延徙迤知退/貎魚目不瞑雞好邪視故取)
(喻焉瞰視也/睨邪視也)垂喙䖤轉瞪瞢忘食(韓詩外傳曰蕤賓有/聲倮介之蟲無不延)
(頸以聼説文曰喙口也許穢切或為咮鳥口也都遘切/䖤轉動貎埤蒼曰瞪直視也直耕切瞢視不審諦也莫)
(耕/切)况感陰陽之龢而化風俗之倫哉(家語曰人也者天/地之德陰陽之交)
亂曰狀若㨗武超騰踰曵迅漂巧兮(狀聲之狀也㨗武/言㨗巧曵亦踰也)
(或為跇鄭德曰跇度也/弋制切漂疾也匹妙切)又似流波泡溲汎􁠔趨巇道兮
(泡溲盛多貎汎􁠔微小貎又云波急之聲方言曰泡盛/也薄交切溲所求切汎房法切埤蒼曰􁠔裁有水也所)
(獵切巇道嶮/嶮巇之道)哮呷呟喚躋躓連絶淈殄沌兮(言其聲之大/哮呷呟唤或)
(躋或躓時連時絶淈然相亂殄沌不分也埤蒼曰哮赫/大怒也呼交切杜預左氏傳注曰躋升也将雞切漢書)
(音義韋昭曰躓頓也竹利/切淈胡忽切沌徒損切)攪搜㶅捎逍遥踊躍若壊頽
兮(攪搜㶅捎水聲也壊頽言如物崩壊頹毁也攪/胡卯切搜所卯切㶅胡召切捎所學切)優㳺
流離躊躇稽詣亦足耽兮(韓詩曰搔首躊躇稽詣言聲/稽留如有所詣也蒼頡篇曰)
(詣至/也)頽唐遂徃長辭逺逝漂不還兮(頹唐隕墜貎本/或無此十二字)賴
䝉聖化從容中道樂不淫兮(中於道德雖樂不荒左氏/傳曰吳公子札來聘為之)
(歌頌曰遷而不/淫樂而不荒)條暢洞達中節操兮(言聲有條貫通暢/洞達而中於節操)
終詩卒曲尚餘音兮(言簫中次詩而曲/将盡尚有餘音也)吟氣遺響聨緜
漂撇生微風兮(漂撆餘響少騰相擊之/貎漂匹道切撆匹滅切)連延駱驛變無
窮兮
　　舞賦(并序有按周禮舞師樂師掌教舞有兵舞有/干舞  羽舞有旄舞吕氏春秋曰堯時陰氣)
　　　(湈伏陽氣閉塞徒人舞蹈/以達氣舞者音聲之容也)
　　　傅武仲(范曄後漢書曰傅毅字武仲扶風茂陵/人也少博學建初中肅宗特召文學之)
　　　　(士以毅為蘭臺令史少逸氣亦/與班固為竇憲府司馬早卒)
楚襄王既逰雲夢使宋玉賦髙唐之事(髙唐賦序曰楚/襄王與宋玉逰)
(於雲夢之臺望髙唐之/觀王曰試為寡人賦之)将置酒宴飲(此並假設/為辭也)謂宋玉
曰寡人欲觴羣臣何以娛之(左氏傳曰欒盈觴曲沃/人杜預曰飲酒於曲沃)玉
曰臣聞歌以詠言舞以盡意(尚書曰歌永言孔安國曰/歌詠其義以長其言毛萇)
(詩序曰言之不足故嗟嘆之嗟嘆之不足故詠歌之詠/歌之不足不知手之舞之足之蹈之説苑曰聲樂易良)
(而合於歌/情盡舞意)是以論其詩不如聽其聲(謂言之不足/故詠歌之)聽其
聲不如察其形(謂詠歌之不足故手舞足蹈也言不如/視其舞形鄭𤣥注樂記曰宫商角徴羽)
(雜比曰聲/單出曰音)激楚結風陽阿之舞(張晏曰激楚歌曲也列/女傳曰聽激楚之遺風)
(結風亦曲名上林賦曰䣕郢繽紛激楚結風文穎曰激/衝激急風也結風迴風亦急風也楚地風既自漂疾然)
(歌樂者猶復依激結之急風為節楚辭曰宮庭震驚發/激楚兮淮南子曰夫足蹀陽阿之舞鄭人聽之曰不若)
(延露以和非歌者拙也聽者異/也髙誘曰陽阿古之名倡也)材人之窮觀天下之至
妙噫可以進乎(孔安國尚書傳曰噫恨辭也/鄭𤣥注禮記曰噫沸寤之聲)王曰其如
鄭何(樂記曰鄭衞之音亡國之音也恐其同於鄭舞當/如之何楚辭曰二八齊容起鄭舞王逸曰鄭國舞)
(也/)玉曰小大殊用鄭雅異宜(韓詩曰舞則纂兮薛君/曰言其舞應雅樂也)弛
張之度聖哲所施(禮記孔子曰一張/一弛文武之道)是以樂記千戚之容
雅美蹲蹲之舞(禮記曰干戚羽旄謂之樂鄭𤣥曰干楯/也戚斧也武舞所執也毛詩小雅曰坎)
(坎鼔我蹲蹲舞我一/本或云旌旄之舞)禮設三爵之制頌有醉歸之歌(禮/記)
(曰君子飲酒也禮三爵而油油以退鄭𤣥曰油油悦敬/貎毛詩魯頌曰振振鷺鷺于飛鼔咽咽醉言歸于胥樂)
(兮/)夫咸池六英所以陳清廟協神人也(樂動聲儀曰黄/帝樂曰咸池顓)
(頊樂曰五英帝嚳樂曰六英宋均曰能為天地四時六/合之英華也毛詩曰清廟祀文王也尚書曰八音克諧)
(神人/以和)鄭衞之樂所以娛密坐接歡欣也(禮記曰鄭衞之/音亂世之音)
餘日怡蕩非以風民也其何害哉(餘曰聽覽之餘曰也/怡蕩怡悦放蕩也爾)
(雅曰怡樂也毛/詩序曰風教也)王曰試為寡人賦之玊曰唯唯夫何皎
皎之閒夜兮明月爛以施光(古詩曰明月何皦皦楚/辭曰夜皎皎兮既明)朱
火曄其延起兮燿華屋而熺洞房(古詩曰朱火然其中/青煙颺其間廣雅曰)
(熺熾也虚疑切楚辭/曰姱容修態絙洞房)黼帳袪而結組兮鋪首炳以焜煌
(司馬相如美人賦曰黼帳周垂袪猶舉也長門賦曰張/羅綺之幔帳兮垂楚組之連網漢書曰鋪首鳴説文曰)
(鋪著門/抪首)陳茵席而設坐兮溢金罍而列玉觴(毛詩曰文/茵暢轂鄭)
(𤣥注曰茵蓐也詩曰我姑酌彼金罍鄭𤣥曰君/黄金罍玉觴玉爵也周禮曰朝覲有玉几玉爵)騰觚爵
之斟酌兮漫既醉其康樂(儀禮曰騰觚于賓又曰小臣/請媵爵鄭𤣥曰今文媵皆作)
(騰禮記禮器篇注曰凡觴一升曰爵二升曰觚毛詩曰/既醉以酒楚辭曰吾欣欣兮樂康毛萇詩傳曰康樂也)
嚴顔和而怡懌兮幽情形而外揚(爾雅曰/懌樂也)文人不能懐
其藻兮武毅不能隠其剛(言皆欲騁其能效其技/也左氏傳曰致果為毅)簡惰
跳踃般紛挐兮淵塞沉蕩改恒常兮(言失度也簡惰疎/簡怠惰也埤蒼曰)
(踃跳也先聊切紛挐相著牽引也毛詩/曰其心塞淵毛萇曰塞實也淵深也)於是鄭女出進
二八徐侍(楚辭曰二八齊容起鄭舞淮南子曰鼔舞/作鄭舞髙誘注曰鄭襄也楚王之幸姬善)
(舞名曰鄭舞楚辭曰/二八迭奏女樂羅列)姣服極麗姁媮致態(姁媮和悦貎/熊謂姿態也)
(姣音絞/媮音俞)貎嫽妙以妖蠱兮紅顔曄其揚華(毛萇詩傳曰/嫽好貎理紹)
(切妖蠱淑艷也/揚華揚其光華)眉連娟以増繞兮目流睇而横波(連娟/細貎)
(繞謂曲也言眉細而益曲也上林賦曰長眉連娟横波/言目邪視如水之横流也神女賦曰望余幬而延視兮)
(若流波/之将瀾)珠翠的皪而炤燿兮華袿飛髾而雜纎羅(珠翠/珠及)
(翡翠也説文曰的皪珠光也劉熙釋名曰婦人上服謂/之袿上林賦曰飛纎埀髾司馬彪曰髾燕尾也衣上假)
(飾子虚賦曰雜纎羅/司馬彪曰纎細也)顧形影自整裝順㣲風揮若芳(裝/服)
(也揮動也若杜也美人佩以為/芳香也七發曰榆流波雜杜若)動朱脣紆清陽(動朱脣/将歌也)
(神女賦曰朱脣的其若丹毛詩曰有美/一人清陽婉兮毛詩曰清陽眉目之間)亢音髙歌為樂
之方(杜預左氏傳/注曰方法也)歌曰攄予意以𢎞觀兮繹精靈之所
束(攄散也𢎞大也言靈精有所窘束/今将舒繹之也方言曰繹理也)弛𦂳急之絃張兮
慢未事之骫曲(言将觀舞故𦂳急之絃先已張者今廢/㢮之未事之骫曲者今輕慢之周禮曰)
(骫懸也鄭𤣥曰弛釋下也説文曰𦂳纒綠急也蒼頡篇/曰骫曲也於詭切言鄭衛之末事而委曲順君之好無)
(益故廢/而慢之)舒恢炱之廣度兮濶細體之苛縟(恢炱廣大之/貌苛縟煩數)
(之貌言度之恢炱者更今舒貌體之煩數者使之疎濶/楚辭曰收恢台之孟夏兮炱與台古字通賈逵國語注)
(曰苛煩也賀多切鄭𤣥喪服注曰縟數也言舒/廣大之度則細體之事不利於德者疎而濶之)嘉闗雎
之不淫兮哀蟋蟀之局促(毛詩序曰闗雎樂得淑女以/配君子憂在進賢不淫其色)
(毛詩曰蟋蟀刺晉懷公也儉不中禮蟋蟀在堂嵗韋云/草今我不樂日月其除古詩曰蟋蟀傷局促小見之貌)
啓泰貞之否隔兮超遺物而度俗(太貞太極之氣也否/隔不通也言所否閉)
(隔絶使通之吕氏春秋曰陶唐氏之時陰多滯伏陽道/壅塞乃作舞宣導之莊子孔子謂老𣆀曰先生似遺物)
(離/人)揚激徴騁清角(激徴清角皆雅曲名琴操曰伯牙鼓/琴作激徴之音韓子師曠曰清徴之)
(聲不如/清角)贊舞操奏均曲(舞操而奏操也琴道曰琴有伯/夷之操樂汁圖徴曰聖人立五)
(均均者亦律調五聲之均/也宋均曰長八尺施絃)形態和神意協從容得志不
劫(雍容閒雅得其大體不相廹劫也/協和也鄭𤣥禮記注曰劫脅也)於是躡節鼓陳舒
意自廣(言舞人躡鼓以為節此/鼓既陳故志意舒廣)逰心無垠逺思長想(莊/子)
(曰乘物以逰心/晉灼曰垠崖也)其始興也若俯若仰若來若徃雍容惆
悵不可為象(象形象也謂停節之間形態頓之如惆悵/失志也變態不極不可盡述其形象也)
其少進也若􁀙若行若竦若傾兀動赴度指顧應聲(兀/然)
(而動赴其節度手/指目顧皆應聲曲)羅衣從風長袖交横(王孫子曰衛靈/公侍御數百隨)
(珠照日羅衣從風/韓子曰長袖善舞)駱驛飛散䬃擖合并(駱驛不絶貎䬃/擖屈折貎與曲)
(度相合/并也)鶣􁈇燕居拉㧺鵠驚(鶣􁈇輕貎拉㧺飛/貎鶣音篇拉音獵)綽約閒
靡機迅體輕(綽約美貎閒美閒婉而柔美赴曲機疾體/自輕妙上林賦曰便娟綽約莊子曰約綽)
(若處子埤蒼曰閒雅也機迅體輕/言舞之回折如弩機之發  迅)姿絶倫之妙態懐慤
素之潔清(神女賦曰懐貞亮之潔清説文曰/慤貞也薛君韓詩章句曰素質也)修儀操以
顯志兮獨馳思乎杳冥(修治儀容志操以自顯心志杳/冥謂逺而出冥也對問曰翺翔)
(乎杳冥/之上)在山峨峨在水湯湯與志遷化容不虚生(列子/曰伯)
(牙鼓琴志在登髙山鍾子期曰善哉峨峨乎若太山志期/在流水鍾子期曰善哉湯湯然若江湖伯牙所念鍾子)
(必得之言舞人與志遷化亦如此/者容不虚生必有所象也湯音洋)明詩表指嘳息激昂
(歌中有詩舞人表而明之指而合節表明也韓詩外傳王章/曰魯哀公嘳然太息説文曰嘳太息也嘳與喟同漢書)
(妻謂章曰今在困厄不自激卬如/淳曰激厲抗揚之意也卬我郎切)氣若浮雲志若秋霜
(言既髙/且潔也)觀者増歎諸工莫當(工樂/師也)於是合場逓進按次
而俟(逓迭也俟待也言/待次第而幽也)埒材角妙夸容乃理(晉灼漢書/注曰埒等)
(言闘巧妙也夸猶/美也理謂裝飾也)軼態横出瑰姿譎起眄般鼓則騰清
眸吐哇咬則發皓齒(瑰美也譎異也般鼓之文載籍無/文以諸賦言之似舞人更逓蹈之)
(而為舞節古新成安樂宫辭曰般鼓鐘聲盡為鏗鏘張/衡七盤舞賦曰歴七盤而屣躡又曰般鼓煥以駢羅王)
(粲七釋曰七盤陳於廣庭疇人嚴其齊俟揄皓袖以振/策竦并足而軒跱邪睨鼓下伉音赴節安翹足以徐擊)
(馺頓身而傾折卞蘭許昌宫賦曰振華足以却蹈若将/絶而復連鼓震動而不亂足相續而不并婉轉鼓側蜲)
(蛇丹庭與七盤其逓奏覲輕㨗之翾翾義並同也説文/曰哇謟聲也於佳切咬淫聲也鳥交切楚辭曰美人皓)
(齒□以/姱兮)摘齊行列經營切儗(指摘行列使之齊整經營/徃來之貎摘他歴切相摩)
(切也鄭𤣥禮記注曰儗猶比也魚里切/儗引也言舞人舉引皆有所比儗也)彷彿神動迴翔
竦峙(子虚賦曰若神仙之彷彿/説文曰彷彿見不審也)擊不致策蹈不頓趾(蹈/鼔)
(而足趾不頓/言輕且疾也)翼爾悠徃闇復輟已(言翼然而徃闇而復/趾闇猶奄也古人呼)
(闇殆與奄同方/言曰奄遽也)及至迴身還入廹於急節(已輟止復迴/身旋入舞場)
(逼廹於曲/之急節也)浮騰累跪跗蹋摩跌(言舞者之容也浮騰跳/躍也累跪進跪貎跗蹋)
(摩跌或反足跗以象蹈或以足摩地而揚跌也鄭𤣥禮/記注曰跗足趾也方嘉切字書曰跌足蹠也徒結切)
紆形赴逺漼似摧折(言要之曲折漼然似摧折紆曲其/形以踴其身也漼折貎七罪切)
纎縠蛾飛紛猋若絶(纎縠細縠也蛾飛如蛾之飛也紛/猋飛揚貎上林賦曰垂霧縠大戴)
(禮曰食桑者有緣而蛾/郭璞爾雅注曰蠶蛾也)超􁟀鳥集縱弛殟歿(殟歿舒緩/貎言舞執)
(超逾如鳥疾速飛集也縱弛之際又且舒緩/㢮捨也字林曰鳥􁟀跳也殟鳥骨切歿音沒)蜲蛇姌嫋
雲轉飄曶(説文曰蜲蛇邪行去也姌嫋長貎蜲與逶同/於危切蛇音移姌如劍切嫋音弱如雲轉之)
(疾也飄忽如風之疾也毛萇詩傳/曰迴風為飄曶與忽同呼沒切)體如遊龍袖如素蜺
(逰龍素蜺喻美麗也宋玉神女賦曰婉若遊龍/從風翺翔司馬相如大人賦曰垂絳幡之素􁘌)黎收而
拜曲度究畢(言舞将罷徐收斂容態而拜曲度於是䆒/畢蒼頡篇曰蓫徐也邌與黎同力奚切)
遷延㣲笑退復次列(舞畢退次行列也好/色賦曰遷延引身)觀者稱麗莫
不怡悦於是歡洽宴夜命遣諸客(言懽情已洽而宴迫/於夜故命遣諸客也)
擾攘就駕僕夫正策(埤蒼曰攘疾行貎史記曰天下攘/攘僕夫執駕者策轡也大戴禮曰)
(驪駒在門/僕夫具存)車騎並狎巃嵸逼廹(狎謂多而相排也巃嵸/聚貎巃力董切嵸音總)
良駿逸足蹌捍凌越(駿馬也逸疾也爾雅曰蹌動也蹌/捍馬走疾之貎言馬駿逸奔突而)
(走相凌/越也)龍驤横舉揚鑣飛沫(鄒陽上書曰蛟龍驤首鑣/馬勒旁鉄也馬舉首而横)
(走動鑣則飛/馬口之沫也)馬材不同各相傾奪(傾奪謂/馳競也)或有踰埃赴
轍霆駭電滅(列子伯樂曰天下之馬絶塵弭轍言為踰/越於塵埃之前以赴車轍如雷霆之聲忽)
(驚怱/滅也)蹠地逺羣闇跳獨絶(許慎淮南子注曰蹠踏也逺/出於羣言疾速之甚也鄭𤣥)
(尚書五行傳曰闇跳行疾貎/闇跳獨絶言行急無比也)或有宛足鬱怒般桓不發
(言馬按足緩步鬱怒氣遲留不/發也周易曰初九盤桓利居貞)後徃先至遂為逐末(言/逸)
(材之馬雖後徃而能先至遂為馳/逐者之末也逐者以發足為本)或有矜容愛儀洋洋
習習(鄭𤣥毛詩注曰洋洋莊敬/貎又詩箋云習習和調貎)遲速承意控御緩急(言/遲)
(速任意也毛詩曰又良御忌抑磬控忌毛萇曰止馬曰/控忌辭也音冀家語孔子曰御者同是車馬其所為進)
(退緩急/異也)車音若雷騖驟相及(長門賦曰雷隠隠而響起/聲象君之車音言車聲隠)
(隠如逺雷之/音相連屬也)駱漠而歸雲散城邑(駱漠駱驛汾漢奔馳/之貎中夜車皆歸城)
(邑之中寂然而/空有同雲散也)天王燕胥樂而不佚(毛詩曰邊豆有且/侯氏燕胥胥皆也)
(皆來相與燕也孝/經曰滿而不溢)娛神遺老永年之術優哉㳺哉聊以
永日(家語孔子歌曰優哉㳺哉聊以卒/嵗毛詩曰且以喜樂且以永日)
　
　
　
　
　
　
　
　
　
　
　
　
　
　
　
　文選巻十七
欽定四庫全書
　文選巻十八　　　　　　　梁　蕭統　編
　　　　　　　　　　　　　唐　李善　註
　　長笛賦(并序一周禮笙師掌教吹笛説文曰笛七/孔長  尺四寸今人長笛是也風俗通曰)
　　　(笛滌也蕩滌邪/志納之雅正)
　　　馬季長(范曄後漢書曰馬融字季長扶風茂陵/人也将作大匠嚴之子為人美容貎有)
　　　　(俊才好吹笛為校書郎順帝時遷南郡太守/免與馬皇后親坐髙堂施絳帳前授生徒後)
　　　　(列女樂鄭𤣥盧植皆/其弟子後拜議郎卒)
融既博覽典雅精核數術(仲長子昌言曰精核是非議/之嘉也説文曰覈考實事也)
(核與覈古字通漢書曰術數者皆羲/和卜史之職韋昭曰歴數古術也)又性好音律鼓琴
吹笛而為督郵無留事(韋昭釋名曰督郵主諸縣罸負/殿糾攝之也辯位曰督郵書椽)
(者郵過也此官不自造書主督上官所下所過之書也/史記齊威王語即墨大夫曰自子之居即墨無留事)
獨卧郿平陽鄔中有雒客舍逆旅(漢書右扶風有郿縣/平陽鄔聚邑之名也)
(鄔烏古切毛詩曰王餞于郿毛萇曰地名説文曰鄔小/障也一名庳城在阜部服䖍通俗文曰營居曰鄔左氏)
(傳荀息曰今虢為/不道保為逆旅)吹笛為氣出精列相和(歌録曰古相/和歌十八曲)
(氣出一精列二魏武帝/集有氣出精列二古曲)融去京師(京師謂/洛陽也)踰年蹔聞甚
悲而樂之追慕王子淵枚乘劉伯康傅武仲等簫琴笙
頌唯笛獨無(王子淵作洞簫賦枚乘未詳所作以序言/之當為笙賦文章志曰劉𤣥字伯康明帝)
(時官至中大夫作簧賦/傅毅字武仲作琴賦)故聊復備數作長笛賦其辭曰
惟籦籠之竒生兮于終南之陰崖(字林曰惟有也戴凱/之竹譜曰籦籠竹名)
(毛詩曰終南何有毛萇曰周之山名/尚書大傳曰觀乎南山之陰謂山北)託九成之孤岑兮
臨萬仞之石磎(山海經曰桓山四成郭璞曰成亦重也/言九者數之多也爾雅曰山小髙曰岑)
(孔安國曰八尺曰仞包氏曰七尺曰仞爾雅曰/山凟無所通谿尸子曰焦原者臨萬仞之谿)特箭槀
而莖立兮獨聆風於極危(箭橐二竹名也言似二竹或/生而莖立或生於極危爾雅)
(曰東南之美者㑹稽之竹箭焉郭璞方言注曰箭者竹/名也鄭𤣥周禮注曰箭幹謂之槀尚書曰惟箘簵楛鄭)
(𤣥曰菌簵聆風也/蒼頡篇曰聆聽也)秋潦潄其下趾兮冬雪揣封乎其枝
(説文曰潦雨水也鄭𤣥周禮注曰潄齧也爾雅曰趾足/也鄭𤣥毛詩箋曰團聚貎揣與團古字通徒歡切漢書)
(音義孟康/曰揣持也)巓根跱之𣙗刖兮感迴飈而将頽(巓根根/生於顛)
(也作顛根将顛墜也𣙗刖危貎感觸也爾雅曰飇/颻謂之猋猋與飇同頽落也𣙗五結切刖五剖切)夫其
面旁則重巘増石簡積頵砡(面前也爾雅曰重巘隒郭/璞曰謂山形如累巘巘曰)
(甑山状似之因以名也又曰簡大也説文曰/頵頭頵也丘隕切字林曰砡齊頭也牛文切)兀㟺狋􁘶
傾􁀈倚伏(兀㟺狋􁘶􁳊峻之貎㟺方/于切狋助緇切􁘶魚飢切)庨窌巧老港洞坑
谷(庨窌巧老深空之貎港洞相通也/庨苦交切窌郎交切港胡貢切)嶰壑澮㟋􁤑窞巖
􁊏(爾雅曰小山别大山曰嶰又兩山夾澗也澮㟋嶰壑/深平之貎鄭𤣥曰澮所以通水於川也㟋音兑􁤑即)
(坎也周易曰入於坎窞凶王弼曰最處塪底也説文曰/窞坎中小坎也徒感切巖深巖也説文曰巖岸也巖􁊏)
(不平也廣雅曰􁊏窟也/字從穴從復扶復切)運裛窏洝岡連嶺屬(運裛迴旋/相纒也窏)
(洝卑曲不平也屬連/也窏於孤切洝音按)林簫蔓荆森槮柞樸(説文曰篠小/竹也簫與篠)
(通本革經曰蔓荆實味苦森槮木長貎鄭𤣥/毛詩箋曰柞櫟也子落切樸包木也𥙷木切)於是山水
猥至渟涔障潰(廣雅曰猥衆也埤蒼曰渟水止也薛君/韓詩章句曰涔漁池也音岑賈逵國語)
(注曰障防也字/林曰潰旁決也)顄淡滂流碓投瀺穴(顄淡水摇蕩貎顄/胡感切淡徒敢切)
(碓投似碓之所投也説文曰碓舂也都隊切瀺水注/聲也字林曰流水行也瀺穴瀺注隙穴也士咸切)争
湍苹縈汨活澎濞(許慎淮南子注曰湍水疾也苹縈迴/旋之貎汨活疾貎字林曰澎濞水瀑)
(至聲也苹普耕切汨/古沒切活古活切)波瀾鱗淪窊隆詭戾(爾雅曰大波/為瀾郭璞曰)
(言藴淪也鱗淪相次貎説文曰窊邪下/也窊隆髙下貎詭戾乖違貎窊烏𤓰切)􁥆瀑噴沬犇遯
碭突(􁥆瀑沸湧貎噴沬/跳沬也碭徒郎切)摇演其山動杌其根者嵗五六
而至焉(説文曰搖動也賈逵國語注曰演引也張楫/注漢書上林賦曰杌摇也字林曰至到也)是
以間介無蹊人迹罕到(孟子曰山徑之蹊間介然用之/而成路趙岐曰介然人用之不)
(止則蹊成於路杜預注左氏傳曰介猶間也間介一也/蹊徑也言山間隔絶無有蹊徑也漢書曰舟車所不至)
(人迹所/不及)猨蜼晝吟鼯䑕夜呌(爾雅曰蜼卭鼻而長尾張/楫上林賦注曰蜼似獮猴)
(而大郭璞爾雅注曰鼯䑕一名夷鴫状如/小狐似蝙蝠肉翅亦謂之飛生聲如人呼)寒熊振頷特
麚昏髟(振動也方言曰頷頤也胡感切爾雅曰麚鹿狀/昏視髟萇髦也言或顧視或振髦昏昌夷切髟)
(方妙/切)山雞晨羣壄雉鼂雊(毛詩曰雉之朝雊尚求其雌/説文曰雄雞之鳴為雊壄古)
(野字鼂/古朝字)求偶鳴子悲號長嘯由衍識道噍噍讙譟(由衍/行貎)
(羽獵賦曰噍噍昆鳴噍子由/切鄭𤣥周禮注曰譟讙也)經涉其左右哤聒其前後
者無晝夜而息焉(左右謂林之左右國語管子曰四民/雜處則其言庬哤聒雜聲也説文曰)
(聒讙/語也)夫固危殆險巇之所迫也(險巇猶/傾側也)衆哀集悲之所
積也故其應清風也纎末奮䈾錚鐄謍嗃(方言曰䈾動/也䈾與稍同)
(所交切謍嗃並謂其聲也錚鐄聲也錚士庚切説文曰/錚金聲鐄與鍠同音宏字林曰謍小聲也呼宏切埤蒼)
(曰嗃大呼/也呼交切)若絙瑟促柱號鍾髙調(淮南子曰張瑟者小/絃絙大絃緩髙氏注)
(曰絙急也楚辭曰絙瑟兮交鼔又曰破伯牙之號鍾/王逸曰絙急張絃也博物志曰藍脇號鍾  善琴名)於
是放臣逐子棄妻離友彭胥伯竒哀姜孝己(彭彭咸胥/伍子胥也)
(琴操曰尹吉甫周上卿人也有子伯竒伯竒母死更娶/後妻生伯邦乃譖伯竒於吉甫曰見妾有美色然有欲)
(心吉甫曰伯竒為人慈仁豈有此也妻曰試置空居中/君登樓而察之後妻知伯竒仁孝乃取毒蜂縁衣領伯)
(竒前持之於是吉甫大怒放伯竒於野宣王出逰吉甫/從伯竒乃作歌感之於宣王宣王曰此放子辭吉甫乃)
(收伯竒射殺後妻左傳曰魯哀公夫人姜氏歸於齊将/行哭而過市曰天乎仲為不道殺適立庶市人皆哭魯)
(人謂之哀姜帝王世紀曰髙宗有賢子孝己其母早死/髙宗惑後妻之言放之而死天下哀之尸子曰孝己事)
(親一夜而五起視衣厚薄枕之髙下也家語曰曽子遣/妻告其子曰髙宗以後妻殺孝己尹吉甫以後妻放伯)
(竒吾上不及髙宗中不乎/及吉甫庸知得免於非)欑乎下風收精注耳(收精不窺/注耳専聼)
靁歎頽息搯膺擗摽(歎聲若雷息聲若頽也楚辭曰呼/増歎兮如雷靁與雷古今字也爾)
(雅曰焚輪謂之頽郭璞曰暴風從上下也埤蒼曰搯爪/也説文曰膺胸也國語曰無搯膺韋昭曰搯叩也苦洽)
(切魏書程昱傳曰昱於魏武前忿争聲氣忿髙邊貎/人搯之乃止毛詩曰寤擗有摽毛萇曰擗摽拊心)泣血
泫流交横而下(毛詩曰䑕思泣血禮記曰髙子臯之執/親之喪泣血三年未嘗見齒楚辭曰横)
(垂涕兮/泫流)通旦忘寐不能自禦(淮南子曰病疵瘕者通旦/不寐鄭𤣥周禮注曰禦禁)
(也/)於是乃使魯般宋翟構雲梯抗浮柱(魯宋二國名也/淮南子曰魯般)
(古之巧人注公輸班也為木鳶而飛論衡曰魯班𤣥木/為鳶飛三日不下為毋作木車木人為御機闗一發遂)
(去不還人謂班母亡翟墨子之名也墨于曰公輸般為/雲梯重成大山四起所謂善攻其也必取宋於是墨子)
(見公輸般而止之張湛列子注曰雲梯可以凌虚甘泉/賦曰抗浮柱之飛榱按墨子削竹以為鵲鵲三日不行)
(韓子云為大鳶三年不飛一日而敗抱朴子曰墨子名/翟宋人或云孔子時人或云在後今案其人在七十弟)
(子後/也)蹉纎根跋□縷(言以足蹉蹋纎根又跋􁀙細縷也/蹉七何切一作槎埤蒼曰槎檞也)
(方言曰□小也縷言細似縷也上林賦曰布結􁓾顔監/注蔓生著地之處皆生細根如相結故名縷今俗呼鼓)
(筝草而㓜童對銜之手鼓中央則聲如/筝因以名彼雖草名抑亦義兼似縷也)膺陗阤腹陘阻
(言以膺服於陗阤而腹突於陘阻也淮南子曰岸陗者/必阤許慎曰陗峻也七笑切阤落也直紙切字林曰阤)
(小山也爾雅曰山絶陘郭/璞曰連山中斷也陘音刑)逮乎其上匍匐伐取挑截本
末規摹彠矩(聲類曰挑掘也鄭𤣥毛詩箋曰挑之落之/佗堯切説文曰摹規也莫奴切彠亦矱字)
(王逸楚辭注曰矱度/也矩法也彠於縳切)䕫襄比律子野協吕(尚書帝曰䕫/命汝典樂教)
(胄子家語孔子學琴於師襄鄭𤣥周禮注曰比次也周/禮太師掌六律六吕六律陽聲黄鍾太簇姑洗蕤賓夷)
(則無射六吕陰聲大吕應鍾南吕林鍾仲吕夾鍾左氏/傳曰師曠侍於晉侯杜預曰曠晉樂太師子野也孟子)
(曰師曠之聰不以/六律不能正五音)十二畢具黄鍾為主(吕氏春秋曰黄/帝命伶倫為律)
(伶倫制十二簫聼鳯鳥之鳴以别十二律以比黄鍾之/宫故黄鍾宫律之本也髙誘曰六律六吕各有管也故)
(曰十二簫漢書律歴志曰十二陽六為律陰六為吕律/者黄帝之所作也黄帝使伶倫自大夏之西昆侖之陽)
(取竹嶰谷主其厚薄均者斷兩節間吹之以為黄鍾之/律本氣至則應六律六吕者述十二月之音氣也黄鍾)
(律吕之長/故曰為主)撟揉斤械剸掞度擬(蒼頡篇曰矯正也鄭𤣥/周禮注曰揉謂以火撟)
(也如酉切説文曰斤斫木又曰械治也字林曰剸裁也/大丸切又曰剡鋭也周易曰掞木為矢掞與剡音義同)
(度擬量度/比擬也)鏓硐隤墜程表朱裏(説文曰鏓大鑿中木也/然則以木通其中皆曰)
(鏓也蘇董切廣雅曰硐磨也音動説文曰隤墜也徒雷/切爾雅曰墜落也説文曰程示也張晏漢書注曰表猶)
(外/也)定名曰笛以觀賢士(以其滌穢/故可觀士)陳於東階八音俱起
(儀禮大射禮曰樂人宿縣于階東周禮曰播之/以八音孔安國注曰八音金石絲竹匏土革木)食舉雍
徹勸侑君子(食舉謂進食於天子而記樂食竟奏詩之/樂以徹食徹去也蔡雍禮樂志曰天子中)
(樂殿中食舉樂也周禮曰及徹而歌徹鄭𤣥曰歌/之者歌雍也周禮曰王以樂侑食鄭𤣥曰侑助也)然後
退理乎黄門之髙廊(漢書音義如淳曰今樂家五日一/習為理樂桓譚新論曰漢之三主)
(内置黄/門工倡)重丘宋灌名師郭張(漢書曰平原郡重丘縣名/師有名師也宋灌郭張皆)
(其姓/也)工人巧士肄業修聲(工樂人也巧伎巧也賈/逵國語注曰肄習也)於是
遊間公子暇豫王孫(史記曰宛孔氏有逰間公子之名/國語優施曰我教暇豫之事君韋)
(昭曰間暇也服䖍曰諸公間逰戲若衣服觧間士莧切/韋昭曰優㳺閒暇也按史記貨殖傳有逰閒公子飾冠)
(劍連車騎此則韋説/勝間音閑豫樂也)心樂五聲之和耳比八音之調(左/氏)
(傳曰五聲六律杜預/曰五聲宫商角徴羽)乃相與集乎其庭詳觀夫曲𦙍之
繁㑹叢雜何其富也(𦙍亦曲也字或為引蔡雍琴操有/思歸引衞女之所作富謂聲之富)
(也/)紛葩爛漫誠可喜也(紛葩盛/多貎)波散廣衍實可異也(毛/萇)
(詩傳曰/衍益也)牚距劫遌又足怪也(言聲之相逆遌也説文曰/牚柱也鄭𤣥禮記註曰劫)
(脅也郭璞穆天子傳/注曰遌觸也五故切)啾咋嘈啐似華羽兮絞灼激以轉
切(蒼頡篇曰啾衆聲也鄭𤣥周禮注曰咋咋然聲大也/助白切埤蒼曰嘈啐聲貎嘈音曹啐才喝切鶡冠子)
(曰南方萬物華羽焉故調以羽絞/灼激聲相繞激也切猶磨切也)震鬱怫以慿怒兮耾
碭駭以奮肆(楚辭曰怫鬱兮弗陳王逸曰藴積也怫扶/弗切左氏傳蹶由曰今君震電慿怒杜預)
(曰慿大也埤蒼曰耾聲貎碭突/也杜預左氏傳注曰肆放也)氣噴勃以布覆兮乍跱
蹠以狼戾(蒼頡篇曰噴叱也普寸切或作憤妨粉切勃/盛貎布覆周布四覆也跱蹠言其聲跱立如)
(有所蹠蹋也狼戾乖背也戰/國策曰儀曰趙王狼戾無親)靁叩鍜之岌峇兮正瀏漂
以風洌(言音如靁之叩鍜岌峇為聲也蒼頡篇曰鍜椎/也都亂切岌苦協切峇苦合切漢書音義孟康)
(曰瀏清也毛萇詩傳曰漂寒也説/文曰洌清也瀏漂清涼貎洌寒貎)薄湊㑹而凌節兮馳
趣期而赴躓(凌乘也節曲節也趣向/也期㑹也躓謂顚仆也)爾乃聽聲類形狀
似流水又象飛鴻(列子曰伯牙鼓琴志在流水鍾子期/曰洋洋乎若江河琴道曰伯夷操以)
(鴻雁/之音)汜濫溥漠浩浩洋洋(汜濫任波摇蕩之貎説文曰/汜濫也上林賦曰汎滛汜濫)
(溥漠以翮撫水之/貎謂飛鴻之狀也)長矕逺引旋復迴皇(孟康漢書注曰/矕視也莫于切)
(廣雅曰引伸也李允/七疑曰迴皇競集)充屈鬱律瞋菌碨柍(皆衆聲鬱積/競出之貎屈)
(音掘瞋尺鄰切菌去倫/切碨於迴切柍鳥朗切)酆琅磊落駢田磅唐(衆聲宏大/四布之貎)
(酆普萌切琅力耕切磅唐廣大/盤礴也宋玉笛賦曰磅唐千仞)取予時適去就有方(莊/于)
(曰去就取予能知六者塞道者也髙誘吕氏/春秋注曰適中適也毛萇詩傳曰方則也)洪殺衰序
希數必當(鄭𤣥周禮注曰殺減也所届切左氏傳魏獻/子曰遲速衰序杜預曰衰差序次也衰楚危)
(切/)㣲風纎妙若存若亡(老子曰若/存若亡)藎滯抗絶中息更裝
(方言曰燼餘也藎與燼同在進切喪服子夏傳曰/抗極也許慎淮南子注曰裝束也調更裝而奏之)奄忽
滅沒曄然復揚(方言曰奄遽/也曄盛貎)或乃聊慮固䕶專美擅工
(聊慮固䕶精心專一/之貎説文曰擅專也)漂凌絲簧覆冒鼓鍾(漂凌謂漂蕩/凌駕也覆冒)
(謂掩覆冠冒也風俗通曰/簧笙中簧也大笙謂之簧)或乃植持縼纒佁儗寛容(言/聲)
(或植立而相牽引持似於縼纒也説文曰縼以長繩繫/牛也徐絹切漢書音義張景曰二股謂之糾三股謂之)
(纒佁儗寛容之貎佁/勅吏切儗五吏切)簫管備舉金石並隆(毛詩曰既備/乃奏簫管備)
(舉漢書曰石曰磬金曰鍾/鄭𤣥禮記注曰隆盛也)無相奪倫以宣八風(尚書曰/八音克)
(諧無相奪倫吕氏春秋曰舜以䕫為樂正於是正六律/和均五聲以通八風杜預左氏傳注曰八風八方之風)
(金乾主磬其風不周石坎主鼓其風廣漠華艮主笙其/風明庶匏震主蕭其風條竹㢲主祝敔其風清明木離)
(主瑟琴其風景絲坤主鍾其/風凉土兑主壎其風閶闔)律吕既和哀聲五降(左氏/傳醫)
(和對景平公曰先王之樂中聲以降五降之後/不容彈矣杜預曰聲成五降而息也降疲退也)曲終闋
盡餘絃更興(鄭𤣥禮記注曰/闋終也苦宂切)繁手累發密櫛疊重(左氏/傳醫)
(和曰於是有煩手滛聲慆湮心耳乃忘乎和君子不聽/也手煩不已則雜聲並奏記傳所謂鄭衞之聲謂此也)
(樂記曰鄭衞之音亂世之音也又雜樂姦聲以濫溺而/不止鄭音好濫淫志衞音促速煩志言鄭衞之聲煩手)
(雜也密櫛密如櫛也/毛詩曰其比如櫛)踾踧攢仄蜂聚蟻同(踾踧廹蹙貎/攢仄攢聚貎)
(埤蒼曰蹈蹋地聲也字林曰/踧踖不進踾音復踧子六切)衆音猥積以送厥終然後
少息蹔怠雜弄間奏易聽駭耳有所搖演(言變易人之/視聽也摇動)
(也演引也言有/所動引於心)安翔駘蕩從容闡緩(毛萇詩傳曰間代/也莊子曰恵施之)
(材駘蕩而不得駘蕩安翔貎蒼頡篇/曰闡開也漢書曰闡諧慢易之音作)惆悵怨懟窳圔窴
𧹞(字林曰懟怨也窳圔聲下貎圔於洽/切窴𧹞聲緩也窴恥輦切𧹞女善切)聿皇求索乍近
乍逺(聿皇/疾貎)臨危自放若頽復反蚡緼蟠紆緸寃蜿蟺(蚡/緼)
(蟠紆聲相紏紛貎蚡扶云切緼於文切緸寃蜿蟺盤/屈摇動貎鄭𤣥曰蜿委也緸音因蜿於阮切蟺音善)笢
笏抑隠行入諸變(笢笏抑隠手循孔之貎毛萇詩傳曰/行徃也鄭𤣥周禮注曰變猶更也樂)
(成則/更奏)絞槩汨湟五音代轉(絞㮣汨湟音相切磨貎言聲/相絞㮣如水之聲汨湟水流)
(貎絞古切切㮣古愛/切汨于筆切湟音簧)挼拏捘臧逓相乘邅(説文曰挼摧/也奴迴切蒼)
(頡篇挐捽也引也奴家切廣雅曰捘推之也子潰切臧/猶抑也邅邅迴也張連切一云邅當為蹍司馬彪莊子)
(注曰蹍蹈/也女展切)反商下徴每各異善(反商猶變商也淮南子/曰變宫生徴變徴生商)
(變商生羽琴道曰下徴七絃總㑹樞極沈約宋書曰下/徴調法林鍾為宫南宫為商注云第三孔也本正聲黄)
(鍾之羽今為/下徴之商也)故聆曲引者觀法於節奏察度於句投以
知禮制之不可踰越焉(廣雅曰聆聼也引亦曲也蔡邕/琴操曰懐歸引者衞女之所作)
(也琴引者秦時倡屠門髙之所作也禮記曰文采節奏/樂之飾也説文曰逗止也投與逗古字通音豆投句之)
(所止/也)聼簉弄者遥思於古昔虞志於怛惕以知長戚之
不能閒居焉(簉弄盖小曲也説文曰簉倅字如此毛/萇詩傳曰怛怛惕惕憂勞也閒音閑)故
論記其義協比其象徬徨縱肆曠養敞罔老莊之槩也
(老子已見逰天台賦史記曰莊子者蒙人也名周其要/本歸於老子之言其言汪洋自覺其適已也曠苦廣切)
(敞寛大貎/槩猶節也)温直優毅孔孟之方也(尚書曰臯陶曰優而/毅直而温言正直而)
(有温和也溫和正直柔而能毅也史記曰孔子名丘字/仲尼姓孔氏魯昌平鄉鄹邑人又曰孟軻鄒人也序詩)
(書述仲/尼之意)激朗清厲隨光之介也(激切明朗清而能厲厲/列也莊子曰湯将伐桀)
(因卞隨而謀之卞隨曰非吾事也湯又因務光而謀之/務光曰非吾事也湯伐桀克之以讓卞隨隨曰再來漫)
(我以其辱行乃自投桐水而死湯又讓務光光曰無道/之世不踐其土况尊我乎乃自負石而自投瀘水髙士)
(傳曰湯伐桀求道於卞隨隨不應及滅讓於卞隨隨曰/君以我為食天下遂投瀘水而死湯又讓務光光亦投)
(水而死劉熙孟/子注曰介操也)牢刺拂戾諸賁之氣也(牢刺牢落乖刺/也説文曰刺戾)
(也左氏傳曰吳公子光享王鱄諸抽劍刺王説/苑曰勇士孟賁水行不避蛟龍陸行不避虎狼)節觧句
斷管商之制也(史記曰管仲夷吾者頴上人也任政於/齊又曰商君者衞之諸庶孽子也名鞅)
(姓公孫氏好刑名之學/秦封於於商號商君)條決繽紛申韓之察也(言科條/能分决)
(繽紛能整理也史記申不害者京人也學本於黄老而/主刑名又曰韓非者韓之諸公子也喜刑名法術之學)
(見韓稍弱數以書諫韓王王不能用乃觀王者得失之/變作孤憤五蠧説林十萬言秦王見其書曰嗟乎寡人)
(得見與之/㳺死不恨)繁縟絡繹范蔡之説也(辭㫖繁縟又相連續/也説文曰縟彩飾也)
(范雎蔡澤並辯士也范雎已/見西京賦蔡澤見歸田賦)𠢐櫟銚􁱔晳龍之恵也(𠢐/櫟)
(銚􁱔皆分别節制之貎𠢐音棃櫟音歴銚他堯切􁱔胡/麥切左氏傳曰鄭駟㪜殺鄧晢而用其節刑杜預曰鄧)
(晳鄭大夫也史記曰公孫龍趙人為堅白同異之辯晉/太康地記曰汝南西平縣有淵水可用淬刀劍特利故)
(有堅白之論云黄以為堅白以為利也或/辯之曰白所以為不堅黄所以為不利也)上擬法於韶
箾南籥(左氏傳昭二十九年吳公子札來聘魯人為奏/四代樂見舞韶箾者曰德至哉杜預曰舜樂也)
(音簫又曰見舞象箾南籥者曰美哉杜預曰象箾舞者/所執南籥舞也文王樂也南言文王化自北而南謂從)
(岐周被江漢也爾雅釋樂曰大籥謂之産注/籥如笛三孔而短小廣雅曰七孔箾音簫)中取度於
白雪渌水(宋玉諷賦曰臣援琴而鼓之作幽蘭白雪之/曲淮南子曰手㑹渌水之趣髙誘曰淥水古)
(詩/)下采制於延露巴人(淮南子曰歌采菱發陽阿鄙人/聽之不若延露以和宋玉對閒)
(曰客有歌於郢中者/其始曰下里巴人)是以尊卑都鄙賢愚勇懼(毛萇詩/傳曰子)
(都世之美好者鄙陋也吕氏/春秋曰愚智勇懼可得而知)魚鼈禽獸聞之者莫不張
耳鹿駭熊經鳥伸鴟視狼顧拊譟踊躍(鹽鐡論曰邊境/無鹿駭狼顧之)
(憂淮南子曰鴟視而狼顧熊經而鳥伸此養形之/人也莊子音義曰熊經若熊之舉樹而引氣也)各得
其齊人盈所欲(禮記曰樂者樂也君子樂得其道/小人樂得其欲齊分限也在細切)皆反
中和以美風俗(禮記曰喜怒哀樂之未發謂之中發而/皆中節謂之和漢書王尊曰廣教化美)
(風/俗)屈平適樂國介推還受禄(言各反其常性也屈平屈/原也必適樂國而求仕不)
(沉湘流以殞身也史記屈原者名平楚人同姓為懐王/左司徒為上官大夫心害其能讒平及懐王卒襄王立)
(人為令尹子蘭使上官大夫短屈原於襄王王怒而遷/之原至江南乃作懐沙賦於是懐石因投汨羅以死也)
(今言屈平聞此笛聲即還之楚國不投汨羅而死也他/皆放此毛詩曰適彼樂國左氏傳僖二十四年晉侯賞)
(從亡者介之推不言禄禄亦弗及推曰獻公之子九人/唯君在矣忠懐無親内外棄之天未絕晉必将有主主)
(晉祀者非君而誰而二三子以為己力不亦誣乎其母/曰盍亦求之以死誰懟曰尤而效之其又甚焉其母曰)
(能如是乎與汝偕隠遂死而晉/侯求之不獲以綿上為之田)澹臺載尸歸臯魚節其
哭(傅物志曰澹臺滅明之子溺死於江弟子欲收而葬/之明止之曰螻蟻何親魚鼈何仇弟子曰何夫子之)
(不慈乎對曰生為吾子死非吾鬼遂不收塟韓詩外傳/曰孔子出行聞有哭聲甚悲則臯魚也披褐擁劍哭於)
(路左孔子下車而問其故對曰吾少好學周流天下以/後吾親死一失也髙尚其志不事庸君而晩事無成二)
(失也少擇交逰寡親友而老無所託三失也夫樹欲静/而風不止子欲養而親不待徃而不可反者年也逝而)
(不可追者親也吾於是辭矣立哭而死孔子謂/弟子曰識矣於是門人辭歸養親者一十三人)長萬輟
逆謀渠彌不復惡(左傳曰莊十二年長萬南宫萬也弑/宋閔公於蒙澤蒙澤佳地梁國有蒙)
(縣南宫氏長萬名也左傳曰桓十二年傳云初鄭伯将/以髙渠彌為卿昭公惡之因諫不聽昭公立懼其殺己)
(辛卯殺昭公而立公子亹君于謂昭公知所惡矣公子/達曰髙伯其為戮乎復惡已甚矣注曰公子達魯大夫)
(復重本為昭公所惡而復殺君重也昭公鄭/莊公子忽姓髙渠彌名也鄭伯将欲為卿)蒯瞶能退
敵不占成節鄂(左傳曰定十四年衛靈公逐太子蒯瞶/太子奔宋至哀公二年衞靈公卒而立)
(蒯聵之子輒為衞侯晉趙鞅乃納蒯瞶于戚至哀公三/年衞侯輒帥師圍之父子争國為讎敵也韓詩外傳云)
(不占陳不占也齊人崔杼弑莊公陳不占聞君有難将/徃赴之食則失哺上車失軾其僕曰敵在數百里外而)
(懼如是雖徃其益乎占曰死君之難義也無勇私也乃/驅車而奔之至公門之外聞鼔戰之聲遂駭而死君子)
(謂不占無勇而能行義可謂志士矣鄂直也從邑者乃/地名也非此所施也字林曰鄂直言也謂節操蹇鄂而)
(不怯/懦也)王公保其位隠處安林薄(楚辭曰露新夷死林薄/王逸曰草木交曰薄)
宦夫樂其業士子世其宅(淮南子曰古者至德之時農/安其業大夫安其職而處士)
(修其/道)鱏魚喁於水裔仰駟馬而舞𤣥鶴(韓詩外傳曰昔/伯牙鼔琴而潛)
(魚出聽瓠巴鼓琴而六馬仰秣淮南子瓠巴鼔瑟而潛/魚出聽注曰瓠巴楚人也亦善於瑟潛魚出頭於水而)
(聼之淮南子水濁則魚噞喁政苛則人亂汪楚人噞喁/魚出頭也淮南子伯牙鼓琴而鳴馬仰秣即頭仰謂馬)
(笑韓子師曠援琴一奏有𤣥鶴二八來集再奏而列三/奏延頸而鳴舒翼而舞尚書大傳曰虞舜歌樂曰和伯)
(之樂舞/𤣥鶴)于斯時也緜駒吞聲伯牙毁絃(孟子淳于髠曰/昔緜駒處髙唐)
(而齊右善歌/伯牙已見上)瓠巴聑柱磬襄弛懸(列子曰瓠巴鼔琴而/鳥舞魚躍孫卿子曰)
(昔瓠巴鼔琴潛魚出聲江遽文釋曰瓠巴齊人也説文/曰聑安也丁篋切論語曰擊磬襄入于海周禮曰大憂)
(令弛懸鄭𤣥曰弛/釋下也懸鍾架也)留眎􁀙眙累稱屢讚(字林曰􁀙直視/貎蒼頡篇曰􁀙)
(直下視貎五庚切字/林曰眙驚貎勅更切)失容墜席搏拊雷抃(廣雅曰摶擊/也説文曰抃)
(撫手也雷抃/聲如雷也)僬眇睢維涕洟流漫(僬眇睢維目開合之/貎僬子小切方言曰)
(眇小也亡小切聲類曰睢大視也字林曰睢仰目也許/惟切字林曰維持也易曰齎諮涕洟王弼曰齎諮嗟嘆)
(之聲也説文曰洟/鼻液也勅計切)是故可以通靈感物寫神喻意(喻曉/也禮)
(記曰樂和故萬物皆化言可以通於神/靈感致萬物舒寫精神曉喻志意也)致誠效志率作
興事(致極也效驗也尚書咎繇曰率作興事慎乃憲欽/哉孔安國曰憲法也天下率臣下為起治事當慎)
(汝法度敬/其職也)溉盥汙濊澡雪垢滓矣(毛萇詩傳曰溉滌也/古載切本或為槩音)
(義同禮記曰食於質者盥亦滌也公緩切説文曰濊水/多也澡洗手也莊子曰澡雪而精神髙誘淮南子注曰)
(雪拭也説文曰滓澱/也滓壯里切澱音殿)昔庖犧作琴神農造瑟(庖犧即伏/羲也琴操)
(曰昔伏羲氏之作琴所以修身理性反天真也淮/南子曰神農之初作瑟以歸神反望及其天心也)女媧
制簧暴辛為塤(禮記曰女媧之笙簧世本曰女媧作簧/暴辛為塤宋均曰女媧黄帝臣也暴辛)
(周平王時諸侯作塤有三孔郭璞爾雅/注曰塤燒土為之大如雞卵塤虚袁切)垂之和鐘叔之
離磬(禮記曰垂之和鐘叔之離磬鄭𤣥曰垂堯之共/工也世本曰叔舜時人和離謂次序其聲縣也)或
鑠金礱石華睆切錯(皆理器之名也樂汗圖徴曰鑠金/為鐘四時九乳鑠金雖出樂緯此)
(金謂黄金總飾衆器非止鐘也賈逵注傳曰消鑠也説/文曰金有五色黄為長鑠與爍同國語張老曰天子之)
(室斲其椽而礱之加密石焉韋昭曰礱磨也力東切禮/記曰華而睆大夫之簀與鄭𤣥曰華畫也説者以睆為)
(刮節目也晥胡綰切爾雅曰骨謂之切犀謂之剒毛萇/詩傳曰治骨曰切尚書曰錫貢磬錯孔安國曰治玉曰)
(錯/)丸梴彫琢刻鏤鑽笮(韓詩曰松柏丸丸薛君曰取松/與柏然則丸取也漢書音義如)
(淳曰梴擊也舒連切一作延老子曰梃埴以為器河上/公注曰埏和也埴土也和土為食飲之器也淮南子曰)
(陶人克埏埴許重曰埏抒也埴土為也爾雅曰玉謂之/彫石謂之琢郭璞曰治玉石也爾雅曰金謂之鏤木謂)
(之刻郭璞曰治器之名也説文曰鑽所以穿也又曰鑿/穿木也國語臧文仲曰中刑用刀鋸其次用鑽窄韋昭)
(注為笮而賈逵注為鑿然笮/與鑿音義同也鑽子丸切)窮妙極巧曠以日月然後
成器其音如彼(觧嘲曰曠/以日月)唯笛因其天姿不變其材伐
而吹之其聲如此(天姿天然/之姿也)盖亦簡易之義賢人之業
也(周易曰乾以易知坤以簡能易則易知簡則易從易/知則有親易從則有功有親則可久有功則可大可)
(乆則賢人之德可大則賢人/之業此言簡易不煩劇也)若然六器者猶以二皇聖
哲黈益(六器琴瑟簧塤鐘磬淮南子曰二皇鳯至于庭/髙誘曰二皇伏羲神農也聖哲謂女媧暴辛倕)
(叔之流黈猶/􁀙也佗斗切)况笛生乎大漢而學者不識其可以禆助
盛美忽而不讚悲夫(説文曰禆益/也婢移切)有庶士丘仲言其所
由出而不知其𢎞妙(尚書曰庶邦庶士風俗通/曰笛武帝時丘仲所作)其辭曰
近世雙笛從羌起羌人伐竹未及已(風俗通曰笛元羌/出又有羌笛然𦍑)
(笛與笛二器不同長於古笛/有三孔大小異故謂之雙笛)龍鳴水中不見已截竹吹
之聲相似(見胡鍊切/已謂龍也)剡其上孔通洞之裁已當簻便易
持(麤者曰撾細者曰枚言裁笛似當撾故便/而易持也薖馬策也竹𤓰切裁或為材)易京君明
識音律故本四孔加以一君明所加孔後出是謂商聲
五音畢(漢書曰京房字君明漢武帝時人也修易尤好/鍾律知五聲然京房修易故曰易京房笛夲四)
(孔房加一孔於下為商聲故謂五音畢沈約宋書曰笛/京房備其五音言易京者猶如莊周蒙人謂莊蒙及磬)
(襄宋翟/之比)
　　琴賦(并序薰尸子曰舜作五絃之琴以歌南風南/風之  兮可以觧吾民之愠是舜歌也白虎)
　　　(通曰琴者禁也禁人邪/惡歸於正道故謂之琴)
　　　嵇叔夜(臧榮緒晉書曰嵇康字叔夜譙國人㓜有竒/才博覧無所不見拜中散大夫以吕安事誅)
余少好音聲長而翫之(杜預左氏傳/注曰翫習也)以為物有盛衰而
此無變(文子曰夫/物盛則衰)滋味有厭而此不勌(莊子曰聲色滋/味之於人心不)
(待學而樂之左氏傳閻沒女寛曰及饋之畢願以小人/之腹為君子之心屬厭而已説文曰厭從甘由犬㑹意)
(字/也)可以導養神氣宣和情志(管子曰導血氣而求長年/淮南子曰古之人神氣不)
(蕩乎/外)處窮獨而不悶者莫近於音聲也(孟子曰栁下恵/遺佚而不怨阨)
(窮而/不憫)是故復之而不足則吟詠以肆志吟詠之不足則
寄言以廣意(毛詩序曰言之不足故詠歌之詠歌之不/足不知手之舞之杜預左氏傳注曰肆申)
(也尚書曰/詩言志)然八音之氣歌舞之象歴世才士並為之賦
頌其體制風流莫不相襲(淮南子曰晩世風流俗敗禮/義廢仲長子昌言曰乘北風)
(順此流而下走誰復能為此限者/哉孔安國尚書傳曰襲因  也)稱其材幹則以危苦
為上賦其聲音則以悲哀為主美其感化則以垂涕為
貴麗則麗矣然未盡其理也(髙誘戰國策注/曰麗美麗也)推其所由
似元不觧音聲覽其㫖趣亦未達禮樂之情也(趣意也/禮記曰)
(故知禮樂之/情者能作)衆器之中琴德最優(桓譚新論曰八音廣/博琴德最優馬融琴)
(賦曰曠三奏而神物/下降何琴德之深哉)故綴叙所懐以為之賦其辭曰惟
椅梧之所生兮託峻嶽之崇岡(毛詩曰椅桐梓漆爰伐琴/瑟毛萇曰椅梓屬也史記)
(曰龍門有桐樹髙/百尺無枝堪為琴)披重壤以誕載兮參辰極而髙驤(披/開)
(也重壤謂地也泉壤稱九故曰重也毛萇詩傳曰誕大/也載生也爾雅曰北極北辰也孔安國尚書傳曰襄上)
(也驤與/襄同)含天地之醇和兮吸日月之休光(謂包含天地/醇和之氣引)
(日月光明也周易曰/天地絪緼萬物化醇)鬱紛紜以獨茂兮飛英蕤於昊蒼
(説文曰蕤草木/花貎汝誰切)夕納景于虞淵兮旦晞幹於九陽(納藏/也淮)
(南子曰曰入于虞淵之氾又曰入于虞淵是謂黄昏髙/誘曰視物黄也晞乾也幹本也楚辭曰夕晞余身乎九)
(陽王逸曰九陽/謂九天之涯也)經千載以待價兮寂神跱而永康(論語/子曰)
(我待價者也價者/物之數也康安也)且其山川形勢則盤紆隠深磪嵬岑
嵓(盤曲紆屈隠幽深遽也崔嵬髙峻之/貎岑嵓危嶮之形字林曰嵓山巖也)𤣥嶺巉巖岞崿
嶇吟(皆山石崖巘/嶮峻之勢)丹崖嶮巘青壁萬尋若乃重巘増起
偃蹇雲覆(偃蹇髙貎言髙在上/偃蹇然如雲覆下也)邈隆崇以極壯崛巍巍
而特秀(巍巍髙大貎廣/雅曰秀出也)蒸靈液以播雲據神淵而吐溜
(蒸氣上貎言山能蒸出雲以沾潤萬物播布也孔子曰/夫山者興吐風雲以通乎天地之間説文曰津液也溜)
(水流/也)爾乃顛波奔突狂赴争流觸巖觝隈鬱怒彪休(觝/至)
(也隈水曲也/彪休怒貎)洶涌騰薄奮沬揚濤瀄汩澎湃䖤蟺相糾
(瀄汨去疾貎澎湃相戾之形也䖤蟺展轉/也糾繚也䖤於阮切蟺音善糾已虯切)放肆大川濟
乎中州(肆猶緞也中/州猶中國也)安回徐邁寂爾長浮(安回波静皆/去象上林賦)
(曰安翔徐回又/曰寥漻無聲)澹乎洋洋縈抱山丘(説文曰澹/水摇也)詳觀其
區土之所産毓奥宇之所寶植(廣雅曰奥藏也毛/萇詩傳曰宇居也)珍怪
琅玕瑶瑾翕赩(髙唐賦曰珍怪竒偉尚書曰球琳琅玕/皆美玉名説文曰瑾玉名也翕赩盛貎)
(詩傳曰赩/赤色貎)叢集累積奐衍於其側(蒼頡篇奐奐/散貎衍溢也)若乃春
蘭被其東沙棠殖其西(楚辭曰春蘭兮秋菊山海經曰/崑崙之丘有木焉其状如棠而)
(黄華赤實其味如李而無核名/曰沙棠御水人食之使不溺)涓子宅其陽玉醴涌其
前(列子傳曰涓子者齊人好餌木著天地人經三十八/篇釣於澤得符鯉魚中隠於宕山能致風雨造伯陽)
(九山法淮南王少得文不能觧其音㫖其琴心三篇有/條理焉揚雄太𤣥賦曰茹芝英以禦飢飲玉醴以觧渴)
(宋玉笛賦曰丹水涌/其左醴泉流其右)𤣥雲蔭其上翔鸞集其巔清露潤
其膚恵風流其間(邊讓章華臺賦/曰恵風春施)竦肅肅以静謐密微
微其清閒(爾雅曰謐静也/㣲微幽静也)夫所以經營其左右者固以
自然神麗而足思願愛樂矣(東都主人曰/闕庭神麗)於是遯世之
士榮期綺季之疇(周易曰遯世無悶列子曰孔子逰於/泰山見榮啓期行乎郊之野鹿裘帶)
(索鼔琴而歌孔子曰先生何以為樂曰天生萬物惟人/為貴吾得為人一樂也男貴女賤吾得為男二樂也生)
(有不見日月不充襁褓者吾年九十是三樂也貧者士/之常死者人之終處常待終復何憂乎孔子曰能自寛)
(也班固漢書曰漢興有東園公綺里季夏黄公角里先/生當秦之時避世而入商洛深山以待天下之定即四)
(皓也皇甫謐髙土傳曰四/皓皆河内郡人一曰在汲)乃相與登飛梁越幽壑(飛梁/橋也)
(甘泉賦曰歴側/景而絶飛梁)援瓊枝陟峻崿以逰乎其下(莊子曰南/方生樹名)
(瓊/枝)周旋永望邈若陵飛(言若鳥之陵飛左氏傳/史記曰奉君以周旋)邪睨崑
崙俯闞海湄(説文曰睨邪視也崑崙山名也闞/視也毛萇詩傳曰水草交曰湄)指蒼梧
之迢逓臨迴江之威夷(漢書有蒼梧郡山海經曰南方/蒼梧之丘其中有九嶷山舜之)
(所塟在長沙零陵界洞簫賦曰迴江/流川而溉其山韓詩曰周道倭夷)寤時俗之多累仰
箕山之餘輝(髙士傳曰堯讓位於許由由辭曰鷦鷯巢/於深林不過一枝偃䑕飲河不過滿腹隠)
(乎沛澤堯讓不已於是遯於中嶽穎水之陽箕山之下/死因塟於箕山之巔十五里堯因就封其墓號曰箕公)
(子仲武湯城槐里人也吕氏春秋曰昔堯朝許由之下/於沛澤之中曰請屬天下於夫子許由遂之箕山)羡斯
嶽之𢎞厰心慷慨以忘歸(西京賦曰赫昈昈以𢎞敞爾/雅曰愷慷樂也史記曰穆天)
(子見西王母/樂之忘歸)情舒放而逺覽接軒轅之遺音(軒轅黄帝/也遺音謂)
(琴/也)慕老童於騩隅欽泰容之髙吟(山海經曰驪山神耆/童居之其音常如鍾)
(磬音郭璞曰耆童老童也顓頊之子山海經曰顓頊生/老童思𤣥賦曰太容吟曰念哉騩山在三危西九十里)
顧兹梧而興慮思假物以託心(莊子曰不/以身假物)乃斲孫枝准
量所任(説文曰斲斫也張衡應問曰可剖其孫枝鄭𤣥/周禮注曰孫竹枝根之未生者也盖桐孫亦然)
至人攄思制為雅琴(莊子曰不離於貞謂之至人又曰/至人無已神人無功郭象曰無已)
(故順物順物而至/劉向有雅琴賦)乃使離子督墨匠石奮斤(孟子曰離/婁黄帝時)
(人黄帝亡其𤣥珠使離婁索之能視百里之外見秋毫/之末離子離珠也淮南子曰離朱之明察鍼末於百步)
(之外按慎子為離珠周禮禁督逆祀者鄭𤣥曰督正也/字書曰督察也莊子曰匠石之齊見櫟杜樹觀者如市)
(匠石不顧司馬/彪曰石字伯䕫)䕫襄薦法般倕騁神(䕫及師襄班倕/並已見上文)鎪
㑹裛厠朗密調均(鎪㑹謂鎪鏤其縫㑹也裛厠謂裛纒/其填厠之處也説文曰裛纒也廣雅)
(曰厠/間也)華繪彫琢布藻垂文(孔安國尚書傳曰繪/㑹五彩也胡憒切)錯以犀
象籍以翠緑(犀象二獸名/翠緑二色也)絃以園客之絲徽以鍾山之
玉(列仙傳曰園客者濟陰人也常褈五色香草積數十/年食其實一旦有五色神蛾止香樹末客收而薦之)
(以布生桑蠶焉時有好女夜至自稱我與君作妻道蠶/狀客與俱蠶得百頭繭皆如甕繰蘭六十日乃盡訖則)
(俱去莫知所如淮南子曰譬若鍾山之玉/許慎曰鍾山  北陸無日之地出美玉)爰有龍鳯之
象古人之形(西京雜記曰趙后有寶琴曰鳯凰皆以/金玉隠起為龍螭鸞鳯古賢列女之象)伯
牙揮手鍾期聼聲(廣雅曰揮動也吕氏春秋曰伯牙鼔/琴鍾子期聽之志在泰山鍾子期曰)
(善哉巍巍乎若泰山須臾志在流水子期曰湯湯乎若/流水子期死伯牙破琴絕絃終身不復鼔琴以為世無)
(賞音列子曰伯牙善鼔琴鍾子期聼伯牙鼔琴每奏鍾/期輒窮其處伯牙捨琴而嘆曰善哉子之聼夫志相象)
(猶吾心也吾/於何逃聲哉)華容灼爚發采揚明何其麗也(説文曰灼/明也又曰)
(爚火/光也)伶倫比律田連操張(漢書曰黄帝使伶倫自大夏/之西崑崙之陰取竹之嶰谷)
(斷兩節間而吹之以為黄鐘之宫制十二簫以聽鳯凰/之音以比黄鐘之宫皆可以生之是為律本韓子曰田)
(連成竅天下善鼔琴者也然而田連鼔上成竅㩎下而/不成曲或曰成連古之善音者琴操伯牙學琴於成連)
(先生先生曰吾能傳曲而不能移情吾師有方子春善/於琴能作人之情今在東海上子能與我同事之乎伯)
(牙曰夫子有命敢不敬從乃/相與至海上見子春受業焉)進御君子新聲憀亮何其
偉也(憀亮聲清徹貎/亦與聊字義同)及其初調則角羽俱起宫徴相證
(王逸楚辭注/曰證驗也)參發並趣上下累應踸踔磥硌美聲将興
(廣雅曰踸踔無常也磥硌/壯大貎磥與磊同力罪切)固以和昶而足躭矣(廣雅曰/昶通也)
(勅兩/切)爾乃理正聲奏妙曲揚白雪發清角(淮南子曰師/曠奏白雪而)
(神禽下白雪五十絃瑟樂曲未詳韓子曰昔衞公之晉/於濮水上宿夜有鼓吹聲者召師涓撫琴寫之公遂之)
(晉晉平公曰試聽之師曠援琴一奏有𤣥鶴二八來舞/再奏而列三奏延頸鳴舒而舞音中宫商師曠曰不如)
(清角師曠奏之有雲從西北方起之大風起天雨隨之/此言感天起清角為勝宋玉對問曰其為陽春白雪韓)
(子師曠曰清徴/之聲不如清角)紛淋浪以流離奐滛衍而優渥粲奕奕
而髙逝馳岌岌以相屬(廣雅曰奕奕盛貎王逸/楚辭注曰岌岌髙貎)沛騰遌
而競趣翕韡曄而繁縟(韡曄盛貎繁縟聲之細也郭/璞爾雅注曰遌相觸遌也)状
若崇山又象流波浩兮湯湯欝兮峩峩(列子曰伯牙攱/瑟志在登髙山)
(鍾子期曰善哉峩峩今若/泰山志在流水已見上文)怫㥜煩寃紆餘婆娑(怫㥜煩/寃聲藴)
(積不安貎怫扶味切㥜音胃風賦曰/勃鬱煩寃上林賦曰紆餘委蛇)陵縱播逸霍濩紛
葩(言聲陵縱播布而起霍濩然似水聲紛葩開/張貎霍濩盛貎魯靈光殿賦曰霍濩燐亂)檢容授
節應變合度兢名擅業安軌徐步洋洋習習聲烈遐布
含顯媚以送終飄餘響乎泰素(含顯媚之聲以送曲終/也列子曰太素者質之)
(始/也)若乃髙軒飛觀廣厦閒房(軒長廓/之有牕)冬夜肅清朗月垂
光新衣翠粲纓徽流芳(子虚賦曰翕呷翠粲張揖曰翠/粲衣聲也班媫妤自傷賦曰紛)
(翠粲兮紈數聲洛神賦曰按羅衣之璀粲字雖不同其/義一也爾雅曰婦人之徽謂之縭郭璞曰今之香纓也)
於是器冷絃調心閒手敏(毛萇詩傳/曰閒習也)觸􁀙如志唯意所
擬(説文曰批反手擊也與㮰同/蒲結切如志謂如其志意)初涉淥水中奏清徴(渌/水)
(己見上文韓子曰師曠奏/清徴有𤣥鶴二八集廊門)雅昶唐堯終詠微子(七略雅/暢第十)
(七曰瑟道曰堯暢逸又曰堯則兼善天下無不通暢故/謂之暢昶與暢同又曰微子操㣲子傷殷之将亡終不)
(可奈何見鴻鵠/髙飛援琴作操)寛明𢎞潤優逰躇跱(躇跱躊/躇疎跱)拊絃安歌
新聲代起(楚辭曰翔江州而安歌王逸曰安意歌/吟也漢書曰李延年善歌為新變之聲)謌曰
凌扶摇兮憇瀛洲要列子兮為好仇(爾雅曰扶摇風也/莊子曰扶摇而上)
(者九萬里史記曰瀛洲海中仙山也列子曰渤海之中/有山曰瀛洲莊子列子禦風泠然者風仙也劉向上列)
(子表曰列子者鄭人與鄭繆公同時漢書曰列子名/禦㓂先莊子莊子稱之毛詩曰窈窕淑女君子好仇)餐
沆瀣兮帶朝霞眇翩翩兮薄天㳺(鄭𤣥曰餐夕食也説/文曰餐吞也楚辭曰)
(餐六氣而飲沆瀣兮潄正陽而食朝霞凌陽子明經/曰夏食沆瀣沆瀣比方夜半氣也廣雅曰薄至也)齊
萬物兮超自得委性命兮任去留(莊子有齊物篇楚辭/曰漢靈静以恬愉澹)
(無為而自得鵩鳥賦曰/縱軀委命不私與己)激清響以赴㑹何絃歌之綢繆
(㑹節㑹也論語曰子之武城聞絃/歌之聲毛詩傳曰綢繆猶纒綿也)於是曲引向闌衆音
將歇(引亦曲也半在/半罷謂之闌)改韻易調竒弄乃發楊和顔攘皓
腕(舞賦曰嚴顔和而怡懌洛/神賦曰攘皓腕於神滸)飛纎指以馳騖紛㒊譶以
流漫(㒊譶聲多也㒊不及也師立/切説文曰譶疾言也徒合切)或徘徊顧慕擁鬱抑
按盤桓毓養從容柲翫(廣雅曰盤桓不進貎從/容舉動也毓與育同)闥爾奮
逸風駭雲亂(闥疾貎七發曰/波湧而雲亂)牢落凌厲布濩半散(牢落/猶遼)
(落也洞簫賦曰翩綿連以牢落劉歆遂初賦曰過句注/而凌厲上林賦曰布濩宏澤甘泉賦曰半散照爛燦以)
(成/章)豐融披離斐韡奐爛(豐融盛貎風賦曰被麗披離斐/韡明貎斐敷尾切鞾于鬼切風)
(賦曰㫬/奐粲爛)英聲發越采采粲粲(廣雅曰/英美也)或間聲錯糅狀若
詭赴(言其状若詭詐而相赴也/鄭𤣥禮記注曰楺雜也)雙美並進駢馳翼驅(駢/併)
(也翼疾貎蒼頡/篇曰隨後曰驅)初若将乖後卒同趣或曲而不屈直而
不倨(左氏傳吳公子季札聞歌頌曰直而不/倨曲而不屈杜預曰倨敖也居預切)或相凌而
不亂或相離而不殊(左氏傳曰武城人斷其後之木/而不殊漢書音義曰殊猶絕也)時
劫掎以慷慨或怨□而躊躇(説文曰掎徧引也□嬌也子/虚切或作妲古字通假借)
(也妲子也切韓詩曰愛而不見/搔首躊躇躊躇猶躑躅也)忽飄颻以輕邁乍留連
而扶疏(言扶疎/四布也)或參譚繁促複疊攢仄(參譚相隨貎參/七感切譚徒感)
(切一音並依字攢仄聚/聲長笛賦曰踾踧攢仄)從横駱驛奔遯相逼(魯靈光殿/賦曰從横)
(駱/驛)拊嗟累讚間不容息(淮南子曰時之反側間不容息/髙誘曰不容氣息促之甚也)
瓌豔竒偉殫不可識(髙唐賦曰譎詭/竒偉不可究陳)若乃閒舒都雅洪
纎有宜(説文曰閒雅也毛/萇詩傳曰都閒也)清和條昶案衍陸離(案衍不/平貎上)
(林賦曰陰滛案衍之音衍弋/戰切廣雅曰陸離叅差也)穆温柔以怡懌婉順叙而
委蛇(毛萇傳曰婉然美貎委蛇聲長貎鄭/𤣥毛詩箋曰委蛇委曲自得之貎)或乘險投㑹
邀隙趨危(會節會也/邀要也)嚶若離鵾鳴清池翼若游鴻翔曽
崖(蒼頡篇曰嚶嚶鳥聲也琴道曰操似鴻雁詠之/聲張衡舞賦曰含清畦而吟詠若離鵾鳴姑邪)紛文
斐尾慊縿離纚(紛文斐尾文彩貎/慊縿離纚羽毛貎)㣲風餘音靡靡猗猗
(靡靡順風貎/猗猗衆盛貎)或摟􁊛擽捋縹繚潎冽(摟􁊛擽捋皆手撫/拂絃之貎爾雅曰)
(摟牽也劉向孟子注曰摟牽也力頭切説文曰􁊛反手/擊也廣雅曰擽擊也毛詩曰薄言捋之傳曰捋取也縹)
(繚潎洌聲相􁀙激之貎説文曰繚纚也上林/賦曰轉騰潎冽潎冽水波浪貎言聲似也)輕行浮彈
明嫿􁑅恵(説文曰嫿静好也/􁑅察也七祭切)疾而不速留而不滯(左氏/傳吳)
(公子札觀樂頌曰處而不底行/而不流淮南子曰流而不滯)翩綿飄邈微音迅逝逺
而聽之若鸞鳯和鳴戲雲中迫而察之若衆葩敷榮曜
春風(古本葩字為花貎郭璞曰葩為古花字合讀音于/彼切字林音于彼切張衡思𤣥賦曰天地烟煴百)
(草含葩鳴鶴交頸雎鳩相/和以韻推之所以不惑)既豐贍以多姿又善始而令
終(字書曰贍足也封禪書曰豈不善始/善終哉毛詩曰髙朗令終令善也)嗟姣妙以𢎞麗
何變態之無窮(西京賦曰盡/變態乎其中)若夫三春之初麗服以時
(班固終南山賦曰三春之季孟夏之初纂要曰一時三/月謂之三春九十日謂之九春西京賦曰麗服揚菁)
乃攜友生以遨以嬉(毛詩曰雖有兄弟不如友生又/曰以遨以逰説文曰嬉樂也)涉
蘭圃登重基(春秋運斗樞曰/山者地之基)背長林翳華芝(甘泉賦曰/登夫鳯凰)
(而翳/華芝)臨清流賦新詩(楚辭曰竊賦詩之所/明王逸曰賦鋪也)嘉魚龍之逸
豫樂百卉之榮滋(樂動聲儀孔子曰風兩動魚龍仁/義動君子歸田賦曰百卉滋榮)理
重華之遺操慨逺慕而長思(重華謂舜也琴道曰舜操/者昔虞舜聖徳𤣥逺遂升)
(天子喟然念親巍巍上帝/之位不足保援琴作操)若乃華堂曲宴密友近賔蘭
肴兼御㫖酒清醇(邊讓童華臺賦曰蘭肴山竦椒酒/淵流毛詩曰㫖酒思柔醇厚也)進
南荆發西秦(南荆即荆豔楚舞也古妾薄命行歌/曰齊謳楚舞紛紛漢書有秦倡員)紹陵
陽度巴人(宋玉對問曰既而曰陵陽白雪國中唱而和/之者彌寡然集所載與文選不同各隨所用)
(而引之又對曰客有歌/於郢中者始曰巴人)變用雜而並起竦衆聼而駭神
料殊功而比操豈笙籥之能倫若次其曲引所宜則廣
陵止息東武太山(廣陵等曲今並猶存未詳所起應璩/與劉孔才書曰聽廣陵之清散傅𤣥)
(琴賦曰馬融譚思於止息魏武帝樂府有東武吟曹植/有太山梁甫吟左思齊都賦注曰東武太山皆齊之土)
(風謡歌謳吟之曲名也然引應及傳者明古有此/曲轉以相證耳非嵇康之言出於此也佗皆類此)飛龍
鹿鳴鵾雞遊絃(漢書曰房中樂有飛龍章毛詩序曰鹿/鳴宴羣臣也蔡邕琴操曰鹿鳴者周大)
(臣之所作也王道衰大臣知賢者幽隠故彈/絃風諫古相和歌者有鵾雞曲逰絃未詳)更唱迭奏
聲若自然(髙唐賦曰/更唱迭和)流楚窈窕懲躁雪煩(言流行清楚/窈窕之聲足)
(以懲止躁競雪蕩/煩懣也懲直陵切)下逮謡俗蔡氏五曲(歌録曰空侯謡/俗行盖亦古曲)
(未詳本末俗傳蔡氏五曲逰/春渌水坐愁秋思幽居也)王昭楚妃千里别鶴猶有
一切承間簉乏亦有可觀者焉(琴操曰王襄女漢元帝/時獻人後宫以妻單于)
(昭君心念鄉土乃作怨曠之歌歌録曰石崇楚妃歎歌/辭曰楚妃歎莫知其所由楚之賢妃能立德著勲垂名)
(於後唯樊姬焉故令歎詠聲永世不絕疑必爾也相鶴/經曰鶴一舉千里蔡邕琴操曰商陵牧子娶妻五年無)
(子父兄欲為改娶牧子援琴鼔之歎别鶴以舒其憤懣/故曰别鶴操鶴一舉千里故名千里别鶴也崔豹古今)
(注曰别鶴操商陵牧子所作也牧子娶妻五年無子父/母将為之改娶妻聞之中夜起聞鶴聲倚户而悲牧子)
(聞之愴然歌曰将乘北翼隔天端山川悠逺路漫漫攬/衣不寢食後人因以為樂章也漢書音義曰一切權時)
(也簉已/見上文)然非夫曠逺者不能與之嬉遊非夫淵静者不
能與之閒止(莊子老聃曰其/居也淵而静)非夫放達者不能與之無
吝(説文曰吝/亦貪惜也)非夫至精者不能與之析理也(周易曰非/天下之至)
(精其孰能與於此莊子曰/判天下之美析萬物之理)若論其體勢詳其風聲器和
故響逸張急故聲清(説苑曰應侯與賈子坐聞有鼔琴/之聲應侯曰今琴一何怨也賈子)
(曰張急調下使之怨也夫張急者良材也調下者官卑/也取良材而卑官之能無怨乎蔡邕月令章句曰凡絃)
(之緩急為清濁琴𦂳/其絃則清漫則濁)間遼故音庳絃長故徽鳴(間遼謂/絃間遼)
(逺也絃長謂徽闊而絃長也阮籍樂論曰琵琶筝笛間/促而聲髙琴瑟之體間遼而音庳義與此同鄭𤣥周禮)
(注曰庳短也音婢傅毅雅琴賦曰/時促均而增徽接角徴而控商)性㓗静以端理含至
德之和平(禮記曰㓗静精㣲易教也孝經曰昔者先/王有至德要道禮記曰樂行血氣和平)誠
可以感盪心志而發洩幽情矣(説文曰盪除去也舞/賦曰幽情形而外揚)是
故懐戚者聞之莫不憯懔慘悽愀愴傷心(字林曰惨毒/也漢書音義)
(郭璞曰愀變色貎説文曰愴傷也/憯七感切慘七敢切愀七小切)含哀懊咿不能自禁
(字林曰懊咿内悲也列子曰喜懼/抃舞不能自禁懊於六切咿音伊)其康樂者聞之則欨
愉懽釋抃舞踊溢(説文曰欨笑/貎也亦于切)留連瀾漫嗢噱終日(服/䖍)
(通俗篇曰樂不勝謂之嗢/噱嗢烏沒切噱巨略切)若和平者聼之則怡養悦悆
淑穆𤣥真(廣雅曰/飬樂也)恬虚樂古棄事遺身(莊子曰虚静恬/淡者道德之至)
(也又曰棄事/則形不勞)是以伯夷以之亷顔回以之仁(論語子曰/伯夷叔齊)
(餓於首陽之下又曰顔回問仁子曰克已復禮為仁列/子子夏問孔子曰顔回之為仁奚若子曰回之仁賢於)
(丘/)比干以之忠尾生以之信(論語曰比干諫而死莊子/盗跖曰尾生與女子期不)
(來水至不去抱柱而死髙誘注淮南子曰尾/生信人與婦入期於梁下不至而水溺死)恵施以之
辯給萬石以之訥慎(莊子曰恵施多方其書五車髙誘/曰恵施宋人仕魏為恵王相漢書)
(曰萬石君奮恭謹舉朝無比奮長子建次甲次乙次慶/皆以馴行孝謹官至二千石景帝曰石君及四子皆二)
(千石人臣遭寵迺舉集其門凡號奮為萬石君建郎中/令奏下建讀之驚恐曰書馬者與尾而五今乃四不足)
(一譴死矣其為謹雖佗皆如是服䖍曰作馬字下四而/為五建上書奏誤作四慶為太僕御出上問車中幾馬)
(慶策數馬舉手曰四馬/孔安國曰訥遲鈍也)其餘觸類而長所致非一同歸
殊途或文或質(周易曰引而伸之觸類而長之又曰天/下同歸而殊途一致而百慮禮記曰虞)
(夏之質殷周/之文至矣)總中和以統物咸日用而不失(禮記曰樂/者天地之)
(命中和之紀周易曰/百姓日用而不知)其感人動物盖亦𢎞矣(禮記曰樂/其感人深)
于時也金石寢聲匏竹屏氣(孔安國曰/屏除也)王豹輟謳狄牙
喪味(孟子淳于髠曰昔王豹處淇而河西善謳説文曰/謳齊歌也淮南子曰淄澠之水合狄牙嘗而知之)
天吳踊躍於重淵王喬披雲而下墜(山海經曰朝陽之/谷有神名曰天吳)
(是為水伯其形首足尾並入靣而色青楚辭曰/譬若王喬之乘雲兮載赤霄而凌太清)舞鸑鷟
於庭階㳺女飄焉而來萃(説文曰鸑鷟鳯屬神鳥也國/語曰周文王時鸑鷟鳴於岐)
(山韓詩曰漢有㳺女不可求思薛君曰㳺女漢神也言/漢神時見不可求而得之烈女傳曰㳺女漢水神鄭大)
(夫交甫於漢臯見之聘之橘柚張衡/南都賦曰㳺女弄珠於漢臯之曲)感天地以致和况
蚑行之衆類(禮樂曰樂人作樂以應天制禮以應地此/則樂者天之和也洞簫賦曰蟋蟀􁀙蠖蚑)
(行喘息垂喙䖤轉瞪瞢忘食説文/曰蚑行也凡生之類行皆曰蚑)嘉斯器之懿茂詠茲
文以自慰永服御而不厭信古今之所貴(懿美也傅毅/雅琴賦曰明)
(仁義以厲已故/永御而密親)辭曰愔愔琴德不可測兮(劉向雅琴賦/曰逰予心以)
(廣觀且德樂之愔愔韓詩曰/愔愔和悦貎聲類曰和静貎)體清心逺邈難極兮良質
美手遇今世兮紛綸翕響冠衆藝兮識音者希孰能珍
兮(古詩曰不惜歌者/苦但傷知音希)能盡雅琴唯至人兮(賈逵曰/唯獨也)
　　笙賦(周禮笙師掌教笙鄭衆曰笙十二簧爾雅曰/大笙謂之簧郭璞曰列管匏中施簧管端白)
　　　(虎通曰笙者太蔟/之氣衆物之笙也)
　　　潘安仁
河汾之寶有曲沃之懸匏焉(河汾二水名也漢書曰汾/水出汾陽北山又曰河東)
(郡聞喜縣故曲沃也崔豹古今注曰匏/瓠也有柄曰縣匏可為笙曲沃者尤善)鄒魯之珍有汶
陽之孤篠焉(漢書魯國有鄒縣有汶陽縣杜預曰汶水/大山出萊蕪縣説文曰篠小竹戴凱之竹)
(譜曰篠出魯/郡堪為笙也)若乃緜蔓紛敷之麗浸潤靈液之滋隅隈
夷險之勢禽鳥翔集之嬉(鄭𤣥毛詩箋曰隅角/也説文曰隅曲也)固衆作
者之所詳余可得而略之也(賈逵國語注/曰略猶簡也)徒觀其制器
也則審洪纎面短長(周禮曰審曲面勢以飭五材鄭司/農曰察五材曲直方面形勢之宜)
􁕻生簳裁熟簧(􁕻割/也)設宫分羽經徴列商泄之反謐厭
焉乃揚(鄭𤣥毛詩箋曰泄出也厭猶捻/也於頰切亦作擫謂指擫也)管攢羅而表列
音要妙而含清(長門賦曰聲/㓜要而復揚)各守一以司應統大魁以
為笙(言其管各守一聲以主相應總統也鄭𤣥禮記注/曰魁猶首也大魁謂匏首挿定所也苦回切今古)
(怪/切)基黄鍾以舉韻望鳯儀以擢形(毛萇詩傳曰基本也/漢書黄帝使伶倫取)
(竹斷兩節間而吹之以為黄鐘之宫黄鐘律吕之長故/言基也説文曰笙十三簧象鳯之身尚書曰鳯凰來儀)
寫皇翼以挿羽摹鸞音以厲聲(列管以象鳯翼也列仙/傳曰王子喬好吹笙作)
(鳯鳴鸞鳯類/故通言之)如鳥斯企翾翾歧歧(司馬彪曰企立也景/福殿賦曰鳥企山跱)
(翾翾字林翾翾初起也歧歧飛/行貎漢書音義曰歧歧将行貎)明珠在咮若銜若垂(郭/璞)
(爾雅注曰咮/鳥口也音晝)修檛内辟餘簫外逶(修撾長管也辟開也/餘簫并衆管也逶逶)
(迤漸邪/之貎)駢田獵攦魻□參差(駢田聚也獵攦不齊也攦/音歴魻□装飾重疊貎魻)
(咅狎□/助曰切)於是乃有始泰終約前榮後悴激憤於今賤永
懐乎故貴(杜預左氏傳注曰泰奢也約儉也家語孔子/曰激憤厲之志始桓子新論琴道曰雍門周)
(見孟嘗君孟嘗君曰先生鼓琴亦能令人悲乎對曰臣/之所能令悲者先貴而後賤故富而今貧於是雍門揮)
(琴而孟嘗/君流涕)衆滿堂而飲酒獨向隅以掩淚(説苑曰古人/於天下譬一)
(堂之上令有滿堂飲酒有一人獨索然向隅泣則一堂/之人皆不樂韓詩外傳曰衆或滿堂而飲酒有人向隅)
(悲泣則一堂為之不樂王者之於天下也有一/物不得其所則為之悽愴心傷盡瘁不舉樂焉)援鳴笙
而将吹先嗢噦以理氣(言将欲吹笙咽中先噦而理氣/也説文曰嗢咽也又曰噦氣氣)
(悟也嗢於忽切噦紆月切嗢噦或為温/穢謂先温煖去其垢穢調理其氣也)初雍容以安暇
中佛鬱以佛􁀙(埤蒼曰佛/鬱不安貎)終嵬峩以蹇愕又颯遝而繁
沸(蹇愕正/直之貎)罔浪孟以惆悵若欲絕而復肆(罔及浪孟皆/失志之貎又)
(云孟浪虚誕之聲也肆/放也言聲将絶而復放)懰檄糴以奔邀似将放而中匱
(檄糴疾貎埤蒼曰/􁀙宿留也檄音激)愀愴惻淢虺鞾煜熠(愀愴惻淢悲傷/貎虺鞾煜熠盛)
(多貎淢與域同汎逼切廣雅曰煜熾/也音育説文曰熠盛光也熠以入切)汎滛汜豔霅曄岌
岌(汎滛汜豔自放縱貎霅曄急/疾貎霅素合切曄于怯切)或案衍夷靡或竦踴剽
急(夷靡平而/漸靡也)或既徃不反或已出復入徘徊布濩渙衍
葺襲(葺襲/重貎)舞既蹈而中輟節将撫而弗及(言以笙聲為/主故舞者足)
(蹈中止而待之歌者/将撫節而恐不及也)樂聲發而盡室歡悲音奏而列坐
泣(列子秦青曰昔韓娥為曼聲哀哭一里老㓜悲愁垂/涕相對復為曼聲長歌一里老㓜喜躍抃舞不能自)
(禁/)􁪓纎翮以震幽簧越上筩而通下管(􁪓指捻也奴協/切翮管也其形)
(類羽故曰翮也周易曰震動也吕氏春秋曰/伶倫制十二筩説文曰筩斷竹也徒東切)應吹噏以
徃來隨抑揚以虚滿(噏虚及切虚滿/謂隨氣虚滿也)勃慷慨以憀亮顧
躊躇以舒緩(憀亮聲清也聲類曰憀旦也/音留廣雅曰躊躇猶慘也)輟張女之哀
彈流廣陵之名散(閔洪琴賦曰汝南鹿鳴張女/羣彈然盖古曲未詳所起)詠園桃
之夭夭歌棗下之纂纂(魏文帝園桃行曰夭夭園桃無/子空長虚美難假偏輪不行古)
(咄喑歌曰棗下何攢攢榮華各有時棗欲初赤時人從/四邊來棗適今曰賜誰當仰視之攢聚貎纂與攅古字)
(通/)歌曰棗下纂纂朱實離離(毛詩曰其實離離/毛萇曰離離垂也)宛其
落矣化為枯枝(毛詩曰宛其死矣/毛萇曰宛死貎)人生不能行樂死何
以虚諡為(楊惲與孫㑹宗書曰人生行/樂耳諡法曰諡者行之迹也)爾乃引飛龍鳴
鵾雞雙鴻翔白鶴飛(飛龍鵾雞已見上文古/樂府有飛來雙白鶴篇)子喬輕舉
明君懐歸荆王喟其長吟楚妃歎而増悲(歌録曰吟歎/四曲王昭君)
(楚妃歎楚王吟王子喬皆/古辭荆王子喬其辭猶存)夫其悽戾辛酸嚶嚶闗闗若
離鴻之鳴子也(爾雅曰闗闗/嚶嚶音和也)含㗅嘽諧雍雍喈喈若羣
鶵之從母也(洞簫賦曰瞋唅㗅以紂藿禮記嘽諧慢易和/繁文簡節之音作而民康樂爾雅曰雍雍)
(也毛萇詩傳曰喈喈和聲逺聞也歌録步出/夏門行古辭歌曰鳯凰鳴啾唧一母從九雛)郁捋劫悟
泓宏融裔(郁捋口循孔貎劫悟氣相衝激泓宏聲/大貎融裔聲長貎説文曰泓下深也)哇咬
嘲􁛲壹何察恵(舞賦曰吐哇咬則發皓齒説文曰哇謟/聲也咬滛聲也楚辭曰鵾雞嘲􁛲而悲)
(鳴哇咬嘲􁛲/聲繁細貎)訣厲悄切又何磬折(訣属謂决斷清洌也/悄切憂貎磬折言其)
(聲若磬形/之曲折也)若夫時陽初暖臨川送離(神農本草曰春夏/為陽莊子曰暖然)
(似春楚辭曰登/山臨水送将歸)酒酣徒擾樂闋日移(漢書音義應劭曰/不醒不醉曰酣擾)
(謂擾攘裝飾也/鄭𤣥曰闋終也)疎客始闌主人微疲(韓子曰穰嵗之秋/疏客畢食文穎漢)
(書注曰闌言希也謂飲/酒半罷半在謂之闌)弛絃韜籥徹塤屏箎(杜預左氏/傳注曰弛)
(觧也韜藏也絃謂琴瑟也孔安國論語注曰徹去也屏/除也廣雅曰長琴三尺六寸六分五絃瑟二十七絃也)
(爾雅曰大籥謂之笙郭璞注曰籥如笛三孔而狹小廣/雅曰七孔大塤謂之囂郭璞注曰燒土為之大如鵞子)
(鋭上平底形似稱錘六孔小者如雞子大䶵謂之􁓲郭/璞曰䶵竹為也尺四寸圍三寸一孔上出三寸分右翹)
(横吹之大者大一寸/廣雅曰六七孔也)爾乃促中筵攜友生觧嚴顔擢幽
情(舞賦曰嚴顔和而怡/懌幽情形而外揚)披黄包以授甘傾縹瓷以酌酃
(尚書曰厥包橘柚説文曰縹青白色字林瓷白瓶長顙/大果切鄒陽酒賦曰醪醴既成緑瓷既啓又曰其品類)
(則沙洛渌酃鄔鄉若下齊公之情吳/録地理志曰湘束酃以為酒有名)光歧儼其偕列雙
鳯増以和鳴(光華飾也歧衆管也以其分别故謂之歧/或作伎謂光華之伎也西京雜記曰成帝)
(侍郎善鼔琴能/為雙鳯之曲)晉野悚而投琴况齊瑟與秦筝(子野師/曠字晉)
(人故曰晉野杜預左氏傳注曰悚懼也史記蘇秦説齊/王曰臨菑其民無不吹筝鼔瑟歌録有美人篇齊瑟行)
(風俗通曰筝蒙恬所造/楚辭曰扶秦筝而彈徽)新聲變曲竒韻横逸縈纒歌鼓
網羅鍾律爛熠爚以放豔欝蓬勃以氣出(熠爚光明貎/蓬勃氣出貎)
秋風詠於燕路天光重乎朝日(魏文帝燕歌行曰秋風/蕭瑟天氣凉傅𤣥長簫)
(歌有天光篇魏文帝善哉行有朝日篇言/既奏天光又奏朝日故曰重也重逐龍切)大不踰宫細
不過羽(鄭玄月令注曰大不過宫細不過羽國語冷洲/鳩對景王曰臣聞琴尚宫鍾尚羽大不過宫細)
(不過/羽)唱發章夏導揚韶武(樂動聲儀曰堯樂曰大章禮/記曰大章章之也鄭𤣥曰言)
(堯德章明也樂動聲儀曰舜樂/曰大韶禹曰大夏武曰大武)協和陳宋混一齊楚(樂/動)
(聲儀曰樂者移風易俗所謂聲俗者若楚聲髙齊聲下/所謂事俗者若齊俗奢陳俗利巫也又曰先魯後殷新)
(周故宋然宋商俗也張衡舞/賦曰移風易俗混一齊楚)邇不逼而逺無㩦聲成文
而節有叙(左氏傳昭公二十九年吳公子札來聘魯人/為奏四代樂為之歌頌季札歎曰至矣哉邇)
(而不逼逺而不攜節有度守有叙凡人邇近者好在逼/迫此樂中乃有不逼之聲凡人相逺者好在攜離此頌)
(中乃有逺不攜離之音毛/詩序曰聲成文謂之音)彼政有失得而化以醇薄(吕/氏)
(春秋曰其治厚者其樂/厚其治薄者其樂薄)樂所以移風於善亦所以易俗
於惡(孝經曰移風易/俗莫善於樂)故絲竹之器未改而桑濮之流已
作(禮記曰絲竹樂之器也又曰桑間濮上之音亡國之/音鄭𤣥注曰濮水之上地有桑間者亡國之音於此)
(水/出)惟簧也能研羣聲之清惟笙也能總衆清之林(言衆/若林)
(能總之禮記曰唱和清濁迭相為經鄭𤣥/曰清謂蕤賔至應鍾濁謂黄鍾至仲吕)衞無所措其
邪鄭無所容其淫(禮記曰鄭衞之/音亂世之音)非天下之和樂不易
之德音其孰能與於此乎(禮記曰順氣成象而和樂興/焉又曰德音之謂樂周易曰)
(非天下之至精/其孰能與於此)
　　嘯賦(鄭玄毛詩箋曰嘯蹙口而出聲也籀/文為歗在欠部毛詩曰其嘯也歌)
　　　成公子安(臧榮緒晉書曰成公綏字子安東郡/人也少有俊才辭賦壯麗徴為博士)
　　　　(歴中/書郎)
逸羣公子體竒好異傲世忘榮絶棄人事(文子曰傲世/賦物不汙於)
(俗漢書曰張良願棄人/間事欲從赤松子遊)晞髙慕古長想逺思(謝承後漢/書曰陳謙)
(晞髙視逺清舉矯俗馮衍顯志賦曰/獨耿介而慕古舞賦曰逺思長想)将登箕山以抗節
浮滄海以游志(箕山已見上文論語子曰道不/行乘桴浮於海從我者其由歟)於是延
友生集同好(尚書序曰/與我同好)精性命之至機研道德之𤣥奥
(周易曰乾道變化各正性命管子曰虚無無形謂之道/化育萬物謂之德應德璉馳射賦曰窮百氏之𤣥奥)
愍流俗之未悟獨超然而先覺(禮記曰不從流俗老子/曰雖有榮觀燕處超然)
(孟子伊尹曰天生斯民使先/知覺後知使先覺覺後覺也)狹世路之阨僻仰天衢而
髙蹈(史記曰不從流俗王之阨僻羽獵賦曰狹三王之/阨僻孔融薦彌衡表曰龍躍天衢左氏傳齊人歌)
(曰魯人之臯/使我髙蹈)邈跨俗而遺身乃慷慨而長嘯(琴賦曰棄/事遺身遺)
(身謂其身事楚辭/曰臨深水而長嘯)于時曜靈俄景流光濛汜(廣雅曰曜/靈日也俄)
(邪也歸田賦曰於時曜靈俄景楚辭曰出/自𤾉谷次于濛汜淮南子濛汜日所入處)逍遥攜手踟
跦步趾(廣雅曰蹢䠱跢跦也跢跦與踟蹰古字通/左氏傳蒍啓疆謂魯侯曰今君若步玉趾)發妙
聲於丹脣激哀音於皓齒(神女賦曰朱脣的其若丹/楚辭曰美人皓齒嫮以姱)響
抑揚而潛轉氣衝鬱而熛起(言聲在喉中而轉故曰潛/也熛起言疾字林曰熛飛)
(火/也)協黄宫於清角雜商羽於流徴(黄宫謂黄鍾宫聲清/角已見上文宋玉笛)
(賦曰吟清/商追流徴)飄遊雲於泰清集長風乎萬里(言所感幽深/有同龍虎聖)
(主得賢臣頌曰虎嘯而風洌龍興而致雲/泰清天也鶡冠子曰上及泰清下及泰寧)曲既終而響
絶遺餘玩而未已良自然之至音非絲竹之所擬是故
聲不假器用不借物近取諸身役心御氣(周易曰近/取諸身)動
脣有曲發口成音觸類感物因歌隨吟大而不洿細而
不沈(洿漫也琴道曰大聲不震曄/而流漫細聲不湮滅而不聞)清激切於竽笙優潤
和於瑟琴𤣥妙足以通神悟靈精㣲足以窮幽測深(老/子)
(曰𤣥之又𤣥衆妙之門禮記曰夫禮樂通/乎鬼神窮髙逺而測深厚精微已見上文)收激楚之哀
荒節北里之奢淫(楚辭曰宫庭震驚發激楚王逸曰激/楚清聲也史記曰紂使師涓作淫聲)
(北里之舞/靡靡之樂)濟洪災於炎旱反亢陽於重陰(言有洪水之/災濟之以炎)
(旱有亢陽之災反之於重陰説苑曰湯時大旱七年煎/沙爛石靈寳經曰禪黎世界墜王有女字姓音生仍不)
(言年至四嵗王怪之乃棄女於南浮桑之阿空山之中/女無粮常日咽氣引月伏精自然充飽忽與神人㑹於)
(丹陵之舍相林之下姓音右手題石壁之上語姓音汝/雖不饒言可憶此文也遺朱宫靈童下教姓音治災之)
(術授其采書八字之音於是能言於山出邀在國中國/中大枯旱地下生火人民焦燎死者過半穿地取水百)
(丈無泉王悕懼女顯其真為王仰嘯去/天降洪水至十丈於是化形隠景而)唱引萬變曲用無
方(鄭𤣥論語注/曰方常也)和樂怡懌悲傷摧藏(摧臧自抑挫之貎/言悲傷能挫於人)
(琴操王昭君歌曰離/宫絶曠身體摧藏)時幽散而将絶中矯厲而慨慷(矯/舉)
(也/)徐婉約而優游粉繁騖而激揚情既思而能反心雖
哀而不傷(毛詩序曰闗/雎哀而不傷)總八音之至和固極樂而無荒
(毛詩曰好/樂無荒)若乃登髙臺以臨逺披文軒而騁望(新語曰/髙臺百)
(仞文軒彫窻楚辭/曰白蘋兮騁望)喟仰抃而抗音嘈長引而憀亮(憀亮/已見)
(上/文)或舒肆而自反或徘徊而復放(孔安國尚書/傳曰肆緩也)或冉弱
而柔撓或澎濞而奔壯(説文曰冉弱長貎上/林賦曰柔撓嫚嫚)横鬱鳴而
滔涸洌飄眇而清昶(滔涸如水之滔漫或竭涸也飄眇/聲清長貎眇他鳥切爾雅曰涸竭)
(字林曰/冽寒貎)逸氣奮湧繽紛交錯列列飈揚啾啾響作奏胡
馬之長思向寒風乎北朔(古詩曰胡/馬思北風)又似鴻雁之将雛
羣鳴號乎沙漠(似雁之音已見琴賦字林曰鳴聲也大/曰鴻小曰雁武帝元朔六年衛青将六)
(将軍絶幕應劭曰幕匈奴之南界傳瓚沙土曰幕今案/决幕漫也西域傳曰難睨國以銀為錢文為騎馬幕為)
(人面如淳曰幕音漫韋昭曰幕錢背也然則漫幕同義/古詩曰北匈奴中沙漫地也崔浩謂之河底故李陵歌)
(曰徑萬里兮度沙漠是也猶今人呼帳幔亦曰幕可依/字讀義無爽今書或作漠音訓同説文曰漠北方流沙)
故能因形創聲隨事造曲應物無窮機發響速怫鬱衝
流參譚雲屬(怫扶勿切淮南子曰通古之風氣以貫譚/萬物之理譚猶著也參譚不絶又曰龍舉)
(而景/雲屬)若離若合将絶将續飛亷鼔於幽隧猛虎應於中
谷(楚辭曰後飛亷使奔屬王逸曰飛亷也伯也毛詩曰/大風有隧春秋元命苞曰猛虎嘯谷風起類相動也)
南箕動於穹蒼清飈振乎喬木(毛詩曰維南有箕春秋/緯曰日月失其行離于)
(箕者風爾雅曰穹蒼蒼/夭也毛詩曰南有喬木)散滯積而播揚蕩埃藹之溷濁
(國語冷州鳩曰太蔟所以金奏贊揚出滯也姑洗所以/修潔百物考神納賔鄭𤣥儀禮注曰播散也風賦曰駭)
(溷濁揚腐錄説/文曰溷亂也)變陰陽之至和移淫風之穢俗(禮記曰/夫禮樂)
(行乎陰陽又曰移風易俗鄭𤣥/曰樂用之則正神人和陰陽)若乃遊崇岡陵景山臨
巖側望流川坐盤石潄清泉(景山大山也聲類曰盤大/石也説文曰潄蕩口也)
藉臯蘭之猗靡蔭修竹之蟬蜎(楚辭曰臯蘭被徑斯路/漸猗靡隨風之貎楚辭)
(曰㛹娟之修竹枚乘菟/園賦曰修竹檀欒也)乃吟詠而發散聲駱驛而響連
(駱驛不/絶貎)舒蓄思之悱憤奮乆結之纒綿(論語子曰不憤/不啓不悱不發)
(字書曰悱心誦也芳/匪切纒綿已見上注)心滌蕩而無累志離俗而飄然(莊/子)
(曰聖人無天災無物累淮/南子曰單豹背世離俗)若夫假象金革擬則陶匏(孔/安)
(國尚書傳曰象法也禮記/曰器用陶匏尚禮然也)衆聲繁奏若笳若簫磞硠震
隠訇磕􁀙嘈(字林曰磕大聲也磞芳寵/切硠音郎􁀙音勞嘈音曹)發徴則隆冬熙
蒸騁羽則嚴霜夏凋動商則秋霖春降奏角則谷風鳴
條(列子曰鄭師文學琴於師襄師襄曰子之琴何如師/文曰請嘗試之於是當春而叩商絃以召南吕凉風)
(總至草木成實及秋而叩角絃以激夾鍾温風徐迴草/木發榮當夏而叩羽絃以召黄鍾霜雪交下川池暴沍)
(及冬而叩徴絃以激蕤賔陽光熾烈堅氷立㪚師襄曰/雖師曠之清角鄒衍之吹律無以加之張湛曰商金音)
(屬秋南吕八月律角木音屬春夾鍾二月律羽水音屬/冬黄鍾十一月律徴火音屬夏蕤賔五月律鄭𤣥禮記)
(注曰喜蒸也聲/類曰喜熙字)音均不恒曲無定制(均舌韻字也鶡冠/子曰五聲不同均)
(然其可喜一也晉灼子虚賦注曰/文章假借可以協韻均與韻同)行而不流止而不滯
(已見/上文)隨口吻而發揚假芳氣而逺逝音要妙而流響聲
激嚁而清厲(激嚁清涙/貎嚁音翟)信自然之極麗羌殊尤而絶世
(杜預左氏傳/注曰尤異也)越韶夏與咸池何徒取異乎鄭衞(樂動聲/儀曰黄)
(帝樂曰咸池韶夏/鄭衞已見上文)于時緜駒結舌而喪精王豹杜口而
失色(孟子曰昔者王豹處於淇而河西善謳緜駒處於/髙唐而齊右善歌言二人以歌謳化齊衞之國鄧)
(析子曰左右結舌西京賦曰喪精亡魄漢書色/鄧公曰内杜忠臣之口莊子曰見天子之失)虞公輟聲
而止歌寗子斂手而歎息(晏子春秋虞公善歌以新聲/感景公晏子退朝而拘之漢)
(興又有虞公即劉向别録曰有人歌賦楚漢興以來善/雅歌者魯人虞公發聲清哀逺動梁塵其世學者莫能)
(及淮南子曰寗戚欲干齊桓公困窮無以自達於是為/商於齊宿于郭門之外桓公郊迎閉門辟住車爝火甚)
(盛從者甚衆戚飯牛車下望桓公而悲擊牛角而疾商/歌曲寗戚衛人商金聲清故以為曲歌曰出東門兮厲)
(石班上有松栢兮清且蘭麄布衣兮緼縷時不遇兮堯/舜牛兮弩力食細草大臣在爾側吾當與爾適楚國應)
(劭曰齊桓夜迎客寗戚疾擊其角商歌曰南山嵯峨白/石爛生不遭堯與舜禪短布單衣適至骭從昬飯牛薄)
(夜半長夜暝暝何時旦七略曰漢興善歌者魯人虞公/發聲動梁上塵吕氏春秋曰寗戚至齊莫宿于郭門之)
(外桓公郊迎客夜至闗門寗戚飯牛望桓公而悲擊牛/角疾歌桓公聞之歌者非常人也命後車載之史記春)
(申君曰秦楚臨/韓韓必歛手)鍾期棄琴而改聽孔父忘味而不食(論/語)
(曰子在齊聞韶三月不知肉味孔安國曰不圖為樂之/至於斯周生烈曰孔子在齊聞韶樂之盛故忽忘肉味)
(王肅曰不圖為韶樂/之至於此此齊也)百獸率舞而抃足鳯凰來儀而拊
翼(尚書䕫曰於予擊石拊石百獸率舞蕭韶九成鳯凰/來儀孔安國曰雄曰鳯雌曰皇靈鳥也儀有容儀也)
(備樂九奏而/致鳯凰也)乃知長嘯之竒妙盖亦音聲之至極(晉書/阮籍)
(字嗣宗陳留人是人容貎瓌傑志氣宏放尤好老莊嗜/酒能嘯籍嘗於蘇門山遇孫登與商略終古棲神導氣)
(之術登皆不應籍因長嘯而退至於半嶺聞/有聲若鸞鳯之音響乎巖谷乃登之嘯也)
　
　文選巻十八
欽定四庫全書
　文選巻十九　　　　　　　梁　蕭統　編
　　　　　　　　　　　　　唐　李善　註
　情(易曰利貞者性情也性者本質也情者/外染也色之别名於是最末故居於癸)
　　髙唐賦(并序賦漢書注曰雲夢中高唐之/臺此  盖假設其事風諌滛惑也)
　　　宋玉
昔者楚襄王與宋玉遊扵雲夢之臺(史記曰楚懷王薨/太子横立為頃襄)
(王漢書音義張揖曰雲夢楚藪/也在南郡華容縣其中有臺館)望高唐之觀其上獨有
雲氣崪兮直上忽兮改容須臾之間變化無窮(爾雅曰/崪者厜)
(㕒注謂山峰頭巉嵒/然言雲氣形似於山)王問玉曰此何氣也玉對曰所謂
朝雲者也王曰何謂朝雲玉曰昔者先王嘗遊高唐怠
而晝寢(鄭𤣥曰寢/卧息也)夢見一婦人曰妾巫山之女也(襄陽/耆舊)
(傳曰赤帝女曰瑶姬未行而卒葬於巫山之陽故曰巫山/之女楚懷王遊於髙唐晝寝夢見與神遇自稱是巫山之)
(女王因幸之遂為置觀於巫山之南/號為朝雲後至襄王時復遊髙唐)為髙唐之客(自言為髙/唐之客)
聞君遊高唐願薦枕席(薦進也欲親進於枕/席求親昵之意也)王因幸之
去而辭曰妾在巫山之陽高丘之阻(山南曰陽土髙曰/丘漢書注曰巫山)
(在南郡巫/縣阻險也)旦為朝雲莫為行雨(朝雲行雨神/女之美也)朝朝莫莫
陽臺之下旦朝視之如言故為立廟號曰朝雲王曰朝
雲始出狀若何也玉對曰其始出也㬣兮若松榯(㬣茂/貎如)
(䐺□也徒對切/榯直豎貎音時)其少進也晰兮若姣姫揚袂鄣日而望
所恩(晰昭晰謂有光明美色揚袂舉/袖也如美人之舉袖望所思也)忽兮改容偈兮若
駕駟馬建羽旗(韓詩曰偈桀侹也疾驅貎周禮曰析羽/為旍謂破五色鳥羽為之也言氣變改)
(或如駕馬建旗也/建立也偈居竭切)湫兮如風淒兮如雨風止雨霽雲無
處所(湫兮凉貎詩曰風雨淒淒爾雅曰濟謂之/霽郭璞注曰今南陽人呼雨止為霽音濟)王曰寡
人方今可以遊乎玉曰可(方今猶正今也/廣雅曰方正也)王曰其何如
矣玉曰高矣顯矣臨望逺矣廣矣普矣萬物祖矣(廣間/也普)
(徧也祖始也言萬物皆祖宗生此/土為萬物神靈之祖最有異也)上屬於天下見於淵
珍怪竒偉不可稱論王曰試為寡人賦之玉曰唯唯(禮/記)
(曰父召無諾先生召無諾唯而起鄭𤣥曰/應唯恭於諾也皇偘曰唯謂人應爾是也)惟高唐之大
體兮殊無物類之可儀比巫山赫其無疇兮道互折而
層累(言殊異於常無物可儀比比類也赫然盛/貎道路交互曲折層重也謂横斜而上)登巉巖
而下望兮(巉巖石勢/不生草木)臨大阺之稸水(説文曰秦謂陵阪/曰阺丁兮切周禮)
(曰以潴畜水字林曰稸/積也與畜同抽六切)遇天雨之新霽兮觀百谷之俱集濞
洶洶其無聲兮潰淡淡而竝入(百谷者衆谷雜水集至山之下/字林曰濞水暴至聲也説文曰)
(洶洶涌也謂水波騰貎洶詡輩切潰/水相交過也淡以冉切安流平滿貎)滂洋洋而四施兮蓊湛湛
而弗止長風至而波起兮若麗山之孤畆(蓊然聚貎湛湛深貎/弗止謂不常静或行)
(郭家荘子注曰麗著也爾雅曰如畆畆丘郭璞曰丘有隴界/如田畆素問岐伯對黄帝曰卒風暴溺風吹水勢波落而隴)
(起言風吹水勢浪/丈如孤隴之附山)勢薄岸而相擊兮隘交引而却㑹(廣雅/曰隘)
(陿也言水之勢既薄岸而相激至迫隘之處其流交引而却/相㑹謂水口急陿不得前進則却退復㑹於上流之中山)崪
中怒而特髙兮若浮海而望碣石(崪聚也謂兩浪相合聚而中/髙也言水怒浪如海邉之望)
(碣石孔安國注尚書/曰碣石海畔山也)礫磥磥而相摩兮巆震天之􁰓􁰓(相摩言水/急石流自)
(相摩礪聲動徹天説文曰礫小石也磥磥/衆石貎巆聲也火宏切字林曰􁰓大聲也)巨石溺溺之瀺灂兮沫
潼潼而髙厲(巨石大石也溺溺没也瀺灂石在水中出没之貎沫水/髙低貎潼潼髙貎厲起也埤倉曰瀺灂水流聲貌)
水澹澹而盤紆兮洪波淫淫之溶㵝(説文曰澹澹水摇也紆回/也滛滛去逺貌溶㵝猶蕩)
(動也音/容裔)奔揚踊而相擊兮雲興聲之霈霈(言水之奔揚踊起/而相擊其狀若雲)
(又興聲霈霈然上林賦曰穹隆雲橈義/出於此纂文曰雲若大波霈浦太切)猛獸驚而跳駭兮
姿奔走而馳邁虎豹豺兕失氣恐喙鵰鶚鷹鷂飛揚伏竄(妄謂/不覺)
(東西漫走竄走也説文曰鷂鷙鳥也與照切字/林曰竄选也七外切非關恊韻一音七玩切)股戰脅息安敢
妄摯(股戰猶股慄也/脅息猶翕息也)於是水蟲盡暴乘渚之陽(水蟲魚鼈之屬驚而/陸處方言曰曬暴也)
(蒲卜切巫山所臨之渚/陽水北暖故魚鼈游焉)黿鼉鱣鮪交積縱横振鱗奮翼蜲蜲蜿蜿
中阪遥望(謂張其鱗甲翼魚腮邊兩髲也蜲蜲蜿蜿龍蛇之貎上/言水中蟲盡暴總包説之中阪之中猶未至山頂蜲於)
(危切蜿/於袁切)𤣥木冬榮煌煌熒熒奪人目精爛兮若列星曾不可
殫形榛林鬱盛葩葉覆葢雙椅埀房糾枝還㑹(煌煌熒熒草/木花光也榛)
(林栗林也葩花栗花長與葉間生自相覆葢也雙椅椅相/屬也埀房花作房生也房椅實也還㑹交相也糾枝枝曲)
(下垂也毛詩曰其桐其椅注/椅梧屬爾雅曰下勾曰糾)徙靡澹淡隨波闇藹(徙靡言枝/徃來靡靡)
(然澹淡水波水文也闇藹/者言木䕃水波闇藹然也)東西施翼猗狔豐沛(東西施翼者/謂樹枝四向)
(施布如鳥翼然言東西則南北可知其林木多也猗狔柔/弱下垂貎漢書大人賦猗狔以招摇猗於宜切狔於危切)緑
葉紫裹丹莖白蔕(裹猶房也/古卧切)纎條悲鳴聲似竽籟清濁相和
五變四㑹(左氏傳晏子曰先王和五聲也清濁小大以相濟也/吹小枝則聲清吹大枝則聲濁五變五音皆變也禮)
(記曰聲相應故生變變成方謂之音四㑹/四懸俱㑹也又云與四夷之樂聲相㑹也)感心動耳迴腸傷
氣孤子寡婦寒心酸鼻(言上諸聲能迴轉人腸傷㫁人氣/禮記王制曰少而無父謂之孤寒)
(心謂戰慄也酸鼻/鼻辛酸涙欲出也)長吏隳官賢士失志(尚書曰股肱墮哉萬/事隳哉孔安國曰隳)
(廢也許規切失其/本志不知所為)愁思無已歎息垂淚登髙遠望使人心
瘁(登髙心瘁此下謂至山上/髙處未至觀也瘁病也)盤岸巑岏振陳磑磑(王逸楚辭/注曰巑岏)
(山鋭貎振已見上林賦音振李竒曰振/整也陳列也磑磑髙貎方言曰磑堅也)盤石險峻傾﨑崖隤
(埤蒼曰﨑嶇不安也廣雅/曰隤壊也説文曰墜下也)巖嶇參差從横相追(勢如/相追)陬互横
牾背穴偃蹠(廣雅曰陬角也測溝切牾五故切偃蹠言山石之/形背穴偃蹇如有所蹈也許慎淮南子注曰蹠)
(蹈也牾逆也路有横石逆當其前/背郤也穴孔也郤又當山之孔穴)交加累積重疊増益
(交加者言石相交加累其上别有交/加石之勢在巑岏崖上重益其髙)狀若砥柱在巫山
下(砥柱山名在水中如柱然此崖/崖在巫山下者似砥柱山然)仰視山巔肅何芊芊
炫燿虹蜺(説文曰俗望山谷芊芊青也千與芊/古字通言山髙如虹蜺炫燿其上)俯視崝
嶸窐寥窈冥(廣雅曰﨑嶸深直貎窐寥空深貎崝/士耕切嶸音宏窐苦交切寥音勞)不見
其㡳虚聞松聲(言山下杳逺不/見但空聞松聲)傾岸洋洋立而熊經
(言岸既將傾水流又迅故立者恐懼而似熊經/傾岸之勢其水洋洋避立之處如熊之在樹)乆而不
去足盡汗出(謂傾岸之勢阻險之處人所懼/見心自戰懼足下流汗而出也)悠悠忽忽
怊悵自失(悠悠逺貎忽忽迷貌言人神悠悠然逺迷惑/不分所㫁楚辭曰怊悵而自悲王逸曰悵恨)
(貎怊恥/驕切)使人心動無故自恐(動驚也言無有/故對此而驚恐)賁育之㫁
不能為勇(孟賁夏育决㫁之士今見此險/阻亦不能為勇也㫁丁亂切)卒愕異物不
知所出(卒七忽切爾雅曰遌見也午故切愕與遌同言/卒然復有驚愕之異物從㫄而出不知所從來)
縰縰莘莘若生於鬼若出於神(縰縰莘莘衆多之貎説/文曰纚冠織也縰與纚)
(同所綺切詩曰魚在在藻有莘其尾毛萇曰莘/衆多也莘所申切字或作兟往來貌若出於神)狀似走
獸或象飛禽譎詭竒偉不可究陳上至觀側地葢㡳平
箕踵漫衍芳草羅生(自此已前竝述山勢也杜預左氏/傳注曰㡳平也箕踵前闊後狹似)
(箕後平貎言山勢/如簸箕之踵也)秋蘭茝蕙江離載菁(廣雅曰菁華/也載則也)
青荃射干揭車苞并(見本草射干一名烏扇江東人為/烏蓮史記為射干漢書音義曰揭)
(車香草也苞/并叢生也)薄草靡靡聨延夭夭越香掩掩(靡靡相依/倚貌夭夭)
(少長也越香言氣發越/掩掩同時發也掩同也)衆雀嗷嗷雌雄相失哀鳴相號
(雀鳥之通稱毛詩曰/鴻雁于飛哀鳴嗷嗷)王睢鸝黄正冥楚鳩姉歸思婦垂
雞髙巢其鳴喈喈(爾雅曰王睢郭璞曰雕類今江東通/呼為鵰詩云鳥鷙而有别者一名王)
(鵰驪黄郭璞曰其色黧黑而黄因名之一曰鶬鶊方言/曰或為黧黄為楚雀廣雅曰楚鳩一名嗶啁爾雅曰嶲)
(周郭璞曰子嶲鳥出蜀中或曰即子規一名姉歸嶲胡/圭切思婦亦鳥名也地理志曰夷通鄉北過仁里有觀)
(山故老相傳云昔有思婦登北山絶望愁/思而死因以為名垂雞未詳髙巢巢髙也)當年遨遊(一/本)
(云子當十年萬/世遨遊未詳)更唱迭和赴曲隨流(赴曲者鳥之哀鳴/有同歌曲故云赴)
(曲隨流者隨鳥/鳴而成曲也)有方之士羡門髙谿(史記曰方士皆掩/口杜預左氏傳注)
(曰方法術也史記曰秦始皇使燕人盧生求羡門髙誓/谿疑是誓字漢書郊祀志曰充尚羡門髙最後皆燕人)
(為方令道形辭銷化/王充尚羡門髙二人)上成鬱林公樂聚榖(葢亦方士也/未詳所見又)
(鬱然仙人盛多如林木公共也人/在山上作巢穀食也聚食於山阿)進純犧禱琁室(進謂/祭也)
(禱祭也尚書曰神祗之犧牷牲用孔安國曰色純曰犧/淮南子曰崑崙之山有瓊宫琁室髙誘曰以玉飾宫也)
醮諸神禮太一(醮祭也子肖切史記曰/宜立太一而上親郊之)傳祝已具言辭
已畢王乃乘玉興駟倉螭垂旒旌斾合諧紬大絃而雅
聲流洌風過而增悲哀(傳祝已具神之語已具言辭即/祝所傳辭也畢竟也旒旌謂建)
(太常十二旒雅聲正不滛邪字/林曰例寒風也紬引也音抽)於是調謳令人惏悷憯
悽脅息増欷(竝悲傷貌脅息縮氣也増/益也惏力甚切悷力計切)於是乃縱獵者
基趾如星傳言羽獵銜枚無聲(相傳言語偏告衆士/漢書音義李音曰羽)
(林騎士張晏曰以應獵負羽周禮衘枚氏軍旅由役令/鄭𤣥以為枚止言語囂諠也枚狀如著横銜之)
弓弩不發罘罕不傾涉漭漭馳苹苹(漭漭水廣逺貌爾雅/曰苹藾蕭郭璞曰今)
(籟蒿也聚生亦可食説/文曰苹苹草貌音平)飛鳥未及起走獸未及發何節
奄忽蹄足灑血(何問辭也言何節奄忽之間而獸/之蹄足已皆灑血節所執之節也)舉功
先得獲車已實王將欲往見之必先齋戒差時擇日(毛/萇)
(詩傳曰/差擇也)簡輿𤣥服建雲斾蜺為旌翠為葢(冬王水水色/黑故衣黒服)
(簡畧也省也翠翡/翠也以羽飾葢)風起雨止千里而逝葢發蒙往自㑹
(素問黄帝曰發䝉觧惑未/足以論也㑹與神女相㑹)思萬方憂國害開賢聖輔不
逮(開導賢聖令其進仕用其謀䇿/輔己不逮此又陳諌於王也)九竅通鬱精神察滯
(文子曰九竅者精神之户牖精者五藏之使侯吕氏春/秋曰凡人九竅五藏惡之精氣鬱髙誘曰鬱滯不通也)
延年益夀千萬歲
　　神女賦(并序/)
　　　宋玉
楚襄王與宋玉遊於雲夢之浦使玉賦髙唐之事其
夜王寢果夢與神女遇其狀甚麗王異之明日以白
玉玉曰其夢若何王曰脯夕之後精神怳惚若有所
喜紛紛擾擾未知何意(晡日昳時也怳惚不自覺知/之意所喜忽然喜悦紛擾亂)
(也/)目色髣髴乍若有記見一婦人狀甚竒異寐而夢
之寤不自識罔兮不樂悵然失志於是撫心定氣復見
所夢玉曰狀如何也(如有可記識也髣髴見不審/也罔憂也撫覧也見神女也)王曰
茂矣美矣諸好備矣盛矣麗矣難測究矣上古既無世
所未見瓌姿瑋態不可勝贊(勝盡也/贊明也)其始來也耀乎
若白日初出照屋梁(韓詩曰東方之日薛君曰詩人/所説者顔色美盛若東方之日)
其少進也皎若明月舒其光(毛詩曰月出皎矣毛萇/曰喻婦人有美白晳也)
須臾之間美貌横生曄兮如華温乎如瑩(毛詩曰有/女同車顔)
(如蕣華又曰尚之以瓊瑩乎而注瓊瑩石似玉也音/榮逸論語曰如玉之瑩説文曰瑩玉色也鳥明切曄)
(盛/貌)五色竝馳不可殫形詳而視之奪人目精其盛
飾也則羅紈綺繢盛文章(馳施也綺五色也蒼頡篇/曰繢似纂色赤胡憒切)
極服妙采照萬方振繡衣被袿裳(劉熈釋名曰婦/人上服謂之袿)穠
不短纎不長(説文曰穠衣/厚貌如恭切)歩裔裔兮曜殿堂忽兮改
容婉若遊龍乘雲翔嫷被服侻薄裝(裔裔行貌毛/萇詩傳曰婉)
(美貎方言曰嫷美也他卧切説文曰侻好也/與娧同他外切又侻可也言薄裝正相堪可)沐蘭澤含
若芳性和適宜侍旁順序卑調心腸(沐洗也以蘭浸/油澤以塗頭旁)
(宜侍王旁/卑柔弱也)王曰若此盛矣試為寡人賦之玉曰唯
唯夫何神女之姣麗兮含隂陽之渥飾(言神女得陰/陽厚美之餙)被
華藻之可好兮若翡翠之奮翼其象無雙其美無極毛
嬙鄣袂不足程式西施掩面比之無色(慎子曰毛嬙先/施天下之美妓)
(也衣之以皮俱則見者皆走易之以𤣥/錫則行者皆止先施西施一也嬙音牆)近之既妖逺之
有望骨法多竒應君之相視之盈目孰者克尚(近看既/美復宜)
(逺望孰誰也克能也/誰者能尚言無有也)私心獨悦樂之無量交希恩疎不
可盡暢他人莫覩王覽其狀其狀峩峩何可極言貌豐盈以莊
姝兮包温潤之玉顔(暢申也未可申暢已志也豐盈肥詩/滿也莊嚴也方言曰姝好也毛萇)
(傳曰姝羙色也禮記/曰玉温潤而澤仁也)眸子烱其精朗兮暸多美而可觀(字林/曰瞭)
(明也鄭𤣥周禮注曰/暸明目也力小切)眉聫娟似蛾揚兮朱脣的其若丹(聫娟微/曲貎)素
質幹之醲實兮志解㤗而體閒既姽嫿於幽静兮又婆娑乎人
間(言志操解散奢㤗多閒不急躁也謂在人中最好無比/也婆娑猶盤姍也說文曰姽靖好貎五累切廣雅曰嫿)
(好也音畫說文曰靜/審也韓詩曰靜貞也)宜高殿以廣意兮翼放縱而綽寛
動霧縠以徐歩兮拂墀聲之珊珊(珊珊聲也翼放縱貎/如鳥之翼随意放縱)
(穀今之輕紗/薄如霧也)望余帷而廷視兮若流波之將瀾(流波目/視貎言)
(舉目延視精若/水波將成瀾也)奮長袖以正袵兮立躑躅而不安(說文/曰袵)
(衣矜也自/矜嚴也)澹清靜其愔嬺兮性沈詳而不煩(澹靜貎愔/和也嬺淑)
(善也言志度靜而和淑也不煩不躁也聲類曰愔見魏/都賦嬺已見洞簫賦和靜貎韓詩曰嬺悅也說文曰嬺)
(靜也蒼頡篇/曰嬺宻也)時容與以微動兮志未可乎得原意似近
而既逺兮若將來而復旋(原本也其意欲似近而心靜/不測是復為逺也將來可親)
(之意更逺也謂復更/逺也字林曰旋囘也)褰余幬而請御兮願盡心之惓
惓(鄭𤣥毛詩箋/曰幬牀帳也)懐貞亮之潔清兮卒與我兮相難陳嘉辭
而云對兮吐芬芳其若蘭精交接以來往兮心凱康以
樂歡神獨亨而未結兮魂焭焭以無端含然諾其不分
兮喟揚音而哀歎頩薄怒以自持兮曾不可乎犯干(精/神)
(也未結猶未相著㷀焭然無有端次不知何計分當也/言神女之意雖含諾猶不當其心廣雅曰頩色也匹迴)
(切方言曰頩怒色青貎意匹零切歛容也/也蒼頡篇曰薄微也捉顔色而自矜持)於是摇珮飾鳴
玉鸞整衣服歛容顔顧女師命太傳(古者皆有女師教/以婦徳今神女亦)
(有教也毛詩序曰尊敬師傳可以歸安父/母漢書音義曰婦人年五十無子者為傳)歡情未接將
辭而去遷延引身不可親附似逝未行中若相首(遷延/却行)
(去世廣雅曰首/向也舒救切)目略微盼精彩相授志態横出不可勝
記意離未絶神心怖覆禮不遑訖辭不及究願假須史
神女稱遽(目略輕㸔精神光采相授與也猶未即絶悕/覆謂恐悕而反覆也左氏傳豎頭須曰沐則)
(心覆心覆則圖反遽/急也言去不住也)徊腸傷氣顛倒失據(毛傳詩傳/曰據依也)闇
然而暝忽不知處情獨私懐誰者可語惆悵垂涕求之
至曙
　　登徒子好色賦(并序諷此賦假以/為辭  於媱也)
　　　宋玉
大夫登徒子侍於楚王短宋玉曰(大夫官也登徒姓也/子者男子之通稱戰)
(國策曰孟嘗君至楚楚獻象牀登徒送/之高誘淮南子汪曰短說其罪闕也)玉為人體貎閒
麗口多微辭又性好色(閒靜也麗美也微妙也公羊傳/曰定哀多微辭論語子曰吾未)
(見好徳如/好色者也)願王勿與出入後宮王以登徒子之言問宋
玉玉曰體貎閒麗所受於天也口多微辭所學於師也
至於好色臣無有也王曰子不好色亦有說乎(遣自解/說也)
有說則止無說則退玉曰天下之佳人莫若楚國楚國
之麗者莫若臣里臣里之美者莫若臣東家之子東家
之子增之一分則太長減之一分則太短著粉則太白
施朱則太赤眉如翠羽肌如白雪(莊子曰藐姑射之山/有神人居焉肌膚若)
(氷/雪)腰如束素齒如含貝(莊子孔子謂盗跖曰將軍/齒如齊貝貝海螺其色白)嫣然
一笑惑陽城迷下蔡(王逸楚辭注曰嫣笑貎廣雅曰嘕/嘕欯欯喜也陽城下蔡二縣名葢)
(楚之貴介公子所/封故取以喻焉)然此女登牆闚臣三年至今未許也
(字林曰闚傾頭門/内視也又小視也)登徒子則不然其妻蓬頭攣耳齞脣
厯齒(莊子曰蓬頭突鬢爾雅曰攣病也力専切/說文曰齞張口見齒也牛善切厯猶疎也)旁行踽
僂又疥且痔(踽僂傴僂也廣雅曰傴僂曲貎傴央矩/切僂力主切說文曰疥瘙也痔後病也)登
徒子悅之使有五子王孰察之誰為好色者矣是時秦
章華大夫在側因進而稱曰今夫宋玉盛稱鄰之女以
為美色愚亂之邪臣自以為守徳謂不如彼矣(章華楚/地名大)
(夫楚人入仕於秦時使襄王一云食邑章華因以為號/愚鈍也亂昏也邪僻也言昏鈍邪僻之臣章華大夫自)
(謙不如彼之登徒所說也言宋玉之所說鄰女美色愚/臣守徳猶不如登徒之說況宋玉乎臣章華大夫自謂)
且夫南楚窮巷之妾焉足為大王言乎若臣之陋目所
曾覩者未敢云也王曰試為寡人說之大夫曰唯唯臣
少曾逺遊周覽九土足厯五都(九土九州之土/五都五方之都)出咸陽
熙邯鄲從容鄭衛溱洧之間(熙戲也廣雅曰從容舉動/也毛詩曰溱與洧方渙渙)
(兮毛萇曰溱洧鄭/兩水名洧千軌切)是時向春之末迎夏之陽鶬鶊喈喈
羣女出桑(毛詩曰鶬鶊喈喈又曰十/畆之間兮桑者閒閒兮)此郊之姝華色含
光體美容冶不待飾裝臣觀其麗者因稱詩曰遵大路
兮攬子袪(此郊即鄭衛之郊毛詩曰靜女其姝又曰遵/大路兮摻執子之袪兮大路詩篇名也遵循)
(也路道也謂道路逢子之美願攬子之袂與/俱歸也稱此詩者此本鄭詩故稱以感動)贈以芳華
辭甚妙(折芳草之華以/贈之為辭甚妙)於是處子怳若有望而不來忽
若有來而不見意宻體疏俯仰異觀含喜微笑竊視流
盻(謂折芳草之花以贈之欲贈芳華恐不受故先與妙/辭以進之處女未嫁怳失意貌體疏相離殊逺也謂)
(異於未贈/花前所視)復稱詩曰寤春風兮發鮮榮㓗齋俟兮惠音
聲贈我如此兮不如無生(司馬彪注漢書子虚賦曰復/答也顔師古復音伏寤覺也)
(鮮榮華也喻少年之盛齊莊也言自潔貌矜莊矜而待/惠音聲如此謂贈以芍藥欲結恩情而女不受毛詩曰)
(知我如此不如無生鄭𤣥曰則已/之生不如不生無生恨之辭也)因遷延而辭避葢徒
以微辭相感動精神相依慿目欲其顔心顧其義掦詩
守禮終不過差故足稱也於是楚王稱善宋玉遂不退
(微辭謂向所陳辭甚妙者若即折登徒言多微辭宋玉/雖不逮大夫之顧義而不同登徒之好色故不退也)
　　洛神賦(并序氏漢書音義如淳曰宓妃/宓羲  之女溺死洛水為神)
　　　曹子建(記曰魏東阿王漢末求甄逸女既不遂/太祖囘與五官中郎將植殊不平晝思)
　　　　(夜想廢寢與食黄初中入朝帝示植甄后玉/鏤金帯枕植見之不覺泣時已為郭后讒死)
　　　　(帝意亦尋悟因令太子㽞宴飲仍以枕賚植/植還度轘轅少許時將息洛水上思甄后忽)
　　　　(見女來自云我本託心君王其心不遂此枕/是在我家時從嫁前與五官中郎將今與君)
　　　　(王遂用薦枕席懽情交集豈常辭能具為郭/后以糠塞口今被髪羞將此形貌重覩君王)
　　　　(爾言訖遂不復見所在遣人獻珠於五玉答以五珮悲/喜不能自勝遂作感甄賦後明帝見之改為洛神賦)
黄初三年余朝京師還濟洛川(黄初魏文帝丕年號京/師洛陽也洛川洛水之)
(川也洛水出/洛山濟度也)古人有言斯水之神名曰宓妃感宋玉對
楚王神女之事遂作斯賦其辭曰余從京域言歸東藩
(魏志曰黄初三年立植為鄄城王四年徙封雍丘其年/朝京師又文紀曰黄初三年行幸許又曰四年三月還)
(雒陽宮然京域謂雒陽東藩即鄄城魏志及諸詩序並/云四年朝此云三年誤一云魏志三年不言植朝葢魏)
(志畧/也)背伊闕越轘轅(伊闕轘轅已/見東都賦)經通谷陵景山(華延/洛陽)
(記曰城南五十里有大谷舊名通谷/河南郡圖經曰景山緱氏縣南七里)日既西傾車殆馬
煩爾廼稅駕乎蘅臯秣駟乎芝田(蘅杜蘅也臯澤也嵩/高山記曰山上神芝)
(十州記曰鍾山仙/家耕田種芝草)容與乎陽林流盼乎洛川於是精移
神駭忽焉思散俯則未察仰以殊觀覩一麗人干巖之
畔廼援御者而告之曰爾有覿於彼者乎彼何人斯若
此之豔也(陽林一作楊林地名生多楊因名之移變也/情思消散如有所悅未察猶未的審所觀殊)
(異毛詩曰/彼何人斯)御者對曰臣聞河洛之神名曰宓妃然則君
王所見無乃是乎其狀若何臣願聞之余告之曰其形
也翩若驚鴻婉若遊龍(邊讓章華臺賦曰體迅輕鴻榮/曜春華神女賦曰婉若遊龍乘)
(雲翔翩翩然若鴻㕍之/驚婉婉然如遊龍之升)榮曜秋菊華茂春松(朱穆鬰金/賦曰比光)
(榮於秋菊齊/英茂於春松)髣髴兮若輕雲之蔽月飄颻兮若流風之
廻雪逺而望之皓若太陽升朝霞(正厯曰太/陽日也)迫而察之
灼若芙蕖出渌波穠纎得衷修短合度(神女賦曰穠/不短纎不長)肩
若削成腰如約素(削成已見魏都賦登徒子好色賦/曰腰如束素束素約素謂圜也)延
頸秀項皓質呈露(楚辭曰小腰秀項若鮮卑說文曰項/頸也司如相如美人賦曰皓質呈露)
(呈見也延/秀皆長也)芳澤無加鉛華弗御(楚辭曰粉白黛黒施芳/澤鉛華粉也博物志曰)
(燒鉛成胡粉張平子定情賦曰恐/在靣為鉛華兮患離塵而無光)雲髻峩峩修眉聨娟
(毛詩曰鬒髪如雲神女賦曰眉聨娟以/蛾揚峩峩高如雲也修長曲而細也)丹脣外朗皓齒
内鮮明眸善睞靨輔承權(神女賦曰眸子烱其精朗離/騷曰靨輔竒才宜笑嘕王逸)
(曰美人頰有靨輔也/權兩頰昧旁視也)瓌姿豔逸儀靜體閒(神女賦曰瓌/姿瑋態又曰)
(志解泰而體閒儀靜安靜/也體閒謂膚體閒暇也)柔情綽態媚於語言竒服曠
世骨象應圖(柔弱也綽寛也神女賦曰骨法/多竒應君之相應圖應畫圖也)披羅衣之
璀粲兮珥瑶碧之華琚(璀粲衣聲山海經曰沃人之國/爰有璿瑰瑶碧郭瑾曰名玉也)
(又曰和山其上多瑶碧毛詩曰投我以木/𤓰報之以瓊琚毛萇曰琚佩玉名音居)戴金翠之首
餙綴明珠以耀軀(司馬彪續漢書曰太皇后花勝上為/金鳯以翡翠為毛羽歩摇貫白珠八)
(劉騊駼𤣥根賦曰戴金翠珥珠/璣劉熙釋名曰皇后首餙曰副)踐遠遊之文履曳霧綃
之輕裾(繁欽定情詩曰何以消滯夏足下雙逺遊有此/言未詳其本神女賦曰動露縠以徐歩綃輕縠)
(也/)微幽蘭之芳藹兮歩踟蹰於山隅於是忽焉縱體以
遨以嬉左以采旄右䕃桂旗(芳藹芳香晻藹也楚辭曰/建雄虹之采旄又曰辛夷)
(車兮結/桂旗)攘皓腕於神滸兮采湍瀬之𤣥芝(爾雅曰岸上/曰滸郭璞曰)
(厓上地也毛詩曰在河之滸毛萇曰滸水涯也漢書音/義應劭曰瀬水流沙上也傳瓚曰瀬湍也本草曰黑芝)
(一名/𤣥芝)余情悅其淑美兮心振蕩而不怡無良媒以接懽
兮託微波而通辭(毛詩曰子/無良媒)願誠素之先達兮解玉佩
以要之嗟佳人之信修羌習禮而明詩抗瓊珶以和予
兮指潛淵而為期(要屈也佳人信修整習禮謂立徳明/詩謂善言辭古人指水為信如有如)
(白水之類也珶玉也徒/帝切潛淵謂所居也)執眷眷之欵實兮懼斯靈之我
欺感交甫之棄言兮悵猶豫而狐疑(神仙傳曰江妃二/女遊於江濱逢鄭)
(交甫交甫不知何人也目見而桃之女􁀅解佩與之交甫/行數歩空懐無佩女亦不  爾雅曰猶如麂善登木言此)
(獸性多疑慮常居山中忽間有聲則恐人來害之毎預/上樹久久無度復下須臾又上如此非一故不决者稱)
(猶焉一曰隴西俗謂天子随人行毎預前待人不得又/來迎侯故言猶豫也狐之為獸其性多疑毎渡水行且)
(聼且渡故疑/者稱狐疑)収和顔而靜志兮申禮防以自持(説文曰/靜審也)
(韓詩曰/静貞也)於是洛靈感焉徙倚徬徨(申展也子建自防持/也謝靈運山居賦注)
(曰河靈河伯也/東阿所謂洛靈)神光離合乍隂乍陽竦輕軀以鶴立若
將飛而未翔(陰去陽來也邊讓章華臺賦曰縱輕軀/迅赴若離鵠之失羣言如鶴鳥之立望)踐
椒塗之郁烈歩蘅薄而流芳(椒塗蘅薄言芳香/也郁烈香氣之甚)超長吟
以永慕兮聲哀厲而彌長爾乃衆靈雜遝命儔嘯侣或
戲清流或翔神渚或采明珠或拾翠羽從南湘之二妃
攜漢濱之游女(厲急也雜遝衆貌二妃已見上文毛詩/曰漢有游女不可求思言漢上游女無)
(求思/者)歎匏𤓰之無匹兮詠牽牛之獨處(史記曰四星在/危南匏𤓰牽牛)
(為犧牲其北織女織女天女孫也天官星占曰匏𤓰一/名天雞在河鼔東牽牛一名天鼓不與織女值者隂陽)
(不和曹植九詠注曰牽牛為夫織女為婦織女牽牛之/星各處河鼔之旁七月七日乃得一㑹阮瑀止慾賦曰)
(傷匏𤓰之無偶悲織女之獨勤始/俱有此言然無匹之義未詳其)掦輕袿之猗靡兮翳修
袖以延佇體迅飛鳧飄忽若神陵波微歩羅韈生塵(陵/波)
(而韈生塵言神人異也洛靈即神而言若者夫神萬靈/之總稱言若所以類彼非謂此為非神也淮南子曰聖)
(聖足行於永無跡也衆生行於/霜有跡也水文曰韈足衣也)動無常則若危若安進
止難期若往若還轉昐流精光潤玉顔(神女賦曰苞/溫潤之玉顔)含
辭未吐氣若幽蘭(神女賦曰吐/芬芳其若蘭)華容婀娜令我㤀飡(張/衡)
(七辯曰蝤蠐之領阿那宜顧杜篤禊祝/曰懐季女使不飡婀烏可切娜奴可切)於是屏翳収風
川后靜波(王逸楚辭注曰屏翳雨師名虞喜志林曰韋/昭云屏翳雷師喜云雨師然說屏翳者雖多)
(竝無明據曹植結洛文曰河伯典澤屏翳司風植既皆/為風師不可引他説以非之川后河伯也已見上文)
馮夷鳴鼓女媧清歌(馮夷女媧竝/已見上文)騰文魚以警乘鳴玉
鸞以偕逝(騰升也文魚有翅能飛故使警乗警戒也楚辭曰/文魚兮失瀬又曰將騰駕兮皆逝玉鸞已見)
(上/文)六龍􁄂其齊首載雲車之容裔(春秋命歴序曰有神/人右耳蒼色大肩駕)
(六龍出輔號曰神農儼矜莊貎春秋命歴序曰人皇乘漏七/雲車出谷口博物志曰漢武帝好道西王母七月七日)
(刻王母乘/紫雲車來)鯨鯢踊而夾轂水禽翔而為衞於是越北沚
過南岡紆素領迴清揚(北海魚非洛川所有然神仙之/川亦有爾雅曰水中渚曰沚孔)
(安國尚書注曰山脊曰岡毛詩曰領/如蝤蠐又曰有美一人清揚婉兮)動朱脣以徐言陳
交接之大綱恨人神之道殊兮怨盛年之莫當抗羅袂
以掩涕兮淚流襟之浪浪(盛年謂少壯之時不能得當/君王之意此言㣲感甄后之)
(情楚辭曰􁂝茹蕙以掩涕/兮沾子襟之浪浪淚下貎)悼良㑹之永絶兮哀一逝而
異鄉無㣲情以効愛兮獻江南之明璫(良㑹夫婦之道/鄉猶方也淮南)
(子曰禮豐不足以效愛服/䖍通俗文曰耳珠曰璫)雖潛處於太陰長寄心於君
王(太隂衆神/之所居)忽不悟其所舍悵神宵而蔽光(漢書音義/孟康曰宵)
(化/也)於是背下陵高足往神留遺情想像顧望懷愁(楚辭/曰思)
(舊故而想像傅毅七激/曰無物可樂顧望懷愁)冀靈體之復形御輕舟而上遡
浮長川而忘反思緜緜而增慕夜耿耿而不寐霑繁
霜而至曙(遡逆流向上也緜緜密意也毛/詩曰耿耿不寐又曰正月繁霜)命僕夫而就
駕吾將歸乎東路攬騑轡以抗䇿悵盤桓而不能去(説/文)
(曰騑驂駕也毛萇詩傳曰騑騑行/不止之貎廣雅曰盤桓不進也)
　詩
　補亡
　　補亡詩六首(四言并序郷補亡詩序曰晳與同業/疇人肄修  飲之禮然所詠之詩或)
　　　(有義無辭音樂取節闕而不備於是遙/想既往存思在昔補著其文以綴舊制)
　　　東廣微(王隠晉書曰束晳字廣微平陽陽平人/也父惠馮翊太守兄粲與晳齊名嘗覽)
　　　　(古詩惜其不備故作詩以/補之賈謐請為著作郎)
南陔孝子相戒以養也(毛詩序曰存其義而亡其辭子/夏序曰南陔廢則孝友缺矣聲)
(類曰陔/隴也)循彼南陔言采共蘭(采蘭以自芬香也循陔以/采香草者將以供飬其父)
(母喻人求/珍異以歸)眷戀庭闈心不遑安(庭闈親之所居眷戀思/慕也言我思歸供養心)
(不暇/安)彼居之子罔或游盤(居謂未仕者言在家之子無/有縱樂須供養此相戒之辭)
(也尚書曰乃/盤游無度)馨爾夕膳絜爾晨餐(馨芬香也絜鮮静也/教其朝晩供養之方)
循彼南陔厥草油油(草油油而從風喻已亦當柔色以/承親史記微子之歌曰麥秀之漸)
(漸由黍之油油鄭𤣥禮記/注  油然然物始生好貌)彼居之子色思其柔(言承望/父母顔)
(色須其柔順也論語子夏問孝子曰色/難色難謂承順父母顧色乃為難也)眷戀庭闈心不
遑留馨爾夕膳絜爾晨羞(羞有滋/味者)有獺有獺在河之涘
(禮記曰孟春之月魚上冰獺祭魚獺將食之先以祭义/曰獺祭魚然後虞人入澤梁此喻孝子循陔如求珍異)
(歸養其/親也)凌波赴汨噬魴捕鯉(字林曰汨深水也于筆切/廣雅曰噬嚙也爾雅曰魴)
(□也郭璞曰今/呼魴魚為鯉)嗷嗷林烏受哺于子(小雅曰純黒而反/哺者烏也毛詩曰)
(相彼反哺/尚在翔禽)養隆敬薄惟禽之似(孟子曰食而不愛豕交之/愛而不敬獸畜之劉熙)
(曰愛而不敬若人畜禽獸但愛而不能敬也言鳥亦能/報恩但不知禮敬耳今人雖有供養而無禮敬禽獸何)
(異/乎)朂增爾䖍以介丕祉(鄭𤣥毛詩箋云介助也/毛萇詩傳曰祉福也)
白華孝子之絜白也(言孝子養父母常自潔如白華之/無㸃汚也子夏序曰白華廢則亷)
(耻缺/矣)白華朱蕚被於幽薄(毛詩曰蕚不韡韡鄭𤣥曰承/華者蕚也纂要曰草叢生曰)
(薄此喻兄弟比於華蕚在林薄之中若/孝子之在衆雜方於華蕚自然鮮潔)粲粲門子如磨如
錯(毛詩曰粲粲衣服周禮曰正望謂之門子鄭𤣥曰正/室適子將代父當門者毛詩曰如切如磋如琢如磨)
(石曰磨爾雅/曰謂之斠)終晨三省匪惰其恪(論語曰子曰吾日三/省吾身為人謀而不)
(忠乎與朋友交而不信乎傳不習乎陳/思王魏徳論曰位冠萬國不惰厥恪)白華絳趺在陵
之陬(鄭𤣥毛詩箋曰跗萼足/也跗與趺同陬山足也)蒨蒨士子涅而不渝(蒨蒨/鮮明)
(貌論語子曰不曰白/乎湼而不淄渝變也)竭誠盡敬亹亹忘劬(毛萇詩傳曰/亹亹勉勉也)
(亡匪/切)白華𤣥足在丘之曲堂堂處子無營無欲(論語曽/子曰堂)
(堂乎張也處子處士也已見鸚鵡賦梁/鴻安丘嚴平頌曰無營無欲澹爾淵清)鮮侔晨葩莫之
㸃辱(孝經鉤命決曰名毀行廢玷辱先人王/逸楚辭注曰㸃汚也㸃與玷古字通)
華黍時和嵗豐宜黍稷也(子夏序曰華黍/廢則畜積缺矣)黮黮重雲輯
輯和風(黮黮雲色不明貌徒感切輯輯風聲和也/毛詩曰習習谷風毛萇曰習習和舒之貎)黍華
陵巔麥秀丘中(毛詩曰黍稷方華㣲子有麥秀之歌/鄭𤣥曰髙田宜黍稷下田宜稻麥)靡
田不播九榖斯豐(尚書曰播厥百榖周禮曰三農生九/榖鄭𤣥曰九榖稷黍秫稻麻大小豆)
(大小/麥也)奕奕𤣥霄濛濛甘霤(鄭𤣥毛詩箋曰奕奕光也𤣥/黒也霄雲也毛萇詩傳曰濛)
(濛雨貌凡水/下流曰霤)黍發稠華亦挺其秀(蒼頡篇曰稠衆也廣/雅曰稠穊也直留切)
(穊居致切毛詩/曰實發實秀)靡田不殖九榖斯茂無高不播無下不
殖芒芒其稼參參其穡(芒芒多貎參參長貎種/曰稼斂曰穡參所今切)稸我王
委充我民食(公羊傳曰君子之為國也必有/三年之委尚書八政一曰食)玉燭陽明
顯猷翼翼(爾雅曰四氣和謂之玉燭郭璞曰道/光照也廣雅曰翼翼明貎猷道也)
由庚萬物得由其道也(由従也庚道也言物並得從陰/陽道理而生也子夏序曰由庚)
(廢則陰陽失/其道理矣)蕩蕩夷庚物則由之(尚書曰王道蕩蕩毛/萇詩傳曰夷常也萬)
(物由之以生也喻王者之/徳羣生仰之以安也)蠢蠢庶類王亦柔之(毛萇詩/傳曰蠢)
(動也國語曰夏禹能平水土以品/處庶類孔安國尚書曰柔安也)道之既由化之既柔
木以秋零草以春抽(言萬物既出於道羣黎又安於化/故草木遂性而零茂隨四時也)
獸在于草魚躍順流(言皆得/其時也)四時遞謝八風代扇(淮南/子曰)
(四時曰春生夏長秋/收冬藏入風已見上)纎阿案晷星變其躔(淮南子曰纎/阿月御也顔)
(延年纂要曰景曰晷吕氏春秋曰月纒二十八/宿漢書曰日月初纒星之紀音義曰纒舍也)五緯不
逆六氣無易(尚書云曰雨曰暘曰燠曰風曰時五者來/傋各以其序庶草蕃蕪左氏傳秦醫和謂)
(晉侯曰天有六氣陰陽風雨晦/明易改也謂不改其常行也)愔愔我王紹文之跡(左/氏)
(傳右尹革曰祈昭之愔愔杜預曰愔愔安和貎我王成/王也此詩成王詩也文周文王也言能繼文王之跡也)
崇丘萬物得極其高大也(崇丘髙丘也言萬物生長於/髙丘皆遂其性得極其高大)
(也子夏序曰崇丘廢則/萬物不遂其性矣)瞻彼崇丘其林藹藹植物斯髙
動類斯大(䔽藹茂盛貎周禮曰山林/植物鄭𤣥曰物根生之屬)周風既洽王猷允
泰(周周室也毛詩曰王/猷允塞猶猷古字通)漫漫方輿回回洪覆(淮南子曰/以天為葢)
(以地為輿曽子曰天/道曰員地道曰方)何類不繁何生不茂物極其性人永
其夀(易乾鑿度曰統者在上方物常在五位應時羣物/遂性漢書公孫𢎞對䇿曰故形和則無疾無疾則)
(不/夭)恢恢大園茫茫九壤(老子曰天網恢恢九壤九/州也左氏傳曰茫茫九土)資生
仰化于何不養(資取也言取生者皆仰徳節化易曰至/哉坤元萬物資生言物盡其性咸生長)
(也/)人無道夭物極則長(莊子曰終天年而不中道夭者/是智之盛也年未三十而死曰)
(夭言無夭折之道也易曰小人道/消君子道長言無極則歸長也)
由儀萬物之生各得其儀也(言萬物之生各由其道得/其所儀也毛萇詩傳曰儀)
(宜也蒼頡篇曰宜得所也子夏序/曰由儀廢則萬物失其道理矣)肅肅君子由儀率性
(爾雅曰肅肅敬也郭璞曰容儀/謹敬也禮記曰率性之為道)明明后辟仁以為政(爾/雅)
(曰明明察也郭璞曰聰明/鑒察也爾雅曰后辟君也)魚游清沼鳥萃平林(毛詩曰/依彼平)
(林有集/維鷮)濯鱗鼓翼振振其音賔冩爾誠主竭其心(賔謂/羣臣)
(也/)時之和矣何思何修(時既和平矣何所思慮何所修/治易曰天下何思何慮王弼曰)
(一以貫之不慮而盡也莊子老聃曰至人之/於徳也若天之自髙地之自厚夫何修之為)文化内輯
武加外悠(輯和也言以文化輯和於内/用武徳加於外逺也悠逺也)
　述徳
　　述祖徳詩二首(五言牧陳羣謝録曰𤣥字㓜度領/徐州  苻堅傾國大出𤣥為前鋒)
　　　(射傷符堅又于臨陣殺苻融封康樂公靈運述/祖徳詩序曰大元中王父龕定淮南負荷世業)
　　　(尊主隆人逮賢相徂謝君子道消拂衣蕃嶽/考卜東山事同樂生之時志朝范蠡之舉)
　　　謝靈運(沈約宋書曰謝靈運陳郡人也博覽羣/書文章之美江左莫逮初辟琅邪王大)
　　　　(大司馬行叅軍後為臨川郡守為有司所紏/徙封廣州遂令趙欽等要合鄉里徤兒於三)
　　　　(江口篡取謝要不及有司奏依/法収罰詔於廣州行棄市刑)
逹人貴自我高情屬天雲(吕氏春秋曰楊朱貴已髙誘/曰輕天下而重已也天雲言)
(髙也曹植七啟曰獨/馳思乎天雲之際)兼抱濟物性而不纓垢氛(纓繞也/垢滓也)
(氛氣謂謂世事皆惡不相纓繞不雜塵霧嵇/康書曰子文三登令尹是君子思濟物之意)段生蕃魏
國展季救魯人(段生干木也已見上展季栁下惠也劉/向列女傳曰栁下惠妻誄之曰䝉恥救)
(人徳彌大兮/遂諡曰惠)弦髙犒晉師仲連郤秦軍(春秋僖公二十/六年齊孝公伐)
(魯北鄙公使展喜犒師齊侯未入境喜從之公曰魯人/恐乎對曰小人則恐君子則否齊侯曰野無青草室如)
(懸罄何恃而不空對曰恃先王之命昔周公太公股肱/周室夾輔成王成王賜之盟曰世世子孫不相侵害齊)
(侯乃還公使展喜犒師使受命于展禽吕氏春秋曰秦/將興師伐鄭賈人弦高遇之曰此必襲鄭乃矯鄭伯之)
(命以勞之曰寡君使臣犒勞以壁膳以十二牛秦三帥對/曰寡君使丙也術也視也於邉候㬐之道也迷惑䧟入)
(大國之地再拜受之髙誘曰㬐國名也音晉今為晉字/之誤也漢書音義服䖍曰以師枯槁故饋之猶食勞苦)
(謂之勞也廣雅曰犒勞也史記曰魯仲連齊人也趙孝/成公時秦使白起圜趙魏王使將軍辛垣衍説趙尊秦)
(昭王為帝仲連責而歸之辛垣衍起/再拜讀出秦將聞之為卻十五里)臨組乍不緤對珪
寧肯分(史記曰平原君欲封魯連連不肯受左太沖詠/史詩曰臨組不肯緤對珪不肯分説文曰組綬)
(屬也王逸楚辭注曰緤繫也據仲連文雖不見分珪之/事古者封爵皆隨其爵之輕重而賜之珪璧執以為瑞)
(信今仲連不受齊趙之/封爵明其不肯分珪也)惠物辭所賞勵志故絶人(恩惠/及物)
(而不受賞賜言勉其志不與衆同故/言絶人孔安國尚書傳曰勵勉也)苕苕厯千載遥遥
播清塵清塵竟誰嗣明哲時經綸(明哲謂祖𤣥也清塵/已見懷舊賦經綸見)
(南都/賦)委講綴道論改服康世屯(漢書曰太史公習道論/於黄子左氏傳齊侯謂)
(韓厥曰服改矣杜預曰朝/戎異服周易曰屯難也)屯難既云康尊主隆斯民(莊/子)
(曰語大功立大名此朝廷之士尊主强國/之人也魏志紹曰翻然改節以隆斯民)中原昔䘮亂
䘮亂豈解已(晉中興書曰中原亂中宗初鎮江東中原/為洛陽也晉懐愍帝時有石勒劉聰等賊)
(破洛陽懷帝/没於洛陽)崩騰永嘉末逼迫大元始(王隠晉書曰懷/帝即位年號永)
(嘉孝武即位/年號太元)河外無反正江介有䠞圯(河外西晉也公/羊傳曰撥亂反)
(正英近於春秋江介東晉也左氏傳曰以敝邑𥚹小介/於大國杜預曰介間也毛詩曰䠞國百里爾雅曰圯敗)
(覆/也)萬邦咸震懾横流頼君子(懾懼也謝靈運山居賦自/注曰余祖車騎建大功淮)
(淝左右得免横流之禍孟子/曰洪水横流汜濫於天下)拯溺由道情龕暴資神理
(拯濟也溺没也孟子曰天下溺則援之以道莊子曰夫/道有情有信孔安國尚書傳曰龕勝也曹植武帝誄曰)
(人事既關/聰鏡神理)秦趙欣來蘇燕魏遲文軌(尚書曰徯於后后/來其蘇文軌已見)
(恨/賦)賢相謝世運逺圖因事止(賢相即太傅也山居賦注/曰太傅既薨逺圖已輟左)
(傳榮成伯曰逺圖者忠也曹大家止疏/諸兄曰上捐國家累世劬勞遠圖之功)髙揖七州外拂
衣五湖裏(山居賦注曰便來解駕東歸以避君側之亂/舜分天下為十二州時晉有七故云七州也)
(張勃吳録曰五湖者太湖/之别名周行五百餘里)隨山疏濬潭傍巖藝枌梓(山/居)
(賦注曰選神麗之所中髙棲之意疏聞/也濬深也楚人為深水為潭藝樹也)遺情捨塵物貞
觀丘壑美(貞正也觀視也言/正見丘壑之美)
　勸勵(勸者進善之名/勵者朂已之稱)
　　諷諫詩(四言/并序)
　　　韋孟(善曰漢書曰韋賢魯國鄒人也其/先韋孟家本彭城為楚元王傅)
孟為元王傅傅子夷王及孫王戊戊荒滛不遵道作詩
諷諫曰(善曰漢書曰楚元王交字遊髙祖同父少弟也/髙祖即位立交為楚王薨子郢客嗣是為夷王)
(薨子/戊嗣)肅肅我祖國自豕韋(應劭白左氏傳曰任商為豕/氏杜預曰國名東郡白馬縣)
(南有/韋城)黼衣朱黻四牡龍旗(善曰應劭曰黼衣衣上畫為/斧形而白與黑為采龍旗旗)
(上畫龍為之朱黻上廣一尺下廣二尺長三尺以皮為/之古者上公服之毛詩曰朱黻斯皇又曰四牡翼翼又)
(曰龍旅/承祀)彤弓斯征撫寧遐荒(言受彤弓之賜於此得専/征伐善曰乇詩曰彤弓弨)
(兮荒荒/服也)總齊羣邦以翼太商迭彼大彭勲績惟光(應劭/曰國)
(語曰大彭豕韋為商伯迭互也/言豕韋與大彭互為伯於商也)至于有周歴世㑹同(顔/師)
(古曰繼為諸侯預盟㑹之事/也善曰㑹同已見東京賦)王赧聴譖實絶我邦(應劭/曰王)
(赧周末王聴讒受譖潤絶豕韋氏劉兆/曰旁言曰譖善曰赧王已見西征賦)我邦既絶厥政
斯逸(應劭曰自絶豕韋後政教逸漏不由王者臣瓚曰/逸放也管子曰令不行謂之放顔師古曰瓚説是)
(也/)賞罰之行非繇王室(善曰尚書曰以蕃王/室繇與由古字通)庶尹羣后
靡扶靡衞(顔師古曰庶尹庶官之長也羣后諸侯也善羣后天下諸/曰尚書曰庻尹允諧又曰肆覲羣后尹正也)
(侯/也)五服崩離宗周以墜(應劭曰五服謂甸服侯服綏服/要服荒服也墜失也直魏切善)
(善曰論語子曰邦分崩離/析宗周已見西征賦也)我祖斯㣲遷于彭城(顔師古/曰言我)
(先祖遂㣲善曰漢書/曰楚國有彭城縣)在予小子勤唉厥生(應劭曰小兒/啼聲曰唉顔)
(師古曰唉歡聲善曰方/言曰唉歎辭也許其切)阨此嫚秦耒耜斯耕(顔師古曰/言遭秦暴)
(嫚無有列位/躬耕于野)悠悠嫚秦上天不寧乃眷南顧授漢于京
(顔師古曰髙祖起在豐沛於秦為南/故曰南顧言以泰之京邑授於漢也)於赫有漢四方是
征(顔師古曰於讀為烏烏歎辭也赫明/貌此詩中諸歎稱於者其音皆同)靡適不懐萬國
攸平(顔詩古曰懐思也來也言漢兵所/往無不歸懐故萬國所以皆平)乃命厥弟(弟謂/元王)
(也元王封/於楚國)建侯于楚俾我小臣惟傳是輔矜矜元王恭
儉静一(善曰孔安國尚書傳曰矜/矜戒慎恭敬静守一道也)惠此黎民納彼輔弼
享國漸世垂烈于後(應劭曰元王立二十七年而薨垂/遺業於後嗣漸世没世也善曰漸)
(没/也)迺及夷王克奉厥緒(夷王名郢/客元王子)咨命不永惟王統祀
(善曰夷王立四年薨戊乃嗣/放言不永統祀纂統宗祀也)左右陪臣斯惟皇士(顔師/古大)
(雅曰皇正也善曰毛詩曰/思皇多士皇士美士也)如何我王不思守保不惟履
冰以繼祖考(顔師古曰惟亦思也言不思念敬慎如履/薄冰之意用繼祖考之業也善曰守其富)
(貴保其社稷履/冰已見寡婦賦)邦事是廢逸遊是娛犬馬悠悠是放是
驅(顔師古曰繇與悠同行/貌放放犬驅驅馬也)務此鳥獸忽此稼苗蒸民以
匱我王以媮(善曰馳騁犬馬悠悠然逺也媮音愉同樂/也人失稼穡以致困匱而王反以為樂也)
所𢎞匪徳所親匪俊唯囿是恢唯諛是信(顔師古曰恢/大也諛謟言)
(也/)睮睮謟夫諤諤黄髪(如淳曰睮睮目媚貎史記曰不/如周舍之咢咢咢與諤同睮以)
(朱切諤諤正直號黄髪/老人髪落更生黄也)如何我王曾不是察既藐下臣
追欲縱逸(應劭曰藐逺也言疏逺忠賢之輔追情欲縱/逸游也臣瓚曰藐陵藐也善曰儀禮曰凡自)
(稱於君上大/夫則曰下臣)嫚彼顯祖輕此削黜(善曰尚書曰/昭乃顯祖)嗟嗟我
王漢之睦親(顔師古曰睦容也言服屬近善/曰我王戊也尚書曰九族既睦)曾不夙夜
以休令聞(善曰尚書曰/舊有令聞)穆穆天子照臨下土(善曰毛詩/曰天子穆)
(穆又曰明明上/天照臨下土)明明羣司執憲靡顧(顔師古曰靡無也/言執天子之法無)
(所顧望讀/如古協韻)正遐由近殆其兹怙(善曰兹此謂此親也言/欲正逺人先從近親始)
(而王怙恃漢戚不/自朂慎以至危殆)嗟嗟我王曷不斯思匪思匪監嗣其
罔則(善曰言王不思鍳鏡之/義是今後儀無所法則)彌彌其逸岌岌其國(應劭/曰彌)
(彌猶稍稍也罪過滋甚岌欲毁壊之意顔師古曰岌岌危/動貌五答切又鄧展曰岌孟子曰天下大哉岌乎司馬彪)
(以為岌/岌危也)致氷匪霜致墜匪嫚(應劭曰易曰履霜堅氷至/言非一日之寒也晉灼曰)
(致氷無不先由㣲霜/致墜無不先由驕慢)瞻惟我王時靡不練(善曰時是也/練委也言王)
(於上所言之事/無不委練也)興國救顛孰違悔過(善曰言欲興其邦/國救其顛墜誰能)
(違於悔/過乎)追思黄髪秦繆以霸(顔師古曰秦繆公伐鄭為/晉所敗而歸乃作秦誓善)
(曰尚書秦繆公曰詢/兹黄髪則罔所愆)嵗月其徂年其逮耉(顔師古曰逺/及也耉者老)
(人面色如耉善曰徂徃也言日月徂逝年將及/老悔過自新理宜在速爾雅曰耉老壽也)於赫君子
庶顯于後(顔師古曰於歎辭也昔之君子庶/㡬善道所以能光顯於後代也)我王如何
曾不斯覽(顔師古曰覽視/也叶韻音濫)黄髪不近胡不時鑒(顔師古/曰黄髪)
(不近者斥逺耉老之人近音其靳切善曰/歎善昔之君子能庶㡬自悔故光顯于後)
　　勵志詩(四言茂廣雅曰勵勸也/此詩  先自勸勤學)
　　　張茂先
太儀斡運天迴地游(太儀太極也以生天地謂之大成/形之始謂之儀鄭𤣥曰極中之道)
(淳和未分之氣也斡轉也春秋元命苞曰天左旋地右/轉河圖曰地有四海冬至地上行北而西三萬里夏至)
(也下行南而東三萬里春秋二分是其中矣地常/動不止而人不知譬如閉舟而行不覺舟之運也)四氣
鱗次寒暑環周(禮記曰四氣之和以著萬物之理李尤/辟雍賦曰攢羅麟次差池雜遝范子曰)
(度如環無有端周迴/如循環未始有極)星火既夕忽焉素秋(星火火星也/已見上爾雅)
(曰秋為白藏/故云素秋)凉風振落熠熠宵流(其一傳凉風已見上/毛詩  曰熠熠燐也)
吉士思秋寔感物化(思悲也謂鴻鴈來賔雀入大水為/蛤之類毛詩曰有女懐春吉士誘)
(之淮南子曰春女悲/秋士哀而知物化矣)日與月與荏苒代謝(毛詩曰日居/月諸淮南子)
(曰二者代謝而蹐馳顔延年曰一/寒一暑一往一復為代去者為謝)逝者如斯曾無曰夜
(論語曰子在川上曰逝/者如斯夫不捨晝夜)嗟爾庶士胡寧自舍(其二之言/逝川  流)
(不舍日夜亦當感之以/勵志何得晏然自舍哉)仁道不遐徳輶如羽求焉斯至
衆鮮克舉(論語子曰仁逺乎哉我欲仁斯仁/至矣毛詩曰徳輶如毛人鮮克舉)大猷𤣥漠
將抽厥緒(毛詩曰秩秩大猷説文曰𤣥幽逺也又曰漠/寂也廣雅曰漠泊也說文曰漠無為也言大)
(道𤣥逺幽漠知之猶從小/引其端緒而至於可知)先民有作貽我髙矩(其三曰/毛詩)
(自古在昔先民有作又非先/民是經先民周公孔子也)雖有淑姿放心縱逸田般
于遊居多暇日(孫卿子曰其為人也多/暇日者其出入不逺也)如彼梓材弗勤
丹漆雖勞朴斲終負素質(其四樸尚書曰若作梓材/既勤  斲惟其塗丹雘)養
由矯矢獸號于林(淮南子曰楚㳟王游于林中有白猨/縁木而矯王使左右射之騰躍避矢)
(不能中於是使由基撫弓而盼猨乃抱/木而長號何者誠在於心而精通於物)蒱盧縈繳神感
飛禽(蒱盧舊説云即蒲且也已見西京賦汲冡書曰/蒲且予見雙鳥過之其不被弋者亦下故言感)末
伎之妙動物應心研精躭道安有幽深(其五尚物獸與/禽也  書序曰)
(研精覃思答賔戲/曰浮英華耽道徳)安心恬蕩棲志浮雲體之以質彪之
以文(莊子曰恬淡寂漠道徳之篤也淮南子曰使神恬/蕩而不失其充答賔戲曰仲尼抗浮雲之志説文)
(曰彪亦/文貌)如彼南畆力耒既勤藨蓘致功必有豐殷(其六/  以)
(農喻也左氏傳趙文子謂祁午曰譬如農夫是藨是/蓘雖有饑饉必有豐年杜預曰藨耘也壅苗為蓘)水
積成淵載瀾載清土積成山歊蒸鬱冥(荀卿子曰土積/成山風雨興焉)
(水積成川蛟龍生焉積善成徳神明自得聖心循焉尸/子曰土積成嶽則楩柟豫章出焉水積成川則吞舟之)
(魚生焉夫學之積也亦有所出也傅毅顯宗頌曰/蕩蕩川凟既瀾且清張揖字詁曰歊氣上出貌)山不
讓塵川不辭盈(管子曰海不辭水故能成其大山不辭/土故能成其髙士不厭學故能成其聖)
勉志含𢎞以隆徳聲(其七碑周易曰含𢎞光大蔡邕/袁喬  曰于兹徳聲發聞遐邇)髙
以下基洪由纎起(老子曰髙必以下為基又/曰合抱之木生於毫末)川廣自源
成人在始(禮記曰王者之祭川也皆先河而後海或源/也或委也鄭𤣥曰始於一勺卒成不測論衡)
(曰自源發流安得不廣國語晉趙武冠見韓獻子/獻子曰戒之此謂成人成人在始與善敬之哉)累微
以著乃物之理(孫卿子曰盡小/者大積微者著)纆牽之長實累千里(其/八)
(戰凡言物之大必資於小故此言若輕於小亦累於大/  國䇿段干越謂韓相新城君曰昔王良弟子駕千里)
(之馬過京父之弟子京父之弟子曰馬千里之馬也服/千里之服也而不能取千里何也曰子纆牽長故纆牽)
(於事萬分之一也而難千里之行今臣雖不肖於秦亦/萬分之一也而相國見臣不懌者是纆牽長也千里之)
(馬繋以長索則為累矣人雖/有容貎不修徳如千里馬也)復禮終朝天下歸仁(論語/顔淵)
(問仁子曰克已復禮為仁一日克已復禮天下歸仁焉/孔安國曰復及也身能及禮則為仁也馬融曰一日猶)
(見歸泥/於終身)若金受礪若泥在鈞(大戴禮曰君子學不可以/已矣是故金就礪則利在)
(鈞已見西征賦謂陶家泥輪以/能成器也老子曰埏埴以為器)進徳修業暉光曰新(易/曰)
(君子進徳修業欲及時也无咎又曰君/子之光暉吉又曰日新之謂  盛徳)隰朋仰慕予亦
何人(其九寡莊子曰管仲有病桓公往問之仲父之病/病矣  人惡乎屬國而可對曰隰朋可其為人也)
(愧不若黄帝而哀不已若者慕慕管之徳/業言隰朋猶慕徳我是何人而不慕乎)
　
　
　
　
　
　
　文𨕖巻十九
欽定四庫全書
　文選巻二十　　　　　　　梁　蕭統　編
　　　　　　　　　　　　　唐　李善　註
　獻詩
　　上責躬應詔詩表(魏志曰黄初四年植朝/京都上疏并獻詩二首)
　　　曹子建
臣植言臣自抱釁歸藩(植集曰植抱罪徙居京師後歸/本國而魏志不載蓋魏志略也)
(杜預左氏傳注曰釁瑕隙也賈逵/國語注曰釁兆也謂罪萌兆也)刻肌刻骨(孝經鉤命/決曰削肌)
(刻骨挈/挈勤思)追思罪戾晝分而食夜分而寢(爾雅曰戻罪也/韓子曰衛靈公)
(至濮水夜分/聞有鼓琴者)誠以天網不可重罹聖恩難可冄恃(老子/曰天)
(網恢恢洞簫賦曰/蒙聖主之渥恩)竊感相鼠之篇無禮遄(市/専)死之義
(感猶思也毛詩曰相鼠有體人而無禮/人而無禮胡不遄死爾雅曰遄速也)形影相弔五
情愧赧(奴簡切文子曰昔者中黄子曰色有/五章人有五情説文曰赧面慚也)以罪棄生
則違古賢夕改之勸(曾子曰君子朝有過夕改則/與之夕有過朝改則與之)忍垢
苟全則犯詩人胡顔之譏(即上胡不遄死之義也孔/安國尚書傳曰胡何也毛)
(詩謂何顔而不速死也殷仲文/表曰亦胡顔之厚義出於此)伏惟陛下(應劭曰陛升/堂之階王者)
(必有執兵陳於階陛之側臣與至尊言不敢指斥故/呼在陛者而告之因卑以達尊之意也若稱殿下閣)
(下侍者執事/皆此類也)德象天地恩隆父母(漢書曰孝文皇帝/徳厚侔天地尚書)
(曰天子作/民父母)施暢春風澤如時雨(漢書音義曰暢通也/蘇順陳公誄曰化侔)
(春風澤配甘雨風賦曰不擇貴賤髙下而/加焉吕氏春秋曰甘露時雨不私一物)是以不别
荆棘者慶雲之惠也(史記曰若煙非煙若雲非雲郁/郁紛紛蕭索輪囷是謂慶雲)
七子均養者鳲鳩之仁也(毛詩曰鳲鳩在桑其子七/兮毛萇曰鳲鳩之養其子)
(旦從上下暮從下/上其均平如一)舍罪貴功者明君之舉也矜愚愛
能者慈父之恩也(孔安國尚書傳曰矜憐也論衡曰/父母之於子恩等豈為貴賢加意)
(賤愚不/察乎)是以愚臣徘徊於恩澤而不敢自棄者也(左氏/傳士)
(貞伯曰鄭伯其/死乎自棄也已)前奉詔書臣等絶朝心離志絶自分黄
耉永無執珪之望(分謂甘愜也毛詩序曰尊事黄耉珪/者古之諸侯所執周禮曰上公之禮)
(執桓圭諸侯之禮執信圭史記/陳軫曰越人莊舄仕楚執珪)不圖聖詔猥垂齒召
(猥猶曲也尚書曰䧏霍叔于庶人三年/不齒孔安國曰三年之後乃齒録之)至止之日馳
心輦轂(毛詩曰至止肅肅胡廣漢官解詁注/曰轂下喻在輦轂之下京城之中)僻處
西館未奉闕庭(東京賦曰/闕庭神麗)踊躍之懷瞻望反側
(毛詩曰踊躍用兵又曰瞻/望不及又曰輾轉反側)不勝犬馬戀主之情
(史記丞相青翟曰/臣不勝犬馬之心)謹拜表并獻詩二篇詞㫖淺末不足
采覽貴露下情冐顔以聞臣植誠惶誠恐頓首頓首死
罪死罪(漢書音義張晏曰人臣上/書當昧犯死罪而言也)
　　責躬詩一首(四言/)
於穆顯考時惟武皇(毛詩曰於穆清廟禮記曰王立七/廟曰顯考廟毛詩曰時維鷹揚武)
(皇謂曹/操也)受命于天寧濟四方(毛詩序曰文王受命作周/也鄭𤣥曰受天命而王天)
(下也傳毅明帝頌表曰/體天統物寜濟蒸民)朱旗所拂九土披攘(李陵與蘇/武書曰雷)
(鼓動大朱旗翳日登徒子好色賦曰周覽九土/漢火德操為漢臣故建朱旗也時獻帝在故)𤣥化滂
流荒服來王(廣雅曰𤣥道也謂道德之化也蔡邕陳留/太守頌曰𤣥化治矣尚書曰四夷來王)
超商越周與唐比蹤(商周用師故云超越/唐虞禪讓故云比蹤)篤生我皇奕
世載聰(我皇文帝也毛詩曰篤生武王/國語祭公謀父曰奕世載德)武則肅烈文則
時雍(毛詩曰相士烈烈毛萇曰相士契孫也鄭𤣥曰威/武之盛烈烈然也尚書曰黎民於變時雍孔安國)
(曰雍/和也)受禪于漢君臨萬邦(魏受漢禪已見魏都賦尚書/曰君臨周邦又曰協和萬邦)
萬邦既化率由舊則(毛詩曰不愆不忘率由/舊章鄭𤣥曰率循也)廣命懿親
以藩王國(爾雅曰命告也尊君令謂之命左氏傳富辰/諫王曰昔周公封建親戚以藩屏周不廢懿)
(親毛詩曰/生此王國)帝曰爾侯君兹青土(魏志曰建安十九年植/封臨淄侯臨淄屬齊郡)
(舊青州之境尚書帝曰爾諧/漢書封齊王曰受兹青土)奄有海濱方周于魯(毛詩/曰奄)
(有龜蒙毛萇曰奄大也尚書曰青州海濱廣斥孔安國/曰濱涯也論語注曰方比方也毛詩曰建爾元子俾侯)
(于/魯)車服有輝旗章有叙(尚書曰車服以庸國語曰為車/服旗章以旌之毛詩曰庭燎有)
(輝禮記曰以為旗章以别貴賤鄭𤣥曰章/幟也應劭漢官典職楊喬曰威儀有序)濟濟雋乂我
弼我輔(毛詩曰濟濟多士尚書曰雋乂在官/尚書大傳曰天子有四鄰左輔右弼)伊余小子
恃寵驕盈(毛詩曰閔予小子班固漢書景十/三王述曰膠東不亮常山驕盈)舉挂時網
動亂國經(家語孔子曰治天下國家/有九經其所以行者一也)作蕃作屏先軌是
隳(孔安國尚書/傳曰隳廢也)傲我皇使犯我朝儀(魏志曰黄初二年/植就國使者灌均)
(希㫖奏植醉酒悖逆劫脅使者有司/請治罪帝以太后故貶爵安鄉侯)國有典刑我削我
黜(植集曰博士等議可削爵土免為庶人尚/書曰象以典刑韋孟諷諫詩曰輕此削黜)將寘于理
元兇是率(魏志曰有司請罰植罪廣雅曰將欲也周易/曰寘于叢棘毛萇詩傳曰寘致也司馬遷書)
(曰遂下于理鄭𤣥禮記注曰/理治獄之官儀禮曰率𨗳也)明明天子時惟篤類(魏志/詔云)
(植朕之同母弟骨肉之親舛而不殊其改封植毛詩曰/明明天子令聞不已乂曰孝子不□永錫爾類鄭𤣥曰)
(長以與汝/之族類也)不忍我刑㬥之朝肆(殺人陳其尸曰肆論語/子服景伯曰吾力猶能)
(肆諸市朝杜預左氏/傳注曰肆市列也)違彼執憲哀予小臣(韋孟諷諫詩/曰明明羣司)
(執憲靡顧揚雄交州箴曰牧臣司/交敢告執憲儀禮曰小臣正辭)改封兖邑于河之濱
(魏志曰帝以太后故貶爵安鄉侯又曰黄初二年改封/鄄城屬東郡舊兖州之境尚書曰濟河惟兖州植表曰)
(行至延津受/安鄉印綬)股肱弗置有君無臣(尚書大傳曰/股肱惟臣)荒淫之
闕誰弼予身(韋孟諷諫詩序曰王戊/荒淫不遵道作諷諫詩)㷀㷀僕夫于彼冀
方(植集曰詔云知到延津遂復來求出獵表曰臣自招/罪釁徙居京師待罪南宫然植雖封安鄉侯猶住冀)
(州也時魏都鄴鄴冀州之境也一云時魏以雒為京師/比堯之冀方也大戴禮曰驪駒在門僕夫具存毛萇詩)
(傳曰于往也尚書五子之/歌曰惟彼陶唐有此冀方)嗟余小子乃罹斯殃赫赫天
子恩不遺物(謂至京師蒙恩得還也植求習業表曰雖/免大誅得歸本國毛詩曰赫赫在上周易)
(曰曲成萬/物而不遺)冠我𤣥冕要我朱紱(周禮曰王之五冕皆𤣥/冕朱裏毛詩曰朱茀斯)
(皇茀與紱同禮記曰諸侯佩山𤣥玉而朱/組紱蒼頡篇曰紱綬也魏志曰朱紱光大)光光大使我
榮我華(揚雄侍中箴曰光光韋伯儵儵/貂璫文子曰有榮華必有愁悴)剖符受土王爵
是加(魏志曰黄初三年立為鄄城王四年封雍/丘王喻巴蜀檄曰剖符而封析珪而爵)仰齒金
璽俯執聖策(左氏傳羽父曰寡人若朝于薛不敢與諸/任齒杜預曰齒列也漢書曰諸侯王皆金)
(璽史記曰髙祖封/三王皆以策書)皇恩過隆祇承怵惕(西京賦曰皇恩/溥尚書曰祇承)
(于帝又曰/怵惕惟厲)咨我小子頑凶是嬰(説文曰/嬰繞也)逝慚陵墓存愧
闕庭匪敢傲德實恩是恃威靈改加足以没齒(班固漢/書述曰)
(震我威靈五世來服四子講德論曰聖德隆盛威靈外/服論語子曰管仲奪伯氏駢邑三百没齒無怨言孔安)
(國曰齒/年也)昊天罔極生命不圖(言生之夭壽不可預謀也/毛詩曰欲報之德昊天罔)
(極家語孔子曰分於道謂/之命毛詩傳曰不慮不圖)嘗懼顛沛抱罪黄壚(論語曰/顛沛必)
(於是馬融曰顛沛僵仆也淮南子曰上/際九天下契黄壚髙誘曰泉下有壚山)願䝉矢石建旗
東嶽(左氏傳曰荀偃親受矢石東嶽鎮吳之境子/建詩曰我心常怫鬱思欲赴泰山與此義同)庶立
毫氂微功自贖(漢書音義曰十毫為氂班超/上疏曰冀立微功以自陳効)危軀授命
知足免戾(論語子曰見危授命亦可以為成人/矣左氏傳太史克曰庶㡬免於戾乎)甘赴江
湘奮戈呉越犬啟其衷得㑹京畿(左氏傳吕相曰天誘/其衷杜預曰衷中也)
遲奉聖顔如渴如飢(遲猶思也張奐與許季師書曰不/面之潤悠悠曠久飢渴之念豈當)
(有忘毛詩曰憂心/烈烈載飢載渴)心之云慕愴矣其悲天髙聽卑皇肯
照微(史記子韋謂宋景公曰天髙聽卑爾雅曰皇君也/又曰肯可也班固説東平王蒼曰願䧏照微之明)
(信日昃/之聽)
　　應詔詩一首(四言/)
肅承明詔應㑹皇都(爾雅曰肅敬也東都賦曰下明詔/又曰春王三朝㑹同漢京㑹朝㑹)
(也/)星陳夙駕秣馬脂車(毛詩曰星言夙駕/又曰既脂爾車)命彼掌徒肅
我征旅(鄭𤣥禮記注/曰肅戒也)朝發鸞臺夕宿蘭渚(鸞臺蘭渚以/美言之漢宫)
(闕名曰長安有駌鸞殿公孫/乘月賦曰鵾雞舞於蘭渚)芒芒原隰祁祁士女(毛詩/曰宅)
(殷土芒芒又/曰采蘩祁祁)經彼公田樂我稷黍(毛詩曰雨我公田又/曰我黍與與我稷翼)
(翼/)爰有樛木重隂匪息(毛詩曰爰有寒泉又曰南有樛/木又曰南有喬木不可休息)
雖有餱糧飢不遑食(毛詩曰乃裹饌糧毛萇曰餱糧食/也音侯呉越紀采葛婦人詩曰飢)
(不遑食/四體疲)望城不過面邑不遊(鄭𤣥周禮注/曰面猶向也)僕夫警策平
路是由(舞賦曰僕夫正策鄭𤣥/周禮注曰警敇戒之)𤣥駟藹藹揚鑣漂沫(廣/雅)
(曰藹藹盛也舞賦曰/龍驤横舉揚鑣飛沫)流風翼衡輕雲承蓋(甘泉賦曰風/漎漎而扶□)
(楚辭曰雲霏/霏而承宇)涉澗之濱緣山之隈(孔安國尚書傳曰濱/涯也説文曰隈曲也)
遵彼河滸黄坂是階(毛詩曰在河之滸毛萇曰/水涯曰滸爾稚曰階因也)西濟闗
谷或降或升(陸機洛陽記曰洛陽在西/闗南伊闕谷即大谷也)騑驂倦路載寢
載興(韓詩曰兩驂雁行薛君曰兩驂左右/騑驂毛詩曰言念君子載寢載興)將朝聖皇匪
敢晏寧弭節長騖指日遄征(楚辭曰吾令羲和弭節兮/司馬彪上林賦注曰弭節)
(安志也蔡琰詩曰遄征日/遐邁毛萇詩傳曰遄疾也)前驅舉燧後乘抗旌(毛詩曰/伯也執)
(殳為王前驅西京賦曰升觴舉燧薛琮曰燧火也漢/書終軍曰驃騎抗旌昆邪右衽周禮曰析羽為旌)輪
不輟運鸞無廢聲(毛詩曰鸞聲鏘鏘鄭𤣥周/禮注曰鸞在衡以金為鈴)爰暨帝室
税此西墉(毛詩曰召伯所税毛萇曰/税猶舍也又曰墉城也)嘉詔未賜朝覲莫
從(毛萇詩傳/曰覲見也)仰瞻城閾俯惟闕庭(説文曰閥/門楣也)長懷永慕
憂心如酲(楚辭曰情慨慨而長懷毛/詩曰憂心如酲謂秉國也)
　　闗中詩一首(四言詔岳上詩表曰詔臣作闗中詩/輒奉  竭愚作詩一篇案漢紀孝明)
　　　(時䕶羌校尉竇林上降羌顛岸以為羌豪岸兄/顛吾復降問事狀林對前後兩屈坐誣誷下獄)
　　　(死齊萬年編户𨽻屬為日久矣而死生/異辭必有訛謬故引證喻以懲不恪)
　　　潘安仁
於皇時晉受命既固(毛詩曰於皇時周又曰天立厥配/受命既固鄭𤣥曰受命受天之命)
(以正天/下也)三祖在天聖皇紹祚(臧榮緒晉書曰宣帝追號/曰髙祖文帝號曰太祖武)
(帝號曰世祖聖皇惠帝也毛詩曰三/后在天王配于京爾稚曰紹繼也)德博化光刑簡枉
錯(周易曰善世而不伐德博而化又曰後得主而有常/含萬物而化光尚書曰五辭簡孚正于五刑潜夫論)
(曰簡刑薄威此德之上/論語曰舉直錯諸枉)微火不戒延我寶庫(其一書王/隱晉  曰)
(惠帝元康五年十月/武庫災焚累代之寶)蠢爾戎狄狡焉思肆(毛詩曰蠢爾/蠻荆傅暢諸)
(公讚曰北地盧水胡馬蘭羌因此為亂推齊萬年為王/左氏傳申公巫臣曰夫狡焉思啟其封疆賈逵國語注)
(曰肆恣也謂/思恣凶逆也)虞我國𤯝窺我利器(左氏傳莒子曰孰以/我為虞杜預曰虞度)
(也孔安國尚書傳𤯝過也老子曰國之利器不/可以示人國語曰利其器用韋昭曰器兵甲)岳牧慮
殊威懷理二(尚書曰内有百揆四岳外有州牧侯伯左/氏傳魏絳曰戎狄事晉諸侯威懷义曰晉)
(郤缺言於趙宣子曰類而不討何以示威服而不/柔何以示懷非威非懷何以示徳無徳何以主盟)將無
專策兵不素肄(以寘切其二又賈逵國語/注曰素預也  曰肄習也)翹翹趙王請
徒三萬朝議惟疑未逞斯願(傅暢晉諸公讚曰司馬倫/字子彛咸熙中封趙王進)
(征西假節都督雍梁晉諸軍事倫誅羌大酋數十人羌/遂反朝議召倫還朱鳯晉書曰宣帝桓夫人生趙王倫)
(位至相國倫請三萬人往平齊萬年朝議不許司馬相/如美人賦曰恒翹翹而西顧賈逵國語注曰逞快也)
桓桓梁征髙牙乃建(干寳晉紀曰梁王彤為征西大將/軍西討氐羌尚書曰朂哉夫子尚)
(桓桓牙牙旗也兵書/曰牙旗將軍之旗)旗蓋相望偏師作援(其三蓋漢書/曰冠  相望)
(左氏傳韓獻子曰以偏師䧟罪/孰大焉又曰要結大援援助也)虎視眈眈威彼好畤(千/實)
(晉紀曰彤為大都督督闗中諸軍/屯好畤易曰虎視眈眈其欲逐逐)素甲日耀𤣥幕雲起
(楚漢春秋趙中大夫曰臣聞越王句踐素甲三千曹植/辨問曰赫然而日曜之漢書五行志曰雲起於山中)
誰其繼之夏侯卿士(王隱晉書曰齊萬年帥羌人圍涇/陽遣安西將軍夏侯駿西討氐羌)
(左氏傳曰子産為政輿人誦之子産若死誰其嗣之/义曰楚伐呉子魚先死楚師繼之毛詩曰皇甫卿士)惟
系惟處列營棊跱(其四為王隱晉書曰解系字少連濟/南人  雍州刺史又曰周處字子隱)
(呉興人朝廷以處忠烈欲遣討氐乃拜建威/將軍謝承後漢書曰西夷蠢動姦雄棊時)夫豈無謀
戎士承平(漢書師丹曰/今累世承平)守有完郛戰無全兵(孫子兵法/曰凡用師)
(以全兵/為上)鋒交卒奔孰免孟明(杜篤衆瑞頌曰猛將與虜/交鋒左氏傳曰楚師車馳)
(卒奔又曰子墨衰絰敗秦師于殽獲/百里孟明視西乞術白乙丙以歸)飛檄秦郊告敗上
京(其五髙王隱晉書曰周處解系與賊戰於六陌軍敗/漢書  祖曰吾以羽檄徵天下兵應劭曰以雞毛系)
(檄魏武奏事云邊有警輒露揷羽以檄急之意也左氏/傳曰王師敗績于茅戎又曰王人來告敗邊讓章華臺)
(賦曰聲肅/恭乎上京)周殉師令身膏氐斧(周處别傳曰氐賊齊萬/年為亂處仰天歎曰古)
(者將受命鑿凶門以出蓋有進無退我為大臣以身/殉國不亦可乎遂戰死臧榮緒晉書曰氐西戎别名)人
之云亡貞節克舉(毛詩曰人之云亡邦國殄瘁/楚辭曰原生受命于貞節)盧播違
命投畀朔土(孫盛晉陽秋曰振威盧播伐萬年王隱晉/書曰盧播詐論功免為庶人徙北平廣雅)
(曰違背也毛詩曰投畀/有北爾雅曰朔北方也)為法受惡誰為茶苦(具六孔左/氏傳  子)
(曰趙宣子為法受惡毛詩/曰誰謂荼苦其甘如薺)哀此黎元無罪無辜(孝經鉤/命決曰)
(天有顧眄之義受圖于黎元孔安國尚書傳曰黎衆也/髙誘戰國策注曰元元善也毛詩曰無罪無辜讒口嗸)
(嗸/)肝腦塗地白骨交衢(檄蜀文曰肝腦塗中原漢書曰/一敗塗地古出夏北門行曰白)
(骨不覆疾厲淫行魏許昌碑/表曰白骨既交横於曠野)夫行妻寡父出子孤(鄭𤣥/孝經)
(注曰五十無夫曰寡禮/記曰少而無父謂之孤)俾我晉民化為狄俘(芳于切音/孚其七)
(詩曰覆俾我悖賈逵國/語注曰伐國取人曰俘)亂離斯瘼日月其稔(言亂離之/道於此將)
(散論其日月為惡又熟言必亡也韓詩曰亂離斯莫爰/其適歸薛君曰莫散也毛詩曰亂離瘼矣毛萇曰瘼病)
(也今此既引韓詩宜為莫字左氏傳曰周毛得殺毛伯/過萇𢎞曰毛得必亡是昆吾稔之日也杜預曰稔熟也)
天子是矜旰(古/旦)食晏寢(孔安國尚書傳曰矜憐也左氏/傳伍奢曰楚君大夫其旰食乎)
(杜預曰/旰晏也)主憂臣勞孰不祇懍(史記范睢曰臣聞主憂臣/辱主辱臣死周書曰君憂)
(臣勞主辱臣死孔安/國尚書傳曰懍危也)愧無獻納尸素以甚(其八曰兩都/賦序  朝夕)
(獻納薛君韓詩章句曰何謂素餐素餐者質人但有質/朴而無治民之材名曰素餐尸禄者頗有所知善惡不)
(言黙然不語苟欲得/禄而已譬若尸焉)皇赫斯怒爰整精鋭(毛詩曰王赫/斯怒爰整其)
(旅戰國策季良謂魏王曰恃/兵之精鋭而欲攻邯鄲也)命被上谷指曰遄逝(王隱/晉書)
(曰孟觀字叔時稍遷至積弩將軍封上谷郡公及闗中/氐反諸將敗退乃遣觀也曹植應詔詩曰指日遄征)
親奉成規稜威遐厲(孫資别傳曰成規之畫資皆管之/漢書武帝與李廣書曰威稜憺乎)
(鄰國王逸楚辭注曰厲/烈也廣雅曰厲惡也)首陷中亭揚聲萬計(其九盛善/曰孫  晉)
(陽秋曰孟觀為建威將軍擊氐羌於中亭大破之陷猶/敗也萬計謂所誅之類羽獵賦曰仗鏌邪而羅者以萬)
(計/)兵固詭道先聲後實(言觀揚聲合於詭道也司馬兵/法曰兵者詭道故能而示之不)
(能漢書廣武君謂韓信/曰兵固有先聲後實)聞之有司以萬為一(言有司疑/觀之詐故)
(觀言誅萬有/司以之為一)紂之不善我未之必(以紂喻觀也言觀雖/妄聲而同紂之不善)
(我未以為必然疑有司抑之太甚也論/語子貢曰紂之不善不如是之甚也)虚皛(胡/皎)湳德謬
彰甲吉(其十書説文曰皛顯也蒼頡篇曰皛明也孔安/國尚  傳曰彰明也湳甲二羌號也德吉其名)
(也言觀虚明誅二羌之功此觀之過也虚皛謬彰其義/一耳但交相避東觀漢記曰金城隴西卑湳勒姐種羌)
(反出塞外説文曰湳水出西河美稷縣故羌人因水為/姓漢明帝時羌湳孤奴歸化是其先也左氏傳曰晉人)
(滅赤狄甲氐杜預注/曰甲氐赤狄别種)雍門不啟陳汧危逼(漢書左扶風/有雍縣陳倉)
(縣汧縣左氏傳曰/申息之北門不啟)觀遂虎奮感恩輸力(王隱晉書曰孟/觀身當大敵功)
(蓋一時左氏傳欒盈曰/昔陪臣輸力於王室)重圍克解危城載色(晉中興書/曰觀從中)
(亭北出何惲領二萬人以繼之雍圍解班固耿恭守疏/勒城賦曰日兮月兮阨重圍毛詩曰載色載笑毛萇曰)
(色温/潤也)豈曰無過功亦不測(其十一克過謂虚皛湳德功/謂重圍  解毛詩曰豈曰無)
(衣黄石公記序曰慮/若源泉深不可測)情固萬端于何不有(范曄後漢書/鄧禹曰變故)
(萬端西京賦曰林/麓之饒于何不有)紛紜齊萬亦孔之醜(謂齊萬年也王/隱晉書曰初夏)
(侯駿上言斬氐帥齊萬年及孟觀至大戰數十生送萬/年紛紜亂貌長楊賦曰紛紜沸渭毛詩曰日有食之亦)
(孔之/醜)曰納其降曰梟其首(二曰皆語辭也觀曰納䧏駿/曰梟首漢書音義曰懸首於)
(木上/曰梟)疇真可掩孰偽可久(其十二行言誰為真事而可/蔽掩誰  偽事而可久施乎)
(言真偽之理立即可明觀言為真駿言為偽/爾雅曰疇孰誰也楚辭曰孰虚偽之可長)既徴爾辭
既蔽爾訟(謂有司考騐之也左氏傳子犯曰盟徵其辭/周禮曰司冦斷獄蔽訟則以五刑之法鄭司)
(農曰蔽斷/其獄訟)當乃明實否則證空(其言當者明示以事實/其理否者顯告之獄空)
(鄭𤣥毛詩箋曰否不/通也説文曰證告也)好爵既靡顯戮亦從(言賞罰之法/在乎功過當)
(者既靡之以好爵否者亦從之以顯戮周易曰/我有好爵吾與爾靡之尚書王曰不迪有顯戮)不見竇
林伏尸漢邦(其十三羌此喻駿也東觀漢記曰䕶羌竇/林奉使  顛岸䧏詣林林欲以為功效奏)
(言大豪後顛岸兄顛吾復詣林林言其第一豪問事狀/林對前後兩屈林以誣誷詣獄上不忍誅免官後涼州)
(刺史奏林贓罪復收/繫羽林監遂死獄中)周人之詩實曰采薇北難獫狁西
患昆夷(毛詩序曰采薇遣戍役也文王西有昆夷之患/北有獫狁之難鄭𤣥曰昆夷西戎也獫狁今匈)
(奴也晉灼曰堯曰薰粥周曰獫狁秦曰匈奴舊説疏曰/黄帝曰薰粥唐舜曰蠻夏殷曰鬼方周曰匈奴泰曰胡)
以古況今何足曜威(言古弱今彊而勝之抑亦常理何/足以曜威乎西都賦曰曜威而講)
(武/事)徒愍斯民我心傷悲(其十四民不足曜威而為詩者/為愍斯  故言之也毛詩曰王)
(事靡盬我/心傷悲)斯民如何荼毒于秦(毛詩曰生民如何尚書/曰不忍荼毒孔安國曰)
(荼毒/苦也)師旅既加飢饉是因(論語子曰加之以/師旅因之以飢饉)疫癘淫行
荆棘成榛(元康七年正月周處死七月雍州疫大旱闗/中飢米斛萬錢詔骨肉相贖者不禁鄭𤣥周)
(禮注曰癘疫氣不和之疾也古出夏北門行/曰疫癘淫行老子曰師之所處荆棘生焉)絳陽之粟
浮于渭濱(其十五有謂運絳陽之粟以賑闗中也漢書/河東郡  絳縣酈善長水經注曰綘則綘陽)
(也蓋在綘澮之陽左氏傳重/耳曰余從狄君以田渭濱)明明天子視民如傷(明明/已見)
(上文左氏傳逢滑曰/國之興也視民如傷)申命羣司保爾封疆(尚書曰申命/羲叔韋孟諷)
(諫詩曰明明羣司左氏傳知/罃曰而帥偏師以修封疆)靡㬥于衆無陵于强(誡羣/司也)
(言無以衆而㬥寡無以强而陵弱韓子曰其理/國也使強不陵弱衆不㬥寡蒼頡篇曰陵侵也)惴惴寡
弱如熙春陽(其十六心謂闗中民也羣司既整寡弱免/於陵暴  皆慕義如悦春陽毛詩曰惴惴)
(其慄毛萇曰惴惴懼也寡弱已見上文爾雅曰熙興也/説文曰興悦也神農本草曰春為陽陽温生萬物惴惴)
(或喣/嘘也)
　公讌
　　公讌詩一首(五言/)
　　　曹子建(贈答雜詩子建在仲宣/之後而此在前疑誤)
公子敬愛客終宴不知疲(公子謂文帝時武帝/在為五官中郎也)清夜遊
西園飛蓋相追隨明月澄清景列宿正參差(字書曰澄/湛也説文)
(曰景光也楚辭/曰宣遊兮列宿)秋蘭被長坂朱華冐緑池(朱華芙蓉也/毛萇詩傳曰)
(冐猶/覆也)潜魚躍清波好鳥鳴髙枝神飈接丹轂輕輦隨風
移(解嘲曰客徒/欲朱丹吾轂)飄颻放志意千秋長若斯(古詩曰蕩滌/放情志戰國)
(策曰犀首為張/儀千秋之祝)
　　公讌詩一首(五言/)
　　　王仲宣
昊天䧏豐澤百卉挺葳蕤(爾雅曰夏為昊天毛詩曰百/卉具腓字林曰卉草總召也)
(楚辭曰上葳蕤以防露王/逸注曰葳蕤草木初生貌)涼風徹蒸暑清雲却炎暉(孔/安)
(國論語注曰徹去也蒸熱氣也南方為火/而主夏火性炎上故謂夏日為炎暉也)髙㑹君子堂
並坐䕃華榱(漢書曰漢王置酒髙㑹毛詩曰既見/君子並坐鼓瑟上林賦曰華榱璧璫)嘉肴
充圓方㫖酒盈金罍(毛詩曰嘉肴脾臄南都賦曰珍羞/琅玕充溢圓方毛詩曰㫖酒思柔)
(又曰我姑/酌彼金罍)管絃發徽音曲度清且悲(孔安國尚書/傳曰徽美也)合坐
同所樂但愬杯行遲(愬與/訴同)常聞詩人語不醉且無歸(毛/詩)
(曰厭厭夜飲/不醉無歸)今日不極懽含情欲待誰(漢書曰田蚡卒/飲極懽而去含)
(情謂含其懽情而不暢也古樂府/歌曰今日尚不樂當復待何時)見眷良不翅(升/豉)守分
豈能違(言上見恩遇不翅過於本望已守常分豈敢違/越乎言不敢也家語子曰愛人之謂德教何翅)
(惠哉不翅猶過多也論語摘衰/聖承進䜟曰徐衍守分身亡)古人有遺言君子福所
綏(左氏傳正常曰夫子有遺言夫子謂魯/季桓子毛詩曰樂只君子福履綏之)願我賢主人
與天享巍巍(主人謂太祖也論語子曰巍巍乎惟天為/大惟堯則之杜預左氏傳注曰享受也)
克符周公業奕世不可追(史記曰周公旦輔翼武王用/事居多奕世已見上文此詩)
(侍曹/操讌)
　　公讌詩一首(五言/)
　　　劉公幹(魏志曰東平劉楨字公幹少有學大道/辟丞相椽屬太子嘗請諸文學酒酣命)
　　　　(甄氏出拜坐中皆伏楨獨平視太祖聞/之收楨減死輪作著文賦數十篇卒)
永日行遊戲歡樂猶未央(永日長日也尚書曰日永星/火毛詩曰且以永日毛萇曰)
(永引也古詩曰遊戯宛與/洛蘇武詩曰懽樂殊未央)遺思在𤣥夜相與復翺翔(秦/嘉)
(贈婦詩曰遺思致欵誠/毛詩曰河上乎翺翔)輦車飛素蓋從者盈路傍(古詩/曰日)
(出東南行觀/者滿道傍)月出照園中珍木鬱蒼蒼(新語曰梗梓豫/章立則為衆木)
(之珍風俗通曰太/山松鬱鬱蒼蒼)清川過石渠流波為魚防(周禮曰以/防止水鄭)
(𤣥曰堰潴畜流水/之陂防潴旁隄也)芙蓉散其華菡蓞溢金塘(毛萇詩傳/曰菡蓞荷)
(華也金塘/猶金堤也)靈鳥宿水裔仁獸遊飛梁(假美名以言之楚/辭曰蛟何為兮水)
(裔思𤣥賦曰亘/螭龍之飛梁)華館寄流波豁達來風涼生平未始聞
歌之安能詳(毛萇詩傳/曰詳審也)投翰長歎息綺麗不可忘(翰筆/毛也)
　　侍五官中郎將建章臺集詩一首(五言十魏志曰/建安  六年正)
　　　(月天子命公世子/丕為五官中郎将)
　　　應德璉(魏志曰汝南應瑒字德璉太祖辟為/丞相椽屬後為五官中郎將文學卒)
朝雁鳴雲中音響一何哀(以雁自喻也毛詩曰/鴻雁于飛哀鳴嗸嗸)問子遊
何鄉戢翼正徘徊(毛詩曰鴛鴦在梁戢其/左翼鄭𤣥曰戢斂也)言我寒門來
將就衡陽棲(淮南子曰北極之山曰寒門髙誘曰積寒/所在故曰寒門西京賦曰南翔衡陽北棲)
(雁門尚書曰荆/及衡陽惟荆州)往春翔北土今冬客南淮(管子曰夫鴻/鵠春北而秋)
(南不失/時者也)逺行蒙霜雪毛羽日摧頽(東觀漢記曰世祖蒙/犯霜雪古臨髙臺辭)
(曰我欲負之/毛衣摧頽)常恐傷肌骨身隕沈黄泥簡珠墮沙石何
能中自諧(簡珠喻賢人也沙石喻羣小也淮南子曰周/之簡珪産於垢土爾雅曰簡大也又曰諧和)
(也/)欲因雲雨㑹濯翼陵髙梯(樂動聲儀曰風雨感魚龍/仁義動君子范曄後漢書)
(鄧隲上疏曰披雲雨之渥澤髙梯喻/尊位也賈逵國語注曰梯猶階也)良遇不可值伸眉
路何階(漢書曰左馮翊薛宣為書曉髙陵令/楊湛曰君自圖進退可復伸眉於後)公子敬愛
客樂飲不知疲(漢書曰陳平厚/其樂飲太尉)和顔既以暢乃肯顧細
微(鄭𤣥禮記注曰暢充也/鬼谷子曰以識細微)贈詩見存慰小子非所宜(孔/叢)
(子衛君謂子思曰猶步玉趾而慰存之鄭𤣥周/禮注曰存省也毛萇詩傳曰慰猶安存之也)為且極
歡情不醉其無歸(不醉無歸/已見上文)凡百敬爾位以副飢渴懷
(毛詩曰凡百君子各敬爾儀孔叢子/子思謂魯穆公曰君若飢渇待賢)
　　皇太子宴𤣥圃宣猷堂有令賦詩一首(四言書王/隱晉  曰)
　　(愍懷太子遹字熙祖惠帝即位立為皇太/子楊佺期洛陽記曰東宫之北曰𤣥圃園)
　　　陸士衡
三正迭紹洪聖啟運(三正夏殷周也周建子為正月殷/建丑為正月夏建寅為正月尚書)
(大傳曰正色三而複者也春秋合誠/圖曰赤受天運宋均曰運録運也)自昔哲王先天而
順(尚書曰在昔殷先哲王周易曰大人者先天/而天弗違又曰湯武革命順乎天而應乎人)羣辟崇
替䧏及近古(國語藍尹亹曰吾聞君子唯獨居思念前/世崇替韋昭曰崇終也替廢也班固漢書)
(項羽讚曰近古/以來未嘗有也)黄暉既渝素靈承祜(魏為土德曰黄晉/為金行曰素干寶)
(搜神記曰魏推五德之運以土承漢又程猗説石圖曰/金者晉之行也建安五年初桓帝時有黄星見於楚宋)
(之分野遼東殷道善天文言後五十嵗當有真人起於/譙沛之間其鋒不可當至此凡五十年而公破紹天下)
(莫敵矣晉世祖武皇帝姓司馬名炎字安世受魏陳留/王禪以金德王都洛陽金於西方為白故曰素靈爾雅)
(曰渝變也/祜福也)乃眷斯顧祚之宅土(毛詩曰乃眷西顧惟此/與宅左氏傳衆仲曰祚)
(之以土而命之氏/尚書曰䧏丘宅土)三后始基世武丕承(三后謂宣景文/也世武世祖武)
(皇帝也國語太子晉曰自后稷始其/靜民尚書伊尹曰肆嗣王丕承基緒)協風傍駭天晷仰
澄(國語曰虞幕能聽協風以成樂生物者也韋昭曰協/和也廣雅曰駭起也説文曰晷日景也言日澄清也)
(謂不/薄蝕)淳曜六合皇慶攸興(國語史伯對鄭桓公曰夫黎/為髙辛氏火正以淳曜敦大)
(光照四海吕氏春/秋曰神通乎六合)自彼河汾奄齊七政(晉在河汾之陽/毛詩曰自彼氐)
(羌尚書曰璿璣玉衡以齊七政孔/安國曰七政日月五星各異政也)時文惟晉世篤其聖
(周禮栗氏量銘曰時文思索鄭𤣥曰言是文德之君思/求可以為民立法者尚書曰世篤忠貞毛萇詩傳曰篤)
(厚/也)欽翼昊天對揚成命(尚書曰欽若昊天毛萇詩傳曰/翼敬也毛詩曰對揚王休乂曰)
(昊天有成命/二后受之)九區克咸讌歌以詠(劉騊駼郡太守箴曰/大漢遵周化洽九區)
(尚書䕫曰戛擊鳴球搏/拊琴瑟以詠祖考來格)皇上纂隆經教𢎞道(皇上惠帝/也爾雅曰)
(纂繼也經猶理也/論語曰人能𢎞道)于化既豐在工載考(毛詩曰在宗載/考鄭𤣥曰考成)
(也/)俯釐庶績仰荒大造(尚書曰允釐百工庶績咸熙孔/安國曰釐理也毛萇詩傳曰荒)
(大也左氏傳吕相曰我有大/造于西也杜預曰造成也)儀刑祖宗妥綏天保(毛詩/曰儀)
(刑文王又曰/天保定爾)篤生我后克明克秀(我后謂太子也機為/洗馬故稱我后毛詩)
(曰篤生武王又/曰克明克類)體輝重光承規景數(尚書曰昔先君文/王武王宣重光爾)
(雅曰景大也尚書周公曰王嗣無疆/大厯服又舜曰天之厯數在爾躬)茂德淵沖天姿玉
裕(尚書曰有夏先后方懋厥德家語齊大夫子輿見孔子/曰今知海淵之為大字書曰沖虚也桓子新論曰聖)
(人天然之姿所以絶人逺者也應劭漢/官儀曰太子有玉質廣雅曰裕容也)蕞爾小臣邈彼
荒遐(左氏傳子産曰諺云蕞爾小國儀禮曰/小臣正辭韋孟諷諫詩曰撫寧遐荒)弛厥負檐
振纓承華(臧榮緒晉書曰楊駿誅徴機為太子洗馬左/氏傳陳公子完曰弛於負檐杜預左氏傳注)
(曰振整也洛陽記曰太子/宫在大宫東中有承華門)匪願伊始惟命之嘉(左氏傳/周子曰)
(孤始願不及此/爾雅曰嘉善也)
　　大將軍讌㑹被命作詩一首(四言都臧榮緒晉書/曰成  王潁字章度)
　　　(趙王倫簒位潁與齊王/冏誅之進位大將軍)
　　　陸士龍(王隱晉書曰陸雲字士龍少與兄機齊/名號曰二陸為呉王郎中令出宰浚儀)
　　　　(有惠政機被/收並收雲)
皇皇帝祜誕隆駿命(毛詩曰皇皇后帝又曰既受帝祉/又曰受天之祜薛君韓詩章句曰)
(誕信也毛詩曰儀監于殷/駿命不易毛萇曰駿大也)四祖正家天禄保定(四祖宣/景文武)
(也周易曰正家而天下定尚書曰天/禄永終保定即天保定爾已見上文)睿哲惟晉世有明
聖(尚書曰明作哲睿作/聖毛詩曰世有哲王)如彼日月萬景攸正(其一惟尚/書曰  我)
(文考若日月之照臨傅𤣥歌詩曰日/中萬影正夕中萬景傾義與此同)巍巍明聖道隆自
天(巍巍已見上文禮記子思曰道隆則/從而隆毛詩曰有命自天命此文王)則明分爽觀象
洞𤣥(孝經曰則天之明孔安國尚書傳曰爽明也/周易曰仰則觀象於天又曰天𤣥而地黄)陵風
協極絶輝照淵(言風教上升協於辰極光炎絶逺下照/深淵廣雅曰陵乘也然乘亦升也孝經)
(鉤命決曰皇德協極注曰極北辰也封禪書曰/末光絶炎劇秦美新日炎光飛響盈塞天淵)肅雍往
播福禄來臻(其二揚毛詩曰肅雍顯相杜預左氏傳注/曰播  也毛詩曰福禄攸䧏爾雅曰臻至)
(也/)在昔姦臣稱亂紫微(姦臣謂趙王倫也法言曰上失/其政姦臣竊國命尚書曰敢行)
(稱亂紫微諭帝位也春秋合誠圖曰北辰/其星七在紫微中又曰紫宫大帝室也)神風潜駭有
赫兹威(毛詩曰皇矣上/帝臨下有赫)靈旗樹斾如電斯揮(甘泉賦曰/樹靈旗楚)
(辭曰靈旗兮電騖韓康/伯周易注曰揮者散也)致天之届于河之沂(臧榮緒晉/書曰成都)
(王潁遣趙驤為前鋒倫遣孫㑹等前驅未及温十餘里/大戰孫㑹先退諸軍相次奔潰潁尋過河入于京師毛)
(詩曰致天之届毛萇曰届極也/文潁漢書注曰沂水上橋也)有命再集皇輿凱歸(其/三)
(集趙王倫廢帝於金墉城既敗倫於温帝復還故曰再/  詩曰天監在下有命既集楚辭曰恐皇輿之敗績周)
(禮曰師有/功則凱樂)頽綱既振品物咸秩(説文曰振舉也周/易曰品物咸亨)神道
見素遺華反質(周易曰聖人以神道設教素樸素也莊/子曰同乎無欲是謂素樸鄭𤣥禮記注)
(曰凡物無飾曰素華謂采/章質謂淳樸也遺棄也)辰晷重光協風應律(國語曰/次序三)
(辰賈逵曰日月星也漢書倪寛云宣重光張晏曰/重光謂日月也協風已見上文應律應律而至也)函夏
無塵海外有謐(其四記揚雄河東賦曰函夏之大漢東/觀漢  曰祭彤為遼東太守夷人皆來)
(内附野無風塵毛詩曰海/外有截爾雅曰謐靜也)芒芒宇宙天地交泰(左氏傳/曰芒芒)
(禹跡淮南子曰虚廓生宇宙宇/宙生天地周易曰天地交泰)王在華堂式宴嘉㑹(毛/詩)
(曰王在靈囿又曰嘉賓式宴/以敖周易曰嘉㑹足以合禮)𤣥暉峻朗翠雲崇靄(𤣥天/色也)
冕弁振纓服藻垂帶(其五曰尚書曰藻火粉米鄭𤣥孝/經注  大夫服藻火毛詩曰彼都)
(人士垂/帶而厲)祁祁臣僚有來雍雍(祁祁已見上文毛/詩曰有來雍雍)薄言載
考承顔下風(毛詩曰薄言采之載考已見上文漢書雋/不疑曰乃今承顔接辭孔叢子曰伋願在)
(下/風)俯覿嘉客仰瞻玉容(毛詩曰我有嘉客亦不夷懌曹/植罷朝表曰覲玉容而慶薦奉)
(懽宴而/慈潤)施已唯約于禮斯豐(魏文帝典論曰君子謹乎/約已𢎞乎接物淮南于曰)
(禮豐不足/以効愛)天錫難老如嶽之崇(其六也言賜之難老合/壽考  毛詩曰永錫難)
(老又曰如/南山之夀)
　　晉武帝華林園集詩一首(四言在洛陽圖經曰華/林園  城内束北隅魏)
　　　(明帝起名芳林園齊王芳改為華林干寳晉紀/曰泰始四年二月上幸芳林園與羣臣宴賦詩)
　　　(觀志孫盛晉陽秋曰散/騎常侍應貞詩最美)
　　　應吉甫(文章志曰應貞字吉甫少以才聞能談/論晉武帝為撫軍將軍以貞參軍晉室)
　　　(踐祚遷太子中庶/子散騎常侍卒)
悠悠太上民之厥初(毛萇詩傳曰悠悠逺貌太上太古/也老子曰太上下知有之淮南子)
(曰太上之道生萬物而/不有毛詩曰厥初生民)皇極肇建彛倫攸敷(尚書曰建/用皇極又)
(曰天乃錫禹洪範九疇彛倫/攸序孔安國曰皇大極中也)五德更運膺籙受符(七略/日鄒)
(子有終始五德言土徳從所不勝木德繼之金德次之/火德次之水德次之春秋命厯序曰五德之運同徴合)
(符膺籙次用代春秋漢含孳/曰天子受符以辛日立號)陶唐既謝天厯在虞(其一/  説)
(文解字云陶丘再成也在濟隂夏書曰東至陶丘陶丘/有堯城堯嘗居之故號陶唐氏天厯天之厯數也已見)
(上文虞/謂舜也)於時上帝乃顧惟眷(孔安國尚書傳曰時是也/毛詩曰皇矣上帝又曰乃)
(眷西顧此/惟與宅)光我晉祚應期納禪(魏禪晉已見魏都賦范/曄後漢書伏隆檄張步)
(曰皇天祐漢聖哲應期尚書刑德/放曰河圖帝王終始存亡之期)位以龍飛文以虎變
(周易曰飛龍在天利見大人/又曰大人虎變其文炳也)𤣥澤滂流仁風潜扇(𤣥澤/聖恩)
(也曹子建責躬詩曰𤣥化滂/流典引曰仁風翔于海表)區内宅心方隅囘面(其二/  尚)
(書曰宅心知訓孔安國曰常以居心/也劇秦美新曰回面内嚮喁喁然)天垂其象地矅其
文(周易曰天垂象聖人則之韓詩外傳曰天見其象/地見其形聖人則之春秋元命苞曰天質地文)鳯
鳴朝陽龍翔景雲(毛詩曰鳯凰鳴矣于彼高岡梧桐生/矣于彼朝陽注曰山東曰朝陽孝經)
(援神契曰王者德至山陵則景雲出孫/柔之曰一名慶雲文子曰景雲光潤)嘉禾重穎蓂莢
載芬(孝經援神契曰王者徳至地則嘉禾生東觀漢記/曰濟陽縣嘉禾生一莖九穗田俅子曰堯為天子)
(蓂莢生于庭/為帝成厯)率土咸序人胥悦欣(其三土胥相也毛詩/曰率  之濱莫非王)
(臣/)恢恢皇度穆穆聖容(老子曰天網恢恢疏而/不失禮記曰天子穆穆)言思其
順貌思其恭在視斯明在聽斯聰(尚書曰言曰從貌曰/恭視曰明聽曰聰注)
(曰是則可從恭嚴恪也明必精審聰必㣲諦/論語曰君子視思明聽思聰貌思恭言思忠)登庸以德
明試以功(其四明尚書帝曰若時登庸/乂曰  試以功車服以庸)其恭惟何昧旦
丕顯(左氏傳讒鼎之銘曰/昧旦丕顯後世猶怠)無理不經無義不踐行捨其
華言去其辯(禮記曰理發乎外而衆莫不順鄭𤣥曰理/謂言行也陸賈新語曰義者徳之經履之)
(者聖也老子曰處其實不處其華尚書曰君無以辯言/亂舊政辯捷也口捷給則數為人所憎故云去其辯)
游心至虚同規易簡(稽康書曰游心于寂寞老子曰致/虚極王弼曰言至虚之極也管子)
(曰虚無形謂之道周易曰乾以易知坤以簡能/易則易知簡則易從易簡而天下之理得矣)六府孔
修九有斯靖(其五修尚書曰四海㑹同六/府孔  毛詩曰奄有九州)澤靡不被化
罔不加聲教南暨西漸流沙(尚書曰東漸于海西被于/流沙朔南暨聲教孔安國)
(曰漸/入也)幽人肆險遠國忘遐(毛萇詩傳曰幽遠也長楊賦/曰故平不肆險服䖍曰肆棄)
(也/)越裳重譯充我皇家(其六重尚書大傳曰成王之時/越裳  譯而來朝曰道路悠逺)
(山川阻深恐使之不通故重三譯而朝也鄭𤣥曰欲其/轉相曉也何休公羊傳注曰充滿也典引曰盛哉皇家)
峩峩列辟赫赫虎臣(毛詩曰奉墇峩峩典引曰德/臣列辟毛詩曰進厥虎臣)内和
五品外威四賓(尚書帝曰五品不遜孔安國曰/五品謂五常也又曰四夷咸賓)修時貢
職入覲天人(周禮曰施貢分職以任邦國毛詩曰以其/介圭入覲于王莊子曰皆原於一不離於)
(宗謂之/天人)備言錫命羽蓋朱輪(其七曰毛詩曰備言燕私/又序  不能錫命以禮尚)
(書大傳曰古諸侯之於天子有功者天子賜其車服號/曰命諸侯鄭𤣥儀禮注曰命加爵服之名子虚賦曰建)
(羽蓋楊惲書曰/乘朱輪者十人)貽宴好㑹不常厥數(史記曰秦王告趙/王欲為好㑹數猶)
(禮也左氏傳張趯/曰吾得聞此數)神心所受不言而喻(范曄後漢書鄧/隲上疏曰聖策)
(定於神心孟子曰君子所性仁義禮/智信根於心施於四體不言而喻)於時肄射弓矢斯
御(吕氏春秋曰天子講武肄射毛/詩曰弓矢斯張毛萇曰御進也)發彼五的有酒斯飫
(其八曰毛詩曰發彼有的以祈爾爵毛萇曰的射質也/鄭𤣥  發發矢也周禮曰王射三侯五正毛詩曰君子)
(有酒酌言嘗之又曰飲酒之飫/杜預曰左氏傳注曰飫厭也)文武之道厥猷未墜(論/語)
(子貢曰文武之/道未墜於地)在昔先王射御兹器示武懼荒過亦為
失(周易曰弓矢者器也/用之過亦為失也)凡厥羣后無懈于位(其九不毛/詩曰  懈)
(于位民/之攸暨)
　　九日從宋公戲馬臺集送孔令詩一首(五言齊蕭/子顯  書)
　　　(曰宋武帝為宋公在彭城九日出項羽戯馬臺/至今相承以為舊準沈約宋書曰孔靖字季恭)
　　　(宋臺初建以為尚書令讓不受辭事東歸/髙祖餞之戲馬臺百寮咸賦詩以述其美)
　　　謝宣逺(宋書七志曰謝瞻字宣逺東郡人也幼能/屬文宋黄門郎以弟晦權貴求為豫章太)
　　　　(守卒髙祖遊戲馬臺命僚/佐賦詩瞻之所作冠于時)
風至授寒服霜䧏休百工(禮記曰孟秋之月涼風至乂/曰仲秋之月肓風至命有司)
(衣照有量以循其欲鄭𤣥曰肓風疾風也毛詩曰七月/流火九月授衣禮記曰季秋之月霜始䧏則百工休)
繁林收陽彩密苑解華叢巢幕無留鷰遵渚有來鴻(左/氏)
(傳曰呉公子札聘于上國宿于戚聞孫林父擊鍾曰夫/子之在此猶鷰之巢幕上杜預曰夫子孫文子也毛詩)
(曰鴻飛遵渚禮記曰/九月之節鴻雁來賓)輕霞冠秋日迅商薄清穹(迅商商/風之迅)
(疾也楚辭曰商風肅而害之百草育而不長王逸曰商/風西風也秋氣起則西風疾又曰薄附也爾雅曰穹蒼)
(蒼天/也)聖心眷嘉節揚鑾戾行官(孫卿子曰樻善德而聖/心備焉左氏傳曰錫鑾)
(和鈴爾雅曰戾至也東觀漢/記曰濟陽有武帝行過宫)四筵霑芳醴中堂起絲桐
(儀禮曰㫖酒令芳西京賦曰促中堂之密坐史記曰鄒/忌以鼓琴見齊威王忌曰夫理國家而彌人倫皆在其)
(中王曰夫理國家乂/何為乎絲桐之間)扶光迫西汜歡餘宴有窮(淮南子/曰日出)
(陽谷拂于扶桑楚辭曰/出自𤾉谷次于濛汜)逝矣將歸客養素克有終(歸客/謂靖)
(也嵇康幽憤詩曰養素全真王隱晉書周馥教曰參軍/杜夷優遊養素周易曰謙亨居子有終吉班固漢書述)
(曰疏克有終/散金娱老)臨流怨莫從歡心歎飛蓬(言已牽於時役/未果言歸臨流)
(念鄉已結莫從之怨而以侍宴暫歡之志重歎飛蓬之/逺也楚辭曰臨流水而太息王逸曰念舊鄉也曹植應)
(詔詩曰朝覲莫從列子宋元君曰適值寡人有歡/心商君書曰夫飛蓬遇飄風而行千里乘風之勢)
　　樂遊應詔詩一首(五言城丹陽郡圖經曰樂遊/苑宫  北三里晉時藥園也)
　　　范蔚宗(沈約宋書曰范曄字蔚宗順陽人少好/學為髙祖相國椽稍遷至太子詹事坐)
　　　　(謀友/誅)
崇盛歸朝闕虚寂在川岑(方言曰寂/安静也)山梁協孔性黄屋
非堯心(論語子曰山梁雌雉時哉時哉何晏曰言山梁/雌雉得時鄭𤣥毛詩箋曰梁石絶水之梁也漢)
(書曰紀信乃乘王車黄屋左纛李斐曰天子車以黄繒/為裏堯以位禪務光許由故非堯心所悦郭象注莊子)
(曰徒見聖人載黄屋佩玉/璽更謂足以纓紋其心矣)軒駕時未肅文囿䧏照臨(言/未)
(戒軒駕而訪道且䧏文囿而愛物也莊子曰黄帝將見/大隗方明為御昌㝢參乘鄭𤣥禮記注曰肅戒也孟子)
(齊宣王問曰文王之囿方七十里毛詩曰王在靈囿鄭/𤣥曰文王親至靈囿言愛物也毛詩曰明明上天照臨)
(下/土)流雲起行蓋晨風引鑾音原薄信平蔚臺澗備曾深
(王逸楚辭注曰/草木交曰薄處)蘭池清夏氣修帳含秋隂(三輔黄圖曰/蘭池觀在城)
(外漢書成紀曰三輔長無供/帳之勞張晏曰帳帷帳也)遵渚攀蒙密隨山上嶇嶔
(遵渚已見上文尚書曰隨山/濬川洞簫賦曰嶇嶔巋﨑)睇目有極覽遊情無近尋
(廣雅曰睇視也王弼老子注曰滌除邪/飾至于極覽鄭𤣥禮記注曰極者盡也)聞道雖已積年
力互頽侵(莊子南郭子綦問于女偊曰子之年長矣而/色若孺子何也曰吾聞道矣偊音禹陸機應)
(嘉賦曰悲來日之苦/短恨頽年之方促)探已謝丹黻感事懷長林(毛詩曰/赤茀在)
(股毛萇曰諸侯赤茀鄭𤣥曰茀太古蔽膝/之象黻與茀古字通江賦曰感事而出)
　　九日從宋公戲馬臺集送孔令詩一首(五言/)
　　　謝靈運
季秋邊朔苦旅雁違霜雪(列子曰禽獸之智違寒就温/孔安國尚書傳曰違避也)
淒淒陽卉腓皎皎寒潭絜(韓詩曰秋日淒淒百卉俱腓/薛君曰腓變也俱變而黄也)
(腓音肥毛萇曰痱病/也今本作腓字非)良辰感聖心雲旗興暮節(楚辭曰/吉日兮)
(良辰東征賦曰撰良辰而將行爾雅/曰感動也楚辭曰載雲旗兮逶迤)鳴葭戾朱宫蘭巵
獻時哲(魏文帝書曰從者鳴笳以啟路傅𤣥西都賦曰/彤彤朱宫漢書曰百末旨酒布蘭生晉灼曰芬)
(芳布列若蘭之生應劭曰巵鄉飲酒禮器/也受四升鄭𤣥毛詩箋曰主人酌賓為獻)餞宴光有孚
和樂隆所缺(薛君韓詩章句曰送行飲酒曰餞周易曰/有孚飲酒無咎毛詩序曰鹿鳴廢則和樂)
(缺/矣)在宥天下理吹萬羣方悦(莊子曰聞在宥天下不聞/在治天下也司馬彪曰在)
(察也宥寛也郭象曰宥使自在則治也莊子南郭子綦/曰夫吹萬不同而使其自已也司馬彪曰言天氣吹煦)
(生養萬物形氣不同已/止也使各得其性而止)歸客遂海嵎脱冠謝朝列(廣雅/曰遂)
(往也尚書曰至于海隅蒼生凡仕則冕弁/謝職故曰脱冠閒居賦序曰猥厠朝列)弭棹薄枉渚
指景待樂闋(杜預左氏傳注曰弭息也楚辭曰朝發枉/渚王逸曰枉曲也指景指日也已見上文)
(禮記曰有司告以樂/闋鄭𤣥曰闋終也)河流有急瀾浮驂無緩轍(言彼去/河有急)
(瀾而不止已旋驂無緩轍而不留言相/背之疾也孔安國尚書傳曰浮行也)豈伊川途念宿
心愧將别(禮以養素為榮而已以戀位為辱故云愧也/周禮曰兩山之間必有川焉大川之間必有)
(塗焉趙臺報羊陟書曰惟君明睿平/其宿心嵇康幽憤詩曰内負宿心)彼美丘園道喟焉
傷薄劣(毛詩曰彼美孟姜周易曰六五賁于丘圍束帛/戔戔王肅曰失位無應隱處丘圍閒居賦曰信)
(用薄而/才劣)
　　應詔讌曲水作詩一首(四言元水經注曰舊樂遊/苑宋  嘉十一年以其地)
　　　(為曲水武帝引流轉酌賦詩裴子野宋略曰文帝/元嘉十一年三月丙申褉飲于樂遊苑且祖道江)
　　　(夏王義恭衡陽王義/季有詔㑹者賦詩)
　　　顔延年
道隱未形治彰既亂(老子曰大象無形又曰道隱無名/王弼曰有形則亦有分有分者不)
(温則涼故象者形者非大象也又曰夫道物以之成而/不見形故隱而無名也河上公曰道潜隱使人無能名)
(也太𤣥經曰亂不極則治不/形賈逵國語注曰彰著也)帝迹懸衡皇流共貫(春秋/合誠)
(圖曰黄帝有迹必稽功務法宋均曰迹行迹謂功績也/申子曰君必有明法正義若懸權衡以稱輕重所以一)
(羣臣也長楊賦曰逮至孝文隨風/乘流孔安國尚書傳曰萬國共貫)惟王創物永錫洪筭
(周禮曰智者創物毛詩曰永錫難/老鄭𤣥儀禮注曰筭數也謂年數)仁固開周義髙登漢
(其一于毛詩序曰周家忠厚仁及草木漢書曰五/星聚  東井此髙祖受命之符當以義取天下)祚融
世哲業光列聖(爾雅曰融長也毛詩曰世有/哲王魏都賦曰列聖之遺塵)太上正位
天臨海鏡(太上謂文帝也漢書薄昭書曰欲以親戚之/意望於太上如淳曰太上天子也周易曰女)
(正位乎内男正位乎外潘岳魯公詩曰如地之載如天/之臨孫綽望海賦曰因湛亮以靜鏡俯遊目於淵庭)
制以化裁樹之形性(周易曰化而栽之謂之變莊于曰/流動而生物物成生理謂之形形)
(體保神各有/儀則謂之性)惠浸萌生信及翔泳(其二物史記文帝詔/曰萬  之萌生翔泳)
(謂魚鳥也周易曰豚魚吉信及豚魚薛君韓/詩章句曰文王聖徳上及飛鳥下及魚鱉)崇虚非徴
積實莫尚(言崇尚虚假諒非有徴積累成實則莫能尚/也演連珠曰積實雖微必動於物崇虚雖廣)
(不能移心杜預左氏/傳注曰尚亦上也)豈伊人和實靈所貺(言化之所感/豈止人和乎)
(實亦受天貺左氏傳季良曰於是人和而神降/之福春秋元命苞曰通三靈之貺交錯同端也)日完其
朔月不掩望(漢書曰天下太平日/不蝕朔月不掩望)航琛越水輦賮踰嶂
(其三行言逺夷納貢也毛萇詩傳曰琛寶也孟子曰將/有逺  行者必以贐爾雅曰上正嶂也郭璞曰山上平)
帝體麗明儀辰作貳(言太子附帝故有明徳也帝體謂/太子也沈約宋書曰文帝立皇子)
(劭為太子喪服傳曰長子正體於上周易曰黄離元吉/鄭𤣥曰離南方之卦離為火上託位焉土色黄火之子)
(喻子有明德能附麗於父之道文王之子發旦是也毛/萇詩傳曰儀匹也辰北辰也典引曰辰居其位齊王攸)
(太子箴曰尊以/𢎞道固以貳已)君彼東朝金昭玉粹(東朝東宫也潘岳/贈陸機詩曰繾綣)
(東朝髙誘吕氏春秋注曰東宫太子所居詩/曰東宫之妹又曰金玉其相廣雅曰粹純也)德有潤身
禮不愆器(禮記曾子曰富潤屋徳潤身又曰禮器鄭𤣥/曰禮器言禮使人成器如耒耜之為用也)
柔中淵映芳猷蘭祕(其四詩周易曰其用柔中陸機宣/猷堂  曰茂德淵沖子書曰祕者)
(謂蘭芳/之幽密)昔在文昭今惟武穆(言昔者在髙祖之子為王/同於文王之昭今帝之子)
(為王又同武王之穆言其成也左氏傳富辰曰畢原酆/郇文之昭也杜預曰皆文王子也邗晉應韓武之穆也)
(杜預曰皆武王子也漢書韋𤣥成議曰父為昭子為穆/孫復為昭昭穆父子之迭號千祀而一也晉文王諱昭)
(改為/韶)於赫王宰方旦居叔(王宰謂王為宰輔比之周旦/而亦居叔也沈約宋書曰彭)
(城王義康為司徒毛詩曰於穆湯孫韓/詩外傳周公誡伯禽曰吾成王叔父曰)有睟睿蕃爰履
奠牧(謂諸王者蕃也孟子曰仁義禮智根於心其生色/也睟然見於面二蕃謂江夏衡陽二王也爰履奠)
(牧謂於所履之地能鎮定其郊牧也爾雅曰爰於也左/氏傳管仲曰賜我先居履杜預曰履所履之界也諸侯)
(得祀名山大川故曰奠牧尚書曰/奠髙山大川爾雅曰郊外謂之牧)寧極和鈞屏京維服
(其五禮和鈞謂王宰也屏京謂蕃封也尚書曰關石和/鈞周  曰三曰禮典以和邦國四曰政典以均萬民又)
(曰凡邦國/大小相維)朏魄雙交月氣參變(朏魄雙交謂三日也凡/朏魄之交皆在月三日)
(之夕今月未夕故以前之文唯止有二故曰雙也孔安/國尚書傳曰朏明也月三日明生之名説文曰魄月始)
(生魄然也月氣參變謂三月也月氣每月一變故曰參/也周書曰凡四時成嵗各有孟仲季以名十有二月月)
(有中氣以/著時應□)開榮灑澤舒虹爍電(言時候也禮記曰季春/之月桐始華又曰時雨)
(將降又曰虹始見又/曰仲春之月始電)化際無間皇情爰眷(言既太平故/眷斯嘉節解)
(嘲曰纎者入無間杜預/左氏傳注曰間隙也)伊思鎬飲每惟洛宴(其六伊楚/辭曰  思)
(兮徃古毛詩曰王在在鎬飲酒樂豈東陽無疑齊諧記/束晳對武帝曰昔周公卜洛邑因流水以汎酒故逸詩)
(曰羽觴/隨流波)郊餞有壇君舉有禮(餞已見上文左氏傳/曹劌曰君舉必書)幙帷
蘭甸畫流髙陛(廣雅曰幙帳也蘭甸蘭生于/甸猶蘭皐也畫流分流也)分庭薦樂
析(錫/)波浮醴(莊子曰分/庭抗禮)豫同夏諺亊兼出泲(其七諺孟/子夏  曰)
(吾王不豫吾何以助/毛詩曰出宿于泲)仰閲豐施䧏惟微物(閲猶數也微/物自謂也薛)
(君韓詩章句/曰□微物也)三妨儲𨽻五塵朝黻(沈約宋書曰髙祖受/命延年補太子舍人)
(徙尚書儀曹郎太子中舍人轉正員外郎徙員外/常侍出為始安太守徴中書侍郎轉太子中庶子)途泰
命屯恩充報屈(泰屯二卦名周易曰泰/者通也又曰屯如邅如)有悔可悛滯瑕
難拂(其八悛周易曰盰豫有悔位不當也孔安國尚書/傳曰  改也廣雅曰瑕穢也毛萇詩傳曰拂去也)
(拂亦作弗/古字通)
　　皇太子釋奠㑹作詩一首(四言元裴子野宋略曰/文帝  嘉二十年三月)
　　　(皇太子劭釋奠于國學禮記曰凡學春官釋奠/于先師秋冬亦如之鄭𤣥曰官謂禮樂詩書之)
　　　(官周禮曰凡有道者有徳者使教焉死則以為/樂祖祭於瞽宗此之謂先師也若漢禮有髙堂)
　　　(生樂有制氏詩有毛公書有伏生釋/奠者設薦饌酌奠而已無迎尸之事)
　　　顔延年
國尚師位家崇儒門(漢書元帝詔曰國之將興尊師而/重傳鄭𤣥禮記注曰尊師授道焉)
(不使處臣位也漢書儒林傳曰/嚴彭祖顔安樂各專門教授)稟道毓德講藝立言(王/粲)
(贈文叔良詩曰温温恭人稟道之極周易曰君子以振/民育德西都賦曰講論乎六藝左氏傳范宣子曰其次)
(立/言)浚明爽曙達義兹昬(以日喻道也大明之道既以爽/曙通達之義於此彌昬也尚書)
(曰夙夜浚明有家馬融曰浚大也魏都賦曰昬情爽曙/箴規顯之毛萇詩傳曰爽差也然義與魏都賦微異不)
(以文害意也禮記曰先王修道以達義桓子新論曰/學者既多蔽暗而師道又復缺然此所以滋昬也)永
瞻先覺顧惟後昆(其一後言大義漸乖永瞻先覺之意/顧思  昆以正之孟子伊尹曰天生)
(斯民使先覺覺後覺予天民之/先覺者也尚書曰垂裕後昆)大人長物繼天接聖(周/易)
(曰利見大人君德也尸子曰天地之道莫見其所以長/物而物長聖人之道亦然漢書曰庖羲繼天而王為百)
(王先/首)時屯必亨運蒙則正(周易曰屯元亨利貞王弼曰/剛柔始交是以屯也不交則)
(否故屯乃大亨也運録運也周易曰蒙/亨利貞王弼曰蒙之所利乃利正也)偃閉武術闡揚
文令(尚書曰王來自商至于豐乃偃武修文孔/安國曰闡修文教賈逵國語注曰偃息也)庶士傾
風萬流仰鏡(其二項尚書曰庶邦庶士嵇康髙士傳孔/子問  槖曰居何在曰萬流屋是也注曰)
(言與萬物同流匹也雒書曰秦/失金鏡鄭𤣥曰金鏡喻明道也)虞庠飾館睿圖炳睟(禮/記)
(曰有虞氏養國老於上庠睿圖孔聖/之圖畫也炳丹青色也睟已見上文)懷仁憬(九/永)集抱智
麕(丘/殞)至(懷抱謂􁀁韞也禮記曰君子有禮故物無不懷/仁乂曰儒有戴仁而行抱義而處毛詩曰憬逺)
(淮夷毛萇曰憬逺行貌左氏傳蒍啟疆謂/楚子曰求諸侯而􁊁至杜預曰􁊁羣也)踵門陳書躡
屩獻器(莊子曰有孫休者踵門而詫扁子司馬彪曰踵/至也陳書謂陳列其書而進之也史記曰虞卿)
(躡屩檐簦器謂樂也漢書曰河間獻王修學好/古或有先祖舊書多奉與獻王來朝獻樂器也)澡身𤣥
淵宅心道祕(其三窮禮記曰儒有澡身而浴德王逸妍/蚩曰  聖人之祕與測六義之淵𤣥宅心)
(已見/上文)伊昔周儲聿光往記(禮記曰文王之為世子朝於/王季日三雞初鳴而衣服至)
(寢門外問内豎之御者曰今日安否何如内豎曰安文/王乃喜及日中乂至亦如之及暮又至亦如之其有不)
(安節則内豎以告文王文王色憂行不正履王季復膳/然後亦復初漢書疏廣曰太子國儲副君孔安國尚書)
(傳曰聿/述也)思皇世哲體元作嗣(毛詩曰思皇多士東都賦/曰體元立制繼天而作鄭)
(𤣥禮記注曰上/嗣君之適長子)資此夙知䧏從經志(資猶藉也毛詩曰/誰夙知而暮成禮)
(記曰一年視/離經辨志)逷彼前文規周矩值(其四書爾雅曰逷逺/也尚  大傳曰聖人)
(與聖也猶規之相周/矩之相襲值當也)正殿虚筵司分簡日(正殿前殿也/長門賦曰正)
(殿嵬以造天虚筵以待賢也左氏傳郯/子曰𤣥鳥氏司分者也爾雅曰簡擇也)尚席函丈丞疑
奉帙(漢書音義晉灼曰舊有五尚有尚席禮記曰席間/函丈鄭𤣥曰函容也丞疑疑丞也禮記曰虞夏商)
(周師保/有疑丞)侍言稱辭惇史秉筆(馮衍德誥曰仲尼言語不/習則子貢侍禮記曰有善)
(記之為惇史國語士茁/謂襄子曰臣秉筆事君)妙識㡬音王載有述(其五知周/易曰  㡬)
(其神乎尚書曰熙帝之載王肅曰載事/也孔叢子曰使談者有述焉為之奈何)肆議芳訊大教
克明(演連珠曰肆議芳訊非庸聽所善孔安國/尚書傳曰肆陳也鄭𤣥毛詩箋曰汛言也)敬躬祀
典告奠聖靈禮屬觀盥樂薦歌笙(禮記曰非此族也不/在祀典又曰凡人之)
(始立學者先釋奠于先聖先師周易曰觀盥而不薦王/弼曰可觀者莫盛乎宗廟宗廟之可觀者莫盛乎觀盥)
(也儀禮曰歌南有/嘉魚笙崇丘也)昭事是肅俎實非馨(其六昭左氏傳/曰以  事神尚)
(書成王曰黍稷/非馨明德惟馨)獻終襲吉即宫廣讌堂設象筵庭宿金
懸(獻終祭畢也尚書曰乃卜三龜一襲吉孔安國曰襲/因也禮記衛孔悝鼎銘曰即宫于宗周劉楨瓜賦曰)
(更補象牙之席呉都賦曰桃笙象簟周/禮曰宿懸於阼階其南鍾然鍾則金也)台保兼徽皇戚
比彦(春秋漢含孳曰三公在天法三能能與台同保/太保也皇戚皇家之戚也爾雅曰美士為彦)肴
乾酒澄端服整弁(其七人禮記曰酒清人渴而不敢飲/肉乾  飢而不敢食杜預左氏傳曰)
(肴乾而不食淮南/子曰酒澄而不飲)六官視命九賓相儀(六官六卿也周/禮曰典命掌諸)
(侯之五儀其衣服禮儀各眡其命之數漢書曰羣臣朝/十月儀大行設九賓臚句傳東京賦曰伯夷起而相儀)
纓笏帀序巾巻充衢(纓笏垂纓秉笏也皆朝臣之服故/舉服以明人爾雅曰東西牆謂之)
(序巾巾箱也/所以盛書)都莊雲動野馗(音/逵)風馳(爾雅曰六逵謂之/莊劇秦美新曰雲)
(動風偃韓詩曰施于中馗薛君曰中馗馗中九/交之道也四子講德論曰風馳雨集雜襲並至)倫周伍
漢超哉邈猗(其八伍鄭𤣥禮記注曰倫比也説文曰伍/相參  也蔡邕胡黄二公頌曰超哉邈猗)
(莫參/其二)清暉在天容光必照(清暉喻日喻帝也孟子曰日/月有明容光必照趙岐曰容)
(光小/隙)物性其情理宣其奥(周易曰乾元者始而亨者也/利貞者性情也王弼曰不為)
(乾元何能通物之始不性其情何能久行其正是故始/而亨者必乾元也利而貞者必性情也此意性情者正)
(也言人君在上以道被物各存其性偽情矯志不/入於心老子曰道者萬物之奥廣雅曰奥藏也)妄先
國胄側聞邦教(沈約宋書曰元嘉中延之遷國子祭酒/司徒左長史尚書曰命汝典樂教胄子)
(賈誼弔屈原曰側聞先/生尚書曰司徒掌邦教)徒愧微㝠終謝智効(其九賤微/㝠微  而)
(闇㝠也家語哀公曰寡/人愚㝠莊子曰智効官)
　　侍宴樂遊苑送張徐州應詔詩一首(五言曰劉璠/梁典  張謖)
　　　(字公喬齊明帝時為比/徐州刺史謖霜六切)
　　　丘希範(梁史曰丘遲字希範吳興人八嵗能屬文/及長辟徐州從事髙祖踐祚拜中書郎遷)
　　　　(司徒從事中郎卒集題/曰兼中書侍講丘遲上)
詰(去/質)旦閶闔開馳道聞鳯吹(左氏傳曰詰朝將見杜預/曰詰朝平旦也西京賦曰)
(表嶢闕於閶闔薛綜曰紫微宫門曰閶闔漢書曰太子/不敢絶馳道應劭曰道天子道也吕氏春秋曰伶倫制)
(十二筩聽鳯鳥之鳴以别十二律蔡邕月令章句曰/吹者所以通氣也管簫竽笙塤箎皆以鳴吹者也)輕
荑承玉輦細草藉龍騎(毛詩曰自牧歸荑毛萇曰荑茅/始生也藉田賦曰天子御玉輦)
(服䖍漢書注曰藉薦也周/禮曰馬八尺以上為龍)風遲山尚響雨息雲猶積(集/本)
(作/漬)巢空初鳥飛荇(杏/)亂新魚戲(毛詩曰參/差荇菜)實惟北門重
匪親孰為寄(史記齊威王曰吾使有黔夫者使守徐州/則燕人祭北門裴駰曰齊之北門也史記)
(田肯謂上曰非親/子弟莫使王齊)參差别念舉肅穆恩波被(荀悦漢紀/日大㑹羣)
(臣於長樂宫成禮/而罷莫不肅穆)小臣信多幸投生豈酬義(左氏傳羊/舌職曰諺)
(曰人之多幸國之不幸西/征賦曰豈生命之易投)
　　應詔樂遊苑餞吕僧珍詩一首(五言字梁書曰吕/僧珍  元瑜為左)
　　　(衛將軍天監四/年冬大舉北伐)
　　　沈休文(劉璠梁典曰沈約字休文吳興人少為/蔡興宗所知引為安西記室梁興稍遷)
　　　　(至侍中丹陽尹建/昌侯薨謚曰隱)
丹浦非樂戰負重切君臨(六韜曰堯與有苗戰于丹水/之浦髙誘吕氏春秋注曰丹)
(水在南陽浦崖也莊子曰兵革之士樂戰鄧析子曰明/君之御人若履氷而負重孟子曰舜竊負而逃遵海濱)
(而處左氏傳子囊曰/赫赫楚國而君臨之)我皇秉至德忘已用堯心(糓梁傳/曰我君)
(接上下論語曰周之德可謂至德矣莊子堯/謂舜曰吾不敖無告不廢窮民此吾用心也)愍兹區宇
内魚鳥失飛沉(言失常也東京賦曰區宇又寧/大戴禮曰魚遊于水鳥飛于雲)推轂二
崤岨揚斾九河隂(漢書馮唐曰臣聞上古王者遣將也/跪而推轂曰闑以内寡人制之闑以)
(外將軍制之闑魚列切西京賦曰左據函谷二崤之阻/籍田賦曰九旗揚斾尚書曰九河既道糓梁傳曰水南)
(曰/隂)超乘盡三屬選士皆百金(左氏傳曰秦師過周北門/超乘者三百乘韋昭國語)
(注曰超乘者跳躍上車也漢書曰魏氏武卒衣三屬之/甲如淳曰上身一髀褌一踁繳一凡三屬也顧野王曰)
(屬猶接也史記曰李牧趙之良將也匈奴入牧選百金/之士五萬擊之漢書音義服䖍曰艮士直百金言重故)
(也/)戎車出細柳餞席樽上林(尚書曰武王戎車三百兩/漢書曰匈奴大入邊遣内)
(史周亞夫軍細/栁餞已見上文)命師誅後服授律緩前禽(公羊傳曰何/喜于服楚楚)
(有王者則後服無王者則先強/周易曰王用三驅失前禽也)函轘方解帶嶤武稍披
襟(函函谷也轘轘轅也解帶披襟言將降附也漢書音/義應劭曰嶤山之闕也李竒曰在上洛北文穎曰武)
(闗在洛西李尤函谷闗銘/曰函谷險要襟帶咽喉)伐罪芒山曲弔民伊水潯(尚/書)
(曰奉辭伐罪郭緣生述征記曰北芒洛陽北芒嶺靡迤/長阜自滎陽山連嶺修亘暨于東垣孟子曰湯始征自)
(葛誅其君弔其民伊水名也/許慎淮南子注曰潯涯也)將陪告成禮待此未抽簮
(尚書曰柴望大告武成也謂武王誅紂而還燔柴郊天/望祀山川大告以武功成也鍾㑹遺榮賦曰散髪抽簮)
(永縱一壑通俗/文曰幘道曰簮)
　祖餞(崔實四民月令曰祖道神也黄帝之子好逺/遊死道路故祀以為道神以求道路之福)
　　送應氏詩二首(五言/)
　　　曹子建
步登北芒坂遙望洛陽山(北芒已/見上文)洛陽何寂寞宫室盡
燒焚(説文曰寂無人聲也獻帝紀/曰車駕至洛陽宫室盡燒)垣牆皆頓擗荆棘上
參天(漢書伍被曰臣今見宫中生荆/棘孟子曰太山之髙參天入雲)不見舊耆老但覩
新少年側足無行徑荒疇不復田(東觀漢記馬援曰隗/囂側足無新立國語)
(曰田疇荒蕪賈/逵曰二井為疇)遊子久不歸不識陌與阡中野何蕭條
千里無人煙(漢書髙祖曰遊子悲故鄉風俗通曰南北/曰阡東西曰陌劉歆遂初賦曰野蕭條而)
(寥廓東觀漢記曰北/夷作冦千里無煙火)念我平常居氣結不能言(古詩曰/悲與親)
(友别氣結/不能言)
清時難屢得嘉㑹不可常(李陵與蘇武書曰策名清/時又詩曰嘉㑹難再逢)天
地無終極人命若朝霜(莊子曰天與地無窮人死各有/時漢書李陵謂蘇武曰人生如)
(朝/露)願得展嬿婉我友之朔方(毛詩曰燕婉之求又曰我/友敬矣又曰城彼朔方)
親眤並集送置酒此河陽(爾雅曰眤送也漢書/曰上過沛置酒沛宫)中饋豈
獨薄賓飲不盡觴(周易曰在中饋王弼曰婦人職中饋/儀禮有饋食之禮鄭𤣥周禮注曰進)
(物於尊/者曰饋)愛至望苦深豈不愧中膓(言恩愛至情之極所/望悲苦愈深也漢書)
(杜鄴説王音曰愛至者其求詳/鄭𤣥注禮記曰病愧謂罪苦也)山川阻且遠别促㑹日
長(毛詩曰山川悠逺/又曰道阻且長)願為比翼鳥施翮起髙翔(古詩曰/願為雙)
(鳴鳥奮翼/起髙飛)
　　征西官屬送於陟陽候作詩一首(五言/)
　　　孫子荆(臧榮緒晉書曰孫楚字子荆太原人也/征西扶風王駿與楚舊好起為參軍梁)
　　　　(令衛軍司馬為/馮翊太守卒)
晨風飄岐路零雨被秋草(李陵與蘇武詩曰欲因晨風/發送子以賤軀毛詩曰零雨)
(具/濛)傾城遠追送餞我千里道(傾猶/盡也)三命皆有極咄(丁/忽)嗟
安可保(養生經黄帝曰上壽百二十中夀百年下壽八/十鄭𤣥禮記注曰司命主督察三命蒼頡篇曰)
(咄啐也説文曰啐驚也倉憒切/王弼周易注曰嗟發歎之辭)莫大於殤子彭𣆀猶為
夭(莊子南郭子綦曰天下莫大於秋毫之末而太山為/小莫夀於殤子而彭祖為夭郭象曰夫以形相對則)
(太山大於秋毫若各據其性分物㝠其極則形大未為/有餘形小未為不足苟各安其性則秋毫不獨小其小)
(太山不獨大其大矣若以性足為大則天下之足未有/過於秋毫也若性不足者非大則雖太山亦可稱小矣)
(故曰莫大於秋毫之末而太山為小太山為小則天下/無大矣秋毫為大則天下無小矣無大無小無壽無夭)
(是以蟪蛄不羨大椿而欣然自得斥鷃不貴天池而榮/願已足列仙傳曰彭祖殷賢大夫厯夏至商末號年七)
(百史記曰老子字𥅆列仙傳曰李耳生於殷時為周守/藏史積八十餘年後之流沙莫知所終蓋百六十餘嵗)
(或言二/百餘嵗)吉凶如糾纒憂喜相紛繞(漢書音義應劭曰禍/福相為表裏如糾纒)
(索相附㑹也按糾纒索也糾兩股索纒三股索言禍福/之相糾如此鵩鳥賦曰禍之與福何異糾纒又曰憂喜)
(聚門吉凶同域神女賦/曰紛紛擾擾未知何異)天地為我爐萬物一何小(言天/地為)
(爐陶冶萬物居其間一何㣲小言不足/自愛也鵩鳥賦曰天地為爐萬物為銅)達人垂大觀誡
此苦不早(此謂愛生也達人大觀死生若一故戒此愛/生苦于不早言能早戒之不以經慮也鶡冠)
(子曰達人大觀乃見其/理古詩曰立身苦不早)乖離即長衢惆悵盈懷抱(楚辭/曰惆)
(悵兮私自憐王孫子曰仲/叔諫衛靈公曰百姓乖離)孰能察其心鑒之以蒼昊齊
契在今朝守之與偕老(説文曰契大約也/毛詩曰君子偕老)
　　金谷集作詩一首(五言南酈道元水經注曰金谷水/出河  太白原東南流厯金谷)
　　　(謂之金谷水東南/流經石崇故居)
　　　潘安仁
王生和鼎實石子鎮海沂(石崇金谷詩序曰余以元康/六年從太僕卿出為使持節)
(監青徐諸軍事有别廬在河南縣界金谷澗時征西大/將軍祭酒王詡當還長安余與衆賢共送澗中賦詩以)
(叙中懷應劭漢書儀曰太尉司空司徒長史號為毗佐/三台助鼎和味尚書曰海岱惟青州又曰徐州淮沂其)
(又蔡邕陳琳碑/曰逺鎮南裔)親友各言邁中心悵有違(毛詩曰還車/言邁乂曰行)
(道遲遲中/心有違)何以叙離思攜手游郊畿(曹子建雜詩曰/離思故難任)朝
發晉京陽夕次金谷湄(晉京洛陽也爾雅/曰水草交為湄)迴谿縈曲阻
峻坂路威夷(七發曰依絶區兮臨迴谿韓詩/曰周道威夷薛君曰威夷險也)緑池汎淡
淡青柳何依依(東京賦曰緑水澹澹澹與淡同韓詩曰/昔我往矣楊柳依依薛君曰依依盛貌)
濫泉龍鱗瀾激波連珠揮(爾雅曰濫泉正出正出湧出/也酈道元水  經注曰允街)
(文成蛟龍允音㳂街音矛洞/簫賦曰揚素波而揮連珠)前庭樹沙棠後園植烏椑
(上林賦曰沙棠櫟儲西京雜/記曰上林有烏椑沙棠樹)靈囿繁若榴茂林列芳梨
(毛詩曰王在靈囿廣雅曰石榴若/榴也西京雜記曰上林有芳梨)飲至臨華沼遷坐登
隆坻(毛詩曰舍其坐遷鄭𤣥/詩箋曰坻水中之髙地)𤣥醴染朱顔但愬杯行遲
(邊讓章華臺賦曰激𤣥醴於清池楚辭曰美人/既醉朱顔□王仲宣公讌詩曰但愬杯行遲)揚桴撫
靈鼓簫管清且悲(楚辭曰揚桴兮撫鼔毛詩曰簫管備/舉王仲宣公讌詩曰管絃發徽音度)
(曲清/且悲)春榮誰不慕嵗寒良獨希(春榮喻少嵗寒喻老也/周易隂符太公曰春道)
(生萬物榮論語曰嵗寒/然後知松柏之後凋)投分寄石友白首同所歸(阮瑀/為魏)
(武與劉備書曰披懷解帶投分記意分猶志也史記蘇/秦謂齊王曰此弃仇讐而得石交者也漢書曰石建老)
(白首萬石君尚無恙易曰殊途而同歸世説曰孫秀既/恨石崇不與緑珠又憾潘岳昔遇之不以禮後秀為中)
(書令岳於省内謂秀曰孫令憶疇昔周旋不秀曰中心/藏之何日忘之岳於是始知不免後收石崇同日收岳)
(石先送市亦不相知潘後至石謂潘曰安仁卿亦復爾/邪潘曰可謂白首同所歸岳金谷集詩乃成其䜟王隱)
(晉書曰岳父文德為瑯琊太守孫秀/時為小吏給岳岳於秀不以仁遇也)
　　王撫軍庾西陽集别時為豫章太守庾被徴還東
　　一首(五言軍沈約宋書曰王𢎞為豫州之西陽新/蔡諸  事撫軍將軍江州刺史庾登之為西)
　　　(陽太守入為太子庶子集序曰謝豫樓作/章庾被徴還都王撫軍送至盆口南)
　　　謝宣遠(瞻時為豫/章太守)
祇召旋北京守官反南服(言庾被召而旋帝京已守官/而莅南服也左氏傳仲尼曰)
(守道不如守官南/服南方五服也)方舟析舊知對筵曠明牧(爾雅曰大/夫方舟郭)
(璞注曰方舟並兩船也楊仲武誄曰惟我與爾對筵/接機蒼頡篇曰疏曠也舊知庾也明牧王撫軍也)舉
觴矜飲餞指途念出宿(劉琨答盧諶詩序曰舉觴對膝/毛詩曰出宿于泲飲餞于禰陸)
(士衡贈弟詩曰/指塗悲有餘)來晨無定端别晷有成速頽陽照通津
夕隂曖平陸(楚辭曰日晻/晻而下頽)榜人理行艫輶軒命歸僕(張/揖)
(子虚賦注曰月令曰命榜人榜人船長也説文曰艫船/頭也呉都賦曰輶軒蓼擾毛詩曰輶車鸞鑣楊雄答劉)
(歆書曰嘗聞先/代輶軒之使)分手東城闉(因/)發棹西江隩(説文曰闉/城曲重門)
(也爾雅曰險隈也郭璞/曰今江東人呼浦為隈)離㑹雖相親逝川豈往復(言離/而復)
(㑹雖有相親之理但逝川之流豈有往復之義嗟年命/之速而㑹難也吕氏春秋曰離則復合合則復離親或)
(為雜/非也)誰謂情可書盡言非尺牘(周易曰書不盡言言不/盡意杜篤弔比于文曰)
(敬申弔於比干寄長懷於/尺牘説文曰牘書版也)
　　鄰里相送方山詩一首(五言運沈約宋書曰少帝/出靈  為永嘉郡守丹陽)
　　　(郡圖經曰方山在江寜縣五十石里下有/湖水舊揚州有四津方山為東  頭為西)
　　　謝靈運
祇役出皇邑相期憩甌越(役所莅之職也王充論衡曰/充罷州役曹子建詩曰清晨)
(發皇邑毛萇詩傳曰憩息也史記曰東越王搖/都東甌時俗號東甌王徐廣曰今之永寧也)解纜(力/蹔)
及流潮懷舊不能發(呉志曰更時解纜然纜維船索/也西都賦曰攄懷舊之蓄念)析
析就衰林皎皎明秋月含情易為盈遇物難可歇(王仲/宣公)
(讌詩曰含情欲待誰/古詩曰所遇無故物)積痾謝生慮寡欲罕所闕(説文曰/痾病也)
(老子曰少/思寡欲)資此永幽棲豈伊年嵗别(郭璞山海經/曰山居為棲)各勉
日新志音塵慰寂蔑(周易曰日新其德陸機思歸賦曰/絶音塵於江介荀組七哀詩曰轍)
(兮轍兮何其寂/蔑蔑一作滅)
　　新亭渚别范零陵詩一首(五言亭十洲記曰丹陽/郡新  在中思里吳舊)
　　　(亭也梁書曰范雲齊/世為零陸郡内史)
　　　謝𤣥暉(蕭子顯齊書曰謝脁字𤣥暉陳郡人也/少有美名文章清麗解褐豫章王行參)
　　　　(軍稍遷至尚書吏部郎兼知衛尉事江祐等/謀立始安王遙光朓不肯祐白遙光遙光收)
　　　　(朓下/獄死)
洞庭張樂地瀟湘帝子遊(莊子北門成問於黄帝曰帝/張咸池之樂於洞庭之野吾)
(始聞之懼復聞之怠山海經曰洞庭之山帝之二女居/之是常遊於江淵澧沅風交瀟湘之川郭璞曰言二女)
(游戲江之淵府則能鼔動五江令風波之氣共相交通/言其靈蠁也楚辭湘君曰帝子降兮北渚王逸曰帝謂)
(堯也娥皇女英隨舜不反/死於湘水因為湘夫人)雲去蒼梧野水還江漢流(歸/藏)
(啓筮曰有白雲出自蒼梧入于/大梁尚書曰江漢朝宗于海)停驂我悵望輟棹子夷
猶(鄭𤣥毛詩注曰驂兩騑也蔡邕初平詩曰暮宿河南/悵望天隂雨雪滂滂楚辭曰君不行兮夷猶王逸曰)
(夷猶猶/豫也)廣平聽方籍茂陵將見求(言范同廣平而聲聽/方向籍已當居茂陵)
(之下將欲彼而見求王隱晉書曰郭袤字林叔為中郎/散騎常侍㑹廣平太守缺宣帝謂袤曰賢叔大匠澤垂)
(稱於平陽魏郡蒙惠化且盧子家王子邕繼踵此郡欲/使世不乏賢故復相屈在郡先以德化善為條教百姓)
(愛之鄭𤣥毛詩箋曰方向也漢書/曰司馬相如既病免家居茂陵)心事俱已矣江上徒
離憂(楚辭曰思公/子兮徒離憂)
　　别范安成詩一首(五言齊梁書曰范岫字/樊賓  代為安成内史)
　　　沈休文
生平少年日分手易前期(言春秋既富前期非違分手/之際輕而易之言不難也漢)
(書灌侯傳曰生平慕之論語子曰久要不忘平生之言/孔安國曰平生少時也賈充上與李天人書曰每至當)
(别未嘗/以為易)及爾同衰暮非復别離時(言年夀衰暮死日將/近交臂相失故曰非)
(時也蜀志曰宋預聘呉孫權捉預手/曰今君年長孤亦老恐不復相見也)勿言一樽酒明日
難重持(蘇武詩曰我有一/樽酒將以贈逺人)夢中不識路何以慰相思(繆/襲)
(嘉夢賦曰心灼􁉿其如陽不識道之焉如韓非子曰六/國時張敏與髙惠二人為友每相思不能得見敏便於)
(夢中往尋但行至半道即/迷不知路遂囘如此者三)
　
　
　
　
　
　
　
　
　文選巻二十
欽定四庫全書
　文選巻二十一　　　　　　梁　蕭統　編
　　　　　　　　　　　　　唐　李善　註
　詠史
　　詠史詩一首(五言/)
　　　王仲宣
自古無殉死達人所共知(禮記曰陳乾昔寢疾屬其子/曰如我死使我二婢子夾我)
(乾昔死其子曰殉塟非禮也杜預左氏傳/注曰以人從塟為殉鶡冠子曰達人大觀)秦穆殺三良
惜哉空爾為(左氏傳曰秦伯任好卒以子車氏三子奄/息仲行鍼虎為殉皆秦之良也毛萇詩傳)
(曰三良三善臣賈逵國語注曰惜/痛也鄭𤣥禮記注曰爾語助也)結髮事明君受恩良
不訾(漢書曰霍光以結髮内侍又王生謂盖寛饒曰/用不訾之軀良信也賈逵國語注曰訾量也)臨
歿要之死焉得不相隨(劉德漢書注曰黄鳥之/詩刺秦穆公要之從死)妻子當
門泣兄弟哭路垂臨穴呼蒼天涕下如綆(古/杏)縻(羙悲切/垂邊也)
(毛詩曰臨其穴惴惴其慄彼蒼者天殱我良人鄭/𤣥曰穴謂塚壙也説文曰綆汲井綆也縻牛轡也)人生
各有志終不為此移同知埋身劇心亦有所施(説文曰/劇甚也)
(包咸論語注/曰施行也)生為百夫雄死為壯士規(毛詩曰維此奄/息百夫之特鄭)
(𤣥曰百夫之中最雄俊者也/漢書項羽謂樊噲曰壯士也)黄鳥作悲詩至今聲不虧
(毛詩序曰黄鳥哀三良也/王逸楚辭注曰虧負也)
　　三良詩一首(五言/)
　　　曹子建
功名不可為忠義我所安(言功立不由于已故不可為也/呂氏春秋曰功名之立天也)
(鄭𤣥禮記注曰名令問也孝經注曰死君之/難為盡忠諡法曰能制命曰義我謂三良也)秦穆先下
世三臣皆自殘(列女傳桺下惠妻誄曰愷悌君子永能/厲兮吁嗟惜哉乃下世兮賈逵國語注)
(曰沒身/為殘)生時等榮樂既沒同憂患(應劭漢書注曰秦穆/與羣臣飲酒酒酣公)
(曰生共此樂死共此哀奄/息等許諾及公薨皆從死)誰言捐軀易殺身誠獨難(説/文)
(曰捐/棄也)攬涕登君墓臨穴仰天歎(楚辭曰羙人兮攬涕而/竚臨穴已見上文説文)
(曰歎太/息也)長夜何㝠㝠一徃不復還(李陵詩曰嚴父潛長/夜慈母去中堂東觀)
(漢記鄧太后報鄧閶曰/長歸冥冥徃而不反)黄鳥為悲鳴哀哉傷肺肝(禮記/曰親)
(始死惻怛之心傷腎乾肝焦/肺古歌曰大憂摧人肺肝心)
　　詠史詩八首(五言/)
　　　左太沖
弱冠弄柔翰卓犖觀羣書(禮記曰人生二十曰弱冠王/粲車渠椀賦曰援柔翰以作)
(賦孔融薦襧衡表曰英才卓躒躒與犖同班/固漠書司馬遷贊曰劉向揚雄愽極羣書)著論准過
秦作賦擬子虚(賈誼作過秦論司/馬相如作子虚賦)邊城苦鳴鏑羽檄飛
京都(長楊賦曰永無邊城之災漢書曰冒頓乃作為鳴/鏑習勒騎射音義曰箭鏑也如今鳴箭也漢書髙)
(祖曰吾以羽/檄徴天下兵)雖非甲胄士疇昔覽穰苴(尚書曰善穀乃/甲胄左氏傳羊)
(斟曰疇昔之羊子為政史記曰司馬穰苴者田完之苗/裔也齊景公以為將軍將兵扞燕晉之師其後田和因)
(自立為齊威王用兵行威大放穰苴之法而諸候朝齊/威王使大夫追論古者司馬法而附穰苴其中因號曰)
(司馬穰/苴兵法)長嘯激清風志若無東吳(楚辭曰臨深水而長/嘯王逸楚辭注曰激)
(慼也東吳/謂孫氏也)鉛刀貴一割夢想騁良圖(東觀漢記班超上/疏曰臣乘聖漢威)
(神冀傚鉛刀一割之用/韓君章句曰騁施也)左眄澄江湘右盼定羌胡(廣雅/曰眄)
(視也方言曰澄清也馬/融論語注曰盼動目貌)功成不受爵長揖歸田廬(漢書/曰酈)
(食其長揖不拜毛詩曰中田有/廬漢書疏廣曰吾自有舊田廬)
鬱鬱澗底松離離山上苗(古詩曰鬱鬱園中桺毛/萇詩傳曰離離垂貌)以彼
徑寸莖䕃此百尺條(史記魏王曰寡人有徑寸之/珠七發曰髙百尺而無枝)世胄
躡髙位英俊沈下僚(韓詩内傳曰所以為世子何言世/世不絶孔安國尚書傳曰胄長子)
(也謂卿大夫子弟也廣雅曰躡履也/西都賦曰英俊之域爾雅曰僚官也)地勢使之然由來
非一朝(周書湯曰吾欲因地勢所有而獻之列子喻/氏曰病非一朝一夕之故其所由來漸矣)金
張藉舊業七葉珥漢貂(班固漢書金日磾賛曰夷狄亡/國羈虜漢庭七葉内侍何其盛)
(也七葉自武至平也又張湯傳贊曰張氏之子孫相繼/自宣元以來為侍中中常侍者凡十餘人功臣之後唯)
(有金氏張氏親近貴寵比於外戚珥插也董/巴輿服志曰侍中中常侍冠武弁貂尾為飾)馮公豈不
偉白首不見招(漢書馮唐以孝著為郎中署長事文帝/帝輦過問唐曰父老何自為郎説文曰)
(偉竒也茍悦漢紀曰/馮唐白首屈於郎署)
吾希段干木偃息藩魏君(廣雅曰希庶也干木已見魏/都賦幽通賦曰干木偃息以)
(藩/魏)吾慕魯仲連談笑却秦軍(史記曰魯仲連好竒偉倜/儻畫䇿而不肯仕宦任職)
(趙孝成王時秦使白起圍趙魏王使將軍新垣衍説趙/尊秦昭王為帝魯連適逰趙謂平原君曰梁客新垣衍)
(安在吾請為君責而歸之乃見新垣衍垣衍起再/拜謝曰吾請出不敢復言秦將聞之為却五十里)當世
貴不羈遭難能解紛功成不受賞髙節卓不羣(史記曰/秦軍引)
(去平原君欲封魯連魯連辭謝終不肯受平原君乃置/酒酒酣起前以千金遺魯連魯連笑曰所貴於天下之)
(士者為人排患釋難解紛而不取也即有取者是啇賈/之事而連不忍為也遂辭平原而去班固説東平王蒼)
(曰光名宣於當世鄒陽上書曰不羈之士與牛驥同皁/史記曰魯仲連好持髙節遊於趙論語顔囘曰如有所)
(立卓/爾)臨組不肯􁨊對珪不肯分(説文曰組綬屬也王逸/楚辭注曰􁨊繫也禮稽)
(命徴曰諸侯執珪/解嘲曰析人之珪)連璽燿前庭比之猶浮雲(將加之官/必授之以)
(印後仲連為書遺燕將燕將自殺田單欲爵之仲連遊/海上再封故言連璽鄭𤣥周禮注曰璽印也論語子曰)
(不義而富且貴/於我如浮雲)
濟濟京城内赫赫王侯居(毛詩曰濟濟多士毛萇曰濟/濟多威儀也吴質書曰陳威)
(發憤思入京城毛詩曰赫赫/師尹毛萇曰赫赫顯盛貌)冠葢䕃四術朱輪竟長衢
(西都賦曰冠盖如雲廣雅曰術道也楊惲/書曰乗朱輪者十人古詩曰長衢夾巷)朝集金張館
暮宿許史廬(漢書盖寛饒曰上無許史之屬下無金張/之託金張已見上文漢書孝宣許皇后元)
(帝母元帝封外祖父廣漢為平恩候又曰史良娣宣帝/祖母也兄恭宣帝立㳟已死封㳟長子髙為樂陵候)
南鄰擊鐘磬北里吹笙竽(左氏傳曰鄭伯有夜飲酒擊/鍾焉呂氏春秋曰帝嚳令人)
(擊磬墨子曰彈琴瑟/吹笙竽磬或為鼔)寂寂揚子宅門無卿相輿(説文曰/寂寂無)
(人聲也漢書揚雄自敘曰雄/家素貧嗜酒人希至其門)寥寥空宇中所講在𤣥虚
(廣雅曰寥深也空廓也楚辭曰閔空宇之孤子漢書曰/雄方草創太𤣥有以自守老子曰𤣥之又𤣥衆妙之門)
(管子曰虚無/無形謂之道)言論准宣尼辭賦擬相如(漢書曰時有人/問雄者雄常用)
(法應之譔為十三巻象論語號曰法言乂曰先是時蜀/有司馬相如作賦甚𢎞麗温雅雄心壯之每作賦常擬)
(以為/式)悠悠百世後英名擅八區(論語曰其或繼周者雖/百世可知也魏志程昱)
(曰劉備有英名説文曰擅專也/解嘲曰天下之士咸營於八區)
皓天舒白日靈景耀神州(廣雅曰皓明也傳𤣥三都賦/曰白日舒靈景於天地理書)
(曰崑崙東南地方/五千里名曰神州)列宅紫宮裏飛宇若雲浮(西京賦曰/正紫宮於)
(未央桓寛鹽鐵論曰梓匠營/宮室上成雲氣下成山林)峩峩髙門内藹藹皆王侯
(廣雅曰峩峩容也峩與娥同古字通漢書鮑宣曰豈徒/欲使臣重髙門之地哉毛詩曰藹藹王多吉士廣雅曰)
(藹藹/盛也)自非攀龍客何為欻來遊(揚子法言曰攀龍鱗附/鳯翼薛綜西京賦注曰)
(欻者言/忽也)被褐出閶闔髙步追許由(家語子路曰有人於/此被褐而懐玉何如)
(子曰國無道隱者可也晉宫闕名曰洛陽城閶闔門西/向皇甫謐髙士傳曰許由武陽城槐里人修道沖虚學)
(于齧缺許由為堯所讓由/是退隠遯耕於中嶽下)振衣千仞岡濯足萬里流(王/粲)
(七釋曰濯身乎滄/浪振衣乎髙嶽)
荆軻飲燕市酒酣氣益震(孔安國尚書傅曰樂酒曰/酣毛萇詩傳曰震猶威也)哀
歌和漸離謂若傍無人(史記曰荆軻之燕與屠狗及髙/漸離飲於燕市酒酣以徃髙漸)
(離擊筑荆軻和而歌於市中/相樂也已而相泣傍若無人)雖無壯士節與世亦殊倫
髙眄邈四海豪右何足陳(臣瓚漢書注曰邈緜邈也張/衡四愁詩序曰豪右兼並之)
(家/)貴者雖自貴視之若埃塵賤者雖自賤重之若千鈞
(埃塵言輕千鈞喻重也列子楊朱曰貴非所貴賤非所/賤齊貴齊賤漢書曰十六兩為一斤三十斤為一鈞)
主父宦不達骨肉還相薄(史記或説主父偃曰大横主/父偃曰臣結髮遊學四十年)
(身不得遂親不以為子昆弟不收杜預左氏傳注曰宦/仕也吕氏春秋曰父母之於子也子之於父母也此之)
(謂骨肉之親薄輕鄙之/也史記曰君薄淮陽邪)買臣困采樵伉儷不安宅(漢書/曰朱)
(買臣家貧常刈薪樵賣以給食檐束薪行且誦書妻亦/負戴相隨數止買臣無謳歌道中買臣愈益疾歌妻羞)
(之求去買臣笑曰我年五十當富貴也今已四十餘矣/女苦日久待我富貴報汝功力妻恚怒曰如公等終餓)
(死溝中耳何能富貴買臣不能畱即聽去左氏傳曰施/氏之婦怒施氏曰已不能庇其伉儷杜預曰儷偶也伉)
(敵/也)陳平無産業歸來翳負郭(漢書曰陳平家貧好讀書/家乃負郭窮巷以席為門)
(然門外多長者車轍方言曰翳薆也郭璞曰/謂蔽薆也音愛鄭𤣥禮記注曰負之言背也)長卿還成
都壁立何寥廓(史記曰卓文君奔司馬相如相如與馳/歸成都居徒四壁立郭璞曰貧窮也楚)
(辭曰嗟寥廓而無/處廣雅曰廓空也)四賢豈不偉遺烈光篇籍(班固説東/平王蒼曰)
(遣烈著於無窮漢書曰/吳起商鞅垂著篇籍)當其未遇時憂在塡溝壑(孟子/曰志)
(士不忘/在溝壑)英雄有屯邅由來自古昔(周易曰屯如邅如/國語曰古曰在昔)何
世無竒才遺之在草澤(孫子曰何世之無/才何才之無施)
習習籠中鳥舉翮觸四隅(説文曰習習數飛也鶡冠子/曰籠中之鳥空籠不出鄭𤣥)
(毛詩箋云/隅角也)落落窮巷士抱影守空廬(落落疎寂貌言士/之居窮巷若鳥之)
(在籠中也風賦曰/廓抱影而獨倚)出門無通路枳棘塞中塗(王仲宣七/哀詩曰出)
(門無所見孔叢子孔子山陵/之歌曰枳棘充路陟之無緣)計䇿弃不收塊若枯池魚
(東方朔六言曰計䇿棄捐不/收王逸楚辭注曰塊獨處貌)外望無寸祿内顧無斗儲
(國語叔向曰絳之富商而無尋尺之禄鄭𤣥毛詩箋曰/廻首曰顧古出東門行曰盎中無斗米架上無懸衣説)
(文曰儲蓄也謂/蓄積以待用也)親戚還相蔑朋友日夜疎(鄭𤣥毛詩箋/曰蔑輕也莊)
(子曰親/友益疎)蘇秦北遊説李斯西上書俛仰生榮華咄嗟復
彫枯(史記曰蘇秦乃西至秦説惠王王方誅商鞅疾辨/士弗用乃東之趙遂説六國蘇秦為從約長并相)
(六國後去趙之燕陽為得罪於燕而亡自燕之齊齊宣/王以為客卿後齊大夫多與蘇秦争寵者而使人刺蘇)
(秦又曰李斯西入秦説秦王後秦王以斯為客卿又曰/始皇以斯為丞相二世下斯就五刑莊子曰其疾也俛)
(仰之間文子曰身有榮華心有愁悴蒼頡篇曰咄啐也/説文曰啐驚也王弼周易注曰嗟憂歎之辭咄可忽切)
(啐蒼/憒切)飲河期滿腹貴足不願餘巢林棲一枝可為達士
模(莊子曰鷦鷯巢林不過一/枝偃鼠飲河不過滿腹)
　　詠史詩一首(五言/)
　　　張景陽(臧榮緒晉書曰張恊字景陽載之弟也/兄弟並守道不競以屬詠自娛少碎公)
　　　　(府後為黄門侍郎因託/疾遂絶人事終於家)
昔在西京時朝野多歡娛(漢書劉向上疏曰衆賢和於/朝萬物和於野孟子曰霸者)
(之民驩虞如也王逸楚辭注/曰娛樂也娛與虞古字通用)藹藹東都門羣公祖二疏
(毛詩曰仲山甫出祖鄭𤣥/曰祖者行犯軷之祭也)朱軒曜金城供帳臨長衢(尚/書)
(太傳曰未命為士不得朱軒鹽鐡論曰秦/金城千里供帳見下注長衢已見上文)達人知止足
遺榮忽如無(鍾㑹有/遺榮賦)抽簪解朝衣散髮歸海隅(鍾㑹遺/榮賦曰)
(散髪抽簪永絶一丘蒼頡篇曰簪笄也所以持冠也孟/子曰如以朝衣朝冠坐於塗炭也尚書曰至於海隅蒼)
(生/)行人為隕涕賢哉此丈夫(漢書楊宣上書曰行道之/人為之隕涕毛詩曰心之)
(憂矣涕/既隕之)揮金樂當年歲暮不畱儲(韓康伯周易注曰揮/散也歲暮喻年老也)
(詩曰蟋蟀在堂歲聿其暮薜君/曰暮晩也言君之年歲已晩也)顧謂四坐賓多財為累
愚(説文曰顧還視也古詩曰四坐莫不歎漢書曰疏廣/字仲翁東海人也明春秋為太子太傳兄子受字公)
(子亦以賢良為太子家令廣謂受曰吾聞知足不辱知/止不殆今仕至二千石功成名立如此不去懼有後悔)
(豈如父子相隨出闗歸老故鄉以夀命終不亦善乎遂/上疏乞骸骨上以其年篤老皆許之加賜黄金二十斤)
(皇太子賜五十斤公卿大夫故人邑子為設祖道供悵/東都門外送車數百兩辭訣而去道路觀者曰賢哉二)
(大夫或歎息為之下泣廣既歸鄉里日令家共具設酒/食請族人故舊賔客與相娛樂居歲餘廣子孫竊謂其)
(昆弟老人廣所愛信者曰子孫幾及君時頗立産業基/址今日飲食費且盡宜從丈人所勸説君買田宅老人)
(即以間暇時為廣言此計廣曰吾豈老誖不念子孫哉/賢而多財則損其志愚而多財則益其過金者聖主所)
(以惠養老臣也故樂與鄉黨宗族共饗其賜以盡吾餘/曰不亦可乎於是族人悦服皆以夀終累猶負也累愚)
(為過者/之累也)清風激萬代名與天壤俱(胡廣書曰建鴻德流/清風史記魯仲連與)
(燕將書曰業與三王/爭流名與天壤俱弊)咄此蟬冕客君紳宜見書(説文曰/咄相謂)
(也蔡邕獨㫁曰大尉已下冠惠文侍中珥貂蟬論/語曰子張問行子曰言忠信行篤敬子張書諸紳)
　　覽古詩一首(五言/)
　　　盧子諒(徐廣晉紀曰廬諶字子諒范陽人也有/才理顯宗徴為散騎常侍叚末波愛其)
　　　　(才託以道險終不遣之末波死諶依/石季龍冉閔誅石氏諶隨閔軍遇害)
趙氏有和璧天下無不傳(蔡邕琴操曰楚明光者楚王/大夫也昭王得􁩁氏璧欲以)
(貢於趙王於是遣明光奉璧之趙􁩁古和/字史記秦王曰和氏璧天下共傳寳也)秦人來求市
厥價徒空言(史記曰趙惠王得和氏璧秦昭王聞之使/人遺趙王書願以十五城易璧史記漢王)
(曰空言虚語非所/守也價或作償)與之將見賣不與恐致患簡才備行
李圖令國命全(史記曰趙王得秦王書與大將軍廉頗/諸大臣謀欲與秦璧城恐不可得而見)
(欺欲勿與即患秦兵之來計未定求令報秦者未得毛/萇詩傳曰將且也見賣謂將賣已也爾雅曰簡擇也左)
(氏傳燭之武謂秦伯曰行李之徃來□其乏困杜預/曰行李使人孫卿子曰人之命在天國之命在禮)藺
生在下位繆子稱其賢(史記曰宦者令繆賢曰臣舍人/藺相如可使王召見問藺相如)
(周易曰在下位而不憂家語曰/顔囘以徳行著名孔子稱其賢)奉辭馳出境伏軾逕入
闗(史記曰趙王遂令相如奉和璧西入秦尚書曰奉辭/□罪鄭𤣥禮記注曰辭言語也荘子曰宣尼伏軾而)
(歎曰由之/難化也)秦王御殿坐趙使擁節前(史記曰秦王坐章/臺見相如相如奉)
(璧上秦王秦王大喜毛萇詩傳曰御進也鄭𤣥禮/記注曰節所以明信輔君命也令趙使者擁節也)揮袂
睨金柱身玉要俱捐(説文曰揮奮也史記曰相如視秦/王無意償趙城乃前曰璧有瑕請)
(指示王王授璧相如持璧却立倚柱怒髮上衝冠曰臣/觀大王無意償趙城故臣復取璧大王必欲急臣臣頭)
(今與璧俱碎於柱矣相如持其璧睨柱欲以擊柱秦王/恐其破璧乃辭謝請以十五城與趙燕丹子曰荆軻抜)
(匕首擿秦王決耳入銅柱火/出然銅有金故稱曰金柱)連城既偽徃荆玉亦真還
(史記曰相如度秦王特以詐偽為與趙城實不可得乃/使從者衣褐裹其璧從徑道亡歸璧于趙秦乃不以城)
(與趙趙亦/終不與璧)爰在澠池㑹二主尅交歡(爾雅曰爰曰也史/記曰秦王欲為好)
(㑹於澠池趙王遂與秦王㑹澠池又曰嚴仲子謂聶政/曰故進百金者得以交足下懽漢書曰郭解入闗賢豪)
(交/歡)昭襄欲負力相如折其端(史記曰秦武王死無子丘/異母弟是為昭襄王列子)
(曰不猶愈於負其力乎漢書曰秦王政負力/怙威鄭𤣥周禮注曰負恃也方言曰端緒也)眥血下霑
襟怒髮上衝冠(説文曰眥目眶也列士傳曰來亥瞋目/視虎眥裂血出濺虎髮上衝冠已見上)
(注/)西缶終雙擊東瑟不隻彈(西缶東瑟已/見西征賦)捨生豈不易
處死誠獨難(幽通賦曰捨生取誼史記太史/公曰非死者難言處死者難也)稜威章臺
顚彊禦亦不干(漢書武帝報李廣曰威稜懾于鄒國毛/詩曰不畏彊禦孔安國尚書傳曰干犯)
(也/)屈節邯鄲中俛首忍廻軒(史記曰趙王以相如功大/拜為上卿位在亷頗之右)
(亷頗曰相如素賤人吾羞不忍為之下我見相如必辱/之相如聞不背與㑹出望見廉頗相如引車避匿家語)
(子貢曰夫子欲屈節以/救父母之國節猶操也)廉公何為者負荆謝厥諐(史記/曰於)
(是舍人相與諫相如曰今君與亷君同列㢘君宣惡言/而君畏匿且庸人尚羞之相如曰相如雖駑獨畏亷將)
(軍哉顧我念之彊秦所以不敢加兵於趙者徒以吾兩/人在也今兩虎自鬬其勢必不俱生吾所以為此者以)
(先國家之急而後私讐也亷頗聞之由袒負荆因賔客/至藺相如門謝罪曰鄙賤之人不知將軍寛之至也卒)
(相與歡為刎頸之交晉灼漢書注曰以辭相告曰/謝尚書曰思免厥諐孔安國尚書傳曰諐過也)智勇
冠當代弛張使我歎(史記太史公曰相如其處智勇可/謂兼之矣禮記孔子曰一張一弛)
(文武之道也鄭𤣥曰張弛以弓弩喻人也/説文曰歎吟也謂情有所悦吟歎而歌詠)
　　張子房詩(五言十沈約宋書曰姚泓新立闗中亂/義熈  三年正月公以舟師進討軍頓)
　　　(畱項城經/張良廟也)
　　　謝宣逺(王儉七志曰髙祖遊張良廟竝命/僚佐賦詩瞻之所造冠於一時)
王風哀以思周道蕩無章(毛詩序曰闗睢麟趾之化王/者之風又曰亡國之音哀以)
(思毛詩曰顧瞻周道又序曰厲/王無道天下蕩蕩無綱紀文章)卜洛易隆替興亂罔不
亡(尚書曰于朝至于洛師卜惟洛食韋昭國語注曰替/廢也漢書婁敬説髙祖曰昔成王即位乃營成周都)
(洛以為此天下中有德則易以王無徳則易以/亡又劉向上疏曰自古及今未有不亡之國也)力政吞
九鼎苛慝暴三殤(力政謂秦也墨子曰反天意者力政/也如淳漢書注曰王室微弱諸侯以)
(力為政相攻伐也史記曰秦取九周鼎寳器而遷西周/禮記曰孔子過秦山側婦人哭於墓者而哀夫子式而)
(聽之使子貢問之曰子之哭也上似重有憂者而曰然/昔者吾舅死於虎吾夫又死焉今吾子又死焉夫子曰)
(何不去也曰無苛政夫子曰小子/識之苛政猛於虎也苛猶虐也)息肩纒民思靈鑒集朱
光(東京賦曰百姓不能忍是用息肩於漢毛詩曰天鑒/在下有命既集曹植離友詩曰靈鑒無私賈逵國語)
(注曰鑒察也南都賦/曰輝朱光於白水)伊人感代工聿來扶興王(伊人謂/張良也)
(毛詩曰所謂伊人感猶應也尚書咎錄曰無曠庻官天/工人其代之毛詩曰聿來胥字孔安國尚書傳曰聿遂)
(也陸機遂志賦曰扶興王/以成命延衰期乎天祿)婉婉幙中畫輝輝天業昌(婉/婉)
(和順貌也漢書髙祖曰運籌帷幄之中吾不如子房/易巛靈圖曰攝天之業使之理鄭𤣥曰天業得其理)鴻
門消薄蝕垓下殞攙搶(漢書曰亞父范増説項羽急擊/沛公項伯素善張良夜馳見良)
(具告事實良乃與項伯見沛公曰早自來謝沛公翌曰/從百餘騎見羽鴻門羽因留沛公飲范增數目羽擊沛)
(公羽不應有頃公從間道走軍使張良畱謝又曰漢王/追羽至陽夏不㑹謂張良曰諸侯不從奈何用良計諸)
(侯皆㑹圍羽垓下薄蝕攙搶皆喻羽也京房易飛侯曰/凡日蝕皆於晦朔不於晦朔蝕者名曰薄爾雅曰彗星)
(為攙/搶)爵仇建蕭宰定都䕶儲皇(爵仇謂封雍齒也已見/幽通賦漢書曰良從上)
(出竒計及立蕭相國音義曰何時未為相國勸髙祖立/之漢書婁敬説上曰陛下都洛陽不如入闗上問良良)
(因勸上是日車駕西都長安又曰欲廢太子立戚夫人/子趙王如意吕后恐不知所為或謂吕后留侯善畫計)
(吕后乃使建成侯吕澤刧良良曰顧上有所不能致者/四人令太子為書卑辭安車請以為客令上見之則一)
(助也於是太子迎四又至上破黥布歸愈欲易太子及/置酒太子侍四人從上乃驚曰吾求公公逃避我今公)
(何自從吾兒遊乎煩公幸卒調䕶太子竟不易不易太/子者良本招此四人之力也又疏廣曰太子國儲副君)
(也/)肇允契幽叟飜飛指帝鄉(言初即合契幽叟晩乃遊/心帝鄉漢書曰良從容步)
(下邳圯上有一老父衣褐至良所曰孺子可教後五日/與我可期此良夜半徃有頃父亦來喜出一編書曰讀)
(是則為王者師旦視其書乃太公兵法乂曰願棄人間/事欲從赤松子遊耳廼學道欲輕舉莊子曰華封人謂)
(堯曰千歲厭世去而上仙乘彼白雲至于帝鄉毛詩曰/肇允彼桃蟲飜飛維鳥鄭𤣥曰肇始也允信也薛君韓)
(詩章句曰/飜飛貌)惠心奮千祀清埃播無疆(周易曰有孚惠心/勿問元吉清埃猶)
(清塵也李尤武功歌曰清埃/飛連日月毛詩曰惠我無疆)神武睦三正裁成被八荒
(神武謂宋髙祖也尚書益曰帝德廣運乃聖乃神乃武/乃文孔安國尚書傳曰睦和也漢書曰三正子為天正)
(丑為地正寅為人正周易曰后以財成天地/之道輔相天地之宜漢書曰監八方被八荒)明兩燭河
隂慶霄薄汾陽(明兩慶霄皆喻宋髙祖燭幽明也薄猶/輕易也河隂汾陽堯舜二帝所居也言)
(以髙祖譬舜則髙祖光明又以方堯則堯可輕薄也周/易曰明兩作離大人以繼明照于四方鄭𤣥曰明兩者)
(取君明上下以明德相承其於天下之事無不見也孟/子曰舜避丹朱於南河之南然河南即河隂也慶霄即)
(慶雲也王逸楚辭注曰海内之政見四子/藐姑射之山汾水之陽窅然喪其天下也)鑾旍歴頽寢
飾像薦嘉嘗(宋畧曰大軍九月次彭城鑾/旍鑾旗也公羊傳秋祭曰嘗)聖心豈徒甄
惟德在無忘(大戴禮曰神明自得聖心備矣鄭𤣥尚書/緯注曰甄表也陸機髙祖頌曰念功惟德)
(鄭𤣥毛詩箋/曰惟思也)逝者如可作揆子慕周行(逝謂死也死者/可起之而令仕)
(度子之志亦慕此周行周行喻宋也國語曰趙文子與/叔譽遊於九原曰死者若可作也吾誰與歸毛詩曰嗟)
(我懐人窴彼周行毛萇/曰行列也周之列位)濟濟屬車士粲粲翰墨場(漢書音/義曰大)
(駕屬車八十乘歸田賦曰揮翰墨以奮藻賔戲/曰婆娑乎術藝之塲項岱曰場圃講經藝之所)瞽夫違
盛觀竦踊企一方(瞽父宣逺自謂也毛萇詩傳曰違離/也莊子叔連曰瞽者無以與乎文章)
(之觀説文曰企舉踵/也毛詩曰相怨一方)四達雖平直蹇步愧無良(禮記曰/周道四)
(達尚書曰王道正直孔安國曰王道平直也説文曰蹇/跛也左代傳曰孟縶之足不良能行毛萇詩傳曰良善)
(也/)飡和忘微逺延首詠太康(莊子曰聖人其於人也故/或不言而飲人以和郭象)
(曰各自得斯飲和矣豈待言哉微逺亦自謂也阮瑀止/欲賦曰飲延首以極視魏明帝野田黄雀行曰四夷重)
(譯貢百姓謳吟詠太康琴操伍/子胥歌曰庻此太康皆吾力兮)
　　秋胡詩一首(五言子列女傳曰魯秋胡潔婦者魯/秋胡  之妻秋胡子既納之五日去)
　　　(而宦於陳五年乃歸未至其家見路傍有美婦人/方採桑秋胡子悦之下車謂曰今吾有金願以與)
　　　(夫人婦人曰嘻妾採桑奉二親吾不願人之金秋/胡子遂去歸至家奉金遺其母其母使人呼其婦)
　　　(婦至乃向採桑者也秋胡子見之而慙婦曰束髪/修身辭親徃仕五年乃得還當見親戚今也乃悦)
　　　(路傍婦人而下子之裝以金與之是忘母不孝/也妾不忍見不孝之人遂去而走自投河而死)
　　　顔延年
椅梧傾髙鳯寒谷待鳴律(毛詩曰其桐其椅其實離離/又曰鳯皇鳴矣于彼髙岡梧)
(桐生矣于彼朝陽司馬紹綂贈山濤詩曰昔者植朝陽/傾枝俟鸞鷟劉向别録曰鄒衍在燕有谷寒不生五榖)
(鄒子吹律而/温至生黍也)影響豈不懷自逺每相匹(言椅梧佇鳯鳥/之來儀寒谷資)
(吹律而成煦類乎影響豈不相思故夫婦之儀自逺相/匹尚書曰惠廸吉從逆凶惟影響鶡冠子曰影則隨形)
(響則應聲毛萇/詩傳曰懷思也)婉彼幽閒女作嬪君子室(毛萇詩傳曰/婉然羙貌又)
(曰窈窕幽閒也/爾雅曰嬪婦也)峻節貫秋霜明艷侔朝日(貫猶連也傳/𤣥有女篇曰)
(容華既以豔志節擬秋霜鄭𤣥周禮注曰侔等也詩曰/東方之日彼殊者子在我室兮嶭君曰詩人言所説者)
(顔色盛羙如/東方之日)嘉運既我從欣願自此畢(其一陸機從梁/陳詩曰在昔蒙)
(嘉/運)燕居未及好良人顧有違(毛詩曰或燕燕居息又曰/妻子好合孟子曰良人出)
(必厭酒肉劉熈曰婦人稱夫曰良人毛詩曰/行道遲遲中心有違鄭𤣥毛詩箋曰顧念也)脱巾千里
外結綬登王畿(巾處士所服綬仕者所佩今欲宦於陳/故脱巾而結綬也東觀漢記曰江革養)
(母幅巾屐履漢書蕭育與朱博為友長安諺曰蕭朱結/綬言其相薦違也秋胡仕陳而曰王畿詩緯曰陳王者)
(所起/也)戒徒在昧旦左右來相依(易歸藏曰君子戒車小/人戒徒左氏傳曰讒鼎)
(之鉻曰昧/旦丕顯)驅車出郊郭行路正威遲(古詩曰驅車策駑/馬毛詩曰四牡騑)
(騑周道倭遲毛萇曰倭遲歴逺貌韓/詩曰周道威夷其義同倭於危切)存為久離别沒為
長不歸(共二蘇武詩曰生當/復來歸死當長相思)嗟余怨行後三陟窮晨暮
(毛詩曰嗟子子行役夙夜無匕又曰陟彼崔嵬我馬虺/隤又曰陟彼髙岡我馬𤣥黄又曰陟彼砠矣我馬屠矣)
嚴駕越風寒解鞍犯霜露(楚辭曰嚴車駕兮戲遊鄭𤣥/禮記注曰越躐也漢書李廣)
(令曰下馬解鞍左氏傳太/叔曰跋陟山川蒙犯霜露)原隰多悲涼廻飈巻髙樹(宋/均)
(春秋緯注/曰凉愁也)離獸起荒蹊驚鳥從横去(阮籍詠懐詩曰/離獸東南下)悲
哉遊宦子勞此山川路(其三漢書薄昭與淮南王書曰/今之諸侯遊宦事人毛詩曰山)
(川悠逺維/其勞矣)超遙行人逺宛轉年運徂(楚辭曰超逍遙兮/今焉薄又曰愁修)
(夜而宛轉莊子老聃曰予年/運而徃矣將何以戒我哉)良時為此别日月方向除
(李陵詩曰良時不再至離别在須臾毛詩曰昔我徃矣/日月方除毛萇曰除陳生新曰除鄭𤣥曰四月為除廣)
(雅曰方/始也)孰知寒暑積僶俛見榮枯(僶俛猶俯俛也程曉/女典曰春榮冬枯自)
(然之/理)歲暮臨空房凉風起座隅(陸機青青河畔草詩曰/空房來悲風鵩鳥賦曰)
(止于/座隅)寢興日已寒白露生庭蕪(其四毛詩曰言念君子/載寢載興宋玉諷賦曰)
(主人女歌曰歲已暮兮/日已寒爾雅曰蕪草也)勤役從歸願反路遵山河昔辭
秋未素今也歲載華蠶月觀時暇桑野多經過(毛詩曰/蠶月條)
(桑又曰蜎蜎者蠋烝在桑野/阮藉詠懐詩曰趙李相經過)佳人從所務窈窕援髙柯
(楚辭曰聞佳人兮召予薜君韓詩章/句曰窈窕貞專貌説文曰援引也)傾城誰不顧弭節
停中阿(其五漢書李延年歌曰北方有佳人絶世而獨/立一顧傾人城再顧傾人國寧知傾城國佳人)
(不再得楚辭曰吾令羲和弭節兮鄭𤣥毛詩/箋曰中阿阿中也大陵曰阿王逸曰弭安也)年徃誠思
勞事逺濶音形(楚辭曰年洋洋而日徃曹子建荅楊德/祖書曰思子為勞陸機贈顧彦先詩曰)
(形影曠不接所説聲與音/聲音日夜闊何以慰吾心)雖為五載别相與昧平生(廣/雅)
(曰昧闇也五載之别雖久論情無容不識直為先昧/平生所以致謬孔安國論語注曰平生猶少時也)捨
車遵徃路鳧藻馳目成(周易曰舍車而徒義弗乗也往路/所來從之路也李陵詩曰行人)
(懐徃路班彪冀州賦曰感鳧藻以進樂兮楚辭曰滿堂/兮羙人忽獨與予兮目成王逸曰獨與我睨而相親成)
(為親/也)南金豈不重聊自意所輕(毛詩曰元龜象齒大賂/南金鄭𤣥毛詩箋曰聊)
(且畧之/辭也)義心多苦調密比金玉聲(其六潘岳從姉誄曰義/心清尚莫之與鄰調猶)
(辭也毛詩曰無金/玉爾音而有遐心)髙節難久淹朅來空復辭(列女傳曰/齊母乃作)
(詩以砥礪女之心髙其節劉向七言曰朅/來歸耕永自疎王逸楚辭注曰朅去也)遲遲前途盡
依依造門基上堂拜嘉慶入室問何之(閒居賦曰太夫/人在堂蘇亥織)
(女詩曰時來嘉慶集室妻之所居女史箴曰/正位居室楚辭曰浮雲兮容與導余兮何之)日暮行采
歸物色桑榆時(物色桑榆言日晩也東觀漢記/光武曰日出之東隅收之桑榆)羙人望昏
至慙歎前相持(其七楚辭曰羙/人皓齒嫮以姱)有懷誰能已聊用申苦
難(毛詩曰有懐于衛靡日/不思鄭𤣥箋曰已止也)離居殊年載一别阻河闗(楚/辭)
(曰折疎麻兮瑤華將以遺兮離居/史記曰魏王豹至國即絶河闗)春來無時豫秋至恒
早寒(爾雅曰/豫樂也)明發動愁心閨中起長歎(毛詩曰明發不/寐曹子建羙女)
(篇曰中夜/起長歎)慘悽歲方晏日落遊子顔(其八言情之慘悽/在乎嵗之方晏日)
(之將落愈思遊子之顔楚辭曰歲既晏兮孰華鄭/𤣥毛詩箋曰方向也漢書髙祖曰遊子悲故鄉)髙張
生絶弦聲急由調起(髙張生於絶弦以喻立節期於效/命聲急由乎調起以喻辭切興於)
(恨深揚雄解嘲曰弦者髙張急徽物理論曰琴欲髙張/瑟欲下聲演連珠曰繁㑹之音生乎絶弦説苑曰應侯)
(與賈子坐聞有琴聲應侯曰今日琴一何悲賈子/曰夫張急調下故使悲矣調猶韻也謂音聲之和)自昔
枉光塵結言固終始(繁欽與魏文帝牋曰冀事速訖旋/待光塵公羊傳曰結言而退楚辭)
(曰解佩纓以結言周易/曰歸妹人之終始也)如何久為别百行諐諸已(孔臧/與從)
(弟書曰學者所以飭百行也杜預左氏/傳注曰諐失也論語曰君子求諸已)君子失明義誰
與偕沒齒(家語孔子曰淫亂者生於男女男女無别則/夫婦失義昏禮聘享者所以别男女明夫婦)
(之義也論語曰/沒齒無怨言)愧彼行露詩甘之長川汜(其九貞女不/犯霜露而違)
(禮而我貪生以棄義比之為劣故有愧焉毛詩曰厭浥/行露豈不夙夜謂行多露鄭𤣥曰豈不知當早夜成婚)
(禮謂道中之露太多故不行/耳爾雅曰水決復入河為汜)
　　五君詠(五言不沈約宋書曰顔延年領歩兵好酒/疎誕  能斟酌當時劉湛言於彭城王義)
　　　(康出為永嘉太守延年甚怨憤乃作五君詠以/述竹林七賢山濤王戎以貴顯祓黜詠嵇康曰)
　　　(鸞翮有時鎩龍性誰能馴詠阮籍曰物故不可出/論途窮能無慟詠阮成曰屢薦不入官一麾乃)
　　　(守詠劉伶曰韜精已沈飲誰知/非荒宴此四句蓋自序也)
　　　顔延年
　　阮步兵(袁宏竹林名士傳曰阮籍以步兵校尉缺/厨中有數斛酒乃求為校尉大將軍甚竒)
　　　(愛/之)
阮公雖淪跡識密鑒亦洞(廣雅曰淪沒也識心之别名/湛然不動謂之心分别是非)
(謂之識廣雅曰/鑒照也洞深也)沈醉似理照寓辭類託諷(臧榮緒晉書/曰籍拜東平)
(相不以政事為務沈醉日多善屬文論初不苦思率爾/便成作五言詩詠懷八十餘篇為世所重班固漢書述)
(曰寓言淫麗/託諷終始)長嘯若懐人越禮自驚衆(魏氏春秋曰籍/少時常遊蘇門)
(山有隱者莫知姓名籍從與談太古無為之道及論五/帝三王之義蘇門生蕭然曽不經聽籍乃對之長嘯清)
(韻響亮蘇門生逌爾而笑籍既降蘇門生亦嘯若鸞鳯/之音馬毛詩曰嗟我懐人孫盛晉陽秋曰阮籍嫂嘗歸)
(家籍相見與别或以禮譏之籍曰禮豈為我設邪嵇康/司馬長卿讚曰長卿慢世越禮自放賈逵國語注曰越)
(踰/也)物故不可論途窮能無慟(臧榮緒晉書曰阮籍雖放/誕不拘禮教發言𤣥逺口)
(不評論臧否人物魏氏春秋曰籍時率意/獨駕不由徑路車跡所窮輒慟哭而返)
　　　嵇中散
中散不偶世本自餐霞人(按孫盛晉陽秋曰嵇康性不/偶俗呂氏春秋曰沈君筮謂)
(孫叔敖曰偶世接俗子不如我餐霞謂仙也楚辭曰潄/正陽而含朝霞司馬相如大人賦曰呼吸沆瀣餐朝霞)
形解驗黙仙吐論知凝神(顧凱之嵇康讚曰南海太守/鮑靚通靈士也東海徐寜師)
(之寜夜聞静室有琴聲怪其妙而問焉靚曰嵇叔夜寧/曰嵇臨命東市何得在兹靚曰叔夜迹示終而實尸解)
(桓子新論曰聖人皆形解仙去言死示民有終孫綽嵇/中散傳曰嵇康作養生論入洛京師謂之神人向子期)
(難之不得屈莊子曰藐姑射之山有神人居焉其神凝/郭象曰行若曵枯木心若聚死灰是其神凝也廣雅曰)
(凝定/也)立俗迕流議尋山洽隱淪(竹林七賢論曰嵇康非/湯武薄周孔所以迕世)
(廣雅曰迕迕犯也五故切非有先生論曰欲聞流議神/仙傳曰王烈年匕二百三十八歲康甚愛之數與共入)
(山遊戲採藥桓子新論/曰夭神人五二曰隱淪)鸞翮有時鎩龍性誰能馴(嵇康/别傳)
(曰康美音氣好容色龍章鳯姿天質自然淮南子曰飛/髙鍛羽許愼曰鎩殘羽也左氏傳曰劉累學擾龍于豢)
(龍氏服䖍漢書注曰/擾馴也鎩所例切)
　　　劉叅軍(袁宏竹林名士傳曰/劉伶為建威叅軍)
劉伶善閉闗懷情滅聞見(言道德内充情欲俱閉既無/外累故聞見皆滅臧榮緒晉)
(書曰靈潛嘿少言老子曰善閉者無闗鍵而不可開王/弼曰因物自然不設不施故不用闗鍵繩約而不可開)
(解説文曰懷藏也莊子廣成子曰目無/所見耳無所聞汝神將守形形乃長生)鼔鍾不足歡榮
色豈能眩(夫鍾鼔以悦耳榮色以悦目今聞見既㓕聲/色俱喪故鼔鍾不足以為歡豈榮色之能眩)
(也賈逵國語注曰/眩惑也户徧切)韜精日沈飲誰知非荒宴(廣雅曰韜/藏也賈逵)
(國語注曰精明也臧榮緒晉書曰靈常乘鹿車攜一壺/酒尚書曰羲和沈湎于酒孔安國曰沈謂醉㝠也毛詩)
(曰好樂無荒鄭/𤣥曰荒廢亂也)頌酒雖短章深衷自此見(頌酒即酒德/頌也衷謂中)
(心也蒼頡篇曰/衷别外之辭也)
　　　阮始平(袁宏竹林名士傳曰阮咸字仲容籍之/兄子也與籍俱為竹林之遊官止始平)
　　　　(太/守)
仲容青雲器實禀生民秀(青雲言髙逺也史記太史公/曰夫閭巷之人欲砥行立名)
(者非附青雲之士惡能施於後代哉禮/記曰人者五行之秀廣雅曰秀羙也)達音何用深識
微在金奏(傅愓晉諸公贊曰中護軍長史阮咸唱議荀/朂所造樂聲髙則悲亡國之音哀以思今聲)
(不合雅懼非德政中和之善必古今長短之所致後掘/地得古銅尺歲久欲腐壞以此尺度於朂今尺短四分)
(時人明咸為解班固匈奴傳贊曰逺見識微周禮曰鍾/師掌金奏凢樂事以鍾鼔奏九夏杜預左氏傳注曰擊)
(鍾而/奏樂)郭奕已心醉山公非虚覯(名士傳曰阮咸哀樂至/到過絶於人太原郭奕)
(見之心醉不覺歎服列子曰有神巫自齊而來處於鄭/名曰季咸列子見之而心醉向秀曰迷惑其道也山濤)
(啓事曰咸若在官之職必妙絶/於時鄭𤣥毛詩箋曰覯見也)屢薦不入官一麾乃世
守(曹嘉之晉紀曰山濤舉咸為吏部郎三上武帝不能/用也尚書曰學古入官麾指麾也言為朂所指麾也)
(傅暢諸公讚曰朂性自矜/因事遷咸為始平太守)
　　　向常侍
向秀甘淡薄深心託豪素(説文曰淡薄味也文/賦曰唯豪素之所擬)探道好
淵𤣥觀書鄙章句(謂注莊子也世説曰初注莊子者數/十人莫能究其指要向秀於舊注外)
(為解義妙析竒致大暢𤣥風王逸妍蚩曰窮聖人之祕/奥測六義之淵𤣥王逸楚辭注曰鄙恥也漢書曰費直)
(治易長於卦/筮無章句)交吕既鴻軒攀嵇亦鳯舉(向秀别傳曰秀/常與嵇康偶鍛)
(於洛邑與吕子灌園於山陽收其餘利以供酒食之費/王仲宣贈蔡子篤詩曰歸䲫載軒軒飛貌張衡髑髏賦)
(曰星廻日運/鳯舉龍驤)流連河裏遊惻愴山陽賦(漢書班伯曰式/號式譃大雅所)
(以流連也服䖍曰荒謼樂也魏氏春秋曰康寓居河内/之山陽縣與河内向秀相友善遊於竹林思舊賦曰濟)
(黄河以汎舟經/山陽之舊居)
　　詠史詩一首(五言/)
　　　鮑明逺
五都矜財雄三川養聲利(漢書曰王莽於五都立均官/更名雒陽邯鄲臨淄宛成都)
(市長皆為五均司市師鄭𤣥尚書大傳注曰矜夸也漢/書曰班壹當孝惠髙后時以財雄邊戰國策云張儀曰)
(爭名於朝爭利於市今三川周室天下/之朝市韋昭曰有河洛伊故曰三川)百金不市死明
經有髙位(史記陶朱公曰吾聞千金之子不死於市濩/書夏侯勝常謂諸生曰士病不明經經術苟)
(明其取青紫/如俯拾地芥)京城十二衢飛甍各鱗次(西都賦曰立十/二之通門吳都)
(賦曰飛甍舛互李尤/辟雍賦曰攅羅鱗次)仕子彯華纓遊客竦輕轡(七啓曰/華組之)
(纓楚辭曰竦余駕乎/八㝠廣雅曰竦上也)明星辰未稀軒盖已雲至(毛詩曰/明星有)
(爛鄭𤣥曰明爛然也説文曰希疏也希與稀通説苑曰/翟璜乘車載華盖田子方怪而問之對曰吾祿厚得此)
(軒盖尚書中侯/曰青雲浮至)賓御紛䬃沓鞍馬光照地(孔安國尚書/傳曰御侍也)
(吳質荅東阿王書/曰情踊躍於鞍馬)寒暑在一時繁華及春媚(周易曰日/月運行一)
(寒一暑應璩與曹長思/書曰春生者繁華也)君平獨寂寞身世兩相弃(言身/棄世)
(而不仕世棄身而不任漢書曰蜀有嚴君平卜於成都/市日閱數人得百錢足自養則閉肆下簾而授老子楚)
(辭曰野寂寞其無人莊子曰夫欲勉/為形者莫如棄世棄世則無累矣)
　　詠霍將軍北伐詩一首(五言/)
　　　虞子陽(虞羲集序曰羲字子陽㑹稽人也七歲/能屬文後始安王引為侍郎尋兼建安)
　　　　(征虜府主簿功曹又兼/記室叅軍事天監中卒)
擁旄為漢將汗馬出長城(班固涿郡山祝文曰仗節擁/旄鉦人伐鼔漢書公孫𢎞曰)
(臣愚駑無汗馬之勞史/記曰秦使蒙恬築長城)長城地勢險萬里與雲平涼秋
八九月虜騎入幽并(宋子候詩曰髙秋入/九月白露變為霜)飛狐白日晩
瀚海愁隂生(漢書酈食其曰距飛狐之口臣瓚曰飛狐/在代郡西南塞名漢書曰霍去病率師登)
(臨瀚海如淳曰瀚海海/名説文曰隂雲覆日)羽書時㫁絶刁斗晝夜驚(羽書/即羽)
(檄也楚漢春秋曰黥布反羽書至上大怒漢書曰李廣/行無部曲不擊刁斗自衛孟康曰以銅作鐎受一斗畫)
(炊飲食夜擊持行名曰刁斗今/在滎陽庫中刁音彫鐎音遙)乘墉揮寶劒蔽日引髙
旍(周易曰乘其墉弗克攻杜預左氏傳注曰乘登也廣/雅曰揮動也越絶書曰楚王使風湖子歐冶子千將)
(作劒曰太阿晉鄭聞而求之不得圍楚之城三年不解/於是楚王引太阿之劒登城而麾之三軍為之破敗史)
(記曰陸賈寳劒直百金楚/辭曰旌蔽日兮歊若雲)雲屯七萃士魚麗六郡兵(晉/陸)
(機從軍行曰胡馬如雲屯穆天子傳曰天子賜七萃之/士郭璞曰萃聚也亦猶傳有七輿大夫皆衆聚集有智)
(力者為王爪牙也左氏傳曰王伐鄭鄭原繁為魚麗之/陣漢書曰趙充國以六郡良家子善騎射補羽林服䖍)
(曰金城隴西天水/安定北地上郡也)胡笳闗下思羌笛隴頭鳴(李陵書曰/胡笳互動)
(沈約宋書有胡漢舊箏笛錄有曲不/記所出長笛賦曰近世雙笛從羌起)骨都先自讋日逐
次亡精(漢書匈奴有骨都侯又曰匈奴讋焉文穎曰恐/懼也讋之涉切漢書匈奴有日逐王西京賦曰)
(喪精/亡魂)玉門罷斥候甲第始修營(漢書曰龍勒有玉門闗又/曰李廣逺斥候未嘗遇)
(害又曰賜霍光甲第一區又曰上為霍去病/治第令視之對曰匈奴未㓕臣無以家為)位登萬庾
積功立百行城(論語曰子華使於齊冉子為其母請粟/子曰與之庾包咸曰十六升為庾百行)
(已見/上文)天長地自久人道有虧盈(老子曰天長地久莊子/曰天與地無窮人死者)
(有時爾雅/曰虧毁也)未窮激楚樂已見髙臺傾(楚辭曰宮庭震驚/發激楚王逸曰激)
(楚清聲也言樂衆竝㑹復作激楚之聲也桓子新論琴/道雍門周説孟嘗君曰千秋萬嵗後髙臺既已傾曲池)
(又已/平)當令麟閣上千載有雄名(漢書甘露三年單于始/入朝上思股肱之羙乃)
(圖畫其人於麒麟閣/法其形貌叙其姓名)
　百一
　　百一詩一首(五言璉張方賢楚國先賢傳曰汝南/應休  作百篇詩譏切時事徧以示)
　　(在仕者咸皆怪愕或以為應焚棄之何晏獨無怪/也然方賢之意以有百一篇故曰百一李充翰林)
　　(論曰應休璉五言詩百數十篇以風規治道葢有/詩人之㫖焉又孫盛晉陽秋曰應璩作五言詩百)
(三十篇言時事頗有補益世多傳之據此二文不得以/一百一篇而稱百一也今書七志曰應璩集謂之新詩)
(以百言為一篇或謂之百一詩然以字名詩義無所取/據百一詩序云時謂曹爽曰公今聞周公巍巍之稱安)
(知百慮有一失乎百/一之名葢興於此也)
　　　應　璩(文章錄曰璩字休璉博學好屬文明帝/時歴官散騎侍郎曹爽多違法度璩為)
　　　　(詩以諷馬典著作卒文章志曰璩汝/南人也詩序曰下流應侯自侮也)
下流不可處君子愼厥初(論語曰紂之不善不如是之/甚也是以君子惡居下流天)
(下之惡皆歸焉尚書仲/虺曰愼厥終惟其始)名髙不宿著易用受侵誣(韓詩/曰説)
(之以名髙史記曰灌夫亦得竇嬰通列侯/宗室為名髙三畧曰侵誣下民國内諠譁)前者隳官去
有人適我閭(髙唐賦曰長史/隳官賢士失志)田家無所有酌醴焚枯魚
(漢書楊惲書曰田家作若蔡邕與袁公/書曰酌麥醴熾乾魚欣然樂在其中矣)問我何功德三
入承明廬(璩初為侍郎乂為常侍乂為侍中故云三入/陸機洛陽記曰吾常怪謁帝承明廬問張公)
(張公云魏明帝在建始殿朝㑹皆/由承明門然直廬在承明門側)所以占此土是謂仁
智居(言今所占之土是謂仁智之所居乎亦問者之辭/也爾雅曰隱占也郭璞曰隱度之也占之鹽切論)
(語曰智者樂/水仁者樂山)文章不經國筐篋無尺書(興論論文曰文/章經國之大業)
(新序孫叔敖曰府庫之藏金王筐篚之槖簡書説文曰/筐篋笥也口頰切漢書曰廣武君曰奉咫尺之書以使)
(燕/)用等稱才學往往見歎譽(言文章既不經國筐篋又/無尺書乃用何等而稱才)
(學往往而見譽/問者之辭也)避席跪自陳賤子實空虚(孝經曰曽子/避席漢書曰)
(王邑請召賓/邑稱賤子)宋人遇周客慙愧靡所如(言已妄竊崇班/心常懐恥類宋)
(人之遇周客慙愧而無所如闞子曰宋之愚人得燕石/於梧臺之側藏之以為大寶周客聞而觀焉主人齋七)
(日端冕𤣥服以發寶革匱十重巾十襲客見俛而掩口/盧胡而笑曰此特燕石也其與瓦甓不殊主人大怒曰)
(商賈之言醫匠之心藏之愈固守/之彌謹杜預左氏傳曰如從也)
　遊仙
　　遊仙詩一首(五言/)
　　　何敬祖(臧榮緒晉書曰何劭字敬祖陳國人也/博學多聞善屬篇章初為相國掾稍遷)
　　　　(尚書左/僕射薨)
青青陵上松亭亭髙山栢(古詩曰青青陵上栢劉公幹/贈從弟詩曰亭亭山上松亭)
(亭髙/貌)光色冬夏茂根柢無彫落(莊子曰受命於地唯松/栢獨在冬夏青青爾雅)
(曰柢本也焦貢易林曰/温山松栢常茂不彫落)吉士懐貞心悟物思逺託揚志
𤣥雲際流目矚巖石(尚書曰庻常吉士七啓曰抗志/雲際思𤣥賦曰流目眺夫衡門)羨
昔王子喬友道發伊洛迢遞陵峻岳連翩御飛鶴(列仙/傳曰)
(王喬者周靈王太子晉也好吹笙作鳯鳴遊伊洛之間/道人浮丘公接以上嵩髙山三十餘年後求之於山上)
(見相良曰告我家七月七日待我於緱山頭果乘白鶴/駐山頭望之不得到舉首謝時人數日而去立祠緱氏)
(山下文子曰三皇武帝輕天下細萬物上與道為友下/與化為人張湛曰上能友於道友或為反吕氏春秋曰)
(君子反以修德思𤣥賦曰繽連/翩兮紛暗曖説文曰御使馬也)抗跡遺萬里豈戀生民
樂(廣雅曰抗舉也楚辭/曰悲申屠之抗跡)長懷慕仙類眩然心緜邈(王逸/楚辭)
(注曰緜緜細微之/思也又曰邈逺也)
　　遊仙詩七首(五言/)
　　　郭景純(凡遊仙之篇皆所以滓穢塵網錙銖纓/紱飡霞倒景餌玉𤣥都而璞之制文多)
　　　　(自叙雖志狹中區而辭無/俗累見非前識良有以哉)
京華游俠窟山林隱遯棲(西京賦曰都邑遊俠張趙之/倫莊子曰徐無鬼見魏武候)
(武侯曰先生居山林久矣郭璞山海經注曰山居/為棲又曰遯者退也周易曰龍德而隱遯世無悶)朱門
何足榮未若託蓬萊(東方朔十洲記曰臣故捨韜隱而/赴王庭藏養生而侍未門矣史記)
(曰李少君謂武帝曰臣常遊海/上見安期生仙者通蓬萊中也)臨源挹清波陵岡掇丹
荑(毛萇詩傳曰挹斟也又曰掇拾也都括切本草經曰/赤芝一名丹芝食之延年凡草之初生通名曰荑故)
(曰丹/荑)靈谿可潛盤安事登雲梯(靈谿谿名也庾仲雍荆/州記曰大城西九里有)
(靈谿水雲梯言仙人昇天因雲而上故曰雲梯墨子曰/公輸般為雲梯以取宋張湛列子注曰班輸為梯可以)
(陵/虚)漆園有傲吏萊氏有逸妻(史記曰莊子者蒙人也名/周嘗為蒙漆園吏楚威王)
(聞莊周賢使使厚幣迎許以為相莊周笑謂楚使者曰/亟去無汚我列女傳曰萊子逃世耕於蒙山之陽或言)
(之楚楚王遂駕至老萊之門楚王曰守國之孤願變先/生老萊曰諾妻曰妾聞居亂世為人所制能免於患乎)
(妾不能為人所制投其/畚而去老萊乃隨而隱)進則保龍見退則觸藩羝(進謂/求仙)
(也退謂處俗也周易曰九二見龍在田龍德而正中/者也又曰羝羊觸藩羸其角不能退不能遂無攸利)髙
蹈風塵外長揖謝夷齊(左氏傳曰魯人之皐使我髙蹈/莊子曰孔子彷徨塵垢之外説)
(文曰謝辭别也史記曰伯夷叔齊孤竹君之子也父欲/立叔齊及卒叔齊讓伯夷伯夷曰父命也遂逃去叔齊)
(亦不肯立而逃義不/食周粟隱於首陽山)
青谿千餘仞中有一道士(庾仲雍荆州記曰臨沮縣有/青谿山山東有泉泉側有道)
(士精舍郭景純嘗作臨沮/縣故遊仙詩嗟青溪之羙)雲生梁棟間風出窻户裏借
問此何誰云是鬼谷子(史記曰蘇秦東師事於齊而習/於鬼谷先生徐廣曰潁川陽城)
(有鬼谷鬼谷子序曰周時有豪士隱於鬼谷者自/號鬼谷子言其自逺也然鬼谷之名隱者通號也)翹迹
企潁陽臨河思洗耳(廣雅曰翹舉也呂氏春秋曰昔堯/朝許由於沛澤之中請屬天下於)
(夫子許由遂之潁川之陽琴操曰堯大許由之/志禪為天子由以其言不善乃臨河而洗其耳)閶闔西
南來潛波渙鱗起(閶闔風已見西京賦髙誘曰兌/為閶闔風周易曰風行水上渙)靈妃
顧我笑粲然啓玉齒(靈妃虙妃也毛詩曰顧我則笑鄭/𤣥曰願猶視也穀梁傳曰軍人粲)
(然皆笑莊子曰女商謂徐無鬼曰吾所以/説君者吾未嘗啓齒司馬彪曰啓齒笑也)蹇修時不存
要之將誰使(楚辭曰吾令豐隆乘雲兮求虙妃之所在/解佩纕以結言兮吾令蹇修以為理王逸)
(曰古賢蹇修而媒理/也廣雅曰將欲也)
翡翠戲蘭苕容色更相鮮(言珍禽芳草遞相輝映可/悦之甚也蘭苕蘭秀也)綠
蘿結髙林蒙籠盖一山(陸璣毛詩草木疏曰松蘿蔓松/而生枝正青毛詩曰蔦與女蘿)
(施于松栢毛萇/曰女蘿松蘿也)中有㝠寂士静嘯撫清絃(㝠𤣥/黙也)放情陵
霄外嚼蘂挹飛泉(楚辭曰放迹志乎雲中淮南子曰大/丈夫乘雲陵霄與造化逍遙魏文帝)
(典論曰飢飡瓊/蘂渴飲飛泉)赤松臨上游駕鴻乘紫煙(列仙傳曰赤/松子者神農)
(時雨師也服水玉教神農能入火不燒至崑崙山上常/止西王母石室中隨風雨上下漢武内傳王母侍者歌)
(曰遂乘萬龍輴馳騁眄九野嵇康荅難曰偓佺以柏實/方目赤松以水玉乘煙古白鴻頌曰兹亦耿介矯翮紫)
(煙/)左挹浮丘袖右拍洪崖肩(列仙傳曰浮丘公接王子/喬以上嵩髙山説文曰拍)
(拊也普白切西京賦曰洪崖立而指麾神仙傳曰衛叔/卿與數人博其子度曰向與博者為誰叔聊曰是洪崖)
(先/生)借問蜉蝣輩寜知龜鶴年(大戴禮夏小正曰蜉蝣朝/生而暮死養生要論曰龜)
(鶴夀有千百之數性夀之物也道家之言鶴曲頸而/息龜潛匿而噎此其所以為夀也服氣養性者法焉)
六龍安可頓運流有代謝(楚辭曰貫鴻濛以東朅兮維/六龍於扶桑王逸曰紹我車)
(轡於扶桑以畱日幸得延年夀也莊子黄帝曰隂陽四/時運行各得其序淮南子曰二者代謝斘馳髙誘曰代)
(更也謝/叙也)時變感人思已秋復願夏(爾雅曰/感動也)淮海變微禽
吾生獨不化(國語趙簡子歎曰雀入于海為蛤雉入于/淮為蜃黿鼉魚鼈莫不能化唯人不能哀)
(夫/)雖欲騰丹谿雲螭非我駕(魏文帝典論曰夫生之必/死成之必敗然而惑者望)
(乘風雲冀與螭龍共駕適不死之國國即丹谿其人浮/遊列缺翺翔倒景然死者相襲丘壟相望逝者莫反濳)
(者莫形足/以覺也)愧無魯陽德廻日向三舍(淮南子曰魯陽公/與韓遘難戰酣方)
(暮援戈而麾之日為之反三舍/許愼曰二十八宿一宿為一舍)臨川哀年邁撫心獨悲
叱(論語子在川上曰逝者如斯尚書曰日月逾邁孔安/國曰如日月之並過儀禮曰婦人推心不哭叱歎聲)
(也楚辭曰憂不暇兮/寢食叱増歎兮如雷)
逸翮思拂霄迅足羨逺遊(逸迅思拂霄及逺遊以/喻仙者願輕舉而髙蹈)清源
無増瀾安得運吞舟(清源不能行運吞舟之魚以喻塵/俗不足容乎仙者劉公幹贈徐幹)
(詩曰方塘含清源楚辭曰谿谷嶄巖水増波韓詩外傳/曰孟子曰夫吞舟之魚不居潛澤度量之士不居汚世)
珪璋雖特逹明月難闇投(珪璋明月皆喻仙也言珪璋/雖有特達之羙而明月之珠)
(難闇投以喻仙者雖有超俗之譽非無捕影之譏禮記/孔子曰珪璋特達德也鄒陽上書曰明月之珠夜光之)
(璧以闇投人於道衆/莫不按劒相眄者)潛穎怨青陽陵苕哀素秋(言世俗/不姨求)
(仙而怨天施之偏又歎浮生之促類潛穎怨青陽之晩/臻陵苕哀素秋之早至也潛穎在幽潛而結穎也鄒潤)
(甫遊仙詩曰潛穎隱九泉女蘿縁髙松義與此同/爾雅曰春為青陽又曰苕陵苕也素秋已見上文)悲來
惻丹心零涙緣纓流(悲俗遷謝故惻心流涕周易曰謂/我心側諸葛亮與李平教曰詳思)
(斯戒明吾丹心淮南子曰雍門/子以琴見孟嘗君流涕霑纓)
雜縣寓魯門風煖將為災(國語曰海鳥曰爰居止於魯/東門外三日臧文仲使國人)
(祭之展禽曰越哉臧文仲之為政也今海鳥至已不知/而祀之以為國典難以為仁且知矣今兹海其有災乎)
(夫廣川之鳥獸常知風而避其災也是歳也海多大/風冬煖文仲曰信吾過也賈逵注曰爰居雜縣也)吞
舟涌海底髙浪駕蓬萊神仙排雲出但見金銀臺(吞舟/之魚)
(已見上文漢書齊威宣燕昭使人入海求蓬萊方丈瀛/州此三神山者仙人及不死之藥皆在焉而黄金白銀)
(為宫闕未至/望之如雲)陵陽挹丹澑容成揮玉杯(列仙傳曰陵陽/子明者銍鄉人)
(也好釣魚於延溪釣得白魚腸中有書教子明服食之/法子明遂上黄山採五石脂服之三年龍來迎去抱朴)
(子曰流丹者石芝赤精盖石流黄之類也事見太一玉/英列仙傳曰容成公者自稱黄帝師見於周穆王能善)
(補導之事髮白復黒齒落復生事老子亦云老子師揮/謂以手揮之神仙傳曰茅君學道於齊不見使人金案)
(玉杯自/來人前)姮娥揚妙音洪崖頷其頤(淮南子曰羿請不死/之藥於西王母嫦娥)
(竊而奔月許愼曰嫦娥羿妻也逃月中盖虚上夫人是/也史記蘇秦曰妙音羙人以充後庭洪崖已見上列子)
(曰頷其頤則歌合律廣/雅曰頷動也五感切)升降隨長煙飄颻戲九垓(列仙/傳曰)
(寗封子者黄帝時人也積火自燒而隨煙上下淮南子/曰盧敖遊乎北海至於蒙榖之上見一士焉盧敖仰視)
(之乃與語曰唯敖為背羣離黨窮觀於六合之外者若/敖而已今卒覩夫子於是始可與敖為交乎士笑曰今)
(子遊始於此而語窮六合豈不亦逺哉然子處矣吾與/汗漫期於九垓之上吾不可以久居士舉臂而竦身遂)
(入雲中盧敖視/之弗見乃止)竒齡邁五龍千歲方嬰孩(鄭𤣥禮記注/曰齡年也遁)
(甲開山圖榮氏解曰五龍皇后君也昆弟四人皆人面/而龍身長曰角龍木仙也次曰徴龍火仙也次曰商龍)
(金仙也次曰羽龍水仙也父曰宫龍土仙也父與諸子/同得仙治在五方孔安國論語注曰方比方也釋文曰)
(人初生曰嬰兒説/文曰孩小兒笑也)燕昭無靈氣漢武非仙才(燕昭使人/入海求蓬)
(萊已見上文漢武内傳西王母曰劉徹好道然/形慢神穢雖當語之以至道殆恐非仙才也)
晦朔如循環月盈已見魄(説文曰朔月一日始也晦月/盡也尚書大傳曰三王之綂)
(若循連環禮記曰四時和而後月生是以三五而盈三/五而闕尚書曰惟三日哉生魄孔安國曰十六日明消)
(而魄/生也)蓐收清西陸朱羲將由白(禮記曰孟秋之月其神/蓐收司馬彪續漢書曰)
(日行北陸謂之冬西陸謂之秋朱羲日也楚辭曰吾令/羲和弭節兮王逸曰羲和日御也河圖曰立秋秋分月)
(從白道漢書曰月有九行立秋秋分西從白/道左傳曰分同道謂春分秋分日月同道也)寒露拂陵
苕女蘿辭松柏(淮南子曰斗指辛則寒露陵苕已見上/文毛詩曰蔦與女蘿施于松柏毛萇曰)
(蔦寄生也女/蘿松蘿也)蕣榮不終朝蜉蝣豈見夕(潘岳朝菌賦序/曰朝菌者時人)
(以為蕣華莊生以為朝菌其物向晨而結/絶日而殞毛萇詩傳曰蜉蝣朝生暮死)圓丘有竒草
鍾山出靈液(外國圖曰圓丘有不死樹食之乃夀東方/朔十洲記曰北海外有鍾山自生千歲芝)
(及神草靈液謂玉膏之屬也曹植/苦寒行曰靈液飛波蘭桂叅天)王孫列八珍安期鍊
五石(王孫列八珍以傷生安期鍊五石以延夀言優劣/殊也漢書漂母謂韓信曰吾哀王孫而盡食周禮)
(曰食醫掌和王八珍之齊列仙傳曰安期生自言千/歲抱朴子曰五石者丹砂雄黄白礬石曽青礠石也)長
揖當途人去來山林客(當途即當仕路也漢書武帝制/曰守文法以戴翼其世者甚衆)
(山林已見上文孟子曰公孫丑問曰夫子當路於/齊管仲晏子之功可復許乎趙岐曰當仕路也)
　
　
　
　
　
　
　
　
　
　
　
　
　
　文選巻二十一
欽定四庫全書
　文選巻二十二　　　　　　梁　蕭統　編
　　　　　　　　　　　　　唐　李善　註
　招隠
　　招隠詩二首(五言居韓子曰閒/静安  謂之隠)
　　　左太沖(雜詩左居陸後/而此在前誤也)
杖䇿招隠士荒塗横古今(魯連子曰連却秦軍平原君/欲封之遂杖䇿而去説文曰)
(杖持也方言曰木細枝曰䇿董仲舒士不遇賦曰懼荒/塗之難踐鄭𤣥周禮注曰荒蕪也郭璞山海經注曰横)
(塞/也)巖穴無結構丘中有鳴琴(結構謂交結構架也魯靈/光殿賦曰觀其結構尚書)
(大傳子夏曰弟子受書於夫子者不敢㤀雖退而巖居/河濟之間深山之中作壤室尚彈琴其中以歌先生之)
(風則可以/發憤矣)白雪停隂岡丹葩曜陽林(尚書大傳曰相與/觀乎南山之隂高)
(誘戰國䇿注曰山北曰隂爾雅曰山脊/曰岡鄭𤣥周禮注曰陽木生於山南也)石泉潄瓊瑤纎
鱗亦浮沉(楚辭曰飲石泉兮䕃松柏潄猶/蕩也毛萇詩傳曰瓊瑤美玉也)非必絲與竹
山水有清音(禮記曰絲竹/樂之器也)何事待嘯歌灌木自悲吟
(毛詩曰其嘯也歌又曰集于灌木毛萇/詩傳曰灌叢也南都賦曰寡婦悲吟)秋菊兼糇糧幽
蘭閒重襟(楚辭曰朝飲木蘭之墜露夕餐秋菊之落英/毛詩曰乃裹糇糧毛萇曰糇食也楚辭曰紉)
(秋蘭以為佩然蘭可/為佩故以間襟也)躊躇足力煩聊欲投吾簪(言世/務勞)
(促故足力煩殆也韓詩曰搔首躊躇阮嗣宗奏記曰/負薪疲病足力不强鄭𤣥毛詩箋曰聊且畧之辭蒼)
(頡篇曰簪笄也/所以持冠也)
經始東山廬果下自成榛(王隠晋書曰左思徙居/洛城東著經始東山廬)
(詩毛詩曰經始靈臺高誘淮南子/注曰叢木曰榛小栗小棘曰榛)前有寒泉井聊
可瑩心神(周易曰井洌寒泉/廣雅曰瑩磨也)峭蒨青蔥間竹柏得其
真(峭蒨鮮明貎孫卿子曰桃李蒨粲于一時時至而後/殺至於松柏經隆冬而不彫䝉霜雪而不變可謂)
(得其/真矣)弱葉棲霜雪飛榮流餘津爵服無常玩好惡
有屈伸(言爵服之榮理無常玩時有好惡隨之屈/伸管子曰將立朝廷者則爵服不可不貴)
(也爵服加於不義則人賤爵服矣家語孔子曰君/子之行已也可以屈則屈可以伸則伸東征賦曰)
(行止屈伸/與時息兮)結綬生纒牽彈冠去埃塵(言人岀仕非/一途或結綬)
(以生纒牽之憂或彈冠而去埃塵之累漢書曰蕭/育與陳咸朱博為友著聞當世徃者有王陽貢禹)
(故長安語曰蕭朱結綬王貢彈冠言其相薦達也/説文曰纒繞也淮南子曰王喬赤松去塵埃之間)
(離羣物之紛/可謂養生矣)惠連非吾屈首陽非吾仁(論語曰謂栁/下惠少連降)
(志辱身矣史記曰伯夷叔齊隠於首陽山論語子/貢問曰伯夷叔齊何人也子曰古之賢人也曰怨)
(乎曰求仁而得仁又何怨又子/曰我則異於是無可無不可)相與觀所尚逍遙撰
良辰(趙岐孟子章句曰各崇所尚則義不虧矣廣雅曰/尚商也謂中心之所高尚也莊子曰逍遥乎無事)
(之業東征賦曰/撰良辰而將行)
　　招隠詩一首(五言/)
　　　陸士衡
明發心不夷振衣聊躑躅(毛詩曰明發不寐楚辭曰心/蛩蛩而不夷王逸曰夷悦也)
(新序曰古老振衣而起杜預左氏傳注曰/振整也説文曰躑躅住足也躊與躑同)躑躅欲安之
幽人在浚谷(周易曰履道坦坦幽人貞吉/幽通賦曰眷浚谷而勿墜)朝採南澗藻
夕息西山足(毛詩曰于以采蘋南澗之濵于以乘藻于/彼行潦史記伯夷叔齊詩曰登彼西山兮)
(乗其薇毛萇詩/傳曰麓山足也)輕條象雲構宻葉成翠幄(劉公幹詩曰/大厦雲構又)
(齊都賦曰翠幄浮逰杜/預左氏傳注曰幄帳也)激楚佇蘭林囘芳薄秀木(上林/賦曰)
(激楚結風楚辭曰逰蘭率與葱林王/逸楚辭注曰薄附也廣雅曰秀羙也)山溜何泠泠飛泉
潄鳴玉(枚乗上書曰泰山之□穿石楚辭曰吸/飛泉之㣲液鳴玉亦瓊瑶也見上注)哀音附
靈波頽響赴曽曲至樂非有假安事澆醇樸(莊子曰天/下有至樂)
(無有哉老𣆀曰夫得是至羙至樂也得至羙而逰乎至/樂之謂至人又曰唐虞始為天下􁓚淳散朴許慎淮南)
(子注曰澆薄/也􁓚與澆同)富貴苟難圖税駕從所欲(論語子曰富而/可求也雖執鞭)
(之士吾亦為之如不可求從吾所好税駕喻辭榮也史/記李斯曰當今人臣之位無居上者可謂富貴極矣吾)
(未知所税駕也方言曰舍/車曰税脱與税古字通)
　反招隠
　　反招隠詩一首(五言/)
　　　王康琚(古今詩英華題云晋王/康琚然爵里未詳也)
小隠隠陵藪大隠隠朝市伯夷竄首陽老聃伏柱史(史/記)
(曰老子名耳字聃列仙傳曰李耳字伯陽生於殷時為/周柱下史又曰武王平殷伯夷叔齊恥之義不食周粟)
(隠於首/陽山)昔在太平時亦有巢居子(皇甫謐逸士傳曰巢/父堯時隠人常山居)
(而不營世利年老以樹為巢/而寢其上故時人號曰巢父)今雖盛明世能無中林士
(解嘲曰遭盛明之世毛萇詩傳曰中林林中/也班固漢書序曰山林之士徃而不能反)放神青雲
外絶迹窮山裏(琴操曰許由云吾志在青雲何乃劣劣/為九州伍長乎莊子曰絶迹易無行地)
(難郭象曰不行則易也王隠晋書李/重奏曰陳原絶迹窮山韞櫝道藝)鵾雞先晨鳴哀風
迎夜起(楚辭曰鵾雞朝唽而悲鳴/崔琦七蠲曰再奏致哀風)凝霜彫朱顔寒泉傷
玉趾(楚辭曰潄凝霜之雰雰又曰容則秀稚朱顔毛詩/曰爰有寒泉左氏傳楚太宰蒍啓疆謂魯侯曰今)
(君若步玉趾/辱見寡君)周才信衆人偏智任諸已(以出仕為周才/隠居為偏智傳)
(子曰君子周才難論/語子曰君子求諸已)推分得天和矯性失至理(劉向列/子目録)
(曰至於立命篇一推分命莊子曰夫明白於天地之徳/者此之謂太平太宗與天和者也淮南子曰顔回夭死)
(季由葅於衞皆廹性命之情而不得天和者也列子公/孫朝曰矯性命以招名弗若死矣又曰均天下之至理)
(張湛曰物事皆均則理無不至/郭象莊子注曰至理盡於自得)歸來安所期與物齊終
始(莊子有齊物論又曰萬物一齊孰短孰長又曰逰乎/萬物之所始孫卿子曰生人之始也死人之終也)
　逰覽
　　芙蓉池作一首(五言/)
　　　魏文帝(魏志曰文帝諱丕字子桓太祖太子也/為五官中郎將太祖薨嗣位為丞相魏)
　　　　(王受漢禪/即皇帝位)
乗輦夜行逰逍遥歩西園(吕氏春秋曰乗輦于宫/中毛萇詩傳曰乗升也)雙渠
相溉灌嘉木繞通川(西京賦曰嘉木樹庭上/林賦曰通川過於中庭)卑枝拂羽
葢修條摩蒼天(子虚賦曰上拂羽盖東方朔/七言曰折羽翼兮摩蒼天)驚風扶輪
轂飛鳥翔我前(張衡羽獵賦曰/風颯颯其扶輪)丹霞夾明月華星出雲
間(法言曰明星皓/皓華藻之力也)上天垂光采五色一何鮮夀命非松
喬誰能得神仙(列仙傳赤松子者神農時雨師也喬王/子喬即周靈王太子晋也道人浮丘公)
(接以上/嵩髙山)遨逰快心意保已終百年(莊子曰聖人其於人/也樂物之通而保已)
(焉養生經黄帝/曰中夀百年)
　　南州桓公九井作一首(五言湖水經注曰淮南郡/之于  縣南所謂姑孰即)
　　　(南州矣庾仲雍江圖曰姑孰至直瀆十里東通/丹陽湖南有銅山一名九井山山有九井井與)
　　　(江通何法盛桓𤣥録曰桓𤣥/字敬道出姑孰大築府第)
　　　殷仲文(檀道鸞晋陽秋曰殷仲文字仲文陳郡/人也為驃騎行叅軍以桓𤣥之姊夫𤣥)
　　　　(長史帝反正出為東陽太守/後照鏡不見其面數日禍及)
四運雖鱗次理化各有凖(莊子黄帝曰隂陽四時運行/各得其序李尤辟雍賦曰瓚)
(羅鱗次字書/曰凖平也)獨有清秋日能使髙興盡(潘安仁有秋興/賦鄭𤣥周禮注)
(曰興者託/事於物也)景氣多明逺風物自凄𦂳(𦂳猶實也/言欲成也)爽籟警
幽律哀壑叩虚牝(言風之疾也激爽籟而起其幽律衝/哀壑而叩其虚牝也爾雅曰爽差也)
(簫管非一故言爽焉莊子南郭子綦謂子游曰汝聞地/籟子游曰地籟則衆竅是已郭象曰人籟簫也夫簫管)
(參差宫商異律故有長短高下萬殊之聲鄭𤣥禮記注/曰警起也孔安國論語注曰叩擊也大戴禮曰丘陵為)
(牡谿谷/為牝)嵗寒無早秀浮榮甘夙殞(爾雅曰不榮而實謂/之秀賈逵國語注曰)
(浮輕/也)何以標貞脆薄言寄松菌(松貞菌脆也松菌殊質/故貞脆異性也毛詩曰)
(薄言采之毛萇曰薄辭也論語子曰嵗寒然/後知松栢之後凋莊子曰朝菌不知晦朔)哲匠感蕭
晨肅此塵外軫(匠謂極𤣥也蕭晨言秋展也言秋晨蕭/瑟鄧析子曰聖人逍遥一世之間宰匠)
(萬物之形廣雅曰感傷也鄭𤣥禮記注曰肅戒也莊子/曰孔子仿徨塵垢之外逍遥無為之業郭象曰所謂塵)
(垢之外非伏於山林而已鄭𤣥考工記/注曰軫輿横木也言軫所以明車也)廣筵散汎愛逸
爵紆勝引(論語子曰汎愛衆而親仁説文曰紆屈也勝/引勝友也引猶進良友所以進已故通呼曰)
(勝/引)伊余樂好仁惑祛吝亦冺(左氏傳曰族穆子曰韓氏/起也與田蘇遊而曰好仁)
(杜預曰蘇晋賢人也蘇言韓起好仁也范曄後漢書黄/叔度傳陳蕃周舉常相謂曰時月之間不見黄生則鄙)
(吝之萌復存乎心薛君韓詩章/句曰祛去也爾雅曰冺盡也)猥首阿衡朝將貽匈奴
哂(阿衡喻𤣥也言已以凡猥妄首朝端匈奴聞之理將/見哂也許慎淮南子注猥猶凡也尚書曰惟嗣王不)
(惠于阿衡孔安國曰阿倚也衡平也漢書曰車千秋以/一言寤意旬月取宰相後漢使至匈奴單于問曰聞漢)
(新拜丞相何用得之使者曰上書言事故單于曰苟如是/漢置丞相非用賢也安一男子上書即得之矣爾雅曰)
(貽遺也馬融論/語注曰哂笑也)
　　遊西池一首(五言/)
　　　謝叔源(臧榮緒音書云謝混少有美譽善屬文/為尚書左僕射以黨劉毅被誅沈約宋)
　　　　(書曰混字叔源西池丹陽西/池混思與友朋相與為樂也)
悟彼蟋蟀唱信此勞者歌(聲䫫曰悟心解也毛詩曰蟋/蟀在堂嵗聿云暮今我不樂)
(日月其除韓詩曰伐木廢朋友之道缺勞/者歌其事詩人伐木自苦其事故以為文)有來豈不疾
良逰常蹉跎(陸雲嵗暮賦曰年有來而棄予時無算而/非我劉楨黎陽山賦曰良逰未厭白日濳)
(暉楚辭曰驥垂/兩耳中取蹉跎)逍遥越城肆願言屢經過(説文曰越度/也鄭𤣥禮記)
(注曰肆市中陳物處也毛詩曰願言/思子阮籍詠懷詩曰趙李相經過)廻阡被陵闕高臺
眺飛霞(廣雅曰被加也言加/大阜而通城闕也)惠風蕩繁囿白雲屯曽阿
(邉讓章華臺賦曰惠風/春施廣雅曰屯聚也)景昃鳴禽集水木湛清華(蒼頡/篇曰)
(湛水不/流也)褰裳順蘭沚徙倚引芳柯(毛詩曰褰裳渉溱鄭/𤣥曰揭衣度溱水也)
(潘岳河陽詩曰歸鴈映蘭洔沚/與洔同楚辭曰歩徙倚而遥思)羙人愆嵗月遲暮獨如
何(楚辭曰惟草木之零落兮恐美人之/遲暮王逸曰遲晩也愆謂過期也)無為牽所思南
榮戒其多(莊子庚桑楚謂南榮趎曰全汝形抱/汝生無使汝思慮營營趎處朱切)
　　泛湖歸出樓中翫月一首(五言曰靈運山居/賦注  大小巫湖)
　　　謝惠連
日落泛澄瀛星羅游輕橈(楚辭曰倚沼畦瀛兮遥望博/王逸曰楚人名池澤中曰瀛)
(羽獵賦曰渙若天星之羅楚辭/曰荃橈兮蘭旌王逸曰橈楫也)憩榭靣曲汜臨流對廻
潮(毛萇詩傳曰憩息也爾雅曰决出復入為汜/韓詩外傳阿谷之女曰阿谷之豫隠曲之汜)輟策共
駢筵並坐相招要(李𢎞軌法言/注曰駢並也)哀鴻鳴沙渚悲猨響山
椒(漢武帝李夫人賦曰釋予馬於山椒孟康/曰山椒山陵名廣雅曰土高四墮曰椒丘)亭亭映江
月瀏瀏出谷飈(亭亭逈貎王逸楚辭注曰瀏風/疾貌寡婦賦曰風瀏瀏而夙興)斐斐氣
幂岫泫泫露盈條(斐斐輕貌/泫泫垂貌)近矚祛幽藴逺視盪諠囂
(李竒漢書注曰祛開散也王逸楚辭注曰藴/積也鄭𤣥禮記注曰聞諠囂則人意動作)晤言不知
罷從夕至清朝(毛詩曰彼羙淑姬可與晤言鄭/𤣥曰晤對也悟與晤同古字通)
　　從逰京口北固應詔一首(五言之水經注曰京口/丹徒  西鄉也又曰京)
　　　(城西北有别嶺入江三面/臨水高數十丈號曰北固)
　　　謝靈運
玉璽戒誠信黄屋示崇高(言聖人佩玉璽所以儆戒誠/信居黄屋所以顯示崇髙鄧)
(析子曰為之符璽以信之蔡邕獨斷曰璽印也信也古/者尊卑共之秦以來天子獨以印稱璽又獨以玉也漢)
(書曰絶信乗王/車黄屋左纛)事為名教用道以神理超(言上二事乃/為名教之所)
(用而其至道實神理而超然也文子曰聖人所由曰道/所為曰事三國名臣頌序曰名教事物也周易曰聖人)
(以神道設教而天下服曹植武帝/誄曰聦竟神理方言曰超逺也)昔聞汾水逰今見塵
外鑣(莊子曰堯見四子藐姑射之山汾水之陽塵外已/見上文説文曰鑣馬衘也言鑣以明馬猶軫以表)
(車/)鳴笳發春渚税鑾登山椒(魏文帝書曰從者鳴笳以/啓路税鑾猶税駕也山椒)
(已見/上文)張組眺倒景列筵矚歸潮(吴都賦曰張組帷構流/蘇逰天台山賦曰或倒)
(景於重溟王彪之逰仙詩曰逺逰絶塵霧輕舉觀滄溟/蓬萊隂倒景崑崙罩層城並以山臨水而影倒謂之倒)
(景/)逺巖映蘭薄白日麗江臯(蘭薄即蘭林也楚辭曰朝/騁騖兮蘭薄户樹瓊木籬)
(些然此意㣲與王逸注異不可以王義非之/楚辭曰朝騁騖兮江臯王逸曰澤曲曰臯)原隰荑緑
栁墟囿散紅桃(大戴禮夏小正曰正月栁梯梯者發孚/也桃則華荑與梯音義同廣雅曰墟居)
(也/)皇心羙陽澤萬象咸光昭(莊子舜謂堯曰昔者十日/並出萬物皆照司馬彪曰)
(言陽光麗天則無不鑒孝經鉤/命决曰地以舒形萬物咸載)顧已枉維縶撫志慙場
苗(鄭𤣥毛詩箋曰顧念也毛詩曰皎皎/白駒食我場苗縶之維之以永今朝)工拙各所宜終
以反林巢(吕氏春秋曰至治之世賢不肖各反其質若/此則工拙愚智可得而知矣巢已見上文)
曽是縈舊想覽物奏長謡(毛詩曰曽是在位舊想謂隠/居之志也歎逝賦曰覽前物)
(而懷之劉琨答盧/諶詩曰引領長謡)
　　晩出西射堂一首(五言射永/嘉郡  堂)
　　　謝靈運
歩出西掖門遥望城西岑(劉公幹贈徐幹詩曰歩出北/寺門遥望西苑園爾雅曰山)
(小而高/曰岑)連障疊巘崿青翠杳深沉(爾雅曰山正障巘崿/崖之别名爾雅曰重)
(巘隒文字集畧曰崿崖也/王逸楚辭注曰杳深㝠也)曉霜楓葉丹夕曛嵐氣隂(楚/辭)
(曰與曛黄而為期王逸曰黄昏時也夏侯湛山路吟/曰道逶迤兮嵐氣清埤蒼曰嵐山風也嵐緑舍切)節
徃慼不淺感來念已深羈雌戀舊侣迷鳥懐故林(七發/曰暮)
(則羈雌迷鳥宿焉毛/萇詩傳曰懐思也)含情尚勞愛如何離賞心(言鳥含/情尚知)
(勞愛况乎人而/離於賞心也)撫鏡華緇鬢攬帶緩促衿(孫綽子曰撫/明鏡則好醜)
(之貌可見陸機東宫詩曰桑顔收紅/藻𤣥鬢吐素華古詩曰衣帶日已緩)安排徒空言幽獨
賴鳴琴(言安排之事空有斯言幽獨不悶惟頼鳴琴而/已莊子曰仲尼謂顔回曰安排而去化乃入於)
(寥天一郭象曰安於推移而與化俱去故乃入於寂寥/而與天為一也楚辭曰幽獨處乎山中琴賦曰處窮孤)
(而不悶者莫/近於音聲也)
　　登池上樓一首(五言上永嘉/郡池  樓)
　　　謝靈運
潛虬媚幽姿飛鴻響逺音薄霄愧雲浮棲川怍淵沈(蚪/以)
(深潛而保真鴻以髙飛而逺害今以嬰俗網故有愧蚪/鴻也説文曰蚪龍有角者淮南子曰蛟龍水居又曰鳥)
(飛於雲穀梁傳孔子曰聽逺音者聞其疾而不聞其舒/王逸楚辭注曰泊止也薄與泊同古字通馬融論語注)
(曰怍/慙也)進徳智所拙退耕力不任(周易子曰君子進徳修/業欲及時也尹子曰為)
(令尹而不喜退耕而不/憂此孫叔敖之徳也)徇禄反窮海卧痾對空林(趙岐/孟子)
(注曰徇從也窮海謂永/嘉郡也説文曰痾病也)傾耳聆波瀾舉目眺嶇􁃔(禮記/曰傾)
(耳而聽之廣雅曰聆聽也李陵書/曰舉目言笑洞蕭賦曰嶇􁃔巋﨑)初景革緒風新陽改
故隂(楚辭曰欵秋冬之緒風王逸曰緒餘/也神農本草曰春夏為陽秋冬為隂)池塘生春草
園桞變鳴禽祁祁傷豳歌萋萋感楚吟(毛詩豳風曰春/日遲遲采蘩祁)
(祁楚辭曰王孫逰兮/不歸春草生兮萋萋)索居易永久離羣難處心(禮記子/夏曰吾)
(離羣索居亦已久矣詩曰我行永久榖/梁傳曰鄭伯之處心積慮成於殺也)持操豈獨古無
悶徵在今(莊子罔兩責影曰曩子坐今子起/何其無持操與周易曰遯世無悶)
　　逰南亭一首(五言南永/嘉郡  亭)
　　　謝靈運
時竟夕澄霽雲歸日西馳(淮南子曰季夏之月大雨時/行高誘曰是月有時雨也説)
(文曰霽雨止也曹子建詩曰朝雲不歸山/霖雨成川澤然雨則雲出晴則雲歸也)宻林含餘清
逺峯隠半規(吕氏春秋曰冬不用□清有餘也張載/嵗夕詩曰白日隨天廻皦皦員如規)久
痗昬墊苦旅館眺郊岐(毛萇詩傳曰痗病尚書禹曰洪/水㴞天下民昬墊孔安國曰言)
(天下民昬瞀墊溺皆困水災也/杜預左氏傳注曰旅客㑹也)澤蘭漸被徑芙蓉始發
池(楚辭曰臯蘭被逕兮斯路漸廣雅曰漸稍也楚/辭曰芙蓉始發雜芰荷王逸曰芙蓉蓮華也)未厭
青春好已觀朱明移(楚辭曰青春受謝白日/昭爾雅曰夏為朱明)慼慼感物
歎星星白髪垂(楚辭曰愁鬱鬱之無快居慼慼而不解/古長歌行曰感物懐所思左思白髪賦)
(曰星星白髮/生於鬢垂)藥餌情所止衰疾忽在斯(餌藥既止故有/衰病蒼頡篇曰)
(餌食/也)逝將候秋水息景偃舊崖(毛詩曰逝將去汝莊子/罔兩問影曰向也坐而)
(今也起向也行而今也止何也影曰火與日我屯也隂/與夜吾代也彼吾所以有待也而况乎以有待者乎彼)
(來則我與之來彼徃則我與之徃司馬彪曰屯聚也火/日明而影見故曰吾聚也隂閽則影不見故曰吾代也)
(夜代謂使/得休息也)我志誰與亮賞心惟良知(毛萇詩傳曰亮信/也尚書曰時惟良)
(顯/哉)
　　遊赤石進㠶海一首(五古固靈運遊名山志曰永/寧安  二縣中路東南便是)
　　　(赤石又/枕海)
首夏猶清和芳草亦未歇(爾雅曰首始也歸田賦曰仲/春令月時和氣清楚辭曰芳)
(以歇而不比杜預左/氏傳注曰歇盡也)水宿淹晨暮隂霞屢興沒(河圖曰/崑崙山)
(有五色水赤水之氣/上蒸為霞隂而赫然)周覽倦瀛壖况乃凌窮髪(登徒子/好色賦)
(曰周覽九土史記騶衍曰區中者乃有一州如此者九/乃有大瀛海環之漢書曰盡河壖棄地韋昭曰謂縁河)
(邉地鄭𤣥禮記注曰陵躐也顧啓期婁地記曰浪山/海中南極之觀嶺窮髪之人舉帆揚越以為標的)川
后時安流天吴静不發(洛神賦曰川后静波楚辭曰使/江水以安流山海經曰朝陽之)
(谷神曰天吴是水伯也其獸/也八首八足八尾背黄青)揚㠶采石華挂席拾海月
(臨海志曰石華附石肉可啖又曰海月大如鏡/白色揚帆挂席其義一也海賦維長絹挂航席)溟漲無
端倪虚舟有超越(莊子曰北溟有魚其名為鯤海運則/圖於南溟李洪範曰廣大窕冥故以)
(溟為名謝承後漢書曰陳茂常度漲海莊子孔子曰反/覆終始不知端倪音義曰倪音崖莊子曰有虚舟來觸)
(舟孔安國尚書/傳曰越逺也)仲連輕齊組子牟眷魏闕(言仲連輕齊/組而之海上)
(明海上可悦既悦海上恐有輕朝廷之譏故云子牟眷/魏闕史記曰田單攻聊城不下魯連乃為書約之矢以)
(射城中遺燕將燕將得書乃自殺遂屠聊城歸而言魯/仲連欲爵之魯連逃隠於海上吕氏春秋曰中山公子)
(牟謂詹子曰身在江海之上心居魏闕之下奈何高誘/曰子牟魏公子一説魏象魏也言身在江海之上心乃)
(在王/室也)矜名道不足適已物可忽(韓子曰白圭曰宋君少/主也而務矜名郭象莊)
(子注曰徳之所以流蕩矜名故也史/記曰莊子其言汪洋自恣以適已)請附任公言終然
謝夭伐(莊子曰孔子圍於陳太公任徃弔之曰直木先/伐甘泉先竭子其意者飾智以驚愚修身以明)
(汚昭昭若揭日月而行故不免也孔子曰善乃逃大澤/之中入獸不亂羣入鳥不亂行鳥獸不惡而况人乎王)
(逸楚辭注/曰謝去也)
　　石壁精舍還湖中作一首(五言謝精舍今讀書齋/是也  靈運逰名山志)
　　　(曰湖三靣悉高山枕水渚山溪澗凡有/五處南第一谷今在所謂石壁精舍)
　　　謝靈運
昏旦變氣候山水舍清暉清暉能娱人游子憺㤀歸(楚/辭)
(曰羌聲色兮娱人觀者憺兮/㤀歸王逸曰娱樂也憺安也)出谷日尚早入舟陽已㣲
(左氏傳趙宣子將朝尚早正厯曰日太陽也楚/辭曰陽杲杲其朱光鄭𤣥毛詩箋曰㣲不明也)林壑斂
暝色雲霞收夕霏(霏雲/飛貌)芰荷迭映蔚蒲稗相因依(杜預/左氏)
(傳注曰稗草之似榖者蒲懈切/阮籍詠懐詩曰寒鳥相因依)披拂趨南逕愉悦偃東
扉(雲者風起北方一西一東孰居無事而披拂/是爾雅曰悦愉樂也賈逵國語注曰偃息也)慮澹物
自輕意愜理無違(淮南子曰澹然無慮許慎曰澹猶足/也孫卿子曰内省則外物輕矣廣雅)
(曰愜/可也)寄言攝生客試用此道推(楚辭曰願寄言於三島/老子曰善攝生者不善)
(劉淵林吴都賦注曰攝持也左氏傳劉子曰民受天/地之中以生所為命説文曰推排也為推排以求也)
　　登石門最髙頂一首(五言六靈運遊名山志曰石/門澗  處石門遡水上入兩)
　　　(山口兩邊石壁右/邊石巖下臨澗水)
　　　謝靈運
晨䇿尋絶壁夕息在山棲(江賦曰絶岸萬丈壁立霞駁/郭璞逰仙詩曰山林隠遯棲)
疏峯抗髙館對嶺臨廻溪(廣雅曰疏治也西京賦曰疏/龍首以抗殿廣雅曰抗舉也)
長林羅户穴積石擁基階連巖覺路塞宻竹使徑迷來
人㤀新術去子惑故蹊(景福殿賦曰欲反忘術魏武/帝苦寒行曰迷惑失故路)活
活夕流駛噭噭夜猨啼(毛詩曰河水洋洋北流活活楚/辭曰聲噭噭以寂寥廣雅曰噭)
(鳴/也)沈㝠豈别理守道自不攜(漢書曰蜀嚴湛㝠久幽而/不改其操孟康注曰蜀郡)
(嚴君平沈深𤣥黙無欲言幽深難測也尸子曰/守道固窮則輕王公賈逵國語注曰攜逺也)心契九
秋幹目玩三春荑(古樂府有厯九秋妾薄相行班固終/南山賦曰三春之季孟夏之初九秋)
(已見南/都賦)居常以待終處順故安排(新序榮啓期曰貧者/士之常死者人之終)
(居常以待終何憂成莊子曰老𣆀死秦失弔之曰適來/夫子時也適去夫子順也安時而處順憂樂不能入也)
(安排已/見上文)惜無同懐客共登青雲梯(陸機詩曰感念同懐/子郭璞逰仙詩曰安)
(事登雲梯張湛列子/注曰雲梯可以陵虚)
　　於南山徃北山經湖中瞻眺一首(五言曰靈運山/居賦  若乃南)
　　　(北兩居水通陸阻又曰永歸其路廼界北山注/曰兩居謂南北兩處南山是開創卜居之處也)
　　　(又曰大小巫湖中隔一山/然往北山經巫湖中過)
　　　謝靈運
朝旦發陽崖景落憩隂峯(尚書大傳曰相與/觀於南山之陽)舍舟眺逈
渚停䇿倚茂松側逕既窈窕環洲亦玲瓏(曹攄贈石荆/州詩曰轗軻)
(石行難窈窕山道深甘泉賦/曰和氏玲瓏晋灼曰明貌)俛視喬木杪仰聆大壑灇
(毛詩曰南有喬木楚辭曰聽大壑之波聲薛綜西京賦/注曰壑坑谷也毛詩曰鳧鷖在潨毛萇曰潨水㑹也灇)
(與潨/同)石横水分流林宻蹊絶踪解作竟何感升長皆丰
容(周易曰天地解而雷雨作雷雨作而百果草木皆甲/坼爾雅曰感動也周易曰地中生木升丰容悦茂貌)
(郭璞曰丰/容也音蜂)初篁苞緑籜新蒲含紫茸(服䖍漢書注曰篁/叢竹也籜竹皮也)
(蒼頡篇曰茸草貌然此茸謂/蒲華也江賦曰擢紫茸茸)海鷗戲春岸天雞弄和風
(南越志曰江鷗一名海鷗漲海中隨潮上下爾雅/曰鵫天雞毛詩曰習習谷風毛萇曰習習和舒貌)撫化
心無厭覽物眷彌重(郭象莊子注曰聖人遊於變化之/塗萬物萬化亦與之萬化覽物已)
(見上文眷/猶戀也)不惜去人逺但恨莫與同(言獨在山中無人/共逰人謂古人也)
孤遊非情歎賞廢理誰通(言已孤逰非情所歎而賞/心若廢兹理誰為通乎)
　　從斤竹澗越嶺溪行一首(五言子靈運逰名山志/曰神  溪南山與七里)
　　　(山分流去斤/竹澗數里)
　　　謝靈運
猨鳴誠知曙谷幽光未顯(元康地記云猨與獼猴不共/山宿臨旦相呼説文曰曙旦)
(明/也)巖下雲方合花上露猶泫(廣雅曰/方始也)逶迆傍隈隩迢遞
陟陘峴(説文曰隈山曲也爾雅曰隩隈也郭璞曰今江/東呼為浦隩於到切又於六切爾雅曰山絶曰)
(陘郭璞曰連山中斷曰陘陘胡庭切聲/類曰峴山嶺小高也峴與現同賢典切)過澗既厲急登
棧亦陵緬(毛詩曰深則厲毛萇曰以衣渉水為厲通俗/文曰板閣曰棧漢書曰張良説漢王燒絶棧)
(道廣雅曰陵乗也韋昭/國語注曰緬猶邈也)川渚屢逕復乗流翫廻轉(楚辭/曰川)
(谷逕復流潺湲鵩/鳥賦曰乗流則逝)蘋萍泛沉深菰蒲冐清淺(毛萇詩傳/曰蘋大萍)
(也又曰/冐覆也)企石挹飛泉攀林摘葉巻(説文曰企舉踵也毛/萇詩傳曰挹㪺也猶)
(今言酌也飛/泉已見上文)想見山阿人薜蘿若在眼(楚辭曰若有人/兮山之阿披薜)
(荔兮帶/女蘿)握蘭勤徒結折麻心莫展(靈運南樓中望所知/遲客詩曰瑶華未堪)
(折蘭苕已屢摘路阻莫贈問云何慰離析然握蘭摘苕/咸以相贈問也楚辭曰被石蘭兮帶杜蘅折芳馨兮遺)
(所思王逸曰石蘭香草也棗據逸民賦曰沐甘露兮餘/滋握春蘭兮遺芳楚辭曰折疎麻兮瑶華將以遺兮離)
(居王逸曰疎麻神麻也司馬彪莊/子注曰展申也又漢家侍中握蘭)情用賞為美事昧竟
誰辨(言事無髙翫而情之所賞即以/為羙此理幽昧誰能分别乎)觀此遺物慮一悟
得所遣(淮南子曰吾獨懐慷慨遺物而與道同出是故/有以自得也郭象莊子注曰將大不類莫若無)
(心既遣是非又遣其所遣遣之以至/於無遣然後無所不遣而是非去也)
　　應詔觀北湖田收一首(五言晋丹陽郡圖經曰樂/逰苑  時藥園元嘉中築)
　　　(隄壅水名為北湖集曰元嘉十年/也太祖改景平十一年為元嘉也)
　　　顔延年
周御窮轍跡夏載厯山川(左氏傳右尹子革對楚王曰/昔周穆王欲肆其心周行天)
(下將皆有車轍馬跡尚書禹曰予乗四載隨山刋木孔/安國曰所載者四謂水乗舟陸乗車泥乗輴山乗樏樏)
(力追/切)蓄軫豈明懋善逰皆聖仙(蓄軫不行豈是欽明懋/徳之后善逰天下皆是)
(睿聖神仙之君孔安國尚書傳曰蓄積也范曄後漢/書劉安奏曰安皇帝聖徳明懋聖謂夏禹仙謂周穆)帝
暉膺順動清蹕廵廣􁈘(周易曰聖人以順動而民服漢/儀注曰皇帝輦動則出傳蹕止)
(人清道漢書曰揚雄有田/一􁈘晋灼曰􁈘一百畝也)樓觀眺豐穎金駕映松山(孔/安)
(國尚書傳曰穎穗也金駕金輅/也言上樓看穗也映猶蔽也)飛奔互流綴緹彀代廻
環(飛奔車也陸景典語曰飛車䇿馬横騰超進越絶書/曰車奔馬騰緹彀騎也續漢書曰緹騎一百人屬執)
(金吾吴都賦/曰彀騎煒煌)神行埓浮景争光溢中天(列子曰黄帝夢/逰華胥國其神)
(行而已孟康漢書注曰埒等也張孟陽七哀詩曰浮景/忽西沉史記曰與日月争光可也列子曰穆王築臺之)
(號曰中/天之臺)開冬眷徂物殘悴盈化先(言開冬而視徂落之/物雖已殘悴而尚盆)
(於殘悴之先言可觀也開冬猶開春開秋也楚辭曰開/春發嵗羽獵賦曰𤣥冬季月萬物徂落於外孔安國尚)
(書傳曰眷視也白虎通曰春萬物/始生鄭𤣥禮記注曰化猶生也)陽陸團精氣隂谷曵
寒煙(吴越春秋越王曰崑崙乃天地之鎮柱也五帝/處其陽陸賈逵國語注曰精明也山北曰隂)攢
素既森藹積翠亦蔥仟(廣雅曰/攢聚也)息饗報嘉嵗通急戒無
年(禮記曰蜡者索也嵗十二月合聚萬物而索饗之黄/衣黄冠息田人也又曰國無六年之蓄曰急三年耕)
(必有一年之食九年耕必有三年之食以三十年之通/雖有凶旱水溢人無菜色周禮曰無年則公旬用一日)
(馬鄭𤣥曰無嵗無贏滿也急要也/通百姓之急者預戒於無年之時)温渥浹輿隸和惠屬
後筵(説文曰温仁也毛萇詩傳曰渥厚也字書曰浹合/也左氏傳曰人有十等早臣與輿臣隸孔安國尚)
(書傳曰/屬逮也)觀風久有作陳詩愧未妍(禮記曰嵗二月東廵/狩命太師陳詩以觀)
(民/風)疲弱謝凌遽取累非纆牽(言已才疲弱而謝急遽其/所取累非由纆牽西京賦)
(曰百禽凌遽戰國䇿叚干越謂新城君曰王良子弟駕/千里之馬遇京父之弟子曰駕千里之馬而不能取千)
(里何京父弟子曰纒牽長故纆牽/於事萬分之一也而難千里之行)
　　車駕幸京口侍逰蒜山作一首(五言蒜劉禎京口/記曰  山無峯嶺)
　　　(北臨江集/在潤州西)　(曰元嘉二十六年𨽻山/二里京口在潤州也)
　　　顔延年
元天高北列日觀臨東溟(莊子曰閼奕之隸與殷翼之/孫遏氏之子三十相與謀致)
(人於造物共之元天之上元天者其高四見列星司馬/彪曰元天山名也漢書儀曰泰山東南日觀者雞一鳴)
(時見日始欲出長三丈所言日觀者望見長安其高如/視浮雲孫綽答許詢詩曰倒景淪東溟元天山最高在)
(東北日/出即見)入河起陽峽踐華因削成(史記曰秦使蒙恬築/長城制險塞起臨洮)
(至遼東於是渡河據陽山王逸楚辭注曰陿山側峽與/陿通過秦論曰踐華為城山海經曰泰華之山削成四)
(方/)巖險去漢字衿衞徙吴京(言巖險之固去彼漢宇衿/帶周圍徙此吴京宋都吴)
(也故曰吴京也西京賦曰巖險周固衿/帶易守吴都賦曰山川不足以周衞)流池自化造山
關固神營(鄭𤣥周禮注曰能生非類曰/化魯靈光殿賦曰神之營之)園縣極方望邑
社總地靈(園縣廟園之縣也邑社陵邑之社也漢書元/帝詔曰徙人以奉園陵今所為陵者勿置縣)
(邑然陵傍置園起縣邑也公羊傳曰天子有方望之事/無所不通何休曰方望謂郊時所望祭四方羣神日月)
(星辰及五岳四瀆也廣雅曰總皆也大戴禮天地/祝曰皇皇上天照臨下土集地之靈降甘風雨)宅道
炳星緯誕曜應辰明(孔安國尚書傳曰宅居也道經界/也郭璞南郊賦曰宅是星紀奄有)
(衡霍吴都賦曰固其經畧上當星紀誕曜浮曜也禮斗/威儀曰君乗水而王辰星揚光尚書曰洪範五行傳曰)
(辰星者北方水精也/宋為水徳故云應也)睿思纒故里廵駕市舊坰(爾雅曰/林外謂)
(之/坰)陟峯騰輦路尋雲抗瑶甍(薛君韓詩章句曰騰乗也/西都賦曰輦路經營䘮服)
(傳曰抗極也羊祜請伐吴表曰高山/尋雲霓杜預左氏傳注曰甍屋棟也)春江壯風濤蘭野
茂稊英宣遊𢎞下濟窮逺凝聖情(楚辭曰宣逰兮列宿/順極兮彷徨周易曰)
(天道下濟而光明晋中興書孝/武詔曰躬儉以𢎞下濟之惠)嶽濵有和㑹祥習在卜
征(國語曰齊桓公嶽濵諸侯莫不來服尚書曰新作大/邑于東國洛四方人大和㑹左氏傳鄭太宰石㚟曰)
(先王卜征五年嵗/卜其祥祥習則行)周南悲昔老留滯感遺萌(昔老謂司/馬談也遺)
(萌自謂也言帝方卜征以登封而已巖耕以謝職不獲/預觀盛禮所以悲同昔人漢書曰天子始建漢家之封)
(而太史公留滯周南不得與從事曰今天子接千嵗統/封泰山而予不得從行是命也如淳曰周南洛陽也)
空食疲廊肆反税事巖耕(空食猶素餐王逸楚辭注曰/不空食禄而曠官也廊巖廊)
(朝廷所在也文穎漢書注曰巖廊殿下小屋杜預左氏/傳注曰肆列肆也説文曰税租也揚子法言曰谷口鄭)
(子真不詘其志耕於巖/石之下名震乎京師)
　　車駕幸京口三月三日侍逰曲阿後湖作一首(五/言)
　　　(水經注曰晉陵郡之曲阿縣下陳敏引水為湖/湖水周四十里號曰曲阿後湖集曰元嘉二十)
　　　(六年/也)
　　　顔延年
虞風載帝狩夏諺頌王逰(尚書虞書曰嵗二月東廵狩/載謂載之於䇿也孟子夏諺)
(曰吾王不遊/吾何以休)春方動辰駕望幸傾五州(禮記曰東方曰/春論語子曰為)
(政以徳譬如北辰故謂天子為辰也司馬相如封禪文/曰太山梁父設壇望幸尚書有十二州宋得其七故謂)
(北境云/五州)山祗蹕嶠路水若警滄流(山祇山神也管子曰/登山之神有俞兒者)
(長尺人物具焉霸王之君興登山之神見且走馬前導/也爾雅曰山鋭而高曰嶠楚辭曰使湘靈鼔瑟兮令海)
(若舞王逸曰/海若海神名)神御出瑶軫天儀降藻舟(瑶軫玉輅也藻/舟畫舟也王符)
(羽獵賦曰天子乗碧瑶之彫軫建曜天之華旗東/觀漢記曰東平王蒼上疏曰賜奉朝請咫尺天顔)萬軸
𦙍行衞千翼汎飛浮(萬軸謂車也干翼謂舟也越絶書/伍子胥水戰兵法内經曰大翼一)
(艘廣一丈五尺二寸長十丈中翼一艘廣一丈三尺/五寸長五丈六尺小翼一艘廣一丈二尺長九丈)彤
雲麗琁葢祥飈被綵斿(天台山賦曰彤雲斐亹以翼櫺/桓子新論曰乗車王𤓰葢禮緯)
(曰君政頌平則祥風/至斿旌旗之旒也)江南進荆豔河激獻趙謳(吴都賦/曰荆豔)
(楚舞列女傳曰趙津女娟者趙河津吏之女也初簡子/南擊楚將渡河用楫者少一人娟攘𬒮操楫而請簡子)
(簉之遂與渡中流為簡子發河激之歌其辭曰升彼河/兮而觀清水揚波兮杳㝠㝠禱求福兮醉不醒誅將加)
(兮妾心驚罰既釋兮瀆乃清妾持楫兮操其維夾龍/助兮主將歸呼來櫂兮行勿疑簡子大悦以為夫人)金
練照海浦笳鼓震溟洲(金練金甲組練也蔡邕女琰詩/曰卓衆來東下金甲曜日光左)
(氏傳曰被練三千西京賦曰囂聲/震海浦列子曰北極之北有溟海)藐盼覯青崖衍漾觀
緑疇(藐盼窈藐顧盼也衍漾遊衍漂漾/也杜預左氏傳注曰並畔為疇)人靈騫都野鱗
翰聳淵丘(騫聳皆驚懼之意也都野民靈所居淵/丘鱗翰所處也曾子曰隂之精氣為靈)徳禮
既普洽川嶽徧懐柔(尚書曰道洽政治澤潤生民孔安/國曰道至普洽其徳惠施乃浸潤)
(生民毛詩曰以洽百禮鄭𤣥曰洽合也毛詩曰懷柔百/神及河喬嶽毛萇曰懐來柔安也喬高也鄭𤣥曰王行)
(狩來安/羣神也)
　　行藥至城東橋一首(五言/)
　　　鮑明逺
雞鳴關吏起伐鼔早通晨(史記曰關法/雞鳴出客)嚴車臨迥陌延
瞰厯城闉(楚辭曰嚴車駕兮戲逰神女賦曰望余帷而/延視廣雅曰瞰視也毛萇詩傳曰闉城曲也)
蔓草縁髙隅修楊夾廣津(隅城/隅也)迅風首旦發平路塞飛
塵(楚辭曰軼迅風於清凉/又日為余先乎平路)擾擾逰宦子營營市井人(枚/乗)
(七發曰擾擾若三軍之騰裝漢書薄昭與淮南王書曰/逰宦事人列子林類曰吾又安知營營而求生之非惑)
(乎莊子仲尼曰啇賈旦於市井以求/其贏司馬彪曰九夫為井井有市)懐金近從利撫劍
逺辭親(范曄後漢書耿弇曰懐金玉者至不生歸抱朴/子曰夫程鄭王孫羅褏之徒乗肥衣輕懷金抰)
(玉者為之倒屣説文曰懐藏也左氏傳曰子朱怒撫/劍從之列女傳秋胡子妻謂秋胡曰子辭親徃仕)争
先萬里塗各事百年身(王羲之答許詢詩曰争先非吾/事静照在㤀求百年已見上文)
開芳及稚節含采吝驚春(以草喻人也草之開芳宜及/少節既以含彩理惜驚春夫)
(草之驚春花葉必盛盛必有衰固所當惜也陸機桑賦/曰亹稚節以夙茂蒙勁風而後凋曹毘冶成賦曰含彩)
(可以寳珍孔安國/尚書傳曰吝惜也)尊賢永照灼孤賤長隠淪(説苑曰子/賤至單父)
(請耆老尊賢與之共治范曄後漢書黄香上疏/曰江淮孤賤愚矇小生隠淪謂幽隠沉淪也)容華坐
消歇端為誰苦辛(陸機長歌行曰容華宿夜零無/故自消歇古詩曰轗軻長苦辛)
　　遊東田一首(五言/)
　　　謝𤣥暉(朓有莊在鍾/山東遊還作)
戚戚苦無悰攜手共行樂(慼慼已見上文漢書廣陵王/胥歌曰出入無悰為樂亟韋)
(昭曰悰樂也魏文帝折楊栁行曰端坐苦無悰駕逰博/望山悰才宗切楊惲報孫㑹宗書曰人生行樂耳湏富)
(貴何/時)尋雲陟累榭隨山望菌閣(尋雲已見上文楚辭曰/層臺累榭臨髙山王逸)
(曰層累皆重也尚書曰隨山/刋木楚辭曰茵閣兮蕙樓)逺樹曖仟仟生煙紛漠漠
(廣雅曰芊芊盛/也仟與芊同)魚戲新荷動鳥散餘花落不對芳春酒
還望青山郭(言野外昭曠取樂非一若不對兹春酒還/則望彼青山魏武帝短歌行曰對酒當歌)
(陸機悲行曰逰客芳春/林毛詩曰為此春酒)
　　從冠軍建平王登廬山香鑪峯一首(五言曰沈約/宋書  建平)
　　　(王景素為冠軍將軍湘州刺史劉璠梁典曰江/淹年二十以五經授宋建平王景素待以客禮)
　　　(逺法師廬山記曰山東南有香鑪山孤/峯秀起㳺氣籠其上即樊藴若烟氣)
　　　江文通
廣成愛神鼎淮南好丹經(神仙傳曰廣成子者古之仙/人也居崆峒之山石室中抱)
(朴子曰服九轉丹内神鼎中夏至之後暴之神仙傳曰/淮南王劉安者漢高皇之孫也好道術之士於是八公)
(乃徃遂授/以丹經)此山具鸞鶴徃來盡仙靈(張僧鑒豫州記曰/洪井西有鸞岡舊)
(説云洪崖先生乗鸞所憩處也鸞岡西有鶴嶺云王子/喬控鶴所經處也東方朔十洲記曰崑崙山正東曰天)
(墉城其北户出城淵山西王母/之所治真官山靈之所宗也)瑶草正翕赩玉樹信蔥
青(瑶草玉芝也本草經曰白芝一名玉芝琴/賦曰瑶瑾翕赩甘泉賦曰翠玉樹之青蔥)綘氣下縈
薄白雲上杳㝠(王逸楚辭注曰草木交曰薄/楚辭曰杳杳冥冥而薄天)中坐瞰蜿
虹俛伏視流星(西京賦曰瞰蜿虹之長□魯靈/光殿賦曰中坐垂景頫視流星)不尋遐
怪極則知耳目驚(言未盡尋遐怪則知其至此耳目/必驚也鄭𤣥禮記注曰極盡也)日
落長沙渚曽隂萬里生(曽重也蔡邕月令章/句曰隂者宻雲也)藉蘭素多
意臨風黙含情(多意多佳意也含情情未申也隠顯交/慮所以未申嘯賦曰藉臯蘭之倚靡楚)
(辭曰臨風怳兮浩歌王仲宣公讌詩曰今/日不極歡含情欲待誰臨風已見月賦)方學松柏隠
羞逐市井名(方猶將也言將隠而棄榮利也楚辭曰山/中人兮芳社若飲石泉兮䕃松柏市井已)
(見上/文)幸承光誦末伏思託後旌(光誦猶華篇也/後旌猶後乗也)
　　鍾山詩應西陽王教一首(五言北徐爰釋問畧曰/建康  十里有鍾山裴)
　　　(子野宋畧曰孝武封/皇子子尚為西陽王)
　　　沈休文
靈山紀地徳地險資嶽靈(説苑齊景公曰天不兩寡人/欲祠靈山可乎鄭𤣥周禮注)
(曰鎮名山安地徳者也周易曰地險山川丘陵王/隠晋書荀晞曰淮陽之地北阻塗山南枕靈嶽)終南
表秦觀少室邇王城(毛詩曰終南何有有條有梅史記/曰始皇表南山巔以為關南山即)
(終南也爾雅曰觀謂之闕戴延之西征賦曰嵩中嶽也/東謂大室西謂少室相去十七里嵩髙總名也漢武帝)
(作登仙臺在少室峯下東/京賦曰然後以建王城)翠鳯翔淮海衿帶繞神坰(鳯/翔)
(淮海喻宋之興也東京賦曰龍飛白水鳯翔參墟李斯/上書曰今陛下建翠鳯之旗然但引翠鳯之文不取旗)
(義也衿帶神/坰並見上文)北阜何其峻林薄杳蔥青(其一北阜鍾山/也西都賦曰睋)
(北阜陸機擬古詩曰西山何其/峻又越洛詩曰林薄杳阡眠)發地多竒嶺干雲非一
狀(子虗賦曰其山則交/錯糾紛上干青雲)合沓共隠天參差互相望(謝靈/運登)
(廬山詩曰巒隴有合沓揚雄蜀都賦曰蒼山隠天子虚/賦曰岑崟参差尚書曰終南惇物至于鳥䑕孔安國注)
(曰三山名/言相望也)鬱律構丹巘崚嶒起青嶂(西京賦曰隠轔鬱/律巘已見上文魯)
(靈光殿賦曰崱/繒綾而龍鱗)勢隨九疑高氣與三山壯(其二楚辭曰/道幽谷於九)
(疑山海經曰南山崑崙其氣魂魂漢書曰蓬萊方丈瀛/洲此三神山者仙人在焉九疑山在長沙零陵三山在)
(海/中)即事既多美臨眺殊復竒(即事即此山中之事也列/子曰周之尹氏有老役夫)
(盡則呻/呼即事)南瞻儲胥觀西望昆明池(儲胥觀昆明池皆在/西京此皆假言之)
山中咸可悦賞逐四時移春光發隴首秋風生桂枝(其/三)
多值息心侣結架山之足(大灌頂絰曰息心達本源故/號為沙門山足已見上文)
八解鳴澗流四禪隠巖曲(維摩經云八解之浴池定水/湛然滿大品經曰初禪二禪)
(三禪四禪山海經曰和/山五曲郭璞曰曲㢠廻也)窈冥終不見蕭條無所欲(老子/曰窈)
(兮冥此中有精王弼曰窈冥深逺貎深逺不可得而見/然而萬物由之不可得見以定其貞故曰窈兮冥其中)
(有精老子曰不見/可欲使心不亂)所願從之逰寸心於此足(其四家語/孔子曰無)
(聲之樂所願志從莊子魯有瓦者王駘從之逰者與仲/尼相若列子文摯謂叔龍曰吾見子之心矣方寸之地)
(虚/矣)君王挺逸趣羽斾臨崇基(説文曰挺㧞也斾旌旗之/垂者旍旗以羽為飾故云)
(羽旗陸機樂府詩曰羽旗棲瓊鸞崇/基山也春秋運斗樞曰山者地基也)白雲隨玉趾青霞
雜桂旗(玉趾已見上文曹毘陵園賦曰青霞/曵於前阿楚辭曰辛夷車兮結桂旗)淹留訪五
藥顧歩佇二芝(楚辭曰攀桂枝兮聊淹留周禮鄭𤣥曰/五藥草木蟲石穀也日出東南隅行曰)
(顧歩咸可懽蒼頡篇曰顧旋也王逸楚辭注曰步徐行/也抱朴子曰參成芝木渠芝建實芝此三芝得而服之)
(白日/升天)於焉仰鑣駕嵗暮以為期(其五嵗暮喻年老也韓/詩曰蟋蟀在堂嵗聿其)
(暮薛君曰暮晩也/言君之年嵗已晩)
　　宿東園一首(五言/)
　　　沈休文
陳王鬭雞道安仁采樵路(陳思王名都篇曰闘雞東郊/道走馬長楸間潘岳詩曰東)
(郊歎不得志也出自東郊憂/心揺揺遵彼萊田言采其樵)東郊豈異昔聊可閒余歩
(七啓曰雍/容閒歩)野徑既盤紆荒阡亦交互(子虗賦曰其山/則盤紆岪鬱)槿
籬疎復宻荆扉新且故(謝靈運詩曰挿槿當列墉鄭𤣥/禮記注曰蓽門荆竹織門也殷)
(仲堪誄曰/荆門盡掩)樹頂鳴風飈草根積霜露驚麏去不息征鳥
時相顧(毛詩曰野有死麕今以江東人呼鹿為麏吕氏/春秋曰征鳥厲疾髙誘曰征猶飛也鄭𤣥毛詩)
(箋曰㢠廻/首曰顧)茅棟嘯愁鴟平岡走寒兔(杜預雪詩曰寒鳶嚮/雲嘯悲鴻竟夜嗷)
夕隂帶曽阜長煙引輕素飛光忽我遒寧止嵗云暮(古/董)
(桃行曰年命冉冉我/遒毛詩曰嵗聿云暮)若蒙西山藥頽齡儻能度(魏文帝/詩曰西)
(山一何高高高殊無極上有兩仙童不飲亦不食與我/一丸藥光輝有五色服藥四五日胷臆生羽翼陸機應)
(詔曰悲來日之苦/短恨頽年之方侵)
　　遊沈道士館一首(五言/)
　　　沈休文
秦皇御宇宙漢帝恢武功(過秦論曰始皇振長策而御/宇内漢書曰武帝征討四夷)
(鋭志/武功)懽娱人事盡情性猶未充(何休公羊傳/注曰充滿也)鋭意三山
上託慕九霄中(鋭意已見上注西征賦曰竊託慕於闕/庭潘岳書曰長自絶於塵埃超逰身乎)
(九/霄)既表祈年觀復立望仙宮(廟記曰祈年宫在城外秦/穆公所造望仙宮在華隂)
(漢武帝/所造)寧為心好道直由意無窮(漢武内傳曰帝/好長生之道)曰余
知止足是願不湏豐(老子曰知足不辱知止/不殆周易曰豐多也)遇可淹留
處便欲息㣲躬(淹留已/見上文)山嶂逺重疊竹樹近蒙籠開衿
濯寒水解帶臨清風(曹子建閒居賦曰/愬寒風而開衿)所累非外物為
念在𤣥空(慎子曰夫徳精㣲而不見聪明而不發是故/外物不累其内爾雅曰𤣥道也然道體無形)
(故曰/空)朋來握石髓賔至駕輕鴻(袁彦伯竹林名士傳曰/王烈服食養性嵇康甚)
(敬信之隨入山烈甞得石髓柔滑如飴即自服半餘半/取以與康皆凝而為石郭璞逰仙詩曰駕鴻乗紫煙)
都令人逕絶惟使雲路通(吴都賦曰逕路絶風雲通張/昶華山堂闕銘曰必雲霄之)
(路可升/而起)一舉陵倒景無事適華嵩(漢書谷永曰反言世/有仙人服食不終之)
(藥遇風輕舉登遐倒景如淳曰在日月之上日月反從/下照故其景倒廣雅曰陵乗也列仙傳曰呼子先者漢)
(中闕下卜師也夀百餘年夜有異人持二竹竿來至呼/子先騎之乃龍也上華隂山又曰王子喬好笙浮丘公)
(接以上/嵩山)寄言賞心客嵗暮爾來同(嵗暮已/見上文)
　　古意詶到長史溉登琅邪城詩一首(五言典何之/元梁  曰到)
　　　(溉字茂灌為司徒長史沈約宋書曰南琅邪郡/琅邪國人隨晉元帝過江大興三年立懐徳縣)
　　　(隸丹陽無土地成帝咸康元年桓温領郡鎮江/乗縣境立郡鎮輿地圖曰梁武改南琅邪為琅)
　　　(邪郡在潤州江寧/縣西北十八里)
　　　徐敬業(何之元梁典曰徐勉弟三息悱字敬業/晋安内史有學業最知名卒於郡府)
甘泉警烽候上谷拒樓蘭(漢書揚雄上疏曰孝文時匈/奴侵暴北邉候騎至雍烽火)
(通甘泉又曰上谷郡秦罝又曰鄯善/國本名樓蘭王治杅泥城杅音鳥)此江稱豁險兹山
復鬱盤(蜀都賦曰豁險吞若巨防子/虗賦曰其山則盤紆岪鬱)表裏窮形勝衿帶
盡巖巒(左氏傳舅犯曰表裏山河必無害也漢書田肯/賀上曰秦形勝之國也衿帶已見上文説文曰)
(巒小山/而高)修篁壯下屬危樓峻上干(子虗賦曰下屬江/河上干已見上注)登
陴起遐望㢠廻首見長安(左氏傳曰鄭子産授兵登陴杜/預曰陴城上睥睨也王仲宣七)
(哀詩曰南登霸陵/岸㢠廻首望長安)金溝朝灞滻甬道入鴛鸞(戴延之西/征記曰御)
(溝引金谷水從閶闔門入灞滻二水名也雍州圖經曰/金谷水出藍田縣西終南山西入灞水小水入大水曰)
(朝尚書曰江漢朝宗于海甬道閣道也淮南子曰/甬道相連潘岳關中記曰未央殿東有鴛鸞殿)鮮車
騖華轂汗馬躍銀鞍(范曄後漢書蜀地饒富吏民鮮車/駕馬以財貨自逹漢書劉向上封)
(事曰今王氏一姓乗朱輪華轂者二十三人又公孫𢎞/曰臣愚駑無汗馬之勞辛延年羽林郎詩曰銀鞍何煜)
(爚翠葢/空踟蹰)少年負壯氣耿介立衝冠(漢書音義曰負恃也/韓子曰耿介之士史)
(記曰藺相如/怒髪上衝冠)懐紀燕山石思開函谷丸(范曄後漢書曰/竇憲為車騎將)
(軍與北單于戰于稽落山破之遂登燕然山刻石勒功/紀威徳又曰隗囂據天水王元説囂曰東收三輔之地)
(案秦舊迹表裏山河元請以一丸泥/為大王東封函谷關此萬世一時也)豈如霸上戲羞取
路傍觀(漢書曰匈奴入邉遣宗正劉禮軍霸上帝勞軍/直融入帝曰鄉者霸上軍如兒戲古樂府曰日)
(出東南隅行曰兄弟兩三人中子/侍中郎黄金終馬頭觀者滿路傍)寄言封侯者數竒良
可歎(漢書李廣與望氣王朔語曰自漢擊匈奴廣未嘗/不在其中而諸將校尉以軍功取侯者數十人廣)
(不為人後然終無尺寸之功以得封邑者何也豈吾相/不當侯耶又曰大將軍衞靑隂受上㫖以為李廣數竒)
(孟康曰竒隻不耦也如淳曰數為/匈奴所敗數所具切竒居宜切)
　
　
　
　
　
　
　
　
　
　文選卷二十二
欽定四庫全書
　文選巻二十三　　　　　　梁　蕭統　編
　　　　　　　　　　　　　唐　李善　註
　詠懐
　　詠懐詩十七首(五言代顔延年曰説者阮籍在/晋文  常慮禍患故發此詠耳)
　　　阮嗣宗(臧榮緒晉書曰阮籍字嗣宗陳留尉氏/人也容貌瑰傑志氣宏放蔣濟辟為掾)
　　　　(後謝病去為尚書/郎遷步兵校尉卒)
　　　　顔廷年沈約等注
夜中不能寐起坐彈鳴琴薄帷鑑明月清風吹我衿(廣/雅)
(曰鑑/照也)孤鴻號外野朔鳥鳴北林(廣雅曰/號鳴也)徘徊將何見憂
思獨傷心(嗣宗身仕亂朝常恐罹謗遇禍因兹發詠故/毎有憂生之嗟雖志在刺譏而文多隠避百)
(代之下難以情測故粗/明大意畧其幽㫖也)
二妃逰江濵逍遥順風翔交甫懐環珮婉孌有芬芳猗
靡情歡愛千載不相㤀(列仙傳曰江妃二女出逰江濵/交甫遇之餘與韓詩内傳同已)
(見南都賦王逸楚辭注曰在衣曰懷毛萇/詩傳曰婉孌少好貌子虗賦曰扶輿猗靡)傾城迷下蔡
容好結中腸(漢書李延年歌曰一顧傾人城登徒子好/色賦曰臣東家之子嘕然一笑惑陽城迷)
(下/蔡)感激生憂思諼草樹蘭芳膏沐為誰施其雨怨朝陽
(趙岐孟子章指曰千載聞之猶有感激毛詩曰焉得諼/草言樹之背又曰豈無膏沐誰適為容又曰其雨其雨)
(杲杲出日鄭𤣥曰人言其兩其兩杲杲然日復出/猶吾言伯且來伯且來則復不來也伯且君子字)如何
金石交一旦更離傷(沈約曰婉孌則千載不㤀金石之/交一旦輕絶未見好徳如好色善)
(曰漢書曰楚王使武涉説韓信曰足下雖自/以為與漢王為金石交然今為漢王所禽矣)
嘉樹下成蹊東園桃與李(顔延年曰左傳季孫氏有嘉/樹善曰班固漢書李廣贊曰)
(諺曰桃李不/言下自成蹊)秋風吹飛藿零落從此始(沈約曰風吹飛/藿之時葢桃李)
(零落之日華實既盡柯葉又彫無復一毫可悦落/善曰説文曰藿豆之業也楚辭曰惟草木之零)繁華有
憔悴堂上生荆杞(言無常也文子曰有榮華者必有愁/悴班固答賔戲曰朝為榮華夕為憔)
(悴山海經曰􁁊夕之山下/為荆杞郭璞曰杞枸杞)驅馬舍之去去上西山趾(西/山)
(夷齊所居言欲/從之以避世禍)一身不自保何况戀妻子(沈約曰榮悴/去就此人本)
(無保身之術况/復妻子者乎)凝霜被野草嵗暮亦云已(沈約曰嵗暮/風霜之時徒)
(然而已耳善曰繁霜已凝歳亦暮止野草殘悴身亦當/然楚辭曰潄凝霜之紛紛字書曰凝水堅也毛詩曰嵗)
(聿云暮蒼頡/篇曰已畢也)
昔日繁華子安陵與龍陽(史記華陽夫人姊説夫人曰/不以繁華時樹本説苑曰安)
(陵君纒得寵於楚恭王江乙謂纒曰吾聞以財事人者/財盡則交絶以色事人者華落則愛衰子安得長被幸)
(乎㑹王出獵江渚有火若雲睨兕從南方來正觸王驂/善射者射之兕死於車下王謂纒曰萬嵗後子將誰與)
(樂纒泣下沾衣曰大王萬嵗後臣將殉恭王乃封纒車/下三百户故江乙善謀安陵善知時龍陽君釣十餘魚)
(而棄因泣下王曰有所不安乎對曰無王曰然則何為/涕出對曰臣始得魚甚喜後得益多而又欲棄前之所)
(得也今以臣兇惡而得拂枕席今爵至人君走人於庭/避人於塗四海之内其美人甚多矣聞臣之得幸於王)
(畢褰裳而趨王臣亦曩之所得魚也亦將棄/矣安得無涕出乎王乃布令敢言美人者族)夭夭桃李
花灼灼有輝光(毛詩曰桃之夭/夭灼灼其華)悦懌若九春磬折似秋
霜(春秋元命苞曰陽氣數成於三故時别三月陽數極/於九故三月一時九十日宋裒曰四時皆象此類不)
(惟春也尚書大傳曰諸侯/來受命周公莫不磬折)流盻發姿媚言笑吐芬芳(神/女)
(賦曰陳嘉辭而云/對吐芬芳其若蘭)攜手等歡愛宿昔同衣裳(廣雅曰/宿夜也)願
為雙飛鳥比翼共翺翔(建安中無名詩曰中有/雙飛鳥自名為鴛鴦)丹青著
明誓永世不相㤀(以財助人者財盡則交絶以色助人/者色盡則愛弛是以嬖女不弊席嬖)
(男不弊輿安陵君所以悲魚也亦豈能丹青著誓永代/不㤀者哉盖以俗衰教薄方直道䘮攜手笑言代之所)
(重者乃足傳之永代非止耻㑹一時故託二子以見其/意不在分桃斷袖愛嬖之懽丹青不渝故以方誓善曰)
(東觀漢記光武詔曰明設/丹青之信廣開束手之路)
天馬出西北由來從東道(漢書曰天馬來從西極渉流/沙九夷服天馬來厯無草經)
(千里循東道張晏曰馬從西而來/東也沈約云由西北來東道也)春秋非有託富貴焉
常保(沈約曰春秋相代若環之無端天道常也譬如天/馬本出西北忽由東道况富之與貧貴之與賤易)
(至乎善曰鄭𤣥禮/記注曰託止也)清露被臯蘭凝霜霑野草(迅疾也楚/辭曰臯蘭)
(被徑兮斯露漸凝霜已見/上文古詩曰白露沾野草)朝為媚少年夕暮成醜老自
非王子晋誰能常美好(王子晋已/見上文)
登髙臨四野北望青山阿(應劭風俗通曰塟之郭/北北首求諸幽之道)松栢
翳岡岑飛鳥鳴相過(仲長子昌言曰古之塟/植松柏梧桐以識其墳)感慨懐辛
酸怨毒常苦多(蒼頡篇曰懐抱也史記太史公曰怨/毒之於人甚矣哉廣雅曰毒痛也)李
公悲東門蘇子狹三河求仁自得仁豈復歎咨嗟(沈約/曰河)
(南河東河北秦之三川郡古人呼水皆為河耳蘇子以/兩周之狹小不足逞其志力故去佩六國相印也云二)
(子豈不知進趨之近禍敗哉常以夾利貨賖禍故冒而/行之所謂求仁得仁也松柏岡岑丘墓所在也古有皆)
(死之義莫有免者焉逹者安小大之涯各遂分内之樂/委天任命以至於俱為一丘之土夫何異哉故因北望)
(山阿而發此句明徂謝之理雖同夭逝之途則異也感/慨之來誠逝者所不免至於顛沛道天怨毒求生蘇子)
(李斯張本也善曰李斯已見西征賦蘇秦已見左太冲/詠史詩漢書東方朔曰漢興去三河之地止灞滻以西)
(論語子貢曰伯夷叔齊何人也子曰古/之賢人曰怨乎曰求仁而得仁又何怨)開秋兆凉氣蟋
蟀鳴牀帷(開秋秋初開也楚辭曰開春發嵗兮四子講/徳論曰蟋蟀侯秋吟毛詩曰十月蟋蟀入我)
(牀/下)感物懐殷憂悄悄令心悲(古詩曰感物懐所思韓詩/曰耿耿不寐如有殷憂毛)
(詩曰憂心悄/悄愠于羣小)多言焉所告繁辭將訴誰(沈約曰重言之/猶云懐哉懐哉)
(善曰論衡曰甘議/繁辭終不見信)㣲風吹羅𬒮明月耀清暉晨雞鳴高
樹命駕起旋歸(樂録曰雞鳴高樹巔古辭孔叢子孔子/歌曰巾車命駕將適唐都毛詩曰薄言)
(旋/歸)
平生少年時輕薄好絃歌(論語曰久約不㤀平生之言/范曄後漢書曰光武曰孝孫)
(素謹輕薄見誤/之孝孫劉嘉字)西逰咸陽中趙李相經過(顔延年曰趙/漢成帝趙后)
(飛燕也李武帝李夫人也並以善歌妙舞幸/於二帝也善曰史記曰秦作咸陽徙都也)娱樂未終
極白日忽蹉跎驅馬復來歸反顧望三河黄金百鎰盡
資用常苦多北臨太行道失路將如何(少年之日志好/絃歌及乎嵗晩)
(旋歸路失財盡同乎太行之子當如之何乎戰國䇿曰/魏王欲攻邯鄲季梁聞之中道而反衣焦不信頭塵不)
(浴徃見王曰今者臣來見人於太行乃北面而持其駕/告臣曰我欲之楚臣曰之楚將奚為北面曰吾馬良臣)
(曰雖良此非楚之道也曰吾用多臣曰雖多此非之楚/之路也曰吾善御此數者逾善而離楚逾逺耳今王動)
(欲成霸王舉欲信於天下恃王國之大兵之精鋭而欲/攻邯鄲以廣地尊名王之動逾數而離王逾逺耳猶至)
(楚而北行也高誘曰面向也駕馬也之至/也用資也賈逵國語注曰一鎰二十四兩)
昔聞東陵瓜近在青門外連畛距阡陌子母相鉤帶五
色曜朝日嘉賔四面㑹(􁈓當為畛宋𠂻太𤣥經注曰畛/界也説文曰畛井田間陌也孔)
(安國尚書傳曰距至也子母五色俱謂𤓰也史記曰邵/平者故秦東陵侯秦破為布衣貧種𤓰於長安城東𤓰)
(羙故時俗謂之東陵𤓰從邵平始也漢書曰/霸城門民間所謂青門也毛詩曰我有嘉賔)膏火自煎
熬多財為患害布衣可終身寵禄豈足賴(沈約曰當東/陵侯侯服之)
(時多財爵貴及種𤓰青門匹夫耳實由善於其事故以/味美見稱連畛距陌五色相照非唯周身贍已乃亦坐)
(致嘉賔夫得固易失榮難久恃膏以明自煎人以財興/累布衣可以終身豈寵禄之足賴哉善曰莊子曰山木)
(自冦也膏火自煎也漢書䟽廣曰愚而多財則益其過/左氏傳曰石碏曰四者之來寵禄過也又宋華元曰不)
(能治官敢/賴寵乎)
歩出上東門北望首陽岑(河南郡圖經曰東有三門最/北頭曰上東門河南郡境界)
(簿曰城東北十里首陽/山上有首陽祠一所)下有采薇士上有嘉樹林(沈約/曰夷)
(齊尚不食周粟况取之以不義者乎善曰史記曰武王/平殷伯夷叔齊恥之義不食周粟隠於首陽山采薇而)
(食之顔延年曰史記龜/䇿傳曰無蟲曰嘉林)良辰在何許凝霜霑衣衿寒風
振山岡𤣥雲起重隂(沈約曰良辰何許言世路險薄非/良辰也風霜交至凋殞非一𤣥雲)
(重隂多所壅蔽是以寄言夷齊望首陽而嘆息善曰/東征賦曰撰良辰而將行王仲宣詩曰白露沾衣)鳴
鴈飛南征鶗鴂發哀音(沈約曰此鳥鳴則芳歇也芬芳/歇矣所存者臰腐耳善曰楚辭)
(曰鴈邕邕而南逰乂曰恐鶗鴂/之先鳴使夫百草為之不芳)素質逰商聲悽愴傷我
心(沈約曰致此彫素之質由於商聲用事秋時也逰字/應作由古人字類無定也善曰禮記曰孟秋之月其)
(音商鄭𤣥曰秋/氣和則音聲調)
昔年十四五志尚好詩書(論語子曰吾十有五而志于/學杜預左氏傳注曰尚上之)
(耳/)被褐懐珠玉顔閔相與期(家語子路問於孔子曰有/人於此被褐而懐玉何如)
(孔子曰國無道可也國有道則衮冕而執玉/也顔囘已見幽通賦史記曰閔損字子騫)開軒臨四
野登髙望所思丘墓蔽山岡萬代同一時(方言曰冡大/者為丘王逸)
(楚辭注曰/小曰丘)千秋萬嵗後榮名安所之乃悟羡門子噭噭
今自蚩(沈約曰自我以前徂謝者非一雖或税駕參差/同為今日之一丘夫豈異哉故云萬代同一時)
(也若夫被褐懐玉託好詩書開軒四野昇髙永望志事/不同徂沒理一追悟羡門之輕舉方自笑耳善曰戰國)
(䇿曰楚王謂安陵君曰寡人萬嵗千秋之後誰與樂此/矣淮南子曰死有遺業生有榮名薛綜西京賦注曰安)
(焉也史記曰始皇使燕人盧生求羡門韋/昭曰古仙人也説文曰蚩笑也嗤與蚩同)
徘徊蓬池上還顧望大梁(漢書地理志曰河南開封縣/東北有蓬池或曰即宋蓬澤)
(也又陳留郡有浚/儀縣故大梁也)緑水揚洪波曠野莽茫茫(毛詩曰率/彼曠野楚)
(辭曰莽茫茫之無涯/毛萇曰茫茫廣大貌)走獸交横馳飛鳥相隨翔是時鶉
火中日月正相望(左氏傳曰晋侯伐虢公問卜偃曰吾/其濟乎對曰剋之其九月十月之交)
(乎鶉火中必是時也杜預曰夏之九月十月也尚/書曰惟二月既望孔安國曰十五日日月相望也)朔風
厲嚴寒隂氣下微霜(爾雅曰朔北方也杜預左氏傳注/曰厲猛也曽子曰隂氣騰則凝為)
(霜/)羈旅無疇匹俛仰懐哀傷(左氏傳曰陳敬仲/曰羈旅之臣也)小人計
其功君子道其常豈惜終憔悴詠言著斯章(沈約曰豈/惜終憔悴)
(葢由不應憔悴而致憔悴君子失其道也小人計其功/而通君子道其常而塞故致憔悴也因乎眺望多懷兼)
(以羈旅無匹而發此詠善曰孫卿子曰天有/常道君子有常體君子道其常小人計其功)
炎暑惟兹夏三旬將欲移(南方為火主夏火性炎上故/謂夏月為炎暑也薛君韓詩)
(章句曰惟辭也鄭𤣥/毛詩箋曰炎熱氣也)芳樹垂緑葉清雲自逶迆(淮南子/曰志厲)
(清雲楚辭曰載/雲旗之逶迆)四時更代謝日月遞差馳(孫卿子曰日/月遞照四時)
(代/御)徘徊空堂上忉怛莫我知(毛詩曰勞心忉忉又曰勞/心怛怛楚辭曰國無人兮)
(莫我/知)願覩卒歡好不見悲别離(言四時代移日月遞運/年夀將盡而人莫已知)
(恐被讒邪横遭擯斥故/云願卒歡好不見離别)
灼灼西隤日餘光照我衣(楚辭曰日杳/杳而西頽)㢠廻風吹四壁寒
鳥相因依周周尚銜羽蛩蛩亦念飢(韓子曰鳥有周周/者首重而屈尾將)
(欲飲於河則必顛乃銜羽而飲今人之所有飲不足者/不可以不索其羽矣爾雅曰西方有比肩獸焉與卭卭)
(岠虗比為卭卭岠虗齧甘草即有難卭卭/岠虗負而走其名謂之蟨郭璞曰蟨音厥)如何當路子
磬折㤀所歸豈為夸譽名憔悴使心悲(沈約曰天寒即/飛鳥走獸尚知)
(相依周周銜羽以免顛仆蛩蛩負□以羙草而當路者/知進趨不念暮歸所安為者帷夸譽名故致憔悴而心)
(悲也善曰孟子公孫丑問曰夫子當路於齊管晏之功/可復許乎綦母䆳曰當仕路也磬折已見上文吕氏春)
(秋曰古之人有不肯富貴者由重生故也非夸以名也/為其實也司馬彪莊子注曰夸虗名也鄭𤣥禮記注曰)
(名令/聞也)寧與鷰雀翔不隨黄鵠飛黄鵠逰四海中路將安
歸(沈約曰若斯人者不念已之短翮不隨燕雀為侣而/欲與黄鵠比逰黄鵠一舉冲天翺翔四海短翮追而)
(不逮將安歸乎為其計者宜與燕雀相隨不宜與黄鵠/齊舉善曰漢書息夫躬絶命辭曰𤣥雲决鬰將安歸)
獨坐空堂上誰可與歡者出門臨永路不見行車馬登
髙望九州悠悠分曠野孤鳥西北飛離獸東南下日暮
思親友晤言用自寫(毛詩曰彼羙淑姬可與/晤言鄭𤣥曰晤對也)
北里多竒舞􁀞上有微音(史記曰紂使師涓作新聲北/里之舞禮記曰桑間濮上之)
(音亡國/之音也)輕薄閒逰子俯仰乍浮沉㨗徑從狹路僶俛趣
荒滛(輕薄之軰隨俗浮況棄彼大道好從狹路不尊恬/淡競赴荒滛言可悲甚也漢司馬遷書曰從俗浮)
(沉與時/俯仰)焉見王子喬乗雲翔鄧林獨有延年術可以慰
我心(子喬離俗以輕舉全性以保真其人已逺故云焉/見其法不滅故云可慰心楚辭云譬若王喬之乗)
(雲兮載赤雲而陵太清山海經曰夸父與日競逐而渴/死其杖化為鄧林楚辭曰延年不死兮夀何所止方言)
(曰延長也毛詩曰仲山父永/懷以慰其心毛萇曰慰安也)
湛湛長江水上有楓樹林(楚辭曰湛湛江/水兮上有楓樹)臯蘭被徑路
青驪逝駸駸(臯蘭已見上文楚辭曰青􁐻結駟齊千乗/毛詩曰駕彼駟牡載驟駸駸毛萇曰駸駸)
(驟貌駸/七林切)逺望令人悲春氣感我心三楚多秀士朝雲進
荒淫(孟康漢書注曰舊名江陵為南楚吴為東楚彭城/為西楚吕氏春秋曰舜耕於厯山秀士從之髙唐)
(賦曰妾旦/為朝雲)朱華振芬芳高蔡相追尋一為黄雀哀涕下
誰能禁(戰國䇿曰莊辛諌楚王曰郢必危矣王獨不見/黄雀俯喙白粒仰栖茂樹鼓翅奮翼自以為與)
(人無争不知夫公子王孫左挾彈右攝丸以其頸為的/晝逰茂樹夕調酸醎耳黄雀其小者也蔡靈侯因是已)
(南逰高陂北陵巫山飲茹溪之流食湘波之魚左視㓜/妾右擁嬖女與之馳騁乎高蔡之中而不以國為事不)
(知夫子發受命于靈王繫已以朱絲而見之也蔡靈侯/之事其小者也君王自因是已左州侯從鄢陵與夀陵)
(君飯封禄之粟載方府之金與之馳乎雲夢之中而不/以天下國家為事不知夫穰侯方謀受命乎秦王填澠)
(池之塞内投已澠池塞之外襄王聞顔色變四體戰慄/於是乃執珪中授之封以為陽陵君延叔堅戰國䇿論)
(曰因是已因事已復有是也茹谿谿流所沃者羙好也/孔叢子賈子陽謂子思曰吾念周室將滅涕泣不禁禁)
(止/也)
　　秋懐詩一首(五言/)
　　　謝惠連
平生無志意少小嬰憂患(平生已見上文/説文曰嬰少也)如何乗苦心
矧復值秋晏(古詩曰晨風懷苦心/淮南子曰秋士哀也)皎皎天月明奕奕河
宿爛(古詩曰明月何皎皎薛君韓詩章句曰/奕奕盛貌毛詩曰子興視夜明星有爛)蕭瑟含風
蟬寥戾度雲鴈(楚辭曰秋之為氣也蕭/瑟兮草木揺落而變衰)寒商動清閨孤
燈曖幽幔(寒商秋風也楚辭曰商風肅而害之百草/育而不長王逸楚辭注曰曖曖闇昧貌)耿
介繁慮積展轉長宵半(楚辭曰獨耿介而不/隨毛詩曰展轉反側)夷險難豫
謀倚伏昧前算(夷險謂道以喻時也演連珠曰才經夷/險不為世屈淮南子曰接徑厯逺直道)
(夷險鶡冠子曰禍兮福/之所倚福兮禍之所伏)雖好相如達不同長卿慢(逹謂/通逹)
(不拘禮也嵇康高士傳司馬長卿讚曰長卿慢世越禮/自放犢鼻居市不恥其狀託疾避患蔑比卿相乃至仕)
(人超然/莫尚)頗悦鄭生偃無取白衣宦(偃謂偃仰仕也范曄/後漢書曰鄭均字仲)
(虞東平任城人也公車特徵再遷尚書後病乞骸骨拜/議郎告歸因稱病篤帝東廵過任城乃幸均舍敕賜尚)
(書禄以終身故人/號為白衣尚書)未知古人心且從性所翫賔至可命
觴朋來當染翰(秋興賦序曰染翰/操紙慨然而賦)高臺驟登踐清波時
陵亂(爾雅曰水止/絶流曰亂)頽魄不再圓傾羲無兩旦(魄月魄也/羲羲和謂)
(日/也)金石終消毁丹青蹔彫煥(張綱集曰書功/金石圖形丹青)各勉𤣥髪
歡無貽白首歎(阮籍詠懷詩曰𤣥髮發朱顔/睇眄有光華嵇康有白首賦)因歌遂成
賦聊用布親串(爾雅曰串習/也古患切)
　臨終
　　臨終詩一首(五言/)
　　　歐陽堅石(王隠晋書曰石崇外甥歐陽建渤海/人也為馮翊太守趙王倫之為征西)
　　　　(擾亂闗中建每匡正不從私欲由是有隙及/乎倫簒立勸淮南王允誅倫未行事覺倫收)
　　　　(之及母妻無少長皆行斬刑孫/盛晉陽秋曰建字堅石臨刑作)
伯陽適西戎子欲居九蠻(列仙傳曰老子西逰尹喜見/之與老子俱之流沙之西魏)
(武飲馬長城窟行曰四時隠南山/子欲適西戎論語曰子欲居九夷)苟懐四方志所在可
逰盤(左氏傳姜氏謂晋公子曰子有/四方之志尚書曰乃盤逰無度)况乃遭屯蹇顛沛
遇災患(平聲周易曰屯如邅如又曰徃蹇來連孔叢子/歌曰遂邇不復自嬰屯蹇論語子曰顛沛必於)
(是/)古人達機兆䇿馬逰近關(周易曰機者動之㣲吉之/先見者也左氏傳蘧伯玉)
(曰瑗不得聞君之出敢聞/其入遂行從近關出也)咨余冲且暗抱責守微官(孔/安)
(國尚書傳曰冲童也賈逵國語注曰暗不明也孟子曰/吾聞有官守者不得其職則去有言責者不得其言則)
(去/)潛圖宻已構成此禍福端(爾雅曰圖謀也莊子曰而/子身若槁木之枝而心若)
(死灰若是禍亦不至福亦不來禍福無有惡有人災枚/叔上吴王書曰福生有基禍生有胎傳子曰福生有兆)
(禍生無端方/言曰端緒也)恢恢六合間四海一何寛天網布紘綱投
足不獲安(老子曰天網恢恢疎而不失山海經曰地之/所載六合之間許慎淮南子注曰紘維也解)
(嘲曰欲行者/擬足而投迹)松柏隆冬瘁然後知嵗寒(孫卿子曰松柏/經冬而不彫論)
(語子曰嵗寒然後/知松柏之後彫)不渉太行險誰知斯路難(淮南子曰/何為九山)
(曰太行羊腸高誘曰太行/今上黨太行河内野王縣)真偽因事顯人情難豫觀窮
達有定分慷慨復何歎(平聲孟子曰窮則獨善其身逹/則兼善天下吕氏春秋曰百里)
(奚處虞而虞亡處秦而秦霸有/其本也其本也者定分之謂也)上負慈母恩痛酷摧心
肝(説丈曰負受貨不償然受恩不報亦謂之/負也方言曰傳云慈母怒子折葼以笞之)下顧所憐
女惻惻中心酸(鄭𤣥毛詩箋/曰顧念也)二子棄若遺念皆遘凶殘
(毛詩曰將安將/樂棄余如遺)不惜一身死惟此如循環(薛君韓詩章/句曰惟念也)
(尚書大傳曰三王之統/若循連環周則復始也)執紙五情塞揮筆涕汍瀾(文子/曰昔)
(者中黄子曰色有五色文章人有五情漢書息夫躬絶同/命辭曰涕泣流兮雚蘭瓉曰雚蘭涕泣闌干也雚與汍)
　哀傷
　　幽憤詩一首(四言責魏氏春秋曰康及吕安事為/詩自  吕安事已見思舊賦班固史)
　　　(遷述曰幽而發/憤乃思乃精)
　　　嵇叔夜
嗟余薄祜少遭不造(蔡邕書曰邕薄祜早䘮二親毛詩/曰閔予小子遭家不造鄭𤣥曰造)
(成也不造言/家道未成也)哀㷀靡識越在繦緥(左氏傳后成叔曰聞/君越在他境淮南子)
(曰成王㓜在繦緥之中張華博物志曰繦緥縷為之廣/八寸長丈二以約小兒於背上韋昭漢書注曰緥若今)
(時小兒腹衣李竒/曰緥小兒大藉也)母兄鞠育有慈無威(嵇氏譜曰康兄/喜字公穆厯徐)
(揚州刺史太僕宗正卿母孫氏毛萇詩傳/曰鞠養也毛詩曰父兮生我母兮鞠我)恃愛肆姐不
訓不師(賈逵國語注曰肆恣也説文曰姐/嬌也嬌與姐同耳姐子  豫切)爰及冠帶憑
寵自放抗心希古任其所尚(廣雅曰希庶也趙岐孟子/章句曰各崇所尚則義不)
(虧矣説文曰/尚庶幾也)託好老莊賤物貴身(嵇喜謂康長好老莊/之業恬静無欲淮南)
(子曰原道者欲一言之而悟則尊天而保真欲再言/之而通則賤物而貴身也莊子曰真者精誠之志)志
在守樸養素全真(老子曰見素抱樸少私寡欲河上公/曰抱守也薛綜東京賦注曰樸質也)
(莊子盗跖謂孔子曰子之道非可以/全真者也又曰真者精誠之志也)曰余不敏好善闇
人(謂與吕安交也孝經曰參不敏何足以知之左傳曰/吴公子札來聘見叔孫穆子曰子好善而不能擇人)
(也/)子玉之敗屢増惟塵(子玉楚大夫也左氏傳曰楚子/將圍宋使子文治兵於暌終朝)
(而畢不戮一人子玉復治兵於蒍終日而畢鞭七人貫/三人耳國老皆賀子文子文飲之酒蒍賈尚㓜後至不)
(賀子文問之對曰不知所賀子之傳政於子玉子玉之/敗子之舉也舉以敗國將何賀焉毛詩曰無將大車維)
(塵㝠㝠鄭𤣥曰喻大夫進/舉小人適自作憂患也)大人含𢎞藏垢懐恥(周易曰/含𢎞光)
(大品物咸亨左氏傳伯宗謂晋侯曰國君/含垢説文曰懐藏也杜預曰忍垢恥也)民之多僻政
不由已(毛詩曰民之多僻無自立僻鄭𤣥曰民行多邪/僻者汝君臣之過無自謂得法度論語曰為仁)
(由/已)惟此褊心顯明臧否(褊心康自謂也郭璞爾雅注曰/惟發論辭也毛詩曰惟是褊心)
(是以惟刺又曰於/乎小子未知臧否)感悟思愆怛若創痏(西京賦曰所惡/成創痏蒼頡篇)
(曰痏毆傷也方言曰怛痛也説文曰痏瘢也漢書音/義曰以杖毆擊人剥其皮膚起青黑無創者謂疻痏)欲
寡其過謗議沸騰(論語曰蘧伯玉使人於孔子孔子問/焉曰夫子何為對曰夫子欲寡其過)
(而未能也漢賈山曰古者庶人謗於/道商旅議於市毛詩曰百川沸騰)性不傷物頻致怨
憎(莊子仲尼謂顔回曰聖人處/物不傷者亦不能致傷也)昔慙栁惠今愧孫登(栁/下)
(惠已見西征賦魏氏春秋曰初康采藥於中山北見隠/者孫登康欲與之言登黙然不對踰年將去康曰先生)
(竟無言乎登乃曰子才多/識寡難乎免於今之世也)内負宿心外恧良朋(鄭𤣥禮/記注曰)
(負之言背也趙壹報羊陟書曰惟君朋叡平/其宿心爾雅曰恧慙也毛詩曰每有良朋)仰慕嚴鄭
樂道閒居(漢書曰谷口有鄭子真蜀有嚴君平皆修身/保性成帝時元舅王鳯以禮聘子真子真遂)
(不詘而終君平卜筮於成都市以為卜筮賤業而可以/惠衆日閲數人得百錢足以自養則閉肆下簾而授老)
(子年九十餘遂以其業終論語子曰/貧而樂漢書曰司馬相如稱疾閒居)與世無營神氣晏
如(蔡邕釋誨曰安貧樂賤與世無營淮南子曰古人神/氣不蕩於外漢書曰揚雄室亡儋石之儲猶晏如也)
咨予不淑嬰累多虞(毛萇詩傳曰咨嗟也毛詩曰子之/不淑云如之何左氏傳趙孟曰以)
(晋國之/多虞)匪降自天寔曰頑疎(毛詩曰下民為孽匪降自/天噂􁀨背憎職競由人)
理弊患結卒致囹圄(杜預左氏傳注曰弊壊也禮記曰者/仲春省囹圄鄭𤣥曰所以守禁繫)
(秦曰囹圄/漢曰獄)對答鄙訊縶此幽阻(言已對答之辭鄙於見/訊也張晏漢書曰訊者)
(三日復問知之與前辭同不也杜預左/氏傳注曰縶拘執也鄙俚也訊問也)實恥訟免時不
我與(論語曰陽貨曰日月逝矣嵗不我與文雖出此/而意㣲殊亦不以文害意也免或為寃非也)雖
曰義直神辱志沮(毛萇詩傳曰沮/壊也才與切)澡身滄浪豈云能補
(孟子孺子歌曰滄浪之水清兮可以濯我纓滄浪之水/濁兮可以濯我足孔子曰小子聽之清斯濯纓濁斯濯)
(足矣自取之也劉歆答父/書曰誠思拾遺冀以云補)嗈嗈鳴雁奮翼北逰順時而
動得意㤀憂(毛詩曰雝雝鳴雁管子桓公曰夫鴻鵠有/時而南有時而北又曰鴻鵠秋南而不失)
(時/)嗟我憤歎曽莫能儔(毛詩曰嗟我懐人説文/曰曾辭之舒也儔等也)事與願
違遘兹淹留(淹留謂四縶而留也/爾雅曰淹留久也)窮達有命亦又何求
(王命論曰窮達有命吉凶/由人毛詩曰謂我何求)古人有言善莫近名(莊子曰/為善莫)
(近名為惡莫近刑司馬彪曰勿修名也被褐懐玉穢惡/其身以無陋於形也郭象曰㤀善惡而居中任萬物之)
(自為/也)奉時恭黙咎悔不生(尚書曰恭黙思道周易曰悔/吝者憂虞之象也曽子曰懽)
(欣忠信咎故不/生可為孝矣)萬石周慎安親保榮(漢書曰萬石君奮/長子建為郎中令)
(建老白首萬石君尚無恙毎五日洗沐歸謁親建為郎/中令奏事事下建自讀之驚恐曰書馬者與尾而五今)
(乃四不足一獲譴死矣其為謹慎雖他皆如此論語摘/輔像識曰曽子未甞不問安親之道也孔安國尚書注)
(曰周/至也)世務紛紜祗攪予情(漢書曰嚴安徐樂上書言世/務毛詩曰祗攪我心攬亂也)
(祗適/也)安樂必誡乃終利貞(家語金人銘曰安樂必戒無/行所悔王肅曰雖處安樂必)
(警戒也周易曰/乾元亨利貞)煌煌靈芝一年三秀(西京賦曰擢靈芝/之朱柯楚辭曰采)
(三秀於山間王逸/曰三秀謂芝草也)予獨何為有志不就(楚辭曰云有志/而無謗爾雅曰)
(就成/也)懲難思復心焉内疚(潘元茂九錫文曰懲難念功/毛詩曰既徃既來我心永疚)
(疚病/也)庶朂將來無馨無臭(爾雅曰朂勉也毛詩曰/上天之載無聲無臭)采薇
山阿散髪巖岫(采薇已見上文琴操許由曰散髪優逰/所以安已不懼也范曄後漢書曰袁閎)
(散髮/絶世)永嘯長吟頤性養夀(杜篤連珠曰能離光明之顯/長吟永嘯爾雅曰頤養也東)
(方朔非有先生論曰故養性受命之士莫肯/進禮記曰百年曰期頤鄭𤣥曰頤猶養也)
　　七哀詩一首(五言/)
　　　曹子建(贈答子建在仲宣之/後而此在前誤也)
明月照髙樓流光正徘徊(夫皎月流輝輪無輟照以其/餘光未沒似若徘徊前覺以)
(為文外傍情/斯言當矣)上有愁思婦悲歎有餘哀(古詩曰慷/慨有餘哀)借問
歎者誰言是客子妻君行踰十年孤妾常獨棲君若清
路塵妾若濁水泥(漢書民歌曰涇水/一石其泥數斗)浮沉各異勢㑹合
何時諧(爾雅曰/諧和也)願為西南風長逝入君懐(古詩曰從風/入君懐四坐)
(莫不/歎)君懐良不開賤妾當何依(史記􁐻姬曰以賤/妾之故廢嫡立庶)
　　七哀詩二首(五言/)
　　　王仲宣
西京亂無象豺虎方遘患(左氏傳晋侯問於士弱曰吾/聞之宋災於是乎知有天道)
(可必乎對曰國亂無象不可知也班固漢書張耳陳餘/述曰據□争權還為豺虎遘與構同古字通也道經曰)
(執大象天下徃河上公注曰執守也象道/也聖人守大道則天下萬民移心歸徃也)復棄中國去
遠身適荆蠻(荆蠻已見登樓賦毛詩曰蠢爾/蠻荆毛萇曰蠻荆荆州之蠻也)親戚對我
悲朋友相追攀出門無所見白骨蔽平原路有飢婦人
抱子棄草間顧聞號泣聲揮涕獨不還(言㢠廻顧雖聞其/子號泣之聲但)
(知揮涕獨去不復還視也家語曰文伯卒敬姜曰二/三婦無揮涕王肅曰揮涕不哭揮涕以手揮之也)未
知身死處何能兩相完(此婦人之辭也/説文曰完全也)驅馬棄之去不
忍聽此言南登霸陵岸廻首望長安(漢書曰文/帝𦵏霸陵)悟彼下
泉人喟然傷心肝(毛詩序曰下泉思治也/曹人思明王賢伯也)
荆蠻非我鄉何為久滯淫(國語曰底著滯淫/賈逵曰淫久也)方舟溯大
江日暮愁我心(爾雅曰大夫方舟郭璞曰併兩/船也爾雅曰逆流而上曰溯流)山㟠有
餘映巖阿増重隂(通俗文曰/日隂曰映)狐狸馳赴穴飛鳥翔故林
(皆言不忘本也文子曰鳥飛之鄉依其所/主也楚辭曰鳥飛之故鄉狐死必守丘)流波激清響
猴猿臨岸吟迅風拂裳袂白露霑衣衿(楚辭曰擊迅風/於清凉禮記曰)
(孟秋之月白露降説苑/曰孺子不覺露之沾衣)獨夜不能寐攝衣起撫琴(漢書/曰沛)
(公起攝衣延酈食其也/韓子曰師涓静坐撫琴)絲桐感人情為我發悲音(史記/曰騶)
(忌以鼓瑟見齊威王王曰夫/治國家何為絲桐之間也)羈旅無終極憂思壯難任
(羈旅已/見上文)
　　七哀詩二首(五言/)
　　　張孟陽(臧榮緒晉書曰張載字孟陽武邑人也有/才華起家拜著作佐郎稍遷領著作遂)
　　　　(稱疾抽簪告/歸卒於家)
北芒何壘壘髙陵有四五(廣雅曰壘重也古樂府詩曰/還望故鄉欝何壘壘北芒山)
(名也壘壘塚/相次之貌)借問誰家墳皆云漢世主恭文遥相望原
陵欝膴膴(范曄後漢書曰𦵏孝安皇帝於恭陵又曰𦵏/文帝於文陵又曰𦵏光武皇帝於原陵毛萇)
(曰膴膴/肥美也)季世䘮亂起賊盗如豺虎(左氏傳曰叔向曰齊/其何如晏子曰此季)
(世也韋昭國語注曰季/末也豺虎已見上文)毁壤過一坏便房啓幽户(一坏/喻少)
(也漢書張釋之曰假令愚人取長陵一/坏土何如漢書注曰便房冢壙中室也)珠柙離玉體珍
寳見剽虜(魏文帝典論曰䘮亂以來漢氏諸陵無不發/掘至乃燒取玉柙金鏤體骨并盡西京雜記)
(曰漢帝及王侯送死皆珠襦玉匣玉匣形如鎧甲連以/金鏤枚乗七發曰太子玉體不安説文曰剽劫人也又)
(虜獲也漢書注曰虜與/鹵同如淳曰鹵鈔掠也)園寢化為墟周墉無遺堵(漢書/曰自)
(高祖下至宣帝各自居陵傍立廟又園中各有寢便殿/又曰自貢禹建迭毁之議遂毁惠景廟及太上寢園廢)
(而為墟爾雅曰墻謂之墉毛萇/詩傳曰一丈為板五板為堵)蒙籠荆棘生蹊逕登童
𥪡狐兔窟其中蕪穢不及掃(關中記曰漢諸陵守衛掃/除廣雅曰掃除也餘見下)
(注掃蘇/老切)頽隴並墾發萌𨽻營農圃(蒼頡篇曰墾耕也毛/詩曰駿發爾私鄭𤣥)
(曰駿疾也發伐也疾耕發其私田也司馬相/如上林賦曰地可墾闢悉為農郊以贍萌𨽻)昔為萬乗
君今為丘山土(漢書曰天子畿方千里兵車萬乗故稱/萬乗之主方言曰冢大者為丘淮南子)
(曰吾死也有/一棺之土)感彼雍門言悽愴哀今古(梪子新論曰雍/門周以琴見孟)
(嘗君曰臣竊悲千秋萬嵗後墳墓生荆棘狐兔穴其中/樵兒牧𥪡躑躅而歌其上行人見之悽愴孟甞君之尊)
(貴如何成此乎孟甞君/喟然歎息淚下承睫)
秋風吐商氣蕭瑟掃前林(王逸楚辭注曰商風西風也/秋氣起則西風急疾鸚鵡賦)
(曰凉風/蕭瑟)陽鳥收和響寒蟬無餘音(陽鳥春鳥也禮記曰/孟秋寒蟬應隂而鳴)
(則天凉故謂之寒蟬楚/辭曰蟬寂寞而無聲)白露中夜結木落柯條森(吕氏/春秋)
(曰秋氣至/則草木落)朱光馳北陸浮景忽西沉(朱光日也楚辭曰/陽杲杲其朱光續)
(漢書云日行北陸謂之冬杜預左氏傳注曰陸道/也孔安國尚書注曰浮行也説文曰景日光也)顧望
無所見惟覩松柏隂(松柏丘墓/已見上文)肅肅高桐枝翩翻栖孤
禽(禮記曰草木皆肅鄭𤣥/曰肅謂枝葉縮栗也)仰聽離鴻鳴俯聞蜻蛚吟(易/通)
(卦驗曰立秋蜻蛚鳴蔡邕月令章句曰蟋蟀蟲名/俗謂之蜻蛚蟋蟀吟已見上文注蜻音精蛚音列)哀人
易感傷觸物増悲心(秦嘉答婦詩曰/哀人易感傷)丘隴日已逺纒綿
彌思深(古詩曰相去日已逺張升與任/彦堅書曰纒綿恩好庶蹈高蹤)憂來令髪白誰
云愁可任(古詩曰座中何人誰不懷憂令我/白頭登樓賦曰誰憂思之可任)徘徊向長
風淚下霑衣衿(楚辭曰愬長風以徘徊又曰向長/風而舒情又曰泣歔欷而沾襟)
　　悼亡詩三首(五言𤣥風俗通曰慎終悼/亡鄭  詩箋曰悼傷也)
　　　潘安仁
荏苒冬春謝寒暑忽流易(荏苒猶漸也冉冉嵗月流貌/也王逸楚辭注曰謝去也列)
(子曰寒/暑易節)之子歸窮泉重壤永幽隔(之子謂妻也毛詩曰/之子于歸百兩御之)
(琴賦曰披重/壤以誕載)私懐誰克從淹留亦何益(神女賦曰情獨/私懷誰者可語)
(説文曰懷念思也楚/辭曰倚躊躇以淹留)僶俛恭朝命廻心反初役(毛詩曰/僶俛從)
(事不敢告勞役謂所任也/王充論衡曰充罷州役)望廬思其人入室想所厯(家/語)
(孔子曰思其人愛其/樹説文曰厯過也)帷屏無髣髴翰墨有餘迹(廣雅曰/帷帳也)
(聲類作幃説文曰彷彿相似見不/諦也歸田賦曰揮翰墨以奮藻)流芳未及歇遺挂猶
在壁(洛神賦曰歩蘅薄而/流芳廣雅曰挂戀也)悵怳如或存周遑忡驚惕(王/逸)
(楚辭注曰/怳失意也)如彼翰林鳥雙栖一朝隻(曹植善哉行曰如/彼翰鳥或飛戾天)
(王弼周易注曰翰鳥飛也曹植種/葛篇曰下有交頸禽即雙栖禽也)如彼逰川魚比目中
路析(爾雅曰東方有比/目魚焉不比不行)春風縁隟來晨霤承檐滴(説文/曰霤)
(屋承/水也)寢息何時㤀沉憂日盈積(宋玉笛賦曰武/毅發沉憂結)庶幾有
時衰莊缶猶可擊(郭璞爾雅注曰庶幾徼幸也莊子妻/死惠子吊之方箕踞鼔盆而歌惠子)
(曰與人居長子老身死不哭亦足矣又鼔盆而歌不已/甚乎莊子曰不然是其始死也我獨何能無慨察其始)
(而本無生非徒無生而本無氣人見偃然寢於巨/室而我噭噭隨而哭之自以為不通乎命故止)
皎皎窻中月照我室南端(室南端室/之南正門)清商應秋至溽暑
隨節闌(秋風為商已見上文禮記曰季夏土潤溽暑/文頴漢書注曰闌希也説文曰溽暑濕署也)凜
凛凉風升始覺夏衾單(古詩曰凉嵗云暮毛/萇詩傳曰衾被也)豈曰無重
纊誰與同嵗寒(毛詩曰豈曰無衣與子同袍/孔安國尚書傳曰纊細綿也)嵗寒無與
同朗月何朧朧(毛詩曰叔兮伯兮靡所與/同埤蒼曰膧朧欲明也)展轉盻枕蓆
長簟竟牀空(展轉已/見上文)牀空委清塵室虚來悲風(莊子曰/空穴來)
(風司馬彪曰門户孔空風善/從之古詩曰白楊多悲風)獨無李氏靈髴髴覩爾容
(桓子新論曰武帝所幸李夫人死方士李少君言能致/其神乃夜設燭張幄令帝居他帳遥見好女似夫人之)
(狀還帳/坐也)撫衿長歎息不覺涕霑胸(漢書公孫玃曰累撫/衿魏武帝苦寒行曰)
(延頸長歎息魏文帝歌/行曰不覺淚下霑衣裳)霑胸安能已悲懐從中起(史記/曰文)
(帝意慘悽悲懷魏武帝/短行歌曰憂從中來)寢興目存形遺音猶在耳(毛詩/曰言)
(念君子載寢載興禮記曰色不㤀乎目楊修傷天賦曰/悲體貎之潛翳兮目常存乎遺形左氏傳晋穆羸曰今)
(君雖終言/猶在耳)上慙東門吴下愧蒙莊子(列子曰魏有東門/吴者死子而不憂)
(莊子蒙人故/云蒙莊子)賦詩欲言志此志難具紀(尚書曰詩言志/賈逵國語注曰)
(紀猶/録也)命也可奈何長戚自令鄙(魚豢典畧趙岐卒歌曰/有志無時命也柰何論)
(語曰小人長戚戚長笛/賦曰長戚之士能閒居)
曜靈運天機四節代遷逝(楚辭曰角宿未旦曜靈焉藏/廣雅曰曜靈日也陳琳栁賦)
(曰天機之運旋夫何逝之速也莊子天運/篇曰天其運乎郭子𤣥曰不運而自行也)淒淒朝露凝
烈烈夕風厲(毛詩曰秋日淒淒又曰/冬日烈烈飄風發發)奈何悼淑儷儀容
永潛翳(左氏傳施氏婦曰已不能庇其伉儷杜預曰儷/偶也魏太祖祭橋𤣥文曰幽靈潛翳邈哉𬗟矣)
念此如昨日誰知巳卒嵗(蒼頡篇曰昨隔日也毛詩/曰無衣無褐何以卒嵗)改
服從朝政哀心守私制茵幬張故房朔望臨爾祭(鄭𤣥/禮記)
(注曰茵褥也毛詩/箋曰幬床帳也)爾祭詎幾時朔望忽復盡衾裳一毁
撤千載不復引(爾雅曰/引陳也)亹亹朞月周戚戚彌相愍(楚辭/曰時)
(亹亹而過中又曰/居戚戚而不解)悲懷感物來泣涕應情隕(感物已見/上文毛詩)
(曰涕既/隕之)駕言陟東阜望墳思紆軫(毛詩曰駕言出逰又/楚辭曰鬱結紆軫兮)
(離愍而/長鞠)徘徊墟墓間欲去復不忍(禮記周酆曰墟墓之/間未施哀於民而民)
(哀/)徘徊不忍去徙倚歩踟蹰(毛詩序曰彷徨不忍去/楚辭曰步徙倚而遥思)落
葉委埏側枯荄帶墳隅(聲類曰埏墓𡑞也/方言曰荄根也)孤魂獨煢煢
安知靈與無(曹子建贈白馬王彪詩曰孤魂翔/故城楚辭曰魂焭焭兮不遑寐)投心遵
朝命揮涕强就車(揮涕已/見上文)誰謂帝宮逺路極悲有餘(毛/詩)
(曰誰謂宋逺莊子曰知反帝宫禮記子路曰吾聞諸夫/子喪禮與其哀不足而禮有餘也不若禮不足而哀有)
(餘/也)
　　廬陵王墓下作一首(五言未宋武帝子義真封廬/陵王  之藩而高祖崩廬陵)
　　　(聰敏好文常與靈運周旋屬少帝失徳朝廷謀/廢立之事次在廬陵言廬陵輕訬不任主社稷)
　　　(因其與少帝不恊徐羡之等奏廢廬陵為庶人/徙新安郡羡之使使殺廬陵也後有讒靈運欲)
　　　(立廬陵王遂遷出之後知其無罪追還至曲阿/過丹陽文帝問曰自南行來何所制作對曰過)
　　　(廬陵王墓/下作一篇)
　　　謝靈運
曉月發雲陽落日次朱方(越絶書曲阿為雲陽縣左氏/傳曰吴伐楚以報朱方之役)
(杜預曰朱方吴也吴地/記曰吴改朱方曰丹徒)含悽泛廣川灑淚眺連崗(史記/曰春)
(申君曰廣川大水山林谿谷楚辭曰還顧高丘泣/如灑青烏子汲冢書曰天子𦵏高山諸侯𦵏連崗)眷言
懐君子沉痛結中腸(毛詩曰眷言顧之阮籍/詠懷詩曰容好結中腸)道消結憤
懣運開申悲涼(道消少帝之日運開文帝之初也沈約/宋書曰少帝諱義符武帝長子即位為)
(邢安㤗所害周易否卦曰小人道長君子道消白虎通/曰天子崩赴諸侯何縁臣子哀痛憤懣無能不告諸侯)
(者也春秋説題辭曰天子崩黎庶/殞涕海内悲涼宋均曰涼愁也)神期恒若存徳音初
不㤀(家語曰今之言五帝三王者威靈若存王肅曰其/威與明靈常若存也毛詩曰彼美孟姜徳音不㤀)
徂謝易永久松柏森已行(尚書曰帝乃徂落毛詩曰我/行永久曹植寡婦詩曰高墳)
(鬱兮巍巍松/柏森兮成行)延州協心許楚老惜蘭芳(新序曰延陵季/子將西聘晋帶)
(寶劍以過徐君徐君不言而色欲之季子為有上國之/事未獻也然心許之矣使於晋顧反見徐君死於是以)
(劍帶徐君墓樹而去漢書曰龔勝者楚人也字君賓勝/卒一老父來吊其哭甚哀既而曰嗟乎薰以香自燒膏)
(以明自銷龔先生竟夭夭年非吾徒也遂趍而出/莫知其誰徐州先賢傳曰楚老者彭城之隠人也)解劍
竟何及撫墳徒自傷(解劒已見上注潘岳虞茂春誄曰/姨撫墳兮告辭皆莫能兮仰視顧)
(愷之拜宣武墓詩曰逺/念羡昔存撫墳哀今亡)平生疑若人通蔽互相妨(若人/謂延)
(州及楚老也令徳高逺是通也解劒撫墳是蔽也論語/子謂子賤曰君子哉若人桓子新論曰漢高祖建立鴻)
(基侔功湯武及身病得良醫弗用專委婦人/歸之天命亦以誤矣此必通人而蔽者也)理感深情
慟定非識所將(言已往日疑彼三人迨乎今辰已亦復/耳斯則理感既深情便悲慟定非心識)
(之所能行也王隠晋書曰荀粲與傳嘏善夏侯𤣥亦親/常調嘏𤣥曰子等在世業間功名𤣥必勝我識減我耳)
(嘏難曰能成功名者識也天下孰有本不足而末有餘/者粲曰功名局之所奬然則志自一物耳固非識之所)
(獨齊我以能役子等為貴未能齊/子所為也毛萇詩傳曰將行也)脆促良可哀夭枉特
兼常(莊子曰其生也桑脆其死也也/枯槁趙岐孟子章句曰良甚)一隨往化滅安用空
名揚(莊子曰已化而生又化而/死孝經曰揚名於後世)舉聲泣已灑長歎不成
章(孟子曰君子之志於/道也不成章不達)
　　拜陵廟作一首(五言常沈約宋書曰漢儀上陵嵗/以為  魏無定制江左元帝崩後)
　　　(諸侯始有謁陵辭陵事蓋率情而舉非京洛之舊/自元嘉以來每正月輿駕必謁初寧陵復漢儀)
　　　顔延年
周徳恭明祀漢道尊光靈(周書曰冬助王恭明祀東觀/漢記上賜東平王蒼書曰今)
(送光烈皇后衣一篋今魯國孔氏尚有/仲尼車輿冠履明徳盛者光靈逺也)哀敬隆祖廟崇
樹加園塋(漢書房中歌曰乃立祖廟敬明/尊親如淳漢書注曰塋墓田也)逮事休命始
投迹階王庭(休命始高祖之初也禮記曰逮事父母尚/書曰陣于商郊俟天休命莊子曰多物將)
(徃投迹者衆周易/曰夫揚于王庭)陪厠廻天顧朝讌流聖情(毛詩曰不/明爾德時)
(無背無側爾徳不明時無陪無/卿鄭𤣥毛詩箋曰廻首曰顧)早服身義重晩達生戒
輕(服服事也早服恩淺也故以存身之義為重也達宦/達也晩達恩厚故以養生之戒為輕也王逸晋書孔)
(坦上表曰士死/如遇恩令命輕)否來王澤竭泰徃人悔形(否來泰徃少/帝之時也否)
(泰易二卦名言王之徳澤既竭人之悔吝形見班固西/都賦序曰王澤竭而詩不作周易曰悔吝者憂虞之象)
(也列子曰公孫朝不知世道之安危人理之悔吝周易/曰否之匪人不利君子貞又曰泰君子道長小人道消)
敕躬慙積素復與昌運并(孝經鈎命決曰敕躬未濟汲/汲孶孳者四子講德論曰非)
(有積素累舊之懽春秋孔演圖曰帝當/㑹昌成封岱宗宋均曰應㑹之期耳)恩合非漸漬榮
㑹在逢迎(論語紏滑䜟曰漸漬以道廢消乃行戰國/䇿曰田光造燕太子跪而逢迎却行為道)夙
御嚴清制朝駕守禁城束紳入西寢伏軫出東坰(紳大/帶也)
(論語子曰赤也束帶立於朝西寢廟在西/也莊子曰宣尼伏軾而嘆東坰陵所在也)衣冠終㝠漠
陵色轉蔥青(漢書曰自高祖以下各自居陵傍立廟月/一逰衣冠吊魏武文曰悼繐帳之㝠漠漢)
(書景帝紀曰作陽陵張晏曰景帝作/夀陵起邑南都賦曰章陵欝以青蔥)松風遵路急山煙
冐壠生(説文曰冒覆也方言曰/秦晋之問塚謂之壠)皇心憑容物民思被歌
聲(皇心謂文帝也司馬彪續漢書曰根車旋載容依被/歌聲班固漢書贊曰元帝自度曲放歌應劭曰持新)
(曲以為歌聲也然此言人/之思慕被在歌謳之聲)萬紀載絃吹千載託旒旌(漢/書)
(詔曰制禮作樂各有由歌者所以發徳也又曰聖王已/沒鐘鼓管絃之聲未衰儀禮士喪禮曰為銘各以其物)
(鄭𤣥曰銘明旌也以死者不可别故以其旗/識之以别貴賤故云表徳也天子各有建也)未殊帝世
逺已同淪化萌(言帝威靈若存故未殊其逺而已質/雖存其神已謝改同乎淪化之萌也)幼
壯困孤介未暮謝幽貞(漢書音義臣瓚曰介特/也周易曰幽人貞吉)發軌喪
夷易歸軫慎﨑傾(以車之行喻已之仕也發軌弱冠也/王武子答何劭詩曰計終收遐致發)
(軌將先起封禪書曰軌迹夷易易遵也/歸軫暮年也楚辭曰覩軫丘兮﨑傾)
　　同謝諮議銅雀臺詩一首(五言曰集曰謝諮議璟/魏志  建安十五年冬)
　　　(作銅雀臺魏武遺令曰吾伎人皆著銅雀臺於/臺上施六尺床繐帳朝晡上脯構之屬月朔十)
　　　(五日輒向帳作伎汝等時時/登銅雀臺望吾西陵墓田)
　　　謝𤣥暉
繐帷飄井幹罇酒若平生(鄭𤣥禮記注曰凡布細而疎/者謂之繐今南陽有鄧繐淮)
(南子曰太構架興宫室有雞栖井幹許慎曰皆屋構/飭也司馬彪莊子注曰幹井欄然井幹臺之通稱也)鬱
鬱西陵樹詎聞歌吹聲(不敢指斥故/以樹言之也)芳襟染淚迹嬋媛
空復情(楚辭曰心嬋媛而傷懷/兮王逸曰嬋媛牽引也)玉座猶寂寞況乃妾身
輕(易是謀類曰假威出座玉床鄭𤣥曰坐玉/床處天之位也寡婦賦曰懼身輕而施重)
　　出郡傳舍哭范僕射一首(五言年劉璠梁典曰天/監二  僕射范雲卒任)
　　　(昉自義興貽沈約書曰永念平生忽為疇昔然/此郡謂義興也劉熙釋名曰傳舍言也使人所)
　　　(止息而去後人復來轉相傳也風/俗通曰諸有傳信乃得舍於傳也)
　　　任彦昇(劉璠梁典曰任昉字彦昇樂安人年四/嵗誦詩數十篇十六舉秀才第一辭章)
　　　　(之羙冠絶當時為寜/朔將軍新安太守卒)
平生禮數絶式瞻在國楨(國楨謂范雲也左氏傳曰名/位不同禮亦異數女史曰式)
(瞻清懿毛詩曰思皇多士生此王國王/國克生惟周之楨毛萇詩傳曰楨幹也)一朝萬化盡猶
我故人情(莊子曰若人之形者萬化而未始有極也/史記范雎謂湏賈曰戀戀有故人之意)待
時屬興運王佐俟民英(易曰君子藏器於身待時而動/班固漢書曰劉向稱董仲舒有)
(王佐之才也袁子正書曰立徳蹈/禮謂之英子産季札人之英也)結歡三十載生死一
交情(左氏傳曰楚子使椒舉如晋曰寡君願結歡於二/三君史記太史公云下邽翟公曰一死一生乃知)
(交/情)擕手遁衰孽接景事休明(衰孽齊東昏侯也休明梁/武帝也班固漢書述曰擕)
(手遯於秦鄭𤣥毛詩箋曰孽支庶也抱朴子曰擕/手而逰接景而處左氏傳曰王孫滿曰徳之休明)運阻
衡言革時泰玉階平(曽子曰天下有道則君子訢然以/交同天下無道則衡言不革孔安)
(國尚書曰衡平也言平常之言也彼言不革此/言革言亂之甚也長楊賦曰玉衡正而泰階平)濬冲得
茂彦夫子值狂生(傳暢讚曰王戎字濬冲戎為選官時/江夏李重字茂曽汝南李毅字茂彦)
(重以清尚毅淹而通二人操異俱處要職戎以識㑹待/之各得其用夫子謂范雲狂生昉自謂也梁典曰范雲)
(為吏部尚書又曰昉為東廡侍郎淮南子曰臺無所鑒/謂之狂生高誘曰□持也所鑒者𤣥徳故為狂生□古)
(握字也漢書曰酈食/其人皆謂之狂生)伊人有涇渭非余揚濁清(伊人謂/范雲也)
(綜核人物涇渭殊流非余狂生能揚清激濁毛詩曰涇/以渭濁湜湜其沚孫綽曰涇渭殊流雅鄭異調曹子建)
(貽丁儀詩曰/涇渭揚濁清)將乖不忍别欲以遣離情(言將乖之初不/忍便訣欲留少)
(頃以遣離/曠之情也)不忍一辰意千齡萬恨生(言昔日將乖不忍/一辰之意況今千)
(齡永隔萬恨俱生者乎毛萇詩傳曰辰時也應璩/與許子後書曰前别倉卒情意不悉追懷萬恨)已矣
平生事詠歌盈篋笥(新序孫叔敖曰筐篋之/橐簡書説文曰篋笥也)兼復相嘲
謔常與虚舟值(蒼頡篇曰啁調也字書曰嘲亦啁也毛/詩曰善戯謔兮莊子曰方舟而濟於河)
(有虚舟來觸舟雖有/褊心之人不怒也)何時見范侯還敘平生意與子别
幾辰經塗不盈旬(左氏傳曰日月之㑹是謂辰/以子丑配甲乙也經猶厯也)弗覩朱
顔改徒想平生人(楚辭曰美人既醉朱顔􁊭/又曰容則秀雅雅朱顔)寧知安歌
日非君撤瑟晨(楚辭曰猶憤積而哀娱兮翔江州而安有/歌王逸曰安息歌今自寛慰也儀禮曰)
(疾病者齊/撤琴瑟)已矣余何歎輟舂哀國均(史記趙良謂商鞅/曰五羖大夫死秦)
(國男女流涕舂者不相杵毛詩曰尹氏太史維/周之氐兼國之均四方是維毛萇曰均平也)
　贈答上
　　贈蔡子篤詩一首(四言子晋官名曰蔡/睦字  篤為尚書)
　　　王仲宣
翼翼飛鸞載飛載東(翼翼飛貌也鸞喻子篤也楚辭曰/高翺翔之翼翼毛詩曰載飛載鳴)
我友云徂言戾舊邦(蔡氏譜曰睦濟陽人毛詩曰/我友敬矣又曰周雖舊邦)舫舟
翩翩以泝大江(楚辭曰將舫舟而/下流舫與方同)蔚矣荒塗時行靡通
(董仲舒士不遇賦/曰懼荒塗而難踐)慨我懷慕君子所同(毛詩曰慨我寤/歎封禪書曰懷)
(而慕/思也)悠悠世路亂離多阻(毛詩曰悠悠南行/又曰亂離瘼矣)濟岱江衡
邈焉異處(濟岱近兗州子篤所徃江/衡近荆州仲宣所居也)風流雲散一别如
雨(鸚鵡賦曰何今日以雨絶陳琳檄吴將校/曰雨絶於天然諸人同有此言未詳其始)人生實難
願其弗與(張奐與崔子書曰人/生實難所務非此)瞻望遐路允企伊佇(毛/詩)
(曰瞻望弗及佇立以泣又曰跂予望之/鄭𤣥曰跂足可以望見之跂與企同)烈烈冬日肅肅
淒風(毛詩曰冬日烈烈左氏/傳申豐曰春無淒風)潛鱗在淵歸雁載軒(魚雁/言時)
(候也毛詩曰魚潛在淵鄭𤣥曰寒則逃於淵史記/曰楚人有好以弱弓微繳加歸雁之上軒飛貎)苟非
鴻鵰孰能飛翻(因所見而言之毛詩曰匪鶉匪/鳶翰飛戾天毛萇注曰鶉鵰也)雖則進
慕予思罔宣(法言曰夫進也者進於道慕/於徳尚書曰予思日孜孜)瞻望東路慘
愴増歎率彼江流爰逝靡期(毛詩曰率/彼淮浦)君子信誓不遷
于時(毛詩曰言笑晏/晏信誓旦旦)及子同寮生死固之(左氏傳曰先/薎之使也荀)
(林父止之曰同官為寮/吾甞同寮敢不盡心乎)何以贈行言授斯詩(晏子春秋/曰曾子將)
(行晏子送曰嬰聞贈人以財不若以言請以言乎夫蘭/本三年成而湛之以酒則君子不近湛之鹿醢貨以匹)
(馬願子尅/求所湛)中心孔悼涕淚漣洏(毛詩曰中心是悼周易/曰泣血漣如杜預左氏)
(傳注曰而/語助也)嗟爾君子如何勿思(毛詩曰君子行/役如之何勿思)
　　贈士孫文始一首(四言子三輔决録趙岐注曰士/孫孺  名萌字文始少有才學)
　　　(年十五能屬文初董卓誅也父瑞知王允必敗/京師不可居乃命萌將家屬至荆州依劉表去)
　　　(無幾果為李傕等所殺及天子都許昌追論誅/董卓之功封萌為澹津亭侯與山陽王粲善萌)
　　　(當就國粲等各作詩以/贈萌於今詩猶存也)
　　　王仲宣
天降喪亂靡國不夷(毛詩曰天降喪亂滅我立王又曰/亂生不夷靡國不冺廣雅曰夷滅)
(也/)我暨我友自彼京師(爾雅曰暨與也毛/詩曰自彼氐羌)宗守盪失越
用遁違(杜預左氏傳注曰越逺也鄭𤣥禮記注/曰遁逃也孔安國尚書注曰違避也)遷于荆
楚在漳之湄(山海經曰荆山漳水出/焉毛詩曰居河之湄)在漳之湄亦克晏
處(劉歆七略曰晏/處從容觀詩書)和通箎塤比徳車輔(毛詩曰伯氏吹/塤仲氏吹箎毛)
(萇云土曰塤竹曰箎鄭𤣥曰其相應和如塤箎左氏傳/曰宫之竒曰諺所謂輔車相依唇亡齒寒其虞虢之謂)
(乎/)既度禮儀卒獲笑語(毛詩曰獻酬交錯禮/儀卒度笑語卒獲)庶茲永日
無諐厥緒(毛詩曰且以喜樂且以/永日尚書曰荒墜厥緒)雖曰無諐時不我已
(鄭𤣥毛詩箋/曰已與也)同心離事乃有逝止(張衡怨詩曰同心/離居絶我中腸)横
此大江淹彼南汜(楚辭曰横大江兮揚靈王逸曰横度/大江揚已精誠也毛詩曰江有汜之)
(子歸不/我已)我思弗及載坐載起(毛詩曰瞻望弗及張衡怨/詩曰我聞其聲載坐載起)
惟彼南汜君子居之(論語曰君子居/之何陋之有)悠悠我心薄言慕
之(毛詩曰青青子衿悠悠我心/又曰采采芣苡薄言采之)人亦有言靡日不思(毛/詩)
(曰人亦有言靡哲不愚又/曰有懷于衛靡日不思)矧伊嬿婉胡不悽而(毛詩曰/矧伊人)
(矣又曰人無兄/弟胡不比焉)晨風夕逝託與之期(毛萇詩傳注曰晨/風鸇也楚辭曰因)
(歸鳥而致詞𦍑/詞髙而難當)瞻仰王室慨其永歎(毛詩曰瞻仰昊天/尚書曰以蕃王室)
(毛詩曰慨其歎矣又曰/我思肥泉茲之永歎)良人在外誰佐天官(毛詩曰維/此良人弗)
(求弗廸尚書曰天工人其代之孔安國/曰人代天理官不以天官私非其材)四國方阻俾爾
歸蕃爾之歸蕃作式下國(毛詩曰四國于蕃又曰俾爾/多益尚書曰世世享徳萬邦)
(作式鄭𤣥毛詩箋曰式/法也毛詩曰命于下國)無曰蠻裔不䖍汝徳(賈逵國語/注曰䖍敬)
(也/)慎爾所之率由嘉則(毛詩曰慎爾出話又曰不愆不/㤀率由舊章又曰仲山甫之徳)
(柔嘉/維則)龍雖勿用志亦靡忒(周易曰潛龍勿用陽在下/也鄭𤣥毛詩箋云忒差也)悠
悠澹澧鬱彼唐林(荆州圖曰漢夀縣城南一百歩有澹/水出縣西陽山又曰澧陽縣葢即澧)
(水為名也在郡西南接澧水晋書曰天門有零陽縣南/平郡有作唐縣盛𢎞之荆州記曰零陽東接作唐然此)
(三縣連延相接唐/林即唐地之林也)雖則同域邈其逈深(爾雅曰/逈逺也)白駒
逺志古人所箴允矣君子不遐厥心既徃既來無宻爾
音(毛詩曰皎皎白駒在彼空谷生芻一東其人如玉/無金玉爾音而有遐心又曰允矣君子展也大成)
　　贈文叔良一首(四言陽干寳摉神記曰文穎字叔/良南  人繁欽集又云為荆州從)
　　　(事文叔良作移零陵文而粲集又有贈叔良詩/獻帝初平中王粲倚荆州劉表然叔良之為從)
　　　(事葢事劉表也詳其詩/意似聘蜀結好劉璋也)
　　　王仲宣
翩翩者鴻率彼江濵(毛詩曰翩翩者鵻説/文曰翩翩飛疾貌)君子于征爰
聘西隣(毛詩曰之子于/征西隣謂蜀也)臨此洪渚伊思梁岷(楚辭曰伊/思兮往古)
爾行孔邈如何勿勤君子敬始慎爾所主(老子曰慎終/如始則無敗)
(事孟子曰吾聞之觀近臣以其所為主觀逺臣以其所/主趙岐曰近臣當為逺方來賢者為主逺臣而至主於)
(在朝臣之/賢者也)謀言必賢錯説申輔(鄭𤣥禮記注曰賢善也/所言説當申相輔也申)
(或為車/非也)延陵有作僑肸是與(公孫僑子産也羊舌肸叔/向也左氏傳曰吴公子札)
(聘於鄭見子産如舊相識與之縞帶子産獻紵衣適晋/説叔向將行謂叔向曰吾子勉之君侈而多良大夫皆)
(富政將在家吾子直/必思自免於難也)先民遺跡來世之矩(毛詩曰先民/有作温恭朝)
(夕尚書曰予恐來/世以台為口實)既慎爾主亦廸知幾探情以華覩著
知微(華喻貌越絶書子胥曰聖/人見㣲知著覩始知已)視明聽聰靡事不惟(論/語)
(孔子曰君子有九思視思/明聽思聰字林曰惟思也)董褐荷名胡寧不師(國語曰/吴晋争)
(長未成吴王昬乃戒令秣馬食士於是晋師大駭乃令/董褐請事曰兩君偃兵接好日中為期今大國越境而)
(造於弊邑之軍壘敢請辭故吴王親對之曰天子有令/周室既卑約貢獻莫入上帝鬼神而不可以之告孤用)
(視聽命於藩蘺之外董褐既致命乃告趙鞅曰觀吴王/之色類有大憂小則嬖妾嫡子死不則國有大難大則)
(越入吴將毒不可與戰王其許之然而不可徒許也趙/孟許諾晋乃令董褐復命曰曩君之言周室既卑諸侯)
(失禮於天子今君掩王東海以滛名聞於天下有短垣/而自踰之況蠻荆則何有於周室夫諸侯無二君而周)
(無二王君若卑天子以于其不祥而曰吴公孤敢不順/從君命長弟吴王許諾及退就幕而㑹吴公先㰱晋侯)
(亞之韋昭曰董褐晋大夫司/馬寅也毛詩曰胡寧忍予)衆不可葢無尚我言(家語/金人)
(銘曰君子知天下之不可盖也故/下之廣雅曰尚高也我穀良也)梧宫致辯齊楚構患
(説苑曰楚使使者聘於齊齊王饗之於梧宫使者曰大/哉梧乎王曰江海之魚必吞舟大國之樹必巨圍使者)
(何怪焉使者曰然昔者燕攻齊焚雍門飲馬於淄澠定/獲於琅邪王與太后奔莒逃於成陽之山敢問當此之)
(時梧之大小何如王命陳先生對之陳子曰臣不如貂/勃貂勃對曰使者為問植梧之始邪昔楚無道殺子胥)
(之父子胥奔吴吴以為相後將兵伐楚王復父讎楚王/奔隨吴王入郢子胥親射宫門鞭平王之墳當此之時)
(乃梧始生之年也齊楚於是/是搆怨遂舉兵相伐也)成功有要在衆思歡(尚書帝/曰成允)
(成功帷汝賢又/曰有倫有要)人之多忌掩之實難(左氏傳秦伯謂公/孫枝曰夷吾其定)
(乎對曰今其言/多忌  難哉)瞻彼黒水滔滔其流(尚書曰華陽黒水/惟梁州毛詩曰滔)
(滔江漢南/國之紀)江漢有巻允來厥休(言彼二國席巻而來信/汝之羙也言江漢之君)
(有席巻之志信服而來自是其羙非汝之功也漢/書劉敬説高祖曰今陛下徑徃巻蜀漢定三秦)二邦
若否職汝之由(言彼二國若懐不順此汝之由毛詩曰/邦國若否仲山甫明之毛萇詩傳曰若)
(順也否猶臧否也謂善惡也左氏傳曰范/宣子數諸戎曰言語漏渫則職汝之由也)𬗟彼行人鮮
克弗留(少能不留言多淹留也賈逵國語注曰𬗟思貌/也左氏傳曰行人言使人也毛詩曰靡不有初)
(鮮克/有終)尚哉君子異于他仇(左氏傳楚子木語范武子之/徳王曰尚矣哉能歆神人杜)
(預曰尚上也毛萇/詩傳注曰仇匹也)人誰不勤無厚我憂(楚辭曰惟天地/之無窮哀生民)
(之長勤我/粲自謂也)惟詩作贈敢詠在舟(言為詩以贈者有在舟/之義憂患同也鄧折子)
(曰同舟渡海中流/遇風救患若一)
　　贈五官中郎將四首(五言/)
　　　劉公幹
昔我從元后整駕至南鄉(元后謂曹操也至南鄉謂征/劉表也尚書曰衆非元后何)
(戴張衡思𤣥賦曰爰整駕而亟/行毛詩曰維汝荆楚居國南鄉)過彼豐沛都與君共翺
翔(豐沛漢高祖所居以喻譙也君/謂五官也毛詩曰將翺將翔)四節相推斥季冬風
且凉(四節已見潘安仁悼亡詩周易曰寒/暑相推而嵗成焉廣雅曰斥推也)衆賔㑹廣坐
明鐙熺炎光(史記侯嬴曰公子自是迎羸羣衆廣坐之/中楚辭曰蘭膏明燭華鐙錯鐙與燈音義)
(同廣雅曰熺熾也/熺大明貌火其切)清歌製妙聲萬舞在中堂(毛詩曰公/庭萬舞鄭)
(𤣥曰萬舞/干舞也)金罍含甘醴羽觴行無方(毛詩曰我姑酌彼/金罍楚辭曰瑶漿)
(宻勺實/羽膓)長夜忘歸來聊且為大康(毛詩曰無已大/康職思其居)四牡
向路馳歡悦誠未央(四牡謂驪駒也漢書王式曰聞之/於師客歌驪駒主人歌無庸歸音)
(義曰逸詩/篇名也)
余嬰沉痼疾竄身清漳濵(禮記曰身有痼疾説文曰痼/久也漢書曰魏郡武始縣漳)
(水至邯鄲入漳山海經曰少山/清漳水出焉東流于濁漳之水)自夏渉𤣥冬彌曠十餘
旬(揚雄羽獵賦曰𤣥冬季月天地隆烈杜預/左氏傳注曰彌逺也蒼頡篇曰曠踈曠也)常恐㳺岱
宗不復見故人(援神契曰太山天帝孫也主召人魂/尚書曰至於岱宗太山為四岳宗也)所
親一何篤歩趾慰我身(左氏傳蒍啓疆曰/今君親歩玉趾)清談同日夕
情盻敘憂勤(毛詩曰朝夕思/念至於憂勤也)便復為别辭逰車歸西隣
(西隣/鄴都)素葉隨風起廣路揚埃塵逝者如流水哀此遂離
分(論語曰子在川上曰逝/者如斯夫不舍晝夜)追問何時㑹要我以陽春(楚/辭)
(曰無衣裳以御冬恐/死不得見乎陽春)望慕結不解貽爾新詩文(蔡邕瞽/師賦曰)
(詠新詩/以悲歌)勉哉修令德北靣自寵珍(左氏傳曰忠為令徳/北靣臣位也禮記曰)
(君之南鄉荅陽之義也/臣之北靣荅君之義也)
秋日多悲懐感慨以長歎(毛萇詩傳曰/秋士悲也)終夜不遑寐敘
意於濡翰(毛詩曰不遑假寐楚辭曰魂焭焭/兮不遑寐韋昭漢書注曰翰筆也)明鐙曜閨
中清風淒已寒白露塗前庭應門重其關(楚辭曰白露/紛以塗毛詩)
(曰乃立應門爾雅/曰正門謂之應門)四節相推斥嵗月忽欲殫(禮記曰嵗/既殫矣)
壯士逺出征戎事將獨難(壯士謂五官也漢書髙祖曰/壯士行何畏出征謂在孟津)
(也魏志曰建安十六年文帝立為五官中郎將典略曰/建安二十二年魏郡大疫徐幹劉楨等俱逝然其間惟)
(有鎮孟津及黎陽而無所征伐故疑出征謂在孟/津也以在鄴故曰出征以有兵衛故曰戎事也)涕泣
灑衣裳能不懐所歡(涕泣幹/自謂也)
凉風吹沙礫霜氣何皚皚(易通卦驗曰巽氣不至則大/風揚沙礫小石也説文曰皚)
(皚霜雪貌劉歆遂初賦曰/漂積雪之皚皚今哀切)明月照緹幕華燈散炎輝(緹/丹)
(色也華燈/已見上文)賦詩連篇章極夜不知歸(論衡曰興論立説/結連篇章者文人)
(鴻儒/也)君侯多壯思文雅縱横飛(漢儀制曰列侯為丞相/稱君侯大戴禮曰天子)
(不知文雅之/辭少師之任)小臣信頑鹵僶俛安能追(儀禮曰小臣正/辭李尤東觀賦)
(曰臣雖頑鹵慕小雅斯干歎詠之美僶俛已見上/文論語曰參也魯孔安國曰魯鈍也魯與鹵同)
　　贈徐幹一首(五言/)
　　　劉公幹
誰謂相去逺隔此西掖垣(毛詩曰誰謂宋逺跂余望之/洛陽故宫銘曰洛陽宫有東)
(掖門西/掖門)拘限清切禁中情無由宣(史記曰景帝居禁中/禁中者門户有禁非)
(侍御不得入楚辭/曰抒中情而為詩)思子沉心曲長歎不能言(毛詩曰在/其板屋亂)
(我心曲古詩曰/氣結不能言)起坐失次第一日三四遷歩出北寺門
遥望西苑園(風俗通曰尚書侍御御/史謁者所止皆曰寺也)細栁夾道生方塘
含清源(思𤣥賦曰旦/余沐於清源)輕葉隨風轉飛鳥何翻翻(楚辭曰/漂翻翻)
(其上/下)乖人易感動涕下與衿連仰視白日光皦皦髙且
懸(毛詩曰謂余不信有如皦日毛萇/曰皦白也楚辭曰晞白日兮皎皎)兼燭八紘内物類
無頗偏(韓子曰朱孺對衛靈公曰夫日兼燭天下一物/不能當也揚雄解嘲云日月之經不千里則不)
(能燭六合耀八紘音義曰八方之綱/維也尚書曰無偏無陂遵王之義)我獨抱深感不得
與比焉
　　贈從弟三首(五言/)
　　　劉公幹
汎汎東流水磷磷水中石(吕氏春秋曰水泉東流日夜/不休毛詩曰揚之水白石磷)
(磷毛萇傳/曰清徹也)蘋藻生其涯華紛何擾弱采之薦宗廟可以
羞嘉客(蘋藻以喻從弟也左氏傳君子曰苟有明信澗/谿沼沚之毛蘋蘩藴藻之菜可薦於鬼神可羞)
(於王公毛詩曰所/謂伊人於焉嘉客)豈無園中葵懿此出深澤(古詩曰青/青園中葵)
(朝露待日晞爾/雅曰懿美也)亭亭山上松瑟瑟谷中風風聲一何盛
松枝一何勁氷霜正慘悽終嵗常端正(楚辭曰霜露/憯悽而交下)豈
不羅凝寒松柏有本性(凝嚴也莊子曰天寒既至雪霜/將降吾是以知松柏之茂也)
鳯凰集南嶽徘徊孤竹根(鳯生丹穴故曰南嶽鄭𤣥毛/詩箋曰鳯凰之性非竹實不)
(食亦喻/從弟也)於心有不厭奮翅凌紫氛豈不常勤苦羞與黄
雀羣(黄雀喻/俗士也)何時當來儀將湏聖明君(尚書曰鳯凰來/儀孔安國曰聖)
(人受命則/鳯凰至)
　
　
　
　
　
　
　
　
　
　文選巻二十三
欽定四庫全書
　文選巻二十四　　　　　　梁　蕭統　編
　　　　　　　　　　　　　唐　李善　註
　贈荅
　　贈徐幹一首
　　　曹子建
驚風飄白日忽然歸西山(夫曰麗於天風生乎地而言/飄者夫浮景駿奔倐焉西邁)
(餘光杳杳以若飄然古步出夏門/行曰行行復行行白日薄西山)圓景光未滿衆星粲
以繁(圓景月也論衡曰日月之體伏如正圓鄭𤣥毛詩/箋曰景明也釋名曰望月滿之名也論語曰衆星)
(共之廣雅/曰粲明也)志士營世業小人亦不閑(論語子曰志士仁/人無求生以害人)
(孔叢子曰仲尼大聖/自兹以降世業不替)聊且夜行遊遊彼雙闕間文昌鬱
雲興迎風高中天(劉淵林魏都賦注曰文昌正殿名也/廣雅曰鬰出也爾雅曰興起也地理)
(書曰迎風觀在鄴列子曰周/穆王築臺號曰中天之臺)春鳩鳴飛棟流猋激櫺軒
(爾雅曰扶搖謂之飊郭璞曰暴風從上下者焱與飊同/古字通説文曰櫺窻間也徐幹齊都賦曰窻櫺參差景)
(納陽軒長廊/之有窻也)顧念蓬室士貧賤誠足憐(蓬室士謂徐幹/也蒼頡篇曰顧)
(旋也列子曰北宮子庇/其蓬室若廣厦之䕃)薇藿弗充虚皮褐猶不全(墨子/曰古)
(之人其為食也足以增氣充虚而已鄭𤣥周禮注曰/充足也淮南子曰貧人冬則羊裘短褐不掩形也)忼
慨有悲心興文自成篇(説文曰忼慨壯士不得志於心/也鄭𤣥考工記注曰興發也)
寶棄怨何人和氏有其愆(寶以喻幹和氏喻知己也韓/子曰楚人和氏得璞玉於楚)
(山之中奉而獻之武王武王使楚人相之玉人曰石也/跀和氏左足武王薨成王即位和又獻之玉人又曰石)
(也跀其右足成王薨文王即位和乃抱璞而哭於楚山/之下王使玉人理其璞而得寶焉遂名曰和氏之璧跀)
(音刖孔安國尚/書傳曰愆過也)彈冠俟知己知己誰不然(言欲彈冠以/俟知己知己)
(誰不同於棄寶而能相萬乎漢書曰蕭育與朱博友往/者有王陽貢公故長安語曰蕭朱結綬王貢彈冠晏子)
(春秋越石父曰/士者伸乎知己)良田無晩歲膏澤多豐年(良田膏澤喻/有徳也無晩)
(歲多豐年喻必榮也漢書曰翟義請陂下良田國語/子餘曰君若膏澤之使能成嘉穀毛詩曰豐年穰穰)亮
懐璵璠美積久徳逾宣(爾雅曰亮信也蒼頡篇曰懐抱/也左氏傳曰季平子行東野還)
(未至卒于房陽虎將以璵璠斂杜預曰/璵璠美玉君所佩也璵音餘璠音煩)親交義在敦申
章復何言(莊子曰親交益疏孔安國尚/書傳曰敦厚也又曰申重也)
　　贈丁義一首(五言集云與都亭侯丁翼今云儀誤掾/也魏畧曰丁儀字正禮太祖辟儀為)
　　　曹子建
初秋凉氣發庭樹微銷落(漢書孝武傷李夫人/賦曰桂枝落而銷亡)凝霜依
玉除清風飄飛閣(楚辭曰潄凝霜之紛紛字書曰凝冰/堅也玉除階也説文曰除殿階也西)
(都賦曰玉除彤庭/又曰脩塗飛閣)朝雲不歸山霖雨成川澤(廣雅曰八/月浮雲不)
(歸左氏傳曰凡雨/自三日已往為霖)黍稷委疇隴農夫安所獲(王逸楚辭/注曰委棄)
(也説文曰疇耕治之田/也毛詩曰帥時農夫)在貴多忘賤為恩誰能博(言俗/之常)
(情/也)狐白足禦冬焉念無衣容(言服狐白者不念無衣以/喻處尊貴者多忘貧賤也)
(晏子春秋曰景公之時雨雪三日公被狐白之裘坐於/堂側謂晏子曰雨雪三日天下不寒何也晏子曰賢君)
(飽知人饑温知人寒楚辭曰無衣裘/以禦冬毛詩曰無衣無褐何以卒歲)思慕延陵子寶劍
非所惜(言延陵不欺於死而況其生者乎故己思慕之/冀異於俗也新序曰延陵季子將西聘晉帶寶)
(劍以過徐君徐君不言而色欲之季為有工國之事未/獻也然心許之矣致使於晉顧反則徐君死於是以劍)
(帶徐君墓樹而去/廣雅曰惜愛也)子其寧爾心親交義不薄
　　贈王粲一首(五言/)
　　　曹子建
端坐苦愁思攬衣起西遊(古詩曰攬/衣起徘徊)樹木發春華清池
激長流中有孤鴛鴦哀鳴求匹儔(鴛鴦喻粲也毛萇詩/傳曰鴛鴦匹鳥也楚)
(辭曰覽可/與兮匹儔)我願執此鳥惜哉無輕舟(言願執鳥而無輕/舟以喻己之思粲)
(而無良㑹也賈逵國語注曰惜/痛也戰國䇿蘇代曰水浮輕舟)欲歸忘故道顧望但懐
愁(傅毅七激曰無物可樂顧望懐/愁鄭𤣥毛許箋曰回首曰顧)悲風鳴我側羲和逝
不留(楚詞曰哀江介之悲風又曰吾令羲和弭節兮王/逸曰羲和日御也墨子曰時不可及日不可留)
重隂潤萬物何懼澤不周(重隂以喻太祖蔡邕月/令章句曰隂者密雲也)誰令
君多念自使懐百憂(毛詩曰我生之/後逢此百憂)
　　义贈丁儀王粲一首(五言集云荅丁敬禮王仲/宣翼字敬禮今云儀誤也)
　　　曹子建
從軍度函谷驅馬過西京(魏志曰建安二十年公西征/張魯漢書𢎞農縣故秦函谷)
(闗毛詩曰/驅馬悠悠)山岑高無極涇渭揚濁清(毛萇詩傳曰涇渭/相入而清濁異)
壯哉帝王居佳麗殊百城(漢書曰高祖南過曲逆曰壯/哉縣高誘戰國䇿注曰佳大)
(也麗美也謝承後漢書曰/黄琬拜豫州威邁百城)員闕出浮雲承露概泰清(西/京)
(賦曰圜闕竦以造天淮南子曰魏闕之高上際青雲西/都賦曰扢仙掌與承露廣雅曰扢摩也概與扢同古字)
(通鶡冠子曰上及/太清下及太寜)皇佐揚天惠四海無交兵(皇佐太祖/也邊讓章)
(華賦曰建皇佐之高勲飛仁聲之顯赫左氏傳箴尹克/黄曰君天也家語孔子曰君惠臣忠楚漢春秋呉廣説)
(陳涉曰王引兵西/擊則野無交兵)權家雖愛勝全國為令名(權家兵家/也史記曰)
(呂尚其事多兵權與竒計孫子兵法曰用兵法全國為/上破國次之左氏傳子産曰令名徳之輿也鄭𤣥禮記)
(注曰名/今聞也)君子在末位不能歌徳聲(君子謂丁王也琴操/曰古者君子在位役)
(不踰時徳聲謂太/祖令徳之聲也)丁生怨在朝王子歡自營歡怨非貞
則中和誠可經(言歡怨雖殊俱非忠貞之則惟有忠和/樂職誠可謂經也漢書王襄使王褒作)
(中和樂職宣布詩如淳曰言王致中和/在官者樂其職鄭𤣥周禮注曰經法也)
　　贈白馬王彪一首(五言魏志曰楚王彪字朱虎武/帝子也初封白馬王後徙封楚)
　　　(集曰於圏城作又曰黄初四年五月白馬王任/城王與余俱朝京師會節氣到洛陽任城王薨)
　　　(至七月與白馬王還國後有司以二王歸莆道/路宜異宿止意毎恨之葢以大别在數日是用)
　　　(自剖與王辭/焉憤而成篇)
　　　曹子建
謁帝承明廬逝將歸舊疆(陸機洛陽記曰承明門後宮/出入之門吾常怪謁帝承明)
(廬問張公云魏明帝作建始殿朝㑹皆由承明門毛詩/曰逝將去汝舊疆鄄城也時植雖封雍丘仍居鄄誠)
清晨發皇邑日夕過首陽(陸機洛陽記曰首陽山在/洛陽東北去洛二十里)伊
洛廣且深欲濟川無梁(楚詞曰道壅塞而不/達江河廣而無梁)泛舟越洪
濤怨彼東路長(國語曰秦泛舟于河西/京賦曰起洪濤而揚波)顧瞻戀城闕引
領情内傷(其一毛詩曰顧瞻周道又曰在城闕兮左氏/傳穆叔謂晉侯曰引領西望曰庶幾乎楚辭)
(曰永懐/兮内傷)太谷何寥廓山樹鬱蒼蒼(薛綜東京賦注曰太/谷在洛陽西南風俗)
(通曰泰山松/樹鬱鬱蒼蒼)霖雨泥我塗流潦浩縱横(魏志曰黄初四/年七月大雨伊)
(洛溢流毛萇詩傳/曰行潦流潦也)中逵絶無軌改轍登高崗(毛詩曰肅/肅兔罝施)
(于中逵廣雅/曰軌迹也)脩坂造雲日我馬𤣥以黄(其二毛詩曰陟/彼高崗我馬𤣥)
(黄毛萇曰𤣥/馬病則黄)𤣥黄猶能進我思鬱以紆(楚詞曰願假簧/以舒憂志紆鬱)
(其難釋王逸曰/紆屈也鬱愁也)鬱紆將難進親愛在離居(楚辭曰將以/遺兮離居)
本圖相與偕中更不克俱(毛萇詩傳/曰偕俱也)鴟梟鳴衡枙豺狼
當路衢(鴟梟豺狼以喻小人也毛詩曰懿厥哲婦為梟/為鴟漢書杜文謂孫寳曰豺狼當路不宜復問)
(狐狸公羊傳曰楚莊王伐鄭放乎/路衢何休注曰路衢郭内衢也)蒼蠅間白黑讒巧令
親疎(毛詩曰營營青蠅止於樊鄭𤣥曰蠅之為蟲汙白/使黑汙黑使白喻佞人變亂善惡也廣雅曰間毁)
(也/)欲還絶無蹊攬轡止踟蹰(其三楚詞曰攬騑轡而/下節毛詩曰搔首踟蹰)踟
蹰亦何留相思無終極(漢書息夫躬絶命詞/曰嗟若是欲何留也)秋風發微
涼寒蟬鳴我側(蔡邕月令章句曰寒蟬應隂而/鳴鳴則天凉故謂之寒蟬也)原野何
蕭條白日忽西匿(楚詞曰山蕭條而無獸/又曰日杳杳而西頽)歸鳥赴喬林
翩翩厲羽翼(毛詩曰翩翩/者鵻厲疾貌)孤獸走索羣銜草不遑食(尚/書)
(曰不遑/暇食)感物傷我懐撫心長太息(其四廣雅曰感傷也/古詩曰感物懐所思)
(列子曰師襄乃撫心高蹈/楚詩曰長太息以掩涕)太息將何為天命與我違(鄭/𤣥)
(周易注曰命所受天命也楚詞曰屬天命而委之咸池/王逸曰咸池天神也古詩曰同袍與我違毛萇詩傳曰)
(違離也謂/不耦也)奈何念同生一往形不歸(魏志曰武皇帝卞/皇后生任城王彰)
(陳思王植左氏傳曰鄭罕駟豊同生杜預曰罕子皮駟/子哲襄公孫叚也三家本同母兄弟也漢書武帝詔曰)
(梁王親慈同生/願以邑分弟)孤魂翔故城(魏志城/作域)靈柩寄京師(漢書/貢禹)
(上書曰骸骨棄/捐孤魂不歸)存者忽復過亡没身自衰人生處一世
去若朝露晞(漢書李陵謂蘇武曰人生如朝露何久自/苦如此薤露歌曰薤上零露何易晞毛萇)
(詩傳曰/晞乾也)年在桑榆間影響不能追(日在桑榆以喻人之/將老東觀漢記光武)
(曰失之東隅收之桑榆仲長子/昌言曰㨗疾馳影響人間也)自顧非金石咄唶令心
悲(其五鄭𤣥毛詩箋曰顧念也古詩曰人生非金石豈/能長壽考説文曰咄叱也丁兀切聲類曰唶大呼也)
(子夜切言人命叱呼/之間或至天䘮也)心悲動我神棄置莫復陳丈夫志
四海萬里猶比鄰恩愛苟不虧在逺分日親(鄧析子曰/逺而親者)
(志相應也/分猶志也)何必同衾幬然後展慇勤(毛詩曰抱衾與裯/毛萇曰衾被也鄭)
(𤣥曰裯床帳也/幬與裯古字同)憂思成疾疹無乃兒女仁(毛詩曰心之/憂矣疹如疾)
(首史記曰呂公謂呂媪曰非兒之所知又/韓信謂漢祖曰項王所謂婦人之仁也)倉卒骨肉情
能不懐苦辛(其六李陵書曰前書倉卒骨肉謂兄弟也/蘇子卿詩云骨肉縁枝葉古詩又曰轗軻)
(長苦/辛)苦辛何慮思天命信可疑虚無求列仙松子久吾
欺(班固楚辭序曰帝閽宓妃虚無之語論衡曰傳稱赤/松王喬好道為仙度世不死是又虚也魏武帝善哉)
(行曰痛哉世/人見欺神仙)變故在斯須百年誰能持(漢書谷永曰三/郡所奏皆有變)
(故鄭𤣥周禮注曰故災也禮記君子曰禮樂不可斯須/去身鄭𤣥曰斯須猶須臾也古詩曰生年不滿百呂氏)
(春秋曰人之/壽久不過百)離别永無㑹執手將何時(蔡琰詩曰念别/無㑹期毛詩曰)
(執子之手/與子偕老)王其愛玉體俱享黄髪期(七發曰太子玉體/不安束觀漢記太)
(子執報桓榮書曰君慎疾加餐重愛玉體杜/預左氏傳注曰享受也尚書曰詢兹黄髪)收淚即長
路援筆從此辭(其七韓詩外傳曰孫叔敖治楚三年而/楚國霸楚使援筆而書於䇿蘇武詩曰)
(去去從/此辭)
　　贈丁翼一首(五言文士傳曰翼字敬禮/儀之弟也為黄門侍郎)
　　　曹子建
嘉賔填城闕豐膳出中㕑(鄭𤣥禮記注曰填滿也毛詩/曰我有嘉賓城闕已見上文)
吾與二三子曲宴此城隅(論語子曰二三子以我為隱/乎吾無隱乎爾毛詩曰俟我)
(干城/隅)秦筝發西氣齊瑟揚東謳(楚辭曰挾秦筝而彈徵/歌録有美女篇齊瑟行)
(史記蘇秦説秦王曰臨菑甚富其民/無不吹竽鼓瑟説文曰謳齊歌也)肴來不虚歸觴至
反無餘我豈狎異人朋友與我俱(毛詩曰豈伊異人兄/弟匪他爾雅曰狎習)
(也毛詩序曰伐木/燕朋友故舊也)大國多良材譬海出明珠(禮斗威儀/曰其君乗)
(金而王則江海/出大貝明珠)君子義休偫小人徳無儲(言君子之義/美而且具小)
(人之徳寡而無儲也説文曰偫待也/一曰具也儲謂蓄積之以待無也)積善有餘慶榮枯
立可須(周易曰積善之家必有餘慶/孔安國尚書傳曰須待也)滔蕩固大節世俗
多所拘(淮南子曰使神滔蕩而不失其充又曰/曲士不可與語至道拘於俗而束于敎)君子通
大道無願為世儒(論衡曰説經/者為世儒)
　　贈秀才入軍五首(四言集云兄秀才公穆入軍贈/詩劉義慶集林曰嵇熹字公穆)
　　　(舉秀/才)
　　　嵇叔夜
良馬既閑麗服有暉(毛詩曰良馬四之又曰君子之馬/既閑且馳鄭𤣥曰閑習也廣雅曰)
(麗好楊雄反騷曰/素初貯厥麗服兮)左攬繁弱右接忘歸(新序曰楚王載/繁弱之弓忘歸)
(之矢以射/兕於雲夢)風馳電逝躡景追飛(四子講徳論曰風馳雨/襲雜集並至孫該琵琶)
(賦曰飄風電逝舒疾無方/七啓曰忽躡景而輕騖)凌厲中原顧盻生姿(劉歆遂/初賦曰)
(登句注以凌厲廣雅曰凌馳也厲上也/風俗通曰顔色厚所顧盻若以親密)攜我好仇載我
輕車(毛詩曰君/子好仇)南凌長阜北厲清渠(廣雅曰凌乗也王/逸楚詞注曰厲度)
(也/)仰落驚鴻俯引淵魚盤于遊田其樂只且(西京賦曰/盤于遊畋)
(其樂/只且)
輕車迅邁息彼長林春木載榮布葉垂隂習習谷風吹
我素琴(毛詩曰習習谷風秦嘉婦徐/氏書曰芳香既珍素琴又好)咬咬黄鳥顧疇弄
音(毛詩曰交交黄鳥古歌曰/黄鳥鳴相追咬咬弄好音)感悟馳情思我所欽(古詩/曰馳)
(情整/中帶)心之憂矣永嘯長吟(毛詩曰心之憂矣我歌且謠/杜篤連珠曰能離光明之顯)
(長吟/永嘯)
浩浩洪流帶我邦畿(毛萇詩傳/曰畿疆也)萋萋緑林奮榮掦揮魚
龍瀺灂山鳥羣飛(樂動聲儀曰風雨動兼龍仁義動君/子上林賦曰瀺灂霣墜劉向七言曰)
(山鳥羣鳴/我心懐)駕言出遊曰夕忘歸(毛詩曰駕言出遊楚詞/曰日將暮兮悵忘歸)
思我良朋如渴如饑(毛詩曰毎有良朋曹植責躳/詩曰遲牽聖顔如渴如饑)願言
不獲愴矣其悲(張衡詩曰願言不𫉬終然永思曹/植責躬詩曰心之云慕愴矣其悲)
息徒蘭圃秣馬華山(蘭圃蕙圃也毛詩曰之子于歸言/秣其馬毛萇詩傳曰秣養也華山)
(山有光/華也)流磻平皋垂綸長川(説文曰磻以石著繳也鄭/𤣥毛詩箋曰釣者以絲為)
(之/綸)目送歸鴻手揮五絃(漢書曰周亞夫趨出上以目送/之歸田賦曰彈五絃於妙指)
俯仰自得游心泰𤣥(楚詞曰漢虚靜以恬輸兮澹無為/以自得泰𤣥謂道也淮南子曰自)
(得者全其身者也全/其身則與道為一矣)嘉彼釣叟得魚忘筌(莊子曰莊子/釣於濮水之)
(上又曰筌者所以得魚也得魚而忘筌蹄者所以得兎/也得兎而忘蹄言者所以在意也得意而忘言吾焉得)
(夫忘言之又/而與之言哉)郢人逝矣誰與盡言(莊子曰莊子送葬過/惠子之墓顧謂從者)
(曰郢人堊墁其鼻端若蠅翼使匠石斵之匠石運斤成/風聲而斵之盡堊而鼻不傷郢人立不失容宋元君聞)
(之召匠石曰當試為寡人為之匠石曰臣則當能斵之/雖然臣質死久矣自夫子之死也吾無以為質矣吾無)
(與言/也)
閑夜肅清朗月照軒(舞賦曰夫何皦皦之閑夜明月列/以施光軒已見曹子建贈徐幹詩)
(注/)微風動袿組帳高褰(方言曰袿謂之裾音圭袿或為/幃周禮曰幕人掌帷幕幄帟綬)
(之事鄭司農曰帟平帷也綬組綬所以繫帷也/王逸楚詞注曰以幕組結束玉璜為帷帳也)旨酒盈
樽莫與交歡(毛詩曰旨酒欣欣漢書曰/郭解入關賢豪爭交歡)鳴琴在御誰與
鼓彈(毛詩曰琴瑟在/御莫不靜好)仰慕同趣其馨若蘭(六韜曰同好/相趣薛綜西)
(京賦注曰趣猶意也易/曰同心之言其臭如蘭)佳人不在能不永歎(楚詞曰聞/佳人兮召)
(子毛詩曰/假寐永歎)
　　贈山濤一首(五言/)
　　　司馬紹統(臧榮緒晉書曰司馬彪字紹統少篤/學初拜騎都尉太始中為祕書郎轉)
　　　　(丞後拜散騎/侍郎終於家)
苕苕椅桐樹寄生於南嶽(椅桐彪自喻也毛詩曰其桐/其椅其實離離馬融琴賦曰)
(惟梧桐之所生/在衡山之峻陂)上凌青雲霓下臨千仞谷(蒼頡篇曰凌/侵也呂氏春)
(秋曰若決積水於千仞之谿/包咸論語注曰七尺曰仞)處身孤且危於何託余足
(毛詩序曰孤危將亡漢書賈山/上書曰不得邪徑而託足也)昔也植朝陽傾枝俟鸞
鷟(毛詩曰鳯凰鳴矣于彼髙崗梧桐生矣于彼朝陽鄭𤣥曰鳯/凰之性非梧桐不棲非竹實不食也說文曰鸞鷟鳯屬神鳥)
(也/)今者絶世用倥傯見迫束(新語曰楩梓仆則為世用楚詞曰/悲余生之無歡兮愁倥傯於山陸)
(王逸曰倥/傯困空也)班匠不我顧牙曠不我録(班匠及牙曠皆喻執政也/墨子曰公輸般為雲梯鄭)
(𤣥禮記注曰般伎巧者也莊子曰匠石之齊見櫟社樹匠伯不/顧司馬彪曰匠石字伯鄭𤣥毛詩箋曰顧視也列子曰伯牙善)
(鼓琴左氏傳曰師曠侍於晉/侯杜預曰師曠晉樂太師)焉得成琴瑟何由揚妙曲(桓子新/論曰黄)
(門工鼔琴者有任真卿虞長/倩能傳其度數妙曲遺聲)冉冉三光馳逝者一何速(廣雅曰/冉冉進)
(也淮南子曰夫道含吐隂陽而章三光/許慎曰三光日月星也逝者見下注)中夜不能寐撫劍起躑
躅(毛詩曰耿耿不寐左氏傳曰子朱怒撫劍/從之說文曰蹢䠱任足也躑躅與蹢䠱同)感悲孔聖歎哀此
年命促(春秋說題辭曰天嘗有血書魯端門作法孔聖/没周室亡論語子曰子在川上曰逝者如斯司)
(馬遷悲士不遇賦曰/天道幽昧人理促)卞和潛幽㝠誰能證竒璞(卞和已/見上文)
冀願神龍來揚光以見燭(神龍喻濤也山海經曰赤水/之北有神人面蛇身其瞑乃)
(晦其視乃明是燭/九隂是謂燭龍)
　　答何邵二首(五言/)
　　　張茂先
吏道何其迫窘然坐自拘(班彪與金昭卿書曰逺在東/垂吏道迫促鵩鳥賦曰愚士)
(繫俗窘/若囚拘)纓緌為徽纆文憲焉可踰(纓緌制人同於徽纆/國之文憲其可踰乎)
(禮記曰冠緌纓鄭𤣥曰緌纓飾也周易/曰繫用徽纆孔安國尚書傳曰憲法也)恬曠苦不足煩
促毎有餘(廣雅曰恬靜也蒼/頡篇曰曠疏曠也)良朋貽新詩示我以遊娯
(良朋己見上文徐幹贈五官中郎將詩曰/貽爾新詩又思𤣥賦曰雖遊娯以媮樂)穆如灑清風
奐若春華敷(毛詩曰吉父作頌穆如清風淮南子曰/猶條風之時灑荅賔戲曰摛藻如春華)自
昔同寮寀於今比園廬(臧榮緒晉書曰惠帝即位劭為/太子太師又曰武帝崩華為太)
(子少傅然考乎其時事正相接故曰同寮也左氏傳曰/先篾之使也荀林父止之曰同官為寮吾常同寮敢不)
(盡心乎爾雅曰采寮官也/南都賦注曰園廬舊宅也)衰夕近辱殆庶幾並懸輿(王/逸)
(楚詞注曰夕以喻衰言日夕將暮己巳衰老也老子曰/知足不辱知止不殆漢書曰薛廣徳乞骸骨賜安車駟)
(馬懸其安車/傳子傳孫也)散髪重隂下抱杖臨清渠(鍾㑹遺榮賦/曰散髪抽簪)屬
耳聽鸎鳴流目翫鯈魚(毛詩曰耳屬于垣鄭𤣥曰屬耳/于壁聽之又儀禮注曰屬注也)
(毛詩曰鸎其鳴矣思𤣥賦曰流目晀夫衡阿/翫猶悦也莊子曰鯈魚出遊從容是魚樂也)從容養餘
日取樂於桑榆(漢書踈廣曰此金者聖主所以惠養老/臣也故樂與鄉黨共饗其賜以盡吾餘)
(日不亦可乎桑/榆已見上文)
洪鈞陶萬類大塊禀羣生(洪鈞大鈞謂天也大塊為地/也言天地陶化萬類而羣生)
(禀受其形也鵩鳥賦曰大鈞播物廣雅曰陶化也河圖/曰地有九州以苞萬類莊子曰大塊載我以形勞我以)
(生孔安國尚書傳曰禀受也漢書/董仲舒對䇿曰羣生和而萬物殖)明闇信異姿靜躁亦
殊形(劉歆遂初賦曰非積習之生常固明闇之所别老/子曰重為輕根靜為躁君王弼曰凡物輕不能重)
(載小不能鎮大不行者使行不動者/制動是以重必為輕根靜必為躁君)自予及有識志不
在功名(李陵與蘇武書曰陵自有識以來士之立操未/有如子卿者也呂氏春秋曰功名大立天也)
虚恬竊所好文學少所經(楚辭曰漠虚/靜以恬愉)沗荷既過任白
日己西傾(白日西傾以喻年老也/洛神賦曰日既西傾)道長苦志短責重困
才輕(論語曾子曰士不可以𢎞毅任重而道逺仁以為/己任不亦重乎死而後已不亦逺乎呂氏春秋曰)
(智短則不知化不知化者毎舉必危范曄後漢書曰/劉寛曰任重責大憂心如醉曹植上表曰爵重才輕)周
任有遺規其言明且清(論語孔子曰周任有言曰陳力/就列不能者止馬融曰周任古)
(之良史子思子詩云昔吾有先正/其言明且清國家以寧都邑以成)負乗為我戒夕惕坐
自驚(周易曰負且乗致冦至負也者小人之事也乗也/者君子之器也小人乗君子之器盗思奪之矣又)
(曰夕惕若厲孔安國/尚書傳曰惕懼也)是用感嘉貺冩心出中誠(感猶荷/也魏文)
(帝書曰嘉/貺益腆)發篇雖温麗無乃違其情(西都賦曰啓發篇/章漢書曰司馬相)
(如作賦甚𢎞麗温/雅廣雅曰違背也)
　　贈張華一首(五言/)
　　　何敬祖
四時更代謝懸象迭巻舒(孫卿子曰日月遞照四時代/御淮南子曰二者代謝舛馳)
(周易曰懸象著明莫大乎日月淮/南子曰隂陽嬴縮巻舒淪於不測)暮春忽復來和風與
節俱(論語曰暮春者春服既成毛詩曰習習谷風毛萇/詩曰習習和舒之貌楊泉物理論曰春氣臑其風)
(温/和)俯臨清泉涌仰觀嘉木敷(西都賦曰/嘉木樹庭)周旋我陋圃西
瞻廣武廬(臧榮緒晉書曰呉滅封張華廣武/侯左氏傳太史克曰奉以周旋)既貴不忘
儉處有能存無(毛萇詩傳曰有/謂冨無謂貧)鎮俗在簡約樹塞焉足
摹(周易曰簡則易從廣雅曰約儉也論語曰或問管/仲知禮乎孔子曰邦君樹塞門管氏亦樹塞門)在
昔同班司今者並園墟(同班司己見/張華荅詩)私願偕黄髪逍遙
綜琴書(黃髪己見上王肅周易注曰綜理暢/事也劉歆遂初賦曰玩琴書以條)舉爵茂隂下
攜手共躊蹰(韓詩曰搔首躊蹰薛/君曰躊蹰躑躅也)奚用遺形骸忘筌在
得魚(莊子曰申徒兀者謂子産曰吾與夫子遊十有九/年矣而未曽知吾兀者也今子與我遊於形骸之)
(内子索我於形骸之外不亦/過乎得魚忘筌己見上文)
　　贈馮文熊遷斥丘令一首(四言晉百官名曰外兵/郎馮文羆集云文熊為)
　　　(太子洗馬遷斥丘令贈以此詩闞駰十/三州記曰斥丘縣在魏郡東八十里)
　　　陸士衡
於皇聖世時文惟晉(毛詩曰於皇時周周禮栗氏量銘/曰時文思索鄭𤣥曰言是文徳之)
(君思求可以/為人立法也)受命自天奄有黎獻(謂武帝也毛詩曰有/命自天生我文王又)
(曰奄有四方毛萇曰奄大也尚書曰萬邦/黎獻共惟帝臣孔安國曰黎衆也獻賢也)閶闔既闢承
華再建(謂惠帝也晉宮閣名曰洛陽城閶闔門陸機洛/陽記曰太子宮在大宫東薄室門外中有承華)
(門再建謂立愍懐太子國/儲對閶闔故謂之再也)明明在上有集惟彦(其一毛/詩曰明)
(明在下赫/赫在上)奕奕馮生哲問允廸(方言曰自關而西凡美/容謂之奕奕尚書曰允)
(廸厥徳謨明弼諧孔安國曰/廸蹈也言信蹈行古人之徳)天保定子靡徳不鑠(毛詩/曰天)
(保定爾亦孔之固劇秦美新曰/鑠徳懿和之風爾雅曰鑠美也)邁心𤣥曠矯志崇邈(爾/雅)
(曰邁行也王逸楚詞注曰/矯舉也爾雅曰崇高也)遵彼承華其容灼灼(其二毛詩/曰桃之夭)
(夭灼灼/其華)嗟我人斯戢翼江潭(毛詩嗟我懐人又曰彼何/人斯又曰鴛鴦在梁戢其)
(左翼楚辭曰/遊于江潭)有命集止翻飛自南(周易曰大君有命毛/詩曰有命既集又曰)
(翻飛惟鳥又/曰凱風自南)出自幽谷及爾同林(謂俱為洗馬也臧榮/緒晉書曰楊駿誅徴)
(機為太子洗馬毛詩曰/出自幽谷遷于喬木)雙情交暎遺物識心(其三暎/猶照也)人
亦有言交道實難(毛詩曰人亦有言靡哲不愚漢書曰/蕭育與朱博後有隙故世以交為難)
(也/)有頍者弁千載一彈(毛詩曰有頍者弁實惟伊何毛/萇曰頍弁皃也弁皮弁也彈冠)
(己見上文杜預左氏傳注曰弁亦冠/也故道言之頍丘蕊切與跬同音)今我與子曠世齊
歡(言我及子雖與王貢曠世而實齊其歡也范曄後漢/班固議曰以漢興已來曠世歴年廣雅曰曠逺也)
利斷金石氣惠秋蘭(其四周易曰二人同心其利/斷金同心之言其臭如蘭)羣黎
未綏帝用勤止(毛詩曰羣黎百姓長楊賦曰羣黎為之/不康毛詩曰文王既勤止我應受之)
我求明徳肆于百里(毛詩曰我求懿徳肆于時夏鄭𤣥/曰肆陳也陳其功烈也漢書曰縣)
(大率百里其人稠/則盛稀則曠也)僉曰爾諧俾民是紀(尚書僉曰垂哉/帝曰汝諧毛詩)
(曰四方是維俾民不迷鄭𤣥毛詩/箋曰以網罟喻為政理之為紀也)乃眷北徂對揚帝祉
(其五毛詩曰乃眷西顧又曰對揚/王休又曰既受帝祉施于孫子)疇昔之游好合纒綿
(左氏傳羊斟曰疇昔之羊子為政毛詩曰妻子/好合張升與任彦堅書曰纏綿恩好庶蹈高蹤)借曰未
洽亦既三年(毛詩曰借曰未/知亦既抱子)居陪華幄出從朱輪(應璩/與趙)
(叔潜書入侍華幄出典禁闈司馬/彪續漢書曰皇太子安車朱班輪)方驥齊鑣比迹同塵
(其六鄭𤣥禮儀注曰方併也南都賦曰騄驥齊鑣范曄/後漢書曰孔融薦謝該曰該實卓然比迹前列老子曰)
(和其光/同其塵)之子既命四牡項領(毛詩曰駕彼四/牡四牡項領)遵塗逺蹈
騰軌高騁(四子講徳諭曰未若遵塗之疾/也鄭𤣥考功記注曰軌猶轍也)慶雲扶質清
風承景(廣雅曰/質軀也)嗟我懐人其邁惟永(其七毛詩曰嗟我/懐人毛萇曰懐思)
(也/)否泰茍殊窮達有違(否泰周易二卦名也列子西門/子謂北宮子曰汝造事而窮予)
(造事而達此厚薄之驗與/賈逵國語注曰違異也)及子春華後爾秋暉(言否泰/殊流窮)
(達異轍今雖及爾春華之美終當後爾秋暉之盛也/春華喻少年秋華喻老成蘇武詩曰努力愛春華)逝
將去我陟彼朔垂(逝將去汝己見上文毛詩曰陟彼高/岡朔垂斥丘也爾雅曰朔北方也説)
(文曰垂/逺邊也)非子之念心孰為悲(其/八)
　　答賈長淵一首(四言并序正隱晉書/曰魯公賈謐字長淵)
　　　陸士衡
余昔為太子洗馬(漢書曰太子屬官有洗馬/如淳曰前驅也先或作洗)賈長淵以
散騎侍東宫積年(高誘呂氏春秋注曰東宫/太子所居詩曰東宮之妹)余出補呉
王郎中令(臧榮緒晉書曰呉王晏字平度武帝第二十/三子封呉又曰呉王出鎮淮南以機為郎中)
(令/也)元康六年入為尚書郎(臧榮緒晉書曰機/為尚書中兵部)魯公贈詩
一篇作此詩答之云爾
伊昔有皇肇濟黎蒸(爾雅曰伊惟也郭璞曰發語辭也/詩曰有皇上帝毛萇曰皇君也封)
(禪書曰覺/悟黎蒸)先天創物景命是膺(周易曰先天而天弗違/周禮曰智者創物毛詩)
(曰君子萬年景命有僕毛萇曰僕附/也毛詩曰戎狄是膺毛萇曰膺當也)降及羣后迭毁迭
興(史記太史公曰遞興遞廢能/者用事小雅曰遞迭更也)邈矣終古崇替有徴(其/一)
(楚詞曰春蘭兮秋菊長無絶兮終古國語藍尹亹謂子/西曰吾聞君子唯獨居思念前世之崇替於是乎有歎)
(韋昭曰崇終也替廢也左氏/傳曰君子之言信而有徴)在漢之季皇綱幅裂(韋昭/曰國)
(語注曰季末也皇綱以綱為喻也答賔戲曰廓帝紘恢/皇綱毛萇詩傳曰張之曰綱魏志崔琰曰今天下分崩)
(九州/幅裂)大辰匿暉金虎曜質(漢書曰東方蒼龍房心心為/明堂大星天王爾雅曰大辰)
(房心尾也石氏星經曰昴者西方白虎之宿也/太白者金之精太白入昴金虎相薄主有兵亂)雄臣馳
騖義夫赴節(解嘲曰世亂則聖/哲馳騖而不足)釋位揮戈言謀王室(其/二)
(左氏傳王子朝告于諸侯曰居王于彘諸侯釋王以/聞王政説文曰揮奮也左氏傳曰㑹于洮謀王室也)王
室之亂靡邦不泯(毛詩曰亂生不夷靡國/不泯毛萇曰泯滅也)如彼墜景曾
不可振(丁徳禮寡婦賦曰日亹亹/以西墜説文曰振舉也)乃眷三哲俾乂斯民
(三哲劉備孫權曹操也尚書帝曰下/民其咨有有俾乂孔安國曰乂治也)啓土綏難改物承
天(其三尚書曰建邦啓土國語王謂晉侯曰叔父若能/更姓改物以創天下禮記明堂隂陽録曰王者承天)
(統物/也)爰兹有魏即宮天邑(禮記孔悝鼎銘曰即宮于宗/周尚書曰周公曰肆于敢求)
(爾于/天邑)呉實龍飛劉亦岳立(東京賦曰乃/龍飛白水)干戈載掦爼豆
載戢(毛詩曰載戢干戈毛萇曰戢聚也論/語孔子曰爼豆之事則嘗聞之矣)民勞師興國
玩凱入(其四毛詩曰民亦勞止玩與翫/古字通周禮師有功則凱樂)天厭霸徳黄祚
告釁(左氏傳鄭伯曰天而既厭周徳矣干寶摉神記曰/魏惟五徳之運以土承漢春秋保乾圖曰漢以魏)
(徴黄精接期天下歸高賈逵/國語注曰釁兆也言禍有兆)獄訟違魏謳歌適晉(孟子/萬章)
(曰堯以天下與舜有諸孟子曰否不然天與之堯崩三/年之䘮畢舜讓避丹朱于南河之南天下朝覲獄訟者)
(不之堯之子而之舜謳歌者不謳歌堯之子而謳/歌舜舜曰天也夫而後歸中國踐天子之位焉)陳留
歸蕃我皇登禪(魏志曰陳留王諱奐字景明武帝孫燕/王宇子也奉皇帝璽綬䇿禪位于晉嗣)
(王魏世譜曰封/帝謂陳留王)庸岷稽顙三江改獻(其五庸岷蜀境也/庸國名也岷山名)
(也禮記孔子曰拜而後稽顙三/江呉境也尚書曰三江既入)赫矣隆晉奄宅率土(曹/府)
(君陳竇誄曰赫奕陳君毛詩曰/宅殷土芒芒又曰率土之濱)對揚天人有秩斯祜(對/掦)
(己見上文司馬相如封禪文曰天人之際已交毛/詩曰嗟嗟烈祖有秩斯祜爾雅曰祜福也)惟公太宰
光翼二祖(臧榮緒晉書曰晉太祖為大將軍以賈充為/司馬右長史及世祖受禪轉太宰左氏傳康)
(王論晉范㑹曰宜/夫子之光輔五君)誕育洪冑纂戎于魯(其六臧榮緒晉/書曰謐父韓壽)
(河南尹母賈充少女也充平生不議立後充後妻郭槐/輙以外孫韓謐為黎民子襲封槐自表陳是充遺意也)
(帝許之以謐為魯公毛詩曰誕彌厥月毛萇曰誕大也/鄭𤣥曰大矣后稷之在其母終人道十月而生毛詩曰)
(纉戎祖考鄭𤣥曰戎汝/也毛詩曰俾侯于魯)東朝既建淑問峩峩(謂愍懐太/子也毛詩)
(曰淑問/如臯陶)我求明徳濟同以和(毛詩曰我求懿/徳己見上文)魯公戾止
衮服委蛇(毛詩曰魯侯戾止爾雅曰戾至周禮曰三公/自衮冕而下毛詩曰退食自公委蛇委蛇)
思媚皇儲高步承華(其十王隱晉書謐以賈后之妹子/數入宫與懐愍處毛詩曰思媚周)
(姜又曰媚于天子漢書疏廣曰/太子國儲嗣君承華己見上文)昔我逮兹時惟下僚(下/僚)
(謂洗/馬也)及子棲遲同林異條(俱在東宮故曰同林而貴賤/殊隔故曰異條毛詩曰或棲)
(遲偃/仰)年殊志比服舛義稠(服章服也尊卑殊制故/曰舛也説文曰稠多也)游跨
三春情固二秋(其/八)祗承皇命出納無違(尚書曰祗承于/帝論語曰樊遲)
(問孝子/曰無違)往踐蕃朝來步紫微(蕃朝呉也紫微至尊/所居謂為尚書郎)升降
祕閣我服載暉(謝承後漢書曰謝承父嬰為尚書侍郎/毎讀高祖及光武之後將相名臣䇿文)
(通訓條在南宫祕于省閣唯臺郎升複道取急因得/開覽序云入為尚書郎作此詩然祕閣即尚書省也)孰
云匪懼仰肅明威(其九尚書曰我有/周祐命將大明威)分索則易攜手實
難(鄭𤣥禮記注/曰索散也)念昔良遊兹焉永歎(劉慎黎陽山賦曰/良遊未厭白石潛)
(暉毛詩曰/兹之永歎)公之云感貽此音翰(應劭漢書注曰云有/也韋昭曰翰筆也)蔚
彼高藻如玉之闌(其十蔚文貌周易曰君子豹變其文/蔚也楚詞曰文彩耀於玉石王逸曰)
(言發文舒詞爛然成章如玉石之/有文彩也闌力旦切協韵力丹切)惟漢有木曾不踰境
惟南有金萬邦作詠(木謂橙也賈謐贈詩云在南稱柑/度北則橙故答以此言木度北而)
(變質故不可以踰境金百鍊而不銷故萬邦作詠賈戒/之以木而陸自朂以金也穀梁傳曰婦人既嫁不踰境)
(毛詩曰大/賂南金)民之胥好狂狷厲聖(爾雅曰胥相也謂相戒/朂以所好尚也論語子)
(曰不得中行而與之必也狂狷乎狂者進取狷者有所/不為也書曰惟聖罔念作狂惟狂克念作聖説文曰厲)
(石也言人之自/朂若金之受厲)儀刑在昔予聞子命(其十一毛詩曰儀/刑文王萬邦作孚)
(左氏傳晉克/曰臣聞命矣)
　　於承明作與士龍一首(五言集云與士/龍於承明亭作)
　　　陸士衡
牽世嬰時網駕言逺徂征(鄒陽上書曰豈拘於俗牽於/世曹子建責躬詩曰舉挂時)
(網毛詩曰/駕言徂東)飲餞豈異族親戚弟與兄(毛詩曰飲餞于禰/又曰豈異伊人兄)
(弟匪/他)婉孌居人思紆鬱遊子情(方言曰倇歡也倇與婉/同古字通説文曰孌慕)
(也班固漢書述哀紀曰婉孌董/公惟亮天工紆鬱己見上文)明發遺安寐寤言涕交
纓(毛詩曰明發不寐又曰獨寐寤言淮南/子曰雍門子以琴見孟嘗君涕流霑纓)分塗長林側
揮袂萬始亭佇眄要遐景傾耳玩餘聲(家語孔子曰傾/耳而聽之不可)
(得而聞杜預左氏/傳注曰翫貪也)南歸憩永安北邁頓承明(毛萇詩傳/曰憩息也)
(頓止/舍也)永安有昨軌承明子棄予(毛詩曰棄/予如遺)俯仰悲林薄
慷慨含辛楚(范曄後漢書劉瑜上書曰竊/為辛楚泣血連如楚猶痛也)懐往歡絶端
悼來憂成緒(言和悦纔往歡已絶端哀悼暫來憂便成/緒毛萇詩傳曰懐和也楚辭曰欲寂寞而)
(絶端方言/曰悼哀也)感别慘舒翮思歸樂遵渚(舒翮謂鵠遵渚謂/鴻言感别之情慘)
(于舒翮之飛鵠思歸之志樂于遵渚之征鴻也蘇武詩渚/曰黄鵠一逺别酈炎詩曰舒吾凌霄羽毛詩曰鴻飛遵)
　　贈尚書郎顧彦先二首(五言王隱晉書曰顧榮字/彦先呉人也為尚書郎)
　　　陸士衡
大火貞朱光積陽熈自南(爾雅曰大火謂之大辰郭璞/曰大火心也在中最明故時)
(候主之也孔安國尚書傳曰貞正也朱光朱明也爾雅/曰夏為朱明尚書曰日永星火以正仲夏淮南子曰積)
(陽之熱氣生火火氣之精者為日爾雅曰/熈興也續漢書曰日行南陸謂之夏也)望舒離金虎
屏翳吐重隂(言月離畢天將雨也楚詞曰前望舒使先/驅王逸曰望舒月御也漢書曰西方金也)
(尚書考靈耀曰西方秋虎漢書曰參白虎三星又曰觜/觽為虎首孔安國尚書傳曰昴白虎中星然西方七星)
(畢昴之屬俱白虎也毛詩曰月離于畢俾滂沱矣楚辭/曰屏翳起雨王逸曰屏翳雨師名也曹子建贈王粲詩)
(曰重隂潤/萬物也)凄風迕時序苦雨遂成霖(左氏傳申豐曰春/無淒風秋無苦雨)
(杜預曰苦雨為人所患苦也小雅曰迕/犯也莊子曰隂陽四時運行各得其序)朝遊忘輕羽夕
息憶重衾(輕羽謂扇也傅毅有/羽扇賦衾己見上文)感物百憂生纏綿自相
尋(百憂纒綿並/己見上文)與子隔蕭墻蕭墻隔且深(論語子曰吾/恐季孫之憂)
(在蕭墻/之内也)形影曠不接所託聲與音音聲日夜濶何用慰
吾心(毛詩曰仲山甫/永懐以慰其心)
朝遊遊層城夕息旋直廬(張晏漢書注曰/直宿曰廬也)迅雷中宵激
驚電光夜舒(論語曰迅雷風烈必變楚/詞曰凌驚雷軼駭電兮)𤣥雲拖朱閣振
風薄綺疏(説文曰拖曵也徒可切鄭𤣥禮記注曰振動/也風以動物故謂之振孔安國尚書傳曰薄)
(廹也李尤東觀銘曰房闥内布/綺疏外陳是謂東觀書籍林淵)豐注溢脩霤潢潦浸階
除(王逸楚辭注曰霤屋宇也説文/曰潦雨水也又曰除殿階也)停隂結不解通衢化
為渠沉稼湮梁頴流民泝荆徐(廣雅曰湮没也梁穎二/地名也毛萇詩傳曰泝)
(向也荆徐/二州名也)眷言懐桑梓無乃將為魚(毛詩曰眷言顧之/又曰惟桑與梓必)
(㳟敬止左氏傳曰天王使劉定公勞趙孟館於雒/汭劉子曰美哉禹功明徳逺矣微禹吾其魚乎)
　　贈顧交阯公真一首(五言晉百官名曰交/州刺史顧祕字公真)
　　　陸士衡
顧侯體明徳清風肅已邁(周易曰君子體仁足以長人/鄭𤣥曰體生也尚書曰先王)
(既勤用明徳胡廣書/曰建鴻徳流清風)發迹翼藩后改授撫南裔(藩后呉/王也顧)
(氏譜曰祕為呉王郎中令南裔謂交阯也解嘲曰驃騎/發迹於祁連蔡邕陳球碑曰逺鎮南裔近撫侯服鄭𤣥)
(周禮注曰/撫安也)伐鼓五嶺表揚旌萬里外(漢書曰秦北為長/城之役南有五嶺)
(之戍裴淵廣州記五嶺云大庾始安臨賀桂陽/掲陽漢書劉向上疏曰甘延壽懸旌萬里之外)逺績不
辭小立徳不在大(左氏傳劉子謂趙孟曰子盍亦逺績/禹功而大庇民焉又穆叔曰太上有)
(立徳其/次立功)高山安足凌巨海猶縈帶(古辯異博遊曰衆星/累累如連貝江河四)
(海如/衣帶)惆悵瞻飛駕引領望歸斾(楚辭曰惆悵兮而私自/憐左氏傳穆叔謂晉侯)
(曰引領西望/曰庶幾乎)
　　贈從兄車騎一首(五言集云/陸士光)
　　　陸士衡
孤獸思故藪離鳥悲舊林(周禮曰藪牧養蕃鳥獸/鄭𤣥曰澤無水曰藪)翩翩
遊宦子辛苦誰為心(漢書薄昭與淮南/書曰曰遊宦事人)髣髴谷水陽婉
孌崐山陰(楚辭曰時髣髴以遙見陸道瞻呉地記曰海/鹽縣東北二百里有長谷昔陸遜陸凱居此)
(谷東二十里有崐山父祖葬焉榖/梁傳曰水北曰陽婉孌己見上文)營魄懐兹土精爽若
飛沉(老子曰載營魄抱一能無離乎鍾㑹曰載辭也經/䕶為營形氣為魄為魄經䕶其形氣使之長存也)
(論語子曰小人懐土左氏傳/樂祁曰心之精爽是謂魂魄)寤寐靡安豫願言思所欽
(東京賦曰膺多福以安念毛詩曰願/言思子嵇康贈秀才詩曰思我所欽)感彼歸塗艱使我
怨慕心(孟子萬章問曰舜往于田曰號泣於旻天何為/其號泣也孟子曰怨慕也集本云歸塗順也)
安得忘歸草言樹背與衿(韓詩曰焉得諼草言/樹之背然衿猶前也)斯言豈
虚作思鳥有悲音
　　答張士然一首(五言孫盛晉陽秋曰張悛字士然/少以文章與陸機友善悛七全切)
　　　陸士衡
絜身躋祕閣祕閣峻且𤣥(四子講徳論曰絜身修思吊/魏武曰機出補著作遊乎祕)
(閣然祕書省亦為祕閣説文曰/𤣥幽逺也謂祕閣之幽逺也)終朝理文案薄暮不遑
瞑(毛詩曰不遑假/寐瞑古眠字)駕言廵明祀致敬在祈年(駕言己見/上文毛詩)
(曰敬祭明祀禮記曰拜至所以致敬也毛/詩曰祁年孔夙鄭𤣥曰我祈豐年甚早也)逍遙春王圃
躑䠱千畝田(晉宫閣銘曰洛陽宮有春王園躑䠱與/蹢䠱同禮記曰天子為籍田千畝)回渠
繞曲陌通波扶直阡(風俗通曰南北/曰阡東西曰陌)嘉榖垂重頴芳樹
發華顛(尚書曰農殖嘉榖/廣雅曰顛未也)余固水鄉士總轡臨清淵(水/鄉)
(謂呉也漢書曰武功中水鄉人三舍墊/為池家語孔子曰善御者正身以總轡)戚戚多逺念行
行遂成篇(楚辭曰居戚/戚而不解)
　　為顧彦先贈婦二首(五言集云為令彦先作今云/顧彦先誤也且此上篇贈婦)
　　　(下篇答而俱云/贈婦又誤也)
　　　陸士衡
辭家逺行遊悠悠三千里(鸚鵡賦曰女辭家而適人蔡/琰詩曰悠悠三千里何時復)
(來/㑹)京洛多風塵素衣化為緇(毛萇詩傳/曰緇黒也)修身悼憂苦感
念同懐子(孟子曰古之人不得志修身/見於世列子曰卑辱則憂苦)隆思亂心曲沉
歡滯不起(薛君韓詩章句曰時風又且暴/使已思益隆毛詩曰亂我心曲)歡沉難尅興
心亂誰為理願假歸鴻翼翻飛㳺江汜(魏文帝喜霽賦曰/思寄身於鴻鸞舉)
(六翻而輕飛毛/詩曰江有汜)
東南有思婦長歎充幽闥(曹子建七哀詩曰上有愁思/婦悲歎有餘哀西京賦曰重)
(閨幽/闥)借問歎何為佳人𦕈天末(西京賦曰眇/天末以逺期)遊宦久不
歸山川修且濶(遊宦己/見上文)形影參商乖音􁇃曠不達(左氏/傳子)
(産曰昔高辛氏有二子伯曰閼伯季曰實沉居曠林不/相能日尋干戈以相征討后帝不臧遷閼伯于商丘主)
(辰啇人是因故辰為商星遷實沉于大夏主參唐人是/因以服事夏商其季世曰唐叔故參為晉星法言曰吾)
(不睹參辰之相比也音息音/問消息也廣雅曰曠久也)離合非有常譬彼弦與筈
(呂氏春秋曰夫萬物成則毁合則離離則復合合/則復離劉熈釋名曰矢末曰筈筈㑹也與弦㑹同)願保
金石軀慰妾長饑渴(金石己見上文李陵贈蘇武詩/曰思得瓊樹枝以解長饑渴)
　　贈馮文熊一首(五言/)
　　　陸士衡
昔與二三子遊息承華南(二三子及承/華己見上文)拊翼同枝條翻
飛各異尋(班固漢書曰/撫翼俱起)茍無凌風翮徘徊守故林(莊子/曰鵲)
(巢於高榆之巔/巢折凌風而起)慷慨誰為感願言懐所欽(所欽己/見上文)發軫
清洛汭驅馬大河陰(尚書曰東至于洛汭孔安國曰/水北曰汭榖梁傳曰水南曰陰)佇
立望朔塗悠悠迥且深(馮在斥丘故云朔塗毛詩曰佇/立以泣王粲贈士孫文始詩曰)
(雖則固城/邈其迥深)分索古所悲志士多苦心(古詩曰晨/風懐苦心)悲情臨
川結苦言隨風呤(張平子書曰酸者/不能不苦於言)愧無雜佩贈良訊
代兼金(毛詩曰知子之來之雜佩以贈之孟子曰齊王/餽兼金一百而不受趙岐曰兼金其價兼倍於)
(常/者)夫子茂逺猷款誠寄惠音(尚書曰逺爾猷秦嘉贈婦/詩曰何用敘我心遺思致)
(款誠好色賦曰絜/齋俟兮惠音聲)
　　贈弟士龍一首(五言/)
　　　陸士衡
行矣怨路長惄焉傷别促(論語曰君命召不俟駕行矣/曹子建贈白馬王詩曰怨彼)
(東路長詩曰我心憂傷惄焉如擣方言曰溺憂也自關/而西秦晉之間或曰惄並奴的切曹子建送應氏詩曰)
(别促㑹/日長)指途悲有餘臨觴歡不足我若西流水子為東
跱岳(言已逝如西流之不息/雲止類東岳之不移也)慷慨逝言感徘徊居情育
(逝機自謂也居謂雲也言慷慨不平逝/者之言多感徘徊興戀居者之志彌生)安得攜手俱契
濶成騑服(毛詩曰生死契濶與子成説又曰攜手同行/毛萇曰契濶懃苦也説文曰騑驂傍馬也鄭)
(𤣥毛詩箋曰兩/服中央夾轅也)
　　為賈謐作贈陸機一首(四言/)
　　　潘安仁
肇自初創二儀烟煴(周易曰易有太極是生兩儀王肅/曰雨儀天地也易曰天地絪緼萬)
(物化/醇)粤有生民伏羲始君結繩闡化八象成文(劇秦美/新曰爰)
(初生民周易曰上古結繩而治後世聖人易之以書契/又曰古者包犧氏之王天下也始作八卦以通神明之)
(徳以類萬物之情包犧即/伏羲也聲類曰闡大開也)芒芒九有區域以分(其一左/氏傳魏)
(絳曰虞人之箴曰芒芒禹迹畫為九州杜預曰芒芒逺/貌也毛詩曰方命厥后奄有九有毛萇曰九有九州也)
神農更王軒轅承紀(史記曰軒轅為天子代神農氏是/為黄帝順天地之紀家語孔子曰)
(古之王者易代改號取法五/行五行更王終始相生也)畫野離疆爰封衆子(漢書/曰昔)
(在黄帝畫野分州得百里之國萬區史記/曰黄帝二十五子得其姓者一十四人)夏殷既襲宗
周繼祀(楚辭曰思堯舜兮襲/與毛詩曰赫赫宗周)綿綿𤓰瓞六國互峙(其二/毛詩)
(曰綿綿𤓰瓞民之初生自土沮/漆六國謂韓燕趙魏齊楚也)强秦兼并吞滅四隅(史/記)
(曰秦始皇初并天下班固漢書述曰孝武行師吞滅海/隅淮南子曰經營四隅還反於樞高誘曰隅猶方也)
子嬰靣櫬漢祖膺符(子膺漢祖並己見上文左氏傳曰/楚子圍許許僖公見楚子於武城)
(面縛衘璧大夫衰絰士與櫬東京賦曰高/祖膺録受圖曹植大魏篇曰大魏膺符)靈獻微弱在
湼則渝(范曄後漢書曰孝靈皇帝諱宏肅宗𤣥孫也桓/帝崩即皇帝位又曰孝獻皇帝諱協靈帝中子)
(也靈帝崩即皇帝位曾子曰沙在泥與之皆黑趙岐/孟子章句曰白沙入泥不染自黑爾雅曰渝變也)三
雄鼎足孫啓南呉(其三三雄即三國之主班固漢書述/曰三雄是散漢書蒯通説韓信曰方)
(今足下三分天/下鼎足而居)南呉伊何僭號稱王(呉志曰黄龍元年/權即皇帝位春秋)
(命歴序曰呉楚駒勝僭號稱王駒/景駒勝陳勝也字書曰僭假也)大晉統天仁風遐揚
(謂武帝也周易曰大哉乾元萬物資/始乃統天典引曰仁風翔于海表)偽孫銜璧奉土歸
疆(偽孫謂皓也呉志曰孫皓字元宗和子也孫休薨皓/立晉命王濬伐皓皓致書於濬濬受皓之降衘璧已)
(見上/句)婉婉長離凌江而翔(其四長離喻機也楚辭曰駕/八龍之婉婉漢書日長麗前)
(掞光耀明臣瓚曰長離/靈鳥也離與麗古字通)長離云誰咨爾陸生(毛詩曰云/誰之思又)
(曰咨爾/殷商)鶴鳴九臯猶載厥聲(毛詩曰鶴鳴九臯聲問/于天又曰厥聲載路)况
乃海隅播名上京(海隅謂呉也尚書曰至於海隅范曄/後漢書祖授謂袁紹曰將軍弱冠登)
(朝播名海内孔安國/尚書傳曰播布也)爰應旌招撫翼宰庭(其五臧榮緒/晉書曰太熈)
(末太傅楊駿辟機為祭酒孟子曰夫招士以旂大/夫以旌撫翼己見上文宰謂駿也宰或為紫非也)儲皇
之選實簡惟良(漢書疏廣曰太子師友必得天下英俊/爾雅曰簡擇也尚書曰時惟良顯哉孔)
(安國曰是惟良臣/則君顯明於世)英英朱鸞來自南岡(鸞亦喻穢也毛/萇詩傳曰英鮮)
(明也王逸楚辭序曰蛇龍鸞鳯/以託君子毛詩曰我來自東)曜藻崇正𤣥冕丹裳(謂/為)
(洗馬也崇正太子之宮也臧榮緒晉書曰世祖以皇太/子富於春秋初命講孝經於崇政殿周禮曰大夫𤣥冕)
(禮記曰君朱韠環濟/要畧曰韠以象裳色)如彼蘭蕙載採其芳(其/六)藩岳作鎮
輔我京室(謂呉王也班固盧綰述曰綰自同門鎮/我北疆毛詩曰大啓爾宇為周室輔)旋反
桑梓帝弟作弼(桑梓己見上文作弼/謂為呉王郎中令也)或云國宦清塗攸
失(漢書曰武有淮南衡山之謀作左宦之律應劭/曰人道尚左今舍天子而仕諸侯故謂之左宦)吾子
洗然恬淡自逸(其七莊子曰庚桑子之始來也吾洒然/異之鄭𤣥禮記注曰洒如肅敬也文子)
(曰靜漢恬淡説文曰淡安也徒敢切毛詩曰/我不敢傚我友自逸陳太丘碑曰澹然自逸)廊廟惟清
俊乂是延(史記曰賢人深謀於廊廟爾雅曰室有東西/廂曰廊㨗為舍人曰殿有東西小堂也然廊)
(廟君之居臣朝覲之所故曰俊又是延也/尚書曰俊乂在官鄭𤣥周禮注曰延進也)擢應嘉舉自
國而遷(方言曰/擢拔也)齊轡羣龍光讚納言(謂為尚書郎也揚/雄河東賦曰建乾)
(坤之頁兆兮將悉統之以羣龍韋昭曰比羣賢也尚書/帝曰龍命汝作納言應劭漢書注曰納言如今尚書官)
(機為郎故曰光讚也鄭/𤣥周禮注曰讚佐也)優遊省闥珥筆華軒(其八毛詩/曰優遊爾)
(休矣崔駰奏記竇憲曰珥筆持牘拜謁/曹下韋昭漢書注曰檻殿上欄軒下板)昔余與子繾綣
東朝(左氏傳臧昭伯曰繾/綣從公無通外内也)雖禮以賔情通友僚嬉娯絲
竹撫鞞舞韶(禮記曰絲竹樂之器也字林曰鞞小鼓也/尚書曰蕭韶九成孔安國曰韶舜樂名)
修日朗月攜手逍遙(其/九)自我離羣二周于今(禮記曰子/夏曰吾離)
(羣索居毛詩曰自/我不見于今三年)雖簡其面分著情深(孔安國尚書傳/曰簡畧也袁紹)
(與公孫瓚書/曰分著丹青)子其超矣實慰我心(毛詩曰實/獲我心)發言為詩
俟望好音(其十毛詩序曰在心為志發言為/詩毛詩曰誰將西歸懐之好音)欲崇其高
必重其層(郭璞曰山海經注/曰層重也慈登切)立徳之柄莫匪安恒(周易/曰謙)
(徳之柄也恒/徳之固也)在南稱甘度北則橙(言甘以移植而易名/恐人徙居而變節故)
(引以誡之淮南子曰江南橘樹之江北而化/為橙博物志曰橘柚類甚多甘橙枳皆是)崇子鋒頴
不頹不崩(其十一鄭𤣥禮記注曰崇猶尊也摰伯陵答/司馬遷書曰有能者見鋒頴之秋毫毛詩曰)
(如南山之壽/不騫不崩)
　　贈陸機出為呉王郎中令一首(四言/)
　　　潘正叔(文章志曰潘尼字正叔少有清才初應/州辟後以父老歸供養父終乃出仕位)
　　　　(終太/常)
東南之美曩惟延州(爾雅曰東南之美者有㑹稽之竹/箭焉左氏傳曰呉子使屈狐庸聘)
(于晉趙文子問焉曰延州來季子其/果立乎杜預曰延州来季凡邑也)顯允陸生於今尠
儔(毛詩曰顯允君/子莫不令徳)振鱗南海濯翼清流(高堂賦曰振鱗/奮翼應徳璉建)
(章臺集詩曰/濯翼陵高梯)婆娑翰林容與墳丘(其一答賔戲曰婆娑/乎術藝之塲長楊賦)
(曰借翰林以為主人左氏傳楚丘左史倚相/趍過王曰是史也能讀三墳五典八索九丘)玉以瑜潤
隋以光融(禮記孔子曰君子比徳於玉焉温潤而澤仁/也瑜不揜瑕忠也鄭𤣥曰瑜其中間美者隋)
(隋珠己見上文杜預/左氏傳注曰融朗也)乃漸上京羽儀儲宮(周易曰鴻漸/于陸其羽可)
(以為/儀吉)玩爾清藻味爾芳風(玩猶愛也禰衡顔子/碑曰秀不實振芳風)泳之彌
廣挹之彌沖(其二毛詩曰漢之廣矣泳之游之毛萇曰/潛行為泳又曰挹􁀙也老子曰大滿若沖)
(字書曰沖/猶虚也)崐山何有有瑤有珉(新序晉平公嘆曰嗟乎/安得賢士大夫與共此)
(樂舩人固桑對曰夫劍産於越珠産江漢玉産崐山此/三寶皆無足而致今君茍好士則賢士至矣説文曰瑤)
(玉美者又曰/珉石之美者)及爾同僚具惟近臣(臧榮緒晉書曰正叔/元康初拜太子舍人)
(機仕東宮己見上文毛詩曰我雖異事及爾/同僚東京賦曰具惟帝臣國語曰近臣盡規)予涉素秋
子登青春(素秋喻老青春喻少也劉禎與臨淄侯/書曰肅以素秋則落楚辭曰青春爰謝)愧無
老成厠彼日新(其三毛詩曰雖無老成人尚有典刑周/易曰大畜剛健篤實輝光日新其徳)
祁祁大邦惟桑惟梓(毛詩曰采蘩祁祁毛/萇曰祁祁衆多也)穆穆伊人南
國之紀(毛詩曰穆穆魯侯又曰所謂伊/人又曰滔滔江漢南國之紀)帝曰爾諧惟王
卿士(尚書帝/曰爾諧)俯僂從命奚恤奚喜(其四左氏傳孟僖子/召其大夫曰吾聞將)
(有達者曰孔丘聖人之後也其祖弗父何始有國而授/厲公及正考父佐戴武宣三命兹㳟敬其鼎銘曰一命)
(而僂再命而傴三命而/俯循墻而走莫余敢侮)我車既巾我馬既秣(周禮巾車/下大夫二)
(人鄭𤣥曰巾猶衣/也秣馬己見上文)星陳夙駕載脂載轄(尚書大傳八伯/歌曰爛然星陳)
(毛詩曰星言夙駕説于桑田/又曰載脂載轄還車言邁)婉孌二宮徘徊殿闥醪澄
莫饗孰慰饑渴(其五淮南子曰酒澄而不飲孔叢子/子思謂魯穆公曰君若饑渴待賢也)昔
子沗私貽我蕙蘭(陸集有贈/正叔詩)今子徂東何以贈旃(徂東/謂適)
(呉也毛詩曰駕言徂/東又曰何以贈之)寸晷惟寶豈無璵璠(淮南子曰聖/人不貴尺之)
(璧而重寸之隂難得而易失也/説文曰晷景也璵璠美玉也)彼美陸生可與晤言(其/六)
(毛詩曰彼美叔姬可以/晤言鄭𤣥曰晤猶對也)
　　贈河陽一首(五言/)
　　　潘正叔
虙生化單父子竒莅東阿(呂氏春秋曰虙子賤治亶父/彈鳴琴身不下堂亶父治巫)
(馬期以戴星出入日夜不居以身親之而亶父亦治巫/馬期以問於虙子虙子曰我之任人子之任力任力者)
(固勞任人者固逸説苑曰子竒年十八齊君使治阿既/行齊君悔之遣使追者返曰子竒必能矣共載者皆白)
(首者也子竒至阿鑄庫兵以為耕器魏聞童子為君庫/無兵倉無粟乃起兵擊之阿人父率子兄率弟以私兵)
(戰遂敗/魏師)桐鄉建遺烈武城播弦歌(漢書曰朱邑字仲卿/廬江人少時為舒桐)
(鄉嗇夫廉平不苛後為大司農病且死屬其子曰我故/為桐鄉吏其人愛我必葬我桐鄉後世子孫奉我不如)
(桐鄉人及死其子葬之相鄉西郭外人果共立為邑起/冢立祠祭至今不絶班固説東平王蒼曰遺烈著於無)
(窮論語曰子之武城聞弦歌之/聲孔安國曰子游為武城宰)逸驥騰夷路潛龍躍洪
波(驥龍喻/岳也)弱冠步鼎鉉既立宰三河(岳早辟賈充府出/為河陽令禮記曰)
(人生二十曰弱冠周易曰鼎金鉉鄭𤣥曰金鉉喻明道/能舉君之官職也尚書注曰鼎三公象也論語曰三十)
(而立漢書東方朔書曰去/三河之地止灞滻以西)流聲馥秋蘭摛藻豔春華(家/語)
(孔子曰流聲後裔非唯學之所致耶楚辭曰秋/蘭兮青青説文曰摛舒也摛藻春華己見上文)徒美天
姿茂豈謂人爵多(風俗通曰太尉掾范傍天姿聰叡孟/子曰有天爵有人爵仁義忠信樂善)
(不倦此天爵也公卿大夫此人爵也古之人修其天爵/而人爵從之今之人修天爵以要人爵既得人爵而棄)
(天爵終/亦亡矣)
　　贈侍御史王元貺一首(五言/)
　　　潘正叔
崐山積瓊玉廣厦構衆材(崐山出玉己見上文慎子/曰廊廟之材非一木之枝)遊
鱗萃靈沼撫翼希天階(遊鱗龍也毛萇詩傳曰萃集也/毛詩曰王在靈沼楚辭曰攀天)
(階而/下視)膏蘭孰為銷濟治由賢能(漢書曰龔遂卒有父老/來弔曰薰以香自燒膏)
(以明/自銷)王侯厭崇禮廽迹清憲臺(漢書上謂嚴助曰君厭/承明之廬張孟陽魏都)
(賦注曰聽政殿左崇禮門/漢官儀曰御史謂憲臺也)蠖屈固小往龍翔廼大來(周/易)
(曰尺蠖之屈以求伸也龍蛇之蟄以存身也又曰泰小/往大來吉郭璞方言注曰尺蠖又呼為步屈也於縛切)
協心毗聖世畢力讚康哉(尚書曰三后協心毛詩曰天/子是毗鄭𤣥曰毗輔也呂氏)
(春秋曰百官有司之事畢力竭智矣尚書咎/繇乃歌曰元首明哉股肱良哉庶事康哉)
　
　
　
　
　
　文選巻二十四
欽定四庫全書
　文選卷二十五　　　　　　梁　蕭統　編
　　　　　　　　　　　　　唐　李善　註
　贈答下
　　贈何劭王濟一首(五言/并序)
　　　傅長虞(王隱晉書曰傅咸字長虞北地泥陽人/舉孝廉拜太子洗馬後為司𨽻校尉薨)
朗陵公何敬祖咸之從内兄(臧榮緒晉書曰何/劭襲封朗陵郡公)國子祭
酒王武子咸從姑之外孫也(王隱晉書曰王/濟為國子祭酒)並以明徳
見重於世咸親之重之(尚書曰先王既勤用明徳漢書/曰霍光以張安世篤行光親重)
(之/)情猶同生義則師友(左氏傳曰鄭罕駟豐同生孫卿/子曰人必將求賢師而事之擇)
(良友而/友之)何公既登侍中武子俄而亦作(臧榮緒晉書曰/何劭為散騎常)
(侍遷侍中傅暢晉諸公讚曰王濟/左遷國子祭酒數年入為侍中)二賢相得甚歡咸亦
慶之(漢書灌夫竇嬰兩/人相得歡甚無厭)然自恨闇劣雖願其繾綣而從
之末由(左氏傳臧昭伯曰繾綣從公無/通内外毛詩傳曰遡洄從之)歴試無效且有
家艱(尚書曰歴試諸難毛詩曰/未堪家多難余又集于蓼)賦詩申懐以貽之云爾
(蒼頡篇曰懐抱也薛君/韓詩章句曰云詞也)日月光太清列宿曜紫微(鶡冠/子曰)
(上及太清下及太寧春秋合誠圖/曰北辰其星七在紫微之中也)赫赫大晉朝明明闢
皇闈(左氏傳子曩曰赫赫楚國而君臨之毛詩曰明明在/下赫赫在上張衡陳公諫曰穆穆皇闈公實省之)
吾兄既鳯翔王子亦龍飛(呉質答文帝牋曰曹烈曹丹/加以公室枝庶骨肉舊恩其)
(龍飛鳯翔/實其分也)雙鸞遊蘭渚二離揚清暉(鸞離喻王何也蘭/渚喻中書也王逸)
(楚詞序曰蚪龍鸞鳯以託君子漢書曰長麗也/前掞光耀明臣瓚曰長離靈鳥也二離日月)攜手升玉
階並坐侍丹帷(毛詩曰攜手同行西都賔曰玉階彤庭/毛詩曰既見君子並坐鼓瑟曹植娯賔)
(賦曰丹帷/曄以四張)金璫綴惠文煌煌發令姿(董巴輿服志曰侍/中冠弁大冠加金)
(璫附蟬為文漢書曰昌邑王賀冠惠文冠音/義曰今侍中所著也服䖍通俗文耳珠曰璫)斯榮非攸
庶繾綣情所希(賈逵國語注曰庶冀/也廣雅曰希庶也)豈不企高蹤麟趾
邈難追(司馬彪莊子注曰企望也蔡邕袁陽碑曰邈/矣高蹤孰能尅兹毛詩曰麟之趾振振公子)臨
川靡芳餌何為空守坻(芳餌以喻令徳也歸田賦曰徒/臨川以羡魚呉越春秋大夫􁋌)
(曰深川之魚死於芳餌餌魚食也莊子曰任公為大鈎/犗牛以為餌淮南子曰黄帝化天下也漁者不争坻)
槁葉待風飄逝將與君違(槁葉自喻也毛詩曰蘀兮蘀/兮風其吹女鄭𤣥曰木葉槁)
(得風乃落毛詩曰逝將去/汝毛萇詩傳曰違離也)違君能無戀尸素當言歸(韓/詩)
(曰何為素餐素者質人但有質朴無治民之材名曰素/餐尸禄者頗有所知善惡不言黙然不語茍欲得禄而)
(已譬若尸矣毛/詩曰言旋言歸)歸身蓬蓽廬樂道以忘饑(劉向雅琴賦/曰潛坐蓬廬)
(之中禮記孔子曰儒有蓽門圭竇毛詩曰泌/之洋洋可以樂飢毛萇曰言可以樂道忘飢)進則無云
補退則恤其私(漢書諸葛豐曰臣誠願之獨恐未有云/補廣雅曰云有也論語曰退而省其私)
但願隆弘美王度日清夷(東觀漢記陳元上書曰抉瑕/擿亹掩其𢎞美左氏傳右尹)
(革曰祈招之詩曰思我王度式如玉/式如金仲長子昌言曰警蹕清夷)
　　荅傅咸一首(五言/)
　　　郭泰機(傅咸集曰河南郭泰機寒素後門之士/不知余無能為益以詩見激切可施用)
　　　　(之才而況沉淪不能自抜於世余雖心知之/而末如之何此屈非復文辭所了故直戲以)
　　　　(荅其/詩云)
皦皦白素絲織為寒女衣(素絲喻徳寒女喻賤也傳咸/贈詩曰素絲豈不潔寒女難)
(為容崔駰七言曰皦皦練絲退濁/汙曹植閑居賦曰願同衾於寒女)寒女雖妙巧不得秉
杼機(言不見用也傅咸贈詩曰貧寒猶手/拙操杼安能工古詩曰札札弄機杼)天寒知運速
况復鴈南飛(言歲之方晏以喻年之將老也莊子曰天/寒既至霜雪既降楚詞曰鴈雍雍而南遊)
衣工秉刀尺棄我忽若遺(衣工喻傅咸也張衡髑髏賦/曰飛鋒曜景秉尺持刀毛詩)
(曰將安將樂/棄我如遺)人不取諸身世士焉所希(言凡人皆不能/恕己及物取之)
(於身故世間之士安可冀而/相薦乎周易曰近取諸身)况復已朝餐曷由知我飢
(言已朝餐而忘我飢/猶居貴而遺我賤)
　　為顧彦先贈婦二首(五言是集亦云為彦先然此二/篇並  婦荅而云贈婦誤也)
　　　陸士龍
悠悠君行邁煢煢妾獨止(毛詩曰悠悠南行又曰行/邁靡靡又曰獨行煢煢)山
河安可踰永路隔萬里京室多妖冶粲粲都人子(上林/賦曰)
(妖冶閑都毛詩曰西人之子粲粲衣服又曰彼都/人士鄭𤣥儀禮注曰女子子者女子也别於男也)雅步
擢纎腰巧笑發皓齒(雅閑雅謂妖麗也許慎淮南子曰/擢引也毛詩曰巧笑倩兮楚辭曰)
(美人皓髪/嫮以姱)佳麗良可美衰賤焉足紀(戰國䇿司馬喜曰/趙佳麗之所出高)
(誘曰佳大也麗美也賈/逵國語注曰紀猶録也)逺䝉眷顧言衘恩非望始(毛詩/曰眷)
(言顧之鄭𤣥曰顧念也左氏傳鄭伯曰非所敢望/魏文帝哀已賦曰蒙君子之博愛垂過望之渥恩)
浮海難為水遊林難為觀(林海以喻上京也言遊上京/難為容色也孟子曰觀海者)
(難為/水)容色貴及時朝華忌日晏(説文曰木槿/朝華暮落)皎皎彼姝
子灼灼懐春粲(古詩曰盈盈樓上女皎皎當牕牖毛詩/曰彼姝者子又曰有女懐春毛萇曰懐)
(思也毛詩曰今夕何夕見此粲者國/語曰女三為粲賈逵曰粲亦美貌)西城善雅儛總章
饒清彈(陸機洛陽記曰金墉城在宮之西北角魏故宮/人皆在中崔豹古今注曰魏文帝宮人尚衣能)
(歌舞一時冠絶孫盛音陽秋傳/隆議曰其總章伎即古之女樂)鳴簧發丹脣朱絃繞素
腕(毛詩曰吹笙鼓簧神女賦曰朱脣的其若丹禮/記曰清廟之瑟朱絃而疏越洛神賦曰攘皓腕)輕裾猶
電揮雙袂如霧散(張衡舞賦曰裾若飛燕袂如廽雪徘/徊相侔瞥若電伐韓康伯周易注曰)
(揮散也封禪書/曰雲布霧散)華容溢藻幄哀響入雲漢(洛神賦曰華/容阿那杜預)
(左氏傳注曰幄帳也列子曰薛談學謳於秦青辭歸青/餞於郊衢撫節悲歌聲震林木響遏行雲張湛曰二人)
(薛秦之/善歌者)知音世所希非君誰能讚(古詩曰不惜歌者苦/但傷知音稀孔安國)
(論語注曰稀少也希與稀通/釋名曰稱人之美曰讚也)棄置北辰星問此𤣥龍煥
(北辰言不移也𤣥龍喻美女也言棄彼北辰之心而問/此𤣥龍之色譏好色而不好徳陸雲代彦先贈婦詩曰)
(何用結中款仰指北辰星石氏星讚曰軒轅龍體主后/姬然此唯取衆姬即指西城總章宮人不論於后也龍)
(色多𤣥故/取以喻)時暮復何言華落理必賤(毛詩序曰華落/色衰復相棄背)
　　荅兄機一首(五言/)
　　　陸士龍(士衡前為太子洗馬/時贈别士龍今荅之)
悠逺途可極别促怨㑹長(機贈詩曰行矣怨路長惄焉/傷别促鄭𤣥禮記注曰極盡)
(也曹子建送應氏/詩曰别促㑹日長)衘恩戀行邁興言在臨觴(機詩曰指/塗悲有餘)
(臨觴歡不足毛詩曰/念彼㳟人興言出宿)南津有絕濟北渚無河梁(言己心/有絶濟)
(而可旋機行無河梁而可涉也韋昭漢書注曰直渡為/絶爾雅曰濟渡也機詩曰我若西流水子為東跱岳酸)
(者不能不苦於言漢董仲舒對/䇿曰天地之常經古今之通義)神往同逝感形留悲參商
(言已形雖留而神實往故曰神往同逝言之感形留參/商之隔左氏傳子産曰高辛氏有二子伯曰閼伯季曰)
(實沉不相能后帝不臧遷閼伯於商丘主辰商人是因/故辰為商星遷實沉于大夏主參唐人是因其季世曰)
(唐叔虞故參為晉星法言曰吾不覩參辰之相比也辰/向曰魂神隨兄往而形留此如參辰之不相見也商)
(星/也)衡軌若殊迹牽牛非服箱(機詩曰安得攜手契濶成/騑服故荅曰衡軌若殊其)
(迹則類牽牛不必服箱也毛詩曰晥彼牽牛不以服箱/牛濟曰衡軌也軌車後木也牽牛星也箱亦車也兄弟)
(相依當如衡軌而今殊迹牽牛有名不/堪服車亦猶有兄弟之名而不得同聚)
　　荅張士然(五言/)
　　　陸士龍
行邁越長川飄颻冐風塵通波激枉渚悲風薄丘榛(新/序)
(孔子張曰臣犯霜露冐塵埃曹植出行蒙霧犯風塵鄭/𤣥考工記注曰冐蒙也西都賔曰與海通波楚辭曰朝)
(發枉渚又曰哀江介之悲風高誘淮南子注曰叢/木曰榛  翰曰激急枉渚曲渚也丘墓榛棘也)脩路
無窮迹井邑自相循(周禮曰九夫為井四井為邑廣雅/曰循從也  銑曰脩長窮極循順)
(也/)百城各異俗千室非良隣(謝承後漢書曰黄琬拜豫/州刺史威邁百城禮記曰)
(廣谷大川異制民生其間異俗論語子曰千室之邑百/乗之家晏子春秋曰願有良朋則見君子也  向曰百)
(城郡也言風俗各異無/親善之隣謂呉漢之異)歡舊難假合風土豈虚親感念
桑梓域髣髴眼中人(毛詩曰惟桑與梓必㳟敬止楚辭/曰時髣髴以遥見魏文帝詩曰廻)
(頭四向望眼中無故人桑濟曰歡舊既殊風土又異不/可假合虚親也感此憶  梓而思見親識也眼中人謂)
(親識/也)靡靡日夜逺眷眷懐苦辛(毛詩曰行邁靡靡毛萇/曰靡靡行貌也韓詩曰)
(眷眷懐顧古詩/曰轗軻長辛苦)
　　荅盧諶(四言/并序)
　　　劉越石
琨頓首損書及詩備辛酸之苦言暢經通之逺㫖執玩
反覆不能釋手(玩猶愛/弄也)慨然以悲歡然以喜昔在少壯
未嘗檢括(蒼頡篇曰檢法度也薛君/韓詩章句曰括約束也)逺慕老莊之齊物
近嘉阮生之放曠(老莊老𣆀莊周也阮生嗣宗也莊子/有齊物論臧榮緒晉書曰阮籍放誕)
(不拘禮教蒼頡/篇曰曠疎曠也)怪厚薄何從而生哀樂何由而至(列子/曰身)
(非愛之所能厚身亦非輕之所能薄愛之或不厚輕之/或不薄此似反也自厚自薄或愛之而厚或輕之而薄)
(此似非順也亦自厚自薄信命者亡壽夭信理者亡是/非信心者亡逆順信性者亡安危則謂都亡所信亡不)
(信真矣慤矣奚去奚/就奚哀奚樂之謂也)自頃輈張困於逆亂(輈張驚懼之/貌也楊雄國)
(三老箴曰負乗覆餗姦冦侏/張輈與侏古字通張由切)國破家亡親友彫殘(崔鴻/前趙)
(録曰劉聰僭即位于平陽又曰聰遣從弟曜攻晉/破洛陽又曰遣子粲攻長安䧟之家亡見下文)負杖
行吟則百憂俱至(禮記曰公叔禺人遇負杖者楚辭曰/屈原行吟澤畔毛詩曰逢此百憂)
塊然獨坐則哀憤兩集(淮南子曰卓然/獨立塊然獨處)時復相與舉觴
對膝破涕為笑排終身之積慘求數刻之暫歡(刻漏也/説文曰)
(以銅盆受水分/時晝夜百刻也)譬由疾疢彌年而欲一丸銷之其可得
乎(毛萇詩傳/曰彌終也)夫才生於世世實須才(蘇武荅李陵書曰/毎念足下才為世)
(生器為/世出)和氏之璧焉得獨曜於郢握夜光之珠何得専
玩於隋掌(淮南子曰隋侯之珠和氏/之璧得之而富失之而貧)天下之寶當於天
下共之(孫卿子曰和氏之璧為天下之寶史/記秦王曰和氏璧天下所共傳寶也)但分析之
日不能不悵恨耳然後知𣆀周之為虚誕嗣宗之為妄
作也(孔安國尚書/傳曰誕欺也)昔騄驥倚輈於呉坂長鳴於良樂知
與不知也(戰國䇿楚客謂春申君曰昔騏驥駕鹽車上/呉坂遷延負轅而不能進遭伯樂仰而鳴之)
(知伯樂知己也今僕屈厄日久君獨無意使僕為君長/鳴乎思𤣥賦曰馬倚輈而徘徊鄭𤣥考工記注曰輈轅)
(也古今地名曰㝠零坂在呉城之北今謂之呉坂良王/良也王良無遇驥之事因伯樂而言之孔融薦禰衡表)
(曰飛兎騕䮍良/樂之所急也)百里奚愚於虞而智於秦遇與不遇也
(漢書韓信謂廣武君曰僕聞百里奚居虞而虞亡之秦/而秦伯非愚於虞而知於秦用與不用聽與不聽耳漢)
(書楊雄曰以為/遇不遇命也)今君遇之矣朂之而已(孔安國尚書/傳曰朂勉也)不
復屬意於文二十餘年矣(鄭𤣥周禮注/曰屬綴也)久廢則無次想
必欲其一反故稱指送一篇(稱㫖稱其意㫖/也稱赤證切)適足以彰
來詩之益美耳(毛萇詩傳曰/適祗適也)琨頓首頓首(久罹厄運故/述䘮亂多感)
(恨之/言也)
厄運初遘陽爻在六(言晉之遇災也毛萇詩傳曰遘成/也陽爻在六謂乾上九也周易曰)
(上九亢龍有悔/盈不可久也)乾象棟傾坤儀舟覆(乾坤為天地左氏/傳子産謂子皮曰)
(子於鄭國棟也棟折榱崩僑將厭焉戰國䇿或/謂公叔曰塞漏舟而輕陽候之波則舟覆矣)横厲糾
紛羣妖競逐(言劉聰之稱逆也横厲從横猛厲也糾紛/亂貌也楚辭曰擢舟航以横厲范曄後漢)
(書岑彭曰四方/蜂起羣雄競逐)火燎神州洪流華域(火燎洪流以喻亂/也尚書曰若火之)
(燎于原河圖括地象曰崑崙東地方千里/名曰神州孟子曰洪水横流汎濫天下)彼黍離離彼
稷育育(毛詩曰彼黍離離彼稷之/苖毛萇詩傳曰育長也)哀我皇晉痛心在目
(其一左氏傳呂相曰/是用痛心疾首也)天地無心萬物同塗(無心謂無心/愛育萬物即)
(不仁也同塗謂皆為/芻狗也己見下句)禍淫莫驗福善則虚(尚書曰天道/福善禍淫)
逆有全邑義無完都(逆謂劉聰/義謂晉室)英蘂夏落毒卉冬敷(英/蘂)
(以喻晉朝毒卉以比胡冦也王逸離騷序曰/善馬香草以配忠貞惡禽醜物以比䜛佞也)如彼龜玉
韞櫝毁諸(論語孔子曰虎兕出於柙龜玉毁於櫝中是/誰之過與义曰有美玉於斯韞櫝而藏諸馬)
(融曰韞/藏也)芻狗之談其可得乎(其二老子曰天地不仁以/萬物為芻狗聖人不仁以)
(百姓為芻狗結芻為狗也言天地不愛萬物類祭祀/之棄芻狗也然此與談老者不同彼美而此怨耳)咨
余軟弱弗克負荷(漢書曰王尊之子伯為京兆尹軟弱/不勝任左氏傳鄭子産曰古人有言)
(其父析薪其子弗/克負荷軟奴亂切)愆舋仍彰榮寵屢加(孔安國尚書傳/曰􁁊過也杜預)
(左氏傳注曰/舋瑕隙也)威之不建禍延㐫播(威之不建謂聰所敗/而父母遇害也㐫播)
(琨自謂也言遷凶禍而遷播/協韻補何切聲類曰播散也)忠隕于國孝愆于家(范曄/後漢)
(書世祖誡馮勤曰能盡忠于國又明帝詔/曰隂興在家仁孝杜預左氏傳曰愆失也)斯罪之積如
彼山河(言高深也毛詩/曰如山如河)斯舋之深終莫能磨(其三毛詩/曰白圭之)
(玷尚可/磨也)郁穆舊姻嬿婉新婚(臧榮緒晉書曰琨妻即諶/之從母也新婚未詳毛詩)
(曰不思舊姻义曰嬿婉/之求又曰覯爾新婚)裹糧攜弱匍匐星奔(左氏傳晉/趙穿曰裹)
(糧坐甲固敵是求毛詩曰凡民/有䘮匍匐救之星奔言疾也)未輟爾駕己隳我門二
族偕覆三孽並根(王隱晉書曰劉聰圍晉陽令狐泥以/千餘人為鄉導琨求救猗盧未至太)
(原太守高嶠反應聰逐琨琨父母年老不堪鞌馬步擔/不免為泥所害何法盛晉録曰劉粲悉害諶父母三孽)
(謂琨之兄子也張晏漢書曰孺子為孽一曰謂劉聰劉/曜劉粲也班固漢書曰三孽之起本根既朽音義曰孽)
(未斬而復特生喻魏齊韓滅而復更生也/何休公羊傳注曰孽猶樹之孽生者也)長慙舊孤永
負寃魂(其四結上二句也舊孤謂三孽也寃魂謂二族/也王隱晉書曰琨遣兄子演領兖州石勒圍於)
(三臺突圍得免後演治禀丘遂不/守兄少子及演妻息盡為所虜也)亭亭孤幹獨生無伴
(孤幹孤生之竹以喻諶宋玉笛賦曰/倚篠異幹王逸楚辭注曰伴侶也)緑葉繁縟柔條脩
罕(説文曰縟繁采飾也宋/玉笛賦曰罕節簡枝)朝採爾實夕捋爾竿(字林曰/竿木挺)
(也協韻/公旦切)竿翠豐尋逸珠盈椀(豐尋言節長盈尋也説文/曰豐滿也應劭漢書注曰)
(八尺曰尋珠即以喻德也逸/謂過於衆類盈椀言多也)實消我憂憂急用緩逝將
去乎庭虚憤滿(其五去謂之匹磾之所也逝將/己見上文白虎通曰哀痛憤滿)虚滿伊
何蘭桂移植茂彼春林瘁此秋棘(春林以喻匹磾/秋棘琨自喻也)有鳥
翻飛不遑休息(鳥謂鳯以喻諶也毛詩曰/肇允彼桃蟲翻飛惟鳥)匪桐不棲匪
竹不食(鄭𤣥毛詩箋曰鳯凰之性非梧桐不棲/非竹實不食括地圖曰鳯凰食竹實)永戢東
羽翰撫西翼(戢歛也翰/高飛也)我之敬之廢歡輟職(其六毛詩/曰我之懐)
(矣又曰敬/之敬之)音以賞奏味以殊珍(呂氏春秋曰鍾期死而/伯牙乃破琴絶絃以為)
(世無復賞音者也淮南子/曰珍其味人之所美也)文以明言言以暢神(左氏傳/仲尼曰)
(志有之言以足志文以足言家語孔子曰言/説者情之導也王肅曰所以導達其情也)之子之往
四美不臻(毛詩曰之子子征/四美音味文言也)澄醪覆觴絲竹生塵(謂音/味也)
(淮南子曰酒澄而不飲/禮記曰絲竹樂之器也)素巻莫啓幄無談賔(謂文/言也)既孤
我徳又闕我鄰(其/七)光光叚生出幽遷喬(臧榮緒晉書曰/鮮卑叚匹磾自)
(號大將軍楊雄侍中箴曰光光常伯毛詩曰出自幽谷/遷于喬木范曄後漢書順帝詔曰楊倫出幽升喬寵以)
(蕃/傅)資忠履信武烈文昭(閑居賦曰資忠履信以進徳漢/武帝贈故朱崖太守董廣詔曰)
(伐叛柔服文昭武烈曹植令/曰相者文徳昭將者武功烈)旍弓騂騂輿馬翹翹(孟子/曰夫)
(招大夫以旍左氏傳陳敬仲曰詩曰翹翹車乗招我以/弓杜預云逸詩也翹翹逺也毛詩曰騂騂角弓毛萇曰)
(騂騂調/利也)乃奮長縻是轡是鑣(廣雅曰縻索也説文/曰鑣馬勒傍鐡也)何以
贈子竭心公朝(毛詩曰何以贈之鸚鵡賦曰茍竭心於/所事曹子建求親親表曰執政不廢於)
(公朝/也)何以敘懐引領長謠(其八左氏傳云穆叔謂晉/侯曰引領西望曰庶幾乎)
　　重贈盧諶一首(五言想臧榮緒晉書曰琨詩託意/非常  張陳以激諶素無竒畧以)
　　　(常詞/酬琨)
　　　劉越石
握中有懸璧本自荆山璆(懸璧懸黎以為璧以喻諶也/琴操卞和歌曰攸攸沂水經)
(荆山兮穴山采玉玉難為功/兮孔安國尚書傳曰璆玉也)惟彼太公望昔在渭濵叟
(史記曰太公望以漁釣奸周西伯將出獵果遇太公于/渭之陽六韜曰文王卜田史扁為卜田于渭之陽將大)
(得非龍非彲非熊非羆非得公侯天遣汝師文王齋戒/三日田于渭陽卒見呂尚坐茅以漁荅賔戲曰周望兆)
(動於/渭濵)鄧生何感激千里來相求(東觀漢書記曰鄧禹字/仲華南陽人也更始既)
(至雒陽以世祖為大司馬使安集河北禹聞之自南陽/發北徑渡河追至鄴謁上見之甚驩謂曰我得拜除長)
(吏生逺來寧欲仕耶禹曰不願也趙岐孟子章/指曰千載聞之猶有感激周易曰同氣相求)白登幸
曲逆鴻門頼留侯(漢書曰陳平從高帝擊韓信至平城/為匈奴所圍七日不食用平竒計使)
(單于閼氏解圍以得開高帝既出南過曲逆詔御史封/平為曲逆侯又曰冐頓圍高帝於白登七日如淳曰平)
(城傍高之地若丘陵者也留/侯己見謝惠連張子房詩)重耳任五賢小白相射鉤
(左氏傳曰晉公子重耳之及於難也遂奔狄從者狐偃/趙衰顛頡魏武子司空季子杜預曰狐偃子犯也魏武)
(子魏犨也司空季子胥臣臼季也此五人賢而有大功/也左氏傳寺人披謂晉侯曰齊桓公置射鉤而使管仲)
(相杜預曰乾時之役/管仲射桓公中鉤)茍能隆二伯安問黨與讐(二伯晉/文齊桓)
(公也黨謂五賢/讐謂射鉤也)中夜撫枕歎想與數子游(數子謂太公/已下也言數)
(子皆能陳謀以靜亂/故已想之而共游)吾衰久矣夫何其不夢周(論語曰/甚矣吾)
(衰也久矣吾不/復夢見周公)誰云聖達節知命故不憂(毛萇詩傳曰/云言也左氏)
(傳曹子臧曰前志有之曰聖達/節周易曰樂天知命故不憂)宣尼悲獲麟西狩涕孔
丘(公羊傳曰哀公十四年春西狩獲麟何以書記異也/孔子曰孰謂來哉孰謂來哉反袂拭面涕泣沾袍)
功業未及建夕陽忽西流(家語曰孔子云脩事而能建/業注曰建功業夕陽西流喻)
(將老之/人也)時哉不我與去乎若雲浮(嵇康幽憤詩曰時不/我與雲浮言疾也)
朱實隕勁風繁英落素秋(劉楨與臨淄侯/書曰肅以素秋)狹路西華葢
駭駟摧雙輈(劉歆遂初賦曰奉華葢/於帝側説文曰輈轅也)何意百鍊剛化為
繞指柔(應劭漢書注曰説者以/金取堅剛百鍊不耗)
　　贈劉琨一首并書(四言/)
　　　盧子諒
故吏從事中郎盧諶死罪死罪(傅子曰漢武元光初郡/國舉孝廉元封五年舉)
(秀才歴世相承皆向郡國稱故吏漢書音/義張晏曰人臣上書當昧犯死罪而言)諶禀性短弱
當世罕任(孔安國尚書傳曰禀受也/鄭𤣥周禮注曰任用也)因其自然用安靜
退(鬼谷子曰物有自然樂氏曰自然繼本/名也曾子曰君子進則能達退則能靜)在木闕不材
之資處鴈乏善鳴之分(莊子曰於山中見大木枝葉茂/盛伐木者止其傍而不取也問)
(其故曰無所可用莊子曰此木以不材得終其天年夫/子出於山舍故人之家故人喜令竪子殺鴈烹之竪子)
(請曰其一能鳴其一不能鳴請奚殺主人曰殺不能鳴/者明日弟子問於莊子曰昨山中之木以不材得終其)
(天年主人之鴈以不能鳴死先生將何處莊子笑曰周/將處夫材與不材之間矣材與不材之間似之而非也)
(故未免乎累晉灼漢書注曰/資材量也分謂已所當得也)巻異蘧子愚殊寗生(論語/子曰)
(蘧伯玉邦無道可巻而懐之/又曰寗武子邦無道則愚)匠者時眄不免饌賔(言在/木闕)
(不材故匠者時眄在鴈乏善鳴故不免饌賔也莊子曰/惠子謂弟子曰吾有大樹人謂之樗匠者不顧廣雅)
(饌進食也饌與/􁌽同仕眷切)嘗自思惟因縁運㑹得䝉接事(宋𠂻保/乾圖注)
(曰五運五行/用事之運)自奉清塵于今五稔(楚辭曰聞赤松之清/塵然行必塵起不敢)
(指斥尊者故假塵以言之言清尊之也左氏/傳叔向曰所謂不及五稔者杜預曰稔年也)謨明之效
不著候人之譏以彰(尚書曰允廸厥徳謨明弼諧毛詩/序曰候入刺近小人也詩曰彼候)
(人兮荷/戈與)大雅含𢎞量苞山藪(班固漢書贊曰大雅卓爾/不羣河間獻王近之矣周)
(易曰含𢎞光大品物咸亨左氏傳伯/宗謂晉侯曰川澤納汙山藪藏疾祋)加以待接彌優款
眷逾昵與(去/)運籌之謀厠燕私之歡(廣雅曰款誠也爾/雅曰昵近也漢書)
(高祖曰運籌䇿於帷幄之中吾不如/子房毛詩曰諸父兄弟備言燕私)綢繆之㫖有同骨
肉(毛詩曰綢繆束薪綢繆纒綿也骨肉謂父子呂氏春/秋曰父母之於子也子之於父母也此之謂骨肉之)
(親/)其為知己古人罔喻(晏子春秋越石父/曰士者申乎知己)昔聶政殉嚴
遂之顧荆軻慕燕丹之義(聶政己見别賦荆/軻己見西征賦)意氣之間
靡軀不悔(謝承後漢書楊喬曰侯生為意氣刎頸楚辭/曰子胥諫而靡軀比干忠而剖心説文曰靡)
(爛也靡與/糜古字通)雖微達節謂之可庶(達節己/見上文)然茍曰有情孰
能不懐(毛萇詩傳/曰懐思也)故委身之日夷險己之(委身有委質/也左氏傳孤)
(突曰䇿名委質貳乃辟也夷險喻治亂也淮南子曰/接徑歴逺直道夷險杜預左氏傳注曰已猶决竟也)事
與願違當沗外役(役謂别駕也對琨故謂之外嵇康幽/憤詩曰事與願違遇兹淹留廣雅曰)
(違背也論衡曰王充/以章和二年罷州役)遂去左右收迹府朝葢本同末異
楊朱興哀始素終𤣥墨翟垂涕(淮南子曰楊子見逵路/而哭之為其可以南可)
(以北墨子見練絲而泣之為可以/黄可以黑高誘曰閔其别與化也)分乖之際咸可歎慨
致感之途或廹乎兹(鄭𤣥周禮注曰致猶/㑹也廣雅曰廹急也)亦奚必臨路
而後長號覩絲而後歔欷哉(楚辭曰泣歔欷而沾衿/王逸曰歔欷啼貌也)是
以仰惟先情俯覽今遇(先謂諶父也/今謂琨也)感存念亡觸物眷
戀(尸子曰其生也/存其死也亡)易曰書不盡言言不盡意(周易/繫辭)然則
書非盡言之器言非盡意之具矣况言有不得至於盡
意書有不得至於盡言邪不勝猥懣謹貢詩一篇(廣雅/曰猥)
(衆也王逸楚辭/注曰懣憤也)抑不足以揄揚𢎞美亦以攄其所抱而
已(班固兩都賦序曰雍容揄揚著於/後嗣𢎞美已見上文抱或為挹)若公肆大惠遂其
厚恩(左氏傳王使富辛如晉曰伯父若肆大惠杜預曰/肆展也廣雅曰遂竟也漢書劉向曰䝉漢厚恩)
錫以咳唾之音慰其違離之意(莊子孔子謂漁父曰丘/竊侍於下風幸聞咳唾)
(之音/也)則所謂咸池酬於北里夜光報於魚目(樂動聲儀/曰黄帝樂)
(曰咸池史記曰紂使師涓作新淫聲北里之舞靡靡之/樂雒書曰秦失金鏡魚目入珠鄭𤣥曰魚目亂真珠)
諶之願也非所敢望也(左氏傳鄭伯曰孤之/願也非所敢望也)諶死罪死
罪濬哲維皇紹熈有晉(皇謂懐帝也毛詩曰濬哲維商/爾雅曰紹繼也又曰熈興也)
振厥弛維光闡逺韻(韋昭漢書注曰弛廢也蒼頡篇/曰闡開也韻謂徳音之和也)有
來斯雍至止伊順(毛詩曰有來雍/雍至止肅肅)三台摛朗四岳增峻
(其一漢書曰北斗魁下六星兩兩而比曰三能也色齊/為和不齊為乖説文曰摛舒也尚書帝曰咨四岳春秋)
(漢含孶曰三公象五岳在/天法三能台與能同也)伊陟佐商山甫翼周(尚書曰/在太戊)
(時則有若伊陟格于上帝毛詩/曰肅肅王命仲山父將之也)𢎞濟艱難對揚王休(尚/書)
(王曰用敬保元子釗𢎞濟于艱/難毛詩曰虎拜稽首對揚王休)茍非異徳曠世同流(言/琨)
(之徳苟不異於昔賢雖復與之曠世若同一流也/班固議曰漢興以來曠世歴年廣雅曰曠逺也)加其
忠貞宣其徽猷(其二左氏傳荀息曰公家之利知無不/為忠也送往事居耦俱無猜貞也毛詩)
(曰君子/有徽猷)伊諶陋宗昔遘嘉惠(爾雅曰遘遇也越絶書/曰㳟承嘉惠述暢往事)申
以婚姻著以累世(左氏傳呂相曰相好戮力同心申之/以婚姻范曄後漢書孔融謂李膺曰)
(與君累/世通家)義等休戚好同興廢孰云匪諧如樂之契(其三/左氏)
(傳晉侯謂魏絳曰八年之中九合諸侯如樂之/和無所不諧爾雅曰諧和也説文曰契大約也)王室䘮
師私門播遷(䘮師謂劉聰所敗也左氏傳㑹於洮謀王/室國語曰宣王既䘮南國之師法言曰屈)
(國䘮師戰國䇿曰破公家而成私門列子曰岱輿圓嶠/二山沉於大海仙聖播遷者巨億計也聲類曰播散也)
望公歸之視險忽艱(左氏傳晉趙孟曰望楚而歸之視/逺如邇呉季重與曹丕書曰雖云)
(幽深視/險若夷)兹願不遂中路阻顛(阻顛謂諶父為/劉粲所害也)仰悲先意
俯思身愆(其/四)大鈞載運良辰遂往(鵩鳥賦曰大鈞播物/孔安國尚書傳曰載)
(行也莊子曰天道運行楚辭曰吉日/兮良辰鄭𤣥儀禮注曰遂猶因也)瞻彼日月迅過俯
仰(毛詩曰瞻彼日月悠悠我思莊子老𣆀謂崔瞿/曰其疾也俛仰之間杜預左氏傳注曰俛俯也)感今
惟昔口存心想借曰如昨忽為疇曩(其五毛詩曰借曰/未知蒼頡篇曰昨)
(隔日也爾雅/曰曩久也)疇曩伊何逝者彌疎(呂氏春秋曰死者/彌久生者彌疎)温
温㳟人慎終如初(恭人謂琨也毛詩曰温温恭人惟徳/之基老子曰慎終如始則無敗事)
覽彼遺音恤此窮孤譬彼樛木蔓葛以敷(其六遺音謂/諶父之言也)
(窮孤諶自謂也爾雅曰恤憂也禮記曰恤孤獨以逮不/足范曄後漢書曰何敞謂宋由曰節省浮費賑恤窮孤)
(樛木喻琨也詩曰南/有樛木葛藟纍之)妙哉蔓葛得託樛木(妙猶/徽也)葉不雲
布華不星燭(封禪書曰/雲布霧散)承侔卞和質非荆璞(薛君韓詩/章句曰承)
(受也謂受恩鄭𤣥周禮注曰侔等也韓子曰楚/卞和氏得璞玉於楚山之中奉而獻之武王也)眷同尤
良用乏驥騄(其七左氏傳曰晉趙鞅納衛太子于戚將/戰郵無恤御簡子杜預曰郵無恤王良也)
(尤與郵同/古字通)承亦既篤眷亦既親飾奬駑猥方駕駿珍(方/言)
(曰凡相被飾亦曰奬禮記曰凶年乗駑馬廣雅曰駑駘/也許慎淮南子注曰猥總凡也西京賦曰方駕授饔鄭)
(𤣥儀禮注曰方併也駑以方駿猥/以方珍也賈逵國語注曰珍寶也)弼諧靡成良謨莫陳
(尚書曰謨/明弼諧)無覬狐趙有與五臣(其八五臣之從晉文猶/諶之事劉氏無敢望同)
(狐趙之立大功有志與彼五臣俱履危厄賈/逵國語注曰覬望也覊致切五臣己見上文)五臣奚與
契濶百罹(言五臣何故敢與五臣契濶逢於百罹毛詩/曰死生契濶又曰我生之後逢此百離毛萇)
(曰離憂也/離一作罹)身經險阻足蹈幽遐(言己五臣同也左氏傳/楚子曰晉侯險阻艱難)
(備嘗/之矣)義由恩深分隨昵加(分猶/節也)綢繆委心自同匪他(其/九)
(綢繆己見上文漢書韓信謂廣武君曰委心/歸計願子勿辭毛詩云豈伊異人兄弟匪他)昔在暇日
妙尋通理(孟子曰壯者以暇日/脩其孝悌忠信也)尤彼意氣使是節士(言/昔)
(日以意氣而殞命皆非正道故尤而使之薛君韓詩章/句曰尤非也意氣己見上文謝承後漢書曰節士鮑昻)
(有鴻漸浮雲之志/鄭子曰世高節士)情以體生感以情起(言今乃知意氣/節士之流思情)
(以體信而/乃生感)趣舍罔要窮達斯巳(其十言既感厚恩而吉/凶惟命故云趣舎無所)
(要求窮達任其所止也六韜太公謂武王曰人皆有性/趣舍不同喜怒不等趣猶向舍猶置也列子孔子曰脩)
(一身任窮達所謂樂天知命之無憂者也呂氏春秋曰/古之得道者窮亦樂達志也道得於此則窮達一也)
由余片言秦人是憚(史記秦繆公問内史廖曰孤聞鄰/國有聖人敵國之憂也今由余寡)
(人之害將/奈何也)日磾效忠飛聲有漢(金日磾己見西征賦思/𤣥賦曰盍逺迹以飛聲)
桓桓撫軍古賢作冠來牧幽都濟厥塗炭(其十一劉琨/勸進表曰撫)
(軍幽州刺史臣匹磾尚書曰朂哉夫子尚桓桓漢書曰/陳遵張竦為後進冠爾雅曰牧臨也尚書曰有夏昏虐)
(民墜/塗炭)塗炭既濟冦挫民阜(周禮曰以阜人民/鄭𤣥曰阜盛也)謬其疲𨽻
授之朝右(朝右謂别駕也張璠漢紀曰王堂為汝南太/守敎掾吏曰其憲章朝右委功曹陳蕃也)
上懼任大下欣施厚(漢書武帝制曰任大而守重管子/曰上施厚則民之報上亦厚也)
實祗高明敢忘所守(其十二毛詩曰高朗令終鄭𤣥曰/有高明之譽而以善名終也漢書)
(谷永曰有守/者循其職也)相彼反哺尚在翔禽(毛詩曰相彼鳥矣猶/求友聲小雅曰純黑)
(而反哺者/謂之烏矣)孰是人斯而忍斯心(斯心謂諶父母見害之/心也晉語國人誦共世)
(子曰是人斯/而有自臰也)毎憑山海庶覿高深(山海以瑜琨也李斯/上書曰太山不讓土)
(壤故能成其高河海不/擇細流故能成其深)遐眺存亡緬成飛沉(其十三韋/昭國語注)
(曰緬猶/邈也)長徽已纓逝將徙舉(長徽己纓謂被匹磾所辟/類乎徽纆之繫於巳也周)
(易曰繫用徽纆/説文曰嬰繞也)收跡西踐銜哀東顧(鄭𤣥毛詩箋/曰廽首曰顧)曷云
塗遼曾不咫步(賈逵國語注/曰八尺曰咫)豈不夙夜謂行多露(其十/四毛)
(詩曰豈不夙夜謂行多露然貞女/以露多而不往喻已懼威而不行)緜緜女蘿施于松標
(女蘿自喻松標謂琨也毛詩曰蔦與女/蘿施于松栢廣雅曰標末也必遙切)禀澤洪幹晞陽
豐條(説文曰幹本也楚辭曰夕晞余/身乎九陽毛萇詩傳曰晞乾也)根淺難固莖弱易
彫操彼纎質承此衝颷(其十五颷喻亂也鹽鐡論/曰衝風飄鹵沙石凝積)纎質
實微衝颷斯值誰謂言精致在賞意(莊子曰可以言論/者物之朔者也可)
(以意致者物之精者也鄭/𤣥禮記注曰致之言至也)不見得魚亦忘厥餌(餌猶筌/也莊子)
(曰筌者所以得魚也得魚而忘筌/言者所以在意也得意而忘言)遺其形骸寄之深識
(其十六莊子曰申徒兀者也謂子産曰吾與夫子遊十/有九年夫而未曾知吾兀者也今與我遊於形骸之内)
(而子索我於形骸之外不亦/過乎王命論曰淵然深識)先民頥意潛山隱几(毛詩/曰先)
(民有作爾雅曰頥養也莊子曰南郭/子綦隱几而坐㗳焉以䘮其偶也)仰熈丹崖俯藻緑
水(説文曰熈燥/也謂暴燥也)無求於和自附衆美(莊子曰古之治道/者智與恬交相養)
(而和理出其性又曰無不亡也無/不有也澹然無極而衆美從之)慷慨遐蹤有愧高㫖
(其十七言心慷慨慕古賢之逺/蹤而事與願違故有愧高旨)爰造異論肝膽楚越(謂/琨)
(被謗也臧榮緒晉書曰衆人謂琨詩懐帝王大志莊子/仲尼謂常季曰自其異者視之肝膽楚越也高誘淮南)
(子注曰肝膽喻近/也楚越喻逺也)惟同大觀萬殊一轍(同大觀謂琨也/鶡冠子曰達人)
(大觀乃見其符文子曰聖人由近知逺以/萬異為一同也淮南子曰萬殊為一也)死生既齊榮
辱奚别(列子楊朱曰生齊死齊賢齊愚齊貴齊賤/齊王仲宣七釋曰均同死生混齊榮辱也)處其
𤣥根廓焉靡結(其十八廣雅曰𤣥道也張衡𤣥圖曰𤣥/者無形之類自然之根作於太始莫與)
(為先廣雅曰廓空也靡結/謂體道虚通心無怨結也)福為禍始禍作福階(言無常/也韓詩)
(曰利為用本福為禍先越/記曰禍為福先福為禍堂)天地盈虚寒暑周廽(言物極/必反也)
(周易曰天地盈虚與時消息又/曰寒徃則暑來暑往則寒來)夫差不祀釁在勝齊(以/喻)
(聰也史記曰呉王夫差北伐齊敗於艾陵越/王勾踐敗呉呉王遂自剄死越王滅呉也)句踐作伯
祚自㑹稽(其十九以喻琨也史記曰句踐已平呉周元/王使人賜句踐胙九命為伯又曰句踐以甲)
(兵五千人棲/於㑹稽也)邈矣達度唯道是杖(達度亦/謂琨也)形有未泰神
無不暢(何晏論語注曰泰自縱泰/也漢書音義曰暢通也)如川之流如淵之量
(毛詩曰如山之苞如川之流國語齊大夫子高適魯/見孔子曰而今而後知泰山之為高海淵之為大也)上
𢎞棟隆下塞民望(其二十周易曰棟隆之吉不撓乎下/也鄭𤣥禮記注曰塞滿也左氏傳師)
(曠謂晉侯夫君神/之主而民之望也)
　　贈崔温一首(五言曰集曰與温太真崔道儒何法盛/晉録  温嶠字太真又曰崔悦字道儒)
　　　盧子諒
逍遙步城隅暇日聊游豫(毛詩曰俟我於城隅暇日己/見上文曹植蟬賦曰始游豫)
(乎芳/林)北眺沙漠垂南望舊京路(説文曰漠北方流沙也/曹子建白馬篇曰揚聲)
(沙漠/垂)平陸引長流岡巒挺茂樹中原厲迅颷山河起雲
霧(厲疾/貌也)游子恒悲懐舉目增永暮(漢書高祖曰遊子悲/故鄉李陵書曰舉目)
(言笑誰與為懽曹子建/應詔詩曰長懐永慕)良儔不獲偕舒情將焉訴(楚辭/曰向)
(長風而/舒情)逺念賢士風遂存往古務(楚辭曰伊/思兮往古)朔鄙多俠
氣豈唯地所固(爾雅曰朔北方也鄭𤣥周禮注曰都之/所居曰鄙漢書曰趙地北通燕涿高氣)
(勢/也)李牧鎮邊城荒夷懐南懼(史記曰李牧者趙之北邉/良將也常居代鴈門備匈)
(奴匈奴小入佯北不勝以數千人委之單于聞之大率/衆來入李牧多為竒陣張左右翼擊之大破殺匈奴十)
(餘萬騎單于奔走其後十餘歲匈奴/不敢近趙邊城説文曰懐思念也)趙奢正疆場秦人
折北慮(史記曰趙奢趙之田部吏也秦伐韓令趙奢將/救之大敗秦軍秦軍解而走遂解閼與之圍而)
(歸左氏傳曰疆場/之患一彼一此)羈旅及寛政委質與時遇(左氏傳齊/侯使敬仲)
(為卿辭曰羈旅之臣幸皆獲宥及於寛政/君之惠也又狐突曰䇿名委質貳乃辟也)恨以駑蹇姿
徒煩飛子御(王命論曰駑蹇之乗不騁千里之塗史記/曰大雒生非子非子居大丘好馬及畜善)
(養息之大丘人言之周孝王召使主馬/于汧渭之間大蕃息非與飛古字通)亦既弛負擔忝
位宰黔庶茍云免罪戾何暇牧民譽(左氏傳陳公子完/曰免於罪戾弛於)
(負擔又曰晉悼公即位/六官之長皆民譽也)倪寛以殿黜終乃最衆賦(漢書/曰倪)
(寛遷左内史時裁濶狹與民相假貸以租多不入後有/軍發左内史以負租課殿當免皆恐失之大家牛車小)
(家擔負輸租繦屬/不絶課更以最上)何武不赫赫遺愛常在去(漢書曰自/武為大司)
(空其所居亦無赫/赫名去後常見思)古人非所希短弱自有素(鄭𤣥禮記/注曰素猶)
(故/也)何以敷所辭惟以二子故(二子謂/崔温也)
　　荅魏子悌一首(五言/)
　　　盧子諒
崇臺非一幹珍裘非一腋(慎子曰廊廟之材葢非一木/之枝孤白之裘非一狐之皮)
(也治亂安危存亡榮辱之施非/一人之力捭蒼曰腋在肘後)多士成大業羣賢濟𢎞
績(班固漢書贊曰高祖征伐定天下/縉紳之徒聘其智辯並成大業)遇䝉時來㑹聊齊
朝彦跡(言富貴榮寵時之暫來也漢/書蒯通曰時乎時不再來)顧此腹背羽愧彼
排虚翮(韓詩外傳曰晉平公遊於河而嘆曰安得賢士/與之樂此也船人孟胥跪而對曰主君亦不好)
(士耳何患無士乎公曰吾食客門左千人右千人何謂/不好士乎對曰夫鴻鵠一舉千里所恃者六翮耳背上)
(之毛腹下之毳益一把飛不為加高損一把飛不為加/下今君之食客門左右各千人亦有六翮在其中矣將)
(皆背上之毛/腹下之毳耶)寄身蔭四岳託好憑三益(四岳謂劉琨也/四岳己見上文)
(論語孔子曰益者三友/友直友諒友多聞益矣)傾葢雖終朝大分邁疇昔(鄒陽/上書)
(曰白頭如新傾葢若故左氏傳曰楚子文訓兵終朝而/畢李固與賔卿書曰開廓大分綢繆恩信左氏傳羊斟)
(曰疇昔之/羊子為政)在危毎同險處安不異易(易夷易也協/韻以赤切)俱涉
晉昌艱若更飛狐厄(王隱晉書曰惠帝以燉煌土界濶/逺分立晉昌郡又曰晉昌䕶匈奴)
(中郎將别領户然時段匹磾為此職諶在磾所難斥言/之故曰晉昌也晉中興書曰石勒攻樂平劉琨自伐飛)
(狐口奔/安次也)恩由契濶生義隨周旋積(契濶己見上文左氏/傳晉公子重耳謂楚)
(子曰晉楚治兵/以與君周旋)豈謂鄉曲譽謬充本州役(燕丹子曰士/無鄉曲之譽)
(則不可以論行匹磾辟諶為幽州/别駕故曰本州之役己見上文)乖離令我感悲欣使
情惕(毛萇詩傳曰惕/惕猶切切也)理以精神通匪曰形骸隔(楚辭曰/衆人莫)
(可與論道非精神之/不通形骸己見上文)妙詩申篤好清義貫幽賾(小雅曰/賾深也)
恨無隋侯珠以酬荆文璧(隋侯珠己見上文荆楚也韓/子曰楚又卞和得璞玉於荆)
(山之中文王即位乃使理其璞得寶焉乃命曰和氏/之璧也傅𤣥豫章行曰琅玕溢金匱文璧世所無)
　　荅靈運一首(五言/)
　　　謝宣逺
夕霽風氣凉閑房有餘清(何敬祖雜詩曰閑房來清氣/呂氏春秋曰冬不用翣清有)
(餘/也)開軒滅華燭月露皓己盈(軒牕也蜀都賦曰高軒以/臨山秦嘉贈婦詩曰飄飄)
(帷帳熒/熒華燭)獨夜無物役寢者亦云寧(孫卿子曰是謂/以己為物役也)忽獲
愁霖唱懐勞奏所成(靈運愁霖詩序/云示從兄宣逺)歎彼行旅艱深兹
眷言情(魏文桞賦曰行旅仰而/廽眷毛詩曰眷言顧之)伊余雖寡慰殷憂暫為
輕(長門賦曰伊余懐之慢愚兮/毛詩曰耿耿不寐如有殷憂)牽率酬嘉藻長揖愧吾
生(左氏傳智伯曰牽率老夫以至於此文賦曰嘉藻麗/之彬彬漢書曰酈食其長揖不拜陸機贈潘岳詩曰)
(僉曰吾生/明徳惟允)
　　於安城荅靈運一首(五言宣謝靈運贈宣逺序曰/從兄  逺義熈十一年正月)
　　　(作守安城其年夏贈以/此詩到其年冬有荅)
條繁林彌蔚波清源愈濬(阮徳猷荅棗道彦詩曰/體直饗正源流深清)華宗
誕吾秀之子紹前𦙍(魏志曹植上疏曰華宗貴族必有/應斯舉者毛萇詩傳曰誕大也大)
(矣后稷十月而生也廣雅曰秀美也毛詩曰之子于/征尚書曰俾克紹前烈孔安國尚書傳曰𦙍嗣也)綢
繆結風徽煙煴吐芳訊(綢繆己見上文周易曰天地煙/煴萬物化醇演連珠曰肆義芳)
(訊鄭𤣥禮記/注曰訊問也)鴻漸隨事變雲臺與年峻(其一鴻漸以喻/仕進雲臺以喻)
(爵位也周易曰鴻漸于陸其羽可以為儀李顒阮彦倫/誄曰累土積功以為雲臺淮南子曰雲臺之高墮者折)
(脊碎脛高誘曰際/於雲故曰雲臺也)華蕚相光飾嚶嚶悦同響(毛詩曰棠/棣之華蕚)
(不􁊖􁊖鄭𤣥曰興者諭弟以敬事兄兄以榮覆弟也毛/詩曰伐木丁丁鳥鳴嚶嚶鄭𤣥曰其鳴之志似於求友)
(也/)親親子敦余賢賢吾爾賞(禮記曰君子賢其賢而親/其親又曰親親故尊祖尊)
(祖故敬宗論語/曰賢賢易色)比景後鮮輝方年一日長(言比景後爾/鮮輝方年長)
(爾一日也説文曰景光也孔安國論語曰子路/曾晳冉有公西華侍坐子曰以吾一日長乎爾)萎葉愛
榮條涸流好河廣(其二萎葉涸流自喻也王逸楚辭注/曰枝葉早萎痛絶落潘安仁河陽詩)
(曰峻巖敷榮條文賦曰豁若/涸流楚辭曰江河廣而無梁)殉業謝成操復禮愧貧樂
(司馬彪莊子注曰殉營也論語子曰一日克己/復禮天下歸仁焉子曰貧而樂富而好禮者也)幸㑹果
代耕符守江南曲(許慎淮南子注曰果成也禮記曰諸/侯之下士視上農夫禄足以代耕漢)
(書曰初與郡守/為竹使符也)履運傷荏苒遵塗歎緬邈(莊子曰隂陽四/時運行各得其)
(序張茂先勵志詩云日與月與荏苒代謝陸機贈/馮文熊詩曰遵塗逺蹈又擬古詩曰緬邈若飛沉)布懐
存所欽我勞一何篤(其三嵇康秀才詩曰思我所欽我/勞如何徐幹荅劉禎詩曰我思一)
(何篤其愁/兼三春)肇允雖同規翻飛各異概(毛詩曰肇允彼桃/蟲翻飛惟鳥異概)
(謂異量也凡概以平量故言概而/顯量焉楚辭曰一概而相量也)迢遞封畿外窈窕承
明内(宣逺為安城守故云封畿外靈運為秘書監故云/承明内也毛詩曰京畿千里承明假京洛而言之)
(也/)尋塗塗既暌即理理已對(外内殊職是塗暌也/賢愚異任是理對也)絲路
有恒悲矧廼在吾愛(其四絲路己見上/文又絲或為蹊也)跬行安步武鎩
翮周數仞(漢書公孫攫曰呉失與而無助跬行獨進如/淳曰跬以一足行為跬空蘂切鄭𤣥禮記注)
(曰武迹也淮南子曰飛鳥鎩羽許慎曰鎩殘羽也莊子/曰有鳥也其名曰鵬搏扶搖羊角而上者行九萬里斥)
(鷃笑之曰我騰躍而上不過數仞而下此/亦飛之至也包咸論語注曰七尺曰仞)豈不識高逺
違方往有吝(阮籍詠懐詩曰豈不識宏大羽翼不相儀/郭象莊子注曰亦猶鳥之自得於一方也)
(周易曰君子舍/之往吝窮也)歲寒霜雪嚴過半路愈峻(言位高而愈/懼也莊子孔)
(子曰天寒既至霜雪既降戰國䇿曰或謂秦王/曰日行百里者半於九十此言末路之難也)量己畏
友朋勇退不敢進(庾元規讓中書表曰量己知弊左氏/傳陳敬仲曰詩云豈不欲往畏我友)
(朋晏子春秋曰上/士難進而易退也)行矣勵令猷寫誠酬來訊(其五孔安/國尚書傳)
(曰勵勉也補亡詩曰賔寫爾誠曹植/與呉質書曰得所來􁌲文采委曲)
　　西陵遇風獻康樂一首(五言康沈約宋書曰靈運/襲封  樂侯鄭𤣥禮記注)
　　　(曰獻猶進也又曰古者/致物於人尊之曰獻)
　　　謝惠連
我行指孟春春仲尚未發趣途逺有期念離情無歇(趣/向)
(也/)成裝候良辰漾舟陶嘉月(許慎淮南子注曰裝飾也/良辰己見上文蜀都賦曰)
(漾輕舟楚辭曰陶嘉月兮總駕/搴玉英兮自脩爾雅曰陶喜也)瞻塗意少悰還顧情多
闕(其一韋昭漢書/注曰悰樂也)哲兄感仳别相送越坰林(兄謂靈運/也漢書谷)
(永謝王鳯曰察父哲兄覆育子弟誠無以加毛詩曰有/女仳離慨其歎矣毛萇曰仳别也匹視切爾雅曰野外)
(曰林林/外曰坰)飲餞野亭館分袂澄湖陰(毛詩曰飲餞于禰范/曄後漢書曰郭伋遂)
(止野/亭)悽悽留子言眷眷浮客心(韓詩曰眷眷懐顧孔安/國尚書傳曰浮行也)
廽塘隱艫栧逺望絶形音(其二南都賦曰分背廽塘説/文曰艫船頭也韋昭漢書注)
(曰栧/檝也)靡靡即長路戚戚抱遙悲(楚辭曰居戚/戚而不解)悲遙但自
弭路長當語誰(楚辭曰汛容與而遐舉兮聊抑志而自/弭杜預左氏傳注曰弭息也古詩曰愁)
(思當/語誰)行行道轉逺去去情彌遲(陸機赴洛詩曰行行遂/已逺韓詩外傳曰孔子)
(之去魯遲遲/乎其行也)昨發浦陽汭今宿浙江湄(其三酈善長水/經注曰浦陽江)
(水導源鳥傷縣而經上虞縣孔安國尚書傳曰水北曰/汭晉灼漢書注曰江水至㑹稽山陰為浙江郭璞山海)
(經注曰今錢塘/有浙江音折)屯雲蔽曾嶺驚風涌飛流零雨潤墳澤
落雪灑林丘(毛詩曰零/雨其濛)浮氛晦崖巘積素盛原疇(爾雅/曰重)
(巘隒/也)曲汜薄停旅通川絶行舟(其四王逸楚辭注曰泊/止也泊與薄古字通韓)
(詩外傳阿谷之女曰阿谷之隊隱也行旅己見上文上/林賦曰通川過於中庭魏文帝善哉行曰洋洋川流中)
(有行/舟)臨津不得濟佇檝阻風波(孔叢子孔子歌曰臨津/不濟還轅息鄒爾雅曰)
(佇久立也家語孔子曰不觀/巨海何以知風波之患也)蕭條洲渚際氣色少諧和
西瞻興遊歎東睇起悽歌積憤成疢痗無萱將如何(其/五)
(韓詩曰焉得萱艸言樹之背願言思伯使我/心痗薛君曰諠艸忘憂也萱與諠通痗音悔)
　　還舊園作見顔范二中書一首(五言嘉沈約宋書/曰元  三年徐羡)
　　　(之等誅徴顔延之為中書/侍郎范中書葢謂范泰也)
　　　謝靈運
辭滿豈多秩謝病不待年偶與張邴合久欲還東山(漢/書)
(張良曰今以三寸舌為帝師封萬户位列侯此布衣之/極於良足矣願棄人間事欲從赤松子學道輕舉又曰)
(琅邪邴漢亦有清行兄子曼容亦養志自脩為官不肯/過六百石輙自免去東山謂㑹稽始寧也檀道鸞晉陽)
(秋曰謝安有反東山/之志毎形之於言)聖靈昔迴眷微尚不及宣(聖靈謂髙祖也/陸機弔魏武帝)
(文曰庶聖靈之響像魏文/帝栁賦曰行旅仰而迴眷)何意衝飈激烈火縱炎煙焚玉發
崐峯餘燎遂見遷(沈約宋書曰少帝即位權在大臣靈/運構扇異同非毁執政司徒徐羡之)
(等患之出為永嘉太守衝飈己見上文尚書/曰火炎崐岡玉石俱焚天吏逸徳烈于猛火)投沙理既
迫如卭願亦愆(漢書曰賈誼以謫居長沙長沙卑濕誼/自傷悼以為壽不得長又曰卓文君謂)
(司馬長卿曰第如臨卭從昆弟假貸猶足以為/生何至自苦如此相如與俱之臨卭第但也)長與懽
愛别永絶平生縁(縁因/縁也)浮舟千仞壑總轡萬尋巔(戰國/䇿蘇)
(代曰水浮輕舟春秋繁露曰水赴千仞之壑而不旋似/勇者家語孔子曰善御者正身以總轡琴賦曰青壁萬)
(尋/)流沫不足險石林豈為艱(列子曰孔子觀於呂梁懸/水四十仞流沫三十里見)
(一丈夫遊之以為有苦使弟子並水而承之數百步出/被髪行歌而遊於堂下孔子從而問焉曰蹈水有道乎)
(長於水而安於水性/也楚辭曰焉有石林)閩中安可處日夜念歸旋(漢書曰/故越王)
(無諸世奉越祀身帥閩中兵以佐滅/秦韋昭曰東越之别名也閔音旻)事躓兩如直心愜
三避賢(言史魚有道無道行俱如矢而已有道則見召/無道則左遷故云事躓兩如矢直而已雖遷終)
(無悔吝心愜三避之賢韋昭漢書注曰躓頓也謂顛仆/也説文曰躓跌也論語子曰直哉史魚邦有道如矢邦)
(無道如矢史記曰孫叔敖相楚三去相而/不悔知其非己罪也三避三黜也躓音致)託身青雲上
棲巖挹飛泉(陸機詩曰託身承華側嵇/康絶交詩曰許由之巖棲)盛明盪氛昏貞
休康屯邅(盛明貞休謂太祖也言以盛明之徳而盪氛/昏之徒又以正美之道以康屯邅之俗也解)
(嘲曰遭盛明之世周易曰乾元亨利貞又曰休否大人/吉鄭𤣥曰休美也王弼曰居尊位能休否也周易曰屯)
(如邅/如)殊方感成貸微物豫采甄(沈約宋書曰太祖登祚/徐羡之等徴靈運為秘)
(書監再召不起上使光禄大夫范泰與靈運書敦奬之/乃出就文子曰殊方偏國夫惟道善貸且成説文曰貸)
(施也魏明帝豫章行曰於斯誠微物能/不懐傷悴鄭𤣥尚書緯注曰甄表也)感深操不固質
弱易板纒(謂應徴也感深感荷情深也楚辭曰悲靈脩/之浩蕩何執操之不固應璩與隂中夏書曰)
(體正者則檢於人質弱者/則陋於衆板纒猶牽引也)曾是反昔園語往實款然(毛/詩)
(曰曾長在位廣/雅曰款愛也)曩基即先築故池不更穿(爾雅曰曩久/也謂久舊也)
(仲長子曰築基起功莊子曰/相造于水者穿池而養給也)果木有舊行壤石無違延
(劉歆甘泉賦曰柱木雜而成行説苑曰/楚莊王築層臺延石千里延壤百里)雖非休憇地聊
取永日閑(毛詩曰且以永日/鄭𤣥曰永别也)衛生自有經息陰謝所牽
(莊子南榮趎曰願聞衛生之經而已矣老子曰衛生之/經乎能抱一乎能勿失乎能與物委蛇而同其波乎是)
(衛生之經也司馬彪曰衛生謂衛䕶其生全性命/也息隂即息影也牽謂俗務也己見遊南亭也)夫子
照情素探懐授往篇(史記蔡澤謂應侯曰公孫鞅之事/孝公也披于情素素猶實也王仲)
(宣詩曰探懐授所/歡願醉不顧身)
　　登臨海嶠初發疆中作與從弟惠連見羊何共和
　　之一首(五言疆謝靈運遊名山志曰桂林項逺則/􁀙尖  中沈約宋書曰靈運既東還與族)
　　　(弟惠連東海何長瑜穎川荀雍太山羊璿之/文章常㑹共為山澤之遊時人謂之四友)
　　　謝靈運
杪秋尋逺山山逺行不近(楚辭曰覿杪/秋之遙夜)與子别山阿含
酸赴脩軫(軫當為畛説文/曰畛井田間陌)中流袂就判欲去情不忍(毛/萇)
(詩傳曰判分也毛/詩曰彷徨不忍去)顧望脰未悁汀曲舟己隱(何休公羊/傳注曰脰)
(頸也陸彦聲詩曰相思心既勞相望脰亦悁説文/曰㾓疲也㾓與悁通文子集畧曰汀水際平也)隱汀
絶望舟􁕀棹逐驚流(海賦曰驚/浪雷奔)欲抑一生歡并奔千里
遊(言逺别已為抑歡千里逾加離思列子公孫朝曰欲/盡一生之歡窮當年之樂古詩曰離家千里客戚戚)
(多思/復)日落當棲薄繫纜臨江樓(纜維舟索也呉志曰更/增舸纜謝靈運遊名山)
(志曰從臨江樓步路南上二/里許左望湖中右傍長江也)豈惟夕情歛憶爾共淹留
(楚辭曰攀桂/枝兮聊淹留)淹留昔時歡復增今日歎(潘岳哀永逝曰/憶舊歡兮增新)
(悲/)兹情己分慮况廼恊悲端(悲端謂秋也楚辭曰/悲哉秋之為氣也)秋泉
鳴北澗哀猿響南巒(爾雅曰巒山峯郭璞曰山/形長狹者荆州謂之巒)戚戚新
别心悽悽久念攢(蒼頡篇曰/攢聚之也)攢念攻别心旦發清溪陰
暝投剡中宿明登天姥岑(楚辭曰夕投宿於石城漢書/曰㑹稽有剡縣呉録地理志)
(曰剡縣有天姥岑剡/植琰切姥莫古切)高高入雲霓還期那可尋(孟子註/泰山之)
(高參天入雲羊祐請伐呉表曰高山尋/雲霓潘安仁在懐縣詩曰感此還期淹)儻遇浮丘公長
絶子徽音(列仙傳曰王子喬好吹笙道人浮丘/公接以上嵩山毛詩曰太姒嗣徽音)
　　酬從弟惠連一首(五言/)
　　　謝靈運
寢瘵謝人徒滅迹入雲峯(爾雅曰瘵病也太𤣥經曰老/子曰行則滅迹立則隱形)
巖壑寓耳目歡愛隔音容永絶賞心望長懐莫與同(潘/安)
(仁詩曰歲/寒無與同)末路值令弟開顔披心胷(其一鄒陽上書曰/至其晩節末路應)
(亨古詩曰濟濟令弟/史記蔡澤曰披腹心)心胷既云披意得咸在斯(莊子善/養曰余)
(逍遙於天地之間/而心意自得也)淩澗尋我室散帙問所知(説文曰帙/書衣也)
夕慮曉月流朝忌曛日馳(王逸楚辭注曰/曛黄昏時也)悟對無厭歇
聚散成分離(其二言事無常故聚而必散成有分/離也莊子曰禍福相生聚散以成)分離
别西川廽景歸東山别時悲已甚别後情更延(爾雅曰/延長也)
傾想遲嘉音果枉濟江篇(遲猶思也/果猶遂也)辛勤風波事𣢾曲
洲渚言(其三風波已見上文王嘉/贈婦詩曰思面叙𣢾曲)洲渚既淹時風波子
行遲務協華京想詎存空谷期(廣雅曰務逺也華京猶/京華也郭璞遊仙詩曰)
(京華遊俠窟毛詩曰/皎皎白駒在彼空谷)猶復惠來章祗足攪余思(毛詩曰/胡逝我)
(梁祗攪/我心)儻若果歸言共陶暮春時(其四陶喜也/已見上文)暮春雖
未交仲春善遊遨(未交謂暮春氣節與仲春未交也孔/安國尚書傳曰南交言夏與春交也)
山桃𤼵紅蕚野蕨漸紫苞(爾雅曰榹山桃也毛詩曰言/采其蕨毛詩義疏曰蕨山菜)
(也初生紫色尚書曰艸木漸苞/孔安國曰漸進長苞叢生也)鳴嚶已悦豫幽居猶鬱
陶(鳴嚶已見上文禮記曰幽居而不淫論衡曰幽居而/靜處恬澹自守尚書曰鬱陶乎予心顔厚有忸怩孔)
(安國曰鬱/陶哀思也)夢寐佇歸舟釋我吝與勞(其五范曄後漢書/曰陳蕃周舉嘗相)
(謂曰數日之間不見黄生則鄙悋之萌/復存乎心毛詩曰豈不爾思勞心忉忉)
　
　
　
　
　
　
　
　
　
　
　
　
　
　文選卷二十五
欽定四庫全書
　文選巻二十六　　　　　　梁　蕭統　編
　　　　　　　　　　　　　唐　李善　註
　贈答
　　贈王太常一首(五言僧蕭子顯齊書/曰王  逹除太常)
　　　顔延年
玉水記方流琁源載圓折(尸子曰凡水其方折者/有玉其圓折者有珠也)蓄寳
每希聲雖祕猶彰徹(老子曰太音希聲左氏傳君子/曰以險危大人而有名彰徹也)聆
龍􁑅九泉聞鳯窺丹穴(廣雅曰聆聴也莊子曰夫千金/之珠必在九重之泉驪龍頷下)
(説文曰􁑅察也山海經曰丹穴之山有鳥焉/其狀如鶴五采名曰鳯鳥丹穴已見東京賦)歴聴豈多
工唯然覯世哲(孔安國尚書/傳曰工官也)舒文廣國華敷言逺朝列
(王逸楚辭注曰發文舒詞爛然成章國語季文子曰吾/聞以徳榮為國華尚書曰凡厥衆人極之敷言秋興賦)
(曰猥厠朝列爾/雅曰列業也)徳輝灼邦懋芳風被鄉耋(禮記曰徳輝/動乎内而人)
(莫不承聴禰衡顔子/碑曰秀不實振芳風)側同幽人居郊扉常晝閉(周易曰/履道坦)
(坦幽人貞吉殷仲堪誄/曰荆門晝掩閑庭晏然)林閭時晏開亟廻長者轍(爾雅/曰野)
(外謂之林鄭𤣥周禮注云閭里門也漢書淮南/王曰早閉晏開又曰陳平門外多長者車轍)庭昏見
野隂山明望松雪静惟浹羣化徂生入窮節(鄭𤣥毛詩/箋曰惟思)
(也蘇林漢書注曰浹周也莊子曰已化而生又化而死/爾雅曰徂往也謂往之死也家語孔子曰化於隂陽象)
(形而發謂之生化/窮數盡謂之死)豫往誠歡歇悲來非樂闋(周易曰初/六鳴豫㐫)
(王弼曰樂過則滛志窮則㐫爾雅曰豫樂也淮南/子曰奏樂而喜曲終而悲鄭𤣥禮記注曰闋終也)屬羙
謝繁翰遥懐具短札(屬猶綴也謝猶慙也説文曰懐/念思也又曰札牒也祖黠切)
　　夏夜呈從兄散騎車長沙一首(五言字集曰從兄/散騎  敬宗車長)
　　　(沙字/仲逺)
　　　顔延年
炎天方埃鬱暑晏闋塵紛(淮南子曰南方曰炎天高誘/曰南方五月建午火之中也)
(火性炎上故曰炎天廣雅曰方正也毛萇詩傳曰鬱積/也禮記曰仲夏小暑至賈逵國語注曰晏晩也毛萇詩)
(傳曰闋息也杜預左/氏傳注曰紛亂也)獨静闕偶坐臨堂對星分(賈逵國/語注曰)
(偶對也周禮/曰以星分夜)側聴風薄木遥睇月開雲(法言曰風薄于/山孔安國尚書)
(傳曰薄迫也亦激之意也/楚辭曰雪紛紛而薄木)夜蟬當夏急隂蟲先秋聞(禮/記)
(曰仲夏之月蟬始鳴易通系卦曰蟋蟀之蟲/隨隂迎陽聖主得賢臣頌曰蟋蟀俟秋吟)歲候初過
半荃蕙豈久芬(楚辭曰時亹亹而過中/又曰荃蕙化而為茅)屏居惻物變慕
類抱情殷(漢書曰竇嬰謝病屏居田南山下鵩鳥賦曰/萬物變化楚辭曰思慕類兮以悲魏文帝善)
(哉行曰喟然以惋歎抱情不得叙桓/𤣥鸚鵡賦曰眷儔侣而情殷殷憂也)九逝非空思七襄
無成文(楚辭曰惟郢路之遼遼兮魂一夕而九逝韓詩/曰跂彼織女終日七襄雖則七襄不成報章薛)
(君曰襄/反也)
　　直東宫荅鄭尚書一首(五言道沈約宋書曰鄭鮮/之字  子高祖踐祚遷都)
　　　(官尚/書)
　　　顔延年(沈約宋書曰高祖受命延年補/太子舍人然荅詩謝舍人之日)
皇居體環極設險祗天工(孔融薦禰衡表曰帝室皇居/西京賦曰若夫長年神仙宣)
(室玉堂譬衆星之環極泮赫羲以煇煌周易曰/王公設險以守其國尚書曰天工人其代之)兩闈阻
通軌對禁限清風(兩闈謂束宫及中䑓也方言曰軌道/也各有禁守謂禁中也故曰對也胡)
(廣書曰建洪/徳流清風)跂予旅東館徒歌屬南墉(毛詩曰誰謂宋/逺跂予望之賈)
(逵國語注曰旅客也爾雅曰徒歌曰謡鄭𤣥禮記注/曰屬注也謂意注之也尚書為中臺在南故曰南墉)寢
興鬱無已起觀辰漢中(毛詩曰言念君子載寢載興鄭/𤣥考工記注曰鬱不舒散辰大)
(辰也爾雅大辰房心尾也郭璞曰龍星明者/以為時候故曰大辰毛萇詩傳曰漢天河也)流雲藹青
闕皓月鑒丹宫(廣雅曰/鑒照也)踟蹰清防密徙倚恒漏窮(毛詩/曰搔)
(首踟蹰夏候冲荅潘岳詩曰相思限清防企仲誰與言/爾雅曰密静也楚辭四歩徙倚而遥思漏窮言曉也)
君子吐芳訊感物惻余衷(演連珠曰肆義芳訊/古詩曰感物懐所思)惜無丘
園秀景行彼高松(賈逵國語注曰惜痛也周易曰賁于/丘園求帛戔戔陸機演連珠曰丘園)
(之秀因時則揚毛詩曰景行行止高松喻守節而/不移也論語子曰歳寒然後知松栢之後彫也)知言
有誠實羙價難克充(知汝之言有誠實舊貫羙價難以/克充漢書武帝詔書曰九變復貫)
(知言之選論語子貢曰有羙玉於/斯韞櫝而藏諸求善價而沽諸)何以銘嘉貺言樹絲
與桐(言樹絲桐欲播之琴瑟也魏文帝書曰嘉貺益腆/爾雅曰貺賜也毛詩曰言樹之背史記曰騶忌以)
(鼓瑟見齊威王王曰夫治/國家何異絲桐之間哉)
　　和謝監靈運一首(五言為沈約宋書曰/靈運  祕書監也)
　　　顔延年(沈約宋書曰少帝出顔延年為始/安太守元嘉三年徵為中書侍郎)
弱植慕端操窘歩懼先迷(左氏傳鄭子産如陳曰陳亡/國也其君弱植王逸楚辭注)
(曰植志也楚辭曰内惟省以端操又曰夫惟㨗徑/以窘歩窘求損切周易曰先迷失道後順得常)寡立
非擇方刻意藉窮棲(孫卿子曰寡立而不勝堅强而不/暴周易曰君子以立不易方王弼)
(曰得其所久故不易也孔安國論語注曰方道也謂常/道也莊子曰刻意尚行離世異俗此山谷之士非俗之)
(人枯槁赴淵者之所好也/韋昭國語注曰山處曰棲)伊昔遘多幸秉筆侍兩閨(陸/機)
(荅賈謐詩曰伊昔有皇左氏傳羊舌職曰民之多幸國/之不幸國語士茁謂智襄子曰臣秉筆事君兩閨謂上)
(臺及東宫也事二/宫已見曲水詩)雖慙丹艧施未謂𤣥素睽(丹艧喻君/恩也𤣥素)
(喻别也盧諶荅劉琨書曰始素終𤣥墨翟垂涕/周易曰睽者乖也苦圭切尚書曰惟其塗丹艧)徒遭良
時詖王道奄昬霾(謂少帝之日也潘岳河陽縣詩曰徒/恨良時泰蒼頡篇曰詖諂佞也彼寄)
(切方言曰奄遽也昬霾喻世/亂也爾雅曰風雨土為霾)人神幽明絶朋好雲雨乖
(人神幽明絶言時亂不獲祭享也曾子曰天曰/明地曰幽張載詠懐詩曰雲乖雨散心乎愴而)弔屈汀
洲浦謁帝蒼山蹊(謂之始安郡也賈誼有弔屈原文楚/辭曰搴汀洲兮杜若文字集略曰汀)
(水際也曹子建贈白馬王詩曰謁/帝承明廬禮記曰舜葬蒼梧之野)倚岩聴緒風攀林結
留荑(楚辭曰倚石岩以流涕又曰款秋冬之緒風/又曰畦留荑與掲車王逸曰留荑香草也)跂予
間衡嶠曷月瞻秦稽(跂予已見上文衡山名也爾雅曰/山鋭而高曰嶠毛詩曰曷月余還)
(歸哉孔曄㑹稽記曰秦望山在州城正南史記曰始皇/登之望南海越絶書曰禹救水到大越上茅山大㑹計)
(更名茅山/曰㑹稽)皇聖昭天徳豐澤振沉泥(皇聖謂文帝也孫/卿子曰變化代興)
(謂之天徳謝承後漢書曰仁風豐澤四海所宗/説文曰振舉也葛龔與張略書曰頑闇沉泥)惜無爵
雉化何用充海淮(國語曰趙簡子歎曰雀入于海為蛤/雉入于淮為蜃鄭𤣥禮記注曰充足)
(也子/喻切)去國還故里幽門樹蓬藜(去國謂去始安也莊子/曰越之流人去國旬月)
(古詩曰思還故里閭楚辭曰處𤣥舍/之幽門陸雲荅兄書曰修庭樹蓬)采茨葺昔宇翦棘
開舊畦(鄭𤣥周禮注曰茨闔苫也又廣雅曰葺覆也左/氏傳戎子駒支曰驅其狐貍翦其荆棘孟子曰)
(病于夏畦劉熙曰今俗/以二十五畆為小畦)物謝時既晏年往志不偕(言年/既日)
(往志意已衰不與子俱也王逸楚辭注曰謝去也楚辭/曰年洋洋而日往毛萇詩傳曰偕俱也俱亦齊同之意)
(也/)親仁敷情昵興玩究辭棲(親仁謂靈運也左氏傳陳/五父曰親仁善鄰國之寳)
(也爾雅曰昵近也孫炎曰親之/近也説文曰興悦也玩愛也)芬馥歇蘭若清越奪琳
珪(呉都賦曰芬馥肸蠁説文曰歇息也一曰氣越泄也/禮記曰昔者君子比徳於玉焉叩之其聲清越以長)
(鄭𤣥曰越/猶揚也)盡言非報章聊用布所懐(易曰書不盡言報/章已見上文莊子)
(曰有問而應之盡其所/懐蒼頡篇曰懐抱也)
　　荅顔延年一首(五言/)
　　　王僧逹(沈約宋書曰王僧逹琅邪人少好學善/屬文為始興王行府參軍稍遷至中書)
　　　　(令以屢犯上顔/於獄中賜死)
長卿冠華陽仲連擅海隂(長卿相如字也尚書曰華陽/黒水惟梁州華陽國記曰益)
(州地稱天府原曰華陽史記曰魯/仲連齊人也榖梁傳曰水南曰隂)珪璋既文府精理亦
道心(言珪璋之麗既光於文府精理之妙亦窮於道/心文賦曰遊文章之林府尚書曰道心惟微)君
子聳高駕塵軌實為林(楚辭曰竦余駕兮入㝠何邵詩/曰亮無風雲㑹安能襲塵軌司)
(馬遷書曰列於/君子之林也)崇情符逺迹清氣溢素襟(思𤣥賦曰盍/逺迹以飛聲)
(陸景典語曰淸氣漂於青/雲之上聲類曰襟交領也)結遊略年義篤顧棄浮沉(莊/子)
(曰忘年忘義振於無境鄭𤣥毛詩箋曰顧/念也高誘淮南子注曰浮沉猶盛衰也)寒榮共偃曝
春醖時獻斟(桓子新論曰余與揚子雲奏事坐白虎殿/廊廡下以寒故背日曝焉郭璞上林賦注)
(曰榮屋南簷也曹植酒賦曰/或秋藏冬發或春醖夏開)聿來歲序暄輕雲出東岑
(毛詩曰聿來胥宇/鄭𤣥曰聿自也)麥壟多秀色楊園流好音(魏文帝登/城賦曰嘉)
(麥被壟廣雅曰秀羙也毛詩曰楊/園之道又曰睍睆黄鳥載好其音)歡此乗日暇忽忘逝
景侵(言人夀不留與景俱逝而夀損侵謂之侵莊子牧/馬童子謂黄帝曰有長者教予曰若乗日之車而)
(遊於襄城之野郭象曰/日出而遊日入而息)幽𠂻何用慰翰墨久謡吟(歸田/賦曰)
(揮翰墨/以奮藻)棲鳯難為條淑貺非所臨(鳯非梧桐不棲/故曰難為也)誦以
永周旋匣以代兼金(左氏傳太史克曰奉以周旋不敢/失墜孟子曰齊王餽兼金一百而)
(不受/也)
　　郡内高齋閑坐荅吕法曹一首(五言城郡/是宣  郡)
　　　謝𤣥暉
結構何迢遰曠望極高深(結構謂結連構架以成屋宇/也魯靈光殿賦曰觀其結構)
(廣雅曰曠逺也高深謂江山也魏武帝善哉行/曰山不厭高海不厭深吳都賦曰曠瞻迢遰)忩中列
逺岫庭際俯喬林(曹子建詩曰/歸鳥赴喬林)日出衆鳥散山瞑孤猿
吟已有池上酌復此風中琴(石崇息歸引曰宴華池酌/羽觴嵇康贈秀才詩曰習)
(習和風吹/我素琴)非君羙無度孰為勞寸心(毛詩曰彼已之子/羙無度又曰勞心)
(忉忉列子文摯謂叔龍曰吾/見子之心矣方寸之地虚矣)惠而能好我問以瑶華音
(毛詩曰惠而好我擕手同行毛萇曰惠愛也鄭𤣥曰言/愛仁而又好我毛詩曰雜佩以問之毛萇曰問遺也楚)
(辭曰折疎麻兮瑶/華將以遺兮離居)若遺金門歩就見玉山岑(觧嘲曰歴/金門上玉)
(堂穆天子傳曰癸已至羣玉之山容氏所守先王之謂/冊府郭璞曰即山海經玉山西王母所居者皇甫謐釋)
(勸曰排閶/闔步玉岑)
　　在郡卧病呈沈尚書一首(五言書集曰/沈尚  約也)
　　　謝𤣥暉
淮陽股肱守高卧猶在兹(漢書曰季布為河東守上召/布曰河東吾股肱郡故特召)
(君耳又曰拜汲黯為淮陽太守黯伏地不受印上曰君/薄淮陽耶顧淮陽吏人不相得吾徒得君重卧而治之)
(也/)況復南山曲何異幽棲時(謝靈運南山詩/曰凝此永幽棲)連隂盛農
節籉笠聚東菑(胡安道愁霖賦曰冀連隂之時退想雲/物之見微毛詩曰彼都人士籉笠緇撮)
(毛萇曰籉所以御雨音/臺爾雅曰田一歲曰菑)高閣常晝掩荒堦少諍辭(晝掩/已見)
(上/文)珍簟清夏室輕扇動凉颸(楚辭曰溢颸/風而上征)嘉魴聊可薦
渌蟻方獨持(毛詩曰南有嘉魚鄭𤣥毛詩箋曰聊畧也/釋名曰酒有汎齊浮蟻在上洗洗然鄭𤣥)
(毛詩箋曰/方且也)夏李沉朱實秋藕折輕絲(魏文帝與吳質書/曰沉朱李於寒水)
良辰竟何許夙昔夢佳期(佳謂沈也言㑹面良辰竟在/何許而令夙昔空夢佳期阮)
(藉詠懐詩曰良辰在何許凝霜沾衣襟許猶所也尚書/曰夙夜浚明有家孔安國曰夙早也浚深也早夜思之)
(湏明行之楚辭曰與佳期兮夕張/王逸曰不敢斥尊者故言佳也)坐嘯徒可積為邦歲
已朞(張璠漢記曰南陽太守𢎞農成□任功曹岑晊時/人為之語曰南陽太守岑公孝𢎞農成瑨但坐嘯)
(瑨音津晊音質論語子曰善人為邦百年可以勝殘/去殺矣又曰苟有用我者期月而已可也三年有成)絃
歌終莫取撫几令自嗤(論語曰子游為武成宰聞絃歌/之聲陸機赴洛詩曰撫几不能)
(寐阮藉詠懐詩/曰噭噭令自嗤)
　　蹔使下都夜發新林至京邑贈西府同僚一首(五/言)
　　　(在蕭子顯齊書曰謝晀為隨王子隆文學子隆/  荆州好辭賦數集僚友眺以才文尤被賞愛)
　　　(長史王秀之以眺年少相動密以啟聞世/祖敕眺可還都眺道中為詩以寄西府)
　　　謝𤣥暉
大江流日夜客心悲未央(吕氏春秋曰水泉東流日夜/不休毛詩曰夜未央廣雅曰)
(央已/也)徒念闗山近終知反路長(古樂府有度關山曲王/粲閑邪賦曰關山介而)
(阻險顔延年秋胡/詩曰反路遵山河)秋河曙耿耿寒渚夜蒼蒼(秋河天漢/也耿耿光)
(也毛詩曰/兼葭蒼蒼)引領見京室宫雉正相望(潘岳河陽縣詩曰/引領望京室東都)
(賦曰京室密清周禮曰王城隅/之制九雉古詩曰兩宫遥相望)金波麗鳷鵲玉繩低建
章(漢書歌云月穆穆以金波王弼周易注曰麗連也張/楫漢書注曰鳷鵲觀在雲陽甘泉宫外春秋元命包)
(曰玉衡北兩星為玉繩星漢書/曰栢梁災於是作建章宫也)驅車鼎門外思見昭丘
陽(古詩曰驅車䇿駑馬帝王世紀曰春秋成王定鼎于/郟鄏其南門名定鼎門葢九鼎所從入也方言曰冡)
(大者為丘丘南曰陽荆州圖記曰當陽東/有楚昭王墓登樓賦曰所謂西接昭丘也)馳暉不可接
何况隔兩鄉(馳暉日也眺至尋陽詩曰過客無留/軫馳暉有奔箭毛萇詩傳曰鄉所也)風雲
有鳥路江漢限無梁(南中八志曰交阯郡治龍編縣自/興古鳥道四百里楚辭曰江河廣)
(而無/梁)常恐鷹隼擊時菊委嚴霜(毛萇詩傳曰古者鷹隼/擊然後罻羅設潘岳河)
(陽詩曰時菊耀秋華委猶悴/也楚辭曰冬又申之以嚴霜)寄言罻羅者寥廓已高翔
(喻蜀父老曰猶鷦鶌之翔乎寥廓之字而/羅者猶視乎藪澤廣雅曰寥深也廓空也)
　　酬王晉安一首(五言晉集曰王晉安徳元王隠晉/書曰  安郡太康三年置即今之)
　　　(泉州/也)
　　　謝𤣥暉
梢梢枝早勁塗塗露晩晞(爾雅曰梢梢櫂也郭璞曰謂/木無枝柯梢櫂長而殺也楚)
(辭曰白露紛以塗塗王逸曰塗/塗厚貌也毛萇詩傳曰晞乾也)南中榮橘柚寧知鴻雁
飛(列子曰吳越之國有木焉其名曰櫾碧樹而冬生櫾/則柚字也鴻雁南棲衡陽不至晉安之境故曰寧知)
(也/)拂霧朝清閣日旰坐彤闈(左氏傳趙鞅曰日旰/矣説文曰旰日晩也)悵望
一塗阻參差百慮依(蔡邕詩曰暮宿何悵望周易曰一/致而百慮仲長統詩曰百慮何為)
(至安/在我)春草秋更緑公子未西歸(言春草萋萋故王孫樂/之而不反今春草秋而)
(更緑公子尚未西歸楚辭曰王孫游兮不歸春草/生兮萋萋古詩曰秋草萋已緑毛詩曰誰能西歸)誰能
久京洛緇塵染素衣(陸機為顧彦先贈婦詩曰/京洛多風塵素衣化為緇)
　　奉荅内兄希叔一首(五言叔顧氏家譜曰盻/字希  邵陵王國常侍)
　　　陸韓卿(蕭子顯齊書曰陸厥字韓卿吳人好屬/文州舉秀才王晏少傳主簿後至行軍)
　　　　(參軍厥父被誅坐繫尚方尋有令赦厥恨父/不及感慟而卒其集云竟陵王舉秀才遷太)
　　　　(子太傅/功曹掾)
嘉惠承帝子躧履奉王孫(帝子謂竟陵也王孫謂太傅/王晏也越絶書曰㳟承嘉惠)
(述暢往事管子曰君有嘉惠於其臣漢書儀曰帝子為/王長門賦曰躧履起而彷惶魏志蔡邕見王粲曰此王)
(公孫有/異才)屬叨金馬署又㸃銅龍門(漢書音義曰屬近也/叨金馬署謂為秀才)
(也兩都賦序曰内設金馬石渠之署㸃銅龍門謂為太/傳功曹掾也漢書曰上嘗急召太子出龍樓門張晏曰)
(門樓上/有銅龍)出入平津邸一見孟嘗尊(孟嘗喻太傳也漢書/曰封丞相公孫𢎞為)
(平津候於是起客館開東閣以延賢人與參謀議/説苑雍門周説孟嘗君曰以孟嘗之尊乃如是也)歸來
翳桑柘朝夕異涼温(其一左太忡詠史詩曰陳平無産/業歸來翳負郭涼温喻貴賤也)
殂落固云是寂薎終如斯(徂落猶彫落也羽獵賦曰萬/物徂落於外荀紀七哀詩曰)
(何其/寂薎)杜門清三徑坐檻臨曲池(漢書曰王陵杜門竟不/朝請三輔决録曰蔣詡)
(字元卿舍中三徑楚辭/曰坐堂伏檻臨曲池)鳬鵠嘯儔侣荷芰始參差(蜀都/賦曰)
(鴻儔/鵠侣)雖無田田葉及爾泛漣漪(其二古樂府詩曰江南/可采蓮蓮葉何田田毛)
(詩曰河水/清且漣漪)春華與秋實庶子及家丞(魏志曰邢顒字子/昻為平原候植家)
(丞顒防閑以禮無所屈橈由是不合庶子劉楨書諌植/曰家丞邢顒北土之彦而植禮遇殊特顒反疎簡私懼)
(觀者將謂君候習近不肖禮賢不/足采庶子之春華忘家丞之秋實)王門所以貴自古多
俊民(鄒陽上書曰何王之門不可曵長/裾乎尚書曰畯民用康畯與俊同)離宫收杞梓華
屋富徐陳(離宫華屋皆謂太子也卞壼議曰太子所居/宫稱東宫不言太子宫者二宫以東西為稱)
(明是天子之離宫使太子居之也左氏傳楚聲子曰晉/大夫皆卿才也如杞梓皮革自楚往也吳質荅曹子建)
(書曰塤簫激於華屋魏志曰文帝為五/官郎將北海徐幹廣陵陳琳並見友善)平旦上林苑日
入伊水濵(其三言晨夕侍遊良非一所也楚辭曰平明/發兮蒼梧漢書曰梁孝王入朝侍帝遊獵上)
(林中論衡曰堯時擊壤者曰吾日入而息列仙/傳曰王子喬周靈王太子晉也遊伊雒之間)書記既
翩翩賦歌能妙絶(魏文帝與吳質書曰公幹五言詩之/善者妙絶時人元瑜書記翩翩致足)
(樂/也)相如恧温麗子雲慙筆札(西京雜記曰枚皋文章㨗/疾長卿製作淹遲皆一時)
(之譽長卿首尾温麗枚皋時有累句故知疾行無善迹/矣方言曰恧慙也漢書曰樓䕶與谷永俱為五候上客)
(長安號曰谷子雲之/筆札樓君卿之脣舌)駿足思長阪柴車畏危轍(駿足喻/希叔柴)
(車自喻也棗臺彦荅杜育詩曰矯矯駿足繁纓朱就韓/詩外傳齊子曰臣頼君之賜駑馬柴車可得而乗也)
愧兹山陽讌空此河陽别(其四魏氏春秋曰嵇康寓居/山陽縣與向秀遊於竹林號)
(曰七賢曹植送應氏詩曰/親眤並集送置酒此河陽)平原十日飲中散千里遊(平/原)
(趙勝也史記曰秦昭王聞魏齊在平原君家遺平原君/好書曰寡人聞君之高義願與為布衣之交君幸過寡)
(人寡人願與君為十日之飲平原君遂入秦見昭王/干寳晉紀曰初吕安友嵇康相思則命駕千里從之)渤
海方淫滯宜城誰獻酬(言已之事竟陵猶徐吳之在渤/海漢書渤海郡有南皮縣即徐)
(吳遊之所也國語曰底著淫滯賈逵曰淫久也陳思王/酒賦曰酒有宜城濃醪蒼梧漂清毛詩曰獻酬交錯)
屏居南山下臨此歲方秋(屏居南山下已見上文左氏/傳卜徒父曰歲云秋矣漢書)
(路博徳曰方秋匈奴馬肥/未可與戰廣雅曰方始也)惜哉時不與日暮無輕舟(其/五)
(言無輕舟以相從也賈逵國語注曰惜痛也劉越石贈/盧諒詩曰時哉不我與曹子建贈王仲宣詩曰有彼孤)
(鴛鴦哀鳴無匹儔我願/執此鳥惜哉無輕舟)
　　贈張徐州謖一首(五言/)
　　　范彦龍
田家樵採去薄暮方來歸(漢書楊惲曰田家作苦張景/陽雜書曰後來修岸垂時聞)
(樵採音楚辭曰薄暮雷電廣雅曰薄至也毛詩曰/來歸自鎬杜預左氏傳注曰來者自外之文也)還聞
稚子説有客款柴扉(史記曰楚懐王稚子子蘭吕氏春/秋曰款門而謁高誘曰款叩也柴)
(扉即荆扉也鄭𤣥禮記/注曰蓽門荆竹織門也)儐從皆珠玳裘馬悉輕肥(吳都/賦曰)
(儐從奕奕廣雅曰儐導也史記曰趙平原君使人於春/申君舍之於上舍趙使欲夸楚為玳瑁簮刀劍並以珠)
(餙之請春申君客論語子曰/赤之適齊也乗肥馬衣輕裘)軒葢照墟落傳瑞生光輝
(説苑翟璜謂田子方曰吾禄厚得此軒葢又師曠謂晉/平公曰吾鼎不當生墟落應劭風俗通曰諸候及使者)
(有傳信乃得舍於傳耳今刺史行部車號傳/車從事督郵周禮曰典瑞鄭𤣥曰瑞節信也)疑是徐方
牧既是復疑非(阮瑀止欲賦曰/意謂是而復非)思舊昔言有此道今已
微(穀梁傳曰叔姬歸于紀其不言逆何/也逆之道微范寗曰逆者非卿也)物情棄疵賤何
獨顧衡闈(莊子曰人之有所不得與皆物之情也郭象/曰憂娛在懐皆物情耳非理也爾雅曰疵痛)
(也衡闈衡門也或以/衡闈為絃韋非也)恨不具雞黍得與故人揮(謝承後/漢書曰)
(山陽范式字巨卿與汝南張元伯為友春别京師以秋/為期至九月十五日殺雞作黍二親笑曰山陽去此㡬)
(千里何必至元伯曰巨卿信士不失期者言/未絶而巨卿至韓康伯周易注曰揮散也)懐情徒草
草淚下空霏霏(毛萇詩傳曰懐思也毛詩曰驕人/好好勞人草草又曰雨雪霏霏)寄書
雲間雁為我西北飛(漢書曰帝思蘇武使謂單于天子/射上林中得雁足有係帛書西北)
(謂徐州也在揚州之西北輿地志曰宋/以鍾離置徐州齊以荆州為北徐州也)
　　古意贈王中書一首(五言王集曰覽/古贈  中書融)
　　　范彦龍
攝官青𤨏闥遥望鳯皇池(王融荅詩題云雜體報范通/直雲梁書曰靈為通直散騎)
(侍郎左氏傳韓厥曰敢告不敏攝官承乏漢舊儀曰黄/門郎暮入對青𤨏門拜晉中興書曰荀朂徙中書監為)
(尚書令人賀之乃發恚云奪/我鳯皇池卿諸人何賀我耶)誰云相去逺脈脈阻光儀
(劉楨贈徐幹詩曰誰謂相去逺古詩曰盈盈一/水間脈脈不得語鸚鵡賦曰侍君子之光儀)岱山饒
靈異沂水富英竒(尚書曰海岱及淮惟徐州又曰淮沂/其乂漢舊有琅邪郡音義曰屬徐州)
(晉書琅邪王氏之先漢紀曰秦/遷于琅邪之皋虞後徒于臨沂)逸翮凌北海搏飛出南
皮(徐幹居北海吳質遊南皮二人皆䝉魏文恩幸故言/地以明之也郭璞遊仙詩曰逸翮思拂霄杜預左氏)
(傳注曰陵侮也謂輕易之莊子曰鵬搏扶摇/而上司馬彪曰搏圜也圜飛而上若扶摇也)遭逢聖明
后來棲桐樹枝(孔安國尚書傳曰聖人受命則鳯皇至/鄭𤣥毛詩箋曰鳯皇之性非梧桐不棲)
竹花何莫莫桐葉何離離(鄭𤣥毛詩箋曰鳯皇非竹實/不食毛詩曰葛之覃兮維葉)
(莫莫又曰其桐/其椅其實離離)可棲復可食此外亦何為(古詩曰賤/妾擬何為)豈
知鷦鷯者一粒有餘貲(鷦鷯賦曰巢林不過一枝每食/不過數粒蒼頡篇曰貲財也)
　　贈郭桐廬出溪口見候余既未至郭仍進村維舟
　　　久之郭生方至一首(五言縣顧野王輿地志曰/桐廬  吳分富陽之桐廬)
　　　(溪也劉孝標集/曰郭桐廬峙)
　　　任彦昇
朝發富春渚蓄意忍相思(漢書曰㑹稽郡富春縣孔/安國尚書傳曰蓄積也)涿
令行春反冠葢溢川坻(范曄後漢書曰滕撫字叔輔北/海人也初士州郡稍遷為涿令)
(有文武理用太守以其能委仕郡職兼領六縣流愛千/民行春兩白鹿隨車挾轂而行郭璞上林賦注曰坻岸)
(也坻或/為湄)望久方來萃悲歡不自持(毛萇詩傳/曰萃集也)滄江路窮
此湍險方自兹疊嶂易成響重以夜猨悲客心幸自弭
中道遇心期(楚辭曰聊抑/志而自弭)親好自斯絶孤遊從此辭(謝/靈)
(運詩曰孤遊非情欵蘇/武詩曰去去從此辭)
　行旅上
　　河陽縣作二首(五言/)
　　　潘安仁(哀傷贈荅皆潘居陸/後而此在前疑誤也)
微身輕蟬翼弱冠忝嘉招(岳弱冠舉秀才曹植表曰身/輕蟬翼恩重丘山楚辭曰蟬)
(翼為/輕也)在疚妨賢路再升上宰朝(言已在病以妨賢路也/毛詩曰㷀㷀在疚説苑)
(楚令尹虞丘子謂莊王曰臣為令尹處士/不升妨羣賢路上宰朝謂司空太尉府)猥荷公叔舉
連陪厠王寮(言以凡猥之才而荷薦舉也太尉舉為郎/已見閑居賦許慎淮南子注曰猥凡也論)
(語曰公叔文子之臣大夫僎與文子同升諸公子曰可/以為文矣又曰陪臣執國命馬融曰陪重也謂家臣也)
長嘯歸東山擁耒耨時苖(岳天陵詩序曰岳屏居天陵/東山下楚辭曰臨深水而長)
(嘯説文曰耒手耕曲水鄭/𤣥周禮注曰耨耘耔也)幽谷茂纎葛峻巖敷榮條落
英隕林趾飛莖秀陵喬(杜預左氏傳注曰趾足/也爾雅曰大阜曰陵)卑高亦
何常升降在一朝(二者升降在於倐忽以喻人之/榮辱亦在須臾言不足歎也)徒恨
良時泰小人道遂消(李陵贈蘇武詩曰良時不再至禰/衡書曰衡以良時散而復合周易)
(泰卦曰君子道/長小人道消)譬如野田蓬斡流隨風飄(商君書曰今/夫飛蓬遇飄)
(風而行千里乗風之勢也鶡冠子曰/幹流遷徙如淳漢書注曰幹轉也)昔倦都邑游今掌
河朔傜(歸田賦曰游都邑以永/久尚書曰王次于河朔)登城眷南顧凱風揚微
綃(鄭𤣥毛詩箋曰顧視也吕氏春秋曰南方/凱風禮記曰綃幕也鄭𤣥曰綃縑也音消)洪流何浩
蕩脩芒鬱岧嶤(浩蕩或為濟蕩音西郭縁生/述征記曰北芒城北芒嶺也)誰謂晉京
逺室邇身實遼(毛詩曰誰謂宋逺又曰/其室則邇其人甚逺)誰謂邑宰輕令
名患不劭(左氏傳子産曰令名徳/之輿也小雅曰劭羙也)人生天地間百歲孰
能要(古詩曰人生天地間/又曰人生不滿百)熲如槁石火瞥若截道飈(爾/雅)
(曰熲光也毛詩曰子有鐘鼓弗擊弗考毛萇曰考亦擊/也槁與考古字通古樂府詩曰鑿石見火能㡬時説文)
(曰瞥見也張衡舞賦曰瞥若電滅古詩/曰人生寄一世奄忽若飈塵瞥孚説切)齊都無遺聲桐
鄉有餘謡(論語曰齊景公有馬千駟死之日人無得而/稱焉漢書曰朱邑為桐鄉嗇夫亷平不苛及)
(死子葬之桐鄉邑人/為之起冡立祠也)福謙在純約害盈由矜驕(周易曰/鬼神害)
(盈而福謙左氏傳晉成鱄曰在約/思純孔安國尚書傳曰自賢曰矜)雖無君人徳視民庶
不恌(毛詩曰我有嘉賔徳音孔昭視民不/恌君子是則是傚毛萇詩曰恌偷也)
日夕隂雲起登城望洪河(潘元茂九錫文/曰濟師洪河)川氣冒山嶺
驚湍激巖阿歸雁映蘭畤游魚動圓波(史記曰楚以弱/弓微繳加歸雁)
(之上韓詩曰宛在水中沚/薛君曰大渚曰沚之以切)鳴蟬厲寒音時菊耀秋華(禮/記)
(曰孟秋寒蟬鳴廣雅曰厲高也謂/高而急也禮記曰季秋菊有黄華)引領望京室南路在
伐柯(左氏傳穆叔曰引領西望毛/詩曰伐柯伐柯其則不逺)大夏緬無覿崇芒鬱
嵯峨(陸機洛陽記曰大夏門魏明帝所造有三層高百/尺韋昭國語注曰緬猶邈也郭縁生述征記曰北)
(芒去大夏門不盈一里/秦嘉詩曰巖石鬱嵯峩)總總都邑人擾擾俗化訛(楚辭/曰紛)
(總總兮九州王逸曰總聚也七發曰擾擾若/三軍之騰裝鄭𤣥毛詩箋曰訛偽也五戈切)依水類浮
萍寄松似懸蘿(淮南子曰夫萍樹根於水水樹根於土/天地性也毛詩曰蔦與女蘿施于松栢)
(曹植雜詩曰寄松為/女蘿依水如浮萍)朱博糾舒慢楚風被琅邪(漢書曰/朱博字)
(子元杜陵人也遷琅邪太守齊部舒緩敕功曹官屬多/裒衣大袑不中節度自今掾吏衣皆去地三寸視事數)
(年大改其俗掾吏禮節皆/如楚趙袑音紹袑袴也)曲蓬何以直託身依叢麻(曾/子)
(曰蓬生麻中不扶自直漢/書婁䕶曰吕公託身於我)黔黎竟何常政成在民和(史/記)
(曰秦更名民曰黔首左氏傳/季梁曰民和而神降之福)位同單父邑愧無子賤歌
(吕氏春秋曰宓子賤治單父/彈鳴琴身不下堂而單父治)豈敢陋微官但恐忝所荷
　　在懐縣作二首(五言/)
　　　潘安仁
南陸迎脩景朱明送末垂(續漢書曰日行南陸謂之夏/淮南子曰仲夏至脩毛詩曰)
(夏之日毛萇曰言時長也爾雅曰夏為朱明末垂/猶末也崔駰臨洛觀賦曰迎夏之首末春之垂)初伏
啟新節隆暑方赫羲(崔寔四民月令曰六月初伏薦麥/𤓰于祖禰賈誼旱雲賦曰隆暑盛)
(其無聊繁欽柳樹賦曰翳炎夏之白日/救隆暑之赫羲思𤣥賦注曰赫羲盛也)朝想慶雲興夕
遲白日移(遲猶/思也)揮汗辭中宇登城臨清池(史記蘇秦曰/揮汗成雨賈)
(逵國語注曰揮灑也楚/辭曰㸑土鬵于中宇)涼飈自逺集輕襟隨風吹靈圃
耀華果通衢列高椅(靈圃猶靈囿也東征賦曰/導通衢之大道椅梓屬)𤓰瓞蔓
長苞薑芋紛廣畦(韓詩曰綿綿𤓰瓞薛君曰瓞小𤓰也/毛萇詩傳曰苞本也劉熈孟子注曰)
(今俗以五十/畆為大畦也)稻栽肅芊芊黍苗何離離(禮記曰故栽者/培之凡蒔草謂)
(之栽也廣雅曰芊芊茂也毛/詩曰彼黍離離彼稷之苗)虚薄乏時用位微名日卑
(朝子曰工商游食/之民少而名卑)驅役宰兩邑政績竟無施自我違京
輦四載迄于斯(胡廣漢宫觧故注曰轂下諭在輦轂之/下京城之中也詩曰以迄于今毛詩曰)
(迄至/也)噐非廊廟姿屢出固其宜(慎子曰廊廟之材非一/木之枝史記曰賢人深)
(謀於廊廟孫卿子曰君道/行則萬物皆得其宜也)徒懐越鳥志眷戀想南枝(古/詩)
(曰越鳥/巢南枝)春秋代遷逝四運分可喜(楚辭曰春與秋其代/序莊子曰黄帝曰隂)
(陽四時運行各得其序楚/辭曰緑葉素榮紛其可喜)寵辱易不驚戀本難為思(老/子)
(曰寵辱若驚何謂寵辱辱為下得之若驚失之若驚是/謂寵辱若驚禮記曰太公封於營丘比及五世皆反葬)
(於周君子樂其所/自生禮不忘其本)
我來冰未泮時暑忽隆熾(毛詩曰我來自東/又曰迨冰未泮)感此還期
淹歎彼年往駛(楚辭曰年洋/洋而日往)登城望郊甸遊目歴朝寺
(楚辭曰忽返顧以遊目風俗通/曰今尚書御史所止皆曰寺也)小國寡民務終日寂無
事(老子曰小國寡民陸賈新語曰君/子之治也混然無事寂然無聲)白水過庭激緑槐
夾門植(鄭𤣥周禮注曰/植根生之屬也)信羙非吾土秪攪懐歸志(登樓/賦曰)
(雖信羙而非吾土毛詩曰秪/攪我心孟子曰浩然有歸志)巻然顧鞏洛山川邈離異
(孔叢子歌曰眷然顧之慘焉心悲鄭𤣥毛詩箋曰回首/曰顧鞏洛岳父墳塋所在也漢書曰潁川北近鞏洛墳)
(塋已見西征賦楚/辭曰終免獨離異)願言旋舊鄉畏此簡書忌(毛詩曰願/言思子又)
(曰豈不懐歸畏此簡書/毛萇曰簡書戒命也)祗奉社稷守恪居處職司(論語/子路)
(使子羔為費宰子路曰有民人焉有社稷/焉左氏傳公鉏曰敬㳟朝夕恪居官次)
　　迎大駕一首(五言鄴王隠晉書曰東海王越從大/駕討  軍敗永康二年越率天下甲)
　　　(士三萬人奉/迎大駕還洛)
　　　潘正叔
南山鬱岑崟洛川迅且急青松䕃脩嶺緑蘩被廣隰(爾/雅)
(曰蘩皤/蒿也)朝日順長塗夕暮無所集(毛詩曰順被長道魏/武帝短歌行曰暮無)
(所宿/栖)歸雲乗幰浮淒風尋帷入(傳毅七激曰仰歸雲愬/遊風説文曰乗覆也帷)
(車餙也子虛賦曰張翠帷建羽葢/然此雖無翠羽而帷葢即同也)道逢深識士舉手對
吾揖(王命論曰超然逺覽淵然/深識假為深識之言也)世故尚未夷崤函方嶮
澁(國語桓公問於史伯曰王室多故鄭𤣥周禮注曰故/災禍也孔安國尚書傳曰夷平也戰國䇿蘇武曰秦)
(東有崤/函之固)狐貍夾兩轅豺狼當路立(漢書杜文謂孫寳曰/豺狼當路不宜復問)
(狐/貍)翔鳯嬰籠檻騏驥見維縶(翔鳯騏驥皆喻賢也楚辭/曰騏驥伏匿而不見鳯皇)
(高飛而不下鸚鵡賦曰順籠/檻以俯仰毛詩曰縶之維之)俎豆昔常聞軍旅素未習
(論語曰衛靈公問陳於孔子孔子對曰俎豆之事則嘗/聞之矣軍旅之事未之學也鄭𤣥䘮服注曰素猶故也)
且少停君駕徐待干戈戢(既假為彼人之辭故自謂/為君也毛詩曰載戢干戈)
　　赴洛詩二首(五言云集云此篇赴太子洗馬時作/下篇  東宫作而此同云赴洛誤也)
　　　陸士衡
希世無高符營道無烈心(莊子原憲謂子貢曰夫希世/而行比周而友憲不忍為也)
(漢書音義希世隨世也禮記/曰儒有合志同方營道同術)靖端肅有命假檝越江潭
(國語祁午見范宣子曰若能靖端諸候使服聴命於晉/國周易曰大君有命説文曰越度也楚辭曰游於江潭)
親友贈予邁揮淚廣川隂(家語公父文伯卒敬姜曰二/三婦無揮涕王肅曰揮涕者)
(涙以手/揮之)撫膺觧擕手永歎結遺音(列子曰撫膺而恨毛/詩曰擕手同行又曰)
(假寐永歎曹子建雜詩曰/翹思慕逺人願欲託遺音)無迹有所匿寂寞聲必沈(言/分)
(訣之後形聲俱沒視之無迹而形有所匿聴之寂寞而/其聲必沈也吕氏春秋曰作則有所匿其塗也淮南子)
(曰寂寞音之主也/迹或為積非也)肆目眇不及緬然若䨇潛(高誘淮南/子注曰肆)
(盡也毛詩曰瞻望/不及緬已見上文)南望泣𤣥渚北邁涉長林(西京賦曰/海若遊於)
(𤣥/渚)谷風拂脩薄油雲翳高岑(王逸楚辭注曰草木交/曰薄孟子曰油然作雲)亹
亹孤獸騁嚶嚶思鳥吟(亹亹走貌也曹子建詩曰孤/獸走索羣毛詩曰鳥鳴嚶嚶)感
物戀堂室離思一何深(感物已見上文曹子建/離詩曰離思一何深)佇立愾
我歎寤寐涕盈衿(毛詩曰佇立以泣/又曰慨我寤歎)惜無懐歸志辛苦
誰為心(歸志已/見上文)
覊旅逺遊宦託身承華側(謂為太子洗馬也左氏傳陳/敬仲曰覊旅之臣漢書薄昭)
(書曰遊宦事人范曄後漢書王常曰臣託/身階下陸機洛陽記曰太子宫有承華門)撫劍遵銅輦
振纓盡祇肅(左氏傳曰子朱怒撫劍從之銅輦太子車/餙未詳所見漢書匡衡曰祇肅舊禮銅或)
(為/彫)歲月一何易寒暑忽已革載離多悲心感物情悽惻
(毛詩曰二月初/吉載離寒暑)慷慨遺安愈永歎廢餐食(東京賦曰膺/多福以安愈)
(永歎已見上文列子曰杞國有人憂天/崩廢寢食蔡琰詩曰飢當食兮不能餐)思樂樂難誘曰
歸歸未克(國語楚藍尹亹曰飲食思禮同晏/思樂毛詩云曰歸曰歸歲亦暮止)憂苦欲何
為纒綿胸與臆(列子曰卑辱則憂苦張叔與任彦堅書/曰纒綿恩好庶蹈高蹤登樓賦曰氣交)
(憤於/胸臆)仰瞻陵霄鳥羨爾歸飛翼(高誘淮南子注曰羨願/也毛詩曰弁彼鸒斯歸)
(飛提/提)
　　赴洛道中作一首(五言/)
　　　陸士衡
總轡登長路鳴咽辭密親(家語孔子曰善御者正身以/總轡蔡琰詩曰行路亦嗚咽)
(薛君韓詩章句曰鳴歎辭也/毛萇詩傳曰咽憂不能息也)借問子何之世網嬰我身
(江偉荅軍司馬詩曰覊縶繫世/網進退維準繩説文曰嬰繞也)永歎遵北渚遺思結南
津(永歎已見上文秦嘉贈/婦詩曰遺思致款誠)行行遂已逺野途曠無人(周/禮)
(曰野塗五軌楚辭/曰野寂寞其無人)山澤紛紆餘林薄杳阡眠(上林賦曰/紆餘逶迤)
(楚辭曰逺/望兮阡眠)虎嘯深谷底鷄鳴高樹巔(淮南子曰虎嘯而/谷風至樂録曰鷄)
(鳴高/樹巔)哀風中夜流孤獸更我前悲情觸物感沈思鬱纒
綿(纒綿已/見上文)佇立望故鄉顧影悽自憐(佇立已見上文丁/儀寡婦賦曰賤妾)
(焭焭顧影為儔楚辭/曰私自憐兮何極)逺遊越山川山川脩且廣(楚辭曰/願輕舉)
(而逺遊秦嘉妻徐氏荅嘉/書曰高山巖巖而君是越)振䇿陟崇丘安轡遵平莽(秦/嘉)
(詩曰過辭二親墓振䇿陟長衢漢書曰/天子案轡徐行方言曰草南楚謂之莽)夕息抱影寐朝
徂銜思往(楚辭曰廓抱/影而獨倚)頓轡倚嵩巖側聴悲風響(頓猶/舎也)
(爾雅曰/嵩高也)清露墜素輝明月一何朗撫几不能寐振衣獨
長想(新賦曰老古振衣而起舞/賦曰遊心無垠逺思長想)
　　吳王郎中時從梁陳作一首(五言/)
　　　陸士衡
在昔䝉嘉運矯迹入崇賢(孫放詩曰矯迹步𤣥闈東京/賦曰昭仁惠於崇賢薛綜曰)
(立崇賢門/於東也)假翼鳴鳯條濯足升龍淵(應璩與劉公幹書/曰鶉鷃棲翔鳯之)
(條黿鼉遊升龍之川/識真者所為憤結也)𤣥冕無醜士冶服使我妍(周禮曰/大夫𤣥)
(冕/)輕劍拂鞶厲長纓麗且鮮(禮記曰男鞶革也毛詩曰/垂帶而厲毛萇曰厲帶之)
(垂者鄭𤣥曰鞶必垂厲以為餙韓子/曰鄒君好長纓左右皆服長纓也)誰謂伏事淺契闊
踰三年(周禮曰大司徒頒職事十有二曰服事鄭司農/曰服事謂為公家服事也服與伏同古字通毛)
(詩曰死/生契闊)薄言肅後命改服就藩臣(毛詩曰薄言旋歸左/氏傳曰宰孔謂齊候)
(曰且有後命無下拜漢書/曰吳王濞稍失藩臣禮)夙駕尋清軌逺遊越梁陳(毛/詩)
(曰星言夙駕廣雅曰軌/道也逺遊已見上文)感物多逺念慷慨懐古人(毛詩/曰我)
(思古人實/獲我心)
　　始作鎮軍參軍經曲阿作一首(五言宋臧榮緒晉/書曰  武帝行鎮)
　　　(軍將/軍)
　　　陶淵明(沈約宋書曰陶潛字淵明或云字元亮/潯陽人少有高趣為鎮軍建威參軍後)
　　　　(為彭澤令觧印/綬去職卒於家)
弱齡寄事外委懐在琴書(晉中興書簡文詔曰㑹稽王/英秀𤣥虚神棲事外鄭𤣥儀)
(禮注曰委安也劉歆遂/初賦曰玩琴書以條暢)被褐欣自得屢空常晏如(家語/曰原)
(憲衣冠弊并日而食蔬衎然有自得之志論語子曰回/也其庶乎屢空漢書曰楊雄家産不過十金室無擔石)
(之儲晏/如也)時來苟宜㑹宛轡憩通衢(盧子諒谷魏子悌詩/曰遇䝉時來㑹宛屈)
(也言屈長往之駕息於通衢之中通衢喻仕/路也毛萇詩傳曰憩息也通衢已見上文)投䇿命晨
旅暫與園田疎(七命曰夸父/為之投䇿)眇眇孤舟逝綿綿歸思紆
(楚辭曰安眇眇兮無所歸薄又曰縹綿綿之/不可紆王逸曰綿綿細微之思難㫁絶也)我行豈不
遥登降千里餘目倦脩塗異心念山澤居(仲長子昌言/曰古之隠士)
(或夫負妻戴/以入山澤)望雲慙高鳥臨水愧遊魚(言魚鳥咸得其/所而已獨違其)
(性也文子曰高鳥盡而良弓藏/大戴禮曰魚遊于水鳥飛于雲)真想初在衿誰謂形迹
拘(淮南子曰全性保真不虧其身老子曰脩之於/身其徳乃真王逸楚辭注曰保真守𤣥黙也)聊且
憑化遷終反班生廬(莊子謂恵子曰孔子行年六十而/六十化郭象曰與時俱化也班固)
(幽通賦曰終保已而貽則里止仁之所廬漢書曰班彪/與從兄嗣共遊學家有賜書楊子雲已下莫不造門)
　　辛丑歲七月赴假還江陵夜行塗口一首(五言宋/沈約)
　　　(書曰潛自以曾祖晉世宰輔不復屈身後代自/高祖王業漸隆不復肯仕所著文章皆題年月)
　　　(義熈已前則書晉氏年號自永初以來唯云甲/子而已江圖曰自沙陽縣下流一百一十里至)
　　　(赤圻赤圻二十/里至塗口也)
　　　陶淵明
閑居三十載遂與塵事㝠(漢書曰司馬相如稱疾閑居/塵事塵俗之事也郭象莊子)
(注曰凡非真皆塵垢矣説文/曰㝠窈也又曰窈深逺也)詩書敦宿好林園無世情
(左氏傳趙衰曰郤榖悦禮樂而敦詩書/纒子董無心曰無心鄙人也不識世情)如何舍此去遥
遥至西荆(西荆州也時京都在/東故謂荆州為西也)叩栧親月舩臨流别友
生(楚辭曰漁父鼓栧而去王逸曰叩舩舷也楚辭/曰臨流水而太息毛詩曰雖有兄弟不如友生)凉風
起將夕夜景湛虚明昭昭天宇闊皛皛川上平(淮南子/曰甘暝)
(于大霄之宅覺視于昭昭之宇李顒離思篇曰烈/烈寒氣嚴寥寥天宇清説文曰通白曰皛皛明也)懐役
不遑寐中宵尚孤征(毛詩曰不/遑假寐)商歌非吾事依依在耦
耕(淮南子曰寗戚商歌車下而桓公慨然而悟許慎曰/寗戚衛人聞齊桓公興霸無因自達將車自往商秋)
(聲也莊子卞隨曰非吾事也/論語曰長沮桀溺耦而耕)投冠旋舊墟不為好爵榮
(周易曰我有好/爵吾與爾縻之)養真衡茅下庶以善自名(曹子建辯問/曰君子隠居)
(以養真也衡門茅茨范曄後漢書馬援曰吾從弟少遊/曰士生一時鄉里稱善人斯可矣鄭𤣥禮記注曰名令)
(聞/也)
　　永初三年七月十六日之郡初發都一首(五言宋/沈約)
　　　(書曰高祖永初三年五月崩少帝即位出靈/運為永嘉郡守少帝猶未改元故云永初)
　　　謝靈運
述職期闌暑理棹變金素(尚書大傳曰古者諸侯之於/天子五年一朝朝見其身述)
(其職述其職者述其所職也漢書王吉傳邵公述職舍/於棠下而聴㫁焉潘岳悼亡詩曰溽暑隨節闌闌猶盡)
(也金素秋也秋為金而色白故曰金素也漢/書曰西方金也劉楨書曰肅以素秋則落也)秋岸澄夕
隂火旻團朝露(火大火也毛詩曰七月流火爾雅曰秋/為旻天毛詩曰野有蔓草零露團兮)
辛苦誰為情遊子值頽暮(陸機赴洛詩曰辛苦誰為/心楚辭曰歲曶曶其若頽)愛
似莊念昔久敬曾存故(言遊子多悲觸物增戀愛其似/者若莊生之念疇昔久而愈敬)
(類曾子之存故交莊子曰夫越之流人去國旬月見所/嘗見於國中喜及期年也見似人者而喜矣論語曰晏)
(平仲善與人交久而敬之韓詩外傳曰子夏過曾子曰/入食子夏曰不為公費乎曾子曰有三費飲食不在其)
(中子夏曰敢問三費曾子曰少而學長而忘之一費也/事君有功輕而負之二費也久友交而中絶此三費也)
如何懐土心持此謝逺度(此謂懐土也言如何同彼懐/土之心持此彌慙逺度也楚)
(辭曰逺度世以忘歸思𤣥/賦曰願得逺度以自娛)李牧愧長䄂郤克慙躧歩(言/手)
(足有疾故或愧或慙也戰國䇿曰武安君李牧至趙王/使韓蒼數之曰將軍戰勝王觴將軍將軍為夀於前捭)
(上首當死武安君曰身大臂短不能及地起居不敬恐/獲死罪於前故使工人為木杖以接手上若弗信請視)
(之説文曰椑兩手擊也希買切左氏傳曰使卻克徴㑹/于齊頃公帷婦人使觀之卻子登婦人笑於房杜預曰)
(跛而登階故笑也魏/都賦曰邯鄲躧步)良時不見遺醜狀不成惡(言雖有/疾背不)
(見棄遺也良時已見上文左氏/傳曰鬷薎惡杜預曰惡貌醜也)曰余亦支離依方早有
慕(莊子曰支離疏者頤隠於齊眉高於頂㑹撮指天五/管在上兩髀為脅七賢音義曰形體離不全正也名)
(疏莊子曰子桑户孟子反子琴張三人相與友子桑户/死孔子使子貢往待事或鼓琴相和而歌子貢反以告)
(孔子孔子曰彼遊方之外者也而丘遊方之内者也子/貢曰夫子何方之依曰丘天之戮民也郭象曰以方内)
(為桎梏明所貴在方外夫遊外者依内司馬彪曰方常/也言彼遊心於常教之外也漢書郊祀歌曰天地並況)
(惟予有慕㑹音括撮/祖括切髀歩米切)生幸休明世親䝉英逹顧(左氏傳/曰王孫)
(滿曰徳之休明英/逹謂廬陵王也)空班趙氏璧徒乖魏王瓠(言見珍同/乎趙璧為)
(用而乖魏瓠言無所施也杜預左氏傳注曰班次也趙/氏璧已見盧諶覽古詩莊子曰惠子謂莊子曰魏王貽)
(我大瓠之種我樹之成而實五石以盛水漿其堅不能/自舉剖之以為瓠則瓠落無所容非不枵然大也吾為)
(其無用掊之莊子曰夫子固拙於用大矣何不能攄以/為大罇常浮乎江湖司馬彪曰瓠布濩落零落也枵然)
(大貌掊謂擊破之也喻莊子之言大也若巨瓠之無施/也一瓠落大貌徐仙民户郭切枵許喬切掊方部切)
從來漸二紀始得傍歸路(孔安國尚書傳曰十二年曰/紀言欲之郡必塗經始寧故)
(曰歸/路)將窮山海迹未絶賞心牾(言今逺遊將窮山海之/迹賞心之對於此長乖)
(鄭𤣥毛詩箋/曰晤對也)
　　過始寧墅一首(五言寧沈約宋書曰靈運父祖並/葬始  縣并有故宅及墅遂脩營)
　　　(舊業極幽居之羙水經注曰/始寧縣西本上虞之南鄉也)
　　　謝靈運
束髪懐耿介逐物遂推遷(韓詩外傳曰夫人為父者必/全其身體及其束髪屬授明)
(師以成其材楚辭曰獨耿介而不隨兮願慕先聖之遺/教莊子曰惠施之才逐萬物而不反尚書王曰惟民生)
(厚因物/有遷)違志似如昨二紀及兹年(廣雅曰違背也楊雄/觧嘲曰歴覽者滋年)
(矣/)緇磷謝清曠疲薾慙貞堅(論語子曰不曰堅乎磨而/不磷不曰白乎湼而不緇)
(蒼頡篇曰曠疎曠也莊子曰薾然疲而不/知所歸司馬彪曰薾極貌也薾奴結切)拙疾相倚薄
還得静者便(拙謂拙官也閑居賦曰巧誠有之拙亦宜/然韓康伯周易注曰薄謂相附也論語曰)
(智者動/仁者静)剖竹守滄海枉帆過舊山(漢書曰初與郡守為/竹使符説文曰符信)
(漢制以竹/分而相合)山行窮登頓水涉盡洄㳂(爾雅曰逆流而上/曰遡洄孔安國尚)
(書傳曰順流/而下曰㳂)岩峭嶺稠叠洲縈渚連綿(廣雅曰峭高也/又曰稠概也三)
(輔故事曰連/綿四百餘里)白雲抱幽石緑篠媚清漣(清漣已/見上文)葺宇臨
廻江築觀基曾巔(洞簫賦曰廻江流川而溉其山/春秋運斗樞曰山者地基也)揮手
告鄉曲三載期歸旋(劉越石扶風歌曰揮手長相謝説/文曰揮奮也燕丹子夏扶曰士無)
(鄉曲之譽則未與論行三/載黜陟幽明故以為限)且為樹枌檟無令孤願言(左/氏)
(傳曰初季孫為已樹六檟於蒲團/東門之外杜預曰檟欲自為櫬也)
　　富春渚一首(五言/)
　　　謝靈運
宵濟漁浦潭旦及富春郭(吳郡記曰富春東/三十里有漁浦)定山緬雲
霧赤亭無淹薄(吳郡緑海四縣記曰錢塘西南五十里/有定山去富春又七十里横出江中濤)
(迅邁以避山難辰發錢塘已逹富春赤亭定山/東十餘里王逸楚辭注曰泊止也薄與泊同)遡流觸
驚急臨圻阻參錯(遡流已見上文埤蒼曰碕曲岸頭也/碕與圻同參錯謂碕岸之險參差交)
(錯/也)亮乏伯昬分險過吕梁壑(列子曰列御冦為伯昬旡/人射引之盈貫措杯水其)
(肘上伯昬無人曰是射之射非不射之射也當與汝登/高山履危石臨百仞之泉若能射乎於是無人遂登高)
(山履危石臨百仞之泉背逡廵足二分垂在外揖御冦/而進御冦伏地汗流至踵伯昬無人曰夫至人者上闚)
(青天下潛黄泉揮斤八極神氣不變今汝沐然有恂目/之志爾於中殆矣夫分猶節也列子曰孔子觀於吕梁)
(懸水三十仞流沬三十里/黿鼉魚鱉之不能游也)洊至宜便習兼山貴止託(周/易)
(曰水洊至習坎王弼曰重險懸絶故水洊至也不以坎/為隔絶相仍而至習乎坎者也習謂便習之也周易曰)
(兼山艮又曰艮/其止止其所也)平生恊幽期淪躓困微弱久露干禄請
始果逺遊諾(論語曰子張學干禄果猶遂也鄭𤣥毛詩/箋曰諾應辭也然古者請於君君許則盡)
(諾以/報之)宿心漸申寫萬事俱零落(趙壹報羊陟書曰惟君/明叡平斯宿心莊子曰)
(致命盡情天地樂而萬事銷/也楚辭曰惟草木之零落)懐抱既昭曠外物徒龍蠖
(莊子宛風謂諄芒曰願聞神人諄芒曰上神乗光與形/滅亡此謂昭曠説文曰曠明也周易曰尺蠖之屈以求)
(仲也龍蛇之/蟄以存身也)
　　七里瀬一首(五言瀬甘州記曰桐廬縣有/七里  瀬下數里至嚴陵瀬)
　　　謝靈運
羈心積秋晨晨積展遊眺(爾雅曰展適也郭璞/曰得自申展皆適意)孤客傷
逝湍徒旅苦奔峭(曹植九詠曰何孤客之可悲淮南子/曰岸峭者必阤許慎曰阤落也然奔)
(亦落也入彭蠡湖口詩曰/圻岸屢崩奔與此同也)石淺水潺湲日落山照曜(楚/辭)
(曰觀流水兮潺湲雜字曰潺湲水流貌也毛詩曰羔/裘如膏日出有曜毛萇曰日出照曜然見其如膏也)荒
林紛沃若哀禽相呌嘯(毛詩曰桑之未落其葉沃若/海賦曰更相呌嘯詭色殊音)遭
物悼遷斥存期得要妙(廣雅曰斥推也老子曰湛兮似/或存王弼曰和光而不汙其體)
(同塵而不渝其貞不亦湛兮似/或存兮莊子曰此之謂要妙也)既秉上皇心豈屑末代
誚(莊子曰監照下土天下載之此謂上皇王逸楚辭注/曰屑顧也先結切劉向雅琴賦曰末世鎻才兮智孔)
(寡/)目覩嚴子瀬想屬任公釣(范曄後漢書曰嚴光字子/陵光武除為諫大夫不屈)
(退耕於富春山後人名其釣處為嚴陵瀬莊子曰任公/子為大釣巨綸五十犗以為餌蹲㑹稽投竿東海旦旦)
(而釣朞年不得魚已而大魚食之牽巨釣陷没而不驚/揚而奮鬐白波若山任公子得若魚離而腊之自淛河)
(以東蒼梧以北/莫不饜若魚也)誰謂古今殊異代可同調(郭象莊子注/曰人性有變)
(古今不同樂稽耀嘉曰聖人雖生異世其/心意同如一也調猶運也謂音聲之和也)
　　登江中孤嶼一首(五言也永/嘉江)
　　　謝靈運
江南倦歴覽江北曠周旋(長門賦曰貫歴覽其/中操周旋已見上文)懐新道
轉逈尋異景不延(爾雅曰逈逺也/又曰延長也)亂流趨正絶孤嶼媚
中川(爾雅曰水正絶流曰亂劉淵林吳/都賦注曰嶼海中洲上有山石)雲日相輝映空
水共澄鮮表靈物莫賞藴真誰為傳(鄭𤣥禮記注曰表/明也謂顯明之也)
(馬融論語注曰藴藏也/説文曰真仙人變形也)想像崐山姿緬邈區中縁(楚辭/曰思)
(舊故而想像列仙傳曰西王母神人名王母在/崑崙山司馬相如大人賦曰迫區中之隘陜)始信安
期術得盡養生年(列仙傳曰安期生琅邪阜鄉人自言/千歲文子曰静漠恬淡所以飬生也)
(莊子飬生篇曰可以盡年郭象曰/飬生非求過分葢全理盡年而已)
　　初去郡一首(五言郡沈約宋書曰靈/運在  一周稱疾去職)
　　　謝靈運
彭薛裁知恥貢公未遺榮(漢書曰彭宣字子佩淮陽人/也遷御史大夫轉為大司空)
(王莽秉政専權宣上書乞骸骨歸鄉里又曰薛廣徳字/長卿沛郡人也為御史大夫乞骸骨班固漢書彭薛平)
(當述曰廣徳當宣近於知恥漢書貢禹字少卿琅/邪人也為光禄大夫上書乞骸骨鍾㑹有遺榮賦)或可
優貪競豈足稱逹生(楚辭曰皆競進以貪婪莊子曰逹/生之情者傀逹於知者胥司馬彪)
(曰傀讀曰瑰瑰大也情/任故曰大也胥多智也)伊予秉微尚拙訥謝浮名(禮記/孔子)
(曰恥名之/浮於行也)廬園當栖巖卑位代躬耕(嵇康絶交書曰子/房之岩栖列女傳)
(黔婁先生妻曰先生安天下之/卑位禮記曰禄足以代其耕)顧已雖自許心迹猶未
并(莊子曰夫神/者不自許也)無庸妨周任有疾像長卿(論語子曰周/任有言曰陳)
(力就列不能者止漢書曰司馬長卿/有消渴疾常稱疾閑居不慕官爵)畢娶類尚子薄游
似邴生(嵇康高士傳曰尚長字子平河内人隠避不仕/為子嫁娶畢敕家事㫁之勿復相□當如我死)
(矣嵇康書亦云尚子平范曄後漢書曰尚長字子平男/娶女嫁既畢乃敕㫁家事尚向不同未詳孰是班固漢)
(書曰邴生曼容養志自脩為/官不肯過六百石輒自免去)㳟承古人意促裝返柴荆
(越絶書曰㳟承嘉惠思𤣥賦曰/簡元辰而促柴柴荆已見上文)牽絲及元興觧龜在景
平(牽絲初仕觧龜去官也臧榮緒晉書曰安帝即位改/元曰元興靈運初為琅邪王大司馬行軍參軍沈約)
(宋書曰少帝即位改元曰景平應璩詩曰不悞牽朱絲/三署來相尋漢書曰薛宣為左馮翊高陽令楊湛觧印)
(綬付吏又曰黄金/印龜紐文曰章)負心二十載於今廢將迎(嵇康幽憤/詩曰内負)
(宿心文子曰聖人若鏡不/將不迎爾雅曰將送也)理棹遄還期遵渚騖脩坰(潘/岳)
(在懐縣詩曰感此還期淹遄速也陸機赴/洛詩曰永歎遵北渚爾雅曰林外曰坰)遡溪終水涉
登嶺始山行野曠沙岸淨天高秋月明憩石挹飛泉攀
林搴落英(毛萇詩傳曰挹斟也王/逸楚辭注曰搴采取也)戰勝臞者肥止監流
歸停(戰勝明貴不如義止監明語不如嘿也韓子子夏/曰吾入見先王之義則榮之出見富貴又榮之二)
(者戰于胷臆故臞今見先王之義戰勝故肥也爾雅注/曰臞肉之瘦也巨俱切文子曰莫監於流潦而監於止)
(水以其保心而不外蕩也蒼頡/篇曰亭定也停與亭同古字通)即是羲唐化獲我擊壤
聲(羲庖羲也唐唐堯也周處風土記曰擊壤者以木作/之前廣后鋭長四尺三寸其形如履將戲先側一壤)
(於地遥於三四十步以手中壤擊之中者為上部論衡/曰堯時百姓無事有五十之民擊壤於塗觀者曰大哉)
(堯之徳也擊壤者曰吾日出而作日入而/息鑿井而飲耕田而食堯何力於我哉)
　　初發石首城一首(五言㑹沈約宋書曰靈運陳疾/東歸  稽太守孟覬乃表其異)
　　　(志靈運馳往京都詣闕上表太祖知其見誣不/罪也不欲使東歸以為臨川内史伏韜北征記)
　　　(曰石頭城建康西界/臨江城也是曰京師)
　　　謝靈運
白珪尚可磨斯言易為緇(毛詩曰白珪之玷尚可磨也/斯言之玷不可為也毛萇詩)
(傳曰緇/黒色也)雖抱中孚爻猶勞貝錦詩(周易曰中孚以利貞/乃應乎天毛詩曰萋)
(兮菲兮成是貝錦鄭𤣥曰讒人集作已過/以成於罪猶女功之集采色以成錦文也)寸心若不亮
微命察如絲(寸心已見上文亮猶明也楚辭曰蜂蛾微/命東觀漢記梁節王暢上疏曰筋骨相連)
(命在絲髪鄭𤣥毛/詩箋曰察省也)日月垂光景成貸遂兼兹(日月喻太/祖也高龔)
(薦黄鳯文曰君垂日月之光流萬里之恩/老子曰夫唯道善貸且成説文曰貸施也)出宿薄京畿
晨裝摶曾颸(毛詩曰出宿于濟又曰莊子曰/摶扶摇而上征颸已見上文)重經平生
别再與朋知辭(再謂前之永/嘉今適臨川)故山日已逺風波豈還時
(古詩曰相去日已逺家語孔子/曰不觀巨海何以知風波之患)苕苕萬里帆茫茫終何
之(毛詩曰洪水茫茫莊子/曰芒平何之忽乎何適)遊當羅浮行息必廬霍期(羅/浮)
(山記曰山高三千丈長八百里舊説浮山從㑹稽來博/于羅山故稱博羅今羅浮山上獨有東方草木廬霍二)
(山名也已/見江賦)越海陵三山遊湘歴九嶷(東方朔集朔對詔/曰陵山越海窮天)
(乃止三山在海中衆仙所居九/嶷山在長沙零陵舜帝所葬也)欽聖若旦暮懐賢亦悽
其(范曄後漢書曰朱勃謂馬援曰欽慕聖義莊子曰萬/代之后而一遇大聖知其觧者是旦暮遇之也毛萇)
(詩傳曰/其辭也)皎皎明發心不為歲寒欺(毛詩曰明發不寐有/懐二人説苑曰孔子)
(曰義士/不欺心)
　　道路憶山中一首(五言/)
　　　謝靈運
采菱調易急江南歌不緩(楚辭曰涉江採菱發陽阿王/逸曰楚人歌曲也古樂府江)
(南辭曰江/南可採蓮)楚人心昔絶越客腸今斷(楚人屈原也越客/自謂也沈約宋書)
(曰靈運本在陳郡父祖並葬始寧縣/并有故宅遂籍㑹稽故稱越客焉)斷絶雖殊念俱為
歸慮欵(廣雅曰/欵扣也)存鄉爾思積憶山我憤懣(王逸楚辭注/曰言已情憤)
(懣/也)追情栖息時偃卧任縱誕(崔實荅陸機詩曰棲息高/丘范曄後漢書曰光武共)
(嚴光偃卧縱/恣而傲誕)得性非外求自已為誰纂(言得性之理非/在外求取足自)
(止為誰之所繼哉言不為人之所繼也莊子南郭子綦/曰夫吹萬不同而使其自己也咸其自取怒者其誰也)
(司馬彪曰已止也使各得其/性而止也爾雅曰纂繼也)不怨秋夕長常苦夏日短
濯流激浮湍息隂倚密竿(字林曰竿竹挺也古寒/切今恊韻為古旦切)懐故
叵新歡舍悲忘春㬉(言春㬉當喜為含悲而忘之字書/曰叵不可也莊子曰煖然似春)
悽悽明月吹惻惻廣陵散(古樂府有明月皎夜光應璩/與劉孔才書曰聴廣陵之清)
(散/)殷勤訴危柱慷慨命促管(危柱謂琴也孫氏箜篌賦/曰陵危柱以頡頏促管謂)
(笛也阮籍樂論曰琵琶/筝笛間促而聲高也)
　　入彭蠡湖口一首(五言/)
　　　謝靈運
客遊倦水宿風潮難具論洲島驟廻合圻岸屢崩奔(孔/安)
(國尚書傳曰/海曲謂之島)乗月聴哀狖浥露馥芳蓀(乗月猶乗日也/廣雅曰言乗月)
(而遊以聴哀狖之響濕露而行為翫/芳叢之馥□蜼也説文曰浥濕也)春晩緑野秀巖高
白雲屯千念集日夜萬感盈朝昏攀崖照石鏡牽葉入
松門(張僧鑒潯陽記曰石鏡山東有一圓石懸崖明浄/照人見形顧野王輿地志曰自入潮三百三十里)
(窮於松門東西四十/里青松徧於兩岸)三江事多往九𣲖理空存(尚書曰/三江既)
(入又曰九江孔殷江/賦曰流九𣲖乎潯陽)靈物吝珍怪異人祕精魂(孔安/國尚)
(書傳曰吝惜也高唐賦曰珍怪竒偉毛萇詩傳曰/祕閉也江賦曰納隠淪之列真挺異人乎精魂)金膏
滅明光水碧綴流温(穆天子傳曰河伯示汝黄金之膏/山海經曰耿山多水碧郭璞曰碧)
(亦玉也流温言/水玉温潤也)徒作千里曲絃絶念彌敦(言奏曲冀以/消憂絃絶而)
(念逾甚故曰徒作也琴賦曰干里别/鶴演連珠曰繁㑹之音生乎絶絃)
　　入華子崗是麻源第三谷一首(五言曰謝靈運山/居圖  華子崗麻)
　　　(山第三谷故老相傳華子期者禄/里弟子翔集此頂故華子為稱也)
　　　謝靈運
南州實炎徳桂樹陵寒山(楚辭曰嘉南州之炎/徳麗桂樹之冬榮)銅陵映
碧潤石磴瀉紅泉(銅陵銅山也楊雄蜀都賦曰橘林銅/陵靈運山居賦曰訊丹沙於紅泉靈)
(運自注云即近山所/出然銅陵亦近山)既枉隠淪客亦棲肥遁賢(桓子新/論曰周)
(易曰肥遁/無不利)險逕無測度天路非術阡(爾雅曰山絶險家/語孔子曰人藏其)
(心不可測度仲長子昌言曰蕩蕩/乎若昇天路而不知夫所登也)遂登羣峯首邈若升
雲煙(論衡曰天審氣氣如雲曹子/建述仙詩曰遊將升雲煙)羽人絶髣髴丹丘徒
空筌(楚辭曰仰羽人於丹丘留不死之/舊鄉筌捕魚之噐莊子以喻言也)圖牒復磨滅碑
版誰聞傳(蘇林漢書注曰牒譜也孔安國/論語注曰版邦國之圖籍也)莫辯百世後
安知千載前且申獨往意乗月弄潺湲(淮南王莊子畧/要曰江海之士)
(山谷之人輕天下細萬物而獨往者也/司馬彪曰獨往任自然不復顧世也)恒充俄頃用豈
為古今然(言古之獨往必輕天下不顧於世而已之獨/往常充俄頃之間豈為尊古卑今而然哉小)
(雅曰充猶備也江賦曰千里俄頃何休公羊注曰俄者/湏㬰之間也司馬彪莊子注曰常久也莊子曰尊古卑)
(今學者之流也郭象曰古無所尊今/無所卑而學者尊古卑今失其原矣)
　
　
　
　文選巻二十六
欽定四庫全書
　文選巻二十七　　　　　　梁　蕭統　編
　　　　　　　　　　　　　唐　李善　註
　行旅下
　　北使洛一首
　　　顔延年(沈約宋書曰延之為豫章世子中軍行/參軍義熈十二年高祖北伐有宋公之)
　　　　(授府遣一使慶殊命參起居延之至洛陽道/中作詩一首文辭藻麗為謝晦傅亮所賞集)
　　　　(曰時年/三十二)
改服飭徒旅首路跼險艱(左氏傳曰齊矦謂韓厥曰服/改矣杜預曰戎朝異服也謝)
(承後漢書序曰徐□戎車首路毛詩曰謂天葢高不敢/不跼毛萇詩傳曰跼曲也鄭𤣥曰跼可畏懼之言也)
振楫發吳洲秣馬陵楚山(阮籍詠懷詩曰朱鼈躍飛泉/夜飛過吳州毛詩曰言秣其)
(馬杜預曰粟食馬曰秣韓子曰/楚和氏得璞玉於楚山之中)塗出梁宋郊道由周鄭
閒(漢書曰沛公乃道碭/音義曰道由碭也)前登陽城路日夕望三川(漢書/曰汝)
(南郡有陽城縣音義應劭曰三川今河/南郡韋昭曰有河洛伊故曰三川也)在昔輟期運經
始濶聖賢(毛詩曰自古在昔魏都賦曰應期運而光赫/蔡邕陳實命碑曰應期運之數抱扑子曰聞)
(之前志聖人生/率濶五百歲)伊濲絶津濟臺館無尺椽(伊濲二水名/也曹植毁故)
(殿令曰秦之滅也則阿房無尺/椽鄭𤣥論語注曰津濟渡處也)宫陛多巢穴城闕生雲
煙王猷升八表嗟行方暮年(言王道被於八荒余行屬/於歲暮也摰虞尚書令箴)
(曰補我衮闕闈我王猷毛詩/曰嗟行之人又曰歲聿云暮)隂風振涼野飛雲瞀窮天
(陸機苦寒行曰涼野多險難爾雅曰霧謂之晦郭璞曰/言昬冥也武賦切窮天謂季冬之日月窮盡也吕氏春)
(秋曰季冬日窮/于次月窮于紀)臨塗未及引置酒慘無言(引猶進也漢/書曰上置酒)
(沛/宫)隠憫徒御悲威遟良馬煩(楚辭曰隠憫而不逹韓詩/曰周道倭遟洛神賦曰車)
(殆馬/煩)遊役去芳時歸來屢徂諐(言當歸來而更數/有所往而諐本期)蓬心
既已矣飛薄殊亦然(言已有蓬心事既已矣而身飛薄/亦復同之自傷之辭也莊子謂惠)
(子曰夫子拙於用大則夫子猶有蓬之心也夫郭象曰/蓬非直逹者曹植吁嗟篇曰吁嗟此轉蓬居世亦然之)
　　還至梁城作一首(五言/)
　　　顔延年
眇黙軌路長憔悴征戍勤(楚辭曰登石欒兮逺望路眇/眇兮黙黙又曰顔色憔悴左)
(氏傳曰勤/戍五年)昔邁先徂師今來後歸軍振䇿睠東路傾側
不及羣(陸機赴洛詩曰振徒陟崇/丘楚辭曰肩傾側而不容)息徒顧將夕極望梁
陳分(嵇康贈秀才詩曰息徒蘭圃陸/機從梁陳詩曰逺遊越梁陳)故國多喬木空城
凝寒雲(論衡曰觀喬/木知舊都)丘隴填郛郭銘誌滅無文木石扃
幽闥黍苗延高墳(説文曰扃/門之闗也)惟彼雍門子吁嗟孟嘗君
愚賤同堙滅尊貴誰獨聞(桓子新論曰雍門周見孟嘗/君曰臣竊悲千秋萬歲後墳)
(墓生荆棘行人見之曰孟嘗君尊貴乃如是乎毛詩曰/吁嗟汝兮封禪書曰堙滅而不稱列子曰伏羲以來三)
(十餘萬歲賢愚/好醜無不消滅)曷為久游客憂念坐自殷(毛詩曰憂/心殷殷)
　　始安郡還都與張湘州登巴陵城樓作一首(五言/)
　　　顔延年(沈約宋書曰延之為員外常侍出為/始安太守徴為中書侍郎集曰張劭)
江漢分楚望衡巫奠南服(左氏傳曰楚昭王曰江漢睢/漳楚之望也衡巫二山名尚)
(書曰奠高山大川/孔安國曰奠定也)三湘淪洞庭七澤藹荆牧(盛𢎞之荆/州記曰湘)
(水北流二千里入于洞庭子虚賦曰臣聞楚有七澤嘗/覩其一未見其餘郭璞山海經注曰巴陵縣有洞庭陂)
(江湘沅水皆共㑹巴陵故號/三江口也爾雅曰郊外曰牧)經途延舊軌登闉訪川陸
(周禮曰國中經塗九軌説文曰延長也又曰闉城曲重/門也舊軌謂張劭也蜀都賦曰經途所亘鄭𤣥周禮注)
(曰延進也陸機豫/章行曰川陸殊塗)水國周地險河山信重複(陸機荅張/士然詩曰)
(余固水鄉士吕氏春秋注曰鄉國也地險已/見上文左傳子犯曰表裏山河必無害也)却倚雲夢
林前瞻京臺囿(尚書曰荆州雲土夢作乂孔安國曰雲/夢之澤在江南西都賦曰舎櫺檻而却)
(倚懐舊賦曰前瞻太室説苑曰楚昭王遊於荆臺司馬/子期諌曰荆臺左洞庭右彭蠡荆或為京囿干有切)
清雰霽岳陽曾暉薄瀾澳(説文曰雰亦氛字也杜預左/氏傳注曰氛氣也毛萇詩傳)
(曰山南曰陽爾/雅曰澳隈也)悽矣自逺風傷哉千里目(潘安仁在懐/縣詩曰涼飈)
(自逺集楚辭曰湛湛江水兮河/上有楓目極千里兮傷春心)萬古陳往還百代勞起
伏(起伏即/倚伏也)存没竟何人炯介在明淑(蒼頡篇曰炯明也/劉熈孟子注曰介)
(操也楚辭曰彼堯舜之耿介王逸曰/耿光也介大也耿與炯同古逈切)請從上世人歸來
蓺桑竹(論衡曰上世之人質樸易/化毛萇詩傳注曰蓺樹也)
　　還都道中作一首(五言作集曰上潯陽還都/道中  都謂都揚州也)
　　　鮑明逺
昨夜宿南陵今旦入蘆洲(宣城郡圖經曰南陵縣西南/水路一百三十里庾仲雍江)
(圖曰蘆洲至樊口二十里伍子胥初所渡處也樊/口至武昌十里然此蘆洲在下非子胥所渡處也)客行
惜日月崩波不可留(江賦曰駭漰浪而相畾言客行既/惜日月兼崩波之上不可少留)
侵星赴早路畢景逐前儔鱗鱗夕雲起獵獵曉風遒(廣/雅)
(曰遒/急也)騰沙鬱黄霧翻浪揚白鷗(鷗水/鳥也)登艫眺淮旬掩泣
望荆流(漢書音義李斐曰艫船前頭刺/擢處也楚辭曰長大息而淹涕)絶目盡平原時
見逺煙浮(絶猶/盡也)倐悲坐還合俄思甚兼秋(兼猶三也毛/詩曰一日不)
(見如/三秋)未嘗違户庭安能千里游(周易曰不出户庭無咎/古歌曰離家千里客戚)
(戚多/思復)誰令乏古節貽此越鄉憂(思𤣥賦曰慕古人之貞/節左氏傳曰人曰懐璧)
(不可以/越鄉)
　　之宣城出新林浦向版橋一首(五言曰酈善長水/經注  江水經三)
　　　(山又湘浦出焉水上南北結浮橋渡/水故曰版橋浦江又北經新林浦)
　　　謝𤣥暉
江路西南永歸林東北騖(宋孝武之江州詩曰山曲䝉/幽雨江路結流寒尚書大傳)
(曰大水小水東流歸海也上/林賦曰東西南北馳騖往來)天際識歸舟雲中辨江樹
(楊雄交州箴曰交州荒裔水與天際應劭風/俗通曰太山巖石松樹鬱鬱蒼蒼如雲中)旅思倦摇
摇孤游昔已屢(毛詩曰中心摇摇謝靈運/湖中詩曰孤游非情歎)既懽懐禄情
復恊滄洲趣(楊惲書曰懐禄貪勢不能自退楊雄檄靈/賦曰世有黄公者起於蒼州精神養性與)
(道浮游謝靈運遊南/亭詩曰賞心惟良知)囂塵自兹隔賞心於此遇(左氏傳/曰景公)
(謂晏子曰子之/宅湫隘囂塵)雖無𤣥豹姿終隠南山霧(列女傳曰陶/荅子治陶三)
(年多譽不興家富三倍其妻抱兒而泣姑怒以為不祥/妻曰妾聞南山有𤣥豹隠霧而七日不食欲以澤其衣)
(毛成其文章至於大豕肥以取之逢/禍必矣朞年荅子之家果被盗誅)
　　敬亭山詩一首(五言山宣城郡圖經曰/敬亭  宣城縣北十里)
　　　謝𤣥暉
兹山亘百里合沓與雲齊(方言曰亘竟也賈誼早雲賦/曰遂積聚而合沓相紛薄而)
(慷慨應劭漢書注曰沓合也古/詩曰西北有高樓上與浮雲齊)隠淪既已託靈異居然
棲(桓子新論曰天下神人五/二曰隠淪海賦曰棲百靈)上干蔽白日下屬帶廻谿
(子虚賦曰日月蔽虧文錯糾紛上干青/雲罷池陂陁七發曰依絶區兮臨廻谿)交藤荒且蔓樛
枝聳復低(毛萇詩傳曰/木曲曰樛)獨鶴方朝唳饑鼯此夜啼(八王/故事)
(曰陸機歌曰欲聞華亭鶴唳/不可得也鼯鼠已見上文)渫雲已漫漫多雨亦凄凄
(魏都賦曰窮岫渫雲日月常翳楚辭/曰山峻高以蔽日兮下幽冥以多雨)我行雖紆組兼得
尋幽蹊(楊子雲觧嘲曰紆青拖紫説文曰紆屈也一曰/榮也又曰組綬也幽蹊山徑也楚辭曰道幽路)
(兮九/疑)縁源殊未極歸徑窅如迷(聲類曰窅逺/望也於鳥切)要欲追竒
趣即此陵丹梯(丹梯謂山也眺鼔吹登山曲曰暮春春/服羙游駕陵丹梯我嶠既小魯登巒且)
(帳齊謝靈運登石門最/高頂詩曰共登青雲梯)皇恩竟已矣兹理庶無睽(西京/賦曰)
(皇恩溥周易曰揆乖也王粲/從軍行詩曰兹理不可逹)
　　休沐重還道中一首(五言世休假也沐洗也漢書/張安  沐休未嘗出如淳曰)
　　　(五日得/下一沐)
　　　謝𤣥暉
薄游第從告思閑願罷歸(孫□子曰或問賈誼不遇漢/文將退耕於野乎薄遊於朝)
(乎漢書曰蘇林曰弟且也又曰高祖嘗告歸之/田李斐曰休謂退之名也又韋賢乞骸骨罷歸)還卭歌
賦似休汝車騎非(漢書曰司馬相如家貧素與臨卭令/相善於是相如往舍臨卭都亭是時)
(卓文君新寡好音相如以琴心挑之相如時從車騎雍/容閑雅甚都文君心悦而好之恐不得當也范曄後漢)
(書曰許劭汝南人為郡功曹同郡袁紹濮陽令車徒甚/盛將入界内曰吾輿服豈可使許子將見遂以單車歸)
(家/)灞池不可别伊川難重違(牧乘集有臨灞池逺訣賦/應劭曰三川今河南郡韋)
(昭曰有河洛伊潘岳開中記曰霸陵/文帝陵也上有池有四出道以寫水)汀葭稍靡靡江菼
復依依(毛詩曰葭菼揭掲毛萇曰葭蘆也菼薍也/高唐賦曰薄草靡靡韓詩曰楊桞依依)田鶴
逺相呌沙鴇忽爭飛雲端楚山見林表吳岫微(枚乗樂/府詩曰)
(羙人在雲端/表猶外也)試與征徒望鄉淚盡霑衣(古詩曰淚/下沾衣裳)頼此
盈鐏酌含景望芳菲(嵇康秀才詩曰㫖酒盈鐏陸機/曰日出東南隅清川含藻景)問
我勞何事霑沐仰清徽志狹輕軒冕恩甚戀重闈(管子/曰先)
(王制軒冕/以著貴戢)歲華春有酒初服偃郊扉(楚辭曰進不入以/離尤兮退將復修)
(吾初顔延之贈王太/常詩曰郊扉常晝閉)
　　晩登三山還望京邑一首(五言寧山謙之丹陽記/曰江  縣北十二里濵)
　　　(江有三山相接即名為/三山舊時津濟道也)
　　　謝𤣥暉
灞涘望長安河陽視京縣(王粲七哀詩曰南登灞陵岸/廻首望長安潘岳河陽縣詩)
(曰引領望京室/南路在伐柯)白日麗飛甍參差皆可見(吳都賦曰飛/甍舛互李尤)
(洪池銘曰漸臺/中起列館參差)餘霞散成綺澄江静如練喧鳥覆春洲
雜英滿芳甸去矣方滯淫懐哉罷歡宴(邯鄲湛贈伍處/𤣥詩曰行矣去)
(言别易㑹難王粲七哀詩曰何為久淫/滯毛詩曰懐哉懐哉曷月余旋歸哉)佳期悵何許淚
下如流霰(楚辭曰與佳人期兮夕/張又曰涕淫淫而若霰)有情知望鄉誰能縝
不變(盧諶與劉琨書曰苟曰有情孰能不懐廣雅曰縝/黒也古詩曰還顧望舊鄉張載七哀詩曰憂來令)
(髪白毛萇詩傳曰鬚/黒髪也縝與真同)
　　京路夜發一首(五言/)
　　　謝𤣥暉
擾擾整夜裝肅肅戒徂兩(枚乗七發曰擾擾若三軍之/騰裝尚書曰戒車三百兩廣)
(雅曰擾擾亂也毛詩曰肅肅宵/征許慎淮南子注曰裝東也)曉星正寥落晨光復泱
漭(寥落星稀之貌也字/書曰泱漭不明之貌)猶霑餘露團稍見朝霞上(毛詩/曰野)
(有蔓草零/露團兮)故鄉邈已夐山川修且廣(班固燕山銘曰夐/其邈兮亘地界陸)
(機赴洛詩曰逺遊越/山川山川修且廣)文奏方盈前懐人去心賞敕躬每
跼蹐瞻恩唯震蕩(曹子建聖皇篇曰侍臣首文奏陛下/體仁慈毛詩曰嗟我懐人鮑昭白頭)
(吟曰心賞猶難恃孝經鉤命決曰敕躬未濟毛詩曰謂/天葢高不敢不跼謂地葢厚不敢不蹐楚辭曰心休暢)
(而震/蕩)行矣倦路長無由税歸鞅(陸機贈弟詩曰行矣怨/路長説文曰鞅頸靻也)
(又曰靻柔革也鞅/於兩切靻都逹切)
　　望荆山一首(五言/)
　　　江文通
奉義至江漢始知楚塞長(沈約宋書曰建平王景素為/右將軍荆州刺史江淹授景)
(素五經奉義猶慕義也江漢荆楚之境也盛𢎞/之荆州記曰魯陽縣其地重險楚之北塞也)南闗繞
桐栢西岳出魯陽(尚書曰導淮自桐栢漢書曰/南陽郡魯陽縣有魯陽山)寒郊無
留影秋日懸清光悲風橈重林雲霞肅川漲(周易曰橈/萬物者莫)
(疾乎風説文曰橈曲木也奴教切肅寒也/江賦曰濟江津而起漲漲水之大貌也)歲晏君如何
零淚霑衣裳(古詩曰淚下沾衣裳/楚辭曰歲既晏兮)玉柱空掩露金樽坐
含霜(袁淑止情賦曰觧藴麝之芳衾陳玉柱之鳴筝曹/子建樂府詩曰金樽玉杯不能使薄酒更厚楚辭)
(曰衣納納/而掩露)一聞苦寒奏再使豔歌傷(沈約宋書曰北上/苦寒行魏帝辭又)
(曰羅敷豔歌/行古辭也)
　　旦發漁浦潭一首(五言/)
　　　丘希範
漁潭霧未開赤亭風已颺(漁潭赤亭已見謝/靈運富春渚詩)擢歌發中
流鳴鞞響沓障(馬融廣成頌曰發擢歌縱水謳字/林曰鞞小鼔也爾雅曰山正曰障)村童
忽相聚野老時一望詭怪石異象嶄絶峰殊狀(張衡七/辯曰蹊)
(路詭/怪)森森荒樹齊析析寒沙漲(謝靈運山居賦注曰漲/者沙始起將成嶼也)
藤垂島易陟岸傾嶼難傍(説文曰島海中有山劉淵林/吳都賦曰嶼海中洲上有山)
(石説文曰/傍附也)信是永幽棲豈徒暫清曠(謝靈運方山詩曰/資此永幽棲又田)
(南詩曰清曠招逺風/蒼頡篇曰曠疎曠也)坐嘯昔有委卧治今可尚(坐嘯卧/治並見)
(謝𤣥暉在/郡卧病詩)
　　早發定山一首(五言定梁書曰約為東陽太/守然  山東陽道之所經也)
　　　沈休文
夙齡愛逺壑晩涖見竒山(毛萇詩傳/曰涖臨也)標峰綵虹外置嶺
白雲間(楚辭曰建綵虹以招指穆天子傳/西王母謡曰白雲在天丘陵自出)傾壁忽斜豎
絶頂復孤圓(江賦曰絶岸萬丈壁立霞剝謝靈運有/登蘆山絶頂詩毛萇詩傳曰山頂曰冢)歸
海流漫漫出浦水濺濺(歸海已見上文楚辭曰瀬兮濺/濺王逸曰濺濺流疾貌也音淺)
野棠開未落山櫻發欲然忘歸屬蘭杜懐禄寄芳荃(楚/辭)
(曰遊子憺兮忘歸懐禄已見上文楚辭曰荃/不察余之中情王逸曰荃香草以喻君子)眷言採三
秀徘徊望九仙(楚辭曰采三秀於山間王逸曰三秀謂/芝草也列仙傳曰㳙子者齊人好餌未)
(至三百年乃見於齊/後授伯陽九仙法)
　　新安江水至清淺深見底貽京邑游好一首(五言/  十)
　　　(洲記曰桐廬縣新安東陽二/水合於此仍東流為浙江)
　　　沈休文
眷言訪舟客兹川信可珍(廣雅曰/珍重也)洞徹隨深淺皎鏡無
冬春千仞寫喬樹百丈見游鱗(淮南子曰豐水之深千/仞投金鐡馬則形見於)
(外抱朴子曰扶南金/鋼生於百丈水底)滄浪有時濁清濟涸無津(楚辭曰/漁父歌)
(曰滄浪之水濁可以濯我足戰國䇿曰蘇秦曰濟有清/濟濁濟吳越春秋曰禹周行宇内竭洛涸濟厯淮於澤)
(賈逵國語注曰涸竭也字/書曰津液也涸胡落切)豈若乗斯去俯映石磷磷(鵩/鳥)
(賦曰乗流則逝毛詩/曰揚之水白石磷磷)紛吾隔囂滓寧假濯衣巾(囂滓謂/去京師)
(囂塵之地以往東陽自然隔越亦不/湏濯衣巾楚辭曰紛吾可以濯我纓)願以潺湲水霑君
纓上塵(雜子曰潺湲水流貌也楚辭/曰滄浪之水清可以濯我纓)
　軍戎
　　從軍詩五首(五言張魏志曰建安二十年三月公/西征  魯魯及五子降十二月至自)
　　　(南鄭是行也侍中王粲/作五言詩以羙其事)
　　　王仲宣
從軍有苦樂但問所從誰(漢書曰李廣程不識為名將/程不識擊力斗吏治軍簿至)
(明軍不得自便李將軍極簡易其士亦/佚樂然士卒多樂從廣而苦程不識)所從神且武焉
得久勞師(班固漢書高祖紀述曰實天生徳聰明神武/左氏傳蹇叔曰勞師以襲逺非所聞也周易)
(曰古之神武/不殺者夫)相公征闗右赫怒震天威(曹操為丞相故/曰公也毛詩曰)
(王赫斯怒陸賈新論曰聖人承天威承天功與之爭功/豈不難哉左氏傳齊候對宰孔子曰天威不違顔咫尺)
一舉滅獯虜再舉服羌夷(漢書曰獯鬻虐老獸心服/䖍曰獯鬻堯時匈奴號也)西
收邊地賊忽若俯拾遺(漢書梅福上書曰高祖舉/秦如鴻毛取楚如拾遺)陳賞
越丘山酒肉踰川坻(六韜曰賞如高山罰知深溪左氏/傳晉候授壺穆子曰有酒如淮有)
(肉如坻寡君中/此為諸候師)軍中多飫饒人馬皆溢肥(杜預左氏傳/注曰飫厭也)
(説文曰/饒餘也)徒行乗宋還空出有餘資(論語孔子曰以吾從/大夫之後不可徒行)
(也/)拓地三千里往返速如飛(虞丘夀王驃騎論功曰拓/地萬里海内晏然毛詩曰)
(王旅嘽嘽如飛如翰/毛萇曰疾如飛也)歌舞入鄴城所願獲無違(漢書曰/魏郡有)
(鄴城縣家語孔子曰無/聲之樂所願志從之)晝日處大朝日暮薄言歸(毛詩/曰薄)
(言旋/歸)外參時明政内不廢家私禽獸憚為犧良苗實已
揮(左氏傳曰賔孟適郊見雄雞自㫁其尾問之待者曰/自憚其為犧也遽歸告王且曰雞其憚為人用人異)
(於是矣良苗榖也國語曰秦伯將饗公子如饗國君之/禮使子餘相公子賦黍苗子餘曰重耳之仰君也若黍)
(苗之仰隂兩也若君實庇䕃膏澤之使能成嘉榖薦在/宗廟君之力也賈逵曰在宗廟為祭主也揮當為輝崔)
(駰七依曰霈若/膏雨之潤良苗)不能效沮溺相隨把鋤犁(論語曰長沮/桀溺耦而耕)
孰覽夫子詩信知所言非(孔叢子曰趙簡子使聘夫子/將至及河聞鳴犢與竇犨之)
(見殺廻輿而趣為操曰翱翔于衛復我舊居從吾所好/其樂只且然夫子欲從所好而隠居仲宣欲厲節而求)
(仕有乖夫子之志/故以所言為非也)
涼風厲秋節司典告詳刑(禮記孟秋之月涼風至用始/行戮天子乃命將帥選士厲)
(兵以征不義尚書王曰有邦有土告爾詳刑/魏志曰建安二十一年粲從征吳作此四篇)我君順時
發桓桓東南征(榖梁傳曰葬我君桓公順時應秋以征/也禮記曰舉事必順其時東南謂吳也)
(毛詩曰桓柤于/征逖彼東南)汎舟葢長川陳卒被隰坰(國語曰秦汎/舟于河爾雅)
(曰林外/曰坰)征夫懐親戚誰能無戀情拊衿倚舟檣眷眷思
鄴城(漢書公孫玃曰累足撫襟捭蒼曰/檣帆柱曰檣韓詩曰眷眷懐歸)哀彼東山人喟
然感鸛鳴(毛詩曰我徂東山滔滔不歸我來自東零雨/其䝉鸛鳴于垤婦歎于室毛萇曰垤螘冢也)
(鄭𤣥曰鸛水鳥也將隂雨而鳴行於/隂雨乆苦婦人則歎於室垤徒頡切)日月不安處誰人
獲常寧(國語姜氏謂晉公子曰/日月不處人誰獲安)昔人從公旦一徂輒三
齡(毛萇詩序曰周公/東征三年而歸)今我神武師暫往必速平棄余親
睦恩輸在竭忠貞(左氏傳欒盈曰陪臣書能輸力於王/室又曰荀息曰公家之事知無不為)
(忠也送往事居/偶俱無猜貞也)懼無一夫用報我素餐誠(毛詩曰彼君/子兮不素餐)
(兮/)夙夜自恲性思逝若抽縈(廣雅曰恲忛/慨也普庚切)將秉先登羽
豈敢聴金聲(東觀漢記曰賈復繫青犢於射大被羽先/登所向皆靡仲宣從軍詩曰被羽在先登)
(甘心除國疾秉羽被羽其義同也孫/卿子曰聞鼓聲而進聞金聲而退)從軍征遐路討彼
東南夷方舟順廣川薄暮未安坻(史記曰春申君曰廣/川大水山林谿谷)
白日半西山桑梓有餘暉(古步出夏門行曰行行復行/行白日薄西山桑梓二木名)
(也餘暉言/將夕也)蟋蟀夾岸鳴孤鳥翩翩飛(毛詩曰七月在野/鄭𤣥曰謂蟋蟀也)
征夫心多懐悽愴令吾悲(禮記曰霜露既降君子/履之必有悽愴之心)下船
登高防草露霑我衣(説文曰防隄也春秋元命苞曰露/所以潤草説苑曰孺子不覺露之)
(沾/衣)廻身赴牀寢此愁當告誰(楚辭曰居愁期誰告/古詩曰愁思當告誰)身服
干戈事豈得念所私(孔安國尚書傳曰戈㦸/干盾也所私情所親也)即戎有授
命兹理不可違(論語子曰善人教民七年亦可以即/戎矣又曰見危授命亦可以成人矣)
朝發鄴都橋暮濟白馬津(漢書酈食其曰/塞白馬之津)逍遥河隄上
左右望我軍(毛詩曰河/上乎逍遥)連舫踰萬艘帯甲千萬人(六韜/曰武)
(王伐紂出於河吕尚為右將以四十七艘舫踰於河國/語曰吳王帶甲三萬人也説文曰舫併舟也又曰艘船)
(總名/也)率彼東南路將定一舉勲(毛詩曰率彼曠野戰國/䇿張儀謂秦王曰一舉)
(而伯王之/名可成也)籌策運帷幄一由我聖君(漢書高祖曰夫運/籌䇿於帷幄之中)
(吾不如子房范曄後漢書光武詔/曰將軍鄧禹與朕謀謨帷幄之中)恨我無時謀譬諸具
官臣(論語季子然問仲由冉求可謂大臣與/孔子對曰今由與求也可謂具臣矣)鞠躬中堅
内微畫無所陳(論語曰入公門鞠躬如也東觀漢記曰/光武賜陳俊絳衣三百領以衣中堅同)
(心之/士也)許歴為完士一言猶敗秦(史記曰秦伐韓趙使趙/奢救之令軍中曰軍中)
(有以軍事諌者死許歴請以軍事諌趙奢曰内之許歴/曰秦人不意趙師至此其來氣盛將軍必厚集其陳以)
(待之不然必敗趙奢曰請授令許歴曰請就鈇鑕之誅/趙奢曰有後令邯鄲許歴請復諌曰先據北山上者勝)
(後至者敗趙奢許諾即發萬人赴之秦兵後至爭山不/得上趙奢縱兵擊之大敗秦軍完謂令具也言非有竒)
(也論衡曰西門豹董安平誠為/完具之人能納韋絃之教也)我有素餐責誠愧伐檀
人(毛詩曰坎坎伐檀兮實之河之干兮彼君子/兮不素餐兮漢書平當曰吾已負素餐責矣)雖無鈆
刀用庶㡬奮薄身(東觀漢記班超曰冀立鈆刀一割之/功班孟堅荅賔戯曰溺朽摩鈍鈆刀)
悠悠涉荒路靡靡我心愁(毛詩曰悠悠南行又曰/行邁靡靡中心摇摇)四望
無煙火但見林與丘(東觀漢記曰北夷/作冦千里無煙火)城郭生榛棘蹊
徑無所由(高誘淮南子注/曰聚木曰榛)雚蒲竟廣澤葭葦夾長流日
夕涼風發翩翩漂吾舟寒蟬在樹鳴鸛鵠摩天游(禮記/曰孟)
(秋寒蟬鳴古鳥生八九子/歌曰黄鵠摩天極高飛)客子多傷悲淚下不可收朝
入譙郡界曠然消人憂(魏志曰武皇/帝譙人也)雞鳴逹四境黍稷
盈原疇(孟子曰齊有地矣鷄鳴犬吠相聞而/逹乎四境説文曰疇耕治之田也)館宅充鄽
里士女滿莊馗(韓詩曰肅肅兔罝施於中逵爾雅曰/六逹謂之莊薛君曰馗九交之道也)自
非聖賢國誰能享斯休(孔安國尚書/傳曰享當也)詩人羙樂土雖客
猶願留(毛詩曰逝將去汝適彼樂土/鄭𤣥曰樂土有徳之國也)
　郊廟
　　宋郊祀歌二首(四言/)
　　　顔延年
寅威寳命嚴㳟帝祖(尚書曰周公曰嚴㳟寅畏又曰王/無墜天之降寳命帝上帝祖先祖)
(也/)炳海表岱系唐胄楚(尚書曰海岱及淮惟徐州東京/賦曰系唐統接漢緒漢書曰楚)
(元王交高祖同父少弟也為楚王王彭城沈約宋/書曰高祖彭城人楚元王之後也彭城徐州之境)靈監
睿文民屬睿武(曹植雜友詩/曰靈鍳無私)奄受敷錫宅中拓宇(毛詩/曰奄)
(大也尚書曰斂是五福用敷錫厥庻民東京賦曰豈/如宅中而圖大范曄後漢書虞詡曰先帝開拓土宇)亘
地稱皇罄天作主(燕然山銘曰夐其邈于亘地界曹植/𤣥暢賦曰罄天壤而作皇孝經鉤命)
(決曰道機合者稱皇張儼請立太/子師傳表曰陛下膺期順乾作主)月竁來賔日際奉土
(甘泉賦曰西壓月􁏮東震日域服䖍曰音窟兔窟月所/生也尚書曰明王慎徳四夷咸賔杜子春周禮注曰今)
(南陽人名穿地為竁曹植𤣥暢賦曰絙日際/而來王潘岳為賈謐贈陸機詩曰奉土歸疆)開元首正
禮交樂舉(張載元康頌曰開元建號班徳布化禮記/曰禮交動乎上樂交應乎下和之至也)六
典聨事九官列序(周禮曰以官府六聨合邦治一曰祭/祀之聨事又曰大宰之職掌建邦之)
(六典以佐王治邦國一曰治典一曰禮典三曰敎典四/曰政典五曰刑典六曰事典漢書劉向上疏曰舜命九)
(官濟濟相讓應劭曰尚書曰禹作司徒棄后稷契司徒/皋繇作士師垂共工益朕虞伯夷秩宗䕫典樂龍納言)
(也凡九/官也)有牷在滌有絜在爼(周禮曰充人掌繋祭祀之/牲禮記曰帝牛必在滌三)
(月鄭𤣥曰滌牢中所搜除處毛詩曰絜爾牛羊或肆/或將鄭𤣥曰有肆其骨體於俎者或奉將而進也)薦
饗王衷以荅神祐(杜預左氏傳注曰薦獻也衷中/心也長楊賦曰受神人之福祐)
維聖饗帝維孝饗親(禮記曰維聖人為能/饗帝孝子為能饗親)皇乎備矣有
事上春(漢書郊祀歌曰大孝偹矣休徳昭清左氏傳宰/孔曰天子有事于郊杜預曰有祭事也周禮上)
(春生種/稑之種)禮行宗祀敬逹郊禋(禮記曰禮行祖廟而孝慈/服焉孝經曰宗祀文王於)
(明堂又曰郊祀后稷孔安國/尚書傳曰精意以享謂之禋)金枝中樹廣樂四陳(漢書/曰金)
(枝秀華應劭曰金枝銅鐙百二十枝史記曰趙/簡子病寤寐曰我與百神聴於鈞天廣樂矣)陟配在
京降徳在民(毛詩曰三后在天陟配在京禮/記曰后王命冢宰降徳于兆民)奔精昭夜
高燎煬晨(奔精星流也史記曰漢家常以正月上辛祠/甘泉昏時夜祠到明而終常有流星經於祠)
(壇東京賦曰颺槱燎之/炎煬致高禋於太一)隂明浮爍沈禜深淪(言宋為水/徳而主辰)
(故隂明之宿浮爍而揚光沈禜所祭沈淪而沈静也尚/書考靈耀曰氣在於冬其紀辰星是謂隂明尚書大傳)
(曰沈四海鄭𤣥曰祭水曰沈/鄭司農周禮注曰禜祭名也)告成大報受釐元神(禮記/曰升)
(中于天鄭𤣥曰中成也燎柴祭天告以諸候之成功又/曰大報天而主日也漢書曰上方受釐坐宣室臣瓚曰)
(釐謂祭祀餘胙也如淳曰釐音僖吕安髑髏賦曰/上奏元神下告皇祗服䖍甘泉宫賦注曰釐福也)月御
案節星驅扶輪(月御案節並見上文言天神降月御為/之案節星驅為之扶輪王濟鐘夫人序)
(徳頌曰濟䝉天假星驅省疾羽獵賦曰齊桓/公曾不足使扶輪羽獵賦曰風詡詡其扶輪)遥興逺駕
曜曜振振(漢書房中歌曰雷震震電曜曜杜預/左氏傳注曰振振盛貌逺駕神駕也)
　樂府上(漢書曰武帝定郊/祀之禮而立樂府)
　　樂府二首(五言/)
　　　　古辭(言古詩不知作者/姓名他皆類此)
　　　飲馬長城窟行(酈善長水經曰余至長城其下/往往有泉窟可飲馬古詩飲馬)
　　　　(長城窟行信不虚也然長城䝉恬所築也言/征戍之客至於長城而飲其馬婦思之故為)
　　　　(長城窟行音/義曰行曲也)
青青河邊草綿綿思逺道(言良人行役以春為期期至/不來所以增思王逸楚辭注)
(曰綿綿細/微之思也)逺道不可思夙昔夢見之(廣雅曰/昔夜也)夢見在我
傍忽覺在他鄉他鄉各異縣展轉不可見(字書曰輾亦/展字也説文)
(曰展轉也鄭𤣥毛/詩箋曰轉移也)枯桑知天風海水知天寒(枯桑無枝/尚知天風)
(海水廣大尚知天寒君子/行役豈不離風寒之患乎)入門各自媚誰肯相為言(但/人)
(入門咸各自媚誰肯為/言乎皆不能為言也)客從逺方來遺我雙鯉魚呼兒
烹鯉魚中有尺素書(鄭𤣥禮記注/曰素生帛也)長跪讀素書書中竟
如何(説文曰/跪拜也)上有加餐食下有長相憶
　　　傷歌行
昭昭素月明暉光燭我牀憂人不能寐耿耿夜何長(毛/詩)
(曰耿耿不寐/如有隠憂)微風吹閨闥羅帷自飄颺(毛萇詩傳曰/闥内門也)攬
衣曳長帯屣履下高堂(長門賦曰屣/履起而彷徨)東西安所之徘徊
以彷徨春鳥翻南飛翩翩獨翺翔悲聲命儔匹哀鳴傷
我膓感物懐所思泣涕忽霑裳佇立吐高吟舒憤訴穹
蒼(毛詩曰佇立以泣谷永與王譚書曰抑於家不得舒/憤毛詩曰靡有旅力以念穹蒼李廵爾雅注曰仰視)
(天形穹隆而高其色蒼蒼故/曰穹蒼爾雅曰穹蒼蒼天也)
　　　長歌行(崔豹古今注曰長歌言夀命長短定分/不妄求也此上一篇似傷年命而下一)
　　　　(首直敘怨情古詩曰長歌正激烈魏武帝燕/歌行曰短歌微吟不能長傳𤣥豔歌行曰咄)
　　　　(來長歌續短歌然行聲/有長短非言夀命也)
青青園中葵朝露待日晞(毛詩曰湛湛露斯匪陽/不晞毛萇曰晞乾也)陽春
布徳澤萬物生光暉(楚辭曰恐死不見乎陽/春淮南子曰光暉萬物)常恐秋節
至焜黄華葉衰(焜黄色衰貌/也胡夲切)百川東到海何時復西歸
(尚書大傳曰/百川赴東海)少壯不努力老大乃傷悲
　　怨歌行一首(五言歌録曰怨歌行古辭然言古者/有此曲而班媫妤擬之漢成帝初即)
　　　(位媫妤選入後宫始為少使俄而大幸為媫妤/居增成舍後趙飛燕寵盛媫妤失寵希復進見)
　　　(成帝崩媫妤/充園陵薨)
　　　班媫妤
新裂齊紈素皎絜如霜雪(漢書曰罷齊三服官李斐曰/紈素為冬服范子曰紈素出)
(齊荀悦曰齊國獻紈素/絹天子為三官服也)裁為合歡扇團團似明月(古詩/曰文)
(綵雙鴛鴦裁/為合歡被)出入君懐袖動摇微風發(蒼頡篇曰懐抱/也比謂䝉恩幸)
(之時/也)常恐秋節至涼風奪炎熱(古長歌行曰常恐秋節/至焜黄華葉衰炎熱氣)
(也/)棄捐篋笥中恩情中道絶
　樂府二首
　　短歌行
　　　魏武帝(魏志曰太祖武皇帝沛國譙人姓曹氏/諱操字孟徳少機警有權數而任俠舉)
　　　　(孝亷為郎遷南頓令後封/魏王文帝追諡曰武皇帝)
對酒當歌人生幾何(左氏傳曰俟河/之清人夀㡬何)譬如朝露去日苦
多(漢書李陵謂蘇武/曰人生如朝露)慨當以慷憂思難忘何以觧憂唯
有杜康(毛詩曰微我無酒以邀以遊愽物志曰杜康作/酒王著與杜康絶交書曰東字仲寧或云黄帝)
(時宰人號酒泉太守漢書東方/朔曰臣聞消憂者莫非酒也)青青子衿悠悠我心但
為君故沈吟至今(古詩曰馳車整中/帯沈吟聊躑躅)呦呦鹿鳴食野之
苹我有嘉賔鼔瑟吹笙(毛詩小雅文也苹蓱也鹿得蓱/草呦呦然而鳴相呼而食以興)
(喜樂賔客相招以盛禮/也鄭𤣥云苹藾蕭也)明明如月何時可掇憂從中來
不可斷絶(言月之不可掇由憂之不可絶/也説文曰掇拾取也猪劣切)越陌度阡枉
用相存(應劭風俗通曰里語云越陌度阡更/為客主長門賦曰孔雀集而相存)契濶談讌
心念舊恩(毛詩曰死生契濶漢/書曰張賀思念舊恩)月明星希烏鵲南飛繞
樹三帀何枝可依(月明已上四句喻/客子無所依託也)山不厭高海不厭
深(管子曰海不辭水故能成其大山不辭土/故能成其高明王不厭人故能成其衆)周公吐哺
天下歸心(韓詩外傳曰周公踐天子之位七年成王封/伯禽於魯周公誡之曰無以魯國驕士吾文)
(王之子武王之弟也成王叔父也又相天下吾於天下/亦不輕矣然一沐三握髪一飯三吐哺猶恐失天下之)
(士也論語素王受命䜟/曰河授圖天下歸心)
　　　苦寒行(五言行歌録曰/苦寒  古辭)
北上太行山艱哉何巍巍羊腸阪詰屈車輪為之摧(吕/氏)
(春秋曰天地之間上有九山何謂九山曰太行羊腸高/誘曰太行山在河内野王縣北也羊腸其山盤紆如羊)
(腸在太源晉陽北高誘注淮南子曰羊腸阪是/太行孟門之限然則阪在太行山在晉陽也)樹木何
蕭瑟北風聲正悲熊羆對我蹲虎豹夾路啼谿谷少人
民雪落何霏霏(毛詩曰雨/雪霏霏)延頸長歎息逺行多所懐(吕/氏)
(春秋曰天下莫/不延頸舉踵也)我心何怫鬱思欲一東歸(楚辭曰怫鬱/兮不陳東歸)
(言望舊/鄉也)水深橋梁絶中道正徘徊迷惑失故路薄暮無
宿栖(掦雄琴情英曰當/道獨居暮無所宿)行行日已逺人馬同時飢檐囊
行取薪斧氷持作糜(莊子曰檐/囊而趨)悲彼東山詩悠悠使我
哀(毛詩曰我徂東/山㴞㴞不歸)
　樂府二首
　　善哉行(四言善歌録曰善哉行古詞也古出夏門/行曰  哉殊復善絃歌樂我情然善哉歎)
　　　(羙之/辭也)
　　　魏文帝
上山采薇薄暮苦饑(毛詩曰陟彼南山言采其薇楚辭/曰薄暮雷電歸何憂古豔歌曰居)
(貧衣單薄腸/中常苦飢)谿谷多風霜露沾衣(説苑曰孺之不/覺露之沾衣)野雉
羣雊猴猨相追(毛詩曰雉/之朝雊)還望故鄉鬱何壘壘(廣雅曰/壘重也)
高山有崖林木有枝憂來無方人莫之知(言高山之有/崖林木之有)
(枝愚智同知之今憂來乃無定方而人皆莫能知之説/苑曰莊辛謂襄成君曰肯越人之歌曰山有木兮木有)
(枝心悦君/兮君不知)人生如寄多憂何為(尸子曰老萊子曰人生/天地之間寄也寄者固)
(也楚辭曰傷/楚國之多憂)今我不樂歲月如馳(毛詩曰今我不/樂日月其除)湯湯
川流中有行舟隨波廻轉有似客遊䇿我良馬被我輕
裘(毛詩曰良馬四之論語子曰/赤之適齊也乗肥馬衣輕裘)載馳載驅聊以忘憂(毛/詩)
(曰載馳載驅歸唁衛候楚辭曰聊媮/娛以忘憂又曰駕言出游以寫我憂)
　　燕歌行(七言言歌録曰燕地名猶楚苑之類/此不  古辭起自此也它皆類此)
　　　魏文帝
秋風蕭瑟天氣涼草木摇落露為霜(楚辭曰悲哉秋之/為氣也蕭瑟兮草)
(木摇落而變衰毛詩曰/兼葭蒼蒼白露為霜)羣燕辭歸雁南翔念君客遊思
斷腸(禮記曰仲秋之月鴻雁來𤣥鳥歸鄭文曰𤣥鳥燕/也楚辭曰燕翩翩其辭歸又曰雁雍雍而南遊)
慊慊思歸戀故鄉何為淹留寄它方(鄭𤣥禮記注曰慊/恨不滿之貌也口)
(簟/切)賤妾煢煢守空房(煢單/也)憂來思君不敢忘不覺淚下
霑衣裳(毛詩曰淚/下霑衣裳)援琴鳴絃發清商短歌微吟不能長
(宋玉風賦曰臣援琴而鼓之/宋玉笛賦曰吟清商追流徴)明月皎皎照我牀星漢西
流夜未央(古詩曰明月何皎皎照我羅牀/帷毛詩曰夜如何其夜未央)牽牛織女遥
相望爾獨何辜恨河梁(史記曰牽牛為犧牲其比織女/天女孫也曹植九詠注曰牽牛)
(為夫織女為婦織女牽牛之星各/處一旁七月七日得一會同矣)
　樂府詩四首(五言/)
　　箜篌引(漢書曰塞南越禱祠太一后土作坎候坎/聲也應劭曰使樂人候調作之取其坎坎)
　　　(應節也因以其姓號名/曰坎候蘇林曰作箜篌)
　　　曹子建
置酒高殿上親友從我遊(漢書曰過沛置酒沛宫又曰/賢大夫有肯從我遊者吾能)
(尊顯/也)中厨辦豐膳烹羊宰肥牛(鄭𤣥周禮注曰膳之言/善今時美物曰珍聲類)
(曰宰/治也)秦筝何慷慨齊瑟和且柔(楚辭曰使秦筝而彈徴/史記蘇秦説齊王曰臨)
(淄其民無/不鼔瑟也)陽阿奏竒舞京洛出名謳(漢書曰孝成趙皇/后及壯屬陽阿主)
(家學/歌舞)樂飲過三爵緩帯傾庶羞(禮記曰君子之飲酒也/一爵而色灑如二爵而)
(言言斯三爵而油油以退儀/禮曰上大夫庶羞二十品)王稱千金夀賔奉萬年酬
(史記曰平原君㠯千金為魯仲連/夀毛詩曰君子萬年永錫祚𦙍)久要不可忘薄終義
所尤(論語曰乆要不忘平生之言亦可㠯為成/人矣列子曰或厚之於始或薄之於終)謙謙君
子徳磬折欲何求(周易曰謙謙君子卑㠯自牧尚書大/傳曰諸候卒受命周公莫不磬折)
驚風飄白日光景馳西流盛時不可再百年忽我遒生
在華屋處零落歸山丘(舞賦曰耀華屋而熺洞房古董/逃行曰年命冉冉我道零落不)
(歸山丘毛萇詩/傳曰遒終也)先民誰不死知命亦何憂(左氏傳曰子/産曰人誰不)
(死周易曰樂天/知命故不憂)
　　　羙女篇(歌録曰羙女/篇齊瑟行也)
羙女妖且閑采桑岐路間(説文曰閑雅也上林賦曰/妖治閑都又曰閑幽閑也)柔
條紛冉冉落葉何翩翩攘袖見素手皓腕約金鐶(攘袖/巻袂)
(也鐶/釧也)頭上金爵釵腰佩翠琅玕(釋名曰爵釵釵頭上施/爵尚書曰厥貢惟球琳)
(琅/玕)明珠交玉體珊瑚間木難(南方草物狀曰珊瑚出大/秦國有洲在漲海中廣雅)
(曰珊瑚珠也南越志曰木難金翅/鳥沬所成碧色珠也大秦國珍之)羅衣何飄颻輕裾随
風還顧眄遺光彩長嘯氣若蘭(神女賦曰吐/芬芳其若蘭)行徒用息
駕休者以忘餐(慎子曰毛廧西施衣㠯𤣥錫則行/者止杜篤禊祝曰懐秀女使不餐)借問
女安居乃在城南端(爾雅曰安止也薛綜西京賦注曰/安猶焉也南端城之正南門也)
青樓臨大路高門結重闗(漢書牧叔上書曰遊曲臺臨/大路列子曰虞氏梁之富人)
(高樓臨/大路)容華耀朝日誰不希令顔(神女賦曰耀乎若白/日初出照屋梁韓詩)
(曰東方之日兮彼姝者子在我室兮薛君曰詩/人言所説者顔色盛也言羙如東方之日出也)媒氏何
所營玉帛不時安(周禮有媒氏之職/爾雅曰安定也)佳人慕高義求賢
良獨難(楚辭曰聞佳/人兮召予)衆人何嗷嗷安知彼所觀盛年處
房室中夜起長歎(蘇武荅李陵詩曰低頭還自憐盛年/行已哀蔡雍霖雨賦曰中宵夜而歎)
(息/)
　　　白馬篇(歌録曰白馬/篇齊瑟行也)
白馬餙金羈連翩西北馳(古羅敷行曰青絲繫馬尾黄/金絡馬頭説文曰羈絡頭也)
借問誰家子幽并遊俠兒(幽并二州名班固漢書贊/曰布衣遊俠劇孟之徒也)少
小去鄉邑揚聲沙漠垂(幽通賦曰雄朔野以揚聲/説文曰漠北方流沙也)宿昔
秉良弓楛矢何參差(墨子曰良弓難張然可以及高入/深家語孔子曰肅慎氏貢楛矢)
控弦破左的右發摧月支(班固漢書李廣述曰控兹貫/石威動比鄰毛詩曰發彼有)
(的的射質也邯鄲淳藝經曰馬/射左邊為月支三枝馬啼一枝)仰手接飛猱俯身散馬
蹄(凡物飛迎前射之/曰接猱猨屬也)狡㨗過猴猿勇剽若豹螭(螭猛獸/也已見)
(西都賦方言/曰剽輕也)邊城多警急胡虜數遷移(長楊賦曰永/無邊城之災)羽
檄從北來厲馬登高隄長驅蹈匈奴左顧陵鮮卑(漢書/曰匈)
(奴其先夏后氏之苗裔也又曰燕北有/東胡山戎或云鮮卑蒼頡篇曰凌侵也)棄身鋒刃端性
命安可懐父母且不顧何言子與妻(鄭𤣥毛詩箋/曰顧念也)名編
壯士籍不得中顧私捐軀赴國難視死忽如歸(吕氏春/秋管子)
(云平原廣城車不結軌士不旋踵鼓之/三軍之士視死若歸臣不若王子城也)
　　　名都篇(歌録曰名都/篇齊瑟行也)
名都多妖女京洛出少年(王逸荔枝賦/曰宛洛少年)寳劍直千金被
服光且鮮(史記曰陸賈寳劍直千金論/衡曰世稱利劍有千金之價)鬭鷄東郊道走
馬長楸間(漢書宋𢎞少時/好鬭鷄走馬)馳騁未能半雙兔過我前攬
弓㨗鳴鏑長驅上南山(儀禮曰司射搢三挾一鄭𤣥曰/搢㨗也楚甲切漢書曰匈奴冐)
(頓乃作為鳴鏑習勒其騎射/音義曰鏑箭也如今鳴箭也)左挽因右發一縱兩禽連
(鄭𤣥周禮注曰凡鳥獸未孕曰禽也/毛萇詩傳曰發矢曰縱兩禽雙兔也)餘巧未及展仰手
接飛鳶(毛詩曰鳶飛戾天/鄭𤣥曰鴟之屬也)觀者咸稱善衆工歸我妍(舞/賦)
(曰觀者/稱麗)我歸宴平樂羙酒斗十千(平樂/觀名)膾鯉臇胎鰕寒
鼈炙熊蹯(毛詩曰炮鼈膾鯉蒼頡觧詰曰臇少汁􁁺也/子兖切鹽鐡論曰煎魚切肝羊淹雞寒劉熈)
(釋名曰韓羊韓雞本出韓國所為寒與韓/古字通也左氏傳曰宰夫臑熊踏不熟)鳴儔嘯匹侣
列坐竟長筵連翩擊鞠壤巧㨗惟萬端(漢書曰霍去病/在塞外尚穿域)
(踧鞠也如淳曰域鞠室也郭璞三蒼觧詁曰鞠毛九可/蹋戲鞠巨六切史記曰魏公子賔客辯士説王萬端)
白日西南馳光景不可攀雲散還城邑清晨復來還(舞/賦)
(曰駱驛而歸/雲散城邑)
　　王明君辭一首(五言/并序)
　　　石季倫(臧榮緒晉書云石崇字季倫渤海人也/早有智慧稍遷至衛尉初崇與賈謐善)
　　　　(謐既誅趙王倫專任孫秀崇有妓曰緑珠/秀使人求之崇不許秀勸倫殺崇遂遇害)
王明君者本是王昭君以觸文帝諱改之(琴操曰王昭/君者齊國王)
(襄女也年十七獻元帝臧/榮緒晉書曰文帝諱昭)匈奴盛請㛰於漢元帝以後
宫良家子昭君配焉(瑟操曰單于遣使請一女子帝以/昭君賜單于漢書曰昭君良家女)
(也/)昔公主嫁烏孫令琵琶馬上作樂以慰其道路之思
(漢書曰烏孫使使獻馬願得尚公主乃/遣江都王建女為公主以妻烏孫焉)其送明君亦必
爾也其造新之曲多哀怨之聲故敘之於紙云爾我本
漢家子將適單于庭(漢書曰匈奴歲正月/諸長小㑹單于庭祠)辭訣未及終
前驅已抗旌(曹子建應詔曰前/驅舉燧後乗抗旌)僕御涕流離轅馬悲且
鳴(魏文帝柳賦曰左右僕御已多亡長門賦/曰涕流離而縱横李陵詩曰轅馬顧悲鳴)哀鬱傷五
内泣淚濕珠纓(李陵詩曰行行且自割無令五/内傷沾纓已見郭璞遊仙詩)行行日
已逺遂造匈奴城(魏文帝善哉行曰行行/日已逺人馬同時飢)延我於穹廬
加我閼氏名(漢書曰烏孫公主作歌曰吾家嫁我兮天/一方逺託異國兮烏孫王穹廬為室兮㫋)
(為墻音義曰㫋帳也蘇林/曰閼氏音焉支如漢皇后)殊類非所安雖貴非所榮(殊/類)
(異類也李陵荅蘇/武書曰但見異類)父子見陵辱對之慙且驚(漢書曰呼/韓邪死子)
(雕陶莫皋立為復系若韙单/于復妻王昭君生二女也)殺身良不易黙黙以苟生
(曹子建三良詩曰殺身誠獨難賈誼弔屈原曰吁嗟黙/言墨子曰哀公迎孔子席不端不坐割不正不食子路)
(曰何與陳蔡異孔子曰曩與/汝為苟生今與汝為苟義也)苟生亦何聊積思常憤盈
(楚辭曰蓄怨乎積思王逸曰結恨在心/慮憤鬱蔡琰詩曰心吐思兮胷憤盈)願假飛鴻翼乗
之以遐征(魏文帝喜霽賦曰思寄身於鴻鸞舉六/翩而輕飛高誘吕氏春秋曰征飛也)飛鴻
不我顧佇立以屏營(毛詩曰佇立以泣國語申/胥曰昔楚靈王獨行屏營)昔為匣
中玉今為糞土英朝華不足歡甘與秋草并(古詩曰傷/彼蕙蘭花)
(含英揚光輝過時而不采將隨秋/草萎説文曰木槿朝華暮落也)傳語後世人逺嫁難
為情(漢書張禹曰有愛女逺/嫁為張掖大守蕭咸妻)
　　君子行
　　　古詞(李善本古詞止三首無此/一篇五臣本有今附于後)
君子防未然不處嫌疑間瓜田不納履李下不正冠嫂
叔不親授長㓜不比肩勞謙得其柄和光甚獨難周公
下白屋吐哺不及餐一沐三握髪後世稱聖賢
　
　
　
　
　
　
　
　
　
　
　
　
　
　文選巻二十七
欽定四庫全書
　文選巻二十八　　　　　　梁　蕭統　編
　　　　　　　　　　　　　唐　李善　註
　樂府下
　　樂府十七首
　　　猛虎行(雜言野古猛虎行曰饑不從猛虎食草/不從  雀棲野雀安無巢遊子為誰驕)
　　陸士衡
渴不飲盗泉水熱不息惡木隂惡木豈無枝志士多苦
心(尸子曰孔子至扵勝毋草矣而不宿過扵盗泉渇矣/而不飲惡其名也江邃文釋云管子曰夫士懐耿介)
(之心不䕃惡木之枝惡木尚能恥之况與惡人同處今/檢管子近亡數篇恐是亡篇之内而邃見之論語曰志)
(士仁人古詩曰/晨風懐苦心)整駕肅時命杖策将逺尋(思𤣥賦曰爰/整駕而亟行)
(時君之命也杜預左氏傳注/曰策馬撾也爾雅曰将欲也)饑食猛虎窟寒棲野雀林
日歸功未建時往嵗載隂(日而逸切言日以屢歸而功/未立陸賈新論曰以義建功)
(神農本草曰/秋冬為隂)崇雲臨岸駭鳴條隨風吟(爾雅曰崇高也/廣雅曰駭起也)
(桓子新論雍門周曰/秋風鳴條則傷心矣)靜言幽谷底長嘯高山岑(毛詩曰/靜言思)
(之又曰出自幽谷楚辭曰臨深水/而長嘯爾雅曰山小而髙曰岑)急絃無懦響亮節難
為音(侯璞筝賦曰急絃促柱變調改曲賈逵國語注曰/懦下也爾雅曰亮信也謂有貞信之節言必慷慨)
(故曰/難也)人生誠未易曷云開此衿(言人生既多難苦誠為/未易何為開此行役之)
(衿乎王宣贈蔡子/篤詩曰人生實難)眷我耿介懐俯仰愧古今(夫蘊耿介/之懐者必)
(高蹈風塵之表今乃愧不隨慕/先生之遺教蒼頡篇曰懐抱也)
　　　君子行(五言未古君子行曰君/子防  然不處嫌疑間)
天道夷且簡人道嶮而難(荘子曰有天道有人道無為/而尊者天道也有為而累者)
(人道也孔安國尚書傳/曰夷平也又曰簡略也)休咎相乘躡翻覆若波瀾(尚書/曰休)
(徵咎徵杜預左氏傳注曰/乘登也廣雅曰躡履也)去疾苦不逺疑似實生患(左/氏)
(傳伍員曰樹徳莫如滋去疾莫如盡賈逵國語注曰疾/惡也呂氏春秋曰使人大迷惑者物之相似者也人主)
(之所患患石似玉者疑/似之道不可不察也)近火固宜熱履冰豈惡寒(言當/慎所)
(習也論衡曰夫近冰則寒近火則温逺之纔微何則氣/之所加逺近有差也火位在南水位在北北邊則寒南)
(極則熱毛詩/曰如履薄冰)掇蜂滅天道拾塵惑孔顔(説苑曰王國君/前母子伯奇後)
(母子伯封兄弟相愛後母欲其子為太子言王曰伯奇/好妾王上臺視之後毋取蜂除其毒而置衣領之中往)
(過伯奇奇往視袖中殺蜂王見讓伯奇伯奇出使者就/袖中有死蜂使者白王王見蜂追之已自投河中呂氏)
(春秋曰孔子窮扵陳蔡之間藜羮不糝七日不嘗粒晝/寝顔囘索米得而來爨之㡬熟孔子望見顔囘攫其甑)
(中而飯之少頃間食熟謁孔子而進食孔子起曰今者/夢見先君食絜故饋顔囘對曰不可嚮者炱煤入甑中)
(棄食不祥囘攫而飯之孔子笑曰所信者目矣目猶不/可信所恃者心矣而心猶不足恃弟子記之知人固不)
(易夫孔子所以知人難也高誘曰/炱煤煙塵也炱讀作臺入猶墮也)逐臣尚何有棄友焉
足歎(傅毅七激曰闇君逐臣頑父放子王逸楚辭序曰/屈原放逐沅湘之間毛詩曰谷風序曰天下俗薄)
(朋友道絶焉鄭𤣥曰/道絶者棄恩舊也)福鍾恒有兆禍集非無端(言禍福/之至而)
(皆有漸也枚叔上書曰福生有基禍生有胎傅子銘/曰福生有兆禍来有端小雅曰鍾聚也言無端緒也)天
損未易辭人益猶可懽(言禍福之有端兆故天損之至/非己所招故安之而未辭人益)
(之来非已所求故受之可為懽也荘子孔子謂顔囘曰/無受天損易無受人益難郭象曰無受天損易者唯安)
(之故易也所在皆安不以損為損斯待天而不受其損/也無受人益難者物之儻来不可禁禦至人則𤣥同天)
(下故天下樂推而不厭相與社而稷之斯無受人益之/所以為難矣然文雖出彼而意微殊彼以榮辱同途故)
(安之甚易此以吉凶/異轍故辭之實難)朗鑒豈逺假取之在傾冠(荀悦申/鑒曰側)
(弁垢顔不鑒扵明鏡矣抱朴子曰明鏡/舉則傾冠見矣以其逓相祖述故引之)近情苦自信君
子防未然(言小人近情苦自信而遇禍君子逺慮防未然/而蒙福列子蕭叔曰皇子果扵自信鄧析子)
(曰慮能防/扵未然)
　　　從軍行(五言/)
苦哉逺征人飄飄窮四遐南陟五嶺巔北戍長城阿(漢/書)
(曰秦北為長城之役南有五嶺之戍史記曰/始皇以謫遣戍謫罰獄吏不直者築長城也)深谷邈無
底崇山鬱嵯峨(列子曰夏革曰渤海之東有大壑焉實/惟無底之谷秦嘉詩曰巖石鬱嵯峨)
奮臂攀喬木振迹涉流沙(史記曰武臣曰陳王奮臂為/天下唱始毛詩曰南有喬木)
(尚書曰導弱/水入扵流沙)隆暑固已慘涼風嚴且苛(賈誼旱雲賦曰/隆暑盛其無聊)
(說文曰慘毒也宋均春/秋緯注曰苛者切也)夏條焦鮮藻寒冰結衝波(文子/曰夏)
(條可結毛詩曰/誕寘之寒冰)胡馬如雲屯越旗亦星羅(鄒陽書曰胡/馬遂進闚於)
(邯鄲杜篤論都賦曰斬白蛇屯黑雲廣雅曰屯聚也國/語越王曰呉為不道敢問諸大夫戰奚以而可大夫種)
(曰審物則可以戰韋昭曰物旌旗物色/徽幟之屬也羽獵賦曰渙若天星之羅)飛鋒無絶影鳴
鏑自相和(張衡髑髏賦曰飛鋒曜景秉尺持刀漢書/曰冐頓乃作為鳴鏑音義曰如今鳴箭也)朝
食不免胄夕息常負戈(戰國䇿曰衛行人獨過免胄横/戈而進李陵答蘇武書曰負㦸)
(而長嘆孔安國論/語注曰戈㦸也)苦哉逺征人撫心悲如何(列子曰師/襄乃撫心)
(高/蹈)
　　　豫章行(五言生古豫章行曰白/楊初  時乃在豫章山)
汎舟清川渚遙望高山隂(國語曰秦汎舟扵河列子/曰伯牙遊扵泰山之隂)
川陸殊途軌懿親将逺尋(廣雅曰軌迹也左氏傳富/辰曰昔周公弔二叔之不)
(咸故封建親戚以屏/蕃周不廢懿親也)三荆歡同株四鳥悲異林(田廣兄/弟欲分)
(有三荆同本經宿黄乃曰荆尚然况兄弟乎遂不分荆/復茂故云歡同株家語曰孔子在衞昧旦晨興顔囘侍)
(側聞哭者之聲甚哀子曰囘汝知此哭何者囘曰以此/哭之聲非但為死者而已矣又為生離别者乎曰何以)
(知之對曰吾聞峘山之鳥生四子焉羽翼既成将分乎/四海其母悲鳴而送之哀聲有此扵此為其往而不返)
(囘竊以音類知之孔子使問哭者果曰夫死家/貧賣子葬之與之長決孔子曰囘善扵識音矣)樂會良
自苦悼别豈獨今(鄭伯毛詩箋曰悼傷也古詩曰/今日良宴會歡樂難具陳又曰)
(别日何易/㑹日何難)寄世将㡬何日昃無停隂(尸子老莱子曰/人生扵天地之)
(間寄也寄者固歸也左氏傳曰人夀㡬何周/易曰日昃之離不鼓缶而歌則大耋之嗟凶)前路既已
多後塗隨年侵(前路後塗喻夀命也言前路已多而罕/至後塗隨年侵而又盡言無㡬何也)
促促薄草景亹亹鮮克禁(景之薄草喻人之将老也流/行不息鮮能止之孔安國尚)
(書傳曰薄迫也楚辭/曰時亹亹而過中)曷為復以茲曾是懐苦心(言何為/復以此)
(草景不留之志而曽是重懐悲苦之/心乎毛詩曰曾是在位苦心見上文)逺節嬰物淺近情
能不深(說文曰/嬰繞也)行矣保嘉福景絶繼以音(景影也言形/影若絶當繼)
(之以/恵音)
　　　苦寒行(五言上或/曰北  行)
北遊幽朔城涼野多嶮難(尚書曰宅朔方曰幽都毛/萇詩傳曰北方寒涼也)俯
入穹谷底仰陟高山盤(韓詩曰在彼穹谷王弼周/易注曰盤山石之安也)凝冰
結重澗積雪被長巒(爾雅曰巒山墮也郭璞曰/山形長狭者荆州謂之巒)隂雲興
巖側悲風鳴樹端不覩白日景但聞寒鳥喧猛虎憑林
嘯𤣥猿臨岸歎(春秋元命苞曰猛虎嘯而谷風起小/雅曰憑依也上林賦曰𤣥猿素雌)多
宿喬木下慘愴恒鮮歡渴飲堅冰漿饑待零露餐(周易/曰履)
(霜堅冰至詩/曰零露團兮)離思固已乆寤寐莫與言(曹子建雜詩曰/離思一何深毛)
(詩曰獨/寐寤言)劇哉行役人慊慊恒苦寒(説文曰劇甚也鄭𤣥/禮記注曰慊恨不滿)
(足之/貌也)
　　　飲馬長城窟行(五言/)
驅馬陟隂山山髙馬不前(漢書侯應上書曰臣/聞北邊塞有隂山)往問隂
山候勁虜在燕然(解嘲曰西北一候范曄後漢書/曰竇憲北征單于登燕然山)戎車
無停軌旌斾屢徂遷(鄭𤣥考工記注/曰軌轍跡也)仰憑積雪巖俯涉
堅冰川冬來秋未反去家邈以緜(緜逺/也)獫狁亮未夷征
人豈徒旋(獫狁匈奴也毛詩曰赫赫南/仲獫狁于夷毛萇曰夷平也)末徳争先鳴凶
器無兩全(吳越春秋范蠡曰夫人君勇者逆徳也兵者/凶器也争者國之末也荘子曰三軍五兵之)
(運徳之末也左氏傳州綽謂/齊侯曰平隂之役先二子鳴)師克薄賞行軍沒微軀捐
(李陵書曰薄/賞子以守節)將遵甘陳迹収功單于旃(漢書曰甘延夀/字君况北地人)
(也為郎中諫大夫使西域與副挍尉陳湯共誅斬郅支/單于封義成侯又曰陳湯字子公山陽人也為西域副)
(挍尉與甘延夀俱出同斬單于首賜爵闗内侯/班固漢書述曰博望杖節收功大夏旃旌旗也)振旅勞
歸士受爵槀街傳(榖梁傳曰入曰振旅毛詩序曰杕杜/勞還役也南都賦曰受爵傳觴漢書)
(陳湯上疏曰斬郅支單于首及名王以下宜懸頭槀街/蠻夷邸間晉灼曰黄圖在長安門内内邸謂傳舍也)
　　　門有車馬客行(五言/)
門有車馬客駕言發故鄉(毛詩曰駕/言出遊)念君乆不歸濡迹
涉江湘(毛萇詩傳/曰濡漬也)投袂赴門塗攬衣不及裳(左氏傳曰/楚子投袂)
(而起古詩曰攬衣起徘徊毛/萇詩傳曰上曰衣下曰裳)撫膺攜客泣掩淚敘温凉
(列子曰撫膺而無恨楚辭曰長太息以掩涕/尚書曰以殷仲春鄭𤣥曰春秋言温凉也)借問邦族
間惻愴論存亡(毛詩曰言旋言歸復我邦族/尸子曰其生也存其死也亡)親友多零
落舊齒皆彫喪(曹子建箜篌引曰親友從我遊孔融與/操書曰海内知識零落殆盡黄石公記)
(曰王聘舊齒/萬事乃理)市朝互遷易城闕或丘荒(古出夏門行曰/市朝人易千歲)
(墓乎毛詩曰/在城闕兮)墳壟日月多松柏鬱芒芒(仲長子昌言曰/古之葬松柏梧)
(桐以識/其墳也)天道信崇替人生安得長(國語藍尹亹曰君子/獨居思前世之崇替)
(賈逵曰/崇終也)慷慨惟平生俛仰獨悲傷(説文曰慷慨壮士不/得志於心荘子曰俛)
(仰之/間)
　　　君子有所思行(五言/)
命駕登北山延佇望城郭(孔叢子孔子歌曰巾車命/駕楚辭曰結幽蘭而延佇)廛
里一何盛街巷紛漠漠(鄭徳漢書注曰廛/謂城邑之居也)甲第崇髙闥
洞房結阿閣(漢書音義曰有甲乙次第故曰甲第楚辭/曰姱容修態絙洞房尚書中候曰昔黄帝)
(軒轅鳳皇巢阿閣鄭𤣥周/禮注曰四阿若今四注也)曲池何湛湛清川帶華薄(楚/辭)
(曰坐堂伏/檻臨曲池)邃宇列綺窻蘭室接羅幕(楚辭曰髙堂邃宇/檻層軒古詩曰交)
(疏結綺窻又曰盧家蘭為室桂/為梁楚辭曰蒻阿拂壁羅幬帳)淑貌色斯升哀音承顔
作(言淑貌以色斯而見升哀音亦承/顔衰而作也論語曰色斯舉矣)人生誠行邁容華
隨年落(楚辭曰生天地之若過古詩/曰人生天地間忽如逺行客)善哉膏梁士營生
奥且博(國語欒伯請公族大夫公曰夫膏梁之性難止/也賈逵曰膏肉之肥者梁食之精者言其食肥)
(美者率驕放其性難止也章昭漢/書注曰生業也廣雅曰奥藏也)宴安消靈根酖毒不
可恪(左氏傳管敬仲言於齊侯曰宴安酖毒不可懷也/杜預曰以宴安比之酖毒也老子黄庭經曰玉池)
(清水灌靈根堅固老不衰然靈根謂身也左氏/傳曰卿不書緩也以懲不恪爾雅曰恪敬也)無以肉
食資取笑葵與藿(説文曰晉東郭氏上書於獻公曰肉/食者已慮之矣對曰忽使肉食失計)
(於廟堂藿食寧得/不肝腦塗地也)
　　　齊謳行(五言齊漢書禮樂/志曰  謳員六人)
營丘負海曲沃野爽且平(禮記曰太公封於營丘鄭𤣥/曰齊曰營丘晁錯新書曰齊)
(地僻逺負海地大人衆鄭𤣥禮記注曰負之言背也漢/書曰沃野千里左氏傳齊景公欲更晏子之宅曰請更)
(諸爽塏/之地)洪川控河濟崇山入髙冥(毛萇詩傳曰控引也/戰國䇿蘇秦曰齊有)
(清濟濁河傅毅洛都賦曰弋髙冥之/獨鵠連軒翥之雙鵾崇或為嵩非也)東被姑尤側南界
聊攝城(左氏傳晏子曰聊攝以東姑尤以西其為人也/多矣杜預曰姑尤齊東界姑水尤水皆在城陽)
(郡東南入海也聊攝齊西界也平原聊縣東北有攝城/然西南不同者其地既非正方故各舉一隅言之也)
海物錯萬類陸產尚千名(尚書曰海岱惟青州禹貢海/物惟錯河圖曰地有九州以)
(包萬類禮記曰恒豆之俎陸産之物也加豆/陸產也其醢水物也南都賦曰百品千名)孟諸吞楚
夢百二侔秦京(子虚賦曰齊浮渤澥游孟諸吞若雲夢/者八九於其胸中曾不蔕芥漢書田胥)
(賀上曰陛下得韓信又治秦中秦持㦸百萬秦得百二/焉齊持㦸百萬齊得十二焉此所謂東西秦也李斐云)
(持㦸百萬秦得百二焉又曰設有持㦸百萬之衆齊得/十中之二焉百萬十分之二亦二十萬也但文相避耳)
(故言東西秦其勢敵也然李斐之意以百/二謂百萬中之二也字林曰侔齊等也)惟師恢東表
桓后定周傾(毛詩曰惟師尚父時惟鷹揚左氏傳曰季/札請觀於周樂為歌齊曰表東海者其太)
(公乎又曰公及齊侯㑹于首止謀寧周也公/魯僖公也齊侯桓公也鹽鐵論曰定傾扶危)天道有迭
代人道無乆盈(孫卿子曰日月逓照四時代御王/符潜夫論曰廉頗翟公再盈再虚)鄙哉
牛山歎未及至人情(論語荷蕢曰鄙哉硜硜乎晏子春/秋曰景公遊牛首山北臨其國流)
(涕曰若何去此而死乎艾孔梁邱據皆泣晏子獨笑公/收涕而問之晏子曰使賢者常守則太公桓公有之使)
(勇者常守則荘公有之吾君安得有此而為流涕是不/仁也見不仁之君一諂䛕之臣二所以獨笑也荘子曰)
(不離於真謂/之至人也)爽鳩苟已徂吾子安得停(左氏傳齊侯飲/酒樂公曰古而)
(無死其樂若何晏子對曰古而無死古之樂也君何得/焉爽鳩氏始居此地季萴因之有逢伯陵因之蒲姑氏)
(因之而太公因之古而無死爽鳩/氏之樂非君所願也萴助革切)行行將復去長存非
所營(西京賦曰夫歴世而長存/羽獵賦序曰禁御所營)
　　　長安有俠邪行(五言/)
伊洛有岐路岐路交朱輪(爾雅曰二逹謂之岐旁郭璞/曰岐道旁出也楊惲書曰乗)
(朱輪者十人曹植薄命/相行曰輜軿飛轂交輪)輕葢承華景騰步躡飛塵(華景/日也)
(漢書云日/華曜也)鳴玉豈樸儒憑軾皆俊民(國語曰趙簡子鳴/玉以相禮記曰君)
(子行則鳴珮玉漢書儒林傳武帝曰吾始以尚書為樸/學左氏傳楚子玉曰請與君憑軾而觀之尚書曰俊民)
(用/康)烈心厲勁秋麗服鮮芳春(厲嚴貌也西京/賦曰厲服颺菁)余本倦遊
客豪彦多舊親(漢書曰司馬/長卿故倦遊)傾葢乗芳訊欲鳴當及晨
(家語曰孔子之郯遭程子於塗傾葢而語雞及晨而鳴/以喻人及時而仕也春秋考異記曰雞應旦明明與鳴)
(同古字/通也)守一不足矜岐路良可遵(漢書嚴安上書曰守/一而不變者未覩治)
(之至也淮南子曰楊子見逵路而哭之為其可以南可/以北老子曰聖人抱一為天下式河上公曰抱守也守)
(一乃知萬事故/為天下法式)規行無曠迹矩步豈逮人(揚雄覈靈賦/曰二子規游)
(矩步蘇子曰行務應規步/慮投矩廣雅曰曠逺也)投足緒已爾四時不必循(言/規)
(行矩步既無所及故投足前緒且當止矣猶如四時異/節不必相循解嘲曰欲行者擬足而投迹爾雅曰緒事)
(也孫卿子曰日月/逓照四時代御)將遂殊塗軌要子同歸津(周易曰天/下同歸而)
(殊/塗)
　　　長歌行(五言/)
逝矣經天日悲哉帶地川(范曄後漢書曰上黨太守田/邑與馮衍書云日月之經天)
(河海之/帶地)寸隂無停晷尺波豈徒旋(言日無停景川不旋/波以喻年命流行曾)
(無止息也淮南子曰聖人不貴尺之璧而重寸/之隂時難得而易失也説文曰  晷景也)年往迅勁矢
時來亮急弦(楚辭曰年洋洋而日往釋名曰矢指也其/有所指迅疾也漢書蒯通曰時乎時乎不)
(再來急弦/已見上文)逺期鮮克及盈數固希全(管子曰任之重者/莫如身期之逺者)
(莫如年左氏傳卜偃曰萬盈數也然此之盈數謂百年/也列子楊朱曰人得百年之夀千中無一疾病哀苦居)
(其半矣毛詩曰君子萬年介爾景福鄭/𤣥曰汝有萬年之夀矣又助汝大福也)容華夙夜零體
澤坐自捐(無故自捐/曰坐也)兹物苟難停吾夀安得延(爾雅曰/延長也)
俛仰逝將過儵忽幾何間(俛仰已見上文毛詩曰逝將/去女毛萇曰逝往也楚辭曰)
(往來/儵忽)慷慨亦焉訴天道良自然但恨功名薄竹帛無所
宣(四子講徳論曰節趨不立則功名不宣墨/子曰以其所行書於竹帛傳遺後子孫)迨及嵗未
草長歌承我閒(毛萇詩傳曰迨及也韓詩曰歲聿其草/嶭君曰草晩也言君之年歲已晩也楚)
(辭曰願承/閒而自察)
　　　悲哉行(五言魏歌錄曰悲/哉行  明帝造)
遊客芳春林春芳傷客心和風飛清響鮮雲垂薄隂蕙
草饒淑氣時鳥多好音(毛詩曰睍睆黄/鳥載好其音)翩翩鳴鳩羽喈
喈倉庚吟(禮記曰季春之月鳴鳩拂/其羽毛詩曰倉庚喈喈)幽蘭盈通谷長秀
被高岑(幽蘭生乎通谷而長秀被乎高岑言有託也楚/辭曰結幽蘭而延佇漢書伍被曰通谷數行漢)
(武秋風辭曰蘭/有秀兮菊有芳)女蘿亦有託蔓葛亦有尋(言女蘿蔓葛/各有尋託而)
(已獨無所以増思也毛詩曰蔦與女蘿施于松柏毛萇/曰女蘿松蘿也詩曰南有樛木葛藟纍之鄭𤣥曰葛藟)
(纍而蔓之/尋猶緣也)傷哉遊客士憂思一何深(言已客遊不如蘿/葛故憂思逾深也)
目感隨氣草耳悲詠時禽寤寐多逺念𬗟然若飛沈(韋/昭)
(國語注曰𬗟猶邈/也飛沈言殊隔也)願託歸風響寄言遺所欽(李陵答蘇/武書曰時)
(因北風復惠徳音嵇康/贈秀才詩曰思我所欽)
　　　吳趨行(五言吳崔豹古今注曰吳/趨曲  人以歌其地也)
楚妃且勿歎齊娥且莫謳(楚妃樊姬齊娥齊后也歌錄/曰石崇楚妃歎曰歌辭楚妃)
(歎莫知其所由楚之賢妃能立徳著勲垂名於後唯樊/姬焉故今歎詠之聲永世不絕孟子淳于髠曰昔緜駒)
(處高唐而齊右善歌方言曰秦晉之/間美貌謂之娥說文曰謳齊歌也)四坐竝清聴聴我
歌吳趨吳趨自有始請從昌門起(吳越春秋曰大城立/昌門者象天通閶闔)
(風亦名破/楚門也)昌門何峨峨飛閣跨通波(吳地記曰昌門者/吳王闔閭所作也)
(名曰閶闔門高樓閣道西都賦/曰修除飛閣又曰與海通波)重欒承游極囘軒啓曲
阿(西京賦曰跱游極於浮柱結重欒以相承軒長牕也/言長牕開於屋之曲阿也周書曰明堂咸有四阿鄭)
(𤣥周禮注曰四/阿若今四柱也)靄靄慶雲被泠泠祥風過(史記曰若煙/非煙若雲非)
(雲郁郁紛紛蕭索輪囷是/謂慶雲風賦曰清清泠泠)山澤多藏育土風清且嘉(左/氏)
(傳曰晉侯曰鍾儀樂/操土風不忘本也)秦伯導仁風仲雍揚其波(史記曰/吳太伯)
(弟仲雍皆周太王之子而王季厯之兄也季厯賢有聖/子昌太王欲立季厯以及昌於是太伯仲雍二人乃奔)
(荆蠻以避季厯季厯果立是爲王季而昌爲文王太伯/之奔荆蠻曰號句吳太伯卒無子弟仲雍立典引曰仁)
(風翔於海表楚辭曰/汨其泥而揚其波)穆穆延陵子灼灼光諸華(毛萇詩/傳曰穆)
(穆美也左氏傳曰吳公子札來聘其出聘也通嗣君也/廣雅曰灼灼明也左氏傳曰吳周之胄裔也今而始大)
(比于/諸華)王迹隤陽九帝功興四遐(孟子曰王者之迹熄而/詩亡漢書陽九厄曰初)
(入百六陽九音義曰易傳所謂陽九之厄百六/之㑹者也東都賦曰軒轅氏之所以開帝功)大皇自
富春矯手頓世羅(吳志曰孫權字仲謀吳富春人也薨/諡曰大皇帝説文曰矯舉手也頓整)
(也世羅猶皇綱也言大皇生/自富春矯手而整天綱也)邦彦應運興粲若春林葩
(毛詩曰彼己之子邦之彦兮春秋命厯/序曰五徳之運徵符合應錄次相代也)屬城咸有士吳
邑最爲多(蔡邕陳留太守行縣頌曰/府君勸耕桑于屬城也)八族未足侈四姓
實名家(張勃吳錄曰八族陳相呂竇公孫司馬徐傅也/四姓朱張顧陸也漢書劉敬曰徒齊諸田豪傑)
(名/家)文徳熙淳懿武功侔山河(曹植令曰相者文徳昭將/者武功烈爾雅曰熙興也)
(謂盛多也謝承後漢書曰朱皓徳行純懿文學優裕漢/書曰漢興封爵之誓曰使黄河如帶泰山若礪國以永)
(存爰及/苗裔)禮讓何濟濟流化自滂沱(毛萇詩傳曰濟濟多/威儀也論語曰泰伯)
(三以天下讓毛詩曰/月離于畢俾滂沱矣)淑美難窮紀商㩁爲此歌(公羊傳/宋萬曰)
(魯侯之淑魯侯之美何休曰淑美也美好也賈逵國語/注曰紀猶錄也廣雅曰商度也許愼淮南子注曰商㩁)
(麄畧也言商/度其麄畧也)
　　　短歌行(四言/)
置酒高堂悲歌臨觴(列子曰秦青撫節悲歌王/逸楚辭曰悲歌言愁思也)人壽幾
何逝如朝霜(左氏傳曰俟河之清人壽幾何/曹植送應氏詩曰人壽若朝霜)時無重至
華不再陽(論語􁈋輔像䜟曰時不/再及宋均曰及亦至也)蘋以春暉蘭以秋芳
(禮記曰季春蓱始生鄭𤣥曰蓱萍也/其大者曰蘋楚辭曰秋蘭兮青青)來日苦短去日苦
長(曹植苦短篇曰苦樂有餘魏/武帝短歌行曰去日苦多)今我不樂蟋蟀在房(毛/詩)
(曰蟋蟀在堂歲聿其莫/今我不樂日月其除)樂以㑹興悲以别章豈曰無感
憂爲子忘我酒旣㫖我肴旣臧(毛詩曰爾酒旣/旨爾肴旣嘉)短歌有
詠長夜無荒(史記曰紂爲長夜之/飲毛詩曰好樂無荒)
　　　日出東南隅行(五言/)
　　　　或曰羅敷豔歌(崔豹古今注曰陌上桑者出/秦氏女也秦氏邯鄲人有女)
　　　　　(名羅敷嫁爲邑人千乗王仁為妻王仁後/爲趙王家令羅敷出採桑於陌上趙王登)
　　　　　(臺見而悦之因飲酒欲奪焉羅敷/巧彈筝乃作陌上之歌以自明焉)
扶桑升朝暉照此高臺端(山海經曰湯谷上有扶木扶/木者扶桑也十日所浴新語)
(曰高臺百仞臺/端猶室端也)高臺多妖麗濬房出清顔(吕氏春秋曰/列精子高謂)
(侍者曰我奚若侍者曰公妖且麗王逸楚/辭注曰妖好也琴道雍門周曰廣厦邃房)淑貌耀皎日
惠心清且閑(韓詩曰東方之日兮彼妹者子在我室兮/辥君曰顔色盛美如東方之日矣周易曰)
(有孚惠心廣/雅曰閑正也)美目揚玉澤蛾眉象翠翰(毛詩曰美目盻/兮楚辭曰蛾眉)
(曼睩日騰光王逸曰曼澤也睩視貌也言美女之貌娥/眉玉貌曼好目曼澤睩音錄登徒子好色賦曰眉如翠)
(羽鄭𤣥尚書大/傳注曰翰毛也)鮮膚一何潤秀色若可餐(張衡七辨曰/淑性窕窈秀)
(色美/艶)窕窈多容儀婉媚巧笑言(毛詩曰窈窕淑女/又曰巧笑倩兮)草春
春服成粲粲綺與紈(論語曽點曰莫春者春服/旣成毛詩曰粲粲衣服)金雀垂
藻翹瓊珮結瑤璠(釋名曰爵釵釵頭及上施爵也楚辭/曰砥室翠翹王逸注曰翹羽名也毛)
(詩曰珮玉瓊琚杜預左/氏傳注曰璵璠美玉也)方駕揚清塵濯足洛水瀾(西京/賦曰)
(方駕授綏鄭𤣥儀禮注曰方併也司馬相如諫獵書/曰犯屬車之清塵揚雄太𤣥賦曰踞弱水而濯足)藹
藹風雲㑹佳人一何繁(風雲言多也過秦論/曰天不雲㑹響應)南崖充羅
幕北渚盈軿軒(蒼頡篇曰/軿衣車也)清川含藻景高崖被華丹(藻/景)
(華景/也)馥馥芳袖揮泠泠纎指彈(蘇武詩曰馥馥我蘭芳/又曰誰爲遊子吟泠泠)
(一何/悲)悲歌吐清響推舞播幽蘭(悲歌已見上文韓詩曰/舞則􁁊兮嶭君曰言其)
(舞則應雅樂也杜預左氏傳注曰播揚也宋/玉風賦曰臣援琴而鼔之爲幽蘭白雪之曲)丹脣含九
秋妍迹陵七盤(洛神賦曰丹脣外朗廣雅曰陵乗也南/都賦曰結九秋之増傷怨西荆之折盤)
(張衡舞賦曰厯/七盤而屣躡)赴曲迅驚鴻蹈節如集鸞(卞蘭七牧曰/翻放袂而赴)
(節若遊鴻之翔天邊讓章華臺賦曰忽飄然/以輕逝似鸞飛於天漢淮南子曰鴻興鸞集)綺態隨顔
變沈姿無乏源(乏或/爲定)俯仰紛阿那顧歩咸可懽(張衡七/辨曰螬)
(蠐之領阿那宜顧蒼頡篇曰顧/視也王逸楚辭注曰步徐行也)遺芳結飛飈浮景映清
湍(爾雅曰扶搖謂之飈/説文曰湍水疾也)冶容不足詠春遊良可歎(周易/曰慢)
(藏誨盗冶/容誨淫)
　　　前緩聲歌(五言/)
遊山聚靈族高㑹曾城阿(淮南子曰掘崑崙墟以下地/下有層城九重其高萬一千)
(里一十四步/四尺六寸)長風萬里舉慶雲鬱嵯峨(慶雲已/見上文)虙妃興
洛浦王韓起太華(楚辭曰迎虙妃於伊洛魏文帝詩曰/王韓獨何人翺翔隨天塗神仙傳曰)
(衞叔卿歸華山漢武帝令叔卿子度求之見其父與數/人博度曰向與愽者爲誰叔卿曰是洪崖先生王子晉)
(嶭容也又曰劉根初學道到華陰見一人乗白鹿從十/餘玉女根頓首乞一言神人乃住曰爾聞有韓衆不荅)
(曰實聞有之神曰卽我/是也尚書曰至于太華)北徵瑤臺女南要湘川娥(爾雅/曰徵)
(召也楚辭曰望瑤臺之偃蹇兮見有娥之佚女西京賦/曰懷湘娥王逸楚辭注曰堯二女娥皇女英墮湘水之)
(中爲湘/夫人也)肅肅霄駕動翩翩翠葢羅(毛詩曰肅肅宵征曹/植飛龍篇曰芝葢翩)
(翩甘泉賦曰咸/翠葢而鸞旗也)羽旗棲瓊鸞玉衡吐鳴和(琴道雍門周/曰水嬉則逄)
(羽旗瓊鸞以瓊爲鸞以施於旗上鸞鳥故曰棲也鸞和/已見上注楚辭曰鳴玉鸞之啾啾又曰枉玉衡於炎火)
(王逸曰衡車衡也鄭𤣥周禮注曰鸞和皆以/金爲鈴也應劭漢書注曰鸞在軾和在衡)太容揮高
絃洪崖發清歌(思𤣥賦曰太容吟曰念哉注曰太容黄/帝樂師廣雅曰揮動也西京賦曰洪崖)
(立而指麾嶭綜曰/三皇時伎人也)獻酬旣已周輕舉乗紫霞(毛詩曰獻/酬交錯漢)
(書谷永曰遙興/輕舉登霞倒景)總轡扶桑枝濯足湯谷波(楚辭曰飲余/馬乎咸池總)
(余轡乎扶桑又曰/朝濯髪於湯谷)清輝溢天門垂慶惠皇家(淮南子曰/馮夷大禹)
(之御也乗雲車排閶闔淪天門高誘曰天門上帝所居/紫宫門也蔡邕述征賦曰皇家赫而天居萬方徂而星)
(集/)
　　　塘上行(五言魏歌錄曰塘上行古辭或云甄皇/后造  文帝或云武帝歌曰蒲生我池)
　　　　(中葉何/一離離)
江蘺生幽渚微芳不足宣(張揖漢書注曰江蘺香/草也郭璞曰似水薺也)被蒙
風雲㑹移居華池邊(周易曰潤之以風雨/楚辭鼃黽游乎華池)發藻玉臺下
垂影滄浪泉(西京賦曰西有玉臺連以昆徳孟/子曰滄浪之水清滄浪水色也)沾潤既
已渥結根奥且堅(毛詩曰旣沾旣渥毛萇曰渥厚也古/詩曰冉冉孤生竹結根太山阿奥猶)
(深/也)四節逝不處華繁難久鮮淑氣與時殞餘芳隨風捐
天道有遷易人理無常全(司馬遷悲士不遇賦曰/天道悠昧人理促兮)男懽
智傾愚女愛衰避妍(莊子曰喜怒相疑愚智相欺仲長/子昌言曰彊者勝弱智者欺愚也)
不惜微軀退但懼倉蠅前(毛詩曰營營青蠅止于邱樊/鄭𤣥曰蠅之爲蟲汚白使黑)
(汚黑使白喻佞/人變亂善惡也)願君廣末光照妾薄暮年(封禪書曰使/獲日月之末)
(光暮年/喻老也)
　　樂府詩
　　　㑹吟行(五言/)
　　　謝靈運
六引緩清唱三調佇繁音(沈約宋書曰控□宮引第一/商引第二徵引第三羽引第)
(四古有六引其宮引本第二角引本第四也並無歌有/絃笛存聲不足故闕二曲又曰第一平調第二清調第)
(三瑟調第四楚調第五側調然今三調葢/清平側也爾雅曰佇立也郭璞曰稽久也)列筵皆靜寂
咸共聆㑹吟(廣雅曰/聆聴也)㑹吟自有初請從文命敷(尚書曰/若稽古)
(大禹曰文命敷于四海史記曰夏禹/名曰文命孔安國尚書傳曰敷陳也)敷績壺冀始刋木
至江汜(尚書曰禹敷土隨山刋木孔安國曰敷布也又/曰冀州旣載壺口治梁及岥又曰岷山導江毛)
(詩曰江/有汜)列宿炳天文負海橫地理(前漢書地理志曰吳/地斗分野論衡曰天)
(晏列宿炳奐負海已見上文宋衷易緯/注曰天文者謂三光地理謂五土也)連峰競千仞背
流各百里(上林賦曰蕩平八川/分流相背而異態)滮池漑粳稻輕雲曖松
杞(毛詩曰滮池北流浸彼稻田毛萇曰滮/流貌也王逸楚辭注曰曖闇昧貌也)兩京愧佳麗
三都豈能似(兩京東西兩京也曹子建贈丁儀/詩曰佳麗殊百城三都蜀吳魏也)層臺指
中天高墉積崇雉(楚辭曰層臺累榭臨髙山列子曰周/穆王築臺號曰中天之臺周易曰公)
(用射隼于高墉之上爾雅曰崇重也王/肅家語注曰高一丈曰堵三堵曰雉也)飛燕躍廣途鷁
首戲清沚(西京雜記曰文帝自代還有良馬九匹一名/飛燕驑淮南子曰龍舟鷁首毛萇詩傳曰沚)
(渚/也)肆􁯪窈窕容路曜便娟子(周禮曰立市爲其肆鄭𤣥/曰陳物處也毛詩曰窈窕)
(淑女枚乗兔園賦曰若採桑之女連袖方路磨陀長髻/便娟數顧阮籍詠懷詩曰路端便娟子常恐日月傾王)
(逸楚辭注曰/便娟好貌也)自來彌年代賢達不可紀(爾雅曰/爾終也)句踐善
廢興越叟識行止(史記曰吳伐越越王棲于㑹稽後句/踐平吳周元王賜句踐胙命越叟葢)
(越公也越絶書曰子胥戰於檇李闔閭傷馬軍敗而還/欲復其讐師事越公錄其術周易曰時止則止時行則)
(行動靜不失其/時其道光明)范蠡出江湖梅福入城市(史記曰范蠡/旣雪㑹稽之)
(恥乃喟然而歎曰計然之策七越用其五而得意旣以/施於國吾欲用之於家乃乗扁舟浮於江湖變名易姓)
(適齊爲䲭夷子漢書曰梅福字子真九江人也少學長/安至元始中王莽顓政福一朝棄妻子去九江至今傳)
(以爲仙其後人見福於㑹/稽者變姓名爲吳市門卒)東方就旅逸梁鴻去桑梓(列/仙)
(傳曰東方朔者楚人也久在吳中爲書師武帝時上書/拜爲郎至宣帝初棄郎去以避權政置冠幘官舍風飄)
(之去後見㑹稽賣藥旅逸謂爲客而放逸也杜預左氏/傳注曰旅客也范曄後漢書曰梁鴻字伯鸞扶風人也)
(東出關遂至吳依大家臯伯通居廡下爲人賃春伯通/異之乃舍之家鴻著書十餘篇毛詩曰維桑與梓必恭)
(敬/止)牽綴書土風辭殫意未已(左氏傳晉侯曰鍾儀/樂操土風不忘本也)
　　樂府詩八首
　　　東武吟(五言之左思齊都賦注曰東武太山/皆齊  土風絃歌謳吟之曲名也)
　　　鮑明遠
主人且勿諠賤子歌一言(漢書曰主邑請召/賓邑自稱賤子)僕本寒鄉
士出身蒙漢恩始隨張校尉占募到河源(漢書曰張騫/漢中人也騫)
(以校尉從大將軍擊匈奴知水草處軍得以不乏占謂/自隐度而應募爲占募也吳志曰中郎將周柢乞於鄱)
(陽占募班固漢書曰自張/騫使大夏之後窮河源也)後逐李輕車追虜窮寒垣(漢/書)
(曰李廣從弟蔡爲郎事武帝元朔中爲輕車將軍擊右/賢王有功卒封樂安侯范曄後漢書曰耿䕫追虜出塞)
(而還蔡邕上書曰秦築長安城/漢起塞垣所以别内外異殊俗)密塗亘萬里寧歲猶七
奔(孔安國尚書傳曰密近也方言曰亘竟也國語曰姜/氏告於公子曰自子之行晉無寧歲左氏傳曰巫臣)
(請使於吳晉侯許之乃通吳於晉吳始伐楚子重/奔命吳入州來子重子反於是乎一歲七奔命)肌力
盡鞍甲心思厯涼温(孟子曰旣竭心思/焉涼温已見上文)將軍旣下世部
曲亦罕存(列女傳曰柳下惠妻曰愷悌君子永能厲兮/吁嗟惜哉乃下世兮司馬彪續漢書曰大將)
(軍營五部挍尉一人部/有曲曲有軍侯一人)時事一朝異孤績誰復論(答客/難曰)
(時異/事異)少壯辭家去窮老還入門(古長歌行曰少壯不努/力漢書婁䕶曰吕公窮)
(老託身/于我)腰鎌刈葵藿倚杖收雞㹠(説文曰鎌鍥/也鍥古頡切)昔如韝
上鷹今似檻中猿(東觀漢記恒虞謂趙勒曰善吏如良/鷹矣下韝即中淮南子曰置猿檻中)
(則與㹠同非不巧㨗/也無所肆其能也)徒結千載恨空負百年怨(言怨在/已若何)
(負/之)棄席思君幄疲馬戀君軒願垂晉主惠不愧田子魂
(言已窮老而還同夫棄席疲馬願垂晉主之惠而不見/遺則兼愛之道斯同故亦無愧於田子也晉主言惠田)
(子言愧互文也然田子久謝故謂之魂韓子曰文公至/河令曰籩豆捐之席蓐捐之手足胼胝面目犂黑者後)
(之咎犯聞之而夜哭公曰寡人出亡二十年乃今得反/國咎犯聞之不喜而哭意者不欲寡人反國邪咎犯對)
(曰籩豆所以食也而君捐之席蓐所以卧也而君棄之/手足胼胝面目犂黑有勞功者也而君後之今臣與在)
(後中不勝其哀故哭之文公乃止韓詩外傳曰昔田子/方出見老馬於道喟然有志焉以問於御曰此何馬也)
(御曰故公家畜也罷而不用故出放之田子方曰少盡/其力而老棄其身仁者不爲也束帛而贖之窮士聞之)
(知所歸心矣韓詩曰編衣綦/巾聊樂我魂嶭君曰魂神也)
　　　出自薊北門行(五言燕漢書曰/薊故  國也)
羽檄起邊亭烽火入咸陽(漢書高祖曰吾以羽檄徵天/下兵史記曰有宼至則舉烽)
(火風俗通曰文帝時匈奴犯/塞候騎至甘泉烽火通長安)徵騎屯廣武分兵救朔方
(臣瓚漢書注曰律説勒兵而住曰屯班固漢書贊曰聚/天下兵軍於廣武又曰太原郡有廣武又酈食其曰楚)
(人聞則分兵救之又/有朔方郡武帝開)嚴秋筋竿勁虜陣精且彊(漢書曰/匈奴秋)
(馬肥火㑹蹛林周禮曰弓人爲弓筋也/者所以爲深也竿箭幹也竝公旱切)天子按劒怒使
者遙相望(說苑曰秦帝按劒而坐漢/書曰遣使冠葢相望於道)雁行緣石徑魚貫
度飛梁(漢書曰公孫戎奴以挍尉擊匈奴至右賢王庭/爲雁行上石山先登周易曰貫魚以宮人寵無)
(不利王弼曰駢頭相次似貫魚/也甘泉賦曰貫倒景而厯飛梁)簫鼔流漢思旌甲被胡
霜疾風衝塞起沙礫自飄揚(易通卦驗曰大風揚沙春/秋命厯序曰大風飄石)
馬毛縮如蝟角弓不可張(西京雜記曰元封二年大雪/深五尺野鳥獸皆死牛馬踡)
(縮如蝟韋曜集曰秋風揚沙塵寒露/霑衣裳角弓持急絃鳩鳥化爲鷹)時危見臣節世亂
識忠良(老子曰國家昏/亂有忠臣焉)投軀報明主身死爲國殤(國殤/爲國)
(戰亡也楚辭祠國殤曰身旣死/兮神以靈魂魄毅兮爲鬼雄)
　　　結客少年場行(五言詩曹植結客篇曰結客少/年場報怨洛北芒范曄後漢書)
　　　　(曰祭遵嘗爲部吏/所侵結客報之也)
騘馬金絡頭錦帶佩吳鉤(古日出東南行曰黃金絡馬/頭觀者滿道旁禮記曰居士)
(錦帶吳都賦曰/吳鉤越棘也)失意杯酒間白刃起相讐(桓範世要論/曰觴酌遲速)
(使用失意淮南子曰今有美酒嘉肴以相賓/饗爭盈爵之間乃反爲鬭而相傷三族皆怨)追兵一旦
至負劒遠行遊(追兵謂捕已也逺行以避之也范曄後/漢書曰世祖㑹追兵至燕丹太子聴秦)
(王姬人鼔琴琴聲曰/鹿盧之劒可負而拔)去鄉三十載復得還舊丘(廣雅曰/丘居也)
升高臨四關表裏望皇州(陸機洛陽記曰洛陽有四關/東爲城臯南伊關北孟津西)
(函谷表裏猶内外也左/氏傳子犯曰表裏山河)九塗平若水雙闕似雲浮(周禮/曰匠)
(人營國傍三門國中九經九緯鄭𤣥曰經緯塗也莊子/曰平者水停之盛也其可以爲法也古詩曰雙闕百餘)
(尺史記曰三神山黃金白銀爲宮闕/望之如雲崔駰達旨曰冠葢雲浮)扶宮羅將相夾道
列王侯(漢書曰宣帝登長平坂/王侯迎者夾道陳也)日中市朝滿車馬若川
流(周易曰日中爲市致天下之人聚天下之/貨張協禊飲賦曰車馬膠葛川流波亂)擊鐘陳鼎
食方駕自相求(左氏傳曰宋左師毎食擊鐘聞鐘聲公/曰夫子將食家語曰子路南游於楚積)
(粟萬鍾列鼎而食方駕已見/上文古詩曰冠帶自相索)今我獨何爲埳壈懷百憂
(嵇康憂憤詩曰子獨何爲楚辭曰貧士失職而志不平/又曰惟鬱鬱之憂獨兮志坎壈而不違王逸曰坎壈不)
(遇貌也毛詩曰我/生之後逢此百憂)
　　　東門行(五言詩歌錄曰日/出東門行古辭也)
傷禽惡弦驚倦客惡離聲(戰國䇿魏加對春申君曰臣/少之時好射願以射譬可乎)
(春申君曰可異日更嬴與魏王處京臺之下更嬴謂魏/王曰臣能虛發而下鳥魏王曰然則射可至此乎更嬴)
(曰可有鴻雁從東方來更嬴以虛弓發而下之王曰射/之精可至此乎更嬴曰此孽也王曰先生何以知之對)
(曰其飛徐者其創痛也悲鳥者久失羣也故創未息而/驚心未忘聞弦音引而高飛故創隕今臨武君常爲秦)
(孽不可爲拒/秦之將也)離聲斷客情賓御皆涕零涕零心斷絕將
去復還訣(訣與/決同)一息不相知何況異鄉别(說文曰/息喘也)遙遙
征駕遠杳杳落日晩(左氏傳童謡云鸜鵒之巢遠哉/遙遙楚辭曰日杳杳以西頽)居
人掩閨臥行子夜中飯野風吹秋木行子心腸斷食梅
常苦酸衣葛常苦寒(淮南子曰百梅足以爲百人酸毛/詩曰絺兮綌兮凄其以風毛萇曰)
(凄寒/風也)絲竹徒滿坐憂人不解顔(禮記曰絲竹樂之器也/列子曰列子師老商氏)
(五年之後夫子始/一解顔而笑也)長歌欲自慰彌起長恨端(鄭𤣥禮記/注曰彌益)
(也/)
　　　苦熱行(五言詩曹植苦熱行曰行遊到日南經/厯交趾鄉苦熱但曝霜越夷水中藏)
赤阪横西阻火山赫南威(漢書西域傳杜欽曰又厯大/頭痛小頭痛山赤土身熱之)
(阪令人身熱無邑頭痛嘔吐東方朔神異經曰南荒外/有火山焉長四十里廣曰五里其中皆生木晝夜火􁀙)
(雖暴風雨/火不滅)身熱頭且痛鳥墮魂來歸(東觀漢紀馬援謂/官屬曰吾在浪泊)
(仰視鳥鳶跕跕墮水中楚辭曰魂兮來歸南/方不可以止雕題黑齒得人以祀其骨爲醢)湯泉發雲
潭焦煙起石圻(王歆之始興記曰雲水源泉通溜如沸/湯有細赤魚出游莫有獲之者焦煙葢)
(熱氣也南越志曰興寧縣有熱水山焉其下有焦石敲/蒸之熱恒數四丈楚辭曰觸石碕而衡遊埤蒼曰碕曲)
(岸碕與/圻同)日月有恒昏雨露未常晞(魏都賦曰窮岫渫雲/日月恒翳曹植感時)
(賦曰惟淫雨之永降曠三旬而未晞毛詩曰白露未晞/毛萇曰晞乾也東觀漢記馬援曰吾在浪泊之時下潦)
(上/霧)丹蛇踰百尺𤣥蜂盈十圍(外國圖曰楊山丹蛇居之/去九疑五萬里楚辭曰赤)
(蟻若象𤣥蜂若壺百/足十圍言其長大也)含沙射流影吹蠱痛行暉(干寶搜/神記曰)
(有物處于江水其名曰蜮一曰短狐能含沙射人所中/者頭痛發熱劇者至死毛詩義疏曰蜮短狐一名射影)
(吹蠱即飛蠱也顧野王輿地志曰江南數郡有畜蠱者/主人行之以殺人行食飲中人不覺也其家絕滅者則)
(飛遊妄走中之則斃/行暉行旅之光暉也)鄣氣晝熏體菵露夜沾衣(吳志華/覈表曰)
(蒼梧南海歲有厲風鄣氣宋永初山川記曰寧州鄣氣/菵露四時不絕菵草名有毒其上露觸之肉即潰爛菵)
(音/罔)飢猿不下食晨禽不敢飛(南越志曰膋石縣有銅澗/泉源沸涌謂之毒水飛禽)
(走獸經之者殞膋音勞列女傳陶荅子妻曰𤣥豹霧雨/七日不下食曹植七哀詩曰南方有鄣氣晨鳥不得飛)
毒涇尚多死渡瀘寧具腓(言秦人毒涇尚或多死況今/毒厲乎諸葛渡瀘寧有俱病)
(也左氏傳曰諸侯之大夫從晉侯伐秦濟涇而次秦人/毒涇上流師人多死諸葛亮表曰五月渡瀘深入不毛)
(毛詩曰秋日淒淒百卉具腓毛/萇曰腓病也瀘音盧腓音肥)生軀蹈死地昌志登禍
機(列女傳曰楚子發之母謂子發曰使人入於死地而/康樂於上雖有以得勝非其術也曹大家曰軍事險)
(危故爲死地也莊子曰其發若機括其司是非之謂也/司馬彪曰言生以是非臧否交挍則禍敗之來若機括)
(之發班固漢書/述曰禍如發機)戈舩榮旣薄伏波賞亦微(漢書曰歸義/侯嚴爲戈船)
(將軍出零陵下離木范曄後漢書曰交趾女子徵側反/拜馬援爲伏波將軍擊交趾斬徵側振軍旅還京師朝)
(見位次/九卿)財輕君尚惜士重安可希(韓詩外傳曰宋燕相/齊還遂罷歸舍召門)
(尉田饒等問曰大夫誰與我赴諸侯乎皆伏不對宋燕/曰士何易得而難用也田饒對曰君紈素錦繡從風而)
(弊士曾不得緣衣夫財者君所輕死者/士所重君不能用所輕欲使士致重乎)
　　　白頭吟(西京雜記曰司馬相如將聘茂陵二女/爲妾文君作白頭吟以自絕相如乃止)
　　　　(沈約宋書古辭白頭吟曰凄凄重凄凄/嫁娶不須啼願得一心人白頭不相離)
直如朱絲繩清如玉壺冰(朱絲朱絃也禮記清廟之瑟/朱絃而疏越桓子新論曰神)
(農始削桐爲琴繩絲爲絃秦子曰玉/壺必求其以盛干將必求其以斷)何慙宿昔意猜恨
坐相仍(馮衍答任武達書曰敢不露陳宿昔之意東觀/漢記叚熲曰張奐事勢相反遂懷猜恨方言曰)
(猜疑也爾雅曰仍/因也猜于才切)人情賤恩舊世議逐衰興(毛詩序曰/朋友道絕)
(鄭𤣥曰道絶/者棄恩舊也)毫髪一爲瑕丘山不可勝(李元㦸銘曰山/陵之禍起於毫)
(芒仲長子昌言曰事求絲毫之舋孫盛曰劉琨王浚睚/眦起於絲髪舋敗成於丘海文子曰禍福之至雖丘山)
(無由識/之矣)食苗實碩䑕玷白信蒼蠅(毛詩曰碩䑕碩䑕無/食我苗蒼蠅之爲蟲)
(汙白使黑/已見上文)鳬鵠遠成美薪芻前見陵(韓詩外傳曰田饒/事魯哀公而不見)
(察謂哀公曰夫雞頭冠文也足有距武也見敵敢鬪勇/也有食相呼仁也夜不失時信也雞有五德君猶日􁋢)
(而食之者以其所來近也夫黃鵠一舉千里出君園池/食君魚鼈啄君稻粱無此五者而貴之以其所從來逺)
(也故臣將去君黄鵠舉矣公曰吾書子之言文子曰虛/無因循常後而不先譬若積薪燎後者處上也蒼頡篇)
(曰陵侵也史記曰汲黯謂武帝曰/陛下用羣臣如積薪後來者居上)申黜褒女進班去趙
姬昇周王日淪惑漢帝益嗟稱(毛詩序曰幽王取申女/以爲后又得褒姒而黜)
(申后孔安國尚書傳曰淪沒也/班媫妤失寵已見班媫妤怨詩)心賞猶難恃貌恭豈易
憑(呂氏春秋曰所恃者心也而/心猶不足恃尚書曰貌曰恭)古來共如此非君獨撫
膺(列子曰昔人有知不死之道者齊子/欲學其道聞言者已死乃撫膺而退)
　　　放歌行(五言古歌錄曰孤子/生行  辭曰放歌行)
蓼蟲避葵堇習苦不言非(楚辭曰蓼蟲不徙乎葵藿王/逸曰言蓼蟲處辛辣食苦惡)
(不徙葵藿食/甘美者也)小人自齷齪安知曠士懷(漢書酈食其曰/其將齷齪好苛)
(禮/也)雞鳴洛城裏禁門平旦開(史記曰雞三號平明東觀/漢記杜詩曰㐲湛出入禁)
(門補闕/拾遺)冠葢縱橫至車騎四方來素帶曵長飈華纓結
遠埃(禮記曰大夫帶素爾雅或爲此猋飈/與猋同古字通也七啓曰華組之纓)日中安能止
鐘鳴猶未歸(日中爲市已見上文崔元始正論永寧/詔曰鐘鳴漏盡洛陽中不得有行者)夷
世不可逢賢君信愛才(郭象莊子注曰世有夷險左氏/傳曰魏犨傷於胸公欲殺之而)
(愛其/才)明慮自天斷不受外嫌猜(李尤上林苑銘曰顯宗/備禮明慮宏深左氏傳)
(箴尹克黃曰君天也杜/預左氏傳注曰猜疑也)一言分珪爵片善辭草萊(漢書/張竦)
(奏曰一言之勞皆蒙丘山之賞解嘲曰析人之/珪擔人之爵莊子曰農夫無草萊之事則不比)豈伊白
璧賜將起黃金臺(史記曰虞卿說趙孝成王一見賜黃/金百鎰白璧一雙王隱晉書曰段匹)
(磾討石勒進屯故安縣故燕太子丹金臺上谷郡圗經/曰黃金臺易水東南十八里燕昭王置千金於臺上以)
(延天下之士二說/既異故具引之)今君有何疾臨路獨遲廻
　　　升天行(五言/)
家世宅關輔勝帶宦王城(關關中也漢書曰右扶風左/馮翊京兆尹是爲三輔東京)
(賦曰然後/以建王城)備聞十帝事委曲兩都情(十帝兩都俱謂漢/也論衡曰漢家三)
(百歲十/帝燿徳)倦見物興衰驟覩俗屯平(周易曰/屯難也)翩翻類廻掌
恍惚似朝榮(廻掌言疾也孟子曰武丁朝諸侯有天下/猶運掌也潘岳朝菌賦曰奈何兮繁華朝)
(榮兮/夕斃)窮塗悔短計晩志重長生(春秋合誠圖曰黄帝請/問太一長生之道太一)
(曰齊戒六丁/道乃可成)從師入遠岳結友事僊靈(莊子曰從師不/囿郭象曰任其)
(自聚非囿之也楚辭曰與赤/松結友兮比王喬而爲偶)五圖發金記九籥隱丹經
(抱朴子曰余聞鄭君言道書之重莫尚於三皇文五岳/眞形圖也又曰鄭君唯見授金丹之經又曰僊經九轉)
(丹金液經皆在崑崙五城之内藏以玉函尚書曰啓籥/見書鄭𤣥易緯注曰齊魯之間名門户及藏器之管曰)
(籥以藏經而丹有/九轉故曰九籥也)風餐委松宿雲臥恣天行(莊子曰藐/姑射之山)
(有神人居焉不食五榖吸/風飲露乗雲氣御飛龍)冠霞登綵閣解玉飲椒庭(郭/璞)
(遊僊詩曰振髪戴翠霞解褐禮綘霄陸機雲賦曰似長/城曲蜿綵閣相扶椒庭取其芬香也洛神賦曰踐椒塗)
(之郁/烈)蹔遊越萬里近别數千齡(神僊傳若士謂盧敖曰/吾一舉千萬里吾猶未)
(之能焉明先生别傳曰先生隨神士還代見安期先生/語神女曰昔與女郎遊於安息憶此未久已二千年矣)
鳳臺無還駕簫管有遺聲(列女傳曰簫史者秦繆公時/人也善吹簫繆公有女號弄)
(玉好之公遂以妻焉遂教弄玉作鳳鳴居數十年吹似/鳳聲鳳凰來止其屋爲作鳳臺夫婦止其上不下數年)
(一旦皆隨鳳凰飛去故秦氏作鳳女詞有簫/聲阮籍詠懷詩曰簫管有遺音梁王安在哉)何時與爾
曹啄腐共吞腥(如淳漢書注曰曹輩也孔/安國尚書傳曰腥臰也)
　　鼓吹曲(五言吹集云奉隋王敎作古入朝曲蔡邕/曰鼓  歌軍樂也謂之短簫鐃歌黃帝岐)
　　　(伯所/作也)
　　　謝𤣥暉
江南佳麗地金陵帝王州(爾雅曰江南曰揚州佳麗已/見上文吳錄曰張紘言於孫)
(權曰秣陵楚武王所置名爲金陵秦始皇時望氣者云/金陵有王者氣故斷連岡改名秣陵也曹植贈王粲詩)
(曰壯哉帝王居/佳麗殊百城)逶迆帶淥水迢逓起朱樓(王逸楚詞注/曰逶迆長貌)
(也吳都賦曰亘以淥水劉逵注曰迢逓遠望懸絶/也馮衍顯志賦曰伏朱樓而四望採三秀之華英)飛薨
夾馳道垂楊蔭御溝(吳都賦曰飛薨舛戸漢書曰太子/不敢絶馳道應劭曰天子道也洛)
(陽記曰天淵南有石溝御溝水也崔豹古/今注曰長安御溝謂之楊溝植楊於其上)凝笳翼高葢
疊鼓送華輈(徐引聲謂之凝小雅曰翼送也老子曰駟/馬高葢小擊鼔謂之疊西京賦曰龍輈華)
(轙/)獻納雲臺表功名良可收(西京賦序曰朝夕論思日/月獻納范曄後漢書曰肅)
(宗詔賈逵入講尚書南宮雲臺/解嘲曰藺先生收功於章臺)
　挽歌(譙周法訓曰挽歌者髙帝召田横至尸鄉自殺/從者不敢哭而不勝哀故爲此歌以寄哀音焉)
　　挽歌詩一首(五言/)
　　　繆熙伯(文章志曰繆襲字熙伯魏志曰襲東海/人有才學多所叙述官至尚書光祿勲)
生時遊國都死沒棄中野(歸田賦曰遊都邑以永久周/易曰古之葬者厚衣之以薪)
(葬之/中野)朝發高堂上草宿黃泉下(論衡曰親之生也生之/高堂之上其死也葬之)
(黃泉之下服䖍左氏傳注曰天/𤣥地黃泉注地中故曰黃泉也)白日入虞淵懸車息駟
馬(淮南子曰日出湯谷至于悲泉爰息/其馬是爲懸車至于虞淵是謂黄昏)造化雖神明安
能復存我(淮南子曰丈夫恬然無爲與造化逍遙/高誘曰造化天地生也存已見上文)形容
稍歇滅齒髪行當墮自古皆有然誰能離此者(穆天子/傳七萃)
(之士曰自/古有死生)
　　挽歌詩三首(五言/)
　　　陸士衡
卜擇考休貞嘉命咸在兹(儀禮曰筮若不從擇如初儀/又曰卜若不從卜擇如初儀)
(鄭𤣥曰擇地而筮之也鄭𤣥毛詩箋云考稽也/鄭衆周禮注曰大貞大卦也廣雅曰命名也)夙駕警
徒御結轡頓重基(毛詩曰星言夙駕又曰徒御不/驚春秋運斗樞曰山者地基也)龍㡛
被廣柳前驅矯輕旗(禮記曰飾棺君龍帷三池振容黼/荒鄭𤣥曰荒蒙也在傍曰帷在上)
(曰荒皆所以衣柳然龍荒畫龍於荒也被猶衣也史記/曰周氏置季布於廣柳車中劉熈釋名曰輿棺之車其)
(葢曰柳晉灼漢書曰柳聚也衆飾之所聚也禮記曰以/死者爲不可别也故以其旗識之賀循葬禮曰杠今之)
(旐也古以緇布爲之絳繒題姓名/而已不爲畫飾㡛與荒同古字通)殯宮何嘈嘈哀響沸
中闈(釋名曰於西壁下塗之/曰殯儀禮曰遂適殯宫)中闈且勿讙聴我薤露詩
(崔豹古今注曰薤露蒿里竝喪歌出田横門人横自殺/門人傷之爲之悲歌言人命如薤上之露易晞滅亦謂)
(人死魂精歸乎蒿里故有二章其一曰薤上朝露何易/晞露晞明朝更復落人死一去何時歸其二章曰蒿里)
(誰家地聚斂魂魄無賢愚鬼伯一何相催促人命不得/少踟蹰至李延年乃分二章爲二曲薤露送王公貴人)
(蒿里送士大夫庶人使挽柩/者歌之此亦呼爲挽歌也)死生各異倫祖載當有時
(范曄後漢書曰唐姬詩曰死生各異兮從此乖周禮曰/喪祝掌大喪祖飾棺乃載鄭𤣥曰祖爲行始也其序載)
(而後飾白虎通曰祖者始也始載於庭轜車辭祖/禰故名曰祖載也白虎通與鄭說不同故俱引之)舍爵
兩楹位啓殯送靈轜(儀禮曰遷於祖用轜正柩於兩楹/間奠設如初又曰請啓期鄭𤣥曰)
(請啓殯之期也說文曰轜喪車也禮記孔子曰予疇昔/之夜夢坐奠於兩楹之間鄭𤣥曰是夢坐奠於兩楹之)
(間而見饋食言/奠者以爲凶也)飲餞觴莫舉出宿歸無期(毛詩曰出宿/于泲飲餞于)
(禰/)帷袵曠遺影棟宇與子辭(鄭𤣥禮記注曰袵臥席也/孔安國尚書傳曰曠空也)
周親咸奔湊友朋自遠來(尚書王曰雖有周親不如仁/人孔安國曰周至也王逸楚)
(辭注曰湊衆也論語/子曰有朋自逺方來)翼翼飛輕軒駸駸䇿素騏(毛詩曰/乗其四)
(駱載驟駸駸又曰有騂有/騏毛萇曰蒼白曰騏也)按轡遵長薄送子長夜臺(漢/書)
(曰天子按轡徐行阮瑀七哀詩/曰冥冥九泉室漫漫長夜臺)呼子子不聞泣子子不
知歎息重櫬側念我疇昔時(杜預左氏傳曰櫬棺也楚/證切左氏傳羊斟曰疇昔)
(之羊子/爲政)三秋猶足收萬世安可思(毛詩曰一日不/見如三秋兮)殉沒
身易亡殺子非所能(臣瓉漢書注曰亡身/從物曰殉殉或爲殞)含言言哽咽
揮涕涕流離(劉表與袁譚書曰聞之哽咽若有/若亡長門賦曰涕流離而從橫)
重阜何崔嵬𤣥廬竄其間(曹植曹喈誄曰/痛𤣥廬之虛廓)旁薄立四極
穹隆放蒼天(爾雅曰東至於泰遠西至於邠國南至於/濮鈆北至於祝栗謂之四極太𤣥經曰天)
(穹隆而周乎下地旁薄/而向乎上故天裹地)側聴陰溝涌臥觀天井懸(古之/塟者)
(於塘中爲天象及江河陰溝江河也天井天象也魯靈/光殿賦曰𤣥醴騰涌於陰溝史記曰始皇治酈山以水)
(銀爲江河上具天文天官/星占曰東井一名天井)廣宵何寥廓大暮安可晨(張/奐)
(遺令曰地底㝠/㝠長無曉期)人往有反歲我行無歸年(呂氏春秋曰/管仲有病桓)
(公往問之對曰今臣將有逺行胡/可以問之高誘曰行謂即世也)昔居四民宅今托萬
鬼隣(管子曰士農工商四民者國之正民也海水經曰/東海中有山焉名度索上有大桃樹東北廆枝名)
(曰鬼門萬/鬼所聚)昔爲七尺軀今成灰與塵(淮南子曰吾生也/有七尺之形吾死)
(也有一棺之土韓子曰死者始而灰已/而土李尤九曲歌曰肥骨消滅隨塵去)金玉素所佩鴻
毛今不振(漢書郊祀歌曰曵珂錫佩珠玉鄭𤣥喪服注/曰素故也鴻毛喻輕也燕丹子曰死有輕於)
(鴻/毛)豐肌饗螻蟻妍姿永夷泯(司馬相如美人賦曰弱骨/豐肌莊子曰莊子將死弟)
(子欲厚塟之莊子曰吾以天地爲棺弟子曰恐烏鳶之/食夫子也莊子曰在上爲烏鳶食在下爲螻蟻食奪彼)
(與此何其偏也廣雅曰/夷滅也爾雅曰泯盡也)夀堂延螭魅虛無自相賓(楚辭/曰蹇)
(將澹兮壽宫與日月兮齊光王逸曰壽宮供神之處也/左氏傳曰王孫滿對楚子曰魑魅魍魎莫能逢之杜預)
(曰魑山神獸形魅怪物也周禮曰五州爲/鄉使之相賓鄭𤣥曰賓賓客其賢者也)螻蟻爾何怨
魑魅我何親拊心痛荼毒永歎莫爲陳(拊心已見上文/毛詩曰民之貪)
(亂寧爲荼毒又/曰假寐永歎)
流離親友思惆悵神不泰(流離已見上文楚辭/曰惆悵兮而私自憐)素驂佇
轜軒𤣥駟騖飛葢哀鳴興殯宮廻遲悲野外(殯宮已/見上文)魂
輿寂無響但見冠與帶(周遷輿服志曰禮葬有魂車儀/禮曰薦車直東榮鄭𤣥曰進車)
(者象生時將行陳薦/今時謂之魂車也)備物象平生長旌誰爲斾(禮記曰/孔子爲)
(明器者備物而不可用/周禮曰大喪供銘旌)悲風徽行軌傾雲結流靄(爾雅/曰徽)
(止也或作鼓軌車也結猶積也文字/集畧曰靄雲雨收也藹與靄古字同)振策指靈丘駕言
從此逝(秦嘉詩曰振策陟長衢曹植感節賦曰豈吾/鄉之足顧戀祖宗之靈丘毛詩曰駕言出遊)
　　挽歌詩一首
　　　陶淵明
荒草何茫茫白楊亦蕭蕭(古詩曰四顧何茫茫東風摇/百草又曰白楊何蕭蕭松栢)
(夾廣路楚辭曰風/颯颯兮木蕭蕭)嚴霜九月中送我出逺郊(楚辭曰冬/又申之以)
(嚴霜爾雅曰/邑外曰郊)四面無人居高墳正嶕嶢(字林曰嶕/嶢高貌也)馬爲
仰天鳴風爲自蕭條(蔡琰詩曰馬爲立踟蹰漢書息/夫躬絶命辭曰秋風爲我吟)幽
室一已閉千年不復朝千年不復朝賢達無奈何向來
相送人各已歸其家親戚或餘悲他人亦已歌死去何
所道託體同山阿
　雜歌
　　歌一首(七言/并序)
　　　荆軻(史記曰荆軻衞人其先齊人徙於衞衞人/謂之慶卿之燕燕人謂之荆卿荆卿好讀)
　　　　(書擊/劒)
燕太子丹使荆軻刺秦王丹祖送於易水上(崔寔四民/月令曰祖)
(道神祀以求/道路之福)高漸離擊筑(鄧展漢書注曰筑音竹應劭/曰狀似琴而大頭安絃以竹)
(擊之故名/曰筑也)荆軻歌宋如意和之曰風蕭蕭兮易水寒壯
士一去不復還(蕭蕭風聲也易水水名壯士軻自/謂也自言爲事成敗俱不還也)
　　歌一首(七言/并序)
　　　漢高祖
高祖還過沛畱置沛宮悉召故人父老子弟佐酒(應劭/漢書)
(注曰助/行酒也)發沛中兒得百二十人教之歌酒酣(應劭漢書/注曰酣洽)
(也/)上擊筑自歌曰大風起兮雲飛揚威加海內兮歸故
鄉安得猛士兮守四方(風起雲飛以喻羣雄競逐而天/下亂也威加四海言已靜也夫)
(安不忘危故思/猛士以鎭之)
　　扶風歌一首(五言/)
　　　劉越石(集云扶風歌九首然以兩/韻爲一首今此合之皆誤)
朝發廣莫門暮宿丹水山(晉宮閣名曰洛陽城廣莫門/北向漢書曰高都縣筦谷丹)
(水所出也/筦音管)左手彎繁弱右手揮龍淵(左氏傳衞子魚曰/分魯公以封父之)
(繁弱杜預曰封父古諸侯也繁弱大弓名也戰國策蘇/秦說韓曰韓之劒㦸龍淵大阿皆陸斷馬牛水擊鴻雁)
顧瞻望宮闕俯仰御飛軒(鄭𤣥毛詩箋/曰廻首曰顧)據鞍長歎息淚
下如流泉繫馬長松下發鞍高岳頭烈烈悲風起泠泠
澗水流揮手長相謝哽咽不能言(晉灼漢書注曰以辭/相告曰謝哽咽已見)
(上/文)浮雲爲我結歸鳥爲我旋(漢書息夫躬絶命辭曰秋/風爲我吟浮雲爲我陰)
去家日已遠安知存與亡(古詩曰相去日已逺韋𢎞嗣/秋風篇曰辭親向長路安知)
(存與/亡)慷慨窮林中抱膝獨摧藏(琴操王昭君歌曰/離宫絶曠身摧藏)麋鹿
遊我前猿猴戲我側資糧既乏盡薇蕨安可食(史記曰/伯夷叔)
(齊隠於首陽山/采薇而食之)攬轡命徒侶吟嘯絶巖中(楚辭曰攬騑/轡而下節李)
(陵書曰吟/嘯成羣)君子道微矣夫子故有窮(周易曰君子道消/榖梁傳曰叔姬歸)
(于紀其不言逆何也逆之道微矣論語曰夫子在陳絶/糧子路愠見曰君子亦有窮乎子曰君子固窮小人窮)
(斯濫/矣)惟昔李騫期寄在匈奴庭忠信反獲罪漢武不見
明(李陵降匈奴已見恨賦周易曰歸妹愆期/遲歸有時王肅曰愆過也騫與愆通也)我欲競此
曲此曲悲且長(宋子侯歌曰吾欲競/此曲此曲愁人腸)棄置勿重陳重陳
令心傷(魏文章雜詩曰/棄置勿復陳)
　　中山王孺子妾歌一首(五言/)
　　　陸韓卿(漢書曰詔賜中山靖王噲及孺子妾并/未央才人歌詩四篇如淳曰孺子幼少)
　　　　(稱也孺子/宮人也)
如姬寢臥內班婕坐同車(史記侯嬴謂魏公子毋忌曰/嬴聞晉鄙之兵符常在魏王)
(臥內而如姬出入王臥内力能竊之漢書/曰成帝遊于後庭常欲與班婕妤同輦載)洪波陪飲帳
林光宴秦餘(韓詩外傳曰趙簡子與諸大夫飲於洪波/之臺西都賓曰視往昔之遺館獲林光於)
(秦餘然秦餘漢帝所幸洪/波非魏王所遊疑陸誤也)歲草寒飈及秋水落芙蕖(爾/雅)
(曰荷芙蕖也郭璞/曰别名芙蓉也)子瑕矯後駕安陵泣前魚(韓子曰昔/者彌子瑕)
(有寵於衞君衞國之法竊駕君車者罪刖彌子母病人/聞夜告彌子彌子矯駕君車以出於門君聞賢之曰孝)
(哉爲母之故犯跀罪跀古刖字也説文曰矯擅也戰國/策魏王與龍陽君共船而釣龍陽君釣得十餘魚而棄)
(之泣下王曰有所不安乎對曰無王曰然則何爲涕出/對曰臣始得魚甚喜後得益多而大欲棄前之所得也)
(今以臣凶惡而得拂枕席今爵至人君走入於庭避人/於塗四海之人其美人甚多矣聞臣之得幸於王畢褰)
(裳而趨王臣亦同曩者所得魚也亦將棄矣得無涕出/乎王乃布令曰敢言美人者族然泣魚是龍陽非安陵)
(疑陸/誤也)賤妾終已矣君子定焉如(楚辭曰已矣哉王逸曰/已矣絕望之辭也思𤣥)
(賦曰摎天/道其焉如)
　
　
　
　
　
　
　
　
　
　
　
　
　文選巻二十八
欽定四庫全書
　文選卷二十九　　　　　　梁　蕭統　編
　　　　　　　　　　　　　唐　李善　註
　雜詩
　　古詩一十九首(五言竝云古詩葢不知作者或云/枚乘疑不能明也詩云驅馬上東)
　　　(門又云遊戲宛與洛此則辭兼東都非盡是/乘明矣昭明以失其姓氏故編在李陵之上)
行行重行行與君生别離(楚辭曰悲莫/悲扵生别離)相去萬餘里各
在天一涯(廣雅曰/涯方也)道路阻且長會面安可知(毛詩曰遡/洄從之路)
(阻且長薛綜西京/賦注曰安焉也)胡馬依北風越鳥巢南枝(韓詩外傳/曰詩曰代)
(馬依北風飛鳥棲故/巢皆不忘本之謂也)相去日已逺衣帶日已緩(古樂府/歌曰離)
(家日趨逺衣/帶日趨緩)浮雲蔽白日游子不顧返(浮雲之蔽白日/以喻邪佞之毁)
(忠良故遊子之行不顧返也文子曰日月欲明浮雲葢/之陸賈新語曰邪臣之蔽賢猶浮雲之鄣日月古楊栁)
(行曰讒邪害公正浮雲蔽白日義/與此同也鄭𤣥毛詩箋曰顧念也)思君令人老嵗月忽
已晩棄捐勿復道努力加餐飯
青青河畔草鬱鬱園中栁(鬱鬱茂/盛也)盈盈樓上女皎皎當
牕牖(草生河畔栁茂園中以喻美人當牕牖/也廣雅曰嬴客也盈與嬴同古字通)娥娥紅粉
糚纖纖出素手(方言曰秦晉之間美貌謂之娥韓詩/曰纖纖女手可以縫裳薛君曰纖纖)
(女手之貌毛萇曰/摻摻猶纖纖也)昔為倡家女今為蕩子婦(史記曰/趙王遷)
(母倡也說文曰倡/樂也謂作妓者)蕩子行不歸空牀難獨守(列子曰/有人去)
(鄉土遊扵四方而不歸者/世謂之為狂蕩之人也)
青青陵上柏磊磊澗中石(言長存也荘子仲尼曰受/命扵地唯松柏獨也在冬)
(夏常青青楚詞曰石磊磊兮/葛蔓蔓字林曰磊磊衆石也)人生天地間忽如逺行
客(言異松石也尸子老莱子曰人生扵天地之間寄/也寄者固歸列子曰死人為歸人則生人為行人)
(矣韓詩外傳曰枯魚銜索㡬/何不蠧二親之夀忽如過客)斗酒相娯樂聊厚不為
薄(鄭𤣥毛詩箋曰/聊粗畧之辭也)驅車策駑馬游戲宛與洛(廣雅曰/駑駘也)
(謂馬遲鈍者也漢書南/陽郡有宛縣洛東都也)洛中何鬱鬱冠帶自相索(春/秋)
(說題辭曰齊俗冠帶以禮相/提賈逵國語注曰索求也)長衢羅夹巷王侯多第
宅(魏王奏事曰出不由里/門面大道者名曰第)兩宮遙相望雙闕百餘尺
(蔡質漢官典職曰南/宮北宮相去七里)極宴娛心意戚戚何所迫(楚辭/曰君)
(戚戚而/不可解)
今日良宴會歡樂難具陳(毛萇詩傳曰良/善也陳猶說也)彈箏奮逸響
新聲妙入神(劉向雅琴賦曰窮/音之至入扵神)令徳唱高言識曲聽其
真(左氏傳宋昭公曰光昭先君之令徳荘子曰是以高/言不止扵衆人之口廣雅曰高上也謂辭之美者真)
(猶正/也)齊心同所願含意俱未申(所願謂/富貴也)人生寄一世奄
忽若飇塵(人生若寄已見上注方言曰奄遽也/爾雅曰飄颻謂之猋爾雅或為此飈)何不策
高足先據要路津(高上也亦/謂逸足也)無為守窮賤轗軻長苦辛
(楚辭曰年既過太半然輡軻不遇/也轗與輡同苦闇切軻苦賀切)
西北有高樓上與浮雲齊(此篇明高才之人仕宦未達/知人者稀也西北乾位君之)
(居/也)交疏結綺忩阿閣三重階(薛綜西京賦注曰疏刻穿/之也說文曰綺文繒也此)
(刻鏤以象之尚書中侯曰昔黄帝軒轅鳯皇巢阿閣周/書曰明堂咸有四阿然則閣有四阿謂之阿閣鄭𤣥周)
(禮注曰四阿若今四注者也薛/綜西京賦注曰殿前三階也)上有絃歌聲音響一何
悲(論語曰子游為武城宰聞絃歌之聲/說苑應侯曰今日之琴一何悲也)誰能為此曲無
乃杞梁妻(琴操曰杞梁妻歎者齊邑杞梁殖之妻所作/也殖死妻嘆曰上則無父中則無夫下則無)
(子将何以立吾節亦死而已援琴/而鼓之曲終遂自投淄水而死)清商隨風發中曲正
徘徊(宋玉長笛賦曰/吟清商追流徴)一彈再三歎慷慨有餘哀(說文曰/歎太息)
(也又曰慷慨壮士/不得志扵心也)不惜歌者苦但傷知音稀(賈逵國語/注曰惜痛)
(也孔安國論語/注曰稀少也)願為雙鳴鶴奮翅起高飛(楚辭曰将奮/翼兮高飛廣)
(雅曰高/逺也)
渉江采芙蓉蘭澤多芳草采之欲遺誰所思在逺道(楚/辭)
(曰折芳馨/兮遺所思)還顧望舊鄉長路漫浩浩(鄭𤣥毛詩箋/曰囘首曰顧)同心
而離居憂傷以終老(周易曰二人同心楚辭曰将以遺/兮離居毛詩曰假寐永歎維憂用)
(老/)
明月皎夜光促織鳴東壁(春秋考異郵曰立秋趣織鳴/宋均曰趣織蟋蟀也立秋女)
(功急故趣之禮記/曰季夏蟋蟀在壁)玉衡指孟冬衆星何歴歴(春秋運斗/樞曰北斗)
(七星第五日玉衡淮南子曰孟秋之月招搖指申然上/云促織下云秋蟬明是漢之孟冬非夏之孟冬矣漢書)
(曰高祖十月至霸上故以十月/為嵗首漢之孟冬今之七月矣)白露霑野草時節忽復
易(禮記曰孟秋之月白露/降列子曰寒暑易節)秋蟬鳴樹間𤣥鳥逝安適(禮/記)
(曰孟秋寒蟬鳴又曰仲秋之月𤣥鳥歸鄭𤣥曰𤣥鳥燕/也謂去蟄也呂氏春秋曰國危甚矣若将安適高誘曰)
(適之也復云秋蟬𤣥鳥者/此明實候故以夏正言之)昔我同門友高舉振六翮(論/語)
(曰有朋自逺方来不亦樂乎鄭𤣥曰同門曰朋韓/詩外傳葢桑曰夫鴻鵠一舉千里所恃者六翮耳)不念
攜手好棄我如遺跡(毛詩曰恵而好我攜手同車國語/楚鬬且語其弟曰靈王不顧扵民)
(一國棄之/如遺跡焉)南箕北有斗牽牛不負軛(言有名而無實也/毛詩曰維南有箕)
(不可以簸揚維北有斗不可以/挹酒漿睆彼牽牛不以服箱)良無盤石固虛名復何
益(良信也聲類/曰盤大石也)
冉冉孤生竹結根泰山阿(竹結根扵山阿喻婦人託身/扵君子也風賦曰縁太山之)
(阿/)與君為新婚兔絲附女蘿(毛萇詩傳曰女蘿松蘿也/毛詩草木疏曰今松蘿蔓)
(松而生而枝正青兔絲草蔓聯草上黄赤如金與松/蘿殊異此古今方俗名草不同然是異草故曰附也)兔
絲生有時夫婦會有宜(蒼頡篇曰宜/得其所也)千里逺結婚悠悠
隔山陂(說文曰/陂阪也)思君令人老軒車來何遲傷彼蕙蘭花
含英揚光輝過時而不采将隨秋草萎(楚辭曰秋草榮/其将實微霜下)
(而夜/殞)君亮執高節賤妾亦何為(爾雅曰/亮信也)
庭中有奇樹緑葉發華滋(蔡質漢官典職曰/宮中種嘉禾奇樹)攀條折其
榮将以遺所思(遺所思已/見上文)馨香盈懐袖路逺莫致之(王/逸)
(楚辭注曰在衣曰懐毛詩曰豈不/爾思逺莫致之說文曰致送詣也)此物何足貢但感别
經時(賈逵國語注曰貢獻也/物或為榮貢或為貴)
迢迢牽牛星皎皎河漢女(牽牛已見上文毛詩曰維天/有漢監亦有光跂彼織女終)
(日七襄雖則七襄不成報/章毛萇曰河漢天河也)纖纖擢素手札札弄機杼(纖/纖)
(已見/上文)終日不成章泣涕零如雨(不成章已見上句注毛/詩曰瞻望弗及泣涕如)
(雨/)河漢清且淺相去復㡬許盈盈一水間脉脉不得語
(爾雅曰脉相視也郭/璞曰脉脉謂相視貌)
迴車駕言邁悠悠渉長道(毛詩曰駕言出遊又曰/悠悠南行順彼長道)四顧
何茫茫東風搖百草(荘子曰亦将四顧王逸楚辭注/曰茫茫草木彌逺容貌盛也)所
遇無故物焉得不速老盛衰各有時立身苦不早人生
非金石豈能長夀考(韓子曰雖與金石相/弊兼天下未有日也)奄忽隨物化
榮名以為寶(化謂變化而死也不忍斥言其死故言隨/物而化也荘子曰聖人之生也天行其死)
(也物/化)
東城高且長逶迤自相屬(城高且長故登之以望也王/逸楚辭注曰逶迤長貌也)
迴風動地起秋草萋已緑四時更變化嵗暮一何速(周/易)
(曰四時變化而能乆成毛詩曰嵗聿云暮/尸子曰人生也亦少矣而嵗往之亦速矣)晨風懐苦心
蟋蟀傷局促(毛詩曰鴥彼晨風鬱彼北林未見君子憂/心欽欽蒼頡篇曰懐抱也毛詩序曰蟋蟀)
(刺晉僖公儉不中禮漢書/景帝曰局促效轅下駒)蕩滌放情志何為自結束燕
趙多佳人美者顔如玉(燕趙二國名也楚辭曰聞佳人/兮召予神女賦曰苞温潤之玉)
(顔/)被服羅裳衣當户理清曲(如淳漢書注曰今樂家/五日一習樂為理樂也)音
響一何悲絃急知柱促馳情整中帶沈吟聊躑躅(中帶/中衣)
(帶整帶将欲從之毛萇詩傳曰丹朱中/衣說文曰躑躅住足也躑躅與蹢躅同)思為雙飛燕銜
泥巢君屋
驅車上東門遙望郭北墓(上東門已見阮籍詠懐詩應/劭風俗通曰葬扵郭北北首)
(求諸幽/之道也)白楊何蕭蕭松柏夹廣路(白虎通曰庶人無墳/樹以楊栁楚辭曰風)
(䬃䬃兮木蕭蕭仲長子昌言曰古/之葬者松柏梧桐以識其墳也)下有陳死人杳杳即
長暮(荘子曰人而無人道是之謂陳人也郭象曰陳/乆也楚辭曰去白日之昭昭襲長夜之悠悠)潛
寐黄泉下千載永不寤(服䖍左氏傳注曰天𤣥地/黄泉在地中故言黄泉)浩浩
隂陽移年命如朝露(神農本草曰春夏為陽秋冬為隂/荘子曰隂陽四時運行漢書李陵)
(謂蘇武曰人/生如朝露)人生忽如寄夀無金石固(如寄已/見上文)萬嵗更
相送聖賢莫能度服食求神仙多為藥所誤不如飲美
酒被服紈與素(范子曰白/紈素出齊)
去者日以疎生者日以親(呂氏春秋曰死者/彌乆生者彌疎)出郭門直
視但見丘與墳(白虎通曰葬扵城郭外/何死生異别終始異居)古墓犁為田松
柏摧為薪白楊多悲風蕭蕭愁殺人(楚辭曰哀江介之/悲風又曰秋風兮)
(蕭/蕭)思還故里閭欲歸道無因
生平不滿百常懐千嵗憂(孫卿子曰人生無百嵗之夀/而有千嵗之信士何也曰以)
(夫千嵗之法自持者/是乃千嵗之信士矣)晝短苦夜長何不秉燭遊為樂當
及時何能待来茲(呂氏春秋曰今茲美禾/来茲美麥高誘曰茲年)愚者愛惜費
但為後世嗤(説文曰/嗤笑也)仙人王子喬難可與等期(列仙傳/曰王子)
(喬者太子晉也道人浮/丘公接以上嵩高山)
􁏠澟嵗云暮螻蛄夕鳴悲(說文曰􁏠寒也嵗暮已見上/注方言曰南楚或謂螻蛄為)
(螻廣雅曰螻螻蛄也/螻力候切蛄皷胡切)涼風率已厲游子寒無衣(禮記曰/孟秋之)
(月涼風至杜預左氏傳注曰厲猛/也毛詩曰無衣無褐何以卒嵗)錦衾遺洛浦同袍與
我違(毛詩曰角枕粲兮錦衾爛兮/又曰豈曰無衣與子同袍)獨宿累長夜夢想見
容輝良人惟昔懽枉駕恵前綏(良人念昔之懽愛故枉/駕而迎已恵以前綏欲)
(令升車也故下云攜手同車孟子曰齊人一妻一妾而/處室者其良人出必厭酒肉劉熙曰婦人稱夫曰良人)
(禮記曰壻出御婦車/而壻授綏御輪三周)願得常巧笑攜手同車歸(毛詩曰/巧笑倩)
(兮攜手同/歸見上注)既来不須臾又不處重闈(楚辭曰何須/臾而忘反)亮無
晨風翼焉能淩風飛(爾雅曰晨風鸇也荘/子曰鵲淩風而起)眄睞以適意
引領遙相稀徙倚懐感傷垂涕霑雙扉
孟冬寒氣至北風何慘慄(毛詩曰二之日栗烈/毛萇曰栗烈寒氣也)愁多知
夜長仰觀衆星列三五明月滿四五詹兔缺(禮記曰地/秉隂竅扵)
(山川播五行扵四時和而後月生也是以三五而盈三/五而闕春秋元命苞曰月之為言闕也兩說以詹諸與)
(兔然詹與/同古字通)　客從逺方来遺我一書札(說文曰/札牒也)上言長
相思下言乆離别置書懐袖中三嵗字不滅(韓詩外傳/曰趙簡子)
(少子名無恤簡子自為書牘使誦之居三年簡子坐/青臺之上問書所在無恤出其書扵左袂令誦習焉)一
心抱區區懼君不識察(李陵與蘇武書曰區區之心/竊慕此爾廣雅曰區區愛也)
客從逺方来遺我一端綺(綺已見/上文)相去萬餘里故人心
尚爾(鄭𤣥毛詩序曰尚猶也/字書曰爾詞之終也)文綵雙鴛鴦裁為合歡被
著以長相思縁以結不解(鄭𤣥儀禮注曰著謂充之以/絮也著張慮切鄭𤣥禮記注)
(曰縁飾邊也/縁以絹切)以膠投漆中誰能别離此(韓詩外傳子夏/曰實之與實如)
(膠如漆君子不/可不留意也)
明月何皎皎照我羅床幃(毛詩曰月/出皎兮)憂愁不能寐攬衣
起徘徊(毛詩曰耿/耿不寐)客行雖云樂不如早旋歸(毛詩曰言/旋言歸)
出户獨彷徨愁思當告誰(毛詩序曰彷/徨不忍去)引領還入房淚
下沾衣裳(引領已/見上文)
　　與蘇武詩三首(五言/)
　　　李少卿(漢書曰李陵字少卿少時為侍中建章/監善射愛人降匈奴為右校王病死)
良時不再至離别在須臾(論語摘輔像謐曰時不再及/宋均曰及亦至也須臾已見)
(上/文)屏營衢路側執手野踟蹰(國語申胥曰昔楚靈王獨/行屏營毛詩曰執子之手)
(又曰搔/首踟蹰)仰視浮雲馳奄忽互相踰風波一失所各在天
一隅(言浮雲之馳奄忽相踰飄颻不定逮乎因風波/蕩各在天之一隅以喻人之客遊飛薄亦爾)長
當從此别且復立斯須(禮記君子曰禮樂不可斯須/去身鄭𤣥曰斯須猶須臾也)欲
因晨風發送子以賤軀(晨風早風言欲因風發而已乘/之以送子也楚辭曰乘囘風兮)
(逺/逰)
嘉㑹難再遇三載為千秋(琴操曰鄒虞者邵國之女所/作也古者役不踰時不失嘉)
(㑹/)臨河濯長纓念子悵悠悠(夫冠纓仕子之所服濯之/以逺遊今因逺遊而感逝)
(川故增/别念也)逺望悲風至對酒不能酬行人懐往路何以慰
我愁(毛萇詩傳/曰懐思也)獨有盈觴酒與子結綢繆(毛詩曰綢繆/束薪毛萇曰)
(綢繆纒綿/之貌也)
攜手上河梁遊子暮何之(楚辭曰浮雲兮客/與導予兮何之也)徘徊蹊路
側悢悢不得辭(廣雅曰悢/悢恨也)行人難乆留各言長相思安
知非日月弦望自有時(劉熙釋名曰弦月半之名也其/形一旁曲一旁直若張弓弛弦)
(也望月滿之名也月大十六日月小/十五日日在東月在西遙相望也)努力崇明徳皓首
以為期(周易曰利用安身以崇徳也毛萇詩傳曰崇終/也尚書曰先王既勤用明徳聲類曰顥白首貌)
(也皓與顥/古字通)
　　古詩四首(五言/)
　　　蘇子卿(漢書曰蘇武字子卿為後中監使/匈奴十九年歸拜為典屬國病卒)
骨肉縁枝葉結交亦相因(骨肉謂兄弟也漢書帝謂燕/王旦曰今王骨肉至親古詩)
(曰結交/莫羞貧)四海皆兄弟誰為行路人(論語子夏為司馬牛/曰四海之内皆為兄)
(弟君子何患乎無兄弟家語曰子/游見行路之人云魯司鐸人也)况我連枝樹與子同
一身昔為鴛與鴦今為參與辰(毛詩曰鴛鴦于飛畢之/羅之鄭𤣥曰言其止則)
(相偶飛則為雙尚書大傳曰書之論事離離若參辰之/錯行法言曰吾不睹參辰之相比也宋哀曰辰龍星也)
(參虎星也我不/見龍虎俱見)昔者常相近邈若胡與秦(淮南子曰肝/膽胡越許慎)
(曰胡在北方越居南方/然胡秦之義猶胡越也)惟念當離别恩情日以新鹿鳴
思野草可以喻嘉賔(毛詩曰呦呦鹿鳴食野之/苹我有嘉賔鼓瑟吹笙)我有一
罇酒欲以贈逺人願子留斟酌敘此平生親
黄鵠一逺别千里顧徘徊(韓詩外傳曰田饒謂魯哀/公曰夫黄鵠一舉千里)胡
馬失其羣思心常依依(胡馬已見上文依/依思戀之貌也)何況雙飛龍
羽翼臨當乖(雙龍喻已/及朋友也)幸有絃歌曲可以喻中懐請為
遊子吟泠泠一何悲(琴操曰楚引者楚遊子龍丘高出/遊三年思歸故鄉望楚而長歎故)
(曰楚引蒼頡/篇曰吟嘆也)絲竹厲清聲慷慨有餘哀(禮記曰絲竹樂/之器也王逸楚)
(辭注曰厲烈也謂清烈/也古詩曰慷慨有餘哀)長歌正激烈中心愴以摧欲展
清商曲念子不能歸(清商已/見上文)俛仰内傷心淚下不可揮
(爾雅曰揮竭也郭璞曰揮振去水亦為竭荘子曰俛仰/之間家語曰公父文伯卒敬姜曰二三子無揮涕也)
願為雙黄鵠送子俱逺飛
結髪為夫妻恩愛兩不疑(結髪始成人也謂男年二十/女年十五時取笄冠為義也)
(漢書李廣曰結髪/而與匈奴戰也)歡娛在今夕嬿婉及良時(孟子曰霸/者之民驩)
(娛如也毛詩曰今夕/何夕又曰嬿婉之求)征夫懐往路起視夜何其(毛詩曰/駪駪征)
(夫又曰夜如何其夜/未央毛萇曰其辭也)參辰皆已沒去去從此辭(參辰已/沒言将)
(曉/也)行役在戰場相見未有期(毛詩曰嗟余子行役戰國/策曰綴甲勵兵效勝扵戰)
(場/)握手一長歎淚為生别滋(史記繆賢曰燕王私握臣/手古詩曰與君生别離楚)
(辭曰悲莫悲/兮生别離)努力愛春花莫忘歡樂時(春花喻/少時也)生當復
来歸死當長相思
燭燭晨明月馥馥我蘭芳(蒼頡篇曰燭照也韓詩曰馥/芬孝祀薛君曰馥香貌也)
芬馨良辰發隨風開我堂(秋月既明秋蘭又馥遊/子感時彌増戀本也)征夫
懐逺路遊子戀故鄉(漢書高祖曰/遊子悲故鄉)寒冬十二月晨起踐
嚴霜(漢書武帝太初元年改從夏正此或改/正之後也楚辭曰冬又申之以嚴霜)俯觀江漢
流仰視浮雲翔良友逺離别各在天一方(江漢流不息/浮雲去靡依)
(以喻良友各在一方播遷而無/所托楚辭曰仰浮雲而永歎)山海隔中州相去整且
長(楚辭曰蹇誰/留兮中州)嘉㑹難兩遇歡樂殊未央(嘉㑹已/見上文)願君
崇令徳隨時愛景光(令徳已見上文景光即光景/也楚辭曰借景光以往来)
　　四愁詩四首(七言/并序)
　　　張子平
張衡不樂久處機密陽嘉中出為河間相時國王驕奢
不遵法度(范曄後漢書順帝紀曰改元嘉七年為陽嘉/元年改陽嘉五年為永和元年又曰順帝初)
(衡復為太史令陽嘉元年造風候地動儀永和初出為/河間相而此云陽嘉中誤也范曄後漢書曰和帝申貴)
(人生河間孝王開立四十二年順帝永建六年薨子/惠王政嗣傲狼不奉法憲然考其年月此是惠王也)又
多豪右并兼之家(漢書曰魏郡豪右李竟文類曰有權/勢豪右大家也漢書曰禁兼并之塗)
(李奇曰謂大家役小/民富者兼役貧民也)衡下車治威嚴能内察屬縣(漢書/曰班)
(伯為定襄太守其下/車作威吏民竦息)姦猾行巧劫皆密知名下吏收捕
盡服擒諸豪俠遊客悉惶懼逃出境郡中大治爭訟息
獄無繫囚時天下漸弊鬰鬰不得志(楚辭曰心鬰鬰之/憂思獨永歎而增)
(傷鄭𤣥考工記注/曰鬰不舒散也)為四愁詩屈原以美人為君子以珍
寳為仁義以水深雪雰為小人以道術相報貽於時君
而懼讒邪不得以通其辭曰
一思曰我所思兮在泰山欲往從之梁父艱(言王者有/徳功成則)
(東封泰山故思之泰山以喻時君梁父以喻小人也漢/書曰有太山郡又武帝登封太山之梁父音義曰梁父)
(太山下/小山也)側身東望涕霑翰(楚辭曰願側身而無所/韋昭漢書注曰翰筆也)美人
贈我金錯刀何以報之英瓊瑤(漢書曰王莽鑄大錢又/造錯刀以金錯其文續)
(漢書曰佩刀諸侯王黄金錯環謝承後漢書曰詔賜應/奉金錯把刀毛詩曰投我以木桃報之以瓊瑤又曰尚)
(之以瓊/英乎而)路逺莫致倚逍遙何為懐憂心煩勞(古詩曰路/逺莫致之)
二思曰我所思兮在桂林欲往從之湘水深(漢書曰欎/林郡故秦)
(桂林郡海南經曰桂林八樹在番禺東又曰/湘水出零陵舜死蒼梧葬九疑故思明君)側身南望
涕沾襟(楚辭曰泣歔/欷而沾襟)美人贈我金琅玕何以報之雙玉
盤(尚書禹貢曰厥貢惟球琳琅玕古詩曰委身玉盤/中歴年冀見食應劭漢官儀曰封禪壇有白玉盤)路
逺莫致倚惆悵何為懐憂心煩傷(楚辭曰惆悵/兮而私自憐)
三思曰我所思兮在漢陽欲往從之隴阪長(漢書曰天/水郡明帝)
(改曰漢陽應劭曰天水有大阪名曰隴/阪秦州記曰隴阪九曲不知髙㡬里)側身西望涕沾
裳(古長歌行曰/泣涕忽沾裳)美人贈我貂襜褕何以報之明月珠(蔡/邕)
(獨斷曰侍中中常侍加貂蟬説文曰直裾謂之/襜褕淮南子曰隋侯之珠髙誘曰明月珠也)路逺莫
致倚踟蹰何為懐憂心煩紆(楚辭曰志紆欎其難/釋王逸曰紆屈也)
四思曰我所思兮在鴈門欲往從之雪紛紛(漢書有鴈/門郡楚辭)
(曰雪紛紛/而薄木)側身北望涕沾巾(説文曰/佩巾也)美人贈我錦繡段
何以報之青玉案(錦繡有五采成文章玉案君所憑倚/喻大臣亦為天子所恃禮記曰春服)
(青玉楚漢春秋淮隂侯曰臣去/項歸漢漢王賜臣玉案之食)路逺莫致倚増歎何為
懐憂心煩惋(楚辭曰吒増/嘆兮如雷)
　　雜詩一首(五言雜者不拘流例/遇物即言故云雜也)
　　　王仲宣
日暮遊西園冀寫憂思情曲池揚素波列樹敷丹榮(楚/辭)
(曰坐堂伏檻臨曲池列女傳津/吏女歌曰水揚波兮杳冥冥)上有特栖鳥懐春向我
鳴(毛詩曰有/女懐春)褰袵欲從之路險不得征(説文曰袵衣/衿也衿音今)徘
徊不能去佇立望爾形(毛詩曰瞻望弗/及佇立以泣)風飈揚塵起白
日忽已冥(鄭𤣥毛詩箋/曰冥夜也)廻身入空房託夢通精誠(幽通/賦曰)
(精誠發/於宵寐)人欲天不違何懼不合并(尚書曰人之所/欲天必從之)
　　雜詩一首(五言/)
　　　劉公幹
職事相填委文墨紛消散(漢書功臣皆曰蕭何/徒恃文墨顧居臣上)馳翰未
暇食日昃不知晏(翰墨已見上尚書曰自朝/至于日中昃不遑暇食)沈迷簿領
書回回自昏亂(簿領謂文簿而記録之史記曰問上林/尉諸禽獸簿司馬彪莊子注曰領錄也)
(楚辭曰腸回/回兮盤紆)釋此出西城登髙且逰觀方塘含白水中
有鳬與鴈(楚辭曰乗白水而高/騖毛詩曰弋鳬與鴈)安得肅肅羽從爾浮波
瀾(毛詩曰鴻鴈于/飛肅肅其羽)
　　雜詩二首(五言集云抱中作/下篇云於黎陽作)
　　　魏文帝
漫漫秋夜長烈烈北風涼(楚辭曰終長夜之曼曼毛詩/曰冬日烈烈又曰北風其涼)
展轉不能寐披衣起彷徨(毛詩曰展轉不寐/彷徨已見上文)彷徨忽已
久白露霑我裳(白露已見上文説苑曰/孺子不覺露之沾裳)俯視清水波仰
看明月光天漢迴西流三五正從横(河圖括地象曰河/精上為天漢毛詩)
(曰嘒彼小星三五在東毛萇/曰三心五噣四時更見也)草蟲鳴何悲孤鴈獨南翔
(毛詩曰喓喓草蟲趯趯阜螽毛萇曰/草蟲常羊也楚辭曰鴈雍雍而南遊)鬰鬰多悲思緜緜
思故鄉(古詩曰緜/緜思還道)願飛安得翼欲濟河無梁(葛龔與梁/相張府君)
(牋曰悠悠夢想願飛無翼/楚辭曰江河廣而無梁)向風長歎息斷絶我中膓(楚辭曰向長/風而舒情)
西北有浮雲亭亭如車葢(亭亭迴逺無依之貌也易通/卦驗曰太陽雲出張如車葢)
惜哉時不遇適與飄風㑹(何休公羊傳/注曰適遇也)吹我東南行南
行至吳㑹(當時實至廣陵未至呉㑹/今言至者據已入其地也)呉㑹非我鄉安能
久留滯(楚辭曰然轁/軻而留滯)棄置勿復陳客子常畏人
　　朔風詩一首(四言/)
　　　曹子建
仰彼朔風用懐魏都願騁代馬儵忽北徂(代馬已/見上文)凱風
永至思彼蠻方(毛萇詩傳曰南風謂之凱風禮記/曰南方曰蠻毛詩曰用逷蠻方)願隨
越鳥飜飛南翔(古詩曰越/鳥巢南枝)四氣代謝懸景運周(爾雅曰/四氣和)
(謂之玉燭淮南子曰二者代/謝舛馳周易曰懸象著明)别如俯仰脱若三秋(毛詩/曰一)
(日不見如/三秋兮)昔我初遷朱華未希今我旋止素雪云飛(毛/詩)
(曰昔我往矣楊栁依依今我来思/雨雪霏霏希與稀同古字通也)俯降千仞仰登天阻
(莊子曰千仞之髙不足以極其深天阻山也范曄/後漢書郭林宗論蘇不韋曰城闕天阻宫府幽絶)風飄
蓬飛載離寒暑(商君書曰夫飛蓬遇飄風而行千/里乗風之勢也毛詩曰載離寒暑)千仞
易陟天阻可越昔我同袍今永乖别(同袍已/見上文)子好芳草
豈忘爾貽(古詩曰蘭/澤多芳草)繁華將茂秋霜悴之(方言曰/悴傷也)君不
垂眷豈云其誠(言君雖不垂眷已則豈得不/言其誠蒼頡篇曰豈兾也)秋蘭可喻
桂樹冬榮(蘭以秋馥可以喻言桂以冬榮可以喻性/楚辭曰秋蘭兮青青又曰麗桂樹之冬榮)絃
歌蕩思誰與消憂(言絃歌可以蕩滌悲思/誰與共奏以消憂也)臨川暮思何
為汎舟(言臨川日暮而又相思何為汎舟而/不濟以相從乎國語曰秦汎舟於河)豈無和樂
遊非我鄰(言豈無和樂以蕩思乎/為遊非我鄰故不奏也)誰忘汎舟愧無榜人
(言豈忘汎舟以相從乎愧無榜人所以不解也/榜人喻良友也張揖漢書注云榜人船長也)
　　雜詩六首(五言/)
　　　曹子建(此六篇並託喻傷政急朋友道絶賢人/為人竊勢别京已後在郢城思鄉而作)
髙臺多悲風朝日照北林(新語曰髙臺喻京師悲風言/教令朝日喻君之明照北林)
(言狹北喻小人新/序曰髙堂百仞)之子在萬里江湖逈且深(江湖喻小/人隔蔽毛)
(詩曰之子于征/爾雅曰逈逺也)方舟安可極離思故難任(爾雅曰大夫/方舟郭璞曰)
(併兩船也毛萇/詩傳曰極至也)孤鴈飛南遊過庭長哀吟(鴈南遊已/見上文)翹
思慕逺人願欲託遺音(翹猶/懸也)形影忽不見翩翩傷我心
轉蓬離本根飄颻隨長風(説苑曰魯哀公曰秋蓬惡其/本根美其枝葉秋風一起根)
(本㧞/矣)何意迴飈舉吹我入雲中(爾雅曰扶摇謂/之猋飈與猋同)髙髙上
無極天路安可窮(吕氏春秋曰風乎其髙無極也仲長/子昌言曰蕩蕩乎若昇天路而不知)
(其所至子若/昇天路也)類此遊客子捐軀逺從戎毛褐不掩形薇
藿常不充(淮南子曰布衣掩形鹿裘禦寒言貧人冬則/羊裘短褐不掩形也列女傳曾子謂黔婁妻)
(曰先生在時食不充虚衣不葢形文子曰/聖人食足以充虚接氣衣足以葢形禦寒)去去莫復道
沈憂令人老(宋玉笛賦曰武毅發沈/憂古詩曰思君令人老)
西北有織婦綺縞何繽紛(小雅曰繒之精/者曰縞古老切)明晨秉機杼
日昃不成文(言憂甚/而志亂)太息終長夜悲嘯入青雲妾身守
空閨良人行從軍(良人謂/夫也)自期三年歸今已歴九春(一/嵗)
(三春故以三年為九春言已過/期也纂要曰九十日故九春)飛鳥繞樹翔噭噭鳴索
羣(楚辭曰聲噭/噭以寂寥)願為南流景馳光見我君
南國有佳人容華若桃李(楚辭曰受命不遷生南國謂/江南也佳人已見上文毛詩)
(曰何彼穠矣/華如桃李)朝遊江北岸日宿瀟湘沚(毛萇詩傳/曰沚渚也)時俗
薄朱顔誰為發皓齒(楚辭曰容則秀雅穉朱顔/又曰美人皓齒嫮以姱)俛仰嵗
將暮榮耀難乆恃(嵗暮已見上文邉讓章華臺/賦曰體迅輕鴻榮耀春華)
僕夫早嚴駕吾將逺行遊(楚辭曰僕夫懐兮心悲又曰/嚴車駕兮出戯遊又曰願輕)
(舉兮/逺遊)逺遊欲何之呉國為我仇(説苑楚王謂淳于髠曰/吾有仇在呉國子能為)
(吾報/之乎)將騁萬里塗東路安足由(廣雅曰/由行也)江介多悲風淮
泗馳急流(楚辭曰哀江介之悲風泗水名也/孟子曰禹排淮泗而注之江也)願欲一輕
濟惜哉無方舟閒居非吾志甘心赴國憂(漢書曰司馬/相如稱疾閒)
(居范曄後漢書梁竦歎曰閒居/可以養志毛詩曰甘心首疾)
飛觀百餘尺臨牗御櫺軒(古詩曰雙闕百尺爾雅曰觀/謂之闕御猶憑也説文曰櫺)
(楯欄也韋昭漢書/注曰軒檻上板也)逺望周千里朝夕見平原烈士多悲
心小人媮自閒(風俗通曰烈士/者有不易之分)國讎亮不塞甘心思䘮
元(塞謂杜絶也孟子曰/勇士不忘䘮其元)拊劔西南望思欲赴泰山(左氏/傳曰)
(子朱怒撫劔從之太山接吳之境西喻蜀責/躬詩曰願蒙矢石建旗東岳意與此同也)絃急悲聲
發聆我慷慨言(古詩曰音響何太/悲絃急知柱促)
　　情詩一首(五言/)
　　　曹子建
微隂翳陽景清風飄我衣(春秋説辭題曰陽精為日/楚辭曰陽杲杲兮朱光)游
魚濳緑水翔鳥薄天飛(言得所也大戴禮曰/魚游于水鳥飛于雲)眇眇客行
士遙役不得歸(言不如魚鳥也楚辭曰/安眇眇兮無所歸薄)始出嚴霜結今
來白露晞(嚴霜已見上文毛詩曰/蒹葭淒淒白露未晞)遊子歎黍離處者歌
式微(毛詩曰彼黍離離彼稷之苗行邁靡/靡中心搖搖又曰式微式微胡不歸)慷慨對嘉賓
悽愴内傷悲(毛詩曰我有嘉賔/又曰我心傷悲)
　　雜詩一首(四言/)
　　　嵇叔夜
微風清扇雲氣四除(漢書張竦為陳崇作奏/曰日不移晷霍然四除)皎皎亮月
麗于髙隅(古詩曰明月何皎皎亮明/也周禮曰城隅之制九雉)興命公子攜手同
車(㩦手同車/已見上文)龍驥翼翼揚鑣踟蹰(毛詩曰四牡翼翼/武賦曰揚鑣飛沬)肅
肅宵征造我友廬(毛詩曰肅/肅宵征)光燈吐輝華幔長舒鸞觴
酌醴神鼎烹魚(毛詩曰且以酌醴/又曰誰能烹魚)絃超子野歎過緜駒
(杜預左氏傳注曰子野師曠字也孟子/淳于髠曰昔緜駒處髙唐而齊右善歌)流詠太素俯讚
𤣥虚(列子曰太初形之始太素質之始老子曰𤣥之又/𤣥衆妙之門管子曰虚無形謂之道史記太史公)
(曰老子所貴道虚/無應用變化無方)孰克英賢與爾剖符(言詠讚妙道遊/心恬漠誰能以)
(英賢之徳與爾分符而仕乎班固漢書述曰漢興柔逺/與爾剖符然文雖出彼而意微殊東觀漢記韋彪上議)
(曰二千石皆以選出/京師剖符典千里)
　　雜詩一首(五言/)
　　　傅休奕(臧榮緒晉書曰傅𤣥字休奕北地人勤/學善屬文州舉秀才稍遷至司𨽻校尉)
　　　　(卒/)
志士惜日短愁人知夜長(論語子曰志士仁人無求生/以害仁古詩曰愁多知夜長)
(仰觀衆/星列)攝衣步前庭仰觀南鴈翔(漢書沛公攝/衣迎酈食其)𤣥景隨
形運流響歸空房清風何飄颻微月出西方(禮記曰月/生於西)
繁星依青天列宿自成行蟬鳴髙樹間野鳥號東廂(古/詩)
(曰秋蟬鳴樹間王逸楚辭/注曰墻序之東為東廂也)纖雲時彷彿渥露沾我裳(曹/植)
(魏徳論曰纖雲不形陽光赫戲劉禎詩曰皎/月垂素光𤣥雲為髣髴露沾裳已見上文)良時無停
景北斗忽低昂常恐寒節至凝氣結為霜(曾子曰陰氣/勝則凝為霜)
落葉隨風摧一絶如流光
　　雜詩一首(五言/)
　　　張茂先
晷度隨天運四時互相承(説文曰晷景也孫/卿子曰四時代御)東壁正昏
中固隂寒節升(禮記仲冬之月日昏東壁中左氏/傳申豐曰深山窮谷固陰沍寒)繁霜
降當夕悲風中夜興(毛詩曰正/月繁霜)朱火青無光蘭膏坐自
凝(古詩曰朱火然其中青烟颺其間楚辭曰蘭膏明燭/華容備王逸注曰以蘭香煉膏也無故自凝曰坐)
重衾無煖氣挟纊如懐氷(左氏傳曰楚子圍蕭申公巫/臣曰師人多寒王廵三軍拊)
(而勉之三軍之士皆如挾纊/孔安國尚書傳曰纊細綿也)伏枕終遙昔寤言莫予應
(韓詩曰寤寐無為展轉伏枕廣/雅曰昔夜也毛詩曰獨寐寤言)永思慮崇替慨然獨撫
膺(楚辭曰永思兮内傷國語藍尹亹曰君子/獨居思前世之崇替列子曰撫膺而恨)
　　情詩二首(五言/)
　　　張茂先
清風動帷簾晨月照幽房佳人處遐逺蘭室無容光(古/詩)
(曰盧家蘭室桂為梁曹植離别/詩曰人逺精魂近寤寐夢容光)襟懐擁靈景輕衾覆空
牀(擁猶/抱也)居歡愒夜促在慼怨宵長(一云居歡惜夜促爾/雅曰愒貪也苦葢切)
拊枕獨嘯歎感慨心内傷
逰目四野外逍遙獨延佇(楚辭曰忽反顧以逰目/又曰結幽蘭而延佇)蘭蕙
緑清渠繁華䕃緑渚佳人不在兹取此欲誰與巢居知
風寒穴處識隂雨(春秋漢含孳曰穴藏先知雨隂□未/集魚已噞喁巢居之鳥先知風樹木)
(搖鳥已翔韓詩曰鸛鳴于垤婦歎於室韓詩曰鸛水鳥/巢處知風穴處知雨天將雨而蟻出壅土鸛鳥見之長)
(鳴而/喜)不曽逺别離安知慕儔侣
　　園葵詩一首(五言/)
　　　陸士衡(晉書趙王倫簒位遷帝於金墉城後諸/王共誅倫復帝位齊王冏譖機為倫作)
　　　　(禪文賴成都王穎救之免死/故作此詩以葵為喻謝穎)
種葵北園中葵生鬰萋萋朝榮東北傾夕穎西南晞(淮/南)
(子曰聖人之於道猶葵之與日雖不與終/始哉其鄉之誠也髙誘曰鄉仰也誠實也)零露垂鮮澤
朗月耀其輝(毛詩曰零/露瀼瀼)時逝柔風戢嵗暮商猋飛(管子/曰東)
(方曰春柔風甘雨乃至/楚辭曰商風肅而害之)曾雲無温液嚴霜有凝威(鄭𤣥/毛詩)
(箋曰曾重也漢書曰孫寳曰/當從天氣以成嚴霜之威)幸蒙髙墉徳𤣥景䕃素蕤
(爾雅曰墻謂之墉説文/曰蕤草木華盛貌也)豐條並春盛落葉後秋衰慶彼
晩彫福忘此孤生悲
　　思友人詩一首(五言/)
　　　曹顔逺(臧榮緒晉書曰曹攄字顔逺譙國人也/篤志好學參南國中郎將遷髙密王左)
　　　　(司馬流人王􁎓等侵掠/城邑遇戰軍敗而死之)
密雲翳陽景霖潦淹庭除(周易曰密雲不雨左氏傳曰/凡雨自三日以往為霖説文)
(曰潦雨水也又/曰除殿階也)嚴霜彫翠草寒風振纖枯(鄭𤣥禮記注/曰振動也)
澟澟天氣清落落卉木疎(古詩曰澟澟嵗云暮杜篤首/陽山賦曰長松落落毛萇詩)
(傳曰卉/草也)感時歌蟋蟀思賢詠白駒(毛詩曰蟋蟀在堂嵗/聿其暮又曰皎皎白)
(駒食我場苗縶之維之以永今朝毛萇曰賢/者有乗白駒而去鄭𤣥曰絆之繫之欲留也)情隨𤣥隂
滯心與迴飈俱思心何所懐懐我歐陽子(顔逺贈歐陽/堅石詩曰嗟)
(我良友惟彦之選然/此歐陽即堅石也)精義測神奥清機發妙理(周易曰/精義入)
(神以致用也廣雅曰/奥藏也機樞機也)自我别旬朔微言絶於耳(論語崇/爵䜟曰)
(子夏共操仲尼微言以當素王劉子駿書/曰夫子没而微言絶禮記曰聲不絶於耳)褰裳不足難
清揚永可俟(毛詩曰子惠思我褰裳涉溱又曰有美一/人清揚婉兮邂逅相遇適我願兮毛萇曰)
(清揚眉目/之間也)延首出階檐佇立增想似(阮瑀止欲賦曰佇/延首以極視兮意)
(謂是而復非莊子徐無鬼曰夫越之流人去國數日見/其所知而喜去國旬月見所嘗見於國中而喜及期年)
(也見似人者而喜矣不亦/去人兹久者思人兹深乎)
　　感舊詩一首(五言/)
　　　曹顔逺(此篇感故舊相/輕人情逐勢)
富貴他人合貧賤親戚離(鶡冠子曰家富踈/族聚貧居兄弟離)亷藺門易
軌田竇相奪移(史記曰蘭相如出望見亷頗相如引車/避匿於是舍人相與諫曰臣去親戚而)
(事君者徒慕君之髙義也今君與亷君同列亷君宣惡/言而君畏之匿恐懼殊甚且庸人尚羞之况於將相乎)
(臣等不肖請辭去漢書曰竇太后怒免丞相竇嬰太尉/田蚡嬰蚡以侯居家蚡雖不任職以太后故親幸數言)
(事多效士趨勢利者/皆去嬰而歸蚡也)晨風集茂林棲鳥去枯枝(毛詩曰/􁀙彼晨)
(風鬰彼北林國語優施歌曰暇豫之吾吾不如鳥烏鳥/皆集於苑己獨集於枮黄石公兵書曰樹杌者鳥不棲)
(也/)今我唯困蒙郡士所背馳(周易曰/困蒙吝)鄉人敦懿義濟濟
䕃光儀(春秋説題辭曰秉懿誠之義思至/忠之功鸚鵡賦曰侍君子之光儀)對賔頌有客
舉觴詠露斯(毛詩曰有客宿宿有客信信言授之縶以/縶其馬又曰湛湛露斯匪陽不睎厭厭夜)
(飲不醉無歸今鄉人/情重皆頌詠此詩)臨樂何所歡素絲與路岐(禮記曰/執紼不)
(笑臨樂不歎淮南子曰揚子見逵路而哭之為其可以/南可以北墨子見練絲而泣之為其可以黄可以黒髙)
(誘曰閔其/别與化也)
　　雜詩一首(五言/)
　　　何敬祖(贈答何在陸前/而此居後誤也)
秋風乘夕起明月照髙樹(賈逵國語注曰乘/陵也陵亦侵也)閒房來清
氣廣庭發暉素(暉素月光也古長歌行曰/昭昭素明月暉光燭我牀)靜寂愴然歎
惆悵出遊顧(惆悵已/見上文)仰視垣上草俯察階下露(垣草易/彫階露)
(易隕言/可傷也)心虚體自輕飄颻若仙步(言既悟二物故當全/形養生列子曰南郭)
(子貌充心虚張湛曰心虚則/形全劉梁七舉曰霍爾體輕)瞻彼陵上陌想與神人遇
(古詩曰青青陵上柏文子/曰天地之間有神人真人)道深難可期精微非所慕(魏/武)
(帝秋胡行曰道深未可得名山歴觀行禮/記曰徳産之緻也精微鄭𤣥曰緻宻也)勤思終遙夕
永言寫情慮(尚書曰/歌永言)
　　雜詩一首(五言/)
　　　王正長(臧榮緒晉書曰王瓚字正長義陽人也/博學有俊才辟司空椽歴散騎侍郎卒)
朔風動秋草邊馬有歸心(蔡琰詩曰北風厲兮肅/泠泠胡笳動兮邊馬鳴)胡寜
久分析靡靡忽至今(毛詩曰胡寜忍予/又曰行邁靡靡)王事離我志殊
隔過商參(毛詩曰王事靡鹽左氏傳子産曰髙辛氏有/二子伯曰閼伯季曰實沈不相能后帝不臧)
(遷閼伯於商丘主辰商人是因故辰為商星遷實沈於/大夏主參唐人是因其季世曰唐叔虞故參為晉星參)
(辰更見已/見上文)昔往鶬鶊鳴今來蟋蟀吟(毛詩曰春日遲遲/倉庚喈喈聖主得)
(賢臣頌曰蟋/蟀俟秋吟)人情懐舊鄉客鳥思故林(文子曰鳥飛反/鄉依其所生)
師涓久不奏誰能宣我心(韓子曰衛靈公將之晉至濮/水之上而宿夜分而聞有鼔)
(新聲者而説之召師涓而告之曰有鼓新聲者其壯似/鬼神子為我聽而寫之師涓曰諾因端坐撫琴而寫之)
(師涓明日報/曰臣得之矣)
　　雜詩一首(五言/)
　　　棗道彦(今書七志曰棗據字道彦潁川人弱冠/辟大將軍府遷尚書郎太尉賈充為伐)
　　　　(吳都督請為從事/中郎遷中庻子卒)
吳宼未殄滅亂象侵邊疆(左氏傳晉侯問於士弱曰吾/聞之宋災於是乎知有天道)
(可必乎對曰國亂/無象不可知也)天子命上宰作蕃於漢陽(上宰賈充/也毛詩曰)
(价人惟藩毛萇曰价善也藩屏也左氏傳晉欒貞子曰/漢陽諸姬楚實盡之穀梁傳曰水北曰陽漢陽漢水之)
(陽/也)開國建元士玉帛聘賢良(周易曰大君有命開國承/家小人勿用禮記曰天子)
(八十一元士王逸楚辭注曰天下賢人將持玉帛聘而/遺之吕氏春秋曰聘名士髙誘曰聘問之也將與興化)
(致治/也)予非荆山璞謬登和氏場(韓子曰楚人和氏得/璞玉於楚山之中)羊
質服虎文燕翼假鳳翔(揚子法言曰敢問質曰羊質而/虎皮見草而悦見豺而戰也)
既懼非所任怨彼南路長(曹子建贈白馬王/詩曰怨彼東路長)千里既悠
邈路次限闗梁(楚辭曰闗梁/閉而不通)僕夫罷逺涉車馬困山岡
(僕夫已/見上文)深谷下無底髙巖暨穹蒼(列子夏革曰渤海之/東有大壑焉實惟無)
(底之谷杜預左氏傳注曰/暨至也爾雅曰穹蒼天也)豐草停滋潤霧露沾衣裳(毛/詩)
(曰湛湛露斯在彼豊草/露沾衣裳已見上文)𤣥林結隂氣不風自寒凉(髙唐/賦曰)
(𤣥木/冬榮)顧瞻情感切惻愴心哀傷(廣雅曰/感傷也)士生則懸弧有
事在四方(禮記曰國君太子生二日卜士負之射人以/桑弧蓬矢六射天地四方又孔子曰士使之)
(射不能則辭以疾懸弧之義也韓詩内傳曰男子生以/桑弓蓬矢六射上下四方明當有事天地四方也)
安得恒逍遙端坐守閨房引義割外情内感實難忘(非/有)
(先生論曰引/義以正身)
　　雜詩一首(五言/)
　　　左太冲(冲于時賈充徴為記室不/就因感人年老故作此詩)
秋風何冽冽白露為朝霜(毛詩曰蒹葭蒼/蒼白露為霜)柔條旦夕勁
緑葉日夜黄明月出雲崖皦皦流素光(劉禎詩曰皦/月垂素光)披
軒臨前庭嗷嗷晨鴈翔(軒長廊之牕也毛詩曰/鴻鴈于飛哀鳴嗷嗷)髙志局
四海塊然守空堂(尸子曰八極為局淮/南子曰塊然獨處)壯齒不恒居嵗
暮常慨慷(廣雅曰/嵗年也)
　　雜詩一首(五言/)
　　　張季鷹(今書七志曰張翰字季鷹呉郡人也文/藻新麗齊王冏辟為東曹掾覩天下亂)
　　　　(東歸卒/於家)
暮春和氣應白日照園林青條若總翠黄華如散金嘉
卉亮有觀顧此難久躭(西京賦曰嘉卉灌叢爾雅曰躭/樂也毛萇詩傳曰躭樂之久者)
(也/)延頸無良塗頓足託幽深(吕氏春秋曰天下莫不延/頸舉踵頓猶止也呉季重)
(與曹丕書曰雖去/幽深視險若夷)榮與壯俱去賤與老相尋歡樂不照
顔慘愴發謳吟謳吟何嗟及古人可慰心(毛詩曰啜其/泣矣何嗟及)
(矣又曰我思古人實獲我心/又曰仲山父永懐以慰其心)
　　雜詩十首(五言/)
　　　張景陽
秋夜凉風起清氣蕩暄濁蜻蛚吟階下飛蛾拂明燭(易/通)
(卦驗曰立秋蜻蛚鳴崔豹古/今注曰飛蛾善拂燈火也)君子從逺役佳人守㷀獨
(君子謂夫也毛詩曰未/見君子佳人已見上文)離居幾何時鑽燧忽改木(離居/已見)
(上文論語曰鑽燧改火禮含文嘉曰燧人始鑽木取火/炮生為熟鄒子曰春取榆栁之火夏取棗杏之火季夏)
(取桑柘之火秋取柞楢/之火冬取槐檀之火)房櫳無行跡庭草萋以緑(説文/曰櫳)
(房室之疏也古詩/曰秋草萋以緑)青苔依空牆蜘蛛網四屋(淮南子曰/窮谷之洿)
(生以蒼苔説文曰鼅鼄蝥也魏文帝詩蜘蛛繞戸牖野/草當階生論衡曰蜘蛛結絲以網飛蟲人之周計安能)
(過/之)感物多所懐沈憂結心曲(古詩曰感物懐所思沈憂/已見上文毛詩曰亂我心)
(曲/)
大火流坤維白日馳西陸(毛詩曰七月流火毛萇曰火/大火也淮南子曰坤維在西)
(南又曰斗指西南維為立秋續漢書曰日/行西陸謂之秋杜預左傳注曰陸道也)浮陽映翠林
迴飇扇緑竹(陽日/也)飛雨灑朝蘭輕露棲叢菊龍蟄暄氣
凝天髙萬物肅(周易曰龍蛇之蟄以求伸也禮記曰仲/秋之月蟄虫坏戸廣雅曰凝止也楚辭)
(曰悲哉秋之為氣天髙而氣清毛詩曰九月肅霜毛萇/曰肅縮也霜降而收縮萬物也尸子曰西方為秋秋肅)
(也萬物草木肅/敬禮之至也)弱條不重結芳蕤豈再馥(文子曰冬氷/可折夏條可)
(結時難得/而易失)人生瀛海内忽如鳥過目(史記鄒衍曰中國/名赤縣中州也中)
(國外如赤縣州者九乃所謂九州也於是有□海環之/人民禽獸莫能相通者如一區中者乃為一州如此者)
(九乃有大瀛海環之/其外天地之外也)川上之歎逝前修以自勗(論語子/在川上)
(曰逝者如斯楚辭曰蹇吾法夫前修兮/非世俗之所服蔡琰詩曰竭心自勗厲)
金風扇素節丹霞啓隂期(西方為秋而主金故秋曰金/風也河圖曰崑崙山有五色)
(水赤水之氣上蒸為霞隂而赫然/魏文帝芙蓉池詩曰丹霞夾明月)騰雲似涌烟密雨如
散絲寒花發黄采秋草含緑滋閒居玩萬物離羣戀所
思(閒居已見上文禮記子夏/曰吾離羣索居亦已久矣)案無蕭氏牘庭無貢公綦
(漢書曰蕭育與朱博為友著聞當世時人為之語曰蕭/朱結綬王貢彈冠往者有王陽貢公説文曰牘書版也)
(班婕妤賦曰俯視兮丹墀思/君兮履綦晉灼曰綦履跡也)髙尚遺王侯道積自成基
(周易不事王侯髙尚其事文子曰積道徳者/天與之地助之莊子曰無為無治謂之道基)至人不嬰
物餘風足染俗(莊子曰不離於真謂之至人又南伯子/綦曰吾與之乗天地之誠而不以物與)
(之相/嬰)
朝霞迎白日丹氣臨湯谷(丹氣謂赤水之氣也/淮南子曰日出湯谷)翳翳結
繁雲森森散雨足(毛詩曰曀曀其隂毛萇曰如常隂曀/然翳與曀古字通論衡曰初出為雲)
(繁雲為翳蔡雍霖賦曰瞻𤣥/雲之䁆䁆懸長雨之霖霖)輕風摧勁草凝霜竦髙木
(楚辭曰潄凝/霜之紛紛)密葉日夜疎叢林森如束疇昔歎時遲晩
節悲年促(左氏傳羊斟曰疇昔之羊子為/政鄒陽上書曰至其晩節末路)嵗暮懐百憂
將從季主卜(史記曰司馬季主者楚人也卜於長安東/市宋忠與賈誼遊於市中謁司馬季主請)
(卜/)
昔我資章甫聊以適諸越(章甫以喻明徳諸越以喻流/俗也莊子曰宋人資章甫而)
(適諸越越人敦髪文身無所用之司馬彪曰敦㫁/也資取也章甫冠名也諸於也爾雅曰適往也)行行
入幽荒甌駱從祝髪(史記曰東海王摇者其先越王句/踐之後也姓騶氏摇率越人佐漢)
(漢立搖為東海王都東甌世俗號為東甌王徐廣曰騶/一作駱榖梁傳曰呉夷狄之國祝髪文身范寗曰祝㫁)
(也鄭𤣥毛詩/曰從隨也)窮年非所用此貨將安設(冠無所設以喻/徳無所效也西)
(京賦曰窮/年忘歸)瓴甋夸璵璠魚目笑明月(言流俗之失也爾/雅曰瓴甋謂之甓)
(左氏傳曰季平子卒陽虎將以璵璠歛雒書/曰秦失金鏡魚目入珠明月珠已見上文)不見郢中
歌能否居然别陽春無和者巴人皆下節(宋玉對問曰/客有歌於郢)
(中者其妙曰下里巴人國中屬而和者數千人其為陽/春白雪國中屬而和者不過數十人是其曲彌髙者其)
(和彌寡尹文子曰形之與名居/然别矣楚辭曰攬騑轡而下節)流俗多昏迷此理誰能
察(禮記曰不從流俗鄭/𤣥曰流俗失俗也)
朝登魯陽闗狹路峭且深(庾仲雍荆州記曰其北有/四闗魯陽伊闗之屬也)流
澗萬餘丈圍木數千尋(酈元水經注曰魯陽闗水出魯/陽闗分頭山説苑齊王曰大國)
(之樹必巨圍應劭漢/書注曰八尺曰尋)淒風為我嘯百籟坐自吟(漢書息/夫躬絶)
(命辭曰秋風為我吟莊子子㳺曰/地籟則多竅是無故自吟曰坐也)感物多思情在險易
常心朅來戒不虞挺轡越飛岑(劉向七言曰朅來歸耕/水自疎周易曰君子以)
(治戎器/成不虞)王陽驅九折周文走岑崟(漢書曰琅邪王陽為/益州刺史行部至卭)
(僰九折阪嘆曰奉先人遺體奈何數乗此險以病去及/王遵為刺史至其阪問吏曰此非王陽所畏道邪吏對)
(曰是遵叱其馭曰驅之王陽為孝子王遵為忠臣然此/言王陽驅九折葢驅馬而去之也公羊傳曰百里奚與)
(蹇叔送其子而戒之曰爾即死必殽之廞巖是文王之/所避風雨者也何休曰其處阻險故文王過之驅馳常)
(若避風/雨也)經阻貴勿遲此理著來今(漢書杜業上書曰深/思往事以戒來今)
此鄉非吾地此郭非吾城羇旅無定心翩翩如懸旌(左/氏)
(傳陳敬仲曰羇旅之臣戰國䇿楚王/曰寡人心摇摇然如懸旌無所終泊)出覩軍馬陣入聞
鞞鼓聲(禮記曰君子聽皷鞞之聲則思將率/之臣陣或為塵周禮注曰鞞小皷也)常懼羽檄
飛神武一朝征(漢書髙祖曰吾以羽檄徴天下兵班固/漢書髙紀述曰實天生徳聰明神武)
長鋏鳴鞘中烽火列邊亭(楚辭曰帶長鋏之陸離王逸/曰長鋏劒名也曹植結客篇)
(曰利劎鳴手中一擊兩尸僵説/文曰烽燧候表邊有警則舉也)捨我衡門依更被縵胡
纓(毛詩曰衡門之下可以棲遲莊子趙太子悝/曰吾王所好劒士皆蓬頭突鬢垂縵胡之纓)疇昔懐
微志帷幕竊所經(帷謂謀於帷帳也兵書/曰將軍於營張幕也)何必操干戈
堂上有奇兵(吕氏春秋曰士尹陁為荆使於宋司城子/罕觴之南面之牆犫於其前而不直西家)
(潦注於庭下而不止問其故子罕曰南家鞔工也吾徙/之其父曰吾恃鞔而食三葉矣今徙求鞔者不知吾處)
(吾將不食故不徙也西家髙吾宫卑潦注吾宫也食故/不禁也荆適興兵攻宋尹陁歸諫而止孔子聞之曰夫)
(修之廟堂之上折衝千里之外其司城子罕之謂乎髙/誘曰犫出也鞔履也孫武兵法曰奇正還相生若環之)
(無端/也)折衝樽俎間制勝在兩楹(晏子春秋曰晉平公使/范昭觀齊國政景公觴)
(之范昭起曰願得君之樽為壽公令左右酌樽以獻晏/平命徹去之范昭不悦而起儛顧太師曰為我奏成周)
(之樂太師曰盲臣不習也范昭歸謂平公曰齊未可并/吾欲弑其君晏子知之吾欲犯其樂太師知之於是輟)
(伐齊謀孔子聞之曰善不出樽俎之間而折衝千里之/外晏子之謂也髙誘吕氏春秋注曰折衝者衝車所以)
(衝突也敵之軍能陷破也欲攻己者折還其衝車於千/里之外不敢來也孫子兵法曰水因地而制行兵因敵)
(而制勝李奇漢書注曰制折也漢書杜鄴説王音曰所/接雖在楹階俎豆之間其於為國折衝厭難豈不逺哉)
(兩楹賔主/之位也)巧遲不足稱拙速乃垂名(孫子兵法曰兵聞/拙速不覩工久陸)
(賈新語曰建大功於天/下者必垂名於萬世也)
述職投邊城羈束戎旅間(尚書大傳曰古者諸侯之於/天子五年一朝見其身述其)
(職述其職者述其所職也/長楊賦曰永無邊城之患)下車如昨日望舒四五圓(下/車)
(已見上文楚辭曰前望舒/使先驅王逸曰望舒月御)借問此何時胡蝶飛南園(莊/子)
(曰莊周夢為胡蝶栩栩/然司馬彪曰蝶蛺蝶也)流波戀舊浦行雲思故山閩越
衣文蛇胡馬願度燕(漢書曰漢立無諸為閩越王王閩/中蘇武書曰越人衣文蛇代馬依)
(北風君子於其國也愴愴/傷於心度燕即依北風也)土風安所習由來有固然(左/氏)
(傳晉侯曰鍾儀樂操土風東京賦曰凡人心是所/學體安所習魯連子譚子曰物之必至理固然也)
結宇窮岡曲耦耕幽藪隂(論語曰長沮桀溺耦而耕/鄭𤣥周禮注曰藪大澤也)荒
庭寂以閒幽岫峭且深淒風起東谷有渰興南岑(毛詩/曰有)
(渰萋萋興雨祈祈毛萇曰渰雲興貌/渰與弇同音奄説文曰山有穴曰岫)雖無箕畢期膚寸
自成霖(尚書曰月之從星則以風雨孔安國曰月經于/箕則多風離於畢則多雨公羊傳曰觸石而出)
(膚寸而合不崇朝而徧天下者唯/太山雲也何休曰膚寸四指為膚)澤雉登壟雊寒猿擁
條吟(莊子曰澤雉十歩/一喙百步一飲)磎壑無人跡荒楚鬰蕭森(長笛/賦曰)
(人跡罕到説文/曰森林叢木也)投耒循岸垂時聞樵采音(左氏傳曰楚/公子弃疾過)
(鄭楚芻牧樵采不入田不樵/樹不采蓺杜預曰蓺種也)重基可擬志迴淵可比心
(春秋運斗樞曰山者地基顧子曰/登髙使人意遐臨深使人志清)養真尚無為道勝貴
陸沉(曹植辯問曰君子隱居以養真也王逸楚辭注曰/守真𤣥黙也莊子曰天無為以之清地無為以之)
(寜故兩無為相合萬物皆化人孰得無為哉韓子解老/子曰所以貴無為無思無虚者謂其意無所制也愼子)
(曰夫道所以使賢無奈不肖何也所以使智無奈愚何/也若此則謂之道勝矣又曰道勝則名不彰莊子曰孔)
(子之楚舍於蟻兵之漿其鄰有夫妻臣妾登極者仲尼/曰是陸沉者也是其市南宜僚邪郭象曰人中隱者譬)
(如無水/而沉也)游思竹素園寄辭翰墨林(風俗通曰劉向為孝/成皇帝典校書籍皆)
(先書竹為易刋定可繕寫者以上素也今東觀書竹素/也歸田賦曰揮翰墨以奮藻長楊賦曰藉翰林以為主)
(人/)
黒蜧躍重淵商羊儛野庭(淮南子曰犧牛騂毛宜於廟/牲其於致雨不若黒蜧髙誘)
(曰黒蜧蛇也潜於神泉能致雲雨家語曰齊有一足之/鳥飛集公朝下止於殿前舒翅而跳齊侯大怪之使使)
(聘魯訪諸孔子孔子曰此名曰商羊水祥也昔童兒有/屈其一脚振訊兩臂而跳且謠曰天將大雨商羊鼔儛)
(今齊有之具應至矣告趣治溝渠修堤防將有大水為/災須㬰大霖水溢汎諸國傷害民人唯齊備不敗也)
飛亷應南箕豐蕯迎號屏(楚辭曰後飛亷兮使奔屬飛/亷風伯也楚辭曰吾令豐蕯)
(乗雲兮王逸曰屏號起雨何以興之王逸曰屏屏翳雨/師名也號呼也興起也言雨師呼則雲起而雨下也)
雲根臨八極雨足灑四溟(淮南子曰八紘之外有八極/八極之雲是雨天下髙誘曰)
(八極八方之極/也四溟四海也)霖瀝過二旬散漫亞九齡(言今滛雨霖/瀝已過二旬)
(水流散漫亞乎九齡也鄭𤣥詩譜/曰堯之末洪水九年萬國不粒)階下伏泉涌堂上水
衣生(髙誘淮南子注/曰蒼苔水衣也)洪潦浩方割人懐昏墊情(尚書曰/湯湯洪)
(水方割孔安國曰割害也水方為害也尚書禹曰洪水/滔天浩浩懐山襄陵下民昏墊孔安國曰昏瞀墊溺皆)
(水病/水災)沈夜潄陳根緑葉腐秋莖(潄蕩也鄭𤣥毛詩/箋曰陳根可拔)里無
曲突烟路無行輪聲(漢書徐福上書曰/曲突徙薪無恩澤)環堵自頽毁垣
閭不隱形(禮記曰儒有環堵之室廣雅曰墉垣牆/也釋名曰墉容也所以蔽隱形容也)尺燼
重尋桂紅粒貴瑤瓊(説文曰燼薪也戰國䇿曰蘇秦之/楚三月乃得見王談卒辭行楚王)
(曰先生不逺千里而臨寡人曾弗肯留願聞其説對曰/楚國食貴於玉薪貴於桂謁者難見於鬼王難見於天)
(帝今令臣食玉炊桂因鬼見帝其可得/乎漢書曰太倉之粟紅腐而不可食也)君子守固窮在
約不爽貞(論語曰子路愠見曰君子亦有窮乎子曰君/子固窮左氏傳晉成鱄曰居利思義在約思)
(純爾雅曰爽差也/周易曰貞正也)雖榮田方贈慙為溝壑名(説苑曰子/思居衛緼)
(袍無裏二旬九食田子方使人遺狐白之裘恐其不受/因謂之曰吾假人遂忘之吾與人如棄之子思辭曰伋)
(□忘與不如棄遺物於溝壑伋雖貧/不忍身為溝壑故不敢當卒不肯受)取志於陵子比足
黔婁生(孟子章句曰陳仲子豈不誠亷士哉居於陵三/日不食耳無聞目無見井上有李實螬食者過)
(半矣匍匐往將而食之三咽然後耳有聞目有見也仲/子織屨妻辟纑以易之劉熈曰陳仲子齊一介士也螬)
(蟲也李實有蟲食之過半言仲子目無見也仲子自織/屨妻紡纑以易食也緝續其麻曰辟練繇曰纑也列女)
(傳曰黔婁先生死曾子弔之曰先生何以為諡妻曰以/康為諡曾子曰先生在時食不充虚衣不葢形何樂於)
(此而諡為康乎妻曰先生君嘗欲授之政以為國相而/辭不為是其有餘貴也君嘗賜之粟三十鍾先生不受)
(是其有餘富也其諡為康不宜何也皇甫謐髙/士傳曰黔婁先生者齊人也修清節不求進)
　文選巻二十九
欽定四庫全書
　文選巻三十　　　　　　　梁　蕭統　編
　　　　　　　　　　　　　唐　李善　註
　雜詩
　　時興一首(五言/)
　　　盧子諒(諶/)
亹亹圓象運悠悠方儀廓(楚辭曰嵗亹亹而過中曾子/曰天道曰圓地道曰方在天)
(成象故曰圓象天地曰兩儀故曰方儀也/賈逵國語注曰悠悠長也爾雅曰廓大也)忽忽嵗云暮
游原采蕭藿(楚辭曰嵗忽忽而道盡毛詩曰嵗聿云暮/采蕭穫菽毛萇曰云言也又曰蕭蒿也菽)
(藿/也)北踰芒與河南臨伊與洛(芒山名也河及/伊洛皆水名)凝霜霑蔓
草悲風振林薄(楚辭曰激凝霜之紛紛/又曰哀江介之悲風)摵摵芳葉零橤
橤芬華落(摵已見射雉賦字書/曰橤垂也如捶切)下泉激洌清曠野增遼
索(毛詩曰洌彼下泉毛萇曰洌寒也司馬彪荘子注/曰流急曰激毛詩曰率彼曠野毛萇曰曠空也)登
高眺遐荒極望無崖崿(文字集畧/曰崿崖也)形變隨時化神感因
物作(荘子曰形變而有生又曰一龍一蛇與時俱化爾/雅曰感動也荘子曰萬物竝作吾以觀其復王弼)
(曰生長也荘子曰以/虛靜觀其反覆者也)澹乎至人心恬然存𤣥漠(言已澹/乎同彼)
(意存𤣥漠而已荘子曰澹而靜乎莫而清乎王逸楚辭/注曰憺安也憺與澹同荘子曰不離扵真謂之至人又)
(曰至人之用心若鏡淮南子曰恬然則縱之廣雅曰恬/靜也張華勵志詩曰大猷𤣥漠廣雅曰𤣥道也又曰漠)
(泊也說文/曰泊無也)
　　雜詩二首(五言/)
　　　陶淵明
結廬在人境而無車馬喧(結猶/構也)問君何能爾心逺地自
偏(鄭𤣥禮記注曰爾助語也/琴賦曰體清心逺邈難極)采菊東籬下悠然望南山
山氣日夕佳飛鳥相與還(管子曰夫鳥之飛/必還山集谷也)此中有真
意欲辯已忘言(楚辭曰狐死必首丘夫人孰能反其真/情王逸注曰真本心也荘子曰言者所)
(以在意也得/意而忘言)
秋菊有佳色裛露掇其英(文字集畧曰裛坌衣香也然/露坌花亦謂之裛也毛萇詩)
(傳曰掇/拾也)泛此忘憂物逺我達世情(毛詩曰微我無酒以/遨以遊毛萇曰非我)
(無酒可以忘憂也潘岳秋菊賦曰汎流英扵清醲似/浮萍之隨波纒子董無心曰無心鄙人也不識世情)一
觴雖獨進盃盡壺自傾日入羣動息歸鳥趨林鳴(荘子/善巻)
(曰余日出而作日入而息尸子曰晝動而夜息天之道/也杜育詩曰臨下覽羣動曹子建贈白馬王彪詩曰歸)
(鳥赴/喬林)嘯傲東軒下聊復得此生(郭璞遊仙詩曰嘯傲遺/俗羅得此生劉瓛易注)
(曰自無出有曰生/生得性之始也)
　　詠貧士詩一首(五言/)
　　　陶淵明
萬族各有託孤雲獨無依(孤雲喻貧士也陸機鼈賦/曰總美惡而兼融播萬族)
(乎一區楚辭曰憐浮雲之相佯/王逸注曰相佯無依據之貌也)曖曖虛中滅何時見餘
輝(王逸楚辭注曰曖曖昏昩貌/陸機擬古詩曰照之有餘輝)朝霞開宿霧衆鳥相
與飛(喻衆/人也)遲遲出林翮未夕復来歸(亦喻/貧士)量力守故
轍豈不寒與飢(左氏傳晉荀呉曰量力而行又向/戍曰飢寒之不恤誰能恤楚也)知
音苟不存已矣何所悲(古詩曰不惜歌者苦但傷知/音稀楚辭曰已矣國無人兮)
(莫我/知)
　　讀山海經詩一首(五言/)
　　　陶淵明
孟夏草木長繞屋樹扶疎(上林賦曰/垂條扶疎)衆鳥欣有託吾亦
愛吾廬既耕亦已種且還讀我書窮巷隔深轍頗迴故
人車(漢書曰張負隨陳平至其家乃負郭窮巷以席為/門門外多長者車轍韓詩外傳楚狂接輿妻曰門)
(外車轍/何其深)歡言酌春酒擿我園中蔬(張恊歸舊賦曰苦辭/既接歡言乃周毛詩)
(曰為此/春酒)微雨從東来好風與之俱(閒居賦曰/微雨新晴)泛覽周王
傳流觀山海圖(周王傳穆天子傳也/山海圖山海經也)俛仰終宇宙不樂
復何如(荘子老聃曰其疾也俛仰之間再撫四海之外/又善巻曰余立扵宇宙之中毛詩曰既見君子)
(云何/不樂)
　　七月七日夜詠牛女一首(五言丁齊諧記曰桂陽/城武  有仙道常在人)
　　　(間忽謂其弟曰七月七日織女渡河諸仙悉還/宫吾向已被召不得停與爾别矣弟問織女何)
　　　(事渡河兄何當還荅曰織女暫請牽牛吾去後/三千年當還耳明日失武丁所在世人至今猶)
　　　(云七月七日/織女嫁牽牛)
　　　謝恵連
落日隠櫩楹升月照簾櫳(毛詩曰如月之升說/文曰櫳房室之疏也)團團滿
葉露析析振條風(毛詩曰野有蔓草零露團兮楚/辭曰秋風兮蕭蕭舒芳兮振條)蹀足
循廣除瞬目矖曾穹(吕氏春秋曰恵盎見宋康王康王/蹀足謦欬聲類曰蹀躡也登樓賦)
(曰循階除而下降說文曰除殿階也又曰瞬/開闔目也蒼頡篇曰矖索視之貎也穹天也)雲漢有靈
匹彌年闕相從(毛詩曰倬彼雲漢曹植九詠注曰牛女/為夫婦七月七日得一會同也毛萇詩)
(傳曰彌/終也)遐川阻昵愛修渚曠清容(曹植九詠注曰織女/牽牛之星各處河之)
(傍爾雅曰昵近也孫炎曰親/之近也蒼頡篇曰曠踈曠也)弄杼不成藻聳轡騖前蹤
(古詩曰纎纎擢素手札札弄機杼終日不/成章泣涕零如雨王逸楚辭注曰蹤軌也)昔離秋已兩
今聚夕無雙(昔離迄今㑹而秋已兩/今聚便别故夕無雙也)傾河易迴斡款顔
難乆悰(傾河天漢也陸機擬古詩曰天漢東南傾邊讓/章華臺賦曰天河既迴歡樂未終如淳漢書注)
(曰斡轉也字林曰款誠也/意有所欲廣雅曰悰樂也)沃若靈駕旋寂寥雲幄空(毛/詩)
(曰我馬維駱六轡沃若陸機/雲賦曰藻帟高舒長帷虹繞)留情顧華寝遙心逐奔龍
(龍仙者所駕故遙心以逐之荘/子曰神人乗雲氣御飛龍也)沈吟為爾感情深意彌
重(古詩曰馳情整巾帶沈吟聊躑躅鄭𤣥毛詩箋曰/爾汝也廣雅曰感傷也鄭𤣥儀禮注曰彌盡也)
　　𢷬衣詩一首(五言/)
　　　謝恵連
衡紀無淹度晷運儵如催(漢書曰用昏建者杓夜半建/者衡晉灼曰衡斗之中央也)
(爾雅曰星紀斗牽牛也漢書音義曰二十八舍列在四/方日月行焉起扵星紀也説文曰晷日影也周易曰日)
(月運/行)白露滋園菊秋風落庭槐肅肅莎雞羽烈烈寒螿
啼(毛詩曰六月莎雞振羽一名促織一名絡緯一名蟋/蟀論衡曰夏末寒蜻蛚鳴将感隂氣也許慎淮南子)
(注曰寒螿蟬/屬也子羊切)夕隂結空幙霄月皓中閨美人戒裳服端
飾相招攜(楚辭曰美人皓齒嫮以姱左氏傳曰招/攜以禮何休公羊傳注曰攜提将也)簪玉
出北房鳴金歩南階(魏臺訪議曰以玉為笄也古曰笄/今曰簪繁欽定情詩曰何以致拳)
(拳綰臂/雙金環)櫩高砧響發楹長杵聲哀(郭璞曰砧木質也然/此砧為𢷬帛之質也)
(文字集畧曰砧杵之質也/猪金切爾雅曰砧謂之䖍)微芳起兩袖輕汗染雙題(説/文)
(曰題/額也)紈素既已成君子行未歸(君子謂夫也毛/詩曰未見君子)裁用笥
中刀縫為萬里衣(古詩曰相/去萬餘里)盈箧自余手幽緘候君開
(説文曰箧笥也又曰/緘束箧也古咸切)腰帶準疇昔不知今是非(左氏傳/羊斟曰)
(疇昔之羊/子為政)
　　南樓中望所遲客一首(五言寧謝靈運遊名山志/曰始  又北轉一汀七里)
　　　(直指舍下園南門樓自/南樓百許歩對横山)
　　　謝靈運
杳杳日西頽漫漫長路迫(楚辭云日杳杳以西頽路長/逺而窘迫王逸注曰言道路)
(長逺不得復還憂心/迫窘無所舒志也)登樓為誰思臨江遲来客(楚辭曰/吹參差)
(兮誰思遲/猶思也)與我别所期期在三五夕(陸機贈馮文熊詩/曰問子别所期耀)
(靈縁扶木三五謂十五日也/禮記曰月者三五而盈也)圓景早已滿佳人猶未適
(曹子建贈徐幹詩曰圓景光未滿衆星粲已繁魏文帝/秋胡行曰朝與佳人期日夕殊不来杜預左氏傳注曰)
(適歸/也)即事怨睽攜感物方悽戚(即事即此離别之事也/列子周之尹氏有老役)
(夫晝則呻吟即事夜則昏憊而熟寐周易曰睽乖也賈/逵國語注曰攜離也古詩曰感物懐所思鄭𤣥論語注)
(曰方/常也)孟夏非長夜晦明如嵗隔(楚辭曰望孟夏之短/夜何晦明兮若嵗)瑤
華未堪折蘭苕已屢擿(楚辭曰折疏麻兮瑤華将以遺/乎離居又曰被石蘭兮帶杜蘅)
(折芳馨兮/遺所思)路阻莫贈問云何慰離析(楚辭曰媒絶路阻/言不可結而贈也)
(毛萇詩傳曰問遺也又曰慰安也林/育金谷詩曰既而慨爾感此離析)搔首訪行人引領
冀良覿(毛詩靜女曰愛而不見搔首踟蹰/爾雅曰覿見也良覿謂見良人也)
　　田南樹園激流植援一首(五言/)
　　　謝靈運
樵隠俱在山由来事不同(臧榮緒晉書曰何琦曰胡孔/明有言隠者在山樵者亦在)
(山在山則同所以在/山則異豈不信之乎)不同非一事養痾亦園中(高彪與/馬融書)
(曰公今養痾傲士/説文曰痾病也)中園屏氛雜清曠招逺風(范曄後漢/書仲長統)
(曰欲卜居清曠以樂/其志廣雅曰曠逺也)卜室倚北阜啓扉面南江(西都賦/曰臨峻)
(路而/啓扉)激澗代汲井插槿當列墉羣木既羅户衆山亦對
牕靡迆趨下岫迢遞瞰高峯(西京賦曰/澶漫靡迆)寡欲不期勞即
事罕人功(老子曰少私寡欲即事即/此營室之事也已見上文)唯開蔣生徑永懐
求羊蹤(三輔決録曰蔣詡字元卿隠於杜陵舍中三逕/惟羊仲求仲從之遊二仲皆挫亷逃名毛萇詩)
(傳曰懐/思也)賞心不可忘妙善冀能同(荘子曰顔成子游謂/東郭子綦曰自吾聞)
(子之言也八年而不知死生九年大/妙郭象曰妙善同故無往而不冥也)
　　齋中讀書一首(五言齋永/嘉郡  也)
　　　謝靈運
昔余遊京華未嘗廢丘壑(郭璞遊仙詩曰京華遊侠窟/漢書班嗣書曰夫嚴子者漁)
(釣扵一壑萬物不干其志棲/遲扵一丘天下不易其樂也)矧乃歸山川心跡雙寂漠
(爾雅曰矧況也楚辭/曰野寂漠其無人)虛館絶諍訟空庭來鳥雀(張衡四/愁詩序)
(曰諍訟息鬻子曰禹治天/下朝廷之間可以羅雀也)臥疾豐暇豫翰墨時閒作(國/語)
(優施曰我教茲暇豫之事君韋昭曰暇閒也豫樂也/歸田賦曰揮翰墨以奮藻兩都賦序曰時時閒作)懐
抱觀古今寢食展戲謔(文賦曰觀古今扵須臾毛/詩曰善戯謔兮不為虐兮)既笑
沮溺苦又哂子雲閣執㦸亦以疲耕稼豈云樂(論語曰/長沮桀)
(溺耦而耕漢書曰王莽既以符命自立即位之後欲絶/其源以神前事而甄豐子尋劉歆子棻復獻之莽誅豐)
(父子投棻四裔辭所連及便收不請時揚雄校書天祿/閣上理獄使者来欲收雄雄恐不能自免乃從閣上自)
(投㡬死京師為之語曰惟寂惟漠自投/于閣潘安仁夏侯湛諫曰執㦸疲揚)萬事難竝歡達
生幸可託(荘子曰達生之情者傀司馬彪曰/傀大也情在無故曰大傀音塊)
　　石門新營所住四面高山迴溪石瀨修竹茂林詩
　　　一首(五言/)
　　　謝靈運
躋險築幽居披雲臥石門(方言曰躋登也論衡曰幽居/靜處恬憺自守荘子曰雲者)
(風起北方一西一東/孰居無事而披拂是)苔滑誰能歩葛弱豈可捫(遊天台/山賦曰)
(踐莓苔之滑石又曰援葛藟/之飛莖毛萇詩傳曰捫持也)嫋嫋秋風過萋萋春草繁
(楚辭曰嫋嫋兮秋風王逸注曰嫋嫋/風搖木貌也楚辭曰春草生兮萋萋)美人遊不還佳期
何由敦(楚辭曰望美人兮未来又曰與/佳期兮夕張方言曰敦信也)芳塵凝瑤席清
醑滿金樽(庾闡楊都賦曰結芳塵於綺疏楚辭曰瑤席/兮玉瑱毛詩曰飲此醑矣埤蒼曰滑美貎也)
(曹子建樂府詩曰金樽/玉杯不能使薄酒更厚)洞庭空波瀾桂枝徒攀翻(楚辭/曰洞)
(庭波兮木葉下又曰/攀桂枝兮聊淹留)結念屬霄漢孤景莫與諼(言所思/念邈若)
(霄漢孤影獨處莫與忘憂蔡琰詩曰㷀㷀對孤影怛咤/糜肝肺毛萇詩傳曰諼忘也張翰詩曰單形依孤影)
俯濯石下潭仰看條上猨早聞夕飈急晩見朝日暾(楚/辭)
(曰暾将出兮東方王逸注曰/始出其形暾暾而盛大也)崖傾光難留林深響易奔
感往慮有復理来情無存(言悲感已往而天夀紛錯故/慮有迴復妙理若来而物我)
(俱喪故情無所存往/謂適彼可悲之境也)庶特乘日用得以慰營魂(荘子牧/馬童子)
(謂黄帝曰有長者教子曰若乘日之車而遊襄城之野/郭象曰日出而遊日入而息也車或為居楚辭曰載營)
(魂而升霞鍾㑹老子/注曰經䕶為營也)匪為衆人說冀與智者論(司馬遷/書曰可)
(為智者說難/為俗人言)
　　雜詩一首(五言/)
　　　王景𤣥(沈約宋書曰王徽字景𤣥少好學無不/通覽年十六舉秀才除南平王鑅右軍)
　　　　(咨議徽素無宦情竝陳疾/不就江湛舉為吏部郎)
思婦臨高臺長想憑華軒(陸機為顧彦先贈婦詩曰東/南有思婦舞賦曰逺思長想)
(登樓賦曰慿軒檻以遙望潘岳為賈謐贈陸機/詩曰珥筆華軒韋昭漢書注曰軒檻上板也)弄絃不
成曲哀歌送苦言(左太沖詠史詩曰哀歌和漸離張/平子書酸者不能不苦扵言也)箕
帚留江介良人處鴈門(箕帚婦人所執也國語曰吳王/夫差伐越越王勾踐乃命諸稽)
(郢行成扵吳曰勾踐請盟一介適女執箕帚以備姓扵/王宫說文曰箕簸也帚糞也楚辭曰哀江介之悲風孟)
(子曰齊人一妻一妾而處室者其良人出必厭/酒肉劉渠曰婦人稱夫曰良人漢書有鴈門郡)詎憶無
衣苦但知狐白溫(曹植贈丁儀詩曰狐白/足禦冬焉念無衣客)日暗牛羊下
野雀滿空園(毛詩曰日之夕矣羊牛下来古/猛虎行曰日暮不從野雀棲)孟冬寒風
起東壁正中昏(禮記曰仲冬之/月昏東壁中)朱火獨照人抱景自愁
怨(古詩曰朱火然其中楚/辭曰廓抱景而獨倚)誰知心曲亂所思不可論(毛詩/曰亂)
(我心曲古詩曰/所思在逺道)
　　數詩一首(五言/)
　　　鮑明逺
一身仕闗西家族滿山東(家語孔子曰恭敬忠信四者/可以正國豈特一身漢書王)
(衞尉曰蕭何守闗中搖足則關西非陛下/所有又曰高帝問羣臣羣臣皆山東人也)二年從車駕
齋祭甘泉宫(漢書曰元延二年行幸甘泉賦曰正月從/上甘泉蔡邕獨㫁曰不敢指斥天子故但)
(言車駕漢書曰武帝作甘泉宫/中為臺置祭具以致天神也)三朝國慶畢休沐還舊
邦(漢書谷永上書曰食扵三朝之㑹周禮曰國有福事/即慶賀之漢書曰張安世休沐未嘗出王粲贈蔡子)
(篤詩曰戾/舊邦也)四牡曜長路輕葢若飛鴻(毛詩曰駕彼四牡/石崇還京詩曰迅)
(風翼華葢飄/颻若飛鴻)五侯相餞送高會集新豐(漢書曰成帝悉/封舅王譚王立)
(王根王逢王商時為列侯五人同日封故世謂之五侯/又曰漢王置酒高㑹三輔舊事曰太上皇思慕鄉里高)
(祖徙豐沛商人/立為新豐也)六樂陳廣坐組帳揚春風(周禮曰凡六/樂者文之以)
(五聲鄭𤣥曰此固所以存六代之樂史記侯嬴曰公子/自迎嬴羣衆廣坐之中稽康贈秀才詩曰組帳高褰)
七盤起長袖庭下列歌鐘(張衡舞賦曰歴七盤而屣躡/七盤已見陸機羅敷歌韓子)
(曰長袖善舞國語曰錫魏絳/女樂二八歌鍾已見魏都賦)八珍盈彫俎綺肴紛錯重
(周禮食醫掌和王八珍之齊荘子曰祝宗人說彘曰汝/奚惡死吾将加汝肩尻乎彫俎之上應璩與公琰書曰)
(繁俎綺錯/羽爵飛騰)九族共瞻遲賔友仰徽容(尚書曰敦敘九族/孔安國曰九族高)
(祖𤣥孫之親也張載送鍾叅軍/詩曰善建理不拔闡道播徽容)十載學無就善宦一朝
通(漢書曰張釋之事文帝十年不得/調又曰司馬安巧善宦四至九卿)
　　翫月城西門廨中一首(五言/)
　　　鮑明逺
始見西南樓纖纖如玉鉤(西京雜記公孫乘月賦曰直/圓巖而似鉤蔽修堞如分鏡)
(王逸楚辭注曰/曲瓊玉鉤也)末映東北墀娟娟似蛾眉(說文曰墀塗/地也禮天子)
(赤墀上林賦曰長眉連/娟毛詩曰螓首蛾眉)蛾眉蔽珠櫳玉鉤隔瑣窻(珠櫳/以珠)
(飾疏也瑣窻窻為瑣文也范曄後漢書/曰梁冀第舍窻牖皆有綺疏青瑣也)三五二八時千
里與君同(二八十六日也釋名曰望滿之名月大十六/日月小十五日淮南子曰道徳之論譬如日)
(月馳騖千里/不能改其常)夜移衡漢落徘徊帷户中(衡斗中央也漢/天漢也已見上)
(文曹植七哀詩曰明月/照高樓流光正徘徊)歸華先委露别葉早辭風(言歸/華先)
(委為露所墮别葉早辭為風所隕華落向本故曰歸本/葉下離枝故云别葉王逸楚辭注曰委棄也翼氏風角)
(曰木落歸本/水流歸末)客游厭苦辛仕子倦飄塵(陸機荅張士然/詩曰飄颻冒風)
(塵/)休澣自公日宴慰及私辰(禮記曰晏子澣衣以朝字/林曰醧私晏飲也方言曰)
(慰居/也)蜀琴抽白雪郢曲發陽春(相如工琴而處蜀故曰/蜀琴客歌郢中故稱郢)
(曲也宋玉笛賦曰師曠将為白雪之曲也又對問曰客/有歌扵郢中者其為陽春白雪國中屬而和者不過數)
(人/)肴乾酒未缺金壺啓夕淪(肴雖乾而酒未止金壺之/漏已啟夕波杜預左氏傳)
(注曰肴乾而不食爾雅曰小波為淪陸機/漏賦曰伏陰蟲以承波吞恒流其如揖)迴軒駐輕葢
留酌待情人
　　始出尚書省一首(五言/)
　　　謝𤣥暉(蕭子顯齊書曰朓兼尚書殿中郎高宗/輔政以朓為諮議領記室高宗明帝也)
惟昔逢休明十載朝雲陛(休明謂齊武皇帝也左氏傳/曰王孫滿曰徳之休明蕭子)
(顯齊書曰朓解褐豫章王行叅軍然王故朝也/左思七歌曰開甲第之廣袤建雲陛之嵯峨)既通金
閨籍復酌瓊筵醴(金閨即金門也解嘲曰歴金門上玉/堂應劭漢書注曰籍者為二尺竹牒)
(記其年紀名字物色懸之宫門案省相應乃得入也袁/宏夜酣賦曰開金扉坐瓊筵漢書楚元王敬禮穆生等)
(穆生不嗜酒元每置/酒常為穆生設醴也)宸景厭照臨昏風淪繼體(宸北辰/以喻帝)
(位也厭照臨謂武帝崩也繼體謂鬱林王昭葉也蕭子/顯齊書曰鬱林王文恵太子長子武帝崩王即位毛詩)
(曰明明上天照臨下土尚書曰逺耆徳比頑童時謂亂/風廣雅曰昏亂也又曰淪沒也公羊傳曰繼文王之體)
(守文王/之法度)紛虹亂朝日濁河穢清濟(漢書息夫躬絶命辭/曰虹霓燿兮日微張)
(晏曰虹蜺邪隂之氣也而有照燿以蔽日月方讒言流/行忠良浸微也戰國策張儀說秦王曰清濟濁河足以)
(為阻孔安國尚書注曰濟水入河竝流十數里/清濁異色混為一流亦喻邪讒之穢忠正也)防口猶
寛政餐荼更如薺(言防衆口實由寛政雖遇餐茶之苦/更同如薺之甘時明帝輔政故曰寛)
(也國語召公諫厲王曰防人之口甚扵防川左氏傳陳/公子完謂齊侯曰臣幸若獲宥及扵寛政君之恵也仲)
(長子昌言曰有軍興之大役焉有凶荒之殺用焉如此/則清修絜皎之士固當食荼鹽膽枕籍菁棘毛詩曰誰)
(謂荼苦其/甘如薺)英袞暢人謀文明固天啓(英袞謂明帝也初/為尚書令故曰英)
(袞蕭子顯齊書曰明帝以太后令廢鬱林王及海陵王/而即位周禮曰三公自衮冕而下漢書音義曰暢通也)
(周易曰人謀鬼謀百姓與能又曰見龍在田天下文明/左氏傳曰晉侯賜畢萬魏卜偃曰以是始賞天啓之矣)
青精翼紫軑黄旗映朱邸(春秋元命苞曰殷紂之時五/星聚房房者蒼神之精周據)
(而興然青即蒼也齊木徳故蒼精翼之孔安國尚書傳/曰翼輔也方言曰韓楚之間輪謂之軑徒計切天子之)
(車以紫為葢故曰紫軑司馬徳操與劉恭嗣書曰黄旗/紫葢恒見東南終成天下者揚州之君乎史記曰諸侯)
(朝天子扵天子之所立宅舍曰邸漢書/曰代王入代邸諸侯王朱户故曰朱邸)還覩司𨽻章復
見東都禮(東觀漢記曰更始欲北之雒陽以光為司隸/校尉三輔宮府吏東迎雒陽見更始諸将過)
(者數十軰皆冠幘而衣婦人之衣大為長安所笑見司/隸官屬皆相指視之極望老吏或垂涕粲然復見官府)
(儀禮賢者/蟻附也)中區咸已泰輕生諒昭洒(文賦曰佇中區以/𤣥覽說文曰洒滌)
(也桑/禮切)趨事辭宫闕載筆陪旌棨(謂出殿中而為記室也/漢書曰朱博夜寝早起)
(妻希見面趨事如是慎子曰趨事之有司賤也禮記曰/史載筆士載言司馬彪續漢書曰公以下至二千石騎)
(吏四人皆帶劎棨㦸為前行/韋昭漢書注曰棨㦸也音啓)邑里向疎蕪寒流自清泚
(鶡冠子曰士之居邑里賈逵國語注/曰蕪穢也說文曰泚清也且禮切)衰栁尚沈沈凝露
方泥泥(沈沈茂盛之貎也毛詩曰露彼蕭斯零露/泥泥廣雅曰方正也毛萇曰泥泥沾濡也)零落
悲友朋歡虞讌兄弟(孔融與曹操書曰海内知識零落/殆盡虞與娛通毛詩序曰棠棣燕)
(兄弟/也)既秉丹石心寧流素絲涕(丹石言不移也吕氏春/秋曰石可破而不可奪)
(其堅丹可磨而不可奪其赤韓子曰上不相徳守道者/皆懐金石之心素絲隨染涕墨子所悲也淮南子曰墨)
(子見練絲而泣之為其可以黄可以黑高誘/曰閔其化也曹顔逺感時詩曰素絲與路岐)乘此終蕭
散垂竿深澗底(孫恵龜賦曰汎舟扵清泠之淵垂竿/扵巖澗之下如淳漢書注曰乘因也)
　　直中書省一首(五言朓蕭子顯齊/君曰  轉中書郎)
　　　謝𤣥暉
紫殿肅隂隂彤庭赫𢎞敞(紫殿紫宫也漢書成紀曰神光/降集紫殿荘子曰至隂肅肅至)
(陽赫赫西都賔曰王階彤庭/西京賦曰赫􁀙􁀙以𢎞敞)風動萬年枝日華承露掌
(晉宫闕名曰華林園南萬年樹十四株漢書曰日華/曜宣明又曰武帝作柏梁鋼柱承露盤仙人掌也)玲
瓏結綺錢深沈映朱網(晉灼甘泉賦注曰玲瓏明見貌/也東宫舊事曰忩有四面綾綺)
(連錢楚辭曰網户朱綴刻方連王逸注曰/網綺文縷也綴縁也網與罔同而義異也)紅藥當階飜
蒼苔依砌上(淮南子曰窮谷/之汚生以蒼苔)茲言翔鳯池鳴珮多清響
(晉中興書曰荀朂徙中書監為尚書令人賀之乃發恚/云奪我鳯皇池卿諸人何賀我耶禮記曰君子行則鳴)
(珮/玉)信美非吾室中園思偃仰(登樓賦曰雖信美而非吾/土兮毛詩曰或棲遲偃仰)
朋情以鬱陶春物方駘蕩(尚書曰鬱陶乎予心顔厚有/忸怩荘子曰恵施之林駘蕩)
(而不得逐物不及司馬/彪曰駘蕩猶施散也)安得淩風翰聊恣山泉賞(荘子/曰鵲)
(巢扵高榆之顛巢折淩風而起毛詩/曰如飛如翰鄭𤣥曰如鳥之飛翰也)
　　觀朝雨一首(五言/)
　　　謝𤣥暉
朔風吹飛雨蕭條江上来既灑百常觀復集九成臺(張/景)
(陽七命曰表以百常之闕西京賦曰通天眇以竦峙勁/百常而莖擢薛綜曰臺名也爾雅曰觀謂之闕呂氏春)
(秋曰有娥氏有二佚女/為九成臺飲食必以鼔)空濛如薄霧散漫似輕埃平明
振衣坐重門猶未開(楚辭曰平明發兮蒼梧新序曰古/老振衣而起周易曰重門擊柝)
耳目暫無擾懐古信悠哉(東京賦曰慨長思而懐古毛/詩曰悠哉悠哉毛萇曰悠思)
(也/)戢翼希驤首乘流畏曝鰓(成公綏慰情賦曰惟潛龍/之勿用戢鱗翼以匿影鄒)
(陽上書曰蛟龍驤首奮翼則浮雲出流鵬鳥賦曰乗流/則逝三秦記曰河津一名龍門兩傍有山水陸不通龜)
(魚莫能上江海大魚薄集龍門下/上則為龍不得上曝鰓水次也)動息無兼遂岐路多
徘徊(動息猶出處言出處之情有疑譬臨岐路而多惑/也淮南子曰揚子見逵路而哭之謂其可以南可)
(以/北)方同戰勝者去翦北山萊(言隠勝仕也方猶将也韓/子子夏曰吾入見先王之)
(義則榮之出見富貴又榮之二者戰扵胸臆故懼也今/見先王之義戰勝故肥也毛詩曰南山有臺北山有萊)
(毛萇曰/萊草也)
　　郡内登望一首(五言出蕭子顯齊書/曰朓  為宣城太守)
　　　謝𤣥暉
借問下車日匪直望舒圓(張景陽詩曰下車如/昨日望舒四五圓)寒城一
以眺平楚正蒼然(毛詩曰翹翹錯薪言刈其楚説文曰/楚叢本也鄭𤣥毛詩箋曰蒹葭在衆)
(草之中蒼/蒼然也)山積陵陽阻溪流春穀泉(江賦曰幽澗積阻/沈約宋書曰宣城)
(郡太康中分丹陽立陵陽子明得仙扵廣陽縣山戰國/策曰飲茹溪之流漢書曰丹陽郡有春穀縣水經注曰)
(江連春穀縣北/又合春穀水)威紆距遙甸巉嵒帶逺天(威紆威夷紆/餘流長之貎)
(也孔安國尚書傳曰距/至也廣雅曰巉嵒高也)切切隂風暮桑柘起寒煙悵望
心已極惝怳魂屢遷(悵望已見上文楚辭曰招惝怳而/永懐招勅驕切惝兄攘切怳況往)
(切/)結髪倦為旅平生早事邊(漢書曰霍光結髪内侍論/語子曰乆要不忘平生之)
(言/)誰規鼎食盛寧要狐白鮮(家語曰子路南遊扵楚列/鼎而食晏子春秋曰景公)
(被狐白之裘/坐扵堂側)方弃汝南諾言稅遼東田(續漢書曰汝南/太守南陽宗資)
(任用范滂時人謠曰汝南太守范孟博南陽宗資主畫/諾魏志曰管寧聞公孫度令行海外遂至扵遼東皇甫)
(謐高士傳曰人或牛暴寧田/者寧為牽牛飼之其人大慙)
　　和伏武昌登孫權故城一首(五言曰徐勉伏曼容墓/誌序  曼容為大司馬)
　　　(諮議叅軍出/為武昌太守)
　　　謝𤣥暉
炎靈遺劎璽當塗駭龍戰(炎靈謂漢也典引曰蓄炎上/之烈精漢儀禮志曰皇太子)
(即位中黄門以斬蛇寶劎授異苑曰晉恵帝元康三年/武庫火燒漢高斬白蛇劎吳書曰初黄門張讓等作亂)
(劫天子出奔商璽投井中春秋保乾圖曰漢以魏徴當/塗在世名行四方獻帝紀太史丞許芝奏故白馬令李)
(雲上事曰許昌氣見扵當塗高者魏也象魏者兩觀闕/是也當道而高大者魏也當代漢周易曰龍戰于野其)
(血𤣥/黄)聖期缺中壤霸功興㝢縣(論衡曰孟子云五百年/有王者興五百年者以)
(為天出聖期也桓譚陳便宜曰所謂霸功者法度明正/百官修治威令流行者也蒼頡篇曰宇邊也說文曰㝢)
(籒文宇/字也)鵲起登吳山鳳翔陵楚甸(荘子曰鵲上城之垝/巢扵高榆之顛城壊)
(巢折陵風而起故君子之居時也得時則義行失時則/鵲起司馬彪曰垝最高危限之處也起飛也東都賦曰)
(龍飛白水鳳翔參墟孫氏初基武昌後/都建鄴故云吳山楚甸也垝居毁切)衿帶窮巖險帷
帟盡謀選(西京賦曰巖險周固衿帶易守漢書高祖曰/運籌策扵帷帳之中左氏傳為啟疆曰趙成)
(中行吳皆諸侯之選也鄭𤣥毛詩/箋曰選者謂扵倫等之中最上也)北拒溺驂鑣西龕收
組練(北拒謂禦曹操西龕謂敗劉備也春秋感精符曰/强傑竝侵戰兵雷合龍門溺驂宋均曰龍門魯地)
(名也時齊與宋鄭戰敗相殺血溺驂馬尚書序曰西北/戡黎孔安國曰戡勝也龕與戡音義同左氏傳曰組甲)
(三百被練三千馬融曰組甲/以組為甲被練為甲裏也)江海既無波俯仰流英盼
(禮斗威儀曰其君乗木而王其政象平/則江海不揚波好色賦曰竊視流盼)裘冕類禋郊卜
揆崇離殿(周禮曰王祀昊天上帝則服大裘而冕祀五/帝亦如之又曰兆五帝扵四郊四類亦如之)
(孔安國尚書傳曰類事類也又曰精意以享曰禋毛詩/曰卜云其吉終焉允臧毛萇曰凡建國必有卜之毛詩)
(曰揆之以日作于楚室毛萇曰揆度也度日出日入以/知西東視定北準極以正南北毛萇詩傳曰崇立也西)
(都賦曰郊則/離殿别寝)釣臺臨講閱樊山開廣讌(吳志曰孫權扵/武都臨釣臺飲)
(酒大歡國語虢文公曰一時講武公羊傳曰大閱者何/簡車馬也水經曰武昌郡治城南有袁山即樊山也北)
(背大江江上有釣臺顔延/年釋奠詩曰即宫廣讌)文物共葳蕤聲明且蔥蒨(左/氏)
(傳臧哀伯曰夫徳儉而有度/文物以紀之聲明以發之)三光厭分景書軌欲同薦
(三國名臣頌曰三光參分宇宙暫隔禮記子曰今/天下車同軌書同文杜預左氏傳注曰薦獻也)參差
世祀忽寂漠市朝變(魏都賦曰非有期乎世祀忽謂忽/忽然而去也古出夏北門行曰市)
(朝易人千/嵗墓平)舞館識餘基歌梁想遺轉(蕪城賦曰歌堂舞/閣之基西征賦曰)
(覓陛殿之餘基歌有繞梁故曰歌梁淮南子曰秦/楚燕趙之歌也異轉而皆樂高誘曰轉音聲也)故林
衰木平荒池秋草徧雄圖悵若茲茂宰深遐睠(茂宰謂/伏武昌)
(也言孫氏雄圖悵然如/此伏氏感之而深逺睠)幽客滯江臯從賞乖纓弁(幽客/朓自)
(謂也言從賞而乖纓弁遊也楚辭曰/朝馳騁兮江臯王逸注曰澤曲曰臯)清巵阻獻酬良書
限聞見(良書謂伏詩也鄭𤣥禮記註曰巵酒器也毛詩/曰獻酬交錯墨子曰墨子獻書恵王王受而讀)
(之曰良/書也)幸藉芳音多承風采餘絢(楚辭曰聞赤松之青/塵願承風之遺則馬)
(融論語注曰/絢文貌也)于役儻有期鄂渚同游衍(毛詩曰君子于/役不知其期楚)
(辭曰乘鄂渚而反顧兮王逸注曰鄂渚地名也毛詩曰/昊天曰且及爾遊衍毛萇曰遊行也衍溢也鄭𤣥曰常)
(與汝入往游/溢相從也)
　　和王著作八公山詩一首(五言養淮南子曰淮南/王安  士數千人中有)
　　　(高才八人蘇非李上左吳陳由伍被雷被毛被/晉昌為八公神仙傳曰雷被誣告安謀反人告)
　　　(公曰安可以去矣乃與登山即日升/天八公與安所踐石上之馬跡存焉)
　　　謝𤣥暉
二别阻漢坻雙崤望河澳(左氏傳曰吳子伐楚子常乃/濟漢而陣自小别至扵大别)
(殽有二陵已見西征賦爾雅/曰小沚曰泜又曰澳隈也)茲嶺復巑岏分區奠淮服
(字林曰巑岏鋭山也潘岳贈陸機詩曰/區域以分孔安國尚書傳曰奠定也)東限琅邪臺西
距孟諸陸(山海經曰琅邪臺在渤海間琅邪之東孔安/國尚書傳曰距至也周禮曰正東曰青州其)
(藪曰孟諸爾雅曰宋有孟諸郭璞曰今在梁國濉陽縣/東北然孟諸澤在八公山東而云西距者謂澤西距山)
(以避上文耳謂/山在澤東是也)阡眠起雜樹檀欒䕃修竹(楚辭曰逺望/兮阡眠枚乘)
(兔園賦曰修竹/檀欒夹池水)日隠澗疑空雲聚岫如複出沒眺樓雉
逺近送春目(王肅家語注曰高丈長丈曰堵三堵曰/雉呂氏春秋曰客出田駢送之以目)戎
州昔亂華素景淪伊穀(亂華謂苻堅也左氏傳曰衞/侯登城以望見戎州公曰我)
(姬姓也何戎之有焉又孔子曰裔不謀夏夷不亂華素/景謂晉也干寶搜神記曰金者晉之行也漢書曰穀水)
(出穀陽谷東北入洛/也伊水已見上文)阽危賴宗袞微管寄明牧(宗袞謝/安也明)
(牧謝𤣥也晉中興書曰時盜賊强盛侵冦無已朝議求/文武良将可以鎮北方者衞将軍謝安曰唯兄子𤣥可)
(堪此任扵是拜建武将軍袞州刺史領廣陵相監江北/諸軍事漢書賈誼上書曰安有天下阽危者若是臣瓚)
(曰臨危曰阽或曰阽屋檐也論語/子曰微管仲吾其被髮左袵矣)長蛇固能翦奔鯨自
此曝(八公山謝𤣥敗苻堅之處也長蛇喻融奔鯨喻堅/也羣謝録曰𤣥領徐州苻堅傾國大出𤣥為前鋒)
(射傷苻堅陣殺苻融左氏傳申苞胥如秦乞師曰吳為/封豕長蛇以薦食上國又楚子曰古者明王伐不敬取)
(其鯨鯢而封以為大戮杜預曰鯨鯢大/魚名也以喻不義之人吞食小國也)道峻芳塵流業
遙年運儵(陸機大暮賦曰播芳塵之馥馥荘子老/聃曰予年運而往矣将何以戒我乎)平生
仰令圖吁嗟命不淑(平生朓自謂也左氏傳汝叔齊曰/君子能知其過必有令圖令圖天)
(贊也薛君韓詩章句曰吁嗟歎辭也毛詩曰子之不淑/楊泉五湖賦曰底功定績葢喻令圖不淑已見嵇康幽)
(憤/詩)浩蕩别親知連翩戒征軸(楚辭曰志浩蕩而傷懐思/𤣥賦曰繽連翩兮紛暗曖)
再逺館娃宫兩去河陽谷(方言曰吳有館娃之宫石崇/思歸引序曰肥遯扵河陽别)
(業/)風煙四時犯霜雨朝夜沐(曹植亟出行曰蒙霧犯風/塵淮南子曰禹沐淫雨櫛)
(疾風高誘曰以雨為沐浴也以疾風為梳/箆也魏書公令曰沐浴霜露二十餘年)春秀良已彫
秋場庶能築(孫子曰秋霜被不彫甚/秀毛詩曰九月築場圃)
　　和徐都曹一首(五言昩集云和徐都/曹勉  旦出新渚)
　　　謝𤣥暉
宛洛佳遨遊春色滿皇州(古詩曰驅車策駑馬游戲宛/與洛鮑昭結客少年場曰表)
(裏望/皇州)結軫青郊路迴瞰蒼江流(楚辭曰結余軫扵西山/周禮曰東方謂之青蜀)
(都賦曰列綺/疎以瞰江)日華川上動風光草際浮(日華已見上文/楚辭曰光風動)
(蕙汎崇蘭王逸注曰光風謂/日出而風草木有光色也)桃李成蹊徑桑榆隂道周
(班固漢書贊曰諺曰桃李不言下自成蹊楚辭曰鳴鳩/棲扵桑榆毛詩曰有杕之杜生扵道周毛萇曰周曲也)
東都已俶載言歸望緑疇(毛詩曰以我覃耜俶載南畆/毛萇曰覃利也王肅曰俶始)
(也載事也言用我之利始事扵南畝也毛/詩曰言旋言歸賈逵國語注曰一井為疇)
　　和王主簿怨情一首(五言名集云王/主簿  季哲)
　　　謝𤣥暉
掖庭聘絶國長門失歡宴(漢書元紀曰賜單于待詔掖/庭王廧為閼氏應劭曰名廧)
(小字昭君娶女曰聘據單于而言也琴道雍門周曰一/赴絶國掖庭王昭君所居也長門陳皇后所居也南都)
(賦曰接歡/宴扵日夜)相逢詠􁋍蕪辭寵悲班扇(古樂府詩曰上山/採􁋍蕪下山逢故)
(夫班婕妤怨詩曰新製齊紈素鮮潔/如霜雪裁為合歡扇團團似明月)花叢亂數蝶風簾
入雙燕徒使春帶賖坐惜紅装變(賖緩/也)生平一顧重宿
昔千金賤(鄭𤣥毛詩箋曰顧迴首也列女傳曰楚成鄭/子瞀者楚成王之夫人也初成王登臺子瞀)
(不顧王曰顧吾與女千金子瞀遂行不顧曹植詩曰一/顧千金重何必珠玉賤阮籍詠懐詩曰宿昔同衾裳)
故人心尚爾故人心不見(古樂府曰相去萬餘里故人/心尚爾鄭𤣥毛詩箋曰尚猶)
(也字書曰/爾詞也)
　　和謝宣城一首(五言臥謝朓為宣城太/守作  疾詩約今和之)
　　　沈休文
王喬飛鳬舄東方金馬門從宦非宦侶避世不避喧(范/曄)
(後漢書曰王喬者河東人也顯宗時為葉令喬有神術/毎月朔望自縣詣臺朝帝怪其来數而不見車騎宻令)
(太史伺望之言其臨至輒有雙鳬東南飛来扵是伺鳬/至舉羅張之但得一雙舄焉乃詔尚方識視則四年中)
(所賜尚書官屬履也史記曰武帝時齊人有東方生名/朔時坐席中酒酣據地歌曰陸沈扵俗避世金馬門)
揆余發皇覽短翮屢飛飜(楚辭曰皇覧揆予扵初度丁/儀周成王論曰振短翮與鸞)
(鳯竝/翔)晨趨朝建禮晩沐臥郊園(漢書典職曰尚書郎晝/夜更直扵建禮門内沐)
(休沐/也)賔至下塵榻憂来命緑樽(謝承後漢書曰徐稚字/孺子豫章人屢辟公府)
(不起時陳蕃為太守以禮請署功曹稚不免之既謁而/退蕃在郡不接賔唯稚来特設一榻去則懸之應休璉)
(與曹長思書曰紅塵蔽扵機榻傅𤣥雜詩曰機榻/委塵埃漢書東方朔曰臣聞銷憂者莫如酒也)昔賢
侔時雨今守馥蘭蓀(字林曰侔齊等也孟子曰君子之/所以教者五有如時雨化之者今)
(守即朓也潘正叔贈河陽詩曰流聲/馥秋蘭王逸楚辭注曰蓀香草名也)神交疲夢寐路逺
隔思存(列子曰夢有六侯此六者皆魂神所交也荘子/曰子綦曰其寐也魂交其覺也形開說文曰交)
(㑹也毛詩曰雖則/如雲匪我思存)牽拙謬東氾浮惰及西崐(梁書曰隆/昌中約出)
(為東陽太守明帝即位徴為五兵尚書以日之早晏喻/年之少老也牽拙牽率庸拙也東氾謂暘谷日之所出)
(也浮惰浮名惰懈也西/崐謂崦嵫日之所入也)顧循良菲薄何以儷璵璠(鄭𤣥/毛詩)
(箋曰顧念也楚辭曰質菲薄而無由馬融論語注曰菲/薄也廣雅曰儷偶也左氏傳曰季平子卒陽虎将以璵)
(璠斂杜預曰/璵璠美玉也)將隨渤澥去刷羽汎清源(解嘲曰若江湖/之雀渤澥之鳥)
(吳都賦曰刷蕩漪瀾說文曰刷/刮也劉公幹詩曰方塘含清源)
　　應王中丞思逺詠月一首(五言逺蕭子顯齊書曰/王思  為御史中丞)
　　　沈休文
月華臨靜夜夜靜滅氛埃(魏明帝詩曰靜夜不能寐/楚辭曰辟氛埃而清涼)方
暉竟户入圓影隙中来(淮南子曰受光扵隙照一隅受/光扵户照室中無遺物况受光)
(扵宇宙乎說文/曰隙壁際也)高樓切思婦西園游上才(曹子建七哀/詩曰明月照)
(高樓流光正徘徊上有愁思婦悲歎有餘哀魏文帝芙/蓉池詩曰乗輦夜行游逍遙歩西園丹霞夹明月華星)
(出雲/間)網軒映珠綴應門照緑苔(楚辭曰網户朱綴刻方/連下云緑苔此當為朱)
(綴今竝為珠疑傳寫之誤漢書班婕妤自傷賦曰潛𤣥/宫兮幽以清應門避兮楚闥扃華殿塵兮玉陛苔中庭)
(萋兮緑/草生)洞房殊未曉清光信悠哉(楚辭曰姱容修態亘/洞房毛萇詩傳曰悠)
(逺貌/也)
　　冬節後至丞相第詣庶子車中作一首(五言齊蕭/子顯  書)
　　　(曰豫章王嶷太祖第三子也薨贈丞相揚州牧/長子廉字景藹為世子蔡邕獨㫁曰諸侯適子)
　　　(稱世/子)
　　　沈休文
亷公失權勢門館有虛盈(史記曰亷頗失勢之時故客/盡去及復為将又復至王符)
(濳夫論曰昔魏其之客流扵武安長平/之利移扵冠軍亷頗翟公再盈再虛)貴賤猶如此況
乃曲池平(漢書曰下邽翟公為廷尉賔客亦填門及廢/門外可設雀羅後為廷尉客欲往翟公大署)
(其門曰一貴一賤交情乃見桓子新論雍門周說/孟嘗君曰千秋萬嵗後高臺既已傾曲池又以平)高車
塵未滅珠履故餘聲(漢書曰于定國父于公□門壊父/老方共治之于公謂之曰少高大)
(閭門令容駟馬高葢說文曰高車其葢高立/載之車也史記曰春申君上客皆躡珠履)賔階緑錢
滿客位紫苔生(家語曰公自阼階孔子由賔階升堂立/侍又曰醮扵客位加其有成也崔豹古)
(今注曰空室無人行則生苔蘚或青或紫一名緑錢禮/記曰主人就東階客就西階又曰賔扵客位祖扵庭)
誰當九原上鬱鬱望佳城(禮記趙文子曰以從先大夫/扵九原鄭𤣥曰晉卿大夫之)
(墓地在九原西京雜記曰滕公駕至東都門馬鳴跼不/肯前皆以前脚跼地乆之滕公懼使卒掘馬所跼地入)
(三尺所得石槨有銘焉銘曰佳地鬱鬱三千年見白日/吁嗟滕公居此室滕公曰嗟乎天也吾其即安此乎遂)
(葬焉漢書曰夏/侯嬰號滕公也)
　　學省愁臥一首(五言帝學省國學也梁書曰/齊明  即位約遷國子祭酒)
　　　沈休文
秋風吹廣陌蕭瑟入南闈(廣雅曰/陌道也)愁人掩軒臥高牕時
動扉(楚辭曰愁人兮奈何/掩猶閉也軒長廊也)虛館清隂滿神宇曖微微(謝/靈)
(運齋中詩曰虛館絶諍訟曹植九詠曰蔓葛滋兮冐神微/宇王逸楚辭注曰曖曖暗昧貌南都賦曰清廟肅以微)
網蟲垂户織夕鳥傍櫩飛(張景陽雜詩曰蜘蛛網户屋/魏文帝詩曰蜘蛛繞户牖)
纓珮空為沗江海事多違(爾雅曰沗辱也荘子曰就藪/澤處間曠此江海之士避世)
(之人也廣雅曰違/異也謂乖異也)山中有桂樹嵗暮可言歸(山中有桂/樹即攀桂)
(枝而聊淹留也韓詩曰蟋蟀在堂嵗聿其/莫薛君曰莫晩也言君之年嵗已晩也)
　　詠湖中鴈詩一首(五言/)
　　　沈休文
白水滿春塘旅鴈每迴翔(劉公幹雜詠詩曰方塘含白/水中有鳬與鴈謝靈運戲馬)
(臺集詩曰旅鴈違霜雪楚辭曰孔雀兮/迴翔穀梁傳曰掩禽旅范寗曰衆禽也)唼流牽弱藻斂
翮帶餘霜(楚辭曰鳬鴈皆唼夫梁藻應㻛/建章臺集詩曰逺行䝉霜雪)羣浮動輕浪
單汎逐孤光(上林賦曰鴻鷫/鵠鵝浮乎其上)懸飛竟不下亂起未成行
(吕氏春秋曰羣鳥翔而不下/白虎通曰鴈飛則乃成行)刷羽同搖漾一舉還故鄉
(搖漾飛貌也韓詩外傳田饒曰黄鵠一舉/千里烏孫公主歌曰願為黄鵠兮歸故鄉)
　　三月三日率爾成篇一首(五言/)
　　　沈休文
麗日屬元巳年芳具在斯(南都賦曰暮春/之禊元巳之辰)開花已匝樹
流嚶復滿枝洛陽繁華子長安輕薄兒(阮籍詠懐詩曰/昔日繁華子安)
(陵與龍陽范曄後漢書曰李寶勸劉嘉且觀成敗光武/聞告扵鄧禹曰孝孫素謹當是長安輕薄兒誤之耳嘉)
(字孝孫嚶/扵耕切)東出千金堰西臨鴈鶩陂(楊佺期洛陽記曰/千金堰在洛陽城)
(西去城三十五里堰上有穀水塢朱超石與兄書曰千/金堤舊堰榖水魏時更修謂之千金塢廣雅曰堰潛堰)
(也謂潛築土以壅水也一作堨音竭塢烏古切堰一建/切然三字義同而音則異也漢宫殿疏曰長安有鴈鶩)
(陂承昆明/下流也)游絲映空轉高楊拂地垂緑幘文照曜紫燕
光陸離(漢書曰董偃與母以賣珠為事隨母入館陶公/主家因留第中偃謁上緑幘傅韝毛萇詩傳曰)
(日出照曜紫燕已見赭白/馬賦楚辭曰玉佩弓陸離)清晨戲伊水薄暮宿蘭池(曹/子)
(建名都篇曰清晨復来還楚辭曰薄暮雷電歸/何憂廣雅曰薄至也漢書曰渭城有蘭池宮)象筵鳴
寶瑟金瓶汎羽巵(吳都賦曰桃笙象簟韜扵筒中漢書/曰莽何羅行觸寶瑟瓶酒器也古樂)
(府辭曰金瓶素綆汲寒漿羽巵即/羽觴也楚辭曰瑤漿蜜勺實羽觴)寧憶春蠶起日暮桑
欲萎(枚乗兔園賦曰桑萎/蠶飢中人望奈何)長袂屢以拂彫胡方自炊(楚/辭)
(曰長袂拂面善留客宋玉諷賦曰主人之女為臣炊彫/胡之飯露葵之羮来勸臣食鄭𤣥毛詩箋曰方且也)
愛而不可見宿昔減容儀(毛詩曰愛/而不見)且當忘情去歎息
獨何為(公孫尼子曰衆人役物而忘情郭象論曰忘情為/扵無有之域曹子建贈白馬王詩曰太息将何)
　雜擬
　　擬古詩十二首(五言/)
　　　陸士衡
　　擬行行重行行
悠悠行邁逺戚戚憂思深此思亦何思思君徽與音音
徽日夜離緬邈若飛沈王鮪懐河岫晨風思北林(王鮪/已見)
(東京賦晨風/已見上文)遊子眇天末還期不可尋驚飈褰反信歸
雲難寄音(楚辭曰願寄言扵浮/雲兮遇豐隆而不将)佇立想萬里沈憂萃我
心攬衣有餘帶循形不盈衿去去遺情累安處撫清琴
　　擬今日良宴會
閒夜命懽友置酒迎風館(迎風已見/西京賦)齊僮梁甫吟秦娥
張女彈(南都賦曰齊僮唱兮列趙女蔡邕琴頌曰梁甫/悲吟周公越裳琴操曰曾子耕泰山之下天雨)
(雪凍旬月不得歸思其父母作梁山歌應瑒神女賦曰/夏姬曾不足以供妾御况秦娥與吳娃方言曰秦俗美)
(貌謂之娥張女/彈已見笙賦)哀音繞棟宇遺響入雲漢(列子秦青曰/昔韓娥東之)
(齊鬻歌假食既去而餘響繞梁三日不絶又曰薛談學/謳扵秦青辭歸青餞扵郊衢撫節悲歌聲震林木響遏)
(行雲張湛曰三人薛/秦韓之善歌者也)四坐咸同志羽觴不可算高談一
何綺蔚若朝霞爛(霞或/為華)人生無㡬何為樂常苦晏(秦嘉/荅婦)
(詩曰憂艱常早/至為樂常苦晩)譬彼伺晨鳥揚聲當及旦(尸子曰使雞/伺晨春秋考)
(異郵曰鶴知夜半雞應/旦明明與鳴同古字通)曷為恒憂苦守此貧與賤(列子/曰卑)
(辱則/憂苦)
　　擬迢迢牽牛星
昭昭清漢暉粲粲光天歩(晏子春秋曰星之昭昭不如/月之曖曖毛萇詩傳曰粲粲)
(鮮盛也步行也言行止/之盛微歩而光輝扵天)牽牛西北迴織女東南顧(大戴/禮夏)
(小正曰七月初昏/織女正東而向)華容一何冶揮手如振素(冶或為/綺非也)怨
彼河無梁悲此年嵗暮跂彼無良縁睆焉不得度(跂彼/已見)
(上毛詩曰/睆彼牽牛)引領望大川雙涕如霑露
　　擬涉江采芙蓉
上山采瓊蘂穹谷饒芳蘭采采不盈掬悠悠懐所歡(毛/詩)
(曰終朝采緑/不盈一掬)故鄉一何曠山川阻且難沈思鍾萬里躑
躅獨吟歎
　　擬青青河畔草
靡靡江離草熠燿生河側(江離已見/子虚賦)皎皎彼姝女阿那
當軒織粲粲妖容姿灼灼美顔色良人遊不歸偏棲獨
隻翼空房来悲風中夜起歎息
　　擬明月何皎皎
安寝北堂上明月入我牖照之有餘暉攬之不盈手(淮/南)
(子曰天地之間巧歴不能舉其數手微恍惚不能攬其/光也高誘曰天道廣大手雖能微其恍惚無形者不能)
(攬得日月/之光也)涼風繞曲房寒蟬鳴高栁踟躕感節物我行
永已乆遊宦會無成離思難常守
　　擬蘭若生朝陽
嘉樹生朝陽凝霜封其條執心守時信嵗寒終不彫美
人何其曠灼灼在雲霄(枚乗樂府詩曰美人/在雲端天路隔無期)隆想彌年
月長嘯入飛飈引領望天末譬彼向陽翹
　　擬青青陵上柏
冉冉高陵蘋習習隨風翰(山海經曰崑崙之丘有草名/曰薲如葵字書曰薲亦蘋字)
(也/)人生當㡬時譬彼濁水瀾(言濁水之/波易竭也)戚戚多滯念置
酒宴所歡方駕振飛轡逺遊入長安名都一何綺城闕
鬱盤桓(史記曰公仲謂韓王曰/不如和秦賂以一名都)飛閣纓虹帶曾臺冒雲
冠(虹帶已見吳都賦/虹或為垂非也)高門羅北闕甲第椒與蘭(西京賦/曰北闕)
(甲第當道直啓椒蘭葢/取其嘉名且芬香也)侠客控絶景都人驂玉軒(列子/曰晉)
(范氏有子曰子華善養私名使其侠客以鄙相攻魏書/曰張繡降而復反上所乗馬名絶景為流矢所中都人)
(已見上國語叔向曰絳/之富商而能金玉其車)遨遊放情願慷慨為誰歎
　　擬東城一何高
西山何其峻層曲鬱崔嵬零露彌天墜蕙葉慿林衰(尚/書)
(五行傳曰雲起/扵山彌扵天)寒暑相因襲時逝忽如頽三閭結飛轡
大耋嗟落暉(離騷引曰屈原者為三閭大夫離騷曰飲/余馬乎咸池總余轡扵扶桑周易曰日昃)
(之離不鼓缶而歌/則大耋之嗟凶)曷為牽世務中心若有違(毛詩曰行/道遲遲中)
(心有/違)京洛多妖麗玉顔侔瓊蕤(古詩曰燕趙多佳/人美者顔如玉)閒夜
撫鳴琴恵音清且悲長歌赴促節哀響逐高徽一唱萬
夫歎再唱梁塵飛(七畧曰漢興魯人虞公善/雅歌發聲盡動梁上塵)思為河曲
鳥雙游豐水湄
　　擬西北有高樓
高樓一何峻岧岧峻而安綺窻出塵㝠飛陛躡雲端(綺/窻)
(飛陛已/見上文)佳人撫琴瑟纖手清且閒芳氣隨風結哀響馥
若蘭玉容誰得顧傾城在一彈(玉容傾城/竝已見上)佇立望日昃
躑躅再三歎不怨佇立乆但願歌者歡思駕歸鴻羽比
翼雙飛翰
　　擬庭中有奇樹
歡友蘭時往苕苕匿音徽虞淵引絶景四節逝若飛(虞/淵)
(已見/上文)芳草乆已茂佳人竟不歸躑躅遵林渚恵風入我
懐感物戀所歡采此欲貽誰
　　擬明月皎夜光
嵗暮涼風發昊天肅明明招搖西北指天漢東南傾(呂/氏)
(春秋曰季秋之月招搖指戊大戴禮夏小正曰七月漢/案户漢天漢也漢案户者直户也李陵詩曰招搖西北)
(馳天漢/東南流)朗月照閒房蟋蟀吟户庭翻翻歸鴈集嘒嘒寒
蟬鳴(歸鴈已見鷦鷯賦嘒嘒已/見秋興賦寒蟬已見上文)疇昔同宴友翰飛戾高
冥(毛詩曰匪鶉匪鳶翰飛/戻天高冥已見齊謳行)服美改聲聴居愉遺舊情織
女無機杼大梁不架楹(言有名無寳也織女已/見上爾雅曰大梁昴也)
　　擬四愁詩一首(七言/)
　　張孟陽
我所思兮在營州欲往從之路阻修登崖逺望涕泗流
我之懐矣心傷憂佳人遺我緑綺琴何以贈之雙南金
(傅𤣥琴賦序曰齊桓公有鳴琴曰號鍾楚荘有鳴琴曰/繞梁中世司馬相如有緑綺蔡邕有燋尾皆名器也)
願因流波超重深終然莫致増永吟
　　擬古詩一首(五言/)
　　　陶淵明
日暮天無雲春風扇微和佳人美清夜達曙酣且歌(尚/書)
(曰酣歌/于室)歌竟長歎息持此感人多明明雲間月灼灼葉
中華豈無一時好不乆當如何
　　擬魏太子鄴中集詩八首(五言/并序)
　　　謝靈運
建安末余時在鄴宮朝遊夕讌究歡愉之極天下良辰
美景賞心樂事四者難并今昆弟友朋二三諸彦共盡
之矣古来此娛書籍未見何者楚襄王時有宋玉唐景
梁孝王時有鄒枚嚴馬遊者美矣而其主不文(漢書曰/梁孝王)
(来朝從遊説之士齊人鄒陽淮隂枚乗吳荘/忌夫子之徒司馬相如見而悦之客遊梁)漢武帝徐
樂諸才(徐樂已/見别賦)備應對之能而雄猜多忌豈獲晤言之
適(晤言已/見上文)不誣方將庶必賢于今日爾嵗月如流零落将
盡撰文懐人感往增愴(魏文帝與吳質書曰/撰其遺文却為一集)其辭曰
　　　魏太子
百川赴巨海衆星環北辰(百川北辰/已見上文)照灼爛霄漢遙裔
起長津天地中横潰家王拯生民(横潰以水喻亂也家/王謂魏太祖也陳思)
(行女哀辭曰家王征蜀漢司馬相如難蜀/文曰拯生民扵沈溺說文曰出溺為拯)區宇既滌蕩
羣英必来臻(東京賦曰區㝢乂寧謝承後漢/書曰黄向對策為羣英之表)忝此欽賢
性由来常懐仁況值衆君子傾心隆日新論物靡浮說
析理實敷陳(荘子判天地之/美析萬物之理)羅縷豈闕辭窈窕究天人
(王延夀王孫賦曰羌難得而羅縷羅/或為覼天人已見應吉甫華林園詩)澄觴滿金罍連榻
設華茵急絃動飛聽清歌拂梁塵(侯瑾箏賦曰急絃促/柱變詞改曲抱朴子)
(曰瓠巴操琴翔禽為之下聽梁/塵已見陸機擬東城一何高詩)何言相遇易此歡信可珍
　　　王粲
　家本秦川貴公子孫遭亂流寓自傷情多
幽厲昔崩亂桓靈今板蕩(幽厲周二王也桓靈後漢/二帝也已見上毛詩曰上)
(帝板板鄭𤣥曰版反也反先王之道也毛詩/曰蕩蕩上帝鄭𤣥曰蕩蕩法度廢壊之貌)伊洛既燎
煙函崤沒無像(曹子建送應氏詩曰洛陽何寂寞宮室/盡燒焚王粲七哀詩曰西京亂無像)整
装辭秦川秣馬赴楚壤(王粲七哀詩曰復棄中國去逺/身適荆蠻魏明帝自惜薄祐行)
(曰出身秦川/爰居伊洛)沮漳自可美客心非外奨(沮漳已見登樓賦/小雅曰奨勸也)
常歎詩人言式微何由往(式微已見曹/子建情詩)上宰奉皇靈侯
伯咸宗長(上宰魏太祖也棗道彦/雜詩曰天子命上宰)雲騎亂漢南紀郢皆
掃盪(王肅格虎賦曰羽騎雲布蘭車星/陳漢書曰郢楚别邑紀見下文)排霧屬盛明披
雲對清朗(盛明清朗喻太祖也王逸晉書曰樂廣為尚/書令衞瓘見而奇之命諸子造焉曰每見此)
(人瑩然若開雲霧之覩青天阮瑀謝太祖牋/曰一得披𤣥雲望白日惟力是視敢有二心)慶泰欲重
疊公子特先賞(公子謂/曹植也)不謂息肩願一旦值明兩(息肩/已見)
(東京賦明兩謂文帝也明/兩已見謝宣逺張子房詩)竝載遊鄴京方舟汎河廣(魏/文)
(帝與吳質書曰同/乘竝載以遊後園)綢繆清讌娛寂寥梁棟響(陸機集有/皇太子清)
(宴詩梁棟響則歌聲繞也已/見陸機擬今日良宴會詩)既作長夜飲豈顧乘日養
(史記曰紂為長夜之飲乘/日已見上廣雅曰養樂也)
　　　陳琳
　袁本初書記之士故述喪亂事多
皇漢逢屯邅天下遭氛慝(西都賔曰皇漢之初經/營也屯如邅如已見上)董氏
淪關西袁家擁河北(董卓袁紹竝/已見上文)單民易周章窘身就
羈勒豈意事乖已永懐戀故國相公實勤王信能定蝥
賊(相公魏太祖也王仲宣從軍戎詩曰相公征關右勤/王已見西征賦左氏傳王使富辛如晉曰諸侯用寧)
(蝥賊逺屏晉之力也杜預曰蝥賊/喻災害也食根曰蝥食節曰賊)復覩東都輝重見漢
朝則(已見謝𤣥暉始/出尚書省詩)餘生幸已多矧乃值明徳愛客不
告疲飲讌遺景刻(曹子建公讌詩曰公子敬愛/客終讌不知疲刻漏刻也)夜聽極
星闌朝遊窮曛黑(毛詩曰子興視夜明/星有爛曛已見上)哀哇動梁埃急
觴盪幽黙(法言曰哇則鄭李軌曰哇邪也梁塵已見上/張敏神女賦曰既澹泊扵幽黙揚覺寐而中)
(驚/)且盡一日娛莫知古来惑(范曄後漢書曰楊秉嘗從容/言曰我有三不惑酒色財也)
　　　徐幹
　少無宦情有箕潁之心事故仕世多素辭(國語桓公/問扵史伯)
　　(曰王室多故/余懼及焉)
伊昔家臨淄提攜弄齊瑟(臨淄已見/魏都賦)置酒飲膠東淹留
憩高密(漢書膠東國故齊高帝别為國又/曰高密國故齊宣帝更為高宻國)此歡謂可終
外物始難畢(荘子曰外物不可必/故龍逢比干僇焉)搖蕩箕濮情窮年迫
憂慄(箕山許由所隠也濮濮水荘周所釣也荘子/李徹曰搖蕩人心又曰憂慄乎廟堂之上)末塗
幸休明棲集建薄質已免負薪苦仍游椒蘭室(禮記曰/君使士)
(射不能則辭以疾言曰某有負薪之憂大戴禮曰與君/子遊苾乎如入蘭芷之室乆而不聞則與之化矣陸機)
(詩曰甲第/椒與蘭)清論事究萬美話信非一(曹植四言詩曰高/談虛論問彼道原)
(話已見/秋興賦)行觴奏悲歌永夜繫白日(魏文帝與吳質書曰/白日既匿繼以朗月)
華屋非蓬居時髦豈余匹(華屋已見陸韓卿贈顧/希叔詩髦士已見上文)中飲
顧昔心悵焉若有失(説苑曰晉靈公欲殺趙宣孟而飲/之酒宣孟知之中飲而出淮南子)
(曰悵然有喪漢書曰戴良/見黄憲反歸罔然若有失)
　　　劉楨
　卓犖偏人而文最有氣所得頗經奇(潘朂𤣥達賦曰/非偏人之自韙)
　　(訴諸衷/扵来哲)
貧居晏里閈少小長東平(漢書泰山郡有東平縣/音義曰泰山郡屬兗州)河兖
當衝要淪飄薄許京(謝承後漢書李燮/曰涼州天下要衝)廣川無逆流招
納厠羣英(管子曰善為君者宜法江海江海不逆/細流故為百谷長羣英已見擬太子詩)北渡
黎陽津南登紀郢城(漢書音義臣瓚曰黎陽在魏郡伏滔/北征記曰黎陽津名也杜預左氏傳)
(注曰楚國今南郡江/陵縣北紀南城也)既覽古今事頗識治亂情歡友相
解達敷奏究平生(解達言相談說而進/達也方言曰解說也)矧荷明哲顧知
深覺命輕(王逸晉書孔垣表曰/士死知遇恩令命輕)朝遊牛羊下暮坐括揭
鳴(毛詩曰雞棲于桀日之夕矣牛羊下括毛萇/曰雞棲于杙為桀括至也桀與掲音義同)終嵗非
一日傳巵弄新聲辰事既難諧歡願如今并唯羨肅肅
翰繽紛戻高冥
　　　應瑒
　汝潁之士流離世故頗有飄薄之歎
嗷嗷雲中鴈舉翮自委羽(毛詩曰鴻鴈于飛哀鳴嗷嗷/淮南子曰燭龍在鴈門北笰)
(于委羽之山不見日高誘曰/笰至也委羽北方山名也)求涼弱水湄違寒長沙渚
(成公綏鴈賦曰濵弱水之隂岸弱水已見上列子曰禽/獸之智違寒就溫漢書曰長沙國屬荆州然則彭蠡之)
(所/在)顧我梁川時緩歩集潁許(漢書曰汝南潁川許皆魏/分也魏徙大梁故魏又號)
(為/梁)一旦逢世難淪薄恒羇旅天下昔未定託身早得所
官度厠一卒烏林預艱阻(魏志曰公還軍官渡袁紹進/臨官渡公斬淳于瓊等紹衆)
(大潰漢書音義文潁曰扵滎陽下引河東為鴻溝即今/官渡水也盛𢎞之荆州記曰薄沂縣㳂江一百里南岸)
(名赤壁周瑜黄葢此乗大艦上破魏武兵/扵烏林烏林赤壁其東西一百六十里)晩節值衆賢
會同庇天宇列坐廕華榱金樽盈清醑(馬融樗蒲賦曰/坐華榱之高殿)
(臨激水之清流金/樽清醑竝已見上)始奏延露曲繼以闌夕語(延露已/見上)調
笑輒酬荅嘲謔無慙沮傾軀無遺慮在心良已敘
　　　阮瑀
　管書記之任故有優渥之言
河洲多沙塵風悲黄雲起(繁欽述行賦曰茫茫河濵實/多沙塵古詩曰白楊多悲風)
(淮南子曰黄泉/之埃上為黄雲)金羈相馳逐聯翩何窮已(說文曰羈/馬絡頭也)慶
雲恵優渥微薄攀多士(慶雲喻太祖也王逸楚/辭注曰慶雲喻尊顯也)念昔渤
海時南皮戲清沚(漢書渤海郡南皮縣魏文帝與吳質/書曰毎念昔日南皮之遊誠不可忘)
今復河曲游鳴䈔汎蘭汜(魏文帝與吳質書曰時駕而/遊北遵河曲從者鳴笳以啓)
(路文學記/乗扵後車)躧歩陵丹梯竝坐侍君子(躧歩竝坐竝已見/上丹梯丹墀也)
妍談既愉心哀弄信睦耳(魏文帝與吳質書曰/高談娯心哀箏順耳)傾酤係
芳醑酌言豈終始(毛詩曰君子有/酒酌言嘗之)自從食蓱来唯見今
日美(毛詩曰呦呦鹿鳴食野/之苹毛萇曰苹萍也)
　　　平原侯植
　公子不及世事但美遨遊然頗有憂生之嗟
朝遊登鳳閣日暮集華沼傾柯引弱枝攀條摘蕙草徙
移窮騁望目極盡所討(楚辭曰白蘋兮騁/望又曰目極千里)西顧太行山
北眺邯鄲道(太行已見上漢書曰文帝指慎/夫人新豐道曰此走邯鄲道也)平衢修且
直白楊信裊裊(裊裊風/搖木貌)副君命飲宴歡娛寫懐抱(副君/謂文)
(帝也漢書疏廣曰/太子國儲副君也)良遊非晝夜豈云晩與早衆賔悉精
妙清辭灑蘭藻哀音下迴鵠餘哇徹清昊(下迴鵠謂師/曠也徹清昊)
(謂秦青也竝/已見上文)中山不知醉飲徳方覺飽(中山有美酒已/見魏都賦毛詩)
(曰既醉以酒/既醉以徳)願以黄髪期養生念将老(左氏傳隠公曰/使營菟裘吾将)
(老焉菟/音塗)
　
　
　文選巻三十
欽定四庫全書
　文選卷三十一　　　　　　梁　蕭統　編
　　　　　　　　　　　　　唐　李善　註
　雜擬
　　傚曹子建樂府白馬篇一首(五言/)
　　　袁陽源(孫巖宋書曰袁淑字陽源陳郡人少好/屬文彭城王起為祭酒後遷至左衛率)
　　　　(府劭當行篡/逆淑諌見害)
劒騎何翩翩長安五陵間(史記曰游閒公子飾冠劒連/車騎西京賦曰南望杜灞北)
(眺五/陵)秦地天下樞八方湊才賢(戰國䇿范子見秦王曰/今韓魏天下之樞也高)
(誘曰樞要也河圖龍文曰鎮星光明/八方歸徳賈逵國語注曰湊聚也)荆魏多壯士宛洛
富少年(吕氏春秋客有語周昭文君曰魏氏人張儀/壯士也王逸茘支賦曰宛洛少年邯鄲遊士)意
氣深自負肯事郡邑權(謝承後漢書曰楊喬曰侯生為/意氣刎頸漢書曰郭解姊子負)
(解之勢應劭曰負恃也班固漢書游俠傳贊曰郡國豪/傑處處各有又郭解曰奈何從他縣奪人邑賢大夫權)
(也/)籍籍關外來車徒傾國鄽(籍籍關外來謂被徙關中/也車徒傾國鄽從者之多)
(也漢書武帝曰事籍籍如此鄭𤣥禮記/注曰鄽市物邸舍也今云鄽以明市也)五侯競書幣羣
公亟為言(漢書曰樓䕶字君卿為京兆史王氏五侯兄/弟爭名䕶盡入其門咸得懽心五侯已見鮑)
(明逺數詩古人相遺幣必書之於刺故曰書幣戰國䇿/秦王謂趙使涼毅曰吾所使趙國者小大皆聴吾言則)
(受書幣漢書曰郭解河内軹人自喜為俠及徙豪茂陵/衛將軍為言解家貧不中徙上曰布衣權至使將軍此)
(其家不貧解徙諸/公送出者千餘)義分明於霜信行直如弦(義分則分/義也孫卿)
(子曰禮樂則修分義則明仲長子昌言曰潔若清冰嚴/若秋霜應劭風俗通曰順帝之末京師謡曰直如弦死)
(道邉曲如/鈎反封侯)交歡池陽下留宴汾隂西(漢書曰郭解入關/中賢豪爭交歡又)
(曰左馮翊有池陽縣河東郡有汾隂縣/漢書曰酟留飲食也西音先協韻也)一朝許人諾何
能坐相捐(諾相然許之辭也老子曰輕/諾者必寡信廣雅曰諾應也)彯節去函谷投
珮出甘泉(公羊傳曰曹子摽劒而去之劉兆/曰摽辟也彯與摽字同孚堯切)嗟此務逺
圖心為四海懸(左氏傳榮成伯曰逺圖者忠也莊子曰/心若懸於天地之間郭象曰所希企者)
(高而/闊也)但營身意遂豈校耳目前(列子揚朱曰慎耳目之/觀聽惜身意之是非失)
(當年之至樂不得自肆於一時聲類曰遂從/意也嵇康養生論曰嗜好常在耳目之前也)俠烈良有
聞古來共知然(漢書曰楚田仲以俠聞傳暢晉諸/公贊曰劉希彭俠烈有才用也)
　　傚古詩一首(五言/)
　　　袁陽源
訊此倦遊士本家自遼東(訊猶問也漢書曰司馬長卿/故倦游又曰有遼東郡也)
昔𨽻李將軍十載事西戎(將軍李廣也西戎匈奴也毛/詩序曰備其兵甲以討西戎)
(也/)結車高闕下極望見雲中(莊子曰車軌結於千里之/外高誘呂氏春秋注曰結)
(交也漢書曰將軍衛青至髙闕臣瓚注曰山名/也七發曰極望成林漢書有雲中郡秦置也)四面各
千里從横起嚴風(陸機從軍行曰/凉風嚴且苛)寒燠豈如節霜雨多
異同(毛詩傳曰/燠煖也)夕寐北河隂夢還甘泉宫(史記曰秦惠/王遊至北河)
(徐廣曰戎地之河上/榖梁傳曰水南曰隂)勤役未云已壯年徒為空迺知古
時人所以悲轉蓬(曹植雜詩曰轉蓬離木根飄颻隨/長風類此客遊子捐軀逺從戍)
　　擬古詩二首(五言/)
　　　劉休𤣥(沈約宋書曰南平穆王鑠字休𤣥文帝/第四子也少好學有文才元兇弑立以)
　　　　(為中軍將軍世祖入討歸世祖進/侍中司空後以藥内食中毒殺之)
　　擬行行重行行
眇眇陵上道遥遥行逺之(楚辭曰路眇眇之黙黙廣雅/曰眇眇逺也左氏傳童謡曰)
(逺哉/遥遥)迴車背京里揮手從此辭(古詩曰迴車駕言邁劉/越石扶風歌曰揮手長)
(相謝說文曰揮奮也蘓/武詩曰去去從此辭)堂上流塵生庭中綠草滋(曹植/曹仲)
(雍誄曰流塵/飄蕩魂安歸)寒螿翔水曲秋兔依山基(淮南子曰兔走/歸窟寒螿翔水)
(各哀其所生高誘曰/寒螿水鳥哀猶愛也)芳年有華月佳人無還期(魏文秋/胡行曰)
(朝與佳人期/日夕殊不來)日夕涼風起對酒長相思(李陵贈蘓武詩/曰逺望悲風至)
(對酒不/能酬)悲發江南調憂委子衿詩(古樂府江南辭曰江/南可採蓮毛詩曰青)
(青子衿悠/悠我心)臥覺明燈晦坐見輕紈緇(陸機為顧彦先贈/婦詩曰京洛多風)
(塵素衣/化為緇)淚容不可飾幽鏡難復治(曹植七哀詩曰膏沐/誰為容明鏡闇不治)
願垂薄暮景照妾桑榆時(陸機塘上行曰願君廣末光/照妾薄暮年日在桑榆以喻)
(人之將老東觀漢記光武/曰失之東隅收之桑榆)
　　擬明月何皎皎
落宿半遥城浮雲藹層闕(鄭𤣥詩箋/曰層重也)玉宇來清風羅帳
延秋月(曹植芙蓉賦曰退潤玉宇進文帝庭羅帳羅幃/也桓子新論雍門周說孟嘗君曰今君下羅帳)
(來清風古詩曰明月/何皎皎照我羅牀帷)結思想伊人沈憂懷明發(毛詩曰/所謂伊)
(人宋玉笛賦曰武毅發沈/憂結毛詩曰明發不寐)誰為客行久屢見流芳歇(潘/岳)
(悼亡詩曰流/芳未及歇)河廣川無梁山高路難越(楚辭曰江河廣/而無梁秦嘉妻)
(徐氏答嘉書曰高山巖/巖而君是越斯亦難矣)
　　和琅邪王依古一首(五言/)
　　　王僧達
少年好馳俠旅宦遊關源既踐終古跡聊訊興亡言(楚/辭)
(曰長無絶兮終古訊與信通易/乾鑿度曰興亡殊方各有其祥)隆周為藪澤皇漢成山
樊(漢書揚雄河東賦曰賑隆周之大寜喻蜀父老曰羅/者猶視乎藪澤西都賓曰皇漢之初經營也莊子曰)
(彭陽曰公閱休憂則休乎山/樊者也毛萇詩傳曰樊藩也)久沒離宫地安識壽陵園
(甘泉賦曰遥遥離宫般以相燭張晏漢書注曰/景帝作壽陵也又元帝詔曰徙民以奉陵園)仲秋邉
風起孤蓬巻霜根白日無精景黄沙千里昏顯軌莫殊
轍幽塗豈異魂(郭象莊子注曰待隐謂之死待顯謂之/生廣雅曰軌道也陸機泰山吟曰幽塗)
(延萬鬼神/房集百靈)聖賢良已矣抱命復何怨(桓範世要論曰聖/哲之人知有終之)
(命必至之理不可以智力避/列子曰怨年我逝不知命也)
　　擬古三首(五言/)
　　　鮑明逺
幽并重騎射少年好馳逐(史記曰趙武靈王胡服以習/騎射也七發曰馳騁角逐)
氈帶佩雙鞬象弧揷彫服(搜神記曰太康中以氈為貊/頭及帶身袴口魏志曰董卓)
(有武力雙帶兩鞬左右馳射方言曰所以藏箭弩謂之/服所以盛弓謂之鞬毛詩曰四牡翼翼象弭魚服鄭𤣥)
(曰弭弓之末彆者以象骨/為之服矢服也鞬居言切)獸肥春草短飛鞚越平陸(魏/文)
(帝典論曰弓燥手柔草淺獸肥埤蒼曰/鞚馬勒鞚孫子曰平陸平處鞚口送切)朝遊鴈門上暮
還樓煩宿(漢書曰鴈門/郡有樓煩縣)石梁有餘勁驚雀無全目(□子/曰宋)
(景公使工人為弓九年乃成公曰何其遲也工人對曰/臣不復見君矣臣之精盡於此弓矣獻弓而歸三日而)
(死景公登虎圈之臺援弓東面而射之矢踰於西霜之/山集於彭城之東其餘力益勁猶飲羽於石梁帝王世)
(紀曰帝羿有窮氏與呉賀北遊賀使羿射雀羿曰生之/乎殺之乎賀曰射其左目羿引弓射之誤中右目羿抑)
(首而媿終身不忘故/羿之善射至今稱之)漢虜方未和邉城屢翻覆留我一
白羽將以分虎竹(白羽矢名國語曰呉素申白羽之矰/望之如荼漢舊儀曰郡國銅虎符三)
(竹使符/五也)
魯客事楚王懷金襲丹素(魯客假言揚子法言載曰使/我紆朱懷金其樂可量也李)
(軌曰金金印也司馬彪上林賦注曰襲服/也毛詩曰素衣朱襮毛萇曰丹朱中衣也)既賀主人恩
又蒙令尹顧(主人謂君也王仲宣公讌詩曰顧我賢主/人臣瓚漢書注曰諸侯之郷唯楚稱令尹)
(其餘國/稱相也)日晏罷朝歸鞍馬塞衢路宗黨生光華賓僕逺
傾慕富貴人所欲道徳亦何懼(論語曰富與貴是人之/所欲不以其道得之不)
(處/也)南國有儒生迷方獨淪誤(儒生自謂也漢書叔孫通/曰弟子儒生隨臣久矣莊)
(子曰小惑易方郭象曰東西易方於禮未/虧孔安國尚書傳曰誤謬也沈淪謬誤也)伐木清江湄
設罝守毚兔(毛詩曰坎坎伐檀兮寘之河之干兮河水/清且漣漪又曰肅肅兔罝椓之丁丁又曰)
(趯趯毚兔/遇犬獲之)
十五諷詩書篇翰靡不通(論語曰吾十有五而志於/學韋昭漢書江曰翰筆也)弱
冠參多士飛步游秦宫(華覈與薛瑩詩曰存者/今惟三飛步有四特)側覩君
子論預見古人風(魏志太祖謂毛玠/曰君有古人之風)兩說窮舌端五車
摧筆鋒(兩說謂魯連說辛垣衍及下聊城史記曰秦東/圍邯鄲魏王使辛垣衍入邯鄲說平原君尊秦)
(昭王為帝秦必罷兵去魯連聞之乃責垣衍辛垣衍請/出不敢言帝秦秦將聞之却五十里又曰田單攻聊城)
(不下魯連乃為書約之矢以射聊城中燕將得書自殺/韓詩外傳曰避文士之筆端避武士之鋒端避辯士之)
(舌端莊子曰惠施其/書五車道蹖駮也)羞當白璧貺恥受聊城功(韓詩外/傳曰楚)
(襄王遣使者持金千斤白璧百雙聘莊子以為相莊子/不許史記曰單屠聊城歸而言魯連欲爵之魯連逃隐)
(於海/上也)晩節從世務乗障逺和戎(鄒陽上書至其晩節末/路漢書曰嚴安上書言)
(世務又曰帝使博士狄山乗鄣李奇曰乗守也/左氏傳晉侯謂魏絳曰子敎寡人和諸戎狄)解佩襲
犀渠巻袠奉盧弓(國語曰奉文犀之渠尚書/曰平王錫晉文侯盧弓十)始願力不
及安知今所終(左氏傳周子曰孤始願不及此莊子曰/苟為不知其然也孰知其所終司馬彪)
(曰誰知禍之/所終者也)
　　學劉公幹體一首(五言/)
　　　鮑明逺
胡風吹朔雪千里度龍山(范曄後漢書蔡琰詩曰處所/多霜雪胡風春夏起楚辭曰)
(增冰峨峨飛雪千里又曰北有寒/山連龍赩然王逸曰連龍山名)集君瑶臺裡飛舞兩
楹前(楚辭曰望瑶臺之偃蹇兮鄭𤣥禮記/注曰兩楹之間人君聽治正坐之處)兹辰自為美
當避豔陽年(神農本草曰/春夏為陽)豔陽桃李節皎潔不成妍(吕/氏)
(春秋曰仲春/之月桃李華)
　　代君子有所思一首(五言/)
　　　鮑明逺
西出登雀臺東下望雲闕(鄴中記曰鄴城西北立臺名/銅雀臺劉歆甘泉賦曰雲闕)
(蔚之巖巖衆/星接之皚皚)層閣肅天居馳道直如髪(王逸楚辭注曰/層重也蔡邕述)
(征賦曰皇家赫而天居漢書曰太子不敢絶馳道/應劭曰天子之道毛詩曰彼君子女綢直如髪)繡甍
結飛霞琁題納行月(西京賦曰雕楹玉舄繡栖雲楣/甘泉賦曰珍臺間館琁題玉英)築
山擬蓬壺穿池類溟渤(蓬壺二山名/溟渤二海名)選色遍齊代徴聲
帀卭越(齊代卭越/四地名)陳鐘陪夕讌笙歌待明發(楚辭曰陳/鐘按鼔造)
(新歌魏文帝東門行曰朝遊高臺觀夕宴華/池隂儀禮曰歌魚麗笙由庚明發已見上文)年貌不可
還身意會盈歇(列子西門子謂東郭先生曰北宫子/年貌言行與子竝身意已見上文)蟻
壤漏山河絲淚毁金骨(傳𤣥口銘曰勿謂不然變出無/間蟻孔潰河溜穴傾山絲淚淚)
(之微者金骨之堅喻親之篤者言讒邪之人但下如絲/之淚而金骨為之傷毁也張叔及論曰煩寃俯仰淚如)
(絲兮鄒陽上書曰衆/口鑠金積毁銷骨)器惡含滿欹物忌厚生沒(家語曰/孔子觀)
(於魯桓公之廟有欹器焉孔子問於守廟者曰此為何/器對曰此葢為宥坐之器孔子曰吾聞宥坐之器虚則)
(欹中則正滿則覆明君以為至誠故常置於坐側顧謂/弟子曰試注水實之中而正滿則覆夫子喟然而嘆曰)
(嗚呼夫物惡有滿而不覆者哉老子曰人之生生之/厚動皆之死也十有三夫何故以其生生之厚也)智
哉衆多士服理辨昭昧(莊子冉求問於仲尼曰未有天/地可知乎夫子曰古猶今也昔)
(日吾昭然今日吾昧然敢問何謂也仲尼曰昔之昭然/也神者先受之今昧然也且又為不神者求邪郭象曰)
(思求更/致不了)
　　傚古一首(五言/)
　　　范彦龍
寒沙四面平飛雪千里驚(雪千里已/見上文)風斷隂山樹霧失
交河城(漢書侯應上書曰臣聞隂山草木茂盛又曰車/師前國王治交河城河水分流繞城下故號交)
(河/)朝馳左賢陣夜薄休屠營(漢書李將軍廣出右北平/擊匈奴左賢王陣又曰驃)
(騎將軍霍去病將萬騎出/隴西得休屠祭天金人)昔事前軍幕今逐嫖姚兵(漢/書)
(曰大將軍大擊匈奴李廣數自請行上以為老不許良/久乃許之以為前將軍又曰霍去病善騎射再從大將)
(軍受詔予壯士/為嫖姚校尉)失道刑既重遲留法未輕(漢書曰李廣/與右將軍食)
(其合軍出東道或失道大將軍問廣失道狀廣曰諸校/尉無罪乃我自失道引刀自剄又曰宣帝命虎牙將軍)
(田順出五原虜去塞八百餘里不進上以虎牙不至期/逗留不進下吏自殺音義曰律語也謂軍行頓止稽留)
(不進遲或/作逗音豆)所賴今天子漢道日休明(太史公自序曰作/今上本紀其述事)
(皆云今天子班固漢書文紀述曰登我/漢道左氏傳王孫滿曰徳之休明也)
　　雜體詩三十首(五言同雜體詩序曰關西鄴下既/已罕  河外江南頗為異法今作)
　　　(三十首詩斆其文體雖不足/品藻淵流庶亦無乖商𣙜)
　　　江文通
　　古離别
逺與君别者乃至鴈門關(鴈門郡已見上以/其邉塞故曰關)黄雲蔽千
里遊子何時還(黄雲已見謝靈運擬鄴中詩古詩曰浮雲/蔽白日遊子不顧返江之此製非直學)
(其體而亦兼用其文故各自引/文而為之證其無文者乃他説)送君如昨日簷前露已
團(張景陽雜詩曰下車如昨日望舒四/五圓毛詩曰野有蔓草零露團兮)不惜蕙草晩所
悲道里寒(古詩曰香風難久/居空今蕙草殘)君在天一涯妾身常别離
(古詩曰各在天一涯/又曰與君生離别)願一見顔色不異瓊樹枝(李陵贈/蘇武詩)
(曰思得瓊樹枝/以解長飢渴)兔絲及水萍所寄終不移(爾雅曰女蘿/兔絲也毛詩)
(曰蔦與女蘿施于松柏淮南子曰夫萍樹根於水木樹/根於土天地性也曹植雜詩曰寄松為女蘿依水如浮)
(萍/)
　　　李都尉(從軍/)　　　　　　陵
樽酒送征人踟蹰在親宴(蘓武詩曰我有一/樽酒欲以贈逺人)日暮浮雲
滋握手淚如霰悠悠清川水嘉魴得所薦(言魚處水而/得所我萬里)
(而離鄉歎魚之不若也毛詩/曰河水悠悠釋名曰薦藉也)而我在萬里結髮不相見
(古詩曰相去萬餘里蘓武詩/曰結髪為夫妻恩愛兩不疑)袖中有短書願寄雙飛燕
(桓子新論曰若其小說家合殘叢小語近取譬諭以作/短書治身理家有可觀之辭陳琳止欲賦曰欲語言於)
(𤣥鳥𤣥鳥逝以差池古詩曰願為雙飛鷰雙或為南淮/南子曰鷰㕍代飛許慎曰鷰春南而鴈北虞義送别詩)
(曰唯有一字書寄同/之南飛燕文與此)
　　　班婕妤(詠扇/)
紈扇如圓月出自機中素(班婕妤怨詩曰新製齊紈素/鮮潔如霜雪裁為合歡扇團)
(圓似/明月)畫作秦王女乘鸞向烟霧(列仙傳曰蕭史者秦繆/公時人善吹簫繆公有)
(女字弄玉好之公遂以妻焉一旦皆/随鳯皇飛去楚辭曰駕鸞鳯而上游)彩色世所重雖新
不代故竊恐涼風至吹我玉階樹(班婕妤怨詩曰常恐/秋節至涼風奪炎熱)
(又自傷賦曰華/殿塵兮玉階苔)君子恩未畢零落在中路(班婕妤怨詩/曰棄捐篋笥)
(中恩情/中道絶)
　　　魏文帝(遊宴/)　　　　　　曹丕
置酒坐飛閣逍遥臨華池(曹子建詩曰置酒髙殿上西/都賓曰修途飛閣魏文帝東)
(門行曰朝游高臺/側夕宴華池隂)神飇自逺至左右芙蓉披(曹子建公/讌詩曰神)
(飇接丹轂魏文帝詩/曰蘭芷生兮芙蓉披)綠竹夾清水秋蘭被幽崖(枚乘兔/園賦曰)
(修竹檀欒夾池水旋兔園曹植公/讌詩曰秋蘭被長坂朱華冐綠池)月出照園中冠佩相
追隨(曹植公讌詩曰清夜/遊西園飛葢相追隨)客從南楚來為我吹參差(古/詩)
(曰客從逺方來楚辭曰望夫/君兮未來吹參差兮誰思)淵魚猶伏浦聽者未云疲
(淵魚鱏魚也韓詩外傳曰/昔伯牙鼓琴而淵魚出聽)高文一何綺小儒安足為(陸/機)
(今日良宴㑹詩曰高談一何綺/孫卿子曰小儒者謂大夫士)肅肅廣殿隂雀聲愁北
林(莊子曰至/隂肅肅)衆賓還城邑何以慰吾心(曹子建名都篇/曰雲散還城邑)
(清晨復來還李陵/詩曰何以慰我心)
　　　陳思王(贈友/)　　　　　　曹植
君王禮英賢不恡千金璧(孔安國尚書傳曰恡惜也史/記曰虞卿說趙孝成王一見)
(賜金百鎰白璧一雙莊子曰林/囘棄千金之璧負赤子而趨)雙闕指馳道朱宫羅第
宅(古詩曰兩宫遥相望雙闕百餘尺馳道已見上文傅/𤣥西都賦曰彤彤朱宫古詩曰長衢羅夾巷王侯多)
(第/宅)從容冰井臺清池映華薄(鄴中記曰銅雀臺北則冰/井臺陸機君子有所思曰)
(曲池何湛湛/清川帶華薄)涼風盪芳氣碧樹先秋落(論衡曰物至秋/而死先榮後落)
朝與佳人期日夕望青閣(魏文帝秋胡行曰朝與佳人/期日夕殊不來曹子建美女)
(篇曰青樓/臨大道)褰裳摘明珠徙倚拾蕙若(毛詩曰褰裳涉溱/洛神賦曰或采明)
(珠或拾翠羽謝靈運鄴中集曰攀/條摘蕙草楚辭曰紉秋蘭以為佩)眷我二三子辭義麗
金雘(曹子建贈丁儀詩曰吾與二三子揚雄解嘲曰昔/人之辭乃玉乃金王仲宣誄曰吾與夫子義貫丹)
(青說文曰/雘善丹也)延陵輕寶劒季布重然諾(延陵已見上漢書/曰季布楚人也楚)
(諺曰得黄金百不如得季布諾又曰/貫高趙國立名義不侵為然諾者也)處富不忘貧有道
在葵藿(何敬祖贈張華詩曰既貴不忘儉處有能存無/莊子東郭子問於莊子曰所謂道惡乎在莊子)
(曰無所不在陸機君子有所思/曰無以肉食資取笑葵與藿)
　　　劉文學(感遇/)　　　　　　　楨
蒼蒼山中桂團圓霜露色(言桂霑霜露而色不渝身經/夷險而操不易也劉植贈徐)
(幹詩曰亭亭山上/松瑟瑟谷中風)霜露一何𦂳桂枝生自直(劉直贈徐/幹詩曰風)
(聲一何盛松枝一何/勁廣雅曰𦂳急也)橘柚在南國因君為羽翼(橘柚在/南雖珍)
(須君翼乃為貴也楚辭曰后皇嘉樹橘來服受命/不遷生南國古詩曰人儻欲我知因君為羽翼)謬蒙
聖主私託身文墨職(洞簫賦曰蒙聖主之渥恩鄭𤣥禮/記注曰私之猶言恩也劉楨雜詩)
(曰職事相塡委/文墨紛消散)丹采既已過敢不自彫飾(古詩曰橘柚/垂華實乃在)
(深山側聞君好我/甘竊獨自彫飾)華月照方池列坐金殿側(古歌辭曰/上金殿酌)
(玉/樽)微臣固受賜鴻恩良未測(曹植天地篇曰復為時所/拘羈緤作微臣東京賦曰)
(洪恩素畜/人心同結)
　　　王侍中(懐徳/)　　　　　　　粲
伊昔值世亂秣馬辭帝京(王粲七哀詩曰西京亂/無象又曰逺身適荊蠻)既傷
蔓草别方知杕杜情(毛詩序曰野有蔓草思遇時也君/之澤不下流民窮於兵革男女失)
(時不期而會焉毛詩曰有杕之杜/其葉萋萋王事靡盬我心傷悲)崤函復丘墟冀闕緬
縱横(崤函崤谷及函谷也吕氏春秋燭過曰/呉為丘墟西征賦曰冀闕緬其烟盡)倚棹汎涇
渭日暮山河清(方言曰楫謂之/櫂棹與櫂同)蟋蟀依桑野嚴風吹若
莖(毛詩曰七月在野八月在宇鄭𤣥曰謂蟋蟀毛詩/曰蜎蜎者蠋蒸在桑野賈逵國語注曰若木晩矣)鸛
鷁在幽草客子淚已零(鸛鷁在幽草謂鸛鳴于垤鷁亦/水鳥故連言之王仲宣從軍詩)
(曰哀彼東山人喟然感鸛鳴/毛詩曰有芃者狐率彼幽草)去鄉三十載幸遭天下平
(楚辭曰去鄉離家來逺客鮑昭結客少年/場曰去鄉三十載禮記曰國治而天下平)賢主降嘉賞
金貂服𤣥纓(賢主魏太祖也時粲為侍中故云金貂漢/書谷永對詔曰戴金貂之飾執常伯之職)
(尉繚子曰天子/𤣥冠𤣥纓也)侍宴出河曲飛葢遊鄴城(魏文帝與呉/質書曰時駕)
(而遊北遵河曲曹子建/公讌詩曰飛葢相追隨)朝露竟幾何忽如水上萍(漢書/李陵)
(謂蘓武曰人生如朝露楚辭曰竊哀兮浮萍汎濫/兮無根王逸注曰自比蘋隨水浮汎乍東乍西)君子
篤惠義柯葉終不傾(新語曰君子篤惠於義禮記曰其/在人也如竹箭之有筠如松柏之)
(有心二者雖貫四/時而不改柯易葉)福履既所綏千載垂令名(王粲公宴/詩曰古人)
(有遺言君子福所綏左氏/傳子産曰令名徳之輿也)
　　　嵇中散(言志/)　　　　　　康
曰余不師訓潛志去世塵(嵇康幽憤詩曰恃愛肆妲不/訓不師楚辭屈原曰蒙世俗)
(之塵/埃)逺想出宏域高步超常倫(左太冲詠史詩/曰高步追許由)靈鳯振
羽儀戢景西海濱朝食琅玕實夕飲玉池津(莊子老子/歎曰吾聞)
(南方有鳥其名為鳯居積石千里河海出下鳯皇居上/天為生樹名瓊枝高百二十仞大三十圍以琳琅為實)
(周易曰鴻漸于陸其羽可用為儀阮籍詩曰朝食琅玕/實夕宿丹山際衡山記曰空青崗有天津玉池傅𤣥擬)
(楚篇曰登崑/崙潄玉池)處順故無累養徳乃入神(莊子曰夫得者/時也失者順也)
(安時處順哀樂不能入也此古之所謂懸解也又曰欲/勉為形者莫如棄世棄世則無累又曰堯觀乎華華封)
(人請祝聖人使壽使富使多男子堯曰多男子則多懼/富則多事壽則多辱是三者非所以養徳也故辭周易)
(曰精義入神/以致用也)曠哉宇宙惠雲羅更四陳(文子曰四方上/下謂之㝢說文)
(曰宙舟輿所極覆也鸚/鵡賦曰冠雲霓而張羅)哲人貴識義大雅明庇身(毛詩/大雅)
(曰既明且哲以保其身左氏傳曰/子反曰信以守禮禮以庇身也)莊生悟無為老氏守
其真(莊子曰夫虚靜恬淡寂寞無為者天地之平而道/徳之至也老子曰見素抱璞河上公曰見素者當)
(抱素守真/不文飾也)天下皆得一名實久相賓(老子曰昔之得一/者天得一以清地)
(得一以寜王侯得一以為天下正莊子堯讓許由以天/下許由曰而我猶代子吾將為名乎名者實之賓也吾)
(將為/賓乎)咸池饗爰居鍾鼓或愁辛(樂動聲儀曰黄帝樂曰/咸池莊子曰海鳥止於)
(魯郊魯侯觴之於廟奏九韶以為樂具太牢以為膳鳥/眩視憂悲不敢食一臠不敢飲一杯三日而死此以已)
(養養鳥也司馬彪/曰海鳥爰居也)柳惠善直道孫登庶知人(柳下惠已/見西征賦)
(孫登已見嵇/康幽憤詩)寫懐良未逺感贈以書紳(論語曰子張問/行子曰言忠信)
(行篤敬子/張書諸紳)
　　　阮步兵(詠懐/)　　　　　　　籍
青鳥海上遊鸒斯蒿下飛(阮籍詠懐詩曰誰云不可知/青鳥明我心吕氏春秋曰海)
(上有人好青者朝至海上而從青遊青至者前後數百/其父曰聞汝從青遊盍取來吾欲觀之其子明旦至海)
(上羣青翔而不下莊子曰北溟有魚化為鳥其名曰鵬/齊諧曰鵬之徙南溟摶扶摇而上者九萬里蜩與鸒鳩)
(笑之我決起而飛搶榆枋時則不至控地而已奚以之九/萬里而圖南為北溟有鳥焉其名為鵬摶扶摇羊角而)
(上者行九萬里斥鷃笑之曰彼且奚適我騰躍而上不/過數仞而下翺翔蓬蒿之間此亦飛之至而彼且奚適)
(也此小大之辯也司馬彪曰蜩蟬也鸒鳩小/鳥毛萇詩傳曰鸒斯鵯居鵯居鴉烏也音豫)沈浮不相
宜羽翼各有歸(曹子建七哀詩曰沉浮各異世阮籍詠/懐詩曰鸒斯飛桑榆海鳥運天池豈不)
(識宏大羽/翼不相宜)飄颻可終年沆瀁安是非(阮籍詠懐詩曰逍/遥可終生又曰蕩)
(漾焉可能列子曰信理者亡是非莊子曰彼亦一/是非此亦一是非飄颻蒿下沆瀁海上逍遥一也)朝雲
乘變化光耀世所希(阮籍詠懐詩曰三楚多秀士朝雲/進荒滛髙唐賦曰須臾之間變化)
(無窮陸雲詩曰/知音世所希)精衛衘木石誰能測幽微(阮籍清思賦/曰女娃榮於)
(東海之濱而翮飄於西山之傍山海經曰發鳩之山有/鳥名精衛赤帝之女娃女娃遊於東海溺而死不反化)
(為精衛常取西山/木石以填東海也)
　　　張司空(離情/)　　　　　　　華
秋月照簾櫳懸光入丹墀(張華情詩曰清風動帷簾晨/月燭幽房班婕妤自傷賦曰)
(俯視兮/丹墀)佳人撫鳴琴清夜守空帷(陸機擬古詩曰佳人/撫鳴瑟又曰閒夜無)
(鳴琴曹子建雜詩/曰妾身守空閨)蘭逕少行迹玉臺生網絲(楚辭曰臯/蘭被徑斯)
(路漸張景陽雜詩曰房櫳無行迹西京賦曰西有玉臺/張景陽雜詩曰蜘蛛網四屋論衡曰蜘蛛經絲以網飛)
(蟲/)庭樹發紅彩閨草含碧滋(張景陽雜詩曰寒花/發黄彩秋草含綠滋)延佇
整綾綺萬里贈所思(楚辭曰結幽蘭而延佇古詩曰客/從逺方來遺我一端綺相去萬餘)
(里故人心上爾又/曰欲以遺所思)願垂湛露惠信我皎日期(毛詩曰湛/湛露斯匪)
(陽不晞又曰謂予/不信有如皎日)
　　　潘黄門(述哀/)　　　　　　　岳
青春速天機素秋馳白日(楚詩曰青春爰謝潘岳悼亡/詩曰曜靈運天機四節代遷)
(逝劉楨與臨淄侯書/曰肅以素秋則落也)美人歸重泉悽愴無終畢(潘岳悼/亡詩曰)
(之子歸窮泉/重壤永幽隔)殯宫已肅清松柏轉蕭瑟(陸機挽歌曰殯/宫何嘈嘈寡婦)
(賦曰虚坐兮肅清仲長子昌言曰古之葬者松柏/梧桐以識其墳楚辭曰蕭瑟兮草木摇落而變衰)俯仰
未能弭尋念非但一(楚辭曰聊抑志而自弭賈逵國語/注曰弭忘也魏文帝詩曰所憂非)
(但/一)撫衿悼寂寞怳然若有失(潘岳悼亡詩曰撫襟長歎/息王逸楚辭注曰怳失意)
(也後漢書曰戴良見黄/憲及歸罔然若有失也)明月入綺窻髣髴想蕙質(潘岳/悼亡)
(詩曰嵗寒無異同朗月何朧朧獨無李氏靈髣髴覩爾/容古詩曰交疎結綺窻左九嬪武帝紬皇后頌曰如蘭)
(之茂蕙蘭類/故變之耳)消憂非萱草永懐寜夢寐(毛詩曰焉得諼/草言樹之背毛)
(萇曰諼草令人忘憂毛詩曰終其/永懐寡婦賦曰願假夢以通靈)夢寐復冥冥何由覿
爾形(潘岳哀永逝賦曰既目遇兮無兆曽寤寐兮/不夢㝠㝠幽昧也文子曰慮患於㝠㝠之外)我慙
北海術爾無帝女靈(列異傳曰北海營陵有道人能使/人與死人相見同郡人婦死已數)
(年聞而往見之曰願令我一見死人不恨遂敎其見之/於是與婦人相見言語悲喜恩情如生良久乃聞鼔聲)
(悢悢不能出户掩門乃走其裾為户所閉掣絶而去歲/餘此人死家葬之開見婦人葢下有衣裾宋玉集云楚)
(襄王與宋玉遊於雲夢之野望朝雲之館有氣焉須臾/之間變化無窮王問此是何氣也玉對曰昔先王遊於)
(高唐怠而畫寢夢見一婦人自云我帝之季女名曰瑶/姬未行而亡封於巫山之臺聞王來遊願薦枕席王因)
(幸之去乃言妾在巫山之陽高丘之阻旦為朝雲暮為/行雨朝朝暮暮陽臺之下旦而視之果如其言為之立)
(館名曰/朝雲)駕言出逺山徘徊泣松銘(毛詩曰駕/言出遊)雨絶無還
雲花落豈留英(鸚鵡賦曰何/今日之雨絶)日月方代序寢興何時平
(潘岳悼亡詩曰四節代遷/逝又曰寢興自存形也)
　　　陸平原(羈宦/)　　　　　　　機
儲后降嘉命恩紀被微身(漢書疏廣曰太子國儲副君/琴操史魚曰思竭愚志以報)
(塞恩紀潘岳河陽/詩曰微身輕蟬翼)明發眷桑梓永歎懐密親(陸機贈顧/彦先曰眷)
(言懐桑梓又赴洛道中作詩/曰嗚咽辭密親永歎見下注)流念辭南澨銜怨别西津
(陸機赴洛道中詩曰永歎遵北渚遺/思結南津杜預左氏傳曰澨水涯也)馳道遵淮泗旦夕
見梁陳(毛詩曰驅馬悠悠陸機從梁陳/詩曰夙駕尋清軌逺遊越梁陳)服義追上列矯
迹廁宫臣(楚辭曰身服義而未深陸機從梁/陳詩曰在昔蒙嘉運矯迹入崇賢)朱黻咸髦
士長纓皆俊人(毛詩曰朱茀斯皇室家君王鄭𤣥曰茀/者諸侯黄朱又曰茀太古蔽膝之象黻)
(與茀古字通毛詩曰蒸我髦士又曰髦士攸宜陸/機從梁陳詩曰長纓麗且鮮尚書曰俊民用章)契濶
承華内綢繆踰歲年(陸機從梁陳詩曰契濶踰三年又/赴洛詩曰託身承華側李陵詩曰)
(與子結/綢繆)日暮聊總駕逍遥觀洛川(陸機答張士然詩曰/余固水鄉士總轡臨)
(清/川)徂沒多拱木宿草凌寒烟(公羊傳曰秦伯謂蹇叔曰/爾之年冢上之木拱矣禮)
(記曾子曰朋友之墓/有宿草而不哭焉)遊子易感慨躑躅還自憐(劉公幹/詩曰平)
(人易感動陸機道中詩曰/佇立望故鄉顧影悽自憐)願言寄三鳥離思非徒然(楚/辭)
(曰三鳥飛以自南覽其志而欲北願寄言於三鳥兮去/飇疾而不得陸機赴洛陽詩曰感物戀堂室離思一何)
(深/)
　　　左記室(詠史/)　　　　　　　思
韓公淪賣藥梅生隐市門(范曄後漢書曰韓康字伯休/一名恬休京兆人也常采名)
(藥賣於長安市口不二價三十餘年梅生梅福也漢書/曰梅福一朝棄妻子去其後人見於會稽者變名姓為)
(呉市/門卒)百年信荏苒何用苦心魂(張華勵志詩曰荏苒代/謝漢書廣陵王胥歌曰)
(人生惡死/何為苦也)當學衞霍將建功在河源(衛衛青霍霍去病/陸賈新語曰以義)
(建功河源匈奴之境山海經曰/崑崙之東北隅實唯海源也)珪組賢君眄青紫明主
恩(漢書夏侯勝曰士病不明經術/經術苟明其取青紫如拾地芥)終軍才始達賈誼位
方尊(漢書曰終軍至長安上書武帝異其文拜為謁者/給事中又曰賈誼為博士文帝悦之超遷嵗中至)
(太中大/夫也)金張服貂冕許史乘華軒(左思詠史詩曰金張/籍舊業七葉珥漢貂)
(又曰朝集金張館暮宿許史廬/漢書劉向曰王氏乘朱輪華轂)王侯貴片議公卿重一
言太平多歡娯飛葢東都門(張景陽詠史詩曰昔在西/京時朝野多歡娯藹藹東)
(都門羣公/祖二疏)顧念張仲蔚蓬蒿滿中園(曹子建贈徐幹詩/曰顧念蓬室士趙)
(岐三輔決錄注曰張仲蔚扶風人也少與同郡魏景卿/隐身不仕明天官博學好為詩賦所居蓬蒿沒人也)
　　　張黄門(苦雨/)　　　　　　　協
丹霞蔽陽景綠泉涌隂渚(曹子建情詩曰㣲隂翳陽景/張景陽雜詩曰丹霞啟隂期)
(又詩曰階/下伏泉涌)水鸛巢層甍山雲潤柱礎(鄭𤣥毛詩箋曰鸛/水鳥將隂雨而鳴)
(巢層甍未詳淮南子曰山雲蒸/而柱礎潤廣雅曰礎礩也音楚)有弇興春節愁霖貫秋
序(張景陽雜詩曰有弇興/南岑王仲宣有愁霖賦)燮燮涼葉奪戾戾颸風舉(楚/辭)
(曰溢颸風/余上征)高談玩四時索居慕儔侣(曹子建求親親表/曰高談無所與陳)
(禮記子夏曰吾離羣索居亦已/久矣張華雜詩曰安知慕儔侣)青苔日夜黄芳蕤成宿
楚(張景陽雜詩曰青苔依空牆又詩曰密葉日夜疎又/詩曰芳蕤豈再馥又詩曰荒楚鬱蕭森說文曰芳蕤)
(草木華/盛貌)歲暮百慮交無以慰延佇(仲長統詩曰百慮何/為至安在我延佇)
　　　劉太尉(傷亂卒臧榮緒晉書/曰琨  後贈太尉)　琨
皇晉遘陽九天下横氛霧(劉琨答盧諶詩曰厄運初遘/陽九在六哀我皇晉痛心在)
(目陽九漢書曰陽九日初八百六陽九音義曰易傳所/謂陽九之厄㑹也郭璞山海經曰横塞也楚辭曰望時)
(風之清激愈/氛霧其如塵)秦趙值薄蝕幽并逢虎據(薄蝕虎據喻羣/盜也京房易飛)
(候占曰凡日蝕皆於晦朔不於晦朔食者名曰薄戰國/䇿蘓秦說楚威王曰王興師襲秦戰於藍田此所謂兩)
(虎相/據也)伊余荷寵靈感激徇馳騖(劉琨勸進表曰荷寵三/世左氏傳曰薳啓疆曰)
(寵靈楚國劉琨詩曰鄧生何感激/解嘲曰世亂則聖哲馳騖而不足)雖無六奇術冀與張
韓遇(漢書曰陳平自初從至天下定後常以䕶中軍尉/從擊臧荼陳豨凡六出奇計輒益邑封奇計或頗)
(袐世莫得聞也/張張良韓韓信)寗戚扣角歌桓公遭乃舉(淮南子曰寗/戚擊牛角而)
(歌桓公舉以為大田/髙誘曰大田官也)荀息冒險難實以忠貞故(左氏傳/曰初獻)
(公使荀息傅奚齊公疾召之曰其若之何稽首而對曰/臣竭其股肱之力加之以忠貞其濟君之靈也不濟則)
(以死繼之公曰何謂忠貞對曰公家之利/知無不為忠也送往事居耦俱無猜貞也)空令日月逝
愧無古人度(論語陽虎曰日月逝矣盧諶/贈崔温詩曰古人非所希)飲馬出城濠
北望沙漠路(古有飲馬長城窟行盧諶贈崔溫/詩曰北眺沙漠垂南望舊京路)千里何
蕭條白日隐寒樹投袂既憤懣撫枕懐百慮(左氏傳曰/楚子投袂)
(而起白虎通曰天子崩哀痛憤懣劉琨贈盧諶/詩曰中夜撫枕歎想與數子逰百慮已見上文)功名惜
未立𤣥髪已改素(劉琨重贈盧諶詩曰功業未及見夕/陽忽西流陸機東宫詩曰柔顔收紅)
(藻𤣥髪/吐素華)時哉苟有㑹治亂惟㝠數(劉琨重贈盧諶詩曰/時哉不我與陶淵明)
(經曲阿詩曰時來苟㝠㑹㝠幽㝠也數厯數也孫子兵/法曰治亂數也范曄後漢書烏丸論曰天之㝠數以至)
(於是/乎)
　　　盧中郎(感交/)　　　　　　　諶
大厦須異材廊廟非庸器(盧諶答魏子悌詩曰崇臺非/一幹珍裘非一腋潘岳在懐)
(縣詩曰器非廊廟姿爾雅曰/庸常也謂非凡常之器也)英俊著世功多士濟斯位
(左氏傳衆仲曰官有世功則有官族盧諶/答魏子悌詩曰多士成大業羣賢濟𢎞績)眷顧成綢繆
廼與時髦匹(毛詩曰眷言顧之盧諶答魏子悌/詩曰愚蒙時來會敢齊朝彦跡)姻媾久
不虚契濶豈但一(盧諶贈劉琨詩曰申以婚姻又答魏/子悌詩曰恩由契濶生但一已見上)
(文/)逢厄既己同處危非所恤(盧諶答魏子悌詩曰共更/飛狐厄又曰在厄毎同險)
常慕先達槩觀古論得失(槩志節也馮衍顯志序/曰追觀往古得失之迹)馬服
為趙將疆場得清謐(史記曰趙奢大破秦軍秦軍解而/走遂解閼與圍而歸趙惠文王賜)
(奢號為馬服君左氏傳曽公曰疆場之事/慎守其一而備其不虞爾雅曰謐静也)信陵佩魏印
秦兵不敢出(史記曰魏公子毋忌號信陵君秦昭王進/兵圍邯鄲公子進兵擊秦軍秦軍解去遂)
(救邯鄲存趙公子留趙十年不歸秦聞公子在趙日夜/出軍東伐魏魏王患之使使請公子歸救魏魏王以上)
(將軍印授公子公子遂將破秦軍於阿/水乘勝逐秦至函谷關抑秦兵不敢出)慨無幄中䇿徒
慙素絲質(范曄後漢書詔曰前將軍鄧禹與朕謀謨帷/幄決勝千里淮南子曰墨子見練絲而泣之)
(為其可以黄可以黒/髙誘曰䦎其化也)羇旅去舊鄉感遇喻琴瑟(盧諶贈/崔溫詩)
(曰羇旅及寛政委質信時遇/毛詩曰妻子好合如鼔瑟琴)自顧非杞梓勉力在無逸
(杞梓已見陸韓卿贈内兄希/叔詩無逸已見景福殿賦)更以畏朋友濫吹乖名實
(左氏傳陳敬仲曰詩云翹翹車乘招我以弓豈不欲往/畏我友朋韓子曰齊宣王使人吹竽南郭處士請為王)
(吹竽粟食與三百人等宣王死文王即位一一聽之處/士乃逃一日韓昭侯曰吹竽者衆吾無以知其善者田)
(嚴對曰一一聽之乃/知濫也名實已見前)
　　　郭𢎞農(遊仙後臧榮緒晉書曰/璞卒  贈𢎞農太守)璞
崦山多靈草海濱饒奇石(郭璞遊仙詩曰圓丘有奇草/鍾山出靈液楚辭曰吾令羲)
(和弭節兮望崦嵫而勿迫王逸曰/崦嵫山也海濱即海中三山也)偃蹇尋青雲隐淪駐
精魄(江賦曰納隐淪之列真挺異人之精魄抱朴子曰/人無賢愚皆知身之有魂魄魂魄分去則人病盡)
(去則/人死)道人讀丹經方士鍊玉液(道人方術之士已見擬/潘黄門述哀詩神仙傳)
(曰淮南王好道術之士於是八公乃往遂授以丹經漢/書曰燕齊之方士傅𤣥求仙篇曰玉液涌出華泉楚詞)
(曰吮玉液/兮止渴)朱霞入窻牖曜靈照空隙(十洲記曰朱霞九/光廣雅曰曜靈日)
(也說文曰/隙壁縫也)傲睨摘木芝陵波采水碧(江賦曰水夷倚浪/以傲睨本草經曰)
(紫芝一名水芝洛神賦曰陵波微步江賦曰水碧/潛泯山海經曰耿山多水碧郭璞曰碧亦玉也)眇然
萬里遊矯掌望煙客(神仙傳曰若士謂盧敖曰吾一舉/千里說文曰矯舉也郭璞遊仙詩)
(曰駕鴻/乘紫煙)永得安期術豈愁濛汜迫(列仙傳曰安期先生/自言千嵗楚詞曰出)
(于暘谷次/于濛汜)
　　　張廷尉(雜述/)　　　　　　　綽
太素既已分吹萬著形兆(列子曰太素者質之始也莊/子南郭子􁈞曰夫吹萬不同)
(而使自己也司馬彪曰言天氣吹煦生養萬物形氣不/同已止也使各得其性而止潛夫論曰太素之時元氣)
(窈㝠未有/形兆也)寂動苟有源因為殤子夭(言大道之要動寂/無源今誠以有源)
(即壽夭異轍故以殤子為夭也吕氏春秋曰一也者至/貴也莫知其源莫知其端莫知其始莫知其終而萬物)
(以為宗髙誘曰道無匹敵故曰至貴莊子/南郭子綦曰莫壽乎殤子而彭祖為夭)道喪涉千載
津梁誰能了(莊子曰世䘮道矣道喪世矣世與道交相/䘮也司馬彪曰世皆異端䘮道道不好世)
(故曰/䘮耳)思乘扶摇翰卓然陵風矯(莊子齊諧之言曰鵬之/徙於南溟也水擊三千)
(里摶扶摇而上者九萬里司馬彪曰齊諧人姓名也摶/團也扶摇上行風也圜飛而上者若扶摇也毛詩曰如)
(飛如翰鄭𤣥曰如鳥之飛也翰/其中豪俊也廣雅曰矯飛也)靜觀尺棰義理足未常
少(莊子曰一尺之棰日取其半萬世不竭辯者以此與/惠施相應於身無窮司馬彪曰若其可折則常有兩)
(若其不可折其一常/存故曰萬世不竭)冏冏秋月明憑軒詠堯老(蒼頡篇/曰冏大)
(明也俱永切登樓賦曰凴軒檻以遥望堯/老堯及老子𤣥宗之太師故莊生稱之)浪迹無蚩妍
然後君子道(浪猶放也妍蚩猶美惡也戴逵栖林賦曰/浪迹穎湄棲景箕岑文賦序曰妍蚩好惡)
(也/)領畧歸一致南山有綺皓(王文度贈許詢詩曰吾生/挺奇幹領畧總𤣥標鄭𤣥)
(禮記注曰領理也廣雅曰畧要也周易子曰一致而百/慮漢書曰東園公綺里季夏黄公甪里先生當秦之世)
(避而入商雒深山范曄後漢書/孔融曰南山四皓潛光隐曜)交臂久變化傳火廼薪
草(莊子仲尼謂顔囘曰吾終身與汝交一臂而失之可/不哀與郭象曰夫變化不可執而留也故雖交臂相)
(守而不能令停若哀死則此亦可哀者也今人未嘗以/此為哀奚獨哀死邪莊子秦失曰指窮於為薪火傳也)
(不知其盡郭象曰窮盡也為薪猶前薪也前薪以指指/盡前薪之理故火傳而不滅心得納養之中故命續而)
(不絶明/盡生也)亹亹𤣥思清胸中去機巧(許詢農里詩曰亹亹/𤣥思得濯濯情累除)
(莊子曰子貢南遊於楚反於晉過漢隂見一丈人方將/為圃畦鑿隧而入井抱甕而出灌搰搰然用力多而見)
(功寡子貢曰有械於此一日浸百畦用力甚寡而見功/多夫子不欲乎為圃者仰而視之曰奈何曰鑿木為機)
(後重前輕挈水若抽數如泆湯名曰桔橰為圃者忿然/作色而笑曰吾聞之吾師有機械者必有機事有機事)
(者必有機心機心存於胸中則純白不備純白不備則/神生不定神生不定者道之所不載子貢俯而不對也)
物我俱忘懷可以狎鷗鳥(莊子曰吾䘮我郭象曰吾䘮/我我自忘矣我自忘天下何)
(物足識哉又曰海上有人好鷗鳥者旦而之海上從鷗/鳥游鷗鳥至者百數其父曰吾聞鷗從汝遊試取來吾)
(從玩之曰□明旦之/海上鷗鳥舞而不下)
　　　許徴君(自序㑹晉中興書曰高陽許詢字𤣥度/寓居  稽司徒蔡謨辟不起詢有才藻)
　　　　(善屬文時人/士皆欽愛之)　　　　　　詢
張子闇内機單生蔽外像(張毅單豹竝/已見幽通賦)一時排冥筌泠
然空中賞(筌捕魚之器言魚之在筌猶人之處塵俗今/既排而去之超在埃塵之外故冷然涉空得)
(中而留也莊子曰列子御風而行泠然而善也旬有五/日而後反司馬彪曰泠然涼貌也郭象莊子注曰天下)
(莫不自是而相非故一是一非兩行無/窮唯涉空得中曠然無懐乘之以遊也)遣此弱䘮情資
神任獨往(莊子曰予惡乎知悅生之非惑邪予惡乎知/惡死之非惑邪非夫弱䘮而不知歸者邪郭)
(象曰少失其故居為弱䘮者逐於彼之所在而不知歸/於故鄉淮南王莊子畧要曰江海之士山谷之人輕天)
(下細萬物而獨往者也司馬/彪曰獨往任自然不復顧世)采藥白雲隈聊以肆所養
(隈曲也賈逵國/語注曰肆恣也)丹葩曜芳蕤綠竹隂閑敞(廣雅曰葩華/也洞簫賦曰)
(又足樂乎其閒敞西征/賦曰厭紫極之閒敞)苕苕寄意勝不覺陵虚上曲櫺
激鮮飇石室有幽響(櫺忩間孔也陸機呉趨行曰泠泠/鮮風過列仙傳曰赤松子常止西)
(王母石/室中也)去矣從所欲得失非外奬(陸機招隐詩曰稅駕/從欲李蕭逺運命論)
(曰得與失孰賢謝靈運擬鄴中詩/曰客心非外奬小雅曰奬勸也)至哉操斤客重明固
已朗(莊子曰送葬過惠子之墓顧謂從者曰郢人堊漫/其鼻端若蠅翼使匠石運斤成風聽而斲之盡堊)
(而鼻不傷郢人立不失容宋元君聞之召匠石曰嘗試/為寡人為之石匠曰臣則嘗能斲之雖然臣質死久矣)
(自夫子之死吾無以/為質矣吾無與言也)五難既灑落超迹絶塵網(向秀難/嵇康養)
(生論曰養生有五難名利不滅此一難喜怒不除此二/難聲色不去此三難滋味不絶此四難神慮消散此五)
(難/)
　　　殷東陽(興矚/)　　　　　　仲文
晨遊任所萃悠悠蘊眞趣(毛萇詩傳曰萃集也方言曰/藴積也莊子曰道之眞以持)
(身謝靈運登江中孤/嶼詩曰蘊眞誰為傳)雲天亦遼亮時與賞心遇(莊子曰/黄帝得)
(之以登雲天謝靈運田南/樹園詩曰賞心不可忘)青松挺秀萼惠色出喬樹(廣/雅)
(曰秀美也鄭𤣥詩箋曰/承花者曰鄂鄂與萼同)極眺清波深緬映石壁素(韋昭/國語)
(注曰緬/邈也)瑩情無餘滓拂衣釋塵務(廣雅曰瑩磨也說文/曰滓澱也謂鄙穢左)
(氏傳曰叔向/拂衣従之)求仁既自我𤣥風豈外慕(論語曰求仁而/得仁又何怨乎)
(漢書灌嬰曰侯自我得之𤣥風謂道也李充𤣥宗賦曰/慕𤣥風之遐裔余皇祖曰伯陽謝靈運憶山中詩曰得)
(性非/外求)直置忘所宰蕭散得遺慮(淮南子曰成化象而弗/宰高誘曰宰主也謝靈)
(運越嶺溪行詩曰觀此/遺物慮一悟得所遣)
　　　謝僕射(遊覽/)　　　　　　　混
信矣勞物化憂衿未能整(左氏傳商臣曰信矣莊子曰/天不産而萬物化又曰既化)
(而生又化/而死也)薄言遵郊衢總轡出臺省(毛詩曰薄言旋歸/家語子曰善御者)
(正身總/轡也)淒淒節序髙寥寥心悟永(毛詩曰秋日淒淒楚/詞曰天髙而氣清莊)
(子曰寥已吾志郭象曰寥然/室虚也聲類曰悟心解也)時菊曜巖阿雲霞冠秋嶺
(潘安仁河陽詩/曰時菊曜秋華)眷然惜良辰徘徊踐落景(孔叢子歌曰/眷然顧之東)
(征賦曰撰良/辰而將行)巻舒雖萬緒動復歸有静(淮南子曰至道/無為盈縮巻舒)
(與時變化莊子曰虚則静静則動者得矣老子曰夫物/云云復歸其根歸根曰静是謂復命王弼曰凡有起於)
(虚動於静故萬物離竝動作卒復/歸於虚静各反其始歸根則静也)曾是迫桑榆嵗暮從
所秉(毛詩曰曾是在位桑榆日所沒以喻人年老已見/上文韓詩曰嵗聿其暮薛君曰言年歲已晩也所)
(秉謂心所執也毛詩曰君/子秉心鄭𤣥曰秉執也)舟壑不可攀忘懐寄匠郢(莊/子)
(曰夫藏舟於壑藏山於澤謂之固矣然而夜半有力者/負之而走昧者不知司馬彪曰舟水物山陸居者藏之)
(壑澤非人意所求謂之固有力/者或能取之郢人已見上文)
　　　陶徴君(田居/)　　　　　　　潛
種苗在東臯苗生滿阡陌(歸去來曰登東臯以舒嘯風/俗通曰南北曰阡東西曰陌)
雖有荷鉏倦濁酒聊自適(陶潛詩曰晨興理荒穢帶月/荷鋤歸又曰雖欲揮手歸濁)
(酒聊自持莊子曰智不知論極妙之言而自適一時/之利者非埳井之蛙與又郭象注曰自適其志者也)日
幕巾柴車路闇光已夕(歸去來曰或巾柴車鄭/𤣥周禮注曰巾猶衣也)歸人望
煙火稚子候檐隙(歸去來曰/稚子候門)問君亦何為百年㑹有役
(莊子盜跖曰人上壽百嵗陶潛/夜行塗中詩曰懐役不遑寐)但願桑麻成蠶月得紡
績(陶潛詩曰相見無雜言但道桑麻長毛詩曰/蠶月條桑家語曰公父文伯之母紡績不懈)素心正
如此開逕望三益(方言曰素本也謝靈運田南詩曰唯/開蔣生逕永懐求羊蹤論語曰益者)
(三友友直友諒/友多聞益矣)
　　　謝臨川(遊山/)　　　　　　靈運
江海經邅迴山嶠備盈缺(楚辭曰入叙浦兮途邅迴爾/雅曰山銳而高曰嶠謝靈運)
(登廬山詩曰山行非前期彌逺不能輟但欲淹昏旦遂/復經盈缺春秋元命包曰月盈而闕者詘鄉尊宋均曰)
(詘還也/尊君也)靈境信淹留賞心非徒設(賞心已/見上文)平明登雲峰
杳與廬霍絶(楚詞曰平明發兮蒼梧謝靈運酬惠連詩/曰滅迹入雲峯又初發石首城詩曰息必)
(廬霍/期)碧鄣長周流金潭恒澄澈(碧障出碧之鄣即王山/也已見上文思𤣥賦曰)
(歴衆山以周流上林賦曰步□周流臨/海記曰白石山下有金潭金光煥然也)桐林帶晨霞石
壁映初晰(說文曰昭晰明也之逝/切今協韻以為之舌切)乳竇既滴瀝丹井復
寥泬(謝靈運山居賦曰訪銅乳於洞穴訊丹砂於經泉/鮑昭過銅山詩曰乳竇夜涓滴說文曰滴瀝水下)
(滴瀝也抱朴子曰武陵舞陽有丹砂井/王逸楚辭注曰泬寥曠蕩空虚静也)嵒㟧轉奇秀岑
崟還相蔽(說文曰嵒山巖也五咸切文字集畧/曰㟧崖也郭璞方言注曰岑崟峻貌)赤玉隐
瑶溪雲錦被沙汭(子虚賦曰石則赤玉玫瑰思𤣥賦曰/職瑶溪之赤岸海賦曰雲錦散文於)
(沙汭/之際)夜聞猩猩啼朝見鼯鼠逝(蜀都賦曰猩猩夜啼郭/璞爾雅注曰鼯鼠狀如)
(小狐亦謂之飛/生聲如人呼)南中氣候暖朱華淩白雪(謝靈運入華/子崗詩曰南)
(州實炎徳桂樹凌寒山王逸楚/詞注曰南方冬温草木常華)幸遊建徳鄉觀奇經禹
穴(莊子市南宜僚謂魯侯曰南越有邑焉名為建徳之/國其民愚朴少私寡欲其生可樂其死可葬吾願君)
(去國捐俗與道相輔而行漢書曰司/馬遷南遊江淮上㑹稽探禹穴也)身名竟誰辨圖史
終磨滅(謝靈運入華子崗詩曰莫辨/百世後又曰圖諜復磨滅)且泛桂水潮映月
游海澨(楚詞曰桂水兮潺湲謝靈運/入華子崗詩曰乘月弄潺湲)攝生貴處順將為
智者說(謝靈運還湖中詩曰寄言攝生客又登石門詩/曰處順故安排又石門詩曰匪為衆人說莫與)
(智者/論)
　　　顔特進(侍宴/)　　　　　　延之
太微凝帝宇瑶光正神縣(淮南子曰太微者天一之廷/孔安國尚書傳曰凝成也魏)
(都賦曰眈眈帝宇周禮曰匠人建國畫參諸日中之景/夜考之極星以正朝夕鄭𤣥曰極星謂北斗也廣雅曰)
(北斗第七星為瑶光地理書曰崑崙東南地方五千里/名神州史記鄒衍曰中國名赤縣神州赤縣神州内自)
(有九州禹之所叙九州是也不得為州數/中國外若赤縣神州者九所謂九州也)揆日粲書史
相都麗聞見(毛詩曰揆之以日作為楚室尚書序曰成/王在豐欲宅洛邑使召公先相宅孔安國)
(曰欲以/為都也)列漢構仙宫開天製寶殿(毛萇詩傳/曰漢天河)桂棟留夏
飇蘭橑停冬霰(楚詞曰桂/棟兮蘭橑)青林結冥濛丹巘被葱蒨(呉/都)
(賦曰迴眺冥濛毛萇詩傳/曰巘小山别於大山也)山雲備卿靄池卉具靈變(尚/書)
(大傳曰百工相和而歌卿雲鄭𤣥曰卿當為慶魏文帝/東閣詩曰高山吐慶雲西京賦曰濯靈芝之朱柯陳思)
(王靈芝篇曰/靈芝生玉池)重陽集清氣下輦降𤣥宴(楚詞曰集重陽/入帝宫兮造旬)
(始而觀清都西京賦曰恣意所幸下/輦成宴尚書曰𤣥徳升聞𤣥猶聖也)騖望分寰隧曬曠
盡都甸(寰猶畿也榖梁傳曰寰内諸侯周禮有/六卿六隧倉頡篇曰曬曠視之貌也)氣生川
岳隂烟滅淮海見中坐溢朱組步櫩簉瓊弁(魯靈光殿/賦曰中坐)
(正景禮記曰侯伯佩𤣥玉而朱組綬上林賦曰步櫊周/流長途中宿說文曰簉雜字如此左氏傳曰楚子玉為)
(瓊弁玉纓/未之服也)禮登竚睿情樂闋延皇眄(爾雅曰登成也又/曰竚久也謂久留)
(也禮記曰有司告以樂闋/鄭𤣥曰闋終也延引也)測恩躋踰逸㳂牒懵浮賤(爾/雅)
(曰測深也愉逸耽樂縱逸也漢書長安令楊興説將軍/史髙曰匡衡無階朝廷隨牒在逺方說文曰懵不明也)
(浮賤浮名微賤也禮/記曰恥名浮於行也)榮重餽兼金巡華過盈瑱(孟子曰/齊王餽)
(兼金一百而不受盈瑱盈尺之玉也說文曰田父得寶/玉至尺魏都賦曰尺璧有盈淮南子曰崑山之玉瑱天)
(見/切)敢飾輿人詠方慙綠水薦(左氏傳曰晉侯聽輿人之/誦曰原田每每舍其舊而)
(新是謀淮南子曰牙/㑹綠水已見上文)
　　　謝法曹(贈别/)　　　　　　惠連
昨發赤亭渚今宿浦陽汭(謝靈運富春渚詩曰赤亭無/淹薄獻康樂詩曰昨發浦陽)
(汭今宿/浙江湄)方作雲峯異豈伊千里别(雲峯已/見上文)芳塵未歇席
涔淚猶在袂(庾闡揚都賦曰結芳塵於綺/席楚詞曰泣沾襟而濡袂)停艫望極浦
弭棹阻風雪(說文曰艫船頭也楚詞曰望涔陽兮極浦/謝惠連獻康樂詩曰停楫阻風波毛萇詩)
(傳曰弭/止也)風雪既經時夜永起懷思汎濫北湖遊岧亭南
樓期(謝靈運詩序曰於南山往北山經/湖中又序曰南樓中望所遲客)㸃翰詠新賞開
袠瑩所疑(謝靈運答惠連詩曰陵/間尋我室散帙問所知)摘芳愛氣馥拾蘂憐
色滋色滋畏沃若人事亦銷鑠(毛詩曰桑之未落其葉/沃若楚詞曰質銷鑠以)
(汋約賈逵國語/注曰鑠銷也)子衿怨勿往谷風誚輕薄(毛詩曰青青/子衿悠悠我)
(心縱我不往子寜不嗣音又詩序曰谷/風刺幽王也天下俗薄朋友道絶焉)共秉延州信無
慙仲路諾(延州信謂挂劒也已見謝靈運廬/陵墓下詩論語子曰子路無宿諾)靈芝望三
秀孤筠情所託(楚詞曰采三秀於山間王逸云秀謂芝/草也竹箭之有筠已見上注韋昭漢書)
(注曰竹皮筠/也于貧切)所託已殷勤祇足攪懐人(謝靈運詩曰猶/復惠來章祇足)
(攪余思毛詩/曰嗟我懐人)今行嶀嵊外銜思至海濱(孔曅㑹稽記曰/始寜縣西南有)
(嶀山剡縣有嵊山陸機赴洛道中詩曰朝徂銜/思往尚書曰海濱廣斥嶀他乎切嵊食證切)覿子杳
未僝款睇在何辰(孔安國尚書曰僝見也士簡切字林/曰款誠也意有所欲也廣雅曰睇見)
(也/)雜珮雖可贈疏華竟無陳(毛詩曰知子之來之雜珮/以贈之疏華瑶華也已見)
(謝靈運越嶺溪行及/南樓望所遲客詩)無陳心悁勞旅人豈遊遨(毛詩曰/中心悁)
(悁/)幸及風雪霽青春滿江臯(說文曰霽雨止也楚詞曰/青春爰謝又曰馳騖乎江)
(臯/)解纜候前侣還望方鬱陶(謝靈運相送方山詩曰解/䌫及流潮又詶謝惠連詩)
(曰幽居/復鬱陶)煙景若流逺末響寄瓊瑶(瓊瑶謂/玉音也)
　　　王徴君(養疾/)　　　　　　　微
窈藹瀟湘空翠磵澹無滋(窈藹深逺之貌杜育蕣/賤曰懐豐穰之滋潤)寂歴
百草晦歘吸鵾雞悲(寂歴彫疎貌説文曰晦盡也謂彫/盡也一曰毛萇詩傳曰晦昧也凡)
(草木華實榮茂謂之明枝葉彫傷謂之/晦歘吸疾貌楚辭曰鵾雞嘲哳而悲鳴)清隂往來逺月
華散前墀(前墀已/見上文)鍊藥矚虚幌汎瑟臥遥帷(說文曰鍊/化金也鍊)
(與練古字通又集畧曰幌以帛萌窻也/文賦曰同朱絃之清汎朱絃瑟絃也)水碧驗未黷金
膏靈詎緇(水碧已見上文蒼頡篇曰黷垢黷也穆天子/傳河伯曰示汝黄金之膏毛萇詩傳曰緇黒)
(色/也)北渚有帝子蕩瀁不可期(楚詞曰帝子降兮北渚目/眇眇兮愁予阮籍詠懐詩)
(曰蕩漾/焉可能)悵然山中暮懐痾屬此詩(淮南子曰悵然若有/所亡楚辭曰幽獨處)
(乎山中又曰抒/中情而屬詩)
　　　袁太尉(從駕/)　　　　　　淑
宫廟禮哀敬枌邑道嚴𤣥(顔延年拜陵廟詩曰哀敬隆/祖廟枌枌榆社也漢書曰髙)
(祖禱豐枌榆社說文曰𤣥/幽逺也謂神道幽逺也)恭潔由明祀肅駕在祈年(毛/詩)
(曰敬恭明祀又/曰祈年孔夙)詔徒登季月戒鳯藻行川(孔安國尚書/傳曰登升也)
(羽獵賦曰𤣥冬季月鳯皇車名甘泉賦曰乃登/鳯皇兮翳華芝行川所行之川也行猶道也)雲斾象
漢徙宸網擬星懸(高唐賦曰建雲斾宸網天畢也西京/賦曰天畢前驅薛宗曰畢網也象畢)
(星魯靈光殿賦曰/浮柱岹嵽以星懸)朱櫂麗寒渚金鋄映秋山(朱櫂以朱/漆飾櫂也)
(蔡邕獨斷曰金鋄者/馬冠也高廣各五寸)羽衛藹流景綵吹震沈淵(羽衛負/羽侍衛)
(也綵發吹也淮南子曰/浮吹以虞沈川鱗介也)辨詩測京國履籍鑑都壥(禮記/曰天)
(子五年一巡狩命太師陳詩以觀民風/孫卿子曰履天子之籍聽天子之㫁)甿謡響玉律邑
頌被丹絃(沈約宋書曰謂樂金石有一定之聲故造鐘/磬者先律調之然後施之於箱懸司馬彪續)
(漢書曰候氣之法殿中候用玉律十二唯二至乃候靈/臺用竹律六十顔延年曲水詩序曰途歌邑頌尚書大)
(傳曰大琴朱絃蔡邕琴賦/曰丹絃既張八音既平)文軫薄桂海聲教燭冰天(禮/記)
(曰書同文車同軌尚書曰外薄四海孔安國曰薄迫也/言至海也南海有桂故云桂海上林賦曰經乎桂林之)
(中過乎泱􁧥之野尚書曰朔南暨聲教蒼頡篇曰燭照/也淮南子曰八紘北方曰積冰高誘曰北方寒冰所積)
(因而為名/積冰也)和惠頒上笏恩渥浹下筵(禮記曰笏諸侯以/象顔延年觀北湖)
(田牧詩曰溫渥及/輿𨽻和惠屬後筵)幸侍觀洛後豈慕廵河前(尚書中侯/曰天乙在)
(亳東觀乎雒黄魚雙躍出躋于壇化為黒玉/孝經鉤命決曰舜即位巡省中河錄圖授之)服義方無
沬展歌殊未宣(服義已見上文沬亡是切廣雅曰沬已/也楚辭曰展詩兮㑹舞王逸曰展舒也)
(言舒展詩曲作/為雅樂者也)鋄(無犯切/馬飾也)
　　　謝光祿(郊遊/)　　　　　　　莊
肅舲出郊際徙樂逗江隂(楚詞曰乗舲船余上沅兮齊/呉榜以擊汰王逸曰舲船忩)
(牖也徙樂行樂也/說文曰逗止也)翠山方藹藹青浦正沈沈(廣雅曰藹/藹盛貌上)
(林賦曰沈/沈隐隐)凉葉昭沙嶼秋榮冒水潯(劉淵林呉都賦注/曰嶼海中洲上有)
(山石也說文曰/潯水傍潯也)風散松架險雲鬱石道深(松枝可以為/架故因謂之)
(架/焉)靜黙鏡緜野四睇亂曾岑(莊子曰静黙可以補病/榖梁傳曰緜地千里)氣
清知鴈引露華識猿音雲裝信解黻煙駕可辭金(雲裝/雲衣)
(也蒼頡篇曰紱綬也黻與紱/通煙駕煙車也金金印也)始整丹泉術終覿紫芳心
(抱朴子曰黄帝南到員隴采若乾之華飲丹巒之泉外/國圗曰員丘有赤泉飲之不老紫芳紫芝也鄒潤甫遊)
(仙詩曰紫芝列紅/敷丹泉激陽瀆)行光自容裔無使弱思侵(楚辭曰雲/期兮電騖)
(儵忽兮/容裔)
　　　鮑參軍(戎行/)　　　　　　　昭
豪士枉尺璧宵人重恩光(吕氏春秋傳曰文王飾其辭/令幣帛以禮豪士以璧禮賢)
(已見上文淮南子曰聖人不貴尺璧春秋孔演圖曰宵/人之世多飢寒宋均曰宵猶小也鄭𤣥毛詩箋曰為龍)
(為光言天子恩澤/光曜被及者也)徇義非為利執羈輕去鄉(莊子曰彼/所徇仁義)
(則俗謂之君子又曰小人則以身徇利士則以身/徇名禮記曰執羈靮而從靮音的去鄉已見上文)孟冬
郊祀月殺氣起嚴霜(禮記曰孟冬之月天子迎冬於北/郊又曰仲秋之月殺氣浸盛陽氣)
(日衰楚辭曰冬/又申之以嚴霜)戎馬粟不煖軍士冰為漿(陸機苦寒行/曰渴飲堅冰)
(漿/)晨上城臯坂磧礫皆羊腸(薛綜東京賦注曰旋門坂/在城臯上林賦曰下磧礫)
(之坻高誘吕氏春秋注曰/羊腸其山盤紆似羊腸)寒隂籠白日太谷晦蒼蒼(夏/侯)
(湛歎秋賦曰隂籠景而下翳曹植贈白馬王詩曰太谷/何寥廓山樹鬱蒼蒼爾雅曰霧謂之晦郭璞曰蒼蒼昏)
(冥/也)息徒稅征駕倚劒臨八荒(嵇康贈秀才詩曰息徒蘭/圃法言曰仲尼之駕稅矣)
(宋玉大言賦曰方地為輿員天為葢長劒耿/介倚天之外甘泉賦曰八荒協兮萬國諧)鷦鵬不能
飛𤣥武伏川梁(樂緯曰鷦鵬狀似鳯皇身禮戴信嬰仁/膺智負義宋均曰身禮質赤色思𤣥賦)
(曰𤣥武縮於殻中/兮騰蛇蜿而自糾)鎩翮由時至感物聊自傷(淮南子曰/飛鳥鎩羽)
(許慎曰鎩殘羽也古/詩曰感物懐所思)豎儒守一經未足識行藏(漢書髙/祖曰䜿)
(儒幾敗乃公事韋昭曰豎猶小也論衡曰能說一經為/儒生論語子謂顔淵曰用之則行舍之則藏唯我與爾)
(有是/夫)
　　　休上人(怨别之沈約宋書曰沙門惠休善屬文/徐湛  與之甚厚世祖命使還俗本姓)
　　　　(湯位至揚/州從事)
西北秋風至楚客心悠哉日暮碧雲合佳人殊未來(魏/文)
(帝秋胡行曰朝與佳/人期日夕殊不來)露彩方泛豔月華始徘徊(曹子建/七哀詩)
(曰明月照髙樓/流光正徘徊)寶書為君掩瑶琴詎能開(道學傳曰夏/禹撰眞靈之)
(𤣥要集天官之寶書書以南和丹繒封以/金英之函檢以𤣥都之印瑶琴已見上文)相思巫山渚
悵望陽雲臺(高唐賦曰妾在巫山之陽蔡邕詩序曰暮/宿河南悵望子虚賦曰楚王乃登雲陽之)
(臺/)膏鑪絶沈燎綺席生浮埃(鑪熏鑪也取其芬香故加/之膏煙而無焰故謂之沈)
(西京雜記鄒陽酒賦曰/綃綺為席犀璩為鎮)桂水日千里因之平生懷(言因/桂水)
(以通情也桂水已見上文李陵詩曰浮雲日千里洛神/賦曰託微波而通辭鍾㑹懐士賦曰記逺念以興波)
　
　
　
　
　
　
　
　
　
　
　
　
　
　
　
　文選巻三十一
欽定四庫全書
　文選巻三十二　　　　　　梁　蕭統　編
　　　　　　　　　　　　　唐　李善　註
　騷上
　　離騷經一首
　　　屈平
　　　　王逸注(序曰離騷經者屈原之所作也屈與/楚同姓仕於懷王為三閭大夫同列)
　　　　　(大夫上官靳尚妒害其能共譖毁之王乃/流屈原原乃作離騷經不忍以清白久居)
　　　　　(濁世遂赴汨淵/自投而死也)
帝高陽之苗裔兮(苗𦙍也裔末也髙陽顓頊有天下之/號也帝繫曰顓頊娶於滕隍氏女而)
(生老僮是楚先其後熊繹事周成王封為楚子居丹陽/其孫武王求尊爵於周周不與遂僭號稱王始都於郢)
(是時生子瑕受屈為客卿因/𦙍末之子孫恩深而義厚也)朕皇考曰伯庸(朕我也皇/美也父死)
(稱考詩曰既右烈考伯庸字也屈原言我父伯/庸體有美徳以忠輔楚世有令名以及於已)攝提貞
于孟陬兮(太嵗在寅曰攝提孟始也/貞正也于於也正月為陬)惟庚寅吾以降(惟/詞)
(也庚寅日降下也寅為陽正庚為隂正言已/以太嵗在寅正月始春庚寅之日下毋之體)皇覽揆余
于初度兮(皇皇考也覽/覩也揆度也)肇錫余以嘉名(肇始也錫賜也/嘉善也言已美)
(父伯庸觀我始生年時度其日月皆/合天地正中故始錫我以美善之名)名余曰正則兮(正/平)
(也則/法也)字余曰靈均(靈神也均調也言平正可法則者莫/過於天養物均調者莫神於地髙平)
(曰原故伯庸名我為平以法天字我曰原以法地夫人/非名不榮非字不彰故子生父思善應而名字之以表)
(其徳觀/其志也)紛吾既有此内美兮(紛盛/貌)又重之以修能(修逺/也言)
(已之生内含天地之美氣又/重有絶逺之能與衆異也)扈江蘺於辟芷兮(扈披也/楚人名)
(披為扈江蘺芷皆香草/也辟為幽也芷幽而香)紉秋蘭以為佩(紉索也蘭香草/也秋而芳佩飾)
(也所以象徳言已修身清潔乃取江蘺辟芷以為/衣被紉索秋蘭以為佩飾博采衆善以自約束)汩余
若將不及兮(汩去貌疾/若水流也)恐年嵗之不吾與(言我念年命/汩然流去誠)
(欲輔君心汲汲常若不及又恐/年忽過不與我相待而身老)朝搴阰(音/毗)之木蘭兮(搴/取)
(也阰/山名)夕攬洲之宿莽(攬采也水中可居者曰洲莽冬生/不死者楚人名曰宿莽言己旦起)
(升山采木蘭上事太陽承天度也夕入洲澤采取宿莽/下奉太隂順地數也動以神祇自勑誨也木蘭去皮不)
(死宿莽遇冬不枯屈原以喻讒人/雖欲困已已受天性終不可變易)日月忽其不淹兮(淹/久)
(也/)春與秋其代序(代更也序次也言日月晝夜常行怱/然不久春往秋來以次相代言天時)
(易過人/年易老)惟草木之零落兮(零落皆墜也草/曰零木曰落)恐美人之遲
暮(遲晩也美人謂懐王也言天時運轉春生秋殺草木/零落嵗復盡矣而君不建立道徳舉賢用士則年老)
(暮晩而/功不成)不撫壯而棄穢兮(年徳盛曰壯棄去也穢行之/惡也以喻讒佞百草為稼穡)
(之穢讒佞亦為/忠直之害也)何不改其此度也(改更也言願君務及/年徳盛壯之時修明)
(政敎棄逺讒佞無令害賢改/此惑誤之度修先王之法也)乘騏驥以馳騁兮(騏驥駿/馬也以)
(喻賢智言乘駿馬一日可致千/里以言任賢智即可至於治也)來吾導夫先路(言己如/得任用)
(將驅先行願來随我遂/為君導入聖王之道)昔三后之純粹兮(昔往也后君/也謂禹湯文)
(王也至美曰/純齊同曰粹)固衆芳之所在(衆芳喻羣賢也言往古夏/禹殷湯周文所以能純美)
(其徳而有聲名之稱者皆舉用衆賢/使在顯職故道化興而萬國寜也)雜申椒與菌桂兮
(申重也椒香木其芳小重之乃/香菌薰也葉曰蕙根曰薰也)豈維紉夫蕙茝(紉索也/蕙茝皆)
(香草也以喻賢者言禹湯文王雖有聖徳猶/雜用衆賢以致於化非獨索蕙茝任一人也)彼堯舜之
耿介兮(耿光也/介大也)既遵道而得路(遵循也路正也言堯舜/所以能有光明大徳之)
(稱者以修用天地之道舉/賢任能使得萬事之正也)何桀紂之昌披兮(昌披衣/不帶貌)夫
唯㨗徑以窘步(㨗疾也徑邪道窘急也言桀紂愚惑違/背天道施行惶遽衣不及帶欲涉邪徑)
(急疾為治故身觸/陷阱至於滅亡)惟黨人之偷樂兮(黨朋也論語曰羣/而不黨偷苟也)
路幽昧以險隘(幽昧不明也險隘喻傾危也言已念彼/讒人相與朋黨嫉妒忠直苟且偷樂不)
(知君道不明國將/傾危以及其身)豈余身之憚殃兮(憚難也/殃咎也)恐皇輿之
敗績(皇君也輿君之所乘也以喻國也績功也言我欲/諫爭者非難身之被殃咎也但恐君國傾危以敗)
(先王/之功)忽奔走以先後兮及前王之踵武(踵繼也武迹也/詩曰履帝武敏)
(歆言已急欲奔走先後以輔翼君者冀及先王之徳繼/續其迹而廣其基也奔走先後四輔之職也詩曰予聿)
(有奔走予聿有/先後是之謂也)荃不察余之忠情兮(荃香草也以喻君/也人君被服芬香)
(故以香為喻惡數指/斥尊者故變言荃也)反信讒而齋怒(齋疾也言懐王不/徐察我忠信之情)
(反信讒言/而疾怒)余固知謇謇之為患兮(謇謇忠言貌也易曰/王臣謇謇匪躬之故)
忍而不能舍也(舍止也言己忠言謇謇諌君之遇必/為身患然中心不能自止而不言也)指
九天以為正兮(指語也九天謂中/央八方也正平也)夫唯靈修之故也(靈/神)
(也修逺也能神明逺見者君徳故以喻君言己將陳忠/䇿内慮之心上指九天告語神明使平正之唯用懐王)
(之故欲/自盡也)初既與余成言兮後悔遁而有他(遁隐也言懐/王始信任己)
(與我平議國政後用讒言中/道悔恨隐遁其情而有他志)余既不難離别兮(近曰離/逺曰别)
傷靈修之數化(化變也言我竭忠見過非難與君離别/也傷念君信用讒言志數變易無常操)
(也/)余既滋蘭之九畹兮(滋蒔也十/二畝為畹)又樹蕙之百畝(樹種/也二)
(百四十步為畝言己雖見放流又種蒔/衆香修行仁義勤身自勉朝暮不倦)畦留夷與揭車
兮(留夷香草也揭車亦芳草/一名䒗輿五十畞為畦)雜杜蘅與芳芷(杜蘅芳芷/皆香草名)
(也言積累衆善以自絜飾復植留夷杜/蘅雜以芳芷芬香益暢徳行彌盛也)冀枝葉之峻茂
兮(冀幸也/峻長也)願竢時乎吾將刈(刈穫也言己種植衆芳幸/其枝葉盛長實核成熟願)
(待天時吾將穫取收藏而成其功也以言君/亦宜畜養衆賢以時進用而待仰其治也)雖萎絶其
亦何傷兮(萎病也/絶落也)哀衆芳之蕪穢(言己種植衆芳草當/刈未刈早有霜雪枝)
(葉雖早萎病絶落何能傷我乎哀惜衆芳摧折枝葉蕪/穢而不成也以言已修行忠信冀君任用而遂斥棄則)
(使衆賢志士/失其行也)衆皆競進以貪婪兮(競竝也愛財曰/貪愛食曰婪)憑不
厭乎求索(憑滿也楚人名滿為憑言在位之人無有清/絜之志皆竝進取貪婪於財利中心雖滿猶)
(復求索不/知厭飽)羌内恕已以量人兮(羌楚人語詞也以心/揆心為恕量度也)各
興心而嫉妒(害賢為嫉害色為妒言在位之臣心皆貪/婪内以其志恕度他人謂與己不同則各)
(生嫉妒之心推棄/清絜使不得用也)忽馳騖以追逐兮非余心之所急(言/衆)
(人所以馳騖惶遽者追逐權貴求財利也故非/我心之所急務衆急於利我獨急於義者也)老冉冉
其將至兮(冉冉/行貌)恐修名之不立(立成也言人年命冉冉/而行我之衰老將以速)
(至恐修身建徳而/功不成名不立也)朝飲木蘭之墜露兮(墜墮/也)夕餐秋菊
之落英(言己旦飲香木之墮露吸正陽之津液暮食芳/菊之落英言吞隂陽之精蘂動以香淨自潤澤)
苟余情其信姱(苦/𤓰)以練要兮(苟誠也/練簡也)長顑(呼/感)頷亦何傷
(顑頷不飽貌也言以飲食好美中心簡練而/合道要雖長顑頷飢而不飽亦無所傷病也)擥木根以
結茝兮(擥持/也)貫薜茘之落蘂(貫累也薜茘香草也綠木/而生落墮也蘂實貌言已)
(施行常擥木引堅據持根本又貫累香/草之實執持忠信不為華飾之行也)矯菌桂以紉蕙
兮(矯直/也)索胡繩之纚纚(胡繩香草也纚纚索好貌言已/行雖據根本猶復矯直菌桂芬)
(芳之性紉索胡繩令之澤/好以善自約束終無懈已)謇吾法夫前修兮非時俗之
所服(言我忠信謇謇者乃上法前代逺/賢固非今時俗之人所可服行也)雖不周於今之
人兮(周合/也)願依彭咸之遺則(彭咸殷賢大夫諫其君不/聴自投水而死遺餘也則)
(法也言己所行忠信雖不合于今之人欲/願依古之賢者彭咸餘法以自率厲也)長太息以掩
涕兮哀人生之多艱(言己自傷施行不合於俗將效彭/咸沈身於淵乃太息長悲哀念萬)
(民受命而生遭遇/多艱以隕其身也)余雖好修姱以鞿羈兮(鞿羈以馬自/喻也韁在口)
(曰鞿革絡頭曰羈/言為人所係纍也)謇朝誶而夕替(誶諌也詩曰誶予不/顧替廢也言已雖有)
(絶逺之智姱好之姿然已為讒人所鞿羈而/係纍矣故朝諌謇謇於君夕暮而身廢棄也)既替余以
蕙纕兮(纕佩/帶也)又申之以攬茝(又復也言君所以廢棄己/者以余帶佩衆香行以中)
(正之故也然猶復重引芳/茝以自結束執志彌篤也)亦余心之所善兮雖九死其
猶未悔(悔恨也言已履行忠信執守清白亦我心中之/所美善也雖以見過支解九死終不悔恨也)
怨靈修之浩蕩兮(靈修謂懐王也浩猶浩浩/蕩猶蕩蕩無思慮貌也)終不察夫
人心(言己所以怨恨於懐王者以其用心浩蕩驕敖放/恣無有思慮終不見省察萬民善惡之心故朱紫)
(相亂國將/傾危也)衆女嫉余之蛾眉兮(衆女謂臣衆/也蛾眉好貌)謡諑謂余
以善滛(謡謂毁也諑音啄猶譖也滛邪也言衆女嫉妒/蛾眉美好之人譖而毁之謂之善滛不可信也)
(猶衆臣妒嫉中正言/己淫邪不可任也)固時俗之工巧兮偭規矩而改錯
(偭背也圓曰規方曰矩錯置也言今時之工才知强巧/背去規矩更造方圓必不堅固敗材木也以言佞臣巧)
(於言語背違先聖之法以意/妄造必亂政化危君國也)背繩墨以追曲兮(追隨也/繩墨所)
(以正/曲者)競周容以為度(周合也度法也言百工不隨繩墨/之直道隨從曲木屋必傾危而不)
(可居也以言人臣不修仁義之道背棄忠直隨從枉佞/苟合於世以求容媚以為常法身必傾危而被刑戮)
忳鬱邑余侘傺兮(忳徒昆切憂貌也侘傺失志貌也侘/丑加切猶堂堂立貌也傺丑世切住)
(也楚人名/佇曰傺)吾獨窮困乎此時也(言我所忳忳而憂中心/鬱邑悵然住立而失志)
(者以不能隨從時俗屈求容/媚故獨為時人所窮困也)寜溘死以流亡兮(溘猶/奄也)余
不忍為此態也(言我寜奄然而死形體流亡不/忍以忠正之性為邪滛之態也)鷙鳥之
不羣兮(􁀳執也謂能執服衆鳥/鷹鸇之類也以喻忠正)自前代而固然(此鳥執/志剛厲)
(不與衆鳥同羣忠正之士者亦守節不/隨俗為謟媚從前代固如是非但於我)何方圓之能周
兮夫孰異道而相安(言何所有圓鑿受方枘而能合者/誰有異道而相安邪言忠佞不相)
(為謀/也)屈心而抑志兮(抑案/也)忍尤而攘詬(尤過也攘除也/詬恥也言己所)
(以能屈案士心含忍罪過而不去者欲以除/去恥辱誅讒佞之人如孔子誅少正卯也)伏清白以
死直兮固前聖之所厚(言士有伏清白之志以死忠直/之節者固乃前代聖王所厚哀)
(也故武王伐紂封比干/之墓表商容之閭也)悔相道之不察兮(悔恨也相視/也察審也)
延佇乎吾將反(延長也佇立貌也詩云佇立以泣言已/自恨視事君之道不明察當若比干仗)
(節死義故長立而望將/欲還反終己之志也)迴朕車以復路兮(迴旋/也)及行迷
之未逺(迷誤也言及旋我之車以反故道反迷已誤欲/去之路尚未甚逺也同姓無相去之義故欲還)
(也/)步余馬於蘭臯兮(步徐行也/澤曲曰臯)馳椒丘且焉止息(土髙/曰丘)
(四墮曰椒丘言已欲還則徐徐行步我之馬於芳/澤之中以觀聴懐王遂馳髙丘而止息以須君命)進不
入以離尤兮退將復修吾初服(退去也言已誠欲遂進/竭其忠誠君不肯納恐)
(重遇禍患將復去修/吾初始清絜之服)製芰荷以為衣兮(製裁也芰菱/也荷扶□也)集
芙蓉以為裳(芙蓉蓮華也上曰衣下曰裳言已進不見/納猶復製裁芰荷集合芙蓉以為衣裳被)
(服愈絜修/善益明)不吾知其亦已兮苟余情其信芳髙余冠之
岌岌兮(岌岌/髙貌)長余佩之陸離(陸離參差衆貌也言己懐/徳不用復高我之冠長我)
(之佩尊其威儀整其/服飾以異於衆也)芳與澤其雜糅兮(芳徳之貌也澤/質之潤也玉堅)
(而有澤/糅雜也)唯昭質其猶未虧(唯獨也昭明也虧歇也言我/外有芬芳之徳内有玉澤之)
(質二美雜□兼在于己而不得施用故獨保明身無有/虧失而已所謂道行則兼善天下不用則獨善其身)
忽反顧以游目兮將往觀乎四荒(荒逺也言已欲進忠/信以輔事君而不見)
(省故怱然反顧而去將遂游目/往觀四逺之外以求賢君也)佩繽紛其繁飾兮(繽紛/盛貌)
芳菲菲其彌章(菲菲猶勃勃也芳香貌也章明也言已/雖欲之四荒猶整飾儀容佩玉繽紛而)
(衆盛忠信勃勃而愈/明不以逺故改其行)人生各有所樂兮余獨好修以為
常(言萬人禀天命而生各有所樂諂佞/或樂貪滛我獨好修正直以為常行)雖體解吾猶未
變兮豈余心之可懲(懲艾也言己好修忠信以為當/行雖獲罪支解志猶不艾也)女
嬃之嬋媛兮(女嬃屈原姊也/嬋媛猶牽引也)申申其詈予(申重也言女/嬃見已施行)
(不與衆合以見放流故/來牽引數怒重詈我也)曰􁀙婞直以亡身兮(曰女嬃詞/也􁀙堯臣)
(也帝繫曰顓頊後五葉/而生􁀙婞音脛很也)終然夭乎羽之野(蚤死曰夭言/堯使􁀙治洪)
(水婞很自用不順堯命乃殛之於羽山死於/中野女媭比屈原於􁀙不承君意亦將遇害)汝何博謇
而好修兮紛獨有此姱節(女嬃數諫屈原言汝何為獨/博采往古好修謇謇姱異之)
(節不與衆同而/見憎惡於世)□菉葹以盈室兮(薋蒺䔧也菉王芻也/葹枲耳也詩曰楚楚)
(者薋又曰終朝采菉三者皆/惡草也以喻讒佞盈滿也)判獨離而不服(判别貌也/女嬃言衆)
(人皆佩薋菉枲耳為讒佞之行滿於朝廷而獲富貴/汝獨服蘭蕙守忠直判然離别不與衆同故斥棄也)衆
不可户說兮孰云察余之中情(屈原外困羣佞内被姊/詈知時莫識言己心志)
(所執不可户說人告誰/當察我中情之善否)世竝舉而好朋兮夫何㷀獨而
不予聽(煢孤也詩曰哀此煢獨予我也言時俗之人皆/行佞偽相朋黨竝相薦舉忠直之士孤煢特獨)
(何肯聽用我/言而納之也)依前聖之節中兮(節度/也)喟憑心而歴兹(歴/數)
(也言已所言皆依前代聖王之法節其中和喟然/舒憤懣之心歴前代成敗之道而作此詞者也)濟沅
湘以南征兮(沅湘水/名也)就重華而陳詞(重華舜名也帝繫/曰瞽瞍生重華是)
(為帝舜葬於九疑山在於沅湘之南言已依聖王法而/行不容於俗故欲度沅湘之水南行就舜陳詞自說稽)
(疑聖帝冀聞祕/要以自開悟)啓九辯於九歌兮(啓禹子也九辯九歌/禹樂也言禹平治水)
(土以有天下啓能承志續叙其業育養品類故九州之/物皆可辯數九功之徳皆有次序而可歌也左傳曰六)
(府三事謂之九功九功之徳皆可歌也謂之九歌水/火金木土榖謂之六府正徳利用厚生謂之三事)夏
康娯以自縱(夏康啓子太康也/娯樂也縱放也)不顧難以圗後兮五子
用失乎家巷(圖謀也言夏太康不遵禹啓之樂而更作/淫聲放縱情欲以自娯樂不顧患難不謀)
(後業卒以失國兄弟五人家居閭巷失尊位也書序曰/太康失位昆弟五人須于洛汭作五子之歌此逸篇也)
羿淫遊以佚田兮(羿諸侯也/田獵也)又好射夫封狐(封狐大狐/也言羿為)
(諸侯荒淫遊戲以佚/田獵又射殺大狐)固亂流其鮮終兮(鮮少/也)浞又貪夫
厥家(浞寒浞羿相也厥其也婦謂之家言羿因夏衰亂/代之為政娯樂田獵不恤人事信任寒浞使為國)
(相浞行媚於内施賂于外樹之詐慝而專其權勢羿田/將歸使家臣衆逢蒙射而殺之貪取其家以為妻也羿)
(以亂得政身即滅/亡故言鮮終也)澆身被服强圉兮(澆寒浞子也/强圉多力也)縱欲
而不忍(縱放也言浞取羿妻而生澆强梁多力/縱放其情不忍其欲以殺夏后相也)日康娯
而自忘兮(康安/也)厥首用夫顛隕(首頭也自上下曰顛隕/墮也言澆既殺夏后相)
(安居無憂日作淫樂忘其過惡卒為相子少康所誅其/首顛隕而墮也論語曰羿善射奡盪舟俱不得其死然)
(自此以上羿澆寒/浞事皆見於左傳)夏桀之常違兮乃遂焉而逢殃(殃咎/也言)
(夏桀上背於天道下逆于人理/乃遂以逢殃咎為殷湯所誅滅)后辛之葅醢兮(辛殷之/亡王紂)
(名也藏菜曰/葅肉醬曰醢)殷宗用而不長(言紂為無道殺比干醢梅/伯武王把黄鉞行天罰殷)
(宗遂絶不/得久長也)湯禹嚴而祇敬兮(嚴畏也/祇敬也)周論道而莫差(周/周)
(家也差過也言商湯夏禹周之文王受命之君皆畏天/敬賢論議道徳無有過差故能獲神人之助子孫蒙福)
(也/)舉賢而授能兮修繩墨而不頗(頗傾也言三王選士/不遺幽陋舉賢用能)
(不顧左右循用先聖法度無有傾失故/能綏萬國安天下也易曰無平不頗)皇天無私阿兮
(竊愛為私/偏祐為阿)覽人徳焉錯輔(錯置也輔佐也言皇天明神/無所私阿觀萬民之中有道)
(徳焉者因置以為君使賢輔佐成其志也/故桀為無道傳與湯紂為淫虐傳與文王)夫維聖哲以
茂行兮(哲智也/茂盛也)苟得用此下土(苟誠也下土謂天下也/言天下之所立者獨有)
(聖明之知盛徳之行故得/用事天下而為萬人之主)瞻前而顧後兮(顧視/也)相觀人
之計極(相視也計謀也極窮也言前觀禹湯之所以興/顧視桀紂之所以亡足以觀察萬民忠佞之謀)
(窮其/真偽)夫孰非義而可用兮孰非善而可服(服服事也言/人臣誰有行)
(仁義而不可任用誰有不行信義而可服事/者乎言人非義則徳不立非善則行不成)阽余身而
危死兮(阽猶/危也)覽余初其猶未悔(言己正言危行身將危/亡上觀初代仗節之士)
(我志所樂/終不悔恨)不量鑿而正枘兮(量度也/正方也)固前修以葅醢(言/工)
(不度其鑿而方正其枘則物不固而木破矣臣不量君/賢愚竭其忠信則被罪過而身殆也自前代修名之人)
(以獲葅醢龍/逢梅伯是也)曾歔欷余鬱邑兮(曾累也歔/欷懼貌也)哀朕時之不
當(言我累息而懼鬱邑而憂者自哀/生不當舉賢之時而值葅醢之日)攬茹蕙以掩涕兮
(茹柔/耎也)霑余襟之浪浪(霑濡也衣皆謂之襟浪浪流貌也/言自傷放在山澤心悲泣下霑濡)
(我衣浪浪而流猶引取柔耎香草/以自掩拭不以悲故失仁義也)跪敷衽以陳辭兮(敷/布)
(也/)耿吾既得此中正(耿明也言已覩禹湯文王修徳以/興天下見□澆桀紂行惡以亡中)
(知龍逢比干執履忠直身以葅醢乃長跪布衽俛首自/省念仰訴於天則中心的明此中正之道精合其人神)
(與化游故得乘雲駕龍周歴/天下以慰已情緩憂思也)駟玉虯以乘鷖兮(有角曰/龍無角)
(曰虯鷖鳯皇别名也山/海經曰鷖身有五采)溘埃風余上征(溘猶奄也埃塵/也言我設往行)
(游將乘玉虯駕鳯車掩塵埃/而上征去離時俗逺羣小也)朝發軔於蒼梧兮(軔支輪/木也蒼)
(梧舜/所居)夕余至乎縣圃(縣圃神山淮南子曰縣圃在崑崙/閶闔之中乃維上天言已朝發帝)
(舜之居夕至縣圃之山受/道聖王而登神明之山)欲少留此靈𤨏兮(靈以喻君/𤨏門鏤也)
(文如連𤨏楚/王之省閤也)日忽忽其將暮(言已誠欲少留於君之省/□以須政敎日又忽去時)
(將欲暮年嵗且/盡言已衰老也)吾令羲和弭節兮(羲和日御/也弭按也)望崦嵫而
勿迫(崦嵫日所入之山也迫附也言我恐日暮年老道/徳不施欲令日御按節徐行望日所從入之山且)
(勿附近冀及盛/時遇賢君也)路漫漫其修逺兮(修長/也)吾將上下而求
索(言天地廣大其路漫漫逺而且長不可卒也/吾方上下左右以求索賢人與已合志者也)飲余馬
於咸池兮(咸池日/所浴也)總余轡乎扶桑(總結也扶桑日所拂/木也淮南子言日出)
(暘谷浴於咸池拂於扶桑爰始將行是謂朏明我乃往/至東極之野飲馬於咸池與日俱浴以絜己身結我車)
(轡於扶桑以留日行/幸得不老延年壽)折若木以拂日兮(若木在崑崙西/極其華照下地)
(拂擊/也)聊須臾以相羊(聊且也須臾相羊皆游也言已總/結日轡恐不能制年時卒過故復)
(轉之西極折取若木以拂擊日使之還去且相羊而/游以俟君命也或謂拂蔽也以若木蔽日使不得遇)前
望舒使先驅兮(望舒月御也月體/光明以喻臣清白)後飛亷使奔屬(飛亷/風伯)
(也風為號令以喻君命言已使清白之臣如望/舒先驅求賢使風伯奉君命於後以告百姓)鸞皇為
余先戒兮(鸞俊鳥也皇雌鳯/以喻明知之士也)雷師告余以未具(雷為諸/侯以興)
(君言已使仁知之士如鸞皇先戒百官/將往適道而君怠墮告我嚴裝未具)吾令鳯皇飛騰
兮又繼之以日夜(言我使鳯皇明知之士飛行天下/以求同志續以日夜冀逢遇之)飄
風屯其相離兮(囘風曰飄飄風無/常之風以興邪惡)帥雲霓而來御(雲霓/惡氣)
(以喻佞人御迎也言己使鳯皇往求同志之士欲與俱/共事君反見邪惡之人相與屯聚謀欲離己又遇佞人)
(相帥來迎欲使/我變節以隨之)紛總總其離合兮(總總猶僔/僔聚貌也)班陸離其
上下(班亂貌也陸離分散也言己游觀天下但見俗人/競為讒佞僔僔相聚乍離乍合上下之義班然散)
(亂而不可/知之也)吾令帝閽開關兮(帝謂天帝也/閽主門者)倚閶闔而望
予(閶闔天門也言已求賢不得嫉惡讒佞將上愬天帝/使閽人開關又倚天門望而拒我使我不得入也)
時曖曖其將罷兮(曖曖昏貌/罷極也)結幽蘭而延佇(言時世昏/昧無有明)
(君周行罷極不遇賢士故/結芳草而長立有還意也)世溷濁而不分兮(溷亂也/濁貪也)好
蔽美而嫉妒(言時世君亂臣貪不别善/惡好蔽美徳而嫉妒忠信)朝吾將濟於白
水兮(濟度也淮南子曰白水/出崑崙之源飲之不死)登閬風而緤馬(閬風山名/在崑崙上)
(緤繫也言我見中國溷濁則欲度白水登神山屯車繫/馬而留止白水潔淨閬風清明言已修潔白之行不懈)
(怠/也)忽反顧以流涕兮哀髙丘之無女(楚有髙丘之山女/以喻臣言已雖去)
(意不能已猶復顧念楚國無/有賢臣心為之悲而流涕)溘吾遊此春宫兮(溘奄也/春宫東)
(方青/帝舍)折瓊枝以繼佩(繼續也言我遊奄然至於青帝宫/觀萬物始生皆出於仁復折瓊枝)
(以續佩守行仁/義志彌固也)及榮華之未落兮(榮華喻顔色/也落墮也)相下女
之可貽(相視也貽遺也言己既修行仁義思得同志願/及年徳盛時顔貌未老視天下賢人將持玉帛)
(聘而遺之與/俱事君也)吾令豐隆乘雲兮(豐隆/雲師)求虙妃之所在(虙/妃)
(神女也以喻隐士言我令雲師豐隆乘雲/周行求隐士清潔若虙妃者欲與并力也)解佩纕以結
言兮(纕佩/帶也)吾令蹇修以為理(蹇修伏羲氏之臣也理分/理述禮意也言既見虙妃)
(則解我佩帶之玉以結言語使古賢蹇/修而為媒理也伏羲時淳朴故使其臣)紛總總其離合
兮忽緯繣其難遷(緯繣乖戾也呼麥切遷徙也言蹇修/既持其珮帶通言而讒人復相聚毁)
(敗令其意一合一離遂以乖戾而/見距絶言所居深僻難遷徙也)夕歸次於窮石兮(次/舍)
(也再宿為信過信為次淮南/曰弱水出於窮石入於流沙)朝濯髪乎洧槃(洧槃水名/也禹大傳)
(曰洧槃水出崦嵫之山言虙妃體好清潔暮所歸舍/窮石之室朝沐洧槃之水遁世隐居而不肯仕也)保
厥美以驕傲兮(倨簡曰驕/侮慢曰傲)日康娯以淫遊(康安也言虙/妃用志髙逺)
(保守美徳驕傲侮慢日自娯/樂以遊戲無事君之意也)雖信美而無禮兮來違棄
而改求(違去也改更也言虙妃雖有美徳驕傲無/禮不可與共事君來去相棄而更求賢也)覽相
觀於四極兮周流乎天余乃下(言我乃復往觀視四極/周流求賢然後乃來下)
望瑶臺之偃蹇兮(偃蹇/高貌)見有娀之佚女(有娀國名也佚/美也謂帝嚳之)
(妃契母簡狄也簡狄配聖帝生賢子以喻真賢也詩曰/有娀方將帝立子生商吕氏春秋曰有娀氏有美女為)
(之髙臺而飲食之言己望瑶臺高峻/睹有娀氏之美女思得與共事君也)吾令鴆為媒兮(鴆/惡)
(鳥也羽有毒殺/人以喻讒賊)鴆告余以不好(言我使鴆鳥為媒以求/簡狄其性讒賊不可信)
(用還詐告/我不好)雄鳩之鳴逝兮(逝往/也)余猶惡其佻巧(言又使/雄鳩銜)
(命而往其性輕佻巧利多/語而無要實復不可信也)心猶豫而狐疑兮欲自適而
不可(適往也言己令鴆為媒其心讒賊以善為惡又使/雄鳩多言少實故中心狐疑猶豫意欲自往禮又)
(不可/也)鳯皇既受詒兮恐高辛之先我(高辛嚳有天下號/也帝繫曰高辛氏)
(為帝嚳次妃有娀氏女生契言已既得賢智之/人若鳯皇受禮遺將恐帝嚳以先我得簡狄也)欲逺集
而無所止兮聊浮遊以逍遥(言已既求簡狄復後高辛/欲逺集他方又無所之故)
(且游戲觀望/以忘憂也)及少康之未家兮留有虞之二姚(少康夏/后相之)
(子也有虞國名也姓姚氏舜後也昔寒浞使澆殺夏后/相少康逃奔有虞虞因妻以二女而邑於緡有田一成)
(有衆一旅能布其徳以收夏衆遂誅滅澆復禹舊績屈/原放至逺方之外博求衆賢索虙妃則不肯見求簡狄)
(又後高辛少康留止有虞而得二/妃以成顯功也是不欲逺去貌)理弱而媒拙兮(拙/鈍)恐
導言之不固(言己欲效少康留而不去又恐媒人/弱鈍達言於君不能堅固復使囘移)時溷
濁而嫉賢兮好蔽美而稱惡(再言時溷濁者懐襄二世/不明故羣下好蔽中正之)
(士而舉邪/惡之人)閨中既以邃逺兮(小門謂之/閨邃深也)哲王又不寤(哲/知)
(也寤覺也言君處宫殿之中其閨邃逺忠言難通指語/不達自明智之主尚不覺善惡之情髙宗殺孝己是也)
(何况不智之君而/以闇蔽固其宜也)懷朕情而不發兮余焉能忍與此終
古(言我懷忠信之情不得發用安能久與/此闇亂之君終古居乎意欲復去也)索瓊茅以筳
篿兮(索取也瓊茅靈草也筳小破竹也楚人/名結草折竹卜曰篿筳篿音專筳音廷)命靈氛為
余占之(靈氛古明占吉凶者也言己欲去則無所集欲/止則又不見用憂懣不知所從乃取神草竹筳)
(結而折之以卜去留使/明知靈氛占其吉凶)曰兩美其必合兮孰信修而慕
之(靈氛言以忠臣而就明君兩美必合楚國誰能信明/善惡修行忠直欲相慕及者乎已宜以時去之也)
思九州之博大兮豈唯是其有女(言我思念天下博大/豈獨楚國有君臣可)
(止/乎)曰勉逺逝而無疑兮孰求美而釋女何所獨無芳草
兮爾何懐乎故宇(爾女也懐思也宇居也言何所獨無/賢芳之君何必思故居而不去也此)
(皆靈氛/之詞)時幽昧以眩曜兮(眩曜惑/亂貌)孰云察余之善惡(屈/原)
(答靈氛曰當時之君皆暗昧惑亂不知善惡/誰當察我之善情而用已乎是難去之意)人好惡其
不同兮惟此黨人其獨異(黨鄉黨謂楚國也言天下萬/人之所好惡其性不同此楚)
(國尤獨/異也)户服艾以盈要兮(艾白蒿也/盈滿也)謂幽蘭其不可佩
(言楚人户服白蒿滿其要帶以為芬芳反謂幽蘭臭惡/為不可佩也以言君親愛讒佞憎逺忠直而不近也)
覽察草木其猶未得兮(察視/也)豈珵美之能當(珵美玉也/相玉書言)
(珵大六寸其曜自照言時人無能識臧否觀視衆草尚/不能别其香臭豈當知玉之美惡乎以為草木易别於)
(禽獸禽獸易别于珠玉珠/玉易别于忠佞知人最難)蘇糞壤以充幃兮(蘇取也充/滿也壤土)
(也幃謂之幐/幐香囊也)謂申椒其不芳(言取糞土以滿香囊佩而/帶之反謂申椒臭而不香)
(言近小人而/逺君子也)欲從靈氛之吉占兮心猶豫而狐疑(言己/欲從)
(靈氛勸去之占則/心狐疑念楚國也)巫咸將夕降兮(巫咸古神巫也當殷/中宗之世降下也)
懷椒糈而要之(椒香物所以降神糈精米所以享神言/巫咸將夕從天上下來願懐椒糈要之)
(使筮/吉凶)百神翳其備降兮九疑繽其竝迎(翳蔽也繽盛貌/也九疑舜所葬)
(也言巫咸得已椒糈則將百神蔽日來下/舜又使九疑之神紛然迎我知己之志)皇剡剡其揚
靈兮(皇皇天也/剡剡光貌)告余以吉故(言皇天揚其光靈使百/神告我當去尤吉善也)曰
勉升降以上下兮(勉强也上謂/君下謂臣也)求矩矱之所同(矩法也/矱於縛)
(切度也言當自勉上求明君下索賢臣/與己合法度者因與同志共為化也)湯禹儼而求合
兮(儼敬也/合匹也)摯臯繇而能調(摯伊尹名湯臣也咎繇禹臣/也調和言湯禹至聖猶敬承)
(天道求其匹合得伊尹咎繇/力能調和隂陽而安天下)苟中情其好修兮何必用
夫行媒(行媒喻左右之臣也言臣能中心苟好善則精/感神明賢君自舉用之不必須左右薦達之)
說操築於傅巖兮(說傅說也/傅巖地名)武丁用而不疑(武丁殷之/高宗也言)
(傅說抱懐道徳而遇刑罰操築作於傅巖武丁思想賢/者夢得聖人以其形像使求之因得說登以為公道用)
(大興為/殷髙宗)吕望之鼓刀兮(吕太公之氏/姓也鼔鳴也)遭周文而得舉(言/太)
(公避紂居東海之濱聞文王化興盍往歸之至於朝歌/道窮困自鼔刀而屠遂西釣於渭濱文王夢得聖人於)
(是出獵而遇之遂/載以歸用為師)寗戚之謳歌兮(寗戚/衛人)齊桓聞以該輔
(該備也寗戚修徳不用退而商賈宿齊東門外桓公夜/出寗戚方飯牛叩角而歌桓公聞之知其賢舉用為卿)
(備輔/佐也)及年嵗之未晏兮(晏晩/也)時亦猶其未央(央盡也言/己所以汲)
(汲欲輔佐君者冀及年未晏晩以成徳/化然年時亦未盡若三賢之遭遇也)恐鵜鴂之先鳴
兮(鵜鴂一名買□常以春/分鳴也鵜音題鴂音決)使百草為之不芳(言我恐鵜/鴂以先春)
(分鳴使百草華英擢落芬芳不成以/喻讒言先使忠直之士被罪過也)何瓊佩之偃蹇兮
(偃蹇衆/盛貌)衆薆然而蔽之(言我佩瓊玉懐美徳偃蹇而衆/人薆然而蔽之傷不得施用也)
惟此黨人之不亮兮(信亮/也)恐嫉妒而折之(言楚國之人/不尚忠信之)
(行恐妒我正直必/欲折挫而敗也)時繽紛其變易兮又何可以淹留(言/時)
(俗溷濁善惡變易不/可以久留宜速去也)蘭芷變而不芳兮荃蕙化而為茅
(荃蕙皆香草也言蘭芷之草變其體而不復香荃蕙化/而為茅失其本性也以言君子更為小人忠信更為佞)
(偽/)何昔日之芳草兮今直為此蕭艾也(言往昔芬芳之/草今皆直為蕭)
(艾而已以言往日明/智之士今皆佯愚)豈其有他故兮莫好修之害也(言/士)
(人所以變直為曲者以上不好/用忠正之人害其善士之故)余以蘭為可恃兮(蘭懷/王少)
(弟司馬子蘭/也恃㤑也)羌無實而容長(實誠也言我以子蘭能進/賢達能可怙而進不意内)
(無誠信之實但有長/大之貌浮華而已)委厥美以從俗兮(委棄/也)苟得引乎
衆芳(言子蘭棄其美質正直之性隨從諂佞/苟欲引於衆賢之位而無進賢之心也)椒專佞以
慢諂兮(椒楚大夫子/椒也諂淫也)榝又欲充其佩幃(榝茱萸也似椒/而非以喻子椒)
(似賢而非賢也幃盛香之囊也以喻親近言子椒為楚/大夫處蘭芷之間而行淫慢諂諛之志又於援引而從)
(不賢之類此使居親近/無有憂國之心責之也)既干進而務入兮(干求/也)又何芳
之能祇(祇敬也言子蘭子椒苟欲求進自入於君身/得爵祿而己復何能敬愛賢者而舉之乎)固
時俗之從流兮又孰能無變化(言時世俗人隨從上化/若水之流二子復以諂)
(諛之行衆人誰有不變節/而從之者乎疾之甚也)覽椒蘭其若兹兮又况揭車
與江蘺(言觀子椒子蘭變節若此豈況朝/廷衆臣而不為佞媚以容其身邪)惟兹佩之可
貴兮委厥美而歴兹(歴逢也兹此也言己内行忠正外/佩衆芳此誠可貴兹不遭明君棄)
(其至美而/逢此咎也)芳菲菲而難虧兮(虧歇/也)芬至今猶未沬(沬已/也言)
(己所行芬芳虧歇/至今猶未已也)誠難和調度以自娯兮聊浮游而求
女(言我雖不見用猶和調己之行度執守/忠真以自娯樂且徐浮游以求同志)及余飾之方
壯兮周流觀乎上下(上謂君下謂臣也言我願及年徳/方成壯之時周流四方觀君臣之)
(賢欲往/就之)靈氛既告余以吉占兮歴吉日乎吾將行(言靈/氛既)
(告我以吉占歴善日/吾將去君而逺行)折瓊枝以為羞兮(羞脯/也)精瓊爢(音/糜)
以為粻(音張精鑿也爢屑也粻糧也言我將行乃折瓊/枝以為脯腊精鑿玉屑以為儲糧飲食香絜冀)
(以延/年也)為余駕飛龍兮雜瑶象以為車(象象牙也言我駕/飛龍乘明知之獸)
(載象玉之車文章雜錯以言/徳似龍玉而世俗莫識也)何離心之可同兮吾將逺
逝以自疏(言賢愚異心何可合同知君與己/殊志故將逺去自疏而流遁也)邅吾道夫
崑崙兮(邅轉也楚人/名轉為邅)路修逺以周流(言己設去楚國逺/方乃轉至崑崙神)
(明之山其路長逺周/流天下以求同志)揚雲霓之晻藹兮(揚披也晻藹/蓊鬱隂貌)鳴
玉鸞之啾啾(鸞鸞鳥也以玉作之著於衡和著於軾啾/啾鳴聲言從崑崙將遂升天披雲霓之蓊)
(鬱排羣佞之黨羣鳴玉/鸞之啾啾而有節度也)朝發軔於天津兮(天津東極箕/斗之間漢津)
(也/)夕余至乎西極(言己朝發天之東津萬物所生夕至地/之西極萬物所成動順隂陽之道且亟)
(疾/也)鳯皇翼其乘旂兮(翼敬也旂旗也/畫龍蛇為旂)髙翺翔之翼翼(翼翼/和貌)
(也言己動順天道則鳯皇來隨我車敬乘旂/旗髙飛翺翔翼翼而和嘉忠正懐有徳也)忽吾行此流
沙兮(流沙沙流如水也尚/書曰餘波入於流沙)遵赤水而容與(遵循也赤水出/崑崙容與遊戲)
(貌也言吾行忽然過此流沙遂循赤水/而遊戲雖行逺方動以清潔自洒飾也)麾蛟龍以梁津兮
(舉手曰麾小/曰蛟大曰龍)詔西皇使渉予(詔告也西皇帝少皥也渉渡/也言我乃麾蛟龍以橋西海)
(使少皥渡我動與神獸聖/王相接言能渡萬人之厄)路修逺以多艱兮(艱難/也)騰衆車
使徑待(騰過也言崑崙之路險阻多難非人所能由故令/衆車先使從邪徑以相待也以言己所行車逺莫)
(能/及)路不周以左轉兮(不周山名在崑崙/山西北轉行也)指西海以為期(指/語)
(也期會也言己使語衆車我所行之道當過不周山而左/行俱會西海之上也過不周者言道不合於俗也左轉者)
(言君行左乖不/與己同志也)屯余車其千乘兮(屯陳/也)齊玉軑(音/大)而竝馳
(軑轄也言乃屯陳我車前後千乘齊以玉為車轄/竝馳左右從己者衆皆有玉徳宜輔千乘之君)駕八
龍之婉婉兮(婉婉/龍貌)載雲旗之委移(言己駕八龍神智之/獸其狀婉婉又載雲)
(旗委移而長也駕八龍者言己徳如龍可制/御八方也載雲旗者言己徳如雲雨能潤施)抑志而弭
節兮神髙馳之邈邈(邈邈逺貌也言己雖乘雲龍猶自/抑案弭節徐行髙抗志行邈邈而)
(逺莫能/達及)奏九歌而舞韶兮(九歌九徳之歌禹樂也九韶/舜樂也尚書曰簫韶九成是)
(也/)聊假日以媮樂(言己徳高智明宜輔舜禹以致太平/奏九徳之歌九韶之舞而不遇其時)
(故假日游戲/媮樂而已)陟升皇之赫戲(平/聲)兮(皇皇天也赫/戲光明貌)忽臨睨
(五/計)夫舊鄉(睨視也舊鄉楚國也言己雖陟崑崙過不周/度西海舞九韶升天庭據光曜不足以解憂)
(猶復顧楚國/愁且思也)僕夫悲余馬懷兮(僕御也/懐思也)蜷(奇/員)局顧而不
行(蜷局詰屈不行貌也屈原設去時離俗周天匝地意/不忘舊鄉望見楚國僕御悲感我馬思歸蜷局詰屈)
(而不肯行此終志不失/以辭自見以義自明也)亂曰(亂理也所以發理詞指總/撮行要也屈原舒肆憤懣)
(極意陳詞或去或留文采紛/華然後結括一言以明所趣)已矣哉國無人莫我知兮
(已矣絶望之詞也無人謂無賢人也屈原言己矣者我/懐徳不見用以楚國無有賢人知我忠信之故也自傷)
(之詞/也)又何懷乎故都(言衆人無有知己已復/何為思故鄉念楚國也)既莫足與
為美政兮吾將從彭咸之所居(言時世人君無道不足/與共行美徳善政我將)
(自沈汨淵從彭/咸而居處也)
　　九歌四首(序曰九歌者屈原之所作也昔楚南郢/之邑其俗信鬼而好祠其祠必作樂鼔)
　　　(舞因為作九歌之/曲託之以諷諌也)
　　　屈平
　　　　王逸注
　　　東皇太一
吉日兮辰良(日謂甲乙辰/謂寅卯也)穆將愉兮上皇(穆敬也愉樂/也上皇謂東)
(皇太一也言己將修祭祀必擇吉/辰之日齋戒恭敬以宴樂天神)撫長劒兮玉珥(撫持/也珥)
(謂劒鐔也劒者所以威不/服衛有徳故撫持之也)璆鏘鳴兮琳琅(璆琳琅皆美/玉名也鏘佩)
(聲也詩曰佩玉鏘鏘言己供神有道乃使靈巫佩持好/劒以辟邪惡垂衆佩周旋而舞動鳴五玉鏘五音而和)
(且有/節度)瑶席兮玉瑱盍將把兮瓊芳(盍何不也把持也瓊/玉枝也言己修飾清)
(潔以瑶玉為席美玉為瑱靈巫/何不持乎乃把玉枝以為香)蕙肴蒸兮蘭藉(蕙肴以/蕙草蒸)
(肉也藉所以藉飯食/也易曰藉用白茅)奠桂酒兮椒漿(桂酒切桂以置酒/中也椒漿以椒置)
(漿中也言己供待彌敬及以蕙蒸肴/芳蘭為藉進桂酒椒漿以備五味也)揚枹兮拊鼓(拊擊/也)
疏緩節兮安歌(疏希也言膳既具不敢寜處親舉枹擊/鼔使靈巫緩節而舞徐歌相和以樂神)
(也/)陳竽瑟兮浩倡(浩大也言己陳列竽瑟/大倡作樂以自竭盡也)靈偃蹇兮姣
服(靈謂巫也偃蹇舞貌/也姣好也服飾也)芳菲菲兮滿堂(菲菲芳貌也言/乃使姣好之巫)
(被服盛飾舉足奮袂偃蹇而/舞芬芬菲菲□滿堂室也)五音紛兮繁㑹(五音宫商/角徴羽也)
(紛盛貌也/繁衆也)君欣欣兮樂康(欣欣喜貌康樂也言己重作/衆樂合會五音紛然盛美神)
(以歡欣厭飽喜樂則身蒙慶佑家受多福也屈原以為/神無形聲難事易失然人竭心盡禮則歆其祀而惠降)
(以祉自傷履行忠誠以事於君/不見信任而身放逐以危殆也)
　　　雲中君
浴蘭湯兮沐芳華采衣兮若英(華采五色也若杜若也/言己將修饗祭以事靈)
(神乃先使靈巫先浴蘭湯沐香芷衣/五采華衣飾以杜若之英以自潔飾)靈連蜷(巨員/反)兮既
留(靈巫也楚人名巫為靈子連蜷巫/迎神道引貌也既已也留止也)爛昭昭兮未央(爛/光)
(貌也昭昭明貌也未央未已也巫執事肅敬奉迎導引/神顔貌矜莊形體連蜷神則歡喜安留見止見其光容)
(爛然昭明/長無極已)蹇將憺兮壽宫(蹇詞也憺安也壽宫供神之/處也祠祀皆欲得夀故名為)
(壽宫也言雲神既至在於壽宫歆/饗酒食憺然安樂無有去意也)與日月兮齊光(齊同/也光)
(明也言雲神豐隆爵位尊高乃與日月同光明也/夫雲興而日月暗雲藏而日月明故言齊光也)龍駕
兮帝服(龍駕言雲神駕龍帝謂五方之帝也服飾也言/天尊雲神使之乘龍兼衣言青黄五采之色與)
(五方帝/同服也)聊翺游兮周章(聊且也周章猶周流也言雲神/居無常處動則翺翔周流往來)
(且游且/翺也)靈皇皇兮既降(靈謂雲神也皇皇美貌也降下/也言神來下其皇皇而美有光)
(文/也)猋逺舉兮雲中(猋去疾貌雲中其所居也言雲神往/來急疾飲食既飽猋然逺舉復還其)
(處/)覽冀州兮有餘(覧望也兩河間曰冀州餘猶他方也/言雲神所在髙邈乃望於冀州尚復)
(見他/方也)横四海兮焉窮(窮極也言雲神出入奄忽須臾/之間横行四海安有窮極者也)思
夫君兮太息(君謂/雲神)極勞心兮􁌁􁌁(􁌁􁌁憂心貌也屈原/見雲一動千里周徧)
(四海想得隨從觀望四方以志己憂思而念/之終不可得故太息而歎中心煩勞而􁌁􁌁)
　　　湘君
君不行兮夷猶(君謂湘君也夷猶猶䂊也言湘君所在/土地肥饒又有嶮岨故其神常安不肯)
(游蕩既設祭祀使巫/請呼之尚復猶䂊)蹇誰留兮中洲(蹇詞也留待也中/洲洲中也水中可)
(居者為洲言湘君蹇然難行誰留行於水中之洲乎以/為堯二女妻舜有苗不服舜往征之二女從而不反道)
(死於沅湘之中因為湘夫/人也所留葢謂此二女)美要眇兮宜修(要眇好貌也/修飾也言二)
(女之貌要眇而/好又嘗修飾也)沛(普/賴)吾乘兮桂舟(沛行貌也舟船也吾/屈原自謂也言己雖)
(在湖澤之中猶乘桂/木之船沛然而行)令沅湘兮無波(沅湘/水名)使江水兮安
流(言己乘船常恐危殆願君令沅湘/無波涌使江順徑徐流則得安也)望夫君兮未來(君/謂)
(湘/君)吹參差兮誰思(參差洞簫也言己瞻望於君而未/肯來則吹簫作樂君當復誰思念)駕
飛龍兮北征(屈原思神略垂意念楚國駕/飛龍北行還亟歸故居也)邅吾道兮洞
庭(邅轉也洞庭太湖也言己欲乗龍而歸不敢隨/從大道願轉江湖之側安委曲之徑欲急至也)薜茘
拍兮蕙綢(薜茘香草也拍搏壁也綢/縛束也詩曰綢繆束楚)承荃橈兮蘭旌(荃/香)
(草也橈小楫也屈原言己居家則以薜茘搏飾四壁蕙/草縛屋乗舟船則以荃為楫櫂蘭為旌斾動以香潔自)
(修/飾)望涔陽兮極浦(涔陽者江陭名也近附/郢極逺也浦水涯也)横大江兮揚
靈(靈精誠也屈原思念楚國願乗輕舟上望江海之逺/浦附郢之陭以泄憂念横度大江揚已精誠冀能感)
(寤懐王使/還己也)揚靈兮未極(極已/也)女嬋媛兮為余太息(女謂/女嬃)
(也屈原姊也嬋媛猶牽引也言己逺揚精神雖欲自竭/盡終無從達故女嬃牽引責之數為己太息悲毒欲使)
(屈原改性易/行隨風俗也)横流涕兮潺湲(潺湲流貌也屈原感女嬃/之言亦欲變節而意不能)
(改内自悲傷/涕泣横流)隐思君兮陫(符/沸)側(君謂懐王也陫陋也言/己雖見放棄隐伏山野)
(猶從側陋之/中思念君也)桂櫂兮蘭栧(櫂楫也栧/船傍板)斲冰兮積雪(斵斫/也言)
(己乗船遭天盛寒舉其楫斵斫/冰凍紛然如積雪言己勤苦)采薜茘兮水中搴芙蓉
兮木末(搴手取也芙蓉荷華也生水中屈原言己執忠/信之行以事於君其志不合猶入池涉水而求)
(薜茘登山緣木而/采芙蓉固不可得)心不同兮媒勞(言婚姻所好心意不/同則媒人疲勞而無)
(功也屈原自喻行與君異/終不可合亦疲勞而己)恩不甚兮輕絶(言人交接初/淺恩不甚篤)
(則輕相與離絶也言己與/君同姓共祖無離絶之義)石瀨兮淺淺(音牋瀨湍也/淺淺流疾貌)飛
龍兮翩翩(屈原憂愁俯視川水見石瀨淺淺疾流而下/將有所至仰見飛龍翩翩而上將有所登自)
(傷棄在草野終/無所登至也)交不忠兮怨長(交友也忠厚也朋友相/與不厚則長相怨恨也)
(言己執履忠貞雖獲罪/過不敢怨恨於衆人)期不信兮告余以不閒(閒暇也/言君常)
(與已期欲共為治後以讒言之/故更告我以不閒暇遂以疏逺)朝騁騖兮江臯(朝以喻/已盛也)
(澤曲曰臯言己願及朝明己/年盛時任重馳騁以行道徳)夕弭節兮北渚(弭安也渚/水涯也夕)
(以喻衰言日夕將暮己己/衰老弭情安意終於草野)鳥次兮屋上(次舍也過/信為次)水周
兮堂下(周旋也言己所居在湖澤之中衆鳥舍止我之/屋上流水周旋己之堂下自傷與鳥獸魚鼈為)
(伍/)捐余玦兮江中(玦玉佩也先王所以命臣之瑞/也故與環即還與玦即去也)遺余
佩兮澧浦(遺離也佩瓊琚之屬也言己雖見放逐常思/念君設欲逺去猶捐玦佩置於水涯冀君求)
(己示有/還意)采芳洲兮杜若(芳洲香草叢/生水中之處)將以遺兮下女(遺/與)
(也女隂也以喻臣謂己之儔匹也言己願於芳芬絶異/之洲采取杜若以與忠正之人思與同志終不更變)
時不可兮再得(言日不再中/年不再盛也)聊逍遙兮容與(逍遥游戲/也言天時)
(不再至人年不再盛己既老矣不遇於時聊/且逍遥而游容與而戲以待天命之至也)
　　　湘夫人
帝子降兮北渚(帝子謂堯女也降下也言堯二女娥皇/女英隨帝不反墮於湘水之渚因為湘)
(夫/人)目眇眇兮愁余(眇眇好貌也予屈原自謂也堯二女/儀徳美好眇然絶異又配帝舜而乃)
(沒命水中屈原自傷不遭值堯而遇/暗君亦將沈自湘流故曰愁我也)嫋嫋兮秋風(嫋嫋/秋風)
(揺木/貌)洞庭波兮木葉下(言秋風疾則草木揺湘水波而/樹葉落矣以言君政急則衆人)
(愁而賢/者傷矣)登白薠兮騁望(薠草秋生/騁平也)與佳期兮夕張(佳期/謂湘)
(夫人也不敢指斥尊者故言佳也張施也言己願以始/秋薠草初生望平之時修設祭具夕早洒掃張施帷帳)
(與夫人期/歆饗之也)鳥何萃兮蘋中(萃集/也)罾何為兮木上(罾魚網也/夫鳥當集)
(木巔而言草中罾當在水中而言/木上以喻所願不得失其所也)沅有芷兮澧有蘭(言/沅)
(水之中有盛茂之芷澧水之外有芬芳之蘭/異於衆草以興湘夫人美好亦異於衆人)思公子兮
未敢言(公子謂湘夫人也重以卑說尊故變言公子也/言己想若舜之遇二女二女雖死猶思其神所)
(以不敢達言者士當/須介女當須媒也)慌忽兮逺望觀流水兮潺湲(言神/鬼慌)
(忽往來無形近而視之彷彿若/存逺而望之但見水流潺湲也)麋何為兮庭中(麋獸/名)蛟
何為兮水裔(蛟龍類也言麋當在山林而在庭中蛟當/在深淵而在水涯以言小人當處野而升)
(朝廷賢者當居/尊官而為僕𨽻)朝馳余馬兮江臯夕濟兮西澨(濟渡也/澨水涯)
(自傷驅馳不/出湖澤之域)聞佳人兮召余(余屈原/自謂也)將騰駕兮偕逝(偕/俱)
(也逝往也屈原幽居草澤思神念鬼冀湘夫/人有命呼己則願騰駕而往不待侣偶也)築室兮水
中葺之兮以荷葢(屈原困於世上願築室水/中託附神明而居處也)荃壁兮紫
壇(以荃草飾室壁/累紫貝為壇)播芳椒兮成堂(布香椒/於堂上)桂棟兮(以桂/木為)
(屋/棟)蘭撩(以木蘭/為榱)辛夷楣兮(辛夷香草/以作户楣)葯房(葯白芷也/房室也)罔
薜茘兮為帷(罔結也結薜/茘為帷帳)擗蕙櫋兮既張(擗折也以折/蕙覆櫋屋)
白玉兮為鎮(以玉鎮/坐席)疏石蘭以為芳(石蘭香草/疏布陳也)芷葺兮
荷屋(葺葢/屋也)繚之兮杜衡(繚縛束也杜/衡香草也)合百草兮實庭(合/百)
(草之華以/實庭也)建芳馨兮廡門(馨香之逺聞者也積之以為/門廡也屈原生遭濁世憂愁)
(困極意欲随從鬼神築室水中與湘夫人比隣而/處然猶積衆芳以為殿堂修飾彌盛行善彌高也)九嶷
繽兮竝迎(九嶷山名/舜所葬也)靈之來兮如雲(言舜使九嶷之山/神繽然來迎二女)
(則百神侍送/衆多如雲)捐余袂兮江中(袂衣/袖也)遺余褋兮澧浦(褋襜/襦也)
(屈原設託與湘夫人共鄰處舜復迎之而去窮困/無所依故欲捐棄衣物裸身而行將適九夷也)搴汀
洲兮杜若(汀平/也)將以遺兮逺者(逺者謂高賢隐士也言/己雖欲之九夷絶域之)
(外猶求高賢之士采平洲香/草以遺之共與修道徳也)時不可兮驟得(驟數/也)聊逍
遥兮容與(言富貴有命天時難值不可/數得聊且游戲以盡年壽也)
　
　
　
　
　
　
　
　
　
　
　
　文選巻三十二
欽定四庫全書
　文選巻三十三　　　　　　梁　蕭統　編
　　　　　　　　　　　　　唐　李善　註
　騷下
　　九歌二首
　　　屈平
　　　　王逸注
　　　少司命
秋蘭兮蘪蕪羅生兮堂下(言己供神之室閑而清靜衆/香之草又環其堂下羅列而)
(生誠司命君/所宜幸集也)綠葉兮素華芳菲菲兮襲予(襲及也予我/也言芳草茂)
(盛吐葉垂華芳香/菲菲上及我也)夫人自有兮美子(夫人謂/萬民也)蓀何以兮
愁苦(蓀謂司命也言天下萬民人人自有子/孫司命可為主握其年命而用思愁苦)秋蘭兮青
青綠葉兮紫莖(言己事神祟敬重種芳/草莖葉五色香益暢也)滿堂兮美人忽
獨與余兮目成(言萬民衆多美人竝㑹盛滿於堂而/司命獨與我睨而相視成為親親也)入
不言兮出不辭(言神往來奄忽入不語言/出不决辭其志難知也)乗囘風兮載
雲旗(言司命之去乗風載/雲其形貌不可得見)悲莫悲兮生别離(屈原思神/畧畢憂愁)
(復出乃長歎曰人居世悲哀莫/痛與妻子生别離傷己當之也)樂莫樂兮新相知(言天/下之)
(樂莫大於男女始相知之時也屈原/言己無新相知之樂而有生離之憂)荷衣兮蕙帶儵而
來兮忽而逝(言司命被服香淨往/來奄忽難當值也)夕宿兮帝郊(帝謂/天命)君
誰須兮雲之際(言司命之去暮宿於天地之郊誰/待於雲之際乎幸其有意而顧已)與汝
遊兮九河衝飈起兮水揚波與汝沐兮咸池(咸池星名/也盖天池)
晞汝髮兮陽之阿(晞乾也詩云匪陽不晞阿曲阿日所/行也言己願託司命俱沐咸池乾髮)
(陽阿齋戒潔已/冀䝉天祐也)望美人兮未來(美人謂/司命也)臨風怳兮浩歌
(怳失意貌也言己思望司命而未肯來/臨疾風而大歌冀神聞之而來至也)孔盖兮翠旌(言/司)
(命以孔雀之翅為車盖翡/翠之羽為旌旗言殊飾也)登九天兮撫彗星(九天八方/中央也言)
(司命乃昇九天之上撫持彗/星欲掃除邪惡輔仁賢也)竦長劒兮擁幼艾(竦執也/幼少也)
(艾長也言司命持長劒以誅絶/惡擁䕶萬人長少使各得其命)荃獨宜兮為民正(言司/命執)
(心公方無所阿私善者佑之/惡者誅之故宜為萬民之正)
　　　山鬼
若有人兮山之阿(有人謂山鬼/也阿曲隅也)被薜茘兮帶女蘿(女蘿/菟絲)
(也言山鬼彷彿若人見山之阿被薜茘之衣以菟絲為/帶也薜茘菟絲皆無根緣物而生山鬼亦杳忽無形故)
(衣之以/為飾也)既含睇兮又宜笑(睇微盻也言山鬼之狀體含/妙容美目盻然又好口齒而)
(宜/笑)子慕予兮善窈窕(子謂山鬼也窈窕好貌也詩云窈/窕淑女言山鬼之貌既以姱麗亦)
(復慕我有善行好姿/是故來見其容也)乗赤豹兮從文貍辛夷車兮結桂
旗(辛夷香草也言山鬼出入乗赤豹從神/貍結桂與辛夷以為車旗言有香絜也)被石蘭兮帶
杜衡(石蘭杜衡/皆香草也)折芳馨兮遺所思(所思謂清潔之士若/屈原者也言山鬼修)
(飾衆香以崇其神屈原履行清潔以厲其/身神人同好故折香馨相遺以同其志也)余處幽篁兮
終不見天(言山鬼所處乃在幽昧之内終不見天/地所以來出歸有徳也或曰幽篁竹林)路險
難兮獨後來(言所處既深其路險阻/又難故來晩暮後諸神)表獨立兮山之上
(表特也言山鬼後到獨/立於山之上而自異也)雲容容兮而在下杳𡨕𡨕兮羌
晝晦(言山鬼所在至高雲出/其下雖白晝猶𡨕晦)東風飄兮神靈雨(飄風貌/也詩云)
(匪風飄兮言東風飄然而起則靈應之而雨以/言隂陽相感風雨相和屈原自傷獨無和也)留靈修
兮憺忘歸(靈修謂/懷王也)歲既晏兮孰華予(晏晩也孰誰也言/己宿留懷王冀其)
(還己心中憺然安而忘歸年歲晩/暮將欲疲老誰當復使我榮華也)采三秀兮於山間(逸/曰)
(三秀謂/芝草也)石磊磊兮葛蔓蔓(言己欲服芝草以延年命周/旋山間采而求之終不能得)
(但見山石磊磊葛草蔓蔓或曰三秀秀才/之士隠處者也言石草者喻所在深也)怨公子兮悵
忘歸(公子謂公子椒也言所以怨公子椒者以其知/己忠信而不肯達故我悵然失志而忘歸也)君
思我兮不得閒(言懷王時思念我顧不肯/以閒暇之日召已謀議)山中人兮芳
杜若(山中人屈/原自謂也)飲石泉兮䕃松柏(言己雖在山中無人/之處猶取杜若以為)
(芬芳飲石泉之水䕃松柏之木/飲食居處動以香潔自修飾)君思我兮然疑作(言懷/王有)
(思我時然讒言妄/作故令狐疑者也)雷塡塡兮雨𡨕𡨕猨啾啾兮狖夜鳴
風颯颯兮木蕭蕭(言己在深山之中遭雷電暴雨猨猴/號狖呴風木揺動以言恐懼失其所)
(也或曰雷為諸侯以興於君雲雨𡨕晦以興佞臣猨猴/善鳴以興讒言風以喻政木以喻人雷填填者君妄怒)
(也雨𡨕𡨕者羣佞聚也猨啾啾者讒夫弄口/也風颯颯者政煩擾也木蕭蕭者民驚駭也)思公子兮
徒離憂(言己恐子椒不/見達故遂憂愁)
　　九章一首(序曰九章者屈原之所作也屈原放江/南之野故復作九章章著也明也言己)
　　　(所陳忠信之/道甚明著也)
　　　屈平
　　　　王逸注
　　　渉江
余幼好此竒服兮(竒異也或曰/竒服好服也)年既老而不衰(衰懈也/已少好)
(竒偉之服履忠直/之行至老不懈)帶長鋏之陸離兮(長鋏劒名也其所/握長劒楚人名曰)
(長鋏/也)冠切雲之崔巍(崔巍髙貌也言己内修忠信之志/外帶長利之劒戴崔巍之冠其髙)
(切青/雲也)被明月兮佩寳璐(在背曰被寳璐美玉也言己背/被明月之珠腰佩美玉徳寳兼)
(備行度/清白)世溷濁而莫余知兮(溷亂也/濁貪也)吾方髙馳而不顧
(言時世貪亂遭君蔽闇無有知我/之賢然猶高行抗志終不囘曲也)駕青虬兮驂白螭(虬/螭)
(神獸宜於駕乗以喻賢/人清白宜可信任也)吾與重華遊兮瑶之圃(重華舜/名也瑶)
(石次玉也圃園也言己想待虞舜/逰玉圃猶言遇聖帝升清朝也)登崑崙兮食玉英(猶/言)
(坐明堂/受爵位)與天地兮比夀與日月兮齊光(言己年與天地/相敵名與日月)
(同曜/也)哀南夷之莫吾知兮(屈原怨毒楚俗嫉害忠貞乃/曰可哀哉南夷之人無知我)
(賢者/也)旦余濟兮江湘(旦明也濟渡也言己遭放棄以明/旦時始去遂渡江湖之水言明旦)
(之者紀時明/刺君不明也)乗鄂渚而反顧兮(乗登也鄂/渚地名也)欵秋冬之緒
風(欵歎也緒餘也言己登鄂渚高岸還望楚/國嚮秋冬北風愁而長歎之中憂思也)歩余馬兮
山臯邸余車兮方林(邸舍也方林地名言我馬壯強行/山臯無所驅馳我車堅牢拴於方)
(林無所載任也以言己才徳方壯/誠可任用棄在山野亦無所施也)乗舲船余上沅兮(舲/船)
(有窻牖/者也)齊呉榜以擊汰(呉榜船櫂也汰水波言己始去/乗窻船西上沅湘之水士卒齊)
(舉大櫂而擊水波自傷去明堂之上而/入湖澤之中也或曰齊悲歌言愁思也)船容與而不進
兮淹囘水而疑滯(疑惑也滯招也言士衆雖同力引櫂/船猶不進隨水流使己疑惑有竟還)
(之者/也)朝發枉渚兮(枉渚/地名)夕宿辰陽(辰陽亦地名言己乃/從枉渚宿辰陽自傷)
(去日速也或曰枉曲也渚止也辰時也陽/明也言己將去枉曲之俗而處時明之鄉)苟余心其端
直兮(苟誠/也)雖僻逺之何傷(僻在也言我惟行正直之心/雖在逺僻之域猶有善稱無)
(害疾也故論語曰/子欲居九夷也)入漵浦余儃佪兮(漵水/名也)迷不知吾之
所如(迷惑也如之也言己思念楚國/雖循水涯意猶迷惑不知所之)深林杳以𡨕𡨕兮
(草木/茂盛)乃猿狖之所居(非賢士/之道徑)山峻高以蔽日兮(言嶮岨/危傾也)
下幽晦以多雨(言暑濕/泥濘也)霰雪紛其無垠兮(渉冰凍/之盛寒)雲霏
霏而承宇(室屋沉沒與天連也或曰日以喻君山以喻/臣霰雪以喻殘賊雲以象佞人山峻高以蔽)
(日者謂臣掩君明也下幽晦以多雨者羣下専擅施恩/惠也霰雪紛其無垠者殘賊之政害仁賢也雲霏霏而)
(承宇者佞人竝/進滿朝廷也)哀吾生之無樂兮(遭遇讒佞/失官祿也)幽獨處乎
山中(逺離親戚/而斥逐也)吾不能變心而從俗兮(終不易志/隨枉曲也)固將
愁苦而終窮(愁思無聊/身困極也)接輿髠首兮桑扈臝行(接輿楚/狂接輿)
(也髠剔也首頭也自刑體避世不仕也桑扈隠士也去/衣臝袒效夷也言屈原不容於世引比隠者以自慰)
忠不必用兮賢不必以(以亦/用也)伍子逢殃兮(伍子伍子胥/也為吳王夫)
(差臣諫令伐越夫差不聴遂賜劒/而自殺後越竟滅呉故逢殃也)比干葅醢(比干紂之/諸父也紂)
(淫惑妲己作糟丘酒池長夜之飲斮朝渉剖孕婦比干/正諌紂怒妲己曰聖人之心有七孔於是乃殺比干剖)
(其心而觀之/故言葅醢也)與前世而皆然兮(謂行忠直而遇患/害若比干子胥也)吾又
何怨乎今之人(言自古有迷亂之君若紂夫差不用忠/信滅國亡身當何為復怨今之君乎)
余將董道而不豫兮(董正也豫猶豫也言己雖見先賢/執忠被害猶正身直行志不猶豫)
(而有狐/疑也)固將重昬而終身(昬亂也言己不逢明君思慮/交錯心將重亂以終年命)
　　卜居一首(序曰卜居者屈原之所作也原放棄/乃往太卜之家卜已居俗何所宜行)
　　　屈平
　　　　王逸注
屈原既放三年(違去郢都/處山林也)不得復見(道路僻逺/所在深也)竭智盡
忠(建造策謀/披胸心也)蔽鄣於讒(遇諂/佞也)心煩意亂(意憤/悶也)不知所從
(迷瞀/眩也)乃往見太卜鄭詹尹(稽神明也鄭詹/尹工師姓名也)曰余有所疑
(意惑/遑也)願因先生決之(㫁吉/凶也)詹尹乃端䇿拂龜(整儀/容也)曰君
將何以教之(願聞/其要)屈原曰(吐詞/情也)吾寜悃悃欵欵(志純/也)朴
以忠乎(竭誠/信也)將送往勞來(追俗/人也)斯無窮乎(不困/貧也)寧誅鉏
草茅(刈蒿/菅也)以力耕乎(耕稼/穡也)將遊大人(事貴/戚也)以成名乎(榮/譽)
(立/也)寧正言不諱(諫君/惡也)以危身乎(被刑/戮也)將從俗富貴(食重/祿也)
以媮生乎(身安/樂也)寧超然高舉(讓官/爵也)以保真乎(守𤣥/黙也)將哫
訾慄斯(承顔/色也)喔咿嚅唲(強笑/噱也)以事婦人乎(詘蜷/局也)寧廉潔
正直(志如/玉也)以自清乎(修潔/白也)將突梯滑稽(轉隨/俗也)如脂如韋
(柔弱/曲也)以絜楹乎(順滑/澤也)寧昂昂(志行/高也)若千里之駒乎(才絶/殊也)
將汜汜(普愛/衆也)若水中之鳧乎(羣戲/遊也)與波上下(隨衆/高卑)偷以
全吾軀乎(身無/憂患)寧與騏驥抗軛乎(沖天/驅也)將隨駑馬之迹
乎(安歩/徐也)寧與黄鵠比翼乎(飛雲/隅也)將與雞鶩爭食乎(啄糠/糟也)
此孰吉孰凶(誰喜/憂也)何去何從(安所/由也)世溷濁而不清(貨賂/行也)
蟬翼為重(近讒/佞也)千鈞為輕(逺忠/良也)黄鍾毁棄(賢隠/藏也)瓦釡雷
鳴(愚讙/訟也)讒人高張(居朝/堂也)賢士無名(身窮/困也)吁嗟嘿嘿兮(世/莫)
(論/也)誰知吾之廉真(不别/賢也)詹尹乃釋䇿而謝(愚不/能明)曰夫尺
有所短(騏驥不/驟中庭)寸有所長(雞鸝知/時而鳴)物有所不足(地虧東/南角也)
智有所不明(孔子厄/陳蔡也)數有所不逮(天不可/計量也)神有所不通
(日不能/夜照也)用君之心(所念/慮也)行君之意(遂本/操也)龜䇿誠不能知
此事(不能決/君之志)
　　漁父一首(序曰漁父者屈原之所作漁父避/俗時遇屈原怪而問之遂相應答)
　　　屈平
　　　　王逸注
屈原既放(身斥/逐也)遊於江潭(戲水/側也)行吟澤畔(履荆/棘也)顔色憔
悴(皯衡黑也皯古/旱切衡力遲切)形容枯槁(癯瘦/瘠也)漁父見而問之(怪屈/原也)
曰子非三閭大夫歟(謂其/故官)何故至於斯(曷為遭/此患也)屈原曰
世人皆濁(衆貪/鄙也)我獨清(忠潔/己也)衆人皆醉(惑財/賄也)我獨醒(廉/自)
(守/也)是以見放(棄草/野也)漁父曰(隠士/言也)聖人不凝滯於萬物(不/困)
(辱其/身也)而能與世推移(隨俗/方圜)世人皆濁(人貪/婪也)何不淈其泥
(同其/風也)而揚其波(與沉/浮也)衆人皆醉(巧佞/曲也)何不餔其糟(從其/俗也)
而歠其醨(食其/祿也)何故深思高舉(獨行/忠直)自令放為(逺在/他域)屈
原曰吾聞之(受聖/制也)新沐者必彈冠(拂土/芥也)新浴者必振衣
(去塵/穢也)安能以身之察察(己清/潔也)受物之汶汶者乎(䝉垢/塵也)寧
赴湘流(自沉/淵也)葬於江魚腹中(身消/爛也)安能以皓皓之白(皓/皓)
(猶皎/皎也)䝉世俗之塵埃乎(被汙/㸃也)漁父莞爾而笑(笑離/㫁也)鼔枻
而去(叩船/舷也)乃歌曰滄浪之水清兮(喻世/昭明)可以濯我纓(沐/浴)
(升/朝)滄浪之水濁兮(喻世/昬闇)可以濯我足(宜隠/遁也)遂去不復與
言(合道/真也)
　　九辯五首(序曰九辯者楚大夫宋玉之所作也辯/者變也九者陽之數也道者綱紀也謂)
　　　(陳説道徳以變説君也宋玉屈原弟子閔/惜其師忠而放逐故作九辯以述其志也)
　　　宋玉
　　　　王逸注
悲哉秋之為氣也(寒氣聊戾/將歲暮也)蕭瑟兮(隂氣促急/風疾暴也)草木揺
落(華葉隕零/肥潤去也)而變衰(形體易色枝枯槁也自傷/不遇將與草木俱衰老也)憭慄兮
(思念暴戾心自/傷也  憭音了)若在逺行(逺客出去/之他方也)登山臨水兮(升高/逺望)
(視江/河也)送將歸(族親别逝/還故鄉)泬寥兮(泬寥曠蕩而虛靜也或/曰泬寥猶蕭條無雲貌)
(也泬/音血)天高而氣清(秋天高朗體清明也言天高朗/照見無形傷君昏亂不聰明也)寂漻
兮(源瀆順流/漠無聲也)收潦而水清(溝無溢潦百川靜也言川水/夏濁而秋清傷君無有清明)
(之時/也)憯悽增欷兮(愴痛感動/歎息也)薄寒之中人(傷我肌膚/變顔色也)愴
怳懭悢兮(中情愴惘/意不得也)去故而就新(初㑹鉏鋙/志未合也)坎廩兮(數/遭)
(患禍身/困窮也)貧士失職(亡失財物/逢寇賊也)而志不平(心常憤懣/意未明也)廓落
兮(喪志失偶/塊獨立也)羈旅而無友生(逺客寄居/孤單特也)惆悵兮(後黨失/輩惘愁)
(毒/也)而私自憐(竊内念己/自閔傷也)燕翩翩其辭歸兮(將入大海/飛徊翔也)蟬
寂寞而無聲(螗蜩斂翅/而伏藏也)鴈噰噰而南游兮(雄雌和樂/羣戲行也)鵾
鷄啁哳而悲鳴(奮翼呼而低昂也夫燕蟬遇秋寒將穴/處而懷懼候鴈鵾鷄喜樂而逸豫言無)
(有候鴈鵾鷄之喜/而有蟬燕之憂也)獨申旦而不寐兮(夜坐視瞻/而終明也)哀蟋蟀
之宵征(見蜻􁉊之夜行自傷放棄與昆蟲為雙也或曰/宵征謂七月在野八月在宇九月在户十月蟋)
(蟀入我牀下是/其宵征行也)時亹亹而過中兮(年已過半日進往也/亹亹進貌毛詩曰亹)
(亹文/王)蹇淹留而無成(雖乆夀者/無成功也)
悲憂窮蹙兮(修徳見過/愁懼惶也)獨處廓(孤立特止/居一方也)有美一人兮
(位尊服好/謂懷王也)心不繹(常念弗解/内結藏也)去鄉離家兮(昔違邑里/之他鄉也)來
逺客(去郢南征/濟沅湘也)超逍遥兮(逺出游逝/離州城也)今焉薄(欲止無賢/皆讒賊也)
専思君兮(執心一意/在胸臆也)不可化(同姓親聯/恩義篤也)君不知兮(聰明/淺短)
(志迷/惑也)可奈何(頑嚚難啓/長歎息也)蓄怨兮積思(結恨在心/慮憤鬱也)心煩憺
兮忘食事(思君念主/忽不食也)願一見兮道余意(舒冩忠誠/自陳列也)君之
心兮與余異(方圓殊性/猶白黒也)車駕兮朅而歸(迴逝言還/欲反國也)不得
見兮心悲(自傷流離/路隔塞也)倚結軨兮太息(伏車重軨/而涕泣也)涕潺湲
兮霑軾(泣下交流/濡茵席也)慷慨絶兮不得(中心恚恨/心剥切也)中瞀亂兮
迷惑(思食煩惑/忘南北也)私自憐兮何極(哀祿命薄/常含戚也)心怦怦兮諒
直(忠行忠正/無所告也)
皇天平分四時兮(何宜春生而秋殺也爾/雅曰四時利為通正)竊獨悲此凜
秋(微霜凄愴/寒慄烈也)白露既下降百草兮(萬物羣生/將被害也)奄離披此
梧楸(痛傷茂木/人芟刈也)去白日之昭昭兮(違離天明/而湮沒也)襲長夜之
悠悠(永處𡨕𡨕/而覆蔽也)離芳藹之方壯兮(去已盛美/之光容也)余委約而
悲愁(身體疲病/而憂窮也)秋既先戒以白露兮(君不𢎞徳/而嚴令也)冬又申
之以嚴霜(刑罰刻峻/而重深也)收恢台之孟夏兮(上無仁恩以養/民夫天制四時)
(春生夏長人君則之以養萬物秋殺冬藏亦順其宜而/行刑罰故君賢臣忠政合大中則品庶安寧萬物豐茂)
(上闇下偽用法殘虐則貞良被害草木枯落故宋玉援/引天時託譬草木以茂美樹興於仁賢早遇霜露懷徳)
(君子忠而/被害也)然坎傺而沈藏(民無住足竄巖藪/也楚人謂住曰傺)葉菸邑而
無色兮(顔容變易/而蒼黑也)枝煩挐而交横(柯條糺錯/而崱嶷也)顔淫溢而
將罷兮(形象羸瘦/無潤澤也)柯彷彿而委黄(腹内空虛/皮乾腊也)萷櫹槮之
可哀兮(華葉已落/莖獨立也)形銷鑠而瘀傷(身體焦枯/被病乆也)惟其紛糅
而將落兮(蓬茸顛仆/根蠧朽也)恨其失時而無當(不值聖主/而年老也)覽騑
轡而下節兮(安歩徐馬/而勿驅也)聊逍遥以相羊(且徐低徊/以遊戲也)歲忽
忽而遒盡兮(年歲逝往/之若流也)恐余夀之弗將(懼我性命/之不長也)悼余
生之不時兮(傷己幼少/後三王也)逢此世之俇攘(卒遇譖讒/而遽煌也)澹容
與而獨倚兮(煢煢獨立/無朋黨也)蟋蟀鳴此西堂(自閔傷己/與蟲竝也)心□
惕而震盪兮(思慮惕動/沸若湯也)何所憂之多方(内念君父/及兄弟也)仰明
月而太息兮(上告昊天/愬神靈也)歩列星而極明(周覽九天仰觀/星宿不能卧寐)
(乃至/明也)
竊悲夫蕙華之曾敷兮(蕙草芬芳以興/在位之賢臣也)紛旖旎乎都房
(被服盛飾於宫殿也旖旎/盛貌也詩云旖旎其華)何曾華之無實兮(外貌若忠/而心佞也)
從風雨而飛颺(隨君嗜欲而囘傾也夫風為號令雨為/徳惠故風動而草木揺雨降而萬物植)
(故以風雨喻君政言/徳惠所由出之也)以為君獨服此蕙兮(體受正氣/而高明也)嗟
無以異於衆芳(乃與佞臣/之同情也)閔奇思之不通兮(傷己忠策/無由入也)
將去君而高翔(適彼樂土/之他域也)心閔憐之慘悽兮(内自哀念/心惻隠也)
願一見而有明(分别忠心/與偽惑也)重無怨而生離兮(身無罪過/而遂放也)
中結軫而增傷(肝膽破裂心剖/腷也普□切)豈不鬱陶而思君兮(憤/念)
(蓄積盈/胸臆也)君之門以九重(門闈扄閉/道路塞也)猛犬狺狺而迎吠兮
(讒佞讙呼/而在側也)闗梁閉而不通(閽人指承/呵問急也)皇天淫溢而秋霖
兮(乆雨連日/澤深厚也)后土何時而得乾(山阜濡澤/草木茂也)塊獨守此無
澤兮(不䝉恩施/獨枯槁也)仰浮雲而永歎(愬天語神/我何咎也)
何時俗之工巧兮(世人辯慧/造詐偽也)背繩墨而改錯(違廢聖典/背仁義也)
(夫繩墨者工之法度也仁義者民之正路也繩墨用/則曲木截仁義進則讒佞滅二者殊義不可不察也)却
騏驥而不乗兮(斥逐子胥/與比干也)策駑駘而取路(言任豎刀/與椒蘭也)當
世豈無騏驥兮(家有稷契/與管晏也)誠莫之能善御(世無堯舜/及桓文也)見
執轡者非其人兮(遭值桀紂/之亂昏也)故駒跳而逺去(披髮為奴/走横奔也)
鳬鴈皆唼夫梁藻兮(羣小在位/食重禄也)鳯愈飄翔而高舉(賢者/伏匿)
(竄山/谷也)圜鑿而方枘兮(正直邪枉/行殊則也)吾固知其鉏鋙而難入
(所務不同/若粉墨也)衆鳥皆有所登棲兮(羣佞竝進/處安爵也)鳯獨遑遑而
無所集(孔子棲棲/而困厄也)願銜枚而無言兮(意欲括囊/而靜黙也)常被君
之渥洽(前䝉寵遇/錫祉福也)太公九十乃顯榮兮(吕尚耆老/然後貴也)誠未
遇其匹合(遭值文王/功冠世也)謂騏驥兮安歸(躊躇呉坂/遇伯樂也)謂鳯皇
兮安棲(集棲梧桐/食竹實也)變古易俗兮世衰(以賢為愚/時闇惑也)今之相
者兮舉肥(不量才能/視顔色也)騏驥伏匿而不見兮(仁賢幽處/而隠藏也)鳯
皇高飛而不下(智者逺逝/之四方也)鳥獸猶知懷徳兮(慕歸堯舜/之明徳也)
何云賢士之不處(大老太公/歸文王也)驥不驟進而求服兮(干木/闔門)
(而辭/相也)鳯亦不貪餧而忘食(顔闔鑿培/而逃亡也)君棄逺而不察兮
(介推割股/而自放也)雖願忠其焉得(申生至孝/而被謗也)欲寂寞而絕端兮
(寗武佯愚/而不言也)竊不敢忘初之厚徳(常受祿惠/識舊恩也)獨悲愁其傷
人兮(思念纒結/摧肺肝也)馮鬱鬱其何極(憤懣盈胸/終年歲也)
　　招魂一首(序曰招魂者宋玉之所作也宋玉憐哀/屈原厥命將落作招魂欲以復其精神)
　　　(延其年/夀也)
　　　宋玉
　　　　王逸注
朕幼清以亷潔兮(朕我也不求曰清不/受曰亷不汙曰潔)身服義而未沬
(沬己也言我少小修清潔之行身服/仁義未曾有懈己之時也沬音昧)主此盛徳兮牽於
俗而蕪穢(牽引也不治曰蕪多草曰穢言己施行常以/道徳為主以忠事君以信結交為俗人所推)
(引徳能蕪穢/無所用也)上無所考此盛徳兮(考校/也)長離殃而愁苦
(殃禍也言己履行忠信而遇闇主上則/無所考校己盛徳長遭殃禍愁苦而已)帝告巫陽(帝謂/天也)
(女曰巫陽/其名也)曰有人在下我欲輔之(人謂賢人也招屈原/也宋玉上設天意祐)
(助貞良故曰帝告巫陽有賢人屈原在/於下方我欲輔成其志以厲黎民也)魂魄離散汝筮
予之(魂者身之精魄者性之决也所以經緯五藏保守/形體也蓍曰筮尚書曰決之蓍龜言天帝哀閔屈)
(原魂魄離散身將顛沛使巫陽/筮問求索得而與之使反其身)巫陽對曰掌夢(巫陽對/天地言)
(招魂者本掌夢/之官所主職也)上帝其命難從(言天帝難從掌夢之/官欲使巫陽招之也)若
必筮予之恐後謝之不能復用巫陽焉(謝去也巫陽言/如必欲先筮問)
(求魂魄所在然後與之恐後世怠懈必/卜筮之法不能復修用但招之可也)乃下招曰(巫陽/受天)
(帝之命因下招/屈原之魂也)魂兮來歸(還歸屈/原之身)去君之恒幹(恒常也/幹體也)
(易曰貞者/事之幹也)何為兮四方些(言魂靈當扶人養命何為去/君之常體而逺之四方乎夫)
(人須魂而生魂待人而榮二者别離命則霣零/也或曰去君之恒閈里也楚人名里曰閈也)舍君之
樂處而離彼不祥些(舍置也祥善也言何為舍君楚國/饒樂之處陸離走不善之鄉以觸)
(衆惡/也)魂兮歸來東方不可以託些(託寄也論語曰可以/託六尺之孤言東方)
(之俗其人無義不/可以託寄身也)長人千仞唯魂是索些(七尺曰仞索/求也言東方)
(有長人國其高干仞/主求人魂而食之也)十日代出(代更/也)流金鑠石些(鑠銷/也言)
(東方有扶桑之木十日竝在其上以次/更行其勢酷烈金石堅剛皆為銷釋)彼皆習之魂往
必釋些歸来歸來不可以託些魂兮歸來南方不可以
止些(言南方之俗其人/無信不可乆留也)雕題墨齒(雕畫也/題額也)得人肉而祀
以其骨為醢些(醢醬也言南極之人雕畫其額齒牙盡/黑常食龜蛇得人之肉用祭先祖復以)
(其骨為/醢醬)蝮蛇蓁蓁(蝮大蛇蓁蓁/積聚之貌)封狐千里些(封狐大狐/也言炎上)
(之氣多蝮虺積聚蓁蓁爭欲齧人又/有大狐健走千里求食不可逢遇也)雄虺九首往來儵
忽吞人以益其心些(儵忽疾急貌也言復有雄虺一身/九頭往來奄忽常喜吞人魂魄以)
(益其賊害/之心也)歸來歸來不可久淫些(淫遊也言其惡如此/不可乆遊必被害也)
魂兮歸來西方之害流沙千里些(流沙沙流而行也言/西方之地厥土不毛)
(流沙滑滑晝夜流行從/横千里又無舟航者也)旋入雷淵(旋轉也/淵室也)爢散而不可
止些(爢碎也言欲涉流沙則囘入雷公之室/運轉而行身雖爢碎尚不可得休止也)幸而得脱
其外曠宇些(曠大也宇野也言從雷淵雖得免脱/其外復有曠逺之野無人之土也)赤蟻
若象(蟻蚍/蜉也)𤣥蠭若壺些(壺乾瓠也言曠野之中有赤蟻/其大如象又有大飛蜂腹大如)
(壺皆有蠆/毒能殺人)五榖不生叢菅是食些(柴棘為叢菅茅也言/西極之地不生五榖)
(其人但食柴/草若羣牛也)其土爛人求水無所得些(言西方之土溫/暑而熱焦爛人)
(身内渴欲求水無/有源泉不可得也)彷徉無所倚廣大無所極些(倚依也/言欲彷)
(徉東西無人可依其野廣/大行不可極也彷滿忙切)歸來歸來恐自遺賊些(賊害/也魂)
(魄欲往者/自予賊害)魂兮歸來北方不可以止些增冰峨峨飛雪
千里些(言北方常寒其冰重累峨峨如山涼/風急疾雪隨之飛行千里乃至地也)歸來歸來
不可以乆些(言其寒殺人/不可乆留也)魂兮歸來君無上天些(天不/可得)
(上/也)虎豹九闗啄害下人些(啄齧也天門九重使神虎豹/執其開閉言啄天下欲上之)
(人而/殺之)一夫九首拔木九千些(言有丈夫一身九頭強梁/多力從朝至暮抜大木九)
(千枚/也)豺狼從目往來侁侁些(侁侁行聲也詩曰侁侁征/夫有豺狼之獸其目皆從)
(奔走往來其聲/侁侁爭欲啗人)懸人以嬉投之深淵些(投擿也言豺狼/得人不即啗食)
(先懸其頭用之嬉戲疲倦已/後乃擿於深淵之底而棄之)致命於帝然後得暝些(瞑/卧)
(也言投人已訖上致命於/天帝然後乃得眠卧也)歸來歸來往恐危身些(往則/逢害)
(身危/殆也)魂兮歸來君無下此幽都些(幽都地下后土所治/也地下幽𡨕故曰幽)
(都/)土伯九約其角觺觺些(土伯后土之侯伯也約屈也/觺觺角利貌言地有土伯執)
(衛門戸其身九屈/有觺觺觸害人也)敦脄血拇(敦厚也脄背也/拇手拇指也)逐人駓駓
些(駓駓走貌也言土伯之狀廣肩厚背逐/人駓駓其走㨗疾以手中血漫污人)參目虎首其
身若牛些(言土伯之頭其貌如虎而有/三目身又肥大狀如牛矣)此皆甘人歸來
歸來恐自遺災些(甘美也災害也此物食人以/為甘美往必自害不旋踵)魂兮歸
來入修門些(修門郢城門也宋玉設呼屈原之魂歸/楚都入郢門欲以感激懐王使還之也)工
祝招君背行先些(工巧也男巫曰祝背倍也言選擇名/工巧辯之巫使招呼君倍道先行在)
(前宜/隨也)秦篝齊縷(篝落也/縷線也)鄭緜絡些(緜纒也絡縳也言為/君魂作衣乃使秦人)
(織其篝落齊人作綵縷鄭國/之工纒而縳之堅而且好也)招具該備永嘯呼些(該亦/備也)
(言撰設甘美招魂之具靡不舉備故長嘯大呼以招君/也夫嘯者隂也呼者陽也隂主魂陽主魄故必嘯呼以)
(感/也)魂兮歸來反故居些(反還也故古也言宜/急來歸還古昔之處)天地四方
多賊姦些(賊害姦惡也言天有虎豹地有土伯東有長/人西有赤蟻南有雄虺北有增冰皆為姦惡)
(以賊/害也)像設君室(像法/也)靜閒安些(無聲曰靜室寛曰閒言/乃為君造設第室法像)
(舊廬所在之處清/靜寛閒可安樂之)高堂邃宇(邃深也/宇屋也)檻層軒些(檻楯也/從曰檻)
(横曰楯軒樓板也言所造之室其堂高顯屋宇/深邃下有檻楯上有樓板形容異制且鮮明也)層臺累
榭(層累皆重也有木謂/之臺無木謂之榭)臨高山些(言復作層重之臺累/石之榭其顚眇眇上)
(乃臨於高山也或曰/臨高山而作臺榭也)網戸朱綴(網戸綺文鏤也/朱丹也綴緣也)刻方連
些(刻鏤也横木闗柱為連言門户之楣皆刻/鏤綺文朱丹其縁雕鏤綺木使方好也)冬有突夏
(突複室也夏大屋也詩云於/我乎夏屋渠渠也突鳥弔切)夏室寒些(言隆冬凍寒則/有大屋複突溫)
(室盛夏暑熱則有洞/達隂堂其内寒涼也)川谷徑復(流源為川注谿為/谷徑過也復反也)流潺
湲些(言所居之舍激導川水經過園庭/囘通反復其流急疾又潔淨也)光風轉蕙(光風/謂雨)
(已日出而風草木/有光色轉揺也)汜崇蘭些(汜猶汎汎揺動貌也崇充/也言天霽日明微風奮發)
(動揺草木皆令有光充實/蘭蕙使之芬芳而益暢)經堂入奥(西南隅/謂之奥)朱塵筵些
(朱丹也塵承塵也筵席也詩云肆筵設席言升殿過堂/入房至奥處上則有朱畫承塵下則有筵簟好席可以)
(休息也或曰朱塵筵謂承/塵薄壁曼延相連接也)砥室翠翹(砥石名也翠鳥/名也翹羽也)絓
曲瓊些(絓懸也曲瓊玉鈎也言内卧之室以砥石為壁/平而滑澤以翠鳥之羽彫飾玉鈎以懸衣物也)
(或曰儃室謂/儃佪曲房也)翡翠珠被(雄曰翡雌曰/翠被衾也)爛齊光些(齊同也/言牀上)
(之被則飾以翡翠之羽及與珠璣/刻畫衆華其文爛然而同光明)蒻阿拂壁(蒻蒻席也/阿曲隅也)
(拂薄/也)羅幬(儔/)張些(羅綺屬也張施也言房内則以蒻席/薄牀四壁及與曲隅施羅幬輕且涼)
(也/)纂組綺縞(纂組綬/類也)結竒璜些(璜玉名也言幃帳之細/皆用綺縞又以纂組結)
(束玉璜為/幃帳之飾)室中之觀多珍怪些(金玉為珍詭異為怪言/從觀房室之中四方珍)
(竒玩好怪物/無不畢具)蘭膏明燭(以蘭香/練膏也)華容備些(容貌也言日/暮游宴然香)
(蘭之膏張施明燭以觀其鐙錠雕/鏤百獸華竒好備也錠都定切)二八侍宿(二八二列/也言大夫)
(有二列之樂左傳曰晉悼公賜/魏絳女樂二八歌鍾二肆也)射逓代些(射厭也詩云/服之無射逓)
(更也言使好女十六侍君宴宿意有厭/倦則使更相代也或曰逓代夕暮也)九侯淑女(淑善/也)
多迅衆些(迅疾言復有九國諸侯好善之女/多才長意用心齊疾勝於衆人也)盛鬋不同
制(鬋鬢也/制法也)實滿宫些(宫猶室也爾雅曰宫謂之室言九/侯之女工巧妍雅裝飾兩結垂鬢)
(下髪形貌詭異不與衆/同皆來實滿充後宫也)容態好比(態姿也/比親也)順彌代些(彌/乆)
(也言美女衆多其貌齊同姿態好/笑自相親比承順上意乆則相代)弱顔固植(固堅植/志也)謇
其有意些(謇正言貌也言美女内多亷恥弱顔易愧心/志堅固不可侵犯則謇然發言中禮意者也)
姱容脩態(姱好貌也/脩長也)絙(亘/)洞房些(絙竟也房室也言復/有美好之女其貌姱)
(好多意長智羣聚羅列/竟於洞達滿房室也)娥眉曼睩(曼澤也睩/視貌也)目騰光些
(騰馳也言美女之貌娥眉玉貌好自曼/澤時睩睩然視精光騰馳感人心也)靡顔膩理(靡緻/也膩)
(滑/也)遺視􁖑些(遺竊視也􁖑眽也言美女顔容脂緻身體/夷滑中心􁖑眽時竊視安詳諦志不可動)
(也/)離榭脩幕(離别也脩長/也幕大帳也)侍君之間(閑/)些(□静也言願/令美女於離)
(宫别蘭帳幕之中/侍君閒靜而宴游)翡帷翠幬飾高堂些(言復以翡翠之/羽雕飾幬帳之)
(高堂以/樂君也)紅壁沙版(紅赤貌也/沙丹沙也)𤣥玉之梁些(𤣥黑也言堂/上四壁皆堊)
(之令之紅白又以丹沙盡飾軒/版承以黑玉之梁五采分别也)仰觀刻桷畫龍蛇些(言/仰)
(視龍蛇而/成文章也)坐堂伏檻(檻楯/也)臨曲池些(言坐於堂上前伏/楯下臨曲水清池)
(可漁/釣也)芙蓉始發(芙蓉蓮/華也)雜芰荷些(芰菱也秦人謂之薢/茩言池中有芙蓉始)
(發其芰菱雜錯羅列而生俱盛貌也或曰/倚荷立生特倚也薢古買切茩古后切)紫莖屏風(屏/風)
(水葵/也)文緑波些(言復有水葵生於池中其莖紫色風起/水動波縁其葉而生文也或曰紫莖言)
(荷葉紫色也屏/風謂葉鄣風也)文異豹飾(豹猶虎/豹也)侍陂陀些(陂陀長陛/也言侍從)
(之人皆衣虎豹之皮異采之飾侍君堂偶衛階/陛也或曰侍陂池侍從於君遊陂池之中也)軒輬既
低(軒輬皆輕車/名也低屯也)歩騎羅些(徒行為歩乗馬為騎羅列也/言官屬之車既已屯止歩騎)
(士衆羅列而/陳竢須君命)蘭薄戸樹(薄附也/樹種也)瓊木籬些(柴落為籬言/所造舍種樹)
(蘭蕙附於門戸外以玉木為/其籬落守禦堅重又芬香也)魂兮歸來何逺為些(逺為/四方)
(而不/歸也)室家遂宗(宗衆/也)食多方些(方道也言君九族室家/以衆盛人人曉味故飲)
(食之和多/方道也)稻粢穱麥(稻稌也粢稷也穱擇也擇麥中/先熟者粢子夷切穱側角切)挐
黄梁些(挐糅也言飯則以稻糅稷擇新/麥糅以黄粱和而柔濡且香滑)大苦鹹酸(大苦/豉也)
辛甘行些(辛謂椒薑也甘謂飴蜜也言取䜴汁調和以/椒薑鹹酢和以飴蜜則辛甘之味皆發而行)
(也/)肥牛之腱(腱筋/頭也)臑若芳些(臑若熟爛也言取肥牛之/腱爛熟之則􁌽美也􁌽蘇)
(木切臑/仁珠切)和酸若苦陳呉羮些(言呉人工作羮和調甘酸/其味若苦而後甘者也)
濡鼈炮羔(羔羊/子也)有柘漿些(柘藷蔗也言復以飴蜜濡鼈/炮羔令之爛熟取藷蔗之汁)
(以為漿/飲也)鵠酸□鳧(□小臛也/□子兖切)煎鴻鶬些(鴻鴻鴈也鶬鴻/􁀙也言復以醉)
(醬烹鵠為羮小□臛鳬/煎熬鴻鶬令之肥美也)露雞臛蠵(露雞露栖雞也有菜/曰羮無菜曰臛蠵大)
(龜也蠵/以規切)厲而不爽些(厲烈也爽敗也楚人名羮曰爽言/廼復烹露棲之肥雞臛蠵龜之肉)
(其味清烈/不敗也)粔籹蜜餌有餦鍠些(餦鍠餳也以蜜和米麪/熬煎作粔籹擣黍作餌)
(又有美餳衆/味甘具也)瑶漿蜜勺(瑶玉也/勺沾也)實羽觴些(實滿也羽翠/羽也觴觚也)
(言食已復有玉漿以蜜/沾之滿羽觴以潄口)挫糟凍飲(挫捉也/凍冰也)酎清涼些(酎/醇)
(酒也言盛夏則為覆蹙乾釀去其糟但取清醇/居之冰上然後飲之酒寒清涼又長味好飲)華酌既
陳(酌酒/升也)有瓊漿些(言酒尊在前華酌陳列復/有玉漿恣意所用者也)歸來歸來
反故室敬而無妨些(妨害也言君魂急来歸還反所居/故室子孫承事恭敬長無禍害也)
肴羞未通(魚肉為肴/羞進也)女樂羅些(言肴饍已具進舉在前/賓主之禮慇懃未通則)
(女樂列/堂下)陳鐘按皷(按徐/也)造新歌些(言乃奏樂作音而撞/鐘徐鼔造為新曲之)
(歌與衆/絕異)涉江采菱楊發荷些(楚人歌曲也言己涉彼大/江南入湖池采取菱芰發)
(楊荷葉喻屈原背去朝/堂隠伏草澤失其所也)美人既醉朱顔􁊭些(朱赤也􁊭/著也言美)
(女飲啗醉飽則面/著赤色而鮮好也)娭光眇視(娭戲也/眇眺也)目層波些(波華也/言美人)
(醉樂顧望娭戲身有光文眺視曲眄目/采眇然白黑分明精若水波而重華)被文服纖(文謂/綺綉)
(也纖謂/羅縠也)麗而不竒些(麗美貌也不奇奇也猶詩云不顯/顯也言美女被服綺繡曳羅縠其)
(容美麗誠/足怪奇也)長髪曼鬋(曼澤/也)豔陸離些(豔好貌也左氏傳/曰宋華督見孔父)
(之妻目逆而送之曰美而豔言美人長髪工/結鬢鬋滑澤其狀豔美儀貌陸離而難形也)二八齊容
(齊同/也)起鄭舞些(鄭舞鄭國舞也言二八美女其儀容齊/一被服同飾奮袂俱起而舞也或曰鄭)
(重折屈/而舞也)袵若交竿撫案下些(撫抵也言舞者便旋衣袵/掉揺囘轉相拘狀如交竹)
(竿以抵案而/徐徐行者也)竽瑟狂會(狂猶/病也)搷(田/)鳴鼔些(填擊也言衆/樂並會吹竽)
(彈瑟又填擊鼔以/進八音為之節也)宫庭震驚發激楚些(激清聲也言衆/樂並㑹宫庭之)
(内莫不震動驚駭復作/激楚之聲以發其音也)吳歈(俞/)蔡謳(呉蔡國名也/歈謳皆歌也)奏大
呂些(大呂律名也周官曰舞雲門奏大呂言乃復使吳/人歌謡蔡人謳吟進雅樂大呂五音六律聲和調)
(也/)士女雜坐亂而不分些(言醉飽酣樂合尊促席男女/雜坐比肩齊膝恣意調戲亂)
(而不分/别也)放陳組纓(組綬/也)班其相紛些(紛亂也言男女共/坐除其威嚴放其)
(冠纓舒陳印綬班然/相亂不可整理也)鄭衛妖玩來雜陳些(鄭衛國名也/妖玩好女也)
(雜厠也陳列也言鄭衛二國復遣/妖玩好女來雜厠俱坐而陳列之)激楚之結(激感也結/頭髻也結)
(吉詣/切)獨秀先些(秀異也言鄭衛妖女工於服飾其結殊/形能感楚人之心故秀異獨前而先進)
(也/)菎(昆/)蔽象棊(菎玉蔽薄箸以玉飾之也/或言菎蕗今之箭囊也)有六簙些(投/六)
(箸行六棊故為六簙也言宴樂既畢乃/設六簙菎蕗作箸象才為棊妙且好也)分曹竝進(曹偶/也)
遒相迫些(遒亦迫也言分曹列耦並進校巧投箸行棊/轉相遒迫使不得擇行也或曰分曹並進者)
(謂並用射/禮進之)成梟而牟(倍勝/為牟)呼五白些(五白簙齒也言己/棊已梟當成牟勝)
(射張食棊下逃於窟故/呼五白以助投者也)晉制犀比(晉國名也制作/也比集也)費白
日些(費光貌也言晉國工作簙棊箸比集/犀角以為雕飾投之皜然如日光)鏗鐘揺􁏊(鏗/撞)
(也揺/動也)揳梓瑟些(揳鼔也言衆賔既集簙以相樂堂下復/鳴大鐘左右歌吟鼔琴瑟揳古入切)
娯酒不廢(娱樂/也)沉日夜些(言雖以酒相娱樂不廢政事/晝夜沉湎以忘憂也或曰娱)
(酒不發旦也詩曰明發不寐言歡娛日夜湛/樂也又曰和樂且躭言晝夜以酒相樂也)蘭膏明燭
華鐙錯些(言鐙錠盡雕琢錯鏤/飾飾以禽獸有英華)結撰至思(撰猶/博也)蘭芳假
些(假至也書曰假于上下言蘭芳以喻賢人君/能結撰博思至心以思賢人賢人即至也)人有所
極同心賦些(賦誦也言衆座之人各欲盡情/與已同心者獨誦忠與道徳)酎飲既盡
歡樂先故些(故舊也言飲酒作樂盡己歡欣/者誠欲樂我先祖及與故舊人)魂兮歸來
反故居些(言魂神宜急來歸還楚國/居舊故之處安樂無憂)亂曰獻歲發春兮
(獻進/也)汨吾南征些(征行也言嵗始來進春氣奮揚萬物/皆感氣而生自傷放逐獨南行也)
菉薠齊葉兮(爾雅曰菉/玉蒭也)白芷生些(言屈原放時菉薠之/草其葉適齊白芷萌)
(牙方始欲生懷所見自傷哀也/猶詩云昔我往矣楊栁依依也)路貫廬江兮左長薄(貫/出)
(也廬江長薄地名言屈原行先出廬江/過歴長薄在江北時東行故言左者也)倚沼畦瀛兮(沼/池)
(也畦猶區也瀛池中/也楚人名澤中曰瀛)遥望博(遥逺也博平也言循江而/行遂入池澤其中區瀛逺)
(望平博/無人也)青驪結駟兮(純黑為驪結連/也四馬為駟也)齊千乗(齊同也言/屈原甞與)
(君俱獵於此官屬駕駟馬或/青或黑連車干乗皆同服也)懸火延起兮𤣥顔蒸(懸火/懸燈)
(也𤣥天也言己時從君夜獵懸燈林木之中/其火延起燒於野澤烟上蒸天使黑色也)歩及驟處
兮(驟走也/處止也)誘騁先(誘導也騁馳也言獵時有歩行者有/乗馬走驟者有處止者分以圍獸己)
(獨馳騁為/君先導也)抑騖若通兮(抑止也騖馳/也若順也)引車右還(還轉也/言抑止)
(馳騖者順通其獲引/車右轉以遮獸也)與王趨夢兮課後先(夢澤中也楚/名澤中為夢)
(中左氏傳曰楚大夫鬪伯比與鄖公之女淫而生子弃/諸夢中言己與懷王俱獵趨於夢澤之中課第羣臣先)
(至後/至也)君王親發兮(發射/也)憚青兕(憚驚也言懷王是時親/自射獸驚青兕牛而不)
(能制也言甞侍從君田獵/今乃放逐歎而自傷閔也)朱明承夜兮(朱明謂日/也承續也)時不
可淹(淹淹乆也言歲月逝往晝夜相續/年命將老不可乆處當急來歸也)臯蘭被徑兮(臯/澤)
(也被覆也/徑路也)斯路漸(漸沒也言澤中香草茂盛覆被徑路/人無采取者水卒增溢漸沒其道將)
(棄捐也以言賢人乆處山/野君不事用亦將隕顛也)湛湛江水兮(湛湛/水貌)上有楓(楓/木)
(名也言湛湛江水浸潤楓木使之茂盛傷己不䝉君惠/而身放棄曾不如樹木得其所也或曰水旁林木中鳥)
(獸所聚不/可居也)目極千里兮傷春心(言湖澤博平春時草短/望見千里令人愁思而)
(傷心也或曰蕩春心蕩滌也言春/時平望逺可以滌蕩愁思之心)魂兮歸來哀江南(言/魂)
(魄當急來以歸江南土地僻逺/山林嶮岨誠可哀傷不足處也)
　　招隠士一首(序曰招隠士者淮南小山之所作也/小山之徒閔傷屈原身雖沈汲名徳)
　　　(顯聞與隠處山澤無異故作/招隠士之賦以彰其志也)
　　　劉安(漢書曰淮南王安為人好書招致賔客數/千人後伍被目詣吏具告與淮南謀反上)
　　　　(使宗正以符節劾/王未至自刑殺也)
　　　　王逸注
桂樹叢生兮(桂樹芬香以興/屈原之忠良也)山之幽(逺去朝廷/而隠藏也)偃蹇連
巻兮(客貌美好/徳茂盛也)枝相繚(信義枝結條理成也以言才/徳高明宜輔賢君楨幹也)山
氣隴嵸兮(岑崟㠁嵯雲塕/鬱也塕烏孔切)石嵯峨(嵯峨巀薛/峻蔽日也)谿谷嶄巖
兮(﨑嶇閜􁁊險阻􁀙也閜呼/雅切􁁊子軌切􁀙苦滑切)水層波(涌躍灃沛/流迅疾也)猨狖羣
嘯兮(禽獸所居志樂/佚也狖余救切)虎豹嘷(猛獸爭食欲相齕也以言/山谷之中幽深險阻非君)
(子之所處猿狖虎豹非/賢者之偶也齕下沒切)攀援桂枝兮(登引山木/逺望愁也)聊淹留
(便旋中野/立踟蹰也)王孫遊兮(隠士避世/在山隅也)不歸(違背舊土/棄室家也)春草生
兮(萬物蠢動/抽萌芽也)萋萋(垂條吐葉/紛榮華也)嵗暮兮(年齒已老/夀命衰也)不自聊
(中心煩亂/常含憂也)􁀙蛄鳴兮(蜩蟬得夏/喜呼號也)啾啾(秋節將至悲嘹噍/也以言物盛則衰)
(樂極則憂不宜/久隠失盛時也)坱兮軋(霧氣/昧也)山曲􁘯(盤結/屈也)心淹留兮(志/望)
(絕/也)恫荒忽(亡妃/匹也)罔兮沕(精氣/失也)憭兮慄(心剝/切也)虎豹岤(嵺穿/岤也)
(嵺音料/岤音血)叢薄深林兮(櫕荆/棘也)人上慄(恐變/色也)嶔崟碕礒兮(山/阜)
(􁀙嵎/也)碅磳磈硊(崔巍/嵼嵼)樹輪相糺兮(交錯/扶疎)林木茇􁗍(枝葉/盤好)
(茇音/跋)青莎雜樹兮(草木/列居)薠草靃(髓/)靡(隨風/披敷)白鹿麕麚兮
(衆禽/竝遊)或騰或倚(走住/殊異)狀貌崯崯兮峨峨(頭角/甚殊)凄凄兮漇
漇(凄凄漇漇/毛衣若濡)獼猴兮熊羆(百獸皆/具也)慕類兮以悲(哀己不/遇也從)
(此已上皆陳山林傾危草木茂盛麋鹿所居虎/兕所聚不宜育道徳養情性欲屈原還歸郢也)攀援桂
枝兮(配託香木/誓同志也)聊淹留(踟蹰徘徊/待明時也)虎豹鬬兮(殘賊之獸/忽急怒也)
熊羆咆(貪殺之獸/跳梁吼也)禽獸駭兮(雉兔之羣/驚奔走也)亡其曹(違離鄉/黨失羣)
(偶/也)王孫兮歸來(旋反舊也/入故宇也)山中兮不可以乆留(誠多患/害難隠)
(處/也)
　
　
　文選巻三十三
欽定四庫全書
　文選巻三十四　　　　　　梁　蕭統　編
　　　　　　　　　　　　　唐　李善　註
　七上
　　七發八首(七發者説七事以啓發太/子也猶楚詞七諫之流)
　　　枚叔(漢書曰枚乗字叔淮隂人也為呉王濞郎/中善屬辭武帝以蒲輪徵之乗死於路)
楚太子有疾而呉客往問之曰伏聞太子玉體不安亦
少閒乎(言玉美之也史記新垣衍謂魯連曰觀先生之/玉貌論語曰子疾病間孔安國曰少差曰間也)
太子曰憊謹謝客(説文曰/謝辭也)客因稱曰今時天下安寜四
宇和平太子方富於年(凡人之幼者將來之/歲尚多故曰富也)意者乆耽
安樂日夜無極邪氣襲逆中若結轖(言邪氣入内而為/逆其堅若結也管)
(子曰邪氣襲内玉色乃衰素問岐伯曰邪氣内/著絶人長命説文曰轖車籍交革也轖音色)紛屯澹
淡噓唏煩酲(紛屯淡澹憒耄煩悶之貌也王逸楚辭注/曰歔欷啼貌方言曰哀而不泣曰唏噓與)
(歔古字通唏許冀切列子曰季梁病矯氏曰/病猶精慮煩散也毛萇詩傳曰病酒曰酲)惕惕怵怵
臥不得瞑(尚書曰怵惕惟厲中夜以興素問/岐伯曰不得臥者是陽明之逆)虛中重聴
惡聞人聲(素問曰何謂虚答曰精氣奪則虛/黄帝八十一問曰隂病惡聞人聲)精神越渫
百病咸生(呂氏春秋曰精神勞則越高誘曰/越散也鄭𤣥毛詩箋曰渫發也)聰明眩矅
悦怒不平(王逸楚辭注曰/眩矅惑亂貌也)乆執不廢大命乃傾太子豈
有是乎(鄭𤣥禮記注曰廢止也毛萇詩傳曰廢/猶去也毛詩曰曾是莫聽大命以傾)太子曰
謹謝客賴君之力時時有之然未至於是也(言賴君之/力天下太)
(平故乆耽安樂/時有此疾也)客曰今夫貴人之子必宮居而閨處内
有保母外有傳父欲交無所(禮記曰孔子曰古者男子/外有傅父内有慈母又曰)
(其次為保母鄭𤣥曰/保母安其居處者也)飲食則溫淳甘膬脭醲肥厚(溫淳/謂凡)
(味之厚也韓子曰夫香美膬味甘口病形厚酒肥肉㬅/理皓齒而損精説文曰膬腝易破也膬昌芮切脭肥肉)
(也池真切説文曰/醲厚酒也女龍切)衣裳則雜遝曼煖燂爍熱暑(曼輕細/也說文)
(曰燂火熱也詳亷切/爍亦熱也笥灼切)雖有金石之堅猶將銷鑠而挺解
也(韓子曰雖與金石相弊兼天下未有日也高誘呂/氏春秋注曰挺猶動也賈逵國語注曰鑠銷也)況
其在筋骨之間乎哉故曰縱耳目之欲恣支體之安者
傷血脉之和且夫出輿八輦命曰蹷痿之機(呂氏春秋/曰出則以)
(車入則以輦務以自佚命曰佁蹷之機高誘曰佁至也/蹷機門内之位也乗輦於宮中游翔至於蹷機故曰務)
(以佚也枚乗引佁蹷而為蹷痿未詳乗之謬/為好奇而改之聲類曰佁嗣理切蹷渠月切)洞房清宮
命曰寒熱之媒(呂氏春秋曰室大多隂臺高多陽多隂/則蹷多陽則痿此隂陽不適之患也高)
(誘曰蹷逆寒疾也/痿蹷不能行也)皓齒娥眉命曰伐性之斧(呂氏春秋/曰靡㬅皓)
(齒鄭衛之音務以自樂命曰伐性之斧高誘曰靡㬅細/理弱肌美色也皓齒謂齒如瓠犀也鄭國淫僻以其淫)
(僻滅亡故曰/伐性之斧也)甘脆肥膿命曰腐腸之藥(呂氏春秋曰肥/肉厚酒務以相)
(強命曰爛腸之食高誘注老子云五味入口爽傷故/謂之爛腸之食廣雅曰脆弱也清歲切膿厚之味也)今
太子膚色靡曼四支委隨筋骨挺解(王逸楚詞注曰靡/細也曼澤也隨不)
(能屈/伸也)血脉淫濯手足惰窳(淫濯謂過度而且大也爾雅/曰淫過也又曰濯大也郭璞)
(方言注曰惰懈墮也應劭/漢書注曰窳弱也餘乳切)越女侍前齊姬奉後(越絶書/曰越王)
(飾美女西施鄭巴使大夫種獻之於呉王曰越王勾踐/竊有天人之遺西施鄭巴越不敢當使獻之大王呉王)
(大悦齊姬齊女也毛詩曰豈其取妻必齊/之姜如淳漢書注曰姬衆妾之總稱也)往來游醼縱
恣於曲房隠間之中此甘餐毒藥戲猛獸之爪牙也所
從來者至深逺淹滯永乆而不廢(王逸楚辭注/曰淹乆也)雖令扁
鵲治内巫咸治外尚何及哉(史記曰扁鵲勃海鄭人也/姓秦氏名越人得長桑君)
(禁方視病盡見五臟韓子曰扁鵲謂晉桓侯曰君有疾/在腠理猶可湯熨若在骨髓司命不能毉也桓侯初不)
(信後病遣召扁鵲鵲逃桓侯遂死又曰巫咸/雖善祝不能自祓也賈逵國語注曰尚且也)今如太子
之病者獨宜世之君子博見強識(禮記曰博聞強識/而讓謂之君子也)承
間語事變度易意(楚詞曰願承/閒而自察也)常無離側以為羽翼(高/誘)
(注呂氏春秋/曰羽翼佐也)淹沉之樂浩唐之心遁佚之志其奚由志
哉(唐猶/蕩也)太子曰諾病已請事此言
客曰今太子之病可無藥石針刺灸療而已可以要言
妙道説而去也(言可無用藥石唯可用要言也莊子瞿/鵲子問長梧子曰夫子以為孟浪之言)
(也而我以為/妙道之行也)不欲聞之乎太子曰僕願聞之客曰龍門
之桐髙百尺而無枝(周禮曰龍門之琴瑟孔安國尚書/傳曰龍門山在河東之西界魯連)
(子曰東方有松樅/高千仞而無枝也)中鬱結之輪菌根扶疏以分離(鬱結/隆高)
(之貌也説文曰扶疏四布也/張晏漢書注曰輪菌委曲也)上有千仞之峯下臨百丈
之谿(包咸論語注/曰七尺曰仞)湍流遡波又澹淡之(遡波逆流之波/也澹淡揺蕩之)
(貌/也)其根半死半生冬則烈風漂霰飛雪之所激也夏則
雷霆霹靂之所感也(感觸也莊子曰異/鵲感周之顙也)朝則鸝黄鳱鴠
鳴焉(爾雅曰鶬鶊黎黄高唐賦曰王睢鸝黄禮記曰仲/冬曷旦下鳴鄭𤣥曰曷旦鳥也郭璞方言注曰鳥)
(似雞冬無毛晝夜鳴鳱/與曷竝音渴鴠音旦也)暮則羈雌迷鳥宿焉獨鵠晨號
乎其上鵾鷄哀鳴翔乎其下(楚辭曰鵾鷄/啁哳而悲鳴)於是背秋渉
冬使琴摰斫斬以為琴野繭之絲以為絃(論語曰師摰/之始闗雎之)
(亂洋洋乎盈耳哉鄭𤣥曰師摰魯太師也以其工琴謂/之琴摰猶京房善易謂之易京野繭野蠶之繭也東觀)
(漢記曰光武二年野蠶/成繭被山民收為絮)孤子之鈎以為隠九寡之珥以
為約(古樂府有孤子生行賈逵國語注曰鈎帶鈎也桓/子新論曰琴隠長四十五分隠以前長八分列女)
(傳曰魯之母師九子之寡母也不幸早喪夫獨與九子/居蒼頡篇曰珥珠在耳也珥人志切字書曰約亦的字)
(也都狄切/的琴徽也)使師堂操暢伯牙為之歌(師堂樂師也韓詩/外傳曰孔子學鼔)
(琴於師堂子京而不進師堂子京曰夫子可以進孔子/曰丘已得其曲未得其數也琴道曰堯暢逺則兼善天)
(下無不通暢故謂之暢/列子曰伯牙善鼔琴也)歌曰麥秀􁁊兮雉朝飛(宋玉笛/賦曰麥)
(秀􁁊兮鳥華翼埤蒼/曰􁁊麥芒也慈斂切)向虛壑兮背槁槐(説文曰槀與/槁古字通)依
絕區兮臨迴溪飛鳥聞之翕翼而不能去野獸聞之垂
耳而不能行蚑蟜螻蟻聞之柱喙而不能前(周書曰蚑/行喙息説)
(文曰蚑行也凡生類之行皆謂之蚑又曰蟜蟲也居兆/切方言曰南楚或謂蛄為螻爾雅曰蟻蚍蜉也柱陟羽)
(切/)此亦天下之至悲也太子能強起聴之乎太子曰僕
病未能也
客曰犓牛之腴菜以筍蒲(説文曰犓以芻莝養國牛也/國語曰犓豢幾何犓或為􁀙)
(未詳説文曰腴腹下肥者毛/詩曰其䔩維何維筍及蒲也)肥狗之和冒以山膚楚苗
之食安胡之飯(禮記曰士無故不殺犬豕和謂和羮也/鄭𤣥禮記注曰芼菜也謂以菜調和之)
(也冒與芼古字通山膚未詳楚苗山出禾可以為食淮/南子曰苗山之鋌高誘曰苗山楚山也安胡未詳一曰)
(安胡彫胡也宋玉風賦/曰為臣炊彫胡之飯)摶之不解一啜而散(禮記曰無/摶飯徒完)
(切説文曰啜/甞也穿劣切)於是使伊尹煎熬易牙調和(呂氏春秋曰/伊尹説湯以)
(至味又白公曰若以水投水奚若孔/子曰淄澠之合者易牙甞而知之)熊蹯之臑勺藥之
醬(左氏傳曰宰夫臑熊蹯不熟方言曰臑熟也音/而韋昭上林賦注曰勺藥和齊鹹酸美味也)薄耆
之炙鮮鯉之鱠(薄耆未詳一曰薄切獸耆之肉而以為/炙也耆今人謂之耆頭毛詩曰炮鱉鱠)
(鯉/)秋黄之蘇白露之茹(茹菜之/總名也)蘭英之酒酌以滌口(漢/書)
(曰百味旨酒布蘭生晉灼/曰布列芬芳若蘭之生)山梁之餐豢豹之胎(論語曰/山梁雌)
(雉時哉時哉鄭𤣥曰孔子山行見一雌雉食其梁粟杜/預左氏傳注豢養也音宦六韜曰武王伐紂得二大夫)
(而問之曰殷國將有妖乎對曰有殷君陳玉杯/象箸玉杯象箸不盛菽藿之羮必將熊蹯豹胎)小飯大
歠如湯沃雪(説文曰歠飲也昌悦切沃雪言易也家/語孔子曰人之棄惡如湯之灌雪焉)此
亦天下之至美也太子能彊起甞之乎太子曰僕病未
能也
客曰鍾岱之牡齒至之車(漢書曰趙地鍾岱石北迫近/胡寇如淳曰鍾所在未聞石)
(山險之限在上黨曲陽呂氏春秋曰代故馬郡宜馬齒/至之車未詳或説曰公羊傳曰先軫謂晉侯曰君馬齒)
(至也言以齒至馬駕車也戰國策曰/驥之齒至矣服檻車而上太行也)前似飛鳥後類距
虛(黄子曰駿馬有晨風黄鵠皆取鳥名馬言走疾若飛/也范子曰千里馬必有距虛呂氏春秋曰距虛鼠後)
(而兔/前)穱麥服處躁中煩外(以穱麥分劑而食馬馬肥故/中躁而外煩也王逸楚詞注)
(曰稻粢穱麥挐黄梁左氏傳慶鄭謂晉侯曰/今乗異産將與人易張脉僨興外强中乾)羈堅轡附
易路(易平/易也)於是伯樂相其前後王良造父為之御秦缺
樓季為之右(呂氏春秋曰古之善相馬者若趙之王良/秦之伯樂尤盡其妙文子曰伯樂相之王)
(良御之史記曰周繆王使造父為御西巡狩秦缺未詳/韓子曰夫獵託車輿之安用六駕之足使王良佐轡則)
(身不勞而易及輕獸今捨車輿則雖樓季之走無時/及獸矣許慎淮南子注曰樓季魏文侯之弟也)此兩
人者馬佚能止之車覆能起之(兩人秦缺樓季也家語/顔囘曰東野之御善則)
(善矣其馬/將必佚也)於是使射千鎰之重爭千里之逐(史記曰田/忌數與齊)
(公子馳逐重射孫子見其馬足不甚相逺有上中下輩/於是謂田忌曰君第重射臣能令君勝忌然之與射千)
(金及臨質孫子曰今以君之下駟與彼上駟取君之上/駟與彼中駟取君中駟與彼下駟既馳三輩而忌一不)
(勝而再勝卒得千金賈逵國語注曰一鎰二十四/兩韓子曰王子期為趙簡王取道爭千里之發也)此亦
天下之至駿也太子能彊起乗之乎太子曰僕病未能
也
客曰既登景夷之臺南望荆山北望汝海左江右湖其
樂無有(景夷臺名孔安國尚書傳曰荆山在荆州郭璞/山海經注曰汝水出魯陽山東北入淮海汝稱)
(海大言之也戰國䇿魯君曰楚王登荆臺南有/望獵山左江右湖其樂之忘死無有天下無)於是使博
辯之士原本山川極命草木(趙岐孟子注/曰命名也)比物屬事離
辭連類(禮記孔子曰屬辭比事春秋教也/韓子曰多言繁稱連類比物也)浮游覽觀乃
下置酒於虞懷之宮(虞懷宮/名也)連廊四注(鄭𤣥周禮注曰/四阿若今四注)
(也/)臺城層構紛紜𤣥綠輦道邪交黄池紆曲(黄當為湟/湟城池也)
溷章白鷺孔雀鶤鵠(溷章鳥/名未詳)鵷鶵鵁鶄翠鬛紫纓(鬛首/毛也)
(纓頸/毛也)螭龍德牧邕邕羣鳴(螭龍徳牧竝鳥形未詳/爾雅曰邕邕鳴聲和也)陽魚
騰躍奮翼振鱗(曾子曰鳥魚皆生於隂而屬於陽故/鳥魚皆卵生魚遊於水鳥飛於雲)漃
漻薵蓼蔓草芳苓(言水清淨之處生薵蓼二草也上林/賦曰悠逺長懷寂漻無聲漃與寂音)
(義同也字書曰薵蕏草也丈尤切蕏音猪毛/萇詩傳曰蓼水草也力鳥切苓古蓮字也)女桑河柳
素葉紫莖(毛詩曰倚彼女桑毛萇曰女桑荑桑也爾/雅曰檉河柳郭璞曰今河旁赤華小楊也)苗
松豫章條上造天(苗松未詳一曰苗山之松豫章木/名也孔安國尚書傳曰造至也)梧
桐并閭極望成林(張楫上林賦注/曰并閭椶也)衆芳芬鬱亂於五風
(遁甲開山圖曰女媧沒大庭/氏之王有天下五風異色也)從容猗靡消息陽隂(消滅/也息)
(生也林木茂盛隨風披靡故或陽或隂也文/子曰與隂俱閉與陽迭開消息或為須臾也)列坐縱酒
蕩樂娛心景春佐酒杜連理音(孟子景春曰公孫衍張/儀豈不誠大丈夫哉孟)
(子曰是焉得為大丈夫劉熙曰景春孟子時人為縱横/之術者史記曰上召子弟佐酒如淳漢書注曰今樂家)
(五日一習樂為理/樂杜連未詳也)滋味雜陳肴糅錯該(王逸楚詞注/曰該備也)練
色娛目流聲悦耳(埤蒼曰練擇也/爾雅曰流擇也)於是乃發激楚之結
風揚鄭衛之皓樂(文穎上林賦注曰激衝激急風也結/風囘風亦急風也楚地風氣既漂疾)
(然歌樂者猶復依激結之急風為節其樂促迅哀切也/淮南子曰揚鄭衛之皓樂此齊民所以淫泆流湎也許)
(慎曰鄭衛新聲所出國也皓/樂善倡也皓下或有齒字誤)使先施徴舒陽文叚干呉
娃閭娵傅予之徒(皆美女也先施即西施也戰國䇿魯/仲連謂孟甞君曰君後宮十妃皆衣)
(縞紵食粱肉豈毛廧先施哉徵舒叚干傅予皆未詳一曰/左氏傳曰楚莊王欲納夏姬申公巫臣曰不可今納夏)
(姬貪其色也史記曰夏姬徵舒母也淮南子曰不待脂/粉西施陽文也許慎曰陽文楚之好人也呉娃已見上)
(文孫卿子曰閭娵子奢莫之媒韋昭/漢書注曰閭娵梁王魏嬰之美人)雜裾垂髾目窕心與
(司馬彪子虛賦注曰髾燕尾也窕當為挑史記/曰目桃心招張晏漢書注曰挑嬈也髾所交切)揄流波
雜杜若(言引流波以自潔雜杜若以為/芳杜若見下注説文曰揄引也)䝉清塵被蘭澤
(列子曰穆王為中天之臺鄭衛之處子施芳/澤雜芷若以滿之神女賦曰沐蘭澤含若芳)嬿服而御
(尚書大傳曰古者后夫人至於房/中釋朝服襲嬿服入御於君也)此亦天下之靡麗皓
侈廣博之樂也太子能彊起游乎太子曰僕病未能也
客曰將為太子馴騏驥之馬駕飛軨之輿乗牡駿之乗
(廣雅曰馴擾也説文曰騏馬驪文如綦也尚書大傳曰/未命為士車不得有飛軨鄭𤣥曰如今窻車也力廷切)
右夏服之勁箭左烏號之彫弓(夏服已見子虛賦服即/今歩□也烏號已見子)
(虛賦又古考史曰柘樹枝長而勁烏集之將飛柘/起彈烏烏乃號呼此枝為弓快而有力因名也)游渉
乎雲林周馳乎蘭澤弭節乎江潯(雲林雲夢之林楚詞/曰羲和弭節兮字林)
(曰潯水/涯也)掩青蘋游清風(方言曰掩息也呂氏春秋曰崑/崙之蘋也張揖子虛賦注曰青)
(蘋似莎/而大)陶陽氣蕩春心(薛君韓詩章句曰陶暢也陽氣/春也神農本草曰春夏為陽楚)
(辭曰目極千里蕩春心/王逸曰蕩春心蕩滌也)逐狡獸集輕禽(言射而矢集於/輕禽也左氏傳)
(曰楚君親集矢於其目闕子曰矢/集於彭城之東並以所止為集也)於是極犬馬之才困
野獸之足窮相御之智巧(文子曰無相御之/勞而致千里也)恐虎豹慴
鷙鳥(爾雅曰/慴恐也)逐馬鳴鑣魚跨麋角(逐馬馳逐之馬鳴鑣/鑾鳴於鑣也魚跨跨)
(度魚也麋角/執麋之角也)履游麕兔蹈踐麋鹿汗流沫墜寃伏陵窘
(陵猶促也説/文曰窘迫也)無創而死者固足充後乗矣此校獵之至
壯也太子能彊起游乎(李奇漢書注曰/以五校兵出獵)太子曰僕病未
能也然陽氣見於眉宇之間侵淫而上幾滿大宅(周書/曰民)
(有五氣喜氣内蓄雖欲隠/之陽氣必見大宅未詳)客見太子有悦色也遂推而
進之曰𡨕火薄天兵車雷運(鄭𤣥詩箋曰𡨕夜也廣雅/曰薄至也王逸楚辭注曰)
(運轉也/音旋也)旌旗偃蹇羽旄肅紛馳騁角逐慕味爭先徼墨
廣博望之有圻(墨燒田也言逐獸於燒田廣博之所而/觀望之有圻堮也墨或為廛也説文曰)
(圻地圻堮/也魚斤切)純粹全犧獻之公門(尚書父師曰乃攘竊神/祗之犧牷牲孔安國曰)
(色純曰牲體完曰牷應劭漢書/注曰粹淳也毛詩曰獻于公所)太子曰善願復聞之客
曰未既(孔安國尚書/傳曰既盡也)於是榛林深澤烟雲闇草兕虎竝
作(草闇貌也説文/曰草日𡨕也)毅武孔猛袒裼身薄(左氏傳曰致果/為毅毛萇詩傳)
(曰孔甚也毛詩曰襢裼暴虎毛萇曰袒/裼肉袒也孔安國尚書傳曰薄迫也)白刃磑磑矛㦸
交錯(莊子孔子曰白刃交前視死若生者烈士/之勇也六韜書刀銘曰刃刺磑磑牛哀切)收獲掌
功賞賜金帛(鄭𤣥周禮注/曰掌主也)掩蘋肆若為牧人席(張揖上/林賦注)
(曰掩覆也毛萇/詩傳曰肆陳也)㫖酒嘉肴羞炰膾炙以御賔客(毛詩曰/㫖酒思)
(柔又曰嘉肴脾臄又曰炰鼈鮮魚鄭𤣥曰炰火熟/之漢書東方朔曰生肉為膾毛詩曰以御賔客也)涌觴
並起動心驚耳誠必不悔決絕以諾貞信之色形于金
石髙歌陳唱萬歲無斁(言游獵歡宴忠誠為之必不有/悔亊之決絶但以一諾不俟再)
(三毛詩序曰貞信之敎興家語孔子曰夫鍾鼔之音憂/而擊之則悲喜而擊之則樂故志誠感之通于金石而)
(況人乎哉孔安國/尚書傳曰斁厭也)此真太子之所喜也能彊起而游乎
太子曰僕甚願從直恐為諸大夫累耳然而有起色矣
客曰將以八月之望(孔安國尚書傳曰/十五日日月相望)與諸侯逺方交
游兄弟竝往觀濤乎廣陵之曲江(漢書廣陵/國屬吴也)至則未見
濤之形也徒觀水力之所到則䘏然足以駭矣(䘏然驚/恐貌)
觀其所駕軼者所擢拔者所揚汨者所溫汾者所滌汔
者(爾雅曰駕陵也杜預左氏傳注曰軼突也蒼頡篇曰/擢抽也孔安國尚書傳曰汨亂也古沒切溫汾轉之)
(貌也爾雅曰􁀹汔也郭/璞曰謂摩近汔許乞切)雖有心略辭給固未能縷形其
所由然也(略智也縷/辭縷也)恍兮忽兮聊兮慓兮混汨汨兮(老/子)
(曰恍兮忽兮其中有/物聊慓恐懼之貌)忽兮慌兮俶兮儻兮(廣雅曰俶/儻卓異也)浩
瀇瀁兮慌矌矌兮秉意乎南山通望乎東海(爾雅曰/秉執也)虹
洞兮蒼天極慮乎崖涘(虹洞相連貌也莊子曰出於崖/涘毛萇詩傳曰涘涯也虹胡洞)
(切/)流攬無窮歸神日母(言周流觀覽而窮然後歸神至/日所出也春秋内事云日者陽)
(徳之/母)汨乗流而下降兮或不知其所止(方言曰汨疾/貌也為畢切)或
紛紜其流折兮忽繆往而不來(言衆浪紛紜其流曲折/或錯繆俱往而不迴流)
臨朱汜而逺逝兮中虚煩而益怠(朱汜盖地/名未詳)莫離散而
發曙兮内存心而自持(莫離散謂精神不離散也發曙/發夕至曙也説文曰曙旦明也)
於是澡槩胷中灑練五藏(毛萇詩傳曰溉滌也槩與溉/同練猶汰也莊子曰愁其五)
(藏/也)澹澉手足頮濯髪齒(澉澹猶洗滌也澉胡敢切/説文頮洗面也頮呼潰切)揄弃
恬怠輸寫淟濁(方言曰輸脱也王逸楚詞/注曰淟垢濁也勅顯切)分決狐疑發
皇耳目(楚詞曰心猶豫以狐疑諡法曰/明者曰皇也風賦曰發明耳目)當是之時雖有
淹病滯疾猶將伸傴起躄發瞽披聾而觀望之也(廣雅/曰傴)
(曲也郁禹切淮南子曰遺躄者/履然躄跛不能行也必亦切)況直眇小煩懣酲醲病
酒之徒哉故曰發䝉觧惑不足以言也(素問黄帝曰發䝉/解惑未足以論也)
太子曰善然則濤何氣哉客曰不記也然聞於師曰似
神而非者三疾雷聞百里(言聲似疾雷而/聞百里一也)江水逆流海
水上潮(言能令江水也/逆流上潮二)山出内雲日夜不止(山内雲而日/夜不止三也)
衍溢漂疾波涌而濤起(小雅曰衍散也/説文曰漂浮也)其始起也洪淋
淋焉若白鷺之下翔(説文曰淋山下水也淋或為/汧聲類曰汧漂也口怜切)其少
進也浩浩溰溰如素車白馬帷盖之張(浩浩深廣之貌/也溰溰高白之)
(貌也帷或為幃/音韋幃帳也)其波涌而雲亂擾擾焉如三軍之騰裝
(高唐賦曰奔揚踊而相擊雲興聲之霈/霈雲亂也許慎淮南子注曰裝束也)其旁作而奔起
也飄飄焉如輕車之勒兵六駕蛟龍附從太白(以蛟龍/若馬而)
(駕之其數六也淮南子曰昔馮遲太白之御六/雲霓游微霧騖忽荒許慎曰馮遲太白河伯也)純馳浩
蜺前後絡驛(賈逵國語注曰純専也浩蜺即素蜺/也波濤之勢若素蜺而馳言其長也)顒顒
卬卬椐椐彊彊莘莘將將(顒顒卬卬波高貌也椐椐彊/彊相隨之貌椐據於切彊渠)
(章切莘莘多貌也將將高/貌也莘所中切莘或為萃)壁壘重堅沓雜似軍行(太公/隂符)
(曰并我勇力重堅壁壘應劭漢書/注曰沓合也行户剛切協韻也)訇隠匈磕軋盤涌裔
原不可當(軋块無垠貌也盤謂盤/礴廣大貌涌裔行貌也)觀其兩傍則滂渤怫
鬱闇漠感突上擊下律有似勇壯之卒(律當為硉/硉虜骨切)突怒
而無畏蹈壁衝津窮曲隨隈踰岸出追(説文曰隈水曲/也上林賦曰觸)
(窮石激堆碕郭璞曰沙堆也都迴切/追亦堆字今為追古字假借之也)遇者死當者壞初
發乎或圍之津涯荄軫谷分(或圍盖地名也言涯如轉/而谷似裂也一曰涯如草)
(轉也方言曰荄根也謂草之根也一/本無荄字許慎淮南子注曰軫轉也)迴翔青篾銜枚檀
桓(青篾檀桓盖並地名也迴翔水復流也銜枚水無聲/也周禮曰銜枚氏鄭𤣥曰止言語嚻讙也枚大如箸)
(横銜/之也)弭節伍子之山通厲骨母之場(弭節已見上文史/記曰呉王殺子胥)
(投之於江吳人立祠於江上因名胥母山王逸楚辭注/曰高厲逺行也越絶書曰闔廬旦食䱉山晝游於胥母)
(疑骨母字/之誤也)凌赤岸篲扶桑横奔似雷行(赤岸盖地名也/曹子建表曰南)
(至赤岸山謙之南徐州記曰京江禹貢北江春秋分朔/輒有大濤至江乗北激赤岸尤更迅猛然並以赤岸在)
(廣陵而此文勢似在逺方非廣陵也説文曰篲掃竹也/山海經曰湯谷上有扶木扶木者扶桑也十日所浴之)
(地/)誠奮厥武如振如怒(毛詩曰王奮厥武如震/如怒毛萇曰震猶威也)沌沌渾
渾狀如奔馬(沌沌渾渾波相隨之貌也孫子兵法曰渾/渾沌沌形圓而不可敗越絶書曰王捐子)
(胥於大江口勇士之勢乃有遺鄙發憤/馳騰氣若奔馬沌徒本切渾胡本切)混混庉庉聲如
雷皷(混混沌沌波浪之聲也越絶書越王句/踐曰浩浩之水聲音若雷霆庉徒本切)發怒庢沓
淸升踰跇(言初發怒礙止而涌沸少選之頃清者上升/逓相踰跇也説文曰庢礙止也庢竹栗切庢)
(或為底古字也杜預左氏傳曰底平也埤蒼曰/沓釜沸出也徒答切如淳漢書注曰跇超踰也)侯波奮
振合戰於藉藉之口(楚辭曰陵陽侯之汜濫兮王逸/曰陽侯大波也藉藉盖地名也)鳥
不及飛魚不及迴獸不及走(高堂賦曰飛鳥未/及起走獸未及發)紛紛翼
翼波涌雲亂(廣雅曰紛紛衆也毛萇/詩傳曰翼翼壯徤貌也)蕩取南山背擊北
岸覆虧丘陵平夷西畔(言水之勢既蕩南山又擊北岸/丘陵為之顛覆然後平夷西畔)
險險戲戲崩壞陂池決勝乃罷(合戰決勝/而後乃罷)瀄汨潺湲披
揚流灑(瀄泌節波相揳也汨宻汨水/流疾也字書曰潺湲流貌也)横暴之極魚鼈失
勢巔倒偃側沋沋湲湲蒲伏連延(沋沋湲湲魚鼈巔倒/之貌也蒲伏即匍匐)
(也連延相續/貌沋禹牛切)神物怪疑不可勝言直使人踣焉洄闇悽
愴焉(郭璞爾雅曰踣前覆也/薄北切洄與囘同也)此天下怪異詭觀也太子
能彊起觀之乎太子曰僕病未能也
客曰將為太子奏方術之士有資畧者(孔安國論語注/曰方道也晉灼)
(漢書注曰/資材量也)若莊周魏牟楊朱墨翟便蜎詹何之倫(呂氏/春秋)
(中山公子牟謂詹何身在江海之上心居魏闕之下高/誘曰子牟謂公子也詹子古得道者也淮南子曰雖有)
(鈎鍼芳餌加以詹何蜎蠉之數猶不能與罔罟爭得也/高誘曰蜎蠉白公時人宋玉集曰宋玉與登徒子偕受)
(釣於𤣥淵七略曰蜎子名淵楚/人也然三文雖殊其一人也)使之論天下之精微理
萬物之是非(家語曰卜商好論精微時人無以尚/也孫卿子曰是是非非謂之智也)孔老
覽觀孟子持籌而算之萬不失一(漢書張良曰臣借前/箸以籌之音義曰以)
(籌度之也直流切史記蒯通曰以/此參之萬不失一老或為左也)此亦天下要言妙道
也太子豈欲聞之乎於是太子據几而起曰渙乎若一
聽聖人辯士之言涊然汗出霍然病已(涊汗貌也莊子/曰泚然汗出涊)
(乃顯切霍/疾貌也)
　　七啓八首(并序/)
　　　曹子建
昔枚乗作七發傅毅作七激張衡作七辯崔駰作七依
辭各美麗余有慕之焉遂作七啓并命王粲作焉
𤣥微子隠居大荒之庭(𤣥微幽𤣥精微也山海經曰大/荒之中有山名曰大荒之山日)
(月所入是謂大/荒之野中也)飛遯離俗澄神定靈(九師道訓曰遯而/能飛吉孰大焉淮)
(南子曰單豹背世/離俗巖居谷飲也)輕祿傲貴與物無營(莊子曰夫輕爵/祿人者之所託)
(材司馬彪曰材身也蔡邕釋/誨曰安貧樂賤與世無營也)耽虛好靜羨此永生(列子/曰莫)
(如靜莫如虛靜/也虛也得其居)獨馳思於天雲之際無物象而能傾(舞/賦)
(曰獨馳思乎杳𡨕左氏傳/韓簡曰物生而後有象)於是鏡機子聞而將往説焉
(鏡機鏡照/機微也)駕超野之駟乘追風之輿(超野追風/言疾也)經逈漠
出幽墟入乎泱漭之野遂届𤣥微子之所居(子虛賦曰/過乎泱漭)
(之/野)其居也左激水右高岑(子虛賦曰其西則激水推移/爾雅曰山小而高曰岑也)
背洞溪對芳林冠皮弁被文裘(儀禮曰皮弁服素積鄭/𤣥曰皮弁者曰鹿皮為)
(冠象上古也文/裘文狐之裘也)出山岫之潛穴倚峻崖而嬉遊(爾雅曰/山有穴)
(為/岫)志飄飄焉嶢嶢焉似若狹六合而隘九州(山海經曰/地之所載)
(六合之/間也)若將飛而未逝若舉翼而中留於是鏡機子攀
葛藟而登距巖而立(毛詩曰南有樛木葛藟纍之/孔安國尚書傳曰距至也)順風
而稱曰(莊子曰黄帝聞廣成子在崆峒之/上故往見之黄帝順風膝行而進)予聞君子不
遯俗而遺名智士不背世而滅勲(周易曰遯而無悶幽/通賦曰保身遺名民)
(之表兮鄭𤣥毛詩箋曰遺忘也又禮/記注曰名令聞也背世已見上注)今吾子棄道藝之
華遺仁義之英耗精神乎虛廓廢人事之紀經(韓子曰/精神日)
(耗蒼頡篇曰耗消也史記太史公曰春秋上/明三王之道下辯人事之經紀耗呼到切)譬若畫形
於無象造響於無聲(言像因形生響隨聲發今欲無聲/而造響圖象而無形豈有得哉孫)
(卿子曰下之和上譬響之應聲影之像形揚雄解/難曰譬若畫者放於無形絃者放於無聲也)未之思
乎何所規之不通也(論語子曰/未之思也)𤣥微子俯而應之曰譆
有是言乎(鄭𤣥禮記注曰譆愁恨之聲也/譆與嘻古字通也譆欣碁切)夫太極之初
渾沌未分萬物紛錯與道俱隆(漢書曰太極元氣分三/為一言元氣初為一後)
(為天地人也春秋説題辭曰元清氣以為天渾沌無形/體宋均曰言元氣之初如此也渾沌未分也言氣在易)
(為元在老為/道義不殊也)盖有形必朽有跡必窮(列子曰形/必終也)芒芒元
氣誰知其終(春秋命厯序曰元氣/正則天地八卦孶也)名穢我身位累我躬
(莊子曰行名失己非士也又/魏文侯曰夫魏真為我累耳)竊慕古人之所志仰老莊
之遺風(思𤣥賦曰慕古人之真節毛詩序曰/有堯之遺風如淳漢書注曰遺餘也)假靈龜以
託喻寧掉尾於塗中(莊子曰楚王使大夫往聘莊子莊/子曰吾聞楚有神龜死已三千歲)
(矣王□笥而藏之於廟堂之上此龜者寜其死為留骨/而貴乎寧其生而曳尾塗中乎二大夫曰寧生曳尾塗)
(中莊子曰往矣吾/將曳尾於塗中也)鏡機子曰夫辯言之豔能使窮澤生
流枯木發榮庶感靈而激神況近在乎人情僕將為吾
子説游觀之至娛演聲色之妖靡(羽獵賦曰游觀侈靡/爾雅曰演廣也尚書)
(仲虺曰惟王不邇聲色列子隰/朋曰妖靡盈庭忠良滿朝也)論變化之至妙敷道徳
之𢎞麗願聞之乎𤣥微子曰吾子整身倦世(倦世倦於/人間之世)
(也/)探隠拯沉(爾雅曰探取也難蜀父老曰拯/民於沈溺説文曰出溺為拯)不逺遐路
幸見光臨將敬滌耳以聴玉音(尚書大傳曰天下諸侯/受命於周莫不玉音金)
(聲/)鏡機子曰芳菰精粺霜蓄露葵(張揖上林賦注曰彫/菰米也宋玉諷賦曰)
(玉人之女為臣炊彫胡之飯説文曰禆禾别名稗與粺/古字通薄懈切毛詩曰我行其野言采其蓫鄭𤣥曰蓫)
(牛蘈蓫與蓄音義同也宋玉/諷賦曰為臣煑露葵之羮也)𤣥熊素膚肥豢膿肌(鄭𤣥/周禮)
(注曰大豕曰豢膿/肥貌也女龍切)蟬翼之割剖纖析微(蟬翼言薄也楚/辭曰蟬翼為重)
(也/)累如疊縠離若散雪輕隨風飛刃不轉切山鵽斥鷃
珠翠之珍(鵽已見南都賦莊子曰鵬摶扶摇而上斥鷃/笑之曰彼奚適也許慎淮南子注曰鷃雀飛)
(不過一尺言劣弱也斥與尺古字通珠翠珠/光也南方異物記曰採珠人以珠肉作鮓也)寒芳苓之
巢龜膾西海之飛鱗(寒今􁣌肉也鹽鐵論曰煎魚切肝/羊淹鷄寒劉熈釋名曰韓雞本出)
(韓國所為寒與韓同史記曰有神龜在江南嘉林中常/巢於芳蓮之上苓與蓮同西海飛鱗即文鰩也山海經)
(曰泰器之山濩水出馬是多鰩魚/常行西海而游於東海夜飛而行)臛江東之潛鼉􁁊漢
南之鳴鶉(説文曰臛肉羮也蒼頡解/誥曰􁁊少汁臛也子兖切)糅以芳酸甘和既
醇(鄭𤣥禮記注曰糅/雜也醇已見上注)𤣥冥適鹹蓐收調辛(禮記曰北方/其神𤣥冥北)
(方水也尚書曰水曰潤下潤下作鹹禮記曰西方/其神蓐收西方金也尚書曰金曰從革從革作辛)紫蘭
丹椒施和必節(禮斗威儀曰君乗金而王其政平則蘭/常生鄭𤣥曰主給調和也張衡七辯曰)
(芳以椒薑/拂以木蘭)滋味既殊遺芳射越(上林賦曰衆香發越/郭璞曰香氣射散也)乃
有春清縹酒康狄所營(毛詩曰為此春酒鄭𤣥禮記注/曰清酒今之中山冬釀接夏而)
(成也縹綠色而微白也博物志曰杜康作酒戰國䇿曰/梁王請為魯君舉觚魯君曰昔帝女儀狄作酒而美進)
(之於禹禹飲而甘之/遂疏儀狄乃絶㫖酒)應化則變感氣而成(淮南子曰物/類之相應故)
(東風至而酒沉溢高誘曰東風木風也木味酸入酒故/酢而沉者沸盖非類相感也春秋説題辭曰黍為酒陽)
(援隂乃能動故以麥黍為酒宋衷曰麥隂也先/漬麴黍後入故曰陽援隂相得而沸是其動也)彈徵則
苦發叩宮則甘生(禮記曰季夏之月其音徵其味苦/又曰中央土其音宮其味甘也)於
是盛以翠樽酌以彫觴浮蟻鼎沸酷烈馨香(釋名曰酒/有沉齊浮)
(蟻在上汎汎然漢書曰田延年謂霍光/曰今羣臣鼎沸上林賦曰酷烈淑郁也)可以和神可以
娛腸(神人之/精爽也)此肴饌之妙也子能從我而食之乎𤣥微
子曰予甘藜藿未暇此食也(韓子曰糲糧之/飯藜藿之羮也)
鏡機子曰歩光之劒華藻繁縟(越絶書曰孔子從弟子/七十人往奏勾踐乃身)
(被賜夷之甲帶歩光之劒藻/文采也説文曰縟繁采飾也)飾以文犀彫以翠綠(國語/曰奉)
(文犀/之渠)綴以驪龍之珠錯以荆山之玉(莊子曰千金之珠/在九重之淵而驪)
(龍頷下韓子曰楚人和氏/得璞玉於楚山之中也)陸㫁犀象未足稱雋隨波截
鴻水不漸刃(聖主得賢臣頌曰巧冶鑄干將之璞陸剸犀/革戰國策蘇秦説韓王曰韓卒之劒陸㫁)
(牛馬水擊鴻鴈/廣雅曰漸漬也)九旒之冕散耀垂文(劉梁七舉曰九旒/之冕散耀垂文周)
(禮曰弁師掌王之五冕諸侯繅九就鄭𤣥曰就成也毎/繅九成則九斿也應劭漢官儀曰冕公侯九斿者也)
華組之纓從風紛紜(禮記曰𤣥冠丹組纓諸侯之齊冠/説文曰組綬屬也小者以為冠纓)
(又曰纓/冠系也)佩則結綠懸黎寳之妙微(戰國策應侯謂秦王/曰梁有懸黎宋有結)
(綠而為天/下名器也)符采照爛流景揚煇(劉淵林蜀都賦注曰符/采玉之横文也説文曰)
(景光/也)黼黻之服紗縠之裳(孔安國尚書傳曰諸侯自龍/衮而下至黼黻漢書曰江充)
(衣紗縠/單衣也)金華之舄動趾遺光(言以金華飾舄故動足而/有飾光也劉欣期交州記)
(曰金華出珠崖如淳/漢書注曰遺餘也)繁飾參差微鮮若霜緄佩綢繆或
彫或錯(説文曰緄織成/帶也古本切)薰以幽若流芳肆布(説文曰薰/火烟上出)
(也若杜若也若稱幽若猶蘭曰幽蘭也擬/古詩曰屢見流芳歇毛萇詩傳曰肆陳也)雍容閒歩周
旋馳燿(聖主得賢頌曰雍容垂拱左氏傳晉公子謂/楚子曰晉楚治兵若不獲命則與君周旋也)南
威為之解顔西施為之巧笑(戰國䇿曰晉文公得南威/三日不聴朝遂推而逺之)
(曰後世必有以色亡其國者列子曰列子師老商氏五/年之後夫子始一解顔而笑西施已見上文毛詩曰巧)
(笑倩/兮)此容飾之妙也子能從我而服之乎𤣥微子曰予
好毛褐未暇此服也(鄭𤣥毛詩箋/曰褐毛布也)
鏡機子曰馳騁足用蕩思游獵可以娛情(子虛賦曰終/日馳騁曾不)
(下輿又曰游獵之地饒樂若/此者乎歸田賦曰聊以娛情)僕將為吾子駕雲龍之飛
駟飾玉輅之繁纓(馬有龍稱而雲從龍故曰雲龍也周/禮曰凡馬八尺已上為龍又曰玉輅)
(錫樊纓鄭𤣥曰樊讀如鞶謂今之通/馬大帶也纓今馬鞅繁與鞶古字)垂宛虹之長緌抗招
徭之華旍(楚辭曰建雄虹之綵旄禮記曰天子殺則下/大綏鄭𤣥曰綏當作緌緌有虞氏之旌旗也)
(禮記曰招摇在上急繕其怒鄭𤣥曰繕讀為勁/畫招摇星於其上以起居堅勁軍之威怒也)捷忘歸
之矢秉繁弱之弓(儀禮曰司射搢三挾一箇鄭𤣥曰搢/揷也楚甲切新序曰楚王載繁弱之)
(弓忘歸之矢以/射隨兕於夢也)忽躡景而輕騖逸奔驥而超遺風(景日/景也)
(躡之言疾也呂氏春秋伊尹説湯曰青龍之/匹遺風之乗髙誘曰皆馬名也疾若比遺風)於是磎填
谷塞榛藪平夷緣山置罝彌野張罘(鄭𤣥周禮注/曰彌遍也)下無
滿跡上無逸飛鳥集獸屯然後會圍(廣雅曰/屯聚也)獠徒雲布
武騎霧散(説文曰獠獵也韓子曰雲布風動羽獵/賦曰武騎聿皇封禪書曰雲布霧散)丹旗
燿野戈殳晧旰(南都賦曰/曜野暎雲)曳文狐揜狡兔(禮斗威儀曰/其君乗上而)
(王南海輸以文狐史記李斯曰/牽黄犬逐狡兔方言曰掩覆也)捎鷫鷞拂振鷺(鷫鷞振/鷺皆鳥)
(之/名)當軌見藉值足遇踐(西京賦曰當足見/碾值輪被轢也)飛軒電逝獸
隨輪轉(孫該琵琶賦曰飄/風雷逝舒疾無力)翼不暇張足不及騰(西京賦/曰鳥不)
(暇舉獸/不得發)動觸飛鋒舉挂輕罾(西都賔曰鳥驚觸絲獸駭/值鋒罾亦㒺也班固漢書)
(序曰鷹隼未擊罾/弋不施於蹊隧也)搜林索險探薄窮阻(廣雅曰草/藂生曰薄)騰山
赴壑風厲焱舉(古詩曰涼風率已厲楚辭曰焱逺舉兮/雲中王逸注云焱去疾貌説文曰焱火)
(華/也)機不虛發中必飲羽(孔安國尚書傳曰機弩牙也子/虛賦曰弓不虛發中必决呰呂)
(氏春秋曰養由基射兕中石矢/飲羽高誘曰飲羽飲矢至羽也)於是人稠網宻地逼勢
脅哮闞之獸張牙奮鬛(毛詩曰進厥虎臣闞如虓虎毛/萇曰虎闞虎怒也哮與虓同也)
志在觸突猛氣不慴(慴已見/上文)乃使北宮東郭之儔(孟子/曰北)
(宮黝之養勇也不膚撓不目逃思以一毫挫於人若撻/於市朝趙岐曰北宮姓黝名也呂氏春秋曰齊有好勇)
(者一人居東郭一人居西郭卒然相遇於塗曰姑相飲/乎觴數行曰姑求肉乎一人曰子肉也我肉也因抽刀)
(而相/噉也)生抽豹尾分裂􁋯肩(爾雅曰/􁋯似貍)形不抗手骨不隠拳
(爾雅曰抗禦也服虔漢/書注曰隠築也於瑾切)批熊碎掌拉虎摧斑(掌熊蹯也/孟子曰熊)
(掌亦我所欲也斑虎文/也上林賦曰被斑文)野無毛類林無羽羣積獸如陵
飛翮成雲(羽獵賦曰創滛/輪夷丘累陵聚)於是駴鍾鳴皷收旌弛斾(周/禮)
(曰皷皆駴鄭𤣥曰雷擊皷曰駭駴/古駭字杜預左氏傳注曰弛解也)頓綱縱網羆獠迴邁
(頓猶捨也説/文曰縱緩也)駿騄齊驤揚鑾飛沬(南都賦曰驥騄齊鑣/舞賦曰龍驤横舉揚)
(鑣飛/沬也)俯倚金較仰撫翠盖(西京賦曰戴翠冒倚金較説/文曰較車上曲鈎高唐賦曰)
(蜺為旌/翠為盖)雍容暇豫娛志方外(國語優施曰我教汝暇豫/之事君韋昭曰暇閒也豫)
(樂也杜預左氏/傳注曰方法也)此羽獵之妙也子能從我而觀之乎(高/唐)
(賦曰傳/言羽獵)𤣥微子曰予樂恬靜未暇觀也
鏡機子曰閒宮顯敞雲屋晧旰(李充高安館銘曰增臺/顯敞雲屋言高若雲也)
(班婕妤自傷賦曰仰視/兮雲屋雙涕下兮横流)崇景山之高基迎清風而立觀
(基若景山言極高也毛萇詩傳曰崇立也毛/詩曰陟彼景山地理書曰迎風觀在鄴也)彤軒紫柱
文榱華梁(劉梁七舉曰丹墀/縹壁紫柱紅梁也)綺井含葩金墀玉箱(金墀/猶金)
(戺也西京賦曰金戺/玉階玉箱猶玉房也)溫房則冬服絺􁎖清室則中夏含
霜(劉騊駼𤣥根頌曰前殿冬絺李尤/函谷闗賦曰盛夏臨漂而含霜焉)華閣綠雲飛陛陵
虛(魯靈光殿賦曰飛/陛揚孽緣雲上征)頫眺流星仰觀八隅(魯靈光殿賦/曰中坐垂景)
(頫視流星/頫音俯)升龍攀而不逮眇天際而高居(崔駰七依曰/升龍於天者)
(雲也西京賦曰翔龍仰而不/逮周易曰豐其屋天際翔也)繁巧神怪變名異形班輸
無所措其斧斤離婁為之失睛(鄭𤣥禮記注曰公輸匠/師也般若之族多伎巧)
(者也孟子曰離婁之明趙岐曰/古之明目者也盖黄帝時人也)麗草交植殊品詭類綠
葉朱榮熈天曜日(熈光/也)素水盈沼叢木成林(楚辭曰含/素水而䝉)
(深/)飛翮陵高鱗甲隠深於是逍遥暇豫忽若忘歸(楚辭/曰觀)
(者澹予/忘歸也)乃使任子垂釣魏氏發機(莊子曰任子為大釣/巨緇五十犗以為餌)
(蹲㑹稽投竿東海旦而釣朞年不得魚已而魚大食之/牽巨釣陷沒而下驚揚而奮鬐白波若山吳越春秋曰)
(越王欲伐呉范蠡進善射者陳音越王問其射所起焉/音曰黄帝作弓以備四方後有楚狐父以其道傳羿羿)
(傳逄䝉䝉傳楚琴氏琴氏傳大魏/大魏傳楚三侯麋侯翼侯魏侯也)芳餌沈水輕繳弋飛
(呉越春秋大夫種曰/深川之魚死於芳餌)落翳雲之翔鳥援九淵之靈龜(賈/誼)
(弔屈原曰襲/九淵之神龍)然後采菱花擢水蘋(子虛賦曰外發芙蓉/菱花許慎淮南子注)
(曰擢引也毛萇/詩傳曰蘋大萍)弄珠蜯戲鮫人(揚雄蜀都賦曰蜯含珠/而擘裂劉淵林吳都賦)
(注曰鮫人/水底居也)諷漢廣之所詠覿游女於水濵(韓詩序曰漢/廣悦人也詩)
(曰漢有游女不可求思/薛君曰游女謂漢神也)燿神景於中沚被輕縠之纎羅
(毛詩曰宛在水中沚/子虛賦曰雜纎羅也)遺芳烈而靖歩抗皓手而清歌(廣/雅)
(曰抗/舉也)歌曰望雲際兮有好仇天路長兮往無由(楚辭曰/君誰須)
(兮雲之際毛詩曰君子好仇枚乗/樂府曰美人在雲端天路隔無期)佩蘭蕙兮為誰修燕
婉絕兮我心愁(楚辭紉秋蘭兮為佩王逸注曰修飾也/毛詩曰燕婉之求毛萇曰燕安也婉順)
(也鄭𤣥曰本求/燕婉之人也)此宮館之妙也子能從我而居之乎𤣥
微子曰予耽巖穴未暇居此也(巖穴隠者所居黄石公/記曰主聘巖穴事乃得)
(實/也)
鏡機子曰既游觀中原逍遥閒宮情放志蕩淫樂未終
亦將有才人妙妓遺風越俗(漢書曰傳昭儀少為才人/韋昭曰才伎人也廣雅曰)
(遺離/也)楊北里之流聲紹陽阿之妙曲(史記曰紂使師涓/作新淫之聲北里)
(之舞靡靡之樂淮南子曰夫歌采菱/發陽阿鄭人聴之不若延靈以和)爾乃御文軒臨洞
庭(文畫飾也軒殿檻也洞庭廣庭也尸子曰文軒無四/寸之鍵則車不行莊子曰黄帝張咸池之樂於洞庭)
(也新語曰高臺百/仞文軒彫窻也)琴瑟交揮左箎右笙(廣雅曰揮動也/毛萇詩傳曰竹)
(曰/箎)鍾鼓俱振簫管齊鳴(廣雅曰振動也毛/詩曰簫管備舉)然後姣人乃
被文縠之華袿振輕綺之飄颻(毛詩曰佼人僚兮劉熈/釋名曰婦人上服謂之)
(袿/)戴金摇之熠燿揚翠羽之雙翹(宋玉諷賦曰主人之/女垂珠歩摇來排臣)
(戸西京雜記曰趙飛燕為皇后其弟上遺黄金歩摇毛/萇詩傳曰熠燿鮮明也司馬彪續漢書曰皇太后入廟)
(先為花勝上為鳯皇以翡翠為/毛曰王逸楚辭注曰翹羽名也)揮流芳燿飛文(韓康伯周易/注曰揮散也)
歴盤鼔煥繽紛(張衡舞賦曰盤/鼓煥以駢羅)長裾隨風悲歌入雲(列/子)
(曰薛談學謳於秦青辭歸青餞/於郊撫節悲歌響遏行雲也)蹻捷若飛蹈虛逺蹠(廣/雅)
(曰趫趨行也今為蹻古字/無定也廣雅曰蹠履也)凌躍超驤蜿蟬揮霍(楚辭曰/超驤推)
(阿西京賦曰跳/丸劒之揮霍也)翔爾鴻翥濈然鳬沒(爾雅曰翥舉也濈/疾貌也濈測立切)
縱輕體以迅赴景追形而不逮(西京賦曰紛縱體而迅/赴不逮言疾也韓子曰)
(形影相/應而生)飛聲激塵依違厲響(七略曰漢興善歌者魯人/虞公發聲動梁上塵依違)
(猶徘徊也楚辭曰/余思舊鄉心依違)才捷若神形難為象(舞賦曰彷彿神/動又曰不可為)
(象/也)於是為歡未渫白日西頽(東都賦曰士怒未渫方言/曰渫歇也楚辭曰日杳杳)
(以西/頽)散樂變飾微歩中閨𤣥眉弛兮鈆華落收亂髮兮
拂蘭澤(鈆華已見洛神賦/蘭澤已見上文也)形媠服兮揚幽若(説文曰媠/南楚之外)
(謂好也媠/湯火切)紅顔宜笑睇眄流光(楚辭曰既含睇兮又宜/笑王逸曰睇微眄貌)
時與吾子㩦手同行(毛詩曰惠而好/我㩦手同行)踐飛除卽閒房(司/馬)
(彪上林賦注/曰除樓陛也)華爥爛幄幙張(秦嘉贈婦詩曰飄飄帷帳/熒熒華燭左氏傳曰子產)
(以幄/幙行)動朱唇發清商(舞賦曰動朱唇神女賦曰朱唇的/其若丹宋玉笛賦曰吟清商追流)
(徵/)揚羅袂振華裳九秋之夕為歡未央(九秋之夕言其/爽也古樂府有)
(歴九秋妾薄相行蘇/武詩曰懽樂殊未央)此聲色之妙也子能從我而游之
乎𤣥微子曰予願清虛未暇此遊也
鏡機子曰予聞君子樂奮節以顯義烈士甘危軀以成
仁(張衡應問曰貫高以端辭顯義論/語子曰志士仁人有殺身以成仁)是以雄俊之徒交
黨結倫重氣輕命感分遺身(西京賦曰輕死重氣結賞/連羣分分義也鄭𤣥禮記)
(注曰遺/亡也)故田光伏劒於北燕公叔畢命於西秦(史記燕/太子丹)
(謂田光曰丹所言者國大事也願先生勿泄也光曰諾/退見荆軻曰吾聞長者為行不使人疑已今太子疑光)
(非節使也欲自殺以激/荆卿遂自剄公叔未詳)果毅輕㫁虎歩谷風(左氏傳曰/殺敵為果)
(致果為毅李陵詩曰幸託不肖軀且當猛虎歩/春秋元命苞曰猛虎嘯而谷風起類相動也)威慴萬
乗華夏稱雄(漢書曰天子畿方千里出兵車萬乗/故稱萬乗之主尚書曰華夏蠻貊也)辭未
及終而𤣥微子曰善鏡機子曰此乃游俠之徒耳未足
稱妙也若夫田文無忌之儔乃上古之俊公子也(田文/孟嘗)
(也無忌/信陵也)皆飛仁揚義騰躍道藝游心無方抗志雲際(莊/子)
(曰乗物以游心又曰應物無方晉灼漢書/注曰方常也楚辭曰放志游乎雲中也)凌轢諸侯驅
馳當世(呂氏春秋曰凌轢諸侯/説文曰轢車所踐也)揮袂則九野生風慷慨
則氣成虹蜺(説文曰揮奮也淮南子曰所謂一者上通/九天下貫九野劉邵趙郡賦曰煦氣成虹)
(蜺揮袖起風塵文與/此同未詳其本也)吾子若當此之時能從我而友之
乎𤣥微子曰予亮願焉(爾雅曰/亮信也)然方於大道有累如何
鏡機子曰世有聖宰翼帝霸世(謂魏太祖孔安國/尚書傳曰翼輔也)同量
乾坤等曜日月(乾坤天地也張超尼父頌/曰合量乾坤㕘曜日月也)𤣥化㕘神與
靈合契(蔡邕陳留太守頌曰𤣥化治矣黔首用寧漢書/五被説淮南王曰今陛下令雖未出化馳如神)
(劇秦美新曰與天/剖靈符地合神契)惠澤播於黎苗威靈震乎無外(國語/曰少)
(昊之衰九黎亂徳韋昭曰九黎黎民九人尚書帝曰禹/惟時有苗弗率汝徂征孔安國曰三苗之民數千王誅)
(崔駰七依曰仁臻於行葦惠及乎黎苗四子/講德論曰威靈外覆公羊傳曰王者無外也)超隆平於
殷周踵羲皇而齊泰(東都賦曰即士之中有周成隆平/之制焉東京賦曰踵二皇之遐武)
(薛綜曰/踵繼也)顯朝惟清王道遐均民望如草我澤如春(班固/漢書)
(文紀述曰我徳如風民應如草古長/歌行曰陽春布徳澤萬物生光輝也)河濵無洗耳之士
喬岳無巢居之民(洗耳許由也琴操曰堯大許由之志/禪為天子由以其不善乃臨河而洗)
(耳毛詩曰嶞山喬岳也巢居巢父也皇甫謐逸士傳曰/巢父者堯時隠人常山居以樹為巢而寢其上時人號)
(曰巢/父也)是以俊乂來仕觀國之光(尚書曰俊乂在官國語/曰秦后來仕韋昭曰仕)
(於晉也周易曰觀國/之光利用賔于王)舉不遺才進各異方(左氏傳曰楚/子囊曰晉君)
(舉不失選又曰不遺/徳刑杜預曰遺失也)讚典禮於辟雍講文徳於明堂(左/氏)
(傳曰隨武子曰典禮不易尚書曰帝乃/誕敷文徳毛詩曰矢其文徳治此四國)正流俗之華説
綜孔氏之舊章(流俗已見上華説已見文賦舊章已見/東都主人王肅周易注曰綜理事也左)
(氏傳曰舊章/不可忘也)散樂移風國富民康(解嘲曰散以禮樂風/以詩書禮記曰樂行)
(移風易俗天下皆寧春秋説題/辭曰盡精竭思國富民康也)神應休徴屢獲嘉祥(尚/書)
(曰休徵東京賦曰總/集瑞命備致嘉祥也)故甘露紛而晨降景星宵而舒光
(禮記威儀曰其君乗土而王其政太平時則甘露降鶡/冠子曰聖人其徳上及泰清下及泰寧景星光潤史記)
(曰天精明時有赤方氣與青方氣相連赤方中有兩黄/星青方中有一黄星凡三星合為景星其狀無常出於)
(有道之/國也)觀游龍於神淵聆鳴鳯於高岡(禮記威儀曰其龍/君乗水而王龜)
(被文而見神女賦曰婉若游龍周易曰潛龍勿用又曰/或躍在淵樂汁圖徵曰五音克諧各得其倫則鳯凰至)
(廣雅曰聆聴也毛/詩曰鳯凰鳴矣)此霸道之至隆而雍熈之盛際(漢書/宣帝)
(曰漢家自有制度本以霸王道/雜之東京賦曰上下共其雍熈)然主上猶以沈恩之未
廣懼聲敎之未厲(漢書司馬相如難蜀父老曰湛恩惠/汪濊尚書曰朔南暨聲敎廣雅曰厲)
(高/也)采英竒於仄陋宣皇明於巗穴(邊讓章華臺賦曰舉/英竒於仄陋書曰明)
(明揚仄陋東都賦曰散皇/明以燭幽巗穴已見上文)此寗子商歌之秋而呂望所
以投綸而逝也(淮南子曰甯戚商歌車下而桓公慨然/而悟秋猶時也史記朱亥謂魏公子曰)
(此是効命之秋也尚書中候曰王至磻溪之水呂尚釣/厓下趨拜尚父變名曰望毛詩曰之子于釣言綸之繩)
(鄭𤣥曰以/繩為之綸)吾子為太和之民不欲仕陶唐之世乎(法言/曰或)
(問太和曰其在唐虞成周乎李軌曰天下/太和也孔安國尚書傳曰陶唐帝堯氏也)於是𤣥微子
攘袂而興曰韡哉言乎近者吾子所述華淫欲以厲我
祗攪予心(杜預左氏傳注曰勸厲也毛/詩曰胡逝我梁祗攪我心)至聞天下穆清明
君莅國(史記曰漢興以来受命於穆清蔡邕釋誨曰生/穆清之世禀淳和之靈毛萇詩傳曰莅臨也)
覽盈虛之正義知頑素之迷惑(周易曰損益盈虛與時/偕行薛君韓詩章句曰)
(素質也言人但有質/朴無治人之材也)令予廓爾身輕若飛(劉梁七舉曰/先生昭然神)
(悟霍而/體輕)願反初服從子而歸(楚辭曰進不入以離尤退/將復修吾初服公羊傳楚)
(莊王謂司馬子反/曰吾亦從子而歸)
　
　
　
　
　
　
　
　
　
　
　
　文選巻三十四
欽定四庫全書
　文選巻三十五　　　　　　梁　蕭統　編
　　　　　　　　　　　　　唐　李善　註
　七下
　　七命八首
　　　張景陽
沖漠公子含華隠曜(沖□沖虛恬漠也范曄後漢書孔/融曰南山四皓潛光隠耀世嘉其)
(高/也)嘉遯龍盤翫世高蹈(周易曰嘉遯貞吉尚書大傳曰/蟠龍賁信越其藏鄭𤣥曰蟠屈)
(也左氏傳齊人歌曰魯/人之皋使我高蹈也)游心於浩然玩志乎衆妙(荘子/曰乗)
(物以游心孟子曰我善養吾浩然之氣敢問何謂浩然/之氣曰難言也其為氣也至大至剛以直養而無害則)
(塞乎天地之間老子曰/𤣥之又𤣥衆妙之門)絕景乎大荒之遐阻吞響乎幽
山之窮奥(山海經曰大荒之中有山名曰大荒之山日/月所入是謂大荒之野毛詩曰幽幽南山奥)
(隠處/也)於是徇華大夫聞而造焉(徇營也/華浮華)乃敕雲輅驂飛
黄(東京賦曰結飛雲之袷輅淮南子/曰黄帝治天下於是飛黄服皂)越奔沙輾流霜(劉/劭)
(七華曰超重/淵越流沙)凌扶搖之風躡堅氷之津(荘子曰摶扶搖/而上者九萬里)
(司馬彪曰扶搖上行風/也列子曰堅氷立散)旌拂霄堮軌出蒼垠(許慎淮南/子注曰垠)
(堮端/崖也)天清泠而無霞野曠朗而無塵臨重岫而攬轡顧
石室而迴輪(仲長子昌言曰聞上古之隱士或伏重岫西/之内窟窮皋之底列仙傳曰赤松子常止)
(王母石/室中)遂適沖漠之所居(爾雅曰/□之也)其居也崢嶸幽藹蕭
瑟虚𤣥(廣雅曰峥嶸深冥也/說文曰𤣥幽逺也)溟海渾濩涌其後嶰谷㟹嶆張
其前(十洲記曰東王所居處山外有員海員海水色正/黒謂之溟海説文曰渾流聲也後衮切又曰濩霤)
(下貎也胡郭切漢書曰取竹之嶰谷音義曰嶰谷崐/崘北谷名㟹嶆深空之貎也嶰音觧㟹音勞嶆音曹)尋
竹竦莖䕃其壑百籟羣鳴聾其山(山海經曰大荒之中/有岳山尋竹生焉郭)
(璞曰尋竹天竹也荘子曰地籟則衆竅是也聾其山/謂衆聲既喧山為之聾也蒼頡篇曰聾耳不聞也)衝
飈發而迴日飛礫起而麗天(鹽鐵論曰衝風飄鹵沙雨/石凝積東京賦曰飛礫)
(散/)於是登絕巘遡長風(毛萇詩傳曰巘小山别大山者/也薛綜西京賦注遡向也)
陳辯惑之辭命公子於巖中(論語子張曰敢/問崇徳辨感)曰盖聞
聖人不巻道而背時智士不遺身而匿迹(應㻛釋賓/曰聖人不)
(違時而遯迹賢者不背俗而遺功七啟/曰感分遺身是辭曰聊竄端匿迹也)生必耀華名
於玉牒殁則勒洪伐於金册(東觀漢記曰封禪其玉/牒文祕說文曰牒札也)
(陳琳韋端碑曰撰勒洪伐式/昭徳音金册已見西京賦)今公子違世陸沈避地
獨竄(陸沈已見張景陽雜詩孔安國尚書傳曰/違避也論語子曰賢者避世其次避地)有生
之歡滅資父之義廢(漢書曰夫人之有生最靈者也/孝經曰資於事父以事君而敬)
(同/)愁洽百年苦溢千嵗(古詩曰人生不滿/百常懐千嵗憂)何異促鱗
之游汀濘短羽之棲翳薈(張升與任彦堅書曰今将/老弱處于窮澤漸漬汀濘)
(當何聊賴汀吐泠切説文曰濘絕小水/也奴泠切孫子兵法曰林木翳薈也)今将榮子以
天人之天寶悦子以縱性之至娯(周易曰天地之大/徳曰生聖人之大)
(寶曰位列子掦朱曰從性而游不逆/萬物所好七啟曰説游觀之至娯)窮地而游中天
而居(列子曰穆王執化人之/袪騰而上者中天乃止)傾四海之歡殫九州之
腴(説文曰歡喜樂也又曰腴腹下肥者西/都賓曰華實之毛則九州之上腴焉)鑚屈轂之
瓠解疏屬之拘子欲之乎(言屈轂之瓠難鑚疏屬之/拘難觧今欲以辯而鑚觧)
(之也韓子曰齊有居士田仲者宋人屈轂徃見之謂/之曰轂有巨瓠堅如石厚而無竅而效之先生田仲)
(曰堅如石不可剖而斲厚而無竅不可以受水漿吾/無用此瓠以為也屈轂曰然其棄物乎曰然今先生)
(雖不恃人之食亦無益人之國矣猶可棄之瓠也田/仲若有所失慙而不對山海經曰貳負殺猰㺠黄帝)
(乃梏之疏屬之山桎/其右足反縳兩手也)公子曰大夫不遺來萃荒外(毛/萇)
(詩傳曰/萃集也)雖在不敏敬聴嘉話(孝經曰參不敏説文/曰話㑹合善言也)大
夫曰寒山之桐出自太冥(楚辭曰北有寒山卓龍赩/然北方極隂故曰太冥)含
黄鐘以吐榦據蒼岑而孤生(禮記曰季夏之月中央土/律中黄鐘之宫尚書曰嶧)
(陽孤桐孔安國曰/孤特生桐中琴也)旣乃瓊巘嶒崚金岸崥崹(瓊巘玉山/也魯靈光)
(殿賦曰崱嶒崚而龍鱗崥崹漸/平貌也崥歩迷切崹徒奚切)左當風谷右臨雲谿上
無陵虚之巢下無跖實之蹊(淮南子曰鳥排虚而飛獸/蹠實而走高誘曰實地也)
(廣雅曰蹠履/也跖與蹠同)摇刖峻挺茗邈苕嶢(搖刖危貌也茗邈/高貌也茗莫泠切)晞
三春之溢露遡九秋之鳴飈(毛萇詩傳曰晞乾也班固/終南山賦曰三春之季孟)
(夏之初遡與遡同已見上文/古樂府有厯九秋妾薄相行)零雪寫其根霏霜封其條
(毛萇詩傳曰霏雪貌也/霜亦雪類故通言也)木旣繁而後綠草未素而先凋
(傳毅七激曰陽春/後榮渉秋先凋也)於是構雲梯陟崢嶸(墨子曰公輸般/爲雲梯必取宋)
(長笛賦曰構雲梯抗浮柱郭/璞方言注曰崢嶸高峻也)翦蕤賓之陽柯剖大吕之
隂莖(禮記曰仲夏之月律中蕤賓又曰季冬之月律中/大吕蒼頡篇曰剖折也周禮曰仲冬斬陽木仲夏)
(斬隂木鄭𤣥曰陽木生於/山南隂木生於山北也)營匠斲其樸伶倫均其聲(營/匠)
(未詳莊子曰匠石之齊見櫟社樹觀者如市匠伯不顧/司馬彪曰石字伯説文曰斲斫也漢書曰黄帝使伶倫)
(取□谷之竹斷兩節間而吹之以為黄鐘之宫/制十二簫以聽鳯皇之音以比黄鐘之宫也)器舉樂
奏促調高張(禮記曰金石絲竹樂之器也揚/雄解難曰絃者髙張急徽也)音朗號鐘
韻清繞梁(楚辭曰操伯牙之號鐘兮挾秦筝而彈徴尸/子曰繞梁之鳴許史鼓之非不樂也墨子以)
(爲傷義故/不聽也)追逸響於八風采竒律於歸昌(風俗通曰聲/所以五者繫)
(五行也音所以八者繫八風也洛南子曰律之初生/也寫鳯之音韓詩外傳曰鳯舉曰上翔集鳴曰歸昌)啟
中黄之少宫發蓐收之變啇(中黄土色禮斗威儀曰少/宫主政宋均曰聲五而已)
(必加少宫少啇者以君臣任重爲設副也劉向雅琴賦/曰彈少宫之際天授中徴以及泉禮曰孟秋之月其神)
(蓐收淮南子曰變/宫生徴變啇生羽)若乃龍火西穨暄氣初收(漢書曰東/宫蒼龍房)
(心心爲火故曰龍火也左氏傳曰仲尼/曰火猶西流禮記曰仲秋陽氣曰衰也)飛霜迎節高風
送秋(桓麟七說曰飛霜厲其未猋風激其崖/李尤七款曰季秋末際高風猋厲也)羇旅懐土
之徒流宕百罹之疇(左氏傳陳敬仲曰羇旅之臣論語/曰小人懐土謝忱後漢書序曰士)
(庶流宕佗州異境毛詩/曰我生之後逄此百罹)撫促柱則酸鼻揮危絃則涕流
(舞賦曰若絙瑟促柱高唐賦曰寒心酸鼻廣雅曰揮動/也鄭𤣥論語注曰危高也侯瑾箏賦曰急絃促柱變調)
(改曲陸機前緩歌行曰大/客揮高絃意與此同也)若乃追清哇赴嚴節(張衡舞/賦曰含)
(清哇而吟咏蒼頡曰哇謳也嚴節急節也/漢書曰隤銅丸以擿鼔聲中嚴鼓之節)奏綠水吐白
雪(淮南子曰手㑹綠水之趨高誘曰淥水/古詩也宋玉風賦曰為幽蘭白雪之曲)激楚迴流風
結(上林賦曰激楚結風文穎曰激衝急風也結風迴風/亦急風也楚地風氣旣自漂疾然歌樂者猶復依激)
(結之急風/爲節也)悲蓂莢之朝落悼望舒之夕缺(田俅子曰堯/爲天子蓂莢)
(生於庭爲帝成歴鄭𤣥詩箋曰悼傷也楚辭曰前望/舒使先驅王逸曰望舒月御也古詩曰四五蟾兔缺)㷀
嫠爲之擗摽孀老爲之鳴咽(左氏傳初莒有婦人莒子/殺其夫已爲嫠婦杜預曰)
(寡婦爲嫠毛詩曰寤擗有摽毛萇曰擗拊心貌淮/南子曰童子不孤婦人不孀高誘曰寡婦曰孀)王子
拂纓而傾耳六馬嘘天而仰秣(列仙傳曰王子喬者靈王/太子晉也吹笙則鳯鳴禮)
(記曰傾耳而聽之孫卿子曰昔者瓠巴鼓瑟而鱏魚岀/聽伯牙鼓琴而六馬仰秣黄伯仁龍馬賦曰或有嘘天)
(慷慨骨騰肉飛說文曰嘘/吹嘘音虚秣或爲蹀也)此葢音曲之至妙子豈能從
我而聽之乎(舞賦曰天/下之至妙)公子曰余病未能也
大夫曰蘭宫祕宇彫堂綺櫳(楚辭曰彷徨兮蘭宫魯靈/光殿賦曰乃立靈光之祕)
(殿說文曰櫳/房室之疏也)雲屏爛汗瓊壁青蔥(禮記曰疏屏天子廟/飾也鄭𤣥曰屏謂之)
(樹刻之為雲氣王褎甘泉/賦曰燿照形之玉壁也)應門八襲旋臺九重(毛詩曰/乃立應)
(門郭璞爾雅注曰襲猶重也汲古文曰桀作傾/宫飾瑶臺韓子箕子曰紂必爲九重高臺也)表以百
常之闕圜以萬雉之墉(表標也百常高也西京賦曰徑/百常而莖擢西都賦曰建金城)
(之萬雉毛萇詩/傳曰墉城也)爾乃嶢榭迎風秀岀中天(方言曰嶢高/也郭璞爾雅)
(注曰榭臺上起屋也曹子建七啟曰迎清風而立觀國/語曰秀岀於衆秀岀貌也列子曰周穆王築臺號曰中)
(天之/臺)翠觀岑青彫閣霞連長翼臨雲飛陛陵山(鄭𤣥禮/記注曰)
(榮屋翼也魯靈光殿賦/曰飛陛揭孽緣雲上征)望玉繩而結極承倒景而開軒
(春秋元命苞曰玉衡北兩星爲玉繩說文曰極棟也陵/陽子明經曰倒景氣去地四千里其景皆倒在下軒長)
(廊之/牕也)赬素炳煥枌栱嵯峨(毛萇詩傳曰赬赤也說文曰/棼復屋棟也棼與枌古字通)
隂蚪負檐陽馬承阿(蚪龍也楚辭曰仰觀刻桷畵龍蚪/馬融梁將軍西第賦曰騰極受檐)
(陽馬承阿周書曰/明堂咸有四阿也)錯以瑶英鏤以金華(廣雅曰錯厠也/范子計然曰玉)
(英岀藍田劉欣期交州記曰/金華岀珠崖謂金有華彩也)方疏含秀圓井吐葩(魯靈/光殿)
(賦曰懸棟結阿天牕綺疏圓淵方井反/植荷蕖張載曰疏刻鏤也秀謂華也)重殿疉起交綺
對榥(西京賦曰交綺豁以疏寮文/字集略曰榥以帛明窻也)幽堂晝密明室夜朗
焦螟飛而風生尺蠖動而成響(晏子春秋景公問於晏/子曰天下有極細乎對)
(曰東海有蟲名曰焦螟巢於蚊睫飛乳去/來而蚊不覺周易曰尺蠖之屈以求伸也)若乃目厭常
玩體倦帷幄(列子曰聲色/不可常玩聞)攜公子而雙游時娛觀於林
麓(曹大家列女傳注曰/竹木曰林山足曰麓)登翠阜臨丹谷華草錦繁飛采
星燭陽葉春青隂條秋綠華實代新承意恣歡仰折神
虈俯采朝蘭(木草經曰白芷/一名虈許妖切)遡惠風於蘅薄眷椒塗於
瑶壇(邉讓章華臺賦曰蕙風春施洛神賦曰踐椒塗之/郁烈歩衡薄而流芳漢書曰徧觀此眺瑤堂王逸)
(楚辭注曰/壇猶堂也)爾乃浮三翼戲中沚(越絕書伍子胥水戰兵/法内經曰大翼一艘長)
(十丈中翼一艘長九丈六尺小翼一/艘長九丈毛詩曰宛在水中沚也)潛鰓駭驚翰起(蘇/林)
(漢書注曰鰓音魚鰓今呼魚謂之鰓猶呼車/以爲軫也鄭𤣥詩箋曰翰鳥中豪俊者也)沈絲結飛
矰理(毛詩曰其釣維何維絲伊緍毛萇曰緍綸也鄭𤣥/曰以絲爲之綸周禮曰矰矢用諸弋射鄭𤣥曰結)
(繳於矢謂/之矰也)挂歸翮於赤霄之表岀華鱗於紫淵之裏(歸/翮)
(鴻鴈之屬也淮南子曰夫鳴鵠背負蒼/天膺摩赤霄上林賦曰紫淵徑其北也)然後縱棹隨風
弭楫乗波(杜預左氏傳曰縱放也/毛萇詩傳曰弭止也)吹孤竹拊雲和(周禮/曰孤)
(竹之管雲和之琴瑟鄭𤣥曰/孤竹竹特生者雲和山名)淵客唱淮南之曲榜人奏
采䔖之歌(淵客習水者也呉都賦淵客慷慨而泣珠漢/書曰淮南鼓員四人子虛賦曰榜人歌張楫)
(曰船長也淮南子曰/歌采菱發陽阿也)歌曰乗鳬舟兮爲水嬉(穆天子傳/曰天子乗)
(鳬舟郭璞曰舟爲鳬形制今呉之青雀舫此/其遺象也琴道雍門周曰水嬉則艕龍舟也)臨芳洲兮
抜雲芝(楚辭曰采芳洲兮杜若西/京賦曰擢靈芝之朱柯)樂以忘戚游以卒時
(論語子曰樂以忘憂家語孔子/歌曰優哉游哉聊以卒歲也)窮夜爲日畢歲爲期此
葢宴居之浩麗子豈能從我而處之乎(毛詩曰或燕燕/居息浩猶大也)
公子曰余病未能也
大夫曰若乃白啇素節月旣授衣(周禮曰西方白禮記/曰孟秋之月其音啇)
(劉植與臨淄侯書曰肅以素/秋則落毛詩曰九月授衣)柔條夕勁密葉晨稀將因
氣以效殺臨金郊而講師(禮記曰季秋之月天子乃敎/於田獵劉向尚書五行說曰)
(金西方萬物旣成殺氣之始也故立秋出軍行師西方/爲金故曰金郊也國語虢文公曰三時務農一時講武)
爾乃列輕武整戎剛(輕武戎剛四車名也司馬彪續漢/書曰輕車古之戰車也不巾不葢)
(韓子曰管仲之始治也桓公武車元戎已見上文輕武/卒名也戎剛車名也東京賦總輕武於後陳奏嚴鼓之)
(嘈囐漢書曰衛青令武剛車/自環爲營張晏曰兵車也)建雲髦啟雄芒(雲髦雲斾/竿上施旄)
(也上林賦曰連雲斾髦與旄古字通子虚賦曰建干將/之雄㦸芒鋒刃也漢書賈誼曰解十二牛而芒刃不頓)
(也/)駕紅陽之飛鷰驂唐公之驌驦(紅陽飛燕未詳或曰/駿馬圖有含陽侯驃)
(疑含卽紅聲之誤也左氏傳曰唐成公有/兩驌驦馬馬融曰驌驦鴈也馬似之也)屯羽隊於外
林縱輕翼於中荒(羽隊士負羽而爲隊也羽獵賦曰蒙/盾負羽而羅者以萬計翼左右甄也)
(越絶書曰子胥兵分/爲兩翼夜火相望也)爾乃布飛羉(或云飛羅/盧端切)張修罠(爾/雅)
(曰彘罟謂之羉羉或作罠音旻天然兔罠也廣雅曰罠/兔罟也劉𤣥吳都賦注曰罠麋網也然張氏之意葢同)
(劉說羉或/爲羅也)陵黄岑挂青巒(爾雅曰巒墮也郭璞曰/山墮長者荆州爲之巒)畫長
豁以爲限帶流谿以爲闗旣乃内無疏蹊外無漏跡(廣/雅)
(曰疏通也七啓曰下/無漏泄上無逸飛)叩鉦數校舉麾旌獲(周禮曰鼓征/鳴鐲車徒皆)
(行鄭𤣥曰鐲鉦也散爲陣列而行漢書曰大校獵如淳/曰合軍聚衆有幡校也周禮曰建大麾以田鄭𤣥曰不)
(在九旗之中周禮曰服不氏射則贊張侯以旌/居乏而待獲鄭𤣥曰待獲射者舉旌以獲也)彀金機
馳鳴鏑(說文曰彀張弓弩機弩牙也以金爲之漢書曰/冒頓乃作爲鳴鏑音義曰箭鏑也如今鳴箭是)
(也/)翦剛豪落勁翮車騎競騖駢武齊轍(說文曰騖亂馳/也駢並也毛萇)
(詩傳曰武迹也社預左/氏傳注曰轍車迹也)翕忽揮霍雲廻風列聲動響飛
形移景發(孫卿子曰下之和上譬/猶響之應聲影之隨形)舉戈林竦揮鋒電滅
(東京賦曰戈矛若/林廣雅曰竦上也)仰傾雲巢俯殫地穴(周禮有穴氏鄭/𤣥曰穴搏蟄獸)
(所藏/者也)乃有圓文之􁀙斑題之􁈅(毛萇詩傳曰豕一歲曰/􁀙又鄭𤣥曰豕生三子)
(曰􁈅然此􁀙􁈅指/諸獸不專論豕也)鼓鬛風生怒目電瞛(瞛光也/七從切)口齩霜
刃足撥飛鋒(說文曰齩齧骨也胡狡切/廣雅曰撥除也補逹切)齀林蹶石扣跋
幽叢(齀以鼻摇動也五忽切郭璞爾雅注曰蹶動摇之/貌也居月切孔安國論語注曰扣擊也毛萇詩傳)
(曰跋躐也扣跋/或謂却伏也)於是飛黄奮銳賁石逞伎(史記曰飛亷/以材力事殷)
(紂尸子中黄伯余左執太行之獶而右搏雕虎說苑曰/勇士孟賁水行不避蛟龍陸行不避虎狼呉越春秋曰)
(夫差使王孫聖占夢聖曰占之不吉王怒使力士石蕃/以鐡椎椎殺聖張華博物志曰石蕃衛臣也背負千二)
(百斗/沙也)蹙封狶僨馮豕(淮南子曰伍子胥曰吳為封狶修/蛇小雅曰封大也方言曰南楚人)
(謂豬為狶爾雅曰僨僵也甫運切僨/或爲㩌非也王逸楚辭注曰馮大也)拉甝□挫獬廌(爾/雅)
(曰甝白虎□黒虎張揖漢/書注曰獬廌似鹿而一角)句爪摧鋸牙捭(淮南子曰句/爪鋸牙於是)
(摯矣說文曰捭兩/手擊也補買切)瀾漫狼藉傾榛倒壑(說文曰草/編狼藉也)殞胔
挂山僵踣掩澤(鄭𤣥周禮注曰四足死者曰胔爾雅曰/僵仆也郭璞爾雅注曰踣前覆也張楫)
(上林賦注/曰掩覆也)藪爲毛林隰爲丹薄(鄭𤣥周禮注曰澤無水/曰藪也廣雅曰草叢生)
(曰/薄)於是撤圍頓罔巻斾收鳶(鄭𤣥禮儀注曰撤除也頓/猶捨也禮記曰前有塵埃)
(則載/鳴鳶)虞人數獸林衡計鮮(周禮有虞人又有林衡孔安/國尚書傳曰鳥獸新殺曰鮮)
論最犒勤息馬韜弦(張晏漢書注最功第一也西京賦/曰犒勤賞功杜預左氏傳注曰犒)
(勞也又曰/韜藏也)肴駟連鑣酒駕方軒(說文曰鑣馬銜也西京/賦曰酒車酌醴方駕授)
(饔/)千鍾電釂萬燧星繁(孔叢子曰堯飲千鍾西京賦曰/升觴舉燧旣釂鳴鍾說文曰釂)
(飲酒/盡也)陵阜霑流膏谿谷厭芳煙歡極樂殫迴節而旋(鄭/𤣥)
(周禮注曰節信也/行者所執之信也)此亦田游之壯觀子豈能從我而爲
之乎(封禪文曰天/下之壯觀)公子曰余病未能也
大夫曰楚之陽劍歐冶所營(越絶書曰楚王召風胡子/而問之曰寡人聞呉有干)
(將越有歐冶子寡人願齎邦之重寳請此二人作爲鐡/劍可乎於是風胡子之呉見歐冶干將使之作鐡劍三)
(枚一曰龍淵二曰太阿/三曰工市陽劍見下文)耶谿之鋌赤山之精(越絶書曰/越王勾踐)
(有寳劍五聞於天下客有能相劍者名曰嶭燭王召而/問之對曰當造此劍之時赤堇之山破而岀錫若耶之)
(谿涸而出銅許愼淮南子注曰鋋銅/鐡璞也從鼎切精謂其中尤善者)銷踰羊頭鏷越鍜
成(淮南子曰苖山之鋌羊頭之銷雖水斷龍髯陸剸兕/甲莫之服帶許愼曰銷生鐡也高誘曰苖山利金所)
(出羊頭之銷白羊子刃也鏷或謂爲鐷廣雅曰鐷鋌也/謝承後漢書曰孝章皇帝賜諸尚書劍手自署姓名尚)
(書陳寵濟南鍜成/蒼頡書曰鍜椎也)乃鍊乃鑠萬辟千灌(說文曰鍊冶金/也賈逵國語注)
(曰鑠銷也說文曰銷鑠金也辟謂疊之灌謂鑄之典論/曰魏太子丕造百辟寳劍長四尺王粲刀銘曰灌辟以)
(數質象/以呈也)豐隆奮椎飛亷扇炭(越絕書嶭燭曰當造此劍/之時雨師洒掃雷公擊槖)
(蛟龍捧爐天帝裝炭思𤣥賦注曰豐隆/雷公也王逸楚辭注曰飛亷風伯也)神器化成陽文
隂縵(吳越春秋曰干將者呉人造劍二枚一曰干將二/曰莫耶莫耶者干將之妻名也干將曰吾師之作)
(冶也金鐡之類不銷夫妻俱入冶爐之中莫耶曰先師/親爍身以成物妾何難也於是干將夫妻乃斷髮揃𤓰)
(投入爐中使童女三百鼔槖裝炭金鐡乃濡遂以成劍/陽曰干將而作龜文隂曰莫耶而漫理干將匿其陽岀)
(其隂而獻之闔/閭闔閭甚重之)流綺星連浮彩豔發(綺光色也越絶書/曰王取純鈎嶭燭)
(觀其釧爛如列星之行典論曰太子/丕劍銘曰流采色似采虹釧齒掾切)光如散電質如耀
雪(莊子曰此劍一用如雷之震電之霍也魏文帝/大牆上蒿行曰我帶長實劍光白如積雪也)霜鍔
水凝冰刃露潔(典論曰魏太子丕造素質堅而似霜造/匕首理似堅冰聲類曰鍔刀刃也字書)
(曰凝冰之絜也越絶書曰王取純鈎嶭燭觀其/光如水之溢於塘觀其文焕焕如冰之將釋也)形冠豪曹
名珍巨闕(越絕書曰越王取豪曹嶭燭曰豪曹非寳劍/也夫寳劍五色並見莫能相勝曹已擅名矣)
(非寳劍也王取巨闕曰非寳劍也夫寳劍者/金錫和銅而不離今巨闕已離矣非寳劍也)指鄭則三
軍白首麾晉則千里流血(越絕書曰楚王作鐡劍三枚/晉鄭聞而求之不得興師圍)
(楚之城三年不解於是楚王引太阿之劍登城而麾之/三軍破敗士卒迷惑流血千里晉鄭之軍頭畢白也)
豈徒水截蛟鴻陸灑奔駟(韓非子曰負長劍赴榛薄折/兕豹赴深淵斷蛟龍戰國策)
(曰蘇秦曰韓卒之劍水擊鴻鴈越絶書曰勾踐示嶭燭/巨闕曰吾坐露壇之宫有駟駕白鹿而過者車奔馬騰)
(吾引劒而指之駟駕/上飛揚不知其絕也)斷浮翮以爲工絕重甲而稱利云
爾而已哉(浮翮鴻鴈也已見上注史記蘓秦說/韓王曰韓卒之劍當敵則斬堅甲也)若其靈
寳則舒辟無方竒鋒異模(說文曰舒申也晉灼漢書注/曰方常也鄭𤣥毛詩箋曰模)
(法/也)形震嶭蜀光駭風胡(越絶書爲燭呉越也/春秋爲蜀葢一人)價兼三鄉聲
貴二都(越絶書勾踐示嶭燭純鈎曰客有買之者有市/之鄉二駿馬千匹千戶之都二可乎嶭燭曰雖)
(傾城量金珠玉滿河猶不得此一物況有市之鄉二駿/馬千匹千戶之都二何足言焉然實二鄉而云三者避)
(下文/也)或馳名傾秦或夜飛去呉(越絕書曰闔廬無道湛/盧之劍去之入水行凑)
(楚楚王卧而設湛廬之劍也秦王聞而求之不得興/師擊楚曰與我湛廬之劍還師去汝楚王不與也)是
以功冠萬載威曜無窮揮之者無前擁之者身雄(說文/曰揮)
(奮也漢書元后詔/曰奮無前之威)可以從服九國横制八戎(過秦論秦/人開關延)
(敵九國之師遯逃而不敢進史記趙良曰/五羖大夫相秦施徳諸侯而八戎來服也)爪牙景附函
夏承風(毛詩曰祈父予王之爪牙崔琰大將軍夫人寇/氏誄曰英雄景附揚雄河東賦曰函夏之大漢)
(家語孔子曰舜之/爲君四海承風也)此葢希世之神兵子豈能從我而服
之乎(魯靈光殿賦曰/邈希世而特岀)公子曰余病未能也
大夫曰天驥之駿逸態超越(天驥天馬也驥或爲機傅/𤣥乗輿馬賦曰九方不能)
(測其天機列子伯樂曰/九方臯之所觀天機也)禀氣靈淵受精皎月(孔安國尚/書傳曰禀)
(受也遯甲開山圖曰隴西神馬山有淵池龍馬所生春/秋考異記曰地生月精爲馬月數十二故馬十二月而)
(生/也)眸􁀙黑照𤣥采紺發(趙岐孟子注曰眸目瞳子也說/文曰􁀙載目也音閑說文曰紺)
(深靑而/赤也)沫如揮紅汗如振血(漢書天馬歌曰霑赤汗染/流赭應劭曰大宛馬汗血)
(霑濡也流沫如赭也韓康伯周易注曰/揮散也嶭君韓詩章句曰振猶奮也)秦青不能識其
衆尺方堙不能覩其若滅(吕氏春秋曰古者善相馬者/管靑相脣吻秦牙相前皆天)
(下良士也若趙之王良秦之伯樂九方堙尤盡其妙矣/相馬經曰夫法千里馬有三十六尺四寸列子伯樂曰)
(天下之馬者若滅若没若/亡若失若此者絶塵弭輙)爾乃巾雲軒踐朝霧(鄭𤣥周/禮注曰)
(巾猶衣也雲/軒已見上)赴春衢整秋御(秋御秋駕也司馬彪莊/子注曰秋駕法駕也)虯
踊螭騰麟超龍翥(甘泉賦曰駟蒼螭兮六素虯劉梁七/舉曰天馬之號出自西域纎阿爲右)
(御以術儀攬轡舒節凌雲光螭尸子曰馬/有騏驎徑駿南都賦曰馬鹿超而龍驤也)望山載奔視
林載赴氣盛怒發星飛電駭(李尤七歎曰神奔電驅星/流矢驚則莫若益野騰駒)
(也/)志陵九州勢越四海影不及形塵不暇起(劉廣世七/興曰駿駔)
(之馬影不及形/塵不暇興也)浮箭未移再踐千里(浮箭謂水漏刻言/刻未移已及於千)
(里/)爾乃踰天垠越地隔過汗漫之所不游躡章亥之所
未迹(淮南子若士曰吾與汗漫期於九垓之上若士舉/臂竦身而遂入雲中又曰禹乃使大章歩自東極)
(至於西極二億三萬三千五百里七十歩使豎亥/歩自北極至南極二億三萬三千五百七十里)陽烏
爲之頓羽夸父爲之投䇿(春秋元命苞曰陽成於三故/曰中有三足烏烏者陽精山)
(海經曰夸父與日競走渴飲河渭河渭不足/北飲大澤未至道渴而死棄其杖爲鄧林)斯葢天下
之雋乗子豈從我而御之乎公子曰余病未能也
大夫曰大梁之黍瓊山之禾(大梁黍未詳瓊山禾卽崑/崙之山木禾山海經曰崑)
(崙之上有木禾/長五尋大五圍)唐稷播其根農帝嘗其華(尚書帝曰/汝后稷播)
(時百榖賈誼曰神農嘗/百草之實敎人食榖也)爾乃六禽殊珍四膳異肴(周禮/曰庖)
(人掌共六禽鄭司農注曰鴈鶉鷃雉鳩鴿禮記曰孟春/食麥與羊孟夏食粟與雞孟秋食麻與犬孟冬食黍與)
(彘/)窮海之錯極陸之毛(尚書曰海物惟錯禮記曰加豆/陸産也榖梁傳曰産地之所生)
(謂之/毛)伊公爨鼎庖子揮刀(伊公伊尹也韋昭漢書注/曰爨灼也庖子庖丁也)味
重九沸和兼勺藥(吕氏春秋伊尹說湯曰凡味之本水/最為始五味三和九沸九變為火之)
(紀高誘曰紀節也味待火然後成故曰火爲/之節也文頴上林賦注曰勺藥五味之和)晨鳧露鵠
霜鵽黄雀(說苑曰魏文侯嗜晨鳧霜露降鵠鵽美南都/賦曰歸鴈鵠鵽楚辭曰煎鯖臛雀王逸曰臛)
(黄雀/也)圜案星亂方丈華錯(鹽鐡論曰垂拱持案食者不/知蹠耒躬耕者之勤也墨子)
(曰美食方丈目不能徧視口未能徧味也/列女傳曰方丈於前所甘不過一肉也)封熊之蹯翰
音之跖(左氏傳曰晉靈公宰夫胹熊蹯不熟禮記曰雞/曰翰音吕氏春秋曰善學者若齊王之食雞也)
(食其跖數千/而後足也)鷰髀猩脣髦殘象白(吕氏春秋伊尹說湯/曰肉之美者嶲燕之)
(髀孫炎爾雅注曰嶲胡圭切說文曰髀股外也禆爾切/吕氏春秋伊尹曰肉之美者猩猩之脣髦象之約高誘)
(曰髦髦牛也在西方象象獸也在南方取其逺方物約/美也髦象之肉美貴異味也殘白葢煮肉之異名也崔)
(駰博徒論曰鷰臛/羊殘炙鴈煮鳧也)靈淵之龜萊黄之鮐(七啟曰寒方苓/之巢龜鹽鐡論)
(曰江湖之魚萊黄之鮐不可勝也漢書東/萊郡有黄縣說文曰鮐海魚也待來切)丹穴之鷚𤣥
豹之胎(山海經曰丹穴之山有鳥焉其狀如鶴五采名/曰鳯說文曰鷚鳥大鶵也列女傳陶荅子妻曰)
(南山有𤣥豹六韜曰殷君玉柸象箸/不盛菽霍之羹必將熊蹯豹胎也)燀以秋橙酟以春
梅(左氏傳晏子曰和如羮焉水火醯醢鹽梅以烹魚肉/燀之以薪杜預曰燀炊之也博物志曰橙似橘而非)
(若柚而有芬香劉梁七舉曰酟以醢醯和以蜜飴廣雅/曰沾溢之酟與沾同也他兼切尚書曰若作和羮爾惟)
(鹽/梅)接以啇王之箸承以帝辛之杯(啇王帝辛皆謂紂也/史記曰帝乙崩子辛)
(立是爲帝辛天下謂之紂六韜曰殷君陳玉柸象箸/韓子曰前爲象箸箕子曰象箸玉柸不盛菽霍者也)范
公之鱗岀自九溪(陶朱公養魚經曰威王聘朱公問之/曰公家累億金何術乎朱公曰夫爲)
(生之法五水畜第一所謂水畜者魚池也以六畆地爲/池地中有九洲卽求懐子鯉魚以二月上旬庚日納池)
(中飬鯉者鯉不相/食易長又貴也)頳尾丹鰓紫翼青鬐(毛詩曰魴魚頳/尾丹鰓已見上)
(文上林賦曰揵鬐/掉尾振鱗奮翼)爾乃命支離飛霜鍔(莊子曰朱泙漫/學屠龍於支離)
(益殫千金之家三年技成而無所用其巧司馬彪曰宋/姓也泙漫名也益人名也泙普彭切霜鍔已見上文)
紅肌綺散素膚雪落(七啟曰𤣥熊素膚/又曰離若散雪)婁子之豪不能
厠其細秋蟬之翼不足擬其薄(孟子曰離婁者古明目/者也能視百歩之外見)
(秋毫之末楚辭/曰蟬翼爲重)繁肴旣闋亦有寒羞(蒼頡篇曰闋訖也/周禮曰朝事之籩)
(鄭司農曰朝事謂清朝未/食先進寒其口實之籩也)啇山之果漢臯之楱(漢書曰/四人者)
(秦之世避而入啇雒深山已見西都賦漢臯已見南都/賦韓詩外傳曰鄭交甫遵彼漢臯臺下郭璞上林賦注)
(曰楱亦橘之類/也音凑或曰楱)析龍眼之房剖椰子之殻(劉淵林呉都/賦注曰龍眼)
(如荔枝而小味甘又曰椰樹似㯽榔實大如瓠裏有汁/美如密核可作飲器殻卽核也凡物之内盛者皆謂之)
(殻苦角切協/韻苦豆切)芳㫖萬選承意代奏(鄭𤣥周禮注曰選擇/也孔安國尚書傳曰)
(奏進/也)乃有荆南烏程豫北竹葉(盛𢎞之荆州記曰淥水/出豫章康樂縣其間烏)
(程鄉有酒官取水爲酒酒極甘美與湘東酃湖酒年常/獻之世稱酃淥酒吳地理志曰呉興烏程縣酒有名張)
(華輕薄篇曰蒼梧竹/葉清宜城九醖酒也)浮蟻星沸飛華萍接(南都賦曰醪/敷徑寸浮蟻)
(如萍/也)𤣥石嘗其味儀氏進其法(博物志曰𤣥石從中山/酒家酤酒酒家與之千)
(日之酒戰國策魯君曰昔帝女/儀狄作酒而美進之於禹也)傾罍一朝可以流湎千
日(嶭君韓詩章句曰齊顔色均衆寡謂之流閉門不岀/客謂之湎漢書谷永曰流湎媟嫚千日已見上文)
單醪投川可使三軍告㨗(黄石公記曰昔良將之用兵/也人有饋一簞之醪投河令)
(衆迎流而飲之夫一簞之醪不味一河/而三軍思爲致死者以滋味及之也)斯人神之所歆
羡觀聽之所煒曄也(毛詩曰帝謂文王無然歆羡說文/曰歆神食氣也方言曰煒盛也郭)
(璞曰煒曄/盛貌也)子豈能彊起而御之乎公子曰耽口爽之饌
甘腊毒之味(老子曰五味令人口爽廣雅曰爽傷也國語/單襄公謂魯成公曰高位寔病顚厚味寔)
(腊毒賈逵曰顚隕也腊久/也言味厚者其毒久也)服腐腸之藥御亡國之器(吕/氏)
(春秋曰肥肉厚酒以務相彊命曰爛腸/之食亡國之器象箸玉杯已見上文)雖子大夫之所
榮故亦吾人之所畏余病未能也
大夫曰葢有晉之融皇風也金華啟徴大人有作(杜預/左氏)
(傳注曰融朗也晉爲金德故曰金華周/易曰利見大人又曰聖人作而萬物覩)繼明代照配天
光宅(周易曰明兩作離大人以繼明照于四方毛詩序/曰思文后稷配天也尚書序曰昔在帝堯光宅天)
(下/)其基德也隆於姬公之處岐(姬公文王也國語曰太/上基德十五王而始平)
(之孟子曰昔文王之治岐也仕/者世禄文王處岐已見思𤣥賦)其垂仁也富乎有殷之
在亳(尚書仲虺曰惟王克寛克仁彰信兆民孔安國曰/言湯有寛仁之徳尚書曰湯旣黜夏命復歸於亳)
南箕之風不能暢其化離畢之雲無以豐其澤(尚書曰/星有好)
(風星有好雨春秋緯曰月失其/行離於箕者風離於畢者雨)皇道焕炳帝載緝熈(景/福)
(殿賦曰樂我皇道尚書舜曰有能奮庸/熈帝之載詩曰維清緝熈文王之典)導氣以樂宣德
以詩(吕氏春秋曰陶唐氏之化隂多滯伏陽道壅塞人/氣鬰閼筋骨攣縮作舞宣導之國語曰王將鑄無)
(射問律於泠州鳩對曰律所以立均度/所以宣布哲人之令德示民軌儀也)敎清於雲官之
世治穆乎鳥紀之時(左氏傳曰郯子來朝公與之宴昭/子問焉曰少皥氏鳥名何故也郯)
(子曰昔者黄帝氏以雲紀故爲雲師而雲名我高祖少/皥摯之立也鳯鳥適至故以鳥紀爲鳥師而鳥名也)
王猷四塞函夏謐寜(毛詩曰王猶允塞猶與猷同/已見上文爾雅曰謐寕也)丹㝠
投烽青徼釋警(丹南方朱㝠也楚辭曰厯祝融於朱㝠/王逸曰朱㝠之野也青徼東方也吕氏)
(春秋曰禹東至青羌之野南至交阯丹栗范曄後漢書/遼東徼外貊人冦右北平張揖漢書注曰徼塞也以木)
(棚水中爲夷/狄之界也)却馬於糞車之轅銘德於昆吳之鼎(老子/曰天)
(下有道却走馬以糞王弼曰天下有道修於内而已故/却走馬以糞田東京賦曰却走馬以糞車墨子曰昔夏)
(開使飛亷採金於山以鑄鼎於昆呉蔡邕銘論曰/吕尚作周太師而封齊其功銘於昆吾之冶也)羣萌
反素時文載郁(素樸素也東京賦曰遵節儉尚素樸/論語子曰周監於二代郁郁乎文哉)耕
父推畔魚豎讓陸(文子曰黄帝之化天下田者讓畔淮/南子曰黄帝化天下漁者不争坻)
樵夫恥危冠之飾輿臺笑短後之服(長楊賦曰士有不/談王道者則樵夫)
(笑之韓非子曰解其長劍免其危冠左氏傳曰人有十/等皁臣僕僕臣臺莊子魏太子謂莊周曰吾王所見唯)
(劍士短後之服/王乃說之也)六合時邕巍巍蕩蕩(吕氏春秋曰神/通乎六合尚書)
(曰黎明於變時雍論語子曰大哉堯之為君/蕩蕩乎民無能名焉巍巍乎其有成功也)𤣥齠巷歌
黄髮擊壤(埤蒼曰髫髮也髫與齠古字通也大聊切/列子曰堯理天下乃微服游康衢聞兒童)
(謡曰立我蒸民莫匪爾極不識不知順帝之則毛詩曰黄/髮台背爾雅曰黄髮壽也論衡曰堯時天下大和百姓)
(無事有五十之/人擊壤於塗也)解羲皇之繩錯陶唐之象(周易曰上古/結繩而治尚)
(書太傳曰唐虞之象刑赭衣不純/中刑雜屨下刑墨幪幪音蒙也)若乃華裔之夷流荒
之貊(左氏傳孔子曰裔不謀夏夷不亂華尚書曰五百/里荒服又曰二百里流孔安國曰要服之外五百)
(里也周書曰四夷九貊孔/晁曰貊夷之别也莫百反)語不傳於輶軒地不被乎正
朔(風俗通曰秦周常以八月輶軒使採異代方言藏之/秘府春秋說題辭曰蠻服流逺正朔不及盛徳則感)
(越裳重/譯至也)莫不駿奔稽顙委質重譯(毛詩曰駿奔走在/廟喻巴蜀曰稽顙)
(來享禮記拜而後稽顙左氏傳孤突/曰䇿名委質貳乃辟也重譯見上文)于時昆蚑感惠無
思不擾(毛詩序曰文王德及鳥獸昆蟲焉說文云蚑行/也凡生之類行皆蚑也毛詩曰無思不服應劭)
(漢書注曰/擾馴也)苑戲九尾之禽囿棲三足之烏(春秋元命苞/曰天命文王)
(以九尾狐白虎通曰禽者何鳥獸之總名明爲人所禽/制也典引曰三足軒翥於茂林蔡邕曰烏反哺之鳥至)
(孝之/應也)鳴鳯在林夥於黄帝之園(禮瑞命記曰黄帝服黄/服戴黄冠齊于宫鳯乃)
(蔽日而來止帝園食竹實棲帝梧/桐終不去漢書曰楚人謂多爲夥)有龍游淵盈於孔甲
之沼(左氏傳蔡墨曰有夏孔甲擾于有帝帝賜之乗龍/河漢各二各有雌雄也杜預曰孔甲少康之後九)
(世之/君也)萬物烟煴天地交㤗(周易曰天地絪緼萬物/化醇又曰天地交㤗)義懐
靡内化感無外(莊子徧謂周曰吾知道/近乎無内逺乎無外)林無被褐山無
韋帶(老子曰聖人被褐懐玉漢書賈山上疏曰/夫布衣韋帶之士修身於内成名於外)皆象刻
於百工兆發乎靈蔡(尚書曰高宗夢得說使百工營求/諸野乃審象旁求於天下孔安國)
(曰審所夢之人刻其形象也史記曰吕尚年老矣以漁/釣奸周西伯將畋卜之曰所獲霸王之輔於是西伯獵)
(果遇太公論語子曰臧文仲居/蔡鄭𤣥曰蔡謂國君之守龜也)搢紳濟濟軒冕藹藹(封/禪)
(書曰因雜搢紳先王之略術毛萇詩傳曰濟濟多威儀/也管子曰先王制軒冕足以著貴賤廣雅曰藹藹盛也)
功與造化爭流德與二儀比大(淮南子曰大丈夫無爲/與造化逍遥周易曰易)
(有太極是生兩儀嚴君平老子指歸/曰功與造化爭流德與天地齊光)言未終公子蹶然
而興(莊子曰黄帝問廣成子廣成子/蹶然而起司馬彪曰蹶病起貌)曰鄙夫固陋守此
狂狷(鄙夫已見西征賦司馬遷書曰請略陳固陋論語/子曰不得中行而與之必也狂狷乎狂者進取狷)
(者有所/不爲也)葢理有毁之而爭寶之訟解(莊子曰庚市子肩/之毁玉也淮南子)
(莊子后解曰庚市子聖人無慾者也人有爭/財相鬭者庚市子毁玉於其間而鬭者止也)言有怒之
而齊王之疾痊(吕氏春秋曰齊閔王病瘠徃宋迎文摯/文摯視王病謂太子曰王病得怒當愈)
(愈則殺摯如何太子曰臣當與母共請於王必不殺子/矣摯往不解履登牀履衣問王之疾王怒叱而起病即)
(瘳將生烹文摯太子與后請不得遂/烹文摯司馬彪莊子注曰痊除也)向子誘我以聾耳
之樂棲我以蔀家之屋(老子曰五音令人耳聾周易曰/豊其屋蔀其家覆􁀙障光之物)
(也旣豊其屋乂覆其家/屋厚家覆闇之甚也)田游馳蕩利刃駿足旣老氏之
攸戒非吾人之所欲故靡得而應子(老子曰馳騁田/獵令人心發狂)至
聞皇風載韙時聖道淳(杜預左氏傳注曰韙是也千匪/切尚書曰政事惟醇孔安國曰)
(醇粹/也)舉實爲秋摛藻爲春(韓詩外傳曰魏文侯之時子/質仕而獲罪謂簡主吾不復)
(樹德簡主曰夫春樹桃李夏以得䕃其下秋得食/其實今子樹其非人也荅賔戲曰摛藻如春革也)下有
可封之民上有大哉之君(尚書大傳曰周人可比屋而/封論語子曰大哉堯之爲君)
(惟天爲大惟堯/則之民或爲屋)余雖不敏請尋後塵(論語顔囘曰囘雖/不敏請事斯語應)
(瑗與桓元則書曰敢/不策馳敬尋後塵)
　詔
　　詔一首
　　　漢武帝
詔曰葢有非常之功必待非常之人故馬或奔踶而致
千里(言焉不良或奔或踶御之以道而致/千里之塗聲類曰踶躡也杜計切)士或有負俗
之累而立功名(晉灼曰被世譏論也善曰越絕書曰/有高世之材者必有負俗之累也)夫
泛駕之馬跅弛之士亦在御之而已(應劭曰泛覆也馬/有餘氣力乃能敗)
(駕泛方奉切如淳曰弛廢也士行卓異/不□俗檢如見斥逐也􁌃音拓或音尺)其令州縣察吏
民有茂才異等(應劭曰舊言秀才避光武諱改稱茂才/異等者越等軼群不與凡同也善曰察)
(觀也察審知/然後薦之也)可爲將相及使絕國者(桓子新論雍門周/曰逺赴絶國無相)
(見/期)
　　賢良詔一首
　　　漢武帝
朕聞昔在唐虞畫象而民不犯(應劭曰二帝但畫衣冠/章服而民不敢犯也尚)
(書大傳曰唐虞象刑而民不敢/犯墨子曰畫衣冠而民不犯)日月所燭罔不率俾(大/戴)
(禮孔子曰昔舜出入日月莫不率俾/孔安國尚書傳曰無不循化而使也)周之成康刑錯不
用德及鳥獸(紀年曰成康之際天下安寕刑措四十年/不用毛詩序曰文王受命樂其有靈徳以)
(及鳥獸焉尸子曰/湯之德及鳥獸矣)教通四海海外肅愼(晉灼曰東夷傳/肅愼今挹婁地)
(是也在夫餘之東北千餘里大海之濵善曰大戴禮孔/子曰昔舜西王母來獻其白玉琯云教通于四海海外)
(肅愼挹/於甲切)北發渠搜氏羌來服(晉灼曰北發似國名也應/劭曰禹貢析支渠搜屬雍)
(州在金河關之西善曰北發國名也大戴禮北發渠/搜氏羌來服鄭𤣥詩箋曰氏羌夷狄國别在西方也)星
辰不孛日月不蝕山陵不崩川谷不塞(大戴禮曰聖人/有國則日月不)
(蝕星辰不孛川澤不竭/山不崩解陵不絕矣)麟鳯在郊藪河洛出圖書(禮記/曰聖)
(王所以順故鳯皇麒麟皆在郊藪/周易曰河洛出圖書聖人則之)烏虖何施而臻此乎
今朕獲奉宗廟夙興以求夜寐以思若渉淵氷未知所
濟(尚書曰予唯小子若渉/淵氷予惟徃求朕攸濟)猗歟偉歟何行而可以彰先
帝之洪業休德(如淳曰猶詩曰猗歟那歟也猗美/也偉大也歟辭也言美而且大)上叅
堯舜下配三王朕之不敏不能逺德此子大夫之所覩
聞也(國語越王句踐曰苟聞子大夫之/言賈逵曰親而近故曰子大夫也)賢良明於古今
王事之體受䇿察問咸以書對著之于篇朕親覽焉
　册(說文曰册符命也諸侯進受於王/象其札一長一短中有二編也)
　　册魏公九錫文(范曄後漢書曰曹操自爲魏公加/九錫韓詩外傳曰諸侯之有德天)
　　　(子錫之一錫車焉再錫衣服三錫虎賁四錫樂/器五錫納陛六錫朱戸七錫弓矢八錫鈇鉞九)
　　　(錫秬鬯謂/之九錫也)
　　　潘元茂(文章志曰潘朂字元茂獻帝時爲尚書/郎遷東海相未發拜尚書左丞病卒魏)
　　　　(錫朂/所作)
制詔(蔡邕獨斷曰制詔者王之言必爲法制/也詔猶告也三代無其文秦漢有也)使持節丞
相領冀州牧武平侯(魏志曰建康元年天子假太祖節/鉞封武平侯建康九年領冀州牧)
(也/)朕以不德少遭閔凶越在西土遷于唐衛(朕謂獻帝/也左氏傳)
(楚子曰不榖不德少主社稷又楚少宰如晉師曰寡君/少遭閔凶又厚成叔弔于衛曰聞君不撫社稷而越任)
(佗境尚書曰逷矣西土之人范曄後漢書獻帝紀曰初/平元年遷都長安興平二年車駕東歸李􁆋復追戰王)
(師敗帝渡河幸長安建安元年六月幸聞喜七月車駕/至洛陽漢書河東郡有安邑縣聞喜縣然自聞喜入洛)
(必塗經河内河内本衛國河/東本唐堯所封故曰唐衛也)當此之時若綴旒然(公羊/傳曰)
(君若贅旒然何休曰旒旗旈也贅猶/綴也以譬者言爲下所執持東西耳)宗廟乏祀社稷無
位羣凶顗覦分裂諸夏(左氏傳師服曰民服事其上而/下無覬覦杜預曰下不冀望上)
(位也說文曰覬/幸也覦欲也)一人尺土朕無獲焉(孟子曰紂之去武/丁未久也尺地莫)
(非其有也一民/莫非其臣也)卽我高祖之命將墜於地朕用夙興假
寐震悼于厥心(論語子貢曰文武之道未墜於地毛詩/曰夙興夜寐又曰假寐永歎楚辭曰心)
(震悼而/不敢也)曰惟祖惟父股肱先正其孰恤朕躬(尚書曰臣/作朕股肱)
(耳目又曰亦惟先正克左右昭事厥辟又曰惟祖也/惟父其伊恤朕躬鄭𤣥曰先正先臣爲公卿大夫)乃誘
天衷誕育丞相(左氏傳寗武與衛人盟曰用昭乞盟于/爾大神以誘天衷毛萇詩傳曰誕大也)
(鄭𤣥曰大矣/后稷之生也)保乂我皇家𢎞濟于艱難朕實頼之(尚書/周公)
(曰天受平格保乂有殷又曰用敬保元子𢎞/濟于艱難左氏傳然明曰鄭國其實賴之也)今將授君
典禮其敬聽朕命昔者董卓初興國難羣后失位以謀
王室君則攝進首啟戎行此君之忠於本朝也(魏志曰/董卓癈)
(帝爲𢎞農王而立獻帝將軍袁紹等同時俱起卓兵强/莫敢先進太祖遂引兵西左氏傳王子朝告于諸候曰)
(釋位以間王政又曰㑹于洮謀王室/也服䖍曰諸侯釋其私政而佐王室)後及黄巾反易天
常侵我三州延于平民君又討之翦除其迹以寜東夏
此又君之功也(魏志曰青州黄巾衆有百餘萬入兖州/遂轉入東平太祖遂進兵擊黄巾於壽)
(張東破之黄巾至濟北乞降左氏傳太史克曰顓項氏/有不才子以亂天常尚書曰蚩尤惟始作亂延及平民)
韓暹楊奉專用威命又賴君勲剋黜其難(魏志曰韓暹/楊奉以天子)
(還洛陽奉别屯梁太祖遂至洛陽遯走公/征奉奉南奔袁術遂攻其梁屯抜之也)遂建許都造
其京畿設官兆祀不失舊物天地鬼神於是獲乂此又
君之功也(魏志曰建安元年洛陽殘破太祖都許至是/宗廟社稷制度始立周禮曰設官分職又曰)
(兆五帝於四郊鄭玄曰兆為壇之營域也左/氏傳伍員曰少康祀夏配天不失舊物也)袁術僭逆肆
于淮南懾憚君靈用丕顯謀蘄陽之役橋蕤授首(魏志/曰袁)
(術字公路欲稱帝於淮南術侵陳公東征之術聞公自/來棄軍走畱其將橋蕤公擊破蕤等斬之左氏傳曰肆)
(於民上杜預曰肆施也/蘄縣屬沛在陳之東也)稜威南厲術以殞潰此又君之
功也(魏志曰吕布字奉先五原人也爲兖州牧建安三/年公東征大破之布乃還固守公遂決泗沂水以)
(灌城禽布殺之長楊賦/曰迴戈邪指南越相夷)乗軒將返張揚沮斃眭固伏罪
張繡稽伏此又君之功也(魏志曰張掦字稚叔雲中人/也董卓以爲建義將軍建安)
(四年公征吕布張揚將楊醜殺揚以應太祖揚將眭固/殺醜將其衆欲北合袁紹太祖遣史涣邀擊之殺固又)
(曰張繡武威人驃騎將軍濟族子也濟死繡領其衆屯/宛太祖南征軍育水繡等舉降左氏傳曰楚王告令尹)
(改乗轅而北之毛/萇詩傳曰沮壊也)袁紹逆常謀危社稷慿恃其衆稱兵
内侮(魏志曰袁紹字本初汝南人天子以紹爲太尉㑹/太祖迎天子都許紹擇精卒十萬騎萬四將攻許)
(也/)當此之時王師寡弱天下寒心莫有固志(寒心已見/上文周易)
(曰執用黄/牛固志也)君執大節精貫白日(論語曾子曰臨大節而/不可奪戰國策唐睢謂)
(秦王曰聶政之刺/韓傫也白虹貫日)奮其武怒運諸神策致届官度大殱
醜類(魏志曰建安五年公軍官渡袁紹遣車運榖使淳/于瓊送之公撃瓊斬之紹衆大潰紹棄軍走毛詩)
(曰致天之罸届于牧野鄭𤣥曰致天所/以罸殛紂也爾雅曰殱盡也醜衆也)俾我國家拯於
危墜此又君之功也(說文曰岀/溺爲拯也)濟師洪河拓定四州(青/冀)
(幽并/也)袁譚高幹咸梟其首(魏志曰紹出長子譚領青州/又曰建安十年公攻袁譚破)
(之斬譚又曰袁紹以甥高幹領并州牧公征幹幹遂走/荆州上洛都尉王琰捕斬之漢書音義曰懸首於木上)
(曰梟/也)海盜奔迸黒山順軌此又君之功也(魏志曰公東/征海賊管承)
(至淳于遣樂進擊破之承走入海隝又/曰黒山賊張燕率其衆降封爲列侯)烏丸三種崇亂二
世袁尚因之逼據塞北(魏志曰三郡烏丸承天下亂破/幽州略有漢民袁紹皆立其酋)
(豪爲單于遼西單于蹹頓尤彊故尚兄弟歸之數入塞/爲害尚書周公曰乃大䧏罰崇亂有夏孔安國云崇重)
(也/)束馬懸車一征而滅此又君之功也(魏志曰君北征/三郡烏丸袁尚)
(袁熈與蹹頓遼西單于樓班右北平單于巨祗等數萬/騎逆軍公縱兵擊之虜衆大崩斬蹹頓奔遼東遼東太)
(守公孫康卽斬尚熈等傳其首管子曰桓公征/孤竹之君懸車束馬踰太行至卑耳之山也)劉表背
誕不供貢職王師首路威風先逝百城八郡交臂屈膝
此又君之功也(魏志曰建安十三年公南征劉表表卒/其子琮䧏左氏傳楚王州犂謂鄭行人)
(揮曰子姑憂子晢之欲背誕也管仲曰爾貢苞茅不入/王祭不供廣雅曰首向也戰國策張儀曰交臂而事齊)
(楚檄蜀文曰匈/奴屈膝請和也)馬超成宜同惡相濟濵據河潼求逞所
欲殄之渭南獻馘萬計遂定邉城撫和戎狄此又君之
功也(魏志曰建安十六年關上諸將馬超韓遂成宜等/反超等屯潼關公西征與超等夾關戰公乃分兵)
(結營於渭南賊亱攻營伏兵擊破之斬成宜周書太公/曰同惡相助同好相趨思𤣥賦曰飄飄神舉求逞所欲)
(小雅曰殄盡也毛詩曰在泮獻馘鄭𤣥曰馘所格者左/耳之羽獵賦曰杖鏌鎁而羅者以萬計長楊賦曰永無)
(邉城之災左氏傳晉侯謂魏/綘曰子教寡人和諸戎狄也)鮮卑丁令重譯而至單于
白屋請吏帥職此又君之功也(鮮卑丁令二國名重譯/已見上文張茂先博物)
(志曰北方五狄一曰匈奴二曰穢貃三曰密吉四曰單/于五日白屋然白屋今靺鞨也單于今之契丹也本並)
(以箄于爲單于疑字誤也箄音必計反劉淵林魏都賦/注曰北羈單于白屋范曄後漢書曰北羈單于謂耿恭)
(曰若降者當封爲白屋王漢書曰卭笮請吏北面南/夷也又曰滇王䧏請吏然請吏請漢爲之置吏也)君
有定天下之功重以明徳(左氏傳史趙曰舜重/以明德宣德於逺也)班叙海
内宣美風俗旁施勤教恤愼刑獄(尚書曰旁作穆穆迓/衡弗迷文武勤教又)
(曰欽哉欽哉惟刑之恤哉又曰/文王罔攸兼于庶獄庶愼也)吏無苛政民不回慝(禮/記)
(曰孔子過山側有婦哭於墓者而使子貢問之曰昔者吾舅死/於虎夫又死焉吾子又死焉夫子曰何不去也曰無苛政左氏)
(傳李文子曰少皥氏有不才子曰靖/譖庸囘服讒蒐慝杜預曰囘慝惡也)敦崇帝族援繼絶世舊徳
前功罔不咸秩(尚書曰孰叙九族鄭𤣥詩箋曰崇厚也論語繼/絕也周易曰食舊徳貞厲終吉尚書曰咸秩無)
(文/也)雖伊尹格于皇天周公光于四海方之蔑如也(尚書曰時則/有若伊尹格)
(于皇天孝經曰孝悌之至通于神明光于四海法言曰/世稱東方生之盛其遺書蔑如也毛萇詩傳曰蔑無也)朕聞先
王並建明徳胙之以土分之以民(左氏傳曰子魚曰昔武王選/建明徳以蕃屏周又衆仲曰)
(天子建徳因生以賜姓胙之以土而命/之氏又子魚曰武王分康叔殷人七族)崇其寵章備其禮物所
以蕃衛王室左右厥世也(鄭𤣥禮記注曰崇猶尊也禮記曰以/為旗章以别貴賤鄭𤣥曰章識也尚)
(書曰統承先王修其禮物又曰率由典/常以蕃王室又曰予欲左右有民也)其在周成管蔡不靖(尚/書)
(曰武王既喪管叔及其犀弟乃流/言於國又曰西土之人亦不靖)懲難念功乃使邵康公錫齊
太公履東至于海西至於河南至于穆陵北至于無棣五侯九
伯實得征之(左氏傳管仲/對屈完之辭)世胙太師以表東海(左氏傳王使劉/定公賜齊侯命)
(曰世胙太師以表東/海杜預曰表顯也)爰及襄王亦有楚人不供王職又命晉文
登為侯伯錫以二輅虎賁鈇鉞秬鬯弓矢大啓南陽世作盟主
(左氏傳曰晉侯及楚人戰于城濮楚人敗績王䇿命晉侯為侯/伯賜之大輅戎輅秬鬯一卣虎賁三百人又曰晉文侯朝王王)
(與之陽樊攢茅之田於是始啓南陽乂范/宣子曰晉主夏盟杜預曰為諸夏盟主也)故周室之不壊繄二
國是賴(二國齊晉也左氏傳王使劉定公賜齊侯命/曰王室不壞繄伯舅是賴杜預曰繄發聲也)今君稱
丕顯徳明保朕躬奉荅天命導揚𢎞烈(尚書曰王曰公明係/予冲子稱丕顯徳以)
(予小子楊文武/烈奉答天命)綏爰九域罔不率俾(尚書曰綏爰有衆曰無/戲怠韓詩曰方命厥后)
(奄有九域嶭君曰九域九州也/尚書注曰海隅日出罔不率俾)功高乎伊周而賞卑乎齊晉
朕甚恧(女六/切)焉(漢書哀帝詔曰惟念/徳報未殊朕甚恧焉)朕以𦕈身託于兆
民之上(漢書宣帝詔曰朕以眇身奉承/宗祖又曰託於兆民之上也)永思厥艱若渉
淵水非君攸濟朕無任焉(尚書曰肆予沖人永思厥艱/又曰已予惟小子若渉淵水)
(予惟往求/朕攸濟)今以冀州之河東河内魏郡趙國中山鉅鹿
常山安平甘陵平原凡十郡封君為魏公使使持節御
史大夫慮授君印綬册書金虎符第一至第五竹使符
第一至第十(魏志曰天子使御史大夫郗慮持節策命/公為魏公司馬彪續漢書曰慮守鴻豫山)
(陽人應劭漢官儀曰金銅虎符五竹使符十范曄後漢/書杜詩上書曰舊制發兵皆以虎符其餘徴調竹使符)
錫君𤣥土苴以白茅爰契爾龜用建冡社(尚書緯曰天子/社東方青南方)
(赤西方白北方黒上冒以黄土將封諸侯各取方土苴/以白茅以為社毛詩曰爰始爰謀爰契我龜毛萇曰契)
(問也鄭𤣥曰契灼其龜毛詩曰乃立冡/土戎醜攸行毛萇詩傳曰冡土大社也)昔在周室畢
公毛公入爲卿佐(尚書曰乃召畢公毛公孔安國曰/畢毛皆國名入為天子公卿也)周
卲師保出爲二伯(尚書曰卲公爲保周公爲師鄭𤣥毛/詩箋曰召伯姬姓也作上公爲二伯)
外内之任君實宜之其以丞相領冀州牧如故今更下
傳璽肅將朕命以允華夏其上故傳武平侯印綬(應劭/風俗)
(通曰諸侯有傳信乃得舍於傳故旣下新傳命上故傳/及印綬也尚書曰肅將天威又曰夙夜出納朕命惟允)
(爾雅曰/允信也)今又加君九錫其敬聽後命(左氏傳宰孔曰/且有後命也)以
君經緯禮律爲民軌儀(家語孔子曰唐叔封於晉以經/緯其民王肅曰經緯猶織以成)
(之國語泠州鳩/曰爾民軌儀也)使安職業無或遷志是用錫君大輅戎
輅各一𤣥牡二駟(杜預左氏傳注曰大/輅金輅戎輅戎車也)君勸分務本嗇民
昬作(左氏傳臧文仲曰貶食省用務嗇勸分杜預曰勸/分有無相濟也漢書詔曰農天下之本也而人或)
(不務本而事未尚書曰/惰農自安弗暋作勞也)粟帛滯積大業惟興是用錫君
衮冕之服赤舄副焉(韋昭漢書注曰滯積乆也易曰富/有之謂大業韋昭漢書注曰衮巻)
(龍衣𤣥上纁下冕冠也周禮/曰王之服屨赤舄青絢也)君敦尚謙讓俾民興行(杜/預)
(左氏傳曰尚上也孝經曰陳之以德義/而民興行先之以敬讓而民不爭也)少長有禮上下
咸和(左氏傳晉侯觀師曰少長有禮其可用也孝/經子曰上下無怨尚書曰用咸和萬民也)是用
錫君軒懸之樂六佾之舞(周禮曰小胥掌正樂懸之位/諸候軒懸鄭司農曰軒懸去)
(一面也左氏傳曰公問羽數於衆仲衆仲/對曰諸候用六杜預曰六六三十六人也)君翼宣風化
爰發四方(尚書曰予欲左右有民汝翼予欲宣力/四方汝爲毛詩曰賦政于外四方爰發)逺人
囘面華夏充實(劇秦美新曰海外遐方囘面内向漢書/班固昭紀贊曰匈奴和親百姓充實也)
是用錫君朱戸以居(服䖍漢書注曰朱戸天子之禮也/朱戸赤戸也潘朂集曰制詔魏公)
(朱戸納陛就/所治作也)君研其明哲思帝所難(鄭𤣥周易注曰研/喻思慮哲尚書咎)
(繇曰在知人禹曰咸若時惟帝/其難之知人則哲能官人也)官才任賢羣善必舉(尚/書)
(伊尹曰任官惟賢才論語子/曰舉善而教不能則勸也)是用錫君納陛以登(漢書/音義)
(如淳注曰刻殿基以爲陛以有兩旁上下安也孟康曰/謂鑿殿基際爲陛不使露也孟說是也尊者不欲露而)
(升陛故内/之霤也)君秉國之均正色處中(毛詩曰秉國之均四/方是維尚書王曰正)
(色率/下也)纎毫之惡靡不抑退(謝承後漢書曰李咸奏曰春/秋之義貶纎介之惡采毫毛)
(之善/也)是用錫君虎賁之士三百人(虎賁三百人/已見上文)君糾䖍
天刑章厥有罪(國語敬姜曰大史司載糾䖍天刑韋昭/曰糾察也䖍敬也刑法也尚書曰降災)
(于夏以彰/厥罪也)犯關干紀莫不誅殛(左氏傳季孫盟臧氏曰/無或如臧孫紇干國之)
(紀犯門斬關孔安國/尚書傳曰殛誅也)是用錫君鈇鉞各一(蒼頡篇曰鉄/椹也質也又)
(曰鉞/斧也)君龍驤虎視旁眺八維(鄒陽上書曰蛟龍驤首周/易曰虎視眈眈楚辭曰引)
(八維以/自導也)掩討逆節折衝四海(毛萇詩傳曰揜大也漢書/主父偃說上曰今以法割)
(諸侯則逆節萌起晏子春秋孔子曰不出/樽俎之間而折衝千里之外子之謂也)是用錫君彤
弓一彤矢百玈弓十玈矢千(杜預左氏傳注曰彤赤也/玈黑也弓一矢百則矢千)
(弓十/矣)君以温恭爲基孝友爲德(毛詩曰温温恭人惟德/之基又曰張仲孝友也)
明允篤誠感乎朕思(左氏傳曰高陽氏/有子明允篤誠也)是用錫君秬鬯
一卣珪瓚副焉(孔安國尚書傳曰黒黍曰秬釀以鬯草/卣中樽也以圭爲杓謂之圭瓚也)魏
國置丞相以下羣卿百僚皆如漢初諸王之制君往欽
哉敬服朕命簡恤爾衆時亮庶功用終爾顯德對揚我
高祖之休命(尚書王曰簡恤爾命用成爾顯徳又曰/惟時亮天功又曰敢對掦天子休命也)
　
　
　
　
　
　
　
　
　文選巻三十五
欽定四庫全書
　文選巻三十六　　　　　　梁　蕭統　編
　　　　　　　　　　　　　唐　李善　註
　令
　　宣徳皇后令(肅子顯齊書曰文安王皇后諱寳明/琅邪臨沂人也父曄之齊世祖為文)
　　　(惠太子納后鬰林即位尊為皇太后稱宣徳宫/梁王蕭衍定京邑迎后入宫稱制至禪位梁王)
　　　(於荆州立南康王為帝進梁王為相國封十郡/為梁公表讓不受詔㫁表宣徳皇后勸令受封)
　　　(也/)
　　　任彦升
宣徳皇后敬問具位(言梁武故/曰具也)夫功在不賞故庸勲之
典葢闕(言功績既尚在乎不賞故庸勲之典葢闕而不/論周書曰平州之臣功大弗賞謟臣日貴史記)
(蒯通説韓信曰功葢天下者不賞左/氏傳富辰曰庸勲親親昵近尊賢也)施侔造物則謝徳
之途已寡也(言㤙施既隆侔於造物則謝徳之途已寡/而不著莊子曰夫造物者為人司馬彪曰)
(謂道也魏志曰劉廙上疏曰物不答/施於天地而子不謝生於父母也)要不得不彊為之
名使荃宰有寄(言徳顯功高雖無酬謝之理要必强為/酬謝之名庶使君主之情㣲有所寄也)
(老子曰吾强為之名曰大楚辭曰荃不察余之中情/王逸曰荃香草喻君也鄧祈子曰聖人逍遥一世間)
(宰匠萬物之形晉中興書孝武/昭曰誠存匪懈治道有寄也)公實天生徳齊聖廣
淵(班固漢書高祖述曰寔天生徳聰明/神武尚書曰乃祖成湯齊聖廣淵也)不改參辰而
九星仰止不易日月而二儀貞觀(陸賈新語曰堯舜/不易日月而興桀)
(紂不異星辰而亡天道不改而人道易也周書王曰/余不知九星之光周公旦曰九星星辰日月四時嵗)
(是謂九星九星九光毛詩小雅曰高山仰止周易曰/易有太極是生兩儀王蕭曰兩儀天地也又曰天地)
(之道貞/觀者也)在昔晦明隠鱗戢翼(周易曰明入地中明夷君/子以莅衆用晦而明王)
(弼曰藏明於内乃得明也曹植矯志詩曰仁虎匿爪/神龍隐鱗成公綏慰志賦曰惟潛龍之勿用戢鱗翼)
(而匿/景也)博通羣籍而讓齒乎一巻之師(謝承後漢書曰/范丹博通羣藝)
(范曄後漢書曰馬續博觀羣籍楊子法言曰一巷之/市不勝異價一巻之書不勝異意一巷之市必立之)
(平一巻之書/必立之師也)劒氣陵雲而屈迹於萬夫之下(魏志/叚灼)
(理鄧艾曰艾勇氣陵雲士衆乗勢六韜太焉/公曰屈一人之下伸萬人之上惟聖人能)辯析天
口而似不能言(七略曰齊田駢好談論故齊人為/語曰天口駢天口者言田駢子不)
(可窮其口若事天論語曰孔子/於鄉黨恂恂如也似不能言者)文擅雕龍而成輒削
藁(説文曰擅專也七略曰鄒赫子齊人齊為之語/曰雕龍赫赫言鄒衍之術文餙之若雕鏤龍文)
(漢書曰孔光時有所言輒削/草藁如淳曰所作起草為藁)爰在弱冠首應弓旌
(禮記二十曰弱冠漢書制曰裦然為舉首左氏傳陳/敬仲曰詩曰翹翹車乗招我以弓孟子曰夫招士以)
(旃大夫/以旌也)客游梁朝則聲華籍甚(何之元梁典曰高祖起/家齊巴陵王法曹漢書)
(曰梁孝王來朝從游說之士相如見而說之客游梁朝/淮南子曰聲華嘔符之樂其性者仁也嘔紆武切符音)
(撫漢書曰陸賈㳺漢庭公卿間名/聲籍甚音義或曰狼籍甚盛也)薦名宰府則延譽自
高(何之元梁典曰高祖遷儀同王儉東閤祭酒王隱晉/書曰周玘累薦名宰府國語曰使張老延君譽于四)
(方/也)隆昌季年勤王始著(蕭子顯齊書曰鬰林王卽位改/元曰隆昌韋昭國語注曰季末)
(也左氏傳曰狐偃曰/求諸侯莫如勤王)建武惟新締構斯在(蕭子顯齊書/曰明帝卽位)
(改元曰建武毛詩曰周雖舊邦其命惟新/魏都賦曰有魏開國之日締構之初也)功隆賞薄嘉
庸莫疇(陸機高祖功臣頌曰帝/疇爾庸後嗣是膺也)一馬之田介山之志愈
厲(言止有一馬之田以懐讓祿之志纔居六百之秩以/秉推功之誠管子曰卜者卜凶吉利害也民之能此)
(者皆一馬之田一金之衣左氏傳曰晉侯賞從亾者介/之推不言祿祿亦不及史記曰文公環緜上山中而封)
(子推號曰介山/廣雅曰厲高也)六百之秩大樹之號斯存(漢書曰琅邪/鄭曼容養志)
(以自修為官不肯過六百石輒自免去范曄後漢書曰/馮異毎止舍諸將並坐論功異常獨屏樹下軍中號曰)
(大樹/將軍)及擁旄司部代馬不敢南牧(何之元梁典曰司州/刺史蕭誕被殺高祖)
(監司州班固涿邪山祝文曰仗節擁旄鉦人伐鼓沈約/宋書曰明帝于南豫州之義陽郡立司州韓詩外傳曰)
(代馬依北風過秦論曰胡/人不敢南下而牧馬也)推轂樊鄧胡塵罕嘗夕起(何/之)
(元梁典曰虜主拓䟦宏旣退高祖據樊城漢書馮唐曰/臣聞上古王者遣將也跪而推轂曰閫以内寡人制之)
(閫以外將軍制之鄒陽上書曰今胡數渉河北上覆/飛鳥蘇林曰言胡來人馬之盛揚塵上覆飛鳥也)惟
彼狡童窮凶極虐(何之元梁典曰東皆卽位媟近羣小/誅髙祖兄懿弟暢尚書大傳微子歌)
(曰彼狡僮兮不我好/兮鄭𤣥曰狡僮謂紂)衣冠泯絶禮樂崩喪(袁子曰古者/命士已上皆)
(有冠冕謂之冠族之家劇秦羙/新曰弛禮崩樂塗民耳目也)旣而鞠旅誓衆言謀王
室(何之元梁典曰髙祖宻與呂僧珍謀為内伐毛詩曰/陳師鞠旅毛萇曰鞠告也尚書曰王明誓衆士左氏)
(傳曰公㑹齊侯/于洮謀王室也)白羽一麾黄鳥底定(呂氏春秋曰武王/至殷係墮武王左)
(釋白羽右釋黄鉞免而自為係出師頌曰素旄一揮鬻/子曰武王率兵車以伐紂紂虎旅百萬陣於商郊起自)
(黄鳥至於赤斧三軍之士靡不失色武王乃命太/公把白旄以麾之紂軍反走尚書曰震澤底定)甲旣
鱗下車亦瓦裂(尚書大傳曰武王伐紂戰于牧野紂之/卒輻分紂之車瓦裂紂之甲如鱗下賀)
(于武/王也)致天之届拱揖羣后(毛詩曰致天之届于牧之野/典引曰欽若上下拱揖羣后)
豐功厚利無得而稱(王命論曰帝王之祚必有豐功厚/利積累之業論語孔子曰太伯三)
(以天下讓民/無得而稱焉)是以祥光總至休氣四塞(尚書中候曰帝/堯文明榮光出)
(河休氣四塞鄭𤣥曰休/羙也四塞炫燿四方也)五老游河飛星入昴(論語比考/䜟仲尼曰)
(吾聞帝堯率舜等升首山觀河渚乃有五龍游渚五老/曰河圖將浮龍銜玉苞刻版題命可巻金泥玉檢封書)
(成知我者重瞳黄姚視五老飛為流/星上入昴注曰入昴宿則復為星)元功茂勲若斯之
盛(馮衍集曰定國家之大業成天地之/元功劉琨勸進表曰茂勲格乎皇天)而地狹乎四履
勢卑乎九伯(左氏傳管仲曰昔召康公命我先君太公/曰五侯九伯汝實征之賜我先君履東至)
(于海西至于河南至于穆陵北/至于無棣杜預曰履踐履也)帝有恧焉輶軒萃止(帝/寳)
(融也輶軒萃止謂進封梁公之使也漢書哀帝詔曰惟/念德報未殊朕甚恧焉揚雄答劉歆書曰常聞先代輶)
(軒之使毛詩曰/有鴞萃止也)今遣某位某甲等率兹百辟人致其誠
(致誠謂請無讓也毛詩曰百辟/其刑之長笛賦曰致誠效志也)庶匪席之旨不遠而復
(梁王固讓同乎匪席之旨百辟固請庻乎不逺而復之/義也毛詩曰我心匪席不可巻也周易曰不逺復無祗)
(悔/)
　教(蔡邕獨斷曰/諸侯言曰敖)
　　為宋公修張良廟教(裴子野宋略曰義熙十三年/髙祖北伐大軍次留城令修)
　　　(張良/廟)
　　　傅季友(沈約宋書曰傅亮字季友北地人也博/渉經史尤善文辭初為建威叅軍稍遷)
　　　　(至散騎常侍後太祖/收亮付廷尉伏誅)
綱紀(綱紀謂主簿之司也教主簿宣之故曰綱紀猶今/詔書稱門下也虞預晉書東平主簿王豹白事齊)
(王曰况豹雖陋故/大州之綱紀也)夫盛德不泯義存祀典(左氏傳晉侯/問於史趙曰)
(陳其遂亾乎對曰未也臣聞盛德必百世祀虞之世數/未也禮記曰非此族也不在祀典也毛萇詩傳曰泯滅)
(也/)微管之歎撫事彌深(論語子曰管仲相桓公覇諸侯/一匡天下民到于今受其賜微)
(管仲吾其被/髪左袵矣)張子房道亞黃中照隣殆庶(周易曰君子/黃中通理正)
(位居體又曰顔氏/之子其殆庻㡬乎)風雲𤣥感蔚為帝師(周易曰雲從龍/風從虎聖人作)
(而萬物覩漢書曰張良從容歩游下邳圯上有一老父/出一編書曰讀是則為王者師又良曰以三寸舌為王)
(者師河圖曰黃石公謂/張良讀此為劉帝師也)夷項定漢大拯横流(廣雅曰夷/滅也漢書)
(王追羽至陽夏諸侯不㑹用良計諸侯皆㑹圍羽垓下/羽敗自剄說文曰出溺為拯孟子曰洪水横流汜濫于)
(天/下)固已參軌伊望冠德如仁(廣雅曰軌迹也伊伊尹望/呂望也典引曰以冠德卓)
(綽者莫崇乎陶唐論語子曰桓公九合諸/侯不以兵車管仲之力也如其仁如其仁)若乃神交圯
上道契商洛(答賔戯曰齊寗激聲于康衢漢良受書於/邳圯皆俟命而神交匪詞言之斫信圯上)
(已見謝宣逺張子房詩注袁宏三國名臣贊序曰體分/眞固道羙不墜班固漢書贊曰漢興東園公綺里季夏)
(黃公甪里先生當秦之世避而入商洛深山以待天下/之定也漢書曰上竟不易太子者良本召此四人之力)
(也/)顯黙之際窅然難究淵流浩瀁莫測其端矣(言其度/量深大)
(不可測度也孫綽桓𤣥城碑曰俯仰顯黙之際優游可/否之間荘子老聃曰而知夫道窅然難言哉吳都賦曰)
(澒溶沆瀁莫測其深莫究其廣黄石公/說序曰張良慮若淵泉深不可測也)塗次舊沛佇駕
留城(漢書沛郡有留縣又曰張良為/畱侯爾雅曰佇乆也謂停乆也)靈廟荒頓遺像陳
昧(范曄後漢書曰薛包與弟子分田廬取其荒頓者杜/預左氏傳注曰頓壊也夏侯湛東方朔畫贊序曰徘)
(徊露寢見先生之遺/像廣雅曰昧闇也)撫跡懐人永歎寔深(毛詩曰嗟我/懐人又曰窹)
(寐永/歎也)過大梁者或佇想於夷門游九原者亦流連於隨
㑹(史記魏有隠士曰侯嬴年七十家貧為大梁夷門門/者太史公過見梁之墟求問其所謂夷門者夷門城)
(之東門禮記曰趙文子與叔譽觀乎九原文子曰死者/如可作也吾誰與歸叔譽曰其陽處父乎文子曰利君)
(不㤀其身謀身不遺其友我則隨武子乎/鄭𤣥曰武子士㑹也食邑於隨京當為原)擬之若人亦
足以云(論語子曰君子哉若人/毛萇詩傳曰云言也)可改搆棟宇修餙丹青
蘋蘩行潦以時致薦(左氏傳君子曰蘋蘩藴藻之菜/潢汙行潦之水可薦於鬼神)抒
懐古之情存不刋之烈(廣雅曰抒渫也西京賦曰慨長/思而懐古左氏傳序曰經者不)
(刋之/書也)主者施行
　　為宋公修楚元王墓教(宋公楚元王後/故修治其墓也)
　　　傅季友
綱紀夫褎賢崇德千載彌光(禮緯曰天子辟雍所以崇/有德褎有行鄭𤣥禮記注)
(曰崇/尊也)尊本敬始義隆自遠(魏志明帝詔曰追本敬始所/以篤教流化孫卿子曰先祖)
(者類之本也貴/始德之本也)楚元王積仁基德啓蕃斯境(漢書曰楚/元王交字)
(游髙祖同父異母少弟也漢立交為楚王王彭城賈子/曰君子積於仁而民積於財刑罰廢矣國語太子晉曰)
(太王基德十五/王而始平也)素風道業作範後昆(三國名臣贊曰素/風愈鮮習鑿齒襄)
(陽耆舊記龎統曰方欲興長道業郗正釋譏/曰創制作範匪時不立尚書曰垂裕後昆也)本支之祚
實隆鄙宗(毛詩曰本支百世楊修/牋曰述鄙宗之過言也)遺芳餘烈奮乎百世
(抱朴子曰稽君道云郭有道没則遺芳永播春秋元命/苞曰文王積善所閏之餘烈孟子曰聞伯夷之風者貪)
(夫廉懦夫有立志奮乎百世之/上百世之下聞者莫不興起也)而丘封翳然墳塋莫翦
(晉中興書武陵王令曰丞/相墳塋翳然飄薄非所也)感遠存往慨然永懐(李陵書/曰能不)
(慨然毛詩曰/維以不永懐)夫愛人懐樹甘棠且猶勿翦(毛詩曰蔽芾/甘棠勿翦勿)
(伐召伯所茇風俗通曰召公出為二伯止甘棠樹之/下聽訟决獄後人思其德美愛其樹而不敢伐也)追
甄墟墓信陵尚或不泯(鄭𤣥尚書緯注曰甄耒也禮記/周鄷曰墟墓之間未施哀於民)
(而民哀漢書髙紀詔曰秦始皇守/冡三十家魏公子死忌五家也)况𤓰瓞所興開源自
本者乎(毛詩曰綿/綿𤓰瓞也)可蠲復近墓五家長給灑掃便可施
行(郭璞方言注/曰蠲除也)
　文
　　永明九年策秀才文五首
　　　王元長(蕭子顯齊書曰王融宇元長琅邪人也/少而神明警惠博渉有文才晉安王版)
　　　　(行軍叅軍遷中書郎也帝疾融先欲/立竟陵王子良下廷尉於獄賜死)
問秀才高第明經朕聞神靈文思之君聰明聖德之后
(史記曰黄帝者生而神靈弱而能言尚書序曰昔/在帝堯聰明文思孔安國曰言聖徳之逺著也)體道
而不居見善如不及(文子曰聖人體道反至動而無為/老子曰聖人功成而弗居論語子)
(曰見善如不及/見不善如探湯)是以崆峒有順風之請華封致乘雲之
拜(莊子曰黄帝聞廣成子在崆峒之山故往見之廣成/南首而卧黄帝順下風膝行而進再拜稽首而問曰)
(治身奈何而可以長久廣成子曰來吾語汝至道又曰/堯觀乎華封華封人曰嘻諸祝聖人壽且富且多男子)
(堯皆辭曰多男子則多懼富則多事壽則多辱封人曰/天之生人必授之職多男子而授之職則何懼之有富)
(而使人分之則何事之有天下有道則與物皆昌天下/無道則修徳就間千歳厭世去而上仙乗彼白雲至于)
(帝鄉三患莫至身無常殃則何辱之有封人去之堯隨/之請問封人曰退然崆峒有拜乘雲為請今不同者葢)
(請者必拜/故互文也)或揚旌求士或設虡待賢(求士待賢皆謂請/其言也管子曰舜)
(有告善之旌應劭漢書注曰旌幡也設之五達之道鬻/子曰昔大禹治天下也以五聲聽治為銘於筍虡曰教)
(寡人以道者擊鼔教寡人以義者擊鐘教寡人以事/者振鐸語寡人以憂者擊磬語寡人以獄者揮鞀也)用
能敷化一時餘烈千古(謝承後漢書序曰陰修敷化二/都威教克平餘烈已見上文)
朕夤奉天命恭惟永圖(爾雅曰夤敬也尚書曰兹率厥/典奉若天命又曰愼乃儉德惟)
(懐永/圖也)審聽高居載懐祗懼(六韜曰王者之道如龍之首/高居而逺望徐視而審聽尚)
(書曰予小子/夙夜祗懼也)雖言事必史而象闕未箴(禮記曰動則左/史書之言則右)
(史書之鄭𤣥周禮注曰象魏闕也范曄後漢書曰靈帝/嘉平中有何人書朱雀門言公卿皆尸祿無忠言者也)
寤寐嘉猷延佇忠實(毛詩曰窈窕淑女寤寐求之尚書/曰爾有嘉謀嘉猷楚辭曰結幽蘭)
(而延/佇也)子大夫選名升學利用賓王(國語曰越王勾踐曰/苟聞子大夫之言賈)
(逵曰親而近之故曰子大夫也禮記曰鄉論秀士司徒/論選士之秀者升之於學曰俊士鄭𤣥曰學太學也周)
(易曰觀國之光/利用賓于王也)懋陳三道之要以光四科之首(漢書詔/策晁錯)
(曰大夫之行當此三道張晏曰國體人事直言也雀寔/政論曰詔書故事三公辟召以四科取士一曰徳行髙)
(妙志節清白二曰學通行修經中博士三曰明曉法令/足以决疑能按章覆問四曰剛毅多略遭事不惑才任)
(三輔劇縣令此/四者何為通也)鹽梅之和屬有望焉(尚書曰若作和/羮爾為鹽梅)
又問昔周宣惰千畝之禮虢公納諫(國語曰宣王卽位/不藉千畝虢文公)
(諌曰夫民之/大事在農也)漢文缺三推之義賈生置言(禮記曰躬耕/帝藉天子三)
(推漢書曰文帝卽位賈誼說上曰一夫不耕或受之飢/一女不織或受之寒上感誼言始開藉田躬耕以勸百)
(姓/也)良以食惟民天農為政本(漢書酈食某說漢王曰臣/聞王者以民為天民以食)
(為天尚書曰八政一曰食孔安國曰勤農業也/漢書文帝詔曰農天下大本也民所恃以生也)金湯非
粟而不守水旱有待而無遷(漢書蒯通說武信君曰皆/為金城湯池不可攻也汜)
(勝之書曰神農之教雖有石城湯池帶甲百萬而無/粟者弗能守也禮記曰雖有凶旱水溢民無菜色)朕
式照前經寳兹稼穡(范子計然曰五榖者萬/民之命國之重寳也)祥正而青
旗肅事土膏而朱紘戒典(祥正土膏並已見東京賦禮/記曰孟春之月天子駕蒼龍)
(載青旗躬耕帝藉又曰昔天子為藉田千畝冕而朱紘/躬耕乗耒鄭𤣥周禮注曰朱紘以朱組為紘一條屬兩)
(端/也)將使杏花菖葉耕穫不愆(汜勝之書曰杏始華榮輒/耕輕土弱上望杏華落復)
(耕之輒藺之此謂一耕而五穫呂氏春秋曰冬至五旬/七日菖始生菖者草之先者也於是始耕高誘曰菖菖)
(蒲水/草也)清甽泠風述遵無廢(呂氏春秋后稷曰凡耕之道/畝欲廣以平甽欲小以清又)
(曰正其行通其風夬必中央師為泠風高誘曰冷風和/風所以成榖也夬决也必於苗中夬師師然肅冷風以)
(搖長/也)而釋耒佩牛相㳂莫反(鹽鐵論曰儒者釋耒耜而/學不驗之語漢書曰龔遂)
(為渤海太守民有帶持刀劒者使賣劒買牛賣刀/買犢何為帶牛佩犢杜預左氏傳注曰㳂緣也)兼貧
擅富浸以為俗(漢書曰兼并之塗李奇曰謂大家兼役/小人富者兼役貧民說文曰擅專也風)
(俗通曰子不以從令為孝後主/固宜是革浸以為俗豈不謬哉)若爰井開制懼驚擾愚
民(漢書曰民爰上田夫百畝中田夫二百畝下田夫三/百畝歳耕種者為不易上田休一歳者為一易中田)
(休二歳者為再易下田休三歳更耕之自爰其處賈逵/國語注曰爰易也周禮曰畆百為夫夫三為屋屋三為)
(井/也)舄鹵可腴恐時無史白(史記曰史起引漳水溉田鄴/民歌之曰决漳水兮灌鄴旁)
(終古舄鹵兮生稻梁又曰秦中大夫白公復為/秦穿涇水注渭溉田四千餘頃因曰白渠也)興廢之
術矢陳厥謀(尚書序曰咎繇矢厥/謨孔安國曰矢陳也)
又問議獄緩死大易深規(周易曰君子/以議獄緩死)敬法䘏刑虞書
茂典(尚書虞書曰欽哉/欽哉惟刑之䘏哉)自氓俗澆弛法令滋彰(莊子曰/唐虞始)
(為天下􁓚醇散朴許愼淮南子注曰澆薄也/澆與􁓚同老子曰法令滋彰盗賊多有也)肺石少不
寃之人棘林多夜哭之鬼(周禮曰肺石逹窮民鄭司農/曰肺石赤石也窮民天民之)
(窮而無告者漢書于定國為廷尉民自以為不寃周禮/曰外朝之法左九棘孤卿大夫位焉右九棘公侯伯子)
(男位焉楚辭曰荆棘聚而成林春秋元命苞曰樹棘槐/聽訟於其下尚書旋璣鈐曰鬼哭山鳴鄭𤣥曰鬼哭誅)
(無辜也山鳴聽不聰之異也王隠晉書司直劉隗奏/曰懐情抱恨雖没不亾故有隕霜之應夜哭之鬼)朕
所以明發動容昃食興慮(毛詩曰明發不寐尚書曰文/王自朝至于日中昃不遑暇)
(食/)傷秋荼之宻網惻夏日之嚴威(鹽鐵論曰秦法繁於/秋荼網密於凝脂左)
(氏傳鄷舒問於賈季曰趙衰趙盾孰賢對曰趙衰冬日/之日也趙盾夏日之日也杜預日夏日可畏冬日可□)
永念畫冠緬追刑厝(墨子曰盡衣冠異章服謂之戮上/世用戮而民不犯賈逵國語注曰)
(緬思貎也紀年曰成康之際天/下安寕刑措四十餘年不用)徒以百鍰輕科反行季
葉(尚書呂刑曰穆王訓夏贖刑墨辟疑赦其罰百鐶孔/安國曰六兩曰鐶鐶黄鐵也張孟陽七哀詩曰季葉)
(喪亂/起)四支重罰爰創前古(呂氏春秋曰越王勾踐曰孤/雖首足異處四支布裂周禮)
(曰司刑掌五刑之法以麗萬民之罪墨罪五百/劓罪五百宫罪五百荆罪五百殺罪五百也)訪游禽
於絶澗作霸秦基(韓子曰董閼于為趙上地守行石邑/山中深澗峭如廧深百仞問其左右)
(人曰嘗有人入此者乎對曰無有嬰児盲聾狂勃有入/此者乎對曰無有牛馬犬彘嘗有入此者乎對曰無有)
(董閼于喟然太息曰吾能治矣使吾法無赦也猶入澗/之必死則民莫敢犯何為不治鄭𤣥周禮注曰凡鳥獸)
(未孕曰禽史記曰趙氏之先與秦共/祖然則以其共祖故雖趙亦號曰秦)歌雞鳴於闕下稱
仁漢牘(班固歌詩曰三王德彌薄惟後用肉刑太倉令/有罪就逮長安城自恨身無子困急獨焭焭小)
(女痛父言死者不復生上書請北闕闕下歌雞鳲憂心/摧折裂晨風激揚聲聖漢孝文帝惻然感至誠百男何)
(憤憤不如一緹縈列女傳曰緹縈歌雞鳴晨風之詩然/雞鳴齊詩冀夫人及君早起而視朝晨風秦詩言未見)
(君而心/憂也)二途如爽卽用兼通(輕重二途似如差爽就其/用也彼此兼通言俱濟時)
昌言所安朕將親覽(尚書曰禹拜昌言孔安國曰昌當/也漢書問董仲舒曰靡有所隐朕)
(將親/覽焉)
又問聚人曰財次政曰貨(周昜曰何以守位曰仁何以/聚人曰財尚書曰八政一曰)
(食二曰/貨也)泉流表其不匱懋遷通其有亾(漢書曰貨流於/泉布於布如淳)
(曰流行如泉也尚書/帝曰貿遷有無化居)旣龜貝積寢緡􁀙專用(漢書曰王/莾居攝更)
(作金銀龜貝錢布之品寢猶息也漢書曰武帝初算緡/錢李斐曰緡絲以貫錢也管子曰凶歳糴釜干繦孟康)
(漢書注曰/繦錢貫也)世代兹多銷漏叄倍(言錢之銷磨缺漏或/復參分或至一倍也)下
貧無兼辰之業中産闕洊歲之貲(周書夏箴曰小人無/兼年之食妻子非其)
(妻子也班固漢書文帝贊曰上嘗欲作露臺召匠計之/直百金曰百金中民十家産也左氏傳晉洊飢字書曰)
(洊仍/也)惟瘼䘏隠無捨矜歎(毛萇詩傳曰瘼病也國語祭/公謀父曰勤恤民隠而除其)
(害/也)上帝溥臨賜朕休寳(漢書曰上帝溥/臨不異下防也)命卭斜之谷開
而出銅(齊春秋曰永明八年蜀郡太守劉悛啓上曰南/廣郡界蒙山有銅坑掘則得銅其利無極上疑)
(之/也)且有後命事兹鎔範(左氏傳曰王使宰孔賜齊侯胙/將拜孔曰且有後命也無下拜)
(漢書曰釋其耒耨治鎔炊炭應劭曰鎔錢模也禮記/孔子曰然後範金合土鄭𤣥曰範鑄作模器用也)充
都内之金紹圜府之職(桓子新論曰漢宣以來百姓賦/錢一歳餘二十萬藏於都内漢)
(書曰太公為周立九府圜法李竒/曰圜卽錢也將繼太公之職事也)但赤仄深巧學之患
榆莢難輕重之權(言今欲為錢若赤仄則姦巧學鑄深/為可患榆英則輕重兼用難可準平)
(漢書曰民多姦錢而公卿請令京師鑄官赤仄一當五/如淳曰以赤銅為其郭也漢書曰漢興以為秦錢重難)
(用更令民鑄榆莢錢如淳曰如榆莢也國語曰周景王/將鑄大錢單穆公曰不可古者量貲幣權輕重以救民)
(民患輕則為之作重幣以行之於是有母權子而行民/皆得焉若不堪重則多作輕幣而行之亦不廢重於是)
(乎有子權母而行韋昭曰重謂母輕謂子權平也若物/直千二而母當一千則子二百平之也應劭曰權其輕)
(重/也)開塞所宜悉心以對(淮南子曰通乎動靜之機明乎/開塞之節開塞猶取捨也尹文)
(子曰書開塞之宜得周通之路詩/緯曰君子悉心研慮推變見事也)
又問治歴明時昭遷革之運(周易曰君子以治歴明時/毛詩曰去殷之惡就周之)
(徳周易曰湯/武革命也)改憲勅法審刑德之原(司馬彪續漢書永/平詔曰春秋保乾)
(圖云三百年升歴改憲史官曰太初鄧公平術有餘分/一在三百年之域行度轉差浸以繆錯琁璣不正文象)
(不稽冬至之日日在斗二十二度而歴以為牽牛中星/先立春一日則四分數之立春也而以折獄斷□刑於)
(氣已迕用望平和隨時之義益以遠矣今改四分以遵/於堯以順孔聖奉天之文宋均保乾圖注曰三陽而陽)
(傋備則宜改憲憲法也易曰雷電噬嗑先王/以明罰勑法淮南子曰冬至為德夏至為刑)分命顯於
唐官文條炳於鄒說(尚書曰分命羲仲宅嵎夷曰暘谷/又曰分命和仲宅西曰昧谷鄒說)
(未/詳)及嵎夷廢職昧谷虧方(言司歴之官廢也/嵎夷昧谷見上句)漢秉素祗
之徴魏稱黄星之驗(言五德之次亾也漢書曰髙祖夜/徑澤中前有大蛇當路髙祖乃前)
(㧞劒斬蛇後人來至蛇所有一老嫗夜哭人問嫗何哭/嫗曰吾子白帝子也化為蛇當道今者赤帝子斬之魏)
(志曰初桓帝時有黄星見於楚宋之分遼東殷馗善天/文言後五十歳當有真人起於梁沛之間其鋒不可當)
(至是凡五十年而太/祖破袁紹天下莫敵)紛諍空軫疑論無歸(方言曰軫謂/相乖戾也)
朕獲纂洪基思𢎞至道(班固髙紀述曰纂堯之緒爾雅/曰纂繼也曹植魏德頌曰武創)
(洪基克光厥德尚/書序曰恢𢎞至道)庻令日月休徴風雨玉燭(尚書曰休/徴日月之)
(行則有冬有夏爾雅曰春為青陽夏為朱明/秋為白藏冬為𤣥英四氣和謂之玉燭也)克明之㫖
弗遠欽若之義復還(尚書曰克明俊德/又曰欽若昊天)於子大夫何如
哉其驪翰改色寅丑殊建别白書之(禮記曰夏后氏尚/黒戎事乘驪鄭𤣥)
(曰以建寅之月為正物生色黒黒馬曰驪禮記殷人尚/白戎事乘輸鄭𤣥曰以建丑之月為正月物生色白翰)
(白色馬也漢書董仲舒對策曰臣/前所上對辭不别白指不分明)
　　永明十一年策秀才文五首
　　　王元長
問秀才朕秉籙御天握樞臨極(尚書琁璣鈐曰河圖命/紀也圖天地帝王終始)
(存亾之期錄代之矩籙與錄同也周易曰時乘六龍以/御天易通卦驗曰遂皇氏始出握機矩鄭𤣥曰遂皇遂)
(人也伹持斗機運轉之法春秋運斗樞曰北斗七星第/一星天樞論語素王受命䜟曰王者受命布政易俗以)
(御八/極)五辰空撫九序未歌(尚書咎繇曰撫于五辰庶績/其凝孔安國曰百官皆撫順)
(五行之時衆功皆成也又曰徳惟善政政在養民水火/金木土榖惟修正徳利用厚生惟和九功惟叙九叙惟)
(歌/)至於思政明臺訪道宣室(管子曰黄帝立明臺之義/上觀於賢也漢書曰文帝)
(思賈誼徴之至入見上方受釐坐宣室上因惑鬼/神事而問鬼神之本蘇林曰宣室未央前正室也)若墜
之惻每勤如傷之念恒軫(尚書曰民墜塗炭孔安國曰/若陥泥墜火左氏傳馮滑曰)
(國之興也視人如傷許/慎淮南子注曰軫轉也)故恤刑緩賦省徭愼獄(應劭曰/繇者役)
(也/)幸四境無虞三秋式稔(尚書曰四方無虞予一人以/寧秋有三月故曰三秋元命)
(苞曰陽氣數成於三故時别三月宋衷曰四時/皆象此類不惟秋也廣雅曰年稔秋榖熟也)而多黍
多稌不興兩穗之謡(毛詩曰豐年多黍多稌東觀漢記/曰張堪字君游為漁陽太守勸民)
(耕種以致殷富有百姓歌曰桑無附/枝麥穂兩岐張君為政樂不可支)無褐無衣必盈七
月之歎(毛詩曰七月流火九月授/衣無衣無褐何以卒歳)豈布政未優將罷民
難業(毛詩曰敷政優優百祿是/道周禮曰以圜土教罷民)登爾於朝是屬宏議(漢/書)
(詔策晁錯曰登大夫于朝親諭/朕志難蜀文曰將崇論宏議也)罔弗同心以匡厥辟(尚/書)
(曰罔不同心/以匡乃辟)
又問惟王建國惟典命官(周禮曰惟王建國辨方正/位尚書堯典曰乃命羲和)上
叶星象下符川嶽(春秋漢含孳曰故三公象五岳九卿/法河海三公在天法三台九卿法北)
(斗/)必待天爵具修人紀咸事(孟子曰仁義忠信樂善不/倦此天爵也公卿大夫此)
(人爵也古之人修其天爵而人爵從之漢書詔策公孫/𢎞曰天文地理人事之紀也子大夫習焉公孫𢎞對曰)
(天地無私親順之利起逆之害/生此天文地理人事之紀也)然後㳂才授職揆務分
司(爾雅曰/揆度也)是於五正置於朱宣下民不忒(左氏傳郯子/謂昭子曰少)
(皥摯之立鳯鳥適至故紀於鳥鳥師而鳥名五雉為五/工正河圖曰大星如虹下流華渚女節意感生白帝朱)
(宣宋均曰朱宣少昊氏/鄭𤣥孝經注曰忒差也)九工開於黃序庶績其凝(漢書/劉向)
(上疏曰舜命九官濟濟相讓和之至也應劭曰尚書禹/作司空棄作后稷契作司徒咎繇作士垂作其工益作)
(虞伯夷作秩宗䕫作典樂龍作納言凡九官皇甫謐帝/王世紀曰舜始卽眞改正朔以土承火色尚黄尚書中)
(候所謂建黃授正改朔尚書咎繇/曰庻績其凝孔安國曰凝成也)周官三百漢位兼倍
(禮記曰有虞氏之官五十夏后官百殷官二百周官三/百漢書曰秦立百官漢因循不革自佐史至丞相十三)
(萬三百八十五人今/云兼倍略言之耳)歴兹以降游惰寔繁(孔業子趙王/曰仲尼大聖)
(自兹以降世業不替禮記曰垂綏五寸游惰/之士鄭𤣥曰游惰罷人也尚書曰寔繁有徒)若閑冗卑
弃則横議無已(荀悅申鑒曰正貪祿省閑冗與時消息/昭惠恤下文頴漢書注曰冗散也孟子)
(曰聖王不作諸侯/放恣處士横議)冕笏不澄則坐談彌積(魏志郭嘉說/太祖曰劉表)
(坐談/客耳)何則可修善詳其對(家語孔子曰欲善則詳王肅/曰欲善其事當詳愼之毛萇)
(詩傳曰/詳審也)
又問昔者賢牧分陜良守共治(公羊傳曰自陜以東周/公主之自陜以西邵公)
(主之袁焕與曹植書曰邵公與周公俱爵分陜之任漢/書曰孝宣躬親萬機勵精為治常稱曰與我共治者其)
(唯良二/千石乎)下邑必樹其風一鄉可以為績(論語曰子之武/城聞絃歌之聲)
(鄭𤣥曰武城魯之下邑尚書曰章善癉惡樹之風聲一/鄉謂桐卿也漢書曰朱邑為桐鄉嗇夫亷平不苟及死)
(子葬之桐鄉人/為邑起塜立祠)至有旦撫鳴琴曰置醇酒(吕氏春秋曰/宓子賤治單)
(父彈琴身不下堂而單父治漢書曰曹參代蕭何為相/國日夜飲酒卿大夫以下吏及賔客見參不事事來者)
(皆欲有言至者參輙飲以醇酒度之/欲有言復飲醉而復去終莫得開說)文而無害嚴而不
殘(漢書曰蕭何以文母害為沛主吏掾音義曰文/無所在害也漢書曰雋不疑為吏嚴而不殘)故能
出人於阽危之域躋俗於仁壽之地(阽危已見謝眺八/公山詩漢書王吉)
(上疏曰陛下敺一世之民躋之仁壽之域/則俗何以不若成康夀何以不若髙宗也)是以賈誼言
天下之有惡吏之罪也(賈子曰吏能為善則人必能為/善也故人之不善也吏之罪也)
頃深汰珪符妙簡銅墨(范曄後漢書曰詔書沙汰刺史/二千石以賈琮為冀州刺史說)
(文曰汰簡也汰逹葢切周禮曰上公之禮執桓珪諸侯/之禮執信珪諸伯執躬珪漢書曰文帝初與郡守為銅)
(虎符竹使符潘安仁夏侯湛誄曰妙簡邦良爾雅曰簡/擇也漢書曰縣令長皆秦宫䄮六百石以上皆銅符墨)
(綬/)而春雉未馴秋螟不散(東觀漢記曰魯恭為中牟令/是時郡國螟傷苗稼而獨不)
(入中牟河南尹袁安聞之疑不實使仁恕掾肥親往觀/之親與恭俱坐桑下有雉過止其傍傍有兒童親曰何)
(不捕之兒曰雉方育子也親乃曰所以來者察君之迹/爾今蟲不犯境此一異也化及鳥獸此二異也豎子有)
(仁心此三異也具以狀白安范曄後漢書曰宋均遷九/江守山陽楚沛多蝗其飛至九江東界者輒東西散去)
入在朕前湊其智略出連城守闕爾無聞(漢書曰吾丘/夀王為東郡)
(尉詔賜夀王璽書曰子在朕前之時智略輻湊及/至連十餘城之守職事並廢甚不稱在前時何也)豈薪
􁁊之道未𢎞為網羅之目尚簡(毛詩曰芃芃棫樸薪之/􁁊之毛萇曰山木茂盛)
(萬人得而薪之賢人衆國家得用蕃興也曹子建書曰/仲宣獨歩於漢南孔璋鷹揚於河朔吾王設天網以該)
(之文子曰有鳥將來張羅而得鳥者羅之一目也今/為一目之羅卽無時得鳥孔安國尚書傳曰簡略也)悉
意正辭無侵執事(漢書詔策晁錯曰大夫其正論毋/枉執事音義或曰毋為有司枉撓)
又問朕聞上智利民不述於禮大賢彊國罔圖惟舊(史/記)
(商君說秦孝公曰聖人苟可以彊國/不法其故苟可以利民不修其禮)豈非療飢不期於
鼎食拯溺無待於規行(毛詩曰泌之洋洋可以樂飢鄭/𤣥曰泌水洋洋然飢者見之可)
(飲以􁈛飢􁈛音義與療同家語曰子路南游於楚列/鼎而食抱朴子曰規行矩出不可以救火拯溺也)是
以三王異道而共昌五霸殊風而竝烈(淮南子曰五帝/異道而德覆天)
(下三王殊事而名施後世左氏傳賓媚人曰五伯之覇/也勤而撫之以役王命杜預曰夏伯昆吾商伯大彭豕)
(韋周伯齊桓晉文戰國策趙王謂趙文/曰三代不同服而王五伯不同俗而政)今農戰不脩文
儒是競(商君書曰國待農戰而安君待農戰而尊論衡/曰上書白記者文儒也夫文儒之力過儒生沉)
(文史/也)棄本狥末厥備滋多(漢書詔曰農天下之大本也/而人或不務本而事末故生)
(不遂李竒曰本/農也末賈也)昔宋臣以禮樂為殘賊漢主比文章於
鄭衛(宋臣墨翟也孫卿子曰樂也者和之不可變者也/禮也者理之不可易者也墨子非之幾過刑也墨)
(子賤禮樂而貴勇力貪則為盗富則為賤治出反是漢/書曰宣帝數從王褎等所幸宫觀輒為歌頌議者多以)
(為滛靡不急上曰辭賦大者與詩同義小者/辯麗可嘉譬如女工有綺榖音樂有鄭衛也)豈欲非聖
無法将以既道而權(孝經曰非聖人者無法論語子曰/可與共學未可與適道可與適道)
(未可與立可與立未可與權公羊傳曰/權者何權者反於經然後有善者也)今欲專士女於
耕桑習鄉閭以弓騎(孝經鉤命決曰耕桑得利究年受/福史記曰趙武靈王胡服以習騎)
(射/也)五都復而事庠序四民富而歸文學(漢書曰王莽於/五都立均官更)
(名雒陽邯鄲臨淄宛成都五都市長皆為五均司市師/又曰平帝立學官鄉曰庠聚曰序管子曰士農工商四)
(民者國之/右民也)其道奚若爾無面從(尚書曰予違汝/弼女無面從也)
又問自晉氏不綱關河蕩析(班固漢書述曰秦人不綱/網漏於楚王隠晉書曰石)
(季龍死朝廷欲遂蕩平□河尚書/盤庚曰今我民用蕩析離居也)宋人失馭淮汴崩離
(答賓戲曰王塗蕪穢因失其御應劭漢書注曰汴水/在滎陽西南論語子曰邦分崩離析而不能守也)朕
思念舊民永言攸濟(毛詩曰永言孝思尚書曰予惟小/子若涉淵水予惟徃求朕攸濟)
故選将開邉勞來安集(漢書嚴尤上疏曰武帝選将練/兵深入逺戍班固曰武帝廣開)
(三邉毛詩序曰萬民離散不安/其居而能勞來還定安集之)加以納欵通和布徳修
禮(納其欵關之誠而通其和好之禮漢書匈奴呼韓邪/單于欵五原塞遣名王奉獻始和親吕氏春秋曰季)
(春之月天子布徳行惠孫卿子曰管仲為政/者也未及修禮故修禮者王為政者彊也)歌皇華而
遣使賦膏雨而懐賓(毛詩序曰皇皇者華君遣使臣也/左傳曰季武子如晉晉侯饗之范)
(宣子賦黍苗武子再拜曰小國之仰大國也如百榖之/仰膏雨言若常膏之其天下集睦豈惟弊邑周禮曰二)
(曰教職以安邦/國以懐賓客)所以關洛動南望之懐獯夷遽北歸之
念(王逸楚辭注/曰遽競也)夫危葉畏風驚禽易落(漢書上曰單于待/命加慢今欲攻之)
(如何王恢曰草木遭霜者不可以風過通方之士不可/以文亂今擊之單于可禽淮南子曰使葉落者風摇之)
(也戰國䇿魏謂春申君曰日者更嬴謂魏王曰臣能虚/發而下鳥有鴻雁從東方來更嬴以虚弓下之王曰射)
(爾至此乎更嬴曰此單也其飛徐者創痛也悲鳴者久/失羣也故創未息而驚心未去聞弦音而高飛故創怯)
(今臨武君嘗為秦/孽不可為秦之将)無待干戈聊用辭辯片言而求三輔
一説而定五州(漢書曰内史武帝更名京兆尹左内史/更名左馮翊主爵中尉更名右扶風是)
(為三輔天下有十二州齊/得其七故謂北境為五州)斯路何階人誰或可(爾雅曰/階因也)
進謀誦志以沃朕心(言進嘉謀當謂頌汝志以沃帝心/也周禮曰撢人掌誦王志道國之)
(政事鄭𤣥曰以王之志與政事論説諸侯撢音探廣雅/曰誦言也然彼言王志與此微殊不以文害意也尚書)
(曰啟乃心/沃朕心)
　　天監三年策秀才文三首(何之元梁典曰天/監武帝年號也)
　　　任彦昇
問秀才朕長驅樊鄧直指商郊(商喻齊也史記樂毅書/曰輕卒鋭兵長驅至國)
(漢書朱買臣曰發兵浮海直指泉/山尚書曰武王朝至于商郊也)因藉時來乘此厯運
(魏志劉廙上疏曰臣遭/乾坤之靈值時來之運)當扆永念猶懐慙徳(禮記曰天/子當扆而)
(立尚書曰成湯放桀/於南巢惟有慙徳)何者百王之敝齊季斯甚(班固漢/書贊曰)
(漢承百王之/敝季謂末年)衣冠禮樂掃地無餘(言衣冠制度禮樂軌/儀皆見廢棄故無餘)
(也班固漢書贊曰秦滅六/國而上古遺烈埽地盡矣)彫斲刓方經綸草昧(漢書曰/漢興破)
(觚而為圜斲琱而為樸蘇林漢書注曰刓角之刓與刓/剸同周易曰雲雷屯君子以經綸又曰天造草昧宜建)
(侯而不寧鄭𤣥曰造成/也草草創昧昧爽也)採三王之禮冠履麄分因六代
之樂宮判始辨(周禮曰王宮懸諸侯軒/懸卿大夫判懸士特懸)而百度草創倉
廩未實(尚書曰百度唯貞論語曰禆諶/草創之管子曰倉廩實知禮節)若終畆不税則
國用靡資(國語曰王耕三推之庶人終于畆禮記曰/古者公田籍而不税毛萇詩傳曰資財也)百
姓不足則惻隱深慮(論語有若曰百姓足君孰與不足/百姓不足君孰與足孟子曰無惻)
(隱之心非仁也/惻隱者仁之端)每時入芻槀歲課田租(漢書儀曰民田/租芻藁以給經)
(用也尚書曰/百里納藁)愀然疚懐如憐赤子(禮記曰哀公敢問人/道誰為大孔子愀然)
(作色而對月賦曰悄焉疚懐尚/書曰若保赤子惟民其康乂也)今欲使朕無滿堂之念
民有家給之饒(説苑曰古人於天下也譬一堂之上今/有滿堂飲酒有一人獨索然向隅泣則)
(一堂之人皆不樂也鄧析子曰聖人逍/遥一世之間而家給人足天下太平)漸登九年之蓄
稍去關市之征(禮記曰國無九年之蓄曰不足周禮曰/以九賦歛財賄七曰關市之賦鄭𤣥曰)
(賦謂口出泉關市/謂占㑹百物也)子大夫當此三道利用賓王(三道賓/王見上)
(文/)斯理何從佇聞良説(顔延之策秀才文曰/廢興之要敬俟良説)
問朕本自諸生弱齡有志(鍾離意别傳曰嚴遵與光武/皇帝俱為諸生禮記孔子曰)
(大道之行也與三代之/英丘未之逮而有志焉)閉户自精開巻獨得(楚國先賢/傳曰孫敬)
(入學閉户牖精力過人太學謂曰閉户生入市市人相/語閉户生來不忍欺也陶潜誡子書曰開巻有得便欣)
(然忘/食)九流七略頗嘗觀覽六藝百家庶非牆靣(漢書曰/九流有)
(儒家流道家流隂陽家流法家流名家流墨家流縱横/家流雜家流農家流又曰劉歆總羣書而奏其七略故)
(有輯畧有六藝畧有諸子略有詩賦畧有兵書畧有數/術略有方技畧廣雅曰頗少也周禮保氏飬國子以道)
(乃敎之六藝一曰五禮二曰六樂三曰五射四曰五御/五曰六書六曰九數淮南子曰百家異説各有所出論)
(語子謂伯魚曰汝為周南召南矣乎人而/不為周南召南其猶正牆靣而立也與)雖一日萬機
早朝晏罷(尚書曰兢兢業業一日二曰萬機/墨子曰早朝晏罷㫁獄治政也)聽覽之暇三
餘靡失(上林賦曰朕以覽聽餘閑無事棄日魏略曰董/遇字季真善左氏傳從學者云若渴無日遇言)
(當以三餘或問三餘之意遇言冬者/嵗之餘夜者日之餘隂雨者時之餘)上之化下草偃風
從(論語子曰君子之徳風小/人之徳草草上之風必偃)惟此虚寡弗能動俗(蔡邕/姜肱)
(碑曰至徳動/俗邑中化之)昔紫衣賤服猶化齊風(韓子曰齊桓公好/服紫一國盡服紫)
(當時十素不得一紫公患之告管仲管仲曰君欲止之/何不自誡勿衣也謂左右曰甚惡紫臭公曰諾於是郎)
(中莫衣紫其明日國中莫/有紫衣三日境内莫衣紫)長纓鄙好且變鄒俗(韓子曰/鄒君好)
(長纓左右皆服長纓甚貴鄒君患之問左右左右對曰/君好服之百姓亦多服故貴鄒君因先㫁其纓而出國)
(中皆不/服長纓)雖徳慙徃賢業優前事且夫縉紳道行禄利然
也(封禪書曰因雜搢紳先生之略術班固漢書/贊曰大師衆至千餘人葢禄利之路然也)朕傾心
駿骨非懼真龍(新序曰郭隗謂燕王曰古之君有以千/金市千里馬者三年不得人請求之三)
(月得馬已死矣買其骨以五百金君大怒之人曰死馬/骨且市之况生馬乎天下必以王為好馬矣於是不能)
(朞年千里馬至者二今王誠願致士請從隗始隗且見/事況賢者也荘子曰子張見魯哀公哀公不禮去曰君)
(之好士有似葉公子高之好龍也葉公好龍室屋彫文/盡以寫龍於是天龍聞而下之窺頭於牖拖尾於堂葉)
(公見之棄而退走失其魂魄五情無主是葉公非好真/龍也好夫似龍而非龍也今君之好士也好夫似士而)
(非士/者也)輜軿青紫如拾地芥(范曄後漢書曰袁紹賓客所/歸輜軿紫轂填接街陌説文)
(曰軿車前衣車後為輜漢書夏侯勝每講授常謂諸生/曰士病不明經經術苟明其取青紫如俛拾地芥爾言)
(好學明經術以取貴位之服如似/車載之多也取之易也如拾地草)而隋游廢業十室而
九(惰游已見上文抱朴子曰秦降/及季杪天下欲反十室而九)鳴鳥蔑聞子衿不作
(言古者收教不及於道者故天下太平而鳯凰至學校/廢則作子衿以刺之而人感思學今則不然言不如古)
(也尚書周公曰收罔朂弗及耉造徳弗降我則鳴鳥不/閒毛萇詩傳曰蔑如也詩序曰子衿刺學校廢也兩都)
(賦序曰王澤/竭而詩不作)𢎞奨之路斯既然矣(小雅曰/奨勸也)猶其寂寞應
有良規(媿志明帝報王朗詔曰/欽納至言思聞良規)
問朕立諫鼓設謗木於兹三年矣(鄧析子曰堯置欲諫/之鼓舜立誹謗之木)
(此聖/人也)比雖輻湊闕下多非政要(文子曰羣臣輻湊張湛/曰如衆輻之集於轂也)
(范曄後漢書曰詔問蔡邕/宜披露得失指陳政要)日伏青蒲罕能切直(漢書曰/史丹直)
(入卧内頓首伏青蒲上應劭曰以青規地曰青/蒲桓子新論曰切直忠正則汲黯之敢諫争也)将齊季
多諱風流遂徃(毛萇詩傳曰將且也老子曰天下多忌/諱而民彌貧淮南子曰晩世風流終敗)
(禮義廢上林賦曰/遂徃而不反矣)将謂朕空然慕古虚受弗𢎞(漢書曰/王莽好)
(空言慕古法多封爵人/周易曰君子以虚受人)然自君臨萬㝢介在民上(左氏/傳子)
(囊曰赫赫楚國而君臨之方言曰介特也漢/書宣帝詔曰朕承洪業託於士民之上也)何嘗以一
言失㫖轉徙朔方(范曄後漢書曰蔡邕上疏帝覽而歎/息因起更衣曹節於後竊視之悉宣)
(語左右事遂漏露程璜遂使人飛章言邕於是下邕洛/陽獄詔減死一等與家屬髠鉗徙朔方詔不得以赦令)
(除/)睚眦有違論輸左校(漢書曰原渉好眦睚於塵中論/輸謂論其罪而輸作也漢書陳)
(咸字子康年十八以父萬年任為郎有異材抗直數言/事刺譏近臣書數十上遷為左曹公嘗病召咸教戒於)
(牀下語至夜半咸睡頭觸屏風父大怒欲杖之曰乃公/教戒汝汝反睡不聽吾言何也咸叩頭謝曰具曉所言)
(大要教威讇也父乃不復言元帝擢咸為御史中丞後/為南陽太守所居以殺伐立威豪猾吏及大姓犯法輒)
(論輸府范曄後漢書曰李膺為河南尹時宛陵大姓羊/元羣罷北海郡贓罪狼籍膺表欲罰元羣行賂宵豎膺)
(反坐輸作左校漢書曰/将作少府有左校令丞)而使直臣杜口忠讜路絶(漢書/景帝)
(問鄧公鄧公曰夫晁錯患諸侯彊大不可制故請削之/以尊京師萬世之利也計畫始行卒受大戮内杜忠臣)
(之口外為諸侯報仇/聲類曰讜善言也)将恐𢎞長之道别有未周(韓詩曰/将恐将)
(懼嶭君曰将辭也檀道鸞晉陽秋曰謝/安為桓温司馬不存小察盡𢎞長之風)悉心以陳極言
無隱(漢書曰哀帝使傅喜問李尋曰間者水出地動日/月失度星辰亂行災異仍重極言無有所諱周書)
(曰慎問其故/無隱乃情)
　
　
　文選巻三十六
欽定四庫全書
　文選巻三十七　　　　　　梁　蕭統　撰
　　　　　　　　　　　　　唐　李善　註
　表(表者明也標也如物之標表言標著事序使之明/白以曉主上得盡其忠曰表三王已前謂之敷奏)
　　(故尚書云敷奏以言是也至秦并天下改為表總/有四品一曰章謝恩曰章二曰表陳事曰表三曰)
　　(奏劾驗政事曰奏四曰駮推覆平論有異事進之/曰駮六國及秦漢兼謂之上書行此五事至漢魏)
　　(已來都曰表進之天子稱表進諸/侯稱上疏魏已前天子亦得上疏)
　　薦禰衡表
　　　孔文舉(范曄後漢書云孔融字文舉魯國人也/㓜有異才性好學舉高第拜御史厯官)
　　　　(至将作大匠遷少府曹操既/積嫌忌奏誅之下獄棄市)
臣聞洪水横流帝思俾乂(孟子曰當堯之時天下猶未/平洪水横流泛濫於天下尚)
(書曰湯湯洪水方割有能俾/乂孔安國傳曰俾使乂治也)旁求四方以招賢俊(尚書/曰旁)
(求天下孔安國/曰旁非一方也)昔世宗繼統将𢎞祖業(世宗孝武廟諱/也李奇漢書注)
(曰統緒也班固漢書紀述/曰世宗曄曄思𢎞祖業)疇咨熙載羣士響臻(尚書云/帝曰疇)
(咨若時登庸又曰有能熙帝之載班固漢書述曰疇咨/熙載髦俊並作響臻如應而至也孫卿子曰下之和上)
(譬響之/應聲也)陛下睿聖纂承基緒(陛下謂獻帝也班固高紀/述曰纂堯之緒爾雅曰纂)
(紀/也)遭遇厄運勞謙日昃(説文曰遇逢也周易曰勞謙君/子有終吉尚書曰文王自朝至)
(于日中昃/弗遑暇食)惟岳䧏神異人竝出(毛詩曰惟岳䧏/神生甫及申)竊見處
士平原禰衡年二十四字正平淑質貞亮英才卓躒(孟/子)
(曰得天下英才而教育之西都賓曰/卓躒諸夏卓躒絶異也躒力角反)初涉藝文升堂覩
奥(論語云子曰由也升堂矣未入/于室也爾雅曰西南謂之奥)目所一見輒誦於口
耳所暫聞不忘於心性與道合思若有神(淮南子曰所/謂眞人者性)
(合於/道也)𢎞羊潛計安世黙識以衡準之誠不足怪(漢書曰/桑𢎞羊)
(雒陽賈人子以心計年十三拜侍中又曰張安世字少/孺為郎上行幸河東嘗亡書三篋詔問莫能知唯安世)
(識之具作其事後復購得書以相投/無所遺失上奇其能擢為尚書令)忠果正直志懷
霜雪見善若驚疾惡若讐(國語楚藍尹亹謂子西曰/夫闔閭聞一善言若驚得)
(一士若賞謝承後漢書曰/張儉清潔中正疾惡若讐)任座抗行史魚厲節殆無
以過也(吕氏春秋曰魏文侯飲問諸大夫寡人何如/主也任座曰君不肖君也克中山不以封君)
(之弟而以封君之子是以知不肖君也文侯不悦次/及翟璜曰君賢君也臣聞其王賢者其臣直是以知)
(君之賢也文侯悦文子曰傲世賤物士之抗行也廣/雅曰抗舉也論語子曰直哉史魚廣雅曰厲高也)
鷙鳥累百不如一鶚(文記趙簡子曰鷙/鳥累百不如一鶚)使衡立朝必
有可觀(論語子曰赤也束帶立于朝可使與賓客言/又曰必有可觀者焉漢書成帝詔曰舉博士)
(使皁然/可觀)飛辯騁辭溢氣坌涌(坌涌貎也/坌步寸切)解疑釋結臨
敵有餘(七畧曰觧紛釋/結反之於平安)昔賈誼求試屬國詭係單于
(漢書賈誼曰何不試以臣為屬國之官以主匈奴行/臣之計必係單于之頸而制其命説文曰詭責也自)
(責必係單于也漢/書曰况自詭滅賊)終軍欲以長纓牽致勁越(漢書曰/南越與)
(漢和親乃遣終軍使南越説其王欲令入朝比内諸/侯軍自請願受長纓必覊南越王而致之闕下説文)
(曰組綦小/者為冠纓)弱冠慷慨前代美之(説文曰慷慨壯士不/得志於心賈誼終軍)
(皆年十八/故曰弱冠)近曰路粹嚴象亦用異才擢拜臺郎衡宜
與為比(興畧曰路粹字文蔚少學於蔡邕高才與京/兆嚴象拜尚書郎象以兼有文武出為揚州)
(刺史粹後為軍謀祭酒/與陳琳阮瑀等典記室)如得龍躍天衢振翼雲漢(季/陵)
(詩曰策名於天衢班固漢書述曰攀/龍附鳯竝集天衢毛詩曰倬彼雲漢)揚聲紫微垂光
虹蜺(春秋合誠圖曰北辰其星七在/紫微中也尸子曰虹蜺為析翳)足以昭近署之
多士增四門之穆穆(兩都賦序曰内設金馬石渠之/署尚書曰賓于四門四門穆穆)
鈞天廣樂必有竒麗之觀(史記趙簡子曰我之帝所/甚樂與百神遊天鈞天廣)
(樂九奏萬物不類三/代之樂其聲動心)帝室皇居必畜非常之寶(應劭漢/官儀曰)
(帝室猶古言王室尚書/曰所寳惟賢則邇人安)若衡等輩不可多得激楚陽阿
至妙之容掌伎者之所貪(楚辭曰宫庭震驚發激楚王/逸曰激楚清聲也淮南子曰)
(足蹀陽/阿之舞)飛兔騕䮍絶足奔放良樂之所急也(吕氏春秋/曰飛兔騕)
(䮍古趙之俊馬也又曰古者善相馬/者若  之王良秦之伯樂盡其妙也)臣等區區敢不以
聞(李陵書曰區區之心/廣雅曰匡區愛也)陛下篤慎取士必須効試乞令
衡以褐衣召見(漢書劉敬曰臣/衣褐衣謁見)必無可觀采臣等受靣
欺之罪(漢書曰上以張/湯懐詐面欺)
　　出師表(蜀志曰建興五年亮率/軍北駐漢中臨發上疏)
　　　諸葛孔明(蜀志云諸葛亮字孔明琅邪人也時/先主屯新野徐庶謂先主曰諸葛孔)
　　　　(明乃臥龍也將軍豈欲見之乎先主遂詣見/之及即帝位拜為丞相後主即位十二年卒)
臣亮言先帝創業未半而中道崩殂(孟子曰君子/創業垂統)今天
下三分益州罷弊此誠危急存亡之秋也(嵗以秋為功/畢故以喻時)
(之要也馮衍與田邑書曰忠/臣立功之日志士馳馬之秋)然侍衛之臣不懈於内忠
志之士亡身於外者盖追先帝之遇欲報之於陛下也
(遇謂以恩相接也史記/豫譲曰以國士遇我)誠宜開張聖聴以光先帝遺徳
恢志士之氣(漢書各永上書曰王法納乎聖聽/莊子盗跖曰此父母之遺徳也)不宜妄
自菲薄引喻失義以塞忠諌之路也(方言曰菲薄也/郭璞曰微薄也)宫
中府中俱為一體陟罰臧否不宜異同(毛詩曰嗚呼小/子未知臧否何)
(休公羊傳注/曰否不也)若有作姦犯科及為忠善者宜付有司論
其刑賞以昭陛下平明之治不宜偏私使内外異法也
侍中侍郎郭攸之費禕(於宜/反)董允等(楚國先賢傳曰郭/攸之南陽人以器)
(業知名蜀志曰費禕字文偉江人也後主襲位亮上疏/曰侍中郭攸之費禕然攸之與禕俱為侍中又曰董允)
(字休昭後主襲/位遷黄門侍郎)此皆良實志慮忠純是以先帝簡扳以
遺陛下愚以為宫中之事事無大小悉以咨之然後施
行必能裨補闕漏有所廣益也将軍向寵(蜀志曰向寵/襄陽人也建)
(興元年為中部督典/宿衛兵遷中領軍)性行淑均曉暢軍事(廣雅曰/暢逹也)試用
於昔日先帝稱之曰能是以衆議舉寵為督愚以為營
中之事悉以諮之必能使行陣和穆優劣得所也親賢
臣逺小人此先漢所以興隆也親小人逺賢士此後漢
所以傾頹也先帝在時每與臣論此事未甞不歎息痛
恨於桓靈也(桓靈後漢二帝/用閹豎所敗也)侍中尚書長史叅軍此悉
貞亮死節之臣也(蜀志曰建興二年陳震拜尚書又曰/諸葛亮出駐漢中張裔領留府長史)
(又曰蒋琬遷叅/軍統留府事)願陛下親之信之則漢室之隆可計日
而待也臣本布衣躬耕於南陽(説苑唐且謂秦王曰/王聞布衣之士怒乎)苟
全性命於亂世不求聞逹於諸侯(論語子張曰在邦必/聞又孔子曰在邦必)
(逹/)先帝不以臣卑鄙猥自枉屈(猥猶曲也言己曲䝉/先帝自枉屈而來也)三
顧臣於草廬之中諮臣以當世之事(漢晉春秋曰諸葛/亮家于南陽鄧縣)
(荆州圖曰鄧城舊縣西南一里隔沔有諸葛亮宅/是劉備三顧處劉歆七略詩曰結構野草起室盧)由是
感激遂許先帝以驅馳(趙岐孟子章指曰千/載聞之猶有感激也)後值傾覆
受任於敗軍之際奉命於危難之間爾來二十有一年
矣(裴松之蜀志注曰案劉備以建安十三年敗遣亮使/呉亮以建興五年抗表北伐自傾覆至此整二十年)
(則備始與亮相遇/在軍敗前一年也)先帝知臣謹慎故臨崩寄臣以大事
也(蜀志曰先主於永安病䈧召亮成都屬以後事謂亮/曰君才十倍曹丕必能安國終定大業若嗣子可輔)
(輔之如其不才君可自取亮涕泣曰臣敢/竭股肱之力效忠貞之節繼之以死也)受命以來夙
夜憂歎恐託付不效以傷先帝之明故五月渡瀘深入
不毛(蜀志曰建興元年南中諸部竝皆叛亂三年春亮/率衆征之其秋悉平漢書曰瀘水出牂牁郡句町)
(縣史記鄭㐮公曰君王錫不毛之地使復得改事君王/何休曰墝埆不生五榖曰不毛句求俱切町庭冷切)
今南方已定兵甲已足當奬帥三軍北定中原(爾雅曰/奨勸也)
庶竭駑鈍攘除姦凶(廣雅曰駑駘也謂馬遲鈍/者也毛萇詩傳曰攘除也)興復漢
室還于舊都此臣之所以報先帝而忠陛下之職分也
至於斟酌規益進盡忠言則攸之禕允之任也願陛下
託臣以討賊興復之效不效則治臣之罪以告先帝之
靈若無興徳之言則戮允等以章其慢(蜀志載亮表云/若無興徳之言)
(則戮允等以章其慢今此/無上六字於義有闕誤矣)陛下亦宜自謀以咨諏(足/俱)善
道察納雅言深追先帝遺詔(王逸楚辭注曰課試也毛詩/曰載馳載驅周爰咨諏毛萇)
(曰訪問於善為咨事為諏論語曰子/所雅言南都賦曰奉先帝而追孝也)臣不勝受恩感激
今當逺離臨表涕泣不知所云
　　求自試表(魏志曰太和二年植還雍丘植常自/憤怨抱利噐而無所施上疏求自試)
　　　曹子建
臣植言臣聞士之生世入則事父出則事君(論語子曰/出則事公)
(卿入則/事父兄)事父尚於榮親事君貴於興國故慈父不能愛
無益之子仁君不能畜無用之臣(墨子曰雖有賢君不/愛無功之臣雖有慈)
(父不愛無/益之子)夫論徳而授官者成功之君也量能而受爵
者畢命之臣也(史記樂毅□燕惠王書曰察能而授官/者成功之君也孫卿子曰論徳而定次)
(量能而授官君子之所長也尸子/曰君子量才而受爵量功而受禄)故君無虚授臣無虚
受虚授謂之謬舉虚受謂之尸禄詩之素餐所由作也
(韓詩曰何謂素餐素者質也人但有質朴而無治民之/材名曰素餐尸禄者頗有所知善惡不言黙然不語苟)
(欲得禄而已/譬若尸矣)昔二虢不辭兩國之任其徳厚也(左氏傳/晉候假)
(道於虞以伐虢宫之竒諌曰虢仲虢叔王季之穆恒為/王卿士勲在盟府孫卿子曰徳厚者進亷節者起也)
旦奭不讓燕魯之封其功大也(史記曰武王殺紂封周/公旦於少昊之墟曲阜)
(是為魯公又曰周武/王封召公奭於燕)今臣䝉國重恩三世于今矣(三世/謂文)
(武明/也)正值陛下升平之際(陛下明帝也孝經鉤命決/曰明王用孝升平致譽)
沐浴聖澤潛潤徳教可謂厚幸矣(史記太史公成王作頌/沐浴膏澤孝經曰徳教)
(加于/百姓)而位竊東藩爵在上列(論語子曰臧文仲其竊位/者與漢書中山靖王曰位)
(雖卑也得/為東藩)身被輕煗口厭百味(孝經援神契曰甘肥適/口輕煗適神墨子曰衣)
(服之法冬則練帛之中是以為輕且/煗崔駰七依曰雍人調膳展選百味)目極華靡耳倦絲
竹者爵重禄厚之所致也(鄭𤣥禮記注曰/致之言至也)退念古之受
爵禄者有異於此皆以功勤濟國輔主恵民(爾雅曰/濟益也)今
臣無徳可述無功可紀若此終年無益國朝将挂風人
彼其之譏(毛詩彼其之/子不稱其服)是以上慙𤣥冕俯媿朱紱(同禮/曰王)
(之五冕𤣥冕朱紱禮記曰諸候佩山/𤣥玉而朱組綬蒼頡篇曰紱綬也)方今天下一統九
州晏如(尚書大傳曰周公一統天下合/和四海然一統謂其統緒也)顧西尚有違命
之蜀東有不臣之呉使邉境未得税甲謀士未得高枕
者(爾雅曰税舍也漢書賈誼曰/陛下高枕垂統無山東之憂)誠欲混同宇内以致太
和也(法言曰或問太和曰其在唐/虞成周也季軌曰天下太和)故啟滅有扈(户/)而夏
功昭(尚書序曰啟與有扈戰于甘之野史/記曰啟遂滅有扈氏天下咸朝夏)成克商奄而
周徳著(尚書曰武王崩三竪及淮夷叛周公相成王將/黜殷命孔安國曰三監管蔡商也淮夷徐奄之)
(屬史記曰成王/東伐淮夷徐奄)今陛下以聖明統世将欲卒文武之功
繼成康之隆(假周之令徳以喻魏之先主也臣瓉漢書/注曰統總覽也毛詩序曰文武之功起於)
(后稷春秋厯序曰/成王之隆澧泉涌)簡良授能以方叔召虎之臣鎮衛四
境為國爪牙者可謂當矣(爾雅曰簡擇也毛詩曰方叔/涖止其車三千又曰江漢之)
(滸王命邵虎又曰/祈父予王之𤓰牙)然而高鳥未挂於輕繳淵魚未懸於
鉤餌者恐釣射之術或未盡也(高鳥淵魚喻/呉蜀二主也)昔耿弇不
俟光武亟撃張步言不以賊遺於君父也(東觀漢記曰/耿弇討張歩)
(陳俊謂弇曰虜兵盛可且閉營休士以待上來弇曰乗/輿且到臣子當擊牛釃酒待百官反欲以賊虜遺君父)
(邪及出大戰自旦及/昏大破之弇古舍切)故車右伏劍於鳴轂雍門刎首於
齊境(説苑曰越甲至齊雍門狄請死之齊王曰鼓鐸之/聲未聞矢石未交長兵未接子何務死知為人臣)
(之禮邪雍門狄對曰臣聞之昔王田於囿左載鳴車右請/死之王曰子何為死車右曰為其鳴吾君也王曰左轂鳴)
(此者工師之罪也子何為死車右曰吾不見工師之乗/而見其鳴吾君也遂刎頸而死有之乎齊王曰有之雍)
(門狄曰今越甲至其鳴吾君豈左轂之下哉車右可以/死左轂而臣獨不可以死越甲邪遂刎頸而死是日越)
(人引甲而退七十里齊/王塟雍門子以上卿)若此二子豈惡生而尚死哉誠
忿其慢主而陵君也夫君之寵臣欲以除害興利(尸子/曰禹)
(興利除害為/萬民種也)臣之事君必殺身静亂以功報主也昔賈
誼弱冠求試屬國請係單于之頸而制其命終軍以妙
年使越欲得長纓占其王覊致北闕(賈誼終軍已見薦/禰衡表尔雅曰占)
(隠也郭璞/隠度之)此二臣豈好為夸主而燿世俗哉志或鬱結
欲逞才力輸能於明君也昔漢武為霍去病治第辭曰
匈奴未滅臣無以家為(漢書/文也)固夫憂國忘家捐軀濟難
忠臣之志也(趙岐孟子章指/曰憂國忘家)今臣居外非不厚也而寢
不安席食不遑味者伏以二方未尅為念(戰國䇿曰秦/王告䝉驁曰)
(寡人一城圍食不/甘味臥不便席)伏見先帝武臣宿兵年耆即世者有
聞矣(左氏傳子朝曰太/子壽早夭即世)雖賢不乏世宿将舊卒由習戰也
(史記曰王翥宿/将始皇師之)竊不自量志無效命庶立毛髪之功以
報所受之恩若使陛下出不世之詔效臣錐刀之用(文/子)
(曰欲治之主不世出束觀漢書記黄/香上疏曰以錐刀小用當見宿留也)使得西屬大将軍
當一校之隊(魏志曰太和二年遣大將軍曹真擊諸葛/亮於街亭司馬彪漢書曰大将軍營伍部)
(校尉/一人)若東屬大司馬統偏師之任(魏志曰太和二年大/司馬曹休率諸軍至)
(皖臣瓚漢書注/曰統猶總覽也)必乗危躡險騁舟奮驪(禮記曰夏后尚/黒戎事乗驪鄭)
(𤣥曰馬黒/色曰驪)突刃觸鋒為士卒先(漢書伍被曰大將軍/當敵勇常為士卒先)雖
未能禽權馘亮庶将虜其雄率殱其醜類(鄭曰毛詩箋/曰馘所獲之)
(左耳也爾雅曰殱/盡也又曰醜衆也)必效須臾之㨗以滅終身之愧(杜預/左氏)
(傳注曰/㨗獲也)使名挂史筆事列朝榮雖身分蜀境首懸呉闕
猶生之年也(北征賦曰首身分而不寤漢武帝遣使者/告單于曰南越王頭已懸於漢北闕傳武)
(仲與荆文姜書曰雖/死之日猶生之年)如微才不試没世無聞(論語君子/疾没世而)
(名不/稱)徒榮其軀而豐其體生無益於事死無損於數虚
荷上位而忝重禄禽息鳥視終於白首(鄭𤣥周禮注曰/凡鳥獸未孕曰)
(禽/)此徒圈牢之養物非臣之所志也(説文曰圈養獸閑牢/也鄭𤣥周禮注曰)
(閑/也)流聞東軍失備師徒小衂(漢書王音曰失行流聞魏/志曰休至皖與呉將陸遜)
(戰於石亭敗績/衂猶挫折也)輟食弃餐奮袂攘衽撫劍東顧而心已馳於
呉㑹矣(鄭𤣥周禮注曰攘却也謂却扱衽也/左氏傳曰子朱撫劍從之)臣昔從先武皇帝南極赤
岸東臨滄海西望玉門北出𤣥塞(七發曰凌赤岸篲扶桑山/謙之南徐州記曰京江禹)
(貢北江有大濤濤至乘北激赤岸尤更迅猛漢書燉煌/郡龍勒縣有玉門關𤣥塞長城也北方色黒故曰𤣥)伏見
所以行軍用兵之勢可謂神妙矣(孫子曰兵與敵變化/而取勝者謂之神)
故兵者不可豫言臨難而制變者也(孫卿曰水因地而/制行兵因敵而制)
(勝/)志欲自效於明時立功於聖世每覽史籍觀古忠臣
義士出一朝之命以殉國家之難(司馬遷書曰李陵奮/不顧身以殉國家之)
(急/)身雖屠裂而功銘著於景鍾名稱垂於竹帛未甞不
拊心而歎息也(國語晉悼公曰昔克路之役秦來圖敗/晉攻魏顆以其身却退秦師于輔氏親)
(止杜囘其勲銘於景鍾韋昭曰景鍾景公鍾/也墨子曰以其功書於竹帛傳遺後子孫也)臣聞明主
使臣不廢有罪故奔北敗軍之将用秦魯以成其功(史/記)
(曰秦繆公使百里異子孟明視蹇叔子西乞術及白乙/丙將兵襲鄭晉發兵遮秦兵於殽虜秦三將以歸後還)
(秦三將穆公後三人官秩復使將兵伐晉大敗晉人以/報殽之役又曰曹沫者魯人也以勇力事魯莊公為魯)
(將與齊戰三敗北魯莊公懼乃獻遂邑之地以和猶復/以為將齊桓公許與魯㑹于柯而盟桓公與荘公既盟)
(於壇上曹沫執七首却齊桓公公問曰子將何欲曹沫/曰齊强魯弱而大國侵魯亦已甚矣今魯城壊即壓境)
(君其圖之桓公乃許盡還魯之/侵地曹沫三戰所亡盡復于魯)絶纓盜馬之臣赦楚趙
以濟其難(説苑曰楚莊王賜羣臣酒日暮華燭滅有引/王美人衣美人乃挽絶冠纓告王知之王曰)
(賜人酒醉欲顯婦人之節吾不取也乃命左右勿上火與/寡人飲不絶纓者不懽也犀臣纓皆絶盡懽而去後與晉)
(戰引美人衣者五合五獲以報荘王吕氏春秋曰昔者秦/穆公束馬右服失之野人取之繆公自徃求之見野人方)
(将食之於岐山之陽繆公笑曰食駿馬之肉不飲酒余恐/傷汝也徧飲而去韓原之戰晉人已環繆公之車矣晉梁)
(靡已扣公左驂矣野人甞食馬於岐山之陽者三百餘人/畢力為繆公疾闘於車下遂大克晉及獲恵公以歸此秦)
(而謂之趙者史記曰趙氏之先興/秦共祖然則以其同祖故曰趙焉)臣竊感先帝早崩威王
棄世(先帝謂文帝也魏志曰/任城王彰薨諡曰威)臣獨何人以堪長乆常恐先
朝露填溝壑(漢書李陵謂蘇武曰人如朝露列女/傳梁寡婦曰妾之夫犬馬填溝壑)墳土未
乾而身名並滅(漢書霍禹曰将軍墳土未乾李宏/武功謌曰身非金石名俱滅焉)臣聞騏
驥長鳴伯樂昭其能(戰國䇿楚客謂春申君曰昔騏驥駕/車中坂遷延員轅而不能進遭伯樂)
(仰而長鳴彼見伯樂之知己也今僕/屈厄乆君獨無意使僕為君長鳴也)盧狗悲號韓國知其
才(戰國䇿曰齊欲伐魏淳于髠謂齊王曰韓子盧者天下/之壮犬也東郭㕙者海内之狡兔也韓子盧遂東郭㕙)
(環山者三騰山者五􁄄極於前犬疲於後犬兔俱罷各死/其處田父見之而擅其功今齊魏相持臣恐强秦大楚承)
(其後有田父之功高誘曰韓國之盧/犬古之名狗也然悲號之義未聞也)是以效之齊楚之路
以逞千里之任(齊楚言逺也孫卿子曰/夫驥一日而千里也)試之狡兔之捷以
驗搏噬之用今臣志狗馬之㣲功竊自惟度終無伯樂韓
國之舉是以於悒而竊自痛者也(楚辭曰長呼吸以於悒/王逸曰於悒啼貎也)
夫臨博而企竦聞樂而竊抃者或有賞音而識道也(説文/曰博)
(局戲也六著十二棊又曰企舉/踵也竦猶立也説文曰抃拊也)昔毛遂趙之陪隸猶假錐
囊之喻以寤主立功(史記曰秦之圍邯鄲趙使平原君求/救合從於楚約與食客門下有勇力)
(武備具者二十人偕得十九人餘無可取者毛遂前自讃/於平原君君曰先生處勝之門下幾年於此矣遂曰三年)
(於此矣平原君曰夫賢士之處俗譬若錐之處囊中其末/立見今先生處勝之門下三年勝未有所聞毛遂曰臣乃)
(今日請處囊中耳使遂蚤得處囊中乃頴脱而出非特其/末見而已也平原君竟與毛遂偕十九人平原君與楚合)
(從日出而言日中不决毛遂按劍厯堦而上曰合/從者為楚非為趙也楚王曰唯謹奉社稷以從)何况巍
巍大魏多士之朝而無慷慨死難之臣乎夫自衒(𤣥/偏)自媒
者士女之醜行也(越絶書曰范蠡其始居楚之越越王與/言盡日大夫石賈進曰衒女不貞衒士)
(不信客厯諸侯度河冿/無因自致殆不真賢也)干時求進者道家之明忌也(荘子/曰功)
(成者隳名成者虧孰能/去功與名而還與衆人)而臣敢陳聞於陛下者誠與國分
形同氣憂患共之者也(吕氏春秋曰父母之於子也子之/於父母也一體而分形同氣血而)
(異息疾痛相救憂思相感生則相/懽死則相哀此之謂骨肉之親也)　冀以塵露之㣲補益山
海(謝承後漢書楊喬曰猶塵附泰山露集/滄海雖無補益款誠至情猶不敢嘿)螢燭末光増輝
日月(淮南子曰人主之居/也如日月之明也)是以敢冐其醜而獻其忠必知為朝
士所笑聖主不以人廢言(論語子曰君子/不以人廢言)伏惟陛下少垂神
聴臣則幸矣
　　求通親親表(魏□曰大和五年植上疏/求存問親戚自致其意也)
　　　曹子建
臣植言臣聞天稱其高者以無不覆地稱其廣者以無
不載日月稱其明者以無不照(禮記子夏問曰何謂三/無私孔子曰天無私覆)
(地無私載日月無私/照此之謂三無私)江海稱其大者以無不容(管子曰/海不辭)
(水故能成其大墨子曰江河/不惡小谷之滿已也故能大)故孔子曰大哉堯之為
君惟天為大惟堯則之(論語/文也)夫天徳之於萬物可謂
𢎞廣矣盖堯之為教先親後疏自近及逺其傳曰克
明峻徳以親九族九族既睦平章百姓(孔安國曰能/明俊徳之士)
(任用之以睦高祖𤣥孫之親也又曰既已/也百姓百官也言化九族而平和章明也)及周之文
王亦崇厥化(鄭𤣥禮記注/曰崇猶尊也)其詩曰刑于寡妻至于兄
弟以御于家邦(毛萇曰刑法也鄭𤣥云御治也寡妻/寡有之妻文王以禮接其妻至於宗)
(族又能為政/治於家邦)是以雍雍穆穆風人詠之(毛詩曰有來/雍雍又曰天)
(子穆/穆)昔周公弔管蔡之不咸廣封懿親以藩屏王室
(左氏傳富辰曰周公弔二叔之不咸故封/建親戚以藩屛周室馬融曰二叔管蔡也)傳曰周之
宗盟異姓為後(左氏傳曰滕候薛侯來朝爭長公使羽/父請於薛侯曰周之宗盟異姓為後)
誠骨肉之恩爽而不離(漢書宣帝詔曰葢聞象有罪舜/封之骨肉之親粲而不殊如淳)
(曰粲或為㪚爾/雅曰爽差也)親親之義寔在敦固(禮記曰君子賢/其賢而親其親)
未有義而後其君仁而遺其親者也(孟子曰末有仁而遺/其親者也未有義而)
(後其君/者也)伏惟陛下咨帝唐欽明之徳(尚書曰放/勲欽明)體文王
翼翼之仁(毛詩曰惟此文/王小心翼翼)恵洽椒房恩昭九親(漢書儀/曰皇后)
(稱椒房詩椒聊之實蔓延盈/升美其繫興九親猶九族)羣臣百寮番休遞上(列子/曰巨)
(鼇迭為三番江偉上便宜曰/上下郎吏計作四五番休)執政不廢於公朝下情得
展於私室親理之路通慶弔之情展誠可謂恕已治人
推恵施恩者矣(論語子貢問曰一言可以終身行之者/乎子曰其恕乎已所不欲勿施於人三)
(略曰良將恕己而治人又/曰推惠施恩士力日新)至於臣者人道絶緒禁固明
時臣竊自傷也(左氏傳曰中公巫臣奔晉子反請以重/幣錮之杜預曰禁固勿仕也錮與固通)
不敢乃望交氣類修人事叙人倫(謝承後漢書曰相□/鄙營氣類毛詩序曰)
(成孝敬/厚人倫)近且婚媾不通兄弟永絶吉凶之問塞慶弔之
禮廢恩紀之違甚於路人(蘓子卿詩曰/誰為行路人)隔閡之異殊於
胡越(淮南子曰自其異者視之肝膽胡/越許慎曰胡在北方越在南方)今臣以一切之
制永無朝覲之望(漢書音義曰/一切權時也)至於注心皇極結情紫
闥神明知之矣(尚書考靈耀曰建用皇極朱均曰建立/也皇大極天也崔駰逹宜曰攀台階闚)
(紫/闥)然天寔為之謂之何哉(毛詩國/風文)退省諸王常有戚戚
具爾之心(毛詩曰戚戚兄/弟莫逺具爾)願陛下沛然垂詔(孟子曰油/然作雲沛)
(然下/雨)使諸國慶問四節得展以叙骨肉之歡恩全怡怡
之篤義(論語子曰兄/弟怡怡如也)妃妾之家膏沐之遺嵗得再通(毛/詩)
(曰豈無/膏沐)齊義於貴宗等恵於百司如此則古人之所嘆
風雅之所詠復存於聖世矣臣伏自惟省無錐刀之用
(東觀漢記黄香上疏曰以/錐刀小用䝉見宿留也)及觀陛下之所㧞授若以臣
為異姓竊自料度不後於朝士矣若得辭逺游戴武弁
(蔡邕獨㫁曰逺遊冠者王侯/所服傳子曰侍中冠武弁)解朱組佩青紱(朱組紱已/見自試表)
(注漢書曰凡二千/石以上銀印青綬)駙馬奉車趣得一號(漢書曰奉車都/尉掌御乗輿車)
(駙馬都尉掌駙馬/説文曰駙近也)安宅京室執鞭珥筆(論語子曰富而/可求雖執鞭之)
(士吾亦為之苑曄後漢書岑彭謂朱鮪曰彭往者得執/鞭侍從珥筆戴筆也漢書趙卭曰張安世持槖簪筆張)
(晏曰近臣負/槖簪筆從也)出從華盖入侍輦轂(劉歆遂初賦曰奉華/葢於帝側胡廣漢官)
(解詁注曰轂下諭在/輦轂之下京兆之中)承答聖問拾遺左右(漢書曰議郎/掌顧問應對)
(又曰蕭望之劉更/生竝拾逺左右)乃臣丹情之至願不離於夢想者也
逺慕鹿鳴君臣之宴(毛詩序曰鹿鳴/宴羣臣嘉賓也)中詠棠棣匪他之
誡(毛詩序曰棠棣燕兄弟也毛/詩曰豈伊異人兄弟匪他)下思伐木友生之義(毛/詩)
(序曰伐木燕明友故舊也/詩曰矧伊人矣不求友生)終懐蓼莪罔極之哀(毛詩蓼/莪曰父)
(兮生我母兮鞠我欲/報之徳昊天罔極)每四節之㑹塊然獨處左右唯僕
隸所對唯妻子高談無所與陳發義無所與展未甞不
聞樂而拊心臨觴而歎息也(漢書曰中山靖王勝來朝天子置/酒勝聞樂聲而泣對曰臣聞悲者)
(不可為絫欷思者不可為歎息今臣心結/日久每聞㓜妙之聲不知涕泣之横集)臣伏以為犬馬
之誠不能動人譬人之誠不能動天崩城隕霜臣初信
之以臣心况徒虚語耳(列女傳曰杞梁妻者齊杞梁殖/之妻也齊莊公襲莒殖戰死杞)
(梁之妻無子内外皆無五屬之親既無所歸乃就其夫/屍於城下而哭之内誠動人道路過者莫不為之揮涕)
(十日而城為之崩淮南子曰鄒衍盡忠於燕惠王/王信譛而繫之鄒子仰天而哭正夏而天為降霜)若葵
霍之傾葉太陽雖不為之迴光然終向之者誠也(淮南/子曰)
(聖人之於道楢葵之與日雖/不能終始哉其鄉之者誠也)臣竊自比葵藿若䧏天地
之施垂三光之明者寔在陛下臣聞文子曰不為福始
不為禍先(文子曰與道為際與徳為隣不為福始不為/禍先范子曰丈子者姓辛葵丘濮上人也稱)
(曰計然南遊於/越范蠡師事)今之否隔友于同憂而臣獨唱言者何
也(廣雅曰否隔也尚/書曰友于兄弟)竊不願於聖代使有不䝉施之物
必有慘毒之懷故柏舟有天只之怨谷風有棄予之
歎(毛詩柏舟曰母也天只不諒人只毛萇曰諒信也/母也尚不信我也又谷風曰將安將樂汝轉棄予)
伊尹恥其君不為堯舜(尚書曰昔先正保衡作我先王/乃曰予弗克俾厥後惟堯舜其)
(心愧恥若/撻于市)孟子曰不以舜之所以事堯事其君者不敬
其君者也臣之愚蔽固非虞伊至於欲使陛下崇光被
時雍之美宣緝熈章明之徳者(尚書曰允恭克譲光被/四表恊和萬邦黎民於)
(變時雍毛詩曰維清緝熙文王之典/章明已見上文尚書曰百姓昭明)是臣慺慺之誠竊
所獨守(尚書傳曰慺/慺謹慎也)寔懐鶴立企佇之心敢復陳聞者
(戰國䇿曰呉入郢樊冐勃蘓/潛行十日而薄秦鶴立不轉)冀陛下儻發天聪而垂神
聴也(尚書曰天聰明神/聽己見自試表)
　　讓開府表
　　　羊叔子(臧榮緒晉書云羊祜字叔子太山人能/屬文為中書郎陳留王立封鉅平子世)
　　　　(祖受禪加散騎常侍後以祐都督荆州諸軍/事又為車騎将軍開府儀同三司祜表譲後)
　　　　(以祜為征南大将軍開/府辟召儀同三司薨)
臣祜言臣昨出伏聞恩詔㧞臣使同台司(昨出為沐洛/而出在外台)
(司三公也為台司故言儀同/三司威儀百物使同三司也)臣自出身以來適十數年
受任内外每極顯重之地(王隠晉書曰太祖引祜為從/事中郎遷領軍事兼内外)
常以智力不可彊進恩寵不可乆謬夙夜戰慄以榮為
憂(中謝裴氏新語曰若薦其君将有所/乞請中謝言臣誠惶誠恐頓首死罪)臣聞古人之言
德未為衆所服而受高爵則使才臣不進功未為衆所
歸而荷厚禄則使勞臣不勸(管子曰國有徳義未明於/朝而處尊位者則良臣不)
(進有功未見於國而有/重椂者則勞臣不勸)今臣身託外戚事遭運㑹(王隠/晉書)
(曰祜同産姊配景/帝為𢎞訓太后)誡在過寵不患見遺而猥超然䧏發
中之詔加非次之榮(猥猶曲也孔融答曹公書/曰來書想切訓誨發中)臣有何
功可以堪之何心可以安之以身誤陛下辱高位傾覆
亦尋而至(國語單襄公曰高位寔疾顛/左氏傳吕相曰傾覆我社稷)願復守先人弊
廬豈可得哉(莊子曰顔闔守陋閭左氏傳齊候遇杞梁/之妻于郊使弔之辭曰有先人弊廬在下)
(妾不得/與郊弔)違命誠忤天威曲從即復若此(左氏傳齊候對/宰孔曰天威不)
(違顔/咫只)盖聞古人申於見知(晏子春秋越石父謂晏子曰/臣聞之士者屈於不知己而)
(申乎/知己)大臣之節不可則止(論語子曰周任有言曰/陳力就列不能者止)臣雖
小人敢縁所䝉念存斯義今天下自服化已來方漸八
年(列子曰子産相鄭/三年善者服其化)雖側席求賢不遺幽賤(國語曰越/王夫人側)
(席而坐章昭曰側猶特/也禮憂者側席而坐)然臣等不能推有徳進有功使
聖聴知勝臣者多而未逹者不少假令有遺徳於版築
之下有隠才於屠釣之間(尚書序曰高宗夢得説説築/傳岩之野孟子曰傳説舉於)
(版築之間郭璞三蒼解詁曰版牆上下版築杵頭鐡沓/也尉繚子曰太公屠牛朝歌史記曰太公望吕尚以漁)
(釣奸周/西伯)而令朝議用臣不以為非臣處之不以為愧所
失豈不大哉(遺賢不薦而謬處崇班非直身殃将為朝/累今乃朝議用臣不以為非已累朝矣處)
(之又不以為愧已殃身矣/此失豈不大哉言甚大也)且臣忝竊雖乆未若今日兼
文武之極寵等宰輔之高位也(文武謂車騎及開府等/宰輔謂儀同三司)
臣所見雖狹據光禄大夫李喜秉節高亮正身在朝(晉/諸)
(公讃曰喜字季和上黨人少有大夫/高行為僕射年老遜位拜光禄)光禄大夫魯芝絜身寡
欲和而不同(臧榮緒晉書曰魯芝字世英扶風人也耽/思墳籍為鎮東将軍徴光禄大夫四子講)
(徳論曰絜身脩徳老子曰少/私寡欲論語曰和而不同)光禄大夫李𦙍莅政𢎞簡
在公正色(王隠晉書曰李𦙍字宣伯遼東人也稍遷至/尚書僕射轉光禄大夫孔安國尚書曰正色)
(率/下)皆服事華髪以禮始終(周禮曰大司徒領職曰服事/鄭司農曰服謂公家之事也)
(新序閭丘印曰士之/華髪墮領而後用耳)雖厯内外之寵不異寒賤之家而
猶未䝉此選臣更越之何以塞天下之望少益日月(聖/主)
(得賢臣頌曰不足以塞望日/月喻君已見上求自試表)是以誓心守節無苟進之
志(左傳李□曰曹宣公之卒也諸候與曹人不義曹君/將立子臧子臧去之遂弗為也以成曹君君子曰能)
(守莭/矣)今道路未通方隅多事乞留前恩使臣得速還屯
(玉隠晉書曰太始五年/為都督荆州諸軍事)不爾留連必於外虞有闕臣不
勝憂懼謹觸冐拜表惟陛下察匹夫之志不可以奪(論/語)
(子曰匹夫/不可奪志)
　　陳情表
　　　李令伯(華陽國志曰李密字令伯父早亡母何/氏更適人密見養於祖母事祖母以孝)
　　　　(聞患疾日亱未嘗觧帶蜀平後晉武帝徵為/太子洗馬詔書累下郡縣逼迫密上書武帝)
　　　　(覽其表曰密不空有名者也嘉其誠歀賜奴/婢二人使郡縣供其祖母奉膳祖母卒服終)
　　　　(徒尚書郎為河内温令左遷漢/中太守一年去官卒密一名䖍)
臣密言臣以險釁夙遭閔凶(賈逵國語注曰釁兆也左氏/傳楚少宰曰寡君少遭閔凶)生
孩六月慈父見背(孟子曰孩提之童趙岐曰知孩笑可/提抱也文子曰慈父之愛子非求報)
行年四嵗舅奪母志(莊子田開之曰單豹行年七十毛/詩序曰衛世子蚕死其妻守義父)
(母欲奪/而嫁之)祖母劉愍臣孤弱躬親撫養(毛詩曰父兮生我/母兮鞠我撫我畜)
(我長我育我毛/萇曰鞠養也)臣少多疾病九嵗不行零丁孤苦至于
成立(李陵贈蘓武詩曰逺處天一隅苦困獨伶丁國語/曰晉趙氏子冠韓獻子戒之曰此之謂成人論語)
(曰三十/而立)既無叔伯終鮮兄弟(毛詩曰終鮮兄/弟維予與汝)門衰祚薄
晩有兒息(字書曰/祚福也)外無期功彊近之親内無應門五尺
之童(孫卿子曰仲尼之門/五尺豎子羞言五伯)焭焭獨(一作/孑)立形影相弔(曹/植)
(責躬表曰形影/相弔五情愧赧)而劉夙嬰疾病常在牀蓐臣侍湯藥未
曾廢離逮奉聖朝沐浴清化前太守臣逵察臣孝亷後
刺史臣榮舉臣秀才臣以供養無主辭不赴㑹詔書特
下拜臣郎中尋䝉國恩除臣洗馬(朱浮書曰同被國㤙/如淳漢書注曰凡言)
(除者除故官就新官也漢書曰太/子屬官有洗馬如淳曰前驅也)猥以微賤當侍東宫
非臣隕首所能上報(廣雅曰猥頓也漢書谷永上書王/鳯曰齊客隕首公門以報㤙施史)
(記曰孟嘗君相齊使其舍人魏子収邑三反不致孟嘗/君問其故對曰有賢竊假之數年或毁孟嘗孟嘗乃奔)
(魏子所與粟賢者閲之乃上書言孟嘗/不作亂請身盟遂自刎宫門以明孟嘗)臣具以表聞辭
不就職詔書切峻責臣逋慢郡縣逼迫催臣上道州司
臨門急於星火臣欲奉詔奔馳則劉病日篤欲苟順私
情則告訴不許臣之進退實為狼狽(孔叢子孔子曰吾/於狼狽見聖人之)
(志荀悦漢記論曰周勃/狼狽失㨿塊然囚執)伏惟聖朝以孝治天下凡在故
老猶䝉矜育(爾雅曰/矜憐也)况臣孤苦特為尤甚且臣少仕偽
朝厯職郎署本圖宦逹不矜名節(鄭𤣥禮記注曰/矜謂自尊大也)今臣
亡國賤俘至㣲至陋(賈逵國語注曰/伐國取人曰俘)過䝉㧞擢寵命優
渥(毛詩曰既/優既渥)豈敢盤桓有所希冀(周易曰初九/盤桓利居貞)但以劉
日薄西山氣息奄奄(揚雄反騷曰臨汨羅而自隕兮恐/日薄於西山廣雅曰奄困廹也)
人命危淺朝不慮夕(左氏傳趙孟曰朝/不謀夕何其長也)臣無祖母無以
至今日祖母無臣無以終餘年(鸚鵡賦曰匪/餘年之足惜)母孫二人
更相為命是以區區不能廢逺臣密今年四十有四祖
母劉今年九十有六是臣盡節於陛下之日長報飬劉
之日短也烏鳥私情願乞終養(葛龔䘮伯父還傳記曰/烏鳥之情誠竊傷痛毛)
(詩曰蓼莪孝子/不得終飬也)臣之辛苦非獨蜀之人士及二州牧伯
所見明知皇天后土實所共鑒(左氏傳晉大夫曰皇/天后土實聞君之言)願
陛下矜愍愚誠聴臣微志庶劉僥倖卒保餘年(禮記曰/子曰小)
(人行險以徼倖僥/與徼同古堯切)臣生當隕首死當結草(隕首已見上/文左氏傳曰)
(晉魏顆敗秦師于輔氏獲杜回秦之力人也初魏武子/有嬖妾無子武子疾命顆曰吾死嫁之及困曰以殉顆)
(嫁之曰疾病則亂吾從其治也又輔氏之役魏顆見老/人結草以亢杜囘杜囘躓而顛故獲之夜夢之曰余乃)
(所嫁婦人/之父也)臣不勝犬馬怖懼之情謹拜表以聞(史記丞/相翟青)
(曰臣不勝/犬馬心)
　　謝平原内史表(臧榮緒晉書曰成都王表理機/起為平原内史到官上表謝㤙)
　　　陸士衡
陪臣陸機言(蔡邕獨斷曰諸侯境内自相以下/皆為諸候稱臣於朝皆稱陪臣)今月九
日魏郡大守遣兼丞張含齎板詔書印綬假臣為平原
内史(凡王封拜謂之板官時/成都攝政故稱板詔)拜受祗竦不知所裁臣機
頓首死罪死罪(范曄後漢書陳蕃上疏/曰臣誠悼心不知所裁)臣本呉人出自
敵國(漢書蒯通説韓信/曰敵國破謀臣亡)世無先臣宣力之效才非丘園
耿介之秀(尚書舜曰予欲宣力四方汝為易曰賁于丘園/束帛戔戔王肅曰隱處丘園道徳彌明必有)
(束帛之聘楚辭曰/獨耿介而不隨)皇澤廣被恵濟無逺(四子講徳論曰/皇澤豐沛尚書)
(曰無逺/弗届)擢自羣萃累䝉榮進(國語曰羣萃而同處/賈逵曰萃亦處也)入朝
九載厯官有六身登三閣官成兩宫(臧榮緒晉書曰太/熈未太傅楊駿辟)
(機為祭酒駿議徴為太子洗馬呉王出鎮淮南以機為/郎中令遷尚書郎中繼轉殿中郎又為著作郎晉令曰)
(祕書郎掌中外三閣經/書兩宫東宫及上䑓也)服冕乘軒仰齒貴游(左傳衛太/子謂渾良)
(夫曰服冕乗軒三死無與杜預傳注曰齒列也周/禮曰師氏以三徳敎國子凡國之貴遊子弟學焉)振景
㧞迹顧邈同列(臣瓉漢書注/曰邈凌邈也)施重山岳義足灰没(葛龔/譲州)
(辟□曰㤙重山岳言君之義/我身如灰之㓕不足報也)遭國顛沛無節可紀雖䝉
曠盪臣獨何顔俛首頓膝憂愧若厲(中謝周易曰/夕愓若厲)而横
為故齊王冏(九/永)所見枉䧟誣臣與衆人共作禪文(王隠/晉書)
(曰齊王冏字景治趙王倫簒位冏舉/兵討倫臨陳斬之禪文倫受禪之文)幽執囹圄當為誅
始(司馬遷書曰深/幽囹圄之中)臣之微誠不負天地倉卒之際慮有
逼迫乃與弟雲及散騎侍郎袁瑜(王隠晉書曰/袁瑜字世都)中書侍
郎馮熊(馮熊字/文羆)尚書右丞崔基廷尉正顧榮(顧榮字/彦先)汝
陰太守曹武(晉百官名曰/曹武字道淵)思所以獲免陰䝉避迴岐(一作/﨑)
嶇自列(言密自䝉蔽避廻冏黨岐嶇艱/阻得自申列也廣雅曰列陳也)片言隻字不
闗其間事蹤筆跡皆可推校(王隠晉書曰機與呉王晏表/曰禪文本草今見在中書一)
(字一跡自可分别蔡邕書/曰惟是筆迹可以當面也)而一朝翻然更以為罪蕞爾
之生尚不足吝(左傳子産曰諺云蕞爾之國杜預曰蕞/小貎也説文曰尚曽也孔安國尚書傳)
(曰吝/惜也)區區本懐實有可悲(李陵書曰區區/之心切慕此爾)畏逼天威即
罪惟謹(天威已見上譲開府表公羊傳曰不即罪爾何/休曰不就罪也漢書曰終軍詰徐偃請下御史)
(徴偃即罪論語曰子在宗/廟朝廷便使言惟謹爾)鉗口結舌不敢上訴所天(荘/子)
(曰鉗墨翟之口慎子曰臣下閉口左右結舌潜夫論曰/臣鉗口結舌而不敢言左傳箴尹克黄曰君天也何休)
(墨守曰君者/臣之天也)莫大之釁日經聖聴(孝經曰五刑之屬三/千而罪莫大於不孝)
肝血之誠終不一聞所以臨難慷慨而不能不恨恨者
唯此而已重䝉陛下愷悌之宥(陛下謂成都也毛詩曰/愷悌君子杜預左傳注)
(曰宥/赦也)廻霜収電使不隕越(威如霜已見西征賦荀悦申/鍳曰人主威如雷電之震左)
(傳齊候對宰孔曰/小白恐隕越于下)復得扶老攜㓜生出獄戸(戰國策曰/薛人扶老)
(攜㓜迎孟/嘗君道中)懐金拖紫退就散輩(揚子法言曰使我紆朱/懐金其樂不可忘也解)
(嘲曰紆青拖/紫拖徒我切)感恩惟咎五情震悼(文子曰昔中黄子曰/色有五章人有五情)
跼天踳地若無所容(中謝毛詩曰謂天蓋高不敢不跼/謂地葢厚不敢不蹐史記曰魏公)
(子自責似若無所容/跼音局蹐精亦切)不悟日月之明遂垂曲照雲雨之
澤播及朽瘁(尚書武王曰惟我文考若日月之照臨范/曄後漢書鄧隲上疏曰被雲雨之渥澤也)
忘臣弱才身無足采哀臣零落罪有可察苟削丹書得
夷平民(左傳曰婓豹𨽻也著於/丹書書曰延及平民)則塵洗天波謗絶衆口
臣之始望尚未至是猥辱大命顯授符虎(漢書文紀曰/初與郡守為)
(銅虎符/竹使符)使春枯之條更與秋蘭垂芳陸沈之羽復與翔
鴻撫翼(荘子曰孔子之楚其鄰有夫妻臣妾登極者仲/尼曰是陸沈者也班固漢書張陳述曰攜手逐)
(秦撫翼/俱起)雖安國免徒起紆青組(漢書曰韓安國事梁孝/王為中大夫其後安國)
(坐法抵罪梁内史缺漢使使者拜/安國為梁内史起徒中為二千石)張敞亡命坐致朱軒
(漢書張敞為京兆尹坐與楊惲厚善不宜處位免為庶/人數月冀州部中有大賊天子思敞功使使召敞即裝)
(隨使者詣公車上書天子引敞見拜為冀州刺史敞起/亡命復奉使典州命名也謂所犯罪名已定而逃亡避)
(之謂之亡命青組朱/軒竝二千石之車餙)方臣所荷未足為泰豈臣䝉垢含
吝所宜忝竊(范曄後漢書陳蕃曰鄙吝之萌之吝/復存於心方言曰貪而不施謂)非臣毁宗
夷族所能上報喜懼參幷悲慙哽結拘守常憲當便道
之官(如淳漢書注曰律二千石以上告歸/寜不過行在所者便道之官無問也)不得束身奔
走稽顙城闕瞻係天衢馳心輦轂(天衢已見上薦禰衡/表輦轂已見上求通)
(親親/表)臣不勝屏營延仰謹拜表以聞(國語巾胥曰昔楚/靈王獨行屏營)
　　勸進表(何法盛晉書曰劉琨連名勸進中宗嘉之/晋紀曰劉琨作勸進表無所㸃竄封印既)
　　　(畢對使者流/涕而遣之)
　　　劉越石
建興五年(晋書曰建興/閔帝年號)三月癸未朔十八日辛丑使持
節散騎常侍都督河北并冀幽三州諸軍事領護軍匃
奴中郎将司空幷州刺史廣武侯臣琨使持節侍中都
督冀州諸軍事撫軍大将軍冀州刺史左賢王渤海公
臣匹磾頓首死罪上書臣琨臣匹磾頓首頓首死罪死
罪臣聞天生烝人樹之以君所以對越天地司牧黎元(左傳/邾文)
(公曰天生人而樹之君以利之也典引曰發祥流慶對/越天地左傳師曠曰天生人而立之君使司牧之勿使)
(失性孝經鉤命决曰天有/顧盻之義授圖子黎元)聖帝明王鑒其若此(易緯曰/聖帝明)
(王所以/致太平)知天地不可以乏饗故屈其身以奉之(范曄後/漢書袁)
(紹上疏曰洛邑乏祀苟悦申鍳/曰聖王屈己以申天下之樂)知黎元不可以無主故
不得已而臨之(東觀漢記馮異曰更始敗亡天下無主/荘子曰君子不得已而歸莅天下也)
社稷時難則戚藩定其傾郊廟或替則宗哲纂其祀所
以𢎞振遐風式固萬世(牽秀衛公誄曰仰晞遐風重/輝冠世毛詩曰式固爾猶)三
五以降靡不由之(史記楚子西曰孔丘述/三王之法明周召之業)臣琨臣磾頓
首頓首死罪死罪伏惟髙祖宣皇帝肇基景命(王隠晉/書曰宣)
(皇帝河内温人今上受禪追上尊號曰宣皇帝尚書武/王曰至于大王肇基王迹詩曰景命有僕毛萇曰僕附)
(也鄭𤣥曰天之大/命又附著於汝)世祖武皇帝遂造區夏(世祖武帝廟/號書曰惟丕)
(顯考文王用/肇造我區夏)三葉重光四聖繼軌(三世謂宣景文四聖/謂武帝也書曰昔我)
(文皇武皇重宣光/業雅曰軌跡也)恵澤侔於有虞卜年過於周氏(左傳/王孫)
(滿曰成王定鼎□鄏/卜世三十卜年八百)自元康以來艱禍繁興(晉書曰惠/帝即位改)
(元曰/元康)永嘉之際氛厲彌昏(永嘉懐/帝年號)宸極失御登遐醜裔
(王隠晉書懐紀曰□賊劉曜破洛皇帝崩於平陽宸極/喻帝位答賓賦曰周失其御禮曰天王崩告䘮曰天王)
(登/遐)國家之危有若綴旒(公羊傳曰君若贅旒贅猶綴也何/休曰旒旗旒也以譬者言為下所)
(執持東/西爾)頼先后之徳宗廟之靈皇帝嗣建舊物克甄(王/隠)
(晉書懐紀曰洛陽破大司馬南陽王保於長安立秦王/為皇太子懐帝崩皇太子即位左傳伍貟曰少康祀夏)
(配天不失舊物鄭𤣥/尚書緯注曰甄表也)誕授欽明服膺聰哲(欽明已見上/求通親親表)
(禮曰服/膺拳拳)玉質幼彰金聲夙振(應劭漢官儀曰太子太傅/琢磨玉質言太子有玉之)
(質琢磨以道也孟子曰孔子之謂集/大成集大成也者金聲而玉振之也)冡宰攝其綱百辟
輔其治(尚書曰家宰掌邦治統百官包咸論語注曰/攝猶兼也毛詩曰不顯維徳百辟其刑之)四
海想中興之美羣生懐來蘇之望(毛詩序曰宣王任賢/使能周室中興尚書)
(曰傒我后/后來其蘓)不圗天不悔禍大災荐臻(左傳鄭伯曰天/其悔禍于許)國
未忘難寇害尋興(左傳富辰曰人未/忘禍王又興之)逆胡劉曜縱逸西
都(何法盛晋書胡録曰建興/四年劉載使劉曜寇長安)敢肆犬羊陵虐天邑(漢名/臣奏)
(曰太尉應劭等議以為鮮卑隔在漢北/犬羊為羣尚書曰肆予敢求爾天邑商)臣䓁奉表使還
仍承西朝以去年十一月不守主上幽劫復沉虜廷(千/寳)
(晉愍紀曰賊入掠京都劉粲冦于城下天子䝉塵于平/陽傅暢諸公讃曰葛蕃傳檄平陽求連和迎上上於是)
(見害謝承後漢書序曰/黄他求没将投骸虜廷)神器流離再辱荒逆(再為懐愍/二帝也老)
(子曰天下神噐不可為為者敗之韋/昭曰神噐天子璽符服御之物也)臣毎覽史籍觀之
前載(小雅曰/載事也)厄運之極古今未有苟在食土之毛含氣
之類(左傳芋尹無宇謂楚子曰食土之毛誰/非君臣三略曰含氣之類咸願得志)莫不叩心
絶氣行號巷哭(新序子貢曰子産死國人聞之皆叩心/流涕曰子産已死吾将安歸皆巷哭)
况臣䓁荷寵三世位厠鼎司(三世謂邁至琨也王隠晋/書曰琨祖邁相國參軍文)
(蕃太子洗馬侍御史鼎司謂司空也謝/承後漢書序曰王龔幹事遂陟鼎司)承問震惶精爽
飛越(謝承後漢書曰竇武上疏/曰奉法詔命精爽隕越)且悲且惋五情無主(五/情)
(已見上謝平原内史表注荘子/葉公見龍失其魂魄五情無主)舉哀朔垂上下泣血(謝/承)
(後漢書胡母班書曰董泣血/卓起朔垂毛詩曰䑕思)臣琨臣磾頓首頓首死罪死罪
臣聞昏明迭用否泰相濟(昏明謂晝夜也文子曰春秋/之代謝日月之晝夜孫卿子)
(曰日月遞照周易曰泰者通/也物不可終通故受之以否)天命未改厯數有歸(左氏/傳王)
(孫滿謂楚子曰周徳雖衰天命/未改書曰天之厯數在爾躬)或多難以固邦國或殷
憂以啟聖明(左氏傳曰楚使椒舉如晉求諸候晋候欲/勿許司馬候曰不可鄰國之難不可虞也)
(或多難以固其國啓其彊土齊有仲孫之難而獲桓公/至今賴之晋有里丕之難而復文公是以為盟主也韓)
(詩曰耿耿不寐如有/殷憂啟聖見下注)齊有無知之禍而小白為五伯之
長(左傳曰初齊㐮公立無常鮑叔牙曰君使民慢亂将/作矣奉公子小白出奔莒亂作管夷吾召忽奉公子)
(糾來奔雍廩殺無知公伐/齊納子糾桓公自莒先人)晋有􁐻姬之難而重耳主諸
侯之盟(左傳曰初晋獻公以驪姬為夫人夫人譖太子/太子縊于新城遂譖二公子公子皆知之重耳)
(奔蒲夷吾奔屈漢書路温舒曰齊有無知之禍而桓公/以興晉有驪姬之難而文公用伯繇是觀之禍亂之作)
(将以開/聖人也)社稷靡安必将有以扶其危(鹽鐡論曰/定傾扶危)黔首幾
絶必将有以繼其緒(史記曰秦更/民曰黔首)伏惟陛下𤣥徳通於神
明聖姿合於兩儀(陛下謂元帝也書曰𤣥徳升聞乃/命以位孝經援神契曰十世升平)
(至徳通神明兩儀天地也/易曰易有太極是生兩儀)應命代之期紹千載之運(孟/子)
(曰五百年必有王者興其間必有名世者廣雅曰命名/也桓子新論曰夫聖人乃千載一出賢人君子所想思)
(而不可/得見也)夫符瑞之表天人有徴(東觀漢記羣臣上奏世/祖曰符瑞之應昭然著)
(聞/矣)中興之兆圖䜟垂典自京畿隕喪九服崩離(曹子建/責躬詩)
(曰得㑹京畿周書曰乃辨九服之國方千里曰王圻其/外曰侯服甸服男服采服衛服蠻服夷服鎮服蕃服論)
(語子曰邦/分崩離析)天下囂然無所歸懷(班固漢書贊曰海内/囂然喪其樂生之心)
雖有夏之遘夷羿宗姬之離犬戎蔑以過之(左氏傳曰魏/絳對晋候曰)
(昔有夏之方衰也后羿自鉏遷于窮石因夏人以代夏/政又曰夷羿牧之杜預曰夷氏也史記曰幽王嬖愛襃)
(姒竟廢后立褒姒為后廢后父申候乃與/西夷犬戎共攻幽王遂殺幽王驪山之下)陛下撫寧江
左奄有舊吳(王隠晉書曰元帝琅邪恭王之長子永興/元年就國二年加揚州諸軍事韋孟諷諌)
(詩曰撫寜遐荒江左江東也春秋厯/序曰東方為左毛詩曰奄有龜䝉)柔服以徳伐叛以
刑(左氏傳晉隨武子曰/伐叛刑也柔服徳也)抗明威以攝不類仗大順以肅
宇内(尚書曰我有周祐命将天明威漢書音義曰攝安/也禮記曰天子以徳為車以樂為御諸候以禮相)
(與大夫以法相序天/下之肥也是謂大順)純化既敷則率土宅心義風既暢
則遐方企踵(尚書曰汝丕逺惟商耉成人宅心知/訓劇秦美新曰海外遐方延頸企踵)百揆
時序於上四門穆穆於下(書曰納于百揆百揆時/叙賓于四門四門穆穆)昔少
康之隆夏訓以為美談(左氏傳伍員謂呉子曰昔有過/澆滅夏后相后緡方娠逃出自)
(竇歸于有仍生少康馬為仍牧正以牧夏衆使女艾諜/澆遂滅過戈復禹之績澆五呌切公羊傳曰魯人至今)
(以為/美談)宣王之興周詩以為休詠(毛詩序曰烝民尹吉甫/美宣王也任賢使能周)
(室中/興也)况茂勲格于皇天清輝光于四海(尚書曰昔成湯/既受命時則有)
(若伊尹格于皇天孝經曰孝/悌之至通于神明光于四海)蒼生顒然莫不欣戴(尹文/子曰)
(堯徳化布於四海仁惠被於蒼生淮南子曰聖人呼吸/隂陽之氣而羣生莫不顒顒然仰其徳以和順國語祭)
(公謀父曰商王大惡/庶人不忍欣戴武王)聲敎所加願為臣妾者哉(尚書曰/朔南暨)
(聲敎史記張良曰百/姓莫不願為臣妾)且宣皇之𦙍維有陛下(王隠晋書/曰元皇帝)
(宣帝之曽孫左傳介之推曰/獻公之子九人惟君在矣)億兆攸歸㑹無與二(尚書/曰受)
(有億兆夷人晏子春秋晏子謂魯哀公曰君矯/魯國化而為一心君曽無與二何暇有三乎)天祚大
晉必将有主主晉祀者非陛下而誰(法言曰昔在有熊/高辛唐虞三代咸)
(有顯懿故天因而祚之左傳介之推曰天/未䊶晋必将有主主晋祀者非君而誰)是以邇無異
言逺無異望(漢書曰霍光以内外異言左傳叔向曰我/先君文公人從而與之獻無異親民無異)
(望/矣)謳歌者無不吟詠徽猷獄訟者無不思于聖徳(孟子/曰堯)
(崩三年之喪畢舜讓避丹朱於南河之南天下朝覲訟/獄者不之堯之子而之舜謳歌者不謳歌堯之子而謳)
(歌舜曰天也夫而後歸中國踐天子之位焉/詩曰君子有徽猷答賓戲曰用納乎聖徳)天地之際
既交華裔之情允洽(封禪書曰天人之際已交上下之/情允洽左傳孔子曰裔不謀夏夷)
(不亂/華)一角之獸連理之木以為休徵者葢有百数(春秋/感精)
(符曰麟一角明海内共一主也王者不刳胎不剖卵則/出於郊孝經援神契曰徳至草木則木連理尚書有休)
(徴西都賓曰處乎/同列者葢以百数)冠帯之倫要荒之衆(冠帯謂中國也/西蜀父老曰封)
(疆之内冠帯之倫尚書曰五/百里要服五百里荒服也)不謀而同辭者動以萬計
(周書曰不謀同辭㑹於武王郊下/羽獵賦曰杖莫邪而羅者萬計矣)是以臣等敢考天地
之心因函夏之趣昧死以上尊號(漢書揚雄河東賦曰/函夏之大漢書又曰)
(諸侯昧死再/拜言上尊號)願陛下存舜禹至公之情狹巢由抗矯之
節以社稷為務不以小行為先(東觀漢記羣臣上奏世/祖曰大王社稷為計萬)
(姓為心漢書賈誼上書曰人主之行異布衣布/衣餙小行以自託於鄉黨人主惟社稷固爾)以黔首
為憂不以克讓為事(書曰允/恭克讓)上以慰宗廟乃顧之懐下
以釋普天傾首之望(詩曰乃眷西顧又曰溥天之下漢/書翟義曰天下傾首服從莫能抗)
(扞國/難也)則所謂生繁華於枯荑育豐肌於朽骨(易曰枯楊/生稊王弼)
(曰稊者楊之秀稊與荑通左傳/薳子馮曰所謂生死而肉骨)神人獲安無不幸甚(尚/書)
(云帝曰䕫命汝典樂神人以和漢書漢/王曰以韓信為大将軍蕭何曰幸甚)臣琨臣磾頓首
頓首死罪死罪臣聞尊位不可久虚萬機不可久曠(史/記)
(李斯曰明主聖皇所能久處尊位東觀漢/記諸将上奏世祖曰帝王不可以久曠)虚之一日則
尊位以殆曠之浹辰則萬機以亂(公羊傳曰縁臣之心/不可一日無君左氏)
(傳君子曰莒恃陋不修其城郭浹辰之間/而楚尅其三都杜預曰浹辰十二日也)方今鍾百王
之季當陽九之位(曹植九詠章句曰鍾當也班固漢書/贊曰漢承百王之弊左傳叔向問晏)
(子曰齊其何如晏子曰此季世也漢書曰陽九之厄曰/初入百六陽九音義曰易傳所謂陽九之厄百六之㑹)
狡寇窺窬伺國瑕隙(左氏傳師服曰民服其上下無覬/覦杜預曰下不冀望上位也窬與)
(覦同杜預左傳注曰狡猾也説文曰窺小視也/又曰覦欲也毛萇詩傳曰瑕猶過也隙間隙也)齊人波
蕩無所繫心安可以廢而不恤哉(漢書曰富人博戲亂/齊人如淳曰齊民也)
(等無有貴賤故謂之齊若今平民也范曄後漢書李熊/説公孫述曰方今四海波蕩匹夫横議谷永集曰國家)
(久無繫嗣天/下無所繫心)陛下雖欲逡廵其若宗廟何其若百姓何
(公羊傳曰齊侯逡廵而謝范曄後漢書馬武/謂世祖曰大王雖執謙退奈宗廟社稷何)昔惠公虜
秦晉國震駭呂郤之謀欲立子圉外以絶敵人之志内
以固闔境之情故曰喪君有君羣臣輯穆好我者勸惡我者
懼(左傳僖十五年晉與秦戰于韓原秦伯獲晉侯以歸/乃許晉平晉侯使郤乞告瑕吕飴甥且召之吕甥曰)
(将若君何衆皆曰何為而可對曰征繕以輔孺子諸侯/聞之喪君有君羣臣輯睦甲兵益多好我者勸惡我者)
(懼庶有益乎荘子曰方/二千餘里闔四境之内)前事之不忘後代之元龜也(戰/國)
(䇿張孟談謂趙襄子曰前事之不忘後事之師也呉/志魏文帝䇿命孫權曰前代之懿事後王之元龜)陛
下明竝日月無幽不燭(家語孔子曰所謂聖者明竝日/月東都賦曰㪚皇明以燭幽)
深謀逺慮出自胸懐(過秦論曰深謀逺慮行軍用/兵之道不及嚮時之事也)不勝
犬馬憂國之情遲覩人神開㤗之路(史記丞相翟青曰/臣不勝犬馬心)
是以陳其乃誠布之執事(左氏傳晉使呂相絶/秦曰敢盡布之執事)臣等各
忝守方任職在遐外不得陪列闕庭共觀盛禮踊躍之
懐南望罔極謹上臣琨謹遣兼左長史右司馬臣温嶠
(王隱晉書曰温嶠字太真太原人也劉琨假守/左長史西臺除司空右司馬五年琨使詣江南)主簿臣
辟閭訓(臧榮緒晉書曰辟閭訓字祖明/樂安人也沒石勒為幽州刺史)臣磾遣㪚騎常
侍征虜将軍清河太守領右長史髙平亭侯臣榮劭(晉/百)
(官名曰榮劭字茂世/北平人為清河太守)輕車将軍闗内侯臣郭穆(百官名/曰郭穆)
(字景通/沒胡中)奉表臣琨臣磾等頓首頓首死罪死罪
　
　
　
　
　
　
　
　
　
　文選巻三十七
欽定四庫全書
　文選巻三十八　　　　　　梁　蕭統　編
　　　　　　　　　　　　　唐　李善　註
　表
　　為吳令謝詢求為諸孫置守塚人表(孫盛晉陽春/秋曰謝詢河)
　　　(東人終/於吳令)
　　　張士然(孫盛晉陽春秋曰張悛字士然吳國人/也元康中吳令謝詢表為孫氏置守塚)
　　　　(人悛為其文詔從之晉百/官名曰悛為太子庶子)
臣聞成湯革夏而封杞武王入殷而建宋(尚書曰乃爾/先祖成湯革)
(夏駿命漢書酈生曰昔湯伐桀封其後於杞/吕氏春秋曰武王入殷立成湯之後於宋)春秋征伐
則晉修虞祀燕祭齊廟(左氏傳曰晉滅虢遂襲虞滅之/而修虞祀歸其職貢於王傅子)
(曰樂毅伐齊遂下齊七十餘城/置吏屬燕為郡而修齊之宗廟)夫一國為一人興先賢
為後愚廢(成湯夏禹賢興國後/桀紂無道而失國)誠仁聖所哀悼而不忍
也故三王敦繼絶之徳春秋貴柔服之義(論語曰繼絶/世柔服已見)
(劉琨勸/進表)昔漢高受命追存六國凡諸絶祚一時並祀(漢/書)
(曰高祖撥亂猶修祀六國又詔曰秦王帝楚隱王魏安/釐王齊愍王趙悼襄王皆絶亡後其與秦始皇帝守冢)
(三十家趙及魏公子亡忌各/五家令視其家復亡與他事)親與項羽對爭存亡逮羽
之死臨哭其喪(漢書灌嬰斬項羽東城/漢王為發喪哭臨而去)將以位甞侔尊
力甞均勢雖功奪其成而恩與其敗且暴興疾顛禮之
若舊(班固漢書項羽賛曰舜重瞳子項羽又重瞳子豈/其苗裔邪何其興之暴也國語單襄公曰高位實)
(疾/顛)殘戮之尸乃以公葬(漢書曰初懷王封羽為魯公/乃以魯公禮葬羽於榖城)若
使羽位承前緒世有哲王一朝力屈全身從命則楚廟
不隳有後可冀伏惟大晉應天順民武成止戈(應天順/民已見)
(上左氏傳楚子謂潘/黨曰夫文止戈為武)西戎有即序之人京邑開吳蜀之
館(書曰織皮崐崙析攴渠搜西戎即叙洛陽故/京名曰馬市在城東吳蜀二王館與相連)興滅加
乎萬國繼絶接于百世(論語子曰興/滅國繼絶世)雖三五𢎞道商周
稱仁洋洋之義未足以喻是以孫氏雖家失吳祚而族
䝉晉榮子弟良才北肩進取懷金侯服佩青千里(懐金/已見)
(上謝平原内史表佩青已見上求通親親表毛詩曰侯/服于周天命靡常東觀漢記楊喬曰臣伏念二千石典)
(牧千/里)當時受恩多有過望臣聞春雨潤木自葉流根鴟
鶚恤功愛子及室(毛詩曰鴟鶚鴟鶚既/取我子無毁我室)故天稱罔極之
恩聖有綢繆之惠(罔極已見上求親親表毛/詩曰徹彼桑土綢繆牖戸)追惟吳偽
武烈皇帝(吳志孫堅字文臺吳郡人蓋孫武後/也權既稱尊號謚堅曰武烈皇帝)遭漢室
之弱值亂臣之彊首昌義兵先衆犯難破董卓於陽人
濟神噐于甄井(吳志曰堅屯梁東為卓軍所攻潰圍而/出堅復合戰於陽人大破卓軍漢書音)
(義韋昭曰神噐天子璽符也吳書曰初堅入洛軍城南/甄官井上每旦有五色氣舉軍驚怪莫敢汲堅命人浚)
(探得漢傳國璽文曰受命于天既夀永昌方/圓四寸上紐交五龍龍上一角缺甄音真)威震羣狡
名顯往朝桓王才武弱冠承業(吳志曰孫䇿字伯符堅/子也權稱尊號追謚策)
(曰長沙/桓王)招百越之士奮鷹揚之勢(漢書曰故衡山王芮/從百越之兵以征諸)
(候誅暴秦詩曰維/師尚父時維鷹揚)西赴許都將迎㓜主雖元勲未終然
至忠已著(吳志曰曹公與袁紹相距於官渡策陰謀襲/許迎漢帝未發為故吳郡太守許貢客所殺)
夫家積義勇之基世傳扶危之業進為徇漢之臣退為
開吳之主而蒸甞絶於三葉園陵殘於薪采(為薪采者/所殘毁也)
臣竊悼之伏見吳平之初明詔追録先賢欲封其墓愚
謂二君竝宜應書(二君堅/策也)故舉勞則力輸先代論徳則
惠存江南正刑則罪非晉寇從坐則異世已輕若列先
賢之數䝉詔書之恩裁加表異以寵亡靈則人望克厭
誰不曰宜二君私奴多在墓側今為平民乞差五人蠲
其徭役使四時修䕶頽毁掃除塋壟永以為常
　　讓中書令表(諸晉書並云讓中書/監此云令恐誤也)
　　　庾元規(何法盛晉書穎川庾録曰亮字元規為/中書郎肅祖欲使為中書監上疏肅祖)
　　　　(納亮言封永昌公後/遷司馬録尚書事薨)
臣亮言臣凡庸固陋少無撿操昔以中州多故舊邦喪
亂(中州為洛陽庾氏穎川人/近洛陽故云中州舊邦)隨侍先臣遠庇有道爰客
逃難求食而已(何法盛晉書曰亮父琛為㑹稽太守亮/少隨父㑹稽又曰中宗為鎮東將軍鎮)
(建鄴論語季康子以就有道/孔安國尚書序曰逃難解散)不悟邀時之福遭遇嘉運
先帝龍興垂異常之顧(先帝謂中宗元帝也/尚書序曰漢室龍興)既眷同國
士又申之婚姻(何法盛晉書曰中宗欽亮名德故申婚/姻又曰中宗聘亮妹為皇太子妃國士)
(婚姻已見/懐舊賦)遂階親寵累忝非服弱冠濯纓沐浴𤣥風(孟/子)
(曰滄浪之水清兮可以濯我/纓沐浴已見上求自試表註)頻繁省闥出總六軍(何法/盛晉)
(書曰王敦表/亮為中領軍)十餘年間位超先逹無勞被遇無與臣比
小人禄薄福過災生止足之分臣所宜守(老子曰知足/不辱知止不)
(殆/)而偷榮昧進日爾一日謗讟既集上塵聖朝始欲自
聞而先帝登遐(先帝謂元帝也/登遐已見上文)區區微誠竟未上逹陛
下踐祚聖政維新(臧榮緒晉書曰明帝諱紹字道幾元/帝太子也禮曰成王幼不能􁎗祚周)
(公作相踐祚而治詩曰/周雖舊邦其命維新)宰輔賢明庶寮咸允康哉之歌
實在至公(康哉之歌已見景福殿賦仲長子昌/言曰人主臨之以至公行之以至仁)而國恩
不已復以臣領中書臣領中書則示天下以私矣何者
臣於陛下后之兄也(王隠晉書曰明穆王后庾氏字文/君琛第二女生成帝孫盛晉陽春)
(秋曰庾亮明穆/皇后之兄也)姻婭之嫌實與骨肉中表不同雖太上
至公聖德無私(老子曰太上下知有之河上公曰太上/謂太古無名之君也無私已見上求通)
(親親/表也)然世之喪道有自來矣悠悠六合皆私其姻者也
人皆有私則謂天下無公矣是以前後二漢咸以抑后
黨安進婚族危向使西京七族東京六姓(西京七族已/見西京賦東)
(京六姓章德竇后和熹鄧后安思閻/后桓思竇后順烈梁后靈思何后)皆非姻黨各以平
進縱不悉全决不盡敗今之盡敗更由姻昵臣歴觀庶
姓在世無黨於朝無援於時根植之本輕也薄也苟無
大瑕猶或見容至於外戚慿託天地勢連四時根援扶
疏重矣大矣而財居權寵四海側目(漢書曰列候宗室/見郅都側目而視)
(也/)事有不允罪不容誅身既招殃國為之弊其故何耶
直由婚媾之私羣情之所不能免故率其所嫌而嫌之
於國是以疏附則信姻進則疑疑積於百姓之心則禍
成重闥之内矣此皆往代成鑒可為寒心者也夫萬物
之所不通聖賢因而不奪冐親以求一才之用未若防
嫌以明公道(韓詩外傳曰公/道逹而私門塞)今以臣之才兼如此之嫌
而使内處心膂外總兵權(尚書穆王曰今命汝作朕股/肱心膂賈逹國語注曰膂眷)
(也/)以此求治未之聞也以此招禍可立待也(孫卿子曰/亂則危辱)
(滅亡可立/而待也)雖陛下二相明其愚款(二相王敦王導也王/隱晉書曰王敦字處)
(仲中宗時為大將軍謀逆肅祖以為丞相不受又曰王/導字茂𢎞中宗時為侍中肅祖即位敦平進太保不拜)
(後為/丞相)朝士百寮頗識其情天下之人何可門到户説使
皆坦然耶(孝經曰君子之教以孝非家至而日見之鄭/𤣥曰非門到户至而見之楚詞曰衆不可戸)
(説兮孰云察予之中情/尚書序曰坦然明白)夫富貴寵榮臣所不能忘也刑
罰貧賤臣所不能甘也今恭命則愈違命則苦臣雖不
逹何事背時違上自貽患責哉仰覽殷鑒量已知弊(毛/詩)
(曰殷鑒不逺/在夏后之世)身不足惜為國取侮是以悾悾屡陳丹款
(曹大家蟬賦曰復丹款之/□足留滯恨乎天際也)而㣲誠淺薄未垂察諒憂惶
屏營不知所厝(屏營已見上謝/平原内史表)以臣今地不可以進明
矣且違命已久臣之罪又積矣歸骸私門以待刑書(漢/書)
(曰彭宣上書乞骸骨歸鄉里私門已見/本篇注尚書曰哀矜折獄明啓刑書)願陛下垂天地
之鑒察臣之愚則雖死之日猶生之年矣
　　薦譙元彦表(孫盛晉陽秋曰譙秀字元彦巴西人/譙周孫性清静不交於俗李雄盜蜀)
　　　(安車徴秀秀不應躬畊山藪/桓溫平蜀反役上表薦秀)
　　　桓元子(何法盛晉書曰桓温字元子譙國人/為琅邪王文學後進位大司馬薨)
臣聞太朴既虧則高尚之標顯(易曰不事王/侯高尚其事)道喪時昏
則忠貞之義彰(道喪已見江淹雜體詩左氏傳荀息曰/公家之利知無不為忠也送往事居耦)
(俱無猜/貞也)故有洗耳投淵以振𤣥邈之風(洗耳許由也琴/操曰堯大許由)
(之志禪為天子由以其不善乃臨河洗耳莊子曰舜以/天下讓其□北人無擇北人無擇曰異哉后之為人也)
(欲以其辱行慢我吾羞/見之因自投清泠之淵)亦有秉心矯跡以敦在三之節
(國語曰晉武公伐翼殺哀候止欒子曰苟無死矣吾令/子為上卿辭曰臣聞之人生於三事之如一父生之師)
(教之君食之韋昭/曰三君父師也)是故上代之君莫不崇重斯軌所以
篤俗訓民靜一流競(魏書文帝令曰樹/徳垂聲崇化篤俗)伏惟大晉應符
御世(應符已見上文論語比考䜟/曰聖王御世河龍負巻舒圖)運無常通時有屯蹇
神州丘墟三方圯裂(神州見吳/都賦註)兔罝絶響於中林白駒
無聞於空谷(毛詩曰肅肅兔罝施于中谷鄭𤣥曰兔罝/之人能恭敬則是賢者衆多也又曰皎皎)
(白駒在彼空谷生/芻一束其人如玉)斯有識之所悼心大雅之所歎息者也
(劉歆移書曰有識之所歎愍阮瑀為曹/公與孫權書曰大雅之人不肯為此)陛下聖徳嗣興
方恢天緒(何法盛晉書曰孝宗穆帝諱/𥅆字彭子康帝崩乃即位)臣昔奉役有事
西土鯨鯢既懸思宣大化(何法盛晉書曰李勢盜蜀温/伐勢勢出軍戰于柞橋軍敗)
(靣縳請命鯨鯢喻李勢也鯨/鯢已見上文謝眺八公山詩)訪諸故老搜揚潜逸庶武
羅於羿浞之墟想王蠋於亡齊之境(左氏傳魏絳曰昔/后羿因夏人以代)
(夏政棄武羅伯囚熊髠龍圍而用寒浞寒浞伯明氏之/讒子弟也虞羿于田以取其國家杜預曰四子皆羿之)
(良臣也史記曰燕之初入齊聞畫邑人王蠋賢令軍中齊/曰環畫邑三十里毋入以王蠋之故已而使人謂蠋曰)
(人多高子之義吾以為將封子萬家蠋固謝燕人曰子/不聼吾引三軍而屠畫邑王蠋曰忠臣不事二君貞女)
(不更二夫齊王不聼吾諌故退而畊於野國既破亡吾/不能存今又劫之以兵為君将是助桀為暴也與其生)
(無義固不如享名遂經其/頸於樹枝自奮絶脰而死)竊聞巴西譙秀植操貞固(易/曰)
(貞固足/以幹事)抱徳肥遯揚清渭波(文子曰飬生以經世抱徳/以終年可謂體道矣楚辭)
(曰淈其泥而揚其波/渭水已見西征賦)于時皇極遘道消之㑹羣黎蹈顛
沛之艱(道消顛沛已見/謝平原内史表)中華有顧瞻之哀幽谷無遷喬
之望(毛詩曰顧瞻周道中心怛兮/遷喬已見劉琨答盧諶詩)凶命屢招奸威相逼
(孫盛晉陽秋曰李雄安車徵秀雄/叔父驤驤子夀辟命皆不應也)身寄虎吻危同朝露
(莊子孔子曰丘幾不免虎口/哉朝露已見上求自試表)而能抗節玉立誓不降辱
(琴操荘周歌曰避世俟道志潔如玉論語/子曰不降其志不辱其身伯夷叔齊與)杜門絶跡不
靣偽庭進免龔勝亡身之禍退無薛方詭對之譏(漢書/曰王)
(莽既篡遣使者奉璽書太子師及祭酒印綬安車駟馬/迎龔勝勝自知不見聼即謂門人高暉曰吾受漢室厚)
(㤙無以報今老矣旦暮入地豈宜以一身事二姓下見/故主哉語畢遂不復開口飲食積十四日死時年七十)
(四矣又曰薛方字子容王莽以安車迎方方因使者辭/謝曰堯舜在上下有巢許今明主方降唐虞之徳亦猶)
(小臣欲守箕山之節也使者以聞/莽説其言不强致之也説音悅)雖園綺之棲商洛管
寧之默遼海(漢書曰園公綺里季當秦之世避而入商/洛深山管寕遼東已見謝晀郡内登望詩)
(博物志亷翻夢人謂已曰余孤/竹君之子遼海漂吾棺槨也)方之於秀殆無以過于
今西土以為美談(西土/蜀也)夫旌徳禮賢化道之所先崇表
殊節聖喆之上務方今六合未康豺豕當路遺黎偷薄
義聲弗聞(漢書曰偷薄之政自是滋矣魏志崔/琰書諫文帝曰勌遊滋侈義聲不聞)益宜振
起道義之徒以敦流遯之敝若秀䝉蒲帛之徴(漢書曰/武帝初)
(即位使使者束帛加璧安/車以蒲輪駕駟迎申公也)足以鎮靜頹風軌訓囂俗(魏/文)
(帝令曰道薄於當/年風頺於百代矣)幽遐仰流九服知化矣(周書曰乃辨/九服之國)
　　解尚書表(檀道鸞晉陽秋曰桓𤣥僣位仲文/以佐命親貴帝初反正抗表自解)
　　　殷仲文
臣聞洪波振壑川無恬鱗(魏略王脩奏記曰涓流之水/無洪波之勢七發曰横暴之)
(極魚鼈失勢/顛倒偃側)驚飈拂野林無靜柯(家語吾丘曰樹/欲静而風摇之)何者
勢弱則受制於巨力質微則莫以自保於理雖可得而
言於臣實所敢喻昔桓𤣥之世誠復驅迫者衆至於愚
臣罪實深矣進不能見危授命忘身殉國(論語子張問/士子曰見危)
(致命見利思義司馬遷答任少卿書曰/李陵常思奮不顧身以殉國家之急)退不能辭粟首
陽拂衣高謝(史記曰伯夷叔齊耻武王伐/紂義不食周粟隱於首陽山)遂乃宴安昏
寵叨昧偽封(左傳曰宴安酖/毒不可懐也)錫文纂事曽無獨固(曽無/固守)
(之節亦從於衆也晉中興書曰詔加桓𤣥為楚/王備九錫之禮𤣥到姑熟朝臣勸進𤣥遂篡位)名義以
之俱淪情節自茲兼撓宜其極法以判忠邪鎮軍臣裕
(鎮軍宋/高祖也)匡復社稷大𢎞善貸(馮衍與田邑書曰左平山/東右匡社稷老子曰夫惟)
(道善貸/且成)佇一戮于㣲命申三驅於大信(楚辭曰蜂蛾㣲/命力何固三驅)
(已見東/都賦)既惠之以首領復引之以縶維(左氏傳宋公曰/若以大夫之靈)
(得保首領以没/縶維已見上文)于時皇輿否隔天人未泰用忘進退唯
力是視(唯力是視已/見東京賦)是以僶俛從事自同全人(毛詩曰/何有何)
(無僶俛求之吕氏春秋曰任天下而不强此/之謂全人高誘曰全人全徳之人無虧闕也)今宸極反
正惟新告始(反正已見謝靈運述祖徳詩惟/新已見庾元䂓讓中書令表)憲章既明
品物思舊(禮曰仲尼憲章文武/品物已見歎逝賦)臣亦胡顔之厚可以顯
居榮次(尚書曰子心/顔厚有忸怩)乞解所職待罪私門(私門已見上/庾元規讓中)
(書令/表)違謝闕庭乃心愧戀謹拜表以聞(臣某/云云)
　　為宋公至洛陽謁五陵表(晉書曰義熈十二年洛/陽平裕命修晉五陵置)
　　　(守/備)
　　　傅季友
臣裕言近振旅河湄揚旍西邁(左氏傳季文子曰中國/不振旅蠻夷入伐詩曰)
(居河/之湄)將届舊京威懐司雍(威懐已見潘岳關中詩太康/地記曰司州司𨽻校尉治漢)
(武帝初置其界本西得梁/州之地今以三輔為雍州)河流遄疾道阻且長(詩曰遡/洄從之)
(道阻/且長)加以伊洛榛蕪津塗久廢(蜀志許靖與曹公書曰/袁衎方命圮族津塗四)
(塞/)伐木通徑淹引時月(東觀漢記曰岑彭伐/樹木開道直出黎丘)始以今月
十二日次故洛水浮橋山川無改城闕為墟宫廟隳頓
鍾簴空列觀宇之餘鞠為禾黍(鞠為茂草已見西征賦/毛詩序曰過故宗廟宫)
(室盡為/禾黍)廛里蕭條雞犬罕音(蕭條已見上西征賦東觀/漢記曰北夷冦作無雞鳴)
(狗吠/之聲)感舊永懐痛心在目(劉琨答盧諶詩曰哀/我皇晉痛心在目)以其月
十五日奉謁五陵(郭緣生述征記曰北邙東則乾脯山/山西南晉文帝崇陽陵陵西武帝峻)
(陽陵邙東北宣帝高原陵景帝/峻平陵邙之南則惠帝之陵也)墳塋幽淪百年荒翳天
衢開泰情禮獲申故老掩涕三軍悽感瞻拜之日憤慨
交集行河南太守毛脩之等(沈約宋書曰毛脩之字敬/文榮陽人也高祖將伐羗)
(為河南河内二/郡太守戍洛陽)既開翦荆棘繕脩毁垣(左氏傳戎子駒/支曰驅其狐貍)
(翦其荆棘西京賦/曰少毁垣而延竚)職司既備蕃衛如舊伏惟聖懐遠慕
兼慰不勝下情謹遣傳詔殿中中郎臣某奉表以聞
　　為宋公求加贈劉前軍表(沈約宋書曰劉穆之字/道冲東莞人為前將軍)
　　　(卒追贈儀同三司高祖又表于天子/於是重贈侍中司徒封南昌縣侯)
　　　傅季友
臣聞崇賢旌善王教所先(王隠晉書衛瓘上言曰崇賢/舉善而教用彰謝承後漢書)
(曰滕延拜京兆/尹旌善為務)念功簡勞義深追逺(尚書禹曰惟帝念/功論語曰慎終追)
(逺民徳/歸厚矣)故司勲秉策在勤必記(周禮曰凡有功者/銘書於王之太常)徳之
休明没而彌著(左氏傳王孫滿/曰徳之休明)故尚書左僕射前軍將
軍臣劉穆之爰自布衣協佐義始(裴子野宋略曰高祖/潛謀匡復署穆之主)
(簿委以/腹心)内竭謀猷外勤庶政(尚書曰爾有嘉謀嘉猷則/入告爾后于内又曰庶政)
(惟和萬/邦咸寜)密勿軍國心力俱盡(韓詩曰密勿同心不/宜有怒密勿僶俛也)及登
庸朝右尹司京畿(沈約宋書曰穆之為尚書左僕射/又曰加丹陽尹尚書曰若時登庸)敷
讚百揆翼新大猷(尚書曰納于百揆毛詩曰/匪大猷是經惟邇言是聼)頃戎車逺
役居中作捍(沈約宋書曰高祖北伐轉穆之左僕射甲/伏五十人又居東城毛詩曰左旋右抽中)
(軍作好鄭𤣥曰居/軍中為容好也)撫寜之勳實洽朝野識量局致棟幹
之噐也(蜀志曰文帝察黄權有局量/昜曰棟隆之吉不撓於下也)方宣讚盛化緝隆
聖世志蹟未究遠邇悼心皇恩褒述班同三事(蜀志曰/偉度姓)
(胡為諸葛亮主簿故見褒述/尚書曰三事大夫敬爾有官)榮哀既備寵靈已泰(論語/子貢)
(曰夫子其生也榮其死也/哀寵靈已見江淹雜體詩)臣伏思尋自義熈草創艱患
未弭(王隠晉書曰義熙安帝年號國/語太子曰天禍至于今末弭乎)外虞既殷内難亦
薦(沈約宋書曰義熈五年慕容超數為邊患公抗表北/伐公之北伐也徐道覆乃有闚閫之志勸盧循承虚)
(而下循從之公羊傳曰/君子避内嫌不避外難)時屯世故靡有寜嵗(周易曰屯/剛柔始交)
(而難生又曰屯難也潘正叔迎大駕詩曰世故尚/未夷國語姜氏告于公子曰子之行晉無寜嵗)臣以
寡劣負荷國重實頼穆之匡翼之勲豈惟讜言嘉謨溢
于民聼若乃忠規密謨潛慮帷幕造膝詭辭莫見其際
(榖梁傅曰士造辟而言詭辭而出范寗曰辟君也詭辭/而出不以實告人也風俗通曰禮諫有五諷為上故入)
(則造膝出則詭辭禮曰善則稱君過則稱/已王隠晉書曰樂廣任誠保直莫見其際)事隔於皇朝
功隠於視聽者不可勝記所以陳力一紀遂克有成(國/語)
(狐偃曰畜力一紀可以逺矣又晉/子犯曰若克有成晉之柔嘉是甘)出征入輔幸不辱命
㣲夫人之左右未有寜濟其事者矣(左氏傳重耳曰㣲/夫人之力不及)
(此爾雅曰左右助也寜/濟已見曹植責躬詩)履謙居寡守之彌固(昜曰九三/勞謙君子)
(有終吉王弼曰/履得其位也)毎議及封爵輒深自抑絶所以勲高當
年而茅土弗及(三輔決録曰茂陵/馬氏代襲茅土)撫事永念胡寜可昧
謂宜加贈正司追甄土宇俾忠貞之烈不冺於身後大
賚所及永秩於善人(論語曰周有大/賚善人是富)臣契闊屯夷旋觀
終始金蘭之分義深情感(易曰二人同心其利斷/金同心之言其臭如蘭)是以
獻其乃懐布之朝聽所啓上合請付外詳議
　　為齊明帝讓宣城郡公第一表(蕭子顯齊書曰明/皇帝始安頁王道)
　　　(生子初太祖封西昌候廢鬰/林王海陵王封宣城郡公也)
　　　任彦昇
臣鸞言被臺司召以臣為侍中中書監驃騎大將軍開
府儀同三司揚州刺史録尚書事封宣城郡開國公食
邑三千戸加兵五千人臣本庸才智力淺短(毌丘儉表/曰禹卨之)
(朝不畜庸才東觀漢記李通上/䟽曰臣經術短淺智能空薄)太祖高皇帝篤猶子之
愛降家人之慈(蕭子顯齊書曰太祖高皇帝諱道成道/生即太祖之弟也禮記曰兄弟之子猶)
(子也蓋引而進之漢書曰齊悼惠王肥孝惠二年入/朝與齊王飲燕飲太后前置齊王上坐如家人禮)世
祖武皇帝情等布衣寄深同氣(蕭子顯齊書曰世祖武/皇帝諱頤字宣逺太祖)
(太子晉中興書庾亮上疏曰先帝謬顧情同布/衣曹植求自試表曰與國分形同氣憂患共之)武皇大
漸實奉話言(尚書王曰嗚呼疾犬漸惟幾/毛詩曰其惟哲人告之話言)雖自見之明
庸近所蔽(韓子曰楚莊王欲伐越莊子曰伐越何也王/曰以政亂兵弱莊子曰臣患知之如目見百)
(歩之外不能自見其/頰故曰自見之謂明)愚夫一至偶識量已(劉劭人物志/曰一至謂之)
(偏材偏材小雅之質也爾雅曰偶遇也郭璞曰/偶爾值也庾元規表曰仰覽殷鑑量已知弊)實不忍
自固於綴衣之辰拒違於玉几之側(尚書顧命曰出綴/衣於庭越翼日王)
(崩玉几/見下句)遂荷顧託導揚末命(又曰后慿玉/几導掦末命)雖嗣君棄常
獲罪宣徳(嗣君謂君欝林王也為宣太后所廢左傳申/繻曰人棄常而妖興漢書曰太后召昌邑王)
(賀賀曰我安得/罪而召我哉)王室不造職臣之由(不造已見嵇康幽/憤詩職汝之由已)
(見王仲宣贈/女叔良詩)何者親則東牟任惟博陸(漢書曰齊悼惠/王子興居為東)
(牟侯又曰武帝/遺詔封博陸侯)徒懐子孟社稷之對何救昌邑爭臣之
譏(漢書霍光奏曰昌邑王賀不可以承緒當廢皇太后/詔可王曰聞天子有爭臣七人雖無道不失天下光)
(謝曰王行自絶於天/臣寧負王不負社稷)四海之議於何逃責且陵土未乾
訓誓在耳(曹植求自試表曰墳土未乾而身名竝滅/左氏傳晉穆□曰今君雖終言猶在耳)家
國之事一至於斯(謂欝林猖蹷顛躓也孫盛晉陽春秋/曰郤超假還東簡文帝謂之曰致意)
(尊公家國之/事遂至於此)非臣之尤誰任其咎(毛詩曰發言盈/庭誰敢執其咎)將何
以肅拜髙寢䖍奉武園(寢廟已見吳都賦園/陵已見上張士然表)悼心失圖
泣血待旦(左傳楚薳啟疆曰孤與二三臣悼心/失圖尚書曰先王昧爽坐以待旦)寧容復
徼榮於家恥宴安於國危(晉中興書曰卞壼表曰豈敢/干禄位以徼時榮乎宴安已)
(見上觧/尚書表)驃騎上將之元勲神州儀刑之列岳(漢書曰霍/去病征匈)
(奴有絶漠之勲始置驃騎将軍位在三公上班固衛青/述曰呉平桓桓上将之元神州已見上薦譙元将表鄭)
(氏毛詩箋曰/儀則刑法也)尚書古稱司㑹中書寳管王言(周禮曰司/㑹中大夫)
(二人鄭𤣥曰司㑹主天下之事若今之尚書耳沈約宋/書曰置祕書令典尚書奏事文帝黄初初改為中書令)
且虚飾寵章委成禦侮(王隠晉書曰武帝詔山濤曰勿/為虚飾之煩詩曰予曰有禦侮)
臣知不愜物誰謂宜但命輕鴻毛責重山岳(戰國策唐/雎謂楚王)
(曰國權輕於鴻毛而積禍重於山岳陽泉養性賦曰况/性命之㡬微如鴻毛之漂輕毌丘儉之遼東詩曰憂責)
(重山岳誰/能為我擔)存沒同歸毁譽一貫(莊子曰哀公曰何謂材/命仲尼曰存亡毁譽是)
(事之變吳志周魴與曹休書曰志行雖微存没一節周曰/易曰殊途而同歸書曰為善不同同歸于治莊子老聃)
(彼以死生為一條以/可不可為一貫也)辭一官不減身累增一職已黷朝
經(七略曰位累我躬賈逵國語注曰黷慢朝經也家/語孔子曰治天下國家有九經其所以行者一也)便
當自同體國不為飾讓(穀梁傳曰大夫國體也何休曰/君之卿佐是謂股肱故曰國體)
(孫皓詔紀陟曰故/特仕使莫復餙讓)至於功均一匡賞同千室(論語孔子/曰管仲相)
(桓公一匡天下左傳曰晉侯滅赤/狄潞氏晉侯賞桓子狄臣千室)光宅近甸奄有全邦
(尤宅已見呉都賦謝承後漢書曰周防及守近甸嘉瑞/表應毛詩曰奄有龜䝉漢書淮南王上書曰淮南全國)
(之/時)殞越為期不敢聞命(左傳齊候對宰孔曰/小白恐殞越于下)亦願曲留
降鍳即垂順許鉅平之懇誠必固永昌之丹慊獲申(鉅/平)
(羊祜永昌庾/亮竝見上表)乃知君臣之道綽有餘裕(孟子曰欲為君/則盡君道欲為)
(臣則盡臣道又曰吾聞之也有官守者不得其職則去/有言責者不得其言則去我無官守我無言責則吾進)
(退豈不綽綽/然有餘裕哉)苟曰易昭敢守難奪故可庶心𢎞議酌已
親物者矣不勝荷懼屏營之誠謹附某官某甲奉表以
聞臣諱誠惶誠恐
　　為范尚書讓吏部封侯第一表(范雲字彦龍與梁/武同事齊竟陵王)
　　　(為八友又與雲住處相近更增親密及為天子/以為吏部尚書甚敬雲常語其弟曰我昔與雲)
　　　(情同昆弟汝當/為我呼雲為兄)
　　　任彥昇
臣雲言被尚書召以臣為散騎常侍吏部尚書封霄城
縣開國侯食邑千户奉命震驚心顔無措臣雲頓首頓
首死罪死罪臣素門凡流輪翮無取(張載贈棗子琰詩/曰輶車運在輪飛)
(骨須/六翮)進謝中庸退慙狂狷(禮記仲尼曰君子中庸小人/反中庸論語子曰狂者進取)
(狷者有所/不為也)固甞鑽厲求學而一經不治(漢書曰韋賢少/子𤣥成復以明)
(經歴位至丞相故鄒魯諺曰/遺子黄金滿籯不如一經)篆刻為文而三冬靡就(法/言)
(曰童子雕蟲篆刻漢書東方朔上/書曰臣朔學書三冬文史足用)負書燕魏空殫菽粟
(戰國策曰蘇秦説秦王書十上而説不納去秦而歸/負書擔囊孟子曰聖人之治天下使菽粟如水火)躡
屩(脚/)齊楚徒知貧賤(史記曰虞卿躡屩擔簦説趙孝成/王徐廣曰蹻草履韓詩外傳曰田)
(子方謂魏太子曰貧賤可以驕人矣志不得/則受履而適秦楚耳安往而不得吾貧賤乎)既而分虎
出守以囊被見嗤(漢書文紀曰初與郡守為銅虎符漢/書曰王陽父子皆好車馬衣服其自)
(奉養極為鮮明及遷徙去/處所載不過囊衣耳)持斧作牧以薏苡興謗(漢書/曰暴)
(勝之持斧逐捕盜賊周禮曰八命作牧范曄後漢書曰/吳祐父恢為南潯太守欲殺青簡以冩經書祐諫曰今)
(大人踰越五嶺逺在海濱其俗誠陋然舊多珍怪上為/國家所疑下為權戚所望此書若成則載之兼兩昔馬)
(援以薏苡興謗王陽以衣囊徼/名嫌疑之問誠先賢所慎也)赭衣為虜見獄吏之尊
(漢書賈山上書曰秦赭衣半道羣盜滿山又曰人有上/書告周勃欲反下廷尉勃恐不知致辭勃以千金與獄)
(吏獄吏廼書牘背示之曰以公主為證勃/出曰吾嘗將百萬軍然安知獄吏之貴也)　除名為民知
井臼之逸(孫盛晉陽秋曰劉𢎞顧望除名為民東觀漢/記曰馮敬通廢於家娶北地任氏女為妻忌)
(不得畜媵妾兒女/常自操井臼也)百年上夀既曰徒然(荘子盜跖謂孔/子曰人上夀百)
(嵗中夀/八十)如其誠説亦以過半亂離斯瘼欲以安歸(毛詩/曰亂)
(離瘼矣爰其適歸/薛君曰瘼散也)閉門荒郊再離寒暑(閉門已見恨賦/毛詩曰載離寒)
(暑/)兼以東皋數畝控帶朝夕(秋興賦曰耕東皋之沃壤/輸黍稷之餘税朝夕已見)
(江/賦)闗外一區悵望鍾阜(漢書楊僕上書曰恥為闗外人/又曰揚雄有宅一區蔡邕詩序)
(曰暮宿河南悵望許慎/曰鍾山北陸無曰之地)雖室無趙女而門多好事(楊惲/與孫)
(㑹宗書曰婦趙女也雅善鼓瑟漢書揚雄素貧/嗜酒人希至其門時有好事載酒肴從遊學)禄㣲賜
金而歡同娛老(賜金娛老謂疏廣也/已見張景陽詠史詩)折芰燔枯此焉自
足(謝承後漢書曰鄭敬字次都釣魚大澤折芰而坐以/蒲薦肉瓠瓢飲酒琴書自樂焚枯已見應璩百一詩)
陛下應期萬世接統千祀(莊子曰萬世之後而遇大聖/知其解者是旦暮遇之也漢)
(書曰司馬談曰今/天子接千歲之統)三千景附八百不謀(周書湯放桀而/歸于亳三千諸)
(侯大㑹然後即天子之位又曰武王將渡河中流白/魚入于王舟王俯取出涘以祭不謀同辭不期同時)
(一朝㑹武王於郊/下者八百諸侯)臣釁等離心功慙同徳(尚書武王曰/受有億兆夷)
(人離心離徳予有亂/臣十人同心同徳)泥首在顔輿棺未毁(張温表曰臨/去武昌庶得)
(泥首閸下輿棺即輿觀也/已見潘安仁贈陸機詩)締構草昧敢叨天功(締構見/魏都賦)
(易曰天造草昧鄭𤣥曰革革創也昧爽也左氏傳介/之推曰竊人之財猶謂之盜況貪天之功以為已力)獄
訟謳歌示同民志(獄訟謳歌已見/劉越石勸進表)而隆器大名一朝總
集(荘子曰語大功立大名此朝廷之士也/左傳仲尼曰惟名與器不可以假人)顧已及躬何
以臻此政當以接閈白水列宅舊豐(光武居白水已見/南都賦東觀漢記)
(曰吳漢南陽人也為人質厚少文上以其南陽人故親/之漢書曰盧綰豐人也與髙祖同里蕭曹等特以事見)
(禮至其親幸/莫及綰也)忘捨講之尤存諸公之費(東觀漢記曰初/上學長安時過)
(朱祐宅祐留上須講竟乃談話及帝登位車駕幸祐第/問主人得無去我祐曰不敢又曰初上學長安南陽大)
(人賢者往来長安為之邸問稽疑資乏與同舍/生韓子合錢買驢令從者僦以給諸公費也)俯拾青
紫豈待明經(漢書夏侯勝曰士病不明經術/苟明其取青紫如俛拾地芥)臣雲頓首
頓首死罪死罪夫銓衡之重闗諸隆替(陸機顧譚誄曰/遷吏部尚書才)
(長於銓衡而/綜核人物)逺惟則哲在帝猶難(尚書咎繇曰在知人/禹曰咸若時惟帝其)
(難之知人則/哲能官人)漢魏以降達識繼軌雅俗所歸唯稱許郭
(孫綽子或問雅俗曰判風流正位分涇渭殊流雅鄭異/調題帖分明標牓可觀斯謂雅俗矣范曄後漢書曰郭)
(泰字林宗性明知人好稱奨訓士類其奨拔士人皆如/所鑒又曰許劭字子将少峻名節好奨人倫多所賞識)
(故天下言拔士/者咸稱許郭)拔十得五尚曰比肩(習鑿齒襄陽耆舊/傳曰龎統為郡功)
(曹性好人倫毎所稱述多過其中時人怪問之統曰方/欲興長道業不美其談即聲名不足慕企即為善者少)
(今拔十失五猶得其半而可以崇邁世敎使有志自厲/不亦可乎戰國策曰淳于髠一日而見七人宣王曰寡)
(人聞十里一士是比肩而至也/今子一朝而見七人不亦衆乎)其餘得失未聞偶察童
㓜天機暫發顧無足算(魏志曰王修識髙柔於弱冠異/王基於童㓜天機已見文賦論)
(語曰斗筲之/人何足算也)在魏則毛玠公方居晉則山濤識量(魏志/曰毛)
(玠字孝先陳留人也為尚書僕射典選舉賢行状曰/玠雅亮公正魏氏春秋曰山濤為選曹郎中遷尚書)以
臣況之一何遼落(世説袁彦伯曰江上/遼落居然有萬里勢)齊季陵遲官方
淆亂(毛詩序曰禮義陵遲荘子/曰是非之塗樊然淆亂)鴻都不綱西園成市(華/嶠)
(後漢書曰元和元年置鴻都門學其諸生皆敇州郡三/公舉用辟召或出為刺史太守入為尚書侍中乃有封)
(侯賜爵者士君子皆恥與為列焉漢記曰靈帝即位/太后臨朝於西園賣官自闗内侯以下入錢各有差)金
章有盈笥之談華貂深不足之歎(金章盈笥未詳虞預/晉録曰趙王倫簒位)
(侍中常侍九十七人毎朝小人滿庭/貂蟬半座時人謡曰貂不足狗尾續)草創惟始義存改
作恭已南面責成斯在(論語子曰舜夫何為哉恭已正/南面而已淮南子曰人主之術)
(責成而/不勞)豈宜妄加寵私以乏王事附蟬之飾空成寵章
(董巴輿服志曰侍中中常侍冠/武弁大冠加金鐺附蟬為文)求之公私授受交失近
世侯者功緒參差或足食闗中或成軍河内(漢書曰蕭/何以丞相)
(留牧巴蜀使給軍食漢王擊楚何守闗中後為鄼侯范/曄後漢書曰上拜寇恂河内太守上謂恂曰河内完富)
(吾将因是而起昔高祖留蕭何鎮闗/中今吾委公以河内後封雍奴侯)或制勝帷幄或門
人加親(漢書髙祖曰夫運籌帷幄之中決勝千里之外/吾不如子房可封留侯東觀漢記曰拜前将軍)
(鄧禹為大司徒制曰孔子曰自吾/有囘也門人益親可封禹為鄼侯)或與時抑揚或隠若
敵國(班固漢書叔孫通衍曰叔孫奉常與時抑揚勝不/免胄禮義是創通為稷嗣君也東觀漢記曰吳漢)
(自初征伐兵有不利軍營不如意漢常獨繕檠弓㦸上/時令入視吳公何為還言方作攻具上嘗嗟曰差强人)
(意隠若一敵國/矣封漢廣平侯)或策定禁中或功成野戰(東觀漢記曰/殤帝崩惟安)
(帝宜承大統車騎将軍鄧隲定策禁中封隲為上蔡侯/漢書鄂千秋曰曹參雖有野戰略地之功此特一時之)
(事又曰賜參爵/列侯食邑平陽)或盛徳如卓茂或師道如桓榮(東觀漢/記曰卓)
(茂字子容南陽人也漢官儀注曰世祖中興特擢盛徳/南陽卓茂為大傳封宣徳侯東觀漢記曰桓榮字春卿)
(沛國人也治歐陽尚書事九江朱/文剛窮極師道賜榮爵闗内侯)或四姓侍祀已無足
紀(應劭漢官典職曰四姓侍祠侯顔氏家訓曰漢明帝/時外戚有樊氏郭氏隂氏馬氏是為四姓謂之小侯)
(者或以侍祠非/列侯故曰小侯)五侯外戚且非舊章(漢書曰成帝昔封/舅王譚王立王根)
(王逢時王商為列侯五人/同日封故世謂之五侯)而臣之所附唯在恩澤(漢書/恩澤)
(侯表曰公孫𢎞自海瀕而/登宰相寵以列侯之爵)既義異疇庸實榮乖儒者(陸/機)
(髙祖功臣頌曰帝/疇爾庸後嗣是膺)雖小人貪幸豈獨無心臣本自諸生
家承素業(東觀漢記曰相者謂班超曰祭酒布衣諸生/耳董仲舒仕不遇賦曰若不反身於素業莫)
(隨世而/轉輪)門無富貴易農而仕(東方朔戒子書曰飽/食安步以仕易農)乃祖
𤣥平道風秀世(晉中興書曰范汪字𤣥平善言𤣥理為/吏部郎徙吏部尚書徐兖二州刺史)
爰在中興儀刑多士(中興謂/元帝也)位裁元凱任止牧伯(尚書/即古)
(元凱也刺史即古牧伯也左傳太史克曰昔髙陽氏有/才子八人蒼舒隤敳檮戭大臨龍降庭堅仲容叔達謂)
(之八凱髙辛氏有才子八人伯奮仲堪叔/獻季仲伯虎仲熊叔豹季貍謂之八元)髙祖少連夙
秉高尚(王生孺范氏譜/曰汪生少連)所富者義所乏者時(富義謂段/干木已見)
(魏都賦漢書文帝/曰惜李廣不逢時)薄宦東朝謝病下邑(王僧孺范氏譜/曰少連太子舍)
(人餘/杭令)先志不忘愚臣是庶且去歳冬初國學之老博士
耳今兹首夏將亞冡司(劉璠梁典曰齊永元初雲為廣/州刺史因廢家居久之為國子)
(博士梁書曰天監元年雲/遷散騎常侍吏部尚書)雖千秋之一日九遷荀爽之
十旬逺至(東觀漢記馬援與楊廣書曰車丞相髙祖園/寝郎一月九遷為丞相者知武帝恨誅衛太)
(子上書訟之然日當為月字之誤也范曄後漢書曰筍/爽字慈明獻帝即位董卓輔政徴爽爽欲遁吏持之急)
(不得去因復就拜平原相行至宛陵復追為光禄勲視/事三日進拜司空爽自被徴命及登台司九十五日)
方之㣲臣未為速達臣雖無識唯利是視至於虧名損
實為國為身(尚書伊尹曰臣為/上為徳為下為民)知其不可不敢妄冐陛
下不棄菅蒯愛同絲麻(左氏傳君子曰詩云雖有絲麻/無棄菅蒯雖有姬姜無棄憔悴)
儻平生之言猶在聴覧宿心素志無復貳辭(嵇康幽憤/詩曰内負)
(宿心王隠晉書甄彬奏/曰不冝違人之素志)矜臣所乞特廻寵命則彞章載
穆㣲物知免臣今在假不容詣省不任荷懼之至謹奉
表以聞臣雲誠惶以下
　　為蕭楊州作薦士表(蕭子顯齊書曰始安王遙光/為楊州刺史劉璠梁典曰齊)
　　　(建武初有詔舉士始安王/表薦琅邪王䀳及王僧孺)
　　　任彦昇
臣王言臣聞求賢暫勞垂拱永逸(呂氏春秋日賢主勞/於求人而佚於治事)
方之疏壤取類導川(孟子曰舜使禹疏九河禹掘地而注/之海國語太子晉曰伯禹疏川導滯)伏惟陛下道隠
旒纊信充符璽(老子曰大象無形道隠無名河上公注曰道者/潛隠使人無能指名也大戴禮日孔子曰古)
(絻而前旒所以蔽明也黈絖塞耳所以掩聰也絻古/冕字絻古纊字音義並同莊子曰聖人治天下)
(為符璽以/信之耳)六飛同塵五讓髙世(漢書爰盎謂文帝曰陛/下有高世之行三陛下)
(從代乘六乘傳馳不測之淵雖責育之勇不及陛下陛/下至代邸西向讓天子者三南向讓者冉夫許由一讓)
(而陛下五以天下讓過許由四矣又曰今陛/下騁六飛馳不測老子曰和其光而同其塵)白駒空谷
振鷺在庭(白駒已見桓元子薦譙元彦表毛詩曰振/鷺于飛于彼西雍我客戾止亦有斯容)猶
懼隠鱗卜祝藏器屠保(司馬遷書曰僕之先人文史星/厯近乎卜祝之間易曰居子藏)
(器於身待時而動鶡冠子曰伊尹酒/保太公屠牛皆海内荒亂立為世師)物色闗下委求河
上(列仙傳曰闗令尹喜内學老子西遊先見其氣知真/人當過物色而遮之果得老子晏子曰治天下若委)
(裘用賢委裘之實桓公聼管仲而趙襄子信王登此之/謂委裘然委裘謂用賢也神仙傳曰河上公莫知其姓)
(名也常讀老子道徳經/漢孝文帝駕從而詣之)非取製於一狐諒求味於兼采
(王褒講徳論曰千金之裘非一狐之/腋張璠易注序曰蜜蜂以兼采為味)五聲倦響九工是
詢(鬻子曰昔言大禹治天下以五聲/聼治九工已見王元長策秀才文)寢議廟堂借聴輿
皁(說苑晉東郭氏曰肉食者夫訃於廟堂藿食得不肝/腦塗地班固漢書匈奴贊曰漢興忠言嘉謀之臣相)
(與議事於廟堂之上左氏傳曰晉/人聼輿人之誦輿皁已見射雉賦)臣位任隆重義兼家
邦實欲使名實不違徼倖路絶(鄧析子曰循名責實君/之事也奉法宣令臣之)
(職也徼倖已/見李令伯表)勢門上品猶當格以清談(說苑晏子曰陂/池之魚入於勢)
(門謝靈運宋書序曰下品無高門上品無賤/族王隠晉書□祖約清談平裁老而不倦)英俊下僚
不可限以位貌(左太冲詠史詩曰世胄/躡髙位英俊沈下僚)竊見祕書丞琅
邪臣王􁕓年二十一字思晦七葉重光海内冠冕(梁書/日儉)
(子􁕓字思晦何之元梁典曰侍中領右驍騎王騫字思/晦太尉文憲公長子也左僕射王􁕓字思叔文憲公次)
(子王筠為騫碑亦云騫字思晦據此及梁書明梁典及/碑誤也晉中興書曰王祥弟覽覧生導導生治治生珣)
(珣生曇首沈約宋書曰王僧綽曇首長子遇害子儉嗣/也尚書日宣重光晉中興書瘐氷疏曰臣因循家寵冠)
(冕當/世)神清氣茂允迪中和(淮南子曰神清者嗜欲不能/亂蔡洪張錡狀曰錡質氣早)
(茂才幹足任尚書曰允廸厥徳禮/日以樂徳教國子中和祇庸孝友)叔寳理遣之談彦輔
名教之樂(臧榮緒晉書曰衛玠字叔寳好言𤣥理拜太/子洗馬常以人有不及可以情恕非意相干)
(可以理遣故終身不見喜愠之容世說曰王平子胡母/彦國諸人皆以放任為達或去衣祼體樂廣曰名教中)
(自冇樂地/何為乃爾)故以暉映先達領袖後進(孫盛晉陽秋曰裴/秀有風操十餘嵗)
(時人為之語曰後/進領䄂有裴秀)居無塵雜家有賜書(韋昭呉書曰劉/基不妄交遊門)
(無雜賔漢書曰班彪㓜與兄嗣共遊/學家有賜書好古之士自逺方至)辭賦清新屬言𤣥
逺(陸機陸雲别傳曰雲亦善屬文清新不及機而口辯/持論過之臧榮緒晉書曰阮籍雖放誕不拘禮教然)
(發言/𤣥逺)室邇人曠物疎道親(毛詩曰其室則邇其人甚逺/尹文子曰處名位雖不肖不)
(患物不親已在貧賤不患物不疏已親/疎係乎勢利不係乎不肖與仁賢也)養素丘園台階
虚位(飬素已見謝宣/逺送孔令詩)庠序公朝萬夫傾望(孟子曰夏曰/校殷曰序周)
(曰庠學則三代共之曹植求/親親表曰執政不廢於公朝)豈徒荀令可想李公不亡
而已哉(臧榮緒晉書曰荀顗字景倩頴陽人也魏太尉/或之第六子黄初末除中郎高祖輔政見顗異)
(之曰顗令君之子也近見袁侃亦矅卿之子也皆有父/風范曄後漢書曰李固字子堅漢中南鄭人司徒邰之)
(子少好學四方有志之士多慕其風/而來學京師咸歎曰是復為李公矣)前晉安郡侯官令
東海王僧孺字僧孺年三十五理尚棲約思致恬敏(王/僧)
(孺年六嵗解屬文梁興除鎮軍/記室稍遷蘭陵太守卒於諮議)既筆耕為養亦傭書成
學(東觀漢記曰班超家貧為官傭寫書投筆歎曰文夫/獨不効傅介子立功絶域之地以封侯安久筆耕乎)
(東觀漢記耕或為研范曄書曰班超為官傭書以供養/呉志曰闞澤字徳潤㑹稽人家世農夫至澤好學無以)
(資常為人傭書以供紙筆/所寫既軍而誦讀亦徧)至乃集螢映雪編蒲緝栁(檀/道)
(鸞晉陽春秋曰車𦙍字武子學而不倦貧不常得油夏/月則練囊盛數十螢火以夜繼日焉孫氏世録曰孫康)
(家貧常映雪讀書清介交遊不雜漢書曰路温舒取澤/中蒲截為牒編用寫書楚國先賢傳曰孫敬到洛在大)
(學左右一小屋安止母然/後入學編楊柳簡以為經)先言往行人物雅俗(易曰君/子多識)
(前言往行以畜其徳孫綽子或問人物曰察虚實審真/偽㫁成敗定終始斯可謂之人物矣雅俗已見范雲讓)
(表/)甘泉遺儀南宫故事(胡廣漢官制廣日天子出車駕/次第謂之鹵薄長安時出祠天)
(於甘泉用之名曰甘泉鹵薄范曄後漢書曰鄭𢎞為/尚書今𢎞前後所陳皆補益著之南宫以為故事)畫
地成圖抵掌可述(漢書張安世子千秋為中郎將擊烏/桓還謁大將軍霍光問戰鬭方略山)
(川形勢千秋口對兵事畫地成圖無所/忘失戰國策曰蘓秦說趙王抵掌而言)豈直鼮(廷/)鼠有
必對之辯竹書無落簡之謬(摯虞三輔決録注曰竇攸/舉孝廉為郎世祖大㑹靈)
(䑓得䑕如豹文熒熒光澤世祖異之以問群臣莫能知/者攸對曰鼮䑕也詔問何以知之攸對曰見爾雅詔案)
(祕書如攸言賜帛百匹張隲文士傳曰人有於嵩山下/得竹簡一枚兩行科斗書人莫能識張華以問東晳曰)
(此明帝顯節陵中策文驗校果/然朝廷士庶皆服其博識焉)暕坐鎮雅俗𢎞益已多
僧孺訪對不休質疑斯在(班固漢書董仲舒述曰讜言/訪對為世純儒太𤣥經曰爰)
(質所疑宋表/曰質問也)並東序之祕寳瑚璉之茂器(書曰大玉夷/玉天球河圖)
(在東序典引曰御東序之祕寳論語子貢問曰/賜也何如子曰汝器也曰何器也曰瑚璉也)誠言以
人廢而才實世資(論語子曰君子不以言舉人不以人/廢言解嘲曰鄒衍頡頏而取世資班)
(固漢書翟方進術曰/用合時宜器周世資)臨表悚戰猶懼未允不任下情云
云
　　為禇諮議蓁讓代兄襲封表(蕭子顯齊書曰褚蓁/字茂緒為義興太守)
　　　(改封巴東郡表讓封賁子霽詔許之官至前将長/軍卒然此表與集詳畧不同疑是藁本辭多冗)
　　　任彥昇
臣蓁言昨被司徒符仰稱詔㫖許臣兄賁所請以臣襲
封南康郡公臣門籍勲䕃光錫土宇臣賁世載承家允
膺長徳(□子顯齊書曰褚淵長子賁字蔚先官厯散騎/常侍上表稱疾讓封與弟蓁國語曰祭公謀父)
(曰奕世載徳韋昭曰載成也易曰開國成家小人勿用/左氏傳王子朝曰王后無嫡則擇立長年鈞以徳徳鈞)
(以/卜)而深鍳止足脫屣千乘(老子曰知足不辱知止不殆/呉都賊曰輕脱屣於千乗)
遂乃逺謬推恩近萃庸薄能以國讓𢎞義有歸(左氏傳/公子魚)
(曰能以國讓/仁孰大焉)匹夫難奪守以勿貳昔武始迫家臣之策
陵陽感鮑生之言張以誠請丁為理屈(東觀漢記曰張/純字伯仁建武)
(初先詣關封武始侯子奮字穉通兄根常被病純病困/敇家丞翕司空無功爵不當傳嗣純薨大行移書問嗣)
(翕上書奪詔封奮奮上□曰根不病哀臣小稱病今翕/移臣人曰丁綝為陵陽侯薨長子鴻字季公讓位於弟)
(成逃去鴻初與九江鮑駿友善及鴻亡駿遇於東海陽/狂不識駿駿乃止讓之曰今子以兄弟私恩而絶父不)
(滅之基可謂知乎鴻/感悟垂涕乃還就國)且先臣以大宗絶緒命臣出纂傍
統(禮記曰繼别為宗鄭𤣥曰别子之嫡/也族人尊之謂之大宗是宗子也)稟承在昔理絶
終天(天道無終而云終天永訣之辭也徐廣赴謝車騎/𦵏還詩曰潛㼅既掩扉終天隔幽瓖潘岳哀永逝)
(曰今奈何兮一舉/邈終天而子不反)永惟情事觸目崩隕若使賁髙延陵
之風臣忘子臧之節(左傳曰呉子諸樊既除喪将立季/札對曰曹宣公之卒也諸侯與曹)
(不義曹君将立子臧子臧去之遂不為也以成曹君君/子曰能守節君義嗣也誰敢奸君有國非吾節也札雖)
(不才願附於/子臧之節)是廢徳舉豈曰能賢(左氏傳曰宋公疾召/大司馬孔父而屬殤)
(公焉對曰羣臣願奉馮也公曰先君以寡人為賢使/主社稷若棄徳不讓是廢先君之舉豈曰能賢)陛
下察其丹款特賜停絶(丹欵已見/庾元規表)不然投身草澤苟遂
愚誠耳(謝承後漢書曰/朱寵隠身草澤)不任丹慊之至謹詣闕拜表以
聞臣誠惶誠恐以下
　　為范始興作求立太宰碑表(呉均齊春秋曰竟陵/文宣王子良薨西昌)
　　　(侯以天子命假黄鉞贈太宰蕭子顯齊書曰/建武中故吏范雲上表為子良立碑事不行)
　　　任彦昇
臣雲言原夫存樹風猷没著徽烈(尚書曰彰善癉惡樹/之風聲應壉與王将)
(軍書曰雀鼠雖/愚猶知徽烈)既絶故老之口必資不刋之書(西征賊/曰非惟)
(奉明邑號千人訊諸故老造自帝詢杜須傳序/曰左丘明受經於仲尼以為經者不刋之書也)而藏諸
名山則陵谷遷貿(司馬遷書曰僕誠以著此書藏諸/名山毛詩曰高岸為谷深谷為陵)府
之延閣則青編落簡(劉歆七畧曰孝武皇帝敇丞相公/孫𢎞廣開獻書之路百年之間書)
(積如山故内則延閣廣内祕書/之府又曰尚書有青絲編目錄)然則配天之迹存乎泗
水之上(漢書平紀曰郊祀高祖以配天酈善長水經注/曰泗水南有泗水亭漢髙祖廟前有碑延熹十)
(年/立)素王之道紀於沂川之側(家語南宫敬叔曰孔子生/於衰周讃明易道以為法)
(或者天将欲素王之乎何其盛也沂水南/有孔子舊廟漢魏以來列七碑二碑無字)由是崇師之
義擬迹於西河(禮記曾子謂子夏曰事夫子於洙泗之/間退而老于西河之上使西河之人擬)
(汝於夫子七畧/西河燕趙之間)尊主之間致之於堯禹(尊主謂伊尹也/恥其君不如堯)
(舜已見曹子建通親親/表禹亦聖帝故連言之)故精廬妄啟必窮䥴勒之盛(漢/記)
(曰王阜年十一辭父母欲出精盧以尚㓜不許荆州/圖曰陰令劉喜魏時宰縣雅好博古教學立碑)君長
一城亦盡刋刻之美(陳寔别傳曰寔卒蔡邕為立碑刻/銘然寔為太丘宰故曰一城也)
況乎甄陶周召孕育伊顔(周公召公伊尹顔囘也典/引曰孕虞育夏甄般陶周)故
太宰竟陵文宣王臣某與存與亡則義形社稷(漢書文/帝即位)
(綘侯為丞相爰盎進曰丞相何如人上曰社稷臣盎曰/綘侯所謂功臣非社稷臣主存與存主亡與亡如淳曰)
(人主在時與共治不以/主亡而不行其政令也)嚴天配帝則周公其人(孝/絰)
(子曰孝莫大於嚴父嚴父莫大於配天則周公其八也/昔者周公郊祀后稷以配天宗祀文王於明堂以配上)
(帝/)體國端朝出藩入守進思必告之道退無苟利之専
(尚書曰爾有嘉謀嘉猷則入告爾后于内公羊傳曰大/夫出境有可以安社稷利國家者則専之可也左氏傳)
(曰子産曰苟利/社稷生死以之)五教以倫百揆時序(尚書帝曰契汝/作司徒敬敷五)
(教在寛又曰納于/百揆百揆時序)若夫一言一行盛徳之風(孟子曰舜/聞一善言)
(見一善行若決江河沛然莫之/能禦也易云曰新之謂盛徳)琴書藝業述作之茂
(漢書曰鄭敬字次都琴書自樂禮記曰作者/之謂聖述者之謂明明聖者述作之謂也)道非兼濟
事止樂善亦無得而稱焉(周易曰智周萬物而道濟天/下東觀漢記曰上甞問東平)
(王蒼曰在家何業最樂者蒼對曰為善最樂上嗟嘆/之論語曰齊景公有馬千駟死之日民無得而稱焉)人
之云亡忽移嵗序(詩曰人之云/亡邦國殄瘁)鴟鴞東徙松檟成行(言/成)
(王未知周公之意類鬱林之嫌子良而周公有居攝之/情由子良有代宗之議故段鴟鴞以喻焉呉均齊春秋)
(曰鬱林王即位子艮謝疾不視事帝嫌之又潘敞以仗/防之子良既有代宗議憂懼不敢朝事而子良薨毛詩)
(序曰鴟鴞周公救亂也成王未知周公之志乃作詩以/遺王名之曰鴟鴞焉説苑曰梟與鳩相遇鳩曰子安之)
(梟曰我将柬徙鳩曰何梟曰西方之人皆惡我聲鳩曰/子鳴於是鳴鳩曰子改鳴則可不改子鳴雖柬徙猶惡)
(子也左傳伍子/胥曰樹吾墓櫝)六府臣僚三藩士女(瀟子顯齊書曰子/良為輔國将軍征)
(虜将軍竟陵王鎮北将軍征北将軍䕶軍将軍斯謂六/府子良又為含稽太守南徐州刺史又南兖州刺史斯)
(謂之三/藩也)人蓄油素家懐鈆筆(油素已見呉都賦葛龔與/梁相牋曰曹廣寢懐鈆筆)
(行誦/文書)瞻彼景山徒然望慕(景山謂墳也毛詩曰陟彼景/山劉楨贈五官中郎将詩曰)
(望慕結/不解)昔晉氏初禁立碑(晉令曰諸葬者不/得作祠堂碑石獸)魏舒之亡
亦從班列而阮略既泯故首冒嚴科為之者竟免刑戮
致之者反䝉嘉歎(陳䝉志曰阮畧字徳規為齊國内史/為政表賢黜惡化風大行卒於郡齊)
(人欲立碑時官制嚴峻自司徒魏舒以下皆不得立齊/人思畧不已遂共冐禁樹碑然後詣闕待罪朝廷開之)
(尤歎美/其恵)至於道被如仁功叅㣲管本宜在常均之外(如/仁)
(微管竝見上傅/季友修張良教)故太宰淵丞相嶷親賢竝舉即為成規
(褚淵碑即玉檢所制蕭子顯齊書曰豫章文獻王嶷字/宣儼薨贈丞相南陽樂藹為建立碑第二子格託沈約)
(及孔稚/圭為文)乞依二公前例賜許刋立寧容使長想九原樵
蘇罔識其禁駐蹕長陵輶軒不知所適(禮記曰趙文子/與叔譽觀乎九)
(原文子曰死者如可作也吾誰與歸戰國策顔蠋謂齊/王曰秦攻齊令曰敢有去栁下季墓五千歩樵採者罪)
(死不赦東觀漢記和帝詔曰髙祖功臣蕭/曹為首朕望長陵東門見二臣之壠感焉)臣里閭孤賤
才無可甄值齊網之𢎞弛賓客之禁(范曄後漢書曰建/武中禁綱尚寛諸)
(王既長各/招引賓客)策名委質忽焉二紀(左氏傳狐突曰策/名委質其貳乃辟)慮先
犬馬厚恩不荅(列女傳曰梁寡高行曰妾之夫不幸早/死先犬馬填溝壑虞貞節曰人受命於)
(天而命長犬馬受命于天而/命短妾之夫仄先犬馬死矣)而弊帷毁葢未蓐螻蟻(禮/記)
(仲尼曰吾聞之弊帷不棄為埋馬也弊盖不棄為埋狗/也戰國策安陵君謂楚王曰犬馬臣願得式黄泉蓐螻)
(蟻延叔堅戰國策論語曰為王先/用填黄泉為王作蓐以御螻蟻)珠襦玉匣遽飾幽泉
(西京雜記曰漢帝及諸侯王送死皆珠襦玉匣匣形如/鎧甲連以金縷皆鏤為交龍鸞鳯龜龍之形所謂交龍)
(玉/匣)陛下𢎞奬名教不隔㣲物使臣得駿奔南浦長號北
陵(南浦迎喪/北陵送葬)既曲逢前施實仰覬後澤儻驗杜預山頂
之言庶存馬駿必拜之感(襄陽記曰杜元凱好為身後/名常自言百年後必高岸為)
(谷深谷為陵作二碑敘其平呉勲一沈萬山下一沈峴/山下謂叅佐曰何知後代不在山頭乎臧榮緒晉□曰)
(扶風王駿字子贓宣帝第七子也都督雍凉州諸軍事/後薨民吏樹碑讚述徳範長老見碑者無不拜之言其)
(遺愛/如此)臨表悲懼言不自宣臣誠惶以下
　
　
　
　
　
　
　
　
　
　
　
　文選巻三十八
欽定四庫全書
　文選巻三十九　　　　　　梁　蕭統　編
　　　　　　　　　　　　　唐　李善　註
　上書
　　上秦始皇書一首
　　　李斯(史記□李斯者楚工蔡人也西説秦秦拜/斯為客卿㑹韓使鄭國來問秦以作溉渠)
　　　　(己而覺秦室大臣皆言秦王曰諸侯人來秦/者祗為其主游閒秦耳請一切逐客李斯議)
　　　　(亦在逐中斯乃上書秦王乃除逐客之令復/李斯官始皇帝以斯為丞相後二世具斯五)
　　　　(刑腰斬/成陽市)
臣聞吏議逐客竊以為過矣昔穆公求士西取由余於
戎(史記曰戎王使由余於秦秦後歸由余繆公又/使人間要由余遂去降秦繆公以客禮禮之)東得
百里奚於宛(史記曰晉獻公以百里奚為秦穆公夫人/媵於秦百里奚亡秦走宛楚之鄙人執之)
(繆公聞百里奚欲重贖之恐楚子不許以五羖羊皮/贖之楚人許與之穆公與議國事大悦援之國政)迎
蹇叔於宋(史記曰百里奚謂穆公臣不及臣友蹇叔賢而/公莫知繆公傳人厚幣迎蹇叔以為上大夫)
來邳豹公孫支於晉(左氏傳曰晉□芮丕鄭丕豹奔秦/又曰秦伯謂公孫支曰夷吾其定)
(乎對曰今其言多忌克難哉杜/預曰公孫支秦大夫子桑也)此五子者不産於秦穆
公用之并國三十遂霸西戎(史記曰秦用由余謀伐戎/王益國十二開地千里遂)
(霸西/戎)孝公用啇鞅之法移風易俗民以殷盛國以富彊
百姓樂用諸侯親服(史記曰獻公卒子孝公立又曰衛/鞅西八秦説孝公變法脩刑内務)
(耕稼外勵戰死之士賞罰三年百/姓便之天子致胙諸侯畢賀也)獲楚魏之師舉地千里
至今治彊(史記曰衛鞅將兵圍魏安邑降之又曰衛鞅/擊魏公子卬封鞅為列侯號商君卬五剛切)
惠王用張儀之計㧞三川之地西并巴蜀北收上郡南
取漢中(史記曰孝公卒子惠文君立又曰惠文君八年/張儀復相秦攻韓宜陽降之云孝公十年納魏)
(上郡張儀伐蜀滅之又攻楚漢中取地六百里置漢中/郡史記云孝公納上郡此云惠王疑此誤也又曰武王)
(立張儀死武王謂甘茂曰寡人欲通車三川窺周室使/甘茂伐宜陽㧞之然通三川是武王張儀已死此云惠)
(王用張儀之計㧞三川疑此誤/也三川韓界也宜陽韓邑也)包九夷制鄢郢(九夷屬/楚夷也)
(鄢郢楚二縣也葢/秦令人㨿之也)東㨿成皋之險割膏腴之壤(成皋縣/名周之)
(東/境)遂散六國之從(六國韓魏燕趙齊楚也漢/書音義文潁曰關東為從)使之西面
事秦功施到今(史記曰秦王卒韓/魏齊楚皆賓從)昭王得范雎廢穰侯
逐華陽(史記曰孝王卒立異母弟為昭襄王又曰穰侯/魏冉者秦昭王母冝太后弟太后二弟其異父)
(長弟曰穰侯姓魏氏名冉同父弟曰芋戎為華陽君魏/冉為相國范雎説秦昭王言穰侯權重諸侯秦王乃免)
(相國逐華/陽君關外)彊公室杜私門蠶食諸侯秦成帝業(春秋保/乾圖曰)
(光圍害蠶食天下髙誘淮/南了注曰蠶食無餘也)此四君者皆以客之功由此
觀之客何負於秦哉(負猶/累也)向使四君却客而弗納疎士
而弗與是使國無富利之實而秦無彊大之名也今陛
下致崑山之玉有和隨之寳(新序固桑對晉平公曰夫産/劍産于越珠産于江南玉)
(於崑山此三寶皆無足而致/墨子曰和氏之璧隨候之珠)垂明月之珠服太阿之劍
(越絶書曰楚王召歐冶子干/將作鐡劍二枚二曰太阿)乘纎離之馬建翠鳯之旗
樹靈鱓(徒河/切)之鼓(孫卿曰纎離蒲梢皆馬名鄭/𤣥禮記注曰鱓皮可以胃鼓)此數寳
者秦不生一焉而陛下悦之何也必秦國之所生然後
可則夜光之璧不餙朝廷犀象之器不為玩好而趙衛
之女不充後庭駿馬駃(决/)騠(啼/)不實外廐(周書曰正/北以駃騠)
(為獻廣雅/曰駃焉屬)江南金錫不為用蜀之丹青不為采所
以餙後宮充下陳(下陳猶後列也晏子曰有/二女願得入身於下陳)娯心意悦
耳目者必出於秦然後可則是宛(於元/切)珠之簪傅璣之
珥阿縞之衣錦繡之飾不進於前(言以宛珠飾簪以璣/傅耳也説文曰珥瑱)
(也徐廣曰齊之東阿縣繒帛所出者也此觧阿義與子/虚不同各依其説而留之舊注既少不足稱善以别之)
(佗皆/類此)而隨俗雅化佳冶窈窕趙女不立於側也(隨俗雅/化謂閑)
(雅變化而/能隨俗也)夫擊甕叩缶彈箏搏髀而歌嗚嗚快耳者真秦
之聲也(説文曰甕汲瓶也於貢切説文曰/缶瓦器秦鼓之以節樂缶甫友切)鄭衛桑間韶虞武
象者異國之樂也(禮記曰鄭衛之音亂世之音也又曰/桑間濮上亡國之音也樂動聲儀曰)
(舜樂曰簫韶又曰周樂伐時曰武象宋均/曰武象象伐時用干戈徐廣曰韶一作昭)今棄叩缶擊
甕而就鄭衛退彈筝而取韶虞若是者何也快意當前
適觀而已矣(髙誘呂氏春秋/注曰適中適也)今取人則不然不問可否
不論曲直非秦者去為客者逐然則是所重者在乎色
樂珠玉而所輕者在乎民人也此非所以跨海内制諸
侯之術也臣聞地廣者粟多國大者人衆兵彊者則士
勇是以太山不讓土壤故能成其大河海不擇細流故
能就其深(管子曰海不辭水故能成其/大山不辭土石故能成其髙)王者不却衆庶
故能明其徳(文子曰聖人不讓負/薪之言以廣其名)是以地無四方民無異
國四時充美鬼神降福此五帝三王之所以無敵也今乃
棄黔首以資敵國(郭象莊子注曰資/者給齎之謂也)却賓客以業諸侯使
天下之士退而不敢西裹足不入秦此所謂藉宼兵而
齎盗糧者也(戰國䇿范雎説秦王曰此所謂藉賊/兵而齎盗食者也説文曰齎持遺也)夫物
不産於秦可寳者多士不産於秦願忠者衆今逐客以
資敵國損民以益讐内自虚而外以樹怨諸侯求國無
危不可得也
　　上書呉王一首
　　　鄒陽(漢書曰鄒陽齊人也陽事吳王濞王以太/子事隂有邪謀陽奏書諫為其事尚隠惡)
　　　　(不指斥言故先引秦為喻因道/胡越齊趙之難然後乃致其意)
臣聞秦倚曲臺之宮(應劭曰始皇帝所治處也若漢家/未央宮也三輔黄圖曰未央有曲)
(臺/殿)縣衡天下(如淳曰衡猶稱之衡也言其縣法度於其/上申子曰君必有明法正義若權衡以稱)
(輕重所以/一羣臣也)畫地而人不犯兵加胡越至其晩節末路張
耳陳勝連從(子/容)兵之㨿以叩函谷咸陽遂危(史記曰陳/勝字渉陽)
(城人也勝為王號為張楚西擊秦又曰張耳大梁人也/陳勝起蘄以耳為校尉廣雅曰㨿引也言相引以為援)
(也/)何則列郡不相親萬室不相救也今胡數渉北河之
外(史記曰秦惠王遊至北河/徐廣曰戎地之河上也)上覆飛鳥下不見伏兎(蘇/林)
(曰覆盡也言胡上射/飛鳥下盡地之伏兎)鬬城不休救兵不止死者相隨輦
車相屬轉粟流輸(去/)千里不絶(鄭𤣥禮記注/曰流猶行也)何則彊趙
責於河間(應劭曰趙幽王為呂后所幽死文帝立其長/子為趙王取趙之河問立弟辟彊為河間王)
(至子襄王無嗣國除/遂欲復還得河間也)六齊望於惠后(孟康曰髙后割濟/南郡為呂王台奉)
(邑人割琅邪郡封管陵侯劉澤為琅邪王文帝乃立悼/惠王六子為王言六齊不保今日之思而追怨惠帝與)
(呂后漢書曰文帝□濟北逆亂自滅盡封悼惠王諸子/列侯後齊文王薨無子於是分齊為六將問為齊王惠)
(為濟北王賢為淄川王雄梁為膠東/王卬為膠西王璧光為濟南王也)城陽顧於盧博(孟/康)
(曰城陽王喜也喜父章與弟興居討諸呂有功本當盡/以趙地王章梁地王興居文帝聞其欲立濟王更以二)
(郡王之章失職嵗餘薨興居誅死盧博濟北王治處喜/故顧念而怨也又曰二郡謂城陽章所封濟北興居所)
(封興居誅死故喜顧念而恨/也㤗山郡有博陵濟北縣)三淮南之心思墳墓(張晏/曰淮)
(南厲王三子為三王念其父見遷殺也漢書曰上憐淮/南王不軌上乃立厲王三子安為淮南王勃為衡山王)
(賜為廬/江王)大王不憂臣恐救兵之不專(孟康曰不専救漢/也如淳曰皆自私)
(怨宿忿不能為吳也若吳舉兵反天子來討謂四國但/有意不敢相救也以孟康解其文故言不專救漢如淳)
(觧其意故云不能為吳/二説相成義乃可明)胡馬遂進窺於邯鄲越水長沙
還舟青陽(蘇林曰青陽水名也言胡越水陸共伐漢也/善曰此同孟康之義也張晏曰還舟聚舟也)
(言胡為趙難越為吳難不可恃也善曰此微同如淳之説/秦始皇本紀曰荆王獻青陽之田己而背約得要擊我)
(南/郡)雖使梁并淮陽之兵下淮東越廣陵以遏越人之糧漢
亦折西河而下北守漳水以輔大國胡亦益進越亦益
深此臣之所為大王患也(善曰大國謂趙也陽假言吳/思助漢今胡越俱來伐之漢)
(雖復使梁并淮陽之兵以遏越人之糧漢截西河以下/而助於趙終無所益故胡亦益進越亦益深此臣為大)
(王患也然其意欲破呉計雖使當為乃使越入當為呉/人輙當為禦言呉趙欲來伐漢漢乃使梁并淮陽之兵)
(以止吳人之糧漢截西河以禦於趙如此則趙不得進/吳不得深陽惡指斥故假胡越錯亂其辭自此以下乃)
(致其/意焉)臣聞蛟龍驤首奮翼則浮雲出流霧雨咸集聖王
底節脩徳則游談之士歸義思名(善曰底與砥同底礪/也戰國䇿蘇秦説趙)
(王曰外客游談之士無敢自進於/前漢書王莾傳曰遊者為之談説)今臣盡智畢議易精
極慮(如淳曰改易精/思以謀慮之)則無國而不可奸(善曰爾雅曰奸/求也干與奸同)
餙固陋之心則何王之門不可曵長裾乎然臣所以歴
數王之朝背淮千里而自致者非惡臣國而樂吳民竊
髙下風之行尤説大王之義(善曰新序公孫龍謂平原/君曰臣居魯則聞下風髙)
(先生之知悦/先生之行)故願大王無忽察聼其至(善曰劉瓛周易/注曰至極也謂)
(極言/之)臣聞鷙(至/)鳥累百不如一鶚(孟康曰鶚大鵰也如/淳曰鷙鳥比諸侯鶚)
(比天/子)夫全趙之時(服䖍曰全趙趙未分之/時應劭曰後分為三)武力鼎士袨
(縣/)服叢臺之下者一旦成市(服䖍曰袨服大盛𤣥黄服/也臣瓚曰鼎士舉鼎之士)
(叢臺趙/王之臺)不能止幽王之沈患(韋昭曰髙帝子幽王友也/呂后殺之湛今沈字也)
淮南連山東之俠死士盈朝不能還厲王西也(善曰漢/書曰淮)
(南厲王長謀反廢遷/蜀韋昭曰徒蜀嚴道)然則計議不得雖諸賁不能安其
位亦明矣(善曰左氏傳曰吳公子光享王□設諸寘劔/於魚中以進抽劔以刺王説苑曰勇士孟賁)
(水行不避蛟龍/陸行不避虎狼)故願大王審畫而已始孝文皇帝據闗入
立寒心銷志不明求衣(臣瓚以為文帝入闗而立以天/下多難故乃寒心戰栗未明而)
(起/)自立天子之後使東牟朱虚東褒儀父之後(應劭曰/天下已)
(定文帝邉朱虚侯章東喻齊王嘉其首/舉兵欲誅諸呂□春秋褒邾儀父者也)深割嬰兒王之
(應劭曰封齊王六子為王其中/有小嬰兒孝文帝於骨肉厚也)壤子王梁代益以淮陽
(善曰此言文帝之時梁王楫代王參淮陽王武後梁揖/早薨徙武為梁王也然參揖皆少故云壤也晉灼曰方)
(言梁益之間所愛諱其肥盛曰壤也善/曰方言云瑋其肥盛晉書注以瑋為諱)卒仆濟北囚弟
於雍者豈非象新垣等哉(善曰漢書曰濟北王興居聞/帝之代乃反棘蒲侯擊之興)
(居自殺又曰淮南王道死應邵曰二/國有姦臣如新垣平等勸王共反)今天子新㨿先帝
之遺業(善曰今天子景帝/也先帝文帝也)左規山東右制闗中變權易
勢大臣難知大王弗察臣恐周鼎復起於漢(如淳曰新/垣平詐言)
(周鼎在泗水中臣望東北汾隂有金實氣鼎在其中弗/迎則不至為吳計者猶新垣平之言周鼎終不可得也)
新垣過計於朝(服䖍曰/過誤也)則我吳遺嗣不可期於世矣髙
皇帝燒棧道灌章邯(應邵曰章邯為雍王髙祖以水灌/其城破之燒棧道言髙祖渉所燒)
(之棧道也史記曰張良/説漢王燒絶棧道也)兵不留行(善曰言攻之易/故不稽留也)收敝
人之倦東馳函谷西楚大破(張晏曰項羽自/號西楚覇王)水攻則章
邯以亡其城陸擊則項王以失其地(如淳曰荆亦楚/謂項王敗走也)此
皆國家之不幾者也(孟康曰言國家不/可庻幾得之也)願大王熟察之
　　獄中上書自明
　　　鄒陽(漢書曰陽以呉王不可説去之梁從孝王怒/遊羊勝公孫詭等疾陽惡之於孝王孝王)
　　　　(陽下獄吏將殺之陽乃從獄中上/書書奏孝王立出之卒  為上客)
臣聞忠無不報信不見疑臣常以為然徒虚語耳㫺者
荆軻慕燕丹之義白虹貫曰太子畏之(如淳曰白虹兵/象曰為君善曰)
(畏畏其不成列士傳曰荆軻發後太子相氣見白虹貫/曰不徹曰吾事不成矣後聞軻死太子曰吾知其然也)
衛先生為秦畫長平之事太白蝕昴昭王疑之(蘇林曰/白起為)
(秦伐趙破長平軍欲遂㓕趙遣衛先生説昭王益兵糧/為應候所害事用不成其衛誠工逹於天故太白為之)
(食昴昴趙分也將有兵故太白食昴/食者干歴也如淳曰太白天之將軍)夫精誠變天地而
信不諭兩主豈不哀哉今臣盡忠竭誠畢議願知(張晏/曰盡)
(其計議願/王知之)左右不明卒從吏訊為世所疑(張晏曰左右/不明不敢斥)
(王也訊考三曰問/之知與前辭同不)是使荆軻衛先生復起而燕秦不悟
也願大王熟察之㫺玉人獻寳楚王誅之(善曰韓子曰/楚人和氏得)
(璞玉楚山之下奉而獻之武王武王使人相之玉人曰/石也王刖和左足武王薨成王即位和又獻之玉人又)
(曰石也刖/其右足)李斯竭忠胡亥極刑(善曰史記曰始皇以李/斯為丞相始皇崩胡亥)
(立斯具五/刑者也)是以箕子陽狂接輿避世恐遭此患(善曰史/記曰紂)
(淫亂不止箕子懼乃佯狂為奴論語曰楚狂接/輿歌而過孔子曰鳯兮  鳯兮何  徳之衰)願大王
察玉人李斯之意而後楚王胡亥之聽(善曰以訐其/謬故令後之)無
使臣為箕子接輿所笑臣聞比干剖心子胥䲭夷(善曰/史記)
(曰比干彊諫紂恕曰吾聞聖人心有七竅剖比干心觀/其心又曰子胥自剄王乃以子胥尸盛以䲭夷之革浮)
(之江中應劭曰取焉/革為䲭夷䲭夷榼形)臣始不信乃今知之願大王熟察
少加憐焉語曰白頭如新(漢書音義曰或初不相/識相知至白頭不相知)傾葢
如故(文潁曰傾葢猶交葢駐車也善曰家語曰孔塗/子之郊遭程子於傾葢而語終曰甚相  悦駃)何
則知與不知也故樊於期逃秦之燕藉荆軻首以奉丹
事(善曰史記曰荆軻見樊於期曰今聞秦購將軍之首/金千斤邑萬家有一言可以解燕國之患報將軍之)
(仇者何如於期曰為之柰何軻曰願將軍之首以獻秦/王秦王必喜見臣臣左手持其䄂右手椹其胷於期從)
(之自丁刎徐廣/曰椹  鴆切)王奢去齊之魏臨城自剄以却齊而存魏
(善曰漢書音義曰王奢齊臣也自齊亡之魏齊伐魏奢/登城謂齊將曰今君之來不過以奢故也義不苟生以)
(為魏累/遂自剄)夫王奢樊於期非新於齊秦而故於燕魏也所
以去二國死兩君者行合於志而慕義無窮也是以蘇
秦不信天下為燕尾生(服䖍曰蘇秦於秦不出其信於/燕則出尾生之信也善曰史記)
(蘇秦曰尾生與女子期於梁下死/女子不來水至不去抱梁柱而)白圭戰亡六城為魏取
中山(張晏曰白圭為中山將亡六城殆欲/誅之亡八魏文侯厚遇之還㧞中山)何則誠有以
相知也蘇秦相燕人惡之於燕王(善曰惡謂/讒短也)燕王按劒
而怒食以駃騠(孟康曰敬重蘇秦雖有讒/惡王更膳以珍竒之味也)白圭顯於中
山中山人惡之於魏文侯投以夜光之璧何則兩主二
臣剖心析肝相信豈移於浮辭哉故女無美惡入宫見妬
士無賢不肖入朝見嫉㫺者司馬喜臏(鼻/引)脚於宋卒相
中山(善曰戰國䇿曰司馬喜三相中山尚書呂刑曰臏/者脱去人之臏也郭璞三蒼解詁曰臏漆葢也)
范雎摺脇折齒於魏卒為應侯(善曰史記曰范雎隨魏/中大夫須賈使齊齊襄)
(王賜范雎金千金及牛酒須賈以為持魏國隂事告齊/以告魏相魏之諸公子魏齊遂使人笞擊范雎折脇摺)
(齒睢得出亡八秦為應侯/廣雅曰摺折也力合切)此二人者皆信必然之畫捐
朋黨之私挾孤獨之交故不能自免於嫉妬之人也是
以申徒狄蹈雍之河(服䖍曰殷之末世人也如淳曰荘/周云申徒狄諫而不聼負石自投)
(河善曰爾雅曰水自河出為雍書/狄先蹈雍而後入河也雍一龍切)徐衍負石入海(漢書/音義)
(曰徐衍周之末人也見列士傳善曰論語䜟曰徐衍負之切/石伐子自狸守分亡身控石失軀宋均曰狸猶殺也力)
不客身於世(新語曰窮澤之民身不/容於世無紹介通之)義不苟取比周於
朝以移主上之心(善曰言皆義不苟取比周朋黨在朝/廷以移主上之心妄求合也六韜日)
(結連朋黨北周為權杜/預曰比近也周密也)故百里奚乞食於路穆公委之
以政(説苑鄒子説梁王曰百里奚/乞食於路而穆公委之以政)甯戚飯牛車下而桓
公任之以國(善曰呂氏春秋曰甯戚飯牛車下望桓公/而悲擊牛角疾歌鄒子説梁王曰寗戚扣)
(轅而歌桓公/任之以國)此二人豈素宦於朝借譽於左右然後二
主用之哉感於心合於意堅如膠漆昆弟不能離豈惑
於衆口哉故偏聼生姧獨任成亂㫺魯聼季孫之説逐
孔子(善曰論語曰齊人饋女樂季/桓子受之三日不朝孔子行)来信子冉之計囚墨
翟(文子曰子罕也冉/音任善曰未詳)夫以孔墨之辯不能自免讒䛕而
二國以危何則衆口鑠金積毁銷骨(國語冷洲鳩曰衆/心成城衆口鑠金)
(賈達曰鑠消也衆口所惡金為之銷亡積之毁銷/國亦云銷骨又曰讒毁之言骨肉之親為  銷滅)是以秦
用戎人由余而霸中國齊用越人子臧而彊威宣(善曰/言齊)
(任子臧故威宣二王所以彊盛史記曰齊桓公卒子威/王因齊立威王卒子宣王辟强立張晏曰子盛越人也)
此二國豈拘於俗牽於世繫竒偏之辭哉公聼竝觀垂
明當世(善曰公聼言無私也並觀言無偏也尸子/曰論是非者自公心聼之而後可知也)故意
合則胡越為昆弟由余子臧是矣不合則骨肉為讐敵
朱象管蔡是矣(善曰史記曰舜弟象傲常欲殺舜丹朱/堯子讐敵未聞尚書曰周公位冡宰羣)
(叔流言乃致管叔于/啇囚蔡叔于郭鄰)今人主誠能用齊秦之明後宋魯
之聼則五霸不足侔三王易為比也是以聖王覺悟捐
子之之心而不悦田常之賢(善曰史記曰燕王噲屬國/於子之子之南面行王事)
(齊因伐燕燕王噲死子之乃亡又曰齊田常殺簡公而/立平公平公即位田常為相五年齊國政皆歸田常)
封比干之後修孕婦之墓(應劭曰紂刳姙/者觀其胎産)故功業覆於
天下何則欲善無厭也夫晉文公親其讐而彊霸諸侯
(張晏曰寺人勃鞮也善曰國語曰獻公使寺人勃鞮伐/公於蒲城文公踰垣寺人斬其祛及入寺人求見於是)
(呂郄冀芮畏偪悔納公謀作亂伯楚知之故求見公公/遽見之伯楚以呂郄之謀告公韋昭曰寺人掌内祛袂)
(也勃鞮/字伯楚)　齊桓公用其仇而一匡天下(善曰左傳寺人被/謂晉侯曰齊桓公)
(置射鉤而使管仲相論語子曰管仲相賜/桓公霸諸候一匡天下民到于今受其)何則慈仁殷勤
誠嘉於心此不可以虚辭借也至夫秦用啇鞅之法東
弱韓魏立彊天下而卒車裂之(善曰商鞅車裂/已見西征賦)越用大
夫種之謀禽勁呉而霸中國遂誅其身(善曰史記曰越/王勾踐舉國政)
(屬大夫種越平呉以兵北渡淮東方諸侯畢賀稱霸王/范蠡乃去遺大夫種書種見稱疾不朝人或讒種作亂)
(越王乃賜種/劎而自殺)是以孫叔敖三去相而不悔(善曰史記曰/孫叔敖楚之)
(處士也虞丘相進之三月而相楚三為相而不喜知/其材自得之也三去相而不悔知其非已之罪也)於
陵子仲辭三公為人灌園(善曰列女傳曰於陵子終賢/楚王欲以為相使使者徃聘)
(迎之子終辭使者與/其妻逃乃為人灌園)今人主能去驕傲之心懐可報之
意(善曰言士有功/可報者思必報)披心腹見情素(善曰戰國䇿曰蔡澤/説應侯曰公孫鞅事)
(孝王竭心/謀示情素)隳肝膽施徳厚終與之窮逹無愛於士(善曰/於士)
(所求無所/愛惜也)則桀之狗可使吠堯而跖之客可使刺由(應/劭)
(曰由許由也跖盜跖也韋昭曰言思厚無不使善曰戰/國䇿刁鞮□田單曰跖之狗或□堯非其主也􁀙音吠)
(並/同)何况因萬乗之權假聖王之資乎然則荆軻湛七族
要離燔妻子豈足為大王道哉(應邵曰荆軻為燕刺秦/王不成而死其七族坐)
(之沈沒也張晏曰七族上至髙祖下至曾孫善曰呂氏/春秋曰呉王闔閭欲殺王子慶忌要離曰王誠助臣請)
(必能呉王曰諾明旦加罪焉執其妻子燔而揚其/灰髙誘曰呉王偽加要離罪燒妻子揚其灰)臣聞
明月之珠夜光之璧以暗投人於道衆莫不按劒相盻
何則無因而至前也蟠木根柢輪囷離竒(張晏曰柢下/本也輪囷離)
(竒委曲盤戾也蘇林曰柢音蔕善曰廣雅/曰蟠曲也□去倫切離薄棊切竒音衣)而為萬乗器者
何則以左右先為之容也(善曰器謂服玩之屬容謂雕/餙杜預左氏傳注曰容形容)
(也/)故無因而至前雖出隨侯之珠夜光之璧秪足
結怨而不見徳故有人先談則枯木朽株樹功而不忘
(善曰談/或為游)今天下布衣窮居之士身在貧賤雖䝉堯舜之
術挾伊管之辯(善曰伊/尹管仲)懐龍逢比干之意欲盡忠當世
之君而素無根柢之容雖竭精神欲開忠信輔人主之
治則人主必襲按劍相盻之跡矣(善曰小雅/曰開逹也)是使布衣之士不
得為枯木朽株之資也是以聖王制世御俗獨化於陶鈞
之上(張晏曰陶家名模下圓者為鈞以其能制器為大/小比之於天也善曰論語考比䜟曰引五子)
(以避俗逺邦殊/域莫不向風)而不牽乎卑辭之語不奪乎衆多之口
(善曰聖人有深謀善計而即行之不為卑辭所牽/制戰國策蘇秦曰卑辭以謝君衆口已見上文)故秦
皇帝任中庶子䝉嘉之言以信荆軻之説而匕首竊發
(善曰戰國策曰荆軻既至秦持千金之資幣厚遺秦王/寵臣中庶子䝉嘉嘉為先言於秦王曰燕願舉國為内)
(臣如郡縣又獻燕督亢之地圖圖窮匕首見秦王驚自/引而起乃引其七首以擿秦王通俗文曰七首其頭類)
(七故曰七首/短而使用也)周文王獵涇渭載呂尚而歸以王天下(六/韜)
(曰文王田于渭陽卒見呂尚坐茅而漁戰國策曰范雎/謂秦王曰臣聞呂尚遇文王立為大師史記西伯獵果)
(遇太公于渭/俱為師也)秦信左右而亡周用烏集而王(善曰漢書/音義太公)
(望塗遘卒遇共成王/功如□鵲之暴集也)　何則以其能越拘攣之語馳域外
之議獨觀於昭矌之道也今人主沈謟䛕之辭牽於帷
牆之制(善曰漢書音義曰言為左右便辟侍帷牆臣妾/所見牽制説文曰牆垣蔽也然帷妾之所止牆)
(臣之所/居也)使不羈之士與牛驥同皁(漢書音義曰皁食牛/馬器以木作如槽善)
(曰不羈謂才行高/逺不可羈繫也)此鮑焦所以忿於世而不留富貴之
樂也(善曰列士傳曰鮑焦怨世不用已采疏於道子貢/難曰非其世而采其疏此焦之有哉棄其疏乃立)
(枯於洛水之上/疏即古蔬字)臣聞盛餙入朝者不以私汚義砥厲名
號者不以利傷行(善曰孔安國尚書傳曰砥磨石也論/語撰考䜟曰子罕言利利傷行也)
故里名勝母曾子不入邑號朝歌墨子廻車(晉灼曰史/記樂書紂)
(作朝歌之音朝歌者不時也善曰淮南子曰/墨子非樂不入朝歌然古有此事未詳其本)今欲使天
下恢廓之士誘於威重之權脅於位勢之䝿回面汚行
以事謟䛕之人而求親近於左右則士有伏死堀穴巖
藪之中耳安有盡忠信而趨闕下者哉
　　上書諫獵
　　　司馬長卿
臣聞物有同類而殊能者故力稱烏獲㨗言慶忌勇期
賁育(善曰史記曰秦武王有力士烏獲孟説皆至大官/呂氏春秋曰呉王欲殺王子慶忌謂要離曰吾嘗)
(以馬逐之江上而不能及説苑曰勇士孟賁水行不避/蛟龍陸行不避狼虎戰國策范雎曰賁育之勇焉而死)
臣之愚暗竊以為人誠有之獸亦冝然今陛下好陵阻
險射猛獸卒然遇軼才之獸駭不存之地犯屬車之清
塵(漢書音義曰大駕屬車八十一/乘善曰車塵言清尊之意也)輿不及還轅人不暇
施巧雖有烏獲逢䝉之伎力不得用枯木朽株盡為難
矣(善曰吳越春秋陳音曰黄帝作弓/後有楚狐父以道傳羿羿傳逢䝉)是胡越起於轂下
而羗夷接軫也豈不殆哉雖萬全無患然本非天子所宜
近也且夫清道而後行中路而馳猶時有銜橛之變(張/揖)
(曰銜馬勒也橛騑馬口長銜也善曰家語子曰汎掃清/路行者必止莊子伯樂曰我善調馬前有餙□而後鞭)
(䇿之/□)而况乎渉豐草騁丘墟(善曰毛詩曰湛湛露斯在/彼豐革呂氏春秋呉為丘)
(墟/)前有利獸之樂而内無存變之意(善曰鄭𤣥禮記/注曰利猶貪也)其
為害也不亦難矣夫輕萬乘之重不以為安而樂出萬
有一危之塗以為娛臣竊為陛下不取也葢聞明者逺
見於未萌而智者避危於無形(善曰太公金匱曰明者/見兆於未萌智者避危)
(於無/形)禍固多藏於隱微而發於人所忽者也故鄙諺曰
家累千金坐不垂堂(張楫曰畏櫩/瓦墮中之也)此言雖小可以喻大
臣願陛下留意幸察
　　上書諫吳王
　　　枚叔(善曰漢書曰枚乗字叔淮陽人為吳王濞/郎中吳王初怨望謀為逆也乗奏書諫王)
　　　　(不納遂去之從梁孝王遊後景帝拜乗𢎞農也/都尉卒然乗之卒在相如之前而今在後誤)
臣聞得全者昌失全者亡(善曰史記淳于髠説鄒忌/子曰得全全昌失全全亡)舜
無立錐之地以有天下禹無十戸之聚以王諸侯湯武之土
不過百里(善曰韓子曰舜無置錐之地以後世而徳結史記/蘇秦説趙王曰舜無咫尺之地以有天下禹無百)
(人之聚以王諸侯湯武之土不/過百里為天子誠得其道者也)上不絶三光之明下不傷百
姓之心者有王術也(善曰不絶其明言合度也髙誘/淮南子注曰三光日月星也)故父子
之道天性也(善曰父子喻君臣也孝/經曰父子之道天性也)忠臣不避重誅以直諌
則事無遺䇿功流萬世臣乗願披腹心而效愚忠惟大
王少加意念惻怛之心於臣乗言夫以一縷之任係千
鈞之重上懸之無極之髙下垂之不測之淵雖甚愚
之人猶知哀其將絶也馬方駭鼓而驚之係方絶又重
鎮之係絶於天不可復結墜入深淵難以復出(善曰孔/叢子曰)
(齊東郭亥欲攻田氏子貢曰今子士也位卑圖大殆非/子之任也夫以一縷之任繫千鈞之重上懸之扵無極)
(之高下垂於不測之深傍人皆畏其絶而造之者不知/其子之謂乎馬方駭鼔而驚之繫方絶重鎮之焉奔車)
(覆六轡不禁繫絶其高墜入/于深其危必矣亥曰吾已矣)其出不出間不容髮(蘇林/曰臣)
(改計取福正在今日言其微切甚急善曰/曾子曰律歴迭相治也其間不容髪矣)能聼忠臣之
言百舉必脱(善曰孫卿子曰平則慮險/安則慮危是百舉不䧟也)必若所欲為危
於累卵難於上天(善曰説苑曰晉靈公造九層臺苟息/聞之求見曰臣能累十二博棊加九)
(雞卵棊上公曰危哉論/語曰天不可階而升也)變所欲為易於反掌安於㤗山
(善曰反掌言易也孟子曰武丁有天下猶反/掌也春秋保乾圖曰安於㤗山與日合符)今欲極天
命之上壽弊無窮之極樂(善曰弊/猶盡也)究萬乘之勢不出反
掌之易居㤗山之安而欲乘累卵之危走上天之難此
愚臣之所大惑也(顔師古曰走/趣也元為奏)人性有畏其景而惡其
迹却背而走迹愈多影愈疾不如就隂而止影滅迹絶(善/曰)
(莊子漁父曰人有畏景惡迹而去之走者舉足愈數而/迹疾而影不離自以為尚遲疾走不休絶力而死不知)
(處隂以休景静處/以息迹愚亦甚矣)欲人勿聞莫若勿言欲人勿知莫若
勿為欲湯之滄(漢書音義或/曰滄寒也)一人炊之百人揚之無益
也不知絶薪止火而已(善曰呂氏春秋曰夫以湯止/沸沸愈不止去火則止矣)不
絶之於彼而救之於此譬由抱薪而救火也(善曰文子/曰不治其)
(本而救其末無異鑿渠/而止水抱薪而救火也)養由基楚之善射者也去楊葉
百歩百發百中(善曰戰國策蘇厲謂周君曰養由基/善射去柳葉百歩而射百發百中)楊
葉之大加百中焉可謂善射矣然其所止百歩之内耳
比於臣乘未知操弓持矢也福生有基福生有胎(服䖍/曰基)
(胎皆/始也)納其基絶其胎禍何自來(善曰自/從也)㤗山之霤(力救/切)
穿石殫極之䋁斷榦(晉灼日䋁古綆字殫盡也極之綆/榦井上四交之榦常為汲者所契)
(傷/也)水非石之鑽索非木之鋸漸靡使之然也夫銖銖而
稱之至石必差寸寸而度之至文必過(張晏曰乘所轉/四萬六千八十)
(銖而至於石合而/稱之必有盈縮也)石稱丈量徑而寡失(善曰文子曰夫/事煩難治也法)
(苛難行也多求難贍也寸而度之至文必差銖而稱之/至石必過石稱文量徑而寡失故大較昜為智曲辯難)
(為惠也/徑直也)夫十圍之木始生而蘖足可搔而絶手可擢而
抓(善曰尸子曰千文之木始若藥足易去也莊子曰橡/樟初生可抓而絶廣雅曰搔抓也字林曰搔先牢切)
(抓肚/交切)㨿其未生先其未形磨礱砥礪不見其損有時而
盡(善曰賈逵國語注曰礱磨也礱/力公切尚書注曰砥磨石也)種樹畜養不見其益
有時而大積徳累行不知其善有時而用棄義背理不
知其惡有時而亡臣願大王熟計而身行之此百世不
易之道也
　　上書重諫呉王
　　　枚叔(善曰漢書曰吳王舉兵西嚮以誅鼂錯為/名漢聞之斬錯以謝諸侯乘於是復説吳)
　　　　(王/)
㫺秦西舉胡戎之難北僃榆中之闗(善曰胡戎為難舉/兵而却也漢書曰)
(金城郡有/榆中縣)南距羌莋之塞東當六國之從(善曰漢書曰/南夷自雋東)
(北君長十數莋都最大莋/在洛切六國已見李斯書)六國乘信陵之籍(善曰漢書/音義曰無)
(忌常總五國却/秦有地資也)明蘇秦之約厲荆軻之威并力一心以
備秦然秦卒禽六國滅其社稷而并天下是何也則地
利不同而民輕重不等也今漢㨿全秦之地兼六國之
衆修戎狄之義(顔師古曰修恩/義以撫戎狄)而南朝羌莋此其與秦
地相什而民相百大王之所明知也(善曰言地多秦/十倍民多百倍)今
夫讒䛕之臣為大王計者不論骨肉之義民之輕重國
之大小以為呉禍此臣所以為大王患也夫舉呉兵以
訾於漢(李竒曰/訾量也)譬猶蠅蚋之附群羊腐肉之齒利劍鋒
接必無事矣(善曰説文曰秦謂之蚋楚謂/之蚊蚋而銳切齒猶觸也)天下聞吳率
失職諸侯願責先帝之遺約今漢親誅其三公以謝前
過(善曰謂漢鼂錯也錯為/御史大夫故曰三公)是大王威加於天下而功越
於湯武也夫呉有諸侯之位而富貴於天子有隠匿之
名而居過於中國(韋昭曰隠匿/謂僻在東南)夫漢并二十四郡十七
諸侯方輸錯出(張晏曰漢時有二十四郡十七王也善/曰此言貢獻之多方輸四方更輸錯雜)
(而出/也)軍行數千里不絶於郊其珍怪不如山東之府(如/淳)
(曰山東吳王之府藏也善曰錯出張云錯互出攻則謂/興軍逺行也軍一為運錯出謂四方更輸交錯出獻之)
(而行/也)轉粟西鄉陸行不絶水行滿河不如海陵之倉(如/淳)
(曰言漢京師仰須山東漕運以自/給耳臣瓚曰海陵縣名有吳太倉)脩治上林雜以離宮
積聚玩好圈守禽獸不如長洲之苑(服䖍曰呉苑也韋/昭曰長洲在呉東)
(也/)游曲臺臨上路不如朝夕之池(張晏曰曲臺長安臺/臨道上也蘇林曰以)
(海水朝/夕為池)深壁髙壘副以闗城不如江淮之險此臣之所
為大王樂也今大王還兵疾歸尚得十半(善曰言王早/還冀十分之)
(中得半/安全)不然漢知呉之有吞天下之心赫然加怒遣羽
林黄頭循江而下(蘇林曰羽林黄/頭郎襲水戰者)襲大王之都魯東海
絶呉之饟道(善曰吳饟軍自海入河故命魯國入東海/郡以絶其道也地里志有魯國及東海郡)
梁王飾車騎習戰射積粟固守以僃滎陽待呉之饑大
王雖欲反都亦不得已夫三淮南之計不負其約(晉灼/曰吳)
(楚反皆守/約不從也)齊王殺身以滅其迹(晉灼曰齊孝王將□也/吳楚反堅守距三國不)
(從後欒布等聞初與三國有謀欲伐之王懼自殺善曰/漢書曰齊王聞吴楚平乃自殺今乗已言之漢書與此)
(必有一/誤也)四國不得出兵其郡(晉灼曰膠東膠西濟北菑/川四國王也發兵應吳楚)
趙囚邯鄲此不可掩亦已明矣(應劭曰漢将酈寄圍趙/王於邯鄲與囚無異也)
(杜預左氏傳/注曰掩匿也)今大王己去千里之國而制於十里之内
矣(張晏曰吳地方千里梁下屯兵/方十里言王必見制於此地)張韓將北地(如淳曰/張張羽)
(韓韓安國也善曰將北地/謂將兵在呉軍之北也)弓髙宿左右(服䖍曰弓髙候/韓願當也如淳)
(曰宿軍/左右)兵不得下壁軍不得太息臣竊哀之願大王熟
察焉
　　詣建平王上書
　　　江文通(梁書曰宋建平王景素好士淹隨至南/□州廣陵令郭彦文得罪辭連淹繫州)
　　　　(獄中上書景素/覧書即出之)
㫺者賤臣叩心飛霜擊於燕地(淮南子曰鄒衍盡忠於/燕惠王惠王信譖而繫)
(之鄒子仰天而哭正夏而天為之䧏霜春秋/考異郵曰桓公殺賢吏民含痛  流涕叩心)庶女告天
振風襲於齊臺(淮南子曰庶女告天雷電下擊景公寡/臺隕海水大出許愼曰庶女齊之少)
(無子養姑姑無男有女女利母財而殺母以誣告寡婦/婦不能自觧故寃告天司馬彪荘子注曰襲入也)
下官每讀其書未嘗不廢巻流涕(沈約書曰郡縣為封/國者内史並於國主)
(稱臣去任□止世祖孝建中始改此制為下官太史公/曰始齊之蒯通讀樂毅報燕書未嘗不廢書而泣也楊)
(雄見屈原作離騷悲/其文讀之  流涕也)何者士有一定之論女有不易之
行(淮南子文也高誘曰士有同志同徳其交接有一㑹/而分定故曰一定之論也貞女專一亦無二心雖有)
(偏䘮不須更醮故/曰有不易之行)信而見疑貞而為戮是以壯夫義士
伏死而不顧者此也(史記曰屈原信而見疑忠而被謗/能無怨乎法言曰壯夫不為左氏)
(傳曰義士猶或非之又曰君子曰臣治煩去惑者也是/以伏死而争李陵與蘇武書曰足下遭時不遇至於伏)
(劒不/顧)下官聞仁不可恃善不可依謂徒虚語乃今知之
(焉遷悲士不遇賦曰理不可據智不可恃鄒陽書曰/臣常以為然徒虚語耳又曰臣始不信今乃知之)伏
願大王蹔停左右少加憐察(鄒陽書曰左右不明卒從/吏□又曰願王熟察少加)
(憐/焉)下官本蓬户桑樞之人布衣韋帶之士(淮南子曰處/僻之鄉蓬戸)
(甕牖採桑以為柩北齊人所謂形植犂黑憂悲而不得/志也髙誘曰編蓬為户搡桑條為戸樞説苑唐且謂秦)
(王曰大王嘗聞布衣韋帶之/士恕乎伏尸二人流血五歩)退不飾詩書以驚愚進不
買名聲於天下(淮南子曰古之人同氣於天地興一世/而優游及偽之生飾智以驚愚設詐以)
(巧上人曰周室衰而王道廢儒墨於是/博學疑聖飾詩書以買名譽於天下)曰者謬得升䧏
承明之闕出入金華之殿(漢書曰帝賜嚴助書曰君厭/承明之廬又曰班伯少受詩)
(於師丹上方向學鄭寛中張禹朝夕八/説尚書論語於金華殿中詔  伯受馬)何嘗不局影凝
嚴側身局禁者乎(詩□曰側身脩行班婕妤自/傷賦曰應門閉兮禁門扄)竊慕大
王之義復為門下之賔僃鳴盜淺術之餘豫三五賤伎
之末(史記曰孟嘗君入秦昭王乃囚孟嘗君謀欲殺之/孟嘗君謀欲使人扺昭王幸姬求解姬曰妾願得)
(君狐白裘此時孟嘗君有一狐白裘八獻之昭王無他/裘孟嘗君忠之徧問客莫能對最下為狗盜者曰臣能)
(得狐白裘乃夜為狗以入秦宮藏中取所獻白狐裘至/以獻幸姬姬為言昭王孟嘗君得出馳去至關關法鷄)
(鳴出客孟嘗君恐追至客之居下坐者能為鷄鳴遂得/出之如食頃追至闗已後孟嘗君乃還抱朴子軍術曰)
(大將軍當明案九宮視年在宫嘗就三居五五為死三/為生能知三五横行天下司馬遷書曰使得奏薄伎)
大王惠以恩光顧以顔色(鄭𤣥毛詩箋曰為光言天子/恩澤光耀被及已也曹植豓)
(歌曰長者賜顔/色㤗山可動移)實佩荆卿黄金之賜竊感豫讓國士之
分矣(燕丹子曰荆軻之燕太子東宫臨池而觀軻拾瓦/投鼃太子令人奉盤金軻用抵抵盡復進軻曰非)
(為太子愛金但臂痛耳史記趙襄子數豫讓曰子嘗事/范中行氏智伯滅之不為報讐臣事智伯死而子何獨)
(為報讐也豫讓曰范中行氏以衆人遇我我/故衆人報之智伯國士遇我我故國士報之)常欲結纓
伏劒少謝萬一(左氏傳曰衛大子迫孔悝於厠强盟之叔/子路曰夫子無勇若燔臺未半必舎孔)
(太子聞之懼下石乞孟黶敵子路以戈擊之㫁纓子路/曰君子死冠不免結纓而死又曰晉侯殺里克公使謂)
(之曰子弑二公與一大夫為子君者不亦難乎對曰臣/聞命矣伏劒而死荘子弇堈弔曰今於道秋毛之端萬)
(分未得/處一馬)剖心摩踵以報所天(鄒陽上書自明曰剖心折/肝孟子曰墨子兼愛摩頂)
(致於踵利天下為之劉熙曰致至也左氏傳/箴伊克黄曰君天也何休曰君者臣之天)不圖小人
固陋坐貽謗缺(楊□書曰言/固陋之愚也)迹墜昭憲身服幽圄(陸機/謝内)
(史表曰幽執囹/圄當為誅始)履影弔心酸鼻痛骨(詩曰顧瞻周道中/心弔兮高唐賦曰)
(孤子寡婦寒心酸鼻太子丹謂麴武曰/今秦王反戻天常每念之痛入骨髓)下官聞虧名為
辱虧形次之(尸子曰衆以虧形為/辱君子以虧義為辱)是以每一念來忽若
有遺(李陵荅報蘇武書曰每/一念至忽然  亡生)加以渉旬月廹季秋天光
沉隂左右無色(司馬遷荅任少卿書曰今少卿抱不測/之罪渉句月廹季冬呂氏春秋曰行秋)
(令則天多沉隂蔡邕月令章句/曰隂者密雲也沉者雲之重也)身非木石與獄吏為伍
(司馬遷荅任少卿書曰身/非木石獨與法吏為伍)此少卿所以仰天槌心泣盡
而繼之以血也(李陵與蘇武書曰何國志未立而怨已/成此陵所以仰天槌心而泣血也韓子)
(曰卞和乃抱其璞而哭於楚/山三日三夜泣盡繼之以血)下官雖之鄉曲之譽然嘗
聞君子之行矣(燕丹子夏扶曰士無鄉/曲之譽則未可以論行)其上則隠於簾
肆之聞卧於巖石之下(漢書曰谷口有鄭子真蜀有嚴/君平君平卜筮於城都市一日)
(裁數人得百錢足自養則閉肆下簾而授老子論/衢曰谷口鄭子真耕於巖石之下名震京師)次則
結綬金馬之庭髙議雲臺之上(漢書曰蕭育與朱慱友/故長安語曰蕭朱結綬)
(西都賦曰永明金馬著作之庭東觀漢記曰建/初元年詔賈逵曰南宮雲臺使出左氏大義)退則虜
南越之君係單于之頸(漢書曰南越興漢和親乃遣終/軍使南越軍自請願受長纓必)
(覊南越王而致闕下又賈誼曰行臣/之計請必係單于之頸而制其命)俱啟丹册並圖青
史(漢書曰髙祖論功定封以冊書之信重以事/白馬之盟又有青史子音義曰古史官記)寜當爭分
寸之末競錐刀之利哉(左氏傳曰叔向貽子産書/曰錐刀之末將盡爭之)下官
聞積毁銷金積䜛磨骨(鄒陽上書曰衆口/鑠金積毁銷骨)逺則直生取
疑於盜金近則伯魚被名於不義(漢書曰直不疑南陽/人為郎事文帝其同)
(舎有告歸誤持其同舍郎金已而同舍郎覺妄意不疑/不疑謝有之買金償後告歸者至而歸金亡金郎大慙)
(范曄後漢書曰第伍倫字伯魚京兆人舉孝亷補淮陽/醫工長後王朝京師得㑹見帝戲謂倫曰聞卿為吏篣)
(婦公不過從兄飯寜有之耶倫對曰臣三娶/妻皆無父少遭飢亂實不妄過人食帝大笑)彼之二子
猶或如是况在下官焉能自免㫺上將之恥綘侯幽獄
名臣之羞史遷下室(司馬遷荅任少卿書曰絳侯誅諸/呂囚於清室又曰而僕又佴之蠶)
(室/)至如下官當何言哉(司馬遷書曰如/僕尚何言哉)夫魯連之智辭
禄而不返(史記曰秦使白起圍趙聞魯仲連賁不新垣秦/運遂引去平原君欲封仲連連謝終  肯愛)
接輿之賢行歌而忘歸(楚狂接輿已/見鄒陽書)子陵閉闗於東越
仲蔚杜門於西秦亦良可知也(范曄後漢書曰嚴光字/子陵㑹稽餘姚人少有)
(高名與光武同遊學及即位變名姓隠身不見趙岐三/輔决錄注曰張仲蔚扶風人也少與同郡魏景隠身不)
(仕所居蓬/蒿沒人)若使下官事非其虚罪得其實亦當鉗口吞
舌伏匕首以殞身(荘子曰鉗墨翟之口燕丹子/荆軻曰田光向軻吞舌而死)何以見
齊魯竒節之人燕趙悲歌之士乎(左氏傳子方曰子事/我而有私於其讐何)
(以見魯衛之士漢書王先生謂鄒陽曰今子欲安之乎/陽曰齊楚多辨智韓魏時有竒節吾將歴問之史記荆)
(軻之燕高漸離悲歌擊筑荆軻和而歌/於市中又曰趙大夫悲歌慷慨者也)方今聖厯欽明
天下樂業(尚書曰故勛欽明管子/曰天下有道人粲其業)青雲浮雒榮光塞河
(尚書中侯曰成王觀于洛河沈璧禮畢王退侯至于日/昧榮光並出幕河清雲浮洛青龍臨壇銜𤣥甲之圖吐)
(之而/去)西洎臨洮(土刀/切)狄道北距飛河陽原(淮南子曰秦/之時丁荘丈)
(夫西至臨洮狄道東至㑹稽浮石南至豫章桂林北至/飛狐陽原髙誘曰臨洮隴西之縣洮水出北狄道漢陽)
(之臨洮也飛狐葢在代郡/飛狐山陽原葢在大原)莫不浸仁沐義昭景飲醴而
已(揚雄覈靈賦曰文王之始起浸仁漸義㑹賢儹智儹/音贊論語摘輔像曰帝率握昭景飲醴蓂莢為厯宋)
(均曰炤景謂/景星所炤也)而下官抱痛圓門含憤獄戸(周禮曰以圜/土敎罷民鄭)
(司農曰圓/土獄城也)　一物之微有足悲者(家語孔子謂哀公曰一/物失理亂亡之端此思)
(憂則憂/可知也)仰惟大王少垂明白則梧丘之䰟不愧於沈首
鴻亭之鬼無恨於灰骨(晏子春秋曰景公田於悟丘夜/坐睡夢見一丈夫倚徙稱無罪)
(公問晏子曰昔先公靈公出畋有五丈夫來驚獸悉斷/其頭而葬之命曰丈夫丘命人掘之五頭共孔公令厚)
(葬之乃恩及白骨説苑曰景公畋於梧丘謝承後漢書/曰蒼悟廣信女子蘇娥行宿髙安鵲巢亭為亭長龔壽)
(所殺及婢致富取其財物埋致樓下交阯刺史周敞/行部宿亭覺壽姦罪奏之殺壽列異傳云鵠  奔亭)不
任肝膽之切敬因執事以聞
　啟
　　奉荅敕示七夕詩啟一首(任昉集詔曰聊為七夕/詩五韻殊未近詠歌卿)
　　　(雖訥於言而辯於/才可即制付使者)
　　任彦昇
任昉啟奉敕并賜示七夕五韻竊惟帝迹多緒俯同不
一(春秋合誠圖曰黄帝布迹必稽功務法宋均/曰迹行迹謂功績也春秋保乾圖曰帝異緒)託情風
什希世罕工(毛詩題曰閒睢之什魯靈/光殿賦曰邈希世而特出)雖漢在四世魏
稱三祖(四世漢武帝也三祖謂魏武文明也魏志髙/貴鄉公詔曰昔二祖神武聖徳應天受祚)寧
足以繼想南風克諧調露(家語曰昔者舜彈五絃之琴/造南風之詩其詩曰南風之)
(薫兮可以觧吾民之愠兮南風之時兮可以阜吾民之/財兮王肅曰薫風至貎也樂動聲儀曰時元氣者受氣)
(於天布之於地以時出入物者也四時之節動静各有/分職不得相越謂調露之樂也宋均曰調露調和致甘)
(露也使物茂/長之樂也)性與天道事絶稱言(論語子貢曰夫子之/文章可得而聞也夫)
(子之言性興天道/不可得而聞也)豈其多幸親逢旦暮(左氏傳羊舌職/曰民之多幸國)
(之不幸莊子曰萬世之後而一遇/大聖知其解者是旦暮之遇也)臣早奉龍潛與賈馬
而入室(易曰潛龍勿用法言曰若孔/門用賦賈誼升堂相如入室)晩屬天飛比嚴徐
而待詔(易曰飛龍在天利見大人荅賔戲曰泥蟠天飛/者應龍之神也漢書曰嚴安徐欒上疏言世務)
(上召見乃拜樂安偕為郎中/又曰東方朔待詔金馬門)惟君知臣見於訥言之㫖
(左氏傳曰君子曰古人有言曰知臣莫若/君論語子曰君子欲訥於言而敏於行)取求不疵表
於辯才之戲(左氏傳曰初申侯有寵於楚文王文王曰/惟我知汝汝專利而不厭余取余求不汝)
(疵瑕也裴顧/集有辯才論)謹輙牽率庸陋式詶天奬拙速雖効蚩鄙
已彰(孫子兵法曰兵聞拙速未暏工乆陳琳箋曰蚩/鄙益著閻纘上詩表曰勞者歌其事貴露蚩鄙)臨
啟慙恧(女六/切)罔識所寘謹啓
　　為卞彬謝脩卞忠貞墓啟一首(瀟子顯齊書曰卞/彬字士蔚官累至)
　　　(綏建大守卒濟隂卞錄曰壺字望之示嘉中除/著作郎蘇峻稱兵為尚書令右將軍領右衛峻)
　　　(至東陵口六里敗績壺乗馬被甲赴賊二子眕/盰見之随從俱為賊所害贈侍中開府諡忠貞)
　　　(公眕音真忍/切旰休于切)
　　　任彦昇
臣彬啟伏見詔書并鄭義泰宣敇當賜脩理臣亡髙祖
晉故驃騎大將軍建興忠貞公壼墳塋臣門緒不昌
天道所昧忠搆身危孝積家禍名敎同悲隠淪惆悵(王/隠)
(晉書述曰壺及二子死徵士翟湯聞而嘆曰父為忠臣/子為孝子忠孝之道萃於一門可謂賢哉名敎謂王隠)
(隠淪謂翟湯世説樂廣曰名敎中自有樂/地桓子新論曰天下神人五二曰隠淪)而年世貿遷
孤裔淪塞(廣雅曰/貿易也)遂使碑表蕪滅丘樹荒毁狐兔成穴
童牧哀歌(桓子新論曰雍門周以琴見孟嘗尹曰臣切/悲千秋萬嵗後墳墓生荆棘狐兎穴其中樵)
(兒牧豎躑躅/而歌其上也)感慨自哀日月纒迫(劉公幹贈五官中郎/詩曰感慨以長歎)
陛下𢎞宣敎義非求效於方今(杜預左氏傳序曰𢎞宣/祖業仲長子昌言曰引)
(之於教義説苑曰聖王布/徳施惠非求報於百姓也)壼餘烈不泯固陳力於異世
(春秋元命苞曰文王積善所潤之餘烈論/語子曰周任有言曰陳力就列不能者止)但加等之渥
近闕於晉典(左氏傳曰凡諸侯薨於朝㑹/葬加一等死王事加二等)樵蘇之刑逺
流於皇代(戰國䇿顧蠋謂齊王曰秦攻齊令曰敢有/去桞下季壟五十步而樵採者罪死不赦)臣
亦何人敢謝斯幸不任悲荷之至謹奉啟事以聞謹啟
　　上蕭太傳固辭奪禮啟一首(劉蟠梁典曰昉為尚/書殿中郎父憂去職)
　　　(居䘮不知鹽味冬月單衫廬於墓側齊明作相/乃起為建武將軍驃騎記室再三固辭帝見其)
　　　(辭切亦/不能奪)
　　　任彦昇
昉啟近啟歸訴庶諒窮欵奉被還㫖未垂哀察悼心失
圖泣血待旦(左氏傳楚薳啟彊曰孤與二三臣悼心失/國毛詩曰鼠思泣血尚書曰坐以待旦)
君於品庶示均鎔造(□鳥賦曰品庶每生蒼頡篇/曰鎔炭鑪所以行銷鐡也)干禄
祈榮更為自拔(論語曰子/張學干祿)虧敎廢禮豈闗視聼(言已之/所陳伹)
(正虧敎而廢禮豈/敢國白於視聼哉)所不忍言具陳兹啟(言事迫情切口/不忍言故陳此)
(啟公羊傳曰謂之/新宫不忍言也)昉徃從末宦禄不代耕(晉中興書簡/文詔曰禄不)
(代耕非經/通之制也)飢寒無甘㫖之資限役廢晨昏之半(禮記曰命/士已上父)
(子皆異宮昧爽而朝慈以㫖甘鄭𤣥曰慈爱敬進之/也又曰凡為人子之禮冬温而夏清昏定而晨省)膝
下之懽已同過隙(孝經曰故親生之膝下以養父母禮/記曰君子三年之䘮二十五月而畢)
(若駟之過隙然而/遂亟之則是無窮)几筵之慕幾何可慿(孫卿子孔子謂/魯哀公曰君入)
(廟而右登自阼階仰視榱楝俛見几筵其器存其人亡/君以此思哀則哀將焉不至矣在氏傳曰人夀幾何)
且奠酹不親如在安寄(鄭𤣥周禮注曰䘮所薦饋曰兾/聲類曰酹以酒祭地也酹力外)
(切論語子曰吾不與祭如/不祭又曰祭神如神在)晨暮寂寥閴(若覔/切)若無主(埤/蒼)
(曰閟静也䘮服傳曰無主者其無祭主王隠晉書曰傅/咸遭繼母憂上書曰咸身無兄弟到官之日哀祭無主)
所守既無别理窮咽豈及多喻(呂安荅嵇康論曰易/子之理不在多喻)明
公功格區宇感通有塗(尚書曰時則有若伊尹格于皇/天東京賦曰區宇又寜周易曰)
(寂然不動/感而遂通)若霈然䧏臨賜寢嚴命(孟子曰沛/然下雨)是知孝治
所被爰至無心(孝經曰昔者明王之以孝治天下也韓/詩外傳曰阿答之女謂子貢曰吾鄙野)
(之人僻/陋無心)錫類所及匪徒敎義(毛詩曰孝子不/匱永錫爾□)不任崩廹
之情謹奉啟事陳聞謹啟
　
　
　
　
　
　文選巻三十九
欽定四庫全書
　文選巻四十　　　　　　　梁　蕭統　編
　　　　　　　　　　　　　唐　李善　註
　彈事
　　奏彈曹景宗一首
　　　任彦昇(梁典曰髙祖即位昉/為吏部郎遷中丞)
御史中丞臣任昉稽首言臣聞將軍死綏咫歩無却(司/馬)
(法曰將軍死綏注曰綏却也有前一尺無/却一寸杜預左氏傳注曰古名退軍為綏)顧望避敵逗
橈(奴敎/切)有刑(漢書曰廷尉王恢逗橈當斬音/義曰逗曲行避敵也橈顧望也)至乃趙母
深識乞不為坐(史記趙王將使趙括為將其母上書曰/括不可使將王曰母置之吾已决矣母)
(曰王終遣之即有不稱/妾得不坐乎王許諾)魏王著令抵罪已輕(魏志太祖/令曰自命)
(將征行但賞功而不罰罪非國典也其/諸將出征敗軍者抵罪失利者免官)是知敗軍之將
身死家戮爰自古㫺明罰斯在(魏志太祖令曰將者軍/破於外而家受罪于内)
(也漢書廣武君曰敗軍之將不可以語勇新序曰臣侮/其主身死妻子為戮呂氏春秋曰民有逆天之道者死)
(罪家/戮也)臣昉頓首頓首死罪死罪竊尋獯獫侵軼蹔擾彊
陲王師薄伐所向風靡(獯獫謂後魏也魏收後魏書曰/太祖道武諱珪改稱魏王左氏)
(傳曰北戎侵鄭鄭伯曰彼徒我車懼其侵軼我也杜預曰/軼突也毛詩曰於鑠王師又曰薄伐嚴狁至于太原晉)
(起居注曰檀靡/道濟所向風)是以淮徐獻㨗河兖凱歸(尚書曰海岱及/淮惟徐州左氏)
(傳曰齊侯來獻戎㨗尚書曰濟河/惟兖州周禮曰師有功則凱樂)東闗無一戰之勞塗
中罕千金之費(呉厯曰諸葛恪作東闗魏軍距之恪令/丁奉等兵便亂斫遂破北軍歴陽縣郡)
(圖經曰東闗歴陽縣西南一百里史記蔡澤曰白起一/戰舉鄢郢呉志曰晉命鎮東大將軍司馬伷向塗中伏)
(滔北征記曰金城西沂曰塗澗魏歩道所出也文/子曰起師十萬曰費千金張湛曰日有千金之費)而司
部懸隔斜臨冦境(沈約宋書曰宋世/分郢州為司州)故使狡虜慿陵淹
移嵗月(杜預左氏傳注曰狡狡猾也左氏傳/子産曰今陳介恃楚衆慿陵弊邑)故司州刺
史蔡道恭(劉璠梁典曰天監三年司州刺史漢壽伯蔡/道恭卒於□道恭少以勇力聞及病猶自力)
(戰守城數日不能起聞戰鼓聲憤吒而卒衆猶拒守無/有二心攻圍二年無有叛者入秋霖雨洪澍一夜城□)
(壮士猶不降及城䧟捶其/餘衆求恭屍卒不能得)率勵義勇奮不顧命(潘安仁/汧馬督)
(誄曰率勵有方司馬遷/書曰常忍奮不顧身)全城守死自冬徂秋(潘安仁汧/馬督誄大)
(將軍疏曰臨危奮節保榖/金城論語子曰守死善道)猶轉戰無窮亟摧醜虜(史記/曰驃)
(騎將軍轉戰過馬支山毛/詩曰鋪敦淮濆仍執醜虜)方之居延則陵降而恭守比
之疎勒則耿存而蔡亡(漢書曰武帝遣驃騎都尉李陵/將兵五千人出居延北與單于)
(戰陵兵敗降匈奴范曄後漢書曰耿恭字伯宗為戊已/校尉恭以疏勒城傍有澗水可固乃據之匈奴復來攻)
(恭於城中穿井十五丈不得水恭仰歎曰闈昔貳師將/軍取佩刀刺山飛泉涌出今漢徳神明豈有窮哉乃整)
(衣服再拜為吏士禱有飛衆奔出衆皆稱萬/嵗乃令吏士揚水示虜虜以為神明引去也)若使郢部
救兵微接聲援(鄒陽上書曰臣恐救兵之不専英/雄記曰袁術嚴兵為吕布作聲援)則單
于之首乆懸北闕(漢書宣帝詔曰傳介子斬/樓蘭王安歸首懸之北闕)豈直受降
可築涉安啟土而已哉(漢武帝□因杅將軍公孫敖築塞/外受䧏城杅音孟又曰渉安候於)
(單以匃奴單于太子䧏/尚書曰建  邦啟土)寔由郢州刺史臣景宗受命致
討不時言邁(晉起居注詔曰檀道濟奉命致/討所向風靡毛詩曰旋車言邁)故使蝟(音/謂)
結蟻聚水草有依(漢書賈誼曰髙帝王功臣反者蝟毛/而起呉志曰錢塘大帥种式等蟻聚)
(為冦漢書曰獫狁㺌鬻居/於邊地逐水革遷徙也)方復按甲盤桓緩救資敵(魏/志)
(曰司馬文王征諸葛誕六軍按甲而誕自困廣/雅曰盤極不進也李斯上書曰今逐客以資敵)遂令孤
城窮守力屈凶威(謝承後漢書胡爽曰狄恭以甲兵/守孤城於絶域史記李左車謂韓)
(信曰今足下情見力屈欲戰不㧞左氏傳晉/温季曰進威也杜預曰凶賊為害故曰威也)雖然猶應
固守三闗更謀進取而退師延頸自貽虧衂(劉璠梁□/曰宣城王)
(以冠軍將軍曹景宗為郢州刺史初司州被圍詔荆郢發/兵徃援曹景宗為都督及荆州援軍至三闗頓兵不進)
(聞司州沒即日退還延頸敵人縱暴緣邉景宗不能禦/遂失三闗諸戍有司奏罰罪景宗聞之輒去州伏闕泥)
(首待罪帝一無所問三關延頸二戍名也管子曰民無/恥不可以固守漢書曰諸將曰楚數進取如淳曰進取)
(多所攻也毛詩曰自貽伊戚陳琳/檄豫州曰傷夷折衂衂折挫也)疆塲侵駭職是之由
(左氏傳曰齊人侵魯疆場吏來告公曰疆場之事慎/守其一□范宣子數諸戎曰言語漏渫則職汝之由)不
有嚴刑誅賞安寘景宗即主(吏記曰繁法嚴刑而天下/振西征賦曰峻徒御以誅)
(賞毛萇詩傳曰寘置也主謂為主首也王隠晉書庾純/自劾曰醉酒荒迷昏亂儀度即主臣謹按河南尹庾純)
(云云然以主為/句臣當下讀也)臣謹按使持節都督郢司二州諸軍事
左將軍郢州刺史湘西縣開國侯臣景宗擢自行間遘兹
多幸(漢書衛青曰臣幸得待罪行間左氏/傳羊舌職曰民之多幸國之不幸也)指縱非擬獲
獸何勤(漢書曰上先封蕭何為酇候功臣皆曰蕭何未/有汗馬勞顧居臣等上何也上曰諸君知獵乎)
(曰知之上曰知獵狗乎曰知之丄曰夫獵追殺獸者狗/也而發縱指示獸處者人也今諸公徒能走得獸者功)
(狗也如蕭何發縱指示/功人也羣臣莫敢言)賞茂通侯榮髙列將(漢書蘇武/謂李陵曰)
(武父子位列將爵通侯應邵曰通侯者言其功徳通於/王室張晏曰後改為列侯見序列也方言曰列班也)
負檐裁㢮鐘鼎遽列(左傳曰齊侯使敬仲為卿辭曰㢮/於負擔君之惠也又曰宋左師每)
(食擊鐘家語曰子路南遊楚/列鼎而食廣雅曰列陳也)和戎莫效二八巳陳(左氏/傳曰)
(酈人賂晉侯以女樂二八晉侯以樂之/半賜魏絳曰子敎寡人和諸戎狄也)自頂至踵功歸
造化(孟子曰墨子兼愛摩頂致於踵趙岐曰致至也/淮南子曰大丈夫恬然無為與造化逍遥也)潤
草塗原豈獲自己(喻巴蜀曰肝腦塗中原/膏液潤野草而不辭也)且道恭云逝
城守累旬景宗之存一朝棄甲(史記曰沛令閉城守左/氏傳曰宋華元為植巡)
(功城者誙曰□其目/皤其腹棄甲而復)生曹死蔡優劣若是惟此人斯有
靦面目(毛詩曰彼何人斯居河之湄又曰有靦面目視/人罔極毛萇曰靦姡也鄭𤣥曰汝姡然有面目)
(也/)㫺漢光命將坐知千里(東觀漢記曰代郡太守劉興/將數百騎攻賈覧上狀檄至)
(光武知其必敗報書曰欲復進兵恐失其頭首也詔書/到興已為覧所殺長史得檄以為國家坐知千里也)
魏武置法案以從事(魏書曰太祖自作兵書諸將征伐/皆以新書從事從令者克捷違敎)
(者負/敗)故能出必以律錙銖無爽(周易曰師出以律鄭𤣥/禮記注曰八兩為錙漢)
(書曰二十/四錸為兩)伏惟聖武英挺畧不世出(漢書蒯通説韓信/曰功無二於天下)
(畧不/世出)料敵制變萬里無差(趙充國頌曰料敵/制勝威謀靡伉)奉而行之
實𢎞廟算(西征賦曰彼雖衆其焉用故制勝於廟/算孫子曰夫未戰而廟算勝得算多也)惟此
庸固理絶言提(晉起居注宋公表曰臣實庸固/毛詩曰匪面命之言提其耳)自逆胡縱
逸乆患諸夏(劉􁁐勸進表曰逆胡劉曜縱逆西都/漢書匃奴傳贊曰乆矣夷狄之為患)聖朝
乃顧將一車書(汧馬督誄曰聖朝西顧闗右/震惶禮記曰書同文車同軌)愍彼司氓
致辱非所(晉起居注曰大司馬/表曰園陵辱於非所)旦朝永歎載懷矜惻致
兹虧喪何所逃罪宜正刑書肅明典憲(左氏傳仲尼曰/叔向古之遺直)
(邢侯之獄言其貪/也以正  刑書)臣謹以劾請以見事免景宗所居下太
常削爵土收付廷尉法獄治罪其軍佐職僚偏禆將帥
絓(胡卦/切)諸應及咎者别攝治書侍御史隨違續奏臣謹
奉白簡以聞
　　奏彈劉整一首(沈約齊紀曰整宋呉興太守兄子/也歴位持節都督交廣越三州也)
　　　任彦昇
御史中丞臣任眆稽首言臣聞馬援奉嫂不冠不入汜
毓字孤家無常子(東觀漢記曰馬援事寡嫂雖在□内/必衣冠然後入見王隠晉書曰汜毓)
(字稚春濟北人也敦睦九族青土號其家/兒無常母衣無  常主也汜音凡毓音育)是以義士節
夫聞之有立(左氏傳臧衷伯曰武王克商遷九鼎於洛/邑義士猶或非之東京賦曰貞夫懐節班)
(固漢書贊曰孟子曰聞/伯夷之風懦夫有立志)千載美談斯為稱首(公羊傳曰/魯人至今)
(以為美談封禪書曰永/保鴻名而常為稱首也)臣昉頓首頓首死罪死罪謹案
齊故西陽内史劉寅妻范詣臺訴列稱出適劉氏二十
許年劉氏䘮亡撫養孤弱叔郎整常欲傷害侵奪分前
奴敎子當伯並已□衆又以錢婢姊妹弟温仍留奴自
使伯又奪寅息逡婢緑草私貨得錢並不分逡寅第二
庶息師利去嵗十月徃整田上經十二日整便責范米
六㪷哺食米未展送忽至户前隔箔攘拳大罵突進房
中屏風上取車帷準米去二月九日夜婢采音偷車欄
夾杖龍牽范問失物之意便打息逡整及母并奴婢等
六人來共范屋中髙聲大罵婢采音舉手查范臂求攝
檢如訴狀輒攝整亡父舊使奴海蛤到臺辨問列稱整
亡父興道先為零陵郡得奴婢四人分財以奴敎子乞
大息寅亡寅後第二弟整仍奪敎子云應入衆整便留
自使婢姊及弟各准錢五千文不分逡其奴當伯先是
衆奴整兄弟未分財之前整兄寅以當伯貼錢七千共
衆作田寅罷西陽郡還雖未别火食寅以私錢七千贖
當伯仍使上廣州去後寅䘮亡整兄弟後分奴婢唯餘
婢緑草入衆整復云寅未分財贖當伯乂應屬衆整意
貪得當伯推緑草與逡規當伯還擬欲自取當伯遂經
七年不返整疑已死亡不廻更奪取婢緑草貨得錢七
千整兄弟及姊共分此錢又不分逡寅妻范云當伯是
亡夫私贖應屬息逡當伯天監二年六月從廣州還至
整復奪取云應充衆准雇借上廣州四年夫直今在整
處使進責整婢采音劉整兄寅弟二息師利去年十月
十二日忽徃整墅停住十二日整就兄妻范求米六斗
哺食范未得還整怒仍自進范所住屏風上取車帷為
質范送米六斗整則納受范今年二月九日夜失車欄
子夾杖龍牽等范及息逡道是采音所偷整聞聲仍打
逡范喚問何意打我兒整母子爾時便同出中庭隔箔
與范相罵婢采音及奴教子楚王法志等四人於時在整
母子左右整語采音其道汝偷車校具汝何不進裏罵
之既進爭口舉手誤查范臂車欄夾杖龍牽實非采音
所偷進責寅妻范奴苟奴列孃去二月九日夜失車欄
夾杖龍牽疑是整婢采音所偷苟奴與郎逡徃津陽門
糴米遇見采音在津陽門賣車欄龍牽苟奴登時欲捉
取逡語苟奴已爾不須復取苟奴隠僻少時伺視人買
龍牽售五千錢苟奴仍隨逡歸宅不見度錢並如采音
苟奴等列状粗與范訴相應重覈當伯敎子列孃被奪
今在整處使悉與海蛤列不異以事訴法令史潘僧尚
議整若輒畧兄子逡分前婢貨賣及奴敎子等私使若
無官令輒收付近獄測治諸所連逮絓應洗之源委之
獄官悉以法制從事如法所稱整即主(昭明刪此文太/畧故詳引之令)
(與彈相/應也)臣謹案新除中軍參軍臣劉整閭閻闟茸名敎
所絶(史記太史公曰李斯自閭閻歴諸侯弔屈原曰□/茸尊顯䜛諛得志世説曰王平子胡母彦國諸人)
(皆任放為達或有祼體樂廣曰/名敎中自有樂地何為乃爾)直以前代外戚仕因紈
袴(漢書曰班伯出與王許子弟為/犀在綺襦紈袴之間非其好也)惡積釁稔親舊側目
(左氏傳萇𢎞曰毛得必亡是毘吾稔之日也杜預曰稔/熟也悉積與桀同誅漢書音義日列侯宗室見到都)
(側目/而視)理絶通問而妄肆醜辭(謂大罵也禮記嫂叔不通/問諸母不潄裳包咸論語)
(注曰肆極意敢言也詩曰好言自/口莠言自  口毛萇曰莠醜也)終夕不寐而謬加大
杖(謂打逡也謝承後漢書曰或問笫五倫曰公有私乎/對曰吾兄子常病一夜十徃退而安寢吾子有病雖)
(不省視而竟夕不眠若是者豈可謂無私乎家語曰孔/子謂曽子曰汝不聞乎昔瞽㬰有子曰舜舜事瞽㬰也)
(小挫則待過大杖則逃走故瞽㬰不/犯不父之罪  而舜不失烝烝之孝)薛包分財取其老
弱(范曄後漢書曰汝南薛包字孟嘗好學篤行弟子求我/分異居包不能止乃中分其財奴婢引其老者曰與)
(共事乆若不能使也田廬取其荒頺者曰吾少時所治/意所戀也器物取朽敗者曰我素所服食身口所安後)
(徴中邦/侍)髙鳯自穢爭訟寡嫂(東觀漢書曰髙鳯字文通南/陽人也鳯年老聲名著聞太)
(守連召請恐不得免自言鳯本巫家不/應為吏人與  寡嫂詐訟田遂不仕)未見孟嘗之深
心唯傚文通之偽迹(顔延年詠向秀曰深心託毫素/袁彦伯名臣訟曰迹洿必偽)㫺
人睦親衣無常主(顔延年陶徴士誅曰睦親/之行衣無常主已見上天)整之撫姪
食有故人(謂責米也西京雜記曰公孫𢎞起家徒歩為/丞相故人齊髙賀從之𢎞食以脱粟飯覆以)
(布被賀恐曰何用故人富貴為脱粟布被我自有之可/𢎞大慙賀乃告人曰公孫𢎞内厨五鼎外膳一肴豈)
(以臨天下於是朝右疑□矯馬/𢎞難曰寜逢惡賔不逢故人)何其不能折契鍾庾而
䄡(昌古/切)帷交質(謂取車帷也漢書曰髙祖從王娼武負/貰酒兩家常折劵棄債左氏傳晏子曰)
(釡十則鐘杜預曰六斛四斗也包咸論語注曰十六斗/為庾詩曰漸車帷裳毛萇曰帷裳婦人車餙鄭𤣥曰帷)
(裳童容也方言曰江淮謂襜褕為童容左/氏傳曰鄭伯怨王王曰無之故周鄭交質)人之無情一
何至此(荘子恵子謂荘子曰而人故無情乎人/荘子曰然惠子曰人  無情何謂之)實敎義所不
容紳冕所共棄(仲長子昌言曰引之於敎義/嵇康絶交書曰世敎所不容)臣等參議
請以見事免整所除官輒勒外收付廷尉法獄治罪諸
所連逮應洗之源委之獄官悉以法制從事婢采音不
欵偷車龍牽請付獄測實其宗長及地界職司初無紏
舉及諸連逮請不足申盡臣昉云云誠惶誠恐以聞
　　奏彈王源一首
　　　沈休文(吳均齊春秋曰永平/八年沈約為中丞)
給事黄門侍郎兼御史中丞呉興邑中正臣沈約稽首
言臣聞齊大非偶著乎前誥辭霍不婚垂稱徃烈(左氏/傳曰)
(齊侯欲以文姜妻鄭太子忽忽辭人問其故太子曰人/各有偶齊大非吾偶也漢書曰雋不疑為京兆尹大將)
(軍霍光欲以女妻之不疑固辭不肯當班固不疑/述曰不疑膚敏應變當理辭霍不婚逡巡致仕)若乃
交二族之和辨伉合之義升䧏窳隆誠非一揆(禮記曰/婚禮者)
(將合二姓之好上以事宗廟下以繼後代也左氏傳施/氏之婦怒施氏曰己不能庇其伉儷尚書曰道有升䧏)
(政繇俗革呉都賦曰窳隆異等/孟子曰先聖後聖其揆一也)固宜本其門素不相奪
倫(尚書曰八音克/諧無相奪倫)使秦晉有匹涇渭無舛(左氏傳曰晉/公子重耳至)
(於秦秦伯納女五人懐嬴與馬奉匹沃盥既而揮之怒/曰秦晉匹也何以卑我孫綽子曰或問雅俗曰涇渭分)
(流雅鄭/異調)自宋氏失御禮敎彫衰(荅賔戲曰/周失其御)衣冠之族日
失其序(范曄後漢書霍諝奏記曰宋光衣冠子孫袁子/正書曰古者命士已上皆有冠冕故謂之冠族)
(左氏傳鄭荘公曰周/之子孫曰失其序)姻婭淪雜罔計厮(音/斯)庻(毛詩曰項/𤨏姻姬則)
(無膴仕毛萇曰兩壻相謂曰亞漢/書曰有厮養卒如淳曰厮賤也)販鬻祖曾以為賈道
(鄭𤣥周禮注曰/居賣物曰賈)明目腆顔曾無愧畏(丁徳禮厲志賦曰/苟神祗之我昭永)
(明目而怍孔安國尚書傳曰腆厚/也毛詩曰不愧於人不畏於天)若夫盛徳之𦙍世業
可懷(左氏傳史趙曰盛徳必百世/祀幽通賦曰□世業之可懷)欒郤之家前徽未逺
(左氏傳叔向曰樂郤胥原降在/皂𨽻杜預曰晉舊臣之族也)既壯而室竊貲莫非皂
𨽻(禮記曰三十壯有室鄭𤣥曰有室有妻妻稱室也解/嘲曰司馬長卿竊貲卓氏左氏傳曰人有十等士臣)
(早人曰/輿臣𨽻)結䄜以行箕箒咸失其所(詩曰親結其䄜九十/其儀毛萇曰䄜婦人)
(之帷也母戒女施衿結䄜國語曰越王勾踐/行成於呉曰一介適女執箕箒於王宫者也)志士聞而
傷心舊老為之歎息(論語子曰志士仁人/無求生以害仁也)自宸歴御㝢
𢎞革典憲雖除舊布新而斯風未殄(左氏傳曰有星孛/于大辰申須曰彗)
(所以除舊布新也尚書曰商俗靡/靡利口惟賢餘風未殄公其念哉)陛下所以負扆(於紀/切)
興言思清敝俗者也(禮記天子負斧扆南向而立鄭𤣥/曰負之言背也斧依為斧文屏風)
(扆與依同詩曰興言出宿尚/書曰弊俗奢麗萬世同流)臣實懦品謬掌天憲(范曄/後漢)
(書劉陶上疏曰今/權臣口含天憲)雖埋輪之志無屈權右(范曄後漢書/曰張網字文)
(紀為侍御史順帝遣八使詢風俗餘人受命之部網獨/埋其車輪於洛陽都亭曰豺狼當路安問狐貍遂奏大)
(將軍梁冀東觀漢記曰皇甫嵩/上言四姓權右咸各斂手也)而狐鼠微物亦蠧大猷
(應璩詩曰城孤不可掘社鼠不可熏晏子春秋景公問/晏子曰治國亦有常乎對曰讒佞之人隠在君側猶社)
(鼠不熏也去此乃治矣范曄後漢書虞延謂馬成曰/爾民之巨蠧乆依城社不畏熏燒毛詩曰秩秩大猷)風
聞東海王源嫁女與富陽滿氏(漢書曰尉佗曰風聞老/夫父母墓已壞削賈逵)
(國語注曰風采也/采聴商旅之言也)源雖人品庸陋胄實參華曾祖雅位
登八命(檀道蠻晉陽秋曰王雅字茂徳東海郯人為右王/僕射周禮曰八命作牧鄭司農曰一州之牧也)
(之三公亦/八  命也)祖少卿内侍帷幄父璿升采儲闈亦居清顯
(尚書曰亮采惠疇孔安國注曰采事也何法/盛陳郡録曰謝石以有大勲遂居清顯)源頻叨諸
府戎禁預班通徹(應邵漢書注曰舊曰徹/侯避武帝諱曰通侯也)而托姻姞唯
利是求(左氏傳晉侯使呂相絶秦曰/秦與晉出入秦惟利是視)玷辱流輩莫斯為
甚(孝經鉤命訣曰名/毁行廢玷辱先人)源人身在逺輒攝媒人劉嗣之到
臺辨問嗣之列稱呉郡滿璋之相承云是髙平舊族寵
奮𦙍胄(魏志曰滿寵字伯寧景祐二年為太尉薨子偉/嗣世説曰偉弟子奮元康中至司𨽻校尉苟綽)
(冀州記曰奮/髙平人也)家計温足見託為息鸞覓婚(漢書董仲舒對/䇿曰家温而食)
(厚/禄)王源見告窮盡即索璋之簿閥(漢書宋博曰王卿憂/公齎閥閲詣府音義)
(曰明其等曰閥/積功曰閲也)見璋之任王國侍郎鸞又為王慈呉郡
正閤主簿(呉均齊春秋曰王慈字閤寳早/有令譽稍歴侍中呉郡大守)源父子因共
詳議判與為婚璋之下錢五萬以為聘禮(娶妻及納㣲/皆曰聘周禮)
(曰穀圭/以聘女)源先䘮婦又以所聘餘直納妾如其所列則與
風聞符同窮尋璋之姓族士庶莫辨滿奮身殞西朝𦙍
嗣殄沒武秋之後無聞東晉(晉初都洛陽故曰西朝後/在江東故曰東晉□榮諸)
(晉書陳晷有譽西朝干寳晉紀曰苗願殺司𨽻校尉滿/奮苟綽冀州記曰滿奮字武秋公羊傳曰紀子伯者何)
(無聞/馬爾)其為虚託不言自顯王滿連姻實駭物聼(漢書音/義曰連)
(親姻也尚書大傳曰/文王施政而物皆聼)潘楊之睦有異於此(潘岳楊仲武/誄曰潘楊之)
(睦有自來矣曹子建求自試表/曰古之受爵禄者有異於此)且買妾納媵因聘為資
施矜之費化充牀笫(左氏傳鄭子産曰故志曰買妾不/知其姓則卜之儀禮曰女嫁母施)
(矜結□鄭𤣥曰帨佩巾也左氏傳曰趙武過鄭伯有賦/鶉之賁賁趙孟曰牀笫之言不踰閾杜預曰笫簀也)
鄙情贅行造次以之(蜀志諸葛亮表李平曰臣知平鄙/情欲因行止之際逼臣取利也老)
(子曰自伐無功自矜不長其在道/曰餘食贅行王弼曰更為疣贅也)紏慝繩違允兹簡裁
源即主(言其違慝信當此簡之所貶裁/也尚書曰繩諐紏謬格其非心)臣謹案南郡丞
王源忝藉世資得參纓冕(漢書音義曰無忌/却秦有地資也)同人者貌
異人者心(列子曰夏桀殷紂魯桓齊穆狀貌/七竅皆同於人而有禽獸之心也)以彼行媒
同之抱布(禮記曰男女非有行媒不相知名詩云氓之/蚩蚩抱布貿絲匪來貿絲來郎我謀)
且非我族類徃哲格言薰蕕不雜聞之前典(左氏傳曰/公欲求成)
(於楚而叛晉季文子曰史佚之志有之非我族類其心/必異論語考比䜟曰格言成法家語顔回曰聞薰蕕不)
(同□而藏馬汧督/誅曰□之前典)豈有六卿之胄納女於管庫之人(尚/書)
(曰六卿分職禮記曰晉文調趙文子知人所舉晉/國管庫之士七十有餘家鄭𤣥曰管管鍵者也)宋子
河魴同穴於輿臺之鬼(毛詩曰豈其食魚必河之魴豈/其娶妻必齊之姜豈共食魚必)
(河之鯉豈其娶妻必宋之子又曰穀則異室/死則同穴左氏傳曰皁臣與又曰傼臣臺)髙門䧏衡
雖自己作(陸雲荅兄書曰髙/門䧏衡修庭樹蓬)蔑祖辱親於事為甚(説文/曰㒝)
(輕易也蔑與/㒝古字同)此風弗翦其源遂開㸃世塵家將被比屋
(尚書大傳曰周/民可比屋而封)宜寘以明科黜之流伍使已汚之族永
愧於㫺辰方媾之黨革心於來日(賈迷曰宋昭/公革心易行)臣等參
議請以見事免源所居官禁錮終身輒下禁止視事如
故(言禁止其視事之/法當如故事也)源官品應黄紙臣輒奉白簡以聞
臣約誠惶誠恐云云
　牋
　　荅臨淄侯牋
　　　楊徳祖(典畧曰楊脩字徳祖太尉彪子謙恭才/博自魏太子以下並爭與交好又是時)
　　　　(臨淄侯以才㨗愛幸秉意投脩數與脩書脩/荅牋後曹公以脩前後漏泄言啟交関諸侯)
　　　　(乃收/殺之)
脩死罪死罪不侍數日若彌年載(毛萇詩傳/曰彌終也)豈由愛顧
之隆使係仰之情深耶損辱嘉命蔚矣其文(昜曰君子/傳曰其文)
(蔚/也)誦讀反覆雖諷雅頌不復過此(説文曰/諷誦也)若仲宣之擅
漢表陳氏之跨冀域徐劉之顯青豫應生之發魏國斯
皆然矣(仲宣投劉表寓流楚壤故云漢表孔璋窘身袁/氏故云冀域偉長淹留髙密故云音土公幹淪)
(飄□京故云豫徳璉時居汝/穎汝穎太祖食邑故云魏也)至於脩者聼采風聲仰徳
不暇(尚書曰樹/之風聲)自周章於省覧何遑髙視哉(家語曰孔/子出乎四)
(門周章逺望曹植足/下髙視於上京也)伏惟君侯少長貴盛體發旦之資
有聖善之敎(發武王名也旦周公名也毛詩曰凱風/自南吹彼棘心母氏聖善我無令人)逺
近觀者徒謂能宣昭懿徳光贊大業而已(毛詩曰宣昭/義問又曰人)
(之秉彛好是懿徳周昜/曰富有之謂大業也)不復謂能兼覽傳記留思文章
今乃含王超陳度越數子矣(漢書桓譚曰楊子之書文/義至深必度越諸子矣)
觀者駭視而拭目聼者傾首而竦耳非夫體通逹受之
自然其孰能至於此乎(老子曰天法道道法自然/㑹曰莫知所出故曰自然)鍾又
嘗親見執事握牘持筆有所造作若成誦在心借(即/)書
於手曾不斯須少留思慮仲尼日月無得踰焉(論語子/貢曰仲)
(尼不可毁也仲尼日/月也無得而踰也)脩之仰望殆如此矣是以對鶡而
辭作暑賦彌日而不獻(植為鶡鳥賦亦命脩為之而脩/辭讓植又作大暑賦而脩亦作)
(之終日/不敢獻)見西施之容歸憎其貌者也(越絶書曰越王乃/飾美女西施鄭旦)
(使大夫種獻/之於呉王)伏想執事不知其然猥受顧錫敎使刋定
(鄭𤣥禮記注/曰刋削也)春秋之成莫能損益呂氏淮南字直千金
然而弟子拑口市人拱手者聖賢卓犖固所以殊絕凡
庸也(史記曰孔子在位聽訟文辭有可與共者弗獨有也/至於為春秋筆則筆削則削子夏之徒不能贊一辭)
(桓子新論曰秦呂不韋請迎髙妙作呂氏春秋漢之淮/南王聘天下辯通以著篇章書成皆布之都市懸置千)
(金以延示衆士而莫能有變易/者乃其事約艶體具而言㣲也)今之賦頌古詩之流不
更孔公風雅無别耳(兩都賦序曰賦者古詩之/流也文雖出此而意微殊)脩家子
雲老不曉事强著一書悔其少作(曹植書曰揚雄猶稱/壯夫不為楊子法言)
(曰或問吾子少好賦曰然童子雕蟲/篆刻俄而曰壯夫不為少失照切)若比仲山周旦之
疇為皆有諐邪(毛詩序曰七月周公遭變陳王業之艱/難然詩無仲山甫作者而吉父美仲山)
(父之徳未詳徳/祖何以言之)君侯忘聖賢之顯迹述鄙宗之過言竊
以為未之思也(楚辭曰吾聞作忠以造恐忽/謂之過言論語曰未之思也)若乃不忘
經國之大美流千載之英聲(曹植著曰采庶官之實錄/成一家之言東京賦曰忘)
(經國之長基封/禪書曰飛英聲)銘功景鐘書名竹帛(國語晉悼公曰昔/克路之役秦來圖)
(敗功魏顆以其身却退秦師于輔氏親止杜回其勲銘/于景鐘韋昭曰景鐘景公鐘也墨子曰以其所獲書於)
(竹帛傳遺後/世子孫也)斯自雅量素所蓄也豈與文章相妨害哉
輒受所恵竊僃矇瞍誦詠而已(詩曰矇/瞍奏工)敢望惠施以忝
莊氏(曹植書曰其言之不慙恃惠子知我也脩言已豈/敢望此惠施之徳以忝辱於莊周之相知乎莊周)
(喻植也恵施莊周相/知者也  故引之)季緒璅璅何足以云(曹植書曰劉/季緒好詆訶)
(文章魏志曰劉季緒名脩/劉表子官至樂安太守)反荅造次不能宣僃脩死罪
死罪
　　與魏文帝牋一首
　　　繁休伯(文章志曰繁欽字休伯頴川人少以文/辯知名以豫州從事稍遷至丞相主簿)
　　　　(病卒文帝集序云上西征余守譙繁欽從時/薛訪車子能喉轉與笳同音欽牋還與余而)
　　　　(盛歎之雖過其/實而其文甚麗)
正月八日壬寅領主簿欽死罪死罪近屢奉牋不足自
宣頃諸鼓吹廣求異妓時都尉薛訪車子年始十四(左/氏)
(傳曰叔傳氏之/車子鉏商獲麟)能喉囀引聲與笳同音白上呈見果如
其言(許慎淮南子/注曰果成也)即日故共觀試乃知天壤之所生誠有
自然之妙物也潛氣内轉哀音外激大不抗越細不幽
散(廣雅曰/抗髙也)聲悲舊笳曲美常均(樂汁圖徴曰聖人往承/天以立五均均者亦律)
(間五聲之均也宋均/曰長八尺施絃也)及與黄門鼓吹温胡迭唱迭和(漢/書)
(曰鄭聲尤集黄門集樂之所漢書音義如淳曰今樂家/五曰一習樂為理樂桓諱雜論曰漢之三主内置黄門)
(工/唱)喉所發音無不響應曲折沉浮尋變入節自初呈試
中間二旬胡欲傲其所不知尚之以一曲巧竭意匱既
已不能(左氏傳韓宣子如楚叔向為介王/欲傲叔向以其所不知而不能也)而此孺子遺
聲抑揚不可勝窮優游轉化餘弄未盡暨其清激悲吟
雜以怨慕(暨及/也)詠北狄之遐征奏胡馬之長思(古詩曰/胡馬依)
(北/風)悽入肝脾哀感頑豓是時日在西隅凉風拂祍(説文/曰祍)
(衣祍/也)背山臨溪流泉東逝同坐仰歎觀者俯聼莫不泫
泣殞涕悲懐慷慨自左􁍝史妠賽姐名倡(魏志曰文帝/令杜䕫與左)
(􁍝等於賔客之中吹笙鼓琴􁍝與顛音同也其史妠謇/姐葢亦當時之樂人聲類曰妠奴紺切説文曰㜘字或)
(作姐古字假借/也姐子也切)能識以來耳目所見僉曰詭異未之聞
也(李陵與蘇武書曰陵自有識以來士之/立操未有如子卿者也説文曰詭變也)竊惟聖體兼
愛好竒(莊子仲尼謂老𣆀/曰兼愛無私也)是以因牋先白委曲伏想御
聞必含餘懽冀事速訖旋侍光塵寓目階庭與聼斯調
(左氏傳曰得/臣與寓目焉)宴喜之樂葢亦無量(詩曰吉/甫宴喜)欽死罪死罪
　　荅東阿王牋一首
　　　陳孔璋(文章志曰陳琳字孔璋廣陵人也避亂/冀州袁紹辟之使典密事紹死魏太祖)
　　　　(辟為軍謀祭酒/典記室病卒)
琳死罪死罪昨加恩辱命并示龜賦披覽粲然君候體
髙世之才秉青蓱干將之器(漢書袁盎諫文帝曰陛下/有髙世之行三呂氏春秋)
(曰趙襄子遊於囿中至於梁馬却不肯進青蓱為參乗/青蓱進視下豫讓却寢佯為死人叱青蓱曰去長者且)
(有事青蓱曰少而與子友子今日為大事而我言之失/相與之道子賊吾君而我不言火為人臣之道如我者)
(唯死之可也退而自殺青蓱豫讓之友也張叔及論曰/青蓱砥礪於鋒鍔庖丁剖犠於用刀越絶書曰楚令歐)
(治子于將為鉄劎二枚呉越春秋曰于將/者呉人造劒二枚一日于將一曰莫邪)拂鐘無聲應
機立斷(説苑曰西閭過東渡河中流而溺舩人接而出/之問曰子何之過曰欲説東諸候船人曰子渡)
(河而溺安能説東諸侯乎過曰獨不問于將莫邪拂鍾/不錚試物不知然以之綴履曾不如兩錢之錐今子持)
(檝乘扁舟子所能也若試與子東説諸侯王見一國之/主子之䝉䝉然無異於未視狗也又曰淳于髠三稱鄒)
(忌三知之髠等辭屈而去故所/以尚于將莫邪者貴於立斷)此乃天然異禀非鑽仰
者所庶幾也(言天性自然受於異氣也孔安國尚書傳/曰禀受也論語顔淵曰仰之彌髙鑽之彌)
(堅/)音義既逺清辭妙句焱絶煥炳(說文曰焱火/華也鹽念切)譬猶飛
兔流星超山越海龍驥所不敢追况於駑馬可得齊足
(呂氏春秋曰飛免騕䮍古之駿馬也流星言疾也李尤/七歎曰神奔電驅星流矢騖則莫若益野騰駒楚辭曰)
(驢騾偃蹇/而齊足)夫聼白雪之音觀緑水之節然後東野巴人
蚩鄙益著(來玉諷賦曰臣援琴而鼔之為幽蘭白雪之/曲淮南子曰手㑹緑水之趨髙誘曰綠水古)
(詩也東野下里之音也宋王對問曰客/有歌於郢中者其始曰下里巴人也)載懽載笑欲罷
不能(詩曰既見復□載笑載言論語顔淵曰/夫子博我以文約我以禮欲罷不能)謹韞櫝玩
耽以為吟頌(論語子貢曰有美玉於斯韞/櫝而藏諸吟頌謂謳吟歌誦)琳死罪死罪
　　荅魏太子牋一首(魏畧曰魏郡大疫故/太子與質書質報之)
　　　呉季重(魏志曰呉質字季重濟隂人以文才為/文帝所善為朝歌長官至振威將軍文)
　　　　(帝為太子時/重荅此牋也)
二月八日庚寅臣質言奉讀手命追亡慮存恩哀之隆
形於文墨日月冉冉嵗不與我(楚辭曰老冉冉而逾施/論語陽貨曰嵗不我與)
㫺侍左右厠坐衆賢出有微行之遊入有管絃之懽(漢/書)
(曰武帝微行私出張安曰騎出入/市里若微賤之所為故曰㣲行)置酒樂飲賦詩稱夀
(漢書曰陳平厚具樂飲太尉史記曰武/安君起為夀如淳曰上酒為稱夀也)自謂可終始相
保並騁材刀效節明主何意數年之間死喪畧盡臣獨
何徳以堪乆長陳徐劉應才學所著誠如來命惜其不
遂可為痛切凡此數子於雍容侍從實其人也(西京賦/序曰雍)
(容揄揚漢書曰/嚴助侍從雍容)若乃邉境有虞羣下鼎沸軍書輻至羽
檄交馳於彼諸賢非其任也(漢書延年曰羣下鼎沸社/稷將傾又息夫躬上疏曰)
(軍書交馳而輻凑/羽檄重積而狎至)徃者孝武之世文章為盛若東方朔
枚皋之徒不能持論即阮陳之儔佀(漢書東方朔枚皋/不根持論上頗俳)
(優畜/之)其唯嚴助夀王與聞政事然皆不愼其身善謀於
國卒以敗亡臣竊耻之(漢書曰唯嚴助與吾丘夀王見/任用後淮南王朝賂遺助竟坐)
(棄市夀王後坐事誅論語曰冉子退朝子曰何晏也對/曰有政子曰其事也如有政雖不吾以吾其與聞之)
至於司馬長卿稱疾避事以著書為務則徐生庶幾焉
(漢書司馬相如常稱疾避事又長卿妻曰長卿時時著/書又又取去魏文帝書曰偉長著中論二十餘篇爾雅)
(曰尚庶/幾也)而今各逝已為異物矣(鵬鳥賦曰化為/異物人何足患)後來君
子實可畏也(文帝書曰後生/可畏來者難誣)伏惟所天(左氏傳臧尹克/黄曰君天也何)
(休墨守曰君/者臣之天也)優游典籍之場休息篇章之圃(班固荅賔/戲曰婆娑)
(乎術藝之場休息乎篇籍之/囿項代曰場囿講藝之處也)發言抗論窮理盡微(周易/窮理)
(盡性孔安國尚/書傳曰微妙也)摛藻下筆鸞龍之文奮矣(鸞龍鱗羽之/有五彩故以)
(喻□荅賔戲曰擒藻如春華班固/與弟超書曰傅武仲下筆不休)雖年齊蕭王才實百
之(文帝書曰吾徳不及蕭王年與之齊矣東觀漢記曰/更始遣使者立光武為蕭王漢書劉向上疏曰陳湯)
(北於貳師功/徳百之也)此衆議所以歸髙逺近所以同聲(周昜曰/同聲相)
(應/)然年嵗若墜今質已四十二矣白髪生鬢所慮日深
實不復若平曰之時也但欲保身敕行不蹈有過之地
以為知己之累耳(莊子曰可以保身孔安國尚書傳曰/敕正也□子曰乆處無過之地則世)
(俗聼/矣)遊宴之歡難可再遇盛年一過實不可追臣幸得
下愚之才值風雲之㑹(論語子曰唯上智與下愚不/移周昜曰雲從龍風從虎)時
邁齒臷(徒結切尚書曰日月逾邁左氏傳宰孔謂/齊侯曰伯舅耋老杜預曰七十曰耋也)猶欲
觸胷奮首展其割裂之用也不勝慺慺(尚書曰慺/慺謹敬也)以來
命僃悉故畧陳至情質死罪死罪
　　在元城與魏太子牋一首
　　　呉季重(魏畧曰質遷元城令之官過/鄴辭太子到縣與太子牋)
臣質言前䝉延納侍宴終日(鄭𤣥禮記注/曰延進也)曜靈匿景繼
以華燈(楚辭曰角宿未旦耀靈藏廣雅曰耀/靈曰也楚辭曰蘭膏明燭華燈錯)雖虞卿適
趙平原入秦受贈千金浮觴旬日無以過也(史記曰虞/卿者遊説)
(之士也説趙孝成王一見賜金鎰再見為卿故號為虞/卿又曰秦昭王為書遺平原君曰寡人聞君之髙義願)
(與君為布衣之交君幸過寡人願與為/十日之飲  平原君遂入秦見昭王)小器易盈先取
沉頓醒寤之後不識所言(孔安國尚書傳曰沉/謂醉冥也頓猶弊也)即以五
日到官初至承前未知深淺(言□事承前無所改/易也深淺猶善惡也)然觀
地形察土宜(左氏傳賔媚人曰先王/彊理天下物土之冝)西帶恒山連岡平
代(漢書有恒山郡張晏曰恒山在/西漢書代郡有平邑及代二縣)北鄰栢人乃髙帝之
所忌也(漢書曰上束擊韓信餘冦束垣還過趙趙相貫/髙等耻上不禮其王隂謀欲殺上上欲宿心動)
(問縣名何曰栢人上曰栢/人者廹於人也去弗宿)重以汦水漸漬疆宇(漢書恒/山郡元)
(氏縣有汦水首受中丘西/出窮泉谷入黄河汦音脂)喟然歎息思淮隂之竒譎亮
成安之失䇿(漢書成安君陳餘背漢之趙遣張耳與韓/信擊破趙井陘斬陳餘汦水上竒譎謂㧞)
(趙幟立漢幟失策謂/不用李左車之言也)南望邯鄲想㢘藺之風(亷頗藺相/如趙國之)
(賢將也故想其風/邯鄲趙所都也)東接鉅鹿存李齊之流(漢書文帝問/馮唐曰吾居)
(代時吾尚食監高祛數為我言趙將李齊之/賢戰於鉅鹿下吾每歛食未嘗不在鉅鹿也)都人士女
服習禮敎(西都賦曰都人士/女殊異於五方)皆懐慷慨之節包左車之
計(漢書廣武君李左車説成安君曰聞漢將韓信議欲/以下趙願假臣竒兵三萬人絶其輜重足下深溝髙)
(壘堅壁勿與戰吾竒兵絶其後兩/將之首可致戱下成安君不聼也)而質闇弱無以莅之
(毛萇詩傳/曰莅臨也)若乃邁徳種恩樹之風聲(尚書曰咎繇邁種/徳風聲已見上)
使農夫逸豫於疆畔女工吟詠於機杼固非質之能也
(詩曰爾公爾侯逸豫無期漢書鄌食其曰農夫/釋耒紅女下機工與紅同毛詩序曰吟詠情性)至於奉
遵科敎班揚明令(爾雅曰/科條也)下無威福之吏邑無豪俠之
桀(尚書曰臣無/有作福作威)賦事行刑資於故實(國語樊穆仲曰魯/侯賦事行刑必聞)
(於遺訓而/咨於故實)抑亦懔懍有庶幾之心(孔安國尚書傳/曰懍懍危懼貌)徃者
嚴助釋承明之歡受㑹稽之位夀王去侍從之娯統東
郡之任其後皆克復舊職追尋前軌今獨不然不亦異
乎(漢書曰嚴助為中大夫上問所欲對曰願為㑹稽太/守數年賜書曰制詔㑹稽太守君厭承明之廬出為)
(郡吏乆不聞問助恐上書謝願奉三年計最詔許因留/侍中又曰吾丘壽王善格五召待詔拜侍中後為東郡)
(尉復徵入為光/祿大夫侍中)張敞在外自謂無竒陳咸憤積思入京
城(漢書曰張敞為膠東相與朱邑書曰値敞逺守劇郡/馭於䋲墨胷臆紏結固無竒矣又曰陳咸字子康為)
(南陽太守咸數賂遺陳湯與書曰即䝉子公力得入/帝城死不恨矣後竟入為少府又曰陳湯字子公)彼
豈虚談夸論誑曜世俗哉斯實薄郡守之榮顯左右之
勤也古今一揆先後不貿(爾雅曰/貿昜也)焉知來者之不如今
(論語曰後生可畏焉/知來者之不如今)聊以當覲不敢多云質死罪死罪
　　為鄭冲勸晉王牋一首
　　　阮嗣宗(臧榮緒晉書曰鄭冲字文和榮陽人也/位至太傅又曰魏帝封晉太祖為晉公)
　　　　(太原等十郡為邑進位相國僃禮九錫太祖/讓不受公卿將校皆詣府勸進阮籍為其辭)
　　　　(魏帝髙貴鄉公也/太祖晉文帝也)
冲等死罪伏見嘉命顯至竊聞明公固讓冲等眷眷實
有愚心以為聖王作制百代同風裦徳賞功有自來矣
(漢書武帝詔曰古者賞有功裦有徳/左氏傳叔孫曰叔出季處有自來矣)㫺伊尹有莘氏之
媵(由證/切)臣耳一佐成湯遂荷阿衡之號(説苑鄒子説梁/王曰伊尹有莘)
(之媵臣湯立以為三公史記曰伊尹欲干湯乃為有萃/氏媵臣毛詩曰實維阿衡左右商王毛萇曰阿衡伊尹)
(也/)周公藉已成之勢㨿既安之業光宅曲阜奄有龜䝉
(尚書曰光宅天下又曰魯候伯禽宅曲阜毛詩/曰奄有龜䝉遂荒大東毛萇曰龜山䝉山也)呂尚磻
溪之漁者一朝指麾乃封營丘(尚書中候曰王即廻駕/水畔至磻溪之水呂尚)
(鈞於崖史記曰西伯以呂尚為太師武王東伐師尚父在/杖黄鉞右把白旄以□武王已平啇封尚父於齊營丘)
(魏書荀攸勸進曰昔周公承文武之跡受已成之業/呂望暫把旄鉞一時指旄皆大啟土宇跨州  兼國)自
是以來功薄而賞厚者不可勝數(東觀漢記曹節上書/曰功薄賞厚誠有踧)
(踏/也)然賢哲之士猶以為美談(公羊傳曰魯人/至今以為美談)况自先相
國以來世有明徳(王隠晉書宣紀曰天子䇿命上為相/國□景紀曰天子䇿上為相國毛詩)
(曰世有哲王尚/書曰明徳惟馨)翼輔魏室以綏天下朝無闕政民無謗言
(南都賦曰朝無闕政風烈昭宣左氏傳/曰晉悼公即位民無謗言所以復覇也)前者明公西征
靈州北臨沙漠榆中以西望風震服𦍑戎東馳廻首内
向(王隠晉書文紀曰姜維出龎石上帥輕兵到靈州大/破之諸虜震服漢北地郡有靈州縣金城郡有榆中)
(縣李陵書曰逺聼之臣望風馳命爾雅曰震懼也長楊/賦曰靡節西征羌僰東馳封樿文曰昆蟲闓澤回首面)
(内劇秦美新曰廻/首内嚮喁喁如也)東誅叛逆全軍獨尅禽闔閭之將斬
輕鋭之卒以萬萬計威加南海名懾(之渉/切)三越(□隠晉/書文紀)
(曰諸葛誕反上親臨西園四面並攻須㬰䧟潰斬送誕/首魏志曰誕閉城自守遣小子覯至呉諸救呉遣唐咨)
(王祚來應誕及斬唐咨王祚皆䧏呉兵萬衆器伏軍實/山積孫子兵法曰用兵之法全軍為上破軍次之□閭)
(呉王也以比孫權爾雅曰慴懼也郭璞曰即也/懾字也漢書有三越謂呉越及南越及閩越)宇内康寧
苛慝不作(過秦論曰苞舉宇内尚書五福三曰康寧左/氏傳晉叔向曰有楚國者其棄疾乎君居陳)
(蔡苛悉不作/盗賊伏隠也)是以殊俗畏威東夷獻舞(范曄後漢書曰/東夷自少康以)
(後世服王化/獻其樂舞)故聖上覽乃㫺以來禮典舊章開國光宅
顯兹太原(毛詩曰率由舊章周易/曰大君有命開國承家)明公宜承聖㫖受兹
介福允當天人(易曰受兹介福以中正也左氏/傳楚子曰軍志云允當即歸)元功盛
勳光光如彼國土嘉祚巍巍如此内外協同靡諐靡違
由斯征伐則可朝服濟江掃除呉㑹(國語曰齊敎大成/定三莘隠五刃朝)
(服以濟河而無怵/愓焉文事勝矣)西塞江源望祀氓山(漢書曰江水祀/蜀塞特性赤牛)
(凟塞謂報神思也禮記曰東逃狩望祀山川漢書/曰秦并天下令祠官祠凟山凟山蜀之氓山也)廻戈
弭節以麾天下(長楊賦曰廻戈聊指南越相夷靡節/西征羌僰東馳今以靡為弭誤也)逺
無不服邇無不肅(國語蔡公謀父曰近/無不聼逺無不服)今大魏之徳光
于唐虞明公盛勳超於桓文然後臨滄洲而謝支伯登
箕山以揖許由豈不盛乎(莊子曰舜讓天下於子州支/伯子洲支伯曰子有幽憂之)
(病方且治之未暇治天下支或為交呂氏春秋曰昔堯/朝訐由於沛澤之中請屬天下於夫子許由遂之箕山)
(之/下)至公至平誰與為鄰(仲長子昌言曰人生臨之以至/公莊子魯侯曰其道幽逺而無)
(人吾誰與/之為鄰)何必勤勤小讓也哉冲等不通大體敢以陳
聞
　　拜中軍記室辭隋王牋一首
　　　謝𤣥暉(蕭子顯齊書曰謝眺為隋王子隆府文/學世祖敇眺可還都遷新安王中軍記)
　　　　(室牋辭子隆/世祖武皇帝)
故吏文學謝眺死罪死罪即日被尚書召以眺補中軍
新安王記室參軍眺聞横汙之水願朝宗而每竭(左氏/傳曰)
(横汙行潦之水尚書/曰江漢朝宗于海)駑蹇之乘希沃若而中疲(班固王/命論曰)
(駑蹇之乘不騁千里之塗王逸楚辭曰蹇跛也法言曰/希驥之馬亦驥之乘也李軌曰希望也詩曰我馬□絡)
(六轡沃若沃/若調柔也)何則皋壤摇落對之惆悵(莊子仲尼謂顔/回曰山林與皋)
(壤使我欣欣而樂樂未畢也哀又繼之楚辭/曰草木摇落而變哀又曰惆悵予兮私白憐)岐路西東
或以歍唈(□合切淮南子曰楊子見岐路而哭之為其/可以南可以北又曰雍門周見於孟嘗君為)
(之鳴唈流涕/歍與鳴同)况廼服義徒擁歸志莫從(言密服義之情/也楚辭曰身服)
(義而未沬鄭𤣥儀禮注曰擁抱也孟子曰/浩然有歸志曹植應詔詩曰朝覲莫從)邈若墜雨翩
似秋蔕(潘岳楊氏七哀詩曰漼如葉落樹邈然雨絶天/論衡曰雲敬水墜成為雨矣郭璞遊仙詩曰在)
(世無千月命/如秋葉蔕)眺實庸流行能無算(鄭𤣥論語注/曰算數也)屬天地
休明山川受納(天地喻帝山川喻王左氏傳王孫滿曰/徳之休明又伯宗曰川澤納汚山藪藏)
(疾/)褒采一介抽揚小善(尚書秦穆公曰如有一介臣周/書隂符太公曰好用小善不得)
(真賢也蔡邕𤣥表賦/四庶小善之有益)故捨耒塲圃奉筆兔園(詩曰九月/築塲圃西)
(京雜記曰梁孝王好宮/室苑圃之樂築兔園也)東亂三江西浮七澤(言常從子/隆也蕭子)
(顯齊書曰隋王子隆為東中郎將㑹稽太守後遷西將/軍荆州刺史三江越境也七澤楚境也孔安國尚書傳)
(曰正絶流曰亂尚書曰三江既入震澤底定楚/辭曰過夏首而西浮子虚賦曰臣聞楚有七澤)契闊戎
㫋從容讌語(毛詩曰死生契闊周禮九旗通帛曰㫋劉/向七言曰讌處從容覯詩書毛詩曰燕笑)
(語兮是以/有譽處兮)長裾曰曵後乘載脂(鄒陽上書曰何王之門/不可曵長裾乎魏文帝)
(與呉質書曰文學記乘於後車/毛詩曰載脂載牽還車言邁)榮立府庭恩加顔色(曹/植)
(豓歌行曰長/者賜顔色)沐髪晞陽未測涯涘(楚辭曰朝曜髪於陽/谷兮夕晞余身乎九)
(陽/)撫臆論報早誓肌骨(演連珠曰撫臆論心陳思王責/躬表曰抱舋歸蕃刻肌刻骨)
不寤滄溟未運波臣自蕩(莊子曰鯤化而為鳥其名曰/鵬海連則將徙於南溟司馬)
(彪曰轉運也又曰莊周謂監河侯曰周顧視車轍中有/鮒魚馬曰我東海之波臣也君豈有升斗之水而活我)
(哉/)渤澥方春旅翮先謝(滄溟渤澥皆以俞王波臣旅翮/皆自喻也解嘲曰若江湖之魚)
(渤海/之鳥)清切藩房寂寥舊蓽(藩房王府舊蓽眺舍也劉稹/贈徐幹詩曰拘限清切禁中)
(情無由宣左氏傳曰蓽/門主竇之人皆陵其上)輕舟反溯弔影獨留(言舟反而/已留也洛)
(神賦曰浮輕舟而上溯曹子建/責躬表曰形影相弔五情愧赧)白雲在天龍門不見(穆/天)
(子傳西王母為天子謡曰白雲在天山陵自出道路悠/逹山川間之將子無死尚能復來楚辭曰過夏首而西)
(浮顧龍門而不見王/逸曰龍門楚東門也)去徳滋永思徳滋深(莊子徐無鬼/謂女商曰子)
(不聞□越之流人乎去國數曰見其所知而喜去國旬/月見所嘗見於國中而喜及㫷年也見似人者而喜矣)
(亦不去人滋乆/者思人滋深乎)唯待青江可望候歸艎於春渚(冀王八/朝而已)
(侯於江渚也杜預左氏/傳注曰艅艎舟名也)朱邸方開効蓬心於秋實(史記/曰諸)
(候朝天子於天子之所立舍也邸諸侯朱户故曰朱邸/莊子謂惠子曰夫子拙於用大則夫子猶蓬之心也夫)
(韓詩外傳簡王曰夫春/樹桃李秋得食其實也)如其簪履或存祍席無改(韓詩/外傳)
(曰少原之野有婦人刈蓍薪而失簪哭甚哀言不忘舊/楚昭王亡其踦履已行三十歩而還之左右曰何惜此)
(王曰吾悲興之俱出不俱反自是楚國無相棄者韓子/曰文公至河令席蓐捐之咎犯聞之曰席蓐所臥也而)
(君棄之臣不勝其哀鄭𤣥/周禮注曰祍席乃單席也)雖復身塡溝壑猶望妻子知
歸(列女傳梁高行曰妾夫不辛早死先狗馬塡溝/壑東觀漢記張湛謂朱暉曰願以妻子托朱生)攬涕
告辭悲來横集(楚辭曰思美人兮攬涕而竚貽又曰涕/横集而成行漢書中山靖王曰不知涕)
(泣之/横集)不任犬馬之誠(史記丞相青翟曰/臣不勝犬馬心)
　　到太司馬記室牋一首
　　　任彦昇(劉璠梁典曰宣徳太后以公為司也/馬錄尚書事以任昉為記室用舊)
記室參軍事任昉死罪死罪伏承以今月令辰肅膺典
册(劉歆甘泉賦曰/擇吉曰之令辰)徳顯功高光副四海(東觀漢記明帝/册曰剖符封候)
(或以徳顯朱浮於彭寵書曰/伯通自伐以為功高天下)含生之倫庇身有地(曹植/對酒)
(行曰含生䝉澤草木茂延左氏/傳子反曰信以守禮禮以庇身)况昉受敎君子將二十
年(魏文帝令曰况吾託士人/之未列曾受敎君子哉)咳(若改/切)唾為恩眄睞成餙
(莊子孔子謂漁父曰丘幸聞咳/唾之音古詩曰眄睞以適意)小人懐惠顧知死所(論/語)
(子曰小人懐惠左氏傳其反謂/狼暺曰盍死瞫曰吾未獲死所)㫺承嘉宴屬有緒言提
挈(若結/切)之㫖形乎善謔豈謂多幸斯言不渝(梁史曰始/髙祖遇昉)
(於竟陵王西邸從容謂昉曰我登二府當以卿為記室/昉亦戲髙祖曰我若登三事當以卿為騎兵髙祖善騎)
(射也至是故引昉符昔言也莊子孔子謂漁父曰曩者/先生有緒言而去漢書厮養卒曰兩人左提右挈滅燕)
(易矣詩曰善戯謔兮漢書衛□曰臣幸得待罪行問左/氏傳羊舌職曰民之多幸國之不幸時曰實命不俞毛)
(萇曰渝/變也)雖情謬先覺而迹淪驕餌(知梁武之必貴為謬/先覺也猶仕齊邦是)
(淪驕餌也論語子曰抑亦先覺者是賢乎漢書桓生/欲借書班嗣報曰不經聖人之網不齅驕君之鉺也)湯
沐具而非弔大厦搆而相賀(淮南子曰湯沐具而蟣虱/相弔大厦成而鷰雀相賀)
(憂樂/别也)明公道冠二儀勳超遂古(易曰昜有太極是生兩/儀楚辭曰遂古之初謹)
(傳道/也)將使伊周奉□桓文扶轂(上林賦曰孫叔奉□羽/獵賦曰齊桓曾不足使)
(扶/轂)神功無紀作物何稱(言聖徳幽𤣥同夫二者既無功/而可紀亦何名而可稱莊子曰)
(神人無功聖人無名司馬彪曰神人無功言脩自然不/立功也聖人無名不立名也莊子曰造物者為人司馬)
(彪曰造物/謂道也)府朝初建俊賢翹首(阮籍奏記曰羣英/翹首俊賢抗足)惟此
魚目唐突璵璠(魚日似珠璵璠魯玉也雒書曰秦失金/鏡魚目入珠韓詩外傳曰白骨類象魚)
(目似珠左氏傳曰季平子卒陽虎將以璵璠歛孔/融汝□優劣論陳羣曰頗有蕪菁唐突人參也)顧已
循涯實知塵忝千載一逢再造難荅(東觀漢記太史官/曰耿况千載而一)
(過者也昜曰天造草昧言王者/之恩同於上帝故天再造也)雖則隕越且知非報(左/氏)
(傳齊侯曰小白恐隕越于下/毛詩曰匪報也永以為好也)不勝荷戴屏營之情(國語/□胥)
(曰昔楚靈王/獨行屏營)謹詣㕔奉白牋謝聞昉死罪死罪
　　百辟勸進今上牋一首
　　　任彦昇(何之元梁典曰髙祖武帝諱衍字叔逹/姓蕭氏本蘭陵郡縣中都里人也劉璠)
　　　　(梁典曰帝詔授公梁公加公九錫公辭於是/左長史王瑩等勸進公猶謙讓未之許瑩等)
　　　　(又牋並任昉之辭也帝謂實融也史記曰司云/馬遷自序作个上本紀然遷以漢武見在故)
　　　　(今上/也)
近以朝命藴策冐奏丹誠(方言曰藴崇也謂尊崇/而加䇿命也藴與韞同)奉被
還命未䝉虚受(昜曰君子/以虚受人)搢紳顒顒深所未達(司馬相如/封禪書曰)
(田雜搢紳先生之畧術李竒曰搢插笏於紳紳大帶薛/君韓詩章句曰萬人顒顒仰天告愬論語子曰丘未逹)
(也/)葢聞受金於府通人之𢎞致(呂氏春秋曰魯國之法/魯人為人臣妾於諸侯)
(有能贖之者取其金於府子貢贖魯人於諸侯來而辭/不取其金孔子曰賜失之矣自今以往魯人不贖人矣)
(鄭𤣥禮記注曰/致之言至也)高蹈海隅匹夫之小節(莊子舜以天下/讓其友石户之)
(農石户之農以舜之徳為末至於是夫負妻戴擕子以/入于海終身不反魏書荀攸勸進曰信匹夫細行攸等)
(所大/懼)是以履乘石而周公不以為疑(尸子曰昔者武王/崩成王少周公旦)
(踐東宮履乘石假為天子十年周禮曰王行/冼乘石鄭司農曰乘石王所登上車之石也)增玉璜而
太公不以為讓(尚書中侯曰王至田於溪水畔呂尚□/於崖王下拜曰切望公七年乃今見尤)
(景于斯尚立變名荅曰望釣得玉璜刻曰姬受命呂/佐旌徳合昌來提撰爾雒鈴報在齊宋均曰旌理也)况
世哲繼軌先徳在民(毛詩曰世有哲王晉中興書曰王/綏八世徳名繼軌左氏傳晉士鞅)
(謂秦伯曰欒武子之徳/在人如周人思召公□)經綸草昧歎深微管(昜曰靈雷/屯君子以)
(經綸人曰犬造革昧論語子曰管仲相桓公霸諸侯一/匡天下民到於今受其賜微管仲吾其被髪左祍矣)
加以朱方之役荆河是依(劉璠梁典曰蕭順之生高帝/及兄懿懿為豫州刺史鎮厯)
(陽䕶軍將軍崔慧景反破左興衆十萬於鍾山宫城拒守/豫州聞難投袂而起戰於越城慧景走追斬之除侍中遷)
(尚書令左氏傳曰冬伐呉楚以報朱方之役杜/預曰朱方呉邑也尚書禹貢曰荆河惟豫州)班師振
旅大造王室(尚書曰班師振旅孔安國曰班還也兵入/曰振旅言整衆地左氏傳呂相曰我有大)
(造於/西)雖累繭救宋重胝存楚(説文曰繭黑皴也古典切/戰國策曰公輸般為楚設)
(機械將以攻宋墨子聞之百舍重繭往見公輸般輸般/服焉請見之王王曰善哉請無攻宋高誘曰公輸般魯)
(班之子百舍百里一舍也重繭累胝也淮南子曰申包/胥累繭重胝七□七夜至於秦庭以見秦王曰使下臣)
(告急秦王乃發軍擊呉果大/破之以存疑國胝竹尼切)居今觀古曾何足云而惑
甚盜鍾功疑不賞(呂氏春秋曰范氏亡有得其鍾者欲/負而走則大鍾不可負以椎毁之怳)
(然有音恐人聞之而奪已□掩其耳惡聞其過亦由此/也漢書蒯通謂韓信曰臣聞勇畧震主者身危功葢天)
(下者/不賞)皇天后土不勝其酷(左氏傳晉大夫謂秦伯/曰君履后上而戴皇天)是以
玉馬駿奔表微子之去金版出地告龍逢之怨(劉璠梁/典曰東)
(昏荒滛歸政閹竪尚書令懿於中書省飲鴆薨論語比/考䜟曰殷感妲已玉馬走宋均曰女妲己有美色也王)
(□喻賢臣奔去也論語隂婄䜟曰庚子之旦金版尅書/出庭中曰臣族虐王禽宋均曰謂殺闗龍之後庚子日)
(庭中地有此版異也龍同姓/□族王虐殺我必見擒也)明公㨿鞍輟哭厲三軍之
志獨居淹涕激義士之心(劉璠梁典曰髙祖告難於荆/州行事蕭頴曹建牙東伐)
(呉志曰孫䇿亡權悲感未視事張昭謂權曰方今天下/鼎沸何得寢伏哀戚乃扶上馬陳兵而出范曄後漢書)
(曰□援㨿鞍顧盼三國名臣頌曰輟哭止哀東觀漢記席/曰光武兄齊武王以譖遇害上獨居不御酒肉坐卧枕)
(有涕泣處晉中書劉𦙍謂邵續曰莫若亢火/順以激義士之心奉忠正以厲軍民之志)故能使海
若登祇罄圖效祉(楚辭曰使湘靈鼓瑟兮令海若舞馮/夷王逸曰海若海神名也管子曰登)
(山之神有俞兒者長尺人物具焉霸王之君與/登山之神見且走馬前走𨗳也爾雅曰罄盡也)山戎孤
竹束馬景從(漢書郊祀志曰齊桓公曰寡人此伐山戎/過孤竹束馬懸車上辟耳之山西都賦曰)
(犬官/景從)代罪弔民一匡靖亂(尚書曰奉辭伐罪孟子曰湯/始征自葛誅其君弔其民論)
(語子曰管仲相桓公一匡天下左氏傳/宰孔謂晉候曰君務靖亂無勤於行也)匪叨天功實勤
濡足(左氏傳介之推曰竊人之財猶謂之盜况貪天功/以為已力韓詩外傳曰申徒秋非其世將自投於)
(河崔嘉聞而止之曰聖人仁人民/之父母今為濡足故不救人可乎)且明公本自諸生取
樂名敎(鍾離意别傳曰嚴遵與光武皇帝俱為諸/生樂廣曰名教中自有樂地何為乃爾)道風
素論坐鎮雅俗(王隠晉書劉琨表曰李術以素論門望/不可與樵采同日也孫綽子曰或問雅)
(俗曰涇渭分/流雅鄭異調)不習孫呉邁兹神武(留植上疏曰不取孫/呉而□與之㑹周易)
(曰古之聰明睿智/神武而不殺者也)驅盡誅之氓濟必封之俗(史記周公/曰後嗣王)
(紂其民皆可誅尚書大傳曰周民可比屋而封也孔安/國尚書傳曰濟成也王充論衡曰堯舜之氏比屋可封)
(桀紂之民比/屋可誅也)龜玉不毁誰之功歟(論語曰季氏將伐顓/㬰冉有季路見於孔)
(子孔子曰虎兕出於匣龜/玉毁於櫝中是誰之過歟)獨為君子將使伊周何地(謝/承)
(後漢書王暘誅劉表曰蘧伯恥/獨為君子何地謂何地自處也)某等不逹通變實有愚
誠(周易曰通其/綾使民不倦)不任悾欵悉心重竭(論語注曰悾悾誠/慤也廣雅曰款誠)
(曰/)伏願時膺典册式副民望(左氏傳師曠謂晉侯曰夫/君神之主而民之望也)
　奏記
　　詣蔣公一首
　　　阮嗣宗(臧榮緒晉書曰太尉蔣濟聞籍有才雋/而辟之籍詣都亭奏記初濟恐籍不至)
　　　　(得記欣然遣卒迎之而籍已去濟大怒於是/鄉親共喻之籍乃就吏孫謝病歸復為尚書)
　　　　(郎籍本有濟世志屬魏晉之餘天下多故遂/酣飲為常文帝初欲為武帝求婚於籍籍醉)
　　　　(六十日不/得言而已)
籍死罪死罪伏惟明公以含一之徳㨿上台之位(尚書/曰伊)
(尹作咸有一徳泰階六符經曰中階上/星謂諸侯三公漢書音義曰泰階三台)羣英翹首俊賢
抗足(易通卦驗曰萬人/聞鷄鳴皆翹首)開府之日人人自以為掾屬辟
書始下下走為首(辟猶召也司焉遷書曰太史公/牛馬走應劭漢書注曰走僕也)子夏
處西河之上而文侯擁篲(史記曰卜商字子夏禮記曾/子謂子夏曰事夫子於洙泗)
(之間退而老於西河之上吕氏春秋曰魏文侯師/子夏李竒漢書注曰擁篲為恭也如今卒持箒也)鄒子
居黍谷之隂而昭王陪乘(劉向别録曰鄒衍在燕有谷/寒不生五穀鄒子吹律而温)
(生黍七畧曰方士傳言鄒子在燕其遊諸候畏/之皆郊迎而擁笤鄭𤣥周禮注曰陪乘参乘也)夫布衣
窮居韋帶之士王公大人所以屈體而下之者為道存
也(鄒陽上書曰布衣窮居之士身在貧賤説苑唐且謂/秦王曰大王常闈布衣韋帶之士怒乎呂氏春秋曰)
(王公大人從而化之此得之於學也藉/莊子曰若夫人者目擊而道存焉)無鄒卜之徳而
有其陋猥見採擢何以當之方將耕於東皋之陽輸黍
稷之税以避當塗者之路(漢書武帝制曰守文之君當/塗之路欲則先王之法以□)
(戴其世主/者甚貇也)負薪疲病足力不強(孟子曰孟子有疾王使/人問疾孟仲子對曰昔)
(者有王命有負薪之憂不能造/朝列子曰非足力之所及也)補吏之召非所克堪乞
廻謬恩以光清舉
　
　
　
　
　
　
　
　
　
　
　
　
　
　
　文選巻四十
欽定四庫全書
　文選巻四十一　　　　　　梁　蕭統　編
　　　　　　　　　　　　　唐　李善　註
　　答蘇武書
　　　李少卿
子卿足下(蔡邕獨斷曰陛下者羣臣與至尊言不敢指/斥天子故呼在陛下者而告之因卑逹□之)
(意也及羣臣庶士相與言殿下閣/下足下侍者執事之屬皆此類也)勤宣令徳策名清時
(左氏傳僖公三十三年狐突對晉恵公曰策名委質/貳乃辟也策名謂君簡書臣之名清時謂昭帝之時)榮
問休暢幸甚幸甚(小雅曰非分/而得謂之幸)逺託異國昔人所悲(桓/子)
(新論雍門周鼓琴見孟嘗君曰先生鼔琴亦能令悲乎/對曰所令悲者□赴絶國無相見期若此人者但聞飛)
(鳥之號秋風蕭/條則心傷矣)望風懐想能不依依昔者不遺逺辱還
答慰誨勤勤有踰骨肉陵雖不敏(孝經曰/參不敏)能不慨然自
從初降以至今日身之窮困獨坐愁苦終日無覩但見
異類(家語孔子曰舜之為君□於異/類王肅曰異類四方夷狄也)韋韝(古豆/切)毳(川芮/切)
幙以禦風雨羶肉酪漿以充飢渴(説文曰韝臂衣也漢/書□君緑幘傳韝注)
(曰韝形如射韝縳左右手於事便也毳聫/氊帳也烏孫公主歌曰肉為食酪為漿)舉目言笑誰
與為歡胡地𤣥冰邊土慘裂(説文曰慘毒也/廣雅曰裂分也)但聞悲風
蕭條之聲凉秋九月塞外草衰夜不能寐側耳逺聼胡
笳互動牧馬悲鳴(杜摯笳賦序曰笳者李伯陽入西戎/所作也傳𤣥笳賦序曰吹葉為聲説)
(文作葭毛詩/曰䮐䮐牧馬)吟嘯成羣邊聲四起晨坐聼之不覺淚下
嗟乎子卿陵獨何心能不悲哉與子别後益復無聊(賈/逵)
(國詔注曰/聊頼也)上念老母臨年被戮妻子無辜竝為鯨鯢(左/氏)
(傳楚子曰古者明王伐不敬取其鯨鯢而封之以為/大戮杜預曰鯨鯢大魚以喻不義之人吞食小國)身
負國恩為世所悲(背思不報為負恩也鄭/𤣥禮記注曰負背也)子歸受榮我
留受辱命也如何身出禮義之鄉而入無知之俗違棄
君親之恩長為蠻夷之域傷已令先君之嗣(先君謂其/父當户也)
(即廣/之子)更成戎狄之族又自悲矣功大罪小不䝉明察孤
負陵心區區之意每一念至忽然㤀生陵不難刺(七亦/切)
心以自明刎(士粉/切)頸以見志顧國家於我已矣(王逸注/離騒曰)
(已矣絶望/之辭也)殺身無益適足增羞故每攘臂忍辱輒復苟
活(孟子曰馮婦善摶虎/攘臂下車衆皆悦之)左右之人見陵如此以為不入
耳之歡來相勸勉異方之樂秪(音/支)令人悲增忉怛耳(爾/雅)
(曰忉憂也方/言曰怛痛也)嗟乎子卿人之相知貴相知心前書倉卒
(七忽/切)未盡所懐故復略而言之昔先帝授陵歩卒五千
(先帝謂/武帝也)出征絶域五將失道陵獨遇戰(漢書武紀曰天/漢二年將軍李)
(廣利出酒泉公孫敖出西河騎都尉李陵將歩卒五千/出居延時無五將未審陵書之誤而武紀略之集表云)
(臣以天漢二年到塞外尋被詔書責臣不進臣輒/引師前到浚稽山五將失道詳此亦不云其名)而裹
萬里之糧帥徒歩之師出天漢之外入强胡之域(漢書/蕭何)
(曰語天漢其稱甚美臣瓚按流俗語/曰天漢其言常以漢配天此美名也)以五千之衆對十
萬之軍䇿疲乏之兵當新羈之馬(説文曰羈/馬絡頭也)然猶斬將
搴(□展/切)旗追奔逐北(史記曰斬將搴旗之士臣瓚按㧞/取曰搴商君書曰職勝逐北服䖍)
(漢書注曰/師敗曰北)滅跡埽塵斬其梟帥(張晏漢書注曰驍/勇也若六博之梟)使三
軍之士視死如歸(呂氏春秋管仲謂齊侯曰平原廣域/車不結軌士不旋踵鼔之使三軍之)
(士視死如歸臣/不如王成子父)陵也不才希當大任(呂氏春秋淳于髠/曰臣不肖不足以)
(當大/任)意謂此時功難堪矣(説文作戡戡勝也此/堪□地名今傳俗用)匈奴既
敗舉國興師(劉兆榖梁注/曰舉盡也)更練精兵强踰十萬單于臨
陣親自合圍客主之形既不相如(而去/切)步馬之勢又甚
懸絕疲兵再戰一以當千然猶扶乘創(初良/切)痛决命爭
首(漢書曰陵與單于連戰士卒矢傷三/創者載輦兩創者將車一創者持兵)死傷積野餘不滿
百而皆扶病不任干戈然陵振臂一呼創病皆起舉刃
指虜胡馬奔走兵盡矢窮人無尺鐡猶復徒首奮呼(火/故)
(切徒空也言空首/奮擊無復申胄)爭為先登當此時也天地為陵震怒
戰士為陵飲血(血即淚也燕丹子/曰太子戱欷飲淚)單于謂陵不可復得
便欲引還而賊臣敎之遂便復戰(賊臣謂管敢也李陵/傳云軍候管敢為軍)
(旅候被校尉笞之五十亾人匃奴于時匃奴與陵戰至/塞恐漢有伏兵欲引還敢曰漢無伏兵匃奴因大進新)
(兵陵戰□于山漢軍敗/弓父竝盡陵於是遂降)故陵不得免耳昔高皇帝以三
十萬衆困於平城當此之時猛將如雲謀臣如雨然猶
七日不食僅乃得免(史記曰髙祖自將擊韓王信遂至/平城為匈奴所□七日不得食用)
(陳平祕計始得免毛詩曰齊子歸止其從如/雲人曰其從如兩何休公羊注曰僅纔也)况當陵者
豈易為力哉而執事云云(謂漢朝執/事之人也)苟怨陵以不死然
陵不死罪也子卿視陵豈偷生之士而惜死之人哉寧
有背君親捐妻子而反為利者乎然陵不死有所為也故
欲如前書之言報恩於國主耳(李陵前與蘇子卿書云/陵前為子卿死之計所)
(以然者冀其驅醜虜翻然南馳故且屈以求伸若將/不死功成事立則將上報厚恩下顯祖考之明也)誠
以虚死不如立節滅名不如報徳也(琴□曰重耳將自/殺子曰申生虚死)
(子復/隨之)昔范蠡不殉㑹稽之恥曹沬(亾具/切)不死三敗之辱
卒(子律/切)復勾踐之讎報魯國之羞(史記曰呉王發精卒/擊越敗之越王乃以)
(餘兵五千人保棲於㑹稽勾踐令大夫種行成於呉王/王赦越勾踐自㑹稽七年撫循其士民呉王北㑹諸侯)
(於黄池范亟日可矣乃發兵伐呉呉師敗乃請成於越/後四年越後伐呉呉師敗呉王遂自殺又曰曹沬者魯)
(人以勇力事魯莊公為魯將與齊戰三戰三北莊公懼/乃獻逐邑之地以和猶復以為將齊桓公許與魯㑹于)
(柯桓公與莊公既盟于壇上曹沬執七首劫齊桓公桓/公問曰子將何欲曹沬曰齊強□弱而大國侵魯亦已)
(甚矣今魯城壞□境君其圖/之桓公乃許盡還魯之侵地)區區之心竊慕此耳何圖
志未立而怨已成計未從而骨肉受刑(漢書曰公孫敖/捕得生口言陵)
(欲單于為兵以備漢於是/族陵家母弟妻子皆伏誅)此陵所以仰天椎(直追/切)心而
泣血也足下又云漢與功臣不薄子為漢臣安得不云
爾乎昔蕭樊囚縶韓彭葅醢(史記曰相國蕭何為民請/曰長安地狹上林中多空)
(棄地願令民得入田収藁無為獸食上大怒曰相國多受/賈人財物乃請吾苑遂下廷尉械繫之又曰髙祖病有)
(人惡樊噲黨呂氏即曰上一日宮車晏駕則噲欲以兵/盡誅戲氏趙王如意之屬髙祖大怒乃使陳平載絳候)
(代將而即軍中斬噲陳平畏呂氏執噲詣長安又曰陳/稀反韓信在長安欲應之事覺呂后使武士縳信斬於)
(長安鍾室又曰彭越反髙祖赦之遷處蜀道著青衣行/至鄭逢呂后從長安來泣曰願處故昌邑后許諾既至)
(白上曰彭越壯士也今徙蜀自遺患不如將之令其舍/人告越反遂夷三族黥布傳薛公曰前年盬彭越徃年)
(殺韓信説文/□葅肉醬也)　鼂錯受戮周魏見辜(鼂錯已見西征賦漢/書周勃為丞相十餘)
(月上乃免丞相就國嵗餘每河南尉守行縣至絳絳侯/勃自畏恐誅常被中令家人持兵以自衛其後人有上)
(書告勃欲反下廷尉捕治之又曰竇嬰景帝時呉楚反/拜嬰為大將軍七國破封嬰為魏其侯坐灌夫駡丞相)
(□蚡不敬遂/論嬰  棄市)其餘佐命立功之士賈誼亞夫之徒皆信
命世之才抱將相之具而受小人之讒竝受禍敗之辱
卒使懐才受謗能不得展彼二子之遐舉誰不為之痛
心哉(左氏傳曰太上有立徳其次有立功賈誼已見鵬/鳥賦漢書曰周亞夫諌上不用因謝病免相亞夫)
(子為父買官尚方甲楯五百被召詣廷尉責問曰君侯/欲反乎亞夫曰所買乃葬器也何謂反乎吏侵之益急)
(遂入廷尉不食五日毆血而死孟子曰千年一聖五百/年一賢賢聖未出其中有命世者二子謂范蠡曹沬也)
(言諸侯才能者被囚戮不/如二子之能雪恥報功也)陵先將軍功略葢天地義勇
冠三軍徒失貴臣之意剄身絶域之表此功臣義士所
以負戟而長歎者也何謂不薄哉(先將軍謂李廣也貴/臣謂衛青也漢書曰)
(元狩四年大將軍衛青擊匈奴廣為前將軍出塞捕虜/知單于所居處乃自部精兵而令廣出東道東道廻逺)
(廣辭曰臣結髪而與匈奴戰願居前大將軍不聼廣意/色愠怒引兵東道或失道後大將軍大將軍因問失道)
(狀欲上書報天子廣未對大將軍長史忽責廣廣謂其/麾下曰結髪與匈奴大小十餘戰今幸從大將軍出接)
(單子兵而大將軍令廣部行廻逺又迷失道豈非天哉/且廣年六十餘終不復對刀筆之吏遂引刀自剄音義)
(鄭徳曰以刀割/頸曰剄姑鼎切)且足下昔以單車之使適萬乘之虜遭
時不遇至于伏劒不顧流離辛苦幾(巨依/切)死塞北之野
(漢書曰漢遣蘇武以中郎將持節送匈奴使留在漢者/匈奴方欲使送武㑹匈奴緱王長水虞常反匈奴中常)
(以告武副使張勝勝許以貨物與常一人夜亾告之緱/王等死虞常生得匈奴使衛律治其事張勝以告武武)
(曰事如此必及我衛律召武受辭武謂惠等屈節辱命/雖生何面曰以歸漢引佩刀以自刺衛律驚自抱持武)
(武氣絶半日復息乃/徙武北海上無人處)丁年奉使皓首而歸(丁年謂丁壯/之年也漢書)
(曰武留匈奴凡十九嵗始/以强壯出及還鬢髪盡白)老母終堂生妻去帷(漢書陵/謂武曰)
(陵來時太夫人已不幸陵送至/陽陵子卿婦年少聞已更嫁)此天下所希聞古今所
未有也蠻貊之人尚猶嘉子之節况為天下之主乎陵
謂足下當享茅土之薦受千乘之賞(尚書緯曰天子社/東方青南方亦四)
(方白北方黒土冐以黄土將封諸候各取方土苴以白/茅以為社論語曰道千乘之國漢書曰兵車千乘諸候)
(之大/者)聞子之歸賜不過二百萬位不過典屬國(漢書元/始元年)
(武至京師拜為典屬國秩/中二千石賜錢二百萬)無尺土之封加子之勤而妨
功害能之臣盡為萬戸侯親戚貪侫之類悉為廊廟宰
子尚如此陵復何望哉且漢厚誅陵以不死薄賞子以
守節欲使逺聼之臣望風馳命此實難矣所以每顧而
不悔者也陵雖孤恩漢亦負徳(言陵無功以報漢為孤/恩漢戮陵母為負徳論)
(語曰徳不/孤必有鄰)昔人有言雖忠不烈視死如歸陵誠能安(言/陵)
(忠誠能安/於死事)而主豈復能眷眷乎男兒生以不成名死則
葬蠻夷中誰復能屈身稽顙還向北闕使刀筆之吏弄
其文墨耶(史記張釋之曰秦任刀筆之吏又/功臣曰蕭何徒持文墨顯居臣上)願足下勿
復望陵嗟呼子卿夫復何言相去萬里人絶路殊生為
别世之人死為異域之鬼長與足下生死辭矣幸謝故
人(故人謂任立政大將/軍霍光上官桀等)勉事聖君足下𦙍子無恙(漢書/曰武)
(在勾奴時胡婦生子名通國楚辭曰/賴皇天之厚徳分還及君之無恙)勿以為念努力自愛
(老子曰聖/人自愛)時因北風復惠徳音李陵頓首
　　報任少卿書
　　　司馬子長(漢書曰遷既被刑之後為中書令爭/寵任職故人益州刺史任安乃與書)
　　　　(責以進賢之義遷報之遷死後其書稍出史/記曰任安滎陽人為衛將軍後為益州刺史)
太史公牛馬走(太史公遷父談也走猶僕也言已為/太史公掌牛馬之僕自謙之辭也)司
馬遷再拜言少卿足下(如淳曰少卿/任安字也)曩者辱賜書教
以順於接物推賢進士為務(禮記曰儒有/推賢而進)意氣懃懃懇
懇(懃懃懇懇忠/欵之貌也)若望僕不相師而用流俗人之言僕非
敢如此也(蘇林曰而猶如也禮記曰不/從流俗鄭𤣥曰流俗失俗也)僕雖疲駑亦嘗
側聞長者之遺風矣(側聞謙辭也列子曰吾側聞/之禮記曰與長者坐必異席)廟自
以為身殘處穢動而見尤(言舉動必為人/之所尤過也)欲益反損是
以獨鬱悒而誰與語(鬱悒不通也楚辭/曰獨鬱結其誰語)諺曰誰為為之孰
令聼之(誰為猶為誰也言已假欲為善/當為誰為之乎復欲誰聼之乎)葢鍾子期死伯
牙終身不復鼓琴(呂氏春秋曰伯牙鼔琴意在太山鍾/子期曰善哉巍巍若太山俄而志在)
(流水子期曰善哉蕩蕩乎若流水子期死伯牙/破琴絶絃終身不復鼔琴以為世無賞音者)何則士
為知己者用女為説已者容(戰國策曰晉陽之孫豫讓/事知伯知伯寵之及趙襄)
(子殺知伯豫讓逃山中曰嗟乎士為知/已者用女為帨已者容吾其報智氏矣)若僕大質已虧
缺矣雖才懐隨和行若由夷(隨隨侯珠也和和氏璧/也由許由也夷伯夷也)終
不可以為榮適足以見笑而自㸃耳書辭宜答(㸃辱也/往前與)
(我書書宜應答但/有事故不獲答)㑹東從□來又廹賤事(服䖍曰從武/帝還孟康曰)
(卑賤之事若煩務也如淳曰遷為中書令任職常知/中書時偶有賊盜之事晉灼曰賤事家之私事也)相
見曰淺卒卒無須㬰之間(文□曰卒卒促遽/之意也間隙也)得竭志意
今少卿抱不測之罪渉旬月廹季冬(如淳曰平居時不/肯報其書今安有)
(不測之罪在獄故報徃曰/書欲使其恕以度已也)僕又薄從上雍恐卒然不可
為諱(李竒曰薄迫也迫當從行善/曰難言其死故云不可諱)是僕終已不得舒憤
懣以曉左右(廣雅曰懣悶也楚辭/曰惟煩悶以盈胸)則長逝者魂魄私恨
無窮(謂在安恨/不見報也)請略陳固陋闕然乆不報幸勿為過僕
聞之修身者智之符也(符信/也)愛施者仁之端也取與者
義之表也恥辱者勇之决也(勇士當於此/而果決之)立名者行之
極也(凡人能立志者/行中之最急也)士有此五者然後可以託於世而
列於君子之林矣故禍莫憯於欲利悲莫痛於傷心(所/可)
(憯者唯欲之與利為禍之極也所/可痛者唯傷心之事而可為悲也)行莫醜於辱先詬莫
大於宮刑(醜穢也先謂祖也詬音垢應劭曰詬恥也説/文詬或作訽火逅切禮記儒行曰妄常以儒)
(相詬病左氏傳宋元公曰余不/忍其詬尋此二書其訓頗同)刑餘之人無所比數非
一世也所從來逺矣昔者衛靈公與雍渠同載孔子適陳
(家語曰孔子居衛月餘靈公與夫人同車出令宦者雍/渠叅乘使孔子為次乗遊過市孔子曰吾未見好徳如)
(好色於是恥之去衛過/曹此言孔子適陳未詳)啇鞅因景監見趙良寒心(史記/商君)
(謂趙良曰我化秦孰與五羖大夫賢趙良曰五羖大夫/荆之鄙人也繆公知其賢舉之牛口之下加之百姓之)
(上今君之見秦王也因嬖人景監以為主非所以為名/也又趙髙謂李斯曰釋此不從禍及子孫足為寒心也)
同子叅乗袁絲變色(蘇林曰趙談也與遷父同諱故曰/同子漢書曰上朝東宮趙談叅乘)
(袁絲伏車前曰臣聞天子所與共六尺輿者皆天下豪下趙/苂今漢雖乏人陛下獨柰何與刀鋸餘同載於是上笑)
(談/)自古而恥之夫以中才之人事有闗於宦豎莫不傷
氣而况於慷慨之士乎如今朝廷雖乏人奈何令刀鋸
之餘薦天下之豪俊哉(史記履貂曰臣刀/鋸之餘不敢二心)僕頼先人緒
業(廣雅曰緒未也司馬/彪莊子注曰緒餘也)得待罪輦轂下二十餘年矣所
以自惟上之不能納忠效信有竒策才力之譽自結明
主次之又不能拾遺補闕招賢進能顯巖穴之士外之
又不能偹行伍攻城野戰有斬將搴旗之功下之不能
積日累勞取尊官厚禄以為宗族交遊光寵四者無一
遂苟合取容無所短長之效可見如此矣(上之四事無一/遂假欲合取容)
(亦無其所也史記蔡澤曰/呉起言不苟合行不苟容)嚮者僕亦常厠下大夫之列
陪奉外廷末議(臣瓚曰太史令千石故下大/夫也外廷既今僕射外朝也)不以此時
引綱維盡思慮今已虧形為掃除之吏在闒茸之中(闒/茸)
(猥賤也茸細毛也張楫訓詁以為□/獰劣也呂忱字林曰闒葺不肖也)乃欲仰首伸眉論
列是非不亦輕朝廷羞當代之士邪􁀙乎嗟乎如僕尚
何言哉尚何言哉且士本末未易明也僕少負不羈之
才長無鄉曲之譽(不羈言材質髙逺不可羈繫也燕丹/子夏扶曰士無鄉曲之譽未可以論)
(行/也)主上幸以先人之故使得奏薄伎(服䖍曰薄/伎薄才也)出入周
衛之中(周衛言宿衛周宻也韋/昭曰天子有宿衛之官)僕以為戴盆何以望天
(言人□盆則不得望天望天則不得戴盆事/不可兼施言已方一心營職不假修人事也)故絶賓客
之知亡室家之業日夜思竭其不肖之才力(禮記曰某/之子不肖)
(應劭風俗通曰生子/不似父母曰不肖)務一心營職以求親媚於主上(毛/詩)
(曰藹藹多士/媚于天子)而事乃有大謬不然者夫(夫語助也論語/□曰有是夫)
僕與李陵俱居門下素非能相善也趨舍異路(太公六/韜書曰)
(夫人皆有性趣舍不同顧師/古曰趣所向也舍所廢也)未嘗銜盃酒接慇懃之餘
懽然僕觀其為人自守竒士事親孝與士信臨財廉取
與義分别有讓恭儉下人常思奮不顧身以徇國家之
急(顔師古曰徇/從也營也)其素所蓄積也(言其意中舊/所蓄積也)僕以為有
國士之風(一國之中/推而為士)夫人臣出萬死不顧一生之計赴
公家之難斯以竒矣(新序昭奚恤曰使皆赴湯火蹈白/刀出萬死不顧一生司馬子反在)
(此/)今舉事一不當而全軀保妻子之臣隨而媒㜸其短
(鄭𤣥周禮注曰舉猶行也臣瓉以為/媒謂遘合㑹之㜸謂生其罪亹也)僕誠私心痛之且李
陵提歩卒不滿五千(有五千言不滿/者痛之甚也)深踐戎馬之地足
歴王庭(胡地出馬故日戎馬單/于所居之處號曰王庭)垂餌(音/二)虎口横桃彊胡
仰億萬之師(説文曰挑相呼也李竒曰挑身獨戰不須/衆□茶弔切臣瓚曰挑挑敵求戰也古謂)
(之致師也地/髙故日仰)與單于連戰十有餘日所殺過半當虜救
死扶傷不給(顧野王决曰殺過半當言/陵軍殺已過半給供給也)氊裘之君長咸
震怖(氊裘匈奴所服也/故言氊裘之君)乃悉徴其左右賢王舉引弓之
人(漢書曰匈奴至冒□□强大置左/右賢王以其善射故日引弓之人)一國共攻而圍之
轉鬭千里矢盡道窮救兵不至士卒死傷如積(子智/切)然
李陵二呼勞軍士卒無不起躬自流涕沫血飲泣張空
拳(孟康曰沫音頮善曰頮古沫字言流血在面如盥頮/也説文曰頮洗面也李登聲類云拳或作巻此言兵)
(曰盡但張空拳以擊耳桓寛鹽鐡論曰陳勝無將帥之/兵師張之衆奮空拳而破百萬之軍何晏白起故事白)
(起雖坑趙卒向使預知必死則前驅空巻猶可畏也况/三千萬被堅執鋭乎顔師古巻讀為拳者謬矣拳則屈)
(指不當言張陵時矢盡故張弩之空/弓非手拳也李竒曰拳者蠻弓也)冐白刃北嚮爭死
敵者陵未没時使有來報(史記曰陵至浚稽山使麾下/騎陳歩樂還以聞歩樂召見)
(道陵將得十死/力上甚恱之)漢公卿王侯皆奉觴上夀後數(史柱/切)曰
陵敗書聞主上為之食不甘味聼朝不怡大臣憂懼不
知所出僕竊不自料其卑賤見主上慘愴怛(都割/切)悼誠
欲効其欵欵之愚(欵欵忠/實之貌)以為李陵素與士大夫絶甘
分少(李經援神契曰母之於子絶少分/甘宋均曰少則自絶甘則分之)能得人之死力
雖古之名將不能過也身雖䧟敗彼觀其意且欲得其
當而報於漢(張晏曰欲得相當也言欲/立効以當罪而報漢恩)事已無可奈何
其所摧敗功亦足以㬥(蒲沃/切)於天下矣(謂推敗匈奴之/兵其功足□露)
(見於/天下)僕懷欲陳之而未有路適㑹召問即以此指推言
陵之功欲以廣主上之意塞睚(魚解/切)眦(柴懈/切)之辭(言欲/廣主)
(上之意及塞羣/臣睚眦之辭)未能盡明明主不曉以為僕沮貳師而
為李陵游説遂下於理(漢書曰初上遣貳師李廣利出/令陵為助兵及陵與單于相値)
(貳師少功上以遷誣罔欲沮貳師而為陵遊/説下遷腐刑鄭𤣥禮記注曰理治  獄官也)拳拳之忠
終不能自列(禮記子曰回得一善則拳拳服腐而弗失/之矣鄭𤣥曰拳拳捧持之貌説文曰列分)
(解/也)因為誣上卒從吏議(言衆吏議/以為誣上)家貧貸賂不足以自
贖交遊莫救視左右親近不為一言身非木石獨與法
吏為伍深幽囹圍之中誰可告愬者此真少卿所親見
僕行事豈不然乎李陵既生降隤其家聲(蘇林曰家世為/將有名陵降而)
(隤之也顔師/古曰隤墜也)而僕又佴之蠶室(如淳曰佴次也若人相/次也人志切今諸本作)
(茸字蘇林注景紀曰作密室廣大如蠶室故言下蠶室/衛宏漢義以為置蠶官今承諸法云詣蠶室與罪人從)
(事主天下室者屬少府顔監云/茸推也人勇切推置蠶室之中)重為天下觀笑悲夫悲
夫事未易一二為俗人言也僕之先人非有剖符丹書
之功(漢書曰漢初功臣剖符世爵又曰論功而定/封訖於是中以丹書之信重以自馬之盟)文史
星厯近乎卜祝之間固主上所戲弄倡優所畜流俗之
所輕也(説文曰倡樂也左氏傳曰鮑氏/之圉人為優杜預曰俳優也)假令僕伏法受
誅若九牛亡一毛與螻蟻何以異(螻螻蛄也蟻蚍蜉也/皆蟲之微者故曰自)
(喻/)而世俗又不與能死節者(與如也言時人以我之死/又不如能死節者言死無)
(益/也)次比特以為智窮罪極不能自免卒就死耳何也素
所自樹立使然也人固有一死或重於太山或輕於鴻
毛用之所趣異也(燕丹子荆軻謂太子曰烈士之節死/有重於太山有輕於鴻毛者但問用)
(之所/在耳)太上不辱先其次不辱身其次不辱理色(理道理/也色顔)
(色/也)其次不辱辭令(辭謂言辭/令謂敎令)其次詘體受辱(詘體謂/被縲繫)其
次易服受辱(易服謂/著赭衣)其次闗木索被箠楚受辱(漢書曰/箠房五)
(尺説文曰□以杖擊也箠與□同以之/笞人同謂之箠楚箠楚皆杖木之名也)其次剔毛髪嬰
金鐡受辱(謂髠/鉗也)其次毁肌膚斷肢體受辱(謂肉/刑也)最下腐
刑極矣(蘇林曰宮刑腐/臭故曰腐刑)傳曰刑不上大夫此言士節不
可不勉勵也(禮記文也東方朔别傳武帝問曰刑不上/大夫何朔曰刑者所以止暴亂誅不義也)
(大夫者天下表儀萬人法則/所以共承宗廟而安社稷也)猛虎在深山百獸震恐及
在檻穽之中摇尾而求食積威約之漸也(周禮注曰穿/地為壍所以)
(御禽獸其或超踰則䧟焉尚書曰杜乃/檴斂乃穽言威為人制約漸積至此)故士有畫地為
牢勢不可入削木為吏議不可對定計於鮮(平/聲)也(臣贊/曰以)
(為患吏刻暴雖木為吏期於不對此疾苛/吏之辭也文□曰未遇刑自殺為鮮明也)今交手足受
木索暴肌膚受榜箠幽於圜牆之中(廣雅曰榜擊也□/牆獄也周禮曰以)
(□土敎/罷民)當此之時見獄吏則頭槍(七良/切)地視徒𨽻則正
惕息何者積威約之勢也及以至是言不辱者所謂强顔
耳曷足貴乎且西伯伯也拘於羑里(史記曰季歴卒子/昌立是為西伯西)
(伯文王也崇侯虎譖西伯於殷紂曰西伯積善徳諸侯/皆嚮之將不利於帝紂乃囚西伯於羑里王制曰九州)
(之長曰伯注/曰伯長也)李斯相也具於五刑(史記曰李斯楚上蔡/人也從苟卿學帝王)
(之術入秦秦卒用其計二十餘年竟爿天下以斯為丞/相二世立以郎中趙髙之譖乃其斯五刑要斬咸陽漢)
(書刑法志曰漢輿之初其大辟尚有夷三族之令曰當/三族者皆先劓斬左右趾笞殺之梟其首俎其骨肉於)
(市其誹謗罵詛者乂斷/舌故言具具謂五刑也)淮隂王也受械於陳(漢書曰韓/信為楚王)
(都下邳信因行縣邑陳兵岀入人有上變告信欲反上/聞患之用陳平謀偽遊雲夢信竭上於陳髙祖令武士)
(縳信載後車信曰果若人言狡兔死良狗烹上曰人告公/反逐械信至洛陽赦以為淮隂侯陳楚之西界也械謂挃)
(梏/也)彭越張敖南面稱孤繫獄抵罪(史記曰髙祖立彭越/為梁王梁王稱疾上)
(使使掩捕梁王□之洛陽漢書曰趙王張耳髙祖五年/薨子敖嗣立尚高祖長女魯元公主七年髙祖從平城)
(過趙趙王旦暮自上食體甚舁冇子壻之禮髙祖□踞/罵詈甚慢之趙相貫髙趙午説敖曰天下豪桀竝起能)
(者死立今王事皇帝甚恭皇帝遇王無禮請為殺之八/年上從東垣過貫髙等乃壁人柏人要之置厠上過欲)
(宿心動問縣名為何曰柏人上曰栢人者迫於人遂去/貫髙怨家知其謀反告之於是逮捕趙王諸反者趙午)
(十餘人皆自刎貫髙獨□罵曰誰令公等為之今王實/無謀反檻車請詣長安髙下獄曰吾屬為之王不知也)
絳侯誅諸呂權傾五伯囚於請室(史記曰絳侯周勃與/陳平謀誅諸呂而立)
(孝文後勃被囚已見李陵答蘇武書漢書音/義如淳曰請室請罪之室若今之鍾下也)魏其大將
也衣赭衣闗三木(三木在□及手足也魏其侯已見李/陵答蘇武書周禮曰上罪梏拲而桎)
(應劭漢書注曰在手曰梏兩手同械曰拲在足曰/□韋昭曰梏兩手合也梏音告拲音拱桎之粟切)季布
為朱家鉗奴(漢書曰季布楚人也為任俠有名項籍使/將兵數窘漢王項籍滅髙祖購求布千金)
(敢舍匿者罪三族布匿於濮陽周氏周氏曰漢求將軍/急臣敢進計布許之迺髠鉗布衣揭致廣㧕車中與其)
(家僮數十人之魯朱家賣之朱家心知季布也買置田/舍乃之洛陽見汝隂滕公説曰季布何罪臣各為其主)
(耳君何不從容為上言之滕公許諾待間/□言如朱家事上乃赦布召見謝拜郎中)灌夫受辱於
居室(漢書灌夫字仲孺穎隂人也為太僕時坐與衛尉/竇甫飲輕車不得徙為燕相及竇嬰失勢兩人相)
(為引重夫過丞相田蚡蚡曰吾欲與仲孺過魏其候㑹/孺有服夫曰將軍迺肯幸臨夫安敢以為辭請語魏其)
(候張具將軍旦曰蚤臨之蚡許諾夫以語嬰嬰益牛酒/夜灑掃張具自旦候伺至日中蚡不來夫不懌夫乃自)
(往迎之蚡尚卧駕往□徐行夫益怒遂以為隙元光四/年蚡取燕王女為夫人太后詔曰列候宗室皆往賀嬰)
(為夀夫行酒至蚡蚡半滕席曰不能滿觴天怒乃嘻言/曰將軍貴人也畢之時蚡不肯行酒次至臨汝候雚賢)
(方賢程不識耳語又不避席夫無所發怒乃駡賢曰生/毁程不識不直一錢今日長者為夀廼效兒女曹呫囁)
(耳語蚡謂夫曰今衆辱程將軍仲孺獨不為李將軍地/乎夫曰今日斬頭穴胷何知程李乎乃起蚡遂怒曰此)
(吾驕灌夫罪也藉福起為謝按夫項令謝夫愈怒不肯/謝蚡乃麾騎縳夫置□舍長史曰今日召宗室有詔劾)
(灌夫罵坐不敬繫於居室如淳曰/百官表居室為保宮今守宮也)此人皆身至王侯將
相聲聞鄰國及罪至罔加不能引决自裁在塵埃之中
古今一體安在其不辱也由此言之勇怯勢也强弱形
也審矣何足怪乎(孫子兵法曰治亂數也/勇怯勢也强弱形也)夫人不能早
裁繩墨之外以稍陵遲至於鞭箠之間乃欲引節斯不
亦遠乎古人所以重施刑於大夫者殆為此也夫人情
莫不貪生惡死念父母顧妻子至激於義理者不然乃
有所不得已也(言激於義理者則不/念父母顧妻子也)今僕不幸早失父
母無兄弟之親獨身孤立少卿視僕於妻子何如哉(言/已)
(輕妻子故/反問之)且勇者不必死節(言勇烈之人不必死於/名節也造次自裁耳)怯
夫慕義何處不勉焉(言怯夫慕義以自立名何處/不勉於死哉言皆勉勵自殺)僕雖
怯懦欲苟活亦頗識去就之分矣何至自沉溺縲紲之
辱哉(孔安國曰縲紲墨索也/紲攣也所以拘罪人)且夫臧獲婢妾(晉灼曰臧/獲敗敵所)
(破虜為奴𨽻韋昭曰𦍑人以婢為妻生子曰獲奴以善/人為妻生子曰臧荆□海岱淮濟之間罵奴曰獲齊之)
(北鄙燕之北郊凡人男而歸婢謂之臧女/□奴謂之獲皆異方罵奴婢之醜稱也)由能引決況
僕之不得已乎所以隠忍苟活幽於糞土之中而不辭
者恨私心有所未盡鄙陋没世而文彩不表於後世也
(論語曰君子疾/没世而名不稱)古者富貴而名磨滅不可勝記唯倜儻
非常之人稱焉(廣雅曰倜/儻卓異也)葢文王拘而演周易(周易曰/易之興)
(也當文王與紂之事邪又曰作易者其有憂忠邪史記/本紀曰崇侯諧西伯於殷紂曰西伯積善累徳諸候皆)
(向之將有不利於帝紂乃囚西伯於羑里西伯演易之/八卦為六十四地理志曰河内湯隂有羑里城西伯所)
(拘韋昭曰羑音酉蒼/頡篇曰演引之也)仲尼厄而作春秋(史記孔子曰吾/道不行矣何以)
(自見於後世哉乃/約魯史而作春秋)屈原放逐乃賦離騷(史記曰屈原名/平楚之同姓為)
(楚懐王左司徒博文强志敏於辭令王甚任之上官大/夫與之同列心害其能懐王使原為憲令原草藁未定)
(上官大夫見而欲奪之不與讒之曰王使屈原為令衆/英不知每令出平伐其功以為非我莫能為王也王怒)
(而疎之平病聼之/不聰作離騷經)左丘失明厥有國語(漢書曰國語左/丘明著失明未)
(詳/)孫子臏脚兵法條列(史記曰孫臏與龎涓俱學兵法/涓事魏惠王自以為能不及臏)
(乃隂使人召臏臏至涓恐其賢於已則以法刑斷其兩/足而□之欲隐勿見齊使者田忌善客待之於是田忌)
(進孫子于威王威王問兵法而師之其後魏伐趙趙急請/救於齊齊威玉欲將臏臏曰刑餘之人不可於是乃以)
(田忌為將而孫子為師居輜車中主為計謀田忌/從之魏果去邯鄲與齊戰於桂陵遂大破魏軍)不韋
遷蜀世傳呂覽(史記曰呂不韋大賈人也莊襄王即位/三年薨太子正立為王尊不韋為相國)
(號仲父當是時魏有信陵楚有春申趙有平原齊有孟/嘗皆下士嘉賓以相傾呂不韋以秦之强大受其厚遇)
(乃致食客三千人是時諸侯多辯士如荀卿之徒著書/布於天下不韋乃使其客八人著所聞集論為八覽十)
(二紀三十餘萬言以為備天下之物古今之事號曰呂/氏春秋布咸陽市門懸千金其上延諸候遊士賓客有)
(能增損一字與千金及始皇壯太后通不韋恐禍及己/私求嫪毒為舍人詐令以腐罪告之遂得侍太后與太)
(后通九年人告嫪毒實非宦者下吏治之得情實事連/相國秦王恐其為變乃賜不韋書曰君何功於秦秦封)
(君河南食十萬戸君何親於秦號稱/仲父後與家屬徒處蜀飲鴆而死)韓非囚秦説難孤
憤(史記曰韓非者韓之公子也見韓稍弱以書諫王王/不能用非心㢘直不容於邪枉之臣觀住者得失之)
(變故作孤憤五蠧説難十餘萬言秦王見孤憤五蠧之/書曰嗟乎寡人得見此人與游死不恨矣李斯曰此韓)
(非所著書秦因急攻韓韓乃遣非使秦秦王悦之未信侯/用李斯姚賈毁之曰韓非韓之諸公子也今王欲并諸)
(非終為韓不為秦此人情也今王不用乆留而歸之此/自遺患也不如以過法誅之秦王以為然下吏治非李)
(斯使人遺藥使自殺韓非欲自陳不得見秦王後悔/之使人赦而非已死矣説難孤憤韓子之篇  名也)詩
三百篇大底賢聖發憤之所為(于偽/切)作也(詩語曰詩三/百孔安國曰)
(篇之大數也爾雅曰/底致也郭璞曰音指)此人皆意有所欝結不得通其道
故述往事思來者(言故述往前行事思/今將來人知己之志)及如左丘無目
孫子斷足終不可用退而論書策以舒其憤思垂空文
以自見(空文謂文章/也自見已情)僕竊不遜近自託於無能之辭(論/語)
(子曰唯女子與小人為/難養也近之則不遜)網羅天下放失舊聞略考其行
事綜其終始稽其成敗興壞之紀上計軒轅下至於兹
為十表本紀十二書八章世家三十列傳七十凡百三
十篇亦欲以究天人之際通古今之變成一家之言草
創未就㑹遭此禍惜其不成是以就極刑而無愠色僕
誠以著此書藏之名山傳之其人通邑大都(其人謂與/已同志者)
(也/)則僕償前辱之責雖萬被戮豈有悔哉然此可為智
者道難為俗人言也且負下未易居下流多謗議(負累/之下)
(未易可居論語曰君子/惡居下流而訕上者)僕以口語遇遭此禍重為鄉里
所戮笑以汚(□卧/切)辱先人亦何面目復上父母之丘墓
乎雖累百世垢彌甚耳是以膓一日而九廻居則忽忽
若有所亡出則不知其所往(莊子曰哀公問仲尼曰衛/有惡人焉曰哀駘佗去寡)
(人而行寡人恤焉若有亡也庚桑子曰/吾聞至人尸居環琽之室不知所如往)每念斯恥汙未
嘗不發背霑衣也身直為閨閤之臣寧得自引深藏巖
穴邪故且從俗浮沉與時俯仰以通其狂惑(鬻子曰吾/聞之於政)
(也知善不行者謂之狂惡不改者/謂之惑夫狂與惑者聖人之戒也)今少卿乃敎以推賢
進士無乃與僕私心剌(力割/切)謬乎今雖欲自雕琢曼辭
以自餙(如淳曰曼美也戰國策蘇秦曰夫從/人飾辨曼辭高生之節行曼音萬)無益於俗
不信秪足取辱耳要之死曰然後是非乃定書不能悉
意略陳固陋謹再拜
　　報孫㑹宗書
　　　楊子㓜(漢書云楊惲字子㓜華隂人以才能稱/譽為常侍騎與太僕戴長樂相失坐事)
　　　　(兎為庶人惲見已失爵位遂即歸家閒居自/治産業起室以財自娯嵗餘友人安定太守)
　　　　(西河孫㑹宗與惲書誡誎之言大臣廢退當/杜門惶懼為可憐之意不當治産業通賓客)
　　　　(有稱譽惲乃/作此書報之)
惲材朽行穢文質無所底(論語曰文質彬彬然後君子/包氏曰彬彬文質相半之貌)
(也底/致也)幸頼先人餘業得備宿衛遭遇時變以獲爵位(漢/書)
(曰霍氏謀反惲先聞知霍/氏伏誅惲封為平通侯)終非其任卒與禍㑹足下哀
其愚矇賜書敎督以所不及(爾雅曰/督正也)慇懃甚厚然竊恨
足下不深惟其終始而猥隨俗之毁譽也(猥猶/曲也)言鄙陋
之愚心則若逆指而文過(言逆㑹宗之指自文餙已之/過論語子曰小人之過也必)
(文孔安國曰文飾/其過不言實也)黙而自守恐違孔氏各言爾志之義
(論語曰顔淵季路侍/子曰盍各言爾志)故敢略陳其愚唯君子察焉惲家
方隆盛時乘朱輪者十人(二千石皆/得乗朱輪)位在列卿爵為通
侯總領從官(應邵曰舊日徹侯避武帝諱故為通言/其功徳通於王室也從天子侍從官也)
與聞政事曾不能以此時有所建明以宣徳化
又不能與羣僚同心并力陪輔朝廷之遺忘已負竊位
素飱之責乆矣(論語子曰臧文仲其竊位者歟知柳下/惠之賢而不與立毛詩曰彼君子兮不)
(素飱/兮)懷禄貪勢不能自退(曾子曰君子不安/貴位不懐厚禄)遂遭變故
横被口語身幽北闕妻子滿獄(口語即戴長樂所告也/如淳漢書注曰上章者)
(於公車有不如法者以付北軍尉北軍尉以/法罰之楊惲上書遂幽北闕公車門所在也)當此之時
自以夷滅不足以塞責(史記司馬欣謂章邯曰趙/髙欲以法誅將軍塞貴)豈得
全其首領復奉先人之丘墓乎(左氏傳宋公曰若以大/夫之靈得保首領以没)
(于/地)伏惟聖王之恩不可勝量君子遊道樂以忘憂(史記/曰陳)
(平遊道日廣論/語曰樂以忘憂)小人全軀説以忘罪(楚辭曰與波上下/偷以全吾軀乎)
竊自念過已大矣行已虧矣長為農夫以没世矣是故
身率妻子戮力耕桑(國語曰心/戮力一)灌園治産以給公上(蘇林/漢書)
(注曰充縣/官之賦斂)不意當復用此譏議也夫人情所不能止者
聖人弗禁故君父至尊親送其終也有時而既(終謂終/没也既)
(盡也張晏漢書注曰䘮不過三/年臣見放逐降居三月復初)臣之得罪已三年矣田
家作苦嵗時伏臘(漢書曰秦繆公作伏祠孟康曰六月/伏日也風俗通禮傳曰夏曰嘉平殷)
(曰清祀周曰大/蜡故改為臘)烹羊炮羔斗酒自勞家本秦也能為秦
聲婦趙女也雅善鼓琴奴婢歌者數人酒後耳熱仰天
撫缶而呼嗚嗚(應劭漢書注曰缶瓦器也秦人擊之以/節歌李斯上書曰擊甕扣缶而呼嗚嗚)
(快耳者真/秦聲也)其詩曰田彼南山蕪穢不治種一頃豆落而
為箕(張晏漢書注曰山高在陽人君之象也蕪穢不治/朝廷荒亂也一頃百畆以喻百官也言豆者貞直)
(之物零落在野喻已見放棄也箕曲而不直言朝臣皆/謟諛也臣瓚按田彼南山蕪穢不治言於王朝而遇民)
(亂也種一頃豆落而為箕雖/盡忠効節徒勞而無獲也)人生行樂耳須富貴何時
是日也拂衣而喜奮䄂低昻頓足起舞誠荒滛無度不
知其不可也惲幸有餘力方糴賤販貴逐什一之利(什/一)
(謂十中之一也尚書大/傳曰王者什一而税)此賈豎之事汚(烏卧/切)辱之處惲
親行之下流之人衆毁所歸(言處下流為/衆惡毀所舉)不寒而慄雖
雅知惲者猶隨風而靡尚何稱譽之有(楚辭曰世從容/而變化隨風靡)
(而成/行)董生不云乎明明求仁義常恐不能化民者卿大
夫之意也明明求財利常恐困乏者庶人之事也(漢書/董仲)
(舒對策曰夫皇皇求財初常恐匱乏者庶人之意/也皇皇求仁義常恐不能化人者大夫之意也)故道
不同不相為謀今子尚安得以卿大夫之制而責僕哉
(論語曰道不同不相為謀言今我親行/賈豎之事安得責我卿大夫之制也)夫西河魏土文
侯所興有叚干木田子方之遺風(史記李克謂翟璜曰/魏成子東得子夏田)
(子方段干木此三/人者君皆師之)凛然皆有節槩知去就之分項者足
下離舊土(謂去/西河)臨安定安定山谷之間昆夷舊壤(毛詩/曰文)
(王西有昆夷之患北有獫狁/之難鄭𤣥曰昆夷西戎也)子弟貪鄙豈習俗之移
人哉(言豈隨懐安貪鄙之俗/而移人性之本者哉)於今乃睹子之志矣方當
盛漢之隆願勉旃無多談
　　論盛孝章書
　　　孔文舉(與魏太祖虞預㑹稽典録曰盛憲字孝/章器量雅偉舉孝㢘補尚書郎呉郡太)
　　　　(守以疾去官孫䇿平定呉㑹誅其英豪憲素/有名䇿深□之初憲□少府孔融善憂不免)
　　　　(禍乃與曹公書由是徵為都尉詔命禾至/果為權所害子匡奔魏位至征東司馬)
嵗月不居時節如流(國語文姜曰日月不居人誰不安/傳毅詩曰徂年如流勘兹暇日)
五十之年忽焉已至公為始滿融又過二(公謂曹操言/公年始滿五)
(十融遇於/二嵗也)海内知識零落殆盡惟㑹稽盛孝章尚存其
人困於孫氏妻拏湮没(孫氏已見上文毛詩曰樂爾妻/拏孔安國尚書大傳曰拏子也)
單孑獨立孤危愁苦若使憂能傷人此子不得復永年
矣春秋傳曰諸候有相滅亡者桓公不能救則桓公恥
之(公羊傳曰邢亡孰亡之葢狄滅也曷為不言狄滅之/為桓公諱也曷為為桓公諱上無天子下無方伯天)
(下諸侯有相滅亡者桓/公不能救則桓公耻之)今孝章實丈夫之雄也天下談
士依以揚聲而身不免於幽縶命不期於旦夕是吾祖
不當復論損益之友而朱穆所以絶交也(論語子曰益/者三友損者)
(三友吾祖郎謂孔子也後漢朱穆盛/世澆薄莫尚敦厚著絶交論以矯之)公誠能馳一介之
使加咫尺之書(左氏傳晉行人子員對鄭王子伯駢曰/君有楚命不使一介行李告於寡君漢)
(書廣武君曰發一乗/之使奉咫尺之書)則孝章可致友道可𢎞矣今之少
年喜謗前輩或能譏評孝章孝章要為有天下大名九
牧之人所共稱歎(九牧猶九州也左氏傳王孫滿曰貢/金九牧孫卿子曰文王鑒於殷紂此)
(其所以伐殷王/而受九牧也)燕君市駿馬之骨非欲以騁道里乃當
以招絶足也(戰國策郭隗謂燕昭王曰臣聞古之人君/有市千里馬者三年而不得於是遣使者)
(賫千金之貨將市於他國未至而千里之馬已死使者/乃以五百金買死馬之骨以歸其君大怒曰所求者本)
(不市死馬何故損金市死馬乎將誅之使者對曰死馬/尚市之况生者乎天下必知君之好也馬將至矣於是)
(朞年而千里/馬至者三焉)惟公匡復漢室宗社將絶又能正之正之
之術實須得賢珠玉無踁(胡定/切)而自至者以人好之也
況賢者之有足乎(韓詩外傳曰葢胥謂晉平公曰珠出/於海玉出於山無足而至者好之也)
(士有足而不至/者君不好也)昭王築臺以尊郭隗隗雖小才而逢大
遇竟能發明主之至心故樂毅自魏往劇辛自趙往鄒
衍自齊往(史記曰燕昭王於破燕之後卑身厚弊以禮/賢者謂郭隗曰齊因孤之國亂而襲破燕孤)
(知國小力少不足以報然誠得賢士與共圖以雪先王/之讐也願先生視可者得身事之隗曰王必欲致士先)
(從隗始况賢於隗者豈逺千里哉於是昭王為隗改築/宮而師事之樂毅自魏往鄒衍自齊往劇辛自趙往)
向使郭隗倒懸而王不解(居蟹/切)臨溺而王不拯(孟子曰/當今之)
(時萬乘之國行仁政民悦而歸之猶解倒懸也又曰今/燕虐其民而王征之人以為將拯已於水火之中也)
則士亦將高翔逺引莫有北首(音/獸)燕路者矣(漢書廣武/君曰牛酒)
(以享士大夫/北首燕路)凡所稱引自公所知而復有云者欲公崇
篤斯義因表不悉
　　為幽州牧與彭寵書
　　　朱叔元(范曄後漢書曰朱浮字叔元沛國蕭人/也初從世祖為大司馬主簿遷徧將軍)
　　　　(從破邯鄲後乃為大將軍幽州牧守薊城浮少/有才能頗欲勵正風迹収士心辟召州中涿郡)
　　　　(王岑之屬以為從軍事及王莽時故□二千/石皆引幕府乃多發諸郡倉榖瞻其妻子漁)
　　　　(陽太守以為天下未定不宜多置官屬以費/軍食不從其令將宻奏寵遣吏迎妻而不迎)
　　　　(其母人受貸賄殺害友人多聚兵榖意計難/虽寵既積怨聞遂大怒舉兵攻浮浮以書責)
　　　　(之/)
葢聞智者順時而謀愚者逆時而動常竊悲京城太叔
以不知足而無賢輔卒自棄於鄭也(左氏傳曰鄭武公生/莊公共叔叚姜氏愛)
(共叔叚欲立之亟請於武公公弗許及莊公即位為之/請制公曰制巖邑也虢叔死焉他邑唯命請京使居之)
(謂之京城太叔既而太叔令西鄙北䣓貳於已公子呂/曰國不堪貳君將若之何公曰不義不昵厚將崩太叔)
(完聚繕甲兵其卒乗將襲鄭公聞其期曰可矣命子封/帥車二百乘以伐京京叛太叔叚叚入于䣕公伐諸䣕)
(五月辛丑太叔出奔共/書曰鄭伯克叚于鄢)伯通以名字典郡有佐命之功
(名字謂譽聲逺聞也漢書曰陳遵/劉□俱著名字佐命已見李陵書)臨民親職愛惜倉庫
而浮秉征伐之任欲權時救急(言朱浮所以招致賓客/者此亦權時救急也)
二者皆為國耳即疑浮相譖何不詣闕自陳而為滅族
之計乎朝廷之於伯通(蔡邕獨斷云朝廷者不/敢指斥君故言朝廷)恩亦厚
矣委以大郡任以威武事有柱石之寄情同子孫之親
(漢書大司農田延年謂/霍光曰將軍為國柱石)匹夫媵母尚能致命一飡(左氏/宣公)
(二年傳曰初趙宣子畋于山見靈輒餓問其病對曰不/食三日矣食之舍其半問之曰宦三年矣未知母之存)
(否今近矣請以□使盡之而為之簞食與肉既而與為/公介靈公比以趙盾驟諫伏甲將攻殺之靈輒乃倒㦸)
(以禦之又戰國策曰楚王伐中山中山君亡有二人荷/戈而從之中山君顧二人曰子何為者對曰昔臣之父)
(嘗餓且死君捨飡以餔臣父臣之父且死曰中山君有/事汝必赴之是以今來死君之難中山君曰以一杯羔)
(而亾國以一飡而獲/二死士媵母  未詳)豈有身帶三綬職典大邦而不顧
恩義生心外叛者乎(三綬者古人兼官者一官一綬范曄後/漢書曰更始使謁者韓鴻持節徇北州)
(承制得専拜二千石以下鴻至薊以寵鄉閭故人相見大喜/拜寵偏將軍行漁陽太守世祖又以書招寵寵乃發步騎三)
(千人歸世祖世祖承制/封建忠侯賜號大將軍)伯通與吏民語何以為顔行步起拜
何以為容生卧念之何以為心引鏡窺形何以施眉目舉措
建功何以為人惜乎棄休令之嘉名造梟䲭之逆謀捐
傳葉之慶祚招破敗之重災髙論堯舜之道不忍桀紂
之性生為世笑死為愚鬼不亦哀乎伯通與耿俠遊(范/曄)
(後漢書曰吳漢説寵從世祖㑹上谷太守耿況亦/使功曹冦恂詣寵結謀共歸世祖子曰况字俠遊)俱起
佐命同被國恩俠遊謙讓屢有降挹之言(蒼頭篇曰/挹損也)而
伯通自伐以為功高天下(孔安國尚書傳/曰自功曰伐)往時遼東有
豕生子白頭異而獻之行至河東見羣豕皆白懐慙而
還若以子之功論於朝廷則為遼東豕也(白頭豕/未詳)今乃
愚妄自比六國(張晏漢書注曰/齊燕楚韓趙魏)六國之時其勢各盛廓
土數千里勝兵將百萬故能據國相持多歴年所今天
下幾里列郡幾城奈何以區區漁陽而結怨天子(區區/言小)
(也公羊傳曰以區區/之宋猶有不欺之臣)此猶河濱之民捧土以塞孟津多
見其不知量也(論語曰叔孫武叔毀仲尼子貢曰仲尼/日月也無得而踰焉人雖欲自絶其何)
(傷於日月乎多/見其不知量也)方今天下適定海内願安士無賢不肖
皆樂立名於世而伯通獨中風狂走自捐盛時内聼嬌
婦之失計外信纔邪之諛言(東觀漢記曰浮密奏寵上/徴之寵既自疑其妻勸寵)
(無應徵今漁陽大郡兵馬衆多奈何為人所奏而棄/此去寵與所親信吏計議吏皆怨浮勸寵止不應徴)長
為羣后惡法永為功臣鑒戒豈不誤哉(戒本云永為羣/后惡法今檢范)
(曄後漢書有此一句然東觀漢記亦載此書大/義雖同辭㫖  全别葢禄事者取舍有詳略矣)定海内
者無私讐勿以前事自疑願留意顧老母少弟凡舉事
無為親厚者所痛而為見讐者所快(范曄後漢書曰寵/齋獨在使室蒼頭)
(子宻等三人因寵卧寐共縳着牀又以寵命呼其妻妻/八大驚昏夜後解寵手令作記告城門將軍云遣子宻)
(等至手后蘭卿所速開門出勿稽留之書成即斬寵及/妻頭置囊中便持記馳出城因以詣闕封為不義侯)
　　為曹洪與魏文書(魏志曰曹洪字/子㢘太祖從弟)
　　　陳孔璋(陳琳集曰琳為曹洪與文帝牋文帝集/序曰上平定漢中族父都䕶還書與余)
　　　　(盛稱彼方土地形勢觀/其辭如陳琳所叙為也)
十一月五日洪白前初破賊情侈意奢説事頗過其實
得九月二十日書(得文/帝書)讀之喜笑把玩無厭亦欲令陳
琳作報琳頃多事不能得為念欲逺以為勸故自竭老
夫之思(左氏傳趙孟曰/老夫罪戻是懼)辭多不可一二麄舉大綱以當
談笑漢中地形實有險固四嶽三塗皆不及也(左氏傳/司馬侯)
(曰四嶽三塗九州之險也杜預曰東嶽岱南/嶽衡西嶽華北嶽恒三塗在河南陸渾縣南)彼有精甲
數萬臨高守要一夫揮㦸萬人不得進(漢書朱買臣曰不/一人守險千人)
(得/□)而我軍過之若駭鯨之决細網奔兕之觸魯縞(漢書/韓安)
(國曰强弩之末力不能穿魯縞音義曰縞曲阜之地俗/善作之既皆輕細故以喻之爾雅曰繒之細者曰縞)
未足以喻其易雖云王者之師有征無戰不義而彊古
今常有(漢書淮南王安尚書曰臣聞天/子之兵有征無戰言莫之敢校)故唐虞之世蠻
夷猾夏(尚書舜典曰咎繇蠻/夷猾夏㓂賊姦宄)周宣之盛亦讐大邦(毛詩/曰蠢)
(爾蠻荆大/邦為讐)詩書歎載言其難也斯皆慿阻恃遠故使其
然是以察兹地勢謂為中材處之殆難倉卒(司馬遷報/任少卿書)
(曰夫中才之人事有闗/於宦豎者莫不傷氣)來命陳彼妖惑之罪叙王師曠
蕩之徳豈不信然(文帝答洪書曰今魯包凶邪之心肆/蠱惑之政天兵神拊師徒無暴樵牧)
(不/臨)是夏殷所以喪苗扈所以斃(尚書帝曰咨禹惟時有/苗不率汝徂征又曰啓)
(與有扈戰/於甘之野)我之所以克彼之所以敗也不然商周何以
不敵哉(左氏傳鬬㢘曰師克在和不在/衆啇周之不敵君之所聞也)昔鬼方聾昧崇
虎讒凶殷辛暴虐三者皆下科也(三科之中此/等為下科)然高宗
有三年之征文王有退修之軍孟津有再駕之役(周易/曰高)
(宗之伐鬼方三年克之左氏傳曰子魚言於宋公曰文/王聞崇德亂伐之軍三旬而不降退而修徳復伐之因)
(□而降書曰惟十有一年武王克/殷又曰一月  戊午師渡孟津)然後殪戎勝殷有此
武功(尚書曰天乃大命文/王殪戎殷誕受厥命)未有星流景集颷奮霆擊長
驅山河朝至莫㨗若今者也(戰國策曰樂毅輕/卒鋭兵長驅至齊)由此觀
之彼固不逮下愚(彼張魯也下/愚指鬼方等)則中才之守不然明矣
在中才則謂不然(若中才守之/則不可得也)而來示乃以為彼之惡
稔雖有孫田墨氂(力而/切)猶無所救竊又疑焉(文帝答曹/洪書曰今)
(魯罪兼苗桀惡稔厲莾縱使宋翟妙機械之巧/田單騁奔牛之狂孫呉勒八陣之變猶無益也)何者古
之用兵敵國雖亂尚有賢人則不伐也是故三仁未去
武王還師(論語曰微子去之箕子為之奴比干諫而死/孔子曰殷有三仁焉史記曰周武王東觀兵)
(於孟津諸侯皆曰紂可伐矣武王曰未知天命未可也/乃還師聞殺王子比干囚箕子於是曰殷有重罪不可)
(不/伐)宮竒在虞晉不加戎(左氏傳曰晉侯假道於虞以伐/虢宫之竒諫曰虢虞之表也虢)
(亡□必從之諺所謂輔車相依脣亡齒寒虢之謂乎弗/聼宮之竒以其族行曰虞不臘矣在此行也不再舉矣)
季梁猶在强楚挫謀(左氏傳曰楚王侵隨隨使少師董/成鬬伯比言於楚子曰吾不得志)
(於漢東也我則使然我張吾三軍而被吾甲兵以武臨/之漢東之國隨為大隨張必棄小國小國離楚之利也)
(請羸師以張之熊率且比曰季/梁在何益注曰季梁隨賢臣也)暨至衆賢奔絀(勅律/切)三
國為墟明其無道有人猶可救也且夫墨子之守縈帶
為垣高不可登折箸為械堅不可入(墨子曰公輸為雲/梯必取宋於是見)
(公輸九設攻城之機變墨子九距之公輸般之攻城械/盡子墨子之守圍有餘公輸般出而曰吾知所以距子)
(矣吾不言子墨子亦曰吾□子之所以距我者吾不言/之王問其故子墨子曰公輸子之意不過欲殺臣殺臣)
(宋英能守乃可攻也然臣之弟子禽滑氂三百人已持/守圍之器在宋城上而待楚㓂矣雖殺臣不能絶也楚)
(王曰善吾/請無攻也)若乃距陽平據石門(周地圖記曰襃谷西有賦/古陽平闗劉淵林蜀都)
(注曰石門在/漢中之西)攄八陣之列騁奔牛之權(雜兵書曰八陣/一曰方陣二曰)
(圜陣三曰牡陣四曰牝陣五曰衝陣六曰輪陣七曰浮/沮陣八曰雁行陣史記曰田單為將軍破燕城時以千)
(餘牛為絳繒衣画以五綵龍文束兵刃於角灌脂束葺/於尾燒之鑿城數十穴夜縱牛壯士五千人隨其後牛)
(尾熱怒而奔燕軍夜大驚牛尾炬火光明炫燿燕軍視/之皆龍文所觸盡死傷五千人因銜枚擊之而城中鼔)
(譟從之老弱皆擊銅器為聲動天地燕軍大駭敗走齊/人遂夷殺其將騎劫燕軍大亂奔走齊人追亡逐比所)
(過城邑叛燕歸田單而齊七十餘/城皆復為齊乃迎  襄王於莒)焉肯土崩魚爛哉(漢/書)
(徐樂上書曰臣聞天下之患在於土崩公羊傳曰其/言梁亡何自亡也魚爛而亡何休注曰魚爛自内發)設
令守無巧拙皆可攀附則公輸已陵宋城樂毅已㧞即
墨矣墨翟之術何稱田單之智何貴老夫不敏未之前
聞(左氏傳趙孟曰老夫罪戻是/懼禮記檀弓曰我未之前聞)葢聞過高唐者効王豹
之謳(孟子淳於髠曰昔王豹處於淇而西河善謳緜駒/處高唐而齊右善歌按此文當過高唐者效綿駒)
(之歌但文/人用之誤)遊睢(息惟/切)渙者學藻繢之綵(陳留記曰襄邑/渙水出其南睢)
(水經其比傳云睢渙之間出文章故其/黼黻絺繡日月華蟲以奉宗廟御服焉)間自入益部仰
司馬楊王遺風有子勝斐然之志(司馬相如楊雄王襃/也墨子曰二三子復)
(於子墨子曰告子勝仁子墨子曰未必然也告子為仁/猶跂以為長偃以為廣不可乆也論語曰吾黨之小子)
(狂簡斐/然成章)故頗奮文辭異於他日怪乃輕其家丘謂為倩
(七靖/切)人(邴原别傳曰原遊學詣孫崧崧曰君以鄭君而/舍之以鄭君為東家丘也原曰君以鄭君為東)
(象丘以僕為/西家愚夫邪)是何言歟夫騄驥垂耳於埛牧(弔屈原曰/驥埀兩耳)
(服鹽車爾雅曰野外/謂之林林外謂之坰)鴻雀戢翼於汚池(周禮有牧田鴻/雀鳥之通稱也)
(毛詩曰鴛鴦在梁戢在左翼列子□/朱謂梁王曰鴻雁高飛不集汚池)䙝之者固以為園
囿之凡鳥外廏之下乘也(榖梁傳晉荀息曰君何不以/屈産之乘借道乎公曰此晉)
(國之寶也荀息曰取/之中廏置之外廏)及其整蘭筋(相馬經云一筋從𤣥/中出謂之蘭筋𤣥中)
(者曰上陷如井字/蘭筋豎者千里)揮勁翮陵厲清浮顧盼千里豈可謂
其借翰於晨風假足於六駁哉(爾雅曰晨風鸇也毛詩/曰隰有云駁毛萇曰駁)
(如馬倨牙/食虎豹)恐猶未信丘言必大噱也洪白(孟康漢書曰/曰丘空也此)
(雖假孔子名而實以空為戲也或無丘言二字漢/書曰趙季諸侍中皆談笑大噱説文曰噱大笑也)
　
　
　
　
　
　
　
　
　
　
　
　
　文選巻四十一
欽定四庫全書
　文選巻四十二　　　　　　梁　蕭統　編
　　　　　　　　　　　　　唐　李善　註
　　為曹公作書與孫權(呉書曰孫策初與魏武俱事/漢䇿薨周瑜魯肅諫權曰承)
　　　(父兄餘資兼六郡之衆兵精糧多何區區而受/制於人也權遂據江東西連蜀漢與劉備和親)
　　　(故作書與權望/得來同事漢也)
　　　阮元瑜(魏志曰阮瑀字元瑜宏才卓逸不羣於/俗太祖為司空召為軍謀祭酒义管記)
　　　　(室書檄多瑀所□又轉丞相倉/曹屬卒文章志曰陳留人也)
離絶以來于今三年無一日而忘前好亦猶姻媾之義
恩情已深(爾雅曰壻之父曰姻婦之父曰婚毛詩箋曰/重婚曰媾呉志曰䇿并江東曹公力未能逞)
(且欲撫之乃以弟女配䇿小弟匡义為子章取賁/女皆禮辟䇿弟權翊又命揚州刺史嚴象舉茂才)違異
之恨中間尚淺也孤懐此心君豈同哉毎覽古今所由
改趣因縁侵辱或起瑕釁心忿意危用成大變(心既忿/恨意不)
(自/安)若韓信傷心於失楚彭寵積望於無異(漢書曰高祖/徙信為楚王)
(後以為淮隂侯信知漢畏其能稱疾不朝由此日怨陳/豨反高祖自將往信陰使人之豨所而與家臣謀夜詐)
(赦諸宫徒奴欲發兵襲呂后太子范曄後漢書曰光武/至薊彭寵上謁自負功徳光武接之不能滿以此懐不)
(平光武知之以問幽州牧李浮浮對曰陛下肯倚為北/道主人寵謂至當延閤握手交歡並坐今既不然所以)
(失望/也)盧綰嫌畏於已隙英布憂廹於情漏此事之縁也
(漢書曰上立盧綰為燕王初上如邯鄲擊陳豨燕王盧/綰亦擊其東北豨使王黄求救於匈奴綰使其臣張勝)
(於匈奴勝至胡燕王臧荼子衍亡在胡見勝曰公何不/令燕且緩豨而與胡和事寛得長王燕勝以為然無令)
(匈奴兵擊燕綰疑勝與胡反上書請族勝勝還報具道/所以為者綰寤廼詐論他人以脱勝家屬使得為匈奴)
(間而陰使范齊之豨所欲令連兵無決漢既斬豨其禆/將降言燕王綰使范齊通謀豨所上使使召綰綰稱病)
(於是上曰綰果反矣乃遣樊噲伐燕又曰黥布為淮南/王漢誅梁王彭越盛其醢以徧賜諸侯至淮南王王大)
(恐陰令人部聚兵伺旁郡警急賁赫為布中大夫上變/言布謀反有端可先未發誅也淮南王疑其上言國陰)
(事漢使□來頗有所/驗遂族赫家發兵反)孤與將軍恩如骨肉割授江南不
屬本州豈若淮陰捐舊之恨(揚州舊屬江南江南之地/盡屬焉今魏徙揚州於壽)
(春而孫權全有江南之地故不屬本州也江都圖經曰/江西壽春屬魏魏揚州刺史鎮壽春捐舊或為捐奪誤)
(也/)抑遏劉馥相厚益隆寧放朱浮顯露之奏(魏志曰劉/馥字元頴)
(沛國人也太祖方有袁紹之難謂馥可任以東南之事/遂為揚州刺史後漢書曰朱浮為幽州牧奏漁陽守彭)
(寵多買兵器不/迎母寵遂反)無匿張勝貸(他改/切)故之變(張勝有故於/胡盧綰匿之)
(而加恩貸也/貸或為貳)匪有陰構賁(音/肥)赫之告固非燕王淮南之
釁也而忍絶王命明棄碩交實為佞人所構㑹也(史記/蘇秦)
(謂齊王曰此棄仇讐而得石交者也/碩與石古字通論語子曰逺佞人)夫似是之言莫不
動聽因形設象易為變觀(戰國䇿曰曾參殺人人有告/曾參母母不信又有人告之)
(母又不信須臾又有人/告之母乃投杼而起)示之以禍難激之以耻辱大丈
夫雄心能無憤發(呉志曰周瑜云受制於/人豈與南面稱孤同哉)昔蘇秦説韓
羞以牛後韓王按劍作色而怒雖兵折地割猶不為悔
人之情也(戰國䇿蘇秦為楚合從説韓王曰臣聞鄙諺/曰寧為雞口不為牛後今西面交臂而臣事)
(秦何以異於牛後也夫以大王之賢也挾强韓之名臣/竊為大王羞之韓王忿然作色攘臂仰天曰寡人雖死)
(其不事秦延叔堅戰國䇿注曰尸雞/中王也從牛子也從或為後非也)仁君年壯氣盛緒
信所嬖(楚辭曰竊悲申包胥之氣/盛宋均詩緯注曰緒業也)既懼患至兼懐忿恨
不能復逺度孤心近慮事勢遂齎見薄之決計秉飜然
之成議加劉備相扇揚事結釁連推而行之想暢本心
不願於此也(周易曰推而/行之存乎道)孤以薄徳位高任重幸䝉國
朝將泰之運蕩平天下懐集異類(家語注曰異/類夷狄也)喜得全
功長享其福而姻親坐離厚援生隙(漢書谷永曰/因而生隙)常恐
海内多以相責以為老夫苞藏禍心陰有鄭武取胡之
詐(左氏傳趙孟曰老夫罪戾是懼焉能恤逺□曰楚公/子圍聘于鄭鄭使行人子羽與之言曰大國無乃苞)
(藏禍心以圖之韓子曰昔者鄭武公伐胡先以其子妻/胡君以娯其意固而問其羣臣曰吾所用兵誰可伐者)
(大夫闗其思對曰胡可武公怒而戮之曰胡兄弟之國/也子言伐之何胡君聞之以鄭親已遂不備鄭鄭人襲)
(胡取/之也)乃使仁君飜然自絶以是忿忿懷慙反惻常思除棄小
事更申前好(小事忿恨前/好謂婚姻)二族俱榮流祚後嗣以明雅
素中誠之效抱懐數年未得散意昔赤璧之役遭離疫
氣燒船自還以避惡地非周瑜水軍所能抑挫也江陵
之守物盡榖殫無所復據徙民還師又非瑜之所能敗
也(赤壁地名在荆州下呉志曰曹公臨荆州權遣周瑜/程普為左右督各領萬人與劉備俱進遇於赤壁大)
(破曹公軍燒其餘船引退士卒饑疫死者大半備瑜等/復追至南郡公遂北還留曹仁於江陵瑜仁相守歲餘)
(所殺傷甚衆/仁委城走)荆土本非已分我盡與君冀取其餘(言荆/州之)
(土非我所分今盡以與/君寶冀取其餘地耳)非相侵肌膚有所割損也(列子/孟孫)
(陽謂禽子曰有侵若肌膚獲/萬金者若為之乎曰為之)思計此變無傷於孤何必
自遂於此不復還之(言我尚冀君之餘地何必/荆州之土不復還我哉)高帝設
爵以延田横光武指河而誓朱鮪(榮美/切)君之負累豈如二
子(漢書高帝紀曰初田横攻彭越項羽已滅横懼誅與/賔客亡入海上恐其久為亂遣使赦横曰横來大者)
(王小者侯謝承後漢書曰光武攻洛陽朱鮪守之上令/岑彭説鮪曰赤睂已得長安更始為胡殷所反害今公)
(誰為守鮪曰大司徒公被害鮪與其謀誠知罪深不敢/降耳彭還白上上謂彭復往明曉之夫建大事不忌小)
(怨今降官爵可保況誅罰乎上/指水曰河水在此吾不食言)是以至情願聞徳音(毛/詩)
(曰彼美孟姜/徳音不忘)往年在譙新造舟船取足自載以至九江
貴欲觀湖漅之形定江濵之民耳(魏志曰建安十四年/二月軍至譙作輕舟)
(治水軍自渦入淮出肥水呉志曰初曹公恐江濵郡縣/為權所畧微令内移轉相警備自廬江九江蘄春廣陵)
(十餘萬皆東渡江江西遂虚合肥以南/唯有皖城裴松之呉志注曰漅祖了切)非有深入攻戰
之計將恐議者大為已榮(左氏傳楚子曰安/人之亂以為己榮)自謂䇿得
長無西患重以此故未肯廽情然智者之慮慮於未形
達者所規規於未兆(金匱曰明者見於未/萌智者避危於無影)是故子胥知
姑蘇之有麋鹿輔果識智伯之為趙禽(漢書伍被謂淮/南王曰昔伍子)
(胥諫呉王曰臣今見麋鹿遊姑蘇之臺也越絶書曰姑/蘇臺名夫差所造高見三百里戰國䇿曰智伯與韓魏)
(圍趙於晉陽張孟談陰見韓魏之君曰智伯伐趙趙亡/則二君為之次二君乃與孟談陰約夜遣人入晉陽智)
(果見二君説智伯曰二主色動而變必背君矣不如殺/之智伯曰不可智果見言之不聽出便易姓為輔氏)
穆生謝病以免楚難鄒陽北遊不同呉禍(漢書曰穆生/不嗜酒楚王)
(戊常設醴後忘設焉穆生退曰可以逝矣遂謝病去後/戊乃與呉王通謀遂應呉王反又曰鄒陽仕呉呉王有)
(邪謀陽奏書諌呉王王/不納去之梁從孝王遊)此四士者豈聖人哉徒通變思
深以微知著耳(范子計然曰/見微知著)以君之明觀孤術數量君
所據相計土地豈勢少力乏不能逺舉割江之表晏安
而已哉甚未然也若恃水戰臨江塞要欲令王師終不
得渡亦未必也夫水戰千里情巧萬端越為三軍呉曾
不禦漢潛夏陽魏豹不意江河雖廣其長難衛也(左氏/傳曰)
(越子伐吳呉子禦之笠澤夾水而陳越子為左右勾/卒使夜或左或右鼓譟而進吳師分以禦之越子以)
(三軍潛涉當呉中軍而鼓之呉師大亂遂敗之漢書曰/韓信為左丞相進擊魏王豹魏王豹盛兵蒲坂塞臨晉)
(信乃益為疑兵陳船欲渡至於臨晉而伏兵從夏陽以/木甖渡軍襲安邑魏王豹驚張兵迎信遂虜豹而歸)
凡事有宜不得盡言將修前好而張形勢更無以威脅
重敵人(重威重也言以/威重迫脅敵人)然有所恐恐書無益何則往者
軍逼而自引還今日在逺而興慰納辭遜意狹謂其力
盡適以增驕不足相動但明效古當自圖之耳昔淮南
信左呉之䇿(漢書曰淮南王安謀反日夜與左/呉等按輿地圖部署兵所從出入)隗囂納
王元之言(范曄後漢書曰隗囂字季孟天水人更始亂/囂亡歸天水招聚其民自稱西州上將軍遣)
(子徇詣闕囂將士元説囂曰天水完富天下士馬最强/元請一瓦泥東封函谷此萬世一時也囂心然元計遂)
(反/)彭寵受親吏之計(彭寵已見朱/浮與彭寵書)三夫不寤終為世笑
梁王不受詭勝竇融斥逐張𤣥二賢既覺福亦隨之願
君少留意焉(漢書曰梁孝王怨袁盎廼與羊勝公孫詭/之屬陰使人刺殺袁盎天子意梁逐賊果)
(梁使之遣使覆案梁事捕公孫詭羊勝皆匿王後宮韓/安國泣諌王王乃令出之勝詭皆自殺梁王使韓安國)
(因長公主謝上怒稍解范曄後漢書曰竇融字周公扶/風人也行西河五大郡大將軍事遙聞光武即位心欲)
(東向隗囂使辯士張𤣥遊説西河曰今各據土宇與隴/蜀合從高可為六國下不失公佗融召豪傑計議遂決)
(䇿東向奉書獻馬光武賜融璽綬/為梁州牧封安豐侯後遷大司空)若能内取子布外擊
劉備(呉志曰張/昭字子布)以效赤心用復前好則江表之任長以
相付高位重爵坦然可觀上令聖朝無東顧之勞下令
百姓保安全之福君享其榮孤受其利豈不快哉若忽
至誠以處僥倖婉彼二人不忍加罪(婉猶親愛也二/人劉備張昭也)所
謂小人之仁大人之賊大雅之人不肯為此也(韓子曰/行小忠)
(則大忠之賊也班固漢書贊曰大/雅卓爾不羣河間獻王近之矣)若憐子布願言俱存
亦能傾心去恨順君之情更與從事取其後善(史記曰/王温舒)
(徙諸名禍猾吏與從/事廣雅曰從行也)但禽劉備亦足為效開設二者審
處一焉聞荆揚諸將並得降者皆言交州為君所執豫
章距命不承執事(呉志曰孫輔字國儀假節交州刺史/遣使與曹公相聞事覺權幽縶之敷)
(歲卒又曰劉繇字正禮避亂淮浦詔遣/為揚州刺史繇不敢之州遂南保豫章)疫旱並行人兵
損減各求進軍其言云云孤聞此言未以為悦然道路
既逺降者難信幸人之災君子不為(左氏傳曰秦饑使/乞糴于晉晉人弗)
(與慶鄭曰背施/無親幸災不仁)且又百姓國家之有加懐區區樂欲崇
和庶幾明徳來見昭副不勞而定於孤益貴是故按兵
守次遣書致意古者兵交使在其中(左氏傳曰晉欒書/伐鄭鄭使伯蠲行)
(成晉人殺之非禮也/兵交使在其間可也)願仁君及孤虚心回意以應詩人
補衮之歎而慎周易牽復之義(毛詩曰衮職有闕仲山/甫補之周易曰牽復吉)
濯鱗清流飛翼天衢良時在兹朂之而已
　　與朝歌令呉質書(典畧曰質為朝歌長大軍西征/太子南在孟津小城與質書漢)
　　　(書曰魏郡/有朝歌縣)
　　　魏文帝
五月二十八日丕白季重無恙(爾雅曰/恙憂也)塗路雖局官守
有限(爾雅曰局近孟子曰吾聞/有官守者不得其職則去)願言之懐良不可任(毛/詩)
(曰願言思子杜預左/氏傳注曰任當也)足下所治僻左書問致簡益用增
勞毎念昔日南皮之遊(漢書渤海郡/有南皮縣)誠不可望既妙思
六經逍遙百氏(莊子孔子謂老𣆀曰丘治詩書禮樂易/春秋六經自以為久矣淮南子曰百家)
(異説各/有所出)彈碁間設終以六博(藝經曰碁正彈法二人對/局白黒碁各六枚先列碁)
(相當更先控三彈不得各去控一碁先補角/世説曰彈碁出魏宮大體以巾角拂碁子也)高談娯心
哀筝順耳馳騁北場旅食南館(儀禮曰尊士旅食于門/鄭𤣥注士旅衆也士衆)
(謂未得正禄所/謂庶人在官者)浮甘瓜於清泉沉朱李於寒水白日既
匿繼以朗月同乗並載以遊後園輿輪徐動叅從無聲
清風夜起悲笳微吟樂往哀來愴然傷懐(列女傳陶荅/子妻曰樂極)
(必哀莊子仲尼曰/樂未一哀义繼之)余顧而言斯樂難常足下之徒咸以
為然今果分别各在一方元瑜長逝化為異物(司馬遷/答任少)
(卿書則長逝者魂魄私恨無窮鵩□賦曰化為異物义/何足患莊子曰假以異物記於同體郭象曰今死生聚)
(散變化無方/皆異物也)毎一念至何時可言方今蕤賔紀時景風
扇物(禮記曰仲夏之月律中蕤賔/易通卦驗曰夏至則景風至)天氣和暖衆果具繁
時駕而遊北遵河曲從者鳴笳以啓路文學託乗於後
車(毛詩曰命彼後/車謂之載之)節同時異物是人非我勞如何(毛詩/曰道)
(之云逺我/勞如何)今遣騎到鄴故使枉道相過行矣自愛(老子/曰聖)
(人自/愛)丕白
　　與呉質書(典畧曰初徐幹劉楨應瑒阮瑀陳琳王/粲等與質並見友於太子二十二年魏)
　　　(大疫諸人多死/故太子與質書)
　　　魏文帝
二月三日丕白歲月易得别來行復四年(行猶/且也)三年不
見東山猶歎其逺況及過之思何可支(毛詩曰我徂東/山滔滔不歸自)
(我不見于今三年杜預左氏/傳注曰不支不能相支持也)雖書疏往返未足解其勞
結昔年疾疫親故多離其災徐陳應劉一時俱逝痛可
言邪昔日遊處行則連輿止則接席何曾須臾相失毎
至觴酌流行絲竹並奏酒酣耳熱仰而賦詩(楊惲報孫/㑹宗書曰)
(酒後耳熱/仰天撫缶)當此之時忽然不自知樂也謂百年已分可
長共相保何圖數年之間零落畧盡言之傷心頃撰其
遺文都為一集(廣雅曰撰定/也都凡也)觀其姓名已為鬼録追思
昔遊猶在心目而此諸子化為糞壤可復道哉觀古今
文人類不護細行鮮能以名節自立(尚書曰不矜細/行終累大徳)而
偉獨懐文抱質恬淡寡欲有箕山之志可謂彬彬君子
者矣(論語子曰文質彬彬然後君子桓子新論雍門周/曰身材高妙懐質抱真老子曰少私寡欲呂氏春)
(秋曰昔堯朝許由於沛澤之中曰請/屬天下於夫子許由遂之箕山之下)著中論二十餘篇
成一家之言辭義典雅足傳于後此子為不朽矣(文章/志曰)
(徐幹字偉長北海人太祖召以為軍謀祭酒轉太子文/學以道徳見稱著書二十篇號曰中論司馬遷書曰通)
(古今之變成/一家之言)徳璉常斐然有述作之意(論語曰斐然成/章又曰述而不)
(作/)其才學足以著書美志不遂良可痛惜間者歴覽諸
子之文對之抆淚既痛逝者行自念也(楚辭曰孤行/吟而抆淚)孔
璋章表殊健微為繁富公孫幹有逸氣但未遒耳其五
言詩之善者妙絶時人(言其詩之善者/時人不能遂也)元瑜書記翩翩
致足樂也仲宣續自善於辭賦(言仲宣最少續彼衆賢/自善於辭賦也續或為)
(獨/)惜其體弱不足起其文(典論論文曰文以氣為主氣/之清濁有體弱謂之體弱也)
至於所善古人無以逺過昔伯牙絶絃於鍾期仲尼復
醢於子路痛知音之難遇傷門人之莫逮(吕氏春秋曰/子期死伯牙)
(乃破琴絶絃禮記曰孔子哭子路於中庭有人弔者而/夫子拜之既哭進使者而問故使者曰醢之矣遂命覆)
(醢/)諸子但為未及古人自一時之雋也今之存者已不
逮矣後生可畏來者難誣恐吾與足下不及見也(論語/子曰)
(後生可畏焉知/來者之不如今)年行已長大所懐萬端時有所慮至通
不瞑志意何時復類昔日已成老翁但未白頭耳光武
言年三十餘在兵中十歲所更非一(東觀漢記光武賜/隗囂書曰吾年已)
(三十餘在兵中十歲所/更非一厭浮語虚辭耳)吾徳不及之年與之齊矣以犬
羊之質服虎豹之文無衆星之明假日月之光(法言曰/敢問質)
(曰羊質而虎皮見草而悦見豹而戰文子曰百星之明/不如一月之光賈子曰主之與臣若日月之與星也)
動見瞻觀何時易乎恐永不復得為昔日遊也少壯真
當努力(古詩曰少壯不努/力老大徒傷悲)年一過往何可攀援(莊子北/海若曰)
(年不可攀時不可正/消息盈虚終則又始)古人思炳燭夜遊良有以也(古詩/曰晝)
(短苦夜長何不□/燭遊秉或作炳)頃何以自娯頗復有所述造不東望
於邑裁書叙心(楚辭曰長呼/吸以於邑)丕白
　　與鍾大理書(魏志曰鍾繇字元常魏國初建為大/理魏畧曰後太祖征漢中太子在孟)
　　　(津聞繇有玉玦欲得之而難公索使臨淄/侯轉因人説之繇即送之太子與繇書)
　　　魏文帝
丕白良玉比徳君子珪璋見美詩人(禮記孔子曰君子/比徳于玉毛詩曰)
(顒顒卭卭/如珪如璋)晉之垂棘魯之璵璠宋之結緑楚之和璞(垂/棘)
(見下文左氏傳曰季平子卒陽虎將以璵璠歛戰國䇿/應侯謂秦王曰宋有結緑楚有和璞此二者而為天下)
(之名/器也)價越萬金貴重都城(尹文子曰魏有田父耕於野/得玉徑尺不知其玉也棄之)
(于野鄰人盜之以獻魏王魏王召玉工相之玉工賀曰/敢賀大王得天下之寶臣所未嘗見王問其價玉工曰)
(此無價以當之五城之都聊可以觀魏/王立賜獻者千金長食上大夫之禄)有稱疇昔流聲
將來(孔子家語曰/流聲後裔)是以垂棘出晉虞虢雙禽(左氏傳曰/晉荀息請)
(以屈産之乗與垂棘之璧假道於虞以伐虢虞公許之/宫之竒□曰虞不臘矣晉滅虢虢公醜奔京師旋館於)
(虞遂襲/虞滅之)和璧入秦相如抗節(孝經援神契曰抗/節厲義通乎至徳)竊見玉
書稱美玉白如截肪黑譬純漆赤擬雞冠黄侔蒸栗(王/逸)
(正部論曰或問玉符曰赤如雞冠黄如蒸栗白如猪/肪黒如純漆玉之符也通俗文曰脂在腰曰肪音方)側
聞斯語未覩厥狀雖徳非君子義無詩人高山景行私
所慕仰(毛詩曰髙山仰/止景行行止)然四寶邈焉已逺秦漢未聞有
良比也求之曠年不遇厥真私願不果饑渴未副(許慎/淮南)
(子注曰果成也孔叢子子思/謂魯穆公曰君若饑渴待賢)近日南陽宗㑹叔稱君侯
昔有美玦聞之驚喜笑與抃㑹(説文曰抃/附手也)當自白書恐
傳言未審(未敢/作書)是以令舍弟子建因荀仲茂(荀氏家傳/曰荀宏字)
(仲茂為太/子文學)時從容喻鄙㫖乃不忽遺厚見周稱(周稱謂/繇書也)
鄴騎既到寶玦初至捧匣跪發五内震駭(繇在鄴城太/子在孟津也)
(李陵詩曰行行且/自割無令五内傷)繩窮匣開爛然滿目(延篤與李文徳/書曰吾誦伏犧)
(氏之易煥兮/爛兮其滿目)猥以䝉鄙之姿得覩希世之寶不煩一介
之使不損連城之價既有秦昭章臺之觀而無藺生詭
奪之誑(史記趙惠王得和氏之璧秦昭王聞之使人遺/趙王書願以十五城易璧趙王遂使相如奉璧)
(西入秦秦王坐章臺見相如相如奉璧秦王相如視秦/王無意償趙城乃前曰璧有瑕請指之王授相如相如)
(持璧倚柱怒髪上衝冠曰觀大王無償趙城色故/臣復取璧大王必欲急臣臣頭與璧俱碎於柱矣)嘉貺
益腆敢不欽承謹奉賦一篇以讚揚麗質丕白
　　與楊徳祖書(典畧曰臨淄侯以才捷愛幸秉意/投修數與修書論諎才人優劣)
　　　曹子建
植白數日不見思子為勞想同之也僕少小好為文章
迄至于今二十有五年矣然今世作者可畧而言也昔
仲宣獨步於漢南孔璋鷹揚於河朔(仲宣在荆州故曰/漢南孔璋廣陵人)
(在冀州袁紹記室故曰河朔仲長子昌言曰清如水碧/絜如霜露輕賤世俗髙立獨步此士之次也毛詩曰惟)
(師尚父時/惟鷹揚)偉長擅名於青土公幹振藻於海隅(時偉長/居北海)
(郡禹貢之青州也故云青土公幹東平寧陽人也寧陽/邊齊故云海隅呂氏春秋曰東方為海隅青州齊也)
徳璉發跡於北魏足下髙視於上京(徳璉南頓人也近/許都故曰北魏修)
(太尉之子/故曰上京)當此之時人人自謂握靈蛇之珠家家自謂
抱荆山之玉(淮南子曰隨侯之珠髙誘曰隨侯見大蛇/傷斷以藥傳而塗之後蛇於大江中銜珠)
(以報之因曰隨侯之珠韓子曰楚人和氏得玉璞於/楚山之中拳而獻之文王使玉人治其璞而得寶)吾
王於是設天網以該之頓八紘以掩之今悉集兹國矣
(吾王謂操也崔寔本論曰舉彌天之網以羅海内之雄/淮南子曰九州之外是有八澤八澤之外乃有八紘)
然此數子猶復不能飛軒絶跡一舉千里(韓詩外傳葢/胥曰鴻鵠一)
(舉千里所恃/者六翮爾)以孔璋之才不閑於辭賦而多自謂能與
司馬長卿同風譬畫虎未成反為狗也(東觀漢記曰馬/援誡子嚴書曰)
(效杜季良而不成䧟為天下輕/薄子所謂畫虎不成反類狗也)前有書嘲之反作論盛
道僕讚其文夫鍾期不失聽于今稱之(列子伯牙善鼓/琴鍾子期善聽)
吾亦不能妄歎者畏後世之嗤余也世人之著述不能
無病僕嘗好人譏彈其文有不善者應時改定(荀子曰/有人道)
(我善者是吾賊也道/我惡者是吾師也)昔丁敬禮常作小文使僕潤飾之
(論語曰行人子羽修飾/之東里子産潤飾之)僕自以才不過(古卧/切)若人辭不
為也(若人謂敬禮也論語子謂子賤君/子哉若人包曰若人若此之人也)敬禮謂僕卿何
所疑難文之佳惡吾自得之後世誰相知定吾文者邪
吾常歎此達言以為美談(公羊傳曰魯人/至今以為美談)昔尼父之文
辭與人通流至於制春秋游夏之徒乃不能措一辭(禮/記)
(曰魯哀公曰嗚呼尼父史記曰孔子文辭有可/與共者至于春秋子游子夏之徒不能贊一辭)過此而
言不病者吾未之見也葢有南威之容乃可以論於淑
媛(于戀切為劉季緒張本戰國䇿曰晉平公得南威三/日不聽朝遂推而逺之曰後世必有以色亡國者爾)
(雅曰美/女為媛)有龍泉之利乃可以議于斷(丁叚/切)割(戰國䇿蘇/秦説韓王)
(曰韓之劍戟龍淵大阿/陸斷牛馬水擊鴻鴈)劉季緒才不能逮於作者(摯虞/文章)
(志曰劉表子官至樂安/太守著詩賦頌六篇)而好詆(丁禮/切)訶(呼歌/切)文章掎(居/綺)
(切/)摭(之石/切)利病(説文曰訶火言也/□曰掎偏引也)昔田巴毁五帝罪三
王呰(紫/)五覇於稷下一旦而服千人魯連一説使終身
杜口(魯連子曰齊之辯者曰田巴辯於徂丘而議于稷/下毁五帝罪三王一旦而服千人有徐刼弟子曰)
(魯連謂刼曰臣願當田子使不敢復説七畧曰齊有稷/城門也齊談説之士期㑹於稷下者甚衆漢書鄧公謂)
(景帝曰内杜/忠臣之口)劉生之辯未若田氏今之仲連求之不難
可無歎息乎(毛萇詩傳/曰息止也)人各有好尚蘭茝(昌待/切)蓀蕙之
芳衆人所好而海畔有遂臭之夫(喻人評文章愛好不/同也呂氏春秋曰人)
(有大臭者其親戚兄弟妻妾知識無能與居者/自苦而居海上人有悦其臭者晝夜隨而不去)咸池六
莖之發衆人所共樂而墨翟有非之之論豈可同哉(樂/動)
(聲儀曰黄帝樂曰咸池漢書曰/顓頊作六莖樂墨子有非樂篇)今往僕少小所著辭賦
一道相與夫街談巷説必有可采擊轅之歌有應風雅
(漢書曰小説家者街談巷語道聽塗説之所造也崔駰/曰竊作頌一篇以當野人擊轅之歌班固集曰擊轅相)
(杵亦足/樂也)匹夫之思未易輕棄也(我此一通同/匹夫之思也)辭賦小道
固未足以揄揚大義彰示來世也昔楊子雲先朝執㦸
之臣猶稱壯夫不為也(漢書曰楊雄奏羽獵賦為郎然/郎皆執㦸而持也東方朔荅客)
(難曰官不過侍郎位不過執㦸楊/子法言曰雕蟲篆刻壯夫不為也)吾雖徳薄位為蕃侯
猶庶幾戮力上國流惠下民(國語曰戮力一心四子/講徳論曰質敏以流惠)建
永世之業留金石之功(尚書王曰與國咸休永世無窮/呉越春秋樂師謂越王曰君王)
(徳可刻/金石)豈徒以翰墨為勲績辭賦為君子哉若吾志未
果吾道不行則將采庶官之實録辯時俗之得失(班固/漢書)
(司馬遷贊曰有良史之才其文直其事該不虚/美不隠要故謂之實録應劭曰言其實録事也)定仁義
之衷成一家之言(司馬遷書通古今/之變成一家之言)雖未能藏之於名
山將以傳之於同好(司馬遷書曰僕誠以著此書藏之/名山尚書序曰好古博雅君子與)
(我同志亦/所不隠也)非要(一召/切)之皓首豈今日之論乎其言之不
慙恃惠子之知我也(張平子書曰其言之/不慙特鮑子之知我)明早相迎書
不盡懐植白
　　與呉季重書(典畧曰質出為朝歌/長臨淄侯與質書)
　　　曹子建
植白季重足下前日雖因常調得為宻坐(曹大家欹器/頌曰侍帝王)
(之密/坐)雖讌飲彌日其於别逺㑹稀猶不盡其勞積也(毛/詩)
(曰彌/終也)若夫觴酌陵波於前簫笳發音於後足下鷹揚其
體鳯觀虎視(鷹揚已見上文足下謂季重也鳯以喻文/也虎以喻武也歎猶歌也取美壯之意山)
(海經曰丹穴之山有鳥名曰鳯/飲食自歌自舞易曰虎視耽耽)謂蕭曹不足儔衛霍不
足侔也左顧右盻謂若無人豈非君子壯志哉(史記曰/荆軻與)
(髙漸離歌於市已/而相泣傍若無人)過屠門而大嚼(疾躍/切)雖不得肉貴且
快意(桓子新論曰人聞長安樂則出門向/西而笑知肉味美對屠門而大嚼)當斯之時願
舉泰山以為肉傾東海以為酒伐雲夢之竹以為笛斬
泗濵之梓以為筝(尚書曰雲土夢作乂孔安國曰雲/夢之澤在江南尚書曰泗濵浮磬)食
若填巨壑飲若灌漏巵(莊子淳芒謂苑風曰夫大壑之/謂物也注焉而不滿取之而不)
(竭淮南子曰今夫霤水足以/溢壺榼而江河不能實漏巵)其樂固難量豈非大丈夫
之樂哉然日不我與曜靈急節(楚辭曰角宿未旦曜靈/焉藏廣雅曰曜靈日也)
面有逸景之速别有參商之濶(左氏傳子産曰昔高辛/氏有二子伯曰閼伯季)
(曰實沈不相能后帝不臧遷閼伯于商丘主辰商人是/因故辰為商星遷實沈於大夏主參唐人是因其季葉)
(曰唐叔故/參為晉星)思欲抑六龍之首頓羲和之轡(楚辭曰貫鴻/濛以東竭兮)
(維六龍於扶桑又曰/吾令羲和弭節兮)折若木之華閉濛汜之谷(楚辭曰/折若木)
(以拂日兮聊逍遥以相佯王逸曰若木在崑崙言折取/若木以拂擊蔽日使之還却也楚辭曰出自陽谷次於)
(濛/汜)天路高邈良久無縁(仲長子昌言曰蕩蕩乎若/昇天路而不知夫所登也)懐戀
反側如何如何得所來訊文采委曲曄若春榮瀏若清
風(答賔戲曰摛藻如春華毛詩曰吉甫作/頌穆如清風楚辭曰秋風劉以蕭蕭兮)申詠反覆曠
若復面其諸賢所著文章想還所治復申詠之也(所治/謂朝)
(歌/也)可令憙(許記/切)事小吏諷而誦之(周禮曰諷誦言語鄭/𤣥曰背文曰諷以聲)
(節之/曰誦)夫文章之難非獨今也古之君子猶亦病諸(論語/子曰)
(堯舜其/猶病諸)家有千里驥而不珍焉人懐盈尺和氏而無貴
矣(言驥及和氏以希為貴今若家有千里人懐盈尺即/驥及和氏寧得珍貴乎呂氏春秋曰所為貴驥者為)
(其一日千里也淮南子曰聖人不貴尺璧而重寸陰韓/子曰楚人和氏得玉璞於楚山之中遂名曰和氏之璧)
夫君子而不知音樂古之達論謂之通而蔽墨翟不好
妓何為過朝歌而廻車乎足下好妓而正值墨氏廻車
之縣想足下助我張目也又聞足下在彼自有佳政夫
求而不得有之矣未有不求而得者也(法言曰學者所/以求為君子求)
(而不得者有矣未有/不求而得之者也)且改轍而行非良樂之御(呂氏春/秋曰古)
(之善相馬者若趙之王良秦之伯樂尤盡其妙也左氏/傳曰晉趙鞅納衛太子于戚將戰郵無恤御杜預曰郵)
(無恤王/良也)易民而治非楚鄭之政(戰國䇿曰趙告謂趙王/曰臣聞之聖人不易民)
(而敎智者不變俗而勸史記曰循吏楚有孫/叔敖鄭有子産而二國俱治是不易之民也)願足下勉
之而已矣適對嘉賔口授不悉往來數相聞曹植白(植/集)
(此書别題云夫為君子而不知音樂古之達論謂之通/而蔽墨翟自不好妓何謂過朝歌而廻車乎足下好妓)
(而正值墨氏廻車之縣想足下助我張目也今本以墨/翟之好妓置和氏無貴矣之下葢昭明移之與季重之)
(書想/應耳)
　　答東阿王書
　　　呉季重
質白信到奉所惠貺發函伸紙是何文采之巨麗而慰
喻之綢繆乎夫登東嶽者然後知衆山之邐迤也奉至
尊者然後知百里之卑微也(法言曰觀書者譬如觀山/升東嶽而知衆山邐迆況)
(介丘乎下句葢/季重自況也)自旋之初伏念五六日至於旬時(尚書/曰要)
(囚服念五六/日至于旬時)精散思越惘若有失非敢羨寵光之休慕
猗頓之富(毛詩曰既見君子為龍為光毛萇曰龍寵也/孔叢子子産問子順曰臣匱於財聞猗頓善)
(殖貨欲學之然先生同國也當知其術願以告我答曰/然我知之猗頓魯之窮士也耕則常饑桑則常寒聞朱)
(公富往之問術焉朱公告之曰子欲陳富當畜三㹀於/是乃適河大畜牛羊于猗氏之南十年之間其滋息不)
(可計貲擬王公馳名天下/以興富於猗氏故曰猗頓)誠以身賤犬馬徳輕鴻毛(戰/國)
(䇿魯連説張相國曰鴻/毛之輕也而不能自舉)至乃歴𤣥闕排金門升玉堂(三/輔)
(舊事曰未央宮北有𤣥武闕解/嘲曰歴金門上玉堂有日矣)伏虚檻於前殿臨曲池
而行觴(楚辭曰坐堂/伏檻臨曲池)既威儀虧替言辭漏渫(思死/反)雖恃
平原養士之懿愧無毛遂燿頴之才(史記曰秦之圍邯/鄲使平原君求救)
(合從於楚約與食客門下有勇士文武備具者二十人/偕得十九人餘無可取者毛遂自贊於平原君平原君)
(曰夫賢士之處俗譬如錐之處囊中其末立見今在左/右未有所稱誦是先生無所有也毛遂曰臣今日請處)
(囊中耳使遂早得處囊中乃/脱頴而出非特其末見而已)深䝉薛公折節之禮而無
馮諼(火爰/切)三窟之效(漢書曰淮南王折節下士戰國䇿/曰齊人有馮諼者貧乏不能自存)
(使人屬孟嘗君願寄食門下孟嘗君曰諾孟嘗君問門/下諸客誰習㑹計能為文收債於薛者乎馮諼曰能於)
(是約車促裝單衣載契而辭問曰收債畢何市而反孟/嘗君曰視吾家所寡有者驅而之薛矯命以債賜諸人)
(因燒其劵人稱萬歲長驅到齊孟嘗君見之曰何市而/反曰竊計君家無所不有所乏者義爾為君市義孟嘗)
(君不悦後有毁孟嘗君於湣王孟嘗君就國於薛未至/百里老㓜迎於道中孟嘗君顧馮諼曰先生為文市義)
(乃今見矣馮諼曰狡兎有三窟兎其死耳今君有一未/得高枕而卧也請為君復鑿二窟孟嘗君乃與車五十)
(乗金五百斤西遊於梁梁惠王聘孟嘗君齊王聞之君/臣恐懼使太傅謝孟嘗君曰願君顧先王之宗廟姑反)
(國統民馮諼謂孟嘗君請先王之祭器立宗廟於薛/廟成還謂孟嘗君曰三窟已就請君高枕為樂矣)屢
獲信陵虚左之徳义無侯生可述之美(史記曰魏公子/置酒大㑹賔客)
(公子從車騎虚左自迎夷門侯生侯生攝衣冠直載公/子上坐不讓欲以觀公子公子執轡愈㳟侯生謂公子)
(曰今日嬴之為公子亦足矣市人皆以/嬴為小人而以公子為長者能下士也)凡此數者乃質
之所以憤積於胸臆懐眷而悁邑者也若追前宴謂之
未究欲傾海為酒并山為肴伐竹雲夢斬梓泗濵然後
極雅意盡歡情信公子之壯觀非鄙人之所庶幾也(封/禪)
(書曰天下之壯觀周易曰/顔氏之子其殆庶幾乎)若質之志實在所天(左氏傳/箴尹克)
(黄曰君/天也)思投印釋黻朝夕侍坐鑽仲父之遺訓覽老氏
之要言(仲父仲尼也/老氏老子也)對清酤而不酌抑嘉肴而不享(毛/詩)
(曰既載清酟又/曰嘉肴脾臄)使西施出帷嫫母侍側(越絶書曰越王/乃飾美女西施)
(使大夫種獻之於呉王楚辭曰西施婉而不得/見兮嫫母勃屑而日侍王逸曰嫫母醜女也)斯盛徳
之所蹈明哲之所保也(周易曰日新之謂盛徳毛詩/曰既明且哲以保其身)若乃
近者之觀實蕩鄙心秦筝發徽二八迭奏(楚辭曰挾秦/筝而彈徽又)
(曰二八齊/容起鄭舞)塤簫激於華屋靈鼓動於座右(舞賦曰燿華/屋而熺洞房)
(周禮曰靈/鼓靈鼗也)耳嘈嘈於無聞情踴躍於鞍馬謂可北懾肅
慎使貢其楛矢南震百越使獻其白雉(家語曰孔子之/陳陳惠公賔之)
(有隼集庭而死楛矢貫之惠公使使如孔子之館問之/孔子曰昔武王克商於是肅慎氏貢楛矢石砮其長尺)
(有咫故銘其楛曰肅慎氏貢矢以分大姬配虞胡公而/封諸陳王肅曰肅慎北夷國名也楛木名也砮箭鏇也)
(太公金匱曰武王伐殷四夷聞各/以來貢越裳獻白雉重譯而至)又況權備夫何足視
乎還治諷采所著觀省英瑋實賦頌之宗作者之師也
(漢書曰司馬相如蔚/為辭宗賦頌之首)衆賢所述亦各有志昔趙武過(平/聲)
鄭七子賦詩春秋載列以為美談(左氏傳曰趙武與諸/侯大夫㑹過鄭鄭伯)
(享趙孟于垂隴七子從趙孟曰七子從君以寵武也請/皆賦詩以卒君貺武亦以觀七子之志子展賦草蟲伯)
(有賦鶉之賁賁子西賦黍苖之四章子産賦隰桑/子太叔賦野有蔓草叔叚賦蟋蟀公孫叚賦桑扈)質小
人也無以承命又所答貺辭醜義陋申之再三赧然汗
下(尚書曰至于再至于/三爾雅曰面慙曰赧)此邦之人閑習辭賦三事大夫
莫不諷誦何但小吏之有乎(毛詩曰三事大/夫莫肯夙夜)重惠苦言
訓以政事(史記衛鞅曰苦言/藥也甘言疾也)惻懚之恩形乎文墨(謝承/后漢)
(書曰甄豐惻懚/之恩發於自然)墨子廻車而質四年雖無徳與民式歌
且舞(淮南子曰曽于至孝不過勝母里墨子非樂不入/朝歌鄒陽上書曰里名勝母曾子不入邑號朝歌)
(墨子廻車毛詩曰雖無徳與/女式歌且舞式作或者非)儒墨不同固以久矣然一
旅之衆不足以揚名(左氏傳伍員曰少康有衆一/旅杜預曰一旅五百人也)步武
之間不足以騁跡(司馬法曰六尺曰步禮記曰/堂上接武鄭𤣥注曰武跡也)若不改
轍易御將何以效其力哉今處此而求大功猶絆良驥
之足而責以千里之任檻猿猴之勢而望其巧捷之能
者也(淮南子曰兩絆驥而求其致千里置猨檻/中則與豚同非不巧捷也無所肆其能也)不勝見
恤謹附遣白答不敢繁辭呉質白
　　與滿公琰書(賈弼之山公表注曰滿寵/子炳字公琰為别部司馬)
　　　應休璉(公琰前日曹過休璉至明日欲遣書謝/值公琰又使人來召璩璩别事不得往)
　　　　(故為/報)
璩白昨者不遺猥見照臨雖昔侯生納顧於夷門毛公
受眷於逆旅無以過也(夷門侯嬴也已見呉季重答東/阿王書史記曰趙有處士毛公)
(藏於博徒薛公藏於賣漿家魏公子欲見之兩人自匿/不肯見公子聞所在乃閑步往從此兩人遊甚歡左氏)
(傳荀息曰今虢為/不道保於逆旅)外嘉郎君謙下之徳内幸頑才見誠
知已歡欣踴躍情有無量是以奔騁御僕宣命周求陽
晝喻於詹何楊倩説於范武(説苑曰宓子賤將適單父/陽畫謂子賤曰吾少賤無)
(以送子今贈子以釣道夫投綸錯餌迎而吸之者楊鱎/也其為魚味薄不美若亡若存若食若不食者魴之為)
(魚博而厚味子賤至單父冠葢迎之者交接於道子賤/曰陽晝所謂楊鱎者也乃請耆老尊賢與之共化列子)
(曰詹何楚人也以擉蠒為綸芒針為鈎荆棘為竿剖粒/為餌而引盈車之魚韓子曰宋人有酤酒者升概甚平)
(遇客甚謹為酒甚苦縣幟甚高然而不售酒酸怪其故/問其所知閭長者楊倩曰汝狗猛曰狗猛則酒美何故)
(而不售曰人畏焉或令孺子懐錢擕壺甕而往酤狗迎/而齕之此酒所以酸不售也夫國亦然有道之士懐其)
(術而欲以輔萬乗之主大臣為猛狗迎而齕之人主/之所以蔽脅而有道之士所以不用也范武未詳)故
使鮮魚出於潛淵芳㫖發自幽巷繁爼綺錯羽爵飛騰
(楚辭曰瑤漿蜜勺實羽觴兮漢書音義曰羽觴作/生爵形儀禮曰請媵爵鄭𤣥曰今文媵多作騰)牙曠
髙徽義渠哀激(列子伯牙善鼔琴左氏傳曰師曠侍於/晉侯杜預曰師曠晉樂太師也許慎淮)
(子注曰鼓琴循絃謂之徽戰國䇿曰義渠君/之魏高誘曰義渠西戎國名也其樂未聞)當此之時
仲孺不辭同産之服孟公不顧尚書之期(漢書曰灌夫/字仲孺夫常)
(有姊服過丞相田蚡蚡從容曰吾欲與仲孺過魏其侯/㑹仲孺有服夫曰將軍乃肯幸臨魏其侯夫安敢以服)
(為辭又曰陳遵字孟公嗜酒好賔客毎取客車轄投井/中雖有急終不去嘗有部刺史奏事過遵值其方飲刺)
(史候遵霑醉時突入見遵母叩頭白曰當對/尚書有期㑹狀母廼令刺史從後閣出去)徒恨宴樂
始酣白日傾夕驪駒就駕意不宣展(漢書曰諸博士共/待酒肉勞王式江)
(翁謂歌吹諸生曰歌驪駒王式曰聞之於師客歌驪駒/主人歌客毋庸歸今諸君為主人日尚早未可也服䖍)
(曰大戴禮篇客欲去歌之文頴曰其辭曰/驪駒在門僕夫具存驪駒在路僕夫整駕)追惟耿介迄
于明發(楚辭曰獨耿介而不/隨毛詩曰明發不寐)適欲遣書㑹承來命知諸
君子復有漳渠之㑹夫漳渠西有伯陽之館北有曠野
之望(伯陽即老子也/詩曰率彼曠野)髙樹翳朝雲文禽蔽緑水沙場夷
敞清風肅穆是京臺之樂也得無流而不反乎(淮南子/曰令尹)
(子瑕請飲莊王許諸子瑕具於京臺莊王不往曰吾聞/京臺者南望獵山北臨方皇左江右淮其樂忘歸若吾)
(薄徳之人不可以當此樂也恐流而不能/自反高誘曰京臺髙臺也方皇大澤也)適有事務須
自經營(何休公羊傳/注曰適遇也)不獲侍坐良增邑邑(邑邑不/樂也)因白
不悉璩白
　　與侍郎曹長思書
　　　應休璉
璩白足下去後甚相思想叔田有無人之歌闉闍有匪
存之思風人之作豈虚也哉(毛詩曰叔于田巷無居人/又曰出其闉闍有女如荼)
(又曰雖則如雲匪我/思存闉音因闍音都)王肅以宿徳顯授何曾以後進見
拔(魏志曰王肅字子雍黄初中為散騎黄門侍郎臧榮/緒晉書曰何曾字穎考陳國人也曾弱冠累遷散騎)
(侍郎給事黄門郎東觀漢記梁商上書猥復/超超宿徳論語子曰後進於禮樂君子也)皆鷹揚虎
視有萬里之望薄援助者不能追參於髙妙復歛翼於
故枝(桓子新論曰昔顔淵有髙/妙次聖之才聞一知十)塊然獨處有離羣之志
(淮南子曰卓然獨立塊然幽處禮/記子夏曰吾離羣索居亦已久矣)汲黯樂在郎署何武
恥為宰相千載揆之知其有由也(漢書汲黯字長孺拜/淮揚太守黯伏地謝)
(不受印綬臣願為中郎出入禁闈臣之願也又曰何武/字君公為御史司空多所舉奏號為煩碎不稱賢公恥)
(義未/詳)徳非陳平門無結駟之跡(漢書曰陳平家貧好讀/書張負隨平至其家家)
(負郭窮巷以席為門/然門外多長者車轍)學非揚雄堂無好亊之客(漢書曰/揚雄家)
(素貧嗜酒人稀至其門時有/好事者載酒肴從雄遊學)才劣仲舒無下帷之思家
貧孟公無置酒之樂(漢書曰董仲舒廣川人少治春秋/孝景時為博士下帷講習又曰陳)
(遵字孟公嗜酒毎大飲賔客滿堂遵遇寡/婦左阿君置酒歌謳遵起舞跳梁樂之)悲風起於閨
闥紅塵蔽於机榻幸有袁生時步玉趾樵蘇不㸑清談
而已(左氏傳楚宰薳啓疆謂魯侯曰今君若步玉趾辱/見寡君也漢書廣武君李左車説成安君曰樵蘇)
(後㸑師不宿飽晉灼曰/樵取薪也蘇取草也)有似周黨之過(平/聲)閔子(東觀漢/記曰太)
(原閔貢字仲叔與周黨相/遇含菽飲水無菜茹也)夫皮朽者毛落川涸者魚逝
(蔡邕正論曰皮朽則毛落/水涸見魚逝其勢然也)春生者繁華秋榮者零悴(周/書)
(陰符太公曰春/道生萬物零)自然之數豈有恨哉聊為大弟陳其苦
懐耳想還在近故不益言璩白
　　與廣川長岑文瑜書(廣川縣時旱祈雨/不得作書以戲之)
　　　應休璉
璩白頃者炎旱日更增甚沙礫銷鑠草木焦巻(呂氏春/秋曰湯)
(時大旱七年煎沙爛石山海/經曰十日所落草木焦巻)處涼臺而有鬱蒸(之剩/切)之煩
浴寒水而有灼爛之慘宇宙雖廣無陰以憇雲漢之詩
何以過此(毛詩雲漢曰赫赫炎炎云我無/所鄭𤣥曰言無所芘陰而處也)土龍矯首於
𤣥寺泥人鶴立於闕里(淮南子曰聖人用物若用朱絲/約芻狗若為土龍以求雨芻狗)
(待之以求福土龍待之而得食髙誘曰土龍致雨雨而/成榖故待土龍之神而得穀食𤣥寺道場也風俗通曰)
(尚書御史所止皆曰寺故後代道場及祠字皆取其稱/焉淮南子曰西施毛嬙猶倛醜也髙誘曰倛醜請雨土)
(人也司馬彪續漢書梅福上/書曰仲尼之廟不出闕里)修之歴旬靜無徵效明勸
教之術非致雨之備也知恤下人躬自暴露拜起靈壇
勤亦至矣(司馬彪續漢書曰郡國旱各掃除/社稷公卿官長以次行雩禮求雨)昔夏禹之
解陽旴殷湯之禱桑林(淮南子曰禹治水以身解於陽/旴之河湯苦旱以身禱於桑林)
(之際髙誘曰為治水解禱以身為質解讀解除之解陽/旴河葢在秦地桑山之林能興雲致雨故禱之旰音紆)
言未發而水旋流辭未卒而澤滂沛(説苑曰湯之時大/旱七年使人持三)
(足鼎而祝山川葢辭/未已而天下大雨也)今者雲重積而復散雨垂落而復
收得無賢聖殊品優劣異姿割髪宜及膚剪爪宜侵肌
乎(呂氏春秋曰昔殷湯尅夏而大旱五年湯乃身禱於/桑林於是翦其髪□其手自以為犧用祈福於上帝)
(民乃甚悦雨/大至□音酈)周征殷而年豐衛伐邢而致雨(左氏傳衛/人伐邢於)
(是衛大旱寗莊曰昔周飢克殷而年豐今邢方無道/諸侯無伯天其或者欲使衛討邢乎從之師興而雨)善
否之應甚於影響未可以為不然也(尚書曰惠廸吉/從逆凶惟影響)想
雅思所未及謹書起予(論語子曰起/予者商也)應璩白
　　與從弟君苖君冑書(此書言欲歸田/故報二從弟也)
　　　應休璉
璩報間者北遊喜歡無量登芒濟河曠若發矇(説文曰/芒洛北)
(大阜也禮記曰昭然若發矇矣如淳漢書注/曰以物䝉覆其頭而為發去其人欲之耳)風伯掃途
雨師灑道(韓子師曠曰黄帝祭鬼神於太山之上風伯/進掃雨師灑道列仙傳曰赤松子為雨師)
按轡清路周望山野亦既至止酌彼春酒(詩曰亦既見/止又曰至止)
(肅肅又曰/為此春酒)接武茅茨涼過大夏(禮記曰堂上接武鄭𤣥/曰武跡也説文曰屋以)
(草葢曰茨淮南子曰大夏増加擬於崑/崙髙誘曰大夏大屋也涼或作棟非也)扶寸肴修味踰
方丈(尚書大傅曰扶寸而合不崇朝而雨天下鄭𤣥曰/四指為扶扶音膚墨子曰美食方丈目不能徧視)
(口不能/徧味)逍遙陂塘之上吟詠菀(音/鬱)桞之下(淮南子曰禹/有陂塘之事)
(毛詩曰菀/彼桞斯)結春芳以崇佩折若華以翳日(楚辭曰紉秋/蘭以為佩又)
(曰春蘭兮秋菊毛萇詩傳曰崇充/也若華已見曹植與呉季仲書)弋下髙雲之鳥餌出
深淵之魚蒲且(子餘/切)讚善便嬛(一縁/切)稱妙何其樂哉(列/子)
(詹何曰臣聞蒲且子之弋弱弓微□乗風振之連雙鶬/於青雲之上用心專也淮南子曰雖有釣鍼芳餌加以)
(詹何便嬛之妙猶不能與罔罟爭得也髙誘曰便嬛白/翁時人也七發曰蜎蠉詹何之倫然便嬛即娟螺也)
雖仲尼忘味於虞韶楚人流遯於京臺無以過也(論語/曰子)
(在齊聞韶三月不知肉味曰不圖為樂之/至於斯也京臺已見應休璉與滿公琰書)班嗣之書信
不虚矣(漢書曰桓生欲借其書班嗣報曰漁釣一壑則/萬物不奸其志棲遲一丘則天下不易其樂)
來還京都塊然獨處營宅濵洛困於嚻塵(晏子春秋曰/景公欲更晏)
(子之宅近市湫/隘嚻塵不可居)思樂汶上發於寤寐(論語曰季氏使閔/子騫為費宰䦌子)
(騫曰善為我辭馬如有復/我者則吾必在汶上矣)昔伊尹輟耕郅惲投竿思致
君於有虞濟蒸人於塗炭(孟子曰伊尹耕於有莘之野/而樂堯舜之道湯使人以幣)
(聘之囂囂然湯三使往聘之既而幡然改之曰與我處/畎畝之中是以樂堯舜之道吾豈若使是君為堯舜之)
(君哉吾豈若使是民為堯舜之民哉吾豈若於吾身親/見之哉東觀漢記曰郅惲字君章汝南人也鄭次都隠)
(於弋陽山中惲即去從次都止漁釣甚娯留數十日惲/喟然歎曰天生俊士以為民也鳥獸不可與同羣子從)
(我為伊尹乎將為許巢而去堯舜也次都曰吾年耄矣/安得從子子勉正性命勿勞神以害生告别而去惲客)
(於江夏郡舉孝廉為/郎尚書曰民墜塗炭)而吾方欲秉耒耜於山陽沉鉤緡
於丹水知其不如古人逺矣(漢書河内郡有山陽縣又/上黨郡髙都縣有莞谷丹)
(水所出/筦音管)然山父不貪天下之樂曾參不慕晉楚之富亦
其志也(山父即巢父也譙周古考史曰許由夏常居巢/故一號巢父琴操曰許由夏則巢居冬則穴處)
(飢則仍山而食渴則仍河而飲堯大其志禪為天子由/曰放髪優游所以安已不懼非以貪天下也孟子曾子)
(曰晉楚之富不可及也彼以其富我以/吾仁彼以其爵我以吾義吾何慊乎哉)前者邑人念弟
無已欲令州郡崇禮師官授邑誠美意也歴觀前後來
入軍府至有皓首猶未遇也(漢書賈誼上疏曰古者内/有公卿大夫外有公侯伯)
(子男然後有官師/小吏延及庶人)徒有飢寒駿奔之勞(尚書曰/駿奔走)俟河之
清人夀幾何(左氏傳子駟曰周詩有之曰俟河之清人/夀幾何杜預曰言人夀促而河清遲也)
且官無金張之援遊無子孟之資(漢書金日磾贊曰夷/狄亡國覊虜漢庭七)
(葉内侍何其盛矣又張湯贊曰張氏子孫相繼自宣元/已來為侍中中常侍者凡十餘人功成之後唯有金氏)
(張氏漢書曰霍光字子孟/驃騎將軍去病之弟也)而圖富貴之榮望殊異之寵
是隴西之遊越人之射耳(淮南子曰夫乗舟而惑者不/知東西見斗極則曉然而寤)
(矣性亦人之斗極有自見也則不失物之情無以自見/則動而惑譬若隴西之遊愈躁愈沈又曰越人學逺射)
(叅天而發適在五步之内不易其儀/時已變矣而守其故譬猶越之射爾)幸賴先君之靈免
負擔之勤(左氏傳陳公子完曰/免於罪戾弛於負擔)追蹤丈人畜雞種黍(論/語)
(曰子路從而後遇丈人以杖荷蓧子路問曰子見夫子/乎丈人曰四體不勤五榖不分孰為夫子執其杖而耘)
(止子路宿殺雞為黍而食之漢書/鄭朗曰修農圃之疇畜雞種黍)潛精墳籍立身揚名
斯為可矣(孝經曰立身行/道揚名于後世)無或遊言以憎邑邑(禮記曰/大人不)
(倡遊言鄭𤣥曰遊/浮也不可用之言)郊牧之田宜以為意(爾雅曰邑外曰/郊周禮有牧田)
廣開土宇吾將老焉(左氏傳曰隠公使營莵/裘吾將老焉莵音塗)劉杜二生
想數往來朱明之期已復至矣(爾雅曰夏/為朱明)相見在近故
不復為書慎夏自愛璩白
　
　
　
　文選巻四十二
欽定四庫全書
　文選巻四十三　　　　　　梁　蕭統　編
　　　　　　　　　　　　　唐　李善　註
　書下
　　與山巨源絶交書(魏氏春秋曰山濤為選曹郎舉/康自代康答書拒絶因自説不)
　　　(堪流俗而非薄湯武/大將軍聞而惡焉)
　　　嵇叔夜
康白足下昔稱吾於頴川吾常謂之知言(稱為説其情/不願仕也愜)
(其素志故謂知言也虞預晉書曰山嶔守穎川嵇康文/集録注曰河内山嶔守穎川山公族父莊子曰狂屈豎)
(聞之以黄/帝為知言)然經怪此意尚未熟悉於足下何從便得之
也(言常怪足下何從而/便得吾之此意也)前年從河東還顯宗阿都説足
下議以吾自代(晉氏八王故事注曰公孫崇字顯宗譙/國人為尚書郎嵇康文集注曰阿都呂)
(仲悌東平人也康與呂長悌絶交書曰少/知阿都志力閑華毎喜足下家復有此弟)事雖不行知
足下故不知之(言不知/已之情)足下傍通多可而少怪(言足下/傍通衆)
(藝多有許可少有疑怪言寛容也周易曰六爻發揮旁/通情也法言曰或問行曰旁通厥徳李軌曰應萬變而)
(不失其正者/唯旁通乎)吾直性狹中多所不堪偶與足下相知耳
(偶謂偶然非本知也爾雅/曰偶遇也郭璞曰偶值也)間聞足下遷惕然不喜恐足
下羞庖人之獨割引尸祝以自助(莊子曰庖人雖不治/庖尸祝不越樽爼而)
(代/之)手薦鸞刀漫(平/聲)之羶腥(毛詩曰執其鸞刀以啓其毛/莊子北人無擇曰帝欲以辱)
(汙漫我髙誘呂氏/春秋注曰漫汙也)故具為足下陳其可否吾昔讀書得
并介之人或謂無之今乃信其真有耳(并謂䈴善天下/也介謂自得無)
(悶也趙岐孟子章句曰伯夷/桞下惠介然必偏中和為貴)性有所不堪真不可强今
空語同知有達人無所不堪外不殊俗而内不失正與
一世同其波流而悔吝不生耳(空語猶虚説也共知有/通逹之人至於世事無)
(所不堪言已不能則而行之也太𤣥經曰君子内正而/外馴莊子曰與物委虵而同其波周易曰悔吝者憂虞)
(之象/也)老子莊周吾之師也親居賤職桞下惠東方朔達
人也安乎卑位吾豈敢短之哉(史子曰莊子名周嘗為/䝉漆園吏列仙傳曰李)
(耳為周柱下吏轉為守藏史論語曰桞下惠為士師漢/書曰東方朔著論設客難已位卑以自慰喻孟子曰為)
(貧仕者辭尊居卑又/曰位車言髙罪也)□仲尼兼愛不羞執鞭子文無欲
卿相而三登令尹是乃君子思濟物之意也(莊子仲尼/謂老𣆀曰)
(兼愛無私仁之情也論語子曰富而可求雖執鞭之士/吾亦為之子張問令尹子文三仕為令尹無喜色三已)
(之無愠色舊令尹之政必以/告新令尹何如子曰忠矣)所謂達能兼善而不渝窮
則自得而無悶(孟子曰古之人窮則獨善其身達則兼/善天下又曰桞下惠遺佚而不怨厄窮)
(而不/憫)以此觀之故堯舜之君世許由之巖棲(呂氏春秋/曰昔堯朝)
(許由於霈澤之中曰請屬天下於夫子許由遂/之箕山之下張升反論曰黄綺引身巖棲南岳)子房之
佐漢接輿之行歌其揆一也(漢書曰上封良為留侯行/太子少傅事論語曰楚狂)
(接輿歌而過孔子孟子/曰先聖後聖其揆一也)仰瞻數君可謂能遂其志者也
(賈逵國語注/曰遂從也)故君子百行殊塗而同致循性而動各附
所安(周易子曰天下同歸而殊塗一致而百慮淮南子/曰循性而行或害或利論語䜟曰貧而無怨循性)
(動/也)故有處朝廷而不出入山林而不反之論(班固漢書/贊曰山林)
(之士往而不能反朝廷之士/入而不能出二者各有所短)且延陵髙子臧之風長卿
慕相如之節志氣所託不可奪也(左氏傳呉子諸樊既/除䘮將立季札季札)
(辭曰曹宣公之卒也諸侯與曹人不義曹公將立子臧/子臧去之遂弗為也以成曹君子曰能守節君義嗣也)
(誰能奸君有國非吾節也札雖不才願附於子臧以無/失節史記曰司馬相如字長卿其親名之犬子相如既)
(學慕藺相如之/為人更名相如)吾毎讀尚子平臺孝威傳慨然慕之想
其為人(英雄記曰尚子平有道術為縣功曹休歸自入/山擔薪賣以供食飲范曄後漢書曰尚子平隠)
(居不仕牲尚中和好通老易尚向不同未詳又曰臺佟/者字孝威魏郡人隠於武安山鑿穴為居采藥為業佟)
(徒冬切史記太史公曰余/讀孔氏書想見其為人)少加孤露母兄見驕不涉經
學性復疏嬾筋駑肉緩頭面常一月十五日不洗不大
悶癢不能沐也毎常小便而忍不起令胞中畧轉乃起
耳又縱逸來久情意傲散簡與禮相背嬾與慢相成(孔/安)
(國論語注曰簡畧也言/性簡畧與禮相背也)而為儕類見寛不攻其過□讀
莊老重增其放(放讀/放蕩)故使榮進之心日頽任實之情轉
篤此由禽鹿少見馴育則服從教制長而見覊則狂顧
頓纓赴蹈湯火(楚辭曰狂顧南行/王逸曰狂猶遽也)雖飾以金鑣饗以嘉
肴逾思長林而志在豐草也(毛詩曰茀厥豐/草茀甫物切)阮嗣宗口
不論人過吾毎師之而未能及至性過人與物無傷唯
飲酒過差耳(莊子仲尼謂淵回曰聖人處物不傷物者/物不能傷也李尤盂銘曰飲無求辭纔以)
(相娯荒況過/差可不慎與)至為禮法之士所繩疾之如讐幸賴大將
軍保持之耳(孫盛晉陽秋曰何曾於太祖坐謂阮籍曰/卿任性放蕩敗禮傷敎若不革變王憲豈)
(得相容謂太祖宜投之四裔以絜王/道太祖曰此賢素嬴病君當恕之)吾不如嗣宗之賢
而有慢弛之闕(資材/量也)又不識人情闇於機宜無萬石之
慎而有好盡之累(漢書曰萬石君石奮長子建為郎中/令奏事事下建讀之驚恐曰書馬者)
(與尾而五今廼四不足一獲譴死矣其為謹慎雖他皆/如是又曰建奏事於上前即有可言屏人乃言極切至)
(廷見如不能言者好盡/謂言則盡情不知避忌)久與事接疵釁日興雖欲無患
其可得乎又人倫有禮朝廷有法自惟至熟有必不堪
者七甚不可者二卧喜晩起而當關呼之不置一不堪
也(東觀漢記曰汝郁再徵載病詣公車尚書勅郁自力/受拜郁乘輦白衣詣止車門臺遣兩當開扶郁入拜)
(郎/中)抱琴行吟弋釣草野而吏卒守之不得妄動二不堪
也危坐一時痺(必寐/切)不得搖(管子曰少者之事先生出/入恭敬如有賔客危坐向)
(師顔色無作説/文曰痺濕病也)性復多蝨(瑟/)把(蒲/巴)搔無已而當裏以章
服揖拜上官三下堪也素不便書不喜作書而人間多
事堆案盈机不相酬答則犯散傷義欲自勉强則不能
久四不堪也不喜弔䘮而人道以此為重已為未見恕
者所怨至欲見中傷者(言人於已為未見有矜恕之者/而纔有所怨乃至欲見中傷言)
(被疾/苦也)雖瞿然自責然性不可化(班固漢書惠帝贊曰聞/叔孫通之諫則瞿然)
欲降心順俗則詭故不情(新序卜偃謂晉侯曰天子降/心迎公周書曰飾貌者不情)
亦終不能獲無咎無譽如此五不堪也(周易曰括囊/無咎無譽)不
喜俗人而當與之共事或賓客盈坐鳴聲聒耳(杜預左/氏傳注)
(曰聒/諠也)囂塵臭處千變百伎在人目前六不堪也心不耐
煩而官事鞅掌機務纒其心世故繁其慮七不堪也(毛/詩)
(曰或棲遲偃仰或王事鞅/掌尚書曰一日二日萬機)又毎非湯武而薄周孔在人
間不止此事㑹顯世敎所不容此甚不可一也剛腸疾
惡輕肆直言遇事便發此甚不可二也以促中小心之
性統此九患不有外難當有内病寧可久處人間邪又
聞道士遺言餌术黄精令人久夀意甚信之(蒼頡篇曰/餌食也本)
(草經曰术黄精/久服輕身延年)游山澤觀魚鳥心甚樂之一行作吏此
事便廢安能舍其所樂而從其所懼哉夫人之相知貴
識其天性因而濟之禹不偪伯成子髙全其節也(莊子/曰堯)
(治天下伯成子髙立為諸侯堯授舜舜授禹伯成子髙/辭為諸侯而耕禹往見之則耕在野禹趨就下風而問)
(馬子髙曰昔堯治天下不賞而民勸不罰而民畏今則/賞罰而民且不仁徳自此衰刑自此立後世之亂自此)
(始矣耕/而不顧)仲尼不假葢於子夏䕶其短也(家語曰孔子將/行雨無葢門人)
(曰商也有焉孔子曰商之為人也嗇短於財吾聞與人/交者推其長者違其短者故能久也王肅曰短吝嗇甚)
(也/)近諸葛孔明不偪元直以入蜀(蜀志曰頴川徐庶字/元直曹公來征先主)
(在楚聞之率其衆南行亮與徐庶並從為曹公所追破/庶母見獲庶辭先主而指其心曰本與將軍共圖王霸)
(之業者以此方寸之地也今已失老母方寸亂矣/無益於事請從此别遂詣曹公魏畧曰庶名福)華子
魚不强㓜安以卿相(魏志曰華歆字子魚平原人也文/帝即位拜相國黄初中詔公卿舉)
(獨行歆舉管寧帝以安車徴之又曰管寧字㓜安北海/人也華歆舉寧寧遂將家屬浮海還郡詔寧為大中大)
(夫固辭/不受)此可謂能相終始真相知者也足下見直木必
不可以為輪曲者必不可以為桷葢不欲以枉其天才
令得其所也故四民有業各以得志為樂(管子曰士農/工商四民者)
(國之正/民也)唯達者為能通之此足下度内耳不可自見好
章甫强越人以文冕也(莊子曰宋人資章甫而適越越/人斷髪文身無所用之司馬彪)
(曰敦斷也章/甫冠名也)已嗜臭腐養鴛雛以死䑕也(莊子曰惠子/相梁莊子往)
(見之或謂惠子曰莊子來欲代子相於是惠子恐搜於/國中三日三夜莊子往見之曰南方有鳥名鴛雛子知)
(之乎夫鴛雛發南海而飛於北海非梧桐而不止非竹/實不食非醴泉不飲於是鴟得腐䑕鴛雛過之仰天而)
(視之曰嚇今子欲/以子國嚇我邪)吾頃學養生之術方外榮華去滋味
游心於寂寞以無為為貴(髙誘呂氏春秋傳曰外猶賤/也莊子曰夫恬淡寂寞虚無)
(無為此天地之平/而道徳之篤也)縱無九患尚不顧足下所好者又有
心悶疾頃轉增篤私意自試不能堪其所不樂(言已所/不樂之)
(事必不能/堪而行之)自卜已審若道盡塗窮則已耳足下無事寃
之令轉於溝壑也(左氏傳曰侍者謂楚王曰/老而無子知擠於溝壑矣)吾新失母
兄之歡意常悽切女年十三男年八歲未及成人況復
多病顧此悢悢(力/向)如何可言(王隠晉書曰劭字延祖十/歲而孤事母孝謹國語晉)
(趙武冠見韓獻子獻子曰戒之此謂成人鄭𤣥禮/記注曰女子以許嫁為成人廣雅曰悢悢恙也)今但
願守陋巷敎養子孫時與親舊叙濶陳説平生濁酒一
盃彈琴一曲志願畢矣足下若嬲(嬲擿嬈也音義/與嬈同奴了切)之不
置不過欲為官得人以益時用耳足下舊知吾潦倒麤
疎不切事情自惟亦皆不如今日之賢能也若以俗人
皆喜榮華獨能離此以此為快此最近之可得言耳(言/俗)
(人皆喜榮華而已獨能離之以此/為快此最近已之情可獨言之耳)然使長才廣度無所
不淹而能不營乃可貴耳(鄭𤣥禮記注/曰淹復漬也)若吾多病困欲
離事自全以保餘年此真所乏耳(言已離於俗事以自/安全保其餘年此乃)
(真性之所乏耳非如長/才廣度之士而不營之)豈可見黄門而稱貞哉若趣(平/)
欲共登王塗期於相致時為懽益一旦廹之必發其狂
疾自非重怨不至於此也野人有快炙背而美芹子者
欲獻之至尊(列子曰宋國有田父常衣濕□至春自暴/於日當爾時不知有廣厦隩室緜纊狐貉)
(顧為其妻曰負日之暄人莫知之以獻吾君將有賞也/其室告之曰昔人有美戎菽甘枲莖芹萍子對鄉豪稱)
(之鄉豪取嘗之蜇於/口慘於腹衆哂之)雖有區區之意亦已疏矣(李陵書/曰孤負)
(陵區區/之意)願足下勿似之其意如此既以解足下并以為
别嵇康白
　　為石仲容與孫皓書(臧榮緒晉書曰石苞字仲容/太祖輔政都督揚州諸軍事)
　　　(進位征東大將軍又曰太祖遣徐劭孫郁至呉通/將軍石苞令孫楚作書與孫皓劭至呉不敢為)
　　　孫子荆
苞白葢聞見機而作周易所貴小不事大春秋所誅(周/易)
(曰君子見機而作不俟終日左氏傳曰楚子伐鄭子展/曰小所以事大信也小國無信兵亂曰至亡無日矣)
此乃吉凶之萌兆榮辱之所由興也是故許鄭以銜璧
全國曹譚以無禮取滅(左氏傳楚子圍許蔡侯將許僖/公見楚子於武城許男面縛銜)
(璧楚子問諸逢伯對曰昔武王克殷微子啓如是王親/釋其縳禮而命之使復其所楚子從之又曰楚子圍鄭)
(克之鄭伯肉祖牽羊以迎王曰其君能下人退三十里/而許之平又曰晉公子重耳奔狄反曹曹共公聞其駢)
(脅欲觀其祼浴薄而觀之及即位晉侯圍曹又曰齊桓/公之出也過譚譚不禮焉及其入也諸侯皆賀譚又不)
(至冬齊侯師滅/譚譚無禮也)載籍既記其成敗古今又著其愚智矣
不復廣引譬類崇飾浮辭(鄭𤣥孝經注曰引譬連/類尚書序曰翦截浮辭)苟以
夸大為名更䘮忠告之實(論語曰忠告而善道之/不可則止無自辱焉)今麤
論事勢以相覺悟昔炎精幽昧歴數將終(東觀漢記曰/漢以炎精布)
(耀或幽而光尚書曰/天之歴數在爾躬)桓靈失徳災釁並興(孝桓孝靈漢/二帝也漢書)
(詔䇿曰大禹/能亡失徳)豺狼抗爪牙之毒生人䧟荼炭之艱(漢書/杜文)
(謂孫寳曰豺狼當路尚書曰夏有/昏徳民墜塗炭荼與塗古字通用)於是九州絶貫皇綱
解紐(周禮曰職方乃辯九州之國使同/貫利答賔戲曰廓帝紘恢皇綱)四海蕭條非復
漢有太祖承運神武應期(春秋緯曰五徳之運各象其/類宋均曰運籙運也周易曰)
(古之神武不殺者夫河圖闓/苞受曰弟感苖裔出應期)征討暴亂克寧區夏(尚書/曰用)
(肇造我/區夏)恊建靈符天命既集(曹植大魏篇曰大魏應靈/符天禄乃始毛詩曰有命)
(既/集)遂廓洪基奄有魏域(曹植魏徳論曰武創洪基克/光厥徳毛詩曰奄有四方)土
則神州中岳器則九鼎猶存(河圖括地象曰崑崙東南/地方五千里名曰神州中)
(有五嶽地圖帝王居之左氏傳王孫滿曰/成王定鼎於郟鄏史記曰秦取周九鼎)世載淑美重
光相襲(國語祭公謀父曰奕世載徳尚書王曰昔我君/文王武王宣重光新序孔子曰聖人雖生異世)
(相襲若/規矩)固知四隩之攸同天下之壯觀也(尚書曰九州/攸同四隩既)
(宅封禪書曰此事/天下之壯觀也)公孫淵承籍父兄世居東裔(魏志曰/公孫度)
(字叔濟本遼東襄平人度知中國擾攘自立為遼東侯/度死子康嗣位康死子晃淵等皆小衆立兄子恭為遼)
(東太守淵脅奪㳟位景初元年徴淵/淵遂發兵逆於遼遂自立為燕王也)擁帶燕胡馮陵險
逺講武盤桓不供職貢(國語虢文公曰古者三時務農/一時講武周禮曰制其職各以)
(其所能制其貢各以其所有家語孔子曰古/者分異姓以逺方之職貢所以無忘服也)内傲帝命
外通南國乗桴滄流交疇貨賄葛越布於朔土貂馬延乎
呉㑹(魏志曰公孫淵遣使南通孫權往來贍遣權使張/彌許晏等齎金玉珍寶立為燕王論語子曰乘桴)
(浮于海孔安國尚書傳曰草服葛/越魏志曰夫餘國出名馬貂狖)自以為控弦十萬奔
走足用(漢書匈奴傳曰控/弦之士三十餘萬)信能右折燕齊左振扶桑陵
轢沙漠南面稱王也(山海經曰暘谷上有扶木扶木者/扶桑也史記曰楚靈王兵强凌轢)
(中原説文曰漠北方流沙也漢書李陵歌曰經/萬里兮度沙漠周易曰聖人南面而聽天下)宣王薄
伐猛鋭長驅(魏志曰景初三年遣大司馬宣王征淵傳/首洛陽戰國䇿曰樂毅輕卒鋭兵長驅至)
(齊/)師次遼陽而城池不守(漢書曰遼東/郡有遼陽縣)桴鼓一震而元
凶折首(左氏傳曰楥桴而鼓周易/曰有嘉折首獲非其醜)然後逺跡疆場列郡
大荒(史記樂毅書曰呉王逺迹至郢班固/漢書述曰列郡祁連山海經有大荒)收離聚散咸
安其居(毛詩序曰萬民/離散不安其居)民庶悦服殊俗款附(尚書曰萬/姓悦服過)
(秦論曰餘威/震于殊俗)自兹遂隆九野清泰(淮南子曰所謂一者/上通九天下貫九野)
(髙誘曰九野/八方中央也)東夷獻其樂器肅慎貢其楛矢(范曄後漢/書曰東夷)
(自少康已後世服王化獻其樂舞魏志曰常道鄉公景/元三年肅慎國遣使重譯來貢弓長三尺五寸三十張)
(楛矢長一尺八/寸石砮三百枝)曠世不羈應化而至(崔寔本論曰孝宣/帝方外安靜單于)
(稽顙來朝百世/不羈之虜也)巍巍蕩蕩想所具聞(論語子曰大哉堯/之為君蕩蕩乎民)
(無能名焉巍巍/乎其有成功)呉之先王起自荆州遭時擾攘播遷江
表(呉志曰董卓專朝政孫堅亦舉兵荆州討卓引軍還/住魯陽范曄後漢書馮衍上疏曰遭擾攘之時值兵)
(革之/際)劉備震懼亦逃巴岷(蜀志曰益州牧劉璋迎先主/入益州至涪璋敕諸將勿復)
(關通先主大怒進圍成/都璋降先主領益州)遂依丘陵積石之固(張載劍閣/銘曰巖巖)
(梁山積/石峩峩)三江五湖浩汗無涯(漢書曰呉有三/江五湖之利也)假氣遊魂
迄于四紀(魏明帝善哉行曰權實堅子備/則亡虜假氣游魂鳥魚為伍)二邦合從(子/容)
東西倡和(漢書合從連衡力政爭强毛/詩曰叔兮伯兮唱予和汝)互相扇動距捍
中國自謂三分鼎足之勢可與泰山共相終始(漢書曰/蒯通説)
(韓信曰方今足下三分天下鼎足/而居戰國䇿呂不韋曰其寧泰山)相國晉王輔相帝室
(魏志曰咸熙元年/進晉公爵為王)文武桓桓志厲秋霜(荀悦申鑒曰人/主怒如秋霜)
廟勝之算應變無窮(孫子曰夫未戰而廟勝得算多者/也又曰善出竒正者無窮如天也)
獨見之鑒與衆絶慮(春秋元命苞曰明/王獨見四海歸往)主上欽明委以
萬機(魏志曰陳留王奐字景明封常道鄉公髙貴鄉公/卒公卿議迎立尚書曰放勛欽明萬機已見上文)
長轡逺御妙畧潛授偏師同心上下用力稜威奮伐罙
入其阻(漢書曰武帝報李廣曰威稜憺乎鄰國毛/詩曰罙入其阻裒荆之旅毛萇曰罙深也)并敵
一向奪其膽氣(孫子兵法曰并敵一向千里殺將/又曰三軍可奪氣將軍可奪心)小戰
江介則成都自潰曜兵劍閣而姜維面縳(魏志曰景元/四年使征西)
(將軍鄧艾鎮西將軍鍾㑹伐蜀艾自隂平先登至江介西/蜀衛將軍諸葛瞻列陣待艾艾遣子惠唐亭侯忠等大破)
(之斬瞻進軍到雒劉禪遣使奉皇帝璽綬為箋詣艾㑹統/十餘萬衆分從斜谷駱谷入平行至漢中姜維守劍閣拒)
(㑹維等聞瞻已破以其衆東入巴劉禪詣艾降勒維等/令降於㑹維詣㑹降商君書曰小戰勝逐北無過五里)
(左氏傳曰凡民逃其上/曰潰面縳已見上文)開地五千列郡三十師不踰時
梁益肅清(榖梁傳曰伐不/喻時戰不逐奔)使竊號之雄稽顙絳闕(禮記/曰拜)
(而後稽顙傅𤣥西/都賦曰巍巍絳闕)球琳重錦充於府庫(左氏傳曰齊侯/歸衛侯夫人重)
(錦三/十兩)夫虢滅虞亡韓并魏徙(左氏傳曰晉滅虢虢公醜/奔京師遂襲虞滅之執虞)
(公史記曰秦始皇十七年攻韓得/韓王安二十三年攻魏其王請降)此皆前鑒之驗後事
之師也(戰國䇿張孟談謂趙襄子/曰前事不忘後事之師)义南中呂興深覩天
命(呉志曰交趾郡吏呂興等殺太/守孫諝使使如魏請太守及兵)蟬蜕内向願為臣妾
(淮南子曰蟬飲而不食三十日而/蜕孝經曰治家者不敢失於臣妾)外失輔車脣齒之援
内有毛羽零落之漸(左氏傳宮之竒曰諺所/謂輔車相依脣亡齒寒)而徘徊危
國冀延日月此猶魏武侯却指河山以自强大殊不知
物有興亡則所美非其地也(史記曰呉起者衛人也魏/武侯浮西河而下中流顧)
(謂呉起曰美哉山河之固此魏之寶也起對曰在徳不/在險若君不修徳則舟中之人盡為敵國也武侯曰善)
方今百僚濟濟儁乂盈朝(尚書曰百寮師師/又曰俊乂在官)虎臣武將
折衝萬里(毛詩曰進厥虎臣闞如虓虎晏子春秋孔子/曰不出罇爼之間而折衝千里之外晏子之)
(謂/也)國富兵强六軍精練(新序曰叔孫敖/相楚國富兵强)思復翰飛飲馬
南海(毛詩曰翰飛戾天鄭𤣥曰翰髙也李陵與蘇武書/曰陵當謂單于畜兵養士循先將軍之令將飲馬)
(河洛收/珠南海)自頃國家整治器械(禮記曰聖人異器械/鄭𤣥曰器械兵甲也)修造
舟楫簡習水戰伐樹北山則太行木盡(髙誘呂氏春秋/注曰太行山在)
(河内野/王縣北)濬決河洛則百川通流(尚書大傳曰/百川趨於海)樓舩萬艘
(蘇/勞)千里相望(漢書曰江淮以/南樓舩千萬)自刳木以來舟車之用未
有如今日之盛者也(周易曰黄帝堯舜刳/木為舟剡木為檝)驍勇百萬畜
力待時役不再舉今日之謂也(六韜太公謂武王曰聖/人興兵為天下除患去)
(賊非利之也故役/不再籍一舉而得)然主上眷眷未便電邁者以為愛民
治國道家所尚(老子曰愛人治/國能無知乎)崇城自卑文王退舍(左/氏)
(傳子魚言於宋公曰文王崇侯徳亂而伐之/軍三旬而不降退修敎而復伐之因壘而降)故先開示
大信喻以存亡殷勤之㫖往使所究若能審識安危自
求多福(毛詩曰永言配/命自求多福)蹷然改容袛承往告(漢書曰陸/賈説尉陀)
(陀於是蹶然起坐/謝賈稱臣奉漢約)追慕南越嬰齊入侍(漢書曰南越王/胡立天子使嚴)
(助往諭意南越王胡遣/其子嬰齊入侍宿衛)北面稱臣伏聽告䇿(禮記曰君/之南鄉也)
(答陽之義也臣之/北面也答君也)則世祚江表永為藩輔(左氏傳曰王/賜齊侯命曰)
(世祚/太師)豐報顯賞隆於今日矣若侮慢不式王命然後謀
力雲合指麾風從(范曄後漢書張綱謂張嬰/曰大兵雲合豈不危乎)雍益二州
順流而東青徐戰士列江而西荆揚兖豫爭驅八衝征
東甲卒虎步秣陵(征東即石苞也李陵詩曰幸託不肖/軀且當猛虎步漢書丹陽郡有秣陵)
(縣/)爾乃皇輿整駕六師徐征羽檄燭日旌旗流星(羽鳥/羽也)
(漢書髙祖曰吾以羽檄/徵天下兵檄或為校)遊龍曜路歌吹盈耳(周禮曰几/馬八尺為)
(龍樂稽耀嘉曰武王興師誅于商萬國咸/喜前歌後舞論語子曰洋洋乎盈耳哉)士卒奔邁其
㑹如林(尚書曰受率/其旅若林)煙塵俱起震天駭地渴賞之士鋒
鏑爭先忽然一旦身首横分宗祀屠覆取誡萬世引領
南望良以寒心(左氏傳穆叔謂晉侯曰引領西望/曰庶幾乎髙唐賦曰寒心酸鼻)夫治
膏肓者必進苦口之藥決狐疑者必告逆耳之言(左氏/傳曰)
(晉景公夢疾為二竪子一曰居肓之上一曰居膏之下/若我何史記曰沛公入秦宮樊噲諫沛公不聽張良曰)
(忠言逆耳利於行良藥苦口利於病願/公聽樊噲言楚辭曰心猶豫而狐疑)如其迷謬未知
所投恐俞附見其已因扁鵲知其無功也(列子曰楊朱/之友曰季梁)
(得病七日大漸謁醫俞氏俞氏曰汝始則胎氣不足乳/湩有餘疾非一朝一夕之故其所由來漸矣季梁曰良)
(醫也且食之史記虢中庶子曰上古之時醫病不以湯/液又曰扁鵲過齊桓侯客之入朝見曰君有疾在□理)
(不療將深桓侯曰寡人無疾後五日扁鵲復見曰君有/疾在腸胃間不療將深桓侯不應後五日扁鵲復見望)
(桓侯而走桓侯使人問其故扁鵲曰疾在骨髓雖司命/無奈何今在骨髓臣是以無請也後五日桓公體痛使)
(人召扁鵲扁鵲已逃去桓公遂死郭/璞穆天子傳注曰湩乳汁也竹用切)勉思良圖惟所去
就(左氏傳令尹子常曰敢弗良/圖曾子曰君子慎其所去就)石苞白
　　與嵇茂齊書
　　　趙景真(嵇紹集曰趙景真與從兄茂齊書時人/誤謂呂仲悌與先君書故具列本末趙)
　　　　(至字景真代郡人州辟遼東從事從兄太子/舍人蕃字茂齊與至同年相親至始詣遼東)
　　　　(時作此書與茂齊干寶晉記以為呂安與/稽康書二説不同故題云景真而書曰安)
安白昔李叟入秦及闗而歎梁生適越登岳長謠(列子/曰楊)
(朱南之沛老聃西遊於秦邀於郊至梁而遇老子老子/中道仰天歎曰始以汝為可敎今不可敎也楊朱曰請)
(問其□老子曰睢睢而盱盱而誰與居范曄後漢書曰/梁鴻字伯鸞扶風人也東出關過京師作五噫之歌曰)
(陟彼北邙兮噫顧瞻帝宮兮噫宮室崔嵬兮噫人之劬/勞兮噫遼遼未央兮噫肅宗聞而非之求鴻不得居齊)
(魯之間又去適呉然老子之歎不為入秦梁鴻長謠不/為適越且復以至郊為及關升印為登岳斯葢取意而)
(畧文/也)夫以嘉遁之舉猶懐戀恨況乎不得己者哉(周易/曰嘉)
(遯頁/吉)惟别之後離羣獨遊背榮宴辭倫好經逈路涉沙
漠鳴雞戒旦則飄爾晨征(燕禮曰燕小臣戒盥者鄭𤣥/曰警戒告語焉陳琳武庫車)
(賦曰啓明戒/旦長庚告昏)日薄西山則馬首靡託(漢書楊雄反騷曰/恐日薄於西山左)
(氏傳荀偃曰唯/余馬首是瞻)尋歴曲阻則沉思紆結乗髙逺眺則山
川幽隔或乃廻飇狂厲白日寢光﨑嶇交錯陵隰相望
徘徊九臯之内慷慨重阜之巔(毛詩曰鶴/鳴九臯)進無所依退
無所據涉澤求蹊披榛覓路嘯詠溝渠良不可度斯亦
行路之艱難然非吾心之所懼也至若蘭茝傾頓桂林
栘植根萌未樹牙淺絃急常恐風波潛駭危機密發斯
所以怵惕於長衢按轡而歎息也(喻身之危也根萌未/樹故恐風波潛駭牙)
(淺絃急故懼危機密發也本或有於/長衢之下云按轡而歎息者非也)又北土之性難㠯
託根投人夜光鮮不按劍(鄒陽上書曰夜光之璧以暗/投人於道衆人莫不按劍也)
今將植橘柚於𤣥朔蔕華藕於脩陵(曹植橘賦曰背江/州之氣煖處𤣥朔)
(之肅清淮南子曰夫以其好脩而游/不用之鄉若樹荷山上畜火井中也)表龍章於裸壤奏
韶華於聾俗固難以取貴矣(龍衮龍之服也章章甫之/冠也裸壤文身也莊子曰)
(宋人資章甫適諸越越人斷髪文身無所/用之义肩吾曰聾者無以與乎鐘鼔之聲)夫物不我貴
則莫之與莫之與則傷之者至矣(周易曰無交而求則/人不與也莫之與則)
(傷之者/至矣)飄颻逺游之士託身無人之鄉總轡遐路則有
前言之艱懸鞌陋宇則有後慮之戒(前言之艱謂經逈/路涉沙漠以下也)
(後慮之戒謂北土之/性難以託根於下也)朝霞啓暉則身疲於遄征(蔡琰詩/曰遄征)
(曰遐/邁)太陽戢曜則情劬於夕惕(正厯曰日太陽也/周易曰夕愓若厲)肆目
平隰則遼廓而無覩極聽脩原則淹寂而無聞吁其悲
矣心傷悴矣然後乃知步驟之士不足為貴也若廼顧
影中原慣氣雲踊哀物悼世激情風烈龍睇大野虎嘯
六合猛氣紛紜雄心四據(阮元瑜為曹公與孫權書/曰大丈夫雄心能無憤發)思
躡雲梯横奮八極披艱掃穢蕩海夷岳(范曄後漢書田/邑與馮衍書曰)
(欲搖太山/蕩北海)蹴崑崙使西倒蹋泰山令東覆平滌九區恢
維宇宙斯亦吾之鄙願也(劉騊駼郡太守箴曰/大漢遵因化洽九區)時不我
與垂翼逺逝(周易曰明夷于飛垂其翼君/子于行三日不食有攸往)鋒鉅靡加翅
翮摧屈自非知命誰能不憤悒者哉(周易曰樂天/知命故不憂)吾子
植根芳苑擢秀清流布葉華崖飛藻雲肆俯據潛龍之
淵仰蔭棲鳯之林榮曜眩其前豔色餌其後良儔交其
左聲名馳其右翺翔倫黨之間弄姿帷房之裏從容顧
盻綽有餘裕俯仰吟嘯自以為得志矣豈能與吾同大
丈夫之憂樂者哉去矣嵇生永離隔矣煢煢飄寄臨沙
漠矣悠悠三千路難涉矣攜手之期邈無日矣思心彌
結誰云釋矣無金玉爾音而有遐心(毛詩曰無金玉/爾音而有遐心)身
雖胡越意存斷金(淮南子曰自其異者親之肝膽胡/越也周易曰二人同心其利斷金)各
敬爾儀敦履璞沈(毛詩曰各/敬爾儀)繁華流蕩君子弗欽臨書
恨然知復何云
　　與陳伯之書(劉璠梁典曰帝使呂僧珍寓書於陳/伯之丘遲之辭也伯之歸於魏為通)
　　　(散常侍何之元梁典云天監五年前平南將軍/陳伯之以其衆自夀陽歸降不書伯之前史失)
　　　(之梁史以為丘/遲與伯之書)
　　　丘希範
遲頓首陳將軍足下無恙幸甚幸甚將軍勇冠三軍才
為世出(李陵與蘇武書曰陵先將軍功畧葢天地義勇/冠三軍蘇武答李陵書曰毎念足下才為世生)
(器為/時出)棄鷰雀之小志慕鴻鵠以髙翔(史記曰陳涉嘗為/人庸耕輟耕隴上)
(悵恨久之曰苟富貴無相忘庸者笑而應之曰若為庸/耕何富貴也陳涉太息曰嗟乎鷰雀安知鴻鵠之志哉)
昔因機變化遭遇明主(劉璠梁典曰髙祖得陳虎牙幢/主蘇隆厚加禮賜使致命江州)
(刺史陳伯之虎牙父也蘇隆還稱伯之許降乃/遣鄧元起前驅逼之伯之聞師近以應義師)立功立
事開國稱孤(延篤與張奐書曰烈士殉名立功立事周/易曰大君有命開國承家老子曰王侯自)
(稱孤寡/不縠)朱輪華轂擁旄萬里何其壯也(史記蒯通説武/信君曰今范陽)
(令乗車輪華轂班固涿邪山祝文曰杖節擁旄征人伐/鼓荀悦漢紀曰今之州牧號為萬里漢書樊噲説髙祖)
(曰始陛下定天/下何其壯也)如何一旦為奔亡之虜聞鳴鏑而股戰
對穹廬以屈膝又何劣邪(漢書曰冐頓乃作為鳴鏑音/義曰箭鏑也如今鳴箭史記)
(曰魏勃退立股戰漢書烏孫公主歌曰穹廬為室兮旃/為牆音義曰穹廬旃帳也喻巴蜀文曰交臂受事屈膝)
(請和漢書樊噲曰今/天下有定义何憊邪)尋君去就之際非有他故直以不
能内審諸己外受流言(呂氏春秋曰君子必審諸己然/後任尚書曰管叔乃流言於國)
沉迷猖獗以至於此(劉公幹雜詩曰沉迷領薄書回回/自昏亂蜀志先主謂諸葛亮曰孤)
(遂用猖獗至於/今日志猶未已)聖朝赦罪責功棄瑕録用(鄒潤甫為諸/葛穆答晉王)
(令曰髙世之君赦罪責功畧小收太呉志陸/瑁與暨豔書曰此乃漢髙棄瑕録用之時也)推赤心於
天下安反側於萬物(東觀漢記曰上破銅馬等封降賊/渠率諸將未能信賊亦兩心上敕)
(降賊各歸營勒兵待上輕騎入按行賊營賊將曰漢王/推赤心置入腹中安得不効死又曰漢兵破邯鄲誅王)
(郎收文書得吏人謗毁公言可繫者數/千章公㑹諸將燒之曰令反側子自安)此將軍之所知
非假僕一二談也(長楊賦曰僕嘗倦/談不能一二其詳)朱鮪涉(丁牒切/與喋同)血
於友于張繡剚刃於愛子漢主不以為疑魏君待之若
舊(謝承後漢書曰光武攻洛陽朱鮪守之上令岑彭説/鮪曰赤眉已得長安更始為胡殷所反害今公誰為)
(守乎鮪曰大司徒公被害鮪與其謀誠知罪深不敢降/耳彭還白上上謂彭復往明曉之夫建大事不忌小㤪)
(今降官爵可保況誅罰乎春秋合誠圖曰戰龍門之下/涉血相創如淳漢書注曰殺血滂沱為喋血尚書曰孝)
(乎惟孝友于兄弟魏志曰建安二年公到宛張繡降既/而悔之復反公與戰軍敗為流矢所中長子昻弟子安)
(民遇害四年張繡率衆降封列侯漢書曰蒯通説范陽/令曰慈父孝子所不敢剚刃公之腹者畏秦法也李竒)
(曰東方之人以物/挿地中皆為剚也)况將軍無昔人之罪而勲重於當世
夫迷途知反往哲是與(楚辭曰廽朕車而復/路及迷途之未逺)不逺而復
先典攸髙主上屈法申恩吞舟是漏(范曄後漢書明帝/詔曰先帝不忍親)
(親之恩枉屈大法鹽鐡論曰明王茂/其徳敎而緩其刑罰網漏吞舟之魚)將軍松栢不翦親
戚安居(仲長子昌言曰古之葬/松栢梧桐以識其墳)髙臺未傾愛妾尚在(桓/子)
(新論雍門周説孟嘗君曰千秋萬/歲後髙臺既已傾曲池又已平)悠悠爾心亦何可言
(毛詩曰青青子/於悠悠我心)今功臣名將鴈行有序(應劭漢官儀典/職楊喬糾羊柔)
(曰柔知丞郎鴈/行威儀有序)佩紫懐黄讚帷幄之謀(魏書荀攸勸進/曰諸將佩紫懐)
(金葢以數百史記蔡澤曰懐黄金之印結紫綬於腰/東觀漢記詔鄧禹曰將軍深執忠孝與朕謀謨帷幄)乗
軺建節奉疆場之任(如淳漢書注曰二馬為軺傳漢書/曰終軍為謁者使行郡國建節東)
(出闗左氏傳曰齊人來侵魯疆疆/吏來告公曰疆場之事慎守其一)並刑馬作誓傳之孫子
(漢書曰漢王即皇帝之位論功而封/之申以丹書之信重以白馬之盟)將軍獨靦顔借命
驅馳氊裘之長寧不哀哉(毛詩曰有靦面目司馬遷/書曰氊裘之君長咸震懼)夫
以慕容超之强身送東市姚泓之盛面縳西都(沈約宋/書慕容)
(超大掠淮北宋公表請北茂遂屠廣固超踰城走髙胥/獲之送京師斬於建康市又曰公以荆師進討至洛陽)
(王鎮惡尅長安生禽姚泓執送𢎞斬於建康市左氏/傳曰楚子圍許許僖公見楚子於武城面縳銜璧)故
知霜露所均不育異類(禮記曰天之所覆地之所載日/月所照霜露所墜李陵與蘇武)
(書曰但/見異類)姫漢舊邦無取雜種(姫周姓也漢書曰匈奴凡/二十四長呼衍氏蘭氏後)
(有須卜氏此三/姓其貴種也)北虜潛盗中原多歴年所(魏收後魏書/曰太祖道武)
(諱珪改稱都平城孝文皇帝諱宏自平城遷都洛陽東/觀漢記曰北虜遣使和親尚書周公曰故殷陟配天多)
(歴年/所)惡積禍盈理至燋爛(周易曰惡不積不足以滅身/故惡積而不可掩燋爛見上)
(文/)况偽嬖昏狡自相夷戮(魏收後魏書曰世宗宣武帝/諱恪景明三年蕭衍廢其主)
(竇融僭立稱梁宣武即位凡一十六年然梁武之初當/宣武之日偽嬖葢指宣武也虞預晉書西陽王羕上書)
(曰朱旗南指/自相夷戮)部落攜離酋豪猜貳(晉中興書曰胡俗以/部落為種類屠各取)
(豪貴文頴漢書注曰羌胡名大師為酋國語伯陽父/曰國之將立百姓攜貳韋昭曰攜離也貳二心也)方
當繫頸蠻邸懸首藁街(漢書曰沛公至霸上秦王子嬰/係頸以組义陳湯上疏曰斬郅)
(支首及名王以下宜/懸頸藁街蠻夷邸間)而將軍魚遊於沸鼎之中鷰巢於
飛幕之上不亦惑乎(袁崧後漢書朱穆上疏曰養魚沸/鼎之中棲烏烈火之上用之不時)
(必也燋爛左氏傳曰呉季札曰夫/子之在此也猶燕巢於幕之上)暮春三月江南草長
雜花生樹羣鸎亂飛見故國之旗鼓感生平於疇日撫
弦登陴(婢移/切)豈不愴恨(袁宏漢獻帝春秋臧洪報袁紹/書曰毎登城勤兵望主人之旗)
(鼓感故國之綢繆撫弦搦矢不覺涕流之覆面也/左氏傳曰晉邊吏讓鄭曰今執事橺然授兵登陴)所以
廉公之思趙將呉子之泣西河(史記曰廉頗為趙將伐/齊大破之拜為上卿趙)
(孝成王卒悼襄王立使樂乗代之頗怒攻樂乗遂奔魏/之大梁久之魏王不能用而趙亦數困於秦兵趙王思)
(復得廉頗應頗亦思復用於趙王以為老遂不召呂氏/春秋曰呉起治西河王錯譖之魏武侯武侯使人召呉)
(起至岸門止車而立望西泣數下其僕曰竊觀公之志/親天下若舍履今去西河而泣何也呉起雪泣應之曰)
(子弗識也君誠知我而使我畢能秦必亡西河今君聽/讒人之議不知我西河之為秦不久矣起入荆西河果)
(入/秦)人之情也將軍獨無情哉(司馬遷與任安書曰夫人/情莫不念父母顧妻子莊)
(子惠子曰人/故無情乎)想早勵良規自求多福(魏志明帝報王朗/詔曰欽納至言思)
(聞良規多福/已見上文)當今皇帝盛明天下安樂(皇帝梁武也解/嘲曰遭盛明之)
(世漢書曰孝惠樂/髙后時天下安)白環西獻楛矢東來(世本曰舜時西王/母獻白環及佩家)
(語孔子曰昔武王尅商於/是肅慎氏貢楛矢石弩)夜郎滇池解辮請職朝鮮昌
海蹶角受化(漢書曰夜郎滇池皆椎結嶲昆明編髪漢/拜唐䝉郎中遂見夜郎王多同又曰始楚)
(威王時使將軍莊縞將兵畧巴黔中縞至滇池欲歸報/㑹秦奪楚黔中郡道塞不通以其衆王滇池又朝鮮王)
(滿燕人孝惠髙后時滿為王臣又曰西域有菖蒲海一/名鹽澤去玉門陽關三百餘里孟子曰武之伐殷也百)
(姓若崩厥角趙岐曰厥角/叩頭以額角犀厥地也)唯北狄野心掘强沙塞之間
欲延歲月之命耳(左氏傳令尹子文曰諺云狼子野心/漢書伍被説淮南王曰□保㑹稽南)
(通勁越屈强江淮之間可以延歲月之夀耳范曄/後漢書匈奴論曰世祖用事諸夏未□沙塞之事)中軍
臨川殿下(何之元梁典曰髙祖即位以宏為臨/川郡王天監三年以宏為中軍將軍)明徳茂
親總兹戎重(劉璠梁典曰天監四年詔臨川王宏北討/干寶晉紀河間王顒表曰成都王頴明徳)
(茂親功髙勲重晉中興書桓/溫檄曰幕府不才忝荷戎重)弔民洛汭伐罪秦中(孟子/曰湯)
(始征自葛始誅其君弔其民尚書曰東至于洛汭又/曰奉辭伐罪漢書田肯曰陛下既得韓信又治秦中)若
遂不改方思僕言聊布懐往君其詳之(顔延之和謝靈/運詩曰聊用布)
(所/懐)丘遲頓首
　　重答劉秣陵沼書(劉璠梁典曰劉沼/字明信為秣陵令)
　　　劉孝標(劉峻自序曰峻字孝標平原人也生於/秣陵縣朞月歸故鄉八歲遇桑梓顛覆)
　　　　(身充僕圉齊永明四年二月逃還京師後為/崔豫州刑獄參軍梁天監中詔峻東掌石渠)
　　　　(閣以病乞骸骨後/隠東陽金華山)
劉侯既重有斯難值余有天倫之戚竟未之致也(孝標/集有)
(沼難辨命論書榖梁曰兄弟天倫/也何休曰凡先弟後天之倫次)尋而此君長逝化為
異物(魏文帝與呉質書曰/元喻長逝化為異物)緒言餘論蘊而莫傳(莊子謂/漁父曰)
(曩者先生有緒言而去子/虚賦曰願聞先生之餘論)或有自其家得而示余者余
悲其音徽未沬(昧/)而其人已亡(楚辭曰芬菲菲而難虧/兮芳至今猶未沬王逸)
(曰沬已也孫卿子曰其器存其/人亡以此思哀則哀將馬不至)青簡尚新宿草將列(風/俗)
(通曰劉向别録殺青者直治青竹作簡書/之耳禮記曰朋友之墓有宿草而不哭焉)泫然不知涕
之無從也(禮記門人曰防墓崩孔子泫然流涕又曰孔/子之衛遇舊舘人之䘮久而哭之遇一哀而)
(出涕曰予惡夫/涕之無從也)雖隙駟不留尺波電謝(墨子曰人之生/乎地上無幾何)
(也譬之猶駟而過郄古馳隙字也陸/機詩曰寸陰無停晷尺波豈徒旋)而秋菊春蘭英華
靡絶(楚辭曰春闌兮秋/菊長無絶兮終古)故存其梗概更酬其㫖(東京賦/曰其梗)
(概如/此)若使墨翟之言無爽宣室之談有徵(墨子曰昔周/宣王殺其臣)
(杜伯而不辜杜伯曰吾君殺我而不辜若以死者為無/知則止矣若死而有知不出三年必死吾君之期三年)
(周宣王合諸侯而田於圃車數百乗從數千人滿野日/中杜伯乗白馬素車朱衣冠執朱弓挾朱矢追宣王射)
(之車上中心折脊殪車中伏弢而死若書之説觀之則/鬼神之有豈可疑哉漢書曰文帝受釐宣室因感鬼神)
(事問鬼神之本賈誼/具道所以然之故)冀東平之樹望咸陽而西靡葢山
之泉聞絃歌而赴節(聖賢冡墓記曰東平思王冡在東/平無鹽人傳云思王歸國京師後)
(葬其冡上松栢西靡宣城記曰臨城縣南四十里葢山/髙百許丈有許姑泉昔有舒氏女與其父折薪此泉處)
(坐牽挽不動乃還告家比還唯有清泉湛然女母曰吾/女本好音樂乃絃歌泉涌廽流有朱鯉一雙今作樂嬉)
(戲泉故涌出也文賦/曰舞者赴節以投袂)但懸劍空隴有恨如何(劉向新序/曰延陵季)
(子將西聘晉帶寳劍以過徐君不言而色欲之季子為/有上國之事未獻也然心許之矣致使於晉顧反則徐)
(君死於是以劍帶/徐君墓樹而去)
　　移書讓太常博士(并序/)
　　　劉子駿(漢書曰劉歆字子駿向少子也少通詩/書能屬文為黄門侍郎至中壘校尉王)
　　　　(莾簒位為羲/和京兆尹卒)
歆親近欲建立左氏春秋及毛詩逸禮古文尚書皆列
於學官哀帝令歆與五經博士講論其議諸儒博士或
不肯置對(言諸博士既不肯立左氏而/又不肯與歆論議相對也)歆因移書太常
博士責讓之曰
昔唐虞既衰而三代迭興聖帝明王累起相襲其道甚
著周室既微而禮樂不正道之難全也如此是故孔子
憂道不行歴國應聘自衛反魯然後樂正雅頌乃得其
所(論語子曰吾自衛反魯然/後雅正雅頌各得其所)脩易序書制作春秋以記
帝王之道(論語䜟曰自衛反魯刪詩書脩春秋春/秋元命苞孔子曰丘作春秋王道成)及夫
子没而微言絶七十子卒而大義乖(論語䜟曰子夏六/十四人其撰仲尼)
(微/言)重遭戰國棄籩豆之禮理軍旅之陣孔氏之道抑而
孫呉之術興(論語曰衛靈公問陳於孔子孔子對曰爼/豆之事則嘗聞之矣軍旅之事未之學也)
(漢書曰孫子兵法八十二/篇又曰呉起三十八篇)陵夷至於暴秦焚經書殺儒
士設挾書之法行是古之罪道術由此遂滅(漢書武帝/制曰大道)
(微缺陵夷至於桀紂之行作史記李斯曰臣請天下敢/有藏詩書百家語者悉詣廷尉雜燒之以古非今者族)
(义盧生為始皇求仙藥亡去始皇大怒使御史按/問諸生諸生犯禁者四百六十八人皆坑之咸陽)漢興
去聖帝明王遐逺仲尼之道义絶法度無所因襲時獨
有一叔孫通畧定禮儀(漢書叔孫通曰臣願頗乎古/禮與秦儀雜就之上曰可)天
下唯有易卜未有他書(漢書曰秦燔書而易為/筮卜之書傳者不絶)至於孝
惠之世乃除挾書之律(漢書曰孝惠四/年除挾書律)然公卿大臣絳
灌之屬咸介胄武夫莫以為意(楚漢春秋曰漢已定天/下論羣臣破敵禽將活)
(死不衰絳灌樊噲是也功成名立臣為爪牙世世相屬/百世無邪緯侯周勃是也然絳灌自一人非絳侯與灌)
(嬰/)至孝文皇帝始使掌故晁錯從伏生受尚書(史記曰/伏生者)
(濟南人故為秦博士孝文聞伏生修尚書年/九十餘老不能行詔太常掌故晁錯往受之)尚書初出
於屋壁朽折散絶(漢書曰秦蟠書禁學濟南伏生獨/壁藏之漢亡失求得二十九篇也)今
其書見在時師傳讀而已詩始萌芽天下衆書往往頗
出皆諸子傳説猶廣立於學官為置博士在朝之儒唯
賈生而已(賈生賈/誼也)至孝武皇帝然後鄒魯梁趙頗有詩
禮春秋先師皆出於建元之間(漢書曰建元孝/武皇帝年號也)當此之
時一人不能獨盡其經或為雅或為頌相合而成(成一/經也)
泰誓後得博士集而讚之(七畧曰孝武皇帝末有人得/泰誓書於壁中者獻之與博)
(士使讚説之因傳以/敎今泰誓篇是也)故詔書曰禮壊樂崩書缺簡脱朕
甚閔焉(禮稽命徵曰文王見禮/廢樂崩道孤而無主也)時漢興已七八十年離
於全經固以逺矣(服䖍漢書注曰漢與秦相去七八/十年韋昭曰全經未焚書之時也)及
魯㳟王壊孔子宅欲以為宮而得古文於壊壁之中逸
禮有三十九篇書十六篇天漢之後孔安國獻之遭巫
蠱倉卒之難未及施行(漢書曰武帝末魯㳟公壊孔子/宅欲以廣宮而得古文尚書及)
(禮論語孝經孔安國者孔子後也悉得其書以考二十/九篇得多十六篇安國獻之遭巫蠱事未列於學官天)
(漢武帝/年號也)及春秋左氏丘明所脩(漢書曰仲尼以魯周公/之國史官有法故有左)
(丘明觀其史/記丘明作傳)皆古文舊書多者二十餘通藏於祕府伏
而未發孝成皇帝愍學殘文缺稍離其真乃陳發祕藏
校理舊文得此三事以考學官所傳經或脱簡或脱編
(漢書曰劉向以古文校歐陽大小夏侯/三家經文酒誥脱一簡召誥脱二簡)博問人間則有
魯國桓公趙國貫公膠東庸生之遺學與此同抑而未
施(七畧曰禮家先魯有桓生説經頗異論語家近琅邪/王卿不審名及膠東庸生皆以教然則庸生亦未詳)
(其名/也)此乃有識者之所歎慜士君子之所嗟痛也往者
綴學之士不思廢絶之闕苟因陋就寡分文析字煩言
碎辭學者罷老且不能究其一藝信口説而背傳記是
末師而非往古至於國家將有大事若立辟雍封禪廵
狩之儀則幽冥而莫知其原猶欲保殘守缺挾恐見破
之私意而亡從善服義之公心或懐疾妒不考情實雷
同相從隨聲是非(禮記曰/無雷同)抑此三學以尚書謂不備謂
左氏不傳春秋豈不哀哉(臣瓚漢書注曰當時學者謂/尚書唯有二十八篇不知本)
(有百/篇)今聖上徳通神明繼統掦業亦愍此文教錯亂學
士若兹雖深照其情猶依違謙讓樂與士君子同之故
下明詔試左氏可立不遣近臣奉㫖銜命將以輔弱扶
微與二三君子比意同力冀得廢遺今則不然深閉固
距而不肯試猥以不誦絶之欲以杜塞餘道絶滅微學
夫可與樂成難與慮始(太公金匱曰夫人可/以樂成難以盧始)此乃衆庶
之所為耳非所望於士君子也且此數家之事皆先帝
所親論今上所考視為古文舊書皆有徵驗内外相應
豈苟而已哉夫禮失求之於野古文不猶愈於野乎(漢/書)
(班固曰仲尼有言/禮矢而求諸野)往者博士書有歐陽春秋公羊易則
施孟(漢書曰歐陽生字和伯千乗人也事伏生又曰樂施/陵侯史髙言榖梁子本魯學公羊氏廼齊學又曰)
(讐字長卿沛人也從田王孫受易又曰/孟喜字長卿東海人也從田王孫受易)然孝宣帝猶復
廣立榖梁春秋梁丘易大小夏侯尚書(漢書曰梁丘字/長翁琅邪人也)
(從京房受易又曰夏侯勝從濟南伏生受尚書勝傳從/兄子建建又事歐陽髙由是尚書有大小夏侯之學)
義雖相反猶並置之何則與其過而廢之也寧過而立
之傳曰文武之道未墜於地在人賢者志其大者不賢
者志其小者(論語子貢曰文武之道未墜於地在/人賢者識其大者不賢者識其小者)今此
數家之言所以兼包大小之義豈可偏絶哉若必専
已守殘黨同門妒道真違明詔失聖意以䧟於文吏之
議甚為二三君子不取也
　　北山移文
　　　孔徳璋(蕭子顯齊書曰孔稚珪字徳璋㑹稽人/也少涉學有美譽舉秀才解褐宋安成)
　　　　(王車騎法曹行參軍/稍遷至太子詹事卒)
鍾山之英草堂之靈(梁簡文帝草堂傳曰汝南周顒昔/經在蜀以蜀草堂寺林壑可懐乃)
(於鍾嶺雷次宗學館立/寺因名草堂亦號山茨)馳煙驛路勒移山庭夫以耿介
抜俗之標蕭灑出塵之想(楚辭曰獨耿介而不隨孫盛/晉陽春秋曰呂安志量開廣)
(有抜俗風氣莊子曰孔子彷/徨塵垢之外逍遙無為之業)度白雪以方絜干青雲而
直上吾方知之矣(孟子曰白雪之白也猶白玉/之白也子虚賊曰上干青雲)若其亭
亭物表皎皎霞外芥千金而不盻屣萬乗其如脱(爾雅/曰芥)
(草也史記曰秦軍引去平原君乃置酒酒酣起前以千/金為魯連夀魯連笑曰所貴於天下之士者為人排患)
(釋難解紛而不取也即有取者是商賈之事而連不忍/為也遂辭平原君而去淮南子曰堯年裒志閔舉天下)
(而傳之舜猶却行而脱屣也許慎曰言/其易也劉熈孟子注曰屣草屨可履)聞鳯吹於洛浦
值薪歌於延瀨固亦有焉(列仙傳曰王子喬周宣王太/子晉也好吹笙作鳯鳴遊伊)
(洛之間薪歌/延瀨未聞)豈期終始參差蒼黄飜覆淚翟子之悲慟
朱公之哭(終始參差岐路也蒼黄飜覆素絲也翟墨翟/也朱楊朱也淮南子曰楊子見岐路而哭之)
(為其可以南可以北墨子見練絲而泣之為/其可以黄可以黑髙誘曰閔其别與化也)乍廻跡以
心染或先真而後黷何其謬哉(蒼頡篇曰/黷垢也)嗚呼尚生不
存仲氏既往山阿寂寥千載誰賞(尚生子平也已見上/文范曄後漢書曰仲)
(長統字公理山陽人也性俶儻黙/語無常毎州郡命召輙稱疾不就)世有周子儁俗之士
(蕭子顯齊書曰周顒字彦倫汝南人也釋褐海陵國侍/郎元徽中出為剡令建元中為長沙王後軍參軍令稍)
(遷國子博/士卒于官)既文既博亦𤣥亦史然而學道東魯習隱南
郭(莊子曰魯君聞顔閎得道人也使人以幣先焉顔闔/守陋閭使者至曰此顔闔之家與顔闔對曰此闔之)
(家使者致幣顔闔對曰恐聽謬而遺使者罪不若審之/使者反審之復來求之則不得已又曰南郭子綦隱几)
(而坐仰天嗒然似䘮其偶郭象曰嗒/焉解體若失其配匹也嗒士合反)偶吹草堂濫巾北
岳(偶吹即齊竿也偶匹對之名巾隱者之飾/東觀漢記曰江革專心養母幅巾屣屩)誘我松桂
欺我雲壑雖假容於江臯乃纓情於好爵(楚辭曰將馳/騖兮江臯周)
(易曰我有好爵/吾與爾縻之)其始至也將欲排巢父拉許由傲百氏
蔑王侯風情張日霜氣横秋或歎幽人長往或怨王孫
不游(周易曰幽人貞吉西征賦曰悞山濳之逸士卓長/往而不反楚辭曰王孫游兮不歸春草生兮萋萋)
談空空於釋部覈𤣥𤣥於道流(蕭子顯齊書曰顒□涉/百家長於佛理著三宗)
(論兼善老易釋部内典也漢書曰道家流者/出於史官歴記成敗存亡禍福古今之道也)務光何足
比涓子不能儔(列仙傳曰務光者夏時人也耳長七寸/好琴服蒲韮根殷湯伐桀因光而謀光)
(曰非吾事也湯得天下已而讓光光遂負石沉窾水而/自匿列仙傳曰涓子者齊人也好餌术隱於宕山能風)
及其鳴騶入谷鶴書赴隴(如淳漢書曰曰騶馬以給騶/使乘之臧榮緒晉書曰騶六)
(人蕭子良古今篆𨽻文體曰鶴頭書與偃波書俱詔/板所用在漢則謂之尺一簡髣髴鵠頭故有其稱)形
馳魄散志變神動爾乃眉軒席次袂聳筵上焚芰製而
裂荷衣抗塵容而走俗狀(楚辭曰製芰荷以為衣集芙/蓉而為裳王逸曰製裁也)
風雲悽其帶憤石泉咽而下愴望林巒而有失顧草木
而如䘮至其紐金章綰墨綬(金章銅印也漢書萬户以/上為令秩千石温六百石)
(又曰秩六百石以/上皆銅印墨綬)跨屬城之雄冠百里之首(蔡邕陳留/太守行縣)
(頌曰府君勸耕桑於屬/縣漢書曰縣大率百里)張英風於海甸馳妙譽於浙右
(阮籍詠懐詩曰英風截雲霓字書/曰江水東至㑹稽山陰為浙右)道帙長殯法筵久埋
敲扑諠囂犯其慮牒訴倥偬裝其懐(過秦論曰執敲扑/以鞭笞天下楚辭)
(曰悲余生之無歡兮愁倥偬/於山陸王逸曰倥偬困苦也)琴歌既斷酒賦無續(董仲/舒集)
(七言琴歌二首西/京雜記鄒陽湎賦)常綢繆於結課毎紛綸於折獄(廣雅/曰課)
(第也然今考第為課也尚書/王曰哀敬折獄明啓刑書)籠張趙於往圖架卓魯於
前籙(漢書曰張敞字子髙稍遷至山陽太守又曰趙廣/漢字子都涿郡人也為陽翟令以化行九異遷京)
(輔都尉范曄後漢書曰卓茂字子康南陽人也遷密令/視人如子吏人親愛而不忍欺又曰魯恭字仲康扶風)
(人也拜中牟令螟傷稼/犬牙縁畍下入中牟)希蹤三輔豪馳聲九州牧(漢書/曰内)
(史武帝更名京兆尹左内史更名左馮翊主爵中尉更/名右扶風是為三輔左氏傳王孫滿曰夏之方有徳也)
(貢金九牧杜預曰/九州之牧貢金也)使我髙霞孤映明月獨舉(成公綏鷹/賦曰陵髙)
(霞而/輕舉)青松落陰白雲誰侶澗石摧絶無與歸石逕荒涼
徒延佇至於還飈入幕寫霧出楹蕙帳空兮夜鶴怨山
人去兮曉猨驚昔聞投簪逸海岸今見解蘭縳塵纓(投/簪)
(疎廣也東海人故曰海岸也摯虞徵士胡/昭贊曰投簪巻帶韜聲匿跡蘭蘭佩也)於是南嶽獻
嘲北隴騰笑列壑爭譏攢峯竦誚慨游子之我欺悲無
人以赴弔(禮記曰凡訃於其君之臣曰某/死鄭𤣥曰訃或作赴赴至也)故其林慙無
盡澗愧不歇秋桂遺風春蘿罷月騁西山之逸議馳東
臯之素謁(馳騁猶宣布也逸議隱逸之議也素謁貧素/之謁也史記伯夷叔齊詩曰登彼西山兮採)
(其薇矣阮藉奏記曰將耕束臯之陽稚珪集訓張長史/詩曰同貧清風館共素白雲室杜預左氏傳注曰謁告)
(也謂告語於人/亦談議之流)今又促裝下邑浪拽(翊/制)上京(楚辭曰漁/父鼓拽而)
(去王逸曰船舷也浪猶鼓/也韋昭漢書注曰拽楫也)雖情投於魏闕或假步於山
扄(呂氏春秋曰中山公子牟謂詹子曰身在江海之上/心居魏闕之下髙誘曰魏闕象闕也説文曰扄外閉)
(之關/也)豈可使芳杜厚顔薜荔無恥(尚書曰余心/顔厚有忸愧)碧嶺再
辱丹崖重滓塵游躅於蕙路汙渌池以洗耳(皇甫謐髙/士傳曰巢)
(父聞許由為堯所讓也/以為汙乃臨池而洗耳)宜扄岫幌掩雲闗歛輕霧藏鳴
湍截來轅於谷口杜妄轡於郊端於是叢條瞋膽疊頴
怒魄或飛柯以折輪乍低枝而掃跡請㢠俗士駕為君
謝逋客(孔安國尚書傳曰逋亡也晉/灼漢書注曰以辭相告曰謝)
　
　
　
　
　
　文選巻四十三
欽定四庫全書
　文選巻四十四　　　　　　梁　蕭統　編
　　　　　　　　　　　　　唐　李善　註
　檄
　　喻巴蜀檄(漢書曰相如為郎數歲㑹唐蒙使畧通/夜郎𤏡中徵發巴蜀吏卒千人都□多)
　　　(為發轉漕萬餘人用軍興法誅其渠率巴蜀人/大驚恐上聞之乃遣相如責唐䝉等因喻告巴)
　　　(蜀人以非/上之意也)
　　　司馬長卿
告巴蜀太守蠻夷自擅不討之日久矣時侵犯邊境勞
士大夫陛下即位存撫天下安集中國然後興師出兵
北征匈奴單于怖駭交臂受事屈膝請和(戰國䇿張儀/曰儀交臂而)
(事齊/楚)康居西域重譯納貢稽顙來享(禮記王制曰五方/之人言語不通北)
(方曰譯説文曰譯傳也傳四夷之語也漢書西域傳曰/康居國去長安萬二千三百里春秋説題辭曰盛徳則)
(感越裳重譯禮記孔子曰拜之而後稽顙毛/詩曰自彼氐羌莫不來享爾雅曰享獻也)移師東指
閩越相誅右弔番禺太子入朝(文頴曰弔至也番禺南/海郡縣治也東伐越後)
(至番禺故言右也顔師古曰南越為東越所伐漢以兵/救之南越䝉天子徳惠故遣太子朝所以云弔也非訓)
(至也太子即嬰齊也閩越/地名也越有三此其一也)南夷之君西僰犍之長(言君/者大)
(之也僰蒲北切/文頴曰犍為縣)常效貢職不敢墯怠(論語撰考䜟曰/穿胷儋耳莫不)
(貢/職)延頸舉踵喁喁然(吕氏春秋曰聖人南靣而立天下/皆延頸舉踵矣論語素王受命䜟)
(曰莫不喁喁/延頸歸徳)皆嚮風慕義欲為臣妾(論語撰考䜟曰逺/都殊域莫不嚮風)
(又曰孺悲欲見鄉黨慕義史記張良/曰百姓莫不嚮風慕義願為臣妾)道里遼逺山川阻
深不能自致(鄭𤣥禮記注曰/致之言至也)夫不順者已誅而為善者
未賞(呂氏春秋曰先王之法為善/者賞為不善者罰古之道也)故遣中郎將往賔之
(中郎將即/唐䝉也)發巴蜀之士各五百人以奉幣帛衛使者不
然(張揖曰不/然之變也)靡有兵革之事戰鬬之患今聞其乃發軍
興制(張揖曰發三軍之衆也興/制謂起軍法誅將帥也)驚懼子弟憂患長老郡
又擅為轉粟運輸皆非陛下之意也當行者或亡逃自
賊殺亦非人臣之節也夫邊郡之士聞烽舉燧燔(張揖/曰晝)
(舉烽夜/燔燧)皆攝弓而馳荷戈而走(攝謂張弓注矢而/持之也攝奴頰切)流汗
相屬唯恐居後觸白刃冐流天議不反顧計不旋踵人
懐怒心如報私讐彼豈樂死惡生非編列之民而與巴
蜀異主哉(編列謂編户也淮/南子曰編户齊民)計深慮逺急國家之難而
樂盡人臣之道也故有剖符之封析珪儋爵(如淳曰析/中分也白)
(藏天子青/在諸侯)位為通侯處列東第(東第甲宅也居帝城之/東故曰東第張揖曰列)
(東第在天/子下方)終則遺顯號於後世傳土地於子孫行事甚
忠敬居位甚安逸名聲施於無窮功烈著而不滅是以
賢人君子肝腦塗中原膏液潤野草而不辭也(春秋考/異郵曰)
(枯骸收胲血膏/潤草胲古才切)今奉幣役至南夷即自賊殺或亡逃抵
誅(抵至也亡逃而至於誅也一曰逃亡被誅而抵拒於/誅也如淳曰抵其罪而誅戮之也一曰誅者亡不肯)
(受誅/也)身死無名諡為至愚(無名言無善名/也諡猶號也)恥及父母為
天下笑人之度量相越豈不逺哉(春秋合誠圖曰君/殺妻誅為天下笑)然
此非獨行者之罪也父兄之教不先子弟之率不謹寡
廉鮮恥而俗不長厚也其被刑戮不亦宜乎陛下患使
者有司之若彼悼不肖愚民之如此故遣信使(誠信之/使也)
曉論百姓以發卒之事因數之以不忠死亡之罪讓三
老孝悌以不教誨之過(漢書景帝詔曰置三/老孝悌以道民焉)方今田時
重煩百姓(重難也不/欲召聚之)已親見近縣(張揖曰檄以示/巴蜀城旁近縣)恐逺
所谿谷山澤之民不徧聞檄到亟下縣道(亟急也漢書/曰縣有蠻夷)
(曰/道)使咸喻陛下之意無忽
　　為袁紹檄豫州(魏氏春秋曰袁紹/伐許乃檄州郡)
　　　陳孔璋(魏志曰琳避難冀州袁本初使典文章/作此檄以告劉備言曹公失徳不堪依)
　　　　(附宜歸本初也後紹敗琳歸曹公曹公曰卿/昔為本初移書但可罪狀孤而已惡止其身)
　　　　(何乃上及父祖邪琳謝罪曰矢在絃/上不可不發曹公愛其才而不責之)
左將軍領豫州刺史郡國相守(蜀志曰先主歸陶謙謙/表先主為豫州刺史後)
(歸曹公曹公/表為左將軍)葢聞明主圖危以制變忠臣慮難以立權
是以有非常之人然後有非常之事有非常之事然後
立非常之功(難蜀父老曰世必有非常之人然後有非/常之事有非常之事然後有非常之功)
夫非常者故非常人所擬也曩者彊秦弱主趙髙執柄
專制朝權威福由己時人廹脅莫敢正言終有望夷之
敗(史記曰秦二世夢白虎嚙其左驂馬殺之問占夢涇/水為祟二世乃齋望夷宫欲祠涇水使使責讓趙高)
(以盗事髙懼乃陰與其女壻咸陽令閻樂數二世二世/自殺張華曰望夷宮在長安西北長平觀故臺處是臨)
(涇水作之以望北夷也漢書/曰王氏浸盛羣下莫敢正言)祖宗焚滅汙辱至今永為
世鑒及臻呂后季年産禄專政内兼二軍外統梁趙擅
斷萬機決事省禁下陵上替海内寒心(漢書曰張辟彊/謂丞相陳平請)
(拜呂台呂産為將兵居南北軍丞相如辟彊計太后臨/朝以呂侯子台為呂王台弟産為梁王建成侯釋之子)
(禄為趙王呂氏崩將軍禄相國産顓兵秉政韋昭國語/注曰季末也左氏傳閔子騫曰下陵上替能無亂乎髙)
(唐賦曰寒/心酸鼻)於是絳侯朱虚興兵奮怒誅夷逆暴尊立太
宗(漢書曰産禄因謀作亂齊悼惠王子朱虚侯章在京/師知其謀使人告兄齊王令發兵章欲與太尉勃内)
(應以誅諸呂又曰呂禄呂産欲作亂朱虚侯章與太尉/勃等誅之大臣乃謀迎代王代王立是為孝文皇帝)
故能王道興隆光明顯融此則大臣立權之明表也(明/表)
(謂明白之/表儀也)司空曹操祖父中常侍騰與左悺徐璜並作
妖孽饕餮放横傷化虐民(司馬彪續漢書曰曹騰字季/興少除黄門桓帝即位加特)
(進范曄後漢書曰左悺河南人也為小黄門徐璜下邳/人也為中常侍左氏傳史克曰縉雲氏有不才子天下)
(之人為之饕餮山海經曰鈎吾山有獸羊身人面其口/腋下虎齒人爪其音如嬰兒名曰狍鴞食人郭璞云為)
(物貪婪食又未盡還害其身象在禹/鼎左氏傳所謂饕餮者也狍音咆)父嵩乞匄攜養因
贓假位(魏志曰曹騰養子嵩官至太尉莫能審其生本/末司馬彪讀漢書曰嵩字巨髙説文曰匄乞也)
(古頼/切)輿金輦璧輸貨權門(漢書曰息夫躬交遊/貴戚趨走權門為名)竊盗鼎
司傾覆重器(周易曰鼎金鉉鄭𤣥尚書注曰鼎三/公象也文子老子曰天下之大器也)操贅
閹遺醜本無懿徳(贅謂假相連屬也莊子曰附贅懸肬/然肬贅假肉也贅之脱切肬音尤)
􁇓狡鋒協好亂樂禍幕府董統鷹揚掃除凶逆(魏志曰/大將軍)
(何進與詔誅諸□官進被殺紹遂勒兵捕諸閹人無少/長皆殺之漢書音義曰衛青征匈奴大克獲帝就拜大)
(將軍於幕中/因曰幕府)續遇董卓侵官暴國(董卓字仲頴隴西人/為相國卓以山東豪)
(傑並起乃徙天子都長安燔燒洛陽宮室卓至西京呂/布誅卓左氏傳欒鍼謂欒書曰侵官胃也失官慢也)
於是提劍揮鼓發命東夏收羅英雄棄瑕取用(魏志曰/董卓呼)
(紹欲廢帝紹不應因横刀長揖而出遂奔冀州/卓因拜紹渤海太守紹遂以渤海之衆以攻卓)故遂與
操同諮合謀授以裨師(禆師偏師也漢書衛青傳/曰裨將及校尉侯者九人)謂其
鷹犬之才爪牙可任(謝承後漢書陳龜表曰臣/累世展鷹犬摶擊之用)至乃愚
佻短畧輕進易退(字書曰佻輕/也敕聊切)傷夷折衂數䘮師徒幕
府輙復分兵命鋭修完補輯表行東郡領兖州刺史(謝/承)
(後漢書曰袁紹以曹操為束郡太守劉公山為/兖州公山為黄巾所殺乃以操為兖州刺史)被以虎
文奬䠞威柄(被以虎文則羊質虎文也法言曰敢問質/曰羊質而虎皮見草而説見豺而戰魏志)
(作奬䠞䠞成也言/奬成其威柄也)冀獲秦師一剋之報(左氏傳曰秦孟/明帥師伐晉晉)
(侯禦之秦師敗績又曰秦伯伐晉濟河焚舟/取王官及郊晉人不出遂霸西戎用孟明也)而操遂承
資跋扈肆行凶忒(謝承後漢書曰操得兖州兵衆强盛/内懐反紹意毛詩曰無然畔換鄭𤣥)
(曰畔换猶跋扈也西京賦曰睢盱跋扈賈逵/國語注曰肆恣也孔安國尚書傳曰忒惡也)割剥元元
殘賢害善(太公金匱曰天道無親常與善人今海内陸/沈於殷久矣何乃急急於元元哉髙誘戰國)
(䇿注曰元元善也張奐與屯留/君書曰氣厲流行傷賢害善)故九江太守邊讓英才
俊偉天下知名直言正色論不阿謟身首被梟懸之誅
妻孥受灰滅之咎(魏志曰太祖在兖州陳留邊讓言議/頗侵太祖太祖殺讓族其家臣瓚漢)
(書注曰懸首於木曰梟/尚書曰余則孥戮汝)自是士林憤痛民怨彌重(林喻/多也)
(司馬遷書曰列於君子之林/孔安國尚書傳曰民咨胥怨)一夫奮臂舉州同聲(史記/武臣)
(曰陳王奮臂為天下唱/始周易曰同聲相應)故躬破於徐方地奪於呂布彷
徨東裔蹈據無所(魏志曰陶謙為徐州刺史太祖征謙/糧少引軍還又曰太祖與呂布戰於)
(濮陽太祖/軍不利)幕府惟彊榦弱枝之義且不登叛人之黨(叛/人)
(謂呂布也漢書曰徙二千石髙貲富人豪傑并兼之家/於諸陵葢亦以强幹弱枝非為泰山園也左氏傳曰圉)
(宋彭城非宋地也於是為宋/討魚石故稱宋且不登叛人)故復援旌擐甲席巻起征
(紹征呂布諸史不載葢史畧也左氏傳曰擐甲執兵杜/預曰擐貫也胡慢切春秋握誠圖曰諸侯冰散席巻各)
(爭恣/妄)金鼓響振布衆奔沮(漢書曰膠西王叩頭漢軍/壁弓髙侯執金鼓見之)拯
其死亡之患復其方伯之位(謝承後漢書曰操圍呂布/於濮陽為布所破投紹紹)
(哀之乃給兵五千人還取/兖州説文曰拯上舉也)則幕府無徳於兖土之民而
有大造於操也(左氏傳呂相絶秦曰師克還/無害則是我有大造於西也)後㑹鸞駕
反斾羣虜冦攻(魏志曰董卓徙天子都長/安後韓暹以天子還洛陽)時冀州方有
北鄙之警匪遑離局(魏志曰冀州牧韓馥以冀州讓紹/紹遂領冀州謝承後漢書曰公孫)
(瓚非紹立劉伯安歛其衆攻紹禮/記曰各司其局鄭𤣥曰局部分也)故使從事中郎徐勛
就發遣操使繕修郊廟翊衛㓜主操便放志專行脅遷
當御省禁(魏志曰天子還洛陽太祖遂至洛陽/衛京師脅遷謂廹脅天子而遷徙也)卑侮王
室敗法亂紀(家語孔子曰是/謂壊法亂紀也)坐領三臺專制朝政(應劭/漢官)
(儀曰尚書為中臺御史/為憲臺謁者為外臺)爵賞由心刑戮在口所愛光五
宗所惡滅三族(宗亦族也漢書徐自為曰古有三族而/王温舒罪至同時而五族乎家語曰宰)
(予為臨淄大夫與田/常之亂夷三族也)羣談者受顯誅腹議者䝉隠戮(漢/書)
(曰上既造白鹿皮幣令下顔異不應反脣張/湯奏異腹非論死自是之後有腹非之法也)百寮鉗口
道路以目(莊子曰鉗墨翟之口史記曰周厲王行暴虐/侈傲國人謗王王怒得衛巫使監謗者以告)
(則殺之國人莫敢言/道路以目鉗甘嚴切)尚書記朝㑹公卿充員品而已故
太尉楊彪典歴二司享國極位操因縁眦睚被以非罪
榜楚參并五毒備至觸情任忒不顧憲綱(范曄後漢書/曰彪字文先)
(代董卓為司空又代黄琬為司徒時袁術僭亂操託彪/與袁術婚姻誣以欲圖廢置奏收下獄劾以大逆漢書)
(曰王莾誅翟義夷滅三族皆至同坑以五毒參幷葬之/如淳曰野葛狼毒之屬韓詩外傳曰不肖者觸情縱欲)
(也/)又議郎趙彦忠諫直言義有可納是以聖朝含聽改
容加飾操欲迷奪時明杜絶言路擅收立殺不俟報聞
又梁孝王先帝母昆墳陵尊顯桑梓松栢猶宜肅恭而
操帥將吏士親臨發掘破棺裸尸掠取金寶至令聖朝
流涕士民傷懐(漢書曰孝文皇帝竇皇后生孝景帝梁/孝王武曹瞞傳曰曹操破梁孝王棺收)
(金寶天子聞之哀泣昆或為弟毛詩曰維桑與梓必/恭敬止仲長子昌言曰古之葬者松栢以識其墳)操
又特置發丘中郎將摸金校尉所過隳突無骸不露身
處三公之位而行桀虜之態汙國虐民毒施人鬼加其
細政苛慘科防互設罾繳充蹊坑穽塞路舉手挂網羅
動足觸機䧟是以兖豫有無聊之民帝都有吁嗟之怨
(戰國䇿蘇秦曰上下相怨民無所聊家語孔子曰/今人之言惡者比之於桀紂民怨其虐莫不吁嗟)歴觀
載籍無道之臣貪殘酷烈於操為甚幕府方詰外姦未
及整訓(鄭𤣥禮記注曰詰謂/問其罪也去質切)加緒含容冀可彌縫(左氏/傳展)
(喜對齊侯曰桓公是以糾合/諸侯彌縫其闕而匡救其炎)而操豺狼野心潛包禍謀
(劉向列女傳曰羊舌叔姫者叔向之母也長姒産男叔/姫往觀之曰其聲狼也狼子野心非是莫滅羊舌氏乎)
乃欲摧撓棟梁孤弱漢室(周易曰棟橈之/凶不可以有輔)除滅忠正專
為梟雄往者伐鼓北征公孫瓚(魏志曰公孫瓚字伯圭/董卓至洛陽遷瓚奮武)
(將軍封薊侯范曄後漢書曰公孫瓚/大破黄巾威震河北紹自將擊之)强冦桀逆拒圍一
年操因其未破陰交書命外助王師内相掩襲(左氏傳/曰凡師)
(輕曰襲杜預曰/掩其不備也)故引兵造河方舟北濟㑹其行人發露
瓚亦梟夷(魏志曰紹悉軍圍瓚瓚自知/必敗盡殺其妻子乃自殺)故使鋒芒挫縮
厥圖不果爾乃大軍過蕩西山屠各左校皆束手奉質
爭為前登犬羊殘醜消淪山谷(范曄後漢書曰黑山賊/于毒等覆鄴城紹入朝)
(歌鹿腸山破之斬毒又擊左校郭大賢等遂及西營屠/各戰於常山晉中興書曰胡俗其入居塞者有屠各種)
(最豪貴故得為/單于統領諸種)於是操師震慴晨夜逋遁屯據敖倉阻
河為固(魏志曰袁紹將進軍攻許公留于禁屯河上公/軍官渡漢書音義曰敖地名在滎陽西北上臨)
(河有/太倉)欲以螗蜋之斧禦隆車之隧(莊子蘧伯玉謂顔闔/曰汝不知夫螗蜋乎)
(怒其臂以當車轍/不知其不勝任也)幕府奉漢威靈折衝宇宙(班孟堅與/陳文通書)
(曰奉國威靈信志方外晏子春秋孔子曰不/出樽爼之間而折衝千里之外晏子之謂也)長㦸百萬
胡騎千羣奮中黄育獲之士騁良弓勁努之勢(尸子中/黄伯白)
(余左執太行之獶而右□彪虎戰國策范睢説秦王曰/烏獲之力焉而死夏育之勇焉而死文子曰狡兎得而)
(獵犬烹髙鳥盡而良弓藏史記蘇秦説/韓王曰天下之彊弓勁努皆從韓出)并州越太行青
州涉濟漯(魏志曰袁紹出長子譚為青州外甥髙幹為/并州淮南子曰何謂九山曰太行羊腸髙誘)
(曰太行直河内野王縣尚/書曰浮于濟漯達于河)大軍汛黄河而角其前荆州
下宛葉而掎其後(魏志曰劉表為荆州刺史北與袁紹/相結左氏傳狄子駒支曰臂如捕鹿)
(晉人角之諸戎掎之征伐軍有前後猶如捕/獸一人捉角一人戾足説文曰掎戾足也)雷震虎步
並集虜庭(李陵詩曰幸託不/肖軀且當猛虎步)若舉炎火以焫飛蓬覆滄
海以沃熛炭有何不滅者哉(楚辭曰離憂患而廼寤兮/若縱火於秋蓬黄石公三)
(畧曰夫以義而誅不義若決江河而溉焚火/其剋必矣聲類曰焫燒也説文曰熛火飛也)义操軍吏
士其可戰者皆出自幽冀或故營部曲咸怨曠思歸流
涕北顧(毛詩序曰/男女怨曠)其餘兖豫之民及呂布張揚之遺衆
(呂布張揚已/見九錫文)覆亡廹脅權時苟從各被創夷人為讐敵
(尚書曰父師曰/召敵讐弗怠)若廻斾方徂登髙崗而擊鼓吹揚素揮
以啟降路(廣雅曰徽幡也/徽與揮古通用)必土崩瓦解不俟血刃(漢書/徐樂)
(上書曰何謂土崩秦之未葉是也人困而主不恤下怨/而上不知此之謂土崩何謂瓦解呉楚齊越之兵是也)
(當此之時安土樂俗之人衆故諸侯無外境之助此之/謂瓦解孫卿子曰舜伐有苖禹伐共工湯伐有夏文王)
(伐崇武王伐紂逺/方慕義兵不血刃)方今漢室陵遲綱維弛絶聖朝無一
介之輔股肱無折衝之勢(尚書秦穆公曰如有一介臣/尚書大傳曰股肱臣也折衝)
(已見/上文)方畿之内簡練之臣皆垂頭搨翼莫所憑恃雖有
忠義之佐脅於暴虐之臣焉能展其節又操持部曲精
兵七百圍守宮闕外託宿衛内實拘執懼其篡逆之萌
因斯而作(説文曰逆而奪/取曰篡又患切)此乃忠臣肝腦塗地之秋烈
士立功之㑹可不朂哉(喻巴蜀文曰肝腦塗中原漢書/曰一敗塗地尚書曰朂哉夫子)
操义矯命稱制遣使發兵恐邊逺州郡過聽而給與强
冦弱主違衆旅叛(漢書以/旅為助)舉以䘮名為天下笑則明哲
不取也即日幽并青冀四州並進(魏志曰紹以中/子熈為幽州)書到
荆州便勒見兵與建忠將軍協同聲勢(魏志曰張繡以/軍功稱遷至建)
(忠將軍屯宛/與劉表合)州郡各整戎馬羅落境界舉師揚威並匡
社稷則非常之功於是乎著其得操首者封五千户侯
賞錢五千萬部曲偏裨將校諸吏降者勿有所問廣宣
恩信班揚符賞布告天下咸使知聖朝有拘偪之難如
律令(風俗通曰謹按律者法也臯陶謨虞云始造律時/主所制曰令漢書著甲令夫吏者始也當先自正)
(然後正人故文書下如律令/言當履䋲墨動不失律令也)
　　檄呉將校部曲
　　　陳孔璋
年月朔日子尚書令彧(魏志曰荀彧字文若頴川人也/太祖進彧為漢侍中守尚書令)
告江東諸將校部曲及孫權宗親中外葢聞禍福無門
唯人所召(左氏傳閔/子騫之辭)夫見機而作不處凶危上聖之明
也(周易曰君子見機/而作不俟終日)臨事制變困而能通智者之慮也
(漢書曰江充因變制宜周易曰困而不失/其所亨其唯君子乎王弼曰窮必通也)漸漬荒沈往
而不反下愚之蔽也是以大雅君子於安思危以逺咎
悔(班固漢書贊曰大雅卓爾不羣河間獻危/王近之矣封禪書曰興必慮衰安必盧)小人臨禍懐
佚以待死亡二者之量不亦殊乎孫權小子未辨菽麥
(左氏傳曰晉周子有兄/而無慧不能辨菽麥)要領不足以膏齊斧名字不足
以洿簡墨(漢書音義服䖍注曰易曰䘮其資斧未聞其/説張晏曰斧鉞也以整齊天下應劭曰齊利)
(也虞喜志林曰齊側皆切凡師出/必齊戒入廟受斧故曰齊斧也)譬猶鷇卵始生翰毛
(爾雅曰生而自食曰雛待哺曰鷇郭璞曰鳥子/須母食鄭𤣥尚書大傳注曰翰毛毛長大者)而便陸
梁放肆顧行吠主(西京賦曰怪獸陸梁戰國䇿曰勃/謂田單曰跖之狗吠堯非其主也)謂
為舟楫足以距皇威江湖可以逃靈誅不知天網設張
以在綱目㸑鑊之魚期於消爛也若使水而可恃則洞
庭無三苖之墟子陽無荆門之敗(尚書帝曰咨禹惟時/有苖弗率女徂征三)
(旬苖民逆命帝乃誕敷文徳七旬有苖格孔安國曰三/苖之國左洞庭右彭蠡范曄後漢書曰公孫述字子陽)
(自立為蜀王遣任滿據荆門帝遣/征南火將軍岑彭攻之滿大敗)朝鮮之壘不刋南越
之旌不拔(史記曰天子拜涉何為遼東部都尉朝鮮襲/殺何天子遣左將軍荀彘擊朝鮮朝鮮入殺)
(其王右渠來降定朝鮮為四郡又曰南越呂嘉反以主/爵都尉楊僕為樓船將軍下横浦咸㑹番禹南越以平)
(遂為九郡又曰東越王餘善反遣横海將軍/韓説出句章越建成侯敖殺餘善以其衆降)昔夫差承
闔閭之逺跡用申胥之訓兵棲越㑹稽可為强矣(史記/曰呉)
(王闔閭死立太子夫差□樂毅遺燕惠王書曰昔伍子/胥説聽於闔閭而呉王逺跡至郢韋昭國語注曰申胥)
(楚大夫伍奢之子子胥也名員員奔呉呉與地故曰申/胥史記曰呉王夫差伐越敗之越王句踐乃以甲兵五)
(千人棲/於㑹稽)及其抗衡上國與晉爭長都城屠於句踐武卒
散於黄池終於覆滅身罄越軍(毛萇詩注曰抗舉也鄭/𤣥周禮注曰稱上曰衡)
(抗衡謂對舉以争輕重也史記陸賈曰以區區之越與/天子抗衡為敵國又曰呉王夫差北㑹諸侯於黄池欲)
(霸中國呉王與晉定公爭長乃長晉定公呉引兵歸國/又曰呉與晉人相遇黄池之上呉晉爭强晉人擊之大)
(敗呉師越王聞之襲呉呉王聞之去晉而歸/與越戰不勝城門不守遂圍王宮而殺夫差)及呉王濞
驕恣屈强猖猾始亂(漢書曰呉王濞髙帝兄仲之子也/立濞為呉王孝景五年起兵于廣)
(陵左氏傳曰鄭子太叔卒晉趙簡子曰黄/父之㑹夫子語我九言曰無始亂無怙富)自以兵强國
富勢陵京城太尉帥師甫下滎陽則七國之軍瓦解氷
泮(漢書曰七國反書聞天子遣絳侯周亞夫往擊楚敗/之七國呉王濞楚王戊趙王遂膠西王卭濟南王辟)
(光淄川王賢膠東王渠鄭𤣥周禮注曰甫始/也瓦解已見上文淮南子曰冰泮而農柔起)濞之罵言
未絶於口而丹徒之刃以䧟其胷(漢書曰呉王敗乃與/麾下壯士千人夜亡)
(渡淮走丹徒保東越漢使人以利啗東越東越即給呉王/呉王出勞軍漢使人鏦殺呉王漢書賈誼上疏曰適啟)
(其口匕首已陷/其胷矣紿音殆)何則天威不可當而悖逆之罪重也且
江湖之衆不足恃也自董卓作亂以迄於今將三十載
其間豪傑縱横熊據虎跱彊如二袁勇如呂布(二袁袁/紹袁術)
(也魏志曰呂布便弓馬/旅力過人號為飛將)跨州連郡有威有名者十有餘
輩其餘鋒捍特起鸇視狼顧爭為梟雄者不可勝數(淮南/子曰)
(鴟視虎顧鹽鐵論曰/無鹿駭狼顧之憂)然皆伏鈇嬰鉞首腰分離雲散原
燎罔有孑遺(尚書曰若火之燎于原毛/詩曰周餘黎民靡有子遺)近者關中諸將
復相合聚續為叛亂(魏志張魯據漢中遣鍾繇討之是/時關中諸將疑繇欲自襲馬超遂)
(與楊秋李湛宜成等反遣曹仁討之超等屯/潼闗公敕諸將闗西兵精悍堅壁勿與戰)阻二華據
河渭驅率羌胡齊鋒東向氣髙志逺似若無敵丞相秉
鉞鷹揚順風烈火元戎啟行未鼓而破(魏志曰公西征/馬超公自潼闗)
(北渡未濟超赴船急戰丁斐曰放馬以餌賊賊亂取馬/公乃得渡循河為角而南賊追距渭口公乃分兵結營)
(於渭南賊夜攻營伏兵擊破之進軍渡渭超等數挑戰/不許公乃與剋日㑹戰先以輕兵挑戰良久乃縱彍騎)
(夾擊大破之斬宜成李湛等漢書元后詔曰運獨見之/明奪無前之威毛詩曰武王載斾有䖍秉鉞如火烈烈)
(則莫我敢遏又曰元/戎十乗以先啟行)伏尸千萬流血漂樐此皆天下所
共知也(戰國策秦王謂唐且曰天子之怒伏尸百萬/流血千里賈誼過秦曰伏尸百萬流血漂樐)是
後大軍所以臨江而不濟者以韓遂馬超逋逸迸脱走
還涼州復欲鳴吠(魏志曰曹公斬宜成遂超走涼州典/畧曰韓遂字文約在涼州阻兵為亂)
(積三十年建安/二十年乃死)逆賊宋建僭號河首同惡相救並為脣
齒(魏志曰初隴西宋建自稱河首平漢王聚/衆抱罕夏侯淵討之屠抱罕斬建涼州)又鎮南將
軍張魯負固不㳟(魏志曰張魯字公旗據漢中以鬼道/教人自號師君長雄巴漢垂三十年)
(漢末力不能征遂就寵魯為鎮民中郎將/漢寧太祖征之周禮曰負固不服則攻之)皆我王誅所
當先加故且觀兵旋斾(魏志曰建安十七年公征孫權/攻破江西營乃引軍還史記曰)
(武王東觀兵至于孟津諸侯皆曰/帝紂可伐武王曰未可乃還師)復整六師長驅西征
致天下誅(魏志曰建安二十/年公西征張魯)偏師涉隴則建約梟夷旍
首萬里(魏志曰韓遂在顯親夏侯淵欲襲取之遂走後/淵大破遂軍得其旍麾斬建及遂死已見上文)
軍入散闗則羣氐率服王侯豪帥奔走前驅(魏志曰公/西征張魯)
(自陳倉出散闗至河池氐/王竇茂恃險不服攻屠之)進臨漢中則陽平不守(魏志/曰西)
(征張魯至陽平魯使弟衛據陽平闗/公乃遣髙祚等乗險夜襲大破之)十萬之師土崩魚
爛張魯逋竄走入巴中懐恩悔過委質還降(魏志曰魯/弟衛夜遯)
(魯潰走巴中遣人慰諭魯盡家屬出降土崩已見上文/公羊傳曰其言梁亡何自亡也奈何魚爛而亡何休曰)
(魚爛從内發左氏傳/胡突曰䇿名委質)巴夷王朴胡賨邑侯杜濩各帥種
落共舉巴郡以奉王職(魏志曰建安二十年七姓巴夷/王朴胡賨邑侯杜濩舉巴夷賨)
(民來附於是分巴郡以胡為巴東太守/濩巴西太守孫盛曰朴音浮濩音䕶)鉦鼓一動二方
俱定利盡西海兵不鈍鋒(戰國䇿司馬錯曰今伐蜀利/盡西海而諸侯不以為貪漢)
(書淮南王安上疏曰不勞一卒不頓/一㦸又曰不挫一兵之鋒鈍與頓同)若此之事皆上天
威明社稷神武非徒人力所能立也聖朝寛仁覆載允
信允文(春秋考異郵曰赤帝之精寛仁大度禮記曰天/無私覆地無私載毛詩曰允文允武昭假列祖)
大啟爵命以示四方魯及胡濩皆享萬户之封魯之五
子各受千室之邑(魏志曰胡濩者皆封列侯又/曰封魯及五子皆為列侯)胡濩子
弟部曲將校為列侯將軍已下千有餘人百姓安堵四
民反業(漢書曰髙祖入闗吏民皆安堵如故/管子曰士農工商四民者國之石民)而建約之
屬皆為鯨鯢(左氏傳楚子曰古者明王伐不/敬取其鯨鯢而封以為大戮)超之妻孥
焚首金城(魏志曰南安趙衢討超梟/其妻子漢書有金城郡)父母嬰孩覆尸許
市(范曄後漢書曰建/安元年遷都于許)非國家鍾禍於彼降福於此也逆
順之分不得不然(漢書㳙勲曰甚/誖逆順之禮)夫鷙鳥之擊先髙攫
鷙之勢也牧野之威孟津之退也(此述往年未伐之意/尚書序曰武王與受)
(戰於牧野又曰惟十有一年武王伐/殷孔安國曰諸侯僉同乃退以示弱)今者枳棘翦扞戎
夏以清(枳棘以喻殘賊也翦扞翦除而防衛/之也杜預左氏傳注曰扞衛也音捍)萬里肅齊
六師無事故大舉天師百萬之衆(魏志曰建安二十一/年治兵遂征孫權也)
與匈奴南單于呼完厨及六郡烏桓丁令屠各湟中羌
僰(魏志曰建安二十一年匈奴南單于呼㕑泉將其名/王來朝待以客禮漢書曰諸羌言願得度湟水北然)
(湟水左右羌之所居湟音/皇丁令屠各已見上文)霆奮席巻自夀春而南(漢書/九江)
(郡有夀/春邑)又使征西將軍夏侯淵等(魏志曰夏侯淵字妙/才惇族弟也為征西)
(將/軍)率精甲五萬及武都氐羌巴漢鋭卒南臨汶江搤據
庸蜀(魏志曰建安二十一/年留夏侯淵屯漢中)江夏襄陽諸軍横截湘沅以
臨豫章樓船横海之師直指呉㑹(漢書曰東越反上遣/横海將軍韓説樓船)
(將軍楊僕/入軍於越)萬里剋期五道並入(大舉天師至夀春而南/一道也使征西甲卒五)
(萬二道也及武都至庸蜀三道也江夏/至豫章四道也樓船至㑹稽五道也)權之期命於是
至矣丞相銜奉國威為人除害元惡大憝必當梟夷(尚/書)
(成王曰元/惡大憝)至於枝附葉從皆非詔書所特禽疾(揚雄覈/靈賦曰)
(枝附葉從/表立景隨)故毎破滅彊敵未嘗不務在先降後誅拔將
取才各盡其用是以立功之士莫不翹足引領望風響
應(新序趙良謂商君曰君亡可翹足而待也左氏傳穆/叔謂晉侯曰引領西望曰庶幾乎尚書曰惟影響孔)
(安國曰君影之/隨形響之應聲)昔袁術僭逆王誅將加則廬江太守劉
勲先舉其郡還歸國家(魏志曰建安四年袁術敗於陳/病死廬江太守劉勲率衆降封)
(為列/侯)呂布作亂師臨下邳張遼侯成率衆出降(魏志曰/張遼字)
(文逺鴈門人也以兵屬呂布太祖破呂布/於下邳遼將衆降拜中郎將爵為闗内侯)還討胿固薛
洪樛尚開城就化(魏志曰眭固屬袁紹屯射犬公進軍/臨河使史渙曹仁渡河擊之固使張)
(揚故長史薛洪河内太守樛尚留守自將兵以迎紹求/救與渙仁遇交戰大破之斬固公遂濟河圍射犬洪尚)
(率衆降封為/列侯樛音留)官渡之役則張郃髙奐舉事立功(魏志曰/公擊淳)
(于瓊留曹洪守紹使張郃髙覽攻曹洪郃等聞瓊切/破遂來降魏志曰髙覽此云奐□有二名郃烏合)後討
袁尚則都督將軍馬延故豫州刺史隂䕫射聲校尉郭
昭臨陣來降(魏志曰公圍尚營未合尚懼遣故豫州刺/史隂䕫及陳琳乞降公不許圍益急尚夜)
(遯保岐山追擊之其將/馬延等臨陣降衆大潰)圍守鄴城則將軍蘇游反為内
應(魏志曰尚攻譚留蘇由守鄴公/進軍到洹水由降游與由同)審配兄子開門入兵
(魏志曰袁尚走中山盡獲其輜重印綬節鉞使尚降人/示其家城中崩沮審配兄子榮夜開所守東城門内兵)
(配逆戰敗生/禽配斬之)既誅袁譚則幽州太守焦觸攻逐袁熈舉
縣來服(魏志曰建安十年袁熈大將焦觸叛/熈尚奔三郡烏丸觸等舉其縣來降)凡此之輩
數百人皆忠壯果烈有智有仁悉與丞相參圗畫䇿折
衝討難芟敵搴旗靜安海内豈輕舉措也哉誠乃天啟
其心計深慮逺(西京賦曰天啟其心司馬相如喻/巴蜀文曰計深慮逺急國家之難)審邪
正之律明可否之分勇不虚死節不苟立屈伸變化唯
道所存故乃建丘山之功享不訾之禄(答客難曰所欲/必得功若丘山)
(賈逵國語注/曰訾言量也)朝為仇虜夕為上將所謂臨難知變轉禍
為福者也(説苑孔子曰聖人轉/禍為福報怨以徳)若夫説誘甘言懐寶小
惠(毛詩曰盜言孔甘/論語曰好行小惠)泥滯苟且没而不覺隨波漂流與
熛俱滅者亦甚衆多吉凶得失豈不哀哉昔歲軍在漢
中東西懸隔合肥遺守不滿五千權親以數萬之衆破
敗奔走今乃欲當禦雷霆難以冀矣(魏志曰太祖使張/遼與樂進等將七)
(千餘人屯合肥太祖征張魯俄而權率十萬衆圍合肥/於是遼夜募敢從之士得八百人明日大戰平旦遼被)
(甲持㦸先登䧟陣殺十人斬二將權登髙冡以長㦸自/守遼呼權不敢動權守合肥十餘日城不可入乃引退)
夫天道助順人道助信(周易曰天之所助者順/也人之所助者信也)事上之
謂義親親之謂仁盛孝章君也而權誅之(魏志曰權殺/呉郡太守盛)
(憲㑹稽典録/曰憲字孝章)孫輔兄也而權殺之(典畧曰孫輔恐權不/能守江東因權出行)
(□治乃遣人齎書呼曹公行人以告權乃還偽若不知/與張昭共見輔權謂輔曰兄厭樂耶何為呼他人輔云)
(無是權投書與昭以示輔輔慚無/辭乃悉斬輔親近徒輔置東呉)賊義殘仁莫斯為甚
(孟子齊王曰臣試其君可乎孟子曰賊人者謂之賊賊/義者謂之殘殘賊之人謂之一夫聞誅一夫紂矣未聞)
(試其/君也)乃神靈之逋罪下民所同讐辜讐之人謂之凶賊
是故伊摯去夏不為傷徳飛廉死紂不可謂賢(尚書曰/伊尹去)
(毫適夏既醜有夏復歸于亳孫子曰殷之興也伊摯在夏魏/武曰伊摯伊尹也孟子曰周公相武王誅紂驅飛亷於海隅)
(而戮/之)何者去就之道各有宜也丞相深惟江東舊徳名
臣多在載籍近魏叔英秀出髙峙著名海内虞文繡砥
礪清節耽學好古周泰明當世雋彦徳行修明皆宜膺
受多福保乂子孫(尚書曰永膺多福/又曰保乂王家)而周盛門户無辜
被戮遺類流離湮没林莾言之可為愴然聞魏周榮虞
仲翔各紹堂構能負析薪(呉志曰虞翻字仲翔尚書曰/若考作室既底法厥子乃弗)
(肯堂矧肯構左氏傳鄭子産曰古人/有言曰其父析薪其子弗克負荷)及呉諸顧陸舊族
長者世有髙位當報漢徳顯祖揚名乃諸將校孫權婚
親皆我國家良寶利器(尚書曰所寶惟賢則邇人安聖/主得賢臣頌曰夫賢者國家器)
(用也所任賢則趨舍省而功施普/器用利則用力少而就効衆也)而並見驅迮雨絶於
天有斧無柯何以自濟(陸賈新語曰有斧/無柯何以治之)相隨顛没不
亦哀乎葢鳯鳴髙岡以逺罻羅賢聖之徳也(毛詩曰鳯/皇鳴矣于)
(彼髙岡梧桐生/矣于彼朝陽)鸋鴂之鳥巢於葦苕苕折子破下愚之
惑也(韓詩曰鴟鴞既取我子無毁我室鴟鴞鸋鴂鳥名/也鴟鴞所以愛養其子者適以病之愛憐養其子)
(者謂堅固其窠巢病之者謂不知託於大樹茂枝反敷/之葦䓟風至䓟折巢覆有子則死有卵則破是其病也)
(字林曰鸋鴂鴞也上乃丁切下古穴切廣雅曰鸋鴂立/雀也荀卿子曰南方鳥名䝉鳩為巢編之葦苕苕折卵)
(破巢非不牢所繫之弱也説/文曰葦大葭也苕與䓟同)今江東之地無異葦苕諸
賢處之信亦危矣聖朝開𢎞曠蕩重惜民命誅在一人
與衆無忌故設非常之賞以待非常之功(司馬長卿難/蜀父老曰有)
(非常之事然後/有非常之功)乃霸夫烈士奮命之良時也可不勉乎
若能翻然大舉建立元勲以應顯禄福之上也如其未
能(未能如/上之計)笇量大小以存易亡亦其次也(漢書鄒陽上/書曰昔者鄭)
(祭仲許宋人立公子突以活其君非其義/也春秋許之為其以生易死以存易亡)夫係蹄在足
則猛虎絶其蹯(戰國䇿魏魁謂建信君曰人有置係蹄/者而得虎虎怒跌蹯而去虎之情匪不)
(愛其蹯也然而不以環寸之蹯害七尺之軀有權也今/國家者非直七尺之軀也而君之身於王非環寸之蹯)
(也願公早圖之也延/叔堅曰係蹄獸紂也)蝮蛇在手則壯士斷其節(漢書曰/項梁使)
(使趨濟兵擊章邯田榮曰楚殺田假趙殺田角田間乃/出兵楚不殺假趙亦不殺角間齊王曰蝮蠚手則斬手)
(蠚足則斬足何者為害於身也田假田角田/間於楚趙非手足之戚何故不殺蠚音釋)何則以其
所全者重以其所棄者輕若乃樂禍懐寧迷而忘復(周/易)
(曰迷復之凶/反君道也)闇大雅之所保背先賢之去就(毛詩大雅/曰既明且)
(哲以保/其身)忽朝陽之安甘折苕之末日忘一日以至覆没
大兵一放玉石俱碎(尚書曰火炎昆/岡玉石俱焚)雖欲救之亦無及
已(史記衛平謂宋玉曰/後雖悔之亦無及已)故令往購募爵賞科條如左檄
到詳思至言如詔律令
　　檄蜀文(魏志曰景元四年令鍾㑹伐蜀㑹至漢中/蜀大將姜維等守劍閣距㑹㑹移檄檄蜀)
　　　(將/吏)
　　　鍾士季(魏志鍾㑹字士季頴川人少敏惠夙成/為祕書郎遷征西將軍後為司徒謀反)
　　　　(於蜀為衆/兵所殺)
往者漢祚衰微率土分崩生民之命幾於泯滅我太祖
武皇帝神武聖哲撥亂反正(魏志曰有太祖皇帝為魏太祖公羊/傳曰君子曷為春秋撥亂世反諸)
(正莫近/乎春秋)拯其將墜造我區夏(尚書曰文王用/肇造我區夏)高祖文皇帝應天
順民受命踐祚(魏志曰文帝為魏髙祖周易曰湯武草命順乎/天而應乎人禮記曰成王㓜不能莅祚周公相)
(踐祚/而治)烈祖明皇帝奕世重光恢拓洪業(魏志曰明皇帝為魏烈/祖國語祭公謀父曰奕)
(世載徳尚書曰昔我君文王武王宣重光漢書/武帝詔曰何行而可以彰先帝之洪業休徳)然江山之外
異政殊俗(毛詩序曰國/異政家殊俗)率土齊民未䝉王化(難蜀父老/曰割齊人)
(以附夷狄如淳曰齊人齊等無有/貴賤故謂之齊若今言平人也)此三祖所以顧懷遺
志也(劇秦美新曰/后土顧懷)今主人聖徳欽明紹隆前緒(主上則/陳留王)
(奐也尚書曰/放勲欽明)宰輔忠肅明允劬勞王室(宰輔謂司馬文/王也左氏傳史)
(克對魯侯曰齊聖廣淵明允/篤誠忠肅恭懿宣慈惠和)布政垂惠而萬邦協和(毛/詩)
(曰布政優優尚書曰/百姓昭明協和萬邦)施徳百蠻而肅慎致貢(毛詩曰因/時百蠻大)
(戴禮孔子曰昔舜教通于四海/之外肅慎北發渠搜氐羌來服)悼彼巴蜀獨為匪民(毛/詩)
(曰哀我征夫/獨為匪民)愍此百姓勞役未已是以命授六師龔行
天罰(尚書曰予惟/恭行天之罰)征西雍州鎮西諸軍五道竝進(魏志/曰詔)
(使征西將軍鄧艾督諸軍趨甘松沓中雍州刺史諸葛/緒督諸軍趨武街高樓鎮西將軍鍾㑹由駱谷伐蜀)
古之行軍以仁為本以義治之(司馬法曰古者以仁為/本以義治之之謂正曹)
(操曰古者五帝三王以來也仁/者生而不名義者成而不有)王者之師有征無戰(孫/卿)
(子曰王者有誅無戰漢書淮南王上/書曰天子之兵有征無戰莫敢校之)故虞舜舞干戚而
服有苗(尚書曰帝乃誕敷文徳舞/干羽于兩階七旬有苗格)周武有散財發廪表
閭之義(尚書曰式商容之閭散/鹿臺之財發鉅橋之粟)今鎮西奉辭銜命攝統
戎車(尚書禹曰奉辭伐罪漢書/孫寳曰臣幸得銜命奉使)庶𢎞文告之訓以濟元
元之命(國語曰祭公謀父曰有征伐之/備有文告之辭元元已見上文)非欲窮武極戰
以快一朝之志(新序李克對魏武候曰/好戰窮武未有不亡者)故略陳安危之
要其敬聴話言(毛詩曰告/之話言)益州先主以命世英才興兵
新野困躓冀徐之郊制命紹布之手太祖拯而濟之興
隆大好中更背違棄同即異(蜀志曰先主姓劉諱備字/𤣥徳涿郡人也靈帝末黄)
(巾起先主率其屬討賊有功除安喜尉後領徐州呂布/襲徐州虜先主妻子乃求和於布後歸曹公曹公厚遇)
(之以為豫州牧後背曹公歸袁紹漢書張良曰湯武伐/桀紂封其後者能制其死命也左氏傳子太叔曰棄同)
(即異是/謂離徳)諸葛孔明仍規秦川姜伯約屢出隴右(蜀志曰/姜維字)
(伯/約)勞動我邊境侵擾我氐羌方國家多故未遑修九伐
之征也(周禮曰有九伐之法正邦國憑弱犯寡則責之/賊賢害民則伐之暴内陵外則壇之野荒人散)
(則削之負固不服則侵之賊殺其親則征之放試其/君則殘之犯令陵政則杜之内外亂鳥獸行則滅之)今
邊境乂清方内無事蓄力待時併兵一向(孫子兵法曰併/敵一向千里)
(殺/將)而巴蜀一州之衆分張守備難以禦天下之師叚谷
侯和沮傷之氣難以敵堂堂之陣(魏志曰姜維趨上邽/鄧艾與戰于叚谷大)
(破之乂曰姜維冦圮陽鄧艾拒之破難于侯和漢書公/乘興上書曰王尊厲奔北之吏起沮傷之氣黄帝出軍)
(決曰始立牙之日吉氣來應旗旛指敵或從風而來金/鐸之聲揚以清鼓鞞之音婉而鳴是謂堂堂之陣整整)
(之旗此大/勝之徴也)比年以來曾無寧歲(國語姜氏告於公子曰/自子之行晉無寧歲)
征夫勤瘁難以當子來之民(毛詩曰經始勿/亟庶民子來)此皆諸賢
所共親見蜀侯見禽於秦公孫述授首於漢(史記曰秦/惠文王八)
(年張儀復相伐蜀滅之/公孫述已見呉都賦)九州之險是非一姓此皆諸公
所備聞也(左氏傳司馬侯曰九/州之險也是非一姓)明者見危於無形智者
規福於未萌(太公金匱曰明者見危於/未萌智者避危於無形)是以微子去商
長為周賔(毛詩序曰有客微子來見祖廟也鄭𤣥曰武/王既黜殷命殺武庚微子代殷後即受命來)
(朝而見/之於廟)陳平背項立功於漢(史記曰陳平懼項王誅遂/至修武降漢拜平為都尉)
豈宴安鴆毒懐禄而不變哉(左氏傳管敬仲曰宴安鴆/毒不可懐也漢書楊惲曰)
(懐禄貪勢/不能自退)今國朝隆天覆之恩宰輔𢎞寛恕之徳(禮記/孔子)
(曰天無私覆/地無私載)先惠後誅好生惡殺(尚書大傳成王問周/公曰舜何以也周公)
(曰其政也好/生而惡殺)往者呉將孫壹舉衆内附位為上司寵秩
殊異(呉志曰孫壹為江夏太守及□綝誅滕𦙍呂䝉據/𦙍皆壹之妹夫也綝遣朱異潛襲壹異至武昌壹)
(知其攻已率部曲將𦙍妻奔魏/魏以壹為車騎將軍封呉侯)文欽唐咨為國大害叛
主讐賊還為戎首咨困偪禽獲欽二子還降皆將軍封
侯咨豫聞國事(魏志曰文嶔字仲若曹爽之邑人也與/毌丘儉舉兵反大將軍司馬文王臨淮)
(討之諸葛誕遂殺欽欽子鴦及虎踰城出自歸大將軍/大將軍表鴦虎為將軍各賜爵關内侯大將軍乃自臨)
(圍四面進兵同時鼔譟登城唐咨面縳降拜咨安逺/將軍禮記子思曰無為戎首鄭𤣥曰為兵主曰戎首)壹
等窮踧歸命猶加上寵況巴蜀賢智見機而作者哉(見/機)
(已見/上文)誠能深鑒成敗邈然髙蹈投跡微子之蹤措身陳
平之軌則福同古人慶流來裔百姓士民安堵樂業(安/堵)
(已見/上文)農不易畝市不廽肆(呂氏春秋曰桀為無道湯立/為天子夏民大悦農不去疇)
(商不/變肆)去累卵之危就永安之計豈不美與(説苑曰晉靈/公造九層臺)
(孫息聞之求見曰臣能累十二博棊加九雞子其上公/曰作之孫息以棊子置下加九雞子其上公曰危哉)
若偷安旦夕迷而不反大兵一放玉石俱碎雖欲悔之
已無及也(並已見/上文)各具宣布咸使知聞
　　難蜀父老(漢書曰武帝時相如使蜀長老多言通/西南夷之不為國用大臣亦以為然相)
　　　(如業已建之不敢諌乃著書假蜀父老為辭而/已以語難之以諷天子因宣其使指令百姓知)
　　　(天子/意焉)
　　　司馬長卿
漢興七十有八載徳茂存乎六世(六世謂自髙/祖至武帝)威武紛
紜湛恩汪濊(韋昭曰湛音沈張楫曰汪濊深/貌也善曰汪□黄切濊烏外切)羣生霑濡
洋溢乎方外於是乃命使西征隨流而攘風之所被罔
不披靡因朝冉從駹定笮存卭(服䖍曰冉駹笮卭皆蜀郡西/部也應邵曰蜀郡岷江本冉)
(駹也文頴曰卭今為卭都縣笮今為定笮/縣皆屬越嶲善曰駹䝉江切笮音鑿)畧斯榆舉苞蒲
(鄭𤣥曰斯音曵張揖曰斯俞本/俞國名也服䖍曰苞蒲夷種也)結軌還轅東鄉將報(楚/辭)
(曰結余軫于西山/王逸曰結旋也)至于蜀都耆老大夫搢紳先生之徒
二十有七人儼然造焉辭畢進曰蓋聞天子之牧夷狄
也其義羈縻勿絶而已(應邵漢官儀曰馬曰羈牛曰縻/言四夷如牛馬之受羈縻也)
今罷三郡之士通夜郎之塗三年於兹而功不竟士卒
勞倦萬民不贍今又接之以西夷百姓力屈恐不能卒
業此亦使者之累也竊為左右患之且夫卭笮西夷之
與中國竝也厯年兹多不可記已(孟子曰禹之/相舜厯年多)仁者不
以徳來强者不以力并意者其殆不可乎(不可猶不堪/也以其不堪)
(為用故/棄之也)今割齊民以附夷狄(附謂今之親附也/齊民已見上文)敞所恃
以事無用鄙人固陋不識所謂使者曰烏謂此乎必若
所云則是蜀不變服而巴不化俗也(應邵曰巴蜀皆古/蠻夷椎結左祍之)
(人/也)僕嘗惡聞若説然斯事體大固非觀者之所覯也余
之行急其詳不可得聞已請為大夫粗陳其畧(孟子曰/其詳不)
(可得聞嘗聞其畧矣韋/昭曰粗猶畧也徂古切)蓋世必有非常之人然後有非常之事
有非常之事然後有非常之功夫非常者固常人之所異也
故曰非常之原黎民懼焉(張揖曰非常之事其本難知/衆民懼也尚書曰黎民於變)
(時/雍)及臻厥成天下晏如也昔者洪水沸出汜濫衍溢(張揖/曰湓)
(溢也郭璞三蒼解詁曰湓水聲也字林/云匹寸切古漢書為湓今為衍非也)民人升降移徙
﨑嶇而不安夏后氏慽之乃堙洪塞源決江疏河(張揖/曰疏)
(通/也)灑沈澹災(張揖曰灑分也韋昭曰灑史紙切蘇林曰/澹音淡言分其沈溺摇動之災也灑或作)
(澌字書曰澌水索也賜移切説文曰澹水摇也徒濫切/顔師古曰沈深也澹安也言分散其深水以安定其災)
(也灑所/宜切)東歸之於海而天下永寧當斯之勤豈惟民哉
心煩於慮而身親其勞躬腠胝無胈膚不生毛(張晏曰/躬體也)
(孟康曰腠腠理也韋昭曰胈身中小毛也蒲葛切郭璞/三蒼解詁曰貾躪也竹施切莊子曰兩祖女浣於白水)
(之上者禹過之而趨曰治天下奈何女曰股無胈脛/不生毛顔色烈凍手足胼胝何以至是也胼步干切)故
休烈顯乎無窮聲稱浹乎于兹且夫賢君之踐位也豈
特委𤨏喔􁙆拘文牽俗(應邵曰喔􁙆急足之/貌也善曰喔音握)修誦習傳
當世取説云爾哉必將崇論吰議(鄧展子曰字詁/云吰今宏字)創業
垂統為萬世規(孟子曰君子創/業垂統為可繼)故馳騖乎兼容并包而
勤思乎參天貳地(已比徳於地是貳地也/地與已并天是三也)且詩不云乎
普天之下莫非王土率土之濱莫非王臣(毛詩小雅云濱涯/也本或作賓)是
以六合之内八方之外浸滛衍溢懐生之物有不浸潤
於澤者賢君恥之今封疆之内冠帶之倫咸獲嘉祉靡
有闕遺矣而夷狄殊俗之國遼絶異黨之域舟車不通
人跡罕至政敎未加流風猶微(孟子曰故家遺佫流/風善政猶有存者)内
之則時犯義侵禮於邉境外之則邪行横作放殺其上
君臣易位尊卑失序父老不辜幼孤為奴虜係縲號泣
(張揖曰為人所係戰國䇿曰/韓魏父子老弱係虜於道路)内嚮而怨曰葢聞中國有
至仁焉徳洋恩普物靡不得其所今獨曷為遺已舉踵
思慕若枯旱之望雨(孟子曰湯始征葛伯民/望之若大旱之望雨)戻夫為之
垂涕況乎上聖又焉能已故北出師以討强胡南馳使
以誚勁越四面風徳二方之君鱗集仰流(論語比考䜟/曰賜風徳宋)
(均曰賜能言語故可使風諭以徳也/二方謂西夷南夷也鱗集相次也)願得受號者以億
計故乃關沬若(漢書音義曰以沬若水為□也張揖曰/沬水出蜀西□外入于江若水出廣平)
(徼外出旄牛/入江沬音妹)徼牂牱(張揖曰徼塞也以木/柵水為夷狄之界)鏤靈山梁孫原
(張揖曰鑿通山道置靈道縣屬越嶲郡孫水出登縣/南至㑹無縣入若水李竒曰於孫水之本作橋梁)創
道徳之塗垂仁義之統將博恩廣施逺撫長駕(長駕謂所/駕者逺)使
疏逖不閉曶爽闇昧得輝乎光明(韋昭曰曶梅憤切言/疏逺之國不被壅閉)
(曶爽闇昧後得乎光明言化之所被者逺也郭璞三倉/解詁曰曶旦明也宇林音勿尚書曰甲子昧爽孔安國)
(曰昧早旦/也爽明也)以偃甲兵於此而息討伐於彼遐邇一體中
外禔福不亦康乎(説文曰禔/安也音支)夫拯民於沈溺奉至尊之
休徳反衰世之陵夷繼周氏之絕業天子之亟務也(陵/夷)
(即凌遲也史記張釋之曰秦凌遲而至於/二世天下土崩漢書作陵夷至於二世)百姓雖勞又
惡可以已乎哉且夫王者固未有不始於憂勤而終
於逸樂者也(毛詩序曰始於/憂勤終於逸樂)然則受命之符合在於
此方將増㤗山之封加梁父之事鳴和鸞揚樂頌上減五
下登三(李奇曰五帝之徳比漢為/減三王之徳漢出其上)觀者未覩㫖聽者未
聞音猶鷦鵬已翔乎寥廓之宇而羅者猶視乎藪澤悲
夫(樂緯曰鷦鵬狀如鳯凰爾/雅曰寥深也空廓寥寥也)於是諸大夫茫然䘮其所懐
來失厥所以進喟然竝稱曰允哉漢徳此鄙人之所願
聞也百姓雖勞請以身先之敞㒺靡徙遷延而辭退(尚/書)
(大傳曰魏文侯問子夏/子夏乃遷延而退也)
　
　
　
　
　
　
　
　
　文選巻四十四
欽定四庫全書
　文選巻四十五　　　　　　梁　蕭統　編
　　　　　　　　　　　　　唐　李善　註
　對問
　　對楚王問
　　　宋玉
楚襄王問於宋玉曰先生其有遺行與(遺行可遺棄之/行也韓詩外傳)
(子路謂孔子曰夫子尚/有遺行乎奚居之隠)何士民衆庶不譽之甚也宋玉
對曰唯然有之願大王寛其罪使得畢其辭客有歌於
郢中者其始曰下里巴人國中屬而和者數千人其為
陽阿薤露國中屬而和者數百人其為陽春白雪國中
屬而和者不過數十人引商刻羽雜以流徴國中屬而
和者不過數人而已是其曲彌高其和彌寡故鳥有鳳
而魚有鯤(曾子曰聞諸夫子曰羽蟲之精者曰鳳鱗蟲/之精者曰龍淮南子曰孟春之月其蟲鱗許)
(慎曰鱗龍/之屬也)鳳凰上擊九千里絶雲霓負蒼天足亂浮雲
翺翔乎杳㝠之上夫蕃籬之鷃豈能與之料天地之高
哉鯤魚朝發崑崙之墟(爾雅曰河出崑崙墟色/白郭璞曰墟山下基也)暴鬐於
碣石草宿於孟諸(孔安國尚書傳/曰碣石海畔山)夫尺澤之鯢豈能與
之量江海之大哉(尺澤言/小也)故非獨鳥有鳳而魚有鯤也
士亦有之夫聖人瑰意琦行超然獨處世俗之民又安
知臣之所為哉
　設論
　　答客難
　　　東方曼倩(漢書曰朔上書陳農戰强國之計推/意放蕩終不見用因著論設客難己)
　　　　(用位卑以/自慰諭)
客難東方朔曰蘓秦張儀壹當萬乘之主而身都卿相
之位(如淳曰都/謂居也)澤及後世今子大夫修先王之術慕聖
人之義諷誦詩書百家之言不可勝記著於竹帛唇腐
齒落服膺而不可釋(禮記曰回之為人也得一善/則拳拳服膺而不失之矣)好學
樂道之效明白甚矣自以為智能海内無雙則可謂博
聞辯智矣然悉力盡忠以事聖帝曠日持久積數十年
官不過侍郎位不過執㦸(史記韓信曰臣事項王官/不過侍郎位不過執㦸)意
者尚有遺行耶(遺行已見/上文也)同胞之徒無所容居其故何
也(蘓林曰音胞胎之/胞言親兄弟也)東方先生喟然長息仰而應之曰
是故非子之所能備彼一時也此一時也豈可同哉(孟/子)
(謂充虞曰彼一/是也此一時也)夫蘓秦張儀之時周室大壞諸侯不朝
力政爭權相擒以兵(慎子曰惜周室之衰也厲王擾亂/天下諸侯力政人欲獨行以相兼)
幷為十二國未有雌雄(張晏曰周千八百國在者十二/謂魯衛齊宋楚鄭燕趙韓魏秦)
(中山春秋孔演圖曰天/運三百嵗雌雄代起)得士者强失士者亡故説得行
焉(孔叢子子思謂曽子曰今天下諸侯方欲力爭競招/英雄以自輔翼此乃得士則昌失士則亡之秋也)
身處尊位珍賢充内外有倉廩(蔡邕月令章句曰榖/藏曰倉米藏曰廩)澤
及後世子孫長享今則不然聖帝徳流天下震慴諸侯
賓服連四海之外以為帶安於覆盂(韓詩外傳曰君子/之居也安如覆杅)
(盂與杅/同音干)天下均平合為一家動發舉事猶運之掌賢與
不肖何以異哉(列子曰楊朱見梁惠王言治天下猶運/之掌禮記子曰道之不明也我知之矣)
(賢者過之不/肖者不及)遵天之道順地之理物無不得其所故綏
之則安動之則苦尊之則為將卑之則為虜抗之則在
青雲之上抑之則在深淵之下用之則為虎不用則為
䑕雖欲盡節効情安知前後夫天地之大士民之衆竭
精馳説並進輻凑者不可勝數(文子曰羣/臣輻凑)悉力慕之困
於衣食或失門戸(言上書忤㫖/或破誅戮)使蘓秦張儀與僕並生
於今之世曾不得掌故安敢望侍郎乎(應邵漢書注曰/掌故百石吏主)
(故事/者)傳曰天下無害雖有聖人無所施才上下和同雖
有賢者無所立功故曰時異事異(韓子曰文王行仁義/而王天下偃王行仁)
(義而喪其國故/曰時異則事異)雖然安可以不務修身乎哉詩曰鼓鍾
于宫聲聞于外鶴鳴九臯聲聞于天(毛詩小雅文也毛/萇曰有諸中必見)
(於外也又/曰卑澤也)苟能修身何患不榮太公體行仁義七十有
二乃設用於文武得信厥説封於齊七百嵗而不絶(説/苑)
(鄒子説梁王曰太公年七/十而相周九十而封齊)此士所以日夜孳孳修學敏
行而不敢怠也(孟子曰鷄鳴而起孳/孳為善舜之徒也)譬若鶺鴒飛且鳴
矣(毛詩曰題破鶺鴒載飛/載鳴毛萇曰題視也)傳曰天不為人之惡寒而輟
其冬地不為人之惡險而輟其廣君子不為小人之匈
匈而易其行天有常度地有常形君子有常行君子道
其常小人計其功詩云禮義之不愆何恤人之言(皆孫/卿子)
(文/)水至清則無魚人至察則無徒冕而前旒所以蔽明
黈纊充耳所以塞聰(皆大戴禮孔子之辭也薛綜東京/賦注曰黈纊以黄綿為丸懸冠兩)
(邉當耳不欲聞/不急之言也)明有所不見聰有所不聞舉大德赦小
過無求備於一人之義也(論語曰仲弓為季氏宰問政/子曰先有司赦小過舉賢才)
(尚書曰與人弗求/備檢身若不反)枉而直之使自得之優而柔之使自
求之揆而度之使自索之(皆大戴禮孔子之辭也家語/亦同王肅曰雖當直枉從容)
(使自得也優寛和柔之使自求其宜也揆度其法以開/視之使自索得也趙岐孟子注曰使自得其本善性也)
蓋聖人之教化如此欲其自得之自得之則敏且廣矣
今世之處士時雖不用塊然無徒廓然獨居上觀許由
下察接輿計同范蠡忠合子胥(史記曰句踐之棲㑹稽/范蠡令卑辭厚禮以遺)
(呉後欲伐呉句踐復問/蠡蠡曰可矣遂㓕之)天下和平與義相扶寡偶少徒
固其宜也子何疑於予哉若夫燕之用樂毅春之任李
斯酈食其之下齊(史記曰樂毅去趙適魏聞燕昭王好/賢樂毅為魏昭王使於燕燕時以禮)
(待之遂委質為臣下又曰秦卒用李斯計謀竟并天下/以斯為丞相漢書酈食其謂上曰臣説齊王使為漢而)
(稱東藩上曰善乃説齊齊王田/廣以為然乃罷歴下守戰之備)説行如流曲從如環所
欲必得功若丘山海内定國家安是遇其時者也子又
何怪之邪語曰以管窺天以蠡測海以筳撞鍾豈能通
其條貫考其文理發其音聲哉(服䖍曰筦音管張晏曰/蠡瓠瓢也文頴曰筳音)
(庭莊子曰魏牟謂公孫龍曰乃規規而求之以察索之/以辯是直用管窺天用錐指地不亦小乎説苑趙襄子)
(謂子路曰吾嘗問孔子曰先生事七十君無明君乎孔/子不對何謂賢邪子路曰建天下之鳴鍾撞之以筳豈)
(能發其/音聲哉)由是觀之譬由鼱鼩之襲狗孤豚之咋虎至則
靡耳何功之有(如淳曰鼱音精服䖍曰鼩音劬李廵爾/雅注曰鼱鼩一名奚䑕應之風俗通曰)
(按方言豚豬子也今人相罵曰孤豚之子/是也説文曰靡爛也靡與糜古字道也)今以下愚而
非處士雖欲勿困固不得已此適足以明其不知權變
而終於大道也
　　解嘲(并序/)
　　　揚子雲
哀帝時丁傅董賢用事(漢書曰定陶丁姬哀帝母也兄/明為大司馬又曰孝哀傅皇后)
(哀帝即位封后/父異為孔鄉侯)諸附離之者起家至二千石(漢書音義/莊子曰附)
(離不以/膠漆)時雄方草創太𤣥有以自守泊如也人有嘲雄
以𤣥之尚白(服䖍曰𤣥當黒而/尚白將無可用)雄解之號曰解嘲其辭
曰客嘲揚子曰吾聞上世之士人綱人紀不生則已(尚/書)
(先王肇修人紀孔安國曰修為人綱紀也孔叢/子子魚曰丈夫不生則已生則有云為於世也)生必上
尊人君下榮父母析人之珪儋人之爵懷人之符分人
之禄(説文曰儋荷也應劭曰/文帝始與諸王竹使符)紆青拖紫朱丹其轂(東觀/漢記)
(曰印綬漢制公侯紫綬九卿青/綬漢書曰吏二千石朱兩轓)今吾子幸得遭明盛之
世處不諱之朝與羣賢同行厯金門上玉堂有日矣(應/劭)
(曰待詔金馬門晉灼曰/黄圖有大玉堂小玉堂)曾不能畫一竒出一策上説人
主下談公卿目如耀星舌如電光一從一横論者莫當
(史記秦王曰知一/從一横其説何)顧黙而作太𤣥五千文枝葉扶疎獨
説數十餘萬言(以樹喻文也説文/曰扶疎四布也)深者入黄泉高者出
蒼天大者含元氣細者入無間(春秋命厯序曰元氣正/天地八卦孳無間言至)
(微也淮南子/曰出入無間)然而位不過侍郎擢纔給事黄門(蘓林曰/擢之纔)
(為給事黄/門不長作)意者𤣥得無尚白乎何為官之拓落也(拓落/猶遼)
(落不諧/偶也)揚子笑而應之曰客徒朱丹吾轂不知一跌將
赤吾之族也(廣雅曰跌差也/赤謂誅滅也)往者周網解結羣鹿爭逸
(服䖍曰鹿喻/在爵位者)離為十二合為六七(十二國已見上文張/晏曰謂齊燕楚韓趙)
(魏為六就/秦為七)四分五剖并為戰國(晉灼曰此直道其分離/之意耳鄒陽傳云濟北)
(四分五裂/之國也)士無常居國無定臣得士者富失士者貧(春/秋)
(保乾□曰得士/則安失士則危)矯翼厲翮恣意所存故士或自盛以槖
或鑿坏以遁(服䖍曰范雎入秦藏於槖中史記王稽辭/魏去竊載范雎入秦至湖見車騎曰為誰)
(王稽曰穰候范雎曰此恐尋我我寕匿車中有頃□侯/過淮南子曰顔闔魯君欲相之而不肯使人以幣先焉)
(鑿坏而遯之/坏普來切)是故鄒衍以頡頏而取世資(應劭曰齊人/著書所言多)
(大事故齊人號談天鄒衍事齊至卿蘓林曰頡音提挈/之挈頡頏竒怪之辭也鄒衍著書雖竒怪尚取世以為)
(資而已為之師也言資/以避下文也頏音浪切)孟軻雖連(去/聲)蹇猶為萬乘師(蘓/林)
(曰連蹇言語不便利也趙岐孟子章指/曰滕文公尊敬孟子若弟子之問師)今大漢左東海
(應劭曰㑹/稽東海也)右渠搜(服䖍曰連西戎國也應邵曰禹貢析/支渠搜屬雍州在金城河間之西)
前番禺(應劭曰南海郡張晏曰南/越王都也蘓林曰番音潘)後椒塗(應劭曰漁/陽之北界)東
南一尉(如淳曰地理/志云在㑹稽)西北一候(如淳曰地理志曰龍/勒玉門陽關有候也)徽
以紏墨制以鑕鐵(服䖍曰制縳束也應劭曰束以䋲徽/弩之徽説文曰紏三合繩也又曰墨)
(索也羊公傳曰不忍加之鉄鑕/何休注曰斬腰之刑也音質)散以禮樂風以詩書曠
以嵗月結以倚廬(應劭曰漢律以為親行三年服不得/選舉結為倚廬以結其心左氏傳曰)
(齊晏桓子卒晏嬰/麄斬袞居倚廬)天下之士雷動雲合魚鱗雜襲咸營
于八區(史記蒯通曰天下之士雲合/霧集魚鱗雜遝遝徒合切)家家自以為稷契
人人自以為臯陶(尚書帝曰俞咨禹汝平水土惟/時懋哉禹讓於稷契曁臯陶)戴縰
垂纓而談者皆擬於阿衡(鄭𤣥儀禮注曰纚與縱同縰/所氏切詩曰商惟阿衡左右)
(商王毛萇曰/阿衡伊尹也)五尺童子羞比晏嬰與夷吾(孫卿子曰仲/尼之門五尺)
(童子羞/言五伯)當途者升青雲失路者委溝渠旦握權則為卿
相夕失勢則為匹夫譬若江湖之崖渤澥之島乘鴈集
不為之多雙鳧飛不為之少(方言曰飛鳥曰/雙四鴈曰乗)昔三仁去
而殷墟二老歸而周熾(三仁微子箕子比干孟子曰伯/夷避紂居北海之濱聞文王作)
(興曰盍歸乎來吾聞西伯善養/老者二老者天下之大老也)子胥死而吳亡種蠡存
而越霸(史記曰呉旣誅子胥遂伐齊越王句踐襲殺呉/太子王聞乃歸與越平越王句踐遂滅呉又曰)
(越王句踐返國奉國政屬大夫種而使/范蠡行成為質與呉後越大破呉也)五羖入而秦喜
樂毅出而燕懼(史記曰百里奚亡秦走宛秦穆公聞百/里奚欲重贖之恐楚不與請以五羖皮)
(贖之楚人許與之繆公與語國事繆公大說又曰樂毅/伐齊破之燕昭王死子立為燕惠王乃使騎劫代將而)
(召毅毅畏誅遂西奔趙惠/王恐趙用樂毅以伐燕也)范睢以折摺而危穰侯(危穰/侯已)
(見李斯上書折摺已見鄒陽上/書晋灼曰摺古拉字也力答切)蔡澤以噤吟而笑唐舉
(史記曰唐舉見蔡澤熟視而笑曰吾聞聖人/不相殆先生乎韋昭曰噤欺禀切吟疑甚切)故當其有
事也非蕭曹子房平勃樊霍則不能安當其無事也章
句之徒相與坐而守之亦無所患故世亂則聖哲馳騖
而不足世治則庸夫高枕而有餘(説苑曰管仲庸夫也/桓公得之以為仲父)
(漢書賈詛曰陛下高枕終無山東之憂楚/辭曰堯舜皆有舉任兮故高枕而自適)夫上世之士
或解縳而相或釋褐而傳(左氏傳曰晉鮑叔帥師來言/曰子紏親也請君討之管召)
(讎也請受而甘心焉乃殺子紏於生竇召忽死之管仲/請囚鮑叔受之及堂阜而脫之歸而以告曰管夷吾治)
(於髙傒使相可也公從之墨子曰傳説被/褐帯索庸築傅巖武丁得之舉以為三公)或倚夷門而
笑(應劭曰侯嬴也秦伐趙趙求救魏無忌將百餘人往/過嬴嬴無所誠更還見嬴嬴笑之以謀告無忌韋昭)
(曰笑人不/知已也)或横江潭而漁(服䖍曰/漁父也)或七十説而不遇(應/劭)
(曰孔丘也已見/東方朔答客難)或立談而封侯(史記曰虞卿說趙孝成/王再見為趙上卿故號)
(為虞卿譙周曰/食邑于虞也)或枉千乘於陋巷(吕氏春秋曰齊桓公/見小臣稷一日三至)
(弗得見從者曰萬乘之主見布衣之士一日三至而不/得見亦可以止矣桓公曰不然士傲爵禄者因輕其主)
(君傲霸王者亦輕其士從夫/子傲爵禄吾庸敢傲霸王乎)或擁篲而先驅(擁篲鄒衍/也七略曰)
(方士傳言鄒子在燕其㳺/諸侯畏之皆郊迎擁篲也)是以士頗得信其舌而奮其
筆窒隙蹈瑕而無所詘也(李竒曰君臣上下有瑕隙乖/離之漸則可扺而取之窒竹)
(栗/切)當今縣令不請士郡守不迎師羣卿不揖客將相不
俛眉言竒者見疑行殊者得辟(言世尚同而惡異爾雅/曰辟罪也行趨歩也行)
(胡庚/切)是以欲談者巻舌而同聲欲歩者擬足而投跡(言/不)
(敢竒異也故欲談者巻舌不言待彼發而同其聲欲行/者擬足不前待彼行而投其跡也周易曰子曰同聲相)
(應莊子曰多物/將往投跡者衆)嚮使上世之士處乎今世策非甲科(史/記)
(曰嵗課甲科為郎中乙科為/太子舍人然甲科為第一)行非孝亷舉非方正獨可
抗疏時道是非髙得待詔下觸聞罷又安得青紫(言抗/疏有)
(所觸犯者帝報以聞/而罷之言不任用也)且吾聞之炎炎者滅隆隆者絶觀
雷觀火為盈為實(如淳曰周易云雷雨之動滿盈滿水/也雷極則為水火之光炎炎不可久)
(久亦消滅為/灰炭之實也)天收其聲地藏其熱髙明之家鬼瞰其室
(李竒曰鬼神/害盈而福謙)攫拏者亡黙黙者存位極者髙危自守者
身全是故知𤣥知黙守道之極(淮南子曰天道/𤣥黙無容無則)爰清爰
静游神之庭(老子曰知清知/静為天下正)惟寂惟漠守徳之宅(莊子/曰怗)
(淡寂漠虛無無為/此道徳之質也)世異事變人道不殊彼我易時未知
何如(李竒曰或/能勝之)今子乃以鴟梟而笑鳳凰執蝘蜓而嘲
龜龍不亦病乎(孫卿雲賦曰以龜龍為蝘蜓䲭梟為鳯/皇說文曰在壁曰蝘蜓在草曰蜥蜴蝘)
(烏典切蜓/徒顯切)子之笑我𤣥之尚白吾亦笑子病甚不遇俞
跗與扁鵲也悲夫(史記中庶子謂扁鵲曰臣聞上古之/時醫有俞跗醫病不以湯液法言曰)
(扁鵲盧人而/善醫跗音附)客曰然則靡𤣥無所成名乎(論語曰君子/去仁惡乎成)
(名/)范蔡以下何必𤣥哉揚子曰范雎魏之亡命也折脅
摺髂免於徽索(埤蒼曰髂腰/骨也口亞切)翕肩蹈背扶服入槖(孟子/曰脅)
(肩謟笑劉熙曰脅肩悚/體也入槖已見上文)激卬萬乘之主介涇陽抵穰侯
而代之當也(如淳曰激卬怒也善曰史記曰范雎至秦/上書因感怒昭王乃免相國逐涇陽君於)
(關外文曰秦昭王母宣太后長弟曰穰侯姓魏名冉昭/王同母弟曰涇陽君蘓林曰介者間其兄弟使疎也説)
(文曰抵側/擊也音紙)蔡澤山東之匹夫也顩頤折頞涕唾流沬西
揖彊秦之相搤其咽而亢其氣捬其背而奪其位時也
(韋昭曰面上曰顩欺甚切史記曰蔡澤聞應侯内慙乃/西入秦應侯使人召蔡澤蔡澤入則揖應侯應侯延入)
(坐数日言於秦昭王曰客有從山東來者曰蔡澤其人/辯士昭王與語悦之應侯請歸相印遂拜蔡澤為相説)
(文曰頞鼻莖也沫洒面也/廣雅曰咽嗌也嗌音益)天下已定金革已平都於洛
陽(禮記子夏曰三年之喪卒金革之事/無避也禮歟漢書曰髙祖西都洛陽)婁敬委輅脱輓
掉三寸之舌建不㧞之策舉中國徙之長安適也(漢書/曰婁)
(敬戌隴西過洛陽髙帝在焉敬脱輓曰臣願見上言便/宜又説上曰陛下都洛陽不便不如入關據秦之固是)
(日車駕西都長安應劭曰輅謂以木當胸以輓車也/論語摘輔像曰子貢掉三寸之舌動於四海之内)五
帝垂典三王傳禮百世不易叔孫通起於枹鼓之間解
甲投戈遂作君臣之儀得也(左氏傳曰援枹而鼓漢書/叔孫通曰臣願徴魯諸生)
(弟子共起/朝儀也)吕刑靡敝秦法酷烈(尚書吕命序曰穆王訓/夏贖刑禮記曰國家靡)
(敝鄧展曰/靡音縻)聖漢權制而蕭何造律宜也(漢書曰相國蕭/何捃摭秦法取)
(其宜於時者/作律九章)故有造蕭何之律於唐虞之世則悂矣(服/䖍)
(曰悂猶繆也悂布/述切悂或作繆)有作叔孫通儀於夏殷之時則惑矣
有建婁敬之策於成周之世則繆矣(左氏傳曰召公紏/合宗族於宗周)
有談范蔡之説於金張許史之間則狂矣(金日磾張安/世許廣漢火)
(恭史/高也)夫蕭規曹隨留侯畫策陳平出竒功若㤗山響若
坻隤(應劭曰天水有大坂名曰隴坻其山堆傍著崩落/作聲聞數百里故曰坻隤坻丁禮切韋昭曰坻音)
(若是理之是字書曰巴蜀名山堆落曰坻韓子曰/㤗山之功長立於國家日月之名久著於天地)雖其
人之膽智哉亦㑹其時之可為也故為可為於可為之
時則從為不可為於不可為之時則凶若夫藺生收功
於章臺(晉灼曰相如/獻璧於此䑓)四皓采榮於南山(四皓已見上文/采榮采取榮名)
(也/)公孫創業於金馬驃騎發跡於祁連(孟康曰公孫𢎞/對策於金馬門)
(史記曰𢎞至太常對策為第一拜為慱士又曰驃/騎將軍霍去病擊匈奴至祁連山捕首虜甚多)司馬
長卿竊貲於卓氏東方朔割炙於細君(史記曰文君夜/亡奔相如卓王)
(孫不得已分子文君僮百人錢百萬為富人居漢書曰/伏日詔賜從官肉太官丞日晏不來東方朔獨拔劒割)
(去太官奏之上曰先生起自責也朔曰受賜不待詔何/無禮也拔劒割肉亦何壯也割之不多又何亷也歸遺)
(細君又何仁也上笑曰使先生自責乃反自譽復/賜酒一石肉百觔歸遺細君割炙割損其炙也)僕誠
不能與此數子並故黙然獨守吾太𤣥
　　答賓戲(并序/)
　　　班孟堅
永平中為郎典校祕書專篤志於儒學以著述為業或
譏以無功(項岱曰或有譏班固雖篤志博/學無功勞於時任不富貴也)又感東方朔
揚雄自喻以不遭蘓張范蔡之時曾不折之以正道明
君子之所守故聊復應焉其辭曰賓戲主人曰蓋聞聖
人有一定之論烈士有不易之分(項岱曰謂庖羲堯舜/文王周公孔子也論)
(論道化也一定五經垂之萬世后人不能改也分決也/謂許由巢父伯成子髙夷齊吳札志自然之決不可變)
(易也善曰淮南子曰士有/一定之論女有不易之行)亦云名而已矣(如淳曰唯/貴得名耳)故
太上有立徳其次有立功(左氏傳叔孫/豹之辭也)夫徳不得後身
而特盛功不得背時而特彰(言徳以潤身而功以濟世/故徳不得後其身而特盛)
(功不得背其時而獨/彰言貴及身與時也)是以聖哲之治棲棲遑遑(言貴及/時故不)
(避棲遑之弊也棲/遑不安居之意也)孔席不㬉墨突不黔(韋昭曰㬉温也/言坐不㬉席也)
(文子曰墨子無黔突孔子無㬉席非以貪禄慕位欲/起天下之利除萬民之害也小雅曰黔黒也巨炎切)由
此言之取舍者昔人之上務著作者前列之餘事耳(列/徳)
(曰取者施行道徳也/舍者守静無為也)今吾子幸游帝王之世躬帶紱冕
之服(師古曰帶大帶冕冠也項岱/曰冕服三公卿大夫之服也)浮英蕐湛道徳(英蕐/草木)
(之美故以喻帝徳也浮沉言其洋溢可游咏也禮斗威/儀曰帝者徳其英蕐湛古沈字或為耽於義雖同非古)
(文/也)矕龍虎之文舊矣(孟唐曰矕被也蘓林曰謂被龍虎/之衣也易曰大人虎變其文炳言)
(文章之盛久/也矕莫版切)卒不能攄首尾奮翼鱗(項岱曰攄舒也/翼鱗皆為飛龍)振
㧞洿塗跨騰風雲(説文曰洿濁水/不流也塗流也)使見之者影駭聞之
者響震(言見之者雖影而必駭聞之者雖響而必震言/驚懼之甚不俟形聲也蒼頡篇曰駭驚也爾雅)
(曰震/懼也)徒樂枕經籍書紆體衡門上無所蒂下無所根(韋/昭)
(曰蒂都/計切)獨攄意乎宇宙之外銳思於毫芒之内(項岱曰/毫毛也)
(芒毛之/顛抄也)濳神黙記縆以年嵗(如淳曰縆音亘竟之亘方/言曰縆竟也古鄧切晉灼)
(曰以亘/為縆)然而器不賈於當已用不効於一世(劉徳曰賈/讎也賈音)
(古/)雖馳辯如濤波(如淳曰潮水之/激者為濤波)摛藻如春蕐(韋昭曰/摛布也)
(敕施切藻水草之有文者/鹽鐵論曰文學繁於春蕐)猶無益於殿最也(漢書音義/曰上功曰)
(最下功/曰殿)意者且運朝夕之策定合㑹之計使存者顯號
亡者美諡不亦優乎主人逌爾而笑曰(項岱曰逌寛舒/顔色之貎也讀)
(作/攸)若賓之言所謂見世利之蕐闇道徳之實守窔奥之
熒燭未仰天庭而覩白日也(應劭曰爾雅曰西南隅謂/之奥東南隅謂之窔字林)
(曰窔一弔切/熒小光也)曩者王塗蕪穢周失其馭(項岱曰周王失/牧御之化也)
侯伯方軌戰國横騖(項岱曰方併也軌轍也東西交馳/謂之騖七國爭彊車既併轍騎復)
(横/騖)於是七雄虓闞分裂諸夏龍戰虎爭(晉灼曰詩云闞/如虓虎項岱曰)
(龍以喻人君周易曰龍戰於野其/血𤣥黄虎以喻猛力爭不以任也)遊説之徒風颮電激
並起而救之其餘猋飛景附霅煜其間者蓋不可勝載
(韋昭曰□風之聚猥者也音庖晉灼曰曄爾之曄說貎/文熛火飛也猋與熛古字通並必遙切霅煜光明之)
(也霅炎韓切/煜弋叔切)當此之時搦朽摩鈍鈆刀皆能一斷(韋昭/曰搦)
(摩也女握切韓詩外傳陳饒謂宋燕/曰訟刀畜之而干將用之不亦難乎)是故魯連飛一矢
而蹶千金(魯連已見上文/李竒曰蹶蹋也)虞卿以顧盻而捐相印(史記/曰秦)
(昭王遺趙王書持魏齊頭來魏齊亡出見趙相虞/卿虞卿度趙王終不可説乃解其印與魏齊間行)夫啾
發投曲感耳之聲(項岱曰啾曰吟也/投曲投合歌曲也)合之律度滛䵷而
不可聽者非韶夏之樂也(李竒曰滛/䵷不正也)因勢合變遇時之
容(項岱曰容宜也或因際㑹之勢合變譎之事/遇時偶蹔得容也本遇多為偶容多為㑹)移風易
俗乖迕而不可通者非君子之法也及至從人合之衡
人散之(韋昭曰從人合之助六國/者衡人散之佐秦者也)亡命漂説羈旅騁辭
(項岱曰委君之徒謂之亡命謂亡君命也善曰左/傳陳敬仲曰羈旅之臣杜預曰羈寄也旅客也)商鞅
挾三術以鑽孝公(服䖍曰王霸富/國强兵為三術)李斯奮時務而要始
皇(項岱曰奮發也時務謂六國/更相攻伐爭為雄伯之務)彼皆躡風塵之㑹履顚
沛之勢(項岱曰彼謂商鞅李斯軰也風發於/天以喻君上塵從下起以喻斯等)㨿徼乘邪
以求一日之富貴(言㨿徼幸而/乘邪僻也)朝為榮華夕為顦顇福
不盈眥禍溢於世(李竒曰當富貴之/間視之不滿目)凶人且以自悔况
吉士而是頼乎(項岱曰凶人謂商鞅之輩臨死皆悔恨/之言言士班固以自託也尚書曰其帷)
(吉/士)且功不可以虛成名不可以偽立韓設辯以激君吕
行詐以賈國(服䖍曰韓韓非設辯於始皇韋/昭曰吕不韋立子楚以市秦利)説難旣遒
其身乃囚(應劭曰遒好也項岱曰韓非作説難之書欲/以為天下法式上書既終而為李斯所疾乃)
(囚而/死)秦貨既貴厥宗亦墜(史記曰秦昭王子子楚質於/趙吕不韋賈邯郸見曰此竒)
(貨可居乃以五百金與子楚以五百金買竒物玩好而/遊秦獻華陽夫人立子楚為嫡嗣秦王薨諡為孝文子)
(楚代立為莊襄王以吕不韋為丞相竟飲酖而/死故云厥宗亦墜尚書曰弗徳罔大墜厥宗)是以仲
尼抗浮雲之志孟軻養浩然之氣(孔叢子子思曰抗志/則不愧於道論語子)
(曰不義而富且貴於我如浮雲孟子曰我善養吾浩然/之氣敢問何謂浩然之氣曰難言也其為氣也至大至)
(剛以直養而無害則塞乎天之間項/岱曰皓白也如天之氣皓然也哉)彼豈樂為迂闊哉
道不可以貳也(項岱曰迂逺也貳二也君子履端於始/歸成於終擬聖人之道豈可二行如斯)
(鞅韓非不韋之徒也善/曰説文曰迃羽夫切)方今大漢洒埽羣穢夷險芟荒
(晉灼曰發開也令諸本皆作/芟字善曰埽即今掃字也)廓帝紘恢皇綱(項岱曰紘/張也皇君)
(也善曰許慎淮南/子注曰紘惟也)基隆於羲農規廣於黄唐其君天下
也炎之如日威之如神函之如海養之如春(説文曰炎/火也謂光)
(照也史記曰帝堯其仁如天其智如神就之如日望之/如雲朝錯新書曰臣聞帝王之道包之如海養之如春)
是以六合之内莫不同源共流(韋昭曰六合/天地四方也)沐浴𤣥徳
禀仰太龢(史記太公曰沐浴膏澤尚書曰𤣥徳升聞法/言曰或問㤗和曰其在唐虞成周乎龢古和)
(字/)枝附葉著譬猶草木之植山林鳥魚之毓川澤得氣
者蕃滋失時者零落(項岱曰蕃盛也零凋病也言遇仕/者昌盛不遇者凋病如萬物於天)
(地之/間也)叅天地而施化豈云人事之厚薄哉(項岱曰叅三/也言漢家之)
(施化布徳周叅天/地豈人所能論耶)今吾子處皇代而論戰國曜所聞而
疑所覿欲從堥敦而度高乎泰山懷氿濫而測深乎重
淵亦未至也(服䖍曰敦音頓頓丘也應劭曰爾雅曰前/高堥丘如覆敦者敦丘也爾雅曰氿泉穴)
(出穴出亥出也濫泉正出正出湧出也服䖍曰氿音軌/韋昭曰濫音㩜堥音旄郭璞爾雅注曰敦孟也都回切)
賓曰若夫鞅斯之倫衰周之凶人旣聞命矣(項岱曰周/衰王霸起)
(鞅斯説得行故/言衰周凶人也)敢問上古之士處身行道輔世成名可
述於後者黙而已乎主人曰何為其然也昔者咎繇謨
虞箕子訪周(尚書曰咎繇矢厥謨又曰武王勝/殷以箕子歸又曰王訪於箕子)言通帝
王謀合神聖殷説夢發於傅巖周望兆動於渭濱(尚書/曰高)
(宗夢得説使百工營求諸傅巖史記曰太公望以漁鈞/奸周西伯將出占之曰所獲非龍非虎非熊非羆所獲)
(霸王之輔西伯/果遇太公渭濱)齊寗激聲於康衢漢良受書於邳垠(説/苑)
(陳子説梁王曰寗戚飯牛康衢擊車輻而歌桓公得之/而霸也爾雅曰五逹曰康四逹曰衢漢書曰張良從容)
(歩遊下邳圯上有一老父出一編書曰讀是/則為王者師晉灼曰垠涯也邳水之涯也)皆俟命而
神交匪詞言之所信故能建必然之策展無窮之勲也
近者陸子優游新語以興董生下帷發藻儒林(鄭𤣥曰/優游不)
(仕也史記高帝拜陸賈為大中大夫謂賈曰試為我著/秦所以失天下我所以得之者何陸生乃祖述存亡之)
(徴凡著十二篇號其書曰新語又曰董仲舒以/治春秋為博士下帷講誦弟子莫敢見其靣)劉向司
籍辨章舊聞揚雄談思法言太𤣥(項岱曰司主也籍書/籍也善曰漢書曰光)
(禄大夫劉向校經傳諸子詩賦每一巻書已向輒條其/篇目撮其㫖意録而奏之又曰揚雄譚思渾天又譔十)
(二巻象論語號曰法/言渾天即太𤣥經也)皆及時君之門闈究先聖之壼奥
(應劭曰爾雅曰宫中/巷謂之壼苦本切)婆娑乎術藝之場(項岱曰婆娑偃/息也場圃講經)
(藝之/處也)休息乎篇籍之囿以全其質而發其文用納乎聖
徳烈炳乎後人斯非亞歟(項岱曰聖徳明君知賢而納/用之也烈業也後人著書傳)
(之後/世)若乃伯夷抗行於首陽柳惠降志而辱士顔淵樂
於簞瓢孔終篇於西狩(論語子曰賢哉回也一簞食一/瓢飲在陋巷人不堪其憂回也)
(不改其樂左氏傳曰哀公十四年春西狩獲麟春秋元/命苞曰孔子曰丘作春秋始於元終於麟王道成也)
聲盈塞於天淵眞吾徒之師表也(項岱曰言若此之榮/名上逹皇天下洞重)
(泉/也)且吾聞之一隂一陽天地之方(周昜曰一隂一陽之/謂道孔安國論語注)
(曰方猶/常也)乃文乃質王道之綱(項岱曰或施質道或施文/道此王者所以為網維也)
(善曰春秋元命苞曰一質一文據天地之道/天質而地文又曰正朔三而改文質再而復)有同有異
聖哲之常(項岱曰有同仕遇而進有異/不合而退此聖人之常道)故曰愼修所志
守爾天符委命供己味道之腴(項岱曰符相命也腴道/之美者也善曰文子曰)
(不言之師不道之道若或通焉謂之天符/恒譚答揚雄書曰子雲勤味道腴者也)神之聼之神
其舍諸(項岱曰有賢智君子行之如此神豈舍之乎將/必福禄之善曰毛詩曰神之聴之式榖與汝)
賓又不聞和氏之璧韞於荆石隨侯之珠藏於蚌蛤乎
厯世莫眡不知其將含景曜吐英精曠千載而流光也
(韓子曰楚人和氏得璞玉於楚山之中奉而獻之成王/使玉人理其璞而得寶焉遂名曰和氏之璧淮南子曰)
(随侯之珠和氏之璧得之者富失之者貧高誘曰隨侯/見大蛇傷斷以藥傳而塗之後蛇於江中銜大珠以報)
(之因名曰/隨侯之珠)應龍潛於潢汙魚黿媟之(項岱曰天有九龍/應龍有翼服䖍曰)
(左氏傳注曰蓄小水/謂之潢不洩謂之汙)不覩其能奮靈徳合風雲超忽荒
而躆昊蒼也(項岱曰忽荒天上也昊蒼皆天名也徐廣/史記注躆音㦸躆與據同謂之足㦸持之)
(並京/逆切)故夫泥蟠而天飛者應龍之神也先賤而後貴者
和隋之珍也時暗而久章者君子之眞也(項岱曰時暗/未顯用時也)
(久舊也章明也言君子懷徳雖初時未見顯用後亦終/自明達如應龍蟠屈而升天隋和先賤而後貴也如此)
(是比君子道徳之眞言屈伸如一無變也善/曰淮南子曰君子之道久而章逺而隆也)若乃牙曠
清耳於管絃離婁眇目於毫分(項岱曰牙伯牙也曠師/曠也管鍾律之管絃琴)
(瑟之調也毫分秋毫之末分也善曰纒子董無心/曰離婁之目察秋毫之末於百歩之外可謂明矣)逢䝉
絶技於弧矢般輸㩁巧於斧斤(呉越春秋陳章曰黄帝/作弓後有楚狐父以其)
(道傳羿羿傳逢䝉項岱曰公輸/若之族名姓韋昭曰㩁猶專也)良樂軼能於相馭烏獲
抗力於千鈞(項岱曰良王良晉人也樂伯樂秦穆公時/人也軼過也王良善御馬伯樂善相馬抗)
(力力抗也三十斤曰鈞千鈞者三萬斤善曰吕氏/春秋薄疑説衛嗣君曰□獲舉千鈞又况一斤乎)和鵲
發精於鍼石研桑心計於無垠(左氏傳曰晉侯求醫於/秦秦伯使醫和視之史)
(記曰扁鵲使弟子子陽厲鍼砥石又曰越王勾踐困於/㑹稽之上乃用范蠡計然韋昭曰研范蠡之師計然之)
(名也漢書曰桑𢎞羊雒陽/賈人子以心計為侍中也)走亦不任厠技於彼列故密
爾自娯於斯文(服䖍曰走孟堅自謂/也爾雅曰密静也)
　辭
　　秋風辭(并序/)
　　　漢武帝
上行幸河東祠后土顧視帝京欣然中流與羣臣飲燕
上歡甚乃自作秋風辭曰秋風起兮白雲飛草木黄落
兮鴈南歸(禮記曰季秋之月草/木黄落鴻鴈來賓)蘭有秀兮菊有芳懷佳
人兮不能忘泛樓船兮濟汾河(應劭漢書注曰作大船/上施樓故號曰樓船)
横中流兮揚素波(列女傳津吏女歌曰/水揚波兮杳㝠㝠)簫鼓鳴兮發棹
歌(棹歌引/棹而歌)歡樂極兮哀情多(列女傳陶答子妻/曰樂極必哀來)少壯幾
時兮奈老何(古長歌行曰少壯不/努力老大乃傷悲)
　　歸去來
　　　陶淵明(序曰余家貧又心憚逺役彭澤縣去家/百里故便求之及少日眷然有歸與之)
　　　　(情自免去職因事順/心故命篇曰歸去來)
歸去來兮田園將蕪胡不歸(毛詩曰式微/式微胡不歸)旣自以心為
形役奚惆悵而獨悲(淮南子曰是皆形神俱役者/也楚辭曰惆悵兮而私自憐)悟已
往之不諫知來者之可追(論語楚狂接輿歌曰往/者不可諫來者猶可追)實迷
途其未逺覺今是而昨非(迷途已見丘遲與陳伯之書/莊子謂惠子曰孔子行年六)
(十而化始時所是卒而非之未知/今之所謂是之非五十九非也)舟遙遙以輕颺風飄
飄而吹衣問征夫以前路恨晨光之熹微(毛詩曰駪駪/征夫聲類曰)
(熹亦熙字也/熙光明也)乃瞻衡宇載欣載奔(毛詩曰衡門之/下可以棲遲)僮僕
歡迎稚子候門(周易曰得僮僕貞史記/曰楚懐王稚子子蘭)三逕就荒松菊
猶存(三輔决録曰蔣詡字元卿舍中三逕唯/羊仲求仲從之遊皆挫亷逃名不出)擕㓜入室
有酒盈鐏(戰國䇿曰扶老擕㓜迎孟嘗君/嵇康贈秀才詩曰㫖酒盈樽)引壺觴以自
酌盻庭柯以怡顔(陸機高祖功臣/頌曰怡顔高覧)倚南窻以寄傲審容
膝之易安(韓詩外傳北郭先生妻曰今結駟列騎所/安不過容膝食方丈於前所甘不過一肉)園
日渉以成趣門雖設而常關(爾雅曰堂上謂之行堂下/謂之歩門外謂之趨中庭)
(謂之走郭璞曰此皆人行歩趨走/之處因以名趨避聲也七喻切)策扶老以流憩時矯
首而遐觀(昜林曰鳩杖扶老衣食百/口王逸楚辭注曰矯舉也)雲無心以出岫鳥
倦飛而知還景翳翳以將入撫孤松而盤桓(丁儀妻寡/婦賦曰時)
(翳翳而稍隂日亹亹以西/墜爾雅曰盤桓不進也)歸去來兮請息交以絶游(列/子)
(曰公孫穆屏/親昵絶交游)世與我而相遺復駕言兮焉求(桓子新論/曰凡人性)
(難極也難知也故其絶異者常為世俗所遺失焉毛詩/曰駕言出遊又曰知我者為我心憂不知我者謂我何)
(求/)悅親戚之情話樂琴書以消憂(説文曰話㑹合為善/言也劉歆遂初賦曰)
(玩琴書/以滌暢)農人告余以春及將有事乎西疇(賈逵國語注/曰一井為疇)
或命巾車或棹孤舟(孔叢子孔子歌曰巾車命駕將適/唐都鄭𤣥周禮注曰巾猶衣也)
旣窈窕以尋壑亦﨑嶇而經丘(曹攄贈石荆州詩曰窈/窕山道深埤蒼曰﨑嶇)
(不安/之貌)木欣欣以向榮泉涓涓而始流(毛萇詩傳曰欣欣/樂也家語金人銘)
(曰涓涓不壅/為江為河)善萬物之得時感吾生之行休(大戴禮曰/君道當則)
(萬物皆得其宜郭璞遊仙詩曰吾生/獨不化莊子曰其生若浮其死若休)已矣乎寓形宇内
復㡬時曷不委心任去留(尸子老萊子曰人生於天地/之間寄也琴賦曰委性命兮)
(任去/留)胡為遑遑欲何之(孟子曰傳云孔子三月無君則/皇皇如也孔叢子孔子歌曰天)
(下如一/欲何之)富貴非吾願帝鄉不可期(大戴禮孔子曰所謂/賢人者躬為匹夫而)
(不願富貴莊子華封人謂/堯曰乗彼白雲至於帝郷)懐良辰以孤往或植杖而耘
耔(東征賦曰選良辰而將行淮南子要略曰山谷之人/輕天下細萬物而獨往者也司馬彪曰獨往任自然)
(不復顧世論語曰植其杖/而耘毛詩曰或耘或耔)登東臯以舒嘯臨清流而賦
詩(阮籍奏記曰將耕東臯之陽毛萇詩傳/曰舒緩也琴賦曰臨清流而賦新詩)聊乗化以歸
盡樂夫天命復奚疑(家語孔子曰化於隂陽象形而發/謂之生化窮數盡謂之死莊子曰)
(生有所乎萌死有所乎歸/周易曰樂天如命故不憂)
　序上
　　毛詩序
　　　卜子夏(家語曰卜商字/子夏衛人也)
關雎后妃之徳也風之始也所以風天下而正夫婦也
故用之鄉人焉用之邦國焉風風也教也風以動之教
以化之詩者志之所之也在心為志發言為詩情動於
中而形於言言之不足故嗟嘆之嗟嘆之不足故永歌
之永歌之不足不知手之舞之足之蹈之也情發於聲
聲成文謂之音(發猶見也聲謂宫商角徵羽也/聲成文者宫商上下相應也)治世之
音安以樂其政和亂世之音怨以怒其政乖亡國之音
哀以思其民困故正得失動天地感鬼神莫近於詩先
王以是經夫婦成孝敬厚人倫美教化移風俗故詩有
六義焉一曰風二曰賦三曰比四曰興五曰雅六曰頌
上以風化下下以風刺上主文而譎諫言之者無罪聞
之者足以戒故曰風(風化風刺皆謂譬喻不斥言也/主文主與樂宫商相應也譎諌)
(詠歌依違/不直諫也)至於王道衰而禮義廢政教失國異政家殊
俗而變風變雅作矣國史明乎得失之迹傷人倫之廢
哀刑政之苛詩詠情性以風其上逹於事變而懐其舊
俗者也故變風發乎情止乎禮義發乎情民之性也止
乎禮義先王之澤也是以一國之事繫一人之本謂之
風言天下之事形四方之風謂之雅雅者正也言王政
之所由廢興也政有小大故有小雅焉有大雅焉頌者
美盛徳之形容以其成功告於神明者也是謂四始風
之至也(始者謂王道/興衰之所由)然則關雎麟趾之化王者之風故
繫之周公南言化自北而南也鵲巢騶虞之徳諸侯之
風也先王之所以教故繫之召公(自從也從北而南謂/其化從岐周被江漢)
(之域先王謂太/王王季文王也)周南召南正始之道王化之基是以關
雎樂得淑女以配君子憂在進賢不淫其色哀窈窕思
賢才而無傷善之心焉是關雎之義也(哀蓋字之誤也/哀當為𠂻謂中)
(心念恕之也無傷/善之心謂好仇也)
　　尚書序
　　　孔安國(漢書曰孔安國以治尚書/為武帝博士臨淮太守)
古者伏犧氏之王天下也始畫八卦造書契以代結繩
之政由是文籍生焉伏犧神農黄帝之書謂之三墳言
大道也少昊顓頊高辛唐虞之書謂之五典言常道也
至於夏商周之書雖設教不倫雅誥奥義其歸一揆是
故歴代寳之以為大訓八卦之説謂之八索求其義也
九州之志謂之九丘丘聚也言九州所有土地所生風
氣所宜皆聚此書也春秋左氏傳曰楚左史倚相能讀
三墳五典八索九丘卽謂上世帝王遺書也先君孔子
生於周末覩史籍之煩文懼覽之者不一遂乃定禮樂
明舊章删詩為三百篇約史記而修春秋讚易道以黜
八索述方職以除九丘討論墳典斷自唐虞以下訖於
周芟夷煩亂翦截浮辭舉其宏綱撮其機要足以垂世
教典謨訓誥誓命之文凡百篇所以恢𢎞至道示人
以軌範也帝王之制坦然明白可舉而行三千之徒並
受其義乃秦始皇滅先代典籍焚書坑儒天下學士逃
難觧散我先人用藏其家書於屋壁漢室龍興開設學
校旁求儒雅以闡大猷濟南伏生年過九十失其本經
口以傳授裁二十餘篇以其上古之書謂之尚書百篇
之義世莫得聞至魯恭王好治宫室壞孔子舊宅以廣
其居於壁中得先人所藏古文虞夏商周之書及傳論
語孝經皆科斗文字王又升孔子堂聞金石絲竹之音
乃不壞宅悉以書還孔氏科斗書廢已久時人無能知
者以所聞伏生之書考論文義定其可知者為𨽻古定
更以竹簡寫之増多伏生二十五篇伏生又以舜典合
於堯典益稷合於臯陶謨盤庚三篇合為一康王之誥
合於顧命復出此篇并序凡五十九篇為四十六巻其
餘錯亂摩滅不可復知悉上送官藏之書府以待能者
承詔為五十九篇作傳於是遂研精覃思博考經籍采
摭羣言以立訓傳約文申義敷暢厥㫖庶幾有補於將
來書序序所以為作者之意昭然義見宜相附近故引
之各冠其篇首定五十八篇旣畢㑹國有巫蠱事經籍
道息用不復以聞傳之子孫以貽後世若好古博雅君
子與我同志亦所不隠也
　　春秋左氏傳序
　　　杜預(臧榮緒晉書曰杜預字元凱京兆人也起/家拜尚書郎稍遷至鎮南大將軍都督荆)
　　　　(州諸軍事平吳/加位特進薨)
春秋者魯史記之名也記事者以事繋日以日繋月以
月繫時以時繫年所以紀逺近别同異也故史之所記
必表年以首事年有四時故錯舉以為所記之名也周
禮有史官掌邦國四方之事逹四方之志諸侯亦各有
國史大事書之於策小事簡牘而已孟子曰楚謂之檮
杌晉謂之乗而魯謂之春秋其實一也韓宣子適魯見
易象與魯春秋曰周禮盡在魯矣吾乃今知周公之徳
與周之所以王也韓子所見蓋周之舊典禮經也周徳
旣衰官失其守上之人不能使春秋昭明赴告策書諸
所記注多違舊章仲尼因魯史策書成文考其眞偽而
志其典禮上以遵周公之遺制下以明將來之法其教
之所存文之所害則刋而正之以示勸戒其餘皆即用
舊史史有文質辭有詳畧不必改也故傳曰其善志又
曰非聖人孰能修之蓋周公之志仲尼從而明之左丘
明受經於仲尼以為經者不刋之書也故傳或先經以
始事或後經以終義或依經以辨理或錯經以合異隨
義而發其例之所重舊史遺文畧不盡舉非聖人所修
之要故也身為國史躬覽載籍必廣記而備言之其文
緩其㫖逺將令學者原始要終尋其枝葉究其所窮優
而柔之使自求之饜而飫之使自趨之若江海之浸膏
澤之潤渙然冰釋怡然理順然後為得也其發凡以言
例皆經國之常制周公之垂法史書之舊章仲尼從而
修之以成一經之通體其微顯闡幽裁成義類者皆據
舊例而發義指行事以正襃貶諸稱書不書先書故書
不言不稱書曰之類皆所以起新舊發大義謂之變例
然亦有史所不書即以為義者此蓋春秋新意故傳不
言凡曲而暢之也其經無義例因行事而言則傳直言
其歸趣而已非例也故發傳之體有三而為例之情有
五一曰微而顯文見於此而起義在彼稱族尊君命舍
族尊夫人梁亡城縁陵之類是也二曰志而晦約言示
制推以知例參㑹不地與謀曰及之類是也三曰婉而
成章曲從義訓以示大順諸所諱避璧假許田之類是
也四曰盡而不汙直書其事具文見意丹楹刻桷天王
求車齊侯獻㨗之類是也五曰懲惡而勸善求名而亡
欲蓋而章書齊豹盜三叛人名之類是也推此五體以
尋經傳觸類而長之附於二百四十二年行事王道之
正人倫之紀備矣或曰春秋以錯文見義若此所論則
經當有事同文異而無其義也先儒所傳皆不其然答
曰春秋雖以一字為襃貶然皆須數句以成言如八卦之
爻可錯綜為六十四也故當依傳以為斷古今言左氏
春秋者多矣今其遺文可見者十數家大體轉相祖述
進不得為錯綜經文以盡其變退不守丘明之傳於丘
明之傳有所不通皆没而不説而更膚引公羊榖梁適
足自亂預今所以為異專修丘明之傳以釋經經之條
貫必出於傳傳之義例總歸諸凡推變例以正襃貶簡
二傳而去異端蓋丘明之志也其有疑錯則備論而闕
之以俟後賢然劉子駿創通大義賈景伯父子許惠卿
此先儒之美者也末有穎子嚴者雖淺近亦復名家故
特舉劉賈許穎之違以見同異分經之年與傳之年相
附比其義類各隨而解之名曰經傳集解又别集諸例
及地名譜第厯數相與為部凡四十部十五巻皆顯其
異同從而釋之名曰釋例將令學者觀其所聚異同之
説釋例詳之也或曰春秋之作左傳及榖梁無明文説
者以為仲尼自衛反魯修春秋立素王丘明為素臣言
公羊者亦云黜周而王魯危行言孫以避當時之害故
微其文隠其義公羊經止獲麟而左氏經終孔丘卒敢
問所安答曰異乎余所聞仲尼曰文王旣没文不在兹
乎此制作之本意也歎曰鳳鳥不至河不出圖吾已矣
夫蓋傷時王之政也麟鳳五靈王者之嘉瑞也今麟出
非其時虚其應而失其歸此聖人所以為感也絶筆於
獲麟之一句者所感而起固所以為終也曰然則春秋
何始於魯隠公答曰周平王東周之始王也隠公讓國
之賢君也考乎其時則相接言乎其位則列國本乎其
始則周公之祚𦙍也若平王能祈天永命紹開中興隠
公能𢎞宣祖業光啓王室則西周之美可尋文武之跡
不墜是故因其厯數附其行事采周之舊以㑹成王義
垂法將來所書之王即平王也所用之厯則周正也所
稱之公即魯隠也安在其黜周而王魯乎子曰如有用
我者吾其為東周乎此其義也若夫制作之文所以彰
往考來情見乎辭言高則㫖逺辭約則義微此理之常
非隠之也聖人包周身之防既作之後方復隠諱以避
患非所聞也子路使門人為臣孔子以為欺天而云仲
尼素王丘明素臣又非通論也先儒以為制作三年文
成致麟旣已妖妄又引經以至仲尼卒亦又近誣據公
羊經止獲麟而左氏小邾射不在三叛之數故余以為
感麟而作作起獲麟則文止於所起為得其實至于反
袂拭面稱吾道窮亦無取焉
　　三都賦序(減榮緒晉書曰左思作三都賦世人未/重皇甫謐有高名於世思乃造而示之)
　　　(謐稱善為/其賦序也)
　　　皇甫士安(臧榮緒晉書曰皇甫謐字士安安定/朝郡人年二十始受書得風痺疾猶)
　　　　(手不輟巻舉孝亷不行/又辟著作不應卒於家)
𤣥晏先生曰(謐自序曰始志乎學而自號𤣥晏先生/𤣥静也晏安也先生學人之通稱也)古
人稱不歌而頌謂之賦(漢書曰傳云不/歌而頌謂之賦)然則賦也者所
以因物造端敷𢎞體理欲人不能加也(漢書曰登高能/賦可以為大夫)
(言感物造端材智深美可以列為大夫/也釋名曰賦敷也敷布其義謂之賦)引而申之故文
必極美觸類而長之故辭必盡麗(周易曰引而申之觸/類而長之天下之能)
(事畢/矣)然則美麗之文賦之作也(法言曰詩人/之賦麗以則)昔之為文
者非苟尚辭而已(法言曰或曰君子尚辭/乎曰君子事之為尚)將以紐之王
教本乎勸戒也(説文曰紐系/也女九切)自夏殷以前其文隠没靡
得而詳焉(夏有五子之/歌殷有湯頌)周監二代文質之體百世可知
(論語子曰周監於二代郁郁乎文哉吾從/周又子曰其或繼周者雖百世可知也)故孔子采萬
國之風正雅頌之名集而謂之詩(漢書曰古有采詩之/官王者所以觀風俗)
(知得失自考正也/孔子純取周詩)詩人之作雜有賦體子夏序詩曰一
曰風二曰賦故知賦者古詩之流也(兩都賦序曰賦/者古詩之流也)至
於戰國王道陵遲風雅寢頓於是賢人失志詞賦作焉
(漢書曰春秋之後周道寢/壊而賢人失志之賦作矣)是以孫卿屈原之屬遺文炳
然辭義可觀(西都賦序曰文章炳焉/論語曰必有可觀者焉)存其所感咸有古
詩之意皆因文以寄其心託理以全其制賦之首也(漢/書)
(曰大儒孫卿及楚臣屈原離䜛憂國皆作賦以風喻咸/有惻隠古詩之義班固漢書述曰蔚為辭宗賦頌之首)
及宋玉之徒淫文放發言過于實誇競之興體失之漸
風雅之則於是乎乖(漢書曰其後宋玉唐勒競為侈麗/宏廣之語没其風喻之義法言曰)
(辭人之賦/麗以淫)逮漢賈誼頗節之以禮自時厥後綴文之士
不率典言並務恢張其文博誕空類(孔安國尚書大/傳曰誕大也)大
者罩天地之表細者入毫纎之内雖充車聨駟不足以
載廣夏接榱不容以居也其中高者至如相如上林揚
雄甘泉班固兩都張衡二京馬融廣成王生靈光(范曄/後漢)
(書曰馬融為校書郎時鄧太后臨朝遂寢蒐狩之禮故/猾賊縱横融以為文武之道聖賢不墜上廣成誦以諷)
(諫/)初極宏侈之辭終以約簡之制煥乎有文蔚爾鱗集
皆近代辭賦之偉也(論語子曰大哉堯之為君煥乎其/有文章也周昜曰君子豹變其文)
(蔚也難蜀父老/曰鱗集仰流)若夫土有常産俗有舊風方以類聚物
以羣分(周昜曰方以類聚物/以羣分吉凶生矣)而長卿之儔過以非方之
物寄以中域虚張異類託有於無祖構之士雷同影附
流宕㤀反非一時也(徐廣史記注曰祖者宗習之謂也/蔡邕郭有道碑曰望形表而影附)
(謝沈後漢書序曰士/庶流宕□州異境)曩者漢室内潰四海圯裂孫劉二
氏割有交益魏武撥亂擁據函夏(公羊傳曰撥亂據正/函夏已見赭白馬賦)
故作者先為呉蜀二客盛稱其本土險阻瓌琦可以偏
王(塊蒼曰瓌/瑋珍琦也)而却為魏主述其都畿𢎞敞豐麗奄有諸
華之意言吳蜀以擒滅比亡國而魏以交禪比唐虞旣
以著逆順且以為鍳戒(漢書曰甚誘逆之理/西京賦曰鍳戒唐詩)蓋蜀包梁
岷之資呉割荆南之富魏跨中區之衍考分次之多少
計植物之衆寡(星之分次物之生殖也周禮曰以星土/辨九州之地所封域又曰動物宜毛植)
(物宜/早)比風俗之清濁課士人之優劣亦不可同年而語
矣(過秦論曰則不/可同年而語矣)二國之士非通方之論也作者又因
客主之辭正之以魏都折之以王道其物土所出可得
披圖而校(左氏傳賓媚人曰疆理天下物土/之宜杜預曰播殖之物各逢上宜)體國經制
可得按記而驗豈誣也哉(周禮曰惟王建國體國/經野鄭𤣥曰體猶分也)
　　思歸引序
　　　石季倫
余少有大志夸邁流俗弱冠登朝(臧榮緒晉書曰崇早/有志慧年二十餘為)
(修武令有能名范曄後漢書馬援曰吾從弟少㳺哀吾/慷慨多大志禮記曰不從流俗班固漢書述曰矯矯賈)
(生弱冠/登朝)歴位二十五年五十以事去官(臧榮緒晉書曰/崇為大司農坐)
(未被書擅/去官免)晩節更樂放逸篤好林藪(魏太祖祭喬𤣥文/曰非至親之篤好)
(胡肯為/此解哉)遂肥遯於河陽别業(周昜曰肥/遯無不利)其制宅也却阻
長堤前臨清渠百木幾於萬株流水周於舍下(楚辭曰/水周兮)
(堂/下)有觀閣池沼多養魚鳥家素習技頗有秦趙之聲(班/固)
(漢書楊惲報孫㑹宗書曰家本秦/人能為秦聲婦趙女也雅善鼔琴)出則以遊目弋釣為
事入則有琴書之娛(楚辭曰或反顧以遊目劉歆/遂初賦曰玩琴書以條暢)又好
服食咽氣志在不朽(古詩曰服/食求神仙)慠然有凌雲之操(漢書/曰司)
(馬相如既奏大人賦天子曰飄飄有凌/雲之氣仲長子昌言曰節操凌高雲)歘(許/勿)復見牽羈
婆娑於九列(臧榮緒晉書曰/崇後為太僕)困於人間煩黷常思歸而
永歎(賈逵國語注曰黷媟/也毛詩曰兹之永歎)尋覽樂篇有思歸引(琴操思/歸者衛)
(女之所作也欲歸不得心悲/憂傷援琴而歌作思歸引)儻古人之情有同於今故
制此曲此曲有絃無歌今為作歌辭以述余懐恨時無
知音者令造新聲而播於絲竹也(周禮曰播/之以八音)
　
　
　
　
　
　
　文選巻四十五
欽定四庫全書
　文選巻四十六　　　　　　梁　蕭統　編
　　　　　　　　　　　　　唐　李善　註
　　豪士賦序
　　　陸士衡(臧榮緒晉書曰機惡齊王冏矜功自伐/受爵不讓及齊亡作豪士賦吕氏春秋)
　　　　(曰老𣆀孔子墨翟關尹子列子陳駢楊朱孫/臏王寥鬼良此十人者皆天下豪士也然機)
　　　　(猶假美號/以名賦也)
夫立徳之基有常而建功之路不一(左氏傳穆叔目太/上有立徳其次有)
(立/功)何則循心以為量者存乎我(言立徳必循於/心故存乎我)因物以
成務者繫乎彼(言建功必因於/物故繫乎彼)存夫我者隆殺止乎其
域繫乎物者豐約唯所遭遇(言徳有常量至域便止功/無常則因遇乃成域謂身)
(也/)落葉俟微風以隕而風之力蓋寡(漢書玉恢謂韓安/國曰夫草木遭霜)
(者不可/以遇風)孟嘗遭雍門而泣而琴之感以末(桓子新論曰/雍門周以琴)
(見孟嘗君孟嘗君曰先生鼔琴亦能令文悲乎對曰臣/竊為足下有所悲千秋萬嵗後墳墓生荆棘游童牧豎)
(躑躅其足而歌其上曰孟嘗君之尊貴亦猶若是乎於/是孟嘗喟然太息涕承睫而未下雍門周引琴而鼓之)
(徐動宫徵揮角羽初終而成曲孟嘗/君遂歔欷而就之是琴之感以末也)何者欲隕之葉無
所假烈風將墜之泣不足繁哀響也是故苟時啟於天
理盡於民(時既啟之於天理又盡/於人事言立功易也)庸夫可以濟聖賢之
功斗筲可以定烈士之業(説苑曰管仲庸夫也桓公得/之以為仲父論語子貢曰今)
(之従政者何如子曰噫/斗筲之人何足算也)故曰才不半古而功已倍之蓋
得之於時勢也(孟子曰當今之時萬乗之國行仁政民/之悦之猶解倒懸也故事半古之人功)
(必倍之唯/此時為然)厯觀古今徼一時之功而居伊周之位者有
矣(孟子曰彼一/時此一時)夫我之自我智士猶嬰其累物之相物
昆蟲皆有此情(孟子曰爾為爾我為我文子曰譬吾處/於天下亦為一物也然則我亦物也而)
(物亦物也物之為我也有何以相物也禮記曰昆/蟲未蟄鄭𤣥曰昆明也明蟲者陽而生隂而藏)夫以
自我之量而挾非常之勲神器暉其顧盼萬物隨其俯
仰(老子曰天下神器不/可為也為者敗之)心玩居常之安耳飽從諛之説
(史記汲黯曰上置公卿寧令/從諛承意䧟主於不義乎)豈識乎功在身外任出才
表者哉且好榮惡辱有生之所大期(孫卿子曰好榮惡/辱好利惡害是君)
(子小人/之所同)忌盈害上鬼神猶且不免(周易曰鬼神害盈而/福謙左氏傳狼曋曰)
(周志有之勇則害/上不登於明堂)人主操其常柄天下服其大節(韓子/曰操)
(生殺之柄此人主之勢也左氏傳仲尼曰唯器/與名不可以假人君之所司也政之大節也)故曰天
可讎乎(左氏傳曰楚子入于雲中鄖公辛之弟懐將殺/王辛曰君討臣誰敢讎之君命天也若死天命)
(將誰/讎乎)而時有袨服荷㦸立于廟門之下援旗誓衆奮於
阡陌之上(漢書曰宣帝祠孝昭廟先歐旄頭劒挺墮地/首垂泥土中刃響乗輿車馬驚於是召梁丘)
(賀筮之有兵謀不吉上還使是時霍氏外孫代郡太守/任宣坐謀反誅宣子章為公車丞亡在渭城界中夜袨)
(服入廟居廊間執㦸立廟門待上至欲為逆發覺伏誅/蘇林曰袨服黒服也過秦論曰陳涉躡足行伍之間而)
(俛起阡陌之中斬木為/兵掲竿為旗援于元切)况乎代主制命自下裁物者乎
(后以財成而臣為之故云自下/尸子曰天生萬物聖人財之)廣樹恩不足以敵怨勤
興利不足以補害故曰代大匠斵者必傷其手(老子曰/夫代大)
(匠斵希有/不傷其手)且夫政由寗氏忠臣所為慷慨祭則寡人人
主所不久堪(左氏傳曰衛獻公使與寗喜言/曰可反國政由寗氏祭則寡人)是以君奭
怏怏(於亮/切)不悦公旦之舉髙平師師側目博陸之勢(尚/書)
(序曰召公為保周公為師相成王為左右召公不悦漢/書景帝目送周亞夫曰此之鞅鞅非少主臣也又曰魏)
(相字弱翁遷御史四嵗代韋賢為丞相封髙平侯班固/述魏相曰髙平師師惟辟作威圖黜凶害天子是毗韋)
(昭曰師師相尊法也漢書曰列侯宗/室見郅都側目又曰霍光為博陸侯)而成王不遣嫌吝
於懐宣帝若負芒刺於背非其然者與(尚書曰武王既/喪管叔及羣弟)
(流言於國曰公將不利於孺子孔安國曰成王信流言/而疑周公漢書曰宣帝始立謁見髙廟大將軍霍光從)
(參乗上内嚴憚之/若有芒刺在背)嗟乎光于四表徳莫富焉王曰叔父
親若䁥焉(尚書曰光被四表毛詩曰王曰/叔父毛萇曰叔父謂周公也)登帝天位功
莫厚焉守節没齒忠莫至焉(漢書昭帝崩霍光上奏曰/太宗亡嗣孝武皇帝曾孫)
(病已可以嗣孝昭皇帝太后詔尚書伊尹曰天位艱哉/李陵與蘇武書曰薄賞子以守節論語或問管仲曰奪)
(伯氏駢邑三百飯/蔬食没齒無怨言)而傾側顛沛僅而自全則伊生抱明
允以嬰戮文子懐忠敬而齒劍固其所也(尚書曰太甲/既立弗明伊)
(尹放諸桐左氏傳曰髙陽氏有才子明允篤誠紀年曰/太甲潛出自桐殺伊尹吳越春秋曰文種者本楚南郢)
(人也姓文字少禽禮記孔子曰孺有懐忠信以待舉史/記曰勾踐平吳人或䜛大夫種且作亂越王乃賜種劒)
(曰子教寡人伐吳七術寡人用其三而敗吳其四在子/子為我從先王試之種遂自殺枚叔上書諫吳王曰腐)
(肉之齒/利劎也)因斯以言夫以篤聖穆親如彼之懿(謂周/公也)大徳
至忠如此之盛(謂霍/光也)尚不能取信於人主之懐止謗於
衆多之口(鄒陽於獄上書曰/不奪乎衆多之口)過此以往惡(烏/)覩其可安
危之理斷可識矣又况乎饕(土/髙)大名以冐道家之忌運
短才而易聖哲所難者哉(榖梁傳曰君不尸小事臣不/專大名老子曰富貴而驕自)
(遺其咎莊子曰功成者隳名成者/虧孰能去功與名而還與衆人)身危由於勢過而不
知去勢以求安禍積起於寵盛而不知辭寵以招福見
百姓之謀已則申宫警守以崇不畜之威(左氏傳曰公/待於壊隤申)
(宫警備設守而後行杜/預曰申整宫備者也)懼萬民之不服則嚴行峻制以
賈(古/)傷心之怨(新序曰商鞅為嚴刑峻法易古三代之/制杜預左氏傳注曰賈賣也尚書曰民)
(罔不□/傷心)然後威窮乎震主而怨行乎上下(漢書蒯通説/韓信曰臣聞)
(勇畧震主者身危/功盖天下者不賞)衆心日陊(直/氏)危機將發而方偃仰瞪
(直/孕)眄謂足以夸世(毛詩曰或棲遲偃仰魯靈光殿賦曰/齊首目以瞪眄埤蒼曰瞪直視也)
笑古人之未工忘已事之已拙知曩勲之可矜暗成敗
之有㑹是以事窮運盡必於顛仆(音/赴)風起塵合而禍至
常酷也(答賓戲曰被皆躡風塵之㑹履顛沛之勢項岱/曰彼謂李斯輩也風發於天以諭君上塵從下)
(起以諭/斯等)聖人忌功名之過已惡寵禄之踰量蓋謂此也
夫惡欲之大端賢愚所共有(禮記曰飲食男女人之大/欲存焉死亡貧苦人之大)
(惡存焉故惡欲/者心之大端也)而游子殉髙位於生前志士思垂名於
身後受生之分唯此而已夫蓋世之業名莫大焉(漢書曰/項羽歌)
(曰力拔山/兮氣蓋世)震主之勢位莫盛焉(震主已/見上文)率意無違欲莫
順焉借使伊人頗覽天道知盡不可益盈難久持(周易/曰天)
(道虧盈而益謙毛詩序曰/太平之君子能持盈守成)超然自引髙揖而退(司馬遷/報任少)
(卿書曰寜得自/引深藏巖穴耶)則巍巍之盛仰邈前賢洋洋之風俯冠
來籍而大欲不乏於身至樂無愆乎舊節彌效而徳彌
廣身逾逸而名逾劭(爾雅注曰/劭美也)此之不為彼之必昧然
後河海之跡堙為窮流一簣之釁積成山岳(論語曰譬/如為山未)
(成一簣止/吾止也)名編凶頑之條身厭荼毒之痛豈不謬哉(毛/詩)
(曰人之貪亂/寧為荼毒)故聊賦焉庶使百世少有寤云
　　三月三日曲水詩序(風俗通曰周禮女巫掌嵗時/祓除疾病禊者絜也於水上)
　　　(盥絜也已者祉也邪疾已去祈介祉也韓詩曰/三月桃花水之時鄭國之俗三月上已於溱洧)
　　　(兩水之上執蘭招魂祓除不祥也續齊諧記曰/晉武帝問尚書摰虞曰三月曲水其義何答曰)
　　　(漢章帝時平原徐肇以三月初生三女至三日/而俱亡一村以為怪乃招□至水濱盥洗遂因)
　　　(水以泛觴曲水之義起於此帝曰若所談非好/事尚書郎束晳曰仲治小生不足以知臣請説)
　　　(其始昔周公成洛邑因流水以泛酒故逸詩曰/羽觴隨流波又秦昭王三日置酒河曲見有金)
　　　(人出奉水心劒曰令君制有西夏乃因其處立/為曲水二漢相沿皆為盛集帝曰善賜金五十)
　　　(斤左遷仲治為陽城令裴子野宋略曰文帝元/嘉十一年三月丙申禊飲於樂遊苑且祖道江)
　　　(夏王義恭衡陽王義季有詔㑹者咸/作詩詔太子中庶子顔延年作序)
　　　顔延年
夫方策既載皇王之迹已殊鐘石畢陳舞詠之情不一
(禮記哀公問政子曰文武之道布在方䇿春秋説題辭/曰尚書者二帝之跡三王之義所推期運明受命之際)
(郭象莊子注曰皇王殊迹隨世為名漢書曰石曰/磬金曰鐘毛詩序曰詠歌之不足不知手之舞之)雖淵
流遂往詳畧異聞(上林賦曰恐後代靡麗遂往而不/反春秋序曰史有文質辭有詳畧)然
其宅天衷立民極莫不崇尚其道神明其位(東京賦曰/豈知宅中)
(而圖大吕氏春秋曰古之王者擇天之中而立國擇國/之中而立宫周禮曰設官分職以為民極周易曰聖人)
(以神明/其徳)拓(土/洛)世貽統固萬葉而為量者也(魏志髙堂隆/上疏曰拓迹)
(垂統必俟聖賢晉中興書詔/桓𤣥曰蕃衛王家垂固萬葉)有宋函夏帝圖𢎞逺(揚雄/河東)
(賦曰函夏之大漢書服䖍曰函夏諸夏/曰孝經鉤命決曰丘乃授帝圖掇祕文)髙祖以聖武定
鼎規同造物(宋髙祖也左氏傳王孫滿謂楚子曰成王/定鼎于郟鄏莊子孔子曰夫造物者為人)
(司馬彪曰造/物者為道)皇上以叡文承厯景屬宸居(皇上宋文帝/也尚書曰濬)
(哲文明又曰天之厯數在爾躬光景連屬也典引曰髙/光二聖宸居其域蔡邕曰如北辰居其所而衆星拱之)
隆周之卜既永宗漢之兆在焉(揚雄河東賦曰眂隆周/之大寧左氏傳王孫滿)
(曰成王定鼎於郟鄏卜世三十卜年七百漢書/文紀曰兆得大横占曰大横庚庚余為天王)正體毓
徳於少陽王宰宣哲於元輔(正體太子也喪服傳曰父/為長子三年傳曰何以三)
(年長子正體於上周易曰蠱君子以振民育徳少陽東/宫也鄭𤣥禮記注曰東郊少陽諸侯象也王宰已見曲)
(水詩毛詩曰宣哲維人文武惟后班固/涿邪山文曰晄晄將軍大漢元輔也)晷緯昭應山瀆
效靈(説文曰晷日影也緯五星也易乾鑿度曰五緯順/軌四時和□山五嶽也瀆四瀆也效靈山出器車)
(瀆出圖/書之類)五方雜遝(徒/合)四隩來暨(漢書曰京師五方雜錯/尚書曰九州攸同四隩)
(既澤吳都賦曰都/輦殷而四隩來暨)選賢建戚則宅之於茂典施命發號
必酌之於故實(左氏傳士㑹曰楚君之舉也内姓選於/親外姓選於舊又曰蒍敖為宰擇楚國)
(之令典尚書武王曰發號施令罔有不臧毛詩序曰能/酌先祖之道以養天下國語楚穆仲謂宣王曰魯侯賦)
(事行刑必問以遺/訓而資於故實)大予協樂上庠肆教(東觀漢記孝明/詔曰正大樂官)
(曰大予樂官禮記曰有/虞氏養國老於上庠)章程明密品式周備(漢書曰髙/祖命張蒼)
(定章程謝承後漢書曰魏朗為河内太守明/密法令漢書曰宣帝樞機周密品式備具)國容眂令
而動軍政象物而具(司馬法曰國容不入軍軍容不入/國左氏傳曰士㑹曰蒍敖為宰百)
(官象物而動軍/政不戒而備)箴闕記言校文講義之官采遺於内輶
車朱軒懐荒振逺之使諭徳於外(左氏傳魏絳曰昔周/辛甲之為太史也命)
(百官箴王闕禮記曰言則右史書之西都賓曰啟發篇/章校理祕文講論於六藝稽合於同異揚雄答劉歆書)
(曰嘗聞先代輶軒之使風俗通曰周秦常以八月輶軒/使采異代方言辯亡論曰□軒騁於南荒尚書大傳曰)
(未命為士不得朱軒西征賦曰/銜命則蘇屬國震逺則張博望)赬莖素毳(昌/鋭)并柯共穗
之瑞史不絶書棧山航海踰沙軼漠之貢府無虚月(赬/莖)
(朱草也素毳白虎也并柯連理也共穗嘉禾也左氏傳/晉司馬叔侯曰魯之於晉也職貢不乏史不絶書府無)
(虚月如是可矣揚雄交州箴曰/航海三萬束牽其犀軼余日切)烈燧千城通驛萬里穹
居之君内首稟朔卉服之酋囘面受吏(穹居之君匈奴/也魏都賦曰思)
(稟正朔尚書曰島夷卉服劇秦美新曰海外遐方囘首/内嚮漢書曰卭笮之君長欲願為内臣妾請吏北面)
是以異人慕嚮俊民間出(班固漢書贊曰羣士慕嚮異/人並出尚書曰俊民用章漢)
(書曰漢興詩/書往往間出)警蹕清夷表裏悦穆(仲長子昌言曰姦/慝既弭警蹕清夷)將
徙縣中字張樂岱郊(言將徙都洛邑封禪泰山也莊子/曰北門成問於黄帝曰帝張咸池)
(之樂於洞/庭之野)增類帝之宫飭禮神之館塗歌邑誦以望屬
車之塵者久矣(禮記曰天子將出征類于上帝類祭也/西都賦曰禮神祇懐百靈司馬相如諫)
(獵曰犯屬車之清塵翰曰天子行/有屬車三十六乗以従於後也)日躔(直/連)胃維月軌青
陸(漢書曰日月初躔星之紀韋昭曰躔處也禮記曰季/春之月日在胃王仲宣思征賦曰在建安之二人星)
(步次於箕維漢書天文志日月順入軌道河圖帝覽嬉/曰立春春分月従東青道杜預左氏傳注曰陸道也)
皇祇發生之始后王布和之辰(皇天神也祇地神也周/禮曰大宗伯掌天神地)
(祗之禮曹植九詠曰皇祇降兮潛靈舞爾雅曰春為發/生禮記曰后王命冢宰降徳于衆兆人又曰孟春之月)
(命相布/徳和令)思對上靈之心以惠庶萌之願加以二王于邁
出餞戒告(二王已見上注毛詩曰従公于邁韓詩章句/曰送行飲酒曰餞燕禮曰小臣戒盥者鄭𤣥)
(曰君以宴禮勞使/臣則警戒告語焉)有詔掌故爰命司厯(封禪書曰宜命/掌故左氏傳仲)
(尼曰今火猶西/流司厯過也)獻洛飲之禮具上已之儀(洛飲上已竝/已見上注)
南除輦道北清禁林左關巖隥(都/鄧)右梁潮源略亭臯跨
芝㕓苑太液懐曾山(上林賦曰輦道纚屬西都賓曰集/禁林而屯聚難西蜀父老曰關沫)
(若梁孫原穆天子傳曰天子東升于三道隆郭璞曰隥/阪也上林賦曰亭臯千里靡不被築洛神賦曰税駕乎)
(衡臯秣駟乎芝田/漢書有太液池)松石峻垝(古/毀)蔥翠隂煙游泳之所攅
萃翔驟之所往還於是離宫設衛别殿周徼(音□西都/賀曰離宫)
(别觀三十六所周以鉤陳之位衛/以嚴更之署周廬干列徼道綺錯)旌門洞立延帷接枑
(周禮曰王之㑹同為帷官設旌門揚雄蜀都賦曰延帷/揚幕接帳連岡又周禮曰王之㑹同之舍設梐枑再重)
(杜子春曰梐/枑行馬也)閲水環階引池分席(歎逝賦曰□/水以成川)春官聯
事蒼靈奉塗然後昇祕駕𦙍緹(徒/兮)騎搖玉鑾發流吹(言/春)
(官聯事以供職蒼靈奉塗以衛行也周禮有春官宗伯/又曰以官府之六聯合邦治二曰賓客之聯事蒼靈青)
(帝也尚書帝命驗曰帝者承天立五府蒼曰靈府鄭𤣥/曰蒼帝靈威仰之府續漢書曰緹騎二百人屬執金吾)
(楚辭曰鳴玉鸞之啾啾兮淮/南子曰龍舟鷁首浮吹以虞)天動神移淵旋雲被以降
于行所禮也(羽獵賦曰天動地岋淮南子曰藏志九旋/之淵蔡邕獨㫁曰天子以天下為家自謂)
(所居為/行在所)既而帝暉臨幄百司定列鳳蓋俄軫虹旗委斾
(俄軫委斾不行也東都主人曰鳳蓋棽纚/楚辭曰囘朕車俾西引搴虹旗於玉門)肴蔌芬藉觴
醳(亦/)泛浮(毛詩曰其肴維何炰鼈鮮魚其蔌維何/維筍及蒲鄭𤣥禮記注曰醳㫖酒也)妍歌
妙舞之容銜組樹羽之器(古妍歌篇曰妍歌展妙聲發/曲吐令辭邉讓章華賦曰妙)
(舞麗於陽阿阮諶三禮圖曰筍虡兩頭並為龍以銜組/曹植九詠曰雲龍兮銜組流羽兮交横毛詩曰設業設)
(虡崇牙/樹羽)三奏四上之調六莖九成之曲競氣繁聲合變
爭節(韓子曰師曠奏清徵一奏有𤣥鶴二八來集再奏/而列三奏延頸而鳴攄翼而舞馬融琴賦曰師曠)
(三奏而神物下楚辭曰四上競氣極聲變王逸曰四上/謂代奏鄭衛也漢書曰顓頊作六莖尚書曰簫韶九成)
(鳳皇/來儀)龍文飾轡青翰侍御(班固西域傳贊曰蒲稍龍文/魚目汗血之馬也説苑莊辛)
(謂襄城君曰鄂君乗青/翰之舟泛新波之中)華裔殷至觀聽騖集揚袂風山
舉袖隂澤靚莊藻野袨服縟川(籍田賦曰居靡都鄙民/無華裔蜀都賦曰觀聴)
(之所踊躍法言曰雷震于天風薄于山上林賦曰靚莊/刻飾鄒陽上書曰袨服叢臺之下者一旦成市説文曰)
(縟繁彩/色也)故以殷(隠/)賑外區煥衍都内者矣(西京賦曰鄉/邑殷賑張載)
(劒閣銘曰矧兹狹隘王之外區王/粲羽獵賦曰叢華雜沓煥衍陸離)上膺萬夀下禔(氏/移)百
福(毛詩曰報以介福萬夀無疆司馬相如/難蜀文曰中外禔福毛詩曰卜爾百福)布筵禀和闔
堂依徳情盤景遽歡洽日斜金駕總駟聖儀載佇悵釣
臺之未臨慨酆宫之不縣(左氏傳曰楚子合諸侯於申/椒舉言於楚子曰夏啟有釣)
(臺之享康王/有酆宫之朝)方且排鳳闕以髙游開爵園而廣宴(關中/記曰)
(建章圓闕臨北道銅鳳在上故號/鳳闕鄴中記曰銅爵臺西有爵園)竝命在位展詩發志
(楚辭曰展詩兮㑹舞王逸曰展舒/也周易曰有孚發若信以發志也)則夫誦美有章陳信
無愧者歟(毛詩序曰頌者美盛徳之形容左氏傳曰楚/子木問趙孟曰范武子之徳何如對曰祝史)
(陳信於鬼/神無愧辭)
　　三月三日曲水詩序
　　　王元長(蕭子顯齊書曰武帝永明九年三月三/日幸芳林園禊飲朝臣勑王融為序文)
　　　　(藻富麗當/代稱之)
臣聞出豫為象鈞天之樂張焉時乗既位御氣之駕翔
焉(周易豫卦曰先王作樂殷薦上帝史記曰趙簡子病/二日而悟曰我之帝所甚樂與百神遊于鈞天廣樂)
(九奏萬舞莊子曰北門成問於黄帝曰帝張咸池之樂/於洞庭之野莊子曰乗天地之正而御六氣之辯穆天)
(子傳曰天子命駕八駿之乘遂東南/翔行馳千里郭璞曰行如飛翔也)是以得一奉宸逍
遙襄城之域體元則大悵望姑射之阿然窅眇寂寥其
獨適者已(老子曰王得一而天下正尚書曰惟辟奉天/宸與辰同已見上文莊子曰黄帝將見大隗)
(于具茨之山至襄城之野東都主人曰體元立制繼天/而作論語子曰唯天為大惟堯則之莊子曰堯治天下)
(之民平海内之政往見四子藐姑射之山汾水之陽窅/然喪其天下焉家語曰聖人舉事可施於百姓非獨適)
(獨適一/身之行)至如夏后兩龍載驅璿臺之上穆滿八駿如舞
瑤水之隂亦有饗云固不與萬民共也(山海經曰大樂/之野夏后啟於)
(此舞九代馬乗兩龍毛詩曰載馳載驅周爰咨諏易歸/藏曰昔者夏后啟筮享神於晉之虚作為璿臺於水之)
(陽穆蒲八駿已見江賦又穆天子傳曰天子北升太山/之上以望四野乙丑天子觴西王母於瑶池之上毛詩)
(曰執轡如組兩驂如舞孟子曰今王田獵於此百姓聞/王車馬之音羽毛之美父子不相見兄弟妻子離散此)
(無他不與/民同樂也)我大齊之握機創厯誕命建家接禮貳宫考
庸太室(蕭子顯齊書曰齊太祖髙皇帝諱道成字紹伯/受宋禪尚書曰我文考文王誕膺天命又曰永)
(建乃家孟子曰舜尚見帝帝館甥於貳室亦饗帝迭為/賓主是天子而友匹夫也趙岐曰尚上也舜在畎畝之)
(時堯友禮之舜上見堯堯舍之於副宫堯亦就饗舜之/所設更為賓主尚書大傳曰維十月五祀舜為賓客禹)
(為主人樂正進贊曰尚考太室之義唐為虞賓鄭𤣥曰/舜既使禹攝天下之事於祭祀避之居賓客之位獻酒)
(則為亞獻尚考猶言往時也太室明堂之中央室也/義當為儀儀禮儀也謂祭太室之禮堯為舜賓也)幽
明獻期雷風通饗昭華之珍既徙延喜之玉攸歸(曽子/夫子)
(曰天道曰圓地道曰方方曰幽圓曰明禮記曰明則有/禮樂幽則有鬼神太公伏符隂謀曰武王伐紂四海神)
(河伯皆曰天伐殷立周謹來受命願獻時雨論語䜟曰/仲尼云吾聞堯率舜等遊首山觀河渚一老曰河圖將)
(來告帝期尚書曰納于大麓烈風雷雨弗迷尚書大傳/曰舜將禪禹八風循通又曰堯得舜推而尊之贈以昭)
(華之玉尚書璇璣玉鈴曰/𤣥圭出刻曰延喜之玉)革宋受天保生萬國度(詩/洛)邑
静鹿丘之歎遷鼎息大坰之慚(周書武王曰膺受大命/革殷受天明命又曰我)
(聞古商先王成湯保生商人又度邑篇曰維王克殷乃/永歎曰嗚呼不淑充天之對自鹿至于丘中具明不寢)
(帝王世紀曰湯即天子位遂遷九鼎于/亳至大坰而有慚徳周書丘或為苑天)紹清和於帝猷
聯顯懿於王表駿發開其逺祥定爾固其洪業(言以清/和之徳)
(繼於大道揚子雲劇秦美新曰鏡淳粹之至精聆清和/之正聲蔡邕月令論曰出北闈視帝猷法言曰昔在有)
(熊髙辛唐虞三代咸有顯懿故天因而瑞之為神明主/河圖曰成帝徳者堯開王表者禹毛詩曰濬哲維商長)
(發其祥又曰駿發爾私又曰天保定爾/亦孔之固劇秦美新曰制作六經洪業)皇帝體膺上聖
運鍾下武冠五行之秀氣邁三代之英風昭章雲漢暉
麗日月牢籠天地彈壓山川設神理以景俗敷文化以
柔逺澤普氾而無私法含𢎞而不殺(蕭子顯齊書紀曰/世祖武皇帝諱頥)
(字宣逺以太子即位墨子曰上聖立為天子其次立為/三公毛詩序曰下武嗣文也禮記曰人者五行之秀又)
(孔子曰大道之行也三代之英丘未之逮而有志焉毛/詩曰倬彼雲漢為章于天譬猶天子為法度於天下也)
(周易曰聖人與日月合其明淮南子曰帝者體太一牢/籠天地彈壓山川神理猶神道也周易曰聖人以神道)
(設教而天下服劉義恭丹徒宫集曰昭化景俗𤣥教疑/神廣雅曰景炤也尚書曰帝乃誕敷文徳録圖曰女聞)
(偃兵建文化尚書曰柔逺能邇淮南子曰覆露昭道普/汜而無私周易曰含𢎞光大品物咸亨又曰古之聰明)
(叡智神武而不殺者夫潛夫論曰/簡刑薄威不殺不誅此徳之上也)猶且具明廢寢昃晷
忘餐念負重於春冰懐御奔於秋駕(具明已見上文尚/書曰文王自朝至)
(于日中昃弗皇暇食鄧析子曰明君之御民若乗奔而/無轡履冰而負重也尚書曰若蹈虎尾渉於春冰荘子)
(曰尹儒學御三年而無所得夜夢受秋駕明日往朝/師師曰今將教子以秋駕司馬彪曰秋駕法駕也)可
謂巍巍弗與蕩蕩誰名秉靈圖而非泰渉孟門其何嶮
(論語子曰巍巍乎舜禹之有天下而不與焉又曰大哉/堯之為君也蕩蕩乎民無能名焉春秋漢含孳曰天子)
(南面秉圖書成公綏大河賦曰靈圖授録於羲皇孟子/曰以其道舜受堯之天下不以為泰吕氏春秋曰舜修)
(徳而苗服孔子聞之曰通乎徳/之精則孟門太行不為嶮矣)儲后睿哲在躬妙善居
質内積和順外發英華斧藻至徳琢磨令範言炳丹青
道潤金璧出龍樓而問豎入虎闈而齒胄愛敬盡於一
人光耀究於四海(蕭子□齊書曰世祖立皇太子長楸/漢書疏廣曰太子國儲副君尚書曰)
(睿作聖明作哲禮記曰清明在躬桓子新論曰聖賢之/材不世而妙善之技不傳禮記曰和順積中而英華外)
(發法言曰吾末見斧藻其徳若斧藻其栥者應劭漢官/儀曰太子太傅日就月將琢磨玉質言太子有玉之質)
(琢磨以道也法言或問聖人之言炳若丹青有諸曰丹/青初則炳久則渝渝乎哉淮南子曰夫道潤乎草木浸)
(乎金石毛詩曰如金如錫如珪如璧漢書成紀曰上嘗/召太子出龍樓門禮記曰文王之為太子問於王季曰)
(三雞初鳴至寢門外問内豎曰今日安否何如周禮曰/師氏以三徳教國子居虎門之左蔡邕明堂月令論曰)
(周官有闈門之學禮記曰行一物而三善皆得者唯世/子而已其齒於學之謂也尚書曰䕫典樂教胄子孝經)
(曰愛敬盡於事親毛詩曰夙夜匪懈以事一人吕氏春/秋曰愛敬盡於事親光耀加於百姓究於四海此天子)
(之孝/也)若夫族茂麟趾宗固磐石跨蹍昌姬韜軼炎漢(毛/詩)
(曰麟之趾振振公子漢書宋昌曰帝王子弟犬牙相制/所謂磐石之宗春秋録圖曰蒼精萌姬禝之後昌東觀)
(漢記序曰漢以炎/精布耀或幽而光)元宰比肩於尚父中鉉繼踵乎周南
分陜流勿翦之歡來仕允克施之譽莫不如珪如璋令
聞令望朱茀斯皇室家君王者也(元宰冡宰也中鉉司/徒也説苑晏子謂楚)
(王曰齊之臨菑比肩繼踵毛詩曰惟師尚父周易曰鼎/金鉉鄭𤣥曰金鉉喻明道能舉君之官職也鄭𤣥尚書)
(注曰鼎三公象也毛詩序曰周南言化自北而南故繫/之周公公羊傳曰自陜以西邵公主之毛詩曰蔽芾甘)
(棠勿翦勿伐邵伯所茇國語曰秦后太子來仕其車千/乗韋昭曰來仕於晉也班固漢書貢禹贊曰禹既黄髮)
(以徳來仕尚書曰君陳克施有政毛詩曰如/珪如璋令聞令望又曰朱茀斯皇室家君王)本枝之盛
如此稽古之政如彼用能免羣生於湯火納百姓於休
和草萊樂業守屏稱事(毛詩曰文王孫子本支百世尚/書曰若稽古帝堯史記曰文帝)
(時㑹天下新去湯火人人樂業左氏傳君子曰一人刑/善百姓休和莊子曰農夫無草萊之事則不比禮記諸)
(侯曰某土之守臣其在邊邑曰/某屏尸子曰能官者必稱事)引鏡皆明目臨池無洗
耳沈㝠之怨既缺薖軸之疾已消(譙周考史曰公孫述/竊位扵蜀蜀人任永)
(乃託目盲及述誅永澡盥引鏡自照曰時清則目明也/皇甫謐髙士傳曰堯致天下讓許由巢父聞之以為汙)
(乃臨池水而洗耳漢書曰蜀嚴沈㝠侯巴曰嚴君平常/病不事沈㝠而死亦潔矣毛詩曰考盤在陸碩人之軸)
(考盤在阿碩人之薖鄭𤣥曰薖飢意軸病/也謂賢人隠居而離困病也薖苦和切)興廉舉孝嵗
時於外府署行議年日夕于中甸(漢書曰詔執事興廉/舉孝又詔曰有懿稱)
(明徳者遣詣相國府署行議年蘇林/曰行狀年紀也尚書曰五百里甸服)協律總章之司序
倫正俗崇文成均之職導徳齊禮(漢書曰李延年為協/律都尉魏志曰明帝)
(立總章觀□氏傳曰朂為光禄大夫公以為魏杜䕫所/制律吕檢校大樂總章鼓吹八音與律吕乖毛詩序曰)
(先王以是厚人倫美教化袳風俗風俗通曰為政之要/辨風正俗最其上也魏志曰明帝置崇文觀徴善文者)
(以充之周禮曰大司樂掌成均之法以教建國之學/校而合國之子弟焉論語子曰導之以徳齊之以禮)挈
壺宣夜辨氣朔於靈臺書笏珥彤紀言事於仙室(周禮/夏官)
(曰絜壺氏掌懸壺蔡邕天文志曰言天體者有三家其/一曰宣夜鄭𤣥毛詩箋曰天子有靈臺者所以觀祲象)
(察氣之妖祥左氏傳曰公既視朔遂登觀臺以望而書/雲物禮記曰造受命於君則書於笏潘岳賈武公誄曰)
(惟帝以公通揚祖宗延登東序服衮珥彤史記曰秦文/公初有史以紀事禮記曰動則左史書之華嶠後漢書)
(曰學者稱東觀為老氏藏/室道家蓬萊今故言仙室)褰帷斷裳危冠空履之吏彯
搖武猛扛鼎揭旗之士(後漢賈琮為兾州刺史車垂赤/帷而行及至州自言曰刺史當)
(逺視廣聴糾察美惡何反垂帷裳以自掩塞乎乃命御/者褰之故百城聞風自然震悚漢書曰蓋寛饒初拜為)
(司馬未出殿㫁其單衣令短離地説苑曰楚人長劒危/冠而有子西漢書曰唐遵以明經飾行顯名於世衣弊)
(履穿又曰霍去病每從大将軍受詔與壯士為嫖姚校/尉華嶠後漢書曰丁白為武猛校尉法言曰或問力能)
(扛鴻鼎揭華旗知徳/亦有之乎曰百人也)勤恤民隠糾逖王慝射集隼於髙
墉繳大風於長隧不仁者逺惟道斯行(國語祭公謀父/曰勤恤民隠而)
(除其害左氏傳曰王謂晉文侯曰以綏四方糾逖王慝/周易曰公用射隼于髙墉之上淮南子曰堯之時大風)
(為害堯命羿繳大風於青丘之澤許慎曰大風風伯也/毛詩曰大風有隧論語子夏曰舜有天下選於衆舉臯)
(陶不仁者逺矣禮/記曰大道之行也)䜛莠蔑聞攘争掩息稀鳴桴於砥路
鞠茂草於圓扉(毛詩曰好言自口莠言自口尚書曰無/敢寇攘説文曰桴鼓柄也漢書曰張敞)
(為京兆尹桴鼔稀鳴市無偷盗毛詩曰周道如砥其直/如矢又曰踧踧周道鞠為茂草周禮曰以圜土教罷民)
耆年闕市井之游稚齒豐車馬之好宫鄰昭泰荒憬(九/永)
清夷(史記太史公曰文帝時百姓皆安自年六七十翁/未嘗至市井遊遨嬉戲如小兒狀閒居賦曰昆弟)
(斑白童兒稚齒杜氏幽求子曰年五嵗聞有鳩車之樂/七嵗有竹馬之歡應劭漢官儀曰不制之臣相與比周)
(比周者宫鄰金虎宫鄰金虎者言小人在位比周相進/與君為鄰堅若金䜛言之人惡如虎毛詩曰憬彼淮夷)
(來獻其琛仲長子/昌言曰警蹕清夷)侮食來王左言入侍離身反踵之君
髽(側/麻)首貫胷之長屈膝厥角請受纓縻(漢書匈奴傳曰/壯者食肥美老)
(者食其餘貴壯健賤老弱也古本作晦食周書曰東越/侮食尚書曰四夷來王揚雄蜀王本紀曰蜀人之先名)
(曰蠶叢柏濩魚鳬開明是時人民椎髻左言漢書曰南/越王太子嬰齊入侍周書曰離身染齒之國以龍角神)
(龜為獻爾雅曰北方有比肩人焉迭食而迭望郭璞曰/此即半體之人人各有一目一鼻孔一臂一脚亦猶魚)
(鼠之相合爾吕氏春秋曰舜登為天子大人反踵皆被/其澤髙誘淮南子注曰反踵國名其人南行迹北向也)
(淮南子曰三苖髽首山海經曰有貫胷國其人胷有竅/括地圖曰禹平天下㑹于㑹稽之野又南經防風之神)
(弩射之有迅雷二神恐以刃自貫其心禹哀之乃拔刃/療以不死之草皆生是為貫胷之民喻巴蜀文曰交臂)
(受事屈膝請和孟子曰武王之伐殷百姓若崩厥角趙/岐曰厥角叩頭以額角犀撅地也漢書終軍曰願受長)
(纓必羈南越王致之闕下難蜀父老曰蓋/聞天子之牧夷狄也其義羈縻勿絶而已)文鉞碧砮之
琛竒幹善芳之賦紈牛露犬之玩乘黄兹白之駟(文鉞/未詳)
(一曰鉞當為越杜篤展武論曰文越水震鄉風仰流徐/廣晉紀曰鮮卑以碧石為寶王沈魏書曰東夷矢用楛)
(青石為鏃孔安國尚書傳曰砮中矢鏃也家語孔子曰/昔武王克商於是肅慎氏貢楛矢石砮其長尺有咫周)
(書曰成王時貢竒幹善芳者頭若雄雞佩之令人不昧/孔晁曰竒幹亦北狄善芳者鳥名不昧不忘也周書曰)
(卜盧國獻紈牛紈牛小牛也乂曰渠搜獻鼩犬鼩犬露/犬也能飛食虎豹又曰白民乗黄乗黄者似狐其背有)
(兩角又曰西方正北曰義渠獻/兹白兹白者若馬鋸齒食虎豹)盈衍儲邸充仞郊虞匭
牘相尋鞮譯無曠(儲邸猶府藏也郊虞掌山澤之官也/尚書曰苞匭青茅匭音軌聘禮曰賈)
(人啟櫝取圭垂繅而受宰晉中興書王禹上言曰貢篚/相尋連舟載路禮記曰周官曰鞮鞻氏掌四夷之樂禮)
(記曰西方曰狄鞮北方曰譯尚書大傳/曰成王時越裳氏重九譯而獻白雉)一尉候於西東
合車書於南北暢轂埋轔轔之轍緌(而/推)旌巻悠悠之斾
(揚雄解嘲曰東南一尉西北一侯禮記曰書同文車同/軌毛詩曰文茵暢轂范曄後漢書曰張綱埋其車輪於)
(洛陽都亭毛詩曰有車轔轔禮記曰武車綏旌/魏都賦曰虹旌攝麾以就巻毛詩曰悠悠斾旌)四方無
拂五戎不距偃革辭軒銷金罷刃(周書曰四方無拂奄/有天下又曰五戎不)
(距加用師旅漢書張良曰昔武王代殷紂事已/畢偃革為軒陳琳應機曰治刃銷鋒偃武行徳)天瑞降
地符升澤馬來器車出紫脱華朱英秀佞枝植厯草滋
(詩緯曰天下和同天瑞降地符升孝經援神契曰徳至/山陵則澤出神馬禮記曰山出器車禮斗威儀曰人君)
(乗士而王其政太平而逺方神獻其朱英紫脱宋均注/曰紫脱北方之物上值紫宫凡言常生者不死也死則)
(當之尚書大傳曰徳先地序則朱草生瑞應圖曰朱草/亦曰朱英田俅子曰黄帝時有草生於帝庭階若佞臣)
(入朝則草指之名曰屈軼是以佞人不敢進也又曰堯/為天子蓂莢生於庭為帝成厯尚書帝僉驗曰舜受命)
(蓂莢/孳)雲潤星暉風揚月至江海呈象龜龍載文(京房易/飛候曰)
(青雲潤澤蔽日在西北為舉賢良禮斗威儀曰君乗土/其政平則鎮星黄而多暉禮含文嘉曰朋友有舊内外)
(有差則箕為之直月至風揚宋均曰月至月行以度至/也禮斗□儀曰其君乘水而王江海著其象龜龍被文)
(而見宋均曰龜龍水物也文青黄赤/白黒也具有此色見於水故曰被)方握河沈璧封山
紀石邁三五而不追踐八九之遙迹(帝王世紀曰堯與/羣臣沈璧於河乃)
(為握河記今尚書候是也孝經鉤命決曰封于太山考/績燔柴禪于梁父刻石紀號禮記逸禮曰三皇禪云云)
(五帝禪亭亭史記楚子西曰孔子丘述三五之法明周/召之業八九謂七十二君曹植魏徳論曰越八九扵往)
(素踵黄帝/之靈矩)功既成矣世既真矣信可以優游暇豫作樂
崇徳者歟(禮記曰王者功成作樂老子曰王侯得一以/為天下真曹植魏徳論曰帝猷成矣股肱貞)
(矣尚書大傳曰周公作樂優游三年孫子兵法曰人効/死而上能用之雖優游暇譽令猶行也譽猶豫古字通)
(周易曰先王/作樂崇徳)于時青鳥司開條風發嵗粤上斯已惟暮
之春(左氏傳郯子曰青鳥氏司啟者也易通卦驗曰立/春條風至楚辭曰獻嵗發春泪吾南行上己巳見)
(上文毛詩曰嗟嗟/保介惟暮之春)同律克和樹草自樂禊飲之日在兹
風舞之情咸蕩去肅表乎時訓行慶動於天矚(周禮曰/太師掌)
(六律六同以合隂陽之聲鄭𤣥曰同隂律也尚書曰八/音克諧孔安國曰諧和也漢書文帝詔曰方春和時草)
(木羣生之物皆有以自樂禮傳曰禊者絜也仲春之時/於水上釁絜也論語曰風乎舞雩詠而歸蔡邕月令章)
(句曰秋冬肅急之後故布生徳和政令去肅急/禮記曰孟春之月命相布徳和令行慶施惠)載懐平
圃乃睠芳林芳林園者福地奥區之湊丹陵若水之舊
殷殷(上/)均乎姚澤膴膴尚於周原狹豐邑之未宏陋譙
居之猶褊(山海經曰槐江之山實惟帝之平圃南望崑/崙十州記曰芳林園在青溪菰首橋東齊髙)
(帝舊宅齊有天下為舊宫宫東築山鑿池號曰芳林園/遁甲開山圖曰驪山之西原有阜名曰風凉雍州之福)
(地西京賦曰寔惟地之奥區神臯帝王世紀曰堯生於/丹陵吕氏春秋曰顓頊生於若水乃登為帝又曰舜陶)
(於河濱釣於雷澤登為天子賢士歸之萬人譽之陳陳/殷殷無不戴悦髙誘曰殷盛也吕氏春秋曰舜為天子)
(輒輒□□莫不戴悦髙誘曰□□動而喜貌也殷殷或/為□□故兩引之輒知葉切□士勤切帝王世紀曰瞽)
(叟之妻曰握登生舜於姚墟故姓姚氏堯求賢而四嶽/薦舜堯乃命于順澤之陽毛詩曰周原膴膴堇荼如飴)
(漢髙祖豐人/魏太祖譙人)求中和而經處揆景緯以裁基飛觀神行
虚檐(鹽/)雲構(周禮曰以士圭之法正日影日至之影尺/有五寸謂之地中隂陽之所和故曰中和)
(也景日也緯星也毛詩曰定之方中作于楚宫揆之以/日作于楚室東京賦曰飛閣神行莫我能形劉公幹詩)
(曰大夏/雲構)離房乍設層樓間起負朝陽而抗殿跨靈沼而
浮榮鏡文虹於綺疏浸蘭泉於玉砌(蜀都賦曰百室離/房李尤平樂館銘)
(曰層樓通閣禁闈洞房爾雅曰山東曰朝陽西京賦曰/疏龍首以抗殿狀巍峩以業岌毛詩曰王在靈沼鄭𤣥)
(禮記注曰榮屋翼也傅𤣥陽春賦曰丹霞播景文虹竟/天李尢東觀銘曰房闥内布綺疏外陳張衡七辨曰廻)
(飈拂其浸蘭泉注其庭劉禎魯/都賦曰金陛玉砌𤣥枑雲阿)幽幽叢薄秩秩斯干曲
拂邅廻潺湲徑復(楚辭曰叢薄深林人上慓毛詩曰秩/秩斯干幽幽南山淮南子曰曲拂邅)
(迴以像偶語髙誘曰拂戾邅迴水/流也楚辭曰川谷徑復流潺湲)新蓱泛沚華桐發岫
雜天采於柔荑亂嚶聲於緜羽(禮記月令曰季春之月/桐始華蓱始生爾雅曰)
(小洲曰沚山有穴為岫毛詩曰桃之夭夭灼灼其華又/曰手如柔荑又曰鳥鳴嚶嚶又曰緜蠻黄鳥薛君注曰)
(緜蠻/文貌)禁軒承幸清宫俟宴緹帷宿置帟幕宵懸(如淳漢/書注曰)
(省中本為禁中然乘輿之物通呼曰禁漢書曰太僕先/清宫南都賦曰朱帷連綱鄭司農周禮注曰在旁曰帷)
(在上曰幕鄭𤣥曰帟在幕若幄/中坐上承塵也皆以繒為之)既而滅宿澄霞登光辨
色式道執殳展軨效駕徐鑾警節明鍾暢音(宿列宿也/張平子東)
(京賦曰以須消啟明掃朝霞登天光於扶桑禮記曰朝/辨色始入漢書曰式道左右中候也毛詩曰伯也執殳)
(禮記曰君車已駕則僕展軨效駕鄭𤣥曰展軨具事也/效駕白已駕也淳于髠斗酒説曰明鐘擊磬調歌紼舞)
七萃連鑣九斿(由/)齊軌建旗拂霓揚葭振木(周穆王傳/曰天子賜)
(七萃之士郭璞曰萃聚也猶傳有七輿大夫張景陽七/命曰駟馬迎鏕文頴曰甘泉鹵薄天子出道輿五乘斿)
(車九乗蔡邕釋誨曰羣車方奔于險路安能與之齊軌/東京賦曰龍輅充庭雲旗拂霓列子曰秦青撫節悲歌)
(聲振/林木)魚甲煙聚貝胄星羅重英曲瑵(側/絞)之節絶景遺風
之騎昭灼甄部駔(祖/朗)駿函列虎視龍超雷駭電逝轟轟
隠隠紛紛軫軫羌難得而稱計(孫卿子曰楚鮫革犀兕/以為甲堅如金石毛詩)
(白公徒三萬貝胄朱綅又曰二矛重英西京賦曰葩瑵/曲莖魏書曰上所乗馬名絶景為矢所中吕氏春秋曰)
(故須青龍之匹遺風之乗孫子兵法曰長陳為甄魏都/賦曰驥馬填廐而駔駿周易曰虎視耽耽南都賦曰馬)
(鹿超而龍驤潘岳□居賦曰礮石雷駭嵇康贈秀才詩/曰風馳電逝説文曰轟轟羣車聲也羽獵賦曰隠隠軫)
(軫被陵縁坂莫莫紛紛山谷為之風/飈左思吳都賦曰羌難得而覼縷)爾乃迴輿駐罕嶽
鎮淵渟睟(䆳/)容有穆賓儀式序授几肆筵因流波而成
次蕙肴芳醴任激水而推移(東觀漢書記曰天子行有/畢罕石崇楚妃歎曰矯矯)
(莊王淵渟嶽峙孫子兵法曰其鎮如岳其渟如淵孟子/曰君子所性仁義禮智根於心其生色也睟然見於面)
(趙岐曰睟潤澤貌也毛詩曰天子穆穆又曰序賓以賢/又曰式序在位又曰或肆之筵或授之□古逸詩云羽)
(觴隨流波楚辭曰蕙肴蒸兮蘭藉/子虚賦曰涌泉清池激水推移)葆佾陳階金匏在席
戚奏翹舞籥動邠詩(張晏漢書注曰以翠羽為葆也佾/舞行列也毛詩曰我姑酌彼金罍)
(禮記曰器用陶匏司馬彪續漢書曰執干戚舞雲翹周/禮曰籥章掌土鼓豳籥又曰仲春擊土鼓歌豳詩以迎)
(暑/也)召鳴鳥于弇(奄/)州追伶倫於嶰谷發參差於王子傳
妙靡於帝江(山海經曰弇州之山五采之鳥名曰鳴鳥/爰有百樂歌舞之風漢書黄帝使伶倫自)
(大夏之西崑崙之隂取竹嶰谷斷兩節間而吹之以為/黄鍾之宫孟康曰解脱也谷竹溝也取竹之脱無溝節)
(者楚辭曰望夫君兮未來吹參差兮誰思列仙傳曰王/子喬好吹笙作鳳鳴山海經曰天山有神鳥其狀如黄)
(囊其文丹六足四翼渾沌無/面目是識歌舞寔惟帝江)正歌有闋羽觴無筭上陳
景福之賜下獻南山之夀信凱讌之在藻知和樂於食
苹桑榆之隂不居草露之滋方渥(儀禮曰工告于樂正/曰正歌備禮記曰有)
(司告以樂闋鄭𤣥曰闋終也楚辭瑤漿蜜勺實羽觴燕/禮曰無筭之爵毛詩曰君子萬年介爾景福又曰如南)
(山之夀不騫不崩又曰魚在在藻有莘其尾王在在鎬/飲酒樂凱毛詩序曰鹿鳴廢則和樂缺詩曰呦呦鹿鳴)
(食野之苹桑榆日所入也東觀漢記光武曰失/之東隅收之桑榆毛詩曰湛湛露斯在彼豐草)有詔曰
今日嘉㑹咸可賦詩(周易曰嘉㑹足以合禮揚/雄蜀都賦曰吉日嘉㑹)凡四十
有五人其辭云爾
　　王文憲集序
　　　任彥昇
公諱儉字仲寶琅邪臨沂(魚/依)人也(蕭子顯齊書曰/王儉字仲寶)其先
自秦至宋國史家諜(待/協)詳焉(琅邪王氏録曰其先出自/周王子晉秦有王翦王離)
(世為名將七略曰子雲家/諜言以甘露元年生也)晉中興以來六世名徳海内
冠冕(晉中興書曰王祥弟覽生導導生洽洽生珣珣生/曇首沈約宋書曰王僧綽曇首長子遇害子儉嗣)
(晉中興書庾冰疏曰/臣因家寵冠冕當世)古語云仁人之利天道運行(左氏/傳君)
(子曰仁人之言其利博哉莊子曰/天道運行而無所積故萬物成)故吕䖍歸其佩刀郭
璞誓以淮水(晉中興書曰魏徐州刺史任城吕䖍有刀/工相之為三公可服此刀䖍謂别駕王祥)
(曰苟非其人刀或為害卿有公輔之量故以此相與及/祥死之日以刀授弟覽曰吾兒凡汝後必興之足稱此)
(刀故以相與王氏家譜曰初王導渡淮使郭/璞筮之卦郭璞曰吉無不利淮水絶王氏滅)若離翦之
止殺吉駿之誠感蓋有助焉(史記曰王翦者頴陽人也/事秦始皇使翦將兵而攻)
(趙閼與破之後遂拔趙陳勝之反秦秦使王翦之孫王/離擊趙王孔安國尚書傳曰以殺止殺終無犯者漢書)
(曰王吉字子陽琅邪人也為諫議大夫子駿亦為諌議/大夫超遷御史大夫吉居長安其東家有大棗樹垂吉)
(庭中吉婦取棗以啖吉吉後知之乃去婦東家聞而欲/伐其樹鄰里固請吉令還婦子駿元帝時為御史大夫)
(妻死不復娶漢書張賀贊/曰賀之隂徳亦有助云)公之生也誕授命世體三才
之茂踐得二之幾(周易曰有天道焉有地道焉兼三才/而兩之又子曰知幾其神乎顔氏之)
(子其殆庶幾乎有不善未嘗不知知而未嘗復行韓康/伯曰在理則昧造形則悟顔子之分也失之於幾故有)
(不善得之於二不逺而/復故知之未嘗復行也)信乃昴宿垂芒徳精降祉(春秋/佐助)
(明曰漢相蕭何昴星之精垂芒謂發秀也精星也異苑/曰汝南陳仲弓従諸息姓詣頴川荀季父子徳星為之)
(聚太史奏五百里/内必有賢人集焉)有一于此蔚為帝師(漢書曰張良従/容步遊下邳圯)
(上有一老父出一編書/曰讀是則為王者師)況乃淵角殊祥山庭異表(論語/撰考)
(䜟曰顔囘有角額似月形淵水也月是水精故名淵摘/輔像曰子貢山庭斗繞口謂面有三庭言山在中鼻髙)
(有異相也故子貢/至孝顔囘至仁也)望衢罕窺其術觀海莫際其瀾(孟子/曰觀)
(海有術必觀其瀾趙/岐曰瀾水中大波也)宏覽載籍博游才義若乃金版玉
匱之書海上名山之㫖(七略曰太公金版玉匱雖近世/之文然多善者抱朴子曰鄭君)
(有玉匱記金版經范曄後漢書曰荀爽遭黨錮隠於海/上乂遁漢濱以著述為事題為新書凡百餘篇司馬遷)
(書曰僕誠著此/書藏諸名山)沈鬱澹雅之思離堅合異之談(揚雄為/方言劉)
(歆與雄書曰非子雲澹雅之才沈鬱之志不能成此書/莊子公孫龍問於魏牟曰龍少學先王之道長明仁義)
(之行合同異離堅白吕氏春秋曰相劒者曰白所以為/堅也黄所以為紉也黄白雜則堅且紉良劒也難者曰)
(黄白雜則不堅且不紉又柔則錈/堅則折劒折且錈焉得為利劒也)莫不總制清衷遞為
心極斯固通人之所包非虚明之絶境不可窮者其唯
神用者乎(言金版玉匱之書無不制在清衷為心之極/斯故通人君子或能兼而包之故非王公之)
(絶境也然其不可窮而盡者其唯有神/用乎言難測也𠂻中心也虚明亦心也)然撿鏡所歸人
倫以表雲屋天構匠者何工自咸洛不守憲章中輟(劉/琨)
(勸進表曰仍承西朝不守/禮記曰仲尼憲章文武)賀生達禮之宗蔡公儒林之
亞(晉中興書曰賀循字彦先博覽羣書尤明三禮為江/東儒宗徵拜博士又曰諸葛恢字道明時頴川荀顯)
(字道明陳留蔡謨字道明俱有名譽號曰中興三明/時人為之歌曰京都三明各有名蔡氏儒雅荀葛清)闕
典未補大備兹日(劇秦美新曰帝/典闕而不補)至若齒危髮秀之老
含經味道之生(鄭𤣥禮記注曰危髙也然齒危謂髙年/也髪秀猶秀眉也東觀漢記杜詩謂功)
(曹郭丹曰今功曹稽古含經可謂至/徳桓譚答揚雄書曰子雲勤味道腴)莫不北面人宗自
同資敬(漢書曰于定國為廷尉乃迎學春秋身執經北/面備弟子禮孝經曰資於事父以事君而敬同)
性託夷逺少屏塵雜自非可以𢎞奬風流增益標勝未
嘗留心(習鑿齒晉陽秋曰王夷甫樂廣俱以宅心事/外名重於時故天下之言風流者稱王樂焉)期
嵗而孤叔父司空簡穆公早所器異(蕭子顯齊書曰王/僧䖍兄僧綽之子)
(儉又曰世祖即位遷僧䖍為侍中/薨贈司空侍中如故諡簡穆公)年始志學家門禮訓
皆折𠂻於公(論語子曰吾十有五而志于學/羽獵賦序曰不折衷於泉臺)孝友之性
豈伊橋梓夷雅之體無待韋弦(毛詩曰張仲孝友尚書/大傳曰伯禽與康叔朝)
(於成王見乎周公三見而三笞之二子有駭色乃問於/商子曰吾二子見於周公三見而三笞何也商子曰南)
(山之陽有木名橋北山之隂有木名梓二子盍往觀焉/於是二子如其言而往觀之見橋木髙而仰見梓木實)
(而俯反以告商子商子曰橋者父道也梓者子道也二/子明日復見入門而趨登堂而跪周公迎拂其首而勞)
(之曰汝安見君子乎二子以實對公曰君子哉商子也/言王公有孝友之性自天而成豈惟見橋梓而知也夷)
(平也體性也韋皮繩喻緩也弦弓弦喻急也孫子曰由/禮則雅不由禮則夷韓子曰西門豹之性急故佩韋以)
(自緩董安于之心緩故佩弦以自急言王公平/雅之性無待此韋弦以成也蓋自天性得中也)汝郁之
㓜挺淳至黄琬之早標聰察曾何足尚(東觀漢書記曰/汝郁字㓜異陳)
(國人年五嵗母被病不能飲食郁常抱持啼泣亦不飲/食母憐之强為餐飯欺言已愈郁察母顔色不平輒復)
(不食宗親共竒異之因字曰異挺抜也淳至謂淳孝之/甚至也范曄後漢書曰黄琬字公琰少失父母而辨慧)
(祖父瓊育之瓊初為魏郡大守建和元年正月日蝕京/師不見而瓊以狀聞梁太后詔問所蝕多少瓊思其對)
(而未知所出琬年七嵗在傍曰何不言日食之餘如月/之初瓊大驚即以其對應詔標立也言此二子淳孝聰)
(察比之正公則二/子曽何足尚也)年六嵗襲封豫寧侯拜日家人以公
尚㓜弗之先告既襲珪組對揚王命因便感咽若不自
勝(蕭子顯齊書曰儉數嵗襲爵豫寧侯拜受茅土流涕/鳴咽江表傳曰潘濬見孫權涕泣交横哀咽不能自)
(勝/)初宋明帝居蕃與公母武康公主素不協及即位有
詔毁廢舊塋投棄棺柩公以死固請誓不遵奉表啟酸
切義感人神太宗聞而悲之遂無以奪也(太宗明帝蕭/子顯齊書曰)
(宋明帝以儉嫡母武康公主同太初巫蠱事不可以為/婦姑欲□塜離𦵏儉因人自陳密以死請故事不行)
初拜祕書郎遷太子舍人以選尚公主拜駙馬都尉(吳/均)
(齊春秋曰宋明帝太始中儉尚陽羡公/主拜駙馬都尉為祕書郎太子舍人)元徽初遷祕書
丞(沈約宋書曰蒼梧王改年曰元徽/吳均齊春秋曰儉超遷祕書丞)於是采公曾之中
經刋𢎞度之四部(蕭子顯齊書曰儉又撰定元徽四部/書目王隠晉書曰荀朂字公曾領祕)
(書監與中書令張華依劉向别録整理錯亂又得汲冡/竹書身自撰次以為中經臧榮緒晉書曰李充字𢎞度)
(為著作郎于時典籍混亂刪除頗重以類相從分為四/部甚有條貫祕閣以為永制五經為甲部史記為乙部)
(諸子為丙部/詩賦為丁部)依劉歆七略更撰七志(蕭子顯齊書曰祕/書丞上表求校墳)
(籍撰七志四十巻上表獻之漢書曰劉歆總羣書而奏/其七畧故有輯畧有六藝略有諸子略有詩賦略有兵)
(書略有術數/略有方技畧)蓋嘗賦詩云稷契匡虞夏伊吕翼商周自
是始有應務之跡生民屬心矣時司徒袁粲有髙世之
度脱落塵俗(沈約宋書曰袁粲字景倩願帝即位遷中/書監司徒侍中袁喬與褚左軍解交書曰)
(雖欲虛詠濛肆脱/落儀制其能得乎)見公弱齡便望風推服歎曰衣冠禮
樂在是矣(吳均齊春秋曰儉精神秀徹體識聰異司徒/袁粲見之歎曰宰相之門也栝栢豫章雖小)
(已有棟梁/之氣矣)時粲位亞台司公年始弱冠(春秋漢含孳曰/三公象五嶽在)
(天法三能台與能同禮/記曰人生二十曰弱冠)年勢不侔公與之抗禮(漢書婁/敬曰今)
(欲比隆成康之時臣竊以不侔矣又曰/將軍衛青位既益尊然汲黯與抗禮)因贈粲詩要以
嵗暮之期申以止足之戒(韓詩曰蟋蟀在堂嵗聿其暮/薛君曰暮晩也言君之年嵗)
(已晩也老子曰知/足不辱知止不殆)粲答詩曰老夫亦何寄之子照清襟
服闋拜司徒右長史(儉遭所生母憂服/闋也司徒袁粲也)出為義興太守
風化之美奏課為最(漢書曰倪寛為司農都尉大司農/奏課聯最韋昭曰聯得第一也)
還除給事黄門侍郎旬日遷尚書吏部郎參選昔毛玠
之公清李重之識㑹兼之者公也(魏志曰毛玠字孝先/陳留人也少為縣吏)
(以公清稱魏國初建以玠為尚書僕射復典選舉傅暢/晉諸公讚曰王戎為選官時李重李毅二人操異俱處)
(要職戎以識㑹待之/各得其所玠音介)俄遷侍中以愍侯始終之職固辭
不拜(蕭子顯齊書曰升明二年儉遷長史兼侍中以父/終此職固讓沈約宋書曰王僧綽遷侍中二凶巫)
(蠱事渫上召僧綽具言之劭於宫夜饗將士僧綽密以/啟聞頃之劭亂檢太祖巾箱得僧綽所啟饗士并廢諸)
(王事乃收害焉世祖贈/散騎常侍金紫諡愍侯)補太尉右長史(蕭子顯齊書曰/進太祖太尉也)
時聖武定業肇基王命(聖武謂齊髙帝也干寳晉武革/命論曰髙尤争伐定功業也尚)
(書曰至于太/王肇基王迹)寤寐風雲寔資人傑(毛詩曰寤寐思服毛/萇曰服思之也周易)
(曰雲從龍風従虎聖人作而萬物覩漢書髙祖曰夫運/籌於帷幄之中决勝於千里之外吾不如子房鎮國家)
(撫百姓給餉饋不絶糧道吾不如蕭何連百萬之衆/戰必勝攻必取吾不如韓信三者皆人傑吾能用之)是
以宸居膺列宿之表圖緯著王佐之符(若漢髙祖之膺/五星李通之著)
(赤伏宸居己見上文班固漢書贊/曰劉向稱董仲舒有王佐之才)俄遷左長史齊臺初
建(蕭子顯齊書曰進太/祖位相國為齊公也)以公為尚書右僕射領吏部時
年二十八宋末艱虞百王澆季(班固漢書贊曰/漢承百王之弊)禮紊舊
宗樂傾恒軌自朝章國紀典彛備物奏議符策文辭表
記素意所不蓄前古所未行皆取定俄頃神無滯用太
祖受命(太祖謂齊/髙帝也)以佐命之功封南昌縣開國公食邑
二千户建元二年遷尚書左僕射領選如故自營郃分
司盧欽兼掌譽望所歸允集兹日(應劭漢官儀曰獻帝/建始四年始置左右)
(僕射以執金吾營郃為左僕射衛臻為右僕射今以策/邵為營郃誤也營役瓊切郃烏合切虞預晉書曰盧欽)
(少好學為尚書僕射領吏/部欽清實選舉稱為廉平)尋表解選詔加侍中又授太
子詹事侍中僕射如故固辭侍中改授散騎常侍餘如
故太祖崩遺詔以公為侍中尚書令鎮國將軍永明元
年進號衛將軍二年以本官領丹陽尹(本官謂侍/中尚書令)六輔
殊風五方異俗(漢書曰倪寛遷左内史表奏開六輔渠/韋昭注曰六輔為京兆馮翊扶風河東)
(河南河内五/方已見上文)公不謀聲訓而楚夏移情(揚雄與桓譚書/曰望風景附聲)
(訓自結史記曰淮南沛陳汝南郡此西楚/也頴川南陽夏人之居也故至今謂之夏)故能使解劒
拜仇歸田息訟(謝承後漢書曰許荆字子張吳郡人兄/子世嘗報讎殺人其讎操兵欲殺世荆)
(與相遇乃解劒長跪曰今願身代世死仇讎者曰許椽/郡中稱君為賢何敢相侵遂解劒而去漢書曰韓延夀)
(為東郡太守春因行縣至髙陵人有昆弟相與訟田延/夀乃自悔責閉閤不出於是訟者宗族傳相責讓此兩)
(昆弟深自悔皆自髠肉袒謝願以田/相移終不取徳爭延夀乃出聴事)前郡尹溫太貞劉
貞長或功銘鼎彛或徳標素尚(王隠晉書曰溫嶠字太/真太原人也為郡尹後)
(平蘇峻之亂臧榮緒晉書曰劉恢字真長沛國人也為/丹陽尹性重莊老禮記曰鼎有銘銘者論譔其先祖之)
(徳美功烈勲勞而酌之祭器左氏傳臧武仲曰大伐小/取其所得以作彛器銘其功以示子孫孔欣猛虎行曰)
(飢不食邪蒿萊倦不息無終/里邪蒿乖素尚無終喪告始)臭味風雲千載無爽(言其/感應)
(千載不差也左氏傳季武子謂晉范宣子曰今譬於草/木寡君之臭味也楚辭曰虎笑而谷風至龍舉而景雲)
(從言物類之相感也王逸曰虎陽物也谷風陽氣也言/虎悲嘯而吟則谷風至而應其類龍介蟲隂物也景雲)
(亦隂也言神龍將舉升天則/景雲覆而扶之輔其類也)親加弔祭表薦孤遺逺協
神期用彰世祀(左氏傳史趙曰/盛徳必百世祀)時簡穆公薨以撫養之
恩特深恒慕表求解職有詔不許(蕭子顯齊書曰儉父/僧綽遇害為叔父僧)
(䖍所/養)國學初興華夷慕義經師人表允兹望實(漢書平/帝詔曰)
(校書置經師一人任昉雜傳魏徳公謂郭林宗曰經師/易獲人師難遭何法盛晉中興書曰王安期為東海王)
(越記室參軍勑子毗曰王/參軍人倫之表汝其師之)復以本官領國子祭酒三年
解丹陽尹領太子少傅餘悉如故挂服捐駒前良取則
卧轍棄子後子胥怨(挂服未詳王隠晉書曰王遜字劭/伯為上洛太守遜在郡有私馬生)
(駒私牛生犢悉留以付郡云是為郡所産以還官也三/輔决録曰長安劉氏唯有孟公談者取則范曄後漢書)
(曰侯霸字君仲為臨淮太守王莽敗霸卒全一郡更始/元年遣使徵霸百姓號哭遮使者車或當道而卧皆曰)
(願乞侯君復留期年百姓乃戒其乳婦勿得舉子侯君/當去必不能全也尚書曰湯初征自葛東征西夷怨南)
(征北狖怨曰奚獨後予言儉/解丹陽尹百姓亦如此戀之)皇太子不矜天姿俯同人
範師友之義穆若金蘭(蜀志曰諸葛亮與杜徽書曰朝/廷年始十八天姿仁敏愛徳下)
(士説苑曰燕昭王問於郭隗曰寡人地狹人寡齊人削/取八城宗廟恐危社稷存之有道乎郭隗曰帝者之臣)
(其實師也王者之臣其實友也王誠能與隗請為天下/之士閒路周易曰二人同心其利斷金同心之害其臭)
(如/蘭)又領本州太中正頃之解職四年以本號開府儀同
三司餘悉如故(本號衛/將軍也)謙光愈逺大典未申(謂辭儀同/三司也周)
(易曰謙尊而光卑而/不可踰君子之終也)六年又申前命(儀同三/司之命)七年固辭
選任帝所重違(選任尚書令也謝承後漢書曰楊/賜讓還侯爵朝廷重違其志也)詔加
中書監猶參掌選事長輿追專車之恨公曾甘鳳池之
失(言昔任非其人或專車而獨坐或發怨於見奪今儉/有徳故專車者追恨失之者甘心臧榮緒晉書曰和)
(嶠為黄門侍郎遷中書令舊監令共車入朝及嶠為令/荀朂為監嶠不禮朂常以意氣加之毎同乗高抗專車)
(而坐乃使監令異車自嶠始也晉中興書曰荀朂字公/曾從中書監為尚書令人賀之乃發恚云奪我鳳皇池)
(卿諸人/賀我邪)夫奔競之塗有自來矣(晉諸公讚曰傳宣定九/品未訖劉疇代之悉之)
(宣法於是人人/望品求者奔競)以難知之性協易失之情(桓子新論曰凡/人性難極也難)
(知也故其絶異者常/為世俗所遺失焉)必使無訟事深𢎞誘(論語子曰聴/訟吾猶人也)
(必也使/無訟乎)公提衡惟允一紀于兹(漢書曰衡平也所以平/輕重也言選曹以材授)
(官似衡之平物故取以喻焉韓子曰貴賤不相踰愚智/提衡而立孫綽王䝉誄曰提衡左府舉直閑邪孔安國)
(尚書傳曰十/二年曰紀)拔竒取異興微繼絶(王隠晉書羊祐曰吾/不能取異於屠釣拔)
(竒於版築豈不愧知人之難哉興微/即興滅也論語子曰興滅國繼絶世)望側階而容賢候
景風而式典(燕丹太子曰田光見太子太子側階而迎/家語孔子謂魯哀公曰衛有士曰慶足者)
(國有大事則必赴而治之國無事則退而容賢靈公悦/而敬之王肅曰言其所以退欲以容賢於朝也淮南子)
(曰景風至施/爵禄賞有功)春秋三十有八七年五月三日薨於建康
官舍皇朝軫慟儲鉉傷情(漢書疎廣曰太子國儲副君/周易曰鼎金鉉鄭𤣥尚書注)
(曰鼎三/公象也)有識銜悲行路掩泣(説苑雍門周説孟嘗君曰/有識之士莫不為足下寒)
(心酸鼻論衡曰行/路之人皆能論之)豈直舂者不相工女寢機而已哉(史/記)
(趙良謂商鞅曰五□大夫死秦國男女流涕童子不歌/謡舂者不相杵劉縚聖賢本紀曰子産治鄭二十年卒)
(國人哭於巷/婦人哭於機)故以痛深衣冠悲纒教義豈非功深砥礪
道邁舟航(尚書高宗曰若金用汝作/礪若濟巨川用汝作舟楫)没世遺愛古之益
友(左氏傳曰子産卒仲尼聞之出涕曰古之遺愛也班/固漢書贊曰劉向指明梓柱以推廢興豈非直諒多)
(聞古之/益友與)追贈太尉侍中中書監如故給節加羽葆鼓吹
增班劒六十人(漢書儀曰班劒/者以虎皮飾之)謚曰文憲禮也(謚法曰/忠信接)
(禮曰文博聞/多能曰憲)公在物斯厚居身以約玩好絶於耳目布
素表於造次(齊春秋曰儉不好聲色未嘗遊宴衣□服/用自周而已周禮曰凡式貢之餘財以供)
(玩好之用尚書曰弗役耳目則百/度惟□論語子曰造次必於是)室無姬姜門多長者
(左氏傳君子曰詩曰雖有姬姜無棄憔悴漢/書曰陳平少時家貧然門外多長者車轍)立言必雅
未嘗顯其所長(孝經援神契曰矜莊嚴肅出言必雅孫/資别傳曰朝臣㑹議資奏是非擇善者)
(推而成之終/不顯己之徳)持論從容未嘗言人所短(風俗通曰太尉/范滂辨於持論)
(謝承後漢書曰夏勤從容論議吳志曰/是儀時時有所進未嘗言人之短也)𢎞長風流許與
氣類(檀道鸞晉陽秋曰謝安為桓温司馬不存小察盡/𢎞長之風風流己見上文謝承後漢書曰桓􁀙邴)
(管氣類經/緯士人)雖單門後進必加善誘(三輔决録曰王豹出/自單門論語曰夫子)
(善誘/人)朂以丹霄之價𢎞以青㝠之期(鍾㑹集言程盛曰/丹霄之鳳青㝠之)
(龍/)公銓品人倫各盡其用(廣雅曰稱謂之銓聲/類曰銓所以稱物也)居厚者
不矜其多處薄者不怨其少(老子曰前識者道之華而/愚之始是大丈夫處厚不)
(處/薄)窮涯而反盈量知歸(莊子淮南子曰君渉於江而浮/於海望之而不見其涯愈往而)
(不知其所窮送君/者皆自涯而反)皇朝以治定制禮功成作樂(禮記曰/王者功)
(成作樂治/定制禮)思我民譽緝熈帝圖(左氏傳曰晉悼公即位/六官之長皆民譽也毛)
(詩曰惟清緝熈文王/之典帝□已見上文)雖張曹爭論於漢朝荀摰(至/)競爽
於晉世(束觀漢記曰張酺拜太尉章帝詔射聲校尉曹/褒案漢書儀制漢禮酺以為褒制禮非禎祥之)
(特逹有似異端之術上疏曰褒不被刑誅無以絶毁實/亂道之路臧榮緒晉書曰太尉荀顗先受太祖勅述新)
(禮太康初尚書僕射朱整奏付尚書郎摰虞討論之虞/表所宜増損條目改正禮新者異狀凡十五事左氏傳)
(晏子曰二惠/競爽猶可之)無以仰模淵㫖取則後昆(尚書曰以義制/事以禮制心垂)
(裕後/昆)每荒服請罪逺夷慕義宣威授指實寄宏略理積
則神無忤往事感則悦情斯來無是己之心事隔於容
諂罕愛増之情理絶於毁譽造理常若可干臨事毎不
可奪約己不以廉物𢎞量不以容非(魏文帝典論曰君/子謹乎約己𢎞乎)
(接物魏志孟康薦崔林曰體高雅之𢎞量/謝承後漢書郎顗章曰陛下寛不容非)攻乎異端歸
之正義(論語曰攻乎異/端斯害也已)公生自華宗世務簡隔(魏志曹/植上疏)
(曰華宗貴族必應斯舉漢書/曰嚴安徐樂上書言世務)至於軍國逺圖刑政大典
旣道在廊廟則理擅民宗若乃明練庻務鑒達治體(潘/尼)
(潘岳碣曰君深達/治體垂化三宰)懸然天得不謀成心求之載籍翰牘
所未紀訊之遺老耳目所不接至若文案自環主者百
數皆深文為吏積習成姧(漢書曰張湯務在深文拘守/職之吏應劭風俗通曰積習)
(而成不/敢獨否)畜筆削之刑懷輕重之意(漢書曰今有司請定/法削卽削筆郎筆服)
(䖍曰言隨君意也又曰嚴延年為涿郡太守掾趙繡按/高氏即為兩劾欲先白其輕者觀延年意焉怒乃出其)
(重/劾)公乗理照物動必研機(晉中興書謝安石上疏曰王/恭超登清任當虚心乗理周)
(易曰夫易所/以極深研機)當時嗟服若有神道(周易曰聖人以神道/設教而天下服矣)
豈非希世之儁民瑚璉之宏器(汝南先賢傳曰謝子微/高才逺見許劭年十八)
(時有歎息曰此希世之偉人也論語子貢問曰/賜也何如子曰汝噐也曰何噐也曰瑚璉也)昉行無
異操才無異能得奉名節迄將一紀(魏志董昭謂太祖/曰明公樂保名節)
(而無/大責)一言之譽東陵侔於西山一盼之榮鄭璞踰於周
寳(路粹為曹公與孔融書曰邀一言之譽者計有餘矣/莊子曰伯夷死名於首陽之下盗跖死利於東陵之)
(上彼所殉仁義也則俗謂之君子其所殉貨財也則俗/謂之小人其所殉一也司馬彪曰東陵陵名今屬濟南)
(也法言曰夷齊無仲尼則西山餓夫列子曰吾師老商/氏三年之後始得夫子一盻而已戰國策應侯曰鄭人)
(謂玉之未理者為璞周人謂鼠之未腊者為璞周人懐/璞過鄭問賈曰欲買璞乎鄭賈曰欲之出其璞示之乃)
(鼠也因謝而不取髙誘曰理治也鼠未燥腊者號之為/璞尚書曰𢎞璧琬琰在西序孔安國曰皆厯代傳寶)
士感知已懐此何極(曹植祭橋𤣥文曰士/死知己懐此無忘)出入禮闈朝
夕舊館(十洲記曰崇禮闈即尚書上省門崇禮東建禮/門即尚書下舍門然尚書省二門名禮故白禮)
(闈/也)瞻棟宇而興慕撫身名而悼恩(孫卿子孔子謂哀公/曰吾入廟仰視榱棟)
(俛見几筵君以此思哀/則哀將焉而不至矣)公自㓜及長述作不倦(仲長子/昌言曰)
(子長班固/述作之士)固以理窮言行事該軍國豈直彫章縟采而
已哉(説文曰縟繁/也彩色也)若乃統體必善綴賞無地(王彪之賦/曰於是乎)
(統體而/□之)雖楚趙羣才漢魏衆作曽何足云曽何足云(楚/有)
(屈原趙有□卿漢則司/馬揚雄魏則陳思王粲)昉嘗以筆札見知思以薄技效
徳(陸機表詣吳王曰臣本以筆札見知淮南子曰齊/伐楚市倫進謂楚將子發曰臣有薄技願而行之)是
用綴緝遺文永貽世範(袁宏三國名臣讚序曰/風軌徳音為世作範)為如干
秩如干巻所撰古今集記今書七志為一家言不列于
集集録如左
　文選巻四十六
欽定四庫全書
　文選巻四十七　　　　　　梁　蕭統　編
　　　　　　　　　　　　　唐　李善　註
　頌
　　聖主得賢臣頌(善曰漢書曰王襄旣為益州刺史/王褒作中和樂職宣布詩襄因奏)
　　　(言褒有軼才上乃徴褒既/至詔為聖主得賢臣頌)
　　　王子淵
夫荷旃被毳者難與道純綿之䴡密(應劭曰不知純綿/之䴡密也瓚以為)
(純/絲)羹藜唅糗者不足與論太牢之滋味(服䖍曰唅音/含糗乾食也)今
臣僻在西蜀生於窮巷之中長於蓬茨之下(戰國䇿張/儀曰蜀西)
(僻之國而戎翟之長也風賦曰起於窮巷之間列子/曰北宫子庇其蓬室若廣厦之䕃廣雅曰茨覆也)無
有游觀廣覽之知顧有至愚極陋之累不足以塞厚望
應明㫖雖然敢不略陳愚心而抒情素(戰國䇿蔡澤說/應侯曰公孫鞅)
(事孝公竭智/謀示情素)記曰恭惟春秋法五始之要在乎審己正
統而已(服䖍曰恭敬也胡廣曰五始一曰元二/曰春三曰王四曰正月五曰公即位)夫賢者
國家之器用也所任賢則趨舍省而功施暜器用利則
用力少而就效衆故工人之用鈍器也勞筋苦骨終日
矻矻(如淳曰矻矻健/作貎苦骨切)及至巧冶鑄干將之璞清水淬其
鋒越砥歛其鍔(應劭曰傳曰得十寳劒不如一歐冶歐/冶即巧冶也越絶書曰楚王召風胡子)
(而問之曰寡人聞呉有干將越有歐冶願謂此二人為/鐡劒吳越春秋曰于將者吴人造劒二枚一曰干將二)
(曰莫邪郭璞三蒼解詁曰焠作刀鑒也焠子妹切鑒工/練切說文云鍔劒刃也晉灼曰砥石出南昌故曰越砥)
水斷蛟龍陸剸犀革(胡非子曰負長劒赴榛薄析兕豹/赴深淵㫁蛟龍字林曰剸截也漢)
(書音義曰/剸章兖切)忽若篲汜畫塗(如淳曰若以篲掃於汜灑/之處也篲音遂塗路也)如
此則使離婁督繩公輸削墨雖崇臺五層延袤百丈而
不溷者工用相得也(孟子曰離婁之明趙岐曰古之明/目者也黄帝時人鄭𤣥禮記注曰)
(公輸若匠師也般若之族多伎巧者也史記曰䝉恬/築長城延袤萬餘里王逸楚辭注曰溷亂也胡困切)庸
人之御駑馬亦傷吻弊筴而不進於行胷喘膚汗人極
馬倦及至駕齧膝驂乗旦(應劭曰馬怒有餘氣常齧膝/而行也張晏曰齧膝乗旦皆)
(良馬名也駕則/旦至故以為名)王良執靶韓哀附輿(張晏曰王良郵無/䘏也世本云韓哀)
(侯作御也時已有御此復言之加其/精巧也音義或曰靶音霸謂轡也)縱騁馳騖忽如影
靡過都越國蹶如􁆣塊追奔電逐遺風(遺風風之/疾者也)周流
八極萬里一息何其遼哉人馬相得也故服絺綌之凉
者不苦盛暑之鬱燠(論語曰當暑紾絺綌/孔安國曰絺綌葛也)襲狐貉之煖
者不憂至寒之凄愴(論語曰狐貉/之厚以居)何則有其具者易其
備賢人君子亦聖王之所以易海内也是以嘔喻受之
(應劭曰嘔喻和/悅貌嘔一侯切)開寛裕之路以延天下之英俊也夫竭
智附賢者必建仁䇿索人求士者必樹伯迹昔周公躬
吐握之勞故有圄空之隆(韓詩外傳曰成王封伯禽於/魯周公誡之曰無以魯國驕)
(士吾一沐三握髪一飯三吐哺猶恐失天/下之士也文子曰法寛刑緩囹圄空虚)齊桓設庭燎
之禮故有匡合之功(韓詩外傳曰齊桓公設庭燎為士/之欲造見者期年而士不至於是)
(東野人有以九九見者桓公使戲之曰九九足以見乎/鄙人曰臣不以九九足以見也臣聞君設庭□以待士)
(期年而士不至夫士之所以不至者君天下之賢君也/四方之士皆自以為不及君故不至也夫九九薄能而)
(君猶禮之况賢於九九者乎桓公曰善乃禮之期月四/方之士相還而竝至矣論語子曰管仲相桓公一匡天)
(下民到於今受其賜又子曰桓公/九合諸侯不以兵車管仲之力也)由此觀之君人者勤
於求賢而逸於得人人臣亦然(吕氏春秋曰賢主勞/於求賢而逸於治事)昔
賢者之未遭遇也圖事揆䇿則君不用其謀陳見悃誠
則上不然其信(郭璞三蒼觧詁曰/悃誠信也苦本切)進仕不得施效斥逐
又非其愆是故伊尹勤於鼎爼太公困於鼓刀(魯連子/曰伊尹)
(負鼎佩刀以干湯得意故尊宰舍尉繚子曰太公屠/牛朝歌文子曰伊尹負鼎而干湯吕望鼓刀而入周)百
里自鬻寗戚飯牛離此患也(孟子曰萬章問曰或曰百/里奚自鬻於秦要秦穆公)
(信乎孟子曰不然好事者為之/也寗戚飯牛已見鄒陽上書)及其遇明君遭聖主也
運籌合上意諫諍則見聽進退得闗其忠任職得行其
術去卑辱奥渫而升本朝離蔬釋蹻而享膏粱(張晏曰/奥幽也)
(渫狎也辱汙也如淳曰奥音郁應劭曰離此蔬食釋此/木蹻瓉按屩以䋲為屨也國語欒伯請公族大夫晉悼)
(公曰夫膏粱之性難正也賈逵曰膏肉之肥粱食/之精者言其食肥美者率驕放其性難正者也)剖符錫
壤而光祖考傳之子孫以資說士故世必有聖智之君
而後有賢明之臣虎嘯而谷風冽龍興而致雲氣(周易/曰雲)
(從龍風從虎管輅别傳曰龍者陽精以潛於隂幽靈上/通和氣感神二物相扶故能興雲虎者隂精而居於陽)
(依木長嘯動於巽林/二數相感故能運風)蟋蟀俟秋吟蜉蝣出以隂(易通卦/驗曰立)
(秋蜻蛚鳴蔡邕月令章句曰蟋蟀蟲名世謂之蜻蛚也/毛詩傳曰蜉蝣渠略也又蟲魚疏曰渠略甲下有翅能)
(飛夏月隂/時出地中)易曰飛龍在天利見大人(乾卦之辭也龍以/喻大人言龍飛在)
(天喻聖人之德顯故天下萬物而/利見之王肅曰大人在位之日也)詩曰思皇多士生此
王國(毛詩大雅文也毛萇曰皇天也鄭/𤣥曰思願也願天多生賢人於邦)故世平主聖俊
乂將自至若堯舜禹湯文武之君獲稷契臯陶伊尹吕
望之臣明明在朝穆穆布列(尚書曰厥后惟明明又/曰則以穆穆在乃位)聚
精㑹神相得益章雖伯牙操􁁜鐘逢門子彎烏號猶未
足以喻其意也(晉灼曰􁁜音迭遞之遞二十四鐘各有/節奏聲之不常故曰遞鐘瓉以為楚辭)
(曰奏伯牙之號鐘馬融長笛賦曰號鐘髙調號鐘琴名/也謂伯牙以善鼓琴不説能擊鐘也且漢書多借假或)
(以􁁜為號不得便以迭遞判其音也孫卿子曰羿蠭門/善服射者也吳越春秋陳音曰黄帝作弓後有楚狐父)
(以其道傳羿羿傳逢䝉漢書曰黄帝鼎成龍迎黄帝黄/帝上騎小臣持龍髯㧞墮墮黄帝之弓百姓仰望黄帝)
(龍髯號故名/其弓曰烏號)故聖王必待賢臣而𢎞功業俊士亦俟明
主以顯其徳上下俱欲懽然交欣千載一㑹論説無疑
翼乎如鴻毛遇順風沛乎若巨魚縱大壑(春秋保乾圖/曰神明之應)
(疾於倍風/吹鴻毛)其得意如此則胡禁不止曷令不行化溢四
表横被無窮遐夷貢獻萬祥必臻是以聖主不徧窺望
而視已明不殫傾耳而聼己聰恩從祥風翺徳與和氣
游太平之責塞優游之望得(為君之道冀太平而優游/今已太平自責塞也今已)
(優游是望得也史記泄公曰今王已出吾/責塞尚書大傳曰周公作樂優游三年)遵游自然之
勢恬淡無為之塲(莊子曰夫恬淡寂寞虚無無/為此天地之平而道徳之至)休徴自
至壽考無疆雍容垂拱永永萬年(尚書曰垂拱/而天下治)何必偃
仰詘信若彭祖喣嘘呼吸如喬松眇然絶俗離世哉(莊/子)
(曰吹嘘呼吸止故納新熊經□伸為壽而已矣彭祖壽/考者之所好也列仙傳曰王子喬好吹笙道人浮丘公)
(接以上嵩山又曰赤松子者神農時雨/師也至崑崙山上常止西王母石室中)詩曰濟濟多士
文王以寧葢信乎其以寧也
　　趙充國頌(漢書曰成帝時西羌嘗有警上思將帥/之臣追美充國乃召黄門郎揚雄即充)
　　　(國圗畫/而頌之)
　　　揚子雲
明靈惟宣戎有先零(漢書曰諸羌先零/豪然先零羌别號)先零猖狂侵漢
西疆(漢書宣紀曰元/鳯元年西羌反)漢命虎臣惟後將軍(毛詩曰進厥/虎臣闞如虓)
(虎漢書曰昭帝時/擢充國為後將軍)整我六師是討是震(漢書曰遣後將/軍趙充國擊西)
(羌毛詩曰整我六師以/脩我戎又曰徐方震驚)既臨其域諭以威徳(漢書曰充/國至西部)
(都尉府欲以威信招降罕开乃/上疏曰因田致榖威徳兼行)有守矜功謂之弗克(應/劭)
(曰酒泉太守辛武賢言充國屯田非便不/如擊之論語䜟曰重耳仄譎伐徳矜功)請奮其旅于
罕之羌(韋昭曰罕羌名也蘓林曰在金城/南武賢言但擊罕羌先零自降也)天子命我從
之鮮陽(應劭曰宣帝使充國/共討罕开於鮮水陽)營平守節屢奏封章(漢書/曰充)
(國封營平侯屢奏封章言/屯田之便不從武賢之䇿)料敵制勝威謀靡亢(制勝己/見張景)
(陽雜/詩)遂克西戎還師于京(漢書曰充國奏言凡斬首七/千六百級降者三萬一千二)
(百請罷屯田奏可/充國振旅而還)鬼方賓服罔有不庭(毛詩曰内奰于/中國覃及鬼方)
(毛萇曰鬼方逺方也世本注曰鬼方於漢/則先零戎是也尚書曰惟周王四征弗庭)昔周之宣有
方有虎詩人歌功乃列于雅(詩小雅曰方叔莅止其車/三千大雅曰江漢之滸王)
(命召/虎)在漢中興充國作武赳赳桓桓亦紹厥緒(毛詩曰/赳赳武)
(夫公侯干城尚書曰武/王曰朂哉夫子尚桓桓)
　　出師頌(范曄後漢書曰鄧隲字昭伯女弟為和熹/皇后安帝立隲為虎賁中郎將封上蔡侯)
　　　(涼部叛羌摇蕩西州詔隲將兵撃之車駕幸平/樂觀餞送隲西屯漢陽征西校尉任尚與羌戰)
　　　(大敗之遣中郎將迎拜隲為大將/軍既至大㑹羣臣賜以束帛乘馬)
　　　史孝山(范曄後漢書曰王莽末沛國史岑字孝/山以文章顯文章志及集林今書七志)
　　　　(竝同皆載岑出師頌而流别集及集林又載/岑和熹鄧后頌并序計莽之末以訖和熹百)
　　　　(有餘年又東觀漢記東平王蒼上光武中興/頌明帝問校書郎此與誰等對云前世史岑)
　　　　(之比斯則莽末之史岑明帝之時已云前世/不得為和熹之頌明矣然葢有二史岑字子)
　　　　(孝者仕王莽之末字孝山者當和熹之際但/書典散亡未詳孝山爵里諸家以孝山之文)
　　　　(載於子孝之集非也隲則/鄧后之兄元舅則隲也)
茫茫上天降祚有漢兆基開業人神攸贊五曜霄映素
靈夜歎皇運來受萬寳增煥(漢書曰元年冬十月五星/聚于東井沛公至霸上應)
(劭曰五星所在其下以義取天下也又曰髙祖夜經澤中/有大蛇當徑㧞劍斬蛇蛇分為兩後人至蛇所有一嫗)
(夜哭人問嫗嫗曰吾子白帝子化/為蛇當道今者赤帝子斬之也)厯紀十二天命中易
(漢書曰漢起元髙祖終于孝/平王莽之誅十有二世也)西零不順東夷遘逆(西零/即先)
(零/也)乃命上將授以雄戟(子虛賦曰建/干將之雄戟)桓桓上將實天所
啟(桓桓已見上文左氏傳晉侯賜畢/萬魏卜偃曰以是始賞天啟之矣)允文允武明詩悦
禮(毛詩曰允文允武昭格烈祖左氏/傳趙襄曰郄榖説禮樂而敦詩書)憲章百揆為世作
楷(禮記曰仲尼憲章文武尚書曰納于/百揆禮記曰今世行之後世以為楷)昔在孟津惟師
尚父(尚書曰武王伐殷師度孟津毛詩/曰惟師尚父時惟鷹揚諒彼武王)素旄一麾渾一
區宇(鬻子曰武王伐紂乃命太公把旄以麾/之紂軍反走尚書曰王右秉白旄以麾)蒼生更始
朔風變楚(蒼生猶黔首也尚書曰至于海隅蒼生朔北/方也楚南方也史記子貢問樂曰舜彈五絃)
(之琴歌南風之詩而天下治紂為朝歌北鄙之音身死/國亡何也失南風之詩者生長之音堯舜好之故天下)
(治也夫北者敗也鄙者陋/也紂樂好之故身死國亡)薄伐獫狁至于太原(毛詩小/雅文也)
(鄭𤣥曰薄伐言/逐出之而已)詩人歌之猶歎其艱況我將軍窮城極
邉鼓無停響旗不蹔褰澤霑遐荒功銘鼎鉉(禮記曰夫/鼎者有銘)
(銘者論譔其先祖之徳美功烈勲勞而/酌之祭器自成其名焉周易曰鼎金鉉)我出我師于彼
西疆(毛詩曰我出我/車于彼牧矣)天子餞我路車乘黄言念伯舅恩
深渭陽(毛詩序曰渭陽康公念母也我見舅氏如母存/焉又曰我送舅氏曰至渭陽何以贈之路車乘)
(黄/)介珪既削列壤酬勲(毛詩曰錫爾介/珪以作爾寳)今我將軍啟土
上郡(尚書曰建/邦啟土也)傳子傳孫顯顯令問(毛詩曰假樂君子/顯顯令徳又曰令)
(問令/望)
　　酒徳頌
　　　劉伯倫(臧榮緒晉書曰劉伶字伯倫沛國人也/志氣曠放以宇宙為狹著酒徳頌為建)
　　　　(威參軍卒/以夀終)
有大人先生以天地為一朝萬期為須臾日月為扃牖
八荒為庭衢行無轍跡居無室廬(老子曰善行無轍迹/馬融琴賦曰游閒公)
(子中道失志居無/室廬罔所自置)幕天席地縱意所如止則操巵執觚
動則挈榼提壺(説文曰榼酒/器也苦闔切)唯酒是務焉知其餘有貴
介公子搢紳處士(左氏傳曰伯州犂謂鄭皇頡曰夫子/為王子圍寡君之貴介弟也司馬相)
(如封禪書曰因雜搢紳先生之畧術臣瓚曰□赤/白色紳大帶應劭風俗通曰處士者隐居放言)聞吾
風聲議其所以乃奮袂攘衿怒目切齒(北征賦曰遂奮/袂而北征戰國)
(䇿張儀説魏王曰天下/遊士莫不瞋目切齒)陳説禮法是非鋒起(春秋感精/符曰禍亂)
(鋒起君/若贅旒)先生於是方捧甖承槽銜杯潄醪(劉熈孟子注/曰槽者齊俗)
(名之如/酒槽也)奮髯踑踞枕麴藉糟(漢書曰朱博遷琅邪齊部/舒緩博奮髯抵几曰觀齊)
(兒欲以為俗邪又/曰尉佗魋結箕倨)無思無慮其樂陶陶兀然而醉豁爾
而醒静聽不聞雷霆之聲熟視不覩泰山之形不覺寒
暑之切肌利欲之感情(莊子曰知反于帝宫見黄帝而/問焉曰何思何慮則知道黄帝)
(曰無思無慮始知道/毛詩曰君子陶陶)俯觀萬物擾擾焉如江漢之載浮
萍(廣雅曰擾擾亂也/焉如猶何如也)二豪侍側焉如蜾蠃之與螟蛉(二/豪)
(公子處士也隨已而化類蜾蠃之變螟蛉也法言曰螟/蛉之子蜾蠃祝之曰類我類我乆則肖之矣速哉若二)
(三子之化仲尼也李軌曰螟蛉桑蟲也蜾蠃蜂蟲也肖/類之蜂蟲無子取桑蟲蔽而殪之幽而養之祝曰類我)
(乆則化而成蜂蟲矣速疾哉/二三子受學仲尼之化疾也)
　　漢髙祖功臣頌
　　　陸士衡
相國酇文終侯沛蕭何相國平陽懿侯沛曺參太子少
傅畱文成侯韓張良丞相曲逆獻侯陽武陳平楚王淮
隂韓信梁王昌彭越淮南王六黥布趙景王大梁張耳
韓王韓信燕王豊盧綰長沙文王呉芮荆王沛劉賈太
傅安國懿侯王陵左丞相絳武侯沛周勃相國舞陽侯
沛樊噲右丞相曲周景侯髙陽酈商太僕汝隂文侯沛
夏侯嬰丞相穎隂懿侯睢陽灌嬰代丞相陽陵景侯魏
傅寛車騎將軍信武肅侯靳歙大行廣野君髙陽酈食
其中郎建信侯齊劉敬太中大夫楚陸賈太子太傅稷
嗣君薛叔孫通魏無知䕶軍中尉隨何新城三老董公
轅生將軍紀信御史大夫沛周苛平國君侯公右三十
一人與定天下安社稷者也頌曰芒芒宇宙上墋下黷
(天以清為常地以静為本今上墋下黷言亂常也墋不/清澄之貌也楚錦切國語觀射父曰民神異業敬而不)
(黷賈逵曰/黷媟也)波振四海塵飛五嶽(波振塵飛/以喻亂也)九服徘徊三
靈改卜(周書曰乃辨九服之國春秋元命苞曰造/起天地鑄演人君通三靈之貺交錯同端)赫矣
髙祖肇載天禄(尚書曰天/禄永終)沈跡中鄉飛名帝録(中鄉即/中陽里)
(也漢書曰髙祖中陽里人尚書/璇璣鈐孔子曰五帝出受録圖)慶雲應輝皇階授木(漢/書)
(范增謂項羽曰吾使人望沛公其氣皆為龍成五色此/天子氣急擊之勿失春秋孔演圗曰天子皆五帝精必)
(有諸神扶助使開階立遂宋均曰遂道也春秋保乾圗/曰黒帝治八百歲運極而授木蒼帝七百二十歲而授)
(火言漢之厯運為/周木徳所授也)龍興泗濱虎嘯豐谷(尚書序曰漢室/龍興漢書曰髙)
(祖為泗水亭長淮南子曰虎嘯/而谷風至漢書曰髙祖居沛豐)彤雲晝聚素靈夜哭(漢/書)
(曰髙祖隐於芒碭山澤□呂后求常得之髙祖怪問吕/后后曰季所居上常有雲氣故從往常求得季彤丹色)
(也素靈夜哭/已見上文)金精仍頺朱光以渥(漢書郊祀志曰秦襄/公自以居西主少昊)
(之神作西畤祠白帝至獻公時櫟陽雨金以為瑞又作/畦畤祠白帝少昊金徳也朱光謂漢也殺之者明漢當)
(滅秦/也)萬邦宅心駿民效足(尚書曰宅心知訓又曰俊民/用章曺植與陳琳書曰驥騄)
(不常一歩應/良御而效足)堂堂蕭公王跡是因(蕭何為丞相故曰公/論語曾子曰堂堂乎)
(張也難與/竝為仁矣)綢繆叡后無競惟人(毛詩曰無競惟/人四方其訓之)外濟六
師内撫三秦(漢書曰漢王與諸侯擊楚何守關中漢王/數失軍何常與關中卒輒補缺應劭曰章)
(邯為雍王司馬欣為塞王董翳/為翟王分王秦地故曰三秦)拔奇夷難邁徳振民(漢/書)
(曰何進韓信漢王以為大將軍黥布反上自將擊之使/使問相國何為曰為上在軍拊循百姓尚書曰咎繇邁)
(種徳周易曰君/子以振民育徳)體國垂制上穆下親(周禮曰惟王建國/體國經野班固蕭)
(何述曰營都立宫定制循文/然重威則上穆刑約則下親)名葢羣后是謂宗臣(班固/漢書)
(贊曰蕭何曺參位冠羣后聲施後世為/一代之宗臣張晏曰宗臣國所宗也)平陽樂道在變
則通(論語曰貧而樂周易/曰易窮則變變則通)爰淵爰嘿有此武功(莊子曰/君子淵)
(默而雷聲毛詩曰文/王受命有此武功)長驅河朔電擊壤東(漢書曰秦/將王離圍)
(鉅鹿參擊王離軍咸陽南大破之又擊三秦軍壤東破/之文穎曰壤東地名也班固漢書述曰長驅大舉電擊)
(雷/震)恊䇿淮隂亞跡蕭公(漢書曰魏王豹反參以假丞相/别與韓信東攻魏將孫遫大破)
(之又從韓信擊趙大破之又從韓信擊龍且大破/之又曰謁者鄂千秋曰位次蕭何第一曺參次之)文成
作師通幽洞㝠(漢書張良終謚曰文成侯又曰張良從/容歩游下邳圯上有老父出一編書曰)
(讀是則為/王者師)永言配命因心則靈(毛詩曰永言配命自求/多福又曰維此王季因)
(心則/友)窮神觀化望影揣情(周易曰窮神知化徳之盛也/史記太史公曰虞卿斷事揣)
(情為趙畫䇿鬼谷/子曰測深揣情)鬼無隐謀物無遁形武關是闢鴻門
是寧(漢書曰漢王與良西入武關良曰臣聞秦將屠者/賈豎易動以利今行重寳啗秦將秦將果欲連和)
(沛公欲聽之良曰此其將欲叛士卒恐不從不如因其/解擊之沛公乃擊秦軍大破之又曰項羽至鴻門欲擊)
(沛公良因要項羽見沛公沛公令伯具言沛公不敢/背項王項羽意乃解周易曰人謀鬼謀百姓與能)隨
難滎陽即謀下邑(隨難榮陽見下文漢書曰漢王兵還/至下邑漢王曰吾欲捐關以東誰可)
(與共功者良曰九江王英布楚梟將彭越反梁地此兩/人可急使韓信可屬大事當一面即欲捐之此三人楚)
(可破/也)銷印惎(忌/)廢推齊勸立(漢書曰項羽急圍漢王滎/陽酈食其曰誠復立六國)
(後楚必歛衽而朝漢王曰善趣刻印先生行佩之良曰/誰為陛下畫此計者陛下大事去矣且楚唯無强六國)
(復撓而從之陛下焉得而臣之漢王曰趣銷印後韓信/破齊欲自立為齊王漢王怒良勸漢王因封之班固漢)
(書述張良曰推齊/銷印驅致越信)運籌固陵定䇿東襲三王從風五侯
允集(漢書曰漢王與齊王信魏相國彭越期㑹擊楚至/固陵不㑹漢王謂張良曰諸侯不從奈何良曰楚)
(能取睢陽以北至榖城以王彭越從陳以東傳海與齊/王信則楚易敗也於是韓信彭越皆引兵來黥布隨劉)
(賈皆㑹項王敗自刎淮南子曰施于寡妻至于兄弟天/下從風漢書曰漢王用良計諸侯皆至史記曰漢部五)
(諸侯兵東伐楚又蘇/秦曰梁從風而動)霸楚寔䘮皇漢凱入(周禮曰師有/功則凱樂)
怡顔髙覽彌翼鳯戢託跡黄老辭世却粒(史記良曰願/棄人間事從)
(赤松子游耳乃學/辟榖導引輕身)曲逆宏逹好謀能深(西都賦曰大雅/宏逹論語子曰)
(好謀/而成)游精杳漠神跡是尋重𤣥匪奥九地匪沈(重𤣥天/地鄧析)
(子曰九地之/下重天之巔)伐謀先兆擠響于音(言將伐其謀先其未/兆欲墜其響在于為)
(音然兆為謀始響為音初也孫子曰上兵伐謀其次伐/交鶡冠子曰音者所以調聲也未聞音出而響過其聲)
(者/也)竒謀六奮嘉慮四廻(漢書曰陳平凡六出奇計或頗/祕之世莫得聞朱仲子法言注)
(曰張良為髙祖畫䇿六陳平出竒策四皆權謀非正也/然機之此言有符仲子之説未詳相承而誤或别有所)
(憑/也)規主於足離項于懐格人乃謝楚翼寔摧(漢書曰淮/隂侯破齊)
(王使使來言漢王漢王怒而罵平躡漢王漢王寤乃厚遇/齊使音義曰躡謂平躡漢王足也漢書陳平曰項羽骨)
(鯾之臣亞父鍾離洙龍且周殷之屬不過數人大王捐/數萬金行反□間其君臣破楚必矣漢王以為然反間)
(既行羽果疑亞父亞父去發疽/死尚書曰格人元龜罔敢知吉)韓王窘執胡馬洞開(漢/書)
(曰人有上書言楚王韓信反陳平曰陛下第出偽遊雲/夢信聞天子以好遊出其勢必郊迎謁陛下因禽之此)
(特萬世之事也髙祖以為然信果郊迎即執縛之毛萇/詩傳曰窘困也漢書曰上至平城為匈奴所圍髙祖用)
(平竒計使單于閼/氏解圍以得出)迎文以謀哭髙以哀(漢書曰吕太后/崩平與太尉勃)
(合謀誅諸呂立文帝平本謀也/又曰髙帝崩平馳至宫哭殊悲)灼灼淮隂靈武冠世䇿
出無方思入神契(孔安國尚書傳曰神妙無方蔡邕/季咸碑曰明畧兼洞與神合契)奮
臂雲興騰跡虎噬凌險必夷摧剛則脆(吕氏春秋曰凡/兵之用也攻亂)
(則/脆)肇謀漢濱還定渭表(漢書蕭何謂髙祖曰必長王漢/中無所事信必欲争天下非信)
(無可與計事者漢王乃拜信大將軍信說漢王曰今王與/兵而東三秦可傳檄而定也漢王喜遂聽信計舉兵出)
(陳倉定/三秦)京索既扼引師北討(漢書曰漢擊楚彭城漢兵/敗而還信復發兵與漢王)
(㑹滎陽復擊破楚京索間齊趙魏/皆反與楚和以信為左丞相擊魏)濟河夷魏登山滅趙
(漢書曰信遂進擊魏魏盛兵蒲坂塞臨晉信乃益為疑/兵陳船欲渡臨晉而伏兵從夏陽以木罌缶渡軍襲安)
(邑虜魏王豹信請北舉燕趙選輕騎一千人人持一赤/幟從間道登山而望趙軍戒曰趙見我走必空壁逐我)
(若疾入拔趙幟立漢幟後趙空壁爭漢鼔旗竒兵馳入/趙壁皆拔旗立漢赤幟趙卒見之大驚遂亂走禽趙王)
(歇/)威亮火烈勢踰風掃(孫子曰兵以詐立以利動合/而為變也故其疾如風侵掠)
(如火則彼三軍可奪氣將軍/可奪心此則用兵之法也)拾代如遺偃齊猶草(漢書/曰信)
(進擊代禽夏説閼與李竒曰代相也孟康曰音焉預邑/名也漢書曰信發趙兵未發者擊齊信引兵東遂渡河)
(襲齊歴下軍至臨菑齊王走髙密又梅福上書/曰髙祖取楚如拾遺論語曰草上之風必偃)二州肅
清四邦咸舉(據禹貢九州之屬魏趙屬冀州/齊代屬青州四邦魏代趙齊也)乃眷北燕
遂表東海(漢書曰信用廣武君䇿發使使燕燕從風而/靡又曰信平齊使人言于漢王齊夸詐多變)
(反覆之國不為假王以鎮之其勢不定請自立為假/王漢王乃遣張良立信為齊王表東海已見九錫文)克
滅龍且爰取其旅(漢書曰齊王走髙宻使使干楚楚使/龍且救齊與信夾濰水陣信乃夜令)
(人為萬餘囊盛沙以壅水上流引軍半渡擊龍且佯不/勝還走龍且喜曰固知信怯遂追渡水信使人决壅囊)
(水大至龍且軍大半不得渡/即急擊殺龍且楚卒皆降之)劉項懸命人謀是與(漢書/蒯通)
(説信曰當今之時兩主懸命於足下足下/為漢則漢勝與楚則楚勝人謀己見上文)念功惟徳辭
通絶楚(漢書曰項王使旴𣅿人武渉往説信曰足下何/不與楚連和三分天下而王齊信辭曰人信親)
(我背之不祥蒯通知天下權在信深説以三分天下之/計信自以功大漢不奪我齊遂不聽尚書曰惟帝念功)
彭越觀時弢(韜/)迹匿光民具爾瞻翼爾鷹揚(杜預左氏/傳注曰韜)
(藏弢與韜古字通也毛詩曰赫赫師尹/民具爾瞻又曰維師尚父時維鷹揚)威凌楚域質委
漢王靖難河濟即宫舊梁(漢書曰漢使人賜越將軍印/綬使下濟隂以擊楚大敗楚)
(軍拜越為魏相國漢敗彭城越皆亡其所下城獨將其/兵北居河上往來為漢王游兵擊楚絶其糧於梁地項)
(籍死封越為梁王都定陶禮記/孔悝為鼎銘曰即宫於宗周)烈烈黥布眈眈其眄(漢/書)
(曰黥布姓英氏項梁定㑹稽布/以兵屬之周易曰虎視眈眈)名冠彊楚鋒猶駭電(漢/書)
(曰楚兵常勝功冠諸侯/者以布數以少敗衆)覩幾蟬蜕悟主革面(漢書曰漢/王使隨何)
(説布布間行與何歸漢淮南子曰蟬飲不食/三十日而蜕周易曰小人革命以從君也)肇彼梟風
翻為我扇(漢書曰上立布為/淮南王與擊項籍)天命方輯王在東夏(東夏/即陽)
(夏也漢書曰漢王/追項羽至陽夏南)矯矯三雄至于垓下(三雄韓信彭越/英布漢書曰漢)
(王發使使韓信彭越至皆列兵來黥布随/劉賈皆㑹圍羽垓下毛詩曰矯矯武臣)元凶既夷寵
禄來假(元凶謂項羽班固漢書張湯/述曰既成寵禄亦懽咎慝)保大全祚非徳孰
可(左氏傳楚子曰保大定功班固漢/書張湯述曰子孫遵案全祚保國)謀之不臧舍福取
禍(毛詩曰謀之不臧則具是依左氏傳劉/于曰能者養之以福不能者敗以取禍)張耳之賢有
聲梁魏(漢書曰張耳大梁人也少時及魏/公子母忌為客毛詩曰文王有聲)士也罔極自
詒伊愧(漢書曰張耳陳餘相與為刎頸交耳與趙王歇/走入鉅鹿王離圍之餘自度兵少不敢前後耳)
(得出鉅鹿責餘餘怒脫印綬與耳耳佩其印綬後餘以/兵襲耳耳敗走毛詩曰士也罔極二三其徳又曰心之)
(憂矣自詒伊/慼詒音怡)俯思舊恩仰察五緯(漢書耳曰漢王與我/有故而項王强立我)
(我欲之楚甘公曰漢王之入關五星聚東井先至/必王耳走漢易乾鑿度曰五緯順軌四時和肅)脫跡
違難披榛來洎改策西秦報辱北冀(漢書曰漢定三秦/方圍章邯廢丘耳)
(謁漢王又曰漢遣張耳與韓信擊破趙井陘/斬餘泜水上追殺趙王歇於襄國泜音祗)悴葉更輝
枯條以肄(以木為喻也漢書曰漢立耳為趙/王毛萇詩傳曰斬而復生曰肄)王信韓孽
宅土開疆我圖爾才越遷晉陽(漢書曰韓王信故韓襄/王孽孫也漢立信為韓)
(王上以信壯武乃更以太原郡為韓國徙/信以備胡都晉陽毛萇詩曰我圖爾居)盧綰自微婉
孌我皇(漢書曰高祖與綰壯學書又相愛也班/固漢書孝哀紀曰婉孌董公惟亮天王)跨功踰
徳祚爾輝章(漢書曰羣臣知上欲王綰皆曰綰/可王上乃立綰為燕王章印章也)人之貪
禍寧為亂亡(漢書曰高祖崩綰遂將其衆亡入匈奴死/胡中毛詩曰民之貪亂寜為荼毒鄭𤣥曰)
(天下之民苦王之/政欲其亂亡也)吳芮之王祚由梅鋗功㣲勢弱世載
忠賢(漢書曰天下之初叛秦吳芮率越人舉兵以應諸/侯沛公攻南陽遇芮之將梅鋗與偕攻析酈上以)
(鋗有功武闗故徳芮徙為長沙王高祖賢之詔御史/長沙王忠其著之甲令音義曰鋗呼𤣥切酈持益切)肅
肅荆王董我王軍(漢書劉賈將二萬人騎數百擊/楚孔安國尚書傳曰董督也)我圖
四方殷薦其勲(漢書曰漢王追項籍至固陵賈使人/間招楚大司馬周殷周殷反楚佐賈)庸
親作勞舊楚是分徃踐厥宇大啟淮濆(漢書曰高祖子/弟弱昆弟少欲)
(王同姓以鎮天下詔立賈為荆/王王淮東毛詩曰鋪敦淮濆)安國違親悠悠我思依
依哲母既明且慈引身伏劒永言固之(漢書曰王陵以/兵屬漢項羽取)
(陵母窴軍中陵使至則東鄉坐陵母欲以招陵陵母私/送使者泣曰為老妾語陵善事漢王漢王長者母以老)
(母故持二心妾以死送使者遂伏劒/而死毛詩曰青青子佩悠悠我思)淑人君子實邦之
基(毛詩曰淑人君子其儀不忒/又曰樂只君子邦家之基)義形於色憤發于辭(漢/書)
(曰陵為人少文任氣好直言高后欲立諸呂為王問陵/陵曰高皇帝刑白馬而盟曰非劉氏而王者天下共擊)
(之今王吕氏非約也公羊傳/曰孔父可謂義形於色矣)主亡與亡末命是期(主亡/與亡)
(己見任昉為范/雲立太宰碑表)絳侯質木多略寡言(漢書曰周勃為人/木强敦厚論語摘)
(輔象曰子然/公順多略)曽是忠勇惟帝攸歎(漢書曰始吕后問宰/相高祖曰安劉氏者)
(必勃/也)雲鶩靈丘景逸上蘭平代禽豨奄有燕韓(漢書曰/陳豨反)
(勃復擊豨靈丘破之斬豨定代郡九縣燕王盧/綰反勃破綰軍上蘭定上谷右北平遼西遼東)寧亂以
武斃吕以權(漢書曰髙后崩吕産秉權欲危劉氏勃與/丞相平誅諸吕左傳樂柤子謂范宣子曰)
(夫尅亂/在權)滌穢紫宫徴帝太原(漢書曰勃已滅諸吕遂共/迎立代王是為孝文皇帝)
(勃曰臣無功請得除宫乃與太僕滕公入宮載少帝出/乃奉天子法駕迎皇帝代邸張衡羽獵賦曰開閶闔兮)
(坐紫/宮)實惟太尉劉宗以安(漢書曰惠帝以勃為太/尉安劉氏已見上文)挾功
震主自古所難(漢書蒯通説韓信曰/功略震主者身危)動耀上代身終下
藩(漢書上曰丞相朕所重其為朕/率列侯之國乃免丞相就國薨)舞陽道迎延帝幽藪
(漢書曰陳勝初起蕭何曹參使噲迎高祖立為/沛公范曄後漢書順帝詔曰張揖竄迹幽藪)宣力王
室匪惟厥武總干鴻門披闥帝宇聳顔誚項掩淚寤主
(漢書曰項羽在鴻門亞父謀欲殺沛公樊噲聞事急乃/持楯入曰沛公先入定咸陽以待大王大王聽小人之)
(言與沛公有隙臣恐天下解心疑大王也項羽黙然高/祖嘗病惡見人卧禁中詔户者無得入羣臣噲乃排闥)
(直入流涕曰始陛下與臣等起豐沛定天下何其壯也/今天下已定又何憊也高帝笑而起尚書帝曰余欲宣)
(力禮記子曰總干而山立武王事也班固/漢書贊曰金日磾以篤敬悟主忠信自著)曲周之進于
其哲兄俾率爾徒從王于征(漢書曰酈食其進其弟商/使將數千人從沛公略地)
(漢書谷永謝王鳯曰察父/哲兄覆育子弟誠無以加)振威龍蛻攄武庸城六師寔
因克荼禽黥(漢書曰燕王荼反商以將軍從擊荼戰龍/蛻破荼軍音義或曰龍脱地名也音奪漢)
(書曰商又從擊黥布兩陣以破布軍又曰布軍/與上兵遇蘄西上乃壁庸城鄧展曰城名也)猗歟汝
隂綽綽有裕(毛詩曰猗歟那歟又曰/此令兄弟綽綽有裕)戎軒肇跡荷策來
附(漢書曰上降沛為沛公/以嬰為太僕常奉車)馬煩轡殆不釋擁樹皇儲時
乂平城有謀(漢書曰嬰從擊項籍漢王不利馳去見孝/惠魯元載之漢王急馬罷蹶兩兒棄之嬰)
(常收載行面擁樹馳晉灼曰今京師謂抱小兒為擁樹/漢書曰平城之難冐頓乃開一角高帝出欲馳嬰固請)
(徐行弩皆持滿/外鄉卒以得脱)潁隂銳敏屢為軍鋒奮戈東城禽項定
功(漢書曰項籍敗垓下去嬰追項/籍至東城破之所將卒斬籍)乗風藉響高歩長江
收吳引淮光啓于東(漢書曰嬰渡江定吳還定淮北吕/氏春秋曰順風而呼聲乃加疾所)
(因便也左氏傳宋向戌/曰光啟寡君羣臣安矣)陽陵之勲元帥是承(漢書曰傳/寛屬淮隂)
(擊破齊歴下軍/屬相國參殘博)信武薄伐揚節江陵夷王殄國俾亂作
懲(漢書曰靳歙别定江陵身得江陵王致雒陽上/林賦曰揚節上浮毛詩曰戎狄是膺荆舒是懲)恢恢
廣野誕節令圖進竭嘉謀退守名都東規白馬北距飛
狐即倉敖庾據險三塗(漢書曰漢王數困滎陽成臯計欲/捐成臯以東屯鞏雒以距楚酈食)
(其曰願足下急進兵收取滎陽據敖庾之□塞成臯之險杜/太行之道距飛狐之口守白馬之津以示諸侯形制之勢則)
(天下歸矣老子曰天網恢恢班固漢書述曰陳湯誕節敕在/三哲又尚書曰爾有嘉謀嘉猷杜預左氏傳注曰三塗在河)
(南陸渾/縣南)輶軒東踐漢風載徂(漢書曰燕趙已定唯齊未/下上使酈食其説齊齊王)
(田廣以為然罷/歴下兵守備)身死于齊非説之辜(漢書曰韓信聞食/其下齊乃襲齊王)
(齊王田廣聞漢兵至以/為食其賣已乃烹食其)我皇寔念言祚爾孤(漢書曰高/祖舉功臣)
(思食其封其/子為高梁侯)建信委輅被褐獻寶(漢書婁敬脱輅見虞/將軍曰臣願見上言)
(便宜虞將軍欲與鮮衣敬曰臣衣帛衣帛見衣/褐衣褐見不敢易衣虞將軍入言於上上召見)指明周
漢銓時論道移帝伊洛定都酆鎬(漢書婁敬謂上曰陛/下取天下與周異而)
(都雒陽不便不如入闗據秦之固是日車駕西都長安/班固漢書婁敬述曰敬繇役夫還京定都聲類曰銓所)
(以稱/物也)柔逺鎮邇寔敬攸考(毛詩曰柔逺能邇以定/我王爾雅曰考成也)抑抑
陸生知言之貫(毛詩曰抑抑咸儀維徳之隅漢孝武詔/曰詩云九變復貫知言之選應劭曰言)
(變政復禮合於先/王舊貫選善也)徃制勁越來訪皇漢(漢書曰中國初/定尉佗平南越)
(囚王之髙祖使賈賜佗印為南越王賈卒拜佗為南越/王令稱臣奉漢約歸報高帝大悦爾雅曰訪謀也)附
㑹平勃夷凶翦亂(漢書曰諸吕欲危劉氏陳平患之賈/說平曰天下安注意於相危注意於)
(將將相和天下雖有變權不分君何不交懽太尉深相/結平乃以五百金為絳侯夀太尉勃亦報如之則吕氏)
(謀益壊及誅吕/氏賈頗有力焉)所謂伊人邦家之彦(毛詩曰所謂伊人/於焉逍遥又曰彼)
(已之子邦之彦兮班固漢書王/尊贊曰尊實赳赳邦家之彦)百王之極舊章靡存(班/固)
(漢書贊曰漢承百王之弊/典引曰彝倫斁而舊章缺)漢徳雖朗朝儀則昏稷嗣制
禮下肅上尊穆穆帝典煥其盈門風睎三代憲流後昆
(漢書叔孫通曰臣願徴魯諸生與臣弟子共起朝儀髙/帝曰得無難乎通曰臣願采古禮與秦儀雜就之上曰)
(可其儀就皇帝輦岀房諸侯王以下莫不震恐肅敬高/帝曰今日知為皇帝之貴也劇秦羙新曰帝典闕而不)
(補毛詩曰韓侯顧之爛其盈門包咸論語/注云三代夏殷周也尚書曰垂裕後昆)無知叡敏獨
昭竒跡察侔蕭相貺同師錫(蕭何進韓信無知進陳平/故曰侔也漢書曰陳平降)
(漢因魏無知求見漢王後上封平平曰非魏無知臣安/得進上乃賞魏無知尚書師錫帝曰有鰥在下曰虞舜)随
何辯逹因資於敵紓漢披楚唯生之績(漢書漢王曰孰/為使淮南使之)
(發兵背楚項王必留留數月漢之取天下可萬全隨何/曰臣請使之往説布布歸漢毛詩曰鄷水東注維禹之)
(績/)皤皤董叟謀我平隂三軍縞素天下歸心(漢書曰漢/王南渡平)
(隂津至洛陽新城三老董公遮説漢王曰項王無道放/殺其主三軍之衆為之素服東伐四海之内莫不仰德)
(此三王之舉也漢王曰善於是為義帝發䘮兵皆縞素/擊楚之殺義帝者論語素王受命䜟曰河受圖天下歸)
(心/)袁生秀朗沈心善照漢斾南振楚威自撓大略淵回
元功響効邈哉惟人何識之妙(漢書曰袁生説漢王曰/願君出武關項王必引)
(兵南走王深壁令滎陽成臯間且得休王乃復走滎陽/如此則楚所備者多力分漢得休復與之戰破楚必矣)
(漢王從其計出軍宛葉間羽乃聞漢王在宛果引兵南/漢書曰司馬遷述曰大略孔明史記太史公曰惟祖元)
(功輔臣/股肱)紀信誑項軺軒是乗攝齊赴節用死孰懲身與
煙消名與風興(漢書曰項羽圍漢王滎陽將軍紀信曰/事急矣臣請誑楚可以間出信乃乘王)
(車黄屋左纛曰食盡漢王降楚皆之城東觀以故漢王/得走羽見紀信問漢王安在曰已出去矣羽燒殺信論)
(語曰攝/齊升堂)周苛慷愾心若懷氷(應劭風俗通曰言/人清高如冰之潔)形可以
㬥志不可凌(漢書曰楚圍漢王滎陽急漢王出去而使/苛守滎陽楚破滎陽欲令降苛罵曰若趣)
(降漢王不然今為/虜矣項王怒烹苛)貞軌偕没亮跡䨇升(謝承後漢書黄/向對策曰雷陳)
(義重出/則䨇升)帝疇爾庸後嗣是膺(漢書曰苛子成以父死王/事封為高景侯又曰襄平)
(侯紀通尚符節張晏曰紀信子也晉灼曰紀信焚死不/見其後功臣表曰襄平侯紀通父成以将軍從定三秦)
(死王事子侯然則通非信子/也機之此言與晏同誤也)天地雖順王心有違(毛詩/曰行)
(道遲遲中/心有違)懷親望楚永言長悲侯公伏軾皇媼來歸是
謂平國寵命有輝(漢書曰漢遣陸賈説羽請太公羽弗/聽漢復使侯公説羽羽歸太公媼漢)
(書項羽傳曰歸漢王父母妻子漢書音義曰媼母别名/也楚漢春秋曰上欲封侯公匿不肯復見曰此天下之)
(辯士所居傾國/故號平國君)震風過物清濁效響(文子曰昔堯之治/天下也舜為司徒)
(契為司馬禹為司空后稷為田疇奚仲為工師是以離/叛者寡聽從者衆若風之過蕭忽然之各以清濁應物)
(也/)大人于興利在攸往(周易曰巽小亨利/有攸往利見大人)𢎞海者川崇
山惟壤(管子曰海不辭水故能成其大山不辭土/故能成其高明主不厭人故能成其衆)韶濩
錯音衮龍比象(漢書曰舜作韶湯作濩周禮王之吉服/享先王即衮龍衣也左傳曰臧哀伯曰)
(五色比象/昭其物也)明明衆哲同濟天網(毛詩曰明明魯候崔寔/夲論曰舉彌天之網以)
(羅海内/之雄)劍宣其利鑒獻其朗(廣雅曰鑒炤/也鑑謂之鏡)文武四充漢
祚克廣(尚書曰光被四表孔安國曰光充/也充溢四外也毛詩曰克廣德心)悠悠遐風千
載是仰
　贊
　　東方朔畫贊(并序/)
　　　夏侯孝若(臧榮緒晉書云夏侯湛字孝若譙國/人也羙容儀才華富盛早有名譽與)
　　　　(潘岳友善時人謂之連璧為/散騎常侍比贊為當時所重)
大夫諱朔字曼倩平原厭次人也(漢書曰朔為太中大/夫又曰朔字曼倩平)
(原厭次人漢書地理志無厭次縣而/功臣表有厭次侯爰類疑地理誤也)魏建安中(范曄後/漢書曰)
(獻帝改興平三年為建/安元年今云魏疑誤也)分厭次以為樂陵郡故又為郡
人焉(漢書平原郡/有樂陵縣也)事漢武帝漢書具載其事先生瓌瑋
博逹思周變通(家語孔子曰老聃博古而逹今王肅曰/博逹古今而好道周易曰化而裁之謂)
(之變推而行之謂之通/又曰變通者趣時者也)以為濁世不可以富貴也故薄
遊以取位(王逸楚辭序曰不忍/以清白久居濁世)苟出不可以直道也故
頡頏以傲世(論語曰直道而事人解嘲/曰鄒衍以頡頏而敢世資)傲世不可以垂
訓也故正諫以明節(家語南宫叔曰孔子作春秋垂訓/後嗣班固漢書贊曰朔正諫似直)
明節不可以久安也故詼諧以取容(班固漢書贊曰朔/詼諧逢合其事浮)
(淺字書曰詼啁也口囬切孔安國尚書傳/曰諧和也史記太史公曰王翦偷合取容)潔其道而穢
其跡(班固漢書贊曰/朔穢徳以隱)清其質而濁其文弛張而不為邪
進退而不離羣(禮記孔子曰一張一弛文武之道鄭𤣥/曰張弛以弓弩喻人也班固漢東方朔)
(述曰弛張沈浮周易曰上下無常/非為邪也進退無常非離羣也)若乃逺心曠度贍智
宏材(揚子雲解嘲曰/雖其人之贍智)倜儻博物觸類多能(史記曰魯仲/連好竒偉倜)
(儻之□䇿左氏傳晉侯聞子産之言曰博物君子也周易/曰觸類而長之論語太宰曰夫子聖者與何其多能也)
合變以明筭幽贊以知來(周易繫辭傳曰爻者言乎變/者也又曰幽贊於神明而生)
(蓍又曰神以知/來智以藏徃)自三墳五典八索九丘(左氏傳曰左史/倚相趨過王曰)
(是良史也能讀三/墳五典八索九丘)陰陽圖緯之學百家衆流之論(漢書/曰陰)
(陽家流者葢出於羲和之官圖河圖也緯五緯也謝承/後漢書尤明圖緯淮南子曰百家異説各有所出漢書)
(曰九流有儒家流道家流陰陽家流法家流/名家流墨家流從横家流雜家流農家流)周給敏捷
之辯支離覆逆之數(莊子曰支離疏鼓䇿播糈足以食/十人糈音所漢書曰上嘗使諸數)
(家射覆不能中使朔射之/連中輒賜帛逆逆刺也)經脉藥石之藝射御書計之
術(漢書曰醫經者原人血脉經絡而用度箴石湯火之/所施調百藥齊和之所宜周禮曰六藝禮樂射御書)
(數者/也)乃研精而究其理不習而盡其功(孔安國尚書序/曰研精覃思周)
(易曰不習/無不利)經目而諷於口過耳而闇於心(孔融薦禰衡見/表曰目所一)
(輙誦於口耳所/暫聞不忘於心)夫其明濟開豁包含𢎞大陵轢卿相謿
哂豪傑籠罩靡前跆籍貴勢(漢書曰張楚並興兵相跆/籍蘇林曰跆音臺鄧展曰)
(躡/也)出不休顯賤不憂戚戲萬乗若寮友視儔列如草芥
(十洲記曰朔弄萬乗傲王公孟子曰/天下大悦而將歸已視之如草芥)雄節邁倫高氣葢
世(漢書項羽歌曰力/拔山兮氣葢世)可謂拔乎其萃游方之外者已(孟/子)
(曰聖人之於人亦類也岀於其類拔乎其萃自生民以來/未有盛於孔子也莊子曰子桑戸孟子反子琴張三人)
(相與友子桑户死未葬孔子□之使子貢往侍事焉或編/曲或鼓琴相和而歌子貢趨而進曰敢問臨尸而歌禮)
(乎二人相視而笑曰是惡乎知禮意子貢反以告孔子/孔子曰彼遊方之外者也而丘也遊方之内者也司馬)
(彪曰方常也言彼遊/心於常教之外也)談者义以先生嘘吸沖和吐故納
新蟬蜕龍變棄俗登仙(莊子曰吹嘘呼吸吐故納新此/導引之士養形之人也淮南子)
(曰至人蟬蛻蛇遊忽然久㝠史記趙高曰聖人龍變而/從之列仙博曰東方朔武帝時為郎宣帝時棄去後見)
(㑹/稽)神交造化靈為星辰(淮南子曰大丈夫恬然無為與/化逍遙高誘曰造化天地也應)
(劭風俗通曰東方朔是太白星精黄帝時為風后堯時/為務成子周時為老聃在越為范蠡齊為鴟夷子言其)
(變化無/常也)此又竒怪惚怳不可備論者也大人來守此國
(此國謂樂陵也其父為樂陵/郡守史傳不載難得而知也)僕自京都言歸定省(京都/洛陽)
(也毛詩曰言告言歸禮記曰/凡為□子之禮昏定而晨省)覩先生之縣邑想先生之
高風徘徊路寢見先生之遺像(楚辭曰馮翼遺/像何以譏之)逍遙城
郭觀先生之祠宇慨然有懐乃作頌焉其辭曰矯矯先
生肥遯居貞(矯矯輕舉之貌也毛詩曰矯矯武臣周易/曰肥遜無不利又曰居貞之吉順以從上)
(也/)退不終否進亦避榮(周易曰物不可以終/否故受之以同人)臨世濯足
希古振纓(楚辭漁父歌曰滄浪之水清可以/濯我纓滄浪之水濁可以濯我足)湼而無滓
既濁能清(論語子曰湼而不緇老子曰孰能濁以靜/之徐清淮南子曰濁而徐清沖而徐盈)無
滓伊何高明克柔(尚書曰沈潛剛/充高明柔克)能清伊何視汙若浮
(班固東方朔述曰懐/肉汙殿弛張浮沈)樂在必行處淪罔憂(周易曰樂則行/之憂則違之)
跨世陵時逺蹈獨遊瞻望往代爰想遐蹤邈邈先生其
道猶龍(莊子曰孔子遇見老𣆀而弟子問曰夫子見老/聃亦何規哉孔子曰吾乃於是乎見龍合而成)
(體散而成章乗乎雲氣而養乎陰陽余/口張而不能嚕予有何規於老𣆀哉)染迹朝隱和而
不同(史記東方朔曰如朔所謂避俗於朝/廷間也論語子曰君子和而不同)栖遲下位聊
以從容(毛詩曰或棲遲偃仰孟子曰居下位不獲乎上/民不可得而治也尚書曰寛而有制從容以和)
我來自東言適兹邑(兹邑謂樂陵也毛詩曰我來自/東零雨其濛爾雅曰適往也)敬
問墟墳企佇原隰(王仲宣贈蔡子篤/詩曰允企伊佇)墟墓徒存精靈永
戢民思其軌祠宇斯立徘徊寺寢遺像在圖周旋祠宇
庭序荒蕪(爾雅曰東西/牆為之序)榱棟傾落草萊弗除(吕氏春秋/曰農夫弗)
(除/)肅肅先生豈焉是居是居弗形悠悠我情(悠悠已/見上文)昔
在有徳罔不遺靈天秩有禮神監孔明(尚書咎繇曰天/秩有禮自我五)
(禮有庸哉毛詩/曰祀事孔明)彷彿風塵用垂頌聲
　　三國名臣序贊
　　　袁彦伯(檀道鸞晉陽春秋云袁宏字彦伯陳郡/人也為東郡守三國魏呉蜀也名臣謂)
　　　　(有賢才立功業垂名於後/代者也序贊者言并序也)
夫百姓不能自治故立君以治之(漢書成帝詔曰天生/衆民不能相治為之)
(立君以/統理之)明君不能獨治則為臣以佐之(墨子曰古者同/天之義是故選)
(擇賢者立為天子天子以其知力為未/足獨治天下是以選擇其次立為三公)然則三五迭隆
歴世承基(史記楚子西曰孔丘述三五之法明周召之/業西京賦曰若歴世而長存义曰繼體承基)
揖讓之與干戈文徳之與武功(孔叢子曾子謂子思曰/舜禹揖讓湯武用師非)
(相詭乃時也尚書武王曰稱爾戈比爾干宋/均樂動聲儀注曰武象象伐時用干戈也)莫不宗匠
陶鈞而羣才緝熈(鄧析子曰聖人逍遙一世間宰匠萬/物之形漢書鄒陽上書曰聖王制世)
(御俗獨化於陶鈞之上音義曰陶家/名模下圓轉為鈞毛詩曰維清緝熈)元首經畧而股肱
肆力(尚書咎繇歌曰元/首明哉股肱良哉)遭離不同跡有優劣(王命論曰/遭遇異時)
(禪伐不同孝經鈎命決/曰俱在隆平優劣殊迹)至於體分㝠固道契不墜(言至/於君)
(臣之體分既固於㝠兆/上下之契亦存而不墜)風美所扇訓革千載其揆一也
(蒼頡篇曰華戒也孟子/曰先聖後聖其揆一也)故二八升而唐朝盛伊呂用而
湯武寧(舜舉八元八愷用之於堯時也成湯/得伊尹武王得呂望而社稷安也)三賢進而
小白興五臣顯而重耳霸(三賢管仲鮑叔牙隰朋也五/臣狐偃趙衰顛頡魏武子司)
(空季/子)中古陵遲斯道替矣居上者不以至公理物為下
者必以私路期榮御圓者不以信誠率衆執方者必以
權謀自顯(呂氏春秋曰天道圓地道方聖人所以立上上/下主執圓臣處方方圓不易國乃昌髙誘曰)
(君也下/臣也)於是君臣離而名教薄世多亂而時不治故蘧
寗以之巻舒桞下以之三黜(論語子曰君子哉蘧伯玉/邦有道則仕邦無道則可)
(巻而懐之又曰寗武子邦有道則智邦/無道則愚又曰桞下惠為士師三黜之)接輿以之行歌
魯連以之赴海(論語楚狂接與歌而過孔子史記曰魯/連下聊城田單歸而欲爵之魯連逃隱)
(於海/上)衰世之中保持名節君臣相體若合符契則燕昭
樂毅古之流也(魏志董昭謂太祖曰明公樂保名節論/語比考䜟曰君子上達與天合符劇秦)
(美新曰地合靈契史記曰樂毅賢好兵為魏昭王使於/燕燕昭王以客禮待之樂毅遂委質為臣燕王以為亞)
(卿/)夫未遇伯樂則千載無一驥(戰國䇿楚客謂春申君/曰昔者騏驥駕鹽車上)
(呉坂遷延負軛而不能進見伯/樂仰而鳴之知伯樂知已也)時值龍顔則當年控三
傑(漢書曰高祖隆凖而龍顔應劭曰顔額顙也漢書王/曰夫運籌於帷帳之中決勝於千里之外吾不如子)
(房也鎮國家撫百姓給餉餽不絶糧道吾不如蕭何連/百萬之軍戰必勝攻必取吾不如韓信三者人之傑也)
漢之得材於斯為貴高祖雖不以道勝御物羣下得盡
其忠蕭曹雖不以三代事主百姓不失其業靜亂庇人
抑亦其次(左氏傳宰孔謂晉侯曰君務靜亂無懃於行/又劉子謂趙孟曰盍逺續禹功而大庇民論)
(語子曰抑亦/可以謂次矣)夫時方顛沛則顯不如隱萬物思治則黙
不如語(毛詩序曰下泉思治也/周易曰君子或黙或語)是以古之君子不患𢎞
道難遭時難遭時不難遇君難(論語子曰人能𢎞道非/道𢎞人莊子謂魏王曰)
(士有道徳而衣弊履穿此所謂非遭時者也文子老子/曰欲治之主不世出可與之臣不萬一以不世出求不)
(萬一此至化所/以千載不一也)故有道無時孟子所以咨嗟有時無君
賈生所以垂泣(孟子曰齊人有言雖有智慧不如乗勢/雖有鎡基不如待時漢書賈誼上疏曰)
(臣竊惟事勢可/為流涕者二)夫萬歲一期有生之通塗(桓子新論曰/夫聖人乃千)
(載一出然此文云萬歲一期葢甚言之以避下文也莊/子曰萬世之後而一遇大聖知其解者是旦暮遇之也)
千載一遇賢智之嘉㑹(東觀漢記太史官曰耿況彭寵/俱遭際㑹順時承風列為藩輔)
(忠孝之䇿千載一遇也博奕論曰誠千載之/嘉㑹百世之良遇也周易曰亨者嘉之㑹也)遇之不能
無欣䘮之何能無慨古人之言信有情哉余以暇日常
覽國志考其君臣比其行事雖道謝先代亦異世一時
也文若懐獨見之明而有救世之心(文子曰必有獨見/之明然後能擅道)
(而行左氏傳子/産曰吾以救世)論時則民方塗炭計能則莫出魏武(尚/書)
(曰有夏昏徳/民墜塗炭)故委面霸朝豫議世事舉才不以標鑒故
久之而後顯籌畫不以要功故事至而後定雖亡身明
順識亦高矣董卓之亂神器遷偪(老子曰天下神器不/可為也為者敗之)
公達慨然志在致命(論語子張曰/士見危致命)由斯而談故以大存
名節至如身為漢𨽻而跡入魏幕源流趣舎其亦文若
之謂所以存亡殊致始終不同將以文若既明名教有
寄乎(言文若殞身既明仁義之/道且寄迹於名教之地也)夫仁義不可不明則時
宗舉其致(莊子曰仁義已/明而分守次之)生理不可不全故達識攝其
契(鷦鷯賦曰生/生之理足矣)相與𢎞道豈不逺哉(𢎞道已/見上文)崔生高朗
折而不撓(管子曰夫玉温潤以澤/仁也折而不撓勇也)所以策名魏武執笏
霸朝者葢以漢主當陽魏后北靣者哉(鍾㑹與呉主書/曰執笏之心載)
(在名策左氏傳寗武子曰諸侯朝正於王王宴樂之於/是乎賦湛露則天子當陽諸侯用命也禮記曰君之南)
(鄉荅陽之義也臣/之北面荅君也)若乃一旦進璽君臣易位(漢書曰羣/臣謹奉天)
(子璽符代王/遂即天子位)則崔子所不與魏武所不容夫江湖所以
濟舟亦所以覆舟(孫卿子孔子曰君者舟也人/者水也水則載舟亦能覆舟)仁義所
以全身亦所以亡身然而先賢玉摧於前來哲攘袂於
後(仁義已見上文漢書公孫玃/曰攘袂而正議者獨大王耳)豈非天懐發中而名教
束手者乎孔明盤桓俟時而動遐想管樂逺明風流(蜀/志)
(曰諸葛亮毎自比於管仲樂毅時人莫之許也惟博陵/崔叔平穎川徐元直與亮友善謂為信然周易曰君子)
(藏器於身待時而動琴賦/曰體制風流莫不相襲)治國以禮民無怨聲(論語曰/為國以)
(禮孝經援神契曰得萬國/之權心人説喜無怨聲)刑罰不濫没有餘泣(蜀志曰/廖立為)
(長水校尉誹謗先帝於是廢立為庶人徙汶山郡聞諸/葛亮卒垂泣曰吾終為左衽矣左氏傳聲子曰善為國)
(者賞不僭/而刑不濫)雖古之遺愛何以加兹(左氏傳曰子産卒仲/尼聞之出涕曰古之)
(遺愛/也)及其臨終顧託受遺作相劉后授之無疑心武侯
處之無懼色繼體納之無貳情百姓信之無異辭君臣
之際良可詠矣(蜀志曰先主於永安病篤召亮成都屬/以後事謂亮曰若嗣子可輔輔之如其)
(不才君可自取亮涕泣曰臣敢竭股肱之力繼之以死/又勅後主汝與丞相從事事之如父尚書曰成王將崩)
(作顧命班固漢書注曰博陸堂堂受遺武皇春/秋元命苞曰繼體守文之君不害聖人之主)公瑾卓
爾逸志不羣總角料主則素契於伯符(呉志曰孫䇿字/伯符江表傳䇿)
(令曰周公瑾與孤有總角之好/骨肉之分毛詩曰總角丱兮)晩節曜竒則參分於赤
壁(呉志曰曹公入荆州權遂遣周瑜與備并/力逆曹公遇於赤壁初一交戰公軍披退)惜其齡促
志未可量(呉志曰瑜還江陵於/道疾卒時年三十六)子布佐䇿致延譽之美
(國語曰使張老/延君譽于四方)輟哭止哀有翼戴之功(呉志曰策薨以/事授權權哭未)
(及息張昭謂權曰孝廉此寧哭時也乃扶權上馬使出/廵軍士左氏傳叔向謂宣子曰文之伯也翼戴天子)
神情所涉豈徒蹇諤而已哉(周易曰王臣蹇蹇匪躬之/故史記趙良謂商君曰千)
(人之諾諾不如一士之諤諤東觀漢書戴憑謝上曰/臣無蹇諤之節而有狂瞽之言字書曰諤直言也)然而
杜門不用登壇受譏(呉志曰權以公孫淵稱蕃遣張彌/至遼東拜淵為燕王昭諫權不聽)
(昭忿言不用稱疾不朝權恨之土塞其門昭义於内以/土封之江表傳曰權既即尊位請㑹百官歸功周瑜昭)
(舉笏欲褒贊功徳未及言權曰如張公計今已乞/食矣昭大慚伏地流汗然而登壇即位之時也)夫一
人之身所昭未異而用舍之間俄有不同(論語子曰用/之則行舍之)
(則/藏)況沈跡溝壑遇與不遇者乎(漢書高祖功臣頌曰沈/迹中鄉孟子曰志士不)
(忘在溝壑漢書曰揚/雄以為遇不遇命也)夫詩頌之作有自來矣(家語孔子/曰諸侯之)
(有冠禮有/自來矣)或以吟詠性情或以述徳顯功(子夏毛詩序/曰國史明乎)
(得失之迹吟詠性情以風其上頌者美/盛徳之形容以其成功告於神明者也)雖大㫖同歸所
託或乖若夫出處有道名體不滯風軌徳音為世作範
不可廢也故復撰序所懐以為之贊云魏志九人蜀志
四人呉志七人荀彧字文若諸葛亮字孔明周瑜字公
瑾荀攸字公達龎統字士元張昭字子布袁渙字曜卿
蔣琬字公琰魯肅字子敬崔琰字季珪黄權字公衡諸
葛瑾字子瑜徐邈字景山陸遜字伯言陳羣字長文顧雍
字元歎夏侯𤣥字泰初虞翻字仲翔王經字承宗陳泰
字𤣥伯火徳既微運纒大過(火徳謂漢也班固漢書高/紀贊曰旗幟尚赤協于火)
(徳周易曰大/過大者過也)洪飈扇海二溟掦波(掦波喻/亂也)虬虎雖驚風
雲未和(周易曰雲從/龍風從虎)潛魚擇淵高鳥候柯(周書曰美為/士者飛鳥歸)
(之蔽於天魚鼈歸之沸於淵左氏傳/曰仲尼曰鳥則擇木木豈能擇□)赫赫三雄並廽乾
軸(潘岳為賈謐贈陸/機詩曰三雄鼎足)競收把梓爭采松竹(國語聲子謂/子木曰若杞)
(梓皮革楚實遺之韋昭曰杞良木/也孫子曰真人在冬則松竹也)鳯不及栖龍不暇伏
谷無幽蘭嶺無亭菊(香草善鳥/皆喻賢也)英英文若靈鑒洞照應
變知微探賾賞要(周易曰君子知微知章义/曰探賾索隱鉤深致逺)日月在躬
隱之彌曜(莊子曰孔子圍於陳蔡之間太公往弔之曰/子其意者脩身以明汙昭昭乎如揭日月而)
(行故不/免也)文明映心鑽之愈妙(孫卿子曰君子通則文而/明窮則約而詳論語顔淵)
(曰纘之/彌堅)滄海横流玉石同碎(孟子曰當堯之時鴻水横/流尚書曰火炎崑岡玉石)
(俱/焚)達人兼善廢已存愛(孟子曰古人窮則獨善/其身達則兼善天下)謀解時
紛功濟宇内(老子曰/解其紛)始救生人終明風概(魏志曰太祖/進彧為漢侍)
(中守尚書令董昭等謂太祖宜進爵國公九錫備物以/彰殊勲密以咨彧彧以謂太祖本興義兵以匡朝寧國)
(君子愛人以徳不宜如此太祖軍至濡須或病留壽春/魏氏春秋曰太祖餽彧食發之乃空器也於是飲藥而)
(卒/)公達潛朗思同蓍蔡(法言曰樗里之智也使知/國若葬吾以疾為蓍蔡也)運用
無方動攝羣㑹爰初發跡遘此顛沛神情𤣥定處之彌
泰(魏志曰荀攸與議郎何顒等謀殺卓垂就而覺收顒/攸繋獄顒憂懼自殺攸言語飲食自若㑹卓死得免)
(班固漢書述曰子明光光發迹西疆蔡邕楊復碑曰景/命不延遘此顛沛向曰言思慮運用而無極也動攝羣)
(㑹謂統搨/衆事也)愔愔幕裏筭無不經(魏志荀攸自從太祖征/伐常謀漢帷幄時人及)
(子弟莫知其所言左氏傳/右尹革言祈昭之愔愔)亹亹通韻跡不蹔停雖懐尺
璧顧哂連城(史記趙惠文王得和氏璧秦昭王聞/之使人遺惠王書願以十五城易璧)知能
拯物愚足全生(魏志曰魏國初建攸為尚書令從征孫/權薨太祖毎稱公達外愚内智外怯内)
(勇外弱内强不伐善無施勞知可及愚不可及新/序温斯子曰古者有愚以全身莊子曰可以全生)郎中
温雅器識純素(魏志曰魏國初建渙為郎中令莊子曰/聖人貴純素之道唯神是守素也者謂)
(其無所雜也純也者謂其不虧/其神也能體純素謂之真人)貞而不諒通而能固(論/語)
(子曰君子/貞而不諒)恂恂徳心汪汪軌度(論語曰孔子於鄉黨恂/恂如也毛詩曰濟濟多)
(士克廣徳心范曄後漢書郭林/宗曰黄叔度汪汪若千頃之波)志成弱冠道敷歲暮(禮/記)
(曰人生二十曰弱冠韓詩曰蟋蟀在堂/歲聿其暮薛君曰言君之年歲已晩也)仁者必勇徳亦
有言(論語子曰有徳者必/有言仁者必有勇)雖遇履虎神氣恬然(魏志曰/呂布擊)
(袁術於阜陵煥往從之遂復為布所拘留布初與劉備/和親後離隙布欲使煥作書罵辱備煥不可再三强之)
(不許布大怒以兵脅煥曰為之則生不為則死煥顔色/不變笑而應之曰煥聞唯徳可以辱人不聞以罵使彼)
(固君子邪且不耻將軍之言彼誠小人邪將復將軍之/意則辱在此不在於彼且煥他日之事劉將軍猶今日)
(之事將軍也如一旦去此復罵將軍可乎布慚而正/周易曰履虎尾不咥人亨列子曰至人者神氣不變)行
不脩飾名節無愆(班固漢書贊曰雋不疑/遂立名迹終始可述)操不激切素
風愈鮮邈哉崔生體正心直天骨疎朗牆宇高嶷(蔡邕/度侯)
(碑曰朗鑒出於自然英風發於天/骨論語子貢曰夫子之牆數仞)忠存軌跡義形風色
(義形於色/己見上文)思樹芳蘭翦除荆棘(芳蘭以喻君子/荆棘以喻小人)民惡其上
時不容哲(左氏傳曰伯宗之妻曰/盗憎主人民惡其上)琅琅先生雅仗名節
雖遇塵霧猶振霜雪(孔融薦禰衡表曰忠/果正直志懐霜雪)運極道消碎
此明月(魏志曰琰為中尉太祖為魏王楊訓發表褒述/盛徳琰取訓表草視之與訓書有曰琰此書傲)
(世怨謗者太祖怒於是罰琰為徒𨽻使人視之辭色/無撓太祖遂賜琰死周易曰小人道長君子道消)景
山恢誕韻與道合(桓子新論曰老子其/心𤣥逺而與道合)形器不存方寸
海納(周易曰形乃謂之器王輔嗣曰成形曰器列子/文摯謂叔龍曰吾見子之心矣方寸之地虚矣)和
而不同通而不雜(和而不同以見上文/莊子曰純粹而不雜)遇醉忘辭在醒
貽答(魏志曰太祖時科禁斷酒而徐邈私飲至於沈醉/校事趙達問以曹事邈曰中聖人達白太祖甚怒)
(度遼將軍鮮于輔進曰平曰醉客謂酒清者為聖人濁/者為賢人邈性循慎偶醉言耳竟坐得刑文帝踐祚歴)
(頴川典農中郎將車駕幸許昌問邈曰頗復中聖人不/邈對曰昔子反斃於榖陽御叔罰於飲酒臣嗜同二子)
(不能自懲時復中之然宿瘤以醜見傳臣以醉見/識帝大笑顧左右曰名不虚立後為光禄大夫薨)長文
通雅義格終始思戴元首擬伊同恥(尚書曰昔先正保/衡作我先王乃曰)
(予弗俾厥后惟堯舜/其心愧恥若撻于市)民未知徳懼若在已嘉謀肆庭讜
言盈耳(魏書曰羣前後數陳得失羣為司空録尚書事/薨尚書曰爾有嘉謀漢書成帝曰久不見班生)
(今日復聞讜言論語/子曰洋洋乎盈耳哉)玉生雖麗光不踰把徳積雖微道
映天下(言徳/喻玉)淵哉泰初宇量高雅器範自然標准無假
全身由直迹洿必偽處死匪難理存則易(魏志曰曹爽/見誅徴夏侯)
(𤣥為大鴻臚數年徙太常中書令李豐謀欲以𤣥輔政/誅大將軍以𤣥代之大將軍微聞事下廷尉𤣥臨斬東)
(市顔色不變舉動自若班固漢書揚雄述曰淵哉若/人實好斯文史記太史公曰非死者難處死者難)萬
物波蕩孰任其累六合徒廣容身靡寄(范曄後漢書李/熊説公孫述曰)
(方今四海波蕩匹夫横議□悦漢紀論曰以六/合之大一身之□而匹夫無所容豈不哀哉)君親自
然匪由名敎敬授既同情禮兼到(孝經曰資於事父以/事母而愛同資於事)
(父以事君/而敬同)烈烈王生知死不撓求仁不逺期在忠孝(漢/魏)
(春秋曰魏帝見威權日去不勝其忿乃召侍中王沈尚/書王經散騎常侍王業謂曰司馬昭之心路人所知也)
(吾不能坐受廢辱今日當與卿自出討之世語曰王沈/王業馳告文王尚書王經以正直不出遂被文王殺之)
(魏志曰清河王經甘露中為尚書坐高貴鄉公事誅裴/松之曰經字彦緯今云承宗葢有二子也班固漢書述)
(曰樂昌篤實不撓不詘論語子/曰仁逺乎哉我欲仁斯仁至矣)𤣥伯剛簡大存名體志
在高構增堂及陛(漢書賈誼上書曰人主之尊譬如堂/羣臣如陛故陛九級上廉逺地則堂)
(高陛一級廉近地則堂卑高/者難攀卑者易凌理勢然也)端委虎門正言彌啓臨危
致命盡其心禮(干寳晉紀曰高貴鄉公之弑司馬文王/㑹朝臣謀其故太常陳泰垂涕入文王)
(待之曲室謂曰𤣥伯卿何以處我對曰誅賈充以謝天/下文王曰為吾更思其次泰言唯有進於此不知其次)
(文王乃久不言為侍中轉左僕射薨左氏傳曰晏平仲/端委立於虎門之外論語子張曰士見危致命已見上)
(文/)堂堂孔明基宇宏邈(堂堂已/見上文)器同生民獨禀先覺(孟/子)
(曰伊尹曰天之生斯民使先覺/覺後覺也予天民之先覺者也)標牓風流逺明管樂(孫/綽)
(子曰聖賢極其標牓有/大力矣管樂已見序也)初九龍盤雅志彌確(周易曰初/九潛龍勿)
(用何謂也子曰龍徳而隱者也確乎其不可/拔潛龍也方言曰未升天之龍謂之蟠龍)百六道䘮
干戈迭用(漢書陽九厄曰初入百六陽九音義曰/易傳所謂陽九厄百六六之㑹者也)苟非
命世孰掃雰雺(孟子曰五百年必有王者興其間必有/名世者廣雅曰命名也爾雅曰天氣下)
(地氣不應曰雺孔安國尚書傳曰/雺陰氣也武功切今協韻音夢)宗子思寧薄言解控
(蜀志曰劉備漢景帝子中山靖王後也故曰宗子也解/控謂彼有急而控告於己己能解之也左氏傳王子伯)
(駢曰無所控告/杜預曰控引也)釋褐中林鬱為時棟(亮為丞相故曰時/棟袁崧後漢書郭)
(林宗與陳留盛仲明書/曰足下諸人為時棟梁)士元𢎞長雅性内融(謝承後漢/書曰嚴遵)
(雅性/高厲)崇善愛物觀始知終(孟子曰親親而仁民仁民而/愛物六韜曰聖人見其所始)
(則知其所終周易曰/終以知始始以知終)䘮亂備矣勝塗未隆先生標之振
起清風(胡廣書曰建/洪徳流清風)綢繆哲后無妄惟時(毛詩曰綢繆□薪毛萇曰/綢繆猶纒綿也周易曰无)
(妄之行窮/之災也)夙夜匪懈義在緝熈(毛詩曰夙夜匪懈以事/一人緝熈己見上文)
三畧既陳霸業已基(蜀志曰劉璋既還成都先主嘗為/璋北征漢中統説曰隂選精兵畫)
(夜兼道徑襲成都璋既不武素無備豫大軍卒至一舉/便定此上計也楊懐高沛璋之名將各仗强兵據守闗)
(頭聞數有牋諫璋使發遣將軍還荆州將軍未去遣與/相聞説荆州有急欲還救之並使裝束外作歸形此二)
(子既服將軍英名又喜將軍之去必乗輕騎來見將軍/因此執之進取其兵乃向成都□中計也退還白帝連)
(引荆州徐還圖之此下計也若沈吟不去將致大困不/可久矣先主然其中計即斬懐沛還向成都所過輒尅)
(為軍中/郎將卒)公琰殖根不忘中正豈曰模擬實在雅性亦既
羈勒負荷時命推賢㳟已久而可敬(蜀志曰琬為大將/軍録尚書事卒司)
(馬遷書曰推賢進士為務論語子曰君子其/行已也㳟又曰晏平仲善與人交久而敬之)公衡沖達
秉心淵塞(毛詩曰秉/心塞淵)媚兹一人臨難不惑(毛詩曰媚兹/一人應侯順)
(徳/)疇昔不造假翮鄰國(蜀志先主將東伐呉權諫曰呉/人悍戰又水戰順流進易退難)
(臣請為先驅以當冦陛下宜為後鎮先主不從以權為/鎮北將軍督江北軍先主自在江南呉將陸遜乗虚斷)
(圍南軍敗續先主引退而道隔權不得/還故率所將領降于魏拜鎮南將軍)進能徽音退不
失徳(蜀志曰魏文帝謂權曰君舍逆効順欲追蹤陳韓/耶權對曰臣過受劉氏殊遇降吳不可還蜀無路)
(是以歸命且敗軍之將獲免為幸何古人之可慕先/主薨問至魏羣臣咸賀權獨否後為車騎將軍卒)六
合紛紜民心將變鳥擇高梧臣須顧眄(鳥擇木已/見上文)公瑾
英達朗心獨見披草求君定交一面(崔寔本論曰且觀/世人之相論也徒)
(以一面之交/定臧否之決)桓桓魏武外託霸迹志掩衡霍恃戰忘敵
(衡霍二山/在呉之境)卓卓若人曜竒赤壁三光參分宇宙暫隔(淮/南)
(子曰夫道紘宇宙而章三/光高誘曰三光日月星也)子布擅名遭世方擾撫翼桑
梓息肩江表(呉志曰張昭彭城人也漢末大亂徐方士/民多避難掦士昭南渡江孫䇿創業命昭)
(為長史撫軍中郎將升堂拜母如比肩之舊文武之事/一以委昭班固漢書述曰攜手遯秦撫翼俱起毛詩曰)
(惟桑與梓必㳟敬止左氏傳/鄭成公子駟曰請息肩于晉)王畧威夷呉魏同寶(應□/釋賔)
(曰九有威夷/始失其政)遂獻宏謨匡此霸道(史記商鞅曰吾説孝/公以覇道其意欲之)
桓王之薨大業未純把臂託孤惟賢與親(呉志曰孫䇿/臨亡以弟權)
(託昭昭率羣寮立而輔之東觀漢記/張堪把朱暉臂曰欲以妻子託朱生)輟哭止哀臨難忘
身成此南面實由老臣(呉志張昭謂權曰昔太后桓王/不以老臣屬陛下而以陛下屬)
(老/臣)才為世出世亦須才(蘇武答李陵書曰毎念足/下才為世生器為時出)得而
能任貴在無猜昻昻子敬拔跡草萊荷擔吐竒乃構雲
臺(呉志曰初肅見權説權曰為將軍計惟有鼎足江東/以觀天下之釁然後建號帝王以圖天下陸機謝平)
(原表曰振影拔迹莊子曰農夫無草萊之事淮/南子曰雲臺之高高誘曰高際於雲故曰雲臺)子瑜都
長體性純懿諫而不犯正而不毅(都長謂體貌都聞而/雅性長厚也謝承後)
(漢書曰朱皓徳行純懿禮記曰事親有隱而無犯/鄭𤣥曰無犯顔色諫也論語曰事父母幾諫也)將命
公庭退忘私位(呉志曰建安二十年權遣使蜀通好劉/備與弟亮但公㑹相見無私面論語曰)
(將命者出毛詩/曰公庭萬舞)豈無鶺鴒固慎名器(毛詩曰鶺鴒在原/兄弟急難左氏傳)
(仲尼曰惟器與/名不可以假人)伯言蹇蹇以道佐世(蹇蹇已/見上文)出能勤功
入能獻替(國語史黯謂趙簡子曰夫事君者諫/過而賞善薦可而替不獻□而進賢)謀寧社
稷解紛挫鋭(老子曰挫其/鋭解其紛)正以招疑忠而獲戾(呉志曰/遜為丞)
(相太子有不安之議遜上疏陳太子正統宜有磐石之/固魯王藩臣當使寵秩有差彼此得所上下獲安謹叩)
(頭流血以聞書三四□太傅呉粲坐數與遜交/書下獄死權累遣中使□讓遜遜憤恚致卒)元歎穆
逺神和形檢如彼白珪質無塵玷(毛詩曰白珪之玷尚/可磨也斯言之玷不)
(可為也東觀漢記杜詩薦伏/湛曰自行束脩訖無毁玷)立上以恒匡上以漸(呉志/曰雍)
(訪及政職所宜輒密以聞若見納用則歸之上不/用終不宣渫周易曰君子以言有物而行有恒)清不
增潔濁不加染(言得清濁之宜也/清濁已見上文)仲翔高亮性不和物
(呉志曰翻性不/協俗多見毁謗)好是不羣折而不屈屢摧逆鱗直道受
黜(呉志曰翻數犯顔諫爭權不能悦權與張昭論及神/仙翻指昭曰彼皆死人而語神仙俗有仙人也權責)
(怒非一遂徙翻交州班固漢書贊曰大雅卓爾不羣韓/子曰龍之為蟲也擾柔可狎而騎然其喉下有逆鱗徑)
(寸之處若嬰之殺人人主有逆鱗説者嬰之則不/幾矣論語桞下惠曰直道而事人焉往而不三黜)嘆過
孫陽放同賈屈(楚辭曰驥躊躇於弊輦兮遇孫陽而得/代王逸曰孫陽伯樂姓名也孔叢子子)
(高對魏王曰駑驥同轅伯樂為之咨嗟玉石相揉和氏/為之歎息漢書曰天子以賈誼任公卿之位絳灌之屬)
(害之乃毁誼天子亦疎之以誼為長沙王太傅誼既適去/意不自得及渡湘水為賦以弔屈原屈原楚賢臣也被)
(䜛放遂作離騷誼/追傷之因以自喻)詵詵衆賢千載一遇(毛萇詩傳曰詵/詵衆多也使陳)
(切千載一遇/已見上文)整轡高衢驤首天路(鸚鵡賦曰蓐收整轡/登樓賦曰假高衢而)
(騁力鄒陽上書曰蛟龍驤首奮/翼枚乗樂府詩曰天路隔無期)仰挹𤣥流俯𢎞時務(毛/萇)
(詩傳曰/挹㪺也)名節殊塗雅致同趣(周易曰殊塗同歸嵇康/贈秀才詩曰仰慕同趣)日
月麗天瞻之不墜(周易曰日月麗乎天禮記曰夫日月/星辰所以瞻仰也非此族也不在祀)
(典吕氏春秋曰徳行昭/美比于日月不可息也)仁義在躬用之不匱(論語比考/䜟曰仁義)
(在身行之可强毛詩曰孝/子不匱毛萇曰匱竭也)尚想重暉載挹載味(羊秀衛/公誄曰)
(仰晞遐風/重暉冠世)後生擊節懦夫增氣(魏畧王朗答太祖曰承/㫖之日撫掌擊節孟子)
(曰聞伯夷之風者貪/夫廉懦夫有立志)
　
　
　
　
　
　文選巻四十七
欽定四庫全書
　文選巻四十八　　　　　　梁　蕭統　編
　　　　　　　　　　　　　唐　李善　註
　符命
　　封禪文
　　　司馬長卿(史記曰長卿病甚武帝使所忠往求/其書及至長卿已卒其妻曰長卿未)
　　　　(死時為一巻書曰有使來求書奏/之其遺札書言封禪事所忠奏焉)
伊上古之初肇自昊穹生民(張揖曰□穹春夏天名郭/璞爾雅注曰伊發語辭也)
歴選列辟以迄於秦(文頴曰選數/也辟君也)率邇者踵武逖聽者
風聲(漢書音義曰率循也邇近也踵蹈也武迹/也逖逺也近者蹈其迹逺者聽其風聲)紛綸威
蕤湮滅而不稱者不可勝數(張揖曰紛綸亂貌善/曰湮没也勝盡也)繼韶
夏崇號諡略可道者七十有二君(文頴曰韶明也夏大/也徳明大相繼封禪)
(於泰山者七十有二人也管子曰/封泰山禪梁父者七十有二家)㒺若淑而不昌疇逆
失而能存(應劭曰㒺無也若順也淑善也疇誰也服䖍/曰無有始善而後不昌者又無逆失而能存)
(之者㒺/與□同)軒轅之前遐哉邈乎其詳不可得聞已五三六
經載籍之傳維風可觀也(漢書音義曰五五帝也三三/王也經籍所載善惡可知也)
書曰元首明哉股肱良哉(尚書益稷/之文也)因斯以談君莫盛於
唐堯臣莫賢於后稷后稷創業於唐堯(漢書音義曰唐堯/之世播植百榖)
公劉發跡於西戎(漢書音義曰公/劉后禝曽孫)文王改制爰周郅隆
大行越成(文頴曰郅至也行道也文王始開王業改正/朔易服色太平之道於是成也如淳曰越於)
(也/)而後陵遲衰㣲千載亡聲(鄭氏曰無聲/無有惡聲也)豈不善始善
終哉(漢書音義曰美周家終始相副若/一也莊子曰善始善終人猶效之)然無異端慎所
由於前謹遺教於後耳(言周之先王創制垂業既/慎其規模又謹其遺教也)故軌
迹夷易易遵也(夷易皆平也言周之軌迹平易/易可遵奉也二易竝盈䜴切)湛恩厖
鴻易豐也(湛深也龎鴻皆大也言湛思廣火/易可豐厚也湛音沈厖莫江切)憲度著明
易則也垂統理順易繼也(張揖曰垂懸也統緒也理通/也文王重易六爻窮理盡性)
(懸於後世其道和順易續而/明孔子得錯其象而彖其辭)是以業隆於襁褓而崇冠
於二后(孟康曰襁褓謂成王也二后謂文武也周公輔/成王以致太平功徳冠於文武者遵法易故)
揆厥所元終都攸卒(張揖曰都於也卒終/也爾雅曰元始也)未有殊尤絶
跡可考於今者也然猶躡梁父登泰山建顯號施尊名
(顯號尊名/謂封禪也)大漢之徳逢涌原泉沕潏曼羨(張揖曰逢遇/也喻其徳盛)
(若遇原泉之涌出也服䖍曰潏泉貌徐廣/曰沕沒也亡必反音義或曰曼羨廣散也)旁魄四塞雲
布霧散(張揖曰旁衍/也魄音薄)上暢九垓下泝八埏(孟康曰暢逹/也垓重也泝)
(流也埏若瓮埏地之八際也言其徳/上達於九重之天下流於地之八際)懐生之類霑濡浸
潤(懐生氣之類/皆被恩澤)恊氣横流武節猋逝(恊氣和氣也横流/多也猋逝逺也)
邇陿遊原遐闊泳沫(孟康曰邇近也原本也遐逺也闊/廣也泳浮也恩徳比之於水近者)
(游其原逺/者浮其沫)首惡鬱沒晻昧昭晣(孟康曰始為惡者皆湮/滅晻昧喻夷狄皆化之)
(也榖梁傳曰/諸侯不首惡)昆蟲闓澤回首面内(文頴曰闓澤皆樂也/韋昭曰面向也闓音)
(愷澤/音驛)然後囿騶虞之珍羣(言騶虞之羣在於苑囿之中/毛萇詩傳曰騶虞義獸有至)
(信之徳/則應也)徼麋鹿之怪獸(漢書音義曰徼遮也遮麋鹿/得其竒怪者謂獲白麟也)導
一莖六穗於庖(鄭𤣥曰導擇也一莖六穗謂/嘉禾之米於庖厨以供祭祀)犧雙觡共
抵之獸(服䖍曰犧牲也觡角也抵本也武/帝獲白麟角共一本用以為牲)獲周餘珍放
龜於岐(文頴曰周放畜餘龜於沼池之中至漢得/之於岐山之旁龜能吐故納新千歲不死)招翠
黄乗龍於沼(漢書音義曰翠黄乗黄也龍冀馬身黄帝/乘之而仙言見乗黄而招呼之也禮樂志)
(曰訾黄其何不來下余吾渥洼/水中出神馬故言乗龍於沼)鬼神接靈圉賓於閒館
(文頴曰是時上求神仙之人得上郡之巫長陵女子能/與鬼神交接療病輒愈置於上林苑中號曰神君有似)
(於𤣥靈圉禮待/之於閒館舍中)竒物譎詭俶儻窮變(漢書音義曰俶儻/卓異也竒偉之物)
(譎詭非常卓然/絶異窮極事變)欽哉符瑞臻兹猶以為徳薄不敢道封
禪葢周躍魚隕航休之以燎(應劭曰航舟也休美也尚/書旋璣鈴曰武得兵鈴謀)
(東觀白魚入舟/俯取魚以燎也)㣲夫此之為符也以登介丘不亦恧乎
(服䖍曰介大丘也言周以白魚為瑞登泰山/封禪不以慙乎小雅曰心慙曰恧女六切)進讓之道
何其爽歟(張揖曰進周也讓漢也爽差也言周未/可封禪為進漢可封禪而不為為讓)於是
大司馬進曰陛下仁育羣生義征不譓(音惠文頴曰大/司馬上公也故)
(先進議/譓順也)諸夏樂貢百蠻執贄徳侔往初功無與二休烈
浹洽符瑞衆變期應紹至不特創見(文頴曰不獨一物/造見也創初創也)
意泰山梁甫設壇場望幸葢號以況榮(漢書音義曰意/者言太山梁甫)
(設壇場望帝行封禪紀號以表榮名也/望幸望帝之臨幸也葢者發語之辭也)陛下謙讓而弗
發(文頴曰弗/發往意)挈三神之歡缺王道之儀(應劭曰挈絶也/李竒曰缺闕也)
(韋昭曰三神上/帝大山梁父也)羣臣恧焉或曰且天為質闇示珍符固
不可辭(孟康曰天道質昧以/符瑞見意不可辭讓)若然辭之是泰山靡記而
梁父㒺幾也(漢書音義曰泰山之上無所/表記梁父壇場無所庶幾)亦各竝時而
榮咸濟厥世而屈說者尚何稱於後而云七十二君哉
(應劭曰屈絶也言古帝王若但作一時之/榮畢世而絶者則説無從顯稱於後世也)夫修徳以鍚
符奉命以行事不為進越也(文頴曰越踰也不/為苟進而踰禮也)故聖王
不替而修禮地祗謁款天神(漢書音義曰謁告也款誠/也言不廢修禮地祗告誠)
(天神之/義也)勒功中嶽以章至尊(張揖曰葢先禮/中嶽而幸泰山)舒盛徳發
號榮受厚福以浸黎元(黎元已/見上文)皇皇哉此天下之壯觀
王者之卒業不可貶也(皇皇美也卒終也/貶損也卒或為本)願陛下全之
(張揖曰願以/封禪全其終)而後因雜搢紳先生之畧術使獲燿日月
之末光絶炎以展宷錯事(漢書音義曰宷官也使諸儒/記功著業得覩日月末□殊)
(絶之明以展其官職設/錯事業也錯十故切)猶兼正列其義袚(弗/)飾厥文作
春秋一藝(孟康曰猶因也春秋者正天時别人事諸儒/既得展事業因兼正天時别人事叙述大義)
(為一/經也)將襲舊六為七攄之亡窮(服䖍曰舊為六經漢為/七經孔安國尚書傳曰)
(襲因/也)俾萬世得激清流揚㣲波蜚英聲騰茂實(蜚古飛/字也)
前聖所以永保鴻名而常為稱首者用此宜命掌故悉
奏其儀而覽焉(漢書音義曰掌故太/史官屬主政事者也)於是天子俙然改
容曰俞乎朕其試哉(張揖曰俙感動之意/也許皆切俙或為沛)乃遷思廻慮
總公卿之議詢封禪之事詩大澤之博廣符瑞之富(漢/書)
(音義曰以下詩歌詠功徳下四章之頌也大澤之博謂自我/天覆雲之油油廣博也符瑞之富謂班班之獸以下三)
(章言符應廣/大之富饒也)遂作頌曰自我天覆雲之油油(漢書音義/曰油油雲)
(行貎孟子曰/天油然作雲)甘露時雨厥壤可游(遊遨也言祥瑞屢/臻故可遊遨也)滋
液滲漉(鹿/)何生不育(說文曰滲下漉也又曰漉/水下貎韋眧曰滲疏禁切)嘉榖六
穗我穡曷蓄(李竒曰我之稼/穡何等不蓄積)非唯雨之又潤澤之非唯
徧之我汜布濩之萬物熈熈懐而慕思(周書王子晉曰/萬物熙熙非舜)
(而/誰)名山顯位望君之來(韋昭曰名山泰山也/顯位封禪之事也)君乎君乎
侯不邁哉(李竒曰侯何也言/君何不行封禪)般般之獸樂我君囿(謂騶/虞也)
(春秋考異郵曰虎/班文者隂陽雜也)白質黒章其儀可嘉(毛萇詩傳曰騶/虞白虎黑文)
旼旼穆穆君子之態(漢書音義曰旼旼和也穆穆敬也/言容態和且敬有似君子也張揖)
(曰旼音旻/態他代切)葢聞其聲今親其來(親見/其來)厥塗靡從天瑞之
徵(文頴曰其道何從/乎此乃天瑞之應)兹亦於舜虞氏以興(文頴曰百獸/率舞則騶虞)
(在其/中)濯濯之麟游彼靈畤(漢書音義曰武帝祠五跱獲/白麟故言遊靈畤也毛詩曰)
(麀鹿/濯濯)孟冬十月君徂郊祀馳我君輿帝用享祉(帝天帝/也白麟)
(馳我君車之前因取燎祭於/天天用歆享之答以祉福也)三代之前葢未嘗有宛宛
黄龍興徳而升(文頴曰起至徳而見也/楚辭曰駕八龍之宛宛)采色炫燿煥炳
煇煌正陽顯見覺悟黎蒸(文頴曰/陽明也)於傳載之云受命所
乗(如淳曰書傳揆其比類或以漢土徳則宜有/黄龍之應於成紀是也故言受命者所乗)厥之有
章不必諄諄(漢書音義曰天之所命表以符瑞章明其/徳不必諄諄然有語言也孟子萬章曰舜)
(之有天下也孰與之孟子曰天與之曰天/與之者諄諄然命之乎曰否諄之純切)依類託寓喻
以封巒(漢書音義曰寓寄也巒山也/言依事類托寄以喻封禪)披藝觀之天人之
際已交上下相發允答聖王之徳兢兢翼翼(尚書曰兢/兢業業毛)
(詩曰小心翼翼爾/雅曰翼翼敬也)故曰於興必慮衰安必思危(太公隂/謀機之)
(書曰安不忘危/存不忘亡也)是以湯武至尊嚴不失肅祗舜在假典
顧省闕遺此之謂也(徐廣曰假大也湯武雖居至尊嚴/之位而猶不失肅祇之道舜所以)
(在於大典謂能顧省其遺失言漢亦當不失恭敬而自/省也祭天是不忘敬也不封禪是遺失也毛詩曰湯降)
(不遲上/帝是祇)
　　劇秦美新一首(李充翰林論曰揚子論秦之劇稱/新之美此乃計其勝負比其優劣)
　　　(之義漢書王莾下書曰/定有天下之號曰新)
　　　揚子雲(王莾潛移龜鼎子雲進不能辟㦸丹墀/亢辭鯁議退不能草𤣥虗室頤性全真)
　　　　(而反露才以耽寵詭情以懐祿素餐所/刺何以加焉抱朴方之仲尼斯為過矣)
諸吏(漢書曰左右曹諸吏皆加官/所加或列侯將軍卿大夫)中散大夫臣雄稽首
再拜上封事皇帝陛下臣雄經術淺薄行能無異數䝉
渥恩拔擢倫比與羣賢竝愧無以稱職臣伏惟陛下以
至聖之徳龍興登庸欽明尚古(登庸欽明/已見上文)作民父母為
天下主(尚書曰天子作民父/母又曰為天下君)執粹精之道鏡照四海聽
聆風俗博覽廣包參天貳地兼竝神明(難蜀父老曰勤/思乎参天貳地)
(神明已見顔延/年曲水詩序)配五帝冠三王開闢以來未之聞也(開/闢)
(已見西/征賦)臣誠樂昭著新徳光之罔極往時司馬相如作
封禪一篇以彰漢氏之休臣嘗有顛眴病(賈逵國語注/曰眩惑也眴)
(與眩古/字通)恐一旦先犬馬填溝壑(先犬馬已見曹/子建責躬詩)所懐不
章長恨黄泉(左氏傳鄭伯曰不及黄泉無相見也服/䖍曰天𤣥地黄泉在地中故言黄泉)敢
竭肝膽寫腹心作劇秦美新一篇雖未究萬分之一亦
臣之極思也(萬分䖏一已見江文/通詣建平王上書)臣雄稽首再拜以聞
曰權輿天地未袪睢睢盱盱(言混沌之始天地未開萬/物睢盱而不定也爾雅曰)
(權輿始也睢盱已見景福/殿賦睢許惟切盱音于)或𤣥而萌或黄而芽(言天地/方開故)
(𤣥黄異色而生萌芽也易/曰𤣥黄者天地之雜色也)𤣥黄剖判上下相嘔(言天地/既開𤣥)
(黄分判故天地上下相與嘔養萬物也易曰天𤣥而地/黄禮記曰煦嘔覆育萬物鄭𤣥曰以氣曰煦煦與嘔同)
(況俱/切)爰初生民帝王始存(言初有生民之時帝王之義/始存也易曰有天地然後有)
(萬物有萬物然後有男女有男女/然後有父子有父子然後有君臣)在乎混混茫茫之時
舋聞罕漫而不昭察世莫得而云也(混混茫茫天地未/分舋聞罕漫不明)
(之貎也言天地肇開君臣始樹善惡罕漫而不昭察故/世莫得而言之也莊子曰古之人在混茫之中與一時)
(而得澹/漢焉)厥有云者上罔顯於羲皇(罔無也顯明也伏羲/為三皇故曰羲皇)
中莫盛於唐虞邇靡著於成周(左氏傳召公曰糾/合宗族於成周)仲尼
不遭用春秋因斯發(司馬遷書曰仲/尼厄而作春秋)言神明所祚兆民
所託罔不云道徳仁義禮智(言有斯四徳乃為神/明所祚兆民所託)獨秦
崛起西戎邠荒岐雍之疆(史記曰秦自非子為附/庸之邑秦號曰秦嬴)因襄
文宣靈之僭跡(史記曰秦莊公卒襄公立卒文公立卒/徳公立卒宣公立又曰懐公卒懐公太)
(子靈/公立)立基孝公茂惠文奮昭莊(孝公惠文君襄王竝已/見李斯上書史記曰文)
(王卒子莊/襄王立)至政破縱擅横并吞六國遂稱乎始皇(史記/曰莊)
(襄卒子政立初并天下/號稱始皇從横已見上)盛從鞅儀韋斯之邪政(商鞅張/儀吕不)
(韋李斯/皆秦相)馳騖起翦恬賁之用兵(史記曰白起攻楚拔鄢/郢又曰王翦攻趙拔之)
(翦子賁破定燕齊地又/曰䝉恬攻齊大破之)剗滅古文刮語燒書(史記李斯/曰請非博)
(士官所職天下敢有藏書詩/百家語者詣守尉雜燒之)弛禮崩樂塗民耳目(崩樂/已見)
(劉歆移太常博士書/六韜曰先塗民耳目)遂欲流唐漂虞滌殷蕩周(流漂滌/蕩謂除)
(之/也)㸐除仲尼之篇籍自勒功業(㸐古/然字)改制度軌量咸稽
之於秦紀(稽考也紀本紀也言/考校而著之秦紀)是以耆儒碩老抱其書
而逺遜禮官博士巻其舌而不談來儀之鳥肉角之獸
狙獷而不臻(來儀鳳也肉角麟也說文曰狙犬暫齧人/且餘切又曰獷犬不可親附也古猛切)
甘露嘉醴景曜浸潭之瑞潛(嘉醴醴泉也景曜景星有/光曜也浸潭謂滋液浸潤)
(能生萬物/也潛藏也)大茀經霣巨狄鬼信之妖發(茀彗星也榖梁/傳曰星孛入北)
(斗孛之為言猶茀也歩内切茀步忽切史記始皇本紀/曰彗星光見東方北方漢書音義曰經謂星出東入西)
(出西入東也史記始皇本紀曰有陸星下東郡至地為/石漢書曰秦始皇有大人身長五丈夷狄服出於臨洮)
(鬼信謂告祖龍死/也已見西征賦)神歇靈繹海水羣飛(繹猶緒也言神/靈歇其舊緒不)
(福祐之繹或為液海/水喻萬民羣飛言亂)二世而亡何其劇與(二世胡亥也/為趙高所弑)
(劇甚也言/促甚也)帝王之道兢兢乎不可離已(尚書曰兢/兢業業)夫能
貞而明之者窮祥瑞(貞正也言既正且/明故祥瑞咸格)回而昧之者極
妖愆(回邪也言既邪且闇故/妖愆競集也昧或為蔑)上覽古在昔有憑應而尚
缺焉壊徹而能全(言古帝王之興有慿依瑞應而尚毁/缺焉有行壊徹之道而全立者乎言)
(無/也)故若古者稱堯舜(尚書曰若稽古帝堯/又云若稽古帝舜)威侮者陷桀
紂(夏桀殷紂也尚/書曰威侮五行)況盡汛掃前聖數千載功業專用已
之私而能享祐者哉(況況始皇也私私所為也而能享/祐言不能也毛詩曰洒掃庭内毛)
(萇曰洒灑也洒/與汛同所買切)㑹漢祖龍騰豐沛奮迅宛葉(漢髙祖發/跡在於豐)
(沛㓕秦道/自宛葉)自武闗與項羽戮力咸陽(武闗已見陸機高/祖功臣頌漢書沛)
(公謝羽曰與將軍戮力/攻秦不自意先入闗)創業蜀漢發跡三秦(漢書曰項/羽立沛公)
(為漢王王巴蜀漢中又曰韓信因/陳三秦易并之計漢王聽信策)克項山東而帝天下
(漢書曰灌嬰追斬羽東城漢/王即皇帝位于氾水之陽)擿秦政慘酷尤煩者應時
而蠲(蠲除也漢書沛公召秦豪傑曰父老苦秦/苛法乆矣與父老約法三章餘悉除秦法)如儒林
刑辟歴紀圖典之用稍増焉(歴紀歴數/綱紀也)秦餘制度項氏
爵號雖違古而猶襲之(其秦政制度及項羽爵號雖知/違古而猶襲之也孔安國尚書)
(傳曰襲/猶因也)是以帝典闕而不補王綱弛而未張(為襲秦項/故闕者不)
(補弛者/未張也)道極數殫闇忽不還(言天道既極歴數又殫故/闇忽而滅不能自還也)
逮至大新受命(大新王莾也/已見西征賦)上帝還資后土顧懐(言上/帝廻)
(還而資助后土顧眷而/懐歸言天地福祐之也)𤣥符靈契黄瑞涌出(𤣥符天符/也靈契地)
(契也黄瑞謂王莾承黄虞之後黄氣之瑞也漢書王莾/曰予前在攝黄氣薰蒸以著黄虞之烈焉涌出而瑞之)
滭浡沕潏川流海渟雲動風偃霧集雨散(言衆瑞/之多也)誕彌
八圻上陳天庭(八圻猶八埏言下/終八圻上列天庭)震聲日景(言威聲如/雷光景若)
(日也易曰/震為雷)炎光飛響盈塞天淵之間(炎光日景也飛響/震聲也塞乎天淵)
(所及逺也天淵/已見答賓戲)必有不可辭讓云爾(言難/辭也)於是乃奉若
天命窮寵極崇(尚書曰明王/奉若天道)與天剖神符地合靈契(分/天)
(之符合地之契/言應録而王也)創億兆規萬世(創業經乎億兆規/模至於萬世也)竒偉
倜儻譎詭天祭地事(言衆瑞所以咸臻/者由能祭天事地)其異物殊怪存
乎五威將帥班乎天下者四十有八章(漢書曰莾遣五/威將軍王竒等)
(班符命四十/二篇於天下)登假皇穹鋪衍下土(假至也言衆瑞升至/於皇天鋪衍於下土)
非新室其疇離之(離應/也)卓哉煌煌真天子之表也(表儀/也)
若夫白鳩丹烏素魚斷蛇方斯蔑矣(呉録曰孫䇿使張/紘與袁紹書曰殷)
(湯有白鳩之祥然古有此事未詳其本尚書帝騐曰太/子發渡河中流火流為烏其色赤素魚白魚也已見封)
(禪書漢書曰高祖夜經澤中有大蛇/當道高祖杖劒斬蛇分為兩道開也)受命甚易格來甚
勤(格至也言莾徳盛故受天命/甚易令衆瑞咸至甚勤也)昔帝纘皇王纘帝隨前
踵古或無為而治或損益而亡(論語子曰無為而治者/其舜也與又曰殷因於)
(夏禮所損/益可知也)豈知新室委心積意儲思垂務(委亦/積也)旁作穆
穆明旦不寐勤勤懇懇者非秦之為與(言新空所以旁/作穆穆勤勤懇)
(懇者以秦之所為為非故欲勤修徳政也尚書曰/勤施於四方旁作穆穆司馬遷書曰勤勤懇懇)夫不
勤勤則前人不當不懇懇則覺徳不愷(言不勤勤則不/能當先王之意)
(不懇懇則覺徳不和也尚書曰篤前人成/烈毛詩曰有覺徳行左氏傳注曰愷和也)是以發祕府
覽書林遥集乎文雅之囿翺翔乎禮樂之場(言以文雅/為園囿以)
(禮樂為/場圃也)𦙍殷周之失業紹唐虞之絶風(𦙍續也/紹繼也)懿律嘉
量金科玉條(律六律也嘉量斗斛也金科玉/條謂法令也言金玉貴之也)神卦靈兆
古文畢發(蓍曰卦龜曰兆神靈尊之/也古文先王之典籍也)炳煥照耀靡不宣
臻(宣徧也/臻至也)式軨軒旂旗以示之(式用也漢書曰莾立大/夫卿車服黻冕各有差)
(軨軒皆車也尚書大傳曰未命為士車不得有飛軨/鄭𤣥曰如今窻車也周禮曰交龍為旂熊虎為旗)揚
和鸞肆夏以節之(大戴禮曰行以和鸞趨中肆夏鄭𤣥/周禮注曰和鸞皆金鈴也漢書音義)
(曰肆夏詩禮也步/則歌之以中節)施黼黻袞冕以昭之(言制服有差亦/明貴賤也尚書)
(曰黼黻絺繡周禮曰/公之服自袞□而下)正嫁娶送終以尊之(漢書曰莽請/考論五經定)
(娶/禮)親九族淑賢以穆之(漢書莽詔曰姚媯陳田王予之/同族也尚書曰惇叙九族五姓)
(世世復無/有所與)夫改定神祇上儀也(漢書曰芥/奏定南郊)欽修百祀咸
秩也(漢書曰莽奏定羣神之禮尚書/召誥曰祀于新邑咸秩無文)明堂雍臺壯觀也
(漢書曰莾奏/起明堂辟雍)九廟長夀極孝也(九廟已見西征賦漢書/曰王莾隳壊孝元廟獨)
(置孝元廟故殿以為文母/□食堂既成名曰長夀宫)制成六經洪業也(漢書曰莾/奏立樂經)
(然經有五而又立/樂故云六經也)北懐單于廣徳也(漢書曰莾重賂匈/奴使上書慕從聖)
(制以誑/曜太后)若復五爵度三壤(晉灼漢書注曰若預及之辭/漢書曰莾奏曰周爵五等地)
(四等臣請受爵者爵五等地四/等尚書曰列爵惟五分土惟三)經井田(漢書曰莾令天/下公田口井其)
(男口不盈八而田過一井者分/餘田與九族周禮曰九夫為井)免人役(漢書曰莾令更/名天下奴婢曰)
(私屬皆不/得賣之)方甫刑(漢書曰莾分移律令儀法尚書曰/穆王作吕刑孔安國曰後為甫刑)匡
馬法(馬法司馬穰苴之法也謂成出革車一/乗教戎備也穰苴已見左太沖詠史詩)恢崇祇庸
爍徳懿和之風(周禮曰以樂徳教國子中和/祇庸孝友爾雅曰懿爍美也)廣彼搢紳
講習言諫箴誦之塗(搢紳已見封禪書漢書賈山上䟽/曰古者工誦箴諫瞽誦詩士傳言)
(諫過/也)振鷺之聲充庭鴻鸞之黨漸階(振鷺鴻鸞喻賢也/毛詩振鷺于飛于)
(彼西雝我客戾止亦有/斯容易曰鴻漸于陸)俾前聖之緒布濩流衍而不韞
韣(韞韣已見上文櫝/與韣古字通音讀)郁郁乎煥哉(論語曰郁郁乎文哉/又曰煥乎其有文章)
天人之事盛矣鬼神之望允塞(言有聖徳信能/允塞鬼神之望)羣公先
正罔不夷儀(尚書曰羣公既皆聽命又曰/亦惟先正夷儀言有常儀也)姦宄㓂賊罔
不振威(尚書曰蠻夷猾/夏㓂賊姦宄)紹少典之苖著黄虞之裔(史記/曰黄)
(帝者少典之子姓公孫河圖著命曰握登見大虹意生/黄帝漢書曰予惟黄帝舜帝咸有聖徳營求其後將祚)
(厥祀於是封姚恂為初睦侯奉黄/帝後媯昌為始睦侯奉虞帝後)帝典闕者已補王綱
弛者已張炳炳麟麟豈不懿哉(麟麟光明也麟/與燐古字同用)厥被風
濡化者京師沈潛甸内匝洽侯衛厲揭要荒濯沐(言風/化所)
(被近者逾深逺者稍淺故京師沈/潛而要荒濯沐也厲掲已見上文)而術前典廵四民迄
四嶽(言法術前典而廵四民至於四嶽也管子曰士農/工商四民者國之正民也尚書曰二月東廵狩至)
(於岱宗五月南廵狩至于南嶽八月西廵/狩至于西嶽十有一月朔廵狩至于北嶽)増封泰山禪
梁父斯受命者之典業也(典常也言封禪之事王者常/業也管子曰昔封泰山禪梁)
(父者七十有二家漢書音義項/岱曰梁父者泰山下小山也)蓋受命日不暇給或不
受命然猶有事矣(受命謂高祖也言髙祖受命而不封/禪始皇不受命猶有事乎泰山言俱)
(失也史記曰始皇之上/泰山中阪遇暴風雨)況堂堂有新正丁厥時崇嶽渟
海通瀆之神咸設壇場望受命之臻焉(言莾既受命故/嶽瀆之神皆設)
(壇場而望來祭也堂堂盛也晏子齊/景公曰將去此堂堂國者而死乎)海外遐方信延頸
企踵回面内嚮喁喁如也(吕氏春秋曰聖人南面而立/天下延頸舉踵矣論語素王)
(受命䜟曰莫不/喁喁延頸歸徳)帝者雖勤惡可以已乎(何休公羊傳注/惡猶於向也音)
(烏/)宜命賢哲作帝典一篇舊三為一襲以示來人摛之
罔極(言宜命賢智作帝典一篇足舊/二典而成三典也謂堯典舜典)令萬世常戴巍巍
履栗栗(巍巍高大也已見上/文尚書曰粟粟危懼)臭馨香含甘實(言明徳比/於馨香甘)
(實故臭/而含之)鏡純粹之至精聆清和之正聲(易曰剛健中/正純粹精也)則
百工伊凝庶績咸喜(尚書曰允釐百工庻續咸熙又/曰庶績其凝喜與古熙字通)荷
天衢提地釐(孔安國尚書傳曰釐理也上荷/天道而下提地理言則而效之)斯天下之
上則已庶可試哉
　　典引(蔡邕曰典引者篇名也典者常也法也引者/伸也長也尚書疏堯之常法謂之堯典漢紹)
　　　(其緒伸而長之也范曄後漢書/曰班固字孟堅亦云注典引)
　　　班孟堅(蔡邕/注)
臣固言永平十七年臣與賈逵傅毅杜矩展隆郗萌等
(善曰後漢書曰賈逵字景伯為侍中七略曰尚書郎中/北海展隆然七略之作雖在哀平之際展隆夀或至永)
(平之/中)召詣雲龍門小黄門趙宣持秦始皇帝本紀問臣
等曰太史遷下贊語中寕有非邪臣對此贊賈誼過秦
篇云向使子嬰有庸主之才僅得中佐秦之社稷未易
絶也此言非是即召臣入問本聞此論非邪將見問意
開寤耶臣具對素聞知狀詔因曰司馬遷著書成一家
之言揚名後世(善曰司馬遷書曰通古今之變成/一家之言孝經曰揚名於後世)至以
身陷刑之故反㣲文刺譏貶損當世非誼士也司馬相
如洿行無節但有浮華之辭不周於用至於疾病而遺
忠主上求取其書竟得頌述功徳言封禪事忠臣効也
至是賢遷逺矣臣常伏刻誦聖論昭明好惡不遺㣲細
縁事斷誼動有規矩雖仲尼之因史見意亦無以加臣
固被學最舊受恩浸深誠思畢力竭情昊天罔極臣固
頓首伏惟相如封禪靡而不典揚雄美新典而亡實然
皆游揚後世垂為舊式臣固才朽不及前人葢詠雲門
者難為音觀隋和者難為珍不勝區區竊作典引一篇
雖不足雍容明盛萬分之一猶啟發憤懣覺悟童䝉光
揚大漢軼聲前代然後退入溝壑死而不朽臣固愚戇
頓首頓首曰太極之元(易曰太極/是生兩儀)兩儀始分烟烟煴煴
有沉而奥有浮而清(烟烟煴煴隂陽和一相扶□也奥/濁也言兩儀始分之時其氣和同)
(沉而濁者為地/浮而清者為天)沉浮交錯庶類混成(地體沉而氣昇天/道浮而氣降升降)
(交錯則衆類同矣善曰國語曰夏禹能平水土/以品處庶類者也老子曰有物混成先天地生)肇命民
主五徳初起(民主者天子也尚書曰成湯簡代夏作民/主五徳五行之徳自伏羲已下帝王相代)
(各據其一行始於木/終於水則復始也)同于草昧(易曰天/造草昧)𤣥混之中(混猶/溷濁)
踰繩越契寂寥而亡詔者系不得而綴也(言結繩書契/已往其道寂)
(寞亡聲莫能以相告故易/系不得綴連也綴知鋭切)厥有氏號(所依為氏也號功/之表也號太昊曰)
(伏羲炎帝曰神農黄帝曰軒轅少昊曰金天顓/頊曰高陽帝嚳曰高辛堯曰陶唐舜曰有虞)紹天闡
繹(宗紹天地/開道人事)莫不開元於太昊皇初之首上哉夐乎其
書猶得而修也亞斯之代通變神化函光而未曜若夫
上稽乾則降承龍翼(善曰翼法也言陶唐上能考天之/則下能承龍之法也龍法龍圖也)
而炳諸典謨以冠徳卓絶者莫崇乎陶唐(善曰春秋合/誠圖曰黄帝)
(徳冠/帝位)陶唐舎𦙍而禪有虞有虞亦命夏后稷契熙載越
成湯武股肱既周天廼歸功元首將授漢劉(天有五行/之序堯與)
(四臣各據其一行而堯為之正四臣已徧故歸功元首/之子孫而授漢劉也高祖始於沛公起兵入闗後為漢)
(王以即尊位故遂曰漢也春秋左氏傳曰陶唐氏既衰/其後劉累者在夏為御龍氏在商為豕韋氏在周為唐)
(杜氏成王滅唐宣王殺杜伯杜伯之子隰叔奔晉其後/士㑹奔秦而復歸其子留秦者為劉氏以是明之漢為)
(堯後善曰尚書曰熙帝之/載元首股肱已見上文)俾其承三季之荒末值亢龍
之災孽(善曰國語郭偃曰夫三季王之亡宜也韋昭曰/季末也三季王桀紂幽王也易曰亢龍有悔窮)
(之災/也)懸象闇而恒文乖彛倫斁而舊章缺(善曰易曰懸/象著明莫大)
(乎日月尚書曰帝乃震怒弗畀洪範九疇彛倫攸/斁左氏傳曰季桓子命藏象魏曰舊章不可忘也)故先
命𤣥聖使綴學立制(善曰𤣥聖孔子也莊子曰夫虚静/恬淡𤣥聖素王之道也春秋孔演)
(圖曰𤣥丘制/命帝如行也)宏亮洪業表相祖宗贊揚廸哲(相助也始/受命為祖)
(繼中為宗皆不毁廟之稱也言仲尼/之作亦顯助祖宗揚明其廸詰之徳)備哉粲爛真神明
之式也雖臯䕫衡旦密勿之輔比兹褊矣(兹孔子也善/曰謂□陶后)
(夔阿衡周旦也密勿已見/傳季友求贈劉將軍表)是以高光二聖宸居其域(言/高)
(祖光武如北辰居/其所而衆星拱之)時至氣動乃龍見淵躍(善曰易曰見/龍在田或躍)
(于/淵)拊翼而未舉則威靈紛紜海内雲蒸雷動電熛胡縊
莾分尚不蒞其誅(言二祖即位胡亥王莾皆先已誅天/之所為先除也善曰史記曰始皇崩)
(趙高立子胡亥為太子襲位為二世皇帝後陳勝等反/趙高乃使□樂誅二世二世自殺漢書曰王莾地黄四)
(年十月漢兵從宣平城門入城中少年朱第等恐見虜/掠私曉其室門呼曰虜王莾何不出來降莾避火之漸)
(臺衆兵上臺商人□/呉殺莾軍人裂莾尸)然後欽若上下恭揖羣后正位度
宗(度居也宗尊也言二王既除亂諸侯推而尊之然後/敬順天地恭揖諸侯正位居尊也善曰易曰君子正)
(位疑/命)有于徳不台淵穆之讓(淵穆深美之辭也善曰尚/書曰舜讓于徳不嗣漢書)
(音義曰昭曰/古文台為嗣)靡號師矢敦奮撝之容(矢陳也敦勉也毛/詩曰矢于牧野善)
(曰言漢取天下無名號師衆陳兵誥誓/勸免東旄奮麾之容撝與麾音義同)葢以膺當天之
正統受克讓之歸運(善曰尚書曰誕膺天/命又曰允恭克讓)蓄炎上之烈
精(謂大漢之徳也蓄聚也/善曰尚書曰火曰炎上)藴孔佐之𢎞陳云爾(善曰孔/佐即孔)
(子也能表相/祖宗故曰佐)洋洋乎若徳帝者之上儀誥誓所不及已
(本事曰誥/戎事曰誓)鋪觀二代洪纖之度(洪大也/纖細也)其賾可探也(善/曰)
(探賾見/文賦)竝開迹於一匱同受侯甸之服奕世勤民以方
伯綂牧(善曰言殷周二代初皆㣲開迹於一匱竝受夏/殷侯甸之服勤勞治人或為方伯或為綂牧也)
(論語曰雖覆一簣桓子新論曰湯武則乆居諸侯方伯/之位徳惠加於百姓紀年曰武乙即位周王季命為殷)
(牧師/也)乗其命賜彤弧黄鉞之威用討韋顧黎崇之不恪
(韋豕韋顧已姓之國皆夏諸侯黎崇殷諸侯也四國為/不敬湯文王誅之毛詩曰韋顧既伐又曰既伐于崇作)
(邑於豊書曰西伯既勘黎善曰乘因也/言因其命賜以彤弓黄鉞乃始征伐也)至于參五華夏
京遷鎬亳(善曰參五為參五分之也言殷周參五而分華夏/之地然後乃始京遷於鎬亳也論語云參分天下)
(有其二以服事殷鮮嘲曰四分五割並為戰國毛詩曰考卜/維王宅是鎬京毛萇曰武王作邑於鎬京尚書湯誥曰王歸)
(自夏至於亳孔安/國傳曰湯遷於亳)遂自北面虎螭其師革滅天邑(天邑天/子邑也)
(善曰北面臣位也虎螭如虎如螭也史記武王曰勉㢤/夫子如虎如羆如豺如離徐廣曰離音義訓並與螭字)
(同尚書曰肆予敢/求爾于大邑商)是故誼士華而不敦武稱未盡濩有
慙徳不其然與(武周樂也濩殷樂也孔子曰韶盡美矣/又盡善也謂武盡美矣未盡善也舜禪)
(而周伐故未盡善也延陵季子聘魯觀樂見舞大濩者/曰聖人之治也而猶有慙徳恥於征伐也豈不然乎左)
(氏傳臧哀伯曰武王克商遷/九鼎於雒邑義士猶或非之)亦猶於穆徛那翕純皦繹
(周頌曰於穆清廟商頌曰猗□那與孔子曰/始作翕如也徙之純如也皦如也繹如也)以崇嚴祖
考殷薦宗配帝(善曰周易曰先王作樂崇/徳殷薦於上帝以配祖考)發祥流慶對
越天地者(對答也善曰毛詩曰對/越在天鄭𤣥曰越於也)舄奕乎千載(舄奕光/曜流行)
(貌/)豈不克自神眀㢤(善曰言二代以臣伐君尚能以樂/配天豈不能自神眀其道㢤周易)
(曰聖人以此齋/戒以神明其徳)誕略有常審言行於篇籍光藻朗而不
渝耳(善曰言二代神明其道大略有常但審言/行於篇籍光藻明而不變言無殊功也)矧夫赫
赫聖漢巍巍唐基泝測其源乃先孕虞育夏甄殷陶周
(言測度漢本至唐乃任舜育禹化契成/稷皆為之父母模範也甄陶已見上文)然後宣二祖之
重光襲四宗之緝熈(宣徧也襲因也髙祖光武為二祖/孝文曰太宗孝武曰世宗孝宜曰)
(中宗孝明曰顯宗二祖重光天下四宗盛美相因而起/也善曰尚書王曰昔我君文王武王宣重光緝熈已見)
(上/文)神靈日照光被六幽(六幽謂上下四方也尚書/曰光被四表格於上下)仁風
翔乎海表威靈行乎鬼區(鬼區絶逺之區也善曰尚書/曰方行天下至於海表鬼區)
(即鬼方也毛詩曰覃及鬼/方毛萇傳曰鬼方逺方也)匿亡囬而不冺㣲胡瑣而不
頤(善曰頤飬也何細/而不飬言皆飬也)故夫顯定三才昭登之績匪堯不
興(言明定天地人之道明登天之功非堯莫能興焉尚/書曰昭登于上善曰周易曰易有天道焉有地道焉)
(兼三才/而兩之)鋪聞遺䇿在下之訓匪漢不𢎞厥道(善曰言布/間古之遺)
(䇿聖徳在下之訓匪漢不能𢎞道毛詩曰明明在下/毛萇詩傳曰文王之徳明明在天下謂天之下也)至
於經緯乾坤出入三光(言使日月星辰出以其節入以/其期亡朒朓側匿盈縮之異也)
(善曰言漢之道能經緯天地出入三光也/淮南子曰覆天載地紘宇宙而章三光也)外運渾元内
霑豪芒(言漢道外則運行於渾元内則/霑潤於毫芒言巨細咸被也)性類循理品物
咸亨其已乆矣(易曰品/物咸亨)盛㢤皇家帝世徳臣列辟功君
百王(言漢之徳能臣古之列辟/其功又為百王之君也)榮鏡宇宙(四表曰宇徃/古來今曰宙)
尊亡與亢乃始䖍鞏勞謙兢兢業業貶成抑定不敢論
制作(尚書曰兢兢業業一日二日萬㡬/禮記曰王者功成作樂治定制禮)至於遷正黜色
賔監之事渙揚㝢内(漢承周後當就夏正以十二月為/年首而秦以十月為年首髙祖又)
(以十月至霸上因而不改至武帝太初始改焉賈誼公/孫臣等議以漢土徳服色尚黄至光武中乃黜黄而尚)
(赤立殷後曰紹嘉公周後曰承休公以賔而監二代矣/於四者冝揚海内制作之事猶未章也禮記曰聖人南)
(面而治天下也/改正朔易服色)而禮官儒林純用篤誨之士不傳祖宗
之髣髴雖云優慎無乃葸與(慎而無禮則葸優謂優㳺/也尚書大傳曰周公作樂)
(優㳺/三年)於是三事岳牧之寮僉爾而進曰(三事岳牧/已見上)陛下
仰監唐典中述祖則俯蹈宗軌躬奉天經惇睦辨章之
化洽(孝經曰夫孝天之經也尚書曰惇叙九族/九族既睦平章百姓辨與平古字通也)廵靖黎
蒸懐保鰥寡之惠浹(懐安也保飬也廵靖廵狩而安之/也毛詩曰日靖四方尚書周公曰)
(懐保小民/恵鮮鰥寡)燔瘞縣沈肅祇羣神之禮備(爾雅曰祭天曰/燔柴祭地曰瘞)
(埋祭山曰􁎌懸/祭川曰浮沈)是以來儀集羽族於觀魏(貌恭體仁則/鳯凰來儀尚)
(書曰鳯皇來儀家語子夏曰商聞山/書曰羽蟲三百有六十而鳯為之長)肉角馴毛宗於外
囿(視明禮脩則麒麟來應廣雅曰麒麟狼題肉角/家語子夏曰毛蟲三百有六十而麟為之長)擾緇
文皓質於郊(思睿信立則白虎/擾善曰騶虞也)升黄輝采鱗於沼(聽徳/知正)
(則黄龍見禮記/曰龜龍在宮沼)甘露宵零於豐草(徳至天則甘露降毛/詩曰湛湛露斯在彼)
(豐/草)三足軒翥於茂樹(烏反哺之鳥至孝之應也/楚辭曰鸞鳥軒翥而翔飛)若乃嘉
穀靈草竒獸神禽應圖合牒窮祥極瑞者朝夕坰牧(天/子)
(寰内/也)日月邦畿卓犖乎方州洋溢乎要荒昔姬有素雉
朱烏𤣥秬黄􁈸之事耳(素雉白雉也已見東都主人朱/烏火流為烏其色赤毛詩曰誕)
(降嘉穀惟秬惟秠爾雅曰秬黒黍也韓詩外/傳曰貽我嘉􁈸辭君曰􁈸大麥也音莫□切)君臣動色
左右相趨濟濟翼翼峨峨如也(濟濟翼翼已見上/毛詩曰奉璋峨峨)盖用
昭明寅畏承聿懐之福(毛詩曰昭事上帝聿懐/多福尚書曰嚴恭寅畏)亦以寵
靈文武貽燕後昆覆以懿鑠(左氏傳薳啟疆曰辱見寡/君寵靈楚國毛詩曰貽厥)
(孫謀以燕翼子尚/書曰垂裕後昆)豈其為身而有顓辭也若然受之亦
宜勤恁旅力(恁思力旅陳/也恁如深切)以充厥道啟恭館之金縢(恭館/宗廟)
(金縢之/所在)御東序之祕寳以流其占(東序牆也尚書曰顓/頊河□雒書在東序)
(流演也雒書皆存亡之事/尚覧之以演禍福之驗也)夫圖書亮章天哲也(亮信也/章明也)
(言河圖洛書至信至明而/出天賜之使視而行之)孔繇先命聖孚也(繇道也言/孔子先定)
(道誠至/信也)體行徳本正性也(體行正性習堯所/履今天子復蹈之)逄吉丁辰
景命也(言逄此吉當此時/者皇天之大命也)順命以創制(易曰湯武革命/順乎天應乎人)
因定以和神(治定作樂/以和人神)答三靈之蕃祉展放唐之明文
(善曰三靈天地人也已見陸機髙祖功臣/頌尚書璇璣鈴曰述堯治世放唐之文)兹事體大而
允寤寐次於聖心瞻前顧後(善曰允信也次止也言此/事體大式𢎞大信能寤寐)
(常止於聖心不可忘也大戴禮曰神明自/得聖心備矣前謂前代帝王後謂子孫也)豈蔑清廟憚
敕天命也(蔑䡖也憚難也敕止也言封禪之事皆述祖/宗之徳今乃推讓豈輊清廟而難正天命乎)
(善曰毛詩序曰清廟祀文/王也尚書曰敕天之命)伊考自遂古乃降戾爰兹(伊/維)
(也遂古逺古也戾止也言自逺古以來/至於此也楚辭曰遂古之初誰傳道之)作者七十有四
人(善曰古封禅者七十/有二君又加之二漢)有不俾而假素罔光度而遺章
(言前封禪之君有天不使之而尚假竹/素未有告之以光明之度而遺其篇章)今其如台而獨
闕也(尚書曰夏罪其如台/孔安國傳曰台我也)是時聖上固以垂精㳺神包
舉藝文屢訪羣儒俞咨故老與之斟酌道徳之淵源肴
覈仁誼之林藪以望元符之臻焉(斟酌飲也肴覈食也/肉曰肴骨曰覈水深)
(曰淵水本曰源叢木曰林澤無水曰藪言六藝者道徳/之深本而仁義之叢藪也天子與羣儒故老斟酌肴覈)
(而行以天應之至也詩云洞/酌彼行潦又曰肴覈惟旅)既感羣后之讜辭又悉經
五繇之碩慮矣(讜直言也經常也繇占也王者廵狩預/卜五年嵗習其祥習則行不則脩徳而)
(改卜言天下已舉五/卜之占而習吉也)将絣萬嗣揚洪輝奮景炎(揚奮皆/振布之)
(意也絣使也絣/與栟古字通也)扇遺風播芳烈乆而愈新用而不竭汪
汪乎丕天之大律其疇能亘之㢤唐㢤皇㢤皇㢤唐㢤
(言誰能竟此道惟唐堯/與漢漢與唐堯而已)
　
　
　
　
　
　
　文選巻四十八
欽定四庫全書
　文選巻四十九　　　　　　梁　蕭統　編
　　　　　　　　　　　　　唐　李善　註
　史論
　　公孫𢎞傳贊
　　　班孟堅
贊曰公孫𢎞卜式倪寛皆以鴻漸之翼困於燕雀(李竒/漢書)
(注曰漸進也鴻一舉而進千里者羽翼之材也𢎞等/言皆以大材初困為俗所薄若燕雀不知鴻鵠之志)逺
迹羊豕之間非遇其時焉能致此位乎(漢書曰公孫𢎞/少時家貧牧豕)
(海上年四十餘乃學春秋武帝初即位召賢良文學士/是時𢎞年六十徴賢良文學對策拜博士遷丞相又曰)
(卜式以田畜為事式以入山牧羊十餘年羊致千餘頭/上拜為中郎遷御史大夫韋昭漢書注曰逺迹謂耕牧)
(在逺/方也)是時漢興六十餘載海内乂安府庫充實而四夷
未賓制度多闕上方欲用文武求之如弗及始以蒲輪
迎枚生見主父而歎息(漢書曰武帝為太子聞枚乘名/及即位乘已年老廼以安車蒲)
(輪徴乘又曰主父偃齊國臨淄人武帝時言九事其八/事為律令上書闕下朝奏暮召入見謂曰公安在何相)
(見之/晩也)羣士慕響異人並出卜式拔於芻牧𢎞羊擢於賈
(古/)豎(漢書曰桑𢎞羊/洛陽賈豎子也)衞青奮於奴僕日磾出於降虜(漢/書)
(曰衞青其父鄭季與陽信長公主家僮衞媼通生青青/姊入宫幸上召青為建章監侍中又曰金日磾本匈奴)
(休屠王子王降漢後悔昆邪王殺之將其衆降日磾/以父不降没入官輪黄門養馬馬肥好上拜為馬監)斯
亦曩時版築飯牛之明已(尚書序曰髙宗夢得説使百/工營求諸野得諸傅巖孟子)
(曰傳説舉於版築之間吕氏春秋曰寗戚/飯牛居車下望桓公悲擊牛角而疾歌矣)漢之得人於
兹為盛儒雅則公孫𢎞董仲舒倪寛(漢書曰倪寛治尚/書為侍御史上問)
(尚書一篇擢/為中大夫)篤行則石建石慶(漢書曰石奮長子建次/子慶皆以馴行孝謹官)
(至二/千石)質直則汲黯卜式(汲黯已見西征賦漢書曰卜式/言郡國不便鹽鐵船有算可罷)
推賢則韓安國鄭當時(漢書曰韓安國所推舉皆㢘士/賢於已者於梁舉壺遂臧固至)
(此皆天下名士鄭/當時已見西征賦)定令則趙禹張湯(漢書曰張湯遷太/中大夫與趙禹共)
(定諸律令又曰趙禹□/人至中大夫□音邰)文章則司馬遷相如滑稽則東
方朔枚臯(楚辭曰突梯滑稽如脂如韋王逸曰轉免隨/俗也漢書曰枚臯字少孺不通經術談笑類)
(俳倡以故/得媟黷)應對則嚴助朱買臣(漢書曰嚴助為中大夫/與朱買臣並在左右)
厯數則唐都洛下閎(漢書曰造漢太初厯方士唐都巴/郡落下閎與焉益部耆舊傳曰閎)
(字長公巴郡閬中人也明曉天文地理隠於落亭武帝/時友人同縣譙隆薦閎待詔太史更作太初厯拜侍中)
(辭不受風俗通曰姓/有落下漢有落下閎)協律則李延年(漢書曰李延年中/山人坐法腐刑善)
(歌新聲為/協律都尉)運籌則桑𢎞羊(漢書曰桑𢎞羊/以心計為侍中)奉使則張騫
蘇武(張騫蘇武已/見西征賦)將帥則衞青霍去病(衞青霍去病/已見長楊賦)受
遺則霍光金日磾(漢書曰武帝病篤霍光曰如有不諱/誰當嗣者上曰立少子君行周公之)
(事光讓日磾日磾亦曰臣/不如光並受遺詔轉少主)其餘不可勝紀是以興造功
業制度遺文後世莫及孝宣承統纂修洪業(國語曰祭/公謀父曰)
(時序其徳/纂修其緒)亦講論六藝招選茂異(六藝六經也漢書武/帝詔曰察吏民茂才)
(異/等)而蕭望之梁丘賀夏侯勝韋𤣥成嚴彭祖尹更始以
儒術進(漢書曰蕭望之修齊詩事同縣后倉又曰梁丘/賀字長公從京房受易賀入説上善之以賀為)
(郎至少府又曰夏侯勝從濟南伏生受尚書至長信少/府又曰韋賢修詩傳子𤣥成至丞相又曰嚴彭祖字次)
(公與顔安樂俱事眭孟公羊春秋有顔嚴之學為/太子太傅又曰穀梁學有尹更始為諫議大夫)劉向
王褒以文章顯將相則張安世趙充國魏相邴吉于定
國杜延年(漢書曰張安世字少孺宣帝即位為大司馬/車騎將軍又曰杜延年字幼公為太僕給事)
(中宣帝任信之即奉駕入給事/中趙充國于定國已見西征賦)治民則黄霸王成龔遂
鄭𢎞召信臣韓延夀尹翁歸趙廣漢嚴延年張敞之屬
(漢書曰黄霸字次公為楊州刺史宣帝以為潁川太守/又曰王成為膠東相政甚有聲宣帝最先褒之又曰龔)
(遂字少卿宣帝以為渤海太守人皆富實獄訟止息又/曰鄭𢎞字穉卿為淮陽相以髙第入為右扶風又曰召)
(信臣字翕卿為南陽太守吏民親愛號之曰召父又曰/韓延夀字長公為東郡太守吏民敬畏趨嚮之斷獄大)
(減為天下最又曰尹翁歸字子況拜東海太守東海大/治又曰嚴延年字次卿為涿郡太守道不拾遺趙張已)
(見西/征賦)皆有功迹見述於後世參其名臣亦其次也
　　晉紀論晉武帝革命
　　　干令升(何法盛晉書曰干寶字令升新蔡人始/以尚書郎領國史遷散騎常侍卒撰晉)
　　　(紀起宣帝迄愍五十三/年評論切中咸稱之善)
史臣曰帝王之興必俟天命(尚書曰俟/天休命)苟有代謝非人
事也(淮南子曰二者代謝舛馳/髙誘曰代更也謝次也)文質異時興建不同(春/秋)
(元命苞曰王者一質一文據天地之道也天/質而地文又曰正朔三而改文質再而復)故古之有
天下者栢皇栗陸以前為而不有應而不求執大象也
(莊子曰獨不知至徳之時乎昔者栢皇氏栗陸氏若此/之時則至治也淮南子曰天地大矣成而弗有老子曰)
(執大象/天下往)鴻黄世及以一民也(父子相承以一民之心也/左氏傳史克曰昔帝鴻氏)
(有不才子杜預曰帝鴻黄帝/也禮記曰大人世及以為禮)堯舜内禪體文徳也漢魏
外禪順大名也(謝靈運晉書禪位表曰夫唐虞内禪無/兵戈之事故曰文徳漢晉外禪有翦伐)
(之事故曰順名以名而言安得不僭稱以為禪/代邪靈運之言似出於此文既詳悉故具引之)湯武革
命應天人也(周易曰湯武革命/順乎天而應乎人)髙光爭伐定功業也(漢/髙)
(祖及光武也仲長子昌言曰髙光二祖之神武遇際㑹/而不能得管子曰禹平治天下及紂而亂之湯放桀以)
(定禹功也湯平治天下及紂而/亂之武王伐紂以定湯功也)各因其運而天下隨時
隨時之義大矣哉(周易曰隨元亨隨/時之義大矣哉)古者敬其事則命
以始今帝王受命而用其終(尚書曰月正元日舜格于/文祖孔安國曰將即政故)
(至文祖廟告也魏志曰陳留王咸熙二年十二月禪位/於晉嗣王左氏傳曰晉侯使太子申生伐東山臯落氏)
(狐突歎曰時事之徵也故敬其事/則命以始今命以時卒閟其事也)豈人事乎其天意乎
　　晉紀總論
　　　干令升
史臣曰昔髙祖宣皇帝以雄才碩量應運而仕(范曄後/漢書曰)
(陶謙奏記於朱雋曰將/軍旣文且武應運而出)值魏太祖創基之初籌畫軍國
嘉謀屢中(干寶晉紀曰魏武帝為丞相命髙/祖為文學掾每與謀策畫多善)遂服輿軫
驅馳三世(干寶晉紀曰魏文帝即王位為丞/相長史明帝即位遷驃騎大將軍)性深阻有
如城府而能寛綽以容納行任數以御物而知人善采
㧞(管子曰聖君任法不任智任數不/任説尚書禹曰知人則哲能官人)故賢愚咸懷小大
畢力(尚書穆王曰小大之臣咸懷忠長東觀/漢記太史官曰明主勞神忠臣畢力)爾乃取鄧
艾於農隙引州泰於行役委以文武各善其事(魏志曰/鄧艾字)
(士林義陽人也典農綱紀上計吏因使見太尉司馬宣/王宣王奇之辟以為掾遷尚書郎郭頒世語曰初荆州)
(刺史裴潛以州泰為從事司馬宣王鎮宛潛數/遣詣宣王由此為宣王所知厯兖豫州刺史)故能西
禽孟達東舉公孫淵(干寶晉紀曰新城太守孟達反髙/祖親征之屠其城斬達魏志曰公)
(孫淵為遼東太守景初元年徴淵遂發兵逆於遼隧/自立為燕王二年遣司馬宣王征淵斬淵傳首洛陽)内
夷曹爽外襲王陵(干寶晉紀曰髙祖與曹爽俱受遺輔/政爽横恣日甚髙祖乃奏事永寧宫)
(廢爽兄弟以侯歸第有司奏黄門張當辭道爽反狀遂/夷三族又曰髙祖東襲太尉王陵于夀春初陵以魏主)
(非明帝親生且不明也謀更立楚王彪陵聞軍至面/縛請降髙祖解縛反服見之送之京都飲藥而死)神
略獨斷征伐四克(揚雄連珠曰兼聽獨斷聖王之法/也法言曰湯武桓桓征伐四克)維
御羣后大權在已(春秋孔演圖曰天子執/圖諸侯得之大權成)屢拒諸葛亮
節制之兵而東支呉人輔車之勢(漢書曰齊桓晉文之/兵可謂入其域而有)
(節制矣左氏傳宫之奇曰諺/所謂輔車相依脣亡齒寒)世宗承基太祖繼業(干寶/晉紀)
(曰世宗景皇髙祖崩以撫軍大將軍輔政又曰太祖/文皇帝母弟也世宗崩進位大將軍錄尚書事輔政)軍
旅屢動邊鄙無虧於是百姓與能大象始構矣(周易曰/人謀鬼)
(謀百姓與能大/象已見上文)𤣥豐亂内欽誕寇外(干寶晉紀曰中書/令李豐推太常夏)
(侯𤣥謀廢大將軍世宗聞之乃遣王羡迎豐至世宗責/之豐知禍及遂放惡言勇士築殺之𤣥夷三族又曰揚)
(州刺史文欽自曹爽死後隂懐異志乃矯太后令罪狀/世宗世宗自帥中軍討之欽敗得入呉又曰鎮東大將)
(軍諸葛誕貳于我太祖親率六/軍東征抜之斬誕首夷三族也)潛謀雖密而在幾必兆
淮浦再擾而許洛不震咸黜異圖用融前烈(左氏傳曰/咸黜不端)
(尚書王曰公/劉克篤前烈)然後推轂鍾鄧長驅庸蜀(干寶晉紀曰景/元四年大舉伐)
(蜀太祖部分諸軍指授方略使征西將軍鄧艾自狄道/攻姜維於沓中使鎮西將軍鍾㑹自駱谷襲漢中漢書)
(馮唐曰上古王者遣將也跪而推轂曰閫以内寡人制/之閫以外將軍制之戰國䇿曰樂毅輕卒鋭兵長驅至)
(齊尚書曰/及庸蜀人)三關電掃劉禪入臣(呉志賀邵曰劉氏據三/關之險守重山之固張)
(瑩漢南記曰蜀有陽平江關白水北為三關干寶晉紀/曰鄧艾進軍城北蜀主劉禪面縛輿櫬詣壘門范曄後)
(漢書閻忠説車騎將軍皇甫/嵩曰旬月之間神兵電掃)天符人事於是信矣(東觀/漢記)
(耿純説上曰天時/人事已可知矣)始當非常之禮終受備物之錫(干寶/晉紀)
(曰天子命太祖為晉公九錫之禮又進/公爵為王左氏傳子魚曰備物典䇿)名器崇於周公
權制嚴於伊尹至於世祖遂享皇極(世祖武帝也尚書/考靈耀曰建用皇)
(極宋均曰建立/也皇極大中也)正位居體重言慎法(周易曰君子正位/居體也法言曰重)
(言重行言重則有/法行重則有徳)仁以厚下儉以足用(周易曰山附於/地剥上以厚下)
(安宅毛詩序曰儉/以足用寛以愛民)和而不弛寛而能斷(論語曰君子和/而不同韋昭國)
(語注曰弛廢也尚書/曰寛而栗斷猶決也)故民詠惟新四海悦勸矣(毛詩曰/周雖舊)
(邦其命維新周易曰説以先民民忘其勞/説以犯難民忘其死説之大民勸矣哉)聿修祖宗之
志思輯戰國之苦(毛詩曰無念爾/祖聿修厥徳)腹心不同公卿異議
而獨納羊祜之䇿以從善為衆(干寶晉紀曰征南大將/軍羊祜來朝上疏云以)
(國家之盛强臨呉之危弊軍不踰時剋可必也上納之/而未宣左氏傳欒武子曰善鈞從衆夫善衆之主也從)
(之不亦/可乎)故至於咸寧之末遂非羣議而杖王杜之決(干/寶)
(晉紀曰咸寧五年龍驤將軍王濬上疏曰呉王荒淫且/觀時運宜征伐上將許之賈充荀朂等畢諫以為不可)
(張華固勸之杜預亦上疏上先納羊祜/之謀重以濬預之決乃發詔諸方大舉)汎舟三峽介馬
桂陽(左氏傳晉饑秦輸之粟命之曰汎舟之役劉淵林/蜀都賦注曰三峽巴東永安縣有髙山相對民謂)
(之峽左氏傳曰晉郤克與齊侯戰于鞍齊侯不/俟介馬而馳之漢書曰有桂陽郡髙帝置之)役不二
時江湘來同(干寶晉紀曰咸寧五年十一月命安東將/軍王渾龍驤將軍王濬帥巴蜀之卒浮江)
(而下太康元年四月王濬鼔譟入于石頭城呉/主孫皓面縛輿櫬降于濬毛詩曰淮夷來同)夷呉蜀
之壘垣通二方之險塞掩唐虞之舊域班正朔於八荒
(漢書曰賈捐之曰堯舜之盛也地方不過數千里論語/比考䜟曰正朔所加莫不歸義甘泉賦曰八荒協兮萬)
(國/諧)太康之中天下書同文車同軌(禮記子曰今天下/書同文車同軌)牛
馬被野餘糧棲畆行旅草舍外閭不閉(東觀漢記曰建/武十七年商賈)
(重寶單車露宿牛馬放牧道無拾遺淮南子曰昔容成/之時置餘糧於畆首蔡邕胡廣碑曰餘糧棲乎畎畆毛)
(詩曰召伯所茇毛萇曰茇草舍/也禮記曰外户不閉謂之大同)民相遇者如親其匱乏
者取資於道路(禮記孔子曰昔者大道之行也/人不獨親其親不獨子其子)故於時
有天下無窮人之諺(莊子孔子曰當堯舜而天下無窮/人非知得也當桀紂而天下無通)
(人非知/失也)雖太平未洽亦足以明吏奉其法民樂其生百
代之一時矣(東觀漢記詔曰吏安其職民樂其業孝經/援神契曰天下歸往人人樂生論語曰百)
(世可知言/喻逺也)武皇既崩山陵未乾(漢書崔禹曰將/軍墳墓未乾)楊駿被
誅母后廢黜(干寶晉紀曰永平元年誅太傅楊駿遷太/后楊氏于永寧宫䇿廢為庶人居於金墉)
(城/)朝士舊臣夷滅者數十族尋以二公楚王之變(干寶/晉紀)
(曰太子太傅孟觀知中宫㫖因譛二公欲行廢立之事/楚王瑋殺太宰汝南王亮太保衞瓘張華以二公既亡)
(楚必專權使董猛言於后遣謁者李/雲宣詔免瑋付廷尉瑋以矯詔伏誅)宗子無維城之助
而閼伯實沈之郤嵗構(毛詩曰懐徳惟寧宗子惟城左/氏傳子産曰昔髙辛氏有二子)
(伯曰閼伯季曰實沈居曠乆不相能日/尋干戈以相征討閼伯實沈則參商也)師尹無具瞻之
貴而顚墜戮辱之禍日有(毛詩曰赫赫師/尹民具爾瞻)至乃易天子
以太上之號而有免官之謡(臧榮緒晉書曰惠帝永康/二年禪位于趙王倫倫以)
(兵留守衞上號曰大上皇改金墉曰永安宫中/書令繆播云太史案星變事當有免官天子)民不見
徳唯亂是聞(左氏傳卜偃曰民/不見徳唯亂是聞)朝為伊周夕為桀跖(莊/子)
(曰施不及三王天下大駭/矣下有盗跖上有曽史)善惡陷於成敗毁譽脅於勢
利於是輕薄干紀之士役姦智以投之如夜蟲之赴火
(范曄後漢書曰李寶勸劉嘉且觀成敗光武聞告鄧禹/曰當是長安輕薄兒誤之耳左氏傳季孫盟臧氏曰無)
(或如臧孫紇干國之紀吕氏春秋曰人主有能/明其徳者天下之士歸之若蟬之赴明火也)内外混
淆庶官失才(鄭𤣥毛詩箋曰内謂諸夏也外謂夷/狄也尚書曰推賢讓能庶官乃和)名實
反錯天網解紐(管子曰循名而案實案/實而定名名實相為情)國政迭移於亂
人禁兵外散於四方方岳無鈞石之鎮闗門無結草之
固(漢書曰十六兩為觔三十觔為鈞四鈞為石左氏傳/曰晉輔氏之役魏顆見老人結草以亢社回回躓而)
(顛/仆)李辰石冰傾之於荆揚(干寶晉惠紀曰蜀賊李流攻/益州發武勇以西赴益州兵)
(不樂西征李辰因之誑曜百姓以山都民丘沈/為主石冰應之石冰畧揚州揚州刺史蘓峻降)劉淵王
彌撓之於青冀(干寶晉紀曰劉淵遷離石遂謀亂淵在/西河離石攻破諸郡縣自稱王又曰王)
(彌攻東党東安/二郡復攻青州)二十餘年而河洛為墟戎羯稱制二帝
失尊山陵無所(干寶晉懷紀曰賊劉曜㓂京都百官失/守天子䝉塵於平陽又愍紀曰劉曜冦)
(長安劉粲㓂於城下/天子䝉塵於平陽矣)何哉樹立失權託付非才四維不
張而苟且之政多也(管子曰不供祖舊則孝弟不備四/維不張國乃滅亡四維一曰禮二)
(曰義三曰亷四曰恥漢書王嘉上/疏曰上下相望莫有苟且之意)夫作法於治其弊猶
亂作法於亂誰能救之(左氏傳曰渾罕曰君子作法於/涼其弊猶貪作法於貪弊將若)
(之/何)故于時天下非暫弱也軍旅非無素也彼劉淵者離
石之將兵都尉王彌者青州之散吏也(干寶晉武帝紀/曰太康八年詔)
(劉淵領北/部都尉)蓋皆弓馬之士驅走之人凡庸之才非有呉
先主諸葛孔明之能也新起之㓂烏合之衆非呉蜀之
敵也(曾子曰烏合之衆初/雖相歡後必相咋)脱耒為兵裂裳為旗非戰國
之器也(賈儀過秦論曰斬/木為兵揭竿為旗)自下逆上非鄰國之勢也然
而成敗異效擾天下如驅羣羊舉二都如拾遺芥(孔安/國尚)
(書傳曰擾亂也淮南子曰兵畧者乗勢以為資清浄以/為常避實就虛若驅羣羊此所以言兵者也漢書梅福)
(上書曰高祖舉秦如/鴻毛取楚如拾遺)將相侯王連頭受戮乞為奴僕而
猶不獲(干寶晉紀曰劉曜入京都殺大將軍呉王晏光/禄大夫竟陵王其餘官僚僵尸塗地百不遺一)
后嬪妃主虜辱於戎卒豈不哀哉(孫盛晉陽秋曰劉曜/入于京都六宫幽辱)
(征西將軍南陽王模出降以/模妃劉氏賜胡張平為妻)夫天下大器也羣生重畜
也(文子老子曰天下大器也不可執也不可為也為者/敗之執者失之漢名臣奏陳風對問曰民如六畜在)
(牧養/者耳)愛惡相攻利害相奪(周易曰愛惡相攻而吉凶生/情偽相感而利害生六韜曰)
(利害相瑧猶/循環之無端)其勢常也若積水於防燎火於原未嘗暫
静也(周禮曰以防止水鄭𤣥曰偃瀦畜/流水之陂尚書曰若火之燎於原)器大者不可以
小道治勢動者不可以爭競擾古先哲王知其然也是
以捍其大患而不有其功禦其大災而不尸其利(禮記/曰聖)
(主之制祭祀也能禦□大災/則祀之能捍大患則祀之)百姓皆知上徳之生已而
不謂浚已以生也(左氏傳子産寓書於子西以告宣子/曰母寧使人謂子子實生我而謂子)
(浚我以生乎杜/預曰浚取也)是以感而應之悦而歸之如晨風之鬱
北林龍魚之趣淵澤也(毛詩曰鴥彼晨風鬱彼北林孫/卿子曰川淵深而魚鼈歸之刑)
(政平而百姓歸之川淵者龍魚/之居也國家者士人之居也)順乎天而享其運應乎
人而和其義然後設禮文以治之斷刑罰以威之(孝經/曰安)
(上治民莫善於禮毛詩序曰君臣上下動無禮文/左氏傳叔向貽子産書曰嚴斷刑罰以威其滛)謹好
惡以示之審禍福以喻之(孝經曰示之以好惡而民知/禁謝承後漢書曰朱雋宣國)
(威靈審/示禍福)求明察以官之篤慈愛以固之故衆知向方(左/氏)
(傳叔向曰猶求聖哲之主明察之官忠信/之長慈惠之師禮記曰樂行而人向方)皆樂其生而
哀其死(鶡冠子所謂人/者惡死樂生)悦其教而安其俗(孟子曰萬乘/之國行仁政)
(民皆悦之猶觧倒懸也/老子曰安共居樂其俗)君子勤禮小人盡力(趙岐孟子/章指曰治)
(身勤禮君子所能家語曰子路治蒲/孔子曰此其㳟敬以信故共人盡力)亷恥篤於家閭邪
僻銷於胷懷(亷恥已見上注禮記曰惰/慢邪僻之氣不設於身體)故其民有見危
以授命而不求生以害義(論語子張曰士見危授命又/子曰志士仁人無求生以害)
(仁/)又况可奮臂大呼聚之以干紀作亂之事乎(漢書淮/南王安)
(上疏曰陳勝呉廣奮/臂大呼天下響應)基廣則難傾根深則難拔(文子曰/人主之)
(有民猶城之有基木之有根/根深則本固基厚則上安)理節則不亂膠結則不遷
是以昔之有天下者所以長久也夫豈無僻主頼道徳
典刑以維持之也(左氏傳韓厥曰三代之令王皆數百/年保天之祿夫豈無僻主頼前哲以)
(免也毛詩曰雖無/老成人尚有典刑)故延陵季子聴樂以知諸侯存亡之
數短長之期者蓋民情風教國家安危之本也(左氏傳/曰呉公)
(子札來聘請觀於周樂使工為之歌鄭曰其細已甚民/不堪也是其先亡乎為之歌齊曰表東海者其太公乎)
(國未可/量也)昔周之興也后稷生於姜嫄而天命昭顯文武
之功起於后稷(毛詩序曰后稷生於姜/嫄文武之功起於后稷)故其詩曰思文
后稷克配彼天又曰立我蒸民莫匪爾極(毛詩周頌文/也鄭𤣥曰周)
(公思先祖之有文徳者后稷之功能配天又播殖百/穀蒸民乃粒天下無不於汝得共中者言反其性)又
曰實頴實栗即有邰(胎/)家室(毛詩大雅文也毛萇曰頴/垂頴也鄭𤣥曰栗成熟也)
(后稷教世種黍稷堯改封/於邰就其家室無變更也)至于公劉遭狄人之亂去邰
之豳身服厥勞故其詩曰乃裹□糧于槖(託/)于囊(毛詩/大雅)
(文毛萇曰小曰槖大曰囊鄭𤣥曰為狄人所迫/逐不忍鬭其民裹糧食囊之中棄其餘而去)陟則在
巘復降在原以處其民(毛詩大雅文也毛萇曰巘小山/别於大山者也鄭𤣥曰由原而)
(升巘復下在原言/反復之重民居也)以至于太王為戎翟所逼而不忍百
姓之命杖策而去之(莊子曰大王亶父居豳狄人攻之/太王曰與人之兄居而殺其弟與)
(人之父居而殺其子吾不忍/也子皆免居矣因杖策而去)故其詩曰來朝走馬帥西
水滸至于岐下(毛詩大雅文鄭𤣥曰來朝走馬言其避/惡早且疾也循西水涯漆沮側也謂亶)
(父避狄循漆沮/之水而至岐下)周民從而思之曰仁人不可失也故從
之如歸市(毛萇詩傳曰古公處豳狄人侵之乃屬其耆/老而告之曰吾聞之君子不以其養人者害)
(人二三子何患無君去之踰梁山邑於岐山之/下豳人曰仁人之君不可失也從之如歸市)居之一
年成邑二年成都三年五倍其初(新序曰大王亶父止/於岐下百姓扶老攜)
(㓜隨而歸之一年成邑二/年成都三年五倍其初)每勞來而安集之(毛詩序曰/萬民離散)
(不安其居而能/勞來安集之)故其詩曰乃慰乃止乃左乃右乃疆乃
理乃宣乃畝(毛詩大雅文也毛萇曰慰安也人心定乃/安穏其居乃左右而處之乃疆理其經界)
(乃時耕其田畝者/鄭𤣥曰時耕曰宣)以至于王季能貊其徳音(毛詩曰維/此王季帝)
(度其心貊其徳音毛萇曰心能制義/曰度貊静也鄭𤣥曰徳政應和曰貊)故其詩曰克明克
類克長克君載錫之光(毛詩大雅文也左傳勤施無私/曰類教誨不倦曰長慶賞刑威)
(曰君毛萇曰光大也鄭𤣥/曰載始也始使之顯著也)至於文王備修舊徳而惟新
其命(毛詩曰周雖舊邦其命惟新鄭𤣥曰太王/國於周至文王而受命言新者美之也)故其詩
曰惟此文王小心翼翼昭事上帝聿懷多福(毛詩大雅/文也鄭𤣥)
(曰小心翼翼恭順之貎也昭明也聿述也/懷思也謂能明事上天又能述思多福)由此觀之周
家世積忠厚仁及草木内睦九族外尊事黄耉養老乞
言以成其福禄者也(毛詩行/葦序文)而其妃后躬行四教(禮記/曰古)
(婦人教以婦徳婦言婦容婦功鄭/𤣥毛詩箋曰法度莫大於四教)尊敬師傅服澣濯之
衣修煩辱之事化天下以婦道(毛詩葛覃序也詩曰葛/之覃兮毛萇曰葛所以)
(為絺綌女功之/事煩辱者也)故其詩曰刑于寡妻至于兄弟以御于
家邦(毛詩大雅文也毛萇曰刑法也鄭𤣥曰御治也文/王以禮法接其妻至于宗族又能為正治於家邦)
是以漢濵之女守絜白之志中林之士有純一之徳(毛/詩)
(曰漢有游女不可求思鄭𤣥曰女雖出游漢水之上人/無欲求犯禮者亦由貞絜使之然也毛詩曰肅肅兎置)
(施于中林赳赳武夫公/侯腹心鄭𤣥曰亦言賢)故曰文武自天保以上治内采
薇以下治外始於憂勤終於逸樂(毛詩六月序也鄭𤣥/曰内謂諸夏也外謂)
(夷狄/也)於是天下三分有二猶以服事殷諸侯不期而會
者八百猶曰天命未至(論語孔子曰三分天下有其二/以服事殷周之徳其可謂至徳)
(已矣周書曰武王將渡河不期同時一朝㑹於武王郊/祀下者八百諸侯史記曰武王至於孟津諸侯皆曰帝)
(紂可伐武王曰/天命未至也)以三聖之智伐獨夫之紂猶正其名教
曰逆取順守保大定功安民和衆(琴操曰崇侯譖文王/於紂曰西伯昌聖人)
(也長子發中子旦皆聖三聖合謀將不利於君尚書武/王曰獨夫受洪惟作威孔安國尚書傳曰湯順天應人)
(逆取順守左氏傳楚子曰夫武禁/㬥戢兵保大定功安民和衆豐財)猶著大武之容曰未
盡善也(論語孔子曰謂武/盡美矣未盡善也)及周公遭變陳后稷先公風
化之所由致王業之艱難者則皆農夫女工衣食之事
也(毛詩七/月序也)故自后稷之始基静民十五王而文始平之十
六王而武始居之十八王而康克安之(國語曰靈王二/十年榖洛鬬王)
(欲壅之太子晉諫曰后稷始基静民十五王而文始平/之十八王而康克安之其難也如是韋昭曰基始也靜)
(安也自后稷播百榖以始安民凡十五王世脩其徳至/文王乃平民受命也十五王謂后稷不窋鞠陶公劉慶)
(節皇僕羗弗毁俞公非高圉亞圉公紺大王王/季文王也十八者加武王成王康王并上十五)故其積
基樹本經緯禮俗節理人情恤隠民事如此之纒綿也
(潘元茂九錫文曰經緯禮律王肅家語注曰經/緯猶織以成之也國語祭公謀父曰勤恤民隠)爰及上
代雖文質異時功業不同(文質已/見上文)及其安民立政者其
揆一也(安民已見上文尚書有立政篇/孟子曰先聖後聖其揆一也)今晉之興也功
烈於百王事㨗於三代葢有為以為之矣(禮記孔子曰/昔者魯公伯)
(禽有為/為之)宣景遭多難之時務伐英雄誅庶桀以便事(左/氏)
(傳司馬侯曰或乃多難尸子/曰便事以立官也以固其國)不及修公劉大王之仁也
受遺輔政屢遇廢置故齊王不明不獲思庸於亳(魏志/曰齊)
(王芳字蘭卿明帝崩即皇帝位大將軍司馬景王廢帝/以太后令遣芳歸蕃于齊尚書曰太甲既立弗明伊尹)
(放諸桐宫三年復/歸于亳思庸也)高貴沖人不得復子明辟(魏志曰高/貴鄉公諱)
(髦字士彦齊王廢即皇帝位魏氏春秋曰帝自出討文/王擊戰鼔出雲龍門賈充自外入帝師潰騎督成悴弟)
(濟以矛進帝崩于師尚書曰惟予沖/人弗及知又周公曰朕復子明辟)二祖逼禪代之期
不暇待參分八百之會也(二祖/景文)是其創基立本異於先
代者也(景福殿賦曰/武創元基)又加之以朝寡純徳之士鄉乏不
二之老(尚書曰昔君文武/則有不二心之臣)風俗滛僻恥尚失所學者以
莊老為宗而黜六經(干寶晉紀劉𢎞教曰太康以來天/下共尚無為貴談莊老少有説事)
談者以虛薄為辯而賤名儉(王隠晉書王衍不治經史/唯以莊老虛談惑衆劉謙)
(晉紀應瞻表曰元康以/來以儒術清儉為羣俗)行身者以放濁為通而狹節信
(劉謙晉紀應瞻表曰以容放為夷逹王隠晉書曰貴遊/子弟多祖述於阮籍同禽獸為通又傅𤣥上疏曰魏文)
(慕通逹而天/下賤守節也)進仕者以苟得為貴而鄙居正(鄭𤣥毛詩/箋曰禄仕)
(者苟得禄而已公羊/傳曰君子大居正)當官者以望空為髙而笑勤恪(劉/謙)
(晉紀應瞻表曰元康以來望白署空顯/以台衡之量尋文謹案日以蘭薰之器)是以目三公以
蕭杌之稱標上議以虛談之名(干寶晉紀云言君上之/議虛談也蕭杌未詳)
劉頌屢言治道傅咸每糾邪正皆謂之俗吏(干寶晉紀/曰劉頌在)
(朝忠正才經政事武帝重之訪以治道悉心陳奏多所/施行又曰尚書郭啟岀赴妹葬疾病不辭左丞傅咸糾)
(之尚書弗過王隠晉書傅𤣥曰論經/禮者謂之俗生説法理者名為俗吏)其倚杖虛曠依阿
無心者皆名重海内若夫文王日昃不暇食仲山甫夙
夜匪懈者(尚書曰文王自朝至于日中昃弗皇暇食毛/詩曰肅肅王命仲山甫將之夙夜匪懈以事)
(一/人)蓋共嗤㸃以為灰塵而相詬(火/候)病矣(鄭𤣥毛詩箋曰/言時人骨肉無)
(相詬病也説/文曰詬恥也)由是毁譽亂於善惡之實情慝奔於貨慾
之塗選者為人擇官官者為身擇利(謝承後漢書吕强/上疏曰苟寵所愛)
(私擢所幸不復為官/擇人反為人擇官也)而秉鈞當軸之士身兼官以十數
(毛詩曰秉國之釣四方是維桓寛鹽/鐵論曰車丞相當軸處中括囊不言)大極其尊小録其
要機事之失十恒八九(漢書解故曰機事所總號/令攸發胡廣曰機宻之事)而世
族貴戚之子弟陵邁超越不拘資次(崇讓論曰非勢家/之子率多因資次)
(而進/之)悠悠風塵皆奔競之士(孔安國論語注曰悠悠周/流之貌風塵以喻汙辱也)
(晉諸公讚曰人人/望品求者奔競)列官千百無讓賢之舉(孫卿子曰天/子千官諸侯)
(百官史記曰司馬季/主曰試官不讓賢)子真著崇讓而莫之省(干寶晉紀/曰時禮讓)
(未興賢者壅滯少府劉實著崇讓論/孫盛晉陽秋曰劉實字子真平原人)子雅制九班而不
得用(王隠晉書曰劉頌字子雅轉吏部/尚書為九班之制裴頠有所駁)長虞數直筆而
不能糾(孫盛晉陽秋曰司𨽻校尉傅咸勁直正厲/果於從政先後彈奏百寮王戎多不見從)其婦
女莊櫛織絍(女/金)皆取成於婢僕(禮記曰婦事舅姑如事/父母雞初鳴咸盥漱櫛)
(縱笄織絍/見下句)未嘗知女工絲枲(胥/里)之叢中饋酒食之事也
(禮記曰女子十年不出執麻枲治絲繭織絍組紃周昜/曰在中饋無攸遂毛詩曰乃生女子無非無儀酒食是)
(議/)先時而昏任情而動故皆不恥滛泆之過不拘妬忌
之惡有逆于舅姑有反昜剛柔有殺戮妾媵有黷亂上
下(爾雅曰婦稱夫之父曰舅稱夫之母曰姑禮記曰婦/將有事大小必請於舅姑又曰男子親迎男先於女)
(剛柔之義也公羊傳曰媵者何諸侯娶一國則二國往/媵之以姪娣禮記曰婚禮者上以事宗廟而下以繼後)
(世也尚書説命曰黷/于祭祀時謂弗欽)父兄弗之罪也天下莫之非也又
況責之聞四教於古修貞順於今以輔佐君子者哉(四/教)
(已見上文列女傳宋鮑女宗曰貞順婦人之至/行也毛詩序曰后妃又當輔佐君子求賢審官)禮法刑
政於此大壞如室斯構而去其鑿契如水斯積而決其
隄防(吕氏春秋曰若積大/水而失其壅隄矣)如火斯畜而離其薪燎也國
之將亡本必先顛其此之謂乎(左氏傳齊仲孫謂齊侯/曰臣聞國之將亡本必)
(先顛而後/枝葉從之)故觀阮籍之行而覺禮教崩弛之所由(干寶晉/紀曰阮)
(籍宏逸曠逹居/喪不帥常檢)察庾純賈充之事而見師尹之多僻(干/寶)
(晉紀曰賈充饗衆官庾純後至充曰君行常居人前今/何以在後純曰有小市井事不了是以後世俗言純乃)
(祖為伍伯又曰充之/先為市魁故以戲答)考平呉之功知將帥之不讓(干寶/晉紀)
(曰王渾愧久造江而王濬先之乃表濬違詔不受已節/度濬上書自陳曰惡直醜正實繁有徙欲構南箕成此)
(貝/錦)思郭欽之謀而悟戎狄之有釁(干寶晉紀御史大夫/郭欽上書曰戎狄彊)
(□歴歴為患今西北郡皆有戎居若百年之後有風塵/之警胡騎自平陽上黨不三日至盟津及平吳之盛出)
(北地西河安定復上郡/置馮翊平陽帝弗聴)覽傅𤣥劉毅之言而得百官之
邪(干寶晉紀傳𤣥上書曰昔魏氏虛無放誕之論盈於/朝野使天下無復清議而亡秦之病復發於今又上)
(顧謂劉毅曰朕方漢何主對曰桓靈帝曰吾雖不及古賢/猶剋己為治方之桓靈不亦甚乎對曰桓靈賣官錢入)
(於官陛下賣官錢入私/門以此言殆不若也)核傳咸之奏錢神之論而覩寵
賂之彰(干寶晉紀司𨽻校尉傅咸上書曰臣以貨賂流/行所宜深絶又曰魯襃字元道南陽人作錢神)
(論左氏傳曰取郜大鼎于宋臧/哀伯諫曰官之失徳寵賂彰也)民風國勢如此雖以中
庸之才守文之主治之(賈誼過秦論曰陳涉材能不及/中庸論語曰中庸之為徳也其)
(至矣乎民鮮久矣何晏曰庸常也中和可常行之徳也/公羊傳曰繼文王之體守文王之法度何休曰引文王)
(者文王始受/命制度也)辛有必見之於祭祀季札必得之於聲樂
(左氏傳曰初平王之束遷也辛有適伊川見被髪而祭/於野者曰不及百年此其戎乎其禮先亡矣又曰季札)
(來聘請觀樂使工為之歌/陳曰國無主其能久乎)范爕必為之請死賈誼必為
之痛哭(左氏傳曰范燮反自鄢陵之役使其祝宗祈死/曰君無禮而克敵天益其疾矣愛我者唯祝使)
(我速死無及於難范氏之福也漢/書賈誼上疏曰可為痛哭者一也)又況我惠帝以蕩蕩
之徳臨之哉(惠帝已見西征賦毛詩/曰蕩蕩上帝下民之辟)故賈后肆虐於六
宫韓午助亂於外内其所由來者漸矣豈特繫一婦人
之惡乎(干寶晉紀曰賈庶人賜死初武帝為太子取后/在宫不恭遜而甚□忌有孕者輒殺之或以手)
(㦸擿之子隨刀墜又曰/韓夀妻賈午寔始助亂)懷帝承亂之後得位覊於彊臣
(干寶晉懷紀曰太傅/東海王越總兵輔政)愍帝奔播之後徒厠其虛名(干寶/晉紀)
(曰洛京傾覆秦王業避難密南趣許潁豫/州刺史閻鼎以天下無主有輔立之計)天下之政既
已去矣非命世之雄不能取之矣(孟子曰五百年必有/王者興其間必有名)
(世者廣雅/曰命名也)然懷帝初載嘉禾生于南昌(徐廣晉紀曰太/康五年八月嘉)
(禾生南昌九月懷帝生毛詩曰/文王初載天作之合載猶生也)望氣者又云豫章有天
子氣(干寶晉紀曰初望氣者/言豫章廣陵有天子氣)及國家多難宗室迭興(毛/詩)
(曰惟予小子未堪家多難史記/太史公曰遞興遞廢能者用事)以愍懷之正淮南之壯
成都之功長沙之權皆卒於傾覆(王隠晉書曰愍懐太/子遹立為皇太子賈)
(后無子□害滋甚廢太子為庶人送太子于許昌宫之/别坊矯詔使小黄門孫憲害太子趙王倫酖殺賈后帝)
(詔諡遹為愍懷皇太子又曰武皇帝男允字欽度封淮/南王領中䕶軍孫秀既害石崇等以懼允允遂進圍相)
(府相國趙王倫閉門允兵四勝䧟破無前倫思度偽云/有詔助淮南王王下車受詔遂害允又曰頴字章度封)
(成都王拜越屯騎校尉趙王倫簒位頴謀舉義兵迎天/子倫死後廢太子覃立頴為皇太弟張方廢頴歸蕃遣)
(田□殺之于鄴又曰□字士度封長沙王拜步兵校尉/齊王冏相攻冏敗縛至上前乂叱左右斬之河間王顒)
(欲廢太子立成都王欲先誅/乂出征連戰敗走遂誅之)而懷帝以豫章王登天位
(干寶晉惠紀曰詔豫章王熾為皇太弟皇帝崩/太弟即位崩諡曰懷皇帝尚書曰天位艱哉)劉向之
䜟云滅亡之後有少如水名者得之起事者據秦川西
南乃得其朋案愍帝葢秦王之子也得位于長安長安
固秦地也(干寶晉懐紀曰□中建秦王業為皇太子本/呉孝王之子出為秦獻王後皇帝崩太子即)
(位于長安崩/諡曰愍皇帝)而西以南陽王為右丞相東以琅邪王為
左丞相(干寶晉紀愍帝詔琅邪王叡曰今以王為侍中/左丞相督陜東諸軍事右丞相南陽王督陜西)
(諸軍事臧榮緒晉書曰南陽王保字景度/太尉模世子或以南陽王為秦王非也)上諱業故改
鄴為臨漳漳水名也由此推之亦有徵祥而皇極不建
禍辱及身(皇極已/見上文)豈上帝臨我而貳其心(毛詩曰上帝/臨汝無貳爾)
(心/)將由人能𢎞道非道𢎞人者乎淳耀之烈未渝故大
命重集于中宗元皇帝(晉中興曰中宗元皇帝諱睿字/景文嗣為琅邪王愍帝崩于平)
(陽陟皇帝位國語史伯曰黎為髙辛氏火正以淳耀□/大光照四方夫成天地之大功者其子孫未嘗不章韋)
(昭曰淳大/也耀明也)
　　後漢書皇后紀論
　　　范蔚宗
夏殷以上后妃之制其文畧矣周禮王者立后三夫人
九嬪二十七世婦八十一女御以備内職焉后正位宫
闈同體天王夫人坐論婦禮九嬪掌教四徳世婦主知
喪祭賔客女御序于天之燕寢頒官分務各有典司(禮/記)
(曰舜葬于蒼梧之野蓋二妃未之從也鄭𤣥曰帝嚳立/四妃矣象后妃四星其一明者為正妃餘三小者次妃)
(也帝堯因焉至舜不告而娶不立正妃但立三妃而已/夏后氏增以三三而九合十二人春秋説云天子娶十)
(二即夏制也以虞夏及周制差之則殷人又增以三九/二十七合三十九人周人上法帝嚳立正九妃又三九)
(二十七為八十一以增之合百二十一人其位后也夫/人也婦也嬪也女御也五者相參以定尊卑周禮曰九)
(嬪掌婦學之法教九御婦徳婦言婦容婦功各帥其屬/而以時御敘于王所世婦掌祭祀賔客喪禮之事女御)
(書敘于王之燕寢以嵗時獻功事女史掌王/后之禮職掌内治之貳以詔后治内政也)女史彤管
記功書過(毛詩曰靜女其孌貽我彤管毛萇曰古者后/夫人必有女史彤管之法女史不記其過其)
(罪殺/之)居有保阿之訓動有環珮之響(列女傳曰齊孝孟/姬者華氏之長女)
(齊孝公之夫人也孝公遊於琅邪華姬從後車奔姬墮/車碎孝公使駟馬載姬以歸姬曰妾聞妃后踰閾必乘)
(多車輜軿下堂必從傳母保阿進退則鳴玉珮環今/立車無軿非敢受命也曹大家曰玉環珮珮玉有環)進
賢才以輔佐君子哀窈窕而不滛其色(毛詩序曰闗雎/樂得淑女以配)
(君子憂在進賢不滛/其色哀窈窕思賢才)所以能述宣陰化修成内則(魏文/帝典)
(論曰欲納二女充備六宫佐宣陰/敎聿修古義又禮記有内則篇)閨房肅雍險謁不行
者也(毛詩序曰王姬猶執婦道以成肅雍之徳又/曰后妃内有進賢之志而無險詖私謁之心)故康
王晩朝闗雎作諷宣后晏起姜氏請諐(列女傳曰曲沃/負謂其子如耳)
(曰周之康王晏出朝闗雎預見虞貞節曰其夫人晏出/故作闗雎之歌以感誨之列女傳曰姜后者齊后之女)
(宣王之后也宣王嘗夜卧而晏起后夫人不出於房姜/后既出乃脱簪珥待罪於永巷曰妾不才妾之滛心見)
(矣至使君王/失禮而晏朝)及周室東遷禮序凋缺諸侯僭縱軌制無
章(史記曰平王東徙□邑/周室微諸侯以强并弱)齊桓有如夫人者六人(左氏/傳曰)
(齊侯之夫人三王姬徐□蔡姬皆無子齊侯好内多寵/内嬖如夫人者六人長衛姬生武□少衞姬生惠公鄭)
(姬生孝公葛□生昭公密姬生懿公宋華子生公子雍/公與管仲屬孝公於宋襄公以為太子雍巫有寵於衞)
(恭姬因寺人貂以薦羞於公亦有寵公許之立武孟管/仲卒五公子皆求立齊桓公卒昜牙入與貂因寵以殺)
(羣史而立公子/無虧孝公奔宋)晉獻升戎女為元妃(左氏傳曰初晉侯/欲以驪姬為夫人)
(卜之不吉筮之吉公曰從筮立之生奚齊其娣生卓子/及將立奚齊既與中大夫成謀姬謂太子曰君夢齊姜)
(必連祭之太子祭於曲沃歸胙于公公田姬寘諸宫六/□公至毒而獻之公祭之地地墳與犬犬斃與小臣小)
(臣亦斃姬泣曰賊由太子/太子奔新城自縊而死)終於五子作亂冢嗣遘屯(五/子)
(齊武孟等冢/嗣晉太子也)爰逮戰國風憲愈薄適情任欲顛倒衣裳
(毛詩曰緑兮衣兮緑衣黄裳鄭𤣥曰/今衣黑而黄裳諭亂嫡妾之禮也)以至破國亡身不
可勝數斯固輕禮弛防先色後徳者也秦并天下多自
驕大官備七國爵列八品(當秦之時凡有七國秦并其/六國故内職皆□置之而爵)
(列八品焉漢書曰漢興因秦之稱號正嫡稱皇后妾/皆稱夫人又有美人良人八子長使少使之號焉)
漢興因循其號而婦制莫釐(孔安國尚書傳曰/釐理也力之切)高祖帷
薄不修孝文衽席無辨(漢書曰髙祖時戚姬愛幸常從/吕后年長常留守希見大戴禮)
(曰古者大臣坐汚穢滛亂男女亡别者不曰汚穢曰帷/薄不修漢書孝文竇皇后景帝母也上幸上林皇后慎)
(夫人從其在禁中常同坐桓子新論曰文帝慎夫人/與皇后同席以亂尊卑鄭𤣥周禮注曰衽席單席)然
而選納尚簡飾玩華少自武元之後世增滛費至乃掖
庭三千增級十四(班固漢書贊曰漢興因秦之稱號至/武帝制婕妤元帝加昭儀之號凡十)
(四/等)妖倖毁政之符外姻亂邦之迹前史載之詳矣及光
武中興斲雕為朴(漢書班固曰漢興破/觚為□斲雕為朴)六宫稱號唯皇
后貴人金印紫綬俸不過粟數十斛又置美人宫人采
女三等竝無爵秩嵗時賞賜充給而已漢法常因八月
算民遣中大夫與掖庭丞及相工於洛陽鄉中閲視良
家童女年十三以上二十以下姿色端麗合法相者載
還後宫擇視可否乃用登御所以明慎聘納詳求淑哲
(應劭風俗通曰采女按采者擇也以嵗八月雒陽民遣/中大夫與掖庭丞相工閲視童女年十三以上二十以)
(下長壯妖潔有法/相者載入後宫)明帝聿遵先㫖宫敎頗修登建嬪后
必先令徳内無出閫之言權無私溺之授可謂矯其弊
矣(禮記曰外言不入于/閫内言不出于閫)向使因設外戚之禁編著甲令
(如淳漢書注曰甲/令者前帝第一令)改正后妃之制貽厥方來豈不休哉
(毛詩曰貽/厥孫謀)雖御已有度而防閑未篤(毛詩序曰魯桓公/不能防閑文姜)
故孝章以下漸用色授(范曄後漢書曰肅宗孝章皇帝/諱炟顯宗弟五子也炟丁逹切)
恩隆好合遂忘濇蠧自古雖主㓜時艱王家多釁委成
冢宰簡求忠貞未有専任婦人斷割重器(重器神/器也)唯秦
芉太后始攝政事故穰侯權重於昭王家富於嬴國(史/記)
(曰秦武王取魏女為后無子立異母弟為昭襄王襄王/母楚人姓芉氏號宣太后又曰穰侯之富富於王家魏)
(人范雎説秦昭王言/穰侯擅㩲於諸侯)漢仍其謬知患莫改東京皇統屢
絶權婦女主外立者四帝臨朝者六后(范曄後漢書曰/孝安皇帝諱祐)
(父清河孝王慶殤帝崩鄧太后與兄騭定䇿禁中立之/又曰安帝崩閻太后與兄顯立齊北惠王子北鄉侯懿)
(又曰桓帝諱志父蠡吾侯質帝崩梁太后與兄冀立之/又曰靈帝諱宏父萇解􁀙亭侯桓帝崩竇太后與父武)
(立之又曰章徳竇皇后和帝即位太后臨朝和熹鄧皇/后立殤帝太后臨朝安思閻皇后立少帝太后臨朝順)
(烈梁皇后立冲帝太后臨朝桓思竇皇后立靈帝太后/臨朝曹節等遷太后於南宫雲臺家屬徙比景又曰靈)
(思何皇后帝崩皇子辨即位/太后臨朝董卓遷於永安宫)莫不定策帷帟委事父兄
貪孩童以久其政抑明賢以専其威任重道悠利深禍
速身犯霧露於雲臺之上家纓縲紲於圄犴(岸/)之下(范/曄)
(後漢書謝弼上封事曰竇太后幽隔空官如有霧露之/疾陛下何靣目以見天子論語子曰公冶長可妻也雖)
(在縲紲之中非其罪/也毛詩曰宜犴宜獄)湮滅連踵傾輈繼路(運命論曰前/鑒不逺覆車)
(繼軌王隠晉書曰/劉𦙍商貨繼路)而赴蹈不息燋爛為期(嵇康與山巨/源書曰禽鹿)
(長而見羈則赴蹈湯火袁崧後漢書朱穆上疏曰養/魚沸鼎之中棲鳥烈火之上用之不時必見燋爛也)終
於陵夷大運淪亡神寶(漢書張釋之曰秦陵夷至于二/世天下土崩史記作陵遲漢書)
(哀帝詔曰尚書曰考/終命言大運一終也)詩書所歎畧同一揆(毛詩曰赫赫/宗周□姒㓕)
(之毛萇曰烕滅也尚書曰古/人有言牝雞之晨惟家之索)故考列行迹以為皇后本
紀雖成敗事異而同居正號者竝列于篇其以恩私追
尊非當世所奉者則隨他事附出親屬别事各依列傳
其餘無所見則係之此紀以纉西京外戚云爾(私恩謂/桓順外)
(立即位以私恩尊其母后似此/者則隨他事附出不同此篇)
　
　
　
　
　
　
　
　
　
　文選巻四十九
欽定四庫全書
　文選巻五十
　　　　　　　　　　　　　梁　蕭統　編
　　　　　　　　　　　　　唐　李善　註
　　後漢書二十八將傳論
　　　范蔚宗
論曰中興二十八將前世以為上應二十八宿未之詳
也(中興謂漢有王莾篡位後光武復興為中/興也天有二十八宿將以輔君治化者也)然咸能感
㑹風雲奮其智勇(周易曰雲從龍風從虎史記太史/公曰相如其處智勇可謂兼之)稱
為佐命亦各志能之士也(李陵書曰其餘佐/命立功之士也)議者多非
光武不以功臣任職至使英姿茂績委而勿用(謝承後/漢書序)
(日申屠蟠英姿磊落潘/岳楊肇誄曰茂績惟嘉)然原夫深圖逺算固將有以焉
爾若乃王道既衰降及霸德猶能授受惟庸勲賢皆序
如管隰之迭升桓世先趙之同列文朝可謂兼通矣(左/氏)
(傳寺人披曰齊桓公置射鈎而使管仲相又曰齊桓衛/姬之子有寵于僖公有鮑叔牙隰朋以為輔佐又曰晉)
(蒐于被盧命趙衰為卿讓于先軫/杜預曰先軫晉下軍之佐原軫也)降自秦漢世資戰力
至于翼扶王室皆武人屈起亦有鬻繒屠狗輕猾之徒
(漢書曰灌嬰睢陽販繒者也高祖為沛公以中涓從後/剖符食穎隂至丞相又曰樊噲沛人也以屠狗為事高)
(祖為沛公以舍人/從後封舞陽侯)或崇以連城之賞或任以阿衡之地
(班固漢書贊曰藩國大者跨州兼郡連城數十毛/詩曰實惟阿衡左右商王毛萇曰阿衡伊尹也)故勢
疑則隙生力侔則亂起蕭樊且猶縲紲信越終見葅戮
不其然乎(李陵書曰昔蕭樊/囚執韓彭葅醢)自兹以降訖于孝武宰輔
五世莫非公侯遂使縉紳道塞賢能蔽壅(司馬相如封/禪書曰因雜)
(縉紳先王之略術臣瓚/曰縉赤色紳大帯也)朝有世及之私下多抱闗之怨
(禮記曰大人世及以為禮漢書曰蕭望之署小苑/東門候王仲翁謂望之曰不肯録録反抱闗為)其懐
道無聞委身草莽者亦何可勝言(論語陽貨謂孔子曰/懐其寳而迷其邦淮)
(南子曰今至人生于亂世含德懐道/而死者衆天下莫知貴其不言也)故光武鑒前事之
違存矯枉之志(班固漢書贊曰漢興懲彊秦之敗/大啓九國可謂矯枉過其正也)雖㓂
鄧之高勲耿賈之鴻烈分土不過大縣數四所加特進
朝請而已(范曄後漢書曰宼恂字子翼封雍奴侯邑萬/户為執金吾鄧禹字仲華為大司徒封高宻)
(侯食邑四縣耿弇字伯昭封好畤侯食二縣以列侯奉/朝請賈復字君文封膠東侯食六縣以列侯加位特進)
(蔡邕獨斷曰諸侯功德優盛朝廷所異者賜位特進/位在三公下孟康漢書注曰律春曰朝秋曰請)觀其
治平臨政課職責咎將所謂導之以法齊之以刑者乎
(論語子日導之以政齊/之以刑民免而無恥)若格之功臣其傷已甚何者直
繩則虧喪恩舊撓情則違廢禁典(范曄後漢書第五倫/上疏曰臣愚以為貴)
(戚可封侯以富之不當職事以任之/何者繩以法則傷恩私以親則違憲)選徳則功不必厚
舉勞則人或未賢參任則羣心難塞竝列則其弊未逺
(言選德棄功參差雜用則怨望必多故云難塞/若論功棄德竝列于朝則葅戮相仍故云未逺)不得不
校其勝否即以事相權(言尊功而不尊德此功權于德/任德而不任功此德權于功漢)
(書曰量資弊權輕重于是有母權子而行有/子權母而行韋昭曰重為母輕為子衡平也)故高秩厚
禮允答元功峻文深憲責成吏職(漢書曰翟方進為相/峻文深詆中傷者尤)
(多/)建武之世(建武光/武年號)侯者百數若夫數公者則與參國
議分均休咎其餘竝優以寛科完其封禄莫不終以功
名延慶于後(范曄後漢書郎顗上疏/曰攘災延慶號令天下)昔留侯以為高祖
悉用蕭曹故人郭伋亦譏南陽多顯鄭興又戒功臣專
任(漢書曰上望見諸將往往數人偶語上曰此何語張/良曰此謀反耳陛下起布衣與此屬取天下己為天)
(子而所封皆蕭曹故人所誅者皆平生仇怨故相聚謀/反耳范曄後漢書曰光武以郭伋為并州牧過京師謝)
(恩帝即引見伋因言選補衆職當簡天下賢俊不宜專/用南陽人帝納之又曰鄭興字少贑河南人徴為太中)
(大夫上疏曰道路流言咸日朝廷/欲用功臣功臣用則人位謬矣)夫崇恩偏授易啓私
溺之失至公均被必廣招賢之路意者不其然乎(班固/漢書)
(引曰崇□德以撫海内仲長/子昌言曰人主臨之以至公)永平中顯宗追感前世功
臣(顯宗/明帝)乃圖畫二十八將于南宫雲臺其外又有王常
李通竇融卓茂(范曄後漢書曰王常字顔卿潁川人封/山桑侯拜為横野大將軍位次與諸將)
(絶席又曰李通字次光南陽人封固始侯拜大司空又/曰竇融字周公扶風人封安豐侯為衛尉又曰卓茂字)
(子康南陽人為宻令世/祖即位以茂為太傅)合三十二人故依本第係之篇
末以志功次云爾
　　宦者傳論(宦者養也養閹人使其看宫人此是/小臣後漢用之尊重故集為傳論)
　　　范蔚宗
易曰天垂象聖人則之宦者四星在皇位之側(仲長子/昌言曰)
(天文宦者四星在帝坐/傍而周禮有其官職)故周禮置官亦備其數閽者守
中門之禁(周禮曰閽人掌守王宫中之門/禁鄭𤣥曰中門于外内為中)寺(侍/)人掌女
宫之戒(周禮曰寺人掌王之/内人及女宫之戒令)又云王之正内者五人(周/禮)
(曰寺人王之正内五人/鄭𤣥曰正内路寢也)月令仲冬閹尹審門閭謹房室
(禮記文也鄭𤣥曰閹尹主領閹䜿之官也于周則為内/宰掌治王之内政宫令誡出入及闗閉之屬也重閉外)
(内/門)詩之小雅亦有巷伯刺讒之篇(毛詩小雅曰巷伯刺/幽王也寺人傷于讒)
(而作是詩也毛萇/曰巷伯内小臣也)然宦人之在王朝者其來舊矣將以
其體非全氣情志專良通闗中人易以役養乎(老子曰/未知牝)
(牲之合而全作王弼曰作長也無物以損其身故全長/也漢書曰元帝以右顯乆典事中人無外黨精專可信)
(任遂委以政應劭漢官儀曰掖/庭後宫所處中宫謂諸中人)然而後世因之才任稍
廣其能者則勃貂管蘇有功于楚晉(左氏傳曰吕郄畏/偪焚公宫而殺晉)
(侯寺人披請見公見之以難告又曰晉侯問原守于寺/人勃鞮對曰昔趙衰以壺飱從徑餧而弗食故使處原)
(杜預曰勃鞮披也史記以勃提為履貂上新序曰楚恭/王有疾告諸大夫曰管蘇犯我以義違我以禮與處不)
(安不見不思然而有德焉吾死之後爵之于朝申侯順/吾所欲行吾所樂與處則安不見則思然未嘗有徳焉)
(必速/遣之)景監繆賢著庸于秦趙(史記曰商鞅入秦因孝公/寵臣景監以求見又曰藺)
(相如為趙宦者令繆賢舍人趙求人使報秦/者未得宦者令繆賢曰臣舍人藺相如可使)及其弊也
則豎刁亂齊伊戾禍宋(左氏傳曰齊桓公卒易牙入與/寺人貂因内寵以殺羣吏而立)
(公子無虧孝公奔宋杜預曰寺人内閹官豎刁也史記/曰豎貂為豎刁竝音凋左氏傳曰楚客聘于晉過宋太)
(子知之請野享之公使往伊戾請從至則為坎用牲加/書徵之而騁告平公曰太子將為亂既與楚客盟矣公)
(使視之則信有焉太子死/公徐聞其罪乃烹伊戾)漢興仍襲秦制置中常侍官
然亦引用士人以參其選皆銀璫左貂給事殿省(范曄/後漢)
(書朱穆曰案漢故事中常侍或用士人建武/以後乃悉用宦者假貂璫之節任常伯之職)及高后稱
制乃以張卿為大謁者出入卧内受宣詔命(漢書高后/紀曰太后)
(臨朝稱制蔡邕曰天子命令之别二曰制書然制非皇/后所行故曰稱也漢書劉澤傳田生求事吕氏所幸大)
(謁者張釋卿如淳曰奄人也吕后紀云張釋劉澤傳又/曰張卿然則張釋字子卿今漢書或為釋卿誤也仲長)
(子昌言曰宦豎傳近房/卧之内交錯婦人之間)文帝時有趙談北宫伯子頗見
親倖(漢書曰孝文時宦者/則趙談北宫伯子)至于孝武亦愛李延年(漢書/曰孝)
(武時宦者/李延年)帝數宴後庭或潛遊離館故請奏機事多以
宦人主之(漢書曰蕭望之以武帝游宴後庭故用宦者/非國舊制仲長子昌言曰至于武皇游燕後)
(庭置中書之官領受軍事漢官解故曰/機事所總號令攸發故廣曰機宻之事)元帝之世史游
為黄門令勤心納忠有所補益(漢書曰急就一篇元帝/黄門令史游作董巴輿)
(服志曰禁門曰/黄闥中人主之)其後𢎞恭石顯以佞險自進卒有蕭周
之禍損穢帝德焉(漢書曰前將軍蕭望之及光禄大夫/周堪建議以為宜罷中尚書官應古)
(不近刑人由是大與石顯忤後皆害/焉望之自殺堪廢錮不得復進用)中興之初宦官悉
用閹人不復雜調他士(如淳漢書注/曰調選也)至永平中始置員
數中常侍四人小黄門十人和帝即祚㓜弱而竇憲兄
弟專總權威(范曄後漢書曰孝和皇帝諱肇肅宗子也/年十嵗竇太后詔曰竇憲朕之元兄當以)
(舊典輔/斯職焉)内外臣僚莫由親接所與居者唯閹宦而已故
鄭衆得專謀禁中終除大憝(徒對反史記曰景帝居禁/中如淳漢書注曰省中本)
(為禁中蔡邕日禁中者門戸有禁非侍/御不得入故曰禁中尚書曰元惡大憝)遂享分土之封
超登宫卿之位于是中官始盛焉(范曄後漢書曰鄭衆/字季産南陽人和帝)
(初□憲圖作不軌衆遂首謀誅/之以功遷大長秋封鄛鄉侯)自明帝以後迄乎延平
(范曄後漢書曰/安帝年號延平)委用漸大而其員數稍増中常侍至有
十人小黄門亦二十人改以金璫右貂兼領卿署之職
鄧后以女主臨政而萬機殷逺(和熹鄧后已/見皇后紀論)朝臣國議
無由參斷帷幄稱制下令不出房闈之間不得不委用
刑人寄之國命(范曄後漢書朱穆曰自和熹太后以女/主稱制不接公卿乃以閹人為常侍小)
(黄門通/命兩宫)手握王爵口含天憲(范曄後漢書諫議大夫劉/陶上疏訟朱穆曰今權官)
(傾擅朝室手握王爵口含天憲非所/以崇尊顯之高業守和平之隆祚)非復掖庭永巷之
職閨牖房闈之任也(漢書曰掖庭八丞又曰永巷官皆/取其領事之號或曰永巷則曰永)
(巷僕/射)其後孫程定立順之功曹騰參建桓之䇿(范曄後/漢書曰)
(孫程字雅卿涿郡人安帝時為中黄門時江京等廢皇/太子為濟隂王明年帝崩立北鄉侯為天子十月北鄉)
(侯疾篤程謂濟隂王謁者長興渠曰王以嫡統遂至廢/黜若北鄉不起共斬江京事乃可成渠然之北鄉薨程)
(與十八人謀于西鐘下皆截衣為誓斬江京迎濟隂王/立之是為順帝封程浮陽侯又曰順帝諱保安帝之子)
(又曰曹騰遷中常侍桓帝立/騰以定策封費亭侯大長秋)續以五侯合謀梁冀受鉞
(范曄後漢書曰單超河南人徐璜下邳人貝瑗魏郡人/左悺河南人唐衡潁川人桓帝呼超悺入室謂曰梁將)
(軍兄弟專國今欲誅之于常侍意如何超等對曰誠國/姦賊當誅日乆五人遂定其議帝囓超臂出血為盟于)
(是詔收冀悉誅之超封新豐侯璜武原侯瑗束武侯/悺上蔡侯衡汝陽侯五人同日封故俗謂之五侯)迹
因公正恩固主心故中外服從上下屏氣(屏氣言恐懼/也論語曰屏)
(氣似不息者范曄後漢書曰陽球/既誅土甫權門聞之莫不屏氣)或稱伊霍之勲無謝
于往載或謂良平之畫復興于當今(伊尹霍光/張良陳平)雖時有
忠公而競見排斥舉動廻山海呼吸變霜露阿㫖曲求
則寵光三族直情忤意則參夷五宗漢之綱紀大亂矣
(陳琳檄曰所愛光/五宗所惡滅三族)若夫高冠長劍紆朱懐金者布滿宫
闥(枚乘兔圉賦曰高冠扁焉長劍閈焉法言曰或問/使我紆朱懐金其樂不可量也李軌曰朱紱也)苴
(子/余)茅分虎南靣臣民者葢以十數(尚書緯曰天子社東/方青南方赤西方白)
(北方黒上冐以黄土封諸侯各取方土苴/以白茅以為社漢舊儀曰郡國銅虎符三)府署第館基
列于都鄙子弟支附過半于州國南金和寳氷紈霧縠
之積盈牣(刃/)珍藏(毛詩曰元龜象齒大賂南金韓子曰/楚人和氏得玉璞于楚山之中奉而)
(獻之王使玉人理其璞而得寳焉漢書曰齊地織作氷紈/臣瓚曰紈之細宻如堅氷也子虚賦曰纎羅垂霧縠)
嬙媛侍兒歌童舞女之玩充備綺室(左氏傳子西曰今/聞夫差宿有妃嬙)
(嬪御焉杜預曰妃嬙貴者也嬙音墻漢書曰初爰盎為/吳相時從史盜私盎侍兒文頴曰婢也仲長子昌言曰)
(為音樂則歌兒舞女千曹而迭起左氏/傳晏子謂齊侯曰高臺深池撞鍾舞女)狗馬飾彫文土
木被緹繡(漢書東方朔曰土木衣綺繡狗馬被繢罽佞/倖傳曰董賢起大第闕下土木之功窮極伎)
(巧柱楹衣/以綈錦)皆剥割萌黎競恣奢欲構害明賢專樹黨類
其有更相援引希附權疆者皆腐身薰子以自衒達(班/固)
(漢書曰司馬遷述曰嗚呼史遷薰骨/以行刑韋昭曰言者腐刑必薰合之)同弊相濟故其徒有
繁(潘元茂九錫文曰同惡相濟/尚書曰簡賢附勢實繁有徒)敗國蠧政之事不可殫
書所以海内嗟毒志士窮棲(韋昭國語注/曰山居曰棲)宼劇縁間摇
亂區夏(劉騊駼與李子豎書曰下車負乘/劇賊未擒地詩曰讒言縁間而起)雖忠良懐憤
時或奮發而言出禍從旋見孥戮(尚書曰予/則孥戮汝)因復大考
鉤黨轉相誣染(東觀漢記曰靈帝時故太僕杜宻故長/樂少府李膺各為鉤黨漢書曰下本州)
(考治時上年十三問諸長侍曰何鉤黨諸/常侍對曰鉤黨人即黨人也即可其奏)凡稱善士莫
不罹被災毒(桓子新論曰居家循理鄉里和順/出入恭敬言語謹遜謂之善士)竇武何
進位崇戚近乘九服之嚻怨協羣英之勢力(周書曰乃/辨九國之)
(服謝承後漢書曰黄向/對䇿以為羣英之表)而以疑留不斷至于殄敗斯亦
運之極乎(范曄後漢書曰竇武字游平扶風人也女立/為皇后武為大將軍謀誅中官曹節等矯詔)
(將兵誅武又曰何進字遂高南陽人也女弟立為皇后/為大將軍靈帝崩袁紹説進令誅中官謀泄張驤趙心)
(等因進入省共殺進應劭風/俗通曰秦因愚弱之極運)雖袁紹龔行芟夷無餘(范/曄)
(後漢書曰袁紹勒兵斬趙忠捕宦官無少長悉斬之張/驤投于河而死尚書曰今予恭行天之罰左氏傳君子)
(曰周任有言為國家者見惡如農夫之務去/草焉芟夷藴崇之絶其本根勿使能殖也)然以暴易
亂亦何云及(史記伯夷歌曰登彼西山兮求/采其薇以暴易亂兮不知其非)自曹騰説
梁冀竟立昬弱(曹騰梁冀已見上/文昬弱謂桓帝也)魏武因之遂遷龜鼎
(魏武曹操也龜鼎國之守器以喻帝位也尚書曰寧王/遺我大寳龜紹天明命左氏傳曰孫滿曰桀有昏德鼎)
(遷于商商紂暴/虐鼎遷于周)所謂君以此始必以此終信乎其然矣
(左氏傳曰晉荀林父及楚子戰于邲楚子見左廣/將從之乘屈蕩戸之曰君以此始必以此終)
　　逸民傳論(何晏論語注曰逸/民言節行超逸)
　　　范蔚宗
易稱遯之時義大矣哉(易曰艮下乾上遯彖曰遯之時/義大矣哉孔子曰遯逃也謂去)
(代不求利/是其大也)又曰不事王侯高尚其事(周易蠱卦/上九爻辭)是以堯
稱則天而不屈潁陽之高(論語子曰唯天唯大唯堯則/之吕氏春秋曰昔堯聘許由)
(于沛澤之中請屬天下于/夫子許由逃之潁水之陽)武盡美矣終全孤竹之絜(論/語)
(曰子謂武盡美矣未盡善也史記伯夷叔齊孤竹君之/子也武王已平殷亂天下宗周而伯夷叔齊恥之義不)
(食周粟隱/于首陽山)自兹以降風流彌繁(琴賦曰體制風/流莫不相襲)長往之
軌未殊而感致之數匪一(西征賦曰悟山潛之/逸士卓長往而不返)或隱居
以求其志或迴避以全其道(論語孔子曰隱居以求其/志行義以達其道又曰賢)
(者避世其/次避地)或靜已以鎮其躁或去危以圖其安(言或靜/黙隱居)
(以鎮心之躁競或去彼/危難以謀已之安全也)或垢俗以動其槩或疪物以激
其清(言或垢穢時俗以動其槩或疪/㸃萬物以發其清槩猶操也)然觀其甘心畎畝
之中憔悴江海之上(莊子曰舜以天下讓其友北人無/擇北人無擇曰異哉后之為人也)
(居于畎畝之中而游堯舜之門不若是而已又曰就藪/澤處間曠此江海之士避世之人也閒暇者之所好也)
豈必親魚鳥樂林草哉亦云介性所至而已(世説簡文/入華林園)
(顧謂左右曰覺鳥獸/禽魚自來親人耳)故䝉恥之賔屢黜不去其國(列女/傳曰)
(栁下惠死妻誄之曰䝉恥救民/德彌大兮雖遇三黜終不弊兮)蹈海之節千乘莫移其
情(史記曰魯仲連謂辛垣衍曰秦即為帝則連蹈東海于/死耳又曰魯連下聊城田單歸而欲爵之魯連逃隱)
(海/上)適使矯易去就則不能相為矣(論語曰長沮桀溺耦/而耕孔子過使子路)
(問津焉桀溺曰與從避人之士豈若從避世之士哉子/路行以告夫子曰天下有道丘不與易也漢書賈誼上)
(書曰胡越之人雖死/不相為者教習然也)彼雖硜硜有類沽名者(論語曰子/擊磬于衛)
(有荷蕢而過孔氏之門者曰有心哉擊磬乎既而□鄙/哉硜硜乎莫己知也己子貢曰有美玉于斯韞櫝而)
(藏諸求善價而沽諸孔子曰/沽之哉沽之哉我待價者也)然而蟬蜕(脱/)嚻埃之中自
致寰區之外(淮南子曰蟬飲而/不食三十日而蜕)異夫飾智巧以逐浮利
者乎(淮南子曰古之人同氣于天地與一世而/優游及偽之生飾智以驚愚設詐以巧上)荀卿有
言曰志意修則矯富貴道義重則輕王公也(荀卿子曰/志意修則)
(驕富貴矣道義重則輕王/公矣内省則外物輕矣)漢室中微王莾篡位士之藴
藉(慈/夜)義憤甚矣(東觀漢記曰桓榮温恭有藴藉/明經義文穎曰謂寛博有餘也)是時裂
冠毀冕相擕持而去之者葢不可勝數(范曄後漢書曰/胡剛清尚有志)
(節值王莽居攝解其衣冠縣府門而去遂亡命交趾隐/于屠肆之間左氏傳王使詹桓伯辭于晉侯曰伯父若)
(裂冠毀冕㧞本塞源毛詩序/曰百姓莫不相擕持而去焉)揚雄曰鴻飛冥冥弋者何
慕焉言其違患之逺也(法言曰鴻飛冥冥弋人何簒焉/宋衷曰慕取也鴻高飛冥冥薄)
(天雖有弋人執矰繳何所施巧而取焉喻誤/賢者深居亦不罹暴亂之害今篡或為慕)光武側席幽
人求之若不及(國語越王夫人去笄側席而坐韋昭曰/側猶持也禮憂者側席而坐班固漢書)
(公孫𢎞贊曰上方欲/用文武求之如不及)旌帛蒲車之所徵賁(彼/義)相望于巖
中矣(言招士或旌以帛也漢書曰武帝以枚乘年老乃/以安車蒲輪徵乘周易曰賁于丘園束帛戔戔)
若辥方逢(步/江)萌聘而不肯至(漢書曰薛方字子容王莽/以安車迎方方因使者辭)
(謝曰堯舜在上下有巢許今明主方隆唐虞之德亦猶/小臣欲守箕山之節也使者以聞莽説其言不彊致也)
(世祖即位徵方于道病卒范曄後漢書曰逄萌字子康/北海人也王莽殺其子宇萌將家屬入海客于遼東光)
(武即位徵萌託以老耄迷路東西語使者曰朝廷所以/徵我者以其有益于政尚不知方靣所在安能濟時乎)
(即便駕歸連徵/不起以壽終)嚴光周黨王霸至而不能屈(范曄後漢/書曰嚴光)
(一名遵會稽人與光武同游學及光武即位聘之三反/而後至舍于北軍車駕即日幸其館光卧不起帝即其)
(卧所撫光腹曰咄咄子陵不可相助為政邪又眠不應/良乆乃張目熟視曰昔唐堯著德巢父洗耳士故有志)
(何相迫乎又曰周黨字伯況太原人建武中徴為議郎/以病去職遂將妻子居于澠池後復徵不得已乃著短)
(布單衣縠皮綃頭巾待見尚書及光武引見黨伏而不/謁自陳願守所志帝乃許焉又曰王霸字仲儒太原人)
(建武中徵到尚書拜稱名不稱臣有司問其故霸曰/天子有所不臣諸侯有所不友以病歸隱居守志)羣
方咸遂志士懐仁(郭象莊子注曰一方得而羣方失論/語子曰志士仁人無求生以害仁禮)
(記曰君子有禮/故物無不懐仁)斯固所謂舉逸民則天下歸心者乎(論/語)
(子曰舉逸民天/下之民歸心焉)肅宗亦禮鄭均而徵高鳯以成其節(范/曄)
(後漢書曰肅宗孝章皇帝諱􁀙顯宗第五子又曰鄭均/字仲虞東平任城人建初六年公車特徵再遷尚書數)
(納忠言肅宗敬重之以疾乞骸骨又□高鳯字文通南/陽人建初中將作大匠任隗舉鳯直言到公車託病逃)
(歸隐身漁/釣終于家)自後帝德稍衰邪孽當朝處子耿介羞與
卿相等列(束廣微補亡詩曰堂堂處子/楚辭曰獨耿介而不隨俗)至乃抗憤而不顧
多失其中行焉(論語子曰不得中行/而與之必也狂狷乎)葢録其絶塵不及
同夫作者列之此篇(莊子顔回問于仲尼曰夫子步亦/步夫子趍亦趍夫子馳亦馳奔逸)
(絶塵而瞠乎若後耳司馬彪曰言不可及也論語子曰/作者七人包咸曰七人謂長沮桀溺丈人石門荷蕢儀)
(封人楚/狂接輿)
　　宋書謝靈運傳論(沈修文修宋書百巻見靈運是文士遂/于傳下作此書説文之利害辭之是非)
　　　沈休文
史臣曰民禀天地之靈含五常之德剛柔迭用喜愠分
情(漢書曰夫人肖天地之貌懐五常之性聰明精粹有/生之最靈者也應劭曰肖類也頭圜象天足方象地)
(又曰凡民函五常之性而剛柔不同史記曰況懷五常/含好惡鄭𤣥禮記注曰五常五行也孔安國尚書傳曰)
(五行之德王者相承以取法禮記/曰何謂七情喜怒哀懼愛惡欲)夫志動于中則歌詠
外發(毛詩序曰情動于中而形于言嗟嘆之不足/故歌詠之又曰情發于聲聲成文謂之音)六義
所因四始攸繫升降謳謡紛披風什(毛詩序曰詩有六賦/義焉一曰風二曰)
(三曰比四曰興五曰雅六曰頌又曰是謂四始詩之至也/也毛詩題曰鹿鳴之什説者云詩毎十篇同巻故曰什)
雖虞夏以前遺文不覩(虞書有帝庸作歌夏書有/五子之歌已前不見歌文)禀氣
懐靈理無或異(古猛虎行曰禀氣有/豐約受形有短長)然則歌詠所興宜
自生民始也周室既衰風流彌著(幽厲之時多有諷刺/在下祖習如風之散)
(如水之流/故曰彌著)屈平宋玉導清源于前賈誼相如振芳塵于
後(孫卿子曰君子養源源清則流清/陸機大暑賦曰播芳塵之馥馥)英辭潤金石高義
薄雲天(仲長子昌言曰英辭雨下吳越春秋樂師謂越/王曰君王德可刻之于金石淮南子曰夫道潤)
(乎草木浸乎金石法言曰或問屈原相如之賦孰愈曰/原也過以浮如也過以虚過浮者蹈雲天過虚者華無)
(根然原上援稽古下引鳥獸/其著意子虚長卿亮不可及)自兹以降情志愈廣王褒
劉向楊班崔蔡之徒(范曄後漢書曰崔駰年十三能通/百家言善屬文與班固傅毅同時)
(齊名又曰蔡邕少博學好/辭章揚雄子雲班班孟堅)異軌同奔遞相師祖(禮祀曰/仲尼祖)
(述堯/舜)雖清辭麗曲時發乎篇而蕪音累氣固亦多矣(賈/逵)
(國語注曰蕪穢/也累猶負也)若夫平子艶發文以情變絶唱高蹤乆
無嗣響(平子張/衡字也)至于建安曹氏基命三祖陳王咸蓄盛
藻(續晉陽秋曰及至建安而詩章大盛尚書曰王如不/敢及天基命定命建安獻帝年號魏志曰明帝青龍)
(四年有司奏武皇帝為魏太祖文帝/為魏高祖明皇帝為魏列祖也)甫乃以情緯文以
文被質(鄭𤣥周禮注曰甫始也/言始將情意以緯于文)自漢至魏四百餘年辭
人才子文體三變相如工為形似之言二班長于情理
之説(二班謂叔/皮孟堅也)子建仲宣以氣質為體竝標能擅美獨
映當時是以一世之士各相慕習源其颷流所始莫不
同祖風騷(續晉陽秋曰自司馬相如王褒揚雄諸賢代/尚詩賦皆體則風騷詩總百家之言颷流即)
(風流已見上文/廣雅曰祖法也)徒以賞好異情故意製相詭(説文曰/詭變也)降
及元康潘陸持秀(元康晉惠帝年號也續晉陽秋曰逮/乎西朝之未潘陸之徒有文質而宗)
(師不/異)律異班賈體變曹王縟㫖星稠繁文綺合(論衡曰/徳彌盛)
(者文彌縟又曰或能陳得失奏便宜應經傳文如星月/若谷子雲唐子高者竝為高第漢書宣帝曰辭賦譬如)
(女工有/綺縠也)綴平臺之逸響采南皮之高韻(漢書曰梁孝王/廣治睢陽城為)
(複道自宫連屬于平臺三十餘里招延四方豪傑逸響/謂司馬相如之文南皮魏文帝所游也高韻謂應徐之)
(文/也)遺風餘烈事極江右(史記曰宣王法文武遺風春秋/元命苞曰文王積善所潤之餘)
(烈江右/西晉也)在晉中興𤣥風獨扇為學窮于柱下博物止乎
七篇(續晉陽秋曰正始中王弼何晏好莊子𤣥勝之談/而俗遂貴焉老子為柱下史莊子内篇其數有七)
馳騁文辭義殫乎此自建武暨于義熙厯載將百(建武/晉愍)
(帝年號義熙/晉安帝年號)雖比響聨辭波屬雲委(答賔戲曰馳辨如/濤波仲長統昌言)
(曰妙句雲布孝經鈎命决/曰雲委霧散殊錯沈浮)莫不寄言上德託意𤣥珠(孫/綽)
(子曰莊子多寄言渾沌得宗象罔得珠老子道德經曰/上德不德是以有德莊子曰黄帝遊乎赤水之北登乎)
(崑崙之丘而南還歸遺其𤣥/珠郭象曰此明得真之所由)遒麗之辭無聞焉耳(孫綽/集序)
(曰綽文藻遒麗公羊傳曰/紀子伯者何無聞焉耳)仲文始革孫許之風叔源大
變太元之氣(仲文殷仲文也續晉陽秋曰許詢有才藻/善屬文詢及太原孫綽轉相祖尚又加以)
(三世之辭而風騷之體盡矣詢綽並為一時文宗自此/作者悉化之至義熙□謝混始改之叔源混字也太元)
(晉武帝/年號)爰逮宋氏顔謝騰聲靈運之興會標舉延年之
體裁明宻(興會情興所會也鄭𤣥禮記注曰興者託事/于物也體裁制也謝承後漢書曰魏朗為河)
(内太守明/宻法令也)竝方軌前秀垂範後昆(尚書曰垂/裕後昆)若夫敷衽
論心商榷前藻(楚辭曰跪敷衽以陳辭陸/機樂府篇曰商榷為此歌)工拙之數如
有可言夫五色相宣八音協暢(文賦曰暨音聲之迭/代若五色之相宣)由
乎𤣥黄律吕各適物宜(周易曰象其物/宜是故謂之象)欲使宫羽相變
低昂舛節若前有浮聲則後須切響一簡之内音韻盡
殊兩句之中輕重悉異妙達此㫖始可言文至于先士
茂製諷高厯賞(言諷詠之者咸以為高/厯載辭人所共傳賞)子建函京之作
仲宣灞岸之篇(曹子建贈丁儀王粲詩曰從軍度函谷/驅馬過西京王仲宣七哀詩曰南登灞)
(陵岸廻首/望長安)子荆零雨之章正長朔風之句(孫子荆陟陽/侯詩曰晨風)
(飄岐路零雨被秋草王正長雜/詩曰朔風動秋草邉馬有歸心)竝直舉胸情非傍詩史
正以音律調韻取高前式自靈均以來多厯年代(靈均/屈原)
(字也尚書周公曰殷/禮陟配天多厯年所)雖文體稍精而此祕未覩至於
高言妙句音韻天成皆暗與理合匪由思至張蔡曹王
曾無先覺(論語曰抑亦先/覺者是賢乎)潘陸顔謝去之彌逺世之知
音者有以得之此言非謬如曰不然請待來哲(西征賦/曰如其)
(禮樂以/俟來哲)
　　恩倖傳論(約言當時遇幸會者即時好官又又晉/宋之間皆取門戸不任才能故作此論)
　　　沈休文
夫君子小人類物之通稱蹈道則為君子違之則為小
人(莊子曰天下盡殉也彼其所殉仁義也則俗/謂之君子其所殉貨財也則俗謂之小人)屠釣卑
事也板築賤役也太公起為周師傅説去為殷相(尉繚/子曰)
(太公屠牛朝歌史記曰太公望吕尚以漁釣奸周西伯/戰國䇿范雎謂秦王曰吕尚之遇文王立為太師尚書)
(曰高宗夢得説乃審厥象俾以形旁求/于天下説築傅巖之野帷肖爰立作相)非論公侯之世
鼎食之資(家語曰子路南游/于楚列鼎而食)明敡幽仄唯才是與(尚書/曰明)
(明敡/反陋)建于二漢兹道未革胡廣累世農夫伯始致位公
相黄憲牛毉之子叔度名動京師(范曄後漢書曰胡廣/字伯始南陽人六世)
(祖剛值王莽居攝亡命交趾莽敗乃歸鄉里廣少孤貧/法雄察廣孝亷試以章奏為天下第一旬月拜尚書郎)
(凡一履司空再作司徒三登太尉又曰黄憲字叔度南/陽人世貧賤父為牛毉同郡陳蕃臨朝而歎曰叔度若)
(在吾不敢先佩印綬漢書/曰鄭子真名震乎京師)且士子居朝咸有職業雖七
葉珥貂見崇西漢(左太沖詠史詩曰金張/藉舊葉七葉珥漢貂)而侍中身奉
奏事又分掌御服(應劭漢書注曰入侍天子故曰侍中/晉令曰侍中除書表奏皆掌署之應)
(劭漢官儀曰侍中/出則佩璽抱劍)東方朔為黄門侍郎執㦸殿下(漢書/曰東)
(方朔初為常侍郎后奏泰階之事拜為太中大夫給事/中嘗醉小遺殿上詔免為庻人復為中郎百官表郎中)
(令屬宫中有郎比六百石侍郎比四百石又黄門有給/事黄門漢官儀云給事黄門侍郎位次侍郎給事中故)
(曰給事黄門然侍郎黄門侍郎三官全别沈以為同悞/也答客難曰官不過侍郎位不過執㦸非黄門侍郎明)
(矣/)郡縣掾吏竝出豪家負戈宿衛皆由勢族(掾吏卑位/負戈賤役)
(豪家世族咸亦為之言無貴賤之異/也子虚賦曰幸得宿衛十有餘年)非若晩代分為二
塗者也(二塗謂士庻也言仕子不/居賤職庻族不陟清階)漢末喪亂魏武始基
(國語曰后稷始基靖民/尚書曰太王肇基王迹)軍中倉卒權立九品葢以論人
才優劣非謂世族高卑(列子曰子華之/門徒皆世族也)因此相㳂遂為
成法自魏至晉莫之能改(言魏晉二朝咸/遵魏武之法)州都郡正以
才品人(傅子曰魏司空陳羣始立九品之制郡置中正/平人才之高下各為軰自州置州都而總其義)
而舉世人才升降葢寡徒以憑藉世資用相陵駕(人才/不甚)
(懸殊故因世/資以成貴也)都正俗士斟酌時宜品目少多隨事俯仰
(言法壊之漸也都正既皆俗士不能/校其材藝乃隨時斟酌定其品差)劉毅所云下品無
高門上品無賤族者也(臧榮緒晉書曰劉毅為尚書左/僕射上疏陳九品之弊□上品)
(無寒門下品無勢族言勢族之人/不居下品寒門之子不居上班)嵗月遷訛斯風漸篤
凡厥衣冠莫非二品(言衣冠之族皆/居二品之中)自此以還遂成卑
庻(衣冠以外/皆同下科)周漢之道以智役愚臺𨽻參差用成等級
(左氏傳曰人有十等輿臣/𨽻𨽻臣僚僚臣僕僕臣臺)魏晉以來以貴役賤士庻之
科較(古/學)然有辨(太𤣥經曰君子/之道較然見矣)夫人君南靣九重奥(易/到)
絶(楚辭曰豈不鬱陶而思/君兮君之門以九重)陪奉朝夕義隔卿士堦闥之
任宜有司存(論語曾子曰籩豆/之事則有司存)既而恩以狎生信由恩
固(爾雅曰/狎習也)無可憚之姿有易親之色孝建泰始主威獨
運(沈約宋書曰孝建武帝/年號泰始明帝年號)空置百司權不外假而刑政
糾雜理難遍通耳目所寄事歸近習(禮記月令□仲冬/省婦事無得滛雖)
(有貴戚近習無有不禁鄭𤣥曰貴/戚姑娣妹也近習天子所親幸也)賞罰之要是謂國權
出納王命由其掌握于是方塗結軌輻湊同奔(莊子曰/車軌結)
(乎千里之外文子曰羣臣輻/湊張湛□如衆輻之集于轂)人主謂其身卑位薄以為
權不得重曾不知䑕憑社貴狐藉虎威(晏子春秋景公/問晏子曰理國)
(亦有常乎對曰讒佞之人隱在君側猶社䑕不薰也去/此乃治矣戰國䇿荆宣王問羣臣曰吾聞北方之畏昭)
(奚恤也何如羣臣莫對江乙對曰虎求百戰而食之得/狐狐曰子無敢食我天帝命我長百獸今子食我是逆)
(天命子以我為不信吾為子先行子隨我後觀百獸之/畏我虎不知百獸之畏己而走也以為畏狐也今王之)
(地方五千里帯甲百萬而専屬之于昭奚恤故北方之/畏昭奚恤其實畏王之甲兵也猶百獸之畏虎也)
外無逼主之嫌内有專用之功勢傾天下未之或悟挾
朋樹黨政以賄成(左氏傳曰襄十年王朝卿士王叔陳/生與伯輿爭政大夫瑕禽曰今自王)
(叔之相也/政以賄成)鈇鉞瘡痏搆于牀第(側/里)之曲(西京賦曰所惡/或創痏左氏傳)
(趙孟曰牀第之言不/踰閾杜預曰第簀也)服冕乘軒出于言笑之下(左氏傳/魏太子)
(謂渾良夫□服冕/乘軒三死無與)南金北毳來悉方艚(徂/刁)素練丹魄至
皆兼兩(音亮北毳􁘠貂之屬艚舩也丹魄虎魄也/色赤故曰丹孔安國尚書傳曰車稱兩)西京許
史葢不足云晉朝王石未或能比(漢書孝宣許皇后元/帝母元帝封外祖父)
(廣漢為平恩侯又曰史良娣宣帝祖母也兄恭宣帝立/恭已死封恭長子高為樂陵侯王隱晉書曰王愷字君)
(夫世祖舅自以外戚晉氏政寛又性至/豪險又□石崇貪而好利富擬王者)及太宗晩運慮
經盛衰(沈約宋書曰明帝廟號太宗法言/曰聖人之法未嘗不闗于盛衰)權倖之徒慴
憚(丁/達)宗戚欲使幼主孤立永竊國權(六代論曰君孤立/于上臣弄權于下)
搆造同異興樹禍隙帝弟宗王相繼屠勦(尚書曰天用/勦絶其命孔)
(安國□勦截也/截絶謂滅之也)民忘宋德雖非一塗寶祚夙傾實由于此
(寳祚猶/寳命也)嗚呼漢書有恩澤侯表又有佞倖傳今采其名
列以為恩倖篇云
　史述贊三首
　　班孟堅
　　　述高帝紀第一
皇矣漢祖纂堯之緒(漢書曰劉向頌高祖云漢帝本系/出自唐帝降及于周在秦言劉爾)
(雅曰纂/繼也)實天生德聰明神武(項岱曰聽于無聞曰聰照/臨四方曰明以内知外曰)
(神剋定禍亂闢士斥疆曰武論語子曰天生徳/于予周易曰古之聰明叡智神武而不殺者夫)秦人不
綱網漏于楚(項岱曰秦重斂殘人天下叛之故貶言人/耳綱以喻網網無綱無所成故漏也言秦)
(人不能整其綱維令網自漏也于楚/謂陳涉反而不能誅故高祖因而起)爰兹發迹㫁蛇奮
旅神母告符朱旗乃舉(漢書曰高祖夜經澤中有大蛇來/當徑拔劍斬蛇蛇分為兩後人)
(至蛇所有一嫗夜哭曰吾子白帝子化為蛇今者/赤帝子斬之又曰高祖立為沛公旗幟皆赤)粤(于/厥)
蹈秦郊嬰來稽首(元年冬十月沛公至霸上秦/王子嬰素車白馬降于軹道)革命創
制三章是紀(周易曰湯武革命順乎天而應乎人漢書/曰高祖謂秦父老曰與父老約法三章耳)
(殺人者死傷人及盜抵罪應劭/曰抵至也除秦酷政但至于罪)應天順民五星同晷(晷/光)
(景也應劭曰東井然之野民五星/所在其下以義取天下之象也)項氏畔換黜我巴漢
(漢書曰項羽背約更立沛公為漢王/王巴蜀漢中韋昭曰畔換䟦扈也)西土宅心戰士憤
怨(尚書曰逷矣西土之人又曰惟克厥宅/心郭璞三蒼解詁曰西土謂長安也)乘舋而運席
巻三秦(左氏傳士會謂晉侯曰會聞用師觀舋而動春/秋握誠圖曰諸侯氷散席巻各爭恣志漢書曰)
(韓信陳三秦易并之計應劭曰章邯為雍王司/馬欣為塞王董翳為翟王分王秦地故曰三秦)割據河
山保此懐民(保安也懐歸也言漢據河山之固民懐歸者/能保乂之漢書曰田肯賀上曰秦帯河阻)
(山懸隔千里尚/書曰黎民懐之)股肱蕭曹社稷是經(蕭何曹參也禮記/衛獻公曰有栁莊)
(者非寡人之/臣社稷之臣)爪牙信布腹心良平(韓信英布張良陳平/也毛詩曰予王之爪)
(牙又□赳赳武/夫公侯腹心)恭行天罰赫赫明明(恭行已見上文毛/詩曰赫赫明明王)
(命卿/士)
　　　述成紀第十
孝成皇皇臨朝有光(項岱曰皇皇/華色盛也)威儀之盛如珪如璋
(項岱曰珪璋玉之妙好雕鏤者/毛詩曰顒顒卭卭如珪如璋)閫闈恣趙朝政在王(閫/闈)
(闥門之内也門内恣趙昭儀姊妹以元舅/侍中封陽平侯王鳯為大將軍領尚書也)炎炎燎火光
允不陽(項岱曰允信也内損于飛燕外見壅于王鳯等/信不得陽也張晏曰天子之威盛若燎火之陽)
(今委政王氏/不亦熾乎)
　　　述韓英彭盧吳傳第四
信惟餓𨽻布實黥徒(漢書曰韓信家貧從下鄉南昌亭/長寄食亭長苦之乃晨炊蓐食食)
(時往不為具食信知之自絶去又曰黥布姓英少時客/相之當刑而王及坐法黥欣然笑曰人相我當刑而王)
(㡬是/乎)越亦狗盜芮尹江湖(漢書曰彭越嘗漁鉅野澤中/為盜沛公攻昌邑越助之説)
(苑□管仲故城隂之狗盜漢書曰吳芮秦時鄱陽/令也甚得江湖間心號曰鄱君音義曰尹正也)雲起
龍驤化為侯王割有齊楚跨制淮梁(韓信初為齊主後/楚王黥布為淮南)
(王彭越/為梁王)綰自同閈(胡/旦)鎮我北疆(應劭曰閈音扞南楚汝/沛名里門曰閈綰為燕)
(王故曰/北疆)德薄位尊非祚惟殃(周易曰德薄而位尊智小/而謀大左氏傳舟之僑曰)
(無德而/禄殃也)吳克忠信𦙍嗣乃長(漢書曰芮為長沙王薨子/忠嗣自芮後傳位五世無)
(子國/除)
　　後漢書光武紀贊
　　　范蔚宗
贊曰炎政中微大盜移國(東觀漢記序曰漢以炎精布曜/中微謂平世衰也魯靈光殿)
(賦序曰遭漢中/微盜賊奔突)九縣飈迥三精霧塞(三精日月星也孝/經援神契曰天地)
(至貴精不兩明宋均曰天精為□地/精為月河圖曰巛德布精上為衆星)民厭滛詐神思反
德世祖誕命靈貺自甄(尚書曰我文考誕膺天命春秋元/命苞曰通二靈之貺交錯同端)
(鄭𤣥尚書緯/注曰甄表也)沈機先物深略緯文(説文曰機主發之機/也周書曰經緯天地)
(曰文/矣)尋邑百萬貔虎為羣長轂雷野高旗彗(蘇/没)雲(漢書/曰劉)
(聖公為天子以光武為偏將軍狥昆陽光武令王常留/守光武出收兵王莽遣大司徒王尋大司空王邑將兵)
(百萬旌旂輜車千里不絶又驅諸猛獸虎豹犀象之屬/以助威武圍城數重光武遂進尋邑亦遣兵合戰光武)
(奔之斬首數千級光武乃與敢死士三千人衝中堅尋五/邑陣亂遂殺王尋鬻子曰紂虎旅百萬穀梁傳曰長轂)
(百乘范寗曰長轂兵車也/東都主人曰戈挻彗雲)英威既振新都自焚(漢書曰/莽封為)
(新都侯又曰更始兵到城中少年子弟自燒室門/呼曰反虜王莽何不出降莽避火宣室火輒隨之)䖍劉
庸代紛紜梁趙(范曄後漢書曰梁王劉永擅命睢陽又/曰公孫述稱王王巴蜀又曰卜者王郎)
(為天子都邯鄲又曰彭寵/自立為燕王代即燕也)三河未澄四闗重擾(三河洛/陽也四)
(闗長安也范曄後漢書曰赤眉賊入函谷闗敗更始光武/乃遣鄧禹引兵西乘更始赤眉之亂時更始大司馬朱鮪)
(等屯洛陽光武令馮/異守孟津以拒之)神旌乃顧遞行天討金湯失險車
書其道(鹽鐵論曰秦金城千里氾勝之書曰神農之教/雖石城湯池無粟者不能守也禮記子曰今天)
(下車同軌/書同文)靈慶既啓人謀咸贊(靈慶謂天符也易繫辭/曰人謀鬼謀百姓與能)
(王弼曰人謀謂衆議西都/賦曰天啓之心人惎之謀)明明廟謀赳赳雄斷(廟謀廟/算也揚)
(雄連珠曰兼聰獨/㫁聖王之法也)於(烏/)赫有命系我皇漢(毛詩曰有命/自天蔡邕獨)
(斷曰光武以再/命復漢之祚)
　
　
　
　
　
　
　
　
　
　
　
　
　
　
　文選卷五十
欽定四庫全書
　文選巻五十一　　　　　　梁　蕭統　編
　　　　　　　　　　　　　唐　李善　註
　論上
　　過秦論
　　　賈誼(漢書應劭曰賈誼書第/一篇名也言秦之過)
秦孝公據殽函之固擁雍州之地(韋昭曰崤謂二殽函/函谷闗也史記張良)
(曰闗中左殽/函右隴蜀)君臣固守以窺周室有席巻天下苞舉海
内(春秋握誠圖曰諸侯/冰散席巻各爭恣妄)囊括四海之意并呑八荒之心
(張晏曰括結囊也言能包含天/下也周易曰括囊無咎無譽)當是時也商君佐之内
立法度務耕織修守戰之具外連衡而鬬諸侯(戰國/䇿蘇)
(秦説惠王曰始將連衡髙誘曰合闗東從通/之於秦故曰連衡文頴曰闗西為横衡音横)於是秦
人拱手而取西河之外(李斯上書曰孝公用商鞅之/法獲楚魏之師舉地千里)
孝公既沒恵文武昭(史記曰孝公卒子恵文王立卒/子武王立卒立異母弟是曰昭)
(㐮王/也)䝉故業因遺䇿南取漢中西舉巴蜀東割膏腴
之地北收要害之郡(李斯上書曰恵王用張儀之計/西并巴蜀南取漢中東據成臯)
(之險割膏/腴之壤)諸侯恐懼㑹盟而謀弱秦不愛珍噐重
寳肥饒之地以致天下之士合從締交相與為一(文/頴)
(曰闗東為從張晏曰/締連結也徒帝切)當此之時齊有孟嘗趙有平原
楚有春申魏有信陵(史記曰平原君趙勝者趙之諸/公子也又曰孟嘗君者名文姓)
(田氏又曰春申君者楚人也名歇姓黄氏又/曰魏公子無忌者魏安釐王弟也為信陵君)此四君
者皆明智而忠信寛厚而愛人尊賢而重士約從離
横(言諸侯結納為從/欲以分離秦横也)兼韓魏燕趙宋衛中山之衆於
是六國之士有甯越徐尚蘇秦杜赫之屬為之謀
(吕氏春秋曰齊攻廩丘趙使孔青將而救之與齊人戰/大敗齊人得尸三萬以為二京甯越謂孔青曰苦矣不)
(如歸尸以内攻之彼得尸而府庫盡于塟此之謂内攻/之甯越趙人也徐尚未詳蘇秦已見上文吕氏春秋曰)
(杜赫以安天下説周昭文君昭文君謂杜/赫曰願學所以安周高誘曰杜赫周人也)齊明周最
陳軫召滑樓緩翟(亭/的)景蘇厲樂毅之徒通其意(戰國/䇿東)
(周齊明謂東周君曰臣恐西周之與楚韓寳令之為/己求地于東周也高誘曰齊明東周臣也戰國䇿曰)
(齊令周最使鄭立韓擾而廢公叔周最患之高誘曰/周最周君之子也仕於齊故齊伐之也字林曰最才)
(勾切戰國䇿秦王謂陳軫曰吾聞子欲去秦而之楚/信乎軫曰然髙誘曰陳軫夏人仕秦亦仕楚也韓子)
(于象謂楚王曰前時王使召滑之越五年而能成之史/記范環對楚王曰王前嘗用召滑而郡江東召音劭滑)
(音依字戰國䇿曰秦王伐楚魏王不欲樓緩謂魏王曰/不欲秦攻楚楚且與秦攻王王不如令秦楚戰王交制)
(之高誘曰樓緩魏相也翟景未詳史記曰蘇秦之弟厲/因燕子而求見齊王齊王怨蘇秦欲囚蘇厲燕子為謝)
(遂委質為齊臣又曰樂毅賢而好兵為魏昭王使于燕/燕昭王以客禮待之樂毅遂委質為臣燕昭王以為亞)
(卿/也)吳起孫臏帶佗兒良王廖田忌亷頗趙奢之倫制其
兵(史記曰吳起衛人也聞魏文侯賢事魏文侯以為將/又曰孫臏生阿甄之間臏亦孫武之後也田忌進孫)
(子于齊威王帶佗未詳佗徒何切吕氏春秋曰王廖貴/先兒良貴後此二人者皆天下之豪士也兒五兮切廖)
(力彫切戰國䇿曰韓魏之君朝田侯鄒忌為齊相田忌/為將使田忌伐魏三戰三勝高誘曰田侯宣王也史記)
(曰亷頗趙之良將也趙恵文王亷頗為趙將伐齊大破/之又曰趙奢者趙之田部吏也秦伐韓趙王令趙奢將)
(而救/之)嘗以什倍之地百萬之衆叩闗而攻秦(孔安國論/語注曰叩)
(擊也叩或為仰言秦/地高故曰仰攻之)秦人開闗而延敵九國之師遁逃
而不敢進(九國謂齊楚韓魏燕趙宋衛/中山也史記曰逡廵遁逃)秦無亡矢遺鏃
之費而天下諸侯已困矣(李廵爾雅注曰鏃/以金為箭鏑也)於是散從
約解爭割地而賂秦秦有餘力而制其弊追亡逐北伏
尸百萬流血漂櫓(音魯韋昭曰大楯曰櫓左氏傳/曰狄虒彌建大車之輪以為櫓)因利
乗便宰割天下分裂河山彊國請伏弱國入朝施及孝
文王莊襄王享國之日淺國家無事(史記曰昭襄王卒/子孝文王立卒子)
(莊襄王立公羊傳曰桓公之/享國也長何休曰享食也)及至始皇奮六世之餘烈
(張晏曰孝公恵文王武/王昭王孝文王莊襄王)振長策而御宇内呑二周而亡
諸侯(以馬喻也説文曰振舉也史/記曰始皇滅二周置三川郡)履至尊而制六合執
敲朴(浦/木)以鞭笞天下(臣瓉以為短曰敲長曰朴/説文曰敲擊也苦交切)威振四
海南取百越之地以為桂林象郡(漢書音義曰百越非/一種若今言百蠻也)
(史記曰始皇略取陸梁地為桂林象郡/韋昭曰桂林今鬱林象郡今日南也)百越之君俛首
係(計/)頸委命下吏乃使䝉恬北築長城而守藩籬却匈
奴七百餘里胡人不敢南下而牧馬士不敢彎弓而報
怨於是廢先王之道燔百家之言以愚黔首(史記李斯/曰請廢博)
(士官所職天下敢有藏詩書百家語者/詣守尉雜燒之又曰秦更名民曰黔首)隳名城殺豪俊
(應劭曰壞城恐/復阻以為己害)收天下之兵聚之咸陽銷鋒鍉鑄以為
金人十二以弱天下之民(如淳曰鍉箭足也鄧展曰鍉/是扦頭㦸也史記曰始皇収)
(天下兵聚之咸陽以銷鋒鍉為鍾鐻金人十二/重各千石置宫庭中鋒音的鍉或為提鐻音巨)然後踐
華為城因河為池(服䖍曰斷華山為城美/大之也晉灼曰踐登也)據億丈之城
臨不測之谿以為固良將勁弩守要害之處信臣精卒
陳利兵而誰何(誰何問之也漢書有誰何卒如淳/曰何謂何官也廣雅曰何問也)天下
已定始皇之心自以為闗中之固金城千里(金城言堅/也史記張)
(良曰闗中所謂金城/千里天府之國也)子孫帝王萬世之業(史記秦始皇/曰朕為始皇)
(帝後世以計數二世三/世至于萬世傳之無窮)始皇既沒餘威震于殊俗然而
陳渉甕牖繩樞之子(陳渉已見鄒陽上書禮記曰儒有/篷户甕牖韋昭曰繩樞以繩扄户)
(為樞/也)甿𨽻之人(如淳曰甿古/珉字氓人也)而遷徙之徒也材能不及
中庸(方言曰庸賤稱也言/不及中等庸人也)非有仲尼墨翟之賢陶朱猗
頓之富(史記曰范蠡之陶為□公以為陶天下之中皆/諸侯四通貨物所交易也乃治産積十九年之)
(間三致千金孔叢子曰猗頓魯之窮士也耕則常飢桑/則常寒聞朱公富往而問術焉公告之曰子欲速富當)
(畜五牸乃適河東大畜牛羊于猗氏之/南其滋息不可計以興富故曰猗頓也)躡足行伍之間
俛起阡陌之中(如淳曰躡音疊音義曰俛音免/如淳曰時皆卑屈在阡陌之中)率罷散
之卒將數百之衆轉而攻秦斬木為兵掲竿為旗(埤蒼/曰揭)
(立舉也巨列切莊子/曰揭竿求諸海也)天下雲㑹而響應嬴糧而景從(莊/子)
(曰今使民曰其所有賢者嬴糧/而趣之方言曰嬴擔也音盈)山東豪俊遂並起而亡
秦族矣且夫天下非小弱也雍州之地殽函之固自若
也陳渉之位不尊於齊楚燕趙韓魏宋衛中山之君也
鋤耰棘矜(巨/巾)不銛(息/鹽)於鉤㦸長鎩(所/介)也(孟康曰耰鋤矜/柄也張晏曰)
(音槿爾雅曰棘㦸也言鋤柄及㦸槿也耰音憂槿巨巾/切如淳曰鈎㦸似矛刃下有鐵横上鈎曲也説文曰鎩)
(鈹有/鐔也)謫戍之衆非抗於九國之師也(通俗文曰罰罪/曰謫文厄切)深
謀逺慮行軍用兵之道非及曩時之士也(史記曰賢人/深謀于廊廟)
(論語曰人無逺/慮必有近憂)然而成敗異變功業相反試使山東之
國與陳渉度長絜大比權量力則不可同年而語矣(莊/子)
(曰大樹其絜百圍司馬/彪曰絜匝也下結切)然秦以區區之地致萬乗之權
招八州而朝同列百有餘年矣(鄧展曰招猶舉也/蘇林曰招音翹)然後
以六合為家殽函為宫一夫作難而七廟隳身死人手
為天下笑者何也(春秋考異郵曰君/殺妻誅而天下笑)仁義不施而攻守
之埶異也
　　非有先生論
　　　東方曼倩(班固漢書東方朔字曼倩平原厭次人/武帝即位言得失又設非有先生論)
非有先生仕於吳進不能稱往古以廣主意退不能揚
君美以顯其功黙然無言者三年矣吳王怪而問之曰
寡人獲先王之功寄于衆賢之上夙興夜寐未嘗敢怠
也今先生率然髙舉逺集吳地(率然輕/舉之貎)將以輔治寡人
誠竊嘉之體不安席食不甘味目不視靡曼之色耳不
聽鐘鼔之音虚心定志欲聞流議者三年於茲矣(吕氏/春秋)
(曰越王欲致必死於吳身不安枕席口不甘厚味目不/視靡曼耳不聽鍾鼔三年苦身勞力高誘曰靡曼好色)
(也流議猶/餘論也)今先生進無以輔治退不揚主譽竊為先生
不取也盖懷能而不見臣不忠也見而不行主不明也
意者寡人殆不明乎非有先生伏而唯唯吳王曰可以
談矣寡人將竦意而覽焉先生曰於戲可乎哉可乎哉
(於戲歎辭也於音烏戲/音呼可乎哉言不可也)談何容易(言談説之道/何容輕易乎)夫談者
有悖(蒲/忽)於目而佛於耳謬於心而便於身者(韓子曰聖/人之救危)
(國以忠佛耳子書曰/佛違也佛扶忽切)或有悦於目順於耳快於心而毁
於行者非有明王聖主孰能聽之矣吳王曰何為其然
也中人以上可以語上也(論語孔子曰中人以上可以/語上也中人以下不可以語)
(上/也)先生試言寡人將覽焉先生對曰昔闗龍逢深諫於
桀而王子比干直言於紂(尸子曰義必利雖桀殺闗龍/逢紂殺王子比干猶謂之必)
(利/也)此二臣者皆極慮盡忠閔主澤不下流而萬民騷動
故直言其失切諫其邪者將以為君之榮除主之禍也
今則不然反以為誹(方/未)謗君之行無人臣之禮(如淳曰/漢書注)
(曰誹非上/所行也)果紛然傷於身䝉不辜之名戮及先人為天
下笑(鄭𤣥禮記注/曰戮猶辱也)故曰談何容易是以輔弼之臣瓦解
而邪謟之人並進(春秋考異郵/曰瓦解土崩)遂及飛廉惡來革等(史/記)
(曰中潏生蜚亷蜚亷生惡來惡來父子俱以材力事殷/紂説苑子石曰費仲惡來革長鼻决耳崇侯虎順紂之)
(心欲以合於意武王伐/紂四子身死牧之野)二人皆詐偽巧言利口以進其
身(論語子曰巧言令色鮮矣/仁又曰惡利口之覆邦家)隂奉凋琢刻鏤之好以納
其心務快耳目之欲以苟容為度遂往不戒身沒被戮
宗廟崩弛國家為墟殺戮賢臣親近讒夫詩不云乎讒
人罔極交亂四國此之謂也(毛詩小雅文也鄭/𤣥曰極猶已也)故卑身
賤體説色微辭愉愉(喻/)喣喣(況/于)終無益於主上之治即
志士仁人不忍為也(愉愉喣喣和悦之貎也孝經鈎命/決曰驩忻慎懼嘔嘔喻喻喣與嘔)
(同音吁論語子曰志士/仁人無求生以害仁也)將儼然作矜莊之色深言直諫
上以拂人主之邪下以損百姓之害(拂與/弼同)則忤於邪主
之心厯於衰世之法故養夀命之士莫肯進也遂居深
山之間積土為室編蓬為户彈琴其中以詠先王之風
亦可以樂而忘死矣(尚書大傳曰子夏曰弟子所授書/於夫子者不敢忘雖退而窮居河)
(濟之間深山之中作壤室編蓬户尚彈琴/瑟其中以歌先王之風則可以發憤矣)是以伯夷叔
齊避周餓于首陽之下後世稱其仁(論語子曰伯夷叔/齊餓于首陽之下)
(民到于/今稱之)如是邪主之行固足畏也故曰談何容易於是
吳王戄然易容(戄敬貎也/居具切)捐薦去几危坐而聽(捐薦去/几自貶)
(損也管子曰少者之事先/生危坐向師顔色無怍)先生曰接輿避世箕子被髪
佯狂此二子者皆避濁世以全其身者也(論語曰楚狂/接輿歌而過)
(孔子尸子曰箕子骨餘漆體/而為厲被髪佯狂以此免也)使遇明王聖主得賜清讌
之間寛和之色發憤畢誠圖畫安危揆度得失上以安
主體下以便萬民則五帝三王之道可幾而見也故伊
尹䝉恥辱負鼎俎和五味以干湯太公釣於渭之陽以
見文王(魯連子曰伊尹負鼎佩刀以干湯得意故尊宰/舍六韜曰文王卜田史扁為卜曰于渭之陽將)
(大得焉非熊非羆非虎非狼兆得公侯天遺女師/文王齋戒三日田于渭陽卒見吕尚坐茅以漁)心合
意同謀無不成計無不從誠得其君也深念逺慮引義
以正其身推恩以廣其下(孟子曰推恩/足以保四海)本仁祖誼(戰國/䇿蘇)
(代説齊王曰祖仁/者王立義者覇)褒有徳禄賢能誅惡亂總逺方壹統
類美風俗此帝王所由昌也上不變天性下不奪人倫
則天地和洽逺方懷之故號聖主臣子之職既加矣於
是裂地定封爵為公侯傅國子孫名顯後世民到于今
稱之以遇湯與文王也太公伊尹以如此龍逢比干獨
如彼豈不哀哉故曰談何容易於是吳王穆然俛而深
惟仰而泣下交頥(穆猶黙静思貎也孫子兵法/曰令發之日立寢者涕交頤)曰嗟乎
余國之不亡也綿綿連連殆哉世之不絶也(説文曰綿/聨微也爾)
(雅曰殆/危也)於是正明堂之朝齊君臣之位舉賢才布徳恵
施仁義賞有功躬親節儉減後宫之費捐車馬之用放
鄭聲逺佞人(論語顔淵問為邦子曰放鄭/聲逺佞人鄭聲滛佞人殆)省庖厨去侈
靡卑宫館壞苑囿填池塹以與貧民無産業者開内藏
振貧窮存耆老恤孤獨薄賦斂省刑罰行此三年海内
晏然天下大治陰陽和調萬物咸得其宜(孫卿子曰萬/物得宜時變)
(得/應)國無災害之變民無飢寒之色家給人足畜積有餘
囹圄空虛(文王曰法寛刑/緩囹圄空虚)鳳凰來集麒麟在郊(禮記曰/鳯凰麒)
(麟皆在/郊藪)甘露既降朱草萌芽(禮記曰天降甘露鄭𤣥曰/膏猶甘也尚書大傳曰徳)
(光地序則/朱草生)逺方異俗之人嚮風慕義各奉其職而來朝
賀故治亂之道存亡之端若此易見(吕氏春秋曰治亂/存亡如可見如不)
(可/見)而君人者莫肯為也臣愚竊以為過故詩曰王國克
生惟周之楨濟濟多士文王以寧此之謂也(毛詩小/雅文也)
　　四子講徳論(并序/)
　　　王子淵
褒既為益州刺史王襄作中和樂職宣布之詩又作傳
(漢書曰益州刺史王㐮欲宣風化於衆庶聞王褒有俊/才使褒作中和樂職宣布詩選好事者令依鹿嗚之聲)
(習而歌之褒既為刺史作頌又作傳如淳曰言王政/中和在官者樂其職國語所謂宣布哲人之令徳也)名
曰四子講徳以明其意焉㣲斯文學問於虚儀夫子曰
盖聞國有道貧且賤焉恥也(論語子曰邦有道/貧且賤焉恥也)今夫子
閉門距躍専精趨學有日矣(距躍不行也應劭風俗通/曰渉始於足足率長十寸)
(十寸則尺一躍三尺/法天地人再躍則渉)幸遭聖主平世而久懷寳(論語陽/貨謂孔)
(子曰懷其寳而迷/其邦可謂仁乎)是伯牙去鍾期而舜禹遁帝堯也(廣/雅)
(曰遁/避也)於是欲顯名號建功業不亦難乎夫子曰然有是
言也夫蚊蝱終日經營不能越階序(説文曰蚊蝱齧人/飛蟲也莊子曰蚊)
(蝱噆膚蚊亡云切蝱莫衡/切爾雅曰東西牆謂之序)附驥尾則渉千里攀鴻翮則
翔四海(文子曰蝱與驥/致千里而不飛)僕雖頑嚚願從足下雖然何由
而自逹哉文學曰陳懿誠於本朝之上行話談於公卿
之門(春秋説題辭曰秉懿誠之義思至忠/之功髙誘淮南子注曰本朝國朝也)夫子曰無介
紹之道安從行乎公卿(禮記曰介/紹而傳命)文學曰何為其然也
晉甯戚商歌以干齊桓(吕氏春秋曰甯戚飯牛車下望/桓公而悲擊牛角疾歌淮南子)
(曰甯越商歌車下而桓公慨/然而悟許慎曰商秋聲也)越石負芻而寤晏嬰(晏子/春秋)
(曰晏子之晉至于中牟睹敝冠皮裘負芻息於途側者/晏子曰吾子何為者對曰吾越石父者也晏子曰何為)
(此曰吾為人臣僕於中年見使將歸晏子曰何為為僕/對曰吾身不免凍餓之地吾是以為僕也晏子曰可得)
(而贖乎對曰可遂解左驂而贖之因載而與之俱歸至/舍不辭而入越石父立而請絶晏子使人應之子何絶)
(我之暴也越石父對曰臣聞之士者詘乎不知己而申/乎知己吾三年為人臣而莫吾知也今子贖我吾以子)
(為知我矣今不辭而入是與臣僕者同矣晏子/出見之曰嚮也見客之容而今也見客之意也)非有積
素累舊之歡皆塗覯卒遇而以為親者也故毛嬙西施
善毁者不能蔽其好(慎子曰毛嬙先施天下之姣也衣/之以皮帺則見之者皆走易之𤣥)
(錫則行者皆止/先施西施一也)嫫(謩/)姆(母/)倭傀善譽者不能掩其醜(孫/卿)
(子曰閭􁀙子奢莫之媒也嫫姆力父是之喜/也倭傀醜女未詳所見倭於為切傀古回切)苟有至道
何必介紹夫子曰咨夫特逹而相知者千載之一遇也
擇賢而處友者衆士之常路也是以空柯無刃公輸不
能以斲但懸曼矰蒲苴不能以射(聲類曰但徒也薛君/韓詩章句曰曼長也)
(鄭𤣥周禮注曰結繳於矢謂之矰矰髙也列子曰/蒲苴子弋弱弓纖繳乗風而振之連䨇鶬于青雲)故膺
騰撇波而濟水不如乗舟之逸也(説文曰撆擊也撆/與撇同也疋設切)衝
䝉渉田而能致逺未若遵塗之疾也才蔽於無人行衰
於寡黨此古今之患唯文學慮之文學曰唯唯敬聞命
矣於是相與結侣攜手俱游求賢索友厯于西州有二
人焉乗輅而歌倚輗(王/雞)而聽之(輅車也白虎通曰名車/為輅者何言所以歩之)
(於路也包威論語注曰輗/者轅端横木以縳軛也)詠歎中雅轉運中律嘽(闡/)緩
舒繹曲折不失節(禮記曰嘽諧慢易繁文/簡節之音作而民康樂)問歌者為誰
則所謂浮游先生陳丘子者也於是以士相見之禮友
焉(儀禮曰士相見之禮贄冬/用雉夏用朐左頭奉之)禮文既集(韓子曰禮有文/禮者義之文)
文學夫子降席而稱曰俚(力/紀)人不識寡見尠聞(劉徳漢/書注曰)
(俚鄙/也)曩從末路望聽玉音竊動心焉(尚書大傳曰天下/諸侯莫不玉音金)
(聲/)敢問所歌何詩請聞其説浮游先生陳丘子曰所謂
中和樂職宣布之詩益州刺史之所作也刺史見太上
聖明股肱竭力(如淳漢書注曰太上天子/也尚書大傳曰股肱臣也)徳澤洪茂黎
庶和睦天人竝應屢降瑞福故作三篇之詩以歌之也
文學曰君子動作有應從容得度南容三復白珪孔子
睹其慎戒(論語曰南容三復白珪/孔子以其兄之子妻之)太子擊誦晨風文侯
諭其指意(韓詩外傳曰魏文侯有子曰擊次曰訴訴少/而立之以為嗣封擊中山三年莫往來其傅)
(趙倉唐諫曰何不遣使乎則臣請使擊曰諾於是遂求/北犬晨雁齎行倉唐至曰北藩中山之君再拜獻之文)
(侯曰噫擊知吾好北犬嗜晨雁也即見使者文侯曰中/山之君亦何好乎對曰好詩文侯曰於詩何好曰好晨)
(風文侯曰晨風謂何對曰詩云鷸彼晨風鬱彼北林未/見君子憂心欽欽如何如何忘我實多此自以忘我者)
(也於是文侯大悦曰欲知其君視其所使中山君/不賢惡能得賢傅遂廢太子訴立中山君以為嗣)今吾
子何樂此詩而詠之也先生曰夫樂者感人宻深而風
移俗易(禮記曰樂者聖人所作也其感人/深又曰樂者所以移風易俗也)吾所以詠歌
之者美其君術明而臣道得也君者中心臣者外體外
體作然後知心之好惡臣下動然後知君之節趨(子思/子曰)
(民以君為心君以民為體心/正則體修心肅則身敬也)好惡不行則是非不分節
趨不立則功名不宣故美玉藴於碔(武/)砆(夫/)凡人視之
怢焉(馬融論語注曰藴藏也戰國䇿曰白骨疑象武夫/類玉張楫漢書注曰武夫石之次玉者廣蒼曰怢)
(忽忘也怢/他沒切)良工砥之然後知其和寳也精鍊藏於鑛朴
庸人視之忽焉(精錬金也金百錬不耗故曰精鍊也説/文曰鑛銅鐵璞也鑛與礦同𤓰並切)
巧冶鑄之然後知其幹也况乎聖徳巍巍蕩蕩民氓所
不能命哉(論語子曰大哉堯之為君也蕩蕩乎民無/能名焉巍巍乎其有成功廣雅曰命名也)是
以刺史推而詠之揚君徳美深乎洋洋罔不覆載紛紜
天地寂寥宇宙(言所覆者廣也紛紜衆多/之貎也寂寥曠逺之貎也)明君之恵顯
忠臣之節究(爾雅曰究窮也郭/璞曰謂窮盡也)皇唐之世何以加茲是
以每歌之不知老之將至也(論語子曰發憤忘食樂以/忘憂不知老之將至也)
文學曰書云廸一人使四方若卜筮(尚書曰廸一人有/事四方若卜筮無)
(不是孚孔安國曰/廸道也孚信也)夫忠賢之臣導主志承君恵攄盛徳
而化洪天下安瀾比户可封(瀾水波安瀾以喻太平也/尚書大傳曰周民可比屋)
(而/封)何必歌詠詩賦可以揚君哉愚竊惑焉浮游先生色
勃眥溢曰是何言與(論語子曰君召使擯色勃/如也孝經子曰是何言與)昔周公
詠文王之徳而作清廟建為頌首吉甫歎宣王穆如清
風列于大雅(毛詩周頌曰清廟祀文王也周公既成雒/邑朝諸侯率以祀文王焉毛詩大雅序曰)
(烝民尹吉甫美宣王也詩/曰吉甫作誦穆如清風)夫世衰道㣲偽臣虚稱者殆
也世平道明臣子不宣者鄙也鄙殆之累傷乎王道故
自刺史之來也宣布詔書勞來不殆令百姓徧曉聖徳
莫不霑濡厖(邈/江)眉耆耉之老(厖雜也謂眉/有白黒雜色)咸愛惜朝夕
願濟須臾且觀大化之淳流於是皇澤豐沛主恩滿溢
百姓歡欣中和感發是以作歌而詠之也(感發謂情感/于中發言為)
(詩/也)傳曰詩人感而後思思而後積積而後滿滿而後作
言之不足故嗟歎之嗟歎之不足故詠歌之詠歌之不
厭不知手之舞之足之蹈之也(樂動聲/儀文也)此臣子於君父
之常義古今一也今子執分寸而罔億度(億度之言無/限也韓子曰)
(有尺寸而無億度又曰則識無縁而/妄億度也馬融論語注曰罔誣也)處把握而却寥廓
乃欲圖大人之樞機道方伯之失得不亦逺乎(大人謂/天子也)
(周易曰利見大人又/曰言行君子之樞機)陳丘子見先生言切恐二客慙膝
歩而前曰先生詳之(戰國䇿曰荆軻見太子太/子再拜而跽膝行流涕)行潦(老/)
暴集江海不以為多(左氏傳曰君子曰潢汙行潦之水/杜預曰行潦流潦也荘子海若曰)
(天下之水莫大於海/百川歸之而不盈)鰌鱓並逃九罭(域/)不以為虗(爾雅/曰鰼)
(鰌郭璞曰今泥鰌也鰼似立切鰌且由切郭璞山海經/注曰鱓魚似蛇時闡切毛詩曰九罭之魚鱒魴爾雅曰)
(九罭魚/網也)是以許由匿堯而深隠唐氏不以衰(吕氏春秋/曰昔堯朝)
(許由於沛澤之中請屬天下/於夫子許田遂之箕山之下)夷齊恥周而逺餓文武不
以卑(夷齊已/見上文)夫青蠅不能穢垂棘(毛詩曰營營青蠅止/于樊鄭𤣥曰蠅之為)
(蟲汙白使黒汙黒使白左氏傳曰晉荀/息請以垂棘之璧假道于虞以伐虢)邪論不能惑孔
墨今刺史質敏以流恵舒化以揚名采詩以顯至徳歌
詠以董其文(爾雅曰/董正也)受命如絲明之如緡(禮記曰王言/如絲其出如)
(綸王言如綸其出如綍音/弗鄭𤣥曰言出彌大也)甘棠之風可倚而俟也(毛詩/序曰)
(甘棠美召伯也召/伯之教明于南國)二客雖窒計沮(孳/與)議何傷(言二客雖/於計窒塞)
(於議沮敗何傷于理乎言/未傷也爾雅曰窒塞也)顧謂文學夫子曰先生微矜
於談道又不讓乎當仁(論語子曰當/仁不讓於師)亦未巨過也願二
子措意焉夫子曰否夫雷霆必發而潛底震動(吕氏春/秋曰開)
(春始雷則/蟄蟲動矣)枹(孚/)鼔鏗(苦/耕)鏘(七/羊)而介士奮竦(左氏傳曰郤/克援枹而鼔)
(鄭𤣥周禮注/曰介被甲也)故物不震不發士不激不勇今文學之言
欲以議愚感敵舒先生之憤願二生亦勿疑(言議前敵/之愚以感)
(動/之)於是文繹復集乃始講徳(馬融論語注/曰繹尋繹也)文學夫子曰
昔成康之世君之徳與臣之力也(韓子曰晉平公問叔/向曰齊桓公九合諸)
(侯臣之力耶君/之力耶與音余)先生曰非有聖智之君惡(烏/)有甘棠之
臣故虎嘯而風寥唳龍起而致雲氣(周易曰雲從龍風/從虎聖人作而萬)
(物/覩)蟋蟀俟秋吟蜉(浮/)蝣(由/)出以隂(易通卦驗曰立秋蜻/蛚鳴蔡邕月令章句)
(曰蟋蟀蟲也/謂之蜻蛚也)易曰飛龍在天利見大人鳴聲相應仇偶
相從(周易曰同聲相應同氣/相求水流濕火就燥)人由意合物以類同是以
聖主不徧窺望而視以明不殫傾耳而聽以聰何則淑
人君子人就者衆也(毛詩曰淑人君/子其儀不忒)故千金之裘非一
狐之腋(亦/)大厦之材非一丘之木太平之功非一人之
力也(慎子曰廊廟之材盖非一木之枝狐白之裘非一/狐之皮也治亂安危存亡榮辱之施非一人之力)
(也/)盖君為元首臣為股肱明其一體相待而成有君而
無臣春秋刺焉(公羊傳曰宋公與楚人期戰于泓之陽/宋師大敗故君子大其不鼔不成列臨)
(大事而不忘大禮有君而無臣以為難雖文王之/戰亦不過此也何休曰惜其有王徳而無王佐也)三代
以上皆有師傅五伯以下各自取友(説苑郭隗曰帝者/之臣其名臣也其)
(實師也王者之臣其名臣也其實友/也伯者之臣其名臣也其實僕也)齊桓有管鮑隰甯
九合諸侯一匡天下(左氏傳曰鮑叔牙奉公子小白又/曰齊桓衛姬之子有鮑叔牙隰朋)
(以為輔佐説苑鄒子曰甯戚叩轅行歌桓公任之以國/政論語子曰桓公九合諸侯不以兵車管仲之力也又)
(曰管仲相桓公一匡天/下民到于今受其賜)晉文公有咎犯趙衰(楚/危)取威定
覇以尊天子(左氏傳曰晉公子重耳奔狄從者狐偃趙/衰顛頡魏武子司空季子杜預曰狐偃子)
(犯也司空季子胥臣四季也左氏傳曰先軫/謂晉侯曰報施救患取威定霸於是乎在矣)秦穆有王
由五羖攘却西戎始開帝緒(韓詩外傳曰昔戎將由余/使秦秦穆公問之得失之)
(要對曰古之有國者未嘗不以恭儉也失國者未嘗不/以驕奢也繆公然之於是告内史王廖曰隣國有聖人)
(敵國之憂也由余聖人也將奈之何王廖曰君其遺之/女樂以婬其志然後可圖繆公曰善乃使王廖以其女)
(樂二列遺戎王史記曰百里奚亡秦走宛秦繆聞百里/奚欲重贖之恐楚不予請以五羖羊皮贖之楚人許予)
(之繆公與語國事大悦又曰秦用由余謀伐戎王并國/十二遂覇西戎春秋保乾□曰五帝異緒宋衷曰緒業)
(也/)楚莊有孫叔子反兼定江淮威震諸夏(韓詩外傳曰/沈令尹進孫)
(叔敖於莊王叔敖治楚三年而楚國霸左氏傳曰楚子/□鄭子反將右晉師救鄭及楚師戰于邲晉師敗績邲)
(歩必/切)句踐有種蠡渫庸尅滅彊吳雪㑹稽之恥(漢書曰/江都王)
(問董仲舒曰越王句踐與大夫渫庸種蠡謀伐吳遂滅/之孔子稱殷有三仁寡人亦以為越有三仁史記曰吳)
(王夫差伐越敗之越王句踐乃以甲兵五千人棲于㑹/稽又曰句踐自㑹稽歸拊循其士民伐吳大破之吳王)
(自殺/也)魏文有段干田翟秦人寢兵折衝萬里(吕氏春秋/曰孟嘗君)
(問白圭曰魏文侯名過桓公而政不及五伯何也白圭/對曰文侯師子夏友田子方敬段干木此名之所以過)
(桓公也而名號顯榮者三士羽翼之也史記魏文侯謂/李克曰寡人之相非成即璜璜翟璜也成魏文侯弟名)
(也吕氏春秋曰段干木者魏文敬之過其廬而軾秦欲/攻魏而司馬康諫曰段干木賢者而魏禮之天下皆聞)
(無乃不可加兵乎/秦君以為然乃止)燕昭有郭隗樂毅夷破彊齊困閔於
莒(史記曰燕昭王以子之之亂而齊大破燕燕昭王怨/齊於是詘身下士先禮郭隗以招賢者樂毅為魏使)
(於燕燕昭王以為亞卿使樂毅伐齊破之/追至于臨菑齊湣王走保於莒湣與閔同)夫以諸侯之
細功名猶尚若此而况帝王選於四海羽翼百姓哉(髙/誘)
(吕氏春秋注曰/羽翼輔佐也)故有賢聖之君必有明智之臣欲以積
徳則天下不足平也欲以立威則百蠻不足攘也(毛萇/詩傳)
(曰攘/除也)今聖主冠道徳履純仁被六藝佩禮文屢下明詔
舉賢良求術士招異倫拔駿茂是以海内歡慕莫不風
馳雨集襲雜竝至填庭溢闕含淳詠徳之聲盈耳登降
揖讓之禮極目進者樂其條暢怠者欲罷不能(條猶理/也漢書)
(音義曰/暢通也)偃息匍匐乎詩書之門游觀乎道徳之域咸絜
身修思吐情素而披心腹各悉精鋭以貢忠誠允願推
主上𢎞風俗而騁太平濟濟乎多士文王所以寧也(濟/濟)
(多士已/見上文)若乃美政所施洪恩所潤不可究陳舉孝以篤
行崇能以招賢去煩蠲苛以綏百姓禄勤增奉以厲貞
廉(漢書宣紀曰律令有可蠲除以安百姓條奏又曰吏/不廉平則治道□今小吏皆勤事禄薄其益吏奉什)
(五/也)減膳食卑宫觀(宣紀曰令太官損膳省宰/又曰郡國宫觀勿復修理)省官田損
諸苑(宣紀曰池籞未御/幸者假與貧人)疎繇役振乏困(宣紀曰流人還/歸勿算繇事又)
(曰遣使者/振貸乏困)恤民災害不遑遊宴(宣紀曰今天下頗被/疾疫之災朕甚愍之)閔
耄老之逢辜憐縗絰之服事(宣紀曰朕惟耆老之人髪/齒墮落亦無暴虐之心諸)
(年八十以上非誣告人殺傷人他皆勿坐又曰百姓遭/縗絰凶災而吏繇事傷孝子之心自今有大父母父母)
(䘮者勿/繇事)惻隠身死之腐人悽愴子弟之縲匿(宣紀曰今/繫者或以)
(掠辜若飢寒死獄中朕甚痛之又曰自/今于首匿父母孫匿大父母皆勿坐)恩及飛鳥恵及
走獸胎卵得以成育草木遂其零茂(尸子曰湯之徳及/□獸矣莊子曰至)
(徳之世禽獸成/羣草木遂長)愷悌君子民之父母豈不然哉(毛詩大/雅文)
先生獨不聞秦之時邪違三王背五帝滅詩書壞禮義
信任羣小憎惡仁智詐偽者進逹佞謟者容入宰相刻
削大理峻法(廣雅曰峭急也謂/嚴急也峻與峭同)處位而任政者皆短於
仁義長於酷虐狼摯虎攫懷殘秉賊(孟子曰賊仁者謂/之賊賊義者謂之)
(殘/)其所臨莅莫不飢慄慴伏吹毛求疵並施螫毒百姓
征彸無所措其手足(韓子曰古之人君大體者不吹毛/而求小疵不洒垢而察難知方言)
(曰征彸惶遽也論語子曰刑罰不/中則民無所措手足彸章容切)嗷嗷愁怨遂亡秦族
是以養雞者不畜貍牧獸者不育豺樹木者憂其蠧保
民者除其賊(文子曰乳犬噬虎伏雞搏貍又曰所為立/君者以禁暴亂也夫養禽獸者必除豺狼)
(又况牧民乎又曰木林生/蠧還自食人生事因自賊)故大漢之為政也崇簡易尚
寛柔進淳仁舉賢才上下無怨民用和睦(孝經曰民用/和睦上下無)
(怨/)今海内樂業朝廷淑清天符既章人瑞又明品物咸
亨山川降靈(周易曰雲行雨/施品物咸亨)神光耀暉洪洞朗天(宣紀/曰薦)
(鬯之夕神光交錯或/降於天或登於地)鳯凰來儀翼翼邕邕羣鳥竝從舞
徳垂容(宣紀曰鳯凰集魯羣鳥從之尚書曰鳯凰來儀/爾雅曰翼翼恭也邕邕和也又曰邕邕者聲和)
(也山海經曰/鳯首文曰徳)神雀仍集麒麟自至(宣紀神雀儼集/九真獻竒獸)甘露
滋液嘉禾櫛比(宣紀曰甘露降未央宫又/曰嘉穀𤣥稷降於郡國)大化隆洽男
女條暢家給年豐咸則三壤豈不盛哉(尚書曰咸則三/壤成賦中邦)
昔文王應九尾狐而東夷歸周(春秋元命苞曰天/命文王以九尾狐)武王
獲白魚而諸侯同辭(尚書璇璣鈐曰武王得兵鈐謀東/觀白魚入舟俯取以燎八百諸侯)
(順同不謀魚者視用無/足翼從欲紂如魚乃誅)周公受秬鬯而鬼方臣(周公受/秬鬯未)
(詳鄭𤣥詩箋曰/鬼方逺國名)宣王得白狼而夷狄賔(史記曰穆王征/犬戎得四白狼)
(以歸今云/宣王未詳)夫民自正而事自定也(論語曰名不正則言/不順言不順則事不)
(成/)今南郡獲白虎亦偃武興文之應也獲之者張武武
張而猛服也是以北狄賓合邉不恤寇甲士寢而旌旗
仆也文學夫子曰天符既聞命矣敢問人瑞先生曰夫
匈奴者百蠻之最彊者也(毛詩曰因/時百蠻)天性憍蹇習俗桀
暴(左氏傳曰彼皆偃蹇/杜預曰偃蹇憍傲也)賤老貴壯氣力相髙(史記曰匈/奴貴壯健)
(賤老/弱也)業在攻伐事在獵射(史記曰匈奴因射獵為/生業習戰攻以侵伐)兒能
騎羊走箭飛鏇(史記曰匈奴兒能騎/羊引弓射鳥䑕也)逐水隨畜都無常
處(史記曰匈奴逐水草/遷徙無城郭常處)鳥集獸散往來馳騖周流曠野
以濟嗜欲其耒耜則弓矢鞌馬播種則扞弦掌拊(禮記/曰左)
(佩决扞鄭𤣥曰扞拾也言所以拾弦也/何旦切鄭𤣥禮記注曰拊弓把也音夫)收秋則奔狐馳
兔穫(胡/郭)刈則顛倒殪(伊/計)仆(史記曰匈奴射/狐兔用為食)追之則奔遁
釋之則為寇(史記曰匈奴利則進/不利則退不羞遁走)是以三王不能懷五
伯不能綏驚邉杌士屢犯芻蕘詩人所歌自古患之(毛/詩)
(曰六月棲棲戎車既飭四牡騤騤/載是常服獫狁孔熾我是用急)今聖徳隆盛威靈外
覆日逐舉國而歸徳單于稱臣而朝賀(史紀曰日逐王/先賢撣將人衆)
(來降鄭氏曰撣音纒束之纒又曰/單于稱臣使弟奉珍朝賀正月)乾坤之所開隂陽之
所接編(蒲/典)結(計/)沮顔燋齒梟瞷(閑/)翦髪黥首文身裸(方/果)
袒(徒/旦)之國(編結謂編髪也漢書終軍曰解辮髪削左衽沮/又曰匈奴有罪小者軋音義曰刀刻其面盖)
(顔也燋齒未詳又曰大宛深日多鬚盖梟□也/黥首盖雕題也山海經曰雕題國在鬱林南)靡不奔
走貢獻懽忻來附婆娑嘔吟鼔掖而笑夫鴻均之世何
物不樂(孔安國尚書傳曰洪大也鴻與/洪古字通毛萇詩傳曰均平也)飛鳥翕翼泉魚
奮躍(毛詩曰鴛鴦在梁戢其左翼鄭𤣥曰明王之時人/不驚駭也韓詩曰鳶飛戾天魚躍于淵薛君曰魚)
(喜樂則踴/躍于泉中)是以刺史感懣(莫/本)舒音而詠至徳鄙人黭淺
不能究識(黭不明也/烏感切)敬遵所聞未尅殫焉於是二客醉
於仁義飽於盛徳(毛詩曰既醉以/酒既飽以徳)終日仰歎怡懌而悦
服
　
　
　
　文選巻五十一
欽定四庫全書
　文選巻五十二　　　　　　梁　蕭統　編
　　　　　　　　　　　　　唐　李善　註
　論上
　　王命論(王命帝王受命也漢書曰彪遭王莾敗光/武即位於冀州時隗囂據隴擁衆囂問彪)
　　　(曰往者周亡戰國並爭天下分/裂意者縱横之事復起於今乎)
　　　班叔皮
昔在帝堯之禪曰咨爾舜天之厯數在爾躬舜亦以命
禹(論語文也尚書帝曰來禹予懋乃徳嘉乃丕績天之/厯數在汝躬汝終陟元后孔安國曰厯數謂天道也)
(元后天子也爾/雅曰命告也)暨于稷契咸佐唐虞光濟四海奕世載
徳至于湯武而有天下(稷武王之祖也契成湯之祖也/杜預左氏傳注曰暨至也國語)
(祭公謀父曰奕世載徳孔/安國尚書傳曰載行也)雖其遭遇異時禪代不同至
於應天順人其揆一焉(周易曰湯武革命順乎天應乎/人孟子曰先聖後聖其揆一也)
是故劉氏承堯之祚氏族之世著於春秋(漢書贊曰春/秋晉史蔡墨)
(有言陶唐氏既衰其後有劉累范氏其後也范氏為/晉士師魯文公世出奔秦後歸于晉其處者為劉氏)唐
據火徳而漢紹之(帝系曰帝堯封于唐為火徳漢書贊/曰漢承堯運徳祚已盛斷虵著符旗)
(幟尚赤協於□徳自/然之應得天統矣)始起沛澤則神母夜號以彰赤
帝之符(漢書曰髙祖夜徑澤中有大虵當徑髙祖乃/㧞劒斬虵後人來至虵所有一老嫗夜哭曰)
(吾子白帝子也化為虵當道今者赤帝子斬之又曰/髙祖立為沛公旗幟皆赤由是知所殺地白帝子殺)
(者赤帝/子故也)由是言之帝王之祚必有明聖顯懿之徳(春/秋)
(河圖□命篇曰倉戲農黄三陽翼天徳聖明法言曰/昔在有熊髙辛唐虞三代咸有顯徳故天因而祚之)
豐功厚利積累之業(史記崇侯虎曰西伯積/善累徳諸侯皆嚮之)然後精
誠通於神明流澤加於生民(孝經子曰孝悌之至通/於神明尚書周公曰道)
(洽政治澤/潤生民)故能為鬼神所福饗天下所歸往(孟子萬/章曰堯)
(薦舜如何曰使之主祭百神享之使之主事事治而/百姓安之易乾鑿度曰王者天下所歸韓詩外𫝊曰)
(王者徃也天下/往之謂之王也)未見運世無本功徳不紀而得倔
起在此位者也(運世五行更運相次之世也不紀/不為人所記也春秋元命苞曰三)
(徳之運應録相次代埤蒼/曰崛特起也崛與倔同)世俗見髙祖興於布衣
不逹其故(漢書曰髙祖曰吾以布衣取天下家/語孔子曰舜起布衣而終以帝也)以
為適遭暴亂得奮其劒(適猶遇也漢書髙祖曰/吾提三尺劒取天下)遊
説之士至比天下於逐鹿幸捷而得之(漢書隗囂/曰秦失其)
(鹿劉□逐而得之時人復知漢乎太公六韜/曰取天下若逐野鹿得鹿天下共分其肉)不知神噐
有命不可以智力求(韋昭曰神噐天子璽符服御之物/善曰老子曰天下神噐不可為也)
(為者敗/之也)悲夫此世之所以多亂臣賊子者也(孟子曰孔/子成春秋)
(而亂臣/賊子懼)若然者豈徒闇於天道哉又不覩之於人事矣
夫餓饉流隸飢寒道路(説文曰餓飢也榖梁傳曰五穀/不升謂之饉流𨽻流移賤𨽻也)
(左氏傳曰人有十等輿臣𨽻也也/饉或為殣荀悦曰道瘞謂之殣)思有短褐之襲擔石之
蓄(韋昭曰短謂裋裋襦也毛布曰褐短丁管切説文曰/襲重衣也字林曰襲大篋也晉灼曰無一擔與一斛)
(之/餘)所願不過一金終於轉死溝壑(韋昭曰一斤為一金/孟子謂膝文公曰為)
(人父母使老稚轉乎溝/壑惡在其為民父母也)何則貧窮亦有命也(墨子曰貧/富治亂固)
(有天命不/可損益也)况乎天子之貴四海之富神明之祚可得而
妄處哉(禮記孔子曰舜其大孝也與尊為天子富有四/海之内宗廟饗之子孫保之法言曰天因祚之)
(為神明/主也)故雖遭罹厄㑹竊其權柄勇如信布彊如梁籍
成如王莾然卒潤鑊伏鑕烹醢分裂(史記曰項籍其季/父項梁陳勝等起)
(梁為楚上柱國軍下邳自號武信君北/至定陶再破秦軍後秦大破之項梁死)又况么麽不及
數子而欲闇干天位者乎(鶡冠子曰無道之君任用么/麽動則煩濁有道之君任用)
(俊雄動則明白通俗文曰不長曰么/細小曰麽莫可切爾雅曰干求也)是故駑蹇之乗不
騁千里之塗(廣雅曰駑駘也今謂馬之下者為駑王逸/楚辭注曰蹇跛也吕氏春秋曰所謂貴驥)
(者為其一/日千里也)鷰雀之疇不奮六翮之用(史記陳渉曰鷰雀/安知鴻鵠之志哉)
(韓詩外傳盖賁曰夫鴻鵠/一舉千里所恃者六翮耳)楶梲之材不荷棟梁之任(應/劭)
(曰爾雅曰栭謂之楶棁侏儒柱善曰説文曰栭枅上/梁周易曰棟隆之吉不橈乎下也楶音節棁之劣切)斗
筲之子不秉帝王之重(音義曰筲竹莒也受一斗論/語子曰斗筲之人何足算也)易
曰鼎折足覆公餗不勝其任也(周易鼎卦之辭也説文/曰鬻鼎實也鬻與餗同)
(音/速)當秦之末豪傑竝起共推陳嬰而王之嬰母止之曰
自吾為子家婦而世貧賤今卒富貴不祥不如以兵屬
人事成少受其利不成禍有所歸嬰從其言而陳氏以
寧(史記/文)王陵之母亦見項氏之必亡而劉氏之將興也
是時陵為漢將而母獲於楚有漢使來陵母見之謂曰
願告吾子漢王長者必得天下子謹事之無有二心遂
對漢使伏劒而死以固勉陵其後果定於漢陵為宰相
封侯(史記/文)夫以匹婦之明猶能推事理之致探禍福之
機(白虎通曰庶人稱匹夫何言其夫妻/為偶也鄭𤣥周禮注曰致猶㑹也)全宗祀于無窮
垂䇿書於春秋而况大丈夫之事乎(張晏曰冊書史記也/晉灼曰至周名春秋)
(考紀也善曰孟子曰富貴不能淫/貧賤不能移此之謂大丈夫也)是故窮逹有命吉凶
由人(吕氏秦秋曰道徳於此窮逹一也/左氏傳周内史叔興曰吉凶由人)嬰母知廢陵母
知興審此二者帝王之分決矣盖在髙祖其興也有五
一曰帝堯之苗裔二曰體貎多竒異(漢書曰髙祖為人/隆凖而龍顔美鬚)
(髯左股有七/十二黒子)三曰神武有徴應(徴應謂下/衆瑞也)四曰寛明而
仁恕(漢書曰髙祖寛仁/愛人意豁如也)五曰知人善任使(髙祖任張良/以運籌委蕭)
(何以闗/内是也)加之以信誠好謀逹於聽受見善如不及用人
如由己(論語子曰見/善如不及)從諫如順流趣時如響起(左氏傳/叔向曰)
(齊桓公從善如流周易/曰變通者趣時者也)當食吐哺納子房之䇿(漢書酈/食其欲)
(立六國後漢王以問張良良發八難/漢王輟食吐哺曰豎儒幾敗乃公事)抜足揮洗揖酈生
之説(漢書曰酈食其求見沛公方踞牀使兩女子洗足/酈生不拜長揖曰足下必欲誅無道秦不宜踞見)
(長者沛公起攝衣謝之延/上坐食其説沛公襲陳留)悟戍卒之言斷懷土之情(漢/書)
(曰髙祖西都咸陽戍卒婁敬説上曰陛下都洛陽/不便不如入闗據秦之固是日車駕西都咸陽)髙四
皓之名割飢膚之愛(漢書曰上欲廢太子立戚夫人子/趙王如意吕后不知所為張良曰)
(顧上有所不能致四人令太子為書卑辭安車請以為/客令上見之則一助也於是太子迎四人至上破黥布)
(歸愈欲易太子及置酒太子侍四人者從上乃驚曰吾/求公公逃避我今公何自從吾兒游煩公幸卒調䕶太)
(子後竟不易太子者良/本招此四人之力也)舉韓信於行陣收陳平於亡命
(漢書曰蕭何薦韓信於漢王於是漢王齋戒設壇場拜/信為大將軍又曰陳平亡楚來降漢王與語説之使驂)
(乗監/諸將)英雄陳力羣䇿畢舉此髙祖之大略所以成帝業
也(莊子許由曰我為汝言/其大略廣雅曰略法也)若乃靈瑞符應又可略聞矣
(略粗/略也)初劉媪妊髙祖而夢與神遇震電晦㝠有龍虵之
怪(漢書曰髙祖母媪嘗息大澤之陂夢與神遇是時雷/電晦㝠父往視則見蛟龍據其上已而有娠遂産髙)
(祖説文曰妊/孕也如䕃切)及長而多靈有異於衆是以王武感物而
折契吕公覩形而進女(漢書曰髙祖嘗從王媪武負貰/酒時飲醉卧武負王媪見其上)
(常有怪歳竟此兩家常折劵棄債貰食夜切又曰吕公/見髙祖曰臣少好相人相人多矣無如季相臣有息女)
(願為箕/帚妾也)秦皇東遊以厭其氣吕后望雲而知所處(漢書/秦始)
(皇帝曰東南有天子氣於是東遊以厭當之髙祖隠於/芒碭山澤間吕后與人俱求常得之髙祖怪問吕后曰)
(季所居上常有雲氣故從往常/得季説文曰厭塞也於冉切)始受命則白虵分西入
闗則五星聚(白虵分已見上文漢書曰元年冬十/月五星聚於東井沛公至霸上也)故淮
隂留侯謂之天授非人力也(漢書韓信謂髙祖曰且陛/下天授非人力也又曰張)
(良數以太公兵法説沛公沛公喜常用其䇿為/他人言皆不省良曰沛公殆天授故遂從之)厯古今
之得失驗行事之成敗稽帝王之世運考五者之所謂
取舍不厭斯位符瑞不同斯度(韋昭曰厭合也/善曰一艶切)而苟昧
權衡越次妄據外不量力内不知命(左氏傳曰息侯伐/鄭君子曰不量力)
(論語孔子曰不知/命無以為君子)則必喪保家之主失天年之夀(左氏/傳曰)
(趙孟過鄭印叚賦蟋蟀趙孟曰保家之主也莊子弟/子問於莊子曰山中之木以不材得終其天年也)遇
折足之凶伏斧鉞之誅英雄誠知覺寤畏若禍戒超然
逺覽淵然深識收陵嬰之明分絶信布之覬覦(左氏傳/師服曰)
(下無覬覦杜預曰下不敢望上/位也説文曰覬幸也覦欲也)距逐鹿之瞽説審神噐
之有授貪不可冀無為二母之所笑(韋昭曰幾望/也今本作冀)則福
祚流于子孫天禄其永終矣(尚書曰四海困/窮天禄永終)
　　典論論文
　　　魏文帝
文人相輕自古而然傅毅之於班固伯仲之間耳而固
小之與弟超書曰武仲以能屬文為蘭臺令史下筆不
能自休(伯仲喻兄弟之次也言勝負在兄弟之間不甚/相踰也范曄後漢書曰班超字仲升徐令彪)
(之少/子也)夫人善於自見而文非一體鮮能備善是以各以
所長相輕所短里語曰家有弊帚享之千金斯不自見
之患也(東觀漢記曰吳漢入蜀都縱兵大掠上詔讓漢/曰城降孩兒老母口萬數一旦放兵縱火聞之)
(可為酸鼻家有弊□享之千金禹宗室子孫故嘗更/職何忍行此杜預左氏傳注曰亨通也亨或為享)今
之文人魯國孔融文舉廣陵陳琳孔璋山陽王粲仲宣
北海徐幹偉長陳留阮瑀元瑜汝南應瑒徳璉東平劉
楨公幹斯七子者於學無所遺於辭無所假咸以自騁
驥騄於千里仰齊足而並馳以此相服亦良難矣(千里/已見)
(上文毛萇詩傳曰/田獵齊足尚疾也)盖君子審己以度人故能免於斯累
(吕氏春秋曰君子必審諸己然後任人楚/辭曰羗内恕己以量人王逸曰量度也)而作論文王
粲長於辭賦徐幹時有齊氣然粲之匹也(言齊俗文體/舒緩而徐幹)
(亦有斯累漢書地理志曰故齊詩曰子之還/兮遭我乎峱之間兮此亦其舒緩之體也)如粲之初
征登樓槐賦征思幹之𤣥猿漏巵員扇橘賦雖張蔡不
過也然於他文未能稱是琳瑀之章表書記今之雋也
應瑒和而不壯劉楨壯而不宻孔融體氣髙妙有過人
者然不能持論理不勝詞(漢書東方朔枚臯不長持論/孔叢子平原君謂公孫龍曰)
(公無復與孔子髙辯事也其/人理勝於辭公辭勝於理)至於雜以嘲戲及其所善
楊班儔也常人貴逺賤近向聲背實又患闇於自見謂
已為賢夫文本同而末異盖奏議宜雅書論宜理銘誄
尚實詩賦欲麗此四科不同故能之者偏也唯通才能
備其體文以氣為主氣之清濁有體不可力强而致譬
諸音樂曲度雖均節奏同檢(蒼頡篇曰/檢法度也)至於引氣不齊
巧拙有素雖在父兄不能以移子弟(桓子新論曰惟人/心之所獨曉父不)
(能以禪子兄不/能以教弟也)盖文章經國之大業不朽之盛事年夀
有時而盡榮樂止乎其身二者必至之常期未若文章
之無窮是以古之作者寄身於翰墨見意於篇籍不假
良史之辭不託飛馳之勢而聲名自傳於後故西伯幽
而演易周旦顯而制禮(司馬遷書曰西/伯拘而演周易)不以隠約而弗
務不以康樂而加恩(周易曰隠約者/觀其不懾懼也)夫然則古人賤尺
璧而重寸隂懼乎時之過已(淮南子曰聖人不貴尺之/璧而重寸之隂時難得而)
(易失孔叢子孔子曰不讀易則不/知聖人之心必不使時過已也)而人多不强力貧賤
則懾於飢寒富貴則流於逸樂(鄭𤣥禮記注曰懾恐懼/也賈逹國語注曰流放)
(也/)遂營目前之務而遺千載之功日月逝於上體貎衰
於下忽然與萬物遷化斯志士之大痛也(古詩曰奄忽/隨物化榮名)
(以為/寳)融等已逝唯幹著論成一家言
　　六代論(論夏殷周/秦漢魏也)
　　　曹元首(魏氏春秋曰曹冏字元首少帝族祖也/是時天子㓜稚冏冀以此論感悟曹爽)
　　　　(爽不能納為𢎞農太/守少帝齊王芳也)
昔夏殷周之厯世數十而秦二世而亡(紀年曰凡夏自/禹以至于桀十)
(七王殷自成湯滅夏以至于受三十九王大戴禮曰殷/為天子二十餘世而周受之周為天子三十餘世而秦)
(受之秦為天子二世而亡何殷/周有道而長秦無道而暴也)何則三代之君與天下
共其民故天下同其憂秦王獨制其民故傾危而莫救
夫與人共其樂者人必憂其憂與人同其安者人必拯
其危先王知獨治之不能久也故與人共治之(班固漢/書贊曰)
(孝宣帝稱曰與我共此/者其唯良二千石乎)知獨守之不能固也故與人共
守之(班固漢書贊曰昔周城則周召相其治/致刑措衰則五伯扶其弱與共守之)兼親疎而
兩用參同異而並進是以輕重足以相襲親疎足以相
衛并兼路塞逆節不生(賈誼過秦曰秦并兼諸侯山東/二十郡漢書主父偃説上曰今)
(以法割削諸侯/則逆節萌起)及其衰也桓文帥禮(齊桓/晉文)苞茅不貢齊
師伐楚宋不城周晉戮其宰(左氏傳曰齊侯伐楚楚子/使與師言曰不虞君之渉)
(吾地何故管仲對曰爾貢苞茅不入王祭不供無以縮/酒寡人是徴又曰晉魏舒合諸侯之大夫于翟泉將以)
(城成周宋仲幾不受功曰滕辥郳吾役也為宋役亦/職也士伯怒曰必以仲幾為戮乃執仲幾歸諸京師)王
綱弛而復張諸侯傲而復肅二霸之後寖以陵遲(漢書/曰二)
(霸之後寖/以陵遲)吳楚慿江負固方城雖心希九鼎而畏廹宗
姬(左氏傳屈完對齊侯曰楚國方城以為城漢水以為/池又曰楚子觀兵于周疆問鼎之大小輕重焉王孫)
(滿對曰周徳雖衰天命未/改鼎之輕重未可問也)姦情散於胸懷逆謀消於唇
吻(亡/枌)斯豈非信重親戚任用賢能枝葉碩茂本根頼之
與(班固漢書述曰公/族蕃滋枝葉碩茂)自此之後轉相攻伐吳并於越晉
分為三魯滅於楚鄭兼於韓(史記曰越王勾踐自㑹稽/歸拊循其士民伐吳大破)
(之吳王自殺又曰魏武侯韓哀侯趙敬侯滅晉後而三/分其地又曰楚考烈王伐滅魯又曰韓哀滅鄭并其國)
暨乎戰國諸姬微矣唯燕衛獨存然皆弱小西廹彊秦
南畏齊楚救於滅亡匪遑相卹至於王𧹞(匿/簡)降為庶人
猶枝榦相持得居虚位海内無主四十餘年(班固漢書/贊曰曁於)
(王𧹞降為庶人用天年終號位已絶于天下尚猶/枝葉相持莫得居其虚位海内無主四十餘年也)秦據
埶勝之地騁譎詐之術征伐闗東蠶食九國(班固漢書/贊曰秦據)
(埶勝之地騁狙詐之兵蠶食山東一切取/勝賈誼過秦曰九國之師遁逃而不敢進)至於始皇乃
定天位(尚書曰天/位艱哉)曠日若彼用力若此(班固漢書贊曰/至始皇乃并天)
(下以徳若彼用力/如此其艱難也)豈非深根固蔕不㧞之道乎(老子曰/有國之)
(母可以長久是謂深根固蔕長生久視之道班固漢書/贊曰所以親親賢賢褒表功徳深根固本為不可㧞者)
(也/)易曰其亡其亡繫于苞桑周徳其可謂當之矣(周易/曰否)
(卦之辭也𤣥曰苞植也否世之人不知聖人有命咸云/其將亡矣其將亡矣而聖乃自繫于植桑不亡也王弼)
(曰心存將危/乃得固也)秦觀周之弊將以為小弱見奪於是廢五
等之爵立郡縣之官(班固漢書贊曰秦既稱帝患周之/敗以為諸侯力爭四夷交侵以弱)
(見奪於是削去五等史記李斯奏曰置諸侯不便/始皇於是分天下以為三十六郡置守尉監也)棄禮
樂之敎任苛刻之政子弟無尺寸之封功臣無立錐之
土内無宗子以自毗輔外無諸侯以為蕃衛(班固漢書/贊曰秦竊)
(自號謂皇帝而子弟為匹夫内亡骨肉本根之輔外亡/尺土蕃翼之衛莊子曰堯舜有天下子孫無置錐之地)
仁心不加於親戚恵澤不流於枝葉譬猶芟刈股肱獨
任胸腹浮舟江海捐棄楫櫂(法言曰灝灝之海濟樓航/之力也航人無楫如航何)
(通俗文櫂/謂楫也)觀者為之寒心而始皇晏然自以為闗中之
固金城千里子孫帝王萬世之業也豈不悖哉(賈誼過/秦曰天)
(下已定始皇之心以為闗中之固/金城千里子孫帝王萬世之業也)是時淳于越諫曰臣
聞殷周之王封子弟功臣千有餘人今陛下君有海内
而子弟為匹夫卒有田常六卿之臣而無輔弼何以相
救事不師古而能長久者非所聞也(史記曰齊簡公立/田常闞止為左右)
(相田氏殺闞止簡公出奔田氏執簡公于徐州遂殺之/又曰晉昭公卒六卿强公室卑六卿謂范氏中行氏智)
(氏及趙韓魏也論語糺滑䜟曰陳滅齊六卿/分晉尚書曰事不師古以克永世匪説攸聞)始皇聽李
斯偏説而絀其義至身死之日無所寄付委天下之重
於凡夫之手記廢立之命於姦臣之口(史記曰始皇崩/趙髙乃與胡亥)
(丞相李斯隂破去始皇所封書賜公子扶蘇者而更詐/為丞相受始皇遺詔立子胡亥為太子更為書賜公子)
(扶蘇/死)至令趙髙之徒誅鋤宗室(史記曰二世尊用趙高/申法令乃行誅大臣及)
(諸公子春秋合誠/國曰誅鋤民害)胡亥少習尅薄之教長遵凶父之業
(史記曰趙髙故常教胡亥書及獄律令法/事史記太史公曰商君其天資刻薄人也)不能改制易
法寵任兄弟而乃師謨申商諮謀趙髙自幽深宫委政
讒賊(史記李斯上書二世曰能明申韓之術而修商君/之法法修術明而天下亂者未之聞也應劭漢書)
(注曰申不害韓昭侯相衛公孫鞅秦孝公相李竒曰法/皆深刻無恩史記曰二世常居禁中與趙髙决事事無)
(大小輒决於髙蒼/頡篇曰委任之也)身殘望夷求為黔首豈可得哉(史記/曰二)
(世齋望夷宫欲祠涇使使責讓趙髙以盗事髙懼乃隂/與其女壻咸陽令閻樂謀易上樂前即謂二世曰足下)
(其自為計二世曰願得妻子為黔/首閻樂麾其兵進二世自殺也)遂乃郡國離心衆庶
潰叛(尚書曰受有億兆夷人離心離/徳左氏傳曰人逃其上曰潰)勝廣唱之於前劉
項斃之於後(史記曰吳廣為假王擊秦班固漢書贊曰/秦竊自號為皇帝而子弟為匹夫吳陳奮)
(其白徙劉項/隨而斃之)向使始皇納淳于之策抑李斯之論割裂
州國分王子弟封三代之後報功臣之勞士有常君民
有定主枝葉相扶首尾為用雖使子孫有失道之行時
人無湯武之賢姦謀未發而身已屠戮何區區之陳項
而復得措其手足哉故漢祖奮三尺之劒驅烏集之衆
(曾子曰烏合之衆初/雖相歡後必相吐也)五年之中而成帝業(漢書曰髙祖/五年斬羽東)
(城即皇帝位/於汜水之陽)自開闢以來其興功立勲未有若漢祖之
易者也夫㧞深根者難為功摧枯朽者易為力理勢然
也(班固漢書贊曰漢無尺土之階繇一劒之任五年而/成帝業書傳所未嘗有焉何則古代相革皆承聖王)
(之烈今漢獨收孤秦之斃鐫金石者/難為功摧枮朽者易為力其勢然也)漢鑒秦之失封植
子弟及諸吕擅權圖危劉氏(漢書曰太后崩上將軍吕/禄相國吕産専兵秉政謀)
(作亂賈逵國語注/曰權□即柄字也)而天下所以不能傾動百姓所以不
易心者徒以諸侯彊大盤石膠固(漢書宋昌曰髙帝王/子弟所謂盤石之宗)
(也莊子曰待膠漆而固者是侵其徳者也范/曄後漢書鄭泰曰以膠固之衆當解合之勢)東牟朱虗
授命於内齊代吳楚作衛於外故也(漢書宋昌曰諸吕/擅權専制太尉卒)
(以滅之内有朱虚東牟之親外畏吳楚齊代之强又曰為/齊悼恵王肥髙祖六年立又曰齊悼惠王子章髙后封)
(朱虚侯章弟興/居為東牟侯)向使髙祖踵亡秦之法(王逸楚辭注/曰踵繼也)忽
先王之制則天下已傳非劉氏有也然髙祖封建地過
古制大者跨州兼域小者連城數十上下無别權侔京
室故有吳楚七國之患(班固漢書贊曰漢興懲戒亡秦/孤立之敗於是封王子弟大者)
(跨州兼郡小者連城數/十宫室百官制同京師)賈誼曰諸侯强盛長亂起姦夫
欲天下之治安莫若衆建諸侯而少其力令海内之勢
若身之使臂臂之使指則下無背叛之心上無誅伐之
事文帝不從(漢書賈誼/上疏之文)至於孝景猥用晁錯之計削黜
諸侯親者怨恨疏者震怒吳楚唱謀五國從風兆發髙
祖釁成文景由寛之過制急之不漸故也(漢書曰晁錯/數言吳過可)
(削文帝寛不忍罰及景帝即位錯曰髙帝初定天下諸/子弱故大封同姓今吳謀作亂逆削之亦反不削亦反)
(於是方議削吳吳王恐因欲發謀舉事諸侯既新削罰/震恐多怨錯及吳先起兵膠西膠東淄川濟南楚趙亦)
(皆反狠/由也)所謂末大必折尾大難掉(左氏傳楚子問於申/無宇曰國有大城何)
(如對曰末大必折尾大不掉君/所知也杜預曰折折其本也)尾同於體猶或不從況
乎非體之尾其可掉哉武帝從主父之策下推恩之令
自是之後齊分為七趙分為六淮南三割梁代五分(漢/書)
(主父偃説上曰今諸侯或連城數十願陛下令諸侯得/推恩分子弟以地侯之彼人人喜得所願上以徳施實)
(分其國必稍自銷弱矣上從其計又班固贊曰武帝施/主父之䇿下推恩之令使諸侯得分户邑以封子弟不)
(行黜陟而國自折自是齊分為七趙/分為六梁分為五淮南分為三也)遂以陵遲子孫微
弱衣食租稅不豫政事(班固漢書贊曰景帝遭七國之/難抑損諸侯諸侯唯得衣食租)
(稅不與/政事)或以酎金免削或以無後國除(漢書曰列侯坐/獻黄金酎祭宗)
(廟不如法奪爵者百六人漢儀注王子為侯侯歳以户/口酎黄金於漢廟皇帝臨受獻金助祭大祀曰飲酎飲)
(酎受金小不如斤兩色惡者王削縣侯/免□漢書曰趙哀王福薨無子國除)至於成帝王氏
擅朝劉向諫曰臣聞公族者國之枝葉枝葉落則本根
無所庇䕃方今同姓疏逺母黨専政排擯宗室孤弱公
族非所以保守社稷安固國嗣也(漢書劉向/上疏之文)其言深切
多所稱引成帝雖悲傷歎息而不能用(漢書成帝即位/向數上疏言得)
(失陳法戒書數十上以助觀覽補遺闕/上雖不能盡用然嘉其言常嗟歎之)至乎哀平異姓
秉權假周公之事而為田常之亂高拱而竊天位一朝
而臣四海漢宗室王侯解印釋綬貢奉社稷猶懼不得
為臣妾或乃為之符命頌莾恩徳豈不哀哉(班固漢書/贊曰至哀)
(平之際王莾知中外殫㣲因母后之權假伊周之稱詐/謀既成遂據南面之尊漢諸侯王厥角稽首奉上璽韍)
(唯恐在後或乃稱美頌徳以求容媚豈不哀哉田常簒/齊已見上文漢書曰王莾廢漢藩王廣陵王嘉獻符命)
(封扶策侯又曰郡鄉侯閔以莽簒/位獻神書言莽符封列侯郚音吾)由是言之非宗子獨
忠孝於恵文之間而叛逆於哀平之際也徒以權輕埶
弱不能有定爾頼光武皇帝挺不世之姿(杜篤論都賦/曰于時聖帝)
(兼不世/之姿)禽王莾於已成紹漢嗣於既絶斯豈非宗子之
力邪而曾不鑒秦之失策襲周之舊制踵亡國之法而
僥倖無疆之期至於桓靈奄豎執衡(范曄後漢書曰桓/帝立曹騰以定策)
(功遷大長秋又曰靈帝時大將軍竇武謀誅中/官曹節矯詔誅武等鄭𤣥尚書注曰稱上曰衡)朝無死
難之臣外無同憂之國君孤立於上臣弄權於下(班固/漢書)
(序曰漢興懲戒/亡秦孤立之敗)本末不能相御身手不能相使由是天
下鼎沸姦凶並爭(張超牋曰中外/雲擾萬夫鼎沸)宗廟焚為灰燼宫室
變為蓁藪(杜預左氏傳注/曰燼火餘木也)居九州之地而身無所安處
悲夫魏太祖武皇帝躬聖明之資兼神武之略(晉灼漢/書注曰)
(資材/量也)恥王綱之廢絶愍漢室之傾覆龍飛譙沛鳯翔兖
豫(魏志曰太祖武皇帝沛國譙人為兖州牧後太祖遷/都於許許屬豫州東京賦曰龍飛白水鳯翔參墟)
埽除凶逆翦滅鯨鯢(左氏傳曰楚子曰古者明王伐不/敬因取其鯨鯢而封以為大戮杜)
(預曰鯨鯢大魚以/喻不義之人也)迎帝西京定都潁邑(魏志曰天子東/遷敗於曹陽太)
(祖乃遣曹洪將兵西迎天子還雒董/昭勸太祖都許漢書潁川郡有許縣)徳動天地義感人
神漢氏奉天禪位大魏大魏之興于今二十有四年矣
觀五代之存亡而不用其長䇿觀前車之傾覆而不改
其轍迹(晏子曰諺曰前/車覆後車戒也)子弟王空虚之地君有不使之
民宗室竄於閭閻不聞邦國之政權均匹夫埶齊凡庻
内無深根不㧞之固外無盤石宗盟之助非所以安社
稷為萬代之業也(左氏傳曰周之/宗盟異姓為後)且今之州牧郡守古
之方伯諸侯皆跨有千里之土兼軍武之任或比國數
人或兄弟並據而宗室子弟曾無一人間厠其間與相
維持非所以强榦弱枝備萬一之慮也(班固漢書贊曰/徙吏二千石於)
(諸陵盖亦強/榦弱枝也)今之用賢或超為名都之主或為偏師之
帥而宗室有文者必限以小縣之宰有武者必置於百
人之上使夫廉髙之士畢志於衡軛之内(衡軛車之衡/軛也言王者)
(之御羣臣猶人之御羣馬故以衡軛/喻焉畢志其内未得騁其駿足也)才能之人恥與非
類為伍非所以勸進賢能褒異宗族之禮也夫泉竭則
流涸根朽則葉枯枝繁者䕃根條落者本孤故語曰百
足之蟲至死不僵扶之者衆也(魯連子曰百足之蟲至/斷不蹶者持之者衆也)
此言雖小可以譬大(司馬相如諫獵書曰/此言雖小可以喻大)且墉基不可
倉卒而成威名不可一朝而立(文子曰人主之有人猶/城之有基木之有根根)
(深則本固基/厚則上安也)皆為之有漸建之有素譬之種樹久則深
固其根本茂盛其枝葉若造次徙於山林之中植於宫
闕之下雖壅之以黑墳暖之以春日(尚書曰厥土黑墳/孔安國曰色黑而)
(墳/起)猶不救於枯槁何暇繁育哉夫樹猶親戚土猶士民
建置不久則輕下慢上平居猶懼其離叛危急將如之
何是以聖王安而不逸以慮危也存而設備以懼亡也
故疾風卒至而無摧㧞之憂天下有變而無傾危之患
矣
　　博奕論(系本曰烏曹作博許慎説文曰博局戲也/六著十二棊也揚雄方言曰圍棊自闗而)
　　　(東齊魯之/間謂之奕)
　　　韋𢎞嗣(吳志曰韋曜字𢎞嗣吳郡人為太子中/庶子時蔡潁亦在東宫性好博奕太子)
　　　　(和以為無益命曜論之後為中書僕射孫皓/誅之裴松之曰曜本名昭史為晉諱改之也)
盖聞君子恥當年而功不立疾沒世而名不稱(論語子/曰君子)
(疾沒世而/名不稱焉)故曰學如不及猶恐失之(論語孔/子之辭)是以古之
志士悼年齒之流邁而懼名稱之不建也勉精勵操晨
興夜寐不遑寧息經之以歳月累之以日力若甯越之
勤董生之篤漸漬徳義之淵棲遲道藝之域(吕氏春秋/曰甯越中)
(牟之鄙人也苦耕稼之勞謂其友曰何為而可以免此/苦耕也其友曰莫如學學三十歳則可逹矣甯越曰請)
(以十五歳人將休吾將不休人將臥吾將不敢卧十五/歳而周威王師之漢書曰董仲舒修春秋三年不窺園)
(圃其精/如此)且以西伯之聖姬公之才猶有日昃待旦之勞
(尚書周公曰文王自朝至于日中昃不遑□食用咸和/萬民孟子曰周公思兼三王其有不合者仰而思之夜)
(以繼日幸而得/之生以待旦)故能興隆周道垂名億載況在臣庶而
可以已乎厯觀古今功名之士皆有積累殊異之迹勞
神苦體契濶勤思平居不墯其業窮困不易其素是以
卜式立志於耕牧而黄霸受道於囹圄終有榮顯之福
以成不朽之名(漢書曰卜式河南人以田畜為事入山/牧羊十餘年羊致千餘頭又曰黄霸字)
(次公淮陽人遷丞相長史宣帝欲褒先帝夏侯勝曰武/帝不宜為立廟樂勝坐非議詔書霸坐同縱勝不舉劾)
(皆下獄勝霸既久繫霸欲從勝受經勝辭以罪死霸曰/朝聞道夕死可矣勝賢其言遂授之繫更再冬講論不)
(怠/)故山甫勤於夙夜而吳漢不離公門豈有遊墯哉(毛/詩)
(曰肅肅王命仲山甫將之夙夜匪懈以事一人東觀漢/記曰吳漢字子顔南陽人鄧禹及諸將多薦舉者再三)
(召見其後勤勤不離公門/上亦以其南陽人漸親之)今世之人多不務經術好翫
博奕廢事棄業忘寢與食窮日盡明繼以脂燭當其臨
局交爭雌雄未決専精鋭意神迷體倦人事曠而不修
賔旅闕而不接雖有太牢之饌韶夏之樂不暇存也至
或賭及衣物徙棊易行(埤蒼賭䞈也賭丁/古切䞈記被切)廉恥之意弛
而忿戾之色發然其所志不出一枰之上所務不過方
罫(古/買)之間(方言曰投博謂之枰皮兵切桓譚新論曰俗/有圍棊或言是兵法之類也及為之上者張)
(置疏逺多得道而為勝中者務相絶遮要以爭便利下/者守邉趨作罫目生於小地猶薛公之言黥布反也上)
(計取吳楚廣道者也中計塞城絶遮要爭利者也下計/據長沙以臨越此守邉隅趨作罫者也更始帝將相不)
(能防衛而令罫/中死棊皆生)勝敵無封爵之賞獲地無兼土之實伎
非六藝用非經國立身者不階其術徴選者不由其道
(廣雅曰/階因也)求之於戰陣則非孫吳之倫也(劉向圍棊賦曰/略觀圍棊法於)
(用兵怯者無功貪者先亡漢書曰孫/子兵法八十二篇吳起三十八篇)考之於道藝則非
孔氏之門也以變詐為務則非忠信之事也以劫殺為
名則非仁者之意也(尹文子曰以智力求者喻如奕棋/進退取與攻劫殺舍在我者也)
而空妨日廢業終無補益是何異設木而擊之置石而
投之哉且君子之居室也勤身以致養其在朝也竭命
以納忠臨事且猶旰食而何暇博奕之足耽(左氏傳伍/奢曰楚君)
(大夫其旰食乎班固漢書/述曰媚兹一人日旰忘食)夫然故孝友之行立貞純之
名章也方今大吳受命海内未平聖朝乾乾務在得人
(周易曰君子終日乾乾班固公/孫𢎞贊曰漢之得人於茲為盛)勇略之士則受熊虎之
任儒雅之徒則處龍鳳之署(熊虎猛㨗故以譬武龍鳳/五彩故以喻文尚書曰如)
(虎如貔如熊如羆于商郊蘇武答/李陵書曰其于學人皆如鳳如龍)百行兼苞文武並騖
(孝經鉤命決曰引/興摘暴學管百行)博選良才旌簡髦俊(賈逵國語注/曰旌表也)設
程試之科垂金爵之賞(説文曰程品也/廣雅曰科條也)誠千載之嘉㑹
百世之良遇也(桓子新論曰夫聖人乃千載/一出周易曰亨者嘉之㑹也)當世之士
宜勉思至道愛功惜力以佐明時(廣雅曰/惜愛也)使名書史籍
勲在盟府(左氏傳宫之竒曰虢叔為文/王卿士勲在王室蔵於盟府)乃君子之上務
當今之先急也夫一木之枰孰與方國之封枯棊三百
孰與萬人之將(邯鄲淳藝經曰棊局從横各十七道合/二百八十九道白黒棋子各一百五十)
(枚/)衮龍之服金石之樂足以兼棋局而貿博奕矣(周禮/曰三)
(公自衮冕而下鄭𤣥曰衮龍九章衣也東都賦曰修衮/龍之法服左氏傳曰晉侯以樂之半賜魏絳始有金石)
(之樂廣雅曰/貿易之也)假令世士移博奕之力用之於詩書是有
顔閔之志也用之於智計是有良平之思也用之於資
貨是有猗頓之富也(猗頓已見賈/誼過秦論)用之於射御是有將
帥之備也如此則功名立而鄙賤逺矣
　
　
　
　
　
　
　
　文選巻五十二
欽定四庫全書
　文選巻五十三　　　　　梁　蕭統　編
　　　　　　　　　　　　唐　李善　註
　論中
　　養生論(嵇喜為康傳曰康性好服食常采御工/藥以為神仙稟之自然非積學所致至)
　　　(於導養得理以盡性命若安期彭祖/之倫可以善求而得也著養生篇)
　　　嵇叔夜
世或有謂神仙可以學得不死可以力致者(王逸楚/辭註曰)
(謂說也鄭𤣥禮記注/曰致之猶言至也)或云上夀百二十古今所同過
此以往莫非夭妄者(養生經黄帝問天老曰人生上夀/一百二十年中夀百年下夀八十)
(年而竟不然/者皆夭耳)此皆兩失其情請試粗論之(鄭𤣥禮記注/曰粗麄也說)
(文曰粗疏/也徂古切)夫神仙雖不目見然記籍所載前史所傳較
(角/)而論之其有必矣(廣雅曰/較明也)似特受異氣禀之自然非
積學所能致也(孔安國尚書傳曰稟受也夫自然者/不知其然而然老子曰道法自然)至
於導養得理以盡性命上獲千餘歳下可數百年可有
之耳(天老養生經老子曰人生大期以百/二十年為限節度䕶之可至千歳)而世皆不
精故莫能得之何以言之夫服藥求汗或有弗獲而
愧情一集渙然流離(漢書曰上問左丞相周勃曰天/下一歲決獄幾何勃謝不知問)
(天下錢穀一歲出入幾何勃又謝不知汗出泱背/媿不能對顔師古曰浹沾也周易曰渙汗其大號)終
朝未餐則囂然思食而曾子銜哀七日不飢(毛詩曰/終朝采)
(緑終朝謂從旦至食時囂然飢意也禮記曾子謂/子思曰伋吾執親之䘮也水漿不入於口者七日)夜
分而坐則低迷思寢内懐殷憂則達旦不瞑(古眠字/韓子曰)
(衛靈公至濮水之上夜分而聞有鼔新聲者韓詩曰/耿耿不寐如有殷憂漢書劉向曰夜觀星宿或不寐)
(達/旦)勁刷理鬢醇醴發顔僅乃得之(通俗文曰所以理/髪謂之刷也何休)
(公羊傳注/曰僅劣也)壯士之怒赫然殊觀植髪衝冠(淮南子曰/荆軻為燕)
(大子丹刺秦王高漸離宋如意為擊筑而/歌於易水之上荆棘瞋目裂眥髪植衝冠)由此言之
精神之於形骸猶國之有君也神躁於中而形喪於
外猶君昏於上國亂於下也夫為稼於湯之世偏有
一溉之功者雖終歸於燋爛必一溉者後枯然則一
溉之益固不可誣也(種曰稼言種穀於湯之世值七/年之旱終歸是死而彼一溉之)
(苗則在後枯亦猶人處於俗同皆有死能攝生者則/後終也孫卿子曰禹十年水湯七年旱說文曰溉灌)
(之/也)而世常謂一怒不足以侵性一哀不足以傷身輕
而肆之(淮南子曰大怒破隂大喜墜陽養生要彭祖曰/憂恚悲哀傷人喜樂過差傷人賈逵國語注曰)
(肆恣/也)是猶不識一溉之益而望嘉穀於旱苗者也(國語/子餘)
(謂秦伯曰使能成/嘉糓君之力也)是以君子知形恃神以立神須形以
存悟生理之易失知一過之害生(淮南子曰形者生之/舍也氣者生之元也)
(神者生之制也一/失位則二者傷矣)故修性以保神安心以全身愛憎不
棲於情憂喜不留於意泊然無感而體氣和平(老子曰/我獨泊)
(然而未兆說文曰泊無為/也禮記曰樂行血氣和平)又呼吸吐納服食養身使形
神相親表裏俱濟也(莊子曰吹嘘呼吸吐故納新為/夀而已矣古詩曰服食求神仙)夫
田種者一畝十斛謂之良田此天下之通稱也不知區
種可百餘斛(汜勝之田農書曰上農區田大區方深各/六寸相去七寸一畝三千七百區丁男女)
(治十畝至秋収區三升粟畝得百斛也區/音鄔侯切一曰謂區隴而種非漫田也)田種本一也
至於樹養不同則功収相懸謂商無十倍之價農無百
斛之望此守常而不變者也且豆令人重榆令人瞑(經/方)
(小品倉公對黄帝曰大豆多食令人身重博物志云/食豆三年則身重行止難又曰啖榆則瞑不欲覺也)合
歡蠲忿萱草忘憂愚智所共知也(神農本草曰合歡蠲/忿萱草忘憂崔豹古)
(今注曰合歡樹似梧桐枝葉繁互相交結毎一風來輒/自離了不相牽綴樹之堦庭使人不忿也毛詩曰焉得)
(萱草言樹之背毛萇詩傳曰萱草令人/忘憂名醫别録曰萱草今之鹿葱也)薰辛害目豚魚
不養常世所識也(養生要曰大蒜勿食葷辛害目又神/農曰豬肉虚人不可久食又曰㹠肉)
(損人與豬同說文曰蒜葷菜也薰與/葷同豚魚無血食之皆不利人也)蝨(山/乙)處頭而黑麝
食柏而香(抱朴子曰今頭蝨著身皆稍變而白身蝨處/頭皆漸化而黑則是𤣥素果無定質移易存)
(乎所漸本草名醫云麝香形似麞常食柏葉五月得香/又夏月食蛇多至寒香滿入春患急痛以脚剔去著矢)
(溺中覆之皆有常處/人有遇得乃勝殺取)頸處險而癭(於/井)齒居晉而黄(淮南/子曰)
(險阻之氣多癭謂人居於山險樹木瘤/臨其水上飲此水則患癭齒黄未詳)推此而言凡所
食之氣蒸性染身莫不相應豈唯蒸之使重而無使輕
害之使闇而無使明薰之使黄而無使堅芬之使香而
無使延哉(方言曰延/年長也)故神農曰上藥養命中藥養性者
(本草曰上藥一百二十種為君主養命以應天無毒乆/服不傷人輕身益氣不老延年中□一百二十種為臣)
(主養性以應人養生經曰上藥養命五石練形/六芝延年中藥養性合歡蠲忿萱草忘憂也)誠知性
命之理因輔養以通也而世人不察惟五穀是見聲色
是耽目惑𤣥黄耳務淫哇(法言曰哇則鄭李軌曰哇邪/也周禮鄭𤣥注曰五穀麻黍)
(稯麥/豆也)滋味煎其府藏醴醪鬻其腸胃(莊子曰聲色滋味/之於人心不待學)
(而樂之漢書曰五藏六腑周禮曰凡齊事鬻鹽以/待戒令鄭𤣥曰鬻鹽謂練化之鬻今之煑字也)香芳
腐其骨髓喜怒悖其正氣(廣雅曰悖亂也文子/曰修理而動者正氣)思慮銷
其精神哀樂殃其平粹(文子曰人之性欲平又曰真人/純粹應劭漢書注曰粹淳也)
夫以蕞爾之軀攻之者非一塗(左氏傳子産曰蕞爾小/國杜預注曰蕞爾小貎)
(也/)易竭之身而内外受敵身非木石其能乆乎其自用
甚者飲食不節以生百病好色不勌以致乏絶(素問黄/帝曰有)
(病心腹滿此何病岐伯曰此飲食不節故時病七發曰/百病咸生漢書杜欽上疏曰佩玉晏鳴關雎歎之知好)
(色之伐性/短年也)風寒所災百毒所傷中道夭於衆難(莊子曰/終天年)
(不中道夭者/是智之盛)世皆知笑悼謂之不善持生也(方言曰悼/哀也笑悼)
(謂笑其不善養生/而又哀其促齡也)至于措身失理亾之於微積微成損
積損成衰從衰得白從白得老從老得終悶若無端(莊/子)
(曰藏乎無/端之紀)中智以下謂之自然(穀梁傳荀息曰中智以/上乃能慮之臣料虞君)
(中智以/下也)縱少覺悟咸歎恨於所遇之初而不知慎衆險
於未兆(老子曰未/兆易謀)是由桓侯抱將死之疾而怒扁鵲之
先見以覺痛之日為受病之始也(韓子曰扁鵲謂桓侯/曰君有疾在腠理猶)
(可湯熨桓侯不信後疾迎扁鵲鵲逃之桓侯遂死史記/曰扁鸛療簡子東過齊見桓侯東晳曰齊桓在簡子前)
(且二百歲小白後無齊桓侯田和子有桓公午去簡子/首末相距二百八年史記自為舛錯韋昭曰魏無桓侯)
(臣瓚曰魏桓侯新序曰扁鵲見晉/桓侯然此桓侯竟不知何國也)害成於微而救之於
著故有無功之治馳騁常人之域故有一切之夀仰觀
俯察莫不皆然以多自證以同自慰謂天地之理盡此
而已矣縱聞養生之事則斷以所見謂之不然其次狐
疑雖少庶幾莫知所由其次自力服藥半年一年勞而
未驗志以厭衰中路復廢或益之以畎(古/犬)澮(古/外)而泄之
以尾閭(尚書曰濬畎澮距川孔安國曰一畝之間廣尺/深尺曰畎廣二尋深二仞曰澮畎澮深之亦入)
(海也莊子海若曰天下之水莫大于海萬川歸之不知/何時止而不盈尾閭泄之不知何時已而不虚司馬彪)
(曰尾閭水之從海水出者也一名沃燋在東大海之中/尾者在百川之下故稱尾閭者聚也水聚族之處故稱)
(閭也在扶桑之東有一石方圓四萬里厚/四萬里海水注者無不燋盡故名沃燋)欲坐望顯報
者或抑情忍欲割棄榮願而嗜好常在耳目之前所希
在數十年之後(說文云希望也穀梁傳荀息曰夫人/玩好在耳目之前而患在一國之後)又
恐兩失内懐猶豫(楚辭曰心猶豫而狐疑尸子曰五尺/大天為豫說文曰隴西謂犬子為猶)
(顔師古以為人將犬行豫在人前待人不得又來迎俟/如此往還至于終日斯乃豫之所以為未定也故稱猶)
(豫或以爾雅云猶如麂善登木猶獸名聞/人聲乃猶豫縁木如此上下故稱猶豫)心戰於内物
誘其外交賖相傾如此復敗者夫至物微妙可以理知
難以目識譬猶豫章生七年然後可覺耳(淮南子曰豫/章之生七年)
(可知延叔堅曰豫章與枕木相/似須七年乃可别耳杭音尤)今以躁競之心涉希靜
之塗(老子道經曰聽之不聞名曰/希王逸楚辭注曰無聲曰靜)意速而事遲望近而
應逺故莫能相終夫悠悠者既以未效不求(論語桀溺/曰滔滔者)
(天下皆/是也)而求者以不專䘮業偏恃者以不兼無功追術
者以小道自溺凡若此類故欲之者萬無一能成也善
養生者則不然矣清虛靜泰少私寡欲(莊子曰廣成子/謂黄帝曰必靜)
(必清無勞汝形無摇汝精乃/可以長生老子曰少私寡欲)知名位之傷德故忽而不
營非欲而彊禁也(左氏傳曰名位/不同禮亦異數)識厚味之害性故弃
而弗顧非貪而後抑也(國語單襄公曰/厚味實腊毒也)外物以累心不
存神氣以醇白獨著(慎子曰□德清微而不見聰明而/不發是故外物不累其内莊子曰)
(外物不可必司馬彪曰物事也忠孝内也而外事咸不/信受也淮南子曰古之人神氣不蕩乎外莊子曰虚室)
(生白向秀曰虛其/心則純白獨著)曠然無憂患寂然無思慮(莊子曰聖/人平易恬)
(淡則憂患不能入也邪氣不能襲也故其德/全而神不虧矣故曰聖人不思慮不預謀也)又守之以
一養之以和和理日濟同乎大順(老子曰聖人抱一為/天下式河上公曰抱)
(守也守一乃知萬事故能為天下法式王弼曰一少之/極也式猶則也文子曰古之為道者養以和持以適莊)
(子曰古之治道者以恬養知知生而無以知為也謂之深/以知養恬知與恬交相養而和理出其性老子曰𤣥德)
(矣逺矣與物反矣乃至大順河上公曰大順者/天理也鍾㑹曰反俗以入道然乃至於大順也)然後蒸
以靈芝潤以醴泉(白虎通曰醴泉者美/泉也狀如醴酒也)晞以朝陽綏以
五弦(毛萇詩傳/曰晞乾也)無為自得體妙心𤣥(莊子曰天無為以/之清地無為以之)
(寧故雨無為相合萬物皆化之也孰能/得無為哉老子曰𤣥之又𤣥衆妙之門)忘歡而後樂足
遺生而後身存(莊子曰天下有至樂無有哉曰至樂無/樂郭象曰忘歡而後樂足樂足而後身)
(存莊子曰棄事則形不勞遺生則稽/不虧夫形全精復與天為一者也)若此以往恕可與
羡門比夀王喬爭年何為其無有哉(聲類曰恕人心度/物也史記曰始皇)
(之碣石使燕人盧生求羡門韋昭曰羡門古仙人也列/仙傳曰王子喬者周靈王太子晉也道人浮丘公接以)
(上嵩/高山)
　　運命論一首(運謂五德更運帝王所稟以生也春/秋元命苞曰五德之運各象其類興)
　　　(亡之名應籙以次相代宋均曰運籙運/也春秋元命苞曰命者天下之命也)
　　　李蕭遠(集林曰李康字蕭逺中山人也性介立/不能和俗著遊山九吟魏明帝異其文)
　　　　(遂起家為尋陽長/政有美績病卒)
夫治亂運也窮達命也貴賤時也(墨子曰貧富治亂固/有天命不可損益王)
(命論曰窮達有命吉凶由人莊子北/海若曰貴賤有時未可以為常也)故運之所隆必生
聖明之君(春秋河圖揆命篇曰蒼戲/農黄三陽翼天德聖明)聖明之君必有忠
賢之臣其所以相遇也不求而自合其所以相親也不
介而自親(介紹介也禮記/曰介紹而傳命)唱之而必和謀之而必從道
徳𤣥同曲折合符(老子曰知者不言言者不知是為𤣥/同論語比考讖曰君子上達與天合)
(符/)得失不能疑其志䜛構不能離其交然後得成功也
其所以得然者豈徒人事哉授之者天也告之者神也
成之者運也夫黄河清而聖人生里社鳴而聖人出(易/乾)
(鑿度曰聖人受命瑞應光見於河河水先清清變白白/變赤赤變黑黑變黄各三日春秋潛潭巴曰里社明此)
(里有聖人出其呴百姓歸天辟亡宋均曰里社之君鳴/則敎令行敎令明惟聖人能之也呴鳴之怒者聖人怒)
(則天辟亡矣湯起放桀時/葢此祥也明與鳴古字通)羣龍見而聖人用(易曰見羣/龍旡首吉)
(又曰聖人作/而萬物覩)故伊尹有莘氏之媵臣也而阿衡於商(說苑/鄒子)
(說梁王曰伊尹有莘氏之媵臣湯立以為三公毛/詩曰實維阿衡左右商王毛萇傳曰阿衡伊尹也)太公
渭濵之賤老也而尚父於周(史記曰太公望以漁釣于/周西伯六韜曰文王卜田)
(史編為卜田于渭之陽將大得焉非熊非羆非虎非狼兆得/公侯天遺汝師王乃齋戒三日田于渭之陽卒見呂尚坐茅)
(以漁毛詩大雅曰維師尚父時/維鷹揚諒彼武王肆伐大商)百里奚在虞而虞亡在秦
而秦霸非不才於虞而才於秦也(呂氏春秋曰凡亂也/者必始乎近而後及)
(逺始乎本而後及末亦然故百里奚處乎虞而虞亡處/乎秦而秦覇百里奚之處乎虞知非遇也其處于秦非)
(加益也有其本也其/本也者定分之謂也)張良受黄石之符誦三略之說(黄/石)
(公記序曰黄石者神人也有上略中略下略/河圖曰黄石公謂張良曰讀此為劉帝師)以遊於羣
雄其言也如以水投石莫之受也及其遭漢祖也其言
也如以石投水莫之逆也(漢書曰張良以兵法說沛公/沛公喜常用其䇿為它人言)
(皆不/省)非張良之拙說於陳項而巧言於沛公也(漢書張/良乃說)
(項梁立韓成為韓王而漢書張良/無說陳涉今此言之未詳其本也)然則張良之言一也
不識其所以合離合離之由神明之道也故彼四賢者
名載於籙圖事應乎天人其可格之賢愚哉(春秋考異/郵曰稽之)
(籙圖參於泰古易坤霛圖曰湯臣伊尹振鳥陵春秋命/厯序曰文王受丹書呂望佐昌發春秋保乾圖曰漢之)
(一師為張良主韓之陂漢以興春秋感精記曰西秦東/闚謀襲鄭伯晉戎同心遮之殽谷反呼老人百里子哭)
(語之不知泣血何益蒼/頡篇曰格量度之也)孔子曰清明在躬氣志如神嗜
欲將至有開必先天降時雨山川出雲(禮記文也鄭𤣥/曰清明在躬氣)
(志如神聖人也嗜欲將至謂其王天下之期將至也神/有以開之必先為之生賢智之輔佐若天降時雨山川)
(為之出/雲也)詩云惟嶽降神生甫及申惟申及甫惟周之翰
運命之謂也(詩大雅文也箋云申申伯甫甫侯也毛萇/傳曰翰幹也言周道將興五嶽為之生佐)
(仲山甫及申伯/為周之幹臣也)豈惟興主亂亡者亦如之焉(呂氏春秋/曰世有興)
(主之/士也)幽王之惑襃女也妖始於夏庭(史記曰昔夏后氏/之哀也有二神龍)
(止於夏帝之庭而言曰余襃之二君也夏帝卜殺之與/去之與止之莫吉卜請其漦而藏之乃吉于是布幣而)
(䇿告之龍亡而漦在夏氏乃櫝而去之比三代莫之敢/發至厲王之末發而觀之漦流于庭不可除厲王使婦)
(人躶而譟之漦化為𤣥黿以入王後宮後宮童妾既齓遭/之既笄而孕無夫而生一女子懼而棄之宣王之時童謡)
(檿弧箕服實亡周國於是宣王聞之有夫婦賣是噐者/宣王使執而戮之於道而鄉者後宫妾所棄妖子出於)
(路者聞其夜啼哀而収之夫婦遂奔于襃襃人有罪請/入棄子以贖罪棄子出於襃是為襃姒幽王廢申后立)
(襃姒為后后父申侯怒攻幽王/遂殺幽王酈山下漦仕淄切)曹伯陽之獲公孫彊也
徴發於社宫(左氏傳曰初曹人或夢衆君子立於社宫/而謀亡曹曹叔振鐸□待公孫彊許之旦)
(而求之曹無之戒其子曰我死爾聞公孫彊為政必去/之及曹伯陽即位好畋弋曹鄙人公孫彊好弋且言畋)
(弋之說悅之因訪政事說於曹伯從之乃背/晉而奸宋宋人伐之執曹伯陽以歸殺之)叔孫豹之
暱豎牛也禍成於庚宗(左氏傳曰初穆子去叔孫□及/庚宗遇婦人使私為食而宿焉)
(魯人召之所宿庚宗之婦人獻以雉問其姓對余子長/矣召而見之遂使為豎有寵長使為政田於蒲丘遂遇)
(疾焉豎牛曰夫子疾病不欲見人使寘饋于/介而退弗進則置虚器命徹叔孫不食卒)吉凶成敗
各以數至(春秋考異郵曰吉凶有效存亡出象王命論/曰驗行事之成敗數厯數也孔安國尚書傳)
(曰厯數謂/天道也)咸皆不求而自合不介而自親矣昔者聖人
受命河洛曰以文命者七九而衰以武興者六八而謀
(河洛謂河圖洛書也文謂文德即文王也武謂武功即/武王也言以文德受命者或七世九世而漸衰□以武)
(功而起者或六/世八世而謀也)及成王定鼎於郟鄏卜世三十卜年七
百天所命也(左氏傳王孫滿之辭也其世之多少年之/短長皆天所命也七九六八即卜世數也)
(杜預注曰郟鄏今河南/也武王遷之成王定之)故自幽厲之間周道大壊(言自/成王)
(至于厲王凡有八世即應七而衰也/毛詩序曰蕩召穆公傷周室大壊也)二霸之後禮樂陵
遟(二霸齊桓晉文也自厲王至于二霸之卒凡有九世/即應九而衰也毛詩序曰禮義陵遟男女滛奔也)
文薄之弊漸於靈景(自二霸之卒至于景王凡有六世/即應六而謀也尚書大傳曰周人)
(之教以文上教以文君子其失也小人薄鄭𤣥曰文謂/尊卑之差制也習文法無悃誠也靈景周之末王也)
辯詐之偽成於七國(言文薄既弊詐偽乃成也七國謂/韓魏齊趙燕楚秦也自景王至于)
(七國凡有八世/即應八而謀也)酷烈之極積於亡秦(言詐偽既成故加/之以酷烈也解嘲)
(曰呂刑靡弊/秦法酷烈也)文章之貴棄於漢祖(言周人之教以文故/漢承之以質也漢書)
(曰陸賈為太中大夫賈時上前說稱詩書髙帝罵之曰/廼公以馬上得之安事詩書也仲長子昌言曰漢祖輕)
(文學而/簡禮義)雖仲尼至聖顔冉大賢(家語冉有曰孔子者大/聖兼該文武並通又曰)
(顔回字子淵以德行著名孔子稱其賢退/又曰冉求字子有以政事著名性多謙)揖讓於䂓矩
之内誾誾於洙泗之上不能遏其端(論語曰孔子朝與/上大夫言誾誾如)
(也孔安國曰誾誾中正之貌禮記曽子謂子夏曰吾與/汝事夫子於洙泗之間鄭𤣥曰洙泗魯水名也史記曰)
(甚哉魯之哀也洙泗之間誾誾如也/桓子新論曰遇絶其端其命在天)孟軻孫卿體二希
聖從容正道不能維其末(周易子曰君子知幾其神乎/顔氏之子其殆庶幾乎有不)
(善未嘗不知知之未嘗復行韓康伯曰在理則昧造形逺/而悟顔氏子之分也失之於幾故有不善得之於二不)
(而復故知之未嘗復行也法言曰晞驥之馬亦驥之乗晞/顔之人亦顔之徒也顔嘗晞夫子矣李軌曰希望也言顔)
(回嘗望孔子也禮舎文嘉/曰從容中道隂陽度行也)天下卒至於溺而不可援(言/小)
(人之失在薄故孔孟所不能援/也孟子曰天下溺則援之以道)夫以仲尼之才也而器
不周於魯衛以仲尼之辯也而言不行於定哀(史記曰/魯定公)
(以孔子為司冦季桓子受齊女樂不聼政孔子遂行適獲/衛衛靈公置□六萬居頃之或譖孔子於霛公孔子恐)
(罪去/衛也)以仲尼之謙也而見忌於子西(史記曰楚昭王興/師迎孔□將以書)
(社地七百里封孔子楚令尹子西曰王之使使諸侯有/如子貢者乎曰無有王之將帥有如子路者乎曰無有)
(王之官尹有如宰予者乎曰無有且楚之祖封於周為/子男五十里今孔丘述三五之法明周召之業王若用)
(之則楚國安得世世土方數千里乎文王在豐武王在/鎬卒王天下今孔丘得據土壌賢弟子為佐非楚之福)
(也昭王/乃止)以仲尼之仁也而取讎於桓魋(史記曰孔子適/宋與弟子習禮)
(大樹下宋司馬桓魋欲殺孔子抜其樹孔子弟子曰/可以速行矣孔子曰天生德於予桓魋其如予何)以
仲尼之智也而屈厄於陳蔡(家語曰楚昭王聘孔子孔/子往拜禮焉路出乎陳蔡)
(陳蔡大夫相與謀曰孔子賢聖其刺譏皆中諸侯之病/若用於楚則陳蔡危矣遂使徒兵距孔子孔子不得行)
(絶糧七日外無/所通藜羮不充)以仲尼之行也而招毁於叔孫(論語曰/叔孫武)
(叔毁仲尼子貢曰無以為也仲尼不可毁也他人之賢/者丘陵也猶可踰也仲尼日月也無得而踰焉人雖欲)
(自絶其何傷於日月/乎多見其不知量也)夫道足以濟天下而不得貴於人
(周易曰智周萬/物而道濟天下)言足以經萬世而不見信於時(文子曰/養生以)
(經世莊子白未嘗聞任氏之風/俗其不可與經於世亦逺矣)行足以應神明而不能
彌綸於俗(孝經曰孝悌之至通於神明/周易曰故能獮綸天地之道)應聘七十國而
不一獲其主(說苑趙㐮子謂子路曰吾嘗問孔子曰先/生事七十君無明君乎孔子不對何謂賢)
(也/)驅驟於蠻夏之域屈辱於公卿之門(蠻謂蔡楚也毛/詩曰蠢爾蠻荆)
(夏謂宋衛也公謂魯侯也卿謂季氏也列/子楊朱曰孔子屈於季氏見辱於陽虎也)其不遇也如
此及其孫子思希聖備體而未之至(史記曰伯魚生伋/字子思孟子曰子)
(夏子游子張皆有聖人之一體冉伯牛閔子顔回則具/體而微劉熙曰體者四支股脚也具體者皆微者也皆)
(具聖人之體微小/耳體以喻德也)封已養髙勢動人主(國語叔向曰引/黨以封已韋昭)
(曰封厚也魏志髙柔上疏曰三/事不使知政遂名偃息養髙)其所遊歴諸侯莫不結
駟而造門猶有不得賔者焉其徒子夏升堂而未入於
室者也退老於家魏文侯師之西河之人肅然歸德比
之於夫子而莫敢間其言(論語曰由也升堂矣未入於/於室也家語曰卜子夏孔子)
(卒後教於西河之上魏文侯師事之而咨問國政焉禮/記曽子謂子夏曰吾與汝事夫子於洙汩之間退而老)
(於西河之上使西河之人疑汝於夫子/陳羣論語注曰不得有非間之言也)故曰治亂運也
窮達命也貴賤時也而後世君子區區於一主歎息於
一朝屈原以之沈湘賈誼以之發憤不亦過乎(楚辭曰/臨沅湘)
(之𤣥淵兮遂自忍而沈流漢書曰天子以賈誼任公卿/之位絳灌之屬盡害之乃毁誼於是天子亦疎之以誼)
(為長沙王大傳誼既以謫去意不自得及渡湘水為賦/以弔屈原原楚賢臣也被䜛遂投江而死誼追傷之因)
(以自喻揚雄反騷曰欽弔楚之湘/纍音義曰屈原赴湘故曰湘纍)然則聖人所以為聖
者葢在乎樂天知命矣(周易曰樂天/知命故不憂)故遇之而不怨居
之而不疑也其身可抑而道不可屈(漢書孫寳曰道不/可詘身詘何傷)
其位可排而名不可奪譬如水也通之斯為川焉塞之
斯為淵焉(管子曰水有大小出之溝流於大水及海/者命之曰川出於地而不流命曰淵水)
升之於雲則雨施沈之於地則土潤(淮南子曰夫水者/大不可極深不可)
(測上天為雨露下地為潤澤無公無私水之徳也周易/文言曰雲行雨施天下平也禮記月令曰季夏之月土)
(潤溽暑鄭𤣥云/土潤謂塗濕也)體清以洗物不亂於濁受濁以濟物不
傷於清(晏子春秋景公問晏子曰亷正而長久其行何/也晏子對曰其行水也美哉水乎清其濁無不)
(宷塗其□無不灑除是以長乆也管子曰夫/水淖溺以清好□人之惡仁也宷式甚切)是以聖人
處窮達如一也(呂氏春秋曰古人得道者窮亦樂達亦/樂所樂非窮達也道得於此則窮達一)
(也/)夫忠直之迕於主獨立之負於俗理勢然也(小雅曰/迕犯也)
(鄭𤣥禮記注/曰負背也)故木秀於林風必摧之堆出於岸流必湍
之(廣雅曰秀出也論衡曰風衝之/物不得育水湍之岸不得峭)行高於人衆必非之
(史記曰商君說秦孝公曰夫/有高人之行者固見非于世)前鑒不逺覆車繼軌(毛詩/曰殷)
(鑒不逺晏子春秋諺/曰前車覆後車戒)然而志士仁人猶蹈之而弗悔操
之而弗失何哉將以遂志而成名也(史記司馬遷曰詩/書隱約者欲遂其)
(志之思也班固漢書贊曰雖其/䧟于刑辟自與殺身成名者也)求遂其志而冒風波于
險塗(家語曰不觀巨海何/以知風波之患也)求成其名而歴謗議於當時
(司馬遷書曰/下流多謗議)彼所以處之葢有算矣(蒼頡篇曰/算計也)子夏曰
死生有命富貴在天(論語子夏曰商聞之/死生有命富貴在天)故道之將行
也命之將貴也(論語子曰道之/將行也與命也)則伊尹呂尚之興於商
周百里子房之用於秦漢不求而自得不徼而自遇矣
(論衡曰命吉不求自得富貴/之命西京賦曰不徼自遇)道之將廢也命之將賤也
(論語子曰道之/將廢也與命也)豈獨君子耻之而弗為乎葢亦知為之
而弗得矣凡希世苟合之士籧蒢戚施之人(莊子曰原/憲謂子貢)
(曰夫希世而行比周而友憲不忍為也司馬遷報任安/書曰苟合取容毛詩云燕婉之求籧蒢不鮮又曰燕婉)
(之求得/此戚施)俛仰尊貴之顔逶迤勢利之間(杜預左氏傳注/曰俛仰伏也鄭)
(𤣥毛詩箋曰籧蒢觀人顔色而為辭故不能俯又曰戚/施下人以色故不能仰史記曰蘇秦嫂逶迤而仰曰見)
(季子髙位/金多也)意無是非讚之如流言無可否應之如響(毛/詩)
(曰巧言如流史記淳于髠曰/鄒忌其應我若響之應聲也)以闚看為精神以向背為
變通(周易曰變通/者趣時者也)勢之所集從之如歸市勢之所去棄
之如脫遺(孟子曰太王居豳狄人侵之乃踰梁山邑于/岐山下從者如歸市焉廣雅曰脫誤也毛詩)
(曰棄予如遺鄭𤣥曰如/人遺忘忽然不省存也)其言曰名與身孰親也得與失
孰賢也榮與辱孰珍也(老子曰名與身孰親得與亡孰/病也家語子貢曰與其倛失二)
(者孰賢鄭𤣥儀禮/注曰賢猶勝也)故遂絜其衣服矜其車徒冒其貨賂
淫其聲色(杜預左氏傳/注曰冒貪也)脉脉然自以為得矣(爾雅曰脉/相視也郭)
(璞曰脉脉謂/相視貌也)葢見龍逢比干之亡其身而不惟飛亷惡
來之滅其族也(尸子曰我必利雖禁殺闢龍逢紂殺王子/比干猶謂義之必利也史記曰中潏生蜚)
(亷蜚亷生惡來父子倛以材力事殷紂説苑子石曰費/仲惡來革去鼻決目崇侯虎順紂之心欲以合於意武)
(王伐紂四子/死牧之野)葢知伍子胥之屬(音/燭)鏤(力/俱)於吳而不戒費
無忌之誅夷於楚也(左傳曰吳將伐齊越子帥其屬以/朝焉王及列士皆饋賂吳人皆喜)
(惟子胥懼曰是豢吳也使於齊屬其子於鮑氏為王孫/氏反役王聞之使賜之屬鏤以死杜預曰改姓為王孫)
(欲以辟吳禍屬鏤劒名也左傳曰沈尹戍言於子常曰/夫無極楚之䜛人也去朝吳出蔡侯朱䘮太子建殺連)
(尹奢子而弗圖將焉用之□常曰是瓦之罪/也乃殺費無極鄢將師盡滅其族以說其國)葢譏汲黯
之白首於主爵而不懲張湯牛車之禍也(漢書曰汲黯/為東海太守)
(東海大治召為主爵都尉又曰人以張湯為懐詐面欺/使使簿責湯湯自殺諸子欲厚葬湯湯母曰湯為天子)
(大臣被惡言而死何厚葬/為載以牛車有棺而無□)葢笑蕭望之跋(䈬/末)躓(竹/利)於前
而不懼石顯之絞縊於後也(漢書曰前將軍蕭望之及/光禄大夫周堪建白以為)
(宜罷中書宦官應古不近刑人由是大與石顯忤後皆/害焉望之自殺毛詩曰狼跋其胡載躓其尾漢書曰成)
(帝立丞相奏顯舊惡免官徙/歸故郡憂懣不食在道而死)故夫達者之算也亦各有
盡矣曰凡人之所以奔競於富貴何為者哉若夫立德
必須貴乎則幽厲之為天子不如仲尼之為陪臣也(左/氏)
(傳王饗管仲管仲曰陪臣敢辭/杜預注曰諸侯之臣曰陪臣)必須勢乎則王莽董賢
之為三公不如揚雄仲舒之闃其門也(漢書曰拜王莽/為大司馬又曰)
(董賢代丁明為大司馬揚雄自序曰雄家代素貧嗜酒/人希至其門又曰董仲舒為博士下帷講誦弟子傳以)
(文次相受業/或莫見其面)必須富乎則齊景之千駟不如顔回原憲
之約其身也(論語子曰齊景公有馬千駟死之日民無得/而稱焉又曰顔淵問仁子曰一日克己復禮)
(為仁馬融曰克己約身也家語曰原/憲宋人字子思清約守節貧而樂道)其為實乎則執杓
而飲河者不過滿腹棄室而灑雨者不過濡身過此以
往弗能受也(桓子新論曰子貢對齊景公曰臣事仲尼/譬如渴而操杯器就江海飲滿腹而去又)
(焉知江海/之深也)其為名乎則善惡書于史䇿毁譽流于千載
(淮南子曰三代之善千歲之積/譽也桀紂之惡千載之積毁也)賞罰懸乎天道吉㓙灼
乎鬼神固可畏也(廣雅曰/灼明也)將以娛耳目樂心意乎(南都/賦曰)
(遊觀之好/耳目之娱)譬命駕而遊五都之市則天下之貨畢陳矣
(孔叢子孔子歌曰巾車命駕漢書曰王莽於五都立均/官更名雒陽邯鄲臨淄宛成都市長皆為五均司市司)
(也/)褰裳而涉汶(問/)陽之丘則天下之稼如雲矣(毛詩曰/子惠思)
(我褰裳涉溱公羊傳曰莊公㑹諸侯盟于/柯曹子曰願請汶陽之由如雲言多也)椎(直/追)紒而守
敖庾海陵之倉則山坻之積在前矣(漢書曰尉他魋結/服䖍曰魋音椎今)
(兵士□頭結張揖上林賦注曰紒鬢後垂也結即髻字敖/也于子正文引此而為髻字漢書曰築甬道屬河以取)
(倉粟又枚乗上書曰夫漢轉粟西向不如海陵之倉毛/詩曰曾孫之庾如坻如京毛萇詩傳曰京丘也鄭𤣥曰)
(庾露積/糓也)扱衽而登鍾山藍田之上則夜光璵(余/)璠(煩/)之
珍可觀矣(爾雅曰扱衽曰擷廣雅曰扱插也初洽切淮/南子曰鍾山之玉范子計然曰玉英出藍田)
(許慎淮南子注曰夜光之珠有似明月故曰明月也左/氏傳曰季平子卒陽貨將以璵璠斂杜預曰璵璠美玉)
(也/)夫如是也為物甚衆為已甚寡不愛其身而嗇其神
(呂氏春秋曰凡事之本必理身嗇/其大寳髙誘曰嗇愛也□身也)風驚塵起散而不止
(風驚塵起喻惡積而舋生滅/塵散而不止喻舋生而不)六疾待其前五刑隨其後(左/氏)
(傳曰昭元年晉侯求醫於秦秦使醫和視之和曰是謂/近女室公曰女不可近乎對曰天生六氣淫生六疾六)
(氣曰隂陽風雨晦明過則為災隂淫寒疾陽淫熱疾風及/淫手疾雨淫腹疾晦淫惑疾明淫心疾今君不節能無)
(此乎書曰惟敬/五刑以成三德)利害生其左攻奪出其右而自以為見
身名之親疎分榮辱之客主哉(言奔競之倫禍敗若此/而乃尚自以為審見身)
(名親疎之理妙分榮辱客/主之義哉言惑之甚也)天地之大德曰生聖人之大
寳曰位何以守位曰仁何以正人曰義(周易曰天地之/大德曰生聖人)
(之大寳曰位何以守位曰仁何以聚/人曰財理財正辭禁人為非曰義)故古之王者葢以
一人治天下不以天下奉一人也(淮南子曰古之立帝/王者非以奉養其欲)
(也為天下掩衆暴寡故/立天子以齊一之也)古之仕者葢以官行其義不以
利冒其官也(論語子曰君子之仕行其義/也杜預左氏傳注曰冒貪也)古之君子葢
恥得之而弗能治也不恥能治而弗得也原乎夭人之
性核(胡/革)乎邪正之分(呂氏春秋曰衆正之所積其福無/不及衆邪之所積其禍無不違)
權乎禍福之門終乎榮辱之算其昭然矣(爾雅曰權□/始也尸子曰)
(聖人權福則取重權禍則取輕呂氏春秋曰少多治亂/不可不察此禍福之門也管子曰為善者有福為不善)
(者有禍孟子曰仁則榮不仁則辱孫卿/子曰先義後利者榮先利後義者辱)故君子舍彼取
此(言舍欲利而取仁義也/老子曰故去彼取此)若夫出處不違其時默語不
失其人(周易曰君子之道或/出或處或默或語)天動星迴而辰極猶居其
所(言君子之性語默出處雖從其時而中心常不改其/操似天動星廻而北辰常居其所而不改也論語子)
(曰為政以德譬如北辰居其所而/衆星拱之鄭𤣥曰北極謂之北辰)璣旋輪轉而衡軸猶執
其中(尚書曰璇璣玉衡以齊七政孔安國曰璣衡王者正/天文之器可運轉者馬融曰旋璣渾天儀可轉旋鄭)
(𤣥曰轉運者為機持正者為衡/莊子曰軸不運而輪致千里)既明且哲以保其身貽
厥孫謀以燕翼子者(毛詩大雅文也毛萇傳曰燕安也/翼敬也箋云貽猶傳也孫順也言)
(傳其所以順天下之謀以安/其敬事之子孫謂使行之也)昔吾先友嘗從事於斯矣
(論語曽子曰以能問於不能/昔者吾友嘗從事於斯矣)
　辯亡論上下二首(孫盛曰陸機著辯亡/論言吳之所以亡也)
　　辯亡論上
　　　陸士衡
昔漢氏失御姦臣竊命(姦臣謂董卓也答賔戲曰王塗/蕪穢周失其御法言曰上失其)
(政姦臣/竊國命)禍基京畿毒徧宇内皇綱弛紊王室遂卑(答賔/戲曰)
(廓帝紘恢皇綱劇秦美新曰皇綱弛而未張尚/書傳曰紊亂也新序曰及定王王室遂卑矣)於是羣
雄蜂駭義兵四合(廣雅曰駭起也漢書高祖曰吾以義/兵誅殘賊又魏相曰救亂誅暴謂之)
(義/兵)吳武烈皇帝慷慨下國電發荆南(吳志曰漢以孫堅/為長沙太守董卓)
(專權諸州郡並興義兵欲以討卓堅亦舉兵荆州刺史/王叡素遇堅無禮堅過殺之北至南陽衆數萬人楚辭)
(曰雷動/電發)權略紛紜忠勇伯世(公羊傳曰權者反於/經而後有善者也)威稜
則夷羿震盪(達/朗)兵交則醜虜授馘(漢書曰武帝報李廣/書曰威稜憺乎鄰國)
(李竒曰神靈之威曰稜左氏傳魏莊子謂晉侯曰寒浞/伯明氏之䜛子弟也夷羿収之以為己相杜預曰夷氏)
(也羿善射左氏傳曰兵交使在其間毛詩/曰仍執醜虜箋云馘所格者之左耳也)遂掃清宗祊
(補/黄)蒸禋皇祖(毛詩曰祝祭于祊毛萇傳曰祊廟門内之/祭也爾雅曰冬祭曰蒸尚書孔氏傳曰精)
(意以饗謂之禋皇祖謂漢祖也吳書/曰堅入洛掃除漢宗廟祠以大牢)于時雲興之將帯
州飇起之師跨邑哮(呼/交)闞之羣風驅熊羆之衆霧集(毛/詩)
(曰進厥武臣闞如椃虎尚書武王曰朂/哉夫子尚桓桓加虎如貔如熊如羆)雖兵以義合同
盟戮力(左氏傳曰諸侯同盟於亳國語曰/戮力一心賈逵曰戮力并力也)然皆包藏禍
心阻兵怙亂(左氏傳曰楚公子圍聘于鄭鄭使行人子/羽與之言曰大國無乃包藏禍心以圖之)
(又衆仲曰夫州吁阻兵而安忍杜預曰/阻恃也又君子曰史佚所謂無怙亂也)或師無謀律䘮
威稔冦(言出師之法必以律齊之今則不然各恃兵怙/亂而出師無律也稔冦言䘮其威權令資熟於)
(寇也周易曰師出以律否臧凶左氏傳萇𢎞/曰毛其必亡是昆吾稔之日杜預曰稔熟也)忠規武
節未有如此其著者也(漢書武帝詔/曰躬秉武節)武烈既沒長沙桓
王逸才命世弱冠秀發(吳志曰權稱尊號追諡䇿曰長/沙王言桓王挺英逸之才命世)
(而出也禮記曰人/生二十曰弱冠)招攬遺老與之述業神兵東驅奮寡
犯衆(范曄後漢書陳忠曰/旬月之間神兵電掃)攻無堅城之將戰無交鋒之
虜誅叛柔服而江外底(㫖/)定(左氏傳隨武子曰君討鄭/怒其貳而哀其卑叛而伐)
(之服而赦之伐叛刑也柔服德/也二者立矣尚書曰震澤底定)飾法脩師則威德翕赫
(周易曰先王明罰勅法/趙充國頌曰諭以威德)賔禮名賢而張昭為之雄(吳志/曰䇿)
(以彭城張昭為謀生班固漢書曰班伯/諸所賔禮皆名豪又□曰賔禮故老)交御豪俊而周
瑜為之傑(吳志曰䇿徙居舒與周瑜相友/収合士大夫江淮間人咸向之)彼二君子皆
𢎞敏而多竒雅達而聰哲故同方者以類附等契者以
氣集而江東葢多士矣(周易曰方以類聚物以羣分/又曰同聲相應同氣相求)將
北伐諸華誅鉏干紀(左氏傳曰吳周之冑裔也今而始/大比于諸華又季孫盟臧氏曰無)
(或如臧孫紇干國之紀犯門斬/闗春秋合誠圖曰誅鉏民害)旋皇輿於夷庚反帝座
乎紫闥(吳志曰曹公與袁紹相拒於官渡䇿隂謀襲許/迎漢帝繁欽辯惑曰吳人者以船械為□馬以)
(巨海為夷庚臧榮緒晉書曰司徒王謐議曰夷庚未入/乗與旋館然夷庚者藏車之所崔駰違旨曰攀台階□)
(紫/闥)挾天子以令諸侯清天步而歸舊物(戰國䇿張儀謂/秦惠王曰挾天)
(子以令天下此王業也毛詩曰天步艱難之子/不猶左氏傳伍員曰少康祀夏配天不失舊物)戎車既
次羣凶側目大業未就中世而殞(漢書曰列侯宗室見/郅都側目范曄後漢)
(書陳蕃上疏曰羣凶側目禍不/旋踵周易曰富有之謂大業)用集我大皇帝(吳志曰/權薨諡)
(曰大/皇帝)以奇蹤襲於逸軌叡心因乎令圖從政咨於故實
播憲稽乎遺風(國語樊穆仲對宣王曰魯侯賦事行刑/必問於遺訓而諮於故實史記曰宣王)
(即位修政法文武成康/遺風諸侯復宗周室也)而加之以篤固申之以節儉疇
咨俊茂好謀善斷(尚書帝曰疇咨若時登庸/班固王命論曰信誠好謀)束帛旅於
丘園旌命交乎塗巷(周易曰賁于丘園束帛戔戔孟子/曰夫招士以旂大夫以旌謝承後)
(漢書曰鄧道不/應州郡旌命)故豪彦尋聲而響臻志士希光而景騖
異人輻湊猛士如林(班固公孫𢎞贊曰異人並出文子/曰羣臣輻湊張湛曰如衆輻之集)
(轂也漢高祖歌曰安得猛士/守四方毛詩曰其㑹如林)於是張昭為師傅(吳志曰/王待張)
(昭以師/傅之禮)周瑜陸公魯肅呂䝉之儔入為腹心出作股肱
(吳志曰呂䝉字子明汝南人也為武威將軍南郡太守/餘並已見三國名臣頌毛詩曰赳赳武夫公侯腹心尚)
(書曰命汝予翼/作股肱心膂)甘寧凌統程普賀齊朱桓朱然之徒奮
其威(吳志曰甘寧字興霸巴郡臨江人也少有氣力好/游俠拜西陵太守又曰凌統字公續呉郡人也拜)
(偏將軍又曰程普字德謀右北平人也領江夏太守遷/盪冦將軍又曰賀齊字公苗㑹稽人也為蘄春太守又)
(曰朱桓字休穆吳郡人也拜前將軍領青州牧又曰朱/然字義封朱治姊子也姓施氏初治未有子然年十三)
(乃啓策乞以為嗣為/左大司馬右軍師)韓當潘璋黄葢蔣欽周泰之屬宣
其力(吳志曰韓當字義公遼西人也遷昭武將軍又加軍/都督之號又曰潘璋字文珪東郡人也拜平北將)
(㐮陽太守又曰黄葢字公覆零陵人也拜武鋒中郎將/加偏將軍又曰蔣欽字公奕九江人也拜右䕶軍又曰)
(周泰字幼平九江人也拜漢中太守奮/威將軍尚書曰子欲宣力四方汝為)風雅則諸葛瑾
張承步隲以名聲光國(諸葛瑾已見三國名臣頌吳志/曰張昭長子承字仲神少以才)
(學知名為濡須督奮威將軍又曰步隲字子山臨淮人/也孫權為討虜將軍召隲為主記權稱尊號代陸遜為)
(丞相誨盲門生手不釋巻蔡邕陳/太丘碑曰紆佩金紫光國垂勲)政事則顧雍潘濬呂
範呂岱以器任幹職(吳志曰顧雍代孫劭為丞相平尚/書事其所選用文武將吏隨能所)
(任心無適莫又曰潘濬字承明武陵人也弱冠從宋仲/子受學權稱尊號拜為少府遷太常又曰呂範字子衡)
(汝南人也權拜禆將軍亮即位遷揚州牧又遷大司馬/又曰呂岱字定公廣陵人也權拜上將軍亮即位拜大)
(司馬岱□身奉公所在可述/許慎淮南子注曰幹彊也)奇偉則虞翻陸績張溫張
惇以諷議舉正(虞翻已見三國名臣頌吳志曰虞翻性/不協俗數犯顔諫爭又曰陸績字公紀)
(吳郡人也孫權統事辟為奏曹掾又曰張温字惠恕吳/郡人也權拜議郎徙太子太傅甚見信重吳録曰張惇)
(字叔方吳郡人也德量淵懿清虛淡泊又善文辭孫/權以為車騎將軍出補海昏令毛詩曰出入諷議)奉
使則趙咨沈珩(衡/)以敏達延譽(吳志曰權遣都尉趙咨/奉使魏帝問吳王何等)
(主也咨對曰聰明仁智雄畧之主也帝問其状對曰納/魯肅於凡品是其聰也㧞呂䝉於行陣是其明也獲于)
(禁而不害是其仁也取荆州兵不血刃是其智也據三/州虎視於天下是其雄也屈身於陛下是其畧也吳書)
(曰咨字德度南陽人拜騎都尉又曰沈珩字仲山吳郡/人也權以珩有智謀能專對乃使至魏魏文帝問曰吳)
(嫌魏束向乎珩曰不嫌也曰何以知曰信恃舊盟言歸/于好是以不嫌若魏渝盟自有備豫文帝善之以奉使)
(有稱封永安鄉侯官至少府國/語曰使張老延君譽于四方)術數則吳範趙達以禨
祥協德(韋昭漢書注曰歴數占術也吳志曰吳範字文/德㑹稽人也以修厯數知風氣聞於郡中權以)
(範為騎都尉領太史令又曰趙達河南人也修九宫一/算之術究其□㫖孫權行師征伐毎令達有所推步皆)
(如其言呂忱字林曰禨袄祥也居衣切天文志曰臣主/共憂患其察禍祥如淳曰呂氏春秋曰荆人鬼而越人)
(禨今之巫祝禱祀之比也/晉灼曰禨音珠璣之璣)董襲陳武殺身以衛主(吳志/曰董)
(襲字元世㑹稽人也為偏將軍曹公出濡須口襲從權/赴之襲督五樓船往濡須口夜卒暴風樓船傾覆左右)
(散走逺舸乞使襲出怒曰受將軍仕在此備賊何等委/去也敢復言此者斬於是莫敢干其夜船敗襲死權改)
(服臨殯又曰陳武字子烈廬江人也累有功勞進位偏/將軍建安二十年從擊合肥奮命戰死權哀之自臨其)
(喪/)駱統劉基強諌以補過(吳志曰駱統字公緒㑹稽人/也權召為功曹志在補察苟)
(所聞見多不待旦又曰劉繇長子基字敬輿權為吳王/基為大司農權嘗宴飲騎都尉虞翻醉酒犯忤權欲殺)
(之威怒甚盛由基諫爭翻以得免左氏傳士季謂/晉侯曰詩云袞職有闕惟仲山甫補之能補過也)謀無
遺諝舉不失䇿(廣雅曰諝智也思語切東觀漢記魯/恭上疏曰舉無遺䇿動不失其中)故
遂割據山川跨制荆吳而興天下爭衡矣(爭衡謂角其/輕重也漢書)
(公孫獲曰吳楚之王西與天子/爭衡鄭𤣥周禮注曰稱上曰衡)魏氏嘗藉戰勝之威率
百萬之師(漢書晁錯曰戰勝/之威民氣百倍)浮鄧塞(去/)之舟下漢隂之
衆(孔安國尚書傳曰順流曰浮酈元水經注曰鄧塞者/即鄧城東北小山也先後因之以為鄧塞漢隂漢水)
(之南也莊子曰子貢/南遊於楚過漢隂)羽檝萬計龍躍順流(羽檝言疾也/羽獵曰杖鏌)
(邪而羅者以萬計周易/曰見龍在田或躍在淵)銳騎千旅虎步原隰(李陵詩曰/幸托不貲)
(軀且當/猛虎步)謨臣盈室武將連衡(包咸論語注曰衡軛也戎/車武將所駕故以連衡喻)
(多/也)喟然有吞江滸之志一宇宙之氣(毛萇詩傳曰/水涯曰滸)而周
瑜驅我偏師黜之赤壁(吳志曰曹公入荆州權遂遣瑜/與備并力逆曹公遇於赤壁初)
(一交戰公/軍破退)䘮旗亂轍僅而獲免収迹逺遁(左氏傳曹劌/曰吾視其轍)
(亂望其旗靡鄭𤣥/禮記注曰遁逃也)漢王亦憑帝王之號帥巴漢之民乗
危騁變結壘千里志報闗羽之敗圖収湘西之地而陸
公亦挫之西陵覆師敗續困而後濟絶命永安(蜀志曰/孫權襲)
(殺闗羽取荆州先主忿孫權之襲闗羽遂乃伐吳吳將/陸遜大破先主軍遂棄船還魚復改縣曰永安先主徂)
(于永安宮吳志曰備升馬鞍山陸遜從諸軍/四面蹙之土崩瓦解馬鞍山在西陵之西)續以濡須
之冦臨川摧銳(吳厯曰曹公出濡須作油船夜渡洲□/權以水軍圍取得三千餘人其後溺者)
(數千/人)蓬籠之戰孑輪不返(魏志曰張遼之討陳蘭别遣/臧霸至皖討吳吳將韓當遣)
(兵逆霸與戰于蓬籠楚辭曰登蓬籠而下隕兮王逸曰/蓬籠山名也公羊傳曰晉敗秦于殽匹馬隻輪無反者)
由是二邦之將喪氣挫鋒勢衂(奴/六)財匱而吳莞然坐乘
其弊(論語曰子之武城聞絃歌之聲/莞爾而笑何晏曰莞爾小笑貌)故魏人請好漢氏
乞盟(左氏傳曰隠公□位而欲求/好於邾又曰鄭伯乞盟請服)遂躋天號鼎跱而立
(方言曰躋登也漢書蒯通說韓信曰今為天下/之計莫若三分天下鼎跱而立其勢莫敢先動)西屠庸
益之郊北裂淮漢之涘(王逸楚辭注/曰屠裂也)東包百越之地南
括羣蠻之表(賈誼過秦曰南取百越之地/薛君韓詩章句曰括約束也)於是講八代
之禮蒐三王之藥(八代三皇五帝也杜預左氏傳注曰/蒐閱也蒐與搜古字通三王夏殷周)
(也/)告類上帝拱揖羣后(尚書曰肆類于上帝孔安國曰/類謂攝位事類遂以攝告天及)
(五帝也尚書曰班瑞于羣后/典引曰欽若上下恭揖羣后)虎臣毅卒循江而守(毛詩/曰進)
(厥虎臣左氏傳君子曰殺敵為果致/果為毅漢書伍被曰彊弩臨江而守)長棘勁鎩望飇而
奮(爾雅曰棘㦸也說文曰鍛鈹有鐔/也亦曰長刃矛刀之類也山列切)庶尹盡規於上四
民展業于下(尚書曰庶尹允諧孔安國傳曰尹正也衆/官之長國語召康公曰天子聴政近臣盡)
(規又曰内史過曰庶人工/商各守其業以供其上)化協殊裔風衍遐圻(左氏傳/曰天子)
(之地一圻杜預曰一圻方/千里圻界也言風教及逺)乃俾一介行人撫廵外域(左/氏)
(傳曰晉人使子員對鄭使曰君有楚命亦不/使一介行李告于寡君杜預曰一介獨使也)巨象逸駿
擾於外閑(周禮曰天子十有二閑馬/六種鄭𤣥曰毎厩為一閑)明珠瑋寳耀於内
府(周禮曰玉府掌/王之金玉玩好)珍貴重迹而至奇玩應響而赴(漢書/息夫)
(躬曰羽檄重/積而狎至)輶(由/)軒騁於南荒衝輣息於朔野(揚雄答/劉歆書)
(曰嘗聞先代輶軒之使班固漢書述曰戎車七征衝/輣閑閑字畧作䡴樓也音義曰輣兵車名也蒲萠切)齊
民免干戈之患戎馬無晨服之虞而帝業固矣(漢書難/蜀父老)
(曰今割齊民以附夷狄如浮曰齊等無有貴賤故謂/之齊民老子曰天下無道戎馬生郊爾雅曰虞度也)大
皇既没幼主蒞朝(幼主孫亮也吳志曰孫亮字子明/權少子也立為太子權薨即尊號)姦
囘肆虐景皇聿興(尚書曰崇信姦囘南都賦曰豺狼肆/虐吳志曰孫休字子羽權第六子也)
(亮廢孫綝使宗正孫楷迎休即位/薨諡曰景帝毛萇詩傳曰聿遂也)䖍修遺憲政無大闕
守文之良主也(南都賦曰賴無闕政公羊傳曰/繼文王之體守文王之法度也)降及歸
命之初(吳志曰孫皓降晉/晉賜號歸命侯)典刑未滅故老猶存(尚書曰/尚有典)
(刑毛詩曰/召彼故老)大司馬陸公以文武熈朝左丞相陸凱以謇
諤盡規(吳志曰孫皓即位拜陸抗火司馬荆州牧又曰/陸凱字敬風吳郡人也孫皓遷為左丞相凱上)
(表疏皆指事不飾忠懇孔安國尚書傳曰熙廣也周易/曰王臣謇謇匪躬之故史記趙簡子曰諸大夫在朝徒)
(聞唯唯予不聞周舍之/諤諤盡規已見上文)而施績范慎以威重顯(吳志曰/施績字)
(公緒遷將軍督領盜賊事持法不傾拜左火司馬吳録/曰范慎字孝敬廣陵人也竭忠知己之君纒綿三益之)
(友時人榮之孫/皓以為太尉)丁奉離斐以武毅稱(吳志曰丁奉字承/淵廬江人也少以)
(驍勇為小將亮即位為冠軍將軍魏將諸葛誕據夀春/降魏人圍之使奉與黎斐解圍奉為先登黎斐力戰有)
(功拜左將軍黎與離音/相近是一人但字不同)孟宗丁固之徒為公卿(吳志曰/孫皓以)
(左右御史大夫丁固孟仁為司徒司空吳録曰初固為/尚書夢松樹生腹上謂人曰松字十八公也後十八歳)
(當為三公乎卒如夢焉又曰孟仁字恭武江夏人也本/名宗避皓字易焉楚國先賢傳曰累遷光禄勲遂至三)
(公/)樓𤣥賀邵之屬掌機事(吳志曰樓𤣥字承光沛郡人/也孫皓用𤣥為宮下録事禁)
(中侯主殿中事又曰賀邵字興伯㑹稽人也皓/時為中書令漢官解故曰機事所總號令攸發)元首雖
病股肱猶存(尚書大傳曰元首/君也股肱臣也)爰及末葉羣公既䘮然
後黔首有瓦解之患皇家有土崩之釁(黔首已見過秦/論漢書徐樂上)
(書曰何謂瓦解吳楚齊趙之兵是也當是之時安土樂/俗之民衆故諸侯無境外助此之謂瓦解又曰何謂土)
(崩秦之末葉是也人困而主不恤/下怨而上不知此之謂土崩也)厯命應化而微王師
躡運而發(厯命厯數天命也王師謂晉師也言䯀其運/數而發也干寳晉紀曰咸寧五年十一月命)
(安東將軍王渾向揚州龍驤將/軍王濬帥巴蜀之卒浮江而下)卒散於陣民奔于邑城
池無藩籬之固山川無溝阜之勢(過秦論曰楚師深入/鴻門曾無藩籬之難)
非有工輸雲梯之械智伯灌激之害(墨子曰公輸班為/雲梯必取宋史記)
(曰晉智伯攻晉陽歲餘引汾水灌其城/不没者三版城中懸釡而炊易子而食)楚子築室之圍
燕人濟西之隊(左氏傳曰楚子團宋將去之申叔時曰/築室反耕者宋必聽命王從之宋人乃)
(懼遂及楚平史記曰燕昭王以/樂毅為上將軍伐齊破之濟西)軍未浹辰而社稷夷矣
(左氏傳君子曰莒恃其陋浹辰之間而楚剋其三都杜/預曰浹辰十二日也浹相牒切干寳晉紀曰太康元年)
(四月王濬鼔入于石頭城/吳王孫皓面縳輿櫬降濬)雖忠臣孤憤烈士死節將奚
救哉(㐮陽記曰張悌字臣先㐮陽人晉伐吳悌逆之吳/軍火敗諸葛靚退走使過迎悌悌不肯去靚自牽)
(之悌垂涕曰今日是我死日也靚遂放之為晉軍所殺/韓子有孤憤篇司馬遷書曰世又不與能死節者也)
夫曹劉之將非一世所選向時之師無曩日之衆(向時/謂太)
(康之役也曩日謂/昔日之曹劉也)戰守之道抑有前符(符猶/法也)險阻之利
俄然未改而成敗貿理古今詭趣何哉(廣雅曰貿易也/說文曰詭變也)
(詭與/恑同)彼此之化殊授任之才異也
　　辯亡論下
昔三方之王也魏人據中夏漢氏有岷益吳制荆揚而
奄交廣(東都賦曰自中夏以布/德毛萇詩傳曰奄覆也)曹氏雖功濟諸華虐亦
深矣其民怨矣(左氏傳曰吳周之胄裔也今而始大比/于諸夏毛詩序曰亡國之音哀以思其)
(民/怨)劉公因險以飾智功已薄矣其俗陋矣(淮南子曰偽/之生飾智以)
(警愚范曄後漢書吳祐曰/逺在海濱其俗誠陋也)夫吳桓王基之以武太祖成
之以德聰明叡達懿度𢎞遠矣(周易曰古之聰明叡智/神武而不殺者夫莊子)
(許由曰齧缺之為/人也聰明叡智)其求賢如不及䘏民如稚子(論語曰/子曰見)
(善如不及謝承後漢書曰/延篤遷京兆尹䘏民如子)接士盡盛德之容親仁罄丹
府之愛拔呂䝉於戎行識潘濬於係虜(吳志曰呂䝉年/十五六隨鄧當)
(擊賊䇿見而奇之引置左右張昭薦䝉拜别部司馬又/曰潘濬字承明武陵人也江表傳曰權剋荆州將吏悉)
(皆歸附而濬獨稱疾不見權遣人以床就家輿致之濬/伏面著席不起涕泣交横哀哽不能自勝權慰勞與語)
(呼其字曰承明昔觀丁父鄀浮也武王以為軍帥彭仲/爽申俘也文王以為令尹此二人卿荆國之先賢也初)
(雖見囚後皆擢用為楚名臣卿獨不然未肯降意將以/孤無古人之量邪便親以巾拭其面濬起下地拜謝即)
(以為治中荆州諸軍事一以/咨之毛萇詩傳曰識用也)推誠信士不恤人之我欺
量能授器不患權之我偪執鞭鞠躬以重陸公之威悉
委武衛以濟周瑜之師(吳志陸機為遜銘曰魏大司馬/曹休侵我北鄙乃假公黄鉞綂)
(御六師及中軍禁衛而攝行王事主上執鞭百司屈滕/江表傳曰曹公入荆州周瑜夜請見權曰諸人徒見操)
(書言水步八十萬而各恐懼不復斷其事實今以實較/之不過十五六萬軍已久疲得精兵五萬自足制之權)
(曰五萬兵難卒合已選三萬人船載糧其促辦卿與子/敬便在前發孤當増發人衆多載資糧為軍後援也)
卑宮菲食以豐功臣之賞披懐虛已以納謨士之算(論/語)
(曰禹菲飲食而致孝乎鬼神卑宮室而盡力乎溝洫馬/融曰菲薄也漢書李尋傳曰王根輔政數虛已問尋)
故魯肅一面而自託士爕䝉險而致命(吳志曰魯肅字/子敬臨淮人也)
(周瑜薦肅才宜佐時當廣求其比以成功業不可令去/也權即召肅與語甚說之衆賔罷退獨引肅還合榻對)
(飲又曰士爕字威彦蒼梧人也漢時爕為綏南中郎將/董督七郡領交趾太守孫權遣步騭為交州刺史爕率)
(兄弟奉承節度權加爕為/左將軍爕遣子廞入質)高張公之德而省遊田之娛
賢諸葛之言而割情欲之歡(吳志曰張昭為軍師權毎/田獵常乗馬射虎虎嘗突)
(前攀持馬鞍昭變色而前曰將軍何有當爾夫為人君/者謂能駕御英雄驅使羣賢豈謂馳逐於原野校勇於)
(猛獸者乎如有一日之患為天下笑乎權謝昭曰/年少慮事不逺慙君然猶不能已諸葛瑾事未詳)感陸
公之規而除刑法之煩奇劉基之議而作三爵之誓(吳/志)
(曰陸遜陳便宜勸以施德緩刑寛賦息調權報曰君以/為太重孤亦何利焉但不得已而為之爾於是令有司)
(盡寫科條使郎中褚逢齎以就遜意所不安令損益之/權既為吳王歡宴之末自起行酒虞翻伏地陽醉不持)
(權去翻起坐權于是大怒手劍欲擊之侍坐者莫不惶/遽惟大司農劉基起抱權諌曰大王三爵後殺善士雖)
(翻有罪天下孰知之翻由是得免權/因勅左右自今酒後言殺皆不得殺)屏氣跼(局/)蹐(春/)以
伺子明之疾分滋損甘以育凌統之孤(論語曰屏氣似/不息者毛詩曰)
(謂天葢髙不敢不跼謂地葢厚不敢不蹐吳志曰呂子/明疾發權時在公安迎置内殿所以療護者萬方募封)
(内有能愈䝉者賜千金欲數見其顔色又恐其勞動常/穿鑿壁瞻之見其小能下食則喜顧左右言笑不然則)
(咄唶夜不能寐病小瘳為下赦令羣臣畢賀後更增篤/自親臨視淩統卒權為之數日減膳言及流涕乃列封)
(統二子年各數歲權内養於宮愛待與諸/子同賔客進見呼示之曰此吾虎子也)登壇慷慨歸
魯子之功削投惡言信子瑜之節(吳志曰權既稱尊號/臨壇顧謂公卿曰昔)
(魯子敬嘗道此可謂明於事勢矣時或言諸葛瑾别遣/親人與備相聞權曰孤與子瑜有死生不易之誓子瑜)
(之不負孤猶孤/不負子瑜也)是以忠臣競盡其謨志士咸得肆力(孔/安)
(國尚書傳曰謨謀/也又曰肆陳也)洪規逺略固不厭夫區區者也(言其/規略)
(宏逺不安兹小國也左氏傳曰初楚靈王卜曰余尚得/天下不吉投龜詬天而呼曰是區區者而不余畀方言)
(曰厭安也/於艷切)故百官苟合庶務未遑(論語曰子謂衛公子/荆善居室始有曰苟)
(合矣少有/曰苟完矣)初都建業羣臣請備禮秩天子辭而不許曰
天下其謂朕何宮室輿服葢慊(苦/簞)如也(漢書文帝曰䂊/建大子謂天下)
(何賈逵國語注曰謂告也言何以告/天下也劉兆穀梁傳注曰慊不足也)爰及中葉天人之
分既定百度之缺柤脩(柤古粗字韋昭漢書/注曰柤畧也才古切)雖醲化懿
網未齒乎上代(杜預左氏傳/注曰齒列也)抑其體國經民之其亦足
以為政矣(周禮曰惟王建/國體國經野)地方幾萬里(杜預左氏傳注/曰幾音基近也)
帶甲將百萬其野沃其兵練(韋昭國語注/曰沃肥善也)其器利其財
豐東負滄海西阻險塞長江制其區宇峻山帶其封域
國家之利未巨有𢎞於兹者矣借使中才守之以道善
人御之有術(陳琳為曹洪與文帝書曰謂為中才處之/殆難倉卒論語子張問善人之道子曰不)
(踐跡亦不/入于室也)敦率遺典勤民謹政循定䇿守常險則可以
長世永年未有危亡之患也(左氏傳北宮文子曰有其/國家今聞長世尚書曰降)
(年有永/有不永)或曰吳蜀脣齒之國(左氏傳宮之奇曰諺所/謂輔車相依脣亡齒寒)蜀
滅則吳亡理則然矣夫蜀葢藩援之與國而非吳人之
存亡也(漢書項梁曰田假與國之王也如/淳曰相與友善為與國黨與也)何則其郊境
之接重山積險陸無長轂之徑(糓梁傳曰長轂五百乘/范寗曰長轂兵革也)
川阨流迅水有驚波之艱雖有銳師百萬啟行不過千
夫(詩曰元戎十/乗以先啟行)舳艫千里前驅不過百艦(胡減切漢書/曰自尋陽浮)
(江舳艫千里李斐曰舳船後持柂處也艫船前/頭刺櫂處也言其船多前後相銜千里不絶)故劉氏
之伐陸公喻之長蛇其勢然也(蛇鬪以首尾救故銳/師百萬而無所施也)昔
蜀之初亡朝臣異謀或欲積石以險其流或欲機械以
御其變(戰國䇿曰公輸/班為攻宋機械)天子總羣議而諮之大司馬陸
公公以四瀆天地之所以節宣其氣固無可遏之理(國/語)
(大子晉曰夫天地成而聚於高歸物於下疏為川谷以/道其氣韋昭曰聚聚物也髙山陵也下藪澤也疏通也)
而機械則彼我之所共彼若棄長技以就所屈即荆揚
而爭舟楫之用是天贊我也(漢書晁錯曰匈奴之長技/三中國之長技五左氏傳)
(子魚曰勍敵之人隘/而不成列天贊我也)將謹守峽口以待禽耳逮步闡之
亂憑寳城以延強冦重資幣以誘羣蠻(國語單穆公曰/量資幣戰國䇿)
(曰荆軻至秦持千金之/幣厚遺中庶子蒙嘉)于時大邦之衆雲翔電發(雲翔/言衆)
(也戰國䇿頓子說秦王曰今楚魏之兵雲翔而/不敢拔然此雲翔與戰國微異不以文害意也)懸旍江
介築壘遵渚(毛詩曰鴻飛遵渚/毛萇傳曰遵循也)襟帶要害以止吳人之
西而巴漢舟師㳂江東下陸公以偏師三萬北據東坑
(東坑在西陵步闡城東北長十餘里陸抗所/築之城在東坑上而當闡城之北其迹並存)深溝高壘
案甲養威反虜踠(於/逺)跡待戮而不敢北窺生路彊冦敗
績宵遁䘮師大半分命銳師五千西禦水軍東西同㨗
獻俘萬計(吳志曰西陵督步闡據城以叛遣使降晉陸/抗聞之因部分諸軍吳彦等徑赴西陵勅軍)
(營更築嚴圍自赤谿至故市内以圍闡外以禦冦圍備/始合晉巴東監軍徐𦙍率水軍詣建平荆州刺史楊肇)
(至西陵抗令張咸固守其城公安督留慮距𦙍身率三/軍慿圖對肇肇攻至月餘計屈夜遁抗使輕騎躡之肇)
(大破敗𦙍等引還抗遂陷西陵城誅夷闡族左氏傳曰/僖二十八年晉侯敗楚師于城濮還師歸國獻俘授馘)
(杜預曰獻楚俘/于廟俘即囚也)信哉賢人之謀豈欺我哉(孟子公明儀/曰文王我師)
(也周公豈/欺我哉)自是烽燧罕警封域寡虞(言少有虞/度之事也)陸公殁
而潛謀兆吳釁深而六師駭(蒼頡篇曰/駭警也)夫太康之役衆
未盛乎曩日之師廣州之亂禍有愈乎向時之難(吳志/曰孫)
(皓天紀三年郭馬反攻殺廣州都督虞授馬自號都督/交廣二州諸軍事安南將軍曩日向時皆謂曹劉之世)
而邦家顛覆宗廟為墟嗚呼人之云亡邦國殄瘁不其
然與(詩大雅/文也)易曰湯武革命順乎天(周易曰革/卦之辭也)𤣥曰亂
不極則治不形(太𤣥經曰隂不極則陽/不生亂不極則德不形)言帝王之因天
時也古人有言曰天時不如地利(孟子曰天時不如地/利地利不如人和趙)
(岐曰天時支干五/行王相孤虚之屬)易曰王侯設險以守其國言為國之
恃險也(周易坎卦/之辭也)又曰地利不如人和在德不在險言
守險之由人也(史記魏武侯曰山海之固此魏國/之寳也吳起對曰在德不在險)吳之
興也參而由焉孫卿所謂合其參者也(孫卿子曰天有/其時地有其財)
(人有其治夫是之謂能參合/所以參而顛覆所參則惑矣)及其亡也恃險而已又孫
卿所謂舍其參者也夫四州之萌非無衆也大江之南
非乏俊也山川之險易守也勁利之器易用也先攻之
䇿易循也功不興而禍遘者何哉所以用之者失也是
故先王達經國之長規審存亡之至數謙已以安百姓
敦惠以致人和寛沖以誘俊又之謀慈和以結士民之
愛是以其安也則黎元與之同慶(孝經鈎命決曰天有/顧眄之義授圖于黎)
(元/也)及其危也則兆庶與之共患安與衆同慶則其危不
可得也危與下共患則其難不足恤也夫然故能保其
社稷而固其土宇麥秀無悲殷之思黍離無愍周之感
矣(尚書大傳曰微子將朝周過殷之故墟見麥秀之􁁊/􁁊曰此父母之國宗廟社稷之所立也志動心悲欲)
(哭則朝周俯泣則婦人推而廣之作雅聲毛詩序曰黍/離閔宗周也周大夫行役過故宗廟宮室盡為□黍)
(故為黍/離之詩)
　
　
　
　
　文選巻五十三
欽定四庫全書
　文選巻五十四　　　　　梁　蕭統　統
　　　　　　　　　　　　唐　李善　註
　論中
　　五等論(五等公侯伯子男也言古者聖王立五/等以治天下至漢封樹不依古制乃作)
　　　(此/論)
　　　陸士衡
夫體國經野先王所慎(周禮曰惟王建國體國經野鄭/𤣥曰體猶分也漢書王嘉曰王)
(者代天爵人/尤宜慎之)創制垂基思隆後葉(葉引曰順命以創制/論語比考䜟曰以俟)
(後聖垂/基也)然而經略不同長世異術(左氏傳楚芉尹無宇/曰天子有經畧古之)
(制也又北宮文子曰/有其國家令聞長世)五等之制始於黄唐郡縣之治創
自秦漢(漢書曰周爵五等盖千八百國而太昊黄帝後/唐虞侯伯猶存至秦遂并四海分天下為郡縣)
(前聖苗裔靡有孑遺者矣漢興因秦制度以撫海内班/固漢書述曰自昔黄唐經略萬國損益三代降及秦漢)
(革剗五等/制立郡縣)得失成敗備在典謨(王命論曰厯古今之得/失驗行事之成敗書序)
(曰典謨/訓誥)是以其詳可得而言夫先王知帝業至重天下
至曠(揚雄長楊賦曰恢恢帝業孫卿子曰國者/天下之大器也重任也廣雅曰曠遠也)曠不可
以偏制重不可以獨任任重必於借(即/)力制曠終乎因
人故設官分職所以輕其任也(周禮曰設官分/職以為民極)並立五
長所以𢎞其制也(尚書曰外薄四/海咸建五長)於是乎立其封疆之
典財其親疎之宜(賈逵國語注曰裁制/也裁與財古字通)使萬國相維以
成磐石之固(周禮曰凡邦國小大相維漢書/宋昌曰漢所謂磐石之宗也)宗庶雜居
而定維城之業(毛詩曰宗子維城無/俾城瓌而獨斯畏也)又有以見綏世之
長御識人情之大方(大方法也呂氏春秋曰/凡耕之大方力者欲柔)知其為人
不如厚己利物不如圖身(周易曰利物足以和義莊子/曰愛人利物之謂仁左氏傳)
(欒武子曰季孫圖/其身不忘其君)安上在於悅下為已在乎利人(孝經/曰安)
(上治民莫善於禮左氏傳邾子曰天生民焉/而樹之君以  利之也民既利矣孤必與)故易曰說
以使民民忘其勞(周易兌卦/之辭也)孫卿曰不利而利之不如
利而後利之之利也(孫卿子曰不利而利之不如利而/後利之之利也不愛而用之不如)
(愛而後用之之功也利而後利不如利而不利者之利/也愛而後用之不如愛而不用者之功也利而不利愛)
(而不用者取天下者也利而後利之愛而後用之者保/社稷者也不利而利之不愛而用之者危國家者也)
是以分天下以厚樂而已得與之同憂饗天下以豐利
而我得與之共害(孟子謂齊宣王曰樂以天下憂以天/下然而不王者未之有也趙岐曰古)
(賢君樂則以已之樂與天下同之憂則以天下之憂與/已共之如是未有不王者也鄭𤣥儀禮注曰饗勸強之)
(也/)利博則恩篤樂遠則憂深(呂氏春秋曰衆封建非以/私賢也所以博利博義也)
(利博義博則無敵也/毛詩序曰憂深思逺)故諸侯享食土之實萬國受世
及之祚矣(杜預左氏傳注曰享受也禮記曰火人/世及以為禮鄭𤣥注大人諸侯之謂也)夫然
則南面之君各務其治(論語子曰雍也可使南面包氏/曰可使南面言任諸侯治之也)
九服之民知有定主(周書曰乃辯/九服之國也)上之子愛於是乎生
(周書文王曰周視民如子愛也禮記曰/子庶民則百姓勸鄭𤣥曰子猶愛也)下之體信於是
乎結(禮記曰先王能修禮以達義體/信以達順鄭𤣥注曰體猶親也)世治足以敦風道
衰足以御㬥故強毅之國不能擅一時之執(孟子曰彼/一時也此)
(一時/也)雄俊之士無所寄霸王之志(漢書宣帝曰漢家/本以霸王道雜之)然
後國安由萬邦之思治主尊賴羣后之圖身(毛詩序曰/下衆思治)
(也/)譬猶衆目營方則天網自昶(目網目也以喻諸侯天/網以喻王室也營布居)
(也老子曰天網恢恢疎而不失呂氏春秋/曰一引其網萬目皆張廣雅曰昶通也)四體辭難而
心膂獲乂(四體亦喻諸侯心膂亦喻王室也論語文/人曰四體不勤尚書穆王曰作股肱心膂)三
代所以直道四王所以垂業也(論語子曰三代之所以/直道而行也包氏曰三)
(夏夏商周也禮記曰三王四代唯其師鄭𤣥曰四代謂/虞夏商周也漢書武帝策詔曰屬統垂業廢興何如)
夫盛衰隆弊理所固有教之廢興繫乎其人(漢書韓安/國曰夫盛)
(之有哀猶朝之必莫禮記哀公問政子曰文武之/政布在方策其人存則其政舉其人亡則政政息)愿法
期於必涼明道有時而闇(言法不可常愿故期在於必/薄道不可常明故有時而或)
(闇以諭盛衰興廢抑唯常理也孔安國尚書傳曰愿慤/也娛萬切左氏傳渾罕曰君子作法於凉其弊猶貪杜)
(預曰涼/薄也)故世及之制弊於彊禦(言諸侯世及而盛彊其/弊在於彊禦而難制也)
(毛詩曰曾/是彊禦)厚下之典漏於末折(言封建踰禮而為害其/漏在於末大而本折也)
(周易曰剥上以厚下安宅左氏傳楚子問申無宇曰國由/有大城何如對曰鄭京櫟實殺曼伯宋蕭亳貫殺子游)
(是觀之則害於國末大不折尾/大不掉杜預曰折折其本也)侵弱之釁遘自三季(言/諸)
(侯秉權而王室侵弱斯乃遘自三季也班固異姓諸侯/王表序曰秦患周之敗以為四夷交侵以弱見奪於是)
(削去五等杜預左氏傳注曰釁瑕隙也國語郭偃曰三/季王之亡宐也韋昭曰季末也三季王桀紂幽王也)
陵夷之禍終于七雄(言七雄力政而王道因之陵夷漢/書張釋之曰秦陵夷至于二世天)
(下土崩東京賦/曰七雄並爭)昔者成湯親照夏后之鑒公旦目涉商
人之戒(夏后之鑒即殷鑒也毛詩曰殷鑒不逺在夏后/之世尚書曰爾唯舊人爾丕克逺省爾知寧王)
(若勤哉孔安國傳曰目/所親見法之又明之也)文質相濟損益有物(春秋元命/苞曰王者)
(一質一文據天地之道天質而地文論語于曰殷因於/夏禮所損益可知也周因於殷禮所損益可知也物禮)
(物/也)故五等之禮不革于時封畛之制有隆焉爾者(呂氏/春秋)
(曰等步畝封畛所以一/之也小雅曰封畛界疆)豈玩二王之禍而闇經世之算
乎(二王謂夏殷也經世/已見李蕭逺運命論)固知百世非可懸御善制不能
無弊而侵弱之辱愈於殄祀土崩之困痛於陵夷也(家/語)
(孔子曰文武之祀無乃殄乎漢書徐樂上書曰何謂土/崩秦之末葉是也人困而主不恤下怨而上不知此之)
(謂土/崩)是以經始權其多福慮終取其少禍(毛詩曰經始/靈臺吳越春)
(秋曰大夫種善圖始范蠡善慮終賈逵國語注曰/權秉也尸子曰聖人權福則取重權禍則取輕)非謂
侯伯無可亂之符郡縣非致治之具也故國憂頼其釋
位主弱憑其翼戴(左氏傳王子朝告于諸侯曰王居于/彘諸侯釋位以間王政又叔向語宣)
(子曰文之伯也翼/戴天子加之以恭)及承微積弊王室遂卑(新序曰及定/王王室遂卑)
猶保名位祚垂後嗣(左氏傳曰名位不同班固漢/書序曰後嗣承序以廣親親)皇統
幽而不輟神器否而必存者豈非置埶使之然與(東京/賦曰)
(怨皇統之見替鄭𤣥論語注曰輟止也/老子曰天下神器不可為也為者敗之)降及亡秦棄道
任術(史記曰商鞅見秦孝公謂景監曰吾説君以帝王/之道君曰吾不能待吾以彊國之衛説君君大悦)
懲周之失自矜其得(言懲周以弱見奪/自矜以力滅周也)尋斧始於所庇
制國昧於弱下(弱下之術前王所棄秦以為是故謂之/昧焉左氏傳宋昭公將去羣公子樂豫)
(曰不可公族公室之枝葉也若去之則本根無所庇䕃/矣葛藟猶能庇其本根故君子以為比況國君乎此所)
(謂庇焉而縦尋斧也賈/逵國語注曰尋用也)國慶獨饗其利主憂莫與其害
(國語曰晉國有慶未嘗不/怡史記范雎曰主憂臣辱)雖速亡趨亂不必一道(毛萇/詩傳)
(曰速/召也)顛沛之釁實由孤立(毛詩曰人亦有言顛沛之揭/毛萇曰顛仆也沛抜也揭見)
(根貌也漢書曰漢興懲/戒亡秦孤立之敗也)是葢思五等之小怨忘萬國
之大德(毛詩曰忘我大/德思我小怨)知陵夷之可患闇土崩之為痛
也周之不競有自來矣(左氏傳鄭石㚟謂子囊曰今楚/實不競行人何罪又叔孫曰叔)
(出季處有/自來矣)國乏令主十有餘世(左氏傳治區夫曰為乏/令主揚雄連珠曰古之)
(令主所以統天者不/逺焉爾雅曰令善也)然片言勤王諸侯必應(論語子曰/片言可以)
(折獄左氏傳狐偃言於晉/侯曰求諸侯莫如勤王也)一朝振矜逺國先叛(公羊傳/葵丘之)
(㑹齊桓公震而矜之叛者九國震之者何猶曰振振/然矜之者何猶莫若我也何休曰震矜色自美之貎)故
彊晉収其請隧之圖㬥楚頓其觀鼎之志(左氏傳晋/侯朝王王)
(享醴命之宥請隧弗許曰王章也未有代德而有二王/叔父之所惡也又曰楚子伐陸渾之戎遂至于雒定王)
(使王孫滿勞楚子問鼎之大小輕/重焉杜預曰示欲逼周取天下也)豈劉項之能闚闗勝
廣之敢號澤哉(漢書沛公自武闗入秦又曰羽至函谷/闗使當陽君擊闗羽入至戯又曰勝廣)
(為屯長行至蘄西大澤鄉/勝自立為將軍廣為都尉)借使秦人因循周制雖則無
道有與其弊覆滅之禍豈在曩日(曩日謂土/崩之禍也)漢矯秦枉
大啓侯王(班固漢書表曰藩國大者夸州兼郡可謂矯/枉過其正矣毛詩曰大啓爾字為周室輔)
境土踰溢不遵舊典(東京賦曰規摹踰溢/尚書曰舊□時式)故賈生憂其
危晁錯痛其亂(漢書賈誼曰夫樹國固必相疑之埶下/數被其殃工數爽其憂甚非所以安上)
(而全下也又晁錯曰請諸侯之罪/過削其支郡不如此宗廟不安也)是以諸侯阻其國家
之富憑其士民之力(阻恃/也)埶足者反疾土狹者逆遲六
臣犯其弱綱七子衝其漏網(漢書賈誼曰大抵彊者先/反及淮隂玉楚最彊則先)
(反韓信倚胡則又反及貫髙因趙資則又反陳豨兵精/則又反彭越用梁則又反黥布用淮南則又反盧綰最)
(弱最俊反然誼言八而機言六者貫髙非五等盧綰亡/入匈奴故不數之漢書曰景帝即位晁錯說上令削吳)
(及書至吳王起兵誅漢吏二千石以下/膠西膠東淄川濟南楚趙亦皆反也)皇祖夷於黥徒
西京病於東帝(皇祖髙祖也商都賦曰皇祖止焉史記/曰淮南王黥布反高祖自往擊之布走)
(髙祖時為流矢所中行道病史記曰荆王劉賈者不知/何屬髙祖立賈為荆王淮南王黥布反東擊劉賈與戰)
(不勝走富陵為布軍所殺漢書曰賈稱從兄而機以為/皇祖葢别有所見杜預左氏傳注曰爽傷也楚漢春秋)
(曰下蔡亭長詈淮南王曰封汝爵為千乗東南盡日所/出尚未足黥徒羣盜所邪而反何也然黥當為黔漢書)
(曰吳王濞反削吳㑹稽豫章郡書至起兵反以袁盎為/太常使吳吳王聞盎來知其欲說笑而應曰我已為東)
(帝尚誰拜/不肯見盎)是葢過正之災而非建侯之累也(矯枉過其/正己見上)
(文周易曰利/用建侯行師)然呂氏之難朝士外顧宋昌䇿漢必稱諸
侯(漢書曰呂産呂禄自知背髙皇帝約因作亂朱虛侯/使人告兄齊王令發兵西太尉勃丞相平為内應以)
(誅諸呂齊王遂發兵又曰呂氏崩大臣迎立代王郎中/令張武曰以迎大王為名實不可往朱昌曰群臣議非)
(也内有朱虛東牟之親外畏吳楚淮南/琅邪齊代之強故迎大王大王勿疑也)逮至中葉忌其
失節割削宗子有名無實天下曠然復襲亡秦之軌矣
(漢書曰諸侯小者淫荒越法大者暌孤横逆以害身䘮/國故文帝采賈生之議分齊趙景帝用晁錯之計削吳)
(楚/)是以五侯作威不忌萬邦新都襲漢易於拾遺也(五/侯)
(已見鮑明逺數詩尚書曰臣作福作威害于而家凶于/而國漢書曰封王莽為新都侯襲猶取也漢書梅福上)
(書曰昔髙祖舉秦如/鴻毛取楚如拾遺)光武中興纂隆皇統而猶遵覆車
之遺轍養䘮家之宿疾(言光武猶遵師前漢之失也晏/子春秋諺曰前車覆後車戒也)
(尚書曰卿士有/一於身家必䘮)僅及數世姦軌充斥(尚書曰冦賊姦宄/軌與宄古字通左)
(氏傳士文伯讓子産曰以/政刑之不修寇盜充斥)卒有彊臣專朝則天下風靡
(彊臣謂梁冀之屬也楚辭曰世/從俗而變化隨風靡而成行)一夫縱衡則城池自夷
豈不危哉(一夫謂董卓也漢書/曰縦恣意衡古横字)在周之衰難興王室放
命者七臣干位者三子(左氏傳曰初王姚嬖于莊王生/子頽子頽有寵蒍國為之師及)
(惠王即位取蒍□之圃以為囿邊伯之宮近於王宮王/取之王奪子禽祝跪與詹父田而収膳夫之秩故蒍國)
(邊伯石□詹父子禽祝跪作亂因蘇氏秋五大夫奉子/頽以伐王不克出奔温蘇子奉子頽以奔衛衛帥燕師)
(伐周冬立子頽杜預曰石連士也不在五大夫之數又/曰初甘昭公有寵于惠后惠后將立之未及而卒昭公)
(奔齊㐮王復之又通於隗氏王替隗氏頽叔桃子曰我/實能使狄遂奉太叔以狄師伐周太敗周師王出適鄭)
(處于汜杜預曰甘昭公王子大叔帯也又曰王子朝賔/起有寵於景王王崩子朝因舊官百工之䘮職秩者與)
(靈景之族以作亂單子逆悼王于莊宮以歸杜預曰子/朝景王之長庶子悼王子猛也班固漢書述曰孝景莅)
(政諸侯方命韋昭曰方施命不承天子之制七臣蒍國/邊伯詹父子禽祝跪及頽叔桃子賔起也王命論曰□)
(干天位爾雅曰干求也/三子子頽叔帯子朝)嗣王委其九鼎凶族據其天邑
(嗣王惠㐮悼也凶族三子也史記曰秦取周/九鼎寳器尚書曰肆予敢求爾子天邑商)鉦(征/)鼙震
於閫宇鋒鏑流乎絳闕(傳𤣥西都賊/曰巍巍絳闕)然禍止畿甸害不
覃及(毛詩曰覃及鬼方/毛萇曰覃延也)方天下晏然以治待亂(漢書難/蜀父老)
(曰及臻厥成天下晏如也淮/南子曰靜以合躁治以待亂)是以宣王興於共和襄惠
振於晉鄭(史記曰周人相與畔襲厲王王出奔于彘召/公周公二相行政號曰共和共和十四年厲)
(王死于彘二相乃共立宣王又曰惠王即位衛師燕師/伐周立子頽鄭伯見虢叔曰盍納王乎虢公曰寡人之)
(願也同伐王城鄭伯將王自園門入虢叔自北門入殺/子頽及五大夫又曰天王出居于鄭避母弟之難也晉)
(侯辭秦師而下次于陽樊右師圍溫左師逆王王入于/王城取太叔于温殺之杜預曰叔帯襄王同母弟也)
豈若二漢階闥蹔擾而四海已沸(階闥蹔擾/謂王莾也)孽臣朝入
而九服夕亂哉(孽臣董卓也范曄後漢書曰何進私呼/車入朝以脅太后卓至遂廢少帝為𢎞)
(農/王)逺惟王莽簒逆之事近覽董卓擅權之際億兆悼心
愚智同痛(左氏傳篴啓彊曰孤/與二三臣悼心失圖)然周以之存漢以之亡
夫何故哉豈世乏曩時之臣士無匡合之志與(聖主得/賢臣頌)
(曰齊侯設庭燎之禮故有匡合之功論語子曰/管仲相桓公一匡天下又曰桓公九合諸侯)葢逺績
屈於時異雄心挫於卑埶耳(左氏傳劉子謂趙孟曰子/盍亦逺續禹功而大庇民)
(乎阮瑀與孫權書曰大/丈夫雄心能無憤發)故烈士扼腕終委寇讎之手(漢/書)
(曰燕齊之間萬/士瞋目而扼腕)中人變節以助虐國之桀(漢書張博書/曰公卿變節)
(史記王□謂燕將曰今/為君將是助桀為㬥也)雖復時有鳩合同志以謀王室
(漢書曰王莽居攝翟義心惡之遂與劉璜結謀舉義兵/范曄後漢書曰董卓以尚書韓馥為冀州刺史侍中劉)
(岱為兖州刺史馥等/到官各舉義兵討卓)然上非奥主下皆市人(漢書曰翟/義立劉信)
(為天子左氏傳曰蔡公召子干子晳將納之子干歸韓/宣子問於叔向曰子干其濟乎對曰難恭王有寵子國)
(有奥主呂氏春秋曰驅市人/而戰之可以勝人之教卒也)師旅無先定之班君臣無
相保之志是以義兵雲合無救劫弑之禍(范曄後漢書/曰卓聞劉馥)
(等兵起乃鳩殺𢎞農王文子曰用兵有五/誅㬥救弱謂之義漢書班彪曰假號雲合)民望未改而
已見大漢之滅矣(漢書曰莽聞翟義兵起乃拜王邑為大/虎牙將軍以擊義破之於是莽自謂)
(得天人之助遂即真矣漢書陳/涉詐稱公子扶蘇從民望也)或以諸侯世位不必常
全(公羊傳曰諸侯世位故國/君為一體也全或為今非)昬主㬥君有時比迹故五
等所以多亂(唐子曰㬥主閣君不可生殺范曄後漢/書孔融薦謝該曰該實卓然比迹前列)今
之牧守皆以官方庸能雖或失之其得固多故郡縣易
以為治夫德之休明黜陟日用(左氏傳王孫滿曰德之/休明尚書曰三載考績)
(三考黜/陟幽明)長率連屬咸述其職(禮記曰千里之外設方伯/五國以為屬屬有長十國)
(以為連連有帥尚書大傳曰古者諸侯之於天/子五年一朝謂之述職述職者述其所職也)而淫昬之
君無所容過(左氏傳宋子魚曰/又用諸淫昬之鬼)何則其不治哉故先代
有以之興矣苟或衰陵百度自悖(尚書曰不役耳/目百度惟貞)鬻官
之吏以貨準才則貪殘之萌皆如羣后也安在其不亂
哉故後王有以之廢矣且要而言之五等之君為已思
治(民安已受其/利故曰為已)郡縣之長為利圖物(物能利己乃始/圖之故云為利)何
以徴之葢企及進取仕子之常志(企及進取奔競以招/譽禮記曰不至焉者)
(企而及之史記蘇秦說燕王曰忠信/者所以自為也進取者所以為人也)修已安民良士之
所希及(修已安民積德以厚下論語子曰修已以安百/姓尚書咎繇曰在安民孔安國論語注曰希少)
(也/)夫進取之情銳而安民之譽遲(鄭𤣥禮記注曰情/實也銳猶疾也)是
故侵百姓以利己者在位所不憚(安民譽遲不若侵之/以利己鄭𤣥論語注)
(曰憚/難也)損實事以養名者官長所夙夜也(進取名速故損/實事以求之列)
(子曰范氏有子曰/子華善養私名)君無卒歲之圖臣挾一時之志五等
則不然知國為己土衆皆我民民安已受其利國傷家
嬰其病(說文曰/嬰繞也)故前人欲以垂後後嗣思其堂構(尚書/曰若)
(考作室子乃弗/肯堂矧肯構)為上無苟且之心羣下知膠固之義(漢/書)
(王嘉上疏曰孝文時吏居官者或長子孫然後上下相/望莫有苟且之意莊子曰待膠漆而固者是侵其德者)
(也范曄後漢書鄭泰曰以/膠固之衆當解合之勢)使其並賢居治則功有厚薄
(言八代同建五等而廢興殊迹/者譬並賢居治而功有優劣也)兩愚處亂則過有深淺
(言秦漢同立郡縣而修短異期/者譬兩愚居亂而過有輕重也)然則八代之制幾可以
一理貫(八代謂五帝三王也然此八代異於辯亡各觀/文立義也崔寔政論曰今既不能純法八代故)
(宜參以霸政論語/曰吾道一以貫之)秦漢之典殆可以一言蔽矣(論語子/曰詩三)
(百一言以蔽之曰思無邪孔/安國尚書傳曰蔽斷也)
　　辯命論(井序○劉璠梁典曰峻字/孝標辯命論葢以自喻云)
　　　劉孝標(孝標植根淄右流寓魏庭冒履難危僅/至江左負材矜能自謂坐致雲霄豈圖)
　　　　(逡巡干稔而榮慙一命因兹著論故辭/多憤激雖義越典謨而足杜浮競也)
主上嘗與諸名賢言及管輅(主上謂梁武帝也魏志曰/管輅字公明平原人也舉)
(秀才弟辰謂輅曰大將軍待君意厚冀當富貴乎輅長/歎曰然天與我才明不與我年夀恐四十七八間不見)
(女嫁男娶婦也是歲八月為少/府丞明年二月卒年四十八)歎其有奇才而位不達
時有在赤墀之下豫聞斯議歸以告余(漢書梅福上書/曰願涉赤墀之)
(塗說文曰墀塗地/也禮天子赤墀也)余謂士之窮通無非命也(莊子孔子/謂子路曰)
(聖人知窮之有命知通之有時/臨大難而不懼聖人之勇也)故謹述天㫖因言其致
云爾(鄭𤣥禮記注曰致之言/至也天㫖謂天子意也)臣觀管輅天才英偉珪璋
特秀(郭璞曰孫子荆上品狀王武子曰天才英博亮抜/不羣抱朴子曰故侍郎周生恭逺英偉名儒禮記)
(曰珪璋特達抱朴子曰陸士/龍士衡曠世特秀超古邈今)實海内之名傑豈日者卜
祝之流乎(墨子曰墨子北之齊過日者日者曰帝今日/殺黑龍於北方先生之色黒不可以北墨子)
(不聽史記有日者列傳然則占候時日謂之日者/司馬遷書曰僕之先人文史星厯近乎卜祝之間)而官
止少府丞年終四十八天之報施何其寡歟(史記曰司/馬遷曰天)
(之報施善/人何如哉)然則高才而無貴仕饕餮而居大位自古所
歎焉獨公明而已哉(左氏傳楚叔伯曰夫有大功而無/貴仕其人能靖者與有幾又曰縉)
(雲氏有不才子貪于飲食冒于貨/賄天下之人以比三凶謂之饕餮)故性命之道窮通之
數夭閼(烏/葛)紛綸莫知其辯(家語魯哀公問於孔子曰人/之命與性何謂孔子對曰分)
(於道謂之命形於一謂之性王肅曰分於道始得為人/也人各受隂陽剛柔之性故曰形於一也莊子曰風之)
(積也不厚則其負大翼也無力故九萬里則風斯在下/矣而後乃今培風背負青天而莫之夭閼者司馬彪曰)
(夭折閼止也言無有折止使不通者也封/禪書曰紛綸葳蕤鄭𤣥儀禮注曰辯别也)仲任蔽其源
子長闡其惑(范曄後漢書曰王充字仲任鄭𤣥論詰注/曰蔽塞也論衡曰凡人有生死夀夭之命)
(亦有貴賤貧富之命命當貧賤雖富貴之猶涉患禍失/其富貴命當富貴雖貧賤之猶逢福善離共貧賤今言)
(隨操行而至此命在末不在本也司馬遷字子長蒼頡/篇曰闡開也史記或曰天道無親常與善人伯夷叔齊)
(可謂善人而餓死七十子之徒仲尼獨薦顔淵為好學/然蚤夭盗跖日殺不辜肝人之肉竟以夀終此其大彰)
(較著也予/甚惑焉)至於鶡冠甕牖必以懸天有期鼎貴髙門則
曰唯人所召(七略鶡冠子者葢楚人也常居深山以褐/冠故曰鶡冠禮記注子曰儒者蓬户甕牖)
(論衡曰夫命懸於天吉凶在乎時吳都賦曰髙門鼎貴/漢書賈□之曰石顯方鼎貴又于公曰少髙大門令容)
(駟馬髙葢車也左傳閔子/騫曰禍福無門惟人所召)譊譊讙咋異端斯起(蜀志曰/孟光好)
(公羊春秋而譏呵左氏毎與來敏爭此二義常譊譊讙/咋裴松之曰譊音奴交切讙音詡袁切咋音祖格切論)
(語子曰攻/乎異端)蕭逺論其本而不暢其流子𤣥語其流而未
詳其本(李蕭逺作運命論言治亂在天故曰論其本郭/子𤣥作致命由已之論言吉凶由己故曰論其)
(流/)嘗試言之曰(莊子曰請嘗試言之天無為以之清地/無為以之寧杜預左氏傳曰嘗試之也)
夫道生萬物則謂之道生而無主謂之自然(老子曰大/道汜兮萬)
(物得之以生而不辭功成而不有愛養萬物而不為之/主王弼曰萬物皆得道而生管子曰萬物以生萬物以)
(成命之曰道老子曰/天法道道法自然)自然者物見其然不知所以然同
焉皆得不知所以得(莊子曰孔子觀於呂梁見一丈夫/謂孔子曰吾長於水而安於水性)
(也不知吾所以然命也張湛曰固然之理不可以智知/知其不可知固謂之命也莊子曰天下誘然皆生而不)
(知其所以生同焉皆得/而不知其所以得也)鼓動陶鑄而不為功庶類混成
而非其力(周易曰鼔天下之動者存乎辭韓康伯曰爻/辭也爻以鼔動效天下之動也荘子肩吾謂)
(連叔曰藐姑射之山有神人居焉將猶陶鑄堯舜/也孰肯以物為事典引曰沉浮交錯庶類混成)生之
無亭毒之心死之豈䖍劉之志(老子曰亭之毒之葢之/覆之王弼曰亭謂品其)
(形毒謂成其質左氏傳呂相曰芟/爽我農功䖍劉我邉陲言殺也)墜之淵泉非其怒昇
之霄漢非其悅(墜之淵泉鱗屬也昇之霄漢羽族也言/人性不同非天之有悅怒也淮南子曰)
(鳥魚生於隂屬於陽故魚游於水鳥飛於雲失鳥排虚/而飛獸蹠實而走蛟龍水居虎豹山處天地之性也)
蕩乎大乎萬寳以之化確乎純乎一作而不易(莊子曰/形非道)
(不生生非德不明蕩蕩乎忽然出勃然動萬物從之乎/又曰夫道覆載萬物者也洋洋乎大哉庚桑楚曰夫春)
(氣發而百草生正得秋而萬寳成又楚狂接輿謂肩吾/曰夫聖人之治也治外乎正而後行確乎能其事者而)
(已矣司馬彪曰確乎不移易又曰道流而不明純純常/常乃比於狂又曰吾愛其共成形而不化以待盡也又)
(曰性不可易/命不可變)化而不易則謂之命命也者自天之命也
(呂氏春秋曰若命之不可易春秋元命苞曰命/者天之命也所受於帝行正不過得夀命也)定於㝠
兆終然不變(祖台之論命曰存亡夀夭咸定㝠初魏文/帝典論曰夫生之必死天地所不能變)
鬼神莫能預聖哲不能謀(西征賦曰生有修短之命位/有通塞之遇鬼神莫之要聖)
(哲弗/能預)觸山之力無以抗倒日之誠弗能感(淮南子曰昔/共工之力怒)
(觸不周之山使地東南傾與髙卒爭為帝許慎曰昔共/工古諸侯之強者也不周之山西北之山也陸機弔魏)
(武文曰火以廻天倒日之/力而不能振形骸之内)短則不可緩之於寸隂長則
不可急之於箭漏(淮南子曰聖人不貴尺之璧而重寸/之隂漢書曰漏刻以百二十為度韋)
(昭曰舊漏晝夜共百刻哀/帝有短祚之期故欲増之)至徳未能踰上智所不免(孝/經)
(曰先王有至德要道論語子曰唯工智與下愚/不移魏文帝典論曰夫生之必死賢聖不能免)是以放
勛之世浩浩襄陵天乙之時焦金流石(尚書曰放勛欽/明又帝曰湯湯)
(洪水方割蕩蕩懐山襄陵浩浩滔天史記天乙立是為/成湯呂氏春秋曰成湯之旱煎沙爛石楚辭曰十日並)
(出流金/鑠石)文公疐其尾宣尼絶其糧(傳子曰周文王子公/旦有聖德諡曰文毛)
(詩曰狼跋美周公也狼䟦其胡載疐其尾毛萇曰疐跲/也疐音致漢書平紀曰追諡孔子曰宣尼公論語曰子)
(在陳絶糧從/者病莫能興)顔囘敗其叢蘭冉耕歌其芣苢(家語曰顔/囘年二十)
(九髪白三十二而早死文子曰日月欲明浮雲葢之叢/蘭欲茂秋風敗之冉耕魯人字伯牛以德行著名有惡)
(疾韓詩曰采苢傷夫有惡疾也詩曰采采芣苢薄言采/之嶭君曰芣苢澤瀉也芣苢臭惡之草詩人傷其君子)
(有惡疾人道不通求已不得發憤而作以事興芣苢雖/臭惡乎我猶采采而不已者以興君子雖有惡疾我猶)
(守而不/離去也)夷叔斃淑媛之言子輿困臧倉之訴(崔瑋七蠲/曰三王化)
(行夷叔隱已古史考曰伯夷叔齊者殷之末世孤竹君/之二子也隱於首陽山采薇而食之野有婦人謂之曰)
(子義不食周粟此亦周之草木也於是餓死曹植與楊/修書曰有南威之容乃可以論於淑媛傅子曰昔仲尼)
(既殁仲弓之徒追論夫子之言謂之論語其後鄒之君/子孟子輿擬其體著七篇謂之孟子然子輿孟子之字)
(也孟子曰魯平公將出嬖人臧倉曰有司未知所之敢/請公曰將見孟子曰何哉孟子之後䘮踰前䘮君無見)
(焉公曰諾樂正子見孟子曰克告於君君為來見也嬖/人有臧倉者沮君君是以不果來也孟子曰吾之不遇)
(魯侯天也臧氏之子/焉能使予不遇哉)聖賢且猶若此而況庸庸者乎(大/戴)
(禮孔子曰所謂庸人者口不能道善言而志不邑邑此之/可謂庸人也馮衍顯志賦曰獨慷慨以逺覽兮非庸庸)
(所/職)至乃伍貟浮屍於江流三閭沉骸於湘渚(史記曰子/胥自到死)
(王乃取子胥屍盛以䲭夷之革浮之於江中楚辭漁父/見屈原曰子非三閭大夫與漢書曰賈誼渡湘水為賦)
(以弔屈原揚雄反離騷曰欽弔楚之湘纍音義/曰謂不以罪死曰纍屈原赴湘死故曰纍也)賈大夫
沮志於長沙馮都尉皓髪於郎署(漢書曰賈誼為長沙/王傅誼以謫去意不)
(自得又曰馮唐以孝著為郎中署長/事文帝輦過謂曰父老何自為郎)君山鴻漸鎩(殺/)羽
儀於髙雲敬通鳳起摧迅翮於風□此豈才不足而行
有遺哉(東觀漢記曰桓譚字君山少好學徧治五經光/武即位拜議郎詔㑹議雲臺上問譚曰吾以䜟)
(決之何如譚不應良久對曰臣生不讀䜟問其故譚頗/有所非是□怒曰桓譚非法將去斬之譚叩頭流血乃)
(貰由是失㫖遂不復轉遷出補六安太守丞之官意不/樂道病卒周易曰鴻漸于陸其羽可用為儀許慎淮南)
(子注曰鎩羽殘羽也應璩與從弟書曰弋下髙雲之鳥/東觀漢記曰馮敬通步有俶儻之志明帝以為衍材過)
(其實抑而不用遂塪壈失志以夀終於家淮南子曰鳳/凰之翔至德也濯羽弱水莫宿風穴許慎曰風穴風所)
(從出韓詩外傳曰子路謂孔子曰/夫子尚有遺行乎奚居之隱也)近世有沛國劉瓛(桓/)
瓛弟璡(津/)並一時秀士也(蕭子顯齊書曰劉瓛字子珪/沛國人宋大明四年舉秀才)
(篤學博通五經為安成王撫軍行參軍公事免自此不/復仕永明初遇疾卒瓛弟璡字子璥方軌正直文惠太)
(子召璡入侍東宮毎上事輒削草尋署射聲校尉/卒官呂氏春秋曰舜耕於歴山秀士從之璥音境)瓛則
闗西孔子通涉六經循循善誘服膺儒行(范曄後漢書/曰楊震字伯)
(起經明博覽無不窮究諸儒為之語曰闗西孔子楊伯/起論語頗淵曰夫子循循然善誘人禮記曰囘之為人)
(也得一善則拳拳服膺而不/失之矣又禮記有儒行篇)璡則志烈秋霜心貞崑玉
亭亭髙竦不離風塵(范曄後漢書孔融論曰凜凜焉皜/皜焉其與秋霜崑玉比質可也西)
(京賦曰狀亭亭以岧岧郭/璞遊仙詩曰髙蹈風塵外)皆毓德於衡門並馳聲於天
地(周易曰君子以振民毓德毛/詩曰衡門之下可以棲遲)而官有微於侍郎位不
登於執㦸相次殂落宗祀無饗(荅客難曰官不過侍郎/位不過執㦸尚書曰帝)
(乃殂落孔安國/曰殂落死也)因斯兩賢以言古則昔之玉質金相英
髦秀達(毛詩曰追琢其章金玉其相/毛萇曰相質也又曰髦俊也)皆擯斥於當年韞
奇才而莫用(司馬彪莊子注曰擯棄也/馬融論語注曰韞藏也)候草木以共彫
與糜鹿而同死(楚辭曰願徼幸而有待兮宿莽與埜草/同死王逸曰將與百草俱殂落也論衡)
(曰身與草木俱朽楚辭曰/死日將至兮與麋鹿同坑)膏塗平原骨塡川谷堙滅而
無聞者豈可勝道哉(檄蜀文曰肝腦塗中原膏液潤野/草封禪書曰堙滅而不稱者不可)
(勝數/也)此則宰衡之與皁𨽻容彭之與殤子(尚書曰冢宰/掌邦治毛詩)
(曰實維阿衡左右商王左氏傳曰人有十等士臣皁皁/臣輿輿臣隸列仙傳曰容成公者自稱黄帝師見於周)
(穆王能善補導之事髪白復黒齒落復生事與老子同/亦云老子師又曰彭祖殷賢大夫歴夏至商末號年七)
(百莊子南郭子綦曰天下莫大於秋毫之末/而太山為之小莫夀於殤子而彭祖為之夭)猗頓之與
黔婁陽文之與敦洽(猗頓已見過秦論皇甫謐高士傳/曰黔婁先生修清節不求進於諸)
(侯及終曾參來吊曰何以為諡妻曰以康為諡曽子曰/先生有時食不充虛衣不葢形死則手足不斂傍無酒)
(肉何樂於此而諡為康哉淮南子曰不待脂粉西施陽/文也許慎曰楚之好人也呂氏春秋曰陳有惡人焉曰)
(敦洽讐麋堆顙廣顔色如漆赭垂眼臨鼻長肘/而盭股陳侯見而甚悦之髙誘曰醜而有德也)咸得之
於自然不假道於才智(抱朴子曰聖人體天皆得之於自/然莊子曰古之至人假道於仁託)
(宿於/義)故曰死生有命富貴在天其斯之謂矣(論語子夏/曰死生有)
(命富貴/在天)然命體周流變化非一或先號後笑或始吉終
凶或不召自來或因人以濟(周易曰同人先號咷而後/笑老子曰不召而自來傳)
(子曰昔人知下相接/之易故因人以致人)交錯糾紛迴還倚伏非可以一
理徴非可以一途驗而其道密微寂寥忽慌無形可以
見無聲可以聞(子虛賦曰交錯糾紛鶡冠子曰禍兮福/之所倚福兮禍之所伏思𤣥賦曰北叟)
(頗識其倚伏抱朴子曰駑鋭不可以一途驗箏琴不可/以膠柱調也鬼谷子曰即欲聞之貴密密之貴微西征)
(賦曰寥廓忽荒文子曰道以無有為體視之不見其形/聴之不聞其聲謂之幽㝠管子曰視之不見其形聽之)
(不聞其聲而序/其成謂之道也)必御物以效靈亦憑人而成象譬天王
之冕旒任百官以司職(言性命之道雖係天然其來也/必憑人而御物譬如天王冕旒)
(而執契必因百官司職以立政文子曰/德仁義禮四者聖人之所以御萬物也)而或者覩湯武
之龍躍謂龕亂在神功聞孔墨之挺生謂英睿擅竒響
(成湯武王也周易曰見龍在田又曰或躍在淵墨子曰/夏桀時天乃命湯於鑣宮有神來告曰夏德大亂往攻)
(之予必使汝大戡之商王紂時周武王見三神曰予既/沉漬殷紂于酒德矣攻之予必使汝大戡之孔孔子墨)
(墨翟也蔡邕陳太丘碑曰元方/季方皆命世挺生膺期特授)視彭韓之豹變謂鷙猛
致人爵見張桓之朱紱謂明經拾青紫(彭彭越韓韓信/周易曰君子豹)
(變其文蔚禮記曰鷙蟲攫搏不程其勇者鄭𤣥曰鷙蟲/猛獸也孟子曰有天爵有人爵仁義忠信樂善不倦此)
(天爵也公卿大夫此人爵也漢書曰張禹字子文善說/論語令禹授太子遷光禄大夫後賜闗内侯范曄後漢)
(書曰桓榮治歐陽尚書授太子為太子少傅封闗内侯/禮記曰諸侯佩山𤣥玉而朱組綬蒼頡篇曰綬紱也漢)
(書夏侯勝曰士病不明經經術/苟明其取青紫如俛拾地芥)豈知有力者運之而趨
乎(莊子曰夫藏舟於壑藏山於澤謂之固矣/然而半夜有力者負之而走昧者不知也)故言而非
命有六蔽焉爾(論語子曰由汝聞六言六蔽矣/乎然文雖出此而義則殊也)請陳其
梗槩(東京賦曰其/梗㮣如此也)夫靡顔膩理哆噅(許/為)顣(子/六)額(鳥/割)形之異也
(楚辭曰靡顔膩理遺視􁖑些王逸曰靡緻也膩滑也淮/南子曰哆噅蘧蒢戚施醜也說文曰哆張口也音侈通)
(俗文曰噅口不正也史記唐/舉見蔡澤曰先生魋顔慼齃)朝秀晨終龜鵠千歲年之
殊也(淮南子曰朝秀不知晦朔許慎曰朝出莫死蟲也/生水上似蠶蛾養生要曰龜鵠夀千百之數注夀)
(之物/也)聞言如響智昬菽麥神之辯也(史記曰淳于髠說/鄒忌趨出曰是人)
(者吾語之㣲言五其應我若響之應聲是人必封不乆/矣左氏傳曰程滑殺厲公荀罃士魴逆周子于京師而)
(立之周子有兄而無慧不能辯菽麥故不可立杜預/曰菽大豆也豆麥殊形易别故以之為癡者之候也)固
知三者定乎造化榮辱之境獨曰由人是知二五而未
識於十其蔽一也(淮南子曰大丈夫恬然無為與造化/逍遥髙誘曰造化天地也莊子曰定)
(乎内外之分辨乎榮辱之境左氏傳叔興曰吉凶由人/史記齊威王使人說越曰晉楚鬬越兵不起知二五而)
(不知/十也)龍犀日角帝王之表(朱建平相書曰額有龍犀入/髪左角日右角月王天下也)
河目龜文公侯之相(孔叢子曰夫子適周見萇𢎞萇𢎞/語劉文公曰孔子仲尼有聖人之)
(表河目而隆顙是黄帝之形貌也王肅家語注曰河目/上下匡平而長也范曄後漢書曰李固貎狀有竒表鼎)
(角匿犀足履龜/文後為太尉)撫鏡知其將刑壓紐顯其膺録(蜀志曰/蜀郡張)
(裕曉相術毎舉鏡視面自知刑死未嘗不撲之於地左/氏傳曰初楚恭王無冡適有龍子五人無適立焉乃有)
(大事於羣望而祈曰請神擇五人主社稷乃徧以璧見/於羣望曰當璧而拜者神所立也與巴姬密埋璧於太)
(室之庭使五人拜康王跨之靈王肘加焉子干/子晳皆逺之平王弱抱而入再拜皆壓紐也)星虹樞
電昭聖德之符夜哭聚雲鬱興王之瑞(春秋元命苞曰/大星如虹下流)
(華渚女節夢意感生朱宣宋均曰華渚渚名也朱宣少/昊氏詩含神務曰大電繞樞照郊野感符寳生黄帝漢)
(髙祖功臣頌曰彤雲晝聚素/靈夜哭國語曰興王賞諫臣)皆兆發於前期渙汗於後
葉(周易曰渙汗其/大號渙散也)若謂驅貔虎奮尺劒入紫微升帝道
則未達窅㝠之情未測神明之數其蔽二也(尚書武王/曰如虎如)
(貔如熊如羆于商郊孔安國曰貔摯夷虎屬也史記髙/祖曰吾提三尺劍取天下此非天命乎㠔綜西京賦注)
(曰天有紫微宫王者象之曰紫微宫淮南子曰源道者/則窅㝠之深呂氏春秋曰窅乎㝠莫知其情王命淪曰)
(神明之祚可/得而妄處哉)空桑之里變成洪川歴陽之都化為魚鼈
(呂氏春秋曰有筆氏女子採桑得嬰兒於空桑之中獻/之其君令烰人養之察其所以然曰其母居依水之上)
(孕夢有神告曰日出水而東走母顧明日視日水出告/其隣東走十里而顧其邑盡為水身因化為空桑故命)
(之曰伊尹淮南子曰歴陽淮南縣名今屬九江郡歴陽/中有老嫗常行仁義有兩書生走過之謂曰此國當没)
(為湖嫗視東城門有血便起上山勿反顧也自此嫗數/往視門門吏問之嫗對如其言東門吏殺雞以血塗其)
(門明日嫗早往視門有/血使走上山國沒為湖)楚師屠漢卒睢(息/惟)河鯁其流秦
人坑趙士沸聲若雷震(漢書曰項羽晨擊漢大戰彭城/靈壁東睢水上大破漢軍多殺)
(士卒睢水為不流戰國䇿蔡澤謂應侯曰白起率數萬/之師越韓魏而敗彊趙北坑馬服屠四十餘萬衆流血)
(成川沸聲如雷使秦業帝白起之執也論衡曰言有命/者曰夫天下之大人民之衆一歴陽之都一長平之坑)
(同命俱死□可怪也命當溺死故相聚/於歴陽命當厭死故相積於長平也)火炎崑岳礫石
與琬琰俱焚嚴霜夜零蕭艾與芝蘭共盡(尚書曰火炎/崑岡玉石俱)
(焚又曰𢎞璧琬琰在西序傳𤣥鷹兔賦曰/秋霜一下蘭艾俱落毛萇詩傳曰蕭蒿也)雖游夏之英
才伊顔之殆庶焉能抗之哉其蔽三也(史記曰言偃吳/人字子游夏子)
(夏也伊伊尹也顔顔囘也孟子曰得天下之英才而教/育之易曰顔氏之子其殆庶幾乎王弼曰庶幾於知幾)
(者/也)或曰明月之珠不能無纇夏后之璜不能無考(淮南/子曰)
(夏后之璜不能無考明月之珠不/能無纇髙誘曰考不乎也纇瑕也)故亭伯死於縣長相
如卒於園令(范曄後漢書曰崔駰字亭伯竇憲為車騎/將軍辟駰為掾察駰髙第出為長岑長駰)
(自以逺去不得意遂不至官而歸卒於家漢書/曰相如拜為孝文園令既病免家居茂陵而死)才非不
傑也主非不明也而碎結緑之鴻輝殘懸黎之夜色抑
尺之量有短哉(戰國䇿應侯謂秦王曰梁有懸黎宋有/結緑而為天下名器楚辭鄭詹尹曰尺)
(有所短寸/有所長)若然者主父偃公孫𢎞對䇿不升第歴說而
不入牧豕湽原見棄州部設令忽如過隙溘(苦/合)死霜露
其為詬(呼/豆)恥豈崔馬之流乎及至開東閤列五鼎電照
風行聲馳海外寧前愚而後智先非而終是(漢書曰王/父偃齊國)
(臨湽人也學長短從横術家貧假貸無所得北遊燕趙/中山皆莫能厚客甚困乃上書闕下拜為郎至中大夫)
(偃曰大丈夫生不五鼎食死則五鼎烹耳又曰公孫𢎞/淄川人也家貧牧豕海上太常上對諸儒太常奏𢎞第)
(居下䇿天子擢𢎞對為第一後至丞相於是起客館開/東閣以延賢士莊子曰賔放於鄉里逐於州部又曰人)
(生天地之間若白駒之過隙楚辭曰寧溘死以流亡兮/今不忍為此態也漢詔曰公孫𢎞不幸罹霜露之疾說)
(文曰詬恥也范曄後漢書吳漢謂臧宮曰將軍嚮者經/虜城下震揚威靈風行電照九州春秋閻忠說皇甫嵩)
(曰今將軍烕德震/本朝風聲馳海外)將榮悴有定數天命有至極而謬生
妍蚩其蔽四也(應璩與曹元長書曰春生者繁華秋榮/者零悴自然之數豈有恨哉孫子荆陟)
(陽侯詩曰三/命皆有極)夫虎嘯風馳龍興雲屬(淮南子曰虎嘯而/谷風至龍舉而景)
(雲屬四子講德/論曰風馳雨集)故重華立而元凱升辛受生而飛亷進
(史記曰虞舜名曰重華左氏傳季孫行父曰昔髙陽氏/有才子八人蒼舒隤敳禱□大臨尨降庭堅仲容叔達)
(天下之民謂之八愷高辛氏有才子八人伯奮仲堪叔/獻季仲伯虎仲熊叔豹季貍天下之民謂之八元舜臣)
(堯舉八愷使主后土舉八元使布五教於四方史記曰/帝乙崩子辛立是為帝辛天下謂之紂尚書曰祖伊奔)
(告於受孔安國曰受紂也音相亂史記曰仲潏/生蜚廉蜚亷生惡來父子俱以材力事殷紂)然則天
下善人少惡人多闇主衆明君寡(莊子曰天下之善人/少而不善人多法言)
(曰聖君少庸君多杜篤弔比干文/曰闇主之在上豈忠諫之是謀)而薰蕕不同器梟鸞
不接翼(家語顔囘曰聞薰蕕不同器而藏堯舜不共國/而化以其類異也孫盛晉陽秋王夷甫論曰夫)
(芝蘭之不與茨棘俱植鸞鳳之不與梟鴻同棲/天理固然易在曉晤西都賓曰接翼側足)是使渾
(胡/本)敦(徒/本)檮(桃/)杌(兀/)踵(種/)武於雲臺之上仲容庭堅耕耘
於巖石之下(左氏傳太史克曰昔帝鴻氏有不才子掩/義隠賊好行凶徳醜類惡物頑嚚不友是)
(與比周天下之人謂之渾㪍顓頊氏有不才子不可教/訓不知話言告之則頑舍之則嚚傲狠明徳以亂天常)
(天下之人謂之檮杌楚辭曰忽奔走以先後及前王之/踵武束觀漢記曰詔賈逵入講南宫雲臺使出左氏大)
(義仲容庭堅八愷之二法言曰谷口/鄭子真不詘其節耕於巖石之下)横(去/)謂廢興在我
無繫於天其蔽五也(漢書董仲舒對䇿曰治亂廢興/在於己非天降命不可得反也)彼
戎狄者人面獸心宴安鴆毒(戎狄謂魏也班固漢書贊/曰夷狄之人被髪左衽人)
(面獸心左氏傳管敬仲/曰宴安酖毒不可懐也)以誅殺為道徳以蒸報為仁義
(漢書曰匈奴其俗寛則射獵禽獸為生業急則人習戰/攻以侵伐其天性也父死妻其後母兄弟死皆取其妻)
(妻之爾雅曰上淫/曰蒸下淫曰報)雖大風立於青丘鑿齒奮於華野比
於狼戾曽何足喻(淮南子曰堯之時窫窳九嬰大風封/豕鑿齒修蛇皆為害堯乃使羿誅鑿)
(齒於疇華之澤殺九嬰於㐫水之上繳大風於青丘之/野上射十日而下殺窫窳斷修蛇於洞庭禽封豕於桑)
(林髙誘曰疇華南方地九嬰水火為人害者北狄之地/有凶水大風鷙鳥青丘東方封豕大彘桑林湯禱旱地)
(戰國䇿張儀曰/趙王狼戾無親)自金行不競天地版蕩左帶沸脣乗間
電發(金行謂晉也干寳搜神記程猗說石圖曰金者晉/之行也左氏傳師曠曰吾驟歌北風歌南風不競)
(毛詩曰上帝版版毛萇曰杯晩切又曰蕩蕩上帝鄭𤣥/曰蕩蕩法度廢壤之貎也左帯左袵也尚書曰四夷左)
(袵㒺弗咸賴王元長勸紿虜書啓曰息沸脣於桑墟然/齊梁之間通以虜為沸脣也魏志詔曰劉備孫權来問)
(作禍辯亡論/曰電發荆南)遂覆瀍洛傾五都(東京賦曰泝洛背河左/伊右瀍干寳晉紀愍帝)
(詔曰羣邪作/逆傾盪五都)居先王之桑梓竊名號於中縣(毛詩曰維/桑與梓必)
(恭敬止漢書高紀詔曰秦/徙中縣之人南方三郡)與三皇競其氓黎五帝角其
區宇(韋昭漢書曰萌民也孔安國尚書/傳曰黎衆也西京賦曰區宇又寧)種落繁熾充仞
神州(范曄後漢書曰梁商上表曰匈奴種類繁熾不可/殫書子虚賦曰充仞其中者不可勝記河圗曰崑)
(崙東南地方千/里名曰神州也)鳴呼福善禍淫徒虛言耳(尚書湯曰天/道福善禍淫)
(降災于夏/以彰厥罪)豈非否泰相傾盈縮遞運而汨(骨/)之以人其
蔽六也(周易曰泰者通也物不可以終通故受之以否/老子曰高下相傾淮南子曰孟春始嬴孟秋始)
(縮高誘曰嬴長也縮短也/孔安國尚書傳曰汨亂也)然所謂命者死生焉貴賤焉
貧富焉治亂焉禍福焉此十者天之所賦也(死生有命/已見上文)
(論衡曰凡人有死生夭夀之命亦有貴賤貧富之命墨/子曰貧富治亂固有天命不可損益呂氏春秋曰禍福)
(之所自來衆人以為/命焉知其所由之也)愚智善惡此四者人之所行也(桓/範)
(世要論曰遇不遇/命也善不善人也)夫神非舜禹心異朱均才絓(卦/)中庸
在於所習(舜禹二帝也淮南子曰性命可說不待學問/而合於道堯舜文王也不可教以道不可喻)
(以德者丹朱商均也夫上不及堯舜下不若商均此敎/訓之所喻也廣雅曰絓止也胡外切賈誼過秦論曰陳)
(涉材能不及中庸論衡曰中人之/性在所習習善為善習惡為惡)是以素絲無恒𤣥黄
代起鮑魚芳蘭入而自變(言在所習也淮南子曰墨子/見練絲而泣之為其可以黄)
(可以黑髙誘曰閔其化也大戴禮曰與君子游苾乎如/入蘭芷之室久而不聞則與之化矣與小人游臭乎如)
(入鮑魚之肆久而不聞則與之化/矣是故君子慎其所去就者也)故季路學於仲尼厲
風霜之節(尸子曰子路東鄙之野人孔子教之皆為賢/士王𨼆晉書曰應瞻為太守人歌之曰威若)
(風霜恩/如父母)楚穆謀於潘崇成殺逆之禍(左氏傳曰楚子欲/立王子職而黜太)
(子商臣商臣聞之告其師潘崇曰能事諸乎曰不能能/行大事乎曰能以宮甲園成王王縊穆王立潘崇太子)
(師/)而商臣之惡盛業光於後嗣仲由之事不能息其結
纓(楚之後業皆商臣之子孫周易曰盛德大業至矣哉舍/尚書曰在今後嗣王左氏傳曰衞渾良夫輿太子入)
(於孔氏之外圃欲劫孔悝而納太子季子曰太子無勇/若燔壹半必舍孔叔太子聞之懼下石乞孟黶敵子路)
(以戈擊之斷纓子路曰君子死冠不/免結纓而死杜預曰季子子路是也)斯則邪正由於人
吉凶在乎命也或以鬼神害盈皇天輔德(周易曰鬼神/害盈而福謙)
(尚書曰皇天無/親惟徳是輔)故宋公一言法星三徙(呂氏春秋曰宋/景公有疾司馬)
(子韋曰熒惑守心心宋之分野也君當移於相公曰相/股肱也除心腹之疾而置於股肱可乎曰可移於民公)
(曰民所以為國無民何以為君曰可移於歳公曰歳所/以養民歲不登何以畜民是時熒惑乃退三舍延君命)
(二十一年視之信廣雅曰熒/惑謂之罰里或謂之執法)殷帝自翦千里來雲(呂氏/春秋)
(曰湯克夏四年天大旱湯乃以身禱於桑林於是翦其/髪磨其手自以為犠用祈福於上帝雨乃大至淮南子)
(曰湯之時旱七年以身禱於桑林之/際而四海之雲湊千里之雨至)若使善惡無徵未洽
斯義(因此而言則害盈輔德其由影響若以善惡/無徵故未洽乎斯義毛萇詩傳曰洽合也)且于
公高門以待封嚴母掃墓以望䘮(漢書曰于定國父于/公其閭門壊父老方)
(共修之于公謂之曰少髙大閭門令容駟馬髙葢車我/理獄多隂德未嘗有所寃子孫必有興者至定國為丞)
(相封侯傳世又日嚴延年遷河南太守其母從東海來/欲從延年臘到雒陽適見報囚母大驚畢正臘已謂延)
(年曰天道神明人不可獨殺我不自意當老見壯子/被刑戮也行矣去東海掃除墓地耳後歲餘果敗)此
君子所以自彊不息也(言善惡有徵故君子庶幾自彊/而不息也周易象曰天行健君)
(子以自/彊不息)如使仁而無報奚為修善立名乎斯徑廷(定/)之
辭也(若必為仁而無報何故修善而立名乎是不由命/明矣或為兹說者斯乃徑廷之言耳莊子肩吾問)
(于連叔曰大有徑廷不近人情/司馬彪曰徑廷激遏之辭也)夫聖人之言顯而晦微
而婉幽遠而難聞河漢而不測(此釋聖人之言顯晦難/測也左氏傳君子曰春)
(秋之稱微而顯志而晦婉而成章莊子市南宜僚見魯/侯曰南越有邑焉名建徳之國君曰彼其道幽逺而無)
(人又肩吾問于連叔曰吾聞言於接輿大而無當往而/不及吾驚怖其言猶河漢而無極司馬彪曰極崖也言)
(廣若河漢/無有崖也)或立教以進庸怠或言命以窮性靈(此釋不/同之所)
(由/也)積善餘慶立教也凰凰不至言命也(周易曰積善之/家必有餘慶徐)
(幹中論曰北海孫翺云積善餘慶誘民於善路/耳論語子曰鳯鳥不至河不出圗吾已矣夫)今以其
片言辯其要趣何異乎夕死之類而論春秋之變哉(毛/萇)
(詩傳曰蜉蝣渠略也朝生夕/死莊子曰蟪蛄不知春秋也)且荆昭德音丹雲不巻周
宣祈雨珪璧斯罄(左氏傳曰有雲如衆赤鳥夾日飛三/日楚子使問周太史太史曰其當王)
(身乎苦禜之可移於令尹司馬王曰除腹心之疾而置/諸股肱何益不穀不有大過天其天諸有罪受罰又焉)
(移之遂弗榮毛詩序曰雲漢仍叔美/宣王也毛詩曰圭璧既卒寧莫我聽)于叟種德不逮勛
華之高延年殘獷未甚東陵之酷(勛華已見上文說文/曰獷不可附也古猛)
(切莊子曰伯夷叔齊死名於首/陽之下盜跖死利於東陵之上)為善一為惡均而禍福
異其流廢興殊其迹蕩蕩上帝豈如是乎(毛詩曰蕩蕩/上帝下民之)
(辟/)詩云風雨如晦鷄鳴不已(此釋君子所以自彊也毛/詩鄭風也鄭𤣥箋曰喻君)
(子雖居亂世不/變改其節度也)故善人為善焉有息哉(尚書曰古人為/善惟日不足家)
(語孔子曰事君之/難也焉可以忽哉)夫食稻粱進芻豢衣狐貉襲冰紈觀
窈眇之奇儛聽雲和之琴瑟此生人之所急非有求而
為也(論語子曰食夫稻韓詩外傳田饒謂魯哀公曰黄/鶴啄君稻粱國語曰芻豢幾何論語子曰狐貉之)
(厚以居漢書曰齊地織作冰紈長楊賦曰憎聞鄭衛窈/眇之聲阮籍詠懐詩曰北里多竒儛周禮曰孤竹之管)
(雲和之/琴瑟)修道德習仁義敦孝悌立忠貞漸禮樂之腴潤
蹈先王之盛則此君子之所急非有求而為也然則君
子居正體道樂天知命(公羊傳曰君子大居正莊子弇/堈弔曰夫體道者天下之君子)
(也郭象曰言體道者人之宗主/也周易曰樂天知命故不憂)明其無可奈何識其不
由智力(莊子曰知不可奈何而安之若命唯有德者能/之王命論曰不知神器有命不可以智力求)
逝而不召來而不距生而不喜死而不慼(莊子曰予惡/乎知悅生之)
(或非邪予惡乎知惡死之或/是邪非弱䘮而不知歸者邪)瑶臺夏屋不能悅其神(尸/子)
(曰人之言君天下者瑶臺九累而堯白屋楚辭曰冬/有大夏王逸曰夏大屋也毛詩曰於我乎夏屋渠渠)土
室編蓬未足憂其慮(土室編蓬已見/非有先生論)不充詘於富貴不
遑遑於所欲(禮記孔子曰儒有不隕穫於貧賤不充詘於/富貴皇甫謐高士傳黔婁先生妻謂曽子)
(曰先生不慼慼於貧賤不遑遑於富/貴論語曰富與貴是人之所欲也)豈有史公董相不
遇之文乎(司馬遷為太史公故曰史公遷集有悲不遇/賦法言曰災異董相李軌曰董相江都相董)
(仲舒也仲舒集/有士不遇賦)
　
　
　
　
　
　
　
　
　
　
　
　
　
　
　
　文選巻五十四
欽定四庫全書
　文選巻五十五　　　　　　梁　蕭統　編
　　　　　　　　　　　　　唐　李善　註
　論下
　　廣絶交論(劉璠梁典曰劉峻見任昉諸子西華兄/弟等流離不能自振生平舊交莫有收)
　　　(恤西華冬月著葛中帔練裙路逄峻峻泫然矜/之乃廣朱公叔絶交論劉溉見其論扺几於地)
　　　(終身/恨之)
　　　劉孝標
客問主人曰朱公叔絶交論為是乎為非乎(此假言也/為是為非)
(疑而問之也范曄後漢書曰朱穆字公叔為侍御史盛/俗澆薄莫尚敦篤著絶交論以矯之稍遷至尚書卒贈)
(益州/刺史)主人曰客奚此之問(奚何也何故有此問也/未詳其意故審覆之也)客曰
夫草蟲鳴則阜螽躍雕虎嘯而清風起(欲明交道不可/絶故陳四事以)
(喻之毛詩曰喓喓草蟲趯趯阜螽鄭𤣥曰草蟲鳴則阜/螽跳躍而從之異頖相應也雕虎已見思𤣥賦淮南子)
(曰虎嘯而谷風至龍舉而景雲屬/許慎曰虎隂中陽獸與風同類也)故絪緼相感霧涌雲
蒸嚶鳴相召星流電激(元氣相感霧涌雲蒸以相應鳥/鳴相召星流電激以相從言感)
(應之速也周易曰天地絪緼萬物化醇淮南子曰山雲/蒸而柱礎潤毛詩曰伐木丁丁鳥鳴嚶嚶鄭𤣥云其鳴)
(之志似於友道然曹植辨問曰㳺説之士/星流電耀荅賔戲曰㳺説之徒風颺電激)是以王陽登
則貢公喜罕生逝而國子悲(此明良朋也良朋之道情/同休戚故貢禹喜王陽之)
(登朝子産悲子皮之永逝也漢書曰王吉與貢禹為友子/世稱王陽在位貢公彈冠言其趣舍同也罕生子皮國)
(子産也左氏傳曰子産聞子皮卒哭/且曰吾以無為為善唯夫子知我也)且心同琴瑟言鬱
郁於蘭茝(齒/)道叶膠漆志婉孌於塤箎(心和琴瑟則言/香蘭茝道合膠)
(漆則志順塤箎言和順之甚也毛詩曰妻子好合如鼔/瑟琴曹子建王仲宣誄曰好合琴瑟鬱郁香也上林賦)
(曰芳香漚鬱醮烈淑郁楚辭曰蘭茝幽而獨若周易曰/同心之言其臭如蘭范曄後漢書曰陳重字景公雷義)
(字仲預重少與義友鄉里為之言曰膠漆自謂堅不如/雷與陳班固漢書贊曰婉孌董公塤箎已見鸚鵡賦)
聖賢以此鏤金版而鐫盤盂書玉牒而刻鍾鼎(聖賢以/良朋之)
(道故著簡䇿而傳之大公金匱曰屈一人之下申萬人/之上武王曰請著金版墨子曰琢之盤盂銘於鍾鼎傳)
(於後世玉/牒已見上)若乃匠人輟成風之妙巧伯子息流波之雅
引(此言良朋之難遇也荘子曰莊子送葬遇惠子之墓/謂從者曰郢人堊墁其鼻端若蠅翼使匠石斲之匠)
(石運斤成風斲之盡堊而鼻不傷郢人立不失容宋元/君聞之召匠石曰嘗試為寡人為之匠石曰臣則嘗能)
(斲之雖然臣質死乆矣自夫子之死也吾無以/為質矣吾無與言也伯牙及雅引已見上文)范張欵
欵於下泉尹班陶陶於永夕(范曄後漢書曰范式字巨/卿少與張劭為友劭字元)
(伯卒式忽夢見元伯呼曰巨卿吾以某日死常以某時/葬永歸黄泉子未我忘豈能相及式怳然覺悟便服朋)
(友之服數其葬日馳往赴之既至壙將窆而柩不進其/母撫之曰元伯豈有望邪遂停柩移時乃見素車白馬)
(號哭而來其母望之必范巨卿既至叩喪言曰行矣元/伯死生各異永從此辭式執引柩乃前式遂留塜次修)
(墳種樹然後乃去司馬遷書曰試欲効其欵欵之愚王/仲宣七哀詩曰悟彼下泉人東觀漢記曰尹敏與班彪)
(相厚毎相與談常晏莫不食晝即至㝠夜徹旦彪曰相/與乆語為俗人所怪然鍾子期死伯牙破琴曷為陶陶)
(哉/)駱驛縱横烟霏雨散巧歴所不知心計莫能測(絡繹/縱横)
(不絶也烟霏雨散衆多也魯靈光殿賦曰縱横駱驛各/有所趣陸機列仙賦曰騰烟霧之霏霏劇秦美新曰霧)
(集雨散莊子曰巧歴不能得而況凡乎漢書/曰桑𢎞羊雒陽賈人子以心計年十三侍中)而朱益州
汨彞叙粤謨訓捶直切絶交㳺比黔首以鷹鸇嫓人靈
於豺虎蒙有猜焉請辨其惑(言朋友之義備在典謨公/叔亂常道而絶之故以為)
(疑也尚書曰彞倫攸叙又曰聖有謨訓家語孔子曰祁/奚對平公云羊舌大夫信而好直其切也王肅曰言其)
(切直也爾雅曰丁丁嚶嚶者相切直也列子曰公孫穆/屏親昵絶交㳺司馬遷書曰交遊莫救視鷹鸇豺虎貪)
(殘而無親也黔首已見過秦論左氏傳太史克曰見無/禮於其君者誅之如鷹鸇之逐鳥雀爾雅曰嫓妃也尚)
(書曰惟人萬物之靈杜夷幽求子曰不仁之人心懷豺/虎長楊賦曰蒙切惑焉論語子張曰敢問崇徳辨惑)
主人忻(魚/謹)然而笑曰客所謂撫絃徽音未達燥溼變響
張羅沮澤不覩鴻雁雲飛(言朋友之道隨時盛衰醇則/志叶斷金醨則昌言交絶今)
(以絶交為惑是未達隨時之義猶撫絃者未知變響張/羅者不覩雲飛謬之甚也上林賦曰亡是公忻然而笑)
(鄭𤣥禮記注曰撫以手按之也許慎淮南子注曰鼓琴/循絃謂之徽也韓詩外傳曰趙遣使於楚臨武趙王謂)
(之曰必如吾言辭時趙王方鼓琴使者因跪曰大王鼓/琴未有如今日之悲也請記其處後將法焉王曰不可)
(天時有燥溼絃有緩急微柱推移不可記也使者曰臣/愚請偕此以譬之何者楚之去趙二千餘里變改萬端)
(亦猶絃不可記也難蜀父老曰鷦鵬已翔乎寥廓之宇/而羅者猶視乎藪澤悲夫沮□已見蜀都賦呉都賦曰)
(雲飛/水宿)葢聖人握金鏡闡風烈龍驤蠖屈從道汙隆(言聖/人懷)
(明道而闡風化如龍蠖之驤屈葢從道之汙隆也眷秋/孔録法曰有人卯金刀握天鋺雒書曰秦失金鏡鄭𤣥)
(曰金鏡喻明道也春秋考異郵曰後雖殊世風烈猶合/於持方宋均曰持方受命者名也班固漢書韓彭述曰)
(雲起龍驤化為侯王蠖屈已見潘正叔贈王沅況詩禮/記子思曰道隆則從而隆道汙則從而汙鄭𤣥曰汙猶)
(殺/也)日月聫璧贊亹亹之𢎞致雲飛電薄顯棣華之微㫖
若五音之變化濟九成之妙曲此朱生得𤣥珠於赤水謨
神睿而為言(日月聫璧謂太平也雲飛電薄謂衰亂也/王者設教從道汙隆太平則明亹亹微妙)
(之𢎞致道衰則顯棣華權道之微㫖然則隨時之義理/非一塗也若五音之變化乃濟九成之妙曲今朱公叔)
(絶交是得矯時之義此猶得𤣥珠於赤水謨神睿而為/言謂窮妙理之極也易坤靈圖曰至徳之萌日月若聫)
(璧周易曰定天下之吉凶成天下之亹亹者莫善於蓍/龜王弼曰亹亹微妙之意也鄭𤣥周禮注曰致至也漢)
(書高祖歌曰大風起兮雲飛掦淮南子曰隂陽相薄為/雷激而為電論語曰棠棣之華偏其反而何晏曰逸詩)
(也棠棣之華反而後合賦此詩以言權反而後至於大/順也長笛賦曰五音代轉尚書曰蕭韶九成鳯皇來儀)
(莊子曰黄帝遊於亦水之北遺其𤣥珠乃使象㒺求而/得之司馬彪曰赤水而假名𤣥珠喻道也孔安國尚書)
(傳曰謨謀/也睿聖也)至夫組織仁義琢磨道徳驩其愉樂恤其陵
夷(此言良友毎事相成道徳資以琢磨仁義因之組織/居憂共戚處樂同驩仲長統昌言曰道徳仁義天性)
(也織之以成其物練之以成其情禮記曰如切如瑳道/學也如琢如磨自修也白虎通曰朋友之交樂則思之)
(患則死之陵夷/已見五等論)寄通靈臺之下遺迹江湖之上風雨急
而不輟其音霜雪零而不渝其色斯賢逹之素交歴萬
古而一遇(良朋欵誠終始若一故寄通神於心府之下/遺迹相忘於江湖之上也莊子曰萬惡不可)
(内於靈臺司馬彪曰心為神靈之臺也李陵書曰人之/相知貴相知心莊子曰魚相忘於江湖人相忘於道術)
(郭象曰各自足故相忘也今引江湖唯取相忘之義也/不軗其音已見辨命論莊子曰天寒既至霜雪既降吾)
(是以知松栢之茂也素雅素/也萬古一遇難逄之甚也)逮叔世民訛狙詐飈起谿
谷不能踰其險鬼神無以究其變競毛羽之輕趨錐刀
之末(上明良朋此明損友也左氏傳叔向曰三辟之興/皆叔世也毛詩曰民之訛言鄭𤣥曰訛偽也漢書)
(曰狙詐之兵音義曰狙伺人之間隙也荅賔戲曰游説/之徒風颮電激並起而救之莊子孔子曰凡人之心險)
(於山川難於知天董仲舒士不遇賦曰生不丁三代之/盛隆兮丁三季之末俗鬼神不能正人事之變戻聖賢)
(亦不能開愚夫之違惑葛龔集曰龔以毛羽之身/戴丘山之施左氏傳叔向曰錐刀之末將盡爭之)於是
素交盡利交興天下蚩蚩鳥驚雷駭(毛詩曰氓之蚩蚩/廣雅曰蚩亂也崔)
(實正論曰秦時赭衣塞路百姓鳥驚無/所歸淮南子曰月行日動電奔雷駭也)然則利交同源
派流則異較(角/)言其畧有五術焉(廣雅曰較明也韓詩/曰報我不術辥君曰)
(術法/也)若其寵鈞董石權壓梁竇(董賢石顯已見西京賦/機猶埶也范曄後漢書)
(曰梁冀字伯卓為大將軍專擅威柄/凶恣日積竇憲已見范曄宦者論)雕刻百工鑪捶(朱/靡)
萬物吐潄興雲雨呼噏下霜露九域聳其風塵四海疊
其燻灼(雕刻鑪捶喻造物也覆載天地刻雕衆形而不/為巧尚書曰百工惟時莊子曰黄帝之忘其智)
(皆在鑪捶之間聲類曰爐火所居也李顗莊子音義曰/捶排口鐡以灼火也范曄後漢書曰舉動廻山海呼吸)
(變霜露九域已見潘元茂九錫文爾雅曰聳懼也夏侯/湛東方朔畫贊曰彷彿風塵用垂頌聲毛萇詩傳曰疊)
(懼也西征賦曰當恭顯之任/埶也燻灼四方震燿都鄙)靡不望影星奔藉響川騖
鷄人始唱鶴葢成隂高門旦開流水接軫(蔡伯喈郭林/宗碑曰于時)
(紳佩之士望形表而影附昤嘉聲而響和者猶百川之/歸巨海鱗介之宗龜龍也周禮曰雞人凡國事為期則)
(告之時鄭𤣥曰象雞知時也劉禎魯都賦曰葢如飛鶴/馬似㳺魚高門已見辨命論范曄後漢書明徳馬后曰)
(前過濯龍門上見外家問起/居者車如流水馬如龍也)皆願摩頂至踵隳膽抽腸
約同要離焚妻子誓殉荆卿湛(沈/)七族是曰埶交其流
一也(孟子曰墨子兼愛摩頂放踵趙岐曰放至也鄒陽/上書曰見情素隳肝膽李顒詩曰焦胏枯肝抽腸)
(裂膈鄒陽上書曰荆軻湛七族/要離焚妻子豈足為大王道哉)富埒陶白貲巨程羅山
擅銅陵家藏金穴出平原而聨騎居里閈而鳴鍾(陶朱/公已)
(見過秦論程鄭已見蜀都賦漢書曰白圭周人也樂觀/時變天下言治生者祖曰圭又曰成都羅襃貲至鉅萬)
(又曰鄧通蜀郡人也文帝賜通蜀嚴道銅山得鑄錢鄧/氏錢布天下楊雄蜀都賦曰西有鹽泉鐡冶橘林銅陵)
(范曄後漢書曰光武帝郭皇后弟況為大鴻臚數賞賜/金錢京師號況家為金穴連騎鳴鍾已見西京賦應劭)
(漢書注曰/里門曰閈)則有窮巷之賔繩樞之士冀宵燭之末光邀
潤屋之微澤魚貫鳧躍䬃沓鱗萃分雁騖之稻粱霑玉
􁎒之餘瀝(漢書曰陳平家貧負郭窮巷以席為門過秦/論曰陳渉甕牖繩摳之子戰國䇿曰甘茂去)
(秦且之齊出闗過蘇子曰君聞夫江上之處女乎夫江/上之處女有家貧而無燭者處女相與語欲去之家貧)
(無燭者將去矣謂處女曰妾以無燭之故常先掃室布/席何愛餘明之照四壁者處女以為然留之今臣棄逐)
(於秦出闗願為足下掃室布席幸無我逐也賈逵國語/注曰邀求也禮記曰富潤屋徳潤身貫魚已見鮑昭出)
(自薊北門行潘岳哀辭曰望歸瞥見鳬藻踴躍張衡羽/獵賦曰輕車䬃沓西京賦曰鳥集鱗萃魯連子曰君雁)
(騖有餘粟韓詩外傳田饒謂魯哀公曰黄鵠止君園池/琢君稻粱説文曰犖玉爵也史記淳于髠曰親有嚴客)
(持酒於前/時賜餘瀝)銜恩遇進欵誠援青松以示心指白水而旌
信是曰賄交其流二也(陸士龍為顧彦先贈婦詩曰銜/恩非望始遇謂以恩相接也秦)
(嘉婦詩曰何用叙我心惟思致欵誠禮記曰其在人也/如松柏之有心周松執友論曰推誠歲寒功標松竹左)
(氏傳晉公子曰所不與/舅氏同心者有如白水)陸大夫宴喜西都郭有道人倫
東國公卿貴其籍甚縉紳羨其登仙(漢書曰高祖拜陸/賈為大中大夫陳)
(平以錢五百萬遺賈為食飲費賈以此遊公卿間名聲/籍甚音義曰狼籍甚盛也西征賦曰陸賈之優游宴喜)
(范曄後漢書曰郭泰字林宗博通墳籍善談論游洛陽/後歸鄉諸儒送之與李膺同舟而濟衆賔望之為神仙)
(舉有道不應林宗雖善論人/不為危言覈論東國洛陽也)加以顩(羌/錦)頤蹙額涕唾流
沫騁黄馬之劇談縱碧雞之雄辯(解嘲曰蔡澤顩頤折/額涕唾流沫西揖强)
(秦之相而奪其位時也莊子曰惠施其言黄馬驪牛三/辯者以此與惠施相應終身無窮司馬彪曰牛馬以二)
(為三兼與别也曰馬曰牛形之三也曰黄曰驪色之三/也曰黄馬曰驪牛形與色之三也蜀都賦曰劇談戲論)
(扼腕扺掌馬衍與鄧禹書曰衍以為寫神輸意則聊成/之説碧雞之辯不足難也王褒碧雞頌曰持節使者敬)
(移金精神馬剽剽碧雞歸來歸來漢徳無疆黄龍見兮/白虎仁歸來歸來可以為倫歸來翔兮何事南荒也)
叙温郁則寒谷成暄論嚴苦則春叢零葉飛沈出其顧
指榮辱定其一言(毛萇詩傳曰燠煖也郁與燠古字通/也寒谷已見顔延年秋胡詩王逸楚)
(辭注曰嚴壯也風霜壯謂之嚴説文曰苦猶急也張升/反論語曰嘘枯則冬榮吹生則夏落荀爽與李膺書曰)
(任其飛沉與時抑楊莊子曰手撓顧指四方/之民莫不俱至周易曰樞機之發榮辱之主)於是有弱
冠王孫綺紈公子道不挂於通人聲未遒於雲閣攀其
鱗翼丏其餘論附駔(子/朗)驥之旄端軼歸鴻於碣石是曰
談交其流三也(弱冠已見辨亡論漢書漂母謂韓信曰/吾哀王孫而進食又曰班伯與王許子)
(弟為羣在於綺𥜗紈袴之間論衡曰夫能該一經者為/儒生博覽古今者為通人應劭漢書注曰道好也應瑒)
(釋賔曰子猶不能騰雲閣攀天衢楊子法言曰攀龍鱗/附鳯翼子虚賦曰願聞先生之餘論説文曰駔壯馬也)
(張敞集曰蒼蠅之飛不過十歩託驥之旄乃驣千里之/路何休公羊傳註曰軼過也淮南子曰馮遲大丙之御)
(也過歸鴻/於碣石也)陽舒隂慘生民大情憂合驩離品物恒性(西/京)
(賦曰人在陽時則舒在隂時則慘莊子曰藏天下於天/下而不得所遯是恒物之大情也相喣以沫憂合也相)
(忘江湖驩離也周/易曰品物咸亨)故魚以泉涸而喣沫鳥因將死而鳴
哀(莊子曰泉涸魚相與處於陸相喣以溼相/濡以沫論語曾子曰鳥之將死其鳴也哀)同病相憐
綴河上之悲曲恐懼寘懷昭谷風之盛典(呉越春秋曰/伯嚭來奔於)
(呉子胥請以為大夫呉大夫被離承宴問子胥曰何見/而信伯嚭乎子胥曰吾之怨與嚭同子聞河上之歌者)
(乎同病相憐同憂相救驚翔之鳥相隨而集瀬下之水/回復俱留誰不愛其所近悲其所鄉者乎詩谷風曰將)
(恐將懼寘/予于懷)斯則斷金由於湫隘刎頸起於苫葢(周易曰/二人同)
(心其利斷金左氏傳曰景公欲更晏子之宅曰子之宅/湫隘囂塵漢書曰張耳陳餘相與為刎頸之交左氏傳)
(范宣子數戎子駒支/曰乃祖吾離被苫葢)是以伍員濯溉於宰嚭(浦/几)張王撫
翼於陳相是曰窮交其流四也(言宰嚭由伍員濯溉而/榮顯嚭既貴而譖員陳)
(餘因張耳撫翼而奮飛餘既尊而襲耳故曰窮交也毛/詩曰可以濯溉説文曰濯浣也毛萇詩曰溉灌也在於)
(貧賤類乎泥滓縻之好爵同於濯溉史記曰伍子胥者/楚人名員楚王誅員父奢子胥往呉闔廬既立得志以)
(子胥為行人楚又誅大臣伯州犁州犁之孫亡奔呉亦/以嚭為大夫呉越春秋曰帛否來奔於呉王闔廬問伍)
(子胥帛否何如人也伍子胥對帛否者楚州犁孫楚平/王誅州犁否因懼出奔聞臣在呉而來呉王因子胥請)
(帛否以為大夫與之謀於國事史記曰闔廬死夫差既/立以伯嚭為太宰呉敗越於㑹稽大夫種厚幣遺呉太)
(宰請和將許之子胥諫不聼太宰既與子胥有隙因讒/子胥王乃使賜子胥屬鏤之劒乃自刎左氏傳曰哀公)
(㑹呉槖臯呉子使太宰嚭請尋盟然本或作伯喜或作/帛否或作太宰嚭字雖不同其人一也班固漢書述曰)
(張陳之交好如父子/擕手遯秦撫翼俱起)馳騖之俗澆薄之倫無不操權衡
秉纎纊衡所以揣其輕重纊所以屬其鼻息若衡不能舉纊
不能飛雖顔冉龍翰鳯雛曽史蘭薫雪白(阮子政論曰交遊/之黨為馳騖之所)
(廢淮南子曰澆天下之淳許慎曰澆薄也漢書曰衡平/也權重也衡所以任權而鈞物平輕重也鄭衆考工注)
(曰稱錘曰權鄭𤣥尚書注曰稱上曰衡尚書曰厥篚織/纊説文曰揣量也儀禮曰屬纊以候氣運命論曰顔冉)
(大賢魏志崔琰曰邴原張範所謂龍翰鳯翼習鑿齒襄/陽記曰舊目諸葛孔明為臥龍龎士元為鳯雛曾曾參)
(史史魚也莊子曰削魯史之行鉗楊墨之口魏都賦曰/信陵之名蘭芬也葛龔薦郝彦文曰雪白氷折皦然曜)
(世/也)舒向金玉淵海卿雲黼黻河漢(言舒向之辭同於淵/海也論衡曰儒世之)
(金玉又曰劉子駿漢朝之智囊筆墨之淵海言卿雲之/文類於河漢也論衡曰繡之未刺錦之未織恒絲庸帛)
(何以異哉加五采之巧施針鏤之飾文章炫耀黼黻華/蟲學士有文章猶絲帛之有五色之巧也又曰漢諸儒)
(作書者以司馬長卿楊子/雲河漢也其餘涇渭也)視若㳺塵遇同土梗莫肯費
其半菽罕有落其一毛(游塵上梗喻輕賤也左太冲詠/史詩曰視之若埃塵嵇含司馬)
(詠曰命危朝露身經游塵莊子魏文侯曰吾所學者真/土梗耳司馬彪曰梗土之榛梗也漢書項羽曰歲饑人)
(貧卒食半菽孟子曰楊子為/我拔一毛而利天下不為也)若衡重錙銖纊微彯(飄/)撇
(匹/滅)雖共工之蒐慝驩兜之掩義南荆之跋扈東陵之巨
猾(錙銖已見任彦升彈曹景宗文侯瑾箏賦曰微風彯/撆冷氣輕浮左氏傳季孫行父曰少昊氏有子靖譖)
(庸回伏讒蒐慝杜預曰謂共工也蒐隠慝惡也左氏傳/季孫行父曰帝鴻氏有子掩義隠賊好行凶徳杜預曰)
(謂驩兜也南荆謂楚也演連珠曰南荆有寡和之歌韓/子莊周子謂楚莊王曰莊蹻為盜於境内吏不能禁西)
(京賦曰㫿旰跋扈東陵盜跖也已見任昉/王儉集序東京賦曰巨猾間亹驕其略切)皆為匍匐逶
迤折枝䑛痔金膏翠羽將其意脂韋便辟(婢/亦)導其誠(説/文)
(曰逶迤邪行去也史記曰蘇秦笑謂嫂何前踞而後㳟/嫂逶迤蒲服而謝曰見季子位高金多也孟子曰為長)
(者折枝語人曰吾不能是不為也非不能也趙岐曰折/枝按摩折手節解罷枝也莊子謂宋人曹商曰秦王有)
(病召醫破癰潰痤者得車一乗䑛痔者得車五乗子豈/療其痔邪金膏已見江賦漢書曰繇王閩侯亦遺江都)
(王建犀甲翠羽毛詩序曰又實幣帛筐篚以將其厚意/鄭𤣥曰將助也楚辭曰如脂如韋王逸曰柔弱曲也論)
(語孔子曰損者三/友友便辟損矣)故輪葢所游必非夷惠之室苞苴所
入實行張霍之家謀而後動毫芒寡忒是曰量交其流
五也(禮記曰苞苴簞笥問人者鄭𤣥曰苞苴裹魚肉者/也或以葦或以茅張張安世霍霍光也荅賓戲曰)
(鋭思毫/芒之内)凡斯五交義同賈(古/)鬻故桓譚譬之於闤闠林
回喻之於甘醴(杜預左氏傳注曰賈買也鄭衆周禮注/曰鬻賣也譚集及新論並無以市喻交)
(之文戰國䇿譚拾子謂孟嘗君曰得無怨齊士大夫乎/孟嘗君曰然譚拾子曰富貴則就之貧賤則去之請以)
(市喻市朝則蒲夕則虚非朝愛市而夕憎之也求存故/住亡故去願君勿怨然此以市喻交疑拾誤為桓遂居)
(譚上耳莊子林回曰君子之交淡若水小/人之交甘如醴司馬彪曰林回人姓名也)夫寒暑逓進
盛衰相襲或前榮而後悴或始富而終貧或初存而後
亡或古約而今泰循環飜覆迅若波瀾(周易曰寒往則/暑來暑往則寒)
(來盛衰已見琴賦説文曰襲因也説苑雍門周對孟嘗/君曰臣之能令悲者先貴而後賤故富而今貧笙賦曰)
(有始泰終約前榮後悴尚書大傳曰三王之統若循連/環周則復始窮則反本陸機樂府詩曰休咎相乗躡翻)
(覆若/波瀾)此則殉利之情未嘗異變化之道不得一由是觀
之張陳所以凶終蕭朱所以隙末斷焉可知矣(言貪利/情同譎)
(詐殊道也范曄後漢書王丹曰交道之難未易言也張/陳凶其終蕭朱隙其末故知全之者鮮矣漢書蕭育字)
(次君朱博字子元育少與博為友故長安語曰蕭育結/綬王貢彈冠言相薦達也後育為九卿博先至丞相與)
(博有/隙也)而翟公方規規然勒門以箴客何所見之晩乎(莊/子)
(曰規規然自失也漢書曰下邽翟公為廷尉賓客至者/填門及廢門外可設爵羅後復為廷尉賓客欲往翟公)
(大署其門曰一死一生乃知交情一貧一富乃知交態/一貴一賤交情乃見糓梁傳曰王城下然後知何知之)
(晩/也)因此五交是生三釁(杜預左氏傳注/曰釁瑕隙也)敗徳殄義禽獸
相若一釁也(尚書曰侮慢自賢反道敗徳史記衛平曰/天有五色以辨白黑人民莫知辨也與禽)
(獸相/若也)難固易攜讐訟所聚二釁也(杜預左氏傳/注曰攜離也)名陷饕
餐貞介所羞三釁也(饕餐已見上漢書贊曰/埶利之交古人羞之)古人知三
釁之為梗懼五交之速尤(毛萇詩傳曰梗病/也又曰速召也)故王丹威
子以檟楚朱穆昌言而示絶有㫖哉有㫖哉(有梁之初/淳風已喪)
(俗多馳競人尚浮華故叙叔世之交情刺當時之輕薄/朱生示絶良會其宜重言之者歎美之至范曄後漢書)
(曰王丹字仲回其子有同門生喪親家在中山白丹欲/奔慰丹怒而撻之令寄縑以祠焉禮記曰夏楚二物収)
(其威也鄭𤣥曰夏掐也楚荆也夏與榎古今字也昌言/已見王元長䇿秀才文孫綽子曰莊多寄言渾沌得宗)
(象㒺得珠/㫖哉言乎)近世有樂安任昉海内髦傑早綰銀黄夙昭
民譽(漢書上以書敕責楊僕曰懷銀黄垂三組夸鄉/里左氏傳曰晉悼公即位六官之長皆民譽也)遒
文麗藻方駕曹王英跱俊邁聨横許郭類田文之愛客
同鄭莊之好賢(孫綽集序曰綽文藻遒麗方駕已見西/京賦曹王子建仲宣也魏志曰崔琰謂)
(司馬朗子之弟剛斷英跱裴松之按跱或作特竊謂英/持為是辨亡論曰或將連衡范曄後漢書曰許劭少峻)
(名節好人倫多所賞識故天下言拔士者咸稱許郭史/記曰孟嘗君名文姓田氏在薛招致諸侯賓客食客數)
(千人漢書曰鄭當時字莊為大司農毎朝候上問説/未嘗不言天下長者班固述曰莊之推賢於兹有徳)見
一善則盱衡扼腕遇一才則楊眉抵掌雌黄出其脣吻
朱紫由其月旦(孟子曰舜聞一善言見一善行若決江/河沛然莫之能禦盱衡已見魏都賦扼)
(腕已見蜀都賦大戴禮曰孔子愀然掦眉戰國䇿曰蘇/秦説趙王扺掌而言孫盛晉陽秋曰王衍字夷甫能言)
(於意有不安者輒更易之時號口中雌黄東觀漢記曰/汝南太守宗資等任用善士朱紫區别范曄後漢書曰)
(許子將與從兄靖俱有高名好共覈論鄉黨/人物月旦輒更品題故汝南俗有月旦評焉)於是冠葢
輻湊衣裳雲合輜軿擊轊(為/歲)坐客恒滿蹈其閫閾若升
闕里之堂入其隩隅謂登龍門之阪(西都賓曰冠葢如/雲漢書曰郡國輻)
(湊浮食者多解嘲曰天下之士雷動雲合范曄後漢書/曰袁紹賓客所歸輜軿比轂填接街陌説文曰軿車前)
(衣車後為輜史記蘇秦曰臨淄之塗車轂相擊説文曰/輜車軸端范曄後漢書孔融曰座上客恒□鄭𤣥禮記)
(注曰閫閾皆門限也闕里孔子所居也升堂入隩已見/孔融薦禰衡表范曄後漢書李膺字元禮獨持風裁士)
(有被其容接者/名為登龍門)至於顧盼增其倍價翦拂使其長鳴彯
組雲臺者摩肩趍走丹墀者疊跡(戰國䇿蘇代説淳干/髠曰客有謂伯樂曰)
(臣有駿馬欲賣之比三旦而立於市人莫與言願子還/而視之去而顧之臣請獻一朝之費伯樂乃旋視之去)
(而顧之一旦而馬價十倍又汙明説春申君曰夫驥服/鹽車上大行中坂遷延負轅不能上伯樂遭之下車攀)
(而哭之驥於是仰而明者何也彼見伯樂之知己今僕/居鄙俗之日乆矣君獨無湔拔僕也湔拔翦拂音義同)
(也長鳴已見劉琨答盧諶詩雲臺已見辯命論史記蘇/秦説齊王曰臨淄之塗人肩相摩漢典職儀曰以丹漆)
(地故稱丹墀呉都/賦曰躍馬疊跡)莫不締恩狎結綢繆想惠莊之清塵
思羊左之徽烈(過秦論曰合從締交禮記曰賢者狎而/敬之鄭𤣥曰狎習也近也李陵詩曰獨)
(有盈觴酒與子結綢繆淮南子曰惠施死而莊子寢説/言世莫可為語也楚辭曰日聞赤松之清塵烈士傳曰)
(羊角哀左伯桃為死友□楚王賢往尋之道遇雨雪計/不俱全乃并衣糧與角哀入樹中死應璩與王將軍書)
(曰雀䑕雖愚/猶知徽烈)及暝目東粤歸骸洛浦繐帳猶懸門罕漬
酒之彦墳未宿草野絶動輪之賓(東粤謂新安昉死所/也洛浦謂歸葬楊州)
(也莊子曰夫差暝目東粤楚辭曰歸骸舊邦莫誰語魏/武遺令曰於臺堂上施六尺牀繐帳謝承後漢書曰徐)
(穉字孺子前後州郡選舉諸公所辟雖不就有死喪負/笈赴弔常於家預炙雞一隻一兩緜漬酒日中曝乾以)
(裹雞徑到所赴冡隧外以水漬之使有酒氣昇米飯白/茅藉以雞置前輟酒畢留謁即去不見喪主禮記曰朋)
(友之墓有宿草而不哭焉/動輪謂范式也已見上文)藐爾諸孤朝不謀夕流離大
海之南寄命障癘之地(諸孤昉子也劉璠梁典曰昉有/子東里西華南客北叟並無術)
(學墜其家業左氏傳晉獻公曰以是藐諸孤又趙孟曰/朝不謀夕何可長也李陵與蘇武書曰流離辛苦幾死)
(朔北之野范曄後漢書朱勃上書曰士人饑困寄命漏/刻蔣子萬機論曰許文休東渡江乃在障氣之南梁典)
(不言昉子逺之交桂今言大/海之南者葢言流離之甚也)自昔把臂之英金蘭之友
曾無羊舌下泣之仁寧慕郈成分宅之徳(此謂劉洽兄/弟也劉孝標)
(與諸弟書曰任既假以吹嘘各登清貴任云亡未幾子/姪漂流溝渠洽等視之攸然不相存贍平原劉峻疾其)
(苟且乃廣朱公叔絶交論焉東觀漢記曰朱暉同縣張/堪有名徳毎與相見常接以友道暉以堪宿成名徳未)
(敢安也堪至把暉臂曰欲以妻子託朱生堪後物故南/陽餓暉聞堪妻子貧窮乃自往候視見其困厄分所有)
(以賑給之歲送穀五十斛帛五匹以為常羊舌氏叔向/也春秋外傳曰叔向見司馬侯之子撫而泣之曰自此)
(父之死也吾蔑與比事君也昔者此其父始之我終之/我始之夫子終之孔叢子曰郈成子自魯聘晉過于衛)
(右宰轂臣止而觴之陳樂而不作酣畢而送以璧成子/不辭其僕曰不辭何也成子曰夫止而觴我親我也陳)
(樂不作告我哀也送我以璧託我也由此觀之衛其亂/矣行三十里而聞衛亂作右宰轂臣死之成子於是迎)
(其妻子還其璧/隔宅而居之)嗚呼世路險巇(許/宜)一至於此太行孟門
豈云嶃絶(盧諶詩曰山居是所樂世路非我欲楚辭曰/何周道之平易兮然蕪穢而險巇王逸曰險)
(巇猶顛危也孟門太行二山名史/記曰殷紂之國左孟門右太行也)是以耿介之士疾其
若斯裂裳裹足棄之長騖獨立高山之頂歡與麋鹿同
羣皦皦然絶其雰濁誠恥之也誠畏之也(耿介之士自/謂也韓子曰)
(耿介之士寡而商賈之人多墨子公輪欲以楚攻宋墨/子聞之自魯往裂裳裹足十日至郢曹植應詔詩曰弭)
(節長騖郭象莊子注曰亢然獨立高山之頂楚辭曰高/山崔巍兮水湯湯死日將至兮與麋鹿同坑論語子曰)
(鳥獸不可與同羣孔安國曰隠居山林是同羣也范曄/後漢書曰皦皦者易汙楚詞曰吸精氣而吐雰濁兮説)
(文曰雰/亦氣字)
　連珠(傅𤣥叙連珠曰所謂連珠者興於漢章之世班/固賈逵傳毅三子受詔作之其文體辭麗而言)
　　(約不指説事情必假喻以逹其㫖而賢者微悟合/於古詩諷興之義欲使歴歴如貫珠易㸔而可悦)
　　(故謂之/連珠)
　演連珠五十首
　　陸士衡
　　　劉孝標注
臣聞日薄星廻穹天所以紀物山盈川沖后土所以播
氣(天地所以施生日薄於天星廻於漢穹蒼所以紀隂/陽之節在山則實在地則化所以散剛柔之氣也善)
(曰禮記曰季冬之月日窮于次月窮於紀星廻於天數/將幾終歲且更始國語太子晉曰山土之聚也川氣之)
(通也天地成而聚於高歸物於下疏為川谷以通/其氣也字書曰沖虚也鄭𤣥考工記注曰播散也)五行
錯而致用四時違而成歲(夫五行四時佐天地造物者/也然水火相踐金木相代而)
(共成陶鈞之致春秋異候寒暑繼節而俱濟一歲之功/也善曰莊子曰四時殊氣天不私故歳成五官殊職君)
(不私故/國治也)是以百官恪居以赴八音之離明君執契以要
克諧之會(三才理通趣舍不異天地既然入理得不効/之哉所以臣敬治其職膺金石之别響君執)
(契居中納鏗鏘之合韻善曰左氏傳閔子騫曰敬恭朝/夕恪居官次老子曰聖人執左契而不責於人有徳司)
(契無徳司徹尚書曰八音克諧吕氏春秋曰宫徵商羽/角各處其處音皆調均而不可以相違此所以無不受)
(也賢主之立官有似於此百官各處/其職治其事以待主主無不安矣)
臣聞任重於力才盡則困用廣其器應博則凶是以物
勝權而衡殆形過鏡則照窮(夫錙銖之行懸千斤之重/徑尺之鏡照尋丈之形用)
(過其力傷其本性故任權則行危離鏡則照暗也善曰/勝或為稱爾雅曰稱舉也一曰稱亦勝也呉録子胥曰)
(越未能與我/爭稱負也)故明主程才以效業貞臣底力而辭豐(由/衡)
(危鏡凶哲人所以為戒故主則程其才而授官臣則辭/其豐而致力此唐虞所以緝熙稷契所以垂美也善曰)
(説文曰程品也廣雅曰效驗/也王肅尚書注曰底致也)
臣聞髦俊之才世所希乏丘園之秀因時則揚是以大
人基命不擢才於后土明主聿興不降佐於昊蒼(此章/言賢)
(人雖希而無世不有故亡殷三仁辭職隆周十亂入朝/故明主之興非天地特為生賢才在引而用之為貴爾)
(雅曰毛萇詩傳曰髦俊也周易曰六五賁于丘園束帛/戔戔王肅曰夫位無應隠處丘園葢象衡門之人道徳)
(彌明必有束帛之聘戔戔委積之貎也鄭𤣥曰秀士/有徳行道藝者也尚書曰王如不敢及天基命受命)
臣聞世之所遺未為非寶主之所珍不必適治是以俊
乂之藪希蒙翹車之招金碧之巖必辱鳯舉之使(言末/代闇)
(主崇神棄賢故俊又無翹車之徵金碧有鳯舉之使也/善曰毛萇詩傳曰適之也陳敬仲曰翹翹車乗招我以)
(弓豈不欲往畏我友朋漢書曰或言益州有金馬碧雞/之神可醮而致於是遣諫議大夫王褒使持節而求之)
(班固功徳論曰朱軒之/使鳯舉於龍堆之表)
臣聞禄放於寵非隆家之舉官私於親非興邦之選是
以三卿世及東國多衰弊之政五侯竝軌西京有陵夷
之運(寵謂五侯親謂三卿言三桓專魯而哀公見逐五/□用權而漢氏以亡善曰孔安國論語注曰放依)
(也論語孔子曰政逮大夫四世夫三桓子孫微矣孔安/國曰三桓謂仲孫叔孫季孫也東國謂魯也法言曰夷)
(惠無仲尼西山之餓夫東國之黜臣漢書曰成帝悉封/舅王譚王商王立王根王逄時為列侯五人同日封故)
(世謂之五侯廣雅曰軌迹也陵夷已見上文/春秋命歴叙曰五徳之運應録次相代也)
臣聞靈輝朝覯稱物納照時風夕灑程形賦音是以至
道之行萬類取足於世大化既洽百姓無匱於心(言以/至道)
(均被萬物取而咸足淳化普洽百姓用而不匱猶靈耀/覯而品物納光清風流而百籟合響也善曰淮南子曰)
(猶條風之時灑許/慎曰灑猶汎也)
臣聞頓綱探淵不能招龍振網羅雲不必招鳯是以巢
箕之叟不盼丘園之弊洗渭之民不發傅巖之夢(古之/隠人)
(結巢以居故曰巢父或言即許由也洗耳一説巢父也/記籍不同未能詳孰是又傅説築於傅巖而精通武丁)
(言巢許㝠心長往故無發夢之符善曰頓猶整也説文/曰振舉也陸云洗渭而劉之意云洗耳據劉之意則以)
(洗渭為洗耳乎吕氏春秋曰昔者堯朝許由於沛澤之/中曰請屬天下於夫子許由逺之箕山之下潁水之陽)
(琴操曰堯大許由之志禪為天子由以其言不善乃臨/河而洗耳李陵詩曰許由不洗耳後世有何徵魏子曰)
(昔者許由之立身也恬然守志存已不甘禄位洗耳不/受帝堯之讓謙退之高也益部耆舊傳秦宓對王商曰)
(昔堯優許由非不𢎞也洗其兩耳皇甫謐逸士傳曰巢/父者堯時隠人也及堯讓位乎許由也由以告巢父馬)
(巢父責由曰汝何不隠汝光何故見若身揚若名令聞/若汝非友也乃擊其膺而下之由悵然不自得乃過清)
(泠之水洗其耳皇甫謐高士傳云巢父聞許由之為堯/所讓也以為汚乃臨池水而洗耳譙周古史考曰許由)
(堯時人也𨼆箕山恬泊養性無欲於世堯禮待之終不/肯就時人高其無欲遂崇大之曰堯将以天下讓許由)
(由恥聞之乃洗其耳或曰又有巢父與許由同志或曰/許由夏常居巢故一號巢父不可知也凡書傳言許由)
(則多言巢父者少矣范曄後漢書嚴子陵謂光武曰昔/唐堯著徳巢父洗耳士故有志何至相廹乎然書傳之)
(説洗耳參差不同陸既以巢箕為許由洗/耳為巢父且復水名不一或亦洗於渭乎)
臣聞鑑之積也無厚而照有重淵之深日之察也有畔
而眡(視/)周天壤之際何則應事以精不以形造物以神
不以器是以萬邦凱樂非悦鍾鼓之娛天下歸仁非感
玉帛之惠(鏡質薄而能照目形小而能視以其精明也/故聖人以至精感人至神應物為樂不假鍾)
(鼓之音為禮不待玉帛之惠此所感之至也善曰廣雅曰/曰鑑謂之鏡莊子曰千金之珠在九重之淵又曰壺子)
(吾示之以天壤司馬彪曰壤地也論語子曰禮/云禮云玉帛云乎哉樂云樂云鍾鼔云乎哉)
臣聞積實雖微必動於物崇虚雖廣不能移心是以都
人冶容不悦西施之影乗馬班如不輟太山之隂(美女/之影)
(不惑荒婬之人高山之隂不止不進之馬虚實之騐在/兹也善曰冶容己見陸機樂府詩潛夫論曰夫圖西施)
(毛嬙可説於心而不若醜妻陋妾而可御於前也周易/曰乗馬班如王肅曰班如槃恒不進也吕氏春秋曰審)
(堂下之隂而知日月之行/高誘曰隂晷影之候也)
臣聞應物有方居難則易藏器在身所乏者時是以充
堂之芳非幽蘭所難繞梁之音實縈絃所思(此章言賢/明有才不)
(遇知音所以自古為難芬芳之氣罕有而幽蘭豐其氣/才明之術所希而賢人懷其術然則縈曲之絃繞梁以)
(盡妙不世之姿寡明時以取窮善曰劉云縈曲之絃謂/絃被縈曲而不申者也言縈曲之絃繞梁以盡妙以喻)
(藏器之士候明時以効績鄭𤣥論語注曰方常也何休/公羊傳曰充滿也周易曰君子藏器於身尸子曰夫繞)
(梁之鳴許史鼓之非不樂也/墨子以為傷義是弗聽也)
臣聞智周通塞不為時窮才經夷險不為世屈是以淩
飈之羽不求反風耀夜之目不思倒日(鳶鵲能飛不假/風力鴟鴞夜見)
(豈籍還曜此與聖人道塞而不窮夷險而不屈何以異/哉善曰莊子曰鵲巢於高榆之顛巢折凌風而起淮南)
(子曰鴟鵂夜樶蚤察毫末畫出瞑目而不見丘/山言殊性也高誘曰鴟鵂謂之老莬)
臣聞忠臣率志不謀其報貞士發憤期在明賢是以柳
莊黜殯非食𤓰衍之賞禽息碎首豈耍先茅之田(夫黜/尸以)
(明諫觸車以進賢並發之於忠誠豈有求而然哉善曰/韓詩外傳曰若衛大夫史魚病且死謂其子曰我數言)
(蘧伯玉之賢而不能進彌子瑕不肖而不能退死不當/居喪正堂殯我於室足矣衛君問其故子以父言聞於)
(君乃召蘧伯玉而貴之彌子瑕退之徙殯於正堂成禮/而後去可謂生以身諫死以尸諫然經籍唯有史魚黜)
(殯非是柳莊豈為書典散亡而或陸氏謬也左氏傳曰/晉侯賞桓子狄臣千室亦賞士伯以𤓰衍之縣曰吾□)
(狄士子之功微子吾喪伯氏矣韓詩外傳曰禽息秦人/知百里奚之賢薦之於穆公為私而加刑焉公後知百)
(里之賢乃召禽息謝之禽息對曰臣聞忠臣進賢不私/顯烈士憂國不喪志奚䧟刑臣之罪也乃對使者以首)
(觸楹而死以上卿之禮葬之論衡曰傳言禽息薦百里/奚繆公出當門仆頭碎首以薦其友應劭漢書注曰繆)
(公出當車以頭擊門而劉云觸車未詳其㫖左氏傳曰/襄公以再命命先茅之縣賞胥臣曰舉郤缺子之功也)
(杜預曰先茅絶後故/取而縣以賞胥臣也)
臣聞利眼臨雲不能垂照朗璞蒙垢不能吐輝是以明
哲之君時有蔽壅之累俊乂之臣屢抱後時之悲(言讒/人在)
(朝君臣否隔明君時有蔽壅喻利眼臨雲而息照俊乂/後時而屢歎喻明玉䝉垢而掩輝善曰論衡曰日月猶)
(人有目任子云日月天下眼目而人不知徳抱朴子云/日月之蝕乃至於盡天何為常故壞其眼目以行譴人)
(乎尸子曰鄭人謂/玉未理者為璞)
臣聞郁烈之芳出於委灰繁會之音生於絶絃是以貞
女要名於没世烈士赴節於當年(香以燔質而發芳絃/以特絶而流響喻貞)
(女没身而譽立烈士効節而名彰也善曰上林賦曰酷/烈芳郁王逸楚辭注曰委棄也楚辭曰五音紛其繁會)
臣聞良宰謀朝不必借威貞臣衛主修身則足是以三
晉之强屈於齊堂之俎千乗之埶弱於陽門之哭(晏嬰/立威)
(於樽爼子罕慟哭於介夫終使晉人輟謀齊宋不撓良/宰貞臣有効於斯者也善曰晏子春秋曰晉平公使范)
(昭觀齊國政景公觴之范昭起曰願得君之樽為壽公/命左右酌樽以獻晏子命撤去之范昭不悦而起舞顧)
(太師曰為我奏成周之樂太師曰育臣不習也范昭歸/謂平公曰齊未可并吾欲試其君晏子知之吾欲犯其)
(樂太師知之於是輟伐齊師孔子聞曰善不出樽爼之/間而折衝千里之外晏子之謂也禮記曰晉人之覘宋)
(者反報於晉侯曰陽門之介夫死而子罕哭之哀而人/説殆不可伐也孔子聞之曰善哉覘國乎史記曰韓哀)
(侯魏武侯趙敬侯共滅晉三分其地故曰三晉陸/氏從後通言爾非謂平公之日已有三晉之名也)
臣聞赴曲之音洪細入韻蹈節之容俯仰依詠是以言
苟適事精麤可施士苟適道修短可命(此言取其正事/而已豈復係門)
(閥乎婁敬一言漢以遷都醜女暫説齊以為后亦猶鼔/缶而會時搖頭而韻曲也善曰高誘吕氏春秋注曰適)
(中適/也)
臣聞因雲灑潤則芬澤易流乗風載響則音徽自逺是
以徳敎俟物而濟榮名縁時而顯(此言物有因而易彰/也善曰乗猶因也孔)
(安國尚書傳曰載行也孫卿曰吾嘗順風而呼聲/非加疾而聞者彰君子生非異也善假於物也)
臣聞覽影偶質不能解獨指迹慕逺無救於遲是以循
虚器者非應物之具翫空言者非致治之機(此言為事/非虚立功)
(須實故三章設而漢隆𤣥/言流而晉滅此其騐也)
臣聞鑽燧吐火以續湯谷之晷揮翮生風而繼飛廉之
功是以物有微而毗著事有瑣而助洪(物有小而益大/不可忽也若緹)
(縈獻書而除肉刑此其例也善曰論語宰予曰鑽燧/改火楚辭曰後飛廉使奔屬王逸曰飛廉風伯也)
臣聞春風朝煦蕭艾蒙其温秋霜宵墜芝蕙被其涼是
故威以齊物為肅徳以普濟為𢎞(春秋不以善惡殊其/彫榮人君不以貴賤)
(革其賞罰故詩云柔亦不茹剛亦不/吐也善曰辥君韓詩章句曰煦暖也)
臣聞巧盡於器習數則貫道繫於神人亡則滅是以輪
匠肆目不乏奚仲之妙瞽叟清耳而無伶倫之察(此言/事在)
(外則易致妙在内則難精奚仲巧見於器故輪工能繼/其致也伶倫妙在其神故樂人不傳其術也善曰杜預)
(左氏傳注曰肆極也世本曰奚仲作車/尸子曰造車者奚仲也伶倫已見上文)
臣聞性之所期貴賤同量理之所極卑高一歸是以准
月禀水不能加凉晞日引火不必增輝(言物雖貴賤殊/流高卑異級至)
(其極也殊塗其歸雖方諸禀水於月而不加於水之凉陽/燧取火於日不加於火之輝也善曰周禮曰司烜氐掌)
(以夫遂取明火於日以鑒取明水於月以共祭祀之明/􁁊明燭共明水鄭𤣥曰夫遂陽燧也鑒鏡屬也取水者)
(世謂之方諸鄭司農曰夫發聲也/明齍謂以明滌粢盛黍稷烜音燬)
臣聞絶節高唱非凡耳所悲肆義芳訊非庸聽所善是
以南荆有寡和之歌東野有不釋之辯(商鞅言帝王之/術而孝公以之)
(睡此其義也善曰孔安國尚書傳曰肆陳也宋玉集楚/襄王問於宋五曰先生有遺行歟宋玉對曰唯然有之)
(客有歌於郢中者其始曰下俚巴人國中屬而和者數/十人既而陽春白雪含商吐角絶節赴曲國中唱而和)
(之者彌寡吕氏春秋曰孔子行於東野馬逸食野人稼/野人留其馬子貢説而請之野人終不聼於是鄙人馬)
(圉乃復往説曰子耕東海至於西海吾/馬何得不食子苖野人大悦解馬還之)
臣聞尋烟染芬薰息猶芳徵音録響操終則絶何則垂
於世者可繼止乎身者難結是以𤣥晏之風恒存動神
之化已滅(周孔以禮樂訓世故其迹可尋倪惠以堅白/為辭故其辨難繼是以唐虞逺而淳風流存)
(蘇張近而解環易絶也善曰字書曰薰火烟上出也曹/植魏徳論曰𤣥晏之化豐洽之政尚書益曰至諴感神)
臣聞託闇藏形不為巧密倚智隠情不足自匿是以重
光發藻尋虚捕景大人貞觀探心昭忒(日月發輝既尋/虚而捕影欲藏)
(形而託暗豈得施其巧密乎以喻聖人正見既探心而/明惑欲隠精而倚智豈足自匿其事乎善曰鄧析子曰)
(藏形匿影鬼谷子曰藏形其有欲也不能隠其情重光/日也尚書五行傳曰明王踐位則日儷其精重光以見)
(吉祥説文曰捕取也思𤣥賦曰朝貞觀而夕化應劭曰/貞正也易曰天地之道貞觀者也仲長子昌言曰探心)
(則意世/加甚焉)
臣聞披雲看霄則天文清澄風觀水則川流平是以四
族放而唐劭二臣誅而楚寧(凶邪亂正亦由浮雲蔽天/疾風激水故舜流四凶而)
(朝穆穆楚戮費鄢而王道洽也善曰尚書舜流共工于/幽州放驩兠于崇山竄三苖于三危殛鯀于羽山四罪)
(而天下咸服爾雅曰劭美也二臣費無/極與鄢將師也已見李蕭逺運命論)
臣聞音以比耳為美色以悦目為歡是以衆聽所傾非
假北里之操萬夫婉孌非俟西子之顔故聖人隨世以
擢佐明主因時而命官(物之企競由乎不足政之不治/才不合時故也心苟自足不假)
(美女之麗用會其朝不勞稷契之賢矣善曰揚雄答客/難曰工聲調於比耳張衡舞賦曰既娛心以悦目孟子)
(曰西子蒙不潔則人皆掩鼻而過/之趙岐曰西子古好女西施也)
臣聞出乎身者非假物所隆牽乎時者非克己所朂是
以利盡萬物不能叡童昏之心徳表生民不能救棲遑
之辱(下愚由性非假物所移弊俗係時非克己能正是/以放勛化被四表不革丹朱之心仲尼徳冠生人)
(不救棲遑之辱按西漢劉向上疏曰雖有堯舜之聖不/能化丹朱答賓戲曰聖哲之治棲棲遑遑孔席不煖墨)
(突不/黔)
臣聞動循定撿天有可察應無常節身或難照是以望
景揆日盈數可期撫臆論心有時而謬(撿謂定撿不瀾/漫也此言晷景)
(有節尺圭可以知其數深情難測淵識不能知其心故/光武蔽於龎萌魏武失之張邈善曰趙岐孟子章指曰)
(言術性守故天道可知妄改常心/乖性命之指蒼頡篇曰撿法度也)
臣聞傾耳求音眡優聽苦澄心徇物形逸神勞是以天
殊其數雖同方不能分其慼理塞其通則並質不能共
其休(耳之與目同在於身而苦樂有殊不能相救良由/造化隔其通七竅理其用也善曰莊子曰棄生以)
(徇物又曰譬如耳目鼻口皆有所明不能/相通猶百官衆技皆有所長時有所用也)
臣聞遯世之士非受匏瓜之性幽居之女非無懷春之
情是以名勝欲故偶影之操矜窮愈達故凌霄之節厲
(名則傳之不朽窮則身居萬全故謂之勝所以烈士貞/女棄彼而取此也善曰周易曰遯世無悶王逸楚辭注)
(曰遯隠也論語子曰吾豈匏瓜也哉焉能繫而不食禮/記曰幽居而不淫漢書蒯通曰婦人有幽居守寡者毛)
(詩曰有女懷春吉士誘之/廣雅曰矜急也厲高也)
臣聞聽極於音不慕鈞天之樂身足於䕃無假垂天之
雲是以蒲密之黎遺時雍之世豐沛之士忘桓撥之君
(搖頭鼓缶秦之樂也秦人樂之此故不願天帝之音故/子路之惠政卓茂之仁恕豐沛之甄復三者自足其樂)
(矣豈復思時雍桓撥之治哉善曰身䕃既足故無假垂/天之雲垂天言雲之大也莊子曰北溟有魚名之曰鯤)
(化為鵬怒而飛翼若垂天之雲家語曰子路為蒲宰夫/子入其境而歎子貢執轡而問曰夫子未見由而三稱)
(善何也曰吾入其境田疇甚易草萊甚辟此㳟敬以信/故其人盡力也入其邑墟屋甚嚴樹木甚茂此忠信以)
(寛故其民不偷也至其庭甚閒此明察以斷其民不擾/也密令卓茂已見孔徳璋北山遺文尚書堯典曰黎民)
(於變時雍豐沛謂漢也桓撥謂殷也毛詩曰𤣥王桓撥/毛萇曰𤣥王契也或者以密為宓子賤但子賤為政雖)
(則有聞以邑對/姓恐文非體也)
臣聞飛轡西頓則離朱與矇瞍収察懸景東秀則夜光
與珷玞匿耀是以才換世則俱困功偶時而並劭(運若/時來)
(則賢明易興數逄僥季則愚聖一揆故堯在朝而舜登/庸哀公居位而仲尼逐也善曰飛轡懸景皆謂日也日)
(有御故云轡也頓猶舍也西頓謂已夕也東秀謂旦明/也廣雅曰秀出也慎子曰離朱之明韓詩曰矇瞍奏功)
(薛君曰無珠子曰矇珠子具而無見曰瞍大戴禮云日/歸於西起明於東月歸於東起明於西鄒陽上書曰夜)
(光之璧戰國䇿曰白/骨疑象珷玞類玉)
臣聞示應於近遠有可察託驗於顯微或可包是以寸
管下傃天地不能以氣欺尺表逆立日月不能以形逃
(寸管黄鍾九寸之律以灰飛所以辨天地之數即示近/之義也以夏至立丈二表於陽城表觀其晷影以知日)
(月之度斯所謂託騐於顯者也善曰司馬彪續漢書曰/候氣之法為室三重户閉塗舋必周密布緹縵室中以)
(木為按毎律各一内庳外高從其方位加律上以葭灰/抑其内端按歴而候之氣至者灰去其氣所動者其灰)
(散不及氣所動者其灰聚鄭𤣥禮記注曰傃猶向也周/禮曰土圭之法測土深正日景以求地中日至之景尺)
(有五寸謂之地中四時之所交也/風雨之所惠也隂陽之所和也)
臣聞絃有常音故曲終則改鏡無畜影故觸形則照是
以虚已應物必究千變之容挾情適事不觀萬殊之妙
(常音謂君臣宫商之音夫絃節有恒清濁之聲難越對/物有恒則應化之功不廣然明鏡無心物來斯照聖人)
(𤣥同感至皆應是以滯有之與懷豁道難得而挍也善/曰文子曰事猶琴瑟每終改調淮南子曰鏡不設形故)
(能形也高誘曰鏡不豫設人形貎清明以待人形形見/則見之鵩鳥賦曰千變萬化未始有極淮南子曰隔而)
(不通分/為萬殊)
臣聞祝敔希聲以諧金石之和鼙鼓疎擊以節繁絃之
契是以經治必宣其通圖物恒審其㑹(夫道上環中理/責持會希發而)
(節樂者擊一祝之功也一契而御衆/者聖人之能也善曰廣雅曰疎遲也)
臣聞目無常音之察耳無照景之神故在乎我者不誅
之於己存乎物者不求備於人(言為政之道恕己及物/也耳目在身施之異務)
(不以通塞之故而誅之於己是以存乎物者豈求其備/哉杜預左氏傳注曰嘗試也論語周公曰無求備於一)
(人孔安國尚書傳曰/誅猶痛責之甚也)
臣聞放身而居體逸則安肆口而食屬厭則充是以王
鮪豋俎不假吞波之魚蘭膏停室不思銜燭之龍(此欲/令各)
(當其所而無企羡之心抑亦在鵬鷃之義也善曰杜預/左氏傳注曰肆放也左氏傳閻没汝寛曰及饋之畢願)
(以小人之腹而為君子之心屬厭而已鄭𤣥周禮注曰/充猶足也周禮曰春獻王鮪劉邵趙都賦曰巨鼇冠山)
(陵魚吞舟吸潦吐波氣成雲霧楚詞曰蘭膏明燭華容/備王逸曰以蘭香練膏也楚辭曰日安不到燭龍何照)
(王逸曰言天西北有幽㝠無/日之國有龍銜燭而照之也)
臣聞衝波安流則龍舟不能以漂(楚詞曰衝風起兮横/波王逸曰衝隧也言)
(及遇隧風大波涌起楚詞曰使江水兮安流淮/南子曰龍舟鷁首天子之乗廣雅曰漂激也)震風洞
發則夏屋有時而傾(法言曰吾不見震風能動聾聵也/洞疾貎楚詞曰夏屋廣太沙堂秀)
(莊子云風謂蛇曰折/大木飛大屋唯我也)何則牽乎動則靜凝(言舟牽乎水/波靜而舟定)
(故曰靜凝也善曰屋雖靜而為動之所牽則靜止/而為動也鄭𤣥儀禮注曰凝止也自定之貎也)係乎
静則動貞(言屋係乎地風動而屋傾是動貞也善曰舟/雖動而為靜之所係則動正而為靜也周易)
(曰貞正也然此文埶與上句/稍殊不可以文而害意也)是以淫風大行貞女蒙冶
容之悔淳化殷流盜跖挾曾史之情(此謂物無常性惟/化所珍故水本驚)
(蕩風靜則安屋本貞堅風來則傾亦由貞專之女值淫/奔之俗或有桑中之心凶虐之人被淳風之化當挾賢)
(士之義善曰言舟本搖蕩流靜則安流為/水及風誤也悔當為誨曾曾參史史魚)
臣聞達之所服貴有或遺窮之所接賤而必尋是以江
漢之君悲其墜屨少原之婦哭其亡簪(言人居窮則志/篤處達則恩輕)
(是以楚君施轡激三軍之澆俗少原流慟誚輕薄之頽/風善曰賈子曰楚昭王與吳人戰軍敗走昭王亡其踦)
(屨已行三十歩後還取之左右曰大王何惜於此昭王/曰楚國雖貧豈無此一踦屨哉吾悲與之偕出而不與)
(之偕返於是楚俗無相棄者韓詩外傳曰孔子出遊少/原之野有婦人中澤而哭甚哀孔子怪之使弟子問焉)
(婦人對曰向日刈蓍薪而亡吾蓍簮是以哀孔子曰刈/蓍薪而亡蓍簮有何悲也婦人曰非傷亡簪吾所以悲)
(者不忘/故也)
臣聞觸非其類雖疾弗應感以其方雖微則順是以商
飈漂山不興盈尺之雲谷風乗條必降彌天之潤故暗
於治者唱繁而和寡審乎物者力約而功峻(商風漂蕩/本無興雲)
(之候暗君政亂不能懷百姓之心至谷風習習必隂必/雨明主在上則天下自安也善曰毛詩曰習習谷風維)
(風及雨毛萇詩傳曰乗升也洪範五行傳曰雲/起於山而彌於天鄭𤣥周禮注曰彌徧及之也)
臣聞烟出於火非火之和情生於性非性之適故火壯
則烟微性充則情約是以殷墟有感物之悲周京無佇
立之跡(殷墟謂紂也周京幽王也棄性逐欲遂令身死/國家為墟故微子視麥秀而悲殷周大夫見禾)
(黍而悲感者也善曰夫性者生之質情者性之欲故性/充則國興情多則國亂二王皆棄性而縱欲所以滅亡)
(也或者以詩序云彷偟不忍去而凝佇立/之跡然序又云盡為禾黍豈得佇立哉)
臣聞適物之技俯仰異用應事之器通塞異任是以鳥
棲雲而繳飛魚藏淵而網沉賁鼓密而含響朗笛疎而
吐音(賢聖之道動合物宜隨浴汚隆用行其正取其濟/物而已猶求鳥必高其繳須魚必沉其網也善曰)
(爾雅曰大鼓謂之鼖賁與鼖古字同鄭𤣥/禮記注曰密之言閉也説文曰疎通也)
臣聞理之所守埶所常奪道之所閉權所必開是以生
重於利故據圖無揮劒之痛義貴於身故臨川有投迹
之哀(性命之道含靈所惜以利方生則生重利不以利/喪生是理之所守道之所閉也以身方義則義貴)
(身而以義棄身是埶之所奪權所必開也是以據圖無/揮劎之痛以利輕於身臨川有投迹之哀以身輕於義)
(文子曰左手據天下之圖而右手刎其喉愚者不為身/貴乎天下也死君之難者視死若歸義重於身故也天)
(下大利也比身則小身所重也比義則輕臨川/自投謂北人無擇也已見桓温薦譙元彦表)
臣聞通於變者用約而利博明其要者器淺而應𤣥是
以天地之□該於六位萬殊之曲窮於五絃(事得其要/雖寡而用)
(博易之六爻該綜萬象琴之五絃備括衆聲善曰廣雅/曰𤣥逺也小雅曰□深也周易曰大明終始六位時乗)
(五絃琴也蔡邕琴操曰伏/羲氏作琴絃有五象五行)
臣聞圖形於影未盡纎麗之容察火於灰不覩洪赫之
烈是以問道存乎其人觀物必造其質(此言令人尋本/而棄末也善曰)
(法言曰或問經難易曰/其人存則易亡則難)
臣聞情見於物雖逺猶疎神藏於形雖近則密是以儀
天歩晷而修短可量臨淵揆水而淺深難察(天布列象/物所以知)
(其度此即逺猶疎淵之積水人所不能測此即藏於器/也善曰儀猶法象也鄭𤣥尚書大傳注曰歩推也説文)
(曰晷日景也慎子曰離朱之明察毫末於百歩之外下/於水尺而不能見淺深非目不明也其勢難視也)
臣聞虐暑熏天不減堅冰之寒涸隂凝地無累陵火之
熱是以吞縱之强不能反蹈海之志漂鹵之威不能降
西山之節(言埶有極也虐暑涸隂之隆不能易火冰之/性吞縱漂鹵之威不能移貞介之節淮南子)
(曰夫寒之與煖相反寒地拆水凝火弗為衰其執暴也/見下文吞縱謂秦也六國為縱而秦滅之故曰吞縱過)
(秦論曰秦有并吞八荒之心史記曰魏將軍新垣衍説/趙使尊秦為帝魯連曰彼秦者棄禮義而上首功之國)
(也即肆然而為帝則連有蹈東海而死耳吾不忍為之/民尚書序曰武王伐殷尚書曰前徒倒戈攻于後以北)
(血流漂杵過秦論曰伏尸百萬流血漂櫓説文曰漂浮/也史記曰武王伐紂伯夷叔齊叩馬諫曰以臣伐君可)
(謂仁乎左右欲兵之太公曰此義人也扶而去之武王/已平殷亂伯夷叔齊恥之隠於首陽山及餓且死作歌)
(其辭曰登彼西/山兮採其薇矣)
臣聞理之所開力所常達數之所塞威有必窮是以烈
火流金不能焚景沉寒凝海不能結風(金為火所流海/為寒所凝此是)
(理開而常達也然則能流金而不能焚景能凝海而不/能結風此理閉而所窮也善曰高誘吕氏春秋注曰數)
(術/也)
臣聞足於性者天損不能入貞於期者時累不能淫是
以迅風陵雨不謬晨禽之察勁隂殺節不凋寒木之心
(夫冐霜雪而松柏不凋此由是堅實之性也天雖損無/害也鷄善伺晨雖隂晦而不輟其鳴此謂時累不能淫)
(也善曰莊子曰孔子謂顔回曰無受天損易無受人益/難淫猶侵也法言曰晨風陵雨然後知厦屋帡幪李軌)
(曰陵雨暴雨也帡/莫經切幪莫公切)
　
　
　
　
　
　
　
　
　文選巻五十五
欽定四庫全書
　文選巻五十六　　　　　　梁　蕭統　編
　　　　　　　　　　　　　唐　李善　註
　箴
　　女史箴(曹嘉之晉紀曰張華懼/后族之盛作女史箴)
　　　張茂先
茫茫造化二儀既分(淮南子曰大丈夫恬然無為與造/化逍遙髙誘曰造化天地周易曰)
(易有太極/是生兩儀)散氣流形既陶既甄(家語孔子曰地載神氣/流形庻物無非敎也漢)
(書董仲舒曰泥之在鈞唯甄者之/所為如淳曰陶人作瓦器謂之甄)在帝庖羲肇經天人
(周易曰庖犧氏之王天下也始作八/卦以通神明之徳以類萬物之情也)爰始夫婦以及君
臣(周易曰有天地然後有萬物有萬物然後有男女有/男女然後有夫婦有夫婦然後有父子有父子然後)
(有君/臣)家道以正王猷有倫(周易曰家道正而天下定毛/詩曰王猷允塞猷與猶古字)
(通/)婦德尚柔含章貞吉(周易曰坤至柔而動也柔妻道/也又曰含章貞吉以時發也)
婉嫕淑慎正位居室(漢書曰孝平王皇后為人婉嫕有/節操服䖍曰嫕音翳桑之翳曹大)
(家列女傳注婉柔和嫕深䆳也毛詩/曰淑慎爾止周易曰女正位乎内)施衿結䄜䖍恭中
饋(儀禮曰女嫁母施衿結悦曰勉之敬之夙夜無違父/母之誠毛詩曰親結其䄜九十其儀毛萇曰䄜婦人)
(之愇也褵與離古字通也/周易曰在中饋無攸遂)肅慎爾儀式瞻清懿(毛詩曰/敬慎威)
(儀又曰各/敬爾儀)樊姬感莊不食鮮禽衛女矯桓耳忘和音志
厲義髙而二主易心(列女傳曰楚王樊姬者楚莊王之/夫人莊王初即位好狩獵畢弋樊)
(姬諫不止乃不食禽獸之肉三年王改又曰齊侯衛姬/者衛侯之女齊桓公之夫人桓公好淫樂衛姬為不聽)
(鄭衛之聲曹大家曰衛國作淫佚之音衛/姬疾桓公之好是故不聽以厲桓公也)𤣥熊攀檻馮
媛趍進夫豈無畏知死不恡(漢書曰孝元馮昭儀上幸欲/虎圈鬬獸熊佚出圈攀檻)
(上殿左右貴人傅昭儀皆走馮婕妤直前當熊而立左/右格殺熊上問何故當熊媫妤曰猛獸得人而止妾恐)
(至御座故身當之帝/嗟嘆以此倍敬重焉)班妾有辭割驩同輦夫豈不懐防
微慮逺(漢書曰成帝遊於後庭欲與班媫妤同輦載媫/妤辭曰妾觀古圖畫賢聖之君皆有名臣在側)
(三代末主乃有嬖女今/欲同輦得無近似乎)道㒺隆而不殺物無盛而不衰
(長楊賦曰事㒺隆而/不殺物靡盛而不虧)日中則昃月滿則微(周易曰日中/則昃月盈則)
(蝕毛詩曰彼月而微/鄭𤣥曰謂不明也)崇猶塵積替若駭機人咸知飾其
容而莫知飾其性(蔡邕女誡曰夫心猶首面一旦不修/飾則塵垢穢之人心不修善則邪惡)
(入之人盛飾其面而莫修其心惑/矣家語孔子曰容不可不飾也)性之不飾或愆禮正
斧之藻之克念作聖(法言曰吾未見斧藻其徳若斧藻/其粢者尚書曰惟狂克念作聖)
出其言善千里應之(周易子曰君子居其室出其言善/則千里之外應之況其邇者乎居)
(其室出其言不善則千里/之外違之況其邇者乎)苟違斯義則同衾以疑(徐幹/中論)
(曰苟失其心/同衾為逺)夫出言如微而榮辱由兹(周易曰言行君/子之樞機樞機)
(之發榮/辱之主)勿謂幽昧靈監無象勿謂𤣥漠神聽無響無矜
爾榮天道惡盈(周易曰鬼神/害盈而福謙)無恃爾貴隆隆者墜(揚雄/解嘲)
(曰炎炎者滅/隆隆者絕)鑒于小星戒彼攸遂(毛詩序曰小星惠及/下也詩曰嘒彼小星)
(三五在東周易曰無攸遂王弼/曰盡婦人之正義無所必遂也)比心螽斯則繁爾類(毛/詩)
(曰螽斯羽詵詵兮/宜爾子孫振振兮)驩不可以黷寵不可以專(國語司空/季子謂文)
(公曰男女不相及畏黷敬也黷則生怨怨亂毓災災毓/滅性韋昭曰畏爇黷其類也漢書曰孝成趙皇后入宫)
(寵少裘而女弟繼幸妹弟/專寵十餘年卒皆無子也)專實生慢愛極則遷致盈必
損理有固然(文子老子曰天道極則反盈則損日月是/也魯連子譚子曰物之必至理固然也)
美者自美翩以取尤(列子曰楊朱過宋柬之於逆旅逆/旅人有妾二人其一美其一惡惡)
(者貴而美者賤楊子問其故逆旅小子對曰其美者/自美吾不知其美也其惡者自惡吾不知其惡也)冶
容求好君子所讎(周易曰慢蔵誨/盗治容誨淫)結恩而絶職此之由
(漢書曰王立與諸劉結恩左氏傳范/宣子數諸戎曰言語漏洩職汝之由)故曰翼翼矜矜福
所以興(太公金匱師尚父謂武王曰舜之居人上矜矜/乎如履薄冰湯之居人上翼翼乎懼不敢息)
靖恭自思榮顯所期(毛詩曰靖恭爾/位好是正直)女史司箴敢告庻
姬(毛萇詩傳曰古者后夫人必有女史/肜管之法女史不記其過其罪殺)
　銘
　　封燕然山銘(并序暢范曄後漢書曰齊殤王子都/鄉候  來弔國憂竇憲遣客刺殺暢)
　　　(發覺憲懼誅自求擊匈奴以贖死㑹南單于請/兵北伐乃拜憲車騎將軍以執金吾耿秉為副)
　　　(大破單于遂登燕然山刻石/勒功紀漢威徳令班固作銘)
　　　班孟堅
惟永元元年秋七月有漢元舅曰車騎將軍竇憲(范曄/後漢)
(書日孝和皇帝母梁貴人為竇皇后所譛憂卒竇后養/帝以為己子即位改年曰永元又曰竇憲字伯度女弟)
(立為皇后竇憲稍遷侍/中和帝即位太后臨朝)寅亮聖皇登翼王室(尚書曰三/孤寅亮天)
(地弼予一人登/翼謂登用輔翼)納于大麓惟清緝熙(尚書曰納于大麓/烈風雷雨弗迷毛)
(詩曰維清緝/熙文王之典)乃與執金吾耿秉述職廵禦治兵于朔方
(范曄後漢書曰耿秉字伯初為執金吾與竇憲北擊匈/奴大破之左氏傳臧僖伯曰三年而治兵杜預曰三年)
(而大習出/曰訓兵)鷹揚之挍螭虎之士爰該六師(毛詩曰惟師/尚父時惟鷹)
(揚史記曰武王乃作秦誓曰朂哉夫子尚桓桓如虎如/貔如熊如羆徐廣曰此音訓並與上同也毛詩曰整我)
(六/師)暨南單于東胡烏桓西戎氐羌侯王君長之羣驍騎
十萬(范曄後漢書曰南單于休蘭尸逐侯䪘單于屯屠/河立時北虜大亂南單于將討并北庭上言願發)
(國中諸部胡㑹虜/北竇太后從之)元戎輕武長轂四分(毛詩曰元戎十/乗以先啓行司)
(馬彪續漢書曰輕車古之戰車孫吳兵法曰有革有葢/謂之武剛車者先驅穀梁傳曰長轂五百乗范甯曰長)
(轂兵/車也)雷輜蔽路萬有三千餘乗(漢書揚雄河東賦/曰奮電鞭驂雷輜)勒以
八陣莅以威神(雜兵書八陣者一曰方陣二曰圓陣三/曰牝陣四曰牡陣五曰衝陣六曰輪陣)
(七曰浮沮陣/八曰雁行陣)𤣥甲耀日朱旗絳天(漢書曰發屬𤣥甲李/陵與蘇武書曰雷鼓)
(動天朱/旗翳日)遂凌髙闕下雞鹿(漢書曰遣將軍衛青出雲中至/髙闕臣瓚曰山名也范曄後)
(漢書曰竇憲與南匈奴/萬騎出朔方雞鹿塞)經磧鹵絶大漠(說文曰鹵西方/醎地也漢書曰)
(衛青復將六將軍絶漢臣瓚/曰沙土曰漠直度曰絶也)斬温禺以釁鼔血尸遂以
染鍔(范曄後漢書曰匈奴其大臣次左右曰逐王次左/右温禺鞮王皆單于子弟攻第當單于者也其異)
(姓大臣左右骨都候次左右尸逐/骨都候左傳智罃曰不以釁鼓也)然後四校横徂星流
彗掃蕭條萬里野無遺宼於是域滅區殫反斾而旋考
傳驗圖窮覽其山川遂踰涿邪跨安侯乗燕然(范曄後/漢書曰)
(渡遼將軍鄧鴻與後諸軍皆㑹涿邪山又曰南單/于上言北單于創刈南兵遯逃逺去依安侯河西)躡冒
頓之區落焚老上之龍庭(漢書曰頭冒單于有太子曰/昌頓昌頓以鳴鏑射殺頭曼)
(遂自立為單于冒頓死子稽弼立號曰老上單于又曰/匈奴正月諸長小㑹單于庭祠五月大㑹蘢大祭其先)
(天地鬼神/蘢音龍)將上以攄髙文之宿憤光祖宗之𤣥靈(祖髙/祖也)
(宗大宗文帝也史記曰髙祖自將擊韓王信遂至平成/為匈奴所圍七日又文紀曰匈奴攻朝郍塞殺北都尉)
(徐廣曰/姓孫也)下以安固後嗣恢而境宇振大漢之天聲(甘泉/賦曰)
(□聲起兮/勇士厲)兹可謂一勞而久逸暫費而永寧也(漢書揚/雄上疏)
(曰以為不一勞者不久/佚不暫費者不永寜)乃遂封山刋石昭銘盛德其辭
曰(刋石削石即/謂立銘也)鑠王師兮征荒裔(毛詩曰於鑠王/師遵飬時晦)勦凶
虐兮截海外(毛詩曰相士烈/烈海外有截)夐其邈兮亘地界封神丘
兮建隆嵑(說文曰碣立石/也嵑與碣同)熙帝載兮振萬世(尚書曰有/能奮庸熙)
(帝之/載)
　　座右銘
　　　崔子玉(范曄後漢書曰崔瑗字子玉涿郡人也/早孤鋭志好學盡能傳其父業舉茂才)
　　　　(為汲令遷濟/北相疾卒)
無道人之短無說己之長施人慎勿念受施慎勿忘(戰/國)
(䇿唐睢謂信陵君曰人之有德於我不/可忘也吾之有徳於人不可不忘也)世譽不足慕唯
人為紀綱隠心而後動謗議庸何傷(劉熙孟子注曰隠/度也周易曰君子)
(安其身而後動易其心而後語吕氏/春秋曰内反於心不慙然後動也)無使名過實守愚
聖所臧(越絶書范子曰名過實者滅聖人不使名過實/家語孔子曰聰明睿智守之以愚功被天下守)
(之以/讓)在湟貴不淄曖曖内含光(論語子曰不曰堅乎磨/而不磷不曰白乎湟而)
(不淄晏子春秋仲尼曰星之昭昭不如/月之曖曖周易曰含𢎞光大品物咸亨)柔弱生之徒老
氏誡剛強(老子曰人生也柔弱其死也堅強萬物草木/生也柔脆其死也枯槁故堅強者死之徒柔)
(弱者生之徒也又曰柔弱勝剛強河/上公曰柔弱者久長剛強者先亡也)行行鄙夫至悠悠
故難量(論語曰閔子侍側誾誾如也子路行行如也子/曰若由也不得其死然鄭𤣥曰行行剛強貌)
慎言節飲食知足勝不祥(周易曰君子以慎言語節/飲食老子曰知足不辱)行
之苟有恒久久自芬芳(郭璞王蒼/曰苟誠也)
　　劒閣銘
　　　張夢陽(臧榮緒晉書曰張載父収為蜀郡太守/載隨父入蜀作劒閣銘蘇州刺史張敏)
　　　　(見而竒之乃表上其文/世祖遣使鐫石記焉)
巖巖梁山積石峩峩(揚雄益州箴曰巖巖岷山古曰梁/州毛萇詩傳曰巖巖積石貌也)
逺屬荆衡近綴岷嶓(尚書曰荆及衡陽惟荆州孔安國/曰北據荆山南及衡山之陽也尚)
(書曰岷嶓既藝孔安國/曰岷山嶓冡皆山名也)南通邛僰(滿/比)比逹褒斜(漢書音/義服䖍)
(曰邛蜀都西部也僰夷名也梁州記曰萬石滅/泝漢上七里有裦谷曰前口曰褒北口曰斜)狹過鼓
碣髙踰嵩華(劉淵林蜀都賦注曰岷山都安縣有兩山/相對立如闕號曰彭門孔安國尚書注曰)
(碣石海/畔山也)惟蜀之門作固作鎮是曰劒閣壁立千仞(酈元/水經)
(注曰小劒□北去大劒二十里連/山絶險飛閣相通故謂之劒閣也)窮地之險極路之峻
(周易曰地險山川丘陵也/西都賦曰臨峻路而啓扉)世濁則逆道清斯順閉由往
漢開自有晉(閉由劉備故曰往漢開自鍾㑹故曰有晉/也鍾㑹之伐蜀雖在魏朝政出晉王故歸)
(功於/晉也)秦得百二并吞諸侯齊得十二田生獻籌(漢書田/肯賀上)
(曰陛下得韓信又治秦中持㦸百/萬齊得十二此所謂東西秦也)矧兹狹隘土之外區
一人荷㦸萬夫趑趄(陳琳為曹洪答文帝書曰一人揮/㦸萬人不得進廣雅曰趑趄難行)
(也/)形勝之地匪親勿居(漢書田肯曰秦形勝之國也齊/有琅邪之饒非親子弟莫可使)
(王齊/也)昔在武侯中流而喜山河之固見屈吳起興實在
徳險亦難恃洞庭孟門二國不祀(史記曰魏武侯浮西/河而下中流顧而謂)
(吳起笑曰美哉乎山河之圍此魏國之寳也吳起對曰/在徳不在險昔三苖氏左洞庭而右彭蠡恃此險也徳)
(義不修禹滅之夏桀之君左河濟右太華伊闕在其南/羊腸在其北修政不仁湯放之殷紂之國左孟門右太)
(行常山在其北大河經其南修政不徳武王殺之由此/觀之在徳不在險若君不修徳舟中之人盡為敵國武)
(侯曰/善)自古迄今天命匪易(尚書曰爾亦弗/知天命不易)憑阻作昏鮮
不敗績(左氏傳曰凡師大崩曰敗/績杜預曰䘮其功績也)公孫既滅劉氏銜璧
(范曄後漢書曰公孫述為導江卒正假稱蜀都太守自/立為天子漢使呉漢伐之述死呉漢盡滅公孫氏蜀志)
(曰後主諱禪先主子也魏使鄧艾伐之後主輿櫬/自縛詣壘門左氏傳曰楚子圍許僖公面縛銜璧)覆車
之軌無或重跡(晏子春秋諺曰前車覆後車戒范曄後/漢書陳忠上疏曰覆車之軌其迹不逺)
勒銘山阿敢告梁益
　　石闕銘(并序/)
　　　陸佐公(劉璠梁典曰陸倕字佐公呉郡人少篤/學善屬文起家議曹從事遷太子中舍)
　　　　(人後仕至太常卿詔使為漏刻石闕/二銘冠絶當世賜以束帛朝野榮之)
昔在舜格文祖禹至神宗周變商俗湯黜夏政(尚書帝/曰舜汝)
(陟帝位正月上日受終於文祖义帝曰禹惟汝諧正月/朔旦受命於神宗墨子曰紂之亂武王理之當此之時)
(時不渝而人不易上變政而人改/俗尚書曰湯既黜夏命復歸于亳)雖革命殊乎因襲揖
讓異於干戈而晷緯㝠合天人啓惎(巨/吏)克明峻徳大庇
生民其揆一也(舜禹揖讓也湯武干戈也言揖讓干戈/之道雖殊而用賢愛仁之義為一也周)
(易曰湯武革命順乎天而應乎人論衡曰漢力勝周多/矣舜以司徒受堯禪文王百里為西伯武王襲文王皆)
(有因縁力易為也孔叢子曾子謂孔子曰舜禹揖讓湯/武用師非相詭此乃時也三國名臣序贊曰揖讓之與)
(干戈説文曰晷日影也緯五星也易乾鑿度曰五緯順/軌四時和栗西都賦曰天啓之心人惎之謀尚書曰克)
(明俊徳以親九族左傳鄭子駟曰以待强/者而庇民馬孟子曰先聖後聖其揆一也)在齊之季昏
虐君臨威侮五行怠棄三正(呉均齊春秋曰東昏侯蕭/寳巻髙宗子髙宗崩太子)
(即位左傳子囊曰赫赫楚國而君臨/之書曰有扈氏威侮五行怠棄三正)刑酷然炭暴踰膏
柱民怨神怒衆叛親離蹐地無歸瞻烏靡託(六韜曰紂/患刑輕乃)
(更為銅柱以膏塗之加於然炭之上使有罪者縁焉滑/跌墮火中紂與妲己笑以為樂名曰炮烙之刑鄭𤣥五)
(行尚書傳注曰民怨神怒左氏傳衆仲曰州吁阻兵而/安忍衆叛親離難以濟矣毛詩曰謂天葢髙不敢不跼)
(為地葢厚不敢不蹐又/曰瞻烏爰止于誰之屋)於是我皇帝拯之乃操斗極把
鉤陳翼百神禔(是/支)萬福(我皇梁武帝也斗極天下之所/取法鉤陳兵衛之象故王者把)
(操焉長揚賦曰髙祖順斗極運天關樂汁圖曰鉤陳后/宮也服䖍漢書音義曰紫宮外營陳星毛萇詩傳曰翼)
(敬也禮記曰禮行於郊百神受職焉漢書曰司馬相如/難蜀父老曰遐邇一體中外禔福毛詩曰樂只君子萬)
(福攸/同)龍飛黑水虎步西河雷動風驅天行地止(謂舉義/旗以伐)
(齊也何之元梁典曰齊明帝崩遺詔授髙祖雍州刺史/永元二年十一月髙祖擁南康王寶融以主號令以髙)
(祖督前鋒三年十二月義旗發自襄陽已西檄京師東/都賦曰龍飛白水陳孔璋為袁紹檄豫州曰雷震虎步)
(並集虜庭尚書曰黒水西河惟雍州沈約宋書元嘉中/割荆州之襄陽為雍州西京賦曰□乗雷動萬騎龍趨)
(楊修許昌宮賦曰晻/暖低徊天行地止)命旅致屯雲之應登壇有降火之
祥龜筮協從人祗響附(命旅誓衆也登壇祭天也杜篤/論都賦曰大漢開基髙祖有勲)
(斬白蛇屯黒雲尚書帝命驗曰太子發渡河中流火流/為烏其色赤鄭𤣥曰以魚燎于天有火自上復于下至)
(于王屋流為烏尚書曰詢謀僉同鬼神其/依龜筮叶從呉質魏都賦曰英雄響附)穿胸露頂之
豪箕坐椎髻之長莫不授旗請奮執鋭爭先(博物志曰/昔禹平天)
(下㑹諸侯於㑹稽之野防風氏後至殺之夏徳盛二龍/降之使范成充御之以行域外既周南經防風之神見)
(禹使怒而射之有迅雷二龍升去二臣恐以刃自貫其/心死禹哀之乃拔其刃療以不死之草皆生是為穿胸)
(人去㑹稽萬五千里范曄後漢書西域傳論曰自兵威/之所肅服賄賂之所懐誘莫不露頂肘行東向而朝漢)
(書曰髙祖使陸賈賜尉佗印為南越王賈至尉佗魋結/箕踞見賈豪王賦序曰援旗誓衆奮於阡陌之上趙充)
(國頌請奮其旅于罕之羌漢書陳餘説陳涉曰將/軍被堅執鋭以誅暴秦楚辭曰矢之墜兮士爭先)夏首
憑固庸岷負阻協彼離心抗兹同徳(楚辭曰過夏首而/西浮王逸曰夏首)
(水口也孔安國尚書傳曰庸國名也岷山名也尚書曰/受有億兆夷人離心離徳予有亂臣十人同心同徳)
帝赫斯怒秣馬訓兵嚴鼓未通凶渠泥首(毛詩曰王赫/斯怒爰整其)
(旅左氏傳子重曰秫馬利兵又趙宣子曰訓卒利兵軍/戰令曰嚴鼓一通步騎士悉嚴然鼓一曲為一通尚書)
(曰殱厥渠魁張温表曰臨/去武昌庶得泥首闕下)𢎞舸連軸巨檻接艫鐡馬千
羣朱旗萬里(呉都賦曰𢎞舸連軸巨檻接艫鐡馬鐡甲/之馬范曄後漢書公孫瓚與子書曰屬五)
(千鐡騎於北隰之中陳琳為袁紹檄/豫州曰胡馬之千羣朱旗已見上文)折簡而禽廬九傳
檄以下湘羅兵不血刃士無遺鏃而樊鄧威懐巴黔底
定(魏畧曰王陵密欲立楚王彪司馬宣王自討之陵自/縛歸罪遙謂太傅曰卿直以折簡召我我不當至邪)
(太傅曰以卿非肯遂折簡者也廬廬江九九江二郡名/也伏滔正淮曰盧九之間流溺兵死者十而七八焉漢)
(書韓信曰三秦可傳檄而定湘羅二水名也孫卿子曰/舜伐有苖禹伐共工湯伐有夏文王伐崇武王伐紂逺)
(方慕義兵不血刃過秦論曰秦無亡矢遺鏃之費而天/下諸侯已困矣尚書曰大邦畏其力小邦懐其徳尚書)
(曰震澤/底定)於是流湯之黨握炭之徒守似藩籬戰同枯朽
(六韜曰紂之卒握炭流湯者十八人以牛為禮過秦論/曰䝉恬北築長城而守藩籬班固漢書贊曰漢獨牧孤)
(秦之弊鐫金石者難為功摧/枯朽者易為力其執然也)革車近次師營商牧華夷
士女冠葢相望扶老攜㓜一旦雲集壺漿塞野簞食盈
塗(鄭𤣥周禮注曰兵車革輅也左氏傳曰凡師過信為/次尚書曰王至于商郊牧野左氏傳曰孔子曰夷不)
(亂華尚書曰惟其士女篚厥𤣥黄昭我周王漢書曰天/子遣使冠葢相望於道覆案梁事又淮南王上書曰越)
(必攜㓜扶老以歸聖徳西都賦曰雲集霧散孟子曰葛/伯不祀湯往征之其君子實𤣥黄于篚以迎君子小人)
(簞食壺漿以/迎小人也)似夏民之附成湯殷士之窺周武安老懐
少伐罪弔民農不遷業市無易賈(尚書中侯曰天乙在/薄夏桀迷惑諸隣國)
(襁負歸湯帝王世紀曰商容及殷人觀周軍之入見武/王至殷人曰是吾新君也容曰然聖人為海内討惡見)
(惡不怒見利不喜顔色相副是以知之論語曰老者安/之少者懐之尚書曰奉辭伐罪孟子曰湯始征自葛誅)
(其君弔其民呂氏春秋曰桀為無道湯立/為天子夏人大悦農不去疇商不變肆)八方入計四
隩奉圖羽檄交馳軍書狎至一日二日非止萬幾(河圖/龍文)
(曰鎮星光明八方歸徳漢書曰張蒼領主郡國上計者/又曰嚴助願奉三年計如淳曰助自欲入奉之也尚書)
(曰四隩既宅范曄後漢書曰光武平河北呉漢與諸將/奉圖書上尊號漢書息夫躬曰軍書交馳而輻湊羽檄)
(重迹而狎至尚書曰兢/兢業業一日二日萬幾)而尊嚴之度不諐於師旅淵黙
之容無改於行陣計如投水思若轉規策定帷幄謀成
几案曾未浹辰獨夫授首(班固漢書贊曰成帝臨朝淵/黙尊嚴若神可謂穆穆天子)
(之容矣季康運命論曰張良及其遭漢祖其言也如以/石投水莫之逆也范曄後漢書曰朱勃上疏訴馬援寃)
(曰謀如涌泉執如轉規又光武詔曰將軍鄧禹與朕謀/謨帷幄決勝千里仲長子昌言曰運籌於几案之前而)
(所制者乃百代之後左氏傳君子曰莒恃其陋不終其/城郭浹辰之間而楚克其三都杜預曰浹辰十二日也)
(梁典曰永元三年十二月丙寅張齊殺東昏於含徳殿/其夜以黄紬裹首縋而下尚書曰獨夫受洪帷作威鍾)
(士季檄蜀文曰蜀侯見禽/於秦公孫述授首於漢)乃焚其綺席棄彼寶衣歸琁
臺之珠反諸侯之玉(六韜曰紂時婦人以文綺為席衣/以綾紈者三千人又曰武王伐紂)
(䝉寳衣投火而死帝王世紀曰王命歸琁臺之珠玉説/苑曰武王大敗殷人上堂見玉曰誰之玉曰諸侯之玉)
(即取而歸于諸侯天/下聞之曰王廉於財)指麾而四海隆平下車而天下大
定拯兹塗炭救此横流功均天地明並日月(新序劉向/曰先王之)
(所以指麾而四海賓服者誠徳之至也孝經鉤命決曰/俱在隆平優劣殊流禮記曰下車而封夏后之後於杞)
(封殷之後於宋尚書曰一戎衣天下大定又曰有夏昏/徳民墜塗炭孟子曰當堯之時洪水横流□濫於天下)
(漢書曰徳配天/地明並日月)於是仰叶三靈俯從億兆受昭華之玉
納寵叙之圖(春秋元命苞曰造起天地鑄演人君通靈/之貺交錯同端劉琨勸進表曰億兆攸歸)
(曾無與二尚書大傳曰堯得舜推而尊之贈以昭華之/玉春秋元命苞曰堯游河渚赤龍負圖以出圖亦如綈)
(狀龍没圖在揚雄覈靈賦曰大/易之始河出龍馬雒貢龜書)類帝禋宗光有神器昇
中以祀羣望攝袂而朝諸夏(尚書曰肆類于上帝又曰/禋于六宗國語富辰謂王)
(曰光有天下而和寧百姓老子曰天下神器不可為也/為者敗之禮記曰升中于天而鳯凰降左氏傳曰乃大)
(有事于羣望漢書徐樂上書曰南面負扆攝袂而揖王/公陛下之所服也論語子曰夷狄之有君不如諸夏之)
(亡/也)布教都畿班政方外謀恊上策刑從中典(周易曰正/月之吉始)
(和布教于邦國都鄙袁淑謝中丞章曰懸法象闕班政/甸衛東觀漢記叚頴上䟽曰先零東羌討之難破降為)
(上策戰為下計周禮曰大司冦掌三/典以佐王二曰刑平國用中典也)南服緩耳西羈反
舌劒騎穹廬之國同川共穴之人(杜篤論都賦曰連緩/耳瑣雕題呂氏春秋)
(曰善為君者蠻夷反舌皆服徳厚也髙誘曰夷狄語言/與中國相反因謂反舌一説南方有反舌國舌本在前)
(未倒尚喉故曰反舌也漢書曰匈奴力能彎弓盡為甲/騎其長兵則弓矢短兵則刀鋋漢書烏孫公主歌曰彎)
(廬為室兮旃為墻杜篤論都賦曰/同穴裘楊之城其穿鼻飲之國)莫不屈膝交臂厥角
稽顙鑿空萬里攘地千都幕南罷鄣河西無警(喻巴蜀/文曰交)
(臂受事屈膝請和孟子曰武王之伐殷也百姓若崩厥/角趙岐曰厥角叩頭以額角厥地禮記孔子曰拜而後)
(稽顙漢書曰通西北國張騫鑿空蘇林曰鑿空開通也/戰國䇿蔡澤謂應侯曰公孫鞅為秦攘地千里漢書曰)
(驃騎封於狼居胥山匈奴逺逃而漠南無王庭漢書武/帝謂狄山曰使居一障間蒼頡曰障小城也漢書晉文)
(公攘戎狄居於西河圖洛之間圍音銀謝/承後漢書曰祝良為梁州刺史歴年無警)於是治定功
成邇安逺肅忘兹鹿駭息此狼顧(禮記曰王者功成作/樂治定制禮尚書曰)
(柔逺能邇鹽鐡論曰以賢人為兵聖人為守則/中國無鳴吠之警而邊境無鹿駭狼顧之憂也)乃正六
樂治五禮改章程創法律(周禮曰保氏掌諫王而養國/子以道乃教之六樂鄭𤣥曰)
(六樂雲門大咸大韶大夏大䕶大武尚書曰修五禮孔/安國曰五禮吉凶軍賔嘉也漢書曰髙祖令張蒼定章)
(程又曰蕭何次律/令韓信申軍法)置博士之職而著録之生若雲開集
雅之館而欵關之學如市(漢書曰武帝初置五經博士/范曄後漢書曰張興稍遷至)
(博士弟子自逺至者著録且萬人司馬彪續漢書曰負/書來學雲集京師劇秦美新曰遙集乎文雅之囿翺翔)
(乎禮樂之場史記曰由余欵關請見三輔黄圖曰元始/中起明堂列槐樹數百行朔望諸生持經書及當郡所)
(出物於此賣/買號槐市)興建庠序啓設郊丘一介之才必記無文
之典咸秩(漢書曰平帝立學官鄉曰庠聚曰序禮記曰/立春之日天子迎春於東郊周禮曰冬至於)
(地上之圜丘樂六變天神皆降尚書秦穆公/曰如有一介臣又曰稱秩元祀咸秩無文)於是天下
學士靡然向風人識廉隅家知禮讓(班固漢書贊曰公/孫𢎞以治春秋為)
(丞相封侯天下學士靡然嚮風矣禮記曰儒有/砥礪廉隅論語子曰能以禮讓為國乎何有)教臻侍
子化洽期門區宇乂安方面靜息役休務簡歲阜民和
(漢書曰呼韓邪遣子右賢王銖妻渠堂入侍漢書曰武/帝與北地良家子期諸殿門故有期門之號范曄後漢)
(書曰樊準上疏曰明帝即位自期門羽林介冑之士悉/令通孝經匈奴遣伊秩訾王來入就學東京賦曰區宇)
(乂寧思和求中方面四方面也仲長子昌言曰五位以/正方靣楚辭客主言曰晉王聖明方面割地長楊賦曰)
(休力役賈逵國語注曰阜厚也左/氏傳季梁曰民和而神降之福)歴代規謩前王典故
莫不芟夷翦截允執厥中(史記曰髙祖雖日不暇給規/謩𢎞逺矣東觀漢記東平王)
(蒼上疏曰事過典故孔安國尚書序曰芟/夷煩亂翦截浮辭尚書帝曰允執厥中)以為象闕之
制其來已逺春秋設舊章之教經禮垂布憲之文(左氏/傳曰)
(司鐸火季桓子命藏書象魏曰舊章不可忘也禮記曰/經禮三百曲禮三千鄭𤣥曰禮經謂周禮也周禮曰大)
(宰以正月之吉懸治象之法於象魏使萬民觀治象/鄭𤣥曰吉朔日也象魏闕也周禮曰布憲中士三人)戴
記顯游觀之言周史書樹闕之夢(禮記戴聖所傳故號/戴記曰昔者仲尼與)
(於蜡賔事畢出遊於觀之上喟然而歎周書曰文王至/自商太姒夢見商之庭生棘太子發取周庭之梓樹於)
(闕間化/為松柏)北荒明月西極流精(神異經曰西北荒中有二/金闕髙百丈金闕銀盤圖)
(五十丈二闕相去百丈上有明月珠徑三丈光照千里/十洲記曰崑崙山有三角其角一正東有墉城有流精)
(之闕西王/母所治也)海岳黄金河庭紫貝(史記曰三神山傳在海/中黄金白銀為宮闕楚)
(辭曰魚鱗屋兮龍堂紫貝闕兮珠宫/王逸曰言河伯所居以紫貝作闕也)蒼龍𤣥武之製銅
爵鐡鳯之工(三輔舊事曰未央宮東有蒼龍闕北有𤣥/武闕魏文帝歌曰長安城西有雙圓闕)
(上有一雙銅爵一鳴五榖生再鳴五榖熟薛綜西/京賦注曰圓闕上作鐵鳯凰令張兩翼舉頭敷尾)或以
聽窮省寃或以布化懸法(李尤闕銘曰悉心聽省無乃/窮寃布化懸法已見上文)
或以表正王居或以光崇帝里(尚書王曰表正萬邦周/易曰王居無咎正位也)
(桓子新論曰昔周公光崇周道澤被四表蜀都/賦曰崤函有帝皇之宅河洛為王者之里也)晉氏浸
弱宋歴威夷禮經舊典寂寥無記鴻規盛烈湮没罕稱
乃假天闕於牛頭託逺圖於博望有欺耳目無補憲章
(漢書曰浸弱微滅也韓詩曰周道威夷左氏傳曰以繼/好息民謂之禮經東都主人曰稚子頗識舊典司馬相)
(如美人賦曰上宫閒館寂寥至虚封禪書曰湮滅而不/稱不可勝數山謙之丹陽記曰大興中議者皆言漢司)
(徒義興許彧墓二闕髙壯可徙施之王茂𢎞弗欲後陪/乗出宣陽門南望牛頭山兩峯即曰此天闕也豈煩改)
(作帝從之今出宣陽望此山良似闕沈約宋書曰孝武/大明七年博望梁山立雙闕禮記曰仲尼祖述堯舜憲)
(章文/武)乃命審曲之官選明中之士陳圭置臬(魚/列)瞻星揆
地興復表門草創華闕(周禮曰或審曲面執明中謂四/時昏明各有中星也尚書考靈)
(曜曰冬至日月在牽牛一度求昏中者取六項加三旁/蠡順除之鄭𤣥曰盡行十二項中正而分之左右各六)
(項也蠡猶羅也昏中在日前故言順數也明中在日後/故言却也周禮曰土圭之法測土深正日影以求地中)
(又曰匠人建國求地中置𣙗以懸視其影鄭𤣥曰𣙗古/文臬假借字也周禮曰晝參諸日中之景夜考之極星)
(以正朝夕東觀漢記博士等議曰陛下除殘去賊興復/祖宗西京賦曰正紫宮於未央表嶢闕於閶闔論語曰)
(禆諶草創之西都賔曰樹中/天之華闕封冠山之朱堂)於是歲次天紀月旅太蔟
(天紀星紀也左氏傳梓慎曰歲在星紀而淫於𤣥枵杜/預曰歲星也星紀斗牛之次也漢書曰太蔟位在於寅)
(正月/也)皇帝御天下之七載也構兹盛則興此崇麗方且
趨以表敬觀而知法(劉璠梁典曰天監七年正月戊戌/詔曰昔晉氏𤯝葢南移日不暇給)
(而兩觀莫築縣法無所今禮盛化光役務簡便可營建/象闕以表舊章於是選匠量功鐫石為闕窮極壯麗冠)
(絶古今竒禽異羽莫不畢備漢書曰萬石君過宮門闕/必下車趨列女傳衛靈公夫人曰妾聞禮下公門式路)
(馬所以/廣敬也)物覩雙碣之容人識百重之典(周易曰聖人作/而萬物覩西京)
(賦曰圓闕竦以造天若雙碣之相望/徐幹七喻曰豐屋廣夏崇闕百里)作範垂訓赫矣壯
乎(郄正澤譏曰創制作範匪時不立家語南宮敬叔曰/孔子作春秋垂訓後嗣曹府君陳寔誄曰赫矣陳君)
爰命下臣式銘盤石其辭曰惟帝建國正位辨方周營
洛涘漢啓岐梁(此言建國立都不恒一所故洛涘岐梁/咸為帝宅也周禮曰惟王建國辨方正)
(位周周成王也尚書序曰召公既相宅周公往營成周/作洛誥蔡邕祝禊文曰自求多福在洛之涘漢漢髙祖)
(也西京賦曰岐梁汧/雍陳寶鳴雞在焉)居因業盛文以化光爰有象闕是
惟舊章(帝王所居因功業而後盛禮文之徳由政化而/益光也周易曰後得主而有常含萬物以化光)
青葢南洎黄旗東指懸法無聞藏書弗紀(言帝祚南遷/王綱弛紊懸)
(法藏書咸皆廢紀青葢晉也虞預晉書王導上言曰廻/青葢以反上京司馬彪續漢書曰皇子皆朱班輪青葢)
(黄旗謂呉也司馬徳操與劉恭嗣書曰黄旗紫氣恒見/東南終成天下者揚州之君子臧榮緒晉書曰孫氏無)
(闕大晉南都亦不暇立門闕遂廢/矣藏書則浹日欽而藏之見下句)大人造物龍徳休否
建此百常興兹雙起(周易曰飛龍在天大人造也莊子/孔子曰夫造物者為人司馬彪曰)
(造物謂道也周易曰龍徳而正中者也□否卦曰九五/休否王弼曰居尊位能休否道者也張景陽七命曰表)
(以百常之闕雙起猶雙立也魯靈光殿賦/曰崇墉岡連以嶺屬朱闕巖巖以雙立)偉哉偃蹇壯
矣巍巍旁映重疊上連翠微(王逸楚辭注曰偃蹇髙貌/也何晏論語注曰巍巍者)
(髙大之稱也重疊宮觀之多者也七命曰重/殿疊起交綺對幌蜀都賦曰鬱氛氲以翠微)布教方顯
浹日初輝懸書有附委篋知歸(布敎已見上文周禮曰/正月乃懸治象之法于)
(象魏使萬民觀治象浹日而斂之懸書則/懸法也委篋則藏書也重用之故變文耳)鬱崫(魚/物)重軒
穹隆反宇形聳飛棟執超浮柱(甘泉賦曰淇臺崫其獨/出西都賔曰重軒三階)
(穹隆見下句西京賦曰反宇業業何禎許都賦曰景福/鬱枕以雲起飛棟鳥企而翼舒甘泉賦曰枕浮柱之飛)
(榱兮袖莫/莫而扶傾)色法上圓製模下矩周望原隰俛臨煙雨(上/圓)
(天也下矩地也繁欽建章鳯闕賦曰上規圓以/穹隆下矩地而繩直望原隰臨煙雲言其髙也)前賔四
㑹却背九房北通二轍南湊五方(王逸楚辭注曰賔列/也陸機洛陽記曰有)
(銅駝二枚在宮之南四㑹道頭鄭𤣥禮記注曰却反也/東京賦曰復廟重屋八達九房則明堂之制也鄭𤣥禮)
(記注曰天子廟及路寢皆如明堂/制也然路寢在門北故云却背也)暑來寒往地久天長
神哉華觀永配無疆(周易曰寒往則暑來暑往則寒來/老子曰天長地久毛詩曰申錫無)
(疆集云盤古鬱崫重軒穹隆色法/上圓製模十四字是至尊所改也)
　　新刻漏銘(并序/)
　　　陸佐公(劉璠梁典曰天監六年帝以舊漏乖舛/乃敕員外郎祖暅治之漏刻成太子中)
　　　　(舍人陸倕為文司馬彪續漢書曰孔壺為漏/浮箭為刻下漏數刻以考中星昏明星焉)
夫自天觀象昏旦之刻未分治歴明時盈縮之度無准
(周易曰古者庖犧氏之王天下仰則觀象於天俯則觀/法於地五經要義曰昏闇也旦明也日入後漏三刻為)
(昏日出前漏三刻為明周易曰君子以治歴明時淮/南子曰孟春始贏孟秋始縮髙誘曰贏長也縮短也)挈
壺命氏逺哉義用(周禮曰挈壺氏下士六人鄭𤣥曰/壺盛水器也挈壺水以為漏也)揆
景測辰徼(呌/)宮戒井守以水火分兹日夜(揆景測辰謂/晝夜漏也徼)
(宮謂徼廵其宮也衛宏漢書儀曰晝漏晝夜漏起宮中/衛宮城門擊刀斗周廬擊木柝周禮曰挈壺氏掌挈壺)
(以令軍井凡䘮事懸壺以哭皆以水火守之分以日夜/鄭司農曰挈壺以令軍井謂為軍穿井井成挈壺懸其)
(上令軍中衆皆望見知此下有井也壺所以盛飲故以/壺表井也鄭𤣥曰以水守壺者為沃漏也以火守壺者)
(夜視刻數也分以日/夜者異晝夜漏也)而司歴亡官疇人廢業孟陬殄滅
攝提無紀(左氏傳仲尼曰今火猶西流司歴過也漢書/曰三代既没五霸之末史官忘紀疇人子弟)
(分散如淳曰家業世世相傳為疇漢書孟陬殄滅攝提/失方音義曰正月為孟陬歴沉廢絶閏餘乖錯不與正)
(歲相值謂之殄滅攝提星名隨斗杓所指建十二/月若歴誤春三月當指辰而乃指已是為失方)衛宏
載傳呼之節較而未詳霍融叙分至之差詳而不密(衛/宏)
(漢舊儀曰夜漏起宮中宫城門傳五伯官直符行衛士/周廬擊木柝傳呼備火司馬彪續漢書曰太史令霍融)
(上言漏刻率九日增減一等不與天相/應或時差至二刻半不如夏歴密也)陸機之賦虚握
靈珠孫綽之銘空擅崑玉(陸機孫綽皆有漏刻銘曹子/建與楊徳祖書曰人人自謂)
(握靈蛇之珠家家自謂抱荆山之玉/新序固乗曰珠産江漢玉産崑山)𢎞度遺篇乗天垂
㫖(王隠晉書曰李充字𢎞度集有漏刻銘沈約宋書曰/宋太祖頗好歴數太子率更令何承天私撰新法元)
(嘉二十年上表詔付外詳之/有司奏承天歴術令施行)布在方冊無彰器用(禮記/哀公)
(問政子曰文武之道布在方冊左氏傳/臧僖伯曰山林川澤之實器用之資也)譬彼春華同夫
海棗(春華言其文麗海棗譬其無實答賔戲曰摛藻如/春華晏子春秋曰齊景公謂晏子曰東海之中有)
(赤水中有棗華而不實何也晏子曰昔者秦穆公乗舟/理天下黄布褁烝棗至海而㧻其布破黄布故水赤蒸)
(棗故華不實公曰吾佯問子/對曰嬰聞佯問者佯對也)寧可以軌物字民作範垂
訓者乎(左氏傳曰隠公將如棠觀魚臧僖伯諌曰君將/納民于軌物者也講事以度軌量為之軌取材)
(以章物采謂之物不軌不物謂之亂政周書成王曰/朕不知字民之道敬問伯父作範垂訓已見上文)且
今之官漏出自㑹稽(蕭子雲東宮雜記曰天監六年上/造新漏以臺舊漏給官漏銘云咸)
(和七年㑹稽山陰令魏丕造/即㑹稽内史王舒所獻漏也)積水違方導流乖則(陸機/漏刻)
(賦曰積水不過一鍾/導流不過一筐也)六日無辨五行不分(淮南子曰冬/至子午夏至)
(夘酉冬至加三日則夏至之日也歲遷六日終而復始/髙誘曰遷六日今年以子冬至後年以午冬至衛宏漢)
(舊儀曰晝夜涌起省中用火中黄門/持五夜甲夜乙夜丙夜丁夜戊夜也)歲躔閹茂月次姑
洗(爾雅曰太歲在戊曰閹茂禮/記曰季春之月律中姑洗)皇帝有天下之五載也
樂遷夏諺禮變商俗(孟子夏諺曰吾王不游吾何以/休尚書曰商俗靡靡利口惟賢)業
類補天功均柱地(列子曰昔女媧氏煉五色之石以補/其闕割鰲之足以立四極其後共工)
(氏與顓頊爭為帝怒而觸不/周之山折天柱絶地維也)河海夷晏風雲律呂(禮斗/威儀)
(曰君乗王而王其政太平則河海夷晏十洲記曰天漢/三年西國王使獻靈膠四兩吉光毛裘受以付庫使者)
(曰常占東風入律十旬不休青雲干呂連月不散意者/閻浮有好道之君我王故搜竒藴而貢神香步天材而)
(請猛獸乘毛車以濟/弱水于今十三年矣)坐朝宴罷毎旦晨興(呂氏春秋曰/上稱三皇五)
(帝之業以諭其意蚤朝宴罷以告制兵者也/尚書大傳曰帝猶反側晨興闢四門來仁賢)屬傳漏之
音聽雞人之饗(周禮曰雞人掌大祭祀夜呼旦以叫百/官集云雞人二字是沈約所改作也)
以為星火謬中金水違用(左氏傳張趯曰火中寒暑乃/退鄭𤣥毛詩箋曰火星中寒)
(暑退陸機漏刻賦曰寤蟾/蜍之棲月識金水之相縁)時乖啓閉箭異錙銖(左氏傳/曰凡分)
(至啓閉必書雲物為備故也鄭𤣥禮記注/曰八兩為錙漢書曰二十四銖為兩也)爰命日官草
創新器(左氏傳曰天子有/百官諸侯有日御)於是俯察旁羅登臺升庫(周/易)
(曰仰則觀於天文俯以察於地理史記曰黄帝順天地之/紀旁羅日月星辰左氏傳曰公既視朔遂登觀臺以望)
(而書禮也又曰宋衛陳鄭皆火梓慎登/大庭之庫以望之曰宋衛陳鄭也)則于地四參以
天一(言壺用金而漏用水也漢書曰天/以得一生水地以得四生金也)建武遺蠧咸和
餘舛(司馬彪續漢書霍融曰四分施於/建武咸和漏刻即上魏丕所造也)金筒方員之制
飛流吐納之規(金則壺也而形方筒則引水者而形員/孫綽漏刻銘曰乃制妙器挈壺氏詮累)
(筒三階積水成川陸機漏刻/銘曰口納胸吐水無滯咽)變律改經一皆懲革(蔡邕/律歴)
(志曰凡律所革以變/律呂相生至六十也)天監六年太歲丁亥十月丁亥朔
十六日壬寅漏成進御以考辰正晷測表候陰(陸機集/志議曰)
(考正三辰審其所司是談天/紀綱也測表候陰謂土圭也)不謬圭撮無乖黍累(漢書/曰自)
(夫推歴生律制器量多少者不失圭撮權輕重者不失/黍累應劭曰圭自然之形陰陽之始也四圭曰撮十黍)
(一累十/累一銖)又可以挍運算之揆合辨分天之邪正(漢書曰/造漢太)
(初歴治歴者方士唐都巴郡落下閎/與焉都分天部而門運算轉歴也)察四氣之盈虚課
六歴之疎密(爾雅曰春為發生夏為長嬴秋為収成冬/為安寧四氣和為通正漢書曰史記有黄)
(帝顓頊夏商周及魯歴漢興張蒼用顓頊歴此於六歴/疏濶中最為微近又曰淳于陵渠覆太初歴晦朔弦望)
(皆最/密也)永世貽則傳之無窮赫矣煥乎無得而稱也昔嘉
量微物盤盂小器猶且昭徳記功載在銘典(周禮栗氏/為量其銘)
(曰嘉量既成以觀四國永啓厥後兹器惟則七畧曰盤/盂書者其傳言孔甲為之孔甲黄帝之史也書盤盂中)
(為誡法或於鼎名曰銘蔡邕/銘論曰徳非此族不在銘典)況入神之制與造化合符
(孫綽子曰藝妙者以入神造化已見上/文論語比考䜟曰君子上逹與天合符)成物之能與坤
元等契(周易曰乾知大始坤作成物/又曰至哉坤元萬物資生)勲倍楹席事百巾
机(蔡邕銘論曰武王踐祚咨于太師而作席机楹杖/雜銘又曰黄帝有巾机之法孔甲有盤盂之戒)寧
可使多謝曾水有陋昆吾(郭象莊子注曰不可多謝堯/舜而推之為兄也蔡邕銘論)
(曰昔召公作誥先王賜朕鼎出於武當魯水呂尚作周/太師而封於齊其功銘於昆吾之野西都賔序曰有漏)
(洛邑/之議)金字不傳銀書未勒者哉(崔𤣥山瀨鄉記曰老子/母碑老子把持仙籙玉)
(簡金字編以白銀紀善掇惡劉人本觀書賦/曰王牒石記銀書金字煥矣不窮邈乎昭備)乃詔小臣
為其銘曰一暑一寒有明有晦(周易曰日月運行一寒/一暑莊子曰消息滿虚)
(一晦一明日/改月化也)神道無跡天工罕代(莊子老聃謂孔子曰/夫神生於道其來無)
(跡其去無方尚書曰無/曠庶官天工人其代之)乃置挈壺是惟熙載氣均衡石晷
正權概(呂氏春秋曰仲春日夜分鈞衡石角升桶正/權概髙誘曰角平升桶權概皆令均等也)世
道交䘮禮衡銷亡(莊子曰世䘮道矣道䘮世矣世與道/交相䘮也毛詩序曰齊宣公時禮義)
(消/亡)遽遷水火爭倒衣裳(水火已見上文毛詩曰/東方未明顛倒衣裳)擊刁舛
次聚木乖方(漢書李廣行無部曲不擊刁斗自衛孟康/曰以銅作鐎受一斗晝炊飰食擊持行夜)
(周禮挈壺氏曰凡軍事懸壺以序聚柝/鄭𤣥曰謂擊柝兩木相敲行夜時也)爰究爰度時惟
我皇(毛詩曰惟彼四/國爰究爰度)方壺外次圓流内襲洪殺殊等髙
卑異級(陸機漏刻賦曰擬洪殺/於漏鍾順卑髙而為級)靈虬承注陰蟲吐噏(孫/綽)
(漏刻銘曰靈虬/吐注陰蟲承瀉)儵往忽來鬼出神入(呂氏春秋曰儵忽/往來而莫知其方)
(淮南子曰並應/無窮鬼出神入)微若抽繭逝如激電(陸機漏刻賦曰形/微獨繭之絲逝若)
(垂天/之電)耳不輟音眼無留盻銅史司刻金徒抱箭(張衡漏/水轉渾)
(天儀制曰葢上又鑄金銅僊人居左壺為胥徒居/右壺皆以左手抱箭右手指刻以别天時早晩)履薄
非兢臨深罔戰授受靡諐登降弗爽(毛詩曰戰戰兢兢/如臨深淵如履薄)
(冰衛宏漢舊儀曰夜漏起中黄門持五/夜相傳授籍田賦曰挈壺掌升降之節)惟精惟一可法
可象(尚書曰惟精惟一允執厥中孝經曰作事可法/左氏傳北宮文子謂衛侯曰有儀可象謂之儀)月
不知來日無藏往分似符契至猶影響(周易曰月往則/日來杜預左氏)
(傳注曰分春秋分也至冬夏至也袁彦伯三國名臣/序贊曰若合符契尚書曰惠廸吉從逆凶惟影響)合
昏暮巻蓂莢晨生(周處風土記曰合昏槿也葉晨舒而/昏合田休子曰堯為天子蓂莢生於)
(庭為帝/成歴也)尚辨天意猶測地精(詩汜歴樞曰靈臺參天意/周易曰聖人觀其所感而)
(天地萬物之/情可見矣)況我神造通幽洞靈(陸機漏刻賦曰來/象神造猶鬼之變)配
皇等極為世作程(呂氏春秋曰後世以為法程髙誘曰/程度也曹植列女傳頌曰尚卑貴禮)
(來世/作程)
　誄上
　　王仲宣誄(并序/)
　　　曹子建
建安二十二年正月二十四日戊申魏故侍中關内侯
王君卒嗚呼哀哉皇穹神察喆人是恃如何靈祗殱我
吉士(毛詩曰彼蒼者/天殱我良人)誰謂不痛早世即冥(范曄後漢書/桓帝詔曰遭)
(家不造先/帝早世)誰謂不傷華繁中零(史記華陽夫人姊説夫/人曰不以繁華時樹木)
存亡分流夭遂同期(莊子曰雖有夀夭相去幾/何又曰聖也者遂於命也)朝聞夕
没先民所思(論語曰朝聞道夕死可/矣毛詩曰先民有作)何用誄徳表之素
旗(鄭司農周禮注曰誄謂積累生時徳行儀禮曰為銘/各以其物鄭𤣥曰銘明旌也雜帛為物大夫士之所)
(建也以死者不可别故以其旌旗識之/揚雄元后誄曰著徳太常注諸旒旍)何以贈終哀以
送之(孝經曰哀/以送之)遂作誄曰猗歟侍中逺祖彌芳公髙建
業佐武伐商(史記曰魏之先畢公髙與周同/姓武王伐紂而髙封於畢也)爵同齊魯
邦祀絶亡流裔畢萬勲績惟光晉獻賜封于魏之疆天
開之祚末胄稱王(史記曰公髙苗裔曰畢萬事晉獻公/滅魏封畢萬為大夫卜偃曰萬滿數)
(也魏大名也以是始賞天開之矣國稱陳留風俗記曰/浚儀縣魏之都也魏滅晉獻公以魏封大夫畢萬後世)
(文侯初盛至子孫稱王是為惠王然以/稱王因氏焉楚辭曰伊伯庸之末胄也)厥姓斯氏條分
葉散世滋芳烈揚聲秦漢㑹遭陽九炎光中矇(漢書曰/陽九厄)
(日初入百六陽九音義曰易稱所謂陽九之厄百六之/㑹者也典引曰蓄炎上之烈精蔡邕曰謂大漢之盛徳)
(也中矇謂遭王莾之亂/也説文曰矇不明也)世祖撥亂爰建時雍(世祖謂光/武皇帝也)
(公羊傳曰撥亂反正莫近於/春秋尚書曰黎民於變時雍)三台樹位履道是鍾(春秋/漢含)
(孳曰三公象五岳在天法三/能台能同周易曰履道坦坦)寵爵之加匪惠惟㳟自君
二祖為光為龍(張璠漢紀曰王龔字伯宗有髙名于天/下順帝時為太尉暢字叔茂名在八俊)
(靈帝時為司空魏志曰粲曾祖父龔祖父暢皆為漢/三公毛詩曰既見君子為龍為光毛萇曰龍寵也)僉
曰休哉宜翼漢邦或統太尉或掌司空百揆惟敘五典
克從(尚書曰納于百揆百揆時敘/又曰慎徽五典五典克從)天靜人和皇教遐通
伊君顯考奕葉佐時(魏志曰粲父謙為/大將軍何進長史)入管機密朝政
以治(張衡四愁詩序/曰久處機密)出臨朔岱庶績咸熈(粲父無傳其/官未詳尚書)
(曰庶績/咸熈)君以淑懿繼此洪基既有令徳材技廣宣强記
洽聞幽讚微言(孔叢子萇𢎞曰仲尼洽聞强記博物不/窮周易曰幽贊於神明而生蓍論語䜟)
(曰子夏六十人共/撰仲尼微言也)文若春華思若涌泉(春華已見上文/東觀漢記朱勃)
(謂馬援曰謀如/涌泉埶如轉圓)發言可詠下筆成篇(魏志粲善屬文舉/筆便成無所改定)
(時人常以/為宿構)何道不洽何藝不閒碁局逞巧博奕惟賢(魏/志)
(曰粲觀人圍碁局壊粲為復之碁者不信以帊葢局使/更以他局為之用相比不誤一道其强記黙識如此論)
(語子曰不有博奕者/乎為之猶賢乎已)皇家不造京室隕顛(毛詩曰閔予/小子遭家不)
(造/)宰臣專制帝用西遷(宰臣董卓也帝獻帝也魏志曰/董卓以山東豪傑並起恐懼不)
(寧初平元年二月/乃徙天子都長安)君乃羈旅離此阻艱翕然鳯舉逺竄
荆蠻(魏志曰粲以西京擾亂乃之荆州依劉表左氏春/秋陳敬仲曰羈旅之臣杜預注曰羈寄也旅客也)
(崔瑋七蠲曰翻然鳯舉軒/爾龍騰毛詩曰蠢爾蠻荆)身窮志達居鄙行鮮振冠南
嶽濯纓清川(盛𢎞之荆州記曰襄陽西南有徐元直宅/其西北八里方山山北際河水山下有王)
(仲宣宅故東阿王誄云振冠南嶽/濯纓清川集本清或謂淯誤也)潛處蓬室不干埶權
(列子曰北宮子庇其/逄室若廣厦之蔭也)我公奮鉞耀威南楚(我公魏/太祖也)荆人
或違陳戎講武(禮記曰乃命將/帥講武習射御)君乃義發算我師旅(魏/志)
(曰劉表卒粲勸表/子班令降太祖)髙尚霸功投身帝宇(桓譚陳便宜曰/所謂霸功者法)
(度明正百官修治威令流行者也傳/幹後漢王命敘曰世祖攘亂復帝宇)斯言既發謀夫是
與(斯言謂琮降也毛詩曰/謀大孔多是用不集)是與伊何響我明徳投戈編
鄀(若/)稽顙漢北(漢書南郡/有編都縣)我公實嘉表掦京國金龜紫
綬以彰勲則(魏志曰太祖辟粲為丞相掾賜爵關内侯/漢舊儀曰列侯黄金龜鈕又曰金印紫綬)
勲則伊何勞謙靡已(周易曰勞謙/君子有終吉)憂世忘家殊畧卓峙
(史記穰苴曰將受命之日則忘其/家趙岐孟子章指曰憂國忘家)乃署祭酒與君行止
(魏志曰後遷軍謀祭酒周/易曰時止則止時行則行)算無遺策畫無失理(孟子曰/計及下)
(者無遺策東觀漢記魯㳟上/疏曰舉無遺策動不失其中)我王建國百司雋乂(周禮/曰維)
(王建國尚書/曰俊乂在官)君以顯舉秉機省闥戴蟬珥貂朱衣皓帶
(魏志曰魏國建拜粲侍中蔡邕獨㫁/曰侍中常侍皆冠惠文加貂附蟬也)入侍帷幄出擁華
葢(劉歆遂初賦曰/奉華葢於帝側)榮曜當世芳風晻藹(漢書曰韋𤣥成/繼父相位封侯)
(榮當世焉襧衡顔子碑/曰秀不實振芳風也)嗟彼東夷(東夷/謂呉)憑江阻湖騷擾
邉境勞我師徒光光戎路霆駭風徂君侍華轂輝輝王
塗(漢書劉向上封事曰今王氏一姓乘朱輪華轂者/三十三人蔡邕劉寛碑曰統艾三事以清王塗也)思
榮懐附望彼來威(言仲宣思念寵榮志在懐附異類望/彼呉國畏威而來也漢書曰王尊懐)
(來徼外蠻夷歸/附其威信也)如何不濟運極命衰寢疾彌留吉往凶
歸嗚呼哀哉(魏志曰建安二十一年從征呉二十二年/春道疾卒尚書王曰病日臻既彌留)翩
翩孤嗣號慟崩摧(蔡邕袁成碑曰呱/呱孤嗣含哀長慟)發軫北魏逺迄南
淮經歴山河泣涕如頽(楚辭曰登山長望中心/悲怨彼青𤯝泣如頹)哀風興
感行雲徘徊游魚失浪歸鳥忘栖嗚呼哀哉吾與夫子
義貫丹青(丹青二色名/言不渝也)好和琴瑟分過友生(毛詩曰妻/子好合如)
(鼓瑟琴又曰矧伊/人兮不求友生)庶幾遐年攜手同征如何奄忽棄我
夙零感昔宴㑹志各髙厲予戲夫子金石難弊人命靡
常吉凶異制(毛詩曰天命靡常春秋保乾/圖曰利害同門吉凶異域)此驩之人孰
先隕越(左氏傳齊侯曰小/白恐隕越於下)何寤夫子果乃先逝又論死
生存亡數度(春秋考異郵曰吉/凶有數存亡有象)子猶懐疑求之明據儻
獨有靈游魂泰素(列子泰素者/質之始也)我將假翼飄颻髙舉超
登景雲要子天路(孝經援神契曰徳至山陵則景雲出/西京賦曰美往昔之喬松要羨門乎)
(天/路)䘮柩既臻將反魏京靈轜廻軌白驥悲鳴(説文曰轜/䘮車也李)
(陵詩曰轅馬願悲/鳴五步一彷徨)虚廓無見藏景蔽形孰云仲宣不聞
其聲(梁商諌曰孰去/忠侯不聞其音)延首歎息雨泣交頸嗟乎夫子永
安幽𡨕人誰不没達士狥名(莊子曰小人狥財君子狥/名天下皆然不獨一人也)生
榮死哀亦孔之榮嗚呼哀哉(論語子貢曰夫子其/生也榮其死也哀)
　　楊荆州誄(并序/)
　　　潘安仁
維咸寧元年(王隠晉書咸/寧武帝年號)夏四月乙丑晉故折衝將軍
荆州刺史東武戴侯滎陽楊使君薨嗚呼哀哉(楊肇已/見懐舊)
(賦/)夫天子建國諸侯立家(左氏傳師服曰吾聞國家之/立也天子建國諸侯立家是)
(以人服事其上/而下無覬覦也)選賢與能致事以和(禮記曰選賢與/能講修修睦)周
賴尚父殷憑太阿(太阿阿衡謂伊尹也毛詩曰惟師尚/父時惟鷹掦又曰實維阿衡實左右)
(商/王)矯矯楊侯晉之爪牙(毛詩曰矯矯武臣/又曰予王之爪牙)忠節克明茂
績維嘉(尚書曰予懋乃/徳嘉乃丕績)將宏王畧肅清荒遐降年不永
𤣥首未華(尚書曰降年有永有不永范曄後漢書樊/准上疏曰故朝多皤皤之良華首之老)銜
恨没世命也奈何嗚呼哀哉(范曄後漢書東海王疆上疏/曰銜恨黄泉論語子曰君)
(子疾没世而/名不稱焉)自古在昔有生必死(法言曰有生者必有/死有始者必有終自)
(然之/道也)身没名垂先哲所韙(東征賦曰唯令徳為不/朽身既没而名猶存也)行以
號彰徳以述美(周禮曰諡者行之迹號者功之表也蔡/邕郭有道碑曰徳音猶存亦賴之見述)
(也/)敢託旒旗爰作斯誄(旒旗已/見上文)其辭曰邈矣逺祖系自
有周昭穆繁昌枝庶分流族始伯喬氏出楊侯(漢書曰/揚雄其)
(先出自有周伯喬者以支庶食菜於晉之楊因氏焉不/知伯喬與周何别也楊在河汾之間周衰而楊氏或稱)
(侯號曰/楊侯)奕世丕顯允廸大猷(尚書曰公稱丕顯徳毛詩/曰秩秩火猷聖人莫之)
天厭漢徳龍戰未分(左氏傳曰天而既厭周徳矣周/易曰龍戰於野其血𤣥黄)伊君
祖考方事之殷(左氏傳曰鄢陵之戰楚子使工尹襄/問郤至以弓曰方事之殷有韎韋而)
(跗注者君子也/杜預曰殷盛也)鳥則擇木臣亦簡君(左氏傳仲尼曰鳥/則擇木家語孔子)
(曰君擇臣而任之/臣亦擇君而事之)投心魏朝策名委身(左氏傳狐突曰/策名委質貳乃)
(辟/也)奮躍淵塗跨騰風雲(答賔戲曰振拔/洿塗跨騰風雲)或統驍騎或據
領軍(潘岳楊肇碑序曰肇驍騎府君之嫡孫領君肅侯/之嗣子賈弼之山公表注曰楊格字仲義驍騎將)
(軍生暨字休/先領軍將軍)篤生戴侯茂徳繼期纂戎洪緒克構堂基
(毛詩曰纂戎祖考尚書曰若/考作室子弗肯堂矧肯構)弱冠味道無競惟時(弱冠/已見)
(上文桓譚答揚雄書曰子雲/勤味道膄毛詩曰無競惟烈)孝實蒸蒸友亦怡怡(尚書/曰克)
(諧以孝蒸蒸乂弗格/姦怡怡已見上文)多才豐藝彊記洽聞(尚書周公曰/不若旦多才)
(多藝洽聞强/記已見上文)目睇毫末心算無垠(慎子曰離朱之明察/秋毫之末答賔戲曰)
(研䘮心計/於無垠)草𨽻兼善尺牘必珍(漢書曰陳遵善書與人/尺牘主皆藏去以為榮)
(也/)足不輟行手不釋文翰動若飛紙落如雲學優則仕
乃從王政(論語子夏曰仕而優則學學而優則仕左氏/傳子産謂子皮曰僑聞學而後入政未聞以)
(政學/者也)散璞發輝臨軹(止/)作令(肇碑曰嘉平初除軹令/漢書河内郡有軹縣)化
行邑里惠洽百姓越登司官肅我朝命(肇碑曰肇遷/治書侍御史)
惟此大理國之憲章(肇碑曰肇兼統大理之任漢書/曰廷尉秦官掌刑辟景帝中六)
(年更名/大理)君莅其任視民如傷(左氏傳逢滑曰國/之興也視人如傷)庶獄明
慎刑辟端詳(尚書周公曰/庶獄庶慎)聽參臯呂稱侔于張(尚書帝/曰咎繇)
(蠻夷猾夏冦賊姦宄汝作士惟明克允又序曰呂命穆王/訓夏贖刑作呂刑漢書曰于定國為廷尉其决疑平法務)
(在哀鰥寡罪從輕朝廷稱之又曰張釋之為廷尉周/亞夫見釋之持議平乃結為親友繇此天下稱之)改
授農政于彼野王(肇碑曰除野王典農中郎將魏畧曰/典農中郎將太祖置秩比二千石漢)
(書河内郡/野王縣)倉盈庾億國富兵彊(毛詩曰我倉既盈我庾/惟億新序曰孫叔敖相)
(楚國富/兵彊)煌煌文后鴻漸晉室君以兼資參戎作弼(肇碑/曰文)
(后歴數在躬為參軍周易曰鴻漸于陸其羽可用/為儀漢書華陰守丞嘉上疏曰朱雲兼資文武)用錫
土字膺兹顯秩青社白茅亦朱其紱(肇碑曰五等初建/封東武子毛詩曰)
(錫爾土宇歸章青社尚書緯曰天子社東方青南方赤/西方白北方黑土昌以黄土將封諸侯各取方土苴以)
(白茅以為社毛詩詩傳曰諸/侯赤黻黻與紱古今字同)魏氏順天聖皇受終(魏志/曰陳)
(留王奉皇帝璽綬策禪位於晉嗣王周易曰湯/武革命順乎天尚書曰正月上日受終於文祖)烈烈楊
侯實統禁戎(一碑曰皇祖之/始典戎武衛)司管閶闔清我帝宮(晉宮/閣銘)
(曰洛陽城閶闔門漢書曰東牟侯興居先清宮應/劭曰天子行幸所至先案行清靜殿中以虞非常)苛慝
不作穆如和風(國語内史過曰神亦往焉觀/其苛慝毛詩曰穆如清風)謂督勲勞
班命彌崇(肇碑曰以清宮勲勞進封/東武伯説文曰督察也)茫茫海岱𤣥化未
周(毛詩曰洪水茫茫尚書曰海岱及淮惟/徐州蔡邕陳留太守頌曰𤣥化洽矣)滔滔江海疆
場分流(毛詩曰滔滔江漢南國之紀尚書曰江漢朝/宗于海孔安國曰二水經此州而入海也)秉
文兼武時惟楊侯既守東莞(官/)乃牧荆州(肇碑曰領東/莞相荆州刺)
(史漢書琅邪有/東莞屬徐州也)折衝萬里對揚王休(肇碑曰加折衝將/軍晏子春秋孔子)
(曰不出樽爼之間而折衝千里之外晏/子之謂也毛詩曰虎拜稽首對掦王休)聞善若驚疾惡
如讐(國語楚藍尹文亹謂子西曰夫闔廬聞一善言若/驚得一士若賞謝承後漢書曰張儉清絜中正疾)
(惡如/讐)示威示徳以伐以柔(左氏傳蒼葛曰徳以柔中國/刑以威四夷又曰伐叛刑也)
(柔服徳也/二者立矣)呉夷凶侈偽師威逼將乘讐釁席巻南極(班/固)
(髙紀述乗釁而/運席巻三秦)繼褰糧盡神謀不忒(楊肇伐呉而敗/已見辨亡論下)君
子之過引曲推直如彼日月有時則食(左氏傳曰晉師/歸桓子請死晉)
(侯欲許之士貞子諌曰夫其敗/也如日月之食焉何損於明)負執其咎功讓其力(毛/詩)
(曰誰敢/執其咎)亦既旋斾為法受黜(左氏傳孔子曰趙宣子古/之良大夫也為法受惡)
退守丘塋杜門不出(漢書曰王陵/杜門不朝請)游目典墳縱心儒術
祁祁搢紳升堂入室(毛詩曰采繁祁祁封禪書曰維搢/紳先生之畧術論語子曰由也升)
(堂矣未入/於室也)靡事不咨無疑不質(毛萇詩傳曰訪問於善/為咨咨事為諏漢書曰)
(張竦居貧好事者/從之質疑問事也)位貶道行身窮志逸(毛詩曰我位/孔貶毛萇傳)
(曰貶墜也論語子曰/道之將行也與命也)弗慮弗圖乃寢乃疾(毛詩曰旻/天疾威弗)
(慮弗圖楚辭曰/寢疾而日愁)昊天不弔景命其卒嗚呼哀哉(毛詩曰/不弔昊)
(天蔡邕楊公誄曰功/成化治景命有順)子囊佐楚遺言城郢史魚諌衛
以尸顯政(左氏傳曰楚子囊還自吳卒將死遺言謂子/庚必城郢君子謂子囊忠君薨不㤀増其名)
(將死不㤀衛社稷可不謂忠乎韓詩外傳曰衛大夫史/魚病且死謂其子曰我數言蘧伯王之賢而不能進彌)
(子瑕不肖而不能退死不當居䘮正堂殯我於室足矣/衛君問其故子以父言聞君召蘧伯王而貴之子瑕退)
(之徙殯於/正堂也)伊君臨終不㤀忠敬寢伏牀蓐念在朝廷朝
達厥辭夕隕其命聖王嗟悼寵贈衾禭誄徳策勲考終
定謚(肇碑曰肇薨天子愍焉遣謁者祠以少牢謚曰戴/侯漢書曰烈侯薨大行奏謚誄策應劭曰賜與謚)
(及哀策/誄文也)羣辟慟懐邦族揮涙孤嗣在疚寮屬含悴(毛詩/曰㷀)
(㷀在/疚)赴者同哀路人増欷嗚呼哀㢤余以頑蔽覆露重
隂(國語張老謂趙文子曰先王/覆覆露子也韋昭曰閏也)仰追先考執友之心(禮/記)
(曰見父之執不謂之進不/敢進不謂之退不敢退)俯感知已識達之深(晏子春/秋越石)
(父曰士者深/乎知已也)承諱忉怛涕涙霑襟(楚辭曰泣歔/欷而沾襟)豈㤀載
奔憂病是沈在疾不省於亾不臨舉聲増慟哀有餘音
嗚呼哀哉
　　楊仲武誄(并序/)
　　　潘安仁
楊綏字仲武榮陽宛陵人也中領軍肅侯之曽孫荆州
刺史戴侯之孫(肅侯楊暨也戴侯楊/肇也竝已見上文)東武康侯之子也
(康侯楊/潭也)八嵗喪父其母鄭氏光禄勲密陵成侯之元女
(賈弼之山公表注曰鄭密為司空密陵元侯生黙為光/禄勲密陵成侯黙女適榮陽潭潭生仲武成侯或為□)
(侯誤也漢書音義/服䖍曰元長也)操行甚高恤養幼孤以保乂夫家而
免諸艱難(尚書周公曰巫/咸保乂王家)戴侯康侯多所論著又善草
𨽻之藝子以妙年之秀(曹子建自試表曰/終軍以妙年使越)固能綜覽義
㫖而軌式模範矣雖舅氏隆盛而孤貧守約心安陋巷
體服菲薄余甚竒之(論語子曰回也在陋巷人不堪其/其又曰禹菲飲食馬融曰菲薄也)
若乃清才雋茂盛徳日新(周昜曰日新/之謂盛徳)吾見其進未見
其已也(論語子謂顔淵曰吾見/其進也未見其止也)既藉三葉世親之恩而
子之姑余之伉儷焉(左氏傳曰已不能庇其伉儷而亾/之又不能字人之孤而殺之將何)
(以終遂/誓施氏)往嵗卒於徳宫里(陸機洛陽記曰/徳宫里名也)䘮服周次綢
繆累月苟人必有心此亦欵誠之至也不幸短命(論語/孔子)
(對哀公曰有顔回/者不幸短命死矣)春秋二十九元康九年夏五月己亥
卒嗚呼哀哉乃作誄曰伊子之先奕葉熈隆惟祖惟曽
載揚休風顯考康侯無禄早終(左氏傳子産曰公孫叚/無祿早世不獲乆享君)
(徳/)名器雖光勲業未融篤生吾子誕茂淑姿克岐克嶷
知章知微(毛詩曰克岐克嶷以就口/食周易曰君子知微知章)鉤深探賾味道研
幾(周易曰探賾素隱鉤深致逺又曰/夫易聖人之所以極深而研幾也)匪直也人邦家之
輝(毛詩曰匪直也人乗心塞淵/又曰樂尸君子邦家之光)子之遘閔曽未齓髫(鄭/𤣥)
(周禮注曰齓毁齒/也埤蒼曰髫髦也)如彼危根當此衝飈徳之休明靡幽
不喬(言徳之休明無有處幽而不遷喬也左氏傳王/孫滿曰徳之沐明毛詩曰出自幽谷遷于喬木)弱
冠流芳雋聲清劭(韻/)爾舅惟榮爾宗惟瘁幼秉殊操違
豐安匱撰録先訓俾無隕墜舊文新藝罔不必肄潘楊
之穆有自來矣矧乃今曰慎終如始(老子曰慎終如/始則無敗事)爾
休爾戚如實在已(新序曰晉襄公之孫周/為晉國休戚不倍本也)視予猶父不
得猶子(論語曰顔淵死門人欲厚𦵏之子曰/回也視予猶父也子不得視猶子也)敬亦既篤
愛亦既深雖殊其年實同厥心日昃景西望子朝陰如
何短折背世湮沈嗚呼哀哉(尚書曰六極一曰凶短折/孔安國曰短未六十折未)
(三十/也)寢疾彌留守兹孝友(彌留已見上文毛詩傳曰/善父母為孝善兄弟為友)臨
命㤀身顧戀慈母哀哀慈母庸心疾首(毛詩曰哀哀父/母生我劬勞左)
(氏傳吕相絶秦曰諸侯/痛心疾首暱就寡人)噭噭(呌/)同生悽悽諸舅(莊子曰/我噭噭)
(隨而/哭之)春蘭擢莖方茂其華荆寳挺璞將剖于和含芳委
耀毁璧摧柯(言徳業之美類于蘭玉始芳含而積耀遽毁/璧而摧柯言早夭也太𤣥經曰破璧毀珪)
(逢不/幸也)嗚呼仲武痛哉奈何徳宫之艱同次外寢惟我與
爾對筵接枕自時迄今曾未盈稔姑姪繼隕何痛斯
甚嗚呼哀哉披帙散書屢覩遺文有造有寫或草或真
執玩周復想見其人紙勞于手涕沾于巾(張衡四愁詩/曰側身西望)
(涕沾/巾)龜筮既襲埏隧既開(尚書曰乃卜三龜一習吉又/曰卜不襲吉孔安國曰襲因)
(也聲類曰/埏墓隧也)痛矣楊子與世長乖朝濟洛川夕次山隈歸
鳥頡頏行雲徘徊(毛詩曰燕燕于/飛頡之頏之)臨穴永訣撫櫬盡哀
(毛詩曰臨其穴惴惴其慄/杜預左氏傳注曰襯棺也)遺形莫紹增慟余懐魂兮往
矣梁木實摧嗚呼哀哉(往矣已見上文禮記曰孔子早/作負手曵杖逍遥於門歌曰㤗)
(山其頽乎梁木其壊乎鄭𤣥曰/太山衆山所仰梁木衆木所放)
　文選巻五十六
欽定四庫全書
　文選巻五十七　　　　　　梁　蕭統　編
　　　　　　　　　　　　　唐　李善　註
　誄下
　　夏侯常侍誄(并序/)
　　　潘安仁
夏侯湛字孝若譙人也少知名弱冠辟太尉府(臧榮緒/晉書曰)
(湛早有名譽/為太尉掾)賢良方正徵以為太子舍人尚書郎野王
令(臧榮緒晉書曰湛舉賢良對䇿拜郎中進補太子舎/人轉尚書郎出宰野王令漢書曰何武賢良方正徵)
(也/)中書郎南陽相(臧榮緒晉書曰湛除中書侍郎出補/南陽相又曰秦皇東武帝第三子也)
(初封南陽王/後徙封秦王)家艱乞還(毛詩曰未堪家多/難余又集于蓼)頃之選為太
子僕未就命而世祖崩(世祖武皇帝也穀梁傳曰髙曰/崩厚曰崩尊曰崩天子之崩以)
(尊也其崩何以/在人上故曰崩)天子以為散騎常侍從班列也(天子恵/帝也)
春秋四十有九元康元年夏五月壬辰寢疾卒于延喜
里第鳴呼哀哉乃作誄曰禹錫𤣥珪實曰文命(尚書曰/禹錫𤣥)
(圭告厥成功又曰文命敷于/四海史記曰夏禹名曰文命)克明克聖光唘夏政(尚書/曰居)
(上克明又曰克齊聖廣淵左氏/傳宋向戌曰以偪陽光唘寡君)其在于漢邁勲惟嬰(漢/書)
(曰夏侯嬰為太僕/常牽車從擊項籍)思𢎞儒業小大雙名(班固漢書述曰/世宗曄曄思𢎞)
(祖業漢書曰夏候勝字長公少好學從夏侯始昌受尚/書又曰勝從父兄子建字長卿自師事勝又曰由是尚)
(書有大小/夏侯之學)顯祖曜徳牧兗及荆(王隱晉書曰夏侯威字/季權厯荆兗二州刺史)
(史記祭公謀父曰/先王曜徳不觀兵)父守淮岱治亦有聲(王隱晉書曰威/次子莊淮南太)
(守毛詩曰/文王有聲)英英夫子灼灼其儁飛辯摛藻華繁王振(孔/融)
(薦禰衡表曰飛辯騁辭班固答賓戲曰摛藻/如春華孟子曰集大成也者金聲而玉振)如彼隨和
發彩流潤(淮南子曰隨侯之珠和氏之璧得之而富失/之而貧禮記孔子曰夫玉温潤而澤仁也)
如彼錦繢列素㸃絢(論語子夏問曰巧笑倩兮美目盻/兮素以為絢兮何謂也子曰績事)
(後素鄭𤣥曰/績畫文也)人見其表莫測其裏(尚書大傅孔子謂子/夏曰子見其表未見)
(其裏法言曰或問聖人表裏田/威儀文辭表也徳行忠信裏也)徒謂吾生文勝則史(論/語)
(子曰文勝/質則史)心照神交唯我與子(莊子子□曰其寐也魂/交論語子謂顔囘曰唯)
(我與爾/有是夫)且厯少長逮觀終始(孝經曰夫孝始於事親/中於事君終於立身)子
之承親孝齊閔參(漢書成帝詔曰孝子順孫願自竭以/承其親論語子曰孝哉閔子騫禮記)
(公明儀問曾子曰夫子可以為孝乎曾子曰君子之所/謂孝者先意承志諭父母於道參直養者安能為孝乎)
子之友悌和如瑟琴(毛詩曰妻子好/合如鼔瑟琴)事君直道與朋信
心(論語栁下恵曰直道而事人又/子夏曰與朋友交言而有信)雖實唱髙猶賞爾音
(宋玉對問曰曲彌髙者其和彌寡曹/植求自試表曰或有賞音而識道)弱冠厲翼羽儀初
昇(禮記曰人生二十曰弱冠吕氏春秋曰征/鳥厲疾周易曰鴻漸于陸其羽可用為儀)公弓既招
皇輿乃徵(左氏傳陳敬仲曰詩曰翹翹車乘招我以弓/范曄後漢書曰侯瑾州郡累召公車有道徵)
(也/)内贊兩宫外宰黎蒸(典引曰巡/靖藜蒸)忠節允著清風載興
(胡廣書曰建/鴻徳流清風)泱(央/)彼樂都寵子惟王(左氏傳延陵季子/曰泱泱乎大風也)
(哉南都賦曰/於顯樂都)設官建輔妙簡邦良用取喉舌相爾南陽
(尚書帝曰龍命汝作納言孔安國曰納言/喉舌之官毛詩曰出納王命王之喉舌)惠訓不倦視
民如傷(左氏傳祁奚曰恵訓不倦叔向有/焉又逢滑曰國之興也視之如傷)乃眷北顧辭
禄延熹(孟子註徳厚受/禄徳薄辭禄也)余亦偃息無事明時(吕氏春秋/贊曰偃息)
(之義則/未之識)疇昔之遊二紀于兹(左氏傳羊斟曰疇昔之羊/子為政孔安國尚書傳曰)
(十二年/曰紀)班白攜手何歡如之(禮記曰班白者不提挈毛/詩曰惠而好我攜手同行)
居吾語汝衆實勝寡(論語子曰由居吾語汝/慎子曰衆之勝寡必也)人惡雋異
俗疵文雅(孔安國尚書傳曰疵病也大戴禮/曰天子不知文雅之辭少師之任)執㦸疲楊
長沙投賈(曹子建楊徳祖書曰揚子雲先朝執㦸之臣/耳漢書曰賈誼為長沙王太傅誼既以謫去)
(意不/自得)無謂爾髙恥居物下子乃洗然變色易容(史記曰/觀范雎)
(之見王者羣臣莫不/洒然變色易容者)慨然歎曰道固不同(論語子曰道/不同不相為)
(謀/)為仁由已匪我求蒙(論語顔淵問仁孔子曰克己復/禮為仁為仁由己而由人乎哉)
(周易曰童蒙求/我匪我求童蒙)誰毁誰譽何去何從(論語孔子曰吾之/於人誰毁誰譽楚)
(辭曰此孰吉孰/㓙何去何從)莫湼匪緇莫磨匪磷(論語子曰不曰堅/乎磨而不磷不曰)
(白乎湼/而不緇)子獨正色居屈志伸(尚書曰正/色率也)雖不爾以猶致
其身(論語周公謂魯公曰不使大臣怨/乎不以又子夏曰事君能致其身)獻替盡規媚兹
一人(國語史黯謂趙簡子曰夫事君者諫過而賞善薦/可而替否獻能而進賢毛詩曰媚兹一人應侯順)
(徳/)讜言忠謀世祖是嘉(漢書成帝曰久不見班生今日/復聞讜言聲類曰讜善言也)
將僕儲皇奉轡承華(漢書曰太子家有僕上林賦曰/孫叔奉轡漢舊儀有承華廏)先
朝未命聖列顯加(尚書曰道/揚未命)入侍帝闥出光厥家我聞
積善神降之吉(周易曰積善之家必有餘慶左氏傳/李梁曰於是乎民和而神降之福)宜
享遐紀長保天秩(尚書曰天秩有禮/自我五禮五庸哉)如何斯人而有斯
疾(論語伯牛有疾子曰/斯人也而有斯疾也)曽未知命中年隕卒嗚呼哀哉
(論語子曰五十而知天命中年猶/中身也尚書曰文王受命惟終身)唯爾之存匪爵而貴
(孫卿子曰君子無/爵而貴無禄而富)甘食美服重珍兼味(臧榮緒晉書曰/湛族為盛門性)
(頗豪侈甘食美/服窮滋極珍)臨終遺誓永錫爾類(毛詩曰孝子不/匱永錫爾類)斂
以時襲殯不簡器(臧榮緒晉書曰湛將沒遺命小棺薄/斂不修封樹禮記曰延陵季子適齊)
(長子死其斂以時暇/漢書曰衣禪複為襲)誰能拔俗生盡其養孰是養生而
薄而𦵏(漢書曰揚王孫家業千金厚自奉養生亡所不/致及病且終曰吾欲羸𦵏淮南子曰節財薄葬)
(簡服/生焉)淵哉若人縱心條暢(班固揚雄述曰淵/哉若人實好斯文)傑操明達
困而彌亮柩輅既祖容體長歸(周禮小喪供柩輅鄭𤣥/曰柩輅載柩車也周禮)
(曰喪祝掌大喪祖□棺乃載鄭𤣥曰祖/為行始也家語曰顓孫師有容體資質)存亡永訣逝者
不追(鄭𤣥毛詩箋云往矣訣别之辭/論語子在川上曰逝者如斯夫)望子舊車覽爾遺
衣愊抑失聲迸涕交揮(禮記曰内人行哭失聲家諸公/父文伯卒敬姜曰二三婦無揮)
(涕蔡邕陳仲弓碑曰/巖藪知名失聲揮涕)非子為慟吾慟為誰鳴呼哀哉(論/語)
(曰顔淵死子哭之慟從者曰子慟/矣子曰非夫人之為慟而誰為)日往月來暑退寒襲
(周易曰日往則月來月往則日來寒往則暑來暑往則/寒來左氏傳張趯曰火中寒暑乃退孔安國尚書傳曰)
(襲因/也)零露沾凝勁風淒急慘爾其傷念我良執(禮記曰/見父之)
(執不謂之進不敢進/不謂之退不敢退)適子素館撫孤相泣(毛詩曰適子/之館兮撫孤)
(羊舌氏叔向也/已見廣絶交論)前思未弭後感仍集(賈逵國語註/曰弭忘也)積悲
滿懐逝矣安及嗚呼哀哉
　　馬汧督誄(并序為臧榮緒晉書曰汧督馬敦立功/孤城  州司所枉死於囹圄岳誄之)
　　　潘安仁
惟元康七年秋九月十五日晉故督守闗中侯扶風馬
君卒嗚呼哀哉初雍部之内屬羌反未弭而編户之氐
又肆逆焉(傳暢晉諸公讚曰恵帝元康五年武庫火北/地盧水胡蘭羌因此為亂推齊萬年為主杜)
(預左氏傳註曰弭息也漢書/吕后曰諸將興帝為編户民)雖王旅致討終於殄滅(毛/詩)
(曰王旅/嘽嘽)而蜂蠆有毒驟失小利(左氏傳臧文仲曰君無/謂邾小蜂蠆有毒况國)
(乎/)俾百姓流亡頻於塗炭(毛詩曰民卒流亡尚書/曰有夏昏徳民墜塗炭)建威
喪元於好畤州伯宵遁乎大谿(王隠晉書曰解系爲雍/州刺史又曰朝廷以周)
(處忠烈欲遣討氐乃拜為建威將軍又曰周處解系與/賊戰于六陌軍敗周處死之孟子曰勇士不忘喪其元)
(左氏傳曰/秦師夜遁)若夫偏師禆將之隕首覆軍者盖以十數(左/氏)
(傳韓子曰彘以偏師陷子罪大矣漢書曰大將軍霍去/病禆將侯者九人漢書谷永上書曰齊客隕首公門以)
(報恩施史記齊使人説越曰/韓之攻楚覆其車殺其將)剖符專城紆青拖墨之司
奔走失其守者相望於境(東觀漢記韋彪上議曰二千/石皆以選出京師剖符典千)
(里古樂府日出東南隅曰三十侍中郎四十專城居解/嘲曰紆青拖紫朱丹其轂漢書六百石以上銅印墨綬)
(云剖符專城則青墨/是也墨或為紫非)秦隴之僭鞏更為魁(鞏姓也更名/也漢書曰羌)
(煎鞏降東觀漢記曰羌付長鞏便/然更盖其種也尚書曰殱厥渠魁)既已襲汧而館其縣
(左氏傳曰凡師輕曰/襲杜預曰掩其不備)子以眇爾之身介乎重圍之裏率
寡弱之衆據十雉之城(十雉言/小也)羣氐如蝟毛而起四面
雨射城中城中鑿穴而處負户而汲(漢書賈誼曰髙帝/功臣反者如蝟毛)
(而起東觀漢記曰上入昆陽二公環昆陽/城積弩射城矢如雨下城中負户而汲)木石將盡樵
蘇乏竭芻蕘罄絶(漢書李左車曰樵蘇後爨師不宿飽/書灼曰樵取薪也蘇取草也毛詩曰)
(詢于芻蕘毛萇曰/芻蕘薪采者也)於是乎發梁棟而用之􁏷(的/)以鐵鏁
機闗既縱礧而又昇焉(言以鐵鏁繫木為機闗既縱之/以礧敵而又收上焉漢書曰匈)
(奴乘隅下礧石又曰髙城深塹具藺石如淳曰藺石城/上礧石也杜篤論都賦曰一卒舉礧千夫沈滯然礧與)
(礨並同/方對切)爨陳焦之麥柿(孚/廢)㭒(呂/)桷(角/)之松(説文曰柿削/柿也㭒楣也)
(桷榱/也)用能薪芻不匱人畜取給青煙傍起厯馬長鳴(古/詩)
(曰木火然其中青煙颺其間/司馬彪莊子註曰皂厯也)凶醜駭而疑懼乃闕(掘/)地
而攻子命穴浚壍寘壺鐳(雷/)瓶甒(武/)以偵(恥/令)之(墨子曰/若城外)
(穿地來攻者宜于城内掘井以薄城幕嬰内井使聰耳/者伏罌而聴密知穴處鑿内迎之東觀漢記曰使先登)
(偵之言虜欲去然偵廉/視也方言曰甒罌也)將穿響作因焚穬(古/猛)火薰之潛
氐殱焉(崔寔四月令曰四月可籴䊯註曰大麥/之無皮毛者曰穬潛氏謂潛攻之氐也)久之安
西之救至竟免虎口之厄(王隠晉書曰齊萬年帥羌胡/圍涇陽遣安西將軍夏侯駿)
(西討氐羌莊子孔子/曰丘㡬不免虎口哉)全數百萬石之積文契書於幕府
(漢書音義曰衛青征匈奴大克獲/帝就拜大將軍於幕中因曰幕府)聖朝疇咨進以顯秩
殊以幢盖之制(幢盖將軍刺史之儀也兵書曰軍主長/服赤幢東觀漢記曰段□為并州刺史)
(曲盖/朱旗)而州之有司乃以私𨽻數口穀十斛考訊吏兵以
檟楚之辭連之(禮記曰夏楚二物以收其威鄭𤣥曰/夏掐也楚荆也夏與檟古今字通)大
將軍屢抗其疏(干寳晉記曰梁王/彤為征西大將軍)曰敦固守孤城獨當
羣寇(管子曰民無恥/不可以固守)以少禦衆載離寒暑(莊子曰晉之/善戰者牛丑)
(以寡/擊衆)臨危奮節保穀全城而雍州從事忌敦勲効極推
小疵(周易曰悔吝者/言乎其小疵也)非所以褒奨元功宜解敦襟劾假
授(言請解綬禁劾而授之以/官也説文曰劾法有罪也)詔書遽許而子固已下獄
發憤而卒也朝廷聞而傷之䇿書曰皇帝咨故督守闗
中侯馬敦忠勇果毅率厲有方固守孤城危逼獲濟寵
秩未加不幸喪亡朕用悼焉今追贈牙門將軍印綬祠
以少牢(王隠晉書贈馬敦詔曰今追/贈牙門將軍印綬祠以少牢)魂而有靈嘉兹寵
榮(范曄後漢書曰和帝追諡梁/竦詔曰魂而有靈嘉斯寵榮)然絜士之聞穢其庸致
思乎(言絜士之聞已穢其庸致思以求生乎家語曰/孔子登於豐山而歎曰於斯致思無不至矣)若
乃下吏之肆其噤害則皆妬之徒也(楚辭曰口噤閉而/不言然則口不言)
(心害之為噤害也/廣雅曰妬害也)嗟乎妬之欺善抑亦貿首之讐也(言/嫉)
(妬之徒欺此善士抑亦同彼貿首之讐也戰國策甘/茂謂楚王曰魏氏聴甘茂與樗里疾貿首之讐也)語
曰或戒其子愼無為善言固可以若是悲夫(淮南子曰/人有嫁其)
(子而敎之曰爾行矣慎無為善曰不為善將為不善邪/應之曰善且猶弗為况不善乎此全其天器者也髙誘)
(曰器猶/性也)昔乘丘之戰縣(𤣥/)賁(奔/)父(甫/)御魯莊公馬驚敗
績賁父曰他日未嘗敗績而今敗績是無勇也遂死之
圉人浴馬有流矢在白肉公曰非其罪也乃誄之(禮記/曰魯)
(莊公及宋人戰于乘丘縣賁父御馬驚敗績公墜縣賁/父曰他日不敗績而今敗績是無勇也遂死之圍人浴)
(馬有流矢在白肉公曰非其罪也遂誄之/士之有誄自此始也鄭𤣥曰白肉股裏)漢明帝時有
司馬叔持者白日於都市手劒父讐視死如歸亦命史
臣班固而為之誄(公羊傳曰仇牧聞宋萬殺君手劒而/叱之何休曰手劒持拔劒也吕氏春)
(秋管子曰三軍/之士視死如歸)然則忠孝義烈之流慷慨非命而死者
綴辭之士未之或遺也(班固漢書贊曰自孔/子後綴辭之士衆矣)天子既已
䇿而贈之微臣託乎舊史之未敢闕其文哉乃作誄曰
知人未易人未易知(史記曰侯嬴曰人固/未易知知人亦未易)嗟茲馬生位
未名卑西戎猾夏乃奮其竒(尚書曰蠻夷猾夏/孔安國曰猾亂也)保此汧
城救我邊危彼邊奚危城小粟富子以眇身而裁其守
兵無加衛墉不增築婪婪羣狄豺虎競逐(左氏傳富辰/諫王曰狄固)
(貪婪王又唘之説文曰杜陵説上黨相詐驗為婪力南/切漢書張耳陳餘述曰據國爭權還為豺虎又曰魏其)
(武安之屬競/逐於京師)鞏更恣睢潛跱官寺(吕氏春秋曰在上無/道倨傲荒惡恣睢自)
(用也楚辭曰意恣睢以指摘史記李斯曰獨行恣睢之/心漢書任横攻官寺東觀漢記曰象林蠻夷攻燔官寺)
齊萬虓(呼/交)闞(呼/檻)震驚台司(毛詩曰進厥虎臣闞如虓虎曰/又曰震驚徐方春秋漢含孳)
(三公在天/法三台)聲勢沸騰種落煽(扇/)熾(謝承後漢書曰匈奴/詣張奐降聲勢猛烈)
(毛詩曰百川沸騰風俗通曰/諸羌種落熾盛大為邉害)旌旗電舒戈矛林植彤珠
星流飛矢雨集(彤珠星流謂治鐵以灌敵司馬兵法曰/火攻有五斯為一焉漢書曰鑪中鐵銷)
(散如流星矢/如兩見上文)惴惴士女號天以泣(爾雅曰惴惴懼也尚/書曰號泣於昊天)
爨麥而炊負户以汲累卵之危倒懸之急(説苑曰晉靈/公造九層臺)
(孫息聞之求見曰臣能累十二博棊加九鷄子其上公/曰子作之孫息以棊子置下加九鷄子其上公曰危哉)
(孟子曰當今之時萬乘之國/行仁政人悦之猶解倒懸)馬生爰發在險彌亮(毛詩/曰賦)
(政于外四/方爰發)精貫白日猛烈秋霜(戰國䇿康睢曰聶政之/刺韓傀也白虹貫日申)
(鑒曰人主/怒如秋霜)稜威可厲懦夫克壯(漢書武帝報李廣曰威/稜憺乎鄰國孟子曰聞)
(伯夷之風者懦夫有立/志毛詩曰克壯其猶)霑恩撫循寒士挾纊(左氏傳曰/楚子伐蕭)
(申公巫臣曰師人多寒王巡三軍/撫而勉之三軍之士皆如挾纊)蠢蠢犬羊阻衆陵寡
(漢名臣奏曰太尉應劭等議以為鮮卑隔在漠/北大羊為羣韓詩外傳曰强不陵弱衆不暴寡)潛隧密
攻九地之下(司馬兵法曰善守者藏於九地/之下善攻者動於九天之上)愜愜窮城
氣若無假(王逸楚辭曰愜愜小息畏罹患禍者也/魏明帝善哉行曰假氣游魂鳥魚為伍)昔命
懸天今也惟馬(論衡曰夫命懸於/天吉㓙存於時)惟此馬生才博智贍
(解嘲曰雖其人之贍/智哉字書曰贍足也)偵(恥/命)以瓶壺􁕻(靈/結)以長壍(徐爰射/雉賦注)
(曰􁕻割也説文曰/壍坑也七豔切)鍤未見鋒火以起熖薰尸滿窟掊穴
以斂(廣雅曰掊捶/也蒲溝切)木石匱竭箕稈空虚􁃂然馬生傲若
有餘(左氏傳晉邊吏讓鄭曰今執事􁅀然授兵登埤杜/預曰􁅀然勁忿貌也􁅀與􁃂同下板切孔融薦襧)
(衡表曰臨/敵有餘)􁏷(的/)梁為礧柿(廢/)松為芻守不乏械厯有鳴
駒哀哀建威身伏斧質(鄭𤣥周禮註/曰質木湛也)悠悠烈將覆軍喪
器戎釋我徒顯誅我師以生易死疇克不二(漢書公孫/獲説梁王)
(曰昔宋人立公子突以活其君非義也/春秋記之為其以生易死以存易亡)聖朝西顧闗右
震惶分我汧庾化為寇糧實賴夫子思謩(模/)彌長(蔡邕/趙厯)
(碑曰加以思謀深長達於從/政孔安國尚書傳曰謩謀也)咸使有勇致命知方(論語/子路)
(曰千乘之國攝乎大國之間加之以師旅因之以飢饉/由也為之比及三年可使有勇且知方也又子張曰士)
(見危/致命)我雖未學聞之前典(莊子曰未學古之人有之/東京賦曰所謂未學膚受)十
世宥能表墓旌善(左氏傳曰宣子囚叔向祁奚聞之而/見宣子曰夫謀而鮮過叔向有焉社)
(稷之固也猶將十世宥之以勸能者今一不免其身以/弃社稷不亦惑乎尚書曰封比干之墓賈逵國語註曰)
(旌表/也)思人愛樹甘棠勿翦(左氏傳君子曰詩云蔽芾甘/棠㓜翦勿伐召伯所茇思其)
(人猶愛/其樹也)矧乃吾子功深疑淺兩造未具儲𨽻盖鮮(尚書/曰兩)
(造具備師聴五辭孔安國曰兩謂囚證也/造至也兩至具備衆聴其入五刑之辭)孰是勲庸而
不𫉬免猾哉部司其心反側斲善害能醜正惡直(鄭𤣥/毛詩)
(箋曰惡/直醜正)牧人逶迤自公退食(國語里革曰且夫君也者/將牧人而正其邪毛詩曰)
(逶迤逶迤自公退食毛萇/詩傳曰逶迤行可蹤跡也)聞穢鷹揚曽不戢翼(言聞穢/必殞若)
(鷹之揚舉不戢翼而少留也毛詩曰惟師/尚父時惟鷹揚又曰鴛鴦在梁戢其左翼)忘爾大勞猜
爾小利(方言曰/猜恨也)茍莫開懐于何不至(言人不開懐以相/容則瑕釁于何而)
(不/至)慨慨馬生硠硠髙致(説文曰慷慨壯士不得/志也廣雅曰硠硠堅也)發憤囹
圄沒而猶眠嗚呼哀哉(左氏傳曰荀偃伐齊卒視不可/嗆欒懐曰主茍終所不嗣事于)
(齊有如河/乃瞑受唅)安平出竒破齊克完(史記曰田單者齊諸田/疏屬也燕破齊田單東)
(保即墨燕引兵圍即墨田單乃收城中得千餘牛為絳/繒衣畫以五采龍文束兵刃其角而灌脂束葦於尾燒)
(其端鑿城數十穴夜縱牛壯士五千人隨其後牛尾爇/怒而奔燕燕軍夜大驚尾炬火光明炫燿燕軍視之皆)
(龍文所觸盡死傷五千人因銜抆擊之燕軍大敗駭走/齊人遂夷殺其將騎劫而齊七十餘城皆復為齊襄王)
(封田單號曰安平君太史/公曰兵善者出竒無窮)張孟運籌危趙𫉬安(戰國䇿/曰智伯)
(從韓魏兵以攻趙圍晉陽決晉水以灌之襄子謂張孟/談曰士大夫病吾不能守矣孟談於是隂見韓魏之君)
(曰今智伯率二君而伐趙亡則君次之二君曰我知其/然即與張孟談隂約三軍與之期日夜遣人入晉陽趙)
(氏殺守隄之吏而決水灌智伯智伯軍救水而亂韓魏/翼而擊之襄子將卒犯其前大敗智氏軍而擒智伯智)
(伯身死國亡地分為三漢書/高祖曰運籌䇿於帷幄之中)汧人賴子猶彼談單如何
吝嫉搖之筆端(吝嫉謂有司貪吝嫉妬也論衡曰文吏/揺筆考跡民事韓詩外傳曰避文士之)
(筆/端)傾倉可賞矧云私粟狄𨽻可頒况曰家僕(周禮有蠻/𨽻夷𨽻鄭)
(𤣥曰征蠻夷所𫉬也頒/賦也頒與班古字通)剔子雙龜貫以三木(為督守及/闗中候故)
(雙龜也司馬遷答任少卿書/曰魏其大將也衣赭闗三木)功存汧城身死汧獄凡爾
同圍心焉摧剥扶老攜幼街號巷哭嗚呼哀哉(戰國䇿/曰薛人)
(扶老攜幼迎孟嘗君劉縚聖賢本紀/曰子産卒國人哭於巷婦人泣於機)明明天子旌以殊
恩(毛詩曰明明天/子令聞不巳)光光寵贈乃牙其門司勲頒爵亦兆
後昆(周禮曰凡有功者祭於大蒸/司勲詔之尚書曰垂裕後昆)死而有靈庶慰冤魂
嗚呼哀哉
　　陽給事誄(并序衆沈約宋書曰永初三年索虜嗣/自率  至方城虜悉力攻滑臺城東北)
　　　(崩壊王景度出奔司馬陽瓚堅守不動衆潰抗/抗節不降為虜所殺少帝追贈給事中尚書令)
　　　(傅亮議瓚家在彭城宜即以入臺絹一百/匹粟二百斛賜給文士顔延年為之誄焉)
　　　顔延年
惟永初三年十一月十一日宋故寧逺司馬濮陽太守
彭城陽君卒嗚呼哀哉(沈約宋書曰髙祖即位改元曰/永初郡國記有東郡濮陽郡)
瓚少稟志節資性忠果奉上以誠率下有方朝嘉其能
故授以邊事永初之未佐守滑臺(東郡國經曰滑臺/城即鄭之廩延)值
國禍薦臻王略中否(潘岳陽肇誄/曰將宏王略)獯虜間釁劘(摩/)剥司
兗(沈約宋書曰司州漢之司𨽻校尉也武帝時北平闗/洛置司州居虎牢又曰兗州後漢居山陽武帝平河)
(居滑/臺)幽并騎弩屯逼鞏洛(物理論曰幽州之騎/冀州之弓勁悍之士)列營縁
戍相望屠潰(闗中詩曰列營基跱屠謂誅殺其人也漢/書曰攻穎川屠之左氏傳曰凡民逃其上)
(曰/潰)瓚奮其猛鋭志不違難立乎將卒之間以緝華裔之
衆(緝㑹聚也左氏傳孔子/曰裔不謀夏夷不亂華)罷困相保堅守四旬上下力
屈受陷勍寇(史記李左車謂韓信曰情見力屈欲戰不/拔左氏傳公子魚曰勍敵之人隘而不成)
(列杜預曰/勍强也)士師奔擾棄軍爭免而瓚誓命沈城佻(達/彫)身
飛鏃(毛詩曰佻佻公子毛/萇傳曰獨行貎也)兵盡器竭斃于旗下非夫貞
壯之氣勇烈之志豈能臨敵引義以死徇節者哉(非有/先生)
(論曰引義/以正身)景平之元朝廷聞而傷之有詔曰故寧逺司
馬濮陽太守陽瓚滑臺之逼厲誠固守投命徇節在危
無撓(左氏傳曰師徒撓/敗杜預曰撓敗也)古之烈士無以加之可贈給事
中振恤遺孤以慰存亡(鄭𤣥禮記註/曰振收也)追寵既彰人知慕
節河汴之間有義風矣逮元嘉廓祚聖神紀物光昭茂
緒旌録舊勲苟有概於貞孝者實事感於仁明(東觀漢/記曰章)
(帝壯而/仁明)末臣蒙固側聞至訓敢詢諸前典而為之誄其
辭曰貞不常祐義有必甄(鄭𤣥尚書緯/註曰甄表也)處父勤君怨在
登賢(左氏傳曰晉蒐于夷舍二軍使狄射姑將中軍趙/盾佐之陽處父至自温改蒐于董易中軍陽子成)
(季之屬也故黨于趙氏且謂趙盾能曰使能國之利也/賈季怨陽子之易其班杜預曰本中軍師易以為左也)
(使續鞠居殺陽處父穀梁傳曰晉將與狄戰使孤夜姑/為中軍將趙盾佐之陽處父曰不可古者君之使臣也)
(使仁者佐賢者不使賢者佐仁者今盾賢夜姑仁其不/可襄公曰諾公謂夜姑曰使汝佐盾矣處父主境上之)
(事夜姑使/人殺之)苫夷致果題子行間(左氏傳曰苫越生子將/待事而名之陽州之役)
(獲焉名之曰陽州杜預曰苫越苫夷也説文/曰題名也漢書衛青曰非臣待罪行間之意)忠壯之烈
宜自爾先舊勲雖廢邑氏遂傳(左氏傳吕相絶秦曰我/襄公未忘君之舊勲又)
(衆仲曰胙之以土而命之氏邑亦如之杜預曰取其/舊邑之稱以為族也公羊傳曰其稱劉何以邑氏)惟
邑及氏自温徂陽(左氏傳劉子單子謂晉郤至曰襄王/勞文公而賜之温狐氏陽氏先處之)
狐續既降晉族弗昌(言狐射姑續鞠居誅處父之後在/晉之族不復昌盛也左氏傳曰賈)
(季使續鞫居殺陽處父/杜預曰狐射姑賈季也)之子之生立績宋皇(毛詩曰之/子于征)
拳猛沈毅温敏肅良(管子曰子之鄉有拳勇勇秀出者曰/毛萇詩傳曰拳力也戰國策鞠武)
(田光先生者其/知深其慮沈)如彼竹栢負雪懐霜(孫子曰貞人在冬/則松竹在火則玉)
(英/)如彼騑駟配服驂衡(服服馬也衡車衡也言翼贊宋/朝如彼騑之為駟乃配服而參)
(衡也服謂中央兩馬夾轅者在/服之左曰驂右曰騑四馬曰駟)邊兵喪律王略未恢(周/易)
(曰師出以律失律凶/也廣雅曰略法也)函陜堙阻瀍洛蒿萊朔馬東騖胡
風南埃(母丘險在幽州詩曰芒/山邈悠悠但見胡地埃)路無歸轊(衛/)野有委骸
(漢書王恢曰轊車相望又髙祖令曰士卒從軍死者為/槥歸其縣應劭曰槥小棺也服䖍曰轊與槥古字通司)
(司彪續漢書順帝詔/曰死則委尸原野)帝圖斯艱簡兵授才寔命陽子佐
師危臺憬彼危臺在滑之坰周衛是交鄭翟是争(交黨/與也)
(毛詩曰憬被淮夷史記鄭入滑滑聴命已而反與衛於/是鄭伐滑周襄王使伯備請滑鄭文公不聴襄王請而)
(囚伯犕王怒與/翟伐鄭不尅)昔惟華國今實邊亭憑巘結闗負河縈
城金柝夜擊和門晝扄(金謂刁斗也衛宏漢舊儀曰晝/漏盡夜漏起城門擊刁斗周廬)
(擊木柝周禮曰大閱以旌為左右和之門范曄後漢書/章帝詔曰永平之末城門晝閉説文曰扄外閉之關)
料敵厭難時惟陽生(揚子雲趙充國頌曰料敵制勝唐/子曰將要於折衝厭難决勝而已)
涼冬氣勁塞外草衰(李陵答蘇武書云涼/秋九月塞外草衰)逷矣獯虜乘
障犯威(晉書王曰逷矣西土之人漢書曰/上遣狄山乘障蒼頡曰障小城也)鳴驥横厲霜
鏑髙翬(漢書曰息夫躬絶命辭曰鷹隼横厲又曰冒頓/乃作為鳴鏑音義曰箭鏑也西京賦曰游鷮髙)
(翬薛綜曰/翬猶飛也)軼我河縣俘我洛畿(左氏傳吕相曰迭我殽/地入我河縣俘我王官)
(迭與軼/古字通)攢鋒成林投鞍為圍(東京賦曰戈矛若林漢書/韓安國曰髙皇帝圍於平)
(城匈奴至者投鞍/髙如城者數所也)翳翳窮壘嗷嗷羣悲師老變形地孤
援濶(左氏傳晉軍吏/曰楚師老矣)卒無半菽馬實拑(巨/炎)秣(漢書項羽/曰嵗飢民)
(貧卒食半菽公羊傳曰楚莊王圍宋子反窺宋城見華/元華元曰易子而食析骸而炊子反曰吾聞圍者拑馬)
(而秣之使肥者應客何子/之情何休曰以木銜其口)守未焚衝攻已濡褐(左氏傳/曰公侵)
(齊攻廩丘之郛主人焚/衝或濡馬褐以救之)烈烈陽子在困彌達(周易曰困/窮而通)
勉慰痍傷拊巡飢渴(左氏傳曰子反令軍吏察/夷傷杜預曰夷亦傷也)力雖可
窮氣不可奪(禮記曰儒者身可危也而志不可奪也/孫子兵法曰三軍可奪氣將軍可奪心)義
立邊疆身終鋒栝嗚呼哀哉(劉熙釋名曰/矢未曰栝)賁父隕節魯
人是志汧督効貞晉䇿攸記(賁父汧督/已見上文)皇上嘉悼思存
寵異于以贈之言登給事(毛詩曰何以贈/之路車乘黄)疏爵紀庸恤
孤表嗣(漢書滕公謂楚令尹曰黥/布上疏爵而貴之疏分也)嗟爾義士没有餘喜
嗚呼哀哉
　　陶徵士誄(并序/)
　　　顔延年(何法盛晉中興書曰延之為始安郡道經/尋陽常飲淵明舎自晨達昏及淵明卒延)
　　　　(之為誄極/其思致)
夫璿玉致美不為池隍之寳(山海經曰升山黄酸之水出/焉其中多琁玉説文曰琁亦)
(璿/字)桂椒信芳而非園林之實(春秋運斗樞曰椒桂連名/士起宋均曰桂椒馨香美)
(物也山海經曰招搖之山/多桂又曰琴鼔之山多椒)豈期深而好逺哉盖云殊性
而已故無足而至者物之藉也(言物以希為貴也藉資/藉也韓詩外傳曰晉平)
(公遊于河而樂曰安得賢士與之樂比也船人盖胥跪/而對曰夫珠出于江海玉出於崑山無足而至者由主)
(君之好也士有足而不至者盖君/主無好士之意也何患無士乎)隨踵而立者人之薄
也(言人以衆為賤也薄賤薄也戰國䇿齊宣王曰/百世一聖若隨踵而生也此亦不以文而害意)若乃
巢髙之抗行夷皓之峻節(皇甫謐逸士傳曰巢父者堯/時隱人也莊子曰堯治天下)
(伯成子髙立為諸侯堯授舜舜授禹伯成子髙弃為諸/侯而耕史記曰伯夷叔齊孤竹君之子也隱于首陽山)
(三輔三代舊事曰四皓秦時為博士辟於/上洛熊耳山西襧衡書曰訓夷皓之風)故己父老堯
禹錙銖周漢(范曄後漢書曰郅鄆謂鄭敬曰子從我為/伊吕乎將為巢許乎而父老堯舜乎禮記)
(孔子曰儒有上不臣天子下不事諸侯雖分國如錙銖/有如此者鄭𤣥曰雖分國以禄之視之輕如錙銖矣)
而緜世浸逺光靈不屬(東觀漢記曰上賜東平王蒼書/曰嵗月騖過山陵浸逺今魯國)
(孔氏尚有仲尼車輿冠/履明徳盛者光靈逺也)至使菁華隠没芳流歇絶不其
惜乎雖今之作者人自為量(論語子曰/作者七人)而道路同塵輟
塗殊軌者多矣(老子曰和其光而同其塵陸機俠/邪行曰將遂殊塗軌要子同歸津)豈所
以昭末景汎餘波(陸機詩曰惆悵懐平素愷樂于兹同/堂宴棲末景游豫躡餘蹤尚書曰餘)
(波入於/流沙)有晉徵士尋陽陶淵明南岳之幽居者也(禮記/曰儒)
(有幽居/而不淫)弱不好㺯長實素心(左氏傳郤芮對秦伯曰夷/吾弱不好㺯長亦不改禮)
(記曰有哀素之心鄭/𤣥曰萬物無飾曰素)學非稱師文取指達在衆不失其
寡處言愈見其黙少而貧病居無僕妾(范曄後漢書曰/黄香家貧内無)
(僕/妾)井臼弗任藜菽不給(列女傳曰周南大夫之妻謂其/夫曰親探井臼不擇妻而娶)
母老子幼就養勤匱(禮記曰事親左/右就養無方)逺惟田生致親之
議追悟毛子捧檄之懐(韓詩外傳曰齊宣王謂田過曰/吾聞儒者親喪三年君之與父)
(孰重田過對曰殆不如父宣王忿曰則曷為去親而事/君田對曰非君之土地無以處吾親非君之禄無以養)
(吾親非君之爵無以尊顯吾親受之於君致之於親凡/事君者亦為親也宣王悒然無以應之范曄後漢書曰)
(廬江毛義字少卿家貧以孝稱南陽人張奉慕其名往/候之坐定而府檄適到以義守令義捧檄而入喜動顔)
(色奉者志尚之士心賤之自恨來固辭而去及義母死/去官行服數辟公府為縣令進退必以禮後舉賢良公)
(專徵遂不至張奉歎曰賢者固/不可測往者之喜為親屈也)初辭州府三命後為彭
澤令道不偶物棄官從好(孫盛晉陽秋曰稽康性不/偶俗論語子曰從吾所好)遂
乃解體世紛結志區外(左氏傳季文子曰四方諸侯其/誰不解體嵇康幽憤詩曰世務)
(紛紜蔡伯喈郭林宗/碑曰翔區外以舒翼)定迹深棲於是乎逺灌畦鬻蔬為
供魚菽之祭(閒居賦曰灌園鬻蔬供朝夕之膳公羊/傳齊大夫陳乞曰常之母有魚菽之祭)織
絇(劬/)緯蕭以充糧粒之費(穀梁傳曰甯喜出奔晉織絇/邯鄲終身不言衛鄭𤣥儀禮)
(註曰絇狀如刀衣履頭也莊子曰河上有家貧/恃緯蕭而食者司馬彪曰蕭蒿也織蒿為薄)心好異
書性樂酒徳(劉劭集有/酒徳頌)簡棄煩促就成省曠(張茂先答/何劭詩曰)
(怙曠苦不足/煩促每有餘)殆所謂國爵屏貴家人忘貧者與(莊子曰/夫孝悌)
(仁義忠信□亷此皆自勉以役其徳者也不足多也故/曰至貴國爵屏也至富國財屏焉是以道不渝郭象曰)
(屏者除棄之謂也夫貴在其身猶忘之况國爵乎斯貴/之至也莊子曰故聖人其窮也使家人忘貧其達也使)
(王公忘爵禄而化卑郭象曰/淡然無欲家人不識貧可苦)有詔徵為著作郎稱疾不
到春秋若干元嘉四年月日卒于尋陽縣之某里近識
悲悼逺士傷情㝠黙福應嗚呼淑貞(張衡靈憲圖註曰/寂寞㝠黙不可為)
(象/)夫實以誄華名由諡髙苟允徳義貴賤何算焉若其
寛樂令終之美好㢘克己之操有合諡典無愆前志故
詢諸友好宜諡曰靖節徵士(諡法曰寛樂令終曰/靖好廉自克曰節)其辭
曰物尚孤生人固介立(漢書音義臣/瓚曰介特也)豈伊時遘曷云世
及嗟乎若士望古遙集韜此洪族蔑彼名級(葛龔遂初/賦曰承豢)
(龍之洪族貺髙陽之休基史記/曰賜爵一級説文曰級次第也)睦親之行至自非敦(周/禮)
(二曰六行孝友睦姻仕/恤鄭𤣥曰睦親於九族)然諾之信重於布言(漢書曰季/布楚人也)
(諺曰得黄金百斤/不如得季布一諾)廉深簡絜貞夷粹温和而能峻博而
不繁(論語子曰和而不同家語子/貢曰博而不舉是曽參之行)依世尚同詭時則異
有一於此兩非黙置豈若夫子因心違事(言為人之道/依俗而行必)
(譏之以尚同詭違於時必譏之以好異有一於身必被/譏論非為黙置豈若夫子因心而能違於世事乎言不)
(同不異也莊子曰列士壊植散羣則尚同也郭象曰所/謂和其光同其塵班固漢書贊曰東方朔戒其子以上)
(容首陽為拙柱下為工飽食安步以仕易/農依隱玩世詭時不逢毛詩曰因心則友)畏榮好古薄
身厚志(論語子曰/信而好古)世霸虚禮州壤推風(世覇謂當世而/覇者也蔡伯喈)
(郭有道碑曰州郡聞徳虚/已備禮推風推挹其風也)孝惟義養道必懐邦(范曄後/漢書曰)
(論言以義養則仲由之菽甘於東隣/之牲論語比考讖曰文徳以懐邦)人之秉彛不隘不
恭(毛詩曰民之秉彛好是懿徳孟子曰伯夷隘栁下恵/不恭隘與不恭君子不由也綦母邃曰隘謂疾惡大)
(甚無所容不恭謂禽獸畜人是/不敬然此不為褊隘不為不恭)爵同下士禄等上農(禮記/曰諸)
(侯之下士視上農/夫禄足以代其耕)度量難鈞進退可限(孝經容止可/觀進退可度)長
卿棄官稚賓自免(漢書曰司馬長卿病免客遊梁得與/諸侯游士居又曰清居之士太原則)
(郇相字稚賓舉州/郡茂材數病丢官)子之悟之何悟之辯賦詩歸來髙蹈
獨善(歸來歸去來也左氏傳齊人歌曰魯人之臯使我/髙蹈孟子曰古之人窮則獨善其身達則兼善天)
(下/)亦既超曠無適非心(吕氏春秋曰夫樂有道心亦適/莊子曰知忘是非心之適也)
汲流舊巘葺宇家林(廣雅曰/葺覆也)晨烟暮藹春煦秋隂陳書
綴巻置酒絃琴居備勤儉躬兼貧病(尚書曰克勤于邦/克勤于家史記原)
(憲曰若憲貧/也非病也)人否其憂子然其命(論語子曰賢哉囘也/一簞食一瓢飲在陋)
(巷人不堪其憂囘也不改其樂墨/子曰貧富固有天命不可損益)隱約就閒遷延辭聘
(周書曰隠約者觀其不懾懼登/徒子好色賦曰因遷延而辭避)非直也明是惟道性(毛/詩)
(曰匪直也人秉心塞淵髙/誘淮南子註曰道性無欲)糾纒斡流冥漠報施(鵬鳥賦/曰斡流)
(而遷或推而還夫禍之與福何異糾纒弔魏武文曰悼/繐惟之冥漠史記司馬遷曰天之報施善人何如哉)
孰云與仁實疑明智(言誰云天道常與仁人而我聞之/實疑于明智此説明志謂老子也)
(老子曰天道無親常與善/人楚辭曰招賢良與明智)謂天盖髙胡諐斯義(言天髙/聴卑而)
(報施無爽何故爽於斯義而不與仁乎毛詩曰/謂天盖髙不敢不跼史記子韋曰天髙聴卑)履信曷
憑思順何寘(周易曰履信思乎順/毛萇詩傳曰寘置也)年在中身疢維痁(傷/閻)
疾(尚書曰文皇受命惟中身左氏傳/曰齊侯疥遂痁杜預曰痁瘧疾也)視死如歸臨㓙若
吉(吕氏春秋曰遺生/行義視死如歸)藥劑弗嘗禱祀非恤(魏都賦曰藥/劑有司論語)
(子曰丘之/禱久矣)傃幽告終懐歸長畢嗚呼哀哉(傃向也禮記/曰幽則有鬼)
(神孫卿子曰/死人之終也)敬述靖節式尊遺占(漢書曰陳遵□占作/書占謂口隱度其事)
(令人/書也)存不願豐没無求贍省訃却賻輕哀薄斂(禮記曰/凡訃於)
(其君云言木臣死鄭𤣥曰訃或作赴至也臣死使人至/君所告之也周禮曰喪則令賻補之鄭𤣥曰謂賻喪家)
(補助/不足)遭壤以穿旋𦵏而窆嗚呼哀哉(河圖考鉤曰有壤/者可穿禮記孔子)
(曰斂首足形還𦵏而無椁稱其財/斯之為禮説文曰窆𦵏下棺也)深心追往逺情逐化
(莊子曰既化而/生又化而死)自爾介居及我多暇(漢書陳餘説武臣/曰將軍獨介居河)
(北孫卿子曰其為人也/多暇日者其出入不逺)伊好之洽接閻鄰舎宵盤晝憩
非舟非駕(毛萇詩傳/曰憩息也)念昔宴私舉觴相誨(毛詩曰諸父/兄弟備言燕)
(私/)獨正者危至方則閡(孫卿子曰方/則止圓則行)哲人巻舒布在前
載(西征賦曰蘧與國而巻舒/西征賦曰多識前世之載)取鑒不逺吾規子佩(毛詩/曰殷)
(鑒不/逺)爾實愀然中言而發(禮記曰孔子愀/然作色而對)違衆速尤迕
風先蹷(班固漢書述曰疑殆匪闕違衆迕世淺為尤悔/深作敦害韓詩曰傳曰草木根荄未必撅也飄)
(風與暴雨隧/則撅必先矣)身才非實榮聲有歇(言身及才不足為實/榮華聲名有時而滅)
(恐已恃才以傲物憑寵/以陵人故以相誠也)叡音永矣誰箴余闕嗚呼哀哉
(爾雅曰永逺也左氏傳/魏絳曰百官箴王闕)仁焉而終智焉而斃(應劭風俗/通曰傳云)
(五帝聖焉死三王仁/焉死五伯智焉死)黔婁既沒展禽亦逝(皇甫謐髙士/傳曰黔婁先)
(生死曽參與門人來弔曽参曰先生終何以為諡妻曰/以康為諡曽子曰先生存時食不充膚衣不盖形死則)
(手足不斂傍無酒肉生不得其美死不得其榮何樂於/此而諡為康哉妻曰昔先生君嘗欲授之國相辭而不)
(為是所以有餘貴也君嘗賜之粟三十鍾先生辭不受/是其有餘富也彼先生者甘天下之淡味安天下之卑)
(位不戚戚於貧賤不遑遑於富貴求仁而得仁求義而/得義其諡為康不亦宜乎展禽栁下恵也論語栁下恵)
(為士師鄭𤣥曰栁下恵魯大/夫也展禽食采栁下諡曰恵)其在先生同塵往世(同塵/已見)
(上/文)旌此靖節加彼康惠嗚呼哀哉(康黔婁恵/栁下恵也)
　　宋孝武宣貴妃誄(并序/)
　　　謝希逸(沈約宋書曰孝武殷淑儀薨追進為/貴妃班亞皇后諡曰宣謝莊為誄)
惟大明六年夏四月壬子宣貴妃薨律谷罷暖龍鄉輟
曉(律谷黍谷也吹律以暖之故曰律谷劉向别録曰鄒/衍在燕有谷寒不生五穀鄒衍吹律而温之至生黍)
(留風俗傳曰允吾縣者宋陳楚地/故梁國寧陵種龍鄉也也出鳴雞)照車去魏聫城辭趙
(史記曰齊威王與魏恵王㑹田於郊魏王問曰王亦有/寳乎威王曰無有魏王曰若寡人小國也尚有徑寸之)
(珠照車前後十二乘者十枚奈何以萬乘之國而無寳/乎又曰趙恵文王得和氏璧秦王聞之使遺趙王書曰)
(願以十五城易璧趙王遂使相如奉璧西入/秦魏文帝與鍾大理書曰不損連城之價)皇帝痛掖
殿之既閴悼泉途之已宮(埤蒼曰閴靖也風俗通曰梓/宫者存時所居縁生事亡因)
(以為/名也)巡步檐而臨蕙路集重陽而望椒風嗚呼哀哉(上/林)
(賦曰步檐周流長途中宿西都賦曰後宫則有蘭林蕙/草楚辭曰集重陽入帝宫兮造句始而觀清都桓子新)
(論曰董賢女弟為昭/儀居舎號曰椒風)天寵方隆王姬下姻(沈約宋書曰/淑儀生第二)
(皇女周易曰在師中吉承天寵也/毛諸序曰王姬亦下嫁於諸侯)肅雍揆景陟屺爰臻
(言王姬將降至而貴妃遽霣毛詩曰曷不/肅雍王姬之車又曰陟彼屺兮瞻望母兮)國軫喪淑之
傷家凝霣庇之怨(穆天子傳曰天子為盛姬諡曰哀淑/人潘岳秦氏從姊誄曰家失慈覆世)
(喪母儀鄭𤣥禮記註曰/庇覆也庇或為妣非也)敢撰徳於旂旒庻圖芳於鐘萬
(周易曰雜物撰徳揚雄元后誄曰著徳太常注諸旒旌/曹植卞太后誄曰敢揚厚徳表之旒旌國語晉悼公曰)
(昔克路之役秦來圖敗晉功魏顆以其身却退秦詩千/輔氏親止杜囘其勲銘于景鍾左氏傳曰九月考仲子)
(之宫將萬也公問羽數於衆仲對曰天子用八/諸侯用六公從之於是初獻六羽始用六佾)其辭曰
𤣥丘烟(因/)煴瑶臺降芬(列女傳曰契母簡狄者有娀氏/之長女也當堯之時與其妹娣)
(浴於𤣥丘之水有𤣥鳥銜卵過而墜之五色甚好簡狄/得含之誤而吞之遂生契焉楚辭曰望瑶臺之偃蹇兮)
(見有娀/之佚女)髙唐渫雨巫山鬱雲(髙唐賦曰昔先王遊於髙/唐夢見一婦人曰妾在巫)
(山之陽髙丘之側旦/為朝雲暮為行雨)誕發蘭儀光唘玉度(楊修荀爽述/讚曰其徳克)
(明誕發初齡左九嬪武帝納皇后頌曰/如蘭之茂如玉之瑩光唘已見上文)望月方娥瞻星
比婺(易歸藏曰昔嫦娥以不死之藥犇月漢書曰/北宫有婺女星占曰婺女為既嫁之女也)毓徳
素里棲景宸軒(周易曰君子以振民毓徳劉/梁季南碑曰棲景曜於衡門)處麗絺綌
出懋蘋蘩(毛詩曰葛之覃兮施于中谷是刈是獲為絺/為綌又曰于以采蘩南澗之濱又曰于以采)
(蘩于沼/于沚)修詩賁道稱圖照言(廣雅曰賁美也世本曰史/皇作圖宋忠曰史皇黄帝)
(臣也圖謂/畫物象也)翼訓姒幄贊軌堯門(列女傳曰塗山氏之女/夏王娶以為妃既生唘)
(塗山獨明敎訓而致其化焉史記曰禹姒為姓漢書曰/孝武鈎弋趙婕妤昭帝母也妊身十四月乃生上曰昔)
(聞堯十四月而生今鉤弋亦/然乃命所生門曰堯母門)綢繆史館容與經闈(史三/史經)
(六/經)陳風緝藻臨彖分微(風圗風/彖易承)游藝殫數撫律窮機(藝/六)
(藝律/六律)躊躇冬愛惆悵秋暉(楚辭曰蹇淹留而躊躇左氏/傳曰酆舒問於賈季曰趙衰)
(趙盾孰賢對曰趙衰冬日之日趙盾夏日之日杜/預曰冬日可愛夏日可畏楚辭曰心怊悵以永思)展如
之華寔邦之媛(毛詩曰展如之/人兮邦之媛也)敬勤顯陽肅恭崇憲(沈/約)
(宋書曰文帝路淑媛生孝武皇帝即位奉/尊號皇太后宫曰崇憲太后居顯陽殿)奉榮維約承
慈以遜逮下延和臨朋違怨祚靈集祉慶藹迎祥(毛詩/曰既)
(受帝祉施于孫子鄭𤣥禮記註曰髙辛氏之世𤣥鳥遺/卵娀女簡狄吞而生契後王以為媒官嘉祥而立其祠)
(焉潘尼上已日㑹天淵池/詩曰外迎天祥内和天人)皇𦙍璿式帝女金相(式法也/言皇之)
(𦙍嗣如玉之有法也沈約宋書曰淑儀生始平王子鸞/晉陵王子雲帝女已見上文左氏傳祈招之詩云式如)
(玉式如金毛詩曰追琢其章/金玉其相毛萇曰相質也)聫跗齊穎接萼均芳(毛詩/曰棠)
(棣之華萼不韡韡鄭𤣥曰承/華者萼不當作跗萼足也)以蕃以牧燭代輝梁(漢書/曰文)
(帝立武為代/王參為梁王)視朔書氛觀臺告祲(左氏傳曰公既視朔/遂登觀臺以望而書)
(禮也周禮曰眂祲掌十燀之法鄭/𤣥曰隂陽氣相侵漸以成災也)八頌扄和六祈輟滲
(周禮曰周人掌占龜以八筮占八頌以視吉㓙鄭𤣥曰/以八筮占八頌謂將卜八事先以筮筮之言頌者同於)
(龜占周禮曰太祝掌六祈以同鬼神示一曰類二曰造/三曰禬四曰崇五曰攻六曰説滲謂滲漉喻祉福也)
衡總滅容翬翟毁衽(包咸論語註曰衡軛也周禮曰王/后之五路重翟錫面朱總厭翟勒)
(而繢總安車彫面鷖總背有容盖鄭司農曰總著馬勒/直兩耳與兩鑣容謂幨車也周禮曰司服掌王后之六)
(服禕服褕狄闕狄鞠衣褖衣鄭𤣥曰狄當為翟/也雉名也禕衣盡翬者也説文曰衽衣衿也)掩綵瑶
光收華紫禁嗚呼哀哉(宋孝武傷宣貴妃擬漢武李夫/人賦曰閟瑤光之密陛宫虚梁)
(之餘隂又袁伯文美人賦曰居瑤光之巖奥御象席之/瓊珍並以瑤光為殿各盖貴妃之所處也王者之宫以)
(象紫微故謂/宫中為紫禁)帷軒夕改軿輅晨遷(劉熙釋名曰容車婦/人所載小車也其盖)
(施帷所以隱蔽其形容也列女傳齊孝孟姬曰妾/聞妃后踰閾必乘安車輜軿蒼頡篇曰軿衣車也)離宫
天邃别殿雲懸(兩都賦曰徇/以離宫别寢)靈衣虛襲組帳空煙(寡婦/賦曰)
(瞻靈衣之披披鄭𤣥禮記註曰襲重衣也/長門賦曰張羅綺之幔帷垂楚組之連綱)巾見餘軸匣
有遺絃嗚呼哀哉(巾巾箱也/匣琴匣也)移氣朔兮變羅紈白露凝
兮嵗將闌(闌猶/晩也)庭樹驚兮中帷響金釭曖兮玉座寒(夏/侯)
(湛有金釭燈賦曖不明也易/是類謀曰假威出座玉牀)純孝擗其俱毁共氣摧其
同欒(純孝共氣謂皇子也左氏傳君子曰穎考叔純孝/也孝經曰擗踴哭泣哀以送之鄭𤣥孝經註曰毁)
(瘠嬴瘦孝子有之吕氏春秋曰父母之於子也予之於/父母也一體而分形同血氣而異息毛詩曰庶見素冠)
(兮棘人/欒欒兮)仰昊天之莫報怨凱風之徒攀(毛詩曰欲報之/徳昊天罔極毛)
(詩曰凱風/美孝子也)茫昧與善寂寥餘慶(淮南子曰茫茫昧昧從/天之道與善已見上文)
(周易曰積善之/家必有餘慶)喪過乎哀毁實滅性(喪過見上文孝/經曰毁不滅性)世
覆沖華國虛淵令嗚呼哀哉(牽秀四言詩曰坤徳尚/沖毛詩曰秉心塞淵)題
湊既肅龜筮既辰(吕氏春秋曰題湊之室棺槨數襲漢/書音義韋昭曰題頭也頭湊以頭内)
(向所以/為固)階撤兩奠庭引雙輴(儀禮曰屬引撤奠乃祖鄭/𤣥曰屬著也引所以引柩)
(車也在輴曰紼又禮/記註曰輴殯車也)維慕維愛曰子曰身(沈約宋書曰/孝武大明六)
(年淑儀薨又曰大明六年子雲薨潘岳妹哀辭/曰庭祖兩柩路引雙轜爾身爾子永與世辭)慟皇情
於容物崩列辟於上旻(司馬彪漢書曰/根車旋載容衣)崇徽章而出寰
殿照殊策而去城闉嗚呼哀哉(鄭𤣥禮記註曰徽旌旗/也又曰旌葬乘車所建)
(也毛萇詩傳曰章旒也蔡邕獨斷曰以䇿書誄其行而/賜之也穀梁傳曰寰内諸侯非天子之命不得出㑹尚)
(書曰五百里甸服孔安國曰規方千里/之内謂之甸服説文曰闉城闕重門也)經建春而右轉
循閶闔而逕渡(河南郡境界簿曰洛陽縣東城第一建/春門楚辭曰厯大皓以右轉晉宮閣銘)
(曰洛陽城閶闔門楚/辭曰凌天池而逕渡)旌委鬱於飛飛龍逶遲於步步(毛/詩)
(曰周道/逶遲)鏘楚挽於槐風喝邊蕭於松霧(鏘鳴聲也楚辛/楚也廣雅曰喝)
(嘶喝也邊蕭/蕭聲逺也)涉姑繇而環迥望樂池而顧慕嗚呼哀哉
(穆天子傳曰天子西征至𤣥池之上乃奏樂三日而終/是曰樂池盛姬亡天子乃殯姬于穀丘之廟塟於樂池)
(之南天子乃周姑繇之水/以環喪車郭笑曰繇音姚)晨輼(於/昆)解鳯曉盖俄金(𦵏訖/故事)
(解鳯飾盖斜金𤓰也漢書曰載霍光尸以輼輬車如淳/曰輼涼車形廣大有羽飾甘泉賦曰乃登夫鳯凰然羽)
(飾則鳯凰也杜延年奏曰載霍柩柩以輬卓以輼車為/倅也臣瓉曰秦始皇崩祕其喪載以輼輬車百官奏事)
(如故此不得是轜車類也然輼車吉儀瓚説是也桓譚/新論曰乘輿鳯凰盖飾以車玉蔡邕獨㫁曰凡乘輿皆)
(羽盖金華𤓰鄭𤣥/詩箋曰俄傾也)山庭寢日隧路抽隂(黄圖曰陵冡為/山鄭𤣥周禮註)
(曰隧墓/道也)重扄閟兮燈已黯中泉寂兮此夜深(哀永逝曰/户濶兮燈)
(滅夜何時/兮復曉)銷神躬於壤末散靈魄於天潯(許慎淮南子/註曰潯涯也)
響乘氣兮蘭馭風徳有逺兮聲無窮(言恵問乘四氣而/靡窮其芳譽馭六)
(風而/彌逺)嗚呼哀哉
　哀上
　　哀永逝文
　　　潘安仁
啟夕兮宵興悲絶緒兮莫承(唘夕將唘夕之前夕也儀/禮曰既夕哭請唘期告于)
(越宿興緒𦙍緒也思𤣥賦曰王/肆侈於浩庭卒銜䘏而絶縉)俄龍轜兮門側嗟俟時
兮將升(儀禮曰遷于祖用軸鄭𤣥曰軸輁軸/也天子盡之以龍説文曰轜喪車也)嫂姪兮慞
惶慈姑兮垂衿(爾雅曰婦稱/夫之母曰姑)聞鷄鳴兮戒朝咸驚號兮
撫膺(陳琳武軍賦曰唘明戒旦長/庚告昬列子曰撫膺而恨)逝日長兮生年淺憂
患衆兮歡樂尠彼遙思兮離居歎河廣兮宋逺(毛詩序/曰河廣)
(宋襄公母歸于衛思而不能去故作此詩也詩/曰誰謂河廣一葦杭之誰謂宋逺跂予望之)今奈何
兮一舉邈終天兮不反(天地之道理無終極今/云終天不反長逝之辭)盡余哀
兮祖之晨揚明燎兮援靈輴(祖及輴車並已見上文儀/禮曰宵設燎于門内之右)
(鄭𤣥曰為/哭者為明)徹房帷兮席庭筵舉酧觴兮告永遷(禮記曰/士殯帷)
(之儀禮曰啇祝御柩乃祖布席乃奠禮記曰祖/於庭説文曰酹綴祭也字林曰以酒沃地曰酹)悽切兮
増欷俯仰兮揮淚想孤魂兮眷舊宇視倐忽兮若彷彿
徒彷彿兮在慮靡耳目兮一遇停駕兮淹留徘徊兮故處
周求兮何獲引身兮當去雲華輦兮初邁馬囘首兮旋
斾風泠泠兮入帷雲霏霏兮承盖(班婕妤自傷賦曰廣/室隂兮帷幄暗房櫳)
(虚兮風泠泠楚辭/曰雲霏霏兮承宇)鳥俛翼兮忘林魚仰沬兮失瀨悵悵
兮遲遲遵吉路兮凶歸思其人兮已滅覽餘跡兮未夷
(毛萇詩傳/曰夷滅也)昔同塗兮今異世憶舊歡兮増新悲謂原隰
兮無畔謂川流兮無岸望山兮寥廓臨水兮浩汗視天
日兮蒼茫面邑里兮蕭㪚匪外物兮或改固歡哀兮情
換嗟潛隧兮既敞將送形兮長往(隧已見/上文)委蘭房兮繁
華襲窮泉兮朽壤(賈逵國語註/曰襲還也)中慕呌兮擗摽之子降
兮宅兆(擗摽已見上文孝經曰/卜其宅兆而安厝之)撫靈櫬兮訣幽房棺冥
㝠兮埏窈窈(杜預左氏傳註曰櫬親身/之棺聲類曰埏墓隧也)户闔兮燈滅夜
何時兮復曉(司馬彪續漢書張奐遺令/曰地底㝠㝠長無曉期)歸反哭兮殯宫
聲有止兮哀無終(左氏傳曰不反哭於寢故不曰薨杜/預註曰自墓反虞於正寢所謂反哭)
(于寢也釋名曰於西壁下塗/之曰殯儀禮曰遂釋殯宫)是乎非乎何遑趣一遇兮
目中(漢書曰孝武李夫人卒悲感作詩曰是邪非邪立/而望之翩何姍姍其来遲鄭𤣥毛詩箋曰皇之言)
(暀也又曰暀往也東觀漢/記世祖曰彼在吾目中)既遇目兮無兆曽寤目兮弗
夢既顧瞻兮家道長寄心兮爾躬(周易曰夫夫婦/婦而家道正)重曰
已矣此盖新哀之情然耳渠懐之其幾何庶無愧兮莊
子(莊子曰莊子妻死恵子弔之則方箕踞鼔盆而歌恵/子曰與人居長子老身死不哭亦足矣又鼓盆而歌)
(不已甚乎莊子曰不然是其始死也我獨何能無槩然/察其始而本無生非徒無生而本無形非徒無形而本)
(無氣人且偃然寢於巨室而我噭噭/隨而哭之自以為不通乎命故止)
　
　
　
　
　
　
　
　
　文選巻五十七
欽定四庫全書
　文選巻五十八　　　　　　梁　蕭統　編
　　　　　　　　　　　　　唐　李善　註
　哀下
　　宋文皇帝元皇后哀策文(沈約宋書曰文帝元皇/后諱齊媯陳郡人左光)
　　　(禄大夫敬公□之庶女也適太祖生太子劭上/待后禮甚篤及崩于顯陽殿詔前永嘉太守顔)
　　　(延年為/哀策文)
　　　顔延年
惟元嘉十七年七月二十六日大行皇后崩于顯陽殿
(周書曰諡者行之迹是以大行受大名細行受細名風/俗通曰漢帝新崩未有定謚故總其名曰大行皇帝行)
(下孟/反)粤九月二十六日將遷座於長寜陵禮也龍輁(卭/)
纚(離/)綍容翟結驂(龍輁凶飾也容翟吉儀也儀禮曰遷/于祖用軸鄭𤣥曰遷徙於祖廟也軸)
(輁軸也狀如轉轔刻两頭為軹輁狀如長牀穽桎前後/著金而闗軸焉天子畫之以龍也□餘征切韓詩曰纚)
(繫也鄭𤣥儀禮注曰引棺在輴車日綍甫勿切劉熙釋/名曰容車婦人所載小車也其葢施帷所以隠蔽其形)
(容曹植宣后誄表曰容車飾駕以合北辰周禮曰王后/之五路重翟錫面朱緦厭翟勒面繢總皆有容葢鄭司)
(農云容謂幨車也鄭𤣥曰葢如今小車葢也王逸楚/辭注曰結連也連驂言將行也鄭𤣥詩箋日驂兩騑)皇
塗照烈神路幽嚴(皇塗吉制故曰照烈/神路凶飾故曰幽嚴)皇帝親臨祖饋
躬瞻宵載(周禮曰喪祝掌大喪祖飾棺乃載鄭𤣥曰祖/為行始也其序載而后飾白虎通曰始載於)
(庭轜車辭/祖禰也)飾遺儀於組旒淪徂音乎珩(行/)珮(毛詩曰素/絲組之鄭)
(𤣥曰以素絲為縷縫之旌旗以為文飾旌旗以銘功也/楊雄元后誄曰著德太常注諸旒旌尚書大傳曰太師)
(奏鷄鳴后夫人鳴珮玉於房中告去毛詩雜佩以/贈之毛萇詩傳曰珮有珩璜琚瑀琚音居瑀音禹)悲黼
筵之移御痛翬䄖(以/招)之重晦(周禮曰大朝覲王設次席/黼純又曰司服掌王后之)
(六服禕衣褕狄鄭𤣥曰褘衣畫翬者/也褕畫鷂者也褕與鷂並以招切)降輿客位撤奠殯
階(降輿謂祖載之時柩降於車也儀禮曰主人入祖乃/載鄭𤣥曰舉柩却下而載之禮祀曰殯於客位祖於)
(庭儀禮曰屬引徹奠乃祖鄭𤣥曰屬著也引柩/車也禮記曰周人殯於西階之上則猶賔之)乃命
史臣累徳述懐(鄭司農周禮注曰誄謂積累/生時徳行賜之命為其辭也)其辭曰
倫昭儷升有物有慿(言天地未分之前已明倫匹之/義又升伉儷之道皆有物象有)
(所依憑毛詩曰天生蒸民有物有則鄭𤣥曰有物象/也左氏傳曰石言於晉魏榆師曠曰石不能焉或憑)
(□劇秦美新曰上覽古/在肯有憑應而尚缺)圎精初爍方祗始凝(言天地/始分也)
(吕氏春秋曰天道圓地道方何以說天道之圓也精/氣一上一下圜周復雜無所稽留放曰天道圖何以)
(說地道之方也萬物殊類形皆有分職不能相為故/曰地道方郭璞方言注云爍言光明也淮南子曰清)
(陽薄靡而為天重/濁凝滯而為地)昭哉世族祥發慶膺(祥發□發祥/也毛詩曰長)
(發其祥慶膺猶膺慶也幽/通賦曰王者膺慶於所感)秘儀景胄圖光玉繩(祕其/令儀)
(而生景胄圖其容光而升玉繩廣雅/曰□度也沈約宋書曰宋有玉繩殿)昌暉在隂柔眀
將進(尚書曰邦乃其昌孔安國曰昌盛也周易坤隂/物也又曰坤妻道也又曰順而麗乎大明柔進)
(而上/行)率禮蹈和稱詩納順(南都賦曰率禮無違論語/曰禮之用和為貴史記曰)
(陸賈時稱詩書毛詩曰于以泉蘋又曰于以采藻鄭/𤣥毛詩箋云蘋之言賔藻之言澡婦人之行尚柔順)
(自潔清故取名以為戒禮記曰婦順者/順於舅姑和於室人雨后當於夫也)爰自待年金
聲夙振(左氏傳曰叔姫歸于紀杜預曰至是歸者待/年於父母國也孟子曰孔子之謂集大成也)
(者金聲/而玉振)亦既有行素章增絢(女子有行逺父母兄弟/論語曰子夏問曰巧笑)
(倩兮美目盻兮素以為絢兮何謂也子曰/繪事後素曰禮後乎馬融曰絢文貌也)象服是加
言觀維則(詩曰象服是宜又曰言/觀其旂又曰柔嘉維則)俾我王風始基嬪
徳(毛詩曰覆俾我悖尚書曰/釐降二女于媯汭嬪于虞)惠問川流芳猷淵塞(蔡/邕)
(袁公夫人碑曰義方之訓如川之/流毛詩曰仲氏任只其心塞淵)方江泳漢動謡南
國(毛詩序曰文王文道被於南國江漢之域無思犯/禮毛詩曰漢之廣矣不可泳思江之永矣不可方)
(思毛萇□/方泭也)伊昔不造鴻化中㣲(謂少帝之時陸機詩曰/伊昔有皇毛詩曰閔予)
(小于遭家不造東都賦曰鴻化/惟神魯靈光殿賦曰遭漢中㣲)用集寳命仰陟天璣(謂/文)
(帝即位也尚書曰用集大命又曰無墜犬之降寳命天/璣喻帝位也尚書考靈耀曰璿璣玉衡以齊七政尚書)
(為此璣曹植秋胡行曰歌以永/言大魏承天璣然璣與機同)釋位公宫登曜紫闈(左/氏)
(傳子朝曰諸侯釋位以間王室禮記曰古者婦人先嫁/三月祖廟未毁教于公宫魏明帝苦寒行曰修徳乎紫)
(闈八月/自懷柔)欽若皇姑允廸前徽(尚書曰欽若昊天爾雅曰/婦稱夫之母曰姑尚書曰)
(允廸/厥徳)孝達寧親敬行宗祀(毛詩曰歸寧父母毛萇曰父/母在則有時歸寧毛詩序曰)
(夫人可以奉祭/祀則不失職矣)進思才淑傍綜圖史(毛詩序曰關雎樂/得淑女思進賢才)
(王肅周易注曰綜理亊也班婕妤自傷/賦曰陳女圖以鏡鑒顧女史而問詩)發音在詠動容
成紀(國語泠州鳩曰詠之以中音孟子曰動容/周旋中禮者盛徳之至也成紀見下注)壼政穆
宣房樂韶理(爾雅曰宫中巷謂之壼禮記曰古者天子/后立於宫以聽天下之内治方言曰穆信)
(也儀禮曰有房中之樂鄭𤣥曰絃管周南召南之詩房/中者后夫人諷誦以亊君子禮記曰韶繼也如淳漢書)
(注曰今樂家五日/一習樂為理樂也)坤則順成星軒潤飾(韓詩曰淑女奉/順坤徳成其紀)
(綱周易曰坤順也漢書曰軒/轅黄龍體前大星女主象也)徳之所屇惟深必測(尚書/曰惟)
(徳動天無逺弗届卞蘭太子頌表/曰道無深而不測術無細而不敷)下節震騰上清朓側
(言后道得宜即地安静而月合度也漢書李尋曰月者/衆隂之長妃后之象春秋感精符曰月者隂之精地之)
(理也國語曰幽王二年三川皆震毛詩曰百川沸騰山/冢崒崩尚書五行傳曰晦日而月見西方謂之朓朔而)
(月見東方謂之側匿鄭𤣥曰朓猶條達/也條逹疾行貎側匿猶縮縮行遲貎)有來斯雍無思
不極(毛詩曰有來雍雍又曰無思不/服孔安國尚書傳曰極中也)謂道輔仁司化莫
晣(之逝切按牽秀四言詩曰乾道輔仁坤道尚冲思𤣥/賦曰死生錯而不齊雖司命其不晣説文曰昭晰明)
(也/)象物方臻眂(視/)祲告沴(靈細切按周易曰九樂六變/而致象物鄭𤣥曰象物有象)
(在天所謂四靈也非徳之和則不至也周禮曰眂祲鄭/𤣥曰祲隂陽氣相祲漸成祥也漢書曰氣相傷謂之沴)
(臨莅不/和意也)太和既融收華委世(太和謂太平也法言曰或/問太和曰其在唐虞成周)
(乎李軌曰天下太和蔡邕釋誨曰皇道惟/融帝猷丕顯廣雅曰融朗也委世棄世也)蘭殿長隂椒
塗弛衛嗚呼哀哉(漢武故亊曰帝以七月七日旦生於/猗蘭殿漢書儀曰皇后稱椒房椒塗)
(室亦取温暖/除惡氣也)戒涼在肂(弋/二)杪秋即穸(國語單襄公曰火/見而清風戒寒賈)
(逵曰戒人為寒備也儀禮曰死三日而肂三月而𦵏說/文曰肂瘞也楚辭曰靚杪秋之遥夜禮記曰冢宰制國)
(用必扵歲之杪左氏傳楚子曰唯是春秋窀穸之事杜/預曰窀厚也穸夜也厚夜長夜謂葬埋也窀之倫切)
霜夜流唱曉月升魄(流唱挽歌也升魄祖載也禮記子/曰氣也者神之盛也魄也者鬼之)
(盛/也)八神警引五輅遷跡(廿泉賦曰八神奔而警蹕兮振/殷轔而軍裝周禮曰巾車掌王)
(后之/五輅)噭噭儲嗣哀哀列辟(噭噭已見上文毛詩曰/哀哀父母生我劬勞)灑零
玉墀雨泗丹掖(劉騊駼𤣥根賦曰/致垂棘以為墀)撫存悼亡感今懷昔
嗚呼哀哉(沈約宋書曰哀䇿既奏上自益此八字以致/其意焉潘岳祭庾新婦文曰伏膺飲淚感今)
(惟/昔)南背國門北首山園(楚辭曰出國門而軫懐廣雅口/首向也漢書曰後徙吏二千石)
(之家於諸陵非/獨為奉山園)僕人按節服馬顧轅(楚辭曰僕人慌悴/散若流兮子虛賦)
(曰按節未舒鄭𤣥毛詩箋曰服中央夾轅/也李陵詩曰轅馬顧悲鳴五步一彷徨)遙酸紫葢眇
泣素軒(傅𤣥乘輿馬賦曰紫葢漂/以連翩素軒猶素車也)滅綵清都夷體夀原
(楚辭曰造旬始觀清都漢書曰作陽陵邑張晏曰/景帝作夀陵起邑漢書音義曰天子未死呼夀原)邑野
淪藹戎夏悲讙(京邑朝野淪其明盛戎狄華夏悲以競/讙廣雅曰藹藹盛也國語史蘇曰戎夏)
(交捽/也)來芳可述往駕弗援嗚呼哀哉
　　齊敬皇后哀䇿文(蕭子顯齊書明帝敬劉皇后諱/惠端彭城人也光禄大夫道𢎞)
　　(女太祖髙皇帝為髙宗納之武帝永明七年卒𦵏/江乘縣張山髙宗即位追尊為敬皇后髙宗崩改)
　　(𦵏祔于興安陵/髙宗即明帝也)
　　　謝𤣥暉
惟永泰元年(蕭子顯齊書明帝改年為永/泰其年七月帝崩東昏即位)九月朔日敬
皇后梓宫啟自先塋將祔于某陵(風俗通曰梓宫者禮/天子斂以梓器宫者)
(存時所居綠生亊亡因以為名凡人呼棺亦為宫也說/文曰塋墓地禮記孔子曰魯人之祔也合之鄭𤣥曰祔)
(謂合/𦵏也)其日至尊親奉奠某皇帝(至尊東昏侯寳巻鄭𤣥/周禮注曰奠獻也饋奠)
(明帝崩未/諡故曰某)乃使兼太尉某設祖于行宫禮也(司馬彪續/漢書太尉)
(公一人凡大喪則告/諡南郊祖已見上文)翠帟舒阜𤣥堂啓扉(張協禊賦曰/翠幕蜺連張)
(衡吕司徒誄曰去此寧寓歸/于幽堂𤣥室㝠㝠修夜彌長)俎徹三獻筵巻六衣(杜預/左氏)
(傳注曰徹去也禮祭必三獻周禮曰司服掌/王后之六服褘衣䄖狄闕狄鞠衣展衣祿衣)哀子嗣皇
帝懷蜃衛而延首想鷖輅而撫心(周禮曰遂人大喪使/帥其屬以蜃車之役)
(衛鄭𤣥曰蜃車柩路柩載栁四輪廹地而行有似蜃□/取名焉阮瑀正欲賦曰佇延首以極視周禮曰安車雕)
(而鷖緫列子曰師/襄乃撫心髙蹈)痛椒塗之先廓哀長信之莫臨(椒塗/已見)
(上文應劭漢官儀曰帝祖母為/太皇太后其所居曰長信宫也)身隔兩赴時無二展(爾/雅)
(曰赴至也禮記顔淵謂子路曰反其/國不哭展墓而入鄭𤣥曰展省視也)旋詔左言光敷聖
善(鄭𤣥禮記注曰旋便也漢書左史記言右史記事干/寳晉紀魏帝詔曰三后咸用光敷聖徳毛詩曰母氏)
(聖善我/無令人)其辭曰帝唐遠胄御龍遥緒(班固漢書贊曰范/宣子曰祖自虞已)
(上為陶唐氏在夏為御/龍氏晉主夏盟為范氏)在秦作劉在漢開楚(班固漢書/贊曰范氏)
(為晉士師魯文公世奔秦後歸于晉其處者為劉氏漢/書曰楚元王交髙祖同父少帝也為楚王沈約宋書曰)
(髙祖楚元王/交之後也)肇惟淑聖克柔克令(克柔已見上文毛/詩曰令妻夀母)清
漢表靈曾沙膺慶(韓詩曰漢有遊女嶭君曰遊女謂漢/神謝靈運登江中孤嶼詩曰表靈物)
(莫賞漢書元后傳元城建公曰昔春秋沙麓崩晉史占/之曰後六百四十五年宜有聖女興其齊田乎今王翁)
(鄭孺徙正直其地日月當之元城東有五麓之虛即/沙麓地後八十年當有貴女興天下膺慶已見上文)爰
定厥祥徽音允穆(毛詩曰文定厥祥又曰/大姒嗣徽音則百斯男)光華沼沚榮
曜中谷(毛詩序曰采蘩夫人不失職也詩曰于以采蘩/于沼于沚又詩序曰葛覃后妃之徳也詩曰葛)
(之覃兮施/于中谷)敬始紘綖教先穜稑(列女傳敬姜曰皇后親/蠶𤣥紞公侯夫人加之)
(以紘綖周禮曰上春詔王后帥六/宫之人出穜稑之種而獻於王)睿問川流神襟蘭郁
(川流已見上文揚雄書/曰賢女馨芳於蘭茝)先徳韜光君道方被(先徳謂明/帝也韜光)
(謂封西昌侯之時也廣雅曰韜藏也吴志賀劭上疏曰/陛下昔韜藏神光潛徳東夏干寳晉紀文帝遺吴王書)
(曰韜神光福徳久勞于外毛/詩序曰文王之道被于南國)于佐求賢所謁無詖(毛詩/序曰)
(巻耳后妃之志也又當輔佐君子求賢審/官内有進賢之志而無險詖私謁之心)顧史𢎞式陳
詩展義(班婕妤自傷賦曰/顧女史而問詩)厚下曰仁藏往伊智(周易曰/山附於)
(地剝上以厚下安宅干寳晉紀緫論曰仁以厚下易曰/蓍之德圓而神卦之徳方以智神以知來智以藏往)
十亂斯俟四敎㒺忒(論語武王曰予有亂臣十人孔子/曰才難不其然乎唐虞之際於斯)
(為盛有婦人焉九人而已馬融曰其一人謂文母也禮/記曰古者婦人敎以婦徳婦容婦言婦功鄭𤣥詩箋云)
(法度莫大於四敎/廣雅曰忒差也)思媚諸姑貽我嬪則(毛詩曰思媚周/姜又曰問我諸)
(姑又曰貽我來牟孔安國傳曰嬪婦/也毛詩序曰后妃化天下以婦道也)化自公宫逺被南
國(公宫南國並/已見上文)軒曜懷光素舒佇徳(光徳皆謂后也言/軒曜思大明以増)
(曜素舒佇聖徳而分彩也淮南子曰軒轅者帝妃之舍/髙誘曰軒轅星也劉歆有曜厯楚辭曰前望舒使先驅)
(王逸曰望/舒月御也)閔予不祐慈訓早違(毛詩曰閔予小子周易/曰天命不祐晉中興書)
(曰肅祖太妃荀氏薨顯宗詔曰朕少/遭閔凶慈訓無稟廣雅曰違背也)方年冲藐懐袖靡
依(尚書曰肆予冲人弗及知左氏傳晉獻公曰以是藐/諸孤毛詩曰母兮鞠我出入腹我鄭𤣥曰腹懷抱也)
家臻寳業身嗣昌暉(周易曰聖人之大實曰位元/皇帝哀䇿文曰昌暉在隂)夀宫
寂逺清廟虚歸嗚呼哀哉(楚辭曰蹇將憺予夀宫王逸/曰夀宫供神之處也毛詩曰)
(清廟祀/文王也)帝遷眀命民神胥悅(謂明帝即位也毛詩曰帝/遷明徳串夷載路國語祭)
(公謀父曰至扵文武事神保民莫不欣/喜又王孫圉曰又能上下悦於鬼神)乾景外臨隂儀
内缺(周易曰乾為君為父/禮記曰后治隂徳也)空悲故劒徒嗟金穴(漢書曰/宣帝許)
(皇后元帝母也字平君曾孫立為帝平君為婕妤是時/公卿議更立皇后亦未有言上乃詔求微時故劔大臣)
(知指白立許婕妤為皇后范曄後漢書曰光武郭皇后/弟況為大鴻臚數賞賜金錢京師號況家為金穴)
璋瓚奚獻褘褕㒺設嗚呼哀哉(禮記曰君致齊於外夫/人致齊於内君執圭瓚)
(祼尸大宗執璋瓚亞祼鄭𤣥曰大宗亞祼容夫人有故/攝焉璋瓚夫人所執又周禮注曰祼謂以圭瓚酌鬰鬯)
(始獻尸也后於是以瑋瓚/酌亞祼褘䄖已見上文)馮相告祲宸居長往(謂明帝/崩也周)
(禮曰馮相氏中士鄭𤣥曰馮乘也相視也東京賦曰/馮相觀祲典引曰宸居其域蔡邕曰如北辰居其所)貽
厥逺圖末命是奬(謂顧命令祔也毛詩曰貽厥孫謀左/氏傳榮成伯曰逺圖者忠也尚書曰)
(道揚末命方言曰秦/晉之間相勸曰奬)懷豐沛之綢繆兮背神京之𢎞敞
(豐沛喻帝鄉也漢書曰髙祖沛豐邑毛詩曰綢繆束薪/毛萇曰綢繆猶纒綿也風俗通曰秦政并吞六國苞宇)
(宙之/𢎞敞)陋蒼梧之不從兮遵鮒隅以同壤嗚呼哀哉(記曰/舜𦵏)
(於蒼梧之野葢二妃不從山海經曰大荒之/中河水之間鮒隅之山帝顓頊與九嬪𦵏焉)陳象設於
園寢兮映輿鋄(亡/犯)於松楸(楚辭曰象設君室静間安漢/書曰自髙祖下至宣帝各自)
(居陵傍立廟又園中各有寢蔡邕獨㫁/曰金鋄者馬冠也如玉華形在馬髦前)望承眀而不入
兮度清洛而南遊(陸機洛陽記曰承明門後宫出/入之門籍田賦曰清洛濁渠)繼池
綍於通軌兮接龍帷扵造舟(禮記曰飾棺君三池鄭𤣥/曰懸池於荒之爪端若今)
(承霤然又禮記曰飾棺君龍帷振容黼荒鄭𤣥曰荒蒙/也在傍曰帷在上曰荒皆所以依栁毛詩曰造舟為梁)
迴塘寂其已草兮東川澹而不流嗚呼哀哉(南都賦曰/分背迥塘)
(吕氏春秋曰水泉東/流說文曰澹水摇也)藉閟宫之逺烈兮聞纘女之遐慶
(毛詩閟宫曰赫赫姜嫄其徳不囘是生后/稷降之百福又曰纘女維莘長子維行)始協徳於蘋蘩
兮終配祀而表命(晉中興書策明穆皇后曰正位閨房/以著協徳之義辨亡論曰趙達以禨)
(祥恊徳采蘋采蘩已見上文漢書曰天/地合祭先祖配天先妣配地命爵號也)慕方纒於賜衣
兮哀日隆於撫鏡(東觀漢記上賜東平王蒼書曰嚮衛/南宫皇太后因過按行閱視舊時衣)
(物今以光烈皇后假結帛巾各一枚衣一篋王可瞻視/以慰凱風寒泉之思西京雜記曰宣帝被收繫郡邸獄)
(臂上猶帶史良娣合綵婉轉絲䋲係身毒寳鏡一枚舊/傳此鏡照見妖魅得佩之者為天神所福故宣帝從危)
(獲濟及即大位毎持此鏡感/咽移辰宣帝崩後不知所在)思寒泉之罔極兮託彤管
扵遺詠嗚呼哀哉(毛詩曰爰有寒泉在浚之下有子七/人母氏勞苦又曰欲報之徳昊天㒺)
(極毛詩曰静女其孌貽我彤管毛萇/曰古者后夫人必有女史彤管之法)
　　郭有道碑文(并序/)
　　　蔡伯喈(范曄後漢書曰蔡邕字伯喈陳留人也/辟橋𤣥府稍遷至郎中後董卓辟邕遷)
　　　　　　(尚書及卓被誅王允收/邕付廷尉遂死獄中)
先生諱泰字林宗太原介休人也(漢書太原郡/有介休縣)其先出
自有周王季之穆有虢叔者寔有懿徳文王咨焉(左氏/傳曰)
(晉侯假道於虞以伐虢宫之奇諫曰虢亡虞必從之公/曰晉吾宗也豈害我哉對曰虢叔王季之穆為文王卿)
(士將虢是滅何愛於虞毛詩曰我求懿徳國語/胥臣曰文王即位而咨于二虢韋昭曰咨謀也)建國命
氏或謂之郭即其後也(左氏傳師服曰天子建國又衆仲曰/天子建徳因生以賜姓胙之土而命)
(之氏公羊傳晉獻公謂荀息曰吾欲攻郭則虞救之攻/虞則郭救之如何髙誘戰國䇿注曰郭古文虢字也)先生
誕應天衷聰叡明哲孝友温恭仁篤慈惠夫其器量𢎞
深姿度廣大浩浩焉汪汪焉奥乎不可測已(黄石公記/序曰張良)
(慮若源泉/深不可測)若乃砥節礪行直道正辭(孔叢子曰魯人有/儀公潛者砥節礪)
(行樂道好古仲長子吕言/曰直道正辭貞亮之節)貞固足以幹事隱括足以矯
時(周易曰貞固足以幹事韓詩外傳曰設于隱括之中/直已不直人蘧伯玉之行也孫卿子曰构木必將待)
(隱括然後直劉熙孟子注曰隱度/也括猶量也蒼頡篇曰矯正也)遂考覽六經探綜圗
緯(六經五經及樂經也圖河圖/也緯六經及孝經皆有緯也)周流華夏隨集帝學收
文武之將墜拯微言之未絶(論語子貢曰文武之道未/墜於地論語讖曰子夏六)
(十四人共撰/仲尼微言)于時纓緌之徒紳佩之士(禮記子事父母/冠緌纓鄭𤣥曰)
(緌纓飾也孔安國論語注曰紳/大帶也禮記曰凡帶必有佩玉)望形表而影附聆嘉聲
而響和者(揚雄覈靈賦曰支附葉從表立景隨莊子/曰大人之敎若形之於影聲之於響也)猶
百川之歸巨海鱗介之宗龜龍也(尚書大傳曰百川趨/於東海曾子曰介蟲)
(之精者曰龜鱗/蟲之精者曰龍)爾乃潛隱衡門收朋勤誨(毛萇詩傳曰/衡門横水為)
(門言淺陋也論語子曰/誨人不倦何有於我哉)童蒙賴焉用袪其蔽(周易曰匪/我求童蒙)
(袪猶/去也)州郡聞徳虚已備禮莫之能致(漢書李尋傳曰王/根輔政數虛已問)
(尋/)羣公休之遂辟司徒掾(辟猶/召也)又舉有道皆以疾辭将
蹈鴻涯之遐跡紹巢許之絶軌(西京賦曰洪涯立而指/麾神仙傳曰衛叔卿與)
(數人博其子度曰向與博者為誰叔卿曰是洪涯先生/皇甫謐逸士傳曰巢父者堯時隱人也及堯之讓位於)
(許由也由以告巢父焉巢父責由/曰汝何不隱汝光何故見若身也)翔區外以舒翼超天
衢以髙峙(李陵書曰䇿/名扵天衢)稟命不融享年四十有二以建
寧二年正月乙亥卒(范曄後漢書曰建/寧靈帝年號也)凡我四方同好
之人永懷哀悼靡所寘念(毛詩曰終其永懷毛/萇詩傳曰寘置也)乃相與
惟先生之徳以謀不朽之事(左氏傳穆叔曰太上/有立徳此之謂不朽)僉以
為先民既沒而徳音猶存者亦賴之扵見述也(毛詩曰/先民有)
(作又曰徳/音不忘)今其如何而闕斯禮於是樹碑表墓昭銘景
行(毛詩曰髙山仰/上景行行止)俾芳烈奮于百世令聞顯扵無窮(典/引)
(曰扇遺風播芳烈孟子曰聞伯夷之風者貪夫亷懦夫/有立志奮乎百世之上百世之下莫不興起毛詩曰顯)
(顯令/問)其辭曰扵休先生明徳通𤣥(言其明徳而通於/𤣥廣雅曰𤣥道也)純
懿淑靈受之自天(毛詩曰有/命自天)崇壯幽浚如山如淵(家語/齊大)
(夫子與適魯見孔子曰乃今而/後知泰山之為髙海淵之為大)禮樂是恱詩書是敦(左/氏)
(傳曰晉謀元帥趙襄曰郤縠可臣亟聞/其言矣恱禮樂而敦詩書若其試矣)匪惟摭華乃尋
厥根(法言或曰亦有疾乎曰/摭我華而不食我實)宫牆重仞允得其門(論語/子貢)
(謂叔孫武叔曰夫子之牆數仞不得其門而入/不見宗廟之美百官之富得其門者或寡矣)懿乎其
純確乎其操(周易曰龍徳而隱者也/確乎其不可拔潛龍也)洋洋搢紳言觀其
髙(音告封禪書曰因雜/搢紳先生之略術)棲遲泌丘善誘能敎(毛詩曰衡/門之下可)
(以棲遲泌之洋洋可以樂飢論/語顔淵曰夫子循循然善誘人)赫赫三事㡬行其招(毛/詩)
(曰三事大夫莫肯/夙夜招猶召也)委辭召貢保此清妙(言有召貢者委/棄而辭之范曄)
(後漢書曰司徒黄瓊辟泰太常趙/典舉泰有道並不應召或為台)降年不永民斯悲悼
(尚書祖乙曰降/年有永有不永)爰勒兹銘摛其光耀(韋昭漢書注/曰摛布也)嗟爾
來世是則是效(尚書曰予恐來世班固刑法/志述曰五刑之作是則是效)
　　陳太丘碑文(并序/)
　　　蔡伯喈
先生諱寔字仲弓潁川許人也(范曄後漢書曰寔潁川/許人漢書潁川郡有許)
(縣魏志曰文帝黄初二年改許縣為許昌/縣然蔡邕之時惟有許縣或曰許昌非也)含元精之和
應期運之數(易通卦驗曰太皇之先興曜含元精論衡/曰天稟元氣人受元精孟子謂充虞曰五)
(百年必有王者興其間必冇名世者由周/而來七百有餘歲矣當今之世舎我而誰)兼資九徳總
修百行(尚書臯陶曰都亦行有九徳禹曰何臯陶曰寛/而栗柔而立愿而恭亂而敬擾而毅直而温簡)
(而亷剛而塞強而義孔臧與從/弟書曰學者所以飾百行也)於鄉黨則恂恂焉彬彬
焉善誘善導仁而愛人(論語曰孔子於鄉黨恂恂如也又/曰文質彬彬然後君子善誘已見)
(上文論語曰樊遲/問仁子曰愛人)使夫少長咸安懷之(論語曰老者安/之少者懷之)
其為道也用行捨藏進退可度(論語子謂顔淵曰用之/則行舍之則藏孝經曰)
(進退/可度)不徼訐以干時不遷貳以臨下(論語子貢曰惡徼/以為智者惡訐以)
(為直者又哀公問弟子孰為好學孔子/對曰有顏囘者好學不遷怒不貳過)四為郡功曹五
辟豫州六辟三府再辟大將軍宰聞喜半歲太丘一年
徳務中庸敎敦不肅(論語子曰中庸之為徳其至矣乎/民鮮久矣孝經子曰其敎不肅而)
(成/)政以禮成化行有謐(左氏傳晉卻至謂子反曰政以/禮成民是以息爾雅曰謐静也)
會遭黨事禁固二十年樂天知命澹然自逸(周易曰樂/天知命故)
(不憂莊子曰澹然無極衆美從之此天地之/道聖人之徳也毛詩曰我不敢俲我友自逸)交不謟上
愛不瀆下(周易曰君子上交/不謟下交不瀆)見機而作不俟終日(周易/曰君)
(子見機而作/不俟終日)及文書赦宥時年已七十遂隱丘山懸車
告老(漢書曰嶭廣徳乞骸骨賜安車駟馬懸其車傳子/孫左氏傳曰晉韓獻子告老杜預曰告老致仕者)
(也/)四門備禮閒心静居(尚書曰賓於四/門四門穆穆)大將軍何公司
徒袁公(范曄後漢書大將軍何進司徒袁隗遣/人敦寔欲特授以不次之位寔謝使者)前後招
辟使人曉喻云欲特表便可入踐常伯超補三事(應劭/漢官)
(儀曰侍中周官號曰常伯選於諸伯言其道徳可常尊/也環濟要略曰侍中古官或曰風后為黄帝侍中周時)
(號曰常伯泰始復/故三事已見上文)紆佩金紫光國垂勲(漢書曰大司徒/大司馬大司空)
(皆金印/紫綬)先生曰絶望已久飾巾待期而已皆遂不至(列/子)
(林類曰吾老無/妻子死期將至)𢎞農楊公東海陳公(范曄後漢書曰太/尉楊賜司徒陳耽)
(每拜公卿羣寮畢賀賜等常/歎寔大位未登愧于先之也)每在衮職羣寮賀之(衮職/謂三)
(公也周禮曰三/公自衮冕而下)皆舉手曰潁川郡陳君絶世超倫大位
未躋(方言曰/躋登也)慙於文仲竊位之負(論語曰臧文仲其竊/位者歟知栁下惠之)
(賢而不/與立也)故時人髙其徳重乎公相之位也年八十有三
中平三年(范曄後漢書中/平靈帝年號也)八月丙午遭疾而終臨沒顧
命留𦵏所卒(孔安國尚書傳曰/臨終之命曰顧命)時服素棺槨財周櫬喪
事唯約用過乎儉(周易曰用/過乎儉)羣公百僚莫不咨嗟巖藪
知名失聲揮淚(禮記曰内人行哭失聲家語曰公父文/伯卒敬姜曰無揮涕王肅曰揮涕涕流)
(以手揮/之也)大將軍弔祠錫以嘉謚(范曄後漢書曰/何進遣使弔祭)曰徴士
陳君稟岳瀆之精苞靈曜之純(孝經援神契曰五岳之/精雄聖四凟之精仁明)
(又鉤命决曰五嶽吐精宋均曰吐精生/聖人也靈曜謂天也尚書緯有考靈耀)天不憗遺老俾
屏我王(左氏傳孔丘卒公誄之曰昊天不弔/不憗遺一老俾屏予一人以在位)梁崩哲萎
于時靡憲(禮記曰孔子早作負手曳杕逍遥扵/門歌曰泰山其頽乎梁木其壞乎)搢紳儒
林論徳謀跡諡曰文範先生(漢書有/儒林傳)傳曰郁郁乎文哉
(論語/文也)書曰洪範九疇彞倫攸叙(尚書箕子謂武王曰天/乃錫禹洪範九疇彝倫)
(攸/叙)文為徳表範為士則存誨沒號不亦宜乎三公遣令
史祭以中牢刺史敬弔太守南陽曹府君命官作誄曰
赫矣陳君命世是生(廣雅曰命名也李陵/書曰信命世之才)含光醇徳為
士作程(孔安國尚書傳曰醇粹/也毛萇詩傳曰程法也)資始既正守終又令(周/易)
(曰萬物資始史記祭公謀父/曰犬戎率舊徳而守終純固)奉禮終沒休矣清聲遣官
屬掾吏前後赴會刋石作銘府丞與比縣會塟茍慈明
韓元長等五百餘人(范曄後漢書曰荀爽字慈明獻帝/拜為司空又曰韓融字元長獻帝)
(初官至/太僕)緦麻設位哀以送之(喪服傳曰緦麻十五升布/鄭𤣥曰謂之緦者縷細如)
(絲也音思孝經/曰哀以送之)逺近會塟千人已上河南尹种府君臨
郡(謝承後漢書曰劉翊潁川人河南尹种拂嘗來臨郡/翊為主薄迎之到官深敬待之然种府君即拂也)
追歎功徳述錄髙行以為逺近鮮能及之重(直/用)部大掾
以成時銘斯可謂存榮沒哀死而不朽者也(論語子貢/曰夫子之)
(生也榮其死也哀/不朽已見上文)乃作銘曰峩峩崇嶽吐符降神(上林/賦曰)
(南山峩峩毛詩曰維/嶽降神生甫及申)扵皇先生抱寳懷珍如何昊穹既
喪斯文(論語子曰文王既沒文不在兹乎天之/將喪斯文也後死者不得與於斯文也)微言圮
絶來者曷聞(微言已見上文幽通賦曰將圯絶而/罔階論語曰焉知來者之不如今也)交交
黄鳥爰集于棘(毛詩國風文喻/仕於亂時也)命不可贖哀何有極(毛/詩)
(曰如可贖兮/人百其身)
　　禇淵碑文(并序/)
　　　王仲寳(蕭子顯齊書曰王儉字仲寳琅邪人/幼專心篤學手不釋巻為中書監薨)
夫太上有立徳其次有立功此之謂不朽(左氏傳曰穆/叔如晉范宣)
(子逆之問焉曰古人有言曰死而不朽何謂也穆叔對/曰豹聞之太上有立徳其次有立功其次有立言雖久)
(不廢此之/謂不朽也)所以子産云亡宣尼泣其遺愛(左氏傳曰子/産卒仲尼聞)
(之出涕曰古之遺愛/也毛詩曰人之云亡)隨武既沒趙文懷其餘風扵文簡
公見之矣(禮記曰趙文子與叔譽觀乎九原文子曰死/者如可作也吾誰與歸叔譽曰其陽處父乎)
(文子曰我則隨武子乎利君不忘其身謀身不遺其友/鄭𤣥曰武子士會也食邑於隨蔡邕郭林宗碑曰先生)
(既沒魏志太祖曰孤/到此州嘉其餘風也)公諱淵字彦囘河南陽翟人也微
子以至仁開基宋段以功髙命氏(史記曰微子開者殷/帝乙之首子紂之庶)
(兄武王崩成王幼武庚作亂成王命誅武庚乃命微子/開代殷國於宋微子以故而仁賢及代武庚故殷餘民)
(甚欣戴之而愛焉左氏傳曰魯季武子如宋禇師叚逆/之杜預曰段共公子子石也禇師官也命氏已見上文)
爰逮兩漢儒雅繼及(漢書曰禇大通五經為博士謝承/後漢書曰禇禧字叔齊陳留尉氏)
(人博聞廣見/聰明智達也)魏晉以降奕世重暉乃祖太傅元穆公(魏/代)
(禇氏未聞晉中興書曰禇裒字季/野侍中衛將軍薨贈太傅元穆侯)徳合當時行比州壤
(魏書曰陳寔德冠當/時莊子曰行比一鄉)深識臧否不以毁譽形言(王命論/曰淵然)
(深識毛詩曰於乎小子未知臧否論語曰吾之於人誰/毁誰譽如有所譽者其有所試矣毛詩序曰情動於中)
(而形/於言)亮采王室每懷冲虛之道(尚書曰亮采惠疇老子/曰大滿若冲字林曰冲)
(猶虚/也)可謂婉而成章志而晦者矣(左氏傳君子曰春秋/之稱微而顯志而晦)
(婉而/成章)自兹厥後無替前規建官惟賢軒冕相襲(尚書曰/建官惟)
(賢管子曰先王制軒冕足以著貴賤劉/歆移太常博士曰聖帝明王累起相襲)公稟川嶽之靈
暉含珪璋而挺曜(川嶽之靈已見上文禮記曰/珪璋特達廣雅曰挺出也)和順内
凝英華外發(禮記曰和順積/中而英華外發)神茂初學業隆弱冠(弱冠/已見)
(上/文)是以仁經義緯敦穆於閨庭(張叶白鳩頌曰經仁緯/義王隱晉書曰汜勝之)
(穆敦九族蔡邕何休/碑曰孝友盡於閨庭)金聲玉振寥亮於區宇(金聲玉振/已見上文)
(鄭𤣥禮記注曰振猶動/也東京賦曰區宇乂寧)孝敬淳深率由斯至(毛詩序曰/成孝敬袁)
(宏竹林名士傳曰山濤淳/深愼嘿尚書曰率由典常)盡歡朝夕人無間言(禮記孔/子曰啜)
(菽飲水盡其歡斯之謂孝論語子曰孝/哉閔子騫人不見於其父母昆弟之言)逍遥乎文雅之
囿翺翔乎禮樂之場(劇秦羙新曰逍遥乎文雅/之囿翺翔乎禮樂之場)風儀與
秋月齊眀音徽與春雲等潤(音徽即徽音也毛/詩曰大姒嗣徽音)韻宇𢎞
深喜愠莫見其際(晉中興書曰衛玠終身不見其愠喜/袁宏竹林名士傳曰山濤莫見其際)
心明通亮用人言必猶於已(王命論曰見善如/不及用人如用已)汪汪焉
洋洋焉可謂澄之不清撓之不濁(范曄後漢書曰郭林/宗少遊汝南先過袁)
(宏不宿而退往從黄憲累日方還或問林宗林宗曰奉/髙之器譬諸汎濫雖清而易挹叔度汪汪若萬頃之波)
(澄之不清撓之/不濁不可量也)袁陽源才氣髙奇綜覈精裁(沈約宋書曰/袁淑字陽)
(源少有風氣遷尚書吏部郎臧榮緒晉書曰吕安才氣/髙奇又曰荀顗綜覈名實風俗澄一范曄後漢書左朱)
(零曰范滂精裁猶/以利刃斷腐朽)宋文帝端明臨朝鑒賞無昧(鶡冠子/曰所謂)
(命者靡不在君君也者端神明者也神明者/以人為本者也班固成帝贊曰臨朝淵黙)袁既延譽
扵遐邇文亦定婚於皇家(國語曰使張老延君譽于四/方蔡邕述行賦曰皇家赫而)
(天/居)選尚餘姚公主拜駙馬都尉(蕭子顯齊書曰淵少/有世譽復尚公主)漢
結叔髙晉姻武子方斯蔑如也(三輔決錄曰平陵竇叔/髙以經術稱摯虞曰叔)
(髙名𤣥以明經為郡上計吏朝會數百人叔髙儀狀絶/衆天子異其貎以公主妻之出朝同輩嘲笑焉叔髙時)
(以自有妻不敢以聞方欲迎妻與決未發而詔叔髙就/第成婚王隱晉書曰王武子少知名有俊才尚武帝姊)
(常山公主毛萇/詩傳曰蔑無也)釋褐著作佐郎轉太子舍人濯纓登朝
冠冕當世(楚辭曰滄浪之水清可以濯我纓晉中/興書庾冰疏曰臣因循家寵冠冕當世)升降
兩宫實帷時寳(陸機謝内史表曰官成/兩宫尚書曰所寳惟賢)具瞻之範既著
台衡之望斯集(毛詩曰赫赫師尹民具爾瞻春秋漢含/孳曰三公在天法三能台與能同毛詩)
(曰實惟阿衡/左右商王)出參太宰軍事入為太子洗焉俄遷祕書
丞贊道槐庭司文天閣(周禮曰面三槐三公位焉晉令/曰祕書郎掌三閣經書三輔故)
(事曰天禄閣在大/殿北以藏祕書)光照諸侯風流籍甚(韓詩外傳曰為/人君者則願以)
(為臣名昭諸侯天下願焉習鑿齒晉陽秋曰王夷甫樂/廣俱宅心事外言風流者稱王樂焉漢書曰陸賈遊漢)
(庭公卿間/名聲籍甚)以父憂去職(蕭子顯齊書曰淵/父湛之驃騎將軍)喪過乎哀㡬
將毁滅(周易曰喪過乎哀/孝經曰毁不滅性)有識留感行路傷情(桓譚新/論雍門)
(周說孟嘗君曰有識之士莫不為足下寒心酸鼻論衡/曰行路之人皆能論之家語曰子游見行路之人云魯)
(司鐸/火)服闋除中書侍郎(鄭𤣥禮記/曰闋終也)王言如絲其出如綸
(禮記曰王言如/絲其出如綸)恪居官次智效惟穆(左氏傳曰閔子騫曰/敬恭朝夕恪居官次)
(莊子曰智/效一官)于時新安王寵冠列蕃越敷邦敎毗佐之選妙
盡國華(沈約宋書曰始平孝敬王子鸞字孝羽孝武帝/第八子也初封新安王母殷淑儀寵傾後宫子)
(鸞愛冠諸子凡為上所盻遇者莫不入子鸞府國子鸞/兼司徒進號撫軍將軍尚書曰司徒掌邦教敷五典國)
(語季文子曰吾以徳榮為國華韋昭/曰以徳榮顯者可以為國之光華也)出為司徒右長史
轉尚書吏部郎執銓以平(韋昭漢書注曰銓稱錘聲類/曰銓所以稱物晉起居注曰)
(太康四年詔曰/選曹銓管人材)御煩以簡裴楷清通王戎簡要復存於
兹(臧榮緒晉書曰裴楷字叔則河東人也為尚書郎吏/部郎鈌太祖問其人於鍾會會曰裴楷清通王戎簡)
(要皆其選也是/以楷為吏部郎)泰始之初入為侍中(裴子野宋略曰夀/寂之前刃少帝延)
(湘東王升御坐立為明帝/又曰明皇帝年號泰始)曾不移朔遷吏部尚書是時
天步初夷王途尚阻(天步初夷謂弑少帝也裴子野宋/略曰江州刺史晉安王子勛作亂)
(蕭子顯齊書曰建安王休仁南討賊屯鵲尾洲遣淵詣軍/選將帥以下勲階毛詩曰天步艱難蔡邕劉寛碑曰統)
(艾三軍以清王塗答賓戯/曰王途蕪穢周失其馭)元戎啓行衣冠未緝(元戎啓/行謂建)
(安出征也毛詩曰元戎十乘以先啓行衣冠謂朝士也/范曄後漢書崔諝奏記曰宋光衣冠子孫爾雅曰緝和)
(也緝與/輯同)内贊謀謨外康流品(東觀漢記世祖䇿曰前將/軍鄧禹與朕謀謨帷幄李)
(重集日為選部尚書其箴/曰銓管人流品藻清濁)制勝既逺涇渭斯明(孫子兵/法曰水)
(因地而制行兵因敵而制勝孫綽子/曰或問雅俗曰涇渭殊流雅鄭異調)賞不失勞舉無失
徳(左氏傳隨武子曰楚君/舉不失徳賞不失勞)績簡帝心聲敷物聽(崔駰武/賦曰假)
(皇天乎簡帝心尚書大傳/曰文王施政而物皆聽)事寧領太子右衛率固讓不
拜尋領驍騎將軍以帷幄之功膺庸祗之秩(帷幄已見/上文尚書)
(王曰惟乃文考庸庸祗祗威威/顯民孔安國曰用可用敬可敬)封雩都縣開國伯食邑
五百户(漢書有豫章/郡雩都縣)既秉辭梁之分又懷寢丘之志(國/語)
(曰惠王以梁予魯陽文子辭曰梁險而在逺懼子孫之/有貳者縱臣而得全其首領以歿懼子孫之以梁乏臣)
(之祀也乃與魯陽賈逵曰惠王楚昭王子梁楚北境魯/陽文子楚平王之孫司馬子期之子魯陽公列子曰孫)
(叔敖疾將死戒其子曰王亟封我矣吾不受也我死王/則封汝汝必無受利地楚越之間有寢丘者此地不利)
(而名甚惡楚人鬼之越人禨之可長有者惟此也孫叔/敖死王果以美地封其子辭而不受請寢丘與之至今)
(不/失)所受田邑不盈百井(周禮曰畝百為夫夫三為屋/屋三為井漢書曰井方一里)久之
重為侍中領右衛將軍盡規獻替均山甫之庸(國語召/康公曰)
(天子聽政近臣盡規又史黯謂趙簡子曰夫事君者諫/過而後賞善薦可而替否獻能而進賢毛詩衮職有闕)
(惟仲山/甫補之)緝熈王旅兼方叔之望(毛詩曰維清緝熈文王/之典又曰王旅嘽嘽如)
(飛如翰又曰方叔/涖止其車三千)丹陽京輔逺近攸則(漢書曰右内史/武帝更名京兆)
(尹左内史更名左馮翊主爵中都尉更名右扶風是為/三輔又百官表有京輔都尉毛詩曰商邑翼翼四方之)
(極鄭𤣥曰□邑之禮俗翼翼/然可則效乃四方之中正也)吳興衿帶實惟股肱(李尤/函谷)
(關銘曰衿帶咽㗋漢書曰季布為河東守/上召布曰河東吾股肱郡故特召君耳)頻作二守竝
加蟬冕(蕭子顯齊書曰尋遷散騎常侍丹陽尹出為吴/興太守常侍如故蔡邕獨斷曰侍中中常侍加)
(貂附/蟬)政以禮成民是以息(左氏傳郤至之/辭已見上文)眀皇不豫儲
后幼冲(沈約宋書曰太宗明皇帝諱彧又曰後廢帝昱/字徳融明帝長子也泰始七年立為皇太子太)
(宗崩太子即位尚書曰武王有疾弗豫謝承/後漢書曰孝靈帝崩皇太子即位主上幼冲)貽厥之寄
允屬時望(毛詩曰貽厥孫/謀以燕翼子)徵為吏部尚書領衛尉固讓
不拜改授尚書右僕射端流平衡外寛内直(賈子曰視/有四則朝)
(廷之視端流平衡韓詩外傳/曰外寛内直蘧伯玉之行也)𢎞二八之髙謨宜由庚而
垂詠(二八八元八愷也毛詩序/曰由庚萬物得由其道也)太宗即世遺命以公為
散騎常侍中書令䕶軍將軍送往事居忠貞允亮(太宗/明帝)
(也左氏傳荀息謂晉獻公曰公家之利知/無不為忠也送往事居耦俱無猜貞也)秉國之均四
方是維(毛詩小/雅文也)百官象物而動軍政不戒而備(左氏傳/曰隨武)
(子曰蒍敖為太宰百官象/物而動軍政不戒而備)公之登太階而尹天下君子
以為美談(孔融張儉碑曰惜乎不登太階以尹天下致/皇代於隆熈公羊傳曰魯人至今以為美談)
亦猶孟軻致欣扵樂正羊職悦賞於士伯者也(孟軻曰/魯欲使)
(樂正子為政孟子喜而不寐公孫丑曰奚喜曰其為人/也好善劉熙曰樂正姓也子通稱也名尅左氏傳曰晉)
(侯賞桓子狄臣千室亦賞士伯以/𤓰衍之縣羊舌職說之以為當也)丁所生母憂謝職毁
疾之重因心則至(蕭子顯齊書曰淵遭庶母郭氏喪塟畢/起為中軍將軍本官如故毛詩曰因)
(心則/友)朝議以有為為之魯侯垂式(禮記子夏問曰三年/之喪卒哭金革之事)
(無避也禮歟孔子曰吾聞諸老𣆀曰昔有魯伯/禽有為為之今以三年之喪從利者吾弗知也)存公忘
私方進眀準(漢書曰翟方進字子威汝南人也為丞相/及母既終𦵏三十六日除服起視事以為)
(身備漢相不敢/踰國家之制也)爰降詔書敦還攝任固請移歲表奏相
望事不我與屈已𢎞化(沈約宋書曰禇淵以母憂去職/詔攝本任爾雅曰敦勉也嵇康)
(幽憤詩曰時不我與□恱申鑒曰聖王屬/已以申天下之樂尚書曰三孤三公𢎞化)屬值三季在
辰戚蕃内侮(國語郭偃曰三季王之亡也宜㢤韋昭曰/三季桀紂幽王也潘元茂九錫文曰稱兵)
(内/侮)桂陽失圖窺窬神器(沈約宋書曰桂陽王休範文帝/子也封為桂陽王後為江州刺)
(史及太宗晏駕主幼時屯遂舉兵反休範已至新林朝/廷震動平南將軍齊王出次新亭中軍將軍禇淵入衛)
(殿省休範自於新林步上越騎校尉張苟兒直前斬休/範首持還休範自新林分遣同黨杜墨蠡等直入朱雀)
(門休範雖死不相知聞墨蠡至杜姥宅宫省怖擾於是/城内分遣諸軍東西奮擊諸賊一時奔散斬墨蠡等劉)
(琨勸進表曰狄冦窺窬左氏傳師服曰民服其上/下無覬覦杜預曰下不冀望上位也窬與覦同)鼓棹
則滄波振蕩建旗則日月蔽虧(湛方生詩曰鼔棹行遊/曯吴都賦曰振蕩汪流)
(曹子建責躬詩曰建旗東岳子/虚賦曰岑崟參差曰月蔽虧)出江派而風翔入京師
而雷動(興引曰仁風翔於海表曹植任城王誄曰/矯矯元戎雷動雲阻楚辭曰雷動電發)鳴控
弦於宗稷流鋒鏃於象魏(班固漢書李廣述曰控弦貫/石威動北隣宗宗社也蔡邕)
(獨斷曰天子立宗社曰泰社稷宗社之稷周禮曰太/宰縣治象之法于象魏五等論曰鋒鏑流乎絳闕)雖
英宰臨戎元渠時殄(英宰謂齊王也元渠謂休範也晉/中興書穆帝詔曰實賴英宰淵謀)
(尚書曰殱/厥渠魁)而餘黨寔繁宫廟憂逼(餘黨謂杜/墨蠡也)公乃總熊
羆之士率不貳心之臣(尚書曰先君文武則亦有/熊羆之士不二心之臣)戮力
盡規克寧禍亂(國語曰戮力一心賈逵曰戮/力并力也盡規已見上文)康國祚於
綴旒拯王維於已墜(公羊傳曰君若贅旒然贅/猶綴也何休曰旒旗旒也)誠由太
祖之威風抑亦仁公之翼佐(太祖齊/王也)可謂徳刑詳禮義
信戰之器也(左氏傳曰楚子救鄭軍過申子反入見申/叔時曰師其何如對曰徳刑詳禮義信戰)
(之器也杜預/曰器猶用也)以静難之功進爵為侯兼授尚書令中軍
將軍給班劒二十人功成弗有固秉撝挹(老子曰功成/而弗居周易)
(曰无不利撝謙韓詩外傳曰孔子曰持滿之道挹/而損之晉起居注安帝詔曰灑落成勳固秉謙挹)改授
侍中中書監䕶軍如故又以居母艱去官(蕭子顯齊書/曰淵後嫡母)
(吴郡公主薨/毀瘠如初)雖事緣義感而情均天屬(莊子曰桑雩謂/孔子曰子獨不)
(聞假人之亡與林囘棄千金之璧負赤子而趣何與林/囘曰彼以利合此以天屬者也司馬彪曰假國名也屬)
(連/也)顔丁之合禮二連之善喪亦曷以踰(禮記曰顔丁善/居喪始死皇皇)
(焉如有求而弗得及殯望望焉如有從而弗及鄭𤣥曰三/顔丁魯人也居喪合禮禮記孔子曰少連大連善居喪)
(日不怠三/月不懈)天厭宋徳水運告謝(左氏傳鄭伯曰天而既/厭周徳矣水運宋也射)
(雞賦曰青陽告謝王/逸楚辭注曰謝去也)嗣主荒怠於天位(沈約宋書曰後/廢帝明帝長子)
(諱昱即位淫亂尚書曰商王受/荒怠弗敬又伊尹曰天位艱哉)彊臣憑陵扵荆楚(沈約/宋書)
(曰荆州刺史沈攸之便有異志左氏/傳鄭王子伯駢曰今楚馮陵我城郭)廢昏繼統之功龕
亂寧民之徳(廢昏謂廢帝為蒼梧王也繼統謂立順帝/也蕭子顯齊書曰蒼梧暴虐稍甚及廢羣)
(公集議袁粲劉秉既不受淵曰非蕭公無以了此手取/筆授太祖太祖曰相與不肯我安得辭事乃定順帝立)
(檄太常曰繼統揚業墨子曰夏桀時天乃命湯於鑣宫/有神來告曰夏徳大亂往攻之予必使汝大戡之崔寔)
(正論曰及其出也/是以濟世寧民也)公實仰贊宏規參聞神算(潘岳賈充/誄曰使夫)
(疑廟定/於神算)雖無受脤出車之庸亦有甘寢秉羽之績(左氏/傳劉)
(子曰國之大事在祀與戎祀有執膰戎有受脤毛詩曰/我出我車于彼牧矣荘子謂楚王曰孫叔敖甘寝秉羽)
(而郢人投兵愼子/注曰甘寢安寢也)乃作司空山川攸序(禮記曰司空執/度度地居子民)
(山川沮/澤也)兼授衛軍戎政輯睦(牽秀皇甫陶碑曰帝命既/允戎政以閑左氏傳隨武)
(子曰楚卒乗輯/睦亊不奸矣)既而齊徳龍興順皇髙禪(沈約宋書曰/順帝諱准字)
(仲謨明帝第三子廢帝殞奉迎入居朝堂即位後四年/禪位于齊帝遜位于東邸孔安國尚書序曰漢室龍興)
深達先天之運匡贊奉時之業(周易曰大人者與天地/合其徳先天而天弗違)
(後天而/奉天時)弼諧允正徽猷𢎞逺(尚書曰允廸厥徳謨明弼/諧毛詩曰君子徽猷小人)
(與/屬)樹之風聲著之話言(左氏傳君子曰古之王者並/建聖哲樹之風聲著之話言)亦
猶稷契之臣虞夏荀裴之奉魏晋(魏志曰太祖封荀攸/亭侯轉為中軍師魏)
(國初建為尚書令臧榮緒晉書曰裴秀字秀彦河東人/也常道鄉公立與議定䇿遷尚書僕射及世祖受禪進)
(左光禄/大夫)自非坦懷至公永監崇替(國語藍尹亹謂子西/曰吾聞君子惟獨居)
(思念前世之崇替於是乎有/歎韋昭曰崇終也替廢也)孰能光輔五君夤亮二代
者㢤(左氏傳曰楚屈建語康王晉范會之徳康王曰神/人無怨宜夫子之光輔五君以為諸侯主也五君)
(宋文明順齊髙武然此武猶未立葢終/言之夤亮已見班孟堅封燕然山銘)大啓南康爰登
中鉉時膺土宇固辭邦敎(蕭子顯齊書曰建元元年進位/司徒侍中中書監如故改封)
(南康郡公邑三千戸淵固讓司徒毛詩曰大啓爾宇毛/萇曰宇居也東京賦曰廣啓土宇周易曰鼎金鉉鄭𤣥)
(曰金鉉喻明道能舉君之官職/也鄭𤣥尚書注曰鼎三公象也)今之尚書令古之冡宰
(蕭子顯齊書曰淵㝷加尚書令本官如故周禮曰乃立/天官冡宰而掌邦治鄭𤣥曰爾雅曰冡大也冡宰大宰)
雖秩輕扵衮司而任隆於百辟(衮司三公也毛詩/曰百辟其刑之)蹔遂
冲旨改授朝端(晉起居注曰帝詔曰若不少順冲旨降/損盛制晉中興書謝石上疏曰尸素朝)
(端忽焉/五載)邇無異言逺無異望(劉琨勸進表曰是以/邇無異言逺無異望)帝嘉
茂庸重申前冊執五禮以正民簡八刑而罕用(蕭子顯/齊書曰)
(三年重申前命為司徒周禮口掌邦禮以佐王和邦國/鄭𤣥曰禮謂典禮五吉凶軍賓嘉也孔安國尚書傳曰)
(簡略也周禮大司徒職曰以八刑糾萬民一曰不孝之/刑二曰不義之刑三曰不婣之刑四曰不悌之刑五曰)
(不任之刑六曰不恤之刑七曰造/言之刑八曰亂民之刑婣音因)故能騁績康衢延慈
哲后(登樓賦曰假髙衢而騁力鄧/耽郊祀賦曰伊皇母以延慈)義在資敬情同布衣
(孝經曰資於事父以亊君而敬同晉中/興書庾亮上疏曰先帝謬顧情同布衣)出陪鑾躅入奉
帷殿仰南風之髙詠餐東野之祕寳(家語曰舜彈五弦/之琴造南風之詩)
(王隱晉書庾峻曰知足如疏廣雖去列位而居東野東/野末詳又曰雒書天淮聽曰顧命云天球河圖在東序)
(天球寳器也河圖本紀圗帝王終始存亡之期典引曰/御東序之秘寳然野當為杼古序字也以是圖緯故曰)
(餐餐/美也)雅議於聽政之晨披文於宴私之夕(禮記曰君日/出視朝退適)
(路寢聽政王廙思逸民賦曰左披文以遘話講/六藝之宏敷毛詩曰諸父兄弟備言燕私)參以酒徳
間以琴心(晉書劉劭有酒徳頌列仙/傳曰涓子作琴心三篇)曖有餘暉遥然留
想(曖温貎莊子曰曖然似春/遥然留想所慮者深也)君垂冬日之温臣盡秋霜
之戒(言君垂恩有如冬日而臣戒懼常若秋霜鄧析子/曰為君者若冬日之陽夏日之隂荀悅申鑒曰主)
(怒如/秋霜)肅肅焉穆穆焉(爾雅曰穆穆/肅肅敬也)於是見君親之同致
知在三之如一(國語武公伐翼殺哀候止欒共子曰苟/無死吾以見之令子為上卿辭曰臣聞)
(之人生於三事之如一父生之師敎之君食之非食不/長非敎不知生之族也故一事之惟其所在則致死矣)
太祖升遐綢繆遺寄(蕭子顯齊書曰太祖崩遺詔以淵/録尚書亊禮記曰天子崩告喪曰)
(天王登遐西征賦/曰武皇忽其升遐)以侍中司徒錄尚書事稟玉几之顧
奉綴衣之禮(尚書顧命曰皇后憑玉几道揚末/命又曰出綴衣於庭越翼日王崩)擇皇齊
之令典致聲化於雍熙(左氏傳隨武子曰蒍敖為太宰/擇楚國之令典東京賦曰上下)
(共其/雍雍)内平外成實昭舊職(左氏傳太史克曰舜舉八元/布五敎于四方内平外成又)
(展禽曰桓公糾合/諸侯實昭舊職)增給班劔三十人(晉公卿禮秩曰諸/公給虎賁三十人)
(持劔/焉)物有其容徽章斯允(左氏傳膳夫屠蒯曰事有其/物物有其容禮記曰殊徽號)
(鄭𤣥曰徽旌旗之名也又曰以為/旗章以别貴賤鄭𤣥曰章幟也)位尊而禮卑居髙而
思降自夏徂秋以疾陳退朝廷重違謙光之旨用申超
世之尚(周易曰謙尊而光卑而不可踰晉起居注安/帝詔曰今權順所請以申超世之美)改授司
空領驃騎大將軍侍中錄尚書如故(蕭子顯齊書曰淵/寢疾上相星連有)
(變淵憂之表遜位乃改授司空/領驃騎將軍侍中錄尚書如故)景命不永大漸彌留(蔡/邕)
(楊公誄曰功成化洽景命有傾尚書曰降年有/永有不永又曰疾大漸惟幾病日臻既彌留)建元四
年八月二十一日薨于私第春秋四十有八昔栁莊疾
棘衛君當祭而輟禮(記記曰衛有太史曰柳莊寢疾公/曰若疾革雖當祭必告也公再拜)
(稽首請于尸曰臣有栁莊也非寡人之臣社/稷之臣聞之死請往不釋服而往遂以襚之)晏嬰既往
齊君趨車而行哭(晏子曰齊景公遊於菑晏子死公擊/駔而馳自以為遲下車而趨知不如)
(車之駃則又乗之比至國四下而趨至則伏尸而哭/曰百姓誰復告我惡邪韓詩外傳曰趨車馳馬也)公
之云亡聖朝震悼於上羣后恇(匡/)慟扵下(鄭𤣥禮記注/曰恇恐也)
豈惟哀纒一國痛深一主而已㢤(言萬國同戚豈如栁/莊晏嬰亊止一國一)
(主而已哉李蕭逺運命論曰/區區於一主歎息於一朝)追贈太宰侍中錄尚書如
故給節羽葆鼔吹班劔為六十人諡曰文簡禮也夫乘
徳而處萬物不能害其貞(莊子曰夫乘道徳而浮遊則/不然無譽無訾浮遊乎萬物)
(之祖物物而不物於/物則胡可得而累邪)虛已以遊當世不能擾其度(莊子/曰方)
(舟而濟於河有虛舩來觸舟雖有褊心之人/不能怒人虛已以遊於世其孰能害之也)均貴賤扵
條風忘榮辱扵彼我(淮南子曰夫貴賤之於身猶條風/之時麗也毀譽之於已猶蚊䖟之)
(一過也莊子肩吾問於孫叔敖曰子三為令尹而不榮/華三去之而無憂色何也孫叔敖曰不知其在彼乎其)
(在我乎其在彼邪忘乎我其在我/邪忘乎彼何暇計乎人貴人賤哉)然後可兼善天下聊
以卒歲(孟子曰古之人窮則獨善其身逹則兼善天/下者也家語孔子歌曰優哉游㢤聊以卒歲)經
始圖終式免祇悔(潘岳家風詩曰經始復圖終/葺宇營丘園周易曰無祇悔)誰云克
備公實有焉是以義結君子惠霑庶類(國語曰夏禹能/平水土以品處)
(庶類/者也)言象所未形述詠所不盡(謝慶緒答郗敬書曰至/理深𤣥非言象所喻也)
故吏某甲等感逝川之無捨哀清暉之眇黙(論語子在/川上曰逝)
(者如斯夫不捨晝夜傅咸贈何劭王濟詩曰二/離揚清暉眇黙逺貎也楚辭曰路眇眇兮黙黙)餐輿誦
於丘里瞻雅詠扵京國(左氏傳曰子産為政輿人誦/之曰子産若死其誰嗣之)思
衛鼎之垂文想晉鍾之遺則(禮記衛孔悝鼎銘曰公曰/叔舅予與汝銘若纂乃考)
(服國語晉悼公曰昔克路之役秦來圖敗晉功魏顆以/其身却退秦師子輔氏親止杜囘其勲銘于景鍾韋昭)
(曰景鍾景/公鍾也)方髙山而仰止刊𤣥石以表徳(毛詩曰髙山/仰止禰衡顔)
(子碑曰乃刊/𤣥石而旌之)其辭曰辰精感運昴靈發祥(爾雅曰大辰/房心尾也王)
(逸楚辭注曰辰星房星也春秋元命苞曰殷紂之時五星/聚房者蒼神之精同據而興齊木徳故曰辰精春秋佐)
(助期曰漢將蕭何昴星精生於/豐通於制度發祥已見上文)元首惟眀股肱惟良(言/君)
(感辰精而生故曰惟明臣感昴宿以生故曰惟良也尚/書大傳曰元首明哉股肱良哉元首君也股肱臣也)
天鑑璿曜踵武前王(言君能鑒照璇璣七曜之道踵武/前王而受禪也毛詩曰天鑒在下)
(有命既集尚書曰在璿璣玉衡以□七政璇/與璿同七政七曜楚辭曰及前王之踵武)欽若元輔
體微知章(言臣能敬順元輔大臣之義體微知章而匡/贊之也尚書曰欽若昊天班固涿邪山文曰)
(晄晄将軍大漢元輔周/易曰君子知微知彰)永言必孝因心則友(毛詩曰永/言孝思孝)
(思惟則因心則/友已見上文)觀海齊量登嶽均厚(班彪覽海賦曰觀/滄海於芒芒海賦)
(曰爾其大量也莊子曰淵淵其若海也郭象曰容恣無/量也法言曰登東嶽而知衆山之迤邐莊子老𣆀曰至)
(人若地之自厚家語齊大夫子與適魯見孔/子曰乃今而後知泰山之為髙海淵之為大)五臣兹六
八元斯九(吕氏春秋曰武王之佐五人髙誘曰周公旦武/召公奭太公望畢公髙蘇公忿生也潘岳魯)
(公誄曰昻昻公侯實天誕/育八元斯九五臣兹六)内謩帷幄外曜台階(帷幄已/見上文)
(黄帝泰階六符經曰泰階者天之三階也上階為天子/中階為諸侯公鄉大夫下階為元士庶人漢書音義三)
(階三台也范曄後漢書/郎顗曰三公上應三台)逺無不肅邇無不懐(國語祭公/謀父曰近)
(無不聴逺無不服阮嗣宗勸晉/王牋曰逺無不服邇無不肅)如風之偃如樂之諧(論/語)
(曰草上之風必偃左氏傳曰晉侯以樂之半賜魏絳曰/子教寡人和諸戎狄以正諸華八年之中九合諸侯如)
(樂之和無所不/諧請與子樂之)光我帝典緝彼民黎(劇秦美新曰帝/典闕而不補)率
禮蹈謙諒實身幹(南郊賦曰率禮無違周易曰履道坦/坦幽人貞吉王弼曰履道尚謙而二)
(以陽處隂履於謙也左氏傳曰晉侯使郤錡來乞師將/事不敬孟獻子曰郤氏其亡乎禮身之幹也敬身之基)
(也/)跡屈朱軒志隆衡館(尚書大傳曰未命為士不得/乘朱軒衡館衡門之館也)眇
眇𤣥宗萋萋辭翰義既川流文亦霧散(蔡邕何休碑曰/辭述川流文章)
(雲浮孝經鉤命/決曰雲委霧散)嵩構云頽梁隂載缺(並見/上文)徳猷靡嗣儀
形長遞(音逝徳猷令徳徽猷也儀形容儀/形體也鄭𤣥春秋緯注曰遞去也)怊悵餘徽鏘
洋遺烈(楚辭曰心怊/悵以永思)久而彌新用而不竭(典引曰扇遺/風播芳烈久)
(而愈新用/而不竭)
　
　
　
　
　
　
　
　文選巻五十八
欽定四庫全書
　文選巻五十九　　　　　　梁　蕭統　編
　　　　　　　　　　　　　唐　李善　註
　碑文下
　　頭陀寺碑文(天竺言頭陁此言斗藪/斗藪煩惱故曰頭陁)
　　　王簡栖(姓氏英賢録曰王巾字簡栖琅邪臨沂/人也有學業為頭陁寺碑文詞巧麗為)
　　　　(世所重起家郢州從事征南記室天監四年/卒碑在鄂州題云齊國録事叅軍琅邪王巾)
　　　　(製/)
葢聞挹朝夕之池者無以測其淺深(家語曰孔子觀於/魯桓公之廟有欹)
(噐焉使弟子挹之水毛萇詩傳曰挹㪺也漢書枚乗上/書吳王曰游曲䑓臨上路不如挹朝夕之池桓子新論)
(子貢論齊景公曰臣之事仲尼譬如渇而操杯就江海/飲飲滿而去又焉知江海之深乎挹於人切㪺勾愚切)
仰蒼蒼之色者不足知其逺近(荘子曰天之蒼蒼其正/色耶其逺而無所至極)
(邪韓詩外傳子貢謂景公曰/臣終身戴天不能知其高)況視聼之外若存若亡心
行之表不生不滅者哉(僧肇湼槃論曰視聴之所不暨/四空之所昏昧管子曰聖人之)
(道若存若亡援而用之没代不忘竺道生曰心行心/所行之行也維摩經曰畢竟不生不滅是無常義也)是
以掩室摩竭用啟息言之津(華嚴經曰佛在摩竭提國/寂滅道場始成正覺法華)
(經曰寂滅無言也僧肇論曰釋迦掩室/於摩竭鄭𤣥論語注曰津濟渡水之處)杜口毗邪以通
得意之路(至理幽㣲非言説之所及掩室摩竭示寂滅/以息言杜口毘邪現黙然而得意維摩經曰)
(佛在毘邪離菴羅樹園佛告文殊師利汝行詣維摩詰/問疾文殊師利問維摩詰何等是菩薩入不二法門時)
(維摩詰嘿然無言文殊師利歎曰善哉善哉乃至無有/文字語言是真入不二法門僧肇論曰淨名杜口於毘)
(邪莊子曰言者所以在/意也得意而忘言也)然語彞倫者必求宗於九疇談
隂陽者亦研幾於六位(真諦無言俗諦借言以明理故/此明言之用也尚書武王訪于)
(箕子曰我不知彞倫攸叙周易曰夫易所以極深研幾/也又曰分隂分陽迭用柔剛故易六位而成章王弼曰)
(六位爻/之文也)是故三才既辨識妙物之功萬象已陳悟太極
之致(此顯言之功也周易曰易有天道焉有地道焉兼/三才而兩之故六又曰神者妙萬物而為言者也)
(孝經鉤命决曰地以舒形萬象咸載聲類/曰悟心曰解周易曰易有太極是生兩儀)言之不可以
已其在兹乎(言所以識物悟太極者皆藉言明之不可/止者其在此乎左氏傳叔向謂鬷薎曰子)
(若無言吾幾失子矣言/之不可以已也如是)然爻繫所筌窮於此域(爻六爻/也繫繫)
(辭也因爻以立辭亦因辭以明理也故爻繫之所明窮/生死於此域也莊子曰筌所以得魚得魚而忘筌筌捕)
(魚之笱莊子以之喻言大智/度論曰二乗以生死為此岸)則稱(去/聲)謂所絶形乎彼岸
矣(至如湼槃妙㫖非言説之所能明故稱謂所絶現於/湼槃之彼岸矣僧肇論曰𤣥極無名稱謂絶焉鄭𤣥)
(禮記注曰稱猶言也王逸楚辭注曰謂説也湼槃經曰/心無退轉即便前進既前進已得到彼岸登大高山離)
(諸恐怖多受安樂彼岸山者喻於如來受安樂者喻於/常住大高山者喻大湼盤也大智度論曰亦以湼盤為)
(彼岸/也)彼岸者引之於有則高謝四流推之於無則俯𢎞
六度(彼岸絶乎稱謂者若引之而入有則去四流而現/無若推之而入無則𢎞六度以明有僧釋肇維摩)
(經注曰不可得而有不可得而無者其唯大乗乎何則/欲言其有無相無名欲言其無方德斯行故雖無而有)
(無相無名故雖有而無然則言有不乖無言無不乖有/也魏都賦曰高謝萬邦大智度論曰欲流有流無明流)
(有見流三國名臣頌曰俯𢎞時務瑞應經曰行六度無/極布施持戒忍辱精進一心智慧諸經以一心為禅也)
名言不得其性相隨迎不見其終始(法離有無豈名言/之所得法無形象)
(豈隨迎之可見維摩經維摩詰曰法無名字言語斷故/法無形象如虚空故法同法性入諸法故法相如是豈)
(可説乎竺道生曰法性者法之本分也法相者事/之貌也老子曰隨之不見其後迎之不見其首)不可
以學地知不可以意生及其湼盤之藴也(妙法蓮華經/曰昔住學地)
(佛常敎化言我法能離生老病死究見湼盤勝鬘經曰/意王身無漏業生依無明住學地謂三果意生謂菩薩)
(言能變化生死隨意住生法華經曰諸佛弟子衆皆如/舍利佛盡思共度量不能測佛智不退諸菩薩亦復如)
(是不能知周易曰乾坤其易之/藴耶韓康伯注曰藴淵奥也)夫幽谷無私有至斯響
洪鍾虚受無來不應(周易曰入于幽谷不明也尚書大/傳孔子曰夫山生材用而無私為)
(焉四方皆伐無私與焉論衡曰呼于坑谷之中響立應/禮記曰善待問者如撞鐘叩之以小者則小鳴叩之以)
(大者則大鳴劉熈釋名曰鐘空也内空受氣多故聲大/也文子曰虚無不受靜無不持牽秀相風賦曰故無來)
(而不應兮何/適莫之足嬰)况法身圓對規矩冥立(圓對謂有感斯對/而無不周也勝鬘)
(經曰湼盤界者即是如來法身僧肇論曰法身無像應/物以形千難殊對而不干其慮禮記曰古之君子周旋)
(中規折旋中矩僧肇維摩經/序曰冥權無謀而動與事㑹)一音稱物宫商潜運(維摩/經曰)
(佛以一音演説法衆生隨類各得解脱周易/曰稱物平施尚書曰聲者宫商角徵羽也)是以如來
利見迦維託生王室(如來佛號謝靈運金剛般若經注/曰諸法性空理無乖異謂之為如)
(㑹如解故名如來竺道生維摩經注曰如者謂如與如/冥無復有如之理從此中來故曰如來瑞應經曰菩薩)
(下當世作佛託生天竺迦維羅衛國父王名曰靜夫人/曰妙迦維羅衛者天地之中央周易曰利見大人左氏)
(傳曰㑹干洮/謀王室也)慿五衍之軾拯溺逝川(僧肇論曰騁六通/之神驥乗五衍之)
(安車五衍五乗天竺言衍此言乘五乗一人二天三聲/聞四辟支佛五菩薩今碑本以為慿四衢之軾蓋梁代)
(諱衍故改焉左氏傳曰楚子玉使鬪勃謂晉侯曰請與/君之士戲君慿軾而觀之説文曰出溺為拯論語曰子)
(在川上曰/逝者如斯)開八正之門大庇交喪(維摩經曰雖行八正/道而樂行無量佛道)
(是菩薩行僧肇論曰啟八正之平路坦衆聖之夷塗大/品經説八正曰正見正思惟正語正業正命正精進正)
(念正定爾雅曰庇廕也莊子曰世喪/道矣道喪世矣世與道交相喪也)於是𤣥關幽楗感
而遂通(𤣥關幽楗喻法藏也謝靈運金剛般若經注曰/𤣥關難啟善楗易關戴逵棲林賦曰幽關忽其)
(離揵𤣥風暖以雲頽字林曰揵門距周易曰寂然不/動感而遂通天下之故非天下之至神孰能與於此)遙
源濬波酌而不竭(遙源濬波喻法海也文子曰取焉而/不滿酌焉而不竭莫知其所由也)
行不捨之檀而施(去/聲)洽羣有(夫心愛衆生而行捨者/則增愛非為實捨故大)
(士之捨見不施之捨者及於衆生斯為不捨以兹而/施故羣有俱洽大品經曰不施不慳是名檀波羅蜜)
(僧肇論曰賢劫稱無捨之檀成具美不為之為也天/竺言檀此言布施波羅蜜此言到彼岸也羣有謂有)
(色無色有想無想以其不一故曰羣有僧肇/維摩經注曰鏡羣有以通𤣥而物我俱一)唱無緣
之慈而澤周萬物(夫行慈者以衆生為緣衆生為緣則/慈無所寄故大士之慈離於衆相離)
(相行慈名為無緣無緣生慈是為真實以斯而唱則物/無不周湼盤經曰得諸菩薩無緣之慈僧肇論曰禪典)
(唱無緣之慈思益演不知之知泥洹經曰無緣者不住/法相及衆生相釋道安曰解從緣散周易曰智周萬物)
(而道濟/天下)演勿照之明而鑒窮沙界(夫以明照物明盡則/照窮而勿照之明猶)
(無得之得無得而得斯為真得故勿照之明斯為真明/矣演真明而廣照何止鑒窮沙界乎僧肇論曰至人虚)
(心寘照理無不統而靈鑒有餘金剛般若經/曰諸恒河所有沙數佛世界如是寧為多不)導亡機之
權而功齊塵劫(機謂機心也權方便也夫以機心導物/物所以機心應之物有機心則結累斯)
(起故誘以無幾之智何止功濟塵劫乎僧肇論曰至人/灰心滅智内無機照之勤辨亡論曰魏氏功濟諸華法)
(華經曰如人以力磨三千大千土復盡未為/塵一塵為一刧此諸㣲塵數其劫復過是)時義逺矣
能事畢矣(周易曰天下隨時隨時之義大矣哉又曰四/營而成易十有八變而成卦天下之能事畢)
(矣/)然後拂衣雙樹脱屣金沙(左氏傳曰叔向拂衣從之/湼盤經曰佛在拘尸那國)
(力士生地阿利羅拔提河邉娑羅雙樹間爾時世尊臨/湼盤史記武帝曰嗟乎吾誠得如黄帝吾視去妻子如)
(脱屣耳拔河一/名金沙河也)惟怳惟惚不皦不昧莫繫於去來復歸
於無物(老子曰道之為物惟怳惟惚王弼曰怳惚無形/不繫之貌也又曰一者其上不皦其下不昧繩)
(繩不可言復歸于無物鍾㑹曰光而不耀濁而不昧繩/繩兮其無繫汜汜乎其無薄也微妙難名終歸於無維)
(摩經曰法無去來常不住故僧肇曰法若住則從未到/現在從現在未過去遙三世則有去來也以法不常住)
(故/也)因斯而談則棲遑大千無為之寂不撓焚燎堅林不
盡之靈無歇大矣哉(荅賔戲曰聖哲治之棲遑大千者/謂一三千界下至阿毗地獄上非)
(想天為一世界千三界為小千世界千小世界為中干/世界至于中干世界為大千世界維摩經曰夫出家者)
(為無為法瑞應經曰吾虛心樂靜無為無欲僧肇維摩/經注曰寂謂寂滅常靜之道廣雅曰撓亂也湼盤經曰)
(佛以千疊纒裹其身積衆香木以火焚之僧祗律曰如/大湼盤經説世尊向熈連禪河力士生地堅固林雙樹)
(間般湼盤于天冠塔邉闍維僧肇維摩經注曰無實相/無法常住故盡法華經曰方便見湼盤而實不滅度常)
(住此説/法也)正法既沒象敎陵夷(曇無羅䜟曰釋迦佛正法/住世五百年像法一千年)
(末法一萬年論語曰文/王既沒陵夷已見上文)穿鑿異端者以違方為得一(孔/安)
(國論語注曰妄作穿鑿以成文章不知所以裁製論語/子曰攻乎異端斯害也已謝宣逺贈靈運詩曰違方往)
(有吝杜預左氏傳注曰方法也/云得一者鍾㑹曰一亦道也)順非辯偽者比微言於
目論(禮記曰言偽而辨順非而澤維摩經曰於衆言中/微妙第一僧肇論曰采微言於聴表史記曰齊威)
(王使説越王齊使曰幸也越之不亡也吾不貴其用知/之如目見毫毛而不自見其睫也今王知晉失計而不)
(自知越之過/是目論也)於是馬鳴幽讚龍樹虚求(摩訶摩耶經曰/正法衰微六百)
(嵗已九十六種諸外道等邪見競興破滅佛法有一比/丘名曰馬鳴善説法要降伏一切諸外道輩七百嵗已)
(有一比丘名曰龍樹善説法要滅邪見幢燃正法炬/周易曰幽贊於神明而生蓍王弼曰幽深贊明也)竝
振頽綱俱維絕紐(陸機大將軍宴㑹詩曰頽綱既振謝/莊為沈慶之荅劉義宣書曰皇綱絶)
(而復紐區夏墜而更/維説文曰紐系也)䕃法雲於真際則火宅晨凉(華嚴/經曰)
(不壊法雲徧覆一切劉虯法華經注曰雲譬應身則殊/形竝現順機不偏此則彌布徧覆之義也維摩經曰同)
(真際等法性不可量僧肇曰真際實際也法華經/曰三界無安猶如火宅衆苦所燒我皆拔濟之)曜慧
日於康衢則重昏夜曉(法華經曰慧日大聖尊久乃說/是法劉虯曰菩薩圓淨照均明)
(兩故曰慧日又曰諸子安穩得出皆於四衢露坐爾雅曰/四達謂之衢五達謂之康頭陀經心王菩薩曰我見覆)
(蔽飲雜毒酒重昏長寢云何/得悟慈心示語使得開解)故能使三十七品有樽俎
之師(言義徒精鋭有樽俎之深謀維摩經曰於諸見不/動而修行三十七品是為宴坐僧肇曰諸見六十)
(二諸見妄也竺道生曰正觀則三十七品也羅什曰三/十七品二乘通大品經説三十七道品曰四念處四正)
(勤四如意足五根五力七覺分/八正道分樽俎之師已見上文)九十六種無藩籬之固
(邪黨分崩無藩籬以自固羅什維摩經注曰摩訶秦言/無大亦言勝大能勝九十六種論議辯亡論曰城池無)
(藩籬/之固)既而方廣東被教肄南移(華嚴經題云大方廣佛/華嚴經孔安國尚書傳)
(曰被及也周易曰/君子以敎思無窮)周魯二莊親昭夜景之鑒漢晉兩明
竝勒丹青之飾(顧微吳縣記曰佛法詳其始而典籍亦/無聞焉魯莊公七年夜明佛生之日也)
(左氏傳曰莊公七年四月辛卯夜恒星不見夜明也史/記曰周桓王崩子莊王陀立十三年莊王崩左氏傳莊)
(公三年𦵏桓王然則周莊王魯莊公為同時瑞應經曰/到四月八日夜明星出時佛從右脅墮地即行七步牟)
(子曰漢明帝夢見神人身有日光飛在殿前以問朝臣/傳毅對曰天竺有佛将其神也後得其形像何法盛晉)
(書曰彭城王紘以肅祖明皇帝好佛手書形像經厯寇/難而此堂猶在宜成作頌蔡謨云今發王命稱先帝好)
(佛於義有疑張綱集曰/盡功金石圖形丹青)然後遺文間出列刹相望(遺文/謂經)
(也史記曰天下遺文靡不畢集太史公曰漢興詩/書往往間出孔安國尚書傳曰三山言相望也)澄什
結轍於山西林逺肩隨乎江左矣(高僧傳曰天竺佛圖/澄西域人本姓帛少)
(出家西域人得道以晉懐帝永嘉四年來適洛陽以麻/油雜茵支塗掌千里外事皆澈見掌中如對面焉後澄)
(死之月人見在流沙又曰鳩摩羅什天竺人七嵗出家/什既道流西域名被東川苻堅遣吕光西伐破龜兹乃)
(将什至凉州姚萇已殺苻堅光遂王彼至萇子興破凉/州始将什至長安後卒長安漢書文帝詔曰使者冠蓋)
(相望結轍於道班固漢書贊曰秦漢以來山東出相山/西出將高僧傳曰支遁字道林本姓關陳留人初至京)
(師王濛甚重之年二十五出家師釋道安苻丕後還吳/入剡王羲之遂與披襟解帶留連不能已又曰釋惠逺)
(本姓賈氏鴈門人遊許洛出家師釋道安苻丕後還吳/入㐮陽南遊荊州欲往羅浮届尋陽見廬峯遂居焉三)
(十餘年影不出山迹不入俗晉義熈十二年終禮記曰/十年以長則兄事之五年以長則肩隨之晉中興書元)
(帝詔曰朕應天符創基江左春秋/命厯序曰東方為左西方為右)頭陀寺者沙門釋慧
宗之所立也(瑞應經曰太子出北城門天帝復化作沙/門太子曰何謂沙門對曰沙門之為道舍)
(妻子捐棄愛欲也釋僧肇維摩經注/曰沙門秦言義訓勤行趨湼盤也)南則大川浩汗雲
霞之所沃蕩(周易曰利涉大川海賦曰㶀㵧/浩汗又曰濬漭濩渭蕩雲沃日)北則層峯
削成日月之所迥薄(山海經曰泰華之山削成而四方/蜀都賦曰陽烏迴翼於高標楊雄)
(反離騷曰恐/日薄於西山)西眺城邑百雉紆餘(左氏傳祭仲曰都城/過百雉國之害也鍾)
(㑹懐土賦曰望/東城之紆餘)東望平臯千里超忽(楚辭曰出不入兮/往不反平原忽兮)
(路超/逺)信楚都之勝地也宗法師行絜珪璧擁錫來遊(毛/詩)
(曰有匪君子如珪如璧東觀漢記馮衍説鮑叔永曰衍/珪璧其行束修其心錫錫杖也大智論曰菩薩常用錫)
(杖經傳佛像莊子/曰神農擁杖而起)以為宅生者緣業空則緣廢(言身從/緣生緣)
(亦斯廢也維摩經曰如影從身業緣生見僧肇曰身衆/緣所成緣合則赴緣散則離金光明經曰所謂無明緣)
(行行緣識識縁名名縁色色縁六入六入縁觸觸縁受/受緣愛愛縁取取縁有有緣生生緣老死憂悲苦惱滅)
(聚釋僧肇維摩經注曰諸法之生/本乎三業既無三業誰作諸法)存軀者惑理勝則惑
亡(惑煩惱也言萬法雖廣解惑則起相受生解者身心/寂滅湼盤經曰要因煩惱而得有身竺道生維摩經)
(注曰戀生者愛身情也苟曰無常豈可愛戀/若能悟不惑而惑自亡矣惑者無復存身也)遂欲捨百
齡於中身殉肌膚於猛鷙(禮記曰古者謂年為齡齒亦衍/齡也范曄後漢書田巴報馮)
(書曰百齡之期未有能至尚書曰文王受命唯中身列/子曰藐姑射之山有神人居焉肌膚若氷雪漢書臣瓚)
(注曰亡身從物曰殉□尤七/難曰猛鷙陸嬉龍鼉水處)班荆䕃松者乆之(左氏傳/曰伍舉)
(奔晉聲子将如晉遇之於鄭郊班荆相與食/楚辭曰山中人兮芳杜若飲石泉兮䕃松柏)宋大明五
年始立方丈茅茨以庇經象(沈約宋書孝武皇帝即位/改元曰大明淮南子曰聖)
(人處環堵之室茨之以生茅高誘曰堵長一丈高一丈/面環一堵為方丈故曰環堵言其小也説文曰茨蓋也)
(爾雅曰/庇廕也)後軍長史江夏内史㑹稽孔府君諱覬(沈約宋/書曰孔)
(覬字思逺㑹稽人也初舉揚州秀才補主簿後除/冠軍長史江夏内史隨府轉後軍長史覬音冀)為之
薙草開林置經行之室(周禮曰薙氏下士二人鄭𤣥曰/薙翦草也法華經曰經行林中)
(勤求/佛道)安西將軍郢州刺史江安伯濟陽蔡使君諱興宗
(沈約宋書曰蔡興宗濟陽人也為使持節/都督郢州諸軍事安西将軍郢州刺史)復為崇基表
刹立禪誦之堂焉(維摩經曰佛言諸佛滅後以全身舍/利起七寳塔表刹莊嚴而供養也)
以法師景行大迦葉故以頭陀為稱首(毛詩曰高山仰/止景行行止彌)
(勒成佛經曰彌勒佛讚言大迦葉比丘是釋迦牟尼佛/大弟子釋迦牟尼佛於大衆中常所讚歎頭陀第一通)
(逹禪定解脱三昧封禪書曰前聖所以/永保鴻名而常為稱首者用此者也)後有僧勤法師
貞節苦心求仁養志(楚辭曰原生受命于貞節曹植擬/九詠曰徒勤躬兮苦心論語子曰)
(求仁而得仁莊子/曰養志者忘形也)纂修堂宇未就而沒(國語祭公謀父/曰時序其徳纂)
(修其/緒)高軌難追藏舟易逺(魏太祖祭橋𤣥文曰懿徳高/軌汍愛博容莊子曰夫藏舟)
(於壑藏山於澤謂之固矣然而夜半有力者負之/而趨昧者不知郭象曰方言死生變化之不可逃)僧徒
闃其無人榱椽毁而莫構(周易曰闚其戸闃其無人高/誘淮南子注曰椽橑也榱棟)
(也/)可為長太息矣(漢書賈誼曰可/長太息者此也)惟齊繼五帝洪名紐
三王絶業(蕭子顯齊書曰高帝太祖諱道成字紹伯蕭/何二十四世孫受宋禪史記曰惟漢繼五帝)
(末流接三代絶業封禪書/曰前聖所以永保鴻名)祖武宗文之徳昭升嚴配(禮/記)
(曰周人祖文王而宗武王尚書曰丕顯文/武昭升于上孝經曰嚴父莫大於配天)格天光表之
功𢎞啟興復(尚書曰成湯時則有若伊尹格于皇天又/曰光被四表格于上下毛詩曰建爾元子)
(俾候于魯大啟爾宇為周室輔東觀/漢記博士議曰除殘去賊興復祖宗)是以惟新舊物康
濟多難(毛詩曰周雖舊邦其命惟新左氏傳伍員曰不/失舊物尚書曰康濟小民禮記晉太子申生使)
(人辭於狐突曰君/老矣國家多難)步中雅頌驟合韶濩(禮記曰步中武/象驟中韶濩所)
(以養耳鄭𤣥曰韶/舜樂濩湯樂也)炎區九譯沙場一候(十洲記曰炎洲/南海中萬二千)
(里韓詩外傳曰成王之時越裳氏重九譯而獻白雉於/周公尚書曰西被于流沙解嘲曰東南一尉西北一候)
粤在於建武焉(蕭子顯齊書曰明皇/帝即位改為建武)乃詔西中郎将郢
州刺史江夏王觀政藩維樹風江漢(蕭子顯齊書曰江/夏王寳𤣥字智深)
(明帝第三子也封江夏郡王仍為持節都督郢司二州/諸軍事西中郎将郢州刺史尚書曰以爾友邦冡君觀)
(政于商又曰彰善/癉惡樹之風聲)擇方城之令典酌龜䝉之故實(方城/謂楚)
(龜䝉謂魯左氏傳屈完曰楚國方城以為城又隨武子/曰蒍敖為宰擇楚國之令興毛詩曰奄有龜䝉遂荒大)
(東國語樊穆仲曰魯侯孝王曰何以/知之對曰賦事行刑而咨於故實也)政肅刑清於是乎
在(孝經曰其教不肅而成周易曰聖人以順動則/刑罰清左氏傳先軫曰取威定霸於是乎在)寧逺
将軍長史江夏内史行事彭城劉府君諱諠(蕭子顯齊/書劉諠字)
(士穆為江夏王郢州行事者謂王年幼/内史代之以行州府事故稱行事也)智刃所遊日新
月故(荘子曰庖丁為文惠君解牛曰今臣之刀十九年/矣所解千牛而刀刃若新發於硎彼節者有間而)
(刀刃者無厚以無厚入有間恢恢乎其於遊刃必有/餘地矣論語子夏曰日知其所亡月無忘其所能也)道
勝之韻虛往實歸(瑞應經曰迦葉二弟問迦葉曰今乃/捨梵志道學沙門法豈獨大其道勝)
(乎迦葉荅曰言佛道最勝荘子曰常季問於仲尼曰王/駘兀者也與夫人中分魯立不教坐不議虚而往實而)
(歸/)以此寺業廢於已安功墜於幾立慨深覆簣悲同棄
井(論語曰譬如為山雖覆一簣進吾往也孟子曰有/為者譬若掘井掘井九仞而不及泉猶為棄井也)因
百姓之有餘間天下之無事(孫卿子曰春耕夏耘秋收/冬藏四者不失時故五榖)
(不絶而百姓有餘食斬伐長養不失時故山林不童/而百姓有餘材西都賦序曰海内清平朝廷無事)庀
(匹/耳)徒揆日各有司存(左氏傳宋災使華閲討右官庀其/司杜預注曰庀具也毛詩曰揆之)
(以日作為楚室論語曾子/曰籩豆之事則有司存)於是民以悦來工以心競(周/易)
(曰悦以使民民忘其勞莊子曰舜之治天下使民/心競王隠晉書荀朂議曰君子心競而不力爭)亘丘
被陵因高就逺層軒延袤上出雲霓(楚辭曰高堂邃宇/檻層軒王逸曰軒)
(樓板也聖主得賢臣頌曰雖崇臺五層延袤百丈説文/曰南北曰袤東西曰廣司馬紹贈山濤詩曰上陵青雲)
(霓/)飛閣逶迤下臨無地(西都賦曰修除飛閣楚辭曰載/雲旗兮逶移王逸曰逶移而長)
(移與迤音義同楚辭曰下崢/嶸而無地上寥廓而無天)夕露為珠網朝霞為丹雘
九衢之草千計四照之花萬品(山海經曰少室之山其/上有木焉名曰帝休葉)
(荗狀如楊其枝五衢黄花黑實服者不怒郭璞曰言樹/枝交錯相重五出有象衢路也故離騷云靡華九衢仲)
(長子昌言曰百夫之豪州以千計山海經曰南山之首/山曰鵲山有木焉其狀如穀而黑其華四照其名迷穀)
(佩之不迷郭璞曰言有光炎若木華赤其光照下地亦/此類也仲長子昌言曰以一人之好惡裁萬品之不同)
崖谷共清風泉相渙(周易曰風/行水上渙)金姿寳相永藉閒安(金/光)
(明經曰如來之身金色微妙其明照耀如金山王又曰/光明熾盛無量無邉猶如無數珍寳大聚楚辭曰像設)
(居室靜/閒安)息心了義終焉遊集(大灌頂經曰息心達本源/是故名沙門勝鬘經曰是)
(故世尊依於了義一向説記班固/終南山賦曰固仙靈之所遊集)法師釋曇珍業行淳
修理懐淵逺今屈知寺任永奉神居夫民勞事功既鏤
文於鍾鼎(周禮曰民功曰庸事功曰勞凡有功者銘書/於王之太常國語曰昔克路之役秦來圖敗)
(晉功魏顆以其身却退秦師于輔氏親止杜回其勲銘/於景鍾韋昭曰景公鍾禮記曰夫鼎有銘銘者論譔其)
(先祖之徳美功烈勲勞而/酌之祭器自成其名焉)言時稱伐亦樹碑於宗廟(左/氏)
(傳曰季武子以所得齊之兵作林鍾而銘魯功焉臧武/仲謂季孫曰非禮也夫銘天子令徳諸侯言時計功大)
(夫稱伐蔡邕銘論曰碑在宗廟兩/階之間近代以來咸銘于碑也)世彌積而功宣身逾
逺而名劭(法言曰年彌高而徳彌劭者/孔子之徒與小雅曰劭美也)敢寓言於彫篆
庻髣髴乎衆妙(法言曰吾子少好賦曰然童子雕蟲/篆刻老子曰𤣥之又𤣥衆妙之門)其
辭曰質判𤣥黄氣分清濁(周易曰𤣥黄天地之雜也天/𤣥而地黄列子曰輕清者上)
(為天重濁/者下為地)涉器千名合靈萬族(周易曰形而下者謂之/器器謂品物也南都賦)
(曰百品千名春秋元命苞曰蚑行喙息蠕動蜎蜚根生/浮著含靈盛壯陸機鼈賦曰總美惡而融融播萬族乎)
(一/區)淳源上派澆風下黷(莊子曰徳又下衰及唐虞􁓚淳/散朴淮南子以􁓚為澆音義同)
(説文曰派水别流也字/林曰黷持垢也杜木切)愛流成海情塵為岳(瑞應經曰/感傷世間)
(沒於愛欲之海百法論曰情塵之意合故知生也言人/皆沈於愛河則妻子財帛也言積之多如海情塵之積)
(為岳為善日積亦見/多為惡日積亦多也)皇矣能仁撫期命世(毛詩曰皇矣/上帝臨下有)
(赫天竺言釋迦牟尼此言能仁不退轉法經佗方菩薩/曰能仁如來興此三道之敎法華經曰我釋迦牟尼劉)
(虯曰能仁哀此忍土俯來拯拔故曰能仁瑞應經曰期/運之至當下作佛孟子曰五百年必有王者興其間必)
(有名世者廣/雅曰命名也)乃睠中土聿來迦衛(毛詩曰乃睠西顧又/曰聿來胥宇迦衛已)
(見上/文)奄有大千遂荒三界(毛詩曰奄有龜䝉遂荒大東/法華經曰其佛以恒河沙等)
(三千大千世界為一佛土又曰如來/以智慧方便於三界火宅拔濟衆生)殷鑒四門幽求六
嵗(毛詩曰殷鑒不逺瑞應經曰太子至十四啟王出游/始出城東門天帝化作病人即迴車悲念人生俱有)
(此患太子出城南門天帝化作老人迴車而還愍念人/生丁壯不乆太子出城西門天帝化作死人迴車而還)
(愍念天下有此三苦太子出城北門天帝化作沙門太/子曰善哉惟是為快即迴車還念道清淨不宜在家又)
(曰佛既厯深山到幽閒處菩薩即拾藁草/以布地正箕坐月食一麻一麥端坐六年)亦既成徳妙
盡無為(勝鬘經曰唯有如來化就/一切功徳無為已見上文)帝獻方石天開淥池
(瑞應經曰佛還樹下道見棄衣取欲浣之天帝知佛意/即頗那山上取四方成理澤好石來置池邉白佛言可)
(用浣衣又曰明日食時佛持鉢到迦葉家受飯而還於/屏處食已欲澡漱天帝知佛意即下以手指地水出城)
(池令佛得用/名為指地池)祥河輟水寳樹低枝(瑞應經曰時尼連河/水流甚疾佛以自然)
(神通斷水涌起高出人頭令底揚塵佛在其中法華經/曰諸雜寳樹華葉光茂瑞應經曰佛後日入指地池澡)
(浴畢欲出無所攀池上素有樹名迦和絶/大修好其樹自然曲枝下就佛佛牽而出)通莊九折安
步三危(爾雅曰六達謂之莊漢書曰王陽為益州刺史/行部至卭僰九折阪歎曰奉先人遺體奈何數)
(乗此險漢書東方朔誡子曰飽食安/步以仕易農尚書曰竄三苗於三危)川靜波澄龍翔雲
起(頭陀經曰令身調善震大法鼔摧伏異學外道邪師/入佛性海煩惱風息波浪不生周易曰雲從龍風從)
(虎聖人作/而萬物覩)耆山廣運給園多士(法華經曰佛住王舍城/耆闍崛山中與大比丘)
(衆萬二千人俱尚書曰帝徳廣運金剛般若經曰佛在/舍衛國祗樹給孤獨園與大比丘衆千二百五十人俱)
(毛詩曰濟/濟多士)金粟來儀文殊戾止(發迹經曰淨名大士是/往古金粟如來尚書曰)
(鳯凰來儀文殊已見上/文毛詩曰魯侯戾止)應乾動寂順民終始(春秋元命/苞曰乾動)
(川靜周易曰湯武革命應乎天順乎人/孫卿子曰生人之始也死人之終也)法本不然今則
無滅(維摩經曰法本不然今則無是寂滅之義僧肇曰/小乗以三界熾然故滅之以求無為大乗觀法本)
(自不然今何以/滅乃真寂滅)象正雖闌希夷未缺(象法正法已見上/文史記曰酒闌漢)
(書音義文頴曰闌言希也老子曰視之不見名之曰夷/聴之不聞名之曰希王弼曰無象無聲無響無所不通)
(無所/不往)於昭有齊式揚洪烈(毛詩曰文王在上於昭于天/班固漢書述曰爰著目録畧)
(序洪烈揚雄解嘲/曰不足以揚洪烈)釋網更維𤣥津重枻(僧叡師十二法/門序曰奏希聲)
(於宇宙濟溺䘮於𤣥津漢書音義/韋昭曰枻檝也音裔珝泄切叶韻)惟此名區禪慧攸託
(禪慧禪定智慧也/即六度之二行也)倚據崇巖臨睨通壑(楚辭曰忽臨睨/夫舊鄉説文曰)
(睨邪/視也)溝池湘漢堆阜衡霍(言崇巖之高通壑之大故以/湘漢為溝池衡霍為堆阜也)
(史記曰屈完曰方城/以為城江漢以為池)膴膴(武/)亭臯幽幽林薄(毛詩曰周/原膴膴堇)
(荼如飴上林賦曰亭臯千里靡不被築毛詩曰秩秩斯/干幽幽南山鄭𤣥周禮注曰竹木曰林高誘淮南子注)
(曰深草/曰薄)媚兹邦后法流是挹(毛詩曰媚/兹一人)氣茂三明情超
六入(維摩經曰佛身即法身也從六通生從三明生僧/肇曰天眼宿命漏盡為三明維摩經曰六入無積)
(眼耳鼻舌/身心已過)眷言靈宇載懐興葺(毛詩曰眷言顧之楚辭/曰葺之兮荷蓋王逸注)
(曰葺蓋/屋也)丹刻翬飛輪奐離立(左氏傳曰丹桓宫楹又曰/刻桓宫桷杜預曰刻鏤也)
(毛詩曰如翬斯飛君子攸躋鄭𤣥曰翬者鳥之奇異者/也禮記曰晉獻文子成室晉大夫發焉張老曰美哉輪)
(焉美哉奐焉潘岳關中記曰未央殿東有鳯凰殿春/秋元命苞曰火離為鳯劉邵魏文帝誄曰鳯凰立翥)象
設既闢睟容已安(楚辭曰象設居室靜門安孟子曰君/子仁義禮智信根于心色睟然見于)
(面盎于背晬/潤澤之貌)桂深冬燠松疎夏寒(楚辭曰何所冬燠何/所夏寒爾雅曰燠煖)
(也/)神足游息靈心往還(瑞應經曰佛已神/足適鬰單日界)勝幡西振貞
石南刋(維摩經曰降服四種魔勝幡建道塲/禰衡顔子碑曰乃刋𤣥石而旌之)
　　齊故安陸昭王碑文
　　　沈休文
公諱緬字景業南蘭陵人也(蕭子顯齊書曰安陸昭王/緬字景業又曰蕭氏之先)
(蕭何居沛至孫侍中彪居東海蘭陵縣東都鄉中都里/晉分東海為東蘭陵郡中朝亂淮隂令憗過江居晉陵)
(武進縣僑置本土加以/南名於是為南蘭陵人)稷契身佐唐虞有大功於天地
商武姬文所以膺圖受籙(王命論曰暨于稷契咸佐唐/虞光濟四海奕世載徳至于)
(湯武而有天下國語史伯曰夫成天地之大功者其子/孫未嘗不章毛詩商頌曰武王載斾毛萇曰武王湯也)
(春秋命厯序曰五徳之運同徵符合膺籙次/相代尚書璇璣鈐孔子曰五帝出受籙圖)蕭曹扶翼
漢祖滅秦項以寧亂魏氏乗時於前皇齊握符於後(國/語)
(太子晉曰自后稷以來寧亂及文武成康僅克安民周/易曰時乗六龍以御天孝經鉤命決曰帝受命握符出)
(也/)靈源與積石爭流神基與極天比峻(尚書曰導河積/石至于龍門毛)
(詩曰崧高惟/岳峻極于天)祖宣皇帝雄才盛烈名蓋當時(蕭子顯齊/書曰太祖)
(皇考諱承之字嗣伯少有大志才力過人為冠軍將軍/太祖即位追尊曰宣皇帝班固漢書贊曰武帝雄才大)
(畧晉中興書曰諸葛誔名蓋/海内又曰鄧遐氣蓋當時)考景皇帝含道居貞巻懐
前代(蕭子顯齊書曰高帝即位追封兄道生為始安貞/王明帝即位追尊始安貞王為景皇帝周易曰居)
(貞之吉順以從上也論語讖曰仲尼/居鄉黨巻懐道美宋均曰懐藏也)公含辰象之秀徳
體河岳之上靈(周易曰在天成象王弼曰象謂日月星/辰孝經援神契曰五嶽之精雄聖四瀆)
(之精/仁明)氣蕰風雲身負日月(論衡曰谷子雲唐于高章奏/百上筆有餘力然則賢者有)
(風雲之智故叶文萬牒莊子曰孔子圍於陳蔡之間太/公往弔之曰子□意者修身以明汙昭昭若揭日月而)
(行司馬彪/曰揭擔也)立行可模置言成範(仲長子昌言曰規矩可/模者師傳之徳也曹植)
(學宫頌曰言為/世範行為時矩)英華外發清明内昭(禮記曰和順積中/而英華外發又曰)
(清明在躬/氣志如神)天經地義之徳因心必盡(孝經曰夫孝天之/經地之義氏之行)
(也毛詩曰/因心則友)簡乆逺大之方率由斯至(周易曰乾以易知/坤以簡能易則易)
(知簡則易從易知則有親易從則有功有親則可乆有/功則可大可乆則賢人之徳可大則賢人之業毛詩曰)
(率由/舊章)挹其源者游泳而莫測懐其道者日用而不知(毛/詩)
(曰泳之游之周易曰/百姓日用而不知)昭昭若三辰之麗于天滔滔猶四
瀆之紀于地(傳子曰二漢之臣爛如三辰之附長天□/曰道教者昭昭然猶日月麗乎天春秋漢)
(含孳曰九卿法河海毛詩/曰滔滔江漢南國之紀)六幽允洽一徳無爽(典引曰/神靈日)
(照光被六幽尚書曰/徳惟一動罔不吉)萬物仰之而彌高千里不言而斯
應(論語顔回曰仰之彌高周易曰黙而成之不言而信/存乎徳行又曰君子居其室出其言善則千里之外)
(應之况其/邇者乎)若夫彈冠出仕之日登庸涖事之年(漢書曰/王陽與)
(貢禹為友世稱王陽在位貢禹彈冠言其取舍/同也尚書帝曰疇咨若時登庸□曰莅亊惟能)軍麾命
服之序監督方部之數斯固國史之所詳今可得畧也
(周禮曰建大麾以田然麾旌旗之名州将之所執也命/服爵命之服也方部四方州部也漢書武帝南置交趾)
(北置朔方之州凡十三部置刺史數/謂等差也賈逵國語注曰簡畧也)水徳方衰天命未
改(水徳謂宋也左氏傳王孫滿/曰今周徳雖衰天命未改)太祖龍躍俟時作鎮淮
泗(蕭子顯齊書曰宋明帝以淮南孤弱以太祖假冠軍/將軍鎮淮隂周易曰見龍在田時舍也或躍在淵自)
(試也孫卿子曰君子博學深謀修身端行以俟/其時潘岳金谷㑹詩曰遂擁朱旄作鎮淮泗)如仁夕
惕之志中夜九迴(論語子曰桓公九合諸侯不以兵車/管仲之力也如其仁如其仁周易曰)
(君子夕惕若厲司馬遷/書曰腸一日而九迴)龕世拯亂之情獨用懐抱(廣雅/曰龕)
(取/也)深圖密慮衆莫能窺(漢書劉向上疏曰/智不可不深圖也)公陪奉朝夕
從容左右蓋同王子洛濵之嵗實惟辟疆内侍之年(周/書)
(晉平公使叔譽於周見太子與之言五稱而三窮歸告/公曰太子晉行年十五而臣不能與言烈仙傳曰王子)
(喬者周靈王太子晉也好吹笙作鳯鳴遊伊洛/之間漢書留侯子張辟疆為侍中年十五也)起予聖
懐發言中㫖(晉中興書王敦上疏曰/導動靜顧問起予聖懐)始以文學遊梁俄
而入掌綸誥(蕭子顯齊書曰緬為宋劭陵王文學中書/郎遊梁謂相如也漢書曰梁孝王來朝從)
(遊説之士相如見而説之客遊/梁禮記曰王言如絲其出如綸)蘭桂有芬清暉自逺(魏/都)
(賦曰信陵之名若蘭芬也楚辭曰椒桂罹以顛覆王逸/注曰言已見先賢若椒桂之人劉琨勸進表曰茂勲格)
(于皇天清暉/光于四海)帝出于震日衣青光(言齊之興也周易曰/帝出乎震震東方也)
(春秋元命苞曰孔子曰扶桑者日所出房所立其耀盛/蒼神用事精感姜原卦得震震者動而光故知周蒼代)
(殷者為姬昌人形龍顔長大精翼日衣青光宋衷/曰為日精所羽翼故以為名木神以其方色衣之)方軌
茅社俾侯安陸(蕭子顯齊書曰齊受禪緬封安陸侯漢/書曰江夏郡有安陸縣尚書緯曰天子)
(社東方青南方赤西方白北方黑上冒以黄上将封/諸侯各取方土苴以白茅以為社毛詩曰俾侯于魯)受
瑞析珪遂荒雲野(周禮曰典瑞掌王瑞鄭𤣥曰人執曰/瑞瑞猶符信也楊子雲解嘲曰析人)
(之珪儋人之爵遂荒已/見上文雲野雲夢之野)式掌儲命帝難其人(漢書疏廣/曰太子國)
(儲副君也尚書禹曰惟帝其難之/孔安國曰言堯帝亦以知人為難)公以宗室羽儀允膺
嘉選(蕭子顯齊書曰緬轉太子中庻子/周易曰鴻漸于陸其羽可用為儀)恊隆三善仰敷
四德(晉中興書烈宗詔曰桓冲恊隆治道禮記曰行一/物而三善皆得者唯世子而已其齒於學之謂也)
(故世子齒於學其一曰而衆知父子之道矣其二曰而/衆知君臣之義矣其三曰而衆知長幼之節矣周易曰)
(君子體仁足以長人嘉㑹足以合禮利物足以和義/貞固足以幹事君子行此四徳者故曰乾元亨利貞)博
望之苑載暉龍樓之門以峻(漢書曰武帝戾太子及冠/就宫上為立博望苑使通)
(賔客從其所好故多異端進者漢/書成紀曰上嘗召太子出龍樓門)獻替帷扆實掌喉脣
(國語史㸃謂趙簡子曰夫事君者諫過而賞善薦可而/替否獻能而進賢帷扆帝座也禮記曰天子負斧扆孔)
(融張儉碑曰聖皇/克亮命作喉脣)奉待漏之書銜如絲之㫖(東觀漢記/曰樊梵字)
(文高毎當直事常晨駐/車待漏如絲已見上文)前暉後光非止恒授(周書孔子/曰文王得)
(四臣丘亦得四友自吾得師也/前有光後有暉是非先後耶)公以密戚上賢俄而奉
職(蕭子顯齊書曰緬遷侍中越絶書曰吳王書/闔廬如得子胥以為上賢無異乎聖人也)出納惟
允劍璽增華(尚書帝曰龍命女作納言夙夜出納朕命/惟允應劭漢書儀曰侍中殿上稱制出則)
(陪乗佩璽把劒増華謂/自庻子而益其榮華也)伊昔帝唐九官咸事熊豹臨戭
納言是司(漢書劉向上疏曰舜命九官濟濟相讓應劭/曰尚書曰禹作司空棄后稷契司徒咎繇作)
(士師垂共工益朕虞伯夷秩宗夔典樂龍納言凡九官/左氏傳曰昔高陽氏有才子八人檮戭大臨高辛氏有)
(才子八人/仲熊叔豹)自此迄今其任無爽爰自近侍式贊權衡(蕭/子)
(顯齊書曰世祖即位緬遷五兵尚書淮南子曰準繩連/體權衡合徳百五繇焉以定法式輔弼執玉以翼天子)
(也/)而皇情眷眷慮深求瘼(毛詩曰皇矣上帝臨下有赫/鍳觀四方求民之莫班固漢)
(書引詩而為此瘼/爾雅曰瘼病也)姑蘇奥壤任切關河(奥壤猶奥區也/韓康伯王述碑)
(曰述遷㑹稽太守淮海維揚皇基/所託此蓋關河之重泱泱大邦)都㑹殷負提封百萬
(史記曰夫吴有海鹽之饒章山之銅三江五湖之利亦/江東一都㑹也西京賦曰百物殷阜薛綜注曰殷盛阜)
(大也今為此負漢書曰天子畿方千里提封百萬井臣/瓚案舊説云提最凡言大舉頃畞也李竒曰提舉也舉)
(四方為内也韋昭/曰積土為封限)全趙之袨服叢臺方此為劣(鄒陽上/書曰全)
(趙之時武力鼎士袨服叢/臺之下者一旦成市也)臨淄之揮汗成雨曾何足稱
(戰國策蘇秦説齊宣王曰臨淄之塗人肩/相摩舉袂成幕揮汗成雨高誘曰揮振也)乃鴻騫舊吴
作守東楚(蕭子顯齊書曰緬出為吳郡大守吳質魏都/賦曰我太公鴻飛兗豫劉琨勸進表曰奄有)
(舊吳牽秀祖孫楚詩曰受兹明命作守西/疆漢書音義孟康曰舊名吳為東楚也)𢎞義讓以朂
君子振平惠以字小人(論語䜟曰伯夷叔齊義讓龍舉/干寳晉紀曰丁固父覽以義讓)
(稱尚書武王曰朂哉夫子周書成王曰朕不知字民/之道敬問伯父尚書王曰無或敢伏小人之攸箴)撫
同上德綏用中典(老子曰上德不德是以有徳鍾會曰/體神妙以存化者上徳也周禮曰刑)
(平國用/中典)疑獄得情而弗喜宿訟兩讓而同歸(漢書曰張/湯以倪寛)
(為獄讞掾以占法義决疑獄論語曾子曰上失其道民/散乆矣如得其情則哀矜而勿喜東觀漢記曰魯恭為)
(中牟令宿訟許伯等爭陂澤田積年州/郡不決恭平理曲直各退自相責讓)雖春申之大啟
封疆鄧攸之緝熈氓庻不能尚也(史記曰楚考烈王立/以黄歇為相號春申)
(君請封於江東王許之因城吳故墟以自為都也國語/史伯謂鄭桓公曰加之以徳可以大啟王隠晉書曰鄧)
(攸字伯道為吳郡太守吳人餓死攸到表賑貸臺不時/聴攸乃輒出倉米一郡䝉濟不受禄俸唯飲吳水毛詩)
(曰緝熈文/王之典)夏首藩要任重推轂(楚辭曰過夏首而西浮/王逸注曰夏首水口也)
(漢書馮唐曰臣聞上古王者遣将也跪而推/轂曰閫以内寡人制之閫以外将軍制之)衿帶中流
地殷江漢(李尤函谷關銘曰函谷險要/衿帶咽喉尚書曰九江孔殷)南接衡巫風雲
之路千里(衡巫三江名吳都賦/曰徑路絶風雲通)西通鄾鄧水陸之塗三
七(左氏傳曰鄧南鄾人杜預曰鄾今鄧鄉縣南江水之/北也鄧今穎川邵陵縣西南有鄧城蜀都賦曰水陸)
(所/凑)是惟形勝閫外莫先(漢書田肯曰秦形勝之國也閫/外已見上文鄭𤣥禮記注曰閫)
(門限/也)建麾作牧明徳攸在(蕭子顯齊書曰緬轉郢州刺/史周禮曰建大麾以封藩國)
(又曰八命作牧尚書王/曰文王克明德慎罰)乃㬥以秋陽威以夏日(孟子曰/江漢以)
(濯之秋陽以㬥之綦□邃曰周之秋於夏為盛陽也左/氏傳曰鄷舒問於賈季曰趙衰趙盾孰賢對曰趙衰冬)
(之日趙盾夏之日/杜預曰夏日可畏)澤無不漸螻蟻之宂靡遺(西征賦曰/澤靡不漸)
(恩無不逮尸子曰舜之行其猶河海乎/千仞之漢亦滿之螻蟻之宂亦滿之)明無不察容光
之微必照(孟子曰日月有明容光必照焉趙/岐曰容光小隙也言大明照幽微)由近而被
逺自己而及物(史記臯陶曰邇可逺在兹鄭/𤣥曰此政由近可以及逺)惠與八風
俱翔徳與五材竝運(聖主得賢臣頌曰恩從祥風翔淮/南子曰天有八風典引曰仁風翔)
(于海表左氏傳子罕曰天生/五材民竝用之廢一不可)逺無不懐邇無不肅(阮嗣/宗勸)
(晉王牋曰逺無/不服邇無不肅)邑居不聞夜吠之犬牧人不覩晨飲之
羊(司馬彪續漢書曰劉寵字榮祖遷㑹稽太守徵入為/将作大匠山隂縣民去郡數十里有若耶山中有五)
(六老公年皆七八十聞寵遷相率共送寵人齎百錢寵/見勞來曰父老何乃自苦逺來皆對曰山谷鄙老生未)
(嘗到郡縣佗時吏徴發不去民間或夜不絶狗吠竟夕/民不得安自明府下車以來狗不夜吠吏希至民間年)
(老遭值聖化聞當棄去故戮力來送寵謝之為選受一/大錢故寵在㑹稽號為一錢其清如是家語曰孔子為)
(大司寇初魯之販羊者沈猶氏常朝飲其羊以詐市/人及孔子之為政也則沈猶氏不敢朝飲其羊也)譽
表六條功最萬里(漢書音義曰舊刺史所察有六條察/民疾苦寃失職者察墨綬長吏以上)
(居官政狀察盗賊為民之害及大姦猾者察犯田律四/時禁者察民有孝悌亷潔行修正茂才異等者察吏不)
(簿入錢穀放散者所察不得過此漢書曰倪寛為郡内/史課殿當免民恐失之輸租繦屬不絶課更以最楊雄)
(為益州刺史作節度曰刺史居/深門之中總萬里之統者也)還居近侍兼饗戎秩(蕭/子)
(顯齊書曰緬還為/侍中領驍騎將軍)候府寄隆儲端任顯(魏畧曰中領軍/延康置故漢北)
(軍中候之官也漢書曰/詹事秦官掌皇太子家)東西兩晉兹選特難羊琇願言
而匪獲謝琰功高而後至(晉諸公讚曰羊琇字稚舒泰/山人通濟才術與世祖同年)
(相善謂世祖曰後富貴時見用作領䕶軍太子詹事世/祖即位累遷左將軍中䕶軍特進何法盛晉中興書陳)
(郡謝録曰琰字瑗度安少子也為輔國/將軍距氐進號征虜左僕射領詹事)升降二宫令績
斯俟(蕭子顯齊書曰緬遷/中領軍太子詹事)禁旅尊嚴主器彌固(蔡邕𡊮/逢碑曰)
(乃撫京邑總齊禁旅周/易曰主器者莫若長子)禹穴神臯地埒分陜(漢書司馬/遷南遊江)
(淮上㑹稽探禹穴西京賦曰寔惟地之奥區神臯/𡊮煥與曹植書曰召公與周公受分陜之任也)江左
以來常遞斯任東渚鉅海南望秦稽(子虛賦曰齊東渚/鉅海南有琅邪孔)
(臯㑹稽記曰秦望山在州城正南史記曰始皇登之不/望南海越絶書曰禹救水到大越上茅山大㑹計吏更)
(名茅山/曰㑹稽)淵藪胥萃萑蒲攸在(尚書曰今商王受為天下/逋逃主萃淵藪左氏傳曰)
(子叔為政不忍猛而寛鄭/國多盜聚人於萑蒲之澤)貨殖之民千金比屋(漢書千/乘之國)
(必有千金之賈/者利有所并也)郛㙻之内雲屋萬家(徐幹陳情詩曰踟/蹰雲屋下嘯歌倚)
(華楹屋/或為甍)刑政繁舛舊難詳一南山羣盜未足云多(漢書/曰王)
(遵為高陵令㑹南山羣盜傰宗數百人為吏民害於是/王鳯薦遵徵諌議大夫守京兆都尉行京兆尹事旬月)
(間盜賊肅清蘇/林曰傰音朋)渤海亂繩方斯易理(漢書曰上以龔遂/為渤海太守問曰)
(渤海廢亂朕甚憂之卿欲何以息其盜賊遂曰臣聞治/亂民猶治亂繩不可急也唯緩之然後可理臣願一切)
(以便宜從/事上許焉)公下車敷化風動神行(蕭子顯齊書曰緬出/為㑹稽太守漢書曰)
(班伯為定襄太守其下車作威吏民悚息謝承後漢書/曰隂修敷化二郡威敎克平太𤣥經曰風動雷興謝承)
(後漢書曰威令/神行征艾朔士)誠恕既孚鉤距靡用(杜預左氏傳注曰/孚大信也漢書曰)
(趙廣漢守京兆尹廣漢善為鉤距以得事情鉤距者欲/知馬價則先問狗巳問羊又問牛然後及馬參伍其價)
(以類相推則知馬之賤貴不失實矣晉灼曰鉤致也距/閉也設欲知馬價先問狗又問羊然後及馬使對者無)
(疑以知馬價示若不問而/自知以閉其術為距也)不待赭汙之權而姦渠必翦
(漢書曰張敞守京兆尹召見諸偷酋長數人因貰其罪/犯宿負令致諸偷以自贖偷長曰今一旦召詣府恐諸)
(賊驚駭願一切受署敞皆以為吏遣歸假置酒小偷悉/來賀飲酣偷長以赭汙其衣吏坐里閭閲出者有赭輒)
(収縳之一日捕得數百人盡行法罰/尚書曰殱厥渠魁孔安國曰渠大也)無假里端之籍而
惡子咸誅(歌録曰鴈門太守行曰外無猛政内懐慈仁/文武備具課民不貧移惡子姓偏著里端)
被以哀矜孚以信順(哀矜已/見上文)南陽葦杖未足比其仁(范/曄)
(後漢書曰劉寛字文饒𢎞農人也遷南陽太守吏民有/過但用罰之示辱而已然終不加苦韓詩外傳孔子曰)
(水之精為土老蒲為葦願無怪之/曹植對酒歌曰蒲鞭葦杖示有刑)潁川時雨無以豐其
澤(趙岐三輔決録曰茂陵郭伋為潁川化如/時雨摯虞曰伋字細侯光武拜潁川太守)公攬轡升
車牧州典郡(范曄後漢書曰范滂為詔使登車攬轡洧/澄清天下之志蔡邕橋𤣥碑曰改一州典)
(五郡/也)感達民祇非待期月(論語子曰苟有用我者期/月而已可也三年有成)老
安少懐塗歌里詠(論語子曰老者/安之少者懐之)莫不歡若親戚芬若
椒蘭(孫卿子曰夫暴國之君將誰與至哉其所與至必/其民也而其民之親我若父母其好我芬若椒蘭)
(漢書刑法志曰鄰國望/我歡若親戚芬若椒蘭)麾斾每反行悲道泣攀車卧轍
之戀爭塗忘逺(東觀漢記曰秦彭字國平為開陽城門/侯後拜潁川太守老弱啼號填道又曰)
(侯霸字君房王莽敗霸保守臨淮更始元年遣謁者侯/盛齎璽書徵霸百姓號呼哭泣遮使者或當道卧皆曰)
(願復留/霸期年)去思一借之情愈乆彌結(漢書曰何武為兖州/刺史徙京兆尹其所)
(居亦無赫赫名去後常見思東觀漢記曰冦恂為河内/大守徵入為金吾潁川盜賊羣起車駕南征恂從至潁)
(川盜賊悉降百姓遮道曰願從/陛下復借冦君一年上乃留恂)方城漢池南顧莫重(左/氏)
(傳屈完曰方城以/為城漢水以為池)北指崤潼平塗不過七百(崤二崤也/雍州圖經)
(曰潼水華隂縣界伏滔正淮論曰/壽春北接梁宋平塗不過七百)西接嶢武關路曾不
盈千(漢書音義應劭曰嶢山之關也李竒曰在上洛北/文潁曰武關在析西王隠晉書庾翼表曰襄陽北)
(去河洛不/盈千里)蠻陬夷徼重山萬里(魏都賦曰蠻陬夷落張/楫漢書注曰徼塞也以)
(木柵水為夷狄界也魏/都賦曰由重山之東阨)小則俘民畧畜大則攻城剽邑
(賈逵國語注曰伐國取人曰俘漢書晁錯上兵事曰胡/虜小入則小利大入則大利攻城屠邑驅畧畜産史記)
(曰盜賊滋起大羣至數千人攻城剽邑小/羣盜以百數掠鹵鄉里方言曰畧強取也)晉宋迄今有
切民患烽鼔相望嵗時不息椎埋穿掘之黨阡陌成羣
(史記曰攻剽椎埋掘冡皆為曰用耳/徐廣曰椎殺人而埋之或謂發冡也)慠法侮吏之人曾
莫禁禦累藩咸受其弊厯政所不能裁(賈逵國語注/曰裁制也)加
以戎羯窺窬伺我邉隙(朱鳯晉書曰前後徙河北諸郡/縣居山間謂之羯胡劉琨勸進)
(表曰狡冦窺/窬伺國瑕隙)北風未起馬首便以南向(魏志臧洪荅陳/琳書曰秋風揚)
(塵伯珪馬/首南向)塞草未衰嚴城於焉早閉(李陵與蘇武書曰/凉秋九月塞外草)
(衰抱朴子鮑生曰人君恐姦舋之不虞故嚴城以備/之戰國策子楚謂秦王曰臣恐邉境早閉晩開也)永
明八載疆場大駭(呉均齊春秋曰永明八年匈奴寇朐/山左氏傳沈尹戌曰吳新有疆場之)
(駭國語曰晉師大駭揚雄集上/書曰候騎至甘泉京師大駭)天子乃心北眷聴朝不
怡(司馬遷書曰主上食/不甘味聴朝不怡)揚斾漢南非公莫可(蕭子顯齊/書緬為雍)
(州刺史籍田賦曰九旗揚斾吕氏/春秋曰漢南之國聞湯之徳歸之)於是驅馬原隰巻甲
遄征(毛詩曰驅馬悠悠又曰于彼原隰孫子兵法/曰巻甲趨利日夜不處曹植詩曰指日遄征)威令
首塗仁風載路(李尤武功歌曰恩普洽威令行首塗/猶首路也謝承後漢書序曰徐淑戎)
(車首路續晉陽秋曰謝安賞袁宏為機對辯速宏為東/郡安取一扇授之聊以贈行宏應聲曰輒當奉揚仁風)
(慰彼黎庻毛詩/曰厥聲載路)軌躅清晏車徒不擾(漢書音義/曰躅迹也)牛酒日
至壺漿塞陌(漢書廣武君謂韓信曰不如案甲休兵百/里之内牛酒日至以饗士大夫孟子曰葛)
(伯不祀湯征之其君子實𤣥黄于篚/以迎君子小人簞食壺漿以迎小人)失義犬羊其來乆
矣(漢書名臣奏曰大尉掾應劭等議/以為鮮卑隔在漢北犬羊為羣)徴賦嚴切唯利是
求(左氏傳晉呂相告秦曰秦雖與晉/出入秦唯利是視又曰唯好是求)首䑕疆界災蠧彌
廣(漢書曰蚡謂韓安國與長孺共一秃翁何為首鼠兩/端音義曰首鼠一前一却也説文曰蠧木蟲也以喻)
(殘/賊)公扇以亷風孚以誠德盡任棠置水之情𢎞郭伋待
期之信(東觀漢記曰龎參字仲達拜漢陽太守郡民任/棠者有奇節参到先候之棠不與言但以䪥一)
(本水一杯置戸屏前自抱孫兒伏於戸下參思其微意/良久曰棠是欲曉太守也水者欲吾清也拔大本䪥欲)
(吾擊强宗也抱兒當戸欲吾開門恤孤也於是歏息而/還參在職果能抑豪助弱以惠政得民司馬彪續漢書)
(郭伋拜并州牧行部西河到美稷數百小兒各騎竹馬/逢迎伋問曰兒曹何自逺來對曰聞使君到喜故來迎)
(伋謝曰辛苦諸童小兒復送至郭門外問使君何日當/還伋謂别駕計日告之行部還入美稷先期一日伋念)
(負諸兒即止一亭須期乃往/伋重信得人心皆此類也)金如粟而弗覩馬如羊而
靡入(范曄後漢書曰張奐字然明燉煌人也遷安定屬/國都尉羌戎豪帥感奐恩徳上馬二十四先零酋)
(長久遺金鐻八枚奐竝受之而召主簿於諸羌前以酒/酹地曰使馬如羊不以入廏使金如粟不以入懐悉以)
(金馬/還之)雛雉必懐豚魚不爽(東觀漢記曰魯恭為中牟令/時郡國螟傷稼犬牙縁界不)
(入中牟河南尹袁安聞之疑其不實使仁恕掾肥親往/察之恭隨行阡陌俱坐桑下有雉過止其傍傍有童兒)
(親曰何不捕之兒言雉方将雛親曰所以來者欲察君/之化迹耳蟲不犯境此一異也化及鳥獸此二異也豎)
(子有仁心此三異也具以/狀言安周易曰信及豚魚)由是傾巢舉落望徳如歸(廣/雅)
(曰落謂村居也左氏傳曰衛/遷邢于夷儀邢遷如歸也)椎髻髽首日拜門闕(漢書/曰尉)
(佗魋髻箕踞淮南/子曰三苗髽首)卉服滿塗夷歌成韻(尚書曰島夷卉/服蜀都賦曰夷)
(歌成章范曄後漢書曰益州刺史朱輔上疏/曰白狼王唐叢等慕化歸義作詩三章也)禮義既敷
威刑具舉(公羊傳曰既者何盡也/毛萇詩傳曰具俱也)疆民獷俗反志遷情
(韓詩曰獷彼淮夷薛君曰獷覺寤之貌劉騊駼/與李子堅書曰吏民彊獷比屋為賊獷古猛切)風塵不
起囹圄寂寞(東觀漢記曰蔡彤為遼東太守/野無風塵魏都賦曰囹圄寂寞)富商野次
宿秉停菑(國語叔向曰絳之富商韋蕃以過於朝范曄/後漢書曰王渙字稚子廣陵人除温令境内)
(清夷商人露宿於道毛詩曰彼有遺秉此有/滯穗又曰于彼菑畞毛萇曰田一歳曰菑)蝝蝗弗起
豺虎逺跡(范曄後漢書曰宋均字叔平南陽人也遷九/江太守郡多虎暴數為民患常設檻穽而猶)
(多傷害均到下記屬縣可一去檻穽除削課制其後傳/言虎相與東渡江後山陽楚沛多蝗其飛至九江東界)
(者輒東/西散去)北狄懼威關塞謐靜偵諜不敢東窺駝馬不敢
南牧(偵伺也鄭𤣥周禮注曰諜賊反間為國賊者范曄/後漢書曰鮮卑寇遼東蔡彤擊之虜大破不敢復)
(闚塞過秦論曰胡人/不敢南下而牧馬)方欲振策燕趙席巻秦代(過秦論/曰振長)
(筴而御宇内又曰/有席巻天下之意)陪龍駕於伊洛侍紫蓋於咸陽(楚辭/曰龍)
(駕兮帝服聊翺翔兮周章傳𤣥/乗輿馬賦曰紫蓋漂以連翩)而遘疾彌留欻焉大漸
(尚書曰疾大漸惟/幾病日臻既彌留)耕夫釋耒桑婦下機(曹植荀侯誄曰/機女投抒農夫)
(輟耕/也)參請門衢竝走羣望(左氏傳曰乃大/有事于羣望)維永明九年
夏五月三十日辛酉薨春秋三十有七城府颯然庻僚
如霣(颯然吹木/葉落貌)男女老幼大臨街衢(潘朂荀或碑曰男/女老幼里號巷哭)
接響傳聲不踰時而達于四境(臧榮緒晉書曰羊祜薨/於是街衢塗巷傳哭接)
(音邑里/相達)夷羣戎落幽逺必至望城拊膺震動郛邑竝求
入奉靈櫬藩司抑而弗許雖鄧訓致劈面之哀羊公深
罷市之慕(范曄後漢書曰鄧訓字平叔遷䕶烏桓校尉/病卒官吏民羌胡愛惜旦夕臨者數千人戎)
(俗父母死恥悲泣皆騎馬歌呼至聞訓卒莫不號跳或/以刀自割又刺殺其犬馬牛羊曰鄧使君已死我曹亦)
(俱死耳晉諸公讚曰羊祜薨贈太/傅南州以市日聞喪即號哭罷市)對而為言逺有慙徳
(尚書曰惟/有慙徳)神駕東還號送踰境(蕭子顯齊書曰緬喪/還百姓縁沔水悲泣)奉
觴奠以望靈仰蒼天而自訴(蕭子顯齊書曰百姓設祭/於峴山鄭𤣥周禮注曰喪)
(所薦饋曰奠韓詩曰/萬人顒顒仰天告訴)震響成雷盈塗咽水(周易曰震動/也漢中山靖)
(王曰聚蚊成雷江衛與荀仲/茂牋曰舉國顒顒歎慕盈塗)公臨危審正載貽話言(説/文)
(曰話㑹合/善言也)楚囊之請惟幾而彌固(左傳曰楚子囊伐吳/還將死而遺言謂子)
(庚必城郢君子謂子囊忠君薨不忘増其名將死不忘/衛社稷可不謂忠乎尚書曰疾大漸惟幾孔安國曰幾)
(危/殆)衛魚之心身亡而意結(韓詩外傳昔衛大夫史魚病/且死謂其子曰我數言蘧伯)
(玉之賢而不能進彌子瑕不肖而不能退死不當居喪/正堂殯我於室足矣衛君問其故子以父言聞君召伯)
(玉而貴之彌子瑕/退之徙殯於正堂)二宫軫慟遐邇同哀追贈侍中領衛
将軍給鼔吹一部諡曰昭侯時皇上納麓在辰登庸伊
始(皇上明帝也尚書曰納于大麓烈風雷雨弗迷孔安/國曰麓録也堯納舜使大錄萬機之政尚書曰若時)
(登/庸)允副朝端兼掌屯衛(蕭子顯齊書曰明帝初為右僕/射加領衛尉晉中興書謝安石)
(上疏曰尸素朝端忽焉五載漢書/曰城門校尉掌京師城門屯兵)聞凶哀震感絶移時
因遘沈痾緜留氣序世祖日夜憂懐備盡寛譬(世祖武/帝臧榮)
(緒晉書賀循牋曰日夜憂/懷慷慨發憤寛譬見下文)勉膳禁哭中使相望(東觀漢/記曰樊)
(修至孝母終上遣中黄門朝暮餐食吳志曰朱然寢/疾孫權夜為不寢中使醫藥口食之物相望於道)上
雖外順皇㫖内殷私痛獨居不御酒肉坐卧泣涕霑衣
(毛萇詩傳曰殷憂也束觀漢記曰齊武王以譖愬遇害/上與衆㑹飲食笑語如平常馮異侍從親近見上獨居)
(不御酒肉坐卧枕席有泣涕/處異獨入叩頭寛解上意)若此移年癯(求/俱)瘠改貌(爾/雅)
(曰臞瘠也與/癯同渠俱切)天倫之愛振古莫儔(榖梁傳曰兄弟天倫/也何休曰兄弟先後)
(天之倫次也毛詩曰匪今斯/今振古如兹毛萇曰振自也)及俯膺天眷入纂絶業(蕭/子)
(顯齊書曰紀曰太后廢海陵王以上入纂太祖爾/雅曰纂繼也漢書司馬遷曰惟漢接三代絶業)分命
懿親台牧竝建(尚書曰分命羲叔左氏傳富辰曰兄弟/雖有小忿不廢懿親春秋漢含孳曰三)
(公在天法三/能牧見上文)對繁弱以流涕望曲阜而含悲(左氏傳子/魚曰周公)
(相王室以尹天下於周為睦兮魯公以大路大旂夏/后氏之璜封父之繁弱尚書曰魯侯伯禽宅曲阜)改
贈司徒因諡為郡王禮也惟公少而英明長而𢎞潤風
標秀舉清暉映世學徧書部特善𤣥言鞶帨之麗篆籕
之則(法言曰今之學者非獨為之華藻也又從而繡其/鞶帨李軌曰鞶帨巾也喻今之文字煩多非獨華)
(藻也巾帶皆文之如繡也漢書史/籀音義曰周宣王太史作大篆)窮六義於懐抱究八
體於毫端(毛詩序曰詩有六義焉一曰風二曰賦三曰/比四曰興五曰雅六曰頌漢書八體六技韋)
(昭曰一曰大篆二曰小篆三曰刻符四曰蟲/書五曰摹印六曰署書七曰殳書八曰𨽻書)奕思之微
秋儲無以競巧(孟子曰奕秋通國之善奕者也儲謂儲/蓄精思也馬融曰廣成頌曰儲積山藪)
(廣思/河澤)取睽之妙流睇未足稱竒(周易曰弦木為弧剡木/為矢弧矢之利以威天)
(下蓋取諸睽幽通賦曰養流/睇而猿號李虎發而石開)至公以奉上鳴謙以接下
(周易曰鳴謙貞吉中心得也/尚書曰奉先思孝接下思恭)撫僚庻盡盛徳之容交士
林忘公侯之貴(辨亡論曰接上盡盛徳之容吳志/魯肅曰不失下曹從事交遊士林)虚懐
博納幽關洞開(鄒潤甫為諸葛穆荅晉王命曰雖曰博/納虛懐下開幽關已見上文西征賦曰)
(胸中豁/其洞開)宴語談笑情瀾不竭(毛詩曰燕笑語兮是以有/譽處兮世説曰王太尉云)
(郭子𤣥語議如懸/河寫水注而不竭)譽滿天下徳冠生民(孝經曰言滿天/下無口過干寳)
(晉紀武帝詔曰蓋德冠/生民必饗不泯之榮)蓋百代之儀表千年之領袖(荀/氏)
(家傳曰荀彧徳行周備名重天下莫不以為儀表王隠/晉書曰魏舒為相國叅軍晉王特加器敬毎朝㑹罷坐)
(而目送之曰魏舒堂/堂實曰人之領䄂也)㑹不憖留梁摧奄及(左氏傳孔丘/卒公誄之曰)
(昊天不弔不憖遺一老禮記曰孔子早起負手/曳杖逍遙於門歌曰太山其頽乎梁木其壞乎)豈唯僑
終蹇謝興謠輟相而已哉(僑子産也左氏傳曰子産從/政一年輿人誦之曰取我衣)
(冠而禇之取我田疇而伍之孰殺子産吾其與之及三/年又誦之曰我有子弟子産誨之我有田疇子産殖之)
(子産而死誰其嗣之潘岳賈充誄曰秦亡蹇叔舂者不/相杵史記趙良曰五羖大夫死舂者不相杵史記以為)
(五羖而云蹇叔/未詳潘沈之㫖)凡我僚舊均哀共戚怨天徳之無厚痛
棠隂之不留(周易曰用九天徳不可為首也鄧析子曰/天於人無厚也何足以言之天不能令夭)
(折之人更生為善之民必壽此於民無厚也淮南子曰/日朝發扶桑入于落棠高誘曰扶桑日所出落棠山日)
(所入/也)思所以克播遺塵敝之穹壤(魏都賦曰列聖之遺/塵曹植露盤頌曰敝)
(之天壤以/顯元功)乃刋石圖徽寄情銘頌其辭曰天命𤣥鳥降
而生商(毛詩商/頌文也)是開金運祚始玉筐(金謂殷鄒子曰五/徳從所不勝虞土)
(夏木殷金周火呂氏春秋曰有娀氏有二佚女為九成/之臺飲食以鼔帝命燕往視之鳴若隘隘二女愛而爭)
(摶之覆以五筐少選發而視之鷰遺卵而北飛遂不反/高誘曰帝天也天命鷰降卵於有娀氏女吞之生契)
三仁去國五曜入房(論語曰微子去之箕子為之奴比/于諫而死孔子曰殷有三仁焉春)
(秋元命苞曰殷紂之時五星聚/房房者蒼神之精周據而興)亦白其馬侯服周王(毛/詩)
(序曰有客微子來見祖廟詩云有客有/客亦白其馬又曰侯服于周天命靡常)本枝派别因菜
命氏(微子之後食邑於蕭因氏焉毛詩曰文王子孫本/枝百世吳都賦曰百川派别漢書曰楊雄之先初)
(食菜於晉之揚因氏焉左氏/傳羽父曰胙之土而命之氏)涉徐而東義均梁徙(謂從/蘭陵)
(也王隠晉書曰徐州部東海郡蘭陵縣班固高紀贊劉/向曰戰國時劉氏自秦獲於魏秦滅魏遷大梁都豐故)
(周市説雍齒曰豐故梁徙也頌/高祖云涉魏而柬遂為豐公)自兹以降懐青拖紫(解/朝)
(以夕音拖紫/朱丹其轂)崇基巖巖長瀾濔濔(毛詩曰節彼南山維石/巖巖又曰新臺有泚河)
(水濔/濔)惟聖造物龍飛天步(莊子孔子曰夫造物者為人/司馬彪曰造物謂道也周易)
(曰飛龍在天利見大人毛/詩曰天步艱難之子不猶)載鼎載革有除有布(鼎革二/卦名也)
(周易曰井道不可不革故受之以革革物者莫若鼎故/受之以鼎漢書音義文潁曰孛星多為除舊布新改易)
(君上/也)高皇赫矣仰膺乾顧(曹府君陳寔誄曰赫矣陳君/毛詩曰乃眷西顧此維與宅)
景皇蒸哉實啟洪祚(毛詩曰文王蒸哉潘岳羊夫人/諡策文曰光啓洪祚慶流萬國)喬
嶽峻峙命世興賢(毛詩曰崧高維嶽峻極于天維岳降/神生甫及申鄭𤣥曰福祚興於子孫)
(命世已/見上文)應期誕徳絶後光前(應五百嵗之期也曹植上/文帝誄表曰階青雲而□)
(德晉起居注安帝詔曰/元功盛德超前絶後)幾以成務覺在民先(周易曰夫/㡬者動之)
(微又曰夫易開物成務孟子伊尹曰天之生/斯民也先覺覺復覺也予天民之先覺者也)位非大寳
爵乃上天(周易曰天地之大徳曰生聖人之大寳曰位/孟子有天爵有人爵仁義忠信樂善不倦此)
(天爵也公卿大/夫此人爵也)爰始濯纓清猷濬發(楚辭曰滄浪之水/清可以濯吾纓毛)
(詩曰濬哲維/商長發其祥)升降文陛逶迤魏闕(漢書梅福上疏曰願/一登文石之陛涉赤)
(墀之塗夏侯稚景福殿賦曰乃涉乎文陛以登華殿呂/氏春秋中山公子牟謂詹子曰身在江海之上心居乎)
(魏闕之下高誘曰/魏闕象魏之闕也)惠露霑吳仁風扇越(陸機謝成都王/牋曰慶雲惠露)
(止於/落葉)涉夏踰漢政成期月(楚辭曰江與夏之不可涉夏/水名也尚書曰逾于漢期月)
(已見/上文)用簡必從日新為盛(周易曰簡則易從又/曰日新之謂盛德)在上哀
矜臨下莊敬(哀矜已見上文論語曰季康子問使/民以敬如之何子曰臨之以莊則敬)草木
不夭昆蟲得性(毛詩序曰周家忠厚仁及草木又曰/民樂其有靈徳以及鳥獸昆蟲焉)我
有芳蘭民胥攸詠(芳蘭即上芳/若椒蘭也)羣夷蠢蠢巖别嶂分(爾/雅)
(曰蠢/動也)傾山盡落其從如雲(毛詩曰齊子歸/止其從如雲)挈妻荷子負
戴成羣(莊子曰邠人謂邠王曰挈吾妻子以從王/乎又曰石戸之農夫負妻戴子入海也)迴首
請吏曾何足云(封禪書曰昆蟲闓澤迴首面内漢書曰/卭笮之君長聞南夷與漢通請吏比南)
(夷/)昔聞天道仁罔不遂(老子曰天道無親常與善人論/語子曰仁者壽莊子曰聖也者)
(遂於命/者也)彼蒼如何興山止簣(毛詩曰彼蒼者天殱我/良人止簣已見上文)四
牡方馳六龍頓轡(毛詩曰駕彼四牡四牡項領頓轡喻/死也楚辭曰貫鴻濛以東朅兮維六)
(龍於扶桑王逸注曰結我車轡於扶桑/以留日行幸得延年壽也頓猶舍也)斯民曷仰邦國
殄瘁(毛詩曰人之云/亡邦國殄瘁)齊殞晏平行哭致禮(晏子曰齊景/公遊於淄晏)
(子死公擊駔而馳自以為遲下車而趨知不如車之駛/則又乗之比至國四下而趨至則伏尸而哭曰百姓誰)
(復告我/惡耶)趙徂昌國列邦揮涕(史記曰樂毅為燕伐齊破/之封樂毅於昌國昭王卒)
(燕惠王疑毅毅降趙號曰望諸君而卒於趙潘岳太宰/魯公碑曰趙喪望諸列國同傷家語敬姜曰無揮涕涕)
(以手揮/之也)况我君斯皇之介弟(左氏傳伯州犂謂皇頡曰/夫子為王子圍寡君之貴)
(介弟/也)哀感徒庻慟興雲陛(左思七畧曰闓甲第之/廣袤建雲陛之嵯峩)階毁
留攢川汎歸軸(禮記曰君殯用輴攢至于上鄭𤣥曰攢/猶叢也殯君棺以龍輴叢不題湊象椁)
(儀禮曰遷于祖用/軸鄭𤣥曰軸輁也)競羞野奠爭攀去轂遵渚號追臨波
望哭(毛詩曰鴻飛遵渚范曄後漢書曰祭/遵喪至河南車駕臨之望哭哀慟)無絶終古惟
蘭與菊(楚辭曰春蘭兮秋/菊長無絶兮終古)塗由帝渚朱軒靡駕(楚辭曰/帝子降)
(兮北渚尚書大傳曰未/命為士不得乗朱軒)東首塋園即宫長夜(廣雅曰首/向也漢書)
(音義如淳曰塋冡田也禮記曰孔悝鼎銘曰即/宫于宗周李陵詩曰嚴父潛長夜慈母去中堂)逝川無
待黄金難化(逝川已見上文史記少君言上曰祠竈則/致物而丹砂可為黄金黄金成以為飲食)
(器則/益壽)鐘石徒刋芳猷永謝(吳越春秋樂師謂越王曰君/王德可以刻之金石王逸楚)
(辭注曰/謝去也)
　墓誌(吳均齊春秋王儉曰石誌不出禮/典起宋元嘉顔延之為王琳石誌)
　　劉先生夫人墓誌(蕭子顯齊書曰太祖為劉瓛取/王氏女瓛卒□監元年下詔為)
　　(瓛立碑號曰貞簡先生王僧孺/劉氏譜曰瓛取王法施女也)
　　任彦升
既稱萊婦亦曰鴻妻(列女傳曰老萊子逃世耕於䝉山/之陽或言之楚王楚王遂駕車至)
(老萊之門楚王曰守國之孤願變先生老萊曰諾妻曰/妾聞之居亂世為人所制此能免於患乎妾不能為人)
(所制者投其畚而去老萊乃隨之又曰梁鴻妻者同郡/孟氏之女也徳行甚修鴻納之共遯逃霸陵山中後復)
(相將至㑹稽賃舂為事雖雜傭保之中妻毎進食/常舉案齊眉不敢正視以禮修身所在敬而慕之)復有
令徳一與之齊(曹植王仲宣誄曰既有令徳材技廣宣/禮記曰信婦德也一與之齊終身不改)
實佐君子簪蒿杖藜(毛詩序曰又當輔佐君子求賢審/官東觀漢記曰梁統與杜林書曰)
(君非隗囂不降志辱身至簪蒿席草不食/其粟莊子曰子貢見原憲原憲杖藜應門)欣欣負載在
冀之畦(音攜漢書曰朱買臣常刈樵其妻亦負載相隨/左氏傳曰臼季過冀見冀缺耨其妻饁之敬相)
(待如/賓)居室有行亟聞義讓(言初居室及於有行俱聞義/讓故曰亟也列女傳鮑蘇妻)
(曰如不敎我以居室之行毛詩曰女子/有行左氏傳趙衰曰臣亟聞其言矣)禀訓丹陽𢎞風
丞相(蕭子顯齊書曰瓛晉丹陽尹惔六葉/孫也然其妻王氏丞相遵之後也)籍甚二門風
流逺尚(漢書曰陸賈逰漢庭公卿□名聲籍甚習鑿齒/晉陽秋曰王夷甫樂廣俱宅心事外言風流者)
(稱王/樂焉)肇允才淑閫徳斯諒(毛詩曰肇允彼桃蟲又曰窈/窕淑女禮記曰内言不出於)
(閫鄭𤣥曰閫門限也/毛萇詩傳曰諒信也)蕪沒鄭鄉寂寥楊冡(范曄後漢書/曰鄭𤣥字康)
(成北海人也國相孔融深敬𤣥屣履造門告高密縣為/𤣥特立一鄉曰齊置士鄉越有君子軍皆異賢之意也)
(今鄭君鄉宜曰鄭公鄉七畧曰揚雄/卒弟子侯芭負土作墳號曰揚冡)參差孔樹毫末成
拱(皇覽聖賢冡墓誌注曰孔子冡在魯城北泗水南冡/塋中樹以百數皆異種人傳言孔子弟子異國人各)
(持其國樹來種之其樹柞枌雒離五味欃檀之樹魯人/莫之識老子曰合抱之木生于毫末公羊傳曰泰伯謂)
(蹇叔曰爾之年老/冡上之木拱矣)暫啟荒埏長扄幽隴(蕭子顯齊書曰/王氏被出今云)
(合𦵏葢瓛卒之/後王氏宗合之)夫貴妻尊匪爵而重(喪服傳曰夫尊於/朝妻貴于室潘岳)
(夏侯湛誄曰惟爾/之存匪爵而貴)
　
　
　
　
　
　
　
　
　
　
　文選巻五十九
欽定四庫全書
　文選巻六十　　　　　　　梁　蕭統　編
　　　　　　　　　　　　　唐　李善　註
　行狀
　　齊竟陵文宣王行狀
　　　　祖太祖髙皇帝
　　　　父世祖武皇帝
　　　任彦昇
　　南徐州南蘭陵郡縣都鄉中都里蕭公年三十五
　　行狀
公道亞生知照隣幾庶(論語孔子曰生而知之者上也/學而知之者次也傳季友修張)
(良廟教曰道亞/黄中照隣殆庶)孝始人倫忠為令徳(毛詩序曰成孝敬/厚人倫左氏傳君)
(子曰中/為令徳)公實體之非毁譽所至(論語子曰吾之於人誰/毀誰譽如有所譽髙誘)
(吕氏春秋注曰體行也莊子曰舉世/譽之而不加勸舉世非之而不加沮)天才博贍學綜該
明(郭子曰孫子荆上品狀王武子曰天才英慱亮拔/不羣潘岳任府君畫讚曰學綜羣籍智周萬物)至
若曲臺之禮九師之易(七畧曰宣皇帝時行射禮博士/后倉為之辭至今記之曰曲臺)
(記又曰易傳淮南九師道訓者淮南王安所造也/漢書音義曰淮南王安聘明易者九人號九師)樂
分龍趙詩析齊韓(漢書曰雅琴趙氏七篇名定渤海/人宣帝時丞相魏相所表又曰琴)
(琴龍氏九十九篇名徳梁人也又曰詩魯齊韓三家/應劭漢書注曰申公作魯詩韓嬰作韓詩后倉作齊)
(詩/也)陳農所未究河間所未輯(漢書曰成帝時以書/頗㪚亡使謁者陳農)
(求遺書於天下又曰河間獻王徳從人得善書必為/好寫與之留其真加金帛賜以招之由是或有先祖)
(舊書多奉以奏獻王者/故得書多與漢朝等)有一於此罔不兼綜者與
(謝承後漢書曰劉靚/方筴所載靡不必綜)昔沛獻訪對於雲臺東平
齊聲於揚史(東觀漢記曰沛獻王輔永平五年秋/京師少雨上御雲臺召王帝取卦具)
(自卦以周易卦林占之其繇曰蟻封穴户大雨將集/明日大雨上即以詔書問輔曰道豈有是邪輔上書)
(曰案易卦震之蹇蟻封宂户大雨將集蹇艮下坎上/艮為山坎為水出雲為雨蟻宂居而知雨將雲雨蟻)
(封宂者故以蟻為興文詔報曰善哉王次序之又曰/上以所自作光武皇帝本紀示東平獻王蒼蒼因上)
(世祖受帝中興頌上甚善之以問校書郎此/與誰等皆言類相如揚雄前代史岑比之)淮南取
貴於食時陳思見稱於七步方斯蔑如也(漢書淮南/王安上使)
(為離騷傳旦受詔日食時上世説曰魏文帝令陳思/王七步成詩詩曰萁在竈下然豆居釡中泣本是同)
(根生相煎/何太急)初沈攸之跋扈上流稱亂陜服(沈約宋書/曰沈攸之)
(字仲達為荆州刺史順帝即位攸之師武義至夏口/反毛詩傳曰無然畔援猶跋扈也西京賦曰睢旴跋)
(扈尚書曰非台小子敢行稱亂臧榮緒晉書曰武陵/王令曰荆州勢據上流将軍休之委以分陜之重)宋
鎮西晉熙王南中郎邵陵王竝鎮盆口(沈約宋書曰明/帝第六子燮字)
(仲綏封晉熙王進號鎮西沈攸之舉兵鎮尋陽之盆城/又曰邵陵殤王友字仲賢明帝第七子也年五歳出為)
(南中郎将江州/刺史邵陵王)世祖毘贊兩藩而任總西伐(沈約宋書/曰齊王太)
(子奉晉熙王燮/鎮尋陽之彭城)公時從在軍鎮西府版寧朔将軍軍主
南中郎版補行參軍署法曹(沈約宋書曰除拜則為叅/軍亊府版則為行叅軍)
于時景燭雲火風馳羽檄(言雲火之多如景之照羽檄/之疾若風之馳大公六韜曰)
(雲火萬炬以防夜四子講徳論曰風融/雨集漢書高祖曰以羽檄徵天下兵)謀出股肱任切
書記(魏文帝與呉質書/曰元喻書記翩翩)遷左軍邵陵王主簿記室叅軍
既允焚林之求實兼儀形之寄刀筆不足宣功風體所
以𢎞益(文士傳曰太祖雅聞阮瑀名辟之不應連見逼/促乃逃入山中太祖使人焚山得瑀送至召入)
(太祖時在長安大延賓客怒不與語使就伎人列瑀善/解音能鼔琴遂撫弦而歌因造歌曲曰奕奕天門開大)
(魏應期運青蓋巡九州在西東人怨士為知已死女為/悦已玩恩義苟潛暢他人焉能亂為曲既㨗音聲殊妙)
(當時冠坐太祖大悦署為記室何法盛晉中興書曰王/承字安期司空東海王越以為記室叅軍雅相敬重敕)
(子毘曰夫學之所益者淺體之所安者深閑習禮度不/如式瞻儀形諷味遺言不如親承音㫖王叅軍人倫之)
(表汝其師之史記張釋/之曰秦任刀筆之吏)除邵陵王友又為安南邵陵王
長史東夏形勝闗河重複(東夏㑹稽也尚書王曰爰建/爾于上公尹兹東夏漢書田)
(肯曰秦形勝之國也韓康伯王述碑曰述/遷㑹稽太守此盤闗河之重複泱泱大邦)選衆而舉敦
悦斯在(論語子夏曰舜有天下選於衆舉臯陶不仁者/逺矣左氏傳曰晉蒐於被廬謀元帥趙襄曰郤)
(縠可臣亟聞言矣説禮/樂而敦詩書君其試之)除使持節都督㑹稽東陽臨海
永嘉新安五郡諸軍事輔國将軍㑹稽太守太祖受命
廣樹藩屏(左氏傳富辰曰昔周公故/封建親戚以藩屏周室)公以髙昭武穆惟
戚惟賢(漢書韋𤣥成曰父為昭子為穆孫復/為昭也漢書文帝詔曰右賢左戚)封聞喜縣
開國公食邑千戸又以奏課連最進號冠軍将軍(漢書/曰倪)
(寛為農都尉大司農奏課最/連韋昭曰最連得第一也)越人之巫覩正風而化俗
(范曄後漢書曰第五倫字伯魚京兆人也拜㑹稽太守/㑹稽俗多滛祀好卜筮民常以牛祭神百姓財産以之)
(团匱倫到官移書屬縣曉告百姓其筮祝有依託鬼神/詐怖愚民皆案論之有妄屠吏輒行罸於後遂斷絶百)
(姓以/安)篁竹之酋感義讓而失險(漢書淮南王上書曰臣/聞越處谿谷之間篁竹)
(之中范曄光武紀/贊曰金湯失險)邪叟㤀其西昃龍丘狹其東臯(范曄/後漢)
(書曰劉寵拜㑹稽太守徵為将作大匠山隂有五六老/叟自若邪山谷出送寵曰聞當見棄故自扶奉送潘安)
(仁楊經誄曰日昃景西望子朝隂范曄後漢書曰任延/字長孫南陽人拜㑹稽都尉年十九呉有龍丘萇者隱)
(居志不降辱四輔三公連辟不到掾史曰請召之延曰/龍丘先生躬徳履義有原憲伯夷之節都尉洒掃其門)
(猶懼辱□召之不可使功曹奉謁修書記致醫藥吏使/相望於道積一歳萇乃乘輦詣府門願得先死備錄延)
(辭讓再三遂署議曹祭酒阮籍奏/記曰将耕東臯之陽輸黍稷之税)㑹武穆皇后崩公星
言奔波泣血千里(蕭子顯齊書曰武穆裴皇后諱惠昭/河東人父璣之后生子良禮記曰惟)
(父母之喪見星而行夜見星而舍毛詩曰星言夙駕仲/長子昌言曰救患赴急跋涉奔波者憂樂之盡也禮記)
(曰髙子臯執親之喪泣血三/年未嘗見齒君子以為難)水漿不入於口者至自禹
宂(禮記曽子謂子思伋曰吾執親之喪水漿不入於/口七日漢書曰司馬遷南遊江淮上㑹稽探禹宂)逮
衣裳外除心哀内疚(禮記曰親䘮外除鄭𤣥曰日月已竟/哀不㤀也嵇康幽憤詩曰心焉内)
(疚爾雅曰/疚疾也)禮屈於厭降事迫於權奪(禮記曰有從有服/而無服公子於其)
(妻之父母鄭𤣥曰凡公子厭於君降其私親女君/子之不降也晉起居注宋公表曰情由權奪也)而茹
戚肌膚沈痛瘡鉅(廣雅曰茹食也禮記曰創鉅者其日/久痛甚者其愈遲三年者稱情而立)
(文所以為/至痛極)故知鐘鼓非樂云之本縗麤非隆殺之要(論/語)
(子曰樂云樂云鐘鼓云乎哉馬融曰樂之所貴者移風/易俗也非謂鐘鼓而已左氏傳曰齊晏桓子卒晏嬰麤)
(衰斬寝苫枕草孫卿子曰喪三年何也曰加隆焉故三/年以為隆緦小功以為殺鄭𤣥禮記注曰有隆有殺進)
(退如禮荘子曰本在於上末在於下要在於主詳在於/臣鐘鼓之音羽旄之容樂之末哭泣縗絰隆殺之服哀)
(之/末)改授征虜将軍丹陽尹良家入徙戚里内屬(三輔黄/圖曰宣)
(帝為杜陵徙良家五千戸居於陵漢書曰萬石/君傳曰徙其家長安中戚里以姊為美人故也)政非一
軌俗備五方(漢書曰秦地/五方雜錯)公内樹寛明外施簡惠(范曄/後漢)
(書馮衍説鮑永曰幸逢寛明之日将值危言之惠/時臧榮緒晉書曰呉隱之為晉陵太守布政簡)神臯載
穆轂下以清(西京賦曰寔惟地之奥區神臯漢書谷永/上疏曰嶭宣為御史中丞執憲轂下胡廣)
(漢官解故注曰轂下喻在輦轂之下京城之中/也范曄後漢書曰楊連為零陵太守郡境以清)武皇帝
嗣位進封竟陵郡王食邑如千戸復授使持節都督南
徐兖二州諸軍事鎮北将軍南徐州刺史遷使持節侍
中都督南兖徐北兖青冀五州諸軍事征北将軍南兖
州刺史兖徐接壤素漸河潤(漢書武帝詔曰淮南衡山/兩國接壤東觀漢記曰拜)
(郭伋頴川太守召見辭謁帝勞之曰賢能太/守去帝城不逺河潤九里冀京師并䝉福也)未及下車
仁聲先洽(漢書曰班伯為定襄太守/其下車作威吏民竦息)玉闗靖柝北門寝
扄(漢書曰龍勒有玉門關周禮曰凡軍亊聚􁏆鄭𤣥曰/擊􁏆兩木相敲行夜時也􁏆與柝同史記曰齊威王)
(曰吾吏有黔夫者使守徐州則燕人祭北門/裴駰曰齊之北門説文曰扄外闗門之闗)朝㫖以董
司岳牧敷興邦教(晉起居注宋公表曰董司乖方過寔/引罰孔安國尚書傳曰董督也潘岳)
(闗中詩曰岳牧慮殊禮記司徒明七/教以興民徳尚書曰司徒掌邦教)方任雖重比此為
輕(山濤啓事曰方任/雖重比此為輕)徵䕶軍将軍兼司徒侍中如故又
授車騎将軍兼司徒侍中如故即授司徒侍中又如故
上穆三能下敷五典(漢書曰三能色齊君臣和蘇林曰/能音台尚書帝曰契汝作司徒敬)
(敷五教在寛又曰五典克從/孔安國曰五典五常之教)闢𤣥闈以闡化寝鳴鐘以
體國(𤣥謂道也太𤣥經曰𤣥門混沌難知孫放數詩曰/一往縱神懷矯跡步𤣥闈范曄後漢書曰桓榮為)
(五更贊曰待/問應若鳴鐘)翼亮孝治緝熙中教(孝經曰昔者明王之/以孝治天下也不敢)
(遺小國之臣司/徒故曰中教)奪金恥訟蹊田自嘿(呂氏春秋曰齊人/有欲得金者清旦)
(衣冠之鬻金者之所見人操金攫而奪之吏捕而束縛/之問曰人皆在焉子攫人之金何故對吏曰殊不見人)
(徒見金耳左氏傳申叔時謂楚子曰牽牛以蹊人之田/而奪之牛牽牛以蹊者信有罪矣而奪之牛罰以重矣)
不彫其朴用晦其明(呂氏春秋曰賢不肖各反其質行/其情不彫其素高誘曰素樸也周)
(易曰明入地中明夷君子以莅衆用/晦而明王弼曰藏明於内乃得明)聲化之有倫繄公
是賴(潘元茂九錫文曰故周/室之不壞繄二國是賴)庠序肇興儀刑國胄師氏
之選允歸人範(禮記曰有虞氏養國老於上庠夏后氏/養國老於東序鄭𤣥曰皆學名也毛詩)
(曰儀刑文王袁山松後漢書曰李膺風格儀刑皆可師/範尚書曰䕫命汝典樂教胄子周禮曰師氏中大夫以)
(三徳教國子法言曰務學不/如務求師師者人之模範也)以本官領國子祭酒固辭
不拜入座初啓以公補尚書令(陳壽魏志評曰八座尚/書即古六卿之任也晉)
(百官名曰尚書令尚書僕/射六尚書古為八座尚書)式是敷奏百揆時序(尚書曰/敷奏以)
(言又曰納於百揆百揆時叙王隱晉書/詔曰今之尚書令皆古之百揆之任也)夫國家之道互
為公私君親之義遞為隱犯(禮記曰事親有隱而無犯/事君有犯而無隱有諫諍)
(之/義)公二極一致愛敬同歸(國語欒共子曰成聞之人生/於三事之如一父母生之師)
(教之君食之非父不生非食不長非教不智生之族也/故一事之唯其所在則致死矣孝經曰資於事父以事)
(母而愛同資於事/父以事君而敬同)亮誠盡規謀猷𢎞逺矣(國語召康公/曰天子聽政)
(近臣盡規晉中興書册陶偘/曰公經徳秉哲謀猷𢎞逺)又授使持節都督楊州諸
軍事楊州刺史本官悉如故舊惟淮海今則神牧(尚書/曰淮)
(海惟楊州地理書曰崑崙東/南地方萬五千里名曰神州)編戸殷阜萌俗滋繁(漢書/吕后)
(曰諸將故與/帝為編戸)不言之化若門到戸説矣(周易曰不言而/信存乎徳行孝)
(經曰君子之教以孝非家至而日見之鄭𤣥曰非門到/戸至而日見也楚辭曰衆不可戸説兮孰云察余之中)
(情/)頃之解尚書令改授中書監餘悉如故獻納樞機絲
綸允緝(兩都賦序曰日月獻納周禮曰言行君/子之樞機禮記曰王言如絲其出如綸)武皇晏
駕寄深負圖(應劭風俗通曰宫車晏駕謹按史記曰王/稽謂范雎曰夫事有不可知者有不可奈)
(何者一日宫車晏駕是事不可知也君雖恨於臣是無/可奈何謂秦昭王以天下終也昔周康王一旦晏起侍)
(人以為深刺天子當夜寝早作身省萬機如今崩殞則/為晏駕矣家語孔子觀於明堂覩四門之墉有周公相)
(成王抱之負斧扆南/面以朝諸侯之圖焉)公仰惟國典俛遵遺託俯擗天倫
踊絶于地居處之節復如居武穆之憂(穀梁傳曰兄弟/天倫也何休曰)
(兄先弟後天之倫次也禮記曰婦人/擊心爵踴鄭𤣥曰爵踴足不絶地也)聖主嗣興地居旦
奭(蕭子顯齊書曰鬱林王昭業文/惠太子長子世祖崩太孫即位)有詔策授太傅領司
徒餘悉如故坐而論道動以觀徳(周禮曰坐而論道謂/之三公禮記曰樂行)
(而民向方可/以觀徳矣)地尊禮絶親賢莫貳(晉中興書恭帝詔曰/大司馬地隆任重親)
(賢莫貳班固諸侯王表序/曰親親賢賢褒功表徳)又詔加公入朝不趨讚拜不
名劒履上殿蕭傅之賢曹馬之親兼之者公也(漢書曰/上賜蕭)
(何帶劒履上殿入朝不趨又曰上欲自行擊陳豨周綜/泣曰始秦攻破天下未曽自行今上常自行是無人可)
(使者乎上以為愛我賜入殿門不趨而綜與傅寛同傅/寛無不趨之言疑任公誤也魏志曰曹真字子丹太祖)
(族子也明帝即位遷大司馬賜劍履上殿入朝不趨晉/公卿禮秩曰汝南王亮秦王東呉王晏梁王彤皆劒履)
(上殿入/朝不趨)復以申威重道増崇徳綂進督南徐州諸軍事
餘悉如故竝奏疏絫上身没讓存(王隱晉書曰武帝贈/羊祜詔曰身没讓存)
(遺言/益厲)天不憖遺梁岳頽峻(左氏傳曰孔丘卒公誄之昊/天不弔不憖遺一老禮記曰)
(孔子蚤作負手曳杖逍遥於門/歌曰泰山其頽乎梁木其壞乎)某年某月日薨春秋三
十有五詔給温明秘器歛以衮章備九命之禮遣大鴻
臚監䕶喪事朝夕奠祭大官供給禮也(漢書曰大将軍/霍光薨賜東園)
(温明秘器服䖍曰東園處此器象如桶開一端漆畫懸/鏡其中置尸上歛并蓋之周禮曰三公自衮冕而下又)
(曰上公/九命)故以慟極津門感充長樂(東觀漢記曰東海王/彊薨上發魯相所上)
(檄下牀伏地舉聲盡哀至長樂/宫白太后因出幸津門亭發喪)豈徒舂人不相傾壥罷
肆而已哉(史記曰趙良謂商鞅曰五羖大夫死秦國男/女莫不流涕童子不歌謡舂者不相杵劉縚)
(聖賢本紀曰子産治鄭二十年卒國/人哭于巷商賈哭于市農夫號于野)乃下詔曰裦崇庸
徳前王之令典追逺尊戚㳂情之所隆(禮記曰禮樂之/情同故明王相)
(㳂也鄭𤣥注曰/㳂猶因述也)故使持節都督楊州諸軍事中書監太
傅領司徒楊州刺史竟陵王新除進督南徐州體睿履
正神監淵邈道冠民宗具瞻惟允(毛詩曰民/具爾瞻)肇自弱齡
孝友光備(毛詩曰張/仲孝友)爰及贊契恊升景業燮和台曜五
教克宣(台□及五教/竝己見上文)敷奏朝端百揆惟穆(尚書曰敷奏/以言晉中興)
(書謝石上疏曰尸素朝端忽/焉五載尚書曰百揆時叙)寄重先顧任均負圖(先顧/謂顧)
(命也尚書曰成王将崩命召公畢/公相康王作顧命負圖己見上文)諒以齊徽二南同規
往哲(毛詩序曰闗睢麟趾之化王者之風也故繫之周/公鵲巢騶虞之徳諸候之風也故繫之召公周南)
(召南正始之/道王化之基)方憑保祐永翼雍熙(東京賦曰上/下共其雍熙)天不憖
遺奄見薨落(憖遺己見上文方言曰奄/遽也尚書曰帝乃殂落)哀慕抽割震動
于厥心今先逺戒期龜謀襲吉(禮記曰喪事先逺日尚書/曰謀及卜筮孔安國曰)
(龜曰卜又曰乃卜二/龜一習吉襲與習通)茂崇嘉制式𢎞風猷可追崇假黄
鉞(尚書曰王左杖黄鉞孔/安國曰鉞以黄金飾斧)侍中都督中外諸軍事太宰
領大将軍揚州牧緑綟(麗/)綬具九錫服命之禮(魏晉官/品曰相)
(國丞相緑綟綬九錫/己見潘朂九錫文)使持節中書監王如故給九旒鑾
輅(甘泉鹵簿曰游車九乘/禮記曰乘鑾輅駕蒼龍)黄屋左纛(導/)輼輬車(漢書曰/紀信乘)
(王車黄屋左纛李斐曰黄屋天子車以黄繒為蓋裏纛/毛羽幢在乘輿衡左方上注之漢書曰載霍光尸以輼)
(輬車文潁曰/如今喪轜車)前後部羽葆(音/保)鼓吹挽歌二部虎賁班劒
百人(漢書韓延夀給羽葆鼔車歌車張晏曰羽葆幢也/服䖍曰如今鼓吹歌車也晉公卿禮秩曰諸公及)
(開府位從公者給虎/賁二十人持班劒焉)葬禮一依晉安平獻王孚故事(王/隱)
(晉書曰孚字叔達宣帝次弟也封安平王薨/諡曰獻詔喪事一依漢東平獻王蒼故事)公道識虚
逺表裏融通淵然萬頃直上千仞(范曄後漢書郭林宗/曰黄叔度汪汪如千)
(頃之波魯連子曰東山有松千/仞無枝非為正直無枉自然)僕妾不覩其喜愠近侍
莫見其傾弛(晉中興書曰衛玠終身不見其愠喜王隱/晉書曰王邵為丹陽尹善禮儀操人近習)
(未嘗見/其墮替)他人之善若已有之(尚書穆公曰人之/有技若已有之)民之不
臧公實貽恥(尸子曰見人有過則如/已有過虞氏之盛徳也)誘接恂恂降以顔
色(論語曰孔子於鄉黨恂恂如也似/不能言者王肅曰恂恂温恭之貎)方於事上好下規
已(魏志劉寔曰王肅方於事/上而好下接已此一反也)而廉於殖財施人不倦(左/傳)
(叔向曰齊桓施舍/不倦求善不厭)帝子儲季令行禁止(文子曰夫抱順/効誠者令行禁)
(止/)國網天憲寘諸掌握(范曄後漢書劉陶曰今權官手/握王爵口含天憲淮南子曰執)
(節於掌握之/間寘致也)未嘗鞠人於輕刑錮人於重議(東觀漢記/曰袁安為)
(尹十餘年政令公平未當以□罪鞠人常歎曰凡士之/學高欲望宰相下及牧守錮人於聖代尹不忍為也)
人有不及内恕諸已非意相干毎為理屈(晉中興書曰/衛玠常以人)
(有不及可以情恕非/意相干可以理遣)任天下之重體生民之俊(孟子曰/伊尹其)
(自任以天下之重也如此東觀漢/記郅鄆曰天生俊士以為民也)華衮與緼緒(張/吕)同歸
山藻與蓬茨俱逸(潘岳密陵侯鄭公碑曰公雖違華衮/猶朱其紋韓詩子路曰曽子褐衣緼)
(緒未嘗完論語曰臧文仲山節藻棁包咸曰節者栭刻/鏤為山棁者梁上楹畫以藻文聖主得賢臣頌曰長於)
(蓬􁇊/之下)良田廣宅符仲長之言(范曄後漢書曰仲長綂字/公理山陽人也少好學博)
(涉書記毎州郡召命輒稱疾不就欲卜居清曠以樂其/志嘗論之曰使居有良田廣宅背山臨流溝池環匝竹)
(木周布足以/息四體之役)邙山洛水恊應叟之志(應璩與程文信書/曰故求逺田在闗)
(之西南臨洛水北據邙山託/崇岫以為宅因茂林以為䕃)丘園東國錙銖軒冕(以東/國若)
(丘園輕軒冕猶錙銖者鄭𤣥曰言/君分國以禄之視之輕如錙銖矣)乃依林構宇傍巖拓
架清猨與壺人爭旦緹幙與素瀨交輝(劉公幹贈五官/中郎将詩曰明)
(月照緹幕楚辭曰/戲疾瀨之素水)置之虚室人野何辨(荘子曰虚室生/白孟子曰舜之)
(居深山之中所以異於深山之野人者幾希劉熙曰當/此之時舜與野人相去豈遠哉殷仲文入剡詩曰野人)
(雖云隔超/悟必有比)高人何㸃躡屩於鐘阿徵士劉虬獻書於衡
岳贈以古人之服𢎞以度外之禮(蕭子顯齊書曰何㸃/字子哲廬江人也隱)
(居東離門下望之墓側豫章王命駕造門㸃後門逃去/竟陵王子良聞之曰豫章王命尚不屈非吾所議遺㸃)
(嵇叔夜酒杯徐景山酒鎗以通意虞孝敬高士傳曰何/㸃常躡草屩時乘柴車蕭子顯齊書又曰劉虬字虚豫)
(南陽人也豫章王為荆州牧辟蚪為别駕遺書禮請蚪/修牋荅不應命子良致書通意蚪荅書後以江陵沙洲)
(人逺乃徙居之魏志曰太祖賜毛玠素屏風素憑几曰/君有古人之風故賜以古人之服干寳晉紀何曽謂太)
(祖曰阮籍如此何以訓世太/祖曰度外人也宜□容之)屈以好事之風申其趨王
之意(戰國策曰先生王叔造門欲見齊宣王宣王使謁/者迎入王叔曰叔趨見王為好勢王趨見叔為好)
(士於王何如使者復還報宣王曰先生/徐入寡人請從宣王因趨而迎之於門)乃知大春屈己
於五王君大降節於憲后致之有由也(范曄後漢書井/丹字大春扶風)
(人建武末沛王輔等五王居北宫皆好賓容更遣請丹/不能致信陽侯隂就光烈皇后弟也以外戚貴盛乃詭)
(五王求錢十萬約能致丹别使人要刼之丹不得已既/至就故為麥飯蔥菜之食丹推去之曰以君侯能供甘)
(㫖故來相遇何其薄乎更致盛饌乃食東觀漢記曰荀/恁字君大鴈門人也永平中驃騎将軍東平憲王蒼辟)
(恁署祭酒敬禮焉後朝㑹上戲之曰先帝徵君不至驃/騎辟反來何也對曰先帝秉徳惠下臣故不來驃騎将)
(軍執法檢下臣/故不敢不來)其卉木之奇泉石之美公所製山居四
時序言之已詳文皇帝養徳東朝同符作者(蕭子顯齊/書曰文惠)
(太子懋字雲喬世祖子昭業即皇帝位追尊為文皇帝/山濤啓事曰保傅不可不高天下之選羊枯秉徳義克)
(己復禮東宫少事養徳而已論衡曰治國之道一曰養/徳養徳者養名高上之人亦能敬賢禮記曰作者之謂)
(聖述者之謂明明/聖者述作之謂也)爰造九言實該百行(竟陵王集有皇/太子九言言徳)
(言賢言親言生言靜言昭言真言節言義/孔藏與從弟書曰學者所以飾百行也)遵衿䄜於未
萌申烱戒於兹日(衿䄜施衿結䄜也儀禮曰女嫁母施/衿結帨也勉之敬之毛詩曰親結其)
(䄜九十其儀毛萇曰離婦人之幃也幽/通賦曰既訊爾以吉象又申之以烱戒)非直且暮千載
故乃萬世一時也(荘子曰萬世之後而一遇夫/聖知具解者是旦暮遇之也)命公注
解(竟陵王集有皇/太子九言注解)衛将軍王儉綴而序之(竟陵王集云/衛将軍王儉)
(為九言/序贊)山宇初構超然獨往(淮南王荘子略要曰江海/之士山谷之人也輕天下)
(細萬物而獨往者也司馬彪/注曰獨往自然不復顧世)顧而言曰死者可歸誰與
入室(國語曰趙文子與叔譽觀乎九/原曰死者若可作吾誰與歸)尚想前良俾若神
對(思𤣥賦曰尚前良之遺風王隱晉書/劉琨曰神爽忽然若已之待對也)乃命畫工圖之
軒牖既而緬屬賢英傍思才淑(賈逵國語注/曰緬思貎)匹婦之操
亦有取焉有客游梁朝者從容而進曰未見好徳愚竊
惑焉(論語孔子曰吾未/見好徳如好色者)即命刋削投杖不暇(禮記曰子/夏喪其子)
(而喪其明弟子弔之子夏曰天乎子之無罪曽子怒曰/喪爾親使人未有聞喪爾子喪爾明汝何無罪子夏投)
(其杖而/拜之)公以為出言自口驥騄不追(鄧析書曰一言而/非駟馬不能追一)
(言而急駟/馬不能及)聽受一謬差以千里(易乾鑿度曰正其本而/萬物理失之毫釐差之)
(千/里)所造箴銘積成巻軸門階戸席寓物垂訓(李尤集序/尤好為銘)
(讚門階戸集莫不有述家語南宫/敬叔曰孔子作春秋垂訓後嗣)先是震于外寝(左氏/傳曰)
(震夷伯/廟罪之)匠者以為不祥(弔屈原曰/逢時不祥)将加治葺公曰此天
譴也無所改修以記吾過且令戒懼不怠(左氏傳曰晉/侯求介之推)
(不獲以綿上為之田曰/以志吾過且旌善人)從諫如順流虚己若不足(王命/論曰)
(從諫如順流荘子曰人能虚己以游於世其/孰能害之老子曰太白若辱廣徳若不足)至於言窮
藥石若味滋㫖(左氏傳曰孟孫卒臧孫入哭/甚哀曰孟孫之惡我藥石也)信必由中
貎無外悦(左氏傳曰周鄭交惡君子/曰信不由中質無益也)貴而好禮怡寄典
墳(論語曰未若貧而樂富而好禮者也左/氏傳楚子曰左史倚相能讀三墳五典)雖牽以物役孜
孜無怠(孫卿子曰是謂以己為物役矣尚書/曰禹曰予思日孜孜又曰無怠無荒)乃撰四部
要略淨住子(淨住序云遺教經云波羅提木义是汝大/師若住於世無異我也又云波羅提木义)
(住則我法往波羅提木义滅則我法滅是故衆僧於望/晦再説禁戒謂之布薩外國云布薩此云淨注亦名長)
(養亦名増進所謂淨住身口意身絜意如戒而住故曰/淨注子者紹繼為義以沙門淨身口七支不起諸惡長)
(養増進菩提善根如是修習成佛無差則/能紹續三世佛種是佛之子故云淨住子)竝勒成一家
懸諸日月(漢書曰太史公書序略以拾遺補闕藝成一/家言楊雄方言曰雄以此篇日煩示其成者)
(張伯松伯松曰是懸/諸日月不刋之書也)𢎞洙泗之風闡迦維之化(禮記曽/子謂子)
(夏曰吾與汝事夫子於洙泗之間鄭𤣥曰洙泗魯水名/也瑞應經曰菩薩下當作佛佛生天竺迦維羅衛國)
大漸彌留話言盈耳(尚書曰疾大漸惟幾病日臻既彌/留説文曰話㑹合善言也論語子)
(曰師摯之始闗雎之/亂洋洋乎盈耳哉)黜殯之請至誠懇惻(黜殯己見/演連珠注)豈
古人所謂立言於世没而不朽者歟(左氏傳曰穆叔如/晉范宣子逆之問)
(焉曰古人有言曰死而無朽何謂也穆叔對曰豹聞之/太上有立徳其次有立功其次有立言雖久不廢此之)
(謂不/朽也)易名之典請遵前烈謹状(禮記曰公叔文子卒其/子戌請諡於君曰日月)
(有時将葬矣請/所以易其名者)
　　弔屈原文(并序/)
　　　賈　誼
誼為長沙王太傅既以謫去意不自得(韋昭曰謫譴也/字林曰丈厄切)
及渡湘水為賦以弔屈原屈原楚賢臣也被讒放逐作
離騷賦其終篇曰已矣哉國無人兮莫我知也遂自投
汨羅而死誼追傷之因自喻其辭曰(應劭風俗通曰賈/誼與鄧通俱侍中)
(同位數廷譏之因是文帝遷為長沙大傅及渡湘水投/弔書曰闒茸尊顯佞諛得意以哀屈原離讒邪之咎亦)
(因自傷為鄧/通等所愬也)恭承嘉惠兮俟罪長沙(張晏曰恭敬也越/絶書恭承嘉惠述)
(暢往事琴操伍子胥歌/曰俟罪斯國志願得兮)側聞屈原兮自沉汨(覓/)羅(韋昭/曰皆)
(水名羅今為縣屬長沙汨/水在焉列子曰五側聞之)造託湘流兮敬弔先生(言至湘/水託流)
(而/弔)遭世罔極兮乃隕厥身(張晏曰讒言罔極罔極言無/中正周書文王曰惟世罔極)
(汝尚/助予)嗚呼哀哉逢時不祥鸞鳳伏竄兮䲭梟翺翔闒茸
尊顯兮讒諛得志(胡廣曰闒茸不才之人無六翮翺翔/之用而反尊顯為謟諛得志於世也)
(字林曰闒/茸不肖也)賢聖逆曵兮方正倒植(胡廣曰逆曵不得順/道而行也倒植者賢)
(不肖顛倒易位/也植史記作值)世謂隨夷為溷(胡/困)兮(服䖍曰殷之賢士/卞隨也韋昭曰夷)
(伯夷也溷濁也/史記隨宇作伯)謂跖蹻為廉(李竒曰跖魯之盜/跖蹻楚之荘蹻)莫邪為
鈍兮(呉越春秋曰干将者與歐冶同師俱作劒闔閭得而/寳之以故使干将造劒二枚一曰干将二曰莫邪)
(莫邪干将/妻之名也)鈆刀為銛(漢書音義曰銛/謂利也息鹽切)吁嗟黙黙生之無
故兮(應劭曰黙黙不得意也臣瓚曰先生謂屈原鄧/展曰言屈原無故遇此禍也毛詩曰吁嗟鳩兮)斡
棄周鼎寳康瓠兮(如淳曰斡轉也史記音鳥活切爾雅/曰康瓠謂之甈李巡曰大瓠瓢也甈)
(丘列/切)騰駕罷牛驂蹇驢兮驥垂兩耳服鹽車兮(戰國策/汗明曰)
(大驥服鹽車上太行中/版遷延負轅不能上)章甫薦履漸不可久兮(冠當加/首而以)
(薦履倒上為下故漸不可久/也儀禮曰士冠章甫殷道也)嗟苦先生獨離此咎兮(應/劭)
(曰嗟咨嗟苦勞苦/屈原遇此難也)訊(信/)曰已矣國其莫我知兮(張晏曰/訊離騷)
(下竟亂/辭也)獨壹鬱其誰語鳳漂漂其髙逝兮固自引而逺
去(史記音漂/匹遙切)襲九淵之神龍兮沕深潛以自珍(音義曰/襲覆也)
(猶言察也荘子千金之珠必九重之淵而/驪龍頷下張晏曰沕潛藏也鄧展曰音昧)偭(面/)蟂獺以
隱處兮夫豈從蝦與蛭螾(應劭曰蟂獺水蟲害魚者偭/背也蘇林曰偭音面服䖍曰)
(蟂音梟韋昭曰蝦蝦蟇蛭水蟲食人者也螾丘螾也偭/然自絶於蟂獺况從蝦與蛭螾也蝦音遐蛭之二切螾)
(音/引)所貴聖人之神徳兮逺濁世而自藏(荘子曰宣尼見/娥丘之将是聖)
(人僕也是自埋於民自藏於畔/郭象曰進不榮華退不枯槁也)使騏驥可得係而羈兮
豈云異夫犬羊般紛紛其離此尤兮亦夫子之故也(李/奇)
(曰般久也紛亂也應劭曰般音班或曰般桓不去紛紛/構讒意也犍為舍人爾雅注曰尤怨尤也李奇曰亦夫)
(子不如麟鳳不逝之故罹此咎善曰言般桓不/去離此愆尤亦夫子自為之故不可尤人也)歴九州
而相其君兮何必懷此都也(言知時之亂當歴九州相/賢君而事之何必思此都)
(而遭/放逐)鳳凰翔于千仞兮覽徳輝而下之見細徳之險徵
兮遥曽擊而去之(如淳曰鳳凰曽擊九千里絶雲氣遥/逺曽高高上飛意也鄭𤣥曰擊音攻)
(擊之擊李奇曰遥逺也曽益也史記擊字作翮文子曰/鳳皇飛千仞莫之能致也禮記曰徳輝動乎内險徵謂)
(輕為徵/祥也)彼尋常之汙(烏/)瀆兮豈能容夫吞舟之巨魚(應/劭)
(曰八尺曰尋倍尋曰常善曰荘子曰弟子謂庚桑楚/曰夫尋常之溝巨魚無所還其體而鯤鰌為之制也)横
江湖之鱣鯨兮固将制於螻蟻(晉灼曰小水不容大魚/而横鱣鯨於洿瀆必為)
(螻蟻所見制以况小朝主闇不容受忠迕之言亦謂讒/賊小人所見害也鱣或作鱏史記鱣張連切鱏音尋荘)
(子庚桑楚謂弟子吞舟之魚碭而失水則螻蟻能苦之/戰國策齊人説靖郭君曰君不聞海大魚乎蕩而失水)
(則螻蟻/得意焉)
　　弔魏武帝文(并序/)
　　　陸士衡
元康八年機始以臺郎出補著作游乎祕閣而見魏武
帝遺令愾然歎息傷懷者久之(毛詩曰嘯/歌傷懷)客曰夫始終
者萬物之大歸生死者性命之區域(家語孔子曰命者/性之始也死者生)
(之終也有始必有終矣尸子老萊子曰/人生於天地之間寄也寄者同歸也)是以臨喪殯而
後悲覩陳根而絶哭(國語曰楚子西歎於朝藍尹□曰/吾聞君子思前世之崇替與哀殯)
(喪於是有歎其餘則否禮記曰朋友之墓/有宿草而不哭焉鄭𤣥曰宿草謂陳根也)今乃傷心百
年之際興哀無情之地意者無乃知哀之可有而未識
情之可無乎機荅之曰夫日食由乎交分山崩起於朽
壤亦云數而已矣(左氏傳曰秋七月壬午朔日有蝕之/公問於梓慎曰是何物也禍福何為)
(對曰二至二分日有蝕之不為災日月之行也分同道/至相遇也其他日則為災陽不克也國語曰梁山崩伯)
(宗問絳人曰若何對曰/山有朽壤而崩将若何)然百姓怪焉者豈不以資高明
之質而不免卑濁之絫(尚書曰高明柔克/高明謂日月也)居長安之勢
而終嬰傾離之患故乎(□梁傳曰沙麓崩林屬於山為/麓沙山名無崩壞之道而云崩)
(故志/之也)夫以迴天倒日之力而不能振形骸之内(范曄後/漢書曰)
(左迴天唐獨坐謂中官左悺唐衡也淮南子曰魯陽公/與韓遘戰酣日暮援戈而麾之日為之反三舍荘子曰)
(申徒兀者也謂子産曰今子與我遊/於形骸之内而子索我於形骸之外)濟世夷難之智而
受困魏闕之下(崔寔政論曰及其出也足以濟世寧民/吕氏春秋公子牟曰心居魏闕之下許)
(慎淮南子注曰/魏闕王之闕也)已而格乎上下者藏於區區之木(尚書/曰格)
(于上下左氏傳楚靈王曰/是區區者而不畀余也)光于四表者翳乎蕞(徂/外)爾之
土(尚書曰光被四表左氏傳子彦曰諺/曰蕞爾之國杜預曰蕞爾小貎也)雄心摧於弱情
壮圖終於哀志長算屈於短日逺跡頓於促路(算計謀/也迹功)
(業也思𤣥賦曰/盍逺迹以飛聲)鳴乎豈特瞽史之異闕景黔黎之怪穨
岸乎觀其所以顧命冡嗣貽謀四子(顧命已見上文爾/雅曰冡大也左氏)
(傳里克曰太子奉冡祀社稷之粢盛故/曰□子謂文帝也毛詩曰貽厥孫謀)經國之略既逺
隆家之訓亦𢎞又云吾在軍中持法是也至於小忿怒
大過失不當效也善乎達人之讜言矣(聲類曰讜/善言也)持姬
女而指季豹以示四子曰以絫汝因泣下(魏略曰太祖/杜夫人生沛)
(王豹及高城公主四子即文帝以下四王也太祖崩文/帝受禪封母弟彰為中牟王植為雍丘王庶弟彪為白)
(馬王又封□弟豹為侯然太祖子在者尚有十一人今/唯四子者蓋太祖崩時四子在側史記不言難以定其)
(名位/矣)傷哉曩以天下自任今以愛子託人(自任已見上/文列子相室)
(謂東門吾曰/公之愛子也)同乎盡者無餘而得乎亡者無存(言人命/盡而神)
(無餘身亡而識無存今太祖同而得之故/可悲傷也鄭𤣥禮記注曰死言精神盡也)然而婉孌房
闥之内綢繆家人之務則幾乎密與(班固漢書哀紀述/曰婉孌董公力婉)
(功毛詩曰綢繆束薪毛萇曰綢繆猶/纒綿也杜預左氏傳注曰幾近也)又曰吾婕妤妓人
皆著銅爵臺(魏志曰建安十五/年冬作銅爵臺)於臺堂上施八尺牀繐
帳(鄭𤣥禮記注曰凡布/細而疎者謂之繐)朝晡上脯糒之屬(漢書東方朔/曰乾肉為脯)
(方武切説文曰糒/乾飯也蒲秘切)月朝十五輒向帳作妓汝等時時登
銅雀臺望吾西陵墓田又云餘香可分與諸夫人諸舍
中無所為學作履組賣也(舍中謂衆妾既無所為可學/作履組賣之晏子春秋曰景)
(公為履黄金之綦/飾以組連以珠)吾歴官所得綬皆著藏中吾餘衣裘
可别為一藏不能者兄弟可共分之既而竟分焉亡者
可以勿求存者可以勿違求與違不其兩傷乎(令衣裘/别為一)
(藏是亡者有求也既而竟分焉是存者有違/也求為吝而虧廉違為貪而害義故曰兩傷)悲夫愛有
大而必失惡有甚而必得智慧不能去其惡威力不能
全其愛(言愛是情之所厚故雖大而必失之惡是行之/所穢故雖甚而必得之故智惠不能去其惡威)
(力不能用其愛故可悲也尸子曽子曰父母愛之喜而/不忘父母惡之禮而無咎然則愛與惡其於成孝也無)
(擇今人雖未得/愛不得惡矣)故前識所不用心而聖人罕言焉(老子/曰前)
(識者道之華論語子曰飽食終/日無所用心又曰子罕言利)若乃繫情絫於外物留
曲念於閨房亦賢俊之所宜廢乎(慎子曰徳精微而不/見是故物不累於内)
於是遂憤懣而獻弔云爾(白虎通曰天子崩/臣子哀痛憤懣)接皇漢之
末緒值王途之多違(東都賦曰系唐綂接漢緒荅賓戲/曰王途蕪穢周矢其馭蔡邕釋誨)
(曰王途壞人極㢮漢書/元帝詔曰政令多違)佇重淵以育鱗撫慶雲而遐飛
(以龍喻太祖也重淵九重之淵也揚雄釋愁曰懿神龍/之淵潛竢慶雲而将舉史記曰若烟非烟若雲非雲郁)
(郁紛紛蕭索輪/囷是謂慶雲)運神道以載徳乘靈風而扇威(周易曰/聖人以)
(神道設教國語曰祭公謀/父奕世載徳載猶行也)摧羣雄而電撃舉勍敵其如
遺(左氏傳子魚曰君未知戰勍敵之人隘而不成列大/贊我也杜預曰勍強也漢書梅福上書曰髙祖取楚)
(如拾/遺)指八極以逺略必翦焉而後綏(淮南子曰八絃之/外乃有八極也)
釐三才之闕典啓天地之禁闈(三才己見前頭陀寺碑/文范曄後漢書曰梁太)
(后詔曰周舉在禁/闈有密靜之風)舉修網之絶紀紐大音之解徽(老子/曰大)
(音希聲許慎淮南子注/曰鼔琴循絃謂之徽)掃雲物以貞觀要萬途而來歸
(雲物喻羣凶也左氏傳曰分至啓閉必書雲物/周易曰天地之道貞觀者也來歸歸之於己也)丕大徳
以宏覆援日月而齊暉(周易曰天地之大徳曰生禮記/曰天無私覆淮南子曰為帝異)
(道而徳覆天下楚辭曰與天地/兮比壽與日月兮齊光宏普也)濟元功於九有固舉世
之所推(史記太史公曰惟祖元功輔臣股肱毛詩/曰奄有九有老子曰天下樂推而不厭)彼人
事之大造夫何往而不臻(左氏傳吕相曰我有大造/乎西也杜預注曰造成也)将
覆簣於浚谷擠為山乎九天(論語孔子曰譬如平地雖/覆一簣進吾往也孔安國)
(尚書傳曰擠墜也司馬兵法/曰善攻者動於九天之上)苟理窮而性盡豈長算之
所研(周易曰窮理盡性以至於命鄭𤣥曰言窮其義理/盡人之情性以至於命吉凶所定又曰研喻思慮)
(也/)悟臨川之有悲固梁木其必顛(論語子在川上曰逝/者如斯夫梁木己見)
(上/文)當建安之三八實大命之所艱(大命謂天命也尚書/曰天監厥徳用集大)
(命/)雖光昭於曩載將税駕於此年(史記李斯曰當今可/謂富貴極矣吾未知)
(所税駕也法言曰仲尼之/駕税矣李範曰税舍也)惟降神之緜邈眇千載而逺
期(降神謂生聖智也千載一出故曰逺期也毛詩曰惟/嶽降神桓子新論曰夫聖人乃千載一出賢人君子)
(所想思而不/可得見者也)信斯武之未喪膺靈符而在兹(兹此也此/太祖也論)
(語曰子畏於匡曰文王既沒文不在兹乎天之未喪斯/文也匡人其如予何曹植大魏篇曰大魏膺靈符天禄)
(方滋始春秋孔演圖曰/靈符兹液以類相感)雖龍飛於文昌非王心之所怡
(周易曰飛龍在天大人造也東京賦曰龍飛白/水漢書文昌宫一曰上将二曰次将三曰貴相)憤西夏
以鞠旅泝秦川而舉旗(魏志曰建安二十四年三月王/自長安出斜谷劉備固險距守)
(五月引軍還長安陳思王述征賦曰恨西夏之不綱毛/詩曰陳思鞠旅魏明帝自惜薄祜行曰出身秦川爰居)
(伊/陽)踰鎬京而不豫臨渭濱而有疑冀翌日之云瘳彌四
旬而成災(毛詩曰宅是鎬京荅賓戲曰周望兆勲於渭/濱尚書曰既克商二年王有疾弗豫公乃告)
(大王王季文王公歸王翌日乃瘳/孔安國曰翌日明日也瘳差也)詠歸塗以反斾登崤
澠而朅來(魏志曰建安二十四年十月還洛陽東京賦/曰乃反斾而迴復漢書曰王莽策命王寄曰)
(崤澠之險東向鄭衛新序大臣曰洛陽/西有崤澠思𤣥賦曰迴志朅來從𤣥謀)次洛汭而大漸
指六軍曰念哉(魏志曰建安二十五年正月至洛陽庚/子王崩尚書曰東至於洛汭大漸己見)
(上文尚書/曰帝念哉)伊君王之赫奕寔終古之所難(楚辭曰長無/絶兮終古)
威先天而蓋世力盪海而拔山(周易曰先天而天弗違/漢書項羽歌曰力拔山)
(兮氣蓋世時不利兮騅不逝田巴/與馮衍書曰欲揺太山而盪北海)厄奚險而弗濟敵何
彊而不殘毎因禍以禔福亦踐危而必安(難蜀父老曰/遐邇一體中)
(外禔福説文曰/禔安也時移切)迄在兹而䝉昧慮噤閉而無端(楚辭曰/口噤閉)
(而不言噤/巨䕃切)委軀命以待難痛没世而永言(鶡冠子曰從/祀委命鵩鳥)
(賦曰縱軀委命論語子曰/君子疾没世而名不稱焉)撫四子以深念循膚體而穨
歎迨營魄之未離假餘息乎音翰(楚辭曰我營魄而登/遐老子曰抱一能無)
(離乎鍾㑹曰經䕶/為營形氣為魄)執姬女以嚬瘁指季豹而漼(麤/賄)焉(孟/子)
(曰嚬蹙而言嚬蹙謂人嚬眉/蹙􁀙憂貎也漼泣涕垂貎)氣衝襟以嗚咽涕垂睫而
汍瀾(蔡琰詩曰行路亦嗚咽桓子新論曰雍門周以琴/見孟嘗君孟嘗君淚承睫涕出漢書息夫躬絕命)
(辭曰涕泣流兮雚瀾臣瓚曰雚瀾/涕泣闌干也雚與汍古今字同)違率土以靖寐戢彌
天乎一棺(毛詩曰率土之濱古詩曰潛寐黄泉下毛萇/詩傳曰戢聚也彌天喻志髙逺也尚書五行)
(傳曰雲起於山彌於天淮南/子曰吾死也朽有一棺之土)咨宏度之峻邈壮大業之
允昌(周易曰富有/之謂大業)思居終而恤始命臨沒而肇揚(穀梁/傳曰)
(先君有正終後/君有正始也)援貞吝以惎(渠/記)悔雖在我而不藏(言為/履組)
(及分香令藏衣裘是引貞吝之道故為可悔之/行也周易曰自邑告命貞吝毛詩曰何用不臧)惜内顧
之纒緜恨末命之微詳(西京賦曰嗟内顧之所觀張堅/與任彦昇書曰纒緜惠好庶躡)
(髙蹤尚書曰/道揚末命也)紆廣念於履組塵清慮於餘香結遺情之
婉孌何命促而意長陳法服於帷座陪窈窕於玉房(孝/經)
(曰非先王之法服不敢服毛詩曰窈窕/淑女漢書郊祀歌曰神之出排玉房)宣備物於虚器
發哀音於舊倡(禮記曰孔子謂明器者備物而不/可用説文曰倡樂也謂作伎人也)矯慼
容以赴節掩零淚而薦觴(家語曰子貢問居父母之喪/子曰慼容稱其服楚辭曰長)
(太息以/掩涕)物無微而不存體無惠而不亡(言服玩雖微而/必存儀形無善)
(而必逝言物在而人亡也家語孔子謂哀公曰君入廟/而仰視榱桷俯察几筵其器皆存而不覩人君以此思)
(哀則意/可知矣)庶聖靈之響像想幽神之復光(響像音影之異/名魯靈光殿賦)
(曰忽縹眇以響像孫卿子曰下/和上譬響之應聲影之像形)苟形聲之翳没雖音景
其必藏(音以應聲景以隨形形聲咸已翳没影響故/亦必藏也鶡冠子曰景則隨形響則應聲也)徽
清絃而獨奏進脯糒而誰嘗悼繐帳之㝠漠怨西陵之
茫茫(毛詩曰宅/殷土茫茫)登爵臺而羣悲眝美目其何望(字林曰/眝長眙)
(也博雅曰眝視也眝與/貯同毛詩曰美目盻兮)既睎古以遺絫信簡禮而薄葬
(禮繁則易亂厚葬則傷生能遵簡薄所以遺累詩緯曰/齊數好道廢義簡禮朱均曰簡猶闕也漢書劉向曰賢)
(臣孝子亦命順意而薄葬/史記曰因其俗簡其禮也)彼裘紱於何有貽塵謗於後
王(言裘紱輕微何所有而/空遺塵謗而及後王)嗟大戀之所存故雖哲而不
忘(言情苟存乎大戀雖復上/聖亦不能㤀故可嗟也)覽遺籍以慷慨獻兹文而
悽傷
　祭文
　　祭古冡文(并序/)
　　　謝惠連(沈約宋書曰元嘉七年惠連為司徒彭/城王義康法曹㕘軍義康修東府城城)
　　　(壍中得古冢為之改葬使/惠連為祭文留信待成也)
東府掘城北壍入丈餘(丹陽記曰東府城西則簡文㑹/稽王時第東則孝文王道子府)
(道子領楊州仍住/先舍故俗稱東府)得古冡上無封域不用塼甓(毛萇詩/傳曰甓)
(瓴甋也今/謂之塼)以木為槨中有二棺正方兩頭無和(吕氏春/秋惠公)
(説魏太子曰昔王季歴葬渦山之尾欒水/齧其墓見棺之前和高誘曰棺題曰和)明器之屬材
瓦銅漆有數十種(禮記曰孔子曰明/器者神明之器也)多異形不可盡識
刻木為人長三尺可有二十餘頭初開見悉是人形以
物棖撥之應手灰滅(説文曰棖杖也宅庚切然南人以/物觸物為棖也廣雅曰撥除也補)
(達/切)棺上有五銖錢百餘枚(漢書曰武帝罷半/兩錢行五銖錢也)水中有甘
蔗節及梅李核瓜瓣皆浮出不甚爛壞(爾雅曰瓠犀瓣/説文曰瓣𤓰中)
(實也白莧切一作辯/字音練瓣與練字通)銘誌不存世代不可得而知也公
命城者改埋於東岡祭之以豚酒既不知其名字逺近
故假為之號曰溟漠君云爾元嘉七年九月十四日司
徒御屬領直兵令史綂作城録事臨漳令亭侯朱林具
豚醪之祭敬薦溟漠君之靈忝總徒旅版築是司窮泉
為壍聚壤成基一槨既啓雙棺在兹捨畚悽愴縱鍤漣
洏(左氏傳曰宋災陳畚挶杜預曰畚簣籠也畚音本挶/居局切爾雅曰鍬謂之鍤周易曰泣血漣如杜預左)
(傳注曰而/語助也)芻靈已毁塗車既摧(禮記曰塗車芻/靈自古有之也)几筵糜
腐俎豆傾低盤或梅李盎或醢醯(爾雅曰盎謂之缶又/曰肉謂之醢郭璞曰)
(肉醤也音海説文曰/醯醋也醯呼蹄切)蔗傳餘節𤓰表遺犀(犀己見/上文)追惟
夫子生自何代曜質幾年潛靈幾載(寡婦賦曰潛/靈邈其不反)為壽
為夭寧顯寧晦銘誌堙滅姓字不傳今誰子後曩誰子
先功名美惡如何蔑然百堵皆作十仞斯齊(毛詩曰百/堵皆興)
墉不可轉壍不可迴黄腸既毁便房已穨循題興念撫
俑増哀(漢書曰霍光薨賜便房黄腸題湊各一具蘇林/曰以栢木黄心致累棺外故曰黄腸木頭皆内)
(向故曰題湊如淳曰便房冡壙中室也埤蒼曰俑木送/人葬也餘腫切俑或謂偶偶刻木以像人形五苟切)
射聲垂仁廣漢流渥(范曄後漢書曰曹褒遷射聲校尉/射聲營舍有停棺不塟百餘所褒)
(親履行問其意故吏對曰此等多是建武以來絶無後/者故不得埋掩褒為買空地悉葬其無主者設祭以祀)
(之東觀漢記曰陳寵字昭公沛國人也轉廣漢太守先是/雒陽城南毎隂常有哭聲聞於府中寵使案行昔歳倉)
(卒時骸骨不葬者多寵乃/敕縣葬埋由是即絶也)祠骸府阿掩骼(格/)城曲(禮記/曰孟)
(春之月掩骼埋胔/鄭𤣥曰骨枯曰骼)仰羨古風為君改卜(孝經曰卜其宅/兆而安厝之)
輪移北隍窀穸東麓(説文曰城池無水曰隍音皇左氏/傳楚子曰窀穸之亊杜預曰窀厚)
(也穸夜也厚夜長夜葬為埋也説文曰/穸葬下棺也穀梁傳曰林屬於山為麓)壙即新營棺仍
舊木(鄭𤣥周禮注曰壙謂冡/中也棺或為𡑞非也)合葬非古周公所存(禮記/武子)
(曰合葬非古自周/公以來未之有也)敬遵昔義還祔雙魂(禮記孔子曰魯/人之祔也合之)
(鄭𤣥曰祔/謂合葬也)酒以兩壺牲以特豚幽靈髣髴歆我犧樽嗚
呼哀哉(魏太祖祭橋𤣥文曰幽靈潛翳李康髑髏賦曰/幽魂髣髴忽有人形禮記曰祀周公於太廟牲)
(用白牲尊用犧/象也許宜切)
　　祭屈原文(沈約宋書曰少帝即位出延年為始平/太守之郡道經汨羅潭為湘州刺史張)
　　(邵作祭屈原/文以致其意)
　　　顔延年
惟有宋五年月日湘州刺史呉郡張邵(沈約宋書曰張/邵字茂宗呉郡)
(人/也)恭承帝命建旟舊楚(賈誼弔屈原曰恭承嘉惠兮俟/罪長沙周禮曰州里建旟鄭𤣥)
(毛詩箋曰謂州長之屬陸機/髙祖功臣頌曰舊楚是分)訪懷沙之淵得捐珮之浦
(楚辭曰懷沙礫而自沈兮不忍見之蔽/壅又曰捐余玦兮江中遺余珮兮澧浦)弭節羅潭艤舟
汨渚(楚辭曰路漫漫其悠逺夕弭節而高厲漢書曰烏/江亭長艤船待如淳曰南方人謂整船向岸曰艤)
乃遣户曹掾某敬祭故楚三閭大夫屈君之靈(王逸楚/辭序曰)
(屈原與楚同姓仕於/懷王為三閭大夫)蘭薰而摧玉縝則折(語林曰毛伯/成負其才氣)
(常稱寧為蘭摧玉折不作蒲芬艾榮管子曰夫玉折而/不撓勇也禮記孔子曰君子比徳於玉焉縝密以栗智)
(也鄭𤣥曰/縝緻也)物忌堅芳人諱明潔(堅芳即玉及蘭劉熙孟/子注曰白玉之性堅蔡)
(邕度尚碑曰/明潔鮮白珪)曰若先生逢辰之缺(賈誼弔屈原文曰嗟/若先生獨離此咎楚)
(詞曰悼余生之不/辰逢此世之匡攘)温風怠時飛霜急節(温風長物飛霜/殺物也周書曰)
(小暑之日温風至京房占曰三月建辰風哀/怠桓鱗七説曰飛霜厲其末颷風激其崖)嬴芊遘紛
昭懷不端(嬴秦姓芊楚姓王逸楚辭序曰是時秦昭王與/使張儀譎詐懷王令絶齊交又使誘懷王請)
(俱㑹武闗遂脅與俱歸拘留不遣卒客死於秦大戴/禮曰太子處位不端受業不敬此屬太保之任也)謀
折儀尚貞蔑椒蘭(史記曰楚懷王既絀屈平秦乃令張/儀事楚秦昭王欲與懷王㑹欲行屈)
(平曰秦不可信王問子蘭蘭勸王行秦因留懷王王逸/楚辭序曰同列大夫上官靳尚妬害其能共譖毁之楚)
(辭曰椒專佞以謾謟兮極又欲充夫佩緯王逸曰椒大/大子椒也楚辭曰余以蘭為可恃兮羌無實而害長王)
(逸曰蘭懷王之少/弟司馬子蘭也)身絶郢闕跡徧湘干(郢楚都也毛萇/詩傳曰干崖也)
比物荃蓀連類龍鸞(韓子曰連類比物見者以為虚而/無用荃蓀杳草也王逸楚辭序曰)
(善鳥香草以配忠真/蚪龍鸞鳳以託君子)聲溢金石志華日月(金石樂也金/曰鐘石曰磬)
(呉越春秋樂師曰君王之徳可刻之於金石史記太史/公曰屈原蟬蜕於濁穢以浮游塵埃之外推此志也與)
(日月爭/光可也)如彼樹芳實穎實發(毛詩曰實發實/秀實穎實栗)望汨心欷
瞻羅思越(呉質荅東阿王/書曰精散思越)藉用可塵昭忠難闕(周易曰/藉用白)
(茅何咎之有夫茅之為物薄而用可重也左氏傳/君子曰風有采繁采蘋雅有行葦泂酌昭忠信也)
　　祭顔光禄文(顔光禄即/顔延年也)
　　　王僧達
維宋孝建三年(沈約宋書曰孝/建孝武年號也)九月癸丑朔十九日辛
未王君以山羞野酌敬祭顔君之靈嗚呼哀哉夫徳以
道樹禮以仁清(尚書曰樹徳務滋孔安/國曰樹立也清明也)惟君之懿早歲
飛聲(思𤣥賦曰盍/逺迹以飛聲)義窮幾彖文蔽班揚(幾彖謂周易班/班固揚揚雄也)
(郭璞三倉解詰/曰楊音盈恊韻)性婞剛潔志度淵英(楚辭曰體婞直以/亡身兮婞猶直也)
登朝光國實宋之華(班固漢書述曰弱冠登朝蔡邕陳/大丘碑曰紆珮金紫光國垂勲國)
(語季文子曰吾聞以徳榮/為國華韋昭曰為國光華)才通漢魏譽浹龜沙(漢書曰/龜兹國)
(王治延城去長安七千四百八十里尚書曰被于流/沙漢書李陵歌曰經萬里渡沙漢説文曰北方流沙)服
爵帝典棲志雲阿(言服爵雖依帝命而棲志實在雲阿/言髙逺也管子曰将立朝廷者則爵)
(服不可貴也張華勵/志詩曰棲志浮雲)清交素友比景共波(共波猶連/波以喻多)氣
髙叔夜嚴方仲舉(叔夜嵇康字也司馬彪續後漢書曰/陳蕃字仲舉汝南人也出為豫章太)
(守性嚴峻/不接賓客)逸翮獨翔孤風絶侶(郭璞遊仙詩曰逸翮思/拂霄廣雅曰風聲也)
流連酒徳嘯歌琴緒(漢書班伯曰式號式呼大雅所流/連劉靈有酒徳頌毛詩曰嘯歌傷)
(懷琴緒緒/引緒也)遊顧移年契濶宴處(何敬祖雜詩曰惆悵山/遊顧毛詩曰死生契濶)
春風首時爰談爰賦秋露未凝歸神太素(列子曰太素/者質之始)
明發晨駕瞻廬望路(毛詩曰明/發不寐)心悽目泫情條雲互(李/陵)
(詩曰仰視浮雲/馳奄忽互相踰)凉隂掩軒娥月寝耀(姮娥掩月故曰娥/月周易歸藏曰昔)
(嫦娥以西王母不死之/藥服之遂奔月為月精)微燈動光几牘誰炤衾袵長塵
絲竹罷調擥悲蘭宇屑涕松嶠(楚詞曰涕漸/漸其如屑)古來共盡
牛山有淚(晏子春秋曰景公逰於牛山北臨其國流涕/曰若何去此而死乎艾孔梁丘據皆泣唯晏)
(子獨笑公收淚而問之晏子曰使賢者常守則太公桓/公有之使勇者常守則荘公有之吾君安得此泣而為)
(流涕是曰不仁也見不仁之君/一謟諛之臣二所以獨笑也)非獨昊天殱我明懿(毛/詩)
(曰彼蒼者天/殱我良人)以此忍哀敬陳奠饋(蒼頡篇曰/饋祭名也)申酌長懷
顧望歔欷嗚呼哀哉(范曄後漢書曰劉陶上疏/曰喟爾長懷中篇而歎)
　
　
　
　
　
　
　
　
　
　
　
　
　
　
　
　文選巻六十
